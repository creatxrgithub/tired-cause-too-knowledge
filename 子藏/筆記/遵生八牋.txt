

欽定四庫全書

子部十

遵生八牋

雜家類四【雜品之屬】提要

【臣】等謹案遵生八牋十九卷明髙濂撰濂字深父錢塘人其書分爲八目卷一卷二曰淸修妙論牋皆養身格言其宗防多出於二氏卷三至卷六曰四時調攝牋皆按時修養之訣卷七卷八曰起居安樂牋皆室宇器用可資頤養者卷九卷十曰延年卻病牋皆服气導引諸術卷十一至卷十三曰飲饌服食牋皆食品名目附以服餌諸物卷十四至卷十六曰燕閒淸賞牋皆論賞鑑淸玩之事附以種花卉法卷十七十八曰靈祕丹藥牋皆經驗方藥卷十九曰塵外遐舉牋則歷代隱逸一百人事迹也書中所載專以供閒適消遣之用標目編類亦多涉纎仄不出明季小品積習遂爲陳繼儒李漁等濫觴又如張卽之宋書家而以爲元人範式官廬江太守而以爲隱逸其訛誤亦復不少特抄撮旣富時有助於檢核其詳論古器彚集單方亦間有可采以視勦襲淸言彊作雅態者尙差勝焉乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

遵生八牋卷一

明髙濂撰

淸修妙論牋上

髙子曰攝生尙非崇異也三教法門總是教人修身正心立身行己無所欠缺爲聖爲賢成仙成佛皆由一念做去吾人稟二五之精成四大之體富貴者昧養生之理不問衛生有方貧窮者急養身之防何知保身有道指神仙之術爲虛誣視禪林之說爲怪誕也六欲七情哀樂銷爍日就形枯髮槁疾痛病苦始索艸根樹皮以活精神命脈悲哉愚亦甚矣保養之道可以長年載之簡編歷歷可指卽易有頤卦書有無逸黃帝有內經論語有鄕黨君子心悟躬行則養徳養生兼得之矣豈皆外道荒唐說也余閱典籍隨筆條記成編曰淸修妙論

老子曰人生大期百年爲限節防之者可至千嵗如膏之小炷與大耳眾人大言我小語眾人多煩我少記眾人悸怖我不怒不以人事累意淡然無爲神气自滿以爲長生不死之藥

莊子曰能遵生者𨿽富貴不以養傷身𨿽貧賤不以利累形今世之人居髙年尊爵者皆重失之

福壽論曰貧者多壽富者多促貧者多壽以貧窮自困而常不足無欲以勞其形伐其性故多壽富者奢侈有餘賊心害性所以折其壽也故當損有餘以補不足然有貧而促者必徳不足是以殀耳故世人當安其分若今官爵之非分車馬之非分妻妾之非分屋宇之非分貨易之非分神能記之使之災焉病焉死焉人不知也

又曰故世人幸而得之者災也分而得之者吉也人年五十能補其過悔其咎布仁惠之恩垂憫卹之念奉徳不欺聖人知之賢人防之天乃愛之人乃悅之鬼神敬之富貴長守壽命安康是去攻劫之患除水火之災必可保生以全上壽矣

麻衣道者曰天地人等列三才人得中道可以學聖賢可以爲神仙況人之數與天地萬物之數等今之人不修人道貪愛嗜欲其數消減只與物同也所以有老病殀殤之患鑑乎此必知所以自重而可以得天元之壽矣

陰符經曰淫聲美色破骨之斧鋸也世之人不能秉靈燭以照迷情持慧劍以割愛欲則流浪生死之海是害先於恩也

參贊書曰年髙之時陽气旣弱覺陽事輒盛必愼而抑之不可縱心竭意一度不泄一度火滅一度火滅一度添油若不制而縱情則是膏火將滅更去其油故黃庭經云急守精室勿妄泄閉而寶之可長活

黃帝曰外不勞形於事內無思想之患以恬愉爲務以自得爲功形體不敝精神不散可壽百嵗

彭祖曰凡人不可無息當漸漸除之人身虛無但有遊气气息得理而病不生又曰道不在煩但能不思衣不思食不思聲色不思勝負不思得失不思榮辱心不勞神不極可壽千歳

呂覽曰年壽得長者非短而續之也畢其數也畢數之務在乎去害何謂去害大甘大酸大苦大辛大咸五者充形則生害矣大喜大怒大憂大恐大哀五者接神則生害矣大寒大熱大燥大濕大風大霖大霧七者動精則生害矣

仲長統昌言曰屈者以夫伸蓄者以夫虛內者以夫外也气宜宣而遏之體宜調而養之神宜平而抑之必有次和者矣夫善養性者得其和鄰臍二寸謂之關關者所以關藏呼吸之气稟受四體也故气長以關息气短者其气稍升其脈稍促其神稍越至於以肩息而舒其神稍專至於以關息而气衍矣故養壽者當致气於關是爲要術

崔瑊箴曰動不肆勤靜不燕逸有疾歸天醫不能卹太上防疾其次萌芽腠理不蠲骨髓柰何

黃帝問岐伯曰余聞上古之世春秋皆度百嵗而動作不衰今人年至半百而動作衰敝時世異也人將失之耶對曰上古之人其知道者法於陰陽和於術數飲食有節起居有常不妄作勞故能形與神俱故盡終其天年度百嵗今人不然也以酒爲漿以妄爲常醉以入房以欲竭精耗散其眞不知持滿不知禦神務快其心逆於生樂起居無節故半百而衰

亢倉子曰導筋骨則形全剪情欲則神全靖言語則福全

唐書有云多記損心多語耗气心气內損形神外散初𨿽無覺久則爲獘

續博物志曰眼者身之鏡耳者體之牖視多則鏡昏聽眾則牖閉面者神之庭髮者腦之華心悲則面焦腦減則髮素精者體之神明者身之寶勞多則精防營竟則明消

應璩詩曰昔有行道人陌上見三叟年各百餘嵗相與鋤禾莠往拜問三叟何以得此壽上叟前致詞室內姬麄醜二叟前致詞量腹接所受下叟前致詞暮臥不覆首要哉三叟言所以壽長久

柳公度年八十九或問之曰吾不以脾胃暖冷物熟生物不以元气佐喜怒气海常溫耳

溫公解禪六偈曰忿怒如烈火利欲如銛鋒終朝長戚戚是名阿鼻獄顏回甘陋巷孟軻安自然富貴如浮雲是名極樂國孝悌通神明忠信行蠻貊積善來百祥是名作因果仁人之安宅義人之正路行之誠且久是名不壞身道徳修一身功徳被萬物爲賢爲大聖是名佛菩薩言爲百世師行爲天下法久久不可掩是名光明藏

茅季偉詩云欺誑得錢君莫羨得了卻是輸他便來往報答甚分明只是換頭不識面多置田莊廣修宅四鄰買盡猶嫌窄雕墻峻宇無歇時幾日能爲宅中客造作田莊猶未已堂上哭聲身已死哭人盡是分錢人口哭元來心裏喜眾生心兀兀常住無明窟心裏爲欺謾口中佯念佛是皆眞實不虛話也聞此則少者當戒況老人乎

薛子曰養得胸中無一物其大浩然無涯有欲則邪得而入之無欲則邪無自而入且無欲則所行自簡又覺胸中寛平快樂靜中有無限妙理

又曰常沈靜則含蓄義理深而應事有力故厚重靜定寛緩乃進徳之基亦爲老人養壽之要

一念之非卽遏之一動之妄卽攺之一毫念慮非妄便當克去志固難持气固難養主敬可以持志少欲可以養气

人若不以理制心其失無涯故一念之刻卽非仁一念之貪卽非義一念之慢卽非禮一念之詐卽非智此君子不可一念起差至大之惡由一念之不善而遂至滔天

修徳行義守道養眞當不言而躬行不露而潛修外此一聽於天若計較成仙作祖邀名延譽則日夕憂思況未必遂徒自勞攘是爲不知天命

才舒放卽當收斂才言語便思簡黙不可乘喜而多言不可乘快而多事須有包含則有餘味發露太盡恐亦難繼故愼言語養徳之大節飲食養生之大

積徳積善不知其善有時而得用棄禮背義不知其惡有時而防害故莊敬日彊輕肆日偸

聖人不怨天不尢人心地多少灑落自在常人才與人不合卽尢人才不得於事卽怨天其心忿忮勞擾無一時之寧泰是豈安命順時之道

心誠色溫气和詞婉必能動人若人未已知不可急求其知人未已合不可急求其合覺人之詐不形於言有無限餘味

佛言苦樂逆順道在其中夫素富貴行乎富貴素貧賤行乎貧賤素患難行乎患難素夷狄行乎夷狄隨寓而安聖賢也何有苦樂逆順之異哉苦樂逆順固外也以吾道處之則無不可

世人所以不達道者正以浮幻相纒役役無了時也茍能具天眼勘破世故則虛名薄利皆爲吾累古之人所以適其適而不適人之所共適者爲己重也

人生世間要見識髙遠見識髙遠則不爲淺近惑日觀世事之盛衰夜觀气運之消長由其盛衰也吾以出處應之由其消長也吾以進退隨之則禍可避而害可禳不然奔役惛懜幾何不爲時勢所害

世間陷穽在在有之要人醒醒耳眼一少昧足一少偏心一少惑則墮落穽中安能出哉身在穽中心悔前日之非晚矣此君子貴乎知防

敬者徳之聚也敬則眾善畢集不敬則怠惰放僻隨至而徳敗矣持敬而無間斷則誠矣未能誠者由敬而入敬以存心其體湛然自無雜慮況莊敬亦是保養身心元气的工夫

衣垢不湔器缺不補對人猶有慚色行垢不前徳缺不補對天豈無愧心

君子對靑天而懼聞雷震而不驚履平地而恐涉風波而不懼

破爪傷膚壞梳摘髮色爲之變聚珍瘞身列艷靡骨心爲之安

倚富者貧倚貴者賤倚彊者弱倚巧者拙倚仁義道徳者不貧不賤不弱不拙

化於未萌之謂神止於未爲之謂明禁於已著之謂察亂而後制之謂瞽故於事物之擾不可不先此三者

爲家以正倫理別內外爲本以尊祖睦族爲先以勉學修身爲次以樹藝牧畜爲常守以節儉行以慈讓足已而濟人習禮而畏法可以寡過可以靜攝而無擾擾於前矣

吾人不可以不知命矧老人乎人之所志無窮而所得有限者命也命不與人謀也久矣安之故嘗有餘違之則嘗不足惟介以植內和以應外聽其自來是安命也

心本可靜事觸則動動之吉爲君子動之凶爲小人孟子曰我四十不動心是不爲外物動也

泛交不若寡交多求不若愼守

易損而難復者精也易躁而難靜者神也惟養元气充滿則精神融和遇損遇躁常有主以制之矣

造道者可謂之富失學者可謂之貧聽天者可謂之達無恥者可謂之窮

書曰必有容徳乃大必有忍乃濟君子立心未有不成於容忍而敗於不容忍也容則能恕人忍則能耐事一毫之咈卽勃然而怒一事之違卽憤然而發是無涵養之力薄福之人也是故大丈夫當容人不可爲人容當制欲不可爲欲制

東坡曰蝸涎不滿殻足以自濡升髙不知疲竟作粘壁枯此言深足爲不知進退者戒也夫人事之役役計謀之敝敝人皆以人事可以致富貴計謀可以立功名殊不知一作一輟有造物以宰之爲之而成者非其能也命之至也適與造物侔也況爲之而不成者多乎造物無言也人不可以惑其聼造物無形也人不可以瀆其視世之人役役敝敝於百年之間無頃刻之自安者不亦深可哀也不足爲造物撓深足爲造物笑

心上有刃君子以含容成徳川下有火小人以忿怒殞身

惟心與天一故理之所得者獨明而能開人心之迷心與地一故水之所汲者獨靈而能滌人心之陋故以一杯之水而能療醫所不治之疾罔不瘳者豈由水之靈哉實資於道之用也不知者爲妄誕

人心思火則體熱思水則體寒怒則髮竪驚則汗滴懼則肉顫愧則面赤悲則淚出慌則心跳气則麻痺言酸則垂涎言臭則吐唾言喜則笑言哀則哭笑則貌妍哭則貌媸又若日有所見夜必夢擾日有所思夜必譫語夢交則泄精气怒則發狂此皆因心而生者也人可於靈君使令一刻不在綘宮以統百屬乎

太一眞人曰予有經三部共只六字儒者誦之成聖道士誦之成仙和尙誦之成佛而功徳甚大但要體認奉行一字經曰忍二字經曰方便三字經曰依本分是也三經不在大藏只在靈臺有味乎言哉

又曰心靜可以通乎神明事未至而先知是不出戶知天下不窺牖見天道也蓋心如水也久而不撓則澄徹見底是謂靈明故心靜可以固元气萬病不生百嵗可活若一念撓渾則神馳於外气防於內榮胃昏亂百病相攻壽元自損

中散曰君子知形恃神以立神須形以存悟生理之易失知一過之害生故修性以保神安心以全身愛憎不棲於情憂喜不修於意泊然無感而體气和平又呼吸吐納服食養身使形神相親表裏俱濟也

神農曰上藥養命中藥養性誠知性命之理因輔養以通也而世人不察惟五穀是見聲色是耽目惑黃耳務淫哇滋味煎其臟腑醴醪煮其腸胃馨香腐其骨髓喜怒悖其正气思慮消其精神哀樂殃其平粹夫以蕞爾之軀攻之者非一途易竭之身而內外受敵身非木石何能久乎

又曰善養生者淸虛靜泰少思寡欲知名位之傷徳故忽而不營非欲而彊禁也識厚味之害性故棄而不顧非貪而後抑也外物以累心不存神气以守白獨著曠然無憂患寧然無思慮又守之以一養之以和和理自濟同乎大順然後蒸以靈芝潤以醴泉晞以朝陽和以五弦無爲自得體妙心亡歡而後樂足遺生而後身存若此以往庶可與羨門比壽王喬爭年

貞白書曰質象所結不過形神形神合則是人是物形神若離則是靈是鬼非離非合佛法所攝亦離亦合仙道所依何以能致爲仙是修鑄鏈之事極感變之理通也譬之爲陶當埏埴爲器之時是土而異於土𨿽燥未燒遇濕卽敗燒而未熟不久尙壞火力旣足表裏堅固河山有盡此形無滅假令爲仙者以藥石鏈其形以精靈瑩其神以和气濯其質以善徳解其纒萬法皆通無礙無滯欲合則乘雲駕霧欲離則尸解質化不離不合則或存或亡各隨所業修道進學以躋仙路永保長年

夫人只知養形不知養神只知愛身不知愛神殊不知形者載神之車也神去人卽死車敗馬卽奔也

養壽之法但莫傷之而已冬溫夏涼不失時序之和所以適身也若重衣厚褥體不甚苦以致風寒之疾厚味脯臘醉飽肥甘以致結聚之患美色妖冶嬪妾盈房以致虛損之禍淫聲艷曲怡心悅耳以致荒耽之惑故世人不終耆壽咸多殀歿者皆由不自愛惜忿爭盡意邀名射利聚毒攻神內傷骨髓外消筋肉血气枯槁經絡壅閉內裏空虛招來眾疾一有所感便不可支是由正气日衰邪气日盛故耳

太上日用經曰飲食餐完禁口端坐莫起邪念世事俱忘存神定意眼不視物耳不聽聲息心內守調息綿綿呼吸自在似有如無心火下降腎水上升口中津生靈眞附體得至長生與天齊壽

道林攝生論曰老人養壽之道不令飽食便臥及終日久坐久勞皆損壽也時令小勞不致疲倦不可彊爲不堪之事食畢少行百步以手摩腹百過消食暢气食欲少而數恐多則難化先饑而食先渇而飲先寒而衣先熱而解勿令汗多不欲多唾唾不令遠勿令臥熟撲扇勿食生冷過多勿多奔走勿露臥空階而冒大寒大熱大風大霧勿傷五味酸多傷脾苦多傷肺辛多傷肝鹹多傷心甘多傷腎此數者老人猶當加意

老人攝生臥起有四時之早晚興居有至和之常制調引筋骨有偃仰之方杜疾閒邪有吞吐之術流行榮衛有補瀉之法節宣勞逸有予奪之要忍怒以全陰气忍喜以全陽气然後將艸木藥餌以救虧缺後鏈金丹以定無窮他若自己修爲要當居貧須要安貧居富切莫矜富居貧富之中恆須守道勿以貧富攺志易性識達道理似不能言作大功徳勿自矜伐年至五十以外以至百年美藥勿離於手善言勿離於口亂想勿生於心勿令心生不足好惡常令歡喜勿得求全於人勿得怨天尢命常當少思少念少欲少事少語少笑少愁少樂少喜少怒少好少惡此十二少者養性之都契也多思則神殆多念則神散多欲則智亂多事則形勞多語則气喪多笑則髒傷多愁則心防多樂則意溢多喜則妄錯昏亂多怒則百脈不定多好則專術不理多惡則憔悴無歡此十二多不除喪生之本也惟無多無少幾於道矣

要記曰一日之忌暮無飽食一月之忌暮無大醉終身之忌暮嘗防气久視傷血久臥傷气久立傷骨久行傷筋久坐傷肉大飽傷肺大饑傷風勿當屋梁脊下睡臥臥勿頭向北勿防燈燭照臥六神不安大汗勿脫衣多得偏風半身不遂臥處勿令有孔隙風入傷人最寒勿令火鑪安向頭傍令人頭重目赤鼻幹冬日溫足凍腦春秋腦足俱凍寅日剪指甲午日剪足甲燒白髮並吉勿食父母本生所屬禽獸之肉令人魂魄飛揚勿忍溺並怒拋以致膝冷成脾勿忍後並彊努以致气痔腰疼入廟宇必恭敬勿恣意注目見怪勿得驚恐以怪爲怪數者是亦養生之大者當究心焉

關尹子曰人之平日忽焉目見非嘗之物者皆精有所結而然病目忽見非嘗之物皆心有所歉而然茍於吾心能於無中示有則知吾心能於有中示無但不信之自然不神或曰彼識旣昏誰能不信應曰如捕蛇人而不畏蛇彼𨿽夢蛇而心亦不怖道無鬼神獨往獨來

又曰困天下之智者不在智而在愚窮天下之辯者不在辯而在訥服天下之勇者不在勇而在怯少言者不爲人所忌少行者不爲人所短少智者不爲人所勞少能者不爲人所役壯者當知三在四少以遵吾生矧髙年之人於此可不更加珍重以保全天年

長生之法保身之道因气養精因精養神神不離身乃得常健

養生大要一曰嗇神二曰愛气三曰養形四曰導引五曰言語六曰飲食七曰房室八曰反俗九曰醫藥十曰禁忌又曰無勞爾形無搖爾精歸心靜黙可以長生

天地以生成爲徳有生所甚重者身也身以安樂爲本安樂所可致者以保養爲本先其本則本固本旣固疾病何由而生壽豈不永故攝生有三曰養神曰惜气曰防疾忘情去智恬澹虛無離事全眞內外淸淨如是則神不內耗境不外惑眞一不雜神自寧矣是曰養神抱一元之本根固歸眞之精气三焦定位六賊忘形識界旣空參同斯契虛實相通名曰大通則气自定矣是曰惜气飲食適時溫涼合度出處無犯於八邪動作不可爲勉彊則身自安矣是曰防疾

又曰善養生者養內不善養生者養外外貪快樂恣情好尙務外則虛內矣所謂養內者使五臟安和三焦守位飲食得宜世務不涉是可長壽

莊子曰人之可畏者袵席飲食之間爲最而不知預爲之戒者過也若能常自謹畏病疾何由而起壽考焉得不長賢者造形而悟愚者臨病不知誠可畏也

勞者勞於神气傷者傷於形容饑飽過度則傷脾思慮過度則傷心色欲過度則傷腎喜怒過度則傷肝悲愁過度則傷肺又如風寒暑濕則傷於外饑飽勞役則傷於內晝感則傷於榮夜感則傷於衛經行內外勞一而二由二而十眞气外散五邪入內使人肌肉內消神气短少飲食漸減行步無力𨿽欲久生恐無能矣

道院集曰遊心虛靜結志防委慮無欲歸計無爲凝神滅想气和體舒達延生命壽與天齊

又云檢情攝念息業養神悟妄歸眞觀空見性常習靜明不爲魔動心我兩忘神气自滿

又云止念令靜觀理令明念靜理明不死可能導气令和引體令柔气和體柔長生可求此皆至妙要論

一人之身一國之象也胸臆之設猶宮室焉支體之位猶郊境焉骨節之分猶百川焉腠理之間猶四衢焉神猶君也血猶臣也气猶民也故至人能理其身亦猶明君能治其國愛民安國愛气全身民敝國亡气衰身謝故上士施醫於未病之先防守於未敗之日故攝生者先除六害一曰薄名利二曰禁聲色三曰廉貨財四曰損滋味五曰屏虛妄六曰除嫉妬六者若存眞經空念不能挽其衰朽矣

又曰冬則朝勿饑夏則夜勿飽早起不在雞鳴前晚起不過日出後心內澄則眞人守其位气內定則邪穢去其身行欺詐則神悲好爭競則神沮輕侮於人則減算殺害於物必傷年行一善則神魂歡作一惡則心气亂人能寛泰自居恬淡自守則神形安靜災病不生仙錄注名鬼簿落籍壽福安寧由此兆始

上古天眞論曰女子之數七丈夫之數八女子過七七四十九數則任脈虛衝脈衰天癸竭地道不通以漸枯槁華色失榮丈夫過八八六十四數則五臟皆衰筋骨解弛血脈短促精气耗散天道閉塞日就憔悴肌肉無華故上壽之人年過常數皆由衣食充足藥餌扶防孝子賢孫承歡愛養調其朝夕適其寒溫上順天心下契人理順天之道壽命無疆

岱翁曰嘗見世人治髙年之人疾患竟同少年亂投湯藥妄行鍼灸以攻其病務欲速愈殊不知上壽之人血气已衰精神已散至於視聽聰明不及手足舉動肢體不隨心志沈昏頭目暈气脈妄行則宿疾時發或祕或寒或冷或熱此皆老人常態不愼治之急投峻藥取效或吐或汗或解或利老弱之人不能禁架汗則陽气泄吐則胃气逆瀉則元气脫立致不虞此老病大忌更不可用市中買藥並他人聞說病源不知藥味送來服餌及虎狼之藥切宜仔細若身有宿疾或時發動則隨其疾狀用溫平順气開胃補虛中和湯藥調停飲食或隨食物變饌治之最爲要法

養壽之道與仙佛二教最是捷徑故淸淨明了四字最好內覺身心空外覺萬物空破諸妄相無可執著是曰淸淨明了

故說心法曰前不接續後不引起前後斷絕中間自孤當體不顧應時消滅知體已滅豁然如空古事過去空今事眼前空未來決定空一切塵勞是大虛妄不可執而爲有自障吾心結成煩惱

金經大乘法云身便是幻幻時所化又是幻中之幻世卽是夢夢時所見又是夢中之夢展轉虛妄如聲外有響形外有影形聲影響起於一眞影外影爲三等妄夢中夢是兩重虛

一切諸有如夢如幻一切煩惱是魔是賊人生一世中其夢無數夢中一一稱我夢中之我豈非空乎要知夢旣是空身亦如夢何以迷著

諦思身之未生有象乎有名乎有我乎身之旣化有象乎有名乎有我乎身前身後兩不可知安得於中偏執爲我愛戀憂怖終日戚戚

物之生成謂之造物之變滅謂之化性之分別謂之識一切含識謂之相相續有情名隨因報流轉無窮有能遺物離人超出造化之外卓然獨存其惟大覺聖人乎

萬物自萬物二儀中虛空自無礙萬念自萬念一心中虛空自無礙

無數之形自古生化而不停無數之情自古差別而不平無數之事自古煩惱而不定無數之有自古成壞而不久往者無迹來者無極若悟一一皆空卽當心如太虛洞然無礙有何介懷更生色相

天地萬物因妄相和合而生人世萬事因妄情交結而成念起念止皆自心念起則一切煩惱起念止則一切煩惱止何不見心以息此念念起卽覺如川欲泄簣土可塞襄陵勢絕如火欲燃杯水可沃燎原勢滅覺念止念宜速而切

晁文元曰修行之法兩熟居先智斷之理熟則事事皆空豈容畱礙力制之功熟則念念不起自然安閒智斷卽觀力制卽止也

萬漚起而復破水性常存千燈明而復滅火性原在忘情之心不住於相如湯消冰冰湯俱盡無可分別觸境之心未能不動如谷應聲卽應卽止無復有餘

不茹葷飲酒是祭祀齋非心齋也汝能一志無以耳聽以心聽無以心聽以气聽疏瀹汝心除嗜欲也澡雪汝精去穢累也掊擊其志絕思慮也無思無慮則心專於道無嗜無欲則樂於道無穢無累則合於道心無二想名曰一志

太上九行曰行無爲行柔弱行守雌勿先於動是名上三行行無名行淸淨行諸善是名中三行行忠孝行知足行推讓是名下三行

不止之心妄心也不動之心眞心也歸心不動方是自心此是止息之義故其文以自心爲息又曰息者气也自者從也气從心起故心住則息住心行則息行所以禪道二宗以息心爲最切要

楞嚴圓覺注曰心息相依息調心靜入勝定地似尢簡徑念起卽覺覺之卽無入三菩防此最權輿神气相合气和神淸淸和久久自然長生

晁公曰夢覺之初未念諸念方寸之室虛白生此淸境可愛昧爽之初羣動未動方丈之室虛白生此靜境更可愛此時進道表裏相應眞可樂也五鼓之後睡覺而坐自覺神淸气淸耳中音淸其妙無比

又曰垢漸去而鑑漸明魄漸消而月漸滿攻竹木先節榦則枝葉易去迎刃而解日損妄念先去其胸中尢甚者懲忿窒欲老人最要一事

了知起滅意決定生死根不復隨緣轉是名不動尊在造化中身不由己在情境中心亦如此悟妄識眞妄緣入理率以爲常至於沒齒

十魔軍最要隄防一欲二憂愁三饑渇四觸愛五睡眠六怖畏七疑悔八瞠恚九利養虛稱十自髙慢人

圭峯曰隨時隨處息業養神曇倫云行住坐臥離念淨心人可以利濟通達者常力行之患難困苦者力救之皆如己身之事此外功徳也修此勿責人報勿希天祐天若有靈人若有知理合何如哉淸心釋累懲忿窒欲求自然智住無礙行此內功徳也修此勿期道勝勿思瑞應經若不誣教若不虛理合何如哉

齋戒沐浴此外淸淨也息心妙此內淸淨也

所見有是有不是此世間妄眼也無是無不是方爲出世眞眼所知有可有不可此爲世間妄心也無可無不可方爲出世眞心髙一步者眼界常不分別心界常得安和

浮世乃生老病死之洪都憂悲苦惱之窟宅此八字無人無之明悟之人知彼我同當於事過卽空不畱妄想

三根六如論曰對眼根之塵如見夢時物如變幻化像對耳根之塵如聞空中風如聽禽獸語對意根之塵如湯釋冰雪如冶銷金鐡

歆然之欲然之忿隱然之憂皆逆道心於身心有損翛然自得怡然自適恬然自息皆順道心於心爲益去彼取此服之無斁

心經曰色卽是空非無色之空恐人執色爲礙耳空卽是色非有色之色恐人執空爲礙耳色空雙泯心境一如無纎塵可拂方是了然曠達

恣口腹者神仙目之爲啄腐吞腥仗富貴者髙士比之爲吮癰防痔

造化因心偈曰賦象各由心影響無欺詐原無造化工羣生自造化

貫休曰舉世遭心使吾師獨使心萬緣隨日盡一句不言深

仕宦之間暗觸禍機袵席之上宻涉畏途輪環之中枉入諸趣故世間有怨府畏途禍胎鬼趣積習晏安於其中不自覺悟者可爲賢乎

見彼如意極快之事不當羨慕世事皆有倚伏如意處常有大不如意之變事難縷述理可盡思以此對治自然甘處

顏回如愚王湛爲癡士有隱徳人何由知權要之門喧煩防合道義之宅閴寂荒涼

齊已詩云心淸鑑底瀟湘月骨冷禪中太華秋陳陶詩云髙僧示我眞隱心月在中峯葛洪井二詩讀之令人气格爽拔

陰澹語索襲曰先生棄眾人之所收收眾人之所棄宅不彌畝而志忽九州形居塵俗而棲心天外

莊子曰得者時也失者順也安時而處順哀樂不能入也

孔旻曰怒气劇炎火焚燒徒自傷觸來勿與競事過心淸涼

關尹子曰無一心五識並馳心不可一無虛心五行皆具心不可虛無靜心萬化宻移心不可靜借能一則二偶之借能虛則實滿之借能靜則動搖之惟聖人能斂萬有於一息故無有一物可役吾之明徹散一息於萬有故無有一物可間吾之云爲

又曰運者車也所以運者是牛非車思者心也所以思者是意非心也不知所以然而然惟不知所以然而然故其來無從往無在故能與天地本原不古不今

譚子化書曰爪髮者我之形何爪可割而無害髮可截而無痛榮衛所不至也則知我本無害而筋骨爲之害我本無痛而血肉爲之痛所以喜怒非我作哀樂非我動我爲形所昧形爲我所愛達此理者可以出生死之外

又曰動而不知其動者超乎動者也靜而不知其靜者超乎靜者也超乎動陽不可得而推出乎靜陰不可得而移陰陽不能變而況萬物乎故不爲物所誘者謂之至靜

形動而心靜神凝而迹移者無爲也閒居而神擾拱黙而心馳者有爲也無爲則理有爲則亂無爲至易非至明者不可致也

陽之精曰魂與神陰之精曰屍與魄神勝則爲善屍彊則爲惡制惡興善則理忘善縱惡則亂理久則屍滅而魄鏈亂久則神逝而魂消屍滅魄鏈神與形合而爲仙神逝魂消則屍與魄同而爲鬼自然之道也夫目以娯艷爲華心以聲名爲貴身好輕鮮之飾口欲珍奇之味耳快美好之音鼻悅馨香之气此六者皆敗徳傷性伐其靈根者也有之則宜遠無之不可求忘其所趣任其自然

心上一毫不畱若有心求樂則有所著功名富貴固無可樂道徳性命亦無可樂莊子所謂至樂無樂可以進道

孔子五十而知天命知天命是至誠之道則與數參而無待於推數矣

人心本無思慮只是將已往未來之事終日念想故知事未嘗累人心人心自累於事不肯放耳

老子曰持而盈之不如其已揣而鋭之不可長保金玉滿堂莫之能守富貴而驕自遺其咎功成名遂身退天之道

又曰五色令人目盲五音令人耳聾五味令人口爽馳騁田獵令人心狂難得之貨令人行妨是以聖人爲腹不爲目故去彼取此

曲則全枉則直窪則盈敝則新少則得多則失是以聖人抱一爲天下式不自見故明不自是故彰不自伐故有不自矜故長惟不爭故天下莫與之爭所謂曲則全豈虛言哉誠全而歸之

善行無轍迹善言無瑕讁善計不容防籌善行無關鍵而不可開是聖人嘗善救人故無棄人嘗善救物故無棄物是謂襲明

又曰知人者智自知者明勝人者力自勝者彊知足者富彊行者有志不失其所者久死而不亡者壽

名與身孰親身與貨孰多得與亡孰病甚愛必大費多藏必厚亡知足不辱知止不殆可以長久

四十二章經云斷欲去愛識自心源內無所得外無所求心不系道亦不結業是亦爲道

又曰佛教十惡吾亦當戒身惡三者殺盜淫口惡四者兩舌惡口妄言綺語意惡三者嫉妬恚此十事不順聖道名曰大業

有罵佛者罵止問子以禮從人其人不納禮歸子乎今子罵我我亦不納子自持禍歸子身矣猶響應聲影之追形終無免離愼勿爲惡

惡人害賢猶如仰天吐唾唾不至天還墮自身

佛經有二十難在吾人切身似有十四難不可不勉貧窮樂捨難豪貴好善難忍色忍欲難被辱不嗔難有勢不臨難觸事無心難廣學博究難除人滅我難心行平等難不說是非難覩境不動難善解方便難不輕貧賤難見貨不貪難

行道守眞者善志與道合者大

色欲之患甚於牢獄牢獄有解脫之時色交無合魂之體情欲所愛豈憚馳驅𨿽有虎口之禍心存甘伏投泥自溺故曰若人透得此門出塵羅漢

又曰人欲愛生愛從憂生憂從怖生若離於愛何憂何怖

仙經云覺與陽合寐與陰並覺多則魂彊寐久則魄壯魂彊者生之人魄壯者死之徒也若餐元和徹滋味使神淸气爽至於晝夜常醒是得長壽

又曰性本至凝物感而動習動旣久胡能遽寧旣習動而播遷可習靜而恬宴故善習者寂而有裕不善習者煩而無功是以將躁而制之以寧將邪而閒之以正將求而抑之以捨將濁而澄之以淸於此習久則物於外神鑑於內不思靜而心自靜矣

大道歌曰大道不遠在身中萬物皆空性不空性若不空和气住气歸元海壽無窮欲得身中神不出莫向靈臺畱一物物在心中神不淸耗散眞精損筋骨神禦气兮气畱形不須藥物自長生術則易知訣難遇總然遇了不專行所以千人萬人學畢竟終無一个成神若出兮便收來神返身中气自回如此朝朝並暮暮自然赤子產靈胎

重陽師曰老人於十二時中行住坐臥一切動中要把心似泰山不搖不動謹守四門眼耳鼻口不令內入外出此名養壽要

又曰斷緣者斷塵俗事也棄事則形不勞無爲則心自足恬簡自安塵累自遠經云塞其兌閉其門終身不勤或顯徳露能或求人扶己或遺問慶弔以事往還或假修隱逸以希譽望或酒食結朋以圗厚報此皆巧蘊心機以干時利旣非順道更妨養壽凡此之類悉令遠去

收心論曰煩邪亂想隨覺卽除毀譽善惡聞卽撥去莫將心受心受則滿心滿則道無所居要令聞見是非不入於心是心不外受名曰虛心使心不逐外是名安心心安而虛道自來居

眞觀論曰眞觀者智士之先覺能人之善察也一餐一寐俱爲損益之源一行一言乃系禍福之本𨿽則巧持其末不如拙戒其本觀本知末又非躁競之情是故收心簡事日損有爲體靜心閒方可觀妙

人居塵世難免營求𨿽有營求之事而無得失之心卽有得無得心常安泰與物同求而不同貪與物同得而不同積不貪卽少憂不積則無失迹𨿽同人心常異俗

又曰若色病重者當知染色都由是想之一字上來想若不生終無色事色想外空色心內忘妄想心空誰爲色主經云色者想爾想悉是空何關於色

心如眼也纎塵入眼則不安小事關心心必亂動旣有動病難入定門養性靜心急除此病

西升經曰形神合同故能長久生神經曰身神並一則爲眞身入道之人力有淺深深則兼被於形淺則惟及於心被形者神人也及心者但得慧覺不免凋謝何者慧是心用用多則心勞初得少慧悅而多辦神气漏泄無靈光潤身遂致早終若大人含光藏輝以期全備凝神寶气神與道合故山有玉艸木以之不凋人懷道形骸以之永久

坐忘樞要曰人心當先去邪僻之行外事都絕無以干心然後內觀正覺覺一念起卽須除滅隨起隨滅務令安靜惟滅動心不滅炤心但虛心不有心不依一法而心常住此法妙利益甚深

又曰得道之人心身有五時七心有五時者一動多靜少二動靜相半三靜多動少四無事則靜事觸還動五心與道合觸而不動進至此地罪垢滅盡無復煩惱始得安樂七者一舉動順時容色和悅二宿疾並消身心輕爽三塡補殀傷還元復命四延數千歳名曰仙人五鏈形爲气名曰眞人六鏈气成神名曰神人七鏈神合道名曰至人𨿽久學定心身無五時七候者促齡穢質色謝歸空

坐忘銘曰常黙元气不傷少思慧燭內光不怒百神和暢不惱心地淸涼不求無諂無媚不執可圎可方不貪便是富貴不茍何懼公堂味絕靈泉自降气定眞息自長觸則形敝神逸想則夢離屍僵气漏形歸厚土念漏神趨死鄕心死方得神活魄滅然後魂昌轉物難窮妙理應化不離眞常至精潛於恍惚大象混於渺茫造化不知規凖鬼神不測行藏不飲不食不寐是謂眞人坐忘

文逸曹仙姑歌云我爲諸君說眞的命蒂從來在眞息炤體長存空不空靈鑑涵天容萬物太極布妙人得一得一須教謹防失宮室虛閒神自居靈腑煎熬枯血液又曰朝喪暮損人不知气亂精神無所據細細消磨漸漸衰用竭元和神乃去無心心卽是眞心動靜兩忘爲離欲神是性兮炁是命神不外馳气自定本來二物互相親失卻將何爲本柄混合爲一復忘一可與元化同出沒又曰念中景象須除滅夢裏精神牢執持元炁不住神不安蠧木無根枝葉干休論涕唾與精血達本窮源總一般此物何曾有定位隨時變化因心意在體感熱卽爲汗在眼感悲卽爲淚在腎感合卽爲精在鼻感風卽爲涕縱橫流轉潤一身到頭總是神水潰神水難言識者稀資生一切由眞炁但知恬淡無思慮齋戒寧心節言語一味醍醐甘露漿饑渇消除見眞素又云不去奪名與逐利絕了人情總無事自然決烈滯何人在我更教誰制禦掀天聲價又何如倚馬文章何足貴榮華衣食總無心積玉堆金成何濟又曰名與身兮果孰親半生嵗月太因循比來修鏈賴神炁神炁不全空苦辛可憐一个好基址金屋玉堂無主人

譚景升曰忘形以養气忘气以養神忘神以養虛只此忘之一字是無物也六祖曰本來無一物何處惹塵埃其斯之謂與

白玉蟾曰薄滋味以養气去嗔怒以養性處卑下以養徳守淸淨以養道名不系簿籍心不在勢利此所以出人之彀與天爲徒

又曰大道以無心爲體忘言爲用柔弱爲本淸淨爲基若施於身必節飲食絕思慮靜坐以調息安寢以養气心不馳則性定形不勞則精全神不拔則丹結然後滅性於虛寧神於極可謂不出戶庭而妙道得矣嵗月其有窮乎

郝太古曰道不負人人自負道日月不速人算自速勇猛剛彊不如低心下气遊歷髙遠不如安靜養素圗名逐利不如窮居自適飽飫珍羞不如粗糲充腹羅綺盈箱不如布袍遮體說古談今不如緘口忘言逞伎誇能不如抱元守一趨炎附勢不如貧窮自樂懷怨記讐不如洗心悔過較長量短不如安心自怡道气綿綿行之得仙得意忘言自超太

釋興曰六般神用空不空一顆圓明色非色人爲六根貪使不能自神其神人能眼不貪視美色耳不貪聽淫聲鼻不貪聞香馥舌不貪嗜珍羞身不貪戀色欲意不貪妄思慮一心不動六門嚴守物物頭頭左右防持不傷眞性神聚气全與天長年

棲雲先生曰心隨境轉境逐心生若要心定世人愛的我不愛世人做的我不做紅塵萬緣勾引不動自然心淸意靜陰陽不能陶鑄

書曰喜樂無極則傷心心傷則意不存而皮革焦枯怒忿炎爍則傷肝肝傷則血不榮而筋萎破陰臨食更忌暴嗔令人神驚夢逸

心之神發於目久視則傷心腎之精發於耳久聽則傷腎

書云唾者溢爲醴泉聚流爲華池府散爲津液降爲甘露漑髒潤身宣通百脈化養萬神肢節毛髮華采堅固故曰遠唾不如近唾近唾不如不唾

又曰息心以養气息機以死心

經曰精气神爲內三寶耳目口爲外三寶常使內三寶不逐物而流外三寶不誘中而擾

天隱子曰潔身虛心深居靜室收心復性遺形忘我萬法通靈是爲五漸之門

孫眞人衛生歌曰天地之間人爲貴頭象天兮足象地父母遺體能寶之洪範五福壽爲最衛生切要知三戒大怒大欲並大醉三者若還有一焉須防損失眞元气欲求長生須戒性火不出兮心自定木還去火不成灰人能戒性還延命貪欲無窮忘卻精用心不已失元神勞形散盡中和气更仗何因保此身心若太費費則勞形若太勞勞則怯神若太傷傷則虛气若太損損則絕世人欲識衛生道喜樂有常嗔怒少心誠意正思慮除順理修身去煩惱春噓明目夏呵心秋呬冬吹肺腎寧四季常呼脾化食三焦嘻出熱難停髮宜多梳气宜鏈齒宜數叩津宜咽子欲不死修昆侖【注曰昆侖卽人之頭面也當如下句修之】雙手揩摩常在面【注曰以雙手扯攝兩耳抱頭搖擺以兩手一呵十搓擦靣四圍以合骨摩拂雙眼以雙手抱腦後以中食二指互擊天鼓皆修昆侖法也】春月少酸宜食甘冬月宜苦不宜咸夏日增辛聊減苦秋來辛減少加酸季月大鹹甘略戒自然五臓保平安若能全減身康健滋味能調少病難春寒莫著綿衣薄夏月汗多須換著秋冬覺冷漸加添莫待病生才服藥惟有夏月難調理伏陰在內忌冰水桃生冷宜少餐免至秋冬成瘧痢身旺腎衰色宜避養腎固精當節制嘗令腎實不空虛日食須知忌油膩太飽傷神饑傷胃太渇傷血多傷气饑餐渇飲莫太過免致膨脝損心肺醉後彊飲飽彊食去此二者不生疾人資飲食以養生去其甚者自安逸食後徐行百步多手摩臍腹食消磨夜半靈根灌淸水丹田濁气切須呵飲酒可以陶情性劇飲過多防百病肺爲華蓋倘受傷咳嗽勞神能損命愼無將鹽去防茶分明引賊入人家下焦虛冷令人瘦傷腎傷脾防病加坐臥防風吹腦後腦內受風人不壽更兼醉飽臥風中風入五內成災咎鴈有序兮犬有義黒鯉朝北知臣禮人無禮義反食之天地鬼神俱不喜養體須當節五辛五辛不節反傷身莫教引動虛陽發精竭容枯百病侵不問在家並在外若遇迅雷風雨大急宜端肅畏天威靜坐澄心須謹戒恩愛牽纒不自由利名縈絆幾時休放寛些子畱餘福免致中年早白頭頂天立地非容易飽食暖衣寧不愧思量難報罔極恩朝夕焚香拜天地身安壽永事如何胸次平夷積善多惜命惜身兼惜气請君熟玩衛生歌

西升經曰凡人見人之死亡而哀之何不哀自身哀身不如愛神愛神不如含神含神不如守身守身長久長存也神生形形成於神形不得神不能自生神不得形不能自成形神合同相生相成神常愛人人不愛形故絕去聖智歸無爲也

大有經曰形生愚智天也彊弱壽夭人也天道自然人道自已始而胎气充實生而乳哺有方長而滋味不偏壯而聲色有節者彊而壽始而胎气虛耗生而乳哺不足長而滋味過多壯而聲色恣放者弱而夭生長而合度加之以道養壽年未可量也

胡孔明曰常人不得無欲又復不得無事但當和心約念靜身損物先去亂神犯性者此亦嗇神之一術耳

黃帝中經曰靜者壽躁者夭靜而不能養減壽躁而能養延年然靜易禦躁難持盡愼養之宜者靜亦可養躁亦可養也凡重貴勢者𨿽不中邪精神內傷亦多死亡

又曰養性者要使習以成性性自爲善外病不得而侵能治病於未病之先不特餌藥飡霞其於平居五常俱全百行周備𨿽無藥餌亦可長年徳行不足縱有金丹壽亦不永

中散曰養生有五難名利不去爲一難喜怒不除爲二難聲色不去爲三難滋味不薄爲四難神蕩精散爲五難五者不去心𨿽希壽口誦至言咀嚼英華呼吸太陽不能挽其夭且病也五者能絕則信順日躋道徳日全不祈生而有神不求壽而延年矣

扁鵲論曰食能排邪而安臟腑飲能爽志以資血气攝生者气正則味順味順則神气淸神气淸則合眞之靈全靈全則五邪百病不能幹也故曰水濁魚疲气昏人病夫神者生之本本者生之眞大用則神勞大勞則形疲也

彭祖攝生論曰目不視不正之色耳不聽不正之聲口不嘗不正之味心不起不正之念四者忘魂喪精減折壽算者也

黃帝內傳曰食气者靈而延壽算食穀者多智而勞形神食艸者愚癡而足力食肉者鄙勇而多嗔服气者常存而得道

小有經曰才所不勝而彊思之傷也力所不任而彊舉之傷也深憂而不解重喜而不釋皆傷也

太上曰天之道利而不害聖人之道爲而不爭故與時爭之者昌與人爭之者凶夫不祥者人之所不爭垢辱者人之所不欲能受人所不欲則足矣得人所不爭則寧矣

妙眞經曰視過其目者明不居聽過其耳者精不守愛過其心者神不居牽過於利者動卽懼

道言吉凶禍福窈中來其災禍也非富貴者可請而避其榮盛也非貧賤者可欲而得惟修善則福應爲惡則禍來

又曰神者魂也降之於天鬼者魄也經之於地是以神能服气形能食味气淸則魂爽形勞則魄濁服气者綿綿而不死身騰於天食味者混混而殂形歸於地理自然也

上僊經曰有者因無而生形者須神而立故有乃無之宮形乃神之宅也莫不全宅以安生修身以養神若气散歸空遊神爲變猶火之於燭燭靡則火不居水之於堤堤壞則水不住魂勞神散何以長年

東觀經曰有事無事嘗若在心處靜處喧其志惟一制而不著放而不動處喧無惡涉事無惱者此是眞定以無事爲眞定有事爲應迹

羣仙語錄曰専精養神不爲物雜謂之淸反神服气安而不動謂之靜制念以定志靜身以安神保气以存精思慮兼忘想內視則身神並一以近於道

理論要記曰性耽虛情寡嗜好不知榮華之可貴非彊身以自髙不見淫僻之可欲非閒防以自正體至仁含至靜超迹塵滓棲眞物表想道結襟以無爲爲事近於仙道一也其次希髙惇古克意尙行知榮華爲浮寄忽之而勿顧知聲色能伐性捐之而勿取剪陰賊樹陰徳懲忿欲齊毀譽處山林修淸眞近於仙道二也其次身居祿位之塲心遊道徳之鄕奉上以忠臨下以義於己薄於人厚仁慈和易博愛施外混囂塵內含澄寂潛迹宻修好生惡死近於仙道三也其次瀟灑蓽門樂貧甘賤抱經濟之才泛然若無洞古今之事曠然若虛爵之不動祿之不受確乎以方外爲尙恬乎以攝生爲務近於仙道四也其次稟明穎之資懷秀拔之節奮智機之旅當鋭巧之師所攻無敵一戰而勝然後靜以安身和以保神精以致眞近於仙道五也其次追悔旣往洗心自新𨿽失之於壯齒冀收之於晚年以功補過過落而功全以正易邪邪亡而正在轗軻不能易其操喧嘩不能亂其性惟精惟一積以誠著近於仙道六也其次至忠至孝至貞至廉按眞誥之言不待修學而自得比干剖心而不死惠風溺水而復生伯夷叔齊之髙風曽參閔子之大孝人見其沒而道見其存如此善行充塞天地謂之隱景潛光死而不亡此亦卓然人品超越近於仙道七也人能得此七近謂之拔陷區出溺塗碎禍車登福輿可與涉養生之神仙之津矣

陰陽論曰陰陽交泰萬物化生故陰陽自少至老化爲五行少陽成木老陽成火少陰成金老陰成水參土而和之以成夫婦故木以發之火以化之水以滋之土以和之金以勁之故得品物成焉五勝者皆以生我爲利克我爲用利用相乘故有成敗動靜者終始之道聚散者化生之門也陽其動乎陰其處乎動以生之靜以息之

髮宜多櫛齒宜多叩液宜常咽气宜淸鏈手宜在靣此爲修昆侖之法五者爲不死之道

太經曰喜怒傷性哀樂傷神傷性則害生傷神則侵命故養性以全气保神以安心气完則體平心安則神逸此全生至要訣也

寒山子曰修生之道除嗜去欲嗇神保和所以無累也內抑其心外檢其身所以無過也先人後己知柔守謙所以安身也善推於人不善歸己所以積徳也功不在大過不在小去而不二所以積功也然後內行充而外丹至可以冀道於彷佛耳

益州老父曰凡欲身之無病必須先正其心使心不亂求心不狂思不貪嗜欲不著迷惑則心先無病矣心君無病則五臓六腑𨿽有病不難療矣

眞西山先生衛生歌萬物惟人爲最貴百嵗光陰如旅寄自非畱意修養中未免病苦爲心累何必飡霞餌大藥妄意延齡等龜鶴但於飲食嗜欲間去其甚者卽安樂食後徐徐行百步兩手摩脇並腹肚須防轉手摩腎堂謂之運動水與土仰靣仍呵三四呵自然食毒气消磨醉眠飽臥俱無益渇飲饑餐猶戒多食不欲粗並欲速寧可少餐相接續若教一飽頓充腸損气損脾非是福生食粘膩筋韌物自死禽獸勿可食饅頭閉气不相和生冷偏招脾胃疾鮓醬胎卵兼油膩陳臭腌藏皆陰類老年切莫喜食之是借寇兵無以異炙煿之物須冷喫不然損齒傷血脈晚食常宜申酉前向夜須防滯胸膈飲酒莫教飲大醉大醉傷神損心志酒渇飲水並喫茶腰腳自玆成重墜嘗聞避風如避箭坐臥須教預防患況因飲後毛孔開風才一入成癱瘓不問四時俱暖酒大熱又須難向口五味偏多不益人恐隨肺腑成殃咎視聽行藏不必久五勞七傷從此有四肢亦欲常小勞譬如戶樞終不朽臥不厭縮覺貴舒飽則入浴饑則梳梳多浴少益心目黙寢暗眠神晏如四時惟夏難將攝伏陰在內腹冷滑補腎湯藥不可無食肉稍冷休哺啜心旺腎衰何所忌特忌疏通泄精气臥處尢宜綿宻間宴居靜慮和心意沐浴盥嗽皆暖水臥冷枕涼皆勿喜茄生菜不宜食豈獨秋來多瘧痢伏陽在內三冬月切忌汗多陽气泄陰霧之中毋遠行暴雨震雷宜遠避道家更有頥生防第一令人少嗔恚秋冬日出始求衣春夏雞鳴宜早起夜後晝前睡覺來瞑目叩齒二七回吸新吐故無令緩咽嗽玉泉還養胎摩熱手心熨兩眼仍更揩擦額與靣中指時將摩鼻頻左右耳眼摩數徧更能幹浴徧身間按防暗須紐兩肩縱有風勞諸冷气何憂腰背復拘攣噓呵呼吸吹及呬行炁之人分六字果能依用力其間斷然百病皆可治情欲𨿽云屬少年稍知節養自無愆固精莫妄傷神气莫使苞羽火中燃有能操履長方正於名無貪利無競縱向邪魔路上行百行周身自無病

涪翁食時五觀

一曰計功多少量彼來處

此食墾植收獲舂磨淘汰炊煮乃成用功甚多何況殺害生靈爲己滋味一人之食十人作勞家居則食父母心力所營縱是己財亦承余防仕宦則食民之膏血大不可言

二曰忖己徳行全缺應供

始於事親中於事君終於立身全此三者應受供養無愧缺則已否當愧恥不敢盡味

三曰防心爲過貪等爲宗

於上味食務遠物而求難得是之謂貪於下味食起恚怒以口腹之故鞭撲人是之謂嗔食不過充饑而求食前方丈是之謂癡君子食無求飽離此過也四曰正事良藥爲療形苦

五穀五蔬以養人魚肉以養老形苦者饑渇爲主病四百四病爲客病故須食爲醫藥以自扶持是故知足者舉筯常如服藥

五曰爲成道業方受此食

君子無終食之間違仁先結款狀然後受食旣食不可怠於道業

達莊論曰恬於生而靜於死恬生則不惑死靜死則神不離生故能與陰陽化而不易從天地變而不移生究其壽死終其宜心气平治消息不虧故求得者喪爭明者失無欲者自足空虛者受實是以作智巧者害於物明是考非者危其身修飾顯潔者惑於生畏死而崇生者失其貞

庾闡神論曰天地者陰陽之形魄變化者萬物之遊魂神籟與無窮並吹大冶與造運齊根生資聚气之迹死寄牝之門視榮辱其猶塵埃邈髙尙而不顧故能外安恬逸內體平和

北宮子曰衣其短褐有狐貉之溫進其茙菽有稻粱之味庇其蓬室若廣廈之蔭乘其蓽輅若文軒之飾終身怡然不知其爲貧也

象山要語曰此道非爭競務進者能知性靜退者可入又曰君子役物小人役於物夫權皆在我若在物則爲物役矣

學者不可用心太深山有寶無心於寶者得之利害毀譽稱譏苦樂能動搖人釋氏爲之八風

遵生八牋卷一﹤子部﹐雜家類﹐雜品之屬﹐遵生八牋﹥

欽定四庫全書

遵生八牋卷二

明髙濓撰

淸修妙論牋

大藏經曰救災解難不如防之爲易療疾治病不如避之爲吉今人見左不務防之而務救之不務避之而務藥之譬之有君者不思勵治以求安有身者不能保養以全壽是以聖人求福於未兆絕禍於未萌蓋災生於稍稍病起於微微人以小善爲無益而不爲以小惡爲無損而不攺孰知小善不積大徳不成小惡不止大禍立至故太上特指心病要目百行以爲病者之鑑人能靜坐持照察病有無心病心醫治以心藥奚伺盧扁以瘳厥疾無使病積於中傾潰莫遏蕭墻禍起恐非金石艸木可攻所爲長年因無病故智者勉焉

喜怒偏執是一病

亡義取利是一病好色壊徳是一病

専心系愛是一病憎欲無理是一病

縱貪蔽過是一病毀人自譽是一病

擅變自可是一病輕口喜言是一病

快意逐非是一病以智輕人是一病

乘權縱橫是一病非人自是是一病

侮易孤寡是一病以力勝人是一病

威勢自愶是一病語欲勝人是一病

貨不念償是一病曲人自直是一病

以直傷人是一病與惡人交是一病

喜怒自伐是一病愚人自賢是一病

以功自矜是一病誹議名賢是一病

以勞自怨是一病以虛爲實是一病

喜說人過是一病以富驕人是一病

以賤訕貴是一病讒人求媚是一病

以徳自顯是一病以貴輕人是一病

以貧妬富是一病敗人成功是一病

以私亂公是一病好自揜飾是一病

危人自安是一病陰陽嫉妬是一病

激厲旁悖是一病多憎少愛是一病

堅執爭鬭是一病推負著人是一病

文拒鉤剔是一病持人長短是一病

假人自信是一病施人望報是一病

無施責人是一病與人追悔是一病

好自怨憎是一病好殺虫畜是一病

蠱道厭人是一病毀訾髙才是一病

憎人勝己是一病毒藥酖飲是一病

心不平等是一病以賢嗊嗃是一病

追念舊惡是一病不受諫諭是一病

內疎外親是一病投書敗人是一病

笑愚癡人是一病煩苛輕躁是一病

擿捶無禮是一病好自作正是一病

多疑少信是一病笑顚狂人是一病

蹲踞無禮是一病醜言惡語是一病

輕慢老少是一病惡態醜對是一病

了戾自用是一病好喜嗜笑是一病

當權自信是一病詭譎諛謟是一病

嗜徳懷詐是一病兩舌無信是一病

乘酒凶橫是一病罵詈風是一病

惡言好殺是一病教人墮胎是一病

干預人事是一病鉆穴窺人是一病

不借懷怨是一病負債逃走是一病

背向異詞是一病喜抵捍戾是一病

調戱必固是一病故迷悞人是一病

探巢破卵是一病驚胎損形是一病

水火敗傷是一病笑盲聾啞是一病

亂人嫁娶是一病教人捶擿是一病

教人作惡是一病含禍離愛是一病

唱禍道非是一病見貨欲得是一病

彊奪人物是一病

此爲百病也人能一念除此百病日逐防檢使一病不作決無災害痛苦煩惱凶危不惟自己保命延年子孫百世永受其福矣

大藏經曰古之聖人其爲善也無小而不崇其於惡也無防而不攺攺惡崇善是藥餌也錄所謂百藥以治之思無邪僻是一藥

行寛心和是一藥動靜有禮是一藥

起居有度是一藥近徳逺色是一藥

淸心寡欲是一藥推分引義是一藥

不取非分是一藥𨿽憎猶愛是一藥

心無嫉妬是一藥教化愚頑是一藥

諫正邪亂是一藥戒勑惡僕是一藥

開導迷誤是一藥扶接老幼是一藥

心無狡詐是一藥拔禍濟難是一藥

常行方便是一藥憐孤卹寡是一藥

矜貧救厄是一藥位髙下士是一藥

語言謙遜是一藥不負宿債是一藥

湣慰篤信是一藥敬愛卑微是一藥

語言端慤是一藥推直引曲是一藥

不爭是非是一藥逢侵不鄙是一藥

受辱能忍是一藥揚善隱惡是一藥

推好取醜是一藥與多取少是一藥

稱嘆賢良是一藥見賢內省是一藥

不自誇彰是一藥推功引善是一藥

不自伐善是一藥不掩人功是一藥

勞苦不恨是一藥懷誠抱信是一藥

覆蔽陰惡是一藥崇尙勝己是一藥

安貧自樂是一藥不自尊大是一藥

好成人功是一藥不好陰謀是一藥

得失不形是一藥積徳樹恩是一藥

生不罵詈是一藥不評論人是一藥

甜言美語是一藥災病自咎是一藥

惡不歸人是一藥施不望報是一藥

不殺生命是一藥心平气和是一藥

不忌人美是一藥心靜意定是一藥

不念舊惡是一藥匡邪弼惡是一藥

聽教伏善是一藥忿怒能制是一藥

不干求人是一藥無思無慮是一藥

尊奉髙年是一藥對人恭肅是一藥

內修孝悌是一藥恬靜守分是一藥

和悅妻孥是一藥以食飲人是一藥

助修善事是一藥樂天知命是一藥

逺嫌避疑是一藥寛舒大度是一藥

敬信經典是一藥息心抱道是一藥

爲善不倦是一藥濟度貧窮是一藥

捨藥救疾是一藥信禮神佛是一藥

知機知足是一藥淸閒無欲是一藥

仁慈謙讓是一藥好生惡殺是一藥

不寶厚藏是一藥不犯禁忌是一藥

節儉守中是一藥謙己下人是一藥

隨事不慢是一藥喜談人徳是一藥

不造妄語是一藥貴能援人是一藥

富能救人是一藥不尙爭鬭是一藥

不淫妓是一藥不生姦盜是一藥

不懷咒厭是一藥不樂詞訟是一藥

扶老挈防是一藥

此爲百藥也人有疾病皆因過惡陰掩不見故應以疾病因緣飲食風寒惡气而起由人犯違聖教以致魂迷魄喪不在形中肌體空虛精气不守故風寒惡气得以中之是以有徳者𨿽處幽闇不敢爲非𨿽居榮祿不敢爲惡量體而衣隨分而食𨿽富且貴不敢恣欲𨿽貧且賤不敢爲非是以外無殘暴內無疾病也吾人可不以百病自究以百藥自治養吾天和一吾心志作耆年頤壽之地也哉【百藥一段與道藏少異一二餘以家藏宋刻小本考詳似近人情語故以刻之初謂道藏國刋似無訛誤余閱一藏以徧魚豕之錯不可枚舉】

黃帝曰一陰一陽之謂道偏陰偏陽之謂疾兩者不和若四時中有春無夏有秋無冬矣因而和之是謂聖度聖人不絕和合之道但貴於閉宻以守天眞也

太上曰情欲出於五內魂定魄靜者生也情欲出於胸臆精散神惑者死也

書云聲色動蕩於中情愛牽纒心有念動有著晝想夜夢馳逐於無涯之欲百靈疲役而消散宅舍無主而傾頽矣

書云欲多則損精人可保者命可惜者身最重者精肝精不固目無光肺精不交肌肉消痩腎精不固神气減少脾精不堅齒髮浮落若耗散眞精不已疾病隨生死亡隨至

神仙可惜歌曰可惜許可惜許可惜元陽宮無主一防旣隨穠色枯百神泣送精光去三尸喜七魄怒血敗气衰將何補尺宅寸田屬別人玉鑪丹竈阿誰處勸世人休戀色戀色貪淫有何益一神去後百神隨百神去盡人不知幾待說時說不得臨時出口泄天機

孫眞人銘曰怒甚偏傷气思多太損神神疲心易役气弱病相縈勿使悲歡極當令飲食均再三防夜醉第一戒晨嗔亥寢鳴云鼓【注曰扣齒三十六下】晨興潄玉津【注曰早時開眼卽以舌攪上下齶待津生滿口汩汩咽下直至丹田】妖神難犯己精气自全身若要無諸病常當節五辛【注曰不使鹹酸苦辣甜五味偏傷一臟致使生疾】安神宜恱樂【注曰常令心上生歡喜】惜气保和純【注曰常使心气和平絕躁妄焦爍生怒】壽夭休論命修行本在人若能遵此理平地可朝眞

象山要語曰精神不運則愚血脈不運則病

又曰志固爲气之帥然至於气之専一則亦能動志故不但持其志又戒之以無暴其气也居處飲食適節宣之宜視聽言動嚴邪正之辯皆無暴其气之功

內無所累外無所累自然自在才有一些他意便沈重了徹骨徹髓見得超然於一身自然輕淸自然靈大

陸文達公有二歌曰聽聽聽勞我以生天理定若還懶惰受饑寒莫到窮來方怨命虛空自有神明聽又曰聽聽聽衣食生身天付定酒食貪多折人壽經營太甚違天命定定定

腎水也水生炁炁卽火矣心火也火生液液卽水矣水可以滋流百脈火可以薫蒸四大

經曰心牽於事火動於中有動於中必揺其精

天之助人爲善也至快至周而略無毫髮之或慳天之報人之惡也亦至信至宻而略無毫髮之或漏細考逺計自當見爾

虛齋云食服常溫四體皆春心气常順百病自遁至哉斯言

又曰樂莫樂於日休憂莫憂於多求古之人𨿽疾雷破山而不震𨿽貨以萬乘而不酧惟胸中一防堂堂者以爲張主

張氏曰一念之善則天地神只祥風和气皆在乎此一念之惡則殀星厲鬼凶荒禍害皆在乎此可不愼歟

勸君莫存半防私若存半防私終無人不知勸君莫用半防術若用半防術終無人不識

禍莫大於縱己之欲惡莫大於言人之非人非賢莫交物非義莫取念非善莫行事非善莫說

以責人之心責己則寡過以恕己之心恕人則全交凡人傷巧則可悔之事多全拙則可悔之事少

知止自能除妄想安貧須要禁奢心故云良田千頃日食二升大廈千間夜眠八尺

治生莫若節用養生莫若寡欲

戒酒後語忌食時嗔忍難忍事順不明人口腹不節致病之由念慮不正殺身之本

又曰世人之壽悉可百歳而以喜怒哀樂汩沒心源愛惡嗜欲戕伐性根而又揚人之短掩人之長顚倒方寸頃刻萬變神倦思勞難全天和如彼淡泉汩以五味欲其不害其可得乎

造物勞我以生逸我以老少年不勤是不知勞老年奔馳是不知逸天命我逸而我自勞可乎

舊緣漸斷新緣莫結醴交勢合自致日疎無事安閒方可修道

又曰口中言少心頭事少肚中食少自然睡少依此四少神仙可了

心牽於事火動於中心火旣動眞精必揺故當死心以養气息機以死心

又曰戒滿意之食省爽口之味冬食不得太暖夏食不得太涼

气淸則神暢气濁則神昏气亂則神勞气衰則神去故油盡燈滅髓竭人亡添油燈焰補髓人彊

溺愛冶容而作色荒禪家謂之外感之欲夜深枕上思得麗或成宵寐之感禪家謂之內感之欲二者之欲綢繆染著皆消耗元精若能離之則腎水自然滋生可以上交於心又若思索文字忘其寢食禪家謂之理障經綸職業不告劬勩禪家謂之事障二者之障𨿽非人欲亦損性靈若能遣之則心火不至上炎可以下交於腎故曰塵不相緣根無所傷返流全一六用不行

洞神眞經曰養生以不損爲延年之術不損以有補爲養生之經居安慮危防未萌也𨿽少年致疾气弱體枯若晚年得悟防患補益血气有气而神亦自足可以延生

嵇叔夜云服藥求汗或有勿獲愧情一集渙然流離是皆情發於中而形於外也因知喜怒哀樂寧不傷人故心不撓者神不疲神不疲則气不亂气不亂則身泰壽延矣

寵辱不驚肝木自寧動靜以敬心火自定飲食有節脾土不泄調息寡言肺金自全恬然無欲腎水自足此皆吾生藥石人當請事斯語

人若知得覺字便知我大物小物有盡我無盡也四大形骸皆外物也榮辱生死物固有之安能使我戚戚哉

有蔽則昏無蔽則明耳之蔽聲目之蔽色口鼻蔽於嗅味四肢蔽於淫樂一掬之力不勝則羣蔽交雜去禽獸不逺人要優遊自足心無外想嗒然坐忘在身忘身在事忘事在家忘家其受用無量

無視無聽抱神以靜形將自正必靜必淸無勞汝形無揺汝精可以長生目無所見耳無所聞心無所知汝神守形形乃長存

愼內閉外多知爲敗靖節之乞食而詠康節之防醺而歌非有所得若是乎哉病從口入禍從口出可不愼歟人不自重斯召侮矣人不自彊斯召辱矣自重自彊侮辱斯逺人能攺過則善日長而惡日消矣人能安貧則用長足而體長舒矣禍福無不自求之者後世有星數之說行而反求諸天有堪輿之說行而求之地矣於人事獨委焉萬起萬滅之私亂吾之心久矣今當掃去以全吾湛然之心

人能愈收斂則愈充拓愈細宻則愈廣大愈深厚則愈光明萬事不責於人則無寒冰烈火之擾吾心

多言多敗多事多累虛中無我惟善是從守約者心自空知止者心自足

七部要語曰神靜而心和心和而形全神躁則心蕩心蕩則形傷欲全其形先在理神故恬和養神以安於內淸虛棲心不誘於外也

七竅者精神之戶牖也志气者五臟之使役也耳目誘於聲色鼻口恱於芳味肌體之於安適其情一也則精神馳騖而不守志气縻於趣捨五臟淊蕩而不安嗜欲連綿於外心气壅塞於內蔓衍於荒淫之波畱連於是非之境鮮有不敗徳傷生者矣

人之稟受性情具焉性之所感者情也情之所安者欲也情出於性而情違性欲由於情而欲害情情之傷性性之妨情猶煙冰之於水火也煙生於火而郁火冰生於水而遏水故煙沒而火盛冰泮而水通性貞則情銷情滅則性謐夫明者刳情以遣累約欲以守貞食足以充饑養气衣足以蓋形禦寒美麗之華不爲滑性哀樂之感不以亂神處於止足之泉立於無害之防此全性之道也

海蚌未剖則明珠不顯昆竹未斷則鳯音不揚情性未鏈則神明不發譬諸金木金性包水木性藏火故鏈金則水出鉆木則火生人能務學以鉆鏈其性則才慧發矣

身嘗居善則內無憂慮外無畏懼獨立不慙影獨寢不愧衾上可以接神明下可以對蠻夷徳迥幽明禎祥畢集

靈气謂之神休气謂之鬼煩气謂之虫魚雜气謂之禽獸姦气謂之妖邪气之濁者愚癡凶虐气之剛者髙嚴壯健气之柔者仁慈惇篤所以君子行正气小人行邪气

形者气之聚也气虛則形羸神者精之成也精虛則神粹形者人也爲萬物之最靈神者生也是天地之大徳最靈者爲萬物之首大徳者爲天地之宗萬物以停育爲先天地以淸淨是務故當養其形以愛其神敬其身以重其生

理好憎之情則愛勿近也和喜怒之情則怨不犯也故喜怒亂气嗜欲傷性性相近也習之以逺如水性欲淸泥沙污之人性欲平嗜欲害之與性相害不可兩立一起一廢不可俱興

夫生死之道之在人生死常也確乎在天但觀以自然則生死之道無可而無不可也或未生而已死或已死而重生或不可以生而生或不可以死而死或可以死而不死或可以生而不生或有生而不如無生或惜死而所以致死是以致死之地則生致生之地則死或爲知而不可以死或爲時而不可以生或云勞我以生生者好事也不可惡其生又云休我以死死者惡事也不可好其死凡人心非不好其生不能全其生非不惡其死不能逺其死哀哉

口舌者禍福之宮危亡之府語言者大命之屬刑禍之部也言出患入言失身亡故聖人當言發而憂懼常如臨淵履冰以大若小以富若貧處盛髙之谷逰卑賤之淵防爲之本寂爲之根懼爲之宅憂爲之門可不戒歟

福者禍之先利者害之源治者亂之本存者亡之根故上徳質而不文不視不聽如無生焉無心無意若未生焉執守虛無而生生焉識道徳之意揆天地之情禍莫大於死福莫大於生是以有名之名喪我之槖無名之名養我之宅有貨之貨喪我之賊無貧之貧養我之福

施觀吾曰存我之道切在去機機去身存機住身死無機胸中純白自處

景行錄曰以忠孝遺子孫者昌以智術遺子孫者亡以謙接物者彊以善自衛者良

又曰知足常足終身不辱知止常止終身不恥

荀子曰自知者不怨人知命者不怨天怨人者窮怨天者凶又曰榮辱之大分安危利害之常體也先義而後利者榮先利而後義者辱榮者常通辱者常窮通者常制人窮者常制於人

古人云防做快活人凡事莫生事防做快活人省事莫惹事防做快活人大事化小事防做快活人小事化無事

又云忍是心之寶不忍身之殃舌柔常在口齒折只因剛思量一忍字眞是快活方片時不能忍煩惱日月長

又曰木有所養則根本固而枝葉茂梁棟之材成水有所養則泉源壯而流長灌漑之利溥人有所養則心神安而識見達修道之事成

眞誥曰鏡以照面智以照心鏡明則塵垢不染智明則邪惡不生

虛皇經曰財爲患之本聚財爲聚業財爲愛欲根能招一切罪若以財非財始可入道境

又曰汝知見世因緣則知宿世因緣汝修見世因緣則知來世因緣一气無偏倚所種還自生植此荊棘根如何望喬林

又云慈悲之力最爲廣大能化一切能服一切惡者無與爭暴者無與抗所向無與敵是爲廣大無邊

又曰口無是非言心無人我相身不受染著方契無爲道眾生俱幻化墮彼色相因須知樂是苦一念了無爲

仙經云専精養神不爲物雜謂之淸反神復气安而不動謂之靜制念以定志靜身以安神保气以存精思慮兼忘防想內視則身神並一身神並一則近眞矣

延命錄曰五穀充肌體而不能益壽百藥療病延年而不能甘口充肌甘口者俗人之所珍苦口延年者道士之所寶

禁忌篇曰善攝生者臥起有四時之早晚興居有至和之常制筋骨有偃仰之力閒邪有吞吐之術流行營衛有補瀉之法節宣勞逸有與奪之要忍怒以養陰气抑喜以養陽气然後先將艸木以救虧缺服金丹以定不窮養性之道盡於此矣

列子曰少不勤行壯不競時長而安貧老而寡欲閒心勞形養生之方也

太平禦覽曰道者气也寶气則道長存祕者精也寶精則神長生精者血脈之川流守骨之靈神精去則骨枯骨枯則死矣是以爲道者務寶其精

莊子曰聖人休休焉則平易矣平易則恬淡矣平易恬淡則憂思不能入邪气不能襲故其徳全而神不虧

又曰養志者忘形養形者忘利致道者忘心

眞誥曰衰年體羸多爲風寒所乘當深頥養晏此無事上味元棲守絳津體寂至道心存內觀屏波萬累蕩濯他念乃始近其門戶耳若憂累多端人事未省𨿽復憩靈空洞存心淡泊纒綿亦弗能達也

闗祕論曰無心於事則無事於心故心靜生慧心動生昏

仙經曰子欲長生當由所生之門遊處得中進退得所動靜以法去畱以度可以延命而愈疾矣

本艸總篇曰攝生之道莫若守中守中則無過與不及之害經曰春秋冬夏四時陰陽生病起於過用蓋不適其性而彊云爲逐彊處卽病生五臟受气蓋有常分用之過耗是以病生善養生者旣無過耗之獘又能保守眞元何患乎外邪所中也故善服藥不若善保養不善保養不若善服藥世有不善保養又不善服藥倉卒病生而歸咎於神天噫是亦未嘗思也可不謹歟

又曰未聞道者放逸其心逆於生樂以精神徇知巧以憂畏徇得失以勞苦徇禮節以身命徇利財四徇不置心爲之病矣極力勞形躁暴气逆當風縱酒食嗜辛鹹肝爲之病矣飲食生冷溫涼失度久坐久臥大飽大饑脾爲之病矣呼叫過常辯爭陪答冒犯寒暄恣食鹹苦肺爲之病矣久坐濕地彊力入水縱欲勞形三田漏溢腎爲之病矣五病旣作故未老而羸未羸而病病至則重重則必斃嗚呼是皆弗思而自取之也衛生之士須謹此五者可致終身無苦經曰不治已病治未病正爲此矣

呂氏春秋曰凡生之長也順之也使生不順者欲也故聖人必先適欲適節也室大則多陰臺髙則多陽多陰則蹷多陽則痿蹷者逆寒疾也痿躄不能行此陰陽不適之患也是故先王不處大室不爲髙臺味不眾珍春不煇熱熱則理塞脈則閉結理塞則气不達味眾珍則胃充胃充則中大鞔中大鞔則气不達以此求長生其可得乎

三因極一方曰夫人稟天地陰陽而生者蓋天有六气人有三陰三陽而上奉之地有五行人有五臟五腑而下應之於是資生皮肉筋骨精髓血脈四肢九竅毛髮齒牙唇舌總而成體外則气血循環流注經絡喜傷六淫內則精神魂魄志意思喜傷七情六淫者寒暑燥濕風熱是也七情者喜怒憂思悲恐驚是也若持防得宜怡然安泰役冒非理百屙生焉

崔公入藥鏡曰物之最靈惟其人也身者乃萬化之本精於人也若水浮航气於人也如風揚塵神於人也似野馬聚空水涸則航止風息則塵靜野馬散而大空長有精能固物炁能盛物精气神三者心可不動其變化也外忘其形內養其神是謂登眞之路嗜欲縱乎心孰能久去哀樂傷乎志孰能久忘思慮役乎神孰能久無利祿勞乎身孰能久捨五味敗乎精孰能久節酒醴亂乎情孰能久絕食佳殽飲防酒視以姝麗聽以淫聲𨿽精气彊而反禍於身耳目快而致亂於神有百端之敗道以一介而希眞安有養身之驗耳夫學道者外則意不逐物而移內則意不隨心而亂湛然保於虛寂造乎淸淨之域矣

上元夫人謂漢武帝曰汝好道乎勤而不獲實有由也汝胎性暴胎性淫胎性奢胎性酷胎性賊暴則使气奔而攻神是故神擾而竭淫則使精漏而魂疲是故精竭而魂疲奢則使眞雜而魄穢是故命逝而靈臭酷則使喪仁而攻目是故失仁而眼亂賊則使心鬭而口漧是故內戰而外絕此五事皆是截身之刀鋸刳命之斧斤矣𨿽復志好長生不能遣玆五難亦何爲損性而自勞乎

文中子曰靜漠恬淡所以養生也和愉虛無所以據徳也外不亂內卽性得其宜靜不動和卽徳安其位養生以經世抱徳以終年可謂能體道矣

又曰能尊生𨿽富貴不以養傷身𨿽貧賤不以利累形三茅君訣曰神養於气气防於神神气不散是謂修眞元始經曰喜怒損性哀樂傷神性損則害生故養性以全气保神以安身气全體平心安神逸此全生之訣也

達摩胎息經曰元壯旣立猶有蒂闇注母气母呼卽呼母吸卽吸綿綿十月气足形圓心是气之主气是形之根形是气之宅神是形之眞神用气養气因神住神行則气行神住則气住此經要妙之義也

羣仙諸玉曰煉精者煉元精非淫佚所感之精煉气者煉元气非口鼻呼吸之气煉神者煉元神非心意念慮之神故此神气精者與天地同其根與萬物同其體得之則生失之則死以陽火煉之則化成陽气以陰符養之則化成陰精故曰見之不可用用之不可見

養生論曰大凡養生先調元气身有四气人多不明四气之中各主生死一曰乾元之气化爲精精反爲气精者連於神精益則神明精固則神暢神暢則生健若精散則人疲精竭則神去神去則死二曰坤元之气化爲血血復爲气气血者通於內血壯則體丰血固則顏盛顏盛則生空若血衰則髮變血敗則胸空胸空則死三曰庶气庶气者一元交气气化爲津津復爲气气連於生生托於气陰陽動息滋潤形骸气通則生气乏則死四曰眾气眾气者穀气也谷濟於生終誤於命食穀气𨿽生蘊穀气還死精能附血气能附生當使循環卽身永固乾元之陽陽居陰位臍下气海是也坤元之陰陰居陽位胸中血海是也生者屬陽陽貫五臟喘息之气是也死者屬陰陰納五味穢惡之气是也气海之气以壯精神以塡骨髓血海之气以補肌膚以流血脈喘息之气以通六腑以扶四肢穢惡之气以亂身神以腐五臟

存神論曰物理所不可逃者四曰生曰心曰性曰情有生必有心有心必有性有性必有情性則定靜情則感通感通之際二气必交交於外則龍虎飛走鉛汞漏失交於中則龍虎相隨鉛汞內結气所生也故來入身謂之生所以通生謂之道至人以道制情氤氳之際能住胎恍惚之中能擒物象所以有道合一神形俱妙之功也

又雲從色來者由陰陽之中從化來者出陰陽之外由陰陽中來者有畱形住世之理故無用之中有用必奪造化於陰陽出陰陽外者有飛靈走性之道故有爲之中無爲方獨超升於象外進退之序能鏈色身而化形能脫化身而化神果無序而頓超理所未聞

元道眞經曰生可冀也死可畏也艸木根生去土則死魚鼈沈生去水則死人以形生去气則死故聖人知气之所在以爲身寶

莊子養生篇曰吾生也有涯【向秀曰生之所稟各有涯也】而智也無涯【康曰夫不慮而欲性之動也識而發感智之用也性動者遇物而常足則無餘智從感而來倦而不已故世之所患常在於智用不在性動也】以有涯隨無涯殆已【郭象曰以有限之性尋無窮之智安得而不困哉】已而爲智者殆而已矣【向秀曰已困於智矣又爲智攻之者又殆矣】

莊子又曰達生之情者不務生之所無以爲【向秀曰生之所無以爲者性表之事也張湛曰生理自全爲分外所爲此是以有涯隨無涯也】達命之情者不務智之所無柰何【向秀曰命盡而死者是張湛曰乘生順之理窮所稟分豈智所知】

西山記曰人之眞气大運隨天元气小運隨子腎午心卯肝酉肺故坐子午取水火交也

又曰一體之盈虛消息皆通於天地應於萬類【張湛曰人與陰陽通气】和之於始和之於終靜神滅想生之道也【始終和則神志不散】

妙眞經曰人常失道非道失人人常去生非生去人故養生者愼勿失道爲道者愼勿失生使道與生相守生與道相保

黃老經禾曰天道施化與萬物無窮人道施化形神消亡轉神施精精竭形衰形本生精精生於神不以精施故能與天合徳不與神化故能與道同式

又曰以形化者尸解之類神與形離二者不俱遂象飛鳥入海爲蛤而隨季秋陰陽之气以气化者生可冀也以形化者甚可畏也

指歸曰逰心於虛靜結志於微妙委慮於無欲歸指於無爲故能達生延命與道爲久或疑者云始同起於無外終受气於陰陽載形魄於乾坤資生長於食息而有愚有智有彊有弱有壽有夭天耶人耶解者曰夫形生愚智天也彊弱壽夭人也

河圖帝視萌曰侮天時者凶順天時者吉春夏樂山髙處秋冬居卑深藏吉利多福壽考無窮

雒書寶予命曰古人治病之方和以醴泉潤以元气藥不辛不苦甘甜多味常能服之津流五臟系之在肺終身無患

傳曰雜食者百病妖邪所鐘所食愈少心愈開年愈益所食愈多心愈塞年愈損焉

眞人大計曰奢懶者壽慳靳者夭放散劬勞之異也田夫壽膏粱夭嗜欲多少之驗也處士少疾逰子多患事務繁簡之殊也故俗人競利道士罕營

彭祖曰道不在煩但能不思衣不思食不思聲色不思勝負不思得失不思榮辱心不勞形不極常道引納息但爾可得千歲欲長生無限者當服上藥

仲長統曰蕩六情者有心而不以之思有口而不以之言有體而不以之安安之而能遷樂之而不愛以之圖之不知日之益也不知物之易也

飲食不時傷人憂恚悲哀傷人喜樂過差傷人忿不解傷人汲汲所願傷人戚戚所患傷人寒暖失節傷人陰陽不交傷人凡交須依導引諸術若能避眾傷人事而復曉陰陽之術則是不死之道大樂气飛揚大愁气不通用精令人气力乏多睡令人目盲多唾令人心煩貪美食令人泄痢俗人但知貪於五味不知有元气可飲聖人知五味之毒焉故不貪知元气可服故閉口不言精气息應也唾不咽則气海不潤气海不潤則津液乏是以服元气飲醴泉乃延年之本也

明醫論云疾之所起自生五勞五勞旣用二髒先損心腎受邪腑臟俱病五勞者一曰志勞二曰思勞三曰心勞四曰憂勞五曰疲勞五勞則生六極一曰气極二曰血極三曰筋極四曰骨極五曰精極六曰髓極六極卽爲七傷七傷變爲七痛七痛爲病令人邪气多正气少忽忽喜怒悲傷不樂飲食不生肌膚顏色無澤髮白枯稿甚者令人得大風偏枯筋縮四時拘急攣縮百闗隔塞羸痩短气腰腳疼痛此由早娶用精過差血气不足極勞之所致也

憂畏者生死之門禮教之主存亡之由禍福之本吉凶之元也

養性者失其憂畏則心亂而不治形躁而不寧神散而气越志蕩而意昏應生者死應死者亡應成者敗應吉者凶其憂畏者其猶水火不可暫忘也

太上畏道其次畏物其次畏人其次畏身故憂於身者不拘於人畏於己者不制於彼愼於小者不懼於大戒於近者不悔於逺

九仙君論曰形神相托神形相成口受外味以亡識身受內役以喪精神離形以散敗形離神以去生殊不知皮肉相應筋骨乃成肝合筋其外爪心合脈其外色脾合肉其外唇肺合皮其外毛腎合骨其外髮故外無五傷以敗五體

胎髒論曰先除欲以養精後禁食以存命是知食胎气飲靈元爲不死之道返童還年

古云眾方囂然我獨淵黙中心融融自有眞樂是蓋出乎塵垢之外而與造物者逰也

軒冕不足爲吾髙而塵埃在我或有所不得避昔人謂居軒冕之中當有山林之气然則處塵埃之內不可有市井之習

瓦盆盛酒與傾金注玉同一醉也蹇驢布韉與金鞍駿馬同一逰也松牀莞簟與繡衾玉枕同一寢也布袍蒲絮與貂裘狐貉同一暖也蔬食菜羮與烹龍炮鳳同一飽也知此則貧賤富貴可以一視矣

康仲俊年八十六極康寧自言少時讀千字文有所悟謂心動神疲四字也平生遇事未嘗動心故老而不衰

達摩曰心不緣境住在本源意不散流守於內息神不外役免於勞傷人知心卽气之主气卽形之根形者气之宅神形之具令人相因而立若一事有失卽不合於至理何能久立焉

又曰心靜卽神恱神恱卽福生

眞仙直指曰淸靜二字淸謂淸其心源靜謂靜其气海心源淸則外物不能撓性定而神明气海靜則邪欲不能作精全而腹實

海天秋月道人曰守淸靜恬淡所以養道處污辱卑下所以養徳去嗔怒滅無明所以養性節飲食薄滋味所以養气然後性定則情忘形虛則神運心死則神活陽盛則陰衰

莊注云眾竅爲風所鳴萬形爲化所役風不能鳴則眾竅虛化不能役則萬形息

英疏曰藏舟船於海壑正合其宜隱山嶽於澤中謂之得所然造化之力擔負而趨變故日新驟如逝水昨我今我新吾故吾義亦然也

林君復集曰飽藜藿者鄙膏粱樂貧賤者鄙富貴安義命者輕生死逺是非者忘臧否

飽肥甘衣輕暖不知節者損福廣積聚驕富貴不知止者殺身

小人詐而巧似是而非故人恱之者眾君子誠而拙似迂而直故人知之者寡

誠無悔恕無怨和無讐忍無辱

何恬庵錄曰張飽防於大江驟駿馬於平陸天下之至快反思則憂處不爭之地乘獨後之馬人或我樂莫大焉

口腹不節致疾之因念慮不正殺身之本驕富貴者慽慽安貧賤者休休故景公千駟不如顏子一瓢

武林蓮池宏公戒殺生文曰世人食肉咸謂理所應然乃恣意殺生廣積寃結相習成俗不自知覺昔人有言可爲痛哭流涕長太息者是也計其迷執略有七條開列如左餘可例推云

其一曰生日不宜殺生哀哀父母生我劬勞己身始誕之辰父母垂亡之日也是日正宜戒殺廣行善事以資防福使先亡者早獲超升見存者增延福壽何得頓忘母難殺害生靈世習不覺其非可爲痛哭流涕長太息者此也

其二曰生子不宜殺生凡人無子則悲有子則喜子母俱安則幸不思一切禽獸亦各有子胡爲慶我子生令他子死母亡於心安乎嬰孩始生不爲造福而反造業愚亦甚矣可爲痛哭流涕長太息者此也

其三曰祭先不宜殺生亡者忌辰及春秋二祭俱當戒殺以資防福𨿽羅列八珍於前安能起九泉之遺骨而饗之也無益而有傷生命智者不爲也舉世習行不以爲非可爲痛哭流涕長太息者此也

其四曰祈禳不宜殺生世人有疾殺牲祀神以祈福祐不知已之祀神以求生反殺他命而活我命逆天悖理神其有靈決不來饗種種淫祀亦復類此舉世習行而不覺其非可爲痛哭流涕長太息者此也

其五曰婚禮不宜殺生世間婚禮自問名納采以至成婚殺生不知其防夫婚者生人之始也生之始而行殺理旣逆矣又婚姻吉禮也吉日而用凶事不亦乎此舉世習行而不覺其非可爲痛哭流涕長太息者此也

其六曰燕客不宜殺生良辰美景賢主嘉賔蔬食菜羮不妨淸致何須廣殺生命窮極肥甘笙歌燕飲於杯盤宰割寃號於砧幾嗟乎有人心者能不悲哉世習不以爲非可爲痛哭流涕長太息者此也

其七曰營生不宜殺生世人爲衣食故或畋獵或漁捕或殺生靈以資生計我觀不作此業者亦衣亦食未必其凍餒而死也殺生營生神理所怒以殺昌裕百無一人種地獄之禍因受來生之惡報莫此爲甚何不別求生計乃執爲此七者皆爲痛哭流涕長太息者此也

放生文曰蓋聞世間至重者生命天下最慘者殺傷是故逢擒則奔蟣虱猶知避死將則徙螻蟻尙且貪生何乃网於山罟於淵多方掩取曲而鉤直而矢百計捜羅使其膽落魂飛母離子散或囚籠檻則如處囹圄或被刀砧則同臨剮戮憐兒之鹿砥瘡痍而寸斷柔腸畏死之猿望彎弓而雙垂悲淚恃我彊而淩彼弱理恐非宜食他肉而補己身心將安忍由是昊天垂憫古聖行仁解网著於成湯畜魚興於子產聖哉流水潤枯稿以囊泉慈矣釋迦代危亡而割肉天臺聖者鑿放生之池大樹仙人防棲林之鳥續魚蝦【闕】

禪師之遺愛猶存救龍子而傳方孫眞人之慈風未泯一活螻蟻也沙彌易短命爲長年書生易卑名爲上第一放也毛寶以臨危而脫難孔愉以防職而封侯屈師縱鯉於元村壽增一紀隋侯濟蛇於齊野珠報千金拯已溺之蠅酒匠之死刑免矣捨將烹之鼈廚婢之篤疾瘳焉貿死命於屠家張提刑魂超三界易余生於釣艇李景文毒解丹砂孫良嗣解矰之危卜葬而羽虫交助潘縣令設江湖之禁去任而水族悲號信老免愚民之牲祥符甘雨曹溪守獵人之网道播神州雀解銜環報恩狐能臨井受術乃致殘軀得命垂白璧以聞經難地求生現黃衣而入夢施皆有報事豈無聞載在簡編昭乎耳目普願隨所見物發慈悲心捐不慳財行方便事或恩周多命大積陰功若恵及一虫何非善事茍日增而月累自行廣而福增慈滿人寰名通天府蕩空寃障多祉萃於今生培積善根餘慶及於後世倘更助稱佛號加諷經文爲其回向西方令彼永離惡道則存心愈大植徳彌深道業資之速成蓮臺生其勝品矣

處事不以聰明爲先而以盡心爲急不以集事爲急而以方便爲上

人當自信自守𨿽稱譽之承奉之亦不爲之加喜𨿽毀謗之侮慢之亦不爲之加怒

不可乘喜而多言不可乘快而易事

膽欲大見義勇爲心欲小文理宻察智欲圓應物無滯行欲方截然有執

靜能制動沈能制浮寛能制褊緩能制急

偶讀醫書有曰洗心曰齋防患曰戒深有可取

枚乘曰欲人無聞莫若勿言欲人無知莫若勿爲輕言戲謔最害事蓋言不妄發則言出而人信之茍常輕言戲謔遇有正事誠實之言人亦不信

無夢子時教化村落中手持木牌牌上書二詩云身爲車兮心爲軾車動軾隨無計息交棃火棗是誰無自是不除荊與棘身爲客兮心爲主主人平和客安處若還主客不康寧精神管定辭君去是爲知道妙者

髙尙先生曰形者生之舍也气者生之元也神者生之制也形以气充气耗形病神依气位气合神存修眞之士法於陰陽和於術數持滿禦神専气抱一以神爲車以气爲馬神气相合可以長生

又曰全生之術形气貴乎安安則有倫而不亂精神貴乎保保則有要而不耗故保養之道初不離於形气精神

又曰心爲君主之官得所養則血脈之气王而不衰生之本無得而揺也神之變無得而測也腎爲作彊之官得所養則骨髓之气榮而不枯髒之本無得而傾也精之聚無得而奪也

梓童寶章曰饒一著添子孫之福【闕】

駒隙之易過忍一言免駟馬之難追息一忍養身心之精和

言行擬之古人則徳進功名付之天命則心閒報應念及子孫則事平受享慮及疾病則用儉

好辧以招尢不若訒黙以怡性廣交以延譽不若索居以自全厚費以多營不若省事以守儉逞能以誨妬不若韜精以示拙

華嚴經云人從第一歡喜地入第二離垢地始能行此十善道

一曰性自逺離一切殺生不蓄刀杖不懷怨恨有慙有愧仁恕具足於一切眾心有命之者常生利益之心是菩薩尙不惡心惱諸眾生何況於他起眾生想故以重意而行殺害

二曰性不偸盜於自資財常知止足於他慈恕不欲侵損若物屬他起他物想終不於此而生盜心乃至一艸一葉不與不取何況其餘資生之具

三曰性不邪淫於自妻知足不求他妻於他妻妾他所防女親族媒定及爲法所防尙不生於貪染之心何況從事況於非道

四曰性不妄語常作實語眞語時語乃至夢中亦不忍作覆藏之語無心欲作何況故犯

五曰性不兩舌於眾生無離間心無惱害心不將此語爲破彼故而向彼說不將彼語爲破此故而向此說未破者不令破已破者不增長不喜離間不樂離間不作離間不說離間語若實若不實語

六曰性不惡口所謂毒害語粗忿語苦他語令他嗔恨語現前語不現前語彊惡語庸賤語不可樂聞語聞者不恱語嗔忿語如火燒心語怨結語熱惱語不可愛語不可樂語能壊自身他身語如是等語皆悉捨離常作潤澤語柔軟語恱意語可樂聞語聞者喜恱語善入人心語風雅典則語多人受樂語大小恱樂語身心踴恱語

七曰性不綺語常作思審語時語法語順道理語巧調伏語隨時籌量決定語乃至戲笑語恆思審何況故出散亂之言

八曰性不貪欲於他財物他所資用不生貪心不願不求

九曰性離瞠恚於一切眾生恆起慈心利益心哀湣心歡喜心和潤心攝受心永捨嗔恨怨害熱惱常思順行仁慈祐益

十曰性離邪見住於正道不行占卜不取惡戒心見正直無誑無謟於佛法僧起決定信

淸靜經曰人神好淸而心擾之心好靜而欲牽之常能遣其欲而心自靜澄其心而神自淸

又曰眾生所以不得眞道者爲有妄心旣有妄心卽驚其神旣驚其神卽著萬物旣著萬物卽生貪求旣生貪求卽是煩惱煩惱妄想憂苦身心便遭濁污流浪生死

玉樞經曰道者以誠而入以黙而守以柔而用用誠似愚用黙似訥用柔是拙夫如是則可與忘形可以忘我可以忘忘入道者知止守道者知謹用道者知防能知防則慧光生能知謹則聖智全聖智全則慧光生慧光生則與道爲一是名眞忘惟其忘而不忘忘無可忘無可忘者卽是至道

金笥籙曰心不畱事一靜可期此便是覓靜底路又曰目不亂視神返於心神返於心乃靜之本

正法眼藏曰汝之本性猶如虛空返觀自性了無一物可見是名正見了無一物可知是名眞知無有靑黃長短但見本源淸淨覺體圓明卽名見性成佛亦名如來知見

陳茂卿夙興夜寐箴爲吾人一日修行短度當熟讀之箴曰雞鳴而寤思慮漸馳盍於其間澹以整之或省舊愆或防新得次第條理了然黙識本旣立矣昧爽乃興盥櫛衣冠端坐斂形提掇此心皦如日出嚴肅整齊虛明靜一乃啟方策對越聖賢夫子在坐顏曽後先聖師所言親切敬聽弟子問辧反復參訂事至斯應則驗於爲明命赫然常目在之事去旣已我則如故方寸湛然凝神息慮動靜循環惟心是監靜存動察勿貳勿叄讀書之餘間以逰詠發舒精神休養情性日暮人倦昏气易乘齋莊恭敬振拔精明夜久斯寢齊手斂足不作思惟心神歸宿養以夜气貞則復元念玆在玆日夕幹幹

崔子玉座右銘曰毋道人之短毋說己之長施人愼勿念受施愼勿忘世譽不足慕惟仁爲紀綱隱心而後動謗議庸何傷毋使名過實守愚聖所臧在湼貴不淄曖曖內含光柔弱生之徒老氏戒剛彊行行鄙夫志悠悠故難量愼言節飲食知足勝不祥行之茍有恆久久自芬芳

範堯夫布衾銘曰黎藿之甘綈布之溫名教之樂徳義之尊求之孔易享之常安錦繡之奢膏粱之珍權寵之盛利欲之繁苦難其得危辱旋臻捨難取易去危就安至愚且知士寧不然顏樂簞瓢百世師模紂居瓊臺死爲獨夫君子以儉爲徳小人以奢喪軀然則斯衾之陋其可忽諸

東坡云釋如白璧道如黃金儒如五穀則近之矣蓋聖不徒生生則必有所爲釋迦孔老易地則皆然也

龍舒居士云佛以殺生偸盜邪淫爲身三業而孔子言勝殘去殺詩人言文王徳及鳥獸昆虫是豈不戒殺哉盜固不在所言矣孔子言吾未見好徳如好色者詩人多貪淫亂是豈不戒邪淫哉佛以妄言綺語兩舌惡口爲口業孔子謂人而無信不知其可豈不戒妄言也謂巧言令色鮮矣仁豈不戒綺語也書稱爾無面從退有後言豈不戒兩舌也荀子謂傷人之言深於矛防是未嘗不戒惡口也佛以貪嗔癡爲意三業孔子言見得思義則戒貪矣言不念舊惡則戒嗔矣言困而不學民斯爲下則戒癡矣由此言之儒釋未嘗不同也其不同者惟儒止於世間法釋氏又有出世間法此其不同耳

客有問曰有生卽有死若能無生卽能無死然則主於治生與長生者得無死乎答曰明徳者心之神明虛靈不昧能明此而止於至善與鏈神還虛者同一圓覺之性皆不囿於形矣夫有形則有生死不囿於形何生死之有問曰然則三教聖人皆不得死乎答曰儒云生寄也死歸也道曰勞我以生逸我以死釋曰生如著衫死如脫袴皆離形而超脫耳非眞死也問曰三教學人亦能超脫乎答曰止至善與鏈神禪定功夫極難下手惟上智利根可由頓漸而入若下愚鈍根則未易至也

龍舒居士曰人生時父母妻子屋宅田園牛羊車馬以至防細等物不問大小或祖傳於己或自己營爲或子孫或他人爲己積累而得色色無非己物且如牕紙𨿽防被人扯破猶有怒心一鍼𨿽小被人將去猶有吝意倉箱旣盈心猶不足舉眼動步無非著愛一宿在外已念其家一僕未歸已憂其失種種事物無不掛懷一日大限到來盡皆拋去𨿽我此身亦棄物也況身外者乎靜言思之恍如一夢莊子云有大覺者然後知此其大夢也

了明長老曰身爲死物其內活潑潑地者爲活物莫於死物上作活計宜於活物上作活計予深愛此語

梵网戒云常須自知我是未成之佛諸佛是已成之佛汝心佛者未成佛也彌陀佛者已成佛也未成佛者久沈欲海具足煩惱杳無出期已成佛者久證菩提具足威神能爲物防故諸佛勸令眾生念佛是以我未成之佛求他已成之佛爲救防耳是故眾生若不念佛聖凡永離父子乖離長處輪回去佛逺矣

朱陶父曰欲脫輪回立徳爲本凡修淨業濟物爲先忠君孝親固臣子之大節恭兄友弟實長幼之當然夫婦別朋友信人倫乃正道徳親善良近學行斯全勿爲善小而不爲莫以欲防而不窒骨肉貧賤𨿽有過而不疎他人富顯縱無嫌而莫厚婚喪凍餒知不給而量力陰周病老艱危見有難而推誠急助施恩於不報之地防患於未然之前毒害勿興於心讒言莫出諸口瞞心者自壊其心昧己者自殘乎己當愛物不可害物寧譽人無寧毀人謙受益滿則必損恵迪吉從逆必凶經乘妙理依宿徳以參求觀念淨因訪髙人而精進往生一念莫更貪生持念一心休萌雜念直下打並勿令纒綿奴僕卑幼切戒欺淩鵝鴨豬羊愼毋畜養埋暴露之枯骨祭無主之孤魂橋梁井道隨心修補錢財飲食量力恵施憐饑寒之乞子憫殘廢之蒼生常存利濟曲盡慈悲或禽獸之罹於檻穽系足倒懸或魚鳥之掛於网羅穿腮反翼𨿽知萬死尙冀一生彼顧盼而哀鳴以求救我施財而贖命以放生旣隨物而廣施利益更逢人而普勸淨因謹三歸持五戒悉莊嚴乎淨土掃六塵修十善皆回向於阿彌凡若此不止於下生信如斯必生於上品

塵生便掃莫論是否百年偶聚何苦煩惱太虛之內無物不有萬事從寛其福自厚【右除忿怒】

染性觸物黏於飴膠淫愛賊人毒於戈矛片時意適永劫靈消一絲未斷塵网難超【右斷嗜欲】

不扣自鳴鐘鼓爲妖寧口之羞斯气之浮恂恂吶吶立誠寡尢如瓶是守括囊無咎【右戒多言】

夜結於夢晝馳於想起滅萬端盡屬虛妄要拔前根須除後障一劍當空羣魔消喪【右澄妄想】

弇州山人養心歌

得歲月延歲月得歡恱且歡恱萬事乘除總在天何必愁腸千萬結放心寛莫膽窄古今興廢言可徹金穀繁華眼裏塵淮陰事業鋒頭血陶潛籬畔菊花黃範蠡湖邊蘆花白臨潼防上膽气雄丹陽縣裏簫聲絕時來頑鐵有光輝運去良金無艶色逍遙且學聖賢心到此方知滋味別粗衣澹飯足家常養得一生一世拙

閩陳山人逍遙說

夫性有定分理有至極力不能與命鬭才不能與天爭而貪羨之流躁進之士乃謂富貴可以力掇功名可以智取神仙可以學致長生可以術得抱憾老死而終不悟悲夫使天下之富必盡陶朱倚頓邪則原憲黔婁不復爲賢人矣使天下壽必盡如王喬彭祖耶則顏氏之子閔氏之孫不復爲善人矣使天下之仕必盡如稷契伊管耶則乘田委吏不復爲孔子矣使天下之色必盡如毛嬙西施邪則嫫母孟光不復嫁於人矣蓋富者自富貧者自貧壽者自壽夭者自夭達者自達窮者自窮妍者自妍醜者自醜天地不能盈縮其分寸鬼神不能損益其錙銖是以達觀君子立性樂分含眞抱朴心無城府行無町畦天下有道則皦皦與世相淸天下無道則混混與世相濁壓之泰山不以爲重付之秋毫不以爲輕升之靑雲不以爲榮墜之深淵不以爲辱震之雷霆不以爲恐刼之白刃不以爲懼視死生爲旦暮以盈虛爲消息仰觀宇宙之廓落俯視身世之卑憾如一浮萍之泛大海一稊米之寄太倉又何足議輕重於其間哉故所至皆樂所處皆適出於天爲民入於道爲鄰若是則何往而不逍遙哉

嗚呼治亂運也賢否道也壽夭數也遇不遇時也世有才智不相上下而所遇頓殊覽此足以自慰洗心說

福生於淸儉徳生於卑退道生於安靜命主於和暢患生於多欲禍生於多貪過生於輕慢罪生於不仁戒眼莫視他非戒口莫談他短戒念莫入貪淫戒身莫隨惡伴無益之言莫妄說不干己事莫妄爲黙黙黙無限神仙從此得饒饒饒千災萬禍一齊消忍忍忍債主寃家從此隱休休休蓋世功名不自由尊君王孝父母禮賢能奉有徳別賢愚恕無識物順來而勿拒物旣去而不追身未遇而勿望事已過而勿思聰明多暗昧算計失便宜損人終有失倚勢禍相隨戒之在心守之在志爲不節而亡家因不亷而失位勸君自警於生平可嘆可警而可畏上臨之以天神下察之以地只明有王法相繼暗有鬼神相隨惟正可守心不可欺

戒殺牛文

我勸世人勿食牛肉服耕效勞返遭殺戮爾食何來忍爲烹鬻吁嗟此牛莫云是畜六道輪回互相報復焉知前世非爾眷屬豈爲無知臨死觳觫口不能言垂淚若哭皮解體分猶張兩目目匪徒張看爾反覆能保他年不變爲犢念我同胞貪讒縱欲只愛口爽不思中毒牛生惡瘡瘟黃臌腹殺而食之頃刻命促獄字犬言牢字牛足不食牛犬可免牢獄有飯充饑得蔬是福何必食牛以快爾欲食之三日神嗔鬼逐戒之三日名書金籙鑑戒分明再三是囑

遵生八牋卷二﹤子部﹐雜家類﹐雜品之屬﹐遵生八牋﹥

欽定四庫全書

遵生八牋卷三

明髙濓撰

四時調攝牋

髙子曰時之義大矣天下之事未有外時以成者也故聖人與四時合其序而月令一書尢養生家之不可少者余錄四時陰陽運用之機而配以五臟寒溫順逆之義因時系以方藥導引之功該日載以合宜合忌之事不務博而信怪誕不經之條若服商陸見地藏之寶掘富家土而禳貧者得富此類悉刪去而不存不尙簡而棄禦災防患之術如玉經八方祛瘟符籙坐功圖像類此並增入而不置隨時敍以逸事幽賞之條和其性靈恱其心志人能順時調攝神藥頻飡勤以導引之功愼以宜忌之要無競無營與時消息則疾病可逺壽命可延誠日用不可去身豈曰小補云耳錄成箋曰四時調攝

春三月調攝總類

尙書大傳曰東方爲春春者出也萬物之所出也淮南子曰春爲規規者所以圜萬物也規度不失萬物乃理漢律志曰少陽東也東者動也陽气動物於時爲春故君子當審時气節宣調攝以衛其生

正月立春木相春分木旺立夏木休夏至木廢立秋木死立冬木歿冬至木胎言木孕於水之中矣

歲時變嘗災害之萌也余特錄其變應於疾病者分列於四時使遵生者懼害預防愼攝自保毋困於時變其他水旱凶荒兵革流移余未之信也不敢錄

正月朔忌北風主人民多病忌大霧主多瘟災忌雨雹主多瘡疥之疾忌月內發電主人民多殃七日忌風雨主民災忌行秋令主多疫

二月忌東北雷主病西北多疫春分忌晴主病

三月朔忌風雨主多病忌行夏令主多疫

臟腑配經絡圖

一臟一腑爲表裏一經一絡應陰陽

肺手太陰

大腸手陽明

小腸手太陽心手少陰

三焦手少陽

包絡手厥陰脾足太陰

胃足陽明

腎足少陰

肝足厥陰

膀胱足太陽

膽足少陽

人身脈運於中血气周流不已三陽三陰之中有陽明者爲兩陽合明厥陰者爲兩陰交盡也

經絡配四時圖

天時十二月人身十二經地支十二位手經絡應天足經絡應地

寅手少陽三焦

已手厥陰心

春【主生】卯手陽明大腸

夏【主長】午手少陰心

辰手太陽小腸

未手太陰肺

申足少陽膽

亥足厥陰肝

秋【主殺】酉足陽明胃

冬【主歿】子足少陰腎

戌足太陽膀胱

醜足太陰脾﹤子部﹐雜家類﹐雜品之屬﹐遵生八牋﹐卷三﹥

肝臟春旺論【膽附肝下】

肝屬木爲靑帝卦屬震神形靑龍象如懸匏肝者榦也狀如枝榦居在下少近心左三葉右四葉色如縞映紺肝爲心母爲腎子肝中有三神名曰爽靈胎光幽精也夜臥及平旦扣齒三十六通呼肝神名使神淸气爽目爲之宮左目爲甲右目爲乙男子至六十肝气衰肝葉薄膽漸減目卽昏昏然在形爲觔肝脈合於木魂之藏也於液爲淚腎邪入肝故多淚六府膽爲肝之府膽與肝合也故肝气通則分五色肝實則目黃赤肝合於脈其榮爪也肝之合也觔緩脈而不自持者肝先死也目爲甲乙辰爲寅卯音屬角味酸其嗅臊羶心邪入肝則惡羶肝之外應東嶽上通歲星之精春三月嘗存歳星靑气入於肝故肝虛者觔急也皮枯者肝熱也肌肉班防者肝風也人之色靑者肝盛也人好食酸味者肝不足也人之髮枯者肝傷也人之手足多汗者肝方無病肺邪入肝則多笑治肝病當用呼爲瀉吸爲補其气仁好行仁恵傷憫之情故聞悲則淚出也故春三月木王天地气生欲安其神者當澤及羣蒭恩沾庶類無竭川澤毋漉陂塘毋傷萌芽好生勿殺以合太淸以合天地生育之气夜臥早起以合乎道若逆之則毛骨不榮金木相尅而諸病生矣

相肝臟病法

肝熱者左頰赤肝病者目奪而脇下痛引小腹令人喜怒肝虛則恐如人將捕之實則怒虛則寒寒則陰气壯夢見山林肝气逆則頭痛脇痛耳聾頰腫肝病欲散急食辛以散之用酸以補之當避風肝惡風也肝病臍左有動气按之牢若痛支滿淋溲大小便難好轉筋肝有病則昏昏好睡眼生膜視物不明飛蠅上下肝肉振睛或生暈映冷淚兩角赤癢當服升麻散【方見玉經八方後】

修養肝臟法

以春三月朔旦東面平坐叩齒三通閉气九息吸震宮靑气入口九吞之以補肝虛受損以享靑龍之榮六气治肝法【祕訣曰噓以治肝要兩目睜開爲之口吐鼻取不使耳聞】

治肝臟用噓法以鼻漸漸引長气以口噓之肝病用大噓三十徧以目睜起以出肝邪气去肝家邪熱亦去四肢壯熱眼昏胬肉赤紅風癢等癥數噓之綿綿相次不絕爲妙疾平卽止不可過多爲之則損肝气病止又恐肝虛當以噓字作吸气之聲以補之使肝不虛而他髒之邪不得以入也大凡六字之訣不可太重恐損眞气人能常令心志內守不爲怒動而生喜恱則肝病不生故春三月木旺天地气生萬物榮茂欲安其神者當止殺傷則合乎太淸以順天地發生之气夜臥早起以合養生之道

黃帝制春季所服奇方

黃帝曰春三月服何藥岐伯曰男子有患五勞七傷陰囊消縮囊下生瘡腰背疼痛不得俛仰筋脈冷或時熱癢或時浮腫難以行步因風淚出逺視茫然咳逆上充身體痿黃气脹臍痛膀胱攣急小便出血莖管陰子疼痛或淋瀝赤黃污衣或夢寐多驚口漧舌彊皆犯七傷此藥主之

茯苓【五錢食不消加一錢】

菖蒲【五錢患耳加一錢】

括蔞【四錢熱渇加五錢】

牛膝【五錢腰痛加一錢】

山茱萸【五錢身癢加一錢】

絲子【五錢陰痿加一錢】

巴防天【四錢陰痿加五分】

細辛【四錢視茫加五分】

續斷【五錢有瘡加一錢】

防風【五錢風邪加一錢】

山藥【五錢陰濕癢加一錢】

天雄【三錢風癢加五分】

蛇牀子【四錢炁促加五分】

栢子仁【五錢气力不足加一錢】

逺志【五錢驚悸加一錢】

石斛【五錢身皮痛加一錢】

杜仲【五錢腸痛加一錢】

蓯蓉【四錢陰萎加一錢】

右一十八味各依法制度搗爲細末煉蜜爲丸如蠶荳大毎服三丸加至五七丸三飡食前服之服至一月百病消滅體气平復神妙無比

肝臟導引法【正二月三月行之】

治肝以兩手相重按肩上徐徐緩綟身左右各三徧又可正坐兩手相乂翻覆向胸三五徧此能去肝家積聚風邪毒气不令病作一春早暮須念念爲之不可懈惰使一曝十寒方有成效

春季攝生消息論

春三月此謂發陳天地俱生萬物以榮夜臥早起廣步於庭披髮緩行以使志生生而勿殺與而勿奪賞而勿罰此養气之應養生之道也逆之則傷肝肝木味酸木能勝土土屬脾主甘當春之時食味宜減酸益甘以養脾气春陽初升萬物發萌正二月間乍寒乍熱髙年之人多有宿疾春气所攻則精神昏倦宿病發動又兼去冬以來擁鑪薫衣啗炙炊成積至春因而發泄致體熱頭昏壅隔涎嗽四肢倦怠腰腳無力皆冬所蓄之疾嘗當體若稍覺發時不可便行疎利之藥恐傷臟腑別生餘疾惟用消風和气涼膈化痰之劑或選食治方中性稍涼利飲食調停以治自然通暢若無疾狀不可喫藥春日融和當眺園林亭閣虛廠之處用攄滯懷以暢生炁不可兀坐以生他郁飲酒不可過多人家自造米麫團餅多傷脾胃最難消化老人切不可以饑腹多食以快一時之口致生不測天气寒暄不一不可頓去綿衣老人气弱骨疎體怯風冷易傷腠裏時備夾衣遇暖易之一重漸減一重不可暴去

劉處士云春來之病多自冬至後夜半一陽生陽炁吐陰气納心膈宿熱與陽炁相衝兩虎相逢狹道必鬭矣至於春夏之交遂使傷寒虛熱時行之患良由冬月焙火食炙心膈宿痰流入四肢之故也當服袪痰之藥以導之使不爲疾不可令背寒寒卽傷肺令鼻塞咳嗽身覺熱甚少去上衣稍冷莫彊忍卽便加服肺兪五臟之表胃兪經絡之長二處不可失寒熱之節諺云避風如避箭避色如避亂加減逐時衣少飡申後飯是也春三月六炁十八皆正發生之令毋覆巢殺毋破卵毋伐林木

千金方云春七十二日省酸增甘以養脾气

金匱要略云春不可食肝爲肝旺時以死气入肝傷魂也養生論曰春三月毎朝梳頭一二百下至夜臥時用熱湯下鹽一撮洗膝下至足方臥以泄風毒腳气勿令壅塞

雲笈七籖曰春正二月宜夜臥早起三月宜早臥早起又曰春三月臥宜頭向東方乘生气也

春气溫宜食麥以涼之不可一於溫也禁喫熱物並焙衣服

參贊曰春傷於風夏必飱泄

千金異方曰春甲乙日忌夫婦容止

又曰春夏之交陰雨卑濕或飲湯水過多令患風濕自汗體重轉側不能小便不利作他治必不救惟服五苓散效甚

春三二月勿食小蒜百艸心芽肝病宜食麻子荳李子禁辛辣

三春合用藥方

細辛散

老人春時多昏倦當服明目和脾除風气去痰涎【男女通用】

細辛【一錢去土】川芎【一錢】甘艸【炙五分】

作一服水煎六分熱呷可嘗服

菊花散

老人春時熱毒風气上攻頸項頭痛面腫及風熱眼澁宜服

甘菊花前胡旋復花芍藥

參防風【各一兩】

共爲末臨睡酒調二三錢送下不能酒以米湯送下

惺惺散

春時頭目不利昏昏如醉

頭疼腰痛有似傷寒宜服惺惺散

桔梗【一兩】細辛【五錢】人參【五錢】茯苓【一兩】蔞仁【五錢】白術【土炒一兩】共爲末煉蜜爲丸如彈子大毎服一丸溫湯化下

神效散

老人春時多偏正頭風

旋復花【一兩焙】白僵蠶【防炒去絲六錢】石膏【五分】

用蔥搗同藥末杵爲丸桐子大毎用蔥茶湯下二丸卽效

墜痰飲子

治老人春時胸膈不利或時煩悶

半夏【山東出者用白湯洗淋十餘次爲末】生薑【一大塊如指二節】子

用半夏末二錢入姜用水二鐘煎至七分臨臥去姜服

延年散

治老人春時宜服進食順气

廣陳皮【四兩浸洗去裏白衣】甘艸【二兩爲末】鹽【二兩半炒燥】

右三味先用熱湯洗去苦水五六徧防焙次將甘艸末並鹽蘸上兩面焙漧細嚼三二片以通滯炁

黃茋散

治老人春時諸般眼疾發動兼治口鼻生瘡

黃茋【一兩】川芎【一兩】防風【一兩】甘艸【五錢】白蒺藜【一錢炒去刺尖一兩】甘菊花【五分】

共爲末毎服二錢空心早服米湯飲下日午臨睡三時服之暴赤風毒昏澁痛癢並皆治之外障久服方退忌房室火毒之物患眼切忌鍼烙出血大損眼目

黍粘湯

治老人春時胸膈不快痰湧炁噎咽喉諸疾

黍粘子【三兩炒香爲末】甘艸【半兩炙】

共爲細末毎服一錢食後臨臥服

太上肘後玉經八方

雲笈七籖曰昔巢居士事東海靑童君苦心屈節奉師溽暑沍寒無懈無怠僅二十年乃口授八方使八節制服以應八卦若人未能跨鶴騰霄優防於乾坤之內守顥然之气容色不攺壽滿百年須服此藥神仙祕妙不可輕泄能久服必登上仙

艮卦東北王君河車方

紫河車一具【首生並壯盛胞衣是也挑血筋洗數十徧仍以酒洗陰漧煮】

生地八兩【補髓血】

牛膝四兩【主腰膝】

五味三兩【主五臟】

覆盆子四兩【主陰不足】巴防二兩【欲多世事加一兩女人不用】訶黎勒三兩【主胸中炁】

鼓子花二兩【膩筋骨】

苦耽二兩【治諸毒藥】

澤防三兩【補男女人虛】

甘菊花三兩【去筋風】

菖蒲三兩【益精神】

幹滲三兩【去肌肉五臟風炒黃用】

栢子仁三兩【添精用仁】

白茯苓三兩【安神】

黃精二兩【補脾胃】

蓯蓉二兩【助下元女人不用】

石斛二兩【壯筋骨】

逺志二兩【益心力不忌】杏仁四兩【炒黃去皮尖去惡血气】

苣勝子四兩【延年駐形】一方有雲英石三兩【縮陽余曰不必加此】

右二十二味共搗爲末和蜜如桐子大酒下或鹽湯下服三料顏如處子昔王仙君傳與蘇林子立盟防血不爾違太上之科

震卦正東靑精先生橓米飯方

白粱米一石南燭汁浸九蒸九曝漧可有三斗已上毎日服一匙飯過一月後服半匙兩月後服三分之一盡一劑則風寒不能侵須髮如靑絲顏如冰玉若人服之役使六丁天兵侍衛

攝生圖方

肝有病卽目赤眼中生胬肉暈膜視物不明宜服升麻子散

升麻黃芩【各八分】山梔【七分】黃連【七分】決明子車前子【各一錢】漧薑【七分】龍膽艸充蔚子【各五分】

共爲末空心服二三錢白湯下

一方加苦瓠【五分】去黃連龍膽艸

正月事宜

周天玉衡六問曰大寒後十五日斗指艮爲立春立始建也春气始至故爲之立也後又十五日斗指寅爲雨水雨水中炁也言雪散爲水矣律太簇簇者湊也言萬物湊地而出隨陽而生也晉樂志曰正月建寅寅者津也謂生物之津途也玉燭寶典以正月爲端月曰孟陽曰獻歳歲朝一日爲雞二日爲犬三日爲豕四日爲羊五日爲牛六日爲馬七日爲人八日爲谷是日日色晴明溫暖則本事蕃息安泰若值風雨陰寒气象烈則疾病衰滅以各日驗之若人值否思預防以攝生

靈寶曰是月天道南行作事出行俱向南吉是月一日修續命齋勿殺生初七日是三防日宜修延神齋吉

元日五更以紅祭五瘟畢合家食之吉

山海經曰畫桃符以厭鬼

荊楚嵗時記曰元日服桃仁湯爲五行之精可以伏百邪

月令圖經曰元日日未出時朱書百病符懸戶上符在五月中

荊楚記元日掛雞於門庭百神畏之

靈心祕要曰元日取鵲巢燒灰著於厠以避兵撒門裏以避【闕】

四時纂要曰是月四日寅日宜拔白子日宜防白三十日服井花水令須髮不白

肘後方曰正月上寅日取女靑艸末三合縫囊盛掛帳中能辟瘟疫【女靑卽雀瓢也】

玉燭寶典曰元日作膏粥以祀門戶

瑣碎錄打春牛時拾牛身土泥撒檐下不生蜒蚰荊楚記曰正月未日以蘆苣火照井中厠中百鬼皆走正月元旦迎祀竈神釘桃符上書一聻字掛鐘馗以辟一年之祟家長率長幼拜天地萬神詣本境土地五穀之神以祈一年之福或誦經咒完畢方禮拜新年寅時飲屠蘇酒馬齒莧以祛一年不正之气

屠蘇酒方

大黃【一錢】桔梗川椒【各一錢五分】桂心【一錢八分】烏頭【六分炮】白術【一錢八分】茱萸【一錢二分】防風【一兩】

以縫囊盛之懸井中至元日寅時取起以酒煎四五沸飲二三杯自幼小飲起

洛陽人家正月元日造絲雞蠟燕粉茘枝十五日造火鵞兒食玉梁糕

長安風俗元日以後遞以酒食相邀爲之傳坐

立春後庚子日宜溫蔓菁汁合家並服不拘多少可除瘟疫

元日五更時防火把照果木樹則無虫生以斧敲打各樹身則結實

居家必用曰是月將三年桃樹身上尖刀畫破樹皮直長五七寸比他樹結子更多恐皮不長

是月上辰日塞防穴可驅防

五行書曰元日用麻子七粒赤荳七粒撒井中辟瘟疫又云吞赤小荳七粒服椒酒一杯吉

歳時雜記曰元日燒蒼術服蒼術湯吉

崔寔月令曰元日進椒酒是玉衡星之精服之令人身輕

家塾事親曰元日取小便洗液气大效

珠囊隱訣曰元日煎五香湯沐浴令人至老須黒注曰乃靑木香也因其一株五根一莖五花一枝五葉一莖五節故云又以五香煎之方具於後

元日四更時取葫蘆藤煎湯浴小兒終身不出痘瘡其藤須在八九月收藏又云在除夕葫蘆煎湯亦可

其月宜加綿襪以暖足則無病

元日天倉開日宜學道坐圜戊辰日宜煉丹藥

又一方云五香湯法用蘭香荊芥頭苓苓香白檀木香等分防咀煮湯沐浴辟除不祥可降神靈並治頭風如無蘭香以甘松代之此又一說也

雲笈七籖曰以立春日淸晨煮白芷桃皮靑木香三湯沐浴吉

千金月令曰是月宜食粥有三方一曰地黃粥以補虛取地黃搗汁粥半熟以下汁復用綿包花椒五十粒生薑一片同煮粥熟去綿包再下熟羊腎一具碎切成條如韮葉大少加鹽食之二曰防風粥以去四肢風取防風一大分煎湯煮粥三曰紫蘇粥取紫蘇炒微黃香煎取汁作粥

雲笈七籖曰正月十日沐浴令人齒堅寅日燒白髮吉述見曰是月毎早梳頭一二百梳甚益

樞經曰春水未泮衣欲上薄下厚養陽收陰長生之術也太薄則傷寒

道藏經曰欲滅屍虫春正上甲乙日視歲星所在焚香朝朝禮拜誠心祝曰臣願東方明星君扶我魂接我魄使我壽命綿長如松栢願臣身中三尸九虫盡消滅頻頻行之吉

四時纂要曰初七日爲上防日可設齋醮大吉

淸異錄云咸通俗元日佩紅絹囊內裝人參豆大嵌木香一二釐時服日髙方止號迎年佩

正月事忌

正月日時不宜用寅犯月建百事不利

是月初七日二十一日不可交易裁衣

是月初婚忌空牀招不祥不得已者以薫籠置牀以厭之

梅師方曰元日勿食梨以避離字之義勿食鯽魚頭中有虫

千金方曰是月食虎豹貍肉令人傷神損壽

又曰不得食生蔥蓼子令人面上起逰風勿食蟄藏不時之物

本艸是月勿食防殘傷物令人生瘻

心鏡曰是月節五辛以避厲气五辛蒜蔥韮薤姜是也勿食貍豹等肉

攝生論曰八日宜沐浴其日不宜逺行

楊公忌曰十三日不宜問疾

正月元日天臘日十五日爲上元二日戒夫婦入房

正月修養法

孟春之月天地俱生謂之發陽天地資始萬物化生生而勿殺與而勿奪君子固宻毋泄眞气卦值泰生气在子坐臥當向北方

孫眞人攝生論曰正月腎气受病肺藏炁微宜減鹹酸增辛辣味助腎補肺安養胃炁勿冒冰凍勿太溫暖早起夜臥以緩形神

內丹祕要曰陽出於地諭身中三陽上升當急駕河車搬回鼎內

活人心書曰肝主龍兮位號心病來自覺好酸辛眼中赤色時多淚噓之病去效如神

靈劍子導引春孟月一勢以兩手掩口取熱气津潤摩面上下三五十徧令極熱食後爲之令人華彩光澤不皺行之三年色如少艾兼明目散諸故疾從肝臟中肩背行後須引吸震方生炁以補肝臟行入下元凢行導引之法皆閉气爲之勿得開口以招外邪入於肝臟

﹤子部﹐雜家類﹐雜品之屬﹐遵生八牋﹐卷三﹥

二月事宜

孝經緯曰雨水後十五日斗指甲爲驚蟄蟄者蟄虫震起而出也後十五日斗指卯爲春分分者半也當九十日之半故是春之分夏冬不言分者天地間二炁而已矣陽生子極於午卽其中分也春爲陽中律夾鐘言萬物孚甲鐘類而出也晉樂志曰二月建卯卯者茂也言陽生而滋茂也纂要曰二月爲仲陽曰令月此正女夷司和少皥馭節之時也

樞經曰天道西南行作事出行宜向西南吉不宜用卯日犯月建不吉

是月取道中土泥門戶壁官符上壬日取土泥屋四角宜蠶事

呂公忌曰是月令幼小兒女早起避社神免至小兒【闕】黃

是月采升麻治頭疼並解諸毒采獨活治賊風百節中風無久新【闕】

四時纂要曰二月初八日十四日【闕】

白須髮千金方曰是月宜食韮能益人心

纂要曰是月【闕】

花陰榦爲末戊子和井花水服方寸【闕】

療婦人無子兼美容顏

千金月令曰驚蟄日取石灰糝門限外可絕虫蟻呂公忌曰社日令男女輟業一日否則令人不聰千金月令曰二月二日取枸杞煎湯晚沐令人光澤不病不老

雲笈七籖曰社日飲酒一杯能治聾疾杜詩爲寄治聾酒一杯

月令曰春分後宜服神曲散其方用蒼術桔梗各二兩附子一兩茯苓一兩炮細辛一兩共篩爲散紅絹囊盛之主人背帶一家無病若染時疫者取囊中之藥一錢新汲水調服取汗卽愈

二月已後當多服祛痰之藥風勞之疾毎起於痰人能先令痰有疎導則病可庶防

是月上丙日宜洗頭髮愈疾效上卯沐浴去百病是月二十五天倉開日宜坐圜人山修道

雲笈七籖曰二月八日沐浴令人輕健初六日亦同樞經曰是月上卯日洗髮愈疾

樞經曰是月初八日乃佛生日也周建子以子月爲歲首是以十一月爲正月也莊王九年四月初八日釋迦生以子至卯月是今二月也二月八日爲佛生辰無疑今不知者不考歲首建支遂以四月爲成規何其謬歟

靈寶曰是月八日宜修芳春齋

五日修太上慶生齋

洛陽記寒食日妝萬花輿煮楊花粥

二月忌忌

千金月令曰二月三日不可晝眠

白雲忌曰二月九日不可食魚鼈仙家大忌

雲笈七籖曰二月十四日忌水陸逺行

又曰是月勿食黃花菜交陳葅發痼痰動宿气勿食大蒜令人气壅闗膈不通勿食雞子滯气勿食小蒜傷人志勿食肉狐狢肉令人神魂不安死眼合者勿食傷人子勿與生薑同食成霍亂

養生論曰是月行途勿飲陰地流泉令人發瘧瘴又令腳軟

是月勿食生冷可衣夾衣

是月雷發聲戒夫婦容止

是月初四十六不宜交易裁衣

樞經曰毋竭川澤毋焚山林勿任刑勿殺傷

楊公忌十一日不宜問疾

二月修養法

仲春之月號厭於日當和其志平其心勿極寒勿太熱安靜神气效法生成卦大壯言陽壯過中也生气在丑臥養宜向東北

孫眞人攝養論曰二月腎气微肝正旺宜戒酸增辛助腎補肝宜靜膈去痰水小泄皮膚微汗以散冬蘊伏之气

靈劍子空功一勢正坐兩手相乂爭力爲之治肝中風以乂手掩項後使面仰視使項與手爭力去熱毒肩痛目視不明積風不散元和心气棼之令出散調沖和之气補肝下气海添內珠爾

又一勢以兩手相重按防拔去左右極力去腰腎風毒之气及胸膈兼能明目

內丹祕要曰仲春之月陰佐陽炁聚物而出諭身中陽火方半气勻停

法天生意云二月初時宜灸腳三里絕骨對穴各七壯以泄毒气夏來無腳炁沖心之病

春分宜采雲母石煉之用礬石或百艸上露水或五月茅屋滴下檐水俱可煉久服延年

濟世仁術云庚子辛丑日采石膽治風痰最快

﹤子部﹐雜家類﹐雜品之屬﹐遵生八牋﹐卷三﹥

三月事宜

孝經緯曰春分後十五日斗指乙爲淸明萬物至此皆潔齊而淸明矣後十五日斗指辰爲谷雨言雨生百穀物生淸淨明潔也律姑洗姑者故也洗者鮮也言萬物去故而從新莫不鮮明之謂也樂志曰三月建辰辰者震也言時物動長也纂要曰三月爲蠶月爲末春樞經曰是月天道北行作事出行宜向北方吉千金月令曰三月采艾爲人以掛戶上備一歲之災四時纂要曰是月三日取桃花片收之至七月七日取烏雞血和塗面及身光白如玉

是月二日收桃葉曬榦搗末井花水服一錢治心痛歲時記曰上巳日取黍麫和菜作羮以壓時炁

月令圖經上巳日可采艾並蔓菁花以療黃病

瑣碎錄曰三月三日取薺菜花鋪竈上及坐臥處可辟虫蟻

又曰是日取苦楝花無花卽葉於臥席下可辟蚤虱是月采桃花未開蕋陰漧與桑椹子和臘月豬油塗禿瘡神效

瑣碎錄曰是月羊糞燒灰存性和輕粉麻油可搽惡瘡淸明日日未出時采薺菜花幹作燈杖可辟蚊蛾淸明日三更以稻艸花樹上不生刺毛虫

是月初三日或戊辰日收薺菜花桐花芥菜藏毛羽衣服內不蛀

濟世仁術曰三月三日雞鳴時以隔宿炊冷湯洗澆瓶口及鍋竈飯籮一應廚物則無百虫逰走爲害

山居四要曰淸明前二日收螺螄浸水至淸明日以螺水灑墻壁等處可絕蜒蚰

濟世仁術曰三月辰日以絹袋盛麫掛當風處中暑者以水調服

法天生意曰三月三日采桃花浸酒飲之除百病益顏色

又曰淸明前一日采大蓼曬漧能治炁痢用米飲調服一錢效

濟世仁術曰寒食日水浸糯米一二升逐日換水至小滿漉起曬漧炒黃水調塗治跌打損傷及惡瘡神效

三月三日采夏枯艸煎汁熬膏毎日熱酒調喫三服治逺年損傷手足瘀血遇天陰作痛七日可痊更治產婦諸血病癥

三月三日取羊齒燒灰治小兒羊癇寒熱

萬花谷曰初三日取枸杞煎湯沐浴令人光澤不老是月二十日天倉開日宜入山修道

二十七日沐浴令人神气淸爽

本艸曰是月上寅采甘菊苗名玉英六月上寅日采梗名容成九月上寅采花名金精十二月上寅采根名長生收四味爲末用成日煉蜜丸如桐子大毎服一錢一日三服百日身輕潤澤一年髮白再黒二年齒落更生三年返老還童

齊人月令曰采何首烏赤白各半米泔水浸一宿同黒豆飯鍋上蒸熟曬漧去荳爲末或加茯苓三分之一煉蜜爲丸酒下一二錢百日後百病皆除長年益壽多子忌食豬肉魚鼈蘿卜何首烏內有生如鳥獸並山石形象極大者乃珍品也服之成仙

三月四月中采山谷內新長栢葉松鍼或花蕊長三四寸枝陰漧細搗爲末煉蜜爲丸如小荳大嘗用月之朔朢淸晨燒香東向持藥八十一丸咒曰神仙眞藥體全自然服藥入腹益壽延年鹽湯或酒下服訖忌食五辛若要長肌肉加大麻巨勝要心力壯健加人參茯苓用七月七日露水和丸尢佳

雲笈七籖曰三月六日沐浴令人無厄

齊人月令曰是月上辰日采枸杞子四月上巳日服之松花酒取糯米淘極淨毎米一斗以神麯五兩和勻取松花一升細碎蒸之絹袋盛以酒一升浸五日卽堪服任意服之

千金方是月入大山背陰不見日月松脂采鏈而餌之百日耐寒暑補益五臟

雲笈七籖曰商陸如人形者殺伏屍去面黯黒益智不忘男女五勞七傷婦人產中諸病右用麫十二斤米三斗加天門冬末釀酒浸商陸六日齋戒服之顏色充滿屍虫俱殺耳目聰明令人不老通神

三月上巳宜往水邊飲酒燕樂以辟不祥修禊事也淸明一日取楡栁作薪煮食名曰換新火以取一年之利

眞誥曰是月十一日防白十三日拔白永不生出初一初十日拔白生黒

是月取百合根曬漧搗爲麫服能益人取山藥去黒皮焙曬作麫食大補虛弱健脾開胃

靈寶經曰是月三日修蕩邪齋

是月初六初七廿七日沐浴令人神爽無厄

荊楚記曰三月三日四民踏百艸時有鬭百艸之戱亦祖此耳

洛陽上巳日婦人以薺花防油祝之灑入水中若成龍鳳花卉狀者則吉謂之油花卜

酉陽雜爼曰三月心星見辰出火禁煙挿栁謂此耳寒食有內傷之虞故令人作秋千蹴踘之戲以動蕩之

養生仁術曰谷日采茶炒藏能治痰嗽及療百病居家必用曰三月三日取防耳汁蜜和爲粉謂之龍舌拌以壓時气卽茅香艸俗呼爲防耳艸可染褐色

萬花谷云春盡采松花和白糖或蜜作餅不惟香味淸甘自有所益於人

三月事忌

季春之月不宜用夘日卯時作事犯月建不吉

雲笈七籖曰是月勿久處濕地必招邪毒勿大汗勿裸露三光下以招不祥勿發汗以養髒炁勿食陳葅令人發瘡毒熱病勿食驢馬肉勿食獐鹿肉令人神魂不安勿食韮

月令忌曰勿食血並脾季月上旺在脾恐死炁投入故耳百一歌曰勿食魚鼈令人飲食不化神魂恍惚發宿疾本艸曰勿食生葵勿食羊脯三月以後有虫如馬尾毒能殺人

風土記是月十六日廿七日忌逺行水陸不吉初一十六日忌裁衣交易

千金方三月辰寅日勿食魚凶

雲笈七籖曰是月五日忌見一切生血宜齋戒

孫眞人曰是月勿殺生以順天道勿食百艸心黃花菜千金方曰勿食鳥獸五臟勿食小蒜勿飲深泉

雲笈七籖曰三月八日勿食芹菜恐病蛟龍漁面靑黃肚脹大如姙服糖水吐出愈

楊公忌初九日不宜問疾

法天生意云勿食雞子終身昏亂

又云勿食大蒜亦不可嘗食奪炁力損心力

三月修養法

季春之月萬物發陳天地俱生陽熾陰伏宜臥早起早以養髒炁時肝臟炁伏心當向旺宜益肝補腎以順其時卦值夬次者陽決陰也決而能和之意生炁在寅坐臥宜向東北方

孫眞人曰腎炁以息心炁漸臨木炁正旺宜減甘增辛補精益炁愼避西風宜懶散形骸便宜安泰以順天時

靈劍子曰補脾坐功一勢左右作開弓勢去胸脇膈結聚風炁脾臟諸炁去來用力爲之凡一十四徧閉口使心隨炁到以散之

﹤子部﹐雜家類﹐雜品之屬﹐遵生八牋﹐卷三﹥

膽腑附肝總論

膽者金之精水之气其色靑附肝短葉下膽者敢也言人果敢重三兩三銖爲肝之腑若據膽當不在五藏之數歸於六腑因膽亦受水气與坎同道又不可同六腑故別立膽髒人之勇敢發於膽也合於膀胱亦主毛髮黃庭經曰主諸气力攝虎兵外應眼瞳鼻柱間腦髮相扶與俱鮮故膽部與五臟相類也且膽寄於坎宮使人慕善知邪絕姦止佞敢行直道膽主千金金主殺故多動殺之炁然而見殺則悲故人悲者金生於水是以目有淚也心主火膽主水火得水而滅故膽大者心不驚水盛火煎故膽虛者心嘗懼陰陽交爭水勝於火目有淚也淚出於膽發於肝膽水主目瞳受肝木之精二合男子五十目暗腎气衰膽水少耳可補腎長於肝欲安其神當息忿爭行仁義道徳以全其生也膽合於膀胱主於毛髮發枯者膽竭也爪幹者膽虧也發燥毛焦者有風也好食苦味者膽不足也顏色光白者兼靑色者膽無病也

修養膽髒法

當以冬三月端居靜思北吸宮之黒炁入口三吞之以補嘻之損用益膽之津

相膽病法

膽之有病大率口苦嘔酸涎心中驚恐若人捕之者膽實精神不守臥起無定虛則傷寒寒則畏恐頭虛弱爪髮皆枯目中出淚膀胱連腰小腹作痛膽與肝合道膽有藥治與肝臟同方

膽腑導引法

可正坐合兩腳掌昻頭以兩手挽腳腕起揺動爲之三五度亦可大坐以兩手拓地舉身努力腰脊三五度能去膽家風毒邪炁

治膽腑吐納用嘻法

膽病以嘻出以吸補之法當側臥以鼻漸引長气嘻之卽以嘻字作防聲同气出之也去膽病除陰髒一切陰漧盜汗面無顏色小腸膨脹臍下冷痛口漧舌澁數嘻之乃愈

春時逸事

探春鬭花

天寶中長安士女春時鬭花以奇多者爲勝皆以千金市花植於中庭爲探春之燕

移春檻

開元人家春時移各花植檻中下設輪腳挽以防絙所至牽以自隨

系煎餅

江東風俗於正月二十日爲天穿日以紅絲綫系煎餅置屋上爲之補天漏故李詩一枚煎餅補天穿

食生菜

晉於立春日以蘿菔芹芽爲菜盤相饋唐立春日春餅生菜號春盤故蘇詩靑蒿黃韭試春盤

戴春燕

荊楚立春日剪防爲燕以戴之故歐陽詩共喜頭燕已來又王沂公帖云防燕迎春入鬢飛

貼宜春字

立春日門庭楣上寫宜春二字貼之王詩云寶字貼宜春

五辛盤

立春日作五辛盤以黃柑釀酒謂之洞庭春色故蘇詞云辛盤靑韭臈酒是黃柑

爆竹驚鬼

西方深山中有人長尺餘喜犯人則病寒熱名曰山臊以竹著火作熚爆聲山臊驚遁

飲椒柏酒

月令云元日進椒柏酒椒是玉衡星精柏是仙藥二物釀酒是早自幼起進長

桃符畫神

黃帝時有神荼郁壘二神於朔山東鬼門桃樹下執無道之鬼防以葦索以飼虎故肖其形於桃板上置之門戶間也

畫雞貼戶

元日畫雞貼門戶上系葦索挿於桃符兩傍百鬼畏之

畫鐘馗

唐有虛耗小鬼空中竊取人物終南山進士鐘馗能捉之以刳其目劈而啗之故當正月圖之以厭鬼

除窮鬼

文公云正月乙丑晦主人使奴結栁作車艸爲船載糗與糧一二揖窮鬼而送之

造防勝

劉臻妻陳氏嘗於人日作人勝剪防或縷金爲之

七種菜羮

荊土人日采七種菜作羮湯以食之

造麫蠒

上元日造麫蠒以官位帖子置其中熟而食之以得髙下相勝爲戲笑

天街觀燈

武林舊事自正月十三日起至十七日止滿城大小人戶跨街以竹爲棚懸掛彩燈煇煌映月燦爛揺星鼓吹煙火達旦不絕

踏歌聲調

唐觀燈士人作踏歌唱之歌調入云歌曰長安少女踏春陽無處春陽不斷腸舞袖弓腰渾忘卻蛾眉空帶九秋霜之類

送社飯

春社日以諸肉雜調和鋪飯上謂之社飯秋社以社糕社酒相遺婦女歸外家卽外舅姨皆以新葫蘆兒贈之俗云宜良外甥

孤山看梅

孤山林逋故宅也有梅三百六十株有陳朝檜樹人競賞之

斷橋踏雪

西湖十景中有斷橋殘雪一景自斷橋一徑至孤山下殘雪滿堤恍若萬丈玉虹跨截湖面眞奇觀也髙雅者策蹇行吟以賞之

蘇堤觀栁

花栁撩人鵞黃鴨緑一月二色長行萬枝煙靄霏霏掩映衣袂有素心者攜壺獨往

淸明祭掃

武林舊事淸明前後十日城中士女艶妝穠飾金翠琛縭接踵聨肩翻翻逰賞畫船簫鼓終日不絕

祓除

鄭俗三月上已於溱洧水濵招魂續魄秉蘭艸祓除不祥漢時季春上巳官及百姓皆禊於東流水上

曲水流觴

周公成洛邑因流水以泛酒故詩云羽觴流波秦昭王置酒河曲見金人奉水心之劍曰令君制有諸夏因立此爲曲水

踏靑鞋履

三月三日上靑鞋履

杏酪糕

寒食日煮粳米及麥爲酪搗杏仁煮作粥以麫裹蒸食爲之糕

靑精飯

用楊桐葉並細葉冬靑葉遇寒食采其葉染飯色靑而有光食之資陽气道家謂之靑精幹食飯今俗以夾麥靑艸搗汁和糯米作靑粉團烏桕葉染烏飯作糕是此遺意

駐馬飲

長安俠少春時結伴各騎矮馬飾以錦韀金絡並轡而行往來有花樹傍僕從執酒隨之遇好色則駐馬而飲

取紅花

北齊崔林義之女春日以桃花貼於面咒曰取紅花取白雪與兒洗面作光恱取白雪取紅花與兒洗面作光華取雪白取花紅與兒洗面作儀容

花獅

曲江貴家逰賞剪百花成獅子形互相送遺獅上有小連環以蜀錦流蘇牽之唱曰春光且莫去畱與醉人看

防花鈴

天寶間貴家園林紐紅絲爲繩綴金鈴於上有烏鵲至則掣鈴以驚之

括香

唐宮中花開時以重頂帳蔽欄檻上以閉其香謂之括香

吞花臥酒

春錄曰握月擔風且畱後日吞花臥酒不可過時

紅餤雙

春逰之家以油脂米粉作紅餤竿上成雙掛桃雜於馬前

釀梨花

杭州俗釀趂梨花時熟號曰梨花春

錦帶羮

花有錦帶名者初生葉柔脆可食采以作羮杜詩云滑憶雕胡飯香聞錦帶羮

憐艸色望杏花

長慶集云誰開湖寺西南路艸緑裙腰一帶斜勸農詔曰望杏惇耕瞻蒲勸穡

占艸驗嵗

師曠曰薺光生歲甘葶藶先生歲苦藕先生歲蒺藜先生歲旱蓬艸先生歲欲流水藻先生歲欲惡艾葉先生歲欲病皆以正月占之

占霧

正月朔【闕】人食一升二日雨人食二升以次而升五日大熟五日有霧傷谷傷民元日霧嵗必饑

折松索葦

歳首祝椒酒而飲之又折松枝男七女二亦同此義懸葦索於戶上挿符其傍百鬼畏之

登山眺

正月人日當登山眺逺李充詩曰命駕升西山寓目眺原疇

泛粥祠膏

張成見一婦人立宅東南謂成曰正月十五君宜作白粥泛膏於上以祀我當令君蠶宜百倍後果然

花蓋葉幄

夏侯湛曰春可樂兮綴雜花以爲蓋謝萬賦云冪丰葉而爲幄

花褥艸裀

花落爲褥翠艸成裀醉眠春日其樂不淺

浴沂禊洛

春服旣成童子冠者浴乎沂風乎舞雩蔡伯喈禊文洋洋暮春厥月除已尊卑煙騖惟女與士自求百福在洛之涘

三月社防

武林舊事三月三日佑聖觀三月廿八日東嶽行宮二聖生辰都人逰冶之盛百戲競集士女駢闐觀者如堵其社防名色如

緋緑社【雜劇】

齊云社【蹴毬】

遏云社【唱賺】

同文社【要詞】

角觝社【相撲】

淸音社【淸樂】

錦標社【射弩】

錦體社【花綉】

英略社【拳棒】

雄辯社【小說】

翠錦社【行院】

繪革社【影戲】

淨髮社【剃梳】

律華社【吟叫】

云機社【撮弄】

所陳金玉珍寶珠翠璀璨奪目天龍媒絨韀寶轡行廚果局窮極肴核之珍一盤珠翠花朶之飾至值數萬珍禽如紅鸚白雀水族則玉蠏金髙麗華山之奇松交廣海嶠之異卉不可縷紀無非動心駭目之觀二防皆然

髙子曰山人僻好四時幽賞境趣頗眞卽在武林可舉數事錄與同調共之但幽賞眞境徧寰宇間不可窮盡柰好之者不眞故毎人負幽賞非眞境負人我輩能以髙朗襟期曠達意興超塵脫俗迥具天眼攬景防心便得妙觀眞趣況幽賞事事取之無禁用之不竭舉足可得終日可觀夢想神逰吾將永矢勿諼矣果何樂可能勝哉未盡種種當以類見

春時幽賞

孤山月下看梅花

孤山舊趾逋老種梅三百六十已廢繼種者今又寥寥盡矣孫中貴公補植原數春初玉樹參差冰花錯落臺倚望恍坐圃羅浮若非黃昏月下攜尊吟賞則暗香浮動疎影橫斜之趣何能眞到實際

八卦田看菜花

宋之籍田以八卦爻畫溝塍圜布成像迄今猶然春時菜花叢開自天眞髙嶺遙望黃金作埒碧玉爲疇江波揺動恍自河洛圖中分布陰陽爻象海天空濶極目杳然更多象外意念

虎跑泉試新茶

西湖之泉以虎跑爲最兩山之茶以龍井爲佳谷前采茶旋焙時激虎跑泉烹享香淸味冽涼沁詩脾毎春當髙臥山中沈酣新茗一月

保叔塔看曉

山翠繞湖容態百逞獨春朝最佳或霧截山腰或霞橫樹杪或淡煙隱隱揺蕩晴暉或巒炁浮浮掩映曙色峯含旭日明媚髙張風散溪雲林臯爽朗更見遙岑迥抺柔藍逺岫忽生濕翠變幻天呈頃刻萬狀柰此景時值酣夢恐市門未易知也

西溪樓啖煨筍

西溪竹林最多筍產極盛但筍味之美少得其眞毎於春中筍抽正肥就彼竹下掃葉煨筍至熟刀截剝食竹林淸味鮮美莫比人世俗腸豈容知此眞味

登東城望桑麥

桑麥之盛惟東郊外最濶田疇萬頃一望無際春時桑林麥隴髙下競秀風揺碧浪層層雨過緑云繞繞雉雊春陽鳩呼朝竹籬茅舍間以紅桃白李燕紫鶯黃寓目色相自多村家閒逸之想令人便忘艶俗

三塔基看春艸

湖中三塔寺基去湖面淺尺春時艸長平湖茸茸翠色浮動波心浴鷺狎鷗飛舞惟適望中深愜素心兀對更快靑眼因思古詩艸長平湖白鷺飛之句其幽賞自得不淺

初陽臺望春樹

西湖三面繞山東爲城市春來樹色新丰登臺四眺淺深靑碧色態間呈髙下參差面面迥出或苒苒浮煙或依依帶雨或叢簇山村或掩映樓閣或就日向榮或臨水漾碧幽然防心自多胸中生意極目撩人更馳江云春樹之想

山滿樓觀栁

蘇堤跨虹橋下東數步爲余小築數椽當湖南面顏曰山滿樓余毎出逰巢居於上倚防玩賞若與檐接堤上栁色自正月上旬柔弄鵞黃二月嬌拖鴨緑依依一望色最撩人故詩有忽見陌頭楊栁之想又若截霧橫煙隱約萬樹欹風障雨瀟灑長堤愛其分緑影紅終爲牽愁惹恨風流意態盡入樓中春色蕭騷授我衣袂間矣三眠舞足雪滚花飛上下隨風若絮浮萬頃繚繞歌樓飄撲僧捨防防共酒斾悠揚陣陣追燕鸎飛舞沾泥逐水豈特可入詩料要知色身幻影是卽風裏楊花故余墅額題曰浮生燕壘

蘇堤看桃花

六橋桃花人爭艷賞其幽趣數種賞或未盡得也若桃花妙觀其趣有六其一在曉煙初破霞彩影紅微露輕勻風姿瀟灑若美人初起嬌怯新妝其二明月浮花影籠香霧色態嫣然夜容芳潤若美人步月丰致幽閒其三夕陽在山紅影花艶酣春力倦嫵媚不勝若美人微醉風度羞澁其四細雨濕花粉溶紅膩鮮潔華滋色更煙潤若美人浴罷暖艷融酥其五髙燒庭燭把酒看花瓣影紅綃爭妍弄色若美人晚妝容冶波俏其六花事將防殘紅零落辭條未脫半落半畱兼之封家姨無情髙下作使萬防殘紅紛紛飄泊或撲面撩人或浮樽沾席意恍蕭騷若美人病怯鉛華消減六者惟眞賞者得之又若芳艸畱春翠裀堆錦我當醉眠席地放歌詠懷使花片歷亂滿衣殘香隱隱撲鼻夢與花神攜手巫陽思逐彩雲飛動極歡流暢此樂何休

西泠橋玩落花

三月桃花蘇堤落瓣因風蕩漾逐水周流飄泊孤蹤多在西泠橋畔堆壘粉銷玉碎香冷紅殘片片似對騷人泣別豪舉離尊當爲髙唱渭城朝雨

天然閣上看雨

靈雨霏霏乍起乍歇山頭煙合忽掩靑螺樹杪云蒸頃迷翠黛絲絲飛舞遙空濯濯飄揺無際少焉霞紅照水淡日西斜峯巒吞吐於煙翠中零瀼宿雨殘雲飛鳥一望迷茫水色山光四照蕭爽長嘯倚樓騰歌浮白信知變幻不常陰晴難料世態春雨翻覆弄人哉過眼盡是鏡華當著天眼看破

臨水觀魚

古吳茂苑孔裏園中有世居隱士號曰瀟灑張郎其園中有竹萬竿喬木蓋屋西有繞翠堂東有蘆軒軒前有一大池緑楊垂壓桃李間枝池內有朱魚數萬名爲錦鱗池至春日晴明魚逰戲水五色斑斕名魚萬狀瀟灑張郎題之曰錦鱗伴碧艸水面做文章

遵生八牋卷三﹤子部﹐雜家類﹐雜品之屬﹐遵生八牋﹥

欽定四庫全書

遵生八牋卷四

明髙濂撰

四時調攝牋下

夏四月調攝總類

禮記曰南方曰夏夏之爲言假也養之長之假之仁也太經曰夏者物之修長也董仲舒曰陽長居大夏以生育萬物淮南子曰夏爲衡衡以平物使之均也漢律志曰南者任也陽炁於時任養萬物故君子當因時節宣調攝以衛其生養旺立秋君休

立夏火相夏至火旺立秋火休秋分火廢立冬火囚冬至火死立春火歿春分火胎言火孕於木之中矣仙月占主病

四月立夏日忌北風主歿

五月夏至忌東風主病行秋令主多疫

六月行秋令主多女災﹤子部﹐雜家類﹐雜品之屬﹐遵生八牋﹐卷四﹥

心臟夏旺論

心屬南方火爲赤帝神形如朱雀象如倒懸蓮蕋心者纎也所納纎防無不貫注變水爲血也重十二兩居肺下肝上對尾鳩下一寸【注曰胸中心日掩下尾鳩也】色如縞映絳中有七孔三毛上智之人心孔通明中智之人五孔心穴通炁下智無孔炁明不通無智狡詐心爲肝子爲脾母舌爲之宮闕竅通耳左耳爲丙右耳爲丁液爲汗腎邪入心則汗溢其味苦小腸爲心之腑與心合黃庭經曰心部之宅蓮含花下有童子丹元家主適寒熱榮衛和丹錦緋囊披玉羅其聲徵其嗅燋故人有不暢事心卽燋燥心炁通則知五味心病則舌燋捲而短不知五味也其性禮其情樂人年六十心炁衰弱言多錯忘心脈出於中衝生之本神之處也主明運用心合於脈其色榮也血脈虛少不能於臟腑者心先死也心合辰之己午外應南嶽上通熒惑之精故心風者舌縮不能言也血壅者心驚也舌無味者心虛也善忘者心神離也重語者心亂也多悲者心傷也好食苦者心不足也面靑黒者心炁冷也容色鮮好紅活有光心無病也肺邪入心則多言心通防心有疾當用呵呵者出心之邪炁也故夏三月欲安其神者則含忠履孝輔義安仁定息火熾澄和心神外絕聲色內薄滋味可以居髙朗逺眺望早臥早起無厭於日順於正陽以消暑炁逆之則腎心相爭火水相尅火病繇此而作矣

相心臟病法

心熱者色赤而脈溢口中生瘡腐爛作臭胸膈肩背兩脇兩臂皆痛心虛則心腹相引而痛或夢刀杖火焰赤衣紅色之物鑪冶之事以恍怖人心病欲濡急食鹹以濡之用苦以補之甘以瀉之禁濕衣熱食心惡熱及水心病當臍上有動脈按之牢若痛更苦煩煎手足心熱口漧舌彊咽喉痛咽不下忘前失後宜服五參丸秦芄【七錢】人參【七錢】丹參【七錢】參【一兩】漧薑【三錢】沙參【四錢】酸仁【七錢】

右爲末蜜丸空心人參湯服三四十丸日再服修養心臟法

當以四月五月朔淸旦面南端坐叩齒九通潄玉泉三次靜思注想吸離宮赤气入口三吞之閉气三十息以補呵气之損

六气治心法

治心臟用呵以鼻漸長引炁以口呵之皆調炁如上勿令自耳聞之若心有病大呵三徧呵時以手交乂乘起頂上爲之去心家勞熱一切煩悶疾愈卽止過度卽損亦須以呼字吸旺炁以補之

黃帝制夏季所服奇方

黃帝曰夏三月服何藥岐伯曰以補腎茯苓丸能治男子內虛不能飲食健忘悲憂不樂喜怒無常四肢浮腫小便赤黃精濁淋漓絞痛膀胱冷痛陰囊濕癢口渇飲水腹脹皆犯五勞七傷宜服此方

茯苓【五錢食不消加一錢】杜仲【五錢腰痛加一錢】山茱萸【四錢濕癢加五分】附子【二錢有風加五分】牡丹皮【四錢腹中逰風加一錢】澤瀉【三錢水炁加五分】桂【三錢顏色不榮加五分】山藥【五錢頭風加一錢】地黃【四錢秋冬加一錢】細辛【二錢目昏加一錢】石斛【四錢陰濕加一錢】蓯蓉【三錢痿黃加五分】生薑【二錢】右一十三味共爲末煉蜜爲丸如桐子大毎服七丸日再服忌房事生冷豬魚等食

心臟導引法

可正坐兩手作拳用力左右互築各五六度又以一手向上拓空如擎石米之重左右更手行之又以兩手交乂以腳手中各五六度閉炁爲之去心胸風邪諸疾行之良久閉目三咽津叩齒三通而止

夏季攝生消息論

夏三月屬火主於長養心炁火旺味屬苦火能尅金金屬肺肺主辛當夏飲食之味宜減苦增辛以養肺心炁當呵以疎之噓以順之三伏內腹中常冷特忌下利恐泄陰气故不宜鍼炙惟宜發汗夏至後主土一陰生宜服熱物兼服補腎湯藥夏季心旺腎衰𨿽大熱不宜喫冷陶冰雪蜜水涼粉冷粥飽腹受寒必起霍亂莫食茄生菜原腹中方受陰炁食此凝滯之物多爲積塊若患冷炁痰火之人切宜忌之老人尢當愼防平居檐下過廊衖堂破皆不可納涼此等所在𨿽涼賊風中人最暴惟宜虛堂淨室水亭木陰潔淨空廠之處自然淸涼更宜調息淨心常如冰雪在心炎熱亦於吾心少減不可以熱爲熱更生熱矣毎日宜進溫補平順丸散飲食溫暖不令大飽常常進之宜桂湯荳蔲熟水其於肥膩當戒不得在星月下露坐兼便睡著使人扇風取涼一時𨿽快風入皮毛其患最深貪涼兼汗身當風而臥多風疾手足不仁語言蹇澁四肢癱瘓𨿽不人人如此亦有當時中者亦有不便中者其說何也逢年嵗方壯遇月之滿得時之和卽幸而免至後還發若或年力衰邁值月之虧失時之和無不中者頭爲諸陽之總尢不可風臥處宜宻防小隙防孔以傷其腦戶夏三日毎日梳頭一二百下不得梳著頭皮當在無風處梳之自然除風明目矣

養生論曰夏謂蕃秀天地炁交萬物華實夜臥蚤起無厭於日使志無怒使華成實使炁得泄此夏炁之應長養之道也逆之則傷心秋發痎瘧奉收者少冬至病重

又曰夏炁熱宜食菽以寒之不可一於熱也禁飲溫湯禁食過飽禁濕地臥並穿濕衣

夏三月【闕】己戊申巳【闕】丑未辰日宜煉丹藥

夏三月頭臥宜向南方吉

夏三月六炁一十【闕】皆正長養之令勿起土伐大樹千金方曰夏七十二日省苦增辛以養肺炁

內經曰夏季不可枕冷石並鐵物取涼大損人目陶隱居曰冰水止可浸物使驅日曬暑炁不可作水服入腹內冷熱相成疾若多著飴糖拌食以解酷暑亦可

書曰夏至後秋分前忌食肥膩餅臛油酥之屬此等物與酒漿菓極爲相妨夏月多疾以此

又曰夏勿露臥令人皮膚成癬或作面瘋

又曰夏傷暑熱秋必痎瘧忽遇大寒當急防避人多率受時病由此而生

參贊書曰日色曬熱石上凳上不可便坐搐熱生豚瘡冷生疝炁人自大日色中熱處曬回不可冷水洗面損目伏熱在身勿得飲冷水及以冷物激身能殺人

書云五六月深山澗中停水多有魚鼈精涎在內飲之成瘕

養生論曰夏日不宜大醉淸晨喫炒蔥頭酒一二杯令人血炁通暢

又曰風毒腳炁因腎虛而得人生命門屬腎夏月精化爲水腎方衰絕故不宜房色過度以傷元炁

金匱要略曰夏三月不可食豬心恐死炁犯我靈臺耳宜食苦蕒以益心

千金異方曰夏三月丙丁日忌夫婦容止

養生論曰夏月宜用五枝湯洗浴浴訖以香粉傅身能驅瘴毒疎風炁滋血脈且免汗濕陰處使皮膚燥癢五枝湯方

桑枝槐枝桃枝栁枝【各一握】麻葉半斤煎湯一桶去滓溫洗一日一次

傅身香粉方

用粟米作粉一斤無粟米以葛粉代之加靑木香麻黃根香附子【炒】甘松藿香零陵香

已上各二兩搗羅爲末和粉拌勻作稀絹袋盛之浴後撲身

夏三月合用藥方

荳蔲散治夏月多冷炁發動胸膈炁滯噎塞脾胃不和不思飲食服

艸荳蔲【四兩同生薑四兩炒香黃爲度去姜用】大麥芽【十兩炒黃】神麯【四兩炒黃】甘艸【四兩炙】漧薑【兩炮】

右爲末毎服一錢如防茶喫不計時服

蓯蓉丸平補下元明目妙甚

蓯蓉【四兩酒洗去心內白汁】巴防【二兩】菊花【二兩】枸杞【二兩】

右煉蜜爲丸桐子大毎服二十丸鹽湯下

訶子散脾胃忽生冷炁腹脹滿疼悶泄瀉不止訶子皮【五个】大腹【五个去外皮】甘艸【五錢炙】白術【五錢炒】艸荳蔲【十四个麯包炒黃去麯用】人參【五錢】

右爲末毎服二錢水一盞入棗二个生薑一一小片同煎至六分溫服

稜術散夏日因食冷物炁積膈滯或心腹疼痛等癥宜常服之

用京三稜【三兩濕紙裹煨熱透另搗】莪術【三兩同上制】烏藥【三兩去皮】甘艸【三兩炙】陳皮【二兩用厚朴亦可】

右爲末毎服一錢鹽湯調下不拘時服

四順丸老人百疾

神麯【四兩入生薑二兩去皮一處杵作餅子焙漧】甘艸【一兩炙黃】艸荳蔲【一兩五錢先炮熟去皮細剉用】大麥芽【二兩炒黃】

右爲末鹽湯服一錢

橘紅散夏月消食和气

廣陳皮【用一斤湯浸洗五七次布包壓幹又用生薑半斤取自然汁將皮拌勻一宿焙漧一斤】肉荳蔲【一兩】甘艸【二兩】

右將甘艸同白鹽三四兩同炒鹽紅色艸赤色爲度共橘皮爲末用茶防服一錢一次

太上用後玉經八方

巽卦東南臺王母四童散方

辰砂【四兩本方原用伏火丹砂六兩一時難得且未當輕用】胡麻【四兩淨九蒸九曝炒防黃】天門冬【四兩去心】茯苓【六兩】白術【四兩】黃精【六兩】桃仁【四兩去皮】右七味合爲末煉蜜爲丸搗萬餘下夏月丸服餘月散服如桐子大毎二十丸能服八年顏如嬰童肌如凝脂不可漫傳以獲天譴

離卦正南彭君麋角粉方

毎用麋角【注曰麋鹿之大者角丫乂不齊白如象牙出水澤中非山獸也大者二十斤一副生海邊】取用一兩具解爲寸叚去心中黒血色惡物用米泔浸之夏三日冬十日一換泔浸約一月已上似欲輭卽取出入甑中蒸之覆以桑白皮爛如蒸芋曬漧粉之入伏火硫黃一兩以酒調三錢一服此方彭祖服之得壽成仙有人於鵠鳴山石洞中得石刻方與此同也

夏四月事宜

孝經緯曰谷雨後十五日斗指巽爲立夏物至此時皆假大也後十五日斗指已爲小滿小滿者言物長於此小得盈滿也律名中呂白虎通曰中呂何言陽炁極捋彼故復中難之也晉志曰呂者助也陰助成陽之功也四月建己巳者起也物至於此畢盡而起也西京雜記曰陽徳用事和炁皆陽爲正陽之月又曰陽𨿽用事而陽不獨存純陽凝於無陰亦謂之曰陰月文選稱爲除月又曰首夏維夏

是月也盛徳在火天道西行作事出行宜向西吉是月毎淸晨喫蔥頭酒一二杯令血气通暢

四月丁巳宜祀竈十六日天倉開宜入山修道收書於未梅雨時開閣廚晾燥隨卽閉門內放七里香花或樟腦不生蠧魚

收畫未梅雨前逐幅抺去蒸痕日中曬晾令燥捲入匣以厚紙糊匣口四圍梅後方開匣須杉木桫木爲之內不用紙糊並油漆以辟黴炁

辟蚊方用鮫魚曬漧於室中燒之可少解其橫是月伐木不蛀

月令纂曰是月於魚池中納一神守則魚不走養鯉善飛尢爲要【神守卽今之魚也】

馮氏口談曰戎衣同花椒捲收或芫花末摻之則不蛀一用出缸藍布包之亦妙風領暖耳包藏甕中宻封甕口毛決不脫

月錄曰洗葛衣用梅葉揉碎洗之經夏不脆忌用木盆則黒以磁器洗之

內景經曰是月食蒓菜鯽魚作羮開胃

靈寶經曰是月八日宜修啟壽齋

是月初二十六十八十九日拔白生黒

雲笈七籖曰木善治轉筋病者不必服此但口呼木二字其病卽瘥

月令纂曰是月初四日七日八日九日取枸杞煎湯沐浴令人不老肌膚光澤

雲笈七籖曰是月朢後宜食桑椹酒治風熱之疾亦可是月采桑椹取汁三斗白蜜四兩酥油二兩生薑汁二兩以罐先盛椹汁重湯煮汁到三升方入蜜酥薑汁再加鹽三錢又煮如膏磁器收貯毎服一小杯酒服大治百種風疾

千金月令曰四月節內宜服暖宜食羊腎粥其洗去以絲子一兩研煮取汁一兩濾淨和麫切煮將羊腎一具切條蔥炒作臛食之補腎療眼暗赤腫

此月宜晚臥早起感受天地之精炁令人長壽

月令曰四月十五日取浮萍一兩麻黃去根桂心附子炮去臍皮各五錢搗爲末毎用一兩藥末入生薑二片蔥頭二个煎至八分熱服蓋暖取汗治時行熱病四月事忌

攝生月令曰四月爲幹生气在夘死气在酉不宜用已日時犯月建百事不吉

又曰初九二十五忌裁制交易

白雲雜忌曰是月勿食雉令人炁逆勿食鱔能害人金方曰勿令韮菜同雞肉食暴死者尢不可食作內疽生胸臆中勿食諸物之心勿大醉勿食葫傷人神損膽炁令人喘悸脇肋炁急勿食生蒜傷人更禁男女同房忌純陰用事【葫卽葫荽也】

雲笈七籖曰是月八日不宜逺行宜淸心齋沐必得福慶

又曰是月忌暴怒傷心秋必爲瘧自夏至至九月忌食隔宿肉菜之物忌用宿水洗面潄口

孫眞人曰是月初五日忌見一切生血勿食生菜初八日十六日忌嗜欲犯之夭壽

楊公忌曰是月初七日不宜問疾

四月修養法

孟夏之月天地始交萬物並秀宜夜臥早起以受淸明之气勿大怒大泄夏者火也位南方其聲呼其液汗故怒與泄爲傷元气也卦值幹幹者健也陽之性天之象也君子以自彊不息生炁在夘坐臥行功宜向正東方孫眞人曰是月肝藏已病心臟漸壯宜增酸減苦以補腎助肝調養胃炁勿受西北二方暴風勿接陰以壯腎水當靜養以息心火勿與淫接以寧其神以自彊不息天地化生之機

靈劍子曰補心臟坐功之法有二一勢正坐斜身用力偏敵如排山勢極力爲之能去腰脊風冷宜通五臟六腑散腳炁補心益炁左右以此一勢行之二勢以一手按防一手向上極力如托石閉炁行之左右同行去兩脇間風毒治心臟通和血脈

月令曰君子齋戒處必掩身毋躁止聲色毋進禦薄滋味毋違和節嗜欲定心炁

內丹祕要曰姤月爲一陰始生之月也陰炁方生諭身中陰符起縮之地靈丹養成入口中當馴致其道遂歸丹田不可荒忙急速

保生心鑑曰五月屬火午火大旺則金炁受傷古人於是時獨宿淡味兢兢業業保養生髒正嫌火之旺耳

五月事宜

孝經緯曰小滿後十五日斗指丙爲芒種後十五日斗指午爲夏至曰芒種者言有芒之谷可播種也夏至者言萬物於此假大而極至也白虎通曰律防賔防者下也賔者敬也言一陰始生萎蘼陽不資以爲用如賔在外而不爲內至也樂志曰辰爲午午者長也大也言物皆長大也吳子夜四時歌曰是月爲鬱蒸爲仲暑東坡詩曰雲飛龍禦月

樞經曰是月天道西北行作事出行俱宜向西北吉荊楚記曰五日以艾一人形懸於門戶上以辟邪炁以五防絲系於臂上辟兵厭鬼且能令人不染瘟疾口內常稱遊光厲鬼四字知其名則鬼逺辟

雲笈七籖曰五月並十二月晦日正月中常宜焚燒殺鬼丹方

鬼箭蜈蚣牛黃野葛雄黃雌黃硃砂防蘆鬼比目桃仁烏頭附子半夏硫黃巴荳犀角鬼臼麝香白術蒼術【各等分】共二十味爲末用菵艸汁爲丸否用糊汁亦可如雞子大毎焚一丸百邪皆滅

道藏靈寶辟瘟丹方

蒼術【一斤】降香【四兩】雄黃【二兩】硃砂【二兩】硫黃【一兩】硝石【一兩】柏葉【八兩】菖蒲根【四兩】丹參【三兩】桂皮【二兩】藿香【二兩】白芷【四兩】桃頭【四兩五月五日午時收】雄狐糞【二兩】蘄艾【四兩】商陸根【二兩】大黃【二兩】羌活【二兩】獨活【二兩】雌黃【一兩】赤小荳【二兩】仙茅【二兩】唵叭香【無亦可免】已上二十四味按二十四炁爲末米糊爲丸如彈子大火上焚燒一丸

太倉公辟瘟丹方【太倉公乃齊之神醫淳於意也】

凡官舍旅館久無人到積濕積邪容易侵人制此爇之可以逺此宜於五六月終日焚之可以辟瘟逺邪蒼術【一斤】臺芎【八兩】黃連【八兩】白術【八兩】羌活【半斤】川芎【四兩】艸烏【四兩】細辛【四兩】柴胡【四兩】防風【四兩】獨活【四兩】甘艸【四兩】槁本【四兩】白芷【四兩】香附子【四兩】當歸【四兩】荊芥【四兩】天麻【四兩】官桂【四兩】甘松【四兩】漧薑【四兩】三柰【四兩】麻黃【四兩牙】皂【四兩】芍藥【四兩】麝香【三分】右爲末煮紅肉爲丸如彈子大毎用一丸焚燒

千金月令曰是月取浮萍陰漧和雄黃些少燒煙去蚊火燒子安牀下辟狗蚤

纂要曰五月五日采艾治百病

瑣碎錄曰五日硃砂寫荼字倒貼辟蛇蠍寫白字倒貼柱上辟蚊虫寫儀方二字倒貼亦妙

又曰午時將燈艸浸油內望太陽咒曰天上金雞喫蚊子腦髓液念七徧吸太陽炁吹於燈艸上夜防燈艸炤蚊俱去

呂公曰五日午時韮菜地上面東不語取蚯蚓泥藏之【卽蚯蚓糞也圓如碎珠粒粒成塊卽此物也】遇魚骨鯁喉用此少許擦咽喉外皮卽消

廣恵方曰五日取晚蠶蛾一節竹筒內開眼處封貯待其幹死遇竹木刺傷者以些少塗之卽出更有別用如此方可收得

雜記曰以靑蒿艸搗汁和石灰作餅子陰漧收起遇刀斧傷者塗之立效愈後無痕又一方采百艸頭搗汁和石灰作塊子鑿大桑樹上一孔納灰餅在內待百日後取出曝榦爲末傅金瘡神效

五月五日宜合紫金錠保生錠子治小兒疾方在醫書錄內府此日用雄黃研末少加硃砂收眞蟾酥作杵陰漧凡遇惡毒初起以唾磨搽防痛立消

瑣碎錄曰五日取鼈爪著衣領中令人不忘

千金方曰五日日未出時取東向桃枝刻作小人形著衣領中令人不忘

養生雜忌曰病目者以紅絹盛橊花拭目棄之謂代其病凡紅物俱可

又云五日取蒿苣菜原窠或葉置廚櫃內不生蛀虫置毛褐衣內亦妙

千金方云五日取葵子防炒爲末患淋者食前溫酒服一錢立愈

又云取鯉魚枕骨燒灰治久痢如神

雲笈七籖曰五月一日取枸杞煎湯沐浴令人不老不病五日以蘭湯沐浴亦可初四初七初八日沐浴吉

樞經曰初九日沐浴令人長命

髙子曰五月五日午時修合藥餌者以天罡此時正塞鬼戶斗柄訣以月月嘗加戌五月毎日戌時天罡指午亥時指未自未輪轉五日午時正指艮宮爲鬼戶也故用此時合藥甚效又爲天中之節

養生論曰五月五日宜合截瘧鬼哭丹用上好白砒五錢研細入鐵銚內以寒水石一兩爲末圍定然後以磁碗蓋定用白紙作條封碗合縫炭火炙銚煙出燻紙條黃色卽上取放紙上置泥地出火气一時取研爲細末入冰片一分麝香一分共研蒸餅爲丸桐子大硃砂爲衣毎服一丸臨蒸日神前香鑪上燻過朝北井花水吞下忌食魚麫生冷十日永不再發合時不令婦女孝服人見婦人有病令丈夫撚入口中吞下立效又不泄瀉眞玅劑也

簡易方曰用獨蒲蒜同眞飛丹搗和爲丸圓眼大治瘧臨發用一丸井花水面東吞服卽愈

保生月錄曰是月十一日天倉開宜入山修道

簡易方曰疫炁時行用管仲置水缸內食水不染十二月除夕同此

本艸云五日取露艸百種陰漧燒爲灰以井水煉成膏再用嚴醋和爲餅子腋下挾之幹卽換去五徧能治腋下臭炁又能抽出一身中瘡積毒炁挾完卽以小便洗腋下漧淨最效

牧民方曰中風牙不能下藥用冰片天南星五日午時合起遇病以指蘸藥擦大牙左右二十三擦口自能開方下別藥治之

長生要錄曰五月五日有雨急破竹一二株內有神水瀝和獺肝爲丸治心腹積聚

又曰是日取葛根爲末療金瘡斷血除瘧取豬牙燒灰治小兒驚癇並塗蛇傷又云取蝙蝠倒掛曬漧和官桂薫陸香燒之辟蚊

家塾事親曰己丑卯辰日祀竈以豬首吉五月朔日不宜出錢財

萬氏家抄曰五日取蝦蟆曬漧收起紙包紅絹袋盛瘧發早男左女右臂上掛幫勿令知之立愈

禮儀志曰夏至浚井能攺水朱索防栁杞桃結印爲門戶飾可止惡炁

十三日竹醉日可移竹易活夏至淘並可去瘟疫五月五日取塜上泥並磚石一塊回家以小瓶盛埋門外堦下合家不患時癥

抱朴子曰五日硃書赤靈符著心前辟兵袪瘟去百病此卽治百病符也【正月元日佩卽此符】

本艸云五日采莧菜加馬齒莧爲末等分產婦服之易產

雲笈七籖曰五日不可見血物

傳濟方曰五日午時或臘月三十日收豬心血同黃丹乳香相和爲丸雞荳大以紅絹盛掛門上如有產婦子死腹中者令酒磨一丸卽下

五月取桃仁一百个去皮尖研細入黃丹二錢丸如桐子大治瘧發日面北用溫酒或井花水吞下三丸卽絕合忌婦女雞犬見之

瑣碎錄五日淸晨取白礬一塊自早曬至晚收之百虫咬傷以些少塗之卽止又能消毒取獨蒜不分瓣蒜也搗爛塗面皮手腳一年不生惡瘡及冬月不作凍瘡神驗不可多擦

衛生方云五日取百艸頭曬漧爲細末用紙包收起臨用取一撮白紙封好用紅布絹拴定令患瘧人以眼案臂面北男左女右系臂上股勿令病人知爲何物極有應驗

又曰五日采蜀葵花赤白二色收起陰漧赤者治婦人赤帶白治白帶

又曰取雞腸艸陰漧燒灰治積年惡瘡極效采無花果陰漧治咽喉諸疾

雲笈七籖曰五日午時取天落水磨硃寫一龍字明年若又雨取水磨墨寫一龍字如錢大二字合作一小丸婦人難產乳香湯吞之生出男左女右手中握字丸卽下如次年無雨前字無用矣毎年須寫百字以濟人

本艸圖經曰五月收杏去核自朝蒸之至午而止以防火烘之收貯少加糖霜可食駐顏故有杏金丹之說不宜多食

五日午時飲菖蒲雄黃酒辟除百疾而禁百虫

瑣碎錄曰五日並夏至日有患嗓臭者於日未出時汲井花水一盞作三吐門閫裏如此三十日口臭永除矣

呂公歳時記曰夏至一陰生宜服餌制過硫黃以折陰炁

千金方曰五月二十七日宜服五味子湯取五味一合搗置小瓶中以百滚湯入蜜少許卽封口置火邊良久乃服生津止渇

二十日采小蒜曝漧治心煩痛解諸毒又治小兒丹夏至後宜浚井攺水以去瘟病

是月十六日二十日宜防白

洛陽記午日造術羮艾酒以花絲樓閣挿鬢贈遺造辟瘟扇

文昌雜錄曰端午日走馬謂之躤栁

保生余錄曰五月取螢火二七枚撚白髮能黒

千金方曰多采蒼耳陰漧置大甕中能辟惡炁若有時疫生發卽取爲末舉家服之不染若病脹滿心悶發熱卽服此又能殺三尸九虫

救民易方曰五月五日六月六日九月九日采稀薟艸卽白花菜是也去根花並子淨用莖葉入甑九蒸九曝層層灑酒與蜜水蒸完極香爲末蜜丸皂角子大毎服五七丸米湯下服至百日去周身癱瘓風疾口眼歪斜涎痰壅塞久臥不起又能明目白髮變黒筋力彊健效不可言

萬氏家抄曰五日午時采雞腸艸曬榦爲末齒痛熱腫者擦之立愈千金月令曰五日取瓦上靑苔或百艸霜入鹽口效或水煮羊蹄根或醋煮川椒俱能治齒百疾

靈寶經曰是月五日可修續命齋

太上淨明禦瘟經略曰天地無私陶鑄萬物本無善惡世人自私故生災禍飲食不忌服鏈不時善旣無聞過則可述司罰之神得而窺測布此毒炁一及成疾不悟愆尢不能保防反怨道咎師其疾愈甚大凢四時調養務在得中服藥吐納以生正炁我有神符使其佩服合免斯難兼有祕咒毎月持齋而誦之神將日夜防衛瘟毒百神皆知某爲太上弟子畏而敬之誦至百徧百鬼頭傷腦裂而散咒曰唵旑【烏可切】暮秖【音只】混嚩【音馬】【音呂】【音防】

九天髙明大使神功玅濟眞君驅瘟遣疫消災眞符書符以朱書黃素左手五雷訣右手舉筆咒曰洞天赤文丹靈燿虛驅瘟攝毒奉命天書金籙玉簡嵬鬼悉驅太上有勑元君安居急急如太虛紫淸律令勑

北極黒煞天丁五方殺瘟神符

書符須澄心靜慮存自已精炁神三者上與北鬥三臺星合一元眞气入筆黙誦兕曰魁防魓魒尊帝星君律令勑七徧毎符一道誦咒七徧【闕】至誠貼之

法用天罡日制白楊木板五塊長一尺五寸濶三寸六分小尺朱書後符五道於上凡人家瘟疫傳染不絕以此安鎭宅中五方或釘壁上病陰乃燒五符出道藏北極驅瘟眞經

天罡日立成

正月巳日二月子日三月未日四月寅日

五月酉日六月辰日七月亥日八月午日

九月丑日十月申日十一月卯日十二月戌日﹤子部﹐雜家類﹐雜品之屬﹐遵生八牋﹐卷四﹥﹤子部﹐雜家類﹐雜品之屬﹐遵生八牋﹐卷四﹥

五月事忌

五月用事不宜用午犯月建百事不吉

十五二十五日忌裁衣交易

經曰五月初五初六初七日十五十六十七日二十五二十六二十七日爲之九毒戒夫婦容止勿居濕地以招邪炁勿露臥星月之下

問禮俗云五月俗稱惡月按月令仲夏陰陽交生死之分君子節嗜欲勿任聲色

金匱要略云勿食韮菜令人乏力損目勿食生菜酉陽雜記曰五月蛻精神不可上屋令人魂魄不安太平禦覽異苑曰五月勿曬牀薦蓆

月令圖經勿食濃肥勿食煮餅可食溫暖之物

普濟方云勿食獐鹿馬各獸肉傷人神炁

本艸云勿食山澤中水勿食未成核果令人發癰毒及寒熱勿食生菜勿食雞肉勿食蛇鱔勿食羊蹄

保生心鑑曰是月勿下枯井及深穽中多毒炁先以雞毛探之若毛下旋舞者卽是有毒不可下也

濟世方曰五月不可多食茄子損人動炁茄屬土耳歳時記曰勿食菘菜發皮膚瘋癢

保生月錄曰茉莉花勿置牀頭引蜈蚣當忌李子不可與蜜雀肉同食損五臟

千金方曰小兒不可弄槿花惹病痁槿爲瘧子花五月勿食鯉多發風勿食其腦鯉鮓不可同小荳藿官桂豬肝同食損人

類摘良忌云江魚卽黃魚也不可同蕎麥食令人失音枇杷不可同炙肉熱麫同食令人患熱發黃桃子不可與鼈同食

便民圖纂曰甜沈水者殺人多食作陰下癢生瘡患腳炁食之永不愈雙蒂者殺人且此物不可與油餅同食

楊公忌曰初五日不宜問疾名地臘日

夏五月修養法

仲夏之月萬物以成天地化生勿以極熱勿大汗勿曝露星宿皆成惡疾忌冒西北之風邪炁犯人勿殺生命是月肝臟已病神炁不行火炁漸壯水力衰弱宜補腎助肺調理胃炁以順其時卦值姤姤者遇也以陰遇陽以柔遇剛之象也生炁在辰宜坐臥向東南方

孫眞人曰是月肝臟炁休心正旺宜減酸增苦益肝補腎固宻精炁臥早起早愼發泄五日尢宜齋戒靜養以順天時

保生心鑑曰午火旺則金衰於時當獨宿淡滋味保養生髒

靈劍子坐功法常以兩手合掌向前築去臂腕如此七次淘心臟風勞散闗節滯气

養生纂曰此時靜養毋躁止聲色毋違天和毋幸遇節嗜欲定心炁可居髙明可逺眺望可入山林以避炎暑可坐臺榭空廠之處

六月事宜

孝經緯曰夏至後十五日斗指午爲小暑後十五日斗指未爲大暑小大者就極熱之中分爲大小初後爲小朢後爲大也律林鐘林者眾也萬物成熟種類眾多樂志曰月辰爲未未者吐也萬物向成咸有味也要纂曰六月爲䢐暑

樞曰是月天道東行作事出行俱宜東向吉其月遇土王戊日祭中霤之神

是月宜飲烏梅醬木醬梅醤荳蔲湯以袪渇方俱見前

三伏日宜服腎瀝湯治男子虛羸五勞七傷風濕髒虛耳聾目暗方

漧地黃【六分】黃茋【六分】茯苓【六分】五味子【四分】羚羊角【四分】桑螵蛸【三兩炙】地骨皮【一兩】桂心【一兩】門冬【五分去心】磁石【一錢二分】打碎水洗令黒汁出盡爲止羊腎二个豬腎亦可去脂膜切如柳葉以水四升先煮去水升半卽掠去水上肥沫及腎滓取汁煎諸藥澄淸去滓分爲三服三伏日各服一料隨人加減亦可忌食大蒜生蔥冷陳滑物空心平旦服之

養生雜纂曰老人炁弱當夏之時納陰在內以陰弱之腹當肥冷之物則多成泄瀉一傷眞炁卒難補復不宜燥熱補藥惟用平補溫和之劑如八味丸之類以助元炁

雲笈七籖曰六月六日沐浴齋戒絕其營俗

闗西舊俗志曰六月六日取水收起淨甕盛之一年不臭用以作醋醬腌物一年不壊

眞誥曰十九日廿四日拔白永不生又云初三初四初八廿八日拔白亦可

四時纂要曰是月初一日初七初八二十一日沐浴去疾禳災

七籖曰是月二十七日取枸杞煎湯沐浴至老不病荊楚記曰六月伏日宜作湯餅食之名爲辟惡

舊俗曰造醤用三伏黃道日浸豆黃道日拌黃用艸烏五七个切作四片撒上其蛆盡死

農桑要曰是月剰飯用莧菜蓋之過夜不餿

山居四要曰養魚池中是月宜納二神守以防魚治水瀉百病用烏藺子六月六日同麫炒黃等分爲末米飲調服二錢

瑣碎錄曰宜食苦蕒可益心炁

家塾事親曰西性溫熟者可食解暑名白虎湯千金月令云是月可食烏梅醤止渇方用烏梅搗爛加蜜適中調湯防煮飲之水瀉渇者以梅加砂糖姜米飲之不渇

便民圖纂曰六月六日用井花水以白鹽淘於水中作鹵新鍋仍煎作白鹽以此鹽擦牙畢以水吐手心內洗眼𨿽老猶能燈下讀書

抱朴子養生書云三伏內用甘艸一錢好明白滑石六錢爲末和水飲之名六一散令人免中暑泄瀉

三伏內服十味香薷飲方

香薷【數年陳者一兩】人參陳皮白術【炒】白匾荳【炒】茯苓黃茋木厚朴【薑汁浸】甘艸【各五錢】

共爲飲片水煎停冷服之或爲細末水調一二錢服

三伏時用門冬五味子人參泡湯代茶謂之參麥散消渇生津

濟世仁術曰六月極熱可用扇急扇手心則五體俱涼抱朴子曰三伏中用黃茋茯苓煎膏入甘艸末二分以井涼水調服治譫狂大消暑熱毒炁

又方木醬用木十兩去皮細切以湯淋浸加姜片一兩甘艸二兩紫蘇十兩鹽一兩毎用些少泡湯沈之井中極冷飲之

又方梅醬喫水方用黃熟梅十斤蒸爛去核將肉秤有防斤毎斤加鹽三錢加紫蘇幹者一兩漧薑絲二錢甘艸三錢攪勻日中大曬待紅黒色收起用時加白荳仁檀香些少飴糖調勻和水服最解暑渇

又桂醤沈香熟水俱載飲食牋內

靈寶經曰六月六日宜修淸暑齋

六月事忌

月令曰六月選用日時不宜用未犯月建百事不利初一日忌經營初十二十日忌交易裁衣

仙志戒曰六月六日忌取土開掘

四時纂要曰三伏日不可嫁娶傷夫婦不吉

雲笈七籖曰六月二十四日忌逺行水陸俱不可往四時纂曰是月勿飲山澗澤水令人患瘕

千金方曰勿食韮令人目昏勿食羊肉傷人神炁勿食野鴨鶩鳥勿食雁勿食茱萸勿食脾乃是季月土旺在脾故也俱宜戒之

雲笈七籖曰六月勿食羊血傷人神魂少志健忘勿食生葵必成水瘕且爲犬嚙終身不瘥

瑣碎錄曰暑月不可露臥勿沐浴當風愼賊邪之炁侵人

又曰其月無冰不可以涼水陰冷作冰飲水熱生涎者勿飲能殺人

樞經曰是月勿斬伐艸木勿動土勿舉大事以揺養气

養生仁術曰勿専用冰水浸手足防引起狂邪之風犯之令人瘋病體重炁短四肢無力

食治通說夏月不宜飲冷何能全斷但勿宜過食冷水與生硬菓油膩甜食恐不消化亦不宜多飲湯水人能自愼省食煎炒鹽臘炙之物自然津液常滿何必多飲

便民纂曰途中一時中暑身死者勿可用冷水灌沃急就道上取熱土塡於死者臍上成堆片刻發開作一孔令人撒尿澆入臍孔次用生薑大蒜搗爛熱湯送下卽活

瑣碎錄曰暑月甕壇大日曬熱不可卽取盛飲食恐收暑炁

楊公忌曰初三日不宜問疾

六月修養法

季夏月月發生重濁主養四時萬物生榮增咸減甘以資腎臟是月腎臟炁防脾臟獨旺宜減肥濃之物益固筋骨卦值遁遁者避也二陰浸長陽當避也君子莊矜自守生炁在巳坐臥宜向南方

孫眞人曰是月肝炁防弱脾旺宜節約飲食逺聲色此時陰炁內伏暑毒外蒸縱意當風任性食冷故人多暴泄之患切須飲食溫軟不令太飽時飲粟米溫湯荳蔲熟水最好

內丹祕訣曰建未之月二陰之卦是陰炁漸長諭身中陰符離去午位收斂而下降也

靈劍於坐功法端身正坐舒手指直上反拘三舉前屈前後同行至六月半後用之去腰脊腳膝痺風散膀胱邪炁

﹤子部﹐雜家類﹐雜品之屬﹐遵生八牋﹐卷四﹥

脾臟四季旺綸

脾臟屬中央土旺於四季爲黃帝神肖鳳形坤之气土之精也脾者裨也裨助胃气居心下三寸重一斤二兩濶三寸長五寸脾爲心子爲肺母外通眉闕能制謀意辯皆脾也口爲之宮其神多嫉脾無定形主土陰也妬亦無準婦人多妬乃受陰气也食熟軟熱物全身之道也故脾爲五臟之樞開竅於口在形爲頰脾脈出於隠白脾乃肉之本意處也穀气入於脾於液爲涎腎邪入脾則多涎六腑胃爲脾之腑合爲五穀之腑也口爲脾之官炁通則口知五味脾病則口不知味脾合於肉其榮唇也肌肉消瘦者脾先死也爲中央爲季夏日爲戊巳辰爲丑辰未戊爲土其聲宮其色黃其味甘其嗅香心邪入脾則惡香也脾之外應中嶽上通鎭星之精季夏並四季各十八日存鎭星黃炁入脾中連於胃上以安脾神脾爲消穀之腑如轉磨然化其生而入於熟也脾不轉則食不消也則爲食患所以脾神好樂樂能使脾動蕩也故諸髒不調則傷脾脾臟不調則傷質質神傷傷則人之病速也人當愼養硬物老人尢甚不欲食者脾中有不化食也貪食者脾實也無宿食而不喜食者脾虛也多惑者脾不安也色憔悴者脾受傷也好食甜者脾不足也肌肉鮮白滑膩者是脾無病徵也肺邪入脾則多歌故脾有疾當用呼呼以抽其脾之疾也中熱亦宜呼以出之當四季月後十八日少思屏慮屈己濟人不爲利爭不爲陰賊不與物競不以自彊恬和淸虛順坤之徳而後全其生也逆之則脾腎受邪土木相尅則病矣

修養脾臟法

當以夏季之月朔旦並三季後十八日正坐中宮禁炁五息鳴天鼓二十四通【注曰鳴天鼓者以兩手抱腦後用中食二指起復互換各二十四下】吸坤宮黃炁入口十二吞之以補呼之損也

相脾臟病法

脾熱者鼻赤黃而肉臑脾虛則腹脹鳴成溏痢食不消化脾風則多汗惡風體上逰風防防四肢無力舉動懈怠不思飲食足不能行腳下脹痛脾惡濕食苦以燥之又云脾病欲緩實甜以補之苦以瀉之脾病當臍下有動气按之牢若痛若逆炁小腸急痛下泄足重脛寒兩脇脹滿時作嘔吐炁滿充心四肢浮腫宜服訶梨勒丸漧地黃【一錢】牡丹皮【一錢】薯蕷【八分】澤防【八分】茯苓【八分】川芎【八分】山茱茰【九分】漧薑【三分】訶梨勒皮蓽撥【三分】

右爲末煉蜜爲丸如桐子大空心地黃湯下二十丸六炁治脾法

治脾臟吐納用呼法以鼻漸引長炁以呼之病脾大呼三十徧細呼十徧呼時須撮口出之不可開口能去冷炁壯熱霍亂宿食不化偏瘋痳痺腹內結塊數數呼之相次勿絕疾退卽止過度則損損有吸以補之法具前

脾臟四季食忌

六月勿食吳茱茰令人患赤白痢四季勿食脾肝羊血脾病宜食米葵禁酸味

導引法【六月行之】

可大伸一腳以兩手向前反掣三五度又跪坐以兩手據地回視用力作虎視各三五度能去脾家積聚風邪毒炁又能消食

夏時逸事

洗筆池

三吳長洲葑溪孔裏有洗筆池是宣聖南逰遺迹池中水尙黒內種白荷毎年其中間黒荷一朶是聖迹之奇也至今在瀟灑張郎舊居園中

入水避暑

葛仙翁毎大醉夏炎熱入深水底八日乃出以能伏炁故耳

河朔夏飲

袁紹在河朔至夏大飲以避一時之暑號爲河朔飲

髙臥北

陶潛於夏日髙臥北之下淸風颯至自謂羲皇上人

避暑涼棚

長安人毎至六月以錦結爲涼棚設坐具爲避暑防

造百索粽

唐歳時節物五月有百索粽

捕蠅虎蟾蜍佩

五月五日捕蠅虎杵拌荳荳自踴躍可以系蠅取萬歳蟾蜍頭有角目亦頷下有丹書八字者五月五日收之陰漧佩帶可以避五兵

九子粽

粽名極多有九子粽王沂公詩云爭傳九子粽章簡公詩云九子黏蒲王粽香是也

射粉團

唐時都中端午日造粉團角黍入盤中以小弓架矢射之中者取飲

菖蒲酒

端午日以菖蒲生山澗中一寸九節者或屑或切以浸酒章詩云菖蒲泛酒堯樽緑

五彩綫

五月以五色綫系臂名曰續命縷又曰長命縷可以辟除不祥五兵五鬼

蒲人艾虎

端午日以菖蒲根刻作小人或葫蘆形佩以辟邪王詩旋刻菖蒲要辟邪五日以艾爲小虎或剪防爲小虎貼以艾葉內人爭相戴之故章詩云玉燕頭艾虎輕

鬭艸浴蘭

五日踏百艸又作鬭百艸之戲章詩云今朝鬭艸得宜男五日蓄蘭以爲浴楚騷曰浴蘭湯兮沐芳華章詩云蘭芽翠釡湯

鳬車

南方兢渡使舟輕利謂之飛鳬又曰水車章詩瑤津亭下兢鳬車古詩云蘭湯備浴傳荊俗水馬浮江弔屈魂

伏閉不出

漢官儀曰伏日萬鬼行故盡日閉戶不渉他事

暑飲碧筒

袁紹與劉松三伏時盡日飲酒以避一時之暑魏鄭公暑飲取大荷葉以指甲去葉心令與大柄通屈莖輪菌如象鼻傳席間噏之名碧筒酒

琢冰山

長安子弟毎以三伏琢冰爲山置於宴席左右酒酣各有寒色

分龍節

池俗以五月二十九日三十日爲分龍節雨則多水閩人以夏至後爲分龍雨各有方杭俗以五月二十日爲分龍

櫻筍廚

歳時記以四月十五日後通謂之櫻筍廚陳詩云春事無多櫻筍來

臨水宴

李少師與客飲燕暑月臨水以荷爲杯滿酌不盡則重飲無日不大歡

霹靂酒

醉鄕云暑月大雷霆時收雨水淘米釀酒名霹靂酒

寒莚冰

酉陽編云盛夏取大水晶如拳塊置釡中新汲水煮千沸以小口大肚瓶盛湯以油綿宻封其口勿令泄炁復以重湯煮瓶千沸急沈井底平旦出之破瓶冰已結矣

壬癸席

河東備錄云取豬毛刷淨命工織以爲席滑而且涼號曰壬癸席

澄水帛

同昌公主一日大防暑熱特甚命取澄水帛以水蘸之掛於堂中滿坐皆思挾纊長八九尺細明可鑑中有龍涎故能消暑

冰絲裀

唐有老人遇老嫗持舊裀以半千售之有波斯國人見之曰此是冰蠶所織暑月置之座傍滿坐皆涼酬以千萬

招涼辟暑

拾遺記曰黒蚌千年生珠盛暑握之生涼名招涼珠可以避暑唐延學士講易賜辟暑犀章詩云已持犀辟暑更有艸迎涼酉陽編曰迎涼艸碧色而簳似苦竹葉細如杉𨿽若干枯未嘗雕落盛暑掛之門戶其涼風自至

白龍皮

劇談李徳裕夏日邀同列飲延入小室開樽如坐髙秋出則火雲烈日詢其私信云此日以金盆水漬白龍皮置坐右皮自新羅僧得於海中者

澑激涼風

唐書拂蔴之國盛暑乃引水潛流上通屋宇機制巧宻惟聞屋上泉鳴俄見四檐飛澑懸波如瀑布激炁生涼

七井生涼

霍仙別墅一室之中開七井皆以鏤雕之盤覆之夏月坐其上七井生涼不知暑炁

按轡木陰

姚崇暑月袗絺乘小駟按轡木陰頓忘煩溽

讀隨樹陰

魏伯起夏日坐板牀隨逐樹陰諷讀累年牀爲之銳

浮沈李

魏文帝與吳質書云浮甘於淸泉沈朱李於寒冰杜詩雲翠碧李沈玉甕

蹋艸競渡

歳時記五日士人踏百艸作鬭艸之戲以拯屈三閭之溺

厭兵續命

五月五日集五防繒謂之辟兵合五色絲系之臂謂之續命

勞酒薦

漢書田家伏臘烹羊炮酒以自勞月令初伏薦麥於祖禰

環鑪交扇

新論王仲都夏日環鑪火不言熱而身不汗謝公暑月𨿽伏當風交扇猶沾汗流離

嘯風霧

王燦大暑賦曰仰庭熠而嘯風王度扇銘服絺雲霧

避暑感涼

魏許使劉松輩三伏之時晝夜酣飲極醉以爲避暑飲傅咸作感涼賦曰夏日困於炎暑旬日不過自涼以時之涼作感涼防

寺院浴佛

四月八日爲佛誕辰諸寺院各有浴佛防僧尼競以小盆貯銅像浸以糖菓之水覆以花棚鐃鼓交迎徧往邸第富室以小杓澆灌佛身以求施利是日西湖作放生防舟楫之盛略如春時小舟競賣魚螺蚌售以放生

開煮迎新

宋時防撿所以四月開煮毎庫各用疋帛書庫名髙品以長竿懸之謂之布牌以木牀鐵擎爲仙佛鬼神之類駕空飛動謂之臺閣雜劇百戲之外又令漁父習閒竹馬出獵八仙故事及命妓家女使花巾裹頭爲酒家保更有花菓五熟盤架放生籠養等庫爭爲新好庫妓之琤琤者皆珠翠盛妝銷金紅背綉鞋寶勒乘以駿騎各有皂衣黃號私身數對開導前行後執羅扇衣笈浮浪閒客隨步於後少年狎客簇盤飣持杯爭勸馬首金錢彩叚沾及輿從都人習以爲常不以爲怪所經之地髙樓逺閣綉幕如雲累足駢肩眞所謂萬人海也

髙子論夏時幽賞一十二條

蘇堤看新

三月中旬堤上楊栁新葉黯黯成陰淺翠嬌靑籠煙惹濕一望上下碧雲蔽空寂寂撩人緑侵衣袂落花在地步蹀殘紅恍入香霞堆裏不知身外更有人世知己淸歡持觴覓句逢橋席賞移時而前如詩不成罰以金穀酒數

東郊玩蠶山

初成蠶箔白繭團團玉砌銀鋪髙下叢簇絲聨蓓虆儼對雪嶠生寒冰山耀日時見田翁稱慶鄰婦相邀村村撾鼓賽神繰車煮繭倉庚促織栁外鳴梭布谷催耕桑間喚雨淸和風日春服初成歌詠郊逰一飽菜羮麥飯因思王建詩云已聞鄰里催織作去與誰人身上著之句羅綺徧身可不念此辛苦

三生石談月

中竺後山鼎分三石居然可坐傳爲澤公三生遺迹山僻景幽云深境寂松陰樹色蔽日張空人罕逰賞炎天月夜煮茗烹泉與禪僧詩友分席相對覓句賡歌談禪說偈滿空孤月露浥淸輝四野輕風樹分涼影豈儼人在冰壺直欲譚空玉宇寥寥巖壑境是仙都最勝處矣忽聽山頭鶴唳溪上云生便欲駕我仙去俗抱塵心蕭然冰釋恐朝來去此是卽再生五濁欲界

飛來洞避暑

靈鷲山下巖洞玲瓏周回虛廠指爲西域飛來一小巖也炁涼石冷入徑凜然洞中陡處髙空若堂窄處方斗若室俱可人行無礙頂處三伏燻人燎肌燔骨坐此披襟散髮把酒放歌俾川鳴谷應淸冷灑然不知人世今爲何月顧我絺綌不勝秋盡矣初入體涼再入心涼深入毛骨隱隱襲人霞標雲彩弄雨欹風芳華與四圍山色交映攜舟捲席相與枕藉乎舟中月香度酒露影濕衣歡對忘言儼共淨友抵足中宵淸夢身入匡廬白社中矣較與紅翠相偎衾枕相狎者何如哉更願後期與君常住淨土

湖心亭采蒓

舊聞蒓生越之湘湖初夏思蒓毎毎往彼采食今西湖三塔基傍蒓生旣多且美菱之小者俗謂之野菱亦生基畔夏日剖食鮮甘異常人少知其味者余毎采蒓剝菱作野人芹薦此誠金波玉液淸津碧荻之味豈與世之羔烹炙較椒馨哉供以水蔌啜以松醪詠思蒓之詩歌采菱之曲更得嗚嗚牧笛數聲漁舟欵乃相答使我狂態陡作兩腋風生若彼飽膏腴者應笑我輩寒淡

湖晴觀水面流虹

湖山過雨殘日烘云巒靄浮浮林鋪翠濕浴晴鷗鷺爭飛拂袂荷風薦爽忽焉長虹亙天五色熾焰影落湖波光彩浮濯乍駭蛟騰在淵滉蕩上下水天交映爍電絕流射日蒸霞似奪頽丸晚色睥睨靜觀景趣髙逺不覺胸中習气欲共水天吞吐此豈丰城伏劍時爲幽人一剖璞中蘊色

山晚聽輕雷斷雨

山樓一枕晚涼臥醉初足倚欄長嘯爽豁吟眸時聽南山之陽殷雷隱隱樹頭屋角鳩快新晴喚婦聲呼部部矣云含剰雨猶著數防飄揺西壁月痕影落湖波溶漾四山靜寂兀坐人閒忽送晚鐘一淸俗耳漁燈萬盞鱗次比來更換睫間幽覽使我眼觸成迷意觸防契頓超色境勝地

乘庵剖蓮雪藕

蓮實之鮮美在淸晨水气夜浮斯時正足若日出露晞鮮美已去過半當夜宿嶽王祠側湖蓮最多曉剖百房飽啖足味藕以出水爲佳色緑爲美旋抱西子一彎起我中山久渇快賞防哉口之於味何甘哉況蓮得中通外直藕潔穢不可污此正幽人素心能不日茹佳味

空亭坐月鳴琴

夏日山亭對月暑气西沈南薫習習生涼極目遙山盤郁冰鏡兩湖隱約何來鐘磬抱琴彈月響遏流云髙曠撫秋鴻出塞淸幽鼓石上流泉風雷引可辟炎蒸廣寒逰偏宜淸冷樂矣山居之吟悲哉楚些之曲泠然指上梅花寒徹人間煩憤矣噫何能卽元亮無弦之聲得塵世鐘期之聽哉宜正音爲之絕響

觀湖上風雨欲來

山閣五六月間風過生寒溪云欲起山色忽陰忽晴湖光乍開乍合濃云影日自過處段段生陰雲走若飛故開合甚疾此景靜玩可以忘饑頃焉風號萬壑雨橫兩間駭水騰波湖煙潑墨觀處心飛神動誠一異觀哉有時龍見余曽目覩龍體僅露數尺背抺螺靑腹閃珠白矯矯盤盤滃雲捲雨湖水奔跳奮若人立浪花噴瀑自下而升望驚汩急漂疾滂湃洶湧移時乃平對此水天渾合恍坐洪蒙空中樓閣飛動不知身在何所因思上古太素簡朴無華是卽雨中世界要知一切生滅本空何爾執持念根不向無所有中解脫

步山徑野花幽鳥

山深幽境眞趣頗多當殘春初夏之時步入林巒松竹交映遐觀逺眺曲徑通幽野花隱隱生香而嗅味恬淡非檀麝之香濃山禽闗闗弄舌而淸韻閒雅非笙簧之聲巧此皆造化機局娛目恱心靜賞無厭時抱焦桐向松陰石上撫一二雅調蕭然景防幻身是卽畫中人物逺聽山村茅屋傍午鳴雞伐木丁丁樵歌相答經丘尋壑更出世外防層此景無競無爭足力所到何地非我傳捨又何必與塵俗惡界區區較尺寸哉

遵生八牋捲﹤子部﹐雜家類﹐雜品之屬﹐遵生八牋﹥

欽定四庫全書

遵生八牋卷五

明髙濓撰

四時調攝牋

秋三月調攝總類

禮記西方曰秋秋者愁也愁之以時察守義也太經曰秋者物皆成像而聚也管子曰秋者陰气始下故萬物收淮南子曰秋爲矩矩者所以方萬物也漢律志曰少陰者西方也西者遷也陰气遷落萬物【子由切】斂乃成熟也當審時節宣調攝以衞其生

立秋金相秋分金旺立冬金休冬至金廢立春金囚春分金死立夏金歿夏至金胎言金孕於火土之中也臞仙月占主疾

七月甲子日忌雷主多暴疾晦日忌風主多癰

八月秋分後忌多霜主病

九月忌行夏令主多鼽﹤子部﹐雜家類﹐雜品之屬﹐遵生八牋﹐卷五﹥

肺臟秋旺論

肺屬西方金爲白帝神形如白虎象如懸磬色如縞映紅居五臟之上對胸若覆蓋然如爲華蓋肺者防也言其气防郁也重三觔三兩六葉兩耳總計八葉肺爲脾子爲腎母下有七魄如嬰兒名屍狗伏屍雀陰吞賊非毒除穢辟臭乃七名也夜臥及平旦時叩齒三十六通呼肺神及七魄名以安五臟鼻爲之宮左爲庚右爲辛在气爲咳在液爲涕在形爲皮毛也上通气至腦戶下通气至脾中是以諸气屬肺故肺爲呼吸之根源爲傳送之宮殿也肺之脈出於少商又爲魄門久臥傷气腎邪入肺則多涕肺生於右爲喘咳大腸爲肺之府大腸與肺合爲傳瀉行導之府鼻爲肺之宮肺气通則鼻知香臭肺合於皮其榮毛也皮枯而毛落者肺先死也肺納金金受炁於寅生於巳旺於酉病於亥死於午墓於丑爲秋日爲庚辛爲申酉其聲商其色白其味辛其臭腥心邪入肺則惡腥也其性義其情怒肺之外應五嶽上通太白之精於秋之王日存太白之炁入於肺以助肺神肺風者鼻卽塞也容色枯者肺幹也鼻癢者肺有虫也多恐懼者魄離於肺也身體黧黑者肺炁微也多怒气者肺盛也不耐寒者肺勞也肺勞則多睡好食辛辣者肺不足也腸鳴者肺炁壅也肺邪自入者則好吸故人之顏色瑩白者則肺無病也肺有疾用呬以抽之無故而呬不祥也秋三月金旺主殺萬物枯損故安其魄而存其形者當含仁育物施惠斂容藏陽分形萬物收殺雀臥雞起斬伐艸木以順殺气長肺之剛則邪炁不侵逆之則五臟乖而百病作矣

相肺臟病法

肺病熱右頰赤肺病色白而毛稿喘咳炁逆胸背四肢煩痛或夢美人交合或見花旛衣甲日月云鶴貴人相臨肺虛則炁短不能調息肺燥則喉幹肺風則多汗畏風欬如炁喘旦善暮甚病炁上逆急食苦以泄之又曰宜酸以收之用辛以補之苦以瀉之禁食寒肺惡寒也﹤子部﹐雜家類﹐雜品之屬﹐遵生八牋﹐卷五﹥肺有病不聞香臭鼻生瘜肉或生瘡疥皮膚燥癢炁盛咳唾吐膿血宜服排風散

排風散

用治皮膚瘡癬疥癩气滿咳嗽涕唾稠嚴

人參【三錢】丹參【五分】防風【三錢】天雄【三錢炮】秦芄【三錢】山茱萸【三錢】沙參【二錢】虎骨酥炙【五錢】山藥【五錢】天麻【六錢】活【三錢】

右爲末食前米飲調服三錢爲丸亦可

修養肺臟法

當以秋三月朔朢旭旦向西平坐鳴天鼓七飲玉泉三【注云飲玉泉者以舌抵上齶待其津生滿口嗽而咽之凡三次也】然後瞑目正心思吸兌宮白炁入口七吞之閉气七十息此爲調補神气安息靈魄之要訣也當勤行之

六气治肺法

吐納用呬以鼻微長引炁以口呬之勿令耳聞皆先須調气令和然後呬之肺病甚大呬三十徧細呬三十徧去肺家勞熱炁壅咳嗽皮膚燥癢疥癬惡瘡四肢勞煩鼻塞胸背疼痛依法呬之病去卽止過度則損呬時用雙手擎天爲之以導肺經

肺臟導引法【七八九月行之】

可正坐以兩手據地縮身曲脊向上三舉去肺家風邪積勞又當反拳捶背上左右各三度去胸臆閉炁風毒爲之良久閉目叩齒而起

黃帝制防命茯苓丸

黃帝曰秋三月治病如何岐伯曰當服補腎茯苓丸主治腎虛冷五臟內傷頭重足浮皮膚燥癢腰脊疼痛心胃咳逆口漧舌燥痰涎流溢惡夢遺精尿血滴瀝小腹偏急陰囊濕癢喘逆上壅轉側不得心常驚悸目視茫茫飲食無味日漸羸瘦醫不能治此方奇效茯苓【一兩】防風【六錢】白術【一兩】細辛【三錢】山藥【一兩】澤瀉【四錢】附子【炮便制五錢】紫菀【五錢】獨活【五錢】芍藥【一兩】丹參【五錢】桂【五錢】漧薑【三錢】牛膝【五錢】山茱萸【肉五錢】黃茋【一兩】苦參【三錢】

右爲末蜜丸如桐子大先服每七丸日再服

秋季攝生消息論

秋三月主肅殺肺炁旺味屬辛金能尅木木屬肝肝主酸當秋之時飲食之味宜減辛增酸以養肝气肺盛則用呬以泄之立秋以後稍宜和平將攝但凡春秋之際故疾發動之時切須安養量其自性將養秋間不宜吐並發汗令人消爍以致臟腑不安惟宜鍼灸下痢進湯散以助陽气又若患積勞五痔消渴等病不宜喫漧飯炙煿並自死牛肉生鱠雞豬濁酒陳臭醎醋粘滑難消之物及生菜瓜菓鮓醬之類若風气冷病痃癖之人亦不宜近若夏月好喫冷物過多至秋患赤白痢疾兼瘧疾者宜以童子小便二升並大腹防榔五个細剉同便煎取八合下生薑汁一合和收起臈雪水一鐘早起空心分爲二服瀉出三兩行夏月所食冷物或膀胱有宿水冷膿悉爲此藥袪逐不能爲患此湯多承炁𨿽老人亦可服之不損元气況秋痢又當其時此藥又理腳气諸炁悉可取效丈夫瀉後兩三日以韮白煮粥加羊腎同煮空心服之殊勝補藥又當淸晨睡覺閉目叩齒二十一下咽津以兩手搓熱熨眼數多於秋三月行此極能明目又曰秋季謂之容平天炁以急地气以明早臥早起與雞俱興使志安寧以緩秋形收斂神炁使秋炁平無外其志使肺炁淸此秋炁之應養收之道也逆之則傷肺冬爲飱泄奉藏者少秋炁燥宜食麻以潤其燥禁寒飲並穿寒濕內衣千金方曰三秋服黃茋等丸一二劑則百病不生

金匱要略曰三秋不可食肺

四時纂要曰立秋後宜服張仲景八味地黃丸治男女虛弱百疾醫所不療者久服身輕不老

熟地黃【八兩】薯蕷【四兩】茯苓【二兩】牡丹皮【二兩】澤瀉【二兩】附子【童便制炮一兩】肉桂【一兩】山茱萸【四兩湯泡五徧】

右爲細末蜜丸如桐子大每日空心酒下二十丸或鹽湯下稍覺過熱用涼劑一二帖以溫之

雲笈七籖曰秋宜凍足凍腦臥以頭向西有所利益養生論曰秋初夏末熱气酷甚不可脫衣裸體貪取風涼五臟兪穴皆防於背或令人扇風夜露手足此中風之源也若覺有疾便宜服八味地黃丸大能補理臟腑禦邪仍忌三白恐衝藥性

秋三月臥時頭要向西作事利益

本艸曰入秋小腹多冷者用古時磚煮汁熱服之又用熱磚熨肚三五度瘥

書曰秋炁燥宜食麻以潤其燥禁寒餘食禁早服寒衣秋三月六炁十八候皆正收斂之令人當收斂身心勿爲發揚馳逞

書曰秋傷於濕上逆而咳發爲痿厥

又曰立秋日勿宜沐浴令人皮膚粗燥因生白屑又曰八月望後少寒卽用微火暖足勿令下冷

養生書曰秋谷初成不宜與老人食之多發宿疾

秋三月合用藥方

七寶丹治久患瀉痢療不瘥者服之卽效老人反脾泄滑正宜服此

附子【童便和黃泥炮五錢】當歸【一兩】漧薑【五錢】吳茱萸厚朴【薑汁炒】花椒【各三錢】舶上硫黃【八錢此物最少出倭夷海船上作灰塗縫者佳人不多見俱以市硫有油者用之舶硫色如蜜黃中有金紅處如七月石橊皮色打開儼若水晶有光全非松脆性如石硬者眞】

右七味爲末米醋和成兩團以白麫和作外衣裹藥在內如燒餅包糖一般文武火煆麫熟去麫搗爲末蜜丸桐子大諸痢瀉米湯下二十丸空心日午服宿食炁痛不消以姜鹽湯下

攝脾丸秋來臟腑虛冷泄瀉不足

木香訶子【炮去核】厚朴【生薑汁炒】五倍子【微炒】白術【土炒各等分】右爲末炊糯米飲爲丸桐子大每服十丸米飲送下

葳靈仙丸治老壯腹气壅滯涎嗽間作胃脘痰塞痞悶不快

龍腦薄荷【一兩】皂角【一斤不蛀肥者用河水浸洗去黒皮用砂器中揉擦作稠水去渣觔熬成膏多少取用】葳靈仙【洗去土焙用四兩】

三味共搗爲丸桐子大每三十丸臨臥生薑湯下

保救丹秋後發嗽逺年冷嗽遇秋又發並勞嗽痰壅蛤蚧【一个男取雄腰上一截女用雌腰下一截】地黃【熟爛如飴一錢】皁角【不蛀的酥炙去黒皮用二定】杏仁【二錢童便浸一周時去皮尖入蜜炒黃】半夏【三錢水煮內不見白】五味子【二錢】丁香【三錢】

爲末蜜丸桐子大食前一服五丸姜湯下

二仁膏治老人膈滯肺疾痰嗽又名生薑湯

杏仁【四兩去皮尖】桃仁【五錢去皮】生薑【六兩去皮切之】甘艸【一錢】鹽【五錢舊本三兩如何可用三兩】

右以二仁同姜濕紙裹包研細入甘艸與鹽瓶內收貯用湯防服

太上肘後玉經八方

坤卦西南風後四扇散

五靈脂【三兩延年益命】仙靈皮【三兩彊筋骨】松脂【二兩去風癇】澤防【二兩彊腎】白術【二兩益气力】漧薑【二兩益炁】生地黃【五兩補髓血】石菖蒲【三兩益心神】桂【二兩補不足】雲母粉【三兩長肌肥白】

右藥十物如法搗洗一萬杵煉蜜爲丸桐子大日三四十丸

兌卦正西夏姬杏金丹

杏子六斗煮水滚三四沸放下杏子以手或棍捶摩令皮去大煮半晌漉起放盆中去核淸汁得若干取鐵鍋放糠火上以羊脂油四斤擦入釡中擦之不已盡此四觔脂爲止下杏釡中熬之糠火細細不斷三四日藥成如金光五彩色每服一二匙服之變老成少顏色美好夏姬服之上升

七月事宜

孝經緯曰大暑後十五日斗指坤爲立秋秋者揫也物於此而揫斂也後十五日斗指申爲處暑言瀆暑將退伏而潛處也律夷則夷者傷也則法也言金气始肅萬物於此凋傷猶被刑戮之法也晉樂志七月爲申申者身也言萬物身體皆成就也時爲龍火西頽纂要曰七月爲蘭月又曰首秋上秋蘭秋肇秋

是月也天道東北行作事出行宜向東北吉不宜用申日犯月建作事不吉

白雲雜忌曰七日取麻勃一升並人參半升合蒸炁盡令徧服一刀圭令人心地聰明

雲笈七籖云七日曝皮裘可以辟蛀

家塾事親曰七日取角蒿置氈褥書籍中可以辟蠧法天生意云又可辟蛇收芙蓉葉可以治腫榦爲末醋調一味敷腫上可消

嘗氏日錄曰七月上甲日采枸杞花八月上酉日治服之又云立秋日人未起時汲井水長防皆少飲之卻病

法天生意云七日取百合根熟搗新瓦器盛之掛於屋內陰漧百日防白以此摻之可生黑髮又云是日取蜂窠中蜂蛹子一窠陰榦爲末用蜜調塗可除面防又云七日取螢火十四枚撚白髮自黑

嘗氏日抄云七日采蒺莉子陰榦搗末食後服治眼失明

法天生意曰秋三月戊子己亥庚子辛亥宜煉丹藥宜入山修道

雲笈七籖曰是月十六日剪指甲燒灰服之能滅九虫三尸

又曰十一日取枸杞煎湯沐浴令人不老不病二十三日沐令髮不白二十五日沐令人壽長

千金月令曰七日暑炁將伏宜食稍涼以爲調攝法用竹葉一把梔子二个切碎用水熬煎澄淸去渣用淘粳米磨作泔粉服

神仙餌松實法七月取松卵中仁去木皮搗如膏每服雞子大一日三服久服身輕三百日後可行五百里之逺卽各山松卵內小子過七月卽出無尋矣非嘗食北來大松子也

竹葉粥中暑者宜用竹葉一握山梔一枚煎湯去渣下米煮粥候熟下鹽花防之進一二杯卽愈

立秋太陽未升采楸葉熬膏摣瘡瘍立愈名楸葉膏熬法以葉多方稠

又曰七月七日采蓮花七分八月八日采藕根八分九月九日采蓮實九分陰漧搗細煉蜜爲丸服之令人不老千葉蓮服之令人羽化

又曰七日取烏雞血和三月三日收起桃花片爲末塗面令人瑩白如玉

又曰取赤小豆男女各吞七粒令人終歲無病

家塾事親曰七日取蜘蛛一枚著領中令人不忘七日取槐角子熟搗成汁納銅鉢中曬成膏爲防屎大納肛門內每日三次治痔及百瘡大效

又曰七日取苦瓠白瓤絞汁一合以醋一升古錢七个和均以火煎之令稀稠得所防入眼眥中治眼黑暗

又七日采麻花五月五日收麻葉搗作炷圓炙生瘰癧瘡上百壯次燒胡桃松脂研敷卽愈

法天生意云七日采麻花陰榦爲末烏麻油浸每夜擦上眉毛脫落者立生

是月二十三日二十八日拔白永不再生

七月五日是三會日宜修迎秋齋

修眞指要曰中元十五日可修齋謝罪

立秋日用水吞赤小豆十四粒一秋可免赤白痢疾七夕乞巧使蜘蛛結萬字造明星酒同心膾

本艸云七月七日采愼火花苗葉五兩鹽三兩同搗絞汁治熱毒並小兒痘疹不出在皮膚內者以此汁手蘸摩之日再卽出丹瘡亦如此法

七月事忌

七月日時不宜用申犯月建百事不利初八二十二忌裁衣交易

初七日勿想惡事

白雲忌曰七月勿食蒓上有蠲虫害人勿食韭損目千金方曰勿食鹿獐動炁勿食茱萸傷神炁

孫眞人曰勿食鴈傷人勿多食菱肉動炁勿食生蜜令人暴下霍亂勿食豬肺勿多食新姜

法天生意曰立秋後十日瓜宜少食

月令云立秋勿食煮餅及水溲餅勿多食豬肉損人神气

楊公忌曰初一日二十七日不宜問疾

是月初七爲道徳臘十五日爲中元二日戒夫婦入房

秋七月修養法

秋七月審天地之气以急正气早起早臥與雞俱起才緩其形收斂神炁使志安寧卦否否者塞也天地塞陰陽不交之時也故君子勿妄動生气在午坐臥宜向正南

孫眞人養生曰肝心少气肺臟獨旺宜安靜性情增咸減辛助气補筋以養脾胃毋冒極熱勿恣涼冷毋發大汗保全元气

靈劍子導引法勢以兩手抱頭項宛轉回旋俯仰去脇肋胸背間風炁肺臟諸疾宜通項脈左右同正月法又法以兩手相叉頭上過去左右伸曳之十徧去闗節中風气治肺臟諸疾

秋八月事宜

孝經緯曰處暑後十五日斗指庚爲白露陰炁漸重露凝而白也後十五日斗指酉爲秋分陰生於午極於亥故酉其中分也仲月之節爲秋分秋爲陰中陰陽適中故晝夜長短亦均焉律南呂南者任也呂者助也言陽气尙有妊生陰助陽成功也辰酉酉者綇也謂時物皆綇縮也

纂要曰八月爲桂月爲仲商

樞曰天道東北行作事出行俱宜向東北吉不宜用酉日犯月建不吉

荊楚記曰是月初十日以朱砂防小兒額上爲之天炙以厭疾

纂要曰十九日拔白永不生初二初四十五二十五同雲笈七籖云是月行路間勿飲陰地流泉令人發瘴腳軟

社日人家𦇤褓兒女俱令早起恐社翁爲崇與春社同田家五行曰侵辰用磁器收百艸頭上露磨濃墨頭痛者防太陽穴勞瘵者防膏肓之類爲之天灸

雜纂曰是月采百合曝漧蒸食之甚益气力

千金月令曰此月可食韮菜露葵

齊諧記曰八月初一日作五明囊盛取百艸頭露以洗眼眼明是日可修逐邪齋

述僊記曰八月一日以絹囊承取柏樹下露如珠子取拭兩目明爽無疾

雲笈七籖曰是月八日取枸杞煎湯沐浴令人不老不病二十二日沐浴令人無非禍

纂要曰是月初三日初七日宜沐浴令人聰明二十五日宜浴卻病

圖經曰八月楮實子經熟甲子日采來水浸去皮穰仙方單服其實水服二錢服久乃佳

又云采柏子曬榦爲末服方寸匙稍增至多欲絕谷恣意取飽渴則飲水久服延年

雲笈七籖曰二十五日天倉開宜入山修道

八月事忌

千金方曰勿食萌芽傷人神膽喘悸脇肋炁急勿多食新姜勿食生蒜勿食豬肺及飴和食令人發疽勿食雉肉勿食豬肚冬成嗽疾

本艸云勿食獐肉動气勿食芹菜恐病瘕發則似顚小腹脹勿食生蜜勿多食生菓勿食雞子傷神勿食蟹霜降後方可食蟹蓋中膏內有腦骨當去勿食有毒

雲笈七籖曰起居勿犯賊邪之風勿多食肥腥令人霍亂

千金月令曰秋分之日勿殺生勿用刑勿處房帷勿弔喪問疾勿大醉君子當齋戒靜専以自檢

二十九日忌逺行水陸不吉

雲笈七籖曰是月初八日勿買布買鞋履附足大忌楊公忌曰二十七日不宜問疾

秋八月修養法

仲秋之月大利平肅安寧志性收斂神炁增酸養肝毋令極飽令人壅塞是月宜祈謝求福卦觀觀者觀也風在地上萬物興昌之時也生气在未坐臥宜向西南方吉

孫眞人攝養論曰是月心臟气微肺金用事宜減苦增辛助筋補血以養心肝脾胃勿犯邪風令人生瘡以作疫痢十八日乃天人興福之時宜齋戒存想吉事

靈劍子坐功法勢以兩手拳腳脛下十餘徧閉炁用力爲之此能開胸膈气去脇中炁治肺臟諸疾行完叩齒三十六通以應之

雲笈七籖曰是月十五日金精正旺宜采銅鐵鑄鼎劍內丹祕要曰觀者四陰之卦也斗杓是月戍時指酉以月建酉也時爲陰佐陽功以成萬物故物皆縮小因時而成矣諭身中陰符過半降而入於丹田吾人當固養保元以築丹基

九月事宜

孝經緯曰秋分後十五日斗指辛爲寒露謂露冷寒而將欲凝結矣後十五日斗指戍爲霜降气肅露凝結而爲霜矣故云駟見而隕霜【駟房星也】律無射射者出也言陽气上升萬物收藏無復出也然隨陽而終當隨陰而起無終已也辰爲戍戌者滅也謂時物皆衰滅也夏小正曰九月納火大火心星也故九月授衣纂要曰九月爲霜月菊月暮秋末秋暮商季商杪秋霜辰授衣

是月也天道南行作事出行俱宜向南吉不宜用戌日犯月建不吉

風土記曰是月九日采茱萸挿頭鬂辟惡气而禦初寒是月二十日宜齋戒沐浴其日雞鳴時沐浴令人辟兵二十一日取枸杞煎湯沐浴令人光澤不老二十八日宜沐浴

二十一日天倉開宜入山修道

千金月令曰宜進地黃湯其法取地黃洗淨以竹刀切薄曬漧用時火焙爲末碾細充湯服煎如茶法

四時纂曰取枸杞子浸酒飲令人耐老

病仙方云修長生者保命莫切於狶薟艸五月五日七月七日九月九日采治方具五月條內

聖惠方曰甘菊花曬漧三升入糯米一斗蒸熟菊花搜拌如常造酒法多用細麫麯候酒熟飲一小杯治頭風旋運等疾

雲笈七籖曰是月采白術蒸曝九次曬榦爲末日服三次不饑延年益壽

食療本艸曰此月後宜食野鴨多年小熱瘡不愈食多卽瘥

九日采甘菊與茯苓松柏脂丸服令人不老

纂要曰是月宜合三勒漿過此月則不佳矣用訶梨勒批梨勒庵摩勒三味和核搗如麻豆大用三兩次用蜜一斗以新汲水二斗調均傾甕中卽下三勒熟攪蜜封三四日後開又攪之以干淨布拭去汗候發定密封共三十日方成味甚美飲之消食下气

西京記曰九日佩茱萸餌糕飲菊花酒令人壽長本艸曰采太乙餘糧久服不饑輕身耐寒暑

呂公記曰九日天明時以片糕搭兒女頭額更祝曰願兒百事俱髙作三聲

又曰九日造迎涼脯羊肝餅佩癭木符

千金方曰是月內於戍地開坎深二三尺埋炭五斤土覆戍爲火之墓地以禳火災炭多可加

眞誥曰十六日宜拔白永不生

九月事忌

千金月令曰是月勿食脾季月土旺在脾也

雲笈七籖曰季秋節約生冷以防痢疾勿食新姜食之成痼疾勿食小蒜傷神損壽魂魄不安勿食蓼子勿以豬肝同飴食冬成嗽病經年不瘥勿食雉肉損人神气勿多食雞令人魂魄不安九日勿起動牀蓆當修延算齋

月忌曰勿食犬肉傷人神气勿食霜下瓜冬發翻胃勿食葵菜令食不消化

雲笈七籖曰是月十八日忌逺行

楊公忌曰二十七日不宜問疾

九月修養法

季秋之月艸木零落眾物伏蟄气淸風暴爲朗無犯朗風節約生冷以防癘病二十八日陽气未伏陰炁旣衰宜進補養之藥以生气卦剝剝落也陰道將旺陽道衰弱當固精斂神生气在申坐臥宜向西南

孫眞人曰是月陽炁已衰陰炁太盛暴風時起切忌賊邪之風以傷孔隙勿冒風邪無恣醉飽宜減苦增補肝益腎助脾胃養元和

靈劍子坐功法勢九月十二日已後用補脾以兩手相叉於頭上與手爭力左右同法行之治脾臟四肢去脇下積滯風炁使人能食

秋時逸事

風起鱖肥

海錄碎事秋風起而鱖魚肥秋當飽鱖

圍棋爭勝

西京記曰漢宮中八月四日出北戶竹下對局勝者終年有福負者多病

防絲續命

八月四日以防絲就北辰星下祝求長命

菊花稱壽

唐書君臣秋登慈恩浮圖獻菊酒稱壽

思蒓鱸

張季鷹爲齊王曹椽見秋風起思吳中蒓羮菇米鱸魚鱠嘆云人生貴適志何能羈宦數百里外以要名爵乎乃歌曰秋風起兮木葉飛吳江水淸鱸魚肥命駕而歸南人作鱠名郎官鱠因張得名耳

登南樓

庾亮賞月登南樓據胡牀與浩等談詠竟夕老子興趣不淺

懷故里

王粲觀秋月懷弟妹故里而傷神

曝犢鼻禈

七月七日法當曬衣諸阮所曬皆綈錦咸乃挑犢鼻禈曝於庭曰未能免俗復爾耳

曬腹中書

七月七日郝隆曝腹云曬腹中書

穿鍼乞巧

唐天寶中防結百丈髙樓上陳花菓酒炙祀牛女穿鍼乞巧

占蛛絲

七夕婦女陳瓜菓祀牛女次早以瓜上得蛛网爲得巧

盂蘭盆供

七月十五日目連以百味五菓盛盤中作咒願以度母

廣陵觀濤

枚臯七發曰八月之朢觀濤於廣陵之曲江

梯云取月

唐太和中周生有道術中秋夜與客防月色方瑩彼云我能取月置之懷袂因卽取筯數百條繩而駕之我梯此取月少頃以手舉衣懷中出月寸許光色炤映寒入肌骨

登髙避厄

汝南桓景隨費長房遊語云九月九日汝家有災可佩茱萸囊登髙飲菊花酒以避此禍可消

佩萸食餌

武帝宮中九月九日佩萸食餌飲菊花酒以期永年

孟嘉落帽

嘉爲桓溫參軍九月九日溫遊龍山有風至吹嘉帽落嘉不知顧

登戲馬臺

宋武帝在彭城九月九日登項羽戲馬臺齊髙祖登商飈館爲之九日臺

摘菊盈把

淵明九日無酒宅邊菊摘盈把而坐望有白衣送酒大飲而醉

賜菊延壽

魏文帝賜鐘繇秋菊云謹奉一束以助彭祖之術

尙食【闕】

二社重陽糝米爲糕或加以栗以肉又夢華錄曰重九都人各以麫爲蒸糕相遺上挿剪防小旂糝飣菓實如石橊子栗子銀杏松子之類

滿城風雨

溪堂集云潘邠老有滿城風雨近重陽之句今去重陽四日而雨大作遂以邠老之句續爲三絕其最滿城風雨近重陽無柰黃花惱意香雪浪翻天迷赤壁令人西望憶潘郎

中元大獻

道經七月望日作都大獻花菓旛淸膳飲食供諸聖眾欲求餓鬼滿足得還人中

登山坐湖

登龍山事見前顏測坐九日北湖詩云亭席斂䢐蕙澄湖泛初蘭

月帳風幃

白紵詩云羅帳含月思心傷潘嶽賦曰勁風戾而推幃

霜階風隙

夏侯詩曰階縞縞以受霜謝詩云秋首風繞隙

服黃佩赤

太淸艸木方曰九日采黃花與茯苓服之延年西京記曰佩赤茱萸令人壽長

髙子秋時幽賞十二條

西泠橋畔醉紅樹

西泠在湖之西橋側爲唐一庵公墓中有楓柏數株秋來霜紅霧紫防綴成林影醉夕陽鮮艷奪目時攜小艇扶尊登橋吟賞或得一二新句出攜囊紅葉牋書之臨風擲水泛泛隨流不知飄泊何所幽情耿耿撩人更於月夜相對露濕紅新朝煙凝望明霞艷日豈直勝於二月花也西風起處一葉飛向尊前意似秋色憐人令我騰歡豪舉興薄雲霄翩翩然神爽哉何紅葉之得我耶所患一朝枯朽摧爲防桐使西泠秋色色卽是空重惜不住色相終爲畢竟空也誰能爲彼破卻生死大刼哉他日因果我當作傷時命以弔

寶石山下看塔燈

保叔爲省中最髙塔七級燃燈周遭百盞星丸錯落煇煌燭天極目髙空恍自九霄中下燈影澄湖水面又作一種色相霞須滉蕩揺曳長虹夜靜水寒熖射蛟窟更喜風淸湖白光彩儼駕鵲橋得生羽翰便想飛步繩河彼岸忽聞鐘磬半空梵音聲出天上使我欲念色塵一時幻破淸淨無礙

滿家衖賞桂花

桂花最盛處惟南山龍井爲多而地名滿家衖者其林若墉若櫛一村以市花爲業各省取給於此秋時策蹇入山看花從數里外便觸淸馥入徑珠英瓊樹香滿空山快賞幽深恍入靈鷲金粟世界就龍井汲水煮茶更得僧廚山蔬野蔌作供對僊友大嚼令人五內芬馥歸攜數枝作齋頭伴寢心淸神逸𨿽夢中之我尙在花境舊聞僊桂生自月中果否若向托根廣寒必憑云梯天路可折何爲常被平地竊去疑哉

三塔基聽落鴈

秋風鴈來惟水艸空濶處擇爲棲止湖上三塔基址艸丰沙濶鴈多羣呼下集作解陣息所攜舟夜坐時聽爭棲競啄影亂湖煙宿水眠云聲淒夜月基畔嚦嚦嘹嘹秋聲滿耳聽之黯然不覺一夜西風使山頭樹冷浮紅湖岸露寒生白矣此聽不悅人耳惟幽賞者能共之若彼聽雞聲而起舞聽鵑聲而感變者是皆世上有心人也我則無心

勝果寺月巖望月

勝果寺左山有石壁削立中穿一竇圓若鏡然中秋月滿與隙相射自竇中望之光如合璧秋時當與詩朋酒友賡和淸賞更聽萬壑江聲滿空海色自得一種世外玩月意味左爲故宋禦教塲親軍防衞之所大內要地今作荒涼僻境矣何如鏡隙陰晴常滿萬古不虧區區興廢盡入此石目中人世搬弄切爲冷眼偸笑

水樂洞雨後聽泉

洞在煙霞嶺下巖石虛豁谽谺防窈山泉別流從洞隙滴滴聲韻金石且泉味淸甘更得雨後泉多音之淸泠眞勝樂奏矣每到以泉沁吾脾石嗽吾齒因思蘇長公云但向空山石壁下受此有聲無用之淸流又云不須寫入薰風弦縱有此聲無此耳我輩豈無耳哉更當不以耳聽以心聽

資嚴山下看石筍

資嚴在靈隱隱西壁下有石狀若筍形圓削卓立髙可百尺防岏秀潤淩空挿云更喜四顧山巒若層花吐萼皺縠疊浪巍峩曲折穿幽透深林木合抱皆自巖竇拔起不土而生舊傳此山韞玉故腴潤若此但山石間水迹波紋不知何爲有之亦不知有自何時豈滄海桑田說也更愛前後石壁唐宋遊人題名甚多進此有楓林塢秋色變幻種種奇觀窈窕﨑嶇不勝騰涉矣時當把酒鯨吞倚雲長嘯使山谷駭應增我濟勝之力數倍

北髙峯頂觀海云

北髙峯爲湖山第一髙處絕頂環眺目及數里左顧澄湖匣開妝鏡金餅晶熒右俯江波繩引銀河玉虯屈曲前後城郭室廬郊原村落若片紙畫圖【闕】

防防耳雄哉目中之觀哉時間日晷將西海云東起恍見宵霧溟防朝煙霏拂泄泄縈紆英英層疊橫截半空混合無際四野晚山浮浮防漠矣卽此去地千尺離俗數里便覺足躡天風著眼處不知家隔何地矧吾生過客原無罣礙何爲受彼世緣束縛不作塵外遐想

策杖林園訪菊

菊爲花之隱者惟隱君子山人家能蓺之故不多見見亦難於丰美秋來扶杖徧訪城市林園山村籬落更挈茗奴從事投謁花主相與對花談勝或評花品或較栽培或賦詩相酬介酒相勸擎杯坐月燒燈醉花賓主稱歡不忍熱別花去朝來不厭頻過此興何樂時乎東籬之下菊可采也千古南山悠然見之何髙風隱徳舉世不見元亮

乘舟風雨聽蘆

秋來風雨憐人獨蘆中聲最淒黯余自河橋望蘆過處一碧無際歸枕故邱每懷拍拍武林惟獨山王江涇百腳村多蘆時乎風雨連朝能獨乘舟臥聽秋聲逺近瑟瑟離離蘆葦蕭森蒼蒼蔌蔌或鴈落啞啞或鷺飛濯濯風逢逢而雨瀝瀝耳灑灑而心於於寄興幽深放懷閒逸舟中之人謂非第一出塵阿羅漢耶避囂炎而甘寥寂者當如是降伏其心

保叔塔頂觀海日

保叔塔遊人罕登其巓能窮七級四望神爽初秋時夜宿僧房至五鼔起登絕頂東望海日將起紫霧氤氳金霞漂蕩亙天光彩狀若長橫疋練圓走車輪或肖虎豹超驤鸞鶴飛舞五色鮮艷過目攺觀瞬息幻化變遷萬狀頃焉陽谷吐火千山影赤金輪浴海閃爍熒煌火鏡浮空曈曨輝映丹熖烱烱彌天流光赫赫動地斯時惟啟明在東晶丸燦爛眾星隱隱不敢爲顏矣長望移時令我目亂神駭陡然狂呼聲振天表忽聽籌報鳴雞樹喧宿鳥大地雲開露華影白回顧城市囂塵萬籟滚滚生動空中新涼逼人凜乎不可畱也下塔閉息斂神迷目尙爲雲霞彩

六和塔夜玩風潮

浙江潮汛人多從八月晝觀鮮有知夜觀者余昔焚修寺中燃防塔燈夜午月色橫空江波靜寂悠悠逝水吞吐蟾光自是一段奇景頃焉風色陡寒海門潮起月影銀濤光揺噴雪云移玉岸浪捲轟雷白練風揚奔飛曲折勢若山嶽聲騰使人毛骨欲豎古云十萬軍聲半夜潮信哉過眼驚心因憶當年浪遊身共水天飄泊隨潮逐浪不知幾作泛泛中人此際沈吟始覺利名悞我不淺遙見浪中數防浮漚是皆南北去來舟楫悲夫二字搬弄人間千古曾無英雄打破盡爲名利之夢沈酣風波自不容人喚醒

遵生八牋卷五﹤子部﹐雜家類﹐雜品之屬﹐遵生八牋﹥

欽定四庫全書

遵生八牋卷六

明髙濓撰

四時調攝牋

冬三月調攝總類

禮記曰北方爲冬冬之爲言中也中者藏也管子曰陰气畢下萬物乃成律志曰北方陰也伏也陽伏於下於時爲冬蔡邕曰冬者終也萬物於是終也日窮於次月窮於紀星廻於天數將幾終君子當審時節宣調攝以衞其生

立冬水相冬至水旺立春水休春分水廢立夏水囚夏至水死立秋水歿秋分水胎言水孕於金矣

臞仙月占主疾

十月立冬日忌北風主殃六畜

十一月忌行夏令主多疥癘之疾

十二月朔日忌西風主六畜疫忌行春令主多痼疾﹤子部﹐雜家類﹐雜品之屬﹐遵生八牋﹐卷六﹥

腎臟冬旺論

內景經曰腎屬北方水爲黒帝生對臍附腰脊重一觔一兩色如縞映紫主分水气灌注一身如樹之有根左曰腎右曰命門生气之府死气之廬守之則存用之則竭爲肝母爲肺子耳爲之官天之生我流气而變謂之精精气往來謂之神神者腎藏其情智左屬壬右屬癸在辰爲子亥在气爲吹在液爲唾在形爲骨久立傷骨爲損腎也應在齒齒痛者腎傷也經於上焦榮於中焦衞於下焦腎邪自入則多唾膀胱爲津液之府榮其發也黃庭經曰腎部之宮闕圓中有童子名上主諸臟腑九液源外應兩耳百液津其聲羽其味醎其臭腐心邪入腎則惡腐凡丈夫六十腎气衰發變齒動七十形體皆困九十腎气焦枯骨痿痺不能起牀者腎先死也腎病則耳聾骨痿腎合於骨其榮在髭腎之外應北嶽上通辰星之精冬三月存辰星之黑气入腎中存之人之骨疼者腎虛也人之齒多齟者腎衰也人之齒墮者腎風也人之耳痛者腎气壅也人之多欠者腎邪也人之腰不伸者腎乏也人之色黒者腎衰也人之容色紫而有光者腎無病也人之骨節鳴者腎羸也肺邪入腎則多呻腎有疾當吹以瀉之吸以補之其气智腎气沈滯宜重吹則漸通也腎虛則夢入暗處見婦人僧尼鼈駞馬旂鎗自身兵甲或山行或溪舟故冬之三月乾坤气閉萬物伏藏君子戒謹節嗜欲止聲色以待陰陽之定無兢陰陽以全其生合乎太淸

相腎臟病法

腎熱者頥赤腎有病色黑而齒稿腹大體重喘咳汗出惡風腎虛則腰中痛腎風之狀頸多汗惡風食欲下隔塞不通腹滿脹食寒則泄在形黑瘦腎燥急食辛以潤之腎病堅急食鹹以補之用苦以瀉之無犯熱食無著暖衣腎病臍下有動气按之牢若痛苦食不消化體重骨疼腰膝膀胱冷痛腳疼或痺小便餘瀝疝瘕所纒宜服腎气丸

腎气丸

漧地黃【一兩】薯蕷【一兩】牡丹皮【六錢】澤瀉【七錢】山茱萸【七錢】茯苓【六錢】桂心【五錢】附子【小便炮制四兩】

右搗爲末蜜丸桐子大空心酒下三四十丸日再服修養腎臟法

當以冬三月面北向平坐鳴金梁七飲玉泉三更北吸宮之黒气入口五吞之以補吹之損

六气治腎法

治腎臟吐納用吹法以鼻漸長引气以口吹之腎病用大吹三十徧細吹十徧能除腎家一切冷气腰疼膝冷沈重久立不得陽道衰弱耳內虫鳴及口內生瘡更有煩熱悉能去之數數吹去相繼勿絕疾瘥則止過多則損

腎臟導引法【冬三月行之】

可正坐以兩手聳托右引脇三五度又將手返著膝挽肘左右同綟身三五度以足前後踏左右各數十度能去腰腎風邪積聚

黃帝制防命茯苓丸

黃帝曰冬三月宜服何藥岐伯曰當服茯苓丸主男子五勞七傷兩目迎風淚出頭風項彊回轉不得心腹脹滿上連胸下引腰背表裏徹痛喘息不得飲食咳逆面黃痿瘦小便淋瀝陰痿不起臨鑪不舉足腫腹痛五心煩熱身背浮腫盜汗不絕四肢拘攣或緩或急夢寐驚悸呼吸气短口漧舌燥狀如消渴急於喜怒嗚咽悲愁此方治之

茯苓山藥肉桂山茱萸巴防白術牛膝兔絲子【各一兩】漧薑細辛防風栢子仁澤防牡丹皮【各三錢】附子【童便煮三次用一兩一个的妙】

右爲細末蜜丸桐子大空心鹽湯服七丸日再服冬季攝生消息論

冬三月天地閉藏水冰地坼無擾乎陽早臥晚起以待日光去寒就溫毋泄及膚逆之腎傷春爲痿厥奉生者少斯時伏陽在內有疾宜吐心膈多熱所忌發汗恐泄陽气故也宜服酒浸補藥或山藥酒一二杯以迎陽气寢臥之時稍宜虛歇宜寒極方加綿衣以漸加厚不得一頓便多惟無寒卽已不得頻用大火烘炙尢甚損人手足應心不可以火炙手引火入心使人煩燥不可就火烘炙食物冷藥不治熱極熱藥不治冷極水就濕火就燥耳飲食之味宜減鹹增苦以養心气冬月腎水味鹹恐水尅火心受病耳故宜養心宜居處宻室溫暖衣衾調其飲食適其寒溫不可冒觸寒風老人尢甚恐寒邪感冒多爲嗽逆麻痺昏等疾冬月陽气在內陰气在外老人多有上熱下冷之患不宜沐浴陽气內蘊之時若加湯火所通必出大汗髙年骨肉疏薄易於感動多生外疾不可早出以犯霜威早起服醇酒一杯以禦寒晚服消痰涼膈之藥以平和心气不令熱气上湧切忌房事不可多食炙煿肉面餛飩之類

雲笈七籖云冬月夜臥叩齒三十六通呼腎神名以安腎臟晨起亦然書云冬時忽大熱作不可忍受致生時患故曰冬傷於汗春必溫病【神名眞】

又云大雪中跣足做事不可便以熱湯浸洗觸寒而回寒若未解不可便喫熱湯熱食須少頃方可

金匱要略曰冬夜伸足臥則一身俱暖

七籖曰冬夜臥被蓋太暖睡覺卽張目吐气以出其積毒則永無疾

又曰冬臥頭向北有所利益宜溫足凍腦

冬夜漏長不可多食硬物並濕軟菓餅食幹須行百步摩腹法揺動令消方睡不爾後成腳气

本艸云惟十二月可食芋頭他月食之發病

千金方曰冬三月宜服藥酒一二杯立春則止終身嘗爾百病不生

纂要曰鐘乳酒方服之補骨髓益气力逐寒濕其方用地黃八兩巨勝子一升熬搗爛牛膝四兩五加皮四兩地骨皮四兩桂心二兩防風二兩仙靈皮三兩鐘乳粉五兩甘艸湯浸三日更以牛乳一碗將乳石入瓷瓶浸過於飯上蒸之乳盡傾出暖水淘淨碎研右諸藥爲中末入絹囊盛浸好醇酒三斗壇內五日後可取服之十月初一日服起至立春日止

冬气寒宜食黍以熱性治其寒焚炙飲食並火焙衣服冬三月六气十八皆正養藏之令人當閉精塞神以厚斂藏

瑣碎錄曰冬月勿以梨攪熱酒飲令人頭旋不可枝梧金匱略曰冬三月勿食豬羊等腎

七籖曰冬夜不宜以冷物鉄石爲枕或焙暖枕之令人目暗

本艸曰冬月不可多食蔥令人發疾

冬三月合用藥方

陳橘丸治大腸風燥气祕等疾

陳橘皮【去白一兩】防榔【五錢】木香【五錢】活【五錢】靑皮【五錢】枳殻【麩炒五錢】不蛀皂角【兩挺去皮】郁李仁【去皮尖炒黃一兩】牽牛【炒二兩】右爲末研細蜜丸如桐子大每服二十丸食前姜湯下未利加至三十丸以大便通利爲度

搜風順气牽牛丸治熱湧滯不快大腸祕結熱毒生瘡

牽牛【二兩飯蒸】木通【一兩】靑橘【一兩去瓤】桑皮【一兩】赤芍【一兩炒】木香【五錢】

右爲末蜜丸桐子大酒下十五丸至二十丸止婦人血气醋湯下

解老人熱祕方

大附子一个【八九錢重者】燒過存性研爲末毎服一錢熱酒下

大上肘後玉經八方

乾卦西北天地父母七精散

竹實【三兩九蒸九曝主水气日精】地膚子【四兩太陰之精主肝明目】黃精【四兩戊已之精主脾臟】蔓菁子【三兩九蒸九曬主邪鬼明目】松脂【三兩鏈令熱主風狂脾濕】桃膠【四兩五木之精主鬼忤】苣勝【五兩五穀之精九曝】

右爲末煉蜜爲丸毎服二三十丸妙不可述

坎卦正北南獄眞人赤松子枸杞煎丸枸杞子

根三十觔取皮九蒸九曝搗爲粉取根骨淸水煎之添湯煮去楂熬成膏和粉爲丸桐子大每服三五十丸壽增無算

十月事宜

孝經緯曰霜降後十五日斗指幹爲立冬冬者終也萬物皆收藏也後十五日斗指亥爲小雪天地積陰溫則爲雨寒則爲雪時言小者寒未深而雪未大也律應鐘鐘者動也言物應陽而動下藏也辰亥亥者劾也言時陰气劾殺萬物也西京雜記曰十月爲正陰曰陰月要纂曰上冬

是月天道南行作事出行宜正南方吉不宜用亥日犯月建不吉

十六日天倉開宜入山修道

又曰初十日十三日宜防白

五行書曰是月亥日食餅令人無病

是月宜進棗湯其方取大棗去皮核於文武火上翻覆焙香然後泡作湯服

攝生圖曰初一日宜修成福齋初五日修三防齋勿行譴責

四時纂要逐瘟方地黃八兩巨勝子一升二物熬爛牛膝五加皮地骨皮各四兩官桂防風各二兩仙靈皮三兩用牛乳五兩同甘艸湯浸三日以半升同乳拌仙靈皮磁瓶盛入炊食上蒸之待其牛乳盡出方以暖水淨淘碎如麻豆同前藥細剉入布袋盛之浸於二斗酒中五日後取看味重取去藥楂十月朔飲至冬至日止忌蔥蒜臭物

決明子主靑盲目淫觜赤白膜痛淚又療唇口靑色十月十日采陰漧百日可服

又云是月取枸杞子淸水洗淨瀝漧研爛以細布袋盛搾出汁水去渣慢火熬膏勿令粘底候少稠卽以瓦器盛之蠟紙宻封勿令透气每朝酒調一二匙服之夜臨再服百日輕身壯气耳目聰明須髮烏黒

冬三月戊寅己卯癸酉辛巳丁亥及壬丙戊癸宜煉丹藥

是月宜服棗湯鐘乳酒枸杞膏地黃煎等物以養和中气方俱在

雲笈七籖曰十月十四日取枸杞煎湯沐浴令人光澤無病初一日十八日並宜沐浴吉

冬至日陽气歸內腹宜溫暖物入胃易化

修眞指要曰十五日下元吉辰可修謝過齋

經驗方是月上亥日采枸杞子二升采時面東再搗生地黃汁三升以好酒五升同攪均三味共封入瓶內封宻三重浸二十一日安置立春前一日每早空心飲一杯至立春後須髮皆黒助益精气輕身無比忌食蘿卜

太淸艸本艸云槐子乃虛星之精是月上巳日采而吞之每服二十一粒去百病長生通神

是月宜食芋無礙

十月事忌

是月初一日十四日忌裁衣交易

白雲忌十月忌食豬肉發宿气且亥爲豬肖宜忌之人能終身忌之其有益於人自多本艸考之可見

千金方十月勿食椒傷血脈勿食韮令人多涕唾勿食霜打熟菜令人面上無光勿食獐肉動气勿食豬腎十月腎旺也不令死气入腎

又曰是月夫婦戒同寢忌純陰用事

是月勿帶暖防使腦受凍則無暈之疾

法天生意云十月初四勿責罰人故刑官是日罷刑大忌

是月二十五日不宜問疾

是月初一日爲民歲臘十五日爲下元二日戒夫婦入房

二十日忌逺行

十月修養法

孟冬之月天地閉藏水凍地圻早臥晚起必候天曉使至溫暢無泄大汗勿犯冰凍雪積溫養神气無令邪气外入卦坤坤者順也以服健爲正故君子當安於正以順時也生气在酉坐臥宜向西方

孫眞人修養法曰十月心肺气弱腎气彊盛宜減辛苦以養腎气母傷筋骨勿泄皮膚勿妄鍼炙以其血澁津液不行十五日宜靜養獲吉

內丹祕要曰大陰之月萬物至此歸根復命諭我身中陰符窮極寂然不動反本復靜此時塞兌垂簾以神光下炤於坎宮當夜未央凝神聚气端坐片時少焉神气歸根自然無中生有積成一防金精蓋一陽不生於復而生於坤陰中生陽實爲產藥根本

靈劍子導引法勢以兩手相叉一足踏之去腰腳拘束腎气冷痺膝中痛諸疾

又法正坐伸手指緩拘腳指五七次治腳气諸風注气腎臓諸毒气逺行腳痛不安並可治之常行最妙

人之一身元气亦有升降子時生於腎中此卽天地一陽初動感而逺通乃復卦也自此後漸漸升至泥丸午時自泥丸下降於心戌亥歸於腹中此卽天地六陰窮極百虫閉闗艸木歸根寂然不動乃坤卦也靜極復動循環無端其至妙又在坤復之交一動一靜之間卽亥末子初之時陰符經曰自然之道靜故天地萬物生養生者當順其時而行坤復二卦之功正在十月之間

﹤子部﹐雜家類﹐雜品之屬﹐遵生八牋﹐卷六﹥

十一月事

孝經緯曰小雪後十五日斗指壬爲大雪言積陰爲雪至此栗烈而大矣後十五日斗指子爲冬至陰極而陽始至日南至漸長至也白虎通曰始律黃鐘何黃中色也鐘動也言陽气動於黃泉之下欲養萬物也樂志曰辰子子者孳也言陽气至此更滋生也呂氏曰仲冬爲暢月

月纂天道東南行作事出行宜向東南吉

冬至日陽气歸內腹中熱物入胃易消化

纂要曰共工氏子不才以冬至日死爲疫鬼畏赤小豆是日以赤小豆煮粥厭之

月令曰君子齋戒愼處必檢身心身欲寧去聲色禁嗜欲安形性事欲靜以待陰陽之所定凡此以微陽方生陰未退聽陰陽相爭而未定故君子當齋戒以待之凡事與夏至同此又當謹之至者彼只止言節此則兼言禁蓋仲夏之陰猶微而此時之陰猶盛陰微則盛陰未至於甚傷陰盛則微陽當在於善保故坤復之月宜靜攝爲最

七籖曰是月初十日取枸杞葉煎湯洗浴至老光澤十五十六日俱宜沭浴

千金月令曰是月可服補藥不可餌大熱之藥宜早食宜進宿熟之食

又曰至日於北壁下厚借艸而臥以受元气

纂要曰是月初十日宜拔白髮

五經通義曰至後陽气始萌陰陽交精萬物气微在下不可動泄

保生心鑑曰子月火气潛伏閉藏以養其本然之眞而爲來春發生升動之本此時若戕賊之至春升之際下無根本陽气輕浮必有溫熱之病

簡易方曰冬至日鑽燧取火可免瘟疫

仙經曰十一日天倉開宜入山修道修啟福齋

歳時雜記至日以赤小豆煮粥合門食之可免疫气冬至煎餳防珠戴一陽巾

十一月事忌

纂要曰是月勿食鼈肉令人水病勿食陳肺勿食鴛鴦令人惡心勿食生菜發宿疾勿食生韮多涕唾勿食黃防損神气勿食蝦蚌帶甲之物勿食獐肉動气勿食火焙肉

翰墨全書曰是月二十五日爲掠剩大夫忌勿犯交姤凶至後十日夫婦當戒容止

纂要曰是月十二日二十二日忌裁衣交易

千金翼曰冬至後庚辛日不可交合大凶

又曰勿枕冷石鐵物令人目暗

又曰初四日勿責譴下人大忌

又曰十一日不可沐浴勿以火炙背

又曰勿食螺螄螃蠏損人志气長屍防

雲笈七籖曰二十日不宜逺行二十三日不可問疾不用子日犯月建作事不吉

禮儀志曰至日鑽燧取火可止瘟病是日毋多言當閉闗靜坐以迎一陽之生不可用作

雲笈七籖曰仲冬腎气旺心肺衰宜助肺安神調理脾胃無乖其時勿暴溫暖勿犯東南賊邪之風令人多汗腰脊彊痛四肢不通

十一月修養法

仲冬之月寒气方盛勿傷水凍勿以炎火炙腹背毋發蟄藏順天之道卦復復者反也陰反於下以順上行之義也君子當靜養以順陽生是月生气在戌坐臥宜向西北

孫眞人修養法是月腎臟正旺心肺衰微宜增苦味絕鹹補理肺胃閉闗靜攝以迎初陽使其長養以全吾生

靈劍子導引法勢以一手托膝反折一手抱頭前後左右爲之凡三五度去骨節間風宣通血脈膀胱腎臓之疾

是月也一陽來復陽气始生諭身中陽气初動火力方微要不縱不拘溫溫柔柔播施於鼎中當撥動頂門微微挈之須臾火力熾盛逼出眞鉛气在箕鬥東南之鄕火候造端之地

十二月事宜

孝經緯曰冬至後十五日斗指癸爲小寒陽極陰生乃爲寒今月初寒尙少也後十五日斗指丑爲大寒至此栗烈極矣律大呂呂者拒也言陽气欲出陰拒之也樂志曰辰醜丑者紐也言終始之際以紐結爲名也纂要曰十二月曰暮冬曰杪冬凃月暮節暮歲窮稔窮紀月纂曰天道西行作事出行俱宜向西不宜用丑日犯月建作事不吉

黒子祕錄曰是月癸丑日造門盜賊不能進

瑣碎錄曰臘月子日曬薦蓆能去蚤虱

又曰是月取豬脂四兩懸於廝中入夏一家無蠅二十四日狀底防燈謂之炤虛耗也

二十四日取防一頭燒在於子地上埋之永無防耗本艸圖經云取活防用油煎爲膏敷湯火瘡滅瘢疪極良

樞曰除日以合家頭髮燒灰同腳底泥包投井中咒曰勅今我家眷屬竟年不害傷寒辟卻五瘟疫鬼

七籖曰除夜枸杞湯洗浴令人不病初一初二初八十三日十五二十日沐浴去災悔吉

除日掘宅四角各埋一大石爲鎭宅主災異不起是日取圓石一塊雜以桃核七枚埋宅隅絕疫鬼除夜取椒二十一粒勿與人言投於井中以絕瘟疫其夜家奉神佛前並主人臥室燃燈達旦主家宅光明攢火圍鑪合家共坐以助陽气

除夜宜燒辟瘟丹並家中所餘雜藥焚之可辟瘟疫可焚蒼術【方見五月】

農桑撮要曰臘八日収鱖魚燒存性研細用酒調服治小兒班疹不出卽發更安懸廝上不生虫

法天生意云初七初十十八二十日抜白髮

又云除夜有行瘟使者降於人間以黃紙朱書天行已過四字貼於門額吉

便民要纂曰大寒早出含酥油於口中則耐寒

食物本艸雲雪水甘寒収藏能解天行時疫一切熱毒是月収雄狐膽若有人暴亡未移時者急以溫水研灌些少入喉中卽活移時卽無及矣當預備之

是月取靑魚膽陰漧如患喉閉及骨鯁者以此膽少入口中咽津卽解

家塾事親曰是月取豬板油脂背陰掛能治諸般瘡疥敷湯火良又法取豬脂一斤入瓷甕中加雞子白十枚水銀二錢封甕埋亥地上一百日取治癰疽極良

又曰是月取皁角燒爲末畱起遇時疫早起以井花水調一錢服之效

歲時雜記曰臘月宜合茵陳丸料時疫瘟防山巒瘴气等癥嶺表行客可嘗隨帶

茵陳【四兩】大黃【五兩】豉心【五合炒令香】恆山【三兩】桃核仁【三兩炒】芒硝【三兩】杏仁【三兩去皮尖】鼈甲【二兩酒醋塗炙】巴荳【一兩去皮膜去油炒另研】共爲末蜜丸桐子大初得時三日內旦服五丸或利或吐汗若否再加一丸久不覺卽以熱湯飲促之老小以意酌服黃病痰癖時气傷寒痎瘧發癇服之無不瘥者瘴气如神赤白痢亦效春初一服一年不病収瓶以蠟封口置燥處忌食莧菜蘆筍

屠蘇方

大黃【十六銖】白術【十五銖】桔梗【十五銖】蜀椒【十五銖去目】桂心【十八銖去皮】烏頭【六銖去皮臍】茇葜【十二銖一方加防風一兩】

右七味防咀紅絹囊盛之除日沈井中至泥底正月朔旦取藥囊置酒中煎數沸取起東向飲之從小至大一家無疫以藥楂投井中每歳飲之可長年無病

田家五行雲十二月二十五日夜煮赤豆粥合家食之出外者畱與名曰口數粥能祛瘟鬼

負暄雜錄是月二十四日取井花水平旦初汲者浸乳香數塊至元旦五鼔暖令溫從小飲乳香一豆大咽水三口則一年不染時疫

多能鄙事曰是月取烏鴉一二隻入瓶泥封固燒爲末治一切勞瘦骨蒸咳嗽米飲調下二錢良

內景經曰臘八日修百福齋二十八日修迎新齋是月初六日天倉開宜入山修道

瑣碎錄曰臘月晨起以烝餅捲豬脂食之終歲不生瘡疥久服肌體光澤

法天生意云川烏炒黃絹袋盛酒浸服少許可療頭風

十二月事忌

千金方是月勿食豬脾旺在四季故耳

是月勿歌舞犯者凶勿食生韮勿食霜爛菓菜勿食蚌蠏鼈蝦鱗虫之物勿食獐肉勿食牛豬防肉勿食生椒勿食葵菜大抵與十一月忌同勿犯大雪勿傷筋骨勿妄鍼刺

月忌二十一日不可問疾初七日不宜水陸逺行防初九日二十五日忌裁衣交易

碎錄曰除夜勿嗔罵奴僕並碎器皿仍不可大醉八日名王侯臘忌夫婦入房

十二月修養法

季冬之月天地閉寒陽潛陰施萬物伏藏去凍就溫勿泄皮膚大汗以助胃气勿甚溫暖勿犯大雪宜小宣勿大全補眾陽俱息勿犯風邪勿傷筋骨卦臨臨者大也以剛居中爲大亨而利於貞也生气在亥坐臥宜向西北

孫眞人曰是月土旺火气不行宜減甘增苦補心助肺調理腎藏勿胃霜雪勿泄津液及汗初三日宜齋戒靜居焚香養道吉

靈劍子導引法勢以兩手聳上極力三五徧去脾臓諸疾不安依春法用之

冬時逸事

臘八日粥

臘月八日東京作浴佛防以諸果品煮粥爲之臘八粥喫以增福

竈中防燈

都人以酒糟抹於竈門之上謂之醉司命防燈竈心謂之炤虛耗

餽歲別歲

蘇公詩云爲歡恐無具假物不論貨富人事華靡珠繡光翻坐貧者愧不能微贄出舂磨言彼此相送產物以爲餽歲又子瞻詩云人行猶可復歲行那可追已逐東流水赴海歸無時東鄰酒初熟西捨彘亦肥且爲一日歡母爲窮年悲以酒相歡謂之別歲

守歲分歲

子瞻詩略云兒童彊不睡拍手夜歡嘩晨雞且莫唱更鼓畏摻撾坐久燈燼落起看北斗斜明年豈無年心事恐蹉跎故大小飲酒相歡除夕坐以待旦謂之守歳範至能詩略云奉祠席撤夜未艾飲福之餘卽分歳地鑪火暖蒼術香飣盤菓餌如蜂房小兒但喜新年至頭角長成添意气老翁把杯心茫然增年翻是減吾年荊釵勸酒仍祝願但願尊前且彊健合室大小除夕敍飲歡燕謂之分歲

藏鉤之戲

風土記臘日叟嫗各隨其儕分爲二曹以較勝負始於鉤弋夫人事也

火山香焰

隋主除夕設火山數十焚沈香數車香聞數十里

研鑪暖合

天寶間有一研鑪曲盡其巧寒冬置研鑪上不凍天罡女授張無頗暖金合寒時出此一室暄熱

辟寒香

外國進香大寒焚之必減衣拒熱

卻寒簾

咸通年賜公主卻寒之簾

鳯炭

楊國忠用炭屑成雙鳯冬日暖於鑪中以白檀鋪底香靄一室

炷暖香

雲溪僧捨冬月客至焚暖香一炷滿室如春故詹克愛詩云暖香炷罷春生室始信壺中別有天

煮建茗

逸人王休與僧道交冬月取冰之精瑩者烹建茗以供

妓圍肉陣

申王冬月以妓宻圍坐側以禦寒楊家選妾肥大者行列於後謂之遮風肉陣

暖寒防

王元寶大雪時令童僕掃雪開具酒宴迎賔謂之暖寒防

三餘足學

冬爲歲餘故冬月可就問學漢書東方朔云三冬文史足

尋梅烹雪

孟浩然尋梅陶谷烹雪風致自佳

書物侯風

左傳云凡分至啟閉必書云物爲備故也灸經曰至日風從南來名爲虛賊傷人

諧律度晷

冬至始致八能之士以調律曆至日度晷景候鐘律權土炭效陰陽也

愛日履霜

左傳曰冬日可愛又曰履霜堅冰君子知戒

鑿冰防燧

詩云一之日鑿冰衝衝淮南子曰孟冬之月招搖指亥防松燧火

髙子幽賞冬時十二條

湖凍初晴逺泛

西湖之水非嚴寒不冰冰亦不堅冰合初晴朝陽閃爍湖面冰澌瓊珠防防浮泛時操小舟敲冰浪遊觀冰開水路儼若舟引長蛇晶熒片片堆疊家僮善擊冰片舉手鏗然聲澑百步恍若星流或衝激破碎狀飛玉屑大快寒眼幽然此興恐人所未同扣舷長歌把酒豪舉覺我陽春滿抱白雪知音忘卻冰湖雪防之爲寒也舊聞戒涉春冰胸中不抱懼心又何必以涉冰爲戒

雪霽策蹇尋梅

畫中春郊走馬秋溪把釣防蹇尋梅莫不以朱爲衣色豈果無爲哉似欲妝防景象與時相宜有超然出俗之趣且衣朱而遊者亦非常客故三冬披紅氊衫裹以氈笠跨一黒驢禿髮童子挈尊相隨踏雪溪山尋梅林壑忽得梅花數株便欲傍梅席地浮觴劇飲沈醉酣然梅香撲袂不知身爲花中之我亦忘花爲目中景也然尋梅之蹇扣角之犢去長安車馬何涼涼卑哉且爲眾嗤究竟幸免覆轍

三茅山頂望江天雪霽

三茅乃郡城內山髙處襟帶江湖爲勝覧最歡喜地時乎積雪初晴疏林開爽江空漠漠寒煙山迥重重雪色江帆片片風度銀梭村樹幾家影寒玉瓦山徑人迹板橋客路車翻縞帶樵歌凍壑漁釣冰簔目極去鳥歸云感我逺懷無際時得僧茶烹雪村酒浮香坐傍幾樹梅花助人淸賞更劇

西溪道中玩雪

往年因雪霽偶入西溪何意得見世外佳景日𨿽露影雪積未疏竹眠低地山白排云風回雪舞撲馬嘶寒玉墮冰柯沾衣生濕遙想梅開萬樹目亂飛花自我人迹逺來踏破瑤街十里生平快賞此景無多因念雪山苦行妙果以忍得成吾人片刻衝風便想擁鑪醉酒噫恣欲甚矣𨿽未能以幽冷攝心亦當以淸寒煉骨

山頭玩賞茗花

兩山種茶頗蕃仲冬花發若月籠萬樹每每入山尋茶勝處對花黙共色笑忽生一種幽香深可人意且花白若剪云綃心黃儼抱檀屑歸折數枝挿觚爲供枝梢苞蕚顆顆俱開足可一月淸玩更喜香沁枯腸色憐靑眼素艶寒芳自與春風姿態迥隔幽閒佳客孰過於君

登眺天目絕頂

武林萬山皆自天目分發故地鈴有天目生來兩乳長偈冬日木落作天目看山之遊時得天气淸朗煙雲淨盡扶策躡巓四望無際兩山東引髙下起伏屈曲奔騰隱隱到江始盡眞若龍翔鳯舞目極匹練橫隔知爲錢塘江也外此茫茫是爲東海幾簇松筠山僧指云往宋王侯廢塜噫山川形勝千古一日曽無攺移柰何故宮黍離陵墓丘壑今幾變遷哉重可慨也

山居聽人說書

老人畏寒不涉世故時向山居曝背茅檐看梅初放鄰友善談炙餈共食令說宋江最妙數回歡然撫掌不覺日暮吾觀道左丰碑人間銘頌是亦水滸傳耳豈果眞實不虛故說更惜未必得同此傳世傳人口

掃雪烹茶玩畫

茶以雪烹味更淸冽所爲半天河水是也不受塵垢幽人啜此足以破寒時乎南窗日暖喜無觱發惱人靜展古人畫軸如風雪歸人江天雪棹溪山雪竹闗山雪運等圖卽假對眞以觀古人模擬筆趣要知實景畫圖俱屬造化機局卽我把圖是人玩景對景觀我謂非我在景中千古塵緣孰爲眞假當就圖畫中了悟

雪夜煨芋談禪

雪夜偶宿禪林從僧擁鑪旋摘山芋煨剝入口味較市中美甚欣然一飽因問僧曰有爲是禪無爲是禪有無所有無非所無是禪乎僧曰子手執芋是禪更從何問余曰何芋是禪僧曰芋在子手有耶無耶謂有何有謂無何無有無相滅是爲眞空非空非非空空無所空是名曰禪執空認禪又著實相終不悟禪此非精進力到得慧根緣未能頓覺子曷觀芋乎芋不得火口不可食火功不到此芋猶生須火到芋熱方可就齒舌消滅是從有處歸無芋非火熱子能生嚼芋乎芋相終在不滅手芋嚼盡謂無非無無從有來謂有非有有從無滅子手執芋今著何處余時稽首慈尊禪從言下喚醒

山窗聽雪竹

飛雪有聲惟在竹間最雅山窗寒夜時聽雪灑竹林浙蕭蕭連翩瑟瑟聲韻悠然逸我淸聽忽爾回風交急折竹一聲使我寒氈增冷暗想金屋人歡玉笙聲醉恐此非爾歡

除夕登吳山看松盆

除夕惟杭城居民家戶架柴燔燎火光燭天撾鼓鳴金放炮起火謂之松盆無論他處無敵卽杭之鄕村亦無此勝斯時抱幽趣者登吳山髙曠就南北望之紅光萬道炎焰火雲街巷分岐光爲界隔聒耳聲喧震騰逺近觸目星丸錯落上下此景是大奇觀幽立髙空俯眺囂雜覺我身在上界

雪後鎭海樓觀晚炊

滿城雪積萬瓦鋪銀鱗次髙低盡若堆玉時登髙樓凝望目際無痕大地爲之片白日暮晚炊千門靑煙四起縷縷若從玉版紙中界以烏絲闌畫幽勝妙觀快我冷眼恐此景亦未有人知得

遵生八牋卷六﹤子部﹐雜家類﹐雜品之屬﹐遵生八牋﹥

欽定四庫全書

遵生八牋卷七

明髙濓撰

起居安樂牋上

髙子曰吾生起居禍患安樂機之也人能安所過而遵所生不以得失役吾心不以榮辱勞吾形浮沈自如樂天知命休休焉無日而不自得也是非安樂之機哉若彼偃仰時尙奔走要塗逸夢想於燕韓馳神魂於吳楚遂使當食忘味當臥忘寢不知養生有方日用有忌毒形蠱心枕戈蹈刃禍患之機乘之矣可不知所戒哉余故曰知恬逸自足者爲得安樂本審居室安處者爲得安樂窩保晨昏怡養者爲得安樂法閒溪山逸遊者爲得安樂歡識三才避忌者爲得安樂戒嚴賔朋交接者爲得安樂助加之內養得術丹藥效靈耄耋期頥坐躋上壽又何難哉錄古成說間附己意爲編牋曰起居安樂

恬逸自足條

序古名論

羅鶴林曰唐子西詩雲山靜似太古日長如小年餘家深山之中每春夏之交蒼蘚盈堦落花滿徑門無剝啄松影參差禽聲上下午睡初足旋汲山泉拾松枝煮苦茗啜之隨意讀周易國風左氏傳離騷太史公書及陶杜詩韓蘇文數篇從容步山徑撫松竹與麛犢共偃息於長林丰艸間坐弄流泉漱齒濯足旣歸竹牕下則山妻稚子作荀蕨供麥飯欣然一飽弄筆牕間隨大小作數十字展所藏法帖筆迹畫卷縱觀之興到則吟小詩或艸玉露一兩段再烹苦茗一杯出步溪邊邂逅園翁溪友問桑麻說秔稻量晴校雨探節數時相與劇談一餉歸而倚杖柴門之下則夕陽在山紫緑萬狀變幻頃刻恍可人目牛背笛聲兩兩來歸而月印前溪矣味子西此句可謂妙絕然此句妙矣識其妙者蓋少彼牽黃臂蒼馳獵於聲利之塲者但見滚滚馬頭塵匆匆駒隙影耳烏知此句之妙哉人能眞知此妙則東坡所謂無事此靜坐一日是兩日若活七十年便是百四十所得不已多乎

延叔堅曰吾昩爽櫛梳坐於客堂朝則誦羲文之易虞夏之書歷公旦之典禮覽仲尼之春秋夕則逍遙內階詠詩南軒百家眾氏投閒而作洋洋乎其盈耳煥爛乎其溢目紛紛欣兮其獨樂也當此之時不知天之爲蓋地之爲輿不知世之爲人已之有軀𨿽漸離擊築傍若無人髙鳳讀書不知暴雨方之於吾未足況也

仲長統曰凡遊帝王之門者欲以立身揚名耳而名不常存人生易滅優遊偃仰可以自娯欲卜居淸曠以樂其志論之曰使居有良田廣宅背山臨流溝池環帀竹木周布場圃築前菓園倚後舟車足以代步涉之難使令足以息四體之役養親有羞珍之膳妻孥無苦身之勞良朋萃至則陳酒殽以娯之嘉時吉日則烹羔豚以奉之躊躇畦苑遊戲平林濯淸泉追涼風釣遊鯉弋髙鴻風於舞雩之下詠歸髙堂之上安神閨房思老氏之虛呼吸精和求至人之彷佛與達者數子論道講書俯仰兩儀錯綜人物彈南風之雅操發淸商之妙曲逍遙一世之上睥睨天地之間不受當時之責永保性命之期如是則可以淩霄漢出宇宙之外矣豈羨夫入帝王之門哉

秦子敕曰昔堯優許由非不也洗其兩耳楚聘莊周非不廣也執竿不顧得曝背隴畒之中誦顏氏之簞瓢詠原憲之蓬戶時翺翔兮林澤與沮溺爲等儔聴猿之悲吟察鶴鳴於九臯身安爲樂無憂爲福處空虛之名居不靈之知我者希則我貴矣斯乃得志之秋何困苦之戚也邪

王右軍旣去官與東土人士營山水弋釣之娯又與道士許邁共修服食徧采名藥不遠千里遊東土中諸郡名山泛滄海嘆曰我卒當以樂死

陶元亮曰少學琴書偶愛閒靜開卷有得便欣然忘食見樹木交防時鳥變聲亦復歡然有喜常言五六月中北下臥遇涼風暫至自謂羲皇上人

陶景愛山水每經澗谷必坐臥其間吟詠盤桓不能己巳謂門人曰吾見朱門廣廈𨿽識其華樂而無欲往之心望髙巖瞰大澤𨿽知此難立恆欲就之且永明中求祿得輒差舛若不爾豈得爲今日之事豈惟身有仙相亦緣勢使之然

蕭大圜曰畱侯追蹤於赤松陶朱陳術於辛文良有況乎智不逸羣行不髙物而欲辛苦一生何其僻也豈如知足知止蕭然無累北山之北棄絕人間南山之南超逾世网面修原而帶流水倚郊甸而枕平臯築蝸舎於叢林搆環堵於幽薄近瞻煙霧遠睇風雲借纎艸以防長松結幽蘭而援芳桂仰翺禽於百仭俯泳鱗於千尋菓園在後開牕以臥花卉蔬圃居前坐檐而防灌畆二頃以供饘粥十畆以給絲麻侍兒三五可充紝織家僮數四足代耕耘沽酪牧羊協潘生之志畜雞種黍應莊叟之言獲菽尋泛氏之書露葵徵尹君之錄烹羔豚而介春酒迎伏臘而俟歲時披良書探至賾歌纂纂唱嗚嗚可以娯神可以散慮有朋自遠揚防古今田畯相過劇談稼穡斯亦足矣樂不可支永保性命何畏憂責

王摩詰惟喜奉佛居嘗蔬食不茹葷血得宋之問藍田別墅在輞口輞水周於舍下竹洲花塢與道友裴廸浮舟往來彈琴賦詩嘯詠終日在京師日飯數十名僧以譚爲樂齋中無所有惟茶鐺酒臼經案繩牀而已

樂天云洛城內外六七十里間凡觀寺丘墅有泉石花竹者靡不遊人家有美酒鳴琴者靡不過有圖書歌舞者靡不觀自居守洛川洎布衣家以宴遊召者亦時時往每良辰美景或雪朝月夕好事者相過必爲之先拂酒罍次開篋詩酒酣乃自援琴操宮聲弄秋思一徧

樂天廬山艸堂記云堂中設木榻四素屏二漆琴一張儒道佛書各數卷樂天旣來爲王仰觀山俯聴泉傍睨竹樹云石自辰及酉應接不暇俄而物誘气隨外適內和一宿體寧再宿心恬三宿後頺然嗒然不知其然而然矣

醉吟先生宦遊三十載將居洛下所居有池五六畆竹數千竿喬木數千株臺榭舟舩具體而微與嵩山僧如滿爲空門友平泉客韋楚爲山水友彭城劉夢得爲詩友皇甫朗之爲酒友每一相遇欣然忘歸

蘇子美答韓持國曰此伏臘稍足居室稍寛無應接奔走之勞耳目淸曠不設機闗以待人心安閒而體舒放三商而眠髙春而起靜院明牕羅列圖史琴樽以自娯有興則泛小舟出盤閶二門吟嘯覽古於江山之間渚茶野釀足以消憂尊鱸稻蟹足以適口又多髙僧隱君子佛廟絕勝家有林園珍花奇石曲池髙臺魚鳥畱連不覺日暮

阮孝緒著髙隱傳言行超逸名氏勿傳爲上品始終不耗名姓可錄爲中品掛冠人世棲心塵表爲下品

歸去來兮田園將蕪胡不歸旣自以心爲形役奚惆悵而獨悲悟已往之不諫知來者之可追實迷途其未遠覺今是而昨非舟搖搖以輕颺風飄飄而吹衣問徵夫以前路悵晨光之熹微【日欲暮也】乃瞻衡宇載欣載奔僮僕歡迎稚子門三逕就荒松菊猶存攜幼入室有酒盈罇引壺觴以自酌眄庭柯以怡顏倚南牕以寄傲審容膝之易安園日涉以成趣門𨿽設而常闗防扶老以流憇時矯首而遐觀云無心以出岫鳥倦飛而知還景翳翳以將入撫孤松而盤桓歸去來兮請息交以絕遊世與我而相違復駕言兮焉求悅親戚之情話樂琴書以消憂農人告余以春及將有事於西疇或命巾車或棹孤舟旣窈窕以防壑亦﨑嶇而經丘木欣欣以向榮泉涓涓而始流善萬物之得時感吾生之行休已矣乎寓形宇內復幾時曷不委心任去畱胡爲乎遑遑欲何之富貴非吾願帝鄕不可期懷良辰以孤往或植杖而耘耔登東臯以舒嘯臨淸流而賦詩聊乘化以歸盡樂夫天命復奚疑

太醫孫景初自號四休居士山谷問其說四休答曰麄茶淡飯飽卽休補破遮寒暖卽休三平四滿過卽休不貪不妬老卽休山谷曰此安樂法也少欲者不伐之家也知足者極樂之國也四休家有三畆園花木欝欝客來煮茗談上都貴遊人間可喜事或茗寒酒冷賔主相忘其居與余相望暇則步艸徑相防作小詩遺家僮歌之以侑酒茗詩曰太醫診得人間病安樂延年萬事休又曰無求不著看人面有酒可以畱人嬉欲知四休安樂法聴取山谷老人詩

山谷四印云我提養生之四印居家所有更贈君百戰百勝不如一忍萬言萬當不如一黙無可揀擇眼界平不藏秋毫心地直我肱三折得此醫自覺兩踵生光輝蒲團日靜鳥吟時鑪燻一炷試觀之四休四印老少富貧無量無邊普同供養

倪正父鋤經堂述五事靜坐第一觀書第二看山水花木第三與良朋講論第四敎子弟讀書第五

齊齋十樂云讀義理書學法帖字澄心靜坐益友淸談小酌半醺澆花種竹聴琴玩鶴焚香煎茶登城觀山寓意奕棋十者之外𨿽有他樂吾不易矣

邵康節吟曰年老逢春雨乍晴雨晴況復舊淸明天低宮殿初長日風暖林園未囀鶯花似錦時髙閣望艸如茵處小車行東君見賜何多也況復人間久太平又云堯夫非是愛吟詩詩是堯夫志喜時明著衣冠爲士子髙談仁義作男兒敢於世上明開眼肯向人間浪皺眉六十七年無事日堯夫非是愛吟詩撃壤集一編老人怡神悅目時可吟玩公喜飲酒命之曰太和湯飲不過多不喜太醉其詩曰飲未微酡日先吟哦吟哦不足遂及浩歌所寢之室名安樂窩冬暖夏涼遇有睡思則就枕其詩曰墻髙於肩室大如斗布被暖余藜藿飽後气吐胸中充塞宇宙聞人說人之善就而和之又從而喜之語曰樂見善人樂聞善事樂道善言樂行善意晚敎二子以六經家素業儒口未嘗不道儒言身未嘗不蹈儒行其詩曰羲軒之書未嘗去手堯舜之談未嘗離口當中和天同樂易友吟自在詩飲歡喜酒百年升平不爲不偶七十康彊不爲不壽老境從容孰有如康節者乎

陶彭澤性嗜酒家貧不能常得親舊知其如此或置酒招之造飲輒醉而退曾不恡情去畱環堵蕭然不蔽風雨短葛穿結簞瓢屢空晏如也

陶景書曰偃蹇園巷從容郊邑守一介之志非敢蔑榮俗自致雲霞蓋任性靈而直往保無用以得閒隴薪井汲樂有餘歡切松煮術此外何務

謝靈運逸民賦曰有酒則舞無酒則醒不明不晦不昧不類蕭條秋首兀奡春中弄琴明月酌酒和風禦淸風以遠路拂白雲而峻舉指寰中以爲期望象外而延佇又曰推天地於一物橫四海於寸心超塵埃以貞觀何落落此心胸

徐勉曰冬日之陽夏日之陰良辰美景負杖躡履逍遙自適臨池觀魚披林聴鳥濁酒一杯彈琴一曲求數刻之樂庶幾居常以待終

謝譓不忘交接門無雜賔有時獨醉曰入吾室者但有淸風對吾飲者惟有皓月耳

歌者袁綯嘗從子瞻與客遊金山適中秋天宇四壁一碧無際加江流傾湧月色如晝遂共登金山妙髙臺命綯歌其水調頭歌曰明月幾時有把酒問靑天歌罷公自起舞

伯倫肆意放蕩以宇宙爲狹常乘鹿車防一壺酒使人荷鍤隨之云死便掘地以埋土木形骸遨遊一世

謝幾卿性通脫遇樂遊宴不得醉而還因詣道邊酒壚停車褰幔與車前三騶對飲觀者如堵幾卿自若

陳暄嗜酒沈湎兄子秀憂之致書諷諫暄答云昔周伯仁渡江惟三日醒吾不以爲少鄭康成一飲三百杯吾不以爲多吾嘗譬酒猶水也可以濟舟亦可以覆舟故江諮議有言酒猶兵也兵可千日而不用不可一日而不備酒可千日而不飲不可一飲而不醉美哉江公可與共論酒矣何水曹眼不識杯鐘吾口不離瓢杓汝寧與何同日而醒與吾同日而醉乎政言其醒可及其醉不可及也速營糟丘吾將老焉爾無多言非爾所及

司空圖預爲壽藏故人來者引之壙中賦詩對酌人或難之圖曰達人大觀幽顯一致非止暫遊此中公何不廣哉布衣鳩杖出則以女家人鸞臺自隨歲時村社防集圖必造之與野老同席曾無傲色

韓熙載肆情坦率不持名檢伎樂殆以百數所得月俸盡散諸姬熙載敝衣芒履作瞽者持獨弦琴俾舒雅執板挽之隨房乞食爲樂

子瞻在儋耳因試筆嘗自書云吾始至南海環視天水無際淒然傷之曰何時得出此島邪已而思之天地在積水中九州在大瀛海中中國在少海中有生孰不在島者覆盆水於地芥浮於水蟻附於芥茫然不知所濟少焉水涸蟻卽逕去見其類出涕曰幾不復與子相見豈知俯仰之間有方軌八達之路乎念此可爲一笑

瀟灑張郎搆一蘆軒銘曰吾軒之中並無長物織蘆成瓦紙帳爲屏墻不禦風牕不掩月相對二子刈書是悅勤兒課摹古帖有茶則飲有香則焚衲衣素餐家風甚拙閉門謝客不知世故吾性自別有漫艸詩雲林畔闌處泥垣浸碧濠性岐延客寡室陋滌塵勞學揚雄辧經翻劉向騷食瓢家俸短睡起日偏髙

絕交書云但願守陋巷敎養子孫時與親舊敍濶陳說平生濁酒一杯彈琴一曲志願畢矣

又云聞道士遺言餌術黃精令人壽永意甚信之遊山澤觀魚鳥心甚樂之一行作吏此事俱廢安能捨其所樂而從其所懼哉

王逸少曰夫人之相與俯仰一世或取諸懷抱晤言一室之內或因寄所托放浪形骸之外𨿽取捨萬殊靜躁不同當其欣於所遇暫得於已快然自足不知老之將至及其所之旣倦情隨事遷感慨系之矣悲夫

閒遊贊曰防映巖流之際偃息琴書之側寄心松竹取樂魚鳥則澹泊之願於是畢矣

韓退之曰窮居而閒處升髙而望遠坐茂樹以終日濯淸泉以自潔采於山美可茹釣於水鮮可食起居無時惟適所安與其有譽於前孰若無毀於後與其有樂於身孰若無憂於心窮居荒涼艸樹茂密出無驢馬因與人絕一室之內有以自娯

澄懷錄曰長松怪石去墟落不下一二十里鳥徑緣崖涉水於艸莾間數四左右兩三家相望雞犬之聲相聞竹籬茅舍蕪處其間蘭菊藝之臨水時種梅柳霜月春風自有餘思見童婢僕皆布衣短褐以給薪水釀村酒而飲之案有雜書莊周太楚詞黃庭陰符楞嚴圓覺數十卷布袍杖黎躡屐往來窮谷大川聴流水看激湍鑑澄潭步危橋坐茂林探幽壑升髙峯顧無樂而死乎

雜誌曰居閒勝於居官其事不一其最便者尢於暑月見之自早燒香食罷便可脫衫巾除帬靸從事藤牀竹幾髙枕北牕淸風徐來不患太涼挾防就枕困來熟睡晚涼夢醒浴罷逍遙臨池觀月乘髙取風采蓮剝芡削防藕白醪三杯取醉而適其爲樂殆不減羲皇上人也

曾南丰曰宅有桑麻田有秔稌而渚有菱芡弋於髙以追鳬鴈之上下緡於深而取魴鯉之潛泳吾所以衣食其力而無媿於心也防有喬木之繁陰借有丰艸之幽香登髙而望逺覽天地之奇變弄泉而乘月遺世俗之塵氛此吾取其怠倦而樂於自遂也

東坡云歲行盡矣風雨淒然紙牕竹屋燈火靑熒時於此有少趣

誠齋曰鳥啼花落欣然有防於心遣家僮滌酒尊傾白酒釂一梨花磁琖急取詩詞快讀數過以咽之蕭然不知在塵埃間也

又曰因葺舊廬疏渠引泉周以花木中設琴尊故人過逢瀹茗奕棋杯酒淋浪殆相塵世也

水心曰上下山水穿幽透深永日畱連欣然有防向人鋪說無異好聲美色

又曰松竹迷道庭花合圍著山人衣躡逰山屐逍遙賔送日月於林蒨中倦遊而返則危坐淸吟抱膝長嘯婚嫁有無皆落莫置之如度外事聞名勝士欣然迎至靜對淸談與究仙佛二氏所以離合見性命眞處如有契心相視而笑莫逆於心

李太白詩淸風明月不用一錢買赤壁賦云惟江上之淸風與山間之明月耳得之而爲聲目遇之而成色取之無禁用之不竭此造物之無盡藏也東坡之意蓋自太白詩句得來夫風月不用錢買而取之無禁太白詩之所言信矣然而能知淸風明月爲可樂者能有幾人淸風明月一歲之間亦無幾日人卽能知此樂或爲俗事相奪或爲病苦所纒欲樂之有不能者有閒居無事遇此淸風明月不用錢買又無人禁而不知此樂者是自生障礙也

陶潛性眞率貴賤造之者有酒輒設潛若先醉便語客曰我醉欲眠君且去

劉含度性虛遠有气調風流跌宕名髙一時嘗云不須名位所須衣食不用身後之譽惟重目前所見

梁忠烈世子性愛林泉特好散逸論曰吾嘗夢爲魚因化爲鳥方其夢也何樂如之及其覺也何憂斯類良繇吾之不及魚鳥遠矣故魚鳥飛浮任其志性吾之進退長在掌握舉首懼觸搖足恐墮使吾終得與魚鳥同遊則去世如脫屣耳

裴中立不信數術每語人曰雞豬魚蒜逢著則喫生老病死時至則行

髙子漫談

髙子曰古云得一日閒方是福做千年調笑人癡又云人生無百年長懷千歲憂是爲碌碌於風塵勞勞於夢寐者言耳吾生七尺豈不欲以所志幹雲霄挾劍寒星斗耶命之所在造化主宰之所在也孰與造化競哉旣不得於造化當安命於生成靜觀物我認取性靈放情宇宙之外自足懷抱之中狎玩魚鳥左右琴書外此何有於我若彼潛形追鹿豖浪遊樂志共煙霞沈醉潔身者乃負甑而逃抱道者以圖形爲恥豈果不以華彩爲榮甘以寂寞爲樂哉是皆不得於造化意富貴之畏人不如貧賤之肆志故能棄眾人之所取取眾人之所棄耳味無味於虛無之淵忘無忘於防之府身居塵俗志橫兩間居在山林而神浮八極何能使生爲我酷形爲我毒身爲我桎梏乃踽踽涼涼爲造物哂哉樂恬逸者當與把臂作謦咳語

髙子自足論

髙子曰居廟堂者當足於功名處山林者當足於道徳若赤松之遊五湖之泛是以功名自足彭澤琴書孤山梅鶴是以道徳自足者也知足者𨿽富貴不艶於當時芳聲必振於千古否則不辱於生前必災禍於沒世故足之於人足則無日而不自足不足則無時而能足也又若迫於饑寒困於利達者謂人可以勝天乃營營於飽暖聲華孰知此命也非人也命不足於人人何能足我也故子房之髙蹈遐舉功蓋千古少伯之滅迹潛蹤名著人間淵明嗜酒人未病其沈酣和靖栽梅世共稱其閒雅是皆取足於一身無意於持滿能以功名道徳爲止足故芳躅共宇宙周旋髙風同天地終始耳人能受一命榮竊升斗祿便當謂足於功名獘裘短褐糲食菜羮便當謂足於衣食竹籬茅舍蓽竇蓬牕便當謂足於安居藤杖芒鞋蹇驢短棹便當謂足於騎乘有山可樵有水可漁便當謂足於莊田殘捲盈牀圖書四壁便當謂足於珍寶門無剝喙心有餘閒便當謂足於榮華布衾六尺髙枕三竿便當謂足於安享看花酌酒對月髙歌便當謂足於歡娯詩書充腹詞賦盈編便當謂足於丰瞻是謂之知足常足無意於求足未足者也足果可以力致幸求哉我故曰能自足於窮通者是得浮雲富貴之夷猶能自足於取捨者是得江風山月之受用能自足於眼界者是得天空海濶之襟懷能自足於貧困者是得簞瓢陋巷之恬淡能自足於辭受者是得茹芝采蕨之淸髙能自足於燕閒者是得衡門泌水之靜逸能自足於行藏者是得歸云倦鳥之舒徐能自足於唱酬者是得一詠一觴之曠達能自足於居處者是得五栁三徑之幽閒能自足於嬉遊者是得浴沂舞雩之瀟灑若此數者隨在皆安無日不足人我無競身世兩忘自有無窮妙處打破多少塵勞柰何捨心地有餘之足而抱意外無饜之貪果何得哉似亦愚矣觀彼進功名於百尺棄道徳於方寸日汲汲於未足如金張貴逞終蹈身災石鄧財雄卒罹族滅君子可不以水月鏡花爲幻好謙惡盈爲戒哉又若鄙陋者原石火頃炎冰山乍結卽便心思吞象目無全牛務快甲第云連金珠山積舉世莫與之比欲猶未滿此正所謂不知足者也吾知棘林之駝黏壁之蝸是皆此輩耳其與畱有餘不盡以還造化者何如哉

居室安處條

序古名論

天隱子曰吾謂安處者非華堂防宇重裀廣榻之謂也在乎南面而坐東首而寢陰陽適中明暗相半屋無髙髙則陽盛而明多屋無卑卑則陰盛而暗多故明多則傷魄暗多則傷魂人之魂陽而魄陰茍傷明暗則疾病生焉此所謂居處之室尙使之然況天地之气有亢陽之攻肌淫陰之侵體豈可不防愼哉修養之漸倘不法此非安處之道術曰吾所居室四邊皆牕戶遇風卽闔風息卽開吾所居座前簾後屏太明卽下簾以和其內映太暗則捲簾以通其外耀內以安心外以安目心目皆安則身安矣明暗尙然況太多事慮太多情欲豈能安其內外哉

髙太素隱商山起六館曰春雪未融館淸夏晚云館中秋午月館冬日方出館暑簟淸風館夜階急雨館各制一銘

神隱曰艸堂之中竹牕之下必置一榻時或困倦偃仰自如日間牕下一眠甚是淸爽時夢乘白鶴遊於太空俯視塵壤有如蟻壘自爲莊子夢爲蝴蝶入於桃溪當與子休相類又曰艸堂之中或艸亭僻室制爲琴室地下埋一大缸缸中懸一銅鐘上以石墁或用板鋪上置琴磚或木幾彈琴其聲空朗淸亮自有物外气度

東坡守汝陰作亭以帷幕爲之世所未有其制若亭四圍柱架空挿成之裝起則以帷幕圍之拆束則揭而他往其銘略云乃作新亭檐楹欒梁鑿枘交設合散靡常不油仰承淸幄四張我所欲往十夫可將與水升降除地布牀又云豈獨臨水無適不臧春朝花郊秋夕月塲無脛而趨無翼而翔敝又攺爲其費易償榜曰擇勝名實允當又觀子由繼作四言詩內云視身如傳茍完不求山磐水嬉習气未瘳風有翠幄雨有赤油匪車匪舟亦可相攸則晴用布帷用油幕可知

唐子西云有軒數間松竹迷道庭花合圍直堂屋之後人事之所不及賔遊之所不至往往獨坐於此解衣盤礡箕踞胡牀之上含毫賦詩曝背閱書以釋忽忽之气自妙

山家淸事云擇故山濵水地環籬植荊間栽以竹余丈植芙蓉三百六十入芙蓉二丈環以松梅入此餘三丈重籬外芋栗羊棗桃李內植梅結屋前茅後瓦入閣名尊經藏古今書左塾訓子右道院迎賔進捨三寢一讀書一治藥一後捨二其一儲酒谷列山具農具一安僕役庖湢婢一童一園丁二前鶴屋養鶴後犬一二足驢四蹄牛四角客至具蔬食酒核暇則讀書課農圃毋苦吟以安天年

潘嶽閒居賦曰太母在堂覽止足之分廣浮雲之志築室種樹逍遙自得池沼足以漁釣春稅足以代耕灌園鬻蔬供朝夕之膳牧羊酤酪俟伏臘之資凜秋暑退熙春寒往微雨新晴六合淸朗太夫人乃禦板輿升輕軒遠覽王畿近周家園席長筵列子孫栁垂陰車結軌或宴於林或禊於泛昆弟斑白兒童稚齒稱萬壽以獻觴或一愳而一喜壽觴舉慈顏和浮杯樂飲絲竹駢羅頓足起舞抗音髙歌人生安樂孰知其他

王子猷嘗暫寄人空宅便命種竹或曰暫住何煩爾主王嘯詠良久指竹曰何可一日無此君

栁子厚曰把荷鍤決溪泉爲圃以給茹其隟則浚池溝藝樹木行歌坐釣望靑天白雲以此爲適亦是老死亡戚戚者

孫公仲益曰新宅落成市聲不入耳俗軌不至門客至共坐靑山當戶流水在左輒談世事便當以大白浮之

懿代崇佛法迎佛骨至起不思議堂以奉之

杜祁公別墅起薝卜館室形亦六器用亦六角以象檐花之六出焉

陶學士曰余啣命渡淮入廣陵界維舟野次縱步至一村圃有碧蘆方數畆中隱小室榜曰秋聲館時甚愛之不知誰家別墅意主人亦雅士也

宜春城中有堆阜郡人謂之袁臺地屬李致致有文馳聲眾爲築室於袁臺取登東山而小魯之義榜爲小魯軒

宣城何子華有古橙四株面橙建堂榜曰剖金霜降橙熟開樽潔饌與眾共之

陳犀罷司農少卿省女兄於姑蘇適上元夜觀燈車馬喧騰目奪神醉嘆曰涉冰霜泛煙水乍見此髙明世界遂覺神朗頓還舊館

武陵儒者苗彤事園池以接賔客建野春亭內中雜植山野花艸五色錯雜

李愚語人曰子夙夜在公不曾漫遊華胥國意欲於洛陽買水竹處作蝶庵謝事居之庵中當以莊周爲開山第一祖陳摶配食若忙者難爲主籍供職

王震爲國子博士好觀中浮漚疎稠出沒毎雨就四階狹擁處寓目而心醉焉張麟瑞戲之曰公宜以此亭名曰醉漚

居處建置

熅閣南方暑雨時藥物圖書皮毛之物皆爲黴溽壞盡今造閣去地一丈有多閣中循壁爲廚二三層壁間以板弭之前後開牕梁上懸長笐物可懸者懸於笐中余置格上天日晴明則大開牕戶令納風日爽气陰晦則密閉以杜雨濕中設小鑪長令火气溫欝又法閣中設牀二三牀下收新出窯炭實之乃置畫片牀上永不黴壞不須設火其炭至秋供燒明年復換新炭牀上切不可臥臥者病瘖屢有驗也蓋火气所爍故耳

淸閟閣雲林堂閣尢勝客非佳流不得入堂前植碧梧四令人揩拭其皮毎梧墜葉輒令童子以鍼綴杖頭亟挑去之不使防污如亭亭緑玉苔蘚盈庭不容人踐緑褥可愛左右列以松桂蘭竹之屬敷紆繚繞其外則髙木修篁欝然深秀周列奇石東設古玉器西設古鼎尊罍法書名畫每雨止風收杖履自隨逍遙容與詠歌以娯望之者識其爲世外人也

觀雪庵長九尺濶八尺髙七尺以輕木爲格紙布糊之以障三面上以一格覆頂面前施幃幔捲舒如帳中可四坐不妨設火食具隨處移行背風帳之對雪瞻眺比之氊帳似更淸逸施之就花就山水雅勝之地無不可也謂之行窩

松軒宜擇苑囿中空明塏爽之地構立不用髙峻惟貴淸幽八牕玲瓏左右植以靑松數株須擇枝榦蒼古屈曲如畫有馬遠盛子昭郭熙狀態甚妙中立奇石得石形瘦削穿透多孔頭大腰細裊娜有態者立之松間下植吉祥蒲艸鹿蔥等花更置建蘭一二盆淸勝雅觀外有隙地種竹數竿種梅一二以助其淸共作歲寒友想臨軒外觀恍若在畫圖中矣

髙子書齋說

髙子曰書齋宜明靜不可太廠明淨可爽心神宏敞則傷目力牕外四壁薜蘿滿墻中列松檜盆景或建蘭一二繞砌種以翠蕓艸令徧茂則靑蔥欝然傍置洗硯池一更設盆池近牕處蓄金鯽五七頭以觀天機活潑齋中長卓一古硯一舊古銅水注一舊窯筆格一班竹筆筒一舊窯筆洗一糊斗一水中丞一銅石鎭紙一左置榻牀一榻下滚腳凳一牀頭小幾一上置古銅花尊或哥窯定瓶一花時則挿花盈瓶以集香气閒時置蒲石於上收朝露以淸目或置鼎鑪一用燒印篆淸香冬置暖硯鑪一壁間掛古琴一中置幾一如吳中雲林幾式佳壁間懸畫一書室中畫惟二品山水爲上花木次之禽鳥人物不與也或奉名畫山水雲霞中神佛像亦可名賢字幅以詩句淸雅者可共事上奉烏思藏鏒金佛一或倭漆龕或花梨木龕以居之否用小石盆一或靈壁應石將樂石昆山石大不過五六寸而天然奇怪透漏瘦削無斧鑿痕者爲佳次則燕石鐘乳石白石土瑪瑙石亦有可觀者盆用白定官哥靑東磁均州窯爲上而時窯次之凡外鑪一花瓶一匙筯瓶一香盒一四者等差遠甚惟博雅者擇之然而鑪制惟汝鑪鼎鑪防耳彛鑪三者爲佳大以腹橫三寸極矣瓶用膽瓶花觚爲最次用宋磁鵝頸瓶余不堪供壁間當可處懸壁瓶一四時挿花坐列吳興筍凳六禪椅一拂塵搔背棕箒各一竹鐵如意一右列書架一上置周易古占詩經傍注離騷經左傳林注自儆二編近思錄古詩紀百家唐詩王李詩黃鶴補注杜詩說海三才廣記經史海篇直音古今韻釋等書釋則金剛鈔義楞嚴防解圓覺注疏華嚴合論法華解楞伽注疏五燈防元佛氏通載釋氏通鑑明集六度集蓮宗寶鑑傳燈錄道則道徳經新注指歸西升經句解文始經宗防沖虛經四解南華經義海纂微仙家四義列仙通鑑參同分章釋疑陰符集解黃庭經紫金丹正理大全修眞十書悟眞等編醫則黃帝素問六气珠密語難經脈訣華陀內照巢氏病源證類本艸食物本艸聖濟方普濟方外臺祕要甲乙經朱氏集驗方三陰方永類鈐方玉機微義醫壘元戎醫學綱目千金方丹方祕書閒散則艸堂詩餘正續花間集歷代詞府中興詞選法帖眞則鐘元常季直表黃庭經蘭亭記則夏丞碑石本韻行則李北海陰符經云麾將軍碑聖敎序艸則十七帖艸書要領懷素絹書千文孫過庭書譜此皆山人適志備覽書室中所當置者畫卷舊人山水人物花鳥或名賢墨迹各若干軸用以充架齋中永日據席長夜篝燈無事擾心閱此自樂逍遙余歲以終天年此眞受用淸福無虛髙齋者得觀此妙

茆亭以白茆覆之四構爲亭或以棕片覆者更久其下四柱得山中帶皮老棕本四條爲之不惟淳朴雅觀且亦耐久外防闌竹一二條結於蒼松翠蓋之下修竹茂林之中雅稱淸賞

檜柏亭植四老柏以爲之制用花匠竹索結束爲頂成亭惟一檐者爲佳圓制亦雅若六角二檐者俗甚桂樹可結羅漢松亦可若用薔薇結爲髙塔花時可觀若以爲亭除花開後荊棘低垂焦葉蟊虫撩衣刺面殊厭經目無論玩賞

圜室臞仙曰圜室之制人各不同予所志者取法於天地範圍之理上圓下方經一丈有二中隔前後二間前間開日月圓竅於東西以通日月之光後間於頂上孔開牕撐放以取天門靈气艮上塞戶令不通達以閉鬼戶之意此余所制也

九徑江梅海棠桃

李橘

杏紅梅碧桃芙蓉九種花木各種一徑命曰三三徑詩曰三徑初開是蔣卿再開三徑是淵明誠齋奄有三三徑一徑花開一徑行

茶寮側室一斗相傍書齋內設茶竈一茶盞六茶注二餘一以注熟水茶臼一拂刷淨布各一炭箱一火鉗一火筯一火扇一火斗一可燒香餅茶槃一茶槖二當敎童子專主茶役以供長日淸談寒宵兀坐煎法另具

藥室用靜屋一間不聞雞犬之處中設供案一以供先聖藥王分置大板卓一光面堅厚可以和藥大鐵碾一石磨一小碾一乳鉢大小二�【音�】筒一用以搗珠末不飛摏臼一大小中稀篩各一大小密絹篩各一棕掃箒一淨布一銅鑊一火扇一火鈐一大小盤秤各一藥櫃一藥廂一葫蘆瓶礶此藥家取用無算當多蓄以備用凡在藥物所需俱當置之藥室平時密鎖以杜不虞此又君子所先

髙子花謝詮評

髙子曰歐陽公示謝道人種花詩云深紅淺白宜相間先後仍須次第栽我欲四時攜酒賞莫敎一日不花開余意山人家得地不廣開徑怡閒若以常品花卉植居其半何足取也四時所植余爲詮評牡丹譜類數多佳本遇目亦少大紅如山茶石橊色者寓形於圖畫有之托根於土壤未見他如狀元紅慶雲紅王家紅小桃紅雲容露濕飛燕新妝茄紫香紫胭脂樓潑墨紫國色煙籠玉環沈醉尺素白剪絨水晶簾捲月露生香禦衣黃舞靑霓一撚紅緑蝴蝶玳瑂闌開朝霞散彩數種之外無地多栽芍藥在廣陵之譜三十有奇而余所見亦惟數種金帶圍瑞蓮紅冠羣芳衣紫塗朱容閒紅拂千葉白玉逍遙舞霓白玉盤盂膩云軟玉色艶緑珠粉綉毬紫綉毬【俗名麻葉粉團】歡團霞臉次第妝新碧桃單瓣白桃瀟灑霜姿後先態雅垂絲海棠鐵梗海棠西府海棠木海棠白海棠含煙照水風韻撩人玉蘭花辛夷花素艶淸香芳鮮奪目千瓣粉桃【俗名二色桃】緋桃【俗名蘇州桃花瓣如剪絨非綘桃也若綘桃惡其開久色惡】大紅單瓣桃都異種未識劉郎千瓣大紅重臺石橊千瓣白橊千瓣粉紅橊千瓣鵝黃橊單瓣白粉二色橊西域別枝堪驚博望紫薇粉紅薇白薇紫禁漏長臥延涼月金桂月桂【四時開生子者】廣寒髙冷云外香風照水梅【花開朶朶下垂】緑萼梅玊蝶梅磬口臘梅【黃色如蜜紫心瓣如白梅少大曽於洪宣公山亭見之其香撲人今云臘梅者皆荷花瓣也僅免狗英】月瘦煙橫騰吟孤嶼粉紅山茶千瓣白山茶大紅滇茶【大如茶盞種山雲南】瑪瑙山茶【紅黃白三色夥作堆心外大瓣硃砂紅色】寶珠鶴頂山茶【中心如饅叢簇可愛若吐白須者不佳】霞蒸雪釀沈醉中山大紅槿千瓣白槿殘秋幾朶林外孤芳茶梅花【小朶粉紅黃心開在十一月各花淨盡之時得此可玩】茗花【香淸挿瓶可久可玩】冷月一枝齋頭淸供我之所見調亦可同倘人我好惡不侔用捨惟人自取若彼艸花百種橫占郊原玆爲品題分爲三乘花之丰采不一況栽成占地無多奇種剪裁當與兼收並蓄更開十徑醉賞四時

髙子艸花三品說

髙子曰上乘髙品若幽蘭建蘭蕙蘭朱蘭白山丹黃山丹剪秋羅二包雞冠【一花中分紫白二色同出一蒂】黃蓮千瓣茉莉紅芍千瓣白芍玫瑰秋海棠白色月季花大紅佛桑臺蓮【花開落盡蓮房中每夥仍發花瓣】夾竹桃花單瓣水仙花黃萱花黃薔薇菊之紫牡丹白牡丹紫芍藥銀芍藥金芍藥蜜芍藥金寶相魚子蘭菖蒲花夜合花

已上數種色態幽閒丰標雅淡可堪盆架髙齋日共琴書淸賞者也中乘妙品若百合花五色戎葵【此宜多種余家一畆中收取花朶一二百枝比類形色不同共有五十多種能作變態無定本也】白雞冠矮雞冠灑金鳳仙花四面蓮迎春花金雀素馨山礬紅山丹白花蓀紫花蓀吉祥艸花福建小梔子花黃蝴蝶鹿蔥剪春羅夏羅畨山丹水木樨閙陽花石竹五色罌粟黃白杜鵑黃玫瑰黃白紫三色佛桑金沙羅金寶相麗春木香紫心白木香黃木香茶防間間紅十姊妹鈴兒花淩霄虞美人蝴蝶滿園春含笑花紫花兒紫白玉簮錦被堆雙鴛菊老少年鴈來紅十樣錦秋葵醉芙蓉大紅芙蓉玉芙蓉各種菊花甘菊花金邊丁香紫白丁香萱花千瓣水仙紫白大紅各種鳳仙金鉢盂錦帶花錦茄花拒霜花金莖花紅荳花火石橊指甲花石巗花牽牛花淡竹花蓂莢花木淸花眞珠花木花滴露花紫羅襴紅麥畨椒菉荳花

已上數種香色間繁丰采各半要皆欄檻春風共逞四時妝防者也下乘具品如金絲桃鼓子花秋牡丹纒枝牡丹四季小白花又名接骨艸史君子花金荳花金錢花紅白郁李花繅絲花萵苣花掃菷雞冠花菊之滿天星枸杞花虎茨花茨菇花金燈銀燈羊躑躅金蓮千瓣銀蓮金燈籠各種藥花黃花兒散水花槿樹花白荳花萬年靑花孩兒菊花纒枝蓮白蘋花紅蓼花石蟬花

已上數種鉛華粗具姿度未閒置之籬落池頭可塡花林疎缺者也已上種種是皆造物化機撩人春色分布寰宇吾黨盡植林園以快一時心目無愧歐公詩敎可也

髙子盆景說

髙子曰盆景之尙天下有五地最盛南都蘇松二郡浙之杭州福之浦城人多愛之論植以錢萬計則其好可知但盆景以幾卓可置者爲佳其大者列之庭榭中物姑置勿論如最古雅者品以天目松爲第一惟杭城有之髙可盈尺其本如臂鍼毛短簇結爲馬遠之欹斜結曲郭熙之露頂攫拿劉松年之偃亞層疊盛子昭之拖拽軒翥等狀載以佳器槎牙可觀他樹蟠結無出此制更有松本一根二梗三梗者或栽三五窠結爲山林排匝髙下參差更多幽趣林下安置透漏窈窕昆石應石燕石臘石將樂石靈壁石石筍安放得體可對獨本者若坐岡陵之巓與孤松盤桓其雙本者似入松林深處令人六月忘暑除此五地所產多同惟福之種類更夥若石梅一種乃天生形質如石燕石蟹之類石本發枝含花吐葉歷世不敗中有美者奇怪莫狀此可與杭之天目松爲匹更以福之水竹副之可充幾上三友水竹髙五六寸許極則盈尺細葉老榦瀟疎可人盈盈數竿便生渭川之想亦盆景中之髙品也次則枸杞之態多古雪中紅子扶疎時有雪壓瑚之號本大如拳不露做手又如檜栢耐苦且易蟠結亦有老本蒼柯鍼葉靑郁束防盡解若天生然不讓他本自多山林風致他如虎茨余見一友人家有二盆本狀笛管其葉十數重疊毎盆約有一二十株爲林此眞元人物也後爲俗人所敗又見僧家元盆奇古作狀寶玩令人忘餐竟敗豪右美人蕉盈尺上盆蕉傍立石非他樹可比此須擇異常之石方愜心賞他如楡椿山東靑山黃楊雀梅楊婆奶六月霜鐵梗海棠櫻桃西河栁寸金羅漢松娑羅松剔牙松細葉黃楊玉蝶梅紅梅綠萼梅瑞香桃綘桃紫薇結香川鵑李杏銀杏江西細竹素馨小金橘牛奶橘冬時累累朱實至春不凋小茶梅海桐纓絡栢樹海棠老本黃楊已上皆可上盆但木本奇古出自生成爲難得耳又如深山之中天生怪樹種落巖竇年深木本𨿽大樹則婆娑𨿽見數本名不可識似更難得又如菖蒲之種有六金錢牛頂臺蒲劍脊虎須香苖看蒲之法妙在勿令見泥與肥爲上勿澆井水使葉上有白星壞苖不令日曝勿冒霜雪勿見醉人油手數事爲最種之昆石水浮石中欲其苖之蒼翠蕃衍非歲月不可往見友人家有蒲石一圓盛以水底其大盈尺儼若靑壁其背乃先時拳石種蒲日就生意根窠蟠結密若羅織石竟不露又無延蔓眞國初物也後爲腥手摩弄缺其一面令人悵然大率蒲艸易看盆古爲難若定之五色劃花白定綉花劃花方圓盆以云板腳爲美更有八角圓盆六角環盆定樣最多柰無長盆官窯哥窯圓者居多縧環者亦有方則不多見矣如靑東磁均州窯圓者居多長盆亦少方盆菱花葵花制佳惟可種蒲先年蔣石匠鑿靑紫石盆有匾長者有四方者有長方四入角者其鑿法精妙允爲一代髙手傳流亦少人多不知又若廣中白石紫石方盆其制不一雅稱養石種蒲單以應石置之殊少風致亦有可種樹者又如舊龍泉官窯盈三二尺大盆有底衝全者種蒲可愛若我朝景陵茂陵所制靑花白地官窯方圓盆底質細靑翠又爲殿中名筆圖畫非窯匠描寫防見二盆上蘆鴈不下絹素但盆惟種蒲者多種樹者少也惟定有盈尺方盆靑東磁間或有之均州龍泉有之皆方而髙深可以種樹若求長樣可列樹石雙行者絕少曽見宣窯粉色裂紋長盆中分樹水二漕制甚可愛近日燒有白色方圓長盆甚多無俟他求矣其北路靑緑泥窯俗惡不堪經眼更有燒成鬼子蟾蜍劉海荔枝黨仙中間二孔種蒲此皆兒女子戲物豈容污我仙靈見之當撃碎撞破爲菖蒲脫災山齋有昆石蒲艸一具載以白定劃花水底大盈一尺三四寸制川石數十子紅白交錯靑緑相間日汲淸泉養之自謂齋中一寶

擬花榮辱評

髙子曰花之遭遇榮辱卽一春之間同其天時而所遇迥別故余述花雅稱爲榮凡二十有二其一輕陰蔽日二淡日蒸香三薄寒防蕋四細逞矯五淡煙籠罩六皎月篩陰七夕陽弄影八開值晴明九傍水弄妍十朱闌遮防十一名園閒靜十二髙齋淸供十三挿以古瓶十四矯歌艶賞十五把酒傾歡十六晚霞映彩十七翠竹爲鄰十八佳客品題十九主人賞愛二十奴僕衛防二十一美人助妝二十二門無剝啄此皆花之得意春風及第逞艶不惟花得主榮主亦對花無愧可謂人與花同春矣其疾憎爲辱亦二十有二一狂風摧慘二滛無度三烈日銷爍四嚴寒閉塞五種落俗家六惡鳥翻啣七驀遭春雪八惡詩題詠九俗客狂歌十兒童扳折十一主人多事十二奴僕懶澆十三藤艸纒攪十四本瘦不榮十五搓撚憔悴十六臺榭荒涼十七醉客嘔穢十八築瓦作瓶十九分枝剖根二十防食不治二十一蛛网聨絡二十二麝臍薰觸此皆花之空度靑陽芳華憔悴不惟花之寥落主庭主亦對花增愧矣花之遭遇一春是非人之所生一世同邪

家居種樹宜忌

地理新書曰人家居止種樹惟栽竹四畔靑翠郁然不惟生旺自無俗气東種桃栁西種拓楡南種梅棗北種柰杏爲吉又云宅東不宜種杏宅南北不宜種李宅西不宜種栁中門種槐三世昌盛屋後種楡百鬼退藏庭前勿種桐妨礙主人翁屋內不可多種芭蕉久而招祟堂前宜種石橊多嗣大吉中庭不宜種樹取陰栽花作闌惹淫招損陰陽忌云庭心樹木多閒困長植庭心主禍殃大樹近軒多致疾門庭雙棗喜加祥門前靑艸多愁怨門外垂楊更有妨宅內種桑並種槿種桃終是不安康

選擇黃曆臺歷二說

髙子曰家居選擇似不可緩然而日者成書頗煩無俟余爲撮槪惟奇門演禽二書最爲卜筮要毎有異驗余深知之惜乎浩濶無容舉略今之黃曆臺歷內有二事人不多識持揭以明之

黃曆毎月下有某日日傳娵訾之次當用甲丙庚壬時此爲四大吉時也百凡用之至吉但十二時中曽無甲時丙時其說云何娵訾者正月亥將也爲之月將其十二將俱逆行自亥始正月𨿽過一二十日其將未交惟看歷上正月下某日日傳娵訾之次方作正月論已先之日俱作十二月將算交月之後毎月用時甲取寅卯二時之中各半用之是吉時也丙取己午之中庚取申酉壬取亥子是也又如二月戌將降婁當用艮防坤乾四時艮取丑寅二時之中各半防取辰巳坤取未申幹取戌亥是也三月酉將大梁過傳當用癸乙丁辛四時癸取子丑乙取卯辰丁取午未辛取酉戌是也四月申將實沈將換而用時又以甲丙庚壬三項實輪無變法也五月未將鶉首六月午將鶉火七月巳將鶉尾八月辰將壽星九月卯將大火十月寅將析木十一月丑將星紀十二月子將枵每月惟以黃曆月建下考之須記𨿽過二月還用正月將選擇是最要

又如京師臺歷毎月下有義字專字伐字制字寶字其五字何也此爲奇門選日訣也假如甲子日子水生甲木下生上也爲義乙丑日乙木克丑土上克下也爲制戊辰日上下無犯爲專庚午日午火克庚金下克上也爲伐丁丑日丁火生丑土上生下也爲寶故用日當以五字消息用之大率寶義爲上吉專爲平制伐爲凶也特述以備防考

居處生旺吉凶宜忌

保生要錄曰人之家室土厚水深居之不疾故人居處隨其方所皆欲土厚水深土欲堅潤而黃水欲甘美而淸常坐之處極令四面周密勿令少有細隟致風得入壁間風峻人不易知其傷人最重初時不覺久能中人夫風者天地之气也能生成萬物亦能損人有正有邪故耳初入腠理漸至肌膚內傳經脈達於臟腑傳變旣深爲患不小故云避風如避箭盛暑所居兩頭通屋衖堂夾道風回涼爽其爲害尢甚養生者當更愼之

黃帝宅經曰陽宅卽有陽气抱陰陰宅卽有陰气抱陽陰陽之宅者卽龍也陽宅龍頭在亥尾在已陰宅龍頭在已尾在亥【其狀在龍者陽龍赤陰龍靑各冇命坐切忌犯也】凡從防向幹從午向子從坤向艮從酉向卯從戌向辰移轉爲陽【巳上移轉及上官所住不計遠近悉入陽也】從幹向防從子向午從艮向坤從卯向酉從辰向戌移轉爲陰【巳上移轉悉名入陰】故福徳之方動依天道天徳月徳生气到其位卽修令淸潔濶厚卽一家獲安榮華富貴【天之福徳者宅之財命也財命旣壯何愁不榮故須勤修】再入陰入陽是名無气三度重入陰陽謂之無魂四入謂之無魄魂魄旣無卽家破逃散子孫絕滅也【連犯不止卽絕門滅嗣此之謂也】若一陰陽往來卽合天道自然吉昌之象也

又云其宅乃窮急翻故宮宜拆形禍方捨卻益福徳方也翻宅平墻可以銷殃【宅之行年不利或口舌疾病等事卽宜翻刑禍之方添益福徳攺移墻壁卽災消禍滅致大吉昌也】

又云刑禍之方缺復荒福徳之方連接長吉也【刑禍之方墻宜薄屋宜低荒蕪無事福徳方及墻屋宜連接髙朗壯實也】刑禍之方縮復縮猶恐災殃往相逐福徳之方拓後拓子子孫孫受榮樂【刑禍之方戒侵拓也不得大縮縮卽气不足不足則損財祿不吉福徳之方宜戒侵拓亦不得太過太過卽成福防至微不消厚福所臨也凡事足大過所侵拓之數過於本宅名曰太過】

又云宅中姓上吉利地不得破損與污穢西比天門要方勿安糞土與牛廝又云宅有五虛令人貧耗五實令人富昌宅大人少一虛門面大內窄小二虛墻院不完整三虛井竈不一處四虛宅地多屋少庭院廣濶五虛宅少人多一實宅大門小二實墻院周完三實宅地相停四實宅水溝東南流五實又云勿以接木爲柱又自死樹爲柱皆不祥

又云宅乃漸昌勿棄室堂【不得因富就攺造也】不衰莫移是爲受殃捨居就廣未必有歡計口半造必得壽考【言宅不宜廣也】

毎年逐月有生气死气之位修生气者福徳來集言月生炁與天道月徳合其吉路也犯死气之方者立見禍殃

逐月生死二炁所主方位

正月【生炁在子癸死炁在午丁】

二月【生炁在丑艮死炁在未坤】

三月【生炁在寅甲死炁在申庚】

四月【生炁在卯乙死炁在酉辛】

五月【生炁在辰防死炁在戌幹】

六月【生炁在己丙死炁在亥壬】

七月【生炁在午丁死炁在子癸】

八月【生炁在未坤死炁在醜艮】

九月【生炁在申庚死炁在寅甲】

十月【生炁在酉辛死炁在卯乙】

十一月【生炁在戌幹死炁在辰防】

十二月【生炁在亥壬死炁在己丙】逐月土炁所衝方

宅經曰凡修築垣墻建造宅舍土炁所衝之方人家卽有災殃宜依法禳之吉

正月土炁沖丁未方二月衝坤三月衝壬亥四月衝辛戊五月衝幹六月衝寅甲七月衝癸丑八月衝艮九月衝丙巳十月衝辰乙十一月衝防十二月衝甲庚已上當細看之犯必有災

天道吉方【此說人多不知故表出於此】

子午年【坤艮】

寅申年【乙辛】

丑未年【甲庚】卯酉年【幹防】

辰戊年【丙壬】

己亥年【丁癸】方隅土木等神其祭文曰玆者建造屋宇其木泥石繪畫之人所有魘鎭咒詛不出百日乃使自受其殃預先盟於羣靈則災禍無干於我使彼自受而我家宅寧矣造船者亦如此例梓人最忌倒用木植必取生气根下而稍上其魘者倒用之使人家不能長進作事顚倒解法以斧頭擊其木曰倒好倒好住此宅內世世溫飽

又若造前梁臨上乃移爲後梁魘曰前梁調後梁必定先死娘卯眼內放竹楔者魘曰栒卯放竹不動自哭使人家屋內常有哭聲有刻人像書咒於身以釘釘於屋上釘眼令瞎釘耳令聾釘口令啞釘心令有心疾釘門使房主不得在家令出門釘之終不得安居屋內如釘牀以竹釘十字釘之或畫人形紙符於內使臥牀之人疾病不安此梓人魘鎭之大略解之之法其屋旣成用水一盆使家人各執栁枝蘸水繞屋灑之咒曰木郎木郎逺去他方作者自受爲者自當所有魘鎭與我無妨急急一如太上律令勅則無患矣

如瓦匠魘有合脊中放土人船傘之類或壁中置一匙一筯曰只許住一時其家便破如甃砌門限堦塞之下用荷葉包飯於下以筯十字安在上令有嘔噎之疾有砌竈用木刻人以瓦刀朝其寢或向防堂使其刀兵相殺石匠鑿人形置磉上又畫匠彩梁俱有魘咒說破不妨凡木匠魘人必挿木防在首不令挿之卽不靈矣

遵生八牋卷七﹤子部﹐雜家類﹐雜品之屬﹐遵生八牋﹥

欽定四庫全書

遵生八牋卷八

明髙濂撰

起居安樂牋下

晨昏怡養條

序古名論

書室修行法心閒手懶則觀法帖以其可作可止也手心俱閒則寫字作詩文以其可以兼濟也心手俱懶則坐睡以其不彊役於神也心不甚定宜看詩及雜短故事以其易於見意不滯於久也心閒無事宜看長篇文字或經注或史傳或古人文集此甚宜於風之際及寒夜也又曰手冗心閒則思心冗手閒則臥心手俱閒則著作書字心手俱冗則思早畢其事以寧吾神

胡昭曰目不欲視不正之色耳不欲聽污穢之聲鼻不欲向羶腥之气口不欲嘗毒辣之味心不欲謀欺詐之事反此辱身損壽

靑牛道士曰勿過樂樂人不壽但莫彊爲力所不能舉物從朝至暮嘗有所爲使外體不息覺勞卽止止復爲之此與導引無異耳

枕中方曰怡養之道勿久行久坐久臥久言不彊飲食亦忘憂苦愁哀饑卽食渴乃飲食止行百步夜勿食多凡食後行走約過三里之數乃寢

崔寔箴曰動不肆勤靜不宴逸有疾歸天醫無能卹太上防疾其次萌芽腠理不蠲骨髓柰何

搜神記曰天淸地寧人物營營名利犇迫喜怒交爭思永厥壽彌喪其生何不寡欲端守爾精

家語曰人有三死而非其命也乃自取也夫寢處不時飲食不節勞逸過度三者疾共殺之

通天論曰气味辛甘發散爲陽酸苦湧泄爲陰是以一身之中陰陽運用五行相生莫不由於飲食也若少年之人眞元气壯失於饑飽傷於生冷以根本彊盛未易爲患其髙年之人眞气耗竭五臟衰弱全在飲食以生气血若生冷無節饑飽失宜調停無度動成疾患但人之疾病未有不因八邪而感八邪者風寒暑濕饑飽勞逸也居常之食大抵宜在溫熱熟軟忌是粘硬生冷每朝宜進平補下元藥一服女人平補血海藥無燥熱者方可以豬羊腎作米粥一杯以壓之諸品粥皆可食後行走一二百步令運動消散飲食不可頓飽頻頻而食使脾胃易化穀气長存恐頓飽傷脾不能消納遂成病疾無疾不宜服藥只宜調停飲食自然無患矣

養老新書曰人爲萬物中一物也不能逃天地之數若天癸數窮則精血耗竭神气浮溺返同小兒全借將防以助衰晚若遇水火兵寇非橫驚怖之事必先扶持老人於安處避之不可喧忙驚動髙年之人一遭大驚便致冒昩因生餘疾凡喪葬凶禍不可令弔疾病危困不可令問悲哀憂愁之事不可令人報知穢污臭敗不可令食粘硬毒物不可令餐獘漏卑濕不可令居卒風暴雨不可令冒煩暑燠熱不可令中動作行步不可令勞暮夜之食不可令飽陰霧晦暝不可令饑假借鞍馬不可令乘偏僻藥餌不可令服廢宅欹宇不可令入墳園冢墓不可令遊危險之地不可令行澗淵之水不可令渡闇昩之室不可令居凶禍遠報不可令知輕盈女婢不可令親家緣冗事不可令營若此事類頗多不克備舉但人子悉意深慮過爲之防稍不便於老人者皆宜忌之以保長年常宜遊息精藍崇尙佛教使神識趣向一歸善道此養老之奇術也

癸辛志曰飽食緩行初睡覺一甌新茗侍兒煎脫巾斜倚藤牀坐風送水聲來耳邊【裴晉公詩也】細書妨老讀淸簞愜昏眠取快且一息拋書還少年【王半山詩也】相對蒲團睡味長主人與客兩相忘須臾客去主人睡一枕西牕半夕陽【陸放翁詩也】讀書已覺眉稜重就枕方歡骨節和睡去不知天早晚西牕殘日已無多【僧有規詩也】老讀文書興易闌須知塵冗不如閒竹牀瓦枕虛堂上臥看江南雨後山【呂滎陽詩也】紙屏石枕竹方牀手倦拋書午夢長睡起莞然成獨笑數聲漁笛在滄浪【蔡持正詩也】余習懶成僻每遇暑晝必須偃息客有嘲孝先者卽哦此以自解但苦枕熱展轉數四後見前輩言荊公嗜睡夏月當用方枕睡久气蒸枕熱則轉一方冷處此非眞知睡味未易語此也

孝先曰花竹幽牕午夢長此中與世暫相忘華山處士如容見不覓仙方覓睡方睡亦有方希夷意謂息魂離神不動也遺教經云乃有煩惱毒蛇睡在汝心毒蛇旣出乃可安眠之謂近世西山蔡季通有睡訣云睡側而屈睡覺而伸早晚以時先睡心後睡眼晦翁以爲此古今未發之妙

髙子怡養立成

髙子曰恬養一日之法雞鳴後醒睡卽以兩手呵气一二口以出夜間積毒合掌承之搓熱擦摩兩鼻傍及拂熨兩目五七徧更將兩耳揉揑扯拽捲向前後五七徧以兩手抱腦後用中食二指彈擊腦後各二十四左右聳身舒臂作開弓勢逓互五七徧後以兩股伸縮五七徧叩齒漱津滿口作三咽少息因四時气候寒溫酌量衣服起服白滚湯三五口名太和湯次服平和補脾健胃藥數十丸少頃進薄粥一二甌以蔬菜壓之勿過食辛辣及生硬之物起步房中以手鼓腹行五六十步或往理佛焚香誦經念佛作西方功徳或課兒童學業或理家政就事歡然勿以小過動气不得嗔叫用力杖入園林令園丁種植蔬菜開墾溝畦芟艸灌花結縛延蔓斫伐橫枝毋滋冗雜時卽采花挿瓶以供書齋淸玩歸室寧息閉目兀坐定神頃就午餐量腹而入毋以食爽過多毋求厚味香燥之物以爍五內食畢飲淸茶一二杯卽以茶漱齒凡三吐之去牙縫積食作气起復鼓腹行百餘步而止或就書室作書室中修行事或接客談說閒散話毋論是非毋談權勢毋涉公門毋貪貨利或共客享粉糕麪食一二物啜淸茗一杯忌食水團粽子油煠堅滯膩滑等食起送客行或共步三二百步歸或晝眠起或行吟古詩以宣暢胸次幽情能琴者撫琴一二操時自酌量身服寒暖卽爲加減毋得忍寒不就增服於焉杖履門庭林薄使血脈流通時乎晚餐量腹饑飽或飲酒十數杯勿令大醉以和百脈篝燈冬月看詩或說家一二鼓始就寢主人晏臥可理家庭火盜生發睡時當服消痰導滯利膈和中藥一劑心頭勿想過去未來人我惡事惟以一善爲念令人不生惡夢時或心神不寧嘗多夢魘當以硃砂三錢作紅絹袋盛之置發頂內或以麝臍毛殻置枕內魘之或臨臥時口誦婆刪婆演帝二十一徧絕夢魘更驗想此爲主夜之神諱也房中暗燈上置茶湯令暖以供不時之需榻前時焚蒼術諸香勿令穢污以辟不祥夏月不可用水展席冬月不可以火焙衣二事甚快一時後日疾作不淺老人衰邁冬月畏寒可以錫造湯婆注熱水用布嚢包以避濕先時擁被團簇臨睡甚暖又可溫足且遠火气此吾人一日安樂之法無事之法無事外無難爲人能行之其爲受福實無盡藏也是非養壽延年之近者歟毋以近而忽之道不在遠此之謂耳

怡養動用事具

二宜牀式如嘗制涼牀少濶一尺長五寸方柱四立覆頂當做成一扇濶板不令有縫三面矮屏髙一尺二寸作欄以布漆畫梅或蔥粉灑金亦可下用密穿棕簟夏月內張無漏帳四通涼風使屏少防汗體且蚊蚋虫蟻無隙可入冬月三面並前兩頭作木格七扇糊以布骨紙面先分格數鑿孔竢裝紙格以禦寒气更以冬帳閉之帳中懸一鉆空葫蘆口上用木車頂蓋鉆眼插香入葫蘆中俾香气四出牀內後柱上釘銅鉤二用掛壁瓶四時插花人作花伴淸芬滿牀臥之神爽意快冬夏兩可名曰二宜較彼雕鑾蜔嵌金碧輝映者覺此可久

無漏帳帳制幔天罩牀此通式也孰知夏月蚊蚋緣下而上𨿽閉如無餘所制帳有底罩帳之下如綴頂式以麤布爲之紉其三面前余半幅下垂張於牀內上下四方無隙可漏何物得侵夏月以靑紵爲之吳中疎紗甚妙冬月以自厚布或厚絹爲之上寫蝴蝶飛舞種種意態儼存蝶夢餘趣或用紙帳作梅花似更淸雅

竹榻以斑竹爲之三面有屏無柱置之髙齋可足午睡倦息榻上宜置靠幾或布作扶手協坐靠墩夏月上鋪竹簟冬用蒲席榻前置一竹踏以便上牀安履或以花梨花楠柏木大理石鑲種種俱雅在主人所好用之

石枕枕制不一卽石枕𨿽宋磁白定居多有屍枕亦舊窯者長可一尺古墓中得之甚不可用有特燒爲枕者長可二尺五寸濶六七寸者有靑東磁錦上花者有劃花定者有孩兒捧荷偃臥用花卷葉爲枕者此制精絕皆余所目擊南方一時不可得也有用磁石爲枕如無大塊以碎者琢成枕面下以木鑲成枕最能明目益睛至夜可讀細書有菊枕以甘菊作囊盛之置皮枕涼枕之上覆以枕席睡者妙甚

女廉藥枕神方

藥枕用五月五日七月七日取山林柏木鋸板作枕長一尺三寸髙四寸以柏心赤者爲之蓋厚四五分工制精密勿令走气又可啟閉蓋上鉆如粟米大孔三行行四十孔凡一百二十孔內實藥物二十四品以按二十四气計用飛廉薏苡仁欵冬花肉蓯蓉川芎當歸白芷辛夷白術槁本木蘭蜀椒官桂杜蘅柏實秦椒漧薑防風人參桔梗白薇荊實防蕪白蘅各五錢外加毒者八味以應八風烏頭附子藜蘆皂角菵艸礬石半夏細辛右總三十二物各五錢防咀爲末和入枕匣裝實外用布囊縫好枕過百日面有光澤一年體中風疾一切皆愈而且身香四年發白變黑齒落更生耳目聰明神方祕驗此方乃女廉以傳玉靑玉靑傳於廣成子聖聖相傳不可輕忽常以密袱包蓋勿令出气

蒲花褥九月采蒲略蒸不然生虫曬燥取花如栁絮者爲臥褥或坐褥皆用麤布作囊乘之裝滿以杖鞭擊令勻厚五六寸許外以褥面套囊虛軟溫燠他物無比春時後去褥面出囊炕燥收起嵗嵗可用

隱囊榻上置二墩以布靑白鬭花爲之髙一尺許內以綿花裝實縫完傍系二帶以作提手榻上睡起以兩肘倚墩小坐似覺安逸古之制也

靠背以雜木爲框中穿細藤如鏡架然髙可二尺濶一尺八寸下作機局以凖髙低置之榻上坐起靠背偃仰適情甚可人意

靠幾以水磨爲之髙六寸長二尺濶一尺有多置之榻上側坐靠肘或置薰鑪香合書卷最便三物吳中之式雅甚又且適中

蘆花被深秋采蘆花裝入布被中以玉色或蘭花布爲之仍以蝴蝶畫被覆蓋當與莊生同夢且八九月初寒覆之不甚傷暖北方無用不過取其淸耳

紙帳用藤皮繭紙纒於木上以索纒勒作皺紋不用糊以綫折縫縫之頂不用紙以稀布爲頂取其透气或畫以梅花或畫以蝴蝶自是分外淸致

欹牀髙尺二寸長六尺五寸用藤竹編之勿用板輕則童子易擡上置倚圏靠背如鏡架後有撐放活動以適髙低如醉臥偃仰觀書並花下臥賞俱妙

短榻髙九寸方圓四尺六寸三面靠背後背少髙如傍置之佛堂書齋閒處可以坐禪習靜共僧道談甚便斜倚又曰彌勒榻

墩藤蒲墩止宜於冬月三時當置藤墩如畫上者甚有雅趣否則近日吳興所制版面竹凳堅實可坐又如八角水磨小凳三角凳俱入淸齋吳中漆嵌花蜔圓凳當置之金屋爲阿嬌持觴介主之用

書枕臞仙制用紙三大捲狀如碗品字相疊束縛成枕頭枕上卷每捲綴以朱籖牙牌下垂一曰太淸天籙一曰南極壽書一曰蓬萊仙籍用以枕於書牕之下便作一夢淸雅

袖鑪焚香攜鑪當制有蓋透香如倭人所制漏空罩蓋漆鼓薰鑪似便淸齋焚香炙手薰衣作烹茶對客淸談之具今有新鑄紫銅有罩蓋方圓鑪式甚佳以之爲袖鑪雅稱淸賞

蒲石盆書齋蒲石之供夜則可收燈煙曉取垂露潤眼此爲至淸具也須擇美石上種蒲艸得有舊石種蒲年遠靑蔥鬱然者妙絕盛以官哥均州定窯方圓盆中養以河水天落水時令出見天日夜受風露則艸石長靑若置之書齋塵積蒲葉山石則憔悴甚矣須嘗念之

仙椅臞仙云黙坐凝神運用須要坐椅寛舒可以盤足後靠椅制後髙扣坐身作荷葉狀者爲靠腦前作伏手上作托頦亦狀蓮葉坐久思倦前向則以手伏伏手之上頦托托頦之中向後則以腦枕靠腦使筋骨舒暢血气流行

隱幾以怪樹天生屈曲若環帶之半者爲之有橫生三了作足爲奇否則裝足作幾寘之榻上倚手頓顙可臥書云隱幾而臥者此也余見友人吳破瓢一幾樹形皺皮花細屈曲奇怪三足天然摩弄瑩滑宛若黃玉此老攜以遨遊珍惜若寶此誠希有物也今以美木取曲爲之水磨光瑩亦可據隱此式知者甚少廟中三淸聖像環身有若圍帶卽此幾也似得古制近日塑像去其半矣

梅花紙帳卽榻牀外立四柱各柱掛以銅瓶插梅數枝後設木版約二尺自地及頂欲靠以淸坐左右設橫木可以掛衣角安斑竹書貯一藏畫三四掛白塵拂一上作一頂用白楮作帳罩之前安踏牀左設小香幾置香鼎燃紫藤香榻用布衾菊枕蒲褥乃相稱道人還了鴛鴦債紙帳梅花醉夢間之意古云千朝服藥不如一夜獨宿倘未能了雨雲業能不愧此鐡石心當亟移去寒枝毋令冷眼偸笑

滚凳湧泉二穴人之精气所生之地養生家時常欲令人摩擦今置木凳長二尺濶六寸髙如常四桯鑲成中分一檔內二空中車圓木二根兩頭畱軸轉動凳中鑿竅活裝以腳踹軸滚動往來腳底令湧泉穴受擦無煩童子終日爲之便甚

蒲墩以蒲艸爲之髙一尺二寸四面編束細密且甚堅實內用木車坐版以柱托頂久坐不壞蒲團大經三尺者席地快甚吳中置者精妙可用

如意古人以鐵爲之防不測也時或用以指畫向往後有雕竹爲之近得天生樹枝摩作如意精巧入神復得竹鞭樹枝屈結如意肖生而柄亦天成不事琢磨無一毫斧鑿痕執之光瑩如玊其堅比鐵惜不多得

竹鉢鉢盂持以飲食道家方物舊有癭木爲瓢內則灰漆近制取深山巨竹車旋爲鉢光潔炤人上刻銘字塡以大靑眞物外髙品

禪椅禪椅較之長椅髙大過半惟水摩者爲佳斑竹亦可其制惟背上枕首橫木濶厚始有受用

禪衣瑣哈喇絨爲之外紅裏黃其形似胡羊毛片縷縷下垂用布織爲體其用耐久來自西域價亦甚髙惟都中有之似不易得今以紅褐爲外黃綢爲裏中絮繭綿坐以圍身亦甚溫暖不俗

佛堂內供釋伽三身或一佛二菩薩像或供觀音烏思藏鏒金之佛價𨿽髙大其金鏒甚厚且慈容端整結束得眞印結趺跏妙相具足宛如現身人能供理亦增善念案頭以舊磁淨瓶獻花淨碗酌水列此淸供晝爇印香夜燃石燈稽首焚修當得無量莊嚴功徳

禪燈髙麗石者爲佳角者絕不可用有日月二石惟月燈在在有之日燈百無一二月燈灼以油火其光白瑩眞如初月出海其日燈得火內炤一室皆紅曉日東升不是過也有小者尢更可愛價亦倍髙

鐘磬得古銅漢鐘聲淸韻遠舊靈壁石磬色黑性堅者各一懸之佛堂焚香敲擊以淸俗耳故詩有云數聲鐘磬是非外一个閒人天地間是眞有得於閒者老人身閒當以此聲爲快心悅耳

念珠以菩提子爲上近有檢勻細子琢磨加工持念輕便甚可人意有玊制者有龍充造者云是龍鼻骨磨成色黑嗅之微有腥香有以檀香車入菩提子中孔著眼引繩謂之灌香子世廟初惟京師一人能之價定一分一子爲格余曾得之果絕技也又見宋人以玉碾骷髏鉆通六竅貫綫作記有紅色瑪瑙者亦如此制又見西方細膩紅者內作銅管外作佛字管外用硃砂調塑爲珠繩引銅心往來若瑚然又西番硝子燒珠質靑每粒四面白菊黃心花朶其精巧獨擅取天然者有大金剛子小金剛子小者貴甚艸子用久如漆瑪瑙琥珀金珀水晶人頂骨以傍宗眼血實色紅者爲佳枯黒爲下瑚惡甚車磲椰子珠作匾樣紫檀烏木棕竹車者亦雅珠上記念有宋做玉降魔杵五供養天生小葫蘆一寸長者爲奇鵞眼錢海巴五臺靈光石白定窯燒豆大葫蘆玉制界刀斧子鰲魚轉輪子皆掛弔珠上作記念千萬數也宣徳成化時有番僧入貢進獻小輪子如榧狀外塑花巧色具紅黃中藏小經一卷制成用作念珠記總此最相宜先年極多今不可得矣又見番僧攜至佩經或皮袋或漆匣上有番篆花樣文字四方三寸厚寸許匣外兩傍爲耳系繩佩服余曾開匣視之經文朱書其細密精巧中華不及此眞梵王物也當佩服持珠作人間有發僧坐臥西風黃葉中捧念西方大聖較之奔逐利名哀哀寒暑者自覺我輩閒靜

聖蠟燭方槐角子【二斤八月收】白膠香【一兩】硫黃【四兩】先將角子搗爛將膠香化開入器中一同熬爛次下硫黃用槐條攪用小指大竹筒長七八寸將三物灌入陰漧去其竹筒每條可防一二十日

聖燈方浮萍【六月收】瓦松【六月收】逺志黃丹蛤粉【各一兩】爲細末每油一兩入藥一錢防燈可炤一月

印香供佛方並圖齋室中燒香不可一日無者其法另具若印香供佛其爲印模有焚一日者有焚六時者其香料隨造但料重則香餘所制方如左亦內府舊方少損益耳

夢覺庵玅髙香方【共二十四味按二十四炁用以供佛】

沈速【四兩】黃檀【四兩】降香【四兩】木香【四兩】丁香【六兩】乳香【四兩】檢蕓香【六兩】官桂【八兩】甘松【八兩】三柰【八兩】姜黃【六兩】參【六兩】丹皮【六兩】丁皮【六兩】辛夷花【六兩】大黃【八兩】槁本【八兩】獨活【八兩】藿香【八兩】茅香【八兩】白芷【六兩】荔枝殻【八兩】馬蹄香【八兩】鐡面馬牙香【一斤】淮產末香【一斤】入炒硝【一錢】有此二物引火且焚無斷滅之患大小香印四具圖附如左

﹤子部﹐雜家類﹐雜品之屬﹐遵生八牋﹐卷八﹥

四印如式印旁鑄有邊防提耳隨鑪大小取用先將鑪灰築實平正光整將印置於灰上以香末鍬入印面隨以香鍬築實空處多餘香末細細鍬起無少零落用手提起香印香字已落鑪中若少欠缺以香末補之焚燒可以永日小者亦一二時方滅伴經史供佛坐不可少也

焚供天地三神香方

昔有眞人燕濟居三公山石窯中苦毒蛇猛獸邪魔干犯遂下山攺居華陰縣庵棲息三年忽有三道者投庵借宿至夜談三公山石窯之勝內一人云吾有奇香能救世人苦難焚之道得自然妙可升天界眞人得香復入山中坐燒此香毒蛇猛獸悉皆遁避忽一日道者散發背琴虛空而來將此香方鑿於石壁乘風而去題名三神香能開天門地戶通靈達聖入山可驅猛獸可免刀兵可免溫疫久旱可降甘雨渡江可免風波有火焚燒無火口嚼從空噴於起處龍神防助靜心修合無不靈驗

沈香乳香丁香白檀香附藿香【各二錢】甘松【二錢】遠志【一錢】槁本【三錢】白芷【三錢】參【二錢】零陵香大黃降眞木香茅香白芨栢香川芎三柰【各二錢五分】

用甲子日攢和丙子搗末戊子和合庚子印餅壬子入合收起煉蜜爲丸或刻印作餅寒水石爲衣出入入葫蘆爲妙

臞仙異香

沈香檀香【各一兩】冰片麝香【各一錢】棋楠香羅合欖子滴乳香【各五錢】

丸味爲末煉蔗漿合和爲餅焚之以助淸气

難消炭竈中燒柴下火取出壇閉成炭不拘多少搗爲末用塊子石灰化開取濃灰和炭末加水調成以毛竹一筒劈作兩半合脫成錠曬漧燒用終日不消

獸炭細骨炭十觔鐵屎塊十觔用生芙蓉葉三觔合搗爲末糯米粥和成劑塑作麒麟獅子之形曬漧每燃一枚三日不滅如不用以灰掩之

畱宿火法好胡桃一枚燒半紅埋熱灰中三五日不滅

香櫞盤槖香櫞出時山齋最要一事得官哥二窯大盤或靑東磁龍泉盤古銅靑綠舊盤宣徳暗花白盤蘇麻尼靑盤朱砂紅盤靑花盤白盤數種以大爲妙每盆置櫞二十四頭或十二三者方足香味滿室淸芬其佛前小几上置香櫞一頭之槖舊有靑東磁架龍泉磁架最多以之架玩可堪淸供否則以舊人珠雕茶槖亦可惟小樣者爲佳

插瓶花法插梅瓶中置硫黃一錢以熱湯插之芙蓉牡丹芍藥蜀葵萱艸俱用大滚湯插之塞瓶口則不焦能開插蓮以泥塞摘斷孔內先入瓶底後方加水養之插梔子將剪斷處敲碎加鹽些少於瓶加水養之則開玆錄艸艸後有備細條目

溪山逸遊條

序古名遊

陶景曰山川之美自古共談髙峯入云淸流見底兩岸石壁五色交輝靑林翠竹四時備美曉霧將歇猿鳥亂鳴夕日欲頽沈鯉競躍實爲欲界之仙都自康樂以來未有語其奇者

羊祜樂山水每風景佳日必登峴山嘯詠終日嘗語從事曰自有宇宙便有此山由來賢達勝士登此遠望如我與卿者多矣皆湮沒無聞使人悲傷如百嵗後有知魂魄猶應登此

劉歊隱居求志尢愛山水登危履險必盡幽遐人莫能及人皆嘆其有濟勝之具

李白登華山落鴈峯曰此山最髙呼吸之气想通帝座恨不攜謝朓驚人詩來搔首問靑天耳

象耳山有李白畱題曰夜來月下臥醒花影零亂滿人襟袖疑如濯魄於冰壺中也

栁子厚曰上髙山入深林窮回溪幽泉怪石無遠不到到則披艸而坐傾壺而醉醉則更相枕以臥意有所極夢亦同趣

張衡賦曰仲春令月時和气淸原隰郁茂百艸滋榮王睢鼓翼倉庚哀鳴交頸頡頏關關嚶嚶於焉逍遙聊以娛情於時曜靈俄景繼以望舒極盤遊之至樂𨿽日夕以亡劬

簡文入華林園曰防心處不必在遠翳然林泉便自有濠濮間想也不覺鳥獸禽魚自來親人

東坡曰江山風月本無常主閒者便是主人

王摩詰夜登華子岡輞水漣漪與月上下他山遠火明滅林外深巷寒犬吠聲如豹村虛夜春復與疎鐘相間此時獨坐童僕靜黙每思曩昔攜手賦詩當待春仲卉木蔓發輕儵出水白鷗矯翼露濕靑臯麥雉朝雊倘能從我遊乎

韓持國爲守每春到常日設十客之具於西湖事委僚吏卽造湖上有士大夫過卽邀之座滿九客而止卽與樂飲終日曾存之問曰無乃有不得已者乎公曰汝少年安知吾老矣未知復有幾春若待可與飲者而後從之吾之爲樂無幾而春亦不吾待矣

臞仙曰江上一蓑釣爲樂事釣用輪竿竿用紫竹輪不欲大竿不宜長但絲長則可釣耳豫章有叢竹其節長又直爲竿最佳竿長七八尺敲鍼作鉤所謂一鉤掣動滄浪月釣出千秋萬古心是樂志也意不在魚或於紅蓼灘頭或在靑林古岸或值西風撲面或教飛雪打頭於是披蓑頂笠執竿煙水儼在米芾寒江獨釣圖中比之嚴陵渭水不亦髙哉

又曰河內置一小舟系於栁根陰處時乎閒暇執竿把釣放乎中流可謂樂志於水或於雪霽月明桃紅栁媚之時放舟當澑吹簫笛以動天籟使孤鶴乘風唳空或扣舷而歌飽飡風月回舟返棹歸臥松牕逍遙一世之情何其樂也

許掾好遊山水體便登陟人云許非徒有勝情實有濟勝之具

王子敬雲從山陰道上行山川自相映發使人應接不暇若秋冬之際尢難爲懷

澄懷錄云每遇勝日有好懷抱袖手吟古人詩足矣靑山秀水眼到卽可舒嘯何必居籬落下後爲己物

又曰每登髙岡步谷延畱燕坐見懸崖瀑流古木垂蘿閟閒岑寂之處終日忘返

鋤經堂志曰登髙山下觀城市如蟻垤不知其間幾許人往來奔走如蜂釀蜜如蠅爭血從髙望之眞可一笑山之髙於城市能幾何已自如此況眞仙在太虛中下視塵土又何翅蟻垤乎哉

謝臯羽曰天地間云嵐木石崇丘絕壑足以發奇潛老多人迹所不到故人之靜者得與世相忘而自樂其樂恆專已而不讓至鶉衣垢土面蓬首獨甘心焉

越人王冕當天大雪赤腳上潛嶽峯四顧大呼曰徧天地皆白玉合成使人心膽澄徹便當仙去

髙子遊說

髙子曰時值春陽柔風和景芳樹鳴禽邀朋郊外踏靑載酒湖頭泛棹問栁尋花聴鳥鳴於茂林看山弄水修褉事於曲水香堤艷賞紫陌醉眠杖錢沽酒陶然浴沂舞風裀艸坐花酣矣行歌踏月喜鸂之睡沙羨鷗鳬之浴浪夕陽在山飲興未足春風滿座不醉無歸此皆春朝樂事將謂閒學少年時乎夏月則披襟散發白眼長歌坐快松楸綠陰舟泛芰荷淸馥賓主兩忘形骸無我碧筒致爽雪藕生涼喧畢避俗水亭一枕來薰疎懶宜人山閣千峯送雨白眼徜徉幽歡絕俗蕭騷流暢此樂何多秋則憑髙舒嘯臨水賦詩酒泛黃花饌供紫蠏停車楓樹林中醉臥白雲堆裏登樓詠月飄然元亮髙閒落帽吟風不減孟嘉曠達觀濤江渚興奔雪浪雲濤聴雁汀沙思入蘆花夜月蕭騷野趣爽朗襟期較之他時似更閒雅冬月則杖藜曝背觀禾刈於東疇防蹇衝寒探梅開於南陌雪則服驚飛玉取醉村醪霽則足躡層冰騰吟僧閣泛舟載月興到剡溪醉榻眠云夢寒圃何如湖上一蓑可了人間萬事四時遊冶一嵗韶華毋令過眼成空當自偸閒尋樂已矣乎吾生幾何胡爲哉每懷不足達者悟言於斯有感山人遊具聊備如左遊具

竹冠制維偃月髙士二式爲佳他無取焉間以紫檀黃楊爲之亦可近取癭木爲冠以其形肖微似以此束髮終少風神若帶唐巾漢巾可以簪花漢巾之制去唐式不遠前折較後兩傍少窄三四分頂角少方二制之外皆非山人家所取但五嶽眞形圖人當佩帶入山可拒虎狼尋壑可遠魑魅今以唐巾玉圏取作方式篆圖琢成帶之甚雅且圏非徒設五嶽圖有二三篆法惟道藏經所載似眞圖具後幅

披云巾踏雪當置臞仙云巾或綿或氊爲之匾巾方頂後用披肩半幅內絮以綿或托以氊可避風寒不必風領暖防作富貴態也

道服不必立異以布爲佳色白爲上如中衣四邊緣以緇色布亦可次用茶褐布爲袍緣以皂布或絹亦可如禪衣非兜羅綿以紅褐爲之月衣之制鋪地儼如月形穿起則如披風道服二者用以坐禪防蹇披雪避寒俱不可少

文履用白布作履如世俗之鞋用皂絲縧一條約長一尺三四寸折中交屈之以其屈處綴履頭近底處取起出履頭一二分而爲二復綴其餘縧於履面上雙交如舊畫圖分其兩稍綴履口兩邊緣處是爲絢於牙底相接處用一細絲縧周圍綴於縫中是爲繶又以履口納足處周圍緣以皂絹廣一寸是爲純又於履後綴二皂帶以系之如世俗鞋帶是爲綦如黑履則用皂布爲之而以白或藍爲絢繶純綦是也

道扇其扇有二有紙糊者有竹編者近日新安置扇其竹篾如紙編織細密制度精佳但不宜漆輕便可攜何扇勝此紙糊如此式樣亦佳但得竹根紫檀妙柄爲美舊有鵞毛扇卽羽扇也但無能者制度精致今制似不堪執

拂塵古有紅拂塵尾紅拂乃富貴家用物毋論塵尾似不易得近有以天生竹邊如靈芝如意形者斵爲拂柄甚雅其拂惟以長棕爲之不必求奇以白尾爲妙余有萬嵗藤一小枝瓏透漏儼肖龍形制爲拂柄可怏披拂

云舄以蓑艸及棕爲之雲頭如芒鞋或以白布爲鞋靑布作髙挽雲頭鞋面以靑布作條左右分置每邊橫過六條以象十二月意後用靑雲口以靑綠似非塵土中著腳行用當爲山人濟勝之具

竹杖惟合竹爲佳有以之字竹方竹老竹鞭爲之者亦雅近日以荊木如杖形者原其上有雙枝厚根處雕爲雙芝摩滑如玉亦可人意得有三代商嵌金銀碧瑱古銅鳩鳥杖頭須用棕竹爲杖余見有全身鏒金銀者形亦古甚下有銅管亦三代物也制甚可愛得此全副老人受用無量外此用萬嵗藤藜藿爲杖形𨿽奇怪此爲老衲行具恐非山人家扶老也姑置不取

癭杯取木之癭肖杯者磨琢成杯式惟三種爲最桃杯蓮杯芝杯余所藏三杯克肖眞形其外種類甚夥且奇要之適用無如三者

癭瓢有形如芝者有如瓠者山人家攜帶用以飲泉大不過五六寸而小者半之惟以水磨其中布擦其外光彩如漆明亮燭人𨿽水濕不變塵污不受庶入精妙鑑賞

斗笠其制有二一名云笠以細藤作笠方廣二尺四寸以皂絹防之綴檐以遮風日一名葉笠以竹絲爲之上以檞葉細密鋪蓋甚有道气二物貴在輕便

葫蘆有天生一寸小葫蘆最可人意用以綴爲衣紐又可懸於念珠價髙不甚多見惟京師有之若用杖頭掛帶乘藥者二三寸葫蘆亦妙其長腰鷺鶿葫蘆可懸藥籃左畔似不可少

藥籃卽水火籃也制有佳者惟遠紅漆爲佳內實應驗方藥膏藥以便隨處濟人山童攜之亦多物外風致近有藤絲編者不佳以大毛竹車旋者太重

棋籃圍棋礶子近日永嘉以藤編爲礶制巧用堅𨿽墮地觸石曾無損裂外以藤編爲籃攜此一礶其輕便可愛誠遊具中一妙品也書室中不宜有此

詩筒葵牋白樂天與微之嘗以竹筒貯詩往來賡唱故和靖詩云帶斑猶恐俗和節不妨山之句旣有詩可無吟牋許判司遠以葵箋見惠綠色而澤入墨覺有精采詢其法乃采帶露蜀葵葉研汁用布揩沫竹紙上伺少幹用石壓之許嘗有詩云不采傾陽色那知戀主心不獨便於山家且知葵藿傾陽之意

韻牌余刻詩韻上下二平聲爲紙牌式名曰韻牌每韻一葉總三十葉山游水泛人取一葉唫以用韻似甚便覽近有四韻刻已備矣恐山游水泛無暇作長篇百韻此余始作意也

葉牋余作葉牋三種以蠟板砑肖葉紋用翦裁成紅色者肖紅葉綠色者肖焦葉黃色者肖貝葉皆取閩中羅紋長箋爲之此亦山人寄興岑寂所爲若山遊偶得絕句書葉投空隨風飛颺泛舟付之中流逐水浮沈自有許多幽趣

坐氊花時席地每用鹿皮爲之人各一張柰何毛脫不久以蒲團棕團坐之甚佳余意挾靑氊一條臨水傍花處展地共坐更便捲舒防帶耳

衣匣以皮防杉木爲之髙五六寸蓋底不用板幔惟布裏皮面軟而可舉長濶如氊包式少長一二寸攜於春時內裝綿夾便服以備風寒驟變夏月裝以夾衣秋與春同冬則綿服暖防圍項等件匣巾更帶搔背竹鈀並鐵如意以便取用

便轎入山用之如今市中俗云兜轎式也但坐身涼簟兩傍用銅或鐵打成橋梁雙鉤下鑻涼簟兩頭鉤上作眼待箾扛上用銅制二鑻下垂作竅以受銅鉤對眼用箾釘往如懸掛然入坐其上背靠扛上圏圍不惟安適且上山下山如履平地以其機關常平故耳何有前撲後仰之患扛子得有閩產紫荊木爲之輕細而堅愈重愈力他木俱不勝也

輕舟用以泛湖棹溪形如劃船長可二丈有餘頭濶四尺內容賓主六人僮僕四人中倉四柱結頂幔以篷簟更用布幕走檐罩之兩傍硃欄欄內以布絹作帳用蔽東西日色無日則懸鉤髙卷中置桌凳後倉以藍布作一長幔兩邊走檐前縛中倉柱頭後縛船尾釘兩圏處以蔽僮僕風日更著茶鑪煙起忽若圖畫中一孤航也舟惟底平用二畫漿更佳

疊桌二張一張髙一尺六寸長三尺二寸濶二尺四寸作兩面折腳活法展則成桌疊則成匣以便攜帶席地用此擡合以供酬酢其小幾一張同上疊式髙一尺四寸長一尺二寸濶八寸以水磨楠木爲之置之坐外列鑪焚香置瓶挿花以供淸賞

提盒余所制也髙總一尺八寸長一尺二寸入深一尺式如小廚爲外體也下畱空方四寸二分以板閘住作一小倉內裝酒杯六酒壺一筯子六勸杯二上空作六格如方合底每格髙一寸九分以四格每格裝碟六枚置菓殽供酒觴又二格每格裝四大碟置鮭菜供饌筯外總一門裝卸卽可關鎖遠逰提甚輕便足以供六賓之需

提鑪式如提盒亦余制也髙一尺八寸濶一尺長一尺二寸作三撞下層一格如方匣內同銅造水火鑪身如匣方坐嵌匣內中分二孔左孔炷火置茶壺以供茶右孔注湯置一桶子小鑊有蓋頓湯中煮酒長日午餘此鑊可煮粥供客傍鑿一小孔出灰進風其壺鑊迥出鑪格上太露不雅外作如下格方匣一格但不用底以罩之便壺鑊不外見也一虛一實共二格上加一格置底蓋以裝炭總三格成一架上可箾關與提盒作一副也

備具匣余制以輕木爲之外加皮包厚漆如拜匣髙七寸濶八寸長一尺四寸中作一替上淺下深置小梳匣一茶盞四骰盆一香鑪一香盒一茶盒一匙筯瓶一上替內小硯一墨一筆二小水注子水洗一圖書小匣一骨牌匣一骰子枚馬盒一香炭餅盒一途利文具匣一內藏裁刀錐子挖耳挑牙消息肉又修指甲刀銼發刡等件酒牌一詩韻牌一詩筒一內藏紅葉各牋以錄詩下藏梳具匣者以便山宿外用關鎖以啟閉攜之山遊似亦甚備

酒尊注酒遠遊古名窯器甚佳銅提次之近以錫造者惡甚余意磁者負重銅者有腥不若蒲蘆作具內用堅漆挾之遠遊似甚輕便山遊當與已上三物束以二架共作一肩彼此助我逸興

提盒式

提鑪式

匏樽式

五嶽圖四式具後﹤子部﹐雜家類﹐雜品之屬﹐遵生八牋﹐卷八﹥﹤子部﹐雜家類﹐雜品之屬﹐遵生八牋﹐卷八﹥

右五嶽圖二式一出道藏一出唐鏡模下不特制爲唐中玉圏用之當以此用黃素朱書裱作小捲長可三四寸餙以軸帶掛之杖頭與葫蘆作伴山人持以逸逰謂非負圖先生輩歟其所當佩說如藏經云

藏經曰五嶽之神分掌世間人物各有攸屬如太山乃天帝之孫羣靈之府爲五嶽祖主掌人間生死貴賤修短衡嶽主掌星象分埜水族魚龍嵩嶽主掌土地山川牛羊食啗華嶽主宰金銀銅鐵飛走蠢動恆嶽主掌江河淮濟四足負荷等事抱朴子曰修道之士棲隱山谷須得五嶽眞形圖以佩之則山中魑魅虎虫一切妖毒皆莫能近漢武帝元封三年七月七日受之西王母流布人間後太初年中李充自稱馮翊人三百嵗荷艸器負圖遨遊武帝見之封負圖先生故世人能佩此圖渡江海入山谷夜行郊埜偶宿凶房一切邪魔魑魅魍魎水怪山精悉皆隱遁不敢加害家居供奉橫惡不起禎祥永集云故此圖不獨用爲佩軸家居裱成畫圖安奉亦可

三才避忌條

天時諸忌

聖人曰勿怨天又曰君子敬天之威則省其過咎而攺之故吾人起居不知三才避忌必犯災害何以能安樂哉故人當勿指天爲證勿怒視日月星辰行住坐臥莫祼體以防三光勿對三光濡溺勿月下歡淫勿唾流星勿久視云漢大風大雨大雷大雪大露不可出行當靜坐敬畏勿嗔怨風雨勿指虹霓重霧三日必大雨未不可出行雷鳴勿仰臥遠出觸寒而歸勿面向火勿就喫熱食衣濕汗卽脫勿開口喝泠大寒大暑勿可出入伏熱者勿驟飲水沖寒者勿驟飲湯勿瀆寒而寢日出則出日入則入朝出莫饑暮息莫飽朔不可泣晦不可歌此天時避忌之要略也地道諸忌

坤主厚載萬物生成人賴以生敢不寅畏以防地靈勿以刀杖怒擲地勿輕掘地深三尺卽有土气傷人勿裸臥地上入深山當持明鏡以行使精魅不敢近入山念儀方二字以卻蛇念儀康二字以卻虎念林兵二字以卻百邪入山至山腳先退數十步方上山山精無犯入山將後衣裾折三指挾於腰蛇虫不敢近渡江河朱書禹字佩之吉寫土字於手心下船無恐怖深山流出冷水不可飲水有沙虫處不可浴有水弩虫處不可渡虫射人影卽死先以物擊水虫散方可渡行熱勿以河水洗面陂湖水有小影是魚秧勿食井水沸起者勿食屋漏勿悞食冢井中有毒勿食凡濁水要急飲入杏仁泥少攪十數次卽可飲夏月冰勿多食𨿽貪一時之快久則成疾此地忌之大略也

人事諸忌

人爲萬物之靈有生之所當重者也豈可不以生我者爲急乃以賊我者爲務也遵生者當知所重五臟喜香潔惡鮏羴食必擇可勿搔首披髮覆面肝惡風心惡熱肺惡寒脾惡濕腎惡滲髮不可悞入鮓食甲寅日割指甲甲午日割腳指甲此爲三尸遊處故以斬除之不可向北唾犯魁罡唾遠損气唾多損神汗出毛孔勿令扇風恐爲風中凡汗之所出本於五臟飲食飽熱汗出於胃飽甚胃滿故汗出於胃也驚悸奪精汗出於心驚奪心精神气浮越陽內薄之故汗出於心也持重遠行汗出於腎骨勞气越腎復過疲故持重遠行汗出於腎也疾走恐懼汗出於肝暴役於筋肝气疲極故疾走恐懼汗出於肝也搖動勞苦汗出於脾動作用力谷精四布脾化水谷故汗出於脾也故勞傷汗出成病勿令汗入飲食食後以紙撚入鼻引嚏數次令人气通明目化痰勿彊忍大小便勿弩力大小便夜間宜開眼出溺行走勿語行遠乘馬勿回顧傷神凡行遠常存魁罡在頭上夜行宜數叩齒鬼神畏齒聲也夜行及防臥心中懼者當存日月光入我明堂中百邪自散勿久行傷肝勿久立傷骨勿久坐傷肉勿跂牀懸腳勿防膝坐大樹下不可坐防陰气傷人坐臥莫當風冷石不可坐成疝日曬熱石不可坐生瘡雞鳴時叩齒三十六徧舌防上齶待神水滿口漱而咽之口誦四海神名三徧止鬼辟邪令人無疾東海神阿明南海祝良西海巨乘北海禺彊早起食生薑以辟穢气下牀先左腳吉漱齒勿用棕刷敗齒夜半勿哭泣勿對北詈罵勿卒驚呼勿恚怒令神魂不安勿大樂使气飛揚勿多笑傷髒多喜令人亡錯昏亂食勿語寢勿言勿多念內志恍惚勿多思則神怠勿思慮傷心勿久臥傷气勿頭向北春夏向東秋冬向西夜臥防牀頭有隙進風夜眠勿以腳懸髙處勿臥開口以泄眞气勿以手壓心口令人夢魘勿屍臥勿以筆畫人面爲戲使魂不認屍多致死者勿露臥睡醒覺熱勿飲水又睡凡夢勿語人勿燃燭照寢令人神魂不安人臥忽不醒勿急以燈炤之殺人就黑暗處以指甲掐其人中或曰咬大拇指甲處而唾其面勿當風沐浴勿沐髮未幹卽寢勿泠水洗沐饑勿沐飽忌沐洗頭不可用泠水成頭風勿沐浴同日沐者洗頭浴者澡身也有眼疾不可浴午後勿洗頭汗出勿洗沐浴無嘗不吉當考之月令沐浴日吉旦起勿開眼洗面盛熱勿以水洗面勿以大熱湯漱口凡有腳汗勿入水洗凡夏至後丙丁日冬至後庚辛日不宜交合大月十七日小月十六日此名毀敗日不宜交合大喜大怒男女熱病未好陰陽等疾未愈並新產月經未淨俱不可交合勿醉飽入房勿每月二十八日交合人神在陰帳幕內忌然燭行房凡本命甲子庚申不可入房雷電風雨不可交合此爲人事之忌大略耳人能謹而戒之必獲安樂無諸疾苦再加調和飲食餐服藥餌百年之壽人皆可至幸毋忽之

賓朋交接條

序古名論

白虎通曰朋友之道有四近則正之遠則稱之樂則思之患則死之

揚子法言曰朋而不心面朋也友而不心面友也家語曰夫內行不修身之罪也行修而名不彰友之罪也故君子入則篤行出則友賢

禮記曰君子之交淡如水小人之交甘如醴君子淡以成小人甘以壞

漢書曰李徳公所交皆捨短取長好成人之美時荀爽賈彪𨿽俱知名而不相能徳公並交二子情無適莫世稱其正

胡質曰古人之交也取多知其不貪奔北知其不怯聞流言而不信故可終也

禰衡字正平少與孔文舉作爾汝之交時衡未二十而文舉已五十餘矣

荀巨伯遠看友人疾值胡賊攻郡友人語伯曰吾旦死矣子可去伯曰遠來視子今有難而捨之去豈伯意耶賊旣至謂伯曰大軍至此一郡俱空汝何人獨止耶伯曰有友人疾不忍委之寧以己身代友人之命賊聞斯言異之乃相謂曰我輩無義之人而入有義之國乃偃而退一郡獲全

山濤與阮一面契若金蘭山妻韓氏覺濤與二人異常交問之濤曰當年可以爲友者惟此二人妻曰負羈之妻亦親觀趙狐意欲窺之可乎濤曰可他日二人來勸濤止之宿具酒食妻穿墻視之達旦忘返濤入曰二人何如曰君丰致不如正當以識度耳濤曰伊輩亦以我識度爲勝

晉王越鎭海昌以王安期爲記識參軍雅相知重敕世子毘曰學之所益者淺體之所安者深閒習禮度不如式瞻儀型諷味遺言不如親承旨音王參軍人倫之表汝其師之

齊太原孫伯翳家貧嘗映雪讀書放情物外棲志丘壑與王令君亮範將軍爲莫逆之交王範旣相二朝欲以吏職相處伯翳曰人生百年有如風燭宜怡神養性琴酒寄情安能棲棲役曳若此嵇康所不堪予亦未能也

梁王繹博覽羣書才辧冠世不好聲色愛重名賢與裴子野蕭子云布衣交白居易與元相國友善以詩道著名號元白集內有哭元相詩云相看掩淚俱無語別有傷心事豈知想得咸陽原上樹已抽三丈白楊枝

許棠久困名場咸通末馬戴佐大同軍幕棠往謁之一見如舊識畱連數月但詩酒而已未嘗問所欲忽一旦大防賓友命使者以棠家書授之棠驚愕莫知其來棠啟緘密視久之乃是言馬戴已潛遣一價卹其家矣其用情周渥人所不及如此

風土記曰越俗性率朴初與人交有禮封土壇祭以犬雞祝曰卿乘車我帶笠他日相逢下車揖我步行卿乘馬后日相逢卿當下

自昔士之閒居野處者必有同道同志之士相與往來故有以自樂淵明詩曰昔欲居南村非爲卜其宅聞多素心人樂與數晨夕又云鄰曲時來往抗言談往昔奇文共忻賞疑義相與析則南村之鄰豈庸庸之士哉杜少陵與朱山人詩曰相近竹參差相過人不知幽花欹滿徑野水細通池歸客村非遠殘尊席更移看君多道气從此數追隨李太白與範居士詩曰忽憶範野人閒園養幽姿又云還傾三五酌自詠猛虎詞近作十日歡遠爲千載期風流自簸蕩謔浪偏相宜觀此則朱山人範居士者可爲非常流矣

周益公嘗訪楊誠齋於南溪之上畱詩云楊監全勝賀監家賜湖豈比賜書華回環自辟三三徑頃刻能開七七花門外有田供伏臘望中無處不煙霞卻慙下客非摩詰無畫無詩只謾誇誠齋續賀相歡好事者繪以爲圖誠齋題曰平叔曾過魏秀才何如老子致元臺蒼松白石靑苔徑也不傳呼宰相來誠齋長嗣東山先生以集英殿修撰致仕家居年八十曾雲巢年尢髙嘗攜茶袖詩訪伯子其詩云褰衣不待履霜回到得如今也樂哉穎有時供戲劇軒裳無用任塵埃眉頭猶自懷千恨興到何如酒一杯知道華山方睡覺打門聊伴茗奴來伯子和詩亦佳其風味不減前二老也二老相訪髙誼如此

古延方士湖州東林沈東老能釀十八仙白酒一日有客自號回道人長揖於門曰知公白酒新熟遠來相訪願求一醉公見其風骨秀偉跫然起迎徐觀其碧眼有光與之語其聲淸圓於古今治亂老莊浮圖氏之理無所不通知其非塵埃人也因出酒器十數於席間曰聞道人善飲欲以鼎先爲壽如何公曰飲器中鐘鼎爲大屈巵螺杯次之防花蕉葉最小請戒侍人次第速斟當爲公自小至大以飲之笑曰有如顧愷之食蔗漸入佳境也又約周而復始常易器滿斟於前笑曰所謂杯中酒不空也回公興至卽舉杯命東老鼔琴回公浩歌以和之又欲以圍棋相娯止奕數子輒拂去曰秖恐棋終爛斧柯回公自日中至暮已飲數斗無酒色東老欲有所叩回公曰聞公自有黃白之術未嘗妄用且篤於孝義又多陰功此余今日來尋而將以發之也東老因叩長生輕舉之術回公曰四大假合之身未可離形而頓去東老攝衣起謝有以諭之回公曰此古今所謂第一最上極則處也飲將達旦甕中所釀止畱糟粕而無餘瀝回公曰久不遊浙中今日爲公而來當畱詩以贈然吾不學世人用筆乃就劈席上石橊畫字題於庵壁其色微黃而漸加黒其詩曰西鄰已富憂不足東老𨿽貧樂有餘白酒釀來緣好客黃金散盡爲收書已而告別東老啟關送至捨西天漸明矣握手並行至捨西石橋回公卽先度乘風而去莫知所終

古延名衲成都一僧誦法華經甚專𨿽經兵亂卒不能害忽一仙僕至云先生請師誦經引行過溪嶺數重煙嵐中一山居僕曰先生老病起晚請誦至寶塔品見報欲一聴之至此果出野服杖藜兩耳垂肩焚香聴經罷入不復出以藤盤竹筯秫飯一盂枸菊數甌無鹽酪美若甘露得襯錢一鐶僕送出路口問曰先生何姓名僕於僧掌中書孫思邈三字僧大駭僕遽失之三日山中尋求竟迷舊路歸視襯資乃金錢一百文也由玆一飯身輕無疾天禧中僧一百五十嵗後隱不見

李東谷曰君子以文防友以友輔仁友之者友其徳也當親密之時握手論心必使君臣父子兄弟夫婦之倫粹然一出於正此交友第一義也夫何世變日薄友道掃地惟酒饌追隨有無周濟穢言相謔術數相勝於規圓便利諂諛取容此妾婦耳非友也啗以濡沫使效奔走此奴隸耳非友也恐少有攖拂而取疎遠故隨事茍徇而顗親密乘人父子之睚眥卽導之以不慈不孝乘人兄弟之防墻卽導之以不悌不恭乘人夫婦之反目卽導之以不琴不瑟謬引古今亂是非指鹿爲馬以鳥爲鸞皆此輩也取友又當以此自鑑毋爲人欺毋過責於此輩遠而敬之以爲友道戒

又曰故舊不遺則民不偸世俗薄故舊衰友人平日同筆硯同出處同貧賤同患難相與相愛不啻骨肉一旦得志視若路人因而多以忘舊爲憾此特不能理遣耳宜如何若故人死亡而終身不相接足矣故友道難乎其振哉

林可山山林交盟曰山林交與市朝異禮貴簡言貴直所尙貴淸善必相薦過必相規疾病必相救藥書啟必直言事初見用刺不拘服色主人肅入序至稱呼以兄及表不以官講問必實言所知所聞事有父母必備刺拜報謁同自後傳入一揖坐詩文隨所言毋及外事時政異端飲饌隨所具防次坐序齒不以貴賤僧道易飲隨量詩隨意坐起自如不許逃席乏使令則供執役請必如期無速客例有幹實告及歸不必謝凡涉忠孝友愛事當盡心毋慢嫉前輩須接引後學以追古風貴介公子有志於古道必不驕人以自滿茍非其人不在玆約凡我同盟願如金石髙子交友論

髙子曰毛詩序云自天子以至庶人未有不須友道以成者也但今之世友道日偸交情日薄見則握手相親背則反舌相詆何人心之不古乃爾此輩自薄非薄我也不知詆我以悅他人他人有心亦防爾詆自巳展轉猜忌智巧百出視友道爲路塵宜管鮑陳雷之絕世也吾意初與人交深情厚貌不易洞曉何術以知其心地之善惡情性之邪正也但以吾心之美惡邪正以交其人彼𨿽姦險欲伺我隙我無隙可伺彼將柰何彼𨿽貪婪欲窺我敗我無敗可窺彼將柰何與之談必先以仁義彼之愚我邪我之言勿聴也與之飲必敬以酒食彼之誘我亂我之事勿行也我無私彼將何以行其私我無好彼將何以投吾好自防謹密則郛郭堅完外操矛盾何以禍我但今之人自作惡業醜行始欲人協已謀取必與乃厚人若骨肉𨿽父母妻子不若也茍所謀幸成則人必挾我求不遂卽變交好爲寇仇非金帛相酬則禍矣果人禍我抑果自禍而然耶人心孰不樂爲善但以正感正以邪感邪邪正分於應感豈果人人皆小人而世無君子耶道誼之在天下亦未全滅也但千百中一二耳柰何移君子之道誼而求之於市人在在有之也此又何說哉近輩有與勝已者談不問其言之是非嘖嘖是贊聴彼大言不慙與不若己者談不論其言之可否嘐嘐是詆愧彼緘言似訥遂使過無從知善無從進直諒之道三益之友淹沒無聞矣夫貴者能以直友爲可重則事功日進而望譽日隆富者能以直友爲可寶則家業日昌而聲名日著柰何對貴者而言直不惟交疎且目爲妄人語富者而言直不惟友薄且名爲惡客求其徳賢者而親之恥佞人而遠之者幾人哉非富貴之髙品不能自別也但以直自居以道自重者是果爲妄人又果爲惡客乃曲譽取憐求爲富貴交耶借得貴者一顧盼所榮幾多富者一饜飫所飽幾日靡靡焉以直道自委甘心效奴隸之恭妾媵之媚以悅人哉古者貴擇交且交以心匪交以面也交不能擇友不以心是誠面交矣何能久且敬哉故君子寧寡交以自全抱徳以自重乃鄙泛交以求榮趣附以自賤也又若一輩與富者交惟欲利其利與貴者交惟欲利其勢使世人不以勢利橫胸中不以智巧媒徑路則人人聖賢矣又何慕富之徳貴之賢乃委身於白日相從於朱門哉卽其慷慨能分潤於一朝我獨何心甘受人憐耶人當以此心諒人之心勿以世道求古之道則交全而誼厚矣他如同門同業一貴一貧在貴者當念其窮勿以路人視故人分所有以周急厚道也在窮者亦當安其窮勿羨人以怨人希所有以自足亦厚道也柰何貴者不古而窮者不明昧此二者何得於友耶舉世皆爾爾果何人爲丈夫哉交情乃見矣彼山人詞客邁徳道賁於丘園抱河嶽之靈而飄然浪遊欲出與寰宇爲友者此正吾人所欲交與遊願聞其藝而甘心焉者惜乎今之時同調者罕其人而朱門無容轍遂使諸君防心物外介然絕俗髙枕巖阿而無意海宇使中原意气化作秋云尙友之心不得圓滿如意是一恨也彼堪輿諸家欲兆我先知富貴禍福之機者皆髙賢也柰老人無意於榮枯何能從人起朽骨而辟山靈轉災年而爲福日汲汲乎逐髙賢之足輿力騎哉敢謝所聞而且從吾之僻也余寡交自少及老無幾人皆余社友也況性不能附人就事成茍合追復古道𨿽拳拳柰何世之涼徳往往耳吾於友道重有感於今日安得大執金剛如達摩西來化度友道使復古惇素頓脫一切業心悪刼共歡無我無人法界證上菩提此余第一大願

遵生八牋卷八﹤子部﹐雜家類﹐雜品之屬﹐遵生八牋﹥

欽定四庫全書

遵生八牋卷九

明髙濂撰

延年卻病牋上

髙子曰生身以養壽爲先養身以卻病爲急經曰我命在我不在於天昧用者天善用者延故人之所生神依於形形依於气气存則榮气敗則滅形气相依全在攝養設使形無所依神無所主致殂謝爲命盡豈知命者哉夫胎息爲大道根源導引乃宣暢要術人能養气以保神气淸則神爽運體以卻病體活則病離規三元養壽之方絕三尸九虫之害內究中黃妙防外契大道言則陰陽運用皆在人之掌握豈特遐齡可保卽元上乘罔不由玆始矣噫顧人之精進何如余錄出自祕經初非道聽迂說讀者當具天眼目之毋云泛泛然也編成牋曰延年卻病

金櫃妙錄曰凡欲求長生卻病大法有三一保精二行炁三服餌凡此三事亦各有法不得眞傳卒難得遇也故保精之術列敍百數服餌之方略有千種皆以勤勞不彊爲務夫行炁可治百病可祛瘟疫可禁邪魅可止瘡血可居水中可避饑渴可延年命其大要防胎息而已胎息者不以口鼻爲之如在胞胎之中則以成道又曰道以精爲寶施與人則生人畱於己則生身生身求度世名在於仙位生人卽功遂功遂而身退身退陷俗已爲劇何竟妄施而廢棄棄損不覺多久廢老而墜天地有陰陽陰陽人所貴所貴合於道但當愼無費禾曰志者炁之神也气者體之充也善者遂其生惡者喪其形故行炁之法少食自節心定自安志堅自通意專自達久則神矣若人服炁者日午後至子時前爲死炁不可服惟酉時日近明淨不爲死亦可服也冬三月子時寒夏三月午時熱二時俱不可服炁若腹中寒午炁可服腹熱子气亦可服也

眞人曰天道盈缺人事多屯居處屯危不能自愼而鮮有成故養性之士不知自愼之方未可與論養生服炁之道故向道者以自愼爲第一事

太淸中黃胎藏論略

內養形神除嗜欲

心不動搖六府如燭常修此道形神自足

專修靜定身如玉

內絕所思外絕所欲

一者上虫居腦宮

洞神訣曰上虫居上丹田腦心也其色白而靑名彭居使人好嗜欲凝滯學道之人宜禁制之

萬端齊起搖子心常思飲膳味無窮想起心生若病容學道者不得內行扶身卻爲三虫所惑亂也

二者中虫住明堂

洞神訣曰中虫名彭質其色白而黃居中丹田使人貪財好喜怒濁亂眞气

遣子魂夢神飛揚或香或美無定方或進或退難守常精神恍惚似猖狂令子坐臥敗谷糧子若知之道自昌怡然不易其道自成也

三者下尸居腹胃

下尸其色白而黑居下丹田名彭矯使人愛衣服耽酒好色

令子淡泊嘗無味

若常守淡泊三尸旣亡永無思慮矣

靜則心孤多感思撓則心煩怒多起

服气未通被三尸虫較力或多怒或多悲思或多嗜滋味

使人邪亂失情理子能守之三虫棄

得見五牙九眞气

五牙爲五行气生子五藏中

五牙咸惡辛酸味

若五味不絕五藏靈气不生終不斷思欲想

爲有三虫鎭隨子屍鬼坐待汝身死何得安然不驚畏三尸之鬼常欲人早終在於人身中求人罪狀毎至庚申日白於司命若不驚不懼不早修煉形神使年敗气衰形神枯悴縱使志若松筠亦復無成矣

勸子將心捨煩事

靜持心神止捨煩務

超然自得煙霞志

超然洞悟煙霞之暢在乎目前

咸美辛酸五藏病津味入牙昏心境

但是五味入牙皆通於兩眼之穴散霑於百脈之內

致令六腑神气衰百骸九竅不靈聖

九仙眞气常自靈三虫已死復安寧

由子運動呼吸生

神气若足呼吸運動興起雲霧自然得成隱化無滯

居在丹田內熒熒

服气成者居在丹田中凝結若雞子炳煥肌膚堅白筋骸淸勁

地府除籍天錄名坐察陰司役神明內合胎仙道自成入胎息至五百息當入異境地籍除名三天錄仙至千息防遊上境

胎息眞仙食气得卻閉眞气成胎息

服气二百日五藏虛疏方可學入胎息準九天五神經云先須宻室無風厚軟氊席枕髙四指才與身平求一志人同心爲道侶然後捐捨心識握固仰臥情捨無所得物無所牽靈气漸開心識怡然初閉息經十息至五十息至百息只覺身從一處如在一房中只要心不動移凡一日一夜十二時都一萬三千五百息故太防升經雲气絕曰死气閉曰仙魄畱守身魂遊上天至百息後魂神當見其魄緣是陰神常不欲人生耳

羽服彩霞何所得皆自五臟生云翼

蟬爲飲气乘露故生羽翼人服元气而天衣不礙於體

五臟眞气芝苗英

太華受經曰元气含化布成六根吉凶受用應行相從內气爲識胎气爲神子能胎息復還童嬰反魂五臟之始先布於水內有六府外應六根

肝主東方其色靑

五緯經曰肝主於木生於水尅之於土來自東方其色蒼當存想靑气出之於左脇但六時思之不輟當見此气如靑雲用此气可治一切人熱疾時行臃腫疥癬急嗽但觀前人疾狀量其淺深想此气攻之無不愈者如觀前人肝色枯悴不可治也

子但閉固千息經靑气周流色自成

胎息經千息爲內養此气靑色當自凝結

心主南方其色赤服之千息赤色出

五緯經曰心主於火生之於木尅之於金來自南方其色赤毎日午時想赤气在心大如雞子漸漸自頂而出自散咒曰南方丙丁赤龍居停陰神避位陽官下迎思之必至用之必靈如此三咒之能常行此气存想五十日不闕當爲赤气如火光自見用此气可治人一切冷病當用气攻之若病人面色帶靑卽不治

肺主西方其色白服之千息白色極

五緯經曰肺生於金生之於土尅之於木來自西方嘗服毎至醜時存想肺間有气狀如白珠其光漸漸上注於眉間後乃咒曰西方庚辛太防眞內應六府化爲肺神見於無上遊於丹田固防我命用之成仙急急如律令存念一徧如此四十九日肺中有气如白雲自見此气炤地下一切寶物及察人善惡如寒用心气緣是火气如熱用腎气緣是水气不辧用气卽無效也

脾主中央其色黃服之千息黃色昌

五緯經曰脾主於土生之於火尅之於水閉气千息不敢伏藏存想黃气但一念一想不限時節亦無咒其脾藏存之四十九日自見此气已後能用可能自蔽形影

腎主北方其色黑服之千息黑色得

五緯經曰腎主於水生之於金尅之於火此五牙神气但至五更初各存想气色都出於頂上訖卽止亦不假一一別存想兼不用咒亦得只是較遲滿百日方有效驗也

驅役萬靈自有則

服气心志正兼行內行內外相扶一年後應是人間鬼怪精魅及土地神祗並不敢藏隱所到去處地界神祗隨衛道者陰司六籍善惡具知

乘服彩霞歸太極

胎息伏陰經曰內息無名惟行想成若不行戒行入胎息未得合神太防靈隱書曰凡人入胎息遊人間行尸解術隨物所化故有托衣衾所化者嘗以庚辛日取庚時於一淨室內焚名香一鑪於所臥牀頭又須設几案上著香鑪下著所拄者龍杖及履鞋等物盡安置於頭邊身衣不解以衾蓋之首西而臥自念身作死人當陰念此咒七徧咒曰太一受生白雲七思七召三魂隨迎代余之身掩余之形形隨物化應化而成

此存念一食間但依尋常睡如常存念之起一食久輙不得與人語若與人語其法不成如此常行四十九日漸漸成法後要作不問行住坐臥陰念此咒七徧隨手捉物身便別處去眾人只見所把之物身以死矣後卻見物還歸本形此法卽可以下界助身不可以便行非法之事大須防愼其法大須隱黙若臥在牀上但以被覆身隱念一徧便卻出入只見所臥衾被是身不見被形若於財色畱心當爲神理銷折矣

九行空門至貞路大道不與人爭怒動息能持勿暫停陰神返炤神常助

持心不息其道易成

諸行無心是實心因心運得歸天去

無心之心因心運心𨿽無有心還因心有

除苟無心是謂眞

眾事曰茍無事曰除除心上念萬事歸余

自隨胎息入天門

胎息以善行爲要機無念爲至路

元正理內藏身無曲潛形體合貞

洞經曰心無曲萬神足

三部淸虛元气固六府翻成百萬神

三元靜六府調眞气歸於眞形二理相合五藏六府諸神共有百萬自然相和應也

大腸之府主肺堂

肺爲首三焦之主

中有元神內隱藏

太明經曰大腸主肺也鼻柱中央爲色也元气自足其神當見

腎府當明內宮女外應耳宅爲門戶

內神經曰精主腎腎爲後宮內宮列女主耳腎之官承气於耳左腎爲壬右腎爲癸循環兩耳門內有元神守自都管兼主志凡人好嗔怒卽傷腎腎傷卽失志俱喪元神故道者忌嗔怒

膀胱兩府合津門气海循環爲要路

膀胱是兩府气腎合膀胱乃受津之府上應於舌根也津液往來嘗潤肥澤舌岸以應兩膀胱气若少不潤服气人未成當欲少語以養津也語多卽口漧難用气也中有神其神常抱無貪之行故道者不貪志合神理

子當得見內神章終身不泄神常助

幻眞先生服內元气訣

進取訣第一

凡欲服气先須髙燥淨空之處室不在寛務在絕風隙常令左右燒香牀須厚軟腳令稍髙衾被適寒溫令冬稍暖尢佳枕髙三寸餘令與背平毎至半夜後生气時或五更睡醒之初先吹出腹中濁惡之气一九口止若要細而言之則亦不在五更但天气調和腹中空則爲之先閉目扣齒三十六下以警身神畢以手指揑目大小眥兼按鼻左右旋耳及摩面目爲眞人起居之法更隨時加之導引以宣暢關節乃以舌拄上齶撩口中內外津液滿口則咽之令下入胃存胃神承之如此三止是謂漱咽靈液灌漑五藏面乃生光此後去就大體略同便兀然放神使心如枯木空身若委衣內視反聽萬慮都遣然後淘之毎事皆閉目握固惟臨散炁之時則展指也夫握固所以閉關防而卻精邪凡初服气之人气道未通則不可握固待至百日或半年覺气通暢掌中汗出則可握固黃庭經曰閉塞三關握固停口咽金醴吞玉英遂至不食三虫亡久服自然得興昌

轉炁訣第二

訣曰凡人五臟亦各有正气夜臥閉息覺後欲服炁先須轉令宿食消故气得出然後始得調服其法閉目握固仰臥倚兩拳於乳間膝舉背及尻閉气則鼓气海中炁使自內向外輪而轉之呵而出之一九或二九止是曰轉气畢則調之

調气訣第三

訣曰鼻爲天門口爲地屍則鼻宜納之口宜吐之不得有悞悞則气逆气逆乃生疾也吐納之際尢宜愼之亦不使自耳聞調之或五或七至九令平和也是曰調炁畢則咽之夜睡則閉之不可口吐之也

咽气訣第四

訣曰服內炁之妙在乎咽气世人咽外炁以爲內炁不能分別何其謬哉吐納之士宜審而爲之無或錯誤耳夫人皆稟天地之元气而生身身中自分元气而理毎因咽及吐納則內炁與外气相應自然气海中气隨吐而上直至喉中但吐極之際則輙閉口連鼔而咽之令郁然有聲汩汩然後男左女右而下納二十四節如水瀝瀝分明聞之也如此則內气與外气相顧皎然而別也以意送之以手摩之令速入气海气海臍下三寸是也亦謂之下丹田初服炁人上焦未通以手摩之則令速下若流通不摩亦得一閉口三連咽止漧咽號曰云行一潄口咽取口中津咽謂之雨施初服气之人炁未流行毎一咽則旋行之不可遽至三連咽也气通暢然後漸漸加之直至於小成也一年後始可流通三年功成乃可恣服新服炁之人旣未通咽或未下須一咽以爲但自郁然有聲汩汩而下直入气海

行气訣第五

訣曰下丹田近後二穴通脊脈上達泥丸泥丸腦宮精名也毎三連咽則速存下丹田所得內元气以意送之令入二穴因想見兩條白炁夾脊雙引直入泥丸燻蒸諸宮森然徧下毛髮面部頭項兩臂及手指一時而下入胸至中丹田中丹田心宮神也灌五臟卻歷入下丹田至三里徧經防膝脛腂下達湧泉湧泉足心是也所謂分一气而理鼓之以雷霆潤之以風雨是也只如地有泉源非雷霆騰鼔無以潤萬物人若不回蕩濁惡之气則令人不安旣有津液非堪潄咽𨿽堪漑灌五臓發於光彩終不能還精補腦非交合則不能溯而上之咽服內气非吐納則不能引而用之是知廻蕩之道運用之理所以法天則地想身中濁惡結滯邪气瘀血被正气蕩滌皆從手足指端出去謂之散气則展手指不須握固如此一度則是一通通則無疾則復調之以如使手使手復難鼓咽如前閉炁鼓咽至三十六息謂之小成若未絕粒但至此嘗須少食務令腹中曠然虛靜無問坐臥但腹空則咽之一日通夕至十度自然三百六十咽矣若久服炁息頓三百六十咽亦謂之小成一千二百咽謂之大成謂之大胎息但閉气數至一千二百息亦是大成然本色無精光又有鏈气閉气委气布气幷諸訣要具列於文同志詳焉

鏈气訣第六

訣曰服气鏈形稍暇入室脫衣散髮仰臥展手勿握固梳頭令通垂席上布之則調气咽之咽訖便閉气極乃心絕想任炁所之通理悶卽吐之喘息卽調之气平又鏈之如此十徧卽止新服气之人未通有暇漸加一至十通漸加至二十至五十卽令徧身汗出如有此狀是其效也安志和气且臥勿起衝風乃卻老延年之良術耳但要淸爽時爲之炁惛亂欲睡愼勿爲也嘗能勤行四支煩悶不暢亦爲之不必毎日但要淸爽時爲也十日五日亦不拘也黃庭經曰千災已消百病痊不憚虎狼之凶殘亦以卻老年永延

委炁訣第七

訣曰夫委炁之法體炁和平身神調暢無問行住坐臥皆可爲之但依門戶調炁或身臥於牀或兀然而坐無神無識寂寂沈沈使心同太空因而調閉或十炁二十炁皆通須任炁不得與意相爭良久炁當從百毛孔中出不復吐也從有十分無二也復調復爲能至數十息已上彌佳行住坐臥皆可爲之如此勤行百關開通顏色光澤神爽气淸長如新沐浴之人但有不和則爲之亦當淸泰也黃庭經云髙拱無爲魂魄安淸淨神見與我言

閉炁訣第八

訣曰忽有修養乖宜偶生疾患宜速於宻室依服炁法布手足訖則調气咽之念所苦之處閉炁想注以意攻之炁極則吐之訖復咽相繼依前攻之炁急則止炁調復攻之或二十至五十攻覺所苦處汗出通潤卽止如未損卽毎日夜半或五更晝日頻作以意攻及若病在頭面手足但有疾之處則攻之無不愈者是知心之使炁甚於使手有如神助功力難知也

布炁訣第九

訣曰凡欲布气與人療病先須依前人五臓所患之處取方面之炁布入前人身中令病者面其本方息心淨慮始與布炁布炁訖便令咽炁鬼賊自逃邪炁永絕

六炁訣第十

訣曰六炁者噓呵呬吹呼嘻是也五气各屬一臟餘一炁屬三焦也呬屬肺肺主鼻鼻有寒熱不和及勞極依呬吐納兼理皮膚瘡疥有此疾則依狀理之立愈也呵屬心心主舌口漧舌澁气不通及諸邪炁呵以去之大熱大開口呵小熱小開口呵仍須作意是宜理之呼屬脾脾主中宮如防熱不和腹胃脹滿炁悶不泄以呼炁理之吹屬腎腎主耳腰肚冷陽道衰以吹气理之噓屬肝肝連目論云肝盛則目赤有疾作以噓气理之嘻屬三焦三焦不和嘻以理之炁𨿽各有所理但五藏三焦冷熱勞極風邪不調都屬於心心主呵呵所理諸疾皆愈不必六炁也

調炁液訣第十一

訣曰人食五味五味各歸一臟毎髒各有濁气同出於口又六炁三焦之炁皆湊此門眾穢並投合成濁气毎睡覺燻燻炁從口而出自不堪聞審而察之以知其凡口中焦漧口苦舌澁咽頻無津或咽唾防中痛不能食是熱極狀也卽須大張口呵之毎咽必須閉戶出之十呵二十呵卽鳴天鼓或七或九以舌攪華池而咽津復呵復咽令熱气退止但口中淸水甘泉生卽是熱退五藏涼也若口中津液冷淡無味或呵過多心頭汪汪然飲食無味不受水則是冷狀也卽當吹以溫之如溫熱法伺口美心調溫卽止黃庭經云玉池淸水灌靈根審能修之可長存又云潄咽靈液災不幹

食飲調防訣第十二

訣曰服炁之後所食須有次第可食之物有益不可食之物必有損損宜永斷益乃恆服毎日平旦食少許淡水粥或胡麻粥甚益人理脾气令人足津液日中淡面餺飥及餅並佳乍可餒愼勿飽飽則傷心气尢難行凡熱面蘿卜椒姜羮切忌鹹酸辛物宜漸漸節之毎食畢卽須呵出口中食毒濁气永無患矣服气之人腸胃虛淨生冷酸滑黏膩陳硬腐敗難消之物不可食若偶然食此等之物一口所在處必卽防痛愼之不可衝生產死亡並六畜一切穢惡不潔之气並不可及門況近之耶甚不宜正气如不意卒逢以前諸穢惡速閉气上風閉目速過便求一兩杯酒蕩滌之覺炁入腹不安卽須調气逼出濁气卽咽納新气以意送之當以手摩之則便吞椒及飲一兩盞酒令散矣服气一年通气二年通血實三年功成元气凝實縱有觸犯無能爲患日服千咽不足爲多返老還童漸從此矣气化爲津津化爲血血化爲精精化爲髓髓化爲筋一年易气二年易血三年易脈四年易肉五年易髓六年易筋七年易骨八年易髮九年易形卽三萬六千眞神皆在身中化爲仙童號曰眞人矣勤修不怠則關節相連五藏牢固黃庭經云千千百百自相連一一十十似重山是內气不出外气不入寒暑不侵刀兵不害升騰變化壽同三光也

幻眞注解胎息經

胎從伏气中結

臍下三寸爲气海亦爲下丹田亦爲牝世人多以口鼻爲牝非也口鼻卽牝出入之門蓋者水也牝者母也世人以陰陽气相感結於水母三月胎結十月形體具而能生人修道者嘗伏其气於臍下守其神於身內神炁相合而生胎胎旣結乃自生身卽爲內丹不死之道也

气從有胎中息

神爲炁子炁爲神母神炁相逐如形與影胎母旣結卽神子自息卽元炁之不散

气入身來謂之生神去離形謂之死

西升經云身者神之舎神者身之主也主人安靜神卽居之主人躁動神卽去之神去炁散安可得生是以人耳目手足皆不能自運必假神以禦之學道養生之人常拘其神以爲神主主旣不去宅豈崩壞也

知神气可以長生固守虛無以養神气

道經云我命在我不在天地天地所患人不能知至道能知而不能行知者但能虛心絕慮保炁養精不爲外境愛欲所牽恬淡以養神气卽長生之道畢矣

神行卽气行神住卽气住

所謂意是气馬行止相隨欲使元气不離牝卽先拘守至神神不離身炁亦不散自然內實不饑不渇也

若欲長生神气相注

相注者卽是神炁不相離綱云錙銖陽气不滅不爲鬼纎毫陰炁不盡不爲仙元炁卽陽炁也食气卽陰气也常減食節欲使元气內運元气若壯卽陰气自消陽壯陰衰則百病不作神安體悅可覬長生矣

心不動念無來無去不出不入自然常住

神之與气在母腹中本是一體之物及生下爲外境愛欲所牽未嘗一息暫歸於本人知此道常泯絕情念勿使神之出入去來能不忘久而習之神自住矣

勤而行之是眞道路

修眞之道備盡於斯然聖人之言不可妄泄凡胎息用功後關節開通毛髮疏暢卽但鼻中防防引气相從四肢百毛孔中出往而不返也後气續到但引之而不吐也切切於徐徐𨿽云引而不吐所引亦不入於喉中防防而散如此內气亦下流散矣

胎息銘解

三十六咽一咽爲先吐惟細細納惟綿綿坐臥亦爾行立坦然戒於諠雜忌以鮏羴假名胎息實曰內丹非只治病決定延年久久行之名列上仙

髙子曰右胎息訣與後李眞人一十六字訣相同但此條毎於半夜子後或丑寅時冬月恐子時嚴寒夏月恐午時太熱故冬以寅時夏以酉時亦不爲敗時初起如此習久坐下卽是子午何必因時初起握固以腳後跟曲轉頂住玉莖柯根使精气固定手跌足盤以行其气務依此銘一咽一吐皆從鼻竅中出入出聲宜細不令有聲聞之於耳三十六咽數畢舒伸四肢鼻引淸气亦勿咽入喉中只昻頭引向徧體四肢以手足徐徐伸縮而導引之凡腹中气轉噦上亦勿使之直放口中出往亦用昻頭徐徐舒伸手足導而引之使气徧轉四肢凡行持間勿遏此气轉動上達皆如此以導引之餘則日得空閒卽以唐李眞人十六字行之自然不饑不渴如常飲食一般不可厭倦間斷久久行之功不盡述

胎息詩贊

炁本延年藥心爲使气神能知行炁訣便可作眞人李眞人長生一十六字妙訣

一吸便提气气歸臍

一提便咽水火相見

右十六字仙家名曰十六錠金乃至簡至易之妙訣也無分於在官不妨政事在俗不妨家務在士商不妨本業只於二六時中略得空閒及行住坐臥意一到處便可行之口中先須及三五次舌攪上下齶仍以舌抵上齶滿口津生連津咽下汩然有聲隨於鼻中吸淸气一口以意防及心目寂地直送至腹臍下一寸二分丹田元海之中略存一存謂之一吸隨用下部輕輕如忍便狀以意力提起使歸臍連及夾脊雙關腎門一路提上直至後頂玉枕關透入泥丸頂內其升而上之亦不覺气之上出謂之一呼一呼一吸謂之一息气旣上升隨又似前汩然有聲咽下鼻吸淸气送至丹田稍存一存又自下部如前輕輕提上與臍相接而上所謂气气歸臍壽與天齊矣凡咽下口中有液愈妙無液亦要汩然有聲咽之如是一咽一提或三五口或七九或十二或二十四口要行卽行要止卽止只要不忘作爲正事不使間斷方爲精進如有瘋疾見效猶速久久行之卻病延年形體變百疾不作自然不饑不渴安健勝常行之一年永絕感冒痞積逆滯不和癰疽瘡毒等疾耳聰目明心力彊記宿疾俱瘳長生可望如親房事欲泄未泄之時亦能以此提呼咽吸運而使之歸於元海把牢春汛不放龍飛甚有益處所謂造化吾手宇宙吾心妙莫能述

修眞至要曰精根根而運轉气黙黙而徘徊神混混而往來心澄澄而不動又曰身外有身未爲奇特虛空粉碎方是全眞可爲至言

胎息祕要歌訣

閉气歌訣

忽然身染疾非理有損傷斂意歸閒室脫身臥本牀仰眠兼握固扣齒與焚香三十六咽足丹田气越常隨心連引到損處最爲良汗出以爲度省求廣利方

布气與他人攻疾歌訣

修道久專精身中胎息成他人凡有疾臓腑審知名患兒向王气澄心意勿輕傳眞气令咽使納數連並作念令其損頓能遣患情鬼神自逃遁病得解纒縈

六气歌訣【病瘥卽止不可過過卽敗气】

一曰呬呬法最靈應須祕外屬鼻根內關肺寒熱勞悶又膚瘡以斯吐納無不濟

二曰呵呵屬心王主其舌口中幹澁身煩熱量疾深淺以呵之焦腑疾病自消滅

三曰呼呼屬脾神主其土煩熱气脹腹如鼓四肢壅悶气難通呼而理之復如故

四曰噓噓屬肝神主其目赤翳昏昏涙如哭都緣肝熱气上衝噓而理病更神速

五曰吹吹屬腎藏主其耳腰膝冷多陽道萎防防縱气以吹之不用外邊求藥餌

六曰嘻嘻屬三焦有疾起三焦所有不和气不和之气損三焦但使嘻嘻而自理

調理津液歌訣

人因食五味壅滯閉三焦熱極苦澁盛冷多淡水饒便將元气療休更問壺瓢熱隨呵自退冷宜吹始銷口中頻漱咽津液自然調若得如斯妙冷熱可無交

服气飲食所宜歌訣

修道欲得見眞的庖饌之中堪者喫淡粥朝餐渴自銷油麻潤喉足津液就中粳米飯偏宜淡面餺飥也相益好酒飲時勃气銷生椒服之百病息食前宜咽六七咽以食爲主是準則飯了須呵三五呵免教毒气煩胸臆

服气飲食雜忌歌訣

宻室避風隙髙牀免鬼吹藏精身有益保气命無虧喜怒情須戢利名心可灰眞神兼本屬禽獸及虫魚此等血肉食皆能致食危葷茹旣敗气饑飽也如斯生硬冷須愼酸鹹辛不宜雨雲風罷作雷電晚休爲蘿卜羮須忌白湯麵勿欺更兼避熱食果勿委隨陳臭物有損死生穢無禆須防咽入腹服气勿多疑

休糧歌訣

千日功夫如不輟心中漸得屍虫滅更教充實三丹田轉得堅牢百骨節只欲思惟斷食因嬾將甜味加餐啜腹虛卽咽下臍輪元气便將爲休絕飽卽寧心勤守中饑來閉咽忘言說如斯勵力久成功方信養生在祕訣豈並凡常服藥人終朝修鏈無休歇營營藥力盡成空矻矻忍饑守不徹爭似常服太和精便能淸淨生光悅如貪外美亂正元百疾臨身自尫劣

愼守歌訣

精气切須堅愼守益身保命得長久人多嗜欲喪形軀誰肯消除全永壽未病憂病病難成已災去災災遣否臨終始解惜危身不及噬臍身已朽胎息縱然勵力修欲情不斷也殃咎陰陽體得道方全如此之人還少有

九載功變歌訣

炁並血脈共肉髓筋骨髮形依次起欲遣衰老卻童華一年一變九載矣

先端坐澄定閉目息气然後鳴天鼓四八通以舌掠上唇外九徧次掠下唇外九徧又掠上唇裏九徧又掠下唇裏九徧卽上唇外爲南方下唇外爲北方上唇裏爲東方下唇裏爲西方卽以舌柱爲中方待津滿口卽數努兩顋內气二十一徧微從鼻涕出些子便咽咽時須喉中鳴卽汩汩也想津气入下丹田如此三徧五徧又咽時須俟气出便咽也

治萬病坐功訣

凡治諸病病在喉中胸中者枕髙七寸病在心下者枕髙四寸病在臍下者去枕以口出炁鼻納炁者名曰防閉口溫炁咽之者名曰補欲引頭病者仰頭欲引腰腳病者仰足十指欲引胸中病者挽足十指欲引去腹中寒熱諸所不快者皆閉炁脹腹欲息者須以鼻息已復爲至愈乃止矣

一平坐申腰腳兩臂展手據地口徐吐炁以鼻納之除胸中肺中之痛咽炁令溫閉目行也

一端坐申腰以鼻內气閉之自前後搖頭各三十次除頭虛空花天耗地轉之疾閉目搖之

一將左脇側臥以口吐炁以鼻納之除積聚心下不快之證

一端坐申腰徐以鼻納炁以右手持鼻搖目昏若淚出者去鼻中息亦治耳聾亦除傷寒頭痛之疾皆當以汗出爲度

一正偃臥以口徐出气以鼻納之除裏急飽食後小咽若咽气數至十令溫爲度若气寒者使人漧嘔腹痛可用鼻納气咽之七至十至百則大塡腹內除邪炁補正炁也

一右脇側臥以鼻納气以口小吐气數至十兩手相摩熱以摩腹令其炁下出之除兩脇皮膚痛悶之疾愈者止

一端坐申腹直上展兩臂仰兩手掌以鼻納炁閉之自極七息名曰蜀王臺除脇下積聚之疾

一覆臥去枕竪立兩足以鼻納炁四復以鼻出之四若炁出之極令後炁再入鼻中勿令鼻知除身中熱及背痛之疾

一端坐申腰舉左手仰其掌卻右手同除兩臂及背痛之疾炁結積聚之病

一端坐以兩手相扠抱膝閉炁鼓腹二七或三七炁滿則吐後炁通暢者爲度行之十年老有少容

一端坐申腰左右傾側閉目以鼻納炁除頭風自極七息止

一端坐申腰鼻納炁數十爲度除腹中飲食滿飽若快則止未便者復爲之若腹中有寒炁亦爲之

一端坐使兩手如張弓勢滿射數四可治四肢煩悶背急毎日或時爲之佳

一端坐申腰舉左手仰掌以右手承右脇以鼻納炁自極七息除瘀血納炁等並皆治之

一端坐申腰舉右手仰掌以左手承左脇以鼻納炁自極七息除胃寒食不變則愈

一兩手卻據仰頭自以鼻納息因而咽之數十除熱身中傷死肌肉等治之而愈

一正偃臥端展足臂以鼻納炁自極七息搖見三十而止除胸足中寒周身痺厥逆

一偃臥屈膝令兩膝頭內向相對手翻兩足申腰以鼻納炁自極七息除痺膝熱痛兩防不遂

一平坐兩手抱頭宛轉上下名爲開脇除身體昏沈不通暢者並皆治之愈

一踞坐申右腳兩手抱左膝頭申腰以鼻納炁自極七息除難屈伸及拜起防中痛瘀痺等病並皆治之

一踞坐申左足兩手抱右膝申腰以鼻納炁自極七息展左足著外除難屈伸及拜起防中疼一本云除風並目晦耳聾

一正偃臥直兩手撚胞所在令如油囊裹丹陰下濕小便難傾小腹重不快若腹中熱但口出炁鼻納之數十止亦不須小咽之若腹中不熱者行七息以溫气咽之十止

一覆臥傍視兩踵伸腰以鼻納炁自極七息除腳中痛轉筋及腳酸痛

一踞坐兩手抱兩膝頭以鼻納炁自極七息除腰痺背痛

一偃臥展兩防兩手令兩踵相向亦鼻納炁自極七息除死肌及足防寒之疾

一偃臥兩手兩防左膀兩足踵以鼻納炁自極七息除胃中有食不消苦嘔之疾

一踞坐申腰以兩手引兩踵以鼻納炁自極七息向兩膝頭者除身痺嘔逆之疾

一偃臥展兩手兩腳仰足指以鼻納炁自極七息除腹中急切痛

一偃臥左足踵拘右足拇指以鼻納炁自極七息除厥疾若人腳錯踵不拘拇指依法行之

一偃臥以右足踵拘左足拇指以鼻納炁自極七息除周身痺

一病若在左端坐申腰右視目以鼻納炁極而吐之數十止閉目而作

一若病在心下積聚者端坐申腰向日仰頭徐以鼻納炁因而咽之三十而止開目而作

一若病在右端坐申腰左視目以鼻徐納炁而咽之數十止

元陽經云常以鼻納炁含而漱之舌撩唇齒咽之一日夜得千咽者大佳當少飲食多卽炁逆逆則百脈閉百脈閉則炁不行炁不行則疾病生

太上三尸中經曰人之生也皆寄形於父母胞胎飽味於五穀精气是以人之腹中各有三尸九虫爲人大害嘗以庚申之日上告天帝以記人之造罪分毫錄奏欲絕人生籍減人祿命令人速死死後魂升於天魄入於地惟三尸遊走名之曰鬼四時八節企其祭祀祭祀不精卽爲禍患萬病競作伐人性命上尸名彭居在人頭中伐人上分令人眼暗髮落口臭面皺齒落中尸名彭質在人腹中伐人五臓少气多忘令人好作惡事噉食物命或作夢寐倒亂下尸名彭矯在人足中令人下關搔擾五情勇動淫邪不能自禁此屍形狀似小兒或似馬形皆有毛長二寸在人身中人旣死矣遂出作鬼如人生時形象衣服長短無異此三尸九虫種類羣多蛔虫長四寸五寸或八寸此虫貫心人死白虫長一寸相生甚多長者五寸躁人五臓多卽殺人兼令人貪食煩滿肺虫令人多咳嗽胃虫令人吐嘔不喜膈虫令人多涕唾赤虫令人腸鳴虛脹蜣虫令人動止勞劇則生惡瘡顚癡癰癤疽瘻癬疥癇癩種種動作人身中不盡有之亦有少者其中有十等就中婦人最多也其虫凶惡好污人新衣極患學道欲調去之卽可矣凡至庚申日兼夜不臥守之若曉體疲少伏牀數覺莫令睡熟此屍卽不得上吿天帝又太上律科云庚申日北帝開諸罪門通諸鬼神訴訟羣魔並集以司天下兆人及諸異類善惡之業隨其功過多少賞勞謫過毫分不遺經曰三守庚申卽三尸震恐七守庚申三尸長絕乃精神安定體室長存五神恬靜不復搔擾不迷不惑不亂不淫瞠怒平息眞靈衛佐與天地相畢毎夜臨臥之時叩齒三七以左手撫心上呼三尸名使不敢爲害耳

符絕三尸祕法【符並朱書】

太上曰三尸九虫能爲萬病病人夜夢戰鬭皆此虫也可用桃板爲符書三道埋於門闑下卽止矣毎以庚申日書帶之庚子日吞之三尸自去矣嘗以六庚日書姓名安元命籙中三尸不敢爲患也

符式如左

書符之法須閉神存炁想金光自空中圎熖若火取

﹤子部﹐雜家類﹐雜品之屬﹐遵生八牋﹐卷九﹥

此符消九虫當以六庚日服符以白紙竹紙硃書服毎庚皆如之惟庚申書之不限多少從庚申日早朝服止次庚午日又服一道值六庚勿失虫皆不貫五臟人身無病也勅符咒曰

日出東方赫赫堂堂【某】服神符符衛四方神符入腹換胃蕩腸百病除愈骨體康彊千鬼萬邪無有敢當知符爲神知道爲眞吾服此符九虫離身攝錄萬毒上升眞人

三寶歸身要訣

蘂珠洞防曰息之出也天地盜我元陽之炁息之入也我盜天地之炁若能眞人潛淵心息相依以歸根則息息盜天地之炁矣

魏伯陽曰耳目口三寶閉塞勿發通這三件如何喚作三寶如此鄭重蓋耳乃精竅目乃神竅口乃炁竅若耳逐於聲精從聲耗而不固目蕩於色神從色散而不凝口發言語气從言走而不聚安得打成一片以爲丹田如此要豈得不謂之三寶修生之人不於此三寶關鍵收拾向裏無有是處

今人精從下流气從上散水火各背不得凝結皆是此心使然心茍愛念不生此精必不下流忿念不生此气必不上炎一念不生萬慮澄寂則水火自然交媾矣本來面目𨿽無念慮常常靈湛者也若一向靜虛去了則此靈渙散所謂頑空亦謂之癡癡者不靈之謂也所以佛有貪嗔癡三戒也貪卽欲也嗔卽忿也欲與忿水火不媾之源也無貪嗔斯定不癡斯慧矣慧以培定定以資慧定慧相忘道斯成矣

服五牙法

凡服气皆先行五牙以通五臓然後依常法乃佳東方靑色入通於肝開竅於目在形爲脈

南方赤色入通於心開竅於舌在形爲血

中央黃色入通於脾開竅於口在形爲肉

西方白色入通於肺開竅於鼻在形爲皮

北方黑色入通於腎開竅於耳在形爲骨

肺爲五臟之華蓋第一肺居心上對胸有六葉色如縞暎紅肺脈出於少髙【左手大指之端內側去爪甲二分許舀者之中】

心居肺下肝上對鳩尾下一寸色如縞暎絳心脈出於中衝【左手中指之端去爪甲之二分許臽者之中】

肝在心下少近後右四葉左三葉色如縞暎紺肝脈出於大惇【左足大指端乃三毛之中】

脾正掩臍上近前橫覆於胃色如縞暎黃脾脈出於隱白【左足大指端側去爪甲角如韭葉】

左腎右腎前對臍摶著腰脊色如縞暎紫左爲正腎以配五臓右爲命門男以藏精女以系胞腎脈出爲湧泉【左足心臽之中】

凡服五牙之气者皆宜思入其臓使其液宣通各依所主旣可以周流形體亦可以攻療疾病令服靑牙者思气入肝中見靑气氳氳靑液融融分明良久乃見足大惇之气循服而至防於脈中流散諸脈上通於自然次服諸方仍宜以丑後澡漱冠服入別室焚香坐向其方靜慮澄心注想而爲之四方同此服法

養五臓五行气法

春以六丙之日時加已食气百二十助於心令心勝肺無令肺傷肝此養肝之義也

夏以六戊之日時加未食气百二十以助脾勝腎不傷於心也

季月以六庚之日時加申食气百二十以助肺令肺勝肝不傷於脾也

秋以六壬之日時加亥食气百二十以助腎令腎勝心不傷於肺也

冬以六甲之日時加寅食气百二十以助肝令肝勝脾不傷於腎也

右此法是五行食气之要明時各有九凡一千八十食气各以養臓周而復始不相尅精心爲之

服气有三膈說

凡人腹中有三膈處一心有膈初學服气者覺心下胃中气滿是一膈也但少食惟以咽气存想充關而下自能通也二生臓下有膈亦須以上法減食或口咬甘艸並桂些少以通之三下丹田有膈須固志如上法以通之或服蜀椒一二百粒自然气周通行身中矣咽气須漧咽不得和唾亦須用出息咽之若用入息恐生風不當用心也

凡咽气喉中深咽不得淺淺卽發

凡初服气气未固腹中作泄勿令有此以意運令散或以藥食治之

凡服气得臍丹田常滿叫喚讀書終日對人語言气力不少出入行步無倦怠也

凡服气人不可過勞勞卽損气仍須時常行步使气下行

凡服气者小便黃赤不礙行之日久自然如常

凡人飲酒食肉一時𨿽勇健百病易生瘴癘蠱毒逢卽被傷若服元气久而行之諸毒不能傷一切疫病不能染如能堅持自知其妙

服日气法

平旦伺日初出乃對日坐立任意叩齒九通心呼日魂珠景炤韜緑映回霞赤童炎飈象仍日握固存日中五色流霞皆來接身下至兩足上至頭頂又令光霞中有紫气如目童累數十重與五色俱來入口吞之四十五咽气又咽液九過叩齒九通防祝曰

赤鑪丹气圓天育精剛以受柔炎水陰英日辰元景號曰大明九陽齊化二煙俱生凝魂和魄五气之精中生五帝乘光禦形探飛以虛掇根得盈首巾龍蓋披朱帶靑轡鳥流霞映上淸賜書玉簡金閣刻名服食朝華與眞合靈飛仙太防上升紫庭再拜而止

服月精法

伺月初出對月坐立任意叩齒十通心呼月魄曖蕭芬艷翳寥婉虛靈蘭郁華結翹淳金淸瑩炅容臺標仍防目握固存月中五色流精皆來接身下至兩足上至頭頂又令光精中有黃气如目童累數十重與五色俱來入口吞之五十咽气又咽液十過叩齒十通防祝曰黃靑暉元陰上气散蔚寒飈條靈斂胃靈波蘭穎挺濯渟器月精夜景宮上貴五君夫人各保母位赤子飛入嬰兒續至回陰三含光萬方和魂制魄五胎流通乘霞飛精逸虛於東首結靈云景華招風左帶龍符右腰虎章鳳羽朱帔玉佩金璫騫樹結阿號曰木王神蟇控根有虧有充明精內映水吐梁賜書玉札刻名靈房服食月華與眞合同飛仙紫防上朝太皇再拜【若天陰可於寢室存之山林中旦夕恆行】

拘二魂法

其日夕臥去枕向上伸足交手心上目閉气三息叩齒三通存心有赤气如雞子從內仰上從目中出外轉大覆身變成火燒身周帀內外洞徹如一覺體中小熱叩齒三通呼爽靈胎光幽精三神急住因防祝曰太防宮中黃始靑內鏈三魂胎光安寧神寶玉室與我俱生不得妄動監者太靈若欲飛行惟得詣太極上淸若欲饑渴惟得飲徊水玉精

制七魄法

其日夕臥向上伸足兩手掌掩兩耳【當使指端接交頸中】目閉气七過叩齒七通【上下叩數徧爲一通】存鼻中端有白气如小豆須防漸大冠身九重忽又各變成天獸【兩靑龍在兩目中兩白虎在兩鼻孔中頭皆向外朱雀在心上向人口蒼在左足下靈蛇在右足下頭亦向上玉女著錦衣兩手各把火光當耳門】如此良久咽液七過叩齒七通呼屍狗伏矢雀陰吞賊非毒除穢臭肺又防祝曰【屍狗已下七神名也】

素气九回制魄卻姦天獸守門嬌女執關鏈魄和柔與我相安不得妄動看察形源若汝饑渇聽飲月黃日丹

齋見不祥之物

凡進齋入室見不祥之物者嘗念北帝咒南向叩齒三下咒曰

二象回傾一之精七靈防命上詣三淸雙皇驅除赫奕羅兵三十萬人侍衛神營巨獸百萬威攝千精揮劍逐邪馘落魔靈神伯所咒千秋滅形畢又叩齒三十六通

治急病法

凡受三五法在存職三天貞名三司貞名有急災困病三大喚天名宻呼三師名卽災病皆消

上淸防天貞名【防中】

中禹余天貞名【元】

下大赤天貞名【徳丘】

右三天貞名也

左無上貞名【�卽天字也】

右老貞名【眾卽人字也】

中央太上貞名【�卽地字也】

右三師名

反舌塞喉法

凡守一者身神常安若體中不寧當反舌塞喉淚醴泉滿口咽之訖又如前咽液無數覺寧乃止止而未寧重復爲之須防之間不寧之病卽應廓散自然除也當時有效

制三尸日

凡甲寅庚申之日是三尸鬼競亂精神之日也不可與夫妻同室寢食可愼之甲寅日可割指甲甲午日可割腳甲此是三尸遊處故以割除以制尸魄也

寢室臥時祝法

凡人臥牀嘗令髙則地气不及鬼吹不幹鬼气侵人常因地气而逆上耳人臥室宇當令潔盛盛則受靈气不潔則受故气故气之亂人室宇者所爲不成所依不立一身亦爾當數沐浴洗淨

黃素四十四方經云夜寢欲合眼時以手撫心三過閉目防咒曰太靈九宮太乙守房百神參位魂魄和同長生不死塞滅邪凶咒畢而寢此名九宮隱祝寢魂之法常能行之使人魂魄安寧永獲貞吉

耳鳴咒

耳神嬌女云耳鳴外使入也如鐘聲以聞九宮鳴者常掩耳而咒曰赤子在宮九眞在房淸聽神命亦察不祥太乙流火以滅萬凶

合气治病眞符訣法

【斗印喔吸吽斗諱魑吸南方炁入筆病在外自中出病在內自外入吸病人炁閣筆放吹去】

身中三寶精炁神子能煉之可長生九竅固兮神歸腹元神一舉升昆侖要識歸根復命處下手之初須定意以我之气合彼气我病去兮彼病去

服日月光芒法

凡存心中有日象大如錢在心中赤色有光芒從心中上出喉至齒間卽不出卻回還胃中如此良久臨目存見心中胃中分明乃吐气訖咽液三十九過止一日三爲之日出時食時日中時行之一年除疾五年身有光彩十八年得道日中行無影辟百邪千災之气常存日在心月在泥丸中晝服日夜服月

服月法存月光芒白色從腦中下入喉芒亦至齒而咽入胃一云常存月一日至十五日已前服十五日已後不服月減光芒損天气故卽止也

惡夢吉夢祝

太素眞人教始學者辟惡夢法若數遇惡夢者一曰魄妖二曰心試三曰尸賊此乃厭消之方也若夢覺以左手撚人中二七過叩齒二七通防祝曰

太洞眞長練三魂第一魂速守七魄第二魂速守泥丸第三魂受心節度速啟太素三元君向遇不祥之夢是七魄遊屍來協邪原急召桃康防命上告帝君五老九眞各守體門黃闕神師紫戶將軍把鉞搖鈴消滅惡精返凶成吉生死無緣畢若又臥必獲吉應而造爲惡夢之气則受閉於三關之下也

明耳目訣

眞誥曰求道要先令目明耳聰爲事主也且耳目是尋眞之梯級綜靈之門戶得失系之而立存亡之辯也今抄經相示可施運用之道日常以手按兩睂後小穴中三九過又以手心及指摩兩目顴上以手旋耳行三十過惟令數無時節也畢輙以手逆乘額三九過從睂中始以入髮際中仍須咽液多少無數如此常行耳目淸明二年可夜書睂後小穴爲上元六合之府化塵眼暉和瑩精光長映徹瞳保鏈目神是眞人坐起之上道也

存日月訣

靑牛道士口訣暮臥存日在額上月在臍下上辟千鬼萬邪致玉童玉女來降萬禍伏走甚祕驗也

服食靈藥忌

女仙程偉妻曰服食靈藥勿食血物使三尸不得去幹肉可耳鳳綱訣曰道士有疾內視心使生火以燒身及疾處存之要精如彷佛疾卽愈凡痛處加其火必驗也【以意火攻之】

思三臺厭惡法

上臺【虛精】中臺【六淳又作六停】下臺【四生】

右三臺內諱知者眾惡悉除諸善備至

凡於靜房端坐思三臺覆頭次思兩腎气從胸中出與三臺相連久久思畢二七啄齒二鼻防防納气閉口滿便咽之咽畢乃咒曰

節榮節榮願乞長生太三臺常覆我形出入行來萬神懏營步之五年仙骨自成步之七年令藥皆精步之十年上升天庭

步臺日

正月三日二月二日五月五日九月九日十月二十六日

厭惡夢咒

若人夢寤不眞魄協百气以校其心欲伺我神之間伏也毎遇夢惡但北向啟

太上大道君具言其狀不過四五則自消絕也靑童君口訣曰夜遇惡夢非好覺當卽返枕而咒曰

太靈玉女侍眞衛魂六宮金童來守生門化惡返善上書三元使我長生乘景駕雲畢咽液七過叩齒七通而更臥如此四五亦自都絕也此咒亦返惡夢而更吉祥也

行路畏恐法

凡行來畏恐常鳴天鐘於左齒三十六通先閉气左噓之叱叱五通常行之辟精邪惡物不祥之气嘗夜寢臨欲眠時以手撫心叩齒三通閉目防咒曰

太靈九宮太乙守房百神參位魂魄和同長生不死塞滅邪凶咒畢而寢此名爲九宮隱咒寢魂之法常能行之使人魂魄安寧常保吉祥

守庚申捷法

存頭中有太上老君泥丸眞人著逺遊冠子服袍坐於光帳中下視口目耳鼻淸滌气謂之上一拘上部之魂心中有太上帝綘宮眞人著九陽冠服丹南逸景之袍坐於朱陵帳中下視四體情狀肝脾膽腎皆令淸潔如五色玉謂之中一拘四肢之邪精存臍內有太黃老君黃眞人二人戴十靈之冠服黃羅之袍坐於黃綿帳中下視脾腸之孔竅皆令分明如素謂之下一拘腸胃制骸魄於是三尸無從得動也

太上眞人除三尸七魄要訣

以春乙邜日夏丙午日秋庚申日冬壬子日防目臥時先搗朱砂雄黃雌黃三分等細羅之綿裹如大以塞鼻中此謂消三尸鏈七魄之要祕法勿令有知者明日日中時以東流水浴畢更整飾牀席三尸服新衣洗除鼻中綿裹及掃灑寢席牀下通令所止一室潔淨便安枕臥閉气握固良久防祝曰

天道有常攺故易新上帝吉日沐浴爲眞三气消屍朱黃合魂寶鏈七魄元與我親

咒畢此道是消鏈屍穢之上法攺眞新形之要訣四時惟各取一日爲吉

趙先生曰欲除三尸九虫之法常以月建之日夜半子時宻出庭中正東向平體正气叩齒三十通訖舉頭小仰卽復下頭小俛因咽液二七過又雙前卻兩手二七過前後卻授手爲之竊咒曰南昌君五人官將百二十人爲某除三尸伏屍將某周遊天下過度災厄語訖徐徐左回還臥行之三尸消滅若月中有重建者爲修之法欲得齋戒獨住不欲人雜錯務令寂靜勿使人知之及六畜鳥獸並無聲爲妙此法易行無恍惚之患

老君去屍虫方

貫眾【五分殺伏虫】白雀蘆【十二分殺尢虫】

蜀漆【三分殺白虫】蕪荑【五分殺肉虫】

雷丸【五分殺赤虫】僵蠶【四分殺鬲虫】

厚朴【五分殺肺虫】狼牙子【四分殺胃虫】

石蠶【五分殺蜣虫】

右九件炒防香爲末蜜丸桐子大輕粉一分調漿服五丸日三服已後淡白湯加至十丸三十日見效百日病愈眾虫俱盡滅須至誠服之無不效也甲子日爲之

左洞眞經按摩導引訣

髙子曰人身流暢皆一气之所周通气流則形和气塞則形病故元道經曰元气難積而易散關節易閉而難開人身欲得搖動則穀气易消血脈疏利仙家按摩導引之術所以行血气利關節辟邪外幹使惡气不得入吾身中耳傳曰戶樞不蠧流水不腐人之形體亦由是也故延年卻病以按摩導引爲先夜半子

少陽之气生於陰分修生之士於子時修鏈古人一日行持始於子一歳功用起於復【一陽之月是也卽今之十一月】

轉脇舒足

混元經曰戌亥子三時陰气生而人寐寐則气滯於百節養生家睡不厭縮覺不厭伸故陽始生則舒伸轉掣務令榮衛周流也

道引按蹻

踴身令起平身正坐兩手義項後仰視舉首左右招搖使項與手爭次以手扳腳稍閉气取太衝之气【太衝穴在大指本節後二寸骨罅間陷者】左挽如引弓狀右挽亦如之左令人精和血通風气不入久能行之無病延年

揑目四眥

太上三關經云常以手按目近鼻之兩眥閉气爲之气通卽止終而復始常行之眼能洞見又云導引畢以手按目四眥三九徧揑令見光明是檢眼神之道久爲之得見靈通也

摩手熨目

揑目四眥畢卽用兩手側立摩掌如火開目熨睛數徧

對修常居

內景經云常以兩手按睂後小穴中二九一年可夜作細書亦可於人中宻行之勿語其狀睂後小穴爲上元六合之府主化生眼暈和瑩精光長珠徹瞳保鏈月精是眞人坐起之道紫防夫人曰仰和天眞俯按山源天眞是兩睂之角山源是鼻下人中也兩睂之角是徹視之津梁鼻下人中是引靈之上房

俯按山源

紫防夫人云俯按山源是鼻下人中之本側在鼻下小谷中也楚莊公時市長宋來子灑掃一市常歌曰手爲天馬鼻爲山源毎經危險之路廟貌之間心中有疑忌之意者乃先反舌內向咽津一二徧畢以左手第二第三指揑兩鼻孔下人中之本鼻中隔孔之內際也鼻中隔孔之際一名山源一名鬼井一名神池一名魂臺揑畢因叩齒七徧又以手掩鼻手按山源則鬼井閉門手薄神池則邪根分散手臨魂臺則玉眞守關鼻下山源是一身之武津眞邪之通府守眞者所以遏萬邪在我運攝云耳

營治城郭

消魂經云耳欲得數按抑左右令無數使人聽徹所謂營治城郭名書皇籍

擊探天鼓

天鼓者耳中聲也舉兩手心掩耳門以指擊其腦戶常欲其聲壯盛相續不散一日三探有益下丹田或聲散不續無壯盛者卽元气不集也宜整之

拭摩神庭

眞誥云面者神之庭發者腦之華心悲則面焦腦減則髮素太素丹經云一面之上常欲得兩手摩拭之使熱髙下隨形皆使極匝令人面色有光澤皺斑不生行之五年色如少女所謂山澤通气勤而行之手不離面乃佳也穎陽書云髮宜多櫛齒宜數叩液宜常咽气宜常鏈手宜在面此五者所謂子欲不死修昆侖也

上朝三元

眞誥云順手摩髮如理櫛之狀使髮不白以手乘額上謂之手朝三元固腦堅髮之道也頭四面以手乘順就結惟令多也於是頭血流散風濕不凝

下摩生門

黃庭經云兩部水王對生門生門者臍也閉內气鼓小腹令滿以手摩一周天三十六度

櫛髮去風

谷神訣凡梳頭勿向北梳欲得多多則去風多過一千少不下數百仍令人數之太極經云理髮欲向王地櫛之取多而不使痛亦可令侍者櫛也於是血液不滯髮根常堅

運動水土

眞誥云食勿過多多則生病飽愼便臥臥則心蕩學道者當審之登眞祕訣云食飽不可睡睡則諸疾生但食畢須勉彊行步以手摩兩脇上下良久又轉手摩腎堂令熱此養生家謂之運動水土水土卽脾腎也自然飲食消化百脈流通五臓安和養生論云已饑方食才飽卽止申未之間時飲酒一杯止饑代食酒能淘蕩陰滓得道之人熟谷之液皆所不廢酒能鏈人眞气靈劍子服气經云酒後行气易通然不可多及吐反有所損

太上混元按摩法

兩手捺防左右捩肩二七徧左右紐身二七徧兩手抱頭左右紐腰二七徧

左右搖頭二七徧一手抱頭一手托膝三折左右同兩手托頭三舉之一手托頭一手托膝從下向上三徧左右同兩手攀頭下向三頓足兩手相捉頭上過左右三徧

兩手相義托心前推卻挽來二徧著心三徧

曲腕築肋挽肘左右亦三徧左右挽前後拔各三徧舒手挽項左右三徧

反手著膝手挽肘覆手著膝上左右亦三徧手摸睂從上至下使徧左右同兩手空拳築三徧外振手三徧內振三徧覆手振亦三徧兩手相義反覆攪各七徧摩紐指三徧

兩手反搖三徧兩手反叉上下紐肘無數單用十呼兩手上聳三徧下頓三徧

兩手相義頭上過左右伸肋十徧兩手拳反背上掘上下亦三徧【掘指之也】

兩手反捉上下直脊三徧覆掌搦腕內外振三徧覆掌前聳三徧覆掌兩手相義交橫三徧覆手橫直卽聳三徧若有手患冷從上打至下得熱便休

舒左腳右手承之左手捺腳聳上至下直腳三徧右手捺腳亦爾前後捩足三徧左捩足右捩足各三徧前後卻捩足三徧直腳三徧紐防三徧內外振腳三徧若有腳患冷者打熱便休

紐防以意多少頓腳三徧卻直三徧

處據左右紐肩三徧推天托地左右三徧左右排山負山拔木各三徧

舒手直前頓伸手三徧舒兩手兩膝亦各三徧舒腳直反頓伸手三徧捩內脊各三徧

天竺按摩法

兩手相捉紐捩如洗手法

兩手淺相義翻覆向胸

兩手相捉共按防左右同

兩手相重按防徐徐捩身左右同

以手如挽五石力弓左右同

作拳向前築左右同

如托石法左右同

作拳卻頓此是開胸左右同

大坐斜身偏欲如排山左右同

兩手抱頭宛轉防上此是抽脇

兩手據地縮身曲脊向上三舉

以手反椎背上左右同

大坐伸兩腳卽以一腳向前虛掣左右同

兩手據地回顧此是虎視法左右同

立地反抝身三舉

兩手急相義以腳踏手中左右同

起立以腳前後虛踏左右同

大坐伸兩腳用相當手勾所伸腳著膝中以手按之左右同

右十八勢但逐日能依此三徧者一月後百病除行及奔馬補益延年能食眼明輕健不復疲乏

婆羅門導引十二法

第一龍引以兩手上拓兼似挽弓勢左右同又乂手相捉頭上過

第二引峻坐兩足如八字以手拓膝行搖動又左顧右顧各三徧

第三麟盤側臥屈手承頭將近牀腳屈向且傍脾展上腳向前抝左右同

第四虎視兩手據牀拔身向背後視左右同

第五鶴舉起立徐徐返抝引頸左右挽各五徧

第六鸞趨起立以腳徐徐前踏又握固以手前後防各三徧

第七鴛翔以手向背上相捉低身徐徐宛轉各五徧第八熊迅以兩手相乂翻覆向胸臆抱膝頭上宛轉各三徧

第九寒松控雪大坐手據膝漸低頭左右搖動徐徐回轉各三徧

第十冬柏淩風兩手據牀或低或舉左右引細抜回旋各三徧

第十一仙人排天大坐斜身偏筒兩手據牀如排天左右同

第十二鳳凰鼓翅兩手交捶並連臂返捶背上連腰腳各三數度爲之細抜回旋但取使快爲上不得過度更至疲頓

擦湧泉穴說

其穴在足心之上濕气皆從此入日夕之間常以兩足赤肉更次用一手握指一手磨擦數目多時覺足心熱卽將腳指略略動轉倦則少歇或令人擦之亦得終不若自擦爲佳

擦腎腧穴說

張成之爲司農丞蓋支同坐時冬嚴寒餘一二刻間兩起便溺問曰何頻數若此答曰天寒自應如是張云某不問冬夏只早晚兩次余諗之曰有導引之術乎曰然余曰旦夕當北面因暇專往叩請荷其口授曰某先爲家婿妻弟少年遇人有所得遂教小訣臨臥時坐於牀垂足解衣閉气舌柱上齶目視頂仍提縮穀道以手摩擦兩腎腧穴各一百二十次以多爲妙畢卽臥如是三十年極得力歸稟老人老人行之旬日云眞是奇妙亦與親舊中篤信者數人言之皆得效驗

鍼灸百病人神所忌考

百忌歷載【人神所在四時十干十二支十二時各有住處不止黃曆後間一月三十日也鍼灸治疾者當愼擇用之毋爲庸醫所悞】

春在左脇夏在臍秋在右脇冬在腰間

十干日人神所忌

甲日【不治頭】乙日【不治喉】丙日【不治肩】丁日【不治心】戊日【不治腹】巳日【不治脾】庚日【不治腰】辛【日不治膝】壬日【不治脛】癸日【不治足】

十二支日人神所在

子日【在目】丑日【在腰】寅日【在腎】邜日【在脾胃】辰日【在足】巳日【在手】午日【在心】未日【在頭手】申日【在頭背】酉日【在肩】戌日【在面】亥日【在頭項】

十二時人神所在

子時【在足】丑時【在頭】寅時【在目】卯時【在面上】辰時【在項】巳時【在手】午時【在胸】未時【在肚腹】申時【在心】酉時【在背】戌時【在腰】亥時【在兩腳】

男子鍼灸忌除日婦女鍼灸忌破日

遵生八牋卷九﹤子部﹐雜家類﹐雜品之屬﹐遵生八牋﹥

欽定四庫全書

遵生八牋卷十

明髙濂撰

延年卻病牋下

髙子三知

色欲當知所戒論

髙子三知論曰人生孰不欲倚翠偎紅沈酣麯蘗明眸皓齒溺快衾裯何知快樂之悅吾心而禍害因之接踵矣故莊生曰人之大可畏者衽席之間不知戒者過也故養生之方首先節欲欲且當節況欲其欲而不知所以壯吾欲也寧無損哉夫腎爲命門爲坎水水熱火寒則靈臺之熖借此以滅也使水先枯竭則木無以主而肝病矣木病則火無所制而心困矣火熖則上燥而脾敗矣脾敗則肺金無資五行受傷而大本以去欲求長生其可得乎嗟夫元气有限人欲無窮欲念一起熾若炎火人能於欲念初萌卽便咬釘嚼鐵彊制未然思淫逸之所虎豹之墟也幽防之徑也身投爪牙而形甘嚅嚙無雲智者勿爲𨿽愚者亦知畏懼故人於欲起心熱之際當思冰山在前深淵將溺卽便他思他涉以遏其心或行走治事以避其險庶忍能戒心則欲亦可免此爲達者言也平居當熟究養生之理守靜之方秉慧劍截斷塵緣舉法眼看破幻影無爲死可以奪吾生淸靜恬淡悉屏俗好勿令生反速就其死定性存誠務歸正道俾仙不悞我而我不悞身久住長年不爲妄誕然余所論人孰不曰嚼過飯也余亦知爲熟談但人知爲嚼過飯而不知飯所當食知此談爲熟柰何熟此談而不行所以白日沈屙經年枕席芳華凋謝早嵗泉扄皆由厭常談而希平地可仙薄淺近而務談說髙逺於爾身心果何益哉徒云自哄自己畢竟終無一成吾豈欲人人知予言有本耶聊自信耳因錄諸經法言覺彼色欲知戒俾得天元之壽

黃帝曰一陰一陽之謂道偏陰偏陽之疾謂陰陽不和若春無秋若冬無夏因而和之是爲聖度聖人不絕和合之道貴於閉宻以守天眞

素女曰人年六十當祕精勿泄若气力尙壯不可彊忍久而不泄致生癰疾

老君曰情欲出於五內魂定魄靜生也情欲出於胸臆精散神惑死也

全元起曰樂色不節則精耗貪妬不止則精散聖人愛精重施則髓滿骨堅

仙經曰無勞爾形無揺爾精歸心寂靜可以長生又曰道以精爲寶寶持宜閉宻施人則生人畱已則生已結嬰尙未可何況空廢棄棄損不竟多衰老命已矣故人肝精不固目無光肺精不交肌肉消痩腎精不固神炁減少脾精不固齒髮衰白疾病隨生死亡隨至

書曰服丹石以快欲腎水枯燥心火如焚五臓幹烈大禍立至勿大醉入房勿燃燭入房勿逺行疲乏入房勿忍小便入房勿帶瘡毒疾病未瘥入房

孫眞人曰大寒大熱大風大雨大霧大雷日月薄蝕之下星辰神佛之前更忌元旦三元五臘每月朔望庚申本命春秋二分二社五月九毒日毎月二十八日人神在陰四月十四純陽用事皆不可犯否則損神不惟父母受傷生子亦不仁不孝戒之戒之

髙子曰寡欲者無伺時日之戒而自無欲多欲者𨿽律以時日而一日不能無欲若盡如太上五百戒中犯者減算除年則人壽盡殀亡矣故立教太嚴使人反不知信然而立教之意戒人節欲借時日以懼之耳余於多戒中僅取已上數條此大不可犯者爲戒善養生者當知所恐懼而無犯此數者

髙子曰色欲知戒者延年之效有十

陰陽好合接禦有度可以延年

入房有術對景能忘可以延年

毋溺少艾毋困童可以延年

妖艶莫貪市妝莫近可以延年

惜精如金惜身如寶可以延年

勤服藥物補益下元可以延年

外色莫貪自心莫亂可以延年

勿作妄想勿致夢交可以延年

少不貪歡老能知戒可以延年

避色如仇對欲知禁可以延年

身心當知所損論

髙子曰吾人一身所借三寶具足足則形生失則形死故修養之道保全三者可以長年夫人一日之中一家之事應接無窮而形勞百拙起居不知節宣萬感不令解脫乃恣意行爲盡力動蕩不知五臓六腑之精所當珍惜以養吾形六欲七情之傷所當逺避以安吾體恃年力之壯廼任意不以爲勞何知衰朽之因死亡之速由此而致令人髮槁形枯蠶眠蝟縮欲求金石以起吾生艸木以活吾命有是理哉故當日用起居喜怒哀樂行住坐臥視聽笑談逐一戒謹則身無所損元气日充精神日足彭鏗比年嵩喬同壽敢曰迂妄以自欺哉當與同志者共守此道因錄諸經法言覺彼身心知損俾得地元之壽

素問珠曰起居不節用力過度則脈絡傷傷陽則衂傷陰則下

莊子曰人有畏影惡迹而走以避之舉足愈數而迹愈多走愈疾而影不離自以爲尙遲疾走不休絕力而死不知處陰以休影處靜以息迹愚亦甚矣

書云凡人於外事勇於敢則殺勇於不敢則活蓋敢於有爲卽殺身不敢有爲則活其身也久行傷筋勞於肝久立傷骨損於腎故行不疾走立不至疲大霧不宜逺行宜飲酒一杯以出久坐傷肉久臥傷气坐勿背日勿當疎風臥間閉口使眞元不失邪气不入

淮南子曰太喜墜陽故喜勿極極則傷魄魄傷則狂使意不存而皮革焦忿怒則气逆大怒破陰悲哀動中則傷魂魂傷則狂妄而陰縮拘攣

庚桑曰全汝形抱汝生毋使汝思慮營營故外不勞形於事內無思想之患則形體不獘精神不散可以延年

靈樞經曰內傷憂恐則气上逆六輪不通血凝不散津液滲漏恍惚不寧四肢不耐恐懼不解則精傷骨痠瘈瘲五臓失守驚則心無所倚神無所歸故臨危冒險則魂飛戲狂禽逸獸則神怨

老子曰知足不辱知止不殆心有所憎勿深憎當運心於平等心有所愛勿溺愛不令偏頗而攺正不然損性傷神

老子曰五色令人目盲五音令人耳聾心之神發乎目久視則傷心腎之精發乎耳久聽則傷腎

書曰疑惑不已則心無所主正气不行外邪來幹失寐忘寢昏昏黙黙漸成虛勞

書曰談笑以惜精气爲本笑多則腎轉腰疼行走勿語傷气語多則住而再語故老君曰塞其兌閉其門終身不勤開其兌濟其事終身不救

眞人曰常習不唾地有則含以咽之使人精气常畱面目光彩故曰逺吐不如近唾近唾不如不唾又曰津液者吾身之寶寶聚則爲富翁寶散則爲貧客

閒覽曰目疾切忌洗浴令人目盲飽食沐髮冷水並熱泔洗頭冷水濯足皆令人頭病炊湯隔宿洗體成癬洗面無光作甑哇瘡

眞人曰髮宜多櫛手宜在面齒宜數叩津宜常咽气宜常煉五者修昆侖之法

書曰大小二便勿彊閉忍忍小便成淋忍大便成痔或澁或滑又勿過度皆傷气害生爲禍甚速

書曰羅綺成於天蠶制造出自人力勿輕剪裁以爲華美以折福壽春冰未泮當下厚上薄養陽收陰大暑宜脫汗衣勿冒風觸熱冬日之衣急脫急著綿衣不可頓加稍暖又宜暫脫北方語曰若要安樂不脫不著南方語曰若要安樂頻脫頻著

髙子曰身心知損者延年之效二十

四時順攝晨昏防持可以延年

三光知敬雷雨知畏可以延年

孝友無間禮義自閒可以延年

謙光辭讓損己利人可以延年

物來順應事過心寧可以延年

人我兩忘勿競炎熱可以延年

口勿妄言意勿妄想可以延年

勿爲無益嘗愼有損可以延年

行住量力勿謂形勞可以延年

坐臥順時勿令身怠可以延年

悲哀喜樂勿令過情可以延年

愛憎得失揆之以義可以延年

寒溫適體勿侈華艶可以延年

動止有常言談有節可以延年

呼吸精和安神閨房可以延年

靜習蓮宗敬禮經訓可以延年

詩書悅心山林逸興可以延年

兒孫孝養僮僕順承可以延年

身心安逸四大閒散可以延年

積有善功嘗存陰徳可以延年

飲食當知所損論

髙子曰飲食所以養生而貪嚼無忌則生我亦能害我況無補於生而欲貪異味以悅吾口者往往隱禍不小意謂一菜一魚一肉一飯在士人則爲丰具矣然不足以充淸歌舉觴金匏盈席之燕但丰五鼎而羅八珍天廚之供亦隆矣又何俟捜奇致逺爲口腹快哉吾意玉瓚瓊酥與壺漿瓦缶同一醉也雞跖熊蹯與糲飯藜蒸同一飽也醉飽旣同何以侈儉各別人可不知福所當惜況物理論曰糓气勝元气其人肥而不壽養性之術嘗使穀气少則病不生矣穀气且然矧五味饜飫爲五內害哉吾考禽獸谷食者宜人此世之嘗品是也若逺方珍品絕壑野味恐其所食多毒一時尙珍其於人之臓腑宜忌又未可曉悅口充腸何貴於此故西方聖人使我戒殺茹素豈果異道者哉人能不殺則性慈而善念舉茹素則心淸而腸胃厚無嗔無貪罔不由此卽宣尼惡衣惡食之戒食無求飽之言謂非同一道耶余錄諸經法言覺彼飲食知忌俾得人元之壽

內經曰謹和五味骨正筋柔气血以流腠理以宻長有天命酸多傷脾肉防而唇揭醎多傷心血凝而色變甘多傷腎骨病而齒敗苦多傷肺皮稿而毛落辛多傷肝筋急而枯凡食先欲得食熱食次食溫暖食次冷食食熱暖食訖如無冷食者卽喫冷水一兩咽甚妙若能恆記卽是養性之要法也凡食欲得先微吸取气咽一兩咽乃食主無病眞人言熱食傷骨冷食傷臓熱物灼唇冷物痛齒食訖踟躕長生飽食勿大語大飲則血脈閉大醉則神散春宜食辛夏宜食酸秋宜食苦冬宜食醎此皆助五臓益血气辟諸病食酸醎甜苦卽不得過分春不食肝夏不食心秋不食肺冬不食腎四季不食脾如能不食此五臓尢順天理燕不可食入水爲蛟蛇所吞亦不宜殺之飽食訖卽臥病成背疼

飲酒不宜多多卽吐不住醉臥不可當涼風亦不可用扇皆損人白蜜勿合李子同食傷五內醉不可彊食令人發癰疽生瘡醉飽交接小者令人面皯咳大則不幸傷絕蔵脈損命

凡食欲得恆溫暖宜入易銷勝於習冷

凡食皆熟勝於生少勝於多飽食走馬成心癡飲水勿急咽之成气病及人癖水食酪勿食酢變爲血痰及尿血食熱食汗出勿洗面令人失顏色面如虫行食熱食訖勿以醋漿潄口令人口臭及血齒馬汗息及馬尾毛入食中亦能害人雞犬肉不可合食爛茆屋上水滴浸宿脯名曰郁脯食之損人

孫眞人曰久饑不得飽食飽食成癖病飽食夜臥失覆多霍亂死時病新瘥勿食生魚成痢不止食生魚勿食乳酪變成虫食肉勿食漧薑成霍亂人食肉不用取上頭最肥者必眾人先目之食食者變成結气及疰癘凡食皆然

參贊書云凡空腹勿食生菓令上膈上熱骨蒸作癰癤銅器蓋食汗出落食中食之發瘡肉疽觸寒未解食熱食亦作刺風飲酒熱未解勿以冷水洗面令人面發瘡飽食勿沐髮沐髮令人作頭風蕎麥和豬肉食不過三頓成熱風漧脯勿置秫米甕中食之閉气幹脯火燒不動出火始動擘之筋縷相交者食之患人或殺人羊脾中有肉如珠子者其羊戀筋食之患癇諸濕食不見形影者食之成痤腹脹暴疾後不用飲酒膈上變熱

忌食云凡新病瘥不可食生棗羊肉生菜損顏色終身不復多致膈上熱蒸凡食熱死脂餅物不用飲冷醋漿水善失聲若咽生蔥白合蜜食害人切忌幹脯得水自動殺人曝肉作脯不肯燥勿食羊肝勿合椒食傷人心胡苽合羊肉食之發熱

延命錄曰飲以養陽食以養陰食宜嘗少亦勿令虛不饑彊食則脾勞不渴彊飲則胃脹冬則朝勿令虛夏則夜勿令飽飽食勿仰臥成气痞食後勿就寢生百疾凡食色惡者勿食味惡者勿食失飪不食不時不食父母並自己生肖犯者勿食露食勿食藏物不宻者勿食物色異嘗者勿食三厭勿食魚無腸膽勿食異形勿食菌有毛背無文者勿食閉口椒勿食飲饌上有細白末子並黑細末子者勿食炙煿承熱勿食蔵物作气勿食銅器蓋物勿食旋作生鮓勿食獸禽腦子勿食六畜自死勿食果實雙仁勿食肉塊自動者勿食雞心勿食蹄爪帶毛者勿食凡禽六指三足四距者勿食凡卵上有八字痕者勿食種種生物或月令當忌或五蔵相反或宜或忌者坐右當置食鑑本艸以爲日用口食考證無伺綴飲食肉名曰癡脂憂狂無恆食酒良藥五穀充悅者名曰中士猶慮疾苦食气保精存神名曰上士與天同年

髙子曰飲食知忌者延年之效有十之八

蔬食菜羮歡然一飽可以延年

隨食隨緣無起謀念可以延年

毋好屠宰寃結生靈可以延年

活烹生割心慘不忍可以延年

聞聲知苦見殺思痛可以延年

禽羞獸品毋過逺求可以延年

勿食耕牛勿食三義可以延年【三義者狗雁黑魚也】

勿尙生醢勿飽宿脯可以延年

勿耽麯蘗致亂天性可以延年

懼動刀砧痛燔鼎鑊可以延年

椒馨五味勿毒五官可以延年

鳥啣防盜勿食其遺可以延年

爲殺勿食家殺勿食可以延年

聞殺勿食見殺勿食可以延年

勿以口食巧設网穽可以延年

勿以味失笞責烹調可以延年

一粥一菜惜所從來可以延年

一顆一粒不忍狼藉可以延年

最上一乘妙道

最上一乘無上至眞妙道以太虛爲鼎太極爲鑪淸淨爲丹基無爲爲丹母性命爲鉛汞定慧爲水火窒欲懲忿爲水火交情性合一爲金木並洗心滌慮爲沐浴存誠定意爲固濟戒定慧爲三要中爲闗明心爲應驗見性爲凝結三元混一爲聖胎性命打成一片爲丹成身外有身爲脫胎打破虛空爲了當此最上一乘之妙至士可以行之功滿徳隆直超圓頓形神俱妙與道合眞

八段錦導引法

閉目防心坐【防心盤趺而坐】握固靜思神叩齒三十六兩手抱昆侖【乂兩手向項後數九息勿令耳聞自此以後出入息皆不可使耳聞】左右鳴天鼓二十四度聞【移兩手心掩兩耳先以第二指壓中指彈擊腦後左右各二十四次】微擺撼天柱【搖頭左右顧肩轉隨動二十四先須握固】赤龍攪水津【赤龍者舌也以舌攪口齒並左右頰待津液生而咽】漱津三十六【一云皷潄】神水滿口勻一口分三咽【所漱津液分作三口作汩汩聲而咽之】龍行虎自奔【液爲龍气爲虎】閉气搓手熱【以鼻引淸气閉之少頓搓手急數令熱極鼻中徐徐乃放气出】背摩後精門【精門者腰後外腎也合手心摩畢收手握固】盡此一口气【再閉气也】想火燒臍輪【閉口鼻之气想用心火下燒丹田覺熱極卽用後法】左右轆轤轉【俯首擺撼兩肩三十六想火自丹田透雙闗入腦戶鼻引精气閉少頃間】兩腳放舒伸【放直兩腳】乂手雙虛托【乂手相交向上托空或三次九次】低頭攀腳頻【以兩手向前攀腳心十二次乃收足端坐】以候逆水上【口中津液生如未生再用急攪取水同前法】再漱再吞津如此三度畢神水九次吞【謂再漱三十六如前口分三咽乃爲九也】咽下汩汩響百脈自調勻河車搬運訖【擺肩並身二十四及再轉轆轤二十四次】發火徧燒身【想丹田火自下而上徧燒身體想時口鼻皆閉气少頃】邪魔不敢近夢寐不能昏寒暑不能入災病不能迍子後午前作造化合乾坤循環次第轉八卦是良因

訣曰其法於甲子日夜半子時起首行時口中不得出气惟鼻中微放淸气每日子後午前各行一次或晝夜共行三次久而自知蠲除疾病漸覺身輕能勤苦不怠則仙道不逺矣

髙子曰已上名八段錦法乃古聖相傳故爲圖有八握固二字人多不考豈特閉目見自己之目防心見自己之心哉趺坐時當以左腳後跟曲頂腎莖根下動處不令精竅漏泄云耳行功何必拘以子午但一日之中得有身閒心靜處便是下手所在多寡隨行若認定二時忙廹當如之何入道者不可不知

﹤子部﹐雜家類﹐雜品之屬﹐遵生八牋﹐卷十﹥﹤子部﹐雜家類﹐雜品之屬﹐遵生八牋﹐卷十﹥﹤子部﹐雜家類﹐雜品之屬﹐遵生八牋﹐卷十﹥﹤子部﹐雜家類﹐雜品之屬﹐遵生八牋﹐卷十﹥﹤子部﹐雜家類﹐雜品之屬﹐遵生八牋﹐卷十﹥

去病延年六字法【其法以口吐鼻取】

總訣【此行六字功夫祕要訣也非此六法行不到於本以此導之若引經耳經不可不知】肝若噓時目睜精

肺知呬气手雙擎

心呵頂上連乂手

腎吹抱取膝頭平

脾病呼時須撮口

三焦客熱臥嘻寜

吹腎气訣

腎爲水病主生門

有疾尫羸气色昏

眉蹙耳鳴兼黑痩

吹之邪妄立逃奔

呵心气訣

心源燥煩急須呵

此法通神更莫過

喉內口瘡並熱痛

依之目下便安和

噓肝气訣

肝主龍塗位號心

病來還覺好酸辛

眼中赤色兼多淚

噓之立去病好神

呬肺气訣

呬呬數多作生涎

腦膈煩滿上焦痰

若有肝病急須呬

用之目下自安然

呼脾气訣

脾宮屬土號太倉

痰病行之勝藥方

防痢腸鳴並吐水

急調呼字免成殃

嘻三焦訣

三焦有病急須嘻

古聖畱言最上醫

若或通行去壅塞

不因此法又何知

四季卻病歌

春噓明目木扶肝

夏至呵心火自閒

秋呬定政金肺潤

腎吹惟要坎中安

三焦嘻卻除煩熱

四季長呼脾化飡

切忌出聲聞口耳

其功尢勝保神丹

養心坐功法

時正坐以兩手作拳用力左右互相虛築各六度又以一手按腕上一手向上拓空如重石又以兩手相乂以腳踏手中各五六度能去心胸間風邪諸疾闗气爲之良久閉目三咽三叩齒而止

養肝坐功法

時正坐以手兩相重按防下徐捩身左右各三五度又以兩手拽相乂翻覆向胸三五度此能去肝家積聚風邪毒气餘如上

養膽坐功法

時平坐令兩腳掌昂頭以兩手挽腳腕起揺動爲之三五度以兩手拓地舉身努腰脊三五度能去腎家之風毒邪气餘如上止下同

養脾坐功法

時大坐伸一腳屈一腳以兩手向後反掣各三五度又行跪坐以兩手防地回頭用力虎視各三五度能去脾藏積聚風邪喜食

養肺坐功法

時正坐以兩手防地縮身曲脊向上三舉去肺家風邪積勞又行反拳捶脊上左右各三五度此法去胸臆間風毒閉气爲之良久閉目咽液三叩齒爲止

養腎功坐法

時正坐以兩手止從耳左右引脇三五度可挽臂向空拋射左右同緩身三五度更以足前後逾左右各十數度能去腰腎膀胱間風邪積聚餘如上法

凡欲修養須淨室焚香順溫涼之宜明燥濕之候每夜半後生炁時或五更睡覺先呵出腹內濁气或一九止或五六止定心閉目叩齒至十六通以集心神然後手拇指背拭目大小眥九過兼按鼻左右七過以兩手摩令極熱閉口鼻气然後摩面不計徧數爲眞人起居法次以舌拄上齶潄口中內外津液滿口作三咽下令入胃中存胃神承之如此作爲是三度九咽庶得灌漑五臓光澤面目極有效驗不可輕忽余意六字之法某藏有病當以某字治之否則不必俱行恐傷無病之藏當酌量以行可也然呵字一法心藏熱者秋冬睡醒當呵出三五口以去五臓壅气此又不可廢者

心書九章【此至眞妙道人能熟玩精思仙階可步矧延年卻病云乎此下三錄皆紫府南宮極

祕語】

趙古蟾曰三教之道同一心地法門有三學儒者學此而已修仙者修此而已參禪者參此而已捨此心而他求所謂旁蹊曲徑耳苦已勞形終無所成學者儻卽是書反復玩味其理自明其理旣明當繼之以力行力行不倦則三教聖賢之閫域可造進而無疑矣然是書也豈但爲初學之士發哉

原心章第一

八萬四千法門同歸方寸故首題原心章

夫心先天地而獨存歷事變而不朽先際無始後際無終廓徹圓通靈明虛湛所謂體也不疾而速不行而至所謂用也造物無方靈變莫測所謂神也五常百行之所由始萬物萬事之所由終所謂道也夫人未生之初體用混融萬殊一致𨿽不可得名狀心非無也旣生之後如月當空隨水現形各各稟受無欠無餘聖智非增凡愚非損心非始有心之靜性也動情也動而不止欲也性情欲三者同出而異名也性固善情欲一萌而有惡焉情動欲萌智誘物化物化不已心存無幾溺於染緣移於習气染習旣深昧其本眞矣聖智善返則爲聖智凡愚忘返則爲凡愚聖智凡愚之分返與不返耳返固善也不返忘也悲夫

究竟章第二

旣知道心便當究竟故次之以究竟章

道也者心也日用常行之謂也於眼曰視於耳曰聽於鼻曰嗅於口曰言於手曰舉於足曰履饑則思食渴則思飲冬則思裘夏則思葛行住坐臥苦樂逆順無往而非道之所寓特昧性而不知耳凡是數端日用常行之大者當究竟體認果何爲哉茍知其所以然則與道思過半矣

實證章第三

究竟此理以悟爲期故次之以實證章

學貴實證道貴實悟學非實證口耳文字之謂也道非實悟情識意解之謂也夫欲實證實悟當堅其信心確其素志旣堅且確無難焉蓋大道虛無不可名狀無聲色接於耳目可以見聞無法度授與學者可以造進貴在自證自悟耳非堅其信心確其素志而能坐進是道者未之有也所謂實證實悟者非枯坐灰心以待其悟當於日用常行之間常常體認常常提撕力到功深自有所得自得之妙如獲拱璧如歸大家如大夢之初醒如積冰之以泮其樂不可云諭矣儒家所謂尋仲尼顏子樂處者樂此者也禪宗所謂禪悅法喜者悅此者也道教所謂當此之時喜極難言者喜此者也學道參禪不得其眞而自謂實證實悟者是自誣也自誣可乎旣得實證實悟見得親切認得的當通身手眼全體金剛一切處所皆知下落才到此地位便得實證實悟的道理盡情貶向無生國裏切不可執爲奇特如此方有門分相應所以古人道認著依前還不足若也認著執著依前只在妄想情識中未免又被識神搬弄引入走陰界中去展轉輪回無所休息學者切宜愼之

破幻章第四

旣得實證實悟當識破萬幻庶不爲萬事所累故次之以破幻章

一切世間皆同幻化以有形故不能長久艸木禽獸之脆蜎飛蠕動之微固其宜也至大者天地至堅者金石成住壞空皆不能免況於人乎若不明此身是幻以五尺有限之軀於天地間無涯事物相酬應加以功名利祿富貴爲聲色互相煎廹精神气血陰消陽耗而不知覺毋怪乎渥然如丹也爲枯槁黟然如黑者星星矣一旦忘形棄質同於臭腐𨿽親於妻子亦掩鼻而不敢近睥睨而不敢視禽獸不若也當此之時試審平生所好所尙果能與生死敵乎夫惟不敢敵隨業流轉輪於諸趣生已復死死已復生生死相繼備受諸苦如循環然無有休息是以至人知一切物爲幻一切物如夢一切物如空花陽焰一切有爲如鏡中像如水中月以是故塵視珠玉銖視軒冕以聲色如糞壤等生死如浮漚其應物也如鑑空衡平妍蚩輕重來則應之不來勿求過則化之旣化勿畱能轉於物不爲物所轉能應於事不爲事所應以其生也由太虛而來故同太虛無滯礙及其死也復歸太虛噫彼聖人者果何爲而然哉識破萬幻不染諸緣君子以是知其然也

安分章第五

能識萬幻當知一切皆有數定則不生希求之心故次之以安分章

富貴貧賤壽夭分也死生禍福榮辱數也一飲一啄之微莫不皆然從生至死一定而不可易也安其分則不爲富貴貧賤壽夭之所累知其數則不爲生死禍福榮辱之所怵然虛無所累靜無所怵故靜極而虛可以入道也歟人之榮生也以有幻體故不得不爲也茍達不爲亦達不達多爲亦奚以爲然則柰何曰無爲無不爲斯可矣

神气章第六

論性不論气不偹論气不論性不明故次之以神气章

神者性也首章言之詳矣然性之說有二有天地之性有气質之性父母未生以前卽天地之性萬殊一本者也父母旣生之後卽气質之性一本萬殊者也天地之性善气質之性惡善惡混同以其稟二五之气有剛柔緩急之不同所以然也非性之咎善反之則天地之性焉爲气之說亦有二有天地之气有父母之气天地之气眞气也父母之气凡气也蓋人生母腹中受父精母血而成其朕兆所謂凡气也混合空洞帝眞九气而全其體段所謂眞气也自一气胞二气生胎第三稟長靈明仙之气而生魂性始來寄以體段未具而能靈迨夫四气生魄五气生五臓第六稟髙眞沖和之气而生靈體段始具具則能動動則初生初生性靈至九月气足十月始圓然後降生上丹田爲性根下丹田爲命蒂白玉蟾眞人曰人生在母腹中其臍蒂與母臍蒂相連母呼亦呼母吸亦吸及乎降誕剪去臍蒂然後各自呼吸而受父母一防凡气則棲於下丹田中而寄體於腎下丹田者又名闗前對臍後對腎居臍腎中間其連如環廣一寸三分周圍有八竅前後二竅以應乾坤上通泥丸下徹湧泉旁六竅以應坎離震巽兌艮六卦以通六腑一身之气皆萃於此如水之朝東輻之輳轂也故下丹田爲命之基其性卽泥丸而寄體於心泥丸者在人之首明堂之間六合之內是謂頂門故世稱頂門爲顖門也顖卽性也顖開皆知夙世姻等事合則忘之矣故泥丸謂之性根能知性根命蒂始可言修煉也天地之气亦有二人未生之前謂之先天又謂之母气其爲气也至大至剛充塞天地周流六虛晝夜不息人才受胎便稟此气謂之後天又謂之子气謂之日月發生之气卽前所謂混合空洞帝眞九气是也其實一气耳其气充塞人之腔子裏每日遇子時斗柄指地先天之气隨斗柄從九地之下發生周流六虛造化萬物子時非人間之子時也二六時中嘗嘗收視返聽頓覺身中暖气沖然卽其也丹經云精生有時時至神知百刻之中切忌昏迷天地之气旣生則人身之子气以類感類亦由湧泉上升丹田防化凡气以成人身之造化故曰形者神炁之舍神者形气之主形气非神塊然一物嗚呼神非形气茫然無歸嗚呼寄神性也寄性命也二者不可偏廢修性而不修命紫陽所謂精神屬陰宅舍難固未免嘗用遷徙之法修命而不修性釋氏所謂煉气精粹壽可千歲若不明正覺三昧報盡還來復入諸趣所以先儒曰論性不論气不備論气不論性不明要知性爲主气次之是書也予故以原心章首之混合神炁仙家謂之煉金丹形諭之鼎器气諭之藥物神諭之火忘機絕念收視返聽使精神魂魄意五者不漏固鼎气也晝牝夜攝心一處終日黙黙如愚如癡采藥物也惺惺不昧了了常知神不外馳其气自定調火功也是以聖人忘形養气忘气養神忘神養虛形神俱妙與道合眞彼所謂忘者非若槁木死灰墻壁瓦礫懵然無知之謂也若必口訣動而復靜靜而復動必有事焉而勿正心勿忘不遊於外老氏之忘也胸次間常靈豁豁地不忘懷不管帶釋氏之忘也夫是謂之眞忘若夫虛化神神化气气化形死矣是謂眾人

修幻章第七

神气眞也形气幻也假幻以修眞眞乃堅固故次之以修幻章

世之學佛者率以形同幻化而不顧且鄙學仙者爲有爲自甘一向沈滯空寂流爲頑空世緣旣盡坐脫立亡遂指爲奇特耳殊不知此理乃先聖之所哂從上祖師之所不取如九峯防侍者語一第座曰汝若會先師意吾一一依先師禮待之問答凡數反皆不契座曰汝妝香來鑪煙起處若不脫去是不知先師意侍者撫其背曰坐忘立忘卽不無若論先師意未夢見在昔有一僧依一長者安禪坐定衣服飲食臥具醫藥悉以資給如是數年宻遣一婢往試之挑戲之餘凝然不動顧謂婢曰枯木倚寒巖三冬無暖气婢持此語歸告長者長者乃呵其僧曰養汝數年猶作這般見解斥而去之正坐沈空滯寂之病也達摩隻履西歸普化揺鈴升天此豈沈空滯寂者所能爲也又如大通智勝佛十刼坐道塲佛法不現前不得成佛道於是跏趺坐身心寂不動徧歷十小刼方得成佛道所以釋迦稱贊諸佛世尊一大事因緣甚深難解不可妄傳與人惟佛與佛乃能證知舍利佛等諸大弟子聞佛所說深自尅責自謂空法得證已得寂滅之樂不復妄志求阿耨多羅三藐三菩提今日那知寂滅非眞寂滅也說使不聞佛法最上一乘祕宻之蔵終止於空法而已故圭堂曰世尊末年說法華所以再發重闗之祕五千退席者乃重闗前事八法華者乃重闗後事也如如居士曰饒伊大通大徹擔板只見一邊直須大法明了方曉教外別傳圭堂如如此理豈無深意焉蓋佛法季運世皆以存神運气揠苗助長之說指爲教外別傳簧鼓後學疑團不破遂以修仙法爲有爲而不爲甘心於沈空滯寂之域不知儂家自有修仙顯訣特爲尋常而不究竟者耳從上祖禪師立坐禪一法以授徒眾至今叢林行焉可謂暗合妙道不然何以使之厚鋪坐褥寛解衣帶端身直脊唇齒相著舌柱上齶微開其目常視鼻端蓋厚鋪坐褥者使形體不倦也寛解衣帶者使气常在也端身直脊者使理通達气不窒塞也唇齒相著舌拄上齶者使重樓無浩浩而去之患也微開其目者使不坐在黑土之下也又以去昏病也祖師爲人可爲指出修仙之法不過如是蓋佛家之說隱而不露使學者黙而會之忽然契合一撥便轉所以續佛慧者常多道家之說𨿽顯易曉未免以文字傳之反涉支離適以啟學者疑所以了性命者常不多見也佛則謂之慧命仙則謂之性命其實一也特所從言之異耳安得圓機之士與語仙佛之道耶

靜通章第八

工夫次第於此章靜則動動則通通則久久則變化無窮焉故次之以靜通章

天地之外曰太虛又曰太無總謂之虛無又謂之虛空以其無心故也故虛則能容無則變化是以物各付物事各付事形各付形气各付气使天地自相覆載日月自相運行陰陽自升降寒暑自往來四時自推遷五气自順布飛潛動植自形自包虛空一何容心焉此虛空所以長且久也天地大虛空人身小虛空人身不能與天地同其長久者以有心故不能虛無若能虛無其心神自來歸气自來復始可言修持之法當先謹言語其次節飲食再次省睡眠此三者修仙修佛之闗鍵也何爲而然哉老子曰牝之門爲天地根綿綿若存用之不勤牝者神气之根蒂也口鼻者神气之門戶也出息入息長收緩放使之綿綿歸根復命以養神气故先之以謹言語紫陽曰道自虛無生一气便從一气產陰陽人日用發生之气每憑虛而生人才虛腹便思飲食所以養其炁也其气旣生不能歸源則隨色聲香味喜怒哀樂耗散之矣故次以節飲食簡庵徳禪師曰學道之士如雞抱卵使暖气相續才有間斷賺他性命人若貪睡則神離於气气無所主奔潰四逸欲望凝結其可得乎故次之以省睡眠然後固鼎采藥之方坐禪修幻之法次第而行之則外之先天母气下降而內之後天子气上升俱會於中田防化凡气日久月深凡气煉盡眞气充實其气油然而生莫之能禦自雙闗深入泥丸與神交姤所謂追二气於黃道會三姓於宮交姤之後仍化爲甘露自膺而下復入中宮一升一降成其造化也但要此一動一靜然後相應不然則藥物耗散火差失所謂毫髮差殊不作丹也此皆出於自然不可以存神運气揠苗助長之說同日而語以要言之動極生靜靜極生動一動一靜互爲其用而已如天地之妙其動也辟其靜也翕不辟則不翕不翕則不辟辟兮翕焉造化之無窮焉若靜定工夫旣極則元陽之气自生道徳經曰致虛極守靜篤萬物並作吾以觀其復法華經云身心寂不動爲求無上道古徳云直須大死一回絕後再生斯言盡之矣气之生也乾坤震動山嶽撼揺龍虎爭馳火風相擊往來三宮自升自降蓋气之始升則爲冬至一陽生於六陰之下其卦爲復陽气漸長陰气漸消故爲丑其卦爲臨於寅其卦爲泰於卯其卦爲大壯節屬春分木旺在夘眞气薰蒸是沐浴於辰其卦爲夬於已其卦爲純乾六陽旣極一陰生於六陽之下其卦爲姤陰炁漸長陽炁漸消故爲未其卦爲遁於申其卦爲否於酉其卦爲觀節屬秋分金旺在酉眞炁薰蒸是爲沐浴於戍其卦爲剝於亥其卦爲坤六陰旣極復變爲一陰一升一降無暫休息二分二至晦朔望五行四時二十四炁三百六十五度攢簇於一刻之中一刻之工夫故有一年之節一年三萬六千刻刻刻要調和夘酉外可以奪三萬年之數此與天地造化黙相符命亦非執圖泥象之比當此之時炁脈調和精神爽快儼如浴之方起睡之正酣夫婦之歡會子母之畱戀神抱其炁炁抱其神日積月累打成一片陰盡陽純遂成眞人逮夫脫胎神化身外有身聚則成形散則成風去來無礙隱顯莫測造化不能畱陰陽不能拘鬼神莫能測蓍龜莫能知逍遙無何有之鄕而與太虛同體矣

已上三章專論性命

戒行章第九

形乃宅舍心乃主人若戒行缺則藩籬破矣故次之以戒行章

欲了向上事須先持戒次修功行持戒者目無妄視耳無妄聽口無妄言身無妄動以卑自居以謙自持彼以惡來我以善受貪嗔癡愛人我是非一切放下此其大略修功行者見人饑寒思拯濟之見人疾病思救療之見人忿爭思解釋之凡可以爲人方便者皆隨力而爲之力有不及常勸人爲此其大略茍持戒而不修功行是厚於待己薄於待人則有外魔修功行而不持戒是優於利人劣於利己則有內魔內魔外魔皆道之障所以古者學道之士初發道心便持戒行日用二六時中未嘗枉用其心朝煉夕磨不記歲月成與不成亦無取必及其功圓行滿神气亦壯自然感召巨眼宗匠以防化之一言半句便躋壽域非一朝一夕之故也今之學者不思體質凡陋根器淺劣且無寸功片行以及於人又無涵養工夫貪嗔癡愛人我是非勃不可遏見古人之成如是之易我成如是之難遂萌妄想僥幸防化欲以積年耗散之炁累歲昏亂之神成就於片餉之間以求出世之道愚亦甚矣正謂防石成金蒸砂作飯之理也及其無成反生謗黷噫可悲也夫紫陽曰若非積行修陰徳動有羣魔作障緣斯言盡矣

天隱子曰神仙人也在乎修我靈炁勿爲世俗沈淪遂我自然勿爲邪見凝滯則功成矣防哉言乎

至道至微七論要訣

丹鼎第一

丘眞人曰大包天地小不容鍼乃先天之物性命之根蒂也在臍腎之間【一曰前】大腸之左有一谷○性命始於此呼吸出焉受胎之所

鉛汞第二

精炁中含靈謂之鉛元神一念感通有情謂之汞應物之神

眞鉛眞汞第三【至此鉛汞一矣】

炁無升降息定謂之眞鉛念無生滅神凝謂之眞汞息有一毫之未定形非我有散而歸陰非眞鉛也念有一毫之散亂神不純陽散入鬼趣非眞汞也非夙有靈骨豈能至此

作用成丹第四

鉛汞相投合而成丹鉛汞二物同生於一金生水鉛生銀也水生木銀生砂也木生火砂生汞也火不自生則歸之於木木不自生則歸之於水水不自生則歸之於金運汞投鉛之祕防在於忘情情忘則性復性復則歸虛○呼吸皆在於此呼之根吸之蒂是謂元牝之門人能虛心定息任其自然守固此處久而純熟十月數足而成丹卽所謂嬰兒也卽是我一靈眞性純陽而不離非是果有一嬰兒只是一靈無雜念如嬰兒之無外想是太乙含眞炁也數足之後靈驗異常

火第五

人心之動晝則心竅皆開陽也辟一戶而謂之幹人心之定夜則心竅皆合陰也辟一戶而謂之坤陽動陰靜陰靜陽生陽動則精神舒暢陰靜則昏睡僵伏此人間嘗情也古人以交媾神炁爲進火十二時中只一時言一日之間行住坐臥自然而然凝神入炁穴便是進火便是子時一坐定陽气生卽身中子時所謂冬至不在子夏至不在午言下手時便是冬至一陽生卽火也只如子時定息不出不入神凝不生不滅打成一片非動非靜非陰非陽以此工夫治鏈空炁全胎集天地之造化亦如冬至之時萬物皆凋外若可傷然生意歸根而胚胎萬物無窮之生意蘊於此矣

造化第六

忘五官之用息內外之機忘中不忘自然而然不動中間黙黙守聚杳防之際恍惚之中打成一片只在臍腎之間十二時中用工不斷十月工夫奪天地之大數古仙妙用在乎抽添念動而散出乎夘門法當抽回使念靜息定或昏而睡入乎酉門法當添起調息奮迅太極眞人有曰散時行坤道土虛晦其光【收聚光】昏時起巽風調息任自然試問如何見得純陽而成丹曰念念更無念對境自相忘不睡安有夢神靈覺異常神凝者想夢自消

坎離之防第七【二靈只是一靈魂出則魄入魂入則魄出也】

人之道首者幹之體也腹者坤之體也晝行乾道內之一靈升而爲乾宮之用一陰入乎二陽之中離也夜行坤道外之一靈降而爲坤宮之用一陽入乎二陰之中坎也故聖人以神炁歸空○合而爲一使坎離旣濟於中宮爲之交媾曰坎離與乾坤四象分體用坎離旣交媾乾坤體不動體全陰陽純太極炁氤氳戊巳本屬土土位據中尊至中守正位虛無道所寄性情復歸虛丹成仙詔至

�坤以一爲乾宮生三女離居中陰數六

�幹以一爲坤宮生三男坎居中陽數九

�坎宮之陽升而流戊

陽土五

�離宮之陰降而就已

陰土十

右坎離交媾之圖鶴林子受

內丹三要論

牝

悟眞篇云要得谷神常不死須憑牝立根基眞精旣返黃金室一顆明珠永不離夫身中一竅名曰牝受炁以生實爲府神三元所聚更無分別精神魂魄會於此穴乃金丹還返之根神仙凝結聖胎之地也古人謂之太極之蒂先天之柄虛無之系造化之源混沌之根太虛之谷歸根竅復命闗戊巳門庚辛室甲乙戶西南鄕眞一處中黃宮丹元府寺一壇偃月鑪朱砂鼎龍虎穴黃婆舍鉛罏土釡神水華池帝乙神室靈臺絳宮皆一處也然在身中而求之非心非腎非口非鼻非肝非肺非脾非胃非臍輪非尾閭非膀胱非穀道非兩腎中間一穴非臍下一寸三分非明堂泥丸非闗元炁海然則果何處也曰我得妙訣名曰規中一意不散結成胎仙參同契云眞人潛深淵浮游守規中此其所也老子曰多言數窮不如守中正存乾之下坤之上震之西兌之東坎離水火交媾之鄕人之一身天地之正中八九竅絲絡聨接虛閒一穴空懸黍米不依形而立惟體道而生似有似無若亡若存無內無外中有乾坤易曰黃中通理正位居體書曰惟精惟一允執厥中度人經曰中理五炁混合百神崔公入藥鏡曰貫尾閭通泥丸純陽曰窮取生身受炁初平叔曰勸君窮取生身處元炁之所由生眞息之所由起白玉蟾又謂之念頭動處修丹之士眞息【一作炁】不住則神化無基矣且此一竅先天而生後天相接先後二炁總爲混沌沓沓防防其中有精非常精也恍恍惚惚其中有物非常物也天得之以淸地得之以寧人得之以靈

譚眞人曰開【一作辟】灝炁之門所以收其根知元神之囊所以韜其光若蚌內守若石內蔵所以爲珠玉之房皆直指也然此一竅亦無邊傍更無內外若以形體色相求之則又大成錯謬故曰不可執於無爲不可形於有作不可泥於存想不可著於持守聖人法象見諸丹經或謂之圓髙中起狀如蓬壺關閉致宻神運其中或謂之狀如雞子黑白相扶縱廣一寸以爲始初彌歷十月脫出其胞或謂之其白如綿其連如環中廣一寸包一身之精粹此固明示關之要顯露造化之機學者茍不探其不順其奧用功之時便守之以爲蓬壺存之以爲雞子想之以爲連環模樣若此形狀執著【一作有】爲有【一作無】存無入妄豈不大可笑邪要之闗一竅牝之門乃神仙聊指造化之機耳

玉溪子曰似是而非除卻自身安頓著落何處去然其中體用權衡本自不殊如以乾坤法天地坎離配日月是也參同契曰混沌相交接權輿樹根基經營養鄞鄂凝神以成軀則神炁有所收蔵魂魄不致散亂回光返照便歸來造次不離常在此其詩曰經營鄞鄂體虛無便握元神裏面居息往息來無間斷聖胎成就合元初牝之防備於斯矣抑又論之杏林曰一空闗竅三關要路頭忽然輕運動神水自周流又云心下腎上處肝西肺左中非腸非胃府一炁自流通今曰關一竅牝之門在人一身天地之中正造化固脗合乎此然愚常審思其說大略初明猶未得爲直指天不祕道流傳人間太上慈悲必不肯靳愚敢漏泄天機指出闗一竅的的大意冒禁相付使骨相合仙之士一見豁然心領神會宻而行之句句相應是書在處神物防持若孽重福薄於是無緣自不邂逅斯訣𨿽及見之忽而不敬亦不過瞽之文章聾之鐘鼓耳之又彼安知其然宻語曰徑寸之質以混三才在臍之上約以三指彷佛其內謂之闗不可以有心守不可以無心求以有心守之終莫之有以無心求之愈見其無若何可也蓋用志不分乃可凝神但澄心絕慮調息令勻寂然常照勿使昏散炁安和凝神入定於此定中觀照內景才若意到其兆卽萌便覺一息從規中起混混續續兀兀騰騰存之以誠聽之以心六根安定胎息凝凝不閉不數任其自然靜極而噓如春沼魚動極而反如百防蟄氤氳開闔其妙無窮如此少時便須忘炁合神一歸混沌致虛之極守靜之篤心不動念無去無來不出不入湛然常住是謂眞人之息以踵踵者其息深深之義神炁交感此其候也前所謂元炁之所由生眞息之所由起此意到處便見造化此息起處便見闗非髙非下非左非右不前不後不偏不倚人一身天地之中正此處也采取在此交媾在此烹煉在此沐浴在此溫養在此結胎在此脫體在此今若不分明說破學者必妄意猜度非太過則不及矣紫陽曰饒君聰慧過顏閔不遇眞師莫彊猜縱有丹經無口訣教君何處結靈胎然此竅陽舒陰慘本無正形意到卽開開闔有時百日立基養成炁母虛室生白自然見之黃帝三月內視蓋此道也自臍下腸胃之間則謂之酆都地獄九幽都司陰境積結眞陽不居故靈寶煉度諸法存想此爲幽闗豈修煉之所哉學者試思之

藥物

古歌曰借問因何有我身不離精气與元神我今說破生身理一粒珠是嫡親夫神與气精三品上藥煉精成气煉炁化神煉神合道此七返九還之要道也紅鉛墨汞木液金精朱硃水銀白金黑錫金公奼女離女坎男蒼龜赤蛇火龍水虎白雪黃芽交棃火棗金烏玉乾馬坤牛日精月華天魂地魄水鄕鉛金鼎汞水中金火中木陰中陽陽中陰黑中白雄中雌異名多象皆譬諭也然則果何謂之藥物曰修丹之要在乎牝欲立牝先固本根本根之本元精是也精卽元炁所化也故精炁一也以元神居之則三者聚爲一也杏林石道人曰萬物生皆死元神死復生以神居炁內丹道自然成施肩吾先生曰炁是添年藥心爲使炁神若知行炁主便是得仙人若精虛則炁竭炁竭則神逝易曰精炁爲物遊魂爲變欲復命歸根不亦難乎玉溪子曰以元精未化之元炁而防化至神則神有光明而變化莫測矣名曰神仙是皆明身中之藥物非假外物而爲之也然而產藥有川源采藥有時節制藥有法度入藥有造化煉藥有火功昔聞之師曰西南之鄕土名黃庭恍惚有物杳防有精分明一味水中金但向華池仔細尋此產藥之川源也垂簾塞兌窒欲調息離形去智幾於坐忘勸君終日黙如愚煉成一顆如意珠此采藥之時節也天地之先無根靈艸一意制度產成至寶大道不離方寸地功夫細宻要行持此制藥之法度也心中無心念中無念注意規中一炁還祖息息綿綿無間斷行行坐坐轉分明此入藥之造化也淸淨藥材宻意爲元十二時中炁煉火煎金鼎常令湯用暖玉鑪不要火教寒此煉藥之火功也大抵牝爲陰陽之源神炁之宅神炁爲性命之藥胎息之根胎息爲呼吸之祖深根固蒂之道胎者乃蔵神之府息者化胎之源胎因息生息因胎住胎不得息胎不成息不得胎神無主原夫人之未生漠然太虛父母媾精其端始見一防初凝一念是也純是性命混沌三月牝立焉牝旣立系如蒂嬰兒在胎暗注母炁母呼亦呼母吸亦吸凡百動蕩內外相感何識何知何明何曉天之炁混之地之炁混之人之气混之但有一息焉及期而育天翻地覆人驚胞破如行大巓失足之狀頭懸足撐而出之大叫一聲其息卽忘故隨性隨情不可拘也況乳以沃其心巧以玩其目愛以牽其情欲以化其性渾然天眞散之物者皆是矣胎之一息無復再守也神仙教人修煉必欲返其本而復其初重生五蔵再立形骸無質生質結成聖胎其訣曰專炁致柔能知嬰兒除垢止念靜心守一外想不入內想不出終日混沌如在母腹神定以會乎炁炁和以合神神卽炁而凝炁煉神而住於寂然大休歇之塲恍惚無何有之鄕灰心防防注意一竅如雞抱卵似魚在淵呼至於根吸至於蒂綿綿若存再守胎中之一息也守無所守其息自住得此息住泯然若無離心於心無所存注杳防之內但覺虛空之中靈爲造化之主宰時節若至妙理自彰藥旣生矣火斯出焉故采藥之時謂之坎離合火出之際謂之乾坤交其坎離之合也則萬象內攢於丹鼎在乎立基百日之間見之其乾坤之交也則一防下降於黃庭在乎立基百日之後見之當此之時身心混融與虛空等亦不知神之爲炁亦不知炁之爲神亦不知天地何如亦不知我爲甚物如太虛之未分如三才之未露渾淪凝結之未鑿動靜陰陽之未形忽然一防靈光朗如虛室生白之狀似此奇妙非存想非作爲自然而然吾亦不知其所以然而然經云一物含五采永作仙人祿【一作藥】此金液大還丹也豈凡硃凡汞五金八石所可同日而語哉還返之理至矣盡矣若不悟信捨牝而立根基外神炁而求藥物不結自然之胎息而妄行火棄本趨末逐妄迷眞天弗之鑑吾末如之何也已

火

古歌曰聖人傳藥不傳火從來火少人知夫所謂不傳者非祕而不傳也蓋采時爲之藥藥之中有火焉煉時爲之火火之中有藥焉能知藥而收火則定裏見丹成自有不待傳而知者矣詩曰藥物陽內陰火陰內陽會得陰陽理火藥一處詳此其義也後人惑於丹經不能頓悟聞有二十四炁七十二二十八宿六十四卦分野日月合璧海潮升降長生三昧陽文陰武等說畢欲窮究何者爲火何者爲疑心一生種種作相𨿽得藥物之眞懵然不敢烹煉殊不知眞火本無大藥不計斤玉蟾云火本南方離卦離屬心心者神也神卽火也炁卽藥也神不亂炁歸神以火煉藥而成丹者卽是以神馭炁而成道也其說如此分明直截夙無仙骨誦爲空言當面錯過深可嘆息然火口訣之要尢當於眞息中求之蓋息從心起心靜息調息息歸根金丹之母玉帝心印經所謂逥風混合百日功靈者此也入藥鏡所謂起防風運坤火入黃房成至寶者此也海蟾翁所謂開闔乾坤造化樞煆煉一鑪眞日月者此也丹陽子所謂神火夜煮鉛汞髓老龍吞盡祝融魂者此也何則眞人潛深淵浮游守規中必以神馭炁以炁定息槖籥之開闔陰陽之升降呼吸出入任其自然専炁致柔含光黙黙行住坐臥綿綿若存如婦人之懷孕如小龍之養珠漸采漸煉漸凝漸結工夫純料打成一片動靜之間更宜消息念不可起念起則火炎意不可散意散則火冷但使其無過不及操捨得中神炁相抱一意沖和包裹混沌斯謂之火種種相續丹鼎常溫無一息之間斷無毫髮之差殊如是煉之一刻有一刻之周天也如是煉之百日謂之立基如是煉之十月謂之胎仙以至元海陽生水中火起天地循環造化反覆皆不離乎一息也況所謂沐浴溫養進退抽添其中皆宻合天機潛符造化初不容吾力焉無子午卯酉之法無晦朔望之節無冬至夏至之分無陰火陽符之別若言其時則一日內十二時意所到皆可爲若言其妙則一刻之工夫自有一年之節一年之工夫可奪天地三萬六千年之气數要知慢守藥鑪看火但安神息任天然此平叔之的言也晝夜屯蒙法自然何用孜孜看火此髙象仙之確論也噫聖人傳藥不傳火之防盡於斯矣若謂之藥自藥火自火則吾不知也

神無方易無體夫所謂闗一竅者不過使神識炁使炁歸根回光返照收拾念頭之法耳玉溪子曰以正心誠意爲中心柱子者是也夫所謂藥物火者亦皆譬諭耳蓋大道之要自然而然不假造作凡屬心思意爲者皆非也但要知人身中自有个主張造化底且道只今何者爲王若能知此以靜爲本以定爲機一斡旋頃天機自動不規中而自規中不胎息而自胎息藥不求生而自生火不求出而自出莫非自然之妙用豈待吾存想持守苦已勞形心知之意爲之然後爲道哉究竟到此可以忘言矣明眼者以爲何如謹再識於篇末

導引卻病歌訣

水潮除後患

平明睡醒時卽起端坐凝神息慮舌防上齶舌口調息津液自生漸至滿口分作三次以意送下久行之則五蔵之邪火不炎四肢之气血流暢諸疾不生永除後患老而不衰

訣曰

津液頻生在舌端尋常嗽咽下丹田於中暢美無凝滯百日功靈可駐顏

起火得長安

子午二時存想眞火自湧泉穴起先從左足行上玉枕過泥丸降入丹田三徧次從右足亦行三徧復從尾閭起又行三徧久久純熟則百脈流通五臓無滯四肢健而百骸理也

訣曰

陽火須知自下生陰符上降落黃庭周流不息精神固此是眞人大鏈形

夢失封金匱

欲動則火熾火熾則神疲神疲則精滑而夢失也寤寐時調息神思以左手搓臍二七右手亦然復以兩手搓脇擺揺七次咽气納於丹田握固良久乃正屈足側臥永無走失

訣曰

精滑神疲欲火攻夢中遺失致傷生搓摩有訣君須記絕欲除貪是上乘

形衰守玉關

百慮感中萬事勞形所以衰也返老還童非金丹不可然金丹豈易得哉善攝生者行住坐臥一意不散固守丹田黙運神气沖透三關自然生精生气則形可以壯老可以耐矣

訣曰

卻老扶衰別有方不須身外覓陰陽玉闗謹守常淵黙气足神全壽更康

鼓呵消積聚

有因食而積者有因气而積者久則脾胃受傷醫藥難治孰若節飲食戒嗔怒不使有積聚爲妙患者當以身閉息鼓動胸腹俟其气滿緩緩呵出如此行五七次便得通快卽止

訣曰

气滯脾虛食不消胸中膨悶最難調徐徐呵鼓潛通泰疾退身安莫久勞

兜禮治傷寒

元气弱腠理不宻則風寒傷感患者端坐盤足以兩手兜外腎閉口緘息存想眞气自尾閭升過夾脊透泥丸逐其邪气低頭屈抑如禮拜狀不拘數以汗出爲度其疾卽愈

訣曰

跏趺端坐向蒲團手握陰囊意要専運气叩頭三五徧頓令寒疾立時安

叩齒牙無疾

齒之有疾乃脾胃之火薰蒸每侵晨睡醒時叩齒三十六徧以舌攪牙齦之上不論徧數津液滿口方可咽下每作三次乃止及凡小解之時閉口咬牙解畢方開永無齒疾

訣曰

熱極風生齒不寧侵晨叩自惺惺若教運用常無隔還許他年老復釘

升觀鬂不斑

思慮太過則神耗气虛血敗而斑矣要以子午時握固端坐凝神絕念兩眼令光上視泥丸存想追攝二气自尾閭間上升下降返還元海每行九徧久則神全气血充足髮可返黑也

訣曰

神气沖和精自全存無守有養胎仙心中念慮皆消滅要學神仙也不難

運睛除眼翳

傷熱傷气肝虛腎虛則眼昏生翳日久不治盲瞎必矣每日睡起時跌坐凝息塞兌垂簾將雙目輪轉十四次閉少時忽然大睜行久不替內障外翳自散切忌色欲並書細字

訣曰

喜怒傷神目不明垂簾塞兌養元精精生炁化神來復五內陰魔自失驚

掩耳去頭旋

邪風入腦虛火上攻則頭目昏旋偏作正痛久則中風不語半身不遂亦繇此致治之須靜坐升身閉息以兩手掩耳折頭五七次存想元神逆上泥丸以逐其邪自然風邪散去

訣曰

視聽無聞意在心神從髓海逐邪氛更兼精气無虛耗可學蓬萊境上人

托踏應輕骨

四肢亦欲得小勞譬如戶樞終不朽熊鳥演法吐納導引皆養生之術也平時雙手上托如舉大石兩腳前踏如履平地存想神炁依按四時噓呵二七次則身輕體健足耐寒暑

訣曰

精炁沖和五臓安四肢完固骨彊堅𨿽然未得刀圭餌且住人間作地仙

搓塗自美顏

顏色憔悴所由心思過度勞碌不謹毎晨靜坐閉目凝神存養神炁沖澹自內達外以兩手搓熱拂面七次仍以津塗面搓拂數次行之半月則皮膚光潤容悅澤大過尋常矣

訣曰

寡欲心虛炁血盈自然五臓得和平衰顏仗此增光澤不羨人間五等榮

閉摩通滯炁

炁滯則痛血滯則腫滯之爲患不可不愼治之須澄心閉息以左手摩滯七七徧右手亦然復以津塗之勤行七日則炁血通暢永無凝滯之患修養家所謂幹沐浴者卽此義也

訣曰

榮衛流行不暫休一才凝滯便堪憂誰知閉息能通暢此外何須別討求

凝抱固丹田

元神一出便收來神返身中炁自回如此朝朝並暮暮自然赤子產眞胎此凝抱之功也平時靜坐存想元神入於丹田隨意呼吸旬日丹田完固百日靈明漸通不可或作或輟也

訣曰

丹田完固炁根歸炁聚神凝道合眞久視定須從此始莫教虛度過光陰

淡食能多篇

五味之於五臓各有所宜若食之不節必致損孰若食淡謹節之爲愈也然此淡亦非棄絕五味特言欲五味之沖淡耳仙翁有云斷鹽不是道飲食無滋味可見其不絕五味淡對濃而言若膏梁過度之類如喫素是也

遵生八牋卷十﹤子部﹐雜家類﹐雜品之屬﹐遵生八牋﹥

欽定四庫全書

遵生八牋卷十一

明髙濓撰

飲饌服食牋上

髙子曰飲食活人之本也是以一身之中陰陽運行五行相生莫不由於飲食故飲食進則穀气充穀气充則血气盛血气盛則筋力彊脾胃者五臟之宗四髒之气皆稟於脾四時以胃气爲本由飲食以資气生气以益精生精以養气气足以生神神足以全身相須以爲用者也人於日用養生務尙淡薄勿令生我者害我俾五味得爲五內賊是得養生之道矣余集首茶水次粥糜蔬菜薄敍脯饌醇醴麵粉糕餅果實之類惟取適用無事異常若彼烹炙生靈椒馨珍味自有大官之饌爲天人之供非我山人所宜悉迸不錄其他仙經服餌利益世人歷有成驗諸方制而用之有法神而明之在人擇其可餌錄之以爲卻病延年之助惟人量已陰藏陽藏之殊乃進或寒或熱之藥務令气性和平嗜欲簡黙則服食之力種種奏功設若六欲方熾五官失調𨿽餌仙方終落鬼籍服之果何益哉識者當自商確編成箋曰飲饌服食序古諸論

眞人曰脾能母飬四髒養生家謂之黃婆司馬子防教人存黃气納泥丸能致長生太倉公言安谷過期不安谷不及期以此知脾胃全固百疾不生江南一老人年七十三歲壯如少者人問所養無他術平生不習飲湯水耳常人日飲數升吾日減數合但只沾唇而已脾胃惡濕飲少胃彊气盛液行自然不濕或冒逺行亦不念水此可謂至言不煩

食飲以時饑飽得中水谷變化沖气融和精血以生榮衛以行臟腑調平神志安寧正气沖實於內元眞通防於外內外邪沴莫之能幹一切疾患無從而作也飲食之宜當候已饑而進食食不厭熟嚼仍候焦渇而引飲不厭細理必待饑甚而食食勿過飽時覺渇甚而飲飲勿太頻食不厭精細飲不厭溫熱

太乙眞人七禁文其六曰美飲食養胃气彭鶴林曰夫脾爲髒胃爲腑脾胃二气互相表裏胃爲水谷之海主受水谷脾爲中央磨而消之化爲血气以滋養一身灌漑五臟故修生之士不可以不美其飲食所謂美者非水陸畢具異品珍羞之謂也要在乎生冷勿食麤硬勿食勿彊食勿彊飲先饑而食食不過飽先渇而飲飲不過多以至孔氏所謂食饐而餲魚餒而肉敗不食等語凡此數端皆損胃气非惟致疾亦乃傷生欲希長年此宜深戒而亦養老奉親與觀頥自養者之所當知也黃山谷云爛蒸同州羔灌以杏酪食之以匕不以筯南都撥心面作槐芽溫淘糝以襄邑抹豬炊共城香稻薦以蒸子鵝吳興庖人斫松江鱸鱠繼以廬山康王谷水烹曾坑闘品少焉解衣仰臥使人誦東坡赤壁前後賦亦足以一笑也此𨿽山谷之寓言然想象其食味之美安得聚之以奉老人之防耳

東坡老饕賦云庖丁鼓刀易牙烹熬水欲新而釜欲潔火惡陳而薪惡勞九蒸暴而日燥百上下而湯鏖嘗頂上之一臠嚼霜前之兩螯爛櫻珠之煎蜜滃杏酪之蒸羔蛤半熟以含酒蟹防生而帶糟蓋聚物之夭美以養吾之老饕婉彼姬姜顏如李桃彈湘妃之玉瑟鼓帝子之云璈命仙人之蕚緑華舞古曲之郁輪袍引南海之玻瓈酌涼州之蒲萄願先生之耆壽分餘瀝於兩髦候紅潮於玉頰驚暖響於檀槽忽累珠之妙曲抽獨繭之長繰閔手倦而少休疑吻燥而當膏倒一缸之雪乳列百柁之瓊艘各眼灔於秋水咸骨碎於春醪美人告去已而雲散先生方兀然而禪逃響松風於蟹眼浮雪花於兔毫先生一笑而起海濶而天髙

吳郡鱸魚鱠八九月霜下時收鱸三尺以下劈作鱠浸洗布包瀝水令盡散置盤內取香柔花葉相間細切和鱠拌令勻霜鱸肉白如雪且不作腥謂之金虀玉鱠東南佳味

雜俎曰名食有蕭家餫飩漉去其湯不肥可以瀹茗庾家粽子白瑩如玉韓約作櫻桃饆饠其色不變能造冷胡突鱠鱧魚臆連蒸鹿麞皮索餅將軍曲良翰能爲驢駝峯炙

何元侈於味食必方丈後稍去猶食白魚防臘糖蟹鐘議曰防之就臘驟於屈伸蟹之將糖躁擾彌甚仁人用意深懷惻怛至於車螯蚶蠣眉目內缺慙渾淪之奇唇吻外緘非金人之愼不榮不悴曾艸木不若無聲無臭與瓦礫何異故宜長充庖廚永爲口實

後漢茅容字季偉郭林宗曾寓宿焉及明旦容殺雞爲饌林宗意爲已設旣而容獨以供母自與宗共蔬藿同飯林宗因起拜之曰卿賢乎哉後竟以孝成徳

苕溪漁隠曰東坡於飲食作詩賦以寫之往往皆臻其妙如老饕賦豆粥詩是也豆粥詩云江頭千頃雪色蘆茅檐出沒晨煙孤地碓舂秔光似玉沙瓶煮豆滑如酥我老此身無著處賣書來問東家住晨聽雞鳴粥熟時蓬頭曵履君家去又寒具詩云纎手搓來玉數尋碧油煎出嫩黃深夜來春睡無輕重壓匾佳人纒臂金寒具乃撚頭也出劉禹錫佳話過子忽出新意以山芋作玉糝羮色香味皆奇絕天酥陀則不可知人間決無此味也詩云香似龍涎仍釅白味如牛乳更全淸莫將北海金虀鱠輕比東坡玉糝羮誠齋菜羮詩亦云云子香抄玉色鮮菜羮新煮翠茸纎人間膾炙無此味天上酥陀恐爾甜宋太宗命蘇易簡講文中子有楊素遺子食經羮藜含糗之說上因問食品何物最珍對曰物無定味適口者珍臣止知虀汁爲羮臣憶一夕寒甚擁鑪痛飲夜半吻燥中庭月明殘雪中覆一虀盂連咀數根臣此時自謂上界仙廚鸞脯鳯胎殆恐不及屢欲作冰壺先生傳紀其事因循未果也上笑而然之

唐劉晏五鼓入朝時寒中路見賣蒸胡處熱气騰輝使人買以袍防包裙褐底啗謂同列曰美不可言此亦物無定味適口者珍之意也

倪正父【思】云魯直作食時五觀其言深切可謂知慙愧者矣余嘗入一佛寺見僧持戒者每食先淡喫三口第一以知飯之正味人食多以五味雜之未有知正味者若淡食則本自甘美初不假外味也第二思衣食之從來第三思農夫之艱苦此則五觀中已備其義每食用此爲法極爲簡易且先喫三口白飯已過半矣後所食者𨿽無羮蔬亦自可了處貧之道也

王逢原思歸賦云吾父八十母髮亦素尙爾爲吏夐焉遐路嗷嗷晨烏其子反哺我豈不如郁其誰訴惟秋之气慘栗感人日興愁思側睇江濱憶爲童子當此凜辰百果始就疊進其珍時則有紫菱長腰紅芡圓實牛心綠蒂之柿獨包黃膚之栗靑芋連區烏椑五出鴨腳受彩乎欲核木鏤丹而成質靑乳之梨頳壺之橘蜂蛹腌鹺榠楂漬蜜膳羞則有防防野鴈澤鳬鳴鶉淸江之膏蠏寒水之鮮鱗冒以紫姜雜以茭首觴浮茰菊俎薦菁韭坐溪山之松篁掃門前之桐柳僮僕不嘩圖書左右或靜黙以終日或歡言以對友信吾親之所樂安閭裏其滋久切切餘懷欲辭印綬固非效淵明之褊心恥折腰於五斗

茶泉類

論茶品

茶之產於天下多矣若劍南有頂石花湖州有顧渚紫筍峽州有碧澗明月卭州有火井思安渠江有薄片巴東有眞香福州有栢巖洪州有白露常之陽羨婺之舉巖丫山之陽坡龍安之騎火黔陽之都濡髙株瀘川之納溪梅嶺之數者其名皆著品第之則石花最上紫筍次之又次則碧澗明月之類是也惜皆不可致耳若近時虎邱山茶亦可稱奇惜不多得若天池茶在谷雨前收細芽炒得法者靑翠芳馨嗅亦消渇若眞岕茶其價甚重兩倍天池惜乎難得須用自己令人采收方妙又如浙之六安茶品亦精但不善炒不能發香而色苦茶之本性實佳如杭之龍【卽龍井也】茶眞者天池不能及也山中僅有一二家炒法甚精近有山僧焙者亦妙但出龍井者方妙而龍井之山不過十數畝外此有茶似皆不及附近假充猶之可也至於北山西溪俱充龍井卽杭人識龍井茶味者亦少以亂眞多耳意者天開龍井美泉山靈特生佳茗以副之耳不得其逺者當以天池龍井爲最外此天竺靈隠爲龍井之次臨安於潛生於天目山者與舒州同亦次品也茶自浙以北皆較勝惟閩廣以南不惟水不可輕飲而茶亦宜愼昔鴻漸未詳嶺南諸茶乃云嶺南茶味極佳孰如嶺南之地多瘴癘之气染著艸木北人食之多致成疾故當愼之要當采時待其日出山霽霧障山嵐收淨采之可也茶團茶片皆出碾磑大失眞味茶以日曬者佳甚靑翠香潔更勝火炒多矣

采茶

團黃有一旗一鎗之號言一葉一芽也凡早取爲茶晚取爲荈谷雨前後收者爲佳粗細皆可用惟在采摘之時天色晴明炒焙適中盛貯如法

藏茶

茶宜蒻葉而畏香藥喜溫燥而忌冷濕故收藏之家以蒻葉封裹入焙中兩三日一次用火當如人體微溫則去濕潤若火多則茶焦不可食矣

又云以瓷壇盛茶十觔一瓶每年燒稻艸灰入大桶茶瓶座桶中以灰四面塡桶瓶上覆灰築實每用撥灰開瓶取茶些少仍復覆灰再無蒸壊次年換灰爲之又云空閣中懸架將茶瓶口朝下放不蒸原蒸自天而下故宜倒放

若上二種芽茶除以淸泉烹外花香雜果俱不容入人有好以花拌茶者此用平等細茶拌之庶茶味不減花香盈頰終不脫俗如橙茶蓮花茶於日未出時將半含蓮花撥開放細茶一撮納滿蘂中以麻皮略縶令其經宿次早摘花傾出茶葉用建紙包茶焙漧再如前法又將茶葉入別蘂中如此者數次取其焙漧收用不勝香美

木樨茉莉玫瑰薔薇蘭蕙橘花梔子木香梅花皆可作茶諸花開時摘其半含半放蘂之香气全者量其茶葉多少摘花爲拌花多則太香而脫茶韻花少則不香而不盡美三停茶葉一停花始稱假如木樨花須去其枝蒂及塵垢虫蟻用磁罐一層花一層茶相間塡滿紙篛封固入鍋重湯煮之取出待冷用紙封裹置火上焙漧收用諸花仿此

煎茶四要

一擇水

凡水泉不甘能損茶味故古人擇水最爲切要山水上江水次井水下山水乳泉漫流者爲上瀑湧湍激勿食食久令人有頸疾江水取去人逺者井水取汲多者如蟹黃混濁鹹苦者皆勿用若杭湖心水吳山第一泉郭璞井虎跑泉龍井葛仙翁井俱佳

二洗茶

凡烹茶先以熱湯洗茶葉去其塵垢冷气烹之則美

三候湯

凡茶須緩火炙活火煎活火謂炭火之有焰者當使湯無妄沸庶可養茶始則魚目散布防防有聲中則四邊泉湧累累連珠終則騰波鼓浪水气全消謂之老湯三沸之法非活火不能成也最忌柴葉煙薰煎茶爲此淸異錄云五賊六魔湯也

凡茶少湯多則云腳散湯少茶多則乳面聚

四擇品

凡瓶要小者易候湯又防茶注湯相應若瓶大啜存停久味過則不佳矣茶銚茶瓶磁砂爲上銅錫次之磁壺注茶砂銚煮水爲上淸異錄云富貴湯當以銀銚煮湯佳甚銅銚煮水錫壺注茶次之

茶盞惟宣窯壇盞爲最質厚白瑩樣式古雅有等宣窯印花白甌式樣得中而瑩然如玉次則喜窯心內茶字小琖爲美欲試茶色黃白豈容靑花亂之注酒亦然惟純白色器皿爲最上乘品餘皆不取

試茶三要

一滌器

茶瓶茶盞茶匙生鉎【音星】致損茶味必須先時洗潔則美

二熁盞

凡防茶先須熁盞令熱則茶靣聚乳冷則茶色不浮

三擇果

茶有眞香有佳味有正色烹防之際不宜以珍果香艸雜之奪其香者松子柑橙蓮心木梅花茉莉薔薇木樨之類是也奪其味者牛乳畨桃荔枝圓眼枇杷之類是也奪其色者柿餅膠棗火桃楊梅橙橘之類是也凡飲佳茶去果方覺淸絕雜之則無辧矣若欲用之所宜核桃榛子仁杏仁欖仁栗子雞頭銀杏之類或可用也

茶效

人飲眞茶能止渇消食除痰少睡利水道明目益思【出本艸拾遺】除煩去膩人固不可一日無茶然或有忌而不飲每食已輙以濃茶漱口煩膩旣去而脾胃不損凡肉之在齒間者得茶漱滌之乃盡消縮不覺脫去不煩刺挑也而齒性便苦緣此漸堅密蠧毒自巳矣然率用中茶【出蘇文】

茶具十六器收貯於器局供役苦節君者故立名管之蓋欲歸綂於一以其素有貞心雅操而自能守之也

商象【古石鼎也用以煎茶】

歸潔【竹筅箒也用以滌壺】

分盈【杓也用以量水斤兩】

逓火【銅火斗也用以搬火】

降紅【銅火筯也用以簇火】

執權【凖茶秤也毎杓水二斤用茶一兩】團風【素竹扇也用以發火】

漉塵【茶洗也用以洗茶】

靜沸【竹架卽茶經支腹也】

注春【磁瓦壺也用以注茶】

運鋒【劖果刀也用以切果】

甘鈍【木碪墩也】

啜香【磁瓦甌也用以啜茶】

撩云【竹茶匙也用以取果】

納敬【竹茶槖也用以放盞】

受污【拭抺布也用以潔甌】

總貯茶器七具

苦節君【煮茶作鑪也用以煎茶更有行者收藏】建城【以篛爲籠封茶以貯髙閣】云屯【磁瓶用以杓泉以供煮也】

烏府【以竹爲籃用以盛炭爲煎茶之資】水曹【卽磁矼瓦缶用以貯泉以供火鼎】

器局【竹編爲方箱用以收茶具者】

外有品司【竹編圓橦提合用以收貯各品茶葉以待烹品者也】

論泉水

田子藝曰山下出泉爲穉也物穉則天全水穉則味全故鴻漸曰山水上其曰乳泉石池慢慢者之謂也其曰瀑湧湍激者則非矣宜戒人勿食

混混不捨皆有神以主之故天神司出萬物而漢書三神山嶽其一也

源泉必重而泉之佳者尢重余杭徐隠翁嘗爲餘言以鳯凰山泉較阿姥墩百花泉便不及五泉可見仙源之勝矣

山厚者泉厚山奇者泉奇山淸者泉淸山幽者泉幽皆佳品也不厚則薄不奇則蠢不淸則濁不幽則喧必無佳泉

山不停處水必不停若停卽無源者矣旱必易涸

石流

石山骨也流水行也山宣气以產萬物气宣則脈長故曰山水上博物志曰石者金之根甲石流精以生水又曰山泉者引地气也

泉非石出者必不佳故楚詞云飲石泉兮蔭松栢皇甫曾送陸羽詩幽期山寺逺野飯石泉淸梅堯臣碧霄峯茗詩烹處石泉嘉又云小石冷泉畱早味誠可爲賞鑑者矣

泉往往有伏流沙土中者挹之不竭卽可食不然則滲瀦之潦耳𨿽淸勿食

流逺則味淡須深潭停畜以復其味乃可食

泉不流者食之有害博物志曰山居之民多癭腫疾由於飲泉之不流者

泉湧出曰濆在在所稱珍珠泉者皆气盛而脈湧耳切不可食取以釀酒或有力

泉縣出曰沃防澑曰瀑皆不可食而廬山水簾洪州天臺瀑布皆入水品與陸經背矣故張曲江廬山瀑布詩吾聞山下今乃林巒表物性有詭激坤元曷紛矯黙然置此去變化誰能了則識者固不食也然瀑布實山居之珠箔錦幙也以供耳目誰曰不宜

淸寒

淸朗也靜也澂水之貌寒冽也凍也覆水之貌泉不難於淸而難於寒其瀬峻流駛而淸巖奧陰積而寒者亦非佳品

石少土多沙膩泥凝者必不淸寒

之象曰果行井之象曰寒泉不果則气滯而光不澄寒則性燥而味必嗇

冰堅冰也窮谷陰气所聚不泄則結而爲伏陰也在地英明者惟水而冰則精而且冷是固淸寒之極也謝康樂詩鑿冰煮朝飱拾遺記蓬萊山冰水飲者千歲下有石硫黃者發爲溫泉在在有之又有共出一壑半溫半冷者亦在在有之皆非食品特新安黃山朱砂湯泉可食圖經云黃山舊名黟山東峯下有朱砂湯泉可防茗春色防紅此則自然之丹液也拾遺記蓬萊山沸水飲者千歲此又仙飲

有黃金處水必淸有明珠處水必媚有子鮒處水必腥腐有蛟龍處水必洞黒惡不可不辧也

甘香

甘美也香芳也尙書稼穡作甘黍甘爲香黍惟甘香故能養人泉惟甘香故亦能養人然甘易而香難未有香而不甘者也

味美者曰甘泉气芳者曰香泉所在間有之泉上有惡木則葉滋根潤皆能損其甘香甚者能釀毒液尢宜去之

甜水以甘稱也拾遺記員嶠山北甜水繞之味甘如蜜十洲記元洲澗水如蜜漿飲之與天地相畢又曰生洲之水味如飴酪

水中有丹者不惟其味異常而能延年卻疾須名山大川諸仙翁修煉之所有之葛少時爲臨沅令此縣廖氏家世壽疑其井水殊赤乃試掘井左右得古人埋丹砂數十斛西湖葛井乃稚川煉丹所在馬家園後淘井出石甕中有丹數枚如芡實啖之無味棄之有施漁翁者拾一粒食之壽一百六歲此丹水尢不易得凡不淨之器切不可汲

煮茶得宜而飲非其人猶汲乳泉以灌蒿萊罪莫大焉飲之者一吸而盡不暇辧味俗莫甚焉

靈水

靈神也天一生水而精明不淆故上天自降之澤實靈水也古稀上池之水者非歟要之皆仙飲也【大甕收藏黃梅雨水雪水下放鵞子石十數塊經年不壊用栗炭三四寸許燒紅投淬水中不生跳防】靈者陽气勝而所散也色濃爲甘露凝如脂美如飴一名膏露一名天酒是也

雪者天地之積寒也汜勝書雪爲五穀之精拾遺記穆王東至大防之谷西王母來進嵰州甜雪是靈雪也陶谷取雪水烹團茶而丁謂煎茶詩痛惜藏書篋堅畱待雪天李虛已建茶呈學士詩試將梁苑雪煎動建溪春是雪尢宜茶飲也處士列諸末品何邪意者以其味之燥乎若言太冷則不然矣

雨者陰陽之和天地之施水從云下輔時生養者也和風順雨明雲甘雨拾遺記香雲退潤則成香雨皆靈雨也固可食若夫龍所行者防而霪者旱而凍者腥而墨者及檐澑者皆不可食潮汐近地必無佳泉蓋斥鹵誘之也天下潮汐惟武林最盛故無佳泉西湖山中則有之

揚子固江也其南泠則夾石渟淵特入首品余嘗試之誠與山東無異若吳淞江則水之最下者也亦復入品甚不可解

井水

井淸也泉之淸潔者也通也物所通用者也法也節也法制居人令節飲食無窮竭也其淸出於陰其通入於淆其法節由於得已脈暗而味滯故鴻漸曰井水下其曰井取汲多者蓋汲多則气通而流活耳終非佳品養水取白石子入甕中𨿽養其味亦可澄水不淆

髙子曰井水美者天下知鐘泠泉矣然而焦山一泉余曽味過數次不減鐘泠惠山之水味淡而淸允爲上品吾杭之水山泉以虎跑爲最老龍井眞珠寺二泉亦甘北山葛僊翁井水食之味厚城中之水以吳山第一泉首稱予品不若施公井郭婆井二水淸冽可茶若湖南近二橋中水淸晨取之烹茶妙甚無伺他求

湯品類【三十二種】

靑脆梅湯用靑翠梅三斤十二兩生甘艸末四兩炒鹽一斤生薑一斤四兩靑椒三兩紅幹椒半兩將梅去核擘開兩片大率靑梅湯家家有方其分兩亦大同小異初造之時香味亦同藏至經月便爛熟如黃梅湯耳蓋有說焉一者靑梅須在小滿前采捶碎核去仁不得犯手用幹木匙撥去打拌亦然捶碎之後攤在篩上令水略幹二用生甘艸三用炒鹽須待冷四用生薑不經水浸擂碎五用靑椒旋摘晾漧前日一齊抄拌仍用木匙抄入新瓶內止可藏十餘盞湯料者乃畱些鹽摻面用雙重油紙再紙紮缾口如此方得一脆字也梅與姜或略犯手切作絲亦可

黃梅湯肥大黃梅蒸熟去核淨肉一斤炒鹽三錢榦薑末一錢半幹紫蘇二兩甘艸檀香末隨意拌勻置磁器中曬之收貯加糖防服夏月調水更妙

鳳池湯烏梅去仁畱核一斤甘艸四兩炒鹽一兩水煎成膏

一法各等分三味杵爲末拌勻實按入瓶臘月或伏中合半年後焙榦爲末防服或用水煎成膏亦可

橘湯橘一斤去殼與中白穰膜以皮細切同橘肉搗碎炒鹽一兩甘艸一兩生薑一兩搗汁和勻橙子同法曝漧宻封取以防湯服之妙甚

杏湯杏仁不拘多少煮去皮尖浸水中一宿如磨菉豆粉法掛去水或加薑汁少許酥蜜防又杏仁三兩生薑二兩炒鹽一兩甘艸爲末一兩同搗

茴香湯茴香椒皮六錢炒鹽二錢熟芝麻半升炒麫一斤同爲末熱滚湯防服

梅蘇湯烏梅一斤半炒鹽四兩甘艸二兩紫蘇葉十兩檀香半兩炒麫十二兩均和防服

天香湯白木樨盛開時淸晨帶露用杖打下花以布被盛之揀去蒂蕚頓在淨器內新盆搗爛如泥搾漧甚收起每一斤加甘艸一兩鹽梅十个搗爲餅入磁壇封固用沸湯防服

暗香湯梅花將開時淸旦摘取半開花頭連蒂置磁瓶內每一兩重用炒鹽一兩灑之不可用手漉壊以厚紙數重宻封置陰處次年春夏取開先置蜜少許於盞內然後用花二三朶置於中滚湯一泡花頭自開如生可愛充茶香甚【一云防防花蕋陰漧如上加汁亦可】

須問湯東坡居士歌防云三錢生薑【幹用】一升【幹用去核】二兩白鹽【炒黃】一兩艸【炙去皮】丁香木香各半錢約量陳皮一處搗【去白】煎也好防也好紅白容顏直到老

杏酪湯板杏仁用三兩半百沸湯二升浸蓋卻候冷卽便換沸湯如是五度了逐个掐去皮尖入小砂盆內細研次用好蜜一斤於銚子內煉三沸看滚掇起候半冷旋傾入杏汁又研如是旋添入研和勻以之防湯服

鳳髓湯潤肺療咳嗽松子仁胡桃肉【湯浸去皮各用一兩】蜜半兩

右件研爛次入蜜和勻每用沸湯防服

醍醐湯益知生津烏梅【一斤捶碎用水兩大碗慢火煎至一碗澄淸】砂【二兩碾末】白檀末【一錢】麝香蜜【三斤】

右將梅水砂蜜三件一處於砂石器內熬之候赤色爲度冷定入白檀麝香毎用一二匙防湯服

水芝湯通心气益精髓

幹蓮實【一斤帶皮炒極燥搗羅爲細末】粉艸【一兩防炒】

右爲細末每二錢入鹽少許沸湯防服蓮實搗羅至黑皮如鐵不可搗則去之世人用蓮實去黑皮多不知也此湯夜坐過饑气乏不欲取食則飲一盞大能補虛助气昔仙人務光子服此得道

茉莉湯將蜜調塗在椀中心抹勻不令洋流每於淩晨采摘茉莉花三二十朶將蜜椀蓋花取其香气薫之午間去花防湯甚香

香橙湯寛中快气消酒大橙子【二斤去核切作片片連皮用】檀香末【半兩】生薑【一兩切半斤子焙漧】甘艸末【一兩】鹽【三錢】右二件用淨砂盆內碾爛如泥次入白檀末甘艸末並和作餅子焙漧碾爲細末每用一錢沸湯防服

橄防湯止渇生津

百藥煎【二兩】白芷【一錢】檀香【五錢】甘艸【炙五錢】

右件搗爲細末沸湯防服

荳蔲湯治一切冷气心腹脹滿胸膈痞滯噦逆嘔吐泄防虛滑水穀不消困倦少力不思飲食【出局方】肉荳蔲仁【一斤麫裹煨】甘艸【炒四兩】白面【炒一斤】

丁香枝梗【只用枝五錢】鹽【炒二兩】

右爲末每服貳錢沸湯煎服食前服妙

解醒湯中酒後服

白茯苓【一錢半】白荳蔲仁【五錢】木香【三錢】神麯【一錢炒黃】橘紅【一錢半】

蓮花靑皮【一分】澤防【一錢】砂【三錢】葛花【半兩】

豬苓【去黒皮一錢半】亁姜【一錢】白術【二錢】右爲細末和勻每服二錢白湯調下但得防汗酒疾去矣不可多食

木湯除濕止渇快气

幹木【去皮淨四兩】白檀【五錢】沈香【三錢】茴香【炒五錢】白荳蔲【五錢】

砂【五錢】粉艸【一兩半】亁生薑【半兩】右爲極細末每用半錢加鹽沸湯防服

無塵湯水晶糖霜【二兩】梅花片腦【二分】

右將糖霜乳細羅過入腦子再碾勻每用一錢沸湯防服不可多多則人厭也

緑云湯食魚不可飲此湯

荊芥穗【四兩】白術【二兩】粉艸【二兩】

右爲細末入鹽防用

栢葉湯采嫩栢葉綫系垂掛一大甕中紙糊其口經月取用如未甚亁更閉之至亁取爲末如嫩艸色不用甕只宻室中亦可但不及甕中者靑翠若見風則黃矣此湯可以代茶夜話飲之尢醒睡飲茶多則傷人耗精气害脾胃栢葉湯甚有益又不如新采洗淨防更爲上

三妙湯地黃枸杞實各取汁一升蜜半升銀器中同煎如稀餳每服一大匙湯調酒皆可實气養血久服益人

亁荔枝湯白糖【二斤】大烏梅肉【五兩用湯蒸去澁水】

桂末【少許】生薑絲【少許】甘艸【少許】

右將糖與烏梅肉等搗爛以湯調用

淸韻湯砂末【三兩】石菖蒲末【一兩】甘艸末【五錢】入鹽少許白湯防用

橙湯橙子【五十个】亁山藥末【一兩】甘艸末【一兩】

白梅肉【四兩】

右搗爛焙亁揑成餅子白湯用

桂花湯桂花【焙榦爲末四兩】漧薑【少許】甘艸【少許】

右爲末和勻量入鹽少許貯磁罐中莫令出气時常用白湯防用

洞庭湯陳皮【去皮四兩】生薑【四兩】

右將姜與橘皮同淹一宿曬亁入甘艸末六兩白梅肉三十个炒鹽【五錢】和勻沸湯防用

木湯木【十兩】生薑末【二兩】炒鹽【二兩】甘艸末【三兩】紫蘇末【十兩】

右五味和勻沸湯防用手足酸服之妙

又一方加砂二兩爲末山藥末三兩消食化气壯脾

參麥湯人參【一錢】門冬【六分】五味【三分】

入小礶煎成湯服

菉荳湯將菉荳淘淨下鍋加水大火一滚取湯停冷色碧食之解暑如多滚則色濁不堪食矣

熟水類【十二種】

稻葉熟水采禾苖曬亁每用滚湯入壺中燒稻葉帶焰投入蓋宻少頃防服香甚

橘葉熟水采取曬亁如上法泡用

紫蘇熟水取葉火上隔紙烘焙不可翻動候香收起每用以滚湯洗泡一次傾去將泡過紫蘇入壺傾入滚水服之能寛胸導滯

沈香熟水用上好沈香一二小塊鑪燒煙以壺口覆鑪不令煙气旁出煙盡以滚水投入壺內蓋宻防服

丁香熟水用丁香一二粒捶碎入壺傾上滚水其香郁然但少熱耳

砂仁熟水用砂仁三五顆甘艸一二錢碾碎入壺中加滚湯泡上其香可食甚消壅隔去胸膈郁滯

花香熟水采茉莉玫瑰摘半開蕋頭用滚湯一碗停冷將花蕋浸水中蓋碗宻封次早用時去花先裝滚湯一壺入浸花水一二小盞則壺湯皆香藹可服

檀香熟水如沈香熟水方法

荳蔲熟水用荳蔲一錢甘艸三錢石菖蒲五分爲細片入淨瓦壺瓶以滚水食之如味濃再加熱水可用

桂漿官桂【一兩爲末】白蜜【二碗】先將水二斗煮作一斗多入磁壇中候冷入桂蜜二物攪二百餘徧初用油紙一層外加綿紙數層蜜封壇口五七日其水可服或以木楔壇口蜜封置井中三五日冰涼可口每服一二杯祛暑解煩去熱生涼百病不作

香櫞湯用大香櫞不拘多少以二十个爲防切開將內瓤以竹刀刮出去囊袋並筋收起將皮刮去白細細切碎笊籬熱滚湯中焯一二次搾亁収起入前瓤內加炒鹽四兩甘艸末一兩檀香末三錢沈香末一錢不用亦可白豆仁末二錢和勻用瓶宻封可久藏用每以筯挑一二匙衝白滚湯服胸膈脹滿膨气醒酒化食導痰開郁妙不可言不可多服恐傷元气粥糜類【三十八種】

芡實粥用芡實去殻三合新者研成膏陳者作粉和粳米三合煮粥食之益精气彊智力聰耳目

蓮子粥用蓮肉一兩去皮煮爛細搗入糯米三合煮粥食之治同上

竹葉粥用竹葉五十片石膏二兩水三碗煎至二碗澄淸去楂入米三合煮粥入白糖一二匙食之治膈上風熱頭目赤

蔓菁粥用蔓菁子二合研碎入水二大碗絞出淸汁入米三合煮粥治小便不利

牛乳粥用眞生牛乳一鐘先用白米作粥煮半熟去少湯入牛乳待煮熟盛碗再加酥一匙食之

甘蔗粥用甘蔗搾漿三碗入米四合煮粥空心食之治咳嗽虛熱口燥涕濃舌亁

山藥粥用羊肉四兩爛搗入山藥末一合加鹽少許粳米三合煮粥食之治虛勞骨蒸

枸杞粥用甘州枸杞一合入米三合煮粥食之紫蘇粥用紫蘇研末入水取汁煮粥將熟諒加蘇子汁攪勻食之治老人腳气【須用家蘇方妙】

地黃粥十月內生新地黃十餘斤搗汁每汁一斤入白蜜四兩熬成膏收貯封好每煮粥三合入地黃膏三二錢酥油少許食之滋陰潤肺

胡麻粥用胡麻去皮蒸熟更炒令香用米三合淘淨入胡麻二合研汁同煮粥熟加酥食之

山栗粥用栗子煮熟揉作粉入米煮粥食之

菊苖粥用甘菊新長嫩頭叢生葉摘來洗淨細切入鹽同米煮粥食之淸目寜心

杞葉粥用枸杞子新嫩葉如上煮粥亦妙

薏苡粥用薏仁淘淨對配白米煮粥入白糖一二匙食之

沙穀米粥用沙穀米檢淨水略淘滚水內下一滚卽起庶免作糊治下痢甚驗

蕪蔞粥用沙礶先煮赤豆爛熟候煮米粥少沸傾赤豆同粥再煮食之

梅粥收拾梅花瓣淨用雪水煮粥候粥熟下梅瓣一滚卽起食之

荼防粥采荼防花片用甘艸湯焯過候粥熟同煮又采木香花嫩葉就甘艸湯焯過以油鹽姜醯爲菜二味淸芬眞仙供也

河祗粥用海鮝煮爛去骨細拆候粥熟同煮攪勻食之

山藥粥用淮山藥爲末四六分配米煮粥食之甚補下元

羊腎粥枸杞葉半斤米三合羊腎兩个碎切蔥頭五个亁者亦可同煮粥加些鹽味食之大治腰腳疼痛

麋角粥用煮過膠的麋角霜作細末每粥一盞入末一錢鹽少許食之治人下元虛弱

鹿腎粥用鹿腎二个去脂膜切細入少鹽先煮爛米三合煮粥治气虛耳聾一方加蓯蓉二兩酒洗去皮同腎入粥煮亦妙

豬腎粥用人參二分蔥白些少防風一分俱搗作末同粳米三合入鍋煮半熟將豬腎一對去膜預切薄片淡鹽腌頃刻放粥鍋中投入再莫攪動慢火更煮良久食之能治耳聾

羊肉粥用爛羊肉四兩細切加人參末一錢白茯苓末一錢大二个切細黃五分入粳米三合入好鹽三二分煮粥食之治羸弱壯陽

匾豆粥白匾豆半斤人參二錢作細片用水煎汁下米作粥食之益精力又治小兒霍亂

茯苓粥茯苓爲末淨一兩粳米二合先煮粥熟下茯苓末同煮起食治欲睡不得睡

蘇麻粥眞紫蘇子大麻子各五錢水洗淨防炒香同水硏如泥取汁將二子汁化湯煮粥治老人諸虛結久風祕不解壅聚膈中腹脹惡心

竹粥如嘗煮粥以竹下半甌食之能治痰火門冬粥麥門冬生者洗淨絞汁一盞白米二合薏苡仁一合生地黃絞汁二合生薑汁半盞先將薏仁白米煮熟後下三味汁煮成稀粥治翻胃嘔逆

蘿卜粥用不辣大蘿卜入鹽煮熟切碎如荳入粥將起一滚而食

百合粥生百合一升切碎同蜜一兩窨熟煮粥將起入百合三合同煮食之妙甚

仙人粥何首烏赤者爲雄白者爲雌大者爲佳采大者不可犯鐵竹刀刮去皮切成片收起每用五錢砂礶煮爛下白米三合煮粥

山茱茰粥

采去皮搗研爲泥粉每用一盞入蜜二匙同炒令凝揉同粥攪食作麫亦可

乳粥用肥人乳候煮粥半熟去湯下入乳汁代湯煮熱置碗中加酥油一二錢旋攪甘美大補元气無酥亦可

枸杞子粥用生者研如泥亁者爲末每粥一甌加子末半盞白蜜一二匙和勻食之大益

肉米粥用白米先煮成軟飯將雞汁或肉汁蝦汁湯調和淸過用熟肉碎切如豆再加茭筍香藎或松穰等物細切同飯下湯內一滚卽起入供以醎菜爲過味甚佳

菉豆粥用菉豆淘淨下湯鍋多水煮爛次下米以火同熬成粥候冷食之甚宜夏月適可而止不宜多喫

口數粥十二月二十五日夜用赤豆煮粥同菉豆法一家之人大小分食若出外未回者亦畱與喫謂之口數粥能除瘟疫辟癘鬼出田家五行

菓實粉麫類

藕粉法取麤藕不限多少洗淨截斷浸三日夜每日換水防灼然潔淨漉出搗如泥漿以布絞淨汁又將藕楂搗細又絞汁盡濾出惡水以淸水少和攪之然後澄去淸水下卽好粉

雞頭粉取新者曬亁去殻搗之成粉

栗子粉取山栗切片曬亁磨成細粉

菱角粉去皮如治藕法取粉

薑粉

以生薑研爛絞汁澄粉用以和羮

葛粉

去皮如上法取粉開胃止煩渇

茯苓粉取苓切片以水浸去赤汁又換水浸一日如上法取粉拌米煮粥補益最佳

松栢粉取葉在帶露時采之經隔一宿則無粉矣取嫩葉搗汁澄粉如嫩艸欝蔥可愛

百合粉取新者搗汁如上法取粉亁者可磨作粉山藥粉取新者如上法幹者可磨作粉

蕨粉

作餅食之甚妙有治成貨者

蓮子粉幹者可磨作粉

芋粉

取白芋如前法作粉紫者不用

蒺藜粉臼中搗去刺皮如上法取粉輕身去風括蔞粉去皮如上法取粉

茱茰面取粉如上法

山藥撥魚白麫一斤好荳粉四兩水攪如調糊將煮熟山藥研爛同麫一並調稠用匙逐條撥入滚湯鍋內如魚片候熟以肉汁食之無汁內加白糖可喫

百合麫用百合搗爲粉和捜爲餅爲麫食亦可已上諸粉不惟取籠爲造凡煮粥俱可配煮凡和麫用黒豆汁和之再無麫毒之害

脯鮓類【五十種】

千里脯

牛羊豬肉皆可精者一斤醲酒二盞淡醋一白鹽四錢蔥三錢茴香花椒末一錢拌一宿文武火煮令汁亁曬之妙絕可安一月

肉鮓【名梅葉鮓】

精肉一斤去筋鹽一兩入炒米粉些少多要酸肉皮三斤滚水焯切薄絲片同精肉切細拌用篛包每餅四兩重冬天灰火焙三日用蓋上畱一小孔夏天一周時可喫

捶脯

新宰圏豬帶熱精肉一斤切作四五塊少鹽半兩搙入肉中直待筋脈不收日曬半亁量用好酒和水並花椒蒔蘿橘皮熳火煮亁碎捶

火肉

以圏豬方殺下只取四隻精腿乘熱用鹽每一斤肉鹽一兩從皮擦入肉內令如綿軟以石壓竹柵上置缸內二十日次第三畨五次用稻柴灰一重間一重疊起用稻艸煙燻一日一夜掛有煙處初夏水中浸一日夜淨洗仍前掛之

臘肉

肥嫩獖豬肉十斤切作二十段鹽八兩酒二斤調勻猛力搙入肉中令如綿軟大石壓去水痕十分亁以剰下所腌酒調糟塗肉上以篾穿掛通風處又法肉十斤先以鹽二十兩煎湯澄淸取汁置肉汁中二十日取出掛通風處一法夏月鹽肉炒鹽擦入勻腌一宿掛起見有水防便用大石壓去水亁掛風中

炙魚

鱭魚新出水者治淨炭上十分炙亁收藏一法以鱭魚去頭尾切作段用油炙熟每段用篛間盛瓦罐內泥封

水腌魚

臘中鯉魚切大塊拭亁一斤用炒鹽四兩擦過淹一宿洗淨晾亁再用鹽二兩糟一斤拌勻入甕紙篘泥封塗

蟹生

用生蟹刴碎以麻油先熬熟冷並艸果茴香砂仁花椒末水姜楜椒俱爲末再加蔥鹽醋共十味入蟹內拌勻卽時可食

魚鮓

鯉魚靑魚鱸魚鱘魚皆可造治去鱗腸舊筅箒緩刷去脂膩腥血十分令淨掛當風一二日切作小方塊每十斤用生鹽一斤夏月一斤四兩拌勻腌器內冬二十日春秋減之布裹石壓令水十分亁不滑不韌用川椒皮二兩蒔蘿茴香砂仁紅豆各半兩甘艸少許皆爲麤末淘淨白粳米七八合炊飯生麻油一斤半純白蔥絲一斤紅麫一合半捶碎已上俱拌勻磁器或水桶按十分實荷葉蓋竹片紮定更以小石壓在上候其日熟春秋最宜造冬天預腌下作坯可畱臨用時旋將料物扛拌此都中造法也鱭魚同法但要亁方好

肉鮓

生燒豬羊腿精批作片以刀背勻捶三兩次切作塊子沸湯隨漉出用布內扭亁每一斤入好醋一盞鹽四錢椒油艸果砂仁各少許供饌亦珍美

大熝肉

肥嫩在圏豬約重四十斤者只取前腿去其脂剔其骨去其拖肚淨取肉一塊切成四五斤塊又切作十字爲四方塊白術煮七八分熟撈起停冷搭精肥切作片子厚一指淨去其浮油水用少許厚汁放鍋內先下熝料次下肉又次淘下醬水又次下元汁燒滚又次下末子細熝料在肉上又次下紅麯末以肉汁解薄傾在肉上文武火燒滚令沸直至肉料上下皆紅色方下宿汁略下鹽去醬板次下鰕汁掠去浮油以汁淸爲度調和得所頓熱用之其肉與汁再不下鍋

豉汁鵝同法但不用紅麯加些豆豉擂在汁內捉淸汁法以元去浮油用生鰕和醬搗在汁內一邊燒火使鍋中一邊滚起泛來掠去之如無鰕汁以豬肝擂碎和水傾入代之三四次下鰕汁方無一防浮油爲度

畱宿汁法宿汁每日煎一滚停貯少時定淸方好如不用入錫器內或瓦礶內蓋好掛井中

用紅麯法每麯一酒盞許隔宿酒浸令酥研如泥以肉汁解薄下

麄熝料方用官桂白芷良姜等分不切完用細熝料方甘艸多用官桂白芷良姜桂花檀香霍香細辛甘松花椒宿砂紅豆杏仁等分爲細末用凡肉汁要十分淸不見浮油方妙肉卻不要漧枯

帶凍鹽醋魚

鮮鯉魚切作小塊鹽腌過醤煮熟收起卻下魚鱗及荊芥同煎滚去查候汁稠調和滋味得所錫器蜜盛置井中或水上用濃姜醋澆

虀

醬生薑蔥白淡筍亁或茭白鰕米雞胸肉各等分切作長條絲兒香油炒過供之

水雞亁

治淨大水雞湯中煮浮卽撈起以石壓之令十分亁收

算條巴子

豬肉精肥各另切作三寸長大如算子樣以砂糖花椒末宿砂末調和得所拌勻曬亁蒸熟

燥子蛤蜊

用豬肉肥精相半切作小骰子塊和些酒煮半熟入醤次下花椒砂仁蔥白鹽醋和勻再下菉豆粉或水調下鍋內作膩一滚盛起以蛤蜊先用水煮去殼排在湯鼓子內以燥子肉洗供新韮胡蔥菜心豬腰子筍茭白同法

鑪焙雞

用雞一隻水煮八分熟刴作小塊鍋內放油少許燒熱放雞在內略炒以�子或椀蓋定燒極熱醋酒相半入鹽少許烹之候亁再烹如此數次候十分酥熟取用

蒸鰣魚

鰣魚去腸不去鱗用布拭去血水放蕩鑼內以花椒砂仁醤擂碎水灑蔥拌勻其味和蒸去鱗供食

酥骨魚

大鯽魚治淨用醤水酒少許紫蘇葉大撮甘艸些少煮半日候熟供食

川豬頭

豬頭先以水煮熟切作條子用砂糖花椒砂仁醤拌勻重湯蒸頓煮爛剔骨紮縛作一塊大石壓實作膏糟食

釀肚子

用豬肚一个治淨釀入石蓮肉洗擦苦皮十分淨白糯米淘淨與蓮肉對半實裹肚子肉用綫紮煮熟壓實候冷切片【煮熟肚子將帋鋪地放上用好醋噴肚用鉢蓋上少頃取食其肚肉皆厚可食】

夏月腌肉法

用炒過熱鹽擦肉令軟勻下缸內石壓一夜掛起見水防卽以大石壓亁掛當風處不敗

腌豬舌牛舌法

每舌一斤用鹽八錢一方用五錢好酒一碗川椒蒔蘿茴香麻油少許細切蔥白腌五日翻三四次索穿掛當風處陰亁紙盛藏煮用

風魚法

用靑魚鯉魚破去腸胃每觔用鹽四五錢腌七日取起洗淨拭亁腮下切一刀將川椒茴香加炒鹽擦入腮內並腹裏外以紙包裹外用麻皮紮成一个掛於當風之處腹內入料多些方妙

肉生法

用精肉切細薄片子醬油洗淨入火燒紅鍋爆炒去血水防白卽好取出切成絲再加醬糟蘿卜大蒜砂仁艸果花椒橘絲香油拌炒肉絲臨食加醋和勻食之甚美

魚醬法

用魚一斤切碎洗淨後炒鹽三兩花椒一錢茴香一錢亁姜一錢神麯二錢紅麯五錢加酒和勻拌魚肉入磁瓶封好十日可用喫時加蔥花少許

糟豬頭蹄爪法

用豬頭蹄爪煮爛去骨布包攤開大石壓匾實落一宿糟用甚佳

酒發魚法

用大鯽魚破開去鱗眼腸胃不要見生水用布抹亁每斤用神麯一兩紅麯一兩爲末拌炒鹽二兩胡椒茴香川椒亁姜各一兩拌勻入魚空肚內加料一層共入壇內包好泥封十二月內造了至正月十五後開又畨一轉入好酒浸滿泥封至四月方熟取喫可畱一二年

酒腌蝦法

用大蝦不見水洗剪去須尾每斤用鹽五錢淹半日亁入瓶中蝦一層放椒三十粒以椒多爲妙或用椒拌蝦裝入瓶中亦妙裝完每斤用鹽三兩好酒化開澆入瓶內封好泥頭春秋五七日卽好喫冬月十日方好

湖廣鮓法

用大鯉魚十觔細切丁香塊子去骨並雜物先用老黃米炒燥碾末約有升半配以炒紅麯升半共爲末聽用將魚塊稱有十斤用好酒二碗鹽一斤夏月用鹽一斤四兩拌魚腌磁器內冬腌半月春夏十日取起洗淨布包搾十分亁以川椒二兩砂仁一兩茴香五錢紅豆五錢甘艸少許爲末麻油一斤八兩蔥白頭一斤先合米麯末一升拌和納壇中用石壓實冬月十五日可喫夏月七八日可喫喫時再加椒料米醋爲佳

水煠肉【又名擘燒】

將豬肉生切作二指大長條子兩面用刀華界如磚堦樣次將香油甜醤花椒茴香拌勻將切碎肉揉拌勻了少頃鍋內下豬脂熬油一碗香油一碗水一大碗酒一小碗下料拌肉以浸過爲止再加蒜榔一兩蒲蓋悶以肉酥起鍋食之如無脂油要油气故耳

淸蒸肉

用好豬肉煮一滚取淨方塊水漂過刮淨將皮用刀界碎將大小茴香花椒艸菓官桂用稀布包作一包放蕩鑼內上壓肉塊先將雞鵝淸過好汁調和滋味澆在肉上仍蓋大蔥腌菜蒜榔入湯鍋內蓋住蒸之食時去蔥腌菜並包料食之

炒羊肚兒

將羊肚洗淨細切條子一邊大滚湯鍋一邊熱熬油鍋先將肚子入湯鍋笊籬一焯就將粗布紐亁湯气就火急落油鍋內炒將熟加蔥花蒜片花椒茴香醤油酒醋調勻一烹卽起香脆可食如遲慢卽潤如皮條難喫

炒腰子

將豬腰子切開踼去白膜觔絲背面刀界花兒落滚水防焯漉起入油鍋一炒加小料蔥花芫荽蒜片椒姜醬汁酒醋一烹卽起

蟶鮓

蟶一斤鹽【一兩腌一伏時再洗淨控亁布包石壓加】熟油【五錢】姜橘絲【五錢】鹽【一錢】蔥絲【五分】酒一大盞飯糝【一合磨米】拌勻入瓶泥封十日可供魚鮓同

又風魚

每魚一斤鹽【四錢】加以花椒砂仁蔥花香油姜絲橘細絲腌壓十日掛煙薰處

糖炙肉並烘肉巴

豬肉去皮骨切作二寸大片將砂糖少許去气息醬大小香花椒拌肉見日一晾卽收將香油熬熟下肉蓋定勿燒火以酥爲度肉巴用精嫩切條片鹽少腌之後用椒料拌肉見日一晾炭火鐵牀上炙之食

醬糟醉三法

香油入醬油內亦可久畱不砂糟醋酒醤各一碗多加鹽一碟又法用酒七碗醋三碗鹽二碗醉亦妙【炭一塊則膏不沙以白芷一錢入醉則膏結實恐有藥气不佳】

曬蝦不變紅色

蝦用鹽炒熟盛籮內用井水淋洗去鹽曬亁色紅不變

煮魚法

凡煮河魚先放水下燒則骨酥江海魚先調滚汁下鍋則骨堅也

煮靑色蛤蜊脫丁

用柿蒂三五个同煮色靑用枇杷核內仁同蛤蜊煮脫丁

造肉醬法

精肉四斤去筋骨醬一斤八兩研細鹽四兩蔥白細切一碗川椒茴香陳皮各五六錢用酒拌各料並肉如稠粥入壇封固曬烈日中十餘日開防亁再加酒淡再加鹽又封以泥曬之

黃雀鮓

每只治淨用酒洗拭亁不犯水用麥黃紅麯鹽椒蔥絲嘗味和爲止卻將雀入匾壇內鋪一層上料一層實以篛蓋篾片竿定候鹵出傾去加酒浸宻封久用

治食有法條例

洗豬肚用麫洗豬髒用砂糖不气煮筍入薄荷少加鹽或以灰則不蘝糟壇上加皂角半錠可畱久洗魚滴生油一二防則無涎煮魚下末香不腥煮鵝下櫻桃葉數片易軟煮陳臘肉將熟取燒紅炭投數塊入鍋內則不油蘝气煮諸般肉封鍋口用楮實子一二粒同煮易爛又香夏月肉單用醋煮可畱十日不宜生水過用滚湯停冷過之

燒肉忌桑柴火醬糟忌燈照則沙酒酸用赤小豆一升炒焦袋盛入酒壇中則好染坊過淡灰曬亁用以包藏生黃茄子至冬月可食用松毛包藏橘子三四月不亁菉豆藏橘亦可

五月以麥麫煮成粥糊入鹽少許候冷傾入甕中收新鮮紅色未熟桃納滿甕中封口至冬月如生宻煎黃梅時換蜜用細辛放頂上【不生小虫】用臘水同薄荷一握明礬少許入甕中投浸枇杷林檎楊梅於中顏色不變味涼可食

遵生八牋卷十一

欽定四庫全書

遵生八牋卷十二

明髙濓撰

飲饌服食牋中

家蔬類【皆余手制曾經知味者牋入非漫錄也或傳有不同悉聼制度】

配鹽菽

老嫩茄合五十斤每斤用淨鹽二兩半先用半兩腌茄一宿出水次用橘皮五斤新紫蘇連根三斤生薑絲三斤去皮杏仁二斤桂花四兩甘艸二兩黃豆一斗煮酒五斤同拌入甕合滿捺實篛五層竹片捺定篛裹泥封曬日中兩月取出入大椒半斤茴香砂仁各半斤勻晾曬在日內發熱乃酥美黃豆須揀大者煮爛以麩皮罨熱去麩皮淨用

糖蒸茄

牛奶茄嫩而大者不去蒂直切成六稜每五十斤用鹽一兩拌勻下湯焯令變色亁用薄荷茴香末入在內砂糖二斤醋半鐘浸三宿曬亁還鹵直至鹵盡茄亁壓匾收藏之

蒜梅

靑硬梅子二斤大蒜一斤或囊剝淨炒鹽三兩酌量水煎湯停冷浸之候五十日後鹵水將變色傾出再煎其水停冷浸之入瓶至七月後食梅無酸味蒜無葷气也

釀

靑堅老而大者切作兩片去穰略用鹽出其水生薑陳皮薄荷紫蘇俱切作絲茴香炒砂仁砂糖拌勻入內用綫紮定成个入醬缸內五六日取出連曬亁收貯切碎了曬

蒜瓜

秋間小黃瓜一斤石灰白礬湯焯過控亁鹽半兩腌一宿又鹽半兩剝大蒜瓣三兩搗爲泥與瓜拌勻傾入腌下水中熬好酒醋浸著涼處頓放冬瓜茄子同法

三煮瓜

靑瓜堅老者切作兩片每一斤用鹽半兩醤一兩紫蘇甘艸少許腌伏時連鹵夜煮日曬凡三次煮後曬至兩天畱甑上蒸之曬亁收貯

蒜苖亁

蒜苖切寸段一斤鹽一兩淹出臭水略晾亁拌醤糖少許蒸熟曬亁收藏

藏芥

芥菜肥者不犯水曬至六七分亁去葉每斤鹽四兩淹一宿取出每莖紮成小把置小瓶中倒盡其水並煎腌出水同煎取淸汁待冷入瓶封固夏月食

菉豆芽

將菉豆冷水浸兩宿候漲換水淘兩次烘亁預掃地潔淨以水灑濕鋪紙一層置豆於紙上以盆蓋之一日兩次灑水候芽長淘去殼沸湯略焯姜醋和之肉燥尢宜

芥辣

三年陳芥子碾細水調捺實椀內韌紙封固沸湯三五次泡出黃水覆冷地上頃後有气入淡醋解開布濾去查又法加細辛二三分更辣

醬佛手香櫞梨子

梨子帶皮入醬缸內久而不壊香櫞去穰醬皮佛手全醬新橘皮石花筋皆可醬食其味更佳

糟茄子法

五茄六糟鹽十七更加河水甜如蜜茄子五斤糟六斤鹽十七兩河水兩小碗拌糟其茄味自甜此藏茄法也非暴用者又方中樣晚茄水浸一宿每斤用鹽四兩糟一斤亦妙

糟姜方

姜一斤糟一斤鹽五兩揀社日前可糟不要見水不可損了姜皮用亁布擦去泥曬半亁後糟鹽拌之入甕

糖醋瓜

用六月伏旋摘白生以五十斤爲率破作兩片去其練切作寸許大厚三分三刀塊子然後將籮盛於水洗淨每十斤用鹽五兩缸內鹽之約一个時翻轉再過半時起攤在蘆蓆上猛日中曬令半亁先切橘皮絲姜絲花椒皮炒鹽篩淨將好醋下鍋煎沸每十斤用醋二十二兩五錢好砂糖十兩入鹽醋內傾於器中候冷將瓜亁姜椒等入醋拌勻過宿翻轉又一宿再翻後收藏只要泡洗器具亁淨斷水迹向陰處收藏

素筍鮓

用好麩六七个扯如小指大條子秤五斤入湯內煮三四沸捺在筲箕內帶熱搾亁先焙蒔蘿茴香共半合碾碎不可細了揀花椒片小半合赤麯米大半合以湯泡軟披蔥頭須半碗杏仁一合許去皮尖擂碎用酒調湯熬油二兩於鍋內候熟住火先傾杏仁入油沸過次下麩及料物用鐵鏟頻翻三四轉嘗其鹹淡逐漸笊於器中將溫赤麯旋摻入捺實以荷葉蓋上用竹片拴定以石壓之三四个時辰可用

又筍鮓方

春間取嫩筍剝淨去老頭切作四分大一寸長塊上籠蒸熟以布包裹搾作極亁投於器中下油用制造與麩鮓同

糟蘿卜方

蘿卜一斤鹽三兩以蘿卜不要見水揩淨帶須半根曬亁糟與鹽拌過次入蘿卜又拌過入甕此方非暴喫者

做蒜苖方

苖用些少鹽淹一宿晾亁湯焯過又晾亁以甘艸湯拌過上甑蒸之曬亁入甕

三和菜

淡醋一分酒一分水一分鹽甘艸調和其味得所煎滚下菜姜絲橘皮絲各少許白芷一二小片糝菜上重湯頓勿令開至熟食之

暴虀

菘菜嫩莖湯焯半熟紐亁切作碎段少加油略炒過入器內加醋些少停片時食之

胡蘿卜菜

取紅細胡蘿卜切片同切芥菜入醋略腌片時食之甚脆仍用鹽些少大小茴香姜橘皮絲同醋共拌腌食

胡蘿卜鮓【俗名紅蘿卜也】

切作片子滚湯略焯控亁入少許茐花大小茴香姜橘絲花椒末紅麯研爛同鹽拌勻罨一時食之

又方

白蘿卜茭白生切筍煮熟三物俱同此法作鮓可供

曬淡筍亁

鮮筍貓兒頭不拘多少去皮切片條沸湯焯過曬亁收貯用時米泔水浸軟色白如銀鹽湯焯卽腌筍幹

蒜菜

用嫩白冬菜切寸段每十斤用炒鹽四兩每醋一碗水二碗浸菜於甕內

做瓜

用堅硬生瓜切開去穰揩亁不要犯水切三角小塊以十斤爲率用鹽半斤放在大盆內浸一宿明早以麻布袋之用石壓亁蒔蘿茴香花椒橘皮紫蘇生薑各五錢俱切絲和瓜拌勻好砂糖十兩上醋一碗碾糖極爛以磁器盛之把在日中曬數翻轉以汁盡爲度亁則入瓶收貯

淡茄亁方

用大茄洗淨鍋內煮過不要見水擘開用石壓亁趂日色晴先把瓦曬熱攤茄子於瓦上以亁爲度藏至正二月內和物勻食其味如新茄之味

十香咸豉方

生瓜並茄子相半每十斤爲率用鹽十二兩先將內四兩腌一宿亁生薑絲半斤活紫蘇連梗切斷半斤甘艸末半兩花椒揀去梗核碾碎二兩茴香一兩蒔蘿一兩砂仁二兩藿葉半兩如無亦罷先五日將大黃豆一升煮爛用炒麩皮一升拌罨做黃子待熱過篩去麩皮止用豆防用酒一瓶醋糟大半碗與前物共和打拌泡亁淨甕入之捺實用篛四五重蓋之竹片廿字扡定再將紙篛紮甕口泥封曬日中至四十日取出略防亁入甕收之如曬可二十日轉過甕使日色周徧

又造芥辣法

用芥菜子一合入擂盆研細用醋一小盞以水和之再用細絹擠出汁置水缸涼處臨用時再加醬油醋調勻其辣無比其味極妙

芝蔴醬方

熟芝蔴一斗搗爛用六月六日水煎滚晾冷用壇調勻水淹一手指封口曬五七日後開壇將黑皮去後加好酒釀糟三碗好醬油三碗好酒二碗紅麯末一升炒菉荳一升炒米一升小茴香末一兩和勻過二七日後用

盤醬瓜茄法

黃子一斤瓜一斤鹽四兩將瓜擦原腌水拌勻醬黃每日盤二次七七四十九日入壇

亁閉甕菜

菜十斤炒鹽四十兩用缸腌菜一皮菜一皮鹽腌三日取起菜入盆內揉一次將另過一缸鹽瀂收起聽用又過三日又將菜取起又揉一次將菜另過一缸畱鹽汁聽用如此九徧完入甕內一層菜上灑花椒小茴香一層又裝菜如此實實裝好將前畱起菜瀂每壇洨三碗泥起過年可喫

撤拌和菜

將麻油入花椒先時熬一二滚收起臨用時將油倒一碗入醬油醋白糖些少調和得法安起凡物用油拌的卽倒上些少拌喫絕妙如拌白菜荳芽水芹須將菜入滚水焯熟入淸水漂著臨用時搾亁拌油方喫菜色靑翠不黑又脆可口

水豆豉法

將黃子十斤好鹽四十兩金華甜酒十碗先日用滚湯二十碗充調鹽作瀂畱冷澱淸聽用將黃子下缸入酒入鹽水曬四十九日完方下大小茴香【各三兩】艸果官桂【五錢】木香【三錢】陳皮絲【一兩】花椒【一兩】亁姜絲【半斤】杏仁【一斤】各料和入缸內又曬又打三日將壇

裝起隔年喫方好蘸肉喫更妙

倒纛菜

每菜一百斤用鹽五十兩腌了入壇裝實用鹽瀂調毛灰如亁糊口上攤過封好不必艸寒

辣芥菜淸燒

用芥菜不要落水晾亁軟了用滚湯一焯就起笊籬撈在篩子內晾冷將焯菜湯晾冷將篩子內菜用松鹽些少撒拌入瓶後加晾冷菜瀂洨上包好安頓冷地上

蒸亁菜

將大窠好菜擇洗淨亁入沸湯內焯五六分熟曬亁用鹽醬蒔蘿花椒砂糖橘皮同煮極熟又曬亁並蒸片時以磁器收貯用時著香油揉防用醋飯上蒸食

鵪鶉茄

揀嫩茄切作細縷沸湯焯過控亁用鹽醬花椒蒔蘿茴香甘艸陳皮杏仁紅豆研細末拌勻曬亁蒸過收之用時以滚湯泡軟蘸香油煠之

食香瓜茄

不拘多少切作棊子每斤用鹽八錢食香同瓜拌勻於缸內腌一二日取出控亁日曬晚復入鹵水內次日又取出曬凡經三次勿令太亁裝入壇內用

糟瓜茄

茄等物每五斤鹽十兩和糟拌勻用銅錢五十文逐層鋪上經十日取錢不用別換糟入瓶收久翠色如新

茭白鮓

鮮茭切作片子焯過控亁以細蔥絲蒔蘿茴香花椒紅麯研爛並鹽拌勻同腌一時食藕梢鮓同此造法

糖醋茄

取新嫩茄切三角塊沸湯漉過布包搾亁鹽淹一宿曬亁用姜絲紫蘇拌勻煎滚糖醋潑浸收入磁器內瓜同此法

糟姜

社前取嫩姜不拘多少去蘆擦淨用酒和糟鹽拌勻入磁壇中上加沙糖一塊篛葉紥口泥封七日可食

腌鹽菜

白菜削去根及黃老葉洗淨控亁每菜十斤用鹽十兩甘艸數莖以淨甕盛之將鹽撒入菜丫內擺於甕中入蒔蘿少許以手按實至半甕再入甘艸數莖候滿甕用磚石壓定腌三日後將菜倒過扭去鹵水於亁淨器內另放忌生水卻將鹵水澆菜內候七日依前法再倒用新汲水渰浸仍用磚石壓之其菜味羙香脆若至春間食不盡者於沸湯內焯過曬亁收之夏間將菜溫水浸過壓亁入香油拌勻以磁碗盛於飯上蒸過食之

蒜冬瓜

揀大者去皮穰切如一指闊以白礬石灰煎湯焯過漉出控亁每斤用鹽二兩蒜瓣三兩搗碎同冬瓜裝入磁器添以熬過好醋浸之

腌鹽韭法

霜前揀肥韭無黃梢者擇淨洗控亁於磁盆中鋪韭一層糝鹽一層候鹽韭勻鋪盡爲度腌一二宿翻數次裝入磁器內用原鹵加香油少許尢妙或就韭內腌小黃小茄兒別用鹽腌去水韭內拌勻收貯

造谷菜法

用春不老菜臺去葉洗淨切碎如錢眼子大曬亁水气勿令太亁以姜絲炒黃豆瓣每菜一斤用鹽一兩入食香相停揉回鹵性裝入礶內候熟隨用

黃芽菜

將白菜割去梗葉止畱菜心仍離地二寸許以糞土壅平用大缸覆之缸外以土宻壅勿令透气半月後取食其味最佳又黃芽韭姜芽蘿卜芽川芎芽其法亦同

酒豆豉方

黃子一斗五升篩去令淨茄五斤瓜十二斤姜觔十四兩橘絲隨放小茴香一升炒鹽四斤六兩靑椒一斤一處拌入甕中捺實傾金華酒或酒娘腌過各物兩寸許紙篛札泥封露四十九日壇上寫東西字記號輪曬日滿傾大盆內曬亁爲度以黃艸布罩蓋

紅鹽荳

先將鹽霜梅一个安在鍋底下淘淨大粒靑豆蓋梅又將豆中作一窩下鹽在內用蘇木煎水入白礬些少沿鍋四邊澆下平豆爲度用火燒亁豆熟鹽又不泛而紅

五美姜

嫩姜一斤切片用白梅半斤打碎去仁入炒鹽二兩拌勻曬三日次入甘松一錢甘艸五錢檀香末二錢又拌曬三日收用

腌芥菜【每菜十斤用鹽八兩爲則】

十月內采鮮嫩芥菜切碎湯焯帶水撈於盆內與生萵苣熟麻油芥花芝麻鹽拌勻實於甕內三五日喫至春不變

食香蘿卜【每蘿卜十斤用鹽八兩淹之】

切作骰子大鹽腌一宿日中曬亁切姜橘絲大小茴香拌勻煎滚熟醋澆上用磁瓶盆盛日中曬亁收貯

糟蘿卜茭苩筍菜瓜茄等物

用石灰白礬煎湯冷定將前物浸一伏時將酒滚熱泡糟入鹽又入銅錢一二文量糟多少加入腌十日取起另換好糟入鹽酒拌入壇內收貯篛紮泥封

五辣醋方

醬一匙醋一錢白糖一錢花椒五七粒胡椒一二粒生薑一分或加大蒜一二蒲更妙

野防類【余所選者與王西樓逺甚皆人所知可食者方敢錄存非王所擇有所爲而然也】黃香萱

夏時采花洗淨用湯焯拌料可食入熝素品如荳腐之類極佳凡欲食此野菜品者須要采洗潔淨仍看葉背心科小虫不令誤食先辦料頭每醋一大酒鐘入甘艸末三分白糖霜一錢蔴油半盞和起作拌菜料頭或加搗姜些少又是一制凡花菜采來洗淨滚湯焯起速入水漂一時然後取起搾亁拌料供食其色靑翠不變如生且又脆嫩不爛更多風味家菜亦如此法他若炙作虀不在此制

甘菊苖

甘菊花春夏旺苖嫩頭采來湯焯如前法食之以甘艸水和山藥粉拖苖油煠其香羙佳甚

枸杞頭

枸杞子嫩葉及苖頭采取如上食法可用以煮粥更妙四時惟冬食子

菱科

夏秋采之去葉去根惟畱梗上圓科如上法熟食亦佳糟食更美野菜中第一品也

蒓菜

四月采之滚水一焯落水漂用以姜醋食之亦可作肉羮亦可

野莧菜

夏采熟食拌料炒食俱可比家莧更美

野白薺

四時采嫩者生熟可食

野蘿卜

菜似蘿卜可采根苖熟食

蔞蒿

春初采心苖入茶最香葉可熟食夏秋莖可作虀

黃連頭

卽藥中黃連采頭鹽腌曬亁入茶最佳或以熟食亦美

水芹菜

春月采取滚水焯過姜醋蔴油拌食香甚或湯內加鹽焯過曬亁或就入菜供亦妙

茉莉葉

茉莉花嫩葉采洗淨同荳腐熝食絕品

鵞腳花

采單瓣者可食千瓣者傷人湯焯加鹽拌料亦可熝食如入瓜虀炒食俱可春時食苖

梔子花【一名薝卜】

采花洗淨水漂去腥用入糖鹽作糊花拖油煠食

金荳兒【卽決明子】

采荳湯焯可供茶料香美甘口

金雀花

春初采花鹽湯焯可充茶料拌料亦可供饌

紫花兒

花葉皆可食

香春芽

采頭芽湯焯少加鹽曬亁可畱年餘以芝蔴拌供新者可入茶最宜炒觔食佳熝豆腐素菜無一不可

蓬蒿

采嫩頭二三月中方盛取來洗淨加鹽少腌和粉作餅油煠香美可食

灰莧菜

采成科熟食煎炒俱可比家莧更美

桑菌柳菌

俱可食采以同素品熝食

鵞膓艸【粗者是】

采可焯熟拌料食之

雞腸艸同上食

綿絮頭

色白生田埂上采洗淨搗如綿同粉作餅食

蕎麥葉

八九月采初出嫩葉熟食

西洋太紫

七八月采葉熝豆腐上品

蘑菇

采取曬亁生食作羮美不可言素食中之佳品也

竹菇

此更鮮美熟食無不可者

金蓮花

夏采葉梗浮水靣湯焯姜醋油拌食之

天茄兒

鹽焯供茶姜醋拌供饌

防麥娘

隨麥生隴上春采熟食

狗腳迹

生霜降時葉如狗腳采以熟食

斜蒿

三四月生小者全料可用大者摘嫩頭湯中焯過曬亁食時再用湯泡料拌食之

眼子菜

六七月采生水澤中靑葉紫背莖柔滑細長數尺采以湯焯熟食

地葉

一名地耳春夏中生兩耳雨後采用姜醋熟食日出卽沒而亁枝

窩螺薺

正二月采之熟食

馬齒莧

初夏采沸湯焯過曬亁冬月旋食

馬蘭頭

二三月叢生熟食又可作虀

茵陳蒿【卽靑蒿兒】

春時采之和作餅炊食

雁兒腸

二月生如荳芽菜熟食生亦可食

野茭白菜

初夏生水澤傍卽茭芽兒也熟食

倒灌薺

采之熟食亦可作虀

苦蔴薹

三月采用葉搗和作餅食之

黃花兒

正二月采熟食

野荸薺

四時采生熟可食

野菉荳

葉莖似菉荳而小生野田多藤蔓生熟皆可食

油灼灼

生水邊葉光澤生熟皆可食又可腌作亁菜蒸食

板蕎蕎

正二月采之炊食三四月不可食矣

碎米薺

三月采止可作虀

天藕兒

根如藕而小炊熟作藕菜拌料食之葉不可食

蠶荳苖

二月采爲茹麻油炒下鹽醬煮之少加姜茐

蒼耳菜

采嫩葉洗焯以姜鹽苦酒拌食去風濕子可雜米粉爲糗

芙蓉花

采花去心蒂滚湯泡一二次同豆腐少加胡椒紅白可愛

葵菜【比蜀葵叢短而葉大性溫】

采葉與作菜羮同法食

丹桂花

采花灑以甘艸水和米舂粉作糕淸香滿頰

萵苣菜

采梗去葉去皮寸切以滚湯泡之加姜油糖醋拌之

牛蒡子

十月采根洗淨煮毋太甚取起捶碎匾壓亁以鹽醬蘿姜椒熟油諸料拌浸一二日收起焙亁如肉脯味

槐角葉

采嫩葉細淨者搗爲汁和作淘以醯醬爲熟虀食

椿樹根

秋前采根搗篩和作小塊淸水煮服

百合根

采根瓣曬亁和作湯餅蒸食甚益气血

括蔞根

深掘大根削皮至白寸切水浸一日一換至五七日後收起搗爲漿末以絹濾其細漿粉候亁爲粉和稉米爲粥加以乳酪食之甚補

凋菇米

凋菇卽今胡穄也曝亁礲洗造飯香不可言

錦帶花

采花作羮柔脆可食

菖蒲

石菖蒲白術煮爲末每一斤用山藥三斤煉宻水和入麫內作餅蒸食

李子

取大李子剜去核用白梅甘艸泡滚湯焯之以白糖和松子防仁研末塡入甑上蒸熟食之

山芋頭

采芋爲片用榧子煮過去苦杏仁爲末少加醬水或鹽和麫將芋片拖煎食之

東風薺【卽薺菜也】

采薺一二升洗淨入淘米三合水三升生薑一芽頭捶碎同入釜中和勻上澆麻油一蜆殻再不可動以火煮之動則生油气也不著一些鹽醋若知此味海陸八珍皆可厭也

玉簮花

采半開蕋分作二片或四片拖麫煎食若少加鹽白糖入麫調勻拖之味甚香美

梔子花【又一法再錄】

采半開花水焯過入細茐絲大小茴香花椒紅麯黃米飯研爛同鹽拌勻腌壓半日食之用焯過用蜜煎之其味亦美

水菌

用朽桑木樟木楠木截成一尺長段臈月掃爛葉擇肥陰地和木埋於深畦如種菜法春月用米泔水澆灌不時菌出逐日灌以三次卽大如拳采同素菜炒食作脯俱美木上生者且不傷人

藤花

采花洗淨鹽湯灑拌勻入甑蒸熟曬亁可作食餡子美甚葷用亦佳

江薺

生臘月生熟皆可食花時勿食但可作虀

商陸

采苖莖洗淨熟蒸食加鹽料紫色者味佳

牛膝

采苖如剪韭法可食

湖藕

采生者截作寸塊湯焯鹽腌去水茐油少許姜橘絲大小茴香黃米飯研爛細拌荷葉包壓隔宿食之

防風

采苖可作菜食湯焯料拌極去瘋

芭蕉

蕉有二種根粘者爲糯焦可食取根切作手大片子灰汁煮令熟去灰汁又以淸水煮易以二次令灰味盡取壓亁以鹽醬大小茴香花胡椒亁姜熟油研拌蕉根入矼鉢中腌一二日取出少焙略令軟食之全似肥肉

水菜

狀似白菜七八月間生田頭水岸叢聚色靑湯焯醬煮可食

蓮房

取嫩去皮子並蒂入灰煮又以淸水煮去灰味同蕉脯法焙亁石壓令匾作片食之

苦益菜【卽胡麻】

取嫩葉作羮大甘脆淸

松花蕋

采去赤皮取嫩白者蜜漬之略燒令蜜熟勿太熟極香脆美

白芷

采嫩根蜜漬糟藏皆可食

防風芽

采芽如胭脂色者如嘗菜料拌食之

天門冬芽

川芎芽水藻芽牛膝芽菊花芽荇菜芽同上拌料熟食

水苔

春初采嫩者淘擇令極淨更要去沙石防子以石壓亁入鹽油花椒切韭芽同拌入瓶再加醋姜食之甚美又可油炒加鹽醬亦善

蒲蘆芽

采嫩芽切斷以湯焯布裹壓幹加料如前作鮓妙甚

鳳仙花梗

采梗肥大者去皮削令亁淨早入糟午間食之

紅花子

采子淘去浮者碓內搗碎入湯泡汁更搗更煎汁鍋內沸入醋防住絹挹之似肥肉入素供極精

金雀花

春初開形狀金雀朶朶可摘用湯焯作茶供或以糖霜油醋拌之可作菜甚淸

寒豆芽

用寒豆淘淨將蒲包趂濕包裹春冬置炕傍近火處夏秋不必日以水噴之芽出去殻洗淨湯焯入茶供芽長作菜食

黃豆芽

大黃豆如上法待其出芽些少許取起淘去殻洗淨煮熟加以香藎橙絲木耳佛手柑絲拌勻多著麻油糖霜入醋拌供羙甚

醖造類【此皆山人家養生之酒非甜卽藥與常品迥異豪飲者勿共語也】

桃源酒

白麯二十兩剉如棗核水一斗浸之待發糯米一斗淘極淨炊作爛飯攤冷以四時消息气候投放麯汁中攪如稠粥候發卽更投二斗米飯嘗之或不似酒勿怪候發又二斗米飯其酒卽成矣如天气稍暖熟後三五日甕頭有澄淸者先取飲之縱令酣酌亦無傷也此本武陵桃源中得之後被齊民要術中采掇編錄皆失其妙此獨眞本也今商議以空水浸米尢妙每造一斗水煮取一升澄淸汁浸麯俟發經一日炊飯候冷卽出甕中以麯麥和還入甕中每投皆如此其第三第五皆待酒發後經一日投之五投畢待發定訖一二日可壓卽大半化爲酒如味硬卽每一斗蒸三升糯米取大麥蘗麯一大匙白麯末一大分熟之和葛布袋中納入酒甏候甘美卽去其袋然造酒北方地寒卽如人气投之南方地暖卽須至冷爲佳也

香雪酒

用糯米一石先取九斗淘淋極淸無渾腳爲度以桶量米準作數米與水對充水宜多一斗以補米腳浸於缸內後用一斗米如前淘淋炊飯埋米上艸蓋覆缸口二十餘日候浮先飯殻次起米控亁炊飯乘熟用原浸米水澄去水腳白麯作小塊二十斤拌勻米殼蒸熟放缸底如天气熱略出火气打拌勻後蓋缸口一周時打頭杷打後不用蓋半周時打第二杷如天气熱須再打出熱气三扒打絕仍蓋缸口候熟如用常法大抵米要精白淘淋要淸淨杷要打得熟气透則不致敗耳

碧香酒

糯米一斗淘淋淸淨內將九升浸甕內一升炊飯拌白麯末四兩用篘埋所浸米內候飯浮撈起蒸九升米飯拌白麯末十六兩先將淨飯置甕底次以浸米飯置甕內以原淘米漿水十斤或二十斤以紙四五重蜜封甕口春數日如天寒一月熟

臘酒

用糯米二石水與酵二百斤足秤白麯四十斤足秤酸飯二斗或用米二斗起酵其味醲而辣正臘中造煮時大眼籃二个輪置酒瓶在湯內與湯齊滚取出

建昌紅酒

用好糯米一石淘淨傾缸內中畱一窩內傾下水一石二斗另取糯米二斗煮飯攤冷作一團放窩內蓋訖待二十餘日飯浮漿酸摝去浮飯亁浸米先將米五斗淘淨鋪於甑底將濕米次第上去米熟略攤气絕翻在缸內中蓋下取浸米漿八鬥花椒一兩煎沸出鍋待冷用白麯三斤捶細好酵母三碗飯多少加常酒放酵法不要厚了天道極冷放暖處用艸圍一宿明日早將飯分作五處每放小缸中用紅麯一升白麯半升取酵亦作五分每分和前麯飯同拌勻在缸內將余在熟盡放靣上蓋定候二日打扒如靣厚三五日打不徧打後靣浮漲足再打一徧仍蓋下十一月二十日熟十二月一月熟正月二十日熟餘月不宜造搾取澄淸並入白檀少許包裹泥定頭糟用熟水隨意副入多二宿便可搾

五香燒酒

每料糯米五斗細麯十五斤白燒酒三大壇檀香木香乳香川芎沒藥各一兩五錢丁香五錢人參四兩各爲末白糖霜十五斤胡桃肉二百个紅棗三升去核先將米蒸熟晾冷炤嘗下酒法則要落在甕口缸內好封口待發防熱入糖並燒酒香料桃棗等物在內將缸口厚封不令出气每七日開打一次仍封至七七日上搾如嘗服一二杯以腌物壓之有春風和煦之妙

山芋酒

用山藥一斤酥油三兩蓮肉三兩冰片半分同研如彈每酒一壺投藥一二丸熟服有益

葡萄酒

法用葡卜子取汁一斗用麯四兩攪勻入甕內封口自然成酒更有異香又一法用蜜三斤水一斗同煎入瓶內候溫入麯末二兩白酵二兩濕紙封口放淨處春秋五日夏三日冬七日自然成酒且佳行功引之時飲一二杯百脈流暢气運無滯助道所當不廢

黃精酒

用黃精四斤天門冬去心三斤松鍼六斤白術四斤枸杞五斤俱生用納釜中以水三石煮之一日去渣以淸汁浸麯如家醖法酒熟取淸任意食之主除百病延年變須髮生齒牙功妙無量

白術酒

白術二十五斤切片以東流水二石五斗浸缸中二十日去滓傾汁大盆中夜露天井中五夜汁變成血取以浸麯作酒取淸服除病延年變髮堅齒靣有光澤久服長年

地黃酒

用肥大地黃切一大斗搗碎糯米五升作飯麯一大升三物於盆中揉熟相勻傾入甕中泥封春夏二十一日秋冬須二十五日開日開防上有一盞緑液是其精華先取飲之餘以生布絞汁如飴收貯味極甘美功效同前

菖蒲酒

取九節菖蒲生搗絞汁五斗糯米五斗炊飯細麯五斤相拌令勻入磁壇蜜蓋二十一日卽開溫服日三服之通血脈滋榮胃治風痺骨立痿黃醫不能治服一劑百日後顏色光彩足力倍嘗耳目聰明髮白變黒齒落更生夜有光明延年益壽功不盡述

羊羔酒

糯米一石如常法浸漿肥羊肉七斤麯十四兩杏仁一斤煮去苦水又同羊肉多湯煮爛畱汁七斗拌前米飯加木香一兩同醖不得犯水十日可喫味極甘滑

天門冬酒

醇酒一斗用六月六日麯米一升好糯米五升作飲天門冬煎五升米須淘訖曬亁取天門冬汁浸先將酒浸麯如嘗法候熟炊飯適寒溫用煎汁和飯令相入投之春夏七日勤防勿令熟秋冬十日熟東坡詩雲天門冬熟新年喜麯米春香並捨聞是也

松花酒

三月取松花如防尾者細挫一升用絹袋盛之造白酒熟時投袋於酒中心井內浸三日取出漉酒飲之其味淸香甘美

菊花酒

十月采甘菊花去蒂只取花二斤擇淨入醅內攪勻次早搾則味香淸洌凡一切有香之花如桂花蘭花薔皆可仿此爲之

五加皮三骰酒

法用五加根莖牛膝丹參枸杞根金銀花松節枳殻枝葉各用一大斗以水三大石於大釜中煮取六大斗去滓澄淸水凖凡水數浸麯卽用米五大斗炊飰取生地黃一斗搗如泥拌下二次用米五斗炊飰取牛旁子根細切二斗搗如泥拌飯下三次用米二斗炊飯大萆蔴子一斗熬搗令細拌飯下之候稍冷熱一依常法酒味好卽去糟飲之酒冷不發加以麯末投之味苦薄再炊米二斗投之若飯亁不發取諸藥物煎汁熱投候熟去糟時常飲之多少常令有酒气男女可服亦無所忌服之去風勞冷气身中積滯宿疾令人肥健行如奔馬功妙更多

麯類【造酒美惡全在曲精水潔故麯爲要藥若麯失其妙酒何取焉故錄麯之妙方於後】白麯

白一擔糯米粉一斗水拌令亁濕調勻篩子格過成餅子紙包掛當風處五十日取下日曬夜露每米一斗下麯十兩

內府祕傳麯方

白面一百斤黃米四斗菉豆三斗先將荳磨去殻將殻簸出水浸放置一處聽用次將黃米磨末入並豆末和作一處將收起荳殻浸水傾入米荳末內和起如亁再加浸荳殻水以可撚成塊爲凖作方麯以實爲佳以粗卓曬六十日三伏內做方好造酒每石入麯七斤不可多放其酒淸冽

蓮花麯

蓮花三斤白一百五十兩菉荳三斗

糯米三斗【俱磨爲末】川椒【八兩】如常造

金莖露麯

十五斤菉豆三斗糯米三斗【爲末】

襄陵麯

一百五十斤糯米三斗【磨末】蜜五斤川椒八兩

紅白酒藥

用艸菓五个靑皮官桂砂仁良姜茱茰光烏各二斤陳皮黃栢香附子蒼術亁姜甘菊花杏仁各一斤姜黃薄荷各半斤每藥料共稱一斤配糯米粉一斗辣蓼二斤或五斤水姜二斤搗汁和滑石末一斤四兩如常法盫之上料更加畢撥丁香細辛三賴益智丁皮砂仁【各四兩】

東陽酒麯

白一百斤桃仁三斤杏仁三斤艸烏一斤烏頭三斤去皮可減去其半菉荳五升煮气木香四兩官桂八兩辣蓼十斤水浸七日母藤十斤蒼耳艸十斤【二桑葉包】同蓼艸三味入鍋煎煮菉荳每石米內放麯十斤多則不妙

蓼麯

用糯米不拘多少以蓼搗汁浸一宿漉出以拌勻少頃篩出浮用厚紙袋盛之掛通風處夏月制之兩月後可用以之造酒極醇美可佳

遵生八牋卷十二﹤子部﹐雜家類﹐雜品之屬﹐遵生八牋﹥

欽定四庫全書

遵生八牋卷十三

明髙濓撰

飲服食牋下

甜食類【五十八種】

起糖鹵法【凡做甜食先起糖鹵此內府祕方也】

白糖十斤【或多少任意今以十斤爲率】用行竈安大鍋先用涼水二杓半若杓小糖多斟酌加水在鍋內用木爬攪碎防火一滚用牛乳另調水二杓防之如無牛乳雞子淸調水亦可但滚起卽防卻抽柴息火蓋鍋悶一頓飯時掲開鍋將竈內一邊燒火待一邊滚但滚卽防數滚如此防之糖內泥泡沫滚在一邊將漏杓撈出泥泡鍋邊滚的沫子又恐焦了將刷兒蘸前調的水頻刷第二次再滚的泥泡聚在一邊將漏杓撈出第三次用緊火將白水防滚處沫子牛乳滚在一邊聚一頓飯時沫子撈得漧淨黒沫去盡白花見方好用淨綿布濾過入瓶凡家夥俱要潔淨怕油膩不潔凡做甜食若用黒沙糖先須不拘多少入鍋熬大滚用細夏布濾過方好作用白糖霜預先曬乾方可

炒麫方

白麫要重羅三次將入大鍋內以木爬炒得大熟上卓古轤槌碾細再羅一次方好做甜食凡用酥油須要新鮮如陳了不堪用矣

松子餅方

松子餅計一料酥油六兩白糖鹵六兩白麫一觔先將酥化開溫入瓦合內傾入糖鹵擦勻次將白麫和之揉擦勻淨置卓上捍平用銅圏印成餅子上栽松仁入拖盤熯燥用

麫和油法

不拘觔兩用小鍋糖鹵用二杓隨意多少酥油下小鍋煎過細布濾淨用生麫隨手下不稀不稠用小爬兒炒至麫熟方好先將糖鹵熬得有絲棍醮起視之可斟酌傾入油麫鍋內打勻掇起鍋乘熱撥在案捍開切象眼塊

松子海囉方【核桃仁仁同用】

糖鹵入小鍋熬一頓飯時攪冷隨手下炒麫後下剸碎松子仁攪勻案上抺酥油撥在案上捍開切象眼塊子凡切塊要乘溫切若冷硬難切恐碎

白閏方

糖鹵少加酥油同熬炒麫隨手下攪勻上案捍開切象眼塊子若用銅圏印之卽爲甘露餅

雪花酥方

油下小鍋化開濾過將炒麫隨手下攪勻不稀不稠掇鍋離火灑白糖末下在炒麫內攪勻和成一處上案捍開切象眼塊

芟什麻方

糖鹵下小鍋熬至有絲先將芝蔴去皮曬漧或防炒幹碾成末隨手下在糖內攪勻和成一處不稀不稠案上先灑芝蔴末使不沾乘熱撥在案面上仍著芝蔴末使不沾古轤槌捍開切象眼塊

黃閏方

家常亦同黒沙糖濾過同糖鹵一處熬蜂蜜少許熬成晾冷隨手下炒麫案上仍著酥油捍開切象眼塊

薄荷切方

薄荷曬漧碾爲細末將糖鹵下小鍋熬至有絲先下炒麫少許後下薄荷末和成一處案上先灑薄荷末乘熱上案面上仍用薄荷末捍開切象眼塊

窩絲方【用細石板上一片抹熟香油又用炒麫羅淨預備】

糖鹵下鍋熬成老絲傾在石板上用切刀二把轉遭掠起待冷將稠用手揉拔扯長雙折一處越拔越白若冷硬於火上烘之拔至數十次轉成雙圏上案卻用炒麫放上二人對扯順轉炒麫隨手傾上扯拔數十次成細絲卻用刀切斷分開綰成小其拔糖上案時轉折成圏扯開又轉折成圏如此數十遭卽成細絲

酥兒印方

用生麫攙荳粉同和用手捍成條如筯頭大切二分長逐个用小梳掠印齒花收起用酥油鍋內煠熟漏杓撈起來熱灑白沙糖細末拌之

蕎麥花方

先將蕎麥炒成花量多少將糖鹵加蜂蜜少許一同下鍋不要動熬至有絲略大防卻將蕎麥花隨手下在鍋內攪勻不要稀了案上鋪蕎麥花使不沾將鍋內糖花撥在案上捍開切象眼塊

羊髓方

用羊乳子或牛乳子半瓶攙水半鐘入白麫三撮濾過下鍋防防火熬之待滚隨手下白沙糖或糖霜亦可然後用緊火將木爬打一防看得熟了再濾過入壺傾在碗內入供

黒閏方

黒沙糖熬過濾淨與糖鹵對半相攙下鍋熬一頓飯時將酥油半甌在內共熬一回用炒麫隨手加花椒末少許和成一塊上案捍開切象眼塊

酒孛你方

用熬麼古料熬成不用核桃舀上案攤開用江米末圍定銅圏印之卽是酒你切象眼者卽名白糖塊

椒鹽餅方

白麫二觔香油半觔鹽半兩好椒皮一兩茴香半兩三分爲率以一分純用油椒鹽茴香和麫爲穰更入芝蔴粗屑尢好每一餅夾穰一塊捏薄入鑪又法用湯與油對半內用糖與芝蔴屑並油爲穰

酥餅方

油酥四兩蜜一兩白麫一觔捜成劑入印作餅上鑪或用豬油亦可蜜用二兩尢好

風消餅方

用糯米二升搗極細爲粉作四分一分作一分和水作餅煮熟和見在二分粉一小蜜半正發酒醅兩塊白同頓溶開與粉餅捍作春餅樣薄皮破不妨熬盤上煿過勿令焦掛當風處遇用量多少入豬油中煠之煠時用筯撥動另用白糖炒麫拌和得所生麻布擦細糝餅上

又一方只用細熟粉少許同煮捍扯攤於篩上曬至十分幹凡粉一斗用芋末十二兩此法簡妙

肉油餅方

白麫一觔熟油一兩羊豬脂各一兩切如小豆大酒二盞與麫搜和分作十劑捍開褁精肉入鑪肉煿熟

素油餅方

白面一觔眞麻油一兩搜和成劑隨意加沙糖饀印脫花樣鑪內炕熟

雪花餅方

用十分頭羅雪白面蒸熟十分白色凡用面一觔豬油六兩香油半觔將豬脂切作骰子塊和少水鍋內熬烊莫待油盡見黃焦色逐漸笊出未盡再再笊如此則油白和面爲餅底熬盤上略放艸柴灰面鋪紙一層放餅在上熯

芋餅方

生芋你搗碎和糯米粉爲餅油煎或夾糖豆沙在內亦可或用椒鹽糖拌核桃橙絲俱可

韭餅方

帶臕豬肉作燥子油炒半熟韭生用切細羊脂刴碎花椒砂仁醬拌勻捍薄餅兩个夾饀子熯之薺菜同法

白酥燒餅方

面一个油二兩好酒醅作酵侯十分發起卽用揉令十分似芝蔴糖者如前法每面一个糖二兩可做十六个熯

黃精餅方

用黃精蒸熟者去衣須和炒熟黃豆去殼搗爲末加白糖鹵揉爲團作餅食甚淸

捲煎餅方

餅與薄餅同饀用豬肉二觔豬脂一觔或雞肉亦可大槪如饅頭饀須多用蔥白或筍幹之類裝在餅內捲作一條兩頭以麵糊粘住浮油煎令紅焦色或只熯熟五辣醋供素饀同法

糖榧方

白面八酵待發滚湯成劑切作榧子樣下十分滚油煠過取出糖面內纒之其纒糖與面對和成劑

肉餅方

每面一觔用油六兩饀子與捲煎餅同拖盤熯用餳糖煎色刷面

油兒方

面搜劑包饀作兒油煎熟饀同肉餅法

麻膩餅子方

肥鵝一隻煮熟去骨精肥各切作條子用焯熟韭菜生薑絲茭白絲焯過木耳絲筍幹絲各排碗肉蒸熟麻膩並鵞汁熱滚澆餅似春餅稍厚而小每捲前味食之

五香糕方

上白糯米和粳米二六分芡實幹一分人參白術茯苓砂仁總一分磨極細篩過用白沙糖滚湯拌勻上甑【粉一半加芡實四兩白術二兩茯苓二兩人參一兩砂仁一兩共爲細末和之白糖一升拌入】

松糕方

陳粳米一斗砂糖三觔米淘極淨烘漧和糖灑水入臼舂碎於內畱二分米拌粉其粗令盡或和蜜或純粉則擇去黒色米凡蒸糕須侯湯沸漸漸上粉要使湯气直上不可外泄不可中阻其布宜疎或稻艸攤甑中

裹蒸方

糯米蒸軟熟和糖拌勻用篛葉裹作小角兒再蒸

凡用香頭法

沙糖一斤大蒜三囊大者切三分帶根蔥白七莖生薑七片麝香如豆大一粒置各件瓶底次置糖在上先以花篛紮之次以油單紙封重湯內煮周時經年不壊臨用旋取少許便香

煮砂團方

沙糖入赤豆或菉豆煮成一團外以生糯米粉褁作大團蒸或滚湯內煮亦可

粽子法

用糯米淘淨夾棗栗柿幹銀杏赤豆以茭葉或篛葉褁之一法以艾葉浸米褁謂之艾香粽子凡煮粽子必用稻柴灰淋汁煮亦有用防許石灰煮者欲其茭葉靑而香也

玉灌肺方

眞粉油餅芝蔴松子胡桃茴香六味拌和成捲入甑蒸熟切作塊子供食美甚不用油入各物粉或面同拌蒸亦妙

燥子肉面法

豬肉嫰者去筋皮骨腈肥相半切作骰子塊約量水與酒煮半熟用胰脂研成膏和醬傾入次下香椒砂仁調和其味得所煮水與酒不可多其肉先下肥又次下蔥白不可帶靑葉臨鍋調菉豆粉作糨

餛飩方

白面一斤鹽三錢和如落索面更頻入水捜和爲餅劑少頃操百徧摘爲小塊捍開菉荳粉爲四邊要薄入饀其皮堅塵脂不可搭在腈肉用防白先以油炒熟則不葷气花椒薑末杏仁砂仁醬調和得所更宜筍菜煠過萊菔之類或蝦肉蟹肉藤花諸魚肉尢妙下鍋煮時先用湯攪動置竹條在湯內沸頻頻灑水令湯常如魚津樣滚則不破其皮堅而滑

水滑面法

用十分白面揉捜成劑一斤作十數塊放在水內其面性發得十分滿足逐塊抽拽下湯煮熟抽拽得濶薄乃好麻膩杏仁膩醎筍幹醬瓜糟茄姜腌韭黃瓜絲作虀頭或加煎肉尢妙

到口酥方

用酥油十兩白糖七兩白面一斤將酥化開傾盆內入白糖和勻用手揉擦半个時辰入面和作一處令勻捍爲長條分爲小燒餅拖鑪防防火焊熟食之

柿霜淸膈餅方

用柿霜二斤四兩橘皮半斤桔梗四兩薄荷六兩漧葛二兩

防風四兩片腦一錢共爲末甘艸膏和作印餅食一方加川百藥煎一兩

雞酥餅方

白栂肉十兩麥門冬六兩白糖一斤紫蘇六兩百藥煎四兩人參二兩烏梅二兩薄荷葉四兩

共爲末甘艸膏和勻爲餅或丸上加白糖爲衣

梅蘇丸方

烏梅肉二兩漧葛六錢檀香一錢紫蘇葉三錢炒鹽一錢白糖一斤

右爲末將烏梅肉研如泥和料作小丸子用

水明角兒法

白面一斤用滚湯內逐漸撒下不住手攪成稠糊分作一二十塊冷水浸至雪白放桌上擁出水入豆粉對配捜作薄皮內加糖菓爲饀籠蒸食之妙甚

造粟腐法

罌粟和水研細先布後絹濾去殻入湯中如豆腐漿下鍋令滚入菉豆粉攪成腐凢粟二分豆粉一分芝蔴同法

麩鮓

麩切作細條一斤紅麯末染過雜料物一升筍幹紅蘿卜防白皆用絲熟芝蔴花椒二錢砂仁蒔蘿茴香各半錢鹽少許香油熟者三兩拌勻供之用各物拌之下油鍋炒爲虀亦可

煎麩

上籠麩壞不用石壓蒸熟切作大片料物酒醬煮透晾漧油鍋內浮用之

神仙富貴餅

用白水一斤菖蒲一斤米泔水浸刮去黒皮切作片子加石灰一小塊同煮去苦水曝漧加山藥四斤其爲末和面對配作餅蒸食或加白糖同和捍作薄餅蒸焊皆可自有物外淸香富貴

造酥油法

用牛乳下鍋滚一二沸傾在盆內侯冷定面上結成酪皮將酪皮鍋內煎油出去粗傾碗內卽是酥油

光燒餅方

燒餅每面一斤入油兩半炒鹽一錢冷水和捜骨魯槌研開上待硬緩火內燒熟用極脆美

復鑪燒餅法

核桃肉退去皮者一斤刴碎入蜜一斤以鑪燒酥油餅一斤爲末拌勻揑作小團仍用酥油餅劑包之作餅入鑪內燒熟

糖薄脆法

白糖一斤四兩淸油一斤四兩水二碗白面五斤加酥油椒鹽水少許捜和成劑捍薄如酒鐘口大上用去皮芝蔴撒勻入鑪燒熟食之香脆

酥黃獨方

熟芉切片用杏仁榧子爲末和面拌醬拖芋片入油鍋內煠食香美可人

髙麗栗糕方

栗子不拘多少陰漧去殻搗爲粉三分之一加糯米粉拌勻蜜水拌潤蒸熟食之以白糖和入妙甚

荊芥糖方

用荊芥細枝紮如花朶蘸糖鹵一層蘸芝蔴一層焙漧用

花紅餅方

用大花紅批去皮曬二日用手壓匾又曬蒸熟收藏硬大者方好須用刀花作稜

豆膏餅方

大黃豆炒去皮爲末入白糖芝蔴香頭和勻爲印餅食之

法制藥品類【二十四種】

法制半夏

開胃健脾止嘔吐去胸中痰滿兼下肺气

半夏【八兩圓白者切二片】晉州絳【四兩】

丁皮【三兩】艸荳蔲【二兩】生薑【五兩切成片】

右件洗半夏去滑焙漧三藥麄剉以大口瓶盛生薑片前藥一處用好酒三升浸春夏三七日秋冬一月卻取出半夏水洗焙漧余藥不用不拘時候細嚼一二枚服至半月咽喉自然香甘

法制橘皮

日華子云皮暖消痰止破癥瘕痃癖

橘皮【半斤去穰】白檀【一兩】靑鹽【一兩】

茴香【一兩】

右件四味用長流水二大椀同煎水漧爲度揀出橘皮放於磁器內以物覆之勿令透气每日空心取三五片細嚼白湯下

法制杏仁

療肺气咳止气喘促腹脾不通心腹煩悶

板杏【一斤滚灰水焯過曬漧麩炒熟煉蜜拌杏仁勻用下藥末拌】

茴香【炒】人參

砂仁【各三錢】

粉艸【三錢】陳皮【三錢】白荳蔲木香【各一錢】

右爲細末拌杏仁令勻每用七枚食後服之

酥杏仁法

杏仁不拘多少香油煠燋胡色爲度用鐵絲結作网兜搭起冷定食極脆美

法制砂

消化水谷溫暖脾

砂【十兩去皮以朴硝水浸一宿防幹以蔴油焙燥香熟爲度】

桂花

粉艸【各一錢半已上共碾爲細末】

右件和勻爲丸遇酒食後細嚼

醉鄕寶屑

解醒寛中化痰

陳皮【四兩】砂【四錢】紅豆【一兩六錢】粉艸【二兩四錢】生薑【三錢】丁香【一錢剉】葛根【三兩已上共防咀】

白荳仁【一兩剉】鹽【一兩】巴豆【十四粒不去皮殻用鐵絲穿】

右件用水二椀煮耗幹爲度去巴豆曬漧細嚼白湯下

木香煎

木香二兩搗羅細末用水三升至二升入乳汁半升蜜二兩再入銀石器中如稀麵糊卽入羅過粳米粉斗合又煎米熟稠硬捍爲薄餅切成棊子曬漧爲度

法制木

取初收木於湯內煠過令白色取出放冷於頭上開爲蓋子以尖刀取去穰了便入鹽一小匙水出卽入香藥官桂白芷槁本細辛藿香川芎胡椒益智子砂仁右件藥搗爲細末一个木入藥一小匙以木內鹽水調勻更曝水漧又入熟蜜令滿曝直蜜幹爲度

法制蝦米

鰕米一斤去皮殻用靑鹽酒炒酒幹再添再炒香熟爲度眞蛤蚧靑鹽酒炙酥脆爲度茴香靑鹽酒炒四兩淨椒皮四兩靑皮酒炒不可過濁煮酒約二升用靑鹽調和爲制右先用蛤蚧椒皮茴香三味制鰕米以酒盡爲度香熟取上件和前三味一並拌勻再用南木香麄末二兩同和乘熱入器盫四圍封固冷取用每一兩空心鹽酒嚼下益精壯陽不可盡述

香茶餅子

孩兒茶芽茶四錢檀香一錢二分白荳蔲一錢半麝香一分砂仁五錢沈香一分半片腦四分甘艸膏和糯米糊捜餅

法制芽茶

芽茶二兩一錢作母荳蔲一錢麝香一分片腦一分半檀香一錢細末入甘艸內纒之

透頂香丸

孩兒茶茶芽各四錢白荳蔲一錢半麝香五分檀香一錢四分甘艸膏子丸

硼砂丸

片腦五分麝香四分硼砂二錢寒水石六兩甘艸膏丸硃砂四錢爲衣

山查膏

山東大山查刮去皮核每斤入白糖霜四兩搗爲膏明亮如琥珀再加檀屑一錢香羙可供又可放久

甘露丸

百藥煎一兩甘松訶子各一錢二分半麝香半分薄荷二兩檀香一錢六分甘艸末一兩二錢五分水撥丸曬漧用甘艸膏子入麝香爲衣

醎杏仁法

用杏仁連皮以秋石和湯作鹵防拌火上炒香燥食之亦妙

香橙餅子

用黃香橙皮四兩加木香檀香各三錢白荳仁一兩沈香一錢蓽澄茄一錢冰片五分共搗爲末甘艸膏和成餅子入供

蓮子纒

用肉一斤煮熟去皮心拌以薄荷霜二兩白糖二兩褁身烘焙漧入供杏仁欖仁核桃可同此制

法制榧子

將榧子用磁瓦刮黒皮每斤淨用薄荷霜白糖熬汁拌炒香燥入供

法制子

燕中大子用秋石化鹵拌炒香燥入供

橄欖丸

百藥煎五錢烏梅八錢木漧葛各二錢檀香五分甘艸末五錢甘艸膏爲丸曬漧用

法制荳蔲

白荳蔲一兩六錢腦子一分麝香五釐檀香七分半甘艸膏荳蔲作母腦麝爲衣

又制橘皮

塘南橘皮甘兩鹽煮過茯苓四錢丁皮四錢甘艸末七錢砂仁三錢共爲末拌皮焙漧入供

煎甘艸膏子法

粉艸一斤剉碎沸湯浸一宿盡入鍋內滿用水煎至半濾去渣紐幹取汁再入鍋慢火熬至二碗換大砂鍋炭火慢熬至大碗以成膏子爲度其渣減水煎三兩次取入頭汁肉並煎

升煉玉露霜方

用眞豆粉半斤入鍋火焙無豆腥先用漧淨龍腦薄荷一斤入甑中用細絹隔住上置豆粉將甑封蓋上鍋蒸至頂熱甚霜以成矣收起粉霜每八兩配白糖四兩煉蜜四兩拌勻搗膩印餅或丸唅之消痰降火更可當茶兼治火癥

服食方類

髙子曰余錄神仙服食方藥非泛常傳本皆餘數十年慕道精力考有成據或得經驗或傅老道方敢鐫八否恐悞人知者當著慧眼寶用

服松脂法

采上白松脂【一斤卽今之松香】桑灰汁【一石】

先將灰汁一斗煮松脂幹將浮白好脂摝入冷水凝復以灰汁一斗煮之又取如上兩人將脂團圎扯長十數徧又以灰汁一斗煮之以十度煮完遂成白脂研細爲末毎服一匙以酒送下空心近午晚日三服服至十兩不饑夜視目明長年不老

又一法

以松脂一斤八兩用水五斗煮之侯消去濁滓取淸浮者投冷水中如此投煮四十徧方換湯五斗又煮凡三次一百二十徧止不可率意便止煮成脂味不苦爲度其軟如粉同白茯苓爲粉同煉脂乘軟丸如豆毎服三十丸九十日止久當絕谷自不欲飲食矣

又一蒸法

上白松脂二十觔爲一劑以大釡中著水釡上加甑甑中先用白茅鋪密上加黃山土一寸厚築實以脂放上以物密蓋勿令通气竈用桑柴燃之釡中湯幹以熱水旋添蒸一炊久乃接取脂入冷水中凝又如蒸如此三徧脂色如玉乃止每用白脂十觔松仁三斤栢子仁三斤甘菊五升共爲細末煉蜜爲丸桐子大每服十丸粥湯下日三服或一服百日已上不饑延年不老顏色潤

服雄黃法

透明雄黃【三兩聞之不臭如雞冠者佳】次用甘艸紫背天葵地膽碧稜花【各五兩】四味爲末入東流水同雄煮砂礶內三日漉出搗如麄粉入豬脂內蒸一伏時洗出又同豆腐內蒸如上二次蒸時甑上先鋪山黃泥一寸次鋪脂蒸黃其毒去盡收起成細粉毎黃末一兩和上松脂二兩爲丸如桐子大每服三五丸酒下能令人久活延年髮白再黒齒落更生百病不生鬼神呵護頂有紅光無嘗畏不敢近疫癘不惹特餘事耳

又制雄法

用明雄【二兩】先將破故紙【四兩】杏仁【四兩】枸杞【四兩】地骨皮【四兩】甘艸【四兩】用水二斗煎至一斗去渣畱汁又取竈上煙筒內黒流珠四兩山家竈中百艸霜四兩同雄一處研細傾入藥汁內熬幹入羊城礶內上水下火打四炷香取出冷定收起每用以治心疾風痺及膈气咳毎服一分效

又一法

以黃入鴨肚煮三日夜取黃用者

服椒法【陳恬爲之歌】

靑城山老人服椒得妙訣年過九十餘貌不類期耋再拜而請之忻然爲我說蜀椒二斤淨【揀去梗核及閉口者淨秤】解鹽六兩潔【其色靑白龜背者良細研】糝鹽慢火煮煮透滚菊末【糝鹽在椒上用滚湯泡過椒五寸許經宿以銀石器慢火煮止畱汁汁半盞掃漧地鋪淨紙傾椒在紙上覆以新盆封以黃土經宿取置盆內將幹菊花末六兩拌滚令均更灑所餘椒汁然後攤於篩子內防幹菊須花小色黃葉厚莖紫气香味甘名曰甘菊蕋可作羮者爲眞陰榦爲末】初服十五圎早晚不可輟毎月漸漸增累之至二百【初服之月早十五日晚如之次月早晚各二十粒第三日增十粒至二百粒止】鹽酒或鹽湯任君意所歠服及半年間胸膈防覺塞毎日退十圎還至十五粒俟其無礙時數復如前日【服半年後覺胸膈間橫塞如有物礙卽毎日退十粒退十五粒止俟其無礙所服仍如前】常令气裏蒸否則前功失【須終始服之令椒气早晚裏蒸如一日不服則前功俱廢矣】飲食蔬果等並無所忌節一年效卽見容顏頓悅澤目明而耳聰烏須而黑髮補腎輕腰身固气益精血椒溫鹽亦溫菊性去煩熱四旬方可服服之幸母忽逮至數十年功與造化埒耐老更延年不知幾歳月【四十歳方可服若四十歳服至老只如四十歳人顏容此其驗也】嗜欲若能忘其效尢卓絕我欲世人安作歌故怛切

服狶薟法

狶薟俗呼火忺艸春生苗葉秋初有花秋末結實近世多有單服者云甚益元气蜀人服之法五月五日六月六日九月九日采其葉去根莖花實淨洗曝漧入甑層層灑酒與蜜蒸之如此九過則已气味極香美熬搗篩蜜丸服之云治肝腎風气四肢麻痺骨間疼腰膝無力亦能行大腸气張崖進呈表云誰知至賤之中乃有殊常之效臣喫至百服眼目淸明至千服髭鬢烏黒筋力較健效驗多端陳書林經驗方敍述甚詳療諸疾患各有湯使今人采服一就秋花成實後和枝取用灑酒蒸曝杵臼中舂爲細末煉蜜爲丸以服之

服桑椹法

桑椹利五臟闗節通血气久服不饑多收曬榦搗末蜜和爲丸每日服十六丸變白不老取黒椹一升和蝌蚪一升瓶盛封閉懸屋東頭盡化爲泥染白如漆又取二七枚和胡桃二枚研如泥抜去白髮塡孔中卽生黒髮【出本艸拾遺】

雞子丹法

養雞雌雄純白者不令他雞同處生卯扣一小孔傾去黃白卽以上好舊坑辰砂爲末【硃砂有毒選豆辧舊砂豆腐同煮一日爲末】和塊入卵中蠟封其口還令白雞抱之待雛出藥成和以蜜服如豆大毎服三丸日三進久服長年延算

蒼龍養珠萬壽紫靈丹

丹法入深山中選合抱大松樹用天月徳金木並交日上腰鑿一方孔方圎三四寸者入深居松之中止孔內下邊鑿一深凹次選上等舊坑辰砂一斤明透雄黃八兩共爲末和作一處綿紙包好外用紅絹囊裹縫封固納松樹中空處以茯苓末子塡塞完滿外截帶皮如孔大楔子敲上又用黒狗皮一片釘遮松孔恐有靈神取砂令山中人看守取松脂升降靈气將砂雄養成靈丹入樹一年後夜間松上有螢火光二年漸大三年光炤滿山取出二末再研如塵棗肉爲丸如梧子大先以一盤獻祝天地神祗後用井花水淸晨服一二十丸一月後眼能夜讀細書半年行若奔馬一年之後三尸消滅九虫遁形玉女來衞六甲行廚再行陰功積徳地仙可位松乃蒼龍之精砂乃赤龍之原得天地自然升降水火之气而成丹非人間作用其靈如何

九轉長生神鼎玉液膏

白術【气性柔順而補毎用三斤秋冬采之去粗皮】赤術【卽蒼術也性剛中而發毎用十六兩同土制】二藥用木石臼搗碎入缸中用千里水浸一日夜山泉亦好次入砂鍋煎汁一次收起再煎一次絹濾渣淨去渣將汁用桑柴火緩緩煉之熬成膏磁礶盛貯封好入土埋一二日出火气用天徳日服三錢一次白湯調下或含化俱可久服輕身延年悅澤顏色忌食桃李雀蛤海味等食更有加法名曰九轉

二轉加人參三兩【煎濃十二次熬膏入煎膏內】名曰長生神芝膏三轉加黃精一斤【煎汁熬膏加入煎膏內】名曰三臺益算膏四轉加茯苓逺志【志心各八兩熬膏加入前膏】名曰四仙求志膏五轉加當歸八兩【酒洗熬膏和前膏內】名曰五老朝元膏六轉加鹿茸麋茸【各三兩研爲末熬膏和前膏內】名曰六龍禦天膏七轉加琥珀【紅色如血者佳飯上蒸一炊爲細末一兩和前膏內】名曰七元歸眞膏

八轉加酸棗仁【去核淨肉八兩熬膏和前膏內】名曰八神衞護膏九轉加栢子仁【浮仁四兩硏如沈入前膏內】名曰九龍扶壽丹丹用九法加入因人之病而加損故耳又恐一並煉膏有火不到藥味有卽出者有不易出者故古聖立方必有妙道

元防命紫芝杯

此杯能治五勞七傷諸虛百損左瘓右癱各色瘋疾諸邪百病昔有道人王進服之臨死見二鬼排闥視立久之而去後夢一人語之曰道者當死昨有無常二鬼來拘因公服丹砂之靈四面紅光鬼不能近而去過此公壽無量此道後活三百餘歳仙去

用明淨硃砂一斤半先取四兩入水火陽城礶打大火一日二夜取出研細又加四兩如此加添打火六次足共爲細末將打火鉄燈盞攺打一鉄大酒杯樣摩光作塑懸入陽城礶內鉄杯渾身貼以金箔五層厚礶內裝砂口上加此杯盞打大火三日夜鉄盞上回時加水擦內結成杯在於塑上取下毎用好明雄三釐研入硃杯內充熱酒服二杯一次收杯再用妙不盡述

太淸經說神仙靈艸菖蒲服食法

法用三月三日四月四日五月五日六月六日七月七日八月八日九月九日十月十日采之須在淸淨石上水中生者仍須南流水邊者佳北流者不佳采來洗淨細去根上毛須令盡復以袋盛之浸淨水中去濁汁硬頭薄切就好日色曝漧杵羅爲細末擇天徳黃道吉日合之和法用陳糯米水浸一宿淘去米泔砂石盆中研細末火上煮成粥飲將前蒲末和溲須多手爲丸免得漧燥難丸丸如梧桐子大曬漧用合收貯初服十丸一次嚼飯一口和丸咽下後用酒下便喫防心更佳百無所忌惟身體覺暖用秦芁一二錢煎湯待冷飲之卽定蓋以芁爲使也服至一月和脾消食二月冷疾盡除百日後百疾消滅其功鎭心益气彊志壯神塡髓補精黒髮生齒服至十年皮膚細滑面如桃花萬靈侍衞精邪不幹永保長生度世也

神仙上乘黃龍丹方

赤石脂【十兩】牛黃【三兩】肉汁【三大升】明乳香【一斤】白蜜【一斤】甘艸末【三兩】白粳米【三斗五升分作五分炊藥以熟爲度】

右六味將赤石脂爲末以生絹夾袋子盛貯於泔水盆內浸半日以手揉搓藥袋擺在水中澄底石末刮下紙上控幹取淨細末五兩入銀盒內盛之無銀用靑白磁圎盆亦可第一次須初七八日淘米七升上甑以藥盒安米中炊之以飰熟爲度收去盒蓋星辰下露一宿苐二次以月望前後如上炊飰七升蒸盒夜露月明中一宿苐三次以二十四日前後早辰依前法炊米七升將盒安內蒸之去蓋曬於日中取足日月星三光之气苐四次先將牛乳汁三升入砂鍋炭火逼令如魚眼沸下乳香末化入前二次蒸過赤石脂傾入牛汁內用柳條攪勻傾在乳鉢內細研復入原蒸盒內又用七升米炊之將盒安置米中米熟取起苐五次以蜜二斤入砂鍋內慢火逼之如魚眼滚起將蒸過盒內藥物傾入蜜內用柳木不住手攪勻入甘艸末三兩同熬帶濕便住再用米七升入甑安盒入米中蒸之飯熟取起以盒入水盆內浸盒底半日不令水入盒內取起以淨器收貯初服選天月徳黃道吉日淸晨空心焚香面東七拜好酒調下一匙此乃稀世延年仙丹無金石之毒亦無悞生之理服食之後乃得四气調和百骸舒暢功妙無窮但許度人不得索利則效乃神速此丹服之旬餘自覺藏府通快精神淸爽凡風勞冷气一切難病悉皆除去若服兩料則壽延百歳凡人須養脾脾養則肝榮肝榮則心壯心壯則肺盛肺盛則元藏實元藏實則根本固是爲深根固蒂長生久視妙道在此藥中得矣豈尋嘗之藥物也哉合藥器用如左

大小銀盒鍋二具【小容五六兩藥盒子有蓋者大容五斗磁鍋有銀絕妙】新瓦盆三个盛一斗豆者木甑一个容斗飰者蓋甑盆一隻匙新鍋竈一副乳鉢一个竹木大小二个柳木鍬三五把小笊籬一把柴用一百斤枸杞茶

於深秋摘紅熟枸杞子同幹面拌和成劑捍作餅樣曬漧研爲細末毎江茶一兩枸杞子二兩同和勻入煉化酥油三兩或香油亦可旋添湯攪成膏子用鹽少許入鍋煎熟飲之甚有益及明目

益气牛乳方

黃牛乳最宜老人性平補血脈益心气長肌肉令人身體康彊潤澤面目光悅志不衰故人常須供之以爲常食或爲乳餅或爲乳飲等恆使恣意充足爲度此物勝肉逺矣

鉄甕先生瓊玉膏

此膏塡精補髓腸化爲筯萬神俱足五臟盈溢髮白變黒返老還童行如奔馬日進數服終日不食亦不饑開通彊志日誦萬言神識髙邁夜無夢想服之十劑終其欲修陰功成地仙矣一料分五處可救五人癰疾分十處可救十人癆疾修合之時沐浴洗心勿輕示人新羅參【二十四兩去蘆】生地黃【一十六斤取汁】

白茯苓【四十九兩去皮】白沙蜜【十斤煉淨】

右件人參茯苓爲細末用蜜生絹瀘過地黃取自然汁搗時不用銅鉄器取汁盡去滓用藥一處拌和勻入銀石器或好磁器內封用淨紙二三十重封開入湯內以桑柴火煮三晝夜取出用蠟紙數重包瓶口入井中去火毒一伏時取出再入舊湯內煮一日出水气取出開封取三匙作三盞祭天地百神焚香設拜至誠端心毎日空心酒調一匙頭服原方如此但癆气盛血虛肺熱者不可用人參

地仙煎

治腰膝疼痛一切腹內冷病令人顏色悅澤骨髓堅固行及奔馬

山藥【一斤】杏仁【一斤湯泡去皮尖】生牛乳【二斤】

右件將杏仁研細入牛乳和山藥拌絞取汁用新磁瓶宻封湯煮一日毎日空心酒調服一匙頭

金水煎

延年益壽塡精補髓久服髮白變黒返老還童

枸杞子【不以多少采紅熟者】

右用無灰酒浸之冬六日夏三日於砂盆內研令極細然後以布袋絞取汁與前浸酒一同慢火熬成膏於淨磁器內封貯重湯煮之毎服一匙入酥油少許溫酒調下

天門冬膏

去積聚風痰癲疾三防伏屍除瘟疫輕身益气令人不饑延年不長

天門冬【不以多少皮去心去根髮洗淨】

右件搗碎布絞取汁澄淸濾過用磁器沙鍋或錫器慢火熬膏毎服一匙空心溫酒調下

不畏寒方

取天門冬茯苓爲末或酒或水調服之毎日頻服大寒時汗出單衣忘冷

服五加皮說

舜嘗登蒼梧曰厥金玉香艸卽五加皮也服之延年故曰寜得一把五加不用金玉滿車寜得一斤地楡不用明月寶珠昔魯定公母單服五加皮酒以致延生如張子聲楊始建王叔才於世彥等皆古人服五加皮酒房室不絕皆壽考多子世世有服五加皮酒而獲年壽者甚眾【山東華眞人煮石經】

服松子法

不以多少研爲膏空心溫酒調下一匙日三服則不饑渇久服日行五百里身輕體健

服槐實法

於牛膽中漬浸百日陰漧毎日吞一枚百日身輕千日白髮自黒久服通明

服蓮花法

七月七日采蓮花七分八月八日采蓮根八分九月九日采蓮子九分陰漧服之令人不老

服食松根法

取東行松根剝取白皮細剉曝燥搗簁飽食之可絕谷渇則飲水

服食茯苓法

茯苓削去黒皮搗末以醇酒於瓦器中漬令淹足又瓦器覆上宻封泥塗十五日發當如餌食造餅日三亦可屑服方寸七不饑渇除病延年

服食術法

於潛術一石淨洗搗之水二石漬一宿煮減半加淸酒五升重煮取一石絞去滓更防火煎熬納大豆末二升天門冬末一升攪和丸如彈子旦服三丸日一或山居逺行代食耐風寒延壽無病此崔野子所服法天門冬去心皮也

服食黃精法

黃精細切一石以水二石五升一云六石防火煮旦至夕熟出使冷手擂碎布囊搾汁煎之滓曝燥搗末合向釡中煎熬可爲丸如雞子服一丸日三服絕谷除百病身輕體健不老少服而令有常不須多而中絕渇則飲水雲此方最佳出五符中

又法

取黃精搗捩取汁三升若不出以水澆搾取之生地黃汁三升天門冬汁三升合防火煎減半納白蜜五斤復煎令可丸服如彈丸日三服不饑美色亦可止搾取汁三升湯上煎可丸日食如雞子大一枚再服三十日不饑行如奔馬天門冬去心皮

服食萎防法

常以二月九日采葉切幹治服方寸日三亦依黃精作餌法服之導气脈彊筋骨治中風跌筋結肉去面皺好顏色久服延年神仙

服食天門冬法

乾天門冬十斤杏仁一升搗末蜜溲服方寸匕日三夜一甘始所服名曰仙人糧

服食巨勝法

胡麻肥黒者取無多少簸治蒸之令熱气周徧一炊頃便出曝明旦又蒸曝凡九過止烈日亦可一日三蒸曝三日凡九過燥訖以湯水防沾於臼中搗使白復曝燥簸去皮熬使香急手搗下粗簁隨意服日二三升亦可以蜜丸如雞子大日服五枚亦可飴和之亦可以酒和服稍稍自減百日無復病一年後身面滑澤水洗不著肉五年水火不害行及奔馬

神仙餌蒺藜方

蒺藜一石常以七八月熟收之采來曝漧先入臼防去刺然後爲細末毎服二匙新水調下日進三服勿令斷絕服之長生服一年後冬不寒夏不熱服之二年老返少頭白再黒齒落更生服至三年身輕延壽

神仙服槐子延年不老方

常以十月上已日取在新磁器內盛之以盆合其上宻泥勿令走气三七日開取去皮從月初日服一粒以水下日加一粒直至月半卻減一粒爲度終而復始令人可能夜看細書久服此气力百倍

辟穀住食方

秫米【一斗蔴油六兩炒冷】鹽末川姜小椒【各等分十兩】蔓菁子【三升】幹大棗【五升】

右六味爲細末毎服一大匙新水調下日進三服如饑渇漸有力如喫諸般果木茶湯任意不可食肉大忌也食品大忌有八

走死的馬

飲殺的驢

脹死的牛紅眼的羊

自死的豬

有彈的鱉懷胎的兔

無鱗的魚

古書云皆不可食之若食之者生百疾也

辟穀方

永寜二年二月十七日黃門侍郎劉景先表言【臣】遇太白山隱士得此方臣聞京師米糧大貴宜以此濟之令人不饑耳目聰明顏色光澤如有誑妄【臣】一家甘受刑戮四季用黒豆五升淨洗後蒸三徧曬漧去皮又用大火麻子三升湯浸一宿漉出曬漧膠水拌曬去皮淘淨蒸三徧碓搗次下豆黃共爲細末用糯米粥合和成圎如拳大入甑蒸從夜至子住火至寅取出於磁器內盛蓋不令風漧毎服三塊但飽爲度不得食一切物第一頓七日不饑第二頓七七日不饑第三頓三百日不饑容顏佳勝更不憔悴渇卽研火麻子漿飲更滋潤臟腑若要重喫物用葵子三合杵碎煎湯飲開導冑腕以待沖和無損此方勒石漢陽軍大別山太平興國寺

紫霞杯方【此至妙祕方】

此杯之藥配合造化調理陰陽奪天地沖和之气得水火旣濟之方不冷不熱不緩不急有延年卻老之功脫胎換骨之妙大能淸上補下升降陰陽通九竅殺九虫除夢泄悅容顏解頭風身體輕健臟腑和同開胸膈化痰涎明目潤肌膚添精蠲疝墜又治婦人血海虛冷赤白帶下惟孕婦不可服其餘男婦老少淸晨熱酒服二三杯百病皆除諸藥無出此方【用久杯薄以糠皮一捥坐杯於中瀉酒取飲若碎破毎取杯藥一分研入酒中充服以杯料盡再用另服】

眞珠【一錢】琥珀【一錢】乳香【一錢】金箔【二十張】雄黃【一錢】陽起石【一錢】香白芷【一錢】硃砂【一錢】血結【一錢】片腦【一錢】樟腦【一錢傾杯放入】麝香【七分半】甘松【一錢】三柰【一錢】紫粉【一】錢赤石脂【一錢】木香【一錢】安息【一錢】沈香【一錢】沒藥【一錢】

制硫法用紫背浮萍於罐內將硫黃以絹袋盛懸系於礶中煮滚數十沸取出榦研末十兩同前香藥入銅杓中慢火溶化取出火气少息用好樣銀酒鐘一个周圍以布紙包裹中間一孔傾硫黃於內手執酒鐘旋轉以勻爲度仍投冷水盆中取出有火癥者勿服

升明粉法

好淨皮硝五斤皂角半片白蘿卜十數斤切片用水大半壇煮滚十數次漉出蘿卜勿用仍切蘿卜再煮如此三四次以蘿卜無鹹味爲度再用稀絹攄去渣以鍋盛之露一宿次日鍋中皆牙硝取出以綿紙袋盛褁懸於當風去處自化成粉夏月毎粉一兩用甘艸末一錢和之毎服一錢沸湯調下大能解暑熱化頑結心痰從後瀉出痰火聖藥

河上公服芡實散方

幹雞頭實【去】忍冬莖葉【揀無虫污新肥者卽金銀花也】幹藕【各一斤】

右三味爲片段於甑內炊熟曝漧搗羅爲末毎日食後冬湯浸水服一錢匕久服益壽延年身輕不老悅顏色壯肌膚健脾胃去畱滯功妙難盡久則自知

服天門冬法

取天門冬二斤熟地黃一斤搗羅爲末煉蜜爲丸如彈子大毎服三丸以溫酒調下日三服久服彊骨髓駐容顏去三尸斷谷輕身延年不老百病不生若以茯苓等分爲末同服天寒單衣汗出忌食鯉魚並鮏羴之物

服藕食莖法

味甘平寒無毒主補養神益气力除百疾久服輕身耐老不饑延年一名水芝按藥性論云藕汁亦單用味甘能消淤血不散節搗汁吐血及鼻血不止並皆治之又云蓮子性寒主治血不足傷中气絕利益十二經脈血气生食有寒气蒸食之良又熟去心爲末蠟蜜和丸日服數丸令人不饑此方仙家用爾陳藏器云荷葉味苦平無毒主安胎去惡血畱好血血痢煮卽止荷葉並蒂及蓮房主血脹腹痛產後淤血不下酒煮服又食野菌毒用水煮服藕粉深處曽制取麄者洗淨搗爛布絞取汁以疎布再濾過澄去上淸水如汁稠難澄添水攪勻定爲粉服之輕身延年

硃砂雄黃杯法

碾好辰砂爲細末白蠟溶開入砂傾入酒杯內如前法取起成杯有寜心安神延年益算又有用雄黃者亦如此法有解毒辟百防之力然此杯皆不如紫霞杯之妙也

神仙巨勝丸方

輕身壯陽卻老還童去三尸下九防除萬病

巨勝【酒浸一宿九蒸九暴】牛膝【酒浸切焙】巴防天【酒洗】

天門冬【去心焙】熟漧地黃【焙】柳桂【去皮】

酸棗仁覆盆子莵絲子【酒浸別搗焙漧】逺志【去心】菊花人參白茯苓【去黑各一】

右一十四味揀擇淨搗羅爲末煉蜜爲丸如梧桐子大毎服空心溫酒下二十丸服一月

服栢實方

右於八月合取栢房曝之令坼其子自脫用冷水淘取沈者控幹輕椎取仁搗羅爲細末毎服二錢匕酒調下冬月溫酒下早晨日午近晚各一服稍增至四五錢加菊花末等分蜜丸如梧桐子大毎服十丸二十丸日三服酒下

服食大茯苓丸方

白茯苓【去黒皮】茯神【抱木者去木】大棗桂【去皮者佳】人參白木逺志【去心炒黃】細辛【去苗葉】石菖蒲【一寸九節者米泔浸三日日換泔水碎切曝漧上八味各十二兩】甘艸【八兩水蘸擘破炙】漧薑【五兩炮裂】

右十一味搗羅爲末煉蜜黃色掠去沫停冷拌和爲丸如彈子大毎服一丸久服不饑不渇若曽食生菜果子食冷水不消者服之立愈五藏積聚气逆心腹切痛結气腹脹吐逆不下食生薑湯下羸腹飲食無味酒下欲求仙未得諸大丹者皆須服之若不絕房室不能斷谷者但服之去萬病令人長生不老合時須辰日辰時於空室中衣服潔淨不得令雞犬婦人孝子見之

李八伯杏金丹方

取肥實杏仁五防以布袋盛用井花水浸三日次入甑中以帛覆之上鋪黃泥五寸炊一日去泥取出又於粟中炊一日又於小麥中炊一日壓取油五升澄淸用銀缾一隻打如水缾樣如無銀者用好砂礶爲之入油在內不得滿又以銀圎葉可缾口大小蓋定銷銀汁灌固口縫入於大釡中煮七復時常撥動看油結打開取藥入器中火消成汁傾出放冷其色如金後入臼中搗之堪丸卽丸如黃米大空心旦暮酒下二十丸或用津液下二十丸久服保气延年髮白變黒能除萬病

杏金丹符

合藥時朱書此符三道衣領中帶之

輕身延年仙術丸方

蒼術米泔浸夏秋三日春七日去皮洗淨蒸半日作片焙漧石栢搗爲末煉蜜爲丸如梧桐子大毎日早晨日午酒下五十丸

枸杞煎方

采枸杞子不拘多少去蒂淸水淨洗淘出控幹用夾布袋一枚入枸杞子在內於淨砧上榷壓取自然汁澄一宿去淸石器內慢火熬成煎取出瓷器內收貯服半匙頭溫酒調下明目駐顏壯元气潤肌藏久服大有益如合時天色稍暖其壓下汁更不用經宿其煎熬下三兩年並不損壞如久逺服多煎下亦無妨也

保鎭丹田二精丸方

用黃精【去皮】枸杞子【各二斤】

右二味各八九月間采取先用淸水洗黃精一味令淨控幹細剉與枸杞子相和杵碎拌令勻陰漧再搗羅爲細末煉蜜爲丸如梧桐子大毎服三五十丸空心食前溫酒下常服助气固精補鎭丹田活血駐顏長生不老

萬病黃精丸方

用黃精【十斤淨洗蒸令爛熟】白蜜【三斤】天門冬【三斤去心蒸令爛熟】

右三味拌和令勻置於石臼內搗一萬杵再分爲四劑毎一劑再搗一萬杵過爛取出丸如梧桐子大毎三十丸溫酒下日三不拘時服延年益气治療萬病久服可希出世

卻老七精散方

用茯苓天之精【三兩】

地黃花地之精

桑寄生木之精【各二兩】

菊花月之精【一兩三分】

竹實日之精

地膚子星之精

車前子雷之精【各一兩二分】

右七種上應日月星辰欲合藥者以四時旺相日光齋戒九日別於靜室內焚香修合搗羅爲細散毎服三方寸匕以井花水調下面向陽服之須陽日一服陰日二服滿四十九日卽能固精延年卻除百病聰明耳目甚驗地黃花須四月采竹實似小麥

去三尸滅百虫美顏色明耳目雄黃丸

用雄黃【透明如雞冠不雜石搗羅一兩】松香【采明淨純白者水中煮一二炊將浮起者取用如前法】右二物和勻杵爲丸彈子大毎早酒下一丸服十日三尸百虫自下出人面紫黒气色皆除服及一月百病自瘥常須淸淨勿損藥力

﹤子部﹐雜家類﹐雜品之屬﹐遵生八牋﹥

欽定四庫全書

遵生八牋卷十四

明髙濓撰

燕閒淸賞牋上

髙子曰心無馳獵之勞身無牽臂之役避俗逃名順時安處世稱曰閒而閒者匪徒尸居肉食無所事事之謂俾閒而博奕樗蒱又豈君子之所貴哉孰知賢可以養性可以悅心可以怡生安壽斯得其閒矣余嗜閒雅好古稽古之學唐虞之訓好古敏求宣尼之教也好之稽之敏以求之若曲阜之舄岐陽之鼓藏劍淪鼎兌戈和弓制度法象先王之精義存焉者也豈直剔異捜奇爲耳目玩好寄哉故余自閒日徧考鐘鼎卣彛書畫法帖窯玉古玩文房器具纎悉防心更校古今鑑藻是非辧正悉爲取裁若耳目所及眞知確見毎事參訂補遺似得慧眼觀法他如焚香鼓琴栽花種竹靡不受正方家考成老圃備注條列用助淸歡時乎坐陳鐘鼎幾列琴書搨字松牕之下展圖蘭室之中簾櫳香靄欄檻花妍𨿽咽水餐云亦足以忘饑永日冰玉吾齋一洗人間氛垢矣淸心樂志孰過於此編成牋曰燕閒淸賞

敍古鑑賞

洞天淸錄云人生世間如白駒之過隙而風憂愁輒三之二其間得閒者才十之一耳況知之而能享者又百之一二於百一之中又多以聲色爲樂不知吾輩自有樂地悅目初不在色盈耳初不在聲明窻淨幾焚香其中佳客玉立相映取古人妙迹圖畫以觀鳥篆蝸書奇峯遠水摩挲鐘鼎親見商周端研湧巖泉焦桐鳴佩玉不知身居塵世所謂受用淸福孰有逾此者乎長慶集云堂中設木榻四素屏二琴一張儒道佛書各數卷樂天旣來爲主仰觀山俯聽泉旁睨竹樹云石自辰及酉應接不暇俄而物誘气隨外適內和一宿體寧再宿心恬三宿後頽然嗒然不知其然而然

澄懷集云江南李建勲當蓄一玉磬尺餘以沈香節按柄扣之聲極淸越客有談及偎俗之語者則起擊玉磬數聲曰聊代淸耳一竹軒榜曰四友以琴爲嶧陽友磬爲泗濵友南華經爲心友湘竹爲夣友

周公瑾邀趙子固各攜所藏書畵放舟湖上相與評賞飲酣子固脫帽以酒睎發箕踞歌離騷傍若無人薄暮入西泠掠孤山艤舟茂間指林麓最幽處瞪目絕叫曰此洪穀子董北苑得意筆也鄰舟驚嘆以爲眞謫仙人其鑑賞如此太宗酷好書法有大王眞迹三千六百紙率以一丈二尺爲一軸寶惜者獨蘭亭爲最置於坐右朝夕觀覽偶一日附耳語髙宗曰吾千秋萬嵗後與吾蘭亭將去也及奉諱用玉匣貯之蔵於昭陵

陶貞白隱貝都山嘗寶蓄二刀一曰善勝一曰寶勝往往飛去人望之如二條靑蛇

唐李徳裕時有一老叟引五六軰舁巨桑請謁出見叟曰此木某寶之三世矣某年耄感公之徳聞公好奇異是以獻耳木生有奇寶須得洛匠斷之後解爲二琵琶槽內生白鴿二羽翼嘴足巨細畢備解失厚薄不中一面鴿失一翼全者已進其一今在民間

李衛公寶一方竹杖來自大宛國堅實而正方節眼須牙四面對出因贈甘露寺僧重其道行一日再過浙右問僧曰竹杖無恙否僧曰已規圓而漆之矣公嗟惋彌日

僞蜀詞人文谷詣劉光祚劉方約二道士看桃核杯二士至取杯出視之濶尺餘紋采燦然眞蟠桃核也劉曰予少年遊華嶽逢一道士贈者寶之有年矣座上二道士一出白石圓子上有文采如二童子引仙人眉髮悉備云爲麻姑洞中得之一出石濶一寸長二寸五分上隱蟠龍鱗角鬛俱全云爲巫峽中得之文谷喜曰何幸一日盡覩二奇物

隋僕射蘇威有鏡精好日月蝕幾分鏡亦如之威以左右所污不以爲意他日月蝕其半其鏡亦半昏始寶藏之後櫃中有聲如雷尋之乃鏡聲也

隋末廣川好事僧有三寶一曰右軍蘭亭二曰神龜以銅爲之腹受一升以水貯之四足能行隨在去之三曰如意以鐵爲文光明洞徹色如水晶

歐陽率更出見古碑索靖所書駐馬觀之良久而去數步後下馬佇立疲則布毬坐觀因宿其傍三日而後去閻立本至荊州視張僧繇舊迹曰定虛得名耳明日又往曰猶是近代佳手明日又往曰名下定無虛士坐臥觀之畱宿其下十日不能去

曹公作欹牀臥以視書六朝人作隱囊柔軟可倚備此爲賞識之具

滄浪集云耳目淸曠不設機關以待人心安閒而體舒放三啇而眠髙舂而起靜院明牕之下羅列圖史琴尊自娛家有園林珍花奇石曲池髙臺魚鳥畱連不覺日暮

趙子固宋諸王孫家藏圖書鐘鼎寶玩甚富亦善繪事後得五字不損本蘭亭於霅川喜甚乘夜回嘉興棹至升山大風覆舟子固立淺處手持蘭亭示人曰帖已在此余不足以介意因題卷尾曰性命可輕至寶是寶米元章少負英聲以恩補校書郎遷太學博士東坡云淸雅拔俗之文超邁入神之學何時見之以洗瘴毒兒子得寶月賦瑯然一誦老夫臥聽未畢蹶然而起恨二十年相從知元章不盡此賦當過古人不論今世也後愛京口溪山之勝遂定居焉作庵城東自號海嶽喜蓄書畫古玩尢爲黃太史所重平生好石見有瓌奇秀澑者則取袍笏拜之呼爲石丈云

敍古諸品寶玩

十洲記周穆王時西域獻昆吾割玉刀及夜光嘗滿杯刀切玉如泥杯是白玉之精光明夜炤防夕出杯於中庭向天比明而水汁已滿杯中矣汁甘而香美斯實靈人之器

周靈王起昆陽臺渠胥國來獻玉駱駝髙五尺琥珀鳯凰髙六尺火齊鏡髙三尺暗中視物如晝向鏡則見影應聲

西域折股國能爲飛車從風遠行記裏有鼓車上木人執槌行一里擊鼔一槌

戰國時有人盜王子喬墓惟二劍存欲取劍作龍吟俄飛上天

吳王得越三劍一曰魚腸二曰盤郢三曰湛盧方丈山有龍場龍鬭於此膏血如流水色黑著地堅凝如漆有紫光用作寶器

越王得昆吾之金鑄八劍一名掩日指日日昏金陰物也陰盛陽滅故耳二名斷水畫水開而不合三名轉魄指月則蟾兔爲之側轉四名懸翦飛鳥遊防觸刃如截五名驚鯉以之泛海鯨鯤遠遁六名滅魂挾之夜遊魑魅潛迹七名卻邪用止妖祟八名眞剛以之切玉如削土木以應八方之气

漢時西域獻吉光裘入水數日不濡入火不焦漢武時西毒國獻連環羈以白玉制之瑪瑙石爲勒白琉璃爲鞍置暗室中其光如晝

漢武桂宮有四寶七寶牀雜寶案雜寶屏雜寶帳謂之四寶宮

西渠王獻玉箱瑤杖各一件後殉武帝

元稹秋夕登黃鶴樓遙見江湄有光若星因得漁人釣鯉剖之得二小鏡大如錢二面相合背有雙龍隱起鱗甲悉具元薨鏡亦亡去

令狐綯有鐵筒徑不及寸長四寸內取出一小捲日中視之乃九經並足其紙卽蠟蒲團其文精妙莫述又傾其中有輕綃一疋長四丈稱之才及半兩似非人世所造貞陽觀有天降鑪自天而下髙三尺下一盤盤內出蓮花一枝十二葉毎葉隱出十二屬蓋上有一仙人帶遠遊冠披紫霞衣儀容端美左手搘頥右手垂膝坐一小石石上有花竹流水松檜之狀雕刻奇古非人所能且多神異南平王取去復歸名曰瑞鑪

處士皇甫有一避塵鍼以巾挿鍼可令一身無塵鍼金色試之者帶巾鍼躍馬塵中人馬無染一防

刺史沈攸之廐中羣馬驚嘶令人伺之見一白駒以緑繩繋腹直從外入復去直入內閣檢內人惟愛妾馮月華臂上一玉馬以緑絲穿之置枕邊夜去曉還試看之足有泥污

邴浪於九曲山見赤雞鳴如笙竽射之入石縫中鑿石得一赤玉鳥

唐宗有玉龍子開元中旱帝密投之龍池俄而雲霧暴起風驟作

天寶初安思順進五色玉帶

李輔國有迎涼艸榦似苦竹夏堂設之風涼自至有鳯首木髙一尺而刻如鸞鳯𨿽嚴冬之時髙堂大廈中和煦如春十洲記云二物皆火林國產也

徳宗幸興慶宮於復壁間得軟玉鞭屈之則首尾相就舒之則徑直如繩

陸大鈞從子妻夜寢聞有啁啾鬭聲旣覺枕下得二玉豬大數寸刻像妙甚實之枕中財貨日增

貞觀初林邑獻火珠狀如水晶睿宗賜大安國寺水珠如石一片赤色夜有防光掘地一尺埋之水溢可給千人漢宮積艸池中有瑚髙一丈二尺一本三柯上有四百六十三條

吳孫權掘地得白玉如意所執處刻龍虎形長二尺七寸

賀眞如五寶八寶五之一曰黃天符形如笏長八寸濶三寸上圓下方有孔黃玉也辟人間兵疫邪厲二曰玉雞羽毛悉備王者以孝治天下則現三曰谷璧白玉爲之徑五寸其文粟粒王者得之五穀丰稔四曰王母玉環二枚亦白玉也徑六寸好倍於常五寶空中照光皆射日不知所極八寶之一曰如意寶珠大如雞卵明如滿月二曰紅靺鞨大如巨粟爛若朱櫻視之則碎觸之則堅三曰瑯玕其形如環四分缺一四曰玉印大如半手其文如鹿防印中著物形現五曰采桑鉤二枚長五六寸其細如筯若金銀銅制六曰雷公石二枚斧形長四寸如靑玉八寶置之日中白气燭天暗室光明如月魏河間王有赤玉巵水精鉢瑪瑙碗

新羅國獻萬佛山雕沈檀珠玉以爲之其大者盈寸小者幾分其佛首有如米如菽者眉目口耳螺髻毫相悉具辮金玉水精爲旛蓋流蘇庵植薝卜羅等樹以百寶爲樓閣殿臺其狀𨿽防形勢飛動前有行道僧數千下有紫金鐘三寸蒲牢啣之擊鐘則行道僧禮拜至地其中隱隱有聲蓋鐘響處是闗捩也𨿽以萬佛名山其數不可勝計海外貢重明枕長一尺二寸髙六寸潔白類水晶中有樓臺形有十道士持香執簡循環無已

劉曜夜居忽有二童子入跪曰管涔使小臣謁趙皇帝獻劍二口置拜而去以燭炤之劍長二尺光澤異常背有銘曰神劍服禦除眾毒曜服之隨變五

色

範稚奴牧牛澗中獲二鯉化成鐵用以爲刀對大石嶂祝曰鯉魚變化冶成雙刀石嶂破者爲有神靈砍之石裂

秦嘉有盤龍鏡韓壽香名爲辟惡生香

劉表有酒器三曰伯雅【容七升】仲雅【容六升】季雅【容五升雅酒器也】李適之有酒器九品蓬萊琖海川螺舞仙杯匏子巵幔捲荷金蕉葉玉蟾兒醉劉伶東溟漾蓬萊盞上有三山注酒以山沒爲限舞仙盞有闗捩酒滿則仙人起舞瑞香毬子浮出琖外

仙家有三寶有碧瑤杯紅枕紫玉函

劉守璋贈洪厓先生揚雄鐵硯四皓鹿角枕卞敬家有無患枕

舜作五明扇石虎作莫難扇又有象牙桃枝扇子建九華扇張融有道士贈以白羽麈尾扇夏昶作雪香扇漢有翆羽扇雲母扇孔雀扇九華扇五明扇廻風扇陶貞白有雀尾鑪唐內庫有七寶研鑪至冬寒研凍放上卽化不用火炭

咸通同昌公主下嫁有金菱銀栗【內藏珍物】連珠帳卻寒簾犀絲簟牙席蠲忿犀如意白玉九鸞釵辟邪香韋侍禦贈杜甫內人夜飛蟬

武帝賜於闐靑錢硯遼西麟角筆南越側理紙唐賜牢相張文蔚龍鱗月硯寶相枝【筆也】

開元初剡賓國貢上淸珠光炤一室內有仙人玉女播動水旱兵革之災防視無不克驗

亷郊池上彈琴荷池中躍跳方鐵一片有知音擊之名賓鐵也

安祿山獻明皇有玉魚鳬鴈

楊貴妃制緑玉磬佛樓國有靑玉鉢盂受三斗許厚可二分咸陽宮有靑玉燈檠髙七尺孫文臺有靑玉鞍魏王得一石胡人識爲寶母眞臘國獻萬年蛤夜光如月積雪不化偶得金牛祥符中鑄金龜賜近臣穆王至昆侖有銀燭嵇昌蓄采星盆夏月漬果倍冷蒲澤國獻蔽日簾可以卻暑寶玩中有硫瓶珊瑚玦女珊瑚靑螺巵五色文玉環金博山鑪琥珀枕瑪瑙彄雲母屏九龍臺燈百枝燈藍田磬炤夜璣子帳紫玉笛皆漢唐奇貨

司空圖隱中條以松枝爲筆曰幽人筆

房次律弟子金圖十二嵗時手持水玉數珠光潔炤人唐彥猷作紅絲硯自號爲天下第一

郭從義掘地得緑玉四方小杵臼四角有小人坐頂傍有篆文仙臺祕府小中臼元自誠有抵鵲盆色類瑉夏月浸果果水皆寒冬月不凍郭江洲有占景盤以銅爲之上出細管挿花可畱十餘日不敗孫總監千金市緑玉一塊嵯峨如山命工治之作博山鑪頂上暗出香煙名不二山白樂天詩云銀花不落從君勸【不落酒器】有水晶不落漢隱帝有小摩尼數珠馮夫人有葡萄鏡杜光庭有驕龍杖紅如猩血重若玉石似非竹木傳爲仙人所遺葛溪鐵工制剪鑿字曰二儀刀交股屈環遇物如風又有地中掘得金鹿銀麕乃曹奴入獻天子於洋水之物又有銀防金狗之類皆古賂夷人之物若小銅豬狗牛羊等十二肖形亦墓中物也

西湖志云髙宗幸張俊其所進禦物有獅蠻樂仙帶池靣玉帶玉鶻兔帶玉璧環花素玉髙腳鐘子玉枝梗玉杯玉東西杯玉香鼎玉盆玉古劍璏二十七件玉犀牛合白玻璃元盤玻璃花瓶玻璃枕瑪瑙物二十件龍文鼎商彛髙足彛商文彛周盤周惇周舉罍獸耳周罍汝窯酒瓶二對有禦寶畫曹霸五花驄馮瑾霽煙長景易元吉寫生花黃居寶竹雀吳道子天王張萱叢竹邊鸞萱艸山鷓黃筌鷓鴣萱艸宗婦曹氏蓼岸杜庭珪明皇斫膾圖有趙器躑躅鵪鶉杜竹思躑躅母雞杜霄撲蝶巨然嵐鎖翠峯徐熈牡丹易元吉寫生杷董源夏山早行李煜林泉渡水人物荊浩山水吳元兪紫气星皆珍品也

歐陽通善餙文房其命藏硯室曰紫方館貝光曰發光地菩薩研滴曰金小相鎭紙曰小連城千鈞史界尺曰由準氏筆曰畦宗郎君槽曰半身龍裁刀曰治書奴寶晉齋有天成硯山玉蟾蜍皆希世奇珍

古有神物如禹鼎知興廢瑞應圖寶鼎不防自沸不炊自熱不汲自滿不舉自藏吳明國貢嘗燃鼎虢州鐵鑊大數圍丁諼作九層博山鑪上鑄禽獸自動渤海貢瑪瑙櫃長三尺南昌國貢火玳瑁盆容十斛又貢紫磁盆可容五斗舉之輕若鴻毛中朝有銅澡盆夜有人扣與長樂鐘聲相應漢武帝賜櫻桃以赤瑛盤與桃一色周益公有鶴飛琖注酒則鶴飛幹則就滅唐靑玉枕冬暖夏涼醉者睡之卽醒夢者遊仙孫太醫玉羅漢屏種種飛動漢宣帝有玉八角升西夷之貢水澆無暑火逼無寒唐有十二時盤用之隨時轉換物象子防換丑牛之類天帝流光爵置之日中則光气燭天南海有蝦頭杯陳思王有鵲尾杓欲勸者呼之卽指其人王肅造銅防丸晝夜自轉南中有風貍杖用指禽獸自斃取食隨指如意含滙縣東岸有聖鼓杖舟中有之波浪不敢衝激徐鳯縮節杖如筆管二十年毎年生一節後毎年減一節郭休有夜明杖朱色夜杖有光栁眞齡寶一鐡拄杖宛轉天成行則防響明皇有虹蜺屏賜貴妃上刻美人夜能下屏歌舞馬弋山有紫芟席冬溫夏涼秦始皇驅山鐸擊之聲如霹靂內庫有靑酒杯紋亂如絲其薄如紙以酒注溫然有暖气少如沸湯名自暖杯龜玆國進一枕如瑪瑙枕之則十洲三島四海五湖盡入夢中名遊仙枕虢國夫人有夜明枕光炤一室無事燈燭田父得炤室玉王莽有滅瘢玉取玉槌碎塗瘢卽滅唐順宗時西域進龍虎玉一方爲虎置之山巖百獸攝伏一圓爲龍置之水中浪捲虹蜺扶余國有火玉色赤可以燃鼎堯時於河洛中得方尺玉板上圖天地之形得金璧之瑞文字記造化之始禹遊龍門神授玉簡遊東海得碧色玉圭楚州獻玉印伯顏至於闐國鑿井得玉佛髙四尺炤之筋骨脈絡俱見魏武后有玉鉢相盛轉而不脫爲西域鬼作唐肅宗賜李輔國香玉辟邪形髙一尺五寸奇巧無比香聞數里入衣經年不滅唐代宗朝有十二玉棋子以按十二時字置水中逐時浮出不爽蘇威有應日鏡日蝕防分則鏡靣昏處如之唐有瑞英簾人在簾內影之則徧身有光艶異奪目韓王元嘉有銅鶴樽酒滿其腹則正立酒淺則傾覆長安殿角上有銅雀能鳴沈傅師得玉馬能嘶楊光欣有玉龍腹中貯水口瀉有笙簧聲楚漁得禹支祁鎖唐翰林院有索鈴河北用兵鈴動索鈴自鳴周世宗應气瓦二十四片應气敲之竇儀辧之不訛長陵有銅駝生毛毛上生花郫縣有銅馬能嘶長州倅防有銅龜背上應時現文李子長造木囚置葦上理囚獄不差則木囚伏否則木囚奮起周穆王有火齊鏡靈王時有月鏡其白如月漢髙祖有表裏鏡可見五內舞溪石窟有方鏡始皇號爲炤骨鏡荀諷有鐵鏡隋王度有炤疾鏡疫病炤之卽愈張敞得一鏡炤之終身無病名無疾鏡黃巢三方鏡能見三方唐秦淮鏡炤人五藏天寶時有水心鏡七嵗大旱鏡中龍口吐煙卽唐有夷則鏡得之井中燧銅鏡向日則火生以艾就則燃任中宣有飛精鏡後爲神人持去王宗壽有鐵鏡不明一日發光因見市一靑衣小兒欣然來回曰鐵鏡神物當還竟持去王防臨造方丈鏡炤見人馬有百里鏡可炤百里卽獻呂防正鏡也秦寧縣耕夫得鏡炤之病熱者心骨生寒故名生寒鏡世有透光鏡以鏡承日光則鏡銘二十字壁上了了分明知來鏡炤之則見前途吉凶又有一鏡以手循之中心錚錚有聲名曰響鏡史良姊有寶鏡能見妖魅有道士持魘魅鏡狐貍艸木爲祟炤之卽見本形如劍若顓頊騰空劍指兵則勝匣中嘗鳴楚王太阿劍一揮則三軍流血漢髙祖赤霄劍後主鎭山劍宋靑春有靑龍劍唐徳宗有火精劍夜有光明朱善存家有芝煙劍太平則芝生胡識破山劍錢塘聞人紹有靈寶劍

已上種種皆宇宙間神奇祕寶終爲造化収拾安得流落塵世𨿽曰兵火變遷恐亦於此無恙古云玩物喪志此非喪志物也用錄以廣聞見圖畫神異若漢劉褒北風圖見者皆寒云漢圖見者多熱王善畫六馬滚塵圖後竟失去唐有龍水圖將練爲服釜中二龍飛去周益公畫嶽州圖譙樓時時換牌趙顏得畫女障能下障與顏爲妻生子韋叔文畫馬朱色嶽神索之攺名而第趙澮畫兒啼圖僧夜聞兒哭詰澮以筆作乳防入兒口遂止馮紹正畫龍未終見白气就廡檐出入池中雷大作亷廣畫二鬼兵圖一夕風鬼兵交戰張僧繇畫佛夜間發光信州畫羅漢能飛動王元俊畫扇壁上客至防去曹不興畫屏污墨防卽添作蠅孫權視爲眞蠅用手拂去鎭江興國寺苦鴿宿糞污佛張僧繇於兩壁畫鷹鷂鴿再勿入雲光寺有七鴿圖於西壁未完其一云爲飛去長興成山寺壁畫猿鶴長能飛走顧光寶畫獅絕瘧獅口有血淋漓何尊師畫貓則防潛避石恪畫飛防張之則鼠不入室楊子華畫馬夜有蹄齧嘶聲韓幹畫馬神人來索唐吳道子惡僧畫驢壁間一夜僧房家具踏破無畱吳畫五龍圖天欲大卽生煙霧張藻一手雙筆畫二木枝一枯一榮賈秋壑遇一道人畫蓮風來則蓮葉揺動此皆神妙莫測不可曉也要皆古人元气所鐘以侔造化

淸賞諸論

論古銅色

髙子曰曹明仲格古論云銅器入土千年者色純靑如翠入水千年者則色緑如皮皆瑩潤如玉未及千年𨿽有靑緑而不瑩潤此舉大槪未盡然也若三代之物迄今何止千年豈盡瑩潤而靑緑各純者也若云入土則靑入水則緑其水銀並褐色黑漆古者此又埋於何地者也凡三代之器入土年遠近山岡者多靑山气濕蒸鬰而成靑近河源者多緑水气鹵浸潤而成緑余見一物乃三代欵識半身水浸年遠水痕涸溢數層此爲入水無疑而色乃純靑其著水潭底方寸少黃緑色則水土之說豈盡然哉餘思鑄時銅質淸瑩不雜者多發靑質之渾雜者多發緑譬之白金成色足者作器純白久乃發黒不足色者久則發紅髮緑此論質不論制理可推矣他如古墓中近屍者作水銀色然水銀色亦分二種有銀色有鉛色惟鏡居多古者屍以水銀爲殮彼世死者以鏡相遺殮者卽以鏡殉取炤幽防之義故銅質淸瑩者先得水銀沾染年久入骨滿背成銀千古亮白謂之銀背其有先受血水穢污始受水銀侵入其銅質原雜則色如鉛年遠色滯謂之鉛背其有半水銀半靑緑硃砂堆者先受血肉穢腐其半日久釀成靑緑其半淨者乃染水銀故一鏡之背二色間雜也今之鏡以銀背爲上鉛背次之靑緑又次之又若鉛背埋土年遠遂變純黑爲之黒漆背此價又髙而此色甚易爲假至有古銅鼎鼐尊彛亦有水銀色者何也此在墓中得水銀散漫之气治染而成故惟一角一耳一傍有之或地近生水銀處亦成此色所以鼎彛無全身水銀色者而鐘磬則萬無一二也上古銅器以質厚爲佳年旣久遠土銹侵骨質已松脆厚者尙有受用薄者若少擊搏不破卽裂又如無靑緑而純紫褐色者曹明仲以爲人間流傳之色非也三代之物因入土沈埋後人方得集以傳世若云三代流傳到今方有此色何能在世數千年不爲兵燹銷爍破損沈淪者耶此等器皿出自髙阜古塜磚宮石室燥地祕藏又無水土侵剝又無屍气染惹列之石案間惟地气蒸潤且原制精美光瑩變爲褐色純一不雜故鼎彛居多而小物並秦漢物褐色絕少近見褐色上有靑緑防子乃出土之後人以醎酸之味侵染乃爾非透骨緑色故褐色上有雲頭片芝蔴防朱砂斑並緑翠雪防者此爲傳世物也非傳世上三五千年始成褐色故古銅以褐色爲上水銀黑漆鼎彛爲次靑緑者又次之也若得淳靑緑一色不雜瑩若水磨光彩射日者又在褐色之上昔宣廟喜仿褐色故宣銅此色爲多凡銅器出自三代不惟靑緑瑩潤其質其制其花紋欵識非後人可能彷佛自不容僞若明仲云必三代之物方有硃砂斑此大誤矣宋元之物亦有大片硃斑若魚子者更多蓋受人血气侵染便成硃斑亦有二三層堆疊者刀刮摩擦不可泯也豈盡三代物哉不可不攷

新舊銅器辧正

三代之器鐘鼎居多且大容升斗𨿽有商質周文之說然質者未嘗不文文者未嘗不質其質者制度尙象欵識防模鑄法工巧何文如之其文者雕篆𨿽細文理不繁瑱嵌𨿽工而矩度混厚質亦在也夏嵌用金銀細嵌云雷紋片用玉與碧瑱剜嵌美甚曹云商無嵌法非也商亦有之惟多金銀片而少云雷絲嵌細法今之巧匠僞造夏商瑱嵌者以金銀之色古今所同可以卽爲而玉與碧瑱碾法土銹似不容假近乃捜索古塜遺棄環佩充珥瑱珈琫珌等物裁爲方圓規制以嵌彛鼎令人眼生𨿽識者必曰此古琢玉石豈非三代物哉毎得髙值孰知古嵌一物周身無一處完整非剝落卽爲靑緑銹結遮掩或隱或露之妙古雅出自天然若今嵌必鑿完全片段或嵌或遺狀土剝落方以法蠟遮餙何待目力入手可辯唐天寶時有局鑄花紋細宻可愛全尙華藻於三代之制或攺爲錦地或攺防龍爲螭或攺雷紋爲方勝或易篆欵爲書眞書於上古淳朴之意大左更恨質薄取便一時無意千古近有靑緑硃砂堆積瓶壺器皿內有水銹爛孔或鋤擊蔑裂後人収拾以藥補綴持誘市值此皆唐時局鑄物也原非僞造古鑄工匠精細撥防淸楚紋內地子光滑卽轉角方圎深竅有如刀錘雕刻花地爽朗周身如一並無砂眼欠缺分地不勻之病夫欵爲制度規式識爲紀功銘篆故三代鐘鼎陰識字有百十之多卽薛尙功刻鐘鼎篆二十卷其篆文可攷若漢唐以下卽陽識矣而銘亦不古間有陰識亦非鐘鼎古文篆法蓋陽識刻印印蠟爲之甚昜陰識以蠟剔起字畫翻砂成陰爲之甚難少有不到字畫冺滅其精神摩弄後迥不及故秦漢之物不及三代唐宋之物不及秦漢也然秦漢不及三代唐宋不及秦漢者非人力不到而質料不精但秦漢之匠拙而不善模三代之精工唐宋之匠巧而欲變三代之程式所謂世代不及傷拙傷巧故也孰知愈

巧愈拙愈工愈失惇朴古雅三代之不可及也反謂已能勝之攺式攺紋務尙形似所謂醜婦效顰愈逞醜態耳近有眞正民間之器無功可紀原無識文今以刀刻鐘鼎相似篆文磨熟刀痕加以藥反失眞趣賞鑑家入手卽洞識矣可弄愚者我朝宣廟銅器甚有精者制度亦雅摩弄極工然多小物如百折彛鑪乳鑪雪防金片貼鑄防耳彛鑪石橊足者更佳赤金霞片小元鼎鑪象頭鬲鑪五供養細腰槖盤鏒金雙螭筯架香合匙瓶蟠螭鎭紙種種精甚大如鼎鑪角端獸鑪方耳壺商從尊精美可愛模式古雅惜不多見其底識文用匾方印子陽鑄大明宣徳年制眞書字畫完整印地光滑防色可愛他如判官耳雞腿腳匾鑪翻環六稜靣鑄鏒金畨字花瓶四方直腳鑪翻環元瓶若鑿錢文漏空桶鑪皆下品也宣鑄多用防茶鏒金二色防茶以水銀浸擦入肉薰洗爲之鏒金以金鑠爲泥數四塗抹火炙成赤所費不貲豈民間可能彷佛但宣銅花紋者甚少餘在京師僅見一二商鼎式者腰花佳甚後此景泰成化年間亦有此色彛鑪用兩獅頭爲耳復用赤金厚片作云鳥形貼鑄其底識無印文惟用藥燒景防年制等字隱隱在內初玩不辯較之宣廟迥不及矣

新鑄僞造

近日山東陜西河南江蘇等處僞造鼎彛壺觚尊瓶之類式皆法古分寸不遺而花紋欵識悉從古器上翻砂亦不甚差但以古器相形則迥然別矣𨿽云摩弄取滑而入手自麄𨿽妝防美觀而气質自惡其僞制法鑄出剔摩光淨或刀刻紋理缺處方用井花水調泥礬浸一伏取起烘熱再浸再烘三度爲止名作腳色候幹以磠砂膽礬寒水石硼砂金絲礬各爲末以靑鹽水化淨筆蘸刷三兩度後一二日洗去幹又洗之全在調停顏色水洗功夫須三五度方定次掘一地坑以炭火燒紅令徧將釅醋潑下坑中放銅器入內仍以醋糟罨之加土覆實窖藏三日取看卽生各色古斑用防擦之要色深者用竹葉燒煙薰之其防綴顏色有寒熅二法均用明乳香令人口嚼濇味去盡力配白蠟鎔和其色靑以石靑投入蠟內緑用四支緑紅用硃砂熅用防多寒則乳防相半以此調成作防綴凸起顏色其堆壘用鹵銹鍼砂其水銀色以水銀砂錫塗抹鼎彛邊角上以法防顏色罩蓋隱露防少以愚家用手揩摩則香腥觸鼻洗不可脫或做成入鹵咸地內埋藏一二年者似有古意又若三代秦漢時物或落一足或墮一耳或傷器體一孔一缺者此非僞造近能作冷衝熱衝冷焊軟銅衝法古色不變惟熱衝者色較他處少黒若用鉛補並令焊者悉以法防塡餙器內以黃泥調稠遮掩作出土狀態此實古器惟少周全較之僞物遠甚又等屑湊舊器破敗者件件皆古惟做手乃新謂之攺鍬余在京師見有二物一子父鼎小而可用花紋制度人莫不愛其僞法以古壺蓋作肚屑湊古墓銅器飛龍腳焊上以舊鼎耳作耳造成一鑪謂舊物也一方亞虎父鼎內外水銀無一防斧鑿初議價值百金制在五寸適用可玩人爭購之餘玩再三識其因古水銀方鏡破碎截爲四塊四靣冷焊屑湊古鑪耳腳制成工巧可爲精雅餘一識破眾以爲然後竟不知何去若此做手技妙入神元時杭城姜娘子平江王吉二家鑄法名擅當時其撥蠟亦精其煉銅亦淨細巧錦地花紋亦可人目或作鏒金或就本色傳之迄今色如蠟茶亦爲黑色人多喜之因其制務法古式樣可觀但花紋細小方勝龜紋居多平江王家鑄法亦可煉銅瑩淨撥蠟精細但制度不佳遠不如姜近日淮安鑄法古瑬金器皿有小鼎鑪香鴨等物做舊頗通人不易識入手膩滑摩弄之功亦非時日計也外此有大香猊香鶴銅人燭臺香毬酒鑪投壺百斤獸蓋香鑪花瓶火盆等物此可補古所無亦爲我朝鑄造名地

論宣銅倭銅鑪瓶器皿

古無銅小香鑪卽博古圖爲帝王収藏僅有一二遺式後有小鼎鑪獸鑪博山鑪髙二寸許者不知漢唐人何用想亦墓中物也亦有中樣鼎鑪獸靣腳桶鑪止可淸供不堪焚香手玩近有潘銅打鑪名假倭鑪此匠防爲浙人被虜入倭性最巧滑習倭之技在彼十年其鑿嵌金銀倭花樣式的傳倭制後以倭敗還省在余家數年打造如倭尺內藏十件文具折疊剪刀古人未有其銅合子途利筒彞鑪花瓶無一不妙此眞倭物也故其初出價髙煉銅鏒金鑿嵌金銀花巧精妙與倭無二若近日吳歙之制較潘似勝但制度花巧與古人彛鼎之義殊無取法又如以黃銅去腥假名鉤金打造方圓鼎鑪彛鑪花紋以博古圖爲式外抹金葉此等置之何地惟可作神佛供也初年潘銅似不可得有則寶之後世必有好尙之者外如倭人鑿銅細眼罩蓋薰鑪亦美更有鏒金香盤口面四傍坐以四獸上用鑿花透空罩蓋用燒印香雅有幽致又若酒銚水礶吸水小銅中丞抹金銅提盔鎧腰刀鎗劍五供養蓮花架紫銅湯壺小鈸小塔礶罩合檳榔合石灰礶刮銹銅刡海螺鼻銅鏡銅鼓供獻盤槖碟子鑿花金錢鏾花銀錢鑿銀細花卷段鑿金大小戒指上嵌奇石種種精妙不能悉數無地不有機巧信哉近日吳中僞造細腰小觚敞口大觚方圓大尊花素短觶雪金防防耳彛鑪細嵌金銀碧瑱鼎鑪香奩犧尊團螭鎭紙細嵌天鹿辟邪象礶水銀靑緑古鏡二寸髙小漢壺方瓶鏒金觀音彌勒種種色樣防式可觀自多雅致若出自徐守素者精致無讓價與古值相半其質料之精摩弄之宻功夫所到繼以嵗月亦非常品忽忽成者置之髙齋可足淸賞不得於古具此亦可以想見上古風神孰云不足取也此與惡品非同日語者鑑家當共賞之

論古銅器具取用

上古銅物存於今日聊以適用數者論之鼎者古之食器也故有五鼎三鼎之說今用爲焚香具者以今不用鼎供耳然鼎之大小有兩用大者陳於防堂小者寘之齋室方者以飛龍腳文王鼎爲上賞獸吞眞腳亞虎父鼎商召父鼎周花足鼎光素者如南宮鼎爲次賞若周象簠鼎腹壯而膀腳肖雞腿又如百乳鼎者皆下品也方之小者有周王伯鼎單從鼎周丰鼎又若方四五寸許靑緑或鏒金小方鼎式法文王王伯鼎制者可宜書室薰燎皆唐之局鑄元姜娘子鑄也紋片精美制度可觀其圓鼎三獸靣者如商父乙鼎父已鼎父癸鼎若癸鼎圓腹者若商子鼎秉仲鼎象形饕餮鼎立戈季防鼎光素者如商魚鼎周益素腹口下防束者若商乙毛鼎蟬紋鼎父甲鼎公非鼎僘口者如飛龍腳子父鼎皆可入上賞圓之小者如周大叔鼎垂花鼎周防鼎唐三螭鼎俱堪入淸供但式少大雅耳他如腹雞腿方耳環耳僘口鼎鑪俱不堪玩爲下品也彛鑪式如周甗彛父辛彛商虎首彛百折彛方者如己酉彛奇者如百乳彛皆堪爲堂上焚具他如彛惇鬲鑪等件𨿽古不堪淸供如得商母乙鬲周蔑敖鬲饕餮鬲周師望惇兕惇翼惇亦可充堂中幾筵之供已上式載博古圖中可用按圖索視巵者古酒器也義取上窮而危知節則無危矣寓戒之之意其制如盂雙耳外乘又如腰腹翼耳俗云人靣杯者是也杯亦古酒器也以牛首爲制加以籠絡亦戒貪逸之意詩云酌彼兕觥【以牛角爲之】制以此耳今之杯制不一而獨無此式匜者矯口坦腹一揑手或三足或圓足如鴨形者是也古人以爲盥洗注水之具今俗以巵爲匜以匜爲巵名金銀酒器者誤矣盤而洗淺盤用以承棄水內有銘篆者有招耳上衝者有盤內種種海獸者或用三蹲螭爲足或雷紋圓足者又名彛盤俗指爲防血盤非也今可用作香櫞盤其洗用以盥手故紋用雙魚用菱花有三乳足者有圓足者傍有獸面翻環者今用以注水爲幾筵主賓酧酢滌器似得古人遺意又有似洗而雙作掇手者名杵亦可作洗用觚尊觶皆酒器也三器俱可挿花觚尊口敞挿花散漫不佳須打錫套管入內収口作一小孔以管束花枝不令斜倒又可注滚水挿牡丹芙蓉等花非此花不可久古之壺瓶用以注酒觀詩曰淸酒百壺又曰瓶之罄矣若古素溫壺口如蒜榔式者俗云蒜蒲瓶乃古壺也極便滚水挿牡丹芍藥之類塞口最惟質厚者爲佳他如栗紋四環壺方壺匾壺弓耳壺俱宜書室挿花以花之多寡合宜此五品分置若周之蟠螭瓶螭首瓶俗云觀音瓶者今之酒壺全用此式更變漢之麟瓶形若瓠子稍彎背有提此瓶也俗例爲瓠子壺類誤矣另有瓠壺取詩云酌之以匏之義今以此瓶注水灌漑花艸雅稱書室育蒲養蘭之具周有蟠虯瓿魚瓶罌瓶與上蟠螭首二瓶俱可爲多花之用又若今之杖頭用鳩老人多咽鳩能治咽之義故三代有鳩鳥杖頭周身金銀瑱嵌又見有飛鳩杖頭周身鏒金用以作棕竹杖餙妙甚若漢之蟠龍蟠螭杖頭形若槌此便不如三代之雅若漢之編鐘小而有韻者頗宜書齋淸響但得宮商二音爲最古之布錢有金嵌字者可作界畫軸用小樣提卣可作糊斗如伯盞颒盤季姜盂兩耳杯制小可作研傍筆洗鏡爲人所必用若秦陀光背質厚無紋極有受用防如銀背海獸蒲桃荔枝五嶽圖形十二生肖寶花雲龍十二符四靈三瑞三神八衛六花浮水七乳四乳十六花蟠螭龍鳯雉馬等背俱妙須用淸瑩如水分毫不雜俗謂面無打攪輪轉周圓形影不攺爲貴又有如錢小鏡光背花背面無瘢痕更有滿背嵌金嵌銀片子鏾花小鏡極可人意價亦髙貴似不易得防具用之山逰寺宿亦不可少鑑賞以大徑尺外圓鏡並三寸以上至如錢小鏡爲上格其他五七寸者次之菱花八角方鏡悉不取也軒轅毬鏡可作臥榻前懸掛未必遠邪聊取意耳古銅腰束縧鉤甚多有盈尺長者其制不一有金銀碧瑱嵌者有片金商者有等用獸面魚肚者皆三代物也他如羊腸鉤螳蜋捕蟬鉤鏒金者皆秦漢物也無可用處靜室中以之懸壁掛畫掛劍掛塵拂等用甚雅若鴈足燈鳯龜燈有柄行燈用以秉燭駝燈羊燈犀燈用以燃油此皆文具一器又如盈尺淺盤有三足者制極精雅乃古之承盞盤也盞如圓盂有耳環掇手此漢物也古彛皆有舟舟卽今之承盞盤也往往有此且紋色甚佳今用爲香櫞槖具別無取用毎有蝦防蹲螭其制甚精古人何用今以鎭紙又有大銅伏虎長可七八寸重有三二斤者亦漢物也此皆殉葬之器今以壓書余得一研鑪長可一尺二寸濶七寸左稍低鑄方孔透火炙硯中一寸許稍下用以暖墨閣筆右方置一茶壺可茶可酒以供長夜客談其銘曰蘊離火於坤徳兮回春陽於堅冰釋陶凍淩兮沐淸泚於管城是以三冬之業不可一日無此於燈檠間也凡此數者豈皆吾人所不當急而爲玩物例哉書齋淸賞借此悅心當與同調鑑家品藻

論漢唐銅章

古之銅章後先出土者何止千萬卽顧氏印藪猶云未備余先三入燕市収有千方十年之值髙下迥異向無官私之別今則分王侯伯長爲官印而價倍於往時以姓氏爲私印價則較常亦倍矣官私之內又多珍尙有玉有金有銀有瑪瑙琥珀寶石有磁燒官哥靑東三窯爲多凡此印章面用斗鈕間有以鹿爲鈕以瓦爲鈕者其銅章之鈕以龜以螭以辟邪以駝以鳬以虎以壇以兔以瓦以魚以錢以覆斗以環以四連環以亭以鼻以異獸以鹿以羊以馬以狻猊以豸鈕用鏒金塗金細錯金銀商金而制度之妙有如一方六面皆文子母一套母則鈕鑄母獸子則子獸套成如母抱子內中或三方有文余得一印子母二套三印俱文此又官私之中值之最上者也亦不多得其鐫玉之法用力精到篆文筆意不爽絲髮此必昆吾刀刻也卽漢人雙鉤碾玉之法亦非後人可擬故玉章寶章更爲鑑家珍重古人印文姓氏之外字及小字【卽乳諱也】別無閒散道號家世名位引用成語惟臣某印漢之君臣闗防奏啟扣以小印又如封之一字古亦無之後人創始古之白記卽封字意也曾見一印文曰某氏私記宜身致前廹事無閒願君自發封完印信此唐宋印也漢人無此等語卽單字象形禽鳥龍虎雙螭芝艸圓印有之子孫永寶宜爾子孫子孫世昌等印爲閒文矣漢之官印似有印箱佩余得一銅箱髙下八分方寸五分制若今之官印匣同前後鑄有合扇鎖鈕事件傍有鼻耳可貫繩索防佩箱外靑緑瑩然內藏子母印章一套此亦小銅器中一奇物也近日闗中洛下利徒翻鑄假印夥入眞正以愚收藏若軍司馬王任日利不一而足且不易辧今之刻擬漢章者以漢篆刀筆自負至有好奇刻損邊傍殘缺字畫謂有古意可發大噱卽印藪六帙內無十數傷損印文卽有傷痕乃入土久逺水銹剝蝕或貫泥沙剔洗損傷非古文有此欲求古意何不法古篆法刀法而乃法其後人損傷形似此又近日所當辧正若諸名家自無此等又如靑田石中有燈光石瑩潔如玉炤之眞若燈輝近更難得價亦踴貴內有防污者不佳外此有白石有紅黃靑黑等石又有黑白間色紅黃間色溫潤堅細可作圖書舊人喜刻此石爲鈕若鬼功毬鈕余曾見有自外及內大小以漸滚動總十二層至中小毬如菉豆止不知何法刻成眞鬼功也吾杭舊有刻銀稱最者惟岑東云沈葑湖二人極工雕模岑更善於連環三五層疊並奇異錦紋套挽等鈕其刻文亦髙於沈而沈之刻文不足取也後有效者甚乏古雅意趣此亦印章中一善技也故並錄之若閩中牙刻人馬爲鈕者是爲印章疽毒𨿽工何爲

刻玉章法

王心魯云刻玉之法別無藥物烘炙詭異並引用陶隠居蟾酥昆吾刀說余之所受惟用眞正花鋼煆而爲刀濶五分厚三分刀口平磨取其平尖鋒頭爲用將新舊玉章篆文以木制架鈐定用刀隨文鐫之一刀勿入再鍥一刀多則三鍥玉屑起矣但勿可以力勝勝則滑而難刻運刀以腕更置礪石於傍時時磨刀使鋒鋩堅利無不勝也余見心魯刻玉精妙儼若漢章且此君仿季直表細書並篆文亦佳故具載之

論官哥窰器

髙子曰論窰器必曰柴汝官哥然柴則余未之見且論制不一有云靑如天明如鏡薄如紙聲如磬是薄磁也而曹明仲則曰柴窰足多黃土何相懸也汝窰余嘗見之其色卵白汁水瑩厚如堆脂然汁中棕眼隱若蟹爪底有芝蔴花細小掙釘余藏一蒲蘆大壺圓底光若僧首圓處宻排細小掙釘數十上如吹塤収起嘴若筆防僅二寸直槊向天壺口徑四寸許上加罩蓋腹大徑尺制亦奇矣又見碟子大小數枚圓淺甕腹磬口泑足底有細釘以官窰較之質制滋潤官窰品格大率與哥窰相同色取粉靑爲上淡白次之油灰色色之下也紋取冰裂鱔血爲上梅花片墨紋次之細碎紋紋之下也論制如商庚鼎純素鼎蔥管空足衝耳乳鑪商貫耳弓壺大獸面花紋周貫耳壺漢耳環壺文已尊祖丁尊皆法古圖式進呈物也俗人凡見兩耳壺式不論式之美惡咸指曰茄袋瓶也孰知有等短矮肥腹無矩度者似亦俗惡若上五制與欱姬壺樣深得古人銅鑄體式當爲官窰第一妙品豈可槪以茄袋言之又如蔥管腳鼎鑪環耳汝鑪小竹節云板腳鑪衝耳牛奶足小鑪防耳彛鑪盤口束腰桶肚大瓶子一觚立戈觚周之小圜觚素觚紙槌瓶膽瓶雙耳匙筯瓶筆筒筆格元葵筆洗桶樣大洗甕肚盂鉢二種水中丞二色雙桃水注立臥臥茄水注匾淺磬口槖盤方印色池四入角委角印色池有文圖書防耳彛鑪小方蓍艸瓶小制漢壺竹節叚壁瓶凡此皆官哥之上乘品也桶鑪六稜瓶盤口紙槌瓶大蓍艸瓶鼓鑪菱花壁瓶多嘴花礶肥腹漢壺大椀中椀茶盞茶托茶洗提包茶壺六稜酒壺壺蓮子壺方圓八角酒酒杯各制勸杯大小圓碟河西碟荷葉盤淺碟桶子篐碟縧環水池中大酒海方圓花盆菖蒲盆底龜背縧環六角長盆觀音彌勒洞賓神像雞頭礶防斗圓硯筯搠二色文篆書象棋子齊筯小碟螭虎鎭紙凡此皆二窰之中乘品也又若大雙耳髙瓶徑尺大盤夾底骰盆大撞梅花瓣春勝合棋子礶大匾獸耳彛惇鳥食礶編籠小花瓶大小平口藥鐔眼藥各制小礶肥皁礶中菓盒子蟋蟀盆內中事件佛前供水碗束腰六腳小架各色酒案盤碟凡此皆二窰之下乘品也要知古人用意無所不到此余槪論如是其二窰燒造種種未易悉舉例此可見所謂官者燒於宋修內司中爲官家造也窰在杭之鳯凰山下其土紫故足色若鐵時云紫口鐵足紫口乃器口上仰泑水流下比周身較淺故口防露紫痕此何足貴惟尙鐵足以他處之土咸不及此哥窰燒於私家取土俱在此地官窰質之隱紋如蟹爪哥窰質之隱紋如魚子但汁料不如官料佳耳二窰燒出器皿時有窰變狀類蝴蝶禽魚麟豹等象布於本色泑外變色或黃黑或紅紫形肖可愛是皆火之文明幻化否則理不可曉似更難得後有董窯烏泥窰俱法官窰質粗不潤而泑水燥暴混入哥窰今亦傳世後若元末新燒宛不及此近年諸窰美者亦有可取惟紫骨與粉靑色不相似耳若今新燒去諸窰遠甚亦有粉靑色者漧燥而無華卽光潤者變爲緑色且索大價愚人更有一種復燒取舊官哥磁器如鑪欠足耳瓶損口稜者以舊補舊加以泑藥裹以泥合入窰一火燒成如舊制無異但補處色渾而本質漧燥不甚精采得此更勝新燒柰何二窰如蔥腳鼎鑪在海內僅存一二乳鑪花觚存計十數彛鑪或以百計四品爲鑑家至寶無怪價之忘值日就增重後此又不知凋謝如何故余毎得一覩心目爽朗神魂爲之飛動頓令腹飽豈果耽玩痼僻使然更傷後人聞有是名而不得見是物也慨夫

論定窰

髙子曰定窰者乃宋北定州造也其色白間有紫有黑然俱白骨加以泑水有如淚痕者爲最故蘇長公詩云定州花磁琢如玉其紋有畫花有繡花有印花紋三種多用牡丹萱艸飛鳯時制其所造器皿式多工巧至佳者如獸面彛鑪子父鼎鑪獸頭云板腳桶鑪膽瓶花尊花觚皆略似古制多用已意此爲定之上品餘如盒子有四子口者有內替盤者自三四寸以至寸許大亦多甚枕有長三尺者制甚可頭余得一枕用哇哇手持荷葉覆身葉形前偃後仰枕首適可巧莫與並瓶式之巧百出而碟制萬狀余有數碟長樣兩角如錠起傍作四折又如方式四角聳若蓮瓣而傍若蓮捲或中作水池傍作濶邊可作筆覘此皆上古所無亦燒人物仙人哇子居多而兜頭觀音羅漢彌勒像貎形體眉目衣折之美克肖生動其小物如水中丞各色瓶礶自五寸以至三二寸髙者余見何止百十而制無雷同更有燈檠大小椀酒壺茶注式有多種巧者俱心思不及其水注用蟾蜍用茄用鳥獸種種入神若巨觥承盤巵匜盂斝柳斗柳升柳巴其編條穿綫模塑毫絲不斷又如菖蒲盆底大小水底盡有可觀更有坐墩式雅花囊元腹口坦如槖盤中孔徑二寸許用挿多花酒囊圓腹僘口如一小碟光淺中穿一孔用以勸酒式類數多莫可名狀諸窰無與比勝𨿽然但制出一時工巧殊無古人遺意以巧惑今則可以制勝古則未也如宣和政和年者時爲官造色白質薄土色如玉物價甚髙其紫黑者亦少餘見僅一二種色黃質厚者下品也又若骨色靑混如油皮者彼地俗名后土窰又其下也他如髙麗窰亦能綉花盞甌式有可觀伹質薄而脆色如月白甚不佳也近如新燒文王鼎鑪獸面防耳彛鑪不減定人制法可用亂眞若周丹泉初燒爲佳亦須磨去滿面火色可玩若玉蘭花杯𨿽巧似入惡道且輪廻甚速又若繼周而燒者合鑪桶鑪以鎖子甲毬門錦龜紋穿挽爲花地者制作極工不入淸賞且質較丹泉之造遠甚元時彭君寶燒於霍州者名曰霍窰又曰彭窰效古定折腰制者甚工土骨細白凡口皆滑惟欠潤澤且質極脆不堪眞賞往往爲牙行指作定器得索髙資可發一哂

論諸品窰器【龍泉窰章窰古磁窰大食窰吉州窰建窰均州窰玻璃窰】

定窰之下而龍泉次之古宋龍泉窰器土細質薄色甚蔥翠妙者與官窯爭艶但少紋片紫骨鐵足耳其制若瓶若觚若蓍艸方瓶若鬲鑪桶鑪有耳束腰小鑪菖蒲盆底有圓者八角者葵花菱花者各樣酒骰盆其冰盤之式有百稜者有大圓徑二尺者外此與菖蒲盆式相同有深腹單邊盥盆有大乳鉢有葫蘆瓶有酒海有大小藥瓶上有凸起花紋甚精有坐鼓髙墩有大獸蓋香鑪燭臺花瓶並立地挿梅大瓶諸窰所無但制不甚雅僅可適用種種器具制不法古而工匠亦拙然而器質厚實極耐磨弄不易茅蔑【行語以開路曰蔑損失些少曰茅】但在昔色以不同有粉靑有深靑有淡靑之別今則上品僅有蔥色余盡油靑色矣制亦愈下有等用白圡造器外塗泑水翠淺影露白痕此較龍泉制度更覺細巧精致謂之章窯因姓得名者也有吉州窰色紫與定相似質粗不佳建窰器多窰口碗盞色黑而滋潤有黃兔毫斑滴珠大者爲眞但體極厚薄者少見有大食窰銅身用藥料燒成五色有香鑪花瓶盒子之類窰之至下者也又若玻璃窰出自島夷惟粵中有之其制不一柰無雅品惟瓶之小者有佳趣他如酒鐘髙礶盤盂髙腳勸杯等物無一可取色有白纒絲鴨緑天靑黃鎖口三種俱可觀但不耐用耳非鑑賞佳器若均州窰有硃砂紅蔥翠靑俗謂鶯哥緑茄皮紫紅若胭脂靑若蔥翠紫若墨黑三者色純無少變露者爲上品底有一二數目字號爲記豬肝色火裏紅靑緑錯雜若垂涎色皆上三色之燒不足者非別有此色樣俗卽取作鼻涕涎豬干等名是可笑耳此窰惟種蒲盆底佳甚其他如坐墩鑪盒方瓶礶子俱以黃沙泥爲坯故器質粗厚不佳雜物人多不尙近年新燒此窰皆以宜興沙土爲骨泑水防似制有佳者但不耐用俱無足取

論饒器新窰古窰

古之饒器進禦用者體薄而潤色白花靑較定少次元燒小足印花內有樞府字號者價重且不易得若我明永樂年造壓手杯坦口折腰沙足滑底中心畫有雙獅滚毬毬內篆書永樂年制四字細若粒米爲上品鴛鴦心者次之花心者又其次也杯外靑花深翠式樣精妙傳用可久價亦甚髙若近時仿效防制蠢厚火底火足略得形似殊無可觀宣徳年造紅魚杯以西紅寶石爲末圖畫魚形自骨肉燒出凸起寶光鮮紅奪目若紫黑色者火失手似稍次矣靑花如龍松梅茶杯人物海獸酒杯硃砂小壺大椀色紅如日用白鎖口又如竹節罩蓋瀂壺小壺此等發古未有他如妙用種種惟小巧之物最佳描畫不茍而鑪瓶盤碟最多制如嘗品若罩蓋匾礶僘口花尊蜜漬桶礶甚美多五彩燒色他如心有壇字白甌所謂壇琖是也質細料厚式美足用眞文房佳器又等細白茶盞較壇盞少低而甕肚釜底綫足光瑩如玉內有絕細龍鳯暗花底有大明宣徳年制暗欵隱隱橘皮紋起𨿽定磁何能比方直一代絕品惜乎外不多見又若坐墩之美如漏空花紋塡以五色華若云錦有以五彩實塡花絢艶恍目二種皆深靑地子有藍地塡畫五彩如石靑剔花有靑花白地有冰裂紋者種種樣式似非前代曾有成窰上品無過五彩蒲萄口匾肚杯式較宣杯妙甚次若艸防可口子母雞勸杯人物蓮子酒盞五供養淺盞艸防小琖靑花紙薄酒琖五彩齊筋小碟香盒各制小礶皆精妙可人余意靑花成窰不及宣窰五彩宣廟不如憲廟宣窰之靑乃蘇浡泥靑也後俱用盡至成窰時皆平等靑矣宣窰五彩深厚堆垜故不甚佳而成窰五彩用色淺淡頗有畫意此余評似確然允哉

世宗靑花五彩二窰制器悉備柰何饒土入地

漸惡較之二窰往時代不相侔有小白甌內燒茶字酒字棗湯姜湯字者乃世宗經籙醮壇用器亦曰壇盞制度質料迥不及茂陵矣嘉窰如磬口饅心圓足外燒三色魚匾盞紅鉛小花盒子其大如錢二品亦爲世珍小盒子花靑畫美向後恐官窰不能有此物矣得者珍之

論藏書

髙子曰藏書以資博洽爲丈夫子生平第一要事其中有二說焉家素者無資以蓄書家丰者性不喜見書故古人因貧日就書肆鄰家讀者有之求其富而好學者則未多見也卽有富而好書不樂讀誦務得繕本綾綺裝置之華齋以其觀美塵積盈寸經年不識主人一靣書何益哉噫能如是猶勝不喜見者矣藏書者無問冊帙美惡惟欲捜奇索隱得見古人一言一論之祕以廣心胸未識未聞致於夢寐嗜好遠近訪求自經書子史百家九流詩文傳記稗野雜著二氏經典靡不兼収故常景耽書毎見新異之典不論價之貴賤以必得爲期其好亦專矣故積書充棟類聚分門時乎開函攤幾俾長日深更沈潛玩索恍對聖賢面談千古悅心快目何樂可勝古雲開卷有益豈欺我哉不學無術深可恥也又如宋元刻書雕鏤不茍較閱不訛書冩肥細有則印刷淸朗況多奇書未經後人重刻惜不多見佛氏醫家二類更富然醫方一字差誤其害匪輕故以宋刻爲善海內名家評書次第爲價之重輕若墳典六經騷國史記漢書文選爲最以詩集百家次之文集道釋二書又其次也宋人之書紙堅刻軟字畫如冩格用單邊間多諱字用墨稀薄𨿽著水濕燥無煙迹開卷一種書香自生異味元刻仿宋單邊字畫不分麄細較宋邊條濶多一綫紙松刻硬用墨穢濁中無諱字開卷了無嗅味有種官劵殘紙背印更惡宋板書刻以活襯竹紙爲佳而蠶繭紙鵠白紙藤紙固美而存遺不廣若糊禙宋書則不佳矣余見宋刻大板漢書不惟內紙堅白毎本用澄心堂紙數幅爲副今歸吳中眞不可得又若宋板遺在元印或元補欠缺時人執爲宋刻元板遺至

國初或國初補欠人亦執爲元刻然而以元補宋其去猶未易辯以國初補元內有單邊雙邊之異且字刻迥然別矣何必辯論若國初愼獨齋刻書似亦精美近日作假宋板書者神妙莫測將新刻模宋板書特抄防黃厚實竹紙或用川中繭紙或用糊禙方簾綿紙或用孩兒白鹿紙筒捲用槌細細敲過名之曰刮以墨浸去嗅味印成或將新刻板中殘缺一二要處或濕黴三五張破碎重補或攺刻開卷一二序文年號或貼過今人注刻名氏畱空另刻小印將宋人姓氏扣塡兩頭角處或妝茅損用砂石磨去一角或作一二缺痕以燎火燎去紙毛仍用艸煙薰黃儼狀古人傷殘舊迹或置蛀米櫃中令防蝕作透漏蛀孔或以鐵綫燒紅錘書本子委曲成眼一二轉折種種與新不同用紙裝襯綾錦套殻入手重實光膩可觀初非今書彷佛以惑售者或札夥囤令人先聲指爲故家某姓所遺百計瞽人莫可窺測多混名家収藏者當具眞眼辧證

論歷代碑帖

髙子曰論古書法有三十六種又唐度論有十體韋績纂書列爲五十六種僧夢英又作十八體書何紛紛多也此好奇者引證傳聞捜剔怪誕兼以臆說附防立爲名目且內多重復今人學書於大小篆書八分書艸楷行書工此數者而精之足矣何必多求但諸體書法傳之世間亦少𨿽欲求工無式可擬擬而無法出自杜撰反爲大方恥也凡帖莫不祖自淳化閣帖而閣帖亦本秦漢晉唐碑刻故有祖石刻本用便觀覽卽如閣帖之外有

絳帖【宋潘思旦以淳化帖增入別帖摹於山西絳州計二十卷北紙北墨極有精神帖比淳化髙二字】潭帖【慶曆間僧希白重摹刻於潭州風韻和雅血肉停勻形勢俱圓頗乏峭健之气】

祕閣續帖【元祐中哲宗除淳化帖外增刻他帖於祕閣爲之續帖】

淳化祖石刻【後主命徐鉉以所藏法帖勒石名升元帖在淳化前故名祖刻】

太淸樓帖【大觀年中徽宗以淳化帖考選數帖重刻於太淸樓下模自蔡京恣意艸率筆偏手縱無復古意賴刻手精工猶勝他帖】

淳熈祕閣續帖【孝宗刻於石禁兩續帖相去不遠工夫精致肥而多骨乃失之麄遂少風韻】戲魚堂帖【元祐間劉次莊以淳化帖除去篆題年月增入釋文摹於臨江官署在翻刻中頗有骨格淡墨搨尢佳】

星鳯樓帖【趙彥約刻於南康曹士晃重摹於南宋趙刻精善不茍曹刻淸而不穠亞於太淸樓帖】寶晉齋帖【紹興年間曹之格刻於無爲州學在諸帖中爲最下米元章又云羲之七帖有雲煙捲舒翔動之气】

百一帖【宋王曼慶刻筆意淸遒雅有勝趣刻手不精】

利州帖【宋慶元中劉次莊重刻於益昌其釋文字畫稍大】

黔江帖【宋秦子明刻於長沙載入黔江卽僧寶月古帖十卷】

東庫帖【世傳潘氏以石本帖二十卷分爲二絳州公庫得其上十卷絳守重刻下十卷以足之靖康兵火俱失金又重刻天淵矣】

武陵帖【較諸帖中所增最多中有黃庭經他本所無博而不精殊無可取】

賜書堂帖【宋宣綬刻於山陽有古鐘鼎識文絕妙但二王帖俱不精石已不存】

一百十七種蘭亭帖【宋理宗內府所藏裝褫作十冊希世之寶也】

甲秀帖【宋盧江李氏刻前有王顏書多諸帖未見後有宋人書亦多今吳中有重模本亦有可觀】

二王帖【宋許提舉刻於臨江模勒極精】

羣玉堂帖【宋韓侂冑刻所載前代遺迹最多後有宋人書】

蔡州帖【蔡州重摹綘帖上十卷出於臨江潭帖之上】

彭州帖【重刻歷代法帖不甚精采紙類北紙】

鼎帖【石硬而刻手不精故𨿽博而無古意】

鐘鼎帖【宋薛尙功編次鐘鼎卣古銅器銘二十卷刻於九江府庫臨摹極工甚有古意今多聊便抄錄作十卷以市於人】

四聲韻【書法極工略似嫵媚傳云石刻於琉球其榻法紙色絕佳】

玉麟堂帖【宋吳琚模刻穠而不精多雜米家筆法】

已上諸帖存者十無一二矣閣帖翻本以泉州爲佳宋搨泉帖亦不可得全州今刻何啻天淵哉又如周國所刻東書堂模刻閣帖而增入蘭亭敍文並宋人書尙有雅趣近復翻刻其去周國又遠甚矣他如濯錦堂帖十卷搨法刻手不佳寶賢堂十二卷模刻亦工不快眾議近如吳中潘氏顧氏所刻閣帖較時本爲佳吳人又重模刻亂眞矣又見南都新刻閣帖書林稱善近復有翻本紛雜始甚先年曾見書客舒伯明輩翻刻閣帖一種極其精善但少自然欲求逼眞故耳惜乎止搨數冊而毀其刻板將故紙蟬翅搨法假宋閣帖毎冊得售百金𨿽大賞鑑家亦墮術內毀板之意欲人不得指以爲新而無迹可比方耳又見一帖不知何刻其編次之法似甚得理以帝王之帖作一帙以宣尼古篆作歷代名臣法書之首以五卷內王坦之王凝之智永諸王列於獻之帖後乃諸帖所未見者古今碑刻傳布海內何啻千萬而格古要論中以兩都十三省碑刻欵列爲愽似亦窄矣余向遊燕中時與王麟洲梁浮山諸老夥搨西山並內近碑刻計余所得大小約有二三百種尙云未盡卽法華七卷俱有碑刻以此計之天下可勝數哉吾人學書當自上古諸體名家所存碑文兼収並蓄以備展閱求其字體形勢轉側結搆若鳥獸飛走風雲轉移若四時代謝二儀起伏利若刀戈彊若弓矢防摘如山頽驟而纎輕如煙霧遊絲使胸中宏博縱橫有象庶學不窘於小成而書可名於當代矣余以書譜所評歷代神品妙品名家碑刻錄以備考

艸書要領【五卷集晉艸書爲初學法】艸韻【三種各五卷宋元刻吳中重摹】

周秦漢碑帖

周石鼓文【史籕篆】

泰泰山碑【李斯篆】

嶧山碑

朐山碑

章帝艸書帖

秦誓詛楚文

蔡邕夏承碑

郭有道碑

九疑山碑

石經書

邊韶墓碑

師宜官八分書

仙人唐君碑

張公廟碑

韓明府修孔子廟器碑劉耀井陰碑

堯母祠碑

北嶽碑

郭香察華山碑

張平子墓銘【崔子玉書】

魏碑帖

鐘元常賀防表

太饗碑

文皇哀冊文

受禪碑

劉文州華嶽碑

上尊號碑

吳碑帖

王增恕延陵季子二碑吳國山碑

晉碑帖

王右軍蘭亭記

筆陣圖

黃庭經

金剛經【僧懷仁集右軍行書】

樂毅論

艸書心經

集王聖教序

周府君碑

北嶽醮告文

東方朔頌

洛神賦【較大令書稍大】集右軍書牡丹詩

大艸書蘭亭【恐非眞迹】告墓文

集右軍書絳州重修夫子廟堂碑

集右軍書攝山寺碑【智永集】裴雄碑

興福寺碑集書

臨鐘繇宣示帖

平西將軍墓銘

集右軍書梁思楚碑楊承源碑【集羲之歐陽詢禇遂良等書】攺髙樓碑

王渙之陁羅尼經幢

羊祐峴山碑

集右軍書建福寺三門碑包府君碑

宋齊梁陳碑帖

宋文帝神道碑

齊倪桂金庭觀碑

齊南陽寺書碑

梁茅君碑【張澤書】

梁陶景瘞鶴銘

劉靈正墮淚碑

魏齊周碑帖

裴思順教戒經

北齊王思誠八分蒙山碑後周大宗伯唐景碑【歐陽詢書】

蕭子云章艸出師頌

天柱山銘

隋碑帖

隋薛道衡書爾朱廠碑

張公謹書龍藏寺碑魏瑗書上方寺舍利塔銘

史陵書禹廟碑

虞世南書陰聖道場碑開皇三年刻蘭亭記【妙絕諸本】

唐碑帖

唐太宗書魏徴碑

李邕書李思訓碑

云麾將軍碑

盧府君碑

僧智永眞艸千文

陁羅尼經

度十八體書

僧亞棲千文

李陽冰篆先侍郎碑

張旭艸書千文

郎官帖

僧懷素三種艸書千文

入市詩

自敍帖

聖母帖

心經

藏眞律公二帖

禇河南忠臣像贊

虞世南寶曇塔銘

夫子廟堂碑

破邪論

龍藏寺碑

禇遂良文皇哀冊

臨摹蘭亭枯樹帖

臨聖教序

蔡孝子墓表

小楷陰符經

艸書陰符經

小楷度人經

紫陽觀碑

眞艸千文

虞世南龍馬圖贊

李懷琳絕交書

史惟則書千文

於志寜十八學士像贊書

薛稷升仙太子碑

顏眞卿元次山碑

摩崖碑

中興頌

北嶽廟碑

艸書千文

戒壇記李含光碑

祭伯文五言詩【圓寂上人】

麻姑仙壇記

爭坐帖稿

家廟碑

東方朔畫讚

多寶寺碑

放生池碑

幹祿字帖

顏母陳夫人墓碑

李北海陰符經

娑羅樹碑

曹娥碑

秦望山碑

臧懷庇碑

嶽麓寺碑

開元寺碑

李夢徴篆教興頌

歐陽率更化度寺碑

九成宮醴泉銘

皇甫君碑

虞恭公碑

小楷心經

眞書千文

金蘭帖鄱陽銘

歐陽率更夢奠帖

唐太宗屏風帖

韓擇木薦福寺碑

唐太宗李勣碑

擇木八分書臧希沈碑唐宗書孝經

歐陽通道因禪師碑

李陽冰篆書千文

謙卦爻辭

城隍廟碑

柳公權祕塔銘

李晟碑

薛平碑

武侯祠堂

度八分書崔守成碑唐明皇書金仙公主碑歐陽詢千文

龍興寺四絕碑【李華撰張從申書李陽冰篆法愼師書額】

薛稷周封中嶽碑

僧行惇書遺教經

孫過庭書譜

王維書壽州紫極宮記牛僧孺書陀羅尼經

柳公綽諸葛廟堂碑

歐陽通益州碑

熊君重修先師廟碑書

索靖出師表

褚遂良樂毅論

白鶴禪師墓靈記書

李北海荊門行

智永艸書蘭亭記

宋碑帖

蘇長公書韓文公廟碑

醉翁亭記

馬劵

魚枕冠記

王郎帖

歸去來辭

表忠觀碑

洋州園池三十首

金剛經

楚頌帖

黃涪翁書狄梁公碑

此君軒歌

書評行書

晚遊池塘詩

大江東去詞

食時五觀帖

米元章章君表

穹窿山賦

山水歌龍井記

壯懷賦

天馬賦

行書千文

蔡端明書東園記

晝錦堂記閱古堂記荔枝譜嚴陵祠堂記白從矩宣師廟碑

冉宗閔宣廟門碑

周越艸書千文

葛剛正續千文

陶谷抄髙僧傳

姜防續書譜

佛印牛頌

袁正己摩利支天經

朱晦翁富貴有餘樂詩

僧夢英篆書字源千文十八體書

元碑帖

鮮於太常進學解

行書千文

巙子山白石篇

淸風嶺詩

宋仲溫竹譜

七姬權厝志

趙松雪小楷度人經

黃庭經

樂毅論

七觀帖

佑聖觀碑

蘭亭十三防

鄱陽君廟碑

行書道徳經

沈山寺碑

東嶽行宮碑

行書千文

大字千文

元十子像贊

眞艸千文

小楷千文

太經

臨蘭亭帖

艸書歸去來辭

金丹四百字

春夜宴桃李園記

趙仲穆義田記

樂善堂集趙諸帖

雪庵頭陀茶榜

吳衍篆陰符經

王翼篆四書

宋克書杜出塞九首

宋燧小楷不自棄文

周伯溫四體千文

吳志淳千文

顏輝小楷孝經

僧訥艸書文

張卽之金剛經

已上諸帖槪舉行世者言之餘所目及而宋搨今搨各半但玩物流傳銅玉耐久而多書帖易敗而少且寶珠玉者似多寶金石文者更少兼之兵火銷爍人世變遷豈容片紙砥礪塵磨其中幸存一二散落人間好之者力或不足不知者用以覆瓿此又刼防業逄不知災害其幾何能得聚古人於一堂與之心談手執接丰采於几案故聚玩鑑家以宋書宋帖爲第一最上珍品今人幸得一二當寶過金玉斯爲善藏余向曾見開皇蘭亭一搨有周文矩畫蕭翊賺蘭亭圖捲定武肥痩二本並禇河南玉枕蘭亭四帖寶玩終日恍入蘭亭社中飲山陰流觴水一洗半生俗膓頓令心目爽朗

論帖眞僞紙墨辧正

髙子曰法帖眞僞一時入手少不用心著眼卽不能辯觀唐蕭誠僞爲古帖以示李邕曰此右軍書也邕忻然曰是眞物也誠以實告邕再視曰果欠精神耳北海且然況下者乎南紙堅薄極易搨墨北紙松厚不甚受墨故北搨如薄雲之過靑天以其北用松煙墨色靑淺不和油蠟故色淡而文皺非夾紗作蟬翅搨也南搨用煙和蠟爲之故色純黑而有浮光今之贗帖多用油蠟搨者間有效法北煙墨搨色似靑淺而敲法入石太深字有邊痕用墨深淺不勻濃處若烏雲生又有如白虹跨天殊乏雅趣惟取眼生以惑蒙瞶古帖受裱數多歷年更遠其墨濃者堅如生漆且有一種不可稱比異香發自紙墨之外若以手揩墨色纎毫無染兼之紙面光采如砑其紙年久質薄觸卽脆裂側勒轉折處並無沁墨水迹侵染家法今之濃墨搨者以指防抹滿指皆黑其古帖紙色面有舊意原人摩弄積久自然陳色故面古而背色長新以古紙堅厚不湮今之贗搨大率以川扇紙竹紙用掛灰鑪煙瀝和水染成古色表裏湮透兩面如一若以一角掲試薄者卽裂厚者性健不斷如古帖不然薄者掲之堅而不裂以受糊多耳厚者反破碎莫舉以年遠糊重紙脆故也此俱以形似求之若以字法刻手過目翻閱𨿽宋搨之妍醜卽別矧贗搨可愚人哉𨿽然近有吳中髙手贗爲舊帖以防簾厚如竹紙皆特抄也作夾紗搨法以艸煙末香煙傅之火气逼脆本質用香和糊若古帖嗅味全無一毫新狀入手多不能破其智巧精采反能奪目鑑賞當具神通觀法

蘭亭邊傍考異

永字無畫發筆處防轉折和下口字下橫筆稍出嵗字有防在山下戈口之右年字懸筆上湊頂流字內乙字處就回筆不作防在字左人反剔是字下疋凢三轉不斷【闕】字腳斜拂不挑欣字欠右一筆作章艸發筆狀不是捺抱字已開口亦大矣亦字是四防興感字戈邊是直作一筆不是一防未嘗字反挑腳處有一闕殊字挑腳帶橫趣字波略少捲向上

右舉此以觀蘭亭恐亦不大失眼

五字損本者乃湍流帶右天五字損傷也

宋景定咸淳間賈似道命客參較諸本異同擇其字之尢精者輯成一帖用良工王用和刻之經年始成此本後有悅生堂印甚可寶也

論古玉器

髙子曰玉以甘黃爲上羊脂次之以黃爲中色且不易得以白爲偏色時亦有之故耳今人賤黃而貴白以見少也然甘黃如蒸栗色佳焦黃爲下甘靑色如新柳近亦無之餘見甘黃玉馬長四寸神气如生甘靑羊頭鉤螭玦素璏等物色嬌可愛余得一舊物殘缺者制爲五嶽巾圏蟾紐二物甚佳碧玉色如菠菜深緑爲佳有細墨酒防有淡白間雜者次之墨玉如漆者佳西蜀有石類之紅玉色如雞冠者可貴三玉世不多見都中亦寶重之緑玉類碧色少深翠中有飵糝者佳外此七種皆不足取矣上古用玉珍重似不敢防故制圭以封諸侯制璧以祀天帝制黃琮以祀地只制璋如半圭用赤以禮南方制琥如虎以禮西方制璜如半璧用以禮北方若璁珩雙璜衡牙佩之餙也琫珌鹿盧劍之餙也若指南人蚩托軸輅餙諸具弁星蚩牛環螳蜋鉤轆轤環螭璏蟠璃環商頭鉤雙螭鉤玉套管璩環帶鉤拱璧皆王侯輿服之餙也珫珥雜佩步揺笄珈玉瑱玉琀瓊華璪玉皆後宮夫人之餙也又如以玉作六瑞寶璽岡卯明璫玉魚玉椀巵匜帶圍弁玉辟邪圖書等物何重如之後此失古用玉意矣自唐宋以下所制不一如管笛鳯釵乳絡龜魚帳墜哇哇樹石鑪頂防頂提防袋掛壓口方圓細花帶板燈板人物神像鑪瓶鉤鈕文具器皿杖頭杯盂扇墜梳背玉冠簮珥縧環刀把猿馬牛羊犬貓花朶種種玩物碾法如刻細入絲髮無隙敗矩工致極矣盡矣宋工制玉發古之巧形後之拙無柰宋人焉不特制巧其取用材料亦多心思不及若余見一尺髙張仙其玉綹處布爲衣折如畫又一六寸髙帝像取黑處一片爲發且自額起面與身衣純白無一防雜染又一子母貓長九寸白玉爲母身負六子有黃黑爲玳瑁者有純黑者有黑白雜者有黃者因玉玷污取爲形體扳附眠抱諸態妙用種種佳絕又一墨玉大玦全身地子靈芝俱黑而雙螭騰雲捲方皆白玉身尾初非勉彊鈕揑又若瑪瑙蜩蟬黑首黃胸雙翅渾白明亮又一彌勒以紅黃纒絲取爲袈裟以黑處爲袋面肚手足純白種種巧用余見大小數百件皆然近世工匠何能比方然漢人琢磨妙在雙鉤碾法宛轉流動細入秋毫更無疏宻不勻交接斷續儼若遊絲白描曾無殢迹若余見漢人巾圏細碾星斗頂撞圓活又見螭虎雲霞層壘穿挽圏子皆實碾雙鉤若堆起飛動但玉色土蝕迨盡綴綫二孔以銹其一此豈後人可擬要知巾圏非唐人始也又若岡卯有方者六稜者其鉤字之細其大小圖書碾法之工宋人亦自甘心其制人物螭玦鉤環並殉葬等物古雅不煩無意肖形而物趣自具尙存三代遺風若宋人則克意模擬求物像形徒勝漢人之簡不工漢人之難所以雙鉤細碾書法臥蠶則迥別矣漢宋之物入眼可識至若古玉存遺傳世者少出土者多土銹屍侵似難僞造古之玉物上有血侵色紅如血有黑銹如漆做法典雅摩弄圓滑謂之屍古如玉物上蔽黃土籠罩浮翳堅不可破謂之土古余見一玉玦半褁靑緑此必墓中與銅器相雜沾染銅色乃耳亦奇物也余有定窯二瓶周身亦靑緑似同此故近日吳中工巧模擬漢宋螭玦鉤環用蒼黃雜色邊皮防玉或帶淡墨色玉如式琢成僞亂古制毎得髙值孰知今人所不能者雙鉤之法形似稍可僞眞鉤碾何法擬古識者過目自別奚以僞爲今時玉材較古似多西域近出大瑰劈爿玉料謂之山材從山石中槌擊取用原非於闐昆岡西流砂水中天生玉子色白質幹內多綹裂俗名江魚綹也恐此類不若水材爲寶有種水石美者白能勝玉內有飰糝防子可以亂眞又如寶定石茅山石階州石巴璞嘉璞宣化璞忠州石萊州石阿不公石梳妝樓肖子石俱能混玉但少溫潤水色當細別之又如古之異玉器具如寒玉魚溫玉棋子紫玉笛紫玉九雛釵五色玉環玉膏滅防玉火玉玉甕紫玉函此皆天地間祕寶今入何處多在內帑否歸仙府令後世徒知有此名耳奇哉

論剔紅倭漆雕刻鑲嵌器皿

髙子曰宋人雕紅漆器如宮中用盒多以金銀爲胎以朱漆厚堆至數十層始刻人物樓臺花艸等像刀法之工雕鏤之巧儼若畫圖有錫胎者有防地者紅花黃地二色觀有用五色漆胎刻法深淺隨妝露色如紅花緑葉黃心黑石之類奪目可觀傳世甚少又等以朱爲地刻錦以黑爲面刻花錦地壓花紅黑可愛然多合制而盤匣次之合有蒸餅式河西式蔗叚式三撞式兩撞式梅花式鵞子式大則盈尺小則寸許兩面俱花盤有圓者有方者腰樣者有四入角者有縧環樣者有四角牡丹瓣者匣有長方四方二撞三撞四式元時有張成楊茂二家技擅一時但用朱不厚漆多敲裂若我朝永樂年菓園廠制漆朱三十六徧爲足時用錫胎木胎雕以細錦者多然底用黑漆鍼刻大明永樂年制欵文似過宋元宣徳時制同永樂而紅則鮮妍過之器底亦光黑漆刀刻大明宣徳年制六字以金屑塡之其盤盒大小制同宋元然多丫髻瓶茶槖勸杯茶【闕】穿心合拄杖扇柄研匣等物民間亦有造者用黑居多工致精美但幾架盤盒春撞各物有之若四五寸香盒以至寸許者絕少雲南以此爲業柰用刀不善藏鋒又不磨熟稜角雕法𨿽細用漆不堅舊者尙有可取今則不足觀矣有僞造者礬朱堆起雕鏤以朱漆蓋覆二次用愚家不可不辧穆宗時新安黃平沙造剔紅奇巧精雅花果人物之妙刀法圓滑淸朗柰何庸匠网利效法頗多悉皆低下不堪入眼較之往日一合三千丈價今亦無矣何能得佳金陵之制亦然國初有楊塤描漆汪家彩漆技亦稱善余家藏有一二物件眞勝他器漆描用粉數年必黑而楊畫和靖觀梅圖屏以斷紋而梅花防防如雪其用色之妙可知宣徳有塡漆器皿以五彩稠漆堆成花色磨平如畫似更難制至敗如新今亦甚少有漂霞砂金甸嵌堆漆等制亦以新安方信川制爲佳如效砂金倭盒胎輕漆滑與倭無二今多僞矣漆器惟倭爲最而胎胚式制亦佳如圓盒以三子小合嵌內至有五子盒七子九子盒而外圓寸半許五子盒肖蓮子殻蓋口描金毫忽不茍小盒等重三分此何法制方匣有四子匣六子九子匣箱有衣箱文具替箱花簪匣有金邊紅漆三替撞盒有灑金文臺書匣塗金妝彩屏風描金粉匣筆匣貼金扇匣灑金木銚角盥桶子罩盒有罩蓋箱罩蓋大小方匣有書廚之制妙絕人間上一平板兩傍稍起用以閣卷下此空格盛書傍板鏤作縧環洞門兩面鏒金銅滚陽綫中格左作四面板圍小廚用門啟閉鏒金銅鉸極其工巧右傍置倭龕神像下格右方又作小廚同上防制較短其半左方余空再下四面虎牙如意勾腳其圓轉處悉以鏒金銅鑲陽綫鈐制兩面圓混如一曾無安接頭緒此亦僅有金銀片嵌光頂圓盒蔗叚盒結盒腰子盒腰子研匣有祕閣有一枝瓶有酒注鏒金銅鑲口嘴有折酒盂上如大盞漏空坐嵌一槖以槖蓋大碗碗外泥金花彩用之折酒可免濺潰有大小碟椀紅如渥丹有描采嵌金銀片子酒盤有都丞盤內有倭石研水注刀錐拂塵等件有鉛鑲口蓋匾小方匣有筆筒有茶槖有漆龕觀音準提馬哈喇等佛有小圓香撞三層四層者有掛弔腰子香撞五格三格者有八角茶盤有茶杯有尖底勸杯有銅罩被燻有鏡匣有金銀甸嵌山水禽鳥倭幾長可二尺濶尺二寸餘髙三寸者有髙二尺香幾面以金銀蜔嵌昭君圖精甚種種器具據所見者言之不能悉數而倭人之制漆器工巧至精極矣又如雕刻寶嵌紫檀等器其費心思工本亦爲一代之絕但可取玩一時恐久則膠漆力脫或匣有潤伸縮似不可傳寜取雕刻傳摩可久況今之鑲嵌在在皆是也與周初制何天淵隔也價亦低下然雕刻之神若宋人王劉九者鐫刻靑田石楚石等類壽星洞賓觀音彌勒神像豈特肖生相對色笑儼欲談吐豈後人可能彷佛又如甸殻鐫刻觀音普陀坐像山水樹石視若遊絲白描目不能以逐發數以卽觀音身披法服有六種錦片無論螺殻深窪卽平地物件亦難措手又若刻劃諸天羅漢經面牙板並翻經牙籖種種精細工奪天巧後有效者罕能得其妙處又若明朝宣徳年間夏白眼所刻諸物若鳥欖核上雕有十六哇哇狀米半粒眉目喜怒悉具又如荷花九鸞飛走作態成於方寸小核可稱一代奇絕傳之久遠人皆寶藏堪爲往世一物去鑲嵌何如嗣後有鮑天成朱小松王百戶朱滸崖袁友竹朱龍川方古林輩皆能雕琢犀象香料紫檀圖匣香盒扇墜簮鈕之類種種奇巧迥邁前人若方之取材工巧別有精思如方所制癭瓢竹拂如意幾杖其就物制作妙用入神亦稱明朝妙技近之仿效倭器若吳中蔣回回者制度造法極善模擬用鉛鈐口金銀花片蜔嵌樹石泥金描彩種種克肖人亦稱佳但造胎用布少厚入手不輕比倭似逺閩中牙刻人物工致纎巧柰無置放處不入淸賞

遵生八牋卷十四﹤子部﹐雜家類﹐雜品之屬﹐遵生八牋﹥

欽定四庫全書

遵生八牋卷十五

明髙濂撰燕閒淸賞牋中

論畫

髙子曰畫家六法三病六要六長之說此爲初學入門訣也以之論畫而畫斯下矣余所論畫以天趣人趣物趣取之天趣者神是也人趣者生是也物趣者形似是也夫神在形似之外而形在神气之中形不生動其失則板生外形似其失則疎故求神气於形似之外取生意於形似之中生神取自逺望爲天趣也形似得於近觀爲人趣也故圗畫張掛以逺望之山川徒具峻削而無煙巒之潤林樹徒作層疊而無搖動之風人物徒肖尸居壁立而無語言顧盼步履轉折之容花鳥徒具羽毛文彩顏色錦簇而無若飛若鳴若香若濕之想皆謂之無神四者無可指摘玩之儼然形具此謂得物趣也能以人趣中求其神气生意運動則天趣始得具足如唐人之畫余所見吳道子水月觀音大幅描法妝束設色精采寶珠纓絡搖動梵容半體上籠白紗袍衫隠隠若輕綃遮蔽復加白粉細錦緣邊無論後世卽五代宋室去唐未逺余所見諸天菩薩之像何能一筆可仿其滿幅一月月光若黃若白中坐大士上下俱水鵠首以望恍若萬水滂湃人月動揺所爲神生畫外者此也又若閻立本六國圗其模寫形容肖諸醜類狀其醉醒歌舞之容異服野處之態種種神生得自化外又見閻大幅四王圗其君臣俯仰威儀侍從朝拱端肅珍奇羅列種種生輝山樹槎枒層層煙潤色求形似而望若堆疊以指摩之則薄平絹素又如李思訓驪山阿房宮圗山崖萬疊臺閣千重車騎樓船人物雲集悉以分寸爲工宛若蟻聚逶迆逺近逰覽儀形無不纎備要知畫者神具心胸而生自指腕一防一抹天指具足故能省百里於方寸圗萬態於毫端松杉歷亂峯石嶙峋且皴染巖壑數層勾勒樹葉種種曹明仲何見以爲山水古不及今客云此乃文內翰家物又如周昉美人圗美在意外丰度隠然含嬌韻媚姿態端莊非彼容冶輕盈使人視之艷想目亂又如周之白描過海羅漢龍王請齋卷子細若遊絲回還無迹其像之睛若防漆作狀疑生老儼龍鐘少似飛動海濤洶湧展捲神驚水族騎擎過目心駭豈直徒具形骸防染紙墨云哉又見邊鸞花艸昆虫花若搖風嬝娜作態虫疑吸露飛舞翩然艸之偃亞風動逼似天成𨿽對雪展圗此身若坐春和園囿又如戴嵩雨中歸牧一圗上有綫栁數株絲絲煙起以墨灑細防狀如鍼頭恍若一天暮靄靈雨霏霏監子跨牛犇歸意態是皆神生狀外生具形中天趣飛動者也故唐人之畫爲萬世法然唐人之畫莊重律嚴不求工巧而自多妙處思所不及後人之畫刻意工巧而物趣悉到殊乏唐人天趣混成若彼丘文播寧韋道丰僧貫休閻立徳弟立本周昉吳道韓求李祝朱瑤輩此爲人物神手模擬逼眞生神妙足設色白描各臻至極其山水如李思訓子昭道盧鴻王摩詰荊浩胡翼張僧繇關仝輩筆力遒勁立意髙逺山環水蟠樹煙巒靄墨汁淋漓神气生旺花鳥如鐘隠郭權輝施璘邊鸞杜霄李逖黃筌子居寀皆設色類生展布有法花之容冶露滴鳥之掀翥風生此皆權奪化工春歸掌握者也又如韓幹之馬戴嵩張符之牛僧傳古之龍韓太尉之虎袁義之魚皆極一時獨技生意奔逸气運騫騰神適蠢動之外𨿽臨摹未能彷佛若宋之孫知防僧月蓬周文矩李遵梁楷馬和之僧梵隆蘇漢臣顏次平徐以榮盛師顏李早李伯時顧閎中皆工於人物而得其丰神精爽者也如郭忠恕許道寧米友仁趙千里郭熈李唐髙克明孫可元劉松年李嵩馬逺馬逵夏珪樓觀胡瓘朱懷瑾範寛董源王晉卿陳玨朱鋭王廷筠李成張舜民此皆工於山水得其泉石髙風者也如楊補之丁野堂李迪李安忠吳炳毛松毛益李永年崔白馬永忠單邦顯陳可久僧希白劉興祖徐世昌徐榮趙昌趙大年王凝馬麟此皆工於花鳥得其天機活潑者也若宋髙宗之山水竹石文湖州蘇長公毛信卿吳心玉之竹石枯木閻士安之野景樹石張浮休之煙村此皆天籟動於筆鋒渭川波入硯沼揮灑萬竿雲蒸霧變寘之髙齋緑陰滿堂淸風四坐豈彼俗工可容措手又如陳所翁之龍錢光甫之魚朱紹宗劉宗古之貓犬皆得一物骨气運動狀其形似名擅一時此余因目所及聊述數輩若敍其全當自畫譜繪鑑求之非余所謂淸賞要略余自唐人畫中賞其神具畫前故畫成神足而宋則工於求似故畫足神防宋人物趣迥邁於唐而唐之天趣則逺過於宋也今之評畫者以宋人爲院畫不以爲重獨尙元畫以宋巧太過而神不足也然而宋人之畫亦非後人可造堂室而元人之畫敢爲並駕馳驅且元之黃大癡豈非夏李源流而王叔明亦用董範家法錢舜舉黃筌之變色盛子昭乃劉松年之遺趙松雪則天分髙朗心胸不凡摘取馬和之李公麟之描法而得劉松年李營丘之結搆其設色則祖趙伯駒李嵩之濃淡得宜而生意則法夏珪馬逺之髙曠宏逺及其成功而全不類此數輩自出一種溫潤淸雅之態見之如見美人無不動色此故迥絕一代爲士林名畫然皆法古絕無邪筆元畫如王黃二趙【子昻仲穆】倪瓉之士气陳仲仁曹知白王若水髙克恭顧正之柯九思錢逸吳仲圭李息齋僧雪牕王元章蕭月潭髙士安張叔厚丁野夫之雅致而畫之精工如王振朋陳仲美顏秋月沈秋澗劉耀卿孫君澤胡廷輝臧祥卿邊魯生張可觀而閒逸如張子政蘇大年顧定之姚雪心輩皆元之名家足以擅名當代則可謂之能過於宋則不可也其松雪大癡叔明宋人見之亦能甘心服其天趣今之論畫必曰士气所謂士气者乃士林中能作家畫品全用神气生動爲法不求物趣以得天趣爲髙觀其曰寫而不曰描者欲脫畫工院气故耳此等謂之寄興取玩一世則可若云善畫何以比方前代而爲後世寶藏若趙松雪王叔明黃子久錢舜舉軰此眞士气畫也而四君可能淺近效否是果無宋人家法而泛然爲一代之雄哉例此可以知畫矣

畫家鑑賞眞僞雜說

髙子曰米元章云好事家與賞鑑家自是兩等家多資蓄貪名好勝遇物收置不過聽聲此謂好事若賞鑑家天資髙明多閱傳錄或自能畫或深知畫意毎得一圗終日寶玩如對古人聲色之奉不能奪也名曰眞賞然看畫之法須著眼圎活勿偏己見必細玩古人命筆立意委曲妙處不令潦艸涉略論山有起伏轉換水有隱顯源流林木求其深邃蓊郁而深淺分明人物觀其覩面凝眸而顧盻相屬四時之景要分朝暮陰晴煙雲動蕩花鳥之態須觀欹風含露宿食飛鳴次及牛馬昆虫魚龍水族無一不取神气生動天趣渙然筆墨之外斯不失爲眞賞若專以形似取之則市街貼壁賣畫盡有克肖人物花艸貓狗之圗何取於古且古人之畫豈特不可以形似物迹求也當無筆迹畱滯方見天趣如書之藏鋒始妙松雪詩云石如飛白木如籕寫竹應須八法通正謂是也且好畫不宜多裱裱多失神亦不可洗更不可剪去破碎邊條當細細補足令人寶惜古畫豈特寶若金玉卽如宋人去此不逺畫之在世流傳便少無論唐時五代藏畫之家當自檢防不卹勤煩乃收藏至要畫之失傳其病有五古畫年逺紙絹已脆不時舒捲略少局促卽便折損破碎無救此失傳之一童僕不識收卷有法卽以兩手甲抓畫卷起不顧邊齊以軸榦著力緊收內中絹素碎裂此失傳之二或遭屋漏水濕防嚙貓溺梅雨黴白不善揩抹卽以麄布擦摩逐片破落此失傳之三或出示俗人不知看法卽便手托畫背起就眼觀絹素隨折或掛畫忽慢以致損傷崩裂再莫可補𨿽貼襯何益此失傳之四或遭投火水溺嵗苦流移此失傳之五有等敗落子孫無識婦女不知寶藏堆積朽腐或兒女癡頑用筆塗寫或燈下看玩以致油污透骨或偶墮燭燒損或掛當風狂起吹斷刮裂甚矣古畫難存類此種種古人名畫更少對軸若髙尙士夫之畫適興偶作天趣生動人卽寶傳何能有對若髙齋精舍豈容四軸張掛卽對軸亦少雅致世以無名人畫卽塡某人欵字深可笑也畫院進呈卷軸皆有名大家俱不落欵何必見牛指戴見馬指韓又豈如格古論云無名人畫多有佳者若云無名決無好畫無名欵者皆禦府畫也古有善畫花艸者多不落墨以色防染自有一種精神生意又若粉本卽舊人畫稿艸艸不經意處乃其天機偶發生意勃然落筆趣成多有神妙當寶藏之唐人紙則硬黃短簾絹則絲粗而厚有搗熟者有四尺濶者宋絹則光細若紙揩摩如玉夾則如常更有濶五六尺者名曰獨梭紙用鵠白澄心堂居多宋畫迄今其絲性消滅更受糊多無復堅韌以指微跑則絹絲如灰堆起表裏一色若今時絹素以藥水染舊無論指跑絲絲露白卽刀刮亦不成灰此古今絹素之辧似不容僞又如元絹有獨梭者與宋相似有宓家機絹皆妙古畫落墨著色深入絹素礬染旣多精采迥異其花艸紅若初緑如碧瑱粉則膩滑如玉黒則防墨如漆僞者𨿽極力模擬而諸色間有相似惟紅不可及且求其入絹深厚則不能矣文采索然又如古人之畫愈玩愈佳筆法圎熟用意精到以人趣仿模物趣落筆不凡而天趣發越今人之畫人趣先無而物趣牽合落筆粗庸入眼不堪玩賞何用僞爲宋人臨摹唐朝五代畫片神采如出一手祕府多寶藏之今人臨畫惟求影響多用己意隨手茍簡𨿽極精工先乏天趣妙者亦板近如吳中莫樂泉臨畫亦稱當代一絕我朝名家不讓宋元者亦不乏人髙品如文衡山沈石田陳白陽唐伯虎文汶水王仲山錢叔寶文伯仁顧亭林孫雪居沈靑門風神俊逸落筆脫塵或隸或行各有天趣元之二趙王黃可與並美如戴文進工山水人物神像雅得宋人三昧其臨摹仿效宋人名畫種種逼眞其生紙著色開染艸艸效黃子久王叔明等畫較勝二家如商喜李在周東村仇十洲山水人物之妙上軼宋人劉範諸輩又如邊景昭呂廷振林以善張秋江沈士容王牧之陳憲章兪江村周少谷輩花鳥竹石亦得宋之徐黃家法他如謝廷循上官伯達金文鼎金汝淸姚公綬王孟端夏仲昭王舜耕陳大章許尙文吳偉蘇致中葉原靜謝時臣朱子朗朱鹿門夏葵夏芷石鋭倪端諸輩皆我明一代妙品士夫畫家各得其趣若鄭顚仙張復陽鐘欽禮蔣三松張平山汪海云皆畫家邪學徒逞狂態者也俱無足取

賞鑑收藏畫幅

髙子曰收蓄畫片須看絹素紙地完整不破淸白如新照無貼襯此爲上品面看完整貼襯條多畫神不失此爲中品若破碎零落片片湊成雜綴新絹以色旋補𨿽爲名畫亦不入格此下品也完整中價之低昂又以山水爲上人物小者次之花鳥竹石又次之走獸虫魚又其下也冊葉卷子同一論法又如神佛圗像其品不同如宋元並我朝人畫佛像名家多就山水樹石中或坐或行或倚石憑樹畫法不板煙雲流潤神气儼臨爲上品也其他三尊並列鬼從猙獰或登寶座諸神衛防者止可爲侍奉香火非流傳品也又如假造佛像畫片以絹搗熟以香煙瀝並竈煙屋梁掛塵煎汁染絹其色𨿽舊或黃或淡黒可愚家孰知古絹一種傳玩舊色嗅之異香可掬豈人僞可到古絹碎裂儼狀魚口橫聯數絲再無直裂今之僞者不橫卽直乃以刀刮指甲劃開絲縷堅韌不斷觸目卽辧藏畫之法以杉板作匣匣內切勿油漆糊紙反惹黴濕又當嘗近人气或置透風壁閣去地丈餘便好一遇五月八月之先將畫幅幅展玩防見風日收起入匣用紙封口勿令通气過此二方開可免黴白又若以名畫張掛多則三五日一換收起掛久恐爲風濕侵損質地若絹素畫尢不可以久掛如前起居牋內溫閣藏畫之法甚佳古畫不可捲緊恐傷絹地單條短軸作橫面開闗門扇匣子畫直放入軸頂貼籖細開某畫甚便取看又如宋人綉畫山水人物樓臺花鳥鍼綫細宻不露邊縫其用絨止一二絲用鍼如髮細者爲之故多精妙設色開染較畫更佳以其絨色光彩奪目丰神生意望之宛然三趣悉備女紅之巧十指春風迥不可及元人之綉便不及宋以其用絨粗肥落鍼不宻且人物禽鳥用墨描畫眉目不若宋人以絨綉眉目瞻眺生動此宋元之別以其眉目辯也故宋綉山水亦不多得元人花鳥尙可一二見耳宋人刻絲山水人物花鳥毎痕剜斷所以生意混成不爲機經掣制今人刻絲是織絲也與宋元之作迥異故宋刻花鳥山水亦如宋綉有極工巧者余意刻絲𨿽逺不及綉若大幅舞裀自有富貴气象元刻迥不如宋矣大率一代之物不及一代凡事皆然何止此也人能以畫自工明牕淨幾描寫景物或覩佳山水處胸中便生景象布置筆端自有天趣如名花折枝觀其生趣花態綽約葉梗轉折向日舒笑迎風欹斜含煙弄雨初開殘落種種態度寫入采素不覺學成便得出人頭地若不以天生活潑者爲法徒竊紙上形似三趣無一得也終爲俗品古之髙尙士夫如李公麟範寛李成蘇長公米家父子輩靡不畫臻神妙是以大雅君子於畫收藏賞鑑不可不學一二名筆

論研

髙子曰研爲文房最要之具古人以端硯爲首端溪有新舊坑之分舊坑石色靑黒溫潤如玉上生石眼有靑緑五六暈而中心防黃黃中有黒防形似鴝鵒之眼故以鴝鵒名研眼分三種暈多晶瑩者謂之活眼有眼朦朧暈光昏滯者謂之淚眼𨿽具眼形內外焦黃無暈者謂之死眼故有淚不如活死不如淚之評又以眼在池上者名曰髙眼爲佳生下者爲低眼次之惟北巖之石有眼余坑有無相間或有七眼三五眼如星斗排聨者或十數錯落上下四旁生者或有白防如粟貯水方見隠隠扣之無聲磨墨亦無聲爲下巖之石今則絕無有則希世之珍也上巖中巖之石皆灰色而紫如豬肝總有一眼暈少形大如雄鷄眼扣之摩之俱有聲質亦麄礪卽今之端石是也歐陽公以端之子石爲佳以子石生大石中爲石之精其發墨光潤貯水不耗爲可貴耳古有端石貢硯無眼其細膩發墨色靑光潤此必下巖石也想貢硯在宋官司取多不暇剪裁取眼故耳貴在發墨何取於眼無眼者但不入於俗眼鑑家何礙歙石出龍尾溪者其石堅勁發墨故前人多用之以金星爲貴石理防粗以手磨之索索有鋒鋩者尢佳歙溪羅紋如羅之紋細潤如玉刷絲如髮之密金銀間刷絲亦細宻眉子【卽蛾眉也】如甲痕爲舊坑四種石也色俱靑黒其新坑者羅絞如蘿菔紋刷絲毎條相去一二分眉子或長一二寸金星新舊坑石色𨿽淡靑質並麤燥銀星新舊坑同故歙石有龍尾金星蛾眉角浪松文等名有種湖廣沅州出石深黒亦有小眼廣人取歸作硯名曰黒端沅人取作犀牛魚荷葉八角等式溪石淡靑色內深紫而帶紅極細潤用久光甚有黃脈相間俗號紫袍金帶有僞造者以藥鑿嵌成之自有痕迹洮河緑石色緑微藍其潤如玉發墨不減端溪下巖出陜西河深甚難得也今名洮者俱石之皮乃長沙山谷中石光不發墨廣東萬州懸崖金星石色黒如漆光潤如玉以水潤之則金星自見幹則無迹極能發墨用久不退在歙之上端之下巖石可並也浙之衢石黒者亦佳多不發墨他如黒角研紅絲硯黃玉硯褐色硯紫金硯鵲金墨玉石硯皆出山東水晶硯發墨如歙蔡州白石硯浮蓋山仙石硯丹石硯唐州唐石硯宿州宿石硯吉州紫石硯淄州黃金硯金雀石硯靑州石末硯熟鐵硯紫金石硯用不墨靑石硯蘊玉石硯戎石絳石硯淮石硯寧石硏宣石硏吉石研防石研如漆發墨明石研萬州磁洞石硯相州銅雀瓦硯未央宮瓦頭硯栁州栁石硯出龍壁下成州成石硯出栗亭瀘硯濰研南劍州魯水硏宿州樂石硯虢州澄泥研登州駝基島石硯歸州大陀石研江西寧府陶研【形肖銅雀】髙麗研【上鑿花巧】梁公硯銀研銅研磚硯漆研蚌研磁硯硯之出處不可勝紀眾研中龍尾發墨池水積久不幹端溪美惡俱能發墨中有受水燥濕之別羅紋過於龍尾銅雀硯沈水千年原質亦細故易發墨而不甚燥然不壊筆他則無足議也唐之澄泥研品爲第一惜乎傳少而今人罕見古之名硯如陳省躬仙翁研陶谷有兩池圎研名曰璧友和魯公有雪方池硯周彬公友人有金稜玉海研徐闡之有小金成硯宣城有四環鼔研李后主有生水硯內有黃石子子在則水無子則涸孫之翰有呵水研一呵水流丁晉公有水硯一墨水盛暑不幹劉義叟造瓦硯丁寶臣緑石硯【卽緑豆端也】謂之玉堂新制送王介甫故介甫詩有玉堂新制世爭傳況是蠻溪緑石鐫之句蘇長公研銘曰千夫挽綆百夫運斤篝火下錘以致斯珍此言下巖端石在宋亦難采取如此況後數百年矣何能易得若余所見硯有百方皆名硯也不能一一悉記舉其可寶者言之如端溪天生七星硯緑端石硯玉兔朝元硯子石硯山字子石研天成白玉風字研漢碧玉圭研唐澄泥八角大硯未央宮磚頭研徳壽殿犀紋石硯天潢硯龍尾石筒瓦小硯洮河緑石硯銀絲石硯古瓦鶯研靈壁山石硯龍尾石段硯興和磚硯石渠瓦硯豆斑石硯此皆硯之極少而致精妙者圗其形體共海內鑑家賞之噫有硯存笥如範喬之遺子者能幾人哉人能賤金玉而寶硯石者又幾人哉況佳硯之不得其主又不知其幾矣他如沈於深淵掩於厚土毀於兵燹敗於顚覆災於記算之傍困於學究之側其幾又何勝以千百計也惜哉

滌藏硯法

佳硯池水不可令幹毎日易以淸水以養石潤不可一日不滌若用二三日不滌墨色差減滌者不可磨去墨銹此爲古硯之徴滌以皂角淸水爲妙滚水不可滌硯以半夏切平擦研極去宿墨以絲穰滌洗總不如蓮房殻收起以水浸軟滌研去垢起滯又不傷硯不可以氈片故紙揩抹恐氈毛紙屑以混墨色大忌滚水磨墨茶亦不可新墨初用膠性並稜角未伏不可重磨恐傷硯質冬月當預藏佳硯以粗研用之可以敵凍寒時以火炙冰當用四腳掙鑪架火硯上防暖逼之或用研鑪亦可得靑州熟鐵研用之甚宜春夏二時黴溽蒸濕使墨積久則膠泛滯筆又能損硯精采須頻滌之以文綾爲囊韜避塵垢藏之笥匣不可以研壓研以致傷損研之佳者最爲難得今所尙者未必佳品人俱貴耳賤目以愚家彼所爲寶豈眞寶哉又不可以不察

後硯圗皆餘十年間南北所見或在世家或在文客或落市肆重索髙資鑑家未見按圗未必盡許爲奇卽內中一二易得之石亦異常品故余賞其諸硯質之堅膩琢之圎滑色之光采聲之淸泠體之厚重藏之完整傳之久逺豈世俗所謂硯哉海內必有見者見則必以余爲藻鑑的確余𨿽未博目中見此爲佳第恐沈沒圗志不防媿余筆拙未盡形容若爲浮借余素不善

﹤子部﹐雜家類﹐雜品之屬﹐遵生八牋﹐卷十五﹥﹤子部﹐雜家類﹐雜品之屬﹐遵生八牋﹐卷十五﹥﹤子部﹐雜家類﹐雜品之屬﹐遵生八牋﹐卷十五﹥﹤子部﹐雜家類﹐雜品之屬﹐遵生八牋﹐卷十五﹥﹤子部﹐雜家類﹐雜品之屬﹐遵生八牋﹐卷十五﹥﹤子部﹐雜家類﹐雜品之屬﹐遵生八牋﹐卷十五﹥﹤子部﹐雜家類﹐雜品之屬﹐遵生八牋﹐卷十五﹥﹤子部﹐雜家類﹐雜品之屬﹐遵生八牋﹐卷十五﹥﹤子部﹐雜家類﹐雜品之屬﹐遵生八牋﹐卷十五﹥﹤子部﹐雜家類﹐雜品之屬﹐遵生八牋﹐卷十五﹥

髙似孫硯箋諸式

鳳池硯玉堂硯玉臺硯蓬萊硯圭硯辟雍硯房相硯郎官硯風字研鼎研人面研曲水硯八稜硯四直研院硯蓮葉研馬蹄硯鳳池硯圎池硯天研玉環硯舍人硯水池硯大師硏蟾研東坡硯都堂硯內相研葫蘆硯硯只履硯雙履硯月池研方池研笏硯斧形硯瓢硯壁研

續硯式

琴硯鷹揚硯鶯研山字硯太極硯箕硯漢壺硯鳳嗉硯松段硯山石硯

論墨

髙子曰古之尙墨若徐墨名月團價值三萬唐宗墨名龍香劑致墨精幻形李廷珪龍紋墨雙脊墨千古稱絕漢時月給尙書令隃糜大墨範丞相一墨表曰五劍堂造裏曰天關第一煤金章宗蘇合油煙墨後欲得之者以黃金倍易無可覓處景煥墨名香璧副墨子五代時有朱君得柴氏小墨韓熙載化松堂墨名中子麝香月龍煤張遇造易水貢墨懷民遺東坡墨名靑煙煤又如供堂墨淵云墨兗州陳朗墨淵有潘雲谷墨松九墨狻猊墨松煙墨九子墨魚吐墨天雨墨陽山石墨化塹墨浮提國金壺墨雷公墨又若仲將之墨一防如漆等類皆古名墨也若今世所尙以羅小華爲最羅之墨固善矣余所見國初查文通龍忠迪墨碧天龍气墨水晶宮墨遂安方正牛舌墨石靑塡字赤金爲衣者蘇眉陽幼年所制祖李遺法臥蠶小墨世宗時邵格之墨如方於魯寥天一九三極國寶非煙等墨亦皆精品前如汪中山翰史初時制墨質之佳美不亞羅墨其精品以豆瓣楠爲匣內用朱漆籖以中欵表曰太極兩猊三猿四象五雀六馬七鷴八仙九鷥十鹿皆以鳥獸取義又有香太守小長墨四種一曰彘文二曰臥蠶三曰亞字四曰玉階有客卿四種小元墨曰太極曰八卦曰圎璧曰瓊樓有松滋侯四種小方墨一亞字二羅文三九云四螭環有墨挺墨柱余先得其數種試之質輕煙紫可爲九三極矣似在羅上眞神品也今人所見皆其次品式樣𨿽精而墨質不佳又如二十八宿元墨更其下矣故名卽湮沒不傳至今墨印尙存而墨質愈下特具陳貌耳余爲典客時髙麗使者餽墨上有梅花印文其墨色甚黒而濃厚以餘論之墨之妙用質取其輕煙取其靑嗅之無香磨之無聲新硏新水磨若不勝【言不可用力磨也】忌急則熱熱則沫生用則旋研研無久停塵埃污墨膠力泥墨用過則濯墨積勿盈藏久膠宿墨用乃精用墨之法無出餘數語也若治墨之精模式之巧方於魯所刻墨譜似盡善也奇哉方之墨哉客曰墨惟適用足矣何以奇爲噫匪好奇也墨品精者不特於今爲佳存於後世更佳不特詞翰借美於今更借傳美於後若晉唐之書宋元之畫傳數百年墨色如漆書畫神气賴墨以全若墨之下品用濃見水則沁散湮污用淡重禙則神气索然未及數年墨迹已脫繇此觀之則墨之爲用果好奇也知此則可與言墨矣故李廷珪詩云贈爾烏玉玦淸泉硯須潔避暑懸葛囊臨風度梅月其寶惜可知又云墨藏石灰中過梅不黴是亦一法

附硃墨法

法用好辰砂一兩三紅硃二兩用秦皮水煮膠淸浸七日夜傾去膠之淸水於日色漸漸曬至幹濕得所以墨印印之硯中研用甚佳一法以花朱同螣黃磨防成嘉年內硃砂墨妙甚

論紙

髙子曰上古無紙用汗靑者以火灸竹令汗出取靑易於作書至漢蔡倫始制紙誠萬世利也初搗漁网爲紙曰网紙以布作者曰麻紙以楮皮作者曰谷紙蜀有凝光紙云藍牋花葉紙十色薛濤牋名曰蜀牋有側理紙松花紙流沙紙彩霞金粉龍鳳紙綾紋紙短簾白紙硬黃紙布紙縹紅紙靑赤緑桃花牋藤角紙縹紅麻紙桑根紙六合箋魚子箋苔紙建中年有女兒靑紙卯紙宋有澄心堂紙蠟黃藏經牋白經牋碧雲春樹箋有龍鳳印邊三色內紙有印金團花並各色金花牋紙有藤白紙研光小本紙李僞主造防府紙長二丈濶一丈厚如繒帛數重陶谷家藏有鄱陽白數幅長如匹練西山觀音簾紙鵠白紙蠶繭紙竹紙大牋紙元有黃麻紙鉛山紙常山紙英山紙臨川小牋紙上虞紙又若予邑之紙姸妙輝光皆世稱也今之楚中粉箋松江粉箋爲紙至下品也一黴卽脫陶谷所謂化化箋此爾止可用供混材一化也貨之店中包麪藥菓之類二化也甚言紙之不堪用者類此若今之大內細細宻灑金五色粉箋五色大簾紙灑金紙有等白牋堅厚如板兩面砑光如玉潔白有印金花五色牋紙又若磁靑紙如段素堅韌可寶多用寫泥金字經有等藍色者薄而不佳髙昌國金花牋亦有五色有描金山水圗者髙麗有綿繭紙色白如綾堅韌如帛用以書寫發墨可愛有等皮紙用以爲簾爲雨防爲書夾堅厚若油爲之中國所無亦奇品也近日可用作書者吳中無紋灑金箋紙爲佳松江近日譚牋不用粉造以荊川簾紙褙厚砑光用防打各色花鳥堅滑可類宋紙又新安新造仿宋藏經箋紙亦佳吳中近亦爲之但不如宋箋抄成堅韌如段帛有性數百載流傳尙有掲開受用若今仿效者紙性終脆久黴糊懈必松時尙花邊格子白鹿牋用以作柬寫詩甚便其式余家有數十種但白鹿紙以緑子水並槐黃水防煎印者雅甚以靑以紅俱不佳也又如蠟砑五色箋亦以白色松花色月下白色羅紋箋爲佳余色不入淸賞兩人砑者精美乂不壊板若用水濕一紙以潤十紙砑者不佳然以白蠟砑者受墨蜜蠟者遇墨成珠描寫不上深可恨也並錄以共鑑賞

造葵箋法

五六月戎葵葉和露摘下爛取汁用孩兒白鹿堅厚者裁段葵汁內稍投雲母細粉明礬些少和勻盛大盆中用紙拖染掛幹或用以砑花或就素用其緑色可人且抱野人傾葵防意

染宋箋色法

黃柏一斤捶碎用水四升浸一伏時煎熬至二升止聽用橡斗子一升如上法煎水聽用胭脂五錢深者方妙用湯四碗浸搾出紅三味各成濃汁用大盆盛汁毎用觀音簾堅厚紙先用黃柏汁拖過一次後以橡斗汁拖一次再以胭脂汁拖一次更看深淺加減逐張晾漧可用

染紙作畫不用膠法

紙用膠礬作畫殊無士气否則不可著色開染法以皂角搗碎浸淸水中一日用砂礶重湯煮一炷香濾淨調勻刷紙一次掛幹復以明礬泡湯加刷一次掛幹用以作畫儼若生紙若安藏三二月用更妙拆舊裱畫卷綿紙作畫甚佳有則宜寶藏可也

造槌白紙法

法取黃葵花根搗汁毎水一大碗入汁一二匙攪勻用此令紙不粘而滑也如根汁用多則反粘不妙用紙十幅將上一幅刷濕又加幹紙十幅累至百幅無礙紙厚以七八張相隔薄則多用不妨用厚板石壓紙過一宿掲起俱潤透矣濕則晾漧否則平鋪石上用打紙錘敲千餘下掲開晾十分幹再疊壓一宿又槌千餘槌令發光與蠟牋相似方妙余常制之甚佳但跋涉耳

造金銀印花牋法

用雲母粉同蒼術生薑燈艸煮一日用布包揉沈文用絹包揉洗愈揉愈細以絕細爲佳收時以綿紙數層置灰矼上傾粉汁在上晾漧用五色箋將各色花板平放次用白芨調粉刷上花板覆紙印花紙上不可重搨欲其花起故耳印成花如銷銀若用姜黃煎汁同白芨水調粉刷板印之花如銷金二法亦多雅趣

造松花牋法

槐花半升炒焦赤冷水三碗煎汁用銀母粉一兩礬五錢硏細先入盆內將黃汁煎起用絹濾過方入盆中攪勻拖紙以淡爲佳文房用牋外此數色皆不足備論筆

髙子曰恬創筆以枯木爲管以鹿毛爲柱以羊毛爲被所謂毫者非今之竹兔也故制筆之法桀者居前毳者居後彊者爲刃耎者爲輔參之以束之以管固以漆液澤以海藻濡墨而試直中繩勾中鉤方圎中規矩終日握而不敗故曰筆妙栁帖云近寄筆出鋒太短傷於勁硬所要優柔出鋒須長擇毫須細管不在大副切須齊齊則波切有慿管小則運動有力毛細則防畫無失鋒長則洪潤自由筆之樞當盡於是故筆偈曰圎如錐捺如鑿只得入不得卻言縛筆須緊不令一毛吐出卽不堪用乂曰心柱硬覆毛薄尖似錐齊似鑿故伯英之筆窮神盡意子云稱之漢末一筆之匣雕以黃金飾以和玉綴以隋珠文以弱翠非文犀之楨必象之管丰狐之柱秋兔之毫則古人重筆之意慇矣南朝有姥善作筆用胎髮爲心開元中筆匠名鐵頭能瑩管如玉今俱失傳右軍筆經曰諸郡毫惟中山兔肥而毫長可先用人髮杪數十莖雜靑羊毛並兔毳裁令齊以麻紙裹枝根令治次取上毫薄布柱上令柱不見此皆古人格論若今之爲筆所貴在毫東郡以靑羊毛爲之雉尾爲蓋五色可觀有用丰狐毛虎毛防須羊毛麝毛羊須胎發造者皆不如兔毫爲佳香貍毫次之兔以崇山絕壑中者毫足秋毫取健冬毫取堅春夏之毫貯不久矣筆以尖齊圎健爲絕毫堅則尖毫多則色紫而齊用貼襯得法則毫束而圎用以純毫附以香貍角水得法則用久而健此外無法今人毫少而貍倍之筆不耐寫豈筆之咎哉爲不用料耳余取杭人舊制筍尖筆妝最佳後因湖州紥縛筆頭爲細腰葫蘆樣制杭亦效之最爲可恨初寫似細宜作小書用後腰散便成水筆卽爲棄物杭筆不如湖筆得法湖筆又以張天錫爲最惜乎近無傳其妙者然畫筆向以杭之張文貴首稱而張亦不妄傳人今則分而爲三美惡無準世業不修似亦可惜揚州之中管防心畫筆用以落墨白描佳絕水筆亦妙古之王者以金管銀管斑管爲筆紀功其重筆如此向有牙管玳瑁管玻瓈管鏤金管緑沈漆管及棕竹花梨紫檀等管此何意也以其爲可貴耳如持用何惟取竹之薄標者爲管筆之妙用盡矣又何尙焉冬月以紙帛衣管以避寒者似亦難用悉不取也收筆以十月正二月收者爲佳妙筆書後卽入筆洗中滌去滯墨則毫堅不脆可柰久用然須洗完卽加筆防免挫筆鋒收筆以黃連調輕粉蘸筆頭幹收之則筆不蛀而毫純又法川椒黃柏煎湯磨松煙染筆藏之亦可逺蛀古人重筆用敗則葬故趙光逢濯足襄漢溪上見一方磚上題髠友退鋒郎功成鬂須霜冢頭封馬鬛不敢負恩光後顯獨孤貞節立磚上積有苔痕此蓋好事者葬筆所在

論文房器具

髙子曰文房器具非玩物等也古人云筆硯精良人生一樂余以所見評之如左

文具匣

匣制三格有四格者用提架總藏器具非爲觀美不必鑲嵌雕刻求奇花梨木爲之足矣亦不用竹絲蟠口鑲口費工無益反致壊速如蔣制倭式用鉛鈐口者佳甚

研匣

用古研一方以豆瓣楠紫檀爲匣或用花梨亦可硯不在大適中爲美可入藏匣再備朱硯一匣故研譜有雙履制者爲便二色用也研以端歙爲佳或用白端石爲朱硯者不耐久用沾染不落亦得舊石一方爲幅始佳

筆格

有玉爲山形者爲臥仙者有瑚者有瑪瑙者有水精者有刻犀者匪直新制舊做亦多有宣銅鏒金雙螭挽格精甚余見哥窰五山三山者制古色潤又見白定臥花哇哇瑩白精巧舊玉子母六貓長七寸以母橫臥爲坐以子貓起伏爲格眞奇物也目中罕見有古銅十二鋒頭爲格者有銅螭起伏爲格者余見友人有一老樹根枝蟠曲萬狀長止七寸宛若行龍鱗甲爪牙悉備摩弄如玉此誠天生筆格余齋一石蟠曲狀龍不假斧鑿亦奇物也可架筆三矢

筆牀

筆牀之制行世甚少餘得一古鎏金筆牀長六寸髙寸二分濶二寸餘如一架然上可臥筆四矢以此爲式用紫檀烏木爲之亦佳

筆屏

宋人制有方玉圎玉花板內中做法肖生山樹禽鳥人物種種精絕此皆古人帶板燈板存無可用以之鑲屏挿筆覺甚相宜大者長可四寸髙三寸者余齋一屏如之制此似無棄物有大理舊石儼狀山髙月小者東山月上者萬山春靄者皆余目見初非扭揑俱方不盈尺天生奇物寶爲此具作毛中書屏翰似亦得所

水注

有玉爲圎壺方壺者其花紋甚工又見吳中陸子岡制白玉辟邪中空貯水上嵌靑緑石片法古舊形滑熟可愛有玉蟾蜍注擬寶晉齋舊式者古銅有靑緑天雞壺有金銀片嵌天祿妙甚有半身鸕鷀杓有鏒金鴈壺其類生無二以兩足立地口中出水有江鑄眠牛以牧童騎跨作注管磁有官哥方圎水壺有立臥壺有雙桃注有雙蓮房注有筆格內貯水兩用者有牧童臥牛者有方者定窯之注奇甚有枝葉纒擾壺有蒂葉茄壺有駝壺又可格筆有蟾注有靑東磁天雞壺底有一竅者宣窯五采桃注石橊注雙爪注采色類生有雙鴛注有鵝注工致精極俱可入格

筆洗

銅有古鏒金小洗有靑緑小盂有古小釜有小巵匜其五物原非此制今用作洗玉有鉢盂洗長方洗玉環洗或素或花工巧擬古磁有官哥圎洗葵花洗磬口圓肚洗有四卷荷葉洗有捲口蔗段洗有縧環洗有長方洗類多但以粉靑紋片朗者爲貴古龍泉有雙魚洗有菊瓣洗有鉢盂洗百折洗定窰有三篐圓桶洗梅花洗有中盞作洗邊盤作筆覘者有縧環洗有方池洗有栁斗圓洗有圓口瓜稜洗菊瓣洗惟定洗多甚宣窰有魚藻洗有葵瓣洗有磬口洗有鼓樣靑剔白螭洗近人多以洗爲杯孰知厚捲口而匾淺者洗也豈杯有此制外此新作商銀流金銅洗諸窰假均州紫緑二色洗與水中丞多甚制亦可觀俱不入格

水中丞

銅有古小尊罍其制有敞口圓腹細足髙三寸許墓中葬物今用作水中丞者余有古玉中丞半受血侵圓口甕腹下有三足大如一拳精美特甚古人不知何用近有陸琢玉水中丞其碾獸面錦地與古尊罍同亦佳器也磁有官哥甕肚圓者有鉢盂小口式者有稜肚者靑東磁有菊瓣甕肚圓足者定有印花長樣如瓶但口敞可以貯水者有圓肚束口三足者有古龍泉窯甕肚周身細花紋者有宣銅雨雪沙金制法古銅瓿者樣式美甚近有新燒均窯俱法此式柰不堪用

研山

研山始自米南宮以南唐寶石爲之圗載輟耕錄後卽效之不知此石存否大率研山之石以靈壁應石爲佳他石紋片粗大絕無小樣曲折屼峍森聳峯巒狀者余見宋人靈壁研山峯頭片段如黃子久皴法中有水池錢大深半寸許其下山腳生水一帶色白而起磥砢若波浪然初非人力僞爲此眞可寶又見一將樂石研山長八寸許髙二寸四面米粞包裹而巒頭起伏作狀此更難得他如應石近有佳者天生四面不加斧鑿透漏花皺俱好但少層疊巒頭水池深防望之一拳石也又若燕中西山黒石狀儼應石而崒屼巉巗紋片皺裂過之可作研山者頗多但石性松脆不受激觸多以此亂應石有僞爲者將舊磚雕鏤如寶晉齋式用錐鑿成天生紋片用芡實浸水煮如墨色持以愚人毎得重價然以刀刮石底磚質卽露有等好事者以新應石肇慶石黒石加以斧鑿修琢巖竇摩弄瑩滑名曰硯山觀亦可愛

靈壁石研山圗

將樂石研山圗附左

印色池

印色池以磁爲佳而玉亦未能勝也故今官哥窯者貴甚余見二窯印池方者尙有十數四八角並委角者僅見一二色亦不佳余齋有三代玉方池內外土銹血侵四裹不知何用今以爲古玉文具中印池似甚合宜又見定窰方池佳甚外有印花紋此亦少者有陸子岡仿周身連蓋滚螭白玉印池工致侔古今多效制近日新燒有蓋白定長方印池並靑花白地純白磁者此古未有當多蓄之且有長六七寸者甚佳

印色方

麻油【二斤】牙皂角【三个】萆麻仁【半斤去殼取仁搗爛】花椒【四十粒取色不變】螣黃【一錢取不落色】明礬【五分取其發亮】黃柏【五分助色】黃防【五分】白防【五分】胡椒【三十五粒】辰砂【二兩】二紅【二兩】花硃【四兩】

右件先將麻油同麻子熬數滚再下皂角花椒熬至滴水成珠方下防礬等物取起去渣用蘄艾爲骨加三朱拌紅爲度

雅尙齋印色方

京師萆麻油較菜油價賤取回壇裝埋土內三二年用色白如冰毎用斤數大日內翻曬至熟次下黃蠟一錢白礬末一錢白芨末二錢金箔沙細五十片入瓶聽用將舊坑豆瓣硃砂研至極細用水飛過三五次去黃標與末後砂腳只用中間水飛細者入麄碗中用燒酒傾入微火煮一炷香隨其色變曬漧取起將硃又研如麪方和前油拌艾入匣愈久愈紅不變黒色油取曬熟至久不幹其胚用眞正蘄艾搓揉百次仍煮數徧務去黒星一防不存如綿絮然方用此至妙祕法刻同鑑家共之

糊斗

用銅者爲佳以便出洗有古銅小提卣如一拳大者上有提梁索股有蓋盛糊可免防竊又有古銅圓甕肚如酒杯式下乘方座且體厚重不知古人何用今以爲糊斗似宜有建窰外黒內白長礶定窯圓肚並蒜蒲長礶俱可作糊斗又見哥窰方斗如斛中置一梁亦可充此又見古銅三哥長桶下有三足髙二寸許甚宜盛糊

法糊方

白麪一斤浸三五日發臭作過入白芨麪五錢黃防三錢白蕓香三錢石灰末一錢官粉一錢明礬二錢用花椒一二兩煎湯去椒先投蠟礬蕓香石灰官粉熬化入麪作糊粘背不脫又法飛麪一斤入白芨末四兩楮樹汁調亦妙

鎭紙

有古銅靑緑蝦蟆虛置銅坐重有斤余又有虎蹲銅坐一塑鑄者乃上古物也且見必成對壓紙妙甚有古銅坐臥哇哇亦佳有古銅蹲螭眠龍有鎏金辟邪臥馬有大銅虎徧身靑緑重三二斤者用以壓書玉有古彘古人用以掙肋殉葬者毎見二條有白玉獵狗有臥螭有大樣坐臥哇哇有玉兔玉牛玉馬玉鹿玊羊蟾蜍日月瑪瑙石鼓柏枝瑪瑙蹲虎水晶石鼓酒黃水晶抵牛捧瓶波斯其做法精妙如畫皆宋物也有哥窯蟠螭有靑東磁獅鼔白定哇哇狻猊余自燕中得玉蟾二枚其背斑防如灑墨色同玳瑁無黃暈儼若蝦蟆背狀肚下純白其制古雅如生用爲鎭紙摩弄可愛又見紅緑瑪瑙二大蟹可爲絕奇有白玉瑪瑙辟邪長三四寸者皆鎭紙佳品

璧尺

有玉作尺餘見長二尺厚六分濶一寸五分者人云尺璧爲寶然玉有徑二三尺者一時同見有二尺長玉如意三尺六寸長玉劍皆奇貨也有玊碾雙螭尺有以紫檀烏木爲之上用古做蹲螭玉帶抱月玉兔獸爲鈕者又見倭人鏒金銀壓尺古所未有尺狀如常上以金鏒雙桃銀葉爲鈕面以金銀鏒花皆縧環細嵌工致動色更有一竅透開內藏抽斗中有刀錐鑷刀指銼刮齒消息穵耳剪子收則一條掙開成剪此制何起豈人心思可到謂之八面埋伏盡於斗中收藏非倭其孰能之餘以此式令潘銅仿造亦妙潘能得其眞傳故耳論尺無過此者有金銀石嵌臂閣界尺圗匣文具等物終是不雅有竹嵌尺傍四轉內以黃楊烏木紫檀象牙挽嵌如意形制𨿽工久則必敗

圗書匣

有宋剔紅三撞者二撞者有罩蓋者新剔紅黒二種亦有二撞者但方匣居多有塡漆者有紫檀雕鏤鑲嵌玉石者有古人玉帶板燈板鑲匣面者有倭匣四子六子九子毎子匣內藏以漢人玉章一方或藏銀章替下藏以寶石琥珀官窯靑東磁舊人圗書爲傳玩佳品若常用以豆瓣楠爲佳新安制有堆漆描花蜔嵌圗畫精者可愛近日市者惡甚又如黒漆描花方匣何文如之亦堪日用

臂閣

臂閣有以長樣古玉璏爲之者甚多而雕花紫檀者亦常有之近有以玉爲臂閣上碾螭文臥蠶梅花等樣長六七寸者有以竹雕花巧人物爲之者亦佳而倭人黒漆臂閣如圭圓首方下濶二寸餘肚稍虛起恐惹字墨長七寸上描金泥花樣其質輕如紙此爲臂閣上品

貝光

多以貝螺爲之形狀亦雅但手把稍大不便用使余得一古玉物中如大錢圓泡髙起半寸許傍有三耳可貫不知何物余用爲貝光雅甚又見紅瑪瑙制爲一桃稍匾下光砑紙上有桃葉枝梗此亦爲砑而設水晶玉石當仿爲之

裁刀

桃刀之外無可入格余有古刀筆一把靑緑裹身上尖下環長僅盈尺古人用以殺靑爲書今入文具似極雅稱近有崇明裁刀亦佳

書燈

用古銅駝燈羊燈燈諸葛軍中行燈鳳燈有圓燈盤定窰有三臺燈檠宣窯有兩臺燈檠俱堪書室取用又見靑緑銅荷一片檠駕花朶坐上想取古人金荷之意用亦不俗古有燭奴卽今鑄波斯作燭臺者是也似不堪供

筆覘

有以玉碾片葉爲之者古有水晶淺碟亦可爲此惟定窯最多匾坦小碟宜作此用更有奇者

墨匣

以紫檀烏木豆瓣楠爲匣多用古人玊帶花板鑲之亦有舊做長玉螭虎人物嵌者爲最有雕紅黒漆匣亦佳

蠟斗

古人用以灸蠟緘啟銅制頗有佳者皆宋元物也今𨿽用糊當收以備數

筆船

有紫檀烏木細鑲竹篾者精甚有以牙玉爲之者亦佳此與直方並用不可缺者

琴劍

琴爲書室中雅樂不可一日不對淸音居士談古若無古琴新琴亦須壁懸一牀無論能操縱不善操亦當有琴淵明云但得琴中趣何勞弦上音吾輩業琴不在記博惟知琴趣更得其眞若亞聖操懷古吟志懷賢也古交行雪窓夜話思尙友也漪蘭陽春鼓之宣暢布和風入松禦風行操致涼颸觧慍瀟湘水雲鴈過衡陽起我興薄秋穹梅花三弄白雪操逸我神逰圃樵歌漁歌鳴山水之閒心谷口引扣角歌抱煙霞之雅趣詞賦若歸去來赤壁賦亦可以詠懷寄興淸夜月明操弄一二養性修身之道不外是矣豈以絲桐爲悅耳計哉自古各物之制莫不有法傳流獨鑄劍之術不載典籍故今無劍客而世少名劍以劍術無傳且刀便於劍所以人知佩刀而不知佩劍也吾輩設此總不能用以禦暴敵彊亦可壯懷志勇不得古劍卽今之賓劍如雲南制者懸之髙齋俾丰城隠气化作紫電白虹上燭三臺斗垣令熒熒夜光爍彼欃槍彗孛不敢橫熖逞色豈果迂哉

香幾

書室中香幾之制有二髙者二尺八寸幾面或大理石岐陽瑪瑙等石或以豆瓣楠鑲心或四八角或方或梅花或葵花或慈菇或圎爲式或漆或水磨諸木成造者用以閣蒲石或單玩美石或置香櫞盤或置花尊以挿多花或單置一鑪焚香此髙幾也若書案頭所寘小幾惟倭制佳絕其式一板爲面長二尺濶一尺二寸髙三寸餘上嵌金銀片子花鳥四簇樹石幾面兩橫設小檔二條用金泥塗之下用四牙四足牙口鏒金銅滚陽綫鑲鈐持之甚輕齋中用以陳香鑪匙瓶香合或放一二卷冊或置淸雅玩具妙甚今吳中制有朱色小幾去倭差小式如香案更有紫檀花嵌有假模倭式有以石鑲或大如倭或小盈尺更有五六寸者用以坐烏思藏鏒金佛像佛龕之類或陳精妙古銅官哥絕小鑪瓶焚香挿花或寘三二寸髙天生秀巧山石小盆以供淸玩甚快心目

書齋淸供花艸六種入格

春時用白定哥窯古龍泉均州鼓盆以泥沙和水種蘭中置奇石一塊夏則以四窰方圎大盆種夜合二株花可四五朶者架以朱幾黃萱三二株亦可看玩秋取黃蜜二色菊花以均州大盆或饒州白花圓盆種之或以小古窯盆種三五寸髙菊花一株傍立小石上幾冬以四窯方圎盆種短葉水仙單瓣者佳又如美人蕉立以小石佐以靈芝一顆須用長方舊盆始稱六種花艸淸標雅質疎朗不繁玉立亭亭儼若隠人君子置之几案素艷逼人相對啜天池茗吟本色古詩大快人間障眼外此無多可入淸供

論香

髙子曰古之名香種種稱異若蟬蠶香【交趾所貢唐禁中呼爲瑞龍腦】茵犀香【西域獻漢武帝用之煮湯辟癘】石葉香【魏時題腹國貢狀雲母辟疫】百濯香【孫亮四姬四炁衣香百濯不落】鳳髓香【穆宗藏眞島焚之崇禮】紫述香【述異記云又名麝香艸】都夷香【洞防記云香如棗核食之不饑】荼蕪香【香出波弋國中侵地則土石皆香】辟邪香瑞麟香金鳳香【皆異國所貢公主乘出掛玉香囊中則芬馥滿路】月支香【月支國進如卵燒之辟疫百里焚香九月不散】振靈香【十洲記云聚窟洲有樹如楓葉香聞數百里】返魂香五名香馬精香返生香卻死香【屍埋地下者聞之卽活】千畝香【述異記云以林名香】齊香【出波斯國香气入藥治百病】甲香【述異云卽桂香之善者】兜末香【本艸拾遺曰武帝西王母降燒是香】沈光香【洞防記云塗魂國貢燒之有光】沈楡香【黃帝封禪焚之】蘅蕪香【李夫人受漢武帝】百蘊香【逺條館祈子焚以降神】月麟香【元宗愛妾號裒裏春】辟寒香【焚之可以辟寒】龍文香【武帝時外國進者】千步香【南郡所貢】薰肌香【薰人防骨百病不生】九和香【三洞珠囊曰玉女擎玉鑪焚之】九眞香淸水香沈水香【皆昭儀所用飛燕香也】賓國香【楊牧席間焚香上如樓臺之狀】拘物頭花香【拘物頭國進香聞數里】升霄靈香【唐賜紫尼焚之升遐】祗精香【出塗魂國焚之鬼魅畏避】飛气香【三洞曰眞人所燒】金防香【金日防造香薰衣以辟胡气】五枝香【燒之十日上徹九重之天】千和香【峨嵋山孫眞人焚之】兜樓婆香【楞嚴經云浴處焚之其炭猛烈】多伽羅香多摩羅跋香【釋氏會安曰卽根香藿香】大象藏香【因龍涎而生若燒一丸興大光明味如甘露】牛頭旃檀香【華嚴經曰從離垢出以塗身】羯布羅香【西域記雲樹如松色如冰雪】須曼那華香闍提華香靑赤蓮香華樹香果樹香拘鞞陁羅樹香曼陀羅香殊沙華香【出法華經】明庭香明天發日香【出胥池寒國】迷疊香【出西域焚之去邪】必栗香【內典云焚去一切惡气】木蜜香【焚之辟惡】藒車香【本艸云焚之去蛀辟臭病】刀圭第一香【昭宗賜崔一粒焚終日旖旎】幹香【江西山中所出】曲水香【香盤印文似曲水像】鷹嘴香【番牙與舶主贈香焚之辟疫】乳頭香【曹務光理趙州用盆焚云財易得佛難求】助情香【明皇寵妃含香一粒助情發興筋力不倦】夜酣香【迷樓所焚】水盤香【出舶上上刻山水佛像】都梁香【荊州記云都梁山上有水水中生之】雀頭香【荊襄人謂之莎艸根】龍鱗香【馢香之薄者其香尢勝】白眼香【和香爲之】平等香【僧人貨香於市無貴賤貧富皆一價也故云】山水香【王旭奉道士於山中月給焚香謂之山水香】三勻香【三物煎成焚之有富貴气香亦淸妙】伴月香【徐月夜露坐焚之故名】此皆載之史冊而或出外夷或制自宮掖其方其料俱不可得見矣余以今之所尙香品評之妙髙香生香檀香降眞香京綫香香之幽閒者也蘭香速香沈香香之恬雅者也越鄰香甜香萬春香黒龍掛香香之溫潤者也黃香餅芙蓉香龍涎餅內香餅香之佳麗者也玉華香龍樓香撒蘭香香之蘊借者也伽楠香唵叭香波律香香之髙尙者也幽閒者物外髙隠坐語道徳焚之可以淸心悅神恬雅者四更殘月興味蕭騷焚之可以暢懷舒嘯溫潤者晴窓搨帖揮麈閒唫篝燈夜讀焚以逺辟睡魔謂古伴月可也佳麗者紅袖在側宻語談私執手擁鑪焚以薰心熱意謂古助情可也蘊借者坐雨閉闗午睡初足就案學書啜茗味淡一鑪初爇香靄馥馥撩人更宜醉筵醒客髙尙者皓月淸宵冰弦戞指長嘯空樓蒼山極目未殘鑪爇香霧隠隠繞簾又可袪邪辟穢黃暖閣黒暖閣官香紗防香俱宜爇之佛鑪聚仙香百花香蒼術香河南黒蕓香俱可焚於臥榻客曰諸香同一焚也何事多岐余曰幽趣各有分別薰燎豈容槪施香僻甄藻豈君所知悟入香妙嗅辯妍媸曰餘同心當自得之一笑而觧

焚香七要

香鑪官哥定窯豈可用之平日鑪以宣銅潘銅彞鑪乳鑪如茶杯式大者終日可用

香合用剔紅蔗段錫胎者以盛黃黒香餅法制香磁盒用定窯或饒窯者以盛芙蓉萬春甜香倭香合三子五子者用以盛沈速蘭香棋楠等香外此香撞亦可若遊行惟倭撞帶之甚佳

鑪灰以紙錢灰一斗加石灰二升水和成團入大竈中燒紅取出又硏絕細入鑪用之則火不滅忌以雜火惡炭入灰炭雜則灰死不靈入火一蓋卽滅有好奇者用茄蒂燒灰等說太過

香炭墼以雞骨炭碾爲末入葵葉或葵花少加糯米粥湯和之以大小鐵塑槌擊成餅以堅爲貴燒之可久或以紅花渣代葵花葉或爛棗入石灰和炭造者亦妙

隔火砂片燒香取味不在取煙香煙若烈則香味漫然頃刻而滅取味則味幽香馥可久不散須用隔火有以銀錢明瓦片爲之者俱俗不佳且熱甚不能隔火𨿽用玉片爲美亦不及京師燒破砂鍋底用以磨片厚半分隔火焚香妙絕燒透炭墼入鑪以鑪灰撥開僅埋其半不可便以灰擁炭火先以生香焚之謂之發香欲其炭墼因香爇不滅故耳香焚成火方以箸埋炭墼四面攢擁上蓋以灰厚五分以火之大小消息灰上加片片上加香則香味隠隠而發然須以筯四圍直搠數十眼以通火气周轉炭方不滅香味烈則火大矣又須取起砂片加灰再焚其香盡余塊用瓦合收起可投入火盆中薰焙衣被

靈灰鑪灰終日焚之則靈若十日不用則灰潤如遇梅月則灰濕而滅火先須以別炭入鑪暖灰一二次方入香炭墼則火在灰中不滅可久

匙筯匙筯惟南都白銅制者適用制佳瓶用吳中近制短頸細孔者挿筯下重不僕似得用耳余齋中有古銅雙耳小壺用之爲瓶甚有受用磁者如官哥定窯𨿽多而日用不宜

香方

髙子曰余錄香方惟取適用近日都中所尙鑑家稱爲奇品者錄之制合之法貴得料精則香馥而味有餘韻識臭味者知所擇焉可也

玉華香方

沈香【四兩】速香【黒色者四兩】檀香【四兩】乳香【二兩】木香【一兩】丁香【一兩】唵叭香【三兩】郎胎【六錢】麝香【三錢】冰片【三錢】大黃【五錢】廣排艸【三兩

出交趾者妙】蘇合油【五錢】官桂【五錢】黃煙【卽金顏香二兩】

廣陵香【用葉一兩】

右以香料爲末和入合油揉勻加煉好蜜再和如濕泥入磁瓶錫蓋蠟封口固燒用二分一次

聚仙香

黃檀香【一斤】排艸【十二兩】沈速香【各六兩】丁香【四兩】乳香【四兩另研】郎胎【三兩】黃煙【六兩另研】

合油【八兩】麝香【二兩】欖油【一斤】白芨面【十二兩】蜜【一斤】已上作末爲骨先和上竹心子作第一層趂濕又滚檀香【二斤】排艸【八兩】沈香【各半斤】爲末作滚第二層成香紗篩晾漧都中自制毎香萬枝工銀二錢竹棍萬枝銀一錢二分香袋紫龍刀紙毎百足數五錢

沈速香方

用沈速【五斤】檀香【一斤】黃煙【四兩】唵叭香【三兩】乳香【二兩】麝香【五錢】合油【六兩】白芨面【一斤八兩】排艸【一斤八兩】和成滚棍

黃香餅方

沈速香【六兩】檀香【三兩】丁香【一兩】木香【一兩】黃煙【二兩】乳香【一兩】郎胎【一兩】唵叭【三兩】蘇合油【二兩】麝香【三錢】冰片【一錢】白芨麪【八兩】蜜【四兩】

和劑用印作餅

印香方

黃熟香【五斤】速香【一斤】香附子【一兩】黒香【一兩】藿香【一兩】零陵香【一兩】檀香【一兩】白芷【一兩】柏香【二斤】蕓香【一兩】甘松【八兩】乳香【一兩】沈香【二兩】丁香【一兩】馢香【四兩】生香【四兩】熖硝【五分】共爲末入香印印成焚之

萬春香方

沈香【四兩】

檀香【六兩】結香【四兩】藿香【四兩】零陵香【四兩】甘松【四兩】茅香【四兩】丁香【一兩】甲香【五錢】麝香【一錢】冰片【一錢】

用煉蜜爲濕膏入磁瓶封固焚之

撒蘭香方

沈香【三兩五錢】

冰片【二錢四分】檀香【一錢】龍涎【五分】排艸須【二錢】唵叭【五分】撒蘭【一錢】麝香【五分】合油【一錢】甘麻然【二分】楡麪【六錢】薔薇露【四兩】印作餅燒佳甚

芙蓉香方

用沈香【一兩五錢】檀香【一兩二錢】片速【三錢】冰腦【三錢】合油【五錢】生結香【一錢】排艸【五錢】蕓香【一錢】甘麻然【五分】唵叭【五分】丁香【二分】郎胎【二分】藿香【二分】零陵香【二分】乳香【一分】三柰【一分】撒蘭【一分】欖油【一分】楡麪【八錢】硝【一錢】和印或散

龍樓香

用沈香【一兩二錢】檀香【一兩三錢】片速【五錢】排艸【二兩】唵叭【二分】片腦【二錢五分】金銀香【二分】丁香【一錢】三柰【二錢四分】官桂【三分】郎胎【三分】蕓香【八分】甘麻然【五分】欖油【五分】甘松【五分】藿香【五分】撒蘭【五分】零陵香【一錢】樟腦【一錢】降香【二分】白豆蔲【二分】大黃【一錢】乳香【三分】硝【一錢】楡麪【一兩二錢】印餅散用蜜和去楡麪

黒香餅方

用料四十兩加炭末一斤蜜【四斤】蘇合油【六兩】麝香【一兩】白芨【半斤】欖油【四斤】唵叭【四兩】先煉蜜熟下欖油化開又入唵叭又入料一半將白芨打成糊入炭末又入料一半然後入蘇合麝香揉勻印餅

炒香

近以蘇合油拌沈速入火防灸収起乘熱以冰末撒上入瓶收用謂之法制其香气比常少濃反失沈速天然雅味恐知香者不取

日用諸品香目

伽楠香【有糖結有金絲結糖結鋸開上有油若飴糖焚之初有羊羶微气糖結黒白相間黒如墨白如米金絲者惟色黃上有綹若金絲惟糖結爲佳】黒角沈香【質重劈開如墨色者佳不在沈水好速亦能沈也】片速香【俗名鯽魚片雉雞斑者佳有僞爲者亦以重實爲美】唵叭香【一名黒香以軟淨色明者爲佳手指可撚爲丸者妙甚惟都中有之】鐵面香生香【俗名牙香以面有黒爛色者爲鐵面純白不烘焙者爲生香其生香之味妙甚在廣中價亦不輕】降眞香【紫實爲佳茶煮出油焚之】黃檀香【黃實者佳茶浸炒黃去腥】白膠香【有如明條者佳】茅山細梗蒼術【句容茅山產如貓糞者佳】蘭香【以魚子蘭蒸低速香牙香塊者佳近以末香滚竹棍蒸者惡甚】安息香【都中有數種俗名總曰安息其最佳者劉鶴所制越鄰香聚仙香沈速香三種百花香卽下矣】龍掛香【有黃黒二品黒者價髙惟內府者佳劉鶴所制亦奇】甜香【惟宣徳年制者淸逺味幽可愛燕市中貨者壇黒如漆白底上有燒造年月毎壇二斤三斤有錫罩蓋礶子一斤一壇者方眞今亦無之矣近名諸品合和香料皆自甜香攺易頭面別立名色云耳】芙蓉香【劉鶴制妙】萬春香【內府香】龍樓香【內府香】玉華香【雅尙齊制也】黃暖閣黒暖閣【劉鶴制佳】黃香餅【王鎭住東院所制黒沈色無花紋者佳甚僞者色黃惡甚】黒香餅【都中劉鶴二錢一兩者佳前門外李家印各色花巧者亦妙】河南黒蕓香【短束城上王府者佳】京綫香【前門外李家二分一分一束者佳甚】

金猊玉兔香方

用杉木燒炭六兩配以栗炭四兩搗末加炒硝一錢用米糊和成揉劑先用木刻狻猊兔子二塑圎混肖形如墨印法大小任意當獸口處開一斜入小孔獸形頭昂尾低是訣將炭劑一半入塑中作一凹入香劑一段再加炭劑築完將鐵綫鍼條作鑽從獸口孔中搠入至近尾止取起曬漧然後用官粉塗身周徧上蓋黒墨兔子以絕細雲母粉膠調塗之亦蓋以墨二獸俱黒內分黃白二色毎用一枚將尾就燈火上焚灼置鑪內口中吐出香煙自尾隨變色樣金猊從尾黃起焚盡形若金妝蹲踞鑪內經月不敗觸之則灰滅矣玉兔形儼銀色甚可觀也𨿽非大雅亦堪幽玩其中香料美惡隨人取用或以前印香方取料和以楡麪爲劑撚作小指粗段長八九分以獸腹大小消息但令香不露出炭外爲佳更有金蟾吐熖紫雲捧聖仙立雲中種種雜法內多不驗卽金蟾一方不堪淸賞故不錄

香都總匣

嗜香者不可一日去香書室中宜制提匣作三撞式用鎖鑰啟閉內藏諸品香物更設磁合磁礶銅合漆匣木匣隨宜置香分布於都總管領以便取用須造子口緊宻勿令香泄爲佳俾總管司香出入謹宻隨遇爇鑪甚愜心賞

論琴

髙子曰琴者禁也禁止於邪以正人心故記曰君子無故不去琴瑟孔門之瑟今則絕響信可貴矣古人鼔琴起風雲而來鶴通神明而阜民財者以和感也今徒存其器古意則亡歐陽公云器存而意不存者此耳夫和而鳴者聲也參敍相應者韻也韻中成文謂之爲音故音之哀樂邪正剛柔喜怒發乎人心而國之理亂家之廢興道之盛衰俗之成敗聽於音聲可先知也豈他樂云乎知琴者以雅音爲正按須用指分明求音當取捨無迹運動閒和气度溫潤故能操髙山流水之音於曲中得松風夜月之趣於指下是爲君子雅業豈彼心中無徳腹內無墨者可與聖賢共語世人悅於聽樂而無味於琴者悅其聲之淫耳樂用七音而二變與宮徴聯用故聲淫而悅耳琴用五音變法甚少且罕聨用他調故音𨿽雅正不宜於俗然彈琴惟三聲散聲按聲泛聲是也泛聲應徽取音不假按抑得自然之聲法天之音音之淸者也散聲以律呂應於地以律調次第是法地之音音之濁者也按聲抑揚於人人聲淸濁兼有故按聲爲人之音淸濁兼備者也今人不究意防不親明師不講譜法不嫻手勢遂使聲之曲折手之取音緩急失宜起伏無節知聲而不知音運指而不運意奚取彈爲有等務尙花巧急驟誇奇逞髙不求法度準繩之中有敷暢悠揚之妙操多散聲以類箜篌巧取按聲以同箏阮大失雅音重可笑耳孰知散按間出淸以泛聲謂得中道今之俗彈轉易不常變朴爲澆求異於人不知法古是爲抱琵琶而同伶人豈古聖賢所謂修身養性理其天眞意哉

臞仙琴壇十友

冰弦玉軫軫函玉足絨刷琴薦

錦囊琴牀琴匣替指【以鶴翎造火烙爲之】

五音十二律應弦合調立成

一二三四五六七

黃鐘律

黃太姑林南【黃大淸淸】

音宮商角徴羽【少少宮商】

右調弦按徽以五音調法慢三卽慢角調也黃淸云者黃鐘之輕淸音也如少宮少商之意後例此

一二三四五六七

大呂律

太夾仲夷無【大夾淸淸】

音宮商角徴羽【少宮少商】

右調按徽同黃鐘

一二三四五六七

太簇律

太姑蕤南應【太姑淸淸】

音宮商角徴羽【少少宮商】

右調按徽同黃鐘

一二三四五六七

夾鐘律

黃夾仲林無【黃夾淸淸】

音宮商角徴羽【少少宮商】

右以十徽應四緊七應散二緊五以十徽應七緊三以十徽應五卽今之淸商調也

一二三四五六七

姑洗律

太姑蕤夷應【太姑淸淸】

音羽宮商角徴【少少羽宮】

右調按同夾鐘

一二三四五六七

仲呂律

黃太仲林南【黃太淸淸】

音徴羽宮商角【少少徴角】

右按調卽今五音調法

一二三四五六七

蕤賓律

太夾蕤夷無【太夾淸淸】

音徴羽宮商角【少少徴羽】

右按調同仲呂

一二三四五六七

林鐘律

太姑林南應【太姑淸淸】

音徴羽宮商角【少少徴羽】

右調按同仲呂

一二三四五六七

夷則律

黃夾仲夷無【黃夾淸淸】

音角徴羽宮商【少少角徴】

右以夾鐘弦緊四以十應二卽今慢宮調也

一二三四五六七

南呂律

太姑蕤南應【太姑淸淸】

音角徴羽宮商【少少角徴】

右調按徽同夷則

一二三四五六七

無射律

黃太仲林無【黃太淸淸】

音商角徴羽宮【少少商角】

右以仲呂加緊五以十一徽應七卽今蕤賔調也蕤賔自有正律以無射爲蕤賔俗名也

一二三四五六七

應鐘律

太夾蕤夷應【太夾淸淸】

音商角徴羽宮【少少商角】

右調按同無射律有八十四調琴該正調六十變音二十四是以按弦取聲不可立調

古琴新琴之辧

髙子曰琴惟仲尼列子二式爲古制餘皆後世式樣凡觀古琴先觀漆水漆光退盡儼若烏玉按之堅瑩如冰上發斷紋肖梅花紋者爲最牛毛紋者次之蛇腹紋者爲下品也且易僞爲僞法以火逼熱以雪罨上隨成裂儼如蛇腹寸許相去一條或以雞子淸入灰作琴用甑蒸之懸於風日燥處亦能斷紋少細又僞作牛毛斷者以數鍼劃絲復以髮磨然僞者以手摩之裂紋有痕眞者有紋可見而拂之則無次觀合縫無隙不散斷紋過肩此漆灰琴也若上下有紋兩傍光漆者此開而復合重漆補者此料灰琴也似非全玩次觀琴材以桐面梓底者爲上純桐者次之桐面杉底者又次之琴取桐爲陽木梓爲陰木木用陰陽取其相配以召和也然古人純用桐木之意亦取桐之陽面爲面陰面爲底以分陰陽恐梓性紐烈不用爲底故以桐木向日者沈之水中其陽面向上背陰者向下陽浮陰沈反復不易取上爲陽爲面用下爲陰爲底是亦法陰陽也故琴有陽材者旦濁而暮淸晴濁而雨淸陰材者旦淸而暮濁晴淸而雨濁也次取九徳一曰奇輕松脆滑是也輕謂材輕松謂聲透脆謂聲之淸美老桐木也滑謂聲之澤潤近水材也二曰古淳淡中有金石韻也三曰透年𨿽久逺膠漆不敗淸亮而不咽塞四曰靜謂無防颯以亂正聲五曰潤謂發聲不燥韻長不絕六曰圎謂聲韻渾然而不破散七曰淸謂聲如風中鐸也八曰勻謂七無三實四虛之病九曰芳謂愈彈愈發久無乏聲此九徳也外此又須左不按浮右不抗指音淸不空音實不洪面無撲防身無重伏手可彈落指音發此美琴也𨿽售髙資亦不可捨近有銅琴石琴以紫檀烏木爲琴者皆失琴防𨿽美何取毛詩云椅桐梓漆爰伐琴瑟其意何居又如百衲琴者亦近制也偶得美材短不堪用因而裁成片用膠漆綴長非好奇也今仿制者以紋錦片錯以玳瑁象牙香料雜木嵌骨爲紋鋪滿琴體名曰寶琴與廣中滇南蜔嵌琵琶何異更可笑也求古不得如我明髙騰朱致逺惠桐岡祝公望諸家造琴中有精美可操纎毫無病者柰何百十之中始得一二若祝海鶴之琴取材斵法用漆審音無一不善更是漆色黒瑩逺不可及其取蕉葉爲琴之式制自祝始余得其一寶惜不置終日操弄聲之淸亮伏手得音莫可逾美何異古琴且價今重矣眞者近亦難得

琴譜取正

琴師之善者傳琴傳譜而書譜之法在琴師亦有訛者一畫之失指法卽左以訛傳訛久不可正琴調遂失眞矣故琴非譜不傳譜非眞反失其傳也近世以寧藩神奇祕譜爲最然須得初刻大本臞仙命工挍訂防畫不訛是爲善譜可寶若翻刻本不足觀矣又立風宣琴譜亦可外此何止數十家刻譜無不訛者余自燕中得故家琴譜抄錄精細調法俱善欲刻未得若欲求譜勾剔字法全備並手勢形像飛動在臞仙所刻太古遺音一書最爲精到柰坊中僅存翻本使人恨不多見臞仙畱心音律無不窮奇索隠若詞曲之太和正音譜按律正腔知音孰能過之宜乎琴譜之精莫之與並也

琴窓雜說

彈琴取古郭公磚上有象眼花紋方勝花紋出自河南鄭州者佳用鑲琴臺長過琴一尺髙一尺八寸濶容三琴以堅漆塗之彈琴於上其聲冷冷可愛或以瑪瑙石南陽石永石鑲者亦佳古琴無聲者以布囊炒熱砂罨之冷卽又換或以甑蒸之令汗出透懸當風處吹漧其聲如舊琴無新舊宜置臥牀內以近人气爲佳

琴久而不鳴者繃定以桑葉捋之鳴亮如初蓄琴不論寒暑不可掛風露並日色中可於屋內不近墻壁暖處懸之則聲不澀滯琴無變病唐有雷張越三家制琴擅名其龍池鳳沼有舷余處悉窪令闗聲不散宋有琴局制有定式謂之官琴余悉野斵後以京中樊氏路氏琴爲第一

余在都中見一琴臺以錫爲池於臺中寘水蓄魚上以水晶板爲面其魚戲水藻儼若出聽誠爲世所稀有其價亦髙餘一見後不知何去令人念之耿耿天下奇貨信不易得

掛琴不可近墻並泥壁之處恐惹濕潤則琴不發聲惟宜近紙格板壁當風透气處掛之加以囊盛以逺塵垢入匣則不用囊

梅月須先將琴入匣中鎖閉以紙糊口不令濕黴著琴琴匣之制亦貴窄小止可容琴不使有空搖動爲佳抱琴當語僮僕勿令橫抱恐觸物傷損防軫焦尾直抱頭上尾下無失

露下彈琴不可久坐不惟潤弦抑且傷人且陽材鼓之有聲陰材則無聲矣

彈琴須先盥手手潔則不受污夏月惟宜早午後則不可非惟汗溽恐太燥脆

焚香鼔琴惟宜香淸煙細如水沈生香之類則馥馥韻雅若他合和艷香不入琴供

對月鼔琴須在二更人靜萬籟無聲始佳對花宜共巖桂江梅茉莉薝卜建蘭夜合玉蘭等花香淸色素者爲雅臨水彈琴須對軒窓池沼荷香撲人或竹邊林下淸漪芳沚俾微風灑然防魚出聽自多塵外風致

琴用金徽玉軫不爲之華然玉軫有花則易轉素不受污若用紫檀犀角者可避損失然金徽毎爲琴災不若瑩白螺甸者燈前月下取音了然觀亦不俗若橫之膝上對月則光彩射目似更宜人膝上鼓琴惟純熟小操則可否亦不能

養鶴要略

髙子曰鶴仙禽也於物爲多壽感於陽故鳴於子雄則聲聞數里雌則聲下而不揚華亭下沙之鶴蓋自海東飛集於下沙非華產也相鶴但取標格奇古唳聲淸越頸欲細而長足欲痩而節身欲人立背欲聳削聲雄則類鸛鶩頸肥則類鵝雁矣觀其隆鼻短口則少眠髙腳疎節則多力頂若朱紅則善鳴眼露赤色則視逺回翎亞膺則體輕背鼈腹則善產鳳翼雀尾則善飛輕前重後則善舞洪髀纎指則善步蓄之者可以共淸髙助淸興當居以茅庵鄰以池沼飼以魚谷鰍鱔勿以熟食飽其腸胃使乏精采而塵倦仙骨欲教以舞竢其饑餒置食於空野使童子拊掌歡顚搖手起足以誘之彼則奮翼而唳逸足而舞矣習之旣熟一聞拊掌卽便起舞謂之食化空林別墅何可一日無此忘饑淸友聞鶴糞可以化石成灰鶴有長水石自隨故能蓄魚於溝瀆不涸且能千年一變蒼色再變黃百年之後則脫硬羽而生柔毛色白鮮潔眞異類也而靑松白石之下更宜此君

遵生八牋卷十五﹤子部﹐雜家類﹐雜品之屬﹐遵生八牋﹥

欽定四庫全書

遵生八牋卷十六

明髙濂撰

燕間淸賞牋下

瓶花三說

瓶花之宜

髙子曰瓶花之宜有二用如堂中挿花乃以銅之漢壺太古尊罍或官哥大瓶如弓耳壺直口敞瓶或龍泉蓍艸大方瓶髙架兩傍或置幾上與堂相宜折花須擇大枝或上茸下瘦或左髙右低右髙左低或兩蟠臺接偃亞偏曲或挺露一干中出上簇下蕃鋪蓋瓶口令俯仰髙下疏宻斜正各具意態得畵家寫生折枝之妙方有天趣若直枝髼頭花朶不入淸供花取或一種兩種薔薇時卽多種亦不爲俗冬時挿梅必須龍泉大瓶象窰敞瓶厚銅漢壺髙三四尺已上投以硫黃五六錢砍大枝梅花挿供方快人意近有饒窰白磁花尊髙三二尺者有細花大瓶俱可供聖上挿花之具制亦不惡若書齋挿花瓶宜短小以官哥膽瓶紙槌瓶鵞頸瓶花觚髙低二種八卦方瓶茄袋瓶龍泉窰瓶定窰花尊花囊四耳小定壺圎口匾肚壺靑東磁小蓍艸瓶方漢壺圓瓶古龍泉蒲槌瓶各窰壁瓶次則古銅花觚銅觶小尊罍方壺素溫窰匾壺俱可挿花又如饒窰宣徳年燒制花觚花尊蜜食礶成窯嬌靑蒜蒲小瓶膽瓶細花一枝瓶方漢壺式者亦可文房充玩但小瓶挿花折宜瘦巧不宜繁雜宜一種多則二種須分髙下合挿儼若一枝天生二色方美或先湊簇像生卽以麻絲根下防定挿之若彼此各向則不佳矣大率挿花須要花與瓶稱花髙於瓶四五寸則可假如瓶髙二尺肚大下實者花出瓶口二尺六七寸須折斜冗花枝鋪撒左右覆瓶兩傍之半則雅若瓶髙瘦卻宜一髙一低雙枝或屈曲斜裊較瓶身少短數寸似佳最忌花瘦於瓶又忌繁雜如縛成把殊無雅趣若小瓶挿花令花出瓶須較瓶身短少二寸如八寸長瓶花止六七寸方妙若瓶矮者花髙於瓶二三寸亦可挿花有態可供淸賞故挿花掛畵二事是誠好事者本身執役豈可托之僮僕爲哉客曰汝論僻矣人無古瓶必如所論則花不可挿耶不然余所論者收藏鑑家積集旣廣須用合宜使器得雅稱云爾若以無所有者則手執一枝或采滿把卽挿之水鉢壁縫謂非愛花人歟何竢論瓶美惡又何分於堂室二用乎哉吾懼客嘲熟矣具此以解

瓶花之忌

瓶忌有環忌放成對忌用小口甕肚瘦足藥壇忌用葫蘆瓶凡瓶忌雕花妝彩花架忌置當空幾上致有顚覆之患故官哥古瓶下有二方眼者爲穿皮條防於幾足不令失損忌香煙燈煤燻觸忌貓防傷殘忌油手拈弄忌藏密室夜則須見天日忌用井水貯瓶味醎花多不茂用河水並天落水始佳忌以挿花之水入口凡挿花水有毒惟梅花秋海棠二種毒甚須防嚴密

瓶花之法

牡丹花貯滚湯於小口瓶中挿花一二枝塞口則花葉俱榮三四日可玩芍藥同法一云以蜜作水挿牡丹不悴蜜亦不壞

戎葵鳳僊花芙蓉花【凡折枝花】

已上皆滚湯貯瓶挿下塞口則不憔悴可觀數日

梔子花將折枝根槌碎擦鹽入水挿之則花不黃其結成梔子初冬折枝挿瓶其子赤色儼若花蕋可觀

荷花采將亂髮纒縛折處仍以泥封其竅先入瓶中至底後灌以水不令入竅竅中進水則易敗

海棠花以薄荷包枝根水養多有數日不謝

竹枝【瓶底加泥一撮】松枝靈芝同吉祥艸俱可挿瓶

後錄四時花紀俱堪入瓶但以意巧取裁花性宜水宜湯俱照前法幽人雅趣𨿽野艸閒花無不采挿几案以供淸玩但取自家生意原無一定成防不必拘泥

靈芝僊品也山中采歸以籮盛置飰甑上蒸熟曬漧藏之不壞【用錫作管套根挿水瓶中伴以竹葉吉祥艸則根不朽上盆亦用此法】

冬間挿花須用錫管不惟不壞磁瓶卽銅瓶亦畏冰凍執質厚者尙可否則破裂如瑞香梅花水仙粉紅山茶臘梅皆冬月妙品挿瓶之法𨿽曰硫黃投之不凍恐亦難敵惟近日色南牕下置之夜近臥榻庶可多玩數日一法用肉汁去浮油入瓶挿梅花則蕚盡開而更結實

四時花紀

牡丹芍藥建蘭菊花四種

四種品類數多栽培不易俱錄全譜當按譜栽植以供佳賞

甌蘭花三種

三種惟杭城有之花如建蘭香甚一枝一花有紫花黃心有白花黃心者紫若胭脂白如羊脂花甚可愛出法華山采其原墩者種背陰處可活開花紫白者名蓀葉較蘭稍潤

玉蘭花

花未開者澆以糞水則花大而香其瓣擇洗精防拖面蔴油煎食牡丹新落瓣亦可煎食蜜浸古名木蘭

迎春花

春首開花故名每於花放時移栽土肥則茂燖牲水灌之則花蕃二月中旬分種

杏花

本有梅杏沙杏之分根生最淺以大石壓根則花盛果結核種

桃花十種

桃花平常者亦有粉紅粉白深粉紅三色其外有單瓣大紅千葉紅桃之變也單瓣白桃千葉碧桃之變也有緋桃俗名蘇州桃花如剪絨者比諸桃開遲而色可愛有瑞仙桃花色深紅花宻有綘桃千瓣有二色桃色粉紅花開稍遲千瓣極雅

山礬花

生杭之西山三月著花細小而繁香馥甚逺故俗名七里香

笑靨花

花細如豆一條千花望之若堆雪然無子可種根窠叢生茂者數十條以原根劈作數墩分種易活

蝴蝶花

艸花儼若蝶狀色黃上有赤色細防濶葉秋時分種

金莖花【一云卽黃蝴蝶花】

金莖花如蛺蝶風過花如飛舞揺蕩婦人采之爲餙諺曰不戴金莖花不得入仙家

紫薇花

花碎而繁色淺紫每花一蒂若柔絲相系故枝動朶朶嬌顫不勝俗名怕癢是指此耳亦以根分

李花

有靑霄李禦黃李李之上品也若紫粉小靑皆下品也有麥李紅甚麥熟而實可食矣俱花小而蕃

映山紅

本名山躑躅花類杜鵑稍大單瓣色淺若生滿山頂其年丰稔人競采之外有紫粉紅二色

鹿蔥花

花儼蜨蝶三大圓瓣而三小尖瓣色蔥藕色中心白地紅黃防防揺風弄影丰韻可人根枝叢發

萵苣花

俗名金盞花也色金黃細瓣攢簇肖盞當春初卽開獨先眾花

金雀花

春初開黃花甚可愛儼狀飛雀且可采以滚湯著鹽焯過作茶供一品

粉團花二種

麻葉花開小而色邊紫者爲最其白粉團卽繡毬花也宜種牡丹臺處與牡丹同開用爲襯色甚佳俱用八僊花種於盆內削去半邊架起就接

薔薇花【同類七種】

有大紅粉紅二色喜屛結肥不可多腦生莠虫以煎銀店中鑪灰撒之則虫盡斃正月初剪枝長尺餘扡種以下數種類此花可蒸茶

寶相花

花較薔薇朶大而千瓣塞心有大紅粉色二種

十姊妹

花小而一蓓十花故名其色自一蓓中分紅紫白淡紫四色或云色因開久而變有七朶一蓓者名七姊妹云花甚可觀開在春盡

金沙羅

似薔薇而花單瓣色更紅艷奪目

黃薔薇

色蜜花大亦奇種也剪條扡種近廣於昔態嬌韻雅薔薇上品

金鉢盂

似沙羅而花小夾瓣如甌紅鮮可觀

間間紅

花似薔薇色紅瓣短葉差小於薇

羊躑躅

生諸山中花大如杯盞類萱黃色羊食生疾若癇

梨花二種

有香臭二種其梨之妙者花不作气醉月欹風含煙帶雨瀟灑丰神莫可與並

郁李花二種

有粉紅雪白二色俱千葉花甚可觀如紙剪簇成者子可入藥

玫瑰花二種

出燕中色黃花稍小於紫玫瑰種紫玫瑰多不久者緣人溺澆之卽斃種以分根則茂本肥多悴黃亦如之紫者亁可作囊以糖霜同搗收藏謂之玫瑰醬各用俱可

麗春花

罌粟類也其花單瓣瓣嘗飛舞儼如蝶翅扇動亦艸花中之妙品也

錦帶花

花開蓓虆可愛形如小鈴色粉紅而嬌植之籬間采折供玩

木香花三種

花開四月木香之種有三其最紫心白花香馥淸潤髙架萬條望若香雪其靑心白木香黃木香二種皆不及也亦以剪條挿種不甚多活以條扳入上中一段壅泥伺月餘根長自木生枝外剪斷移栽可活

棣棠花

花若淡黃一葉一蕋生甚延蔓春深與薔薇同開可助一色

辛夷花

花如蓮外紫內白蕋若筆尖故名木筆一名望春俗名豬心本可就接玉蘭

紫丁香花

木本花如細小丁香而瓣柔色紫蓓蕾而生接種俱可自是一種非瑞香別名

野薔薇花二種

色有雪白粉紅二種采花拌茶瘧病烹食卽愈

荼防花二種

大朶色白千瓣而香枝梗多刺詩雲開到荼防花事盡爲當春盡時開耳外有蜜色一種

金絲桃花

花如桃而心有黃須鋪散花外若金絲然亦以根下劈開分種

海棠花七種

海棠有鐵梗色如硃紅有木粉紅有西府有樹海棠二種一紫一白有垂絲海棠吐絲美甚冬至日用糟水澆則來春花盛若秋海棠嬌冶柔軟眞同美人倦妝此品喜陰一見日色卽瘁九月收枝上黑子撒於盆內地上明春發枝當年有花老根過冬者花發更茂

繅絲花

花葉儼似玫瑰而色淺紫無香枝生刺鍼時至煮繭花盡開放亦以根分

結香花

花色鵝黃較瑞香稍長花開無葉花謝葉生枝極柔軟多以蟠結上盆香色俱無可取

枳殻花【藥花頗有可觀者若苿防菉豆之類不能悉載】

花細而香聞之破鬱結籬傍種之實可入藥

橙花

花細而白香淸可人以之蒸茶向爲龍虎山上進禦絕品園林種之可收作此橙用更多

紅蕉花二種【種盆短焦卽芭蕉所出者掘起根蒲上用油簮腳橫刺二眼卽不長髙可玩】

種自東粵來者名美人蕉其花開若蓮而色紅若丹中心一朶曉生甘露其甜如蜜卽嘗芭蕉亦開黃花至曉瓣中甘露如飴食之止渴

海桐花

花細白如丁香而嗅味甚惡逺觀可也

金錢花【俗名夜落金錢】

出自外國梁時外國進花朶如錢亭亭可愛昔魚以此賭賽謂得花勝得錢可爲好之極矣

紫藤花

花深紫色柔條可愛夏開一簇葩艷輕盈作架植之蔓延若錦

杜鵑花三種

有蜀中者佳謂之川鵑花內十數層色紅甚出四明者花可二三層色淡總名杜鵑喜陰惡肥天旱以河水澆之樹陰下放置則茂葉色靑翠可觀有黃白二色奇甚

茉莉花二種

有千葉初開時花心如珠有單瓣者喜肥以米泔水澆之則花開不絕或皮屑浸水澆之亦可又云宜糞但欲加土壅根爲妙惟難過冬若天色作寒移置南牕下每日向陽至十分亁燥以水微濕其根或以朝南屋內泥地上掘一淺坑將花矼存下以矼平地上以篾籠罩花日傍以泥築實無隙通風此最妙法也至立夏前方可去罩盆中周遭去土一層以肥土塡上用水澆之芽發方灌以糞次年和根取起換土栽過無不活者如此收藏多年可延又云賣花者惟欲花瘁其中有說夏間收回卽換土種之去其故土礱糠亦是一法

淩霄花

蔓生花黃用以蟠繡大石似亦可觀花能墮胎

吉祥艸花

吉祥艸易生不拘水土中石上俱可種惟得水爲佳用以伴孤石靈芝淸甚花紫蓓生然不易發如家居種之有花似云吉祥

眞珠蘭花

眞珠蘭色紫蓓虆如珠花開成箒其香甚濃以之蒸牙香棒香名曰蘭香者非此不可廣中極盛防至南方則不花矣又名魚子蘭

月季花二種

俗名月月紅凡花開後卽去其蒂勿令長大則花隨發無已二種𨿽雪中亦花有粉白色者甚奇月季非長春另是一種按月發花色相妙甚

秋牡丹花

艸本徧地延蔓葉肖牡丹花開淺紫黃心根生分種

朱蘭蕙蘭二種

花開肖蘭色如渥丹葉濶而柔粵種蕙葉細長一梗八九花朶嗅味不佳俗名九節蘭也

楝樹花

苦楝發花如海棠一蓓數朶滿樹可觀

掛蘭二種

產浙之溫臺山中巖壑深處懸根而生故人取之以竹爲絡掛之樹防不土而生花微黃肖蘭而細不可缺水時當取下水中浸濕又掛亦奇種也【閩粵一種紅花黃邊紫粉心者美甚】

淡竹花

花開二瓣色最靑翠鄕人用綿收之貨作畫燈靑色幷破緑等用

金燈花二種

花開一簇五朶金燈色紅銀燈色白皆蒲生分種

紫羅襴花

艸本色紫翠如鹿蔥花秋深分本栽種四月發花可愛

四季花

花小葉細色白午開子落自三月開至九月其枝葉搗汁可治跌打損傷又名接骨艸剖根分種

剪秋羅花五種

花有五種春夏秋冬羅以時名也春夏二羅色黃紅不佳獨秋冬紅深色美亦在春時分種喜肥則茂又一種色金黃美甚名金剪羅

含笑花

產廣東其花如蘭形色俱肖花開不滿若含笑然隨卽凋落余初得自廣中僅髙二尺許今作拱把之樹矣且不懼冬

紫薇花五種

紫色之外有大紅色有白色有粉紅色有茄色

橊花八種

燕中有千瓣白千瓣粉紅千瓣黃大紅者比他處不同中心花瓣如起樓臺謂之重臺石橊花頭頗大而色更紅深余曾四種俱帶回杭至今芳郁有四色單瓣

蓮花六種

紅白之外有四面蓮千瓣四花兩花者名並蒂總在一蕋發出有臺蓮開花謝後蓮房中復吐花英亦奇種也有黃蓮又云以蓮子磨去頂上些少浸靛缸中明年淸明取起種之花開靑色有此法而未試

佛桑花四種

有大紅有粉紅有黃有白四色自四月開至十月方止花之可愛妙莫與比但無法可令過冬是大恨也

罌粟花三種

罌粟千瓣五色虞美人瓣短而嬌滿園春夾瓣飛動俱以子種在八月中秋日下土宜大肥則明年夏月花茂否不及矣亦宜蓋以毛灰免令虫食其子

夾竹桃花

花如桃葉如竹故名然惡濕而畏寒十月初宜置向陽處放之喜肥不可缺壅

玉簮花二種

春初移種肥土中則茂其花瓣拖面入少糖霜煎食香淸味淡可入淸供紫者花小葉上黃緑間道喜水分種盆石栽之可玩

種盆荷花

老蓮子裝入雞卵殻內將紙糊好開孔與母雞混眾子中同伏候雛出取開收起蓮子先以天門冬爲末和羊毛角屑拌泥安盆底種蓮子在內勿令水亁則生葉開花如錢大可愛

指甲花

生杭之諸山中花小如蜜色而香甚用山土移上盆中亦可供玩

梔子花三種

有三種有大花者結山梔甚賤有千葉者有福建矮樹梔子可愛髙不盈尺梅時隨手剪扡肥土俱活

火石橊花三種

上盆小株花多色紅有粉紅白色三種甚可人目然無他法以其嫩頭長出卽摘去烈日當午以水澆之則花茂肯發是卽大株分本【外有細葉一種亦佳】

慈菇花

水中種之每窠花挺一枝上開數十朶色香俱無惟根至秋冬取食甚佳

鼓子花

花開如拳不放頂幔如釭鼔式色微藍可觀又可入藥

孩兒菊花

花小而紫不甚美觀但其嫰頭揉軟置之髮中衣帶香可辟汗作气夏月一種佳艸有二種梗紫者香甚

紫花兒

徧地叢生花紫可愛柔枝嫩葉摘可作蔬春時子種

夜合花二種

紅紋香淡者名百合蜜色而香濃日開夜合者名夜合分二種根可食一年一起去其最大者供食小者用肥土排之則春發如故

番山丹花

有二種一名畨山丹花大如碗瓣俱捲轉髙可四五尺一種花如硃砂本止盈尺茂者一干兩三花朶更可觀也亦須每年八九月分種方盛

石竹花二種

石竹二種單瓣者名石竹千瓣者名洛陽花二種俱有雅趣亦須每年起根分種則茂

紅豆花

花開一穗十蕋虆虆下垂色妍桃杏其葉瘦如蘆亦可觀也

戎葵【卽蜀葵】

出自西蜀其種類似不可曉地肥善灌花有五六十種奇態而色有紅紫白墨紫深淺桃紅茄紫雜色相間花形有千瓣有五心有重臺有剪絨有細瓣有鋸口有圓瓣有五瓣有重瓣種種莫可名狀但收子以多爲貴八九月間鋤地下之至春初刪其細小茸雜者另種余畱本地不可缺肥五月繁華莫過於此

紅麥

麥種花妙如剪子大於麥數倍色紅可愛

錢葵【卽錦茄花】

花葉如葵稍矮而叢生花大如錢止有粉間深紅一色開亦耐久

萱花三種【俗名鵞腳花】

有三種單瓣者可食千瓣者食之殺人惟色如蜜者香淸葉嫩可充髙齋淸供又可作蔬食之不可不多種也且春可食苗夏可食花比他花更多二事

山丹花三種

花如朱紅外有黃色有白色花者二種稱奇亦在春分種

雙鸞菊

艸本挺生花開多甚每朶頭若尼姑防然折去此防內露雙鸞並首形似無二外分二翼一尾天巧之妙何肖生物至此根可入藥名曰烏頭春分根種

芙蓉花四種

有數種惟大紅千瓣白千瓣半白半桃千瓣醉芙蓉朝白午桃紅晚攺大紅者佳甚不必分根記在十一月中將嫩條剪下斫作一尺一條向陽地上掘坑埋之仍以土掩至正月後起條徧挿水邊林下無不活者當年卽花

蓼花

花開蓓虆而細長二寸枝枝下垂色粉紅可觀惟水邊更多故俗名水紅花也花葉用以煎汁洗腳瘋癢良

金鳳花六種

金鳳花有重瓣單瓣紅白粉紅紫色淺紫如藍有白瓣上生紅防凝血俗名灑金六色花開一落卽去其蒂則花茂與月季同法其子可收入藥作種

十樣錦四種

十樣錦枝頭亂葉有紅紫黃緑四色故名其鴈來紅以鴈來而色嬌紅老少年至秋深腳葉深紫而頂紅少年老頂黃而葉緑收子撒於耨熟肥土中加毛灰蓋之恐防蟻食二月中卽生

雞冠花四種

雞冠有掃箒雞冠有扇面雞冠有紫白同蒂名二色雞冠扇面者以矮爲佳箒樣者以髙爲趣然下子時撒髙則髙撒低則低也若三色雞冠一朶同蒂色分紫白粉紅亦奇種也俱收子種

金銀蓮花二種

湖中甚多園林盆泥蓄水種之但取二色重臺者可愛

纒枝牡丹花

柔枝倚附而生花有牡丹態度甚小纒防小屏花開爛然亦有雅趣

木樨花四種

有四種金黃花白花黃花結子四季花惟金桂爲最葉邊如鋸齒而紋麄者其花香甚灌以豬糞則花茂蠶沙壅之亦可

槿花二種

籬槿花之最惡者也其種外有千瓣白槿大如勸杯有大紅粉紅千瓣逺望可觀卽南海朱槿那提槿也且挿種甚易

水木樨花

花色如蜜香與木樨同味但艸本耳亦在二月分種【一名指田用葉搗加礬泥染指紅於鳳仙葉】

秋葵花

色蜜心紫秋花朝暮傾陽此葵是也秋盡收子移種

白菱花

木本花如千瓣菱花葉同梔子一枝一花葉托花朶七八月開色白如玉可愛亦接種也

茗花

卽食茶之花色月白而黃心淸香隱然瓶之髙齋可爲淸供佳品且蕋在枝條無不開徧

茶梅花

開十一月中正諸花凋謝之花如鵝眼錢而色粉紅心黃開且耐久望之雅素無此則子月虛度矣

梅花七種

尋常紅白之外有五種如緑蕚蒂純緑而花香亦不多得有炤水梅花開朶朶向下有千瓣白梅名玉蝶梅有單瓣紅梅有練樹接成墨梅皆奇品也種種可觀

臘梅花三種

今之狗英臘梅亦香但臘梅惟圓瓣如白梅者佳若瓶一枝香可盈室余見洪忠宣公山庭有之後竟滅歿今之圓瓣臘梅皆如荷花瓣者瓣有微尖僅免狗英則可客云楚中荊襄產者最佳想忠宣宅中亦得自彼處故今不復見也

山茶花六種【別名甚多以可觀玩世所廣者錄之】

如磬口外有粉紅者十月開二月方已有鶴頂茶如碗大紅如羊血中心塞滿如鶴頂來自雲南名曰滇茶有黃紅白粉四色爲心而大紅爲盤名曰瑪瑙山茶花極可愛產自浙之溫郡有曰寶珠九月發花其香淸可嗅

畨椒

叢生白花子儼禿筆頭味辣色紅甚可觀子種

水僊花二種

有二種單瓣者名水僊千瓣者名玉玲瓏又以單瓣者名金盞銀臺因花性好水故名水仙單者葉短而香可愛用以盆種上幾其法云五月不在土六月不在房栽向東籬下花開朶朶香五月取起以人溺浸一月六月近竈處置之七月種則有花甚不然也余曾爲之無驗且杭之近江水處菜戶成林種者無枝不花未嘗用此法也惟土近鹵咸則花茂

瑞香花四種

有紫花名紫丁香有粉紅者名瑞香有白瑞香有緑葉黃邊者名金邊瑞香惟紫花葉厚者香甚他如桂林有象蹄花【似巵葉小】枸那花【夏開淡紅】白鶴花【花如鶴立】上元花【上元時開】似茶花【淸香素色】俱名花惜不可得

百花之外更有結子花艸靑紅蓓虆可移盆中蟠簇𨿽嚴冬不凋者有二十二種俱堪齋頭淸玩幷錄附之外此他省所產更多未見者不錄

虎茨

產杭之蕭山白花紅子而子性甚堅𨿽嚴冬厚雪不能敗也畏日色百年者止髙二三尺不甚易活

枸杞子

諸山中有之老本虯曲可愛結子紅甚防防若綴雪中可觀

地瑚

產鳳陽諸郡中藤本其子紅亮克肖瑚狀若筆尖下懸不畏霜雪初靑後紅收子可種又名海瘋藤子未詳

茅藤菓

藤本亦可移植盆中結防成蓋其子紅甚柔掛虆虆甚可人目

雪下紅

一種藤本生子類珠大若芡實色紅如日粲粲下垂積雪盈顆似更有致故名

野葡萄

生諸山中子細如小豆色紫蓓虆而生狀若葡萄蟠之髙樹懸掛可觀

山梔子

大葉梔子花至秋結子儼狀薔薇花蕋經霜由黃而紅盆種挿瓶可助十一月中無花之趣

金燈

艸本結子儼若燈籠薄衣爲罩內包紅子大若龍眼去衣看子俱可

無花菓

木本不花生菓狀若林檎色靑可久收菓陰亁燒灰治痢甚良

羊婆奶

木本細葉其子狀乳頭虆虆而生入口酸甜可食色帶靑紫

闌天竹

生諸山中葉儼似竹生子枝頭成穗紅如丹砂經久不脫且耐霜雪植之庭中可避火災

金豆橘

橘種生子狀蠶豆秋深顆顆若金樹小子多淸玩妙品可入糖蜜供食

牛奶橘

生子儼同牛奶秋時結實看至明年三月子尙垂金不落收入蜜食生可食皮

金彈橘

橘種子生若彈丸而色紅冬殘收以充供

天茄兒

艸本狀若茄子差小色靑長寸許熟時采以鹽湯焯過可供茶品甚佳

平地木

髙不盈尺葉色深緑子紅甚若棠梨下綴且托根多在甌蘭之傍巖幽處似更可佳

霸王樹

產廣中本肥狀生如掌色翠緑上多米色防子葉生頂上稱爲奇樹可也

錦荔枝

艸本藤蔓種盆結縛成蓋生菓若荔枝少大色金紅肉甜可食子入藥用

盆種小葫蘆

以葫蘆秧種小盆得土甚淺至秋結子形僅寸許擇其周正者止畱一枚垂掛可觀霜後收亁佩帶用爲披風鈕子有物外風致但難於成功亦難美好爲可恨也

靑瑚

產廣中結實如瑚鉤色靑翠可玩

鐵樹

產廣中色儼類鐵其枝了穿結甚有畵意又聞有鐵樹花葉宻而花紅想又一種也未見

種大葫蘆

先春以肥糞壤土堆疊尺厚將大葫蘆子種入土內相去三四寸埋一二粒待苗長三五尺時內選本粗一株作主次將傍株去皮一片兩株結縛若就花法以泥塗封稍長去其一苗畱本又將傍株再就以三根株幷作一株延蔓則三本之力歸一苗矣其結實成形又悉刪去眾多止畱壯者一枚至秋成實大比尋常數倍用作酒尊防帶山遊誠物外淸品宜多種之擇其形似完整可用

花竹五譜

髙子曰花品若牡丹芍藥蘭竹菊類俱有全譜卽余所編菊譜名曰三徑怡閒錄是也不能全舉以煩卷帙聊述諸譜切要並種花雜說錄爲山人園圃日考不敢云備要亦不外是也藝花者當自取栽

牡丹花譜

種牡丹子法

六月時候看花上結子微黑將開口者取置向風處晾一日以瓦盆拌濕土盛起至八月取出以水浸試沈者開畦種之約三寸一子待來春當自得花

牡丹所宜

牡丹宜寒惡熱宜燥惡濕根窠喜得新土則旺懼烈風炎日栽宜寛廠向陽之地爲牡丹所宜

種植法

栽宜八月社前或秋分後三兩日若天气尙熱遲遲亦可將根下宿土緩緩掘開勿傷細根以漸至近每本用白蘝細末一觔一云硫黃腳末二兩豬脂六七兩拌土壅入根窠塡平不可太髙亦不可築實腳踏塡土完以水或河水澆之滿臺方止次日土低凹又澆一次塡補細泥一層若初種不可太宻恐花時風鼓互相抵觸損花之榮此爲種花之法也其種子落地直至春芽發葉長是子活矣六月須備箔遮夜則受露二年八月移栽別地則茂此防子法也

分花法

揀大墩茂盛花本八九月時全墩掘起視可分處剖開兩邊俱要有根易活用小麥一握拌土栽之花茂此分花法也

接花法

芍藥肥大根如蘿葡者擇好牡丹枝芽取三四寸長削尖匾如鑿子形將芍藥根上開口挿下以肥泥築培過一二寸卽活又以單瓣牡丹種活根上去土二寸許用礪刀斜去一半擇千葉好花嫩枝頭有三五眼者一枝亦削去一半兩合如一用麻縛定以泥水調塗麻外仍以瓦二塊合圍壅泥待來春花發去瓦以艸蓆防之茂卽有花此接花法也

灌花法

灌花須早地涼不損根枝八九月五日一澆積久水爲妙立冬後三四日一澆糞水十一月後爬松根土以宿糞濃澆一次二次余澆河水春分後不可澆水待谷前又澆肥水一次且澆不宜驟六月暑中不可澆水旱則以河水黒旱澆之不可濕了枝葉北方土厚不宜糞澆亦不宜井水此澆花法也

培養法

八九月時用好土根上如前法培壅一次比根髙二寸須隔二年一培谷雨時設簿遮蓋日色雨水勿令傷花則花久花落卽前花枝嫩處一二寸六月時亦須設簿勿令曬損花芽冬以艸薦遮雪此培養法也

治療法

冬至前後以鐘乳粉和硫黃一二錢掘開泥培之則花至來春大盛種時以白斂拌土欲絕蠐螬土蠶食根有蛀眼處以硫黃末入孔杉木削鍼鍼之虫斃若有空眼處折斷捉虫亦一法耳此爲治療法也

牡丹花忌

北方地厚忌澆肥糞油籸肥壅忌觸麝香桐油漆气忌用熱手搓摩揺動忌艸長藤纒以奪土气傷花四傍忌踏實便地气不升忌初開時卽便采拆令花不茂忌人以烏賊魚骨鍼刺花根則花獘凋落此牡丹之所忌也古亳牡丹花品目

黃類

禦衣黃【千葉色似黃葵】

淡鵝黃【初開微黃色如新鵞黃後漸白平頭聞有太眞黃未見】

大紅類

大紅舞靑【千葉樓子胎短花小中出五靑瓣宜向陽】

石橊紅【千葉樓子胎類王家紅】曹縣狀元紅【千葉樓子宜成樹背陰】金花狀元紅【大瓣平頭微紫每瓣上有黃須故名宜陽】

王家大紅【千葉樓子胎紅而頭尖微曲宜陽】

大紅剪絨【千葉平頭花瓣如剪】大紅繡毬【花類王家紅葉微小】

大紅西穰【千葉樓子宜陰】小葉大紅【千葉頭小難開】

金絲大紅【千頭不甚大每瓣上有白絲毫謂之金綫紅】

硃砂紅【千葉樓子宜陽】

暎日紅【千葉樓子細瓣宜陽】

錦袍紅【千葉平頭】

羊血紅【千葉平頭易開】

九蕋珍珠紅【千葉花中有九蕋】

石家紅【千葉平頭不甚】七寶冠【千葉樓子難開又名七寶旋心】

醉胭脂【千葉樓子莖長每開頭垂下宜陽】

桃紅類

魏紅【千葉】

大葉桃紅【千葉樓子宜陰】

桃紅舞靑猊【千葉樓子中出五靑瓣河南名睡緑蟬宜陽】

壽安紅【平頭黃心有粗細葉二種粗者香】

壽春紅【千葉平頭胎瘦小宜陽】殿春芳【千葉樓子開遲】

醉桃仙【千葉花外白內紅難開宜陰】

美人紅【千葉樓子】

皺葉桃紅【千葉樓子葉圓而皺難開宜陰】梅紅平頭【千葉深桃紅】蓮蕋紅【千葉樓瓣似蓮】

海天霞【千葉平頭開大如盤宜陽】桃紅西穰【千葉樓子胎紅而長宜陽】翠紅妝【千葉樓子難開宜陰】陳州紅【千葉樓子】

桃紅西畨頭【難開宜陰】桃紅綫【千葉】

四面鏡【有旋瓣】

桃紅鳳頭【千葉花髙大】

嬌紅樓臺【千葉淺紅桃紅宜陰】輕羅紅【千葉】

淺嬌紅【千葉樓子】

花紅綉毬【千葉細瓣開圓如毬】

嬌紅【色如魏紅不甚千葉】

醉嬌紅【千葉微紅】

出莖紅桃【千葉大尺餘其莖長二尺許】

西子紅【千葉開圓如毬宜陰】紫玉【千葉白瓣中有紅絲紋大尺許】

海云紅【千葉色紅如朝霞】

粉紅類

玉芙蓉【千葉樓子成樹則開宜陰】素鸞嬌【千葉樓子宜陰】

水紅毬【千葉叢生宜陰】

玉兔天香【二種一早開頭微小一晚開頭極大中出

二瓣如兔耳】

醉楊妃【二種一千葉種子宜陽一平頭極大不耐日色】

赤玉盤【千葉平頭外白內紅宜陰】回回粉西施【細瓣樓子外紅內粉紅】粉西施【千葉甚大宜陰】

醉西施【千葉開久露頂】

觀音面【千葉開不甚大叢生宜陽】

粉嬌娥【千葉白色帶淺紅卽粉妝】

西天香【開早初甚嬌三四日則白矣】

彩霞紅【千葉平頭】

玉樓春【千葉多盛開】

鶴翎紅【千葉】

醉春容【色似玉芙蓉開頭差小】

醉玉樓【千葉色白起樓】

一百五【千葉過淸明卽開又名滿園春】

合歡花【千葉一莖兩朶未見】倒暈檀心【千葉外深紅近蕚反淺白】

肉西施【千葉樓子】

三學士【千葉三色】

紫類

紫舞靑霓【千葉中出玉靑瓣】腰金紫【千葉有黃須一圍】

葉底紫【千葉莖短葉覆其花】卽黑紫【千葉樓子色類黑葵】

丁香紫【千葉樓子】

瑞香紫【千葉大瓣】

平頭紫【千葉大徑尺】

徐家紫【千葉花大】

茄花紫【千葉樓子又名藕絲合】紫姑仙【千葉樓子大瓣】

紫綉毬【千葉花圓】

紫羅袍【千葉又名茄色樓】

紫重樓【千葉難開】

紫雲芳【千葉又名多叢樓】

駝褐裘【千葉】

淡藕絲【千葉樓子淡紫色宜陰】

煙籠紫【千葉淺淡交映】

白類

白舞靑猊【千葉樓子中出五靑瓣】

萬卷書【千葉花瓣皆卷筒又名波斯頭又名玉玲瓏一種千葉桃紅亦同名】

玉重樓【千葉樓子宜陰】

無瑕玉【千葉】

水晶毬【千葉粉白】

白剪絨【千葉平頭瓣上如鋸齒入名白纓絡難開】緑邊白【千葉瓣有緑色】

羊脂玉【千葉樓子大瓣】

慶天香【千葉粉白】

玉天仙【千葉粉白】

玊綉毬【千葉】

玉盤盂【千葉平頭大瓣】

蓮香白【千葉平頭瓣如蓮花香亦如之】

靑心白【千葉心靑】

伏家白【千葉】

鳳尾白【千葉】

遲來白【千葉】

平頭白【千葉花者大尺許難開宜陰】

金絲白【千葉白色】

佛頭靑【千葉樓子大瓣羣花謝後始開瓣有緑色汴名緑蝴蝶四名鴨蛋靑】

芍藥譜

本艸一名黑牽夷韓詩曰芍藥離艸也詩曰伊其相謔贈之以芍藥牛亨問曰將離相贈以芍藥者何也董子答曰芍藥一名可離將別故贈之亦猶相招贈之以文無故文無一名當歸芍藥榮於仲春華於孟夏傳曰驚蟄之節後二十有五日芍藥榮是也素問王冰注雷乃發聲之下有芍藥榮芍藥香艸制食之毒者莫良於芍藥故獨得藥之名所謂芍藥之和具而食之【岑樓愼氏曰句出於虛賦】艸謂之榮與此不同況今芍藥四月始榮故知其僞也其華有至千葉者俗呼小牡丹今羣芳中牡丹品第一芍藥品第二故世謂牡丹爲花王芍藥爲花相又或以爲花之副也

崔豹古今注云芍藥有二種有艸芍藥有木芍藥木者花大而色深俗呼爲牡非也安期生服鏈法云芍藥有二種有金芍藥有木芍藥金者色白多脂木者色紫多脈此則驗其根也【卽赤芍白芍之分云】

種法

種法以八月起根去土以竹刀剖開勿傷細根先壤豬糞和礱糠黒泥入盆分根栽種勿蜜馬以人糞灌之來春花發極盛然須三年一分俱以八月爲候所爲芍藥洗腳是也

培法

種後以十一二月用雞糞和土培之仍渥以黃酒一度則花能攺色開時須以竹篠扶之不令傾側有則以簿遮蔽免速零落勿犯鐵器

修法

每至花謝後用剪剪去殘枝敗葉勿令討力使元气歸根十月九月時出根洗時去老梗腐黒之根易以新壤肥土栽之三二年一分不分則病分頻花小而不舒花之繁盛色之淺深皆出培壅剖根之力

芍藥名考

孔常父云唐詩人如盧仝杜牧張祐之徒皆居廣陵日久未有一語及芍藥者是花品未有若今日之盛也芍藥花譜總別四十二種其色則世傳以黃者爲貴餘皆下品也君子謂此花獨產於廣陵者爲得風土之正亦猶牡丹之品洛陽外無傳焉宋劉攽揚州芍藥譜凡三十一種

冠羣芳賽羣芳寶妝成盡天工

曉妝新防妝紅疊香英積嬌紅

已上皆上品也

醉西施道妝成菊香瓊素妝殘

試梅妝淺妝勻醉嬌紅凝香英

石嬌紅縷金囊怨春紅妬鵞黃

蘸金香試濃妝

已上皆中品也

宿妝殷取次妝聚香絲簇紅絲

效殷妝防三英合歡芳擬繡韉

銀含稜

已上皆下品也

孔武仲揚州芍藥譜凡三十五種

禦衣黃靑苗黃樓子尹黃二色黃

樓子綘州子苗峽石黃樓子圓黃

鮑家黃石壕黃楊家花袁黃冠子

地紅湖纈

黃樓子壽州靑苗

黃絲頭道士黃白纈子金綫樓子

金系腰沔池紅紅纈子靑苗旋心

玉逍遙紅樓子緋子紅楊花冠子

胡家纈二色紅髻子紅茅山紫樓子茅山冠子栁浦冠子軟條冠子當州冠子

蓬頭緋多葉鞍子髻子紅多葉紹熈

廣陵志芍藥譜凡三十二種

禦愛黃禦衣黃玊盤盂玉逍遙

紅都勝紫都勝觀音紅色金紫

黃樓子尹家黃黃壽春出羣芳

蓮花紅瑞連紅霓裳紅栁浦紅

芳山紅延州紅綴珠紅玉板纈

玉冠子紅冠子紫鱠盤小紫毬

鎭淮南倚欄嬌單緋

胡纈玊樓子粉緣子紅旋心【見維楊志】

芍藥譜完

菊花譜

髙子曰菊譜海內傳有數種其種植相去不過一二訣法不同其名花何彼此之不侔也在杭之種菊者有以花之舊名好奇更易惟紫白牡丹金銀芍藥四名不變耳若蜜芍藥又云蜜鶴翎若寶相褒姒西施互相指是似可笑耳今以古本舊譜摘其要略以備采擇名則不能隨人鼓舌爭執是否姑存其舊以俟賞識若余所著三徑怡閒錄中其說似無遺漏惜乎刻者所傳不廣亦無繕本爲可惜耳

分苗法

凡菊開後宜置向陽遮防冰雪以養其元至谷時將根掘起剖碎揀壯嫩有根者單種有禿白者亦可種活但要去其根上浮起白翳一層以亁潤土種築實不可雨中分種令濕泥著根則花不茂分早不宜一云正月後卽可分矣

和土法

土宜畦髙以遠水患寛溝以便水流取黒泥去瓦礫用雞鵞糞和土在地鋪五七寸厚挿苗上盆則去舊土易以新土每年須換一番則根株長大花朶丰厚否則必痩削矣

澆灌法

種後早晚用河水天落水澆活苗頭起暫止待長五七寸長用糞汁澆一次再用燖雞鵞毛湯帶毛用矼收貯待其作穢不臭後取澆灌則花盛而上下葉俱不脫夏月日未出時每早宜澆根灑葉每後三二日卽以濃糞澆一次花至豆大聯澆糞水二次花放時一次則花大而丰厚耐久

摘苗法

四五月間每後菊長亂苗每株卽摘去正頭使分枝而上若枝本痩者止摘一次七八月茂者再摘一次每枝下小枝俱用摘去

刪蕋法

八月初時菊蕋以生如小豆大每頭必有四五須耐心用指甲剔去旁生畱中一蕋更看枝下傍出蕋枝悉令刪去則花大如剔傷中蕋則不長矣

捕虫法

初種活時有細虫穿葉微見白路縈回可用指甲刺死又有黒小地蠶齧根早晚宜看四月麻雀作窠啄枝啣葉宜防又防節眼內生蛀虫用細鐵綫透眼殺虫五月間有虫名菊牛有鉗狀若螢火過後菊頭忽折可於三四寸上尋看去其折枝不然和根斃矣又於六七月後生靑虫難見須在葉下見有虫糞如蠶沙卽當去之又有鑽節蟊虫去之泥塗其節

扶植法

諺云未種菊先扡竹菊苗長至三四寸長卽立小細竹一枝於傍以棕綫寛縛令直否則風欹斜花長屈曲

雨暘法

黃梅溽其根易爛過卽用預蓄細泥封培更生新根其本益固夏日最惡若能覆蔽秋後葉終靑翠過此二時方可言花矣

接菊法

接菊以庵防根或小花菊本接著如接樹法恐亦不佳

菊之名品

禦袍黃太師紅緑芙蓉赤金盤

瓊芍藥金芍藥蜜芍藥紫牡丹

白牡丹黃牡丹紅牡丹病西施

黃西施賽西施醉西施白西施

醉楊妃剪霞綃合蟬菊賽楊妃

太眞紅太眞黃狀元紅狀元黃

玉寶相金寶相鶴頂紅紫玉蓮

佛座蓮勝金蓮金佛蓮西畨蓮

太液蓮錦芙蓉玉芙蓉金芙蓉

粉雀舌宻雀舌紫蘇桃黃疊羅

白疊羅一�雪靑心白鶯羽黃

金絡索玉玲瓏紫霞觴瑞香紫

蘸金盤相袍紅僧衣褐火煉金

黃茉莉白茉莉黃薔薇荔枝紅

勝緋桃勝瓊花琥珀盤黃鶴翎

紫鶴翎白鶴翎瑪瑙盤一撚紅

金鳳仙玉蝴蝶錦云紅白粉團

紫粉團粉鶴翎金鎖口銀鎖口

綿絲桃粉絲桃紫絨毬檀香毬

白絨毬蜜絨毬殿秋香黃綉毬

剪金毬象牙毬本紅毬錦綉毬

水晶毬晚黃毬十采毬粉綉毬

大金毬小金毬銀紐絲二色楊妃

紅萬卷黃萬卷粉萬卷二色西施

錦牡丹粉褒姒紫褒姒出鑪金銀【二名】

錦褒姒白褒姒紅牡丹蠟瓣西施

縷金妝蘸金白灑金紅劈破玉

海云紅錦雀舌金孔雀紅剪絨

紫剪絨黃剪絨白剪絨無心對有心

鄧州白鄧州黃福州紫錦心繡口

賓州紅黃都勝順勝紫大小金鈐

錦丁香金紐絲呂公袍黃白木香菊

麝香黃波斯菊試梅妝紫袍金帶

粉防瓣白防瓣黃羅繖金盞銀臺

紫羅繖紅羅繖玉盤盂垂絲粉紅

桃花菊芙蓉菊石橊紅金章紫綬

玉樓春海棠春紫羅袍鳳友鸞交

觀音面玉堂仙頭陀白黃五九菊

玉連環倚闌嬌金帶圍四面鏡白菊

玉帶圍五月白纒枝菊五月翠菊

白佛頂黃佛頂九煉金六月菊【名滴露】

玉指甲紅荔枝紫荔枝七月菊【名鉄錢】

金荔枝銀荔枝錦荔枝白五九菊

紫金鈴紅粉團黃粉團樓子佛頂

紫粉團紅傳粉雙飛燕墨菊

勝緋桃荷花毬紫萬卷甘菊

藍菊

蘭譜

敍蘭容質第一

陳夢良

色紫每榦十二萼花頭極大爲眾花之冠至若朝暉微炤曉露暗濕則灼然騰秀亭然露奇斂膚傍幹團圓四向婉媚嬌綽竚立凝思如不勝情花三片尾如帶徹靑葉三尺頗覺弱黯然而緑背𨿽似劍脊至尾稜則軟薄斜撒粒許帶緇最爲難種故人希得其眞吳蘭

色深紫有十五蕚榦紫莢紅得所養則岐而生至有二十萼花頭差大色映人目如翔鸞翥鳳千態萬狀葉則髙大剛毅勁節蒼然可愛

潘花

色深紫有十五萼榦紫圓匝齊整防宻得宜防不露榦宻不簇枝綽約作態窕逞姿眞所謂艷中之艷花中之花也視之愈久愈見精神使人不能捨去花中近心所色如吳紫艷麗過於眾花葉則差小於吳峭直雄健眾莫能及其色特深

仙霞

乃潘氏西山於仙霞嶺得之故更以爲名趙十四

色紫有十五萼初萌甚紅開時若晚霞燦日色更晶明葉深紅者合於沙上則勁直肥聳超出羣品亦云趙師博蓋其名也

何蘭

紫色中紅有十四蕚花頭倒壓亦不甚緑

品外之奇

金稜邊

色深紫有十二蕚出於長泰陳家色如吳花片則差小榦亦如之葉亦勁健所可貴者葉自尖處分三邊各一綫許直下至葉中處色映日如金綫其家寶之猶未廣也

白蘭甲

濟老

色白有十二萼標致不凡如淡妝西子素裳縞衣不染一塵葉似施花更能髙一二寸得所養則岐而生亦號一終紅

竈山

有十五蕚色碧玊花枝開體膚松美顒顒昻昻雅特閉麗眞蘭中之魁品也每生並蒂花榦最碧葉緑而痩薄開生子蔕如苦蕒菜葉相似俗呼爲緑衣郎黃殿講

號爲碧玉榦西施花色微黃有十五萼合幷幹而生計二十五萼或迸於根美則美矣每根有萎葉朶柔不起細葉最緑肥厚花頭似開不開榦𨿽髙而實痩葉𨿽勁而實柔亦花中之上品也

李通判

色白十五萼峭特雅淡追風浥露如泣如訴人愛之或類鄭花則減一頭地位

葉大施

花劍脊最長眞花中之上品惜乎不甚勁直

惠知客

色白有十五萼賦質淸臒團簇齊整或向背嬌柔痩潤花英淡紫片尾凝黃葉𨿽緑茂細而觀之但亦柔弱

馬大同

色碧而緑有十二萼花頭微大間有向上者中多紅葉葉則髙聳蒼然肥厚花榦勁直及其葉之半亦名五暈絲上品之下

鄭少舉

色白有十四萼瑩然孤潔極爲可愛葉則修長而瘦散亂所謂蓬頭少舉也亦有數種只是花有多少葉有軟硬之別白花中能生者無出於此其花之資質可愛爲百花之翹楚者

黃八兄

【闕】有十二萼善於抽漧頗似鄭花惜乎幹【闕】

文持葉緑而直

周染花

【闕】二萼與鄭花無異但干短弱耳夕陽紅

花八萼花片凝尖色則凝紅如夕陽返炤觀堂主

花白有七萼花聚如簇葉不甚髙可供婦女時妝

名弟

色白有五六萼花似鄭葉最柔軟如新長葉則舊葉換人多不種

弱腳

只是獨頭蘭色緑花大如鷹爪一干一花髙二三寸葉痩長二三尺入臘方花薰馥可愛而色有餘魚魫蘭

十二萼花亦澄澈宛如魚魫采而沈之水中無影可指葉頗勁緑此白蘭之奇品也

品蘭髙下第三

余嘗謂天下凡幾山川而支派源委於人迹所不至之地其間山防石潭斜谷幽竇又不知其幾何多邁古之修竹矗之危木雲煙覆防溪澗盤施萬蘿蔽道陽暉不燭冷然泉聲磊乎萬狀隄圯之異則所產之多人賤之篾如也倐然輕采於樵牧之手而見駭然識者從而得之則必防持登髙岡涉長途欣然不憚其勞中心之所好者不能以集凝而置之也其地近城百里淺小去處亦有數品可取何必求諸深山窮谷每論及此往往啟識者𨿽有不韙之誚毋乃地邇而气殊葉萎而花蠧或不能得培植之三昧者耶是故花有深紫有淺紫有深紅有淺紅與夫黃白緑碧魚魫金稜邊等品是必各因其地气之所種而然意亦隨其本質而產之耶抑品皇穹儲精景星慶雲隨光遇物而流形者也噫萬物之殊亦天地造化施生之功豈予可得而輕議哉切嘗私合品第而數之以謂花有多寡葉有彊弱此固其因所賦而然也茍惟人力不到則多者從而寡之弱者又從而弱之使夫人何以知蘭之髙下其不誤人者幾希嗚呼蘭不能自異而人異之耳故必執一定之見物品藻之則有淡然之性在況人均一心心均一見眼力所至非可誣也故紫花以陳夢良爲甲吳潘爲上品中品則趙十使何蘭大張靑蒲統領陳八斜淳監糧下品則許景初石門紅小張靑蕭仲和何首座林仲孔莊觀成外則金稜邊爲紫花奇品之冠也白花則濟老竈山施花李通判惠知客馬大同爲上品所謂鄭少舉黃八兄周染爲防下品夕陽紅雲嶠朱花觀堂主靑蒲名弟弱腳玉小娘者也趙花乂爲品外之奇

天下養愛第三

天不言而四時行百物生者何蓋嵗分四時生六气合四時而言之則二十四气以成其嵗功故凡穹壤者皆物也不以艸木之微昆虫之細而必欲各遂其性者則在乎人因以气候而生全之者也彼動植者非其恩乎及艸木者非其人乎斧斤以時入山林數罟不入污池又非其能全之者乎入春爲靑帝回馭陽气風和日暖蟄雷一震而土脈融暢萬彚藂生其气則有不可得而揜者是以聖人之仁則順天地以養萬物必欲使萬物得遂其本性而後已故爲臺太髙則衝陽太低則隱風前宜面南後宜背北蓋欲通南薰而障北吹也地不必曠曠則有日亦不可狹狹則蔽气右宜近林左宜近野欲引東日而被西陽夏遇炎烈則防之冬逢沍寒則曝之下沙欲疏疏則連不能淫上沙欲濡濡則酷日不能燥至於挿引葉之架平護根之沙防蚯蚓之傷禁螻螘之冗去其莠艸除其絲网助其新箆剪其敗葉此則愛養之法也其餘一切窠虫族類皆能蠧害並可除之所以封植灌漑之法詳載於後

堅性封植第四

艸木之生長亦猶人焉何則人亦天地之物耳閒居暇日優遊逸豫飲膳得宜以蘭而言之且一盆盈滿自非六七載莫能至此皆由夫愛養之念不替灌漑之功愈久故根與壤合然後森郁雄健敷暢繁麗其葉蓋有得於自然而然者合焉欲分而拆之是裂其根荄易其沙土況或灌漑之失時愛養之乖宜又何異於人之饑飽則燥濕幹之邪气乘間入其榮衞則不免侵損所謂向之寒暑適宜肥痩得時者此豈一朝一夕之所能仍舊者也故必於寒露之後立冬以前而分之蓋取萬物得歸根之時而其葉則蒼根則老故也或者於此時分一盆吳蘭吝其盆之端正則不忍擊碎因剔出而根已傷曁三年培植尢至困培於今深以爲戒欲分其蘭而須用碎其盆務在輕手擊之亦須緩緩解拆其交互之根勿使有拔斷之失然後逐箆藂取出積年腐蘆頭只存三季者每三箆作一盆盆底先用沙塡之卽以三箆藂之互相枕籍使新箆在外作三方向卻隨其花之好肥痩沙土從而種之盆面則以少許痩沙覆之以新汲水一勺以定其根更有收沙曬之法此乃又分蘭之至要者尙預於未分前半月取土篩去瓦礫之類曝令漧燥或爲適肥則宜於淤泥沙可用使糞夾和曬之俟幹或復濕如此十度視其極燥更須篩過隨意用蓋沙乃久年流聚雜居陰濕之地而蘭之驟爾分折失性假以陽物助之則來年藂箆自長爾與舊葉比肩此其效也夫苟不知收曬之宜用彼積揜之沙或憚披曝必至羸弱而黃葉者有之箆之不發者有之積有日月不知體察其失愈甚其已覺方始滌根易沙加意調防冀其能復不亦後乎抑又知其果能復焉如其稍可全活有防何時後而獲遂本質邪故爲深嘆惜之因並爲之言曰與其於旣損之後而欲復全生意寧若於未分之前而必欲全其生意豈不省力今逐品所宜沙土開列於後陳夢良用黃淨無泥痩沙種而忌用肥恐有腐爛之失

吳蘭潘蘭用赤沙泥

何蘭蒲統領大張靑金稜邊各用黃色麄沙和泥更添些少赤沙泥種爲妙

陳八斜淳監糧蕭仲許景初何首座林仲孔莊觀成乃下品任意用沙濟老施花惠知客馬大同鄭少舉黃八兄周染宜溝壑中黑沙泥和糞壤種之

李通判竈山鄭伯善魚魫用山下流聚沙泥種之

夕陽紅以下諸品則任意栽種此封植之槪論也

灌漑得宜第五

夫蘭自沙土出者各有品類然亦因其土地之宜而生長之故地有肥痩或沙黃土赤而瘠有若山之巓山之岡或近水或附石各依而產之要在度其本性何如爾不可不謂其無肥瘦也苟性不能別曰何者當肥何者當痩彊出已見混而肥之則好膏腴者因得所養之法花則轉而繁葉則雄而健所謂好痩者不因肥而腐敗吾未之信也一陽生於子荄甲濳萌我則注而灌漑之使蘊諸中者稍獲彊壯迨夫萌英迸沙髙未及寸許從便灌之則戢然而卓簮曁南薫之時長養萬物又從而濆潤之則修然而髙郁然而蒼若者精於感遇者也秋八月之交驕陽方熾根葉失水欲老而黃此時當以濯魚肉水或穢腐水澆之過時之外合用之物隨宜澆注使之暢茂亦以防秋風肅殺之患故其葉弱拳拳然抽至出冬至而極夫人分蘭之次年不發花者蓋恐泄其气則葉不長爾凡善於養花切須愛其葉葉聳則不慮其花不發也

紫花

陳夢良極難愛養稍肥隨卽腐爛貴用淸水澆灌則佳也

潘蘭𨿽未能受肥須以茶淸沃之冀得其本生地土之性

吳花看來亦好肥種當灌漑以一月一度

趙花何蘭大張靑蒲統領金稜邊半月一用其肥則可淳監糧蕭仲和許景初何首座林仲孔莊觀成縱有太過不及之失亦無大害於用肥之時當時沙土漧燥遇晚方始灌漑候曉以淸水碗許澆之使肥膩之物得以下積其根廣新來未發發箆自無勾蔓逆上散亂盤盆之患更能預以甕罁之屬儲蓄水積久色緑者間或灌之而其葉則浡然挺秀濯然而爭茂盈臺簇檻列翠羅靑縱無花開亦見雅潔

白花

濟老施花惠知客馬大同鄭少舉黃八兄周染愛肥一任灌漑

李通判竈山鄭伯善肥在六之中四之下又朱蘭亦如之

魚魫蘭質不瑩潔不須以穢膩之物澆之

夕陽紅雲嶠靑蒲觀堂主名第弱腳肥痩任意亦當觀其沙土之燥晚則灌注曉則淸水澆之儲蓄水沃之令其色緑爲妙

惠知客等蘭用河沙嵌去泥塵夾糞蓋泥種底用麄沙和糞方妙

鄭少舉用糞蓋泥和便曬漧種之上面用紅泥覆之竈山用糞壤泥及河沙內用艸鞋屑鋪四圍種之累試甚佳大凡用輕松泥皆可

種蘭奧訣

分種法

分種蘭蕙須至九月節气方可分栽十月時候花已胎朶不可分種若見雪霜大寒猶不可分栽否必損花

栽花法

花盆先以麄碗或麄碟覆之於盆底次用桴炭鋪一層了然後卻用肥泥薄鋪炭上栽之糝泥擁根如法栽時不可以手實否則根不舒暢葉不長髮花亦不繁茂矣幹濕依時用水澆灌

安頓澆灌

春二三月無霜雪安放花盆在露天四面皆得澆水日曬不妨逢十分大恐墜其葉則以小繩束起如連三四日須移避暑通風處四月至八月須用疏密得所篾籃摭防容見日气最要通風

梅天忽逢大須移花盆向背日處若逢大過又逢日曬盆內熱水則蕩害葉亦損根花開時若枝上花蕋多候開次有未開一兩蕋頭便可剪去若畱開盡則奪了來年花

九月看花漧處用水澆灌則不可濕而又怕濕或用肥水培灌一兩畨不妨冬十月十一月十二月及正月不澆不妨最怕霜雪須用密籃摭防安頓朝陽有日炤處南窻檐下極美花盆畢竟兩三日一畨旋轉取其日曬均勻則開時四面皆有花若曬一面則一處有之

澆水法

用河水或池塘水或積畱水最佳其次用溪澗水切不可用井水大抵井水性陰恐致涷損澆時須於四畔勻灌不可從上澆下恐壞其葉也四月若有梅不必澆若無澆五月至須是早起五更日未出時澆一畨至晚黃昏澆一畨乂須看花幹濕則不必澆十分濕恐爛根

種花肥泥法

栽蘭用泥不管四時收蕨菜艸待枯於空地鋪放以山泥薄覆艸上復再鋪艸於泥上又將泥覆如此相間三四層則發火煨之卻用糞入前土稍幹又以糞澆入如此又數次安放閒處聽栽時用或用拾舊艸鞋積浸水糞中日久拌黃泥燒過又用大糞澆放空地盡令打日炤兩三月過收起聽栽亦佳

去除蟣虱法

以水澆花必有蟣虱在葉底恐壞葉則損花若生此虫卽研大蒜和水以白筆蘸拂洗葉上干淨其虫自無

雜法

盆下有竅不可著泥地安頓恐蚯蚓從孔中濳入損侵花根蟻穴亦忌猶須防之

盆須架起庶令風從底入以得透气爲佳又免蚯蚓蟻螻之患

蘭之壯者有二三十萼弱者只有五六萼或種時無肥泥故也必須及時換泥如法栽過以獲茂盛耳

欲分直須交過九月節气始可如遲至十月中又非其節也分時須度其根之易分不可不察其交互甚者渾擗折之非惟分種不盛抑亦斷送其天年也

尋常盆面並實則用竹片挑剔泥松又不可撥損了根葉紫紅恐因受霜打以致耳急須移向南檐背霜雪處安頓則仍復皆淸

葉黃惟用苦茶澆之最忌春雪一防著葉則一葉斃矣可將雞鵞燖毛用矼盛貯待其作臭去毛澆之或以皮屑浸水或以洗魚鮏水澆之絕妙

培蘭四戒

春不出【宜避春之風雪】夏不日【避炎日之銷爍】秋不幹【宜常澆也】冬不濕【宜藏之地中不當見水成冰】

雪居重訂逐月防蘭詩訣

正月相宜置坎方好將枝葉趂陽光更須避冷藏檐內勿使春風雪打傷

二月須令竹作闌風摧葉變鷓鴣班庭前移進還移出避雪迎陽防更難

三月新條出舊叢此時卻更怕西風隄防地濕多生虱根下休敎壅著濃

四月盆泥日曬焦微微著水灌根苗先須皮浸河池水煎過濃茶亦好澆

五月新抽葉更靑樹陰竹底架髙檠須防蟻穴根窠下老葉凋殘盡莫驚

六月驕陽暑正炎靑靑新葉怕煩煎卻宜樹底幷遮箔淸曉須敎水接連

七月𨿽然暑漸消更須三日一番澆卻防蚯蚓傷根本肥水還令和溺調

八月西風天气涼任他風又何妨便澆糞水能肥葉雞糞壅根花更香

九月將殘防早霜堦前南向好安藏若生白蟻兼黃螘葉灑雞油庶不傷

十月陽生暖气回明年花蕋已胚胎玉莖不露須培土盆滿秋深急換栽

子月庭中宜向陽更宜籠罩土埋矼若還在外根須濕幹髞須知葉要黃【髞音燥】

臘月風髙冰雪寒卻宜髙臥竹爲龕直敎二月陽和日夢醒敎君始出闗

竹譜

竹譜曰竹之品類六十有一述其常品記之志林云竹有雌雄雌者多筍故種竹半擇雌者物不逃於陰陽可不信歟凡欲識雌雄當自根上第一枝觀之雙枝是雌卽出筍若獨枝者是雄冬至前後各半月不可種植蓋天地閉塞而成冬種之必死若遇火日及西南風則不可花木亦然凡種竹處當積土令稍髙於傍地二三尺則潦不侵損錢塘人謂之竹腳竹有醉日卽五月十三日也齊民要術謂之竹醉日嶽州風土記謂之龍生日種竹以五月十三日爲上是日遇尢佳一云用辰日山谷所謂根須辰日斸筍看上番成又一云宜用臘日杜少陵詩東林竹影薄臘月更宜栽予觀諺云栽竹無時過便移多畱宿土須記南枝則三說皆拘也又法三兩竿作一本移種其根自相扶持尢易活也凡竹與菊根皆長向上添泥覆之爲佳竹畱三去四蓋三年畱四年者伐去竹以五月前血忌日三伏內及臘月斫者不蛀竹之滋澤春發於枝葉夏藏於榦冬歸於根如冬伐竹經日一裂自首至尾不得全完夏伐之最佳但鞭皆爛然要好竹非盛夏伐之不可七八月尙可自此滋澤歸根而不可用矣說文竹節曰約古云渭川千畆竹其人與千戶侯等史記竹得風其體夭屈謂之竹笑竹筍陸佃云字從旬從日包之日爲筍解之日爲竹又日字從竹從旬旬內爲筍旬外爲竹也其上畨下畨言竹有上畨下畨卽今言大畨小畨也畨去聲謂大年生筍多小年生筍少也杜詩會須上畨看成竹蔡夢弼注不知此義乃云上畨音上筤蜀名竹叢曰林筤誤之甚矣旣不識竹又不識詩眞瞎子也何以注爲非萬玉主人不知此妙

竹復死曰防觀山海經曰竹生花其年便枯竹六十年易根易根必花結實而枯死實落復生六年而成町子作蕙似小變其治法於初米時擇一竿稍大者截去近根三尺許通其節以糞實之則止乂一種法先將竹斫去本止畱二三寸塡土硫黃在管內覆轉根反居上用土覆之當年生筍又種竹訣曰深種淺種稀種宻種謂之四法深種者土要培厚淺者以墩置地上種之不必掘潭稀者每墩排開密者須擇竹叢三五枝一墩者移來此亦巧妙語乃善種法也

蘄竹

蘄竹黃州府蘄州出以色瑩者爲簟節疏者爲帶須者爲杖唐韓愈詩蘄州竹天下知鄭君所寶尢瓌奇防來當晝不得臥一府爭看黃琉璃

斑竹湘妃竹

斑竹甚佳卽吳地稱湘妃竹者其斑如淚防杭產者不如亦有二種出古辣者佳出陶虛山中者次之土人裁爲筯甚妙余防數竿回乃陶虛者故不甚佳

方竹

澄州產方竹杭州亦有之體如削成勁挺可堪爲杖亦不讓張騫笻竹杖也其隔州亦出大竹數丈

孝竹

杭產孝竹冬則筍生叢外以衞母寒夏則筍生叢內以涼母熱其竹榦可作釣竿叢生可愛

黃金間碧玉竹

杭產竹身金黃每節直嵌翠緑一條不假人爲出自天巧也

碧玉間黃金

杭產竹身全緑每節直嵌金黃一條亦天成也二竹絕妙

雪竹

廣西產者斑大而色紅如血有暈

鈸竹

西蜀所產下有尺許花文可愛卽卭竹也

防竹

廣之東西咸產之葉如棕櫚畏寒不宜於南

桃竹【俗名桃絲竹也】

古姚有之似棕竹而花紋粗質松色淡於防竹

紫竹

杭產色紫黑可作笙簫笛管諸用俱可故雅尙者多畜之

異竹一十一種

涕竹

南荒有涕竹長數百丈圍三丈六七尺厚八九寸可以爲船其筍甚美可療瘡癘

棘竹

一名笆竹節皆有棘數十種爲叢南夷種以爲城堅不可攻或自崩根出大如酒甕縱橫相承狀如繰車食之人髮盡落

簩竹

竹皮薄而空徑不餘二寸皮上有粗可爲銼子銼甲利勝於鐵若鈍以漿水澆之如舊快利

防竹

防大如腳指腹中白幕攔隔狀如濕麫將成而筒皮未落輒有細虫齧處成赤迹似繡畫可愛

慈竹

夏月經滴汁下地生蓐似鹿角色白食之止痢

筋竹

南方以爲茅刃筍未成竹堪爲弩

百葉竹

一枝百葉有毒

桃枝竹

東官有蕪地西接大海有長洲多桃枝竹緣岸而生

癭竹

東洛近溪忽有竹生癭大如李

羅浮竹

羅浮有巨竹萬千竿連至巖谷圍二丈有餘有三十九節節二丈許南方以竹爲甑類見之矣

童子寺竹

唐李衞公言北都童子寺有竹二窠才長數尺相傳其寺綱每日報竹平安

遵生八牋卷十六﹤子部﹐雜家類﹐雜品之屬﹐遵生八牋﹥

欽定四庫全書

遵生八牋卷十七

眀髙濓撰

靈祕丹藥牋上

髙子曰食藥者可以長年仙經論之矣故羲皇嚅藥制醫治人百疾自華扁諸家復遺方書以利天下後世好生之徳何無量哉今人天眞散失幻體空虛不思補髓塡精斡旋造化長年將無日矣悲歟余防病羸復苦瞶眼僻喜談醫自家居客遊路逢方士靡不稽首傾嚢以索奇方祕藥計今篇篇焉盈捲秩矣卽余自治羸疾頓壯蒙疾頓眀用以治人應手奏效神哉藥之方歟余寶有年計所徵驗不可枚舉玆不自祕並刻以助遵生一力他若條分疾病次備方藥當質之專科無問是編所冀智者原病合方心運妙用寶以防命兼以活人則方寸卽爲壽域豈不勝彼寶金玉而甘心泉壌者哉錄成牋曰靈祕丹藥

丹藥

祕傳龍虎石煉小還丹

【余生平酷嗜方藥屢獲奇效故信愈篤而好益專玆丹始焉得之終南王師燕中復遇至人參同祕訣今不自私錄以濟人見者幸勿視以肉眼】

龍虎石丹序

夫龍虎石者乃人元造化之至寶也自軒轅皇帝所傳制煉之丹方後鐘呂二仙再修接命之祕法蓋求延年之術惟童眞未破不假他力而徑自還丹已破河車必得至藥而復全性命龍虎卽男女之法象男女乃陰陽之妙化也陰陽未漓其體渾然故能感召天地氤氳之气盜奪日月磅礡之精其气充塞五臓徧歷諸經溢之於內爲气爲血滲之於外爲水爲膏聖人以法術而采取用以施水火旣濟之功運周天還返之妙鏈成黃芽白雪玉液金英火煉味醎水飛味淡其體不一其色不定餌陽煉則補益眞陰餌陰煉則彊壯元陽返本還元歸根復命單服散片而順絡調經扶衰救老合服羣丹而祛除百病起死回生致眞气而日益日盛使諸陰而時剝時消自然身輕體健返老還童百日成功千期輕舉實大丹之根基乃人元之上藥也但無徳之人終身難遇若夙有仙風道骨者得遇此道屏除六欲絕棄貪嗔濟貧防苦廣積陰行凡人不問老少男女五勞七傷諸虛百損遺精白濁喘風癱婦人崩漏子宮久冷不成胎孕小児諸疾並皆服之無有不治然須緩緩服久自效欽禦賜詩曰采取須龍虎烹煉合陰陽服之二三載肌膚自榮光欽此謹錄成帙珍藏世寶云

取龍虎水法

龍屬木虎屬金卽童男童女取之時謹擇有五種不男五種者生逮變半凟也生者外腎不舉逮者聲雄皮粗變者羶狐臭半者黃痩多病凟者疥癩瘡疽五種不女羅紋股交脈也羅者陰戶上有橫骨紋者狐臭體气股者實女也交者聲雄髮粗皮膚粗糙無顏色脈者瘡疾病患殘疾二鼎器務擇眉淸目秀滿月之相三停相等唇紅齒白髮黒聲淸肌膚細潤年方十二三嵗至十五六未破者用黍稷稲粱紅豆紅棗犽豬鯽魚等味與彼食之忌蔥蒜韮薤五葷三厭穢污二水戒喧嘩戲謔手舞足蹈恐耗散精華取之時先調百日十月起三月止置磁缸或磁壇於靜處收貯以蓋蓋之積至二三石聴候煉用

陰煉法

將前積取二水置磁缸三四口或五六口於靜通溝去防毎缸止放五分龍虎水加井水五分下眀礬二兩白術二兩松栢葉各二兩取楊桞棍三四莖一紮順攪千餘下蓋之勿動勤看待水澄淸去蓋慢慢湢去淸水又加井水滿缸以絹羅濾去渣滓又攪三二百轉蓋之澄淸又盡湢去淸水仍加井水又濾又攪又湢如此十餘次直待水香爲止候水盡用米篩二三个內鋪薄綿紙將渾龍虎石取入篩紙上待水漧移在日色處以竹刀畫成骨牌路曬亁如粉之白卽是陰煉龍虎石用磁盒收貯合藥用此石能補心生精飬血之至藥也

又一方

將積下的龍虎水炤前安半缸加井水半缸令九分滿另用皁角一斤煎水一桶加白礬四兩在內聽用取南桑北楡東槐西桞中松各一枝共紥成一握攪前缸龍虎水千餘轉防皂角白礬水二三碗勿動待他澄淸湢去淸水再加井水令滿仍入皂角白礬水二三碗再攪四五百轉待澄淸湢去淸水再加井水令滿渾攪用空缸一口以瓢連忙淘入空缸內剰泥腳二三碗不用復攪百十轉澄淸水仍加淸水攪渾乘渾連忙又淘入空缸內又剰泥腳不用又澄又湢去淸水又加井水又攪渾又淘過又剰腳如此十餘次方湢水盡用淨灰半缸按實上鋪絹一方絹上鋪紙將渾秋石傾在紙上防亁亦將刀竹畫成骨牌路曬亁卽是陰煉收用

河煉法

將前積收二水炤前陰煉置器一樣煉法只是置淨器積二水不過夜一日一煉不用井水取南流東流河水依前法多加河水飛煉曬亁比陰煉上等潔白此河煉石丹方用乳膏丸服能消痰止專治勞大有功效

陽煉法

擇露天空地砌竈二眼坐東朝西安三尺二二尺四鍋二口鍋近處安缸四口先積下龍虎水二缸或三缸方洗淨鍋銹先於大鍋內入五瓢竈內慢火粗至起沫以笊籬撇去油沫直待至不起沫方起過小鍋內細大鍋內仍添二三瓢又去沫又起過小鍋來如此少少漸添漸起直待前積二水盡大鍋住火只在小鍋內慢慢火用鏟刀不住手鏟待水漧成膏上用一小鍋小缸合住鍋口周圍用泥封固完宻止畱一孔出水气盡孔內飛出金星靑气仍以泥封孔眼缸底用濕布一方不可水大但嘗以水潤之小火燒至鍋底紫色退火冷定過夜第二日先去口泥淨揭開升缸上的已永靈藥紅黒白各色者另收聴用另打黃芽將鍋內黒膏子鏟起另入一口小鍋內用磚架起大火燒待黒煙盡連鍋通紅退火眼冷酌量下井水或露泉等水尢妙燒滚先將淨缸一口於室內止安竹篩篩內鋪紙濾滴淸水入缸篩內黒渣不用將濾下淸水看如水淸碧就磁盤煎出淨石來如略有些黃色還用前小鍋煎幹再煆一火眼冷如下水煎滚炤前淋入缸內直看淋下的水如井水一般淸碧方以磁盤用磚支住徐徐添炭火煎前淋的水滚以竹鏟不住手鏟直待前煎鏟焙漧略帯潮取出傾在紙上曬漧似雪之白此是陽煉之法

又一方

鍋煎法同前火用桑柴直煎至水盡鏟焙成黒粉末先用陽城罐十數外用紙觔泥固了陰亁將末裝入固濟罐內上用鐵燈盞坐口以鐵絲纒紐周圍用鹽泥封固嚴宻炭火炙幹於地下用釘三个釘地離四指髙坐藥罐於釘上周圍用磚砌成百眼鑪先下底火徐徐添至平口盞內徐徐添水勿令漧了到火三炷香盡退火冷定去鐵綫開看升盞上的另收打黃芽罐內的秋石取出碾爲末加露水煎待末化炤前用篩子置於磁盆上篩內先鋪生絹一方次鋪紙二層將煎滚的水傾入篩紙內濾淸入盆內去黒渣不用將淋下淸水用銀鍋煎幹成白秋石再添露水煎直待石化了仍換紙於篩內再淋再煎如此九次丹訣云九九打似冰霜去鹵除羶爲上藥將石收貯銀器內或磁罐內用黃蠟封口墜入井中去火毒三日取出毎日空心白滚水服三五分此石是人身五行化生以法煉成三陽之炁服之能補腎中眞水最壯丹田之元炁實人元之丹也

乳煉秋石奇方

童便二桶用皂角十二兩水九碗煎至三碗傾入便內用桃桞枝攪打便水二千餘下澱淸傾去濁腳次將杏仁十兩打碎煎汁三碗倒在便內又如前攪打二千餘下去淸畱濁又將豬脂油十二兩熬成汁去滓傾入便內又攪千餘下浮膜傾去又澱淸將人乳汁用滚湯泡成塊傾入便內再攪如前又澱一日傾去淸水下底濁粉漿水用木杓乘起傾桑皮紙上先將毛灰一矼作一沈窩將桑皮紙放灰上以滲便水紙上干白膩粉卽成秋石矣不可動揺曬一二日磁瓶收起毎秋石一兩入柿霜三錢同和毎用白滚湯調服一二分起至七八分止空心時服此粉益壽延年返元還本髮白變黒百疾不生不必配藥謂之乳煉法也

取秋石冰片法

將煎熬黒粉內打淋出的淸碧秋石水或十碗或五七碗裝入大白磁礶內於冬至後數九天埋露天地下蓋口嚴宻勿令撒土在內凍七日後取出掃土淨揭去蓋將秋石水傾出另器內其淡秋石如冰俱結在礶底鏟取出放白磁盤內曬漧其味甜淡用銀器收貯早晚空心服之能淸痰降火補气生津之妙藥

煉伏火黃芽法

用前積下的龍虎石三四斤將露水再煮烹再淋再打火九次直煉得如白玉相似方用陽城礶量盛半斤大的外用豬毛泥固謹曬漧收抹淨礶內約裝秋石半斤在內坐入眀鑪內風匣大火化開成淸汁方用前缸上收的巳汞防上以白防白以紅防紅以黒防黒卽成伏火黃芽待汁淸取出冷定成一白玉陀其色難定或如玉或金色或白中紅或黒色丹書云其白容易得一黒最難求所以分有五色以應五行內滋五臓實乃飬生之至藥也鄭思逺訣曰淮南煉秋石黃蒂發金花秋石原非石金花不是花花從秋裏得石向春中葩子母同一防如住仙人家秋石是眞鉛金花號黃芽黃芽非別物內象取精華

取秋石汞花法

將磁盤煎取龍虎石時看煎至六分幹時滚起圓泡急將銀茶匙挑起放白綿紙上曬漧銀器收貯此汞花最是輕淸先天之藥服之令人肌膚瑩光身體壯健其功無比

煉黃芽法

將前初煉秋石鍋成黒膏時缸合升取的巳汞靈藥先防置小白礶口如錢大者用豬毛泥固濟陰漧將靈汞五錢口大或一兩裝入礶內口用白破碟底相成圓錢坐口上以鐵綫紮鹽泥封固縝宻用火炙幹口地下錠釘三个離地二指髙將藥礶坐上用磚砌百眼鑪先用底火慢慢燒四寸香漸漸加至小半肚火一炷香口上用新筆塗水濕蓋香盡去火冷定開出其黃芽升在礶蓋上起下如金色一餅此乃是龍虎初至美之炁名曰金花又曰黃芽服之令人五臓化生先天精气元神祛除百病消化痰涎自保長生也

鏈白雪法

亦巳汞靈藥炤取黃芽法一樣封固打火蓋黃芽初陽之气易走易飛宜火小火小色變輕黃卽黃芽白雪乃二陽之气比黃芽火候略加大些其藥自然變白此黃白造化乃天地陰陽人元自然變化非人功力所爲也火足冷定將下一餅如白玉之象亦是龍虎至英之气名曰白英又號白雪服之令人自然三田生气五臓添華百病不生諸痰永息精神壯而病自安矣

取冬冰法

將煉龍虎石時取淸碧之水用茶鐘十个各盛半碗在內於數九天擺在露下次日早水面俱結冰以小刀貼碗周圍輕輕畫離碗邊挑取出輕放大冰盤內曬漧卽如春餅樣的圓冰花令人淸晨將些須入口噙化生津化痰其功甚效

至妙曬煉幹秋石法【此石乃人之精气結成豈容見火燒煉以傷生气惟此法乃得人元至妙大理最上一乘】

擇僻靜去防築一臺髙三尺三寸上置缸五口積龍虎水五滿缸於三伏天曬露遇風蓋之曬至半缸並成三缸仍曬仍露至止得二三斗之數方取不見水的新磚十二个浸入水內一夜第二日取出曬漧至晚又浸如此直待水通漧了爲止尋一幽陰靜室打掃潔淨地下噴水濕以竹劈成篾片稀鋪濕地上將浸的磚側擺篾上上用筐蓋周圍泥封口縫防七日開看其磚上生出秋石如白玉苖一二寸長輕掃下來收在銀器內將前磚炤前仍取五七次直待不生爲止此煉法不經水火不泄元靈惟仗日精月華煆煉亦得助气添靈如服此石比水火煆者加功效過半矣

混元毬制取甜秋石法

於僻靜露天去防置缸三五口積滿龍虎水於三伏天日曬夜露遇風蓋之天晴去蓋直曬至水耗只存至大半缸將混元毬十數个浸入內蓋之勿動直過冬待至第二年三伏天方取出毬來於日中曬伏盡剖破其毬內生白雪玉英其味甘美極能補心血化老痰浸毬的缸底亦結生如冰相似亦取出曬漧另合藥用功亦同前

煉眞土法

煉眞土時須於秋分後取山東東三府地方的人中黃防擇成顆粒方圓者爲妙成稀片者不用采取四五擔就於本地方尋淨地方下做木郎頭一个翻打碎曬極幹用火煨過成灰略存性方入蒲包裝載回來取河水煎滚先將煆過的人中黃入缸內將滚水沖泡攪打均待冷用篩子內鋪粗布將水淋過渣不用將淋的人中黃水用鍋於露天砌竈煎幹連鍋煆紫色待煙盡退火冷定仍入秋露水再煎滚水仍以篩子內鋪綿紙一層將水乘熱淋滴過方換淨鍋再煎幹鏟出眞土始裝入固濟陽城礶內燈盞固口鹽泥封入地鑪內大火打三炷香香盡退火冷定取開將眞土仍用露水再煎滚再用紙隔過再煎幹再入陽城礶打三炷香冷定取出復碾復煎復淋復打火如此九次取出眞土如冰如雪香甘味美收貯存後配合龍虎石養成丹丸服之令人脾胃壯健精神倍加百病不生諸痰永息所謂眞土制眞鉛眞鉛擒眞汞眞汞歸眞土身心寂不動卽此義也

取紅鉛法

須擇十三四的美鼎謹防五種破敗不用務選眉淸目秀齒白唇紅肌膚細膩三停相等好鼎算他生年月日起約至五千四十八日之前後先看兩腮如花額上有光身熱無喘腰膝酸疼困倦卽時癸將防矣先備絹帛或用羊胞做成槖籥或用金銀打的偃月器式候他花開卽與系合陰處令他於椅櫈上平坐不可欹側如覺有經取下再換一付多餘處用絹帛夾展更換收入磁盆內待經盡同制古法五千四十八日近有十三而來有十六七而至何也皆因受父母气血厚薄難以期定如得年月日應法乃是眞正至寶爲接命上品之藥如前後不等只作得首鉛初次金鉛二次紅鉛三次以後皆屬後天紅鉛只宜配合藥不宜單服食旣眀采取聴制伏三腥五濁必須仔細修煉方成至寶

制紅鉛法

將烏梅一斤煎水一桶去梅候冷取得紅鉛或器或帛俱入梅水內洗下用梅水時看紅鉛如有一个止用梅水三碗或多或少隨意加減不可太過不可不及梅水洗下來的鉛再加井水或河水用大磁盆令裝滿以棍攪數十轉用蓋蓋之勿動待水淸輕湢去水將墜下的鉛仍加水又打又澄如此七次或九次數足湢去水止剰得渾漿水一碗或半碗取淨灰用盆盛貯中剮一孔量容多少以輕絹鋪著灰上絹上鋪紙把鉛漿傾入紙上防水盡方取於日色防曬漧卽此是制羶垢之法方可入藥配合服之專主助血其功甚大

制首經至寶法

取的五千四十八日眞正初經或器或帛以一碗新解童便洗下對淸水十碗進礬一錢攪百十轉澄定湢去淸水再換淸水十碗仍打澄淸湢去淸水淨加頭生男嬌乳一鐘同入金器內紙糊三四遭放在日色中曬三日或用泥封口入灰缸內小頂火飬三日取出爲末再用乳膏子爲丸一个鼎的分作九丸或十五丸用辰砂爲衣擇甲子庚申日淸淨身心於子時更衣焚香服三丸以無灰酒或乳送下服後靜坐片時存神定意如覺身熱時取頭生乳一鐘服下靜攝卽解

制靈鉛法

將前取紅鉛或器或帛量多少用燒酒一大碗洗下旋轉百遭置於靜防待酒澄淸慢慢湢去酒存住紅鉛加酒一碗仍打轉澄淸湢去酒始加淸水逐去酒味待水淸湢水盡將鉛傾入大磁盤內曬漧其鉛胎色不變如牛黃樣不泄元靈之气將此鉛配金乳粉合成丸丹每日五更用酒吞服五分自覺身輕體健效不可述丹書云先補气後補血補得丹田溫溫熱上至頂門泥丸宮下至腳板湧泉穴一身四大俱補通致使精神無露泄誠哉是言也蓋未服紅鉛之初先行服气之法旣服其气須補其血不可偏廢工夫血爲榮气爲衛榮衛調和自然長生也

制金乳粉法

制乳粉時先擇美鼎先防嬰童肥白有精神者此是气血盛而乳可用亦須頭生年方二八三七才可取下一碗或半碗對露水均平攪百遭過夜其乳自分逼去水將乳入磁盤曬漧碾細成粉積得半斤聴用

制乳酥法

取乳之法同前看乳有一碗下舶上硫半分攪勻放在飯上蒸熟取出晾冷乳面上結一層如豆腐皮挑起曬漧卽乳酥配紅鉛淡秋石作丸服

煉乳膏法

取乳不拘多少用銀鍋以磚支住用灰火慢慢煎熬用銀茶匙不住手攪將周圍邊上俱用茶匙刮下來不然焦了不中用只宜慢火若火大其膏盡黒至七分幹時以磚墊起離火尺餘髙將藥烘漧只用九分幹爲止色黃白爲上粉紅次之焦黒不用

取梅子法

梅子者乃先天混沌純一至眞元英之气所結包一身之精粹最難得之者也如取之時先防黃婆調擇美鼎之法具於前篇惟得黃婆調理鼎器不許喧嘩歌舞恐傷眞气不妄食五葷煎炒以致動火有耗精血皆難成也如雞之抱卵龍之養珠勿揺勿動朝夕謹愼此鼎與取首鉛虎水不同務要身形端正气血均平於十三嵗以上調理起算他生年數至五千四十日看他天應星紅光滿面地應潮發火燒身急以紙入陰戶探看如得黃水癸將動矣此眞是候也與彼槖籥繋上癸水一至急取槖籥內防癸中如有一防粉紅色之結硬者卽是梅子忙將珠砂末穿衣置於金銀器盒內貯勿令泄气不然化作黃水矣如癸水中防覓不見令彼黃婆看彼花叢內有血絲纒裹以中指挑防擇取出來同前穿衣至第二日淸晨用乳香煎湯服之便覺精神昏悶五體不收渾身气喘體汗急命黃婆取蟠桃酒服之以解其燥過此一畨百病蠲除延壽一紀

又取法

照前看鼎癸若動時急將寶珠丹與鼎服之良久命其騎坐空穴將槖籥與托住虎穴額上輕拍數下其藥卽降矣如降時仍同前用硃砂穿衣銀盒收貯如不降再服

寶珠丹方

麝香當門子【一粒】朝腦【五分】紫梢花【一錢去梗】大力子【一錢】

丁香【一錢】紅花【一錢】

急性子【五分】斑毛【一對去翅足】紅娘子【一對去翅足】

右九味碾爲細末每服半分無灰酒送下

又一法

亦要看鼎器將近五千四十八數或前或後但身中覺熱面赤癸將至矣命黃婆使彼俯伏兩腳尖著地腳眼抵住肛門黃婆以中指撥開花叢見一紅星如櫻桃者卽是紅梅急以星劍摘取下來配合淡龍虎石滚圓外用硃砂或金箔穿衣用銀器収貯聴用此乃是生擒活取之法也其功甚妙其气甚全只好仔細不可造次也

取後天日月一枝花法

此丹須是後天亦稟父母元气精血所結人得服之亦能卻病旣無病擾豈不延生采擇之法亦擇無敗美鼎又要經調不調者不用看他前月經從某日時到次月其日預備器物令彼騎坐置一空穴將器抵住虎穴待經一來取出經中有一成粒者如枸杞樣急以雄黃硃砂末溫養銀器收貯服用酒送下如不服存後配合混元丹服此丹比梅子難得但十八九二十上下不拘已破未破俱各有之毎月服二三粒使元气不散精神不耗服久令人生子如要交合百戰百勝其效甚速

詩曰

月月一枝花陰山是我家有人認得我還丹卽是他詩乃人人通知其法不易輕傳得知者愼勿蹉過慇采取而服之自保長生也

取黍米金丹法

擇童男童女各年方二八像皆不幹於五種破敗俱要淸秀合於美鼎男要精通女要經行令彼交合如得成孕當以黍稷稲粱犽豬鯽魚與彼食之不可妄食五葷煎炒之物務要調理得中待到八个月上下防他兩乳脹大有紅脈聚扵乳頭藥將熟矣先將銀打成二小礶急與彼合住兩乳系在主腰內合不時取防恐有走失如取下一粒黍粒之大或一滴似金汁色黃異香急用硃砂末合成一丸或分三丸銀盒収貯擇黃道吉日煎乳香湯服之卽得解形換骨永得長生取此丹時全要仔細如落地卽入地不見如見太陽卽化成炁而去矣戒之愼之

制何首烏法

取天壇王屋山的何首烏不拘多少如有十斤用黒豆一斗先以鹽水浸藥與豆半日撈起入蒸籠內蒸三炷香取出曬漧如此三次去水加酒浸透炤前蒸三次後加蜜水拌之蒸三次共九次毎一次三炷香數足曬漧去豆將何首烏研成細末収貯聴後配藥用蓋何首烏得天地五行正气包含五色所以滋飬五臓外皮黒滋腎水內紅絲補心血中心黃健脾胃皮內靑益肝气內含白消肺痰與常不同艸木中之聖藥也

制茯苓法

擇雲南來的外黃內白結實好茯苓不拘多少用刀削去外面粗皮防咀成豆水浸一夜第二日上磨磨細以羅篩濾去皮膜多加水漂打轉澄淸水仍攪打三五次湢去水盡用洗淨白包袱一个弔起四角將茯苓粉起在包袱內滴水亁方取入盤內加人乳拌勻曬亁再加乳又曬如此一月或半月方搗爲極細末用磁器收貯聼候配藥用茯苓性溫平味苦气淸淡能安魂魄除驚悸補肝气益心血利水道通神眀大有奇功爲中焦之聖藥也

制蓮粉法

取蓮粉不拘多少先以水浸脹洗去紅皮擇去心連水磨成漿以絹袋紐去渣將粉加水漂去澁水待淸湢水盡亦起在包袱內滴水盡方曬亁再搗成末以磁器貯收聼用蓋蓮粉性溫味甜气薄能補中益气壯心神消水谷除驚悸實肌膚爲補中之聖藥也

制芡法

取硬殼雞頭打去殼搗成粉方著水漂待淸湢去水將粉入盤中曬亁再搗爲末収貯芡實性平味薄气防淸補中气調胃气益心血壯元陽乃助中之聖藥也

制熟地黃法

將淮慶熟地黃不拘多少先用酒洗淨入籠蒸一炷香取出曬亁再用酒拌潤仍入籠蒸一炷香如此拌九次取出乘潤搗千餘下分小餅曬亁再搗再曬爲末収貯聼用熟地黃性溫味甜气厚得酒制而補諸經之虛益肝經之血能潤肺經之水注心經之液爲補中血虛之聖藥也

制人參法

擇好孩児黃揀參結實者用蜜水潤軟絹袋盛貯入酒米飯內蒸三次曬漧爲極細末聴用人參性防熱味苦气防厚能潤肺生津補諸虛不足生气生脈乃藥中之聖藥也

制川椒法

擇鮮紅開口者用閉口者不用將粗紙襯鍋底防火炒脆碾爲細末用紙鋪地下去火毒一夜方收聴用椒乃通气之物去寒气通滯气淸心眀目大有奇功也

制小茴香法

將茴香擇去梗末淨不拘多少防火同鹽炒令香熟篩去鹽爲末亦用紙鋪地下去火毒一夜收起聴用茴香乃下部之藥極能益腎水和中气助正蠲邪其功甚大

河煉龍虎丸

河煉龍虎石【一斤】首經至寶【三錢】金乳粉【一兩】

右將三味共爲細末放大冰盤內用乳膏對紅棗肉和勻入木臼內搗千餘下如膠相似取出丸如桐子大先用硃砂滚身次用金箔穿衣曬漧用磁器収貯於毎日五更時或乳或蓮肉湯吞服一錢五分臨晚酒服一錢此河煉乃陰陽純粹之精因感物而滲泄扵外以法而采煉成丹服之令人心血調而肺气伸故痰火見之而消化喘見之而平伏永無勞咳之患

陰煉龍虎五精丸【治勞瘵虛弱】

用龍虎石【五兩】金乳粉【五兩】紅鉛【二兩】

白茯苓【二兩五錢】蓮粉【一兩六錢】

芡實粉【一兩】

地骨皮【一兩】

右七味共合一處用乳膏爲丸如梧桐子大金箔爲衣曬漧用磁瓶収貯毎日早取頭生男乳吞服一錢日進三服加至一錢五分服之七日痰消火息喘咳卽止服之半月病覺蘇醒服之一月大病卽安如常陽事虛舉以花頭小雞陰榦爲末服之陽卽不舉服藥時忌牛羊茶醋房勞等事服此五精丸先除去夙疾以致脾壯五臓安和气血充溢百病不侵後久服小還丹始得延年益壽住世長生也

陽煉龍虎五精丸

用陽煉龍虎石【五兩金之精】茯苓【二兩木之精】蓮肉粉【一兩水之精】椒末【一兩火之精】小茴香【二兩土之精】

右將五味各拌勻入大磁盤內外加乳粉二兩人乳五錢飛羅面打糊爲丸如梧桐子大每日起更時分無灰好酒吞服三十六粒此藥專補腎經生精气益眞水蓋腎居北屬水天一生水水爲萬物之先故爲人一身之依本醫經曰萬物有根則生無根則息先服河煉淸淡火次服陰煉滋心血再服陽煉壯元陽陽壯生陰精精旺產眞气气盛育元神精气神全病從何生老子云神不外遊精不泄气不散兮別無訣若還四象入中央不怕靈丹不自結此謂至言也旣得復全之方再服至藥長生不老在我矣

二煉龍虎五精丸

用陽煉龍虎石【二兩三錢】陰煉龍虎石【二兩七錢】

茯苓【一兩五錢】何首烏末【七兩】蓮粉【五錢】

芡實粉【一兩】紅鉛【一兩】金乳粉【二兩】

右將八味各等末入大磁盤內每日加頭生男乳一茶鐘拌濕曬二七日又加梨汁曬七日足加紅棗肉同入木石臼內搗千餘下令和軟方取出丸如梧桐子大先用硃砂末滚身次將金箔爲衣曬漧入磁礶收貯勿令泄气亦嘗取出亮炤幹不可黴了毎日早五更乳酒頓熱服一錢臨睡時半饑半飽用蓮肉煎湯服五分此藥服之半月身內如有風寒暑濕之气自然消除服至一月故病除根服之百日五臓生精至一年返老還童先服五精丸將身中故病舊患並皆掃蕩使五臓六腑調和精神壯茂而長壽可期矣

龍虎小靈丹

用陰煉龍虎石八兩爲末入大磁盤內扵夏至日曬起毎日調人乳日曬夜露遇天陰收藏每月入紅鉛一个同曬直至中秋受過天地金旺之气扵二十後方曬爲末約稱一斤之重爲止如分兩多少則是配合不均致气血有不平矣用乳膏和勻略加些須棗肉搗軟丸如菉豆大扵毎日五更時分用乳酒均對頓熱服三十六丸靜坐片時使心血下防腎气上升气血交通陰陽暢運諸邪逃遁道气常存矣復有歌訣扵後

歌訣曰

神仙發祕機濟世功無比只此小靈丹妙奪陰陽理先天龍虎石道合乾坤髓半斤陰陽精配入首男乳日夜曝中天卻從夏至始月月入紅鉛直至中秋止色如桃花鮮噴鼻甘香美日服一分半送下華池水傳自生天經初服人如醉服之至七日體熱何足畏時進蟠桃酒借以滋靈气漸至一年餘頓覺超凡類肌體潤且溫延年曆人世此丹尙未服大丹安敢餌四體俱屬陰服丹陽塡髓先言積陰功功成幸相遇非人莫亂傳妄泄天機罪拱持三光前運自華池水寅初服一粒仰叩神天地此歌卽是祕妙口訣非人勿示愼之戒之

小還丹

用陰煉龍石【一斤】

首經至寶【二兩】

右將二味各爲細末共和一防以大磁盤盛貯從夏至日起手毎日加人乳一碗調拌均勻放置髙閣去防日曬夜露第二日早研碎又拌乳日日如此一月進鮮紅鉛一个制入扵內同曬同露直曬至八月十五日天地金旺之時受過了月華神水復入梨汁三五次方曬榦爲末用乳膏紅肉搗和令軟丸如桐子大外用金箔穿衣陰漧磁礶收貯不問老少毎日半夜子時分乳酒對半頓熱吞服一錢念

長生得道天尊九聲靜坐一時方睡初服覺天眀取人乳一鐘服之其熱自退服久不覺此小還丹卽前小靈丹是也一日一錢半年該三十六兩所謂一斤淡石毎日曬積乳共重二斤外將紅鉛四兩共重二斤四兩隻可一人服不可缺了毎年曬一次此藥服之一年百病不生陰陽和暢服之二年行步輕健肌膚榮光服之三年髮白返黒齒落更生服之一紀住世永年永作地仙也今將口授訣歌幷注於後

歌曰

夏至一陰生晝夜當天立日餐金烏精夜食玉兔液夏至乃五月節中也一陰生扵五陽之下是爲木火通明之時此時乘天地咸暢之機攬陰陽宣理之气於是晝承日之精夜吸月之液是以日爲眞火月爲眞水水之滋養形中生气矣餐食者精光交休之義其法以前掃起霜扵夏至一陰生之後以磁盤盛貯晝則炤扵日以餐烏精夜則鞠眀於月以食兔髓此不論曉夜當天露立自然日月精華貫徹藥也歌曰

半斤四兩乳相配成戊巳更有月月紅炤月加於裏乳者血气之聚也嬰兒服之可以滋養饑體榮腴經脈況配靈質灌漑日月精華有不充飫人之榮衛乎故両情相孚則陰陽之精華感合陰血作乳則彼此之神气共防是乳成戊巳二土猶言媒娉傳道使天之日月精液人之男女靈質皆有系屬不遊散也月月紅者實女首經紅鉛也逐月加增則精液交馳而一气感應扵虛靈也其法以前霜毎劑半斤加入淨乳漸和同曬漧再加約共幹一十二兩是半斤霜四兩乳乃爲足也待至一月則進紅鉛一次進之三月三次爲三進紅鉛矣

歌曰

莫辭勞苦心煉至中秋日色如桃花鮮入口甘且美修至靈質不加勤勞莫能聚精餐精服液不以辛勤莫能防神故聚精會神皆稟人之苦心則是人心意內外兩通專志不違天人恊化也但煉至中秋可以息功其故何也火滅生土天之令也土旺金盛之全也其取義曰秋石蓋擬諸此也色如桃花者靈藥可服之驗也入口甘美者其味滋益之防也其法愈精而金土愈旺故有斯功焉其法前餐食烏兔之霜並和乳經之藥自五月中气心專志決如法煉至八月中秋晝夜勞心不可辭苦直色如桃花甘美充腴乃爲藥靈之成矣

服之壽命長彭祖玆可比名曰小還丹祕之莫妄語藥靈質美久服自可益壽五行精爽餌之寜不延年故彭祖永命可以同塗甚言藥物益命之極此乃人元配合以類交飬則其以精益精以气益气以神益神之妙名曰小還丹焉不比他方金石艸木之類故戒莫妄語以泄中和之祕其法以前通靈之藥用磁礶収藏封固以備不時啟服毎日服三分醇酒送下先天服食陰煉龍虎金丹

用龍虎二石【八兩先天元气】

蟠桃仙酒【後天眞鉛】

首經至寶【二兩先天眞鉛】

乳香【一兩黃婆通引】

冰片【一錢眀目通竅】

硃砂纒身【安鎭心身】

金箔穿衣【安魂鎭魄】

日曬月露【取眞火眞水】

右將各味俱制成粉放磁盤內擇雞犬不到靜處置一木架扵黃道吉日起手毎日加乳拌潮日曬夜露七七四十九日以乳爲黃婆合和鉛汞三家相見晝夜受日精月華之靈此眞陰眞陽卽眞火候也古云自有天然眞火不湏柴炭及吹噓每遇天陰収藏此藥受了日月精華以成眞丹砂加乳膏搗和爲丸如菉豆大先用硃砂纒身次與金箔穿衣曬漧收貯專治男女五勞七傷諸虛百損身體痩弱咳吐痰不思飲食夜夢鬼交遺精婦人小児一切雜癥並皆服之每日淸晨五分熱酒送下

詩曰

東方靑龍西白虎

南是朱雀北武

黃婆防合入中央

烏兔煆煉名眞火

四十九日變通靈

金衣爲丸潤丹府

空心熱酒服五分

益壽延年似彭祖

羅浮眞人三家相見秋石方

先取向陽黃土八斗背陰黒土八斗拌勻用缸八口每缸二斗盛貯每日用童男女便漸漸添滲入土內四十九日日曬夜露日足方止將土造成一器外方內虛圓合在一處鐡綫紮緊封口徑要三寸六分厚用三釘釘扵地下一尺六寸髙周圍磚砌定用炭火四圍均勻先文後武打三炷官香冷定取開內生白雪如瓊玉之狀取入銀神室內埋土出火毒九日乳爲丸每日服一分加至二三次白湯送下久服筋彊力壯百病皆無勝補藥百倍也

仙傳秋石配合十精五子丸

用陽煉龍虎石【十兩】陰煉龍虎石【六兩】煉法具前人參當歸身【酒洗】葫蘆芭【防炒】芡實

蓮花蕋【防焙】鹿茸【酒浸酥炙黃】仙靈皮葉

蒼術【米泔水浸炒】枸杞子【酒浸曬漧已上十味十精藥】

兔絲子【酒浸蒸七次】巨勝子【焙】車前子【酒浸炒】

栢子仁【取肉已上五味五子之藥各二兩】沈香【一兩】粉艸【一兩】辰砂【五錢水飛極細三味升降之藥】加白鉛【一兩卽人乳也】

右將眾藥均對分兩用紅棗肉加蜜搗合爲丸如梧桐子大毎服一百丸白湯送下日進三服服至百日百病消除身輕體健效難口述也

龍虎合配五气丹法

蓋秋石延命之術乃上古神仙畱傳祕法也其妙不外乎陰陽眞一交媾而成非心志之專而遇眀師授受之眞又烏能奪造化之機而延壽命於無彊也哉噫今之學仙者徒以金石艸木修制成丹而望延壽殊不知皆異類之物豈得與人相契乎蓋人稟天地眞一之气憑陰陽純粹之精感合而成非陰陽不能變化非眞一不能還元經云竹破須將竹補宜又云取將坎位中心實防化離宮腹內陰豈得他物而同類乎予因成化癸邜南遊遇仙師尹眞人傳授內丹祕訣兼示以三峯眞人人元配合五气接命還丹方法先制服五气築補完全次防合三元結成還丹方得超凡入聖紅鉛眞陽鉛也秋石眞陰汞也乳酥卽眞土也鉛汞得土而丹成精气得神而防合故餌之者壽可延而仙可期也今將五气丹藥具後

陰煉秋石【八兩】紅鉛【四兩】人乳粉【四兩】

牛乳粉【四兩】

酥油【四兩】

已上五味俱制成粉和勻用布裹定綿纒縛聼用將糯米三斗浸一夜次日上甑蒸將前藥埋在米中炤嘗蒸熟冷定取出藥來將飯用小麯拍成浮米酒用瓶一二个裝滿前藥丸成三百六十丸擇吉日服毎日用酒一鐘吞服一粒酒藥俱按三百六十火周天之數也此藥符合天機造化其妙難還不可輕泄

益容仙丹

淡秋石【五兩味淡補先天之元气】白硼砂【二兩五錢止嗽化痰生津元气】

片腦【一錢一分蕩諸邪眀目通竅】薄荷【五兩淸潤頭目消化老痰】

栢子肉【五錢淸和咽膈】

牛黃【五分除邪去熱眀目淸心】

哈芙蓉【二分溫暖丹田除痰止】膃肭臍【五分酥炙補胃暖腰回陽助精】

甘松【五錢開胃蘇脾通气和血】硃砂【一兩五錢水飛細末穿衣安魂除煩】

粉艸【一斤去皮調和藥性】

熬膏合藥爲丸和諸藥性善解百毒將前九味各爲細末粉艸膏子爲丸如菉豆大硃砂穿衣毎日不拘早晚將一丸入口噙化以致津液滿口咽下丹田澆灌諸經各絡气到處自然輔正除邪能使肌膚光潤久服則百病不生萬邪歸正

詩曰

神仙畱下濟人丹安魂定魄駐容顏

寛胸順气神凝靜化痰止暖丹田

生津消渴甘露降透竅眀目返本源

毎用一丸常噙化益壽延年世上仙

先天眞一丹

此丹乃大茅君授與二茅君三茅君地仙長生仙藥訣曰上品神仙藥先天眞一丹毎朝吞百粒卻老返童顏能轉周身气神功內返還華池灌神水滴滴注闗陰符調火黙黙自抽添至誠修煉服管汝壽齊天用白虎首經粉【九鼎】陰煉秋石【四兩】乳粉【四兩】幹山藥【四兩】石澗菖蒲【九節四兩五月五日采取】

茅山蒼術【四兩米泔水浸去粗皮】甘州枸杞【三兩】

珍珠【一兩】旱蓮子艸【二兩】菊花蕋【一兩】

甘艸【一兩】

右各味制成細末煉蜜爲丸如菉豆大毎服六七十丸加至百丸空心白滚水下

道藏班龍黑白二神丹

鹿茸【二兩酥炙】陳皮【二兩】當歸【四兩酒洗淨】地黃【八兩取汁爲膏】茯苓【二兩人乳制】鐘乳粉【一兩水飛用】人參【四兩】栢子仁【二兩】枸杞子【二兩】麥門冬【一兩】生地黃【汁一碗】白術【二兩】沈香【五錢】

右爲末煉蜜爲丸如桐子大毎服五六十丸秋石湯下治虛損怯癥五勞七傷气血俱虛顏色憔悴無不治之服之美顏色和五臓壯精神美須髮補羸痩功莫能述

長生班龍飛步丹

用上全方加上

白膠【二兩】紫河車【一具首生男子爲佳】膃肭臍【一兩】綠毛小肉一个同河車煮以桑柴文武火成糜連汁用搗細和前藥末再入人乳汁一碗同膏和丸如桐子大每服五六十丸治虛損痿癥

經驗蒼術丸

又名鉛汞丸

用蒼術一斤半取膏入藥四兩

其性燥而辛烈去內外之濕引藥行扵表裏而煎爲膏者所以變其質似猶伊尹放太甲於桐爲善以成濟世之功也用糯米泔浸日半撈起刮去粗皮見白曬漧又將童便浸日半撈起淸水洗淨曬漧又煮酒浸日半曬漧仍用糯米泔澄淸煮術以爛爲度然後於陳米飯上蒸一層飯一層術要取穀气爲佳飯上用荷葉蓋定不泄穀气尢妙曬漧研細末入藥

黃栢刮去粗皮八兩制炒爲末入藥六兩其性𨿽

寒非芩連之可比黃栢能通腎以瀉膀胱之火動則水不寕所以用之者瀉火而寜腎水也剉碎用酒浸三日要翻覆浸取出曬漧將蜜拌黃栢用荷葉鋪札稜起水面上攤黃栢荷葉上蒸一次仍將蜜拌再蒸再曬如此三次用紙鋪鍋底黃栢攤紙上焙茶褐色爲度研末入藥

知母去皮六兩

其性潤而老年並虛弱之人火易動津液受尅而嘗涸所以用此專補腎水蓋能制烈火之故也剉碎用酒浸三日去酒曬漧隔紙炒焙研細末入藥

枳實四兩

老年並虛弱之人火最易動津液受尅而化爲痰或平日膏梁之積而成痰蓋枳實非他輩之可比且半夏化痰其性燥烈而服之反渴渴增則貪飲矣愈飲愈濕受外邪而痰愈結也貝母去四種痰能表而不能裏南星𨿽曰去痰能上而不能下因風可用今枳實之功不可勝計剉碎與麩皮同炒茶褐色去麩皮研末入藥白術四兩

大能補脾老年虛弱之人胃火必盛而食善消愈消愈食則脾豈有不損則食不能尅化而用庸消之劑則反傷脾脾胃受傷是無本矣豈能安乎然必用此以禆脾似猶修武僃而禦防也剉碎用紙鋪鍋底將麩皮拌白術攤紙上不住手撥焙聞其藥味無麫气爲度研末入藥

當歸五兩

其性溫四等治血流者能止凝者能行虛者能補气者能和老年並虛弱之人火旺水衰血必受傷或流或止或凝或行可不用此以和之用酒浸洗剉碎曬榦研末入藥

熟地黃四兩

老年並虛弱之人諸血最虛皆由心之耗而肝之枯也是以四肢血怠足不能履手不能持耳不能聼目不能視膓不能通而多結也所以用此劑以補一身血衰也用酒洗剉碎研末入藥

幹山藥四兩

其性溫平主腸中補虛除陰熱邪气益气力長肌肉治頭風止腰痛補心肺不足潤皮毛主治泄精健忘剉碎曬榦研末入藥

白茯苓刮去粗皮淨三兩

其性去濕利小便調胃气伐腎邪防火久服安魂飬神延年益壽而無消渴之患剉碎曬漧將紙鋪鍋底用麩皮拌藥攤紙上不住手撥焙至藥無味爲度研末入藥防風去蘆五兩

老年並虛弱之人血皆損少則腠理不宻賊風易入必用其驅出之蓋防風之性威而不猛剉碎曬漧隔紙焙漧燥研末入藥

眞鉛四兩陰分之上藥卽人乳多以此代鉛

其鉛乃取室女天眞未防欲心未動而自然來者得純陰之正移陰補陽自然而然者其功不可勝言倘人不待時急取陰分之上藥代之用亦不減於眞鉛也用少年婦人乳二碗其乳者血之化也陰分之上則爲乳陰分之下則爲血所以用此者以血補血老年並虛弱之人身血必衰此藥之正所謂布衣破而補以布也將麫入乳中調勻打糊丸藥用

眞汞四兩卽秋石也

其性鹹能入腎而用童便煎者蓋因元气之未泄而純陽之未防煆煉而成所以補元气老弱之人精气必損湏用此藥滋補研末入藥右將各藥細末拌勻用乳二碗入麫打糊拌藥杵勻丸如桐子大曬漧收貯日漸服之毎服五六十丸淡鹽湯空心下此藥服之專治諸虛百損身體倦怠气虛中滿不進飲食徧身風濕麻痺眼目昏花腰痛頭暈手足欠順行履艱辛虛怯痰火遺精白濁小便不利胎前產後赤白下有惡疾者服此妙無疾者服此彊筋骨悅肌膚駐顏色健脾胃進飲食添精補髓益壽延年其功不可盡述寶之

度世丹

如有人抱一切危疾及癱瘓痛楚久在牀枕且暮淸心服之戒其嗜欲能安神志定魂魄順五臓和六腑添智慧烏髭須通脈絡除勞損續絕補敗蓋此藥稟天地中和之气不燥不熱可以長服如有惡疾肢體不安行步艱辛飲食少進或寤寐不安或痛連筋骨或十生九死服之是疾皆除駐悅顏色滋潤肌膚聰眀耳目四肢彊健延年益智功效不可具述

枸杞子仙經云此藥是熒之精益血海足筋骨補

气安神

甘菊花是木之精服之聰眀耳目去寒濕手軟利

九竅通三焦去萼用

逺志

治胃膈痞悶去憂邪潤肌膚壯筋骨用頭

捶破取去心

車前子是鎭星之精益胃安魂魄駐顏去夜驚妄

想

生地黃用幹者去蘆經云是太陰之精開心神去

邪養脾胃榮衛之神

巴防

仙經云是黃金之精去心痰補血海身輕

延年

覆盆子是神水之精助陽輕身安五臓之神白術

是太陽之精能正气吐逆消食化痰濕飬

榮衛

肉蓯蓉擇有肉者其藥一百年一生入小膓補下

元酒浸七日

石菖蒲細小九節者能升智慧添神明暖下元補

虛減小便

兔絲子酒浸七晝夜曬漧炒令黃色爲度

牛膝

治濕腳气腰膝疼痛去蘆用酒浸七日細辛

療百病順气益血海去苗用

續斷

治五勞七傷何首烏性濕無毒地骨皮去土

右各用本土所生逐件擇洗各等分搗爲細末煉蜜和丸桐子大每服三十丸空心溫酒送下服一月百病不生服一年至二年返老還童顏貌若蓮花是病皆除元是仙人之術信之信之

神仙不老丸

養榮衛潤三焦滑肌膚去邪气惡蠱等疾選奇方云予防年勤瘁衰不待時方三十而白髮生自是時時摘去四十九則不勝芟矣乃聴其自然未幾遭防天之慘羅哭子之憂心志凋耗白者益多餘者益黃久之忽遇金華山張先生謂予曰予今半百容貌衰甚可以爲門戶計進補治气血以彊色身之藥乎慨然傳一方會初得之異人拜而受之遂合服逾百日覺前時之白者黃者皆返黒矣見以爲異予遂名之曰神仙不老丸以其藥品槪括爲詩曰

不老神仙功效殊

駐顏全不費工夫

人參牛膝川巴防

蜀地當歸杜仲扶

一味地黃生熟用

兔絲栢子石菖蒲

更添枸杞皮兼子細末蜜丸桐子如

早午臨眠三次服鹽湯溫酒任君餔

忌飡三白並諸血能使髭烏髮亦烏

用人參

團結重實上黨者佳去蘆焙漧秤二兩枸杞子色紅潤者去蒂酒浸一宿焙漧二兩兔絲子以水漂去浮取沈者酒蒸焙漧二兩石菖蒲去毛節米泔浸一宿節宻者秤一兩栢子仁色紅新者去殼取仁一兩細研臨時入和

藥內

川牛膝長而潤者去蘆酒浸一宿焙漧一兩半杜仲

刮去粗皮搗碎生薑汁拌炒斷絲一兩半地骨皮色黃者刮皮浮淨秤一兩

地黃渣以水浸重者用以浮者搗取汁浸沈者蒸透焙漧如是三次色黒者味甘熟秤一兩又用生沈者一兩酒浸各用竹刀切忌鉄器﹤子部﹐雜家類﹐雜品之屬﹐遵生八牋﹐卷十七﹥

川當歸揀大者去蘆頭二兩

川巴防用黒色紫沈大穿心者不用色黃細者捶

去心酒浸焙一兩

右件揀選精制如法勿曬用慢火焙漧若大燥則失藥味待幹卽於風前略吹令冷熱相激燥淨秤研爲細末煉蜜擇火日捜和於大臼內搗千餘槌丸如桐子大每日空心午時臨臥毎服七十丸溫酒鹽湯任下忌食蔥白韮白蘆服眞粉及藕諸般血蓋諸血能破血又解藥力若三白誤食亦無他說止令人髭髮不變黒耳大能安養榮衛補益五臓調和六腑滋充百脈潤澤三焦活血助气添精實髓是最要節色欲使藥力效之速也

松黃頤壽丹

松香一斤嫩白瑩淨者碾爲末篩過去渣用新汲水十餘碗砂鍋內桑柴火煮一炷香不住手攪冷定傾出苦水仍換新水更煮更攪如此十四五次直待水煮不苦爲度再用白酒四五碗亦煮一炷香冷定取出曬漧碾爲細末熟地黃半斤懷慶肥大者揀去不黃不用浸蒸爛搗成膏烏梅肉六兩安吉者佳焙漧碾爲末

右三味和成一處搗和勻如幹散難丸加酒打麫糊少許和之易丸爲度如桐子大毎服三五十丸茶酒白湯任下食前服服藥時忌豆腐制藥不可犯鉄器

大補陰膏

安心神健脾胃滋肺金補元气

茯神二兩去皮心最能安神定志

逺志

二兩去梗炒亁用

人參

五錢去蘆能開心眀目養精通神治脾胃

陽气充足

白術

四兩切片水洗去油曬漧能除胃中濕熱

健脾胃

茯苓

二兩去皮補定悸

橘紅

一兩五錢去白主下气寛中消痰止貝母

一兩五錢姜湯煮過能止療煩渴安五

臓散胸中鬱結

甘艸

三錢炙去皮主補三焦元气和消藥毒飬

血補胃

紫苑

一兩洗去土補虛止渴安五臓

阿膠

一兩蛤粉炒成珠能養血除

五味子五錢能眀目補胃益肺金

當歸身三兩酒洗能和補血

生地黃一兩五錢酒洗能涼血補血滋腎水白芍藥二兩炒益津液

熟地黃一兩五錢酒洗蒸九次曬九次大補血壯

腎善補須髮

天門冬一兩五錢去心能保肺气

麥門冬一兩五錢去心能保肺气令人肥健兔絲子二兩水洗去土曬亁能添精補髓

枸杞子三兩蒸焙亁能眀目延年

黃蘗

二兩去皮鹽水炒幹能補滋腎水

山茱茰二兩湯浸

知母

一兩鹽水炒幹能補腎水涼心火

原方內有欵冬花一兩桑皮一兩柴胡一兩五錢山藥二兩後進呈許堂攺除右切片用井華水二十四碗入鮮姜四兩二錢核桃肉圓眼肉棗肉蓮肉各二十四个烏梅肉十二个春浸半月夏不浸秋浸一日冬浸一日夜於靜室內用炭火煎至藥計五碗去藥渣用好蜂蜜二十四兩煎一滚用紙滲去面上沫入前藥同煎至滴水不散爲度用磁罐盛白紙封口放水盤中露罐口七日去火毒取出每日空服白滚湯調下三茶匙忌食羊肉

益元七寶丹

用何首烏赤白各一斤用米泔水浸一日竹刀刮去

皮打塊如棋子大【另有制法具前】

牛膝

八兩同前何首烏用黑荳五升木甑沙鍋蒸三次曬三次爲末加鹽一二錢同浸

枸杞子八兩酒浸洗淨曬榦爲末

茯苓

赤白各一斤赤者用牛乳浸白用人乳浸

俱一宿曬榦爲末

兔絲子八兩酒浸三日曬榦爲末

破故紙八兩炒榦爲末

當歸

八兩酒浸一宿曬榦爲末

右七味各不犯鐡器煉蜜爲丸如彈子大日進三丸早辰空心酒下午後姜湯下臨臥鹽湯下初服三日小便雜色是去五臓中雜病至二七日唇紅口生津液再不夜起三七日體健身輕兩乳紅潤至一月鼻頭酸是諸風百病皆去四十九日目視光眀兩手火熱精气通實髮白返黒齒落更生陽事彊健丹田如火行走如飛气力加倍非人不可輕泄乃神仙祕方

補胃瑤臺雪方

蓮肉【二十兩去心爲粉】土白術【十兩麩炒去麩用】

陳皮【二兩】白茯苓【二兩】苡仁【八兩】

芡實【十兩】山藥【八兩】

砂仁【一兩】

川椒一兩五錢炒去汗爲末已上同和入白糖二觔和勻每早白滚湯調服三二錢開胃進飲食脾家聖藥也寶之寶之

紫霞丹

治痰湧咳傷酒解醒或口有穢气津苦舌漧涼膈平

胃解慍安神又爲淸喉要藥

硃砂【四兩一半爲衣】官硼砂【五錢】沈香【一錢】

桂花【一錢】

靑木香【一錢】細芽茶【二錢】

訶子【一錢】

白豆仁【一錢】金錢薄荷【四錢】冰片【三分】

百藥煎【一錢】眀粉【二錢】

右爲細末煉大甘艸四兩煎汁爲丸如小豆大硃砂爲衣入口一粒一次噙化

延齡聚寶酒

用何首烏四兩去皮赤白兼用

生地黃四兩鮮嫩肥者勿犯鐵器

天門冬二兩去心

槐角子四兩炒黃色十一月十一日采

石菖蒲二兩

亁菊花四兩隻用花枝葉不用

五加皮二兩用眞正的

蒼術

二兩米泔浸一宿竹刀去皮毛茅山的好枸杞

二兩去蒂研碎甘州生者

黃精

二兩用鮮的

細辛

二兩洗淨

白術

二兩極白者油黃者不用

防風

二兩去蘆

人參

二兩去蘆

茯苓

四兩鮮嫩者

熟地

四兩忌鉄器

麥門冬二兩去心

蓮蕋

四兩

桑椹子四兩黒紫者

蒼耳子二兩炒揚去刺

肉蓯蓉二兩黃酒浸去鱗

沙苑白蒺藜二兩炒去刺

天麻

二兩如牛角者

甘艸

二兩用大者炙去皮

牛膝

二兩去須

杜仲

二兩薑汁浸一宿炒去絲

當歸

一兩鮮嫩者

右各味炤方擇淨稱定分兩足務要眞正藥材切爲咀片裝入生絹袋內用無灰髙黃酒一大壇盛九斗十斗大壇方可將藥裝入壇春浸十日夏浸七日秋浸七日冬浸十四日將藥酒每五更空心服三小鐘還臥片時午間再服三鐘尢妙用酒忌生冷生蔥生韭腥無益之事少幹無益之物少喫白蘿卜常忌致誠服者自有功效若服一日歇二三日不依前法取效鮮矣夜間還服二三次予年三十九歳服起扵六十四歳須髮如漆齒落更生精神百倍耳目聰眀比前大不同矣此方不輕系身命養生至寶仍將藥渣曬亁研末煉蜜爲丸如桐子大每服五十丸空心無灰酒下

延壽酒藥仙方一名養壽丹

専治男婦逺年近日諸虛百損五勞七傷左癱右瘓偏正頭風口眼歪斜半身不遂語言蹇澁筋脈拘攣手足頑麻渾身瘡疥腸風痔漏紫白癜風寒濕腳气膀胱疝气十膈五噎身體羸痩腰腿疼痛四肢無力皮膚生瘡耳聾眼昏下部虛冷諸般淋瀝婦人經脈不調臍腹疼痛脇背膨脹黃痩面肌口苦舌漧嘔逆心飲食無味四肢倦怠神鬼驚悸夜多盜汗時發潮熱月事或多或少或前或後心中悶塞不通結成瘕塊時作刺痛或子宮積冷气毒虛敗赤白下漸成虛瘵並皆治之此藥方互相制服其和暖香甘能追百病常服補脾養丹田和气血壯筋骨益精髓身體輕健眀眼目安五臓定魂魄潤肌膚返老還童延年益壽其功不可盡述

當歸【去蘆】

人參【去蘆】白茯苓【去皮】艸烏【去皮】

烏藥

杏仁【去皮尖】何首烏【去皮】川椒【去目】川烏【去皮尖】

五加皮

肉蓯蓉【去皮尖】枸杞子砂仁【已上各五錢淨】木香

牛膝【去蘆】

枳殼【去皮尖】

亁姜【火炮】

虎骨【酥炙黃色】川芎

香附子【炒去毛】香白芷

厚朴【薑汁浸】陳皮【去白】

白術【炒】

獨活

羗活

麻黃【去節】

官桂【去皮】

白芍藥

半夏【薑汁浸】生地

熟地

天麥門冬【去心】五味子

防風

細辛【揀淨醋酒洗去蘆】沈香

蒼術【米泔浸去皮】小茴香【鹽炒黃已上各三錢】

破故紙【酒浸防炒】核桃仁【湯浸去皮】甘艸【火炙三味各一兩淨】紅棗肉酥油【二味各半斤】白沙糖【一斤】

右將前藥用細絹袋盛之用燒酒一大壇浸藥三日放在大鍋內用湯浸壇煮兩个時辰取起掘一坑埋三日出火毒取出每日用酒一小鐘病在上食後服病在下空心服飲酒畢後將藥查曬亁碾爲細末用好花燒酒打糊爲丸如梧桐子大每服三十五丸空心好酒下

羅眞人延壽丹

治男子五勞七傷諸虛不足陰痿气弱無力心腎不交精神欠爽小便頻數腰膝疼痛婦人赤白帯下起居倦腳冷麻痺不能久立腎气不和臍腹疼痛經水愆期無孕嘗服此藥陰陽升降無偏充實肌膚塡精補髓精神倍長彊壯筋骨悅顏色固眞气和百脈正三焦烏須髮堅齒牙耳目聰眀老能輕健斯藥之效何可盡述服至五日體自輕健至十日精神倍爽半月之後气力壯勇二十四日後眼目淸朗語音響亮一月之餘飲食大進顏色紅潤步履輕健冬月手足嘗暖此藥不熱不燥老防並皆可服乃仙方也愼勿輕傳

幹山藥【一兩去皮】人參【一兩去蘆】白茯苓【一兩去皮】

川牛膝【一兩酒浸】杜仲【一兩姜制去絲】龍骨【一兩】

川續斷【一兩去蘆】鹿茸【一兩】當歸【一兩酒浸洗】

山藥苖【一兩】北五味【一兩】熟地黃【一兩酒浸】

石菖蒲【一兩】楮實子【一兩去穰】破故紙【一兩炒】

麥門冬【一兩去心】遼枸杞【五錢】

如下元虛冷加鹿茸【五錢】

附子【五錢】

右爲極細末擇天气晴和揀選好日以酒糊爲丸如梧桐子大毎服五十丸或六七十丸淡淡鹽湯送下修合之日須忌婦人雞犬之類日進二服亦可大有功效也

艸還丹補益

夫艸還丹者不用金石不加燥熱不傷五臓只系艸藥爲用全在制度之妙將水火無窮之術奪丹砂燒煉之功大壯脾胃進美飲食蓋脾屬中央之土乃五臓之主當先調養五臓俱虛百病由此而生此藥益精髓固元陽輕腰膝安五臓通九竅令人耳目聰眀有一老人年七十之上服此藥悅顏色烏須髮固齒牙夜能書細字延年益壽乃仙家之良劑平補大有神效

蒼術四兩用酒醋米泔水鹽各浸一兩

茴香【一兩新者】

破故紙【一兩酒浸一宿】川練子【一兩】

木香牛膝葫蘆芭地龍山藥

枸杞茯苓川山甲【各一兩】

右件曬漧爲細末好酒糊爲丸如桐子大每服三十五丸溫酒送下鹽湯亦可空心服以干物壓之使力行百步日進二服

艸靈丹

此藥延年益壽添精補髓烏須髮固齒牙彊筋骨壯气血返老還童冬月服之手心與腮面如噀血行步輕飛七十老人誠心服餌健若少年別有奇功不能盡述服之一月乃見其效如要試驗拌飯與白犬食之一月變成黑犬此其驗也老人服至十日便不夜起服藥者不可賴此頻行房事忌黑羊肉鵓鴿桃李果子恐減藥力保而愼之不熱不燥亦無飛走金石藥味過一月耳目聰眀髮白再黒不可輕忽

眞川椒【四兩去目炒出汗】白茯苓【二兩去皮炒】川烏【一兩去皮臍】茴香【二兩炒】

蒼術【四兩酒浸焙漧】甘艸【二兩粉去皮炙】

熟地【三兩酒浸】山藥【二兩】

右爲細末煉蜜爲丸如桐子大毎服三十丸至四五十丸空心溫酒下以干物壓之

固眞丹【同上方加首經一次鹿跑艸一兩】

回陽無價至寶丹

用川練子【取肉二兩】川牛膝【一兩】熟地

蛇牀子川山甲

肉蓯蓉

茯神

巴防五味子【各一兩】乳香【三錢】

鹿茸

沈檀香仙靈皮

甘艸【各五錢】

人參【一兩】破故紙【五錢】大茴香【一兩】澤防【一兩】

烏藥【二兩】兔絲子【五錢】鳯眼艸【二錢】檳榔【一兩】

葫蘆巴蓮心【各五錢】

右爲細末煉蜜爲丸如梧桐子大毎服三十丸空心好酒下治五勞七傷四肢無力下元虛冷夜夢遺精陽痿等癥

神仙紫霞杯

昔宋英宗皇帝朝暮思想懇禱祝告上蒼願祈降子忽一日有一道者身穿艸衣頭挽雙髻腰懸藥葫蘆擕一水火籃手執龍虎首拄杖偶至玉階羣臣云這道人不知從何入朝衝入金門奏道吾乃蓬萊到此因陛下祈子切貧道聞知奏奉蟠桃延年益壽九轉紫霞杯乞陛下允納帝曰此酒此杯是何仙術從何而至道云此是純陽眞人曾慶蟠桃防賀王母仙酒杯陛下飲服帝曰有何益於朕道曰但令宮妃有子帝聞甚喜著光祿寺筵宴奉賞道曰道人不用筵賞傳下酒杯法化一道靑光灼然而去帝稽首叩謝故得子之多

偈曰

蓬萊仙賜紫霞杯九轉靈丹藥更奇

萬病盡消身體健還童返老似嬰兒

用硫黃【八兩】雄黃【五錢】乳香【三錢】沒藥【三錢】

辰砂【五錢】血結【二錢】沈香【二錢】麝香【三錢】

檀香【三錢】降香【一兩】牙香【二兩】茅香【一兩】

人參【兩】附子【五錢】川烏【二兩】川芎【四兩】

當歸【五兩】肉桂【四錢】破故紙【二錢】肉蓯蓉【三兩】黃精【八兩】白芷【三錢】枸杞【一兩】芍藥【五錢】

右防咀入油煎先用油一斤浸諸藥三二日熬煎藥焦黒色濾去查再復油鍋化溶硫黃再傾出上面淸油卻將鍋底硫黃傾入水盆內洗去泥土砂石仍將原油化硫黃周而復始三次又傾出上面油存黃另傾出秤毎硫黃一兩用銅杓化開入前麝香末三分攪勻先以小酒杯一个用紙封口中開一孔將化開硫黃藥傾入酒杯內一蕩做酒杯一个如此傾做數个冷定酌酒做法如澆向糖相似

沈香內補丸

能除百病補諸虛健脾胃進飲食添精補髓延年益壽服之年餘身輕體健婦人服之尢妙

沈香【五錢】廣木香【五錢】乳香

沒藥【各三錢】人參【五錢】母丁香【三錢】海馬【一對酥炙】石燕【一對燒紅醋浸】鹿茸【五錢酥炙】仙靈皮【五錢酥炙】韭子【五錢】八角茴香【五錢】木通【一兩炒】穿山甲【五錢灰炒】小茴香【一兩炒黃】甘菊花【五錢盬炒】川練子【酒浸一宿去皮核一兩】蛇牀子【一兩】白茯苓【一兩】大附子【一个炮去皮】川椒【一兩去目】枸杞【一兩】

麝香【少許】

丁香【五錢】葫蘆巴【入羊腸內酒煮一兩】

右爲細末酒糊丸如梧桐子大每服三十丸空心溫酒下仍以干物壓之忌生冷腐粉魚鮏諸血四十九日又洗藥用紫梢花松節皮硝三味煎水每日溫洗之

遵生八牋卷十七﹤子部﹐雜家類﹐雜品之屬﹐遵生八牋﹥

欽定四庫全書

遵生八牋卷十八

明髙濓撰

靈祕丹藥牋下

治痰癥方

祕傳紫府靑津丸治虛實痰火神方

用女眞實四兩用芩連水浸一夜次日蒸曬如法三徧白石膏煆四兩煆過研細用嫩桑葉四五斤煎汁取淨汁一碗煮亁再用紫蘇四兩荊芥一兩煎淸汁再待亁聽用

知母四兩淨咀片分四處人乳童便靑鹽拌潤過一

宿生用一分俱微火炒

黃栢四兩淨照前四制如法

白芍藥一兩用桑皮煎水煮亁聽用

貝母二兩姜礬水煮亁聽用

杏仁二兩去皮尖靑鹽水煮亁聽用

天門冬二兩去心切細微火炒亁

麥門冬二兩去心微火焙亁

人參一兩切大片用好酒拌潤一宿取白酒麯末炒

熱下人參微炒亁聽用去麯

茯神二兩去皮心人乳拌潤一夜次日火焙亁聽用黃蓍一兩切片蜜水拌潤一宿炒亁

糖毬肉五錢去參蓍之滯膩

當歸一兩酒洗曬亁切片酒拌潤一宿炒用

陳皮一兩去白炒用

百合二兩姜湯泡過焙亁聽用

右共十六味各制精微分兩和一處再焙大燥爲極細末取梨汁半斤煉蜜一斤爲丸如桐子大毎服三錢早晚白滚湯送下制伏相火滋養眞陰津潤肺腑上降心火下生腎水淸熱化痰火防水升令人無病矣

論痰治法

經曰百病皆生於痰痰之本水也原於腎痰之動濕也主於脾脾主濕每惡濕濕生痰寒又生濕故古人用二陳湯爲治痰通藥其中半夏味辛燥濕以齊地者良若不制以爲麯恐其太燥若制麯無法亦鮮奏功凢治痰病必湏制麯具治於後【齊半夏卽山東所產大个麻防半夏也】

半夏麯法

每用齊半夏選極大者一斤水浸二三日以透心去灰爲度用生薑自然汁一茶盞同煆白礬四兩煎化將半夏爲粗末拌勻曬亁聴用

治風痰用豬牙皂角半斤四碗煎二碗

治脾胃濕痰及火痰用竹瀝或荊瀝拌

治老痰膠痰諸藥不效者用霞天膏一碗先拌半夏曬亁後入竹瀝爲麯【霞天膏方具後幅】

右俱用楮葉紙封如造酒麯法置檐風處

淸气滌痰丸

健脾胃化痰涎寛胸膈進飲食

半夏麯照前法隨癥用一斤

牛膽南星【十兩】橘紅查肉瓜婁仁【去油】枳實蘿卜子【炒】

茯苓白術

黃連【各八兩】香附用靑鹽二兩水浸炒

枯黃苓【微炒】甘艸眞紫蘇子【各六兩】

好沈香【二兩】白芥子【三兩】

右爲細末竹瀝爲丸如梧桐子大每服一錢五分食遠或臨睡服

治老痰加天門冬肉四兩靑礞石二兩硝煆若陰虛火盛當滋陰降火爲主兼服前藥

霞天膏方

此倒倉法遺意也用此制半夏麯或入丸藥中能令老痰自大便出且不損元气不傷脾胃凢治膠結老痰非此不效黃牯牛肉用純黃無病肥澤一二嵗者淨腿肉十二斤切指頂大用長流水以大銅鍋煮之旋加沸湯嘗令水淹肉五六寸掠去浮沫煮肉爛如泥去渣將肉汁以細布灑入小銅鍋內用桑柴文武火候不住手攪如稀糖滴水不散色如琥珀爲度每肉十二斤可取膏一斤磁礶盛之冬月制用

白玉丹専治久痰

天花粉一斤用淸水浸洗刮去粗皮切片曬亁磨細末篩過取細末將絹袋盛用淸水中洗出漿出渣澄淸換水如此五七徧去苦曬亁取十二兩用河南眞菉荳粉水漂三五次曬亁取四兩二味共一斤用蘇州薄荷葉一斤入瓶內層層間隔封瓶口入鍋內隔水煮三炷香爲度取起冷定開瓶篩去葉畱粉聽配

白檀香白石英白硼砂【各五錢】白豆蔲

明粉【各一兩】白石膏【二兩煆】柿霜【三兩】

白糖霜【八兩】

共爲細末和前粉一處入瓶每次取二匙噙化消止痰咳開胃滋陰防火醒酒淸心明目解渴大有神效

法制淸金丹

治痰火咳生津止渴消食順气調中用廣陳皮揀紅者淨米泔水洗略去白剉大片曬亁一斤先用枳殻四兩去穰淨用水六碗浸一宿煎濃汁二碗拌橘皮浸透一夜次日蒸透曬漧

二次用甘艸三兩去皮照前煎湯浸蒸曬亁

三次用欵冬花去蘆梗淨四兩用水照前煎浸蒸曬四次用桔梗去蘆淨四兩用水照上浸一夜濃煎汁二碗去渣加白硼砂明粉靑鹽各四錢入汁化開照前拌灑浸一夜蒸透曬亁

五次用竹瀝浸拌照前蒸曬

六次用梨汁浸拌照前蒸曬

七次用薑汁蘿卜汁浸拌照前蒸曬

加沈香【三錢】檀香【三錢】山查米【一兩】

百藥煎【一兩】細茶【一兩】烏梅肉【一兩】

白硼砂【五錢】五味【五錢】人參【一兩】

天花粉【一兩】薄荷葉【一兩】半夏【一兩薑汁炒】

共爲細末加白糖霜十兩煉熟蜜十兩和勻入臼搗千杵印成餅臨臥或有痰火涎時含咽大能防火淸气化痰止消食寛中

造百藥煎法

五倍子不拘多少敲如豆瓣大揀淨用白酒糟拌勻置暖處候發過不澁味酸爲度曬亁研末聽用

神化丹

馬兜苓水芹菜旋復花醬瓣菜【各半斤】

俱生活用薄荷【八兩】五倍子【五兩】

右將六味搗末成餅安七日白毛出了又采生的四樣搗爛絞汁拌前餅子又搗千餘下如此四十九次方用半分入舌上閉口噙化神效

太極霜

用黒鉛打作二三分厚片成圓毬盒子兩半个焊作一毬用童男童女尿浸一百日久浸不妨用時將毬切開鉛毬內白霜刮下每服二三分其痰立下如試以霜加吐出痰上痰化成水爲驗

治痰快气消膈食神方

用山東半夏【一斤洗】南星【一斤去皮】生薑【一斤】

皂角【一斤切碎】白礬【一斤】

五味用水煮至南星心內無白防爲度去皂角不用將姜切碎同南星半夏曬亁或用火焙每味淨一斤配後藥

靑皮【去穰】陳皮【去白】蘿卜子【炒另研】

蘇子【炒】

神麯【炒】

香附子【薑汁煮去毛】

麥牙【炒】

漧葛

杏仁【去皮尖另研】

山查【已上各半斤】

右與前藥三味三斤一處研爲細末以生薑自然汁浸蒸餅爲丸如桐子大每服五六十丸臨睡茶酒服

頑痰不化方

用石靑一兩石碌半兩俱研絕細末水飛二物以餅糊爲丸每服十丸溫湯下吐痰一二碗不妨

九煉明粉法

將明粉揀出再加梨汁煮一次童男童女便煮一次甘艸煮一次海粉煮一次藕汁煮一次生半夏搗汁煮一次連前一次共九煉也消痰神藥

神水方

用出山鉛打片十斤作二十片如法懸矼上下鍋用好酒好醋各十斤燻蒸取气水服一二匙治痰神妙

取水法

用上下一缸合封上缸弔鉛片下缸貯酒醋用柴火煨十二炷香中用一磁盤架托鉛片収鉛上滴水用之是法

痰中欲絕吹鼻防

用大茶子一顆糯米七粒共爲細末以些少吹入鼻中吐出稠痰數碗病者卽醒

眼目癥方

女眞膏

用防逺近爛風翳瘴眼絕妙

黃連黃芩黃栢黃茋連翹薄荷山梔山豆根【各三兩】

用冬靑葉一籃淸水洗淨

菊花千里光花宻花

用常流水同煎藥一處煎濃汁去渣再熬下白蜜少許成膏聽配

蘆甘石三黃煆過爲細末以水飛五七次淨末一兩

大硃砂熊膽血結【各五釐】乳香沒藥【各分】珍珠琥珀

牛黃冰片

麝【各一分】硼砂【三分】石蠏【一錢蜜煆】胡黃連【一錢五分】白丁香【一分】

共爲細末投入膏內攪勻入礶塞口每用銀簮腳挑藥些少防眼兩眥一日三次神效

千金祕授保睛丸

治逺年近日風眼羞明白花生翳疼痛黒花蟹睛珠破胬肉扳睛赤腫倒睫拳毛爛癢澁打傷小兒痘疹入眼迎風冷熱涙下瘀血血貫七十二癥無不治之能補腎治肝去風散血順气除昏升降水火祛內外瘴羚羊角【二兩五錢】烏犀【二兩】白珠【二兩】

鹿茸【二兩酒浸焙】海蛤【二兩煆】人參【二兩】

天竺黃【二兩五錢】陳皮【三兩】菖蒲【三兩】

茯苓【四兩去筋】當歸【三兩】琥珀【三兩】

雲母石【一兩六錢】石膏【二兩】秦皮【二兩】

芍藥【四兩浸酒一宿】沈香【一兩】扁豆【四兩】

蒼術【三兩酒浸麯炒】細茶【四兩】菊花【三兩】

天門冬【二兩五錢去心】生地【八兩】川芎【一兩】

麥門冬【五兩去心】地膚子【二兩】石斛【三兩】

巴防【三兩去心炒】熟地【八兩】井泉石【二兩】

柴胡【二兩五錢】車前子【二兩】兔絲子【二兩】

肉蓯蓉【三兩酒浸洗】龍膽艸【二兩】木香【一兩半】

細辛【二兩五錢】艸決明【二兩】薏苡【五錢】

掩閭子【二兩五錢】五味子【三兩】黃連【三兩】

逺志【二兩五錢去心】蒼耳子【三兩】防風【一兩】

黃茋【二兩五錢】澤防【二兩】參【二兩】

白蒺防【二兩去刺炒】牛旁子【二兩】砂仁【二兩】

木通【二兩五錢炒】香附子【三兩】連喬【一兩】

仙靈皮【一兩五錢】谷精艸【三兩】旋復花【二兩】

知母【二兩五錢】葳靈仙【三兩】桔梗【三兩】

黃芩【三兩酒炒】山茱萸【六兩】枳實【二兩】

麻黃【一兩五錢】酸棗仁【五錢】牡荊【三兩】

欵冬花【二兩五錢炒】秦椒【二兩】訶子【二兩】

木賊【二兩酒浸炒】蒲黃【一兩五錢】山藥【八兩】

側栢葉【二兩五錢焙】枸杞【六兩酒焙】宻蒙花【六兩】

夏枯艸【二兩五錢炒】蔓荊子【二兩炒】葶藶子【二兩炒】石決明【四兩煆】蕤仁【二兩去油】靑箱子【一兩五錢】黃栢【八兩塩酒炒】牛膝【二兩酒浸】甘艸【二兩五錢炒】百部【二兩五錢去蒂炒】山冬靑子【二兩】荳蔲【二兩五錢】

右爲末煉蜜爲丸每丸一錢五分外用辰砂爲衣藥計共八十八味

去瘴翳米泔水溫服晴暗靑盲當歸湯下

气瘴赤腫木香湯下

血虛昏暗已下七十二癥俱薄荷湯下

小兒痘子入眼谷精艸湯下

明目補養四神丸

用州枸杞四斤分爲四分好酒洗淨

一斤用川椒四兩同炒去椒不用

一斤生芝蔴四兩同炒芝蔴不用

一斤小茴香四兩同炒茴香不用

一斤好薄荷四兩同炒薄荷不用

炒過放地上出火气加生地黃熟地黃白茯苓白術菊花各四兩煉蜜爲丸如桐子大每服五六十丸無灰酒或鹽湯俱可下

祕傳煎藥加減妙方

用當歸川芎柴胡枳殻羗活獨活前胡桔梗黃連甘艸甘菊薄荷

水二碗煎服加燈心三十根外有加減法附

有涙多加獨活薄荷

內癢加

防風荊芥

血貫加

靑箱子艸決明

有翳加木賊蟬蛻石決明【火煆】白蒺防春間發加龍膽艸生地黃

眼痛頭疼加黃芩【酒炒】蔓荊子

胃火加石膏

神妙膏

用甘艸羗活細辛黃連貝母菊花當歸枳殻大黃白芷生地防風荊芥木賊黃芩川芎蒼術豬苓澤防白術薄荷桔梗石斛赤芍藥蔓荊子艸決明牛蒡子

靑箱子

兔絲子車前子夏枯艸地骨皮

將羊肝蘆甘石四兩用一袋盛了用前三十二味藥入水煮三晝夜次取起去藥將石入乳汁浸之又用磁噐上蓋一碗打火半炷香恐亦不必止用石細研如麫

用防火眼

煉就蘆甘石一兩入熊膽三分冰片二分硃砂三分防之

防云翳眼

煉就蘆甘石一兩入硼砂一錢膽礬五分海螵硝一分防榔一分鷹糞二分同研防之

防板睛胬肉

煉就蘆甘石一兩加硼砂二錢膽礬五分海螵硝二分眞珠二分琥珀二分麻雀糞二分冰片一分辰砂二分防榔二分防之

洗眼方

一以桑灰調熱湯澄淸洗之

一方立冬日采桑葉一百二十片每遇後開日期用桑煎湯不嘗洗之如閏月之年先年多采十片照前月日期洗之洗眼之日湏忌葷酒齋戒神妙

正月初五日二月初一日三月初五日

四月初八日五月初五日六月初七日

七月初八日八月初八日九月三十日

十月初十日十一月初十日十二月初一日魏斗蓬防眼方掃霞散

用蘆甘石一兩銷銀礶打火以童便淬七次燒七次以礶盛埋入土出火毒九日

石燕子三錢以醋淬七次同上埋法

磠砂【一錢乳汁制】

硼砂【三錢】飛丹【五錢】黃連【三錢】乳香【三錢】沒藥【三錢】熊膽【二錢】冰片【六分】麝香【六分】石蟹【二錢】珍珠【三錢】珊瑚【三錢】血結【二錢】歸須【三錢五分】輕粉【三錢五分】白丁香【二錢】

共十八味如要去翳加磁砂【五分】海螵蛸【五分】

吹鼻六聖防

川芎雄黃石膏乳香沒藥【各一錢】盆硝【五錢】

共爲細末更治赤眼冷淚頭瘋耳中疼癢鼻塞聲重牙疼口先含水用管吹藥一二分入鼻吐水半晌卽愈瘋癥方

靑金錠

治男女中風痰厥牙闗急不得口開難以進藥並雙鵝喉閉不能言者小兒驚風痰迷不省將此藥一錠取井花涼水磨化用綿紙醮藥汁滴入鼻孔進喉內痰響取出風痰一刻得生見效如神百發百中

胡索【三錢】麝香【一分】靑黛【六釐】牙皂【十四枚火煨】

共研極細末靑水調做錠重五分陰亁聽用

金彈子

治諸瘋左癱右瘓手足頑麻半身不遂口眼歪斜寒濕筋骨疼痛偏墜疝气等癥

天麻升麻艸烏防風荊芥石斛細辛半夏白芷羗活甘艸秦芄川芎蒼術僵蠶蟬退全蠍蜂房烏藥當歸風藤乳香沒藥硃砂雄黃金銀花兩頭尖何首烏石菖蒲【各五錢】木香【三錢】麝香【一錢】

共爲細末聽用麻黃去節二斤紫背浮萍八兩共用水煎濃去渣再熬膏和勻爲丸圓眼大金箔爲衣每服一丸蔥姜煎酒送下

神祕浸酒方

治左癱右瘓半身不遂口眼歪斜一切諸瘋疼痛不可忍者治之如神

何首烏【一兩】石菖蒲【一兩】生地黃【七錢】

明天麻【七錢】白附子【五錢】白茯苓【五錢】

蒼耳子【一兩炒研細】五靈芝【五錢炒】牛膝【七錢】

天南星【七錢薑汁炒】二蠶沙【五錢炒】當歸【七錢】

蒼術【五錢米泔水浸炒】半夏【七錢薑汁炒】紅花【五錢】

光艸烏末【五錢】陳皮【五錢去白】防風【五錢】

漢防己【五錢】芍藥【五錢】甘艸【三錢】

黃栢【五錢】

木【七錢】川芎【五錢】

桑樹上絡藤【一兩】

右防咀以布袋盛懸入壇內無灰好酒一斗瓶口封固重湯水煮五炷香不拘時服飲醉爲妙

金刀如聖散

治男婦諸瘋癱瘓半身不遂口眼歪斜腰膝痛手足麻頑言澁步艱徧身瘡癬疥上攻頭目耳內蟬鳴痰涎膚癢偏正頭風不問新舊及破傷風腳跟反張蛇犬咬傷金瘡濕瘡並宜服之

石斛【一兩】川烏艸烏蒼術【各四兩】

甘艸【三兩】人參【五錢】荊芥何首烏

川芎白芷細辛當歸防風麻黃

全蠍天麻槁本【各五錢】兩頭尖【二錢】

右爲細末每服五分或一錢臨睡酒調服不可多飲酒忌一切發風熱物覺身麻癢是藥之效也

追風逐濕遇仙膏

治風濕骨節疼痛或痰核瘇痛皮膚麻木燥癢一切風疾等癥神效

薟艸海風藤大半夏萆麻子

麻黃

川烏

艸烏

南星

羌活

桂枝【各四兩】獨活

細辛

參

當歸

荊芥

金銀花【各一兩】

以上用眞香油七斤蔥汁生薑汁各二碗半共酒浸煎藥一宿用銅鍋文武火熬煎藥色不易黒必待滴油色黒去渣每藥油一斤下飛過好丹九兩候成膏再加白水煮過松香一斤黃蠟一斤化攪勻气溫方入沒藥乳香木香輕粉胡椒【各四兩】白芥子【一斤】

五味研爲細末入膏內如牙疼不用輕粉每膏一斤入蟾酥五錢厚紙段絹攤貼肉癢出泠汗方去

活絡丹

治瘋濕諸痺肩臂腰膝筋骨疼痛口眼防斜半身不遂行步艱難筋脈拘攣一切風疾能淸心明目寛膈宣通气血年過四十當預服十數丸至老不生瘋疾年過六十者不宜服之

白花蛇【二兩酒浸炒】烏稍蛇【五錢酒浸焙】細辛【二兩】

全蠍【十枚去尾尖】麻黃【二兩去節】川芎【二兩】

血結【七錢五分研細】兩頭尖【二兩酒洗】沒藥【一兩】

防風【二兩五錢】地龍【五錢去土】丁香【五錢】

赤芍藥【一兩】葛根【一兩五錢】犀角【五錢】

硃砂【一兩研細】白僵蠶【一兩炒】參【一兩】

艸荳蔲【二兩】牛黃【二錢五分另】官桂【二兩】

虎脛骨【一兩酥炙】葳靈仙【一兩五錢】藿香【二兩】

黒附子【一兩去皮炮】川羌活【二兩】白芷【二兩】

敗龜板【一兩酥炙】當歸【兩五錢】熟地【二兩】

何首烏【二兩】安息香【一兩】靑皮【一兩】

天竺黃【一兩】麝香【五錢另】人參【一兩】

冰片【一錢五分另】乳香【一兩另】天麻【二兩】

甘艸【二兩炙】骨碎補【一兩】黃連【一兩】

白蔲仁【一兩】烏藥【一兩】

香附【一兩】

茯苓【一兩】

黃芩【二兩】

松香【五錢】

白術【一兩】

大黃【一兩】

木香【一兩】

沈香【一兩】

右爲細末煉蜜爲丸如彈子大金箔爲衣每服一丸茶酒服之病在上食後服病在下食前服以四物湯服之尢妙

定瘋丸

治半身不遂日夜疼痛不絕聲者

川烏

附子

艸烏

俱生薑煮過一兩五錢

川椒【一兩】

共爲細末酒糊爲丸菉豆大每服九丸不可多服日進三次空心酒喫

驪龍珠

治瘋中百癥

白花蛇【五錢酥油炙】番木鼈【一个酥炙】半夏【一錢五分】虎脛骨【一兩酥炙】麻黃【三錢去節】乳香【三錢】

寒冰石【四兩鹽泥固火煆細】孩兒茶【一錢五分】沒藥【三錢】

酒糊爲丸彈子大放鉛盒內起白毛取出揩毛遇患將一丸燈上燒煙起爲末好酒送下大汗如雨不可見風汗亁卽愈

妙應膏

用肉桂軍姜川烏艸烏羌活獨活南星當歸白芷赤芍藥白附子紫荊皮

石菖蒲【各一兩】

已上十四味用水二十碗煎至十碗畱起渣再煎用水十碗至三碗去渣將汁共熬成膏次將透明松香二斤搗碎篩過再用薑汁蔥汁米醋好酒各一碗將松香攪入鍋內成絲後下藥汁膏慢火熬如琥珀樣又將油二斤另熬上木鼈萆麻子巴豆淨肉各三兩煎至黒色待冷將渣研碎入油內再煎滴水成珠下飛丹八兩將熬松香膏傾入攪勻煎至黒色卽起少溫下乳沒各四兩牙皂末三兩片腦二錢磁器內收貯水浸去毒貼痞攤膏時加阿魏麝香少許余不用

勝金丹

用硃砂【三兩研】雌黃【一兩五錢】硫黃【五錢】

二黃研爲泥用桑柴灰淋汁於鍋中投二黃化鎔入硃末同熬化攪勻再入灰汁旋添旋煮三日三夜藥在鍋內有泣聲刮起取藥入鐵鼎內以文武火逼亁陰气方鼎楔鹽泥固濟如法用炭火三十斤煆至火剰三四斤斤卽止待冷開看藥成一片在底鑿取如白銀研如粉用甘艸餘甘子二味同藥砂鍋內煮一日出火毒取起研用米飯爲丸如菉豆大每日空心冷椒湯服三丸至五丸止治一切風疾半身不遂口不收斂身轉不得服五錢卽愈忌羊血

寒癥方【此爲防方若感寒求汗用之否不可執】

通眞救苦丹

專治傷寒表裏內外虛實反變發汗妙方

當歸

赤芍藥【各二兩】甘艸麻黃【各四兩去節】

春夏加石膏【五錢煆】秋冬加官桂【五錢】

共爲極細末用熱酒浸三日用細絹袋濾去渣再二三徧濾爲度陰亁聽配硃砂雄黃各五錢用水飛過二三次共和勻醋糊爲丸芡實大急用一丸加雄黃末五分涼水送下看燃香有一寸餘出汗爲度

如喉亁霍亂癥服一丸神效如毒蛇虫所傷服一丸再將一丸爲末塗傷處

避瘟疫冷飲子【出道藏經】

用茴香【三分夏用根冬用子】遠志【三分去心】附子【兩顆炮】

桑螵蛸【二十枚炙】澤瀉【二分】萆薢【三分】

肉蓯蓉【三分】

共羅爲末分作二貼大羊腎一具去脂膜用水一碗半煎露一宿空心冷服每季喫四貼能辟瘟疫時災兼補下元

合掌膏

治急癥傷寒不省人事者不消服藥

川烏艸烏斑毛巴豆細辛胡椒明礬亁姜麻黃

各等分共爲細末每一次用三錢好醋一匙打糊爲丸核桃大安在患人手心兩手合紥夾在褪襠內以被蓋暖出汗爲度如醒去藥就用黃泥水洗手

癆癥方

禦溝金水方

治男女燒骨癆亁血癆童子癆晝夜不退熱至緊不肯服藥者此水不比尋常眞有斬將奪旗之功

用黃篾籮八个要二尺髙取山上無垢淨泥黃土裝八个籮內磁鉢八个盛住取童便七桶傾入七籮土內淋下上以井花水催下共傾在一籮土內如淋少再用淸水催前七籮淋下水又加上一籮內待他一夜淨淋下水三五碗以磁瓶盛住外以井水養之但遇此癥待口中作渴要茶湯喫之時將此水半杯服之卽安至重不消三次卽愈

龍香犀角丸

治吐血癆癥

熟地黃【一兩酒浸搗極細】生地黃【一兩酒浸】山藥【一兩】

天門冬【一兩去心】麥門冬【一兩去心】犀角【一兩】

眞京墨【一兩煆存性】牡丹皮【一兩】五味子【一兩】

鼈甲【一兩酒制】胡黃連【一兩】

右爲細末煉蜜爲丸如桐子大每服七十丸空心白滚湯送下

止瓊珠膏

用粟殻【三兩去蓋觔穰】桑皮【七錢】貝母【八錢】

五味子【五錢】參【七錢】薄荷【五錢】

陳皮【六錢】

桔梗【六錢】甘艸【四錢】

右爲極細末煉蜜爲丸如彈子大每服一丸臨睡白滚湯下

乳升丹

治女人虛癆

香附【一斤童便浸炒黃色】當歸【一兩五錢酒】紅花【一兩】

川芎【一兩五錢酒洗】三稜【一兩炒】生地【一兩】

白芍藥【一兩五錢】牡丹皮【兩】蘄艾【四兩】

艸豆仁【一兩麩皮炒】胡索【一兩五錢】枳殻【二兩】

靑皮【一兩麩皮炒】山查肉【四兩炒】烏藥【二兩炒】

紫蘇子【一兩五錢】蘿卜子【二兩炒】蓬術【一兩醋炒】

熟地【二兩酒二碗熬膏】砂仁【一兩五錢炒】

共爲細末醋糊爲丸每服二錢艾醋湯不拘時服

蒸臍祕妙方

治五勞七傷諸虛百損萬病脫除

麝香【五錢】丁香【三錢】靑鹽【四錢】

乳香【三錢】木香【三錢】雄黃【三錢】

五靈脂【五錢】小茴香【五錢】沒藥

虎骨

蛇骨

龍骨

硃砂【各五錢】人參

大附子

胡椒【各七錢】白附子【五錢】夜明砂【五錢透肺補不足】

右藥十八味爲末聽用次要蘄艾作炙壯槐皮一片如大錢蓋藥而取其不走藥味每用看人臍孔深淺先將麝香塡一二釐入臍中次將藥塡實上用蕎麥麫和勻作篐照臍眼小大圏轉按實在臍四圍再將藥塡其中令滿著實次用銀簪腳挿臍中藥上數孔次蓋槐皮皮上以艾壯炙燒至一百二十壯爲止渾身熱汗百病皆散矣如汗不出再炙炙後保養月餘不見風寒油膩生冷一月一年四次蒸臍百病消除久久喘吐血寒勞遺精白濁陽事不起下元冷弱痰火疾婦人人赤白帶下久無子嗣俱可炙只不用麝香爲妙此仙方也噎膈癥方

鸛鳥丹

治翻胃膈食每用老鸛鳥一隻用肝防二件【卽肚中肝與胃也】切作薄片新瓦上焙燥不可燋了爲末將老黃米煮粥和丸如桐子大每服七丸不效加十四丸至二十一丸不效者胃絕不必再醫

回生散

治隔食膈气神方

急性子【一兩】同磠砂三分水二鐘煮亁聽用

硃砂【五錢】雄黃【五錢】硼砂【三錢】

沈香【三錢】木香【五錢】丁香【三錢】

麝香【一錢】

右各爲極細末每服三分火酒送下立效

虎肚散

厚朴【姜炒三徧】陳皮【各二兩】茯苓甘艸【炙】

人參【各一兩】蒼術【米泔水浸炒換薑汁炒四兩淨】虎肚

肚灰與藥對配炙虎肚有法用新瓦兩片合肚固定兩頭火不可猛逼如銀色不可焦了入藥

再生丹

治翻胃吐食膈气痰火如神

急性子【五錢】知母【五錢】硼砂【五錢】

枯礬【三錢】五靈脂【三錢】雄黃【二錢】

磠砂【三分】郁金【二錢五分】靑鹽【二錢】

麝香【一錢】古石灰【五錢炒黃色】

取十二月初八日或十二月內可収黃牛膽一斤前藥共爲細末將膽汁拌成不亁不濕如防糞樣裝入膽內陰亁聽用如患者不拘男女每服一分二釐止燒酒送下若遇痰火蜜水調服

瀉痢癥方

閘板丹

用巴豆【二十四顆去盡油】杏仁【二十四粒去皮尖】乳香【三錢】

沒藥【三錢】

先用飛丹水飛淨六兩好黃蠟二兩溶化入各藥爲丸如黃豆大每服一丸紅痢甘艸湯下白痢姜湯下水瀉米湯下

治赤白痢仙方

五月五日取黃鱔數斤將燒酒洗濕穿尾弔起曬亁候取黃麻頭蓮房殻二物曬亁爲末聽用每用鱔末一錢麻末五分對配大人喫一錢小者七八分酒下

治噤口痢三方

用山藥

薏苡仁

石蓮子

右三味爲末白湯調三五服卽思食愈

又方

加蓮肉亦可

又一方【人虛用此方】

人參【三錢】黃連【三錢】蓮肉【三錢】

共爲末煎服

痔漏癥方

八仙聚防丹八方

一薫洗方

用五味朴硝枳殻白芷陳皮

細辛黃栢水楊栁根

黃連【各五錢】

右用水七碗煎至六碗盛壇內以痔坐壇口著實薫之待湯溫洗患處【後喫二方】

二敗毒散

用當歸芍藥川芎甘艸木鼈子

山梔連翹熟地防風金銀花

荊芥陳皮枳殻全蠍穿山甲

僵蠶蟬蛻皂角子【各一錢】朴硝

蜈蚣【一條去頭腳】大黃【各三錢】

水二鐘煎一鐘空心服少下瀉糞則效

三搽藥

用白礬【一兩】

蟢兒白衣【十六个】

右二味共飛過爲細末搽之【飛過煆成枯礬蟢衣成炭】

四油藥

用酥合油【五分】熊膽【五分】

頭生雞子三个用淸煎成油三味勻和敷之

五藥水

用片腦【一分】朴硝【五分】橄欖核【燒成炭五錢】

熊膽【三分】蝸牛螺肉十餘个

右搗爛同前藥入磁礶內以水澆上滿礶浸一宿取去水以藥敷痔五方同用無不斷根者至妙至妙

六治外痔方

用鄕村食百艸鵝殺取膽油調孩兒茶敷一二次卽愈

七治血痔方

用皂莢同本身頭髮燒煙於壇內坐上薫之再用花椒蔥葉煎湯洗之卽效

八治外痔方

若肛門外有痔礙者用劉寄奴一名九里光取自然汁煎如蜜爲度入孩兒茶苦參【各一錢】輕粉【三分】血結【五分】沒藥【五分】

六味作末和前膏內一日三次搽之止痛立消大有神效

治漏四奇方

用蓮花蕋當歸五倍子【各一乳】乳香

沒藥【各一錢五分】黒牽牛

白牽牛【各一兩】

土硃【名板見硃二錢】

共爲末重者五錢輕者三錢五鼔時用肉汁湯調服再用好酒一鐘打下虫來或爛肉出來方驗再喫煎藥枳殻【二錢】黃茋

當歸

川芎

生地【各一錢】條黃芩槐角

黃連

升麻【各七分】

水煎食遠服

其二【坐収功藥】

用皮硝【一斤】明礬【八兩】龍骨【一兩】土硃【五錢】

樟腦【五錢】乳香【一兩】沒藥【一兩】血結【五錢】

海螵蛸【一兩】

以絹袋盛裝將臀坐袋上三炷香卽好

其三【丸藥】

用蓮花蕋【一錢】龜甲【一錢】

珠子【五分】

犀角【三錢】

羚羊角【二錢】麝香【三分】

重者加牛黃【二錢】

好酒糊丸好酒吞下三十丸忌房事

其四【燻藥】

用蟬蛻姜黃升麻蜂房象牙末【各兩】

木香乳香沒藥血竭胡黃連【各錢】

皮硝地骨皮

梧桐皮【各二錢】

已上煎湯燻洗

仙螺膏

治痔漏髒毒成三五孔出水方

用廣膠【一兩】人漧葛【一錢】炒成黃珠爲末空心熱酒服二錢止血如有膿用管仲一兩火酒浸炒爲末茯神【一兩爲末】

右爲末空心熱酒服二錢有孔用蟬蛻白芷搗爛將孔塞滿再用大田螺一个入片腦一分卽化爲水用鵞毛搽瘡口卽收再用搽藥

搽藥方

用珠子【一分】入豆腐內紙包火煆爲末

冰片【五釐】象牙末【五分】血結【五分】

乳香【五分】沒藥【五分】

海螵蛸【去殻五分】

龍骨【火煨尿浸五分】定粉【火煨黃五分】

共爲末亁搽立效

少陽丸【治痔漏】

用童子血餘灰【卽髮燒灰】新鹿角灰敗龜板灰

蟬蛻【酒洗浸一兩】乳香沒藥【各五錢】

共爲細末黃蠟二兩五錢二味勻溶爲和爲丸豆大

每服三十丸酒下

癰疽癤癥方

化毒消腫方

治諸惡瘡發背疔腫等癥

明乳香【三錢】椿根白皮【五錢】芝蔴【一錢】

右爲末水二鐘煎三五滚熱服被擁汗出卽觧

牙消散

用狗大牙炒焦黒研爲末先將蔥煎湯洗瘡用炒牙末摻上能治發背如神眞祕方也

千金內托裏散

用當歸連翹【各一錢五分】赤芍藥白芷川芎

羌活黃連

甘艸【各一錢】人參官桂【各七分】桔梗皂角【用刺】川山甲【火煨各一錢】

太醫欲去後二味卽無功矣【水二鐘加酒一碗煎分上下服之】

飛龍奪命丹

用蟾酥【二錢酒化】血結【一錢】乳香【二錢】沒藥【二錢】

雄黃【三錢】輕粉【五分】膽礬【一錢】麝香

銅緑【二錢】寒水石【一錢】硃砂【一錢爲衣】

冰片【三分有無俱可】蝸牛【二十一个】天龍【一條】卽蜈蚣去頭足金黃頭黃肚黒背肥壯爲雄者用其細者紅頭白肚爲雌不用

右爲末將蝸牛研爲丸如菉豆大蝸牛少不彀和藥以酒打糊爲丸每服二丸將蔥白口內嚼爛吐手心內包藥二丸用熱老酒吞下以衣被蓋暖睡一二个時辰再喫熱酒盡醉藥力發汗出卽愈如未好時可再服二丸

篐藥方

用黃狗下頷一副【燒灰存性二兩】蠶豆末【一兩】白斂【一兩】右三味合爲末以米醋調勻塗瘡畱頂初發者消已發者黃水流盡卽愈其愈後仍須服中流一壺方庶免後患方亦祕傳神驗也

又方

用川烏

黃栢

等分爲末豬膽調圍四周止畱中一空出气

又方

用當歸

黃栢

羗活

等分爲細末瘡初起將鷺鷥藤擂汁調傅瘡之四圍自然收小出毒水不可掩了瘡頭恐毒气不出爲害也

活命飲【至妙之藥病起當急飲之卽可解也屢驗】

治一切癰疽發背腫毒諸惡瘡初起一服卽防已成瘡卽有頂成膿昜潰其效不可具述

穿山甲【用蛤粉炒黃色】

甘艸節

眞沒藥

赤芍藥

防風香白芷【各六分】天花粉

貝母

皂角刺【各八分】

當歸尾

乳香【各一錢】陳橘皮

金銀花【須四年陳者各三錢】

以上藥共作一劑用無灰好酒三茶鐘入瓦礶內煎四五滚取出渣濾去滓溫服藥湯以盡爲度瘡在腰上食後服瘡在腰下空心服能飲酒者服藥酒後再飲三兩杯無藥的淸酒尢妙最行藥勢

忍冬丸

忍冬卽金銀花一名老翁須一名左轉藤開時摘取花數斤曬亁聽用臨時將曬亁花一斤同粉艸二兩共爲細末無灰酒打麫糊爲丸酒下八十丸不拘時服毎日服三次如閒常無事摘取金銀花四斤趂濕水洗淨入石臼中杵爛置大瓦礶內入井花水三碗無灰酒三碗調稀煎十餘沸藥性出取下生布濾去渣汁入礶再煎成膏滴水不散又將一斤焙亁同粉艸二兩共爲細末取膏糝入末內以酒打麫糊和入石臼中杵一二百下丸如菉豆大食逺酒下八九十丸此藥得酒良不飲酒者百沸湯下

凡人將發癰疽毒半年前或一年前必常常自覺口亁或作渴思飲茶並水或食已卽饑名爲中消倘有此癥後發背心難治療急湏每日服忍冬丸不次如是如念久服可免發背縱不免必可治療

幾人未發背時不作渴正發背時亦不甚渴及發背得痊後愼勿自謂無恙仍湏服忍冬丸每日夜各一次服至百日後覺自身饑飽如常津液不竭方止

七釐散

治五癰

雄黃【一錢】白滑石【三錢】共爲細末聽用

巴豆【三錢去油】杏仁【三錢去皮尖油】二味槌千下聽用

眞輕粉【一錢二分】

研細末用人乳和爲一丸外用麫皮包入鍋內甘艸水蒸半炷香麫熟取出去麫就熱和前四味槌爲丸卜子大每服七釐或一分空心姜湯送下二服卽愈

治對口神方

用天茄葉帶莖子采來同生薑三片搗爛按瘡上早晚一換三日卽愈【天茄卽白牽牛也其子無包先靑後黒】

麥飯石圍散

白色麥飯石【二兩】此石如飯團塊子出湖廣並各名山中用一斤盛鐵噐中入大火煆紅取出陳米醋淬共十次

白斂【一兩去皮洗淨】

鹿角灰【四兩】

用新帶頂骨角截斷水浸三日每日換水炭火煨紅急取出以物蓋罨成炭爲末共搗爲末用陳米醋入砂鍋內調勻如稠醬不可太稀用文武火熬以槐枝不住手攪候藥起魚眼泡勿令塵污入磁缾收好入井水頓三五日以出火气每用將豬蹄湯洗淨瘡處以抿腳挑膏塗搭患處止畱一頭以出毒气此膏塗之不惟痛癢皆除更生一番快樂但令腐肉落盡濃水並黒子嵌瘡內者一一脫盡不畱一防是瘡少瘥候方以神異膏貼之斂口太早生餘毒要發切宜愼之

神異膏方

用參【五錢不見鐵】綿黃芪【三兩】全蛇蛻【五錢鹽水洗】

杏仁【一兩去尖】黃丹【一兩】男子亂髮【洗淨焙亁五錢】

大蛇窠【煨多者佳串剉一兩】

用眞芝蔴油一斤同男子亂髮入鍋中慢火熬至髮枯成油方入杏仁候色黒濾去渣換一銅鍋傾油入內方置參黃芪慢火熬一時取起放地上待火气少緩放入蜂房蛇蛻將槐枝不住手攪再小火熬至紫黃色去渣待冷又入黃丹又放火上以微火熬不住手攪千餘下候藥油色變滴水成珠方好取起傾入水中三日退火气入磁瓶收貯此膏火候要緊火大不惟壊藥恐傷人眼目至緊至緊

爬口蜈蚣方

土中大蝦蟆一个剝全身癩皮蓋貼瘡口於蟆皮上用鍼將皮刺數孔以出毒气癰瘡得此自覺安靜恬愉且能爬住瘡口不令長大又可免蜈蚣聞香來浸之患矣神妙神妙

烏須髮方

烏須髮內補人仁丸

人參【五錢】砂仁沈香木香槐角子

生地【酒洗】桑椹熟地【各五錢】

山藥【去皮】

茯苓

川椒【去日】大茴香【酒洗】枸杞子

旱蓮艸甘艸蒼術【各一兩米泔水浸二日去皮鹽炒用】

何首烏【四兩用黑豆拌蒸七次取起首烏先以竹刀切碎去頭用勿見鐵器】

右爲末煉蜜爲丸如桐子大鹽酒下忌食蘿卜服此藥者不惟須髮皆烏其固元保眞之妙不可盡述

猿猴上樹方

取黒牯牛膽一个入槐子【一兩焙】五倍子【炒焦去煙一兩】

石橊皮【五錢焙】白礬【一錢】

共爲細末裝膽內孔口弔起陰亁十四日先將鉛打一礶將膽內藥物盡傾入礶去膽皮再加核桃油一小盞桑霜三錢麝香一分攪入膽藥內封礶重湯煮一炷香取起須白用肥皂湯洗潔以豬脬或雞食袋油紙包手指蘸藥撚須下半節不必近根自然上去其黑如漆膽用十二月取者爲佳

神妙美髯方

黒鉛【四兩入硫三錢炒爲黒末】五倍子【用好酒炒爲黒末】

銅末子【用米醋炒七次成黒末二味不拘多少聽用】

每料用炒鉛【三分】倍子末【一錢】銅末【五分】

白礬【一錢五分】銅靑【一分】磠砂【一分】

訶子【五分】

共爲細末用酸石橊皮煎水調成膏子如黒漆搽之神妙

口齒癥方

定痛散

珍珠末【三分】石膏【一錢】冰片【一分】硝石【五分】

孩兒茶【卽烏丁泥一錢】

硼砂【五分】硃砂【五分】

右爲末擦痛處立止

痛牙淚口方

藜蘆【二錢】

梧桐葉枯礬防風梧桐葉油松柴節

亁姜

白術甘艸【各一錢】

細辛

蛇牀子川椒【各二錢蜀府者炒】

香附【炒三錢】

右爲末煎稠汁入酒一杯乘溫暖汩口一二徧立愈

黒鉛丹

用出山黒鉛【一斤】將二蠶沙炒成末外加

靑鹽【六兩】

沒石子【四兩】升麻【二兩】

石膏【八兩】

香附子【四兩炒焦黒】

先將栁木作槌擂炒鉛砂成灰末加藥六味共爲末鉛合收起每日擦牙烏須髮堅齒牙妙用莫述擦過湏含半晌以酒泊出更妙否則用湯亦可

神祕擦牙方

旱蓮艸【搗汁一斤】

靑鹽【六兩水洗炒】

何首烏【一斤切片黒豆蒸三次】北細辛白芷【各五錢】

軟石膏【八兩火煨】

桑寄生【四兩】黒豆【一升】

右爲末每日侵晨夜晚擦牙黒須髮去邪風功效甚多

擦牙烏金散

葡卜【二斤焙亁爲末】石膏【一斤】當歸【焙】細辛

沒石子【各二兩】甘艸【三兩】三賴【三兩】白芷【四兩】

靑鹽【四兩化開去泥腳入花椒二兩煮亁去椒】

右爲末入磁礶收起每於臨睡擦齒徐徐咽下方能固齒去風眞神藥

治口瘡牙湧方

白礬【一錢】硼砂【一錢】

研中末子用大紅棗三个去核裝入火燒煙盡爲炭棗子入藥時以濕紙包好燒過存性爲細末加硃砂五分冰片三分共爲末指蘸擦牙存一二時溫水汩盡吐出堅牙去風除虫定痛

時瘡癥方

擦磨膏

用廣中番打馬並包喫防榔歐葉二物各五錢碾爲細末瘡初起時將末子擦摩手心腳心湏不住擦之三五日後瘡焦隱去妙不可述

煎藥神方

用土黃連【五錢】穿山甲【一錢】皂角刺【一錢】

天花粉【一錢】何首烏【一錢】川芎【一錢五分】

白芷【八分】

當歸【八分】

僵蠶【一錢五分】

牛膝【二錢】

苦參【一錢】

荊芥【一錢】

防風【一錢】

甘艸【五分】

右爲末和一處分作十包聴用再取硬飯塊六十兩木臼內搗碎分作十包再用豬腹中胰子五个去油作五次用每次煮一胰子用水四碗煎至二碗分作兩日用每用硬飯塊一包入砂礶同水五碗煎至三碗去渣入煎藥末一包再煎半晌後入豬胰湯一碗煨火熬至三碗作三次空心服藥盡瘡愈更無後患此瘡神方無出於此

治時瘡腫塊方【不可增減服之有驗】

當歸須【一兩】淮生地【一兩】皂角【四錢】

冷飯塊【四十兩】牛膝【一兩】

甘艸【四錢】

時瘡初發三日褪光方

用豆腐四兩中心開孔入官粉二錢作一盤不用鹽料鍋上蒸熟先將蔥頭少煨嚼下後喫蒸熟豆腐完盡量喫燒酒一二杯綿被暖蓋不通一綫風處臥出臭汗一身人不可近務令汗出盡爲妙如要便溺盡撒牀中不妨欲避風耳不可起倒汗後三日徧身俱光好後疤痕喫酒不紅此亦奇矣有以二十一棗去核每入官粉一分略蒸食之亦如前妙

時瘡結毒方

牛黃【三分】琥珀【一錢】人中白【卽人尿煨燋黑三錢】

粉霜【二錢】雄黃【二錢】硃砂【一錢】

乳香【二錢】沒藥【二錢】川當歸【二錢】

牙皂防【炙去皮一錢】

槐花【炒一兩】

白芷【三錢酒洗】丁香【春夏一錢五分秋冬三錢】

南木香【一錢】

右爲末酒糊丸如蘿卜子大初服五丸五日後加作七丸又五日加作九丸又五日七丸五丸減下用泠飯甘艸煎湯吞下其消如神

下疳瘡癥方

金形散

番木別子【一个煆成灰】

冰片【二釐】

右共爲細末搽一二次卽愈

紫金散

糞碱【煆過一錢】

血結【一錢】茄皮【燒灰味惡用五分】

右爲細末搽上妙甚

靑黃散

血結【一錢】雄黃【一錢】銅靑【四釐】膽礬【四釐】

右爲末摻上收水五六日卽愈舒伯明驗方妙不可言疳瘡蛀梗方【此歷驗神方】

二蠶繭【燒炭五分出蛾過方用】枯礬【五分】五倍子【一大个】

紅絹【方圓三寸一塊燒灰】輕粉【二錢】孩兒茶【一錢】

右共爲末用酸漿水蔥白花椒煎湯洗搽神妙無敵

又一方

用黃狗腦蓋骨燒灰爲末每兩加雄黃二錢糯米浸水煎花椒洗之搽上卽愈

三虫神解散

二蠶綿【燒灰一錢】竹蛀末【一錢】壁蟢兒窠白衣【燒灰存性一錢】

共爲細末散上妙甚

瘡腫癥方

黃龍膏

用螣黃茶摩稀汁專治無名腫毒露頂塗之一二層立愈

白龍膏

白芨【一兩】五倍子【炒五錢】白斂【三錢】

共爲末醋調各樣腫癥或腿或臂俱可治之

神效赤金錠

焰硝【八兩】黃丹【一兩】

皂礬【一兩】

雄黃【五分】硃砂【三分】

共爲細末陸續投於鐵鍋內熬成膏用茶匙挑在板上成條用之治一切無名腫毒惡瘡初起水磨塗之治眼目昏花赤腫火眼防眼兩角卽效

治乳蛾喉閉口中噙化五分

治蛇蠍傷塗之立止疼痛

治黃水瘡漆瘡絞腸沙急心疼防眼角卽愈

治疔背諸毒

老鴉藤枝根搗自然汁用熱酒充服半碗其渣卽按毒上神妙

一方鳥不宿帶枝葉取來搗汁加米醋一小盞先喫蟾酥丸三粒後喫此汁用綿被蓋出汗卽愈【鳥不宿樹名枝上有刺】一方廣陳皮用【缺】按毒上疼甚疼過卽愈

治乳癰方

夜明砂

瓜蔞【炒】

阿魏

共爲末飯和丸酒吞下

治白火癉三方

一方取樟郎虫新瓦上焙亁爲末白湯喫一二个卽效一方萬年靑搗汁服愈山冬靑小葉子搗汁服之亦妙

一方陳白鮝頭搗爲細末水調敷患處粗渣煎湯洗之妙

龍虎衛生膏

専治一切惡瘡頑癬痔漏多年病久不能料理者以此治之無不效驗

當歸【一兩】

黃連【二兩】

黃茋

黃芩

枳殻【一兩】

烏藥【一兩】

大楓子【各一兩】

防風【二兩】

艸烏【二兩】

血餘【二兩】

靑藤

木通

木別子

苦參

香附子

桑皮【各一兩五錢】

先將十六味爲粗片入蔴油二斤炒焦枯濾去藥片入後藥松香【四兩】虎骨【酥炙爲末二兩】龍骨【一兩五錢】

硃砂【三錢】赤石脂【一兩五錢】蜜陀僧【二兩五錢】

已上爲細末入油內再加黃蠟三兩入油內攪勻又加乳香沒藥輕粉末各五錢孩兒茶末一兩再攪慢火熬至滴水成珠爲度取起攤膏貼之無不神應此乃山東路中老道所傳眞至寶也

治肥瘡疳瘡方

伏龍肝【竈心泥也一兩】飛礬【五錢火煆水飛】消風散【一兩合成藥名】

共爲末油調搽瘡濕摻上卽愈

治瘡口久不收斂方

貓頭骨

狗頭骨

右爲燒灰各等分末洗淨亁糝卽收

日抄客談經驗奇方【有聞隨記多寡不齊不便類聚用者擇之】

治血山崩漏方

火漆不拘多少入無油鍋鎔化炒黃黒色黒煙淨白煙起退火取起研爲極細末每服三錢空心好酒調服卽安至重不消三服

內消瘰癧方

用防糞【七錢】大楓子【五錢】巴豆【三錢】

共搗細入大鯽魚肚肉用紙包住再用黃泥封固如法煆煉煙淨取出冷定研末米糊爲丸如菉豆大每服空心酒下十日全愈

大金丹

治痰火翻膈中風濕痰虛損怯癥

牛黃珍珠冰片麝香犀角

狗寶羚羊角

孩兒茶【以上各五錢】

血結硃砂鴉片【各三錢】琥珀

瑚沈香木香白檀香【各三錢】

金箔【五帖存一半爲衣】

共爲細末用人乳汁爲丸如芡實大金箔爲衣每服一丸不拘時用梨汁送下

紫袍散

治咽喉十八種病癥

石靑

靑黛

硃砂白硼砂【各一錢】

山豆根【二錢】人中白【煆】膽礬明粉【各半分】

冰片【二分】

共爲細末入礶塞口急用二三釐入咽喉卽愈

刀瘡藥

用降香節

白松脂【各一兩】血結【一錢五分】

沒藥【五分】文蛤【五錢炒】

共爲末掩傷處卽愈

麻木藥

用蟾酥【一錢】半夏閙羊花【各六分】胡椒

艸烏

川烏【各一錢八分】

蓽撥【二錢】

右爲末每喫半分好酒下要大開刀加白酒藥一丸

隔紙膏

治濕毒頑瘡臭爛臁瘡先以韮菜煎湯洗淨患處熬化淨豬油【一兩】黃占【五錢】白占【五錢】

輕粉【二錢】黃栢【二錢膽炙】珍珠【一錢五分】官粉【三錢】

赤石脂【一錢煆】

共爲細末先將煎三味鎔化再下細末爲隔紙膏貼

小兒瀉痢不服藥

用土木鼈【半个】母丁香【四粒】麝香【一分五釐】

共爲細末吐津調爲丸如芡實大納一丸臍內外用不拘小膏藥貼之立止

廻燕膏

專貼瘰痰核

穿山甲全蠍

白芷

黃連

黃栢

黃芩

當歸【各二兩】生地

赤芍藥【各一兩】

官桂

海藻【各四兩】

番木鱉【一兩】

以麻油一斤四兩共熬枯黑去渣下飛丹十兩黃蠟七錢白占三錢粉心二兩收成膏藥投入水浸加細藥乳香

沒藥

阿魏

輕粉【各六錢】

麝香【二錢】血結【四兩】燕窩泥【一兩】雄黃

硃砂【各二錢】雄防屎【一兩五錢】

共爲極細末篩過將膏藥取起鎔化離火下細藥攪勻依瀝大貼之三日卽消如熬煉須擇選日期淨室忌雞犬女人此藥又能貼諸般惡毒

治偏墜方

用牡礪【一兩燒酒煆七次】

良姜【一兩酒炒】

共爲細末津調手心內上加薄綿紙一張按藥在手將藥膏手掩在陰子上一時放開再喫藥

用吳茱茰【二兩湯炮七次】山茱茰【二兩去核】橘核【一兩炒】

川練子肉【三兩】益智仁【一兩炒】小茴香【一兩炒】

明索【一兩五錢】巴防【一兩五錢去骨】靑皮【一兩五錢】

茅山蒼術【五錢炒】木香【三錢】

右爲末煉蜜爲丸空心鹽湯下

治傷寒神通散

危急發狂並大小便不通有食腹痛

硃砂【一錢】雄黃【五分】沈香【一錢】木香【一錢五分】

巴豆【一錢去油】郁金【一兩】

共爲末每服六釐或半分看人大小以七釐作一服爲止更不可多茶送下

治疔瘡方

一人脇下生一疔瘡用黃麻梗中虫一條焙亁爲末酒調服下如神其疔化爲水此虫須先收下以蔥管中藏之

回天起死丸【宜十二月修合】

治痘瘡根窠不紅黒陷灰白塌損蛇皮垂死者只要有气無不活者取好辰砂四兩用荔枝核槌碎煎湯濃稠懸胎煮砂五炷香取起爲末每一兩入天靈蓋三錢制天靈蓋用麝香二錢擦拌入小泥釜中鹽泥固封燒紅冷定用白麫四兩兔血爲丸菉豆大每服一二丸酒漿下卽得回生眞神方也

治逺年瘋癬擦藥

用番打馬【廣東來者三錢】珍珠【一錢】

冰片【一錢】

雄黃【六分】

輕粉【三錢】

枯礬【一兩】

膽礬【三錢】

水銀【五兩】

人言【五分煆】

川大黃【二兩】孩兒茶【五錢】大楓子【一百个火焙】

右爲末用麻油調擦手足骨節

又內解煎藥方

用當歸【六錢】人參【二錢五分】防風【六錢】荊芥【六錢】

牛膝【六錢】連翹【三錢】木通【四錢】皂角【四錢】

山梔【六錢】羗活【六錢】甘艸【二錢】薏苡仁【二錢】

白蘚皮【六錢】生地黃【四錢】熟地黃【五錢】

已上分作七貼水煎食前服

治癬方

用川槿皮【一兩】斑毛【二錢】木鼈子【一兩】梹榔【三錢】

樟腦【一錢】枯礬【一錢】硫黃【一錢】麝香【二分】

共爲末用燒酒春秋二日冬三日夏一日蘸搭擦癬瘡上略疼些三日除根

治癬七攻散

用木鼈子【四大个】水銀

輕粉

白生礬

川椒【各五分】人言【五釐】

共爲末用豬脂油調和擦之

千里不飲水不渴方

用白蜜【一兩二錢】甘艸【一兩】薄荷【一兩】烏梅【一兩肉】

白茯苓【三兩五錢】漧葛【一兩】鹽白梅【一兩】

何首烏【二兩五錢蒸】

共爲末蜜丸芡實大

行路不喫食自飽方

用芝蔴【一升】

紅棗【一升】

糯米【一升】

共爲末蜜丸如彈子大每喫一丸水下一日不餓

治痘疹黒陷不起

用狗蠅七个擂碎和醅酒釀調服卽愈

治痘瘡攻目壊眼

用虵蛻一條淨洗焙燥加天花粉等分爲末入羊肝內以麻布包防煮食妙

神驗續骨丸

用臘月豬板油【十兩】白蠟【煉過半斤】飛丹【四兩水飛】

自然銅【煆醋淬七次四兩】白礬【十二兩】蜜陀儈【四兩研】

麒麟竭【一兩】

沒藥

乳香

辰砂【各一兩】

右十味先用鍋內熬油次下蠟將鍋離火放地上入蜜陀儈飛丹自然銅攪勻小火再煎滴水成珠方下礬竭乳沒砂用楊柳枝不住手攪勻待凝丸如彈子大筍殻襯墊每遇跌折傷重者用一丸再加豬油些少火上化開塗傷處以油紙包縛甚者以燈艸裹了用竹片夾綁再用一丸分作小丸滚熱蔥酒吞下痛止若再痛再服痛定乃止骨折者兩次卽愈如齒痛者一貼牙根立止

守仙五子丸方

治服金石藥毒作垂死服之可生十之八九如服金石之藥而未發者亦當服之

餘甘子覆盆子兔絲子五味子

車前子【各五兩】

右搗如麫二三月取枸杞莖葉搗汁二大碗拌前藥令幹拌盡七八月再取蓮子艸搗汁一大升拌藥令亁後用杏仁一大升用好酒研汁五大升銀砂噐內煎無苦味加生地黃汁半升眞酥五兩鹿角膠五兩共杏仁汁煎溶下前五子末急用柳條攪勻眾手丸如梧桐子大每日酒服三四十丸忌豬肉韮芥蘿卜服之百日金石毒除金丹之炁流通五內潤澤血肉萬毒悉消須鬢返黒老者還童皆因制其陰陽二性彼此相備也

華蓋丹

此黑須髮妙藥用出山黒鉛三斤打作片子用鐵錘眼鉛片如方條以繩穿之用淨瓶盛米醋一斗將鉛片懸掛醋內以紙宻封瓶口泥頭七日後開看取鉛片上起有白霜用竹片鵞翎刮下又封又刮三四次後鉛片須換又浸醋兩次一換取霜一兩入冰片半分研如粉天露水爲丸梧桐子大每夜口含一丸不語自化能變白返黑一生不白白者二十日後復黒光潤又能延年益壽除熱毒風气筋骨疼痛一生忌大蒜再不可喫

辟寒丹【辟寒气省綿衣】

用雄黃赤石脂【粘舌者佳】丹砂【光明者】亁姜

各等分爲末蜜同白松香木爲丸如桐子大酒下四丸服十日止不著綿衣赤身可行水內

辟暑丹

用雌黃【研水飛】白石脂【水飛】丹砂【研細黃泥裹燒如粉】

磁石【搗水飛去赤】

各等分人乳同白松香化爲丸小豆空心湯下四丸服三兩後夏月可衣裘褐炎气不侵二方仙傳頗有神驗

治牙日用妙方

用川椒【一兩】北細辛【一兩】百部【一兩】

雄黃【五錢】靑鹽【一兩】

白鹽【一兩】

裝入荔枝殻內大火化爲一个白塊取起研碎同前五味爲末早暮擦齒永絕疼痛

大解不通方

用松仁八逹杏仁榧子【米泔水浸一日】核桃

栢子仁

各等分白糖霜和爲餅子卽通

治老人小解祕澁【老人有此卽是病也】

用人參白術牛膝茯苓陳皮

山查當歸白芍藥【各一錢】甘艸【五分】

加生薑三片煎服春加川芎夏秋加黃芩門冬冬加亁姜如亁姜如更短倍加當歸

三子養親湯

用蘇子

蘿卜子

白芥子

右炒香泡湯隨意服

開胃炒麫方

用白麪【五斤】茴香【二兩】薑末【三兩】杏仁【八兩】

枸杞【八兩】核桃【八兩】芝蔴【八兩】

右研爲末白湯防服

食栢葉百艸救荒方

嘗栢葉百艸飽肚不饑避難絕食當以此自保

杜仲【一斤去皮醋浸一宿焙亁爲末】荊芥穂【一斤爲末】薄荷【八兩】

白茯苓【一斤去皮爲末】甘艸【一斤去皮】

右蜜丸小指大將栢葉或百艸【缺】淨和藥入口內細嚼爲妙

遺精白濁奇方【白濁一月系缺後皆痰汁也故當以此治之】

用山梔子三錢炒黑燋色用水二鐘煎至一大鐘取起先將蚯矧新瓦上炒燥爲末每稱二錢調梔子水服久病不過三服卽愈

消綿花腫塊破爛仙方

用五爪蔥【一名胡蔥】每取四兩加鹽【缺】搗爛攤勻三四分厚餅貼在瘡上以絹條縛定卽愈【缺】解中蠱並中百物毒方

醫書中惟此方最少揭以備用

解中百毒

砂仁【末】

生韭菜【搗汁】

靛靑

石菖蒲【末】白礬【末二味等分新汲水調服】淡豆防

麥門冬【三味搗服】雄黃【明者酒調服一錢】生麻油【喫一二盞吐出惡水效】

解中一時感冒天地毒气入腹腫脹作痛

犀角【爲末一錢】升麻【一錢】麝香【三分共爲末水調服】

觧中山巒瘴气毒

犀角【一錢】羚羊角【鏟爲末一錢】雄黃【一錢】

麝香【三分水調服】

解中飛絲毒紫蘇葉【嚼之立效】

解中百藥毒

橫紋甘艸【作片細嚼久喫有效】蠶子紙【出過蠶的故紙燒灰研服一錢冷水下中毒靣靑腹脹吐血者服之立活】荸薺【取根調靛靑汁同服效】

白扁豆大豆小豆【單用一味水調服一吐卽好】

白礬【末一兩水調灌耳內鼻中灌後口內出黒血不要驚怕其毒卽解】

解服藥餌過多生出毒病【頭腫如斗唇裂流血或心中煩悶或撮臍痛者是也】黒豆菉豆【各半升煎濃湯呷之豆仍嚼喫完】或用葛粉

鉛粉靛靑地泥漿水豉汁亁姜

飴糖黃連【看病寒熱服過何藥多了以前藥之冷熱只一味以解之】

解服瘋癱病藥過多【心多悶亂不省人事者】

米醋【半盞灌入口中效】甘艸【煎汁和】生薑【自然汁二味調服】螺靑【細研山泉水調服】

解生漆侵人作瘡毒

花椒【葉生用煎湯洗】雞子黃【調塗效】白菘菜【搗汁渣解】

解中酒毒

大黒豆【一二升煎汁服】生螺【搗汁服】蓽澄茄【搗末】

葛花【三種俱能解酒毒】

解飲食百毒【覺得心中異常煩悶作脹作疼者】

苦參【搗汁蝕之吐出食物卽解】

解中禽鳥魚鼈等毒

五倍子白礬【各等分水調服】後五種俱可解

馬鞭【搗汁服】大黃【一錢煎湯服】生蘆根【搗汁服】

朴硝【一錢水調服】橘皮【煎湯服】

解中螃蟹毒

生藕【搗汁服】亁蒜蒲【搗汁服】紫蘇【濃煎湯服】

又方食冬瓜甚妙

解中食斑鳩過多毒

生扁豆【爲末溫湯調服】葛粉【水調服】生田螺肉【搗汁服】

解中鳥獸中箭藥死者毒【用大豆煮汁入鹽少許服之效】

解中狗肉毒杏仁【三兩連皮研溫湯調服吐出爲妙】

解中牛肉毒豬牙【燒灰水調服有服之生疔瘡者用菊花根水煎服以菖蒲研爛酒調服取汗效】

解中驢馬肉毒生蘆根【搗汁服再用根煎湯洗浴效】

解中雞子毒米醋【飲三四口卽解】

解中食鴨毒糯米淘泔水【溫熱服一二盞效】

解中六畜毒壁泥【水調服】白扁豆【燒灰】

黃栢【末共用水調服】

解中食花椒毒【卽時气悶欲絕以冷水一碗卽解】

解中菓菜毒

甘艸莧母鉛粉【等分水調服】童便【一二服盞亦解】

解中野芋毒【上漿水解】毒【皮煎湯鹽少許服】柑子毒【柑皮煎湯下鹽少許服】

解中諸物毒【用白礬一錢細茶一錢並水調服以吐出爲妙】

四方珍異藥品治病人多不見卽見亦不知治法揭開於左以便取用

錦地蘿形如橄欖更大周身皺紋治中食毒嚼一二錢吞下癰疽發背未成毒者水調塗上卽散病者先嚼一二錢酒吞下方塗藥上

勾金皮治無名惡毒醋磨塗毒腫卽消牙痛以皮塞牙縫中卽定又治咽喉乳窩每用三五釐細嚼咽下

乜金藤性溫無毒之物治男女中瘋痰迷心竅半身不遂左癱右煥不省人事痰涎上壅攻心作咽用一錢白湯磨下神效小兒急慢驚風大者五分小一二分白湯磨下效

木腰子如豬腰無二出廣中用醋磨厚塗百毒腫瘡卽消

三七根止血聖藥也近日有活種閩廣帶回者家中亦有此種葉如野蒿花黃而小極易生鮮者采葉搗爛跌打破碎者按上立止血疼過三二日卽愈又不潰爛眞神艸也收葉榦作末亦治吐血衂血上衝者皆宜佐以治藥服之其功效備開於後

治刀斧箭傷【血出不止者嚼少許罨上卽止】

治婦人血崩【看年逺近研一二錢白酒調服喫後四物湯加三七五分煎服】

治吐血【用一錢或五分自嚼米湯下或用人參五分煎服】

治腸風下血【用四物湯加三五分煎服或空心用五分調酒服】

治杖瘡瘀血【用一二錢嚼爛罨在破上再服一二錢免血攻心】

治產後血湧【用一二錢研細水調服卽止】

治跌打靑腫【不消者用一錢嚼細冷患處卽愈】

治害眼【十分重者用少許水磨調防眼眶內卽消】

治赤白痢疾【用一二錢爲末米泔水調服】

治虎狼蛇咬【用一二錢爲末酒調服嚼少許塗患處妙】

治受下蠱毒【先喫少許毒卽返出】

治一切瘡毒【癰疽疼不止者用一二錢爲末水調塗之立效】

翠虵兒形如曲鱔長可五六寸蟠旋作圏用以治癤毒癰疽良

香防形如防僅長寸許出雲南用治疝甚驗

緬茄兒用以抹眼眶去火毒又能解百毒形如大栗上有罩防如畵皮樣【水磨塗治牙疼效】

鹿跑艸形似僵蠶粗細不一兩頭一委一尖長一二寸皮色淡紫中白甚不易得凡雄鹿一百雌倦獘卽倒如死狀雌者跑此與食食畢躍起如故防有得而服者其補益功神異常眞聖藥也柰何不可得也

透骨艸亦逺方之物形如牛膝以之治療熱毒良馬金囊狀如木內包數十子儼似松子治療難產及橫生倒養者嚼一二粒冷水下卽順神效

人魚狀如獸人聲四足食之治疫癘時癥良

貘皮身黃黑人寢其皮辟瘟邪

阿羅魚一首十身如犬吠食之療癰疽亦可禦之珠鼈狀如肺六目六足腹內有珠食之治時病鯥魚狀如牛陸居蛇尾卽死夏生食之治腫

蟒膽出雲南孟養巨蟒有足膽解諸毒

耳防狀如防兔首麋耳如犬嚼食之治不寐可禦百毒

白鵺雞文首白翼黃足食之治嗌痛

防肉狀如貍五尾食之治瘴气

不死艸出柳州髙一二尺狀如茅食之延年可辟蠅蚊夏月置盤飡中食物不腐

鱗虵膽出安南較蚺蛇膽少大磨治牙痛效春冬在水夏秋在山足下有鱗黃色者佳

石油出緬甸石縫中流出臭惡不可聞色黒可塗癤毒無名惡瘡效

神黃豆出雲南近西治痘疹未發將發時連殻焙燥用豆細研水服再無不救少者無多者減又治瘡毒如前服之亦愈

拳黃雞子一名水蘿卜治霍亂吐瀉治瘧亦效每用一錢嚼碎水飲下效

靑魚膽出廣中眞者水磨防眼痛如神

山豆根出廣中者佳治咽防痛難食口中噙化卽愈瓦矢實出咱斡汗地如蒿其實食之治气疾香可辟蠧

卜萄形如胡椒味極甘美痘疹隠下不發者食之卽起性熱之物也

【又考】勾金皮治冷心气疼並瘧疾俱用酒磨半分服效乜金藤治牙疼用半分咬痛處良中毒藥用半分煎湯服卽解

元鳥首虺尾音如水瀉聲佩之可以治聾

蚺蛇膽廷杖者先用酒磨一錢服之不傷人卽打後食之亦妙

袪身上生虱法口吸北方气一口吹於筆尖冩三五寸長黃紙上斂深淵黙漆五字置之牀席衣領間可辟虱虫似有理也人身大虱以一置之臺上將虱頭朝北決不北行惟走三方𨿽百次亦不北向也此法甚合虱性

治五臟虫法五臟生虫四髒皆從人身中上行易治雜用虫下行之難料理考之醫祕當用水獺爪燒灰爲末再加治活虫之藥於每月初四十六二日肺虫上行以此日治之方效

遵生八牋卷十八﹤子部﹐雜家類﹐雜品之屬﹐遵生八牋﹥

欽定四庫全書

遵生八牋卷十九

明髙濂撰

塵外遐舉牋

髙子曰易云不事王侯髙尙其事詩云皎皎白駒在彼空谷此指遁世無悶而獨善其身者也士君子不得志於兼濟當堅貞以全吾形保其餘年而林臯自足邁徳道而不受塵鞅以樂其志外是則硜硜以類沽名囂囂焉心將安所用哉故余生平景仰峻徳髙風神交心與而夢寐不置者上錄人外髙隠凡百人焉意取或隠居以求其志或去危以圗其安或曲避以守其道或庇物以全其淸或遺俗避喧或審時斂迹大或輕天下而細萬物小或安苦節而甘賤貧扇箕山之風鼓洪厓之志侃侃髙論風教後人者咸錄以尙友千古俾後之隠艸莽者當知甘心畆而道不可以斯須去身憔悴江潭而行不可使靡焉同俗杖履山水歌詠琴書放浪形骸狎玩魚鳥出𨿽局於一時而處則蹈彼千仞如是則心無所營而神淸气朗物無容擾而志逸身閒養壽怡生道豈外是余錄是編而牋曰塵外遐舉

披衣【余錄𨿽始自披衣如髙士傳名次其中增損更多悉從諸史並雜集彚選參入然非

道徳貞純言行卓絕玉輝冰潔嶽峙川渟者悉迸不錄觀者當自得之】

披衣堯時人也堯之師曰許由許由之師曰齧缺問道乎披衣披衣曰若正汝形一汝視天和將至攝汝知一汝度神將來舍徳將爲汝美道將爲汝居汝瞳焉如新生之犢而無求其故言未卒齧缺睡寐披衣大悅行歌去之曰形若槁骸心若死灰眞其實知不以故自持媒媒晦晦無心而不可與謀彼何人哉

王倪

王倪問道焉齧缺曰子知物之所同是乎曰吾惡乎知之子知子之所不知邪曰吾惡乎知之然則物無知邪曰吾惡乎知之𨿽然嘗試言之庸詎知吾所謂知之非不知邪庸詎知吾所謂不知之非知邪且吾嘗試問乎汝民濕寢則腰疾偏死防然乎哉木處則惴栗恂懼猨猴然乎哉三者孰知正處民食芻豢麋鹿食薦蝍且甘帶鴟鴉耆防四者孰知正味猨猵狙以爲雌麋與鹿交防與魚遊毛嬙麗姬人之所美也魚見之深入鳥見之髙飛麋鹿見之決驟四者孰知天下之正色哉自我觀之仁義之端是非之塗樊然殽亂吾惡能知其辯齧缺曰子不知利害則至人固不知利害乎王倪曰至人神矣大澤焚而不能熱河漢沍而不能寒疾雷破山風振海而不能驚若然者乘雲气騎日月而遊乎四海之外死生無變於已而況利害之端乎

巢父

巢父者堯時隠人也山居不營世利年老以樹爲巢而寢其上故時人號曰巢父堯之讓許由也由以告巢父巢父曰汝何不隠汝形藏汝光若非吾友也擊其膺而下之由悵然不自得乃過淸泠之水洗其耳拭其目曰向聞貪言負吾之友矣遂去終身不相見

許由

許由字武仲陽城槐里人也爲人據義履方邪席不坐邪饍不食後隠於沛澤之中堯讓天下於許由曰日月出矣而爝火不息其於光也不亦難乎時雨降矣而猶浸灌其於澤也不亦勞乎夫子立而天下治而我猶尸之吾自視缺然請致天下許由曰子治天下天下旣已治也而我猶代子吾將爲名乎名者實之賓也吾將爲賓乎鷦鷯巢於深林不過一枝鼴防飲河不過滿腹歸休乎君子無所用天下爲庖人𨿽不治庖屍祝不越樽俎而代之矣不受而逃去齧缺遇許由曰子將奚之曰將逃堯曰奚謂邪曰夫堯知賢人之利天下也而不知其賊天下也夫惟外乎賢者知之矣由於是遁耕於中嶽潁水之陽箕山之下終身無經天下色堯又召爲九州長由不欲聞之洗耳於潁水濱時其友巢父牽犢欲飲之見由洗耳問其故對曰堯欲召我爲九州長惡聞其聲是故洗耳巢父曰子若處髙岸深谷人道不通誰能見子子故浮游欲聞求其名譽污吾犢口牽犢上流飲之許由沒葬箕山之巓亦名許由山在陽城之南十餘里堯因就其墓號曰箕山公神以配食五嶽世世奉祀至今不絕也

善捲

善捲者古之賢人也堯聞得道乃北靣師之及堯受終之後舜又以天下讓捲捲曰昔唐氏之有天下不教而民從之不賞而民勸之天下均平百姓安靜不知怨不知喜今子盛爲衣裳之服以民目繁調五音之聲以亂民耳丕作皇韶之樂以愚民心天下之亂從此始矣吾𨿽爲之其何益乎予立於宇宙之中冬衣皮毛夏衣絺葛春耕種形足以勞動秋収斂身足以休食日出而作日入而息逍遙於天地之間而心意自得吾何以天下爲哉悲夫子之不知予也遂不受去入深山不知其處

壤父

壤父者堯時人也帝堯之世天下太和百姓無事壤父年八十餘而擊壤於道中觀者曰大哉帝之徳也壤父曰吾日出而作日入而息鑿井而飲耕田而食帝何徳於我哉

蒲衣子

蒲衣子者舜時賢人也年八嵗而舜師之齧缺問於王倪四問而四不知齧缺因躍而大喜行以告蒲衣子蒲衣子曰而乃今知之乎有虞氏不及泰氏有虞氏其猶藏仁以要人亦得人矣而未始出於非人泰氏其臥徐徐其覺於於一以已爲馬一以已爲牛其知情信其徳甚眞而未始入於非人也後舜讓天下於蒲衣子蒲衣子不受而去莫知所終

小臣稷

小臣稷者齊人也抗厲希古桓公凡三往而不得見公嘆曰吾聞布衣之士不輕爵祿則無以助萬乘之主萬乘之主不好仁義則無以下布衣之士於是五往乃得見焉桓公以此能致士爲五霸之長

商容

商容不知何許人也有疾老子曰先生無遺教以告弟子乎容曰將語子過故鄕而下車知之乎老子曰非謂不忘故耶容曰過喬木而趨知之乎老子曰非謂其敬老耶容張口曰吾舌存乎曰存曰吾齒存乎曰亡知之乎老子曰非謂其剛亡而弱存乎容曰嘻天下事盡矣

庚桑楚

庚桑楚者楚人也老弟子偏得老之道遂卜居畏壘之山其居三年畏壘大壤畏壘之民相與言曰庚桑子之始來吾灑然異之今吾日計之而不足嵗計之而有餘庻幾其聖人乎子胡不相與屍而祝之社而稷之乎庚桑子聞之南面而不釋然弟子異之庚桑子曰弟子何異於予夫春風發而百艸生正得秋而萬寶成夫春與秋豈無得而然哉天道已行矣吾聞至人尸居環堵之室而百姓猖狂不知所如往今以畏壘之細民而竊竊焉欲俎豆予於賢人之間我其杓之邪吾是以不釋於老之言

老萊子

老萊子者楚人也當時世亂逃世耕於防山之陽莞葭爲墻蓬蒿爲室枝木爲牀蓍艾爲席飲水食菽墾山播種人或言於楚王王於是駕至萊子之門萊子方織畚王曰守國之政孤願煩先生老萊子曰諾王去其妻樵還曰子許之乎老萊曰然妻曰妾聞之可食以酒肉者可隨而鞭捶可擬以官祿者可隨而鈇鉞妾不能爲人所制者妻投其畚而去老萊子亦隨其妻至於江南而止曰鳥獸之毛可績而衣其遺粒足食也仲尼嘗聞其論而蹙然攺容焉著書十五篇言道家之用人莫知其所終也

林類

林類者魏人也年且百嵗底春披裘拾遺穗於故畦並歌並進孔子適衛望之於野顧謂弟子曰彼叟可與言者試往訊之子貢請行逆之隴端面之而嘆曰先生曽不悔乎而行歌拾穗林類行不畱歌不輟子貢叩之不已乃仰而應曰吾何悔邪子貢曰先生少不勤行長不競時老無妻子死期將至亦有何樂而行歌乎林類曰少不勤行長不競時故能壽若此老無妻子死期將至故能樂若此子貢曰壽者人之情死者人之惡子以死爲樂何也林類曰死之與生一往一返故死於是者安知不生於彼故吾知其不相若矣吾又安知營營而求生非惑乎亦又安知吾今之死不愈昔之生乎子貢聞之不諭其意還以告夫子夫子曰吾知其可與言果然

榮啟期

榮啟期者不知何許人也鹿裘帶索鼔琴而歌孔子遊於泰山見而問之曰先生何樂也對曰吾樂甚多天生萬物惟人爲貴吾得爲人矣是一樂也男女之別男尊女卑故以男爲貴吾旣得爲男矣是二樂也人生有不見日月不免𦇤褓者吾旣已行年九十矣是三樂也貧者士之常也死者民之終也居常以待終何不樂也

荷蕢

荷蕢者衛人也避亂不仕自匿姓名孔子擊磬於衛時荷蕢過孔氏之門曰有心哉擊磬乎旣而曰硜硜乎莫已知也斯已而已矣深則厲淺則揭孔子聞之曰果哉末之難矣

長沮桀溺

長沮桀溺者不知何許人也耦而耕孔子過之使子路問津焉長沮曰夫執輿者爲誰子路曰是孔子曰是魯孔丘歟曰是也是知津矣問於桀溺曰子爲誰曰爲仲由曰是魯孔丘之徒歟對曰然曰滔滔者天下皆是也而誰以易之且而與其從避人之士也豈若從避世之士哉耰而不輟子路以告孔子孔子憮然曰鳥獸不可與同羣吾非斯人之徒與而誰與天下有道丘不與易也

陸通

陸通字接輿楚人也好養性躬耕以爲食楚昭王時通見楚政無常乃佯狂不仕故時人謂之楚狂孔子適楚楚狂接輿遊其門曰鳯兮鳯兮何如徳之衰也來世不可待往世不可追也天下有道聖人成焉天下無道聖人生焉方今之時僅免刑焉福輕乎羽莫之知載禍重乎地莫之知避已乎已乎臨人以徳殆乎殆乎畫地而趨迷陽迷陽無傷吾行吾行郤曲無傷吾足山木自冦也膏火自煎也桂可食故伐之漆可用故割之人皆知有用之用而莫知無用之用也孔子下車欲與之言趨而避之不得與之言楚王聞陸通賢遣使者持金百鎰車馬二駟往聘通曰王請先生治江南通笑而不應使者去妻從市來曰先生少而爲義豈老違之哉門外車迹何深也妾聞義士非禮不動妾事先生躬耕以自食親績以爲衣食飽衣暖其樂自足矣不如去之於是夫負釡甑妻戴絍器變名易姓游諸名山食桂櫨實服黃菁子隠蜀峨眉山壽數百年俗傳以爲仙云

曽參

曽參字子輿南武城人也不仕而遊居於衛緼袍無表顏色腫噲手足胼胝三日不舉火十年不制衣正冠而纓絕捉襟而肘見納履而踵決曵縰而歌天子不得臣諸侯不得友魯哀公賢之致邑焉參辭不受曰吾聞受人者常畏人與人者常驕人縱君不我驕我豈無畏乎終不受後卒於魯

顏回

顏回字子淵魯人也孔子弟子貧而樂道退居陋巷曲肱而寢孔子曰回來家貧居卑胡不仕乎回對曰不願仕回有郭外之田五十畆足以給饘粥郭內之圃十畆足以爲絲麻鼓宮商之音足以自娛習所聞於夫子足以自樂回何仕焉孔子愀然變容曰善哉回之意也

原憲

原憲字子思宋人也孔子弟子居魯環堵之室茨以生艸蓬戶不完桑以爲樞而甕牖二室褐以爲塞上漏下濕匡坐而彈琴子貢相衛結駟連騎排藜藿入窮閭巷不容軒來見原憲原憲韋冠縱履杖藜而應門子貢曰嘻先生何病也憲應之曰憲聞之無財謂之貧學道而不能行謂之病若憲貧也非病也夫希世而行此周而友學以爲人教以爲已仁義之慝車馬之餙憲不忍爲也子貢逡巡而有慚色終身恥其言之過也

漢陰丈人

漢陰丈人者楚人也子貢適楚過漢陰見丈人爲圃入井抱甕而灌用力甚多而見功寡子貢曰有機於此後重前輕挈水若抽其名爲橰用力寡而見功多丈人作色而笑曰聞之吾師有機械者必有機事有機事者必有機心機心存於胸中則純白不備純白不備則神生不定神生不定者道之所不載也吾非不知羞而不爲也子貢愕然慙俯而不對有間丈人曰子奚爲者邪曰孔丘之徒也丈人曰子非夫博學以擬聖智獨歌以賣名聲於天下乎汝方將忘汝神气墮汝形骸而何暇治天下乎子往矣勿妨吾事子貢卑陬失色頊頊然不自得行三十里而後愈

壺丘子林

壺丘子林者鄭人也道徳甚優列禦防師事之初禦防好遊壺丘子曰禦冦好遊遊何所好列子曰遊之樂所玩無故人之遊也觀其所見我之遊也觀其所變壺丘子曰禦冦之遊固與人同而曰固與人異凡所見亦恆見其變玩彼物之無物不知我亦無故務外遊不知務內觀外遊者求備於物內觀者取足於身取足於身遊之至也求備於物遊之不至也於是列子自以爲不知遊將終身不出居鄭圃四十年人無識者

老商氏

老商氏者不知何許人也列禦冦師焉兼友伯髙子而進於其道尹生聞之從列子居數月不省捨因間請蘄其術者十反而十不告尹生懟而請辭列子又不命尹生退數月意不已又往從之列子曰女何去來之頻尹生曰曩章戴有請於子子不我告固有憾於子今復脫然是以又來列子曰曩吾以汝爲逹今汝之鄙至此乎姬將告汝所學於夫子者矣自吾之學也三年之後心不敢念是非口不敢言利害始得老商一盼而已五年之後心庚念是非口庚言利害老商始一解言而笑七年之後從心之所念庚無是非從口之所言庚無利害老商始引吾並席而坐今汝居先生之門曽未洽時履虛乘風其可得乎

列禦冦

列禦冦者鄭人也隠居不仕鄭穆公時子陽爲相專任刑法列禦冦乃絕迹窮巷面有饑色或告子陽曰列禦冦蓋有道之士也居君之國而窮君無乃爲不好士乎子陽聞而悟使官載粟數十乘而與之禦冦出見使者再拜而辭之入見其妻妻望之而拊心曰妾聞爲有道之妻子皆得佚樂今有饑色君過而遺先生食先生不受豈非命也哉禦冦笑曰君非自知我也以人之言而遺我粟至其罪我也又且以人之言此吾所以不受也居一年鄭人殺子陽其黨皆死禦冦安然獨全終身不仕著書八篇言道家之意號曰列子

莊周

莊周者宋之防人也少學老子爲防縣漆園吏遂遺世自放不仕王公大人皆不得而器之楚威王使大夫以百金聘周周方釣於濮水之上持竿不顧曰吾聞楚有神死二千嵗矣巾笥而藏之於廟堂之上此寜無爲畱骨而貴乎寜生曵尾塗中乎大夫曰寜掉尾塗中耳莊子曰往矣吾方掉尾於塗中或又以千金之幣迎周爲相周曰子不見郊祭之犧牛乎衣以文繡食以芻菽及其牽入太廟欲爲孤豚其可得乎遂終身不仕

段幹木

段幹木者晉人也少貧且賤心志不遂乃治淸節遊西河師事卜子夏與田子方李克翟璜吳起等居於魏皆爲將惟幹木守道不仕魏文侯欲見就造其門段幹木逾墻而避文侯文侯以客禮待之出過其廬而軾其僕問曰幹木布衣也君軾其廬不已甚乎文侯曰段幹木賢者也不移勢利懷君子之道隠處窮巷聲馳千里吾敢不軾乎幹木先乎徳寡人先乎勢幹木富乎義寡人富乎財勢不若徳貴財不若義髙又請爲相不肯後畢已固請見與語文侯立倦不敢息夫文侯名過齊桓公者蓋能尊段幹木敬卜子夏友田子方故也

公儀潛

公儀潛者魯人也與子思爲友穆公因子思而致命欲以爲相子思曰公儀子此所以不至也君莫饑渴待賢納用其謀𨿽蔬食飲水伋亦願在下風如以髙官厚防爲釣餌而無信用之心公儀子智若魯者可也不爾則不逾君之庭且臣不佞又不能爲君操竿下釣以傷守節之士潛竟終身不屈

黔婁先生

黔婁先生者齊人也修身淸節不求進於諸侯魯恭公聞其賢遣使致禮賜粟三千鐘欲以爲相辭不受齊王又禮之以黃金百斤聘爲卿又不就著書四篇言道家之務號黔婁子終身不屈以壽終

陳仲子

陳仲子者齊人也其兄戴爲齊卿食防萬鐘仲子以爲不義將妻子適楚居於陵自謂於陵仲子窮不茍求不義之食不食遭嵗饑乏糧三日乃匍匐而食井上李實之虫者三咽而能視身自織履妻擘纑以易衣食楚王聞其賢欲以爲相遣使持金百鎰至於陵聘仲子仲子入謂妻曰楚王欲以我爲相今日爲相明日結駟連騎食方丈於前其可乎妻曰夫子左琴右書樂在其中矣結駟連騎所安不過容膝食方丈於前所甘不過一肉今以容膝之安一肉之味而懷楚國之憂亂世多害恐先生不保命也於是出謝使者遂相與逃去爲人灌園

漁父

漁父者楚人也楚亂乃匿名隠釣於江濱楚頃襄王時屈原爲三閭大夫名顯於諸侯爲上官靳尙所譖王怒放之江濱被髮行吟於澤畔漁父見而問之曰子非三閭大夫歟何故至斯原曰舉世混濁而我獨淸眾人皆醉而我獨醒是以見放漁父曰夫聖人不凝滯於萬物故能與世推移舉世混濁何不揚其波汩其泥眾人皆醉何不餔其糟歠其醨何故懷瑾握瑜自令放爲乃歌曰滄浪之水淸可以濯吾纓滄浪之水濁可以濯吾足遂去深山自閉匿人莫知焉

四皓

四皓者皆河內軹人也或在汲一曰東園公二曰甪裏先生三曰綺裏季四曰夏黃公皆修道潔已非義不動秦始皇時見秦政虐乃退入藍田山而作歌曰莫莫髙山深谷逶迆鬱鬱紫芝可以療饑唐虞世逺吾將何歸駟馬髙蓋其憂甚大富貴之畏人不如貧賤之肆志乃共入商雒隠地肺山以待天下定及秦敗漢髙聞而徴之不至深自匿終南山不能屈已

黃石公

黃石公者下邳人也遭秦亂自隠姓名時人莫知者初張良易姓爲長自匿下邳步遊沂水圯上與黃石公相遇未謁黃石公故墜履圯下顧謂良曰孺子取履良素不知詐愕然欲毆之爲其老人也彊忍下取履因跪進焉公以足受笑而去良殊驚公行裏所還謂良曰孺子可教也後五日平明與我期此良愈怪之復跪曰諾五日平旦良往公怒曰與老人期何后又後五日早會良雞鳴往公又先在復怒曰何后也後五日早防良夜半往有頃公亦至喜曰當如是乃出一編書與良曰讀是則爲王者師矣後十三年孺子見濟北谷城山下黃石卽我矣遂去不見

魯二徴士

魯二徴士者皆魯人也髙祖定天下卽皇帝位博士叔孫通白徴魯諸儒三十餘人欲定漢儀禮二士獨不肯行罵通曰天下初定死者未葬傷者未起而欲起禮樂禮樂所由起百年之徳而後可舉吾不忍爲公所爲公所爲不合古吾不行公往矣無污我通不敗致而去

田何

田何字子莊齊人也自孔子授易五傳至何及秦禁學以易爲卜筮之書獨不禁故何傳之不絕漢興田何以齊諸田徙杜陵號曰杜田生以易受弟子東武王同子仲洛陽周王孫丁寛齊服生等皆顯當世惠帝時何年老家貧守道不仕帝親幸其廬以受業終爲易者宗

披裘公

披裘公者吳人也延陵季子出遊見道中遺金顧而覩之與公曰取彼金公披鏕瞠目拂手而言曰何子居之髙而視之卑吾披裘而負新豈取遺金者哉季子大驚旣�而問其姓名曰何足語姓名

劉驎之

晉劉驎之字子驥桓沖到其家驎之於樹條桑使者致命驎之曰使君旣枉駕光臨宜先諸家君衝聞大愧乃造其父驎之被短褐與衝話言父使驎之自持濁酒蔬菜供賓衝命廚人代之父曰若使從者代非野人之意也衝請驎之爲長史固辭

江上漁父

江上有一漁父乘船知伍胥奔吳急乃渡之胥旣渡解劍值百金與父父曰楚國之法得伍胥者爵執珪豈徒百金劍邪不受一笑刺舟而去

安丘望之

望之少恬靜不求仕進號安丘丈人成帝欲見不得以其道徳深重常師事焉望之不以見重爲髙日愈損退爲巫醫於民間著老子章句

胡宿

胡宿字武平气宇髙爽議論淸新仁恕誠慤出於自然平生守道不以進退爲意在文館二十餘年語後進曰富貴貧賤莫不有命士人當修已俟命毋爲造物所嗤

朱桃椎

朱桃椎成都人淡薄絕俗被裘曵索結廬山中常織芒履置道上見者曰此居士履也以米茗置其處易之

吳隠之

吳隠之字處黙介立有淸操日晏飫菽儋石無儲與韓康伯鄰居康伯母殷氏也謂康伯曰汝掌銓衡必舉此輩後爲廣州刺史酌貪泉詩曰古人雲此水一防懷千金試使夷齊飲終當不易心及歸妻劉氏賫沈香一片隠之見之卽投之於湖

杜林

杜林字伯山博洽多聞時稱通儒初客河西拘於隗囂而不屈節弟成卒囂聽其持喪歸而遣刺客楊賢遮殺之賢見林身推鹿車自載弟喪嘆曰我𨿽小人何忍殺義士因亡去

管寜

管寜字幼安少與華歆同席讀書門外有乘軒者過歆棄書遽往觀之寜恥之而割席曰子非吾友也又嘗與歆共鋤菜地遇金寜揮鋤不顧歆則捉而擲之漢魏之際居遼東二十年匿畏藏光喜遁養浩魏明帝安車蒲輪束帛加璧聘之寜不受家貧好學一藜牀五十年當膝處皆穿

趙抃

趙抃字閱道气宇淸逸人不見其喜慍自號知非子宋至和中爲侍禦史彈劾不避貴戚京師號爲鐵面禦史初任成都以一琴一鶴自隨及其再任屏去琴鶴止有蒼頭執事公平生日所爲事夜必衣冠露香拜首告天若不可告者不敢爲也元丰初告老退居於衢有溪石松竹之勝與山僧野老遊不復有軒冕志矣故其詩曰軒外長溪溪外山捲簾空曠水雲間髙齋有問如何答淸夜安眠白晝閒

夏統

夏統字仲禦會稽人隠身不仕母病篤詣洛市藥會上已洛中王公並至浮橋車乘如雲統視之蔑如也賈充引船與語其應如響勸之仕俛而不答充曰卿能作鄕土地間曲乎曰昔曹娥投水國人哀之爲作河女之章伍子胥以忠投海國人哀之爲作小海唱今欲歌之於是以足扣舷引聲淸激大風應至雲雨交集充令妓女盛服繞船三匝統危坐如故若無所聞充悵然曰此吳兒木膓石心也

元徳秀

徳秀號魯山房琯嘆曰見紫芝眉宇使人名利之心都盡天下髙其行緗帙滿架柴車而行卒惟枕履簞瓢而已生六十未嘗見女色焉

裴休

裴休字公美兄弟皆塾晝誦經夜著書終年不出戶有餽鹿者諸生共薦之休不食曰蔬食猶不足今一啖肉後何以繼

裴坦

裴坦性簡儉其子娶楊収女器用皆犀玉坦命持去曰殃我家矣

顏含

顏含字都有操行郭璞過含欲爲之筮含曰年在天位在人修已而天不與者命也守道而人不知者性也自有性命無勞蓍

裘萬頃

裘萬頃字元量不樂仕進以薦者召爲司直在朝賦詩云新築書堂壁未幹馬蹄催我上長安兒時只道爲官好老去方知行路難千里闗山千里念一畨風雨一畨寒何如靜坐茅檐下翠竹蒼梧仔細看遂促歸

範式

範式字巨卿張劭字元伯二人相友善劭卒式夢劭呼曰巨卿吾以某日某時死矣子能爲我一及於葬乎式卽馳赴未至而喪已發將至壙柩不肯進其母撫之曰元伯豈有望耶移時見有素車白馬號哭而前其母曰必巨卿也式因執紼引柩乃前

郭延卿

郭延卿者西京人也少與張文定公呂文穆公遊以文行稱於鄕閭張呂作相更薦之延卿不就葺幽亭藝花木自娛足迹不及城市年八十餘錢文僖惟演時畱守西京通判謝綘掌書記尹洙推官歐陽修皆一時聞人也一日惟演率僚屬出郭往遊去其居一里許屏騎從訪之不告以名氏延卿欣然接之道服對談而已延卿笑曰陋居罕有過從而平日所見之人亦無諸君者老夫甚愜願少畱花下小酌於是以陶尊果防以進惟演喜其野逸爲滿引不辭旣而吏揖於前報曰申牌府吏牙兵已滿庭中矣延卿徐曰公等何官而從吏之多若此也洙曰畱守相公也延卿笑曰不圗相國肯訪野人遂相與大笑又曰諸公尙能飲否惟演欣然從之盤無少加於前而談笑自若日入辭去延卿送之門顧曰老病不能造謝希勿訝也惟演輩登車茫然自失翊日語僚屬曰此眞隠者也彼視富貴爲何等物也嘆息累日不止

摯峻

摯峻字伯陵京兆長安人也少治淸節與太史令司馬遷交好峻獨退身修徳隠於山遷旣親貴乃以書勸峻進曰遷聞君子所貴乎道者三太上立徳其次立言其次立功伏惟伯陵材能絕人髙尙其志以善厥身冰淸玉潔不以細行荷累其名固已貴矣然未盡太上之所由也願先生少致意焉峻報書曰峻聞古之君子料能而行度徳而處故悔恡去其身利不可以虛受名不可以茍得漢興以來帝王之道於斯始顯能者見利不肖者自屏亦其時也周易大君有命小人勿用徒欲偃仰從容以遊余齒耳峻之守節不移如此遷居太史官爲李陵遊說下腐刑果以悔恡被辱峻遂髙尙不仕卒於人立祠號曰居士世奉祀之不絕

成公

成公成帝時人自隠姓名常誦經不交世利時人號曰成公成帝出遊問之成公不屈節上曰朕能富貴人能殺人子何逆朕成公曰陛下能貴人臣能不受陛下之官陛卞能富人臣能不受陛下之祿陛下能殺人臣能不犯陛下之法上不能折使郎二人就受政事十二篇

宋勝之

宋勝之者南陽安眾人也少孤年五嵗失父母居於谷城聚中孝慕甚篤聚中化之少長有禮勝之毎行見老人擔負輒以身代之獵得禽獸嘗分肉與有親者貧依娣居數嵗乃至長安受易通明以信義見稱從兄褒爲東平內史遣使召之勝之曰眾人所樂者非勝之願也乃去遊太原從郇越牧羊以琴書目娛丞相孔光聞而就太原辟之不至元始三年病卒於太原

張仲蔚

張仲蔚者平陵人也與同郡魏景卿俱修道徳隠身不仕明天官博物善屬文好詩賦常居窮素所處蓬蒿沒人閉門養性不治榮名時人莫識惟劉龔知之

嚴遵

嚴遵字君平蜀人也隠居不仕常賣卜於成都市日得百錢以自給卜訖則閉肆下簾以著書爲事揚雄少從之遊屢稱其徳李彊爲益州牧喜曰吾得君平爲從事足矣雄曰君可備禮與相見其人不可屈也王鳯請交不許蜀有富人羅衝者問君平曰君何以不仕君平曰無以自發衝爲君平具車馬衣糧君平曰吾病耳非不足也我有餘而子不足柰何以不足奉有餘衝曰吾有萬金子無擔石乃云有餘不亦謬乎君平曰不然吾前宿子家人定而役未息晝夜汲汲未嘗有足今我以卜爲業不下牀而錢自至猶餘數百塵埃厚寸不知所用此非我有餘而子不足邪衝大慙君平嘆曰益我貲者損我神生我名者殺我身故不仕也時人服之

彭城老父

彭城老父者楚之隠人也見漢室衰乃自隠修道不治名利至年九十餘王莽時徴故光祿大夫龔勝欲爲太子師友祭酒恥事二姓莽迫之勝遂不食而死莽使者及郡守以下會斂者數百人老父痛勝以名致禍乃獨入哭勝甚悲旣而曰嗟乎薰以香自燒膏以明自銷龔先生竟夭天年非吾徒也哭畢而趨出眾莫知其誰也

向長

向長字子平河內朝歌人也隠居不仕性尙中和好通老易貧無資食好事者更饋焉受之取足而反其餘王莽大司空王邑辟之連年乃至欲薦之於芥固辭乃止潛隠於家讀易至損益卦喟然嘆曰吾已知富不如貧貴不如賤但未知死何如生耳建武中男女娶嫁旣畢勅斷家事勿相闗當如我死也於是遂肆意與同好北海禽慶俱遊五嶽名山不知所終

嚴光

嚴光字子陵會稽余姚人也少有髙名同光武遊學及帝卽位光乃變易姓名隠逝不見帝思其賢乃物色求之後齊國上言有一男子披羊裘釣澤中帝疑光也乃遣安車纁聘之三反而後至車駕卽日幸其館光臥不起帝卽臥所撫其腹曰咄咄子陵不可相助爲理邪光又眠不應良久乃張目而言曰昔唐堯著徳巢父洗耳士故有志何至相迫乎帝曰子陵我竟不能下汝邪於是升輿嘆息而去復引光入論道舊故相對累日因共偃臥除爲諫議大夫不屈乃耕於富春山後人名其釣處爲嚴陵瀬焉建武十七年復特徴不至年八十終於家

東海隠者

東海隠者不知何許人也漢故司直王良之友建武中良以淸節徴用歷位至一年復還通友不肯見而讓之曰不有忠信奇謀而取大位自知無徳曷爲致此而復遽去何往來屑屑不憚煩也遂距良終身不納論者髙之

梁鴻

梁鴻字伯鸞扶風平陵人也遭亂世受業太學博覽不爲章句學畢乃牧豕上林苑中會誤遺火延及他捨鴻乃尋所燒者問所失去悉以豕償之其主猶以爲少及又以身居作執勤不懈鄰家耆老見鴻非庸人乃共責讓主人而稱鴻長者於是始敬異焉悉還其家鴻不受而去歸鄕裏執家慕其髙節乃欲女之鴻並絕不娶同縣孟氏有女狀醜擇對不嫁父母問其故女曰欲得賢如梁伯鸞者鴻聞而聘之及嫁始以裝餙入門七日而鴻不答妻乃下請鴻曰吾欲裘褐之人可與俱隠深山者爾今乃衣綺縞傅粉墨豈鴻所願哉妻曰以觀夫子之志耳妾自有隠居之服乃更爲四椎髻著布衣操作而前鴻大喜曰此眞梁鴻妻也能奉我矣字之曰徳曜孟光居有頃乃共入覇陵山中以耕織爲業詠詩書彈琴以自娛仰慕前世髙士而爲四皓以來二十四人作頌因東出闗過京師作五噫之歌肅宗求鴻不得乃易姓運期名燿字侯光與妻子居齊魯之間有頃又去適吳居臯伯通廡下爲人賃舂每歸妻爲具食舉案齊眉伯通察而異之乃方捨於家鴻潛閉著書十餘篇疾且告主人曰昔延陵季子葬於嬴博之間不歸鄕裏愼勿令我子持喪歸去及卒伯通等爲求葬地於吳要離冡傍

髙恢

髙恢字伯逹京兆人也少治老子經恬虛不營世務與梁鴻善隠於華陰山中及鴻東遊思恢作詩曰鳥嚶嚶兮友之期念髙子兮僕懷思想念恢兮爰集玆二人遂不復相見恢亦髙抗匿耀終身不仕焉

韓康

韓康字伯休京兆霸陵人也常遊名山采藥賣於長安市中口不二價者二十餘年時有女子買藥於康怒康守價乃曰公是韓伯休邪乃不二價乎康嘆曰我欲避名今區區女子皆知有我何用藥爲遂遁入霸陵山中博士公車連徴不至桓帝時乃備纁安車以聘之使者奉詔造康康不得已乃佯許諾辭安車自乘柴車冒晨先發至亭亭長以韓徴君當過方發人牛修道橋及見康柴車幅巾以爲田叟也使奪其牛卽釋駕與之有頃使者至知之欲奏殺亭長康曰老子與之非奪也亭長何罪乃止康因中路逃去以壽考終

臺佟

臺佟字孝威魏郡鄴人也不仕隠武安山中峯鑿穴而居采藥自建業初中州辟不就魏郡刺史執棗栗爲贄見佟語良久刺史曰孝威居身如此甚苦如何佟曰佟幸得保終正性存神養和不屏營於世事以勞其精除可欲之志恬淡自得不苦也如明使君綏撫牧養夕惕匪忒反不苦邪遂去隠逸終身不見

丘防

丘防字季春扶風人也少有大材自謂無伍傲世不與俗人爲羣郡守召始見曰明府欲臣防邪友防邪師防邪明府所以尊寵人者極於功曹所以榮祿人者已於孝亷一極一已皆防所不用也郡守異之遂不敢屈

矯愼

矯愼字仲彥扶風茂陵人也少慕松喬導引之術隠遁山谷與南郡太守馬融並州刺史蘇章鄕裏並時然二人純逺不及愼也汝南吳蒼甚重之因遣書以觀其志曰蓋聞黃老之言乘虛入藏身逺遁亦有理國養人施於爲政至如登山絕迹神不著其證人不覩其驗吾從先生欲其可者於意何如昔伊尹不懷道以待堯舜之君方今明明四海開辟巢許無爲箕山夷齊悔入首陽足下審能騎龍弄鳯翔嬉雲間者亦非狐兔燕雀所敢謀也愼不答年七十餘竟不肯娶後忽歸家自言死日及期果卒後人有見愼於燉煌者故前世異之或云神仙焉愼同郡馬瑤隠於汧山以兔罝爲事所居俗化百姓美之號馬牧先生焉

法眞

法眞字髙卿扶風郿人也學無常家博通內外圗典闗西號爲大儒弟子自逺而負笈嘗數百人眞性恬靜寡欲不渉人間事太守請見之眞乃幅巾詣謁太守曰昔魯哀公𨿽爲不肖而仲尼稱臣太守虛薄欲以功曹相屈光贊本朝何如眞曰以明府見待有禮故敢自同賓末若欲吏之眞將在北山之北南山之南矣太守戄然不敢復言凡辟公府賢良皆不就同郡田羽薦眞曰處士法眞體兼四業學窮典奧幽居恬泊樂以忘憂將蹈老氏之髙蹤不爲纁屈也臣願聖朝就加衮職必能唱淸廟之歌致來儀之鳯矣會順帝西巡羽又薦之帝虛心欲致前後四徴眞曰吾旣不能遁形逺世豈飲洗耳之水哉遂深自隠絕終不降屈友人郭正稱之曰法眞名可得聞身難得見逃名而名我隨避名而名我追可謂百世之師者矣乃共刋石頌之號曰徳先生年八十九中平五年以壽終

漢濱老父

漢濱老父者不知何許人也桓帝延熹中幸竟陵過云夢臨沔水百姓莫不觀者有老父獨耕不輟尙書郎南陽張溫異之使問曰人皆來觀老父獨不輟何也老父笑而不答溫下道百步自與言老父曰我野人也不逹斯語請問天下亂而立天子邪理而立天子邪立天子以役天下邪役天下以奉天子邪昔聖王宰世茅茨采椽而萬人以寜今子之君勞人自縱逸遊無忌吾爲子羞之子何忍欲人觀之乎溫大慙問其姓名不告而去

徐穉

徐穉字孺子豫章南昌人也少以經行髙於南州桓帝時汝南陳蕃爲豫章太守因推薦穉於朝廷由是五舉孝亷賢良皆不就連辟公府不詣未嘗答命公薨輒身自赴弔太尉黃瓊亦嘗辟穉至瓊薨歸葬江夏穉旣聞卽負笈徒步豫章三千餘里至江夏瓊墓前致酹而哭之後公車三徴不就以壽終

郭泰

郭泰字林宗太原人也少事父母以孝聞身長八尺餘家貧郡縣欲以爲吏嘆曰丈夫何能執鞭斗筲哉乃辭母與同縣宗仲至京師從屈伯彥學春秋博治無不通又審於人物於是名著於陳梁之間步行遇雨巾一角墊眾人慕之皆故折巾角士爭往從之載策盈車凡泰知之於無名之中六十餘人皆言後驗以母喪歸徐穉來弔以生芻一束頓泰廬前而去泰曰此必南州髙士徐孺子也詩不云乎生芻一束其人如玉吾不堪此諭耳

申屠蟠

申屠蟠字子龍陳畱外黃人也少有名節同縣緱氏女玉爲父報讐外黃令梁配欲論殺玉蟠時年十五爲諸生進諫曰玉之節義足以感無恥之孫激忍辱之子不遭明時尙當表旌廬墓況在淸聽而不加哀矜配善其言乃爲讞得減死論鄕人稱之蟠父母卒哀毀思慕不飲酒食肉十餘年遂隠居學治京氏易嚴氏春秋小戴禮三業先通因博貫五經兼明圗緯學無常師始與濟陰王子居同在太學子居病困以身托蟠蟠卽步負其喪至濟陰遇司從事於河鞏之間從事義之爲符傳防送蟠蟠不肯投傳於地而去事畢還家前後凡蒲車特徴皆不就年七十四以壽終

袁閎

袁閎字夏甫汝南人也築室於庭中閉門不見客旦暮於室中向母禮拜𨿽子往亦不得見也子亦向戶拜而去首不著巾身無單衣足著木履母死不列服位公車兩徴不詣範滂美而稱之曰隠不違親貞不絕俗可謂至賢矣

姜肱

姜肱字伯淮彭城廣戚人也家世名族兄弟三人皆孝行著聞肱年最長與二弟仲海季江同被臥甚相親友及長各娶兄弟相愛不能相離肱習學五經兼明星緯弟子自逺方至者三千餘人聲重於時凡一舉孝防十辟公府九舉有道至孝賢良公車三徴皆不就仲季亦不應徴辟建寜二年靈帝詔徴爲犍爲太守肱得詔乃告其友曰吾以虛獲實遂籍聲價盛明之世尙不委質況今政在私門哉乃隠身遁命乘舩浮海使者追之不及再以纁聘不就卽拜太中大夫又逃不受詔名振於天下年七十七卒於家

鄭

鄭字康成北海髙密人也八世祖崇漢尙書少好學長八尺餘須眉美秀姿容甚偉習孝經論語兼通京氏公羊春秋三正歷九章算術周官禮記左氏春秋大將軍何進辟州郡迫脇不得已而詣進設幾杖之禮以待以幅巾見進一宿而逃去公府前後十餘辟並不就

任安

任安字定祖少好學隠山不營名利時人稱安曰任孔子連辟不就建安中讀史記魯連傳嘆曰性以潔白爲治情以得志爲樂性治情得體道而不憂彼棄我取與時而無爭遂終身不仕時人號爲任徴君云

龎公

龎公者南郡襄陽人也居峴山之南未嘗入城府夫妻相敬如賓荊州刺史劉表延請不能屈乃就候之曰夫保全一身孰若保全天下乎龎公笑曰鴻鵠巢於髙林之上暮而得所棲黿鼉穴於深淵之下夕而得所宿夫趣捨行止亦人之巢穴也且各得其棲宿而已天下非所保也因釋耕於壠上而妻子耘於前表指而問曰先生苦居畆而不肯官祿後世何以遺子孫乎龎公曰世人皆遺之以危今獨遺之以安𨿽所遺不同未爲無所遺也表嘆息而去後遂攜其妻子登鹿門山因采藥不反

焦先

焦先字孝然世莫知其所出也或言生漢末及魏受禪常結艸爲廬於河之湄獨止其中冬夏袒不著衣臥不設席又無蓐以身親土其體垢汗皆如泥滓不行人間或數日一食行不由邪徑目不與女子迕視口未嘗言𨿽有警急不與人語後野火燒其廬先因露寢遭冬雪大至先袒臥不移人以爲死就視如故後百餘嵗卒

陶濳

陶濳字淵明或云字深明名元亮潯陽柴桑人晉大司馬侃之曾孫也少有髙趣宅邊有五栁樹故嘗著五栁先生傳云先生不知何許人不詳姓字閒靜少言不慕榮利好讀書不求甚解毎有防意欣然忘食性嗜酒而家貧不能恆得親舊知其如此或置酒招之造飲輒盡期在必醉旣醉而退曾不恡情去畱環堵蕭然不蔽風日短褐穿結簞瓢屢空晏如也常著文章自娛頗示已志忘懷得失以此自終其自序如此蓋以自況時人謂之實錄義熙末徴爲著作佐郎不就江州刺史王欲識之不能致也濳嘗往廬山令濳故人龎通之持酒具於半道栗裏要之濳有腳疾使一門生二兒舉籃轝及至欣然便共飲酌俄頃至亦無忤也先是顏延之爲劉栁後軍功曹在潯陽與濳情欵後爲始安郡經過濳每往必酣飲至醉欲要延之一坐彌日不得延之臨去畱二萬錢與濳濳悉送酒家稍就取酒嘗九月九日無酒出宅邊菊叢中坐久之逢送酒至卽便就酌醉而後歸濳不解音聲而畜素琴一張每有酒適輒撫弄以寄其意貴賤造之者有酒輒設濳若先醉便語客我醉欲眠卿可去其眞率如此郡將候濳逢其酒熟取頭上葛巾漉酒畢還復著之

宗炳

字少文南陽人也武帝辟爲主簿不起問其故答曰棲丘飲谷三十餘年武帝善其對而止少文妙善琴書圗畫精於言理每遊山水往輒忘歸兄臧爲南平太守逼與俱還乃於江陵三湖立宅閒居無事好山水愛逺遊西渉荊巫南登衡嶽因結宇衡山欲懷尙平之志有疾還江陵嘆曰老疾俱至名山恐難徧覩惟澄懷觀道臥以遊之凡所遊履皆圗之於室謂之曰撫琴動操欲令眾山皆響古有金石弄爲諸桓所重桓氏亡其聲遂絕惟少文傳焉文帝遣樂師楊歡就受之

孔淳之

孔淳之字彥深魯人居防稽剡縣性好山水每有所遊必窮其幽遐或旬日忘歸嘗遊山遇沙門釋法崇因畱共此遂停三載法崇嘆曰想人外三十年矣今乃傾蓋於玆不覺老之將至也及淳之還乃不告以姓除著作佐郎太尉參軍並不就與徴士戴顒王之及王敬等共爲人外之遊又申以婚姻敬以女適淳之子尙遂以烏羊系所乘車轅提壺爲禮至則盡歡共酌迄暮而歸或怪其如此答曰固亦農夫田父之禮也時防稽太守謝方明苦要之不能致使謂曰茍不入吾郡何爲入吾郭淳之笑曰濳遊者不識其水巢棲者非辧其林飛沈所至何問其主終不肯往元嘉初復徴爲散騎侍郎乃逃於上虞縣界家人莫知所在

陶景

陶景字通明秣陵人也幼有異操年四五嵗恆以荻爲筆畫灰中學書至十嵗得葛洪神仙傳晝夜硏尋便有養生之志謂人曰仰靑雲覩白日不覺爲逺矣神儀明秀朗目疎眉細形長額聳耳右膝有數十黒子作七星又讀書萬餘卷一事不知以爲深恥善琴棋工艸朝請𨿽在朱門閉影不交外物惟以披閱爲務朝儀故事多所取焉家貧求宰縣不遂永明十年脫朝服掛神武門上表辭祿詔許之賜以束帛敕所在月給茯苓五斤白宻二升以供服餌之需景爲人圓通謙謹出處防心如明鏡遇物便了言無煩舛有亦隨覺永元初更築三層樓景處其上弟子居其中賓客至其下與物遂絕惟一家僮得至其所本便馬善射晚皆不爲惟聽吹笙而已物愛松風庭院皆植松每聞其響欣然爲樂有時獨遊泉石望見者以爲仙人性好著述尙奇異顧惜光景老而彌篤尢明陰陽五行風角星算山川地理方圓產物醫術本艸所著學苑百卷孝經論語集注帝代年曆本艸集注效驗方肘後百一方古今州郡記圗像集要及玉匱記七曜新舊術疏占合丹法式共祕宻不傳及撰而未訖又十部惟弟子得聞卒年八十五諡貞白先生

馬樞

馬樞字要理扶風人六嵗能誦孝經論語老子及長博極經史尢善佛經及周易老子義分別轉變無窮論者拱黙聼受而已綸甚嘉之尋遇侯景之亂刺史王綸舉兵援臺乃畱書二萬卷付樞樞肆志尋覽殆將周徧乃喟然嘆曰吾聞貴爵位者以巢由爲桎梏愛山林者以伊呂爲管庫束名實則芻芥柱下之言翫淸虛則糠粃席上之說稽之篤論亦各從其好也此求志之士望塗而息豈天之不惠髙尙何山林之無聞甚乎乃隠於茅山有終焉之志陳元嘉元年文帝徴爲度支尙書辭不應命樞少屬亂離凡所居處盜賊不入依托者常數百家目精洞黃能視闇中物有白防一雙巢其庭樹馴狎櫩廡時至几案春來秋去幾三十年

孫登

孫登字公和汲郡人無家屬於郡北山爲土窟居之好讀易撫一弦琴性無恚怒人或投諸水中欲觀其怒登旣出便大笑嘗住宜陽山有作炭人見登知非常人與語登亦不應文帝聞之使阮籍往觀旣見與語亦不應嵇康又從之遊三年問其所圗終不答康將別謂曰先生竟無言乎登乃曰子識火乎火生而有光而不用其光果在於用光人生而有才而不用其才果在於用才故用光在乎得薪所以保其耀用才在乎識眞所以全其年今子才多識寡難乎免於今之世矣子無求乎康不能用果遭非命乃作幽憤詩曰昔慙栁下今愧孫登竟不知其所終

董京

董京字威輦不知何郡人初與隴西計吏俱至洛陽被髮而行逍遙吟詠常宿白社中孫楚時爲著作數就社中與語後數年遁去莫知所之於其寢處惟有一石竹子及詩二篇其一曰乾道剛簡坤體惇密芒芒太素是則是述末世流奔以文代質悠悠世事孰知其實逝將去此至虛歸我自然之室又曰孔子不遇時彼感麟麟乎麟乎胡不遁世以存眞

範喬

範喬字伯孫陳畱外黃人年二嵗時祖馨臨終撫喬首曰恨不見汝成人因以所用硯與之至五嵗祖母以告喬喬便執硯涕泣九嵗請學在同輩之中言無媟辭光祿大夫李銓嘗論揚雄才學優於劉向喬以爲向定一代之書正羣籍之篇使雄當之故非所長遂著劉揚優劣論文多不載喬前後辟舉皆不就初喬邑人臘夕盜斫其樹人有告者喬陽不聞邑人愧而歸之喬往諭曰卿節日取柴欲與父母相歡娛耳何以愧爲外黃令髙頵嘆曰諸士大夫未有不及私者而範伯孫恂恂率道名諱未嘗經於官曹士之貴異於今而見元康八年卒

魯褒

魯褒字元道南陽人好學多聞以貧素自立元康之後綱紀大壊褒傷時之貪鄙乃隠姓名而著錢神論略曰錢之爲體有乾坤之象內則其方外則其圓其積如山其流如川動靜有時行藏有節市井便易不患耗折難折象壽不匱象道故能長久爲世神寶親之如兄字曰孔方失之則貧弱得之則富昌無翼而飛無足而走解嚴毅之顏開難發之口錢多者處前錢少者居後錢之爲言泉也無逺不往無幽不至京邑衣冠疲勞講肄厭聞淸談對之睡寐見我家兄莫不驚視錢之所祐吉無不利何必讀書然後富貴由此論之謂爲神物無徳而尊無勢而熱排金門而入紫闥諺曰錢無耳可使鬼凡今之人惟錢而已蓋疾時者共傳其文褒不仕莫知所終

郭文

郭文字文舉河內人也少愛山水尙嘉遁每遊山林彌旬忘返父母終服畢不娶辭家遊名山恆著鹿裘葛巾采竹葉木實貿鹽以自供食有餘谷輒卹窮匱王導聞其名遣人迎之旣至置之西園溫嶠嘗問先生安獨無情乎文曰情由憶生不憶故無情一旦忽求還山及蘇峻反人皆以爲知機卒葛洪庾闡並爲作傳贊頌其美云

翟莊

翟莊字祖休潯陽人少以孝友著名耕而後食惟以弋釣爲事及長不復獵或問漁獵同是害生之事而先生止去其一何哉莊曰獵自我釣自物未能頓盡故吾先節其甚者且夫貪餌吞鉤豈我哉時人以爲知言晚節亦不復釣端居蓽門命徴並不就卒

宋纎

宋纎字令艾惇煌人少有逺操沈靜不與世交居於酒泉南山弟子受業三千餘人不應州郡辟命時太守楊宣畵其象於閣上出入視之作頌曰爲枕何石爲漱何流身不可見名不可求酒泉太守馬岌具威儀鳴鐃鼓造焉纎髙樓重閣距而不見岌嘆曰名可聞而身不可見徳可仰而形不可覩吾今而後知先生人中之龍也銘詩於石壁曰丹崖百丈靑壁萬尋奇木蓊郁蔚若鄧林其人如玉維國之琛室邇人遐實勞我心年八十篤學不倦卒謚曰虛先生

王績

王績字無功綘州人性簡放不喜拜揖兄通隋末大儒也聚徒河汾間仿古作六經又爲中說有奴婢數人種黍春秋釀酒養鳬鴈蒔藥艸自供以周易老子莊子置牀頭他書罕讀也遊北山東臯著書自號東臯子績之任以醉失職鄕人靳之【靳居拆反】托無心子以見趣曰無心子居越越王不知其大人也拘之仕無喜色越國法穢行者不齒俄而無心子以穢行聞王黜之無慍色退而適茫蕩之野過動之邑而見機士機撫髀【部祁反】曰嘻子賢者而以罪廢邪無心子不應機士曰願見教曰子聞蜚防氏馬乎一者朱鬛白毳龍骼鳯臆【骼古伯反】驟馳如舞終日不釋轡而以熱死一者垂頭昂尾駝頸貉膝踶齧善蹶棄諸野終年而肥夫鳯不憎山棲龍不�泥蟠君子不茍潔以罹患不避穢而養精也其自處如此

孫思邈

孫思邈京兆人通百家說善言老子莊周思邈於陰陽推步醫藥無不善孟詵盧照鄰等有惡疾不可爲感而問曰髙醫愈疾柰何答曰天有四時五行寒暑疊居和爲雨怒爲風凝爲霜露張爲虹霓天常數也人之四肢五臟一覺一寐【覺古孝反】吐納往來流爲榮衛彰爲气色發爲音聲人常數也陽用其形陰用其精天人之所同也失則蒸生熱否生寒結爲癅贅【癅音畱贅之芮反】陷爲癰疽奔則喘乏渴則焦槁發乎面動乎形天地亦然五緯縮贏孛彗飛流其危證也寒暑不時蒸否也石立土踴是其癅贅山崩土防是其癰疽奔風暴雨是其喘乏川瀆竭涸是其焦槁髙醫導以藥石救以砭劑【砭車亷反】聖人和以至徳輔以人事故體有可愈之疾天有可振之災照鄰曰人事柰何曰心爲之君君尙恭故欲小詩曰如臨深淵如履薄冰小之謂也膽爲之將以果決爲務故欲大詩曰赳赳武夫公侯幹城大之謂也仁者靜地之象故欲方傳曰不爲利回不爲義疚方之謂也智者動天之象故欲圓易曰見機而作不俟終日圓之謂也復問養性之要答曰天有盈虛人有屯危不自愼不能濟也故養性必先知自愼也愼以畏爲本士無畏則簡仁義農無畏則墮稼穯工無畏則慢規矩商無畏則貨不殖子無畏則忘孝父無畏則廢慈臣無畏則勲不立君無畏則亂不治是以太上畏道其次畏天其次畏物其次畏人其次畏身憂於身者不拘於人愼於小者不懼於大戒於近者不侮於逺如此則人事畢矣卒年百嵗

田遊巖

田遊巖京兆人永徽時【髙宗初】補太學生罷歸入太白山母及妻皆有方外志後入箕山居許由塜旁自號由東鄰頻召不出髙宗幸嵩山親至其門遊巖野服出拜儀止謹朴帝謂曰先生比佳否答曰臣所謂泉石膏肓【呼光反】煙霞痼疾

吳筠

吳筠字貞節華陰人通經誼性髙鯁不耐沈浮於時去居嵩山宗遣使召見與語甚悅敕待詔翰林獻綱三篇帝嘗問道對曰深於道者無如老子五千文其餘徒喪紙札耳復問神仙治錬法對曰此野人事積嵗月求之非人主宜畱意筠每開陳皆名教世務以微言諷天子重之懇求還嵩山詔爲立道館大歷中卒

潘師正

潘師正貝州人居逍遙谷髙宗幸東都召見問所須對曰茂松淸泉臣所須也旣不乏矣帝尊異之詔卽其廬作崇唐觀時太常獻新樂帝更名祈仙望仙翹仙曲卒年九十八謚體先生

司馬承禎

司馬承禎字子微洛州人事潘師正傳辟穀道引術無不通師正異之曰我得陶隠居正一法逮而四世矣因辭去徧遊名山廬天臺【山在防稽】不出睿宗召至問其術對曰爲道日損損之又損以至於無爲夫心目所知見每損之尙不能已況攻異端而增智慮哉帝曰治身則爾治國若何對曰國猶身也故遊心於淡合气於漠與物自然而無私焉則天下治帝嗟嘆曰廣成之言也以三體寫老子刋正文句卒年八十九

杜生五郎

陽翟縣有杜生者不知其名邑人但謂之杜五郎所居去縣三十五里惟屋兩間其前空地丈餘杜生不出籬門已三十年矣黎陽尉曽訪之問其不出門之因其人指門前一桑曰十五年前亦曽此下納涼但無用於時偶不出耳問其爲生曰日惟與人擇日及賣一藥以供饘粥後子能耕自此食足擇日賣藥一切不爲又問平日何所爲曰端坐耳問頗觀書否曰二十年前曽觀淨名經愛其議論今已忘之並書亦不知所在久矣气韻閒曠言詞淸簡有道之士也盛寒但布袍艸履室中枵然一榻而已

張志和

張志和字子同婺州金華人始名齡母夢楓生腹上而產志和以親旣喪不復仕居江湖自稱煙波釣徒著眞子亦以自號有韋詣者爲撰內解志和又著太易十五篇其卦三百六十五兄鶴齡恐其遁世不還爲築室越州東郭茨以生艸椽棟不施斤斧豹席防�【居勺反】每埀釣不設餌志不在魚也觀察使陳少遊往見爲終日畱表其居曰眞坊以門隘爲買地大其閎號回軒巷先是門阻流水無梁少遊爲構之人號大夫橋帝嘗賜奴婢各一志和配爲夫婦號漁童樵靑陸羽嘗問孰爲往來者對曰太虛爲室明月爲燭與四海諸公共處未嘗少別何有往來顏眞卿爲湖州刺史誌和來謁眞卿以舟敝陋請更之志和曰願爲浮家泛宅往來苕霅間【苕音條霅直甲反水名在吳興】辧捷類如此善圗山水酒酣或擊鼓吹笛防筆輒成【防甚爾反】嘗撰漁歌憲宗圗眞求其歌不能致李徳裕稱志和隠而有名顯而無事不窮不逹嚴光之比云

陸羽

陸羽字鴻漸復州人不知所生或言有僧得諸水濱畜之旣長以易自筮得漸鴻漸於陸其羽可用爲儀乃以陸爲氏名而字之上元初肅宗更隠苕溪自稱桑薴翁闔門著書或獨行野中誦詩擊木徘徊不得意或慟哭而歸故時謂接輿也貞元末卒羽嗜茶著經三篇言茶之原之法之具尢備天下益知飲茶矣

陸防

陸防字魯望少髙放通六經大義尢明春秋有田數百畆屋三十楹田苦下雨潦則與江通故常苦饑身畚鍤茠刺無休時【茠乎毛反除田艸】或譏其勞答曰堯舜黴瘠【黴音眉黴黧垢腐貌】禹胼胝彼聖人也吾一褐衣敢不勤乎嗜茶置園顧渚山下嵗取租茶自判品第又不喜與流俗交𨿽造門不肯見不乘馬升舟設蓬蓆賫束書茶竈筆牀釣具往來時謂江湖散人或號天隨子甫裏先生自比涪翁漁父【涪音浮】江上丈人後以髙士召不至李蔚素與善及當國召拜拾遺詔方下防卒

徐則

徐則東海人幼沈靜寡嗜欲受業於周正精於議論聲擅都邑遂懷棲隠之操杖策入縉雲山常服巾褐義入天臺山因絕谷養性所食惟松水而已太傅徐陵爲之刋山立頌初在縉雲山太極眞人徐君降之曰汝年出八十當爲王者師然後得道也晉王廣鎭揚州知其名手書召之則謂門人曰徐君之言信而有徴其後尸解栁贊之曰可道非道常道無名上徳不徳至徳無盈風扇矣而有先生畱符告君化杖飛聲永思靈迹曷用攄情時披素繪如臨赤城

遵生八牋卷十九

