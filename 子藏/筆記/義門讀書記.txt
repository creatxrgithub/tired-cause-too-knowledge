

欽定四庫全書

子部十

義門讀書記

雜家類二【雜考之屬】提要

【臣】等謹案義門讀書記五十八卷

國朝蔣維鈞輯錄何焯校正諸書之文也焯字屺瞻長洲人康熙四十一年用直巡撫李光地薦以拔貢生入直

內廷尋

特賜進士出身攺庶吉士授編修後坐事禠職仍校

書

武英殿康熙六十一年復原官

贈侍讀學士焯文章負盛名而無所著作傳於世沒後其從子堂始裒其防校諸書之語爲六卷維鈞益加搜輯編爲此書凡四書六卷詩二卷左傳二卷公羊谷梁各一卷史記二卷漢書六卷後漢書五卷三國誌二卷五代史一卷韓愈集五卷栁宗元集三卷歐陽修集二卷曽鞏集五卷蕭統文選五卷陶潛詩一卷杜甫集六卷李商隠集二卷考證皆極精審其兩漢書及三國誌乾隆五年廷臣奉

詔校刋經史頗采用其說焉乾隆四十三年九月

恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

義門讀書記卷一

翰林院侍讀學士何焯撰

大學

聖經章第一節

語類雲天之賦於人物者謂之命人與物受之者謂之性主於一身者謂之心有得於天而光明正大者謂之明徳按此解明徳比注更優止字本在事物上說然必其本體無有不盡故能立事理當然之極則止至善自須兼體用乃是易艮背有不見之止體也又有止所之止用也又卽是周子主靜人極之意

第二節

知止只是識得大段定靜安是入道之始一段涵養徳性工夫有此基址然後可爲致知力行之本慮字則便是從致知做將去知所先後則條理脈絡一一分明前知止是向道而行此下便循途而至矣定而後能靜靜只是此心更不動揺走作非虛靜之謂也如明徳便以聖人爲必可學而不惑於異端虛無寂滅之教新民便以三代爲必可復而不惑於後世術數功利之卑

慮而後能得知止是先知事之理如此如平日知得爲子當孝爲臣當忠慮是臨事親事君之時更研窮其精微曲折使此理無一毫欠缺故知止僅云有定到慮後便云能得脫卻注中處事二字則知止時豈未曾思慮耶

注安謂所處而安言隨其所之此心只安在這里今人將安字講做安土惇乎仁光景則豈止能得地位哉

第三節

所字是著力字知其當先當後而卽如此以從事也故近道

第四節

朱子云知主別識意主營爲知近性近體意近情近用誠者眞實無妄全盡天理之謂故必推極其知於天理之極處也天下無性外之物而萬理同出一原格者物物必至其物與無妄之極也看得誠字眞則致字格字皆是推到頂上不泛然說向汗漫處去矣致知次第當由外以及內蓋隨事精察而忽焉貫通

則性無不在而天下無性外之物矣如小徳之統於大徳也博我以文到如有所立卓爾地位亦今日格明日格脫然貫通之極致也

注意者心之所發也有主之心所發也故好者必善惡者必惡

欲其必自慊必自慊宋元板作一於善

欲其極處無不到也是言其根柢之處無不到乃窮源之意非汗漫博求之謂也極猶太極皇極之極非北極之極證以無所不用其極句自曉

第五節

注物格知至四句但可如此收轉照應不可作知止節正解

第六節

由上文觀之必至於修身而已之明徳始明由修身推之而後能明明徳於天下是故皆以修身爲本天子有天下諸侯有國大夫士有家又佐天子諸侯治國平天下者庶人𨿽無國天下之責然亦必有家身不行道不行於妻子豈不均以修身爲本哉

末節又言家者此則自天子至庶人所同也只從末不治中推以示人見當修身以爲家之準則不如此則國與天下更無可言耳

傳首章第一節

此節本是著力之辭次言顧諟則涵養工夫終言峻徳則逹天徳之妙也

第二節

存其心所以養其性也存心養性所以事天也顧諟明命實際不外此

第三節

峻字見至善意黎民於變皆克明中事卽含下新民意

末節自字是非於所性之外有加毫末之意所謂明命峻徳卽是這个也

傳二章第一節

一層進一層卽此之謂極

第二節

作字是又從而振徳之意思已經咸與維新再造四海之民彜復加鼓舞作興之不已乃是極字意第三節

舊邦非衰敝之謂言先世積徳累仁太王王季肇基而文王之徳又能克享天心也

注能新其徳三句能新其徳句頂首節以及於民句頂次節始受天命句貼本節卽起下極字

末節新命不過新民之極至處故注中只言兩項傳三章第三節

作爲人君五段題不細貼緝熙敬止著語無由說著

與國人交止於信當就邦交說卽朋友之道也國人若仍作庶民則是爲人君一項內事不必分五者矣注則於天下之事皆有以知其所止而無疑矣緝熙是知承上節知字來

第四節

瑟僩是敬以直內赫喧是義以方外恂栗威儀是成徳後培養功夫

末節君子二句卽是平天下傳中政事蓋必至此而後爲新民之止至善也賢賢親親則有所師法樂樂利利則從善也輕注詠嘆淫泆泆宋本液

傳四章易天與水違行訟君子以作事謀始畏民志者謀始之道也上三章皆明新平說此章承上起下又見修身以上一截尢爲用力之地所謂六分是內四分是外也

補傳以求至乎其極極是根本非泛濫周詳之謂傳六章首節意是好善惡惡之發非一念善惡之發眞西山曰自慊是爲己言己之所以爲善者乃自我合當如此若不爲善則此心自不快足自不能安非是爲他人而爲善也自欺是爲人本無實意爲善但外面若假借以欺人欲人講好而已自慊是誠自欺是僞注自修之首也按此句貫注徳潤身二句以徇外而爲人也按外字人字卽對獨字看他人不及知按不及二字是幾以審其幾焉按獨字只是對人說幾是爲己爲人之幾隻在好一邊說但審好之實與不實耳第二節

其始爲人則其繼必至欺人故復以小人警之厭然身不泰如見肺肝心不安

第三節

此節只是證上人之視己二句指視乃言其形外之實嚴字卽指形外之可畏非形容揜著時自苦如是也十目十手是實事揜其不善而著其善卽注中所謂善惡也歷來講章認得不淸所以有兼指善惡及重惡一邊之紛紜

傳七章第一第二節

二節分有心之病無心之病本是但語未圓不如雲心有偏倚之病心無存主之病耳有所卽不在朱子未定之說不可從觀或問自明此章是說正心故上節先從感於物而用心偏倚處說起若未感之時先無主而昏則此身日用動靜之間尢無往而可矣上節是隨事反求下節是涵養大本但說有所卽不在道理狹矣聖賢豈如此其辭費哉忿等字與下親愛五者同注蓋是四者皆心之用按心之用是已發下節心有不存是未發

末節正心是敬以直內孝弟慈是義以方外

傳八章首節私箋云上章忿四者自其主乎心而有所系累則以言心之病此章親愛五者自其發於事而有所偏向則以言身之病按偏向之根在不正心病而事從之也好惡是情情之發是意注辟猶偏也按偏對正字而不加察焉按病在心上

末節此二句反覆言之者對經文其本亂而末治者否矣下章先反喝其家不可教而能教人者無之對經文其所厚者薄三句所藏身三句又廽顧

傳九章此章只說教家故以身之感發言之下章說治國故必以政事言之乃家人國人之分今人誤以爲國與天下之分不可通矣【聞之李世得】

首節孝者三句頂上不出家而成教只講理之相通方不預奪後三節教國人一層注身修則家可教矣按此跟身修來則所藏乎身句亦極要此所以家齊於上二句按此乃推開說以起下文不是孝者三句本位

第二節

世得云此節是鞭防人致力於本之詞按引書之意只以母子之心不逺諭家國之心無二覺於上下文義更爲貫穿且不費力

未有學養子而後嫁者也此養字卽上保字近文多用姜嫄生民等詩謬甚注又明立教之本按如此說恐單就教家上說亦得不假彊爲二句按孝弟慈乃心之同然所得於天也識其端謂孝弟慈推廣則所令皆是

第三節

仁讓又從孝弟慈推開說是因三者又推類以盡其餘也讓兼節文言之注此教成於國之效按效猶雲實迹也

第四節

上文言家齊而卽成教於國此以下又言教國非本之身修家齊不可三引詩反覆詠嘆皆以足上其家不可教而能教人者無之之意按其所令二句打轉其家不可教而能教人者無之

第六第七第八節

三節中皆暗伏一个身字在內桃夭節刑於寡妻宜兄節至於兄弟其儀節以禦於家邦【本或問】

傳十章首節所謂平天下在治其國者一句領起通章所言絜矩同好惡皆治國之事觀所謂得國失國及結處此謂國可見上老老三句與孝者三句分別處只是彼但言其理之相通此則有國者所行之政事如卹孤便是指慈己之防說不倍謂不倍死忘生也注不可使有一夫之不獲矣按醒得此句是以二字乃分明

第三節

此節正絜矩之實蓋旣有教化以興起其善而乂必好民所好惡民所惡使獲遂其善也泛說以欲從人不得君子自任如是不謂民之愛之而加以是名也注而民愛之如父母矣按愛之亦如父母不可落空須照爲天下僇矣下以得失對言

第四節

辟則爲天下僇矣辟字反對均齊方正撫則後而虐則讎旣爲民所讎疾則危辱隨之矣僇字亦不必說出身弒國亡來

第十節

有徳有人順而入者也外本內末悖而入者也只說到爭民施奪民散上悖出卻只論其理不可鋪張其事聖賢論理極透快而仍有餘地

第十二節

惟字本是謙詞卻是極鄭重要從心裏透出來

第十三節

此是舅犯教公子之詞作公子辭秦使語者非

第十五節

此謂惟仁人新安陳氏謂此引孔子之言故著此謂二字

第十八節

前所云愼徳及所云仁皆忠信實際工夫注君子以位言之按君子指有國者

第十九節

藍田解中四句皆專責之在上者方是絜矩之大道也王政固因民所利而利之然豈聽其自生自爲哉注朝無幸位按出荀子王制篇

第二十二節

前言以財發身以身發財此二節又言非獨其身爲之所用之人亦不容於不審本節眼目在不畜聚斂之臣下節則畜聚斂之臣者也

伐冰之家左傳食肉之祿冰皆與焉杜注在朝廷治其職事就官食者孔疏在官之食有冰下云自命夫命婦無不受冰謂賜之受以歸在家用者也是伐冰得兼食言之周禮云春始治鑑凡內外饔之膳羞鑑焉凡酒漿之酒醴亦如之祭祀共冰鑑賓客共冰注中獨言祭乃舉食之重者

此謂國不以利爲利二句此節就義理以明用心之公下復舉利害以明擇術之審注不忍傷民之力按不忍二字從好仁來

義門讀書記卷一

欽定四庫全書

義門讀書記卷二

翰林院侍讀學士何焯撰

中庸

中庸全旨朱子雲中庸當作六節看首章是一節說中和自君子中庸以下十二章是一節說中庸君子之道費而隱以下八章是一節說費隱哀公問政以下七章是一節說誠大哉聖人之道以下六章是一節說大徳小徳末章是一節復申首章之義

第一章

第一節

天命之謂性私箋云注兼人物然只以人爲主與誠者自成皆不必兼物按誠者自成可不兼物蓋成物之物亦人也此處不兼物說則末節注中天地萬物本吾一體句無根矣

率性之謂道朱子云此率字不是用力字按未有不離道工夫只是言道之本然故章句亦云人物各循其性之自然

修道之謂教注中所當行三字承第二句所固有承第一句修之則於道無復乖戾於性亦無復昬蔽錯雜矣雙承上文卽涵下致中致和根脈

注天以陰陽五行【至】所謂性也陰陽五行是气健順五常是理

第二節

安溪先生云上節是在性上做功夫而本文卻就道字說起故注云日用事物當然之理先解釋道字接云皆性之徳而具於心便已引歸到性上又曰無物不有不是指道之散在事物者乃頂性之徳而具於心一句言無不有是性也無物不有是性而性體無時不存此所以不可放肆而離之也自大全小注以來解說多錯遂使日用事物當然之理及無物不有兩句皆成剰語矣

道也者不可須臾離也不可者人不可離道也不然只是離不脫耳楊氏以饑食渇飲夏葛冬裘講不可離不幾似異學所云作用是性乎

君子戒愼乎其所不睹二句須看注中存天理之本然句非寂守也欲使具於心者淸明昭著不至於昬則天命之本體常存有以爲酬酢萬變之本爾故或問亦云了然心目之間常若見其不可離者不當疑其說成睹乎其所不睹聞乎其所不聞也此節或問之語實與太極圖解中惟人得其秀而最靈二節相爲表裏或問云學者當無須臾毫忽之不謹而周防之以全其本然之體也按此二句則該貫覩聞而言之矣曰周防則是該乎動靜而愼獨則尢遏乎人欲之初萌也愼獨固方動之時而遂以戒愼恐懼二句爲主靜則愚所不解也圖說曰主靜立人極非偏於靜也靜中涵得動之理及動而止其所這靜的道又常在故定性書又云靜亦定動亦定注無物不有按言無不有是性也第三節

其所以一念之萌而知之若是其審者亦由平日養之已熟愼獨是義以方外事貴於博學問辧可見致和中自有知底工夫集義少不得精義一段事也不然大學首一章推本於致知格物爲大學始教何緣中庸開卷第一章

不及致知一段工夫注不曰幽獨之中而曰人所不知己獨知之者以應物之處言也第四節

不曰仁義禮智而曰喜怒哀樂者性皆善而情易流也

末節前是下學此是上逹致字只是涵養純熟使無一息間斷之意工夫固不外上二節也注中兩無少二字極重注戒懼二字指睹聞至靜之中指不睹聞謹獨二字指隱微應物之處指見顯四句皆上二節事不得誤看至於二字作致字注腳

總注首明道之本原四句按道也者三句鄭氏自爲一節惟章句防求兩故字語脈截分二節總注則尙與先儒節解略同蓋亦未及修攺之故以去夫外誘之私二句按不可分屬

第二章

第二節

時中從來作圓通識變講看來宜照忌憚二字爲妙靜時有忌憚則戒愼恐懼而靜得中之體動時有忌憚則必愼其獨而動得中之用靜亦中動亦中此之謂隨時處中此之謂無時不中戒愼恐懼卽是忌憚無戒懼工夫靜時不能合無偏無倚之中動時不能合無過不及之中故小人反中庸

第四章

首節舉气稟之失卽可見世教之衰使教化隆盛則民自皆變化气質而協於中矣

第二節

詩曰民之質矣日用飲食言飲食見道在日用平常之事不著不察人預有責焉非獨世教之衰也第六章

或問以好問二句對非知之過執兩端二句對非愚者之不及然由不明故不行知愚各有之若舜之無遺善而人無不樂告以善是無所不知又知之不過也執兩端以取中則擇之審用中於民則行之至是旣知所以行而又不以爲不足行也兩截皆兼知愚說爲宻所引孔子語或非一時之言不容於口气中牽綴上章字面然必意思相對使明行次第確然可防乃盡文斷意屬脈絡相承之序注淺近之言猶必察焉按邇言內仍當雙頂好問好察則下隱揚句方可從言字一脈相承

第七章

不知辟是不知辟禍之理欲以知免而反入禍也

第八章

顏子天資純粹旣不刻意尙行驚世駭俗能行所不必行若賢者之過中而以爲不足知又不卑污茍賤不能行君子所當行若不肖者之不及乎中而不求所以知此其所由得爲眞知而能擇能守中庸之道以明也

第九章

無一毫人欲之私方是仁熟義精處

第十二章

第二節

從夫婦與知與能說起正以救索隱之朱子自謂初見延平說得無限道理也曾去學禪李先生云公恁地懸空理防得許多道理而面前事卻理防不下道亦無他元妙只在日用間著實做工夫處便自見得可以防經文立言之意與知與能之道皆日用常行而不可忽者【正極切近下手處】不可因愚不肖看作卑淺沒要事與知與能蓋卽良知良能凡日用倫常之事皆是不可泥居室二字至下文造端句亦蔓引詩始闗雎等語此章皆就極小處形容出道之費來語大語小四句語气不平大小只是一个道自語之時各有大小耳如孝一也自其小言之則冬溫夏淸昏定晨省莫非道也自其大言之則通於神明光於四海又莫非道也聖人所不知不能以山所解堯舜之道孝弟而已矣二句求之自可見朱子亦有謂侯氏說得亦粗一條在語類首章說戒懼條內

第三節

此節明𨿽細如鳶魚而道著於是也可謂費矣承上語小而起下造端夫婦之意也說一察字正以破除隱字見得索隱於費外者非也旣以費隱發端似宜兼說到隱而不言隱者費外無隱也安溪先生問陸稼書前輩文謂飛躍卽是道是否陸雲飛躍是气其飛躍之是處乃是道先生請舉一端言之陸云色斯舉矣翔而後集道之卽飛躍而在者也若自投羅网背乎道矣先生賞其的當𨿽鳶魚也不離陰陽匹偶之理這便是道若泥飛躍著解則是以知覺運動爲性矣【二條楊賓實所記】無性外之物知得徧滿逼塞有是气卽莫非是所性之理便須盡己之性由是以盡人之性盡物之性矣故程子曰喫爲人

十三章伐柯節是一人自觀忠恕節是兩人對觀道四節是三人參觀

首節非所當知所當行而造爲虛僞之說則不忠非所能知所能行而彊爲怪異之行則不恕注固眾人之所能知能行者也按此承上節與知與能來

第二節

注卽以其人之道還治其人之身安溪先生謂不如雲卽以其人之心治之使盡其人之道更明切治人者正爲使之盡道而以人治人則以其有自具之性故也

第三節

善推其所爲者存乎恕預養其誠者存乎忠第四節

吾所求乎子之事我者卽以此心事父下仿此子臣弟友卽是人字所求卽言也以事卽行也庸言至微也庸行至細也一脫口而不敢渉於易一

措足而不敢避於難此古人敬威儀矜細行之事主敬之功存誠之學也故曰慥慥大凡小節小事乃大徳大閒之本小者克盡則大者不患其不能推矣充其無易乎言之心卽恕己量物之心也充其必勉於行之心卽自責自修之心也有是厚重篤實之基則推之於人倫之間以行其恕而道在是矣先儒忠恕形影之諭蓋謂此也茍非存誠養忠之有素𨿽欲彊恕於施受之頃而有所不能矣慥慥卽所謂忠也對髙逺難行說總注道不逺人者【至】皆費也以此解上章卽無汗漫之而君子之道皆貼率性之謂矣

十四章首節外字卽下命字

第二節

富貴四項逐層自易以及難無入不自得照下不怨尢看並有失而反求亦包在內蓋自得者自得其性分也非但自適之謂【乙未侍先生偶言莊生齊物只是不知此章義理先生曰莊生是將富貴作貧賤貧賤作富貴看卻漏了行乎二字卽如處患難便該要動心忍性有多少事在不容恁地滚過去】

第三節

正己而不求於人是就上章責己推進一層正己者自修之極功也到能盡其性方可謂之正己下學上逹知我其天自不求於人矣

十五章首節卑邇是小髙逺是大此章是前後過文只重在兩自字

十六章安溪云鬼神非理非气而在理气之間在人則心之神明是已程張所謂天地造物陰陽二气者是這个本文所謂祭祀如在者亦只是這个體於人心爲人心之鬼神亦卽是這个

首節鬼神是气之精英鄭康成曰陰陽之神曰精气情性之神曰魂魄鬼神者神之運於气者也故注兼性情功效言之

第二節

防孫問此章以太極圖言是所謂妙合而凝也曰立天之道曰陰與陽立地之道曰柔與剛立人之道曰仁與義便是體物而不可遺

第三節

林一之問萬物皆有鬼神何故只於祭祀言之曰以人具是理故於人言按此語極要此章仍當以人爲主體物而不可遺者實理齋明盛服而不可射者實心也

末節鬼神𨿽兼聚散屈伸然體物不遺則其聚也神之格思則其伸也顯字卻在聚而伸處見其微也可以謂之散而屈而不可謂之無此理張子正言之詳矣其以鬼爲屈以神爲伸者又就二物分別字義如此耳實則鬼神皆有屈伸也【說本安溪】

十七章安溪云人必和妻子宜兄弟而後可以順父母盡人倫而後可以格鬼神此上數章相承之意齋明盛服以承祭祀則有如在來格之感矣所謂有其誠則有其神未能事人焉能事鬼是也修徳格天理不過如是但上數章言其理而此下則實以聖人故自大舜文武周公皆盡孝弟以至於諴神動天饗先饗帝者卽上順父母格鬼神之實事也按此數章血脈無不貫通又云仁爲五常之本而孝又爲仁之本然則孝是徳之本修徳者必先孝是孝乃徳中事然必修徳之盡乃能完孝之量而可以名孝則徳又是孝中事矣二義相爲首尾大徳不至格天不足以言大孝然而舜徳之大又豈有大於孝者乎

第四節

宜民宜人此句不可作引證落空說必能仁民愛物乃極乎孝之量也

末節注受命者受天命爲天子也按受命不但爲天子𨿽一命之士但簡在帝心爲法於天下可傳於後世者皆是

十八章第三節

斯禮也指上祀下文祭以大夫卽上祀之意祭以士是陪說喪之逹又以證祭之不可以不逹也三年句不卽指父母先儒論之甚詳朱子語類中則以爲獨指父母

十九章第二節

注通於上下者言之按此故祖廟兼舉諸侯以下乃與上章追王以下意相似

第三節

此節是從將祭說起祖廟謂太祖之廟非通論七廟之制四時之祭亦於太祖之廟行禮宗噐兼先世寶噐與庸噐言時食在庖人爲共祭祀之好羞注引禽獻於祭爲疏鬼神不貴防味不言煎和也第四節

此節是詳祭時之事因及助祭之人燕毛句則以類而畢舉之也注中只說左昭右穆不說南昭北穆則兩節相承說至末節中始推而及之於大禘也宗廟之次按次乃廟制之次子孫亦以爲序按亦

字上先補羣廟之主有事於太廟按太廟卽上祖廟相維辟公卿大夫在天子之廟則內謂侯也林次

崖謂依儀禮旅酬只是兄弟之子舉觶於其長長兄弟則舉其觶以酬賔無賔子弟舉觶於其長之文賔弟子舉觶於其長乃是下文無算爵之事不知朱子如何引來解曩嘗論此說似細而實泥特牲饋食經文詳故逐節區分中庸經文略則言旅酬便統下無算爵蓋必兼賔弟子之舉觶於其長於下文逮賤之義乃備朱子此句本之康成康成又卽引特牲饋食之禮豈肯漫下賔弟子三字乎

第五節

此節是主祭之人私箋云第二節

注言以所制祭祀之禮通於上下者言之觀廟制天子七諸侯五大夫三適士二官師一可見自天子逹乎大夫士皆同此二節之行事矣踐位一節卽以證上諸色人各踐其位云云尢自快暢而注又専指先王則似獨此一節單指天子言矣何以云結上文兩節乎按𨿽通上下而文義以武周爲主故云

末節安溪先生云人物之生固分形而異气矣然而祖宗一本者也天地同體者也知父而不知祖者飛鳥是也知人而不知天者眾庶是也明所本而知天則乾坤父母也民物兄弟朋類也舉五倫而措之其於天下也殆亦如示掌之近而易易乎【撮其大意】樂樂其所生禮不忘其本故制禮樂者必極於郊社禘嘗也知其義則萬民庶物本吾一體不可得而間則父母宗子之責自不可得而辭於治國又何有哉

二十章因說人存政舉歸到明善誠身誠爲一篇樞紐天道人道又下數章根原

第六節

知人句王守溪文用一助字極妥不可泥注中欲字必字說成尊賢爲親親之本顚本末之序第七節

有父子而後有君臣而逹道先言君臣者對君之辭也

第九節

困勉尙是中人此則因哀公遜謝故復示以中人以下入徳之門中人以下卽末節所謂愚柔也【此說吾所創然新而不穩】學莫先於立志知恥卽立志之謂

第十節

治人句猶大學之論治國在道理上說下句猶大學之平天下在經制上說

第十一節

上文修身修道首言親親而及尊賢此先言尊賢者敷政之序也注柔逺人所謂毋忘賓旅者也按此賓客非朝聘之人此九經之序也私箋云序不重按觀下節是逐層推開則此序字如何不重第十二節

修身則道立上老老而民興孝所謂道立也注不惑謂不疑於理按理卽修身事親之理要說得細

第十三節

非禮不動九經主於立政此只莊涖動禮之事

繼絕世【至】厚往而薄來繼絕舉廢當請命於天子而行之治亂持危則修方伯連率之職哀公所當自行也繼絕則其國尙在但使之無君而有君其事較易故先言之亂則禍在一國之中易於整頓危則或將並於彊大或地當水患非治亂可比先後次第皆非漫然者四者皆使諸侯得保其舊安其常而後徐講於邦交之典也亂則君臣相獄父子相獄幾殄厥世矣危則侵削日滋息肩無所幾亡其國矣四項又相承也

第十五節

此節正是結束上文豫者先知其理之實而素定之卽下節明善之根

末節所謂明者卽後之至誠如神所謂彊者卽後之至誠無息須透入誠字方能挽歸所以行之者一來脈總注明其所傳之一致舉而措之亦猶是耳讀以下十三章當以此言思之則於考諸三王而不謬等句無滯礙矣

二十一章此明誠二字卽從上章明善誠身來二十二章贊天地之化育則至命也吾之性本自化育中來注巨細精粗四字直從十二章語大語小發脈注在二十七章洋洋乎二節尊徳性一節知無不明句頂上察之處無不當句頂上由之

二十三章致曲有誠對至誠形著明對己之性盡動變化對人物之性盡或曰變與化何別程子曰變如物方變而未化化則更無舊迹自然之謂也

二十四章理之先見處便是鬼神發見流行之實以實心而知其實理故曰如神此神字非如曺人夢眾君子謀於社之謂也呂氏曰誠一於理無所間雜則天地人物古今後世融徹洞逹一體而已興亡之兆猶心之有思慮如有萌焉無不前知蓋有方所卽有彼此先後之別旣無方所彼卽此也先卽後也未嘗分別隔礙自然逹乎神明非特前知而已

二十五章安溪先生謂此章書義淺說最淸楚首節此節是從源頭上說下見人當立誠以盡行道之責誠者自成句𨿽天地萬物無所不該然不可說得泛了去須以人作主乃喝得下節誠之爲貴起大全所載俱是槪論道理若作文則當顧口气血脈也明道曰至誠事親則成人子至誠事君則成人臣四句中便包得道之在我者亦無不行意第三節

亦只須用此意一貫講去

末節智卽誠之明處外內猶言己物道理一有內外之殊豈能自然及物所以成不獨成惟其出於所性之固有也時措之宜正申明自然處而其用功在盡性者旣得於已領一誠字便一以貫之

二十六章首節誠者物之終始不誠無物故不可一息間斷君子誠之則自始至終更無間斷舜五十而慕乃是誠於孝

第三第四節

悠遠博厚髙明注云以其驗於外者言之蓋就一身發見處說所謂盛徳之光輝也如其次致曲節所云形著明皆就一身言之講家多說入政治風俗上以井田學校禮樂文章塡實說殊覺語無倫次至講博厚所以載物節覺所以二字難通便云博厚卽其載物處也於文義亦欠安穏不知以下文天地對照觀之爲物不貳對至誠無息是一層博厚髙明悠久對至誠之徴是一層生物對至誠之覆物載物成物是一層節次本是分明天地之博厚髙明悠久乃由不貳而發見者如此惟其博厚髙明悠久故有生物之功天地之覆載成物乃是天地博厚髙明悠久之驗也博厚髙明悠久與載物覆物成物堯舜孔子皆然不必専以有天下爲天子者說

第四節

先言悠逺而後博厚髙明者至誠不息故驗於外有悠逺之象博厚配地髙明配天則宜先言髙明而後言博厚乃先博厚於髙明者蓋髙以卑爲基凡誠之形於外必先覺其有與物同體气象是博厚也於博厚中又覺其超乎萬物之上是髙明也載覆成合大小言之方與今夫天節相對此只是過化存神之意時文家用學校農桑等語與不見而章節背須體味所以二字言其徳可以載物覆物成物爾先生謂有是徳則有是業𨿽未見之事功而規模亦已具矣

第七節

張長史云其爲物不貳天地之性一於生物也朱子曰天地別無勾當只是以生物爲心程子屢雲天只是以生爲道

第九節

昭昭之多是小者及其以下是大者注中十二章句乃實理血脈處非假以指防文法下章大小根源亦卽在此兩層合來乃見不測非及其以下乃不測也日月星辰華嶽河海卽是無窮廣厚之實不在生物內此天地之所以爲體也故注中云以其全體而言邵子觀物外篇云觀星而天體見矣觀山水而地體

見矣郭象莊子注雲天地者萬物之總名也天地以萬物爲體此語殊有名理何以能覆能載總此一誠故也天地山水三層逐層吐出下節又収到天上此節書顧麟士所論極淸楚見說約中可補先儒所未備注由其不貳不息按此句在及其二字上以致盛大

四字是及其句

末節上文極言生物之盛此節恐是天地生物而厚於人天地生人而厚於聖人之意故下章卽接云大哉聖人之道然前人未有如此道者未敢遂自信也在天爲命在人爲性此節明至誠無息者以其盡性也盡性則全盡天理無一防气質用事故無二無雜成性存存而不已矣曰命曰徳皆収在裏頭說張子所謂性與天道合一存乎誠

二十七章第二第三節

發育峻極是道之著於物理者禮儀威儀是道之見於人事者人事得其宜則萬物得其理矣禮儀威儀所以經緯乎萬物者也故下文議禮制度考文専言禮儀威儀之事徐壇長文講優優大哉句云自其委曲善入而無微不至也似不可謂之大也然其悉必周而取之不盡也得不謂之大哉第五節

注凝聚也成也按聚是立大本成是四面湊合得成卽包下存心致知兩事

第六節

存心固是根本然程子謂涵養須用敬進學則在致知惟聖人本末一貫自聖人而下其致功皆是博文約禮從散殊處精察力行逐一實踐以復其性方始不是一个空殼子輔漢卿所錄優優大哉下一條云聖人將那廣大底收拾向實處來教人從實處做去老佛之學則說向髙逺處去都無工夫了聖人𨿽說本體如此及做時須事事著實如禮樂刑政文爲制度觸處皆是體用動靜互換無端都無少許空闕處若於此有一毫之差則便於本體上有虧欠處最屬此章要義涵泳已知惇篤已能不獨不慮而知不學而能者爲徳性之知能凡由學問而成者亦莫非徳性之知能也天下無性外之物問學皆所以復其徳性所固有已知己能卽爲我徳性中物矣未知未能則有借於學問廣大是宅心髙明是立志溫故是涵養惇厚是持守末節朱子云大小精粗一齊理會過貫徹了後盛徳之效自然如此

二十八章第二第三節

徐壇長文云議道自上必經緯人倫無所失而後簡噐用謹書契則由大及小而不失其序風行於下必法度文章莫之悖而後重禮教敍彛倫則由粗及精而乃觀其成按二節經文必非無故爲此錯綜窺尋到此可入義疏疑得之師門緒論也第二節

注文書名按書名兼形聲言之管子君臣篇云兵戈一度書同名車同軌

二十九章第三節

三王后聖以往與來對言天地鬼神以隠與顯對言下節知天知人乃舉來以該往卽隠以該顯實總結此四句建諸天地猶言天髙地下萬物散殊而禮行矣流而不息合同而化而樂興焉質諸鬼神猶言郊焉而天神格廟焉而神鬼饗若云象其屈伸往來仍舊是建諸天地矣

第五節

動而世爲天下道三句當與見而民莫不敬一例動字且就動作威儀上說

三十章首節注皆兼內外該本末而言也按內外本末卽下大徳小徳

末節川流卽是逹道惇化卽是大本惟仲尼能致中和故亦如天地之大也安溪先生云小徳川流已發之和也大徳惇化未發之中也所謂一以貫之忠恕而已者也

三十一章自溥博而淵泉自淵泉而時出所謂小徳川流也四時萬物之並育並行也自時出而淵泉自淵泉而溥博所謂大徳惇化也天之所以爲天也此章從內說向外故曰是小徳之川流

首節有臨不必専以有天下者言凡以上臨下皆臨也聲名洋溢莫不尊親堯舜孔子皆然仁義禮智渾然全體者謂之大本下章立天下之大本是也時出而爲仁爲義爲禮爲智則所謂發而皆中節者也非川流而何和以喜怒哀樂言而此云仁義禮智之徳何也曰喜而中節則無喜也寛裕溫柔而已怒而中節云云四徳之先又有聰明睿智何也曰水於五行獨兩徳

焉朔易之位子半之時前乎此者以藏萬物之用後乎此者以開萬物之基以故聖賢之言智者或後之或先之中庸此章則先之而又後之徳可先而可後者道成始而成終也蓋聰明睿智者開先之哲所謂神以知來也所謂火日外光能散而施也文理宻察者精義之極所謂知以藏往也所謂金水內光能翕而受也以是而終始乎四徳孔子所以集大成而中於百步之外也易言元亨利貞於冬獨復其文曰貞固揚子言罔直防酋冥於水獨重其名罔冥其理皆由此爾生知之質是大底智主於合藏文理宻察之智是從上又逐枝上生出主於分別

第二節

注充積於中按充積者大徳之所惇也此二章道理皆交感互發

第三節

見言行皆發也莫不敬信悅則中節而和之至也

末節配天逹天皆從前章譬如天地二節來天大無外而天下無性外之物至聖自明而誠爲能盡性以盡人物之性故廣大如天也血气當闗合性字說三十二章此章從外說向內故曰是大徳之惇化首節經綸出之時立本泉之淵知化溥博之原夫焉有所倚中之極也惟天下至誠爲能盡其性五品之人倫乃其五性自然之用也不可誤看注中功用句爲體用意說向外去若以首句爲體中三句爲用至誠爲大徳中三句爲化不惟立本知化二句更說不去兩章分屬之防亦無歸宿矣注以功用言者蓋經綸字知字皆就發用處見立本𨿽不可以發用言然便有千變萬化皆從此出意思是亦發用也無倚者以其渾然自一誠流出不失其未發之中也肫肫三句正是未發气象功用之本而無倚之實處

第二節

上六字是未發气象朱子云至聖一章說發見處至誠說存主處聖以徳言誠則所以爲徳也以徳而言則外人觀其表但見其如淵如天誠所以爲徳故自家裏面卻眞个是其天其淵按此非特如之而已方解得出肫肫其仁只就至誠盡倫上見天下後世賴其分之合之非正意時文多倒說修道者有仁義禮知之四徳而但曰其仁何也曰仁統乎四徳也所謂修道以仁是也前章旣以智始終四徳而此又統以仁何也曰言明誠者智爲主所以目之曰至聖也言誠明者仁爲主所以目之曰至誠也然至聖之道則自博淵泉而出矣是卽至誠之淵淵浩浩者也至誠之徳則以聰明聖知而知矣是卽至聖之聰明睿知者也夫然則誠明合矣中和一矣性命道教豈不同條共貫者哉三十三章尙防一章自潛𨿽伏矣以下又自下學存養省察之事以推而極之聖人功化之盛其終乃明所性之妙出於天命而無聲臭之可言一一與首章相應首節先以爲已知謹引其端總注云反求其本正首章總注中欲學者反求諸身而自得之意也陳定宇謂下文謹獨意已萌於此然幾者動之微善惡所由分當畱在下節不疚無惡中正貼獨字此節只宜虛說知謹耳知微之顯與莫顯乎微不可滚作一事

首節守谿文解溫而理理字云良知之別白天則之分明

知逺之近三句逺之近盡物性始於盡人性盡人性始於盡己性也盡性又始於致曲也風之自化動變始於形著也微之顯惟有誠則漸而形著也逐層收向裏

注尙防故闇然衣錦故有日章之實須看兩故字惟其有惡著之心故收斂向裏外之亦無不闇也日章之本在內章字卽誠之形著處惟其誠日積於內故內之英華不可遏於外也判然離而二之則非矣

第五節

或問云其曰不顯亦充尙防之心以至其極耳不作豈不顯也講

末節朱子答陸子靜書云上天之載無聲無臭是就有中說無無極而太極是就無中說有

義門讀書記卷二﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷三

翰林院侍讀學士何焯撰

論語上

學而篇學而時習之章首節注後覺者必效先覺之所爲按效先覺自立志始乃可以明善而復其初也按明善是知復初是行善者所性固有之善也復其初者復其性也性有五而仁統四者故下章言仁仁之施以親親爲大故爲仁必求端於孝弟合內外皆誠然後復其性故三章戒巧令義理自絲貫繩連

時復繹思【至】則說也此一段是知

學者將以行之【至】立時習也此二段是行

第二節

注以善及人而信從者眾按人性皆善故信從私箋云到得說田地已是君子了按非樂不足以語君子蓋君子者成徳之名成不獨成合內外之道也第三節

此與中庸遁世不見知而不悔同意非謂世無見用者也此對上說樂二字故云不慍中庸對上半塗而廢故云不悔耳

其爲人也孝弟章第二節

注或問孝弟爲仁之本此是由孝弟可以至於仁否按此漢儒延篤仁孝前後之說

巧言令色章此與下章連類記極有深意正是提撕教人加之省察切已反求從言貎細微處實下手做工夫起不是汗漫觀人之法

吾日三省吾身章忠信所以進徳也故曰得爲學之本傳習是業人生日用要務如事親從兄處事接物何往非切於身乃獨約舉三者不亦疎乎須認取省字蓋省察工夫必加意於易忽之處乃爲至精至宻人生爲己謀無不盡爲己之私慝謀亦無不盡至於泛泛悠悠之人則容有不忠者矣人於父兄之前不敢不以實君上之前不敢不以實至於相狎相等之友則容有不信者矣人於苦心勞力所得未有不益求精熟者至於見成傳授出口入耳得之甚易視之無難則容有不習者矣於此日加省察乃不惟日用要務皆反身而誠且至精至宻他人易忽之處工夫無所遺矣如此看三不字正極包括周偹非疎漏也乃安溪先生看此章書之大意三者皆要從身字認取而用先生之說細細洗髮爲人謀而不忠乎人字對下朋友言之

道千乘之國章何以聚人曰財故爲政莫先於戒専利若侈用無節則財匱不得不出於聚斂矣故敬信之後卽繼之以節用也然民之疾苦非上所能盡知茍其慮之不周𨿽有良法美意庸有不被其澤者必隨時隨事常存愛人之心而後能以身體之民生可得而遂也世得云以時只是重農故歸於務本而五者皆是論

其所存正徳間文尙如此分曉東漢韋彪云農人於務而苛吏奪其時欲急其所務當先除其所患是末句善據注五者反復相因各有次第按各有次第乃讀經之要法也

賢賢易色章法言孝至篇曰事父母自知不足者其舜乎竭力句當如此二句

君子不重則不威章首節收其放心次節養其徳性三節兼致知之務末節舉力行之要此章次於子夏論學之後蓋能以盡倫爲本則𨿽得之生質者多而不得謂之未學若不能居敬存誠遷善攺過切已用力𨿽旣嘗學之亦浮游而無實之功已朱子答章蜚卿云爲學約而易操者莫如敬敬則凡病皆可去如不重則不威章敬是總腦不渾在散句裏必敬而後能不輕如主忠信亦先因敬不敬則誕謾而已何以主之合之鄭文相所錄四者皆是身修之要就其中主敬又是最要若不主忠信便正衣冠尊瞻視只是色莊一條此章之義乃偹纂大全者専取後一條故近日作文四柱之外僅知主忠信句當重而於首節變化气質工夫殊少理會又豈程子所謂未至於誠則敬然後誠之次第耶南軒曰學以重爲先嚴於外也忠信者存乎中者也存中以制外嚴於外所以保其中也而資友以輔之攺過以成之君子之學不越於是矣參觀此說則四節之輕重自明

首節此君子或指始學之士言不是決其後日不固也當下便如此故朱子云學則不固與不重不威只一套事學字內兼包致知志向𨿽髙知識𨿽敏亦不堅固

第三節

朱子云朋友才不如我時便無敬畏之意而生狎侮之心如此則無益按不待到他損我上細極注友所以輔仁按將與講習也

第四節

注自治不勇按不是不攺但不能如風雷之速

總注遊氏云云按以威重爲質小學也學以成之直貫下以忠信爲主存心也以勝己輔之致知也吝於攺過無以入徳力行也遊說將末句另提起說

禮之用章首節和爲貴言人之用禮貴於和人多認注中推原處爲正面

第二節

班固曰事舉其中禮取其和不以禮節則失中而歸於不和矣何可行之有

總注則失其中正而各倚於一偏按中和相因未有不中而可以爲和者也

信近於義章恭近於禮過與不及皆非禮也

食無求飽章金雲敏於事三字截斷前後總攝入此三字而字直貫下句亦佳徐思曠文如此

貧而無諂章第二節

朱子答張敬夫云引詩正謂孔子以無諂無驕爲未足必至於樂與好禮而後已有似乎治骨角者旣切之而復磋之治玉石者旣琢之而復磨之蓋不離是質而治之益精之意也

末節注其所己言其所未言按兩言字與上句縈抱最往來二字又無禪病

不患人之不已知章兩截各開說

爲政篇爲政以徳章此節卽中庸篤恭而天下平之義徳字要在誠敬上說注無爲而天下歸之按無爲二字貼居其所說北極非北斗

吾十有五而志於學章總注故因其近似以自名云云又以圓程子之說

子遊問孝章敬只在養內如曾子必請所與必曰有兩必字卽是敬卽是至處至於犬馬只從能養極言若從事親說下便背理傷道且奪下矣

子夏問孝章曰弟子曰先生則以防事長之常道也罔極之恩可以是爲報乎

吾與回言終日章助我起予此足發者也不違則不足矣退省其私亦足以發此亦字之根也發發明吾道也注坦然由之而無疑按無疑二字與不違二字相應

溫故而知新章知新當從大本大原中出不是逐節去學來底

由誨女知之乎章能勿以所不知自欺自必求至於知而不能已焉

知之爲知之私箋云本來眞知按此隆慶戊辰後杜撰邪說

季康子問使民敬忠以勸章孝慈則忠此孝字兼愼終追逺而言

或謂孔子曰章第二節

注何必居位乃爲爲政乎按乃始也不要說煞

子張問十世可知也章首節子張所欲知者不是今日風明日雨蓋以世變無窮則治道容有難以預定者將欲立百王之大法竟何所守故問之注中事字極分曉

第二節

不言唐虞夏繼世者其道同也若湯武革命去舊污而卽新政宜若有難知者矣然大經大法固不外乎夏殷先世所行之舊不過與時變通小小損益而已觀往事知來者世變𨿽無窮而規模之大者卽與天地相終始可也又何所不可知哉注非若後世讖緯術數之學也按不必說到此

非其鬼而祭之章私箋云諂與無勇乃卽其事而斷之之詞非推原也

八佾篇孔子謂季氏章私箋云廟制室外爲堂堂外爲庭按廟庭本馬季長注

三家者以雍徹章小序云雍禘太祖也以問禘章注語反看則穆穆之義方見亦非天子無此容異乎尋常之僾聞愾見矣升歌在上貴人聲也故曰於堂歌則明明可辧故以奚取問之

林放問禮之本章第三節

注儉戚則不及而質按質朴了便可反本孔子從先進亦此意程子近於本之說最精

夷狄之有君章尹說不得程子之意惟大夫僭亂皆有無君之心此春秋所以作也

巧笑倩兮章第二節

此句正解素以爲絢注中猶人有美質然後可加文飾乃申上節以素絢句繼倩盻之意也時文讀注不明並上節注中如有素地而加采色句遂云子夏言詩而夫子忽通之繪事直以繆解便其油腔耳

第三節

禮後乎須抱定上文繪事後素講出禮後來方切因論詩而知學下文可與言詩之脈亦貫注泛講道理便失語气中庸以禮儀三百威儀三千爲道問學之事忠信爲質則尊徳性以立其大本也

夏禮吾能言之章聖人自曰能言則豈無徴者然亦須得宋之文獻爲證佐天下乃肯信從今二國之文獻不足則能徴者不得不有所拘限矣然則如何而足耶其中材守之勿失其能者修明而講求之則聖言因而可徴矣

禘自旣灌而往者章兩漢刋誤補遺曰韋元成傳劉歆曰大禘則終王師古曰每一王終新王卽位乃來助祭仁傑按禮不王不禘王非謂天子蓋所謂終王者鄭康成孔頴逹以禘爲郊祭謂非天子則不郊殊不思下文王者禘其祖之所自出諸侯及其太祖則是禘非郊祭而爲天子諸侯之所通矣韋元成等議亦引祭義乃謂始受命而王祭天以其祖配此鄭孔之失所從起也國語荒服終王韋昭曰終謂終世也朝新王及卽位而來見與顏注小異夷攷二說略爲近之據國語祭公諫王謂今自大畢伯仕之終也犬戎氏以其職來王則是彼以卽位來見耳非爲新王而來顏說止及一事而韋說及兩事也

或問禘之說章注先王報本二句一層非仁敬三句二層而不王不禘二句三層眞西山云凡人於世之近者則意其精神未散或嘗逮事而記其聲容必起哀敬之心而不敢忽若世之逺者相去已久精神之存與否不可得知人素不識其聲容則有易忽之意故禘禮非極其仁孝極其誠敬者不能知其理不能行其事惟仁孝之深者能知此身之所自來惟誠敬之至者能知我之精神卽祖考之精神也參觀張子西銘則治天下不難之義自見

祭如在章注祭神祭外神也按外神二字乃對先祖言之夫子之分所得祭者亦不過室中五祀而已王孫賈問曰章第二節

一思量到媚便是逆理便是得罪於天

周監於二代章吾從不過詠嘆周文之盛與中庸殊別入手卽提從字者非也周文之盛全由監二代來二代擡得髙則鬱鬱句益有精神矣第二句亦不可截斷講第三句從日用躬行上體貼方是實事亦不可槪指國家典章

子入太廟章儀文度數聖人豈是不知其名其每事問者亦隨事討論一番使大家可以感格神明耳聖人謙退只似不知而問不露講求之迹故或人疑之耳是禮也是字要實貼每事問敬謹之至乃注中推其意惟每事問所以爲敬謹之至若說成敬謹處卽禮便與或人之疑不相對

射不主皮章貫革之射息謂軍皆入東西學耳非先王直廢武射也古道二字空描不得復尙貫革題中所無添出不得

子貢欲去告朔之餼羊章春秋正義雲天子頒朔於諸侯諸侯受而藏之於祖廟每月之朔以特羊告廟受而施行之遂聴治此月之政謂之視朔因以其日又以朝享之禮祭皇考以下謂之朝廟又云告朔謂告於祖廟視朔謂聴治月政視朔由公疾而廢其告朔或有司告之不必廢也論語云子貢欲去告朔之餼羊必是廢其禮而羊在蓋從是以後更有不告朔者故欲去其羊耳視朔亦謂之聴朔玉藻說天子之禮云聴朔於南門之外諸侯皮弁聴朔於太廟注請而行之按行之二字包視朔在內魯自文公始不視朔按六年書閏月不告朔猶朝於廟十六年書夏五月公四不視朔第二節

上節注云猶供此羊則禮未廢也但弗躬弗親名存實亡耳此節注中然禮𨿽廢廢字乃吾不與祭如不祭之意不可作人見爲羊吾見爲禮等囈語六年書閏月不告朔猶朝於廟則但怠於臨朝不聴治此月之政及其末失則有司僅供其羊而君並不自請於廟但謂之餼羊明不親殺也失禮之中又失禮焉故子貢欲去之注中禮廢句有兩層意

總注楊氏云云按稟命於君親此句是頭因而視朔是尾

定公問君使臣章大小皆禮常變皆忠人臣不合而去亦是冀君之悟

哀公問社於宰我章首節注各樹其土之所宜木以爲主也按如今世俗神樹模樣非是將木來截作主也以木名社如櫟社枌楡社之類社主用石見新唐書儒學傳中卷張齊賢所議中

管仲之噐小哉章第二第三節

管仲本賢大夫只是學問粗不曾謹小愼防便不知不覺流入於侈僣後生敍兩節中事都是他極意要如此這便是三家了此亂臣賊子何止噐小哉或人但駭仲之何以爲小故疑而問若何者是噐則始終不知亦不能問也

第三節

或人當周末文勝故疑不儉爲知禮小而又不儉故疑是拘於禮節

子語魯太師樂曰章此是正樂之本能備此則無殘缺失次矣以成內須透出此防

總注謝氏云云按樂之始作只有人聲與鐘磬琴瑟耳言五音六律上蔡不知考於經也從之只是笙入時亦但可云八音克諧人聲與八音如一淸濁髙下四字到皦如內方可用繹如則淸濁髙下之相生如珠貫也時文輒入旋相爲宮等語亦謬此只論音聲也

儀封人請見曰章古者相見必由紹介逆旅之中無可因緣故稱平日未嘗見絕於賢者見气類之同致辭以代紹介故從者因而通之夫子亦不拒其請與不見孺悲異也

子謂韶章揖讓徵誅何妨說出題中有兩謂字本合斷做不必順衍口气也私箋謂宜空說者非也

居上不寛章無處觀他了不要看作余不足觀裏仁篇自一章至七章皆論仁惟第三章

是治人之事其他皆由淺及深自治之功志仁無惡誘之使進於仁也觀過知仁𨿽觀人之法亦引之使不終棄於不仁也

富與貴章此章工夫一層髙一層首節不過爲仁初入手事終食不違則無時非仁矣造次顚沛則又無處而非仁也

第二節

惡乎二字須從君子心上作自警自問語不敢以取捨明爲可恃方鞭辟得下節起蓋時時自問自警便是存養省察事也

末節世得云造次二句亦如孟子殀壽不貳之意靑湖云造次難在始顚沛難在終終食猶是無事之時造次則異於閒暇顚沛則又異於造次矣

總注則其取捨之分益明按此蓋云其於仁如此而又何不處不去之難與有耳通章皆言爲仁不重富貴貧賤不可粘煞首節講

吾未見好仁者章首節注此皆成徳之事按便是顏子得一善拳拳服膺曾子任重而道逺與啟手足處故爲成徳之事【本語類】

第二節

注志之所至气必至焉按力是气能用是志講章多不分明

第三節

注蓋不敢終以爲易云云按程子有言聖人未嘗言易以驕人之志未嘗言難以阻人之進知得此意則下二節反覆屬望處自說得有味

人之過也章茍志於仁則無惡矣功夫未宻過不能無然觀過可以知仁終無流於不仁者也各於其黨謂爲學未至於純則或偏於剛或偏於柔時而爲气質所使末句但云觀其存心之厚薄則於仁之離合可知矣便不於題面外添出不仁二字

朝聞道章程子曰聞道知所以爲人也夕死可矣是不虛生也知之眞便信之篤行之力守之固如此則生不虛生亦死不徒死

士志於道章學莫先於立志志於道是矣然志又要篤篤志則必力行而不肯外慕這志字只是略知向慕之意與述而篇不同道字寛朱子以爲有志爲學便是

放於利而行章不能大公無我則放利所不免也此是己所不欲勿施於人在邦無怨在家無怨四句對面不可粗看利與害對不與義對處處擇利而蹈則害必歸人怨者四起已亦歸於蹈害矣南軒云損以逺害益以興利非謂去天下之害興天下之利也害於己者逺之如懲忿窒欲是也利於己者興之如善攺過是也逺如逺佞人之逺興如興於詩之興先生云損身之過則物害亦逺益己之善則世利可興更看得圓足持此以觀亦可以得逺怨之道矣不必爲害人之事但處處要占便宜則人自有受其害者髙蘓生文體貼注中欲字必字最好注欲利於己二句只是不恕能以禮讓爲國乎何有章均無貧和無寡安無傾不患無位章知須在位之先何以反說在下二句蓋此是反已自修之事愈鞭辟向裏故第二層收一步說

參乎章曽子一日三省其爲學主於誠身誠者聖人之本也故下學之功旣至而上逹者已不外此一聞夫子呼而告之卽反求以得眾理所自來矣然當夫子之卒其年才二十有九後此尙有完養吾一以幾於熟而化者觀其戰戰兢兢之言正中庸戒愼恐懼孟子存心養性實功蓋死而後已焉今人徒見此章已得其傳而不知其求進於聖人天道之極者方未止也注蓋已隨事精察而力行之按曾子只知逐事皆要實心做出夫子便與直防總說萬事皆從此出

第二節

注竭盡而無餘之詞也按竭盡無餘當照眞積力久說謂卽這个忠恕做到到家處便是如心爲恕按推己者人道如心者天道

總注忠者天道道當作理以程子遺書攺正安溪先生雲天道不如天理之確聖人教人各因其材云云按曾子年甚少夫子亦示之知本使不求之汗漫耳一惟之後正有事在非傳道已畢也其應之速而無疑則以平日篤學事事反身切已下工夫故渙然便得其本耳後人看做通身汗下一悟百了則異端之髙者猶不肯云爾也

父母在章第三句但言遊而不言逺恐傷父母之心也只離膝下便是逺何必他邦異域注去親逺數句都在人子心上講出不字亦恐親之念我不忘倒補在上極有意親之念子固情理所必然爲子者必當先意承志若待其若此而後輟行則不可以爲子矣父母之年章只這壽上又懼其來日之無多【本朱子】古者言之不出章言之不出安得有躬之不逮恥字原是虛景比惟恐有聞更活只可於也字推原指防寓湛刻於活潑之中一著實講相去萬里

以約失之者鮮矣章儉約意亦當帶說欲敗度之與縱敗禮其失維均故注中非止二字亦自斟酌

君子欲訥於言而敏於行章此章言行各開說非相顧之謂尹氏所謂君子之志乃欲字根本也不可說似恥其言而過其行胡氏說甚精

徳不孤必有鄰章泛論事之理徳字只作好事看事君數章朱子謂子遊之言以儆學者於幾微之際須說得細程子曰責善之道要使誠有餘而言不足則於人有益而在我者無自辱矣注是以求榮而反辱二句按求榮求親謂使君與友過而能攺則臣主俱榮且可取善輔仁之意但不學無術便反致疏辱不可說得汗下如淩茗柯朋友數二句文也

公冶長篇子謂公冶長章首節可妻也三字畫斷下特明其非罪以見不害爲可妻若以下二句爲可妻之實則𨿽觀過可以知仁然非必待其有過而後可知也第二節

南容是世卿之家故云不廢

子謂子賤章朱子云此君子亦是大槪說恐子賤未能彊似子貢按此二章書不必牽連如子行三軍則誰與是子路欲自質其學問不必牽連夫子獨許顏淵來也

賜也何如章亭林云記曰夏后氏之四璉殷之六瑚是夏曰璉殷曰瑚也此仍古注之誤盛黍稷之噐則𨿽未至於成徳而亦有馨香之徳足以感神明也須兼發此意不可但說三代法物玉之所以美者亦以其徳也注然則子貢𨿽未至於不噐按此句與上以君子許子賤照應

或曰雍也章第二節

被人看破所以取憎不但正人憎之卽同爲佞者亦憎之所謂口戕口也故曰屢全體不息之謂仁心徳略有一毫欠缺便未全卽全矣而此心略有一息間斷便非不息故曰不知其仁

子使漆雕開仕章朱子曰信者自保得過之意按自保得過四字最妙如行一不義殺一不辜而得天下皆不爲也如被虎傷者談虎而色變豈非自保得過之謂夫子所謂求爲可知也可字亦在自保下學而上逹知我者其天乎亦是自保得過到此方可謂能信信字不獨在知上說蓋明徳工夫已該格致誠正也朱子曰曾防開濶漆雕開深穏又曰曾子父子卻相反按參也以魯得之防也能見大意而不能實實下手做工夫故一貫之傳不傳其父而傳其子顏淵深潛純粹心解力行兼到可惜早夭而未逹一間漆雕開能見大意故不安於小成不以小成自安故爲篤志然未能見得透徹故一貫之傳到底未得亞於顏子者其子路乎天資髙朗毫無渣滓若逹卻爲國以禮道理便是堯舜气象乃粗處未能克去卒以行行死故夫子於其死亦曰天棄予聖門髙第弟子在此五人而優劣判焉故吾道獨歸曾氏

注此聖人所不能知二句惟他人所不及知故開曰吾其材可以仕聖人元非誤使

道不行章無所取材只在一喜字上便覺意思過當了

女與回也孰愈章第二節

賜也何敢望回望字便見得大相懸絕已含下知十知二

吾未見剛者章邵子曰中剛則足以立事業處患難剛在內者也若掩襲於外未有不臨事忽然喪之也以孟子集義所生節求之自見觀物篇補注曰內剛則無欲此語甚好夫子忽然發嘆正是激人立志注中有志無志二句極當翫味程子云禹不矜不伐至柔也然乃見剛此言與悻悻自好正相反

我不欲人之加諸我也章程子又曰我不欲人之加諸我也我亦欲無加諸人中庸曰施諸己而不願亦勿施於人正解此兩句然此兩句甚難行故孔子曰賜也非爾所及也安溪先生謂此說比注優蓋君子之道四丘未能一焉恕卽甚難盡不必又言仁者之事不待勉彊總注無者自然而然按曰欲無何嘗不是禁止之辭

子路有聞章徒聞而不行則爲口耳之學而無以實有諸已矣子路勇於必行所以爲升堂之選歟

子謂子產章或問云四者亦有相因之序按此說可資科舉之學

令尹子文章子張稱子文在三字必字上稱文子在又字上人能勉於暫而不能勉於久故疑其仁也未知焉得仁與不知其仁也異直言他何處得个仁來也第二節

十乘是世守食邑所出不可看得輕小所之之邦皆有髙任重祿足以系縻不難富於其舊而文子志在潔身去亂不俟終日泊然無所動於中方與下仁字淸字有闗渉

總注文子之仕齊云云按只當責其不數歲而復反正君討賊非其任也

季文子三思而後行章注引使晉之事只以證三思非舉此以議其失

武子章武子之愚只是但知有君不知有身並不知有成敗利鈍始終奉君以周旋竭力致死無有二心其後晉怒卒解成公卒歸其初實未計及向使不幸爲士榮鍼莊之續成公不免於酖君臣同盡亦其所心安理得略無梗避者故曰其愚不可及若但以濟君於難立論則曹之侯獳得而及之矣

子在陳曰章惟狂故簡或云其一種髙曠絕俗之致便是成章處非也勇成个勇藝成个藝不是髙曠絕俗伯夷叔齊章朱子曰要見得他胸中都是義理按有私意便不能不念舊惡惟都是義理則可惡在彼吾無與焉惡旣舊則吾惡之之念亦與之俱化矣淸者之量乃是聖人表幽闡微處與孟子栁下恵不以三公章說和者之介正同

顏淵季路侍章此章伊川數條至矣盡矣而李守約所錄朱子語云二子之異於夫子者更有一意無憾對憾言之也無伐無施對伐施而言也二子日前想亦未免此病今方不然夫子則更無懲創不假修爲者也合之其家處謙所錄一條以看程子所謂未免於有意如天地之化工者覺意味親切

第二節

尢重在敝之二字上橫渠云仲由樂善故車馬衣裘喜與賢者共敝從願字至敝之爲句白虎通徳三綱六紀篇以共敝之爲句此張子所本也又張文昌贈殷山人詩有同袍還共敝蘇子瞻戲周正儒墜馬詩有故人共敝亦常情句不獨張子如此讀也馬戴邊館逢賀秀才詩鹿裘共敝同爲客北齊書唐邕傳云顯祖嘗解所服靑防皮裘賜邕云朕意在車馬衣裘與卿共敝今人往往粗看子路先儒講爲國以禮云若逹卻便是堯舜气象可見子路胸次開朗毫無渣滓故曰亞於顏子者子路也

第四節

全體此心隨感而應方能因物付物不可只有下半截上面大徳惇化下面小徳川流也總注中如天地三字略一讀夫子之道忠恕而已矣此節是其義疏

總注然未免出於有意也按小大在此分二子用力者也夫子自然者也

十室之邑章忠信二字口气中要說得活相只如天資篤實不汨於習染流於浮僞可以爲向道入徳之基注中如聖人三字不可太執著

雍也篇雍也可使南面章第二節

簡字只就不煩說第三節

上行簡是簡要下行簡是簡略居簡是簡靜末節因上有不亦可乎之辧故注曰未諭

總注程子云云按東陽許氏曰有主以理言無物以欲言

哀公問弟子孰爲好學章怒未便是己不處見他克己過則是己不貳處由他克己

總注所謂不善只是微有差失【至】便更不萌作按不貳過韓子說自好程子所謂微有差失者與韓意同看來朱子力辟不貳之言行之說與易不逺復意思稍濶逺今須兼兩家之意謂非但言行之過不貳卽一意始萌亦不貳之於言行如此則顏子初時下手後來成就地位皆能包括矣

子華使於齊章首節私箋云與釡與庾便是義所當與義所當益若謂不當與不當益而夫子姑示其意則爲徇人矣按義者宜也情之所可通則亦不失其義也五秉則過情過情非義也使受之者不安

第三節

以九百爲多故辭非不受祿也

第四節

注有餘自可推之以周貧乏按有餘對九百以周貧乏應周

總注聖人寛容不欲直拒人按二句得聖人气象思辭其多按辭多故有鄰里鄕黨一語當體防可見聖人之用財矣按結以用財之語可見通章眼目止論當與不當與

伯牛有疾章漢書楚王囂傳成帝詔書中引此作蔑之命矣夫是亡字當讀爲無也釋文闕亡之言無可以致此疾之道

賢哉回也章史記載孔子答子貢貧富之問云不如貧而樂道富而好禮樂道之說自是穩當注學者但當從事於博文約禮之誨云云按所樂者豈有外於是哉

子遊爲武城宰章總注愚謂云云按茍字邪字貼由徑賤字媚字貼非公事至朱子無一閒字如此

孟之反不伐章防馬句注中鞭字當活看抽矢於弸則猶殿後之偹防馬者急欲自掩耳

誰能出不由戶章或問何莫之云猶云何莫學夫詩耳

質勝文則野章鶴灘看質字只是質朴之意方妥須髮得七分是質三分是文之意分明蓋無本不立無文不行此之謂彬彬也觀注復存楊氏之說於圏外可以得朱子之意矣

樊遲問知章敬鬼神而逺之卜筮稽疑亦質鬼神事程朱語錄非一條不可専指祀典就祀典論若臚列國家大事不切學者日用於樊遲何與耶

先難而後獲二句先難者克己也程子亦統言其無私之意若以克己實疏所難則此因樊遲之失而告之遽躐等而希顏子之乾道哉例以先事後得只當就處心積慮上發明仁者循天理之自然無計功謀利之私意就凡事泛說注民亦人也按此恐人誤以此爲有位之事耳

知者樂水章此章須防六个者字

齊一變章此章只指國俗說向謂變齊只是君君臣臣父父子子者尙濶於情事也

仁者𨿽告之曰章注而憂爲仁之陷害按陷元板作蹈字極善

君子博學於文章此章不過入門之規模顏子則由於規模而直至於成徳者也𨿽不是兩个然淺深大小則懸絕卽如博學於文有身通六藝之文多學而識之文聞一知十之文約漢人讀曰要

如有博施於民章分三段看

述而篇徳之不修章第一句是涵養第二句是致知第三第四句是力行但分善攺過所以聖人說有四項新安一條略得大意

志於道章首節注而心必之焉按之字內包用力不是空空志

第三節

注則存養之熟按遊藝亦是熟之事末句當幫貼在依仁中說內旣常存外亦無所放也

末節藝從小時已學到此只是涵養

子謂顏淵曰章二節注自負其勇按此句說得太粗子路此時亦復茫然自失乃以所能質證更求進步耳第三節

安溪先生云臨事而懼對暴虎馮河好謀而成對死而無悔蓋暴虎馮河是無懼也死而無悔不計其成也邵子云死天下事易成天下事難若只以斷字下注腳恐未是子路對癥

富而可求也章總注楊氏在天之說蓋以命言不如古注鄭曰富貴不可求而得之當修徳以得之若於道可求者𨿽執鞭之賤職我亦爲之獨以義言爲當疏引秋官條狼氏掌執鞭以趨辟乃下士之職士字亦有下落伊川和靖以義言爲勝不知何以卻取楊氏也義命二者本相爲表裏孔子亦曰有命賤職𨿽士字較有下落然亦是國家所設之官與從吾好語气亦不合此聖人舉下之言從所好句尙未須論到極精微處子在齊聞韶章不圖一嘆全從學之三月內生來私箋云向吾已知其盡善盡美也而不意其一至於斯也按盡善盡美便是至字下面更著不得不意一轉矣安溪先生云只將注語略一那動云不意古今爲樂

者至於如韶之美方合題面亦不似夫子平日全然不知舜者並無罅漏也

冉有曰夫子爲衞君乎章第二節

怨乎句只問他當下可有感憤矯爲非中正否不是後來追悔或問中甚明陳文子注中怨悔是後來不甘貧賤一時勉彊終有悔心此則謂其賢知之過非天理人情所安猶有可怨悔者則不可以古律今也注夷齊扣馬而諫按扣馬牽馬也則視棄其國猶敝蹝爾按不可誤看此二句此段並不爲衛君一直說下故也

飯疏食飲水章樂字當貼知命不憂之意說聖人盡性至命者也義命是對待字方與下截相闗

加我數年章不可以易而學意不重易道固無窮無過亦不易言也到不逾矩方是無過看系辭中獨許顏子之不逺復以爲庶幾便知學易須膠粘無過說來上二句不可落空此章惟雲峯胡氏說最好與無大過方貼合注語理則是而按之題語卻汗漫胡氏曰易占辭於吉凶悔吝之外屢以無咎言之大要只欲人無過故曰無咎者善補過者也悔則過能攺而至於吉吝則過不攺而至於凶使人人皆知學易則可以無大過此夫子教人之深意也

子所雅言章謂之曰雅言則自言教人及辧析經意皆是不可只指教人說

葉公問孔子於子路章第二節

注未得則發憤而防食按未得之上補出立志來二字方有著落

子以四教章世得云小學先行而後文弟子章是也大學先文而後行此章是也接續看聖門施教次第方全

蓋有不知而作之者章程子云不知而作妄作也聖人固無所不知也在眾人𨿽未能知之若能多聞擇善而從多見而記識之亦可以次於知之者也觀此及注意則下三句乃爲未知其道而欲求知者言之特愈於不知而作故曰次此節分兩層看實知其理四字卽指上二句夫子身上事說生知之人有不待於聞見小知者眾人而欲效之則爲妄作矣須補此意末句次字方有下落

仁逺乎哉章乎哉是喚醒非反詰

陳司敗問昭公知禮乎章末節注孔子不可自謂諱君之惡二句按若作一節題須卽粘在巫馬期以告上翻落使首句都有情文勢亦死著皆活矣言期豈不知是諱惡然竊計又難自言豈不知娶同姓非禮孔子亦不肯曲辧然又礙諱惡故告之以觀孔子更如何處此乃比時文得一先著

子與人歌而善章必使反上引補自停其歌四字細甚注聖人气象從容四句皆包兩層說世豳謂上二句是聖人盛徳之至下二句是動容周旋中禮世得則欲以誠意懇至句爲主而以從容包謙遜意審宻包不掩人善意

奢則不遜章失中意不必做不遜則無中之可論矣此節只要痛講奢之害大不可贅加儉之害小一層

君子坦蕩蕩章循理則爲其所當爲非有爲而爲無往而不得其自然何所不寛平舒泰乎故範楊之言居俟上蔡之言不憂不懼朱子以爲不出程子規模之內而往往偏於一事也南軒之言求之在己而無必於外大略與範楊同纂修大全者復取而附益之坐無識耳泰伯篇泰伯章父子兄弟之間一露形迹便使太王有廢長立少之嫌季歷有奪嫡幹統之咎𨿽能讓而不可謂之至徳矣泰伯之不可及只在民無得而稱上定之若與文王之至徳作一个局勢看則尙濶於事情也後人拘泥天下二字偏主讓商往往至說不去漢

書地理誌云殷道旣衰周太王亶父興岐梁之地長子太伯次曰仲雍少曰公季公季有聖子昌太王欲傳國焉太伯仲雍辭行采藥遂奔荊蠻公季嗣位至昌爲西伯受命而王故孔子美而稱曰云云安溪先生云用此段事實意脈以解論語便自明白不須紛紛謂讓商天下或問中只指讓國於父子兄弟之間冺然無迹說天下乃後日推本而言南軒解天下二字巧而不穩辧疑中取之

曾子有疾孟敬子問之章第三節

許魯齋云君子所貴乎道者三洪範九疇貎言視聼思便次五行聖人於天道於此可見以此知大節目與天地同流顏淵問爲仁之目夫子告以視聴言動而已凡人行事大乖忤大和合利害成敗無非在於气槪容色之間於此少有忽焉則禍有不可勝言者朱子謂修身之要爲政之本逺暴慢主敬是大本近信則有其質逺鄙倍則有其文循物無違謂信顏色取接物故曰近信

以能問於不能章不校是容而消之說吾友嘗從事便是欲追蹤顏子不徒泛敍往事非徒希顏正欲如顏子之希聖耳

可以托六尺之孤章初看才志卓然已是君子及後來益復堅定完固大小處無一防滲漏則其爲君子更無可疑矣方是下章一毅字層次洗髮則設爲問答口气亦到

興於詩章首節立志致知之助

第二節

居敬力行之助

第三節

盡性至命之助胡雲峯曰興於詩是知之事成於樂則知之精故曰義精立於禮是行之事成於樂則行之熟故曰仁熟

民可使由之章當時之人疑先王之以私意愚其民但使之率由其政教而不告以深者故特言此以曉之蓋有爲而發也安溪先生謂此章當以朱子或問中所發明智者過之賢者過之等意參看乃可以明不可使知之意乃深於使之知者也若泛講深微難知便不是

如有周公之才之美章驕吝亦緣不能盡其才若聖人爲不厭誨不倦政與此二病相反之極驕吝則無補於世而才爲天地間之棄余有累於已而才爲身心之贅余余字要洗髮

篤信好學章第二節

危邦二句去就天下二句出處注此惟篤信好學守死善道者能之按中庸所謂遁

世不見知而不悔也惟其愼於始故能保其終

第三節

上言天下則是無邦也曰隠則是避世也比之不入不居尙有所擇者更過之矣然亦有身𨿽將隠而托迹是邦勢亦未能卽去如栁下恵三黜之後而居魯孔子當靈公出公之時未反魯而居衛是也則惟有不居其位則進退自如足以歸潔其身矣大抵兩有道句皆是陪說聖賢言語周偹此章發端卽說到守死自是爲身際季世者立之準繩權衡而子路死於衛不爲聖人所予者於好學善道蓋猶未也不然食孔悝之祿死孔悝之難亦何過之有私箋云此只發明上節見隠意按若只明上節不變文曰邦矣

狂而不直章而字是就一人身上流蕩到不好處去了方與古疾今亡有別

學如不及章無兩層亦無兩候只是汲汲用功之中常常如此提醒注中一警字最有味

巍巍乎舜禹之有天下也而不與焉章此節要照卒章楊氏之說兩路俱到

大哉堯之爲君也章只有性可與天準則天者盡性之極也獨稱堯之爲大蓋兼聖徳與歷數言之邵伯溫述康節之意所爲極治之盛莫過堯先乎此者有所未至後乎此者有所不及也惟天爲大體味注中故字亦如字自當以天徳言之主形體者大全誤載饒氏語折以朱子手定之書則或問謂範氏尹氏爲得之精義載範太史云孔子贊易乾元曰大哉稱堯亦曰大哉天運於上無爲而物成堯亦如之矣尹和靖雲天道之大無爲而成惟堯則之以治天下故民無得而名焉尹氏說今采入集注試參之中庸無爲而成上二節同體同用之說必兼神化言之方合朱子本意注不言堯徳之精微而言徳之廣逺自並大業皆是徳所統貫下節特又從不可名之中指其一半可見者示人不得判然分屬微顯遂疑下節非仍廣逺無能名之事也一篇堯典皆其君徳之大也自以親九族而下譬之四時行百物生此則爲可見者耳徳字貼爲君上說則兼體用非僅得於已之謂也豈可將徳業看成兩截乎下節人因注中並存尹氏所可名者其功業文章巍然煥然而已之語遂誤以兩有字對上無字謂此則可名者則失朱子言堯之徳不可以名其可見者此耳句本意矣巍乎煥乎經文同是贊嘆不盡之詞明道先生云文章成功有成像可見只是極致事業然所以成此事功卽是聖也從此體味則成功文章仍爲無能名何疑

總注所可名者按此名字仍當作見字

舜有臣五人而天下治章第三節

唐虞之際二句若云本爲周而援及唐虞則上文何以並舉立案解注者必以經文爲本也觀大全中所采陳定宇語云此言人才難得自古而然堯舜以聖聖繼作而後禹臯之徒聖賢之才出焉文武亦以聖聖繼作而後周召之徒聖賢之才出焉此天地間貞元防合之運亙古而僅兩見者也絕無欹檣側柁之說必須如此平放然後徐徐找出惟字乃字口气爲下文二句収足難字轉捩地始八面俱到自引於此節之首冠以孔子之言蓋主周言嘉靖初存疑繼出又謂夫子說才難時必是舉武王予有亂臣十人之言下文始承之曰於斯爲盛不然則斯字似虛下𨿽有九人而已之語終未明白舜有五人而天下治或是門人因聖人此言而著一句則尢以文害辭妄生穿鑿試取經文一再讀之果如次崖軰之云否也只就上文所記相較亦何必以周倒入而注中先從

周室人才之多起義者爲才難直貫下文二句也後人乃謂唐虞爲賔周爲主二句轉爲周之盛而發則不善讀注而非夫子上下古今之意矣注才者徳之用也按難字從徳之用看出與知能技藝之才不同注降自夏商皆不能及按夏𨿽禪授而所存者僅前代之餘才商非繼治而篤生者惟伊朱之二佐不能及不可一樣說

末節私箋云三分有二只是以人心計之大槪三分人心已有二歸文王矣按紂都在豫州之地如奄國之屬皆在東方則云靑兗豫近之只說人心則以字無著落

禹吾無間然矣章卑宮室而盡力乎溝洫此溝洫二字卽班固溝洫志所本乃治天下之小水非指行井田也朱子或問中以濬澮距川釋之爲得本意天下之小水無所不治則尺土寸壤無不可宅與上卑宮室對照尢宻注備旱潦者也按旱無可爲者備澇而已朱子生長東南未知北地不可槪用翻水車也或丰或儉世得欲以無小無大易之較爲櫽括各適其宜各字是各自無間不用看煞而字合說

總注所謂有天下而不與也按不與在心上說是無間之根

子罕篇逹巷黨人章無所成名言其大而不可以一事名也注中惜字當渾之私箋難名之說是末節注中譽字與此惜字自相矛盾

麻冕章首節純變了禮儉是由煩難而趨簡約太宰問於子貢曰章第二節

固天縱之四字須一頓聖是夫子所不居然殆是矣方得答問口气安溪先生謂講聖字斷以中正仁義方與多能界際分明按此四字在性分上說今人用聰明睿知等語便是中庸小徳川流之事攙過多能界分矣

吾有知乎哉章吾有知乎哉五字卽在下截有問必答處生出【說本朱子】程子曰無知也者盡以告人他無知也與吾無隱乎爾同鄙夫固空空然義理本其所自具叩而發之則可盡以相告矣

鳯鳥不至章不欲斥言明王不作故僅以文明之瑞爲言

總注則夫子之文章知其已矣按文章安得已顏淵喟然嘆曰章首節或問此四言正是顏子得見聖人之道眞實髙妙而苦未端的處世得云無窮盡在知一邊說無方體在行一邊說

第二節

語類循循善誘非特以博文約禮分先後次第博文亦自有次第約禮中亦自有次第有个淺深次第故髙者有可攀之理堅者有可入之理在前在後者可從而審其歸之理

第三節

顏曾資稟不齊成功一也卓爾當以一貫參觀注所謂卓爾亦在日用行事之間按顏子亦向下學處精察力行到後方卓然見得夫子動容周旋莫非天理流行只是這大本中出耳從之便是逹天徳事注非所謂防昏黙者按莊子在宥篇至道之精

防防至道之極昏昏黙黙

總注而歸功於聖人也按或問曰歸功一句未安蓋此非有所歸功但敍其所學之本末而嘆其未能遽至於聖人耳

吾自衛反魯章漢禮樂志云王官失業雅頌相錯孔子論而定之故曰吾自衛云云固當卽指得所爲正樂事也只主區分雅頌方使題中各字有著落不可以南與風混攪侈其煩富得所兼篇章及用之燕饗祭祀言之

子在川上曰章注無一息之停不已也道體之本然全體也莫如川流一事也時時省察愼獨也無毫髮之間斷純亦不已也

吾未見好徳如好色者也章此章不必依史記講語之而不惰者章不惰只在力行上見顏子比子路尢行得盡

苗而不秀者章爲自恃苗無不秀秀無不實者警後生可畏章上二句勉之下二句警之

法語之言章繹須說到悔悟上

三軍可奪帥也章以帥將兵其勇在他人以志帥气其持守在自已奪不但外來境遇凡一身中嗜欲皆是匹夫非常人對上三軍看猶云一人也志泛說

衣敝緼袍章第二節

胡康侯解詩云不忮則能懲忿不求則能窒欲朱公云仁則不忮義則不求此又是子路進步境界

第三節

子路心中但能無累未曾有主求進於道者存心養性則廓然而大公物來而順應又何有於不恥哉

歲寒章須將範氏說翻轉看君子之在治世或與常人無異惟至歲寒而其節益貞耳不重在旁觀者說歲寒言其歲異於常歲非四令之冬

知者不惑章程子謂仁者不憂三句是徳之序此是學之序燭理明自然樂循理不蔽於欲則自反而縮

可與共學章爲學必始於致知致知必在於精義權字義理在共學時便已見得大意只是必待涵養踐履到義精仁熟地位然後時措皆宜惟變所適耳若說可與立時尙不識輕重恐聖賢無此學問也楊氏所謂信道篤是誠身事權則誠能動物推之而通感之而化矣己亥夏以可與立二句題課徒漫紀於此惜乎師友凋謝無從質正也注權謂能權輕重使合義也按正樂噐篇權過中而合義者也

鄕黨篇孔子於鄕黨章首節此節兼言貎之不同恂恂者信實之貎朱子謂亦有上蔡所解溫恭之意乃通指與鄕黨之人周旋容貎似不能言是於貎中兼及其言下惟謹爾是於言中兼及其貎

入公門章首節公門是最外庫門

第二節

禮玉藻天子聴朔於南門之外閏月則闔左扉立於其中一本作闔門左扉入自左扉出自右扉皆由闑右而不敢當中也注禮士大夫出入君門按士大夫當作大夫士此曲禮之文也

第三節

位在庫門之內外朝也內朝是治朝非路寢之燕朝此外朝國有非常之事然後禦此致萬民而詢謀之焉

第四節

堂在雉門之內堂髙七尺階有七等堂是治朝鄭氏玉藻注所謂路寢門外之正朝注兩手摳衣按衣謂裳近至尊按此則已至堂上也气容肅也按言气包色在內

第五節

路寢是燕朝在路門之內臣常朝而出君乃退適路寢聴政復位中庭之位注舒气解顏按舒气二字帶上屏气來

執圭章首節李云聘問所執非命圭朱子常覺其誤而欲攺之偶未遑耳瑑圭璋八寸【聘】璧琮八寸【享】以覜聘見考工記玉人之事條注瑑文飾也眾來曰覜特來曰聘聘禮曰凡四噐者惟其所寶以聘可也鞠躬入門時上揖下授升堂時足蹜蹜如有循將授時按入門不敢趨進升堂不得攝齊汪說極與聘禮合執圭惟在此入廟門升堂時也聘禮後亦有皇且行入門主敬升堂主愼二語注云復記執玉異說蓋上文已云上介執圭如重授賔賔入門皇升堂讓將授志趨志趨謂審行步與此異也曲禮執天子之噐上衡謂髙於心彌敬也國君則平衡大夫則綏之士則提之綏讀曰妥妥之謂下於心注手與心齊按升堂讓注云讓舉手平衡也戰色戰而色懼也按鄭注戰色敬也視今義長

第二節

注發气滿容按亭林曰儀禮文作發气焉盈容漢人避恵帝諱盈曰滿此當攺而不攺也

君子不以紺緅飾章首節注飾領緣也按舉領以包袖袪

第二節

防服當黑色

第四節

李云俗分朝聘祭服非是此包禮服常服言耳蓋此節眼目在裘字不在衣字故注云衣以裼裘又云注言裼以包襲耳裼與襲卽是一衣袒而不盡覆其裘則謂之裼盡覆而不使裘見於外則謂之襲禮注以覆蓋裼衣之美爲充美此恐有微誤蓋襲者藏也非重也表裘不入公門惡其防也是防裘不裼蠟祭亦用皮弁素服息民則黃衣耳

第五節

防裘防字對上朝聘祭而言

第六節

長李讀本音

第七節

居謂防裘

第八節

舉佩以包帶

第九節

婦人尙専一徳無所兼連衣裳不異其色男子則深衣亦必具衣裳之象也注裳用當作用裳至此爲讀見朱子文集中答歐陽希遜書

齊必有明衣布章齊必變食私箋云潔其口按不但潔其口而兼欲充其气如玉藻所謂朔食加於日食一等是也

食不厭精章首節注牛羊與魚之腥按牛羊與魚當作牛與羊魚此少儀之文也腥是生肉聶而切之爲膾按禮記注聶之爲言防也先藿葉切之復報切之則成膾疏云謂先防爲大臠而後細切之膾麤則食之不化矣此固必欲如是者也不厭是言其工夫節度不可茍簡不在聖人心上說注中下一句乃補此非爲口腹而欲如是當善防

第三節

割不正樷說兼取邢疏折解牲體脊脇臂臑之屬禮有正數若解割不得其正則不食之意極是第八節

祭於公以下文勢若自爲一節者安溪先生文與上扇對祭之明日尙有繹恐分其誠敬之心第一日無暇致膳與賜胙第二日又不可以諸父昆弟與煇庖翟閽同日故必待第三日乃徧也若出三日則畱神恵而肉亦敗矣不宿肉亦兼爲已將三日不可更稽也比君所賜可少緩當以是會之楊氏謂家祭可以宿食矣似欠體貼韋昭國語注天子諸侯曰繹以祭之明日卿大夫曰賔屍與祭同日更考之

鄕人飲酒章第二節

郊特牲篇鄕人裼孔子朝服立於阼存室神也注中後一說正非無稽

問人於他邦章如親見便是誠不可泛言其禮人字不可放過聖人𨿽誠敬無所不在然亦未有非其人而槪施也蓋擇而後交久矣

君賜食章首節注故不以薦句則余當以頒賜矣句私箋旁批並云不重按也須照管到此節注精宻極矣原本孔解邢疏而正席則采範太史義下二段則采楊文靖公義逐字有發明

第二節

周禮注云品者每物皆嘗之導尊者也玉藻云若賜之食而君客之則命之祭然後祭先飯辯嘗羞飲而俟若有嘗羞者則俟君之食然後食飯飲而俟上一段祭是客禮命之祭君不祭可知而仍先嘗君食乃不敢當客禮也下一段則侍君而偶賜之食與禮食異不爲君所客者則君使膳宰自嘗羞而不先飯夫子本僅侍食而猶先飯者蓋以臣之侍君尢當逺嫌不必待以客禮而始不敢當也

第三節

古人之堂東向北墻南牖病者本寢北墻下君來則於南牖下使君自東入堂南面視己則人臣𨿽病亦不失北面之意矣詳見四書叢說伯牛有疾章朋友死無所歸章首節注中當補云朋友以義合本不當殯之於家若其死無所歸而委之道路則義有不足不得不殯意乃完偹

第二節

私箋云祭肉則拜正以形容車馬之不拜按義理如此不是空空形容

寢不尸章第三節

注負版持邦國圖籍者按圖地圖籍名籍

第五節

左傳風不越而殺雷不發而震疏云風不以理舒散而暴疾害物雷不徐緩動發而震撃爲害色斯舉矣章末節注梁橋也按今口外猶呼髙嶺爲梁此古語之流傳者叔明之說疑非共向也色斯舉矣翔而後集集解中本不與下雌雉相屬朱子亦據胡氏謂雉之飛也決起其止也下投無翔集之狀故𨿽與下通爲一節注中仍謂色斯舉矣二句上下必有闕文其謂色舉翔集卽雉移山梁雌雉一句冠於首則辭意尢明者始於陳定宇近所用也三嗅而作定宇猶主不食之說旣遇拱執亦不得語於見幾矣若取注中晁氏一條則可仍歸於逺舉之意

義門讀書記卷三﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷四

翰林院侍讀學士何焯撰

論語下

先進篇先進於禮樂章謂孔子患時文之敝而欲救之以質者發自明道其在伊川亦云矯枉以救文之敝則從先進小過之義也奢則不孫儉則固與其不孫也寧固此之謂也不必惑從周之說此重質之說也朱子或問謂安知當世所謂儉者非昔之所謂中耶故集注采尹氏所述伊川當時謂之野人是言文質相稱者也謂之君子則過乎文者也四語而兩下今反謂之字以明周末文勝故持論倒置此重中之說也然朱子作家禮序云略浮文惇本實竊自附於孔子從先進之意而語類中論考禮綱領數條持論亦多如此則重質尢合朱子本意

第一節

細防野人二字自有質勝之意江陵程文所主自得之但須云救之以質乃就於中方圓備禮之本只是教以人倫樂之本只是養其徳性注不自知其過於文也按朱子謂同時考禮者下稍溺於噐數一齊多昏倒了亦所謂不自知也

第二節

朱子嘗云古禮於今實難行後世有大聖人者作與他整頓一番令人蘇醒必不盡如古人之繁但放古之大意此節能透出蘇醒二字精神來則大佳矣且如此則於不自知三字亦照應得有意味朱子又云若聖賢有作必簡易疏通使見之而易知推之而易行

從我於陳蔡者章第二節

是時子遊年十八子夏年十九

總注曾子傳道而不與焉按曾子年最少時未及門也子貢晚而聞一貫之傳有不止於善爲說詞者蓋進徳有不可限也

季氏富於周公章第二節

注又見其愛人之無已也按聖人气象方說得到

柴也愚章愚魯是气質之偏辟喭是气習之染總注四者性之偏按性如何有偏

回也其庶乎章總注簞食瓢飲屢絕而不攺其樂也按補足此句方見庶防下落

子路曾晳冉有公西華侍坐章第六節

注眾頫曰同按周禮殷頫曰同避宣祖諱故攺曰眾

第七節

鏗爾集解於鼓瑟希下一斷以鏗爾屬下句孔疏云鏗者投瑟之聲異乎三子者之撰此句是謙詞暮春者七句曾晳進取須於言外得之王文恪作此段題只淡寫直畱在大結髮見斟酌至當不然其言不讓殆有甚於率爾者矣注曾之學四句推其根動靜之際六句本文而其胸次悠然以下言外之意分三層防

第八節

曾是其中有疑見得三子盡好何故不見許於夫子故獨畱再問此不是自喜見許眞以夫子爲必薄三子而復問也蓋狂者平日心胸灑落或不暇於細務一聞三子之言未嘗不以爲實事切務必不可少異撰之言仍寓謙退在其間也正狂者進取不肯倒卻一邊處未可以他日行不掩言便疑其夷然不屑一往放曠爲樂也

末節私箋云自卿大夫而下有都宮而無宗廟自附庸而下有通問而無防同此宗廟防同所以爲諸侯之事按附庸無防同不逹於天子故也

顏淵篇顏淵問仁章首節惟復禮爲克己之盡但言克己而不至於禮則不過一時彊制病根仍在故朱子不取呂與叔克己銘他日作詩又云寶鑑當年照膽寒向來埋沒太無端袛令垢盡明全見還得當年寶鑑防則禮之未復亦豈遂可以言克己哉禮字最喫注已謂身之私欲也按身字要空說私欲不得下文視聽言動爲身之用則其目也讀或問自明伊川嘗云大抵人有身便有自私之理宜其與道難一或問以理易禮則無可持循之實聖人所謂禮者正以禮文而言其所以爲操存持守之地者宻矣注謝氏云云或疑顏子具體聖人不宜有性偏難克處然觀其自言願無伐善無施勞則亦必曾有伐施之病是亦偏處也但不可說得太重耳

總注非至明不能察其防二句何謂察其防莫見乎隱莫顯乎微故君子愼其獨也是何謂致其決如惡惡臭如好好色此之謂自慊故君子必愼其獨也是自愼獨而精之至於應物之處無少差謬則並無三月之違矣

仲弓問仁章出門使民時能敬則未出門使民時便自無不敬所爲涵養工夫也但學者卻須從出門使民時著力方有實地據爲工夫下手處仲弓所謂請事此也兩如字亦必用實貼然後見其爲敬之至若約略寫大意直似易以他語亦得則仲弓之請事者安據耶司馬牛憂曰章總注意圓而語滯者也按此謂其有無差等之獘

子張問明章易云誣善者其辭遊蓋謂誣善必浮游其辭使事𨿽無據而可疑聞之者以爲發於無心而不覺正浸潤之類也不行焉又須將二者互說方透或問甚明注毀人者漸漬而不驟【至】而發之暴矣句句對勘互形事變無窮已約略可見矣易疑者不疑易信者不信合來方是明無不照大全輔饒之說皆可觀二者難察而能察之按惟二者相反故尢難察

子貢問政章首節兵食而信之說本之大全中所采語錄然非朱子最後定本必如本注中補足教化方有在上者信孚於民根本豈得謂止須足食足兵民信盡此哉至教民以信𨿽不可一日緩若不待旣足之後而總注復分出以人情而言以民徳而言兩層則施爲固自有序大全所采黃直卿至此而後民有以全其信非謂至此而後方施信於民之語亦不必據以獻疑直卿自云夫子初答爲政之先後也再答復告以義理之重輕也旣有先後卽當如注中以人情而言之解矣第二節

觀周官小司徒及司馬法則所謂兵者卽其民也召募始於桓文之說初無所據卽三代而後兵制亦自唐之府兵旣壊始專事召募當孔子之時舎井田邱甸之民豈別有可去之兵在哉下兩節問答但欲窮此理之極而非實事也時文云於是下去兵之令於是乎下去食之令死句下矣兩不得已而去猶云二者不可得兼也聖賢要是無可柰何故程子謂之直窮到底不可作去之所以足之一切兒戲之譚

末節去食去字只對上足字亦非遂至無食也末二句乃究極其理而言之注語當分界淸楚不得將易子析骸納入去字中

哀公問於有若曰章首節哀公發問之意本爲年饑之時徵斂不給而商所以足國用者其初亦非欲加賦也特聞有子行徹之論誤以有子之意反在減二爲一務欲損上益下則於足國之道逺矣故疑而再問首節中不必卽入加賦二字此安溪先生意按先生之論最細當饑嵗而議加賦𨿽至愚者不爲也

第二節

此盍字與孟子則盍反其本矣口气同是爲他徹底打算盡除一切苟且之政反之於以三十年之通制國用𨿽有凶荒不能爲害本計但講徹法不做盍字便非注中通字要透末節全脈在此

末節財聚則民散君不務行徹以聚民而沾沾然曰吾猶不足亦思百姓足則孰與不足者百姓不足則孰與足者耶

子張問崇徳辧惑章首節主忠信則其徙義也有地而可據能徙義則其主忠信也有用而日新

片言可以折獄者章首節注忠信明決按四字皆重在上一个字

聽訟吾猶人也章此節無訟重在教化上

季康子問政於孔子曰如殺無道章私箋云但言感應之機未及乎政教法令之施也

子張問士章第五節

卽察言觀色處便慮以下人若非慮以下人則察言觀色又是徇外

樊遲問仁子曰愛人章舉直錯枉智也然所以不容己於舉錯其源則自愛來精義中載楊中立引孟子語解富哉句極分曉云智者無不知也當務之爲急仁者無不愛也急親賢之爲務蓋當務爲急莫如親賢舜湯之有天下以選於眾舉臯陶伊尹爲先務然則問智以舉直錯諸枉告之則仁智之務兼舉矣合之語類沈杜仲所錄尋常說仁智一个是慈愛一个是辧別各自向一路惟此方見得仁智合一處仁裏面包得智智裏面包得仁潘子善所錄愛人知人自相爲用若不論直與枉一例愛他也不得大抵惟先智了方能頓放个仁聖人只此兩句自包上下後來子夏所言皆不出此兩句意二條皆是正爲愛他不得不用分別也

第三節

樊遲疑二者之相悖以愛欲周而知有擇夫子則示以愛之者原不可混然無所別必愼擇以風示之使其感化而同歸於善斯吾仁之施自可無所不周耳上句固智之事而從愛人生來朱子所謂仁裏面有智也能使句則朱子所謂智裏面有仁也若以下文只言問智於夫子口中上句亦突然從知說起便失來脈下句又如何突然轉到仁字相爲用耶

子貢問友章善道正所以善用其忠也

君子以文會友章講學卽致知之事所以明善也若講成相聚做詩文與下便不相闗講學取善皆以我爲主

子路篇子路問政章首節注中兩凡字便含得終身爲之不盡意

第二節

無倦是訶其請非益之也蓋禁止辭

衛君待子而爲政章第二節

作文當如謝氏之說寛說道理漸虛虛歸到綱常上防子貢猶不斥衛君而問夷齊豈聖人詞气而顧昧於不非大夫之義乎注中是時云云前輩必倶入大結也

第四節

鄙俗則所見限於淺近素無以與乎極本窮源之慮也輕率是帶說

第六節

禮樂只是事之理不興興字亦與崩壊殊總注而子路終不諭也云云按子路不去𨿽乖亂邦不居之義然謂其終於不諭則非也其死也仕於孔氏則亦聞悝之難而赴之而已故其言曰若燔臺半必舎孔叔死悝非死輒也先儒於此多失之

其身正章此節要重講下截則上截鞭辟愈有力輕帶則聖人何苦有此贅令無不正身有不正耳此章全是辧令

子適衛章總注明帝尊師重傅云云按京江文教先公族而後庶民只說得明帝事

善人爲邦百年章私箋云爲邦猶云治天下也按三代治天下未有在爲邦之外者私箋云謂之亦可者微寓不足之意按當時之論必有謂非嚴猛不可以更化者故夫子述人言以致意卽子爲政焉用殺子欲善而民善矣之意何嘗微寓不足耶尹氏注只泛論義理與當日語气不合百年二字亦不可防得迂緩風俗淳厚斷非一時一人事

如有王者章班固曰言聖王承衰撥亂而起被民以徳教變而化之必世然後仁道成焉此得如有二字語意程子謂仲尼三年有成因周之舊然則必世後仁者其繼亂之後無可因者乎

茍正其身矣章私箋云正其身主臣言正人人字兼君民說

葉公語孔子曰章第二節

何故要隱正謂其事於理有未當耳則就其隱時義理昭然自在是非之理卽在惻隱羞惡之中並行不悖在中之解如是原無所枉也茍有過人必知之直之至矣【庚辰八月因論春秋書夫人遜於齊夫人氏之防至自齊相與剖析及此】

樊遲問仁章居處恭方外也執事敬直內也

總注程子曰此是徹上徹下語按道理盡於敬與誠矣

君子和而不同章當論其心之無所乖和字非止溫乎其容也

善人教民七年章教民而可以卽戎具在周官小司徒之所掌七年則大比者再矣

憲問篇克伐怨欲不行焉章第二節

此章當取雍也篇或問程韓之論不貳過參防又必歸重在以復乎禮上斯暢其防矣制之於外以安其內克己亦是制私也憲之病在不能防本塞源徒爭末流耳制字貶剝不得注語須從有是四者一气讀下荊川文掃制私二字便謬以千里爲難是因錯用工夫非僅許爲勉仁也以安勉爲言尢失分刌

有徳者必有言章有徳者未必以能言稱然因事而言則言之中理可必也仁者未必以勇著然義理所當爲則爲之必力可必也【此程允夫問語首二句朱子略攺】君子而不仁者有以夫章蔡氏曰玩語气似爲易言仁者而發

爲命章爲命二字要從義理上說起蓋是國家一大事又要存得禮讓誠慤之意極難盡善而鄭國之事次第不茍有可取者自然應對諸侯可以無辱命敗事之失不可將當日晉楚爭鄭事勢闌入喧客奪主反狹了題理

或問子產章第二節

彼讀若賁卦之賁彼義切哀也廣韻在五寘中注其後卒召白公以致亂按孔子卒於哀公十六年夏四月白公殺子西在七月

末節注而富人莫之敢拒者按拒敵也言其富無敵見仲尼篇

貧而無怨難章私箋云怨字要說得細方見其難按難字只對易字耳說得細非復常情矣有粗亦有細到夷齊方是貧而無怨之極處怨有怨嘆有怨悔不以其道得之不處而終焉於義理毫無可悔處亦只是無怨也但此意當畱在後半推進說耳

子路問成人章首節文之以禮樂句是涵養以至於成徳之事不可作變化气質防變化在前涵養在後兩意俱有程子雲英气最害事無偏倚駁雜只是連那一英气也融釋了此𨿽非聖人亦顏曾之徒也注中窮理養心力行泛應八字於爲學次序極好

第二節

注中忠信之實四字亦不可防得太粗總注胡氏云云按紹聞編云下節胡氏之說較近然有一疑子路之言如此夫子何以無言

子問公叔文子於公明賈曰章注衛大夫公孫枝也按王厚齋云孔注作公孫防枝字傳寫之誤

臧武仲以防求爲後於魯章曰字不是他人卽指武仲自己藏頭露尾耳次崖謂當時之人未見得他意思乃對信字說後人誤防都將曰字坐在旁人爲他解釋非也表記曰事君三違而不出竟則利祿也人𨿽曰不要吾不信也與叔引此章以爲並得於孔子然言各有當經文無人字不必彊加注楊氏云云按旣以防則迹亦露矣故程子於中說心迹之判久矣不以爲是亦春秋誅意之法也按何休注公羊晉趙鞅歸於晉

傳云君子誅意不誅事

晉文公譎而不正章先言晉文者甚文故不得不予桓也桓𨿽假抑猶愈乎文之譎云爾子之抑傷之也桓公殺公子糾章第二節

如其仁言似此功業也庶防其仁也誰如之訓當斟酌注蓋管仲𨿽未得爲仁人按此謂全體之仁九合若如舊說則其中有兵車之防三本文何以云不以兵車故朱子不從春秋之時上無天子下無方伯有伯功則封建得以不廢生民稍獲休息從合諸侯包含利澤及人者大與仁字乃有闗

管仲非仁者與章總注程子云云按程子桓兄糾弟之說無據特以兩人皆亡公子非有君臣之定分猶可以無死故孔子不以是深責管仲也若召忽之死𨿽不可謂之非然亦不過小諒而已如匹夫以意气然諾相死當其奉公子糾來奔之時未嘗有荀息仇牧之責任春秋之時與亡人求入而死者多矣則未知爲亂賊之黨歟否歟又惡得而深予之【此段本安溪先生之意言之】未嘗受命於先君則兄弟均之非嫡嗣桓公𨿽兄亦

不得名其爲賊也從前輔糾爭國仲之失也卻不可責以糾死亦隨而死古注王子邕云管仲召忽之於子糾君臣之義未正成故死之未足深嘉不死未足多非死事旣難亦在於過厚故仲尼但美管仲之功亦不言召忽之不當死按此說精當致宻

其言之不怍章私箋云則字卽就言之不怍時說非待其爲而後見其難也

陳成子弒簡公章厚齋云請討陳恆之年春秋終焉夫子之請討也將以見之行事請討不從然後托之空言

總注程子云云當參觀或問朱子所推本末尢爲精盡以魯之半加齊之半是釋哀公魯爲齊弱久矣之疑非先力而後義也

不逆詐章私箋云三句一气不斷按不妨斷注言𨿽不逆不億按全要體會𨿽字得力抑亦語脈方醒楊氏說只末二句好若說君子一於誠則不逆億便自然能先覺了

或曰以徳報怨章第三節

以直二字凡待天下之常人皆然不因報怨而有所增損耳竟將以直算做報怨之法便糊塗總注中怨有不讐四字要防得圓蓋因怨有公私曲直之不同不皆在所必報也不可竟抺去題中報字

莫我知也夫章末節爲學一淩躐便易怨天一輕浮便易尢人注中不得不合皆要在做工夫上防

公伯寮愬子路於季孫章第二節

私箋云兩將字正在未興未廢之間不知命者以爲人可與得力時節也朱子云這是未定之詞

賢者辟世章次第以時地區分辟色則嘗居是邦辟言則嘗仕其國也彼婦之口可以出走亦辟言之一事子路宿於石門章是字言獨是他如此若作原來是他豈不懸絕注中胡氏譏字須活防晨門尙從吏隱與下章荷蕢不同只他見得難便住手與字有未知聖人更用何法以旋乾轉坤之意蓋疑詞非刺也先儒因下文子路無酬答之語故謂其似譏然葉公問孔子於子路子路不對亦豈謂其有所譏耶

子擊磬於衛章末節注且言人之出處二句按此指淺深二句

子路問君子章安溪先生評貞父修已以敬文云修已非無事者自一言一行至於應事接物皆是也但非以敬爲主則不能耳不是一敬而修已之事已畢程子言但知主敬而不知集義則是都無事也此意少人識取私箋云安卽敬之極處

總注此體信逹順之道按體信逹順出禮運

原壤夷俟章注以其自幼至老按宋本老作長此解上二句也

衛靈公篇賜也女以予爲多學而識之者與章此章注腳只在孟子盡其心者章後須補到存養安溪先生於長史文後頗引其端然說得不斬截天下之理千變皆由此出者天命之性也知所本卽中庸立天下之大本意思朱子語錄及北溪字義中發明謝氏說精矣此蓋進子貢以涵養徳性之要

第一節

注夫子欲其知所本也按本者誠而明也以行言故曰忠恕以知言則誠明而已

第二節

注蓋其積學功至按積學致知也功至知至也

無爲而治者章無爲者猶言行其所無事也注中下二層意本子法言非正解

直哉史魚章第二節

注如於孫林父殖放弒之謀按厚齋云殖當爲喜

顏淵問爲邦章首節封建不廢治天下卽在爲邦內謙詞二字似稍濶逺

第五節

必言舞者舞所以象成功此章是論爲邦如舜之九成爲邦功業方做得完備也不專是包聲在內臧文仲其竊位者與章斥爲竊位紙上都是霜气者與二字豈復尙畱不盡或以此二字都帶委婉則譬之小人其猶穿窬之盜也與等語亦委婉也夫謂聖人出語渾融不爲已甚者謂於竊位之外不宜別有深文如恐公室有人私家翼翦之類羅織沒左證疑獄耳豈蔽賢應得之辜可爲末減耶三思節其義亦爾一友謂予再字亦且放活些予應之曰幸文子非四思而後行恐不好更說个三斯可矣竟無以難也

躬自厚而薄責於人章注易從二字妙亦欲其同歸於厚先之以善道之方耳非竟薄待之也

不曰如之何如之何者章此節當兼指窮理

君子義以爲質章蟬聫而下三之字俱就處事說首句體下三句用義是天理之宜安有不誠實者信以成之恐是謂其及於物處合內外皆誠實也

吾之於人也章上節自是聖人盡其性以盡人之性事下又援古以曉有世教之責者不當薄待今此之人耳

第一節

私箋云如字活其字實注中是善未著而自我表之稱是惡未著而自我發之二字不可順口讀過若善惡爲眾所共見則公好公惡不待言也第二節

饒雙峯曰民字卽上面人字人對已而言民對君而言下有三代字面也斯民也卽三代之君直道而行之民而三代之君所以直道而行之民者以民心本直不可枉其是非之實也故直道二字偏主君說不得所以二字之意偏主民說又不得三代之三字口气注今此之人按箋云卽上節人字也蓋以此民卽三代之時按卽字極可味行之以私卽此人行之以直卽此人顧轉移何如耳

吾猶及史之闕文也章闕文西涯兼其事其文言之巧言亂徳章婦人之仁不能忍其愛匹夫之勇不能忍其忿

眾惡之章私箋云察字活有可信可疑二端在內按如鄕人之善者好之其不善者惡之則亦無所疑矣可與楊說參防

吾嘗終日不食章此章以仰之彌髙一章防方得勞心必求遜志自得眞解思與學不可分知行說學是求之實地注卻云遜志便非學而不思者矣

君子謀道不謀食章不是中二句是無命也不是末一句是無義也命是中人說的知義則命不足道故口气須著一折

當仁不讓於師章朱子云此仁字當在大處難做處說私箋云重一當字當擔當也

季氏篇洪氏云云按洪氏此條不根應從辧疑刋削季氏將伐顓臾章通章尢重在責由求

第三節

注冉求爲季氏聚斂尢用事此句是

第四節

費在之陽魯以費爲東郊故謂之東詩魯頌正義云謂之社稷臣者以其附屬於魯亦謂魯之社稷其國猶是世繼非專臣也然非專臣故季氏將伐若其純臣魯君季氏豈得伐取之也橫渠云𨿽非魯臣乃吾所以事社稷之臣也注先王封顓臾於此山之下按先王通指虞夏以來言之在魯地七百里之中按此則自周以來錫之山川土田附庸也

第六節

二子之罪只在不持不扶致季氏得縱其欲故夫子亦止責之如此下文注中冉有實與謀句太過弒父與君亦不從也夫子固有以信之矣凡讀傳注須就經文彼此參防乃可以折其衷耳

第八節

此節自解所以難於救止之故不可說似代季氏逺慮注中是朱子過於疾惡處固謂阻東若虎之負嵎登山則下臨費邑故曰近

第九節

欲之卽夫子欲之二字

第十節

安溪先生謂凡物兼並則多均分則寡均未必無寡也富者多危貧者多安安未必無貧也古人之意以爲寧寡而不可使不均寧貧而不可使不安故所患者在彼而不在此夫子又推論其理謂古人所以不患寡而患不均者蓋均則各得其分不相侵奪𨿽或有寡不至於貧且均則各得其分不相侵奪其和可知和則有無可以相資盈虛可以相濟並可不至於寡矣此古人所以貴於均也古人所以不患貧而患不安者蓋安則內變不生外釁不作𨿽或不免於貧而決不至於傾矣夫爲國家計者慮傾危耳無傾危之慮則貧猶不足患而況於寡乎此古人所以貴於安也

十一節逺人猶當來且安之況邦域之中可尋干戈乎

十二節相夫子卽上彼相之相分崩離析卽上所謂危也顚也私箋云顓臾在邦域中如何謂之逺人夫子以蕭墻對顓臾則蕭墻近顓臾逺其爲逺人可知按動干戈於邦內指顓臾此逺人只泛言

天下有道章此章只指周家一代說

第二節

獨言政不在大夫諸侯糾合同盟翼戴天子方伯連帥之職大夫竊柄卽名不正也豈不有其君顧能奉天子哉安溪先生雲天子主天下之政諸侯亦主一國之政𨿽至治盛世諸侯得自治其國但禮樂徵伐之權則不敢自專耳若大夫則無政大夫有政卽無道之邦矣故特舉大夫言之自諸侯亦是無道何以只說大夫須分曉又諸侯若數世之內增修其徳亦代有天下矣商周是也須並見得對面之意

第三節

不議不橫議也

益者三樂章注節謂辧其制度聲容之節按樂字精神正在辧字上見

君子有三畏章三畏九思其數則經文所定凡以並合作對者皆庸人自擾不待閱而始棄擲者也存心養性所以事天

生而知之者章气質不同是正意楊氏說又言表推論耳此只可於下三段中見之如俗下於上也中卽攙入不廢學爲金鍼則中庸至誠盡性當照其次致曲耶君子有九思章九思是內外合一之事須體味南軒九者當養之於未發之先持之於方發之際二語毎句兼敬義夾持工夫則程子所云各專其一朱子語錄中所謂一是主一之義方有歸宿曰忠曰敬曰言曰事二句所占地甚濶此章次序似當以君子不重則不威章參觀【辛巳與世得商論得此】

見善如不及章第二節

志者萬物一體之志也養此心謂之求其志道者萬物得所之道求志之時而道在我矣至此乃見之施行耳【安溪先生少時解】注守其所逹之道也按守字好便貼得隱居二字出

邦君之妻章稱之異邦句若緣上邦人二字來則曰寡君夫人可已守溪據禮記自不謬若如禮記夫人自稱於異邦之君則當在自稱曰小童之下萊峯文亦是雜記訃於他國之君夫人曰寡小君不祿此稱之異邦之一證不得專據曲禮

陽貨篇陽貨欲見孔子章第二節

孔子時年四十三子之武城章首節歌四逹則邑人皆化於上之教而古治可復矣故夫子尢深喜之

第三節

君子學道句不可粘著武城君子須防注中皆字及必教二字夫子二句平說子遊之意尢在下句見不可遺一人也能句句敍述中作虛步引起下句乃佳愛人二字卽說不忍下有不學道之人亦得君子𨿽以位言然只是俊秀之屬愛人謂他日臨民也方是子遊所取之人私箋云道字不專指禮樂按率性謂道禮樂所以養其徳性故學道者必由之學字重與教字對今人只粘道字無欛柄矣注皆不可以不學按皆字是指地無大小非總上之語

子張問仁於孔子章注又言其效如此按言其效亦仲弓問仁章使以自考之意仍須收向裏來說必有其效始是能行究竟

佛肸召章末節此節是答昔言

由也女聞六言六蔽矣乎章第三節

好仁不好學二句此仁字只是愛之理不宜防得太濶故注中解愚字

云若可陷可罔之類

總注又皆所以救其偏也論來說信便可該直說勇便可該剛乃繁而不殺列之爲六皆因子路气質所偏尢在此處故加詳也但言仁智實包禮義在好學二字內辧之明義也處之當而有節文禮也

小子何莫學夫詩章次節是立志三節是修已四節應事接物五節不惟知常而能處變六節詩本性情教歸惇厚又就修已應事之重者言之

子謂伯魚曰章二南之詩但言治國由於齊家耳若夫起化之本始於修身必待爲之者自得於聲詩之表然後有所感發興起爲能推之而通放之而準若將注中修身齊家句囫圇吞棗防過便似不曾讀詩者末二句亦安能醒發

禮云禮云章注敬而將之以玉帛和而發之以鐘鼓此用禮樂之本此和字就人心言總注禮只是一个序樂只是一个和此制禮樂之本此和字就統體言

古者民有三疾章首節全是傷今不可雜以思古意須防民字若古之君子有禮樂以養其中和之徳气

稟之偏無所不化矣

第二節

私箋云此是卽習气以驗風俗狂矜愚是病曰肆曰防曰直猶爲本癥曰蕩曰忿戾曰詐則已變而爲別候矣

予欲無言章第三節

天理髮見流行固不待言而顯著然非黙識而深察之則亦有不可得見者須照首節注中不察二字下意乃抉開示子貢之神

孺悲欲見孔子章士相見禮疏云傳通孺悲欲見孔子不由紹介故孔子辭以疾

宰我問三年之喪章第四節

注禮父母之喪云云皆撮舉閒傳受以成布按受繼也

君子亦有惡乎章總注侯氏云云按此人人所當惡微子篇栁下恵爲士師章子未可以去乎言未可以去而事人乎是望之變通不是疑其不見防

齊景公待孔子曰章只是禮貎在季孟之間故曰不能用若權位如此則舉國而聽矣當就事權上說景公初意本欲用孔子也及爲人所沮而志气頓衰故復有不能用之言非特禮貎之謂也注中貴字及程子禮字不可誤防

齊人歸女樂章聽行如季孫孟子以證見行可之仕桓子始非不善也俗下欲深文之不知如此則孔子去國反不得爲見防矣

楚狂接輿歌而過孔子曰章接輿佯狂事同箕子其心乃近於狷者也如上章季桓子便是今之從政者第二節

曾之狂有茂對時物气象接輿之狂但知天地閉賢人隱而已此夫子欲與言以廣之也

長沮桀溺耦而耕章第二節

注今下問津今宋本作令按作令乃應上使字

第三節

歷聘而終無所遇則是未嘗不避人也末節夫子於他隱士未嘗自辯正爲桀溺之言有過甚者故明人之不可避因見天下之無可易也子路嘗聞浮海之嘆而喜恐其惑於桀溺之言亦因以諭之孔疏隱於山林是同羣言吾自當天下同羣安能去人而從鳥獸居乎

子路從而後章首節尹氏謂其詞气雍容不當直云責子路言我惟恐如此何暇知夫子也私箋云四體三句蓋言夫人四體不勤則不分五穀卽莊子漢陰丈人往矣無乏吾事之意責子路意在言外

末節道之行廢闗气運之盛衰非一身計也若君臣之義則吾性分所固有職分所當爲廢之則此身先有虧闕處矣故明知道𨿽不行此義不敢自我而廢也行義對徇祿說玩注然謂之義則事之可否云云自見今人與潔身亂倫滚作一句都謬注福州有國初時寫本云云按聖人說話便是八面俱到子路恐不解便如此當是受辭於夫子也

逸民章第二第三第四節

三節須兼時與道言之太師摯適齊章安溪先生謂此章官名次序皆有義理蓋分堂上堂下之樂言之侑食之官乃近君者故貴之也

周有八士章或曰成王時人按此鄭康成說賈逵又以爲文王時當從子政季長之說作宣王時中興之業所以不能盡復文武之舊者生材𨿽盛而淪於下位也

子張篇執徳不宏章注有所得而守之太狹按所得只是這些道理別無所有故謂之徳孤孤只是孤單【朱子】子夏之門人問交於子張章我之不賢與須於絜長量短時指與一个茫然長思瞿然內愧光景上與字語意極安詳此與字極局蹐子張之言乃泛然處眾之道非所以交朋友也毋友不如己者孔子言之但一拒字太迫狹耳注中過髙二字尙斷不倒

君子信而後勞其民章未字只是足上後字作此句須沈吟追味見而後二字爲必不可易之法乃有情有味

仕而優則學章重下截上句爲世卿言之下句則艸野之秀民也聖門無突然便說仕者兩則字亦須說得微不同上句是但有餘力便學下句是須有餘力乃仕也

堂堂乎張也章重不能輔人邊

吾聞諸夫子人未有自致者也章此所以觀常人之用情非立教然也

孟氏使陽膚爲士師章法家謂刑亂國用重典不知自上致之也哀矜勿喜包當用法平恕不失其怵惕惻隱意

紂之不善章甚多也公羊傳云曹伯之罪何甚惡也其甚惡柰何不可以一罪言也有人之惡有水之惡左傳有汾澮以流其惡是也須還他兩層

君子之過也章此章乃警戒至切之語不可放退說日月之食在君子爲非常之變人皆見之不可得而掩也人皆仰之惟速攺斯得復其常也

衛公孫朝問於子貢曰章衛公孫𨿽知夫子者淺然亦見其無所不通以爲求之當世何處得此大成規模可從他就學故有焉學之問子貢告以夫子之大固有自來卻四面零星鬭合非可限定一處何處不從學其成就亦非必專師一人也注夫子生知而未嘗不好學按此句是朱子言外推論非問答正解道字固不論道體朱子解爲謨訓功烈與凡周之禮樂文章以爲此則有時墜地賴人能記者耳其實列聖相傳之微言已不外此故孟子注亦舉此節證聞而知之但非子貢當下問答所及故或問於範太史之說復謂其不切叔孫武叔毀仲尼章多見其不知量也邢云古人多祗同音引襄二十九年左傳多見疏也服防本作袛見疏及張衡西京賦爲證

子爲恭也章第三節

大可爲化不可爲非人力可及當就徳性學問至處實講

末節上節總包體用說此節就徳性之及人一半可見處示之與大哉堯之爲君章同

堯曰篇堯曰章第三節

有罪謂得罪於天簡在句似並指有罪無罪說注又言君有罪非民所致按此二句最難措詞

第四節

私箋云大賚正以富善人也按鹿臺鉅橋之積𨿽多亦安能徧及四海須知此是第一節

事正爲商家畿內之民身在水火有朝不及夕之憂𨿽有善政亦莫能待故首爲此舉四海聞之亦如被其賜也善人則尢有加焉洪範中所謂富者有廩祿也注中皆字不可貼大字說下文方說四方政行天下民歸次第自可想見

第五節

安溪先生云此節正申明善人是富之意歸重在仁人上私箋云過卽督過之過按此節敍在大賚之後只當就仁人上並見虐政污俗所當咸與維新大慰百姓責望與之更始意不可泥書今朕必往重說伐紂也

第六節

權量者萬事萬物之本謹之而後法度可審法度審然後有官守

第七節

世者賢者之後世其家者也逸民又是無位之人二句亦相因說注箕子商容不必拘

第八節

所重中便該得教化在內從善也輕民徳歸厚也

末節信字貼誠字說末句歸於公

子張問於孔子曰章第二節

欲仁而得仁私箋云孜孜所欲所得者在澤民之仁心政上則盡欲盡好盡得盡不妨按此說仁字極分曉

總注尹氏云云按顏師古前漢書注中並以上章爲告子張之語

不知命章此章胡雲峯以爲入徳之事者自好首節志士不忘在溝壑勇士不忘喪其元只是信得命及便一直向前做得瀟灑磊落此命字但在气上說與道之將行也與命也命字同義不可說向理上去了

義門讀書記卷四﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷五

翰林院侍讀學士何焯撰

孟子上

梁恵王篇孟子見梁恵王章首節史記襄王元年與諸侯防徐州相王也追尊父恵王爲王是其生也未嘗僭稱

第四節

曰利則不本於理而動於欲一動於欲則凡有血气必爭上下不安民志不定圜視而起矣安溪先生書汪靑湖萬取千焉二句題文云畿方千里出車萬乘是也曰采地百里出車千乘采地十里出車百乘則謬矣采地十里只一成耳一成之地除去溝洫道路只六十四井爲一甸之數出兵車一乘安得有百乘采地百里只當出兵車百乘所謂千乘之國者蓋方三百餘里在周禮侯伯之封是也春秋時僭制逾限故列國多千乘大夫多百乘前輩多不理會鄭康成算四井爲邑四邑爲邱四邱爲甸魯作邱甲亦不過甸出四乘耳百乘之家一同之地天子三公王子母弟之采邑百乘千乘漢書刑法志甚分明

第五節

朱子於注中旣下仁義未嘗不利句而又恐人誤以仁義爲求利之資故或問中又云仁義天理之自然也居仁由義循天理而不敢不然者也然仁義得於此則君臣父子之間以至於天下之事自無一物不得其所者而初非有求利之心也一有求利之心則利不可得而其害至矣然愚意孟子𨿽非教恵王以仁義求利而下二節自當更移下一層防蓋王何必曰利節乃正答以義理之本然下二節又推極事勢而論之使之必無他岐之惑故末節復繳轉云云亦猶大學孟獻子曰二節上節就義理以明王者用心之公下節復舉利害以明王者擇術之審也

寡人之於國也章首節周禮廩人若食不能人二鬴則令邦移民就谷詔王殺邦用大司徒大荒大札則令邦國移民通財注移民避災就賤其有守不可移者則輸之谷

第四節

謹庠序之教二句庠序皆鄕學教之樹畜以養其老便是孝弟根本庠序之教又所以申之也申字合如此解則並下不負戴句皆一串矣蓋此章𨿽與齊宣是心足王章皆令舉王政而此章對上移民移粟自謂盡心言之尢重在養一邊

七十者衣帛食肉二句不是總束乃王道之成效注二畆半在田按卽割公田二十畆八家分之未五十者不得衣也未七十者不得食也按此卽品節末節注則必能自反二句按自反卽本文我字也益修其政由荒政而王政

晉國天下莫彊焉章首節楊無咎云死者卽長子也五節不忍其防溺故往而正彼之罪非修怨也齊桓晉文之事章重保民而王句推不忍之心以行不忍之政所以保民也故推恩足以保四海正是照應保字先說得推不忍之心一半自反其本以下又破齊王不能推之由然後告以行不忍之政一半章末然而不王者二句直繳保民而王

首二節齊王以桓文之事爲問其意中卽是下文所謂大欲也特以難於發問姑托之於取威定覇耳其事必出於興兵搆怨與保民正相反故孟子一句截斷徐發其不忍而導之不得泛作貴王賤覇門面語防注中羞稱詐力意不可泥項羽自立爲西楚覇王戰國時主所謂覇功大率類此桓文不過借他名目

第五節

有是事則必有是心心之發最爲肫切可以保民則足以致王矣然百姓但習見王之行事而不察王之用心皆以王之以羊易牛爲愛也臣固知王不忍其觳觫之言由衷而發非若百姓之言也是心足王句壇長云題是接有之直承王曰何由知吾可第八節

周禮夏官羊人凡釁積共其羊牲而地官牛人無釁積之事是釁鐘本不當用牛以羊易之適得其當旣得全吾不忍之心而亦不至暴殄天物乃應事之曲當者也故謂之仁術

第十二節

善推其所爲而已矣鶴灘文云明於此而暗於彼則爲之而不能推忽其易而先其難則推之而不善

第十七節

齊集有其一趙注集防齊地可方千里譬一州耳今欲以一州服八州猶鄒欲敵楚也

第十九節

輔吾志須從夫子言之於我心有戚戚焉來

第二十節

注士嘗學問知義理按此只照下奚暇治禮義哉淺淺說

第二十一節

明字對上惛字能知其輕重長短而善推者也

末節老者衣帛食肉二句是老吾老防吾防四句究竟

莊暴見孟子曰章第三節

甚則今樂猶古樂矣第四節

此節不過引起同字推好樂之心以行仁政方是甚處只是甚字的影子甚之實則行仁政也注亦人之常情也按𨿽人之常情然齊王意中所謂人與眾者亦諧臣媚子耳孟子則借以引之於與百姓同也第六節

要在行仁政上但題面所無不可辭費耳百姓至於父子離兄弟妻子散𨿽鐘鼓管籥日聞於耳徒使其疾首相告可謂之與人樂與眾樂乎

管籥之音詩云籥舞笙歌正義云籥𨿽吹噐舞時與羽並執故得舞名又公羊傳云其言萬入去籥者何去其有聲者廢其無聲者吾家邵公注籥所以節舞廢置也置不去也此解尢明故凡言羽籥言籥舞皆舞則吹籥以爲節非無音而但執之也

第七節

庶防無疾病言幸不至爲萬民憂勞成疾方與同樂相應

總注二說皆未竟其防或問中折精盡楊氏說流而爲王學

文王之囿章首節周都岐山之下大約七十里之內皆岡嶺林麓爲多故四時之田在其中因而名之曰囿非規其地以養禽獸恣遊觀也若靈囿則在辟雍之傍不過一射圃耳與齊之囿固名同而實異矣

交鄰國有道乎章首節注仁人之心【至】尢不敢廢按數語字字精細明義理識時勢合兩層方是智齊宣王見孟子於雪宮章第二節

民自有當得者若雪宮之樂不得遽至非上非也

第五節

注而又巡行郊野按近郊君所自行野外都鄙則司稼爲之

人皆謂我毀明堂章首節明堂只是壇當據覲禮公玉帶以下紛紜之說皆非是

第三節

文王發政施仁五句要防發字是政教號令對上王者所居以出號令之所說引詩又收歸心上實實以不忍人之心行此不忍人之政也如此方界限分明不復不贅注世祿者先王之世按先王是文王以上先世

第四節

思戢用光聿來胥宇此兩句是王業弓矢干戈是行者之衛非好貨之主能人人有備乎行者有裹糧是平時出行

末節無怨曠只是室家相保之意

王之臣章末節四境之內不治趙注孟子以此動王心令戒懼

王顧左右而言他趙注王慙而左右顧視道他事無以答此言也

爲巨室章賢才大而反小之國家重而反輕之慢賢則徒以病國此相因之理也

第二節

趙注至於治國家而令從我是爲教玉人治玉也教人治玉不得其道則玉不得美好教人治國不以其道則何能治乎注鎰二十兩也王滹南辧疑云國語以二十四兩爲鎰脫一四字然此句本用趙注齊人伐燕勝之章第三節

當時畿內之民尢親被紂之毒虐文王取之固順民心事然六七王徳澤入人者深茍非人人棄絕則亦事過追思難免其不悅也故堅守臣節至於匡救無所施乃聽其惡稔而自斃耳末節以迎王師破上人力不至於此

齊人伐燕取之章第二節

自葛始葛嬴姓之國若大旱之望云霓也趙氏注雲雨則虹見故大旱而思見之蓋至於有霓則人被雨澤旱已解矣望字總貫云霓兼將雨及旣雨言之也最爲得之辧疑中引朝隮於西崇朝其雨雲虹亦雨徵尙解得不分明如引謂若望云者仰其來也若望霓者又恐其不來也願其雨又恐其不雨故只管望防是云是霓則於經文多添曲折仍有難通矣

後來其蘇辧疑云注中蘇字旣曰復生又曰蘇息兩義雜出從後爲長

第三節

子噲子之不聞別有虐政然名不正必致民無所措其手足虐孰有甚於此者乎民生有欲無主乃亂下文置君而去亦惟爲整頓此事便足救民水火耳第四節

老者因兵入而播遷則招而反之小者爲吾所俘略則送而反之非特不貪其土而並安輯其民非特不毀其廟貎而並勿移其噐

鄒與魯哄章首節谷梁子曰韓之戰晉侯失民矣以其民未敗而君獲也義與此章類

魯平公將出章末節君爲來見也爲字與是以字對卽所謂使之尼之也

公孫丑篇夫子當路於齊章第八節

注祖乙疑祖甲之譌但祖甲又在武丁後耳疏有祖乙趙注無凡七世元板七作九

第十二節

管仲功烈之卑政以無文王之徳耳徳字不可說得狹小了孟子必要從心性做出事業故非堯舜之道不陳然姑舎女所學而從我則寧捲懷而去但值此時勢則事半功倍不若文王之難也

末節故事半古之人故字下須補有古人之徳一層夫子加齊之卿相章首節注亦有所恐懼疑惑按疑對知言懼對養气

第七節

私箋云大勇只末二句見之按當總說下文行有不慊於心則餒矣以至行一不義殺一不辜得天下不爲皆根於此此說聞之衛先生

第八節

下文說無暴其气若因守气句將气字貶壊便節節俱礙守溪文云理主乎气气輔乎理二者相須而曽子尢得其要便節節俱貫通照應

第九節

故曰持其志儒門持志爲敬以直內之功注中所謂敬守也告子彊制其心亦有似乎持志者故孟子因而爲之剖析注中先補力制其心四字正爲持志句生根萬曆中求其說而不得遂以持志屬知言一邊謬矣

第十二節

此難字正與是不難相對注中心所獨得不是空話浩气生於集義集義本於知義心者气之宰理又心之宰也工夫來脈至逺所以難言直與上不得於言勿求於心心字反照

第十三節

直養只是事皆合義故自反常直然先奪下文集義則急遽無序經文反前後冗復矣故本注且但從上文說來無害據後注气得其養而無所害矣似與下而又害之害字相應又本注云無所作爲以害之後注云不可作爲以助其長助之長者正之不得而妄有作爲者也字面皆同時解遂攙說助長細尋經文脈絡助之長者乃指告子不能集義養气而速求不動心之效故彊制其心使人之神明具眾理應萬事者如死灰之枯槁則無以立天下之大本其害有甚於舎之不蕓心不慊而日餒失其本體之充者所害在心若此處無害不過行之不能皆直害吾浩然之本體兩害字及作爲字相似而各有所指

注則欿然而餒知其小也知其二字元板作卻甚四書通中亦作卻甚語類中引此作卻甚不知何時始譌然元板亦有作知其者

第十四節

配道義正塞乎天地之實落處

第十五節

或問孟子深辟義外而曰集義又似有取乎彼而集之於此者何曰義者心之所以制事而合宜之謂也事物之來無不以義裁之而必合其宜焉是則所謂集義者也豈曰取於彼而集於此哉先生云此辧一正一反卽是集義二句釋文義者本性之固有而

具於心爲气之主宰者也不能集義則不能滿所性本然之量而心且流於虛無枯槁又安能生出浩然之气來天地生人是气然必有理在內爲主宰此理卽義之根源告子不得於言勿求於心不得於心勿求於气其病根皆因外義惟以義理爲外而非內則理有不逹遂不反求諸心旣無由集義以生此浩然之气卽下文所謂不蕓苖也及其气有不充此心將不免於疑懼乃又彊制以必其不動則下文所謂揠苖助長反害其心淪於枯槁寂滅之域者也非義襲而取句朱子初不指告子說注中總上云告子不知此理然後轉云乃曰仁內義外文義甚明大全誤取胡饒二氏語雲峯以義襲而取卽是有所作爲以害之雙峯以正而助長是義襲而取則告子自云勿求於心矣豈復求一二之偶合於義自云勿求於气豈復求襲取此气於外乃舎不能集義彊制其心之正條實犯而旁摭義襲而取以攻之試思揠苖之取象與襲取此气者似焉否耶注自反常直按此應上直養

第十六節

以爲無益而捨之者舎之者卽助之長者惟其見得那邊有益所以不耘耳不可作兩種人說故上文以不助長者寡矣句貫下

非徒無益而又害之此害之是害其心非害气也與無害之害不同注正預期也按古注正解作望字故曰預期

第十七節

生心害政等語正對前當大任說

第十九節

上蔡語錄或以知言養气爲一道事先生曰知言是智養气是仁浩然之气須於心得其正時識取按此說可以爲上下闗通證佐

第二十節

敢問所安安對上惡字口气不可但撚居字

以力假仁者覇章以徳行仁朱子云所謂徳者非止謂有救民於水火之誠心這徳字又說得濶是自己身上事都做得是無一不備了所以行出去便是仁按以徳爲誠乃周益公說也引書恭儉惟徳無載爾僞爲證亦盡自好得此說乃知伊洛議論非尋常悟入者可及仁則榮章第二節

貴徳尊士則知修身立政之本變化气質可以大有爲下文在位在職則賢能樂爲之用而又各當其任也閒暇亦是賢能爲他支撐一番外侮稍息粗得寧靜非僥幸撞著好機會便及時大振頓一番如政便兼養民教民交鄰固圉無所不包刑則小者刀鋸大者甲兵皆得其當自然大邦畏小邦懷可以爲政於天下矣後半說到配命可知第一句全是修身尊賢事

尊賢使能章此與發政施仁下次第不同者蓋以行於國之規模逺近爲序前朝後市則國中也以次而郊闗則爲路以次而都鄙則爲野非農之緩於商旅也第五節

乃閒民故別而最後言之又見無一人之不得其所也

首節俊傑在位衛云此在位謂未仕者舉而立之於位

第五節

獨言天下之民蓋閒民也若作新附之民防更穩當以許行願受一防而爲氓之語參觀適與願爲之氓句呼應防字不必定指市宅說文所謂一畆半一家之居也布錢也閭師職曰凡無職者出夫布是有裏布有夫布守載師之單證則不能與題句肖矣人皆有不忍人之心章章首只說不忍之心者程子所謂四徳猶五常之仁偏言則一事專言則包四者也然第四節

注中固云因惻隱而悉數之言無此則不得謂之人故以四端四體對舉爲言

首節注各得夫天地生物之心以爲心按此句便是性情之根

第二節

下三句見不忍人之心不可忽注故不能察識是知推之政事是擴全體此心是充

第六節

須將先王跌出人字入自謂不能方有根張子曰害仁曰賊

末節知皆擴而充之矣語類伊川常說如今人說力行是淺近事惟知爲上知最爲要又云不能擴充者正爲不知都只是冷過了按此知字極重注中尙說得輕然如淳所錄一條雲南軒把知做重文勢未有此意知字只帶擴充說此句與茍能充之句相應上句是方知去充下句是眞能恁地充按注中正如此解當斟酌參防

矢人豈不仁於函人哉章末節正已似對擇字說子路人告之以有過則喜章第一節

須著眼人字方得總注初無彼此之間意思注其勇於自修如此按補出遷善一層方與下二節闗通

第三節

注而舎己從人按元板己作以

第四節

羣輔錄舜有七友並爲歷山雷澤之遊本戰國防顏歜語

伯夷章末節只是不肯至誠惻怛便是不恭注中獘字直斷其如此非指其流

天時不如地利章第三節

私箋云古者甲以革爲之故函人爲攻皮之工後世始用金曰鎧按古人亦以革爲兵左傳吳用木也我用革也

孟子將朝王章首節注孟子本將朝王按玩一本字方不是輕世肆志

第四節

陳堯舜之道實以大有爲望之卽輔世長民之術也

第五節

注在官不俟屨按宋元板官俱作宮然此語本出玉鄭注云官謂朝廷治事處則作官爲是末節且猶句只可翻云管仲似乎可召不得云桓公似可召仲方與故將以下口气不背注處賔師之位按閻若璩曰範氏云處賔師之位非也孟子爲卿於齊孟子致爲臣而歸烏有所謂賔師之位哉古有可召之臣有不可召之臣孟子蓋就以不可召之臣自處非眞師也若果師則吾聞天子不召師而況諸侯乎齊王自不敢來召又不待其召而後不往也齊王於其將歸乃就見之其不足與有爲可知孟子所以終去也此闗聖賢出處大者不可以不辧非當仕有官職按此句總論大防若不爲管仲自指生平所學言之兼此兩層說方完

孟子之平陸章末節語錄王之爲都又恐是周禮都鄙之都周禮四縣爲都

孟子謂蚳鼃曰章首節注得以諫刑罰之不中者按此兼官守

第五節

進退只作去畱解承上無官守言責也閻若璩云田敬仲世家云宣王喜文學遊說之士自如騶衍淳於髠之徒七十六人皆賜列第爲上大夫不治而議論故孟子時爲客卿而曰無官守言責

孟子爲卿於齊章第二節

注王驩蓋攝卿以行按書蓋大夫故知是攝不惡而嚴如此按不惡謂其始不以輔行非人而辭出弔之命在途𨿽不假以詞色亦未始淩傲之也

孟子自齊葬於魯章首節木通謂棺槨言之

第二節

非直句破以美以下又明愼終之誠愛第三節

注不得謂法制所不當得按法制所不當得非逹

第四節

注快然無所恨對盡字說

沈同以其私問曰章首節天下可禪國不可禪三代以上之天子皆推有徳者疊爲之及以天下與人子孫退守百里以承祖宗之祀未有並棄其國者也子噲則自斬召公之血食矣故孟子尢惡之

第二節

燕人乾天之命齊人乾天之討厥罪惟鈞故曰以燕伐燕趙注今齊國之政猶燕政也不能相逾又非天吏也我何爲勸齊伐燕國乎

孟子致爲臣而歸章第五節

欲富正對道不行說不行其道而虛拘以祿是貨之也

第六節

又使其子弟爲卿子弟與前弟子對說使者營求之方非使令之謂以上使已例之自見

末節字書買賣二字皆從网賤則買貴則賣皆罔之謂也

孟子去齊宿於晝章第二節

坐危坐也

第三節

曰坐並坐也與前不同

孟子去齊尹士語人曰章第四節

姑舎女所學而從我此孟子望王攺之者也

孟子去齊充虞路問曰章第三節

此節述往事思來者不得但爲伊呂鋪張

滕文公篇滕文公爲世子章第二節

言必稱堯舜卽人皆可以爲堯舜之意不可說得廓落

末節此節推說到善國亦不外此以足上不當復求他說之意

滕定公薨章第三節

東萊解大傳公子有宗道云假如國君有兄弟四人三庶而一嫡嫡者君之同母弟公子旣不敢宗君君則命同母弟爲之宗使庻兄弟宗焉滕謂魯爲宗國亦如此

末節周禮疏倚廬謂於路門之外東壁倚木爲廬滕文公問爲國章第六節

徹者徹也二句就上文次序言之當先解助後解徹此倒言之者正爲徹中已具助法規模但計畆均分不如助之只借其力爲尢善耳須通下節防計畆均分便有公田不足取盈於私田流獘故孟子不直取徹法而曰請野九一而助注此以下乃言制民常產二句按制民句承上恆產節取之之制承上恭儉節周時一夫授田百畆按一夫二字是眼目方見均平之制其實皆什一也【至】是亦不過什一也按辧疑云三代田制已無明文可考但當合經文什一之數而已南軒云夏商周皆以什一蓋五十畆者以五畆爲貢七十畆者以七畆爲助百畆者以十畆爲徹此說本分明據詩中田有廬上入執宮功孟子自言五畆之宅推之以二十畆爲廬舎八家各得二畆半以十四畆爲廬舎八家各得一畆七分半

第七節

又稱貸而益之稱周禮疏云謂舉責生子彼此俱爲稱意

第十五節

語類鄕遂用貢法然司稼巡野觀稼以年之上中下出斂法則亦未嘗拘也

第十六節

禮記王制夫圭田無徵鄭注旣引孟子又云此則周禮之士田以任近郊之地蓋引周禮載師之文也士讀爲仕旣近郊之地故禮記孔疏云畿內無公田故有圭田後來孟子疏及陳用之禮書皆仍之此鶴灘文有或予之鄕遂之田一說也然載師之士田乃謂士大夫之子所耕有問朱子以圭田必有耕之者豈亦有耕屬可耕乎朱子答以恐只是給公田之在民者大抵古者田祿皆是助法之公田充而八家因爲之屬此說不泥舊聞而於古人立制之意尢爲近之此鶴灘文有或予之都鄙之田一說也

第十七節

余夫二十五畆對世祿防亦以澤及野人之子弟也

第十九節

方裏而井三句九一之形體以下又從分田中繳足制祿八家二句明九一之爲助法申結前分田制祿可坐而定公事畢三句又推九一而助所以立制申結前無君子莫治野人無野人莫養君子八家句中須補出以公田二十畆爲廬舎家得二畆半同養公田趙注養其苖稼注此詳言井田形體之制也按金仁山曰以方田法計之方十里者爲方一里者百則是百井九百夫矣方五十里者爲方十里者二十五則是二千五百井二萬一千五百夫矣

有爲神農之言者許行章第四節

許子衣褐見無庸於織以逃孟子之駁奚冠句因遁而之褐故問奚冠第七節

艸木禽獸妨害五穀故五穀不登則人類益稀而禽獸偪人

決汝漢排淮泗而注之江世得云江之受水與海同量但懷襄之日水地無分孟子蓋謂決排以後南水入江而江以北之地可耕如北水歸海而河兩岸之患悉平故綜其大勢言之初未嘗屑屑然計汝漢淮泗之盡入於江也按朱子但疑記者之誤耳非謂後人於經文便不當復致思也前說最精施功之多者四水而字以下略讀斷謂其他小水大抵皆注之江則於解經極包括而水道自渾然無滯礙矣又書言禹平水土治水皆所以治地也如此解則下文然後二字亦可直接然後中國可得而食也由是水土旣平而稼穡有地然後中國可得而食可得只有可粒食之期蓋尙有待於后稷之教也

第八節

后稷教民稼穡三句當從教字確實指陳降播種殖嘉谷規模育字當對鮮食艱食見非聖人能厚民生無以致此若就气化上論便似復講然後可得而食矣

人之有道也四句人備五倫卽完五性此則貴於物者也茍不能復性以盡倫則違禽獸不逺矣

父子有親五句仁智若循環有夫婦然後有父子文理宻察足以有別也旣曰有別則爲所性之智明矣北溪字義曰夫婦有別便是禮長防有序便是智然程子謂禮只是一个序旣曰有序亦當爲所性之禮也故瓊山程以智字貼有別說較舊說推勘愈諦

勞之來之匡之直之輔之翼之勞來是資稟之近乎中者匡直是資稟之過乎中者輔翼是資稟之不及乎中者三者皆使之自得其性而已

聖人之憂民如此當雙承堯獨憂之聖人有憂之兩層總束近日講章謂獨承教民者讀大全陳定宇之說而未詳也注言水土平然後得以教稼穡四句按兩然後卽而暇耕乎暇字不使其放逸怠惰而或失之按放逸怠惰從上逸居來

第九節

舜有五人而天下治錯引臯陶以終得人之盛也

第十節

以天下與人句最難安放守溪文云以天下與人此堯舜之所易也爲天下得人此堯舜之所難也何等直截

第十一節

堯之大哉以其無名也舜之君哉以其不與也二聖之不營心細務如此曰無名曰不與若無所用心者然此是斷章不容摭實

十三節子貢反築室於場趙注場上祭祀壇也秋陽以暴之趙注秋陽周之秋夏之五六月盛陽

也注道徳明著二句道徳明著對言行光輝潔白對气象

十七節同價者其道無僞則從其道之效也

陳代曰章第三節

以利言也利字專頂直字

周霄問曰章第三節

諸侯耕助四句祭義中語惟士無田二句王制中語無田謂無圭田

宋小國也章第三節

富天下正與宋事對

第五節

紹我周王見休私箋云昔事紂而今繼事乎武王也

孟子謂戴不勝曰章第二節

長防謂同姓之人卑尊謂異姓之人猶言父兄百官

不見諸侯何義章第三節

玉藻云酒食之賜弗再拜若受於其家則不當復往拜矣趙注豚非大牲故用熟饋

第四節

脇肩謟笑未同而言皆初見時事曾子子路皆剛毅無所屈撓之人稍有失色失容已深戒而亟逺之須對下文所養句防趙注夏畦於仲夏之月治畦灌園之人也按治畦是先築土爲行水之道灌園則桔橰俯仰引水注之北方夏月惟此爲勞非若田作其旱澇猶任之天也莊子天地篇敍漢陰丈人方爲圃畦鑿隧而入井抱甕而出灌子貢告以鑿木爲機後重前輕挈水若抽其名爲橰日浸百畦卽其事也鑿隧是先治行水之道疏云治畦曰灌園乃南宋邵武人不至北方故誤作一層解

外人皆稱夫子好辯章首節注气化盛衰二句按气化盛天心復也人事得人心正也須有个根在

第二節

下巢避龍蛇上窟避鳥獸

第三節

掘地而注之海是大水治所謂予決九川距四海也水由地中行是小水皆治所謂濬畎澮距川也蛇龍恃水爲患故先驅之鳥獸因水患而偪人故水治而其害漸消各有次第

第四節

私箋謂自禹而後治亂不一桀之亂湯之治亦不及而直言及紂之身者蓋舉亂之尢大而撥亂之功甚勞者言之公羊傳注云艸棘曰沛漸洳曰澤第五節

咸以正無缺無一事不出於中正無一事不出於周宻

第八節

政在大夫者春秋旣治之矣此又與庻人不議相反弒逆之禍陰竄於學術之中者也春秋之作亂臣賊子始知所懼而邪說誣民者並取愛敬之根而壊之則自此將視君父猶路人與禽獸之無知者一矣孔子討亂賊之道安得而著哉亂賊悖倫者也楊墨賊性者也

第十二節

仁義充塞而人心不正故使人知有仁義者所以治其本也然充塞仁義者實自爲我兼愛之邪說爲之而行亦以詖辭益以滛故息之距之放之所以治其末也或問中甚分曉

匡章曰陳仲子章第四節

此節言卽不爲蚓防操豈猶有未充故下文孟子又以母兄相提而論隱然見大倫旣亂則於人道有虧所傷者大非繩之以蚓不可固非責人無已也何傷是指不爲蚓何傷非謂居食何傷也

第五節

此節是不能充之案

已頻顣曰病其所從來也辧疑已當作已已惡之而他日偶食其肉故聞兄言而卽哇之也

義門讀書記卷五﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷六

翰林院侍讀學士何焯撰

孟子下

離婁篇離婁之明章通章皆爲當時君臣非先王之道者而發

第四節

注所行不過差按所行接上節行字來末節我非堯舜之道不敢陳於王前正與此處相發規矩方圓之至也章惟聖人能盡其性故爲人倫之至而所由無不盡其道焉

愛人不親章第二節

此正字與大學絜矩矩字同意我之仁智禮無所不到也

天下有道章第四節

可學問所謂小國七年者非謂封建小國恐是燕韓之類曰然【見滕文公問爲國章下】所以多二年是兼要略寧外侮

第五節

殷士膚敏詩中多連舉殷商然此殷字乃非商之變文當解爲眾也上云斯二者天也以气化言之詩云上帝旣命以主宰言之仁者上帝生物之心所以反亂爲治而維气化之衰也故有以獨當天心而非大小彊弱之可論自不可爲眾矣

自暴者不可與有言也章首節本其身之所固有故曰自暴自棄注中著兩身字於自字極醒

第二節

道理若待外求則暴棄猶可解也今人人生來性中有个仁居之便是人之安宅人人生來性中有个義由之便是人之正路莫非固有無待外求豈吾身所不能乎而反甘自暴棄是則可哀也己

道在爾而求諸逺章上章警不求者此覺悟求者此與上章蓋一時之言親親長長仁義之發最切近者也

淳於髠曰章末節權字卽是義字與術字不同權正在道上見離道言權便似將稱錘打在無星處如何稱得一物淳於誚孟子以不援正不知權耳孟子以爲不足與深言故聊以手援一語謝之其實權非枉道求合之謂不得將權字防壊

人不足與適也章語類云首三句當作一句讀注間字上亦當有與字按辧疑雲中原古注本間上本有與字

人之患在好爲人師章易變盈流謙子云言山殺瘦澤增髙此好爲人師之善諭也

樂正子從於子敖之齊章第二節

舎館未定則是僅偕之行非親附王驩者也故下章但以餔啜責之末節注非好善而篤信之按陳氏所謂篤信與有諸已之謂信稍別

孟子謂樂正子曰章但從之來不竟與之居徒餔啜只以道途言之

仁之實事親是也章仁義是性事親從兄是道性之所發惟此爲實際處盡道乃所以盡性也下禮樂只作中和兩字防不可誤認注意使經文俱成倒說程子說孝弟也者其爲仁之本歟處最分曉此章可以參觀而得之參以程子論孝弟爲仁之本語實字乃得分明

天下大悅而將歸已章首節順者父母所爲合乎道子所爲亦合乎道彼此無違逆之謂非順從之順舜生於諸馮章第三節

注得行其道於天下也按此道字乃指散見於禮樂文章謨訓功烈者言之

第四節

惟其道無不同故爲國班爵祿二章孟子但因其大略卽可因略以致詳推舊而爲新不拘盡得其迹而自有以不拂乎先王之意也子思曰百世以俟聖人而不惑知人也亦猶是而已矣

子產聽鄭國之政章第三節

小水則駕木大水則造舟均人掌均人民牛馬車輦之力政【讀爲徵】注云力徵人民則治城郭塗巷溝渠牛馬車輦則轉委積之屬巾車庻人乘役車言轉委積則薪芻可知委人斂薪芻亦爲之役也

君之視臣如手足章第三節

然後收其田裏季彭山讀禮疑圖云三年不收其所入誰與掌乎蓋存之以待去國之臣之歸耳按此語防得下落分明

人有不爲也章張子云不爲不仁而後可以爲仁不爲不義而後可以爲義有不爲須兼辧之明守之嚴兩意蓋辧之愈明則其心有主而其有爲也釋然不疑其所行守之愈嚴則其气自充而其有爲也沛然莫禦其所往【本安溪】

仲尼不爲已甚者章注本分之外不加毫末按朱子云然所謂本分者乃義理之至當非茍然已也

大人者言不必信章當作一句讀義見語類格心章總注尹氏云云朱子曰亦言外之餘意

君子深造之以道章此章重處固在自得然逐句之次又不容略須參觀或問

徐子曰仲尼亟稱於水曰章仲尼所取於水者道體其事則聖人之純一不已其意亦未嘗不在學者故程子補出君子法之一層孟子因徐辟之病而藥之止告以務實者之立心似乎狹矣然斯恥也與中庸惡文之著同恥無實之不可繼則時時省察自不容己故實卽是本朱子謂學聖人者必自孟子恥過情之語始第四節

注暴得虛譽二句按暴得虛譽與上節注中兩漸字反不能長久與上節注中兩不已反

人之所以異於禽獸者章首節注而能有以全其性按明庻物察人倫由仁義正是全其性

禹惡防酒章第五節

四事之中其所以操心省身能盡其性者無不合也其所以施政立教盡人之性者則時異勢殊容有不合者矣有字作如此解則施字更有下落安溪先生全章文云其有不合者是三王有未兼也更現成得好

王者之迹熄而詩亡章首節歐陽公云覇者興變風息焉謂詩盡亡者獨公一人之論如此山云雅亡則無政春秋所爲作也安溪云詩亡殆謂正風正雅亡也周之盛也天子舉巡狩之典陳詩觀風於是慶讓行焉諸侯修述職之禮朝防雅歌於是勸戒繼焉夫是以王道行而功罪勸懲明也及周之東天子不巡狩則太師無采也故謂之風亡其有風者列國謳謡相爲傳播者耳諸侯不述職則朝防無聞也故謂之雅亡其有雅者賢人君子思古念亂者耳夫是以王道不行功罪勸懲不明諸侯僭大夫叛子弒其父臣弒其君其所由來者漸矣是故春秋之褒貶所以申王事之勸懲也按鄭漁仲始疑胡氏雅亡之說謂美刺之詩亡而褒貶之書作矣非有定義詩亡於陳靈公乃孔子未生之前故曰詩亡然後春秋作東萊亦謂蓋指筆削春秋之時非謂春秋之所始也

第二第三節

後之學者不知所以作之由不以春秋爲經世之大法而但以史視春秋則晉楚魯三國之記載其始固一也要之乃未經筆削則然耳豈知其事則桓文而已辧其名實其文則史而已正其名分不惟大義數千炳如日星抑且時措從宜莫非制事之權衡道揆之模範孔子自言曰其義則竊取之矣

第三節

義字兼正名盡性二意方能貼到存心義者宜也盡性命之理故皆得時措之宜

可以取章首段不重恐人過與而輕死也或問甚明當參觀之

逄學射於羿章末節今日我疾作趙注疾作瘧疾注庾斯𨿽全私恩二句廢公義之說不必拘曰侵

則爲患小曰追則不過驅之速去使毋輕我爲無備而已不必殪其將取其師也多閱春秋事自見

西子章趙注不潔以不潔污巾防而其頭面天下之言性也章首節照注故利並重照語類則獨重在利末節反牽合難曉

故者以利爲本故有善惡兩件故必以利爲本注猶所謂善言天者二句按此荀子性惡篇文

第三節

若將首節則字防得有不足之意則末節歷學中亦當挽入利字

公行子有子之防章首節疏云防其子故有子之防亭林云禮父爲長子斬衰三年

第二節

簡略也謂於禮不足故下卽以禮折之第三節

注若周禮三句按周禮宰夫三公六卿之防與職防帥百官有司而治之凡諸大夫之防使其旅帥有司而治之注旅冡宰下士

君子所以異於人者章首節語錄節問一條下雲集注非定本存心只是處心與盡心篇存其心不同【本語錄】

末節許魯齋云艸木到秋精气展盡故風霜亦揺落之人精神耗散故疾病侵之到徳行虧時便患難及之人若徳行充實𨿽禍患不害也孟子有浩然之气只是徳行充實裏頭縮一分外面侵一分人有召禍之由則凡物皆能爲祟難防備以此意防此節書則更無滲漏矣又云坎不盈祗旣平無咎人行到憂患處如水到流得滿然後過去少些子不滿過去不得所以要宏毅堅重如舜事瞽瞍只得竭力供子職負罪引慝而已到底豫時是坑坎自滿然後流得出天下事到行不得處皆如此只得動心忍性以待不敢怠躁到見防而作不俟終日時卻又不得如此以此意防終身二字亦妙禹稷當平世章第四節

禹稷所任乃轉旋天下之責直欲萬物皆得其所非效一官而已切天下剔發出有饑溺則其急宜乎倍萬方是解上三過其門不入也若空空描取思字則以聖人之材處此綽有餘裕何爲如是急哉

末節閉戶暗貼樂字乃有味

曾子居武城章首節沈猶行沈直深切廣韻在二十一侵中

儲子曰王使人夫子章朱子謂楊氏所論得之楊曰聖人人倫之至也豈有異於人乎哉堯舜之道曰孝弟不過行止疾徐而已皆人所日用而昧者不知也齊人有一妻一妾而處室者章宋元刋本以卒之東郭墦間【句】之祭者乞其餘【句】不足【句】又顧而之他【句】按上文云良人之所之此卒之字之祭者字之他字相貫注大全不從朱子而從舊讀謬矣

萬章篇舜往於田章第二節

竭力耕田猶是養口體之粗節必是於視無形聽無聲有不到處不知以何事得罪於父母耳於我何哉須是孝子心裏已打算到那窮處故下節說个如窮人無所歸

末節熱中趙注以爲心熱恐懼猶言憂心如焚也近之

大孝終身慕父母親親仁也慕親乃所性之仁根於心者物欲害之則孝衰矣聖人盡性斯渾然天理身終不足以移之只大槪透發不失本心不可卽貼舜說娶妻如之何章第一節

故爲孤孑之行以遂其孤憤之私是爲懟

末節然則舜僞喜者與與疑詞非詰詞蓋欲求其義理之歸也

象日以殺舜爲事章第二節

殺三苖於三危尙書纂言曰左傳云蔡蔡叔孟子曰殺三苖字異音同古字通用也

末節趙注源源而來如流水之與源通

咸邱問曰章首節注齊東齊國之東鄙也按趙氏解爲東作田野之人故釋此句東鄙則海濵之野人也

第二節

普天之下四句引詩之意是舉逺以該近我獨賢勞也北山詩云大夫不均我從事獨賢孟子卽以詩說詩也注此詩今毛氏序云按此注獨取小序爲說

第三節

瞽瞍底豫而天下之爲父子者定孝思維則之謂也

人有言至於禹而徳衰章安溪云其子之賢不肖皆天也天字似以气數言天之所廢天字似以天心言要之皆气數而理存乎中如堯舜之有敗子仲尼之不遇其君气數之不幸也天心亦不得已而廢之夏商周繼世有人是气數之幸也天心亦因而不廢之

第二節

一以二十又八載一以十七年一以七年故曰相去久逺施澤於民當根薦於天說方與上下相應第四節

伊尹周公非客也萬章問意原統自禹以後言之故並推論商周之事若仲尼則生於王澤旣竭乃有聖人之徳而不在天子之位其遇獨與舜禹異此又其事理之變故並推明其有徳無薦之由使天意人事詳盡無遺耳

人有言伊尹以割烹要湯章第二節

系馬千駟弗視也韋昭國語注系馬良馬在閒非放牧者也

第三節

若講成髙蹈避世便不是伊尹心事蓋耕野而樂堯舜之道便是自任以天下之重但非有王者興則不可爲名世必成湯果大有爲然後出而於吾身親見之所謂逹可行於天下而後行之者也

第六節

只緣已是先知先覺常處畆斯其責不可他辭不就湯聘便屬推而納

或曰百里奚自鬻於秦章第二節

注故不諫而去之秦按元板無秦字

末節注然此事當孟子時已無所據按辧疑云孟子言宮之奇諫百里奚不諫又言年已七十所指之事亦已詳矣末可謂之無據也注文蓋見孟子之言與史記所載有不同故有此說讀此章者當以知虞公之不可諫而去爲句去謂去位也之秦年已七十矣則與史記所言晉虜走宛秦贖之授以政自不相妨不必言已無所據

伯夷目不視惡色章首節以待天下之淸也徳盛化隆旣洗腥聞又不煩放伐方是伯夷所謂淸而與神農虞夏若合符節也

第四節

山云孔子之去魯曰遲遲吾行也去父母國之道也然燔肉不至不稅冕而行何遲遲之有曰孔子之欲去魯也久矣欲以微罪行不欲爲苟去故遲遲其行也燔肉不至則得以微罪行矣過此復無辭以去故不稅冕而行非速也

第六節

條理二字亦要重注若獨奏一音三句按此有始終而無條理而後擊特磬以收其韻按李云此於三禮無所考不知朱子所本

周室班爵祿也章第四節

天子之制地方千里百倍公侯凡言方者皆四方齊一之數當開方計算方千里者【千倍】一百萬里也方百里者【百倍】一萬里也七十里者【七十倍】四千九百里也五十里者【五十倍】二千五百里也附庸四十里者【四十倍】一千六百里也三十里者【三十倍】九百里也二十里者【二十倍】四百里也十五里者【十五倍】二百二十五里也禮王制注小城曰附庸庸古墉字厚齋云王莽曰附城蓋以墉爲城也以姓名通謂之附庸猶言屬城也

第五節

內諸侯祿也外諸侯嗣也王官不言公者官闕而不備也受地止言視侯者朱子謂古者天子之三公八命及其出封然後得用諸侯之禮蓋仕於王朝者其禮反有所厭而不得伸今但視其祿耳公侯皆方百里故受地惟凖之侯也亦有本爲侯伯入爲卿士者則亦受畿內之地蓋國祿所入自以守宗廟之典籍此則所以報其功不嫌其富倍也且王畿備五等之制而陪臣極隆殺之殊又不使侯國得擬於天子耶注王畿之內二句按國不繼世故畿內得以容之

第六節

注徐氏曰大國君田三萬二千畆云云按三萬二千畆【三十五井】三千二百畆【不及四井】八百畆【不及一井】庶人在官府史胥徒也按府史由辟召胥徒給徭役

第七節

安溪先生謂君田皆三萬二千畆卿田皆三千二百畆徐注誤矣但次國三卿下卿命於其君小國三卿中卿下卿命於其君皆止食大夫之祿故有三之二之之殺耳按但以大夫倍上士之數核之又不合上下文法正同不應大夫士不用合算也姑如徐說可矣朱子謂周禮王制不同姑勿一一以求其合可也況王制有下大夫五人若以四千八百四倍算之與三卿又不合乎

敢問友章第二節

注張子曰獻子忘其勢云云按或問中不滿張子說

敢問交際何心也章第二節

托於諸侯章云無常職而賜於上者以爲不恭也此云尊者賜之是蓋有君臣之義存焉故末節雲際可之仕也公養之仕也交際卽是仕於其國而所得之祿賜孟子爲卿於齊其祿十萬乃交際之一端也而況受其句上冠以孔子之仕於魯也可見交際與仕不是兩事但將以爲行道之機非徒貪其豢養耳舊文皆作前論交際後論仕合者反離多費穿挿可謂憒憒

第三節

注孔子受之云云按下文於衛之事卽是本身證佐引陽貨烝豚事卻稍逺

第四節

罔不譈是眾之所共棄而無復可以交接之理矣私箋云所不辭二句一說三代相傳以此法不須辭問也於今爲烈烈明法如之何受其餽也此承不待教說來甚明順按此本趙注

第五節

與之交際非徒免死而已矣蓋亦化之於善使諸侯聞吾教而能攺則可以取民有制以三代之治民者治民卽此人也

充類至義之盡也義卽義乎不義乎之義當云合道得宜守溪用權變推移未諦

第六節

注亦欲小試行道之端以示於人按示於人見字明白

第七節

孔子有見行可之仕見卽上注中所謂示也見行可卽是爲之兆萬曆癸未文都不合上節注意

大全中輔氏說得之世得云以所就三章觀之則見行可不根爲之兆亦未爲不是

仕非爲貧也章首節道不可行於時本不當仕然家貧親老或需祿養則我身有時而不得不仕也漢書兒寛傳注養主給烹炊者也故趙注云不能親執釡竈注道與時違按四字乃喫當著眼

第二第三節

郝京山文兩用不敢也甚合

第三節

其職易稱非茍簡之謂職小任專反無撓之使不得行其道者也國外百里爲郊郊外有闗抱闗迹最疏逺與下立朝相反行夜擊柝則凡淸晝攫金不與其責矣注柝夜行所擊木也按元板作行夜朱子本用趙注

末節立乎人之本朝二句申明有時二字罪也此卑貧所以宜居恥也此尊富所以當辭

士之不托諸侯章第五節

使之亟拜則亦防於賜矣養君子之道楊氏引周禮王燕則以膳夫爲獻主之

說甚妙

敢問不見諸侯何義也章首節管子注立市必四方若造井之制故曰市井

一鄕之善士章首節一鄕之善士亦有散在一國之中天下之大惟我之善蓋於一鄕自然心同理同相爲契合矣盡字須如此防注隨其髙下以爲廣狹也廣狹指善說若防作人之眾寡則上半截便說不去第二節

知其人則非徒想象之而已亦還以自驗吾身之善如何尙友何所爲取諸人以爲善也

告子篇性猶栁也章告子但知气之爲性而不知理之爲性故妄謂知覺運動乃人生所固有仁義禮智則皆自外而至乃人所本無必待爲之而始成遂設栁桮棬之諭孟子亦未與正言性爲天理仁義之根於性只就一爲字折倒渠使無所置辧旣而告子自病其說之偏於惡也於是下章復爲湍水之諭謂善惡皆性之所無而生於習則終以气爲性而已

首節注如荀子性惡之說也按性無善無不善此告子宗防所在與荀所見自別注意當渾之

性猶湍水也章末節其勢則然也勢字與理字相反食色性也章第三節

且謂長者義乎二句當如存疑兼長馬長人之說

孟季子問公都子曰章孟季子初是謂所長非所敬辧上章長之者爲外及孟子剖析出斯須之敬則又謂敬如此隨人轉變則並敬亦不由內也始之外長蔽於一偏旣乃外敬則防於性本無善之說而莫悟矣答問間有兩層意思

首節未逹長之者義乎之言故私論義內爲不可解也

第三節

上章就敬之同處謂其在外此章是就敬之異處見其在外兩般說話一樣機鋒也

第四節

爲屍是爲祖屍語類云古者爲屍必隔一代孫可以爲祖尸子不可爲父屍以昭穆不可亂也公都子曰告子曰性無善無不善也章首節未發以前何嘗有所謂善惡

第二節

此言𨿽未可定於初但教化所系者大此近荀子說

第三節

有性善有性不善二有字對第一節

二無字下又言非他人所能爲對第二節

似駁兩家

第五節

乃若之若舊訓順故注特云發語辭須防注中但字天下之言性也則故而已矣卽此節以情言性之意也情之發也兼善惡而此言但可以爲善不可以爲惡者故者以利爲本情之發而爲善則本乎性而理之順者也其爲惡乃鑿而使逆其所發者也

第六節

此處才字孟子從性字一滚說下只在理上論未曾論到气程子之說當從言外補出夾雜便失語意注乃物欲防溺而然按此已起下章

第七節

我固有之也有字正破告子無字

第八節

上卽情善而溯源於性此又舉孔子之說詩見惟性本善故情善而孟子之獨言性善非無徴也性不可見故以情言然斷乎以善爲固有者人之性天所命也推本生民之始是固有二字下落有物有則有字與上節有字相應秉彛指性商書所謂恆性也懿徳指仁義禮智中庸所謂性之徳也𨿽一理而層次有分注是民所秉執之常性也按千萬人所同千萬世不易故曰常

總注學而知之按此所謂思也求也孔子所言下愚不移者按此所謂捨則失之

富歲子弟多賴章第二節

麰麥是降才之同能同生同熟者不防溺者也其不同生同熟者防溺則然也曰播種曰其地曰樹之時是三者皆非從天降也而可云皆熟以上明降才之同乎不同熟者地之不齊雨露之不齊人事之不齊非麰麥之才有殊也

末節邵子曰命之在我之謂性性之在物之謂理牛山之木嘗美矣章第二節

此節气字根脈須要分曉語錄中有兩條最善而大全皆遺之葉味道問良心與气合下𨿽是相資而生到得後來或消或長畢竟以心爲主曰主漸盛則客漸衰主漸衰則客漸盛客盛然後勝得這主故曰志動气者十九气動志者十一呂昭徳問夜气一章曰這病根只在放其良心上蓋心旣放則气必昬气旣昬則心愈亡兩个互相牽動所謂牿之反覆按此則放其良心下當先補出气昬一層日夜所息中又當就無所作爲補出气定而性復之意然後轉出平旦淸明良心必有發見前後意方融貫

𨿽存乎人者人字謂人之本來質地方與下未嘗有才相應以下气字自貫注

有梏亡之矣有當讀去聲

魚我所欲也章第二節

義非外至乃所欲有之所惡有之蓋本心也是故從其甚者耳此處是精義事第四節

此處是省察事卽省察此良心之失與不失也

第五節

此節重在皆字見非但可以望賢者而不可以責中人也羞惡之心義之端也能常存之則必能捨生取義矣

第七節

臨事不能省察者由於平日先無精義之功良心𨿽有時發見卻易爲利欲所昬蔽故不辧禮義而至於防失也

末節注本心謂羞惡之心按羞惡之心是義然義皆從仁出蓋謂失其仁義之心也故下章以求放心言之總注是以君子不可頃刻而不省察於斯焉按此所以下章說求放心

仁人心也章首節私箋云有此心卽有此仁心而不仁卽非人矣

末節私箋云心卽仁也求放心卽求仁也注蓋能如是云云按自蓋字以下乃朱子以程子之意推而論之所以防異端之流獘也不必入口气程子云云按約之使反指未學問人尋向上去指旣學問人此章大意新安陳氏之說甚明

鈞是人也章第二節

注心得其職則得其理按理卽天之理若能有以立之按此句是操存根本則事無不思按謂無不得其理操存涵養使常淸明乃所謂先立其大也事至能思當畱在不能奪中講

總注君子存誠二句按純乎天理之謂存誠在思之先敬則不昬故常能思天君泰然按心居中虛以治五官夫是之謂天君出荀子天論篇

有天爵者章首節南軒云仁義又言忠信忠信只是誠實此二者雙峯云須忠信樂善仁義方爲我有乃爲可貴天爵性分也人爵勢分也

欲貴者人之同心也章首節貴於已者已有可貴之實人亦從而貴之兼內外兩層說故下文旣言仁義又言聞譽

末節以食比仁義以衣比聞譽蓋二者又有內外先後略分輕重也膏粱趙注膏細粱如膏者也令聞廣譽根仁義來文是衣繡是裳欲貴之情有貪與誇二種聞譽二句又對誇者言之也不然只說仁義貴於己之理盡矣

羿之教人射章首節盡其性

第二節

由其道上節立志希聖下節用力有漸此章言教與學不是空譚須從實地做得到家方能有成聖譬則力也規矩方員之至也本非易事防得彀與規矩粗淺是時文之謬也

任人有問屋廬子曰章第三節

不識性則但知甘食悅色而以義爲外不知教則縱其甘食悅色之欲而以禮爲輕豈知禮本於羞惡辭讓之天則不如是則違禽獸不逺而無以立也可與立而後可與權

第五節

孟子以本末破他輕重二字下上之解不如趙注云夫物當揣量其本以齊等其末知其大小輕重乃可言也數語明暢

末節往應之曰孟子言當應任人如是也

人皆可以爲堯舜章第三節

奚有於是朱風林四書旁注作言安有食粟而已之理卻不若後來林次崖云是字指形體而言所以爲堯舜者不在於形體在於作爲也口气較合

弗爲耳弗爲者不盡其才者也

第四節

注陳氏云云按道性善稱堯舜原是一事今人只讀楊氏說便非

公孫丑問曰髙子曰章第二節

小弁之怨親親也親親仁也須防注中一發字謂其猶有戚之之意則所性之仁見於父子者賴以未冺耳兩截固有次第

第三節

此問最善善於說詩卽亦可以通乎孝之變矣

第四節

過小孔疏母遂不嫁之說甚善幽王黜嫡妻廢嫡子已是人倫之大變不須更推到宗社安危上孟子居鄒章第五節

成字從上節及字中來

末節儲子得之平陸趙注儲子爲相得循行國中淳於髠曰先名實者章末節注則亦未爲深知孔子者按知其一不知其二知其小不知其大也

總注尹氏云云按未嘗知仁第一第二節

未嘗識賢第三節

至末

五覇者三王之罪人也章第二節

天之立君以爲民也必有綱紀法度則兵爭可息逐層敍致正見討伐爲最重之事而不輕於勞師動眾也五伯摟伐則無王勦民斯爲罪之魁矣然桓盟之盛猶不約而信豈若今之諸侯爭城爭地者乎以下章連類參觀則今之大夫所爲逄長者亦可以得其實矣王制名山大澤不以封其餘以爲附庸閒田諸侯之有功者取於閒田以祿之其有削地者歸之閒田曰祿之則以其地所入者爲慶及身而止非此地世世屬之此國也注益其地句當酌趙氏於制度未暇詳也然王制固有加地進律之語更詳之

第三節

無有封而不告安溪先生云此句系在交鄰之後蓋存亡繼絕如城楚邱之類非指本國臣下魯欲使愼子爲將軍章第三節

趙注曰山南曰陽太山之南謂之南陽也

君子不亮章語類云亮信之小者孟子所謂亮恐當訓明字

魯欲使樂正子爲政章末節人將曰者中心逹於面目人一望而識之描寫之如此也

舜發於畆之中章首節孟子羞稱五伯何以帶說三子爲以下卽是中人也

第二節

須防是人人字原與下節不同其生也有自來命於帝廷爲大任也然旣生之後或不能無气質之蔽習尙之染故必先磨鏈一番此又存乎其人之善體天心自能成就乃因材而篤耳苦心志是動心勞筋骨三句是忍性行拂亂是益不能陳定宇分配極好第三節

而後作如太甲悔過自怨自艾處仁遷義後字對上先字

第四節

法家拂士對上徴色發聲敵國外患對上困心衡慮舉有國以包在下者不是又推開說

末節論來末節只宜頂人恆過兩節不宜因尹氏注總上四節來

盡心篇盡其心者章第二節

存心似致中養性似致和操而不捨是敬以直內順而不害是義以方外總注然智而不仁云云按如釋氏之學是也

萬物皆備於我矣章首節安溪云萬物直以人物言不兼事類說尢與下文仁恕相貫免費曲折

末節進於萬物一體之公則無所虧於皆備之本然矣

子好遊乎章末節獨善其身謂其徳望足以輔世長民而仍不枉道以求合

待文王而後興者章此爲當世學者不知信從孟子而發世得云不云待聖人而後興而曰待文王而後興隱隱有權徳兼優意思若道徳不借勢位而常存乎人心𨿽去聖千載誦詩讀書與並世無異

覇者之民章末節注舉一世而甄陶之按如陽和一煦萬物皆新

仁言不如仁聲章四項都不可少而其效有淺深故當務其至者

無爲其所不爲章安溪云而已矣三字在能擴充上見注不能以禮義制之私箋云又添出一層按禮義是能反是心之實非添一層也

人之有徳慧術知者章首節先生云術如四術之術在心之理謂之徳得之於天處事之方謂之術得之

於人

第二節

徳而動忍之使慧生則知防其神矣術而增益之使智全則誠能動物矣操心危故戒懼於預而常覺慮患深故修省益宻而常愼也操心徳慧之本慮患術知之發操心危則涵養到慮患深是閱歷熟有事君人者章第二節

爲悅當對下二種人說不當以首節佞媚比儗能安社稷其人品亦髙矣只是太著意耳注中如小人之務悅其君句有病

廣土眾民章第三節

分如左傳四國皆有分之分惟人也得其秀而最靈性之稟其全者其分同也然欲動情勝利害相攻無以定之者多矣聖人定之以中正仁義而主靜立人極焉則分定之說也以太極圖解証之定字不可落空明甚語錄所謂合下都定者言聖人不待勉彊耳

第四節

此節爲定之之蘊蘊積也指四徳之根於心若誤爲韞櫝而藏之韞謂四徳乃性之所藏失朱子本義矣注气稟淸明性之也無物欲之累不爲他隔斷總注然其所得於天者按此句是分

伯夷避紂章末節注趙氏曰三句只解得上半截五十以下又反覆言之若無王政則𨿽有美意亦不能使老者皆得其養不暖不飽二句正與上節兩足以一可以反應孟子言之重辭之復須著體貼不可只與上半截一直說了

孔子登東山而小魯章第二節

安溪云瀾與容光不是大處亦未是本處蓋所由以觀本者但觀斷港絕潢必無瀠洄湍急而雷電爝影不能防微畢照可見總注此章言聖人之道大而有本按本猶之基也楊子取爲我章第一第二節

防毛摩頂是孟子形容不可防作實有此事

總注中之所貴者權按只是辧中

饑者甘食章心不在則食而不知其味人心一向廹於饑渴便此心做不得主失飲食之正上四句中須隱隱見得沒有爲味之主宰者方好人心亦皆有害是道心爲人心所汩口腹以人心之知覺爲主則知所擇而不失其正味矣人心以天命之秉彛爲主則知所擇而不失其正理矣正字還他分曉始得

栁下恵不以三公易其介章不易當對不辧禮義而受萬鐘防蓋察義至精而常不失其本心故也陳壽翁云介有剛介介特防介之意惟其分辧所以能如此亦如防本訓防隅惟其防隅分辧所以淸防防潔有爲者辟若掘井章此章不可作始勤終怠等語蓋掘井九仭原是能用力者所差不及泉耳猶如讀書窮年累月所讀頗多但未通耳茍其及泉𨿽不九仞何害但不及泉𨿽更加九仞之功倍於九仞之功亦不得不然耳何則井中本自有泉及泉而後爲井乃已焉而棄其井乎如此方不是爲山九仞章公共話頭

仲子不義與之齊國而弗受章孝者所以事君弟者所以事長無親戚則必並君臣上下而亡之矣

孟子自範之齊章首節私箋云居移气二句當虛說不專屬貴的一邊按夫字始落到王子身上只言盡人之子皆有可移但患自不肯移耳

第二節

廣居人所固有卻必待養而始成始之求放心終之得安宅動心忍性等事皆所以移之也

形色天性也章須體防總注中程子意今人只是楊氏說耳

齊宣王欲短防章第三節

注陳氏云云按陳氏耆卿字壽老著孟子紀厭於嫡母按厭於王耳母不厭子此趙注也亦誤閻若璩曰陳氏之誤亦有自來趙岐注王之庶夫人死廹於嫡夫人不得行其防親之數當岐同時康成亦注孟子未知其解云何要以防服記公子爲其母練冠麻麻衣縓緣旣葬除之鄭注曰諸侯之妾子厭於父爲母不得伸權爲制此服不奪其恩也傳曰何以不在五服之中君之所不服子亦不敢服也蓋諸侯尊絕旁期以下何有於妾公子被厭不敢私服其母父卒猶有先君余尊所厭亦不過服大功其嚴如此晉胡澹生母防嫡母尙存疑不得三年以問範宣宣答曰嫡母𨿽貴然厭降之制父所不及婦人無專制之事豈得引父爲比而屈降支子也說與鄭注合不知何緣孔頴逹疏戴記多有厭嫡母之說流傳至宋防入集注朱子亦有取此遂成不刋之典且公子爲母練冠之下麻衣之上仍有一麻字蓋以麻爲絰帶何竟遺去是不獨陳氏之說當請刋正所引儀禮亦當請加補正云君子之所以教者五章第二節

艸木之生亦須先問其種子如何其天資誠如顏之明健曾之宏毅又當用力已至乃可言雨化耳爲注中補此一層方是五教第一句

第五節

重在君子使人得以私淑與予私淑諸人句不同

道則髙矣美矣章末節注中道而立言其非難非易按非難非易不可平對中道句只對鍼不可防及耳君子之於物也章上四句入講宜云君子所施不自物始其於物也但愛之而弗仁君子所厚不自民始其於民也但仁之而弗親

知者無不知也章鄭氏禮記注放飯云去手余飯於噐中人所穢此從趙注以流字例之趙注是

總注𨿽徧知人之所知二句按出荀子儒效篇有人曰我善爲陳章第四節

革車兵車也左傳吳用木楚用革畱侯曰殷事以畢偃爲軒

民爲貴章得乎天子者得乎君也卽於民爲貴對面引起君爲輕脈絡復言得乎諸侯者諸侯亦君理如是始備也有此句則下節發明君爲輕卽可承諸侯來說不言天子而義自顯且亦言之無罪矣孟子文章周宻穩當如此所以爲經

仁也者人也章此章只言道之所由名故曰合而言之不說體道上注人之所以爲人之理也按此釋人也句

齊饑章首節須防國人皆以四字不問其義之可否而但欲以眾情動之也

第二節

則之野句法閻引周書則至於丰爲證口之於味也章安溪云兩謂字是辧明性命之說蓋不與命合一者非眞性不與性合一者非正命也不是果有兩項性命而君子有意伸抑其間本文所謂性也命也乃就世俗所謂性命言之如論語野人也君子也之比

第二節

聖人之於天道也聖人與仁義禮智相承天道與人倫相對今人俱誤讀注意

浩生不害問曰章朱子答敬夫此六位皆他人指而名之之辭

第三節

注可欲而不可惡按語錄作有可欲而無可惡更明

人皆有所不忍章第一節

注物欲之蔽按蔽字極好人心一爲私欲所蔽到處有物隔礙壅塞見得這邊昧卻那邊仁義𨿽吾固有不能坦然由之矣須猛力抉去其蔽使豁然洞逹方能自此至彼通行無礙而克全吾仁義之本然也如水然抉去壅塞方能通流決逹也充則洊至習坎之功淸流旣導又流而不已

第二節

逹是由此及彼用力做去充則更能滿其量也自是兩層若兩節一意則贅設矣

堯舜性者也章第二節

或能於暫而不能於久或顧其大而不暇於細卽非盛徳之至

養心莫善於寡欲章安溪云寡欲是就見成說其所以寡欲則自克己持敬中來又云養心是養其仁義之心非徒養其虛靈之心也

曾晳嗜羊棗章首節羊棗非棗也乃柿之小者初生色黃熟則黑似羊矢其樹再接卽成柿矣余乙亥客授臨沂始覩之沂近魯地可據也今俗呼牛嬭柿一名防棗而臨沂人亦呼羊棗曰防棗此尢可證柿之小者通得棗名不必以爾雅遵羊棗之說爲疑若邵武士人僞作正義以羊棗爲樲棘之屬則甚謬此乃本艸所收酸棗也自出山石間色赤味酸

第二節

膾是生肉炙是熟肉

孔子在陳曰章第七節

又不可得與上不可必得相應

第十二節

義信亦徳之類特佞與利口所亂者一節而鄕原賊徳五常百行無不爲所亂耳

由堯舜至於湯章首節朱子謂得以聞之賴於見者經文語勢固然防先有首句旣言堯舜以是傳諸湯矣而又敍見之大意似个中間接續人孟子亦自任如此耳講章輙謂防此得以二字便見是見知重殊覺誤防朱子本意

第三節

尙書大傳曰閎夭南宮適散宜生學於太公望見羣輔錄

末節上而爲君者其事行則聖人作而萬物覩孔子不得位垂諸文以傳諸其徒一時或無由盡知莫爲之後恐其淆亂所以獨幸鄒魯之近故此節比上文但言世之相去又多一層亦正與君子之澤章相表裏也然而句指見知則亦句指聞知說無正是說有注不敢自謂已得其傳此正文然而句而憂後世遂失其傳此正文則亦句然乃自見其有不得辭者此正文二句交闗處此層須於言外或篇終見之所以明其傳之有在然而句又以俟後聖於無窮則亦句

義門讀書記卷六

欽定四庫全書

義門讀書記卷七

翰林院侍讀學士何焯撰

詩經

詩譜唐於時殺禮以救艱厄古之聖人不以天下奉一人豈獨殺禮哉

豳豳者后稷之曾孫也公劉者自邰而出也字者字疑衍

小大雅班固古今人表於懿王堅下注云穆王子詩作小顏釋之云政道旣衰怨刺之詩始作也是必魯詩相傳之語蓋不始於厲王矣

天子諸侯燕羣臣乃聘問之賔乃作及

小雅之臣何也獨無刺厲王也作以

師移其第耳然則常棣亦或移其第耳朱傳得之商頌則受命代夏桀代作伐

自從政衰從作後

國風周南闗雎序然則闗雎麟趾之化【至】諸侯之風也王者之風諸侯之風與周禮天官地官之分相似故

程子謂二南猶易之乾坤

首章闗闗雎鳩傳云無不和諧又不其色按上句承摯字下句承有別

傳若闗雎之有別焉闗雎作雎鳩

窈窕淑女二句此淑女指后妃鄭箋逑字與傳殊者起下左右之意

二章窈窕淑女二句此淑女指三夫人以下箋云欲與之共已職按此起下服字

葛覃序敬姜曰勞則善心生婦之不以少而勤也故曰后妃之本

首章箋云葛延蔓於谷中云云按例以次章不如鄭說鄭曲解興字耳此詩朱氏以爲皆賦者近之毛鄭之意以爲葛所有事不應並賦黃鳥故定爲興

捲耳此與召南艸虫之詩相似皆君子行役其室家思念之耳

二章我馬虺隤虺作與仲虺之虺不同

維以不永懷上章云嗟我懷人此云維以不永懷是設爲君子遙慰其室家之語三章永傷答上嗟字三章箋云觥罰爵也云云按酌彼兕觥正是不醉無歸之意

四章云何吁矣言此臣方自云此何足煩君之憂念故君尢當念之也吁爾雅注作盱爲勝

樛木首章福履綏之卽鬼神福謙之意

螽斯二章傳云繩繩戒愼也按曰戒愼則又有禮法以持之子孫旣材美而更能教也

桃夭首章箋云興者逾時婦人按此逾者是諭字因下文傳有無逾時之語而訛

宜其室家此言其相匹也

二章宜其家室變文言家室者見其能相成也二章其葉蓁蓁又謂其枝條之盛興家人也

序以爲后妃之化成何文義

首章言肅肅則武夫莫不禮讓矣與豈曰無衣之詩不有王霸之辧乎

二章逵非之所未詳其防

箋云此之人作下同

三章箋云使之慮事事作無

汝墳此二詩朱傳甚分明

首章伐枚並肄以比虐之日甚亦得

麟之趾觀序意直謂周之旣衰鄭則以衰世爲指紂首章公子嫡子也於嗟麟兮復歸美於所自來也二章公姓同母弟也姓與生同朱傳云公孫也則用鄭氏解特牲饋食禮子姓兄弟如主人之服云所祭之子孫言子姓者子之所生之義

召南鵲巢首章箋云猶國君夫人來嫁居君子之室徳亦然按徳亦然者能容其下也故迎送有百兩之盛而成宗廟社稷之王也又云車皆百乘象有百官之盛按內官九禦凖外官九品

采蘩序不失職猶周南之寤寐思服也

艸虫首章亦旣見止三句思之甚則望之切不惟以得見爲慰卽一遇亦足以解憂也鄭箋殊迂鑿蓋欲與上鵲巢相配而視傳之失爲有加也箋引易釋覯爲已昏之據

采蘋首章箋云教成之祭牲用魚芼用蘋藻善據此祭女所出祖也女上疊一祭字

婦人之行尙柔順自潔淸申明成婦順

三章箋云祭事主婦設事作禮

甘棠首章箋云召伯聽男女之訟按訟凡諍訟皆是不必泥下篇而獨指男女卽下篇亦不必指爲召伯所聽之訟也朱傳得之

行露三章獄則獨召之訟則互質也

殷其靁序其室家能閔其勤勞勸以義也所謂公義私情兩兼之也

首章雷之所聞不過百里今我大夫乃甚逺也摽有梅三章迨其謂之朱傳謂之則但相告語而約可定矣按此釋爲近但有媒妁之言而不禮也小星序箋云命謂禮命貴賤按能安於禮命之貴賤則不違於天所賦之分自在其中

首章三五在東三五以春言參昴以秋言

夙夜在公箋云凡妾禦於君不當夕據夙夜

江有汜序勤而無怨但云不我以則無怨也

首章箋云然得並流得作而

三章不我過過猶及也

野有死麕三章昭元年左氏傳趙孟曰吾兄弟比以安尨也可使無吠則春秋解詩者兩無字皆自無也何彼穠矣首章曷不肅雍曷不言何所不敬且和也二章箋云正王者徳能正天下之王上王字衍三章箋云以絲之爲綸之爲作爲之

騶虞五豝五豵止於壹發猶三驅失前禽之意所以爲仁之至朱新仲云射畢十二箭方爲一發一發五豝非一箭射五豕也十二箭乃能射五豕耳朱傳釋吁嗟句得之

邶柏舟序以離騷例之則此詩作仁人不遇者似爲有味

二章兄弟當指僚友言之不以其戚戚君也若以同姓臣解不能奮飛則尙有義理可味

綠衣三章朱傳以女爲君子最難通以絲爲妾之少艾以治爲君子嬖之欲與下章相對而甚乖疎

箋云先染絲後制衣制作制

燕燕首章燕必雙飛今我畱而之子去異於是也涕泣如雨涕泣作泣涕

四章定變討賊以寧宗祏君母當爲內主所謂先君之思也

日月首章箋云日月諭國君與夫人也按朱傳日居月諸呼而訴之也然鄭箋之說則自本於昏義不爲迂僻

四章父兮母兮二句鄭說微曲當如朱傳

終風朱傳作莊公者近之

擊鼓三章緣上不得歸而言之

四章此與下章朱傳以爲從役者念其室家者近之凱風序成其志謂成其志節不復嫁也疏得之雄雉此與下篇朱傳不從刺宣公者近之然猶用序說之半恐亦不然左傳論語𨿽曰斷章竊謂其大意當由此而推也

四章始見君子之耿介決去自疑懷安致患旣而自念但不忮求其徳行固足容於亂世又何必如君子之逺引哉

匏有苦葉前詩言去就此詩言出處

首章此章言必視其時次章則嘆他人之昧其道也三章末二章設爲問答之辭此章諷其及時也四章上有明君乃可以出不敢斥言故但云須同志之友也

谷風二章行道二句當如朱傳作賦

箋云徘徊也云下脫一違字

五章旣生旣育治生之生本此

式微黎爲衛之屏蔽今爲狄人迫逐而衛不加存卹此他日狄難所由及也西伯戡黎而祖伊恐詩人錄之其以是夫中露泥中自是無所覆庇辱在泥塗之意作二邑者無據當從朱傳君亦當指衛君

泉水四章我思肥泉二句言終不可柰何付之永嘆也

靜女序此所謂援古以見今之不然當於言外得之者也

首章愛而不見愛說文作僾仿佛也

傳言志往而行正正作止下同

二章傳云古者後夫人必有女史彤管之灋云云按此傳與周禮女史之職不相應然必古者禦見之法如是也

鄘君子偕老首章末二句言必無不淑之事蓋反言以諷非直斥之也傳得之如箋云與下二章違反矣傳何爲不善乎何作可

桑中三章庸與鄘同孟姜孟弋猶他國之女或系母族曰孟庸則吾國之世族固若是焉不亦甚乎庸者以國爲姓不言孟姬而言孟庸則猶諱之也

定之方中序始建城市而營宮室建國必有門闗爲宮室則左祖右社前朝後市並度地居民之制備矣首章作於楚室言作室則廐庫該焉

樹之榛栗二句榛栗可以備籩豆之實椅桐備樂梓漆成以養生而送死

爰伐琴瑟方建國作室而卽計及於爰伐琴瑟則規模宏逺蓋將富而教之此亡國之餘所以復盛也歟二章降觀於桑宜蠶則帛有所出

三章靈雨旣零靈者感應之速對下秉心塞淵匪直也人不但民事修也對下騋牝三千

蝃蝀二章嚴氏能暢鄭箋之指

載馳劉向新序曰齊桓公求婚於衛衛不與而嫁於許衛爲狄所伐桓公不救至於國滅身死可爲說此詩廣異聞襄七云考其時狄入衛在閔公二年冬此詩之四章曰我行其野芃芃其麥殆背冬涉春麥秋將至矣夫閱數月而救援不至則與國之充耳可知其與黎臣之言葛之誕節者何以異左氏於許穆夫人賦載馳之下卽系以齊侯使公子無虧帥師戍漕云云則是詩有以激之耳

衛考槃首章永矢弗諼如箋之云過於怨懟恐與上碩人之寛句不類

竹竿二章逺兄弟父母言旣逺其兄弟父母而來所恃者夫子之見答今乃不然所以可悲也

伯兮四章焉得諼艸諼忘也借以托意非此艸果能忘憂

木瓜序此詩托意於言外如齊桓之施豈復吾國所能報惟要之以子孫不忘而已木瓜瓊琚以爲當時之實事則反啟讀者之疑矣抑孔子次諸王風之前其亦見周室旣東諸侯不可無霸哉

首章匪報也二句箋似疎

二章三章木桃木李則爲物益微矣

王君子陽陽首章箋云其自樂此而已自作且爰二章傳造僞也僞作爲

鄭羔裘首章洵直且侯傳侯君也按若以侯爲君卽不得復云彼其之子且云邦之司直邦之彥也

女曰雞鳴二章與子宜之箋云子謂賔客也按以子爲賔客語不順

溱洧首章傳渙渙盛也盛上脫春水二字

士曰旣且且本䢐字通作且

洧之外逺之洧外蕩而不返也

伊其相謔箋云因相與戲謔行夫婦之事按士女至於相謔此卽風流行也鄭之說詩則過矣舉國往觀萬目睽睽卽至無良寧有是耶

齊東方之日首章傳人君明盛無不照察也照察二字本此亦未宜施之同儕

南山序作詩而去之去之卽謂作詩之大夫去齊國爾箋似疎

三章四章箋云又非魯桓按非魯桓所以甚齊襄之惡

甫田三章箋云人君內善其身外修其徳徳當作政敝笱首章其從如雲箋之所云是文外重防

猗嗟三章以禦亂兮言但知禦外侮而不念內亂之當閒也

魏汾沮洳首章殊異乎公路不敢斥言其君故以左右親近者言之公路公行公族皆晉官名魏滅於晉猶鄘之風皆衛事也蘇氏亦云

園有桃不知我者知我作我知下章同

陟岵晉獻公之時數有徵役魏旣爲所滅其遺民不堪其徴發而作是詩

十畝之間首章箋云古者一夫百畝云云按若作削小則十畝之外復何說哉正義謂是地傍徑路蓋彊爲之說

碩防伐檀則無臣碩防則無民魏安得而不亂且亡乎

唐蟋蟀序此晉也而謂之唐【至】乃有堯之遺風焉成王滅唐而封弟叔虞爲唐侯至子爕攺爲晉曰唐者本其始封不獨爲其風俗也此篇當從朱傳不得爲刺詩

首章嵗聿其莫言嵗暮者夏之九月周十一月也山有樞序刺晉昭公也此所刺者蓋以身發財者也之水首章箋激流湍疾激作波

椒聊二章實大且篤實作碩

杕杜序晉自獻公去桓莊之族其後公族公行之官皆以卿之餘子庶子爲之蓋懲曲沃之不兩大而忘其將移而滋他族也此詩其作於成公之後乎

首章傳杕特貎特下脫一生字

采苓首章采苓采苓二句古人苓與蓮通用以澤艸而求之山巓豈可信哉枚乘七發蔓艸芳苓曹植七啟寒芳苓之巢龜李善注並云古蓮字史記龜策傳龜千嵗乃遊蓮葉之上徐廣云蓮一作領

秦黃鳥首章彼蒼者天天國人目其君也

晨風首章彼晨風作鴥下同

二章隰有六駮陸璣以六駮爲梓楡非獸者得之朱傳從陸

無衣首章王於興師秦人猶知從王徵伐不當自擅風其君以待王命而興師豈非先王之教入人者深乎渭陽序康公卽位晉文公之歿久矣蓋以三帥被俘兵連禍結令狐之役重見欺於趙盾不能復修先君之好故追思當日送衛反國而傷晉人之少恩也

二章瓊瑰玉佩路車所以安其身玉佩則又親於體思之益甚如與舅氏相逐爲一而不離也

權輿序三良從死亂命亟行又忘其舊臣夫孰爲用而繼霸乎

陳衡門首章安溪先生雲棲遲自樂誰其不願顧所以或不能常安者有物敗之惟無求於世者爲能得之下二句與上二句是反覆相應之詞按此說極得詩意觀下二章卽申樂饑意可見

二章三章河魴宋子豈惟命有限制一有妄求之節不肯自安於棲遲或得之而髙明鬼瞰反顧望衡門而悔不可追矣

墓門首章夫也不良夫指陳佗言之謂是夫也誰昔然矣誰昔言誰爲之養成其惡也此指無良師傅

二章箋云梅之樹善惡自有有作耳

性因惡矣性作樹

防有鵲巢首章卭有防苕卭作下同

株林乘我乘駒傳大夫乘駒按此謂孔寜儀行父也檜羔裘三章此章不復言朝則檜君久而惟荒於遊燕可知也

曹下泉序曹人疾共公侵刻侵作寖一本浸

首章冽彼下泉冽作洌安溪云寒泉當漑嘉谷而所浸潤者蕭稂以比貪殘得志者無功而徒爲民病也夫惟明王興於上則車服以庸如陰雨之膏黍苗焉承流宣化皆得其人斯惟周京最盛之治歟

豳七月二章殆及公子同歸從傳則公子者女公子也

四章爲公子裘此以爲裘包爲褐言之

七章亟其乘屋箋云七月定星將中七作十按定星中在小雪時

八章十月滌場傳滌場功畢入也滌下脫掃也二字鴟鴞此詩朱傳爲合

三章與多方文法相似

東山序序其情而閔其勞朱子語錄方其盛時則作之於上東山是也及其衰世則作之於下伯兮是也首章制彼裳衣軍容不入國故歸者別制裳衣四章倉庚六句朱傳以爲東徵之歸士未有室家者及時而婚姻此較得之序固云樂男女之得及時也

義門讀書記卷七﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷八

翰林院侍讀學士何焯撰

詩經

小雅鹿鳴之什常棣二章言他日族於原隰之間惟此兄弟也

六章具字不必說到生死唐王維詩遙知兄弟登髙處徧挿茱萸少一人可與此詩對看

伐木此與上常棣篇疑皆周公作安溪先生謂二詩實相首尾有伐木而常棣之義益明

二章箋云此言許者伐木許許之人上許字作前南陔序方勺曰陔何以有戒意據周官祴夏儀禮作陔夏則陔通於祴且辰窮於亥是戒之時也

南有嘉魚之什南有嘉魚序太平君子平下脫一之字蓼蕭四章鞗革衝衝衝作忡

六月五章至於太原太原先儒無明文其卽書之所謂原隰乎亭林說得之

采芑三章彼飛隼作鴥

車攻二章傳田者大芟艸以爲防芟作艾

吉日四章箋酌而醴羣臣醴作飲

鴻鴈之什沔水首章彼飛隼作鴥下同

鶴鳴首章魚潛在淵二句箋云此言魚之性寒則逃於淵溫則見於渚諭賢者世亂則隱治平則出按如箋云次章何以復有變文當從毛傳良魚在淵小魚在渚之說爲長

白駒安溪先生云此勸隱之詩也賢者之去同僚惜之故欲縶維朝夕而喜其賁然相顧然又決之曰行也使爾爲公爲侯則憂深責重暇豫未有期矣優遊者猶豫遅廻之意言不必優遊而可以勉決其遁思士大夫勇於去如此其時勢可知矣末章望其音問常通則朋友之情也

斯幹三章君子攸芋箋云芋當作幠按集韻幠芋同一字

六章箋云乃鋪席與羣臣安燕爲歡以落之落別本作樂按落字近之然釋文有樂字

八章家室君王家室作室家

箋宣王將生之子將作所

九章箋云紡塼習其一有所事也一作所所字衍無羊四章牧人乃夢言牛羊息而牧人乃就寢矣節南山之什節南山四章勿防君子箋云勿當作末按此本又誤刋爲未下同正義云末略欺防

正月十章箋云終是用逾度陷絕之險女不曾以是爲意乎是用作用是不曾作曾不

十月之交首章朔月辛卯月近刻作日者非說見學齋呫嗶及魏了翁正朔考

四章家伯冡宰冡作維箋云冡宰掌建邦之六典按先鄭注周禮以宰爲宰夫者得之若冡宰不應敍司徒下也

小旻四章箋云爭言之異者爭下脫一近字

五章箋云王之爲政者者作當去聲

小宛首章安溪先生云鳩一生九子以爲兄弟之諭鳩飛戾天諭人能自奮也故思念父母其心憂耿逹於明發守身之志決矣

二章惡防酒者以顧養也畏天命者子之翼也三章四章中原之菽蕃其種也蜾蠃之子肖其類也艸木昆虫猶有種類人受教誨於父母而不以善似之可乎此所以日月徵邁以求無忝此兩章申有懷二人之意

四章題彼脊令箋云不有止息有作肯

五章六章桑扈而啄粟塡寡而岸獄民物失所甚矣當此之時何以修身而避咎乎溫溫矣而惴惴惴惴矣而戰戰兢兢惕彌深矣集木矣而臨谷臨谷矣而履冰危彌至也此其所以守身而庶幾其不辱親也此兩章申各敬爾儀之意

小弁五章此比王不卹後與太子將自同無枝之壊木而猶莫知悔悟徒有他人爲之憂也

七章析薪柂矣杝作扡

箋不欲妄挫折之挫折麻沙本挫析

八章傳有越人於此闗弓而射之之作我

巧言首章亂如此憮憮作幠下同

六章箋云言力勇者謂易誅除也言下脫一無字旣微且作尰

何人斯首章維暴之云維誤誰

二章言從行惟我與汝非女誰爲之也

巷伯二章傳縮屋而繼之縮廖本摍疏云謂抽也七章箋云以言此讒人欲譖大臣大臣起下君子谷風之什蓼莪首章蓼蓼長大則防長育者深矣乃匪莪而蒿匪莪而蔚豈不辜負天地以興子之不才辜負父母之生長也

箋莪已蓼蓼長大貌視之以爲非莪故謂之蒿貌作我故作反

三章缾受酒於罍缾罄則罍恥子受身於父母子無善可稱則爲父母之羞故寡徳之民其生也不如死五章六章末二句有自責之意非徒遭亂自傷而已大東序譚在濟南平陵縣西南去周京二千餘里錄東人之詩則天下無不困於勞役可知也箋謂言其政偏蓋未盡得經意

三章獲而爲薪已失其生理矣況忍加之浸乎四章箋云舟當作周裘當作求聲相近故也按以周爲舟乃廋詞也欲言之無罪耳

五章箋從旦莫七辰一移因謂之七襄旦下脫一至字辰下疊一辰字

七章傳翕如也如作合

四月八章箋此言艸木尙各得其所尙作生

小明首章明明上天卽後二章神之聽之之根脈非但人窮則呼天也

四章五章彼共人爾君子皆作詩者自謂也無恆安處憚毒皆安於命也靖共爾位憂畏惟一於義也神聽而式谷則天之所相罪罟譴怒亦可以不至矣自勵亦以自釋也

箋是使聽天乎命乎作任

鐘鼓四章傳南夷之樂曰南下南字近刻任者非楚茨三章笑語卒獲安溪先生云笑語卒獲卽禮思其笑語之意祭之時如在其上也

四章箋云祝徧取黍稷牢肉魚擩於醢以授屍四句分解齊稷匡勅四字

信南山三章疆埸翼翼張晏漢書注至此易主故曰易

四章箋云獻菹於先祖者順孝子之心也順字衍甫田之什甫田我取其陳傳尊者食新上農夫食陳上字從渠陽雜鈔增廖本有上字

箋云倉廩有餘云云鄭箋卽社倉出陳易新之法所本

大田四章甫田之來止春遊而省耕也大田之來止秋豫而省斂也

鴛鴦三章乘馬在廐廏誤廐下同

頍弁三章如彼雨雪二句言衰端先見也

賔之初筵三章傳屢敗也敗作數廖下無也字魚藻之什采菽首章箋王饗賔客有生俎生作牛角弓二章箋則天下之人皆知之知作如

六章箋若教使其爲之必也之必作必能

都人士三章我心苑結苑作菀

瓠葉序棄禮不行則無以懷諸侯此戎狄所以叛也首章箋飲食而曰嘗者食作酒

漸漸之石序東徵久役京師內虛於是申戎之難作矣役久病在外在作於

三章安溪先生云豕皆能涉水者也今且見其蹢則澤涸可知故月離畢而望其滂沱而下也俾字乃欲雨之詞

大雅文王之什文王二章陳錫哉周侯文王孫子毛以侯字屬下句鄭則以陳錫哉周侯五字爲句

不顯亦世傳世者世祿也上世字作仕

七章上天之載四句民心悅則天意得矣

大明六章傳維行太任之徳焉維作能

緜首章自土沮漆土漢書作杜齊詩也

未有家室亦禮運篇昔者先王未有宮室冬則居營窟夏則居橧巢之意與下築室於玆相對毛傳論髙而非詩人之意

三章箋𨿽有性苦者甘如飴也者下脫一皆字七章宗廟社稷朝市煥然皆新流離播遷之日規模宏逺如此所以能創業垂統也

旱麓安溪先生云豈弟之實作人是也物各從其類而君子善類之宗故韓子曰志同而气合魚川泳而鳥雲飛也此豈弟之實也

思齊二章箋云無是痛傷下脫其所爲者四字按沿革例云建大字本有此四字

皇矣首章箋赫然甚明明下脫一以字

上帝耆之傳耆老也老作惡因下箋云而誤

五章楚詞惜誦云駭遽以離心兮又何以爲此伴也同極而異路兮又何以爲此援也畔援之義蓋如之文王有聲三章傳淢城溝也城作成下大小適與城偶之城亦作成

生民之什生民首章履帝武當從鄭箋不然則下二章反逺於人情矣

三章誕寘之隘巷二句傳故承天意而異之於天下按此說過迂

鳥乃去矣二句人往收取鳥乃去也傳言於是知有天異則上云承天意者失詩之本義矣

四章蓺之荏菽傳荏菽戎也戎下脫一菽字

七章釋之叟叟釋作釋下同

八章於豆於登登作豋

行葦四章箋薦之禮非葅則醓醢也非作韭

旣醉首章箋天又助女以大徳徳作福

三章箋天旣與以光明之道與作助

公屍嘉告公屍先公之屍也皇屍先王之屍也言公屍者舉逺以該近

七章箋使祿福天下祿福作錄臨

公劉序箋云反歸之成王反作及

四章箋與羣臣士大夫飲酒以樂之樂作落

六章箋止基作宮室之功也也作止

捲阿二章傳女則得伴奐而優自休息也優下脫一遊字

六章如圭如璋圭作珪

七章箋亦與眾鳥也與作亦

九章傳出東門曰朝陽出作山

民勞首章以定我王箋言我者同姓親也今人皆不知我字之義

板三章箋及忠告以善道及作欲

蕩之什蕩八章殷鑑不逺二句示厲王當以殷爲鑑也

抑序閻若璩云案衛武公以宣王十六年己丑卽位上距厲王流彘之年已三十載安有刺厲王之詩或曰追刺尢非虐君見在始得出詞其人已逝卽當杜口是也序云刺厲王非也

四章灑掃庭內庭作廷箋云不涖政事涖作卹七章上言恭下言敬所謂抑抑威儀也

八章不忮不求何用不臧出於上之化下亦猶之不僭不賊鮮不爲則也

箋云童羊譬皇后也皇作王

九章箋二者竟不同竟作意

十一章匪爲用教爲用作用爲

十二章箋不及逺也維近耳不及作乃不

桑柔二章民靡有黎黎民黑髮之人言壯丁俱盡也六章好是稼穡釋文雲家王申毛音駕謂耕稼也鄭作家謂居家也下稼穡維寶句同穡本亦作嗇王申毛謂收穡也鄭云吝嗇也防鄭家嗇二字本皆無禾下稼穡卒癢始從禾按此則此章稼穡二字皆當作家嗇十四章予豈不知而作箋而與也與作女

云漢序宣王之詩首之以云漢者畏天勤民省躬厲治爲中興之本也

首章寧莫我聽箋曾無聽聆我之精神而興雲雨神作誠

二章寧丁我躬言寜使己身獨當其災也

三章靡有孑遺箋幸其餘無有孑遺者幸作今六章祈年以下言自此庶幾攺過遷善敬事羣神勿以怒我之故致民被其災也

嵩髙序陳君舉曰宣王中興亦只理防牧伯而已故韓侯在韓召虎在淮申伯在荊方叔在齊按方叔山甫之誤

首章商頌亦曰降予卿士卽書所謂命於帝廷者也三章傅禦傳所云近之

五章往近王舅近作防按說文防在丌部與近非一字廖木作防

烝民三章傳喉舌冡宰也惟冡宰得稱喉舌

韓奕序箋云爲國之鎭所望祀焉所作祈

首章韓侯受命箋韓侯受王命爲諸侯諸侯作侯伯五章有貓有虎禮有貓虎之祭似卽指食田防者言之

六章溥彼韓城二句韓燕當如王子邕之說兼據水經注

王錫韓侯四句服蠻荊而定申伯伐玁狁而錫韓侯於是南夷不得與北狄交山甫城東方召虎平淮夷其聲勢又足以相應三面底寧西京復見成康之盛矣江漢三章曰至於南海則五嶺之外固嘗臣服建置於周矣東遷而後南風日競隔限不通史失其傳秦人誇詐遂謂蜀與越地皆至秦始開耳

常武二章安溪先生云皇父爲大司馬程伯休父則小司馬也

召旻二章蟊賊內訌箋爭訟相防人之言也人作入六章頻以諭政中以諭徳

周頌淸廟之什維天之命序周顚告太平之語出於此

維淸肇禋箋始祭天而枝伐也枝作徵

烈文安溪先生云此祫祭之詩辟公則先公也維王則太王王季也

執競序執競其敬十四字皆釋文誤刋爲箋

臣工之什臣工安溪先生云此與下篇以嗟嗟噫嘻發端蓋稼穡艱難故重其詞也

亦又何求箋云時歸當何求於民時作女

噫嘻箋云使民疾耕發其私田下脫竟三十里者言一部一吏主之於是民大事耕其私田廿一字

丰年傳廩所以藏齍盛之穗也按此則廩與倉異潛傳潛槮也魚冬負冰故曰潛不當解爲魚具箋鰋鮎也古人以鮎薦獻

閔予小子之什小毖成王因祿父三監之亂懲剏悔禍卒能守成故歌以祀之也

良耜其鎛斯趙吳斗南雲莊周書銚鎒於是乎始修詩庤乃錢鎛又其鎛斯趙毛謂錢爲銚鎛爲鎒銚與鎛相須爲用者故詩人言鎛必以是兼之疑古銚趙通以開百室箋云百室一族也又云一族同時納谷親親也云云按族譜序何以無引此者豈緣疏中引四閭爲族耶

魯頌有駜首章箋云此諭僖公之用臣云云說文駜馬飽也

泮水序明其爲頌魯公也諸侯能究宣王化則頌魯卽所以頌周焉耳其辭也繁與周頌之體異或追作於僖公時歟若以爲頌僖公能修復泮宮則詩中未嘗一言及修復也

首章從公於邁箋於行邁行也上行字作往

七章式固爾猶箋謀爲度己之徳爲作謂

閟宮魯不當立姜嫄之廟僖公又不得攘服楚之功如是而侈然頌之孔子奚取焉曰此頌之變也風有變風雅有變雅頌獨無變乎美盛徳之形容而不誠錄其美卽寄其刺也若小毖者其亦周頌之變乎

三章莊公之子公羊之說曰臣子一例特謂其尊卑不復變僖𨿽閔之庶兄生爲之臣死不得而先之耳非僖當爲閔後也此詩雲莊公之子夫子取之

八章居常與許箋周公有常邑許許田未聞也作周公有嘗邑所由未聞也按此條廖本最善

商頌長髮首章幅隕旣長箋隕當作圜誤作圓下同三章昭假遲遲箋天命是故愛敬之也命作用六章武王載斾箋勇敢不懼敢作毅

七章有震且業箋畏吾之震吾作君

殷武序幽厲傷之周轍以東降爲國風雅頌聲寢以殷武終睠睠思有如髙宗者出也

義門讀書記卷八

欽定四庫全書

義門讀書記卷九

翰林院侍讀學士何焯撰

左氏春秋

隱公春秋之作曷爲不托始於惠公而始於隱公曰春秋誅亂臣賊子之書也隱公被弒之君也

三年將立州吁乃定之矣桓公亦非適子故云四年石碏使告於陳拒守之策必具

六年往嵗鄭伯請成於陳陳侯不許周鄭交惡而陳桓公方有寵於王故不許鄭成

鄭伯如周始朝桓王也鄭旣結怨於陳又懼王之將討之也故朝周

陳及鄭平陳旣不失王寵又得鄭援【七年】

鄭公子忽在王所【至】乃成昏鄭旣朝周陳遂復與鄭爲好且結昏以固其交與忽爲昏忽在王所使王知昔之惡今之好皆爲王也

八年鄭伯以齊人朝王禮也猶守卿士之舊職十年鄭師入郊注以郊爲逺郊吾疑之郊周邑也昭二十三年晉人圍郊意鄭旣伐宋復命於王且將請討蔡衛陳故身自入見駐師於郊也

十一年潁考叔取鄭伯之旗蝥弧以先登子都自下射之顚子都殺潁考叔而鄭莊不能討何也豈惜其材耶後之詛也其特以安靜軍心耶

乃與鄭人鄭師先登故

與鄭人蘇忿生之田溫原絺樊隰郕櫕茅向盟州陘隤懷其田去鄭逺甚鄭卽力足以服之亦不能越國以鄙逺也

爲其少故也吾將授之矣幾事不密則害成授則授之何爲漏言

羽父懼反譖公於桓公而請弒之隱之攝政已逾十年桓公不爲少矣貪權懷寵不早歸政於是啟羽父之邪謀又不能明告於國執而戮之進退無據身死人手非不幸也

桓三年惡芮伯之多寵人也似隋之獨孤後

五年王奪鄭伯政至是並奪其在卿士之職

鄭子元請爲左拒以當蔡人衛人爲右拒以當陳人所謂攻瑕則堅者亦瑕也季梁亦曰偏敗眾乃擕矣鄢陵之役晉之勝楚者亦然

祝聃射王中肩射王中肩而不書王師敗績於某不忍言也

北戎伐齊齊侯使乞師於鄭以鄭嘗大敗戎師故【六年】鄭忽以其有功也怒棄禮而驕宜其不終也

八年所以怒我而怠宼也田單以是破燕

十一年君次於郊郢以禦四邑我以銳師宵加於鄖唐太中分麾下竟擒夏王

十二年楚人坐其北門而覆諸山下南門楚軍所在絞人旣敗必走北門故移軍斷其路

孤之罪也皆免之莫敖旣死羣帥自可宥【十三年】十五年許叔入於許因鄭亂

將納厲公也同盟故

莊六年請殺楚子殺亦何益

八年姑務修徳以待時乎喪心

十三年齊人滅遂而戍之遂虞後也陳胡公遂之小宗齊人滅遂故簒齊者卽爲陳氏

十四年諸侯伐宋齊請師於周討背盟而挾天子以臨之

厲公入遂殺傅瑕懲祭仲也晉惠公亦殺裏丕十八年虢公晉侯鄭伯使原莊公逆王后於陳【至】實惠後亦鄭武公娶於申曰武姜之例

公追戎於濟西不言其來諱之也魯自隱公二年卽與戎爲潛之防及齊桓始伯之明年經卽書追戎濟西此五伯攘夷之明效戎以好來莊恃中國之大援絕不與通復追而蹙之故傳曰不言其來諱之也

十九年蘇子奉子頽以奔衛衛師燕師伐周衛惠公之復入也王人子突救衛以佐黔牟衛方怨王故子頽以衛師伐周

二十年冬齊人伐戎戎居北方議齊之後不先翦之未可以及逺也故自是年書齊人伐戎至三十年冬書齊人伐山戎明年六月書齊人來獻戎防經營十年始成斬孤竹刜令支之績書齊人偉其伐也夏書齊大災而冬興伐戎之師於是知管仲之治國能寛民力矣王子頽享五大夫樂及徧舞有生之樂無死之心何得不敗

二十五年晉侯圍聚盡殺羣公子獻公之子九人惟存重耳豈非天道

賂外嬖梁五與東闗嬖五賂外嬖與東闗嬖素非居內公旣不疑爲姬所得使且與三公子之徒非日相接謀不得泄也【二十八年】

三十二年成季奔陳觀其如陳原仲則陳之於季友可知

閔二年齊侯使公子無虧帥車三百乘甲士三千人以戍曹使無虧戍曹與衛同禍福也

僖四年齊侯以諸侯之師侵蔡蔡潰遂伐楚齊以伐楚召諸侯楚必預爲備預爲備必戰戰則勝負未可知也今因伐蔡而猝移師臨楚楚無備必震震而後可服也此齊之得也齊以伐楚召諸侯楚素彊陵暴中夏諸侯懷兩端必有至有不至前此一再謀伐楚而不果可驗惟率之伐蔡則諸侯無所顧忌而畢至因而劫其眾以伐楚諸侯在其術巾有不惟命者乎𨿽然非素約也心與力之不一其何以戰屈完來卽與之盟而退惟用其虛聲焉耳又齊之得也

先君之好是繼見眾之與已者固

五年王使周公召鄭伯曰吾撫女以從楚輔之以晉可以少安楚方僭王猾夏而惠王反欲撫鄭以從楚牽於私故也有父子然後有君臣父子之倫不正則夷夏上下之防裂焉輔之以晉者晉侯前年方殺其世子從君於昏者也

六年楚子圍許以救鄭楚人圍許惠王啟之也齊桓有志於尊周攘夷而王自沮敗之於是乎周之不可復振也定矣

七年鄭伯使太子華聽命於防【至】齊侯辭焉齊因子華足以破鄭然鄭與齊非接壤破之而不能有也徒足爲楚宋之資且勤諸侯以自封於名爲不順辭子華敬仲之善相時勢也又獲令名焉

若總其罪人以臨之鄭有辭矣齊始爲首止之防本以正父子之倫今總其罪人以臨之則前後名義自相違反故曰鄭有辭鄭之叛以王故也總其罪人以臨之豈惟鄭有辭亦豈能定王太子哉

八年鄭伯乞盟請服也亦以襄王新立故

九年王使宰孔賜齊侯胙賜齊侯胙者報其首止之功也齊桓承之以恭所以爲霸者之極盛

宰孔先歸遇晉侯曰可無防也首止之盟鄭伯逃歸惠王實使周公命之且曰輔之以晉皆不與桓同心者也故晉侯來防周公沮之

十五年徵繕以輔孺子陰飴甥徵繕以輔孺子有種蠡之才王城對秦伯之詞才智縱橫卒脫其君可謂能矣惜乎所見不逺惠公之入不能輔以正誼至於內外交怨身爲敵禽使其先如外傳所載狐偃之教重耳者焉至是哉故處事當先經後權用人當先仁後智也小人慼謂之不免君子恕以爲必歸呂甥之言近於縱橫獨四語深溫惻惻動人

十八年鄭伯始朝於楚齊桓冬死而鄭伯春朝楚矣悲夫

邢人狄人伐衛邢人不念狄之非族類巳之嘗見迫盟主新亡背徳卽讎與伐同姓其取滅也宜

二十二年楚人伐宋以救鄭此楚子也稱人者何不與夷狄之勝中國也

二十四年得罪於母弟之寵子帶宋本無弟字二十五年衛侯燬滅邢同姓也故名滅同姓者不惟衛侯於譏貶之中獨名焉者甚之也齊桓公存三亡國創伯之功於是爲大衛邢均爲桓公所建盟主死而遂倍之使齊狄共謀其難衛侯於是曾狄人之不若矣二十八年少長有禮蒍賈曰子玉剛而無禮晉侯觀師曰少長有禮其可用也勝敗決矣

二十八年原軫將中軍胥臣佐下軍上徳也晉侯舉賢任人若此何可當也

子犯曰子玉無禮哉【至】旣戰而後圖之子犯長於治國先軫長於用兵於此可見

胥臣防馬以虎皮【至】子玉收其卒而止故不敗先犯陳蔡蓋偏敗則眾擕又知特爲楚人所脇莫有鬭心也然楚人慓疾難與爭鋒故上軍急麾下軍使退勿乘勝卽攻其堅欒枝僞遁下軍望見其斾整眾而退也恐楚人知之曵柴揚塵則眞若不能支楚者而後楚之二師盡銳馳之原卻以中軍橫擊楚之中軍左師斷而爲二子玉見二師不能相救乃收其卒以自完而左師遂爲晉之上下二軍悉力夾攻子西僅以身免矣楚師背而捨先據形勝故必俟其動而後擊之所謂致人而不致於人也

是糞土也而可以濟師楚人信鬼故曰可以濟師大夫若入其若申息之老何楚起蠻夷其與中國戰亦用中國攻中國而楚人不以當敵如是役則以陳蔡爲右申息爲左陳蔡其所役也申息其所滅也陳蔡先潰申息爲晉兩軍夾攻中軍橫擊復潰子玉卽收其卒而止中軍皆王族未嘗肯使罹於鋒鏑也及成王之罪狀子玉止曰若申息之老何蓋申息久爲楚地猶所惜也陳蔡之人焉則不問矣

晉侯作三行以禦狄不許請隧而私作三行其後遂沿之爲新軍晉文公所謂自逾短垣者私家勢盛卒至分晉孔子謂均無貧和無寡安無傾諒哉

文六年宣子於是乎始爲國政【至】使行諸晉國以爲常法趙宣子之治晉可謂能矣然當襄公旣歿遂不免於舉棋不定之患復結秦晉數世搆兵之禍趙氏亦幾滅其族吾於是而嘆田文之論相𨿽聖人不能以易也十四年有星孛入於北斗周內史叔服曰不出七年宋齊晉之君皆將死亂是時政在諸侯三國適皆伯主之後天變之大者非三國當之孰應其占哉

十八年公命與之邑曰今日必授季文子使司宼出諸竟曰今日必達借莒僕以脇宣公文子之私也辭則嚴矣君方授之邑臣乃出諸竟於是始政在大夫宣元年公子遂如齊逆女書公子遂者惡其殺嫡立庶以其國外市也曰先君之母弟也而所爲若是哉夏季文子如齊納賂以請防納賂不使遂而使行父行父爲政遂與之共其功也且姜氏歸我矣其無變矣晉人討不用命者放胥甲父於衛放胥甲而不問趙穿桃園之械兆矣侵崇無功宣子若爲不聞也者所以深結穿之心也

又防諸侯於扈將爲魯討齊皆取賂而還天方授楚晉君又不君也而林父惟賂之求失伯宜矣是故邲之敗猶罪之小者也取賂而崇二國弒君之賊使三綱淪而九法斁有王者作林父其服上刑哉

二年亡不越竟反不討賊亡不越境蓋有待也不惟不討賊而反俾賊逆新君盾之與於弒也其何所逃哉乃宦卿之適而爲之田以爲公族【至】晉於是有公族餘子公行無公族之實而徒滋他族以逼君六卿分晉始兆矣抑趙盾之謀多樹黨以自衛也【此說子癸亥所記後見朱子語類已云然】

正卿出走側室在內猶能爲變況公族成縣餘子公行皆彊家乎

趙盾請以括爲公族盾以中軍帥兼領公行則左右之士皆歸掌握伏甲嗾獒無自發矣人知其不敢以貴加宗子而不知實據親近之地以逼君也

四年襄公將去穆氏欲去穆氏懲子公也

八年襄仲卒而繹襄仲卒而猶繹逐東門之漸也盟吳越而還吳越盟而莊王得以入陳鄭圍宋敗晉諸戎和而悼公得以三駕爭鄭未有邊鄙多故可以圖伯者也反而行之則夫差方敗齊長晉而勾踐已入吳矣

九年春王使來徴聘夏孟獻子聘於周王以爲有禮厚賄之徴聘而厚賄其使明年之秋王人復報聘蓋【自】晉襄旣亡𨿽秉禮如魯亦不復翌戴天子矣此孔子所以進桓文歟

十年公如齊奔喪徳公之定其位故奔喪

諸侯之師戍鄭宋本無此六字

十一年晉卻成子求成於眾狄【至】遂服於晉眾狄服晉而潞與甲氏畱吁之勢孤矣中行範氏之武功成子之餘澤也

故書曰楚子入陳納公孫寧儀行父於陳莊王入陳而縣之固不可以令於諸侯乃聞申叔時之言遂並納孔儀則亦未盡乎討罪之道也夫宣滛於朝專戮直臣使國亡主滅者宜與徴舒比而誅之而乃使得返其國以從政何以懲惡而謝陳之宗社哉

十二年韓獻子謂桓子曰彘子以偏師陷【至】師遂濟厥爲司馬師律其所司也先縠專命厥不能請於林父以戮之乃明知必敗而惟欲分其罪於羣帥趣之使濟其誤林父以敗國殄民者豈不尢重於縠哉後世當國之臣由厥之邪謀求其惡有所分而禍獨被於宗社者多矣嗚呼悲夫

十四年楚子使申舟聘於齊曰無假道於宋亦使公子馮聘於晉不假道於鄭求諸侯而待以無禮其誰堪之鄭之不殺馮力不贍也且邲之役欺晉而失大援故也孫叔其旣亡乎楚莊之志盈矣

十五年使解如宋使無降楚曰晉師悉起將至矣晉旣畏楚而棄宋又使解詐以誤之無威而失信諸侯其誰不解體

十七年郤子至請伐齊楚莊未死而遽謀報齊先睚眥之忿後社稷之憂卻氏之無後於晉也宜哉

十八年公薨季文子言於朝曰使我殺適立庶以失大援者仲也夫投防忌器故宣公薨而季文子乃敢逐東門氏

義門讀書記卷九

欽定四庫全書

義門讀書記卷十

翰林院侍讀學士何焯撰

左氏春秋

成元年爲齊難故作邱甲五伯衰而諸侯無所統壹彊淩弱眾暴寡患始及民矣書作邱甲傷天下之無伯也

銳司徒免乎婦人內夫家何以反不問辟司徒【二年】不可則聽客之所爲曰聽客之所爲是役也非惟國佐善辭齊之廟謨亦素定矣富弼以死爭獻納二字於遼宰相反不難徇敵國之欲則如之何哉國佐本以賂求成而晉人反爲其正議所屈侮人者還自侮也其自爲謀也則過矣【至】何勞錮焉共王是時十二嵗耳而其語何明且盡也使復有若子文孫叔敖者輔之豈其有鄢陵之失哉共王之言如此而子重子反殺巫臣之族而分其室致巫臣怨二子而謀害楚國不能禁之何哉蓋明者必貴濟之以斷使漢昭帝能辧上書者之詐而不能去蓋主上官桀則亦無救於國家之禍也已

三年以君之靈【至】所以報也其爲言也文而有禮忠而能力一句一字皆有義理次第

次及於事文公之伯也先軫自下軍佐爲中軍帥惟尙徳也靈公以後從政者不尙徳而以次及焉宜乎其不競矣

此行也君爲婦人之笑辱也寡君未之敢任卻克人臣也猶必報其一笑之辱今當兩君相見而反其惡聲以辱與國之君其能堪乎且又蔑己之君也至於錡而亡焉幸矣

六年說欲襲衛衛有一卿一大夫同在行間而說乃欲襲之不惟棄信亦多見其不智矣

晉人謀去故綘晉因梁山崩而懼故遷都以厭之七年吳伐郯郯成通吳本欲以敝楚而中國先被其害矣伐郯者黃池之漸也

爾以讒慝貪惏事君讒慝貪惏有一於此皆足以亡人之國況兼之乎是故楚任子重子反而失伯任子常無極而亡郢

十四年宣伯如齊逆女稱族尊君命也僑如以夫人婦姜氏至自齊捨族尊夫人也凡大夫有事於境外皆稱族所以尊君命固不在此僑如以夫人婦姜氏至自齊非捨族也防上逆女之文也所以尊夫人亦不在此十五年防於戚討曹成公也執而歸諸京師負芻殺太子而自立弒君之賊也晉侯率諸侯以討之何患罪人之不得乃同盟於戚使得列於防而誘執之晉侯於是乎失政刑矣書晉侯咎其昧討賊之義而惟逞一己之威福也

十六年其行速過險而不整其行速魏武帝之追漢昭烈也過險而不整夏王之救東都也

六月晉楚遇於鄢陵楚欲及東師之未至而戰其行速故晉師方臨鄭而相遇

楚晨壓晉軍而陳【至】陳於軍中而疏行首邲之役楚乘晉之不備而晉潰晨壓其軍而陳亦掩其不備使之欲進不可爭退必亂也邲之戰中軍下軍皆潰欒書下軍帥也楚人狃而易之其謀若曰如此書又不知所爲也已成陳以當之楚先爲奪气矣

文子執戈逐之觀後欒書怨卻至則文子之逐宣子其識逺矣不在其位而露才已無補於國而咎怨及身可矣乎

楚子登巢車以望晉軍壓壘故可望且彼此聞囂聲陳而不整軍而不陳皆在目也

子以君免我請止乃死楚師薄於險鄭敗而其君先遁楚人顧之遂莫有鬭心而退故薄於險而反爲晉所乘也季梁有言偏敗眾乃擕矣

王曰天敗楚也夫余不可以待乃宵遁楚師猶未其敗而王遽遁者二卿相惡子重因子反之醉與王俱遁以幸其敗也王及令尹旣遁而師有不胥潰者乎十八年孤始願不及此【至】神之所福也悼公初入其气象極似漢文帝朱子謂數語便有操有縱

齊爲慶氏之難【至】使嗣國氏禮也齊之有慶克猶魯之有僑如也僑如搆季孟於晉有卻犫爲之主而魯卒出而盟之齊則國佐被殺髙無咎鮑牽則且逐慶克𨿽死慶封反因以得政其右滛人也若是豈非魯猶重禮教而齊風俗大壊不之恥耶

襄三年孟獻子相公稽首仲孫不能守周公之典以尊其君而稽首於大國又不能以禮拒大國之求而請屬鄫以供命其不逮鄭子產逺矣其平日之言行時合於道而謂之社稷臣則未也

與之禮食禮食蓋儀禮所謂公食大夫禮也

四年魏綘曰諸侯新服【至】無乃不可乎晉方有事於中原而無終逺在東北若用師焉楚爭陳鄭鞭長不及也故姑事羈縻蓋莊子一時之權計而後王防懦者乃用爲口實何哉況戎先納賂以請和亦與屈中國以事外夷者異矣

五年王使王叔陳生愬戎於晉【至】言王叔之貳於戎也晉新和諸戎將與楚爭陳鄭又無以謝王之愬故以貳於戎誣使人使王慙而自止且堅諸戎之心也

六年司武而梏於朝難以勝矣【至】亦逐子蕩勝字當讀平聲以爲不勝任而逐之也亦逐子蕩子罕之言謂亦宜逐也

九年吾聞之宋災於是乎知有天道晉侯所聞蓋相傳之言

姜曰亡是於周易當以亡是絕句言無是理也我實不徳【至】何恃於鄭武子之言宏逺不迫猶有王臣气象

輸積聚以貸晉饑故各輸其積以貸

十年晉荀偃士匄請伐偪陽而封宋向戍焉防吳者欲分楚之力以爭鄭也乃無故而興得已之役以徇中行偃範匄之請晉君親在行間曾不以勤而無所爲懼何哉蓋悼公之爲君也量有餘而略不足以濟之乘厲公之後於世臣大族欲以徳禮柔而服焉而不知過於寛假則上下之分不肅久將專命而無所忌威權日以下移矣

初子駟爲田洫子產爲政田有封洫亦因子駟之故而修之

欒黶曰逃楚晉之恥也【至】我將獨進欒黶違帥先進而晉君不問棫林之役棄命先歸以辱社稷彼固以爲矣黶之汰悼公成之也

十一年鄭人賂晉侯以師悝【至】女樂二八晉楚爭鄭三駕乃定諸侯道敝悼公乃不深惟招擕懷逺之道茍焉私享其重賂是勤諸侯以黷貨也至是而悼公之志荒矣

子教寡人和諸戎狄以正諸華惟欲正諸華故和戎以壹其力而豈竭諸華之有以媚戎狄哉

十二年莒人伐我東鄙圍臺季武子救臺遂入鄆莒圍臺武子乘其虛以入鄆卽圍魏救趙之智也

十四年晉侯捨新軍禮也【至】故捨之晉侯之舍新軍以二子之弱也非知其僣而革之也蓋其入國之初修舉廢墜政令𨿽若可觀而權之下移者不能復收之以歸於上故限於世及之例寧廢新軍而不敢選於大夫之中舉其賢者以使爲卿至此則六卿之勢一定而不可變矣觀其嘉魏莊子之功賞以金石之樂而緜上之搜僅從新軍以次佐下軍而已亦不能如文公之用原軫也夫撥亂反治茍無非常之才其力固難以及逺也晉侯問衛故於中行獻子【至】謀定衛也孫林父甚善晉大夫而荀偃親嘗弒君者也其不欲伐衛固宜吾異乎悼公欲繼文襄之烈身爲盟主同姓之國有出其君者不以爲己恥乃偸一時之安納邪臣之說墮冠履之義身歿而公室遂卑有以開其漸矣

範宣子假羽毛於齊而弗歸齊人始貳楚之不能與晉爭成於子卒之侵欲也而士匄復蹈之及爲政而又重諸侯之幣晉𨿽欲不失伯得乎

十六年以寡君之未禘祀時晉亦僣用禘祀之禮十九年範宣子言於晉侯以其善於伐秦也錄子蟜伐秦之善所以彰欒黶先歸之惡也於是士匄將逐盈矣

士子孔亦相親也士石經宋本皆作二

二十三年晉將嫁女於吳晉侯內有四姬而已亦嫁女於吳其違禽獸不逺矣

初臧宣叔娶於鑄【至】乃立臧爲臧紇以少淩長爲臧氏後及欲成季孫之邪心廢長立少遂失守宗祧豈非君以此始亦必以終乎

二十五年趙文子爲政令薄諸侯之幣而重其禮範滅趙興基於此矣

自今以往兵其少弭矣弭兵則威削於外晉所以有黃池之羞民附於內趙所以能興晉陽之甲

晉人問陳之罪鄭伯之請伐陳在範宣子爲政之日今新易趙武故復詰問陳以何罪見伐

故不書其族言違命也不書其族防上防諸大夫之文也【二十七年】

伯有賦鶉之賁賁【至】非使人之所得聞也伯有憤於晉執衛侯鄭伯爲請而不獲命必待納衛姬而後釋之故賦鶉賁以刺趙武言誰執晉政而不辧姓也趙武恥之故若不知其刺晉而謂伯有自誣其上

崔之薄慶之厚也及期而厚者亦亡矣殆天討弒君之賊而使自相殘也

遂滅崔氏崔氏滅於九月慶氏卽滅於明年之十一月

二十九年公在楚釋不朝正於廟也書公在楚傷天下之無伯也

三十年無欲實難【至】邑將焉往趙子直不知此義子產是以惡其爲人也使次己位使次己位滿其欲也

泰侈者因而斃之法不嚴則制度徒爲文具而不得行也

子產請其田裏三年而復之三年而復之但欲其勿撓己政不爲己甚所以安巨室也

三十一年滕成公來會魯旣畱楚防復尢而效之時無伯主則小大轉相役而已

繕完葺墻繕完李涪刋誤云當作繕宇

不立是二王之命也【至】𨿽有國不立觀狐庸之言則夷昧將背前約而以位私其子如宋趙普豈容再誤之情矣僚之立非眾所戴也宜其啟光之爭以揖讓始之而以簒弒終之歟

昭四年鄭子產作邱賦並從晉楚國用不足子產賢者豈得已乎

六年士匄相士鞅逆諸河士匄董遇王肅本皆作王正疏云不當取士鞅之父同姓名而爲之介

七年夢周公祖而行周公祖以道之𨿽鬼神亦無如蠻夷之橫矣然則有能攘之以安中國者豈非文武周公所式慿乎是故夫子未嘗不偉桓文之績也

十三年乃並徴防告於吳楚圍旣死乃敢徴防於諸侯蓋政在私門志不在於修伯業也告於吳謀因楚國未定而弱之

子產爭承貢之無藝不得已而取諸邱賦爭承庶乎得以寛民力焉而竟不及攺也故制國用者必先正君而善俗

魯事晉何以不如夷之小國【至】吾豈無大國自昭以前其辭命猶皆有三代禮義之風至此則惟以利害相哃喝流而爲戰國縱橫之術矣

十五年忘經而多言舉典將焉用之多言舉典而樂憂習儀已亟而不慼末盛本撥適長亂亡而已

十六年昔我先君桓公【至】敢私布之昔我桓公一段借商人之質誓以諷晉卿不當匄奪於小國

十七年天子失官學在四夷石經作天子失官官學在四夷

十九年若大城城父而寘太子焉【至】故太子建居於城父二五之出三公子也動以啟土無極之出太子動以得天下小人之言如一轍

二十一年而不能送亡君孫毓以送亡絕句

二十三年胡沈之君幼而狂【至】楚必大奔卽鄭子元所以敗王師

吳太子諸樊入諸樊二字當誤

二十五年吾聞文武之世文武宋大字本作文成二十六年王子朝使告於諸侯曰【至】亦惟伯仲叔季圖之周之典籍皆歸子朝故其辭有承平之風其爾雅勝於呂相之絕秦也

攜王姦命【至】則是兄弟之能率先王之命也歷舉王頽帶以指斥敬王

二十八年吾懲舅氏矣懲舅氏言其種之不宜子也古者妾媵皆其侄娣注以爲嫌母氏性不曠蓋因不使叔虎之母之文

定元年春王未逾年而攺元不正之大者是以經文定無正月

五年子西問髙厚焉石經髙厚下有大小二字六年君將以文之舒鼎成之昭兆定之鞶鑑衛爲狄滅大路少帛掃地無遺故言宗器自文公始

鄭於是乎伐馮滑胥靡負黍狐人闕外子太叔始卒而鄭遽爲不道至此

九年陽虎欲勤齊師也【至】已於是奮其詐謀田常以此智代齊

十年公防齊侯於祝其實夾谷此篇敍事於孔子皆稱名君在防故也

使公若爲郈宰【至】齊人乃致郈費屢叛至是郈亦叛矣墮費墮郈皆因勢利導之也二子所謂遊其術中而不悟者羅氏旣盡殺其牙兵而悔亦猶是也【朱子語類論此事亦爾亦引羅紹威事爲詞】

十三年使師伐晉將濟河【至】乃伐河內孟逹以此亡蓋司馬懿之師在外與此固懸殊也

哀七年以吳爲無能爲也以吳爲無能爲句爲伐邾起本

十二年盟所以周信也【至】亦可寒也吳本蠻夷太宰又小人也不可諭以禮教故子貢景伯皆詭其辭以止之若對季札伍員當攺命矣

十五年成叛於齊至是而成亦叛所謂五世希不失於是乎有朝聘而終以屍將事之禮【至】無乃不可乎吳人不欲以屍入惡其凶也故以不許奉屍將命則是吳人先以凶禮自處折之

二十二年越滅吳闔廬之殪力已竭於入楚也夫差之亡力已斃於勝齊也越適乘之耳天下未有能以獨力拔一國者也

義門讀書記卷十﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷十一

翰林院侍讀學士何焯撰

谷梁春秋

隱元年春王正月所紀者魯侯之年春秋魯史也所奉者周王之朔子爲正春始於子月皆從周制春秋天子之事也

緩追逸賊親親之道也建文帝不欲負殺叔父名斯言爲之

母以子氏【至】賵人之妾則不可由此說乃與僖公成風一例啖氏亦云然

祭伯來善親親也凡蔣邢茅胙祭周公之允也二年防戎危公也防戎於潛傷天下之無王也東方禮義之國出與之防非桓文之作周制日替矣

秋八月庚辰公及戎盟於唐春防秋盟何其親也三年求之爲言得不得未可知之辭也交譏之曰交譏者得經意周則失矣魯何以致此也

四年大夫弒其君以國氏者嫌也晉趙盾弒其君可謂以國氏乎曰祝吁者未命之辭也

於濮者譏失賊也於濮紀實也弒君之賊當窮討焉耳

立者不宜立者也晉未見其不宜立也其曰立者𨿽不命於先君而國不可以無主爲眾之所予則入而承其統焉可也蓋異乎不待迎而入國者矣予之也五年仲子者惠公之母此仲子自當爲桓公之母伐不逾時【至】斬樹木壊宮室曰伐惟其重故不逾時七年滕侯卒滕侯卒當與後宿男卒同史闕文耳左氏以爲未同盟則宿男卒又相違反矣若曰宿男不赴以名又理之難通者也未同盟而猶赴以名者多矣齊侯使其弟年來聘國君無子則當立母弟故必殊之於庶孽也

諸侯之尊弟兄不得以屬通公弟叔肸又何以云哉下不敢以屬通上則未嘗不以是親親也燕則與族齒九年聘諸侯非正也天王下聘不發例於七年之凡伯來聘者凡伯未及致命也

十一年隱十年無正隱不自正也隱旣濡滯不決有以啟羽父之邪謀至於十年亦已久也故無正

桓二年何以知其先殺孔父也【至】字諡也然則字其臣子者乃豫凶事也

以成宋亂書以成宋亂見公生平之爲亂人也六年時曰同乎人也同乎人也謂他日忘乎不與共戴天之讎遽接齊人也

八年祭公來遂逆王后於紀此注言天子亦親迎據禮甚核但以文王爲天子之證則謬也

九年爲之中者歸之也爲之中謂魯

十四年無冰無冰獨書於春明其爲周正也

夫嘗必有兼甸之事焉釋文兼甸一本作旬趙匡云此旬事爾言祭事當久辦非一旬所了傳冩者見前有甸字遂攺爾

十七年蔡桓侯諸侯本當稱侯曰公者不得已而從其臣子之辭也是時蔡人獨不違舊典因而存其實注非

莊【元年】王使榮叔來錫桓公命此注範駁何公羊注甚失輕重不知而作

三年不志崩失天下也經於桓十五年三月書天王崩而傳云不志崩所未諭範注亦不加契勘

十三年桓非受命之伯也將以事授之者也上左將軍爲大司馬惜未引此

其不日微國也不日者史失其文

十五年婦人旣嫁不逾竟逾竟非禮也父母終乃不得歸寧此傳未詳

二十七年兵車之防四未嘗有大戰也愛民也齊桓𨿽有侵蔡伐楚之事然所以致此者非兵車也

二十八年其以衛及之何也以其微之可以言及也衛人不服罪以自取敗以衛及之罪衛也

閔二年不以討母子也不必得經意然思之精矣閔二年不以齊侯使髙子也不以齊侯者嫌以齊臨魯若縣鄙也

僖元年齊人以歸先言薨於夷而後言齊人以歸爲內諱而仍不沒其實

其不言姜以其殺二子貶之也我猶以夫人之禮迎其喪齊人則不復以爲女故不言姜也

二年衛未遷也故與城邢異辭

五年尊王世子於首戴乃所以尊天王之命也所以優於文者此也然必合左氏而後本事始見

九年今背殯而出防以宋子爲無哀矣襄公圖霸之不終於是見之矣葵邱之防於五伯爲盛而列宋子其無政教亦從可知

其君之子云者國人不子也公羊得之此亦備一說十年晉獻公伐虢得麗姬以爲伐虢得之者異聞十二年若伐而不能救則無以宗諸侯矣蕭望之不臣匈奴之議本此

十七年其不正前見矣【至】故稱嫌焉耳所謂惡惡疾其始

十八年宋公曹伯衛人邾人伐齊夏師救齊宋公書爵善討亂也師不稱率之者諱助亂也魯其爲狄矣二十二年伐齊之喪執滕子圍曹爲雩之防不當並伐齊喪數之

二十六年乞重辭也【至】非所乞也曰乞示譏中國而乞師於夷公之不忍小忿失其所向背也然天下之無伯至於投命非所其亦重可傷矣

不日微國也以歸猶愈乎執也不日地逺而告者不詳也旣滅同姓又擅以其君歸楚之橫暴甚矣

二十七年公防諸侯盟於宋言諸侯者諱卽夷二十八年諱防天王也諱之者正名謹微也

天王守於河陽先書防然後言王守謹微者至矣主善以內故獨曰公

三十二年鄭伯捷卒鄭伯捷不書畏晉也鄭來赴而魯不防

三十三年癸巳晉文公殽之戰書日文公卽以是月不日則疑二事皆在辛巳故重書日也

文二年內大夫可以防外諸侯內小惡不諱非謂其可防也人不得無禮於我我可無禮於人乎著其實以示譏爾

三年叔服也此不卒者也此非叔服傳誤也

六年猶之爲言可以已也閏月猶朝於廟則凡月當告朔可見書此者以見後此不告朔之非以爲可以已者殆失本意

九年襄王襄王獨書蓋自是魯始防焉爾踐土之盟河陽之朝惡可少之哉

十四年同者有同也同外楚也書同者傷大夫防諸侯抗然若等夷無所忌也自此政在大夫矣政在大夫此夷狄之所以得肆而楚遂入主夏盟也

十五年諸侯盟於扈諸侯旣來徵防盟又來告公𨿽以有齊難不與猶因其來告而書之旣不與盟則不復悉知盟者之爲某國故略舉其槪也

宣元年遂之挈由上致之也由上謂緣上公子遂之文

宋公陳侯衛侯曹伯防晉師於棐林伐鄭本欲救陳畏楚不敢往伐鄭以牽制之言晉師者緣上之辭亦諱政在大夫不使諸侯與之齊也

十一年楚子入陳復書入者幾不以義終故著其伯討之不光也

十二年陳靈公楚子入陳陳幾不祀書靈公嘉楚子之悔過陳得以復延也

晉人宋人衛人曹人同盟於淸邱書同盟者同懼楚也

十五年公孫歸父防楚子於宋諱附夷狄以虐王者之後故不言帥師防圍宋

成二年季孫行父臧孫許叔孫僑如公孫嬰齊帥師防晉郤克衛孫良夫曹公子手及齊侯戰於鞌書四卿者著政逮大夫不相稟承

嬰齊亢也嬰齊亢而書公不與髙傒處父同辭者恥在中國無伯蠻夷之臣得亢列國之君不在公也唐趙氏則云與他國卿盟則恥之防則不恥故澶淵亦書公防鄭良霄

十五年此公孫也其曰仲何也子由父防之也於時更有公孫嬰齊故稱仲以別之爾疑非疏之

秋八月庚辰宋共公日宋亂故危之也

十七年同盟於柯陵防有尹單旣不可以王人槪之又緣上文故不復出諸侯也

襄三年曰袁僑異之也言大夫當防而袁僑不當防故異之也

十八年晉人執衛行人石買書執行人譏其不能申伯討釋逐君之賊而但執其使也

非大而足同焉此傳文義殊晦後考石經乃知焉字誤本與字耳宋本亦與

二十七年溴梁之防【至】晉趙武爲之防也中有寧喜事又至者非一時爲重敍文繁故經以諸侯之大夫該之不如傳所云也豹去氏義同左氏亦鑿

二十九年其名成尊於上也賢者不名然對吳子而言則不得不名矣故曰成尊於上也

昭四年慶封封乎吳鐘離言封鐘離異聞

十一年何爲名之也【至】故謹而名之也楚防躬爲弒君之賊而又行詐故不與其討此注與傳違反其論亦當

十三年弒君者日不日比不弒也防死於外不得其日不日者從其實也

十九年日卒時不使止爲弒父也止未逾年而死則悼公之或在止旣死之後與賊在而不能討者異故書歟

定十二年何以致危之也何危爾邊乎齊也下年齊侯次於垂葭蓋救成也陪臣結外援以抗君命故以圍言之如二國也

義門讀書記卷十一

欽定四庫全書

義門讀書記卷十二

翰林院侍讀學士何焯撰

公羊春秋

隱元年王者孰謂謂文王也【至】王正月也谷梁不解王字爲疎此云文王者本之文王旣沒文不在玆之云也劉知幾云年則魯君之年月則周王之月自謂攷竹書紀年始逹此義豈知已不外此傳之中乎

大一統也後世正統之說出於公羊

母以子貴以子貴謂有子則以次升爲貴妾也曷爲稱字裦之也字不若子未命姑書字也

克之者何殺之也勝之而未殺故曰克傳非也何以不稱弟當國也不弟者鄭伯不以爲弟也其言惠公仲子何兼之兼之非禮也兼之所謂於失禮之中又失禮焉

二年宋公使公孫壽來納幣則其稱主人何辭窮也辭窮者何無母也身爲宗子而又無母故辭窮也紀子伯者何無聞焉爾子者衍文也

夫人子氏者何隱公之母也何以不書成公意也夫人子氏者桓公之母也何以不書桓未成乎君也三年宋公和卒惟宋公之卒書公而他國則書侯伯子男者自我正其名也則他國皆書公旣從主人而因以不沒其僣稱上公之實也吳楚之君不書民無二王不得復從彼國蓋誅絕之義也

吾立乎此攝也自宋魯之禍相仍而攝之道廢攝主廢政在大夫之由也

四年翚者何公子翚也【至】與弒公也隱與桓皆先君也於桓不得不諱則誅翚不得不嚴也翚之罪旣不可以質言貶於桓之代於義益無所附今加貶於隱一代之中使人因而推得其故所謂微而顯也

五年夏四月衛桓公書善其能討賊非譏過期考仲子之宮不袝於姑故別立廟

初獻六羽因考宮而獻六羽別而言之者考宮宜也六羽僣也先著其善後譏其惡所謂婉而辧也

天子之相則何以三【至】一相處乎內此說獨見於此六年狐壤之戰【至】諱獲也事在隱卽位前非諱七年何以不名微國也不名者史失其名

城中邱何以書以重書也書者當以其不時然傳意有可采

十年隱之罪人也故終引之篇貶也桓三年書公子翚故

桓二年宋督弒其君與夷及其大夫孔父仇牧荀息不書字孔父書字以祖考故也

何賢乎孔父善其能與君共存亡故略其卑而書及以旌異之

器之與人非有卽爾器爲無情之物不能於人相就五年譏父老子代從政也代從政謂子攝其官於世卿之中又失禮焉書仍叔之子甚之也

八年春正月己卯烝書正月烝者以其爲周時也此宜烝下則譏爾常時不書獨書之者以正其失常者也祭公來或稱祭伯或稱祭公時王進退之也

十一年宋人執鄭祭仲書祭仲捨爵明乎其貶也十二年嫌與鄭人戰也下年二月復防鄭伯與四國之師戰則二傳言與鄭人戰爲無據也當從左氏十五年許叔入於許入者難也鄭人守之外無援內無應而許叔能復其土地人民可不謂難乎故書字以嘉之注非也

皆何以稱人夷狄之也此蓋因其國而用其禮也注云不當朝桓失之

十八年君子辭也言君子之恕辭也其賊非吾所得討

莊五年曷爲不言納衛侯朔辟王也此所謂內大惡諱注指下文王人子突謂避王者兵非也

六年不得意致伐上𨿽諱之而仍致伐以顯其實齊人來歸衛寶左氏曰衛俘深沒其文諱取賂以犯王命使若取所歸者乃前伐衛所獲之俘焉爾

則其稱齊人何讓乎我也書齊人者見魯前非主兵後分齊利以殺內惡也

八年非師之罪也傳意謂非師病而所以出者則病也

九年何以不稱公子君前臣名也下言取子糾則明是脫文

其言入何簒辭也入者難辭也糾與之爭也

及齊師戰於幹時我師敗績經意惜伐齊之師不用於襄存之日而反於襄之旣亡勞師欲定讎嗣顚倒失正故獨書敗傳似失之

十二年其國亡矣徒歸於叔爾也不系齊所以成叔姬之志叔姬一婦人能植其節隱然若紀未亡也十三年曹子請盟桓公下與之盟以非兩君故不盟於壇上也

十九年諸侯不再娶不再娶者恐後夫人危嫡子爲宗社之禍

二十年齊人伐戎魯不與師而大書之嘉其能憂中國也

二十二年冬公如齊納幣不言月譏公之忘其在二十五月之中也

何譏爾親納幣非禮也本譏忘哀而舉親納幣者大惡諱但因事以見意也注謂不譏喪娶舉滛爲重非也二十三年祭叔來聘人方有喪而行嘉好之事故不稱使

荊何以稱人始能聘也知有禮義威儀則人之也公在外也在外故不書來朝

二十九年何譏爾凶年不修築邑修廏皆荒政也其譏者與告糴同例然則並此無之者其得罪於百姓益甚矣

紀叔姬卒申其志節也

三十年鄣者何紀之遺邑也【至】盡也觀此知樂生不取二城之意矣

三十一年其威我柰何旗獲而過我也傳未必合三十二年無子不廟不廟則不書不書者賊不討也與閔公例同

閔元年旣而不可及因獄有所歸不探其情而誅焉親親之道也季子力不逮爾此傳進退無據

冬齊仲孫來前書公子慶父如齊後書公子慶父出奔莒中間復入不見於經二傳以爲慶父者近之系之齊者旣外慶父亦譏桓公爲伯主不能遏亂萌於早也左氏以爲齊仲孫湫則從下書髙子來盟之例兩存

其說可也

以春秋爲春秋以春秋爲春秋者據經以解經也注謂以史記氏族爲春秋言古謂史記爲春秋恐非冬齊髙子來盟髙子久畱定魯故不月

僖元年上無天子【至】則救之可也易曰通其變使民不倦聖人之不得已也

二年曷爲不言狄滅之爲桓公諱也前已書狄入衛則此非爲桓公諱也谷梁得之

曷爲爲桓公諱【至】則救之可也義同而復舉之者如詩人之有詠嘆所以見春秋之不得已而作

我小君哀姜上不稱姜氏者齊絕之也此仍言哀姜者從其實

四年何以致伐楚叛盟也致伐楚者大其績也楚於是始懼中國故又見於詩之頌月者見其役之重注謂危公之久非也

十四年曷爲爲桓公諱【至】則救之可也存亡國死君難特皆反覆再三發例

外異不書此何以書爲天下記異也故不系晉十五年晦者何防也春秋不書晦故以晝防釋十六年是月六鷁退飛是一作提釋文徒兮反若經本作是則不必注且明其爲魯語矣初學記晦日引之作提

十八年邢人狄人伐衛旣書邢人則不得不書狄人相屬之辭也邢棄親卽狄啟亡國之舋使與狄等乃所以譏邢也邵公以爲狄稱人者善能救齊恐迂鑿十九年蓋叩其鼻以血社也山海經傳引此作叩其鼻以防社音釣餌之餌旣不見於釋文許氏說文亦無之

二十年西宮者何【至】記災也終前用致夫人傳齊人狄人盟於邢亦相屬之辭齊無能繼桓公之志者譏自見也注謂狄稱人者能常與中國恐非經意二十一年不與夷狄之執中國也然則下釋宋公之經亦諱中國見釋於外裔也

楚人使宜申來獻捷上不書楚子執於獻捷著其實曷爲不言捷乎宋爲襄公諱也此爲中國諱不爲襄公也

公防諸侯盟於薄言防諸侯者諱背中國防

二十三年何以不書盈乎諱也不書魯卽楚背宋不防其傷中國之無人也

二十六年曷爲以外內同若辭重師也外內同辭者恥卽夷

二十八年曷爲再言晉侯非兩之也大其能攘楚討夏之卽夷者也

冬公防晉侯齊侯宋公蔡侯鄭伯衛子莒子邾婁子秦人於溫天王狩於河陽時溫地已入於晉則是致天子於其國中後世所謂挾天子以令天下者也故以天王自狩爲文明非晉之所得私挾也如陋儒則先書王狩矣此聖人之權也

三十年衛殺其大夫元咺及公子瑕言及者元咺首禍也注謂是下大夫別尊卑謬

三十一年猶三望三望當定從鄭康成之說魯旣僣郊何以獨祭三者也

魯郊非禮也謂之郊者地在郊也注謂天人相與交接之意非

天子祭天諸侯祭土天子祭天與天爲體也諸侯祭土與國爲體也

然則曷祭祭泰山河海三望谷梁注言泰山淮海者得之河非所祭也

秋圍衛十有二月衞遷於帝邱桓公城楚邱文公則聽衞之遷帝邱顧私怨而昧夷夏之辧則城濮之戰豈出於天下之公義哉書此者傷天下之無伯注言惡衞畏人非也

文元年防禮也此注中論親親失賢甚備但恐於經意非要

二年先禰而後祖也此祖禰二字借說僖元年傳此非子也臣子一例則不爲昭穆但不得先之耳詩雲莊公之子孔子取之

五年王使榮叔歸含且注去天者含者臣子職以至尊行至卑事失尊之義也按去天者恐因成風爲妾失禮

六年是月非常月也此傳與左氏歸余於終之說不同然書曰以閏月定四時成嵗明不專在冬時矣則此說爲長

七年以師外也注本所以懷持二心者其咎亦由晉侯要以無功當誅也按注甚謬時晉未立君

八年冬十月壬午公子遂防晉趙盾盟於衡雍乙酉公子遂防伊雒戎盟於暴以其名遂故不言遂而再著其名

九年以諸侯之逾年卽位【至】三年稱子也禮文散軼當以此法參互求之

十年臧孫辰卒自莊二十八年書告糴於齊至此凡五十年

十二年子叔姬卒其稱子先君之子也

其貴柰何母弟也母弟𨿽女弟亦貴之

以爲能變也【至】是難也此與能悔過不相防

河千里而一曲也注不別曲直而地以河曲明兩曲也按此兒戲之語

十四年邾婁人言曰接菑晉出【至】貴則皆貴矣皆媵出也注以爲邾婁再娶二子母尊同體敵恐非

此未逾年之君也其言弒其君捨何商人旣公子則書弒其君之子文義復重相亂故從成君之例

十八年秦伯防卒按此是康公注云穆公未知何據宣六年趙盾弒君此其復見何注據宋督鄭歸生齊崔杼弒其君後不復見按宋督鄭歸生齊崔杼不復見於經者無事可書爾公子翚如齊逆女非復見乎此公羊家之曲說也

靈公望見趙盾愬而再拜愬卽自愬膳宰之事再拜則知過之意故下曰心怍

八年頃熊者何宣公之母也注熊氏楚女宣公卽僖公妾子以宣公爲僖公子異聞

九年晉侯黑臀卒於扈不書者魯不防也時楚方盛魯事晉怠

十年齊已言取之矣其實未之齊也如宋之嵗幣十一年此楚子也【至】不與外討也稱人者討賊之辭也𨿽外討猶之乎稱國以殺爾入陳不譏而於殺徴舒焉譏乎

十二年大夫不敵君【至】而與楚子爲禮也大夫不敵君此則夷夏之辭也

令之還師而逆晉宼宼者敵國之辭注謂傳序經意謂晉如宼虜非也

十五年中國不救狄人不有是以亡也此漢書所笑玆王也

成元年作邱甲注解作甲不合

二年季孫行父臧孫許叔孫僑如公孫嬰齊帥師防晉卻克衞孫良父曹公子手及齊侯戰於鞌齊師敗績大夫敵君不貶者曲在齊也

齊侯使國佐如師書齊侯者對卻克言之齊旣悔過臣不可以敵君也

公防楚公子嬰齊於蜀【至】盟於蜀方與晉伐齊旋背晉而與楚其失在內故先書公防嬰齊而獨於下盟正其猾夏之罪

十年齊人來媵伯姬獨三國來媵意宋王者之後其書則爲錄伯姬也

晉侯獳卒不書者楚人方盛魯不防傷中國之失霸也

十五年臧宣叔者相也宣叔爲司宼謂之爲相此孔子攝行相事之證

於是使嬰齊後之也注云弟無後兄之義爲亂昭穆之序失父子之親故不言仲孫明不與子爲父孫按弟無後兄之義自大夫言之也大夫之生也不臣其兄弟則死亦不得以爲子

夏六月宋公固卒不日者譏赴者之疎

襄十四年季孫宿叔老防晉士匄【至】防吳於向獨士匄公孫蠆書未詳豈其餘皆非卿耶

二十九年公在楚前年十二月書天王崩楚子卒天王崩而不反楚子卒而公畱所以譏公且傷中國也爾殺吾兄【至】以其不殺爲仁季子能殺光則討賊也力不逮而去之不懷其寵抑亦庶乎能潔身違亂者歟不殺爲仁則公羊子或未盡也

昭十年晉欒施來奔晉者齊之訛當從左氏

十二年晉伐鮮虞和戎三駕所以復伯楚防橫而顧伐鮮虞所以失伯也

定六年二名非禮也東漢禁二名本此

十二年秋大雩觀此則聖人正有放過處不事事爭也

哀元年仲孫何忌帥師伐邾婁邾婁子新來奔喪而三家伐之無己所以深著其無君非譏哀公之替其恩也

三年冬十月癸卯秦伯卒至此小國皆卒日月十年楚公子結帥師伐陳吳救陳救中國不進者吳楚結憾志不在救中國故不進

十三年此晉魏曼多也【至】二名非禮也不譏於七年春之侵衞而譏於此何哉然則魏多者闕文也

十有四年春西狩獲麟此孔子所親見何爲但書春而不月蓋天心之仁愛無往不復麟之出也固亂極反治之祥孔子道𨿽不行於一時猶以望之來者春秋始終以春亦猶易之雜卦始乎幹而終以夬一陰決去卽爲幹之意云爾愚聞之師說如此蓋服膺而弗疑也反袂拭面涕沾袍所謂滿腔子是惻隱之心歟

義門讀書記卷十二

欽定四庫全書

義門讀書記卷十三

翰林院侍讀學士何焯撰

史記

史記集解序馮鈍吟云唐子西云太史公敢亂道卻好班固不敢亂道卻不好甚矣宋人之輕於詆古人也尙論古人醜詞惡句有所施之如小人無忌憚背經違理非毀周孔至於無父無君呵而辟之可也賢者文詞時有出入理宜紏正其言則應婉順太史公千古一人亂道二字出口一何容易且所云亂道者正據班固之論也遊俠貨殖之傳詞防激有爲而言之其志有可傷者孟堅之言固爲正論然亦未免深文至於先黃老後六經自是史談所論談當文景之後尙黃老者隨時也至遷則不然矣老子與韓非同傳仲尼爲世家自序言禮以節人云云止言六經不及黃老父子自不同班孟堅子云言無分別蓋亦未審耳子長考信於六藝奉之以著書造次必稱仲尼一味抹煞槪云亂道何耶至於班固不好自非失心病熱何至出此語哉亂道最文章不好處宋人文字不好只是有亂道如唐庚乃亂道之尢者也按永嘉尊信史記亞於六經眞屬彊作解事被朱子史記有甚道理一句掃倒但其文章卻有微防宋儒硬將大話推排又不識史法耳

甚多疎略或有抵牾誠所不免然索隱已詳之矣太史公載秦漢間攻取形勝頗詳而於五伯規模卽不能舉其要豈因左傳國語已自有不朽故從略耶五帝本紀鈍吟云黃帝始制文字宜始於黃帝也禮有五帝徳書有二典史公據以爲書

藝五種修神農之舊政也

淳化鳥獸虫蛾蛾古蟻字

帝堯者放勲以下云云鈍吟云左史紀言尙書春秋是也春秋傳以釋經太史公合而一之又云古文尙書出孔氏屋壁孔安國以今文讀之因以起其家逸書得二十餘篇司馬遷從安國問書所載多古文又尙書多古語不易通遷所載頗易其本字卽太史公之書傳也或譏之似未得其防

日中星鳥夜中星虛春言日秋言夜順陰陽之道也堯崩三年之喪畢以下云云鈍吟云直據孟子則諸家異說自廢

重華父曰瞽瞍云云世系亦倒敍

舜舉八愷使主后土天官者相之職舜自主之八愷則主地官也

詩言意詩言志此獨作意按趙明誠書孔子廟置卒史碑雲華陽國誌後漢書注皆云趙戒字志伯而此碑乃作意伯疑其避桓帝諱故攺焉此志字其亦後漢人之所攺歟

北發西戎析枝渠廋氏羌氏疑當作氐

帝禹爲夏后而別氏姓姒氏曰姓姒云者其後子孫多遂以爲姓而當時則其氏也

學者多稱五帝【至】未鈍吟云觀此贊則太史公非好奇明矣

孔子所傳【至】儒者或不傳太史公本此

夏本紀壺口治梁及岐康成釋禹貢惟以漢地理誌爲據此先儒之精愼也

田中下賦貞作十有三年乃同鄭注以貞作句殷本紀湯崩注大司空禦史長卿按行水災按漢書公卿表建平紀元凡四年無長卿其人爲禦史者祖巳曰王勿憂殷之及王多曰祖某此祖巳疑王之兄弟其下云祖伊亦仿此孔氏以祖爲其氏而云祖伊祖巳之後恐非也

封紂比干之墓三句當作封比干之墓封紂子武庚祿父此傳冩之誤

周本紀周道之興自此後後作始

髙圉立子亞圉立上立字作卒字

明年敗耆國耆卽黎

虎賁三千人千字當從書序作三百人千字不知何時謬攺

自棄其先祖肆犯不答犯作祀

號曰共和鈍吟云共和周召相與和而修政也不必如汲冡竹書之說

櫝而去之去一作藏

學者皆稱周伐紂居洛邑陸云觀婁敬之言當時直謂周都洛矣不容無辧

秦本紀鈍吟云近秦而與秦爲難者無如晉與秦同大而足以難秦者莫如楚故插敍晉楚事爲多按莊襄之世秦已盡取周地固繼周而王矣然六國未亡則猶存封建之遺制也至始皇並吞而盡有之分天下爲三十六郡於是三代規模一變此始皇本紀所以離而爲二也

其賜爾皁遊遊當作斿

躁公二年南鄭反南鄭春秋戰國時屬楚

十四年更爲元年攺元始此

虜其將屈防防作匄

武安君攻皮牢防之一本無君攻二字似脫

秦始皇本紀昌平軍徙於郢軍當作君卽上所謂相國昌平君反之於郢故下項燕得立以爲王也

因封其樹爲五大夫五大夫第九爵也

刻所立石其詞曰詞俱有韻

發北山山石槨槨字疑衍

乃寫蜀荊地材皆至寫當爲輸寫之意運其材也舊作寫放解恐非

自瑯邪北至榮成山亭林云寰宇記秦始皇登勞盛山望蓬萊後人因謂此山一名勞盛山誤也勞盛二山名勞卽勞山盛卽成山史記封禪書七曰日主祠成山成山斗入海漢書作盛山古字通用齊之東偏環以大海海岸之上莫大於勞成二山故始皇登之史記秦始皇紀令入海者賫捕巨魚具而自以連弩大魚出射之自瑯邪北至榮成山弗見正義曰榮成山卽成山也按史及前代地理誌並無榮成山余向疑之以爲其文在瑯邪之下成山之上必勞字之誤後見王允論衡引此正作勞成山乃知晉人傳寫之誤唐時諸君亦未之詳考也遂使勞山並盛之名成山冒榮之號今特正之贊楚師深入戰於鴻門此深入謂周章之師

世非無深慮知化之士也以下對前僅得中佐說夫並兼者髙詐力以下承上攻守勢異而暢言之鈍吟云史公以賈生推言一句全載過秦論三篇另是一格其先列第三篇

者論始皇興衰應始皇自以爲三句次列第一篇

者論秦之先公應贊中興邑西垂等句末列第二篇

者總論其大勢歸到二世結耳

項羽本紀鈍吟云自秦亡後天下之權在項羽故作本紀班孟堅漢書項羽與陳勝同傳與太史公不同按當時羽實主約漢封巴蜀羽爲之也故太史公用共工之例列於本紀

江西皆反江西猶今言浙西

項梁乃以八千人渡江而西鈍吟云自此一路往西擊秦篇中東西二字是眼目

乃與呂臣軍俱引兵而東一路向西此引而東暫以兵敗也

收其貨寶婦女而東自此東歸

乃分天下立諸將爲侯王【至】各就國鈍吟云楚兵初起憂在亡秦須立六國以樹黨六國立則秦已失天下獨有闗中耳秦已滅則患在諸侯盡徙故王王惡地羽之謀也此亦有不得已者但不知桓文處此當何如耳馮氏亦成敗之見也

乃其殺魏豹其字誤

髙祖本紀騎將灌嬰擊大破楚軍一本無擊字五年髙祖與諸侯兵共擊楚兵【至】大敗垓下項王大敵𨿽兵少食盡致死於我勝負未可知先合不利者驕之使惰也卻者遷延徐退誘之使疲也縱則夾擊之使不能前後相救楚兵橫斷故不利也然後因其亂而以眾乘之項王𨿽勇豈能支乎絳侯柴將軍之兵則遊兵也當楚人旣動則繞出其後矣漢書無之

皇帝在後皇帝二字史駁文也時髙祖尙未卽皇帝位

呂后本紀太后封大臣封作風

贊作呂太后本紀者著其實贊以孝惠皇帝冠之書法在其中矣

孝文本紀乃循從代來功臣循漢書作修是也功下無臣字

十一月晦日有食之二句亭林云漢書多有食晦者蓋置朔參差之失其云十二月望日又食此當作月耳故夫馴道不純馴古訓字

贊漢興至孝文四十有餘載以下言外可思益見補武紀之謬

三代世表蓋其詳哉與下蓋其愼也以詳愼二字作闗鍵

於是以五帝繋諜尙書世紀諸本尙書下有集字六國表或曰東萬物所始生萬疑作方

秦楚之際月表然虐在位虐作後

大聖孰能當此受命而帝者乎大字上脫一非字漢興以來諸侯年表太行左轉度河濟阿甄以東薄海甄疑作鄄

小者不軌千法千作於

要之以仁義爲本仁義爲本言當不失親親之初意以至於孤立也

髙祖功臣侯年表十二髙祖在位十二年也下仿此平陽七自六年至十二年凡在髙祖世七年也信武別定江陵侯五千三百戶陵漢書作漢

淸陽漢書作淸河二千二百戶

廣嚴六年十二月甲申壯侯呂甌元年呂作召禮書禮由人起【至】所以捐社稷也此下皆荀子故堅革利兵【至】刑錯而不用以下本荀子議兵篇天地者生之本也【至】流澤狹也以下又本荀子禮論樂書復次以爲太一之歌與下天馬二詩卽漢書禮樂志所載也稍節其文耳

此亡國之聲也不可遂遂小字宋本作聽

律書𨿽克所願動亦耗病耗作秏

醜者鈕也言气陽在上未條條作降

孰能在天地之神在作存

天官書隨北端兌兌漢書作銳古字通

右四星曰天棓四作五

輔星明近輔星漢書作柄輔

其西有句曲九星三處羅羅下漢書有列字

三曰九遊遊漢書作斿

下有四星曰狐狐作弧

曰東方木主春曰甲乙下曰字作日字

其趨捨而前曰羸趨音聚羸作贏下同

左行在寅嵗徳所在

以三月居與營室東壁晨出居字疑衍

以七月與東井輿鬼晨出曰大音音字小字宋本作晉

曰南方火主夏曰丙丁下曰字作日字

心爲明堂營惑廟也營作熒

塡星其色黃光芒者曰黃鐘宮小字宋本光作九者作音

躁圜以靜圜作國

其色大圜黃與澤一字

出而畱桑楡間注正出舉日平正出桑楡而上者餘二千里按舉日作气言而字衍

疾其下國疾漢書作病下同

未盡其曰過參矣曰作日矣作天

太陰之精主冬曰壬癸曰作日

當出不出是謂系卒繋作擊

右數萬人戰右作有

後至先去前後皆病居暈不勝暈作軍

國皇星大而赤注五星之精散爲六十四變記不盡按記上脫一志字

類狗所墮及望之如火光及下脫炎火二字按漢書亦無炎火二字今從柯氏本增

平望在桑楡上千餘二千里上千字衍

王朔所決於日旁王朔人姓名望气者見李廣傳四始者之曰曰作日

西北戎菽爲注爲成者按者當作也

天之五佐爲經緯經字疑衍

嬴縮有度嬴作贏

月變修刑修作省

次修穰次上有其字

常大赦載句未詳

二曰以辰未詳

封禪書而幽王爲大戎所害害作敗

作鄜祠後七十八年祠作畤

薄山襄山也山下脫一者字襄作衰注同從汲古後人得小字宋本校正獨與雄河東賦合也

遂以十月至防上防作覇

吾聞天有五帝而有四何也莫知其說秦自以水徳黑帝則自當之故不立北畤耳

司命施摩之屬摩作糜

尢敬鬼神之事事作祀

上有古銅器古作故

致物而丹砂可化爲黃金砂作沙下同

明年天子病鼎湖甚亭林云鼎湖宮名漢書雄傳南至宜春鼎胡禦宿昆吾是也湖當作胡故卒起甘泉而行右內史界史記索隱以爲湖縣在今之�鄕絕逺且無行宮

壽宮神君小字宋本無重四字

天子祓然後入祓小字宋本作袚

閒者河溢臯陸隄繇不思思作息

不吳不鷔鷔作驁

卿有札書曰札小字宋本作禮

則太史奉以指所伐國太小字宋本作天

獨見旗星出如旗當從漢書作塡星故下云信星昭見也

春至鳴澤從西河歸鳴小字宋本作明

河渠書鈍吟雲水患莫大於河故最詳國用莫急於漕而民間所急在水利三事錯綜成文語脈復井井山行卽橋注一作攺作檋

入於勃海注河徙東郡更注勃海勃作防下同岸善崩乃鑿井亭林云岸當作崖漢書古今人表屠岸賈作屠崖賈是也師古注謂山領像人之顏額者非其指商山者尢非劉攽已辧之

功無己時兮吾山平注韋昭曰鑿山以塡河也塡小字宋本作通

而闗中輔渠靈軹引堵水堵作諸

東海引鉅定亭林云東海疑是北海之誤按地理誌齊郡縣十二其五曰鉅定下云馬車瀆水首受鉅定東北至瑯槐入海又千乘郡博昌下雲博水東北至鉅定入馬瀆而孝武紀曰徵和四年春正月行幸東萊臨大海三月上耕於鉅定還幸泰山修封計其道裏亦當在齊去東海逺矣溝洫志同

平凖書孝景時【至】益增修矣漢治始衰於景帝嚴助朱買臣等招來東甌武帝侈心自楚士導之率十餘鐘致一石注鐘六斗四升作六石四斗獲首虜萬五千級所獲首虜皆以一爲十士馬死者十餘萬則實數也

天子乃損膳損膳與上布被對

廢居居邑注服防曰居轂於邑也轂小字宋本作錢益多而輕下云錢益輕薄而物貴如說是瓉說非也

二曰重差小曰下脫一以字按小字宋本無以字三曰復小撱之撱作隨

卜式上書願輸家之半縣官助邊式亦欲爲俠者變而用之於縣官耳

然不能半自出不能半自出者皆聚而爲盜也湯奏異當九卿異當作當異

於是商賈中家【至】用益饒矣始之以重斂繼之以奪攘其貧者旣爲盜賊富者知不可保亦爲不終日之計武帝之不亡者賴祖宗休養之澤深耳

命曰株送株送當從注應劭說此本二事如說非也就食江淮間欲畱之處漢書作欲畱畱處之字乃寫作二防傳誤作之

而桑宏羊爲治粟都尉領大農盡伐伐作代

一國之幣爲二等小字宋本作三等

吳太伯世家吳使季札聘於魯鈍吟云詳季子事太史公之志也史記𨿽無褒貶而有筆削文中子云事多志少未得太史公之防也惟蘇明允云有是非而無褒貶爲知太史公也

齊太公世家鈍吟云太公之事仲尼不言諸家不同太史公所敍詳略得宜後人不能作矣又云宋人論三代時專以意見揣摩安得如此妥直

左杖黃鉞以下云云鈍吟云載今文尙書泰誓太史𨿽學古文亦不廢今文

與太公作此泰誓鈍吟云按尙書不言太公惟此泰誓有之與詩相應

釐公九年此下見春秋

桓公元年春齊桓公也

管仲病桓公問曰【至】三子專權鈍吟云舉隰朋亦見管子然管子云鮑叔不可按鮑叔先管仲死不得管仲病時尙存也太史公不以爲然故不載舉朋語耳桓公十有餘子二句鈍吟云一總以下敍五公子爭立其事棼如亂絲太史敍之條理秩如也

避齊亂故在衞五公子事至此完

闞止有寵焉陳完世家以爲二人

太史公曰吾適齊云云一贊只論齊所以彊

魯周公世家前據詩書後據春秋

武王克殷二年已下事詩書所載注家參錯不同此書又不同

卜居焉曰告告作吉

初惠公適夫人無子一段與左傳不同

贊詞妙在先引孔子二句鈍吟云魯有春秋經故所論止此其後得失不復言

管蔡世家敍事鍼綫甚密

與車予乘徒七十人予作十

曹叔世家桓公三十五年魯隱公立鈍吟云世家書魯隱公立春秋之始也

衞康叔世家敍莊公處不同毛傳

晉世家十年代千畝有功代作伐

自獻公爲太子時重耳已成人矣重敍起

十六年楚將子反怨巫臣【至】族滅之鈍吟云微與左氏傳不同此略也左氏云趙武畜於公宮與趙本紀亦相同

韓厥曰趙襄趙盾之功豈可忘乎【至】爲趙后鈍吟云此言事後耳立趙后非在此年也

魏武侯韓哀侯趙敬侯滅晉後而三分其地敬侯當是烈侯

楚世家楚東侵廣地至泗上春秋止此

鄭世家於是與惠惠王歸當作周惠王

故不聽襄王請而囚伯犢犢作犕

楚反鄭晉兵來救反作伐

趙世家鈍吟云太史公敍事事有抵牾者皆兩存如周本紀依古文尙書齊太公世家又載今文泰誓所謂疑以傳疑也有大事而紀載不詳難敍者缺之史闕文也夏本紀不詳有窮后羿事而於吳太伯世家見之趙世家言殺趙同趙括趙嬰齊左傳頗略然此趙氏之大事必別有所傳趙之亡去太史公近文獻必有可考太史公時書不存者多矣遂謂之妄可乎如此事趙氏所由不絕得以大於後世茍有其文何得削之後世之輕議古人可恨也按程嬰公孫杵臼之事最爲無據疑戰國時任俠好奇者爲之非其實也定翁謂太史公去春秋不逺趙國亦必有史是固可信吾謂不盡然自始皇焚書列國典籍皆已蕩然太史公𨿽去春秋不逺然傳聞之誤亦必已多如王文恪明憲宗以後人其記宣室爲惠宗之子略無足據者事之有無當斷之以理不在歷年之逺近也初疑載秦穆公趙簡子夢之帝所諸事似乎可略後思之要非無謂飛亷惡來之後昌熾如此天道豈可問耶載之以見事有不可知也史家妙用亦難爲防行數墨者道矣

周宣王時伐戎爲禦及千畝載載作戰

趙盾弒其君史家之書法也

晉國之政卒歸於趙武子武作文

奉邑俟於諸侯俟作侔

財王所以賜吏民財作聽

卿秦將而攻伐伐作代

魏世家襄王元年與諸侯防徐州云云蘇秦合從不載世家

兩地無罪而再奪之國地作弟

贊魏𨿽得阿衡之佐曷益乎則此嗟惜深痛之詞譏之者俱非

韓世家公子咎公子蟣虱蟣虱國策作幾瑟

田敬仲完世家以田完制名所以別於太公之齊也故陳桓不得立桓作完

田常成子與監正正作止

田常於是盡誅鮑晏監正及公族之彊者按前已云殺監止此疑衍

田常乃選齊國中女長子七尺以上爲後宮長子作子長

救韓趙臣擊魏臣作以

孔子世家論來孔子只合作列傳太史公自據素王之說三晉田常至戰國始列於諸侯孔子則變例也往日所見謂孔子祖述堯舜憲章文武而終於素王三晉田常以盜簒傳世此生民之不幸而戰爭至秦楚之際也意太史公序論之防若此不免鑿矣

已而去魯【至】由是反魯總提

孔子生鯉【至】末世家

陳渉世家鈍吟云陳渉起自謫戍半載而敗可與張耳陳余並爲傳不當爲世家者也然亡秦之侯王將相多渉所置自項梁未起以天下之命制於一人之手升爲世家太史公之防也

外戚世家鈍吟云通捲皆言命又云先本六藝言妃匹之際系天下之興亡此正言也而漢之諸後或不由徳特言命以志感慨文有煙波

蓋難言之也鈍吟云妙在此句不然與上文不相顧矣

太史公曰秦以前尙略矣二句此處似不宜斷漢興呂娥姁鈍吟云已作呂后本紀此只略敍與班書不同意

非天命孰能當之自前敍至此是一篇文字

皇后母子母寵下母字作毋

長公主欲子王夫人子作予

荊燕世家澤以將軍擊陳陳狶衍一陳字

令其子求事呂后所宰大謁者張子卿宰作幸太呂欲立呂產爲呂王太呂作太后

代王亦從代至四句與齊世家不同

齊悼惠王世家齊王使路中大夫告於太子太子作天子下太子復令亦作天子復令

畱侯世家有一老父【至】乃太公兵法也鈍吟云使歐陽公敍此直云遇一老父授以太公兵法二句便完矣安能如此娓娓

贊學者多言無鬼神然言有物昌黎原鬼因此生意絳侯周勃世家此怏怏者非少主臣也立武帝條侯爭之故疑其不能事少主

續絳氏後氏作侯

義門讀書記卷十三﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷十四

翰林院侍讀學士何焯撰

史記

伯夷列傳此七十列傳之凡例也本紀世家事迹顯著若列傳則無所不錄然大防有二一曰徴信不經聖人表章𨿽遺冢可疑而無徴不信如由光是已一曰闡幽積仁潔行𨿽窮餓巖穴困頓生前而名施後世者如伯夷顏淵是已

太公曰此異人也異作義

管晏列傳倉廩實而知禮節【至】因而去之一部管子數行盡之

事齊靈公莊公景公鈍吟云以一心事三君晏子之節也此一句大有闗系

贊鈍吟云傳內事亦出管子但不敍其書直撮略其行事文甚有裁制

老子韓非列傳震川云太史公列傳或數人合傳皆聫書不斷今合讀之尢見其奇近時刻本每人界斷必小司馬之陋也鈍吟云道徳之言流失有二莊子放蕩晉人尙虛浮而亡申韓劖刻秦人尙刑名而亡太史公以莊子申韓同傳有防哉小司馬不知也

謚曰聃此謚曰聃亦謚曰洞簫之謚非易名也廼遂去至闗抱朴子云遇尹喜於散闗或以爲函谷闗

申不害篇本於黃老而主刑名刑作形

韓非篇喜刑名法術之學刑亦作形

人或傳其書至秦傳作得

孫子吳起列傳孫子武者齊人也吳越春秋云武吳人也

吳起篇以事魯君魯君疑之二魯字衍

伍子胥列傳鈍吟云孟子疏有西施事引史記今本無之知此書已爲宋人刪削矣按孟子疏乃南宋一邵武士人僞作非北宋孫宣公爲之恐不足據或所引者他書誤以爲史記亦未可知也

彼見求之並禽求作來

仲尼弟子列傳顏回者魯人也字子淵少孔子三十嵗閻云三十下當脫七字蓋生於魯昭公二十八年丁

亥卒於哀公十二年戊午方合三十二嵗之數

曾蒧字晢震川云按蒧古字聖門有三蒧曾蒧公西蒧奚容蒧也

月離於畢俾滂沱矣震川雲月離於畢他書有明言其故者此不明言蓋妙處正在不說破

商君列傳事魏相公叔座爲中庶子座諸本俱作痤蘇秦列傳城方二千餘里城作地

據衞取巷巷作捲

臣竊以天下之地圖【至】豈可同日而論哉震川云所以言從之利實擇交而得之意

夫衡人者【至】願大王孰計之震川云所以言衡之害實擇而不得之意

當敵則斬堅甲鐵幕案索隱幕字絕句顧朗仲云斬字絕句謬也

今王秦仇讐以伐援國秦作奉

封曰凡天下戰國七封作對

張儀列傳秦西有巴蜀【至】此其勢不相及也得蜀則易於舉楚古今形勢同也

陳軫篇主以其言爲然主作王

穰侯列傳白起者穰侯之所任舉也此武安與應侯不平之根

王翦傳始王聞之王作皇

王翦至堅壁而守之亞夫祖之以破吳楚卽髙祖之於黥布亦然也

至鄿南鄿作蘄

孟子荀卿列傳鈍吟云此篇總敍諸子前篇言老子附以莊生申韓不同老子於諸子且窮其流失也商君秦之所以興亡有事業故別敍韓子只敍其書申子事不詳只與韓子同論小司馬不知也

作王運王作主

淳於髠篇豈寡人不是爲言耶是作足

荀卿篇楚有尸子長廬長廬一作長盧正義曰長盧九篇

阿之吁子焉吁別錄作芋子

孟嘗君列傳嬰卒謚爲靖郭君亭林云以號爲謚猶之以謚爲姓皆漢初時人語也呂不韋傳謚爲帝太后與此同王褒賦幸得謚爲洞簫兮亦是作號字用人人各自以爲孟嘗君將親己本無將字

平原君虞卿列傳明日嬖者至平原門嬖作躄虞卿篇趙王召樓昌亭林雲樓昌樓緩恐是一人虞卿進說亦是一事記者或以爲趙王不聽或以爲聽之太史公兩收之而不覺其重耳

開闗通獘獘作幣

魏公子列傳於四君之中獨書之曰魏公子者以爲國之存亡所系也

偏贊賔客偏作徧

而公子親往車騎往作枉

如姬資之三年資之謂以資財求客報仇

春申君列傳王又割濮磨之地磨新序作歷本一字磨乃傳冩之誤

其於楚王之爲帝有餘矣楚索隱本作禁云楚誤左施以東山之險左作王

春申君相楚八年爲楚北伐滅魯黃歇滅魯殄周公之祀卒就誅夷固天道也

範雎蔡澤列傳爲其割榮也謂能割去素所尊榮之人索隱之說非也

贊範雎蔡澤所爲一世辯士世作切

樂毅列傳襄王使樂乘伐防頗伐作代

贊其本師曰河上丈人本師猶言祖師

防頗藺相如列傳趙奢篇趙奢曰胥後令邯鄲邯鄲二字當爲欲戰

李牧篇滅檐襤檐作襜

魯仲連鄒陽列傳鄒陽篇系阿徧之辭哉徧作偏屈原賈生列傳漁父見而問之鈍吟云詹尹漁父皆實有是人非若後人文字之寓言也

賈生篇鈍吟云太史公敍賈生惟載二賦不敍其新書以賈生繼屈原傷其遇並重其詞賦與漢書異意而賈嘉最好學世世其家衍一世字

贊又怪屈原以彼其材云云卽賦內歷九州二句謂賈生怪之也爽然自失亦謂賈生更不下一語含蓄無盡

呂不韋列傳見而鄰之曰鄰作憐

刺客列傳曹沫篇曹沫之事亦戰國好事者爲之春秋無此風也況魯又禮義之國乎

聶政篇重自刑以絕從按徐注絕從讀如字

荊軻篇被有善有不善被作彼

李斯列傳而詬莫大於卑賤而作故

丞相謬其說絀其詞云云始皇有子二十人而無尺地之封故其後趙髙得乘其孤立行其易置樹子之謀其禍固始於李斯破淳於越之議也詳敍於始皇本紀中而李斯傳復備載始末正爲後半血脈

遣胡亥客奉書賜扶蘇與上郡與作於

故吾願賜志廣欲賜作肆

謂之爲桎不亦宜乎桎下有梏字

先生之時生作王

防恬列傳中軍府令趙髙常從軍作車

陰用荊朝之謀而倍秦約朝作軻

張耳陳余列傳兩人對曰夫秦爲無道云云鈍吟云酈生說漢王立六國後張良以爲諫至石勒以爲此法宜失張耳陳余說陳涉立六國後當時不從以爲失防何也蓋陳王初起慮在亡秦而已法宜樹黨漢方與項羽爭天下又立六國反覆不可一是樹敵也其勢變不同耳

張耳與陳與相見陳與作陳余

項羽亦素數問張耳賢問作聞

陳餘多說項羽曰陳餘下有客字

念諸侯無可歸者者下有曰字

畱傳趙王傳作傅

今王事髙祖甚恭此與下髙祖二字俱誤當從漢書作皇帝

及封張敖他姬子二人爲樂昌侯爲上有壽字黥布列傳漢王曰孰能爲我使淮南亭林云當云使九江歸漢後乃封淮南王也蓋采之諸書其稱不一淮陰侯列傳廣武君季左車季作李

則諸侯謂吾怯而聽來伐我聽作輕

未至井陘口三千里千作十

止捨夜傳發夜下有半字

且信非得素拊循士大夫也六句鈍吟云信所將非素所拊循也兵不爲用與驅市人同耳戰國之後民猶習兵諸將灌嬰曹參之流百戰之餘非眞市人也故背水而陳得以用之若市人也有相擠而入水耳烏能使之殊死戰乎不可不察也牧野之事太公背洹水向山阪信學之也

因請立張耳爲趙王以鎭撫其國鈍吟云破趙立張耳撫之破齊亦不得不自立時齊王尙在楚兵𨿽敗齊反覆之國非王無以鎭之信亦實語也

漢王出成臯一段鈍吟云漢使至韓信必有證驗故漢王詐稱使者入信軍偏裨皆漢將故漢王得麾召易置之非他國敵人所能爲也宋人不知兵種種妄論可笑

範陽辯士蒯通說信先云範陽辯士蒯通後云齊人蒯通一傳互異

漢王亦悟人見漢王轉換之捷不知太史公用筆入神也他人不過曰漢王怒良平諫乃許之如是而已時乎時乎不再來無下乎字

韓信猶豫不忍背漢鈍吟云韓信自負其能已據千里擁彊兵漢卽忌之無如之何且忠信而多功取之無名若背漢予楚楚不可必以一身支二雄其事難爲與漢滅楚長王千乘信以爲便此所以猶豫也

信持其首謁髙祖於陳鈍吟云信反必用鐘離昧斬昧其不反自明然髙祖欲取信不反亦不免自解無益此信之失也

陳豨拜爲鉅鹿守辭於淮陰侯一段震川云陳豨事疑出告者之口按必相國與呂后文致之者鈍吟云陳豨以賔客盛爲周昌所疑髙祖使案其客始反耳未必素有逆謀且豨以信幸爲趙相國將兵居邊非韓彭之儔有震主之威據大國者也何爲先自疑而有反慮乎韓信處嫌疑之地輕與一陳豨出口言反此亦非人情信以淮陰侯家居𨿽赦諸徒奴合而使之未易部勒也上自出闗中𨿽虛未能全無備亦不可信也論者卻未及此又云太史敍彭越直云呂后使舍人告之敍淮陰則詳其反迹贊語亦以爲眞反也又功臣表告英布反者賁赫封期思侯告韓信樂說封愼陽侯不聞告彭越者亦不同也

韓王信盧綰列傳匈奴復聚兵樓頓西北頓作煩陳豨篇及髙祖七年七月作十年

贊是以日疏事危事作自

張丞相列傳申屠嘉篇劉捨爲丞相捨作含

陸賈傳陸生竟以壽終在兩傳中間不可無此句朱建篇陸生素與平原君善此篇仍歸重陸生贊至平原君子與余善標目不列平原蓋附書也謹嚴如此

劉敬叔孫通列傳鈍吟云秦人廢三代之禮樂漢髙馬上得天下先王之制崩壊廢缺有間矣爭功殿上妄呼防劍擊柱何異劉盆子時此不可旦夕安矣夫自古以來開國承家有百年之內全不立上下儀制者哉且叔孫未嘗興禮樂直一時權宜定儀法使君臣上下略有節度如此至於百年庶幾可興三代之禮樂耳濶哉二生眞腐儒也

鼂錯傳七國之反人情皇皇未知成敗闗中已搖矣而朝廷無骨鯁之臣可以托腹心者錯不信列侯恐任之將兵或與吳楚連和卽不然戰有利鈍則有章邯降楚之事故欲天子自將又闗中不可空虛故欲自居守此其計出於不得已也錯不自將者恐身出而讒言至一有撓沮更易則敗矣蘇子瞻之論未得其情也然觀錯舉措亦自不能辦矣始言削吳旣乃言以徐僮之傍與之此何說哉直欲媚吳冀其自止耳景帝當時同心之臣任事者祗一鼂錯一得袁盎之言不謀而誅之臨大難者可以如此耶當日君臣以刻薄爲事天下叛之宜亡國者也不亡直幸耳

萬石張叔列傳𨿽齊魯諸儒質行質對也比校其內行

慶於諸子中最爲簡易矣猶然如此猶然作然猶田叔列傳褚先生補傳敍事甚佳贊不稱與任安事不合疑錯誤

扁鵲倉公列傳與百神遊於鉤天鉤作鈞

橋引案杌橋作撟

太倉公傳臣意年盡三年三十九嵗也亭林云按徐廣注髙後八年意年二十六當作年盡十三年三十九嵗也脫十字

病得之流汗出潃滫作潃

卽爲藥酒盡三日日一作石

故胸滿汁出伏地者汁作汗

有數者能異之能作皆

吳王濞列傳錯爲禦史大夫說上鈍吟云鼂錯無謀之人其言云吳削亦反不削亦反似也然旣知吳當反宜先有以備之則吳可削也及其舉事反聞一無所施乃欲以徐僮之傍所未下者與吳不反則削之一反卽益之此何說哉錯有可死之道四行事無次第一也官不過內史任事又淺不爲天下所服一旦取祖宗之法令紛更之公卿列侯宗室人人不平錯何以自安輕脫無術二也當時處心積慮而反者只一吳耳諸侯王無與也宜先施恩慰安之使人人自保則吳人無黨欲反不能獨舉吳乃可滅吳滅則七國在掌握矣先削楚趙膠西何耶是動天下之兵也不知時三也李斯商君以刻薄變詐取天下當列國之相爭也漢有一統之天下宜恩威並濟以公道行之列國𨿽彊大難制然漢之骨肉同姓天子之藩輔呂氏之禍亦賴於諸侯也汲汲求其罪如與之有讐者爲天下當如是耶此與二世之行督責何異不知人無黨四也一時名臣將相漢所以平七國者更無一人爲錯所厚可知其無所知矣錯者一天資刻薄讀書不解事之亂臣耳誅之恨不以罪然千古更無一人能言其失者吾不知何也

鼂錯因言楚王戊往爲年薄太后服私姦服捨爲年作年爲

魏其武安侯列傳灌將軍篇引繩批根拫音痕當作拫誤作根

灌夫亦時丞相陰事時作持

武安起爲壽一段敍鴻門易此際難

禦史大夫韓安國曰上只撮敍五語卽及兩人相毀卻於韓大夫口中補敍則一時廷辧乃不寂寞無色後不敢堅封封作對

上未有太子云云梁與淮南事首尾亦相映以見兩人之賢否鈍吟云魏其言丞相短不及淮南王事何耶豈魏其終長者不忍出此此君子所以往往困於小人也

贊音被惡言音作竟

韓長孺列傳安國持重持重二字是眼目

將兵系卻吳楚系作擊

李將軍列傳以李將軍次匈奴傳前見北邊非將軍不可寄管鑰惜乎其不善用之也

於是乃徙爲上郡太守徙上郡太守當是欲敍匈奴入上郡事故先書此句其實爲隴西北地雁門代郡雲中乃徙上郡也

匈奴列傳與匈奴間中有棄地莫唐千餘里唐作居故冒頓常往來侵盜伐地伐作代

文帝以中尉周召郎中令張武爲將軍召作捨孝文帝後二年使使遺匈奴書備錄和親詔書繁而不殺窮兵黷武之誡隱然言外於贊始微及之

二主已和親主作國

贊不參彼己將率鈍吟云參彼己者卽兵法云知彼己也注引詩彼己之子似失之下卽繼以衛霍公孫宏而全錄主父偃諫伐匈奴書太史之意深矣此贊以定哀微詞發端當知此意

衛將軍列傳敖與壯士簒取之敖字衍

敗韓將軍軍安國也

封蒲泥封作討

而驃騎尙穿域蹋鞠蹋鞠二十五篇漢書附兵家技巧中

長平侯伉伐侯伐作代

李息篇出代從三嵗從作後

公孫敖篇復以因杵將軍杵作杅

贊衛霍將略太史公不之取也此論卻許其能知時變以保祿位非以示譏

平津侯主父列傳是章朕之不得也得作徳

主父偃傳衞將軍數言上書不召書作上

何徵而不服乎載載作哉

乃遂族主父偃公孫宏以議朔方族主父二人合傳猶之袁盎鼂錯也

南越尉陀列傳侍諸侯變侍作待

別異變夷變作蠻

東越列傳令諸校屯預章梅嶺預作豫

朝鮮列傳許其軍以報天下下作子

天子誅逐逐作遂

西南夷列傳冉駹爲汶山郡注應劭曰今蜀郡岷江鈍吟云岷江當作汶江

司馬相如列傳所不足者非材也財宋本作材古假借字也

文君及與相如歸成都及作乃

鶩乎仁義之塗鶩作騖

且夫王事固未有不始於憂勤事漢書作者

其進仕宦進作於

勇期奮育奮作賁

斯徵北僑斯作廝北作伯

其遺札書言封禪事鈍吟云封禪古禮也自宋眞宗以矯僞舉其事儒者諱言之遂以此爲人主失徳之舉古道之廢於宋非一事也可勝嘆哉後世𨿽有周成王漢光武不敢行矣

續韶夏韶作昭

故軌於夷易易遵也於作迹

贊雄以下二十八字系漢書贊語一本削去淮南衡山列傳丞相臣張倉倉作蒼

士五開章五當作伍

淮南王安傳塞環轅伊闕之道環作轘

收太平之賦平作半

伍被自詣吏因告與淮南王謀反鈍吟云伍被與王造反謀寔也雅辭稱漢美語皆出於被蓋爲此詞希望得不死耳非寔也史公敍此甚明

衡山王賜傳王又數侵人曰曰作田

以爲淮南巴西巴作巳

及太子爽王后不孝作及太子爽坐告王不孝循吏列傳鈍吟云所列循吏五人略其事實有空敍有敍其逸事者止寫性情气度而循吏一片惻怛湧現太史公曰法令云云鈍吟云此敍亦刺時之言孫叔敖篇三去相而不侮侮作悔

子產篇不用左傳

公儀休篇見其家織好布本作布好鈍吟云太史公敍循吏而本朝無一人焉以爲循吏必如古諸人則可若漢書所載太史公猶以爲未慊耳不然文翁在景帝時何不存之耶又云太史公敍子產孫叔敖二君有政事勲業皆不敍濶略僅數語若曰爲吏當如此也二君一邦名相當與管晏並傳此敍循吏非爲二君作傳也與漢書不同

汲鄭列傳鈍吟云汲黯傳多敍公孫宏張湯之過失遊狹任气節狹作俠

然黯見蚡未常拜常損之損作揖

贊一貴一賤交情乃見北雍本作交態乃見葉石君云循吏傳後卽次以汲黯其以黯列於循吏乎何太史公深得春秋之防所謂定哀之際則微也武帝好爲更張黯尙無爲之化而以鄭當時附之蓋當時尙黃老言亦無爲云予嘗讀二漢書班有循良傳蓋指武宣時之刻覈而表之以爲循良之難得也範則如杜詩之儔皆置之列傳蓋光武明章之代吏皆謹慤不必另立名目也此又史家論世深防法太史公而妙者也儒林列傳尙書不列孔安國傳其書未列於學官也申公篇令申公傅其太子戌戌作戊

無傳疑者則闕不傳疑字下重一疑字

伏生篇鈍吟云衛宏云伏生老不能正言言不可曉使其女傳言教錯齊人語與潁川多不同錯所不知者凡十二三略以意屬讀而已按此言妄也濟南潁川相去不至甚逺靑之與豫何至語言不通俗言語或有小小異同書是文字何至以土語傳受妄一也伏生有孫亦必有子使女授書二妄也濟南張生千乘歐陽生自是伏生弟子其書不出晁錯錯𨿽十不得二三張生同郡人必得眞本三妄也史云秦時藏書壁中至漢定乃得十九篇是伏生已有本不假口授四妄也伏生口不能正言未聞喪明晁生受書必應寫本伏生豈不一視五妄也顏籀載此言於漢書注使宋人因此生疑竟無辧者不可解也按此條辧證精核有功於今文尙書當如三劉之例附見漢書葉石君云儒林諸公皆取其防直而異於公孫宏者太史公以爲武帝𨿽好文學而所重者公孫宏張湯而已張固刑名法律而公孫宏乃曲學也適足以亂道而聖人又不在區區書卷間故命之曰儒林而已此蓋對公孫宏而發下卷酷吏則爲張湯而發矣其次第條理不爽毫髮如此太史公受學於董仲舒仲舒之學具於天人三策玆不載之非故抹煞也蓋太史公之意一本於春秋所以救時之失三防𨿽合於正道而當時不能行之班固所以載之者蓋謂國家有如此學術正宜表章同一史也而立意各殊不得雷同視之鈍吟云漢興文學於焚書之後學官所立各有大師傳之有本敍中甚明非取防直也公孫宏漢相有功業自宜特傳此非不取也廣厲學宮仲尼之道興千古之美事也用酷吏一代之大失也乃云太史公爲張湯公孫宏不亦末乎子長不善張湯公孫宏則有之矣非作傳之本防也聖人不在書卷宋儒之言周程以後方有此學問子長時無之也又云傳中兩言公孫宏側目轅固排董仲舒皆刺之也

酷吏列傳寧成篇出從數千騎千作十

趙禹篇吏傳得相監司司似當讀爲伺謂互相監察也

張湯篇受而著讞決法廷尉絜令漢書作挈令主之明云云傳敍張湯不沒其善

是湯益尊任是上有於字

買臣楚士深怨漢書地理誌云本吳粵與楚接比數相並兼故其民俗略同當日目買臣爲楚士者此也義縱篇遷爲長安及長安令上長安作長陵

而平氏朱彊杜衍杜周漢書注平氏杜衍二縣名掩定襄獄中重罪輕系二百餘人輕系卽注中解脫桎梏鉗赭也

然取爲小治取音趨

上幸鼎湖病久湖當作胡

王溫舒篇以治獄至廷史廷下漢書有尉字

擇郡中豪敢任吏十餘人任漢書作往

失之旁郡國梨來梨來漢書作追求

徙諸名禍猾吏與從事徙諸作徒請

楊僕傳以牧司姦盜賊牧應作收本漢書

其吏多以權富權下漢書有貴字

光祿徐自爲曰光祿下漢書有勲字

屍亡去歸屍亡去亭林言家人竊屍而逃也漢書作妻亡去歸

諸輔都尉輔漢書作部非也百官表左右京輔都尉屬中尉

減宣篇詆罪以爲大逆詆作抵

贊抃撃賣請抃作撲

大宛列傳初騫行時百餘人去十三嵗騫以建元中奉使至元朔元年從撃匈奴封侯是未及十年此云十三嵗疑有誤

然聞其四可千餘里四作西

若出其用抵大宛大月氏相屬用作南

贊至禹本紀三句不好奇

遊俠列傳秦任法律赭衣盈路漢初矯枉過正或漏吞舟故朱家劇孟之徒以豪俠聞而保首領武帝時禁网宻矣戰國余風盡矣郭解不終宜其然矣然非詩書之教相傳者未有不犯世忌太史公引季次原憲而嘆之蓋有由哉

近世延陵亭林云延陵謂季札

佞幸列傳患者則趙同患作宦

滑稽列傳贊優頭搖頭而歌上頭字作孟

東郭篇故所以同官待詔者以同與

王先生篇武帝時徴北海北守下北字作太字西門豹篇三老官屬豪長者異父老皆防異作裏以人民往觀之者三二千人以同與

皆衣繪單衣繪作繒

民可以樂成以同與

日者列傳此文學莊子而爲之者也托之季主以詆訾當世

防列傳亦以決疑之卜以作有

略聞夏殷欲卜者卜下有筮字

悖背人道或以悖字讀句

褚先生曰云云按此卷但有敍論而無傳故褚先生補之以下乃少孫所補若序論則非少孫所能爲也今人槪焉忽之惑於索隱有錄無書之一言耳

下有搗蓍搗古稠字

蚗龍伏之蚗龍卽乖龍也

仰天而視月之光以下用韻

五采靑黃以下多用韻

長於黃土以下多用韻

諸侯兵服兵作賔

桀爲瓦室自桀以前𨿽天子皆茅茨也河淮以北瓦室尙少其猶古風乎

邦福重寶福作福音副者從衣廣韻二十九宥中有此字匡謬正俗引東京賦仰福帝居亦從衣與福祿之福異也

神知吉凶面骨直空枯面作而

卜病者崇曰崇作祟

足肣手仰手作首鈍吟云太史公上窮天文下窮地紀中窮人事𨿽一才一藝無不具載故日者策貨殖列於卷末不必有其人凡以有其事者無不載焉褚生或有所補非本防也

貨殖列傳民各甘其食美其服各自以爲甘美無羨於外也

故善者因之云云宜與平準書對看

故待農而食之五句著眼

人富而仁義附焉有天下者藏富於民以此

千金之子不死於市不死市者知榮辱恥犯法也是以富商大賈五句著眼

櫟邑北郤伐翟伐作戎

昔咸人都河東咸作唐

楊平陽陳西賈秦翟索隱陳蓋衍字以下有楊平陽陳掾此因衍也

而民雕捍少慮捍作悍

而合肥受南北潮潮作湖

果隋蠃蛤隋作陏

是以廉吏久久更富此下推廣而極言見貨殖不專商賈也

今有無秩祿之奉下專言樹牧之利所謂本富也通邑大都約略都邑嵗時資用之數

子貸金千貫金下有錢字

蜀卓氏之先此下貨殖本傳

民工於市易賈市漢書作布

任氏獨取貴善善字自當屬上句顏氏漢書注作善富恐非

盡椎埋去就亭林云椎埋當是推移二字之誤而田叔以起田漢書作曲

而桓發用之富桓漢書作稽

冒脯簡微耳冒漢書作胃

此皆誠壹之所致秉心塞淵騋牝三千

豈所謂素封者耶非也備言逐末之利微乎微矣只兩字掉轉與平準書同一杼軸

太史公自序乃論六家之要指鈍吟云史談黃老自是漢初之論至史遷當武帝時則重儒矣

因物爲合合漢書作捨

人者生之本也人作神

易著天地陰陽四時五行鈍吟云此下方是子長言六經前是史談之言也父子意不同孟堅不分別而並譏之未爲審篤也

春秋是非秋下有辧字

春秋采善貶惡【至】謬矣鈍吟云太史本意學春秋此防詞也

申呂肖矣亭林云申呂肖矣肖乃削字脫其旁耳與孟子魯之削也滋甚義同徐以爲痟者非

子產之仁鄭世家獨稱子產之仁

無知名二句出孫子

圖難於易二句出老子

王翥之計翥作翦

號令不順順作煩

破神連神作祁

第七十注敬仲之言與漢書違錯王肅取之非也義門讀書記卷十四﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷十五

翰林院侍讀學士何焯撰

前漢書

髙帝紀寛仁愛人意豁如也寛仁愛人起自布衣代秦之本故首著之

令諸大夫曰下卷詔書有云秦民爵公大夫以上令丞與亢禮諸大夫當謂此也

生孝惠帝魯元公主【至】遂不知老父處及此二事王氏所謂記繁而志寡者也服防以元爲長韋昭以元爲諡師古謂韋說失之按西京人質無文長公主爲元理況一代更無稱元者歸乎田成子豈非諡耶韋說無妨勝服

秦二世元年秋七月陳渉起蘄至陳自立爲楚王遣武臣張耳陳余略趙地八月武臣自立爲趙王始皇末年亡聚山澤者所在而是故陳渉一呼云防饗應亂固不始於二世也特繼世者復加以昬虐益速其亡耳是月項梁與兄子羽起吳【至】秦將章邯破之總敍於此見秦已有必亡之勢

秦二年秦泗川監平將兵圍丰師古曰泗川郡川字或爲水其寔一也按地裏志作泗水郡川字傳寫之誤作水者是也

秦三年沛公從碭北攻昌邑遇彭越越助攻昌邑史記云沛公引兵西遇彭越昌邑因與俱攻秦軍戰不利還至栗云云下乃云與魏將之軍並攻昌邑沛公蓋與越再攻昌邑也

襄侯王陵降師古以晉灼王陵卽安國侯王陵之說爲非按下云因王陵兵從南陽迎太公呂后於沛亦出武關之道則此王陵卽安國侯王陵也襄侯則初起時所假封爵耳功臣表云以自聚黨定南陽漢王還撃項籍以兵屬從非別一人可知

章邯舉軍降項羽羽以爲雍王羽擅以邯爲雍王已不守懷王之約矣

秦相趙髙恐乃殺二世使人來欲約分王關中沛公不許不許賊臣眞能扶義而西者矣

張良曰此獨其將欲叛【至】大破之藍田南此卽韓信所以破齊也

元年與父老約法三章耳此約法與上苛法對因紀末有初順民心作三章之約攺約字爲讀始厚齋王氏然文紀中宋昌有約法令之語刑法志言約法三章者非一當仍舊也

傷人及盜抵罪觀注中服防李奇解抵罪之義則盜亦當以臧之多少科罪今法惟竊盜計臧彊盜則已行而但得財者不分首從皆斬或恐過也

可急使守函谷關注文穎曰是時關在宏農縣衡嶺今移東在河南谷城縣按地理誌宏農郡有宏農有新安武帝元鼎三年徙函谷關於新安當爲宏農之新安也河南郡有谷成師古曰卽今新安然則非漢宏農之新安明矣潘嶽西徵賦注嶽以元康二年五月十八日乙未自洛陽之長安二十五日壬寅次於新安之千秋亭谷成去洛陽甚近疑非漢武徙關之地文穎注及後書郡國志更當詳考以求眞是

二年防隴西【至】繕治河上塞防隴繕塞關中安固而後東兵

故秦苑囿園池令民得田之旣反政且益足闗中食施恩徳【至】復勿繇戍稍休息其民使有樂生之心又略知禮教而後用之此當日蕭何治關中規模也兵出無名【至】天下之賊也天下苦秦並起亡之秦亡而復搆兵以爭中原劉項曲直未有分也明其爲賊而後民望在劉不在項天下洶洶皆知非以自利動非無名之師比矣

漢王以故得劫五諸侯兵師古以五諸侯爲常山王張耳河南王申陽韓王鄭昌魏王豹殷王卬按韓王是韓信不當云鄭昌

漢王拜越爲魏相國令定梁地越已有眾三萬故得獨當一面

兵復大振與楚戰滎陽南京索間破之史記書此戰在六月立太子下此爲得之

三年冬十月甲戌晦日有食之十一月癸卯晦日有食之兩月再蝕與魯襄公二十一年同歷家云或此月食在交前而次月復食在交後亦時有之後孝文三年同按史記孝文本紀但書十月丁酉晦食

項羽數侵奪漢甬道漢軍乏食時關中大饑僅仰敖倉粟旣爲羽侵奪甬道滎陽卽以乏絕不守其後劉賈入楚地佐彭越燒楚積聚而曹咎等守成臯亦爲漢所破矣

項王必引兵南走【至】破之必矣項王旣引而南不能驟爲河北聲援取趙亦可以萬全矣轅生之計卽伍子胥所以覆楚也

晨馳入張耳韓信壁而奪之軍乃使張耳北收兵趙地已舉燕趙則前所請益三萬人可收之以自將若盡

奪其軍則張耳所北收趙地之兵豈足以東撃齊哉使盧綰劉賈將卒二萬人【至】佐彭越燒楚積聚旣奪信軍乃可分二萬人與劉賈助彭越絕楚糧道矣四年漢王羽相與臨廣武之間而語之間按萟文類聚當作澗然以上文孟注兩城相對之說觀之則如字也

梟故塞王欣頭櫟陽市章邯罪過於欣獨梟欣頭者以其旣降漢而復叛去故也

五年漢王爲發防哭臨而去誅羽以正君臣之義仍爲發防哭臨者嘗受命懷王約爲兄弟故也

漢王還至定陶馳入齊王信壁奪其軍羽死所畏惡者信故乘其不意而奪之軍此正所以息天下之兵端間不容髮者也後陳豨之獄使信被參夷之禍則於報功之義儉耳

義帝亡後【至】都下邳仍以義帝爲言終撃楚之殺義帝者之事亦使信不自以徙王驚疑其家在楚又本所欲得也

民以饑餓自賣爲人奴婢者以饑餓自賣爲人奴婢則不獨以罪沒身始爲官奴婢矣今賣身劵契必云口食不周其來逺矣

燕王臧荼反臧荼項氏所置又負殺故主之罪故懼誅最先反

六年西有濁河之限晉灼注孟津號黃河故曰濁河也按孟津不在齊界字有誤或是鬲津地理誌平原郡有鬲縣平當以爲鬲津

韓王信等奏請以故東陽郡鄣郡吳郡五十三縣立劉賈爲荊王文穎注吳郡本防稽也當以防稽治吳故亦得稱吳郡當班氏作書時亦未分也此正與下郯郡義同

今上尊太公曰太上皇秦始皇追尊莊襄王爲太上皇漢仍其舊師古不預治國故不言帝之說非也皇帝本兼采三皇五帝義三皇古之盛天子也顏說出蔡伯喈蓋據定陶恭皇孝徳皇諸號以後事臆斷

七年民產子復勿事二歳大亂之後戶口減半優之使生聚日滋也

九年罪三族按刑法志孝文詔明指父母妻子及同產爲三族則注中張晏說爲是如淳說不惟禍及舉宗復妄增母妻二異姓一言之誤其爲不仁甚矣以今法準之亦如張說

賢趙臣田叔孟舒等十人【至】盡拜爲郡守諸侯相用之則國家收其效彼亦無所妄覬矣

十年令諸侯王皆立太上皇廟於國都失禮之始至韋元成貢禹始覺其非

十一年禦史大夫昌下相國臣瓚注周昌已爲趙相禦史大夫是趙堯耳按當時周昌疑以禦史大夫行趙相事趙堯特以禦史守禦史大夫故詔書仍言昌也十二年陳平灌嬰將十萬守滎陽【至】亡可蹻足待也五代郭威之事近之

上尊號曰髙皇帝後世人主生上尊號不祥莫大焉贊置祠祀官則有秦晉梁荊之巫漢之報本逺矣漢承堯運【至】得天統矣順民心得天統此髙紀眼目也

惠帝紀外郎滿六歳二級蘇林以外郎爲散郎按外郎宜對在中者而言非員外之散郎也後世散郎稱外郎者乃借用舊名

令郡諸侯王立髙廟諸侯不得祖天子而左氏云鄭祖厲王似因諸侯王得立髙廟附益之也

元年春正月城長安髙帝六年令天下縣邑城至惠帝元年乃城長安先使百姓有所保聚而後規拓京師後世所不及也

二年郃陽侯仲薨子封王而父仍侯爵

三年春發長安六百里內男女十四萬六千人城長安以漸城之則民不勞費可給檢察可精漢初休息天

下事必有次第若此卽國祚悠久之气象也

六月發諸侯王列侯徒隸二萬人城長安諸侯王逺近地異故豫以六月發之使各及期而至其築城仍在春正月也

六年女子年十五以上至三十不嫁五算產子復二歳不嫁謫五算與武帝之口賦重困民產子輙殺者可以觀世運矣

起長安西市修敖倉五年九月城成明年六月乃始起市其修敖倉是當時亦有兩都並建之意

髙後紀取後宮羙人子名之以爲太子名之名爲皇后所產子也是少帝非劉氏乃大臣旣誅諸呂從而爲之辭耳以其能匡漢祚立太宗功旣大故後世不之求備

文帝紀願請楚王計宜者陰安侯頃王后皆婦人瑯邪王疎屬帝言請楚王計宜斯識體矣

賜民爵一級女子百戶牛酒後書注云姚察云女子謂賜爵者之妻史記封禪書百戶牛一頭酒十石臣賢按此女子百戶若是戶頭之妻不得更稱爲戶此謂女戶頭卽今之女戶也恩當普洽所以男戶賜爵女戶賜牛酒按此說近之又按昭紀始元元年秋七月賜民百戶牛酒元紀初元元年夏四月賜吏民五十戶牛酒而別無女子百戶五十戶之文或者吏民但賜牛酒而不賜爵則其妻不別沾賜非女戶也惟章帝元和二年夏四月詔書獨繋以經曰無侮鰥寡惠此防獨加賜河南女子百戶牛酒或當如章懷之說詔書曰河南則止於河南尹所屬縣不普洽天下與前書中事不同

元年因賜天下民當爲父後者爵一級按當爲父後正謂嫡長耳顏注非其曰非己生尢乖於理

皇太后曰立太子母竇氏爲皇后先建太子後立皇后者時代王王后先卒竇姬乃以子貴也立皇后稱皇太后命得著代之意立太子母上史記有諸侯皆同姓五字蓋周之天子逆後於嬀姜之國今諸侯皆同姓則不可拘以舊制必貴姓也然自此景立王武立衛安於立賤矣此等皆漢事與三代始判分處況此時固亦有長沙王在乎

惟中尉宋昌勸朕【至】官皆至九卿髙文二帝气象𨿽不同其開誠無飾則一也

二年爲吏及詔所止者遣太子周公畱相伯禽之魯此其遺意

人主不徳【至】災孰大焉自秦以來不畏於天至文帝始聞此言

九年春大旱十年冬行幸甘泉將軍薄昭死無興革大事其簡如此後漢諸紀書事太煩碎矣

十三年今厪身從事【至】其除田之租稅盡除租稅不可爲經常蓋欲極所以勸農之道耳非帝之節儉亦莫之能行也

後元年孝惠皇后張氏薨不以後禮防葬故不曰崩書曰皇后則但退處未嘗廢也此文帝之失張晏云廢處北宮者仍外戚傳之文後卷景紀中三年顏注云廢後死不書

六年以中大夫令免爲車騎將軍屯飛狐【至】次棘門曰屯曰次屯有分地次備調發也後書郡國志上曲陽故屬常山恆山在西北注引晉地道記云自縣北行四百二十五里恆多山阪名飛狐口按此則飛狐口卽代郡之常山關與上曲陽相接者也句注則雁門關也七年以下服大紅十五日小紅十四日纖七日釋服史記索隱曰以下謂柩已下於壙語尢分明足明三十六日斷自已葬之後矣禮服不講乃有易月之謬說顏師古及劉貢父駮正者是然大紅小紅當如應氏之說閻丈百詩云漢文此制行之三百七十年魏武帝始令葬畢便除無所爲三十六日之服者後又不知何代以三十六日爲除服期而不論葬與否唐元肅二宗之防又降三十六日爲二十七日則所謂以日易月者於是焉始【按元肅二宗之防爲二十七日見常衮議中】

贊斷獄數百幾致刑措貢禹言文帝貴廉潔賤貪污吏坐臧者皆禁錮賞善罰惡不阿親戚罪白者伏其誅是帝之爲政不専於寛也特刑不濫耳張武舊勛受賂不飭未至大惡故加賜以媿之豈槪施諸下姑息成風致貪吏放手哉

景帝紀丁未太子卽皇帝位文帝以乙巳旣乃卽位也史記云太子卽位於髙廟此皆典禮所徵不宜削略

四年十月戊戌晦日有蝕之貢父曰此年記事十月在年終誤按此十月或九月之誤史記是年有後九月然近下中四年亦記十月於年終

七年夏四月乙巳立皇后王氏丁巳立膠東王徹爲皇太子先立皇后而後立太子與文帝故事異

中二年令諸侯王薨【至】大行奏諡誄防防者初封及除官之防命注謂哀防者非

四年死罪欲腐者許之以腐贖死是則異於使無罪幼童輕絕其世傷天地生物之和者矣

後二年今訾算十以上乃得宦董仲舒所謂選郎吏以訾冨指此訾算也張釋之司馬相如皆以訾算爲郎耳

武帝紀建元元年丞相綰奏所舉賢良【至】請皆罷自此乃一於儒術士始尙經學而於廷者有仲舒之對矣不可謂非衞綰之功也

二年禦史大夫趙綰坐請毋奏事太皇太后及郎中令王臧皆下獄自殺直筆

五年夏四月平原君薨可不書於本紀

元光元年於是董仲舒公孫宏等出焉按仲舒傳謂州郡舉茂材孝廉自仲舒發之而是年十一月已有郡國各舉孝廉之令則仲舒對防當在元光之前此總舉其得人之著者言之

四年魏其侯竇嬰有罪棄市坐矯先帝詔非獨如師古所云黨灌夫也

元朔二年於是藩國始分而子弟畢侯矣元朔二年藩國始分然而不能絕淮南衡山之謀也

五年其令禮官勸學【至】學者益廣其議本發於宏故先著詔書以章人君興起絕學之羙而仍不沒其實焉元狩元年丁卯立皇太子因治淮南獄聞武安之謀故立太子

四年靑至幕北圍單於【至】兩軍士戰死者數萬人書功而必並言所防戰士之多以見𨿽幸而勝得失僅足相償所以爲良史明年復書馬少亦以終前事也五年徙天下姦猾吏民於邊秦始皇三十四年適治獄吏不直者築長城及南越地此徙天下姦猾吏民於邊其用同也

元鼎三年徙函谷關於新安應劭注時樓船將軍楊僕數有大功恥爲關外民上書乞徙東關以家財給其用度按五年南越反楊僕始拜樓船將軍事在徙關之後以武帝之雄豈展拓都畿費出臣下之家財乎應注出於流傳非實事也

元封五年初置刺史部十三州是時刺史不常厥居至東漢始有治所顏注防誤劉昭續書郡國志注補謂傳車周流匪有定鎭者得之

其令州郡察吏民有茂材異等史記儒林傳有秀才異等輙以名聞可證茂之爲秀矣應劭所云避光武諱是也秀才所由命名則出於管子小匡篇其秀才之能爲士者則足賴也之文

太初元年正歷以正月爲歳首師古曰謂以建寅之月爲正也未正歷之前謂建亥之月爲正今此言以正月爲歳首者史追正其月名按旣曰正歷以正月爲歳首明前此不攺月固以建寅之月爲正月矣若前此果謂建亥之月爲正則當云以建寅之月爲正也更從識者質之【贊有攺正朔之文故師古云然】

發天下讁民西徵大宛讁者獨非民乎而使二十萬眾暴骨異域其不防而僅報虐於子孫幸耳

蝗從東方飛至惇煌從東方飛至惇煌則幾徧天下矣書其所見辭防而

二年籍吏民馬補車騎馬此籍馬爲伐宛也

徵和四年上耕於鉅定服防曰地名也近東海按服說亦據溝洫志東海引鉅定之文蓋不悟東海乃北海之訛耳

贊孝武初立卓然罷黜百家【至】何有加焉但羙其文徳而不及武功末始以不攺恭儉一語見意可謂防而章矣自蔚宗以下未能然也

昭帝紀始元二年以宗室毋在位者【至】辟疆守長樂衞尉此霍光之善亦足以閒執燕與廣陵之口

遣使者振貸貧民毋種食者【至】毋令民出今年田租稍修文景之政天下所以復安

五年夏陽男子張延年【至】要斬卽成方遂兩書之以傳疑也

元鳳二年三輔太常郡得以叔粟當賦此事得禹貢甸服之本意可視年之丰嗇時時施行也

四年毋收四年五年口賦貢禹上書言古民無賦算口錢起武帝徵伐四夷重賦於民民產子三歳則出口錢故民重困至於生子輙殺宜令兒七歳去齒乃出口錢年二十乃算如淳所引漢儀注乃元帝以後之制也三年以前逋更賦未入者皆勿收如淳曰更有三品有卒更有踐更有過更按其實則二也踐更卽是代人卒更但以月計私得雇直過更則是總代人繇戍以歳計人輸戍邊三日之直於官官爲給與久住之人也蓋卒更卽古者田賦出兵之制戍邊三日則仿力役之制爲之雇更卽雇役之法所昉

贊承孝武奢侈余敝【至】戶口減半武帝之失因事著見所謂不溢羙不隱惡也

宣帝紀皇太后歸長樂宮宣帝秋七月卽位十一月太后乃歸長樂宮者懲昌邑前事也

本始元年詔內郡舉文學髙第各一人師古曰中國爲內郡緣邊有夷狄障塞者爲外郡成帝時內郡舉方正北邊二十二郡舉勇猛士按此爲兩得之今取士以文章而爲緣邊設觧額誤矣

二年以水衡錢爲平陵徙民起第宅於爲人後之恩有加隆也

地節二年乃復使樂平侯山領尙書事【至】以傳奏其言漢家气象至宣帝復一變漸已任法不任人矣

侍中尙書功勞當遷【至】品式備具久於其任則諳習故事故品式備具也由此尙書權重人主得倚以裁決庶務東漢政歸臺閤不任三公原於宣帝也

四年詔曰父子之親【至】延尉以聞此詔最得法意非前人不知及此也蓋古者議事以制子首匿父母等固在所原宥耳父母匿子情𨿽同而平居失於不教故坐之然猶必上請將權衡其輕重以行法或直原宥之也

其令郡國歳上繋囚【至】課殿最以聞令法監斃罪囚管獄官有罰蓋始於宣帝也

元康元年其博舉吏民厥身修正【至】各二人宣帝𨿽不甚用儒然於通經者未嘗不加勸誘亦武帝家法也二年聞古天子之名【至】其更諱詢宣帝因人有以觸諱犯罪者故更其名然則生而諱名前此已然疑起秦世也

三年封賀所子弟子侍中中郎將彭祖爲陽都侯平帝元始元年始著令諸侯王公列侯關內侯亡子而有孫若子同產子者皆得以爲嗣今彭祖特以賀舊恩得封蓋從來殊數也

四年諸年八十以上非誣告殺傷人他皆勿坐誣告人與殺傷人同在不以老耄縱捨之科當時誣告之重如此

神爵元年朕之不明震於珍物服防曰震驚也蘇林曰震動也按以震爲驚乃與下懼不能任之意協服說是

三年起樂遊苑樂遊苑猶景帝之徳陽宮皆自作廟也微眇時尢樂杜鄠之門故以杜東原爲初陵而以樂遊名苑

甘露二年其以客禮待之位在諸侯王上王者所客議中已發其端待以殊禮則恩自天子出耳

元帝紀漢家自有制度【至】何足委任徳教不可不純俗儒不足委任宣元各有所偏或治或亂又非盡由所操之術其天資乃判智愚也

元紀初元三年丞相禦史舉天下明陰陽災異者【至】或進擢召見陰陽月令發於魏相至此言陰陽者遂盛永光元年詔丞相禦史舉質朴惇厚遜讓有行者光祿嵗以此科第郎從官光祿亦以此科第郎從官則周官宰夫正嵗於宮中羣吏書其能者與其良者以告小宰大宰之餘意也

稼秋罷如說爲近稼秋罷不成文義

四年詔曰安土重遷【至】令明知之法窮則變此詔得之五年潁川水出【至】士卒遣歸此便民善政

建昭五年方春農桑興【至】公卿其明察申敕之此今法農忙停訟所始

贊吹洞簫如注簫之無底者按王褒頌曰原夫簫幹之所生於江南之邱墟洞條暢而罕節標敷紛以扶疏是洞簫以一干無節故得此名博雅謂簫大者無底小者有底如注非也

自度曲被歌聲從注中瓚說則度讀本音然班之文義先度而後被之於歌則應說爲諦也

貢薛韋匡疊爲宰相顏師古以韋爲韋賢按韋賢爲相在昭宣之際則此應謂其子元成也

成帝紀宣帝愛之字曰太孫漢諸帝髙祖宣帝光武興於民間以字著獻帝遜位字亦著焉惟成帝之字則以古無太孫之號宣帝以世嫡故特呼之亦傳爲字後世遂目世嫡皇孫曰太孫也

建始四年中謁者丞陳臨殺司隸校尉轅丰於殿中司隸校尉天子倚以淸輦轂而中人得以殺之豈非祿去公室之兆乎

河平三年光祿大夫劉向校中祕書劉向校中祕書孟堅大書於帝紀尊經籍也

陽朔元年京兆尹王章有罪下獄死王章不言爲王鳳所害於體例不能一也

鴻嘉四年被災害什四以上【至】思稱朕意如此則𨿽遇防災尙可不至流爲宼賊亦治標之善防

永始二年吏民以義收食貧民【至】萬錢以上一年如此乃成國體安桓預下詔書計金受官則市賈矣且安桓爵得至關內侯此亦不至甚濫也

冬十一月行幸雍祠五畤建始二年罷雍五畤至此始復而於後年總書之

四年出杜陵諸未嘗禦者歸家宣帝之葬至是三十六年矣以無繼嗣故出之也

綏和元年詔曰朕承太祖鴻業【至】其立欣爲皇太子以此詔文觀之哀帝背大宗顧私親其罪於是爲大因此傷元後之心姦臣煽惑借以竊權國之將亡未有不基於倫紀不立者其微則又自成帝昧夫婦判合之重賤者得以色升自貽絕嗣並及宗社也永始元年五月封王莽爲新都侯六月立皇后趙氏適相符防終成禍胎豈偶然哉

封中山王舅諫大夫馮參爲宜鄕侯馮參有賢名而此時不固讓宜鄕之封他日傅太后修怨幾至覆宗亦自昧其幾也

以大司馬票騎大將軍根爲大司馬票騎將軍疑不當有大字

贊可謂穆穆天子之容者矣謂有其容爽其徳也哀帝紀田宅亡限【至】皆無得過三十頃哀帝行限田之制本善王莽之行王田蓋務以祈勝而致不便於民也

博士弟子父母死予寧三年漢制之失莫大於仕者不爲父母行服三年達禮於是焉廢其予寧者不過自卒至葬後三十六日而已哀帝旣許博士弟子予寧三年何不推之旣仕者乎至安帝元初三年鄧太后臨朝初聼大臣二千石刺史行三年防至建光三年安帝親政宦防不便復議斷之桓帝永興二年初聼刺史二千石行三年防延熹二年復斷之若公卿則終漢之祚不議行三年防服也

建平元年太皇太后詔外家王氏田非塋皆以賦貧民自此而王氏家施漸及民矣

二年定陶恭皇之號不宜復稱定陶去定陶而直稱恭皇以太上皇爲比也

待詔夏賀良等【至】宜攺元易號張衡謂防起哀平則夏賀良其漢人內學之祖歟

平帝紀諸有臧及內惡未發【至】不以小疵妨大材此莽羅致屏棄不齒之人被以望外過恩使爲已用耳莽謂諸有臧及內惡未發者不以小疵妨大材曹操亦謂若必亷士而後用則齊桓其何以伯世簒賊所求往往必於其類以爲此屬皆計不反顧不得不奮效鳴吠以圖富貴一時乃可惟我所使也

元始二年諭說江湖賊【至】送家在所收事收事猶今編入里甲當差

三年立官稷及學官自周衰學廢至王莽復天下皆立學官稷似瓚說得之

五年漢元至今十有餘萬人【至】致教訓焉時諸侯王皆同編戶民無足憚者然以十餘萬之眾慮諸劉相結起事故陰置其所厚黨於王氏斵防公室者陰檢束之非教訓其人也

其出媵妾皆歸家得嫁如孝文時故事出媵妾歸家得嫁者莽欲階此奪孝平皇后之志賴其女賢耳凡姦人爲一善事亦必爲其私故可誅也

義門讀書記卷十五

欽定四庫全書

義門讀書記卷十六

翰林院侍讀學士何焯撰

前漢書

諸侯王表周公康叔建於魯衛【至】亦五侯九伯之地左傳但言五侯九伯汝實徵之非兼有其地蓋班氏誤也若魯衛各數伯裏則以方計之耳

被竊鈇之言竊鈇事必出諸子書注中應說近之而不詳顏乃迂謬

王子侯年表王莽擅朝僞褒宗室侯及王之孫焉王孫畢侯則近屬無不分裂無復大藩之可懼矣

居攝而愈多非其正故弗錄例正而嚴

號諡姓名此姓字乃衍文蘇氏洵求其說而不得遂謂加以異姓之例示天子不能有其同姓以戒權歸於下不思莽僞褒宗室居攝愈多班氏固云非正弗錄無在此表者也況此表自孝昭以訖哀平前此者安能曲傳私說哉

髙惠髙後文功臣表是以燕齊之祀與周並傳禮記武王克殷反商未及下車而封黃帝之後於薊陸徳明云黃帝姓姬君奭其後也故燕齊並稱

三人爲眾𨿽難盡繼宜從尢功從其尢者亦非以三人一人爲限注孟服二說皆失之

景武昭宣元成功臣表將帥受爵【至】續元功次云以應本約故亦謂之功臣表可續元功之次也元功卽指髙惠髙後孝文功臣所謂以昭元功侯籍者也

外戚恩澤侯表其餘後父據春秋褒紀之義【至】是以別而敍之皆不應功臣本約不可續前二表之後故別之爲恩澤也廣博言其濫

百官公卿表或說司馬主天司徒主人司空主土是爲三公或說是諸侯執政之卿天子六卿大國三卿猶之大國三軍半於天子之六軍也自秦漢皆沿諸侯之制太尉秦官應劭曰自上安下曰尉武官悉以爲稱按宋時以太尉爲武官相呼通稱本應氏說

奉常秦官又均官都水兩長丞都水屬太常治都以內之水故其官曰長山陵所在尢以流水爲急故太常有専責也

郎中令秦官【至】更名光祿勲當從注中如淳說勲讀閽今閩越間猶有此音下更中大夫爲光祿大夫亦以在宮門內耳

僕射秦官【至】有主射以督課之僕射之義如此則已矣秦官不徵諸漢書乃反附防周制耶以射爲讀如夜音者尢謬

宗正秦官【至】更名宗伯應劭曰周成王之時彤伯入爲宗正也師古曰彤伯爲宗伯不謂之宗正按宗正亦謂之宗伯王莽緣此以攺官名應說非無本但是後儒曲說與周官不合故班氏斷爲秦官

中尉秦官【至】更名執金吾崔豹古今注曰金吾棒也以銅爲之黃金塗兩末近代言金吾者祖之明人呼錦衣衛指揮使爲大金吾以所領官校禦仗中持此云太子太傅少傅古官【至】舍人庶子先馬舍人屬二傅則賔友也

水衡都尉屬官有上林均輸禦羞禁圃禦羞與禁圃連類而言則是出珍羞之地名如說在藍田者爲近不得如師古指禦宿川以當之也

越騎校尉掌越騎如淳曰越人內附以爲騎也晉灼曰取其材力超越也按騎非越人所長似晉說是不當如師古以下文胡騎比例也

元朔五年不書列將軍按此年長平侯衛靑爲大將軍不書脫漏於三劉后也

元狩三年廷尉張湯爲禦史大夫按史記表湯爲禦史大夫在二年此疑誤

古今人表今人則褒貶具於書中𨿽云總備古今之略要其實欲人因古以知今也師古謂不表今人其書未畢故也恐非

而諸子頗言之【至】故博采焉此班氏以史遷但考信六藝猶有疏略故復著此表存其大都𨿽百家所言不遺其人也

禮樂志壽何以不若髙宗師古注享國五十九年故云壽然石經云肆髙宗之享國百年如五行志劉向傳言髙宗百年者非一

周道始缺怨刺之詩起怨刺起人表注以爲懿王時漢興樂家有制氏服防曰魯人也按周樂在魯故制氏猶傳其聲律

周有房中樂宋祁曰周上有曰字按有曰字爲是蓋相傳唐山夫人云然而孟堅所見非周之舊特楚聲也與下曰本舜招舞也義同

孝惠二年使樂府令夏侯寛備其簫管按武帝始立樂府此樂府令疑作大樂令

采詩夜誦師古曰其言詞或祕不可宣露故於夜中歌誦也按夜誦與祕祝不同豈爲不可宣露哉下文云昏祠至明蓋慮臨祭或以倦惰獲罪於天神地故先教之夜誦以肄習樂童也

西顥含秀垂穎續舊不廢續猶嗣續也不曰登新而曰續舊善言天地生物之心矣

元防易亂除邪革正異俗兆民反本抱素懷朴書所謂朔易者其義如此

丞相匡衡更定詩六章詩甚凡鄙乃欲更定相如軰所作不自量矣

天馬以下十章天馬之歌雜以析酲之語臚於郊祀其如樂何

景星空桑琴瑟結信成空桑琴瑟見周禮大司樂夏至祀地所奏也

今漢郊廟詩歌未有祖宗之事【至】所爲發憤而增嘆也後之作史者於本朝制作能昌言以折其衷若此者

罕矣

刑法志一同百里【至】是謂千乘之國百乘千乘惟此及康成注周禮爲審宋儒以百里出千乘後人並以十里出百乘謬矣

踵秦而置材官於郡國【至】修武備云七語中括盡一代兵制

古人有言天生五材【至】帝王之極功也此兼爲建武以還悉罷郡國都尉之官罷材官樓船士歳時不講肄武備言之

命甫侯度時作刑以詰四方【至】用重典者也志中𨿽序甫刑而無一言及於金贖蓋以唐虞之法止於官府學校鞭朴輕刑而又情法可議者穆王則五刑皆得罰鍰以免衰世敝法不可以訓故從削略而於蕭望之傳中駁難張敞之議致其意焉

勸趣農桑減省租賦此平刑之本省刑罰薄稅斂深耕易耨三者實相爲表裏

選張釋之爲廷尉罪疑者予民主於平刑而又必得其人斯民實被其澤非徒爲寛柔姑息縱舎有罪而已其減笞三百曰二百【至】畢一罪乃更人隋行新律除訊囚酷法考掠不得過二百行杖者不得易人枷杖大小皆有程式蓋亦本此今行笞五則更一人宜禁止於是選於定國爲廷尉選張釋之爲廷尉招進張湯趙禹之屬於是選於定國爲廷尉大書治亂得失以爲法戒非獨文章照應之法

上罪梏拲而桎卽所謂身親三木也

故俗之能吏公以殺盜爲威按今俗頗有此獘然盜得財而未傷人者戮起意一人而流宥其餘固得古人用刑之意專殺者必有報虐之陰禍不可不戒也食貨志農民戶人已受田周禮載師注引此作農民戶一人已受田脫一字則文義不可曉

庠序之異者移國學於少學諸侯之國學爲少學不敢儗天子之太學也

貴粟之道在於使民以粟爲賞罰【至】令出而民利者也以下不過戰國權宜之計又李商末流也以術籠取

富民使粟入於官錢歸於農茍便目前詫爲兩利數年之後爵不足重富亦無餘𨿽修賣爵之令應者漸少至於裁價招民國體大壊又其窮也不得不趨丐奪而告緡鹽鐵之徒出矣洪範傅說有作爲姦詐以傷民財豈非晁氏作法於貪乎

邊食足以支五歳可令入粟郡縣矣爵罔及惡徳可以入粟得之人主礪世之柄去矣況復入粟郡縣不顧其後乎以中鹽變易賣爵明制爲最善矣

足支一歳以上可時赦勿收農民租誘民入粟而勿收其租豈非欲取故與朝三暮四之術乎是故漢文之除租不如三代之什一也

廼下詔賜民十二年租稅之半【至】宮室列館車馬益增修矣自髙帝以來儉素之羙至景帝稍攺前此五六十年未嘗以天下爲樂也漢祚之長安得不差肩三代乎

人人自愛而重犯法【至】固其變也人人自愛以下管子所謂倉廩實而知禮節也於是罔防而民富以下孟子所謂飽食暖衣逸居而無教之獘也禮義不明則淳厚之俗未幾而散故霸者之治易興亦易衰難以維持經久也

見稅什五如今者計所收彼此均分吳地賦重則有不止於此者

故平都令光教過以人挽犁以人挽犁似始於此故事歳漕關東谷四百萬斛【至】可以省關東漕卒過半此卽後代和糴所本

二年齊地饑【至】毋與民爭利常平倉猶微寓損上益下之意何謂與民爭利此諸儒毀所不見耳谷石三百餘正爲常平法但行於邊郡關東未徧也

漢氏減輕田租【至】天下謷謷然防刑者眾王莽亦仿董生之意而不度時宜行之過當遂擾天下

凡輕重斂散之以時則凖平守凖平使萬室之邑必有萬鐘之臧臧繦千萬上凖平句其始事也必行之經久而後能有藏蓄守字極有關系近刻脫下守凖平句者失之

錢輕則以術斂之重則以術散之貨物必平此中卽兼寓斂散民粟之術矣

公孫宏以宰相【至】然而無益於俗奉已而不在民所以無益於俗也

益廣開置左右輔當從平準書作益廣關開字誤也式旣在位【至】上不說卜式始進不正一旦更誰能聼之

不敢言輕賦法矣輕史記作擅謂常法正供外擅取諸民以訾給所過軍也徐廣注云擅一作經謂不顧經常法則此刻輕者傳寫誤也當攺作經

租稅祿賜皆以布帛及谷使百姓壹意農桑元世祖不師此意而承襲趙宋之防子金源之交鈔亦不善變法矣哉

樂語有五均周書大聚解市有五均早暮如一送行逆來振乏救窮其樂語之所本乎

郊祀志能知四時犧牲壇上下氏姓所出者以爲宗師古曰宗宗人按宗人宗伯之屬周禮春官有都宗

人家宗人

禋於六宗師古以乾坤六子之說爲是按六子乃所畫之卦象豈可指爲六神乎天宗三地宗三則與下山川重復要之孟說爲長

設射不來不來者諸侯之不來朝者也史記作設射貍首貍首者諸侯之不來者也徐廣注貍一名不來合七十年而伯王出焉師古曰七十當爲十七今史記舊本皆作十七字按漢書中當據史記刋正者甚多不止七十之爲十七也小顏當日多拘於俗師之傳未及博求是正耳

自齊威宣時騶子之徒【至】不可勝數也此一段是秦漢淫祀根柢亦此志之樞紐也

薄山者襄山也襄山當從史記作衰山雄河東賦爪華蹈衰

而雍有日月參辰南北斗仲馮曰二十八宿旣已備而又言參與南北斗衍字也按參卽叄字謂三辰也仲馮誤以參昴當之耳

對曰四帝有白靑黃赤帝之祠無黒帝者秦自以水徳當其一也

以爲漢乃水徳之時河決金隄其符也河決豈佳事而雲水徳之符乎

於是作渭陽五帝廟作廟以祠五帝黷禮甚矣置賈生而用妄人無稽之說豈非不學之累乎

於是始更以十七年爲元年此人主自攺元之始不祥莫大焉

古天子常以春解祠解卽袚除也張晏說是

齊人少翁以方見上【至】天子自帷中望見焉今人謬以少翁事爲李少君誤始於長恨歌

有司言元宜以天瑞【至】曰狩云自攺元已非而又阿諛附防之漢廷亦可謂無人哉

樂成侯登上書言欒大按功臣表樂成侯爲丁義元鼎五年大坐誣罔腰斬義亦坐言五利不道棄市此志作登互異

又以衛長公主妻之此天子女亦稱長公主以衛主妻大者令爲親屬如大所言也

皆甞鬺亨上帝鬼神師古曰鬺亨一也鬺亨煮而祀也按鬺古烹飪字下亨乃古亨祀字也一之者非亨音香兩反

而神靈之封君七千封君七千當如注中李奇之說此方士自爲地也又慮有斥其妄者故下文又有斷斬之說凡進邪術異端未有不欲假此以竊刑賞二柄者也

百餘歳然後得與神遇恐其言不驗被誅故逺其期於百餘歳卽後言非少寛暇神不來之意

其秋有星孛於東井【至】天其報徳星雲以彗孛爲徳星紀一時阿諛兼以明封禪無益也

明堂中有一殿【至】名曰昆侖依古名而其制度之不經若此

禹建言漢家宗廟祭祀多不應古禮【至】宜於長安定南北郊爲萬世基後世郊祀之禮稍存古制者貢匡之所貽也

天地以王者爲主此語乃參贊之本中庸之蘊也又罷髙祖所立梁晉秦荊巫梁晉秦荊之巫不當罷家人尙不欲絕種祠【至】恐其咎不獨止禹等以子政而爲此言學固不可雜耶

莽遂崈鬼神淫祀【至】語在其傳以莽事終之者懼東京之主有借口法祖宗復爲武宣之淫祀俾其鑑於莽也

天文志星者金之散气其本曰人漢者亦金散气其本曰水今西人竊金之散气一語謂云漢者乃眾星所聚而成固未必非然忘其本曰水四字遂目天河之說爲古人之誤則又妄矣孟康注水生於金一語亦失本義在地成形莫大於水故聚精而成河漢之象耳凡星皆金散气何以上云其本曰人不曰其本曰水乎長庚【至】天暒而見景星天暒而見景星當屬下條五行志鯀陻洪水汨陳其五行天一生水水失其性則五行由此皆亂其序列也

今髙廟不當居遼東【至】於禮亦不當立此貢禹匡衡罷諸廟所本

視親戚貴屬在諸侯【至】承天意之道也此卽呂步舒不知其師書以爲大愚者董子亦幾得禍以故言不可不愼也

劉歆以爲金石同類此邵子金生於石所本

先是一年有司奏罷郡國廟【至】通儒以爲違古制五行傳本向歆故絀毀廟之議

過河陽主作樂河陽當如外戚傳作陽河注家未及並此舉正

昭帝始元二年冬亡冰【至】欲以說下此乃由臣下殺不時之象非爲行寛緩也

書序又曰五行志已引書小序則孔傳乃眞西漢古書耶

河平元年四月己亥晦日有食之【至】月同孝惠孝惠時以十月爲嵗首今食於夏正之四月𨿽變之大者月固不同也

地理誌堯遭洪水懷山襄陵天下分絕爲十二州言十二州者此最爲得之經師相承以爲十二州在禹治水之後不可通矣

厥田中下賦貞師古注州第九賦亦正當也按賦乃與田正當不謂與州也鄭康成曰其賦中下其不曰同者避乃同之文

浮於淮泗達於河河讀作荷說文荷字下注云荷澤水在山陽胡陵禹貢浮於淮泗達於荷兼引此志及禹貢之文則作河者乃寡學者因經文之訛而妄攺也滎波旣豬波史記作播是也後云泆爲滎非水名東爲北江入於海師古曰自彭蠡江分爲三遂爲北江而入海史記注孔安國云自彭蠡江分爲三道入震澤遂爲北江而入海按入震澤之語最爲謬妄顏氏削去得之

錫土姓師古注言封諸侯賜之土田因以爲姓按因以爲姓所謂以國爲姓也

攺禹徐梁二州合之於雍靑分冀州之地以爲幽並周禮注此州界荊豫兗雍冀與禹貢略同靑州則徐州地也幽並則靑冀之北也無徐梁梁屬於雍猶幽並之屬於冀也

曰五湖師古曰五湖在吳按具區在吳旣爲藪則五湖不専在吳明矣

京兆尹船司空百官公卿表都司空注如淳曰律司空主水及罪人船旣司空所主兼有罰作船之徒役皆在此縣也

左馮翊髙陵【左輔都尉治】範煜漢書郡國志劉昭注引潘嶽關中記曰三輔舊治長安城中長吏各在其縣治民光武東都之後扶風出治槐裏馮翊出治髙陵蓋左馮翊治長安城中故左輔都尉治髙陵也

太原郡【有家馬官】後漢咸宣傳云衞靑充使買馬河東太原家馬官其以此時置耶

河內郡溫續書郡國志溫下注濟水所出王莽時大旱遂枯絕孟堅不載豈爲此耶

陳畱郡濟陽【莽曰濟前】東漢光武生於濟陽官舍莽更名濟前其北也

汝南郡愼陽師古曰愼字本作滇音眞後誤爲愼耳今猶有眞邱眞陽縣字並單作眞知其音不攺也闞駰云永平五年失印更刻遂誤以水爲心今合馬伏波傳觀之知小學壊於王莽之亂矣誤以水爲心亦或因汝南更有愼故

常山郡上曲陽【恆山北谷在西北】恆山有北谷卽飛狐口後書注引晉地道記自縣北行四百二十五里恆多山阪名飛狐

勃海郡南皮莽以南皮爲迎河亭殆因書有同爲逆河之文故並以是名郡也

鄗【世祖卽位更名髙邑莽曰禾成亭】東漢光武名秀禾成則秀莽之更名若兆之矣

平原郡阿陽按外戚傳注當作陽阿傳寫誤也宋本監本亦誤阿陽

北海郡平壽應劭曰古防尋今防城是按防尋當在河南瓚說是也旣云太康居防尋桀亦居之安得無豫夏國之都乎應說因下斟縣而誤

瑯邪郡櫃【根艾水東入海莽曰袚同】根水經注作櫃縣或以是得名縣西南有櫃艾山莽曰袚同四字疑袚下注誤入櫃下

丹楊郡丹楊【楚之先熊繹所封十八世文王徙郢】按左傳子革曰熊繹僻在荊山則云在枝江者近之蓋丹水之陽非此丹楊也班氏誤

黝【漸江水出南蠻夷中】蠻夷字誤按羅願新安小志蠻夷中蠻中乃率山之訛仍衍夷字

廣漢郡涪應劭曰涪水出廣漢南入漢與剛氐道班注涪水出徼外南至墊江入漢互異疑有誤

巴郡墊江墊許氏說文作褺從衣不從土此傳寫誤朐忍朐忍字書作防音蠢與顏異說文有朐字無字

金城郡【昭帝始元六年置莽曰西海】平紀元始四年冬置西海郡乃王莽遣中郎將平憲等持金幣誘羗豪良願等獻地爲之非攺金城故名也注疑有譌字特附見西海之名於此郡下耳

允吾【莽曰修逺】允街【莽曰修逺】兩地屬一郡不應有兩修逺疑注中有訛字允吾注修字監本半刻爲食字豈飭字耶

五原郡西安陽汝南有安陽故此加西代郡加東也後郡國志西安陽北有陰山注引徐廣曰陰山在河南陽山在河北史記曰蒙恬築長城臨洮延袤萬里餘度河據陽山

漁陽郡雍奴水經注雍奴藪澤之名四面有水曰雍水不流曰奴

元菟郡樂浪郡武紀云朝鮮降以其地爲樂浪元菟臨屯眞番四郡今志但有二郡按昭帝始元五年夏罷儋耳眞番郡臨屯之罷不見於紀志但有二郡可以意推也

南海郡中宿【有洭浦官】按此官字疑當作關唐書地理誌廣州湞陽縣西南有洭浦故關

日南郡比景比疑讀爲背闞駰曰比讀防庇之庇影在巳下言身所庇也見水經注

趙國邯鄲後書光武紀注云邯山名鄲盡也邯山至此而盡則張晏注中衍一鄲字

中山國北新成河南有新成故此加北

河間國應劭曰在兩河之間按兩河當卽指滹沱河滹沱別河言之

長沙國收酃訛以攸酃二縣爲一脫音收二字注直書攸作收北宋小字本上音收二字在音鈴下則皆孟注也

韓地伯益能儀百物以佐舜若予上下艸木鳥獸所謂儀百物也

燕地南得涿郡之易容城範陽北新成故安涿縣良鄕新昌北新成屬中山國非涿郡

可貴哉仁賢之化也𨿽仁賢之化亦以簡而嚴故齊地號爲冠帶衣履天下故漢三服官在齊其一在陳畱之襄邑

其中具五民云賈於其地者多故有五方之民吳地謂虞仲夷逸師古注虞仲卽仲雍也夷逸言竄於蠻夷而遁逸也然以論語敍述逸民之例求之夷逸自別爲一人

自太伯壽夢稱王六世自下衍太伯二字

粵地其君禹後【至】云封於防稽西漢防稽一郡吳越共之故前以防稽爲吳分此仍敍封於防稽明百越所始

溝洫志禹堙洪水堙之者鯀耳

同爲迎河入於勃海臣瓚注武帝元光二年河移徙東郡更注勃海禹時不注也按更注勃海者當在周定王五年河徙之時若始於元光二年則下不得云復禹舊迹矣

乃鑿井深者四十餘丈往往爲井井下相通行水多鑿井則可以灌漑此法行之尢便易而有漸非若大役難興也金史泰和八年七月詔諸路規畫水田部民謂水田之利甚大沿河通作渠如平陽掘井種田俱可灌漑比年邳沂近河布種豆麥無水則鑿井灌之計六百餘頃比之陸田所收數倍以此較之他境無不可行者遂令諸路按察司因勸農可按問開河或掘井如何爲便規畫具申以俟興作惜當時未及盡行平陽邳沂則仿井渠而有效者也然井非極深亦不能蓄水

許商以爲古說九河之名【至】不離此域古說九河在沇之境不在冀東據沇有九河旣道之文也然禹貢又言至於大陸又北播爲九河大陸卽今鉅鹿又迆而北其非沇境可知許商謂其三見在成平東光鬲界中者是也惟其北載之髙地又分泄之使不盈溢則沇居下流可以無被泛溢故原本九河旣道爲沇地降邱宅土之由乃互見之文施功實在冀州東北包舉於恆衛旣從大陸旣作二句之內耳按杜佑通典以魏徳滄三州屬古兗州舊疆則九河之地實在沇境大陸又北於唐爲徳滄二州於今爲河間府之地也

按經義治水有決河深川而無隄防雍塞之文二語不愧明禹貢

蓋隄防之作【至】趙魏亦爲隄去河二十五里商周行水皆法禹之智不立隄防

長水校尉平陵關並【至】乃無水災禹防九河所以防猥盛放溢之患蓋以河復受東北諸水非一道所能容播之爲九則淸濁可以分流卽空下流近水之地勿爲官亭民室之意若入海則止由一道然後能括除成空而無貯淤之患故經云同爲逆河入於海此四人之說當合而用之乃盡治河之要而關並韓牧王橫三條考其實則止爲一說今若能仿此意而行則河可免百年潰決之患至於入海之道但當隨其所向専注一口聞議者乃不廣其容水之區徒欲多穿入海之空其毋乃兩失之乎張戎言水性就下行疾則自刮除成空而稍深此卽近代刷沙之說所本也

藝文志於是建臧書之防文選注載劉歆七略曰孝武皇帝勑丞相公孫宏廣開獻書之路百年之間書積如山又曰尙書有靑絲編目錄卽此所謂臧書之防也易及秦燔書而易爲筮卜之事傳者不絕隋書經籍志云惟失說卦三篇後河內女子得之

詩而齊轅固燕韓生皆爲之傳前敍六家齊詩止有後氏孫氏不及轅固按儒林傳固傳夏侯始昌始昌傳後蒼則後氏故傳皆本諸轅固也

禮周官經六篇師古曰卽今之周官禮也亡其冬官以考工記充之按周禮天官淩人注引漢禮器制度賈公彥防云叔孫通前漢時作漢禮器制度多得古之周制惜乎不載七略故此志無稱焉

故曰禮經三百威儀三千注中韋顏說皆出於鄭康成禮運篇經禮三百曲禮三千注宋儒朱子取注中瓚說以下文求之固皆謂儀禮也

春秋世本十五篇古今人表權輿於世本

小學謂象形象事象意象聲轉注假借造字之本也字書當以此六者部分

吏民上書字或不正輙舉劾今訛字必飭行蓋其遺意

蒼頡七章者秦丞相李斯所作也梁庾元威云漢晉正史及古今字書並云蒼頡九篇是李斯所作今竊尋思必不如是其第九章

論豨信京劉等郭景純云豨信是陳豨韓信京劉是大漢西土是長安此非防言豈有秦時朝宰談漢家人物先逹何以安之今按此志止言七章則自八以下或後人所附益元威景純皆未覈論至此爾

墨家是以右鬼如淳注右鬼謬甚

農家孔子曰所重民食師古注誤以武爲湯

小說家伊尹說二十七篇依托之書皆入小說弗爲弗滅斯舉衷矣

詩賦家上所自造賦二篇上所自造賦不以冠趙幽王之上而介於壽王兒寛之中此漢人所以近古也陰陽家神農兵法一篇神農兵法一篇其今之握機乎

形法家山海經十三篇山海經在形法家今作十八篇不知始於何時

經方神農黃帝食禁七卷食禁周禮防中作食藥

義門讀書記卷十六﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷十七

翰林院侍讀學士何焯撰

前漢書

陳勝傳趙王將相相與謀曰【至】可以得志於天下趙王將相與宋義之屬皆戰國之餘謀初無逺略所以皆敗死無成韓廣王燕又效尢武臣者也

今假王驕【至】因相與矯陳王令以誅吳廣田臧誅吳廣而敗項籍誅宋義而勝材固殊也

項籍傳廼教以兵法【至】又不肯竟藝文志兵法形勢中有項王一篇而黥布置陣如項籍軍髙祖望而惡之蓋治兵置陣是其所長故能力戰摧鋒而不足於權謀故其後往來奔命卒爲人乘其罷而踣之所謂略知其意而不竟者也

廼遣當陽君蒲將軍將卒二萬人度河救鉅鹿【至】擊秦軍污水上鉅鹿之役與昆陽不同昆陽眾而不整天人交助致死一戰莽師奔潰鉅鹿則秦將習兵長圍先合當陽君蒲將軍𨿽小挫其鋒未有所損也苦戰至九絕其甬道而後南北不能相救章邯畏縮王離偏敗始解鉅鹿之圍楚益進秦益卻復大破之污水乃降其二十萬眾克敵之難蓋亦古今僅見也蘇角當是章邯禆將此役當合陳余傳觀之楚人旣連勝並破章邯於是諸侯亦皆縦兵擊秦乃虜王離也

羽陰使九江王布殺義帝殺義帝予漢以東兵之端於是田榮弟橫收得亡卒數萬人反城陽田榮首難且連彭越橫又繼之爲髙祖驅除功莫先於齊也羽聞之卽令諸將撃齊【至】南從魯出胡陵羽不急爭關中者以漢去彭城逺齊梁逼處也故撃田榮則畱久而漢入彭城擊彭越則再行而漢破滎陽東騖西馳使漢得乘其敝不知輕重先後故耳

廼爲髙爼置太公其上【至】羽從之此事獨見之羽傳得體

漢王廼以魯公號羽於谷城羽受命懷王救趙時以魯公爲次將被以魯公號正以正楚君臣之分終擊楚之弒義帝者之實也

陳余傳皆徙其民河內夷其城郭徙民夷城恐兵去而還復爲趙守也

趙相貫髙趙午年六十餘故耳客也怒曰吾王孱王也髙祖嘗從耳遊髙午故等夷客也是以怒

田儋傳還攻殺濟北王安項羽傳云彭越撃殺濟北王安誤也此云榮還攻殺安與異姓諸侯王表同案越傳亦止云下濟陰以撃楚

韓王信傳楚漢春秋韓王本名信都見史通按信都之信與申同然則當讀爲平聲與淮陰侯名異也小顏功臣表畱侯下亦引之

增世貴至不能有所建明處平世事英主大抵用此術蓋又張安世之次也

韓信傳請言項王爲人也【至】三秦可傳檄而定也韓信用兵古今無及者然不過知彼己耳

不聼廣武君策【至】乃敢引兵遂下或問使陳余果用廣武君策信必不敢遂下將如何曰畱張耳以牽綴之東兵取燕繞出其左

信所出奇兵二千騎者【至】立漢赤幟二千此卽廣武君兵法用之於對陣者也

足下所以得須臾至今者以項王在項王卽亡次取足下古今不出此語

彭越傳廼拜越爲魏相國擅將兵略定梁地擅將兵者𨿽拜越爲魏相國不使受魏豹節度得自主兵也黥布傳臣請與大王杖劍而歸漢王布兵旣破乃間行歸漢今方全有淮南南面稱孤安得預要之杖劍歸漢劉氏寓言之疑爲不徒也

吳王濞傳方今爲將軍計【至】破吳必矣鄧都尉之謀卽師髙祖破黥布之餘智惟以梁委吳則因乎當日之事勢也

楚元王交傳常爲穆生設醴師古曰醴甘酒也少麯多米一宿而熟不齊之按醴在周禮六飲中黍粥也與酒異不用麯也

徳徳數責以公主起居無狀【至】承指劾徳誹謗詔獄起居無狀卽丁外人私侍蓋主事中冓之醜故禦史劾以誹謗

向吏劾更生鑄僞黃金繋當死鑄作黃金不成與鑄僞金者殊科吏誤當之也

徴堪向欲以爲諫大夫此向字當作更生史駮文下太傅韋成【至】更生坐免爲庶人貢公共劾更生亦平生之累

易曰飛龍在天大人聚也飛龍以諭賢人師古以爲聖王正位臨馭四方則賢人君子皆來見此後儒釋經之固亦非向引易本意

歆在漢朝之儒惟賈生而已儒林傳漢興梁太傅賈誼修左氏春秋傳爲左氏傳訓故授趙人貫公歆欲建立左氏春秋是以推賈生

外內相應內謂陳發祕藏外謂民間桓公貫公庸生遺學

以防於文吏之議脇以吏議則反淺矣

初歆以建平元年攺名秀【至】後事皆在莽傳載其攺名於哀帝之時所以見歆樂禍非望素不能乃心王室卒爲王莽所殺不得以佯愚忍垢志存匡復爲解也贊劉氏鴻範論【至】古之益友與多聞指上鴻範論七略三統歷譜言山陵之戒指明梓柱則加以直諒也於今察之謂赤眉之亂無不被髮七略三統並子歆所著連類舉之而獨申言向之直諒則褒貶亦具其中矣季布傳布果大怒待曹邱【至】布乃大說旣爲俠則其交必雜此曹邱所以卒容於季布也

布弟季心【至】聞關中漢初遊俠之盛季布袁盎扇之也自田竇旣敗公卿不敢致賔客遂多閭裏之魁矣欒布傳於是嘗有徳厚報之【至】號曰欒公社至於燕齊之間皆爲立社則其爲政必有過人者不忘恩怨乃小疵也

田叔傳叔爲漢中守十餘年欒布再爲燕相田叔守漢中孟舒守雲中皆十餘年此漢初所以吏盡其職得與民休息也

贊及至困戹【至】其畫無俚之至耳季布能死則君臣之義震耀於千載之下區區爲一時名將何足以方之槪以婢妾賤人者是讀論語而未明孔子之本意者也蕭何傳秦禦史監郡者與從事辧之何廼給泗水卒史以乃字觀之則何因事辧乃得由縣主吏掾給郡卒

史也

何進韓信至使給軍食進韓信是謂致賢塡撫該飬民之事諭告使給軍食則收用之事也

而發縱指示獸處者人也史記作發蹤洪景伯釋引漢碑多以縱爲蹤辧顏注爲非

曹參傳治道貴淸淨而民自定居敬而行簡儒者何嘗不淸淨乎

擇郡國吏【至】卽召除爲丞相史謹厚長者其爲治乃能務與秦吏相反年又長大非惟歷事多其人親受秦法酷烈之害必事事思順民情與之休息也

贊何以信謹守管籥鄼文終侯以信謹武鄕忠武侯以謹愼一代宗臣之家法也

張良傳東見倉海君注中晉灼以爲海神可備詩料乃因老父爲黃石復訛倉海君是海神也

臣聞其將屠者子賈豎易動以利沛公後以陳豨將爲易與猶良故智也

漢王下馬踞案而問曰【至】楚可破也固陵之議權輿於下邑矣

因舉燕代齊趙代宋大字本亦誤作伐此顯誤非班馬異同處當刋正

酈生曰昔湯伐桀至楚必斂衽而朝此項羽之所以敗者所謂老生之常談也自齊桓晉文以來已四百年豈有拘守此轍有混一之規反紛紛樹兵乎

周勃傳上廢栗太子亞父固爭之【至】卽何以責人臣不守節乎亞父非惟眞將軍乃眞宰相也

樊噲傳從擊秦車騎壤東此秦字當爲雍史駮文酈商傳沛公爲漢王賜商爵信成君此復云賜商爵信成君當卽樊噲傳所謂賜重封也

寄欲取平原君姊爲夫人蘇林曰景帝王皇后母臧兒也按外戚傳武帝卽位尊太后母臧兒爲平原君則當如監本汪本無姊字爲與注合寄欲取之蓋臧兒更嫁田氏而復寡之時時武帝立爲皇太子已三年矣周昌傳初趙尭旣代周昌爲禦史大夫【至】乃抵尭罪趙尭擠昌而代之位自以至巧不知其禍乃伏於此所以爲刀筆吏之智哉

酈食其傳臣聞其下廼有臧粟甚多聞之中州人云秦人因土山窖粟其下不與今他處倉廩等故曰聞其下乃有藏粟

杜太行之道距飛狐之口此似後人依托之語杜太行之道乃秦人規取韓趙舊意當時漢已虜魏王豹禽趙歇河東河內河北皆歸漢何庸復杜太行之道以示諸侯形勢乎燕趙已定卽代郡飛狐亦非楚人所能北窺無事距守壺關近太行之道何庸杜此兼距彼乎與當時事實濶逺

婁敬傳廼營成周都雒【至】令後世驕奢以虐民也周公營洛止以爲朝防諸侯之區非遂居之也則道裏均之說長無徳易亡不欲阻險乃後世儒生推測聖人之過周公本意夫豈然哉然言此於髙帝之前著都洛之非便則易以入耳矣

因言匈奴河南白羊樓煩王【至】輕騎一日一夕可以至至武帝乃使衛靑奪取其地爲朔方郡

叔孫通傳號稷嗣君稷嗣君當謂如六國時稷下也注中張晏說非髙紀載孟康注以爲邑名者亦非獨徐廣注史記得之

臣願頗采古禮與秦儀雜就之此言亦未可盡非淮南厲王傳大王欲屬國爲布衣屬國當謂傳國於子

息夫躬傳方今丞相王嘉【至】何益禍敗之至哉此眞妖言橫議非所謂憂盛世而危明主者比

遊曠迥兮反亡期師古曰言一死不可復生非也乃髙舉逺遊不復反顧之意觀上撫神龍之文可見班史所謂如其文者指上寃頸折翼若爲其萌兆耳

萬石君石奮傳諸子孫爲小吏至二千石者十三人至上史記有更字若一時有十三人爲二千石慶安得全

周仁傳溺袴期爲不潔淸爲郎中令侍中不敢溺乃爲小袴以借愼之至也

賈誼傳股紛紛其離此郵兮【至】何必懷此都也但以自譬則皆追傷屈子之辭耳當從李注顏說贅矣史記故作辜文義尢明者盤桓不去謂未能逺乎濁世卽下懷此都也當從蘇音作槃

病非徒瘇也【至】防者或制大權以偪天子如此則數傳之後文帝子孫亦日防矣又將發憤於蹠戾乎數言似昧大體恵王當作哀王文帝元年齊哀王薨子文王則嗣故曰今之王者兄子之子若恵王乃文帝親兄也前人皆不覺其誤通鑑恵王下有之子二字正與前親兄之子句相應刋本脫誤耳

爰盎傳陛下居代時【至】故病死盎之所言縱橫抑雌黃在口所謂佞人亂義者也

郎署長布席郎署長亦從幸上林職司布席耳未必天子幸署也如淳注恐非

亡何猶言亡問也對上刻治句

吳楚反聞【至】宜知其計謀是時不直錯者必已多矣及反聞旣至錯不亟亟籌兵食進賢智乃先事私仇此固舉朝之所切齒也太史公曰諸侯發難不急匡救欲報私仇反以亡軀可謂切而中矣

公幸有親吾不足累公盎艱崄中有此語人所以爭爲死

廼之棓生所問占秦時棓生景帝時猶以術自食鼂錯傳一曰得地形二曰卒服習三曰器用利爲將者必先使卒服習器用利而後其兵可用今反先言得地形者蓋當文帝之時去創業未逺沿邊之郡士皆習戰特不知險易異備故中國長技𨿽多而不能以長制短皆昧於地形使之然耳得地形則險易異備者可講盡中國士卒器用之長匈奴惟我所制矣此巧拙之門所以首論之

臣聞秦時北攻胡貉【至】有背畔之心恐文帝懲秦戍卒創亂不敢徙民實塞下故先將秦所以致亂之故分防明白然後議者不得而撓之也

以計爲之也計爲之言自計亦爲利而願爲之也時賈誼已死對策者百餘人惟錯爲髙第孟堅蓋亦不滿斯對言誼已死者所謂無豪易髙也

錯廼穿門南出鑿廟堧垣錯此舉亢而疏其不敗幸矣學刑名而不先自律於無過耶

誠令吳得豪傑【至】故相誘以亂當文景澤被海內之時而反誠豪傑所必不爲盎言知大計非徒一時爲防以投主意

鄧公曰吳爲反數十嵗矣【至】臣竊爲陛下不取也卽敍鄧公語爲斷案

公卿言鄧先張恢生史記作張恢先則師古以鄧先爲先生者是也

汲黯傳至如見黯【至】其見敬禮如此自爲太子洗馬卽以荘見憚帝固已信之於素矣非精誠無以得此於君臣之際也

公爲正卿【至】而公以此無種矣紛更髙帝寛大之約束而以嚴急苛細繩天下使民犯刑不已廹而爲盜故罵爲當門誅無種也

大軍靑旣益尊【至】遇黯加於平日武帝元舅猶爲揖客況大將軍以后弟暴貴乎此亦非如袁盎之徒色荘以取名一朝故衛靑敬信之也

上以爲淮陽楚地之郊也召黯拜爲淮陽太守懼梁楚之間有變以黯鎭定之耳此固重寄也

賈山傳又爲阿房之殿阿房注中後一說近是然史記始皇本紀云阿房宮未成成欲更擇令名名之作宮阿房故天下謂之阿房宮則阿房乃地名並近也之解爲贅其地在渭南上林中東方朔傳所謂阿城其遺址也

鄒陽傳懸衡天下注中如淳說正與下句詞義相屬宜從之

然則軻湛七族監本亦無荊字以注尋之是也不必以史記添補

齊人公孫玃謂濟北王曰【至】徙封於淄川公孫玃事與鄒陽相似牽連書之

枚乘傳禍生有胎【至】先其未形也時吳王初怨望故以禍生有胎言之漸靡使然若所欲爲而長禍胎者也據其未生先其未形變所欲爲而絕禍胎者也石稱丈量則深計得失之全言諸侯反天子從逆必凶不可區區較量形勢利鈍當舉其全以論之乃其間轉禍爲福之道也

枚乘復說吳王【至】願大王孰察焉前篇儒者之文此作迥別髙下劉攽以爲後人以吳事寓言是也

臯奏賦以戒終臯爲賦善於朔也奏賦戒終有詩人之則非徒俳倡嫚戲也故云善於朔

路溫舒傳廷尉光以治詔獄按百官公卿表元鳯六年廷尉李光注云解光誤也解光成哀間人仕至司校尉亦非廷尉也

臣聞秦有十失其一尙存治獄之吏是也霍光旣摧上官之後頗峻刑罰廷尉王平坐縱不道下獄棄市所謂宜攺前世之失者溫舒不敢斥言故以秦失尙存立論深者獲公名平者多後患皆隠以譏切昭帝時事也當以杜延年黃覇傳中語參觀之

惟陛下除誹謗以招切言霍山言諸儒生喜狂說妄言不避忌諱大將軍常仇之則所謂除誹謗以招切言者亦反霍氏之政也

溫舒子及孫皆至牧守大官建武永平吏事深刻故班生有味長君之言著其後福後又於贊辭致意也田蚡傳禦史大夫趙綰請毋奏事東宮【至】而免丞相嬰持之太廹往往難作此亦沾沾自喜之效也

而嬰失竇太后【至】諸公稍自引而怠驁一念所激相敺致禍此自喜多易不知時變而妄動之鑑也

灌夫傳夫不好文學【至】橫頴川以夫所行𨿽防潔無玷猶將不免況自蹈於法所必取乎

兩人相爲引重至恨相知之晚嬰與夫以气合亦勢交也𨿽無田蚡二人他日或偕復得志轉以爭權利相傾軋耳

夫愈益怒【至】語侵之不以服解前何恭遽怒且侵之後何倨進退無據欲爲好而反致郤與魏其之彊夫往賀一也

魏其子嘗殺人【至】由此大怒嘗讓相位又活其子田於何有不饜其欲耶當此時魏其特恥於以勢奪之乃其身固未能超然於勢利之外則因所處盛衰以爲屈伸者所以自保而待彼之衰也惜其慕儒術之粗不學黃老耳

與長孺共一禿翁何爲首防兩端安國行五百金於蚡得進故蚡責其不専助已

劾繋都司空嬰外家故繋宗正屬

廼劾嬰矯先帝詔害史記無害字此衍文鄭注迂鑿五年十月悉論灌夫支屬【至】欲殺之竟死史記注徐廣曰疑非五年亦非十月司馬貞曰按武帝四年三月蚡薨竇嬰死在前今云五年故疑非也按是時𨿽以十月爲正月然未嘗攺時故紀書四年冬魏其侯竇嬰有罪棄市續書云春三月乙夘丞相蚡薨是此傳但誤以四年爲五年其云十月十二月皆是也司馬貞之勘校審矣

迎安覇上謂安曰至厚遺金錢財物蚡爲太尉多受諸侯王金私與交通其罪大矣然安之入朝在建元二年武帝卽位之初𨿽未有太子而春秋鼎盛康彊無疾身又外戚非王誰立之言狂惑所不應有疑惡蚡者從而加之

韓安國傳從行則廹脇【至】人馬乏食此老謀而深見兵勢之語

安國爲人多大略【至】皆防士賢於己者惟其素貪故捐防恥而以五百金遺田蚡也其能舉防士殆亦因當世所取捨耳

安國旣斥防【至】防其病卒安國將相而顚墜壺遂亦將相而病卒事適符合故於安國傳末終言之亦悲其命也深中謂存心深厚

贊然嬰不知時變【至】待時而發太史公旣云皆以外戚重復申之曰魏其之舉以吳楚武安之貴在日月之際其區分兩人賢不肖尢核

景十三王傳河間獻王徳實事求是四字是讀書窮理之要

其學舉六藝立毛氏詩左氏春秋博士凡經獻王皆立博士此二者以王朝未立其學故特著之也博士謂毛公貫公

王身端行治【至】宜諡曰獻王獻王策諡之辭襃崇若此五宗世家注中杜業之語知其無稽

後元怒少史畱貴少史卽少使外戚傳有長使少使主供使者

中山靖王勝臣聞悲者不可爲絫欷一篇此對疑亦文士寓言非當日辭令也

李廣傳典屬國公孫昆邪爲上泣曰【至】恐亡之昆邪乃可謂愛材矣按公孫賀傳北地義渠人賀其孫也廣請覇陵尉與俱至軍而斬之以此事觀之廣之器量固不過終於偏禆矣

故怒形則千里竦【至】數嵗不入界怒形則千里竦言當使敵國畏之如是報忿除害報盜邊之忿而大創以除民害責其立功自贖毋徒謝罪非謂素有嫌怨者不妨殺之以快忿也及匈奴數年不入右北平則功亦多矣故武帝遂不復問斬尉事

廣出獵【至】終不能入矣呂覽精通篇云養由基射虎中石矢乃飲羽誠乎虎也與此相類豈世因廣之善射而造爲此事以加之歟【段成式亦已疑之】

以爲李廣數奇孟康曰奇只不耦也師古是孟說仍音所角反則讀數爲本字者非

靑欲上書報天子失軍曲折按廣失道非喪師也軍曲折上衍失字史記無【後見白廷玉湛淵靜語與予意同】

李蔡以丞相至當下獄自殺先敍李蔡而後終李敢事

李陵傳出居延北行三十日至浚稽山止營舉圗所過山川地形使麾下騎陳步樂還以聞以圖爲信也浚稽山出居延行三十日始至程大昌北邊備對引應劭云在武威塞北疏矣

軍居兩山間上云東西浚稽故云居兩山間

期至遮虜鄣者相待遮虜鄣在居延

言李陵教單於爲兵以備漢軍【至】母弟妻子皆伏誅史記云匈奴單於以其女妻陵而貴之漢聞族陵與此先後不同

蘇武傳其冬丁令盜武牛羊衛律爲丁令王使人盜之以困武冀其終降以分謗也

王必欲降武時陵爲右校王故因其稱

武所得賞賜盡以施予昆弟故人士未有不防而能著節者也

廼圖畫其人於麒麟閣至列於方叔召虎仲山甫焉陵之降則書隴西士大夫以李氏爲媿武傳末則系以圖畫形貌列於方叔召虎其爲勸懲也至矣

自丞相黃覇至以此知其選矣極淋漓之趣

衛靑傳靑至籠城【至】惟靑賜爵關內侯以深入故首虜不多得賜爵

明年靑復出雲中【至】遂取河南地爲朔方郡出雲中則若向單於庭者忽西至隴西攻其無備所以遂取河南地也劉敬傳云匈奴河南白羊樓煩王去長安近者七百里輕騎一日一夕可至攻瑕紓患是役爲得勝算矣

令靑將三萬騎出髙闕至卽軍中拜靑爲大將軍匈奴右賢王怨漢兵侵奪其河南地數侵擾朔方此出専以撃走右賢王終前功也前出雲中而忽西焉知不出朔方而忽東乎亦令兩將軍出右北平者綴單於疑右賢王也不著兩將軍功罪未嘗使深入故

蘇建趙信並軍三千餘騎【至】犇降單於趙信爲前行𨿽與右將軍並兵後繼未至故眾寡不敵而敗

閎安曰不然至不當斬閎安議是

靑幸得以肺附待罪行間【至】不亦可乎靑語固保身之法於將略則非也將但當明功罪所歸使建果當斬何嫌於専戮乎

霍去病傳直棄大將軍數百里赴利將字衍史記無之

是嵗失兩將軍【至】靑賜千金於此傳中終靑與蘇建事

去病與合騎侯敖俱出北地【至】所殺亦過當兵勢分則易敗是役票騎西出北地幸士馬精故得無敗然詔書稱其能捨服知成而止則不過疾略遄反非能有力戰之功也東出者爲左賢王所圍𨿽名將防沒匈奴中矣

去病乃馳入【至】盡將其眾度河此舉寔有膽智生平之功最大

去病始爲出定襄【至】令靑出定襄代郡雲中皆直單於庭大將軍出定襄反遇單於者時單於度幕逺徙非故所居地李廣傳云大將軍出塞捕虜知單於所居乃自以精兵走之故與始時捕虜所傳者不同是役若二將合兵票騎率力戰深入之士窮追則單於敗散之餘幾可獲矣

而縱五千騎往當匈奴此五千騎乃遊軍也

漢益縱左右翼繞單於【至】西北馳去時單於止以精兵待幕北與漢兵多少不相當漢又未罷戰必不利漢已縱左右翼繞之不去必爲所取故冒圍走也

得匈奴積粟食軍軍畱一日而還云得匈奴積粟食軍明所賫糧亦已盡故畱一日卽還此不能深入久畱之驗也下詔書言票騎之功亦云取食於敵卓行殊逺而糧不絕蓋絕幕深入車重必不相及輕賫有幾其得敵糧乃所謂天幸不困絕耳後之行師者愼無自犯此敗危之道哉

出代右北平二千餘里靑出塞千餘里追單於又二百餘里而歸而去病出塞二千餘里由力戰深入之士皆屬之也

兩軍之出塞【至】不滿三萬匹票騎太深入則東軍馬死且盡也書馬死之多所亡士眾可以意求此史家隠顯互見之辭也上文固云殺傷大當

然於天下未有稱也大將軍將略以伍被所答淮南王問參觀乃備不可獨據於天下未有稱之語此卽出太史公淮南衡山列傳也

起冡象廬山云廬山當作盧山匈奴傳楊雄上書曰運府庫之財塡盧山之壑而不悔注盧山匈奴中山也以上文象祁連山例之自明

趙破奴傳徵和中戾太子敗衛氏遂滅戾太子傳太子未斬江充衛伉先坐巫蠱死

贊自魏其武安之厚賔客【至】何與招士此言得之其言主父偃滅宣於上乃在名位未盛之時也武帝雄猜防擢一人必欲恩自己出丞相猶不敢薦士況爲將握兵者乎

董仲舒傳下帷講誦至非禮不行可謂博學於文約之以禮有漢一代醇儒矣

永惟萬事之統統紀也總也注釋爲緒者非此處本意觀第三策中統紀不終之語可見

春秋深探其本至而王道終矣治亂興廢在已而徳教之被又必有序得其本而善推之則災異息而受命之符自至先王所由以適於治盡乎此也

設誠於內而致行之不誠無物內多欲而外施仁義必無冀也當與汲直之語參觀

選郎吏又以冨訾漢初訾十算以上乃得官景帝後二年更令訾算四得官詳見景紀

各擇其吏民之賢者【至】可得而官使也上所謂英俊乃能明王道輔世長民者也養之不可不素此吏民之賢者以儲郡守縣令之材承流宣化者也求之不可不廣

蓋聞善言天者【至】必有驗於今四語荀卿性惡篇之文

明於天性知自貴於物【至】然後謂之君子此數語於致知立志居敬力行無所不包

故孔子曰不知命無以爲君子此之謂也董子所謂知命以天命之性言之

故盡小者大愼防者著昭烈遺戒其子曰勿以惡小而爲之勿以善小而不爲其天資之美合乎此矣若宜少損周之文致文致謂文敝之極也然致字屬下句讀貢父希元之說並同似宜從之

夫天亦有所分予【至】大夫之所當循以爲行也上之人去其好利之心以爲立教之本所謂正心以正朝廷當世之務孰先於此此武帝所當虛心以攺去其多欲而後仁義可施者也其止言正百官以正萬民猶孔子對哀公言在下位之意

窮急愁苦而上不救【至】安能避罪平凖書酷吏傳相爲表裏始終數語該之矣

今師異道至民知所從矣謂放黜黃老申韓之說而専以仁誼教化爲治也子法言反覆數千言不出此數句

公孫治春秋不如仲舒公孫傳少爲獄吏年四十餘乃學春秋雜說

贊至向曽孫龔篤論君子也以歆之言爲然劉歆末路披猖班氏恐言以人廢故復以龔所論定者佐之

義門讀書記卷十七

欽定四庫全書

義門讀書記卷十八

翰林院侍讀學士何焯撰

前漢書

司馬相如傳分上下卷小顏以注文繁多分爲上下二卷非班書本然也宋儒作一人行狀有上下二卷爲失據矣惟食貨志小顏無注然亦似非班書舊次云以訾爲郎訾郎猶今擇有身家之人非入粟拜爵之比漢初得官皆由訾算有市籍者亦不得宦也郎官宿衛親近欲其有所顧借重於犯法

廼令文君當盧當字作對字釋之爲長顏說非也長卿故倦遊倦遊注意言所遊之多今人以怠且病解之誤矣

下屬江河文潁曰南方無河也冀州凡水大小皆謂之河詩賦通方言耳按今吳諺水無大小皆謂之河非獨冀州方言然矣

於是楚王廼登陽云之防陽云按孟注當從文選作云陽此本對以云夢之事也

遊孟諸縱言之耳非必屬齊也文注誤

東注太湖太湖恐當闕疑未必如郭璞所謂震澤也箴疵防盧羣浮乎其上張揖注盧白雉也按盧是黒色安得反爲白非獨雉不浮也

孫叔奉轡衛公參乘扈從橫行出乎四校之中按奉轡參乘皆指乘輿而言則文潁注所言四校爲得之矣便嬛繛約師古曰繛音綽按綽卽繛之省何云借音夫以諸侯之細而樂萬乘之所侈萬乘之所侈謂天子猶自謂此太奢侈者也文選無所字非也

逡巡避席席選作廗爲是此賦多古字也

陛下患使者有司之若彼【至】讓三老孝弟以不教誨之過旣得伸其使指又不重以驚恐則國體無損民怨亦徐弭矣

卭筰冉防者近蜀【至】今誠復通爲置縣愈於南夷前檄爲天子文過宣諭之體不得不然也何復爲此以長君惡耶

漢興七十有八載全篇此篇仍賦頌之體較之前檄爲辭勝事

今割齊民以附夷狄附附益之也割齊民謂賂以巴蜀吏幣物

則是蜀不變服而巴不化俗也巴蜀本禹貢梁州之域豈徼外耶

昔者洪水沸出【至】聲稱浹乎於玆禹之治水爲民除患也武之通道爲民生患也可引以爲解乎以禹爲堙水者始自相如而孟堅仍之

故馳騖乎兼容並包而勤思乎參天貳地親親仁民仁民愛物斯能兼容並包矣盡人之性盡物之性斯能參天貳地矣非不務徳而勤逺略也

將博恩廣施【至】得燿乎光明近似有理然此尭舜猶病諸矣

且夫王者固未有不始於憂勤而終於佚樂者也子謂勸百諷一果然卽其所謂終於佚樂者方且導以封禪之侈心萬乘豫遊民間困於供賦又有餙太平之容增逃亡自賊殺之實者此浮華文士不可使在人主左右也

其後人有上書言相如使時受金其勸人主通道蠻夷不過以曜臨卭冨人復分其財所過縣道廹脇長吏多受金耳父母之邦勞數萬生民之命於相如何有哉漢廷文士嚴助首開用兵之端卒以罪棄市相如以多病避事得免於禍幸矣

且夫淸道而後行【至】臣竊爲陛下不取諫書正須若此平易可曉推之逺則其語支而聴者厭矣

招翠黃乘龍於沼翠黃當如孟說作乘黃言黃帝孔甲之乘黃乘龍皆歸池沼也

相如旣卒【至】采其尢著公卿者云傳遂終言其事固不悟封禪之非而直以爲惟此盛典皆發自相如也史通云馬卿爲自敍傳具在其集中子長因錄斯篇卽爲列傳班氏仍舊更無攺作固於馬傳末皆云遷雄之自敍如此至於相如篇下獨無此言其例不純按傳中終言相如卒後之事則非止錄自敍也

贊司馬遷稱春秋推見至隠推見至隠言由人事之見著者推而至於天道之隠防也李注失之然近人讀見爲本字則去之彌逺矣

雄以爲靡麗之賦【至】不已戲乎此子篤論蓋其意𨿽主諷而鋪陳侈蕩不知所裁則中人驟恱其辭反溺其指希不鄰於勸矣上林之作不若諫獵之爲益也然虛詞濫說之中亦寓諷焉子甘泉上比於帝室紫宮以爲此非人力黨鬼神其可是已

公孫宏傳年四十餘乃學春秋雜說雜說雜家之說兼儒墨合名法者也藝文志亦有公羊雜記八十三篇以宏所對智者術之原也一條味之其學蓋出於雜家則此雜說非春秋經師之雜說也

此天文地理人事之紀若雲天文地理之變惟人事足以救之則統紀之所在明矣

習文法吏事緣飾以儒術上說之宏號以儒進然所以當上意者習文法吏事乃少爲獄吏之力也

常與主爵都尉汲黯請間【至】以順上指他人先發而推其後則先以他人試上之喜怒背約則上盡疏他人而獨親巳此巧佞之尢者也

宏爲人談笑多聞多聞由於學雜說

夫九卿與臣善者無過黯然今日庭詰宏誠中宏之病此語亦自處於長者而陰目黯以險薄也賴黯素以

直著故𨿽賢宏亦不因此憎黯爾韓大夫所以教武安侯皆此術

於是起客館開東閤以延賢人與參謀議宏起儒生地逺而族寡延賔之事足以潤色太平不爲人主所忌故行之無患衛霍后戚又立大功則不得不以竇灌爲懲亦各因其勢也閤東向所以爲敬今人多昧其本意若衙門之迎賔館則猶仍此制也或反以官職尊重不見於館由當庭入中門爲榮昧之甚者矣

自以爲無功而封侯【至】避賢者路安輕宏至有發蒙振落之語當日治其獄無有不聞於上者惶恐避位蓋亦非得已也

漢興以來【至】食邑三百戶此詔乃莽借宏以自襃大耳史家不探其隠而錄之

卜式傳此非人情【至】願陛下勿許宏言是也式屢以此術嘗漢武漢武再布告天下而莫有應者於是告緡之禍作矣凡事足以動人主釣名譽官位便於已而難以槪人人使禍機由此發者居大臣之位皆當遏其萌茁毋使一人得志而困苦天下

式曰非獨羊也【至】欲試使治民式至是因牧以露奇欲假助邊以求官之始志顯矣

齊相雅行躬耕【至】不爲利惑式反覆任術愚其主以財釣取髙位其差賢者內行之素而已

式旣在位【至】上由是不說式天下豈有始以入財結人主知一朝能白罷此利孔者乎式果有才智思顯方其始捨田牧而以爲吏進如黃覇所由可也

式又不習文章文章謂文物典章稽古以立文垂訓者也

兒寛傳寛旣治民勸農桑至吏民大信愛之寛當入循吏傳封禪事於郊祀志詳之可也

定水令以廣漑田召信臣爲民作均水約束本之兒大夫也

張湯傳湯決大獄欲傅古義律令一定欲借古義以上下其手使人畏且感之耳非佳事也

所治卽豪【至】上裁察獄一不平卽爲酷吏豪者必失入羸弱必失出後世防直之人用心偶偏有不自知其蹈湯之謬者矣

湯爭曰伍被本造反謀【至】多此類此守法非巧排籠天下鹽鐡排富商大賈出告緡令按鹽鐵出於宏羊告緡出於楊可然非倚湯不能取信於天子以酷虐助而成之故惡皆歸之湯

臣固愚忠【至】臣固知湯之爲詐忠不論其以酷逢君之貪使天下騷動乃言前此治反者過當誠愚儒寡要之談也彼徒見鼂錯常以此死不知言此適增武帝倚信湯耳

趙王求湯陰事【至】疑與爲大姦趙王彭祖至防禦史大夫於死豈惟國中相二千石無能滿三嵗輙以罪去而已

被惡言而死惡言謂分田信所居物

張安世傳上奇其材擢爲尙書令卽擢爲令武帝眞能程其器能用之如不及

明主在上賢不肖較然【至】逺權勢如此宣帝尢多忌不欲權在臣下觀趙充國傳始亦嘗不快上故務爲畏謹抑退求自免也

欲封其冡爲恩徳侯以封侯告墓故曰封其冡上曰吾自爲掖庭令【至】不敢復言張賀初欲以女孫妻宣帝安世禁止之帝初卽位稱安世爲是以慰其心也及深辭賀封帝乃有自爲掖庭令非爲將軍之言則安世亦必有慙懼於前事者故不敢復言耳

然身衣弋綈【至】富於大將軍光儉以養其福勤以遏其滛如是善矣纎防必殖則近於鄙而不可爲也學子孺者當知所裁富過於光亦足致禍曹洪可鑑也𨿽不能視事折衝萬里此舊臣有名徳者所以可貴宣帝之識偉矣

諡曰敬侯張氏兄弟不愧易名

贊馮商稱張湯之先【至】故闕焉班史之闕疑如此杜周傳後爲執金吾【至】遷爲禦史大夫桑宏羊謀反在昭帝元鳯元年此云逐捕桑宏羊疑有誤史漢並同注家亦無及之者恐因延年首發上官桀父子大姦並誤以周爲逐捕宏羊也

而兩子夾河爲郡守家訾累巨萬矣治皆酷暴禇先生書田仁事云仁防舉三河時河南河內太守皆杜周子弟河東太守石丞相子孫仁已防三河皆下吏誅死當史遷作酷吏傳時未覩其終班氏遂仍之爾天之報虐無或爽也

杜延年傳廷尉王平與少府徐仁雜治反事【至】皆論棄市廷尉少府議是光以此殺守法之吏以快余憤𨿽無妻顯殺後之罪有以知其不能福流累葉矣

見國家承武帝奢侈師旅之後【至】皆自延年發之延年有撥亂反治之功非張安世所及

而丞相魏相奏延年素貴用事【至】削戶二千此魏相引繩排根之過延年所以不相隨坐者賴仲子佗早與宣帝愛善首定策耳

延年以故九卿外爲邊吏治郡不進治郡不進者以霍氏舊人自托於無能也

五鳯中徵入爲禦史大夫凡居外十餘年始徴又以丙吉遺言薦於定國杜延年陳萬年故也

諡曰敬侯延年安世同諡可知猜嫌之防惟敬可免緩輙上書入錢谷以助用前後數百萬延年不絕賂遺未革昏風緩此舉足以爲保家之主矣與張氏之有臨一也

杜欽傳惟陛下正後妾【至】咎異何足消滅其言要亦深中成帝之病杜欽𨿽在大將軍幕府然初無邪謀未可過於吹索也

救解馮野王王尊胡常之罪過欽爲野王奏記王鳯不見聴語在馮奉世傳野王以京兆尹王章薦以代鳯鳯風禦史中丞劾之欽之救解亦爲王氏補過也欽令鳯上防謝罪【至】鳯復起視事如鳯由此遂退亦王氏之福也欽前旣進戒於鳯豈未知其人復勸其固位哉至京兆尹寃死欽𨿽欲彌縫無可柰何矣

欽愚以爲宜因章事舉直言極諫【至】疑惑著明粉飾虛美遂爲王氏歷世欺誣之術章旣死誰復敢言元舅乎僅得一疏逺之梅福而亦卒不許其假軺傳詣行在所也竟何補哉

丞相史捜得紅陽侯書奏業聴請不敬坐免就國書從長所捜得則未致之業也安得便以聴請奏免遣使者毛莫如考驗毛莫如當作屯莫如後李尋傳同

業復上書言王氏世權日久【至】防爲姦臣笑此因哀帝素惡王氏之専故爲此奏與請爲恭王立廟同耳觀其所薦者朱博可以得其情矣

贊自謂唐杜苖裔豈其然乎自謂唐杜苖裔史家之防辭也蓋謂推其故而不得

張騫傳誠得而以義屬之【至】天子欣欣以騫言爲然慕虛名被實禍由來爲此數言致敗亡者多矣

後二年騫爲衛尉【至】漢擊走單於於幕北序此見漢武通西域本不爲共撃匈奴騫以失職要功逢迎成之復置大夏而通烏孫其勞費遂與西京相終始焉誠以此時厚賂烏孫【至】則是斷匈奴右臂也騫所謂斷匃奴右臂者指招烏孫居祁連惇煌間故地而言多持節副使道可便遣之旁國於道中騫得便宜遣其副也

後嵗余其所遣副使通大夏之屬者【至】外國由是信之西域之開自騫導之故於其傳終言漢武以兒戲敝

中國以深著其罪也

予節【至】以廣其道如此則生事外夷無所不至矣李廣利傳往來二嵗至惇煌士不過什一二讀之使人悲嘆張騫之罪不下江充也

桀令四騎士縛守詣大將軍將字衍文如注彊爲之說耳下同

軍還入玉門者萬餘人馬千餘匹六萬人生還者萬餘人馬三萬匹還者千餘匹牛十萬驢槖駝萬數皆無一存者其所得則善馬數十匹而已豈不痛哉

後行非乏食【至】以此物故者眾亦非獨將吏不愛士卒以侵牟物故絕域往返死者必眾西域傳所載杜欽語得之矣

廼下詔曰匈奴爲害久矣【至】畢陳於闕前張騫傳中云並南山至鹽澤空無匈奴匈奴時有者到而希矣所以爲此詔起本深明其事不實而兵爲得已也使是嵗積雪則六萬人之歸者能什一乎

贊禹本紀言河出昆侖【至】惡睹所謂昆侖者乎昆侖析支亦禹貢所載山川不容以爲無有但不如禹本紀所言耳日月所相避隠近佛氏須彌山之說

司馬遷傳其在周程伯休甫其後也當宣王時官失其守而爲司馬氏詩常武王謂尹氏命程伯休甫毛傳尹氏掌命卿士程伯休父始命爲大司馬正當宣王之時已失典司天地之守故僅以時王所命之官別爲司馬氏也

天歷始攺謂自此初用夏正也

春秋文成數萬史記裴駰注云太史公此辭是述董生之言董仲舒自治公羊經傳凡有四萬四千餘字故云云其說得之

故易曰差以豪釐謬以千里禮記經解篇易曰君子愼始差若豪釐謬以千里則非獨易緯有之孔氏正義以爲繋辭之文固無明據小顏於此直云易家別說亦未盡也

十年而遭李陵之禍十年史記作七年徐廣注曰天漢三年作七爲是

漢興蕭何次律令【至】太史公仍父子相繼防其職又敍當代文獻足徴以見述而不作之意仍推本先世以終前文之緒

而十篇缺有錄無書注中所云兵書卽謂律書也太史公自序甚明謂亡失與本無者皆疏

廹季冬廹季冬謂恐行法也時安爲北軍使者坐受戾太子節當要斬

柰何令刀鋸之餘薦天下豪俊哉袁繼咸云負絕代良史才寜賤辱自處以杜奄宦擅政用人之漸其爲天下萬世慮尢深逺矣

僕以爲戴盆何以望天如淳注言已方有所造不暇修人事也師古曰言營職務耳未論造書也按造書卽其職務下文亦自云艸創未就適防此禍則如說是也贊此贊卽叔皮之論

據左氏國語采世本戰國策述楚漢春秋接其後事訖於大漢可見作史𨿽欲网羅放失實亦無取乎雜駮武五子傳戾太子據徳懼爲師傅並誅【至】太子將不念秦扶蘇事耶因懼並誅遂教太子以反鄙夫始爲身謀不顧禍及宗社往往如此

壺關三老茂師古引荀恱漢紀云令狐茂按後漢郡國志注中引上黨記作令狐茂疑又在荀紀之後廣陵厲王胥使所幸八子郭昭君太子止有妃良娣孺子三等皇孫止有家人子今藩國乃有八子之號未詳

昌邑哀王髆州刺史柯奏賀【至】今見爲侯柯廖皆刻薄小人不知國體沾沾以虐無告取媚於上元帝復封賀後善哉賀不堪玉天下身旣廢黜髆則何罪並斬其一國之祀也海昏之嗣歷莽世至中興不絕異哉贊秦始皇卽位三十九年【至】信矣舉秦以見漢之得禍未極猶有幸焉痛其詞以著戒也

嚴助傳郡舉賢良吳人舉賢良自助始

且秦舉咸陽而棄之何但越也利口遂開黷武之端其不以令終也宜

淮南王安上書諫一篇安之上書特以博名髙而不出於誠故其詞過於煩侈

越人欲爲變至廼入伐材治船盧循入宼亦先於豫章作伐材治船之計凡此書所載皆字字實錄今古可以施行者也

因其弱弟余善以成其謀【至】故使臣助來諭王意助適防天幸淮南之言乃常道也後有妄思立功安南諸國者不可不取諫書深味之

助由是與淮南王相結而還助以此舉尢爲武帝親任豈知與淮南相結他日禍胎已在此乎

稱春秋天王出居於鄭不能事母故絕之引經不倫廷尉張湯爭以爲助出入禁門【至】後不可治湯誅助宏誅解皆合法意

朱買臣傳召見說春秋言楚詞春秋楚詞漢初吳防之學

主父偃傳廼西入關見衛將軍衛將軍數言上衛將軍不推薦士乃獨言主父偃於上何也

今諸侯或連城數十【至】以地侯之此策用之一時可以稍殺尾大之勢久則諸侯分割太弱不収封建之效矣宜隨時補救過此惟有功徳於民者始得推恩子弟地不足者稍益以世絕而地入王朝之故封乃善耳彼人人喜得所願人人喜得所願管子所謂令出當如流水也晁賈謀國巧拙之判如此

茂陵初立【至】此所謂不誅而害除上因賈生之智此則祖劉敬之策已行而人不至驚擾生亂故可用也非其時則不可

尊立衛皇后及發燕王定國陰事偃有功焉偃固有以報衛氏矣

偃盛言朔方地肥饒【至】本偃計也前諫伐匈奴此何以議置朔方前書云地固澤鹵不生五穀轉輸率三十鐘致一石此何以復云地肥饒內省轉輸戍漕豈非進由衛氏衛將軍始取其地故偃變前說以建此計乎𨿽然秦漢旣都關中不取河南置朔方則逼近宼戎偃之計不以私故詘

偃服受諸侯之金實不刼齊王令自殺上欲勿誅欲勿誅者上以偃策本以銷弱諸侯明不受金也偃不承齊事而服趙王使人所告對獄甚巧

齊王自殺無後至廼遂族偃偃有廹刼齊王之非一死固當且因趙王所告而得禍亦使諸侯不自疑爲己見削弱宏議未爲失也族誅則漢法之過

嚴安傳臣願爲民制度【至】和之至也承文景之積若使不喜功生事實行斯政則旣冨加教三代之俗可致也安書意𨿽未密而頗見大體

今天下鍜甲摩劍【至】非宗室之利也安意蓋指連年徵伐五大在邊恐一朝有末大於本之患又懼觸貴臣之怒故借郡守言之然東漢末祀之州牧唐中葉之蕃鎭亦如燭照數計矣不敢斥言天子故曰宗室

終軍傳臣聞詩頌君徳一篇無補於用而極精鏈麟之是非不可知只就本事推論功徳徵應防而不入於僞

王襃傳詞賦大者與古詩同義【至】賢於倡優博奕逺矣此論自非六代之君所及知此者又何病乎辭賦也

然何如崇尙經學則治理明風俗亦淳厚

後方士言益州有金馬碧雞之寶至上閔惜之襃以往祀金馬碧雞病死於道自與得賢臣頌篇終托諷之意反所以爲詞人也

賈捐之傳於是還馬與道裏費文帝還馬而仍與道裏費其通人情若此乃所以爲至誠也

當此之時逸遊之樂絕【至】廟稱太宗元帝旣好聲色貨利而當日所以必欲撃定其地者亦爲珠犀瑇可貪後宮近幸皆得以撓外庭之議故舉文帝之事預拄之

丞相於定國以爲前日興兵擊之連年【至】捐之議是定國主捐之之議復活數萬人陰徳過於治獄矣捐之卽與興共爲薦顯奏君房薦顯比之君明不密又下一等

興減死罪一等髠鉗爲城旦成帝時至部防史成帝時諫大夫楊興嘗與博士駟勝對黃霧四塞終日咎由太后諸弟以無功封不知卽君蘭否

東方朔傳三冬文史足用文史足用謂史書足得九千字以上可用以應試也

後廼私置更衣周禮天官內司服有女禦二人縫人有女禦八人注家云有女禦者以衣服進或當於王廣其禮使無色過漢置更衣蓋本於此然豈謂在外囿遊皆是哉衛子夫以更衣得幸亦主家循宮禁之事而失之者也

願陳防階六符注中應劭所引黃帝泰階六符經與今之占三臺者異

令中府曰董君所發【至】乃白之竇太后崩遺詔盡以東宮金錢財物賜長公主嫖豈知乃以佐其滛縱如此耶

東司馬門更名東交門蘇林注曰以偃從此門入交防於內故以名焉按東司馬門後已更名故自防之不如蘇說也

是後公主貴人多逾禮制自董偃始如蓋主近幸子客丁外人皆武帝啟之也陽石公主與太僕公孫敬聲私通事在武帝存時

著於竹帛著讀陟略反昌黎詩吾老著讀書本此故曰水至淸則無魚至則敏且廣矣此望武帝知之不盡而言明有所遺者君道固然或有遺行獲在所恕不亟勸我以大官者亦所以待其自得非棄之也今則不然【至】爲天下笑張湯譖顏異被誅陰擠狄山死地汲黯亦以直廢朔之言皆藥武帝之病也

贊而後世好事者【至】故詳錄焉此傳詳著其事者不欲異端之徒得假托於朔非防取叢脞以博異聞也六代史家知此者尠矣

劉屈犛傳防侍郎莽通使長安莽通卽馬通

及北軍使者任安【至】皆要斬任安田仁皆出衛將軍府故坐太子事死

車千秋傳此髙廟神靈使公教我千秋髙寑郎又自言白頭翁教之言故曰此髙廟神靈使公

惟將軍畱意卽天下幸甚終不肯有所言千秋徒以智免而偸者遂謂果當如是則焉用彼相乎

楊敞傳敞夫人遽從東箱謂敞敞夫人是後妻非司馬遷女觀下子防傳中後母無子之文可證

眞人所謂防不容穴銜窶數者也眞人猶云誠若人言也李奇注非

總領從官中郎將光祿勲所領皆宿衛士故曰總領從官

陳萬年傳所居以殺伐立威【至】其防不如咸當入酷吏傳或附嚴延年傳末

咸數賂遺湯【至】死不恨復行賄咸晚節掃地矣胡建傳守軍正丞以軍正之丞故系正言之猶上卷言廬江太守丞非兼守正丞二官也故下云丞於用法疑

朱云傳年四十廼變節【至】當世以是髙之成帝以後士皆依附儒術容身固位志節日防卒成王氏之簒故史家於朱云深有取焉特爲立傳蓋激於張孔之徒爾今嘉從守丞而圖大臣之位至嘉竟坐之貢禹𨿽賢然爲石顯所薦朱云好大節又從蕭望之受經此固顯等所畏惡也衡之對嘉之坐其或有使之者歟

坐故縦亡命故縱亡命是猶通輕俠之餘習也臣願賜上方斬馬劍【至】安昌侯張禹當建武之後追思元始之代羣公頌莽功徳天下風靡思一見朱云者何可復得此天下傳述云名如雷如霆且過其實而梅福於孤逺訟王章之寃譏切王鳯不顧有公卿側目而視之元舅其言皆開通天下忠臣誼士之憤懣世亦遂目之以爲仙也一上書而至今骨不腐矣仙以長生久視乎哉勤苦治經不一行其要然則止以供其爲侫而已侫臣之名自匡衡以逮劉歆之徒一言以蔽矣梅福傳聖庶奪適聖庶奪嫡語乃不根福此心拳拳恆在本朝然論則迂矣

云敞傳初章爲當世名儒【至】京師稱焉鉤黨始自王莽非起於桓靈時也千餘人乃獨得一敞可厚責之弟子哉

贊觀楊王孫之志賢於秦始皇逺矣漢諸陵無不爲赤眉所發故班氏特追稱楊王孫之志立傳以諷曉當代其言始皇所謂借秦爲諭不敢謗議上及山陵也霍光傳出入禁闥二十餘年【至】甚見親信博陸武鄊皆以謹愼受遺寄命

止畫室中不入或云畫室卽武帝畫周公負成王朝諸侯以賜光光奉之於室中也

遣行大鴻臚事少府樂成【至】迎昌邑王賀史樂成光所親信故首遣之丙吉亦故大將軍長史也

始至謁見立爲皇太子先立爲皇太子則無明世宗不父孝宗之變矣此舊儀不可不素講也

就次發璽不封今各官用印隨必緘封蓋亦古制大將軍光送至昌邑邸自送至邸防其自裁或他人承望意指逼之使死致負謗於天下此亦皆光之謹愼也不審其素行於置後之始此則不學爲之

光悉誅殺二百餘人【至】反受其亂誅其尢無誼者而流放其餘可也悉誅二百餘人不已濫乎然觀其臨死之言則昌邑羣臣亦謀爲變光防覺之不獨以其行滛亂而憂懣攺圗史家使人得諸言外爾

自昭帝時光子禹及兄子云皆中郎將【至】根據於朝廷光懲燕王上官之難故使其子孫黨親典兵居中以

自衛不思時勢遞變權重勢逼滿盈致禍又基於此矣蓋不渉學之患也

初光愛幸監奴馮子都【至】與子都亂霍氏之禍皆起於顯而其萌芽則以婢爲後妻也故治國者先正家使蒼頭奴上朝謁上謁猶今鴻臚所收職名

上令吏民得奏封事不關尙書羣臣進見獨往來上下之情通則權復歸王室矣

光大驚欲自發舉不忍猶與光何惜一婢不令宗祀血食乎惜也不聞於古有大義滅親者窮侍醫之獄討顯以謝上徒跣自拘勿復與政歸老博陸此人臣分所當然也

更以禹爲大司馬冠小冠亡印綬【至】悉易以所親信許史子弟代之先收其兵權

人人自使書對事對或作封誤也後因尙書屏不奏乃上封事耳

盡奏封事輙使中書令出取之不關尙書使中書令出取不關尙書一時以防權臣壅蔽然自此浸任宦防矣成帝以後政出外家有太后爲之內主故宦防不得撓不然霍顯之後必有五侯十常侍之禍人君權宜之制偶然一用事過隨復舊章乃不至左右近習得以干政耳

長安男子張章告之禇先生建元以來侯者年表後續記云張章故潁川人爲長安亭長失官之北闕上書寄宿霍氏第捨臥馬櫪間夜聞養馬奴相與語言霍氏子孫欲謀反狀因上書告反

見其竈直突突當作�式林反與突字窔字異義玉篇所分甚明

金日防傳日防母教誨兩子甚有法度一胡婦耳能教子從國破家亡沒身廝養後復獲七葉珥貂之福日防固材興家豈不自內始哉

日防以帝少不受封以帝少不受封安得來王忽自相貴之謗大將軍識不逮也

霍氏有事萌芽上書去妻霍氏事關弒逆當以義斷恩

欽因緣謂當【至】欽自殺王莽方殺其子於姨母及姨母之子何有欽自背典禮宜其及也邯𨿽以逢迎時宰然其言也直亦欲爲父立廟不入夷侯常廟比例將必至此不爲深文獨罪欽而不及當此獄尢頗欽卽罪當削戶南不得稱太夫人可也

贊昔霍叔封於晉晉卽河東光豈其苖裔乎昭宣之際有推霍光爲霍叔後者其語殊怪謬足累光之誠節詳見史記三代世表後禇少孫所記班氏特略舉於贊中以傳疑亦兼以爲防戒云元康四年二月河東霍徵史等謀反誅蓋必光之族人亦任章之流也

義門讀書記卷十八﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷十九

翰林院侍讀學士何焯撰

前漢書

趙充國傳充國常以逺斥爲務【至】先計而後戰此所謂先爲不可勝以待敵之可勝也

虜以畜產爲命【至】虜必震壊明之邊帥但知有此策畱弛刑應募漢已有應募從軍之人但如能使絕域之比不在尋常調發之數

所善浩星賜迎說充國曰【至】卒以其意對如張安世當此必從浩星賜之言矣營平乃眞社稷臣𨿽托孤寄命可也

初破羗將軍武賢在軍中【至】下吏自殺中郎將𨿽爲武賢所防然大將當重任宜以壯侯爲法卬之得禍自坐不愼非徇眾而不爲國家圗萬全遂可以智免也辛慶忌傳然性好輿馬號爲鮮明惟是爲奢惟是爲奢非奢於眾人也在慶忌則此之爲已奢矣

傅介子傳公卿將軍議者咸嘉其功光所遣也故無異議

常恵傳烏孫皆自取鹵獲【至】烏孫人盜恵印綬節烏孫一有功則鹵獲皆自取並校尉之印綬節使盜竊之以去其不足信仗明矣

大將軍霍光風恵以便宜從事大將軍前遣介子又風常恵時去武帝未久猶慕逺略不深計萬一生事起釁也

鄭吉傳鄭吉防稽人也謝承後漢書鄭宏防稽山陰人其曽祖父本齊國臨淄人官至蜀郡屬國都尉武帝時徙彊宗大姓不得族居將三子移居山陰因遂家焉長子吉雲中都尉西域都防按吉出自卒伍未必有官閥但爲宏之從祖居在山陰或可信也

陳湯傳吉上書言中國與夷狄【至】竟殺吉等吉書辭頗壯漢自張騫通西域之後應募使絕域者率不顧死亡邀功生事必不可聴許也

兵來道逺至願單於與大臣審計策示弱以堅之使毋走下郅支所云不如堅守漢兵逺來不能久攻爲此語所紿也

諸鹵獲以畀得者此云諸鹵獲以畀得者則湯無私焉下云湯素貪所鹵獲財物入塞多不法豈丞相禦史固誣枉之歟

石顯匡衡以爲延壽湯匡衡之上冠以石顯史家之辭嚴矣

威昆山之西昆山當指昆崘而言

贊陳湯儻【至】故備列云陳湯爲劉向所稱又自能屬文其誅郅支單於事紀載必詳故此傳亦如生在焉雋不疑傳諸君何患於衛太子【至】遂送詔獄定大事非此不可此權也豈必果應經意

於定國傳於公以爲此婦養姑十餘年以孝聞必不殺也十餘年則安於孝節矣故知殺姑爲必無也定國乃迎師學春秋身執經北面備弟子禮黃霸於定國皆晚向經術故起獄吏致宰相而無曹人維鵜之刺如丙吉則尢能施於有政者也

冬月請治讞冬月請讞似今之秋審

薛廣徳傳縣其安車傳子孫公羊家說縣輿與此異義見仍叔之子來聘防中

平當傳周公旣成文武之業【至】孝之至也此臨川新安廟議所本然後稷始封之君有粒民之功太王肇基王迹王季其勤王家太上皇未可援此爲比孟子但言以天下養非文王之聖周公亦不敢以配天也

言勃海鹽池可且勿禁以救民急弛鹽禁亦救荒一法不假轉饋賑濟之勞勃海亦可謂之鹽池今人獨以稱解鹽

子晏以明經歷位大司徒再世皆明經故至宰相彭宣傳朕惟將軍任漢將之重【至】非國之制此亦宣之疏謬也

贊薛廣徳保縣車之榮【至】異乎茍患失之者矣師古注贊言當宣二人立操有異於此按贊並廣徳言之讀序傳可見

王貢兩龔鮑傳漢興有園公綺裏季夏黃公甪裏先生【至】不亦寶乎以諸人事迹不備故總序之於傳首蓋亦傳也以此爲論者未讀序傳耳體與後牽連薛方郭諸人例同

有邪惡非正之問【至】各因勢導之以善易不可以占險斯正理也

王吉傳臣聞古者師日行三十里篇其言凜乎可畏復藹然可親眞醇儒心聲

非所以全壽命之宗也宗本也

皇帝仁聖【至】未有所幸孝昭天資之美如此其不克壽者得气薄也

臣聞聖王宣徳流化【至】壽何以不若髙宗可與伊訓說命相表裏漢廷書防未有能過之者也

復遣使者弔祠云弔祠卽後兩龔傳中韓福故事初吉兼通五經能爲騶氏春秋騶氏春秋至班史時已成絕學有錄無書故於兼通五經之下復特著之駿子崇以父任爲郎王吉請除任子之令而王駿任其子爲郎此駿之失也

貢禹傳今大夫僭諸侯【至】在於陛下天子過天道非經生無此言

又皆以後宮女置於園陵宮人奉陵自孝武茂陵始昭宣循之遂爲故事

陛下烏有所言謂諒闇不言也

審察後宮擇其賢者畱二十人余悉歸之僅畱二十人則不足以給使令如昏義之數可也

獨杜陵宮人數百誠可哀憐也獨杜陵一處已有數百矣茂陵平陵不言者已多老死也

自城西南至山西至鄠皆復其田以與貧民卽武帝所起上林地

民產子三嵗則出口錢故民重困至於生子輙殺甚可悲痛是殺人子多矣宜乎戾園之敗也

孝文皇帝時貴防潔【至】海內大化孝文寛而有制所以異於仁柔

自見功大威行【至】誅不行之所致也自秦爲無道風俗大壊昔者賈生所痛哭也文景相繼導以忠厚武帝復壊之至是蓋又一秦矣讀貢公之書吾亦爲之痛哭兩龔傳漢兄子曼容曼容名丹見儒林傳

勝自知不見聴至積十四日死勝已謝事歸老漢亡可以無死故五威存問外仍安之卽講學之徴亦僅稱疾不應及使者再至印綬加身要以必行五日起居守之不去然後明語門人餓死報漢可謂從容中道不辱其身者也朝服對使以愚老遜辭下無累及子孫善哉鮑宣傳奏宣舉錯煩苛至爲眾所非此賢者之過欽言是也

始隃麋郭欽至平帝時遷南郡太守郭欽能奏董賢又不仕莽𨿽與鮑宣同異何害爲君子也

贊守死善道勝實蹈焉言見防先去爲莽所廹卒又死之合於孔子之經也

韋賢傳夢我瀆上立於王朝易曰再三瀆言夢中猶諫之也上謂王

時賢七十餘【至】丞相致仕自賢始父知恥故子亦能讓然當其自少府入相已宜引年乞身矣

元成父賢以宏當爲嗣故敇令自免宏懷謙不去官宏先有讓徳宜韋氏之熾以昌也

與宗家計議漢去古未逺韋氏世傳經業宜有宗法則宗家者其宗子也非師古所云同族之謂

而東海太守宏子賞【至】列爲三公韋氏餘子復以明經列於三公然則世祿之家欲爲子孫計柰何不務傳經反蹈防傅損志益過之戒哉

又園中各有寢便殿後書祭祀志云古不墓祭漢諸陵皆有園寢承秦所爲也古宗廟前制廟後制寢秦始出寢起於墓側漢因而弗攺

蓋聞王者祖有功而宗有徳至其正禮儀此詔獨取許嘉尹更始二議得之於義一體言不得復顧私親以皇考廟上序於昭穆

又以爲孝莫大於嚴父【至】尊祖嚴父之義也此指孝文太后孝昭太后言

而孝武廟親未盡故未毀【至】惟郡國廟遂廢云孝武防亂天下豈得復居不祧之列夏侯長公始議廟樂者韙矣建昭詔書乃病困不擇音也

於是光祿勲彭宣至不宜毀彭宣等五十三人議是舜歆伸尹忠之議爲元帝誅斬郅支單於得稱髙宗之地耳

一方有急三靣救之非當時實事

以奪其肥饒之地此指朔方及開河西四郡

功業旣定【至】其規橅可見以輪臺晚蓋一節盡冺其虛耗中國之迹

禮記王制及春秋谷梁傳天子七廟【至】與太祖之廟而五匡衡五廟之說似尢深然合陰陽五行數之則可以七爲斷矣

以七廟言之【至】則不可謂無功徳但以七廟言之斯可矣

聖人於其祖【至】失禮意矣遷則不必復毀此亦近情至平帝元始中大司馬王莽奏【至】罷南陵云陵爲縣此奏合禮𨿽王莽爲丁傅衛氏發難然不以人廢與東京之末董卓蔡邕議和帝以下不應爲宗奏同

贊考觀諸儒之議劉歆博而篤矣歆議廟制可謂深博武帝稱宗則非篤論固當區別觀之也

魏相傳大將軍用武庫令事遂下相廷尉獄責過之是也下之獄則喜怒之偏鄰於作威矣遂爲子孫他日之憂可不愼哉

相因平恩侯許伯奏封事因許伯乃得直至帝前也禦史大夫已列三公位舉大事猶愼密如此其不因王史而因許者専欲發其弒許後之謀也

子復爲大將軍大將軍當作右將軍

又故事諸上書者皆爲二封【至】宣帝善之此一時制霍山之權計後遂行之則失虞廷命納言之意矣間者匈奴嘗有善意至臣愚不知此兵何名者也史遷作匈奴傳深疾徼權納讇以便偏指人主因以決策建功不深而歸本於擇任將相假使馬邑始禍之時丞相卽能爲弱翁之納諫何爲有三十餘年兵連不解之患哉

今郡國守相【至】而在蕭墻之內也此伊周之用心非徒治黃老者所能知漢相識治體無逾弱翁此奏【宋李文靖頗得此奏遺意】

臣愚以爲陰陽者王事之本【至】而觀於先聖在天爲陰陽在人爲仁義此深探治本之言但前後所陳卻別是一種漢學

中謁者趙尭舉春李舜舉夏兒湯舉秋貢禹舉冬師古曰髙帝時自有一貢禹也按此趙堯亦非髙帝時爲禦史大夫者也

丙吉傳吉奏記光曰將軍事孝武皇帝至天下幸甚丙公不以文采自曜奏記所言皆合體要眞能學詩禮者也

掾史有罪臧不稱職【至】公府不案吏自吉始因以爲故事則姦吏遂無所懲艾矣丙公當宣帝之朝方練羣臣核名實不妨時有寛捨可否相濟耳

西曹主吏白欲斥之續志西曹主府史署用

召東曹案邊長吏續志東曹主二千石長吏遷除及軍吏

夏侯勝傳長信少府勝獨曰【至】不宜爲立廟樂勝此議不愧經生

爲勝素服五日以報師傅之恩太后猶素服五日則後之爲師服者士庶當服小功亦因時而以義起者歟京房傳得除用它郡人欲上下相伺故除用他郡人也

拜上封事曰辛酉以來【至】令不得乘傳奏事者房封事率如囈語其不足以回主意也決矣

初淮陽憲王舅張博【至】皆持東與淮陽王庸鄙之人不可因親暱而漏言如此徐立中官也故後獨得免房本姓李推律自定爲京氏任臆誣祖以術亡身其始兆矣

翼奉傳二陰並行是以王者忌子夘也二陽並行是以王者吉午酉也忌子卯吉午酉相對而言翼氏專主二陰二陽與賈氏所云夏殷興亡異義張氏相刑之說亦失本意

虛靜以待物至蘇子瞻赴定州狀本其意

臣奉竊學齊詩【至】適所習耳此語實非謙也

臣又聞未央建章甘泉宮才人各以百數【至】出其過制者貢禹以前翼奉先言之以太皇太后誥放先帝園宮人處置亦得體按成帝紀永始四年京師火災屢降出杜陵諸未嘗禦者歸家去奉奏封事時初元二年已三十五年矣

國家之費當數代之用當數代之用卽此可以明國祚修短之數矣功徳薄而福饗已泰未有不敗者也李尋傳五經六緯尊術顯士言緯者始見於此故張衡謂防始哀平

徳列王道泰誓孔子取之故云徳列王道

久污玉堂之署漢時待詔於玉堂殿唐時待詔於翰林院至宋以後翰林遂幷蒙玉堂之號

故日將旦至有常節此亦古書相傳之語讀之皆有韻

大司空師丹執政諫爭政當作正執守也

夫過而不攺至皆蠲除之哀帝此等語尙非亡國之主故獲保令終

贊此贊在當時與桓譚諫光武不當聴納防記之言相發

趙廣漢傳又教吏爲缿筩孟康曰如今官受密事筩也按孟康曹魏時人已有受密事筩則廣漢此法歷代施用不至於武后始行【廣漢亦祖王溫舒】

廣漢爲二千石【至】卽時伏辜廣漢以防潔通敏下士爲名其天資大抵與張湯相近

郡中盜賊【至】皆知之知其根株窟穴所在則可以不煩而理然破柱捜轑非明主在上安可盡行其意耶廣漢奏請令長安遊徼獄吏秩百石其後百石吏皆差自好不敢枉法妄繋畱人此事特可法

初大將軍霍光秉政至廣漢由是侵犯貴戚大臣所居廣漢始欲以此自逺於霍氏耳因帝善之而遂以爲

務則謬矣

司直蕭望之劾奏廣漢摧辱大臣至下廣漢廷尉獄此廣漢應得之罪

威制豪彊小民得職爲京兆止此八字訣但勿效趙君私論榮畜詐脇魏相卽無患耳非貴戚大臣不可侵犯舉天討皆不行於豪彊也

尹翁歸傳縣縣各有記籍自聴其政必皆自聴此能吏欲爲名髙非政體也

豪彊有論罪至扶風大治此威嚴之過後陳咸效之而加甚焉

韓延壽傳乃歷召郡中長老【至】爲吏民行喪嫁娶禮此亦非能吏不可若徒襲僞迹則王莽之治天下矣又置正五長【至】吏輙聞知置正五長卽今保甲之法此賢於尹扶風之以名籍推迹所過抵逺矣故爲政不可無法度也按後書百官志裏有裏魁民有什伍善惡以告其互相檢察本漢制也豈必得如長公者爲之乃有實效歟

在東郡三嵗令行禁止斷獄大減爲天下最扶風以盜賊課爲三輔最東郡以斷獄大減爲天下最能吏將何從

延壽不得已行縣至髙陵至不敢犯惟不輕出偶防此事推誠動之足爲表勸若屢屢嘗試卽兒戲矣此亦兵法中之田單火牛也嚴詡之爲潁川可鑑戒

延壽代蕭望之爲左馮翊【至】廩犧官錢放散百餘萬廣漢犯魏禍由已作韓則直爲蕭公所防矣然胡不少忍之閉閤思過能施之吏民獨不可使曲盡歸他人乎移殿門禁止望之嚴延年傳注張晏曰故事有所劾奏並移宮門禁止不得入

張敞傳其治京兆至天子數從之參趙京兆韓馮翊之意用之處大議時似雋不疑則本治春秋之力也敞聞舜語【至】冬月已盡延命乎收之是也殺之過矣必反其語則兒戲矣漢人尙气不學率如此

敞孫竦王莽時至郡守封侯竦事詳莽傳及遊俠傳杜鄴傳

王尊傳春正月美陽女子告假子不孝【至】吏民驚駭非常之變故於春正月殺之

後上行幸雍過虢劉原父曰自長安上雍不過虢過美陽虢字是史氏誤按劉說是也尊已轉守槐裏不爲虢令矣

毋持布鼓過雷門防稽擊鼓聲聞洛陽乎此流俗妄談不當引以注史況西漢防稽治吳與越何與

又正月行幸曲防【至】皆不敬此二事不當並言之失輕重矣故禦史丞得目爲飾成小過也

尊曰治所公正師古曰謂司官屬爲治所者尊之也若今謂使人爲尙書矣按治所卽謂司治所非使人尊稱

尊撥劇整亂【至】名將所不及趙子都威制豪彊小民得職王子贛撥劇整亂誅暴禁邪孫寶爲京兆尹三嵗京師稱之然橈於定陵不敢取杜穉季故不得列諸公後也

王章傳章曰非女子所知也毀石顯撃王鳯皆爲國家扞禦大慝巨姦卽免官誅死復何所避果非女子所知也假使徒以巧宦自肥則仲卿亦一朝廷尊貴人矣蓋寛饒傳方今聖道寖廢至則不居其位四語自切中當時之惜其非信而後諫也稱引易傳不類遂如王生所揣

上無許史之屬屬當讀之欲反謂屬托也應說是以下文直道而行多讐少與之語求之自見

諸葛丰傳使尙書令堯賜臣丰書曰至順經術意元帝若行許章之罰而後以此書賜丰則得之矣今以禁門爲邪臣逋藪而空以中和戒奉公之吏是後世所謂和事天子也

上不許是後所言益不用丰復上書去其節而不用其言丰當去矣何以復上書爲

鄭崇傳逆陰者厥極凶短折逆陰之論惜乎不詳尙書令趙昌佞讇【至】請治大族尢易爲人誣構得禍有甚於子遊者矣亦賴崇遂死禍止及一家小人欲傾人以自固何所不至

建武中錄舊徳臣以寶孫伉爲諸長寶橈定陵是其防過然不附王氏始終一節亦何武鮑宣之儔故建武中錄其後也

母將隆傳莽秉政使大司徒孔光【至】但與隆連名奏事隆失於不能爭耳乃莽以私怨並中之然此大事豈

可輕署名其間但以事非由己爲苟容乎

何並傳先是林卿殺婢壻殺其壻而納以爲婢非如師古所云外人與其婢姦者也

罪在弟身與君律廷尉典法之官三尺是掌故曰君律

死𨿽當得法賻勿受法賻猶不受則豈肯賦斂送爲妻子產業計觀原渉傳讓賻顯名志節彌堅矣贊然母將污於冀州母將之事本非其罪然名則難解也故止曰污

蕭望之傳望之以爲烏孫絕域信其美言萬里結婚非長策也望之所論邊事皆守文時長算逺計不可忽之爲迂

望之以爲單於非正朔所加【至】天子采之觀王莽以易璽啟釁自知望之所見之深長非宣帝天資絕出不能采用春秋谷梁傳曰貫之盟管仲曰江黃逺齊而近楚楚爲利之國也若伐而不能救則無以宗諸侯矣事𨿽殊意則同

蓋聞五帝三王【至】贊謁稱臣而不名大哉此詔以五帝三王爲師而不惟乃曽祖之法可謂謙而彌光矣望之以爲中書政本【至】白欲更置士人此誠急務然發之太驟人主未能眞見其失持疑不斷小人廹而合以謀我反爲所擠而事終不成矣故孟子欲定國必先格君心也

出劉更生爲宗正望之堪數薦名儒茂才以備諫官防稽鄭朋陰欲附望之人不易知遽求推賢進士之名不深察歷試則必有小人雜出其間內相攻矣一更生人得出之於外亦何暇於數薦哉

云者好節士勸望之自裁至竟飲鴆自殺如使不死就獄防顯其遂已乎徒舉生平而盡棄之耳朱云之勸未可云非望之之失在主意未堅教子上書自速羣小致死於我也

馮奉世傳少府蕭望之獨以奉世奉使有指【至】奉世不宜受封望之之議正論也但奉世因莎車攻刼南道發兵攻防之以解危難非要功生事可比封之足爲後法不可以不權其事勢也若莎車不防則鄯善以西皆絕不通所送大宛諸國客何以得達是矯制發兵正以全使指也奉世似當與傅鄭諸人合傳以諸子皆有名迹野王又不可附之外戚傳中故特立此傳也野王在位多舉野王至以昭儀兄故也野王爲石顯所間故不得爲三公當以佞幸傳參觀之帝之引嫌顯所教也

參字叔平學通尙書【至】甚可觀也馮氏父子兄弟各通一經獨少禮耳而叔平復恂恂可觀得禮意矣宣元六王傳楚孝王囂子紆嗣王莽時絕【至】立爲天子紆子般後書有傳範氏稱自囂至般積累仁義世有

名節而紆尢慈篤般子愷復以讓爵顯蓋宣帝有功徳於民而元帝以後國統三絕其餘慶在楚矣

中山哀王竟無子絕太后歸居外家戎氏旣立爲國君則不當殤矣乃不爲置後使其母歸居外家失禮甚矣豈當時謬引子卒夫人姜氏歸於齊之文耶

定陶共王康上以太子奉大宗後不得顧私親【至】徙定陶王景爲信都王云楊廷和不知先爲興王立後故啟異日紛紜若成帝已有此舉哀帝復蔑大宗而顧私親且徙景封其悖甚矣宜享國之不永也

中山孝王興禦史大夫孔光以爲尙書有殷及王兄終弟及師古注謂兄死以弟代立非父子相繼故言及按公羊曰臣子一例也及謂次第及之然未嘗不如父子相繼之禮三綱五常三代相因周如是則殷亦如是顏注惑於後儒之說耳

太皇太后以帝爲成帝後故立東平思王孫桃鄕頃侯子成都爲中山王奉孝王后此孔光知太后王氏追怨哀帝遂不復主及王之議使哀帝絕嗣也

匡衡傳臣聞治亂安危之機【至】正家而天下定矣衡爲少傅數年乃遷光祿勲時建昭元年也則上此疏時在初元三四年間按宣帝不好儒術任用法律而中書宦者用事元帝初立蕭望之周堪以師傅受遺輔政選白劉更生金敞拾遺左右四人同心謀議勸道以古制多所欲匡正以中書政本欲更置士人中書令宏防石顯與車騎將軍史髙表裏常獨持故事不從望之等初元二年十二月遂譖望之令自殺堪更生等皆廢衡本因史髙進此疏所謂遵制功者蓋與髙顯等陰爲唱和務堅帝以率由宣帝故事所謂釋樂成之業虛爲紛紛巧僞之徒不敢比周而望進皆以杜塞堪更生復進之路如得其情𨿽夷之誦六藝以文姦言可也後條言愼妃後別適長則以身爲師傅禍福共之石顯又常擁佑太子髙子丹帝命防太子家故衡敢以爲言且兩事並陳聴者尢不之疑耳

孔光傳莽以光爲舊相名儒【至】令上之細尋莽傳當元始初政非光爲言則莽猶不能必得之於元後也逾耆之叟甥舅相與雷同以助成莽之聲勢死何面目見先聖乎

光常稱疾【至】固稱疾辭位莽之卽眞王舜劉歆未嘗不內懼甄丰不恱覺而見誅失之於始卽憂懼孰可解免輸人宗社之罪哉

馬宮傳本姓馬矢宮仕學稱馬氏雲宮與平晏事莽尢儒之賤者著此以別於他馬如執金吾馬適建奉使馬宏之屬馬適亦兩字姓王莽傳有鉅鹿男子馬適求

贊彼以古人之迹見繩古人之迹謂以道事君不可則止

薛宣傳大率咎在部刺史至未必不由此也五舅封侯黃霧四塞而宣懷王鳳一薦之徳輙以部刺史舉錯煩苛當嘉气尙凝之咎𨿽所言似在職任所總實姦之大者罪在谷永杜欽先也

初宣有兩弟明修【至】皆是廷尉中丞議是也

朱博傳常令屬縣各用其豪桀爲大吏至以是豪彊慹服此於今齊俗尢宜然非健吏惡能利其銜策哉部掾以下亦可用漸盡其餘矣以未獲三人責部掾以下也今法獲賊過半卽免處分王卿之負可以釋矣三尺律令人事出其中二語得律意矣

議者多以爲古今異制【至】無益於治亂王莽蘇綽宋神宗皆昧此理然吾家汜鄕君公謂不可以丞相獨兼三公之事則可采也

常有野烏數千棲宿其上按顏氏家訓文章篇野烏當作野鳥

臣請罷刺史更置州牧以應古制【至】置刺史如故罷刺史而置州牧東漢遂以此亡非特功效陵夷也子元議是當合後書百官志注中劉昭語觀之

故事居部九嵗【至】咸勸功樂進每嵗盡詣京都奏事則天下之情上通居部九嵗則所部利病周知中興以後但因計吏不復自詣京師與天子隔逺權寄輕矣翟方進傳爲朔方刺史再三奏事遷爲丞相司直是有異材功效著者輙登擢不必滿九嵗限也吾家汜鄕侯爲州刺史五嵗入爲丞相司直前此則黃霸爲州刺史三嵗遷潁川太守

然好樂士大夫【至】然終用敗子元快吏趙京兆尹扶風之亞少而與蕭陳結交慕用爲俠未有不致敗者況位逾其量乎

博曰已許孔鄕侯有指【至】請皆免爲庶人子元爲相猶行匹夫然諾又不審其事之邪正並奏汜鄕武詭譎罔上哀哉爲大臣可不聞聖人道耶彼徒內計上順東朝之指撃排放廢之臣可以萬全必得豈知哀帝亦欲自威福之權一朝見疑凡彼所謂利者卽所以爲害者也是故不卹身後之名者常速及身之禍哀哉贊又見孝成之世【至】博亦然哉贊得其隱如王鳳之防王商廢馮野王是也

翟方進傳竊聞政令甚明【至】其後少防威嚴此卽丙吉所以戒魏相者然居官則死其職使豪彊不戢小民無告𨿽致宰相何取焉況亦有命耶

及後母終【至】不敢逾國家之制後書安帝紀元初三年初聴大臣二千石防史行三年防注云文帝遺詔以日易月於後大臣遂以爲常至此復遵古制方進之事是其徴也

方進知能有餘【至】以固其位翟子威心術亦朱子元儔也儒雅過之吏事不及居相位九嵗挾私報復剝防元气足以感召災變卒坐自殺非不幸也

奏請一切增賦【至】變更無常此又其禍之及民者爲詔書中已詳故史家不重敍

上祕之【至】禮賜異於他相故事以方進塞變故祕之而加殊禮也

攝皇帝若曰大誥道應劭曰言以大道告於諸侯以下也按道書作猷當訓爲言非大道之謂

天亦惟勞我民師古注言天欲撫勞我眾勞音來到反按勞當讀如字書曰天亦惟用勤毖我民也

信父故東平王云【至】後云竟坐大逆誅死莽以義等傳檄郡國言其鴆弒孝平皇帝故反以此言誣信父云莽於是自謂大得天人之助至其年十二月遂卽眞矣史家書此以終義之事其予義至矣

谷永傳帥舉直言作師舉爲是

絕郤不享之義義當作儀

誠敕正左右齊栗之臣齊當讀側加反

百官盤互師古注互字或作牙按互古字作防與牙不同顏後觧頗乖小學

是則車騎將軍秉政雍容於內而至戚賢舅執管籥於外也此語直構防平阿宜車騎之終身不平也抑損椒房玉堂之盛寵時嬖幸小人亦有參錯於玉堂待詔之中者故並舉椒房玉堂言之

杜鄴傳吉子竦又幼孤從鄴學問亦著於世尢長小學按郊祀志吉父敞好古文字辧羙陽鼎所刻欵識吉

蓋傅其家學也

何武傳遷州刺史【至】州中淸平敬待二千石之效王嘉傳中詳之西京部刺史莫如君公之蒞州者此後世監郡所當法也

莽從弟成都侯王邑爲侍中【至】太后竟自用莽爲大司馬莽之矯僞自哀帝時已發露矣而舉朝猶承順元後之指同聲舉之君公爲令免歸王音實舉方正爲守免歸王根復薦得徵至安危之際獨守親疏相錯之議不肯爲王氏用所以爲貞臣也

不宜令異姓大臣持權師古注異姓謂非宗室及外戚按非宗室及外戚則泛指異姓下文祿與君公不當互相舉矣周禮司儀注異姓婚姻也庶姓無親者也南陽彭偉杜公子彭杜亦賴不附莽而傳稱至今王嘉傳加食邑千一百戶按朱博傳云故事封丞相不滿千戶此千一百戶故云加

於是嘉與禦史大夫賈延上封事言【至】思報厚恩也按哀帝使晏先持詔書示嘉延正欲丞相禦史分封賢之謗耳二人不正言其不可而教以延問公卿大夫博士議郎則是又欲諉過於下賢猶在可封之數特大臣不肯爲天子任其咎也其何以卒奪之哉

是公卿股肱莫能悉心務聰明以銷厭未萌之故嘉當以此時被責乞骸骨去矣

制詔免相等皆爲庶人【至】臣竊爲朝廷惜此三人此三人當俟事稍白乃徐爲言

師丹傳丹議獨曰聖王制禮【至】非所以尊厚共皇也此議眞天理人情之至附之經可也

太皇太后詔大司徒大司空曰夫褎有徳【至】封丹爲義陽侯此詔文自當理不以莽廢

義門讀書記卷十九﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷二十

翰林院侍讀學士何焯撰

前漢書

雄傳正皇天之淸則兮度后土之方貞師古注此乃雄自論已心所履行取法天地耳非也蓋謂遭漢之隆天淸地寜非若原之天軌不辟也

鳳皇翔於蓬陼兮豈鴐鵝之能防蓬陼蓬藋雜生之洲渚言不能防於鴐鵝也防速也當以上下語脈例之徒恐鷤防之將鳴兮顧先百艸爲不芳師古注言終以自沈何惜芳艸而憂鷤防非也言何爲畏其將鳴先自隕吾芳耶

昔仲尼之去魯兮【至】何必湘淵與濤瀬言進退去就自有中道孔子不用於季桓子則去及康子召之則歸屈子亦可去可歸不當必期自沈也與前折衷重華之語相應

孝成帝時客有薦雄文似相如者【至】奏甘泉賦以風客謂王音據文選注此客字指蜀人楊莊但雄所與劉歆書疑非眞耳按成帝紀永始二年春正月王音薨三年冬十月皇太后詔有司復甘泉秦畤汾陰后土諸祠則雄𨿽嘗爲音門下史及薦之待詔又別一人故自序曰客贊誤

相與齊乎陽靈之宮齊當作側加切

故遂推而隆之【至】黨鬼神可也賦家之心當以子云此言思之無非六義之風非苟爲誇飾也其或本頌功徳而反事侈靡淫而非則是司馬班揚之罪人矣參天地而獨立兮廓蕩蕩其亡雙此狀登華之峻非如師古注所云合徳

公先驅文選注如淳曰公髦頭也晉灼曰此多說天子事如說是則此注中孟說爲長

及至獲夷之徒二劉以爲烏獲夷羿說勝服防但此下更有羿氏控之文﹤子部﹐雜家類﹐雜考之屬﹐義門讀書記﹐卷二十﹥

入洞穴洞穴卽具區之洞庭穴潛行地底無所不通謂之地脈李善引郭璞山海經注得之

炎炎者滅【至】自守者身全此言丁傳董賢方將顚僕何足慕也

贊以爲經莫大於易【至】作四賦觀此可知方言非子云作

雄素不與事四字可以核子云之眞矣

年七十一天鳳五年卒自莽居攝至此凡十三年子云之節有慙龔生然夷之劉歆則失其平矣宋賢抑揚之論幾於夷跖要不若孟堅此贊眞實錄也

若使遭遇時君更閱賢知爲所稱善則必度越諸子矣安溪師云至韓文公司馬溫公曾王諸公之論出而

譚之言果驗矣按推重始於張平子

儒林傳所聞令相長丞上屬所二千石顏注以所聞令相長丞爲句今按史記聞下有一者字自當屬上出入不悖爲句也

而請諸能稱者史記作而請諸不稱者罰是謂罷其受業太常又請行不帥敎之罰也若僅爲弟子則太常自擇二千石令與計偕何奏請之有

施讎魯伯授太山毛莫如少路厚齋云宋景文公引蕭該音義按風俗通姓氏篇混沌氏太昊之良佐漢有屯莫如爲常山太守則此莫如姓非毛應作屯字音徒本反

伏生伏生敎濟南張生及歐陽生伏生旣以敎張生歐陽生歐陽生又授兒寛則鼂大夫所不知者𨿽十二三其弟子固有明之者今文難通非以女子傳言故失之也

歐陽生寛又受業孔安國倪寛受今文於安國古文之學自授都尉朝也

孔氏有古文尙書孔安國以今文字讀之因以起其家逸書起其家似謂別起家法司馬貞雲起者謂起發以出也則當屬下逸書讀

孟卿由是禮有大戴小戴慶氏之學此所傳戴氏禮皆謂儀禮十七篇

循吏傳漢興之初【至】稱中興焉紀吏治行推本君相識其本矣

文翁數歲蜀生皆成就還歸【至】比齊魯焉假使文翁未久輙罷蜀生學成而歸孰奨勸之乎吏非久任無以責成功也

王成或對言前膠東相成僞自增加以防顯賞是後俗吏多爲虛名云宣帝褎成卽燕昭事隗之意史家並書此語以窒元始以後上下相之獘黃霸篇詳著張敞奏無非此指務在可否相濟足爲後法也

黃霸馮翊以霸入財爲官不署右職霸天材自當絕人然爲良吏受尙書未必不自不署右職激發成就之也

遂遵武帝法度以刑罰痛繩其下武帝承文景之餘澤故天之報虐也在戾太子史皇孫之凶終光怨異已而因峻刑身歿而族赤人其可多殺哉

京兆尹張敞捨鶡雀【至】如敞指意爲相而復以興化致瑞自予不亦偪君耶此非若郡守逺且卑無所嫌也故敞言一入卽使侍中臨飭計吏不爲丞相地耳霸徒知昔者以是襃賞乃欲屢試亦愚而不學哉

又樂陵侯史髙【至】以霸爲首霸爲相功名固損於治郡時然宣帝所以任之者不越治郡之務其見待不如丙魏亦逺矣明察之主旣久於位事無不習胥欲自攬威權大臣又皆後出新進豈復能虛已以聼哉舉太尉非越職丞相事無不統也此宣帝失言但髙非其人霸受責而人不之恨耳

霸死後樂陵侯髙竟爲大司馬史著此者見宣帝必欲恩自己出故霸死始用髙以實將相之官朕之任焉之語顏注謂其適事宜知其一也

龔遂王生曰天子卽問君何以治渤海【至】天子說其有譲說其有讓者宣帝之器淺也然厲精圖治與良二千石共致於政平訟理元成以下能之乎是𨿽謂皆聖主之徳奚愧哉

召信臣奏請上林諸離逺宮館稀幸禦者勿復繕治共張成帝建始元年秋罷上林宮館希禦幸者二十五所此用信臣所請非貢公事也

信臣年老以官卒按百官表徙中少府

酷吏傳郅都至則誅瞷氏首惡餘皆股栗僅誅首惡法之正也史記誅字作族滅此都所以爲酷耳本文首惡乃謂一郡之首惡非指一家

匈奴患之乃中都以漢法史記云竇太后乃竟中都以漢法今去四字似都爲匈奴所間矣

周陽由汲黯爲忮【至】而由棄市汲君子司馬巧宦皆度外畜由使稔其驕恣終遇申屠凶徳相挺爲二子笑矣

趙禹亦不覆案求官屬陰罪【至】以壽卒於家不覆案求陰罪晚節獨以緩名爲平此禹獨以壽卒也景帝時賊深者至武帝中爲平感嘆於民生之不幸深矣義縱楊可方受告緡縱以爲此亂民部吏捕其爲可使者捕其爲可使者卽以气陵之敗壊其功之智非能爲民也

王溫舒擇郡中豪【至】亦滅宗此張子髙朱子元尹子心所祖然此可施之一郡發起耳目王莽當天下土崩乃欲竊用此術責效原渉使渉亦何所施其技哉其時兩弟及兩婚家【至】而王溫舒罪至同時而五族乎此史家之以敍爲斷也

楊僕敕責楊僕書此自當在東越傳中雜此非史法也

咸宣諸部都尉部都尉史記作輔百官表有左右京輔都尉屬中尉當從史記

田廣明上封不害爲當塗侯徳轑陽侯昌蒲侯按魏不害封當塗侯表云以捕反者淮陽胡倩侯與此互異蘇昌以捕反者故越王子鄒起侯亦必公孫勇之黨而此略也

田延年子賓以墨敗𨿽任刑罰以入酷吏則過嚴延年昔韓盧之取莵也上觀下獲不甚多殺此謂宣帝𨿽尙法律然欲民無嘆息愁恨之心非以多殺爲能者也

尹賞紅陽長仲兄弟元後傳紅陽侯立父子臧匿姦猾亡命賓客爲羣盜成帝使尙書責問司隸校尉京兆尹阿縱則師古注中後一說是也

安所求子死桓東少年塲古詩結客少年塲本此蓋所以爲戒也

贊𨿽酷稱其位矣稱其位者歸咎於任之者也本馬遷之微辭

貨殖傳師史雒陽街居在齊秦楚趙之中街居當如孟說作街巷居民在中則小顏注居在諸國之中爲優然以爲要衝之所若大街衢疎矣

任氏善富者數世善字當從史記屬上爲讀下文然字乃可結上更起顏注非也司馬貞曰謂買物必取貴而善者不爭賤價也

故秦楊以田農而甲一州田宅隃制六條所取漢法嚴安得容此孟康注非也史記曰田農拙業而秦楊以蓋一州不過言其因力田而致富甲一州耳以下數句例之自明

又況掘冡搏掩史記曰博戲惡業也而桓發用之富則搏字當爲博如師古後說也

遊俠傳自與殺身成名若季路仇牧死而不悔也此言遊俠謬托季路仇牧非班生以季路仇牧爲可少也華嶠失其本意譏以不敍殺身成仁之爲羙疎矣哉惟成帝時外家王氏賓客爲盛王氏用其謀議卒以代漢然則孝武切齒不亦宜乎

萭章石君家破【至】萭氏反當以爲福耶此亦所以避禍也

樓防防假貸【至】一日散百金之費此卽樓防先假貸將以遺宗族耳顏注稍紆回

陳遵初遵爲河南太守【至】臣請皆免遵以雄【才】處莽代酒亦有托而逃者也然此奏不以崇廢如遵者不亟彈治嵇阮之禍豈待晉哉

原渉天下殷富【至】以定產業容其受亦所以勸亷渉自以爲前讓南陽賻送【至】周閣重門巨先能知守身之爲孝則無此得已不已之舉

佞幸傳淳於長其愛幸不及富平侯張放放常與上臥起俱爲微行出入放事附見張湯傳後不入佞幸者以張純復顯於建武中也然不掩其惡所以不失爲良史

董賢初丞相孔光爲禦史大夫【至】立拜光兩兄子爲諫大夫常侍寧爲王嘉死毋爲孔光生何堪經史家如此描畵貽笑千載乎

卽日賢與妻皆自殺家惶恐夜葬周禮司烜氏注司烜掌明竁則罪人夜葬歟疏云以司烜主明火掌夜事旣令掌之則罪人夜葬可知故曾子問云見星而行者惟罪人是夜葬之事也

翼姦以獲封侯翼姦謂輔翼孫寵息夫躬也

賢所厚吏沛朱詡【至】以它罪擊殺詡朱詡可配云敞惜乎所事非人漢人尙气而不知義者多也

匈奴傳自代並陰山下至髙闕爲塞而置雲中鴈門代郡自代至陰山慿崄爲塞故趙獨不築長城

秋馬肥大防蹛林師古注鮮卑之俗自古相傳秋天之祭無林木者尙竪柳枝眾騎馳繞三周乃止此其遺法按金源有射柳但不於秋而於夏五月

小者軋軋之義似當從如淳說

於是冒頓陽敗走【至】見其羸弱卽上所謂善爲誘兵以包敵此蓋冒頓所長也

廼爲書使使遺髙後曰【至】以奉常駕嫚書報書詳載此傳中固不爲失體然不若史記直削去之也

其三年夏匈奴右賢王入居河南地爲防前此匈奴復得陽山北假地至是乃入居河南地故十四年單於合十四萬眾大入遂至彭陽也

於是文帝以中尉周捨【至】以備胡防此専以備右賢王也及置朔方開河西四郡則無事此矣

於是漢使三將軍軍屯北地【至】漢兵亦罷文帝大發兵者再終不逺追出塞

其明年衛靑復出雲中以西【至】築朔方大軍擊其西出匈奴不意漢都長安旣取河南地則隔絕天險安有防火通甘泉之患哉

其明年春漢遣衛靑將六將軍十餘萬人出朔方髙闕再西衛靑傳云大行李息岸頭侯張次公爲將軍俱

出右北平以牽綴其東也

其明年春漢復遣大將軍衛靑將六將軍十餘萬騎仍再出定襄數百里擊匈奴復遣大軍直單於庭北出信敎單於益北絕幕以誘罷漢兵徼極而取之此後匈奴計不出此

明年春漢使票騎將軍去病將萬騎出隴西過焉耆山千餘里遣票騎擊其西春小嘗之夏大發兵

漢使博望侯及李將軍廣出右北平擊匈奴左賢王兩將軍擊其東

漢使票騎將軍迎之昆邪王殺休屠王並將其眾降漢凡四萬餘人票騎再西前斬三萬級此復降四萬人右王不能軍矣後出代攻左王得首虜亦七萬餘人左王不能軍矣冒頓之盛控之士三十餘萬於是幾耗其種之半偉矣哉

令大將軍靑票騎將軍去病中分軍大將軍出定襄票騎軍出代咸約絕幕擊匈奴昆邪來降則西方無復匃奴故兩軍皆東大將軍遇單於票騎直左賢王也北至寘顏山趙信城而還直北

票騎之出代二千餘里與左王接戰漢兵得胡首虜凡七萬餘人左王將皆遁走迆而東先解右肩復斷左臂皆票騎之爲也

而單於終不肯爲防於漢邊休養士馬習射獵匈奴猶休養士馬漢計顧出其下乎使漢武當衛霍大舉之後卽有輪臺之悔復修文景之政則六月之雅繼羙三代矣

其明年漢使貳師將軍將三萬騎出酒泉【至】不利引歸匈奴益遠徙則漢兵先疲極於寒苦無水艸之地兵

食亦不能盡達不致人而致於人宜乎其無功也廼更謀歸漢使不降者蘇武馬宏等馬宏姓名賴此傳不沒

明年匈奴發左右部二萬騎爲四隊【至】漢無所失亡自馬邑啟釁以來漢之得防未有如此役者

右賢王犁污王四千騎分三隊【至】大破之二萬騎分四隊猶以勢分力弱爲漢所敗況分四千騎爲三隊乎匈奴旣數困國中亦無一知兵者宜其漸爲漢所臣服也

使長其眾居右地右地疑作左地

郎中侯應論邊事狀十條一字不可遺忘侯應材未減朝錯也

莽將嚴尢諫曰【至】且以創艾胡虜賈讓治河嚴尢禦胡所陳三防皆百代之鑑五難字字洞見兵勢與侯應論邊備不可罷足以匹敵合之趙充國金城畱屯便宜十二事略盡制禦外夷要務矣蔡邕議鮮卑事云守邊之術李牧善其略保塞之論嚴尢申其要前賢重之如此

贊該本末見表裏立論如此眞良史矣

夫賦斂行賂不足以當三軍之費後世議和議欵不出此一語

是以聖王禽獸畜之【至】蓋聖王制禦蠻夷之常道也嚴尢三防皆包於數語之中

兩粵傳趙佗其眾半羸史記作其西甌駱祼國則羸者臝之譌也顏注非

且先王言事天子【至】亡國之勢也錢俶恨不早聞斯言然天子其肯但已乎故曰日月出爝火息

無諸揺姓騶氏史記注徐廣曰騶一作駱然則甌駱之名其以此乎

王閩中故地都冶按朱育傳漢滅東越以爲冶冶之爲縣在國滅之後又其民盡徙故領於會稽之東部都尉史因後日之名書之

朝鮮傳自始燕時嘗略屬眞番朝鮮爲置吏築障箕子之後已滅於燕矣

使馭刺殺送何者朝鮮禆王長渉何多事誤邊計當以爲戒

贊三方之開皆自好事之臣此已爲隋煬帝唐太宗窒其流矣

西域傳西夜國王號子合王后書云西夜國一名漂沙漢書中誤云西夜子合是一國今各自有王

烏孫國遣使者至烏孫先迎取聘先迎取聘則是貪得其馬驘矣此舉辱國莫大焉

捨上林中學烏孫言先是細君以語言不通而悲愁故學烏孫言而後遣嫁也

遣使者案行表溝洫志令齊人水工徐伯表注謂表記之今之竪標是

𨿽不指爲漢合於討賊奏以爲堅守都尉因而旌之則恩威皆歸於漢

自烏孫分立兩昆彌後漢用憂勞且無寧歳烏孫之事以蕭望之議爲當史家終書此語爲誡深矣

贊通西域城郭諸國與收河南地置朔方郡及開河西酒泉之地不同乃聽一時浮說勞敝中國而無實效者也此贊亦洞悉備邊長計當與匈奴傳贊並書禦屏唐太宗不熟復之耳

是以末年遂棄輪臺之地而下哀痛之詔豈非仁聖之所悔哉其去隋煬帝蓋一間耳特飬民五世徳澤深厚非楊氏簒盜得國以峻刑彊刧天下可比武帝天資尙異煬帝之愚愎賴有晚節之悔故漢存而隋亡然史家備書之亦足以爲萬世烱鑑矣

𨿽屬匈奴不相親附【至】亦何以尙玆起處乃敍當時廟算之誤至此孟堅始斷以已意而言光武所以得異於孝武所以失示後人當謹守此意勿復蹈前漢覆轍也

外戚傳孝惠張皇后以公主女配帝爲皇后楚成無別是以不沒漢承秦後有夷風焉妻其自出

少帝恆山淮南濟川王皆以非孝惠子誅獨置孝惠皇后按前所立者自呂后時已幽死此云少帝恆山卽恆山王一人呂祿女亦並誅故云獨置孝惠皇后孝武衛皇后帝起更衣子夫侍尙衣軒中得幸師古曰軒謂軒車按長廊有窗而周廻者曰軒此軒中蓋屋也豈有帝方宴飲時上車更衣者乎

孝武李夫人大將軍霍光緣上雅意以李夫人配食何不用鉤弋乃使倡祔廟乎漢大臣寡學至此

飾新宮以延貯兮新宮卽設帷帳也

孝昭上官皇后有詔外人侍長主詔使侍主故燕王旦得爲請爵號此霍光不學失之始也

後年十四五云【至】立孝宣帝觀廢昌邑時言動後亦明智夙成信昭帝之匹也

宣帝卽位爲太皇太后元訛爲宣當如劉原父說孝宣霍皇后上亦寵之【至】昌成君者爲平恩侯宣帝深沈如此

孝元王皇后家凡十侯按元後傳云後又封太后姊子淳於長爲定陵侯王氏親屬侯者凡十人則師古注中後說是

孝成趙皇后封禦史中丞印禦史中丞在殿中蘭臺周禮小宰掌建邦之宮刑以治王宮之政令凡宮之紏禁鄭氏曰若今禦史中丞蓋漢宮中事皆禦史中丞所掌故用其印封

事不當時固爭【至】此臣所深痛也但當申明數語如王尊之劾匡衡耳尊號已定謂趙氏已稱太后孝元馮昭儀數禱祠解解禳而解之也師古音懈非張由以先告【至】徙合浦云平帝初立但罪張由史立不聞追復宜鄕爵邑及孝王后中山太后之號蓋以王氏自鳳廢野王與馮氏亦有怨故也使宜鄕侯平帝時尙在必爲莽所深畏亦夷滅之不能一刻緩矣

中山衛姬莽欲顓國權懲丁傅行事懲丁傅者太后之意假以顓國權者莽之私其後莽不惜一宇益堅太后委仗盡夷衛氏而孝平遂在莽股掌之內無所忌矣又令共王祭祀絕廢謂徙定陶王景爲信都王也元後傳孝元皇后王莽之姑也獨提王莽起筆力髙以太后崩後十年漢兵誅莽爲全傳首尾闗鍵

時太后從弟長樂衛尉宏子侍中音獨側聼具知章言以語鳳音語鳳此人之情也勸之以退而不貪副相之寵則庶乎君子矣

初譚倨不肯事鳳而音敬鳳卑恭如子鳳宗子也音可以傲乎譚本庻孽緣恩澤得封倨不事長內行先衰使得秉政必淩侮同列結怨天下先丁傅而敗矣史家之言固不可徒知其一也𨿽然音敬鳳不爲非若音子舜之於莽則又昧弒父與君亦不從也之義

諫大夫楊宣上封事楊宣之言固屬婦人之仁然使哀帝不任董賢倉卒之際王氏無以乘時竊柄則畱一二人以娯東宮何嘗非厚道哉

協於新室故交代之際室字疑衍宋祁曰熙寧監本作協於新淳化本作新室按此黃氏麻沙本所載然宋景文公卒於仁宗時遺奏請擇宗室爲匕鬯之主安得見熙寧監本耶姑存此說以見宋本固有與予意同者矣

立少子丹爲中山太守後書王丹別是一人

王莽傳後漢張衡以爲王莽本傳但應載簒事而已至於編年月紀災祥宜爲元後本紀此說非也居攝以後莽不復稟承元後非產祿當呂后之時可比若元始五年以內𨿽曰元後臨朝政由莽出然平帝非子宏等可比遽以元後著紀又奪漢太速惟云更始居位人無異望光武初爲其將然後卽眞宜以更始之號建於光武之初斯則爲編年之史者當參取焉孟堅於律曆志大書更始帝於光武之前固已不沒其實矣然更始倉猝本因伯升光武之資光武非假更始之爵位士馬以立基本昆陽旣摧百萬之眾三輔響應誅莽而迎更始更始不克負荷以致赤睂復亂故都焚蕩園陵殘毀光武綏輯河北辭不赴徵卒能興復炎祚爲克家之子以髙文爲重則不得不貳於更始可以告諸皇天后土無慚徳也

使迎中山王奉成帝後是爲孝平皇帝莽輙敢不爲哀帝置後而以孝平上繼成帝羣公於此時無能折姦臣之萌者何怪其馴至於攝位卽眞廢漢爲新也安後復徵召之安後謂國家少安之後師古注安猶徐也恐非

其令公奉舍人賞賜皆倍故百姓家給人足內使上自羣公下而舍人皆知附莽爲利乃復益樹黨使四海皆頌慕之

上尊宗廟【至】無所不施上尊宗廟謂奏尊元帝廟爲髙宗以謟惑太后下施恩澤以明自言願須百姓家給非空言飾讓示信眾庻也

莽欲以虛名說太后【至】愛身爲國太后亦與莽俱化共相爲僞

莽復自白宜博選眾女與前受安漢公號同術借假遺詔【至】其不難矣八句又虛設丁傅董賢不然之罪以張大莽功遂誣往寃者言平帝必因馮太后故不得立也

晏平仲不受輔齊之封左氏春秋傳襄二十八年齊慶氏亡與晏子殿其鄙六十不受

使者廹守皆自殺死者以百數海內震焉先以恩結復以威震

平作二旬書庻殷平作字當爲防也

元始五年五月庚寅九命之鍚策潘朂九鍚文合竦奏與此防爲之

子午道從杜陵直絕南山徑漢中通梁漢道者卽莽所爲顏前說是也第不當並舉在宜慶二州界者耳劉奉世盡非之又誤

泉陵侯劉慶上書【至】宜如慶言居攝之請發於平帝當陽之日然則帝𨿽幼而常年被疾其見鴆於莽無可疑者

莽徵明禮者宗伯鳳等與定天下吏六百石以上皆服喪三年𨿽曰欺僞然臣爲君服喪三年惟元始後嘗議行之矣

太保舜謂太後事已如此無可柰何沮之力不能止至此遂明目張膽扼孤兒寡婦之吭而奪之

以武功縣爲安漢公采地武功縣曰漢光邑光武皇帝受命中興之祥

三月己丑立宣帝元孫嬰爲皇太子號曰孺子先爲攝皇帝而後立嬰不復令有君臣之分也又止立爲皇太子不正其君之名則予奪惟莽也

安眾侯劉崇與相張紹謀曰【至】海內必和創舉大義者自長沙之後卒歸舂陵天命之矣

遣王邑孫建等八將軍擊義分屯諸闗守阸塞不遽與戰竊用蓨侯制吳楚之防也

莽母功顯君死意不在哀令太后詔議其服自古權姦貪位奪情自王莽始前朝羅彛正趙汝師之流不知曾引以爲戒否

漏刻以百二十爲度亦用夏賀良僞書也

莽至髙廟拜受金匱神嬗莽欲卽眞亦何事此蓋亂賊之尢鄙晻者後又求興盛以實之致丰歆羞與等列腹心先敗不待於地皇四年董忠王渉之謀也

以十二月朔癸酉爲建國元年正月之朔魏曹叡景初元年攺用建丑之月爲正凡三年而子芳嗣魏位攺元正始復用建寅之月爲正𨿽以叡忌日在正月爲辭其亦以莽嘗自謂代漢得地統中覺而攺耶

莽策羣司曰凡誦莽及莽防命羣下之辭皆可從刋削固不免於記緐志寡也

徳祥發於漢三七九世之後孝惠孝文爲一世哀平爲一世蘇林注謂九天子非也

五威將乘幹文車【至】服飾甚偉莽侈然逺追唐虞而五威服飾稱名則三苖之妖誕矣

拜爵王庭謝恩私門者祿去公室政從亡矣莽深畏備其下故有第六條

初設六筦之令【至】乘傳督酒利莽卽眞一年後當四方無虞而桑孔壹切茍且丐奪之政已無所不用其何以久

初甄丰劉歆王舜爲莽腹心【至】皆驛車載其屍傳致云諸人之始止以不能得之太后故借附莽以速化一

時利合耳實亦何甘爲莽北面不知大權旣盡入莽手諸人安能禁其簒奪一朝隙開還自相屠生爲叛賊死爲愚鬼始不以正何望有終哉

先是莽恐河決【至】故遂不堤塞莽事事期以利已故百姓不附

以新爲心後又攺心爲信此古音信與新同之證予以二月建寅之節行巡狩之禮【至】行巡狩之禮莽至明堂猶橫摉五日況肯出行萬里耶皆虛爲此文以示墜典無所不舉又借臣下之言輟行仍言天鳳七年當出上下相防益彰姦僞而乃有愚蔽之甚私喜其術者此南北五代所以多故也

州長各一人州長凖周官與前州牧凖虞書者不同劉奉世以爲衍州字者誤也故下文亦稱六州

誠恐一旦不保中室中室卽前王路堂後閤更衣中室也時臨出在外第故云不保中室舊說則李奇猶近之

夫三皇象春五帝象夏三王象秋五伯象冬四語蓋古有是言而莽引之不謂宋人復從而祖述不已也更始將軍史諶將度渭橋皆散走諶空還史諶其後妻之父故莽信而使將不明其能戰與否也

時莽紺袀服袀是戎服與均同杜預云戎事上下同服按地皇元年莽令郎從官皆衣絳當嫌漢家尙赤故其服獨止爲紺也

敍傳楚人謂虎班其子以爲號師古曰子文之子鬭班亦爲楚令尹按春秋傳作般與班同非殺令尹子元之申公鬭班也

沈湎於酒微子所以告去也式號式謼大雅所以流連也沈二語對引滿舉白式號二語對談笑大噱慶未得其云已師古注慶發語辭又云人之餘慶資以積善三行之內前後異解

若彭而偕老兮訴來哲以通情謂死而不朽不啻彭老之壽可以俟百世後之人也注非

賓戲此文更簡十之三使不徒以詞勝則起人意矣時闇而久章者君子之眞也此本禮記中庸篇闇然而日章也注非

述髙紀罔漏於楚謂陳勝項梁首難遂並起亡秦也師古注謂髙祖漏楚之罔迂謬甚矣

項氏畔換注中孟說是

述惠紀髙後紀罔顧天顯謂殺三趙王及燕王也述元紀優繇亮直師古曰亮直謂朱云也按朱云事在成帝時注誤

述成紀孝成煌煌【至】如圭如璋徒稱其儀貎則爽徳可知也

述溝洫志商竭周移【至】北亡八支此敍獨謂九河之亡在秦漢之間其說近之

述酈陸朱婁叔孫傳禮義是創義疑作儀

述景十三王傳承文之慶長沙之後光武中興中山之後昭烈分鼎皆文之慶也

述趙充國辛慶忌傳營平皤皤立功立論言其言並可爲萬古法也

述魏相丙吉傳天誘其衷慶流苖裔言吉之保全宣帝天啟之也

述蓋諸葛劉鄭母將孫何傳寶曲定陵並有立志有立志謂不撓於鐘廷尉鐘威不入關卒收之非若寶之言及杜穉季而气索也

述蕭望之傳見躓石許見躓於石顯史髙耳許字乃不經校勘之過或本史字傳寫訛

述宣元六王傳楚孝惡疾馮昭儀傳注中言平帝幼被眚病不謂楚王囂也注非

昭而不穆謂哀平皆後成帝不相傳世

述西域傳總督城郭總督二字本此故前代惟邊境乃稱之

義門讀書記卷二十﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷二十一

翰林院侍讀學士何焯撰

後漢書

光武帝紀且王莽敗亡已兆天下方亂遂與定謀若敗亡未兆而先之則徒爲劉信翟義矣

十月與李通從弟軼等起於宛起宛書月

更始元年正月甲子朔漢軍復與甄阜梁邱賜戰於沘水西大破之斬阜賜光武紀中大書更始元年緣莽旣破滅光武又未建號不書更始事無所系故也阜賜死漢帝立莽乃懼故皆書日

初光武爲舂陵侯家訟逋租於尢注所引東觀記壬寅前書作乙未朱福卽朱祜

光武笑而起諸將無識不窮迫爭之無益也故笑而起

尋邑自以爲功在漏刻意气甚逸以驕惰當必死六月己卯昆陽一戰光武王業所基書日

尋邑亦遣兵數千合戰光武奔之偏敗眾擕故急奔之

九月庚戌三輔豪傑共誅王莽莽誅乃復漢所始書日

十月持節北度河北度河書月

二年郞遣將倪宏劉奉率數萬人救鉅鹿光武迎戰於南防通典唐鉅鹿漢南防地漢鉅鹿縣今平鄕也五月甲辰防其城誅王郞誅王郞則河北定光武始有土書日

自是始貳於更始更始倉卒所立才下政亂不可輔也貳於更始乃可光復髙祖之業此爲審輕重是非梁王劉永擅命睢陽【至】悉破降之此皆聖公所不能辦者光武取天下於羣盜之手故先撮聚之

敇令各歸營勒兵【至】由是皆服令其歸營勒兵卽以輕騎按行制禦在我不暇別生他謀故但感其推誠而在光武仍非以危地自試也

使吳漢岑彭襲殺謝躬於鄴【至】光武亦令馮異守孟津以拒之殺謝躬後與更始遂絕旣定河北又得銅馬之眾可以自樹無所瞻顧也

建武元年立前孺子劉嬰爲天子更始遣丞相李松擊斬之當時可假以爲名者惟嬰而更始爲之驅除於是諸將議上尊號旣與更始之兵相攻破斬其將不建大號則名不正矣於是二字緣上事爲文下文云今此誰賊而馳騖擊之乎謂不卽尊位則與羣賊無異何以名其爲賊而擊之也

光武於是命有司設壇塲於鄗南千秋亭五成陌鄗莽曰禾成亭當時卽位於此蓋亦取與光武名相應也六月己未卽皇帝位卽位書日

以野王令王梁爲大司空以防文超拜此蹈王莽之謬髙祖必不爲也按梁居位八月而免然中興之初舉錯豈可不愼於始哉景丹傳云世祖卽位以防文用平狄將軍孫咸行大司馬眾咸不悅咸以未眞拜故不見於紀

梁本彭寵所遣以無功居三公而寵亦觖望卒至於反以前髙密令卓茂爲太傅按茂本傳注云今洛州宻縣則是左傳所謂新宻此云髙宻者誤衍髙字而注因以誤耳亭林亦云

冬十月癸丑車駕入洛陽入洛陽書日

二年惟諸將業逺功大【至】日愼一日懲更始諸將放縱故首以此告之

大破五校於羛陽注云羛陽聚名屬魏郡又引杜預注左傳卒於戲陽句云內黃縣北有戲陽城戲與羛同按說文墨翟書義從弗魏郡有羛陽鄕讀若錡則羛與戲不同

六年詔曰頃者師旅未解【至】三十稅一如舊制觀此詔光武所以能削平盜賊不憂轉漕者以軍士屯田韓浩棗袛襲用其智耳

七年詔曰今國有眾軍【至】令復還民伍此制一罷則兵農遂分不可合一有養軍之患矣按翟義誅王莽以九月都試日勒東郡車騎材官士起光武初與李通定謀期以材官都試騎士日刼前隊大夫及屬正號令大眾其罷此制蓋恐州郡各有兵眾復將因以爲資所謂懲噎廢食者也

十一年初防州牧自還奏事天下始平務在休息故並自還奏事亦防之也

十二年威虜將軍馮峻防江州馮駿與峻前後互異十三年詔曰長沙王興【至】茂爲單父侯注云以其服屬旣疏不當襲爵爲王非也以人臣受封不加王爵故攺封公侯耳下文降趙王良爲趙公可謂服屬疎乎眞定王名得與徳前後互異

行大司空馬成罷行大司空按如下劉隆行大司馬例當有事字然陳承祚三國誌中皆作行某不著事字其外戚恩澤封者四十五人中興之始以外戚恩澤封者卽有四十五人所以復有竇梁之橫

十四年是歲會稽大疫古今注以爲十三年

十六年遣使者下郡國聽羣盜自相紏擿【至】邑門不閉盜賊始起用此法可以卽時解散田況之謀則施之

旣久且盛者也

二十三年春正月南郡蠻叛遣武威將軍劉尙討破之徙其種人於江夏徙蠻與徙羌同幸無變耳其原則自武帝徙甌越於江淮之間始也

遣使詣河西內附宣帝時置西河北地屬國以處匈奴降者故詣西河內附

二十六年春正月詔有司增百官奉邊鄙獲安經費益省故增奉勸亷則內治亦加修矣

使後世之人不知其處因不知其處一言愚者遂爲疑

遣中郞將段郴授南單於璽綬令入居雲中自郡縣之後裔夏不相謀此又爲易代之楇始

二十八年夏六月丁卯沛太后郭氏薨此緣下捕王侯賔客書廢後薨例不見於紀也

詔死罪系囚皆一切募下蠶室其女子宮民少故通以肉刑之意

中元元年遷呂太后廟主於園四時上祭此但黜其配食未嘗貶其尊號也

明帝紀永平三年是歲起北宮及諸官府光武時止起南宮前殿至是始起北宮及諸官府去建武十四年又二十四年其不輕用民力如此

八年初置度遼將軍前書昭紀元鳯三年以中郞將範明友爲度遼將軍此注與南匈奴傳注中皆誤作武帝

十八年北匈奴及車師後王圍戊己校尉耿防己字衍時闗寵爲己校尉下章帝紀同

章帝紀建初七年因渉郡界【至】動務省約帝𨿽動務省約然巡幸亦太頻煩矣

元和二年又詔三公曰方春生養【至】稱朕意焉此等詔令不減文景

加賜河南女子百戶牛酒注姚察云女子謂賜爵者之妻臣賢按此女子百戶若是戶頭之妻不得更稱爲戶此謂女戶頭卽今之女戶也天下稱慶恩當普洽所以男戶賜爵女子賜牛酒按以女子百戶爲女戶說似近理然考之前書凡賜爵而更賜牛酒者則有女子百戶之文其但賜牛酒者則或書賜民百戶牛酒或書吏民五十戶牛酒明女子百戶爲賜爵者之妻非女戶矣惟此詔女子百戶上有經曰無侮鰥寡惠此防獨加賜河南女子云云則或當如章懷之說也詔文有河南字亦不得普洽天下但賜河南尹所屬縣女子耳

三年其嬰兒無父母親屬及有子不能養食者廩給如律當合二年春產子復三歲姙身賜胎養谷事觀之周禮大司徒之職以保息六養萬民一曰慈幼注曰產子三人與之母二人與之餼十四以下不從徵此蓋王政之最急者也漢律本有此條今舉行之蓋緣俗吏視爲不急中失墜耳無父母親族所謂養孤子也有子不能養食者如後世收育嬰兒雇人哺之漢代官爲廩給則不必通都大邑始有好義者爲之無棄子不舉之事矣賈彪爲新息長按婦人殺子者蓋當桓帝時此政已廢桓帝采女無數卒以無後宜哉

章和元年月氏國遣使獻扶防師子西域傳月氏作安息扶防作符防意其與下卷和紀章和二年所書本爲一事兩紀中復出致誤耳

和帝紀孝和皇帝諱肈注伏侯古今注曰肇之字曰始肇音兆臣賢案許愼說文肇音火可反上諱也按今徐鼎臣所校定說文直去火可之音又無一語證明後此字書亦遂仍之恐昧多聞闕疑之意也

永元二年復置西河上郡屬國都尉官注十三州誌曰典屬國武帝置掌納匈奴降者也哀帝省並大鴻臚故今復置之按光武紀建武六年罷郡國都尉官故屬國都尉亦省此復置之與典屬國何與

四年竇憲潛圖弒逆【至】到皆自殺和帝誅竇憲時年十四其防可比昭帝之明亦得淸河王慶爲助時慶年長於帝一歲

安帝紀恭宗孝安皇帝按和帝旣不冠以穆宗此紀恭宗二字爲衍又祭祀志云安帝以讒害大臣廢太子及崩無上宗之奏後以自建武以來無毀者故遂常祭因以其陵號稱恭宗故此紀仍前史廟曰恭宗之文未及刋削然獨無尊字尢與以前諸紀迥異明是不知者謬加也

引拜帝爲長安侯宣帝先封陽武侯然後卽位此漢家故事也

不以父命辭王父命不以父命辭者引傳文見不必受命於慶也

其以枯爲孝和皇帝嗣奉承祖宗嗣和帝不嗣殤帝從殤禮也

永初三年三公以國用不足奏令吏人入錢谷【至】各有差粥賣官爵之始三公者太尉張禹司徒夏勤司空張敏也

元初二年太尉司馬苞薨注謝承書曰會司徒楊震爲樊丰等所譖連及苞苞乞骸骨未見聽以疾薨也按永寧元年十二月劉愷罷楊震始爲司徒苞之薨在其前六年甚矣謝書之失實也

建光元年復防大臣二千石以上服三年喪卽此一節安帝之昏謬可見陳忠傳云宦防不便之從尙書令祝諷尙書孟布議也

延光三年告祀二祖六宗六宗謂太宗世宗中宗顯宗肅宗穆宗也中興後孝元不復稱宗孝和穆宗之號至獻帝時始省注誤

四年北鄕侯懿注東觀記及續漢書並曰北鄕侯犢今作懿蓋二名按懿似攺名不以畜牲之意也

順帝紀永和元年登雲臺此靈臺也緣近下避火雲臺而誤

衝帝紀永嘉元年永嘉宋史慶長以卭州蒲江縣發地所得石刻作永憙定爲永嘉之誤按左雄傳中有迄於永憙察選淸平之文則永嘉者永憙之誤也

質帝紀本初元年大將軍梁冀潛行鴆弒帝崩於玉堂前殿年九歲此用春秋殤公孔父書法

贊保阿傳土謂聽中官得以養子世襲

桓帝紀建和元年欲立淸河王蒜爲天子【至】自殺淸河之死與趙宋濟王竑事相類自是攺淸河爲甘陵黨錮之禍由此地起遂以亡漢吁可畏哉黃巾反安平甘陵人各執其主以應之

二年嘉禾生大司農帑藏生大司農帑藏可徵信者故不得異其文也

和平元年春正月甲子大赦天下攺元和平己亥詔曰【至】則所望矣若以甲子下赦則己亥歸政當在二月疑日有誤宋本己丑

延熹二年大將軍梁冀謀爲亂梁冀凶忍奢僭罪莫大焉以本傳觀之未謀爲亂也班陳則書法必審初置祕書監官置祕書監太常博士所傳之祕書經牒皆典校之

三年車騎將軍單超薨單超亦書薨

四年占賣闗內侯虎賁羽林緹騎營士五大夫錢各有差永初攝政爲賣爵之始桓猶因饑旱踵之靈遂以爲市並賣公卿守相而國以亡矣

六年康陵東署火此康陵似是平帝陵

靈帝紀建寧元年中常侍曹節矯詔誅太傅陳蕃【至】皇太后遷於南宮唐甘露之變與此役略同

二年尊愼園董貴人爲孝仁皇后桓帝自梁太后崩乃尊博園匽貴人爲孝崇皇后今則竇太后遷南宮故卽上尊號也

四年七月癸丑立貴人宋氏爲皇后按禮儀志注中載蔡質所記立後儀下詔之日非癸丑乃乙未太尉奉璽綬者乃聞人襲非李咸疑範氏誤

六年市賈民爲宣陵孝子者數十人以小民而冒宣陵孝子之號此帝系將降爲庶人之兆也

太常河南孟爲太尉蜀志孟光傳注引續漢書云郁中常侍孟賁之弟

光和元年太常常山張顥爲太尉續漢書云張顥中常侍張奉弟

初開西邸賣官【至】卿五百萬賣公卿𨿽靈帝亦知其不可也假托左右以欺天下然書之史冊萬世孰能掩哉謂之修宮錢見劉陶傳令中使督之名曰左騶見羊續傳富者則先入錢貧者到官而後倍輸見崔駰傳末崔烈入錢五百萬爲司徒所謂以徳次者半之也亦有其人本非以入錢得官橫從乞索者李燮傳擢遷河南尹時旣以賄賂爲官詔書復橫發錢三億以實西園燮切諫乃止是也其詳偹於張讓傳中

四年領受郡國調馬調馬謂調良之馬猶言過馬也注謂徵發似誤

中平元年春二月鉅鹿人張角自稱黃天其部帥有三十六萬三十六方見皇甫嵩傳不知何日訛寫爲萬復緣注引續漢書語相沿不察也

四年是歲賣闗內侯假金印紫綬傳世入錢五百萬光和元年已賣闗內侯此則井傳世也

六年幷州牧董卓殺執金吾丁原【至】董卓廢帝爲宏農王此處書董卓事未分明

獻帝紀賜公卿以下【至】以補宦官所領諸署注靈帝建寧四年攺平凖爲中凖使宦者爲令按事在熹平四年非建寧也

董卓爲相國爲相國上脫一自字

詔除光熹昭寧永漢三號復還中平六年革除建文年號事與董卓同

初平元年三月乙巳車駕入長安幸未央宮宋本未央宮下有是日書晦有翟雉飛入官獲之十二字又恭懷敬隱恭湣三皇后並非正嫡不合稱後皆請除尊號當時不並孝穆孝崇孝元孝仁四後號正之何也

三年袁術遣將孫堅【至】瓚軍大敗如袁孫相攻之類非闗興滅皆不足書

東郡太守曹操大破黃巾於壽張降之是役也鮑信等迎操領兗州牧遂以兗州爲代漢之資宜書操自領兗州牧

董卓部曲將李傕郭泛潘嶽西徵賦作泛則泛字從卩從巳者非

四年六月華山崩裂漢之亡岱華皆崩

興平二年李傕殺樊稠而與郭泛相攻傕泛事皆瑣屑詳書於紀不知所裁

建安元年鎭東將軍曹操自領司校尉錄尙書事曹操奉迎亦當分明敍出

封衛將軍董承爲輔國將軍伏完等十三人爲列侯輔國將軍非封號以董卓傳互校董承下衍一爲字曹操自爲司空【至】百官總已以聽此時操之逆迹未著不當遽書自爲是年徐州牧陶謙表劉偹爲豫州刺史謙卒偹遂領徐州後階之以承漢祀宜書

七年袁紹薨袁紹亦當從死例

八年初置司直官督中都官省司直所以抑損宰相之權今曹操復置之以自輔

十一年濟北北海阜陵下邳常山甘陵濟陰平原八國皆除因事除八國所以削漢之枝葉

十三年曹操以舟師伐孫權權將周瑜敗之於烏林赤壁烏林之役紀實當並書劉偹操亦未渉孫權之境不得云伐權操旣敗還劉備據荊州上表子琦領牧上孫權領徐州宜書蓋由此三分之勢成矣

十七年馬超破涼州殺刺史韋康旣書破涼州殺韋康淵之破超何獨漏略

十九年曹操殺皇后伏氏滅其族及二皇子注山陽公載記曰劉備在蜀聞之遂發喪按載記之說無據皇后紀東京皇后竇鄧閻梁竇何臨朝者六其間殤帝北鄕侯衝帝質帝皆未嘗親政鄧後旣立安帝復臨朝者十六年遂終身稱制作皇后紀爲得其實𨿽後人所不必效然範氏自合史家之變未可議也史記索隱外戚世家注云王隱則謂之爲紀而在列傳之首進賢才以輔君子注闗雎憂在進賢不滛其色按憂在進賢蓋指內職而言作者又合卷耳小序內有進賢之志而無險詖私謁之心以立說

閨房肅雍險謁不行也肅雍對後妖幸險謁對後外姻詩正義云私謁者婦人有寵多私薦親戚蓋六朝相傳如此解也

未有專任婦人防割重器以下專論臨朝之謬外姻亂邦兩漢之患尢深也

抑明賢以專其威如梁冀忌淸河王防嚴明徵至京師復捨之而立質桓二帝也

郭后紀光武擊王郞至眞定因納後光武初納郭后本以結劉楊出於權計非由嘉耦故不終厥位事在劉植傳中

陰后紀自我不見於今三年引詩言以舊恩非新寵也馬后紀又數爲權貴所侵侮【至】求進女掖庭嚴此舉殊謬妄未可以後之得福從而是之

我子豈宜與先帝子等乎開創之主功徳隆盛皇子亦時有賢勞繼體之君其子未可舉以爲例明帝此言萬世之法也此條當載明八王傳中範系於此者欲與不許封外戚詔相應耳

自撰顯宗起居注殆是今時內起居注之屬

竇后紀馬竇事事相反禍福自求法戒偹矣

儀比敬園注敬園安帝祖母宋貴人之園也按此卽謂章帝敬陵之園也豈得反以後事爲比注殊誤鄧後紀和熹傳全無裁制

使修石臼河使修當作罷修

又詔中官近臣於東觀受讀經傳【至】朝夕濟濟中官得以竊政乃自玆始

平望侯劉毅以太后多徳政【至】以崇陛下烝烝之孝此文何所取而載之

其耆宿者皆稱中大人【至】絕屬籍中大人之語康傳旣詳此亦宜略

論然而建光之後王柄有歸後崩在未攺元之前注云建光之中者誤建光紀元亦不及經歲也

梁后紀太后寢疾遂篤【至】其各自勉焉順烈旣得疾乃始歸政蓋亦稱制終身矣

匽後紀以帝弟平原王爲喪主居於博陵以平原王爲喪主𨿽失禮之中猶存不二統之義

竇后紀太后素忌忍【至】遂殺田聖後無母天下之徳故家不福武以忠被戮崩後宦官追怨之幾不成喪又欲別葬之不配祔桓帝賴李咸陳球正議乃不能奪事詳陳球傳

董后紀帝使中常侍迎貴人【至】居南宮嘉徳殿尊崇本生母至靈帝又一變然尙居南宮𨿽桓思爲宦豎遷徙亦未與之抗行蓋仍略存不二統之餘風焉

皇女不足別載故附於後紀末新唐書采此例皇女華適不其侯輔國將軍伏完注完伏湛五世孫按伏皇后紀及湛本傳注中五世五字誤當作七世

義門讀書記卷二十一

欽定四庫全書

義門讀書記卷二十二

翰林院侍讀學士何焯撰

後漢書

劉聖公傳論周武王觀兵孟津【至】斯時有未至者也漢諸劉共起誅莽以順討逆豈商周可比

固亦幾運之會也使止由幾運則不必歸劉氏矣王昌傳久守王饒【至】屯其郭北門王郎眾少無他救徇下州縣皆觀望持兩端故可進兵直薄城下郎誅則河北定矣

隗傳劉文伯在邊注文伯盧芳字也按芳傳云自詐稱武帝曾孫劉文伯盧芳乃眞氏名耳芳有字曰君期賔客掾史多文學生毎所上事當世士大夫皆諷誦之漢世重文學如此故東京之文自和帝以前尙非後世所及

論夫功全則譽顯【至】或未聞焉範氏所見如此故終以叛誅

公孫述傳述遣戎與將軍任滿出江闗【至】竟不能尅北不能定三輔東不能取荊州述事去矣屏蔽一撤相隨爲系虜耳

述騎都尉平陵人荊邯見東方漸平兵且西向說述曰【至】冀有大利邯策之晚矣此在李育未敗之時可以耀武廣境耳

遇更始政亂復失天下【至】以爭天命公孫欲用蜀以並楚亦宜在此時東方漸平則天下之望皆歸洛陽矣陛下以梁州之地【至】將有王氏自潰之變武侯所謂坐而待亡者也故元遜並舉言之

帝使諸將攻隗【至】蜀地聞恐動述不悉蜀之眾自將以救亡形成矣蓋材尢出下徒有吏幹不識攻取大略又非生長兵間不敢出成都一決也

宗室四王三侯傳齊武王縯皆畵伯升像於塾塾字傳寫之訛當從東觀記續漢書作埻

論若夫齊武王之破家厚士【至】而痛明堂之不祀也當時若尊立伯升入闗取莽則天下服從何至羣盜蔓延毒流海內生民之禍烈於秦楚之際哉新市平林諸將皆盜賊小人固不可與共大事也是故君子愼始北海靖王興帝驛馬令作艸書尺牘十首此艸書卽史遊章艸也

李通傳李軼後爲朱鮪所殺軼陷伯升身死朱鮪之手事與葛相之處孟達相類

鄧禹傳平定山西此時河東已名山西然特此一郡在太行西耳

獨與二十四騎還二萬眾止與二十四騎還違勑而以饑卒徼戰之謬也欲功自己成而反致敗散其猶執之不堅之過歟

定封禹爲髙宻侯帝王世紀禹字髙宻仲華之封邑世祖殆以相啁耶

各使守一蓺一蓺一經也

訓議者咸以羌胡相攻【至】不宜禁防禁防其時爲我用者使其力足以相攻耳議者之言似是而非也騭遣五官中郞將迎拜騭爲大將軍騭旣知戒懼出師無功何不深自刻責力辭新寵

時遭元二之災趙明誠金石錄據漢司陽厥開石門頌有曰中遭元二西戎虐殘橋梁斷絕若依注讀爲元元則爲不成文理疑當時自有此語注未必然也洪容齋云安帝永初元年先零滇羌叛郡國地震大水騭以二年十一月拜大將軍則知所謂元二者謂永初元年二年也位次在三公下特進侯上前鄧禹以特進奉朝請卽特進侯也下贈宏位特進亦以班位言之注謂在特進及列侯之上誤

謀立平原王得平原王得當作翼安紀及章八王傳可據得又無子薨以翼爲嗣安帝緣此貶冀爲都鄕侯也注未攷正

論斯樂生所以泣而辭燕也泣而辭燕注中不引報惠王書謬矣

宼恂傳建武二年恂坐系考上書者免恂守河內不過二年遽以文法罷免光武未爲能盡人之器用也馮異傳季文豈能居一隅哉一隅謂河北注誤臣本諸生【至】固敢因緣自陳此書足以見世祖度量不能同符髙祖然臣下謹畏保身之道則當以異爲法岑彭傳無爲而化【至】岑君遏之伐枳棘遏蟊賊豈眞無爲耶先去其害政者以簡撥煩而已

贊膠東鹽吏膠東以縣掾迎鹽耳豈可直謂之鹽吏吳漢傳漢先令辯士說陳康曰【至】此計之至者也說康語甚凡可不載

耿弇傳又兄弟無在京師者【至】帝善之韓信獨當一面何嘗有子弟入侍有以見光武之不宏也

秉紀以操將簒漢【至】夷三族鄧氏恨少此人

贊分此凶狄分謂匈奴自此分爲南北

王霸傳蘇茂客兵逺來【至】善之善者也大用之卽司馬宣王之拒武侯也

霸在上谷二十餘歲世祖於邊將亦久任如此祭遵傳遵爲人亷約小心【至】帝以是重焉不攺防儉之素

彤彤之威聲【至】乃悉罷緣邊屯兵久任之效

任光傳可募發奔命至則兵可招而致也此外裔所以易盛也初起時不得不爲此權計

李忠傳六年遷丹陽太守【至】十四年三公奏課爲天下第一爲丹陽太守者八年故政教大行

邳彤傳明公旣西則邯鄲臣民不肯捐父母背城主而千里送公時王郞方據邯鄲邯鄲二字疑有訛當作二郡臣民通鑑作邯鄲勢成下城主作成主

朱祜傳注東觀記曰祜作福避安帝諱按孝安諱祜作祐者傳寫之訛也本記及說文可據

祜奏古者人臣受封不加王爵可攺諸王爲公帝卽施行按光武紀攺封諸王爲公侯在十三年此奏是在外所上

王梁傳梁穿渠引谷水注洛陽城下東寫鞏川及渠成而水不流梁前以防文爲水土之官不協眾望此復穿渠引水勉彊立功欲補塞前負耳

劉隆傳其疇輩十餘人皆死此不在深刻之數馬武傳帝𨿽制禦功臣而每能回容宥其小失不能容宥小失則是無復君人之度當書以爲戒若此則何足異而書之甚矣範之陋於識也

論迄於孝武宰輔【至】亦何可勝言此數語未諦竇融傳金城太守庫鈞注今羌中有姓庫者音舎云承鈞之後也按音舎者其字上從廠非鈞後

多能采取虛僞【至】以應期會戒其爲虛談搆間卽勑其立實效以自結於朝廷

憲帝大怒召憲切責【至】憲大震懼𨿽頗開後族恣橫之端而威福在已所以猶爲七制之主

憲以前太尉鄧彪有義讓【至】事無不從竇憲借鄧彪以遂其姦與莽之用孔光相類

因疊母元自通長樂宮得幸太后得幸是何語果爾𨿽如張鬴等之奏不爲過也

刻石勒功紀漢威徳令班固作銘【至】熙帝載兮振萬世此文宜載南單於傳中

論列其功庸兼茂於前多矣憲值匈奴衰防何可並論蔚宗特以自抒其抑塞耳

贊聽笳龍庭鏤石燕然𨿽則拆鼎王靈以宣聽笳拆鼎殊不成語

馬援傳援至引見於宣徳殿世祖迎笑謂援通鑑作宣徳殿南廡下但幘坐迎笑蓋從東觀記之文如此乃與子陽適相反也

髙帝無可無不可今上好吏事動如節度髙帝曠宇誠非世祖所希若吏事則王莽以吏不賦祿侵牟小民又法令數更不知所守因以致亂不得不先致意髙帝時則天下方苦秦法网之宻宜一切且從濶略亦各因其時耳

諸曹時白外事【至】此乃太守事耳竇融居河西亦以寛和得眾治西邊者固尙寛簡然大姓侵小民視之同於黠羌欲旅距亦不茍縱也

以扶樂侯劉隆爲副注扶樂縣名屬九眞郡按通鑑注云九眞未嘗有扶樂縣隆初封冗父侯以度田不實免次年封扶樂鄕侯則扶樂乃鄕名非縣名水經注扶樂城在扶溝縣砂水逕其北

吾欲汝曹聞人過失【至】是以不願子孫效也誡兄子書當別敍何事艮限於此況後自有嚴傳耶

廖今陛下躬服厚繒【至】戒成哀之不終廖何以不能教家言之太后顧不可訓勑防與光乎此亦一時希合之語也

義防光奢侈好樹黨與防光奢縱樹黨略見第五倫傳楊終以書戒廖廖亦不納

稜時谷貴民饑奏罷鹽官以利百姓馬稜奏罷鹽官此救荒者所當知今乃徒爲牢盆役民何賴焉

卓茂傳河南郡爲置守令茂不爲嫌理事自若爲置守令而不罷其官是河南郡將猶以通儒長者容而假之也及莽居攝【至】不肯作職吏此前人所謂行已在淸濁之間者也有謂子康仕莽朝攷之不詳耳

魯恭傳謙子旭官至太僕旭疑非謙之子有脫誤劉寛傳但任重責大憂心如醉劉文饒良吏爲三公則不足當重寄靈帝失徳無能攺格則當早退今尸位而已憂心如醉一語可以畢扶顚持危之責乎

伏湛傳自行束脩訖無毀玷按馮衍傳豈特束脩其身而已注謂約束脩身蓋於時皆如此解

侯霸傳每春下寛大之詔奉四時之令王莽以盛夏斬人百姓駭懼此亦當日之要務也

好直言無隠諱【至】自是大臣難居相位光武爲治兼法文宣此則遂蹈宣帝之短自此三公多取充位不收大臣之效矣

宋宏傳宏當防見【至】聞義則服可乎仲子有大臣之節但此則稍過恐人主不能堪

防同郡韋著扶風法眞韋著晚謬不得比法眞馮勤傳帝懲王莽專政務自攬威權如勤等在三公位不過防謹任職如一胥吏而已但當載其名氏於表不必立傳也

韋彪傳數陳政術每歸寛厚承光武明帝之後尢知要也

白帝就家拜著東海相【至】隱者恥之著時與姜肱同徴詔書𨿽逼切何嘗不可隱身遁命哉海內列名五處士而其中有著故士必待於定論也韋著可匹蔡邕杜林傳有恥且格注格來也人皆有恥慙之心且皆來服按集解格至也此所據不知何師之說

餘人𨿽不見譴𨿽不見譴然收捕諸王賔客機牙於此

趙典傳會病卒【至】諡曰獻侯注引謝承書謂下獄自殺不言病卒按旣有弔祠贈諡則範得其實

建安十三年【至】免官三國誌注中作十五年非也獻帝紀十三年正月溫免官

桓譚傳後賢果風太醫令眞欽【至】乃解董賢求傅氏罪事與前書參差不合髙武侯傅喜孔鄕侯晏之從兄弟安得復有後弟名喜爲侍中者也大抵範史事未核馮衍傳作敬通傳當是本其自敍冗而寡裁辭勝於事聖人轉禍而爲福智士因敗而爲功語與次下與田邑書同而史家竟忘刪削

衍恐伯玉必懷周趙之憂周疑禍字之訛注非也據位食祿二十餘年二十餘年疑有訛否則據位食祿上有脫文也

肅宗甚重其文衍文浮靡寡要而肅宗重之和帝以後遂卽於衰上好下甚可不謹歟

申屠剛傳舉賢良方正對策詞意凡晦不足以尊主折姦宜乎班書不采

鮑永傳孔子闕裏無故荊棘自除【至】助吾誅無道耶此顯宗崇儒之先兆太平之基將復興也永乃以此詐敵可謂謬矣

路經更始墓【至】意不平鮑永拜更始之墓稍知禮義者宜爲之非盛節也光武因之不平異乎髙祖之待欒布昱吾固欲令天下知忠臣之子復爲司也謂昱父永繼父宣爲司昱復居宣位也

郅惲傳直心無諱【至】盍去之乎鄭次都中行之選王吉儔也其學又在嚴光右乎

孟軻以彊其君之所不能爲忠量其君之所不能爲之賊注獨不引離婁篇何也

將爲巢許乎而父老堯舜也父老堯舜言偹堯舜時民間父老之數也

貶東中門爲參封尉賜惲而自引過可也東中門無緣見貶

臣聞夫婦之好【至】無令天下有議社稷而已君章此言乃獨微婉非復平時悻直卒能進說太子善處人骨肉之間豈其晚學有進耶

壽賔客放縱【至】卽時騎驛言上無所容貸可也從事專住王國督郵徙舎宮外則操之已蹙非中正矣楊厚傳入方術傳可也

教授門生上名錄者三千餘人厚門人任安在儒林傳董扶在方術傳周舒見蜀志子羣傳中

襄楷傳前者宮崇所獻神書觀注所引太平經典帝王篇語神書乃若此其鄙而楷方信其說是亦夏賀良之流也

太傅陳蕃舉方正不就按魏志注中引司馬彪九州春秋有陳蕃子逸與術士平原襄楷防於冀州刺史王芬坐楷曰天文不利宦者黃門常侍眞族滅矣逸喜芬曰若然者芬願驅除於是與許攸等結謀云云宜補注郭伋傳髙祖父解武帝時以任俠聞解已族安得有後範之疎至此

亷範傳然依倚大將軍竇憲以此爲譏範之所爲近於俠故有附勢之累

樊宏傳南陽湖陽人也【至】爲鄕裏著姓仲山甫食采之樊非漢之南陽此相仍之誤前書以河內修武爲南陽也封弟丹爲射陽侯野客叢書丹封謝陽侯正詩申伯番番旣入於謝之謝地也樊毅碑曰謝陽之孫可驗

儵初儵刪定公羊嚴氏春秋章句東漢經師大抵皆主於刪繁其所發明多在古學【儵學張霸又減定之】

馮魴傳南陽湖陽人也【至】因以氏焉湖陽之馮猶浚儀之王別於上黨今但爲一望何也

周章傳貪殤帝孩抱養爲已子故立之和帝旣崩始收諸皇子於民間殤帝卽以其日爲太子其夜卽位謂貪其孩抱養爲已子非實錄

太后以前旣不立【至】是爲安帝太后恐勝爲怨不知使騭兄弟彊死者祜也但爲勝無疾見廢則非實錄人有美田宅尙惜之況天下重器以和熹明哲顧肯捨和帝之子以與從子乎

梁統傳丞相王嘉輕爲穿鑿【至】百有餘事注謂嘉傳及刑法志並無其事統與嘉時代相接所引固不妄矣但班固略而不載也按王嘉以建平二年十月爲禦史大夫三年四月爲丞相越再歲元壽元年三月下獄死爲相不過二期安得數年之間虧除百有餘事宜乎班史之不取也其對尙書稱初元建平初元則刑法志中載元帝議減律令詔書建平則以成帝河平中復下詔議減死刑統因誤以爲哀帝之建平非班史失之略注家未細尋耳

商商自以戚屬居大位【至】京師翕然稱爲良輔梁商頗似史浩以子不才沒其小善

冀此防扈將軍也通鑑注爾雅釋山卑而大扈防者不由蹊隧而行言彊梁之人行不由正路山卑而大者且欲防而逾之

時太原郝絜胡武皆危言髙論危行言遜東漢君子皆不能孫言自免

不疑自恥兄弟有隙【至】皆髠笞徙朔方其後不疑蒙先冀誅而卒而馬融爲冀艸飛章以誣李固竟以不疑故冀還陷以罪有天道焉

曹褎傳廼次序禮事依凖舊典雜以五經防記之文此謂古禮之散見於防記書中者恐非依防制禮奏褎擅制漢禮奉勅東觀集作何謂擅制

鄭康成傳康成入吾室操吾矛以伐我乎康成始通公羊故邵公以爲入室操矛厥後範之注谷梁徴聖經而詰眾傳不主一師之說以康成爲法也

鄭興傳子眾眾謂松曰太子儲君【至】藩王不宜私通賔客伏波之論王肅仲師之辭梁松此出入藩邸者之龜鑑也

陳元傳夫至音不合眾聽【至】固其宜也何不據經傳短長核而論之一篇之中浮詞數見此東京之文所以卽於敝也

及亡新王莽【至】身爲世戮借亡新指陳故顯著易入張霸傳永元中爲防稽太守【至】道路但聞誦聲順帝始析吳防此在和帝永元中乃吾郡之文翁也惜視事止於三歳耳

桓榮傳子郁侍中竇憲自以外戚之重欲令少主頗渉經學上疏皇太后憲蓋知郁不爲已患故薦之授經禁中非徳舉也以憲傳參觀此疏可削

孝昭皇帝八歳卽位【至】平成聖徳前書勝授上官太后尙書非若蔡義韋賢進授昭帝詩也

丁鴻傳凡口率之科宜有階品【至】三歳一人今之分南北捲取士者其不聞此議乎

法雄傳初平中卒官自安帝永初三年己酉至獻帝初平元年庚午八十餘年當是元初之誤

馮緹傳願請中常侍一人監軍財費緄計𨿽一時權巧中人監軍之禍始此矣是故事當思其所敝

度尙傳尙勅令秣馬蓐食明旦徑赴賊屯乘敵用我之銳

悉移深林逺藪椎髻鳥語之人置於縣下此卽所謂山越也

楊琁傳琁乃特制馬車數十乘【至】羣盜波駭破散卽火牛之餘智用車則卽可依以自蔽鼔灰則不測人數車馳矢疾賊無節制遂駭亂奔潰也排與韛義同韋嚢可鼓其气者也

論若夫數將者並宣力勤慮【至】膚受之言互及張宗同傳無乃不類

劉般傳般對以常平倉外有利民之名【至】置之不便若奉行非人增價無實則先以和糴病民矣

愷今愷景仰前修景仰之誤始此賈景伯經師也豈範氏妄竄耶

趙咨傳陳大夫設參門之木陳大夫事未詳門疑作同檀弓篇云陳幹昔寢疾屬其子曰必大爲我棺使吾二婢子夾我陳幹昔死其子曰以殉葬非禮也況又同棺乎弗果殺此所謂參同者歟

班彪傳義進項羽陳渉而黜淮南衡山淮南衡山之不爲世家與淮陰黥彭同例

入則太顚閎夭南宮括散宜生太顚四人至成王時猶在乎

固固又撰功臣平林新市公孫述事作列傳載記二十八篇晉書中載記本此

𨿽屈伸無常所因時異【至】爲策近長固議似得大體然於邊計不如勿報其使如其獻見厚賜以遣之可也此於忠信禮義何所虧缺招未臣之北虜擕保塞之南庭不亦徒爲好大無補實效乎觀文帝屢與匈奴和親而侵盜不已亦非緣此可保後日彊盛無風塵之警耳固又作典引篇述敍漢徳此文靡而不實比之兩都之作尢爲無益

靡號師矢惇奮防之容惇本詩惇商之旅

論而不敍殺身成仁之爲美不敍殺身成仁此槪言之注家誤引遊俠傳敍非叔駿讀漢書不詳也

鐘離意傳縣人防廣爲父報讐系獄【至】果還入獄廣爲父報讐哭母不食孝義之人必不怯死逺竄自可遣也陳升平之世難以急化宜少寛假此非不急濶譚更事乃知之

宋均傳至於苛察之人【至】所由而作若貪污放縱則災害流亡亦立致矣此因戒苛察奬宏厚而詞有偏激耳

寒朗傳棄之荊棘【至】遂收養之天生伯奇以扶持漢室之元气故棄之數日猶尙气息也

臣見考囚在事者咸共言妖惡太過【至】無敢牾陛下者明初胡藍之獄若得一寒朗豈至濫刑若此

光武十王傳沛獻王輔鯉怨劉盆子害其父因輔結客報殺盆子兄故式侯防劉恭竭忠於更始爲之報殺謝�鯉因盆子遷怒所謂刑戮之民也

楚王英英遣郞中令奉黃縑白紈三十匹詣國相【至】英至丹楊自殺贖死得死妖由人興也袁宏所記遣使天竺之事出於牟子皆緣此詔附會

廣陵思王荊而兄弟至有束縛入牢獄者入獄爲沛王輔

及至年老逺斥居邊居邊謂中山太后注云封之於魯非

今天下爭欲思刻賊王以求功宋本句下有寧有量耶若歸並二國之眾可聚百萬君王爲之主鼓行無前功二十五字功字接下文易於太山破雞子

今年軒轅星有白气【至】軒轅女主之位軒轅之語將置太后於何地荊之悖逆至此

贊此贊有法度本班史景十三王傳序東平之賢不先東海遜國事尢大不得以臨江河間比也

中山臨淮無聞夭喪謂中山無聞臨淮夭喪耳注謂二王早終名聞未著者非也中山王焉立五十二年至和帝時薨可謂早終乎

朱暉傳南陽宛人也注東觀記曰其先宋微子之後也以國氏姓周衰諸侯滅宋犇碭易姓爲朱后徙於宛也按蔡邕朱公叔鼎銘云微子啟生公子朱其孫氏焉與東觀記微異

及當幸長安欲嚴宿衛故以暉爲衛士令暉進止必以禮故可以嚴宿衛

其諸報怨以義犯率皆爲求其理多得生濟惟義者爲求其理斯不傷孝子之心又塞姦宄之源矣

谷所以貴由錢賤故也可盡封錢一取布帛爲租布帛爲租谷價仍無由平林誠妄言

黃髮無愆詔書過耳章帝賴暉言不復施行均輸煮鹽之事所以得全爲東京令主

穆自和熹太后以女主稱制【至】通命兩宮母后臨朝不獨權歸外戚閹寺竊柄亦由此起

何敞傳六世祖比干學尙書於晁錯晁錯不聞教授少卿從學之說恐未信核

湯持法深而比干務仁恕數與湯爭與張湯爭之說恐未信核不如家傳爲近

張敏傳春秋之義子不報讐非子也【至】非所以導在醜不爭之義論復讐者此爲正平然必參觀韓愈之論乃精宻無憾

胡廣傳竊見詔書以立後事大【至】定立爲皇后定立梁后本之廣所以優遊建和之際無所猜也

六奇之防【至】亦在弱冠不究是非之實以立中制徒摭異事相排而已

袁安傳初安父沒【至】故累世隆盛焉後一卷載吳雄諸人事卓然不惑此傳中不刋削三書生指葬地事自相違反

張酺傳帝先備弟子之儀使酺講尙書一篇然後修君臣之禮較之明帝之事桓榮尢足聳易吏民觀聽其於勸學不亦至乎

常來候酺候字殊乖義理

郭躬傳躬少傳父業講授徒眾常數百人律亦講授故漢之吏治精自明法之科罷此風衰矣

論若乃推己以議物捨狀以貪情二句因郭躬之事又推言之以終上用恕之意注以亡命得減爲探情非文義矣

陳寵傳猶用漢家祖臘祖臘者猶言先祖相承所用之臘祖非祭名注誤

夫冬至之節【至】夏以爲春先儒取此以辧春秋家謂孔子以夏時冠周月之誣

月令曰孟冬之月趣獄刑無畱罪觀下文大刑畢在立冬則孟冬者寫書之人誤耳當作季秋

又孟冬之月身欲寧事欲靜此孟字又唐以後人因上文而誤當作仲

忠母子兄弟相代死聽赦所代者聽相代而赦所代應劭駁之

論然其聽狂易殺人開父子兄弟得相代死斯大謬矣狂易殺人得減重論爲其非故也此不當駁議

班超傳平陵人徐幹素與超同志幹字伯張善章艸書事詳張懷瓘書防疑出於決錄也

忠說康居王借兵還據損中注損本或作楨未知孰是按通鑑注按西域傳靈帝建寜三年涼州刺史孟陀遣兵討疏勒攻楨中城楨中是也

明年下詔曰【至】邑千戶此詔有武宣風骨

破白山永平十六年竇固破呼衍王於天山卽白山也而超妹同郡曹壽妻昭亦上書請超【至】觸犯忌諱此書元气淋漓西京亦不多得

勇朗遂得免誅勇以後期徴下獄免張朗因勇之成先期邀功免誅爲幸而勇反以後期得罪不酬平定西域之勞順帝賞罰乖謬若此

論班超梁慬奮西域之略梁慬有戰功無將略非仲升之倫其在西域尙不及宜僚也

翟酺傳捐玉堂之盛此人臣不可稱玉堂之證上言孝文皇帝始置五經博士注文帝之時未遑庠序之事酺之此言不知何據按劉歆移太常博士云漢興至孝文皇帝天下眾書往往頗出廣立學官爲置博士子超之言卽以子駿爲據可也

應奉傳追湣屈原【至】數十萬言朱子注楚詞亦本於此

霍諝傳是時大將軍梁冀貴戚秉權【至】陳聞罪失諝勲皆內職故冀不能加害

爰延傳時太史令上言客星經帝座光武之於嚴光桓帝之於鄧萬皆動天象此劉葛所謂興隆傾頽之判也

王符傳述赦篇古者惟始受命之君【至】放縱天賊也然則毎一君立必下赦者謬矣

仲長統傳理亂篇慷慨激昻挾有悍气此爲亂世之文其論存亡疊代晉武志怠於平吳遂貽永嘉之禍皆如燭照

損益篇彼君子居位爲士民之長【至】是設機置穽以待天下之君子也此爲崔毛之徒言之然有猷有爲必兼有守所以取人也旣富方谷所以卹下也凖之於經乃不偏矣拘絜注謂卽隱逸之人誤

論文辭拙滯但見其憒憒不了

義門讀書記卷二十二﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷二十三

翰林院侍讀學士何焯撰

後漢書

明八王傳樂成靖王黨和帝立崇兄修侯巡爲樂成王注修縣及條縣皆屬勃海條字或作修按修讀爲條非

有兩縣注誤也

李恂傳防鴻卒【至】持喪三年送鴻喪可也畱起墳持喪三年不又過乎

陳禪傳故詩云以雅以南韎任朱離注毛詩無韎任朱離之文蓋見齊魯之詩也今亡按以雅以南之下蓋有脫文今獨存四字耳非韎任朱離齊魯別有此句龎參陳龜傳二傳特多長語所載文皆當痛削也橋元傳七世祖仁【至】成帝時爲大鴻臚前書百官公卿表無仁名

崔駰傳此傳大抵本安平之譜牒殊過於煩冗上有老母【至】遂稱疾去欲潔已而不危所生仰藥可也否則稱篤疾可也胡爲受僞命哉篆嘗勸其友孔子建仕莽逡巡稱疾特見莽將敗巧於脫免非眞明於義者

著周易林六十四篇卽今所傳之易林否更考之又許峻亦著易林見方術傳

駰擬雄解嘲作達防以答焉此文無一語攄寫胸臆脫槧而已寫載眞爲無識

帝曰公愛班固而忽崔駰此葉公之好龍也帝其葉公乎達旨一篇尙不足爲賔戲之輿臺況固自有一代著述耶

憲以重戚出內詔命駰獻書誡之曰【至】慶流無窮矣崔琦外戚箴逺不逮此篇

寔論當世便事數十條名曰政論此文華而不實𨿽意在救獘然殊不若王符謂不當數赦贖者爲得其要且桓靈以後非失之寛失在寛縱權戚姦閹嚴於淸流耳今不討究用法之謬但勸其糾之以猛積衰之後重以威虐徒促祚速禍而已【見東萊先生論與鄙趣同】量力度徳以上宜大加刪剪以此言之文帝乃重刑非輕之也以嚴致平非以寛致平也此又曲爲之說以申己意以下則縱橫之士遺唾也歷位邊郡而愈貧薄【至】無以殯殮觀寔以歷邊郡而貧薄見稱則由來邊吏多貪此國事所以易敗也

公卿州郡【至】別自通達因常侍阿保別自通達者公卿也故靈紀云私令左右賣公卿若州縣至黃綬則公賣不諱貧者到官倍輸方有左騶四出督收所負矣民安得不困窮黃巾安得不三十六方同日反乎

徐穉傳設雞酒薄祭【至】何爲棲棲不遑寧處通鑑所采徐孺子此事參取袁記其敍致優於範書大樹將顚之語作以書戒之亦非此時語茅容

申屠蟠傳太學生爭慕其風【至】今之謂矣明季淸流何以竟不戒前車

楊震傳宏農華陰人也八世祖喜髙祖時有功封赤泉侯髙祖敞昭帝時爲丞相前書楊敞不云是楊喜之後安得據附托之譜學大書於史功臣表赤泉之後居茂陵受歐陽尙書於太常桓郁伯起受經桓郁疑楊寶乃是其祖

書奏不省伯起可以去矣

帝不省騰竟伏屍都市【至】有恚恨之心趙騰死伯起猶不去方急攻羣小速其致死於我可謂忠有餘而智不足矣

秉傳曰禍福無門惟人自召注誤以閔子馬爲閔子騫此傳寫致然文選注中亦如之

秉因奏覧及中常侍具瑗以理以勢不容舎覧矣奏中無具瑗恐有脫文

書奏尙書召對秉掾屬政歸臺閣橫妄如此

漢世故事【至】竟免覧官而削瑗國秉言得行桓差勝靈恨復用覧耳然對語眞知大臣之職者矣

章八王傳千乘貞王伉悝自殺【至】悉伏誅冤酷至此豈有不請於帝者段熲附甫罪通於天豈惟夷滅蘇氏之報哉

淸河孝王慶帝移幸北宮章徳殿【至】慶出居邸和帝舎慶無可寄腹心者故假講於白虎移慶自近觀憲誅後卽出居邸可見其微帝時年十四慶年十五決策定亂如取一防亦英異哉

張晧傳犍爲武陽人也六世祖良髙帝時爲太子少傅封畱侯功臣表元康四年良元孫之子陽陵公乘千秋詔復家是子孫居陽陵無緣徙蜀也千秋當宣帝時已爲良六世孫不應自元康四年至世祖建武之元又八十七年晧猶爲六世孫也譜牒之學淆於六朝輕信無稽傅托之說於是張魯子孫皆冒畱侯之後班氏不信馮商言張湯與畱侯同祖何其卓也又蜀志張翼傳晧作浩翼之髙祖亦不言其出於畱侯如孔明之於丰鄧芝之於禹來敏之於歙也

陽嘉元年復爲廷尉其年卒官時年八十三自順帝陽嘉元年壬申上溯世祖建武二十六年庚戍爲年八十有三晧之生去千秋復家時一百十有二年

王龔傳山陽髙平人也世爲豪族曹子建王仲宣誄言王氏畢萬之後則浚儀之王也

暢以明府上智之才【至】不在用刑敞之論得爲政大體李元禮輩惜不聞也

杜根傳父安字伯夷【至】時人貴之安事亦略見樂恢傳注中年十三具此逺識眞奇童也

時和熹鄧後臨朝【至】拜侍禦史按此皆采潁川先賢行狀以積十五年之語觀之則事有違反和熹之崩在永寧二年三月至五月而鄧隲等以譖自殺計下詔求根等卽在是年考和熹旣立安帝久不歸政至是凡十五年遂稱制終身誠過於持權若永初初年帝尙未加元服不得謂之年長根等何緣輒進諫哉

欒巴傳以宦者給事掖庭補黃門令此宦者乃所謂五種黃門非割勢之人

徴拜尙書注所引神仙傳乃依仿樊英事

上書極諫理陳竇之寃【至】巴自殺欒巴以此不入方技然附見他人傳後可也

劉陶傳耳不聞檀車之聲通鑑注大明之詩曰牧野洋洋檀車煌煌陶蓋用此檀車言桀紂亡國之事武旅有鳬藻之士武旅乃詩泮宮矯矯虎臣之義必避諱作武耳詩有薄采其茆則毛傳云鳬葵也注謂周武王之旅鳬得水藻謬甚

帝殊不悟方詔陶次苐春秋條例宋人不管防秋但管春秋類此

李云傳乃露布上書移副三府黃精代見此語豈可露上帝欲不諦又指斥無忌寛饒眭孟合而一之曉人不當如是

當有黃精代見注黃精謂魏氏將興也按云所言者但據防緯不指魏氏

蓋勲傳涼州刺史梁鵠畏懼貴戚梁鵠出於鴻都素與貴戚宦官相表裏者也

臧洪傳袁紹憚其能徙爲東郡太守都東武陽洪之失在不早見袁紹之不可與尊奬王室後事則曲在紹範議其偏忿者非也

洪答曰【至】夫復何言範節此書比三國誌爲優豈悟本州被侵【至】收淚告絕洪不直紹尢在不聽其獨赴故主之急故還爲敵讐也

足下當見久圍不解句上三國誌有足下欲使我輕本破家數語其分析分義輕重甚明不當節去

獨不念黃巾之合從耶句下三國誌有加飛燕之屬悉以受王命矣二語不當節去

夫仁義豈有常所【至】不與將軍同日生也千載生气士不可以成敗論也

張衡傳祖父堪蜀郡太守此又一張堪非張君遊君遊宛人後爲漁陽太守

復造風地動儀風盛則地從而動於儀可徴初光武善防【至】儒者爭學圖緯防傅於緯緯亦非爲防設

自漢取秦用兵力戰【至】成哀之後乃始聞之按賈誼鵩賦已有防言其度之文傅防五經以髙逺其所自來則諸陋儒以漸潤飾哀平之際如賀良輩又妄造異說私相竄攺彌益誣僞其實自漢而上非無防也燕人盧生奏錄圖書曰亡秦者胡也又在賈生之前矣淮南說山訓云畜生多耳目者不祥防書著記之

尙書堯使鯀理洪水理當作堙因下共工理水致誤而春秋讖云共工理水共工防川事在鯀前四嶽佐禹則又共工從孫也事見太子晉諫壅谷水外傳中平子博極羣書殆偶有遺忘耳

衡乃詭對而出閹豎恐終爲其患遂共讒之詭對而出猶爲所讒衡蓋不知命者也

又條上司馬遷班固所敍與典籍不合者十餘事注衡集其略曰易稱宓犧氏王天下宓犧氏沒神農氏作神農氏沒黃帝堯舜氏作史遷獨載五帝不記三皇今宜並錄按不記三皇者書缺有間也世次不可得而詳矣後小司馬因之補作不知量也

至於編年月紀災祥【至】建於光武之初少帝非劉氏子不作呂后本紀則事無所系若作元後本紀則元始之時不當反退平帝不著於紀居攝之時政出自莽後不預焉可謂進退無所據也以更始之號建於光武之初今範氏用之然班氏律曆志固未嘗沒其實張之說蓋出於班耳

馬融傳察淫侈之華譽【至】宗重淵之潛龍此兼諷不當委政於舅族故頌奏而忤鄧氏

蔡邕傳六世祖勲【至】授以厭戎連率歷官與蔡邕所作祖攜碑不合此云平帝時碑作哀帝此云爲郿令碑作邰長

騁駑駘於修路【至】髙受滅家之誅伯喈晚爲董氏所縻正與釋誨之旨違反故範氏載之其文則東方曼倩子云之輿臺也

邕乃自書冊於碑冊當從水經注作丹

往來依太山羊氏按羊祜爲蔡邕外孫蓋以防姻依之邕在司徒王允坐殊不意言之而嘆裴松之以爲伯喈不應發嘆於子師之坐此謝承妄記

黃瓊傳初瓊隨父在臺閣【至】莫能抗奪黃公練達守正亦非有過人才識病篤乃奏諫書又不能極言宦官不可擅權僅優於胡廣而已

冀可比鄧禹【至】同於霍光冀遂可比鄧禹同霍光乎此議𨿽不載可也

順帝始以童弱反政【至】可爲恨哉必欲一一規仿前書彌見凡固東萊因其語遂謂東京人材莫盛於順帝之時斯耳學也

荀爽傳拜郞中對防陳便宜對防無一語及外戚宦官豈不使穀子云胡盧九原哉

漢爲火徳火生於木木盛於火故其徳爲孝以火徳爲孝則孝非達禮喪制可以攺易矣迂曲不通漢儒之蔽如此

王姬嫁齊使魯主之不以天子之尊加於諸侯也慈明之語比邵公於義長矣

及逢卒爽制服三年爲舉主制服三年爲君當如何又私諡其君父及諸名士此所謂君指太守令長言之悅又言尙主之制非古【至】違人不義此卽荀爽對策中語何事復采

陳寔傳倫謂眾人言曰【至】過則稱已者也如髙倫者亦眞長者不以一掩

李固傳李之器識在楊震以上使淸河得立可以致主文宣天不祚漢爾其駁議發荊兗豫四州兵援日南事在南蠻傳中亦深悉邊計

盧植傳宜依古禮置諸子之官諸子周禮夏官司馬之屬掌國子之倅

申宥回枉回屈也注訓邪誤

侯王之家【至】以防未然侯王以減削賦稅思亂如明之中葉以後宗藩無祿以給屢至嘩訴此其徴也古今之變兩漢二書中備矣

趙岐傳今海內分崩【至】前後不絕此亦漢室存亡之機若表能盡用岐言先迎天子未遽爲魏也

著孟子章句儒林傳程曾作孟子章句在邠卿之前今曾書不傳

皇甫規傳及黨事大起【至】恥不得豫若皆坐黨被錮誰與事君恥不得豫賢者之過

張奐傳而召主簿於諸羌前按水經注此主簿爲張祁

段熲傳朝廷知熲爲郭閎所誣【至】稱爲長者非熲之厚閎乃宦豎私人不敢言耳記事者當以其人其時裁之煎當亂邊馬援遷之三輔按徙滇吾余種七千口於三輔者乃永平初馬武事

陳蕃傳帝得奏愈怒竟無所納蕃言不用天命去漢故桓帝下愚不移以爲一時君子激切太過者是小人諧媚設淫詞而比逆亂者耳

論彼非不能絜情志【至】數公之力也天下一君四海一國𨿽異姓之臣旣當鼎固當禍福共之竭力致死無所辭避事之不濟則天也

王允傳士孫瑞字君策【至】爲亂兵所殺瑞事亦見董卓傳注中宜移之於此

黨錮傳李膺尋轉蜀郡太守以母老乞不之官按注所引謝承書則固之官矣

膺等頗引宦官子弟頗引宦官子弟猶以智免何不於黨禍未作稍濟以寛宏使不致死於我乎無事則摧破其支黨以立名有急則連引其子弟以脫免又安能服奄寺之心哉此牢修之獄發之自外朱並之章授之自內也

杜宻後宻去官還家【至】無所幹及不在其位不謀其政周甫非功曹督郵何事多所陳托侵預太守刑賞乎學季林者不失爲刻鵠也

範滂投版棄官而去注云版笏也按版非笏乃署其職官氏名於版持以上謁者也

張儉儉舉劾覧及其母罪惡請誅之苑康傳云殺常侍侯覧母以宦官傳參攷之不過追論覧母生時罪惡此云及者得其實

外黃令毛欽操兵到門【至】欽嘆息而去黨錮者遊俠之變其行有淸濁而以意气相死則同歸也

岑晊晊與牧勸瑨收捕泛等【至】終於江夏山中云所殺至二百餘人疾惡而傷於嚴酷矣況又遇赦乎又翟超之獄事由張儉成瑨之死禍起岑晊府朝被難不聞奔問與之同命而徒竄身自免揆之臣人之義亦有愧焉宜乎公孝見拒於偉節也

賈彪吾不西行大禍不解【至】於是咸服其裁正偉節亦遊俠之魁然能知輕重故可與權

郭太傳性明知人好奬訓士類奬而不訓則徒合虛譽何補於世然知人之明或不至則不可與言而彊聒者有矣

竇武傳武召侍禦史河間劉儵【至】是爲靈帝劉儵未必賢智其所稱何可信也

時武出宿歸府方舉大事而反出宿歸府可謂疎矣何進傳詔使進弟河南尹苖出擊之苖朱氏子與皇后同母異父冒何氏五行傳作後異父兄朱苗

前竇武欲誅內寵【至】而五營百官服畏中人故也魏志注引九州春秋云但坐言語漏泄以五營士爲兵故耳五營士生長京師服畏中人而竇氏反用其鋒遂果叛走歸黃門是以自取破滅事勢分曉

袁紹勸進便於此決之【至】使捕案中官親屬紹爲司校尉假節擊防當進未決直盡收中官付一獄吏可了此之不圖而詐宣進教捕案親族不亦不知要乎孔融傳初女年七歲【至】遂盡殺之井誅幼弱此司馬懿滅七族之權輿也

荀彧傳乃爲彧娶中常侍唐衡女裴松之三國誌注云按漢記云唐衡以桓帝延熹七年死計彧於時年始二歲則彧防之日衡死久矣

夫事固有棄彼取此以權一時之勢棄彼二句宜並刪去今失文若本意矣𨿽回易彼此二字然兗州本所固有不得云取此也以魏志參攷乃知作史之難各懼不得保其土宇【至】責王貢之不入保其土宇守其兵眾之下刪去人多說闗右諸將以閉闗之計一語則此段遂無要領矣一旦生變之下刪去袁尙得寛其死袁譚懷貳劉表遂保江漢之間三語亦不見天下未可圖之實下先定河北四語指陳得失不見其反覆透切矣陳範敍事其髙下難以數計也一旦生變指馬超韓遂而言堅營固守徼其軍實操表出荀別傳今載裴注中無堅營固守徼其軍實二語按烏巢之謀許攸來奔而後定非文若素籌及此今並歸之爲失其實

會南徵孫權表請彧勞軍於譙因表畱彧復存此表徒使紙費

皇甫嵩傳故信都令漢陽閻忠幹說嵩曰【至】何以求安乎張元說張溫以誅宦官淸君側此則直教義眞以反耳然用元之言必至如忠之計騎虎豈得中下其歸於逆亂一也其後王國之亂忠亦卒爲逆魁

見中常侍趙忠舎宅逾制【至】嵩不與此威明家法東漢士習

初平元年乃徴嵩爲城門校尉【至】將遂誅之徴嵩乃卓之意非天子之命也放兵入朝則一匹夫矣梁衍之計異乎閻忠不從者爲闇於義矣

朱雋傳令過本郡簡募家兵雋擊卻黑山猶賴家兵徴調之卒非素拊循倉卒難用

更封錢唐侯錢唐自秦時有此名以唐爲塘乃俗字耳注家謬信水經注故引之

贊亦弭於越注謂平許昭也按傳斬梁龍非平許昭注誤平許昭乃臧旻事在其子洪傳

董卓傳尋而何進及弟苖先所領部曲【至】卓兵士大盛魏志云時進苖部曲無所屬皆詣卓卓又使呂布殺

執金吾丁原並其眾故京都兵權獨在卓數字異同事勢分曉卓乃與司徒黃琬司空楊彪【至】擢用子孫此事當書之竇武傳末

越騎校尉汝南伍孚【至】言未畢而斃瓊與孚疑是一人因其被害時人造此事以歸之耳裴注中采謝承書亦致疑及此

論然猶折意縉紳遲疑陵奪【至】於焉而極山東鼎沸蜂起卓奔敗不暇非遲疑也盜亦有道操爲近之卓徒爲操驅除耳傕泛卽卓之餘殃何事抑稱量哉但當追本何進輕於召宼王允闇於應變致斯禍敗耳劉虞傳魏志公孫瓚傳注中頗有虞事宜采之入注以虞宗室長者欲立爲主東海防王光武之子虞

於宗室爲最親故諸人欲奉之

公孫瓚傳瓚具豚酒於北芒上祭辭先人瓚遼西人安得先墓在北芒

論自帝室王公之冑皆生長脂腴【至】或未聞焉按魏志瓚傳注引吳書云虞遭世衰亂又與時主疎逺仕縣爲戶曹吏以能治身奉職召爲郡吏以孝亷爲郎則生長脂腴不知稼穡之論於伯安爲濶逺矣

陶防傳大起浮屠寺【至】且萬餘人民間起寺自笮融始而融後被殺

廣陵太守趙昱待以賔禮融利廣陵資貨遂乘酒酣殺昱按魏志注引謝承書云賊笮融從臨淮見討迸入郡界昱將兵拒戰敗績見害與此互異

袁紹傳紹壯健好交結此指紹父成言之衍紹字紹勃然曰勃然與上詭對相違反𨿽小處亦以承祚爲優

義兵伏楯下一時同發以步當騎非楯不濟此戰必觀魏志紹傳注中所引英雄記乃分曉此太略

斬毒及其眾萬餘級英雄記斬毒下有及長安所署冀州牧壺壽一語則收復鄴城乃爲分曉

潁川郭圖淳於瓊曰【至】非計之善者也魏志雲天子在河東紹使郭圖使焉圖還說紹迎天子都鄴紹不從此用裴注所引獻帝傳語互異

今迎朝廷於義爲得【至】於是以中子熙爲幽州刺史紹所以終於無成者在不先迎天子所以身沒一敗塗地者在繼嗣不定故並敍立案此承祚作傳綱領而範因之乃下詔書於紹【至】而但擅相討伐先下詔責紹所謂名其爲賊也然操以紹恥班在其下遽讓大將軍於紹則仍蓄力俟時不先動以挑彊宼故能從容取布破備無後憂耳

紹旣並四州之地眾數十萬而驕心轉盛貢禦希簡紹𨿽失計不迎天子然旣已據有四州若能外修職貢內撫其民以待事機縱曹氏難圖猶足宰制大河以北未至一敗塗地也

若不得通【至】漸營河南師曲爲老欲其出有名也監軍之計在於將軍三國誌注中載獻帝傳作監軍之計在持牢將軍二字傳寫之誤

父嵩乞匄擕養注引曹瞞傳及郭頒世語並云嵩夏侯氏子惇之叔父魏太祖於惇爲從父兄弟也按惇淵之子皆與魏室締姻有以知曹瞞傳及郭頒世語之妄配等恐譚立而評等爲害遂矯紹遺命奉尙爲嗣袁氏傾覆以紀配立少促之配後𨿽抗節不足多也尙逆擊破操操軍還許小失利而遽還者緩之使自相圖則取之易也故後度河救譚尙旣還鄴仍復引還俟尙再出攻譚乃乘虛攻鄴城

初交殊族卒成同盟二語文義難曉疑有脫誤昔三王五伯【至】而徼富彊於一世也數語詞理悖謬宜從削略

劉表傳時江南宗賊大甚宗恐與巴賨之賨同義南蠻號也

在荊州幾二十年家無餘積盡費於養士亦不厚斂於民故能保境歿身也

蒯越等侯者十五人封列侯者十五人此子布等所以望風勸權迎操也然琮本凡才不失爲保族之計傅防譙周亦難同論在人所審處

贊闚圖訊鼎禋天類社闚圖謂紹以耿包白事示僚屬也劉表郊祀天地事在孔融傳

旣雲天工亦資人亮天工範直指天命言

劉焉傳州任之重自此而始州任重而土地分裂卒成鼎足之運

焉遣叟兵五千助之注漢世謂蜀爲叟孔安國注尙書云蜀叟也按孔頴達尙書疏雲叟者蜀夷之別名漢世不卽謂蜀爲叟也光武紀注中引常璩華陽國誌云武帝元封二年叟夷反將軍郭昌討平之因開爲益州郡是蜀人謂其西南勞深靡莫諸夷爲叟乃今雲南地也

時人有地中得玉印者今米道之後云自陵傳有玉印豈因魯嘗得之猶假以欺人耶

呂布傳袁術待之甚厚【至】復去從張楊於河內魏志云術惡其反覆拒而不受與此互異

義門讀書記卷二十三

欽定四庫全書

義門讀書記卷二十四

翰林院侍讀學士何焯撰

後漢書

循吏傳任延延治三郡皆隨所宜急不以一律王渙毎食輒歌而薦之歌詞全篇見宋書

劉寵山谷鄙生未嘗識郡朝吳志注中引續漢書作山谷鄙老生未嘗至郡則此鄙字下脫一老字

仇覧叔度幾於中行覧其狷乎季漢之士斯眞鳯麟矣

勸人生業【至】賑卹窮寡古政教推之則子產之治鄭也

贊注引沈約宋書載與其侄及甥書論譔書之意云云按整理之云後史亦無及者論贊則自許太髙酷吏傳成其不撓之威不撓謂權彊難以屈其法注指同官相陵誤

張儉剖曹節之墓以黨錮宦官二傳參攷乃侯覧壽非曹節也所當刋正且未葬但可言壞不可言剖董宣董宣何並之流不當列之酷吏李章亦惟在千乘時誅斬盜賊過濫非任喜怒多誅滅也而範首及此三人蓋以建武吏事刻深上好下甚則必有入於酷者明中興之美坐是未盡耳然竊謂東京酷吏傳可以不立

文叔爲白衣時臧亡匿死謹厚者亦復爲之蓋漢人尢尙气俠不獨伯升也

樊大笑期必死忿怒或見置此二語則其情貌眞酷矣

周防毎赦令到郡【至】乃出詔書先決刑罪乃出詔書後之大賢有與之同或偶以不得已用權僅擿一二渠魁消一方之隱憂非明恕之常道也防之酷在每字盡字

太傅鄧彪奏防在任過酷不宜典司京輦鄧彪之奏竇氏指也故防自謂無全

黃昌縣人彭氏舊豪縱【至】按殺之昌則過矣然豪家不可以不戒

陽球萌乃罵曰爾前事吾父子如奴【至】妻子皆徙比景陽球方爲程璜子壻宜萌之抉其瑕也球本宦官气類

一時自相吞噬其得行於王甫者勃海宋後得請於帝鬼神假手速之斃耳球何力之能爲天又假手於節以斃球矣

語諸常侍今且俱入勿過裏捨也節懲王甫以休沐被收故使悉入則可以先發卽使帝或不聽所白無後憂矣

宦者傳董賢負乘莽得竊柄故西京佞幸闗系存亡東都則黃巾蟻聚羣雄龍戰皆由宦者流毒廢馬班佞幸前例獨著宦官庶乎識變

易曰天象【至】亦偹其數發端不類

閽者守中門之禁閽人本使墨者爲之此以爲寺人據詩昬防靡共鄭箋云皆奄人也注未悉其云刖者則據左傳若吾以韓起爲閽杜注刖足使守門之語仍與宦官無預也

王之正內者五人衍者字注中引周禮衍掌字月令伸冬命閽尹審門閭謹房室月令呂不韋作故鄭注云於周則爲內宰此注中禮字不學者所增文選注中尙無禮字

其能者則勃貂管蘇勃貂當作勃鞮因齊寺人貂而譌

鄭眾養子閎嗣宦者傳國之始

孫程詔宦官養子悉聽得爲後襲封爵定著乎令鄭眾已養子襲封至是又十九人皆然此衰亡之本曹氏基以代漢者也宜書於紀

單超唐兩墮兩通鑑從雨考異雲雨墯者謂其性急暴如雨之墮無有常處也

曹節時連有災異郞中梁人審忠以爲朱瑀等罪惡所感廼上書當此時而審忠尙敢訟言及此甚矣天下之有人宦官亦不能卽殺忠又可信人之有命

節遂領尙書令尙書令可領駸駸爲宰相矣不愛他官獨領尙書者欲言者無由得至帝前如有陳竇之謀亦不待竊發視其章也

呂彊而今中尙方斂諸郡之寶【至】費多獻少數語略盡當時殖貨之實

巡以爲諸博士試甲乙科【至】爭者用息憙平石經之立發於李巡可以嘳息經典序錄爾雅李巡注三卷張讓皆免冠徒跣頓首【至】輒寢不報以家財餌帝卽無能間之者矣

刺史太守復增私調【至】多受賕賂此黃巾所以平而復起

皆責助軍修宮錢三國誌公孫瓚傳注中載劉虞事作治宮錢此緣避髙宗名云修宮錢

儒林傳天子始冠通天衣日月漢承秦故郊祀皆服袀元至顯宗而革故統貫曰始詳輿服志

試明經下第補弟子明制會試不中式者選入國子監蓋仿此意

自辟雍東觀蘭臺石室宣明鴻都【至】莫不冺盡焉斯文將喪故天生康成稍爲羅其散軼

易劉昆王莽以昆多聚徒眾【至】廼系昆及家屬於外黃獄莽本好名以昆劉氏故忌而收之

任安欲知仲桓問任安仲桓楊厚字也任安之門人杜微杜瓊蜀志有傳此蜀中內學派別也又何宗見楊戲贊中

楊政爲人嗜酒不拘小節【至】皆如此也政經生而碌碌下同遊俠此戮民也𨿽能屈馬武之气何足奇哉學者當法鄭眾之無染

尙書牟長皆本之歐陽氏俗號爲牟氏章句不足以自名家故云俗號爲牟氏也

尹敏防書非聖人所作其中多近鄙別字如以劉爲卯金刀貨泉爲白水眞人皆別字之徴也

周防父少孤微周勰傳云自勰曾祖父至勰孫恂六世知名則亦常顯名史略之耳非終於孤微也孔僖作六代之樂按前書秦時惟餘韶武安得經新莽之亂尙偹此樂云六代者史仍一時之誇飾也詩景鸞少隨師學經【至】凡所著述五十餘萬言此等雜學又不傳業不應濫入

召馴稍遷騎都尉侍講肅宗拜左中郞將入授諸王侍講入授各異其文則後世講官欲以師氏之尊自重誠過矣然賜之坐亦人主所以優崇儒術也坐而仍侍何嘗疑與詔無北面者同乎

楊仁太常上仁經中博士仁自以年未五十不應舊科上府讓選博士限年五十以上學校之官宜悉仿其制七十則致仕而去

仁對以寛和任賢【至】皆當世急務寛和二語在明帝時眞知先務之急推之十二事可信

時諸馬貴盛【至】莫敢輕進者此舉亦趙熹之亞楊仁公卿材也用之不盡

趙少嘗爲縣吏【至】究竟其術周燮傳載南陽馮良事與此相類而所從皆杜撫必一事而傳者異耳蔡邕至防稽讀詩細而嘆息以爲長於論衡詩細長於論衡此雜學不如窮經也

衛宏初九江謝曼卿善毛詩廼爲其訓謝曼卿爲其訓明毛詩𨿽傳無序傳也

後馬融作毛詩傳鄭元作毛詩箋範氏世有經學其言多有根柢後儒但據此傳言詩序之出於宏而不悟毛傳之出於融何也或疑馬融別有詩傳亦非範氏明與鄭箋連類言之矣注箋薦也薦成毛義也又引博物志毛公嘗爲北海相元是郡人故以爲敬按康成親受經季長以箋爲致敬亦得

禮前書魯髙堂生注髙堂生名隆按前書注中亦無髙堂生名此言隆者因三國誌髙堂隆而誤

董鈞後馬融作周官傳授鄭元【至】通爲三禮焉本習小戴禮謂儀禮十七篇也故與下小戴所傳禮記四十九篇通周官爲三禮

春秋鐘興以授皇太子又使宗室諸侯從興受章句曰以授曰從興受語亦有輕重

興自以無功不敢受爵【至】而興遂固辭不受爵此等舉動激勸者逺興之處此亦兩得矣

何休又注訓孝經論語邵公亦注訓論語而平叔作集解獨未之及豈失亡於漢季之亂歟

五經許愼又作說文解字十四篇按說文解字載其子召陵公乘衝所上書稱愼官太尉南閣祭酒嘗以詔書校東觀教小黃門而此皆不載

文苑傳杜篤徒意於持平守實務在愛育元元二語經國之要此漢人辭頌猶足爲古詩之流也

所著賦誄弔書贊七言女誡及雜文凡十八篇又著明世論十五篇後書不立藝文志故著述皆具載篇數王隆沛國史岑子孝注岑一字孝山著出師頌按作出師頌及和熹鄧後頌者又一史岑李善文選注得之此注誤也傳已著明所著四篇

夏恭恭宜在儒林

黃香議者譏其過幸政歸臺閣不任三公故有過幸之譏黃香傳當冠於子瓊之前列左雄周舉之上於例乃合

田令商者不農田令未詳農九家不錄其書

崔琦冀行多不軌【至】廼作外戚箴前書外戚傳卽載后妃故此箴皆指后妃言之獨於番惟司徒一節致意然琦自拙於爲文欲以箴冀當但據呂霍上官丁傅王氏禍敗言之也

番爲司徒爲乃惟字之誤北人音同故也

蕭何佐漢廼設書過之吏蕭何設書過之吏不知出何書

邊韶寐與周公通夢韶爲太中大夫時與胡廣羊溥祝恬等稱梁冀勲徳宜比周公錫之山川土田附庸與西京頌莽者無異其所通夢殆梁冀耶

趙壹壹以公卿中非陟無足以托名者【至】因舉聲哭茍賤狂易敗常亂俗此戮民也禰衡沿習其風遂殺身於庸夫之手可不戒哉

邊讓作章華賦詳此賦防趣蓋刺桓帝

酈炎抱玉乘龍驥【至】爲世陳四科言不得志於當世庶幾顏之附孔以傳也

髙彪先公髙節越可永遵第五倫京兆長陵人永蓋其後故以先公髙節期之

後遷內黃令內黃令墓碑作外黃令與申屠蟠傳合當以碑爲正

張超河間鄚人也畱侯良之後犍爲張氏旣自謂畱侯之後此河間鄚人又何別也

禰衡臺牧者之所貪注諸本並作臺牧未詳其義融集作掌牧按今文選作掌伎近之

獨行傳又云狂者進取狷者有所不爲也注云此是錄論語者因夫子之言而釋狂狷之人也注語不知何所本

譙元皇太子多橫夭按文當作皇子衍一太字時亦有犍爲費貽【至】仕至合浦太守費貽當附儒林傳中貽無著傳末善說易者元子瑛耳

李善光武詔拜善及續並爲太子舎人勸忠宜止於善並續亦拜舍人則善不敢逃賞而事續尢爲有終非聖主無此合宜也

張武者吳郡由拳人也下云太守第五倫嘉其行按第五公爲防稽太守乃建武時吳郡至順帝時始分立此吳郡由拳當作會稽

戴封其年大旱封禱請無獲【至】於是逺近嘆服請禱而至自焚此不學無術以巫尫自待矣豈惟驩虞之極獘哉

李充太守魯防請署功曹不就按魯防傳防以永元三年拜陳畱太守視事三期但防傳不云爲博士或是並爲侍中也防刻作平誤

範冉與漢中李固河內王奐親善下文王子炳卽奐字也與注所引謝書互異至於李公名輩已髙不得與史云爲友李公被難在桓帝建和元年去史云歿時凡三十九年何始云今皆不在制之在爾也王奐爲考城令以仇覧傳參校亦桓帝時事疑史云之友別有一李子堅史家因氏與字偶同遂舉李公以實之大書於前爾

向栩此直淸狂不慧之徒如何以匹獨行當爲其有時侃然正色耶

方術傳方術立傳所以譏切時主崇信小數此史家之主文譎諫也從馬之日者龜防及前書眭宏兩夏侯京翼李傳變而通之但恨其過於瑣雜不若合蘇竟楊厚郞顗襄楷於此傳削去王喬及冷壽光以下諸人且著明其流爲張角張衡之屬斯有系於勸戒耳

箕子之術以箕疇爲術可謂不知致逺

任文公時暴風卒至【至】文公獨得免方有警而暴風卒至自當戒行此不待明曉風角也

五月一日當有大水【至】所害數千人文公預刻五月一日固由占術山城春夏之交久旱宜防大水湧溢則又常理也

郭憲忽回向東北含酒三潠【至】與郊同日神仙傳兼采郭憲及樊英二事歸之欒巴

王喬每月朔望【至】則四年中所賜尙書官屬履也此事尢不經不應誌怪

謝夷吾爲壽張令注引謝承書縣人女子張雨宜載列女

論夫煥乎文章時或乖用本乎禮樂適末或疎英厚之徒其文章禮樂安在其中無物而欲爲髙論此晉宋之文所以歸於無用也然置英於方術中卻於史法最得宜

許曼時人方之前世京房【至】所著易林至今行於世今世所傳焦氏易林疑卽峻所著焦氏不聞有書也華佗又有一郡守篤病久【至】吐黑血數升而愈郡守事依托呂氏春秋文摯齊王語爲之

漢世異術之士甚眾【至】列於篇末宜以蘇竟楊厚郎顗襄楷欒巴李郃樊英謝夷吾單颺董扶爲一傳用此文法附任文公以下於後諸神怪事獨取章帝時壽光侯而撮曹氏兄弟論左慈甘始之語存其略可耳徐登閩人也注閩中地今泉州也按唐以上所謂泉州今福州也

薊子訓與一老翁共摩挲銅人注引酈元水經注云魏文帝黃初元年按國志注作明帝景初元年

逸民傳至乃抗憤而不顧多失其中行焉言王莽簒位違患逺引斯爲得中此則稍過也

野王二老並舉手西指【至】大王勿往也似勸光武且固根本勿與赤眉急爭闗中

嚴光字子陵一名遵遵君平名也史家誤仍會稽典錄朱育對濮陽興之語不以前書核之耳

懷仁輔義天下悅阿防順旨要領絕霸得書封奏之此建武三公所愧且足開廣帝心子陵自髙出一時霸之封奏殆不敢自言假以諷上耶

井丹吾聞桀駕人車豈此耶雜記云士喪有與天子同者三其終夜燎及乘人專道而行乘人謂以人引車不用馬也然則井丹以桀爲諷亦惡其僭歟後世習用檐子遂相與忘之矣

戴良禮所以制情佚也【至】食之可也已有晉人風龎公後世何以遺子孫乎觀注所引襄陽記子山民遂仕魏則遺安之意有不能得之其子者矣

列女傳故自中興以後綜其成事述爲列女篇列女之作夲於子政防自中興以後上繼劉書又於本書爲合

太原王霸妻而我兒曹蓬發歷齒未知禮則未知禮則恐是失於修學君子退而隱處詩禮之教子孫所以立身不容己也

扶風曹世叔妻其八表及天文志【至】後又詔融兄續繼昭成之司馬彪云馬續述天文志續字季則見馬援傳末

河南樂羊子之妻一�而累以至於寸�雍本作絲按說文�織絹從�糸貫杼也從絲省丱聲古還切作絲非

孝女曹娥遂投江而死按碑云經五日抱父屍出與叔先雄事略同此語亦不可削作者蓋專采典錄也非抱父屍出度尙亦何從攺葬乎

酒泉龎淯母者趙氏之女也字娥父爲同縣人所殺娥魏志注中引皇甫謐列女傳作娥親父曰趙安讐曰李壽

沛劉長卿妻縣邑有祀必膰焉此禮宜修

安定皇甫規妻者不知何氏女也唐張懷瓘書防云扶風馬夫人大司農皇甫規之妻也

陳畱董祀妻後感傷亂離追懷悲憤作詩二章此詩自陳思而外邈難方駕按董卓傳卓以牛輔子壻素所親信使以兵屯陜輔分遣其校尉李傕郭泛張濟將步騎數萬擊破河南尹朱儁於中牟因略陳畱潁川諸縣殺掠男女所過無復遺類文姬流離在此時也又按蔡邕傳邕在長安與從弟谷謀東奔兗州又欲遁逃山東則未必以家自隨蘇氏以董卓旣誅邕乃隨坐不應文姬先罹禍亂疑詩爲後人作考之不詳也【春渚記聞載東坡手帖云史載文姬兩詩特爲俊偉非獨爲婦人之奇乃伯喈所不逮當是公晚年語耳】

東夷傳夫余國以臘月祭天臘月魏志作殷正月又言在國衣尙白蓋其善者皆箕子之遺化也

韓又立蘇塗注中刪去魏志不還句下好作賊三字浮屠句下所行善惡有異六字不分明

倭又有夷洲及澶洲【至】遂止此洲今人以倭國爲卽徐福止而自王者謬矣

南蠻西南夷傳乃命方叔南伐蠻方詩人所謂蠻荊來威者也蠻荊直謂楚人豈得以武陵蠻當之乎兗豫之人卒被徴發兗豫去嶺南尢逺前代未嘗發以逾嶺故獨言卒被

可一切徙其吏民北依交阯事靜之後乃命歸本棄地內徙光武用之北邊李公亦議行於嶺外

板楯蠻夷天性勁勇初爲漢前鋒數陷陳劉備置張飛於閬中蓋將用其人也

昔永初中羌入漢川【至】太守李顒亦以板楯討而平之治蜀者能撫蠻則足以制羌於此對可得大略

滇王以廣漢文齊爲太守【至】甚得其和太守能撫定滇益地者文齊王追李顒景毅四人皆巴蜀人永昌太守鄭純越嶲太守張翕馮顥亦其產以地近頗習土俗但律己以正威信易孚耳

卭都夷者【至】無幾而地陷爲污澤都者瀦水之名恐其地本有污澤

西羌傳滇良昔桓公伐戎而無仁惠故春秋貶曰齊人中國尊貴侯伯髙爵不欲以當微者故經諱而書人

公羊疑爲貶者固也

尙見前人累徵不克【至】復宼金城塞順逆不分顧招之使還踞故巢予以地利益無所憚矣此豈可謂文徳乎能以威信懷服諸種使其不能嘯呼羣聚然後開諭利害申明誓約必其不敢入犯可耳

越騎校尉趙代副趙代當從和紀作趙世此唐人避太宗諱所攺而後人追攺未盡之文

又有西海魚鹽之利通鑑注西海有允谷鹽池恃其權勇權通鑑作拳

東號子麻奴遣車騎將軍鄧隲【至】食邑三百戶以軍敗宼盛反得進爵封賞和熹臨朝謬政無逾此者羌遂入寇河東至河內【至】朝廷從之徙郡亦一策但光武時以人少地虛故徙並其人易爲偹衛今羌種蟻附非若匈奴多馬習戰兵力稍分則不能禦遏也乃無故棄地驅民長賊聲勢萬一流移不堪輕與羌合凶狡乘之而起則腹心內擾安集無時矣如杜琦王信幸其非梟雄之才耳不如卽募邊人以擊羌宼用其豪傑授爲將領所得生口畜產卽盡以與之可不煩朝廷別發大眾捕逐難自弭也

任尙與遵爭功【至】沒入田廬奴婢財物任尙前副鄧隲敗而獲封後與鄧遵爭功則破平零昌杜季貢徴還棄市賞罰如此宜乎羌患之滋蔓也

論於是諸將鄧隲任尙馬賢皇甫規張奐之徒【至】是養疾屙於心腹也三明事在桓帝之時安得與鄧昭伯等混而言之中興以後羌戎爲患永初永和最甚永初之始但選亷平有武略刺史太守數人可以應時討定乃輕發大眾付之不知兵之鄧隲望風奔北宼勢遂張又不加罰無所沮勸由是敗者相繼豈羌之暴猛哉用人失也永和復叛則馬賢等本非良將加以刻剝軍資賂遺權門士卒解體安望殄宼其壞亂相尋之實偹於威明求乞自劾疏中不能次第別白言其得失徒申紀明一將之論追咎前人斥逺之不早而不悟隨時弭患各在其人之駕馭撫綏事變豈有極乎諸種勝兵者且二十餘萬人亦非人力得以誅盡紀明百八十戰僅一創之未必能盡敵而返也亦何取彼此妬功之口盛相嗤鄙哉諸論此篇尢下不分前後之事勢不別諸將之賢愚前則復舉陵斥徒爲辭費後則承襲餘論初無特識不作可也

西域傳安息國海中善使人思土戀慕數經危險則思土之念自倍非海中气如是也

大秦國漢書雲從條支西行二百餘日近日所入則與今書異矣北史西域大秦國傳亦云於彼國觀日月星辰無異中國而前史云云失之逺矣

天竺國土出象犀瑇瑁金銀銅鐵鉛錫【至】遂於中國圖畵形像焉書此者以見其通中國者非一獨不聞所謂精文善法卽明帝之夢傅毅之對記注無聞僅出牟子不根之書也

莎車國惇煌太守裴遵上言【至】賢由是始恨遵言是然迫奪則又失懷逺之宜光武此舉未盡善賴賢以佳兵自滅耳

天子報曰今使者大兵未能得出如諸國力不從心東西南北自在也堅忍

論論是微辭非助而張之也然結語猶未免於兩是其說

其後甘英乃抵條支而歷安息【至】靡不周盡焉甘英之迹窮於安息明帝在二班之前皆不載遣使天竺事足明爲後人假托也

若其境俗性智之優薄【至】審求根實皆指前書及安帝末班勇所記注贅引法顯語

南匈奴傳九年遣大司馬吳漢等擊之經歲無功吳漢擊匈奴經歲無功名將行邊自古猶有利鈍

於是漸徙幽並邊人於常山闗居庸闗已東徙民而空其地使無所掠亦古人治邊之一策也然必也以漸則不至驚擾

昭君字嬙【至】遂復爲後單於閼氏焉王嬙前事復詳於此眞記繁志寡也

使者曰單於當伏拜受詔【至】願使者眾中無相屈折也其伏拜不足爲重輕而足以使其眾悼心而蓄忿故

蕭望之之議爲逺猷也

於是復詔單於徙居西河美稷按前書地理誌屬國都尉治美稷則其地本有降夷故因而處之

南單於旣居西河【至】爲郡縣偵羅耳目至是南匈奴之眾遂布滿列郡成不可徙還故庭之勢矣

司徒掾班彪奏曰【至】遣驛以聞得體要而質健西域國屬匈奴與屬漢何異見非漢之力所不能臣以徵西大將軍耿秉行度遼將軍劉攽云案秉傳

不爲大將軍又眞爲度遼此多一大字乂行當作爲也按下云鄧遵始眞爲度遼則耿秉耿防傳言拜者皆行度遼事行不當作爲

崇諷西河太守令防單於章無由自聞此舉幾壞邊事崇罪大矣

乃遣黎陽營兵出屯中山北界此禦鮮卑故屯中山北界注憒憒

論袁安之議見從於後王若從袁安議不惟異代無匈奴之鯁當時亦不致鮮卑轉徙竊據其地收匈奴余種爲邊患矣

而竇憲矜三捷之效【至】反其故庭竇憲旣失於前曹操加謬於後然憲當國力有餘漠北可徙之會尢當執其咎也

並恩兩防後之爲患者南庭耳並恩兩防以下承接未亮

烏桓傳其性悍塞【至】父兄無相讐報故也知母之有族類巳身顧非父兄之族類耶所謂塞也

其俗妻後母報寡嫂死則歸其故夫報字解與左傳異歸其故夫謂同葬

鮮卑前書匈奴傳注犀毗亦曰鮮卑亦謂師比總一物語有輕重耳是則鮮音如犀也

檀石槐乃立庭於彈汗山歠仇水上【至】网羅山川水澤鹽池檀石槐勃興漠北再世而衰不能爲中國大患然則永嘉喪亂豈非天實爲之乎

從右北平以東至遼東【至】爲西部皆仿匈奴故迹一冬二春必能禽滅兵難遙度而育自詭以二春滅方張之宼一勝遂驕喪敗必矣

議郞蔡邕議曰【至】臣曰可矣伯喈文此篇最善然鋪陳前代事少剪裁又虛計二載自許有成處亦未能確以事勢成敗相質才識爲不逮班氏也

自檀石槐後諸大人遂世相傳襲烏桓傳云無世業相繼鮮卑習俗本與之同至檀石槐後乃世傳襲有慕容氏也

義門讀書記卷二十四

欽定四庫全書

義門讀書記卷二十五

翰林院侍讀學士何焯撰

後漢書

八志司馬紹統之作本漢末諸儒所傳而述於晉初劉昭注補別有總敍緣諸本或失刋劉敍故孫北海防陰札記亦誤出蔚宗志律曆之文

律曆權土灰此灰字因下文葭莩之灰而誤史漢與淮南中皆作炭

各家術皆當有效於其當時通人之言議亦詳核禮儀上陵東都之儀【至】周徧如禮明帝誠爲凟禮然旣相沿有此議廢則難惟不得過侈如西京園寢之制耳魏文始毀髙陵祭殿注中魚豢之論習見近事不復深惟本意耳按古者大事皆於祖廟行之若移上陵之禮於廟則禮不凟而愛敬不替矣

髙禖立髙禖祠於城南注中盧植注卽鄭說而言之不悉束說疎矣

養老皆祀聖師周公孔子周孔並祭至唐始革其制五更亦如之注引月令章句曰五更庶老也按五更旣庶老則更字爲分書叟字無疑矣

請雨郡國上雨澤今雨澤章所始也

拜王公注所引夏勤策文此漢三公策文舊式又注引建寧四年七月立宋皇后文云今使太尉襲使持節奉璽綬按範氏靈帝紀於是年三月書太尉聞人襲免太僕李咸爲太尉此是詔書不應有誤紀所書拜罷未審也

桃印至立秋如故事是日浚井攺水今人不知有攺水事攺火則漢惟冬至行之當爲以火徳故不欲如周之數攺耶

大儺先臘一日大儺月令季春仲秋皆儺恐陰陽之气或有所過其害及人而物或憑焉也漢所存者止於季冬大儺而已

設桃梗郁儡葦茭畢注中所引度朔山一條今山海經無此文

大喪或大赦天下大赦上有或字則偶當大赦之後𨿽卽位亦可無數赦

祭祀封禪語在漢書郊祀志上皆追述武帝事注東觀書云云宜在下文上至奉髙下

六宗注中諸家之釋惟紹統之說得其通矣

迎春三時不迎不迎三時自漢始

論然而未有金玉銀銅之器也此玉專指印璽劉昭之難非也

天文注中所引張衡靈憲以爲溟涬爲根龎鴻爲幹太元爲實周子太極圖蓋權輿於此文

五行雞禍靈帝光和元年南宮侍中寺雌雞欲化雄條在侍中寺者兆宮省臣將有雌化爲雄者曹氏之祥

也莽後族操閹孽其占同頭冠未變者至子丕乃簒盜也

靑七寸二分商數也五寸四分徴數也曲說屋自壞獻帝初平二年三月長安宣平城門外屋無故自壞條占在王允不在卓也注所引袁書是李傕傳允奉天子保宣平城門樓上窮蹙乃下

災火安帝永初二年四月甲寅條此視天文志所載爲詳然勝實痼疾鄧後固不輕以天下與從子也延熹四年先是亳後因賤人得幸後紀云帝惡梁氏攺姓爲薄

中平二年二月己酉南宮靈臺災靈紀注云時燒靈臺殿樂成殿此條下云周家之所造似當爲靈臺騶騎電激謂左騶督促賣官錢者也事見羊續及宦官傳

龍蛇孽永康元年八月桓帝時政治衰缺【至】則爲妖孽此語過歐陽子司天考論逺矣

人化七年越嶲有男化爲女子條明萬曆中陜西李良雨事其占果同

郡國謂之郡國反不能該司矣所以前史諸志之名不容輕攺

河南尹有函谷闗函谷在谷城者非秦之函谷故於宏農下以故秦函谷闗別之

有泛水注引左傳周襄王處鄭地泛按襄王所處者泛也此注與潁川襄城下注相亂

河內郡溫蘇子所都濟水出王莽時大旱遂枯絕按酈善長曰濟水當王莽之世川瀆枯竭其後水流逕通津渠勢攺尋梁脈水不與昔同然則枯絕者河內濟源也

河東郡汾陰注引博物記曰古之綸少康邑按梁國虞縣下馬注有綸城少康邑與此錯出若馬誤則劉書當證明之

有董池陂古董澤注引左傳曰攺搜於董董澤之蒲按上臨汾董亭下細注旣引攺搜於董則此當專主董澤

宏農郡華陰注晉地道記曰潼闗是也按水經注云河在闗內南流潼激闗山因謂之潼闗歷北出東崤通謂之函谷闗也邃防天髙空谷幽深澗道之狹車不方防號曰天險是直以潼闗函谷爲一地二名也

左馮翊魏略李義傳建安初闗中始開詔分馮翊西數縣爲左內史郡治髙陵以東數縣爲本郡治臨晉蓋一時權制旋復故故司馬氏不載然劉注當補見也右扶風漆有漆水注皇覧曰有師曠名師曠山按師曠晉人無緣得葬於此疑皇覧誤

梁國有魚門注引邾人縣曺誤魚門自邾城門名也碭山當作碭不當作碭山前志可攷

薄注杜預曰蒙縣西北有薄城中有湯按劉向云殷湯無葬處此何以云

沛國虹魯之大搜恐不當在此注所引地道記誤也且與奉髙下注相亂

魯國有闕裏孔子所居注引漢晉春秋及意別傳注地裏何取於此

有牛首亭注左傳桓十四年宋伐鄭取牛首按旣取鄭地則非此牛首明矣

六國時曰徐州俆音舒左傳正作舒史記索隱齊世家下注云其字從人說文作防則今與九州之徐同一字者乃傳寫誤也特正之

常山國欒城注云在縣西北四十里疑當在上有塞下

九門注云碣石山戰國策云在縣界按此碣石非禹貢冀州貢道所由入河蓋又一山

淸河國貝邱舊刻貝字皆作具惟以中二畫與具字別

濟北國有光裏京相璠謂光裏卽左傳所謂廣裏與此書合

山陽郡湖陸注引地道記縣西有費亭城魏武帝初所封按費亭仍曹騰故封注謬引

瑯邪國西海疑前書海曲之誤

齊國臨菑本齊刺史治注引皇覧曰呂尙在縣城南按太公封齊五世葬周安得有在臨菑

九江郡壽春注漢官云刺史治去雒陽千三百里與志不同按志據中興以後漢官所據末年也

阜陵晉書地理誌云阜陵漢明帝時淪爲麻湖會稽郡鄞章安故治閩越地光武更名注引晉元康記曰本鄞縣南之回浦鄕章帝章和元年立未詳按前書有回浦縣南部都尉治注家不就前書核其沿革而泛引地記以爲鄕名何也通鑑注引釋云當云章安故回浦章帝更名東官故治閩越地光武更名於文乃足此郡之末有東部侯國四字卻是衍文侯與相近而南部所治故文有錯亂

吳郡吳郡圖經續記曰漢順帝永建四年分會稽爲吳郡以浙江中流爲界故余杭富春皆屬吳郡但前書有錢唐靈帝時朱雋封錢唐侯而今志無之按戴就傳揚州刺史歐陽參收就於錢唐獄明當時未嘗並省蓋闕文也

烏程注引左傳衡山當如或說在丹陽縣若至烏程則過吳郡矣

廣漢郡雒州前志廣漢郡但作雒此州字疑衍揵爲郡荷節前志符莽曰符信此荷節疑符節越嶲郡臺登應劭云今曰臺髙

武都郡下辧武都道續據武都丞呂國十二人題名有下辧道長任詩謂志闕一道字按前志正作下辧道洪說是前志武都無道字則上下誤寫耳

安定郡出薄落谷四字乃側注當衍出字而在烏水出下

三水注中有左谷三字乃正文當連三水下

太原郡上郡五原郡雲中郡朔方郡定襄郡五郡注中皆脫雒陽北里數

鴈門郡原平故屬太原注引古史考曰趙衰居原今原平縣按趙衰所居當是溫原譙叟誤

上谷郡廣按前書寧莽曰博康廣寧莽曰廣康則爲寧不爲審矣

遼東郡城按城旣屬元菟郡不當仍列於此遼東屬國昌遼故天遼屬遼西按前書遼東無天遼無慮上遼東十一城中已列無慮此處何以復出按鮮卑傳中中攻扶黎營注云縣屬遼東屬國恐扶黎之誤

交趾郡洪適續云漢武帝置交趾刺史在十三州數中東都因之杜佑通典云獻帝時以交趾刺史張津交趾太守士燮有請攺刺史爲州牧至建安十八年復禹貢九州省交趾入荊益帝紀自靈帝以前屢書交趾刺史事迹傳中載交趾事卻多作交州蓋是要其終而言之但郡國志自中興以來直云交州不載廢置本末可謂闕文

百官司徒注中幹寶之說是以時制附防古禮謬甚博士注本紀桓帝延熹二年置祕書監按置祕書監典領中書之不列於學官乃諸子百氏皆在焉與博士傳經者異矣注以無所附故見於此其官亦六百石遂比諸博士不知當屬少府在禦史中丞之後如蘭臺令史亦六百石乃其比也

光祿勲注引漢官有官醫一人按宿衞在內恐倉卒遇疾故有官醫

五官中郞將條當時侍郞乃中郞之副郞中則列於郞之中而已

羽林左監注引漢官謂二監官屬史吏皆自出羽林中今武官不別置府史本此

右屬光祿勲舊有左右曹秩以二千石上殿中主受尙書奏事平省之世祖省使小黃門郞受事左右曹省而尙書之權歸宦寺矣

太僕注引漢官有官醫其獸醫也耶若後廷尉之醫則爲罪人設鴻臚之醫爲逺人設衛尉之醫爲宿衛設也

右屬太僕條中興之初邊陲蕭條靡有孑遺芻牧無所出故皆省之國馬之政不可以廢中興矯前失之過乘輿六廐節之可也然和帝紀永元五年詔省減涼州諸苑馬則中興止設漢陽流馬苑而其後仍置之矣安帝永初六年又於越嶲置長利髙望始昌三苑益州置萬歲苑犍爲置漢平苑

宗正條西京枝屬其後衰者猶皆可考跨連荊益不失舊物蓋賴此制也注引漢官有官醫重枝屬故也後司農事劇故亦置醫

大司農條四時上簿如今之季報冊損多益寡如今之撥餉有不同

平準令一人靈紀熹平四年攺平準爲中準使宦者爲令列於內署則曾屬少府至獻帝初復故

太醫令一人六百石本注曰掌諸醫注引漢官曰員醫二百九十三人按二百九十三人當兼在諸曹者言之

侍中贊導眾事顧問應對法駕出多識者一人參乘侍中得人則宦者之權自然抑損

黃門侍郞注引衛權注吳都賦按衛權字伯輿見三國誌注中諸本皆誤瓘宋本亦誤

小黃門掌侍左右受尙書事後漢樊安碑云爲小黃門右史右史今不見於志豈以其侍左右而得此名歟祠祀令一人本注曰下典中上疑脫宦者二字禦史中丞一人魏志鮑勛傳黃初四年爲宮正宮正卽禦史中丞也是亦沿周官小宰之意特大夫不領名實乖耳西京屬副相猶得周官遺法至東京轉屬少府則三公不得聞天子左右之人事任輕而體統防矣蘭臺令史前書百官公卿表禦史中丞在殿中蘭臺掌圖籍祕書桓紀延熹二年初置祕書監官注引漢官儀祕書監一人秩六百石其官當列中丞下屬於少府而此志遺之劉氏注補於太常博士之下則非也太子庶子如三署中郞觀此制則庶子乃武臣後中庶子如侍中則偹顧問與此不同

右屬太子少傅本注曰凡初卽位未有太子官屬皆罷惟舎人不省領屬少府前書儒林傳博士弟子歲課一科二十人爲太子舎人蓋愼選文學之士也𨿽未有太子而舎人不省以其成材實難非可求之倉卒領屬少府亦以天子私財儲而養之

右屬北軍中注大駕鹵薄五校在前各有鼔吹一部按五校之有鼓吹以在大駕之前也然則鼓吹惟天子得有之故大將軍曰賜

司校尉一人比二千石本注曰孝武帝初置劉注曰周無司按秋官司掌五之法何謂無之但所掌不同耳

州郡邊郡置農都尉主屯田殖谷若邊郡素不置農都尉則充國不能行之倉卒

建武六年省諸郡都尉並職太守無都試之役無都試之役亦所以匽武也然於古者務農講武之意偏有所廢矣至王荊公行保甲法十年始成元祐始罷之當以其無實而徒擾民故耶注每有劇賊郡臨時置都尉事訖罷之按此如桓紀初置太山瑯琊都尉官其後次第皆罷是也袁紹傳中有上洛都尉亦此類

王國省禦史大夫廷尉少府宗正博士官博士官不當省

闗內侯注所引劉劭爵制此條宜補前書下然自五爵以上卽不得其說矣以其猶近漢姑以爲攷古之助可耳

輿服長冠此冠髙祖所造故以爲祭服祖宗所造服之以祭如其存也

武冠貂尾爲飾注引徐廣又曰意謂北方寒涼本以貂皮暖額附施於冠因遂變成首飾今朝防髙麗使臣所冠近暖額之說

義門讀書記卷二十五﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷二十六

翰林院侍讀學士何焯撰

三國誌【魏志】

武帝紀飬子嵩嗣注采吳人作曹瞞傳及郭頒世語並云嵩夏侯氏子按夏侯惇之子楙尙淸河公主淵子衡亦娶曹氏則謂嵩夏侯氏子者敵國傳聞蓋不足信大將軍何進與袁紹謀誅宦官太后不聽進乃召董卓欲以脇太后注魏書曰太祖聞而笑之曰閹豎之官古今宜有但世主不當假之權寵使至於此按此注乃事後虛詞掠羙厥祖何人斥言閹豎

初平元年使袁將軍率南陽之軍【至】以順誅逆可立定也此項羽戰河北髙祖西入闗之勢也卓兵方盛未挫於外故堅壁勿戰待內釁作而後乘之

袁紹與韓馥謀立幽州牧劉虞爲帝太祖拒之以弒君討卓無故又攺立君是二卓也

注諸君北面我自西向虞在幽州故曰北面長安爲行在所故曰西向

紹又嘗得一玉印於太祖座中舉向其肘注魏書曰紹復使人說太祖曰今袁公勢盛兵彊二子已長天下羣英孰逾於此按紹此時僅爲一郡守並未得韓馥讓州未應意盛若此

三年毒等攻東武陽太祖乃引兵西入山攻毒等本屯毒聞之棄武陽還烏巢之役袁氏之謀略同而成敗異焉故用兵貴知彼己也

靑州黃巾眾百萬入兗州【至】果爲所殺光武擊銅馬於鄡賊數挑戰光武堅營自守有出鹵掠者輒擊取之絕其糧道積月餘日賊食盡夜遁去追至館陶大破之此成敗之可參質者也明季與流賊相持者皆不知此謀督促出戰遂皆爲劉岱之續

四年太祖擊詳術救之【至】又追之至九江外爲紹用實所以保據兗州也

興平元年春太祖自徐州還【至】所過多所殘戮以報讐興師實志在並兼所過殺戮所以不能定徐

布出兵戰先以騎犯靑州兵靑州兵奔所收黃巾精銳尙未習練猝遇勍騎則偏敗眾擕先犯之者由宮邈素知虛實也

二年時太祖兵少設伏縱奇兵擊大破之注魏書云云按布蓋使人蹋伏見無兵乃復來操豫料其然設伏以待布兵見乘隄者猝起出不意奪气遂爲所敗也建安元年冬十月公徵奉自爲大將軍後始稱公蓋天子三公稱公也

是歲用棗祗韓浩等議始興屯田注魏書云云按議始祗浩成之者峻淵不憂運饋則可與賊持久伺變施巧勝算常在我矣

三年初公爲兗州以東平畢諶爲別駕【至】以爲魯相孟徳待畢諶尙爾況昭烈之於元直乎

四年初公舉種孝亷【至】釋其縛而用之釋畢諶魏種而用之皆假以懷四方之士於時宿儒世冑大抵在河北漢南也評所謂矯情任算不念舊惡指此類

使臧霸等入靑州入靑州者擾紹之左以分其兵十二月公軍官渡裴松之北徵記曰中牟臺下臨汴水是爲官渡袁紹曹操壘尙存焉在今鄭州中牟縣北五年公曰夫劉備人傑也今不擊必爲後患備有雄才加之宗室如與紹連兵備必襲許以迎天子眾心歸仰操事去矣故不得不急破之也

時公兵不滿萬傷者十二三上固云分營與相當矣則此但指自將之親兵也然亦必有一二萬人云不滿萬則非其實

大破瓊等皆斬之注采曹瞞傳曰公意欲不殺按靈帝時瓊爲左軍校尉與魏武皆西園八校尉之一故欲活之

六年九月公還許紹地廣眾盛謀議之士附者尙多其兵𨿽破未可取也故歸許以養威俟釁且以其間剪劉備復起之勢得以全力徐收河北莫能牽制耳八年其令諸將出徵敗軍者抵罪失利者免官爵始猶烏合故多寛假至此乃議罰爲立國經久之計九年武安長尹楷屯毛城【至】尙將沮鵠守邯鄲又擊防之破楷則髙幹並州之援北防防邯鄲則袁熙幽州之援東絕擊楷自將者運道不通則堅城大眾有自潰之勢所系尢大也

紹曰吾南據河北阻燕代兼戎狄之眾南向以爭天下庶可以濟乎紹見光武資河北以定海內故圖據之十二年於是大封功臣二十餘人皆爲列侯其餘各以次受封封功臣乃徐議自尊矣

十三年秋七月公南徵劉表注采皇甫謐逸士傳天下將亂爲亂魁者必此二人也按歷世持權賔客翕習其人又小有才鮮不爲亂者二袁卽前漢之王氏也益州收劉璋始受徵役遣兵給軍時操駸駸有取蜀之機

十四年置州郡縣長吏開芍陂屯田由此淮南爲重鎭

十五年春下令注采魏武故事載公十二月己亥令遂平天下按孫劉方睦而云遂平天下蓋其器限之也史家評操攻伐自克紹而止譏過此卽鼎足虎爭非復所能戡定矣

注以及子植兄弟此子植植字乃子桓傳寫之訛對臣下不以稱子之字爲嫌觀陳思王傳注中所載諸令屢稱子建則此爲子桓決也

十六年先以輕兵挑之戰良久乃縱虎騎夾擊大破之弱者出戰彊者繼之其挑戰者乃逰軍也

十八年五月丙申天子使禦史大夫郗慮持節策命公爲魏公闗中定而後魏公九錫之事成矣魏公之命及丕禪受之際但錄冊書而不著其僞讓承祚之微詞所以殊於他史者也朂辭可以削略注復載勸進牋不亦贅乎

初置尙書侍中六卿注采魏氏春秋云云按此魏國之官

十九年夫有行之士未必能進取【至】士有偏短庸可廢乎如此則所得者不過從亂如歸之徒𨿽取濟一時東漢二百年之善俗俄焉盡矣由此簒亂相循神州左袵豈非中國禮教信義爲操所斲喪而然耶

二十年賊見大軍退其守備解散【至】巴漢皆降操誠善兵以諸傳考之獨此役幸成非實錄

二十一年三月壬寅公親耕籍田注魏書云云春祠令講武奏儼然以天子議禮自處矣

二十四年夏五月引軍還長安朱溫末路大敗於李存朂後嗣彌以不振乃知操之斂軍而退爲善持盈也冬十月王軍摩陂陸機弔魏武帝文云當建安之三八實大命之所艱𨿽光昭於曩載將稅駕乎此年憤西夏以鞠旅溯秦川而舉旗逾鎬京而不豫臨渭濵而有疑冀翌日之云瘳彌四旬而成災詠歸塗以反斾登崤澠而朅來次洛汭而大漸指六軍曰念哉觀此則操實以西行不得志而發病及襄樊圍急狼狽還救偃息不遑登頓而死史不盡書耳當以武侯正議參證

二十五年遺令曰天下尙未安定【至】無藏金玉珍寶陸機弔文載遺令有云吾在軍中持法是也至於小忿怒大過失不當效也注中亦宜補見

評評無溢羙收紹四州之後不復能有爲此志所以不得不並列三國也

文帝紀建安二十二年立爲魏太子注采魏書云云此與朱建平事相類或所傳異也

庚午大將軍夏侯惇薨注孫盛曰在禮天子哭同姓於宗廟門之外哭於城門失其所也按魏未嘗以夏侯爲同姓故與之婚姻孫盛所議非也

庚午遂南徵注采魏略云云其言凡近無可采危於累卵言之又過先王不稱爲徳犯其所忌性之死非不幸也其得禍尢酷者丕將行禪代之事而治兵以偹非常又欲飾其迹托之南徵性不諭而贅言沮眾丕遂莫能容忍耳

使兼禦史大夫張音持節奉璽綬禪位注采太史丞許芝條魏代漢見防緯於魏王又曰初六履霜陰始凝也按此可爲無堅冰二字之證

黃初二年後有天地之勿復劾三公自此遂無水旱劾三公之事然燮理之意微矣

三年春正月丙寅朔日有蝕之日食正朝應在昭烈伐吳喪敗

若限年然後取士【至】到皆試用左雄限年之法至此復變欲以誘進銳進之士壹志事已也

豈有七百里營【至】此兵忌也兵勢惡分敵乘其間則救禦難

四年三月癸夘月犯心中央大星四月癸巳漢昭烈皇帝崩

是月大雨伊洛溢流殺人民壊廬宅宋書五行傳云簡宗廟廢祭祀則水不潤下帝初卽位自鄴遷洛營造宮室而不起宗廟太祖神主猶在鄴常於建始殿饗祭如家人禮終黃初不復還鄴而員丘方澤南北郊社稷等神位未有定所此其罰也按此可見魏氏禮制之缺不獨一事之徵附著之

評仿漢武贊

文帝天資文藻下筆成章博聞彊識才藝兼該注采典論帝自敍云云按觀其自敍所謂望之不似人君已不堪張子布見況立石太學甚矣魏人之不知恥也明帝紀太和三年追尊髙祖大長秋曰髙皇帝夫人吳氏爲髙皇后與其追尊曹騰自實其爲贅閹乞養不如丕之殺於禮矣此自爲叡不能生子而以加隆所後之親爲後人勸與下七月詔書連類而觀可以得其情矣

靑龍二年三月庚寅山陽公薨山陽公薨書日山陽以三月薨及秋而丞相亮適亦卒於渭濵天之於漢數訖於是矣

三年是時大治洛陽宮起昭陽太極殿築總章觀百姓失農時諸葛旣卒邊鄙不聳而叡遂恣滛荒矣孟子之論中人者不亦信乎

秋七月洛陽崇華殿災注采魏氏春秋云云按馬有七其宣景文武惠懷湣之祥乎

四年置崇文觀徵善屬文者以充之王肅爲祭酒景初元年攺太和歷曰景初曆景初曆尙書郎楊偉所造事詳宋書歷志曹爽有參軍楊偉疑卽斯人宋書又載黃初中太史丞韓翊嘗造黃初歷時陳羣爲尙書令奏以爲是非得失當以一年決定今注家於羣傳遺之楊偉歷施用曁於晉宋而名字翳然亦采掇之闕略也

十二月壬子冬至始祀注漢晉春秋云云按金狄泣者叡死魏亡之妖也

二年春正月詔太尉司馬宣王帥眾討遼東注魏名臣奏載散騎常侍何曾表云云按孔明歿而軍幾亂頴考置副之義蓋老謀也

有彗星見張宿其占與王莽地皇三年有星孛於張同天將除曹氏矣

三年癸丑髙平陵注魏書曰自在東宮不交朝臣不問政事惟潛思書籍而已按不交朝臣不問政事此不獨免於文徳之防亦萬古毓徳潛邸正法也潛思書籍事其逺者大者而不徒用資文藻則才識開益不待接人臨事胸中自有權衡矣

三少帝紀齊王正始五年冬十一月癸卯詔祀故尙書令荀攸於太祖廟庭注臣松之云云按遺郭嘉者亦以非魏臣也景元三年復祀嘉蓋司馬氏以厲其黨獨祀典韋者加之死事也

八年尙書何晏奏曰善爲國者必先治其身【至】爲萬世法史家於平叔等旣於曹爽傳中附見不能爲之平反特錄此奏於紀使百世下因其言而知其人不欲盡沒其實於異同之口耳

嘉平元年太傅司馬宣王奏免大將軍曹爽【至】語在爽傳莽之殺賢懿之族爽皆稔知其中外殫微猝起乘之

六年秋九月太后令曰【至】以避皇位芳臨禦數載非若昌邑始徵若果君徳有闕播惡於眾師何難執以爲辭今稱太后之令發牀第之私有以知其爲誣矣髙貴鄕公甘露元年春注采魏氏春秋遂言帝王優劣之差帝慕夏少康按言論之間慨慕少康則澆有在矣其亦機事不宻之端乎

丙辰帝幸太學陳氏詳書幸學問難於紀蓋亦深致嗟惜之意

二年詔吳使持節都督夏口諸軍事鎭軍將軍沙羨侯孫壹【至】事從丰厚注臣松之云云按時淮南引吳爲援壹適來奔故司馬氏濫以爵寵之冀以招誘來者五年五月己丑髙貴鄕公卒年二十公羊傳曰公薨何以不地不忍言也書髙貴鄕公卒其猶有良史之風歟抽戈犯蹕若直書之則反得以歸獄於成濟今公卒之下詳載詔表則其實自著而司馬氏之罪益無可逃所謂防而顯順而辧也史通論之蓋未識變例之深旨沈業卽馳語大將軍得先嚴警觀此二語沈業方爲司馬借以自解於天下幾與成濟同戮矣

使使持節行中防軍中壘將軍司馬炎北迎常道鄕公璜嗣明帝後以親疎論是時丕後尙有人璜爲宇之子則操後也當時惟昭之指昭穆逺近莫敢議矣陳畱王景元元年故漢獻帝夫人節薨髙貴鄕公弒崩之事獻穆猶親見之常道鄕公薨於晉太安元年則又晉室大亂趙王倫盜簒反正之後也噫

臣等平議以爲燕王章表可聽如舊式章表稱臣於心有所不安不臣可也當更取北魏淸河王事參之不至如周世宗之野差順耳

咸熙元年春正月行幸長安郭太后在殯蓋墨縗而出也

以司空王祥爲太尉注采漢晉春秋云云按祥知拜之不可然其自處何以並在楊彪下也厥後馮道受郭威之拜復折而事周是以惟大節不可奪爲難

罷屯田官以均政役法久漸敝當時罷之必有以也當合司馬芝傳參觀之

評仰遵前式【至】比之山陽班寵有加焉君以此始必以此終評語可謂絞而婉矣

后妃傳武宣卞皇后尊後曰皇太后稱永壽宮注采魏書云云按卞亦有權數若顯救植則外廷必有武姜叔段之議不以爲言而動以意或可爲耳

文徳郭皇后遂勅諸家曰今世婦女少當配將士不得因緣取以爲妾也此時當別有科禁今不可考矣靑龍中諸士女嫁非士者一切奪以配戰士亦當緣此爲辭耳

後崩於許昌以終制營陵注采魏略云云按郭太后歿其宗親恩禮無攺故陳氏不取然毛后賜死曽猶遷官曹氏之酷虐變詐難以常理推也

董卓傳公卿見卓謁拜車下注采張璠漢紀云云按注前所采山陽公載記之語尢近實觀義眞後此其气已衰未必能爲是言僅足以避凶人之鋒耳

袁紹傳髙祖父安爲漢司徒自安以下四世居三公位由是勢傾天下注采魏書云云按遊俠之歸必爲亂首諸袁是已曹操所語王儁者上之人當圖之於未形也儁事在武紀荊州平下

乃召董卓欲以脇太后紹勸進召董卓爲謀不臧漢室破壊而袁宗先受其殃天下之罪魁也

時紹勸進便可於此決之進意旣同紹爲司乘讓忠之出選爪牙武吏執取渠魁盡之於獄反掌可以集事徒見王甫旣誅陽球旋亦受禍欲措其身於萬全之地惟望進之早防不敢自決耳

紹自號車騎將軍主盟與冀州牧韓馥立幽州牧劉虞爲帝紹此舉更誤方起兵討卓以廢弒少帝爲辭乃欲尊立疎宗蹈其覆轍其後終以獻帝君臣之好不固狐疑未卽奉迎曹操先之使號令爲他人所假不戰而成敗異勢矣

圖還說紹迎天子都鄴紹不從注采獻帝傳若迎天子以自近動輒表聞從之則權輕違之則拒命非計之善者也按後之權衡不審爲此二語所誤者多矣擊破瓚於易京並其眾注采九州春秋曰紹延徵北海鄭元而不禮按許靖猶當加禮況鄭康成乎

出長子譚爲靑州沮授諫紹必爲禍始紹不聽紹不從迎天子之謀所以先敗不聽出長子之諫所以速亡史家撮舉之乃一傳之綱也

太祖自東徵備田丰說紹襲太祖後紹辭以子疾不許若用田丰之言卽使許不可防而紹據臨大河以爭

其北徐州出兵擾其東南過於彭越之在梁地操奔命不暇矣

注魏氏春秋載紹檄州郡文故復援旗擐甲席捲赴徵金鼓響震布【眾】破沮李善文選注云紹徵呂布諸史不載蓋史略也

注故使從事中郎徐勛就發遣操天下之人豈可盡欺發遣之云徒爲操所嗤耳

注又梁孝王先帝母弟墳陵尊顯【至】士民傷懷此事不知信否文選注曹瞞傳云曹操破梁孝王棺収金寶天子聞之哀泣似緣此檄而實之者也

注加其細政苛慘【至】動足蹈機陷此因其法令必行而動揺之

譚尙舉兵相攻注引漢書春秋載審配獻書於譚曰先公謂將軍爲兄子將軍謂先公爲叔父按此二句則漢末稱本生父母之親不復系以父母之名矣

生禽配配聲气壯烈【至】遂斬之配於廢立之際從主於昏𨿽能死不得與沮授比

袁術傳南陽戶口數百萬【至】捨近交逺如此二事亦是撮舉其敗亡之由注采吳書云云按獻帝幼沖董卓擅命何可比於子胥術書𨿽非本旨於情理稍分明曹將軍神武應期【至】信有徵矣當時人心歸操其言至此早知其爲漢賊者不過數人而已

劉表傳範書以表爲魯恭王之後而此注無聞焉表𨿽遣使貢獻【至】表不聽注采漢晉春秋云云按此曹操所謂乍前乍卻以觀世事者也

南收零桂北據漢川注采英雄記云云按喪亂中經籍不遂冺絕實賴有此非可以表無逺略嗤爲不急太祖與袁紹方相持於官渡紹遣人求助表許之而不至表不助紹以綴操後則失合從之勢𨿽欲保江漢間其可得乎

太祖軍到襄陽琮舉州降注采漢晉春秋云云按人心瓦解遣之必相率而潰將又凡材豈能徼一時之幸琮之勢比於張繡之素能拊循其眾者又已異矣徒爾覆宗不納爲愈

呂布傳布覺其意從紹求去注采英雄記云云按布是王官又除董卓故兗徐之士往往附之曹劉天下英雄然其始眾心未一者猶有擅相署置之嫌耳

張邈傳太祖曰布狼子野心【至】拜登廣陵太守據徐之中

陳登傳年三十九卒安溪師謂元龍於昭烈一見傾心然登父子始終爲曹未爲知人使永厥年豈能自潔於漢魏之間乎按昭烈固嘗歸曹氏當其奉迎都許從掃地赤立之中使天子復有尊安之勢天下顒顒孰不仰望及後乃知其志在自封耳使登尙在當昭烈復據徐州必戮力合規同奬王室或可不至失土北奔也惜其早歿不得與孔明季直並列季漢輔臣贊中決不隨公逹輩配食魏廟耳

臧洪傳紹本愛洪意欲令屈服原之見洪辭切知終不爲己用乃殺之注采徐眾三國評爲洪計者云云按當時無他國可奔與袁曹不協者北有公孫與超鞭長不及南則袁術方謀僭盜況身又爲紹所拘畱哉惟有辭東郡之符退而耕野待如昭烈者起而事之報曹氏於後斯上防耳

公孫瓚傳及劉徙日南瓚具米肉於北芒上祭先人瓚旣遼西人前世又非素官於朝何緣先墓乃在北芒虞宗室知名民之望也遂推虞爲帝因紹等之謬計亦卽可見昭烈當日足以有爲但屬宗室自爲人所服從乃兩漢稍存封建之效也

注吳書曰是時有四星會於箕尾【至】文曰虞爲天子四星防於箕尾昭烈起涿郡之祥虞爲天子魏虞後也遣人與子書刻期兵至舉火爲應注采獻帝春秋云云按更其書者所以譎瓚在昔衰周二十四字後漢書卽作瓚與續書發端者近之非琳所更也

陶謙傳參車騎將軍張溫軍事注采吳書謙仰曰謙自謝朝廷豈爲公耶按漢末爭下士故謙得以行其意是歳謙病死注采吳書云云按子布之筆未爲奇傑何以禰衡重之

張魯傳魯欲舉漢中降【至】太祖攻破之遂入蜀注采魏名臣奏載曁表云云按此操不敢取蜀之實錄其後懲於夏侯授首亦無意復爭漢川也然持勝之道莫善於此

爲子彭祖取魯女魯薨諡之曰原侯子富嗣注采魏略時又有程銀侯選李堪云云按此屬皆大亂之時塢壁自保因爲雄長者也金末封建九公亦因而用之之法力不能平反假以祿位使爲扞禦也

曹洪傳始洪家富而性吝嗇【至】乃得免官削爵土按楊沛傳此舉𨿽文帝不宏而洪捨客亦屢犯法與劉勲並稱得罪亦由素不檢制其下也沛事在賈逵傳注中曹休傳明帝卽位進封長平侯孫資別傳有文皇帝晏駕陛下卽阼猶有曹休外內之望云云按明帝與休無間知資別傳爲妄

曹眞傳眞以蜀連出侵邊境【至】詔眞還軍內審已外量敵於時豈能必取而數道興師子丹此舉幾於敗國喪名昭伯嗣事於蜀遂爲結怨天下之始亦徼幸之餘殃也

爽齊王卽位加爽侍中【至】贊拜不名爽名位素輕忽膺重寄不勞謙以先天下而偃然輒當殊禮有以知其必敗矣

注魏書曰其以太尉爲太傅兼大司馬則懿猶典兵但崇以太傅虛名所爲實奪之權也

颺等欲令爽立威名於天下勸使伐蜀爽從其言曹爽諸葛恪皆以輕舉喪功結怨於民無懷之者遂以致敗後之輔幼主者茍才徳不如孔明且務法子孟之休息哉

十年正月車駕朝髙平陵【至】遂出屯洛水浮橋昭伯兄弟專政九年乃及禍敗宣王舉事固非聊爾一擲也侍中許允尙書陳泰說爽使早自歸罪是役舊徳如蔣濟人望如陳許皆爲仲逹所欺

晏注采魏末傳晏母歸藏其子王宮中云云按據此則平叔蓋尙有後但亦出魏末傳恐虛妄耳費文偉甲乙論云晏子魏之親甥亦與同戮𨿽曰敵國傳聞然以彼爲可信

夏侯尙傳子元夫欲淸教審選在明其分敍不使相渉而已淸教謂中正審選謂臺閣

臺閣則據官長能否之第參以鄕閭徳行之次擬其倫比勿使偏頗前代吏部用人略得此意𨿽不設中正猶參取鄕評也

司牧之主欲一而專一則官任定而上下安專則職業修而事不煩此議古今可以通行但吳蜀未一各置重鎭郡守之權不得不有所統又其人素貴驟與令長等列𨿽爵命不齊必以失權爲恨猶當徐俟混一乃議之也

又幹郡之吏職監諸縣【至】若皆並合則亂原自塞此謂刺史之典郡書佐

秦時無刺史【至】其後轉更爲官司耳懿之意蓋謂無變官制但刺史所察止於六條循漢之初意則亦無重累之患郡守以總率令長古有監牧亦不可盡去也今公侯命世作宰【至】竊未諭焉公侯謂懿三公封侯故兼稱之於時懿方營立私門日暮倒行何暇經逺如淸教審選各不相渉而仍互相形檢此反掌可行而亦不能有攺有以知其志不在公矣

與曹爽共興駱谷之役眞嘗建議伐蜀而無功淵被殺於陽平二子所以共興是役也然不料劉葛之澤尙存賢才未盡君臣無釁守偹甚設豈可幸其有功哉年少浮華未練於事無端輕舉遂爲國家之憂悲夫元格量宏濟臨斬東市顏色不變舉動自若注采魏氏春秋元之執也衛將軍司馬文王流涕請之按以三少帝紀証之文王於時爲安東將軍亦非衛將軍也淸河王經注采晉武帝太始元年詔云云按此詔可見因沈業申意之言亦誣

荀彧傳今東方皆以收麥【至】未戰而自困耳如此論事表裏皆見信乎其爲畱侯之亞

夫事固有棄彼取此者【至】不患本之不固可也如昭烈之取益州亦是此意

紹益驕與太祖書其詞悖慢太祖大怒出入動靜變於常此書卽陳琳所作檄豫州將校文也操陽怒以激其士卒耳

此二人畱知後事若攸家犯其法必不能縱也不縱攸必爲變此孔明所以優假孝直也

太祖就谷東平之安民糧少不足與河北相支時所在屯田積谷猶患糧少況仰給桑椹虜掠田野者宜其一敗之後不能再舉也

願公急引兵先定河北【至】此社稷長久之利也旣當時務之要而修復舊京之語亦猶乃心王室

太祖將伐劉表注采彧別傳宜集天下大才通儒考論六經刋定傳記存古今之學除其煩重以一聖眞並隆禮學漸惇教化則王道兩濟按不及時圖之則宿儒老生日就衰落後生一失派別則聖籍湮微復尋其緒爲力甚難此荀令君所以汲汲於兩濟也

荀攸傳攸深宻有知防【至】莫知其所言攸後陵夷豈以陰謀故耶

賈詡傳注采九州春秋屠三十六萬方按萬字衍因下方字而妄增加也

注引九州春秋及英雄記云云人心未忘漢而擁兵作逆必且變生麾下身膏齊斧以膺禍始之罰使嵩聽之則董卓之前驅耳忠導人作賊卒爲賊所迫脇憤慨而死其气焰有以取之矣

傕乃西攻長安注松之云云按詡涼州人爲此救死當咎王允不得獨恨詡也

明公昔破袁氏【至】太祖不從軍遂無利譚尙兄弟三駕而後克順江東下顧易了若是乎從賈言而以爲後圖養威持勝之善謀也

注臣松之以爲詡之此謀【至】稽服之可期孫權自赤壁之勝始能立國前此荊人何憚之有賈言未可非然使劉琦倚仗昭烈收父故地荊州猶必旋得而復失固無暇遽望江東之稽服耳

用軍之道先勝後戰量敵論將故舉無遺防良平不易斯言

評曰荀彧淸秀通雅【至】未能充其志也謂如魏武者豈能終爲純臣恨文若辧之不早有王佐之才而必欲自見遂不暇於擇主不如孔明潛見皆合龍徳

田疇傳遼東斬送袁尙首【至】乃往弔祭注臣松之云云按疇自報烏丸耳

邴原傳閉門自守非公事不出注采原別傳是時海內淸議云靑州有邴鄭之學按鄭公業亦以鄭邴並言非家傳妄相推髙之語

注其不來者惟有邴祭酒耳【至】謁訖而出如此張弛則無損大節而仍得謙以受福之道矣

管寧傳王烈者字彥方本爲彥考後漢書注可據方字寡學者所定也北宋本正作考

崔琰傳鄕移爲正此正疑卽正卒羨卒之正

時未立太子【至】琰以死守之以宻函下訪乃露板以答非所以處骨肉之間季珪之禍實萌於此

初太祖性忌有所不堪者魯國孔融注采續漢書煒曰人小時了了者大亦未必奇也按長大失學故無奇融此對卻輕薄

注張璠漢紀常嘆曰坐上客常滿罇中酒不空吾無憂矣處亂世遇多忌二語有一於此殺身有餘矣何夔傳以爲自今所用必先核之鄕閭【至】各任其責核之鄕閭時方艸創不易行也修保舉故不以實之令則無施不可

然於節儉之世最爲豪汰孝先淸恪叔龍豪汰而相與爲友古人所重在大節奉己之奢儉不以相非也叔龍汰侈頴考濟之貽謀一謬子孫卒受其敗不可以不戒

鮑勛傳文帝將出遊獵【至】請有司議罪以淸皇朝勛語殊壯但丕聞諒陰之語漠無所動毀表行獵復問其樂何如八音心已死矣又何可與言哉亮有餘而識不足又君子所惜也

司馬芝傳自黃初以來聽諸典農治生各爲部下之計黃初中屯田之制已壊可嘆

鐘繇傳注采先賢行狀少府李膺常宗此三人【至】復以膺妹妻之按李膺之妹嫁姑之子則中外連姻自古不爲非也

其後河東衛固作亂注采魏略謹按侍中守司校尉東武亭侯鐘繇【至】伏須罪誅按此當日自劾之體初太祖下令使平議死刑可宮割者注采袁宏議云云按宏議浮泛

毓許昌偪狹於城南以氊爲殿百年爲戎氊殿兆之華歆傳歆知策善用兵乃幅巾奉迎防以其長者待以上賔之禮注采胡衝吳歷云云按伯符之致敬子魚猶孔明之待文休風气所趨𨿽英賢亦因時以答輿望而已

及踐阼攺爲司徒注采華嶠譜敍歆以形色忤時徙爲司徒而不進爵按此華嶠之飾詞歆不恥爲魏相國又何忤哉發壁牽後誰所爲也

公卿嘗並賜沒入生口惟歆出而嫁之注采孫盛云云按孫論似髙而逺於情

王朗傳及文帝踐阼攺爲司空注采魏名臣奏載朗節省奏云云按數行中西京經費如指掌不過漢書表志精熟也

黃初中鵜鶘集靈芝池【至】位次三公歆薦寧朗薦彪徒欲污染遺逸以分損謗議又何能答曹人之刺乎百姓萬民莫不欣欣此亦以百姓爲百官族姓故與萬民相屬言之

肅是以唐虞之設官分職【至】公卿尙書各以事進肅此奏欲漸革政歸臺閣之乃當日之急務又欲轉移無迹故但以復五日一朝之儀各以事進爲言蓋臨朝奏事面取裁決則尙書不得專執大柄可否任心矣則皇是其差輕者也注采孫盛語及臣松之云云按肅之說出於蔡雝然秦尊莊襄王爲太上皇漢沿其名未必爲其貴而無位髙而無民也

漢武帝聞其述史記【至】而不在於史遷也子邕此對本之衛敬仲與班氏所記不同敬仲所紀非實於時主則爲善對

大司農宏農董遇等注采魏略云云按宏農𨿽未逾年然嘗北面臣之則故君也遇謂不應謁者非

評劉實以爲肅方於事上而好下佞巳去其好下佞巳之病則肅可以無譏矣

程昱傳夫袁紹據燕趙之地【至】覇王之業可成也昱等計謀皆啟孟徳姦心者與文若須分別觀之

劉備失徐州來歸太祖昱說太祖殺備太祖不聽觀荀文若豈不識元徳者哉而不聞有郭嘉程昱之防文若乃心不爲操可知矣

論者以爲孫權必殺備論者徒見二袁公孫前事乃自表歸兵闔門不出【至】太祖賜待益厚歸兵闔門告者安能入哉

曉於是遂罷校事官罷之是也然當時實以師方擅朝不欲有詗之人故曉言得伸

郭嘉傳彧薦嘉召見論天下事注采傅子云云按與荀文若語少有異同或附防也

郭奉孝在不使孤至此孟徳追惜奉孝而諸葛亦思孝直帷幄之助不可或失其人𨿽英雄必資羣防也董昭傳後昭建議宜修古建封五等【至】不敢不陳昭自顧才謀非荀郭之儔遂首爲諂邪以媚於操時操勢已成故不爲耿苞耳

又圍中將吏不知有救【至】必不速退倘權計未就樊守已下關遂長驅則許洛瓦解呂防亦沮矣昭可謂慮之周也

劉曄傳曄覩漢室漸微已爲支屬不欲擁兵此時曹氏代漢之勢未成以支屬不欲擁兵乃曄後來飾詞上繚宗民數欺下國此宗民亦是賨賊卽當時山越也

劉備人傑也有度而遲【至】無不克也劉氏必死之戰得蜀𨿽新已能用其豪傑憑險相持非若張魯未遇大敵小小利鈍可恐而走也柰何以料陳防者料蜀士大夫乎

今不取必爲後憂太祖不從魏武用兵必圖萬全蜀漢險峻豈肯懸軍深入若身駐漢中遣將攻備則素非其敵往遺之禽徒損威重故不爲也

注傅子曰居七日蜀降者說蜀中一日數十驚【至】未可擊也一日數驚震鄰之勢有所必然彼懼我驕敗徵在我先動則又爲烏林之覆轍矣操之不從是量彼己而全其力以俟時者也勸丕伐吳則近是

可因其窮襲而取之注采傅子云云按計得矣然蜀得其外乃上游形勝彼以漢之宗支新破一國天下震動名我爲賊若天假之年丕豈其敵乎故董昭以兩敝爲長防也若丕之言乃是下愚彼謂疑天下欲來者心吳外惟蜀又以誰疑如占夢耳

彼謂陛下欲以萬乘之重牽巳【至】未有進退也此言非知兵見事深知彼己不能如此其審

有間爲大鴻臚注采傅子能應變持兩端如此按好持兩端而言不由衷所以任術取敗若進謀決策誠當徐俟其機固陵始議韓彭地復道方圖雍齒封此固知言者也

注諺曰巧作不如拙誠信矣【至】豈不惜哉爲帷幄之臣本之以忠信持之以愼宻則無敗矣若窺伺機詐未有令終者也韓非爲說難而不能自脫誠未至猶未有能動者也況以術哉徒歸於一步不可行而已

蔣濟傳吾前決謂分半燒船於山陽池中分當作扶問切自料大半如此也通鑑注作分半船誤

陛下旣已察之於大臣【至】莫適以聞蔣濟此疏系國安危信公才也使能用之則孫資劉放安得於彌畱之際易置顧托大臣使祚移金行哉此疏萬古英主藥石不專一時之務

今𨿽有十二州至於民數不過漢時一大郡葛相不死魏必可滅蓋以此也

敝攰之民攰居胃切力乏也

劉放傳尋更見放資曰我自召太尉【至】帝獨召爽與放資俱受詔命疾病則亂數語中足以見放資之弄權敗國矣晉初修史故其辭也防曰獨召則並詔之眞僞不可知矣

注世語曰放資久典機任【至】故勸帝召宣王不宻注肇出纂見驚曰上不安云何悉共出曹肇曹爽皆以俱出而敗

抑辛毗而助王思王思在梁習傳

劉馥傳馥子靖靖字文恭見水經注第十四卷

中應璩書與靖曰入作納言【至】有馥遺風以失其事實故采此書靖爲治亦杜畿之亞矣

靖以爲經常之大法【至】屯據險要其先見在江統之前

又廣修戾渠陵大堨水水經注作戾陵堨車箱渠其元康中所立碑宜補錄以廣世期之闕

司馬朗傳朗以爲天下土崩之勢【至】宜及此時復之伯逹前一條所以救建武之後盡罷郡國都尉官一變西京舊制罷輕車騎士材官樓船士及軍假吏令還復民伍廢立秋講肄課試之禮馴至三十六方同日並起天下土崩也後一條則奪累世之業王莽慕古制而失其宜及亂後而復世祖懲近謬而失其防適在此時然曹氏無逺見創制經久故口分世業反有待於拓防之據中原也

張旣傳太祖將防漢中守恐劉備北取武都氐以逼闗中【至】出居扶風天水界江統徙戎論云魏興之初與蜀分隔疆場之戎一彼一此武帝徙武都氐於秦川欲以弱宼彊國扞禦蜀虜蓋指此事當日操所以使劉氏無所資以北伐者不但空漢中之地而已統徙戎之計亦卽祖旣語而反用之

緝與中書令李丰同謀誅注采魏略緝云威震其主功蓋一國欲不死可得乎按料恪實刺師也欲免難矣任峻傳羽林監潁川棗祗建置屯田注采魏武故事載令云云按祗議卽龍子貢助之說也魏人屯田之制賴此令而存

杜畿傳防白騎攻東垣龎徳傳云張白騎叛於宏農白騎卽上張晟耶後漢書朱雋傳自黃巾賊後復有張白騎之徒並起山谷騎白馬者爲張白騎

恕乃上疏曰帝王之道莫尙乎安民【至】此古今之所常患也何不削略冗長使就簡當讀之易起人意乎於此思班孟堅

焉有大臣守職辧課可以致雍熙者哉其論則髙然考課者所以待中材凡士亦不可廢也

恕上疏極諫曰伏見尙書郎亷昭【至】誠不可以怠也恕言甚煩長不能自逹其意泰初亦然

出爲宏農太守注采魏略以孟康代恕爲宏農按此孟康卽注漢書者顏師古曰安平廣宗人

鄭渾傳渾兄泰與荀攸等謀誅董卓注采張璠漢紀後又與王允謀共誅卓按後漢書作與何顒荀攸共謀誅卓爲得其實

其所得獲十以七賞百姓大悅皆願捕賊用此法則無兵而有兵矣文公固善權變

渾以百姓新集爲制移居之法【至】以發姦者此非俗吏所知安農息盜皆在移居法中勤稼穡明法令是目倉慈傳慈躬往省閱【至】曽不滿十人治邊郡固宜寛簡

自太祖迄於咸熙魏郡大守陳國吳瓘【至】咸爲良二千石無政可以範後來附見其名爲己足矣近代紛煩立傳亦何知體要

張樂於張徐傳此與下卷序魏諸將但以注記所載稍櫽其略非經意之文徐晃之解樊圍一時奇功而惟存一令亦安得謂之偹詳也序張遼合肥許禇潼闗差勝耳

任城陳蕭王傳三王以母弟故別爲一卷後卷以母貴賤爲次其猶春秋之教歟

陳思王植於是以罪誅修植益不自安注采典略文之佳麗吾自得之後世誰相知定吾文者耶按自得佳麗則受彈者之益傳之後世但以佳麗見稱亦誰知因攺定而佳麗乎今人多誤防佳麗文選作佳惡亦未爲大逺本意不解讀者何緣憒憒也

注世語曰修年二十五【至】修遂以交搆賜死世語所言皆鄙淺兒戲不足信

其年攺封鄄城侯注采魏略云云按魏略所載皆規橅前史梁孝王事而忘其失實

而臣敢陳聞於陛下者誠與國分形同气憂患共之者也於時人民稀少東西並騖饋輸是憂若屢喪敗魏將不復能支且植自料才武猶不後於眞休故懇懇求試誠不忍爲秦越之視也

初植登魚山魚山卽吾山

鄧哀王衝傳時孫權曽致巨象【至】卽施行焉孫防以建安五年死時孫權初統事至建安十五年權遣步騭爲交州刺史士燮率兄弟奉承節度此後或能致巨象而倉舒已於建安十三年前死矣知此事之妄飾也置船刻水疑算術中本有此法能攺齋漫錄引符子所載燕昭王大豕命水官浮舟而量之事

太祖曰此我之不幸而汝曹之幸也倉舒之死正在軍敗赤壁之年故尢憤不擇音

中山防王衮傳太和二年就國【至】習爲家人之事衮保身之符勝於陳思也

王粲傳時舊儀廢弛興造制度粲恆典之以此獨爲粲立傳

自潁川邯鄲淳注采魏略初平時從三輔客荊州按世傳魏正始中所立一字石經乃邯鄲淳書自漢獻帝初平元年庚子至曹魏邵陵厲公正始元年庚申已五十一年使子叔以弱冠避難荊土已應七十餘安得精力猶辦書七經於石也

繁欽注采典略其所與太子書記防轉意率皆巧麗按記下疑有脫文當是薛訪車子防轉能與笳同音事而注脫其文也

瑀子籍注采魏氏春秋大將軍司馬文王常保持之按司馬昭謂嗣宗至愼在李通傳注中

吳質注采世語曰魏王嘗出徵【至】而誠心不及也按此鄙妄不足信

劉劭傳受詔集五經羣書以類相從作皇覧類書疑以皇覧爲祖按楊俊傳注中所引魏略皇覧凡四十餘部部有數十篇通合八百餘萬字乃王象一人撰集與此互異

韋誕注采文章敍錄覬孫恆撰四體書勢【至】然殊不及文舒也按古人論書者惟巨山獨尋其原畱意此藝當背誦之此書學之經也故右軍之傳自衛氏

杜摯注采文章敍錄儉答曰鳯鳥翔京邑【至】卒於祕書按儉𨿽敗滅要是曹氏死臣詩以言志固不碌碌也不得遷者摯之命非儉過比興經緯亦非晉以下所及

注臣松之按魏朝自微而顯者不聞胡康疑是孟康孟康郭后外屬始仕見輕晚爲良二千石又冀部安平人當時自有胡康也

傅嘏傳晏等遂與嘏不平【至】爲河南尹嘏亦一時之良然以不平免官之故自此遂爲司馬氏腹心於義有所晻矣特功名之士稍循幅尺者耳

注采傅子曰次尹劉靜綜其目而太宻按劉馥傳載劉靖爲河南尹初如碎宻終於百姓便之則靜當爲靖也

注然持法有恆【至】吏民久而後安之曽更內職則舉動必與鋒銳悍吏急名喜事者不同

惟進軍大佃【至】此軍之急務也此雜耕渭濵爲蠶食伺利之上策也先儒謂武侯三年不死可以取魏卽蘭石之言耳

嘏議以爲淮海非賊輕行之路【至】恪自並兵來向淮南耳若使習於海道則亦當有其偹矣此又不可執蘭石之料吳謂後來永無其事

嘏常論才性同異鐘防集而論之注臣松之云云按實由愛憎耳然其論三士者不惟取友之鑑亦時當以之自省自箴也

評傅嘏用才逹顯云注臣松之云云按陳評未爲失傅鏈逹見成敗耳

桓階傳遷趙郡太守水經注引長沙耆舊傳稱桓階爲趙郡太守嘗有遺嚢粟於路者行人掛嚢粟於樹莫敢取之

陳羣傳昔陳鴻臚以爲死刑有可加於仁恩者【至】而輕人軀命也陳鴻臚之論原於班固刑法志

泰景元元年薨注采魏氏春秋云云按請誅賈充蓋非實錄元伯說曹爽自歸者也使持忠入地咸熙之封不及溫矣

徐宣傳帝船回倒回卽桅也古字通耳

盧毓傳爽等見收太傅司馬宣王使毓行司校尉治其獄子家議論平易確切一時之良特以與何畢相左遂爲司馬氏所用有愧於子幹之抗卓矣

和洽傳轉爲太常淸貧守約至賣田宅以自給陽士嘗非毛崔過崇節儉之獘而處身淸約此爲深識治體而非立異同之論以苟便己私者也

杜襲傳畱督漢中軍事綏懷開導百姓自樂出徙洛鄴者八萬餘口先徙八萬餘口蓋知此地之難與蜀爭豫爲之所也

趙儼傳注臣松之按魏武紀云云按陽焚之而宻使人搜閱旣安反側又審情僞操多猜或有是

今賊圍素固【至】破賊必矣敵方乘勝若督促解圍士眾豫怯輕動而敗卽後至者望風奔北不能禦防矣晃之成功賴儼能見兵勢也

今羽已孤迸【至】將生患於我矣羽存則兩疲羽亡則劉孫連兵不解爲魏利皆甚大也況羽士眾尙盛又無歸路若急追之人皆致死我新勝而驕又自戰其地必喪前勞萬一大衂方生他變昔黃池之役晉甘爲吳所先正慮此也謂權攺虞而生患於我乃儼之巧詞裴潛傳太祖次摩陂嘆其軍陳齊整摩陂之役蓋集數州之眾以解二城之圍亦勍矣哉

崔林傳涿郡太守王雄謂林別駕曰【至】以此爲寄注采魏名臣奏天下之士欲使皆先歷散騎然後出據州郡是吾本意也按不更州郡者不可使處內不歷近職者不可使處外此有深防

孫禮傳當以烈祖初封平原時圖決之何必推古問故以益詞訟縱不得眞獄可折矣此解結之術也評柔保官二十年元老終位比之徐邈常林於玆爲疚矣髙柔爲廷尉二十三年此得人久任之方未可因末路難退並致譏也

辛毗傳帝報曰二虜未滅而治宮室直諫者立名之時也千古拒諫根柢在此一語

楊阜傳使楊昻殺刺史太守超使楊昻者欲以堅張魯之助

阜常見明帝著防被縹綾半裦防裦防古今字少章疑下一字衍尋宋書五行志果然防上宋書有繡字髙堂隆傳升平學行不減劉子政

今興宮室起淩霄闕而鵲巢之【至】斯乃上天之戒也髙堂本以師傅舊恩素所敬信又明帝𨿽從而不攺亦與狠愎惡直者殊使當日身領太史遇災隠黙豈不爲張禹之續乎

今若有人來告權備並修徳政【至】亦不逺矣詞意周至是儒者語備當作禪

其科郎吏髙才解經義者三十人【至】主者具爲設課試之法魏世去漢未逺猶有此舉

滿寵傳寵一無所報考訊如法注臣松之以爲楊公云云按世期此論無異孫氏之責髙文惠也

郭淮傳太和二年蜀相諸葛亮出祁山【至】加建威將軍蜀後主建興八年當魏太和四年魏延破郭淮於陽谿延傳云使延西入羌中魏後將軍雍州刺史郭淮與延戰於陽谿延大破淮等而此傳諱之

王昶傳於是遷昶徵南大將軍儀同三司進封京陵侯此傳亦諱東闗之敗

王基傳夫大防之後上下輕敵【至】懼挫威也魏不能一天下坐新得荊州乘勝輒進有烏林之敗耳基此論千古持勝之要未有能易之者也

嘉平以來【至】以求外利此深於爲司馬氏謀者王母邱諸葛鄧鐘傳諸人惟鐘會可加以逆名鄧艾有功無罪至於三賢乃心王室事連不就而典午之勢益重諸人之終卽國之終也故次於此焉

王淩傳宣王將中軍乘水道討淩此中軍猶言禁軍不及徵調外軍故以中軍進也

廣有志尙學行注采魏氏春秋云云按此言亦後人所增飾若曹爽執權時濟無緣有此旣七族同夷濟以恨其失信發病死矣

母邱儉傳漢書髙紀下注云曼邱母邱本一姓也語有緩急耳故知此字作母者傳冩之誤史通中音貫是也

儉欽自將五六萬眾渡淮西至項儉堅守欽在外爲遊兵至項卽堅守不知將何爲無必死之心失勤王之義眾銳一沮卽使逃死敵國亦惡在其爲丈夫乎注采儉欽等表賊舉國悉眾號五十萬【至】莫過於此諸葛恪𨿽挫於新城以此表觀之亦一時之彊對也欽亡入吳注采欽降吳表廢害二主按此表後人僞作髙貴鄕公之弒昭事也何得預言二主乎

諸葛誕傳人有所屬托【至】以爲褒貶此絕屬托之一法然未若不受之於先爲尢善也使失人而後議之負敗已多矣公休之法欲變屬托爲保任要之若此仍與中正不殊

徵爲司空誕被詔書愈恐遂反注采魏末傳云云按昭初代兄秉政未有恩威及人安得卽言禪代哀誕之志甚充之惡者爲之也

斂淮南及淮北郡縣屯田口十餘萬官兵【至】遣長史吳綱將小子靚至吳請救儉欽猶出至項誕閉城自守專倚吳救彌爲下矣

注采世語曰黃初末吳人發長沙王吳芮冡以其塼於臨湘爲孫堅立廟立廟何事而發死者之磚乎世語之鄙淺不足信如此

三年二月破滅注采幹寶晉記云云按外圍旣合士眾猥多資糧方竭誕不盡人謀則天棄之矣誕能合虛譽養死士實中情恇怯無逺略者也假使舉淮南之眾直趨洛陽投命勤王司馬昭徵調未集勝負誠未可知耳

唐咨誕欽屠戮咨亦生禽三叛皆獲天下快焉唐咨本非巨猾因其面縛生致並張之以爲功耳

鄧艾傳宣王善之事皆施行事皆施行禦覧作皆如艾計下有遂北臨淮水自鐘離而南橫石以西盡沘水【沘旁脂切】四百餘里五里置一營營六十人且田且守兼修淮陽百咫二渠上引河流下通淮潁大理諸陂於潁南潁北穿渠三百餘里漑田二萬頃淮南淮北皆相連接自壽春到京師農官兵屯雞犬之聲阡陌相屬凡九十四字下接每東南有事云云按冊府引此亦曰鄧艾傳則悉是承祚本書後來所當刋正也

每匈奴一盛爲前代重患【至】此禦邊長計也江統郭欽之前輒已有此先覺逺猷

恪新秉國政【至】此恪獲罪之日也觀艾之料恪則知王基之忠於司馬昭所謂撫卹上下以立根基者至言要略也曹爽固豚犢終於必敗然不興駱谷之役則民怨未起蜀衞將軍諸葛瞻自涪還綿竹【至】大破之艾軍入死地理無反顧而瞻不知憑城持重何哉

以爲可封禪爲扶風王【至】以顯歸命之寵並封爵皆専自儗定宜乎防言之得入

昔太尉王淩謀廢齊王【至】令祭祀不絕王彥云畏其爲厲鄧士載憐其被寃此襲鄭人立良止之智也艾在西時修治障塞【至】皆保艾所築塢焉史家於艾有餘惜

鐘防傳鄧艾追姜維到陰平【至】會與緒軍向劍閣如此則防亦預有其功但使瞻等不敗艾行危地必致饑疲維拒劍閣防莫能前迄於無功耳

若蜀以破遺民震恐【至】祗自族滅耳將士思歸不肯同反此卽其婦翁防淮南事比例得之人但有智識而稍更事便不可當也

評曰王淩風節格尙【至】豈不謬惑耶史家頗審輕重鐘防在蜀亦矯太后遺詔不得防之曰叛也

方技傳華陀又有一郡守病【至】吐黒血數升而愈郡守事似依托呂氏春秋文摯齊王語爲之

然君壽亦不過十年【至】不足故自刳裂此最近理孟徳所以果於殺佗也陳元龍三期當發竟不爲除此根原亦所謂養吾病以自重者耳然常人多可療之疾不遇良醫則罹夭枉此佗所爲可惜仁恕之人必忍此小忿爲萬民全之也

注采佗別傳又有婦人常病經年【至】汗燥便愈南史中有一事又依托於此

注采文帝典論至寺人嚴峻往從問受閹豎眞無事於斯術也寺人受房術殆魏公恐爲人所窺欲轉從嚴峻學之子桓乃未諭耳

杜防杜公良當與王仲宣同傳不可與方技伍管輅字公明注采輅別傳嘗謂忠孝信義人之根本不可不厚亷介細直士之浮飾不足爲務也按語似小偏然長者當如是也

直宋無忌之妖急就篇注古有仙人宋無忌此云妖未詳又見封禪書注引白澤圖云火之精曰宋無忌蓋其人火仙也以入竈故以爲火之妖

直老鈴下耳禦覧引此語下更有公府閤有繩鈴以傳呼鈴下吏者也當亦是裴注

輅至安徳令劉長仁家注采輅別傳長仁言君辭𨿽茂華而不實未敢之信按別傳實皆然但陳氏所引用者不外此削去其迂蔓耳

卒年四十八注輅別傳書不少也然而世鮮名人皆由無才不由無書也按才由於思不思則無才

烏丸鮮卑東夷傳後鮮卑大人軻比能【至】不能復相扇動矣自冒頓屈彊一時其後如檀石槐蹋頓軻比能之興皆僅雄長北邊中國無釁人才向用彼固不能有加也劉淵以還皆中國先自敗而後乘之耳謀國之士聞一部新盛卽智勇豫怯是又與兒童之見無異

義門讀書記卷二十六﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷二十七

翰林院侍讀學士何焯撰

三國誌【蜀志】

劉二牧傳二牧不從董袁羣雄之例而列蜀志首非夷昭烈於割據也王者之興先有驅除評云慶鐘二主卽以漢家故事明統緒所歸天祚眞主卽二牧猶不得以闇幹耳其文則若霸國之書其義莫非天子之事遺臣故主之思淵矣哉序吳事則正禮不先於討逆系漢統則二牧乃冠乎興王變其例遜其詞所以待後之人自遇其防於參錯迷謬之中故非當時所測也劉焉扶亦求爲蜀郡西部屬國都尉注陳壽益部耆舊傳董扶褒秋毫之善貶纎芥之惡按趙岐孟子注云孔子舉毫毛之善貶纎芥之惡故皆錄之於春秋二語必經師成語也

焉徙治緜竹東漢益州治雒縣焉以郤儉被殺故徙治緜竹緜竹西漢都尉所治也

張魯母始以鬼道又有少容常往來焉家所謂少容蓋能久視之意後漢書作有姿色蓋範欲醜之甚其詞耳

先主傳先主姓劉諱備【至】因家焉漢書王子侯表陸城侯貞元朔二年六月甲午封十五年元鼎五年坐酎金免蓋以始封之明年爲元年也此云元狩六年少十年矣恐誤續漢書百官志宗正卿下注云郡國歳因計上宗室名籍補注胡廣曰又歳一治諸王世譜差序次第故西京枝屬其後衰者猶皆可考

承等皆伏誅【至】先主乃殺徐州刺史車冑魏志建安四年偹殺車冑五年承等謀泄乃死袁紀備據下邳亦在承死前蜀志誤也

十二年曹公南徵表防表卒曹公南徵在建安十三年此上疑有脫文

權遣周瑜程普等水軍數萬與先主並力注采江表傳云云按江表傳欲専赤壁之功而不能掩樊口之卽爲一地也

二十四年一百二十人上言曰昔唐堯至聖【至】𨿽死無恨據後注乃廣漢李朝作此文在西京亦不多得疑諸葛公潤色也

先主上言漢帝曰臣以具臣之才【至】以報萬分前一篇是西京此一篇西京气味東京節奏

於是還治成都還治成都當時未必懷安但與髙祖气焰差異或以得其地不得其民故不久駐耶

章武元年立宗廟祫祭髙皇帝以下注臣松之云云按臣子一例昭烈當日蓋以孝湣爲禰而於本生則仍光武南頓君之例此可以意推而知也

三年夏四月癸巳先主殂於永安宮注引諸葛亮集載先主遺詔勿以惡小而爲之勿以善小而不爲按易之系辭曰善不積不足以成名惡不積不足以滅身小人以小善無益而弗爲也以小惡爲無傷而勿去也故惡積而不可掩罪大而不可解昭烈以此爲誡則不甚樂讀書特少年之事其後則知書之要矣射君卽射援見上表中列名

後主傳建興五年春丞相亮出屯漢中營沔北陽平石馬注諸葛亮集載禪三月下詔云云按此詔猶有過繁去二百餘字則愈嚴重

延熙九年冬十一月大司馬蔣琬卒董允亦卒於是年蜀內外之政始壊

十五年吳王孫權薨不書吳主書吳王耶恐字誤景耀元年宦人黃皓始專政皓專政五年而國亡六年紹良與艾相遇於雒縣注采王隱蜀記禪又遣尙書郎李虎送士民簿云云按蜀窮匱至此固難以支久矣

評禮國君繼體【至】體理爲違介於二冦加之南中煽動必執逾年之禮非所以系屬人心鎭撫方夏也又國不置史【至】猶有未周焉吳蜀之主𨿽均曰傳然皆編年紀事於史家之例實亦紀也紀則災異當詳書而舊史闕其承傳是以作者用此自明非欲持此以詆毀葛相

注華陽國誌先帝亦言吾周旋陳元方鄭康成間陳元方鄭康成皆避地徐州而先主以建安元年領徐州牧其啟告以治亂之道在此時也

先主穆皇后傳先主旣定益州而孫夫人還吳注采漢晉春秋云云按此妄言先主定益州時諸葛公與張趙等溯流至蜀孫夫人還吳當在建安二十年爭荊州時

諸葛亮傳好爲梁父吟蔡中郎琴頌云梁父悲吟周公越裳武鄕之志其有取於此乎今所傳之詞蓋非其作

先主自葭萌還攻璋【至】成都平兵勢已合豈得中息若議公不當溯流合規者眞迂儒俗士也智能之士思得明君如張松法正之情固夙昔所畫亦未有逆拒不往者耳

先主外出亮嘗鎭守成都足食足兵當先主時但寄以蕭何之任

若嗣子可輔輔之如其不才君可自取注采孫盛云云按此堯舜之心非同詭僞

封亮武鄕侯十道記武鄕谷在南鄭縣孔明受封之地

然侍衛之臣不懈於內【至】可計日而待也以不懈於內任羣司以忘身於外自效以修身正家納諫任人責難其主蓋此又興復之本也其眞王佐之才與伊訓說命相表裏者歟

將軍向寵【至】優劣得所馳驅於外可以使貪使詐故魏延可任若宿衛之選必以信行爲本也向寵居攸之等之前者寵督中部掌宿衛兵蜀小或兼攝虎賁羽林之職亦其近於君者也故先言之

於是以亮爲右將軍注漢晉春秋使孫策坐大遂並江東按下有脫文當是指斥孫權之語吳臣諱而削之注此表亮集所無出張儼黙記按趙雲以建興七年卒散闗之役乃在六年後人或據此疑此表爲僞非也以元遜傳觀之自明苐此表乃劇論時勢之盡非若發漢中時所陳得以激厲士眾不妨宣泄於外失之蜀而傳之吳或伯松冩畱箱篋元遜鉤致之於身後耳集不載者益明武侯之愼非由陳氏之疏若趙雲傳七年字當爲六年云本信臣宿將箕谷失利適由兵弱旣貶雜號將軍以明法散闗之役使其尙在必別統萬眾使復所負而不聞再出其必歿於是冬之前矣

十二年春亮悉大眾由斜谷出注引魏氏春秋云云按罰二十以上豈無參佐可以平之孔明𨿽蹇蹇夙夜不若是之不諳政體也

亮遺命葬漢中定軍山葬漢中者欲後人嗣事於魏也

蓋天命有歸不可以智力爭也上云人傑在其子孫之朝故耳歸之天命則仍夷之也

孟軻有云以逸道使民【至】信矣上云不戢蓋對敵國之詞此又申明其眞王者之師也

喬年二十五建興元年卒公北駐漢中在建興五年元字誤思逺之生卽在建興五年也詳元字當作六伯松亦以轉運之勤死於王事

闗羽傳先主斜趣漢津適與羽船相値共至夏口注采蜀記云云按蜀記語多淺妄恐不足信

馬超傳聞先主圍劉璋於成都宻書請降賴得所歸不終名爲賊

趙雲傳瓚遣先主爲田楷拒袁紹云遂隨從爲先主主騎注云別傳云云按本傳先主爲平原相時云已隨從主騎別傳謂就袁紹云見於鄴則在建安五年後此違反不可信者也

成都旣定以云爲翊軍將軍注云別傳云云按云駁議甚忠正然經國之務有諸葛公在必得其當未應反待武臣駁議殆家傳掠羙耳其諫伐吳則又諸葛公所不能得之其主追思孝直恐散號列將非所及也別傳大抵依仿諸葛子瑜書及孫權稱尊號諸葛公不明絕其僭之義爲之

軍退貶爲鎭軍將軍注云別傳云云按諸葛賞罰之肅云猶貶號其下安得濫賜又足以明其不然別傳類皆子孫溢羙之言故承祚不取

龎統傳性好人倫勤於長養【至】使有志者自勵不亦可乎士元此論東漢之風流已耳欲興世教非務實不可也參取其意則足以資奬勸孔子曰如有所譽者其有所試矣有所試而誘之使竟其志勿徒以浮聲競煽斯得者多

親待亞於諸葛亮遂與亮並爲軍師中郎將注九州春秋云云按以皇極幽昧漢祚將墜較其輕重則取璋不爲非

法正傳璋旣稽服先主以此薄靖不用也薄靖而不薄李嚴是先主之所見以其虛名無實用不爲大節亮又知先主雅愛信正故言如此注采孫盛云云按艱難之初權以濟事未宜以常道論也先主初定益州與晉君祖宗世守之國勢殊且諸葛公方以審配不容許攸爲鑑也

今策淵郃才略【至】時不可失也孝直智術不下公瑾且猶知尊奬王室非碌碌程郭惟思攀附孟徳者也許靖傳進退天下之士沙汰穢濁顯防幽滯此靖所以名盛一時

靖收卹親裏【至】莫不嘆息文休與子魚景興人物相等使處太平猶不失公望也

正禮師退術兵前進術兵卽孫策也

復相扶持前到此郡【至】豈可具陳哉注臣松之云云按袁術僭盜策爲其部曲文休避地未可厚非文休𨿽曰覊客然名滿八區誠畏爲袁氏僞命所污當時誰能預計伯符絕術厥後兄弟相繼開吳鼎立哉卽於季玉非有君臣之分慕仰宗傑希欲歸命亦與臨難邀利殊科論者原其本末可也

建安十六年轉在蜀郡注采山陽公載記云云按斯時稍覺悟操之將簒非復歸死國家故意故應優於劉子初也

靖𨿽年逾七十【至】丞相諸葛亮皆爲之拜文休一生不逾漢末名士風格求之以知幾望之以匡世誠所不暇若以諸葛公所敬而輕相毀詆亦安國輩之不自量也

簡雍傳性簡傲跌宕【至】自縱適視恃舊不防見誅者度量相越是以當困厄而士歸之者多也

秦宓傳仲舒之徒不逹封禪相如制其禮相如𨿽爲封禪書臨歿乃成未與諸儒共定其禮蜀士多誇往往過實

參伐則益州分野漢書地理誌蜀系秦分統於輿鬼東井參伐乃魏地星也此云參伐則益州分野未詳評然專對有餘文藻壯羙可謂一時之才士矣承祚此書大趣簡質而獨推秦子勅之文藻異於諸傳斯則文無定體之謂耶

董和傳先主定蜀【至】並署左將軍大司馬府事董和並署李嚴並托皆所以慰蜀士大夫之心特幼宰端良正方傾邪耳若使黃公衡不因喪敗隔絕則受遺當屬斯人不傷昭烈之明矣

劉巴傳俄而先主定益州巴辭謝罪負先主不責昭烈初定蜀土人懷反側其加意於子初卽髙帝之封雍齒也

而諸葛孔明數稱薦之注采零陵先賢傳亮亦曰運籌於帷幄之中吾不如子初逺矣按子初粗有筆耳此助而張之造作劉葛之語也

注初攻劉璋【至】府庫充實必無此事錢至直百豈復可以通行初得一州公私囂然是五均之續也以張益徳傳中頒賜之差觀之則聽其赴藏競取亦不然矣董允傳以允秉心公亮【至】則戮允等以彰其慢此疏已載孔明本傳則休昭及向寵傳中可勿重出

允遷爲侍中領虎賁中郎將【至】備員而已旣任宮省兼統宿衛孔明蓋用周公立政之言治內也和順與公亮者相參並在左右則劑之使平徐以養成君徳無暌否之憂矣

蜀人無不追思允注臣松之云云按允事闗蜀存亡故與和傳別出

劉封傳以封爲副軍中郎將副軍之名失之尊寵太過是以事當愼始

諸葛亮慮封剛猛【至】使自裁先主無他枝葉後嗣庸弱封地處疑偪又嘗將兵一朝作難則禍生肘腋國祚方危故不得不因其罪速防也後代如潞王從珂事可相參爲鑑

恨不用孟子度之言注逹子興爲議督軍按此則孟逹家且不誅況黃公衡乎其不承信郭衝之言不虛也彭羕傳如永年者自可不爲立傳

廖立傳昔先主不取漢中【至】徒失一方此實前事之失亦當參取觀之當呂襲奪三郡卽與吳追好棄惡先收漢中以圖闗隴於時生齒殷盛錄其客戶爲兵聲勢十倍也

亮表立曰【至】於是廢立爲民方受托付主少國疑不得不廢立以懲不恪非度之未宏也

李嚴傳李嚴所以並當大任者旣蜀土故臣宜加奬慰又南陽人諸葛公僑客玆郡有鄕黨之分必能協規荊土歸操嚴獨西奔似有志操理民治戎幹略亦優是故取之然自其歸降卽領郡於外不共帷幄何由得其腹心昭烈用人必由試可嚴特未試之於左右周旋歷年所以猶有失也

章武二年先主徵嚴詣永安宮【至】畱鎭永安武帝失之於宏羊昭烈失之於李嚴人固難知而權位相逼猜嫌易構亦事勢之常矣

部分如流趣捨罔滯正方性也使正方胸無鱗甲則文偉匹也

注采諸葛亮集𨿽十命可受況於九耶孔明防遜十命之語未必出自其口諸葛氏集當以承祚敍錄者爲正

平遣參軍狐忠狐忠卽馬忠

注采亮公文上尙書行前監軍徵南將軍臣劉巴此別劉巴非子初

乃廢平爲民注引諸葛亮與平子丰教云云按平旣見廢丰猶在畱府非公之公忠無此量也

劉琰傳又悉教誦讀魯靈光殿賦誦靈光者以宗姓隨從惟琰一人也本出魯國文考此賦自負若爲己作又於侈靡中其風流耳

魏延傳當得重將以鎭漢川【至】一軍盡驚防延而益徳不見望非君臣相信之深何以能然

平叱延先登曰【至】軍皆散丞相之澤數十年追思不忘況此日乎順逆一明則延𨿽善養士卒一叱卽散矣楊儀傳往者丞相亡沒之際【至】令人追悔不可復及何乃無賴自棄至此然公琰亦有以致之稍崇其祿位以答前勞不亦優乎自審不能駕馭惟勿寄以重任可耳

向朗傳亮卒後徙左將軍朗爲左將軍時行丞相事見後主張皇后冊文中

自去長史優遊無事二十年二十年之功何書不可讀朗去長史已六十餘老而好學正吾儕過時者所宜師法也𨿽公淵之口終能以凡俗批詆邪

寵弟充歷射聲校尉尙書注襄陽記云云按此語卽漢晉春秋之所由作也孫盛語已見魏書三少帝紀此重出

張裔傳丞相亮以爲參軍【至】領畱府長史旣重裔幹理亦不欲但用公琰文偉署府事一府皆楚人失蜀士心也

人自敬丞相長史男子張君嗣附之疲倦欲死語頗輕薄然深悟此理卽無死權之愚也豈惟長史卽貴極公侯亦猶是耳戀慕外物薾然疲役不無謂乎

少與犍爲楊恭友善【至】行義甚至行義如此故諸葛公以貞亮死節並許之不緣季休之言遂與威公一視費詩傳隆崇於漢室室當作升黃忠字也禦覧作漢叔叔字艸書似升字耳

由是忤指左遷部永昌從事費詩左遷雍茂見殺固由不宏亦其暮气

杜瓊傳周緣瓊言乃觸類而長之曰【至】意者甚於穆侯靈帝之名子君子好仇豈怨耦之謂師服已屬傅會後人不必恃此自喜爲知防也宋明帝之多諱皆譙叟輩啟之何闗治亂興亡乎

許慈傳善鄭氏學治易尙書三禮毛詩論語鄭氏尙書注今與易皆僅存於正義中

乃鳩合典籍沙汰眾學此荀文若曾與孟徳言而不暇行者

稍遷至大長秋卒大長秋用通經之士爲之則可以修周官內宰之職

注孫盛曰蜀少人士故慈潛等並見載述按仁篤通大經四小經三卽在中土亦烏可無述

來敏傳爲虎賁中郎將丞相亮住漢中請爲軍祭酒請敏軍職而以董允領宿衛此楊洪勸畱向朗之意故敏言奪我榮資也

尹黙傳自劉歆條例鄭眾賈逵父子陳元方服防注說咸略誦述傳寫之譌衍一方字按後漢書陳元字長孫父欽習左氏春秋事黎陽賈護與劉歆同時而別自名家元少傳父業爲之訓詁與範升爭立左氏學李譔傳從司馬徽宋忠等學司馬二人於前思潛傳則稱字欽仲傳則稱名似疎

譙周傳時後主頗出遊觀增廣聲樂延熙元年立子璿爲皇太子至八年冬蔣琬始卒然則自琬之存後主已荒縱矣故傳於建興十四年大書至湔防汶水旬日而還識其不卹國事盤遊於外自此始也傷大臣不能正書以示譏後不書者不可諫則不足譏也

若至南方外當拒敵【至】誠恐邳彤之言復信於今此所料皆是奔南亦歸於亡不若以此勸之死守君臣共殉社稷不亦爲四百年之光乎邳彤之言世祖從之以破邯鄲豈從之以降王郎何周之昧於義而愚於術必使其主蹈軹道之轍也

若遂適南勢窮乃服其禍必深此則不然但爲張魯之入巴則再辱耳

於是遂從周策【至】周之謀也從周之謀則蜀人免屠戮之慘故鄕邦韙之非萬世公議也

注孫盛云云按指畫實自了了從來轉亡爲存因敗爲功茍有可資務盡人事則事機俄返此非書生事外作好語也然而能爲此者必其君之有志者也公嗣非所及也時羣臣但以恐不受降爲難則退次東鄙亦無可俱逹之臣矣

周長子熙熙子秀字元彥元彥之去承祚逺矣此十字皆裴注之文

評注采張璠云云張璠識陋旨迂注家何以取諸黃權傳權閉城堅守【至】先主假權偏軍先主奬防公衡故霍弋羅憲皆不失事君之禮

景初三年蜀延熙二年權遷車騎將軍儀同三司注采蜀記云云按凡取精多用物宏者皆應天象太白入太防中而漢兵誅莽不害爲僭盜也公衡一時遜詞耳宋書天文志云按三國史並無熒惑守心之文黃初

六年五月十六日壬戌熒惑入太防至二十七日癸酉乃出宜是入太防

崇帥厲軍士期於必死臨陣見殺崇死國此劉葛推誠之效也

李恢傳後軍還南夷復叛殺害守將觀此傳及馬忠張嶷二傳中皆有南夷復反事蓋𨿽諸葛公猶不能要其終不反也

蔣琬傳琬曰吾實不如前人無可推也自反必期於當理此伊傅之心非獨寛厚

而眾論咸謂如不克防還路甚難非長策也此卽黃公衡所諫先主者眾論不爲非也

以涼州胡塞之要【至】赴之不難按蜀本僻在一隅必圖闗中則義聲可以震動天下若能克敵則洛陽皆有劻勷之勢今入羌圖隴借使挫之未爲壊其心腹中原念舊者漸無所系屬矣昔三郡常反應王師而丞相不速行赴利蓋不欲舉我之全力顧用於彼之偏師魏延入羌蓋聊欲掩其不備防賊右臂仍不階此爲進取𨿽勝敵而不再往也維先琬繼所規則小矣雜耕跨渭遺迹未逺若之何計止於略民廣境與東吳之士共矜邊角之勢也哉𨿽然君子猶有取焉異乎蹈丞相所料坐而待亡者也

費禕傳孫權性旣滑稽嘲啁無方仲謀气象無異子桓𨿽昭烈猶不免以諸毛繞涿取侮豈漢末風气使然辛有百年之嘆亦防見魄兆耶

姜維傳維自以練西方風俗【至】與其兵不過萬人欲防隴則當及曹爽初誅眾志二三未遑外事之時文偉身駐漢川以牽闗中之救伯約以萬眾招誘羌胡披割西鄙過相裁制又失事機元遜輕舉於東文偉坐待於西皆若天之假助典午以成其姦者可長太息

大破魏雍州刺史王經於洮西此功若在秦川不亦偉哉吳殷禮言於仲謀曰民疲威消時往力竭不能不相爲惜此小用也

與鎭西大將軍胡濟期會上邽此胡濟又一人非胡偉度

鄧艾亦自隴右皆軍於長城鄧艾得自隴右赴闗中之急故丞相以間擊破費郭也

六年維表後主【至】啟後主寢其事而羣臣不知此宻表而不闗尙書故思逺不能力爭伯約不貽思逺書言其事者當以素非同心故耶

因將維等詣成都自稱益州牧以叛注臣松之以爲殺防復蜀不爲難矣按殺會易復蜀難華陽國誌載王崇論曰維徒能謀一防不慮窮兵十萬難爲制禦評然猶未盡治小之宜【至】而可屢擾乎哉此皆承祚在晉之遜詞裴注駁之或未諭其旨也宮中府中理民治戎立國一不可闕今伯約孤立後主昬蔽其本已揺加之政刑非昔不能使民忘其敗上邽之役甚於街亭伯約但知前人裁制之過不知失文偉之助亦不復可以有爲此誠志士爲之深悲者也蜀事以葛始以姜終十卷實相首尾其末捲則特爲楊戱之贊而設也蜀都賦云匪葛匪姜疇能是卹

宗預傳蜀聞之亦益永安之守以防非常永安益守則圖闗中者力又減矣此劉葛所以優與吳盟然斯時公琰未有逺名於事勢宜然

楊戱傳維外寛內忌意不能堪伯約於此不及公琰逺矣

戱以延熙四年著季漢輔臣贊其所頌述今多載於蜀書是以記之於左承祚身入晉室奉命修史彼自謂三禪相承同符舜禹不得不以魏爲正乃於蜀書之末記文然之贊假托网羅散軼陰著中漢季漢皇統斯在躋蜀於曹氏之上大書贊昭烈皇帝則已之所述曰先主傳者明其遜詞實以文然所贊代已序傳也張茂先能譚史漢而爲承祚所面欺千載以下吾猶取其區區乃心辧正閏戀眞舊也

其戲之所贊而今不作傳者餘皆注疏本末於其詞下注中凡引他書者皆裴注卷末所采益部耆舊雜記載王嗣常播衛繼三人亦然

縻芳士仁郝普潘濬四子叛臣故獨書名傷天下三分不歸一統始於荊州失闗侯敗故以三叛人終之並及郝普者呂襲奪南三郡荊吳之釁所由成也略孟逹而專言此意有所寓矣闗羽傳作傅士仁而贊止曰士仁則其人姓士傅字衍也

評楊戲商略意在不羣意在不羣承祚自譽信乎其不羣也

義門讀書記卷二十七

欽定四庫全書

義門讀書記卷二十八

翰林院侍讀學士何焯撰

三國誌【吳志】

孫破虜討逆傳堅薨還葬曲阿按此云還葬曲阿而吳主傳太元元年秋八月大書吳髙陵松柏斯防參之謝詢請置守冡之表則文臺定葬於吳也

彭城張昭廣陵張紘秦松陳端等爲謀主伯符以勇銳摧破繇朗然能系屬士民修其政理遂創霸圖亦子布三四公之助

時袁術僭號策以書責而絕之策前此猶爲術部曲自絕術乃正名漢藩得以自立矣後曹公亦以策絕術授討逆之號

防爲故吳郡太守許貢客所殺注引江表傳云云策本袁氏部曲覩其喪敗乃始暌貳於漢則江外之大賊也貢旣忠臣其客亦無愧髙漸離矣

吳主傳建安十六年權徙治秣陵【至】作濡須塢城石頭以偹陸作濡須塢以偹水然後建業勢壯

二十二年春權令都尉徐詳詣曹公請降請降者規以全力取荊也

二十五年十一月策命權曰【至】永終爾顯烈特載魏朝策命於傳蓋醜之也

注孫盛曰余觀吳蜀咸稱奉漢至於漢代莫能固秉臣節盛何所見言蜀於漢代臣節不固與操異卽爲貳漢乎大司馬漢中王之號非是無以系屬人心異乎因危自擅也

黃武元年權使太中大夫鄭泉聘劉偹於白帝始復通也注采江表傳云云按此非惟以通好亦謂漢帝攺步可以各王其地自爲計也

然與魏文帝相往來待西鄰之固也

五年陸遜陳便宜【至】此實甘心所望於君也魏方大喪未能議逺故勸及時息民以固基本而權詞已有猜焉所以末年自用益甚

黃龍元年造爲盟曰天降喪亂【至】其明鑑之讀其載書不惟先防者漢而主是盟者惟丞相矣盛徳之所及逺哉

嘉禾元年春正月注江表傳云云按仲謀旣自擅尊號以天子臨其臣民不修郊祀是子不事父野哉詔曰朕以不徳【至】乘海授淵爲之下赦此气湧如山所由迫也權自稱尊號無一可觀矣史家鋪陳其事亦醜之也此舉本欲蓋其身受魏封之恥然下詔可以少需人眾但遣數百亦自足也其後朱然徵柤中預表必勝權抑其表不出其鑑於是哉

六年顧譚議以爲奔喪立科【至】其後必絕身在疆場與彊敵對親老不預陳請棄軍敗國不俟交代宜嚴立科禁若內地守令自無事限制也加罪傳者尢爲謬濫譚綜之議吳朝可謂無治

赤烏元年春鑄當千大錢錢當五百已不可通行又鑄當千徒爲妄作有以知吳之無制也

初權信任校事呂壹【至】匡所不逮魏吳皆有校事而適生姦無政而好察何如劉氏之平明也權旣迷謬於前引咎方新責數隨至不思反求所以致此之由洞然無猜更始納誨惟思歸過於下又何怪乎國之日亂民之日瘠哉

四年遣衛將軍全琮略淮南【至】大將軍諸葛瑾取柤中注采漢晉春秋云云按札乃禮字之譌見顧邵傳中字徳嗣欲用其民必其政教足以使之蜀之跨渭虎爭蓋以十年教訓民忘其勞今吳之政教粗足檢制其眾不至離叛但舉見兵淺嘗伺利則所及耳滌境大舉事異季漢難可得動倘致內憂是爲未戰自困仲謀雅知虛實亦審已而動其弗能用避所短也茍非伯符公瑾之時又無武侯易地而處𨿽雄略逺規固無所施哉元遜逺覧荊邯說公孫述進取之圖近見家叔父與賊爭競之計銳意北伐亦殷徳嗣斯志也然審巳量敵未能萬全頓兵新城威挫於外釁生於內家族旋夷吳亦終以不振矣惟務自彊母狃於逸以徐俟其巇則得之矣評豈所謂貽厥孫謀以燕翼子哉總上嫌忌殺戮言之承祚蓋謂皓之昏虐此其貽謀也

三嗣主傳孫亮大赦攺元是歳於魏嘉平四年也閏月以恪爲帝太傅攺元下脫建興二字以後永安元年例之則閏月上脫建興元年或尙有他文未可知也太平元年春注采吳歷曰正月爲鐘立廟稱太祖廟按孫堅父名鐘見宋書志然北宋諸本皆作權字孫休永安五年休銳意於典籍欲畢覧百家之言齊梁以下人主都類此蓋未知所學之要也

時年三十諡曰景皇帝注采葛洪抱朴子曰云云按不知注家何所取而濫載於此

孫晧元興元年貶太后爲景皇后貶太后而興布不爭其死宜矣皓蓋又甚於明世宗也

建衡三年是歳汜璜破交阯禽殺晉所置守將注引漢晉春秋華陽國誌云云按華陽國誌欲見蜀士之多耳當從習氏

天紀四年渾復斬丞相張悌丹陽太守沈瑩等注采襄陽記宜畜眾力待來一戰若勝之日江西自淸上方𨿽壊可還取之按宋王權還師保江而金亮卒敗退瑩計不爲非但孫皓已在必亡故張悌勉彊一戰耳注且我作兒童時【至】復何遁耶孔明一顧使人自厲如此

評注采陸機著辧亡論上篇丁奉鐘離斐以武毅稱按文選無鐘字注云魏將諸葛誕據壽春降魏人圍之使奉與黎斐解圍奉爲先登黎斐力戰有功拜左將軍黎與離音相近是一人但字不同余謂李善所見之本必可徵信但此斐字恐牧字之訛鐘離牧爲武陵太守以少眾討五谿事在蜀並於魏之後作牧爲得也妃嬪傳吳主權謝夫人後權納姑孫徐氏欲令謝下之三國之君皆不知正家納再婚之女而反使聘嫡下

之此權晚年所以繼嗣不定也

步夫人少曰魯育字小虎前配朱據後配劉纂注吳歷曰纂先尙權中女早卒故又以小虎爲繼室按繼室之名於時已謬故委巷之書君子所愼

孫和何姬故民訛言皓久死立者何氏子云甲申南渡福邸不君民間亦訛言非朱氏子立者福邸李伴讀云

宗室傳孫奐壹入魏黃初三年死按魏書甘露二年以孫壹爲侍中車騎將軍假節交州牧吳侯又三少帝紀甘露四年十一月癸卯車騎將軍孫壹爲婢所殺黃初疑首尾之誤

孫賁子鄰嗣鄰年九嵗代領豫章九嵗無領郡理疑脫十字

孫翊子松爲射聲校尉注采吳錄云云按孔明爲之感涕斯言信矣惜其亡早乃使峻綝敗國

顧雍傳雍往防獄【至】何至於此國體當爾壹之死於此益無所展矣權多猜不使壹得盡其情則疑大臣銜前事而周內之矣注徐眾評云云按引季武子事不倫不爲子產地異也呂壹狐防亦非子晳彊家怙亂當急除之以防他變也

邵烏程吳粲卽吾粲也按庾信作吳明徹墓志用吾彥事對吳起豈吾吳同耶古書吾邱壽王多作虞邱而虞仲亦爲吳仲則吾吳通也

諸葛瑾傳瑯邪陽都人也注采風俗通云云按孝文時侯者十人無姓葛者髙祖封樂毅後於一鄕嬰何功徳而其孫乃食一縣此風俗通傳聞之謬也

瑾與備牋曰奄聞旗皷【至】易於反掌及昭烈之時以大義討賊則人心尢易於聳動子瑜之言至言也股肱或虧何痛如之顧可以先元首乎後儒謂孫權亦漢賊也則誠如裴氏所論於此時也責以犄角討賊同好棄惡告諸天地騰書逺近爲文祭羽曉示士眾旋師北向身出秦川若克闗中漢業可復權卽稱藩矣

謂非保家之子每以憂戚注吳書曰瑾有所愛妾生子不舉按生子不舉此非人情果崇不邇之徳無姬侍可也

赤烏四年年六十八卒天不祚漢武侯不同乃兄之壽

注融部曲吏士親附之疆外無事按此十二字疑當屬下秋冬乃陳氏正文也

步騭傳闡抗陷城斬闡等步氏泯滅騭有君子之名而二宮相構不能守正闡之作逆或其餘殃耶

闞澤傳又著乾象歷注以正時日宋書歷注云吳中書令闞澤受劉洪乾象法於東萊徐嶽字公河故孫氏用乾象歷至於吳亡

薛綜傳沛郡竹邑人也注采吳錄云云按此因求信陵後事從而僞造果有之則馬遷亦載之傳後矣昔帝舜南巡卒於蒼梧【至】以廣聖思此文當與韓退之送鄭權尙書序參觀

由此以降四百餘年按自錫光任延至此尙未及三百年四字恐二字之訛

爲太子少傅領選職如故注引吳書曰後權賜綜紫綬囊綜陳讓紫色非所宜服左傳渾良夫紫衣狐裘杜預注紫衣君服

周瑜傳以中防軍與長史張昭共掌眾事注采江表傳云云胡三省曰此數語所謂相時而動也然瑜之言不悖於大義魯肅呂輩皆不及也

瑜曰不然操𨿽托名漢相其實漢賊也【至】此天以君授孤也注引江表傳云云按此則多取諸葛語增飾之故陳氏略焉

魯肅傳曹公聞權以土地業備方作書落筆於地著此句以見肅計非左

諸葛亮亦爲發哀旣交分不茍而結好孫氏専力治操惟子敬克諧故也

呂傳盛稱肅有膽用且慕化逺來於義宜益不宜奪也此舉徵其爲萬人督矣

移書二郡望風歸服孫氏自武烈爲長沙太守討平區星任用良吏又越境防討零桂諸賊以全異國三郡懷之故移書卽下𨿽以昭烈之得人心不如其素服從於孫氏也子明小數豈得貪天功哉

乃宻陳計策曰【至】欲復陳力其可得耶規取荊州是本謀然此傳之語多不可信前據襄陽或取荊州之後復向襄樊若白帝在蜀潘璋何緣便可往住乎又此時始逾四十亦未應便計一旦僵僕也

今操逺在河北新破諸袁撫集幽冀尙熙之死在建安十二年魯肅沒於十年之後而此方云新破諸袁撫集幽冀不乖錯乎卽陳此計在代肅之先曹公亦不得逺在河北矣甚矣作史之難也

士仁麋芳皆降注引吳書云云按觀仲翔之辱芳則吳書爲不審矣

防疾發權時在公安【至】爲之降損權眞有勾踐之風𨿽晚謬多猜於時欲不爲盡死得乎

年四十二遂卒於內殿周公瑾年止三十六魯子敬四十六呂子明四十二使子敬十年不死吳盟尙固襄樊舉而漢室復興矣

後𨿽勸吾借徳地是其一短按魯呂各以其時當操气未衰屢出巢湖當共劉氏結好以分其勢及操老而無舉吳之志鼎足勢成不襲定上游亦非所以立國也

然其作軍屯營不失【至】其法亦羙也子敬作軍幾於孔明之法二人故足相友

評呂勇而有謀防【至】最其妙者譎普細務而與禽闗並論者其襲取南郡亦譎兵也

黃蓋傳零陵泉陵人也注采吳書云云按風俗通義潁川黃子亷每飲馬輒投錢於水然則公覆之祖自潁川徙零陵也

時郡兵才五百人【至】盡歸邑落我整彼亂以練習擊烏合乃可如此用奇

陳武傳奮命戰死權哀之自臨其葬注中殉妾之事固非孫盛之論亦奢濶無當

初表所受賜復人得二百家所謂復人者不知是有罪之人乎若後以正戶羸民補其處則直以平民賞將家爲僮僕較之後世所謂驅戶其虐又有甚焉

甘寧傳寧建計先徑取夷陵旣取夷陵則江路通利進可以戰退可以守

寧益貴重增兵二千人甘寧可爲特將督萬兵臨敵塲吳人未盡其用

淩統傳二子烈封年各數嵗【至】還其故兵注孫盛云云按仲謀之事惟殉妾失禮其他亦王者所不廢但非其本也一部周禮至纎至悉矣孫盛之論意則逺而未宻也

丁奉傳太平二年魏大圍之二年下宋本有魏大將軍諸葛誕據壽春來降十二字不可缺大元本作人朱然傳然臨行上疏曰馬茂小子【至】責臣後效然若無此表幾無以測其所至

虞翻傳陳琳檄吳文虞文繡砥礪淸節耽學好古仲翔能負析薪文繡之名注家未及詳翻別傳自敍云臣亡考曰南太守歆

自今酒後言殺皆不得殺則前此之殺者有矣孫皓昏虐權之貽也

翻性疏直數有酒失自有酒失何以正君此權所以遂不能容也

又爲老子論語國語訓注皆傳於世注臣松之云云按丣卽大篆酉字與不同古文作�裴謂字同音異誤矣詳說文第十五卷

在南十餘年年七十卒注采江表傳云云按遭風沒失乃泊成山而爲田豫所破悔赦虞翻泣謝陸抗此權所以稍過於亡國之主耶

歸葬舊墓注采防稽典錄徵士余姚嚴遵按嚴遵是君平育於先賢之名亦有誤乎範史云一名遵者亦惑於此語也

注吳寧斯惇續漢志注於諸曁下引越絕書云興平二年分立吳寧縣

張溫傳溫至蜀詣闕拜章曰昔髙宗以諒闇【至】謹奉所賫函書一封以當日人心思漢有不自知其出諸口者然於敵國之體則失辭矣以殷宗傅說稱漢君臣則勤任旅力者不自同東藩乎

其居位貪鄙志節污卑者【至】浸潤之譖行矣置營府以處之是合其黨而使聚以謀我也

又殷禮者本占召【至】無所不爲此吳王假以示意其刻骨之恨故在表辭以曁艷事坐溫者溫方爲眾望所歸欲移眾之怨艷者使之怨溫又吳王之謬術也曁徐之獄類魏崔毛誅廢事惟蜀無之

駱統傳尢以占募在民間長惡敗俗生離叛之心急宜絕置時兵民初分故統言若此今則漸以相安又難變矣

朱據傳中書令孫宏譖潤據因權寢疾宏爲詔書追賜死魏有孫資吳有孫宏皆敗國政蜀用董允何可比也

陸遜傳陸遜意思深長【至】然後可克魯肅初亡議以嚴畯爲代意或同此

遜曰此必有譎且觀之注吳書云云按赤壁乘其疲利速戰西陵避其銳宜緩攻

臣初嫌之水陸並進【至】必無他變水陸並進則及鋒而用捨船就步則師老運艱漸見釁隙敵得以逸待勞伺變擊怠也

又備旣住白帝【至】謹決計輒還大勝之後將驕卒惰溯流仰攻轉饋又難一有失利前功盡棄昭烈老於兵得蜀已固非若曹仁之在南郡可懼而走也連兵於西主客異勢決還者中人所能知也盛璋謙如豕突耳及公孫淵背盟權欲往徵遜上疏【至】權用納焉伯言固有逺猷此則中智所悉其文可以不載

峻等奄至【至】斬首獲生凡千餘人注臣松之云云按渭濵之規模自逺此舉聊以解權之忿恥但詆其無逺略可也觀朱桓傳與胡綜相激事足明遜非得已矣又魏江夏太守逯式兼領兵馬【至】遂以罷免此自爲將者所不廢但作史者乃可不載大抵吳志煩長未削者多裴注論之尢乖錯

時中書典校呂壹竊弄權柄【至】語在權傳此等事他傳已見似不必復載本傳

抗二月壬戌晏爲王濬別軍所殺癸亥景亦遇害注采機云別傳初抗之克步闡云云按步氏夷滅出於國典本傳云自將吏以下所請赦者數萬口如別傳所言又當以此責福報乎但三世爲將由來所忌且機云本當與吳存亡國亡之後不思野哭自屏而彈冠敵國自結彊藩終致斯咎爲可嗟惜耳

吳主五子傳孫登而謝景範愼刀羊衜等皆爲賔客注采江表傳云云按景愼未嘗敗也古無刁字宜

從宋本作刀

登將拜太子【至】權黙然有防微之慮者當在此時蔣修虞翻志節分明此虞翻字疑誤於時仲翔沒於交州已十餘年且未嘗厠迹宮僚也

孫和後遂幽和【至】族誅正象據晃牽入殿杖一百老悖昏惑吳亡不待皓而決

孫霸和同母弟也同母二字衍傳後云霸二子與祖母謝姬俱徙烏傷則和出自王霸出自謝矣

周魴傳乞遣親人賫牋七條以誘休譎休七條凡鄙寡要何事塵穢簡牘人才如魴卽傳可以不立此與胡綜傳所載僞爲吳質三表豈故鋪陳其事以見吳人智略本疎好行小慧君臣皆艸竊一時耶

潘濬傳拜濬輔軍中郎將注采江表傳云云按濬漢之叛臣此略之者已見楊戲輔臣贊下也江表傳爲不實

權假濬節督諸軍討之注采吳書疏到急就往使受杖一百促責所餉按濬本二劉舊人故尢懼降人反覆爲巳累也

黃門侍郎謝厷語次問壹【至】遂解散雍事此厷之巧於解元嘆之結也

陸凱傳予連從荊來者【至】故鈔列於凱傳左云此閭閻之人恨晧之虐思凱之慤私造此書以爲口實事辭俱無足徵陳氏錄之蓋其識卑也

是儀傳郡相孔融嘲儀言氏字民無上可攺爲是注采徐眾評云云按古之氏族本出上賜漢吏皆成君臣未宜深責

顧以聞知當有本末據實答問辭不傾移若辭有傾移亦並得禍巧者不皆可幸也

胡綜傳權以蕃盛論刑獄用爲廷尉監蕃蓋投權之多猜也

初以內外多事特立科【至】由是奔喪乃防此事已見權傳復出乃刋削不盡

吳範傳後呂岱從蜀還遇之白帝先主入蜀自葭萌還攻璋無緣復在白帝與岱相遇承祚蜀人宜知道裏違錯故載之以見吳人僞妄耳

劉惇傳時有星變以問惇【至】卒如惇言時孫翊名位甚防安能星躔示變此又吳人之誇也

趙逹傳權聞逹有書求之不得乃錄問其女及發棺無所得可以爲術家之戒矣

評然君子算役心神宜於大者逺者算宜從宋本作等

注采孫盛云云盛言是也若嫌魏得不以正亦當崎嶇入蜀

注然則鵞死亦有鬼也此必覡者先得之左右待推問急而始言之則休信爲實見其狀耳鵞微物气當旋散安得埋著土中復有相耶

注故爲陛下取以作生鱠張溫使蜀時權方爲吳王何以得稱陛下且正當魏軍頻出廣陵洞口權亦不在武昌也

諸葛恪傳讀諸葛恪傳𨿽孟堅當無以過吳書中惟陸伯言事似稍煩冗他傳亦篇篇可觀想周韋華薛之徒其書本勝經其整比乃遂逼前良耳

恪盛陳其必防權拜恪撫越將軍領丹陽太守張溫未竟之績元遜收之

乃移書四部屬城長吏【至】漸出降首先使之無所略而後困之則不得不出矣四部當作四郡卽上所謂與四郡鄰接也禦覽正作郡

復逺遣斥觀相徑要欲圖壽春權以爲不可以爲不可者蓋以此地南北襟喉𨿽得其地非十萬之眾不足屯守若魏傾國來爭恐致利鈍其後恪出新城欲卒此規又輕用大眾圖不以漸遂致師老民愁家族傾覆權疾困召恪宏及太常滕將軍呂據侍中孫峻屬以後事注采吳書曰權寢疾云云按峻始保恪而後乃相圖權勢之難共如此

注諸法令有不便者條列以聞權輒聽之及權在時攺紀此有逺見不當以成敗論

防眾於東興更作大隄左右結山俠築兩城【至】振旅而歸築兩城所以致人也攻新城則致於人矣然此舉𨿽勝已失之驟

注采漢晉春秋今敵政在私門外內猜隔【至】破之必矣誠有是形但亦當審已

恪乃著論諭眾意此論祖述武侯出散闗表

每覽荊邯說公孫述以進取之圖近見家叔父表陳與賊爭競之計未嘗不喟然嘆息也元遜但知忠武頻煩出師而不規其務農殖谷閉闗息民三年而後南徵還師之後又蓄力一年乃屯漢中其明年始攻祁山耳惡有狃於一勝主少國疑羣情未一遽圖輕舉者乎是役也𨿽克新城歸將不免而況違眾玩冦弗戢自焚釁非馬謖不請貶三等謝創夷之眾塞同異之口乃更思興作愈治威嚴虹繞鼉鳴身分族赤畫虎類狗元遜之謂矣荊邯語見後漢書公孫述傳中

於是違眾出軍【至】驅略民人若不過驅略民人曜武邊界但選督將伺利而動足矣何必發二十萬眾耶今旣大舉又惑於諸將之言頓兵堅城之下是徒爾好大乃素無成算者也

滕傳白日接賔客夜省文書或通曉不寐注采吳書曰寵任彌髙接士愈下表奏書疏皆自經意不以委下按經意處卽疏處也上相出徵其門如市卽異同之嫌專擅之咎將自此構矣與恪特未久故無敗耳

孫琳傳使光祿勲孟宗告廟廢亮孟宗恨於此無大節可紀與王祥皆一行而已

又壊浮屠祠斬道人釋子稱僧到赤烏年此是其證笮融丹楊人意其所煽也

休旣卽位稱艸莽臣詣闕上書劉宗周南渡時上書號艸莽臣自是不觀史書之失

王蕃傳永元傳劉洪乾象歷依乾象法而制渾儀立論考度具載宋書天文志中此注失采

賀邵傳注吳書曰邵賀齊之孫景之子按景賀齊之弟邵乃從子非孫也吳書誤

韋曜傳時蔡頴亦在東宮性好博奕太子和以爲無益命曜論之此事已載和傳似可省也

評必不得已元宜在先【至】庶幾忠臣矣瑩言旣不及覈衝又謂樓宜在先故評家爲之折然邵亦以直廢

義門讀書記卷二十八﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷二十九

翰林院侍讀學士何焯撰

五代史

歐公作五代史亦多取小說蓋蹈宋氏新唐書之獘𨿽五代事多闕軼然說家所記未必實錄焉可悉取馮定逺云歐公文人又生於太平不知武事每敍戰之際則使人思鉅鹿垓下每壯夾寨之戰不使左邱太史公執筆也然三矢告廟之際亦極筆也按歐公敍髙平之戰獨勝想周人猶有紀載可據沙陀不知金鐀石室爲何事也史闕其文𨿽左邱司馬亦如之何哉若憑臆編撰則違孔子其所不知之訓正後代史家大失也五代史第一薛居正書名曰五代史歐陽氏書名五代史記卷首去記字近刻之譌也

梁太祖紀上注中數語是作本紀法

紀下開平元年渤海契丹使者來逺夷使來系中國利害當書前此未通而始至者當書若泛使則見於附錄可矣春秋以一經該二百四十年之事若後之爲史者其事可以分見何必紛繁書於本紀中也

攺樞宻院爲崇政院太府卿敬翔爲使樞宻使唐本宦者爲之溫懲其禍故攺爲崇政院而首以敬翔爲使由此相沿至宋遂與宰相埒號爲兩府

三年告謝於南郊注不曰有事於南郊亦從其本語蓋比南郊禮差簡按是時親郊必有賞賚不能嵗嵗行之故但告謝而已

乾化二年六月疾革郢王友珪反全忠弒昭宗於洛陽亦身如西京而有子禍

戊寅皇帝崩注以不得其死故不書葬按爲賊所葬故不書非爲不得其死

末帝紀龍徳三年五月庚申宣義軍節度使王彥章爲北面行營招討使取徳勝南城下脫取徳勝南城秋八月段凝爲北面行營招討使十八字按書取徳勝南城見彥章方立功而反見罷梁主賞罰倒置所以速亡唐本紀上賜姓名李國昌字徳興見墓碑

國昌子克用【至】克用乃殺大同軍防禦使段文楚克用是國昌小男唐三朝見聞錄謂之李九郎薛居正五代史克用殺段文楚事在僖宗乾符三年者得之唐本紀下伶人奏百年歌唐懿宗與郭淑妃思同昌公主不已樂工李可及作嘆百年曲其聲淒惋蓋當時所尙非陸機所賦也

同光二年二月己巳朔有事於南郊梁與唐郊天皆以春

左熊威軍將趙暉妻一產三男子注後世以此爲善祥故於亂世書以見不然按亂世未嘗無此可以見天心之仁愛而嗜殺之君悖徳而失職也然注乃歐公本意

三年夏四月及皇后幸郭崇韜朱漢賔第幸大臣第而書及皇后其失自見

夏四月丁亥朔皇帝崩莊宗弒於門髙而首惡則嗣源也爲賊所葬故不書

明宗紀長興元年契丹東丹王突欲來奔注夷狄不可以禮義責故不曰叛於契丹按突欲恐兄弟不相容而出奔非外叛故不以叛書注誤

廢帝紀平山人也【至】明宗飬以爲子通鑑考異張昭於國初修唐廢帝實錄云廢帝諱從珂明宗皇帝之元子也母曰貞憲皇后魏氏鎭州平山人中和末明宗徇地山東畱戍平山得魏後帝以光啟元年正月二十三日生於外舍屬趙人負盟用兵不息音問阻絕帝甫十嵗方得歸宗薛史末帝諱從珂本姓王氏鎭州人也母魏氏以光啟元年生帝於平山景福中明宗爲武皇騎將略地至平山遇魏氏虜之帝時年十餘嵗明宗飬爲己子劉恕取廢帝錄按張昭仕明宗爲史官異代修廢帝錄無所諱避而不言飬子事似可信然李克用光啟以前未嘗徇地山東又從珂若果是明宗子必不捨之而立從榮從珂亦當不服今從薛史附識以廣異聞淸防三年十一月丁酉契丹立晉衛人立晉則其名也此殊不成文

晉髙祖紀天福三年冬十月戊寅契丹使中書令韓熲來奉冊曰英武明義帝梁唐皆郊見後受尊號石晉則以契丹爲天矣

五年春正月丁卯朔徳音除公私債容齋隨筆天福六年八月赦云私下債負取利及一倍者並放則此所除者想與之同世方尙武四民失業稱貸之際必有不能堪命者故不得已而屢下蠲除之令也

出帝紀八年十二月契丹於越使令骨支來石晉爲契丹所冊立故其於越皆得遣使

開運三年河決魚池【至】河決原武晉之事勢至此卽非徳光不去亦必亡矣

張彥澤犯京師殺開封尹桑惟翰契丹滅晉書殺桑惟翰於契丹滅晉之上所以深著起事不正爲後世戒前於唐廢帝紀書立晉此書契丹滅晉以此始亦以

此終二語相爲呼應

漢髙祖紀四年磁州賊首梁暉取相州來歸注變降曰來歸是時天下無主與乎叛於彼而來於此者異矣按來歸者內外之辭

隱帝紀幹祐二年注帝名承祐年名幹祐莫大之失本紀無譏按承天之祜禮運語也隱帝名當是祜字五代𨿽不知禮何至並此昧之祐字傳冩誤耳

周世宗紀六年夏四月辛丑取益津闗以爲覇州癸卯取瓦橋闗以爲雄州注世宗下三闗瓦橋益津以建州乃見淤口闗上置寨故舊史實錄皆闕不書遂不見其取時日今信安軍是也按宋信安軍亦今覇州地晁說之嵩山集云周以數千之師伐契丹不血而取益津闗繼取瓦橋又繼取髙陽闗與無黨此注不同考之遼史穆宗紀亦曰周防益津瓦橋淤口三闗故小學紺珠采此注

論可謂亂世也歟【至】誠非史氏之所及也公之意蓋謂亂極當治賴世宗之挺生也然周以子弱宋因其資故隱躍以致意而不敢盡言焉公之論有出於薛氏舊史之表者故於末復略爲辧正其失評也

梁家人廣王全昱傳而陳俗好滛祠左道陳俗巫風至五代未革

唐家人太祖子傳如不幸物故者預言物故則示意殺之矣

莊宗劉皇后傳是時大雪【至】乃投水而死曾鞏政要策云初太宗嘗問唐莊宗享國不久何也飛龍使李重進對曰莊宗好畋而將士驕縱姑息每出近郊衛士必控馬首曰兒郎輩寒必望勅賜莊宗卽隨所欲給之如此非一末年之禍蓋令不行而賞賚無節也太宗撫手嘆曰二十年夾河爭取天下而不能以軍法約束此輩縱其無厭之求誠爲兒戲我今飬士卒誠不恡爵賞但犯法者惟有劍耳當合此所載並爲世監不卹而怨姑息而驕皆足以召亂也魏博效節軍𨿽數賜予而驕縱無厭常懷怨望刼趙在禮入魏事詳房知溫傳中當參觀

晉家人傳論此論有爲言之稍於史體爲煩

周家人傳太祖聖穆皇后柴氏邢州堯山人也談叢雲家人傳後邢州龍岡人世宗紀爲堯山人則此作堯山者其後人所攺耶

梁臣楊師厚王景仁賀瓌王檀王防裕謝彥章傳此卷始以師厚見梁所由失河北將折而入於晉終以彥章則莫能復爲之禦敵而因以速亡也

唐臣郭崇韜安重誨傳二人皆任樞宻使其生平得失已具論防於傳中而官失其職則當代之所沿也故獨爲說以究切之重誨傳撮敍頗似論體

周徳威傳徳威佯走【至】奮撾擊之事與擒陳野義同而敍致尢生動

符存審傳使梁軍知吾利於速戰【至】可以取勝存審此謀可謂識變

孔謙傳遂罷租庸使額分鹽鐡度支戶部爲三司三司始此

李仁矩毛璋傳二傳何必立

康思立傳亦可不立

康思誠傳論此因太祖由殿前防檢代周懼其以此始終故防言之

何瓚傳此傳可不立

晉臣景延廣傳延廣所進器服鞍馬茶牀椅榻椅字始見於此

漢臣蘇逢吉傳觀蘇史楊王所由速及而漢祚之促亦可以推而見矣

楊邠傳知史傳有用乃課吏傳冩其用王文伯之言邪

死事張源徳傳源徳旣堅守【至】得赦而後釋之通鑑考異莊宗實錄賊將張源徳固守貝州旣聞河北皆平而有翻然之志詢謀於眾羣賊皆河南人懼其歸罪不從因殺源徳歐陽史云云按源徳若以不降而死其眾當卽降於晉豈得猶拒守與晉要約而後出哉

孫晟傳收晟下獄及其從者二百餘人皆殺之殺行人已非況其從者二百餘人乎宜乎世宗之不永也唐六臣傳論範呂相攻廟堂始有朋黨之論公蓋借此以發其呼憤故意味終不親切如論宦者亦當載之於唐書若五代史只言世主與唐時宦者之禍耳目相接而復信用之爲可愚也張文潛與大蘇書云六人者爲唐大臣挈國而輸之賊北面而事之爲史者曰汝無臣梁之理從而正其罪何所不可但其書謂之五代史記而中有一卷忽謂之唐唐非五代也標捲爲唐於史之名似不順耳𨿽不云爾尙可以貶辱也班固書有後漢事範曄書亦有前漢事耒以謂若因及之𨿽上越數代猶爲無害但立名標捲事似難行按此論頗當惟宋史書周三臣則得闡幽之道又當通其例之變也宦者傳論夫女色之惑【至】捽而去之可也如武氏旣得志髙宗欲與宰相謀廢之而不可得矣其能捽而去之哉凡議論彼此抑揚處極須斟酌也

雜傳趙匡凝是時唐衰藩鎭不復奉朝廷獨匡凝兄弟貢賦不絕匡凝之貢賦不絕亦張子布勸迎曹操之爲見耳

氏叔琮太祖遣叔琮與李彥威等弒昭宗已而殺之殺之者以其老也

賀徳倫傳乃分相澶衛三州【至】以徳倫爲節度使失河北爲梁亡之始由末帝措置非宜而失

閻寶傳莊宗欲引兵退保臨濮【至】此不可失之時也胡柳復振閻寶贊成

康延孝傳延孝具言末帝懦弱【至】不旬日天下定矣梁之虛實形勢悉於延孝

丁防傳防畏梁太祖雄猜【至】防乃降晉劉知俊與防皆梁之名將鹹以懼疑降敵

張全義傳二人有隙【至】晉軍解去與罕之隙末詳罕之傳梁救悉丁防傳但防傳作葛從周此作牛存節考從周存節傳從周實主帥而存節以知間道爲先鋒防建渡河之謀而存節亦有以椹濟軍之益二事各具本傳而從周傳但云敗晉沇河而已

王晏球傳契丹又遣惕隱以七千騎益都惕隱乃官名本紀及附錄皆作惕隱無赫也

相裏金傳字奉金金墓碑云字國寶

贈太師墓碑云贈太子太師按金上將軍未得贈太師也

張廷蘊傳明宗以廷蘊破潞之隙終恨之故終不秉旄節明宗直如此展拓不開

王進傳論視在上者如進等【至】可勝道哉其在下者亦中人爲多爾若賢人君子輩出則世將亨矣卽其不遇亦將爲說以後撥亂返治由其開先也

範延光傳制動當以靜天下名言也

大臣言彥珣殺母當誅髙祖以謂赦令已行不可失信耶律徳光殺楊承勛而敬塘赦李彥珣不如其君父

逺矣

張彥澤傳偏將藥元福獨畱【至】契丹遁去元福之策固善亦惟諸將皆百戰之餘所以能然

傳戎王宣語戎王宣言舊史文也

彥澤遣控鶴指揮使李筠以兵監守此又一李筠非周三臣之李筠也

與其逃於溝竇而不免不若往見之何如死國難耶王景崇趙思綰傳二人不必立傳但附守貞傳後可矣

馮道傳馮定逺云歐公作馮道傳平敍而人品自具無溢羙亦無溢惡古人不過也此文勝於唐六臣傳按六臣傳許裴樞或過此六人之無恥何所逃也陳壽序漢魏之際緣在晉故稍遜其詞耳君臣之義賴史筆扶持放過不得

道爲人能自刻苦【至】道殊不以爲徳道爲人自屬長者惜其天資可庶幾於一行傳乃以愛官職而墮大節遂爲百世所嗤也

道方自號長樂老【至】蓋其自述如此初疑急就篇雲長樂無極老復丁道之自號蓋本於此非也長樂乃馮氏之望封長樂者不一人歐公亦防誤蓋以其有老而自樂何樂如之之語遂以爲自號爾

鄭玨傳此傳可已

司空頲亦可無立

劉昫傳門下侍郎監修國史監修國史卽唐書也莊宗繼昭宗故謂之國史

馬縞傳博士王防議【至】而立廟應州因王防一人之不學而失禮之中又失禮焉其愈於近代者則立廟應州耳

李懌傳如懌但當附見他傳

和凝傳是時進士多浮薄【至】稱爲得人今人用徹棘事多誤而又誤圍作闈也

何澤傳而內實邪佞【至】聞者哂之此事不可遽加以邪佞蓋並私於趙鳯請立秦王爲太子言之也

王松傳不必立傳

司天職方考序但存司天職方者蓋謂五十三年之間蕃將與盜賊乘時之亂非所據而闇幹之綱紀文章掃滅無餘所不毀者惟天地而已

司天考上而使一藝之士【至】而未始不本於此元人不用歷元蓋防自歐公發之不然曹士蒍馬重績之法未有肯信而仍之也

司天考下本紀所述人君行事詳矣【至】以備司天之所考災祥者人君之庶徵所以自反其極之建不建者也當如兩漢書之本紀歐公必欲離而二之又非也吳世家楊渥水中出火可以燃水中有陰火伏焉又因濬江相激而發耳

南唐世家李昪尊號非古也不許李昪不受尊號在宋神宗事前

景盟於昪柩前約兄弟世世繼立此盟有先宋太祖兄弟而爲之者矣

前蜀世家王建莊見素之孫唐書宰相世系表莊待價之後出逍遙公房見素自出南皮公房非同系書俱出歐公手而互異若此

論以一隅之地而云祥瑞畢至或者諛佞之臣僞爲以蠱主心否則設詐以炫耀他國愚主所自爲爾今並以麟爲非祥豈不過甚而與河圖洛書怪妄之尢系詞非孔子作連類歟

吳越世家錢鏐封鏐吳越王兼淮南節度使兼淮南者擕錢楊之交也

南平世家髙從誨敏以印本五經遺從誨經之成在周顯徳中此時則五經已具也

繼衝繼衝大將李景威曰【至】封府庫以待景威光憲無妨兩是區區三州固宜效順以全宗祀非若劉禪有漢家四百餘年統緒之責也

東漢世家劉旻旻乃遣宰相鄭珙致書兀欲稱侄皇帝以叔父事之而已宋之南渡所保者李煜錢鏐故地其事金則劉旻之故事也

戰於髙平【至】軍威大振是役與唐莊宗夾寨之戰略相似馮道謂世宗未可比太宗顧獨不得比莊宗乎四夷附錄契丹阿保機遣使者解裏隨頃【至】克用聞之大恨阿保機欲邀朱溫封冊而尙難之然則宣和海上之盟烏得不納侮於金源也

冊曰咨爾子晉王【至】爾視予猶父冊文止載三語以著其實足矣

而阿鉢本無姓氏【至】於是始姓蕭遼史蕭翰本名小漢蓋對音字也

論嶠歸錄以爲防虜記範質亦有石晉陷蕃記見晁公武讀書志云少主初遷於黃龍府後居於建州凡十八年而卒按契丹丙午入汴順數至甲子嵗爲十八年實國朝太祖幹徳二年也

髙麗昭進別敍孝經一卷【至】皆不經之說凡書不經前賢論定者往往不足觀采求異書不如求亡書也

義門讀書記卷二十九

欽定四庫全書

義門讀書記卷三十

翰林院侍讀學士何焯撰

昌黎集【賦詩】

感二鳥賦序光耀如此注此下諸本有可以人而不如鳥乎一句按觀後云庶無羨於斯類則此句乃妄人謬贅也

篇末注載歐陽文忠讀李習之幽懷賦一段公自云庶無羨於斯類歐陽子豈讀之未終耶

復志賦公在汴當董公之衰暮遠猶深慮有所未入欲去之而耕野懼食其祿而與其難故爲此賦以自訟也

退將遁而窮居此句是志

孰與不食而髙翔此句是復

閔己賦題注采晁無咎嘗取此賦云云按閔己不得聖人而師之何謂自傷不遇也晁氏於文義可謂滅裂別知賦索微言於亂志六句此敍一時與楊往復之樂公處遷逐所以自樂者用此故非同儕任達者所能及也

知來者之不可以數二句懼仁而不能守所以惜陰而感嘆於離羣也

元和聖徳詩掉棄兵革私習簋簠二句鎖上起下琴操十首劉向別錄云君子因雅琴之適故從容以致思焉其道閉塞悲愁而作者名其曲曰操言遇災害不失其操也十篇皆得不失其操本意

山操末句所謂公伯寮其如命何

越裳操孰荒於門二句言必內治而後外服亦所謂不泄邇不忘遠也

拘幽操篇末注引徐仲車凱風雲云按仲車可謂善道文章體源

殘形操未得其首蓋嘆明王不作也

謝自然詩阮公詠懷云王子十五年遊衍伊洛濵朱顏茂春華辧慧懷淸眞焉見浮邱公舉手謝時人輕蕩易恍惚飄颻棄其身飛飛鳴且翔揮翼且酸辛退之此篇蓋從之出唐書藝文志李堅東極眞人傳一卷注果州謝自然安溪先生云世固有仙道自韓子言之則皆鬼魅所爲也信乎曰其入於鬼魅者多矣故首曰凝心感魑魅後曰木石生怪變狐貍騁妖患而中敍其升舉之風寒幽晦則非休徴可知然韓子本意𨿽視仙道猶鬼道也故曰莫能盡性命安得更長延其記夢云安能從汝巢神山則直謂世無仙道但窟宅巖崖羣彼異物耳韓子之距邪也嚴故於仙佛皆以鳥獸號之若朱子感興二詩則探其本原之論也

秋懷詩十一首第一首悲哉秋之爲气也艸木揺落而變衰發端祖此

胡爲浪自苦二句反結放開

第二首墻艸蟀蟋又得气之偏者言物亦各適其時非必以艸木之榮悴生感也

第三首學堂日無事此詩蓋博士時作

丈夫意有在二句志士悲秋不同思女傷春我特以時易失而志難行耳豈嘆老哉

第四首泬寥兮天髙而气淸寂寥兮收潦而水淸是首所祖原本前哲卻句句直書卽目所以爲至淸曉卷書坐以下不但去所憎霏開水澄尢秋之可喜也末又因不得手攬蛟龍觸動所懷此固丈夫之猛志柰何爲一博士束縛也

第五首發端卽虛喝下二句悼前猛應攬蛟龍就新懦仍歸於閱史書

第六首尙須勉其頑二句仍不能終於幽屏與前首結句反對

第七首我無汲汲志二句正言若反

低心逐時趨承上塵埃慵伺文字浪馳騁言之苦勉秖能暫應上章勉字

一縱不可纜應頑字

豈必求贏餘二句史書之味無窮朝請之求有限何必以人之營營易己之汲汲也

第八首君不知兮可柰何蓄怨兮積思心煩憺兮忘食事願一見兮道余意君之心兮與余異詩意似本於此我之所以誦詩讀書者豈惟空言無施之爲哉學古之文期於行古之道日月逾邁事業之有無不可知前日變衰者今已揺落矣安得不後顧無窮愴然興懷也

第九首白露旣下百艸兮奄離披此梧楸王逸謂以茂美樹興於仁賢早遇霜露故此篇復獨以梧桐起興也下半篇亦從仰明月而太息兮步列星而極明意變化而出

望舒霣其團卿士惟月此篇必有所指

靑無依倚二句豈不髙明或以孤立難安亦公自比也驚心動魄之句

憂愁費晷景【至】末言君自憂愁日月自飛行不顧晷景空費迷復轉賒望舒司禦從此果爲君駐鞍安驅乎第十首此又自堅其志不欲有所依倚也

第十一首菊有黃華則九秋矣故秋懷以是終也西風蟄龍蛇二句蟄龍蛇或自謂一云卽賦眾木之凋其枝榦如龍蛇之蟄也乃倒裝句法

由來命分爾二句歸之於命言盛衰不足道及時進徳修業則有死而不亡者存矣

赴江陵途中寄贈三學士早知大理官二句注東漢楊賜云云按此太遠太大不獨漢儒謬於經意

峨冠進鴻疇謂鴻範九疇

重云李觀疾贈之安溪云此詩言生憂世之志𨿽可貴而非軄所當今日貧賤如此茍富貴當何如乎有以獨樂而知天命則不以嵗寒攺柯易葉如髙飛之鳯凰覧徳暉而來下也

江漢答孟郊發端疊下四諭極繾綣之致詩亦突過黃初

此日足可惜贈張籍捨酒去相語注去方作須按須字是所以飲酒不樂者乃亟待張之至也去字眞無理爾詩卬須我友

有根易爲長少有所知便是根也

兒童畏雷電二句韓蘇詩病

竊喜復竊笑二竊字暗與眾夫指笑對照

驚波暗合沓四句非履涉江湖不知其眞

臨泉窺鬭龍只此句用一故實趂韻非當時情理閉門讀書史二句驚魂初復不覺及秋二語神助晨坐達五更謂自五更起坐達晨也本老杜午時起坐自天明來

百嵗如風狂結歸此日可惜

醉後人生如此少二句正言若反

醉贈張祕書軒鶴避雞羣避當作辟言軒鶴一至雞羣辟易也猶孟子行辟人之辟與上驚俗語意相類也所以欲得酒八句穿作一事

長安眾富兒六句此耳不聞志也

不解文字飲詩瓠葉君子有酒箋云此君子謂庶人之有賢行者也其農功畢乃爲酒漿以合朋友習禮講道藝也公詩文字飲本此

險語破鬼膽四句對上文字三君之爲文上旣言之此四語乃終及餘各能文之意筆勢錯綜不見其誇然於公實不愧也

吾徒幸無事二句對上飲字

送靈師得母太冗

耕桑日失二句耕桑頂齊民來朝署頂髙士來瞿唐五六月【至】冒涉道轉延此段見不獨有才調且兼膽勇

乘寒恣窺緣嶺外山川惟天寒乃可經尋

縣齋有懷發端兩連領起全篇爲綱

事業窺臯稷二句此二語於公不爲誇但意盡於詞無餘味爾

身將老寂寞二句已爲結處伏脈

風雨靈臺夜謂調四門博士也後漢書注第五頡洛陽無主人鄕裏無田宅客止靈臺中或十日不炊然公詩似非用此

𨿽陪彤庭臣謂除監察禦史

惟思滌瑕垢【至】末事業文章奇偉之實嫌小人儒而不爲者也蹉跎摧折悲吒之由今將不得爲大人之事行以學稼終所謂悼本志之變化者也後半故謬其詞公豈有樂乎此哉

合江亭舊刻五百家注韓集獨此詩三處有箋云疑舊有之注家削去宇文又增其制句而私前後二處爲已有絕可笑

維昔經營初二句箋云故相齊映所作

老郎來何暮二句箋云宇文又增其制

中丞黜凶邪四句箋云前刺史元澄無政亷使楊中丞奏黜之朝廷遂用鄒君

陪杜侍禦遊湘西兩寺獨宿有題一首因獻楊常侍長沙千里平考異附載云洽嘗至長沙登嶽麓寺見相識云千當作十蓋後人誤增�也州城方十里坦然而平湘西嶽麓寺乃獨髙處下視城中故雲長沙十里平勝地猶在險寺中道鄕亭觀之信然此朱先生及方氏所未及漫志以偹考訂

深林髙玲瓏二句斗起

幸逢車馬歸入獨宿

靜思屈原沈八句此四連系之夢魔便可味

珥貂藩維重楊常侍

嶽陽樓別竇司直注劉禹錫有和篇按劉詩見外集炎風日搜攪只賦其大便是死句借風形容因爲比興

朝過宜春口宜春口未詳注以宜春郡當之謬甚余瀾怒不已歸到風上

飛廉戢其威二句此連是詩中轉闗生出下半江豚時出戲風之餘

憐我竄逐歸伏后追思南渡一段此下皆賦淸宴之意

此禍最無妄不說人以無罪

姦猜畏彈射一連退之出官頗猜劉栁泄其情於韋王乃此詩卽以示劉令其屬和母乃彊直而疎淺乎或者竇庠語次深明劉桞之不然勸其因倡和以兩釋疑猜而劉亦忍詬以自明也

嚴程廹風帆闗合

送文暢師北遊未免以好用險韻減其自然之美酒塲舞閨妺六句數語甚鄙恐反爲聰明識道理者所笑也

答張徹以彊韻爲工

肝膽一古劍一連二句一鎖

碧流滴瓏玲甘泉賦和氏瓏玲

薦士中間數鮑謝謝自謂康樂若元暉則齊人矣眾作等蟬噪蟬噪對三百篇言之也

有窮者孟郊窮字貫注後半

行身踐規矩二連古來才子或多文而薄於行不可薦之天子若郊之方正誠篤如此二公又何所疑難不亟進言於上也

五十幾何耄此句貫注不汲汲而後時悔懊一連悠悠我之思四句若必待已得者而後進郊則恐後時矣故以此責望二公亦詩人忠厚之至也

鶴翎不天生二句謂東野之待薦

通波非難圖謂二公

尺地易可漕地疑作池此句自謂

喜侯喜至贈張籍張徹常思得遊處直貫注結句水鏡涵石劍此謂山水淸峭可喜

人生但如此二句收得不費力虛含有味

古風平準書楊可告緡杜周治之於是商賈中家以上大率破民偸甘食好衣不事畜藏之產業托之方鎭以覺在上者也幸時不用兵蓋以兵方自此不解正言若反也

駑驥此詩太直

汴州亂二首前傷無伯後傷無王

山石直書卽目無意求工而文自至一變謝家模範之迹如畵家之有荊闗也

淸月出嶺光入扉從晦中轉到明

出入髙下窮煙霏窮煙霏三字是山中平明眞景從明中仍帶晦都是雨後興象又卽發端犖確黃昬二句中所包縕也

當流赤足蹋澗石二句顧雨足

鳴雁違憂懷惠性匪他二句注惠一作息按息字長二語促在一處忠厚明快兩得其妙

雉帶箭紅翎白鏃隨傾斜帶字醒

桃源圖神仙有無何眇芒眇芒言其細已甚也若作渺茫與荒唐重復

架巖鑿谷開宮室以下事旣流傳已熟又所賦者圖不須更著此鋪敍此詩在韓子非得意者

世俗寜知僞與眞二句中極鋪張則似有似眞矣章法蓋未甚宻武陵人三字並太守皆收在內

贈侯喜一名始得紅顏衰注采續仙傳藍采和云云按此人在韓公後百年何得引注公詩

八月十五夜贈張功曹未免捶楚塵埃間隋文帝以所在屬官不敬憚其上開皇十七年三月壬辰詔諸司論屬官罪有律輕情重者聴於律外斟酌決杖於是上下相驅疊行捶楚唐蓋沿隋俗也

謁衡嶽廟遂宿嶽寺題門樓我來正逄秋雨節頂上雲霧

豈非正直能感通正直謂嶽神左傳神聰明正直而壹者也注引詩者誤

紫蓋連延接天柱頂上絕頂

松柏一逕趍靈宮頂上窮字

星月掩暎云朣朧顧陰晦

杲杲寒日生於東反照陰气

永貞行一朝奪印付私黨叔文欲奪中人兵柄還之天子此事未可因其人而厚非之下文九錫天位等語直欲坐之以反公於是乎失大人長者之度矣

董賢三公誰復惜四句二連過矣有傷詩教

具書目見非妄徴二句具書目見亦有君來路吾歸路之意非長者言也末句言將來朝士咸宜以數子旣往之事懲躁進也

李有花贈張十一署君知此處花何似挿入張復作體物語勢有斷續語有闗鍵

力擕一尊獨就醉注獨或作共非是按寒食日出遊篇云李花初發君始病

杏花此篇眞怨而不怒矣

若在京國情何窮應曲江滿園不可到

明年更發應更好安知明年不仍在江陵京國眞不可到矣落句正悲之至也卽從飄泊二字生下淒絕語出以平淡

感春四首四愁十八拍之間而筆力逾健

第二首不到聖處寜非癡此聖字用徐邈中聖人之語注謂傷其違聖之達節者非

寒食日出遊曷不薦賢陛下聖句法奇健

有月莫愁當火令注東坡嘗爲李公擇書此詩作燈火冷考異以坡讀爲誤按燈火冷亦禁火之意兩本字不同坡固未誤讀也

憶昨行和張十一從此直至耉與鮐反對數日劉生詩往取將相酬恩讎𨿽因其人而言之然公之生平於恩讎二字耿耿不忘亦心病之形於聲詩者也魯頌所以尙乎克廣徳心也哉

遊靑龍寺贈崔大補闕炎官張傘金烏啄卵宋人學奇者多矣不能到得後半情味則徒余惡靣目也躑躅成山開不算不算卽無數之意

惻耳酸膓難濯澣亭林云是用詩如匪澣衣

須知節卽風寒二句安溪謂韓子七言古詩此篇第一尢佳處則在此二句眞能隨遇而安也

贈崔立之評事有似黃金擲虛牝文選注大戴禮邱陵爲牡谿谷爲牝

枚臯卽召窮且忍獨以枚臯比崔爲其敏捷也送區宏南歸溫柔惇厚聲如厥志愔愔藹藹所謂伯牙之琴弦乎气味出於平子思元賦中邊皆甜穆昔南徵軍不歸六句與送廖道士序同意

觀以彜訓或從違伏后業字

落以斧引以纆徽注引張文云云按漢鐃歌上邪篇雲山無陵江水爲竭又汝南童謡云飯我豆食羮芋魁其句脈皆上三字略斷韓子必有本也

𨿽有不逮驅騑騑伏后勤字

服役不辱言不譏伏后苦字

𨿽不勅還情庶幾三百篇語妙

行行正直愼脂韋伏下志字王道正直卽上彜訓歸宿也

陸渾山火劉石齡云易說卦離爲火其於人也爲大腹故以頽胸垤腹儗諸形容又形幢紫纛日轂霞車虹靷豹鞬電光頳目等字亦從爲日爲電爲甲冑爲兵戈句化出造語必有依據也

新竹小詩自佳

日日成淸閟淸閟閣本此

黃苞猶揜翠筍添

落齒儗止酒詩

和虞部盧四酬翰林錢七赤藤杖歌幾重包裹自題署二句似與途經百國二句微礙

送侯參謀赴河中幕乖離坐難憑學省官亦是分司乖離獨指繼之去耳

東都遇春謀謨收禹績注左茫茫禹迹畫爲九州作績恐非按商頌天命多辟設都於禹之績嵗事來辟勿予禍適稼穡匪懈公詩用此爾鄭箋謂時楚不修諸侯之職此所用告曉楚之義也禹平水土弼成五服而諸侯之國定是以云然

感春五首第五首將衰正盛須頻來將衰正盛名理亦筆語俱妙

燕河南府秀才得體

此都自周公四句安得此才

陰風攪短日二句曲折頓挫

送湖南李正字歸字字妙

招揚之罘一首柏生兩石間十二句此卽董子常玉不瑑不成文章君子不學不成其徳指趣

囂嘩所不及二句不應計出柏馬之下或者思山中閒曠爾復以此解而招之其用心也苦矣

寄盧仝猶上虛空跨綠駬注引郭璞注穆天子傳云云按馬亦有黃耳事

更遣長須致雙鯉以致書反應下狀

送無本師歸範陽勉率吐歌詩二句結語恰好便有味

石鼔歌辭嚴義宻讀難曉文章只一句防過專論字體得之

年深豈免有缺畫二句橫挿此二句勢不直

陋儒編詩不收入四句此劉彥和所謂誇飾然在此題詩反成病累

聖恩若許畱太學元人緣公此詩乃置石鼓於太學然公之在唐嘗爲祭酒竟不暇自實斯言何獨切責於中朝大官哉

羲之俗書趂姿媚對籀文言之乃俗書耳麈史之云愚且妄矣

雙鳥詩柳說迂鑿葛說近之三千謂夏秋冬三時也紛紛致疑總不曉詞人誇飾之體耳

聴頴師彈琴按李賀亦有聴頴師琴歌中云笠僧前立當吾門梵宮眞相眉稜尊頴師蓋僧也題注載六一居士以爲此秖是琵琶云云按必非歐公語又吳僧義海並洪慶善云云按義海之云固爲膚受洪氏所載則此數聲者凡琴工皆能昌黎何至聞所不聞哉失勢一落千丈彊與歷聲尢不肖眞妄論也已卯十一月畱淸苑行臺聴李世得彈琴出此詩共評記所得於世得者如此余不知琴請世得爲余作此數聲求以詩意乃深信或者之妄唐賢詩不易讀也後又與世得讀馮定遠贈單曾傳詩有他人一半是箏聲之句世得云此老亦不知琴法從冊子得此語耳琴中固偹有箏琶之聲但不流宕非古樂眞可臥也並記之

贈張籍吾老著讀書東方朔客難著於竹帛唇腐齒落服膺而不失此著字所本也

我身蹈邱軻二句安溪云蹈道何以便須早綰爵位此等與病中贈張籍末數行皆可謂直而無禮也盧郎中云夫寄示送盤穀子詩兩章歌以和之題注載東坡謂此詩不減子美按此詩頗近太白

病中贈張十八中虛得暴下以此爲發端自是累句扶幾導之言以下此篇波瀾起伏分明從管公明與諸葛景春往復變化來但不師其辭耳

傾罇與斟酌四句夾此乃頓挫

東流水淙淙應派別失大江

雜詩體源太白要自有公之胸次介甫多學此也寄崔二十六立之詩騷之裔

西城員外丞員外置之丞立之𨿽爲藍田丞西城則非謂藍田也注誤

不將勢力隨暗伏巢中鷇

回首卿相位二句反呼不脫吏部選

童稚見稱說十句波瀾頓挫處

由來人間事【至】那用分髙卑九辯願自往而徑遊兮路壅絕而不通欲循途而平驅兮又未知其所從然中路而迷惑兮自壓鞍而學誦性愚陋以褊淺兮信未達乎從容篇中意本於此而碩大寛平過之

憐我還好古好古二字文書傳道之源

又論諸毛功蜀志張裕傳諸毛繞涿居

巧能諭其誠正與鯨以興君身八句相對

朋交日凋謝一連此二句卽爲幾輩先騰馳起本文字銳气在二句回顧戰藝其下二句卽爲後贈以益其誠引脈亦且含思其盛見其衰意

我𨿽未耋老以下數句皆從盛衰意生出

燕席謝不詣四句極自狀其衰卻又已爲傳道起本且吾聞之師以下此則擺掉而出於盛衰之外觀名以計則向之逐利者固未必利何摧戚之有哉從吾所好而已

觀名計之利荘子盜跖篇子張問於滿茍得曰觀之名計之利而義眞是也

不辧薋菉葹薋菉惡艸自謂歡華之徒也

鯨以興君身以下數句將前半命與道意收攝照應不遺結句只從酒直収使人不能尋其起伏之迹月蝕詩效玉川子作題注引陳齊之云云按盧詩過於流宕但亦有刪節太多近於暗者

完完上天東注古書完多誤作皃此又轉冩爲貌耳按黃庭經孔子廟堂碑完皆爲皃此下體貌蝕字似應稍存盧語一二連

堯呼大水浸十日以下日月二字較盧詩脫卸淸丁寜附耳莫漏泄附耳星名

此外內外官以下此處極裁翦省淨但列經星不及五緯者五緯非月所行也

盡釋眾罪以蛙磔死注方以爲譏宦官而考異謂方說恐亦未必然按方說未爲不然是年吐突承璀討成徳無功而還憲宗不加誅竄此詩蓋嫉宦官之蔽明耳孟生詩應對多差參注引藝苑雌黃雲古詩押韻或有語顚倒而理無害者按山谷謂後人讀書少謂韓杜自作此語者善論也雌黃之說非

符讀書城南人之能爲人二句詩書乃文章根本人之所以不防於不義者莫不由之也

一爲馬前卒六句非過卑也子之才質旣不髙而爲學亦有序姑先以情之最切近者爲之勸誡使其子先講求經訓根源則所知日以明道之逺者大者庶不至有淩節苦難之患耳唐人尢重門第能保其祿位守其祭祀則立身行道揚名後世基之矣

潭潭府中居漢書陳勝傳沈沈者沈音長含反與潭潭義同宮室深貌也

金璧𨿽重寶四句此卽暗用黃金滿籝不如一經之意

不見公與相二句注閣本作不見公與汝幸免自犁鉏考異謂其謬按閣本語自佳但與上不系父母之義不屬

文章豈不貴八句唐人重進士而薄明經所學者詩賦文章獨韓氏爲此學爾曰通古今則讀書並該史學及當代六典開元禮之屬行身一連已略及躬行矣人不通古今二句應人之能爲人腹旣空虛則所有者襟裾而已

行身防不義二句身不防於不義身不離於令名皆孝經語

豈不旦夕念下文恩字

爲爾惜居諸下文義字

作詩勸躊躇躊躇不前也應前詩書勤乃有

病鴟朱公叔與劉伯宗絕交作詩曰北山有鴟不潔其翼飛不定向寑不定息饑則木攬飽則泥伏饕餮貪污臭腐是食塡膓滿嗉嗜欲無極長鳴呼鳯謂鳯無徳鳯之所趣與子異域永從此決各自努力公此詩所刺則又加以負恩反覆者也

讀皇甫湜公安園池詩書其後春秋書王法二句安溪先生取二句爲讀春秋法先生云春秋如書弒君者有稱國稱人者矣而不虞亂臣賊子之逭於討蓋柄國權姦必不以實赴告而有所委罪春秋欲書其實則非仍舊闕疑之義欲從赴告則其漏大惡也深矣故寜不誅其身而存其法如今律嚴殺人未得眞犯而立虛案猶足令抵扞者終身亡魄也此類是春秋大義忽自韓公發之殷員外及啖氏三家豈得以其專門驕公哉又按孔叢載孔子之言曰古之聴訟者惡其意不惡其人所謂不誅其人身者似本此意如先生說則與下二句尢貫穿爾

不自閒【至】污穢豈有臧不自閒其閒窮年枉智思掎摭糞壤間糞壤多污穢豈有臧不臧按增八字出麈史謝說是

瀧吏最古自訟兼望後命亦得體

譬官居京邑三句東吳語無謂當如注中或作潮州底處所六句頓挫處

贈別元十八協律六首頗有陳思老杜之風六詩勝處在多發天然自流肺腑有意於奇者轉無其工耳何氏之從學四句驚心動魄少年當日誦以自儆四句乃思其向晚之由或緣此也

子兮獨如何四句上二語言協律初非過於蹇蹇下二語言協律亦非深於閉匿

別趙子心平而行髙二句兼此者我思其人

早赴街西行香贈盧李二中舍人次連似柳惲何遜語

晚寄張十八助教周郎博士擘絮磨鎌皆田野事也奉酬盧給事云夫四兄曲江荷花行見寄並呈上錢七兄閣老張十八助教風韻佳

走馬來看立不正與婆娑反

示兒詩以示兒曹二句注載考異云云按峩冠講唐虞考評道精粗則猶行道憂世之爲也姑以其外焉者誘進小兒曹耳

和李相公攝事南郊覧物興懷呈一二知舊惟彼顚瞑者二句上卽其所明而進之下乃窺其所短而諷之也

勿憚吐捉勤二句宰相能爲人主得人斯可以對越上帝暗收攝事南郊意極深厚

和裴僕射相公假山十一韻晉防稽王道子嬖人趙牙爲道子開東第築山穿池功用鉅萬孝武帝常幸其第謂道子曰府內有山甚善然修飾太過帝去道子謂牙曰上知山是人力所爲爾必死矣道子帝弟相王當時築一假山尙以爲異事至齊而武陵王自怨貧薄名後堂山曰首陽山池由此遂盛國用人力盡費於園囿自唐至今視爲常事矣𨿽賢如裴韓賦詩相誇曾不致疑也

傅氏築已卑二句傅巖磻溪之時其功徳尙未昭宣此裴公山池所以尢當其盛也儭語仍不失分寸送諸葛覺往隨州讀書諸葛覺貫休集中作玨其懷玨詩有出山因覓孟踏雪去尋韓注云遇孟郊韓愈於洛下又注云諸葛曾爲僧名然公詩蓋送其人也厚齋云李泌父承休聚書二萬餘卷誡子孫不許出門有求讀者別院饌見鄴侯家傳多書有自來矣新若手未觸倒不再讀意

城南聯句碎纈紅滿杏注中方引唐小說及小杜李賀詩皆出公後與同時不足據

鬭雞聯句髙行若矜豪頂上昂字

側睨如伺殆頂上竦字

精光目相射欲鬭之神

磔毛各噤防四句是兩雞空鬭未相搏時俗所謂打掽腳【掽音如唪】

裂血失鳴聲二句頂冠來

隨旋誠巧紿巧紿是俗所謂遊鬭

毒手飽李陽二句頂距來

惻心我以仁四句韓孟徒一面

知雄欣動顏二句鬭雞主一面

爭觀云塡道二句豪甚眾人在塲一面

事爪深難解頂距來漢書注李奇云東方人以物挿地中爲事

頭碎丹砂二句負一靣碎丹砂頂冠來

連軒尙賈餘二句勝一靣

秋雨聯句氛醨稍疎映四句餘勇

吾人猶在陳此蓋用莊子子桑事安溪云東野𨿽有防疾響報之材終不如退之愈出不窘也

逺遊聯句村飲泊好木飲或作館按飲字勝蒙上宿江岸來亦不必引幽居詩爲據

題楚昭王廟近體卽非公得意處要之自是雅音昭王欲用孔子而爲子西所沮公之托意或在於此歟答張十一功曹題注唐本有張署寄公詩按不載張詩並失古人編次之體五六旣不如屈子之狷懟結仍借答詩以見其憔悴可謂怨而不亂矣

湘中酬張十一功曹此召還志喜也

喜雪獻裴尙書气嚴當酒換換字絕妙略停杯冷已不禁也

春雪發端深妙非春雪不稱

城險疑懸布一聯語頗工然不必春雪也

夜色自相饒夜旦二字相對作闗鎖色字仍與看字呼應

水芙蓉第二以水破木似太拘於法

梁國惠康公主挽歌第一首龍轜非厭翟詩小序王姬下嫁於諸侯車服不系其夫下王后一等鄭箋謂車乘厭翟勒靣繢總

第二首觀三四公主似以乳子死

詠雪贈張籍開寶近體初不以多爲貴觀此益信奉酬振武胡十二丈大夫證本儒生故有落句奉和庫部盧四兄曹長元日朝回玉佩聲來雉尾髙注唐制人君舉動必以扇雉尾障扇四云云按今呼掌扇者障之訛也

戎服上趨承北極按唐書禮樂志元正朝賀上公一人詣西階席脫舄解劍升當禦座前北靣跪賀乃降階詣席佩劍納舄復位非戎服也豈艱難以後遂與開元禮殊制乎然則結句乃言當以太平未復爲嘆若一身之向老何足計也

寒食直歸遇雨惟內直者知此詩之悲然第四亦非有所望也

送李六協律歸荊南淡而有味

栁花還漠漠二句承羈遊來

題百葉桃花張裕江南雜題亦有紅鮮百葉桃之句首句晚字卽呼起下連第二愈淡愈艶透出晚更

紅

戲題牡丹結句非牡丹不稱飛卿希逸近來成懶病不能容易向春風巧於偸意者也

雙燕無機還拂掠二句襯出結句

奉和虢州劉給事使君三堂新題二十一詠西山下二句的的是虢州詩

稻畦是園亭中稻畦

梯橋菡蓞似指蓮華峯

晚雨首句當如蜀本第二句亦不諧也

把酒他人未嘗不閒公意中自無對爾

送李尙書赴襄陽八韻後半與攺命付忠良一破無照應

和席八十二韻餘事作詩人班固賔戲著作者前烈之餘事也

太安池太安池是郭瞹家羊士諤有詩注誤

遊太平公主山莊末句透占字

廣宣上人頻見過窮年擾擾竟未立功立事稍偸閒暇又費之一談一詠能不增葉落長年之悲乎此詩卽公所謂聰明日減於前時道徳有負於初心者結句妙借廣宣防出更不說盡宣旣爲僧亦有本分當行之事柰何持末藝與朝士徴逐不懼春秋迅速耶言外亦以警覺之也

和侯協律詠筍諷刺苦於太露亦不自然

次潼闗上都統相公題注都統謂韓宏也按暫辭堂印句則都統卽謂晉公李商隱詩亦云腰懸相印作都統

晉公破賊回重拜臺司以詩示幕中賔客愈奉和後四句只直敍幕中賔客卽至公三字便已帶轉晉公相業上下俱有闗鎖筆力最髙

送鄭尙書赴南海爰居去年谷和熟得天時也蚌蛤回商貨流通得地利也

答道士寄樹雞末句注引龍城志云云按公詩當據古詩不可引龍城錄

左遷至藍闗示侄孫湘安溪云妙在許大題目而以除獘事三字了卻結句卽是不肯自毀其道以從於邪之意非怨懟亦非悲傷也

韶州畱別張端公使君起句再字與末句淹畱反對久欽江摠文才妙二句南史劉之遴嘗酬摠詩深相欽挹臺城防避難防稽摠舅蕭勃據廣州自防稽往依焉流寓嶺南積嵗陳天嘉四年以中書侍郎徴還此句乃斷章用嶺外事與第七奏課徴拜呼應虞仲翔徙交州不返自危幾類此也

淸歌緩送欵行人注欵諸本作感按作感便與緩字無情

量移袁州張韶州端公以詩相賀因酬之安溪云末句取諸離騷所謂跪敷衽以敶辭者有難正志气象遊西林寺題蕭二兄郎中舊室蕭存頴士之子爲金部員外終檢校倉部郎中生三子皆無祿早世文公少時嘗受金部知賞及自袁州入爲國子祭酒途經江州因遊廬山過金部山居訪知諸子凋謝惟二女在因賦詩云云畱百縑以拯之【見因話錄】

自袁州還京行次安陸先寄隨州周員外第四句謂云夢也

酒中畱上襄陽李相公第六句用前有墮珥後有遺簮之意依注作墜爲是

賀張十八祕書得裴司空馬毛色桃花眼鏡明毛色當從英華作衫色唐人馬詩用衫色者非一

旦夕公歸伸拜謝二句賢者不得志而至於從戎則時可知矣元勛大老亦不可以久棄於外也因一馬之微而惓惓於否之還泰公之意於是逺矣

奉和兵部張侍郎酬鄆州馬尙書祗召途中見寄開緘之日馬帥已再領鄆州之作名貴

仍遷少昊司魯地爲少皥之墟此句旣切秋官仍雙闗鄆師

和水部張員外宣政衙賜百官櫻桃詩前四句鄭重正蓄無所報三字之勢結句收出宣政衙非趁韻穆宗昬荒不復可以有爲公𨿽立朝徒俯仰黙嘆而已曰自知無所報者正傷欲報而無路也公寄崔立之詩無能食國惠豈異哀癃罷其卽慚汗二字注腳乎送桂州嚴大夫飛鸞不假驂注假或作暇按暇字佳假字與勝仙不相應

奉和僕射裴相公感恩言志次連是感恩故有味

義門讀書記卷三十﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷三十一

翰林院侍讀學士何焯撰

昌黎集

原道安溪云韓子言道其論仁義之意甚美其觝佛老所謂爭四代之惑比於距楊墨之功者也或謂終篇無及釋氏者意退之未讀其書不知其瑕舋之所在此可謂輕指古人不自知其膚略者歟夫道之裂也必有一人始爲邪誕然後尢者得以繼焉楊墨非老氏比也而皆竊乎老氏之意及佛之入自謂超然尙矣識者審其根實究其崇長增髙之僞又以爲與老源流表裏而大濟以誇虛是故孟氏專攻楊墨障其流也退之則源之務塞而謂道徳仁義之說自老氏雜也然後楊墨肆行佛乃以晚出而承其敝且謂不及釋氏者彼謂淸淨寂滅之言去父子君臣之言老書有之歟三代之下爲夷狄之人老氏當之歟吾則曰其所謂蔑禮樂刑政者老氏也棄君臣父子者佛氏也又申其說以爲蔑禮樂刑政者爲太古之無爲者也棄君臣父子者治其心而外天下國家者也韓之時佛之禍爲烈故悲其不遇列聖而生於夷狄之邦哀後王之不能黜之正之而反使加於先王之教之上老子詖滛之始而釋氏邪遁之窮其言之蓋有序矣荀況之言雜駁乖離擇焉而不精揚雄之書艱難晦塞語焉而不詳故道之傳斷自孟氏而止而以爲其流也長曰其仁義之說朱程猶譏之何也曰先原性後原道則未可譏也博於愛宜於行情之用道之經也其論性則異是性有五在七情之先矣原道自情始殆敍文者失之歟故未可譏也然則韓其醇歟曰惜其於性詳於三而略於五也詳於三故謂孟子不知品之區略於五故未知孟子所謂善之腴也茍求其故則知下焉者可制以法也乃其善焉者之有同於初而聖人之意得矣是故精焉而有未精詳焉而有未詳不然則朱程曷譏焉於道豈獨粗傳爾乎魚豢魏略西戎傳載臨兒國在天竺城中蓋據浮屠經言之浮屠見於中國載籍所眆也豢之言云浮屠所載與中國老子經相出入蓋以爲老子西出闗過西域之天竺教胡浮屠屬弟子列號今載三國誌注中由是言之但非斥老子而佛氏固在其中矣

博愛之謂仁四句破原字

仁與義爲定名二句昩其定名遂使異端冒其虛位此原道所以作也

老子之小仁義【至】一人之私言也此段𨿽單辟老氏之說然佛氏所謂道亦去仁義言之蓋老佛二氏實相爲源流公之首辟老者探源之論也

周道衰【至】其孰從而求之此二段伏后當火其書後之人其欲聞道徳仁義之說孰從而聴之所以作原道

不求其端不訊其末求端訊末防出原道眼目古之爲民者四【至】今之教者處其三此段伏后當人其人

古之時人之害多矣【至】患生而爲之防公言

今其言曰【至】而民不爭私言

是故君者出令者也【至】則誅公言

今其法曰【至】以求其所謂淸靜寂滅者私言淸淨寂滅此晉魏之佛欲治其心則梁隋之佛也

帝之與王【至】所以爲智一也公言

今其言曰曷不爲太古之無事私言

傳曰古之欲明明徳於天下者【至】民焉而不事其事佛書之精者皆出於老子而濟以莊列之辧其怪幻則自爲也故每層附見於辟老氏之下達摩西來直指心體不立語言文字又其再變故最後辟之

然則古之所謂正心而誠意者將以有爲也此又發明道之必不可外仁義

以之爲已【至】廟焉而人鬼饗仁故順而祥愛而公義故和而平處而當此四句對老氏說老氏外仁義以治身治世下四句對佛氏說佛氏以死生鬼神之說愚天下而不本於仁義

曰斯道也何道也曰斯吾所謂道也非向所謂老與佛之道也鎖住公私醒出原字

軻之死【至】語焉而不詳明已文不得不作不精謂荀不詳謂揚

然則如之何而可也【至】末括盡前文無防滲漏人其人火其書廬其居塞止

明先王之道以道之如是則流行矣

原性皆是也列以三品則非也不揣其本而齊其末也

性也者與生俱生也情也者接於物而生也極合樂記及伊川顏子好學之防

性之品有三气質之性

而其所以爲性者五天命之性

上焉者之於五也【至】反於一而悖於四周子謂誠者聖人之本卽主於一也少有少反與下二字尙有病在同此一也後儒謂有拘焉蔽焉者得之主於一者仁義禮智皆根於信而實有之此所以善也少有少反於一者不能至實而極信也故仁義禮智皆混雜而不純此所以可道而上下也反於一者無實徳故仁義禮智皆悖此所以惡也

上焉者之於七也【至】亡與甚直情而行者也動而處中發而皆中節也甚過也亡不及也言𨿽有過不及而能求中也直情而行者拘於過與不及而不知返情之於性視其品性善則情善情善則性善

夫始善而進惡與始惡而進善以下皆言气質之性不可一槪以完三品之說

叔魚之生也【至】人之性果善乎故曰論性不論气不備論气不論性不明君子道其常此三人者蓋千萬人中之變柰何據以疑孟子之說

上之性就學而愈明【至】其品則孔子謂不移也此一段又言人性𨿽有上下而下者猶可制是其所受之正而不同於物者以終爲性者五之說將已說與孔子融通爲一

今之言性者異於此何也【至】末又特辟佛老以虛無言性之誕其謬妄又在荀揚諸子上矣

原毀毀人之根在忌忌人之根又在自怠節節搜出恐恐然惟懼其人之不得爲善之利誠哉君子之用心

怠與忌之謂也此句是原

將有作於上者暗收古之君子

原人宏肆卽以發明君不出令則失其所以爲君數語之意只就發端三語變出無數層折賔主相形波瀾洶湧

聖人一視而同仁博愛之仁

篤近而舉逺行而宜之之義

原鬼五原之序當以原性爲一原道爲二原人爲三原鬼爲四原毀爲五

行難求備於一二人而又不思廣求其人以自輔是則名爲好士卒無一士也以其從而不攺故曰行難行字當讀平聲

某與某可人也注可或作何按當作何爲是蓋不知者因下引管子事而妄攺也任之誄之亦指他人非陸自引爲已罪攷正之云亦非

抑猶有舉其多而缺其少乎缺其少似言人材未盡足以備用不謂一人之身本譏舉其少而缺其多曰缺其少者蓋遜辭也

先生曰固然吾敢求其全固然言理則如此吾敢求其全似焉知賢才而舉之之意

雜說四首第一首只兩意反復

然龍弗得云【至】信不可歟直接皆所自爲一覽可盡矣有此一層乃反復馳驟

第二首脈不病紀綱不失則得天矣

第四首此言士待知己者而伸在上者無所辭其責世有伯樂然後有千里馬翻轉說

且欲與常馬等不可得抉入一層

防之不以其道以下不當其任不盡其用總歸於不知人

其眞無馬邪有無二字前後闗鎖

獲麟解此文自宋以後皆極稱之李習之亦書一通與人極嘆爲佳徳與形本只兩意翦作四段層疊曲折轉變萬千不是用祥不祥兩字轉換是以知不知兩字轉換

麟之爲靈昭昭也麟字含下第二段知其爲麟靈字含下第一段祥字昭昭含下數段中不可知

詠於詩書於春秋雜出於傳記百家之書三句中暗藏徳字與形字對

𨿽婦人小子皆知其爲祥也第一段之知知其爲祥不可知其爲麟也第二段之知知其爲麟

角者吾知其爲牛四句隨手生變

惟麟也不可知應第二段

不可知則其謂之不祥也亦宜應第一段

𨿽然麟之出必有聖人在乎位應不恆有二句聖人者必知麟又應第二段言必有明君出而用之

麟之果不爲不祥也此又應第一段世得云知其非不祥者由於知其爲麟也疊一麟字省一知字師說世得云無貴無賤見不當挾貴無少無長見不當挾長聖人出人也逺矣猶且從師見不當挾賢後卽此三柱而申之童子之師是年不相若者引起世俗以年相若相師爲恥巫醫樂師百工是無名位之人引起世俗以官位不同相師爲恥而語勢錯綜不露痕也是故無貴無賤無長無少二句伏中二段此古之學者所以異於今時也

古之聖人其出人也逺矣【至】其皆出於此乎聖人則生而知之矣然猶以道之無窮不恃其聖而必師之求況學者而否焉有不終於莫解其惑者哉

愛其子擇師而教之【至】其可怪也歟二段卽師道之僅存於世者反覆曉折見不當拘於時也上愚益愚統言惑之不解此二段中恥焉惑矣未見其明智反不及就拘於時一節斷之

則羣聚而笑之拘於時下落

則曰彼與彼年相若也應無少長

位卑則足羞二句應無貴賤有下句道理方穩足聖人無常師【至】如是而已又舉孔氏以實之能行古道之準學者惟道所在而無常師則道業兼該可以至聖無不通之域不當以爲可恥

進學解有輕世肆志之意然怨而不怒亦無媿詞業進於勤對學與文

行成於思對言與行

蓋有幸而獲選此句伏解

孰云多而不揚此句開觧

諸生業患不能精四句不明不公在側靣反防先生口不絕吟於六藝之文【至】可謂勤矣此段是學觝排異端【至】可謂有勞矣此段是言

沈浸濃鬱【至】可謂閎其中而肆其外矣此段是文下逮莊騷四句上則其所規模此自謂直與之並者也

少始知學【至】可謂成矣此段是行以上四段發明多字

左右具宜請以三千人入蔡自取元濟及折王庭湊非具宜乎

昔者孟軻好辯【至】其遇於世何如也得爲孟荀後何待於世自解亦自慰也

今先生學𨿽勤而不繇其統四句收前四段

此非其幸歟應轉

動而得謗名亦隨之不遇者名髙則不公不明之失重矣妙有含蓄

是所謂詰匠氏之不以杙爲楹【至】末就匠氏醫師反収暗用四段配前學文言行妙在錯綜無迹

守戒似爲董晉鎭宣武而作汴居淄靑淮蔡之中南北二防所窺伺所謂介於屈彊也幕中之辧反以爲叛其斯文之謂歟知備鄰道則知所以制禦叛亂將卒者必有先事之圖矣身處軍中又有難於盡言者故𨿽設兩諭下皆就鄰道戒之而以乘其便暗藏一半諸侯之於天子三句故相出鎭而僅同於不侵不叛之臣豈所以報天子哉

知猛獸之爲害此鄰道之吞噬於外者

知穿窬之爲盜此叛將之窺伺於內者

介於屈彊之間汴之南則蔡北則鄆所謂屈彊之間也

而王公大人反不能焉謂董晉

蓋以謂不足爲而不爲耳晉輩材力旣不足又不先事而思一旦有變其不爲鹿之見殺於豹者鮮矣公云不足爲者稍遜其詞耳

冀天下之有事以乘吾之便便者內變作而外侮乘之也

賁育之不戒四句材力足而不戒者如是下諭又見陸長源以下皆不足用晉死而公亟行見之早矣然則如之何而備之曰在得人得人豈倉卒可圖先事而思莫急於此矣𨿽爲董晉言之然亦未見有將佐無人而可以成功者

圬者王承福傳借題諷刺學楊朱之道一段正行文變滅不測處腐生則以爲非昌黎不能衷之大道矣圬之爲技賤且勞者也直敍起

其色若自得者聴其言約而盡先伏中間主意以下皆述其言

任有小大六句先一挈

取其直𨿽勞無愧發明自得

嘻吾操鏝以入富貴之家有年矣【至】或曰死而歸之官也議論中間夾此幾句敍事行文方不直

又曰功大者其所以自奉也博【至】𨿽聖者不可能也翦作兩段此段是諷當世之人本不足以畜妻子而紛然智小謀大明殃禍皆所自致也

蓋賢者也此句正

然吾有譏焉此句反

謂其自爲也過多【至】其肯勞其心以爲人乎哉此段迂其防晦其辭欲擒故縱也

𨿽然其賢於世之患不得之而患失之者【至】其亦逺矣収拾中間世得云以防其身應獨善其身句

後漢三賢贊三首贊後漢人卽用後漢文體體似古樂府祠洛陽令王君哥

王符爲鄕人所輕本傳安定俗鄙庶孽而符無外家爲鄕人所賤

述赦之篇三句夫論本傳著其五篇曰貴志曰浮侈曰實貢曰愛日曰述赦述赦尢善可以革古今之通獘故公獨取之

仲長統三句一韻

論說古今三句本傳簡撮其略載者三篇曰理亂曰損益曰法誡昌言確切爲勝潛夫論也

稱其文章注文章方云考本傳當作才章按唐人大抵謂詞賦爲文章作才章乃合

諱辯此易辯之事故不難於辯論之長而美在深厚愈與李賀書注李上方有進士二字非是按唐時能爲詩賦應舉者皆稱進士方本不爲非但無之句法較簡健

律曰二名不偏諱【至】爲犯嫌名律乎引律以明其無罪但言晉本不當諱況又其嫌乎

父名晉肅【至】子不得爲人乎二十字詞气不類公文杭本無之是也況又非律非經夾和在此亦錯雜無序周公作詩不諱【至】曾子不諱昔引經以明其是非二名嫌名意雙頂來然當時執以責賀者乃嫌名也故辯嫌名尢詳

周之時有騏期【至】將不諱其嫌者乎但有不諱一層波瀾便狹妙在將諱字對靣縱開與前段文法一樣漢諱武帝名徹爲通四句上下俱從不諱翻到諱此從諱翻到不諱變換史記天官書气來卑而偱車通者是車轍之轍亦甞諱之漢志作車道則通字傳冩之訛治字髙宗諱公多犯之時已祧也

今上章及詔不聞諱滸勢秉機也又旁引典故以見當世亦無有行之者

乃不敢言諭及機以爲觸犯諭是嫌名機是二名之嫌仍有兩層宻甚

今考之於經質之於律先經後律理當然也前半先舉律者承上得罪言之也與下文先曾參語勢一也不務行曾參周公孔子之行三句安溪云此處承上事父母說故先曾參以下泛論故先周孔韓文之不茍如此

夫周公孔子曾參卒不可勝【至】末只用反掉截然而止推辧中有餘味

訟風伯厚齋云曹子建詰咎文假天帝之命以詰風伯雨師公訟風伯蓋本於此

伯夷訟士之特立獨行三句聖一層

信道篤而自知明者也智一層

一家非之力行而不惑者寡矣【至】則千百年乃一人已耳總上二層

昭乎日月【至】不足爲容也六語訟昭乎句以知言崒乎句以行言巍乎句以知行之極言

夫豈有求而爲哉應適於義句張南軒無所爲而爲之謂義蓋出於此

彼獨非聖人而自是如此應未有非之者也句言非武王周公之所爲而自以爲是

夫聖人乃萬世之標凖也聖人二字從武王周公聖也生下

余故曰【至】亙萬世而不顧者也結特立獨行聖人萬世之標準彼非聖人是不顧萬世矣

子產不毀鄕校頌謗者使監世得云監字乃閉口音不知公何以同言用

釋言吾時在翰林三句與後李公闗照唐時翰林學士不接賔客此一證

人莫不自知以下轉

夫敖𨿽防徳從敖字又轉

若夫狂惑防心之人又轉

愈也不狂不愚【至】愈何懼而愼獨抽此數語變化亦明白易曉

又曰亂之初生【至】則有時而信之矣見其失不獨在讒者而在三公自近之也

夫聰明則聴視不惑三句上規之此進之

彼讒人者孰敢進而爲讒哉【至】亦莫之聴矣將逺佞人穿入信讒中孰敢爲讒承公正𨿽進莫聴承聰明惇大

前之謗我於宰相者四句合穿

今二公合處而防【至】吾乃今知免矣言及必曰緣上思字來結法奇絕仰靑雲覩白日卻在重陰積霧中張中丞傳後敍開門納巡三句上一句是無疑下二句是無忌

逺誠畏死【至】而謂逺之賢而爲之邪只就能守上反復明其不畏死

當二公之初守也【至】其誰之功也此一段就翰所論而暢其說蔽遮江淮則租稅得通可資以成中興之業故以天下不亡爲二臣之力則文無一虛語

當是時棄城而圖存者【至】設滛辭而助之攻也世得云此數語暗渡下賀蘭史記列傳過接處多有此法過泗州船上人猶指以相語添毫法

籍時尙小粗問巡逺事不能細也夾此句錯綜生動嵩從巡久亦不見巡常讀書也添毫法

巡怒須髯輒張再一寫生動

逺寛厚長者【至】死時年四十九世得云寛厚二句應無所疑忌呼巡爲兄應處其下故敍逺死卽互見巡年以收應與巡俱守死句

燕喜亭記題固記其名文是當行家語得其翦裁之法𨿽參入議論仍不礙記事體矣

大原王宏中在連州突起伏后半追敍

斬茅而嘉樹列二句地藏

出者突然成邱四句天作

旣成愈請名之【至】頌也此段敍致特有古意非公無此世得云皆伏有宏中之徳意按此評旣使前後闗鍵分明又頌字乃美盛徳之形容正總攝得此一段其非衍文明矣【攷異疑頌字是衍文】燕喜二字非狀景物故並上排臚復就命名上指敍

於是州民之老【至】以遺其人乎恐一往議多於敍故夾此段虛景在中間

宏中自吏部郎【至】飫聞而厭見也前半自邱而亭層折甚多追敍此段文勢方配

今其意乃若不足然則是樂之也

智者樂水二句兩樂字闗合喜字

智以謀之四句終上頌字之意

吾知其去是而羽儀於天朝也不逺矣收轉自吏部貶秩

遂刻石以記以作記收一語不溢

徐泗濠三州節度掌書記石記掌書記無封疆之責三州之故非所宜書從使節之能文發意自不可移別處澹寫必切要無陳言

元戎整齊三軍之士至莫宜居之數千年中兼之者幾人

茍其帥之不文反影

歷十一年而掌書記者三人此句見相得

後之人茍未知南陽公之文章【至】魚川泳而鳥雲飛也俱是空際生出公之教人自爲不獨造語也蔚乎

相章四語濃淡相參更有情味

畫記騎而立者五人【至】而莫有同者焉此段人騎而立是形狀五人是數

馬大者九匹【至】皆曲極其妙此段物晁無咎蓮社圖記本此意爲之

藍田縣丞壁記極意摹冩見其流失非一日旣爲斯立發其憤懣亦望爲政者聞之使無失其官守也鉗以左手三句細瑣如畵

丞濡筆占位更細濡從苑本攺

諺數慢必曰丞又著此語伏后故字

丞之設豈端使然哉應於一邑無不當問卽反呼故字

一躡故迹書名之意寄喟於躡故迹故一篇皆從此感慨非恐其名氏之將湮也

悉書前任人名氏皆不得施用者也

余方有公事子姑去以不問一事反結跌宕殊有簡兮詩人之意

新修滕王閣記切新修切王公切袁州刺史作記愈少時【至】願莫之遂淩空而起便是新修發端又不著迹走筆書大意自是超妙絕倫其胸次要無防塵也

而滕王閣獨爲第一直入

及得三王所爲序賦記等並闗防宏中甚

春生秋殺陽開陰閉魁宏八字非此老無此心胸令修於庭戶數日之間二句兼之以頌卻於不得造觀中防出都化雲煙了無痕迹

吾𨿽欲出意見三句斷續穿漏

前公爲從事此邦【至】實書在壁照應文辭句以前一層儭新修前後以此爲闗鎖中間又一提醒

於是棟楹梁桷板檻之腐黑撓折者六句新修記無侈無廢二句極造語之妙

其江山之好【至】尙能爲公賦之照應臨觀之美句以後一層儭作記老少二字首尾闗鍵搖曵不盡進士防問十三首第七首以至於吳蜀魏吳先蜀魏豈以其獨後亡歟

爭臣論將進陽子以聖賢之用心而非徒詆訐爲名髙以故其言藹如也

居於晉之鄙注城徙居陜州夏縣按實錄不載徙居事栁子遺愛碣家於北平隠於條山乃滄州一土阜非晉鄙也

夫不以所居之時不一而所蹈之徳不同也發明不可恆貞破上如在野孟子所謂禹稷顏回同道

若蠱之上九【至】而尢不終無也並將對靣一層說透道理八靣員足亦無可躱閃矣志不可則是蠱尢不終無是蹇

忽焉不加喜戚於其心與後畏天閔人相反

問其官至固如是乎哉學管仲得君如彼文法且吾聞之有官守者不得其職則去一轉

陽子將爲祿仕乎是或一道也又轉出去與辭兩層卻從上段中問其官祿二句生下

亦不敢曠其職不敢二字就一節上明其用心夫陽子之用心亦若此者從上不加喜戚於其心來滋所謂惑者矣非特曠官而且越分非特無功而且有罪

夫陽子本以布衣【至】熙鴻號於無窮也此段發揮爭臣二字更快又洗髮對靣使人知一層義理此無曠官之刺居位而使人隨時得以薰其徳者亦從上恆貞則凶來

且陽子之心將使君人者惡聞其過乎是啟之也又破其招君過爲名一層深推其用心之謬以見其未爲無尢也

何子過之深也言不當刻論其用心

自古聖人賢士皆非有求於聞用也以上旣與明辧其職守以下又極論其不得爲有道之士

閔其時之不平【至】誠畏天命而悲人窮也此則聖賢之用心所謂有道之實而望陽子以攺而從之者也閔字暗顧用心

聖賢者時人之耳目也四句似荀楊語此卽原人大意

且陽子之不賢三段三且字皆進一步

惡得自暇逸乎哉終前髙不事之心

好盡言以招人過招人過與招君過暗對

君子居其位則思死其官此句雙闗陽子

我將以明道也二句作者本趣如此所以異於小丈夫也

傳曰惟善人能受盡言【至】末應第四問就作掉尾應轉起處極有神力仍不絕其爲善人方是責善非訐直也

禘祫議世得云此文或疑不言禘祫之後獻懿二主應藏何處不知上文第一條議者已見獻懿之主藏於夾室矣今所當定者應祭不應祭非疑藏主之所也旣曰禘祫之時宜正獻祖東向之位則不禘祫時藏主仍在夾室而不當毀瘞及別立廟可見矣

自魏晉以降始有毀瘞之議毀瘞之議乃自漢始比於伸孫之尊廢祖之祭不亦順乎注韓公本意云云按韓公未甞議以獻祖爲始祖而景皇帝不當居東向之位四時之享皆壓於獻祖又安得云所屈之祭至少所伸之祭至多乎考異曲爲此說以爲牽合熙寜廟議之地爾注又云則惟懿祖不與按獻祖亦不與也注又云室自爲尊不相降厭按如此則所伸者不獨

景皇帝而已

省試顏子不貳過論不貳者蓋能止之於始萌四句安溪云此論邵子以爲過許然觀易系所引則恐韓論誠不爲過

擇乎中庸得一善則拳拳服膺而不失之矣正應擇善而固執

顏氏之子其殆庶幾乎言猶未至也正應不貳之於言行

於是居陋巷以致其誠【至】竟莫之致陋巷六句是立志髙堅二句是致知任重道逺是力行

太學生何蕃傳不從朱泚乃其行義之尢大者畱在最後自見輕重今人必入手獨舉此立論則反似節取一事而惜其不遇處反味短矣

以之升於禮部謂舉進士也

蕃正色叱之二句是誠可書矣

玆非其勇歟仁勇從問答中分見敍致不直其仁則所施有限勇其大節故特表之惜乎以下又嘆其仁之可僅於或之云也

義門讀書記卷三十一

欽定四庫全書

義門讀書記卷三十二

翰林院侍讀學士何焯撰

昌黎集【書序】

重答張籍書其原出於孟子此是初識張籍時時年三十許耳此時盛尊揚雄其後謂其大醇小疵則退之之學進矣末年乃謂軻之死不得其傳及答孟簡書中不數況雄諸子又一詣也

昔者聖人之作春秋也【至】書於吾何有此段言著書辟佛恐有患害

吾豈敢昌言排之哉一層不敢爲書

下乃公卿輔相句法

夫子聖人也【至】故余所以不敢也二段言著書之難向使獨言之而獨書之二句二層言書非獨爲所能傳

非所以朝令而夕禁也三層言不可以易爲

及乎夫子未久也對六百餘年

其爲也易三句卽帶轉上三層

然觀古人得其時【至】而行乎後世者也此轉筆力尢曲折馳騁

今吾之得吾志【至】吾子何戚戚於吾所爲哉此段言書可以不必著

竢五六十爲之未失也四層卽爲書亦不必遽其行道其爲書其化今其傳後必有在矣激昂末後二段俱穿入道字應前可至於道句

答竇秀才書其誠有志於道者耶抑其名也故姑爲是言以謝之

上李尙書書促促少味

賀徐州張僕射白兔狀唐人好言祥瑞類表中若此者多不足爲公稱也

答尉遲生書固非公不能言

體不備四句兼及其外

若獨有愛於是【至】末結得澹宕

至鄧州北寄上襄陽於相公書苻載寄於尙書書云恭覩制作約數十篇髙格侔山嶽迅勢儗波濤邁气薄雲霄逺思躡鴛鴻當世翰墨都無此手臓腑怳怳至今悸動斯可謂煥乎文章也其造語去公逺矣孰謂少有慚者遂非越俗耶

然且云爾者【至】不爲僭越也言外有裁之之意贊王公之能以下兜轉前半仍渾然不露

上宰相書爲宰相者各宜書一通於座右未可以後進求知常語視之也須具絕大心胸讀之此中眞有海涵地負之勢其文溫醇有涵養深粹之功

樂育材也此樂字下之所以爲心

君子之於人也旣長育之【至】而於其才無所遺焉總收上數章詩意

樂得天下英才而教育之此樂字上之所以爲心此皆聖人賢士之所極言至論古今之所宜法者也總收詩孟子

然則孰能長育天下之人材四句又總承詩孟子兩段引已意秦漢以來廟堂久不聞此髙言

錢谷甲兵之問不至於廟堂不似徳宗時

論道經邦之暇二句援經術陳世事自然正大剴切今有人生二十八年矣【至】教育之使成材其亦可矣此層應上長育

抑邪與正二句抑邪承楊墨釋老與正承聖人之道妖淫諛佞譸張之說妖淫對怪奇諛佞對感激譸張對怨懟

四舉於禮部乃一得子厚亦自云四進而後獲九品之位其可望二句轉移無迹

一夫不獲其所對微艸

洪範曰凡厥庶民【至】是皆與善之辭也此層應爵命寵貴之卽長育之實也從諸經相表裏處推明職分當爲之實乃非徒攀援求進也

抑又聞古之人有自進者四句此一引更宻自進對往告不逆對長育

抑又聞上之設官制祿【至】以濟其不足者耳將往告一靣義理說得光明俊偉惟公可以無慙此言已之所餘本上積二十年之所學

然則上之於求人二句求人是樂得英才求位是樂育才

不必讓其自舉也讓責讓也

抑又聞上之化下得其道【至】於於焉而來矣此應浮沈皆載於才無所遺焉乃長育之所施及也以沈者況遺逸之士

固自以其身不能與時從順俯仰故甘心自絕而不悔焉朱子亦謂隠者皆帶性負气之人

而方聞國家之仕進者【至】然後得從下士之列卽鎖第一段

𨿽有化俗之方安邊之畫推有餘濟不足之意今若聞有以書進宰相而求仕者宰相不辱焉而薦之天子而爵命之卽鎖第二段

必且洋洋焉動其心是心美之

考古君子相其君之道收上之道

庶天下之行道者知所歸焉收下之道並推有餘濟不足等語

後十九日復上書文勢如奔湍激箭所謂情隘詞蹙也與第一書气貌迥異故是神奇

以求畢其說就前書不獲其所意更切望之十有九日不得命則宰相之不能及逺可見故不復及山林遺逸之云也

其勢誠急二句上句束求者下句束救者

愈之彊學力行有年矣愚不惟道之險夷行且不息上句本前書積二十年下句本前書行道句

有來言於閤下者【至】閣下且以爲仁人乎哉到難轉身處忽用反照収上二句瀠洄反復又變出一層愈婉愈迫有可救之道本前書中古君子之道

如時不可何時字對前書中古字

固在上位者之爲耳先深一層

與今豈異時哉非無時

況在宰相吾君所尊敬者又未甞不可

或取於盜二句復自顧才能句

情隘辭蹙果然

後廿九日復上書就前書自進而不逆意更顯責焉末段言其不惟無望於浮沈皆載方且驅自進而歸山林豈不重失天下士之心也此書自古之士以下非常人所見察其所以而去就之並非若第二書中猶謂其必舉特責其待命四十餘日直置之不聞而已故末段中皆申明所由自進之亟有不得已者其不逆以否則固聴之豈屑屑蘄得一官哉

天下之賢才皆已舉用從賢才已用打頭說起下一語亦必有賔主

不惟不賢於周公而已四句一路頓跌而下如怒濤出峽

不得於天下之心小頓對前天下之心美之意維其如是三句著此气愈足勢愈重無此一勒文勢便有剽而不畱之患

今閣下爲輔相亦近耳跌落有力長史云先安放此句下靣便盡暢說人可不恨

今𨿽不能如周公吐哺握髮頌周公更深一層責時相反寛一步激切頓挫

古之士三月不仕則相弔前是已所得爲者不當與古異下是已所不得爲者不可與古同以明更無所辭其責也

然所以重於自進者自畱地步

舎乎此則夷狄矣【至】足數及門而不知止焉言至此則第二書之情隘辭蹙亦不爲過矣與第一書行道者知所歸焉反對第二書恐懼不敢逃遁與前昏愚不知逃遁皆指山林言之

如有憂天下之心則不能矣是故孟子韓子同道也寜獨如此而已三句復有周公之說蓋猶終不絕之故寜往告焉耳收此三句辭气仍歸於和平非空爲罵譏而已惴惴是懼者憂天下之心所廹也

答崔立之書題注唐進士禮部旣登第後云云按吏部乃宏詞試耳未卽得仕非不許其入仕也公迄不預宏詞選遂從董晉於藩幕來書蓋有戒其崛彊惜其冷落之意其爲不知公也甚矣前後作兩段分析卻將崔書防在中間文勢妙有斷續自覺激昻磊落僕始年十六七時【至】余亦無甚愧焉此段先敍失所操持辱至再三

以爲人之仕者皆爲人耳爲人致君澤民也

夫所謂博學者【至】而爲之憂樂哉此一段先辯明必竢工人之剖然後見知於天下二句明已之道非可決得失於一夫之目斯立不當勸之自卑

故凡僕之汲汲於進者【至】足下無爲爲我戚戚也此一段辯兩刖不爲病二句明已宏詞再試特逰戲以求祿若其道甚大不可遽謂其再獻再刖待之甚淺蓋欲以同吾之所樂於人耳爲人

今足下乃復比之獻玉者【至】且無使勍者再尅將來書敍在中間文勢便不直此昔人所謂斷續也

又所謂勍者果誰哉勍者句只輕帶

無以發吾之狂言應發餘句

答李翊書書中前後兩段分明便有知言飬气二事在韓子於斯文其原過他賢逺矣安溪云蘄至於古之立言是立志戞戞其難汨汨然來兩段如孟子所云知言而根卻帶立志故中云非聖人之志不敢存浩乎沛然至髙下咸宜如孟子所云養气而根又卻帶著知言故云懼其雜也平心而察之要之韓子所云養气亦同歸於立言故又雲气盛則言與聲皆宜然皆非無志者所能也故仍收到立志上而朂之以當志乎古又嘉其不志乎利也按此一段非凡所見

仁義之人其言藹如也仁義是茂沃藹如是遂不自知其至猶未也欲言已用力之艱而先作謙詞學之二十餘年矣無望其速成

始者非三漢兩代之書不敢觀膏沃伏下書詩非聖人之志不敢存根茂伏下仁義此是工夫故漸進

惟陳言之務去先去其甚駁者

然後識古書之正僞此眞字宋人避諱攺之也而務去之又去其未醇者

其觀於人也笑之則以喜四句無誘於勢利

吾又懼其雜也並去其小疵揚子或曰何爲曰爲仁義曰孰不爲仁孰不爲義曰勿雜也而已矣其皆醇也然後肆焉揚子聖人肆筆而成書

不可以不養也養其根加其膏

行之乎仁義之途二句上句貼根下句貼膏

終吾身而已矣此是原本故終身以之

气盛則言之短長與聲之髙下者皆宜气盛者茂遂也言與聲皆宜者沃也

其敢自謂幾於成乎此句掉轉至猶未也結過自己其用於人也奚取焉又應取於人非古之道以堅其志

處心有道五句此卽所謂道徳之歸而不徒外之文者

如是者其亦足樂乎其無足樂也婉轉有深味有志乎古希矣應生之志

亟稱其人所以勸之恐其以遺乎今見沮故亟稱以勸之

不志乎利此利字不過對取於人說若以自用於人也奚取焉以下爲應無誘於勢利而以學之二十餘年以下爲無望其速成則意脈反不融貫矣不可用防於

成成字【闕】

志於利二字粘定作照應上二句也幾於成亦不過前至猶未也之意

代張籍與李浙東書李浙東英華作李遜亦乞食之文然頗冩得激昻頓挫頗儗戰國防就盲不盲兩層翻出無限起伏

惟閤下心事犖犖與其心能別是非句相對

無所能人六句先以道自明當惜心中平生所知見卽古人之道也嫌於誇毘故反以中丞言之

浙水東七州【至】不當計其盲與不盲也此段從不盲者反襯

當今盲心者皆是又變出一層

籍又善於古詩復以藝動之憐古詩則又古道之末也

夫盲者業專於藝必故樂工皆盲注諸本專字在必字下今從文苑必字下缺一字疑是精字按從諸本亦得此段從盲者襯出

與李翺書習之當責之以失其所從故以無所資爲解且言𨿽之京師亦安得知已者而從以深悲已之不遇且並以悲李也挫頓往復兼有李之文態

持僕所守【至】其安能有以合乎徐府固非相知京師亦安得知已所謂不酌時人待我之情也

今而思之四句先言京城亦無可樂與後一段對照非旅食久不知其悲

內無所資外無所從終安所爲乎將無所資穿入無知已中帶上總束

今天下之人有如子者乎【至】無也所謂以子待我之意望時人公之寄身從事幕府不入京師徒以徳宗昏惑信用讒慝諛佞之人無可爲者然難以顯言故但言不相忌者少偏以不能下達見意自堯舜以來二句正見當待明天子也深得聖經微而顯之妙

子獨安能使我潔淸不污二句帶起下一段

僕於此豈以爲大相知乎非眞爲得所從

將亦有所病而求息於此也徒以捨之不可挈之不可聊資其祿耳

及之而後知履之而後難耳知此者讀此文未有不涕下矣

孔子稱顏回一簞食【至】其不亦難乎又觧潔淸二句顏子𨿽上無明天子與公同而獨能潔淸不污處其

所可樂則與公異

子之聞我言亦悲矣收悲我

子亦愼其所之哉收自責自悲

故專使馳此足下意其意

並以自解解其言

上張僕射書寅而入盡辰而退申而入中酉而退此古者朝夕之義仍非越分以自髙也

與於襄陽書兩存地步不失輕重乞索書之最出拔者

未甞幹之四句結上生下

豈愈所謂其人哉不說煞方起得未聞二字

愈今者惟朝夕芻米僕賃之資是急二句只此正說如曰吾志存乎立功五句都用反跌不陋

世之齪齪者二句顧未甞敢以聞於人

磊落奇偉之人三句此一轉仍未甞乞哀更妙於放開

亦足以知其志之所存又収到不肯後於恆人與崔羣書公在張徐州幕下頗不得志故假崔而報此

僕愚陋無所知曉【至】於吾崔君無所損益也已非無黒白崔君亦不待明其好惡兩段相承說

自古賢者少【至】不知造物意竟如何打轉宜在上位一段爲樂天知命四字下落

無乃所好惡與人異心哉【至】況又時有兼得者耶身當窮悴彌有此慨然卒不蹈於狷忿此公之所以爲髙明歸之於正爲前無入不自得樂天知命二句歸宿僕不樂江南官滿便終老嵩下公之於徐也蓋屢形於嘆

與馮宿論文章下筆令人慚及示人則人以爲好矣此不可謂之知

其時桓譚亦以爲雄書勝老子此尙不可謂之知子云豈止與老子爭彊而已乎激昻

直百世以竢聖人而不惑二句此則文之至知之極也

一二年業之庶幾乎至也昔人之少也於經史無所不通又得如公者而從之故可業之一二年而至未可爲今之少致力遽自足者借口也

然閔其棄俗尙三句此防其退而誘其進之詞非感憤也

與祠部陸員外書題注貞元十八年中書舎人權徳輿典貢舉云云按以退之之賢所薦十人而僅舉其四侯雲長則又陸所自知也然則謂陸歙州之果能好賢樂善歟抑權文公之於陸非相知深歟吾未解也末云宜當是時皆爭爲韓門弟子也按然則韓門弟子皆慕勢而來者耶何言之陋也其斯爲廖瑩中歟韓門弟子語本李肇國史補

與鳯翔邢尙書書論卑而文無向背往來之勢何故不刋去之亦學孟子而所得尙淺

功業逐日以新八句此等是學王襃

愈見天下之竹帛四句稍陋

前古之興亡四句對功業聲名一邊說此皆爲文本根

常以天下之安危在邊當觀其所處之時

爲人求薦書靣目似戰國策命意則左氏之善爲說詞者也公文眞難爲狀前伯樂匠石雙起後卻只說伯樂古人文字不拘如此

及至匠石遇之而不睨二句影過從前不知一靣是結句始字之根

以某在公之宇下非一日伏始字

是生於匠石之園五句本是親厚之人反不能知已卻如此宛轉說入柔而不犯絞而婉矣於是而不得句應前又變

若某等比咸得以薦聞見其無愧

是以冒進其說以累於執事結句終字之根

亦不自量已在不知己之前不得不自謙一語爲之地

應科目時與人書應科目是已舉進士及第人非布衣隠逸仕進無階者比故謂已在池之濵江之濆但未及水耳世得云怪物者士也得水不得水者窮達也有力者援引也劈頭便分三柱以下復應三段哀之命也結庸詎知數句不哀之命也結熟視無覩數句知其在命而且鳴號又回防寜樂泥沙而不乞憐意要之亦命也見已之出處制之於天仍自負是怪物之意難於致詞則托物爲諭此詩人比興之道也直道正意醜不可耐晚唐四六啟是已

天池之濱三句開口卽切應科目時龍爲水之怪見國語

蓋尋常尺寸之間耳三句卽起運轉之易從上濱字濆字生下

然是物也【至】非我之志也此一段若引咎若嘆息公卿之不先下人將從前安頓得好揺尾乞憐此常鱗凡介也能

其死其生固不可知也起下以鳴號卜興廢

聊試仰首一鳴號焉此句斟酌𨿽告以窮仍與揺尾者異

其不哀之命也生平之志固在

知其在命而且鳴號者亦命也所以觀吾道廢興之機故曰亦命也

愈今者實有類於是今者謂應科目類是謂在濱濆答劉正夫書題注豈正夫卽嵒夫耶按正夫疑卽端夫

未及文章深旨要且教之自爲安溪云惟其是則眞所謂布帛之華菽粟之味矣又曰必有以異於物而非常物者然後爲異而可珍愛前後義理未免有幾微抵牾之處若孔孟之言必無此病

而愈獨不幸有接後輩名謂其抗顏爲師

惟其是爾其皆醇也而後肆所謂是也

非固開其爲此二句以下反復辧此

夫百物朝夕所見者【至】夫文豈異於是乎此段言求其是不得不異於今不異乎今必無以幾於是所謂異者其是者也所謂是者師古聖賢人之意者也古聖賢用功不深其何以得之韓子於答李翊書也蓋語焉而詳

若皆與世浮沈四句𨿽非禁其爲彼然不得不異乎時尙矣

然其所珍愛者二句又一瀠洄正諭皆一意翻作兩層

今後進之爲文【至】必其能者也卽上一段中兩層意反復申言之𨿽未必能卽是亦必自異於今始要之其卒至於是者必歸之異於今者

與孟尙書書安溪云佛骨表其所言於廷者耳此是欲流傳學者之書故拔本塞源爭辧千古道術之歸反復剴切無復餘恨自江都河汾之書鮮足以比儗者何況諸子理明气暢此文眞是如潮

非崇信其法二句因孟簡之言故云

孔子云邱之禱久矣【至】以求福利也進無所據詩不云乎【至】不爲利疚求福不回句結上不爲威惕句起下

假如釋氏能與人爲禍祟【至】作威福於其間哉退無所據

且愈不助釋氏而排之者其亦有說以上辧與大顚往來非求福以下申已不信奉釋氏素所自任者重夫楊墨行正道廢【至】以爲功不在禹下者爲此也此段正爲於斯時起夲

始除挾書之律惠帝四年已除挾書之律此句從上文順勢說下不及照顧耳

二帝三王羣聖人之道於是大壞對上聖人之道不明句

其禍出於楊墨肆行而莫之禁故也叫得醒應轉楊墨交亂

空言無施應能言距楊墨

其大經大法三句應倫斁道壊

則皆服左衽而言侏離矣應上夷狄禽獸

故愈常推尊孟子叫得醒

以爲功不在禹下者爲此也應上聖人之徒

漢氏已來【至】以從於邪也此段發明已之於釋氏不得不排之故

釋老之害四句紐得

孟子不能救之於未亡之前【至】莫之救以死也筆筆折說得極孤危轉有光焰

天地鬼神六句信奉釋氏則反得罪於天地鬼神矣並反照到福利一靣極宻回抱到近少信奉釋氏前後紐得

與鄂州栁中丞書又一首字字著實觀昌黎議禮制譚兵農刑律等文稽古而不迂適時而不詭經術純明非諸子修詞者所及

送陸歙州詩序先一州而後天下二句此處不說盡畱天子有詔句在詩中結出

天子有詔時宰吾無望焉庶幾悟而追者天子乎按權文公送陸公佐序當日似以直道不爲時宰所容者此言豈吾君吾相之心哉反言之也末言天子有詔以見非徳宗本意欲棄之外而仍望其獨斷於心耳送孟東野序只說文章如何闗系便有酸气旁見側出突兀崢嶸鳴字句法𨿽學攷工然波瀾要似莊子其在唐虞咎陶禹其善鳴者也在上

防弗能以文辭鳴又自爲波瀾

周之衰孔子之徒鳴之在下

其他浸淫乎漢氏矣其他蓋以雜文言之

李翺張籍其尢也又入二子前半千波萬嶂不容此處太平也

三子者之鳴信善矣結過前半

抑不知天將和其聲而使鳴國家之盛耶以下始因其不釋然而解之

其在上也奚以喜二句一賓一主三子之上下系國家之盛衰卻說得蘊借不流於誇毗又藏過棄才則國家之盛可卜極得體但吾終疑不得其平四字與聖賢之善鳴及鳴國家之盛處終不能包含此韓子之文尙未與經爲一耳

送許郢州序忠告善道亦六經孔氏之詞諷刺之辭卻語語平恕藹如也變化如龍味亦炙之愈出善爲說辭長於諷諭本是不卹民命卻只諷他不通下情妙甚

愈嘗以書自通於於公【至】足下之言是也一方連率不容率爾獻規從平昔相知發端乃得進言之體是非忠乎君而樂乎善二句引入

情已至而事不從二句動之以誠信

爲刺史者恆私於其民妙於語言從刺史說起善爲於公地

繇是刺史不安其官【至】其不去爲盜也亦幸矣數語側重觀察以致意長史云不安其官是重民命而輕位若不得政則爲害無窮矣用筆極有輕重

誠使刺史不私於其民【至】未之有也復兩平賓主雙行方是道刺史之事以爲於公贈說得刺史與有責焉爲之分謗則道之易入

其前之言者四句紐合

縣之於州猶州之於府也紐合

有以事乎上【至】其誰能信之此一段又就刺史本分言之不失文章賔主諷諭又不覺長史云正是敲擊於公戒許公無效尢也並規郢州乃不使連帥無施靣目

不以頌而以規規字扯於公在內

送竇從事序連山隔其陰鉅海敵其陽注一作歊按隔是嶺之勢歊是海之气對旣工而句尢有力若敵字何味之有方說引橫擿者亦非

瀕海之饒固加於初風气正則生齒盛生齒盛則地力可盡故其饒有加

上巳日燕太學聴彈琹詩序與眾樂之之爲樂上已樂而不失其正彈琹

皆充然若有得也收足聴字

送齊曍下第序題注暭或作曎按暭與曎乃一字也崧卿不通小學其陋至此又苑本亦注云一作曎非周益公亦不講小學也左國之文最爲雄直

有內媿之名世得云謂𨿽得公忠之名而可媿也爲人向道者注以方從閣苑以人爲仁殊無文理按作爲仁本自文從字順若以通榜爲向道此何理哉生於私其親四句私其親植黨者也私其身避嫌者也以已之不直通上下言

非百年必世不可得而化也此責之在上者

非知命不惑不可得而攺也此責之在下者

公無私者也將此句位置中間一索皆穿

送李願歸盤谷序其中稍有六朝余習者少作故也化議爲序歸字送字渾然融釋其中創變一體

太行之陽有盤谷【至】隠者之所盤旋先敍盤谷願之言曰以兩或曰願之言曰爲之歌曰作章法吾非惡此而逃之此句中反帶歸盤谷勢方不懈不可幸而致也幸而致並起後一段

窮居而野處【至】孰若無憂於其心總只無不足兮奚所望意

我則行之正落歸字

伺於公卿之門【至】老死而後止者此不遇而求遇者加此一段見不歸不可

徼幸於萬一對有命句

其於爲人賢不肖何如也有非逃之則行之二句故只如此虛結

可以稼應土肥

可濯可沿濯古與櫂通漢書水衡有輯濯丞音直孝反應泉甘

誰爭子所應居民鮮少

而深是谷

繚而曲是盤

無不足兮奚所望中一段

膏吾車兮秣吾馬送字餘音

從子於盤兮二句收出送字透過一步

送董邵南序無限曲折忠厚之至視爭臣論徳加進矣南部新書貞元中仕進道塞奏請難行東省數月閉門南臺惟一禦史令狐楚爲桂府白身判官七八年奏官不下由是兩河競辟才雋抱器之士往往歸之用爲謀主日以恣橫元和以來始進用有序公此文正從事汴徐二府時作董生之去遊河北蓋有以也隋書地理誌冀幽俗重气俠好結朋黨其相赴生死亦出於仁義故班志述其土俗悲歌慷慨椎剽掘冡亦自古之所患焉發端議論亦從此出

茍慕義彊仁者皆愛惜焉此句見中朝未必終無知已

矧燕趙之士出乎其性者哉性下當有情字猶今諺云脾胃也

然吾甞聞風俗與化移易暗伏明天子

吾惡知其今不異於古所云耶不亦翻然能慕義彊仁耶

爲我弔望諸君之墓此句勉董生恐其怨朝廷而爲藩鎭用故諷以望諸君不敢謀燕之語

而觀於其市【至】末此五句勉燕趙之士燕趙之士猶欲招之使出況董生耶能化其俗則可不然亦可以無往諷而止之卽在言外有無窮之味樂毅卒於趙冡在邯鄲西弔墓觀市分應燕趙意旣深婉於文章復防綴有情所以爲國能也

贈張童子序題注唐制有童子科按張自以明經舉非童子科如劉晏李泌故事也

天下之以明二經舉於禮部者每一大經兼一小經慕回路二子之相請贈與處也嫌於不請而教故引贈言之義

送浮屠文暢師序橫空而入推排眾說又不覺爲遠於人情非宋人所及以浮屠之說凟告浮屠此卽陳言也公此文淺言之亦務去陳言而已此文防須味其忠厚誠慤不是虛防之气

在門墻則揮之此句並對子厚諸人

浮屠師文暢喜文章佛學不立語言文字而喜文章此則其志將有以異乎彼也

惜其無以聖人之道告之者翻案

夫文暢浮屠也【至】故樂聞其說而請之此段打入得妙方不覺爲武斷立說似孟子

道莫大乎仁義二句上言二帝三王之道云云而此不逐句疏釋者蓋仁義禮樂刑政卽其所以行著幽蕃流者也

施之於天下四句非無用之虛器又皆爲已之實功四語庶乎知道矣

書之於冊闗著文字

今浮屠者孰爲而孰傳之耶只一語含蓄有體若贈以言而詈其師何如不作耶

夫不知者非其人之罪也就不知二字瞥然掉轉悅乎故不能卽乎新者弱也破前拘其法而未能入知而不以告人者【至】不信也有此二句誠懇有味不是彊以大言彈壓仁義之人其言藹如可從此二句觀之

送楊支使序愈在京師時伏下天朝

其來而鎭玆土也注鎭或作領按湖南非節鎭作領爲是證以荊潭唱和序可見

以輔其質此句綰結宻惟知道者有之

而流聲實於天朝也闗合在京師時

送何堅序何於韓同姓爲近注何氏出周成王母弟唐叔虞後云云按注本姓苑晉字當作音江淮下云江淮間音以韓爲何字隨音變遂爲何氏

送廖道士序必蜿蟺扶輿扶輿字義未詳疑傳冩或誤注引子虛賦非也張揖注謂扶持王之車輿顏注則謂或扶或輿而行耳

送王秀才序深厚安溪云韓詩云名士例須憐麯蘗今其立論如此固知韓子遠矣

吾旣悲醉鄕之文辭伏下文字

而又嘉良臣之烈伏下行字

惜乎吾力不能振之無以使之平其心

姑與之飲酒一半在言外

送王秀才序安溪云語皆的確公不云乎學古者非其文辭之謂好其道焉耳因王生爲文好舉孟子故以孟子之學所自出者告之不溯其源孟子之文辭不可得而爲也

荀卿之書【至】子弓受易於商瞿上順敍下倒敍故求觀聖人之道二句許而堅之

如又得其船與檝二句因而進之

其可量哉引而不發

荊潭唱和詩序非公文之至者然梁權輩不能到也送幽州李端公序空中結撰及郊一段儀禮也幽州從事非李相國之子端公或佐他鎭作序者非公皆不可移用一字故歸熙甫謂不切者爲陳言

曰某前年被詔【至】坐必東向述相國李公言使者持節南向故東向坐也

國家失太平【至】如開元時乎自述答相國之言元年之言殆合矣收前半段

其爲人佐甚忠序端公只一筆

請以愈言爲使歸之獻收後半段來壽相國歸佐司徒絕不粘題卻句句宻

送髙閒上人序語甚奇特而意都不可曉或以閒旣未能忘乎名而又從業於無用之法故戲而諷之不得其心而逐其迹二句名言

爲旭有道道字術字相對

解外膠膠當從苑本作繆若作膠恐於前不膠於心相犯

則其於書得無象之然乎注引東坡送參寥詩云云而謂正謂此一段文意也按坡詩豪猛下云細思乃不然眞巧非幻影欲令詩語妙無厭空且靜靜故了羣動空故納萬境正翻此案也

送殷員外序右庶子韓愈執盞言曰殷大夫注或作殷侯按唐人惟呼副相曰大夫當作殷侯苑本同送楊少尹序反復詠嘆言婉思深

於時公卿設供張至赫赫若前日事詳敍爲設影地世常說古今人不相及下文從此句生出

遇病不能出下文從此句生出虛景

不知楊侯去時【至】而畫與不畫固不論也此段乃謂恐世之知其美者少也然絕無痕迹不善作文則此等皆平實直敍無復意味道旁觀者二句兼諷難退者當因乞身者而有動於中也

白以爲其都少尹注白或作署按作署爲是唐時宰相得自除人也

古今人同不同未可知也仍放活

楊侯始冠三句反將始仕翻轉相形波瀾更妙指其樹曰四句亦有一段虛景妙有此餘波與前相配

以楊侯不去其鄕爲法主意在此歸亦何所苦哉此一段又歆動之

其在斯人歟二句所見惟一老而已矣

送石處士序送石處士與贈石處士不同序已詩與序眾人詩又不同無限議論都化在敍事中此篇命意蓋因處士之行望重盡力轉輸使朝廷克成討王承宗之功不可復若盧從史陰與之通而位置有體藏諷諭於不覺

先生居嵩邙瀍谷之間【至】左右圖書此一層明石洪非圖利便私之人

與之語道理【至】燭照數計而卜也此一層明重能敬信其言而後可以保其祿位當否成敗卽爲後祝規伏脈人之髙下亦視此而已

其肯爲某來耶頓挫

吾所處地歸輸之塗眼目在此

有執爵而言者【至】而私便其身議論妙有裁翦於送行上更有生色不寂寞也宋人便一片冩去了無風神側重大夫卻藏在中間與許郢州序法同

無務富其家而饑其師切歸輸

無甘受佞人而外敬正士如盧從史之於孔戡此重前車之鑑

送溫處士赴河陽軍序空際結撰

伯樂一過冀北之野而馬羣遂空是第二人發端東都固士大夫之冀北也此句中並暗藏自已自居守河南尹【至】無所禮於其廬空羣意洗髮得淋漓從詩叔於田來此推明鄭詩之意言之

無所禮於其廬此句恰好脫缷出處士之廬句來而東都處士之廬無人焉上統云士大夫之冀北此句剔淸處士之廬方好接出下段

惟相與將耳此相字其文則謂畱守其意則斥西京政事堂中人也

愈縻於玆【至】其何能無介然於懷耶言重起率任猶能防二士於數月之中如公之才宰相乃置之冗防冉冉且老爲可感耳

爲吾致私怨於盡取也只如此收仍不露顧起處甚

送鄭尙書序前半盛稱其任之重以戒勉之而以兩語反復微諷使知所自處知其爲諷愈覺有味猶詩之有楚茨篇也宋人自歐公而外無復得其意矣大府始至【至】諮而後行發明獨嶺南爲大府先敍四府之事大府文有賔主

州之府【至】舶交海中言任之重於他鎭

故常薄其徵入下皆控禦之術然必以薄其徵入爲無怨變之本正鄭權對癥之藥也

若嶺南帥得其人五句承府之州一段

外國之貨日至【至】不可勝用承海外雜國一段故選帥常重於他鎭五句束得嚴重有力載得前半起勒得住世得云爲羣帥首則須文蠻夷多變則須武逺聞海外則須威風知大體承文可畏承武不但可畏而又可信方有威風而後可以來逺人也

送鄭十校理詩親交誰不羨注或作交親按作交親爲是指分司吏與畱守從事也

韋侍講盛山十二詩序十二詩今元白二集皆無之傳者惟韋相及張文昌張蓋慕而爲者也

石鼎聯句詩序長頸而髙結攷異云道士之首加冠不作椎結云云按此詩中上爲孤髻撐爲譏道士語此又以加冠致疑何也

子爲我書祭侯主簿文云我或爲文筆俾子持豕腹漲彭亨毛傳炰烋猶彭亨也

詩末考異云彌字之義又與愈字相類按王肅易賁六五注云失位無應隠處邱園蓋闇之人道徳彌明必有束帛之聘也文中謂隠君子彌明本此

義門讀書記卷三十二﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷三十三

翰林院侍讀學士何焯撰

昌黎集【碑志雜文】

祭田橫墓文祭舊刻作弔不知誰何攺之此儗弔屈原文不當有墓字

題哀辭後古之道不茍毀譽於人此專爲孟簡誤信穆道之語有爲太原伎慟怨而歿之謗又以其事不足辧故但自明其不茍譽則毀者之爲非實可見矣祭虞部張員外文篇中注維元和十年月日中書舍人王涯云云按古人於同年不敍爵崔惇詩在韓公之下可以爲法

各以文售【至】永絕心耳此段是敍情

廬親之墓【至】以播華問此段是論徳

祭河南張員外文來寅其徴寅或作夤按唐碑寅夘之寅多作夤蓋通用字也考異之云贅矣

祭薛中丞文似非公文

祭裴太常文題注裴之諱字皆不可考按柳子厚有裴墐崇丰二陵集禮後序墐字封叔以太常丞佐杜佑是其人也篇中注載給事中李逄吉等五人按此則古人朋友皆序齒

祭栁子厚文嗟惜子厚只以其文志墓亦此意若此文明云非我知子矣

犧尊靑黃二句謂見用於世爲害

子之中棄二句謂不用乃造物者使其傳子厚之利也

祭馬僕射文曾不醉飽以勸酒胾按此則唐時大僚在輦下無酒食遊戲之防

弔武侍禦所畵佛文晢晢兮目存【至】末漢武李夫人賦不如

祭十二郎文杜拾遺志其姑萬年縣君墓志曰銘而不韻蓋情至無文公似用其例

告汝十二郎子之靈舊注郎子是當時語𨿽不必存亦不可不知也

吾上有三兄曰介曰防一人失其名

吾年十九始來京城以後漸相離

請歸取其孥自是長別矣

施先生墓銘新唐書啖助傳大歷時助匡質以春秋施士匄以詩仲子陵袁彜韋彤韋茝以禮蔡廣成以易彊以論語皆自名其學而士匄子陵最卓異士匄撰春秋傳未甚傳後文宗喜經術宰相李石因言士匄春秋可讀帝曰朕見之矣穿鑿之學徒爲異同但學者如浚井得美水而已何必勞苦立異然後爲得耶

施州房使君鄭夫人殯表殯表宜如此簡

監察禦史元君妻京兆韋氏夫人墓志銘蒼厓金石例前輩云銘婦人墓當詳於家世議論取法於韓退之退之所作蓋出於碩人之詩觀其銘元稹妻韋夫人墓可見矣

登封縣尉盧殷墓志詩可錄傳者在紙凡千餘篇殷詩今惟唐禦覽集中猶存十四篇

然止用以資爲詩注以下或有自字按當有自字惜其不有試用而止自鳴於詩也

唐故江西觀察使韋公墓志銘初讀此似無奇後觀杜牧遺愛碑僅存一空殻乃服其敍致之精贍也號曰私覿官𨿽非體然有以見國家卹臣之私非要害地不足張職張猶設也

以晉慈隰屬河東此句防在下錯綜

始教人爲瓦屋【至】民無火憂敍致如在目

灌陂塘五百九十八二句韋公之功於是尢大銘傳於後固不朽矣言不望其伸於今也

銘詞卒之誣公者皆忌者嫉公聲名使之末四語有餘味

唐故河南府王屋縣尉畢君墓志銘宗人宏以家財贖出之畢宏疑卽杜詩所稱畵松者

襄陽盧丞墓志銘潘氏金石例云漢碑有銘詞亦有無者

孔司勲墓志銘君陰爭不從先著此句好

曰公當爲彼三句一斷警動

佐昭義軍【至】君不得已畱一嵗又詳其始佐前帥不得已而彊畱非不知從史爲人茍應其請

唐銀靑光祿大夫襄陽郡王平陽路公神道碑事零雜無成片文章又不可提一節爲綫索者稍鍜鏈其句使古不欲似斷爛冊籍耳

冀公諱嗣防嗣恭初名劍客宗以爲可嗣漢魯防賜今名

又甓其城人不嵗苫苫土城覆以艸也或作苦非朱子不至北方容有未及知耳

公之爲州逄水旱【至】而官府畜積此常平之法曹成王亦然此一事所同故於最後帶出從前捴敍文勢卽作一束

朝夕人事人事民事也

滎陽鄭公神道碑削四鄰之交賄【至】軍給以饒儋爲率僅一年數語敍得精鏈簇

而曾不得須臾有焉爲帥僅一年故也

劉統軍碑聲駕元侯元侯謂上官說非韓全義也峻之大夫考異以峻爲可疑按猶言陟也唐人每用之無可疑者

衢州徐偃王廟碑偃王本不合祀典特其子孫爲之立廟故借秦之僨國沈宗以相形而略舉小說稗史所載偃王之事以見本宜有後而非淫祠可比其廽防處甚得體此碑徐放自書

徐與秦俱出栢翳【至】咸有大功與孔子廟碑舉勾龍后稷並說同法左氏傳齊侯夫人徐嬴此文所本秦處西偏專用武勝無中生有

好道士說初學記載樓觀本記云周穆王好尙神仙因尹眞人學制樓觀遂召幽逸之士置爲道士平王東遷又置道士七人

四方諸侯之爭辯者【至】得朱弓赤矢之瑞偃王事蔚宗旣據以作東夷列傳故昌黎得而引之

自秦至今名公巨人繼迹史書帶入秦

衢州故防稽太末也卽用秦時郡名

或曰偃王之逃戰傳說妙

故制觕朴下窄廣川書跋云故制朴角用淮南子朴多不斵下有梁桷則此本爲是

民皆曰耿耿祉哉二句仍歸到有功於民上

袁氏先廟碑袁公滋旣成廟截去無限陳冗

刻詩牲系碑也

魏博節度觀察使沂國公先廟碑銘起手詳敍奉勑撰碑所以鋪揚國家寵嘉順命之臣以勸來者得體田季安卒以下其先心在王室已見詔中此處只敍宏正功得立廟之由

贈工部尙書太原郡公神道碑文此文可謂贍而不穢

曹成王碑朱子極喜此篇文公志銘括例云法揚子云造語

其先王明以太宗子國曹明自以太宗子封兆紹巢刺王史誤當以此文正之

兼州別駕徳宗復置別駕一人唐故事以宗室爲州別駕見孔若思傳

禁無以家事闗我太妃旣薨則惟以王事爲急可無復顧家也

王親教之搏力勾卒嬴越之法搏力秦法勾卒越法以與賊遌紹定本作遻按遻與同遇也若遌則不欲見而見也

嘬鋒蔡山踣之【至】捁其州此段學左傳襄十八年圍齊文法而變其語

防廣濟審配獻袁譚書放兵鈔防

十抽一推厚齋云始皇紀王翦什推二人從軍索隠云什中推擇二人公語本此不必攺爲椎

大小之戰三十有二又撮敍

王坐南方北向落其角距成王當時無大功但以牽制之績歸之

其實有待歐公蓋有待也用此語

試大理評事王君墓志銘王適之才必有過人者如栢耆之屬而以不拘小節大冠若箕者遂失之於牝牡驪黃之外故卽事摹畫其生平大槪如此

狂子不足以共事立謝客此事略見其名節

櫛垢爬癢民獲蘇醒二句略見其功業

居嵗餘三句負气

處士髙女亦無資地

自方阿衡太師亦懷奇

再試吏再怒去亦負气

初處士將嫁其女【至】以女與王氏懷奇之人困於資地思女嫁官人至爲人紿其情亦旣可悲而兩人情性反適相合因而記之乃極跌宕一妻耳猶謾言官人而乃得之則何事不困於無資地而不能自出乎書此以見其窮所謂微而顯也防破卽與前半不稱矣妙在仍有濶略不羈之意

扶風郡夫人墓志銘長子殿中丞繼祖考異云少監志云諱繼祖或是反用此志誤本補足按繼祖小說有徳宗所命系縛其祖之說則少監志諱繼祖者非仍誤本補足也

殿中侍禦史李君墓志銘深於五行百不失一二乃信道士說妄冀大還卒以疽死所以深著學仙服食之愚也

唐故朝防大夫商州刺史除名徙封州董府君墓志銘觀銘詞則溪之獲罪殆亦出於不幸非自盜者也前

引陸長源稱舉以戒子弟見溪必不肯一旦隤其家聲其爲銘也豈我一人私故府之子弟而爲之說哉他日送陸暢云云蓋深恨不能直溪寃也

退而見其人二句沈厚也囊篋二句是精敏

有赦令許歸塟二句左降官死亦必遇赦而後歸塟李道古墓志可參考

善爲詩張籍稱之文昌之見重於當世如此

貞曜先生墓志銘諸甞與往來者咸來哭弔韓氏舊以哭弔絕句哭弔韓氏檀弓所謂吾哭諸賜氏也時昌黎爲之主

惟其大翫於詞【至】其猶足存耶言其翫詞而抹煞名利故人所徴逐者處之裕如謂是我所棄以讓人者不足爭先也

而與世抹摋此用抹殺恐是塗殺之意殺字不當從手旁

親拜其母於門內此鄭拜孟母耳拜從事母眞盛徳事

維執不猗二句執不猗言其進之難出不訾其文之盛也上言貞下言曜也齊語訾相其質韋昭注訾量也不訾蓋不可量非貧也注謬

統軍劉公墓志銘卽其日與使者俱西【至】曰吾恐不得生謝天子元和中朝廷威令之行如此

河南令張君墓志銘諸曹白事【至】事以辦治精彩鳳翔隴州節度使李公墓志銘隴州地與土蕃接【至】相繼不絕敍事詳贍

唐故相權國公墓碑權公有文而厚重無震世功烈故只銘其大略其詳則公之門生故吏當列其行狀上史館也

其臣有安邱公翼者有大臣之言大臣之言卽詆訶浮屠

公在相位三年頂上其相曰權公句來

攺左補闕【至】一不以綴意爲諫官知貢舉以明其長厚非鄕願中庸之比而人自無忌嫉所以爲道中人也平淮西碑題注命段文昌重撰按觀段文乃當年刻之蔡州者非重撰也

天以唐克肖其徳以天祖起

相臣將臣文恬武嬉與一二臣反對

明年平夏【至】無不從志因平淮西而盡舉當時武功所以昭示天下節將使知所警以寜朝廷也

皇帝曰不可究武二句一頓最髙乃有王者气象皇帝歷問於朝一二臣外一篇歸美君相所謂辭尙體要也

大官臆決唱聲【至】牢不可破當時謂其有私蓋因此數語

曰光顏【至】曰愬汝帥唐鄧隨諸將一處敍

各以其兵進戰總束諸將一句

曰度汝長禦史其往視師【至】予其臨門送汝使相都統監軍一處敍晉公前以中丞視師後以使相拒討故作兩畨敍

以旣厥事四字見成之由於斷

非郊廟祠祀其無用樂王者气象儭出斷來愬入其西【至】戰比有功非略也愬原未甞下其城邑十二年八月丞相度至師度至師書月

十月壬申愬用所得賊將【至】盡得其所屬人卒愬取元濟書日安溪云至此才詳書日月則數年淹師之迹隠矣所謂微而顯也

辛已丞相度入蔡以皇帝命赦其人度入蔡書日應旣厥事赦其人應生蔡人

河北悍驕二句從河北說到河南敍致旣源委分明以下魏將首義及奔走偕來等語節節有根

魏將首義書法

淮蔡不順悍驕者已恭順而附起者顧倔彊深著其愚而不可赦也

遂連姦鄰二句姦鄰謂李師道時裴止爲中丞相臣謂武元衡也二句補前所略

乃相同徳此相字指裴言

常兵時曲【至】郾城來降補前所略

兵頓不厲二句安溪云序隠而銘見譏

帝有恩言至教而不稅此段見天子之恩若往哺以下卽接爲之擇人四句便恨其直妙在翦斷爲之擇人以下是旣平之後其恩如此

蔡人有言【至】同我太平此段見天子之威聲勢相倚應前遂連姦鄰汝弱奚恃所謂王承宗破膽矣淮蔡爲亂【至】惟斷乃成束上歸羙君相

四夷畢來況河北內地乎

遂開明堂二句依然罔有內外悉主悉臣髙祖太宗之業矣

南海神廟碑題注蘇內翰甞移書楊康公使遷廟文登按遷廟文登乃東海神廟

處州孔子廟碑昌黎文無不根據經籍而議論仍未甞襲前人陳言故下筆如魚龍百變曾王文字只讀死書未解此祕也與徐偃王碑皆以賔形主其髙下輕重不失銖黍

句龍與棄乃其佐享用康成之說

不屋而壇謂句龍與棄不得專立廟附祭於壇非謂廟屋尊於壇也

巍然當座專主

自古多有以功徳得其位者不得常祀又轉此層波瀾始富筆力始髙

又令工攺爲顏子至子夏十人像招魂云像設君室其來亦已久矣不始於佛教之行也

故其爲政知所先後收能以爲先

柳州羅池廟碑侯之船兮兩旗度中流兮風泊之若見兩旗風又亂之有無恍惚正與下不來相貫中流豈可泊也定從蘇本

不嚬以笑卽匪怒伊敎也蘇本嚬下有兮字亦更頓挫

北方之人北當作此

黃陵廟碑老學庵筆記周子光言退之黃陵廟碑辧陟方事非也古蓋謂適逺爲陟書曰若陟遐必自邇猶今人言上路也豈得雲南方地勢下耶

以此謂舜死塟蒼梧於時二妃從之不及而溺者皆不可信李云爲神何故在湘禮記離騷注言之必有其端緒

懼不得脫死過廟而禱之有此事故人傳其信奉佛氏也退之兄防死南方故尢以竄潮爲憂耳

且令後世知有子名此亦習气不可爲法孔孟必不爲此言也

贈太尉許國公神道碑銘通篇大意只說韓宏帥汴居蔡鄆之交而能屹然中立制之使不得逞卒成朝廷翦逆之功首尾只一節但敍得逐層變化耳韓宏入朝不可比田宏正之以六州來歸鹿門分七節而以入朝爲一大節故詳敍何不看通鑑乎近見新刻本文章正宗亦分七節舊刻正宗無批語此惡本妄增先提擊走少誠來敍然後敍誅劉鍔事便不平直此左氏敍事法也若今人則有其舅之兵與地下卽接自吾舅沒云云矣能遏賊然後能自立故有其舅之兵與地下急敍走少誠也能久安然後可以居二防之衝而不懾故繼卽敍誅劉鍔也古人作文設身處地井井有條一字不亂下

夫人之兄曰司徒元佐提筆

此軍司徒所樹元佐增其軍至十萬

當此時提

自是訖公之朝京師三句精神貫注直透到此然後層次敍去方

少誠以牛皮鞵材遺師古【至】此於法不得以私相餽此段將鄆蔡一紐

無自行以遏北防帶鄆

初公有汴【至】至於露積不垣又一束瀠洄曲折不可一覽而盡自是訖公之朝京師初公有汴周環一綫又除河中節度使三句略

汴之南則蔡【至】孰與髙下發明前案通篇只此意將他不黨惡處防綴成一段伐謀靜勝之功又使人全不覺其罅漏左史筆力不過如此

公子公武【至】莫與爲比此段又敍國家報功之厚淋漓有餘情極設色之工然於事未甞有所增加宋以後人不及也

自唐以來莫與爲比應上至唐始大

公之爲治略補

止除害本如誅鍔之類

在所以富收公私充塞

眾乃一愒史記務以秦權恐愒諸侯似當讀喝然與上猘犬猘字音季者相葉只當讀器銘詩亦偉麗絕世

栁子厚墓志銘此文失當時碑額公此文亦在逺貶之後作故尢淋漓感慨

爲拓跋魏侍中公他文皆作拓拔

儁傑亷悍此是雅健後云泛濫停蓄則更雄深也合此八字略盡栁氏一家詩筆之長矣

因其土俗三句簡括羅池廟碑著其有功徳於斯土可以世祀者故詳敍政事志則所重者在文章必傳於後區區下州之理特餘事也故只用三語虛括衡湘以南【至】悉有法度可觀通篇重文學故此事不得略

其召至京師【至】夢得於是攺刺連州詳栁待劉之厚所以媿他人有力不救子厚者

士窮乃見節義【至】亦可以少媿矣以子厚無人推挽故發此論

子厚前時少年【至】且必復用不窮持論旣嚴精神亦打得上旣敍子厚之篤於朋友因反復嗟惜人莫爲推挽言子厚始誠有過及其能攺柰何使之終窮後以文之必傳慰死者而生者之失才蓋無可解矣勇於爲人爲猶助也

不自貴重顧籍猶顧惜也讀本安溪

謂功業可立就言子厚欲借叔文輩引用以就功業非餮富怙權不枉子厚用心

材不爲世用二句許之者不小

然子厚斥不久【至】如今無疑也此是篤論使子厚見用詩不窺建安文不到西京不過與常楊軰爭伯而已卽有功業豈能數有唐第二人也

其得歸塟也【至】庶防有始終者復詳裴盧之待子厚以媿有力者與前一段感慨亦相配且以深著子厚之窮也

旣固旣安二句子厚已矣不復能伸其志矣庶幾以待後之人乎銘詞蓋深痛之也

唐故朝散大夫越州刺史薛公墓志銘部防史得自爲治此部防史謂觀察所部中之州守與漢之部防史不同

國子司業竇公墓志銘初公善事繼母孝行

名聲詞章行於京師文

然實未甞以干有司以下皆發明其謹厚六段相對

其爲郎官令守令守卽上爲洛陽令澤州刺史先言郎中者以京朝官書令守下卽不成語也注欲易爲守令以配愼法非

尙書左丞孔公墓志銘曹娥碑銘曰作亂曰蓋於篇終復理其事而詠嘆之此文兩以孔子起不爲復也孔子之後三十八世倒敍

吾爲左丞至二宜去含正平意

且公𨿽貴而無畱資含淸苦意

守節淸苦論議正平二語爲通篇眼目

事有害於正者二句故曰議論平正

言京兆尹阿縱罪人以下發明無所不言

約以取足【至】悉放不收守節淸苦

公屢言逺人急之【至】不足與論是非議論平正公之北歸不載南物守節淸苦

奴婢之籍不增一人嶺南以口爲貨故書不增殿中少監馬君墓志如此俯仰淋漓仍是簡古不覺繁溢屈指三四十年事冩得歷歷在目依依如畵眞神筆也無可志故只以世舊爲波瀾又一體

王軫其寒饑【至】稱其家兒也將三人性情容止描寫一段在中方有風神有賓主而馬氏榮落之故亦可想見於千載之下矣

當是時見王於北亭【至】稱其家兒也作兩層寫不直瑤環瑜珥帶補服餙一句

吾未耄老【至】末使我亦不樂其生則於故舊盛衰之際哀嘆至矣

中大夫陜府左司馬李公墓志銘比四世【至】爲士大夫家當時王孫之貴不及士大夫家宜人之勵於善也故幽州節度判官贈給事中淸河張君墓志銘今牛宰相爲禦史中丞注陳齊之云云按牛宰相三字豈成文理耶好惡予奪固不在此作今宰相牛公爲是太學博士李君墓志銘志子弟墓不嫌於直深切著明筆力亦健時主好方士服金丹公之爲世誡者微詞也故非臚列故人之失以訐爲直也

余不知服食說自何世起【至】以爲世誡憲宗服栁泌藥躁怒爲左右所弒公作此文蓋所戒者逺不嫌於訐也凡作文立論須權輕重耳以此立坊而武宗又服趙歸眞之藥矣

乳母墓銘題注葬乳母且爲之銘自公始按王獻之已有保母志

瘞硯銘硯乎硯乎與瓦礫異不當有與字從髙氏硯箋

毛頴傳栁子厚所最喜者毛頴傳孫可之所特稱者進學解今人不以爲俳體則以爲六朝多見其不知量也卽其用參同契一節變化深妙至此宜乎栁子之折服也參同契云故易統天心復卦建如長子繼父體因母立兆基消息應鐘律升降據斗樞三日出爲爽震庚受西方八日兌受丁上平如繩十五幹體成盛滿甲東方蟾蜍與兔魄日月气雙明蟾蜍視卦節兔老吐生光七八道已訖屈折低下降十六轉受統防辛見平明艮直於丙南下二十三坤乙三十日東北防其朋中山之云蓋當東北也類聚載廣志云漢諸郡獻兔豪書鴻都門題惟趙國豪中用博物志云恬造筆李白殷十一贈栗岡硯詩灑染中山豪光輝吳門練以三代比三十日筆始於三代後故云然

南伐楚次中山此中山是宣州地名正楚地孫大雅贈筆生張序云昌黎韓子傳毛頴爲中山人中山非晉乃唐宣州中山也宣州自唐來多擅名筆而諸葛氏尢精孫說疑彊爲之解姑備異聞

及至浮圖老子外國之說浮屠之說秦時無之二字亦信筆寫入也

又善隨人意正直邪曲巧拙【至】然見請亦時往馳驟亦用子云心盡之意

上親決事【至】上未甞怪焉又兩層旁襯

見絕於孔子而非其罪時所謂筆乃刀削也故云而姬姓之毛無聞瀠洄此句文法乃見斷續曲折送窮文卓犖宏肆只固窮二字翻出爾許波瀾朋挈儔伏中間

子在孩提吾不子愚下五者首曰智窮故著此二句我非其鄕波瀾

心無異謀【至】敢不回避逐層應轉情狀二字下羞爲姦欺二句上句是義下句是仁正言若反磨肌戞骨四句上二句就已說下二句就人言能使我迷四句先伏固窮在內應前自初至終及有間於余等語

乃與天通天之心卽君子之心也

攜持琬琰四句足上癡字

請質詩書希聖人也聖則與天一矣

鱷魚文浩然之气懾百靈誠能動物非其剛猛之謂此文曲折次第曲盡情理所以近於六經古者貓虎之類俱有迎祭而除治虫獸鼃猶設專官不以爲物而不教且制也韓子斯舉明於古義矣辭防之妙兩漢以來未有

昔先王旣有天下【至】驅而出之四海之外發端先提破必無可容之道

況潮嶺海之間【至】亦固其所其前愆

鱷魚其不可與刺史雜處此土也責其更新

刺史𨿽駑弱【至】以偸活於此耶平之以情

且承天子命以來爲吏二句又一提諭之以體潮之州【至】鱷魚朝發而夕至也導之以路應前驅而出之四海之外

今與鱷魚約【至】至七日寛之以期

七日不能【至】不聞不知也逐層逆捲後復順下三段有千層萬疊之勢不有刺史應與鱷魚辧冥頑三句應有知聴刺史言

夫傲天子之命吏【至】皆可殺竦之以法爲民物害應惡物爲民害句

刺史則選材技吏民【至】末廹之以威彊弓毒矢應罔繩獨刃句

贈大傅董公行狀兼禦史中丞知臺事三司使少章云若以三司使爲句則時無此官若以使字屬下句則恐上下猶有脫誤按雲麓漫抄云唐三司使有三凡鞠獄以尙書侍郎與禦史中丞大理寺卿爲三司使中葉以後有三司使捴戶部鹽鐵度支皇太子監國則詹事左右庶子亦號三司使據此則董公以中丞鞠獄故有三司使之號非脫誤也南部新書大歷十四年六月勑禦史中丞董晉中書舍人薛播給事中劉廼宜充三司使仍取右金吾將軍防一所充三司使院並西朝堂置幕屋收詞訟至建中二年十一月停後不常置有大獄卽命禦史中丞刑部侍郎大理卿充謂之大三司使次又以刑部員外郎禦史大理寺官爲之謂之小三司使皆事畢日罷此董公爲三司使之明徴其事不見於本紀疑出唐大詔令也

與汝州盧郎中論薦侯喜狀素不薦士之人其能力乎故或靳以激之或稱道以引之

未聞有所推引二句以之激勸

今子郁爲選首二句頓挫

若自有名聲【至】又何貴乎恐其後之不力又反激之閤下旣已知侯生【至】末鼓而勸其後

論今年權停舉選狀竊以爲十口之家【至】未見其先論乏食

臣聞古之求雨之詞曰【至】使人失職而召災也二段卽從旱上轉出不可停罷妙絕

臣又聞君者陽也【至】銷殄旱災不惟不當停罷方且更廣其路又進一步絕妙

漢武帝之取公孫宏公孫是應選舉人此句不倫唐故贈絳州刺史馬府君行狀許國薨少府始孩顧托以其爲繼室繼室二字惟公不失左氏本義

復讐狀題注舊史書於憲宗紀刑法志新史書於孝友張琇傳按舊史載刑法志者是也新史書於孝友傳則謬矣以復讐爲孝則非語常也議論極得其平錢重物輕狀禁錢不得出五嶺注下或有復出五嶺字按復出五嶺爲是張文昌詩海國戰騎象蠻州市用銀是唐時嶺外用銀買賣也

進撰平淮西碑文表今詞學之英【至】無有不可此公之謙詞卻似諷數句本屬可已

捕賊行賞表何爲辭費乃爾

孔子欲存信去食【至】況可無故而輕棄也此下卽宜接漢髙一段

昔周成王尙小【至】於是遂封叔虞於晉不須蔓引此等

論佛骨表惑之大者則用借鑑失之小者則用直陳極得因事納誨立言之體憲宗奉佛求壽故前半只從年壽上立論

伏以佛者二句見非中國天子所當奉

惟梁武帝在位四十八年又變

臣常以爲髙祖之志二句倒跌

今聞陛下令羣僧迎佛骨於鳳翔以下指其失臣𨿽至愚【至】而肯信此等事哉此數句是前後闗鍵綰結處祈福無驗上已陳故入迎佛骨本事後一句撇過只以國家大體反復言之

然百姓愚冥【至】非細事也就詭異戲玩上推言其不可卽加禁遏破上遞迎供養

夫佛夲夷狄之人【至】豈宜令入宮禁破上舁入大內假如其身至今尙在【至】不令惑眾也與前髙祖之志必行於陛下之手一樣文法長史云有此推駁方是論佛骨不是論佛法

使天下之人【至】豈不快哉與前天子大聖一段相對佛如有靈四句安溪云後段旣欲上奮然投之水火便只言其不足畏以推廣上心可矣復欲以身任其禍是欲使上行也

潮州刺史謝上表此文亦仿虞仲翔交州上吳大帝書須玩其位置之巧篇中並無乞憐祗自傷耳若以文章自任非惟時輩見推卽憲宗亦自深知之也孔子曰文莫吾猶人也班固云著作者前烈之餘事公固不僅以文章自任者勿謂其不謙也議之者適見其眼孔之淺耳封禪之事自宋以後始同辭非之前此儒者多以爲盛事未可守一師之學疑其導人主以侈心也漢書藝文志封禪錄於禮十三家之中

臣受性愚陋【至】所見推許接縫處有痕無迹

伏以大唐受命有天下【至】以至陛下拓開

旋乾轉坤四句十六字𨿽揚子云不能過也

天地父母哀而憐之只一語見意亦使之得奏薄技以贖罪過非爲祿位計也

賀冊尊號表栁表中附防古有尊號及白虎通道徳論皆近於誣韓公二表中不涉一語𨿽順時爲之其識自髙也

臣聞體仁長人之謂元八句表中逐字疏釋韓栁皆然

請上尊號表在漢廷亦僅有之作

今天子整齊乾坤【至】各修貢職勢如湧出雄偉非常非臣之愚所敢隠蔽其歌功頌徳之語皆托於太學廣文諸生列狀後以代奏收之斟酌得宜

取正於經則亦非必然之辭也

論孔戣致仕狀以明人君貪賢敬老之道也貪賢出鄭禮注

若戣尙以繁要爲辭二句如此乃曲盡優之之方有年過於戣卽前所謂𨿽八九十也

然人皆求進三句又卽從求退一事上明其爲朝廷所少老固當敬而賢尢可貪也

國子監論新注學官牒題注此疏公爲祭酒時所論按此牒吏部者非疏也

黃家賊事宜狀若令於邕容側近【至】攻則有利不用客兵而召募側近土人公於此及淮西事屢言之論淮西事宜狀然可圖功考異云此蓋當時俗體如此按文選注中最多凡然後然則皆獨用然字

一諸道發兵【至】閭裏懷離別之思發兵之害

今聞陳許安唐汝壽等州以下召募之利

識賊深淺非不相諳委

若令召募可立成軍不煩資遣

若要添兵自可取足不致單弱

賊平之後易使歸農又無後患

擇要害地屯聚一處使有隠然之望兵勢忌分此𨿽防邊亦然處處置屯節節立堡但可令邊民自爲之重兵扼要防亦不敢大入若狗盜則邊民自足禦之也一論語曰欲速則不達此段尢爲精彩

宜特下詔云【至】廻軍討之李文饒之討劉楨祖述公意以諭河北

朕卽赦元濟不問李云諸道亦知朝廷不能分兵故以實告之盧循入防宋髙祖建牙石頭城時議者謂宜分兵以守諸津要公以爲賊眾我寡若分兵屯則人測虛實且一處失利則沮三軍之心今聚眾石頭隨宜應赴旣令賊無以測多少又於眾力不分若徒旅轉集徐更論之耳此可與公第二條相末二句乃婉其詞以謝眾賊一道致死而我分數道𨿽眾亦力分而不可用矣

義門讀書記卷三十三﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷三十四

翰林院侍讀學士何焯撰

昌黎集【外集】

明水賦題注公貞元八年登第云云按今文苑英華尙存賈稜陳羽歐陽詹李觀馮宿劉遵古六人詩觀同時栁白集中所載及前後塲屋諸賦乃見韓公此作格超韻穏亦冠絕當代也

旣齊芳於酒醴周禮注明水以爲酒疏云郁鬯五齊以明水配三酒以酒配酒井水也酒與明水別而雲明水以爲酒者對則異防文通謂之酒是以禮運云酒在堂亦謂明水爲酒也

如得其宜宜本作情此正與前主忠敬意相應豈不以徳恊於坎【至】气應則通二韻促之使公文必有隨手之變也宋賦必一韻十二句則拙矣形藏之藏苑作昭得之

足以驗聖賢之無黨【至】末不著迹

海水詩意謂其才未足以勝大任則當退而求志以待其成也注謬

海水非愛廣【至】末此下言與身世兩相棄者不同請遷宗廟議謹潔似經

尙書咸有一徳【至】可以觀徳注十六字舊史闕按此十六字乃祖功宗徳不在其數之據何可闕也

祖功宗徳不在其數劉歆議只以二語括之爲髙祖太宗起本

上賈滑州書雅潔古節

昭融古之典義【至】保任皇極猶有塗塈經典之迹上考功崔虞部書前半嫌於自暴而訐人者故正集無之

是知其文之或可四句上人之莫可者非今之人也下人之或可者志古之人也

又嘆執事所守異於人與下愚之所守對

人廢耳任目【至】故有所退廢耳任目而時所尙者華則所進者必華而所退必實也兩故字卽上異字意華實不兼注不疑當作必按不兼卽下所雲實與華違也若作必字則公已不在三人之列矣

然愚之所守竟非偶然故不可變以下言其人寜爲莫可者其所志有在不容變而爲時之所可也

夫古之人四十而仕【至】而又之死不倦日以進夫今之人務利而遺道【至】而役役於持權者之門日以退

行之以不息六句終上所守之不可以變

其信然否也應前疑字

斯文未防四句惟乖於時乃與天通此公生平所自信知命不惑者也終上信字

必有以見知爾應知其人知其文兩知字

與少室李拾遺淸挺勁直不同常玩

小大之事皆出宰相樂善言如不得聞觀太平之運者在此三語

必望審察而逺思之審察收加秩逺思收善類答劉秀才論史書史書記人善惡傳信於萬世若褒貶失當後人猶可駁而正之茍記錄失實輕據傳聞撰立事迹甚則牽顧他人之諱忌恣慿已意之愛憎不公不直爲阿爲誣使來世其欺誑永無別白其取怒於鬼神不亦宜哉至於易代之後人迹久陳每見修撰之家猶多瞻狥不免私曲然則爲實錄者何得容易也退之一作平淮西碑不詳李愬之功果致發憤於正夫其不肯作史豈非明哲之論乎

在據事迹實錄二句本揚子云

然此尙非淺陋偸惰者所能就伏后

僕年志已就衰退【至】行且謀引去此段應非淺陋偸惰者所能就

且傳聞之不同【至】令傳萬世乎此段又見實錄之難此是主意誠不可以率爾爲也

若無鬼神二句收住當畏懼

與大顚書題注其後書吏部侍郎潮州刺史則非也云云按卽此亦可證其僞矣要之公與大顚始末盡於孟尙書書中數語何必爲緇流所欺取此謬妄之迹歟考異云皆非可與實事而求是者也云云按必欲反

復文致三書爲出於韓亦可以見朱子用心之隘而私矣使其無他亦可謂絕不知文識見凡下徒貽後人之笑耳久聞道徳尙是未見顚時語

切思見顏成何文理朱子乃謂決爲公文非他人所能作乎

送汴州監軍俱文珍序屯兵十萬【至】舟車所同數筆有班馬風力

送浮屠令縱西遊序於是乎吾忘令縱之爲釋氏子也收異同

不知其不可也應可與

河南府同官記筆無防塵

盧公去河南爲右補闕【至】自工部尙書至吏部尙書上一層只防明得河南同時得五將相此層又將中間轉遷敍淸略一裁翦不令板直

我公願潔而沈宻二句世得云願潔沈宻以沈言開亮卓偉以髙明言願潔言其行沈宻言其識開亮言其識卓偉言其行

登槐贊元二句均後以宰相出藩此特伏案非防佞語

有若將同其後二句結住一倒轉便不凡

除崔羣戶部侍郎制朱子語錄退之除崔羣侍郎制最好

於今𨿽重當作於今爲盛爲惟音訛又訛作𨿽潮州請置鄕校牒體格气味純乎西漢質雅中意味深長此眞充於中溢乎外而不自知者

不如以徳禮爲先而輔以政刑也政刑不可廢但不可獨任耳此句變得好

夫欲用徳禮未有不由學校師弟子者論本董子夫十室之邑必有忠信古注必有忠信一讀如邱者焉不如一讀邱之好學也一讀言我不如此人方願學之也

刺史縣令不躬爲之師所謂三王四代惟其師順宗實錄第一景申上卽位太極殿冊曰【至】無沗我髙祖太宗之休命凡冊文詔書但削去繁縟卽簡質近古修唐書者不知此法本紀中至一字不存宋景文列傳遇章疏輒竄易以就奇澁皆與公背馳者也宋元諸史略無翦裁亦其失維均

登伉皆上在東宮時侍讀以師傅恩拜書以師傅恩所以別於伾文之黨也

實錄第二貞元末五坊小兒張捕鳥雀於閭裏南部新書聖歷二年勅雕鶻鷹鷂狗爲五坊二十四年各置使

追故相忠州刺史陸贄直自貶所召還者時謂之追刺史二字當作別駕緣上蘇弁之文傳冩致誤

丁酉吏部尙書平章事鄭珣瑜稱疾去位【至】遂不起此事敍致尢不減班孟堅

實錄第三元和三年以修實錄功追贈工部尙書附書

實錄第四贄令吏部分內外官員爲三分計闕集人以爲常今截闕之法所始

城字亢宗北平人代爲官族陽騖顯於慕容氏由此遂爲非平望族

有懷刺造城而問者【至】不能聴客語敍事至千載下讀之猶聲音笑貌顯顯在目馬班而下可復見乎朝廷有直臣天下必太平矣元和之治此舉貽之也萬福知言哉

實錄第五永貞二年正月景戍朔注戍史作寅按當作寅所謂永貞二年者止於此一日耳翌日丁夘卽下制攺元元和詳見舊唐書及通鑑也

同竇【牟】韋【執中】尋劉尊師不遇竇詩止三四佳不及公逺甚韋甚凡鄙公此詩直當與沈宋抗行也發端得尋字神味

院閉靑霞入二句下隠形又不寂寞但用馭風二字卽已暗藏不遇矣筆墨之敏妙至此

猶疑隠形坐二句結不遇變化桃字又與仙源暗應嘲鼾睡此篇多用佛經因其浮屠而戲之

晝月觀此則知玉川月蝕體貌蝕字處公皆刪去蓋不以爲難能也

辭唱歌近東野

知音者誠希下二句只似惜別卻暗寓知希深妙答侯生問論語書愈昔注觧其書而不敢過求其意不敢過求則本意可得而歸穏當矣穏當二字觧經之極則也此篇當以文采不耀故正集遺之

長安慈恩塔題名石洪至長安當在元和六年徴拜昭應尉校理集賢禦書時石洪歿於元和七年而子厚十年始自永州例召至京師安得同登慈恩也東野之歿亦在九年時年六十四其齒長於退之不啻一終不應題名於習之下

福先塔寺題名王仲舒神道碑云元和初徴拜吏部員外郎未防爲職方郎中知制誥安得三年尙爲吏部員外仲舒以直楊慿之寃出爲硤州刺史慿貶在四年則三年亦不得在洛也仲舒貞元中已入南宮名軰尊矣又安得以石洪加其上乎其僞無疑歐公不之審耳趙徳文錄序文錄疑好事者依托

義門讀書記卷三十四

欽定四庫全書

義門讀書記卷三十五

翰林院侍讀學士何焯撰

河東集

獻平淮夷雅表一首表與韓相當

平淮夷雅二篇柳雅不如韓碑

晉陽武第一故在繆襲王粲間惟退之有周漢意也貞符以徳爲符其論偉矣然亦本末不該柳子持論往往皆據一面如封建則直捨本而齊末者所以不逮韓子

乃始陳大電大虹元鳥巨迹白狼白魚流火之烏元鳥巨迹著於雅頌不得而並議之也

謂之封禪柳子獨排封禪斷以六藝爲考信

莽述承效英華作莽述成效是王莽祖述漢家之成效不謂公孫述也注引公孫述非

鄕爲義廩義倉事柳子書之貞符

炎以澣與沸同

咨爾皇靈二句蘇子美之論尢爲平正當參觀之佩韋賦桑宏和而卻武兮按困學紀聞吳子曰承桑氏之君修徳廢武以滅其國桑謂承桑氏也一本攺桑爲乘誤

設任柔而自處兮任柔其事未詳或云鱄設諸恐非瓶賦子云酒箴正言若反也

牛賦東坡書此亦以譏切當世用事者不獨諭嶺表也

愈膏肓疾賦其詞气似柳少作未謹潔奧峭耳封建論荀卿子之文也其中節制甚謹嚴李云文章古雅精健過秦之匹

封建非聖人意也李云未必便得聖人意如是則興滅國繼絕世皆聖人違心之事也初吾謂韓柳者遷固之羣耳今觀其才識相亢若韓氏之學之識則非班馬所及也至子厚者崛起曠代之下力追西漢之文气稍不如子長之疏宕而堅宻不亞孟堅其學其識疑亦無所讓也逮讀封建論與孟堅諸侯王表等參差誦之固知子厚所學所識不如孟堅逺矣夫論事而但據其一偏則孰不有利害之數可陳有成敗之軌可指如孟堅所雲中外殫微本末俱弱權姦不出廟堂而運天下者又何如枝葉相持之爲得也至言聖人不廢封建私其力於已私其衛於子孫柳子之言何其悖乎若曰國與天地有與立焉蓋𨿽欲易之而時未可不猶愈乎是故有裏胥而後有縣大夫【至】勢也李云旣知是如此又何以云封建須廢其下旣無所承借其上又如何孤懸也

然而降於夷王【至】其在乎此矣降於夷王以下與後私其衛於子孫矛盾相陷不知柳子何以云也

時則有畔將而無畔州畔將卽是大諸侯矣不在繼世與否也

或者曰封建者必私其土云云以上論封建之逼上以下論封建之病民

失在於制不在於政世得云幽厲之不由道而曰失不在政有興必有廢其興也以仁其廢也以不仁柳子於周則曰失在於制於秦則曰失在於政是其語之最無徴者安溪批不在於政旁云此論亦有病

𨿽亂不可變也𨿽亂上添侯王二字

及夫大逆不道大逆句帶上一層

魏之承漢也【至】不聞延祚魏豈可謂之封建晉之八王旣逾其制又亂自內起然瑯邪猶存渡江之祚延促之效睹矣

或者又以爲殷周聖王也而不革其制【至末】上一叚言因之無益革之無損此一叚又言勢不可革聖人亦姑因之今非復聖人所處之勢則革者適得聖人之意也

蓋以諸侯歸殷者【至】湯武之所不得已也李云此等便是流遁無理之譚亦非當日事實也

聖賢生於其時亦無以立於天下李云未見三代以後之聖賢用也世得云自天地果無初乎至州縣之設固不可革也爲一意以利害言自或者曰封建必私其土至善制兵謹擇守則理平矣爲一意以義理言自夏商周封建而延至何系於諸侯哉又以利害言自殷周聖王也至末又以義理言

四維論四維者非管子之言也質之以經則難爲言也固宜

天爵論明與志而已矣明與志者所以修也明與誠對而志爲之基明不可與志並言柳子殆彊爲髙論以求駕乎前人未之有得者也

庸非天爵之有級哉性無等級气質殊分漢唐先儒讀孟不詳疑性之有二反以修爲屬之天爵本末舛矣曰明曰志不如其曰誠曰明也忠信卽仁義之無不

誠焉耳誠未有不明者柳子蓋不究心乎思孟之傳妄駕其說也

守道論淸勁

時令論上合牛馬三字上加季春

舉阿黨月令作察阿黨柳子祖諱察躬故爲舉然非二名不偏諱臨文不諱之義也

斷刑論下非常之罪不時可以殺【至】人之經也斯言善矣柳子則徒爲詞費也至云古之言天蓋以愚蚩蚩者尢悖戾而不知反焉

果以爲仁必知經仁下疊一仁字

智必知權上補果以爲智四字

辧侵伐論迂晦

六逆論胡亥任趙髙而族李斯乃滅舊不足恃也李斯不可謂之新

晉文公問守原議先軫將中軍問原守在僖二十五年至二十八年二月先軫始將中軍時軫並未爲下軍佐也

以附春秋許世子止趙盾之義所附不類

駮復讐議駮陳有餘若折典法之中則必待韓議而後定也李云兩下相殺及以上誅下韓辧別分明柳則質爲一條而已合此兩篇義與詞觀之便定韓柳優劣或言柳議過韓者不知文者也

蓋聖人之制【至】又何旌焉李云議論在韓範圍之中猶不若韓之渾涵蓋聖人制法所難明著者今固不得而明著之也

春秋公羊傳【至】則合於禮矣公羊之說蓋謂父以非罪見殺於君者也安得並引以斷兩下相殺哉此柳子少年之作於治經尙疎至復讐不除害五字不加裁剪乃小失耳

桐葉封弟辧王以桐葉戲婦寺二句李云設以桐葉戲婦寺則將易賀爲諫矣設王曰戲也則亦將曰天子無戲言云爾庸何悖乎

辧列子是嵗周安王三年當是四年

秦惠王韓列侯趙武侯二年惠王當是惠公

然其書亦多增竄非其實二句李云又轉一意言𨿽非孔子前要是莊周以前人也

其楊朱力命【至】不可信楊朱力命列子篇名此數句發明增竄也李云諸辧皆極簡嚴有法

論語辧上篇收處甚宻

下篇欲張孔子之道而所見不足以發之

辧鬼穀子後出而險盭峭薄后出上疊鬼穀子三字辧晏子春秋墨好儉晏子以儉名於世【至】爲已術者李云精覈

非晏子爲墨也二句精到

辧鶡冠子至長沙始得其書讀之李云便是長沙人爲之耳

何以知其然耶曰不類厚齋云博選篇用國防郭隗之言王鈇篇用齊語管子之言

箕子碑此貞元間文詞理淳雅集中亦不多得進死以並命【至】故不忍微子遁於荒野非若紀季入齊委身而與亡吾國尙考經不詳出大法於攺命之後則非與亡吾國廣殷祀於朝鮮之封則非無益殷祀晦是謩範伏下之根

推道訓俗承上之緒

當其周時未至【至】其有志於斯乎孔子仁之尢在明夷故收處獨歸重正難一節法授聖者非所期也化及民者其緒餘也按軌範錄此三行是其宋亡未遽死之微逸前後則斷斷不事北之節也嗚呼謝氏其仁矣哉

是固人事之或然下有者也二字

則先生隠忍而爲此則字上有然字

唐某年作廟汲郡後漢書郡國志陳畱郡考城縣下劉昭注陳畱志有箕子祠不知何以移之汲郡也衝讓居禮二語似贅設

道州文宣王廟碑曾不及浮圖外說二句何必以是相形

公又曰夫子稱門弟子【至】豈夫子志哉宋祁唐書曰觀七十子之賢未有加於十人坐而祀之始於開元非特牽於一時之稱號記曰有其舉之莫敢廢也伯髙之語必有辧其妄者

惟公探夫子之志十五句序與銘皆但言伯髙攺作新廟之事於此自疏其立言指趣然似不如韓子南海神廟碑之恰好

柳州新修文宣王廟碑切柳州

卜日之吉於王靈之吉下有防告二字

終南山祠堂碑修整

非我後敬神重谷六句此唐格

碑詞用秦碑體

太白山祠堂碑其地恆寒三句著太白之所以名碑陰文志此於碑陰視南海神廟碑爲尢謹於法饒娥碑鱉黿下有一鼉字

見怪異形作見怪形異碑詞用韻甚古

睢陽廟碑當時睢陽死守李翰旣爲之傳南八事首尾韓氏又書之矣此碑用南朝文體蓋相避也郁龎眉之都尉挫臂之將軍柱厲不知而死難狼瞫見黜而奔師柳子方爲僇人假以發其憤慨四六使事復不覺其訐露耳

聞義能徙所謂欲以有爲公有言云敢不死也於戲睢陽之事【至】或未之思歟此叚議論求與人異其於當日事勢實疎蓋力保江淮則租賦無壅可以天下全力摧翦一隅之賊韓公謂天下不亡其誰之力乃爲可據柳子則徒計算時日慿虛懸揣耳

大鑑禪師碑大鑑始以能勞苦服役能卽耐字取其言以爲心術其說具在以世教言之則謬舉也卽崇信其說亦有爲法也何取而牽率附會侈其盛哉不植乎根二句二乎當作胡字

碑詞必欲附會而張大之故少味

南嶽彌陀和尙碑尊之甚故其名因佛語而見授公以衡山授公上有眞公二字上注云惟唐公眞公及衡山承逺未詳按承逺卽般舟注家可謂昩於文義

銘詞末幼曰宏願惟孝防宏願於銘中補書亦一體無姓和尙碑逝如浮雲如字作水字

爰有大智謂天臺

爰授樂國謂極樂

碑陰記紀之碑陰以塞眾意則文不喧奪亦一法也南嶽雲峯寺和尙碑銘詞如嶽之不崩收南嶽銘佳

南嶽般舟和尙第二碑凡南方顓念佛三昧者南方下有一入字潘云大藏有般舟三昧經云一心念佛若一日晝夜若七日七夜又云經行不得休息不得坐三月速得是三昧今釋氏有依此教修行者

揣食不味揣字合作搏範文穆驂鸞錄云此碑子厚自書亦有楷法

大明寺律和尙碑起四語名言柳固深通其說者此文尢峻整

大律師塔銘若石廩瓚公瓚僧名也號懶殘

蘭若眞公唐會要元和二年�平奏請賜中條山蘭若額爲太和寺蓋官賜額者爲寺私造者爲招提蘭若段太尉逸事狀深謹

至晞門下【至】其與存者幾何其精神正在次第婉轉深穏頓挫處神閒气定筆墨如生凡史漢文字最綿宻與左氏異者特周漢文質以時變耳今人以疎率貎之所以逺也

散還火伍中從軍及作役者十人爲火

先是太尉在涇州【至】一昔自恨死又詳在涇州事見太尉不徒以剛勇取勝一時

及太尉自涇州以司農徵【至末】言又有先識見微明非一時意气所成也

柳渾行狀不爲細家之迫束細字下有故字家作加柳渾諡議由當時之體而鍜鏈有加

陳京行狀五代祖某陳宜都王某作叔明

夫忠烈之褒也二句忠烈上有其字下句有也字宗元故集賢吏也應告於嘗吏於公者是狀後於惟深行狀者又五六年故尢知所裁

房公徳銘之陰起首何用此詞費

楚之爲縣者若葉公白公楚之爲縣勝計乎

人不忘公之道人字上有袁字

王公嘗以機宻匡天子於禁中【至末】特爲廣津作也甚卑宜削

陽城遺愛碣帝尢嘉異四句城爲司業乃下遷嘉異旌優語非實錄特以爲逐臣立碑不得不有所回互耳陸文通先生墓表李云子厚亦學春秋有得者故有味乎其言之

後之學者【至】前世多有之不可以通於後世

甚矣聖人之難知也不足以文聖人之書

與其師友天水啖助啖氏姓符氏臣有啖鐵

先生字某陸先生字伯衝

得制作之本而獲其師友上句起後下句顧前於是合古今【至】微指二篇是文之

爲春秋集注十篇新唐書助卒質與其子異褒錄助所爲春秋集注總例請匡損益質纂會之號纂例蓋今所傳纂例者卽集注之異名也

明章大中【至】不過乎物數語發明聖人之防特精神所謂得制作之本者也

旣成以授世之聰明之士三句是通之

道之存也以書四句所以但表其著述而略乎他爲碣以明能副文通之實也

楊君墓碣其子侄洎家老上有旣葬二字

趺螭首上有字

毗贊元侯於漢之陰式徙荊州凝大歷三年進士興元元年樊澤節度山南東道式用也

墾鑿峣鹵峣與磽同

若某者以姻舊獲愛子厚乃凝兄楊慿之壻

惟車馬幣玉三句於時文價已自許如此

故禦史周君碣則漢祖不曰安得猛士引猛士不類豈緣子諒言牛仙客應圖防故耶

衡州呂君誄故潔其儀故作胡

逋租匿役役作稅

葬非舊陌衡州已得量移非若淩凖之不得歸葬者乃以貧故難致先墓也故詩中亦有五畝九原一聨時中之奧二句和叔自是一時負才用而未究設施之人時中希聖則已僭矣子厚文精彩處必過於抑不能恰好此所學不粹之由耳

尙擁良圖擁作壅

魏府君墓志唐格少生气

拜度支員外下有郎字

君嘗三娶而卒無主婦三娶而無主婦豈亦如裴評事之未娶嫡妻耶抑以卒爲讀也當仍如裴之未娶嫡妻也若嫡妻先卒未有不書夫人某氏後夫人某氏某氏者

凡十有餘祀祀作事謂所事者十餘人也

由是處約以終其其字下有世字

居又同閈以同閈居得銘

崔公墓志乙未作己未

元宗南巡當時謂幸蜀曰南巡

家有禳字諸韻並無疑是梗字周禮女祝掌以時招梗禬禳之事

世有顯懿上有白葉流根四字

崔君權厝志以權厝故略其實志崔君如是足矣文中亦致宻無一罅可議讀者未之玩耳志所略者見於銘

裴府君墓碣隨事防染

耆股肱立部伎

役喉喙坐部伎

告其叔舅宗元子厚無他兄弟歸於裴者其女兄故稱叔舅

銘詞銘中以事大小稍錯綜合敍

張公墓志銘句會敏給句音構

周限荊衡二句詩曰於疆於理至於南海則五嶺之外至東遷之後不復通爾

鄧君墓志銘皇建州普城令作連州浦城令

則亭擬閱實擬作疑

以循官刑循作修

內專平淮淮作凖

有子四人【至】哀禮具焉童幼如禮得附書

呂侍禦防墓志實惟呂氏宗子敬叔爲宗子知化光非嫡出

馬君墓志可書者少故撮舉其凡

志忘其子之去志作至

曾祖某某官下補祖某某官

來拜來附附作祔

淩君權厝志爲忠孝禮信而事固大謬固作故今而寓乎戊作今之遇乎戍

爲浙東廉使判官廉字下有訪字

遂入爲尙書郎作遂入尙書

姦吏衰止吏作利

銘詞富天祿富疑作副稱也銘不及五言詩李侍禦墓志附屬於寧岐禮大傳君有合族之道族人不得以其戚戚君位也故附屬於寧岐而不敢言天子寧岐謂寧王岐王

大理評事裴君墓志未果娶唐時門第旣髙未得官位不娶主婦有先畜婢妾者此文可引爲據薛防妻崔氏志亦云恩其故他姬子

通兩經通兩經得書蓋非徒口誦之也

膳飲不違慰其孝也

姜君墓志不煩濫

好遊嗜音綰結前後

獨孤君墓碣今王父營陵於其側父作後

今記其知君者於墓此卽記先友之意推是以錫其類播州請代蓋其生平之誠非一時意气激昂也當合祭獨孤文母文觀

趙君墓志兩漢金石之文

南有貴臣作貴神

始矜由明經爲舞陽主簿旌來章之孝故追表矜之節以見其有本也

韓君墓志特以弟故得名

張先生墓志生卒及先墓於遺命中敍致不詞費先友也略短取長系論於後有關世教不失文體此變例之宜采者也

聚經籍圖史二句亦以聚書得書

虞鳴鸖誄一作鶴鳴

爰宅上陽漢書地理誌河東郡大陽吳山在西上有吳城周武王封泰伯後於此是爲虞公上陽大陽之誤洽主記室洽當作狎

愉乎其和指虞

確爾其堅柳自謂

故處士裴君墓志無事可書又不能拒中丞之請故多舉先世傳緒之美然曰以中丞故而不克並無乃爲佞非古也

不棄於君棄作並

覃季子墓銘追銘季子蓋自悼也詞約義微故銘止六言

續滎澤尉崔君墓志喪焉不果行防其貨也

移信中作移信州中此志亦一體攺葬者亦可用之重爲之志者謬

先侍禦史府君神道表曾伯祖奭祖下有諱字作避暑賦【以下】敍所著述以成章

抑有當我哉暗渡

石表陰先友記例創於柳子水經注云郢城中有趙臺卿冡岐生平自所營也冡圖賔主之容用存情好敍其宿尙柳本諸此

鄭利用二鄭以互文見意

魯直爲尙書郎黃庭堅字出此

路泌只四三語何其淒婉

柳登其父芳下補善文史三字

呂牧下補東平人三字

蘇弁武功人好聚書好聚書亦得書本史遷賈嘉與余通書之例也

柳公墓表用當時體而稍節其靡弱

二月庚寅上增十字

符君墓版文貞元十二年嵗在景子唐諱丙字以景字代

輟哭紀事哀不能文古人於期防亦不爲有韻之文此其據也

先太夫人河東縣太君歸祔志嘗逮事伯舅【至】無遺者述爲女與爲婦徵以舅與先人之言示信也

是嵗之初【至】禮無違者敍此事於中斷續變化左氏法也

不悼往事亦自白其非以其不愼貽親患也

喪主子婦七嵗婦字上有宗字

李夫人墓志銘精宻

我先府君每得仕【至】然後議焉李夫人之歿不於柳氏而在諸壻之所故表其先人迎養擇壻之勞及道路遇疾乃從所便非不防族而致然固文章得體要之苟非實錄則姻黨唾而嗤之矣故欲爲古之文必先由古之道也

諸姑合以爲斯志合作令令字下補宗元二字陳君夫人權厝志無子卽於遺言中敍明

崔氏夫人墓志蓋石文補志文所未偹又一例用敢附碑陰之義蓋石附碑陰之義

告教罕至告教作教告父之家書稱教告

以志終天之哀姊亦得稱終天之哀

裴君夫人墓志以配於裴氏配作女

睦姻任卹之行甚偹任𨿽非婦人之事然統之以聽順則雞鳴詩人之意也

始夫人之疾也【至】相及也及此者以見前之所書皆信非可彊而致也

余不知天之忍也余字下增一字

先夫人八月而殞殞作殯

亡妻宏農楊氏志惕之義義作儀

王君先太夫人河間劉氏志文兵曹未及贈官夫人亦未受封而子爵已顯遂冠於志文之首乃變例其實失禮也夫人無事可書乃生頌其子佞也

祔於兵曹君之墓作兵曹府君

有惑不疑有惑作有戒

韋夫人墳記已遷祔而未合葬但書其故及日月與有志而遷葬者同例

設漁者對智伯不諭其所以作似非爲藩鎭也若魚幾何魚作漁

中今漁於海今字衍

魚之大者上有向之從三字

向之以爲食者以字衍

若欒氏郤氏羊舌氏欒氏下增祁氏四氏故相間而錯舉之

臣韓魏懼其將及也臣字下有見字

愚溪對中間頗指斥舉錯倒謬則後之所謂已之愚者無非所遭之不幸非其罪也然稍乖惇厚篇中所引惡溪比養小人弱水比抑君子濁涇不法知人黒水賦質昬昧

予聞閩有水唐書地理誌處州麗水縣東十里有惡溪多水怪大字本注孫曰惡溪在潮州界誤也處州乃漢甌閩地

弱惡六極也不美

濁黑賤名也不淸

且汝不見貪泉乎舉一因人以累其名者爲敷佐夫明王之時暗取王之不明豈足福哉之意

汝欲爲智乎【至】使一經於汝無須臾忘報復宜人之畏而擯也詞旨亦激迫少味

吾蕩而趨【至】卒不自克此見險不能止又深一層對賀者筆語自妙

姑以戚戚下增爲無益乎道故若是而已耳吾之罪大會主上方以寛理人用和天下故吾得在此凡吾之貶斥幸矣而又戚戚

嘻笑之怒四句太盡反少味

天對定逺云柳州作天對其文亦幾於三閭也題曰天對似是未安天尊不可問故不曰問天柳子之文自擬於天斯罔矣宜曰對天問也

馮翼惟象二句下補明明闇闇惟時何爲

輻旋南畫二句柳子亦主蓋天之說

惡有谷汜次汜爲韻

度引久窮久作無

曜靈安在在作藏

盜堙息壤八句屈子本意大都以禹之幹蠱少康之中興望頃襄王余聞之師云

污塗而蕖夫蕖夫疑作夫渠

宜儀形九疇形作刑

問地方九州州作則

爰處爰都處一作穴

增城之髙髙一作裏

日安所到所作不

而僭謂不死僭作潛

休居以康食姑不失大字本注重校康作倉絕句無食字作休居以康倉姑不失

幽陽潛防作陽潛而防

登立爲帝二句當在二女何親之下

師以首之書所謂師錫也

問幹協時舞二句注言少康非朱云舜懷有苖而丕號以之之作瑞

寒民於烹所謂救民於水火之中也

中譖不列不列不自明也

萃回偶昌萃回下大字本有禍字

胡若之狠狠作很

晉問太行掎之山

首陽起之西

黃河迆之河

大陸靡之東

景霍汾澮景霍小山汾澮支河

爲爲鍭爲下蓋脫一字

馬之所生是不一姓注引左傳按傳作無興國焉是不一姓屬九州之險

吳子曰魏綘之言曰魏絳當爲韓厥此本水經注澮水下誤以爲魏獻子也

文公之伯也援秦破楚援秦未詳疑作挾秦

防有庭實防作宴

今主上方致太平動以堯爲準唐起晉陽因始封之國爲有天下之號髙祖內禪神堯是崇以作歸宿似更宻枚馬同時無所與讓曹張於是失步矣

答問客曰何取取作敢

而僕乃緘鉗黙塞黙塞作塞黙

而鹽逐於鄕裏鹽字上有無字達防釋誨之間起廢答色元不厖厖作黃

無異枝枝作伎

天說發端處李云二子皆有激乎其言之而拾莊生之餘者也𨿽然亦見其止於此若以艸木諭之人則果窳也以果窳諭之人則其中之子實也烏得以虫螢諭虫生之上有亦字

今夫人舉不能知天【至】以吾言爲何如隠然見天視自我民視天聽自我民聽時主已日在危亡之中大可憂懼也

柳子曰以下韓子之說蓋嘆夫回天跖壽之不讐也柳子則曰夫天亦何所爲哉吾則自盡其爲我而已然韓之說正言若反爲殘斯人者非吾所得指斥故迂謬其說猶有半焉引而不發耳柳子則直以天爲無心矣則古聖人曰天位曰天祿曰天職者豈其誣歟天旣無心人之仁義又何能自信歟言之似正而實昧其本於韓之廋詞亦有所不察也

附劉禹錫天論上今以一已之窮通【至】惑矣韓之說非爲一已言也懼唐祚之將替而故謬其說也

天論中求防乎華欀欀作榱

問曰天果以有形問字下有者字

天論下植類曰生按尙書傳雲海隅蒼生謂艸木也鶻說今夫梟鵂【至】喣喣者耶此又所謂柔惡也捕蛇者說永之人爭奔走焉此句伏下

悍吏之來吾鄕【至】又安敢毒耶𨿽無奇特亦自雋快此篇削去其三之一何如

防說蓋於人也以其誕漫恍【至】其防大矣柳子疾當時有司無狀不舉其罰故假此致嘆幽明理一也其有報者必亦有責先王於山川鬼神鳥獸魚鱉無不治也豈名立於此教存乎彼哉

非神之爲耶耶當作也北方讀此二字音相近則十年九潦八年七旱者獨何如人哉人未嘗以此病聖人而聖人必引以自儆自責仍不可委之誕漫若气數方否而人事不修無以返而之泰則極不威福不向帝黜其命矣

乘桴說文無取

而明復之難耳復下有者字

吾何敢以廣異聞以上有吾字

揵焉而已矣揵拒也

說車贈楊誨之詞勝理以爲車說則偹矣

視叱齊侯類蓄狗李云柳文不雅馴若此此言藺相如猶不可也

方之中矣之作其

謫龍說吾復且害若眾恐而退暗用夏侯泰初事復且害若淺丈夫之言也

羆說總領三句甚健

觀八駿圖說絺而凊凊作淸

慕聖人者不求之人作不求之於人

宋淸傳爲此說以冀人之拯已陋矣

然而居朝廷居官府【至末】益陋此賈防女子詬其曹耳柳子其未逺於鄙悖哉漢武所嘆於汲生之無學也種樹郭槖駞傳此文王荊公對癥之藥也李云文不甚髙而論有可存者

童區寄傳不足則取他室取字上有盜字

童寄者彬州蕘牧兒也畱其氏於後

畱爲小吏吏作史

是兒少秦武陽二嵗與發端暗配

而討殺二豪討作計通體敍致分明

梓人傳凡執用之工不在列工作功

爲鄕師裏胥【至】以就役焉世得云周官鄕師職尊不應與裏胥對舉郡守以下又以秦漢官制混之而意義復與上文不殊爲多而已

又其下皆有嗇夫版尹版尹果裏魁之職否

猶梓人畵宮於堵而績於成也績作潰

悠爾而去悠作攸李云上半截論梓人處悉無漏義矣便以末意作收塲而曰梓之道類乎相豈非引而不發意味深長文之極佳者也中間詳釋翻成贅剩蝜蝂傳頗峭潔而無甚髙之論

乞巧文爲送窮所壓識殊詞亦不能追也

挿竹綏綏與緌同

乃纓弁絍弁下有束字

泯焉直透透作遂

罵屍虫文侵人肌膚四字與恙心穴胃不切從英華本作食人肥膏

憎王孫文然後食衎衎焉無食字衎衎卽飲食也好踐稼下有蔬字

輒齕齩捉注捉作投

逐畢方文夜不燭夜作暝

汝𨿽赤其文上有大陰施威兮元防行事九字急急如律令潘云李濟翁資暇錄云令讀作爲零律令雷邊捷鬼善走與雷相疾速故云如此鬼之疾速也辧伏神文休嘉防合兮防虛其切烝也禮記雲天地防合注云讀曰熹一音欣

招海賈文閎壯子厚之先晉人上黨易野安以舒其托海賈以招魂歟

蜿首狶鬛虎豹皮蜿作蛇

弔萇宏文以萇叔自比

敬余忠甫作敬弔忠甫

弔屈原文冀陳詞而有光光作明

犴獄之不知避兮犴作岸

娛娛笑舞娛娛作俁俁

滔大故而不貳滔作蹈

伊尹五就桀贊趙雲伊尹爲湯見貢於桀不用而歸湯湯復貢之如是者五思濟民冀得施行其道也必合此論於君臣之義乃爲無敝漢注之最精者抑子但欲贊尹之大然君臣之分旣定亦安得若此憧憧者哉按此篇疑他人文不簡健或欲示當時庸人自解與伾文相結之失耶

梁邱據贊梁邱之不毀是亦景公之明也晏子春秋備之

愛其不飽愛作憂

霹靂琴贊引妙在不濫

龍馬圖贊百樂陳兮作百禮

慕水濵兮慕作渭

師友箴吾何以成成作承

懼吾不似作懼不吾以

敵戒而不知爲益之尢尢作由

臨江之麋稍使與之戲使下有麋字

麋至死不悟作麋至死終不寤

永某氏之鼠犬禁僮勿擊鼠犬作又

悉以恣鼠不問恣作資

義門讀書記卷三十五﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷三十六

翰林院侍讀學士何焯撰

河東集

沛國漢原廟銘三銘皆當時體

昔在帝堯云云發端本典引來在後人若此牽合尢無謂

又俾九臣之後九作元

且夫以斷蛇之威以下言今日亦非遂無功徳羣蛇輔龍四語倒敍變換有義意

以翊天門翊作羾較勝

塗山銘如此文豈可並存以爲大圭之玷

天地之道尙徳而右功【至】商周讓徳焉論至卑淺不根

是以周穆遐追遺法周穆卽可以比禹乎

壽州安丰縣孝門銘似蔡伯喈其體則表忠觀碑文所由也

武岡銘禦史中丞柳公綽練立將校兵素不練又無先聲而偏師別屯未有不往遺之禽者也

凶渠同惡革面向化嚴綬攘公綽之功而史仍之賴此文而後世猶有考也以退之與公綽書觀之非私其族人而爲者

以示我子孫億萬年億上有彌字

井銘古直

舜禹之事向者丕若曰【至】其事則信亦小巧

堯知其道不可退而自忘四句文法頗晦理有所短也三載遏宻其果忘堯乎以鄙語侈爲新奇而反謂經言非實錄亦可憫笑

而堯隤然聾其聰【至】加少矣此直小兒語也

宦董袁陶之賊生人盈矣宦董袁陶成一語乎謗譽此二篇頗可觀乃法韓李者其不出栁子決也故可寵可富而人猶謗之猶字不如作彌字

然而世之人聞而大惑【至】在上而必彰也似可已咸宜爽朗

鞭賈其賈宜五十宜作直

其節朽黒而無文文下有材字

以求賈技於朝朝下有者字此文何味之有不作也可

吏商此文與謗譽二篇亦相類或非柳所作

以故貶吏相逐於道貶作敗

何以利爲也利下有敎字

東海若是其永州儗莊之作

毛頴傳後題而學者得之勵其有益於世歟之字作以

裴瑾崇丰二陵集禮後序起五行甚有筆力

與文物以受方國與字未詳

昔韋孟以詩禮傳楚至咸以爲榮因其書而並及其祖宗兄弟之美此古人作序正體

瑾字封叔此下太煩

柳宗直西漢文類序發端本荀仲豫

合而爲史史下有記字

欲采比義防年長疾作李於義字爲讀

森然炳然若開羣玉之府六句防染類字然似少味殷周之前其文簡而野文莫盛於周降而諸子屈宋其變盡矣漢氏得其緒耳何謂野乎

貞元間文章特甚【至】末李云一結卽得孟堅筆意序後復系一序文之變體從史書中來

楊評事文集後序後序故起處但述其制作所詣此篇多法藝文志以爲詞然稍濬彥和而淸之爾未及於古也

濮陽吳君文集序武陵又論次志傳【至】末已有此故可與王文憲集序之體異

王氏伯仲唱和詩序𨿽古猶今也今作乏此作無所取

送崔羣序稟至和之至者作稟和气

今將寧覲東周告寧漢分吉凶寧覲二字後人不可襲用

送邠寧獨孤書記赴辟命序爲壯夫捧腹捧腹句是當時語未刮磨者此篇似符載得意文

送幸南容歸使聨句詩序當時體

送苑論登第後歸覲詩序如此作宜從削略矣送蕭鏈登第後南歸序早嵗文之最雅潔者

送班孝廉序相國馮翊王公送嚴公貺下第序但云馮翊公則王字衍此序宜削

送獨孤申叔侍親往河東序溫淸奉引之隟淸與凊古字通用此序卽步趨梁補闕之徒所以淺薄柳子少年不先沈浸於經而遽爲幅尺所限永州以後始開廣矣

送豆盧膺序而恆以幼孤幼孤疑作孤幼

送趙大秀才序辭防淺鄙吾豈丐夫人哉

同吳武陵贈李睦州詩序勁拔而未淳古

送薛存義之任序今我受其直我字衍

以今天下多類此【至】勢不同也此言豈可公傳道歟此序詞稍偏激孟子𨿽發露猶自得其平也

送李渭赴京師序予嫉其不爲是久矣嫉字不穩凡有此者皆气質之偏也

送嚴公貺下第歸興元覲省詩序而子之伯仲【至】如少習然稱之者亦有分寸

於是文行之達達下有者字

送辛殆庶下第遊南鄭序如此文宜悉削去夢得編集更少百篇則柳之道益光

四貢鄕裏而後獲焉昌黎再舉河東四貢

懷有美餌餌下有者字

神文章神作袖

吾欲抑而不嘆二句乃有此疲薾之句此序皆流俗人之見顧視曹偶則遂以爲可矣若退之軰何送崔子符罷舉詩序文學移而從之文學作又舉仕將晚矣仕一作任觀下崔子之仕又何晚乎句究當作仕

而戚其幼孤幼孤作孤幼

再嵗不就選【至】其可厚而理乎柳猶有激而云蘇議事若此彌乖疎矣

是且不見隆是字上有如字按蘇子瞻議學校貢舉狀本此𨿽然易其科隆其實則俗加美焉道加廣焉君子之論豈可限於一偏也

送蔡秀才下第歸覲序未克決而忘之也決是決去之意

彼莫莫者其有宰於人乎二句無可疑者理也不足信者數也其言進退無據

故君子之居易俟命果哉末之難矣不爲居易俟命者嘆也此篇可削

送韋七秀才下第求益友序所謂先聲後實者【至】是豈拙於爲聲者歟故謬其詞使有司無解於失士實之不辧則是驅天下而趨於聲也巧於聲而拙於實豈士端使然哉有司乃自致之

谷梁子曰五句直斤其無目而托爲自反之辭賴引谷梁子數句粗存廧仞此篇詼啁之作要之輕薄作者不尙發端亦太尖

送辛生下第序略發端見其過不在士中多平心之論絕私請而惟文之甲乙焉則二者之患去斯能爲無私爲守正焉耳郢乃不學而惟已之名是邀者也吾甚憤焉憤字過矣使辛生如是猶當有以平其心也憤不若惜字之穩

送從兄偁罷選歸江淮詩序當時體殊凡近

遂命從侄立從侄稱亦與經不合

送從弟謀歸江陵序從伏波將軍念從弟少遊哀吾志大之語拓爲大章意味甚雋永

獨見謀在眾少言下智字從少言生下

後以智免歸智免對不智觸罪

求其道之至者以相勵也伏后

不謀道而道顯道可以不謀而顯乎

抑又聞聖人之道【至】其可度哉應道之至者仍望其不以是終而相與振其祖宗之緒不誇不激情話可愛送表弟呂讓將仕進序勤而不忘斯可也四句繳可不可

陪永州崔使君遊宴南池序連山倒埀【至】可謂無負矣此等摹寫是唐人常語

愚溪詩序詞意殊怨憤不遜然不露一迹

愚溪之上買小邱【至】爲愚島詩有八題先詳敍於此皆山水之奇者伏后案

夫水智者樂也愚字對面

武子邦無道則愚五句愚字側面

溪𨿽莫利於世六句轉出敍詩

以愚詞歌愚溪【至】莫我知也愚字翻身出脫

婁秀才花下對酒唱和詩序文甚秀拔而發端有不自貴重之病所學然也

法華寺西亭夜飲賦詩序此永州文猶未能脫棄凡近

序飲貟小邱貟作買

眾皆據石注視二句間此二句在中間得情

序棊晏元獻公題云此二篇古本或有或無

如其第書之第字生波通篇少味

淩助敎蓬屋題詩序爲當時體而不犯俗句惟求仁而得四字尙嫌奢濶不倫

送韓丰羣公詩後序宗元常與韓安平遇於上京韓丰弟泰字安平通篇嚼蠟

送婁圖秀才遊淮南將入道序無事爲閒不死爲生閒以心不以事生以道不以形

送易師楊君序宜求專而通新而一者以爲冑子師此專爲仲子陵施士丐之徒加砭

送徐從事北遊序抑處於逺【至】而至於是歟從北遊起論

然則餘二者爲之決矣累累如貫珠

茍聞傳必得位【至】末掉尾生色振起全篇之勢遂拔出俗下所見之外李雲起訖間架其源派亦與韓同而稍變其音節

送詩人廖有方序皆奇怪上有其產二字

爲唐詩有大雅之道當時目沈宋所變爲唐詩送元十八山人南遊序李云此篇卽退之所病者黃鵠一去以下結尾傷格

送文暢上人登五臺遂遊河朔序休上人休上人豈得復在髙僧之列人謂柳子於彼法最深宻者彼蓋感其張已而許之也

與竺幹鷲嶺角立相望而往解脫者角立相望謂淸涼山形似鷲嶺也然摩滕法蘭所對明帝文殊自佛法未入中國以前卽於此山攝化之語乃屬後人附會故作者不取潘云圓覺經云聲聞人具六通得入解脫凡有所傳皆是妄想得脫其由名之解脫去

偉長徳璉之述作稱引不逾選學於唐格亦凡語也此早年文不出唐格

送巽上人赴中丞叔父召序不於其書而求之【至】況其意乎斯言也吾取以爲陸王氏之徒砭焉

其土汪汪也汪汪疑作汪衍一汪字

求道者多半天下者字下有之字此篇奧防括於送琛上人敍中

送僧浩初序而賤季札由余乎季札由余用夏變夷者也

吾之所取者與易論語合不暇逺引與易之乾坤論語之本立道生猶有合否也

無夫婦父子【至】不知韞玉也此遁詞耳天下豈有外倫而能盡性者乎

且凡爲其道者四句所長止此何至去人倫無君父以狥之哉然則柳子可謂昩於輕重者矣此篇柳子極用意之作

送元暠師序劉禹錫引不足以發之故重有此敍送琛上人南遊序彼敎之金隄底柱

送文郁師序與送從弟謀文同趣借族兄弟以自抒胸臆

送元舉歸幽泉寺序永州初變文體時刻削而不免局束

送濬上人歸淮南覲省序語頗多凡俗

古之贈禮必以輕先重以輕先重施之作序是佳語但於釋子殊無涉耳

監察使壁記謹潔永州以前文之至者

非必神之也蓋亦附之敎焉謂非必神之者是其識有所偏於附之一言亦自相違反其失與防說同也洎執役而衛者役一作殳言衛則作殳爲是

四門助敎防壁記後魏太和中太和元魏孝文帝時也

貞元中王化旣成王化旣成四字太無歸宿

余故爲之記而由夫三子者始賀與歸則旣見於文矣他不足稱由三子者始非文人淸官則可以無書也武功縣丞防壁記凡以戰得爵【至】末徳宗以後神策軍士倚中官爲暴橫於畿赤結語微及之前路官之有丞何必煩引

諸使兼禦史中丞壁記亦無敗句

嶺南節度饗軍堂記更簡百餘字則筆力益髙起處先敍軍府所領之大所寄之重乃記攺作是堂緣起以執秩拱稽指軍

以譯言防寶指賔

合二使之重二使豈可並論鳥獸睢盱亦不足以言賔也但欲對舉使文整贍亦嘗卽押舶之名思其義乎增徳以來逺人指賔

申威以修戎政指軍

問工焉取十句太承襲前規

羽鱗貍牙之物二句韓子引經惟在義理器數名物則古今異制不茍務博

華元名大夫也四句何乃引此

願訪於金石訪一作勒此等文不可與送鄭權序比猶是燕許之拔出者

邠寧進奏院記燕許舊規亦閎壯可喜

以奉王制以下鋪皆太煩惟忠惟敬以院至耶旣至矣後又云他政之末何也此篇其半可削

興州江運記在唐人中已足髙步永州以後則超羣絕倫矣尙覺拘局

使中謁者來錫公命平淮碑書監軍者不得已而存其實若中人錫命旣乖典禮又無關系何以書爲公固不許而相與怨咨而字上有退字

盛秋水潦窮冬雨雪注一作水潦於秋雨雪於冬句法較堅硬疑公後所攺

西門遺利四句非漑田非塞決也所引二事未當全義縣復北門記由道廢邪注一作由是道以廢邪上用推是此用由是文法相犯短幅不應有此

潭州楊中丞作東池戴氏堂記無味此當時輕浮套數

桂州裴中丞作訾家洲亭記柳州諸記是眞美故皆如畫出此是妝防虛景苦乏生气

邕州柳中丞作馬退山茆亭記英華作獨孤常州文者近之

嵗在辛卯辛卯爲元和六年柳子旣振拔當時文體矣何當有是前此辛卯爲天寶十載至之有初晴抱琴登馬退山對酒望逺醉後作一篇詩中有王旅方伐叛虎臣皆被堅魯人著儒服甘就南山田之語於時方討南詔則此文亦出於至之有可徵也

於是手揮絲桐六句語雜气輕

永州韋使君新堂記公之居髙以望逺並收外之一層

永州崔中丞萬石亭記怒者虎鬭企者鳥厲兩者字並作若字

環行卒愕行作顧

其上靑壁斗絕六句寫萬字有餘韻

敢頌休聲祝於明神推開借父老輿頌見之始不俗零陵三亭記一有薛令作三字

使繼是者咸有薛之志三句不偏枯按桂訾家洲永新堂零陵三亭皆爲說以發其端唐語林言淮西事當直起者非柳子之論也

零陵郡復乳穴記自韻

吾聞之曰吾字作士字

道州毀鼻亭神記除穢革邪四句從薛之治道州爲政大體發端已涵蓋下兩層

君有鼻而天子之吏實理二句領下兩層爲二敎興起本上句又見非有功徳於此上文謹嚴但亦是常語

永州龍興寺息壤記甘茂盟息壤息當爲滋息之意永州龍興寺東邱記今所謂東邱者也者字下有奧之宜者四字

懼翦伐之及也收上竹木

永州法華寺新作西亭記其照也逾寂二句從覺照起論卻似收不轉

柳州復大云寺記董之禮則頑束之刑則逃先王爲治百家皆所用是或一道也讀西域傳其效可見柳子至此信奉佛氏似少衰矣蓋讀書久而少有悟也永州龍興寺修淨土院記文不髙釋氏取與東海若篇表裏

永州鐵鑪步志凡舟可縻而上下者曰步任昉云吳楚間謂浦爲步語之譌耳

則求位與徳於彼數語筆亦膠繞不圓快

大者桀冒禹云云此文直斥在上者徒建空名防趣旣已偏宕求其警防則又無有何以存諸集中按此文似爲以門地論相而發

遊黃溪記發端旣涉模儗又未必果然也刪此而直以黃溪距永州治七十里起何如

有魚數尾數字下有百字

有鳥赤者烏翼者作首

始得西山宴遊記中多寓言不惟寫物之工

傾壺而醉帶出宴字

而未始知西山之怪特反呼始字

始指異之虛領始字

然後知是山之特出下有不與培塿爲類六字蒼然暮色三句始字神理

心凝神釋破惴栗

然後知向之未始遊二句上句帶前一叚下句正收始字李云羈憂中一得曠豁寫情景俱眞

鈷鉧潭記蕩擊益暴四句寫出鈷鉧形貌李云記文只是情景字句均適最忌余剰

鈷鉧潭西小邱記唐氏之棄地棄地比遷客

則淸泠之狀與目謀四句四與謀字爲遭字起本心神二句寓已之可貴

爭買愈不可得爭買下有者日增千金而六字所以賀玆邱之遭也玆邱猶有遭逐客所以羨而賀也言表殊不自得耳

至小邱西小石潭記聞水聲如鳴佩環水激石而成聲一句中將下兩層都暗領

全石以爲底敍明石字先寫四面竹樹

潭中魚可百許頭六句透出淸冽

怡然不動怡作佁

其岸勢犬牙差互二句石岸差互故水流皆作斗折蛇行之勢爲岸所蔽𨿽明滅可見莫窮其源也

袁家渴記皆永州幽麗其處也其近刻作奇然恐均誤或是異字

謂水之支流者爲渴支一作反爲是

每風自四山而下至大都如此發明反流襯筆尢狀出幽麗李云末段言風處亦以興已

石渠記視之旣靜其聽始逺李云名理逺者虛谷相應故此貎已靜彼聲轉逺也

石澗記道狹不可窮也李云可窮便非佳山水柳州東亭記甚古

乃取館之北宇右【至】復其號似古明堂制

則朝復其號朝字下有夕字

柳州山水近治可遊者記在薄水南山石間薄作潯有右川東流入於潯水右作支

北流潯水瀨下流作沈

其上有穴【至】如器物甚眾先敍山之所有

黑肌而赤脈三句始敍山之所由名

在多秭歸在疑作尢此篇多擬山經

寄許京兆孟容書很忤貴近謂中官

加以素卑賤【至】更造怨讟此亦事理所有但素無善行則異同之口得以實之人遂莫加憐耳

外連彊暴失職者謂韋臯

此皆丈人所見見字上有聞字

消息於亡於亡作存亡

不知辛酸節過節過作節適

自古賢人才士以下二太叢散太模儗

範座騎危座作痤

今以恇怯淟涊【至】愈疎濶矣暗綰前後

假令萬一除刑部囚籍三句是所以息謗讟者之猜擺落撫慰收卹尙置人數一面專以宗祀祈哀旣爲力差易亦人人所必動心也

但以存通家宗祀爲念先提起此一層

𨿽不敢望歸掃塋域顧先墓

退托先人之廬顧田宅

就婚娶求嗣顧子息

與楊京兆慿書而其忠誠者而字下有激字忠作中才如王景略以尹緯爲令史符堅謂尹緯宰相才王景略之儔非王猛抑緯爲令史也

近世尢好此類二句李云柳子自言得號爲輕薄人觀其謫後仍是此等議論據要津時可知

不益於世用益字上有盡字

彼不足我而惎我哉注引說文惎毒也按左傳楚人惎之脫扄杜注惎敎也

言而有是患二句李云省筆

茍知之𨿽無有司【至】其必有施矣安溪師云此皆子厚之所以敗而終始拳拳若此故知其爲有心人也今之世言士者先文章三自爲聨絡

希王褒劉向之徒者二句柳子置子政於第二流文人以文律通流當世文人作丈人

理不一斷以古書老生自韓柳所見皆頗脫略先儒章句矣

今復得好官猶不辭讓上云無有是念而此云云然豈謂量移善地爲好官耶

以人望人尙足自進四句李云四句詞甚晦大略言已自處且未能自免於常情之中如下歸鄕閭立家室托嗣續之類是也以義度人則難爲人以人望人則賢者可知已矣語本表記

使有世嗣使作所李云世嗣謂已也此篇敍情欵不如與許書而所答薦舉文章二者卓犖可用之言爲多

與蕭翰林俛書乃岌岌而造其門哉若作造其門則岌岌當爲汲汲若作岌岌則又當云操其間

伏自思念過大恩甚過大收前一恩甚收不能塞眾人之怒以下一

居蠻夷中久一其气韻兼屈馬而有之

身被之目睹之【至】又非道也筆筆旋折

朝夕謌謠使成文章李云首言困卦處自命甚重終之以作爲謌謠文章蓋其本領只如此也然文采精麗之極

與李翰林建書與致思謙書略同而稍碎

與顧十郎書以非乎人而售乎已非乎人今所謂刺也

不意璅璅者復以病執事似十郎又坐劉柳累者與韓愈論史官書按退之以是年撰進順宗實錄舊史謂其說禁中事頗切直內官惡之往往於上前言其不實然則與劉秀才書遜詞自晦其識逺矣當其下筆則詞直事核而仍不敢以褒貶自任召閙致憎𨿽謂之中道可也

設使退之爲禦史中丞大夫【至】利其祿者也文法從賈生假設陛下居齊桓之處兩難化來

決必不沈沒大字本作決必沈沒注重校一本必下有不字按韓與劉書云決不沈沒故反其詞耳今考異載栁書作決必沈沒朱子當日所見之本爲無誤也李云詞气逼直以極其辧是子厚本色

與史官韓愈致叚秀實太尉逸事書竊自冠好遊邊上三句以下致太尉逸事皆破疑不得實之意

宜不茍過日時顧力字

連遭瘴羸頓瘴下有癘字

苐不能竟其業【至】末答書當有規其志太鋭而取困於世者以下言𨿽知其病終惟不得已又卽從史遷句生下波折皆有源

春秋傳所謂傳信傳著傳信傳著以終得其實當卽籍之之意

與劉禹錫論周易九六說書李云所言者數一端然摘出學者讀書不謹而輕於立論之病可以推類警省

則是取其過揲四分而九也世得云孔疏云九過揲六過揲過猶徧也言揲之九徧六徧耳節用過揲二字未妥

孔頴達等作正義論云不遺等字何等謹細

君子之學五句李云極得讀書之法

答元饒州論春秋書李云於與夢得及此兩書見盡心經學若此後之綴文者動儗韓柳其於聖賢經傳蓋無一卷成熟者根本蹶矣

知春秋之道久隱上增嘗諷習之又聞韓宣英及亡友呂和叔軰言他義十九字

盡得宗指辧疑集注等一通今但有微指亦不知復有宗指也集注豈纂例之異名耶

於紀侯大去其國此條竊於微指尙有疑焉太王之避狄猶可以立國也紀侯之義固當效死勿去耳然而春秋不責紀侯者其亦傷天下之無王乎

見聖人褒貶與奪三句杜牧之曾襲此語

其言書荀息此條今檢陸氏書不得

頃嘗怪荀息奉君之邪心以立嬖子申生之死荀息立於朝而不能爭是其失耳若立奚齊不可責以奉君之邪心也至於立卓子則謬甚卓非奚齊之母弟均之庶孽息不從奚齊以死則立君者將以定國也捨舉國屬望之重耳而奉童昏以臨之以啟再亂身亦不免焉經權兩謬聖人安得不貶之乎其與仇孔同辭者仇孔固亦有貶也爲正卿執國命亂臣無所顧忌而無禮於君身預其禍若一匹夫謂聖人之猶有取焉然非歟柳子謂進荀息以甚茍免之惡夫君弒賊不討者不書葬聖人於茍免者固不許其攺得爲人臣子履后土而戴皇天矣庸待進息以甚之哉立齊君命也立卓非君命也可以行權而不能計安國家息𨿽欲辭其罪不可得矣

今凡言貶息凡作兄

答吳武陵論非國語書淸古二書皆柳子得意者𨿽無所有然極反覆馳驟之態也

與呂防論墓中石書又得部中廬墓父者作父墓又二十年來三句多閱則識眞

怪而掘其土而字上有擢字

況廬而居者其足尙之哉李云刲股廬墓韓柳交譏之然廬墓與刲股又自別

聖人有制度以下不減左氏內外傳之文

若然者勿與知焉可也二句李云極是

慮善善之過而莫之省三句李云何其篤厚意本漢書王成僞自增加以顯賞及張敞論神爵事所云務自增加澆浮散朴諸語之意李云一小事而能見其大者訓辭尢深厚

與友人論爲文書非謂比興之不足六句世得云此文所云得之蓋老蘇所雲天之所與者其云比興恢拓四語則人工𨿽至而非天之所與者也得之難者天也知之難者人也

則彼卓然自得以奮其間者二句帶上一層

況乎未甚聞者哉聞字下有著字李云盡歷代文章作者傳者之獘而隱寓其所爲卓然自信者

答元饒州論政理書管子亦不欲以民產爲徵二句管子說見海王篇

與崔饒州論石鐘乳書饒州作連州

則油然而淸二句言其粹

其竅滑以夷二句言其美

凡爲此也以下若卽接是故經中云云斯最善矣必若土之出無不可者以下兩叚乃因其徵引之多而極其辧以折之不知其爲羨言侈論有傷文格豈其踔厲風發之故習不能以自制歟

則不必服則字上有連字

姑務人而誇辧博務字下有勝字

答周君巢餌藥久壽書行則若帶纆索八句亦何至此汲汲無歡宜不永年矣

然由未嘗肯道鬼神等事由作猶

獲是而中中作終

視人之害若利言不以動於心非因人之害以爲已利

昩昩而趨【至】髙明之圖哉爲韻語甚古

與李睦州服气書貎加老而心少歡諭諭作愉若古之彊大諸侯然【至】進決於城下若此張皇則是借以發其文非爲睦州效忠也

今使號於天下曰【至】固小子之所懍懍也與前幅一一廻環呼應但不應徒爾詞費使人厭其寡效爾古文與詞賦派別判焉柳子所以馳驟縱橫若是反減其工者蔽在必合屈馬而一之詞勝气溢乖自然之節也與楊誨之第二書多有不足縷縷致辧者而亦毛舉不已所謂道不足而彊有言也

不過其勤讀書過字下有欲字

今將申告子以古聖人之道世得云自此至爲僞乎爲佞乎是一叚稱古昔聖賢以諍楊之失然細分之又有兩層自書之言至不爲也非不能也爲首層對楊欲任性率眞而不能勉彊立論自凡吾之致書爲說車至如是而心反不愧耶爲次層對楊以已之失爲非聖道立論而結之曰僞乎佞乎僞結首層佞結次層

若果以聖與我異類至聖人不足重也此一層從孟子中來非無實之辧

今子又以行險爲車之罪世得云自此至此甚未可也是一段言涉世之道以諍楊之失車不得不行險譬人不能不涉世也然細分之亦有二層上層辧甘羅終軍是一種入世法下層引嵇康阮籍又是一種入世法要之均非中道也

吾意足下所以云云者世得云自此至而惡之也一段又就楊身上寛一步說收前二段意楊之所惡在佞前言僞乎佞乎其防亦歸於辧佞也故此單收佞非特於可進也四句又云可進可退顧上出世一段意

吾年十七求進士自此至幸甚一段又就自已身上說法狂疎輕薄兩意又分照上二段

日思摧其形暗照縱心意

旦暮走謁於大官堂下暗照出世意

益知出於世者之難自任也總收

今因道人行此道人當是道州人非浮屠

答貢士沈起書幾於萬一用以萬報也下萬字作爲此早年最卑淺之作宜削

賀進士王參元失火書一出口則蚩蚩者以爲得重賂此卽上所謂羣小之慍轉因水火之孽而得光明也

宥而彰之宥猶助也

顏曾之養三句收得宻

與太學諸生喜詣闕畱陽城司業書乃知欲煩陽公四句婉轉

始僕少時嘗有意遊太學至可無愧矣此段應陶醇煦懿熙然大洽二句言外亦見化百數人不爲功坐一人卽致累恐失平也

陽公有博厚恢宏之徳以下皆所自欲論列者借與諸生書發之先明其無罪下則所謂大體此以解徳宗胸中之惑下又見詔命𨿽優無以解於棄賢也

故少佐筆端耳諸生之畱陽公意誠善而不長於措詞柳子蓋出此以佐之

俾爲史者有以紀述也顧元禮叔夜事此文削其半則及於古矣

答韋中立論師道書僕自卜固無取五句筆善折故常語皆遒峻然不應若是之費墨也吾以爲柳子之未逺於六代者以此

然雪與日豈有過哉二句李云詞無涵蓄至此平居望外遭齒舌不少二句此等語亦何味但覺其尖薄耳

古者重冠禮【至】大類此李云繁稱引子家修詞之一累惟昌黎能免是矣

故吾每爲文章【至】而以爲之文也李云文章根本之病作文精微之要盡於此矣

抑之欲其奧二句對輕

疎之欲其通二句對怠

激而發之欲其淸對昏

固而存之欲其重對矜

本之書以求其質言實事也質者道徳之本言其大體

本之詩以求其恆言常理也恆者性情之常言其細微

本之禮以求其宜節文之中

本之春秋以求其斷是非之辧

本之易以求其動變通之道按未嘗敢以輕心掉之八句以心气言之此存乎文之先者也下六句乃卽臨文言之抑二句謂命意也疎廉二句謂布勢也發存二句謂鏈格也此於逐句反復先後尢當彼此相成斯爲意不浮爲勢不窘爲格不澁也

有徐以告焉徐作余

無招越蜀吠怪此等收法亦有迹

答貢士元公瑾論仕進書少作殊無條理

古之道【至】子皮是也所引濶誕無當

是誠難矣非其難也事至微淺故美不歸

答嚴厚輿論師道書仲尼可學不可爲也不可爲言不可以居之不疑

馬融鄭元者【至】僕幸非其人如馬鄭者恐終唐之代不可見柳子謂其不少亦非也乃云幸非其人語尢浮薄此作自然古雅

報袁君陳秀才避師名其敎也𨿽若是上三字誤以注入行

前已畢秀才可爲成人畢作必

次論語孟軻書皆經言子厚亦斷然以孟子爲經異日討也討字下有可字

道茍成則慤然爾六句似子

答韋珩示韓愈相推以文墨事書若退之之才過僕數等過僕數等卽謂下子云之徒也

如太元法言及四愁賦作四賦

事以固當無以字李云柳子於文用力深故善品題古人及當世髙下

答貢士廖有方論文書秀折

答貢士蕭纂欲相師書少作

上門下李夷簡相公陳情書是時不可遇時疑作特人居相位人作入此篇前仿國防結參漢體李云此文格調似韓子固知當日切防相資同工異曲也按此與應科目日與人書貎似而命意殊不如韓之

工用筆亦煩簡紆徑差異韓作於少年柳作於晚嵗以一文論則韓果數倍矣求諸全集可也

義門讀書記卷三十六﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷三十七

翰林院侍讀學士何焯撰

河東集

上西川武元衡相公謝撫問啟再召而復擠之特以劉遇其長尢無狀故

賀趙江陵宗儒辟符載啟伏聞以武都符載爲記室蜀才自子昻之後當數符厚之

王吏部以淸議自任吏部當是王仲舒宏中

上權徳輿補闕溫捲決進退啟疊足榻翼榻作搨是以有前日之拜

是以有今玆之問按雲麓漫鈔云唐之舉人先籍當世顯人以姓名達之主試然後以所業投獻逾數日又投謂之溫捲所謂前日之拜今玆之問指是也

上嚴東川寄劍門銘啟庶幾其文猶或傳於世自知之明

上裴行立中丞撰訾家洲記啟累奉遊宴四句略見爲文苦心並知韓子於滕王閣所以但記新修歐公作有美堂記不得已而出於蹈虛也

禮部賀冊尊號表理歷凝命以下此賀尊號凖格禮部賀立皇太子表此皆宗社啟祐皇心宗社下有祉二字

代韋中丞賀元和大赦表中間歷敍赦條爲賀禦史臺賀嘉禾表靈嶽不愆於贊祐切幽州

禮部賀甘露表本色正佳

畏景轉炎二句見降未止意

禮部賀白龍等表疊瑞重祥二句以西內爲主敷彼靑光靑作淸

逺通邊徼總束

知人之溥洽人字下有和字

禮部賀白鵲表伏奉進防防作止

賀親自祈雨有應表五字字體要玩諷彌佳

柳州賀破東平表五兵永戢二句束上生下

代裴中丞賀分淄靑爲三道節度使表山川備臨制之形二句有骨

爲樊左丞讓官表儻蒙收紫渙紫渙乃不成語應作紫泥

代裴中丞謝討黃少卿賊表志慕孟公二句孟之側軍敗而殿何以引用

爲劉同州謝上表不似公文亦殊質健

代裴行立謝移鎭表故材舊壤材疑作村

代韋永州謝上表此應用文字兼備論事之體謝除柳州刺史表無一字不妙深婉淒壯可謂兼之早以文律二句言屈之久

臣以不愼交遊二句言過之輕

爲楊河南謝設表宴飲斯及飲作飫

爲武中丞謝賜櫻桃表句句佳王詩柳表足以相當謝賜時服表荏苒星紀貼時服

不循彜典下疑脫一句

爲廣南鄭相公奏百姓產三男狀得體在質按今制但米五石布十疋折銀八兩

爲薛中丞浙東奏五色云狀紛紛鬱鬱四字上有遂使二字

讓監察禦史狀此狀可爲李賀當舉進士之一證以幼年逮事王父曲禮逮事父母則諱王父母不逮事父母則不諱王父母

準禮二名不偏諱廖氏九經總例云舊杭本作不徧諱偏當作徧

柳州上本府狀則伏望此狀便令廢格又申此語明已非用邀名動之以必從

輕賜塵黷賜作肆

爲裴中丞伐黃賊轉牒猶並盧王

還師已期於席上王言解明王之道其徵也則必還師祍席之上

纎縞當彊弩之初翻新用事

賀平淄靑後肆赦狀當伊尹無恥之辰無字未穩賀分淄靑諸州爲三道節度狀防無夜動二句恰分貼齊魯所以獨工

爲裴中丞上裴相乞討黃賊狀合莝脆以爲彊潘云莝當作遳七戈切選稟質遳脆廣雅曰遳亦脆也爲桂州崔中丞上中書門下乞朝覲狀一本作上宰相狀

未遂執珪之願執珪用曹王語

爲南承嗣上中書門下乞兩河效用狀勝奏狀爲長安等縣耆壽詣相府乞奏復尊號狀此等一字不遺有所未諭

祭楊慿詹事文莫成子姓楊氏無子故云

祭穆質給事文起四句涵蓋穆之兄弟及其先公與子厚所遭言之

其廢自久自作日

祭呂衡州溫文二事相期期作勘

豈爲鳯爲麟二句柳子亦自道云爾寓其神棲其魄則今所傳之文章也

祭李中丞文王播等八人者惟馮邈無聞焉可謂極一時之妙選矣所云愼擇寮吏必薪之楚者眞無愧詞惜乎失其名也

爲韋京兆祭杜河中文可削

爲韋京兆祭太常崔少卿文可削

爲安南楊侍禦祭張都防文可削

南州鬥酒南州用徐孺子祭黃瓊事

哭張后餘詞然而不顯而作猶

吾謂善與惡【至】無取喜怒於其中仍是天說之意然較渾融

道之出者多重較本作道之出其離焉者固多然後余不與諂冒者同貴諂與惂同後系以詞纒綿激壯

舜廟祈晴文未見大手然非俗韻

祭井文似過於工妙然未易與俗人道也

禜門文敬用瓢齊齊音咨

祭六伯母文懿彼賢女懿作粲臨卭令三女作粲早嵗文情詞兼爾欵至

祭獨孤氏丈母文友之母稱丈母

祭崔氏外甥女文甥於我氏甥一作生

𨿽云惟性惟性作性善

敷暢浩通浩作洽

賞期振耀賞作實

宜福其遭遭作丰

祭外甥崔駢文惟俎及壺謂身不得俱也

以下詩

同劉二十八院長述舊言懷感時書事奉寄澧州云云發端三聨統謂與張劉投分之切故下云繼讎天祿

文許後生誇子厚弱冠升名遽呼未遇者爲後生母乃器識之淺歟

殊音辧馬撾馬撾疑亦蠻中事當更考之

同病憂能老同病謂劉

宏農公以碩徳偉材屈於誣枉云云比前詩尢工字字鎔冶經史無半防艸料

璧非眞盜客一聨夷簡奏慿前在江西日贜罪故先著此一聨

獨棄傖人國以下子厚自述

酬婁秀才將之淮南見贈之什發端直貫注銷魂弔影一聨

酬婁秀才寓居開元寺早秋月夜病中見寄夢繞羽人邱謂婁將入道

初秋夜坐贈吳武陵起二句暗藏風字

積霧杳難及一聨起逺字

晨詣超師院讀禪經妄迹世所逐妄迹其達摩所謂有爲法乎

日出霧露餘一聨日來霧去靑松如沐卽去妄迹而取眞源也故下云澹然有悟

贈江華長老風窗疎竹響二句借竹風松露諭老僧之眞寂也

古東門行赤丸夜語飛電光赤丸暗寓武氏

魏王臥內藏兵符言元衡旣主用兵又不能驅駕諸將師老於外變作於內懷慙入地深笑其智小謀大也子西掩袂眞無辜眞無辜言豈眞無辜耶

敵國舟中非所儗非所儗謂非平生排斥之人忽出所備之外也

絕防斷骨郍下補下一作可然下字較勝言如何下手也重校下一作暇

奉和楊尙書郴州追和云雲閒同遲客心謝康樂南樓中望所遲客詩見文選中其詩乃孟夏作此句用事最深宻

朗州竇常員外寄劉二十八詩見促行騎走筆酬贈重校呂本有因以奉呈四字按四字當有末二句乃呈劉也

善謔驛和劉夢得酹淳於先生發端自比當日逺貶之久忽遇詔追也

同劉二十八哭呂衡州兼寄江陵李元二侍禦元微之有哭呂衡州詩六首

九原猶寄若堂封杜哭王彭州掄之官方玉折寄葬與萍漂同此意也

衡陽與夢得分路贈別翁仲遺墟艸樹平沈佺期渡南海入龍編詩尉佗曾馭國翁仲久遊泉亦以翁仲爲嶺外事但檢之不得其原皇甫錄近峯聞略云阮翁仲安南人身長三丈二尺气質端勇事秦始皇守臨洮聲振匈奴秦範其像置司馬門外匈奴使來見之猶以爲生惜不載所出何書出桂陽下湟水正連州地題云分路則翁仲句乃適柳之路也

登柳州城樓寄漳汀封連四州吳喬雲中四句皆寓比意驚風宻雨諭小人芙蓉薜荔諭君子亂颭斜侵則傾倒中傷之狀嶺樹句諭君門之逺江流句諭臣心之苦皆逐臣憂思煩亂之詞

得盧衡州書因以詩寄蒹葭淅瀝含秋霧一聨霧鼓吹作雨秋雨卽蒹葭之聲夕陽卽橘柚之色也細按之作霧爲是乃嶺外風景遇霧多見日晚也

非是白蘋洲畔客二句注中當並引洞庭有歸客瀟湘逄故人二句落句乃顯

嶺南江行山腹雨晴添象迹近峯聞略廣西象州雨後山中徧成像迹而實非有象也

柳州峒氓後四句言歷嵗逾時漸安夷俗竊衣食以全性命顧終已不召亦將老爲峒氓無復結綬彈冠之望也

欲投章甫作文身言吾當遂以居夷老矣豈復計其不可親乎首尾反覆呼應語不多而哀怨已至

別捨弟宗一一身去國六千里通典柳州龍城郡去西京五千四百七里

欲知此後相思夢二句韓非子張敏與髙惠二人爲友每相思不得相見敏便於夢中往尋但行至半路卽迷落句正用其意承五六來言柳州夢亦不能到也注指荊郢爲宗一將遊之處非

殷賢戲批書後寄劉連州並示孟侖二童臨池尋已厭家雞盧攜言劉柳並學書於皇甫閱柳爲升堂劉爲及門宜有家雞之戲

附劉夢得酬家雞之贈柳家新樣元和腳注言元和間有書名元和腳者指公權也按趙璘因話錄云元和中柳柳州書後生多師效就中尢長於章艸爲時所珍湖湘以南童穉悉學其書頗有能者長慶以來柳尙書公權又以博聞彊識工書不離近侍柳氏言書者近世有此二人是子厚先擅書名於元和之證且未有乞書於子厚而反稱公權者也注非

柳州城西北隅種甘樹滋味還堪養老夫結句正見北歸無復望矣悲咽以諧傳之

遊朝陽巖遂登西亭二十韻羈貫去江介天寶之亂柳氏舉族如吳柳子之父爲宣城令者四年

湘口館瀟湘二水所防升髙欲自館館作舒

南澗中題秋气集南澗萬感俱集忽不自禁發端有力羈禽響幽谷一聨似緣上風字直書卽目其實乃興中之比也羈禽哀鳴者友聲不可求而斷遷喬之望也起下懷人句寒藻獨舞者潛魚不能依而乖得性之樂也起下去國句

遊石角過小嶺至長烏村釋志東臯耕釋土解也詩云其耕釋釋箋云耕之則釋釋然解散

與崔防登西山鶴鳴楚山靜鶴夜半而警露此句是不眠待曉卽隱憂倦永夜之意尢不露骨也

覺衰是時春向暮【至】商頌有遺音防趣在此蓋感十年不召也

遊南亭夜還敍志七十韻神明固浩浩神明謂君心也

暮景回西岑轉出夜還

木落寒山靜一聨大謝詩野曠沙岸淨天髙秋月明入門守拘縶以下敍志

五辟咸肆宥五作三

所懼齊焄藨藨與蒿同義禮記祭義注蒿或作藨韋道安淮水秋風生秋風生暗用風從虎

哭連州淩員外司馬不減陳思贈白馬之作

世義安可支義作議

韋使君黃溪祈雨見召從行至祠下口號遙駐野人居遙駐二字已暗括見召從行

蠁巫言報選注蠁蚊類言大福之興如此虫羣飛而多此詩天然自工政使極意雕飾竟莫加也從崔中丞過盧少府郊居蒔藥閒庭延國老國老比中丞

開尊虛室值賢人賢人則謙言已非淸流也

法華寺西亭夜飲三四工在次第如畵

戲題石門長老東軒花開日日雉背飛戲之也公暗以長老自比

茆檐下始栽竹日逺棄幽期棄作契

種仙靈毗門有野田吏吏疑更列子有田更商邱開之文卽叟字分書也

幸及兒女奔結少味

種白蘘荷庶氏有嘉艸庶讀如藥煮之煮

攻禬事久冺禬讀如潰癰之潰並見鄭康成說戲題階前芍藥願致溱洧贈二句陳思王詩南國有佳人華容若桃李結句𨿽戲亦楚詞以美人爲君子之防也

自衡陽移桂十餘本植零陵所住精舍路逺淸涼宮路逺一作逺植

一雨悟無學雨悟一作悟雨

淨土堂淪溺窮苦源淪溺一作論極

華堂開淨域華堂一作龍華

零陵早春邵武本作春懷故園

田家盡輸助徭役徭役一作淫侈此不知詩意之婉者也

聊就空自眠自一作捨

東鄕後租期四句車陷泥澤非敢後期而遽遭鞭朴故曰少推恕也

古道饒蒺防二語卽含迷去住三字

行路難披霄決漢出沆漭決疑抉

啾啾飲食滴與粒啾啾作啾嘍

工命采斫杙與椽杙與作戕爲

桃笙葵扇安可當當合作常

讀書詩亦無窮起伏

感遇鴻鵠去不返二句鴻鵠髙飛一舉千里髙祖楚謌之詞句吳則泰伯也

丸鼓騖奇音丸鼓謂元帝材定陶也

東海久揺蕩謂東海王彊

南風已駸駸南風烈烈吹黃沙賈妃謡也

居貨捐千金居貨用子楚事

詠史誰顧蠢蠕羣此句怨而怒矣樂生報書自溫厚也此詩以燕惠王比憲宗然以此稱樂生自爲工也下三良篇亦有指斥

詠荊軻長虹吐白日用事變換

秦皇本詐力以下又卽荊軻必欲生刼之以報太子之意與上臨事竟趦趄一層反覆呼應言所患不在無勇而反失太子燕秦不兩立之本謀則短於計而失諸愚也

省試觀慶雲圖詩設色初成像在天成像破圖字卽含卿云

髙標連汗漫二句空濶

裂素榮光發圖字不略

以下非國語

不借篇然而存其禮之爲勸乎農也【至】不勸而勸矣若曰存其禮而又能推行是政則誠善矣借田猶不能躬親則時使節用者其又何望焉柳子立論大抵欲快一時之見伸一夫之說而不究其源流者也

谷洛門篇天將毀王宮而勿壅四句恐懼修省以圖其本而無廢水土之政焉則庶乎不墜於一偏矣問戰長勺之役篇此條乃非一偏之論先儒譏之者略於知戰之本一語耳

卜獻公卜伐驪戎篇卜者世之餘伎也道之所無用也易洪範之言柳子固嘗誦之矣何立論之易也

狐突篇以親則外王父也據左傳晉獻公烝於齊姜生秦穆夫人及太子申生大戎狐姬生重耳文公謂狐偃爲舅氏特以母之同姓故耳若狐姬固非突之女也栁子乃以突爲申生之外王父何所本耶

荀息篇吾言春秋之情而子徵其文不亦外乎春秋之情不外乎文也

逐欒盈篇陽畢以其父弒君而罪其宗其王父非其父也

新聲篇茍說新味亦將卑乎新味之云淺陋不足陳外集

披沙揀金賦合觀迎長日記裏鼓三賦皆當時格其中警句尙勝香山也

幽以卽明上增將去二字

旣堅且好作實旣堅而且好

翻混混之濁質混混作渾渾

粲葬星繁葬是若字之訛

而歧昌卽詠歧昌作祈招

迎長日賦期廢疾而匪徐廢疾作匪疾

故可以知上下之際際字上有分字

浮光於俎豆光字上有晨字

則無爲者委照將久無爲作無違

記裏鼓賦宋書禮志記裏車未詳所由來亦髙祖定三秦所獲制如指南其上有鼓車行一里木人輒擊一槌大駕鹵簿以次指南舊書憲宗紀元和十年十二月庚申新造指南車記裏鼓

河間傳可使奚官先壁道壁道宜作辟道

河間命邑臣告其夫召鬼祝詛漢書皇太后皇后公主所食曰邑此云邑臣豈其公主耶

箏郭師墓志此文夢得遺書稱嘆不知何以在外集中

運掌掔潘云掔烏貫切與腕同玉篇作掔

屈折愉繹屈一作抑

學者無能知知作如

曰猶鼓音四五行曰作日

趙秀才羣墓志嬰臼死信孤乃立伏追初

嗟然秀才何汲汲伏憫夭

太府李卿外婦馬淑志文爲遷客發不爲馬作也爲文武百官請復尊號表第二表兼前代之軌模軌作規

第三表祝融讀三皇讀作續

今者君臣周徳周作同

廢而不續續作纘

第四表以廢先君之典則若專焉則作刑

必惟思而內省惟作懼

以要天地祖宗要字不當義理

第五表固以遇三代之文遇作寓

以陛下之詔以字下有違字

第六表陛下敎遵道備遵作尊

昔漢宣帝謂元帝曰四句𨿽據祖宗舊典然出之臣下似倨矣

何以知宗廟之復復字上有興字

恨恨而不自安恨當作悢

爲裴令公舉栁冕表伏見澧州刺史裴冕忠肅或作忠肅明允或作明允忠肅

爲裴中丞賀破東平表不自妖孽自作有

恃東秦十二之險二句承作威

竊據一方二句承專祿

朝宗之地二句承海

封祀之山二句承嶽

餘孽滔天承父祖

遂使云亭有主二句承封祀

遼海無虞二句承朝宗

縱捨有感心之化包括劉悟事

與衛淮南石琴薦啟一作狀在前集

答鄭員外賀啟似非全篇收處重校一本有伏惟同增慰慶六字

答諸州賀啟重校有勞致書問悚息增深八字康熙丙戍新秋假外弟吳子誠所收宋槧大字本栁先生文集粗校一過緣失序文目錄不知出於何人其字畫乃幹淳以前書也此本合非國語上下二卷共編爲四十五卷而外集二卷附焉疑祖四明本箏郭師墓志注中已載胥山沈氏則非沈晦本矣𨿽闕十之二然近代所祖刋本皆莫及也毛斧季云宋本李杜韓栁集李栁兩家最少予亦幸而偶見之耳香案小吏何焯記陳氏書錄曰姑蘇鄭定刋於嘉興以諸家所注輯爲一編曰章曰孫曰張曰董氏而皆不注其名其曰重校曰添注則其所附益也此本疑卽鄭所刋云焯又記防明刻小字板

癸巳八月借義門師明刻小字本栁集校過下注一刻云云卽此本所異同也其本無龍城錄師云此是後人僞作並無集傳等篇其注簡而當與此大異故注中錯字尙未及攺惟詩得先生所藏宋刻殘本校過是刻卽翻此本而注中某曰某曰都削去幾使文理不順矣

右附石湖張進防

義門讀書記卷三十七

欽定四庫全書

義門讀書記卷三十八

翰林院侍讀學士何焯撰

歐文

凖詔言事上書漢王尋等以百萬之兵【至】少則勝之明驗也三事亦未審其實如王尋之事亦所謂偏敗眾攜耳

其四曰禦戎之防兵將財用皆不具𨿽有禦戎之防將安所施哉公言眞紙上空譚也

自四路分帥今已半年訓練恩信兵已可用半年安得遂可用耶

論臺諫官言事未聽允書其意之曲折似陸相气之淸潔似李侍郎五代史記宦者傳論與此文略相近

論包拯除三司使上書可以裁去其半不必乃爾辭費

臣聞治天下者在知用人之先後而已【至】而人君者亦常全名節以養成善士冒頭太冗

論選皇子疏得進言之法有體有味

臣聞言天下之難言者【至】其可黙而不言工於發端其優遊宴樂也三句陪說處婉而不迫

居外則無一人可親三句淒婉動聽

論美人張氏恩寵宜加裁損札子切而不激

論賈昌朝除樞宻使札子是則陛下𨿽斷自聖心【至】積漸稱譽之力也透骨此英主所不免況仁柔之主乎論臺諫官唐介等宜早牽復札子辧析條暢字字皆合情理如此論事方能開悟人主

陛下自臨禦已來【至】中外驚疑張長史雲從聽言有異上起疑一層

臣𨿽不知臺諫所言是非【至】不宜有此張雲從進言有異上起疑一層

臣竊以謂自古人臣之進諫於其君者【至】此不可不察也若泛言當優容臺諫不別白其言之無他與剖破人主疑臺諫挾私妄言之根未有能動聽者也張云論聽言者之異一層

自古人主之聽言也【至】則聽言易也張云論進言者之異一層

伏惟陛下仁聖寛慈【至】則可知其用心矣張云明聽言之所以有異一層

昨所罷黜臺諫五人【至】固謂未可以此疑言事之臣也張云明進言之未嘗有異一層

議者或謂言事之臣【至】以作威勢所謂左右之助者此等是也

論杜衍範仲淹等罷政事狀明辧懇款慶曆五年乙酉公時爲河東轉運使

論修河第三狀指陳利害鑿鑿

言西邊事宜第一狀其言慶曆之失策亦後來籌邊者之鑑也

故吾兵𨿽眾【至】不得不敗也要語

表啟歐公四六對屬流轉變化有如彈丸而矯枉已過學之太枯不若子瞻尙多風致

蔡州乞致仕第二表此篇更有情味

謝賜漢書表方經衡石之程此句不類

謝襄州燕龍圖肅惠詩啟變調佳在不作長句謝進士及第啟少作風逸旣不如唐又未變新體槪錄眞憒憒也

上範司諫書歐公上範司諫書與王炎午生祭文丞相文皆所謂君子愛人以徳者文勢如雲之出岫愈轉愈妙

故士學古懷道者【至】與宰相等議論崢嶸可以振作諫官之气

宰相尊行其道【至】言行道亦行也足賀字正以起責字懼字

九卿百司郡縣之吏【至】亦任天下之責逐層逼入束上二段

夫七品之官【至】非材且賢者不能爲也又作一束轉到希文身上長史云拖一句接下

幸而城爲諫官七年【至】何所取哉又將已五年二句翻覆說透以見有待之不然

又曰彼非我職帶前一句

與髙司諫書而足下厠其間三句此何庸牽綴及之昔漢殺蕭望之與王章【至】況今之人未可欺也此一段頗失之冗況王章事尢比類失當

上杜中丞書且中丞爲天子司直之臣【至】中丞之舉動也此段申明不可隨以爲非

與陳員外書太辭費

與郭秀才書𨿽勉其進而不已然未嘗示以所當進者何業異於韓之直道也

與石推官第二書語太煩

與荊南樂秀才書天聖中天子下詔書【至】是直齊肩於兩漢之士也長史云言昔之時文浮華而已今古文之學旣行而學之又足以致名兩得之計非特爲卑論已也

答陜西安撫使範龍圖辭辟命書其自負旣隱然有在而求士之道亦宜然公文之最近韓者言外多諷切亦忠告之遺意

此一端也拖起下意

士𨿽貧賤【至】士不爲用長史云此是歐公本意顧用之如何爾仍紆余不迫

若修者恨無他才二句兜裹前幅仍不訐露

非敢效庸人茍且樂安佚也憤恥等語俱有照應答祖擇之書更鍛錬則尢髙古

夫世無師矣學者當師經名言讀書則得古聖賢人以爲師矣

答李大臨學士書盡曲折

今足下在滁而事陳君與居事字張攺得

代人上王樞宻求先集序書模儗而無自得此公早嵗文爾大抵歐自夷陵蘇自黃州以後皆以謫處窮僻有餘閒致力於經史乃彌深厚也荊川謂架空累層之文按須問其累層所發明者何語荊川論文亦止於皮相也

漢之盛時有賈誼董仲舒司馬相如雄歐公始稱仲舒

正統論上古今論正統者當以公爲第一特下篇稍有冗語未盡削耳居正者實也一統者名也二者不可得兼以居正爲治世之本一統爲傳世之號分而言之可也旣冠之以正而蘇子又曰正統者猶曰有天下云爾則又失之偏矣

傳曰君子大居正【至】所以合天下之不一也以經爲案長史云先原正統二字來歷

由是學者疑焉而是非又多不公長史云發明論者之失此二句一篇之總

秦親得周而一天下【至】其可疑者三也長史云數語櫽括後篇之防

正統論下天下大亂【至】則大且彊者謂之正統長史云此段卽是申明晉隋之爲正統

然則有不幸而丁其時【至】而正統明不易之論亦語有斷制長史云以上伸已論之是以下辧諸論之非其惡秦而黜之以爲閏者誰乎【至】則始皇未可廢秦也以下更有翦截筆力便髙防子厚封建論是如何

春秋之說君弒而賊不討【至】況欲乾天下之統哉賊在國而不能討則謂之無臣子若東晉但不能報讐與討賊又不同類也

七世至於孝文而去夷卽華【至】而其爲功何異王者之興魏非眞能修文徳也不過以江左文物所在人艷稱之亦攺革法制以自文代北之陋爾然行之未久而國亂非如三代王者創制立法使數百年民被其澤也論其志亦曰彼善於此云爾功則未也

今特以其不能並晉宋之一方孝文不當晉宋之代春秋之時齊桓晉文【至】聖人有所不取也直以其不能一天下而黜之是也若援桓文吳楚爲比則斯時之爲周者誰歟

及契丹之北也【至】漢乃殺之而後入許王者唐明宗之子又豈可以存晉乎八句亦可削

鹿門評云統之在天下未嘗絕也按正統有時而絕歐公千古特出之見而朱子所謂三國南北五代皆無統之時實因之也以統與蜀與晉又因南軒之例而不絕因余之統𨿽有爲爲之而較之歐公所論則尢宻矣鹿門不通古今妄欲判此大公案眞可笑不自量也朱子𨿽有正統之餘亦予之統一例然魏吳皆漢臣子漢中王旣承漢緒魏吳不得而抗也晉之瑯琊𨿽不能仗義討賊如諸葛之屢耀其武然劉石皆常伏屬於晉晉祀不絕彼𨿽桀大名不容假也若宋之與金則本爲敵國畫淮爲界又不得以遼事爲比凖之南北並書乃爲至公不知後世有朱子者作又何如耳長史錄王子充正統論於此篇之後亦以歐公之說爲斷建炎南渡亦不予之以統

爲君難論上能燭理則可以知人矣能知人則可以用人矣

文遇對曰臣聞作捨道邊【至】何必更問羣臣文子曰是而行之謂之斷非而行之謂之亂淸泰帝之徙太原所以異於憲宗之平淮西也

本論上然一遇水旱如明道景祐之間明道景祐之水旱豈天地之气獨鐘於人而生大賢乎

本論中文章漸嫌皮肉太厚人言曾文防拖我謂曾視歐爲健也

王政修明禮義之敎充於天下气實

其慮民之意甚精【至】又奚暇夫外慕哉說三代法制敎化之妙亹亹可味

然則禮義者勝佛之本也【至】末不如韓云明先王之道以道之矜寡孤獨廢疾者有養也二語表裏兼備春秋論上勁健有家法公文之至者

春秋論中兩意淺深反覆析理明暢

其於是非善惡難明之際聖人所盡心也長史云難明二字又進一層

其不爲正君者幾何【至】則何從而知其攝也長史云此言是非難明則正名尢急

其生也志不克伸【至】亦何望於春秋乎長史云此言善惡難明則求情實尢重

隱實爲攝【至】則隱決非攝以公遇弒而祔於廟安得不以公書不可以此而難非攝也

秦誓論明辧不冗

朋黨論自是會做文章然久讀反覺其虛誇寡味此歐文之近蘇者無誠意少和气宋仁宗資性寛厚愛人所病者多疑爾故公可以此論進若雄察之主方以朝士植黨爲疑驟聞是說必謂其敢爲黨比又巧爲異說以自飾自言者乘之其不以誣罔不敬受禍者鮮矣有朋而不黨乃顚撲不破之論不必新說而後可悚聽也

惟幸人君辧其君子小人而已能辧是本

大凡君子與君子以同道爲朋以下指陳君子小人之情狀

然臣謂小人無朋惟君子則有之此轉又透上一層翻說惟君子爲有朋尢足破人主之惑長史云孟子賢者而後樂此不賢者𨿽有此不樂也此文全是摹仿堯之時小人共工驩兜等四人爲一朋以下舉自古人主能辧不能辧之得失治亂以証之

自古爲朋之多且大莫如周跌宕

夫興亡治亂之迹爲人君者可以鑑矣上已極透快故只用澹澹一句收結

縱囚論然安知夫縱之去也【至】所以復來乎此段終是刻深但言其不可爲法則得之矣

不然太宗施徳於天下【至】此又不通之論也此卻責備得是卽使其誠亦不過意气之相感何如禮義之化使人不入於惡乎

唐書兵志論及其末也【至】曰禁軍禁軍自唐之盛已有之不待末年

唐書藝文志論四類平起方是唐書藝文志論蓋於是始分爲四也

帝王世次圖序更簡勁尢佳

以孔子之學【至】宜其失之多也數語可謂通人之論蘇子由不知此而復爲古史其亦謬矣

而舜禹皆壽百世添毫

外制集序用筆極有頓挫言外亦感慨無窮

學者文章見用於世鮮矣又申嘆上兩層

蓋王者之訓在焉二句語重收煞得住

蘇氏文集序子美固杜公之壻然當時借以起事尢在範文正公故事甚微而斥逐不少貸前輩論此文都不甚分曉禍作於李定而張方平王拱辰之徒皆承呂許公之風旨者歐公於序文緣有所避不曾盡情說破而集錄之以爲十卷今作十五卷者又非歐公所編之舊矣豈公於子美之詩別爲編故志中首敍集錄遺稿之事後又稱其詩也

其材𨿽髙而人亦不甚嫉忌【至】末不惟不加愛惜並見廢亦非其罪及他人得路而子美獨前死此尢可悲悼者瀠迥反覆言盡而意不止

江鄰幾文集序旣銘其墓又序其文公於故交亦止三人耳故此文以蘇梅陪說

而其間又有不幸罹憂患三句對蘇

與夫仕宦連蹇二句對梅江

獨其文章尙見於世者轉入文集

故余於聖兪子美之歿【至】其言尢感切而殷勤者以此也蘇梅二序妙處公已自發其蘊

仲氏文集序此文殊少佳處後半亦不謹嚴

梅聖兪詩集序得意之作

然則非詩之能窮人二句跌宕

輒抑於有司窮久

年今五十提出將老

不求茍說於世【至】樂於詩而發之一句一折

𨿽知之深亦不果薦也跌宕

其妻之兄子謝景初景初之詩頗工蓋其淵源有自魯直謂從婦翁得句法則亦本於此也景初名師

厚

其後十五年以下又公他日所續書

謝氏詩序此等文韓柳不爲

昔衛莊姜許穆夫人【至】其不冺沒矣太大太逺南宋後爛套實基於此

釋惟儼文集序曼卿嘗曰【至】則賢者安肯顧我哉前後客主相酌成章

然嘗竊怪平生所交【至】尙安能酣豢於富貴而無爲哉下云以此誚其坐人若無此數語則難從不交妄人

一段轉接耳

釋祕演詩集序穆伯長尹師魯皆與演善見於師魯文集亦謂其好論天下事衣冠而振起之必犖犖取奇節云

予少以進士遊京師長史雲從自家起老少盛衰四字作關鍵

予疑所謂伏而不見者四句長史云又入自已予亦時至其室長史云又入自已

嗟夫二人者予乃見其盛衰二句跌宕

章望之字序亦學韓然太直

送徐無黨南歸序用立徳立功立言之語而稍變之其意蓋在言不能以徒立必附於徳與功而後能必其不朽然轉至要處卻不能說出師古聖賢之實於此見歐之本領規橅去韓甚逺也

予欲摧其盛气摧字收全篇有力

送楊寘序此似學送王秀才序而不如者不獨筆力簡古爲難韓乃簡古中旨趣深逺

送梅聖兪歸河陽序長史云歐公論梅聖兪詩詳於書聖兪稿後一篇與此序同時所作其後序其詩集十卷所謂詩乃窮而後工而最後作墓志卽書此數語曰聖兪以爲知言也作詩序惜無人能薦聖兪作墓志又悲聖兪之屢薦而終不見用也

送曾鞏秀才序況若曾生之業【至】可怪也駭其文思廣其學而堅其守壯其志

而有司又失之帶前

使知生者可以弔有司之失而賀余之獨得也二句總結所以許生者悠不盡

送田畫秀才寜親萬州序長史云極似昌黎送王秀才序本其先世立說也又云大抵歐公文從修五代史處極有得力其中無味與昌黎絕逺發端語亦太冗及建隆之際或滅或微從萬州發端先著此句方不散漫

用兵不過萬人欲誇功徳之盛而語非實錄文字必歸無用乃書生之陋也未有師少於三萬人而能攻一國者

巴峽之險至此地始平夷卽紐

皆王師向所用武處【至】末雙綰

傳易圖序易之傳注以下又論傳注及師承

詩譜補亡後序𨿽少深旨而文頗醇潔

夫不盡見其書【至】其能使之必服乎善論

刪正黃庭經序明白條暢

又有以謂此外物不足恃而反求諸內者轉到黃庭若大雅君子則豈取於此收歸無仙本意

韻總序發端迂逺諱其所不能而姑爲大言以張之此作者之大病

故儒者莫暇精之非儒者之莫暇也近世小學廢矣禮部唱和詩序此等文未能諭其佳處

蓋絕不通人者五十日宋時試期之寛如此故校閱宜精且有餘力唱和也

集古錄目序使子瞻爲之必不若此費力自不逮寶繪諸記

或譏予曰物多則其勢難聚上旣有聚多必散之語此轉似贅

予對曰足吾所好【至】末回抱前半亦不見筆力桑懌傳以免短使送三班免短未詳

若欲避名則善皆不可爲也已名言

仁宗禦飛白記較東坡文爲深厚公事仁宗久自然尢言之沈摰也

蓋以遭時淸明【至】亦朝廷一時之盛事也長史雲從髙一層說來

余曰仁宗之徳澤【至】登金門而上玉堂者乎長史雲從低一層說來

禦書閣記晦翁以此爲公文第一開元以老子爲祖且有道舉而太宗未始崇信其說特以前代帝王嘗賜禦書因而賜之此可見祖宗好尙之正而彼得之尢爲光寵絕盛之事以此立論轉到興復上亦可作一篇文字

而道家非遭人主之好尙不能獨興挽上開元相州晝錦堂記題無深意特髙一層起論施諸魏公獨不爲誇荊川云前一段依題說起後乃歸之於正此反題格也按反題卻愈切題所以佳閻云爲時名卿謂父國華官右諌議大夫有列傳歐公爲作眞贊臨大事六句宋史取以爲列傳論

此一介之士得志當時此志字淺

昔人比之衣錦之榮者也提過本意

此公之志而士亦以此望於公也長史云言公少時之志便如此

其言以快恩讐矜名譽爲可薄有此證佐則前半方不涉客气若不量輕重只要髙處立濶處坐便成亂道矣

有美堂記通篇以虛景成文

峴山亭記長史云前半篇俱是後半篇影子言外有規史君好名意蓋叔子是賓光祿堂卻是主也史君非其人而尢汲汲於名公蓋心非之妙在微諷中有引而進之之意仍歸於惇厚也

峴山臨漢上望之隠然起句用襄陽耆舊傳見世說注

是知陵谷有變而不知石有時而磨滅也

後人鍼砭亦是爲後人放寛

將自待者厚而所思者逺歟爲後其爲人與志之所存伏脈無自待者厚二句便義理不圓足文章亦徑露少味矣歐公此等處尙得韓法也

因以君之官【至】並傳於久逺據事直書諷刺自見君皆不能止也諷

余謂君知慕叔子之風而襲其遺迹【至】則君之爲政於襄者又可知矣長史云有諷有頌立意好而文法太卑熟

李秀才東園亭記本不足記故但書其不能忘情於園亭者

修友李公佐【至】命修志之下方詳敍隨之風土先防出爲亭作記方不散漫然亦嫌其語太煩也

隨𨿽陋非吾鄕六字收束前二段

泗州先春亭記有用文章筆亦峻健

泗之民曰【至】以食役者長史云以出米助役爲民之意說得有體

且推其美於前人而志邦人之思也長史云此卻說是張侯之意尢妙

前司封員外郎張侯夏守是州【至】末補明因其舊蓋前政亦知所先者不欲沒其人因可歸重堤上也眞州東園記園之廣百畝【至】辟其後以爲射賔之圃先撮記園之大略

芙渠芰荷之的歷【至】鼪鼯鳥獸之嘷音也細記園之景物就廢興上相形逐段裁剪文字始不平衍又得當時卽圖指防神貎

水光日景動搖而上下儭筆生動

嘉時令節州人士女嘯歌而管弦來遊不記三人但記士女並爲結處無辛苦愁怨之聲伏脈

若乃升於髙以望江山之逺近【至】吾亦不能言也補寫圖外之景趣是文章染法彌有餘情

其爲我書其大槪焉落到作記此虛後實此正後反皆有層次變換

眞天下之衝也應起處當東南之水防句又轉出一層

然而池臺日益以新艸樹日益以茂卽總收前文所載

而又協於其職從相得二字中結到園之可記而非徒以其眷眷於是也

然後休其餘閒又與四方之賢士大夫共樂於此包括首尾結處故非溢美此園之所以可記也

乃爲之書記字結

海陵許氏南園記長史雲南園者許君之鄕園也故本其居家之孝友以風示其鄕之人亦在鄕言鄕之義也海陵去眞州宻邇以發運使還臨本州爲小園於郊居旣不足鋪揚且有桑梓之敬又不可泛入與民同樂議論故從許氏世有孝徳能化其鄕意推而論之非漫然翻案破壊記事文體

夫以制置七十六州之有餘【至】亦不足書將園字撇開從海陵許氏四字著意

凡海陵之人【至】登其臺榭於記園仍善抱不脫使許氏之子孫世久而愈篤從上文世字生下將見其園間之艸木【至】不擇子而哺也張云似昌黎董生詩又作此一層文勢方不單薄於園上亦有餘味

叢翠亭記早嵗學唐之文似栁

蓋其名在祀典以下此處尙少煩

見山之連者【至】若鬭若倚寫出叢字

菱溪石記刺史李濆爲荇谿記李濆荇谿新亭記見文苑英華此句疑脫新亭二字

予感夫人物之興廢一句結上生下

亭負城而近荇谿新亭記云得古溪於郡之東北十里

桴槎山水記前後意不相屬浮槎之水安知非前人所未親歷而龍池或至宋而壊也乃遽發怒於又新何哉以吾郡言之虎邱石井唐人品爲第三今不可食天平山白雲泉發自範文正公今水味亦減矣使歐公爲文又作何語耶

遊鯈亭記翻得好

吉州學記意思气象俱勝句句切慶曆吉州之學其中照應極綿宻長史批分三段防前言宋之學久而後立而歸美於天子次言吉州之學不久遂成而歸美於李侯後言學之道又必久而後成以深致責望後人之意尢覺神理警動

學校王政之本也【至】須其久而後至於大備歟長史云此於立學遲久之故特作一段回防

事方上請而詔已下學遂以成長史云李侯治吉在未舉詔書之時此作者著意處見其賢於他人

吉之士率其私錢一百五十萬以助【至】而來學者常三百餘人長史云此是記事正面

進不能贊天子之盛美退不能與諸生揖讓乎其中長史云上句逺應下句近接

善敎者以不倦之意須遲久之功公於本論下篇亦云然

以詩頌天子太平之功長史云收起處

刻辭於石而立諸其廡以俟作記只一句結出襄州谷城縣夫子廟記長史云是廟記不是學記釋奠釋菜【至】獨春秋行事而已長史云廟以祭而設故從祭祀說起是議論有原本處

而後之人不推所謂釋奠者【至】何其謬論者歟此層議論徒欲駕韓之上不知乃犯駁題之病行文亦少撿局矣

而州縣幸有社稷釋奠【至】可勝嘆哉長史云有此一段方見廟之不可不修方見修廟者之功

丰樂亭記和平深雅余嘗過淸流關者其嶺甚卑不爲絕崄特以介南北之衝取滁之所必爭故耳修旣治滁之明年夏【至】辟地以爲亭此一段先記亭曰明年則旣在嵗物丰成之後矣

而與滁人往遊其間虛含共樂

滁於五代干戈之際用武之地也本其山川以下記丰樂之所以名

自唐失其政海內分裂【至】何可勝數此段意思甚好但下字亦寛緩須如東坡表忠觀碑才得精神必說到殺人盈野殺人盈城著在百姓身上乃見今日休養生息朝廷功徳之深

漠然徒見山髙而水淸插入山與泉一筆

今滁介於江淮之間道其風俗之美

舟車商賈四方賔客之所不至地僻

民生不見外事事簡

而安於畝衣食以樂生送死俗之安閒

而孰知上之功徳宣上功徳

乃日與滁人共樂

風霜冰雪刻露淸秀南山逼冬轉淸痩刻露圭角出崖窽公二語從韓詩出也

樂其嵗物之丰成破題

使民知所以安其丰年之樂者其字從東坡書此記反應五代之際二句反覆以宣上恩徳意

刺史之事也應治滁

遂書以名其亭焉結句是記事之體

醉翁亭記長史云通篇命意在醉翁之意四句下分兩大段摹寫昭明太子陶淵明集序云有疑淵明詩篇篇有酒吾觀其意不在酒亦寄酒爲迹者也公此篇中用其語獨孤至之瑯琊溪述云公登山樂山者爭同無小無大乘興從公又云時時醉止與夕鳥俱明月滿山朱轓徐驅亦采用而變化出之

環滁皆山也起句是法陽山天下之窮處也

若夫日出而林霏開以下第二層又寫瑣屑事臨溪而漁【至】太守醉也還題中醉字

泉冽而酒香泊宅編云東坡書此文攺泉冽而酒香作泉香而酒冽按倒轉則句響亦本月令水泉必香也樹林陰翳三句無此一層卽意味索然

然而禽鳥知山林之樂【至】末逐層帶轉兼取濠上之意

畫舫齋記善於洗髮後來如戴帥初輩專效此種豈眞樂於舟居者耶樂字卽反起下一段

峽州至喜亭記江出峽始漫爲平流按漢書地理誌夷陵下注應劭云夷陵山在西北是夷陵之所以名也歐公乃云峽口之崄至此而始平夷無乃未之攷歟故舟人至此者出至字

相賀以爲更生起喜字

夷陵縣至喜堂記前段極言始來而不樂之由皆爲下文旣至而後喜之地中間因朱君待公厚而堂又爲公作也故插敍能變陋俗以致歸美之意末仍以此作收文字照應處得大體所記𨿽止一堂仍非獨爲吾一人之私也

夷陵者楚之西境【至】而詩人亦曰蠻荊上皆敍細碎事著此三四語防染乃質而不俚

義門讀書記卷三十八﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷三十九

翰林院侍讀學士何焯撰

歐文

偃虹隄記王得臣麈史云嶽陽西瀕大江夏秋洞庭水平望與天際而洲步無艤舟之所人甚病之慶曆間滕子京謫守是邦常欲起巨堤以捍怒濤使爲弭楫之便先名曰偃虹隄求文於歐陽永叔故述隄之利詳且博矣碑刻傳於世甚多治平末予宰巴陵首訪是隄郡人曰滕未及作而去然則文中云用民力若干及上於朝廷決之三司之語何以書也姑采之以存疑長史云前段敍次又是一法眞州東園記只在許君口中作一大段敍出此又分作數次問答逐段零星更不雷同凡記之正面皆從使人口中敍出後半只以望後人不至怠廢發論抒柚特變

王彥章畫像記儗書張中丞傳後

惜乎舊史殘略不能備公之事長史云用兩語引下其記徳勝之戰尢詳長史云先提此句下復插入他語然後接出總撮家傳敍過然後獨提徳勝之戰洗髮抒寫胸臆

公之攻徳勝也重提起

是時莊宗在魏【至】已不及矣反襯生色

奇在速速在果與四夷相持當務持重李牧之事千古不能易也邊將以輕入屢敗其誤正在速而果耳歐公此論蓋不知事勢之異而慕爲奇所謂以口擊賊者也

每讀其傳未嘗不想見其人長史云又用兩語引下又得公畫像而拜焉長史云亦先出畫像下復插入寺名所由然後接說畫像

至今俗猶以名其寺終人死畱名之意而歸重於忠義豈其忠義之節使然歟收前一段

而予尢區區如此者打轉中一段

樊侯廟災記鄭之盜【至】侯怒而爲之也先記其事怒而爲一篇總破此句

禮所謂有功徳於民則祠之者歟以下明侯之必不爲是以病民而駭之

風霆雨雹天之所以震耀威罰以下又見亦非侯之所能爲也

有司者三字爲句猶陳平云有主者

蓋聞陰陽之气【至】疑有不和而凝結者又從怒字轉出陰陽之怒一層還他个爲之者有此方能持論不輕淺

不然則喑嗚叱吒【至】末不直不盡破得倒仍不似村公語末一轉正反復以見其不由於侯卻不作煞語故有餘味

明因大師塔記亦學圬者傳

又言爲兒時聞長老語【至】爲太平之幸人爲浮屠矣轉搬此等語何爲

因並書其常語予者不欲爲外氏之說又嫌文太寥落故出此變例然了無眞味

武恭王公神道碑銘多精彩處而恨其過於煩徳用當附王超後刪取此文三之一爲傳

使士知畏愛而怯者勇【至】豈多言哉眞知兵矣太尉文正王公神道碑銘嘗諭杜重威使無反漢三句鹿門謂此處序得少鬯按此王旦碑也可復煩乎

冦凖爲樞宻使【至】豈可求耶或謂此事宜諱冦公亦賢相也按冦公旣有此不學無術之事生平專主北人擯排南士故歐公不復爲之諱爾

諸孫十四人書孫幾人而不詳其名晏元獻碑亦然贈太師中書令程公神道碑銘公以謂合而沒其名一時之便後有興利之臣必復增之是重困民也志之他日以搘欲於一條鞭之外議加者可也

銘皆發明勞字

贈司空兼侍中晏公神道碑銘丁父憂去官【至】求去官服防不許起復與不許服防皆非美事碑中略之可也

坐以笏擊其僕誤折其齒罷畱守南京明著其事者見罷之非罪爾

孫十有三人書孫幾人

資政殿學士戶部侍郎文正範公神道碑銘敍範呂本末斟酌稱量特微而顯公文之至者

公少有大節【至】吾豈茍哉此段先敍公之志行其後立朝皆事事與其言相符

以言事忤章獻太后旨【至】以全大徳見不擇利害爲趨捨

當太后臨朝聽政時【至】其事遂已其事遂已四字東坡嘗質之於公以爲誤

於延州築靑澗城【至】又城細腰胡蘆築城據要害之地有險可守而又營田以足食訓練以足兵先爲不可勝以待敵之可勝備邊之長防也若寡謀輕舉鮮不敗事

公始分延州兵爲六將訓練齊整州兵萬八千人一將所訓練三千人

人或疑公見敵應變爲如何【至】於是諸將皆服公爲不可及見公非不能戰

一旦引兵出諸將不知所向機事宻

至於版築之用大小畢具儲備預

戰而賊走追勿過河料敵審

公居三嵗【至】復靈武此見公非止以自守方俟制敵有餘徐規進取

初西人籍其鄕兵者十數萬【至】而紓西人饋挽之勞禦邊非參用民兵不可習其地利知賊虛實又愛防宗族鄕黨人自爲戰也然悉黥以爲軍則兵休事息不可復爲平民而養兵之費亦難以支矣銷兵省運尢公防之要者故帶敍於後

自公坐呂公貶【至】遂起而不能止數行中無窮轉折中間呂𨿽借用公以困公然其事非失舉也故平心而進之可謂得春秋書事之法矣

呂公患之凡直公者皆指爲黨厲階

然朋黨之論遂起而不能止流毒

然事有先後三句見公之爲政本與更張無漸者不同但爲忌者百計撓之耳

而嫉公者亦幸外有言喜爲之佐佑與前朋黨之論遂起而不能止二句暗接

其知政事才一嵗而罷元昊請和而遽召歸邊事不竟其用也參政才一嵗而復出有司悉奏罷前所施行政地不竟其用也皆與公自言其成與否有不在我者𨿽聖賢不能必相應

其爲政所至民多立祠畫像文中但詳於言職邊備政地故知七州以二語包之

亦公之志也歟收轉有志於天下句

贈刑部尙書余襄公神道碑銘孫女五人並書孫女幾人

尙書度支郎中天章閣待制王公神道碑銘介介然有仁者之勇君子之剛虛提

然若得爲黨人公之賜某厚矣此實其剛勇之大者故另敍

小人連搆大獄坐貶廢者十餘人卽蘇子美事尙書戶部郎中贈右諫議大夫曾公神道碑銘文特遒勁

及爲曾氏而蒧參元西始有聞於後世蒧古防字史記仲尼列傳如此

而亦有所不得載也此句暗

太子太師致仕杜祁公墓志銘自杜赫爲秦將軍敍杜氏當自杜周始

又十有四世岐國公佑顯於唐又九世而至於祁公京兆之杜以何時徙越亦不可無據

公治吏事【至】則簡而易行明敏則易略故審覈爲難推析豪髮則易煩故簡易爲難

必使吏不得爲姦而已而已猶而後已

贈中書令謚文簡程公墓志銘趙元昊死子諒祚立方幼【至】不如因而撫之此不可不審若彼不肯分反爲所笑耳

尙書戶部侍郎參知政事贈右僕射文安王公墓志銘郭皇后廢居瑤華宮有疾【至】以釋天下之疑詳此段郭后之疾已非一日其謂文應酖之者亦非也

端明殿學士蔡公墓志銘往時閩人多好學【至】作五戒以敎諭之對明知風俗句

三司開封府世稱省府【至】遂拜三司使畱開封事與三司同敍廻應精明句

來者有醫來疑作疾

資政殿學士尙書戶部侍郎簡肅薛公墓志銘初舉進士爲州第一讓其里人王嚴而居其次茅云舉進士何以得讓按舉進士乃漕試也

悉除故時王氏無名租王審知據閩時無名租也茅謂卽五代王建之後者謬

若何而拜乎善於立言湘山野錄載此事曰簡肅公關右人語气明直簾外口奏曰陛下大謁之日還作漢兒拜耶女兒拜耶明肅無答是夕報罷直道當時語極有生气如歐公云若何而拜耶便無力此並不如李習之作韓文公行狀手段也

翰林侍讀學士給事中梅公墓志銘至於咸平景徳之際尢爲詳焉提筆

時邊將皆守境不能出師【至】宰相有言不可者乃已守境而不出師是承平備邊良防若輕舉以致防敗則事不可爲矣但當擇將以任之爾李文靖詘梅詢之請老成碩畫非喜事少年所知也

其後繼遷卒爲潘羅支所困【至】而河北之兵解前二邊並提此處雙應

還判三司開拆司還朝

復直集賢院還朝

召爲龍圖閣待制還朝

入知通進銀臺司還朝

已而失職逾二十年【至】不復言兵矣又將前後一鎖瀠洄有情

享年七十有八以終二十六至七十八五十二年白首擯抑結此句有無窮悲慨

惟其壽考福祿之隆言所得於斯世者僅壽考爾蓋深悲其不遇也

翰林侍讀學士右諌議大夫楊公墓志銘通篇以論兵作主

公嘗爲禦史【至】貶監舒州酒稅此是公立朝大節故亦另敍

拜著作佐郎先總一句

又娶王氏太原郡君六孫景略景亮景謨景道景直景彥子見前不重敍

尙書刑部郎中充天章閣待制兼侍讀贈右諫議大夫孫公墓志銘初舉進士【至】再舉進士及第得同學究出身者舉進士不中而以明經出身至八年則再舉而及第也

兵部員外郎天章閣待制杜公墓志銘蒙趕率僞將相數十人以其眾降【至】君卽上書引咎旣納其降柰何復盡戮之蠻亦人類耳若希範窮走被擒醯之以懾羣蠻可也

尙書比部員外郎陳君墓志銘過鳯翔謁其府尹【至】以謝君俯伏庭下何其賤也責尹慢士何其妄也陳家小兒特紈袴中之無賴子弟耳此何足書

尙書工部郎中充天章閣待制許公墓志銘請髙塞粟之價下南鹽以償之似明朝商屯之法

太常博士尹君墓志銘趙元昊冦邊【至】遂以敗死此邊將所當知唐與茅皆喜談兵亦不知斯言爲可取何歟

而兵法有不得而救者讀李牧傳自見

君嘆息憂悲發憤【至】已而以疾卒晁以道作李挺之傳言子漸以哭李過哀而死蓋其中本以時事抑塞適會哭李乃發病也晁之文見賔退錄

豈其志之將衰不然世果可嫉其如斯亦悲憤亦深逺

湖州長史蘇公墓志銘是公極用意之文精神筆力兩到長史云寫子美事見其闗系卻大其意亦直以史筆自負悲當世無人拯子美於旣廢之後聽其一斥不復身後僅賴一婦人能守其文章則所得於斯世者何疎濶耶文章須識變不可執䢐徠明允諸例繩之也

故湖州長史蘇君有賢妻杜氏或疑起手爲失體謂蘇君豈僅以妻重者按宰相杜公壻句難防故先伏在此若至後始見則似範公因杜公故而薦矣作者各有苦心難與村漢道也

又號泣於其父曰【至】皆以書來乞銘以葬內言不出於閫張圓之妻無宗族子方在抱故可以未亡人之辭爲請若宰相之女參政之家子又長矣可自言非歐君不可銘其墓耶鹿門議之謬矣

其上世居蜀亦欒城之別耶

少好古工爲文章上已敍過集次文章故此處略帶長史云此句只略敍因已見文集

自元昊反兵出無功【至】乃以事中君長史云通篇只著意重寫此一段亦可窺見公史筆之大槪也集序中所謂意不在子美句於志乃暢言之祁公𨿽爲宰相尙非小人所深忌故先敍範富更張秕政而後帶出坐監進奏院祠神奏用市故紙錢防客長史云奏用二字書法

大涵肆於六經而時發其憤悶於歌詩長史云此獨詳其能詩

宜予述其得罪以死之詳而使後世知其有以也長史云以史筆自負

銘辭深嘆仁宗聽之不聰而不訐露

荒孰問兮杳難知此句卽屈子天問之意也

䢐徠石先生墓志銘其气象甚宏偉然後來廓落之獘亦自此開不如胡先生墓表爲穏當而稱情也先生貌厚而气完【至】吾勇過孟軻矣長史云提出先生直道取禍處先重寫一大段

其遇事發憤作爲文章長史云此處虛提

旣卒而姦人有欲以奇禍中傷大臣者猶指先生以起事長史云死後事倒提在前以奇禍中傷大臣謂朋黨也

先生世爲農家【至】乃詩之所斥也長史云敍次事實亦於作詩一節獨用詳寫

先生年二十七舉進士甲科石與公同年一甲進士乃作慶曆詩【至】子禍始於此矣長史云此處實敍先生自閒居䢐徠發明所以稱䢐徠先生

及在太學長史云與前爲直講相接

其斥佛老時文【至】亦以是敎於人長史云插入此段敍其著述及所爲敎法

以是行於已亦以是敎於人終前以師道自居之事杜祁公薦之天子【至】乃直集賢院敍杜韓之薦暗終前欲中傷大臣借以起事

安在夫桓魋與臧倉【至】末長史云公之直亦甚矣故霸州文安縣主簿蘇君墓志銘有蜀君子曰蘇君張云昌黎敍孔司勲法是用有吳延陵季子之墓文法所謂國士無雙也

君之文博辯宏偉【至】可謂純明篤實之君子也張云又提出寫其所以爲文因及其人以實其爲君子而君少獨不喜學【至】故號老蘇以別之張云再詳寫其爲文之始末

蓋其稟也厚四句透出前純明篤實四字

初修爲上其書【至】未報而君以疾卒張云然後敍其出處

三女皆早卒溫公程夫人墓志銘雲長男景先及三女皆早夭幼女有夫人之風能屬文年十九旣嫁而卒旣不著其所歸而此文又止云三女所未詳也

君善與人交四句張云補敍其爲人

蓋晚而好易【至】未成而卒補敍著述在晚年者此與卒葬相連故補敍

蘇顯唐世實欒城人以宦畱眉張云補

蔡君山墓志銘吾兄弟始去其親而來京師【至】何以塞吾親之悲亦用歐陽詹哀詞之意永叔之於韓其尊信蓋亞於六經云

梅聖兪墓志銘唐荊川曰一凖貞曜志按視孟志已冗矣

嘉祐五年【至】皆有以賻卹其家敍此者正以哀其窮而不遇知之者如此其眾而僅以詩鳴爲可悲也至聖兪遂以詩聞【至】而聖兪詩遂行天下長史雲從其有詩名先寫一段

其初喜爲淸麗閒肆平淡【至】僻固而狹陋也長史云又從其所以爲詩處重寫一段

其應於人者多帶上段一筆

至於他文章皆可喜補此句伏后唐載諸書

聖兪爲人至可謂君子者也長史云寫其爲人仍不脫詩

初在河南王文康公見其文【至】惟梅某爲宜亦不報長史云敍其平生遭遇又特提出寫此一段總在能詩處著眼

聖兪初以從父廕【至】累官至尙書都官員外郎長史云然後總敍平生仕宦

嘗奏其所撰唐載二十六卷【至】書成未奏而卒長史云然後及他著述曾奏禦者此與宦迹相連故先敍余嘗論其詩長史云仍以詩結

銘詞絕妙槪括書聖兪稿後之意而尢渾雅𨿽韓公不過也

江鄰幾墓志銘雅潔不煩濫

君於治人【至】冀以感悟用之不盡故僅舉其略著書則所由以攺官者神告一篇爲當時切務故提出另說黃夢升墓志銘尢以文章意气自豪通篇以此四字爲眼目

張子野墓志銘此又一張子野非張三影也

然𨿽洛人至今皆以爲無向時之盛此句剔得好初在洛時【至】可哀也已摹儗馬少監志

尹師魯墓志銘謹嚴而淒婉師魯志外子美志爲勝

又欲訓土兵代戍卒以減邊用爲禦戎長久之防意所謂息戍者不外乎此

家無餘貲此句兼寓不辧之辧

銘詞非公自言之固未易窺其用意之深如此也孫明復先生墓志銘如此古雅峻潔何必減班孟堅勝䢐徠文

李丞相廸將以其弟之女妻之【至】而李丞相孔給事亦以此見稱於士大夫學史記極生動

先生治春秋不惑傳注首尾以治春秋爲結搆南陽縣君謝氏墓志銘此非歐公得意之作

長壽縣太君李氏墓志銘不作可

書其子孫之眾五句他墓志孫不書故自發明變例渤海縣太君髙氏墓碣見其鬢髮垂白【至】皆頴發而秀好太涉摹儗

北海郡君王氏墓志銘女子又早亡故不得不寫虛景

於是娶其女弟以爲繼室言繼室則非夫人歐公似讀左傳不熟蘇文忠富公神道碑亦誤

石曼卿墓表幽燕俗勁武【至】而不知其才之有以用也長史云先總提一段

曼卿少舉進士不第【至】還爲校理長史云先總敍平生皆略而不詳

莊獻明肅太后臨朝【至】則人人皆勝兵也長史云此乃表其大者

其視世事蔑若不足爲【至】稱其意气長史云應起處一段

其施設之方三句其所負者大

退而質其生平趣捨大節無一悖於理者其自顧也重

及可否天下是非善惡當其意者無幾人此與世難合

官其一子使祿其家長史云亦與起處照應

太常博士周君墓表有篤行君子曰周君者【至】故吾於周君有所取也發端太冗

胡先生墓表極鄭重而又不失於誇大此歐公之文所以情味獨至也

其在湖州之學【至】取旁官署以爲學捨長史云詳敍湖學太學兩節乃是表其大者

其言談舉止【至】不問可知爲胡公也文气一收束先生初以白衣見天子論樂【至】又以太常博士致仕長史云然後總敍平生俱略而不詳論樂只輕敍遂居湖學廼居太學仍居太學此三句是眼目

東歸之日【至】路人嗟嘆以爲榮長史云亦是收束其世次官邑三句長史云俱略而不詳此是墓表之體

瀧岡阡表孔樷載孔子曰古之聽訟者惡其意不惡其人求所以生之不得其所以生乃刑之君必與眾共焉愛民而重棄之也今之聽訟者不惡其意而惡其人求所以殺是反古之道也歐公所述崇公之言全本於此

自吾爲汝家婦【至】然知汝父之必將有後也先虛提四句歐文往往如此

回顧乳者劍汝而立於旁劍今本作抱按抱字是不知者妄攺鄭氏曲禮注劍謂挾之於旁洪容齋隨筆五卷辧之甚明

於是小子修泣而言曰遙接有待句

而幸全大節不辱其先者韓吏部行狀幸不至失大節以下見先人可謂榮矣公蓋本此語

集賢校理丁君墓表鹿門云丁元珍失守端州一節生平瑕指處歐陽公曲意摹畫以覆之按曾子固政要防云宋興旣斂兵於內盜賊輒發而州郡無守備急則吏走匿自存天子常薄吏罪而言事者以爲適然故盜賊起輒轉劫數百千里非天子自出兵往往不能格由此觀之此文蓋適得其平非曲爲解也不可以明制有衛所之兵有城守之責議論前人文字

祭蘇子美文激昂

祭梅聖兪文眞至

祭石曼卿文儗柳子祭呂化先文無味不知人何以多好之

祭丁學士文施之元珍亦過情

是皆生則狐鼠死爲狗彘太劇傷雅

秋聲賦𨿽非楚人之辭然於體物自工至後乃推論人事初非純用議論也譏之者只是不識公於文章變而不失其正爾

異哉初淅瀝以蕭颯【至】胡爲而來哉先賦聲

又如赴敵之兵與後殺字相映

四無人聲人聲二字上顧赴敵下爲在樂一段起本蓋夫秋之爲狀也【至】乃其一气之餘烈此賦秋故其爲聲也合到聲字

亦何恨乎秋聲反結悲哉句

但聞四壁虫聲喞喞以細聲結韓子云以虫鳴秋結仍渾成該括

怪竹辯頗似論衡無一結則爲小兒語矣欒城云歐公碑版今世第一怪竹辧乃甚無謂非所以示後世論尹師魯墓志意謂舉世無可告語【至】詩人之意也銘詞非公自言固不能遽得之也總之古人文章其來源甚逺非深考六藝未足以知其深處

不辧師魯以非罪【至】自然知非罪矣其祭師魯文已極言其寃矣此亦在可以互見之例也

則前有穆修鄭條輩厚齋云條蜀人自號金斗先生名其文金斗集

及有宋先達甚多如栁開孫僅皆學韓開之徒又有張景也

記舊本韓文後則喟然嘆曰【至】以償其素志立志之始亦志乎久而已矣應素志

故予之仕【至】而所學者宜然也昌黎云非其文之好好其道焉爾公亦謂吾所謂文必與道俱此五語者學韓之本也

韓氏之文之道萬世所共尊暗收久字

讀李翺文此文免不得學陋心粗四字

此中庸之義疏爾中庸言致中和而習之欲滅情以復性正墮於佛氏之說而與中庸相反以是爲中庸之義疏亦歐公知言者淺也

恨翺不生於今透出一今字已爲後半地

況廼翺一時人有道而能文者【至】則不復云矣此數語過於抑遂似此賦後半公未之見者無論李非韓匹也宋人文字中大病皆自公開之

然翺幸不生今時四句此是作文主意借河北以比遼夏也

可嘆也夫與前兩嘆字呼應收住

書梅聖兪稿後儗送孟東野序詩本出於樂但後半於和字無所發明不若昌黎所謂鳴其盛鳴其衰說得有分曉也

義門讀書記卷三十九

欽定四庫全書

義門讀書記卷四十

翰林院侍讀學士何焯撰

元丰類稿【詩】

冬望學韓亦兼有似太白處

入見奧作何雄魁作作阼

宿尊勝院蔽衣蓋苦短蔽作敝

向來雪云端葉下百仞隍一本作向來云端葉下飛百仞隍

苦雨應有白鬢添數莖鬢作須此句收苦字南源莊發端獨妙

論交孫仲益云此詩指呂恵卿恐不然

兵間孫云此詩指徐禧

寄孫之翰甫嘗因地震極論後宮又劾宰相陳執中豪傑詩若此復何味

黃金道旁白日忽再去去作出

不是九鼎輸西鄰西作諸

山檻小飲造句極似韓

上翁嶺時見崖下雨多從衣上云十字王孟不過也濯足行上側上作尙

雜詩四首第二首似指王元澤

冬暮感懷柰至一嵗除至作此

寄捨弟我意生側側側側作惻惻

已期采芝藥藥作樂

至荷湖二首林林路南山路作露

猶疑拔山秋拔作沃秋作湫

送徐竑著作知康州竑作紘衍裕

咄唶令人謀人作心

寫懷二首第二首言身𨿽局促意則空濶也

茅亭閒坐鳥語徧喬林徧作變

豈誰智所拙誰作惟

靖安幽谷亭靖安下有縣字

地气方以潔方作芳

愔愔謀謨消汨汨气象孱二語可痛

靑雲亭閒坐坐作望

趨榮眾所便榮作營

寄子進弟一本作牟弟牟子進名也

頗測隱與防隱作幽

常若去左右若作苦

我眼日以瞇瞇作睎

喜寒此等詩正嫌其有造作之勞歐陽公謂孟韓文𨿽佳不必效之取其自然耳學詩何獨不然此是閩中所作但發端不醒

乾離力還恲恲作並

憒憒若酣醟醟於命切酗也凶酒曰醟

詠史二首子龍獨幽逺申屠蟠字子龍

用心豈必殊此語好理固如此不專爲子云防短論人惟平乃允也

江湖論迹異驚眾論作淪

詠雪蛟龍岌起抱巒崗江海橫奔控阡陌語奇而意防暗

自駕疲牛理燒塉燒作墝

答裴煜二首相期在誨作規

相持非郁盎持作遲

寄王介甫宜興本作介卿荊公舊字也甫字謬攺元板已作甫甫仍宜作卿

如醖冒炎暑醖作酲

毎進意愈塞塞作寂

亦可洗珠壁壁作璧

遇愜毎同蟄同蟄未詳疑作赥笑聲也宋本赥更得蟾蜍昃得作待

昧者尊惡石石宋本作砳檢集韻不見此字

萬竅動謞儌儌作激

多吏從吏作

良已饋藜齸饋作匱

栗宻縷機織栗作粟

卷書勞來翰翰作幹幹僕也

寸懷良士懌士作自

金縚引柳荑縚作縮

上人昌黎足三及宰相之門南丰亦有此等詩在集中可嘆

坐上一言寒口暖口作可

初夏有感愁勤未老鬢先白愁勤作窮愁

送人移知賀州儗送區宏兼用其韻

風露气嚴花艸緋緋作腓

南丰道上寄介甫雨露施土慳土作尙一作何謝章伯益恵硯太迂逺

始獨俯仰吾坤乾吾作模

送劉醫博馬蹄所至病歷屈歷作魔

委曲衰旺肺與脾旺作王

始免未老爲枯骸骸作骴

眞人四難眞可患眞人作貴人

去此足以爲時規去此作去去

送陳商學士生新之語雜子瞻集中不能辧其爲兩手

送錢生叩言忽言歸叩言作叩門

雪詠亦終不出前人範圍

誰能比眾作小去筆畦誰作薛按薛太拙有閒居新雪八韻禁體之祖也

或溺久宛轉溺作弱

屋角初漸班班作斑

防�一已滿�作窪

廚煙或中鑱裏表仍孤擎極捜剔

陽春謝箏作秦

蒼蒼不可問轉筆好

萬物去復冒四句極似韓復作覆

送僧晚容晚作曉

飛光無停芳嵗閒閒作防

送叔延判官物物當前若圖屏物物作物色

山茶花終是沒意思

欲攀更惜長依依攀作搴

五月霧露空芳菲露作雨

丁亥三月十五日丁作辛按丁亥乃慶曆七年是時公尙少恐筆力未能至是若大觀元年之丁亥則公沒已久矣玩末二句似指熈寕用事之人意者作於熈寕四年辛亥訛辛爲丁也又按王介甫曽易占墓志易占以慶曆丁亥卒於南京時公方侍疾而詩中云臨川城中三月雨則丁亥之爲誤尢明矣此詩前半亦水深雪雰之意

捨弟南源刈稻新堂置嵓幽嵓作巖

余滋折丹橊折作析

夜工督舂揄揄作牏

送子固自起固作因

奉和滁州九詠九首【並序】此九首及逰麻姑山諸詩其中兼有近體

瑯琊泉石篆初流泉涯俗誰顧流作畱

逰瑯琊山後半無味

殷勤羞甕醅一作勤修甕中醅

瑯琊溪可忍開時不出逰開疑作閒

庶子亭亭作泉

風翻日炎夏潦盡炎作炙

慧覺方丈惡詩

逰麻姑山九首防防百頃黃參差參差作差參天風冷冷吹我襟冷冷作泠泠

半山亭半臺亭榭午猶寒臺作崖

顏碑碑意少缺誰能鐫少作小觀此句則此碑自公時已斷缺

秋懷太訐直

我有愁輪行我觴觴作膓

一晝千萬思故人逺爲縣海邊句踐州此必介甫在鄞縣時作

安能望髙邱髙作嵩

菊花孤淡

答石秀才月下結處意弱

更送城笳夜聲起聲作深

冬曉書懷今日病減眞無蠅眞下疑脫一行宋本同代書寄趙宏日倚東風愁同調愁作想

局西眀月過白局作屋

東津歸催吳秀才寄酒若洗新妝竟妖臉竟作競已冷灑屋鋪風簟冷作令

髙松倚翠纛作偃偃

靑靑間靑靑艸蓐陰可借蓐作縟

尹師魯一本上有哭字觀此則師魯尙當在歐公之右南丰先生固不妄許與人也

發松門寄介甫況聞肥遁湏山在句疑有訛

庭木此篇所指豈陳執中之流歟篇中頗有似昌黎病鴟詩

防龍文旛列防照私第旛宋本作幡

槖鍼朴艾恬以愉朴作襆

湘防傖人操兵快如鶻快宋本作決

月費空已逾千金月作日

防如馬援不得志防作健

邊將何減永貞丰陵

多雨霖傾潦雨那復止雨作洶

山水屏塵氛見荒林林作村

圖屏特自慰特作持

寤寐心思逐作心逐逐以上三字從聲畫集本攺正盤石空原暗用呂傅事無迹卽爲溪巖耕釣伏脈追租試起望遺材材作村

桐樹擢亂繁條作低

九月九日句句可人但只有一層耳

醜怪薦修螷螷蛤屬此句亦暗用爵入大水爲蛤聼鵲寄家人秋風粲粲正可愛風作花

春風千樹變顏色風作楓

讀書【亦云辛卯嵗讀書】是嵗仁宗皇祐三年

荏苒嵗雲暮暮作防

雜詩五首第二首貧士任固小士作仕

第三首韓公綴文辭公宋本作於按唐文粹多有不錄全篇者此錄至未負風義厚可也

第四首相去防年今與古按宋本此首在少年一首後二子引身髙不起作二子引身蒿下起

送宣州杜都官篇什髙吟鳳凰下此句乃用牧之天外鳳皇誰得髓也

麻姑山送南城尉羅君不減廬山髙

空槎枵然臥道邊所謂老樹半空腹

東軒小飲呈坐中气酣落日解醉鐶醉作帶

眀妃曲二首二篇卻參以齊梁風調此儗老杜負薪最能大抵南丰詩不能細潤祗緣直以李杜韓三家爲法六朝略不畱意故耳

皎皎丹心欲語誰句不類一句之壊尢在丹字黃雲塞路鄕國逺二句十八拍中所少

防成新曲無人聼防作度

蛾眉絕世不可尋首直自比久棄外郡耳按曽子固詩過於古直此篇乃殊委婉曲折

七月十四日韓持國直廬同觀山海經此篇亦簡兮詩人之意而尢蘊借

秋聲喬柯與長谷長谷人不解用

秋夜露坐偶作白雪飛向低雪作云

韓玉汝使歸光華友原隰友作及宋本又作反過介甫歸偶成熈寕初

合醬作觀此篇卽今之所謂醬與禮異矣膾食句亦是相沿用之蓋食魚膾用芥醬恐非此醬也大約古人所謂鹽豉卽今之食醬

調澆遵古書澆作撓

送章婺州幽尋足豁山豁作溪

逰金山寺作逺挹蜀浪來四語四靣做倒方是金山南湖行二首變調

芙蓉臺尖新之句直似李長吉

秋懷一首復示倉箱盈示作爾

送李撰赴舉�堂昨夜讀書客�作華

風鋩拂塵見飛影風作鋒

送韓玉汝名園分雜英分作紛

送丰稷之君飄泊動歸思之作夫

髙陽池公之逺謗如此

逰鹿門不果鹿門最發秀發秀作秀發

漢廣亭北城最頻髙髙作登

局促皆曠逸皆作諧

劉景升祠此嘆時相不知收公爲助也

蔡州州作洲

萬山縹緲出煙雲云疑作霄上已有氛靄句也題張伯常漢上茅屋屋作堂

移守江西先寄潘延之節推我系一官尙局促尙作常

早衰瞻气自然薄瞻作膽

舊學搶攘期反覆覆作復

詶王正仲登嶽麓寺閣見寄王正仲下補太常學士四字

曉出衛靑異日湏天幸天幸本王摩詰詩非誤使也和貢甫送元考不至不至上疊元考二字

一時驚豪健健作防

按公古詩止第五卷

此卷中五言頓有優柔之韻蓋初年止於學韓至此頗窺小謝之藩也

郊祀慶成詩欲知精意答此句轉

浮陽上綺作闉

送陳郎中還京兼過九江新宅舟金碧照溪沙作鷁

楚澤經綸空建與誰論建作健

盜賊恐多從此始經綸空健與誰論二語言民方捄死不贍柰何又紛然其擾也

照影亭不欺毫髮公𨿽有二語得比興之意

晚望鄭袖風流今已盡二語嘆神宗不邇聲色勵精圖治而所任非賢身遭放棄也

簡翁都官況得君賔同壯節未詳

胡太傅挽詞二首前篇𨿽劉白何以過

第二首逺路參基命逺路疑作逺略

閒行風出靑山送水聲佳句

送覺祖眀上人覺祖下有院字

丰堂環殿起崔嵬環作瓌

鐘隨秋勢金聲壯隨作乘

送撫州錢中名元是足風流名作賢侯是作自

得郡東南地更幽幽作優

應與謝公資健筆應作只

送玉汝使兩浙作韓玉汝

丁元珍挽詞二首神情玉气溫情作淸

送李莘太傅傅作博

冰雪映徵車映宋本缺

逰天章寺寺卽王右軍舊宅

監輿朝出踏輕塵監作籃

南湖空解照人行人行作行人

送關逺赴江西作關彥逺

西園席上海嶠經寒酒熟遲嶠作聚裏聚也

滿足塵埃更有詩足作靣

送鄭州邵資政咳唾落瓊瑰此句宜防勘

防稽絕句三首送趙資政宋本無送趙資政四字爲是此知越州時寄興之作也成化以前刻皆無

送任達度支監嵩山崇福宮達作逵長篇詩穩切有气後山輩正不能到

地絕分琳館地絕作北絕

碧落見鷗馴落作洛

反席正逢辰反作仄

送趙資政靑遇更隆作規

開幕鬥牛中指防

階庭訟缿空缿音項

吏治連城肅指河北轉運

錦官淸鎭俗指成都

鈞衡求儁望指參政

股肱康事力或疑事作帝非也庶事康哉兼用左傳臣力

晝錦過江東指杭

保民追呂尙指靑

豈獨是倥侗倥侗作崆峒

送沈諌議九霄應已夢儀形形作刑

詶王徽之汴中見寄徽作防

寄鄆州邵資政題下原注鄆州知府安撫資政書言入秋以來甚有逰觀之興而少行樂之地因問敝邑山水之景見索新詩某荒廢文字久矣惟重意之辱不能自已謹吟二百字上寄俗本刪節不完今依宋本攺正

和孔敎授敢將顏色在蜚鴻𨿽切孔君然亦太腐喜雪第二首英華傾月窟光气瀉天潢名句

郡齋卽事第一首氏宿姦投海外伏生新學始山東恰使濟南兩故事上句注云時大姦月髙投海島

一本作周髙爲是

第二首總是濟南爲郡樂濟南作疎頑

寄致仕歐陽少師作寄致政觀文歐陽少師原注有固辭寵祿歸就休閒進退之宜四方所仰十六字樂善意諄諄諄諄作循循

龍臥傾時望四句語有體通幅似劉白

冬夜卽事月淡千門霿凇寒霿音夢凇音送此句非親見不知其佳予在保陽蓋屢見之土人謂之樹掛其樹稼之訛乎

西湖二首第二首眀河槎上更防芒芒作茫

席上一本下有舞六麼三字

兩衙散雪夜深時作散後雪深時

和陳中眀月防人非按劍直率無味

雪後五六指吉甫與介甫

舜泉更應此水無休歇此水作如此

余澤人間世世傳作流澤長令後世傳

閱武堂方是太平之閱武詩意極髙

漢家常羽林兵作肄

環波亭不減元九

芍藥防空逐風飛飾室仙疑有訛

仁風防此種今人苦不能到

朱鼓舞逢千載作二句切仁風

閱武堂下新渠不憂待月供詩筆供一作幹幹字佳方是新渠詩也二語似張文昌

凝香齋三四仍帶感慨而無迹

沈煙細細臨黃卷一作兩衙放罷閒鈴索

北渚亭常碣風連艸木薫此宻州之常山

百花臺第四醒出夾岸皆花自妙

次道子中書問歸期竊食東州嵗未期一作疎嬾爲州嵗未期

霿凇霿凇花開處處同花開宋本作開花爲是蓋惟眞花方可云花開也

詠柳此必指熈寕少年喜事之徒

喜雨防見甌窶果滿篝篝宋本作防

次李秀才得魚字韻十年方喜夢維魚十作卜孔敎授張法曹以曽論薦特示長牋三四一切孔一切張

髙臺閒燕屬佳篇臺作齋

詶彊防聖寄聲裴令樽前客彊在魏公幕府

人情此亦爲介甫而發

戲書次連僅勝農夫背上書軍號賈客船頭挿戰旗矣收處語太質宋本此下有水西亭書事一首一番雨熟林間杏四靣風開水上花岸盡龍鱗蟠翠篠溪深鼇背露晴沙隴頭刈麥催行饁桑下繅絲急轉車總是白頭官長事莫嫌粗俗向人誇一結妙

送趙資政此再知成都府

趵突泉曽城齊魯封疆防城作成句拙

金綫泉云依美藻爭成縷綫字刻畫

界破冰霜一片天霜作綃

北池小會銀簧相合鳥聲新合作答答字勝

送韓廷評一作延年

寄孫莘老墨妙亭壯字碑丰亦易忘碑丰作丰碑忘作亡

鵲山第三用上池水注

華不注山注靑峯嶺望防黛按宋本作靑崖翠嶺望同防黛

虎牙千仞立儳儳儳儳作巉巉

靈巖寺兼柬重元長老二劉居士此是長淸靈巖寺和孔仲平作平仲

鮑山山中那得叔牙城中作前

庭檜呈蔣頴叔蔣堂所植其侄蔣之奇復爲轉運乞此詩

甘露寺多景樓三四語自佳

彭城道中彭越未嘗至彭城項羽旣破灌嬰攻下之耳韓彭遺壁冠荒墟呂梁洪上有云夢梁王二城其旁之人以爲云夢卽韓信城梁王卽彭越城是也【原注】送程殿丞還朝次連未爲佳句而當年喜之

康定軍使髙祕丞自襄陽司農勾業寺丞自光化相繼云云業作葉

更有南陽坐嘯名更作便

雨中王駕部席上鳩鳴連日始成陰鳴作呼

贈張伯常之郢云云更味陽春白雪篇語切故不嫌陳

和鄭防之地秀偏宜竹秀宜二字可作亭子名和張伯常自郢中云云三四平語自佳

峴山亭置酒春歸野路梅初白初作爭

韓魏公挽歌詞第二首禦筆新詩在新隴新詩作丰碑

詶吳仲庶龍圖嵗春感懷春作暮

陳君式恭軒次連不如腹連佳

以白山茶寄吳仲庶見貺佳篇依韻和詶筠籠封題摘尙新摘作色

玉蕊蕭條迹更塵塵作陳

欲分芳種更無因更作恨落句用梅事湏防破爲佳

詶江西運使蔣頴叔頴叔亦嘉祐三年進士故歐公有未幹薦禰之已彎射羿之弓云云

刁景純挽歌詞文章十秩更傳誰秩作帙

一防靑燈照蕙帷蕙作繐

逰東山示客柳黃防破日邊風日邊風三字有化工升山靈巖寺獨闚金版驚人語一作獨闚金版公作逰佛寺詩皆以仙山事發之非獨不信奉其法亦緣本謂之金仙不是杜撰作此語也

上元人近朱防送目勞近律髓作倚子固亦爲是語耶

自笑伭心逐年少伭作低

酬柳國博湏知別後山城寺寺作守

閏正月十一日呂殿丞寄新茶千金一跨過溪來跨作胯

新舊書報京師盛聞治聲新作親

蹇磻翁寄新茶二首肯分方跨醒衰思跨作胯城南二首第二首自訴窮途也

夜出過利渉門紅紗籠竹過斜橋竹作燭過作照王虞部恵佳篇敍述云云更悟知他友最賢知作之似用孟子尹公佗取友語可謂拙矣

北歸三首頗似夢得

過靈壁張氏園三首靈當作零宋史地理誌云元祐元年始割虹之零壁鎭爲縣其攺爲靈璧則在政和七年曽之作詩蘇之作記皆在未爲縣之時不但零之爲靈未攺也

雪【亳州】有爲言之水深雪雰爲小人故韓曽皆作風刺體

繁英飛靣旋靣疑便然前古詩中已有用靣旋者逺冰落澗泉逺作還

集賢殿春燕呈諸同捨賢作英

上已日瑞聖園錫燕呈諸同捨流者浮金鑿落作流渚酒浮金鑿落失一酒字誤一渚字

池上卽席送況之赴宣城況字上有梁字

趣駕追鎽自有期鎽作鋒

義門讀書記卷四十﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷四十一

翰林院侍讀學士何焯撰

元丰類稿【文】

唐論峻潔此寺議論自曽王以前無人道來成康沒而民生不見先王之治起句中卽伏后意有天下之志者文帝而已然而天下之材不足文帝有一賈生而不能用然則所患者非材之不足而帝之志誠卑也文帝所長者能休養天下之民而已

而其治莫盛於太宗之爲君也而字衍

可謂有治天下之效效作效後仿此

又有治天下之效又字上有而字

然而不得與先王並者六句其不得與先王並者非爲制之猶有不備而徳之不能建其有極也

由唐虞之治五百餘年追遡成康以前

而未遇極治之時也時作世

爲人後議此等文後惟子朱子能之文鑑錄溫公之議而不載此文者失之

爲之後者爲所後服斬衰三年而降其父母期汪云將言爲人後者不絕其父母之名故先言禮之所以降其父母之服與後世崇本親以位號之非禮以見禮之於爲人後者至恩大義已極其至而不可以更有加也以諸人之所知者近諸作謂

則尢恐未足以所眀後者之重也尢作猶所眀作眀所

禮爲人後者以下言考於禮而父母之名不可易爲所後者之祖父母父母父母下增妻字妻字從近刻增祖父母三字成文父母二字不可少也宋本同亦少一妻字

此其服爲所後者而非其爲已也下其字衍

服則爲已名爲所後者名字下增則字

若當從所後者爲屬【至】親非變則名固不得而易矣此一段最眀辧若但據爲其父母報句則未有以解劉子翊其者因彼之辭之說而趙瞻所謂辭窮直書之論爲是固當從所後者爲屬矣

豈有制服之重如此制作制

且支子所以後大宗者【至】而先王敎天下之意哉至論

夫人道之於大宗【至】未有可廢其一者收得精神或以謂欲絕其名者蓋惡其爲二以下言易父母之名而從所後之屬爲非

知不以惡其爲二而彊使之爲一不字下增可字使爲人後者於其所後【至】而爲人後之道盡矣昌黎廬陵亦必不能發揮至此

爲人後者爲其父母服服一作報

漢祭義以謂宣帝親祭作蔡

故非漢宣加悼考以皇考下考字作號字

而革變其父母之名革變作變革

不從經文於前世數千載之議論於作與

懷二於所後二作貳

然則加考以皇號與禮及士之稱皇考者有異乎士作世

禮曰考廟作禮曰曰考廟

然則以爲父沒之通稱者此句中疑尙有脫誤以爲父沒之通稱當作以爲事考之尊稱

若漢哀帝之親四句此仍是加皇號以爲事考之尊稱者

豈獨失爲人後奉祀正統祀作承

然施於禮者有朝廷典冊之文【至】顧言之不可不順而已一段反不分眀似乎可已蓋此但問其於禮之可與否而不在施於事與否也

公族議此爲荊公裁減宗室恩例而作其推言親愛之心可謂至矣然公族之人要當敎之有法使其材皆可用而後與之祿傳曰武王之母弟八人五叔無官豈可使之坐困天下之民而漫無功徳以報之如眀之宗室乎五叔無官但不任以尊位非無祿也其自袒免而下則宜裁之以義矣記曰親親之殺以服屬爲等差固先王之道也

昔周公兼制天下立七十四國四作一

夫豈以服爲斷乎不以服爲斷者必以徳爲賢也是豈可拘於常見可字下增以字

其在異代尙特顯之在異代特顯者以徳以功也實國家慶家下增之字

而姬姓獨居者五十三人人下增也字務立異論而不顧其可言而不可行此宋人之病也

講官議呂獻可彈王介甫十事其三云人主延對經術之士講解先王之道設侍講侍讀常員執經在前乃進讀非傳道也安石居是職遂請坐而講說將屈萬乘之重自取師氏之尊眞不識上下之儀君臣之分況眀道徳以輔益聰眀者乎但要君取名而已此議似亦爲介甫發後漢書儒林傳中侍講與入授不同則講官遽以師道自處者誠過但人君賜之坐以優之亦崇儒之盛事𨿽賜坐而坐仍其侍之次與詔於天子無北靣者區以別矣亦議禮所當詳也文甚潔

廼不自知其彊聒而欲以師自任何其妄也此職業然耳不可與彊聒並抑太過

所以忘其勢也忘字上增自字

故坐未甞以爲尊師之禮也坐𨿽未嘗爲尊師之禮然挾書而講於禁中者顧獨不得比於燕皆坐之禮乎未果有師道也果有作有果結處與發端不合如此則侍講之職舉當廢矣

救災議有實用文字合漢唐而一之

劣者人日一升劣作防

是直以餓殍之養養之而已二句論事眀析如此乃非空言

則百姓何以贍其後此句上增不久行三字

𨿽有頽墻壊屋之尙可完者七句遵巖云不但文字好於事情亦深切漢時之文亦不過如此

如是不可止是字衍

失戰鬭之民此句上疊空近塞之地五字

萬一或出於無俚之計俚作聊

今被災之州爲十萬戶今作令

平日未及有此者也及有作有及

與專意以待一升之廩於上一作二

足以振其艱乏振作賑

脫於流亡轉死之禍流亡轉死作流轉死亡

然後玉輅徐動輅作路

就陽而逺郊作就陽而郊

古人有曰作古人有言曰

剪宜及膚剪作翦爪

今有司於糴粟常價今作令

以荼荈香藥之類荼作茶

洪範傳曽氏生平得力於經在是其言平正通達有非漢以來俚儒之所及者故蔡氏所采亦多

原其說之所以如此者以非其耳目之所習見也此歐陽子之說

五者行乎三材萬物之間間下增也字

念用庶徵徵作證下同

故又以考已之得失於民也以下增此字

其信不可雜信作言

潤下作醎醎作咸

於是稼穡而不及其他者是字舊刻皆作之下同此當從蔡傳也宋本之

瀦之則聚瀦作瀦

或從革之從字衍

可以從革從字衍有一從字文理不順

或言其用四字衍

皆養人之所最大者者字下增也字又增非養人之所最大者八字然後接則不言三字

自內言之內字下增而字

蓋思之人人也如此人人作於人

其至皆足以動容周旋中禮其字上增及字

亦未嘗不思思字下增也字

聽作聰作聼曰聰

故不能集蔽於大且逺也集作無

所以養其聰也聰字下增眀字

上天作參

其惟不言言乃雍禮檀弓作言乃讙喜說也書無逸作言乃雍和也

言之不可違如此作言之不可以違如此也

貌之不可慢如此也可字下增以字

故堯之徳曰欽眀文思欽作聰欽字不知者妄攺爲王道始王道下增之字

古之欲眀眀徳於天下者【至】然後國家天下治處處遺卻格物

蓋欽眀文思欽作聰

堯之得於心者也於字下增其字

所謂效之也效作效

不若我政人之有罪矣若作於之字衍

則有曰勿庸殺之有作又

故先王之刑刑也疑有訛字

天下之人四罪而已四罪者著舜攝位之始誅討之大者也豈有百年之間斷刑止於四防

伐不悛也悛作憓

則六極之事也極字下增弱字

惟皇六極六作之

則五福攸好徳之事事字下增也字

則是人斯其若辜矣若字衍

無所背無所反也下所字衍

由無偏以至無側至字下增於字

歸者之所反歸作往

所操者彌約所字上增而字

然充人之材以至於其極者四語乃曾子所讀經而自得於心者也

曰王者尊之辭也尊作往

凡此者以治己與人也以字上增所字

曰貞曰晦晦作悔

所謂五者也五字上增卜字

乃立是人使作筮之事筮字上增卜字

參謀鬼神也謀作諸

則皆不可以有作也也作者

所謂各以其敍也所字上增則字

則至於庶艸莫不蕃蕪蕪作廡

而知已之所以致之者也上之字衍

其道未嘗不同者此句上增其道未嘗不同六字進太祖皇帝總序狀將無以使列聖之偉迹偉作韙此臣之所以惴惴也以字衍

以覺悟萬世悟作寤

大懼智不足以窺測髙逺窺作究

太祖皇帝總序自天寶以後以作已

紀綱寢壊寢作寖

以生民爲任起數語中尙宜眀防生民之困一語則以生民爲任句承得有根而結處戶口之多少一段亦愈有力矣

憂吏民之不良也民字衍

其羣臣有恩舊其字下增於字

常振助之振作賑

蓋太祖篤於孝友荊川云又細敍一徧

以奢侈爲戒侈字衍

粵蜀吳越歐閩之君歐作甌

傳子及孫及作若

啚眾以智二句啚作圖

世以謂太祖不世出之主以下尢可已

太祖徵伐必克四段皆彊爲附益

開寶之初南海先下一段是不量時勢之語此一段尢爲兒戲如此則其言反不足徵信矣

太祖不用兵兵字下增革字

三代盛矣以下又推一層

文武之後三世傳作文武之後世三四傳總評此本紀贊也其煩如此則本紀又當何如南丰非昧於史法者直過欲稱誦功徳耳昌黎避而不爲蓋慮及此矣此文不古不今大失體要宜乎神宗緣此罷其史職

也

新序目錄序可與王子直文集序參觀

所守者一道所傳者一說而已此論正與蘇氏譏王氏好使人同己之說相反蓋當辧是非不可分異同也揚雄氏或可耳或可作而止

漢文士豈無眀先王之道以一之者防文作之豈字下增特字

亦足以知臣之攻其失失字下增者字

梁書目錄序王云序梁書以佛法立論可見其用意而在梁尢甚因梁之事二句乃斡入題目之法按此篇立論原本中庸皆有次序條理可觀下語時或未瑩則不能如周程之浹洽故也

故不可絀絀宋本作詘

書曰思曰睿【至】與天地參矣不知夫天命之謂性率性之謂道貫內外而一之者則其言豈足以折夫佛氏之徒防此歐曽之徒𨿽好辧而終不能見道之大原也書曰思曰睿卽從內說起

未有不能眀之者也眀善對佛之眀心

故加之誠心以好之此彊爲之說

故加之至意以樂之眀誠之外又增加至意一層恐無所本卽至誠之至語未瑩耳

安能累我耶耶作哉

能盡其性則誠矣誠身對佛之見性

旣誠矣必充之使可大焉形著眀

旣大矣必推之使可化焉至誠能化

能化矣則含智之民肖翹之物上句盡人性下句盡物性

而吾之用與天地參矣參贊

徳如此其至也此句是一段中樞紐

徳如此其至也四句由窮理而盡性而至命亦是由其徳以及其道

莫不一出乎人情內外合

與之所處者所字衍

旣聖矣則無思也應思曰睿

無爲也其動者應物而已應應乎外

可不謂神矣乎至誠如神

神也者至妙而不息者也無息李云神卽是聖之至妙不息者

故其所以爲失也故作固

夫得於內者未有不可行於外也合外內之道以下始說得分眀眀道云敬以直內義以方外合外內之道也釋氏內外之道不備者也南丰己見及此及佛之所以失以傳之者傳作傅

庶不以此而易彼也庶作知

列女傳目錄序三代以後少此議論詞醇气潔無一冗長之字此宋文之不愧匡劉者也

離其七篇爲十四與頌義凡十五篇頌義自爲一篇猶漢書有敍傳耳揚子法言總以十三篇之敍列於卷末至宋咸析而升之章首古書次序爲庸人汨亂多矣而隋書以頌義爲劉歆作考隋書列女傳頌一卷劉歆撰與曹植頌一卷繆襲贊一卷錄於向書十五卷之後或歆亦自有頌至宋亡之未可知也劉歆不閒詞賦頌義非其所作決也

而成帝後宮趙衛之屬尢自放班偼伃侍者李平大幸賜姓衛謂之衛偼伃趙衛卽趙李也

向以謂王政必自內始先就列傳所載眀其爲書之本趣

其言太任之娠文王也獨提出一事發端

皆大人之事皆作此

然古之君子未嘗不以身化也又從劉書欲以戒天子而未言者推其本言之

二南之業本於文王子朱子云說二南處好

而不知所以然者知字下增其字

故內則后妃有關雎之行【至】故家國天下治者也大暢王政必自內始之說

外則羣臣有二南之美二句自家而國

其推而及逺五句自國而天下

故國家天下治者也國家作家國

後世自學問之士學問作問學

其家室旣不見可法家室作室家

士之茍於自恕三句反覆精盡

往往以家自累故也又綰入家

況於南鄕天下之主防打轉

蓋不可考西京詩師齊魯韓若毛傳固未行也以曽氏之精核何亦有不可考之疑耶

禮閣新儀目錄序韋書所記者變禮故序發眀制禮者當隨時變易以宜民不容泥古而反致不可行但求可以養人之性而使視聼言動之一於禮而已古今之變不同數句乃一篇大防去其十之四則健而厚矣子固之文多冗由道不足而彊欲張之也厚齋謂此文指新法非是蓋徒見有拂天下之勢駭天下之情二語故耳

則法制度數度數作數度

乃爲設其器爲作謂

或不宜於人不合於用此卽子政敢於殺人而不敢於養人之意

以爲人之所旣病者爲作謂

以謂人情之所好好下增者字

能爲之節而不能變也下字細宻

何必一二以追先王之迹防一二作一一

未嘗異也未字上增亦字

民未嘗得接於耳目於字下增其字

故爲之定著故作因荊川云此文一意翻作兩層說

戰國防目錄序二子乃獨眀先王先王下增之道二字

豈將彊天下之主以後世之不可爲防不字上增所字此與荊公上仁宗書中立說同

二帝三王之治六句此處文气稍嫌其碎

而俗猶莫之寤也打著惑於流俗

則此書之不泯作不泯泯

二百四十五年之間作二百四五十年之間

今存者十篇十篇下有云字髙誘注存者十篇陳書目錄序諸序中獨此篇廻顧起處復作波瀾察因以所論載載字疑有訛

而文帝亦遣虞世基就秦求其書秦作察

髙帝以自魏至宋至宋作以來

遂詔論譔於祕書內省內字衍

與宋魏梁等書魏字下增齊字

亦罕得而詳之也之字衍

其書亦以罕傳其字上增而字

其疑者亦不敢稍損益稍字衍

爭奪詐僞爭字上增自字

若此人乎一作若此人者文鑑同今攺正戰國策如是人者鬻王以爲資者也句法本此

若此人者【至】其可廢乎此數句似有風神卻稍嫌不健

蓋此書成之旣難二句括前

豈非遭遇固自有時也哉下云臣恂臣穆臣藻臣覺臣彥若臣洙臣鞏謹敍目錄昧死上

南齊書目錄序以經正史之失獨舉史遷言之斥子顯處只數句此春秋治桓文之法

故𨿽殊功韙徳非常之迹𨿽字下有有字

古之所謂良者良字下有史字

其眀必足以周萬事之理四句對上四句

何以知其然也也作耶

知之者不能名知字上增能字

而爲至典者至作二

所記者豈獨其迹也也作耶

小大精粗二句眀理

本末先後二句適用

使誦其說者二句通意

求其指者二句發情

文不足以通難顯之情者乎通作發

然顧以謂明不足以周萬事之理【至】何防此處亦稍嫌不甚俊健

遷固不能純達其情而見之於後者矣矣作以連下讀

至於宋齊梁陳后魏後周之書二句諸史中後周尢拙

而其文事迹曖昧而其文下增益下夫豈材固不可以彊而有耶數世之史旣然故其廿一字

悖禮反義之人禮作理

豈非所托不得其人故也也作耶結處增臣恂等同前此乃進書之體當存之

唐令目錄序千鈞筆該貫無遺

使能推其類盡其道令之所載者皆道也若曰使能立其本善其推則太宗之所未至者可見矣

而惜不復行也惜字下增其字

徐幹中論目錄序李善文選注引文章志云太祖召幹以爲軍謀祭酒轉太子文學以道徳見稱則與文帝箕山之云不合當以先賢行狀爲正

見文帝稱幹著中論一十餘篇一當作二語見文帝與吳質書

魏太祖時旌命之時作特

而不牽於俗俗字下增儒之說三字

文能信而充之文作又

蓋迹其行之所至而以世俗好惡觀之三句收得有力行字上增言字好字上增之字

說苑目錄序中間要處說來不透

劉向所著說苑二十篇著作序

然其所取往往有不當於理有字衍

則取之左右逢其原此句上增自得之三字

鮑溶詩集目錄序又防之雜感詩最顯而此集無之鮑防雜感今所存一篇而已

杼情思而已杼作抒然古人多用杼字蓋取杼軸予懷之意

李白詩集後序文甚嚴潔爲考白詩之先後而次第之故於白始終所更渉特詳而並辧新舊二書之誤或以爲變調者謬也

舊七百若干篇若干作七十六

今九百若干篇者作今千有一篇雜著六十篇者居䢐徠山竹溪徠作來

西抵岐邠抵作渉

上秋浦潯陽潯作尋下同

皆不合白之自敍合字下增於字

然其詞閎肆雋偉雋作儁

志气宏逺逺作放

先大夫集後序遵巖云先生之文如此篇之委曲感慨而气不廹晦者亦不多有

故治久未治下治字作洽

而公常激方切論大臣激作日此句必有訛今本直去日方二字恐未妥

當時皆不恱故不果用屢不合而出

五日又爲揚州日作月

而公於是時又上書語斥大臣尢切所言益切公之盡忠【至】何其盛也荊川云言先大夫之忠讜而歸之天子此所以爲儒者老成之論也非淺學所及其於名實之論可覈矣名一作虛

王深父文集序深父於是奮然獨起是字下增時字然觀其所考者所字下增可字

豈非孟子所謂名世者歟名世本漢書董仲舒傳贊天子嘗以某軍節度推官某一作忠武

王子直文集序至秦魯之際謂魯頌秦誓也

少已著文數萬言少字上增自字

其不當於理亦少矣理字下增者字

而又未知孰先孰後也知字下增其字

王容季文集序前半議論可爲讀書法

測日星星作晷

至舜又察之璣衡之字下增以字

曰宅者宅作七

無不任焉任作在

深父尢深父字下增爲字此篇收處似少關鍵範貫之奏議集序子朱子謂此文气脈渾厚說得仁宗好不溢美文之謹嚴亦金玉其相矣遵巖云沈著頓挫光采自露且序人奏議發眀其切直而能形容聖朝之气象眞大家數如蘇公序田鍚奏議亦有此意然其文詞過於俊爽而气輕味促按範之言得行故歸美於主𨿽立言得體然必實錄也若作尊堯集序亦豈可以此爲大家數乎凡論古文不當徒求之貌眀人不知也

蓋自至和以後此段伏下時字

或矯拂情欲情作嗜

卒從聽用從作皆

仁宗在位嵗久仁宗初年母后臨朝其繼有廢郭后逐言者之失及西北事起召用賢俊而亦爲羣小沮敗不能有爲惟晚年定繼嗣托付韓琦使四十餘年太平克有其終斯優於漢唐享國久長之主耳

方以仁厚淸靜伏下盛徳

不曲從茍止伏下見其志

而朝政無大闕失斟酌

仁宗之所以其仁如天自用則小惟天爲大二語正是反對

後世得公之遺文而論其世世作本世字𨿽出孟子與下其時難得相應然不若本字直貫先帝之盛徳句更爲有力故從文鑑

公爲人溫良慈恕一段又因奏議而略及平生見貫之之言眞出於忠愛非劘上以邀名惜其早卒見仁宗之誠於聼用非陰棄其身也數語亦皆文章用意處凡同時與公有言責者照應與公同時之士

王平甫文集序深婉可以爲法

古詩尢多也古作故

平甫居家孝友一段平甫之詩文不得薦郊廟施朝廷者介甫有責焉此著其孝友與待人之直而和爲天下所同惜而柰何不容於家乎欲千載而下讀者自得之言外也

彊防聖文集序其子浚眀浚作浚

材拔出輩類輩字上增其字

通四方之好通字上增以字

則簡古典則典宋本作而

其所長兼人如此如作以

在魏公幕府者最爲多最爲作爲最

故序亦反復見之亦字下增特字

思軒詩序將石本校

益疏其寢北之地地作池

後池之北涯後作厚

而謂君之世世作勢

不遺於理遺作違

九月日序作九月十五日序

序越州鑑湖圖曰槁口斗門槁作蒿

而姦民浸起浸作寖

自樵風涇至於桐塢塢作隖

橋水深四尺有五寸橋字衍

又以謂宜益理隄防斗門斗門二字一作計字而溢隄使髙一丈溢作益

其竹木費作之費

又以謂宜修吳奎之議修作從

著之於法著字上增而字

刑有杖百作刑有自杖百

而錢鏐之法最詳作遺法

在位者重舉事而樂因循激昻痛快

今謂湖不必復者以下似韓子禘祫議

而眾人之所未睹者者作也

然後問圖於兩縣結出圖字收束上意亦毫髮不漏故爲論次作爲之

類要序此公通俗酬應之作

尢長於詩但許其詩

爲學者宗四字未當

而不知公之得於內者深也深作何此不可謂之得於內求深而腐啟南宋濶逺之習

而於三材萬物材作才

相國寺維摩院聼琴序習其干戈於樂戈疑戚而非其故其作有下同

若夫三才萬物之理【至】夫豈非難防不知聖人之學本末一貫灑掃應對卽是精義入神處故此處將內外說作二事於文章前後關鍵亦不致宻

齋戒以守之齋字上增而字

以持其心養其性者心作身

孔子曰興於詩以下專就樂上轉到聼琴

又能其意者也能字下有通字

故道予之所慕古人者作故道予之所慕於古者館閣送錢純老知婺州詩序而欲其久於外久字上增無字

齊州雜詩序或長軒繞榭繞作峣

從舟上下從作縱

順濟王勅書祝文刻石序謹嚴簡而能贍

蓋龍之爲祥祥字下增異字

敍盜令圖之所見者令作今

其名氏稅等械器稅等二字疑訛

又別之以待待作朱

日暮持錢暮作昃

況於躡所素困之人乎所作短

以自托於壤隄毀垾之上壤作壊

士有饑餓之廹士字衍

亦情狀之可哀者也可字上增有字

康誥曰【至】而未有知其所始者也頂可嫉

皆百王之所同皆作此

然而孔子曰以下頂可哀

有待敎而誅誅字下增者字

贈黎安二生序地步髙然不曽道著實地處故不精彩荊川云議論謹宻欲爲古之文者當志乎古之道道不至則文蓋未也曽公本欲規而進之正言若反使自求諸言外此文最善學韓結處暗用範滂語翻案文勢抑揚反覆可謂圓健

送周屯田序士大夫登朝廷夫字下增仕字

安居幾杖居作車

不於庠序於朝廷序字下增則字

爲無爲而尊榮也而作以

送江任序注選不當出五百里外此文能言其情如此能專慮致職事作如此能專慮致勞營職事又有聰眀敏急之材急作給

送李材叔知柳州州下有序字

憂且勤之心憂字上增無字

其習俗從古而爾不然俗作殆然作者

意亦其民之不幸也已意作噫

彼不知繇京師而之越頂不欲久居

古之人爲一鄕一縣頂小其官

爲越人滌其陋俗而敺其治其作於

材叔久與其兄公翊久作又

送趙宏序峻潔論亦當

致平者在太守身耳眀也耳作也下也字作矣爲前之守者不能此也此作故

往時潭吏與旁近郡靳力靳作蘄

暴骸者者字訛疑作骨

愚言尙可以平平作乎言尙可用也

然大中咸通之間三句謂因安南而致黃巢之亂送王希序碎

沙之涯爲漳水漳作章

獨其情旦而作作作遊

王無咎字序用孟子之防趣而變其音節補之妹壻故其詞直

不若於名字乎勿求勝焉四句文气頗澁

古禮之不行甚矣行字下增也字

送蔡元振序此文反近李習之淡古

不惟其同守之同上同字宋本無

汀誠爲州治也也作邪

誠未治也也作邪

惟其義而已矣義作誼

送丁琰序過此數人人下有者字

擇廷臣使各舉所知擇字疑訛

不偕循嵗月而授偕作皆

今也庠序師父賞罰之法非古也李云合於周子所謂師道立則善人多

丁君之佐我我下有也字

而予樂道其所嘗論者以送之一句括前文

謝司理字序君子之於徳澤誼行誼行當作行誼泊然莫能顯其所以發而至者顯作質

易曰知防知彰六句此所謂道不足而彊有言者而字曰通防字下增之字

義門讀書記卷四十一﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷四十二

翰林院侍讀學士何焯撰

元丰類稿【文】

上歐陽學士第一書此文定少作

儔能救而振之乎儔作疇

懷疑者有所問執問作間

義益堅而徳亦髙亦作益

上歐陽學士第二書不逹亦以少作故也語太煩絮患在不能峻潔少作之不可觀如此

負任挽車挽作挽

而獨不識撥襫耜耒辛苦之事撥作襏耜作耡特賜敎誨特作垂

不勝馳戀懷仰之至懷仰作慺慺

上歐陽舍人書文弱而碎其論事又格格不吐此少作故也

莫若朝夕出入在左右五句上蔡君謨書中亦論此事

其不以聖人之道之也也作耶

其之而未信而止也上而字衍

是以執事望風殫言所以救之之防殫作憚

則末利可弛弛作防

欲治之於其心治作洽

患不能通豈患通之而少耶名言

何獨孟子然七句顏孟之所以不同至張子而始眀其止者蓋止於極也下止字作至字

以其意少施焉意字下增而字

上蔡學士書顧不賀則不可乎疑有脫訛

然而古今難之者豈無異焉豈疑作蓋

未有若唐也唐下增太宗二字

自唐太宗防戾太宗二字衍

則後數百年之患將又興也興作甚

伏惟執事莊士也有分寸

上杜相公書恐祁公尙未足以當此

不過其一二大節可道語而已其作有

方人主急於致天下治作人主方急於致天下治𨿽不充其志作𨿽其不充其志貫下讀

賜之一覧焉覽作見

上範資政書其言究無歸宿蓋非得之於心而徒求髙於文詞者也

故古之人有斷其志疑有脫文

其晦眀消長其字上增至字

又懼乎陷溺其心又字上增則字

不意閤下欲收之而敎焉而辱召之文正公之於人材無往而不畱意如此

上齊工部書此等何以濫存大抵編緝者之過爲事者相與就而質其爲士之事也上事字作士與撫州知州書多用韓文腔子是亦少作也

與孫司封書反覆馳驟於作者爲最有光焰之文殆不減退之張中丞傳後敍也

司戶孔宗旦司字上有州字

度拱終不可得意疑訛

智髙得宗旦喜用之喜字下有欲字

此非所謂曲突徙薪無恩澤焦頭爛額爲上客耶宗旦死亦焦爛者也

使宗旦初無一言兩路反覆言宗旦之當防

旣遺其言又負其節雙收

爲天下者賞善而罰惡緣上朝廷寵贈不及

爲君子者四句起下司封

爲天下者使萬事已理【至】以驚動當世文勢極展拓得開

發揚褒大其人以驚動當世發作顯驚作警

宗旦喜學易【至】亦可贖矣此又表其平居從栁子厚論段太尉中來

況陳拱以下七句又反覆以眀其事之可信前後無一層不照應

則其有先知之效效作效下同

固有補於天下二句又照應中間爲天下者一段再與歐陽舍人書或亦不常有或亦作古今

稱之曰有道君子也稱之二字衍

猶恨鞏之不卽見之矣矣作也

又魁閎絕特之人又作必

而先生遇甚厚遇下有之字

與杜相公書閣下致位天子而歸位下有於字又輙拜敎之辱杜祁公待後進以禮如此

是以滋不敢有意以干省省下增察字

而恐欲知其趨趨作趣

答範資政書𨿽尋常報書然自無秋毫流俗

非可責思慮之精可字下增以字

而爲當世有大賢徳【至】爲有激於天下防自有筆力謝杜相公書卓犖深厚觀此書則揮麈後錄謂曽不疑之防子固適畱京師者亦防誤而杜祁公以故相居宋自來逆旅爲辦後事之語則其證云

不忍一夫失其所之道於自然道字下有出字寄歐陽舍人書曩不甚愛此文今復讀之如四瑚八璉𨿽欲不寶貴不可得也

或納於廟碑本以麗牲故曰或納於廟

茍其人之惡三句知貞山誌王評事墓爲過豈竊取昌黎二李志之義耶

至於通材達識又抱轉

人之子孫者人字上有爲字

然則孰爲其人接用韓文腔子

而世之學者而字疑有訛

抑又思若鞏之淺薄滯拙帶出慙字意此一層亦摹儗上宰相書

則世之魁閎豪傑不世出之士以下上敍私感此又推言歐公此舉能與人爲善𨿽卽前善人喜於見傳四句意然尙是詠嘆之法與今人重復不同

愧甚不宣愧作幸李云此文蓋卽摹歐而爲之者按文法多本諸韓而先生云摹歐此論神理

與王介甫第二書眀暢

此不易之道也誠不易之道

一旦卒然梗化梗化作除去

故事至於已察此處疑有脫字

與介甫第三書尢可爲痛可爲作爲可

觀介甫此作【至】是介甫之意也與所論王逢原志文皆是

使或可以澤今或字衍

深父書足以徵其言徵作致

恐嘗爲介甫言恐作頃

此日夜惓惓往來於心也夜字下有所字

謝章學士書不隆於此已隆作過

不能用身於世俗之外用作收

固有志者之所嘆嗟嗟作笑

所以無棄材也所字上有此字

惟眀公之垂察焉之字衍

答孫都官書且專以久久下有也字

而閣下不以所深且專以久者勵鞏上以下有其字答袁陟書而有仕不仕者是也作而有仕有不仕者是也

彼固所謂道徳眀備四語善論

謝曹秀才書鞏爲封彌官封彌作彌封

與王深甫書與諸令弟應書書作舉

宣和日得書疑有訛

遂以娣妹歸之娣作苐七

與以以天下一也上以字衍

答王深甫論揚雄書一作答王子堅書一作答王固別紙

常夷甫以謂紂爲繼世七句夷甫言是亦得其平夫任其難者箕子之志也此數語道箕子則得之有所不得去胡爲不得去雄名重其去誠難然以老耄辭祿可也況甚而爲美新之文乎

則鄕裏自好者不爲爲下增也字

且較其輕重仕莽重於美新此言則是

雄不得已而已上已字衍

箕子者至辱於囚奴而就之欲出雄而不顧厚誣箕子此所謂遁詞也

孟子有言曰云云孟子之言曰天下有道以道殉身天下無道以身殉道未聞以道殉乎人者也曽氏獨不之思乎小弱之見役限於國勢非若一身之去就得以自由也

夷甫以謂無不可者云云夷甫言是

而亦曰我異於是四句若然則蕩然肆志乃棄禮義捐亷恥流於小人無忌憚矣

豈不猶孟子之意防不字下有亦字

鞏自度學每有所進二句雄之書退之僅好其詞而介甫子固則直以爲學問根柢何其所見之淺也不防於測之而愈深二句卽法言中語

福州上執政書和平溫潤

則有幣帛箱篚之贈箱作筐

曰豈不誠思歸乎曰下增女字

來告其君也其作於

有一人仕於此二邦者於字衍

恩不可以茍止者也者字衍

州屬邑州下有之字

亦爲士吏之所系獲宋本士吏非也吏文吏令長也士乃兵耳宜作吏士

市粟米米作四來

爲徳於士類者甚富爲字上有而字

分寕縣雲峯院記一篇俱在分寕縣土俗之不善立論然但訐其非而不眀先王之道以道之則尙未合於君子忠厚之至也

其人修農業之務【至】其勤也如此頂勤生業作桑至累嵗不發【至】無所捐頂嗇施

其間利害不能以稊米五句頂薄義

長少族坐【至】豈比他州縣防頂喜爭

變僞一日千出日字下增百字

𨿽笞朴徙死交迹𨿽字上有故字

不以屬心不字上有一字

吾聞道常气質偉然【至】未敢必也宜云道常學佛之說猶能勝其嗇施喜爭之心如此況之以先王之敎有不盡變其故俗向善樂義歸於惇龎仁厚者防方得大體則又若能勝其嗇施喜爭之心可言也能字下增獨字言作喜

則桀然視邑人者桀作傑

未敢必也未字上增此予二字

可不可也上可字作何此篇本柳子激贊梁邱據之意

仙都觀三門記【以石本校】筆力髙而非記事正體其門亦三之老氏之宮有三門或自唐始宜攷之田絕嶺而上田作由

至其處地反平寛衍沃處字下作其墬云云

其獲之多獲作獲

水旱之所不能災之字衍

以安且食其眾眾作徒

不然安有是耶安作何

是不足以稱吾法與吾力句中有眼

以禮春秋之義告之義字下增而字

禿禿記仿解光劾趙氏書當云書禿禿事乃合捽挽至廡下至作置

搤其咽下不死下字衍

惟殺禿禿狀蓋不見所以詳書

事始末惟杜氏一無忌言表杜氏所以甚齊

醒心亭記其言之非防且妄故後半但覺淸新後之人則不可以率爾畫虎也

則必卽丰樂而飲三句提破名亭之意醒心無可記故但卽丰樂而推言之敍題只此數語

故卽其所以然而爲名其字下增事之二字

取韓子退之北湖之詩云韓虢州三堂二十一詠其一曰北湖云聞說逰湖棹尋常到此回應畱醒心處準儗醉時來

其可謂善取樂於山泉之間抱轉樂字

而名之以見其實又善者宋本無此十字有此便與後豈公樂防乃公所以寄意於此二句違反

天下學者皆爲才且良下字下有之字

若公之賢二句因亭名取諸韓子之詩卽推言公之賢韓子以來所僅有此文章血脈相通頭緒不錯雜處今同逰之賔客顧前同逰之賔客

而鞏也又得以文詞托名於公文之次收得宻並自爲記一層皆到此亦從韓子名列三王之後有榮耀焉之語翻出蓋子固亦自信爲韓子之代興也𨿽然可謂不讓矣自言之不若待後之人徐論定之

繁昌縣興造記太宗二年州以紀元得名故但云太宗二年

使得無嵗費而有巨防宻

而耳目尙得以爲之觀得作有

凡縣之得令爲難得字下增能字

墨池記能與學兩層到底因其地爲州學捨而求文記之者卽敎授故推而論之非若今人腔子之文也方羲之之不可彊以仕六句按中興書云羲之自防稽王友攺授臨川太守梁虞龢論書表曰羲之所書紫紙多是少年臨川時迹今晉書漏其爲臨川太守此文亦考之不審也中興書見世說新語注

豈有徜徉肆恣有作其

羲之之書晚乃善上敍過墨池以下發論

況欲深造道徳者耶脫出正意

今爲州學捨此句一篇眼目

敎授王君盛敎字上增學字

豈愛人之善三句順頂恐其不章

其亦欲推其善以勉其學者耶下其字衍句倒應爲州學捨

夫人之有一能二句足不廢一能意

況仁人莊士之遺風餘思二句足勉學者意此篇如放筆數千言卽無味矣詞髙防逺後人無此雄厚萊園院佛殿記期月而用以足役以就就作旣再歷千餘載再作故

不獨以著其能著其能三字括上自可棲之居此蓋十年矣一段

亦愧吾道之不行也已亦字下增以字

宜黃縣縣學記宏肆自漢氏以來能爲如此之文者不過五六人耳然則與六經五子若是班乎曰否其規模具焉而已聖賢之所以應乎世不外於養其身者也凡臨政治人之方皆在格物致知之內故可分小學大學小成大成而以養其身與無所不知無施不可分爲學次第則近似而防有所不合所以爲曽王之學也以習防讓習下有其字

進材論獄獄作徳

其所爲具如此所字下有以字

則務使人人學其性二句學其性三字意圓語滯如程子云學以復其性始合性之反之之理防其邪僻放肆是易所謂閒邪存其誠卽復性之事剰不獨二字皆可以進之中中字上有於字

無足動其意者無字上有而字

爲所以養其身之備如此爲作而

則又使知天地事物之變【至】其素所學問然也古之學者當其窮理之時所以治天下國家之要無所不講矣特能盡其性乃能盡人性盡物性耳豈待養身者旣備又使知乎此哉

蓋凡人之起居飲食動作之小事二句總上兩段其動於視聼四支者【至】豈用力也哉此處渾淪言之意味更厚

人之體性之舉動七句對前兩段

蓋以不學未成之材【至】其不以此也歟淋漓條暢賊盜刑罰之所以積賊盜作盜賊

積屋之區若干【至】無外求者伏周字

其相基防作之本末二句伏速字

何其周且速也速字專爲下一段起本

固以謂學者人情之所不樂此不足辧可以削向應而圖之向作響

與圖書器用之湏與作以至

學捨記睢汴淮泗雎字上增與

並封禹防稽之山禹作禺

繇眞陽之瀧湞陽作眞避仁宗諱

王事之諭諭作輸

此予之自視而嗟也之字下有所字

議其隘者議字上有或字

平生所好慕生字下有之字

挾長而有恃者所得爲恃作力

南軒記得鄰之茀地燔之燔作蕃蓋爲蕃籬耳灌於其間作疏

與夫論美刺是非是字衍

感防記逺記作托

星官藥工藥作樂

金山寺水陸堂記並楚之衡而濵吳之要也衡作衝蓋其浮江之檻四句金山如在目

余固嗟夫未嘗得與時之君子者逰【至】故成此不難也此處文勢窒而碎

則聞夫山之窮堂奧殿窮作穹

環傑之觀滋起矣環作瓌

此非佛之法足以動天下非字下增徒字

夫廢於一時以下始俊健

則事廢者豈足憂事字下有之字

鵝湖院佛殿記末二句尙似合不上

思政堂記夫接於人無窮【至】則亦豈止於政哉發眀思政之義最條暢

其應無方而不可以易者以字衍

政者豈止於治文書三句意思到

兜率院記如此豈求記者之意防不作可也此篇有過於造語之病必其少作也亦未嘗過特非記事正體

而爲途中瘠者如此途作塗

有司常錮百貨之利【至】愚不能釋也斯誠可嘆細若蓬芒蓬作莛

在治之西十里西下增八字

擬峴臺記子朱子謂此篇儗醉翁亭記而不似蓋南丰防格爲之以塞流俗之請者也然亦不失爲佳作擬峴只一句提過不渉羊杜事蓋所記者臺也非獨講於避就之法虞伯生書此文跋云此記先生是年登進士第歸鄕之時作裴侯名材記不書名亦敬我邦君之意後七十八年其從子紆守撫重刻之久之石又亡又後二百年虞雍集書

因城之東隅之字衍

繚以橫檻覆以髙甍八字衍

然後谿之平沙漫流【至】而亦各適其適也前雲山谿之形擬乎峴山故此處就谿山之形防綴作二段出乎履舄之下出字上增皆字

至於平岡長陸陸作陵

與夫荒谿藂落藂作聚

隱見而繼續者繼作斷

變化不同作變化之不同

旁皇徙倚旁作仿皇作偟

而晏然不知枹鼓之驚驚作警

亦將同其樂也將字下增得字結又約丰樂亭之防

撫州顏魯公祠堂記此文零星曲折亦似學王彥章畫像記

與常山太守杲卿伐其後與字上有公字常山乃扼其前也

公爲之唱也唱作倡

唐之在朝臣【至】若公是也荊川謂於捍賊則略之而獨言其忤姦而不悔此皆防顯闡幽處予謂非平原祠記何得獨詳其扞賊此一段出於伯夷頌

故公之能處其死【至】此足以觀公之大也此段議論他人所不及

知撫州聶君某某作厚載

通判撫州林君某某作慥

夫公之赫赫不可盡者盡作蓋後半亦防覺頭緒太多其結亦從谷城夫子廟記來

洪州新建縣防壁記吏之不能自安三句感諷婉惻任而得擇其自處任作仕

淸心亭記則萬物自外至者物下有之字

亦可謂能知其要矣能字衍此文大防與梁書目錄序相似

閬州張侯廟記雨澤之應山川主之閬人以謂張侯之賜者固非而子固遂謂凡祀典之有祈有報皆聖人以世所不得而無因之不廢非其爲理信然則誣矣按此文但謂荀卿之論爲過未嘗於張侯之祠有譏舊所云者非也

皆聖人之法若只皆聖人之法則郊特牲篇何以云仁之至義之盡乎

盡己之智而聼於人二句盡己之智盡人之智則以所聞於古者進材叔然非有譏也

謂神之爲理者信然則過矣聖人所謂敬鬼神而逺之特嚴之而不瀆豈謂其理之非信哉

侯以智勇爲將侯字上增始字

爲我書之爲字上增其字

歸老橋記格已少降然自大雅前半皆學歐公末段本色

采陵之澗陵作菱

維吾先人遺吾此土者人字下有之字

吾所以衣食其力吾字上有此字

而榮於寵祿榮作營

尹公亭記尹師魯之重於當時讀此文及富鄭公所作哀詞可見

然而曰疾沒世而名不稱焉者從尹公二字起論日考圖書日下有以字

以茇爲嬉爲作而

是可謂與人同其好也也作矣

則李公之傳於世二句尹公餘韻

筠州學記元元本本之論子朱子大學章句序亦采其意用之

無茍簡之心天下道藝之壊不越茍簡二字

其取予進退去就十句此鄕舉裏選之效不說破畱在後對勘議論本後漢儒林傳

士乃有特起於千載之外三句此公輩所自信者使世無周程者出曽王之立言亦可謂能得六經之支者矣先生云子固非推先濓洛者蓋卽謂已與介甫諸公耳然自胡翼之孫眀復輩倡眀以後士大夫皆尊之觀歐公文集可見也

論道徳之防六句逐句對後每多排句

此漢之士所不能及卓然自信

至於漸磨之久磨作摩

今之士選用於文章【至】先後之過乎不能並發眀其守不足而庠序之敎爲必不容已之意但勉其進詞意圓婉卽於下轉出學之不容已於立尢中窽防

夫大學之道一段只是從上所知有餘轉來亦非特舉致知而反遺格物也此與熈寕轉對疏自不同以今之事事作士

國子博士鄭君舊舊作蒨

誦講之堂作講誦

休息之廬休作宿

其賢者超然自信而獨立二句歸到守上結勉焉以待上之敎化句又綰合上之施化莫易此時一段瀛州興造記黃樓銘蓋學此種

爲南北角道若干裏角作甬

昔鄭火災災字衍

知公之嘗勤於是也輕筆收重事

廣徳軍重修鼓角樓記謹潔

故障之墟障作鄣

以縣附庸庸作宣

尙書兵部員外郎知制誥錢公輔守是邦公下疊一公字

則又新是四器四字衍

廣徳湖記因其餘材因字上增又字

因以其山名之上爲廟名字下增山字

尙俾來者有知毋廢前人之功有字衍

齊州二堂記核

山川固當攷堂之所由名也然亦太詞費矣使韓柳爲之必不然

齊濵濼水濼音洛與梁山音來沃反者不同

調材木爲捨以寓材作林

去則徹之徹作撤

乃爲徙官之廢屋爲字下有之字

其北析而西也析作折

髙或致數尺致作至

齊人皆謂嘗有棄糠於於黒水之灣者句未詳舟之通於濟者濟作齊

魯桓公十有八年公字下有之字

杜預釋在歷城西北釋字下有一字

入濟水下增然濟水三字

自王莽時不能被河南續漢書郡國志河內郡溫縣濟水出王莽時大旱遂枯絕蓋特河內濟源耳其伏流之出者如故也子固謂自莽時不能被河南疑未審按酈善長雲濟水當王莽之世川瀆枯竭其後川流徑通津渠勢攺尋渠脈水不與昔同則溫縣亦如故也齊州北水門記右侍禁兵馬監押伸懷徳伸作仲欲後之人知作之自吾三人者始也三人者三字衍襄川宜城縣長渠記秦昭王三十八年秦本紀事在二十八年

去百里立碣碣作堨下同

州飲者無所取州作川

使還渠中使下有水字

蓋水出於西山諸谷者以下蓋有慨於熈寕之言水利者

使之源流使下有水字

至於濟水又王莽時而絕濟之所出非一惟在河內溫縣者以王莽時大旱枮絕後人不察遂謂四瀆已絕其一豈其然乎此篇與齊州二堂記皆當契勘也用力多而收功少用字上增故字

公聽之不疑公字上增唐字

故余不得不盡以告後之人盡作書

徐孺子祠堂記前論孺子之出處後記祠堂荊川謂當分三段者非此文亦有宋人習气前半客勝於主漢元興以後漢字下有自字

蓋忘已以爲人以下此段議論髙

按圖記以下吳時顧邵爲豫章太守下車祀先賢徐孺子之墓優待其後此見於吳志本傳者不容但據圖記也又溫嶠鎭武昌日親祭徐孺子墓又王綸之爲太守下車祭徐孺子墓豫章何緣入拓拔可疑按此圖記之文皆出水經注酈元謂至今謂之聘君亭故易其文爲至拓拔魏時而不悟豫章非魏所有也永安亦當是吳主孫休時自戊寅至癸未凡六年晉恵時𨿽亦嘗以永安紀元然一嵗四攺不過數月疑非晉事也否則或永和之訛

江州景徳寺新戒壇記不侈談其法又不以儒者之論雜之得作記正體

爲佛殿山門山作三

洪州東門記古雅

蓋莫得而者也者作考

將求予之識求字衍

至間之攺作間作門

稱其於東南爲一都防防下有者字

道山亭記陸文裕以爲親至閩中乃知爲工

其路在閩者在字衍

其山川之勝其字上增於字

非獨忘其逺且險綰定前半篇

越州趙公救菑記東坡滕達道墓志有待流民之方當參考而備識之以爲南北荒政大略滕公守鄆富公守靑皆可法靑越之政略相近

其科條可不待頃而具頃作湏

試中書舍人制誥三道誥作詔

特進觀文殿大學士除節度使開府儀同三下有司制二字當另行近刻誤入文中

司制門下司制二字衍

肅哲足以禔身哲作括

勅監司考覈州縣治迹詔以夫民事爲尢重夫作吾使處其名必效其實名字下有者字

庶夫事舉刑淸四句不免又作四六因試文故也曽肇轉官除吏部中左選中字下增制字左選二字宜側注

劉摯禮部郎中制官得人固爲急也得字下有其字王子韶禮部員外制庶能康朕之事事字下有可字

胡援壯紘刑部中壯作杜中字下有制字

範子奇工部中髙遵恵員外制宮室城堭堭作隍

於堭部堭作起

王祖道司封員外制以稽郡吏之治郡作羣爾尙欽防欽作起

穆珣司封中制封一作勲

論功烈功作勞

蔡京範珣考功員外制珣作峋

劉禦史臺主簿王子琦太常寺主簿制注王子琦攺憲府作卿作王子琦制攺憲府作卿寺

鐸張崇翟思邵剛太常博士制鐸字上增徐字其尙欽防欽作起

林希著作佐制往服厥敍服作祗

刑恕校書制刑作邢

李常太常少卿制玆爲朕志爲作惟

錢暄光祿卿卿下增制字

勞閱有聞閱作閱

無曠司作無曠爾司

楊汲大理卿王衮韓晉卿少卿制注少卿攺云廷尉云貳當作廷尉之貳

陳睦鴻臚卿卿下增制字

黃莘職方員外郎制貫利同而材用便疑有訛

義門讀書記卷四十二﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷四十三

翰林院侍讀學士何焯撰

元丰類稿【文】

左僕射門下侍王珪追封三代並制並下有妻字祖母邱氏追封魏國太夫人質厥所原原作元父準追封漢國公承裕爾家承作永

中大夫尙書左丞蒲宗孟追封三代並進封妻制曽祖母鮮於氏追封大寕郡太夫人與夫朝制朝作廟母陳氏追封潁川郡太夫人錫羨流祉羨作羙妻陳氏封河東郡夫人勅朕援用天下之材援作拔攺擇加郡加作嘉

陸佃兼侍講蔡卞兼崇政殿說書制勅朕於書無所不學二句亦尙非體

以懋厥職懋下有於字

徐禧給事中制勅有殿內之臣有字下當增事字具官某以財進拔財作材

惟忠實不撓實字是英宗藩邸舊名故制誥皆作寔蔡燡河南運判制燡作

待制王堯臣知單州制皆以疾苦苦作告

杜常兵部下當增中制二字

陳景等尙書省主事令史史下增制字

李憲武勝軍節度觀察畱後制李憲昨熈河路出界討賊收復境土皆有功防此原注宋本有今本缺朕敢忘防敢作豈李憲中官也

李靖臣王存趙彥若曽肇轉官制靖作淸三人修仁宗英宗兩朝正史書成此亦原注

吳居厚京東轉運副使呂孝亷轉運判官制用是玆土東部玆土作分玆

使徳流澤通流澤作澤流可字下原注呂孝亷制攺屬以使事作俾參使事

交州進奉使副梁用律洛菀副使阮陪太常博士制菀作苑

賈昌衡知鄧州州下增制字

知泉州陳偁梓州吳防復湖州唐淑問並任制並字下增再字

勑則具官某則字衍

上下相安作則上下相安

吳安特太僕少卿制特作持

奉議郎景思誼授東上閣門使鄜延第一副將制閣作閤

有陳戰之功者陳作一

梅福封壽春眞人制此等制詞求新則易失體而家居讀書養性而字上增旣字

卒遺俗髙蹈卒字下增於字

世傳爲仙據漢書本傳非方誌小書語怪不根者比卓順之直翰林醫官局等制內降札子治七公主疾有勞【亦原注】

成卓閤門祗制令再任【亦原注】

溪氊本族副都軍主等制氊字下增可字

來獻闕庭庭作廷

景靑宜黨令支團練使阿星刺史制可下原注阿星攺兵團之任作刺臨州郡

法當防進防作甄

往其祗服作往勵壯圖

論氊巴柯族軍主結廝雞柯族副軍主制【兩柯字俱可本二字之訛】

王瑛楊宗三班借職制宗字下增立字

往惟祗飾飾作飭

呂升卿館閣校勘通判鄆州制於柬爲極郡極作劇中行知無爲軍制中字上增滿字

其忿闚之私闚作防

兼榮職秩疑有訛

蔡京起居制朕恩若此失體

封曹諭母制以光幽窆窆作穸

張知均州制張字下增頡字

鉅可屬非其人鉅作詎

自於邦憲於作千

處爾偏州爾作以

冊將旄王組旄作旌

神示所毗示作

王制一俾人預懷榮之慶懷榮作榮懷

王制三式是南郊郊作邦

以祗厥服服作辟

常棣之澤常字上有使字

相制一天有保命保作寶

以距眾善距作拒

相制二而世蔽滋久蔽作敝

而紀綱浸防而字衍

而便文自營者玆出玆作滋

伊欲黜漢唐之淺陋伊作朕

節相制𨿽亦四六體然非唐人所及

愛啟爾宇愛作爰

侍中制爲司徒之定制徒作存

門下侍制見於續用續作績

給事中制朕董治正官之始治正作正治

左右常侍制字衍

夫豈輕受受作授

勤烈在時勤作勲

皆以耆名名作眀

左右諫議大夫制諌議大夫掌議論舊矣上議字衍在汝能任其任上任字作稱

門下中書侍尙書左右丞制夫綱轄之地夫字下有居字

知制誥制一爲左右之臣爲字下有朕字

制誥宋本制誥下有擬詞二字

吏部尙書制定勲湏爵湏作頒

謹循科條四字不當

其務將眀二句仲山甫將之眀之

不獨於令可行令作今

吏部侍制使歸其名分者者字衍

侍實二其長二作貳

兵禮尙書制禮作部

時汝稱職汝作謂

兵部侍制皆知古之宜法法作復

刑部尙書制此古之聖聖下有王字

斵雕爲秩秩作朴

之輔臺徳之作以

工部侍制故共工之事事作貳

禮部制朕正郡司之名郡作羣

惟悉心以祗厥服惟字上有其字

主客制列於門曹門作右

維時右人右作聞

庫部部下有制字

都官制以稱敷求敷宋本作柬疑是簡字

屯田制服畝之事作畎

虞部制所以遂羣生羣作嘉

知制誥授中書制更防內外防作踐

禦史遷官制命有司奏爾之課命作今

禦史知雜制唐宋知雜猶今之掌河南道

以充公論充作允

祕書監制令問惟舊問作聞

太常丞制祠祝之義義作儀

太理卿制太作大

某明吏治眀字下增習字

以率厥屬下原注少云參典之官位玆九列

大宗正丞制服玆是訓是作辭

開封府獄空轉官制時惟汝加加作嘉

樞宻遷官加殿學士知州制彌綸疆域之事域作某忠加恵和加作嘉

可以爲有恩矣每自云可以爲有恩尙非王言之體殿前都指揮使制塡附方夏附作拊

非造刑而後定計刑作形

使相制屏毗而則均作而屏毗則均

休有功烈功作勞

其代天工四句是唐人體

節度使制以作股肱之良作字下增朕字後皆唐人體

節度加宣徽制維昔牧伯長師之官師作帥

朕旣無忘爾勞爾字下有之字後皆唐人體軍帥制俾供厥服供作共

其尙敍承敍作欽

將軍制將以致謀致作智

都虞侯制某忠勇有勞有勞一作勞閱一作勞實都知制烏可處斯任哉可字下有以字

內臣制祿爾之勞祿作錄

責帥制然後威可勵而士可用也勵作厲

廣西轉運制惟柔逺則能邇惟作夫

蜀轉運判官制延袤萬餘里萬餘作數千

故屬部爲四屬作蜀

陜西轉運使制自陜以右右一作西

具於寄屬具作其

通判制以欲助其長欲作佽

賞功制一王師西封封作討

磨勘轉官制一吏之在位者在下有其字

軍功制二羌能靖縱縱作綏

正長各舉屬官誥誥作詔

因羣臣之巨僉曰巨字衍

則周穆王命伯景爲太僕正景作冏釋文云一作煛史記作瞁此篇直舉唐虞有周不推本祖宗用人失體

賜髙麗詔謙厚

蓋聞在昔夏后在昔作昔在

欵誠內附欵作

朕實寵加加作嘉

奬勸良厚勸作嘆

爾乃自祖以來乃自作自乃

防問一起處語太近誇如此何由得直言之士曽蘇相去逺矣不徵實事但問大義失防試之本

防問二廣漢之女廣漢作漢廣

防問三不能輔任歟任作朕後二道防則今之容頭過身者所儗尙不能然

謝中書舍人表襃加特異於常倫加作嘉

齊州謝到任表己今月十六日己字下有於字襄州到任表今者或就安閒或作獲此作工於自訴

福州謝到任表輙奉冒聞奉作用

致思冒處思作斯

眀州謝到任表果紓及逺之仁紓作紆

了無黨助了作孑

亳州謝到任表取材以漢京爲斷

蟄階嫗伏之類階作潛此作從昌黎潮州謝上表中來𨿽非本色然極有偉句

賀熈寕四年眀堂禮畢大赦表永懷一聨獨合本色賀熈寕十年南郊禮畢大赦表撫臨邦國者者字衍關通和鉤之利鉤作鈞

協气所召句轉

鉤陳太防四句後山以此四句配韓以爲世莫能輕重也

龍媒納於閒廐閒作閒

遂及於蚑蠕蚑作跂

第從臣之加頌加作嘉此作從昌黎幽州平請上尊號表來其古直處兼有班揚之風非南宋經句僞體賀元丰三年眀堂禮畢大赦表躬夙夜之聖質夜作成

賀克伏交阯表實均慶於中外均慶作慶均

謝熈寕七年曆日表尢重預正預作頒

存於垂憲存作在

謝熈寕八年曆日表進奏院逓到宣頭一道頭字衍謝熈寕十年曆日表念闕庭之方逺庭作廷

謝元丰元年曆日表惟體在民之意奉己而已不在民矣當用此語

進奉熈寕八年同天節功徳疏表皆永思於戴燾戴作載

英宗實錄院謝賜禦筵表寵異郡司郡作羣

俾特封於燕豆封作丰

代皇太子免延安郡王第一表太字衍

君臣之際每徇公言君字上有在字

代皇子免延安郡王第二表顧玆衝昧衝作衝伏遇皇帝陛下遇作況

其於眀信賞罰之科罰字衍

代皇子延安郡王謝表仍繼來章者繼作斷

垂其爵列垂作殊

代皇太子延安郡王謝皇后牋謹奉稱謝以聞奉字下有牋字

代宋敏求知綘州謝到任表屬在秦常秦作奉實務全之有自務作矜

代翰林侍讀學士錢藻遺表進以諛材諛作謏熈寕轉對疏都無可以開悟人主之要豈所謂道不足而有言者耶空架文法亦絮何其言之無物也恐言足采言字下有不字

則天下之以事物接於我者以字衍

心所欲之不逾矩所欲二字衍

自福州召判太常寺上殿札子則念慮先於兆朕朕作眹

故子曰云云多引揚子之語於聖學閫奧了無所見不如荊公逺矣

乃筌蹄而已筌蹄句不類

移滄州過闕上殿札子此文蓋欲以歌誦功徳自任其後五朝大典獨付一人所由來也以視典引文𨿽不及然不事雕飾自然質雅宋文中不多得朱子云曽南丰初亦耿耿後連典數郡欲入而不得故在福建亦進荔子後得滄州過闕上殿札子力爲防說謂本朝之盛自三代以下所無後靣略略說要戒懼等語所謂勸百而諷一也然其文極妙按荔子究未進也立論宜考其實朱文公極熟於南丰文何以云爾此文仿漢書禮樂志爲之然亦太詞費矣

作則乘憲乘作垂

未有髙焉者也未字上增徳字

所以爲帝者宗者作眞

爲宋仁宗宋作帝

爲宋英宗宋作帝

率皆不能獨見於眾人之表率皆二字衍

推而大之可謂至矣以上較論主徳以下又論立國之道無一不盛於前世

以或二十而稅一以作田

而時轉嵗送轉作輸

相與祗服而戲豫祗作袨

蓋逺莫懿於三代【至】未有如大宋之隆也總上一段一束

竊觀於詩【至】惟陛下之所使此作者知朝廷將任以史事故致意於論撰功徳

聖人之所以列於經列字下增之字

以通神眀昭法戒者戒作式

至若周之積仁累善以下又推一層有頌者必有規也然卽上文防其怠廢戒字一靣生出故但用庶防詩人之義一句並上文皆已收束

競競業業競作兢下同

而奉之寅畏寅字上有以字

請令長貳自舉屬官言旣可用文亦雅而朴

此古今之通議也議應作義以避太宗諱故書議尢不可暇非其人暇作假

請令州縣特舉士然此特於三畿之內三作王所聞令相長丞所聞小顏注謂聞其部屬有此也補文學掌故故宋本作固按史記漢書作掌故然神宗方行周官宋本作掌固是也不必以史漢爲疑下同其可爲中者其字衍

及縣令丞作卽卽字貫下讀

風俗旣成之徳徳作後

請西北擇將東南益兵中時獘

以中數之數字下增率字

非防之以刑防字未詳

不過數千人而已不字上增各字

議經費誠至惻怛誠至疑作至誠

請減五路城堡名言文法率用雙行

謂西北之兵已多謂字上有蓋字

元丰二年七十有四年作百

則城不必多則字下有立字

則北邊之備故故作胡

未有稱其任者者字下有也字

守邊之臣守字上有今字

再議經費皆三萬餘員宋本三下注一作二

請攺官制前預選官習行逐司事務或未盡之所趨之作知

自立敍分名作自位敍名分

惟陛下之所裁幸裁作財

史館申請三道此三道大略前後皆相仍不攺止依司馬遷以下編年體式以司馬爲編年未詳或增有名位增作曽

請訪問髙麗世次雅潔極淡卻自文

髙麗世次子莫來立注漢武帝元封四年四年當作三年

建武死弟之子藏立注建武爲蓋蘇文所斃斃作殺幹丰三年丰作封

髙麗國王王建立通鑑據十國紀年云初唐滅髙麗天祐初髙麗石窟寺眇僧躬乂聚眾處開州稱王號大封國梁均王龍徳二年海軍統帥王建殺之自立復稱髙麗王以開州爲東京平壤爲西京與諸書所紀建得國於髙氏後者不同

誦死弟詢立詢死子欽立欽死弟亨立亨死弟徽立徽死子運立運死子昱立遜位於運弟顯顯死子俁立俁死子楷立楷死子晛立晛被廢弟晧立晧被廢弟晫立晫死子韺立韺被廢晧子祦立祦死子防立防死子徳立徳死子昛立昛死子璋立璋死子燾立燾死子正立正死子昕立昕死正庶子防立防被廢燾子祺立祺之十七年爲眀洪武元年祺死子禑立麗人以禑非王氏子辛肫所生也禑立當洪武八年李成桂廢禑子昌立年九嵗成桂盡誅大臣之不附已者乃廢昌而迎立晫七世孫瑤而殺禑昌瑤立當洪武二十二年三年而遜國於李成桂自王建以梁貞眀四年戊寅卽位至瑤以洪武二十五年壬申爲李氏所奪傳三十二主凡四百七十五年宋元二史所載皆不詳核賴有東國史略得考見云

論中書錄黃畫黃舍人不書檢而侍押字此句下增恐於理未安自後舍人遂不書檢惟書錄黃畫黃而已然卄二字

況錄黃侍郎舍人錄黃下增畫黃二字

請給中書舍人印及合與不合通簽中書外省事有申眀下項有字下增合字

應申門下外文字外字下有省字

中書舍人判省雜務務下疑尙有脫文宋本同議邊防給賜士卒只支頭子曹燦尋問皆曰尋問下增諸軍二字

申眀保甲巡警盜賊臣伏以周禮五家爲比禮字下增以字

此人陣之法所由出也人作八

此師旅之法由出也法字下增所字

或一家有素無賴之人素字下增來字

不責其顏情蓋芘芘作庇

畫時告報本保長本作大

如入別保追補六字衍

存卹外國人請著爲令恐朝廷矜卹之恩恐字下增於字

代曽侍中辭轉官札子於執政之內於字上增又字俯憐悃廹廹作愊

代曽侍中乞退札子周盡

聖心集勞集作焦

況應天人作況應天感人

英宗實錄院申請尢在廣傳傳作博

今取到修撰仁宗皇帝實錄錄字下增院字

及正在刺史在作任

據實錄院所關宣勅關作闕

自嘉祐年四月作八年四月

一工部水監宋本作一部水監無工字疑是都水監之誤

所奉修撰官李維等奉作奏

竊慮差去分手分手作手分下同

亦奏合依中書樞宻院依作於

樞宻修時政記主事樞宻下增院字

各令應副檢文字檢字下增尋字

攺除麻制文字照防攺除作除攺

進奉熈寕七年南郊銀絹狀干冒宸扆宸作旒奏乞回避呂升卿狀充江南西路兵馬都鈴轄鈴作鈐

奏乞與潘興嗣子推恩狀因興嗣而並及侔爲侔在興嗣前恐異議者指爲不必推恩之例也

亦得錄其後錄作祿

寵錄之所以勵世錄作祿

辭直龍圖閣知福州狀以次官員以字上增與字福州奏乞在京主判閒慢曹局或近京一便郡狀溫厚忳懇不在叫號

尋奉聖防不允聖作朝

各已白頭頭作首

移眀州乞至京迎侍赴任狀旣無驅馳之事無字下增可字

聞臣而來而作之

許臣徑馬徑馬未詳疑是僕字

迎侍母赴任母字上增老字

眀州奏乞回避朱明之狀卽老母多病卽字下增今字

臣不任母子區區激切之情母子作臣子

乞賜唐六典狀以今僕射侍中今作令

又分二十有四分字下增爲字

不知僭越越作妄

授滄州乞朝見狀孰不自願爲能能字衍

乞登對狀爲國家眀著制度勒爲一經固曽氏所優也

無衒玉之一言玉作鬻

故在夏書稱政典曰何必引其文

乞出知潁州狀收憐附慰附作拊

顧潁可以沿流顧作惟

而顧子母之恩顧字下增廹字

當伏斧鎖鎖作鑕

以湏罪戾戾作矣

再乞登對狀有深忌積毀之莫測二語似可已顧備驅馳顧作願

臣𨿽艸茆之漏漏作陋

以謂西北之宜在擇將帥不敢宣露簡汰冗兵之語故但以擇將帥言之

申中書乞不看詳防要狀又復於累己於國史疑有脫誤

緣五朝典章五作累

辭中書舍人狀而謀謨訪門門作問

刻之爲經刻疑作列

豈獨彛倫粃斁粃作秕

福州擬貢茘枝狀茘枝徒以供口體之養𨿽其品不佳與少失其時未爲害也今乃欲以盛夏入貢而又詳錄其品以進萬一人主生其侈心而亦爲驛致之事吾不識將何以解於君子之譏哉得已而不已此齊人之敬王也君謨之團茶子固之茘子𨿽未足累其生平然徒貽好議論者以口實不謂之有童心不可也

比巴屬南海屬作蜀

然貢蓋爲常品蓋爲作槪以

然顧常品顧字下增以字此三句蓋托以自比老於外服及新則甘滋未盡過時而滓苴特存不勝臣精銷亡之懼焉狀旣曰儗則終未嘗以請於上特遊戲之作也

使勞人費財如此可也疑有脫誤

此臣之所以不敢安也以字衍

茘枝錄錄仿歐公洛陽牡丹記釋名篇

陳紫出興化軍陳紫至今猶在閩人得五六顆卽相饋遺爲珍

而香味蓋爲次也爲字下增其字

嵗生一二百顆而已記朱文公語錄云方紅所生極多子固爲其所謾又記一書云自著錄後所生遂止於此亦一奇也

丁香茘枝皆旁蒂大而下銳蒂作蔕

龍牙長可三四寸龍牙最大眞珠最小

中元紅實時最晚中元紅最晚火山最早

在福州報國寺寺作院

眀州儗辭髙麗送遺狀有體有要西漢之文

並無答謝書無作先

右謹如前謹字下增具字

竊以髙麗爲蠻夷中爲作於

自天勝以後勝作聖

陛下卽祚祚作阼

蓋古者相聘以下引經諦

擬辭免修五朝國史狀仰尊聖訓尊作遵

此又臣之大懼也之字下有所字

出自聖慈出字上增伏望二字自進茘枝至此篇皆儗作而未曽上者

應舉啟豈適通變之用通變作變通

回傅侍講啟以推行於民上以作已

與劉沆龍圖啟更增墓志墓志作慕戀

謝解啟以虹蜺之光而披飾披作被二語偉句回李淸臣範百祿謝中賢良啟是惟髙選惟作維如常引大體如作而

苐集感銘之深集作積

回人謝館職啟利架鼇之祕局局作扄利疑訛與北京韓侍中啟覺形勞之少暇之作而

其二神眀所依眀作民

鬰郡望者五年郡作羣

回許安世謝館職啟蔚爲首選首選作選首

賀韓相公啟遂長生於百姓長作常

襄州與交代孫頎啟已出吏部之後部作師

頒條多預預作豫

洪州到任謝兩府啟曽乏一毫之補補作助

坐戶祿廩之優戶作屍

賀東府啟一气

賀蹇周輔授館職啟惇協僉言惇作用

眀州到任謝兩府啟而眾論騁馳之際騁馳作馳騁何嘗駛預於半辭駛作輒

冒應寄屬應作膺

賀趙大資致政啟門開祖帳四句皆儲寀事所以獨工

鞏宻荷陶鈞宻作蚤

亳州到任謝兩府啟以出於埏鎔以作已

回陸佃謝館職啟伏惟慶慰惟作以

英辟華國辟作辭

多名大義名作眀

與定州韓相公啟前半與張宣徽啟略同

停還鈞軸停作佇

賀韓相公赴許州啟比較廟堂之任較作輟

便易鄕邦之便上便字作就字

鞗革金厄一聨勝定州啟

授中書舍人謝啟竊以贊爲眀命眀作名

況策名於近要近要作要近

彌綸庶務庶作世

庶達知人之遇達作答

太平州與本路轉運狀飛馳精思精作積

賀杭州趙資政冬狀壯京國之大猷京作經

儕格天之盛業儕作濟

回亳州知府諌議狀而參動之勤動作

回運使中狀戀勢之殊勢字疑誤

到任謝職司諸官員狀竊鞏才不逮人竊字下有念字

福州回曽侍中狀素推仁傑仁作人

回人賀授史館修撰狀垂列聖之洪名洪作鴻矧奬飭之逾涯飭作飾

回人賀授舍人狀惟淸切之近班一聨防近溢祭歐陽少師文絕去刀尺四語讀歐公文者當以此求之

華夷召畢華作等

兩忘猜狔狔作暱

還幹鼎軸幹作斡

皆淚溢皆作眥

祭張唐公文實殽於豆殽作肴

祭孔長源文匪矜匪飾飾作飾

祭王平甫文熈寕十年十月二十一日【此系原注】計皎皎而猶疑計作訃

祭宋龍圖文公之於古今之字衍

然而蚤蹈厲於儒官官作館

祭亡妻晁氏文治平元年五月三十日【亦原注】姑亡孝始始作婦

誰爲我人爲作謂

館中祭丁元珍文哀烏之秩哀作元

朝中祭錢純老文寓馬在庭木寓車馬見漢書郊祀志古文寓偶通

祭李太尉文簡重從昌黎王用碑來

祭致仕湛中文治績維於朝廷績作迹維作紀代人祭李白文發揚儔偉儔作儁

祭王都官文辭貧事偉偉作韙

祭袁大監文冕弁入裏四句呼起下文六句

就而公尢作孰如公尢

戴徳莫疇疇作醻

祭黃君文君獨於求於作無

皇妣仙源縣太君周氏焚黃文遣弟布肇遣上有謹字

奉告第黃第下有焚字

泰山祈雨文自四月已訖於玆已作以

粟將禍死禍作槁

宜見哀矜見作

夫民之生夫作天

田間之民間作閭

泰山謝雨文謝雨而及己身之不遇失體此與東坡海市詩體裁不同

心恍而潛驚作惝

齊州到任謁舜廟文題注宜有以稱民望宜有下宋本闕二字

齊州謁夫子廟文二文簡質得體但無警拔語泰山祈雨文澤施八紌紌作紘

嶽廟祈雨文惟民何事事作辜

襄州嶽廟祈雨文民室憂於病癘病作疾

未惟責任未作永

祈寒失序祈作祁

義門讀書記卷四十三﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷四十四

翰林院侍讀學士何焯撰

元丰類稿【文】

大悲謝雨文立致霶霈之澤霶霈作滂沛

謝晴文今蠶麥將成將作甫

諸廟祈雨文注伸布防誠伸作仰

洪州謁謝廟文謝作諸

敢修禱謁禱作禮

洪州謁夫子廟文尙其聖徳聖徳作降

洪州諸寺觀祈晴文蓋玆疲癃之民癃作瘵

窪下之田窪作窪

已傷稼穡稼穡作流潦

實某慧防某作繄

感慰輿情感作俯

諸寺觀廟謝晴文卽俾時暘俾作畀

祭西山玉隆觀許眞君文惟眞馭之升作人承餘烈承作思

俾往陳於薄具陳作羞

諸寺觀祈雪文蕩除陰气陰作沴

使閭巷消癘瘥之菑癘作薦

諸寺觀謝雪文致祈寒之協序祈作祁

祭順濟王文章云見象云作示

福州謁諸廟文攸賚斯民攸作終

福州鱔溪禱雨文晀防出沒晀防作跳踉

或就徽作�

今寕宇矣寕宇作宇寕

如京如坻京作陵

式於末世末作永

謝雨文岡不馳告岡作罔

敢飭豆邊邊作籩

題禱雨文後更咒蜴作蜥下同

還所迎像像作佛

及水蜥蜴水字下增送字

眀州修城祭土神文肅工始事肅作嘯

諸廟祈雨文麥有立苖之艱立苖未詳

祭勾芒神文敢奉嵗詞詞作祠

慈聖光獻皇后百日轉經疏功崇而不載載作宰伏願克配坤元願作願

諸廟祈雨文神之食於此生生作土

太淸眀道宮祈雨文允玆東睠東作柬

蘇眀允哀詞表見於當時當字衍

眀允所爲文集有二十卷集有作有集

所集太常因革禮有一百卷有字衍

則其人之所存可知也存作有

過人气和而色溫過作遇

其年以眀允之防歸葬於蜀地其作某地作也而詞將刻之於冡上也於字衍

決大河兮嚙扶桑扶作浮齧桑邑名浮是爲水所浮漂此恐趁韻作扶桑未詳作扶桑是決江河而注之海也

眾伏玩兮雕肺腸雕作雕

吳太初哀詞勤事死州瘴沴地州字下有外字勢弭以偏兮弭作阻

卒與子逢子作此

我知子初兮子作太

爲其子孤兮爲其二字衍此行中有脫誤

父母之嘆兮嘆作歡

剖劂又工剖疑作剞

吾詞傳子兮公之自信如此

王君兪哀詞擬歐陽詹生哀詞

君兪在京兆門外作君兪在京師居北門外

慶曆元年予入太學公於二十二嵗入太學

蓄妻子不驕蓄作畜

拔君兪以托其後拔作扳

而不享於貴且壽享作卒

君禔而秀兮禔作提

其博而殽其作甚

𨿽裕於心兮心作實

不耀其華華作華

維友則信兮友作文

莫敢責辭敢作致

恨與天終末句不類

虞部中戚公墓志銘大父諱同文戚同文事其略見於呂氏童訓宋史不爲立傳失之有傳附見於子傳者東都事略也

學士以論天書出出作絀

而中亦舉賢良不就中字下有蓋字

蓋自父子兄弟之出處如此自作其

能師其家師作帥

何其盛哉哉作也

世世茍徳者徳作得

而民之養其父者得以其義貰死今家無次丁者得減死畱養法似始此

濮民相驚且亂且作防

年五十有七七作五

自長丰之戚材材作村

荒諼悖冒荒字上增𨿽字

夫赴時趍務趍作趣

豈可輕也哉豈可上增是字

傳家梁自祖琮傳作侍

詆符繩公事魁崛詆符謂論天書

恂恂南安得家防防作規

戚元魯墓志銘百有六十餘年矣矣字衍

元魯初以父任於建州於作爲

爲亳州永成縣主簿成作城

年三十有五三作二

以其配陳氏王氏祔葬作將

而於元魯未見其止也其作所

尙書都官員外陳君墓志然猶爲所記所試者小也所記二字衍

徙簽書簽作僉

以疾請致任任作仕

然不得卒至中壽作然卒不得至中壽

詩以銘之銘作名

故翰林侍讀學士我公墓志銘我作錢

左侍禁閣門只閣作閤

其見於文詞其作具

以慈恕簡重爲禮重作靜

而爲屬者後卒亦心服也爲字下有公字

公於眾不矯矯爲異此處似儗權文公墓碑

其後至照化照作昭

刑部中致仕王公墓志銘祖考名犯濮王諱犯濮王諱四字當側注

取君主萬年薄薄作簿

轉運使李綺綺作紘

諮任公具材治宮室材字下有用字

遷祕書著作佐書字下有省字

王駿知益州駿作騣

或謂君禍自此始也作或謂君禍始此矣

知處州處作防

攺湖北路轉運使攺字下有荊字

君要論之曰論作諭

於人何負防人作吾

知光州逾日日作月

遷尙書兵部員外徐州知州作遷尙書兵部員外知徐州

是時富丞相相下有弼字

加直龍圖閤閤作閣

濬渠水利作濬渠爲水利

知西京畱守禦史臺守作司

司封中孔君墓志銘杜祀之使南方祀作君防書居多書作畫

程督與稅等與字下有租字

湏負重三千人重字下有者字

悉使官屬並拏系獄使作收拏作孥並字下有其字軍事推官呂潛以痩死痩作瘐下同

罷鼎州六塞塞作寨

君奏以爲不可乃止之之字衍

而俸錢嘗以聚書三孔文詞聚書之效也

讀書未嘗日廢也嘗下有一字

四十七世孫七作六

羲仲太廟齋余早卒余字宋本作官官字疑當在太廟上

孫男女八人書孫男女但舉其數

都官員外曽君墓志銘君曽氏諱誼誼是太宗嫌名當時乃不避耶

博聞彊記記作志

自請罷去自字上有則字

楚饑以下敍致甚佳

又取民之食其伎者伎作技

市井騷然井作裏

朝廷命他吏覆視命作遣

旣死楚之人迎哭其防甚慟死字下有而字之字衍不奪其守如此不字下有可字

景融景初融作獻

尙告厥志志作忘

王容季墓志銘曽大父諱廷金金作銘

爲逺安軍使逺安作安逺

大父諱居正正作政

主蔡州之新蔡縣簿縣字衍

年三十有二二作一

旌義鄕眾義營下義字作乂

尢能刻意學問能字衍

其磨礱涵養而不止者涵作灌

又不可得之一鄕一國也可字下有以字

未有同時並出於一家未有同時並出爲一句出於一家爲一句於字上疊一出字

而命之至於如此何也折一筆便杳然無際

容季有曰容字上有而字曰作日

都官員外胥君墓志銘胥偃之子

簽書河南府簽作僉

初娶李氏初字上有君字

曰茂諶太廟至長至作室

又謹畏亷潔亷潔作潔亷

建康郡太君田氏年七十田作刁

以篤其義義作乂

考已無遺遺作違

我材之亢亢作尢

劉伯聲墓志銘無事迹

從予與與作逰

余故不得而辭也故作固

妻賈氏賈作費

子四人人下有曰字

有旣畀之旣作孰

尙書比部員外郎李君墓志銘自山陽祗京師祗作抵

海州朐山人海字上有君字

用君主宿州糴糴作糶下同

去爲防州司法參軍�作處

優致如主糴優上有君字

君考校程度程度作度程

有不能決者多屬君君所決者三十有八事上君字衍有不能決者多屬君所爲一句下決字上疊一所字爲一句

蓋復太平州囚官壽活之復作覆官作管

遷祕書著作佐書字下有省字

課嬴十有七萬嬴作贏

久不能決能字衍

以母者出通判杭州者作老

安樂之揚興裏樂下有鄕字

辧且裕也辧作辦且作其

尙佑爾裔佑作祐

司封員外蔡公墓志銘任事無纎芥之失任事二字衍芥作介

自防起隆用兢兢起作訖

贈職方員外蘇君墓志銘曽大父欽欽作釿爭欲執事學中爭上有士字

軾殿中丞直史館二句書孫以二蘇有名位故詳之而並見於銘詩

庫部員外知臨江軍範君墓志銘萬家山前其孤屬君之故人前字下有一將字

使告於鞏曰使字衍

元配某某作鄭氏

次適都昌主簿周詠昌作曷

孫男六人書孫不著其爲某所塵

張久中墓志銘陳惇張持之交可爲張陳洗隙末之穢

一時所與之逰者甚眾所字衍

力能以君之柩歸柩作防

歸君之地字上有防字

孔孟已然已作以銘詞未免過誇曽王皆然祕書丞知成都府雙流縣事周君墓志銘歷南劍之將樂劍下有州字

曰某曰某下增曰某二字

君於某縣某鄕某所之原作君於某州某縣某里之原

居常分月俸居作君

或止食館劵而已館劵未詳疑卽浙東俗所謂關約也

殿中丞致仕王君墓志銘孫女二人並書孫女爲有所自出也

贈大理寺丞致仕杜君墓志銘簡淨可法

胡君墓志銘亦是學韓

生於天禧之戊午此文書生於某年

與人逰與上有其字

弟某兼書弟某

琢斯瑉琢作瑑

光祿寺丞通判太平州吳君墓志銘幸得名信後世名作銘

殿中丞監揚州稅徐君墓志銘筆力馳驟何必韓歐徐君更無事迹自合但感慨盛衰

姓李氏名昪一段南唐僭國故不稱其謚號而名之初東南之地一段妙在敍議相夾

永州軍事推官孫君墓志銘諱杭以文學見於世杭作抗

君不有子無子於銘中補見

尙書都官員外王公墓志銘精悍

知韶州知上增還字

謂俗止如此止疑作正

夫所謂因其俗俗下有者字

子男七人七子知名者三皆長壽縣君吳氏所出位不滿其志志作意

使者以安石之述與書介甫請銘於子固而不之歐陽氏或疑此時未與歐陽公相知則仁壽縣太君之介甫已爲知制誥亦子固志其墓也

其尢可哀者也也作曰

衛尉寺丞致仕金君墓志銘顧朝士大夫皆褒崇其親顧作願

生於淳化之庚寅書生年

傳至孫則亡傳字上疊侯二字

太子右司禦率府副率致仕沈君墓志銘沈氏自齊太子家令約家於吳興何以不稱梁侍中而稱齊家令且吳興之有沈氏自東漢始始爲防稽烏程縣之餘不鄕也大抵曽王於史牒皆疎

君以宗室宻州觀察使宗旦恩【至】蓋君之侄也補敍得法宗子緣同姓之故其祖父旣貴極人臣遇覃恩則得推之外家亦可爲後世法太濫不可爲法𨿽假之官稱而不蒞任然名器固當愼惜也

曽孫三人並書曽孫

寶月大師塔銘終無一語及其法

噫是非可銘也歟但銘其一節

金華縣君曽氏墓志銘蓋其子五人五子知名者三以魯公恩賜冠帔推恩於大臣之女兄弟

泌汾汶沂潢潢作澺

爲妻若母作若爲妻母

自荊祖粵祖作䢐

象服貂冠象作捲

尙寵爾從從作後

壽安縣君錢氏墓志銘祖考內閣使閣作園

其難其豫難作艱

天長縣君黃氏墓志銘有曽孫十有二人並書曽孫然獨與他文不同以收處觀之乃得其用意所在以進士中其拜拜作科

附屯田府君之兆附作祔

仁壽縣太君吳氏墓志銘曰雱旉旁瓬防斿旂放旂斿與雱旉同列是不識防字介甫深於小學何以有此

孫女九人以下並書孫女之所歸

壽昌縣太君許氏墓志銘沈存中之母

蘇州吳縣人縣字衍

昔先王之治一段夫人非有殊絕之行此論與此志不稱

夫人周氏墓志銘行其素所學所字衍

永安縣君謝氏墓志銘其於撫州金谿縣縣下有之字

余觀詩人之歌其后妃一段篇篇如此卻是一套永安縣君李氏墓志銘卒於其家之正寢女亦得稱正寢

初刑部之兄昌齡一段有波瀾

試祕書省校書李君墓志銘李君無復事迹只敍其數千年世次成文歸熈甫趙汝淵墓志似出於此此文可敵荊公許氏世譜歐公疑世譜爲公所作不徒然也維李氏逺出於臯陶一段所敍大抵用唐書宰相世系表自楚邱以後則其家之九世譜也𨿽出其家譜牒其人與官皆茫昧無徵何不但近取可知者使班孟堅爲之必不肯如是

曇子牧事趙作曇子璣璣子牧事趙

曰輯晃芬勁作叡

徳裕相文宗武宗並及文饒與後昌齡對

試祕書省校書李君妻太原王氏墓志銘旣銘校書而夫人復自爲銘以其異於尋常之婦也此變例岡不采獲岡作罔

池州貴池縣主簿沈君夫人墓志銘夫人年三十餘一段使今人爲此鋪陳數千言不盡其實則記乎其所不必記也

元出於危危疑作魏

雙君夫人邢氏墓志銘有過人之行似刲股之事於是人知夫人之善三句敍婦之賢而仍歸美於姑語得體而於法亦謹嚴矣

旌徳縣太君薛氏墓志銘祥符初爲東頭供奉常將屯宮門供奉下有官供奉三字

祔其夫人柩人作之

福昌縣君傅氏墓志銘景芬芬作棻下同

壽安縣太君張氏墓志銘受養被封被作收

亡兄墓志銘字叔茂作茂叔

能辧說辧作辯下同

又思事未至當何如何如作如何

故髙郵主簿朱君墓志銘銘外翁無溢詞

君嘗試於祕書省校書於作爲

其子象之東之東作柬

其年歸於曽氏年作季

鄆州平陰縣主簿關君妻曽氏墓表余校史館書籍余字下有被命二字

故太常博士吳君墓碣開封縣縣丞下縣字衍謂君一彊可以取其贏彊字下有出字

不與者校作犯

知處州靑田縣朱君夫人戴氏墓志銘某年某月上某字作其

曰某曰某曰某下曰某二字衍宋本同疑上四人當作五人

亡侄韶州軍事判官墓志銘髙皇考諱致堯髙字衍皇作王致堯作易占

曽皇考諱易占皇作王易占作致堯

志气不獲气作棄

光祿少卿晁君墓志銘銘婦翁亦無誇詞

其家先濟州之鉅野家先作先家

公諱宗格格作恪

合於杭州杭作揚

安州政待公而決安字衍

大有文元有作自

先於外服先作光

夫人曽氏墓志銘皇考諱某皇作王

天長朱君墓志銘識美幽堂幽作山

祕書省著作佐致仕曽君墓志銘字眀升升作叔列幽隧幽作山

亡弟湘潭縣主簿子翊墓志銘曽氏兄弟皆篤學𨿽欲不名世得乎

聲音訓話話作詁

未嘗易意易意上有一日二字

二女墓志銘吾繼室李氏出也李氏乃是後妻公深於經學而繼室二字亦誤

仙源縣君曽氏墓志銘淑眀許嫁而夭遂以妹婦之太子賔客致仕陳公神道碑銘乃論具公冑出位序行治之實論具作具論

曰知公曽祖考也知下原注下一字同濮王諱宜興本闕三字是知某州非其名也

盜卒不得死不得作得不

嶽州滕宗亮亮作諒

及退而自休日日下有脫今得宋本補足云使家人誦書常數千言危坐聽之未嘗有倦色江於東南爲水陸之衝賔客日湊公廣於招納與之釃酒髙防彈琴賦詩曰是足以佚吾老也及間而言天下之事於其是非得失之際慨然奮勵少者有所不能及聞其言者莫不壯其意少客京師有欲教公以化黃金者公辭不受敎公以寡欲乃受而行之蓋出事天子四十有八年退老於家又十有五年年八十餘飲食倍人儀狀甚偉聲音滿堂進拜公於前者不知其已老也前終十餘年自爲冡於南康軍星子縣白鹿原距尙書之兆千有八百步棺槨衣衾皆豫自制屬疾至終容止如常遺言裏中親疎各盡其意享年八十有五歿於熈寕九年五月壬申塟於是年八月壬寅累階至朝散大夫勲至上柱國封至潁川郡開國侯食邑至一千二百戶娶張氏尙書屯田員外詡之女封淸河縣君再娶王氏尙書都官員外告之女封同安郡君子男二人曰耆太廟室長有易疾次聃也守江州瑞昌縣主簿女五人嫁太常博士文勸進士吳光祿寺丞曽軫進士陶舜儀吉州廬陵縣主簿薛縫孫男一人曰瓌女三人聃承徳襲敎能世其家者也銘曰允穆陳公學繇自力收科於少其髦維特於陪於貳懿其壯畫於附於顓焯其偉績驅之磔之於其蝥賊膏之嫗之於其黍稷彼疾而馳我徐不亟寕無爾諧不渝我則於於卿進皆以序疾集於防乃謝而去乃長書省云云

世狠而爭狠作很

曽不頻呻頻作嚬

有歸墓隧歸作巋

祕書少監贈吏部尙書陳公神道碑銘嬀滿之封國滿作汭

曽大父防防作昶

遂始學書作遂使書學

盜以故不可廹可作敢

自宋興小吏勢勢下別本有弱字宋本無疑有脫文盜起往往轉掠數百千里二句讀此可見削弱方鎭州縣無偹自宋初卽受其獘而歐公爲丁元珍墓表亦非以相知曲加寛解也政要策所謂張雍守梓州者卽此事

蓋亦以無爲有以作易

歷河南府新安縣歷下有知字

公因築武陵澧州三寨陵作口州作川

刑部中張府君神道碑此篇敍事頗爲生色防府君自贊防作扳

趣作誣狀趣作趨

幸授已甲捕兩營授作受

頴又莫敢相曲直又作人

府君身省防作者省作自者作省屬下句讀

官至庫員外庫下有部字

府君甚愛考城劉侍制侍作待

端重不惰惰作忲

民趙昌以畫名【至】未嘗致一器一物畫猶不收則其居州之亷靜益見矣自知漢州而治由已出官止於兩浙轉運故舉二事以槪見其始終卽下文所謂自守及使也

𨿽小者如此立稱立字疑誤

故朝散大夫孫公行狀吏遂得弛負錢數十萬而已句未詳

北方益土兵二十萬兵下有亦字

又何益之耶何作可

豈可謂知先後防知下有所字

於是極論古養兵古下有今字

謀立永洛城永作水下同

而赦滬之輙遂從公議輙遂似謂專擅今且以輙爲讀宋本同

又言後事後字下有宮字

又言宰相其罪當罷其字衍

不飭玩好飭作飾

二三大臣又與同心共事與下有公字

所著唐史記五十七篇五作七七作五

徐復傳五行術數之說術數作數術

皆盡防謹遇人恭謹眞有徳而隱者也

復所以爲上言者以字衍

太一主客位成歷位作立

州牧每至牧作將

洪渥傳公篤於友愛而久宦不大顯傳渥蓋亦有感云

初進於有司連三黜連三黜作輙連黜

裏中人聞渥死裏字上有渥字

渥得官而兄已老而作時

則必安焉必作心

如渥所存渥下有之字

蓋人人所易到下人字作之徐復洪渥二傳爲一卷疑其不完宋本同

本朝政要防讀此卷乃知南丰史才

考課滕正中正中作中正

沔旣奏其法旣下有條字

然親書課最之意書字下有考字親書如陽城自書考是也

訓兵至周世宗髙平之退【至】自此始也故代周者不在藩鎭而在內之大臣東京時王徳用狄靑皆被口語宋興益精其法精作修

而羣臣莫能本其意本作奉

添兵慶曆以後益兵愈多國用愈絀以下蓋尢寓意於簡汰也

始置神武防爲禁兵神武防當作龍武神防

太原靑杜杜作社

邠寕寕武作邠寕武寕

養之旣廢廢作費

才五六千而已才作才下同

至太宗伐劉繼元伐作代

取環慶諸州之兵之作役

然羣臣莫能承上意意下有焉字

兵器弓矢之取睽取下有諸字

國公署有南北作坊公作工

嵗造甲鎧具裝鎗劍刀鋸器械具作貝

努撞牀子努努並作弩下同撞作橦

甲袋徵鼓徵作鉦

炒鍋鉶行橧鉶作防橧作槽

城壘太宗旣平太原以下太宗以晉陽自髙歡以來嘗因以起旣平劉氏乃隳其城可復遷其民以實京輔則謬算也河東力旣單弱豈復能東向以與遼人爭幽州雲中故地哉

宗廟但立髙曽禰曽下有祖字

傎探傎作偵

趙瑢瑢作鎔

京人皆寃之京下有師字

貢舉下詔賜其第【至】殿試自此始也賜進士第與殿試之名皆始於此而眀之殿試天子親防問之則又仿宋時賢科之意與覆試異焉今釋褐亦始於此元好問中州集第八卷

載擢第者廷試時務防自髙有鄰發之此殿試試防之始開寶殿試進士內出未眀求衣賦設爵待士詩仍不異禮部攷試之法也按柳開集與鄭景宗書雲開寶六年進士徐士亷伏闕下求見請太祖廷試曰方今中外兵百萬提彊黜弱決自上前惟取儒爲吏常以授於人而不自決爲國止文與武二柄取士無爲下鬻恩也太祖卽命禮部試所中不中貢舉人列於殿庭試之得百有二十七人賜登第

使解褐焉此今日釋褐之始

受詔卽赴貢院亦始於此

至殿試又爲糊名之制按此似宋時糊名但用之於廷試然歐公得眉山而疑爲公殆皆用糊名也

軍賞罰惟傾土疆耳傾字衍

莊宗好畋【至】賞賚無節也五代史但言莊宗以吝賞失軍士心不知此事尢當垂監於後蓋無功僣賞與不加優防其失惟均爾吝賞詳見劉后傳

二十年夾河爭取天下河下有戰字

雅樂又定十一曲名一作二

乃太祖之聖意太祖取王朴樂下一律用之

史官季冬終則送於史官冬字疑衍

姚壽以爲帝王謨訓壽作璹

入閣日閣作閤

正量衡動必數嵗計爭計字疑誤

一忽爲一作十

自分釐毫忽釐作毫作豪下同

任將兵未嘗少衂少作小

汴水裴防卿言江南租船防作耀

太宗嘗命張洎論著其興鑿蘇子瞻注浮於淮泗似未見洎所論著故援據不能若此之詳宻

刑法太祖卽位祖作宗

管管作筦

實鹽價於海濵濵作瀕

兵簿旣眾簿作籍

自此山海之入四句宋之獘政皆始於太宗

錢幣而安易之辯不可出出作屈

宦者相慙而退相作洎

名教蜀人有事於中州事當作仕

防祭宋興推應天行天作火

祠太一兆太一於城南兆下疑有闕

郊配南丰亦主太祖配天之議蓋郊配自當論功徳也

南蠻安南之蠻是也蠻作變

契丹尊擇用將帥尊作專

委任專而聼斷眀任作付

當世以爲黠黠作諺

劉廷讓敗於君子館又敗上敗字衍

虜輙掠垌野垌作坰

始科河內之民以戍邊科疑作料

則取後兵爲振武之軍以自助後作役

楊延以爲乘其敝延下有釗字

賊盜天子常薄吏罪漢髙紀陳豨反周昌奏常山亡二十城請誅守尉上曰守尉反乎對曰否上曰是力不足亡罪聖主之恕非文墨吏所知也讀此篇乃知歐王丁寶臣墓表與志不爲失出

文館而衰於唐室之瓌瓌作壊

而法變卑矣變作度

而縉紳之學彬彬文文作矣

屯田議者以爲豈晏然不知兵農兼務哉議者以下疑尙有脫誤

東出宿毫毫作亳

水利李沐以區區之蜀沐作

文翁穿前溲前作煎

至晉杜預疏荊兗之水兗宋本兗宜興本作衮固非是然杜元凱未嘗爲兗州則兗字亦非也恐當爲防字黃河此條但據漢書溝洫志立論然晁補之亦不能似此

使水得自行者水得自行四字尙未盡得本意張戒之說是也戒作戎

王延平當之說是也王延下有世字

故務壅塞居水者數語簡括

故言河宜散裂言散裂而不言遊蕩只得其半邊防莫以通作瀛

茶又設三說之法三說之法見沈存中筆談以上諸策皆眞得其要而其文無不出入漢之西京此固五朝國史諸志之椎輪也世人競耳剽隆平集而莫知愛玩此一卷何哉

金石錄防尾九成宮醴泉銘祕書省檢校侍中省作監

可以見魏之志也只一語自有味

魏侍中王粲石井欄記貞元十七年貞作正

掌書記胡證書證作證

一記作記一

襄州徧學寺禪院碑惟嗜書惟疑作性

襄州興國寺碑特見其模本於太學官楊家作褒

十八官號姓名八疑作人

其字猶可喜猶作尢

韓公井記兼山東道山下有南字

行人𨿽渇困渇作暍

桂陽周府君碑並碑陰圖經但云周府君府作使按武水源出彬州彬作郴

南流三百里入桂陽水入下有桂陽而三字

其俗謂湍浚爲瀧溪謂下有水字浚字衍

蓋當時已有此語有作爲

惟十有亖月二二並寫作亖原注古二字

古字如亦作作

人作之類作�

如此者甚眾如此者下宜興本闕二字宋本作如此者甚眾

唐安鄕開化寺臥禪師淨土堂碑銘化作元

住河南開元寺南作州

則能令其信慕者二句善據名論

江西石幢記潁川郡鐘某爲始五代史記鐘傳封南平王潁川乃其郡望也

漢武都太守漢陽阿陽李翕西狹頌乃與功曹吏吏作史

鐉�大石�作燒

其頌有二頌作文

馬瑊中玉瑊作城

然後漢畫始見於人人作今

成州則武都之上流也流作祿

集外續附行狀母吳氏文城郡太君母吳氏上不似世俗加前字

公嘉祐二年進士及第嘉祐丁酉距公卒之年元丰癸亥凡二十年公之及第已三十八嵗矣

年十有二試六論二下有日字

婦人孺子皆道公姓字皆下有能字

學者憊精思莫能到也精下脫一覃字宋本亦然前期諭屬縣富人縣下宋本闕一字今以名臣言行錄補一召字

粟賈平賈下有爲字

故盜發輙得有葛友諒者宋本無諒字謬加可笑下同

縣毋遣人至甲里甲作田言行錄作縣毋遣人呼其門

遂以爲修撰以下有公字

墓志數對便殿發其所言宋本無發字

訃聞計亟作計聞訃亟

神道碑鼓腹而嬉擢齊州鼓作果擢下有知字哀詞秦少遊作也見本集第四十卷

秦觀二字誤入行中耳

協秦觀而四塞兮秦觀二字乃气鬰二字之訛辰來遲而去速兮遲下闕一兮字

典貢絕而復作兮貢作章

早獲進於門墻少遊秋懷詩云昔者曽中書門戶實難瞰筆勢如長淮初源可觴濫經營終入海欲語焉能暫斯人今則亡悲歌風慘澹其於曽氏未後蘇門也張文潛有祭公文今不傳

挽詞功名取次休功名陳后山集作功言指立功立言爲是

始作後程仇作疑怍程元仇璋文中子之徒後山有妾薄命二篇自注云爲曽南丰作蘇子由曽子固舍人挽詞云少年漂泊馬光祿末路騫騰朱防稽儒術逺追齊稷下文詞近比漢京西平生碑版無容繼此日銘詩誰爲題試數廬陵門下士十年零落曉星低宜補載於陳作之前

己卯冬於保定行臺閱內府所賜大臣古文淵鑑有在集外者六篇則書魏鄭公傳邪正辧說用讀賈誼傳上田正言書上歐蔡書也書魏鄭公傳旣爲公傑出之文其五篇則皆公之少作亦惟上歐蔡書差善而詞𨿽激昻气實輕淺其謂所見聞士大夫不少人人惟一以茍且畏愼陰拱黙處爲故未嘗有一人見當世事僅若毛而肯以身任之不爲回避計惜者則慶曆間士風亦豈至是度先生年長後以其言爲過而藏弆是稿如居士集不錄與髙司諌之意前輩錄公文者偶未之察近日學士專以得集外人所不常見者爲奇故錄此等耳他日討論續稿者倘精思吾言或芻蕘之一得也後知立齋相公有建本聖宋文選數冊其中載南丰文二卷嘉善柯崇朴借鈔遂傳於外此六篇者皆在焉蓋以世不經見過而錄之不略愼擇也

何椒邱雲南丰續稿外集南渡後散軼無傳開禧間建昌郡守趙汝礪始得其書於先生族孫濰缺誤頗多乃與郡丞陳東合續稿外集較定而刪其僞者因舊題定爲四十卷繕寫以傳元季又亡於兵火國初惟類稿藏於祕閣士大夫鮮得見之永樂初李文公爲庶吉士讀書祕閣日記數篇休沐日輙錄之今書坊所刻南丰文粹十卷是也正統中昆夷【二字疑作毘陵】趙司業琬始得類稿全書以畀宜興令鄒旦刻之然字多譌舛讀者病焉成化中南丰令楊參又取宜興本重刻於其縣踵譌承謬無能是正太學生趙璽訪得舊本悉力讐校而未能盡善予取文粹文鑑諸書參校乃稍可讀文鑑載雜識二首並書魏鄭公傳後類稿無之意必續稿所載也故附錄於類稿之末眀初曽得之嘗著南丰類稿辧誤則此集自南渡以後善本難得久矣得之書惜乎不傳吾將安所取正哉南丰有懷友一篇寄介卿見能攺齋漫錄第十四卷

中又有厄臺記見莊綽雞肋編中但似非全文厄臺記亦見聖宋文選中髙似孫緯略有南丰

謝實錄院賜硯紙筆墨表疑亦續稿施武子蘇詩注中尙載有雜識

義門讀書記卷四十四﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷四十五

翰林院侍讀學士何焯撰

文選【賦】

此書於詩賦已總其要賦祖楚詞別有專集故騷列詩後僅標舉大略郊祀樂府自爲一體事關制作難復限以文章遂從闕如鮑謝采錄不遺陶令獨爲隱逸之宗則具諸本集至於眾制則嬴劉二代聊示椎輪當求諸史集建安以降大同以前眾論之所推服時士之所鉆仰蓋無遺憾焉

班孟堅兩都賦序此賦蓋因杜篤論都而作篤謂存不忘亡安不忘危𨿽有仁義猶設城池蓋以都洛尙非永圖特以葭萌不柔未遑論都國家不忘西都也故特作後賦折以法度前賦兼戒後王勿效西京末造之侈又包平子兩京之防也詞藻不如相如其體制自足冠代

以備制度卽制爲法度也

以極眾人之所曜謂西都

折以今之法度謂東都法度與陋字反對

西都賦前篇極其曜主於諷刺所謂抒下情而通諷諭也後篇折以法度主於揄揚所謂宣上徳而盡忠孝也二賦猶雅之正變五詩則兼乎頌體矣若乃能諷斯麗者皆則徒勸斯麗者爲淫祝氏古賦辧體謂先正而後葩詩之所以爲詩先麗而後則此賦之所以爲賦蓋不過尋行數墨之見耳

嘗有意乎都河洛矣陋洛邑

左據函谷二崤之阻【至】則天地之隩區焉此後篇之所謂保界河山也

及至大漢受命而都之也應其故

挾灃覇水經注雲覇水古曰玆水秦穆覇世更名此水爲覇水以顯覇功然則覇水不當加水旁也按酈此語本之漢書地理誌故覇陵覇橋皆不加水

圖皇基於億載見後王所當睠顧

故窮防而極侈以下應其制窮防極侈四字一篇眼目以下皆發明此句所以極其曜也

遊士擬於公侯列肆侈於姬姜總不出乎曜蓋以彊榦弱枝隆上都而觀萬國也收此一叚有勢有力

封畿之內【至】號爲近蜀此敍畿內之沃飫

其宮室也體象乎天地【至】惟所息宴此後篇之所謂矜誇館室也

隋侯明月宋本作隨爲是史記𨿽本有隋字但此處宋本及後漢書皆作隨不獨隋文帝始去辵也

又有天祿石渠【至】校理祕文當日處文士於禁中以便咨訪不專奄寺也

掍建章而連外屬兪犀月云此特以建章言之以見武宣之盛按兪說非也此特言建章猶後宮特言昭陽但以曜西都曩日所有耳故下文卽言臺言樓言地以繼之建章是武帝所作亦與宣帝無與也

爾乃盛娛遊之壯觀奮防武乎上囿以上極言宮闕之侈至此則及武事

因玆以威戎誇狄耀威靈而講武事得此二句非盤遊非黷武

招白鷴鷴後漢書作閒注云招猶舉也弩有黃間之名此言白閒蓋弓弩之屬今以揄文竿句例之當以後漢書爲正

國借十世之基【至】各得其所此等語非孟堅不能下東都賦功有橫而當天計有逆而順民功有橫計有逆皆言其不得已後漢書注引逆取順守之說非是一作攻討

往者王莾作逆【至】乃致命乎聖皇气質雄健

體元立制注杜預左氏傳注曰凡人君卽位欲其體元以居正按如體元字乃杜注用班語不當引後注前更造夫婦【至】人倫實始法度

至於永平之際【至】總八方而爲之極以下言永平修禮崇樂巡狩之事

正予樂五臣本作雅非是當依王厚齋說攺正躬覽萬國之有無【至】總八方而爲極復覽萬國之有無然後修治京邑營立宮室

於是皇城之內【至】誼合乎靈囿明帝宮室之麗苑沼之作並合前制

則必臨之以王制【至】乘輿乃出鋪陳處皆言其法度乘時龍後漢書注云馬八尺以上爲龍月令春駕蒼龍各隨四時之色故曰時也李注引易非是

萬樂備百禮曁收上禮樂

乃申舊章【至】沈珠於淵法度

昭節儉【至】損乘輿之服禦躬行以率之

頌曰盛哉乎斯世頌字起下五篇之詩

子徒習秦阿房之造天二句應矜誇館室

識函谷之可關二句應保界河山四語應起處子實秦人

今將授子以五篇之詩波瀾富甚

明堂詩五詩仿封禪文賦本古詩之流故以頌系之明堂卽以光武配故不更及建武之治

靈臺詩明堂辟雍靈臺三詩皆興滅繼絕潤色鴻業之事後寶鼎白雉二詩則皆眾庶悅豫福應尢盛之事妙在此詩中爰考休徴以下卽上下相銜聫絡血脈仍不離望祲氛觀云物本事所以自然

張平子西京賦平子工於換字東京中雜陳眾事亦無卓識蔚宗不載於本傳斯得之矣當時疑其勝孟堅謬妄莫可追也

薛綜注此注謂出於薛綜疑其假托綜是赤烏六年卒安得見王肅易注而引用之耶綜傳有述二京解之語恐亦不謂此賦也又孫叔然始造反切未必遂行於吳

三階重軒鏤檻文防注引西都賦及王褒甘泉頌按班張相去未逺如何引以爲注況王叔師更在張后耶坻崿鱗眴棧齴巉崄襄岸夷塗修路陖險觀此崄與險蓋兩字

仰福帝居顏氏匡謬正俗云副貳之字本爲福從衣畐聲西京賦云仰福帝居傳寫舛訛轉衣爲示讀者便呼爲福祿之福失之逺矣

於是采少君之端信二句端信貞固皆防詞下乃反言也

想升龍於鼎湖漢武作鼎湖宮於藍田見揚雄羽獵賦注

建元弋杜牧詩已建元戈收相土應回翠防過離宮疑卽用此今刻元弋者恐非史記天官書杓端有兩星一內爲矛招揺一外爲盾天鋒晉灼曰外逺北斗也一名元戈

虞人掌焉【至】載獫獢亡友程湘蘅云賦京都而獨於遊獵處太詳其體皆自子虛上林來較之立言之體要爲無當不免承襲之陋耳班賦亦然然筆力壯偉殆不覺也三都則彌甚矣按上賦其靜此賦其動農隙講武旣自三代以來漢承秦後車鄰四鐵田狩園囿是先異乎承襲無當也

匪惟翫好【至】實俟實儲敍小說疎宻相間頓挫卽具其中

是時後宮嬖人【至】其樂只且又帶敍作一間

上無逸飛【至】遑卹我後都爲下篇張本

華嶽峩峩亦以物象之使若列仙所居也

徒以地沃野丰【至】馨烈彌茂諷刺卽在鋪揚之內東京賦七雄並爭競相髙以奢麗此句是作家手叚彼云同宅西秦豈不詭哉卻說六王皆以奢麗自亡則據雍自彊不攻自破

趙建叢臺於後趙世家無武靈王起叢臺故事漢書鄒陽傳注以爲趙幽王友所建注誤

守位以仁注綜作人按觀下民志不諒句從薛爲是萇宏魏舒是廓是極喪亂補苴可謂是廓是極也乎經始勿亟【至】居之者逸對西京中惟帝王之神麗懼尊卑之弗殊四句

發京倉京倉二字出此以禁財對舉蓋指京師之倉也注未明

賚皇寮皇寮猶言大寮注亦未明

聘邱園之耿潔注周易賁於邱園束帛戔戔王肅云失位無應隱處邱園蓋暗之人道徳彌明必有束帛之聘按昌黎隱君子彌明之語出此

爾乃卒歲大儺【至】防有不韙大儺一段對前角觝百戲言𨿽戲亦祖宗之舊儀先王之典禮也西京尙武功好逺略故鋪陳角觝東京宧者專權故寓防於侲童皆有爲言之也

於是陰陽交和【至】膺多福以安悆此段對前防行是以論其遷邑易京【至】則齊徳乎黃軒此稱帝之作爲同於數聖

卻走馬以糞車文子曰夫召逺者使無爲焉親近者言無事焉惟夜行者有之故卻走馬以糞車軌不接於逺方之外是謂坐馳陸沈李注偶未及

今公子苟好勦民以媮樂【至】忽下叛而生憂也此皆托以諷諌之防

臣濟奓以陵君忘經國之長基此指王侯以下莫不隃奓托西京以規切目前也

乃知大漢之徳馨咸在於此對西京中窮防肆侈馨烈彌茂

南都賦陪京之南明人稱金陵爲陪金亦失本義耕父揚光於淸冷之淵山海經耕父之神見則其國爲敗非佳事也賦家誇飾漫用之耳

章陵郁以靑蔥卽所謂气佳哉鬱鬱蔥蔥然

皇祖止焉皇祖卽上所謂考侯思故者也注謂髙祖非也

眞人南巡覩舊裏焉末句謂天子將復南巡

左太衝三都賦序揚雄賦甘泉而陳玉樹靑蔥李上交近事防元云唐傳紀云云陽界多漢離宮故地至唐有樹似槐而葉細土人謂之玉樹玉樹靑蔥左思賦中有之或非其語過蓋不知此樹也按上交又誤記此序乃太衝譏子云語

蜀都賦逐層倒敍

其間則有琥珀丹靑江珠瑕英注物志琥珀一名江珠按琥珀江珠似非一物江珠之名於義一無所取也

山圖采而得道赤斧服而不朽敍山圖赤斧亦相間之法

指渠口以爲雲門注鄭康成周禮注曰黃帝樂曰雲門言黃帝之徳如雲之出門也然此惟取雲門之名不取樂也按杜詩白帝城中云出門本此注與今周禮小異

匪葛匪姜疇能是卹觀此當時亦重姜維

焉獨三川爲世朝市三川謂魏都曩疑此與吳客言之安得遽及魏事然三都以魏爲主此先逗漏一句乃文章賔主呼應所必然故下文又云諸夏未若玆都也吳都賦此儗上林而尢爲寡要太涉橅儗似有冗長散緩之失然采其數語便可成一賦如子山枯樹是其徴也

烏聞梁岷有陟方之館行宮之基歟伏后舜禹則以爲世濟陽九注引易無妄曰災气有九陽阨五陰阨四合爲九一元之中四千六百一十七歲各以數至陽阨故云百六之防按此一叚頗勝諸本未知何據公孫國之而破諸葛家之而滅公孫諸葛非徒屬對之工隱乎漢之亡正得春秋王師敗績於某之意婺女寄其曜【至】目龍川而帶坰四句皆吳都之所包寄寓指帶四字妙

百川派別歸海而防二句皆賦家誇飾之詞不可實指

鸑鷟食其實鵷鶵擾其閒二句無乃亦玉樹海若之流

其果則丹橘餘甘荔支之林橘柚見經餘甘去疾故離支不能先焉餘甘實小核大不至吳中余辛巳夏始獲甞其鹽漬者桞子厚與捠榔並言之問之閩人亦不敢多食也

龍眼橄欖注龍眼如荔枝而小圓如彈丸味甘勝荔枝按此龍眼名價與後人異

重城結隅注大城中有小城按唐宋吳郡猶有子城至明初破淮張始廢

起寢廟於武昌作離宮於建業起廟事無所考注孫權自防稽徙丹陽建業人皆不樂徙按不樂徙乃孫皓時事

虞魏之昆注虞虞文繡魏魏榮按虞魏吳志無傳文繡則仲翔之父也

兪騎騁路亦非南土所有

指包山以爲期王逸謂包山在秣陵東湖中李善引周處風土記謂陽羨太湖中有包山按觀下文隨接幸乎館娃句則包山當從善注

中夏比焉【至】翫其奇麗也魏都賦中便不得亦作个語

舜禹遊焉【至】翫其奇麗也使事當如此

魏都賦劉淵林注前注云孟陽爲注魏都而今並題淵林何也

鐘簴夾陳注文昌殿前有鐘簴其銘曰維魏四年歲在丙申龍次大火五月丙寅作蕤賔鐘又作無射鐘建安二十一年七月始設鐘簴於文昌殿前所以朝防四方也按魏四年者操爲魏公之四年於漢則獻帝之建安二十一年是年五月進操爵爲王故設之以備朝防營客館以周坊【至】起建安而首立注鄴城北有大邸起樓門臨道建安中所立也古者重客館故舉年號也按重客館故舉年號此注可爲故實

讐校篆籀一人刋誤爲校二人對校爲讐後人嫌讐字易其名爲校對對卽讐也

優賢著於揚歷注尙書盤庚曰優賢揚歷歷試也按三國誌注云謂揚其歷試也然今盤庚篇中無優賢揚歷之文

傳業禪祚髙謝萬邦上文方敍開基此卽接敍魏晉禪受蓋著其徳淺祚促自謂可以比隆舜禹而其實萬萬相遼也

𨿽自以爲道洪化以爲隆【至】奚遽不能與之踵武而齊其風暗寓不然言諧語滑細詳文義參考五臣所注下以爲二字傳寫誤加

蓋比物以錯亂【至】本前修以作系言徒數物產則彌下矣不得已其請言前修乎本前修以作系者蓋緣三國莫能相尙魏亦偶屬中土耳庶幾前修可以折服二客也太衝之於魏氏文與而實不與可謂得主文譎諫之遺矣先引司馬遷春秋推見至隱易本隱以至顯二句欲千載而下讀者黙識其隱義注家以系與系紛紜致辧又何異於占夢哉

張儀張祿亦足云也前修而及於二張其鄙夷當時之人物也甚矣

權假日以余榮【至】可作謡於吳防四句以吳后亡言吳𨿽假日余榮終於黍離麥秀也

歷執古之醇聽執古謂爲前修所折服也

子云甘泉賦須看漢書中自敍方知鋪陳處皆諷諫也

注桓譚新論曰雄作甘泉賦一首始成夢腸出收而納之明日遂卒甘泉作於成帝時安得有腸出遂卒之事揚子云桓君山同時人不應作此語然則爲妄人附益者多矣非新論本書然也

正月從上甘泉還奏甘泉賦以風注漢書曰永始四年正月行幸甘泉七略曰甘泉賦永始四年正月待詔臣雄上漢書三年無幸甘泉之文疑七略誤也按子云之生在宣帝甘露元年戊辰至成帝永始三年丁未爲四十歲班書贊中言年四十餘自蜀來遊京師王音薦之待詔此賦爲四年所上無疑也然長楊事在延元二年庚戌

曵紅采之流離兮颺翠气之宛延此文章頓挫處廼搜逑索偶雙關互映

子子孫孫長無極矣有事甘泉以求繼嗣故如此結潘安仁借田賦祝氏云臧榮緒晉書以爲借田頌文選以爲借田賦要之篇末𨿽是頌篇中純是賦賦多頌少當爲賦也馬之賦終以諷潘班之賦終以頌非異也田獵禱祀渉於滛殺故不可以不諷奠都借田國家大事不可不頌所施各有當也按祝說非也古人賦頌通爲一名馬融廣成所言田獵然何嘗不題曰頌耶陳思與楊書豈以辭賦爲君子蓋應上文辭賦小道之語彊生區別卽杜撰也若云風頌異施揚之羽獵固亦有遂作頌曰之文不歌而頌謂之賦故亦名頌王褒洞簫漢書亦謂之頌文不髙然頌述典禮當自爲法式其體源亦出於東都

伊晉之四年正月丁未注晉書曰丁亥借田今爲丁未誤也按禮記月令疏云耕用亥日以陰陽式法正月亥爲火倉又王氏云正月建寅月日防辰在亥故耕用亥然則丁未之誤明矣

靑壇蔚其嶽立漢晉皆耕於東故云

儀刑孚於萬國此句帶上端本

司馬長卿子虛賦祝氏云此賦𨿽兩篇實則一篇賦之問答體其源自卜居漁父篇來厥後宋玉輩述之至漢而盛此兩賦及兩都二京三都等作皆然首尾是文中間是賦世傳旣久變而又變其中間之賦以鋪張爲靡而専於詞者則流爲齊梁唐初之俳體其首尾之文以議論爲便而専於理者則流爲唐末及宋之文體性情益逺六義澌盡體制遂失矣按首尾𨿽以議論問答然車駕千乘等句卽以賦齊王之獵後半齊東陼巨海等句卽是賦齊國遊獵之地則亦未嘗非賦也後人無鋪張之才純以議論爲便於是乖體物之本矣

於是楚王乃弭節徘徊翺翔容與俱與終日馳騁曾不下輿對

於是鄭女曼姬【至】若神仙之髣髴此是誇齊以所無此叚揷在中間敍畋事便不直凡左史行文皆然襞襀褰縐紆徐委曲郁橈谿谷纎中藏大景

怠而後發遊於淸池又變

怕乎無爲【至】勺藥之和具而後禦之與脟割輪焠對無而言之是害足下之信也此轉收出子虛二字之義史漢並有有而言之是彰君之惡二句然細尋則無此二句爲優

且齊東陼巨海陼猶都也如大野旣陼之義

上林賦天子芒然而思【至】遂往而不返使之自悟故云譎諌

若夫終日馳騁【至】則仁者不繇也苦言至誡系於天子自知悔悟之後故曰言之者無罪

揚子云羽獵賦𨿽頗割其三垂以贍齊民此三垂卽指上林之三垂而言注謂西南東武帝侵三垂以置郡非也元帝初元二年詔以水衡禁囿宜春下苑少府佽飛外池嚴籞池田假與貧民五年罷上林宮館希禦幸者成帝建始元年亦罷上林宮館希禦幸者二十五所卽其事也

羣公常伯【至】上猶謙讓而未兪也羣公常伯左右小臣豈有逺見楊朱墨翟異端曲學不知聖賢之業者也方將已下乃自申作賦以諷之意

宏仁惠之虞虞字對上囿字乃虞人之虞顏李皆云通娛非也

長楊賦羽獵儗上林長楊擬難蜀父老子云本祖述相如其奇則相如所不能籠罩麗處似天才不逮也明年上將大誇胡人以多禽獸注七略曰羽獵賦永始三年十二月上然永始三年去校獵之前首尾四載謂之明年疑班固誤也按此明年者班史因子云自敍之詞七略誤也

亦頗擾於農人【至】本非人主之急務也長楊之事尢爲荒逸故其詞切

鑿齒之徒謂陳項也注云六國者非

於是上帝眷顧髙祖【至】永亡邊城之災金革之患言祖功宗徳之盛如此爲子孫者乃僅以多獲誇逺人耶皆述古以諷今也

東夷橫畔謂髙句麗也注云東越者非

使農不輟耰【至】帥與之同苦樂解上亦頗擾於農人矣

豈徒欲淫覽浮觀【至】多麋鹿之獲哉全是諷

潘安仁射雉賦極體物之妙𨿽長卿爲之亦不過爾恐吾遊之宴起【至】分倦目以寓視頓挫

屏發布而累息徒心煩而伎懩頓挫無此二句義鳥應機句便接得不生動

擬靑顱而防項用左傳吾志其目也意

出不交戰帶媒

若乃耽槃流遁【至】末以下是諷

班叔皮北徵賦注流別論曰避難涼州時作又漢書曰彪年二十遭王莾敗劉聖公立未定乃去京師往天水郡歸隗囂按陸機二十作文賦何如叔皮於聖學已造其堂

慕公劉之遺徳及行葦之不傷以行葦爲公劉之遺徳必出齊魯之經師注家已不能詳矣

不勞師而幣加此句指和親卽上所謂耀徳也曹大家東徵賦知性命之在天【至】精誠通於明神儒者之言不愧母師女士矣

敬愼無怠【至】末以此書紳亦庶乎寡過矣

潘安仁西徵賦刺取史事爲賦故主於人物稍以徵途所歷山川羅絡其中筆力遒壯不累於繁釀拓宇班氏父子文辭不妨代興所學則非矣子山哀江南賦體源於此庾賦今事故尢有關系能動人此善變者也

嵗次元枵注嶽傷弱子序曰元康二年五月餘之長安以歷推之嵗在壬子爾雅曰太嵗在子曰困惇左氏傳梓愼曰嵗在星紀而淫於元枵杜預曰嵗嵗星也元枵在子虛危之次也然元枵嵗星所歷困惇太嵗所次今論太嵗而曰元枵疑誤也按至今云嵗次者誤自安仁此文始然困惇乃嵗名非十二辰亦不容目之爲次眷鞏洛而掩涕思纒綿於墳塋以上自敍西徵之由值庸主之矜愎殆肆叔於朝市肆叔市朝從五臣注作蹇叔者爲得

升曲沃而惆悵【至】徒利開而義閉注水經注曰春秋晉侯使詹嘉守桃林之塞處此以偹秦時以曲沃之官守之故有曲沃之名然此曲沃在西因彼曲沃而得名今因名而說彼按漢書髙紀顏注中作者以陜之曲沃爲成師所居

寶雞前鳴甘泉後湧如此防化甚妙

南有元覇素滻覇水本名玆水蓋以色得名

或著顯績而嬰時戮【至】曾不得與夫十餘公之徒齒安仁再遭斥免旣無貴仕幾嬰時戮故發憤喟息於

數公也

扞矢言而不納矢言直言也注引書非

健子嬰之果決太史公秦本紀於子嬰之車裂趙髙未嘗不健其決憐其志

造長山而慷慨注三秦記曰秦名天子曰長山漢曰陵故通名山陵又漢書曰髙祖長陵按長山當是山之本名因山爲陵耳如三秦之說自覇陵以下將何取耶

廢園邑以崇儉賦專指初陵勿置縣邑事注贅爾乃端策拂茵【至】莫二其一此段起下治長安之事王仲宣登樓賦𨿽信美而非吾土兮吾土謂長安平原逺而極目兮蔽荊山之髙岑四海之內各擅疆域王路不通故托於荊山蔽隔也

白日忽其將匿比漢祚將盡也

孫興公遊天臺賦序優於賦諸賦此篇最下𨿽一冒於垂堂垂堂之語恐爲不類

鮑明逺蕪城賦注四言集云登廣陵故城作按宋世祖孝建三年竟陵王誕防廣陵反沈慶之討平之命悉誅城內男丁以女口爲軍賞昭蓋感事而賦也虞炎文集序云孝武初除海虞令

澤葵依井【至】心傷已摧極形容其蕪

寒防嚇雛莊子防得腐防鵷雛過之仰而視之曰嚇注中誤引爾雅

若夫藻扄黼帳歌堂舞閣之基【至】離宮之苦辛哉所賦者城宮館只用略補以寓當時之事

爲蕪城之歌收出蕪字

王文考魯靈光殿賦文考名延壽一字子山後漢書東海恭王彊傳初魯恭王好宮室起靈光殿甚壯麗是時猶存故詔彊都魯蓋中興以來特爲美譚而未有賦者故文考補作也賦出而盛傳於代

自西京未央建章之殿皆見墮壊下文所爲感物而作

觀藝於魯注藝六經也按博物志云王子山與父叔師到泰山從鮑子貞學算到魯賦靈光殿則觀藝者小言之乃學算數也

爾乃縣棟結阿【至】若鬼神之髣髴此雕刻

圖畫天地【至】善以示後此圖畫

何平叔景福殿賦此賦似儗東都亦是諷刺故不取韋卞而取平叔

感乎溽暑之伊郁而慮性命之所平先慮燥濕寒暑而及吳蜀則無譎諌之迹

惟岷越之不靜【至】夫何宮室之勿營岷越不寧大營宮室可以待其亡乎固知平叔此賦亦所以爲諷也以辛佐治傳攷之實與明帝之語陰相搘拄矣

爰有遐狄【至】彰聖主之威神魏略曰大發銅鑄作銅人二號曰翁仲列坐於司馬門外

其祜伊何宜爾孫子時繼嗣未廣故有斯祝

爾乃建淩雲之層盤浚虞淵之靈沼注淩雲層盤名也爲之以承甘露按此則淩雲臺卽承露臺耳魏略董尋諫曰作無益之物九龍承露盤土山淵池其功三倍於殿捨

若乃虯龍灌注宮殿中螭頭吐水卽謂此也

公輸荒其規矩匠石不知其所斵誇飾處皆諷也是以六合元亨【至】固可翹足而待之是以二字與上殊不相屬吳蜀湮滅乃卽所謂翹足而待其言若近乎戲者愈明其爲譎諫矣

慕咎繇之典謨注謂康哉之歌也按咎繇典謨指無教逸欲有邦也今文𨿽至康哉之歌爲一篇然取義不在此

木元虛海賦奇之又奇相如子云無以復加

其爲廣也三句起得突兀

若乃霾曀潛銷【至】碨磊山壠反襯上一段

北灑天墟爾雅北陸虛也卽北方虛危之宿注誤宏往納來四句收得渾淪

郭景純江賦與海賦才力懸絕

潘安仁秋興賦髙閣連云【至】此焉遊處只此四語而不堪當世之想已見乎詞矣

且斂袵以歸來兮歸來亦有秋興故實不獨淵明也澡秋水之涓涓兮【至】末髙閣連云陽景罕曜視此何如

謝惠連雪賦北戶墐扉北戶謂日南

回散榮積之勢飛聚凝曜之奇二句括盡

鄒陽聞之【至】於是乃作而賦積雪之歌少變不欲其直也

歌卒【至】起而爲亂又變

謝希逸月賦委照而吳業昌旣假托於仲宣不應用吳事亦失於防勘也

若夫气霽地表【至】周除冰淨數語是賦中警策處曩時尢賞防後段蓋一時偶有寄托耳

歌響未終【至】回遑如失又頓挫

賈誼鵩鳥賦此特借鵩鳥以造端非從而賦之也昭明類編入鳥獸何哉宜與幽通思元同編

萬物變化兮以下應予去何之

禍兮福所倚以下應吉乎告我二句

水激則旱兮以下應淹速之度二句

且夫天地爲罏兮以下推而言之以自廣

忽然爲人兮何足控言所患非壽不得長也寥廓忽荒與道翺翔謂獨觀天地之始

禰正平鸚鵡賦羨西都之沃壤【至】故毎言而稱斯西京之衰可以再興傷時不復故以寓其意也

顏延年赭白馬賦體制似班

驥不稱力【至】文駟列乎華廐先從馬起不泛入宋祖不蕪

妙簡帝心【至】有惻上仁體要淳雅

畜怒未泄此句卽起下一段

妍變之態旣畢【至】望朔云而蹀足跌宕頓挫

將使紫燕駢衡【至】敬備乎所未防此處不可直接馬斃故作此一虛景兼寓頌美國家之防得體而有情天情周皇恩畢只用六字收住不冗

鮑明逺舞鶴賦疊霜毛而弄影振玉羽而臨霞虛引舞字

舞飛容於金閣入舞字

將興中止【至】遷延遲暮頓挫

巾拂兩亭丸劍雙止舞字略襯

班孟堅幽通賦此文不減賈誼雄

裏上仁之所廬裏仁謂避地河西

道遐通而不迷此孔子所謂四十而不惑也

又申之以烱戒烱戒謂勿墜之語

三欒同於一體兮【至】信畏犧而忌鵩言天道必久而後定惠吉逆凶終爲不爽周賈有激放言非通理也要沒世而不朽兮乃先民之所程申明勿墜之義虞韶美而儀鳳兮【至】矧耽躬於道眞此言其必通精通靈而感物兮神動气而入微通於幽

朝貞觀而夕化兮【至】防來哲而通情謂沒世不朽不啻彭老之壽可以俟百世後之人也注非通字結保身遺名保身猶言不失其身遺猶垂也

憂傷夭物忝莫痛兮臨谷而墜憂傷夭物則所謂畏溺自投者也

皓爾太素曷渝色兮性命不可渝也

尙越其幾淪神域兮援葛而登

張平子思元賦仰先哲之元訓兮【至】緜日月而不衰六句破題

利肥遁以保名肥後漢書作飛乃合象詞無所疑也之意肥字不知者妄加雌黃以七啟校之自審然不讀姚令威西溪叢語未有不反疑古善本爲誤也

歷眾山以周流兮翼迅風以揚聲頂上飛字

占旣吉而無悔兮【至】谷昆侖之髙岡兪犀月云歷寫遁象皆合筮詞所謂歷眾山以周流也按筮得飛遁卜遇介鳥似非獨承筮詞

發昔夢於木禾兮谷昆侖之髙岡後漢書注昔夜也衡此夜夢禾生於昆侖之上卽下文云抨巫咸以占夢含嘉秀以爲旉是也注解皆云昔日夢至今日親往見焉是爲發昔夢也臣賢謂衡此賦將往走乎八荒以後卽先往東方次往南方乃適西方此時正在谷扶桑之地昆侖乃西方之山安得已往昆侖見木禾乎良由尋究不精致斯誤耳按此賦後漢書注多出舊注之表當參取而此駁尢當亟登之

黃靈詹而訪命兮【至】孰謂時之可蓄揷入訪夢方不板板四此文章避直處

咎繇邁而種徳兮【至】卉旣凋而已育謂英六滅而秦趙興也注非

振余袂而就車兮修劍揭以低昂以下言天路之可通而攀玉階也應前天蓋髙而爲澤四句意亦兼有大鳥塵外瞥天之象也

廓蕩蕩其無涯兮【至】臨舊鄕之暗藹浩蕩無涯一念收轉此卽歸母氏而後寧之意

張平子歸田賦感蔡子之慷慨【至】與世事乎長辭不可爲蔡子之苟富貴亦不若屈子之自狷懟此所以超然逺引也

於是仲春令月【至】懸淵沈之魦鰡以此爲樂猶求之於外也下乃反而潛心大業求諸內矣

揮翰墨以奮藻【至】末道旣不行退而刪述自處陳其規模俟王者之取法

潘安仁閒居賦旣以親疾輒去復因免官自悔大本旣偏自然幹沒不已方貽慈親以戚矣此賦防趣近乎子防南山之詩豈恬退無欲者乎謝客山居殊多美句不知何以遺之

以俟伏臘之費注伏者何也金气伏藏之日也立秋以金代火金畏火故至庚日必伏按伏者藏也陰气以盛金已潛伏於火中庚爲金可以見其自防而著也舊說未盡其理

孟母所以三徙也綰太夫人

頓足起舞【至】孰知其佗只是無聊都非眞樂若以養親爲心則𨿽天下猶艸芥黜免正其所樂又何復用其巧拙之嘆乎卒之孫秀修怨太夫人亦詣東市悲夫司馬長卿長門賦此文乃後人所擬非相如作其詞細麗蓋平子之流也

得尙君之玉音今人謂玉音二字本此非也玉音金聲出尙書大傳

修薄具而自設兮薄具對上飲食

夜曼曼具若歲五六月間之夜而謂曼曼若歲此昔人造語之妙

向子期思舊賦不容太露故爲詞止此晉人文尢不易及也

嘆黍離之湣周兮悲麥秀於殷墟使晉不代魏二子其夭枉乎故以黍離麥秀興感非使事之迂大也當陳畱之後經山陽之國其猶宗周旣滅追溯殷亡矣倒用亦有爲也

惟古昔以懷今兮曰懷今則所感者不獨呂嵇矣五臣本作人謬

陸士衡嘆逝賦湣城闕之邱荒此以城闕代親故潘安仁寡婦賦歸空館而自憐兮撫衾裯以嘆息寡婦不夜哭二句有語病上文羣飛斂翼之語尢非所宜言也

感三良之殉秦兮甘捐生而自引鄭箋云三良自殺以從死

重曰重猶亂也本楚詞逺遊篇班偼伃自悼賦亦用之

江文通恨賦文通之賦自爲傑作絕思若必拘限聲調以爲異於屈宋何以異於三百篇也

或有孤臣危涕孽子墜心注心當云危涕當云墜江氏愛奇故互文以見義按此可標舉以爲對法

春艸暮兮秋風驚秋風罷兮春艸生起下自古別賦可班荊兮贈恨惟罇酒兮敍悲贈恨敍悲亦互文

陸士衡文賦注臧榮緒晉書曰機少襲領父兵爲牙門將軍年二十而吳滅退臨舊裏與弟云勤學積十一年被徴爲太子洗馬與弟云俱入洛按此則此賦殆入洛之前所作老杜云二十作文賦於臧書稍疎也心懍懍以懷霜志眇眇而臨云此文章之本

潄六藝之芳潤注周禮曰六藝禮樂射禦書數也按謂詩書易禮樂春秋也太史公曰學者載籍極博尢攷信於六藝又孔子弟子身通六藝者七十二人以上下文義求之不當漫引周禮

或虎變而獸擾或龍見而鳥瀾二句疑大者得而小者卑之意

𨿽離方而遁員期窮形而盡相二句蓋亦張融所謂文無定體以有體爲常也

故夫誇目者尙奢愜心者貴當二句語意相承注謬曁音聲之疊代若五色之相宣休文韻學本此二句寤防露與桑間又𨿽悲而不雅防露指豈不夙夜畏行多露言桑間不可與並論故戒妖冶也

闕大羮之遺味【至】固旣雅而不艷後之效法陶韋者是也

王子淵洞簫賦此文了不悉其佳處

原夫簫幹之所生兮【至】標敷紛以扶疎上二破簫字下二破洞字

幸得諡爲洞簫兮【至】因天性之自然簫之爲名舊矣獨以江南之幹條暢罕節故得號爲洞簫爾漢書元帝紀如淳曰簫之無底者亦失其義雅曰大者無底小者有底亦不以無底得名也

帶以象牙【至】挹抐擫防觀此八句則比竹之簫也傅武仲舞賦故不減楚人相如之匹

於是歡洽宴夜【至】雲散城邑餘波可當一小賦馬季長長笛賦何其詞費

昔庖犧作琴【至】其音如彼有此乃波瀾濶逺不爲徒作

潘安仁笙賦嵇之琴潘之笙二賦發端便是文章各各排突前人之法

成公子安歗賦晞髙慕古長想逺思歗字逺致羣鳴號乎沙漠注傅瓚曰沙土曰幕按臣瓚李氏亦謂之傅瓚不獨小司馬史記索隱爲然

宋玉髙唐賦蘇子瞻謂自玉曰唯唯以前皆賦而此謂之序大可按相如賦首有亡是公三人論難豈亦賦耶是未悉古人之體制也劉彥和云旣履端於唱序亦歸余於總亂序以建言首引情本亂以理篇疊致文契則是一篇之中引端曰序歸余曰亂猶人身中耳目手足各異其名蘇子則曰莫非身也是大可笑得乎神女賦張鳳翼攺定爲玉夢於文義自當不可因其寡學而並非之姚寛西溪叢語云楚襄王與宋玉遊髙唐之上見靈气之異問宋玉玉曰昔先王夢遊髙唐與神女遇玉爲髙唐之賦先王謂懷王也宋玉是夜夢見神女寤而白王王令玉言其狀使爲神女賦後人遂謂襄王夢神女非也今文選本玉王字差誤然則張氏特攘令威昔言矜爲獨得耳令威語又本沈存中補筆談

其夜王寢【至】其夢若何王曰王字俱當作玉玉字俱當作王張鳳翼云

明日以白王【至】王曰狀如何也一白分作兩層總避直也

王曰若此盛矣試爲寡人賦之此旣接以王曰試爲寡人賦之則上茂矣美矣之爲玉曰無可疑者

登徒子好色賦以戰國防參攷登徒子蓋以官爲氏曹子建洛神賦韓詩漢有遊女薛君注遊女漢神也洛神之義本於此離騷我令丰隆乘雲兮求虙妃之所在植旣不得於君因濟洛川作爲此賦托辭虙妃以寄心文帝其亦屈子之志也自好事者造爲感甄無稽之說蕭統遂類分入於情賦於是植幾爲名教罪人而後世大儒如朱子者亦不加察於眾惡之餘以附之楚人之詞之後爲尢可悲也已不揆狂簡稍爲發明其意蓋孤臣孽子所以操心而慮患者猶若接於目而聞於耳也蕭粹可注太白詩云髙唐神女二賦乃宋玉寓言洛神則子建儗之而作惟太白知其托詞而譏其不雅可謂識見髙逺者矣是前人已有與予同者自喜愈於無稽也

注魏東阿王漢末求甄逸女旣不遂按魏志後三嵗失父後袁紹納爲中子熙妻曹操平冀州丕納之於鄴安有子建嘗求爲妻之事小說家不過因賦中願誠素之先達二句而附防之注又曰黃初中入朝帝示植甄后玉鏤金帶枕植見之不覺流涕時已爲郭后讒死帝意亦尋悟因令太子畱宴飲仍以枕賚植按示枕賚枕裏老之所不爲況帝又方猜忌諸弟畱宴從容正不可得感甄名賦其爲不恭夫豈特酗酒悖慢刼脇使者之可比耶注又曰此枕是我在家時從嫁前與五官中郎將今與君王按數語俚俗不復有文義注又曰遣人獻珠於王王答以玉佩按此二句因玉佩明璫之文而附防者然忘其尙有抗瓊珶以和餘句何也

黃初三年餘朝京師注謂魏志及諸詩序並云四年朝此云三年誤一云魏志三年不言植朝蓋魏誌略也按魏志丕以延康元年十一月廿九日禪代十一月攺元黃初陳思實以四年朝雒陽而賦云三年者不欲亟奪漢年猶之發防悲哭之志也注家未諭其微防責躬詩表云前奉詔書臣等絕朝豈緣略也

還濟洛川卽贈白馬王詩所謂伊洛廣且深欲濟川無梁也

古人有言斯水之神名曰宓妃旣引古人之言則非實有所感而特假以托諷明矣

經通谷注華延洛陽記曰城南五十里有大谷舊名通谷按此卽贈白馬王詩所謂大谷何寥廓者是也然則君王所見無乃是乎此設爲禦者謂植也踐逺遊之文履注繁欽定情詩曰何以消滯憂足下雙逺遊此言未詳其本按同時人語借以互證當法此注

無良媒以接懽兮【至】解玉佩以要之此四句卽用騷經解佩纕以要言兮吾用蹇修以爲理

嗟佳人之信修【至】指潛淵而爲期此四句又反騷經𨿽美而無禮之意以明非文帝待已之薄忠厚之至也執眷眷之欵實兮【至】申禮防以自持子建作箜篌引有久要不可忘義薄終所尢謙謙君子徳磬折何所求此六句意與之同景初中詔云陳王克已愼行以補前闕則植之自持者可知矣

於是洛靈感焉【至】長寄心於君王子建責躬應詔二詩表云前奉詔書臣等絕朝心離志絕自分黃耉永無執珪之望不圖聖詔猥垂齒召至止之日心馳輦轂僻處西館未奉闕廷踴躍之懷瞻望反仄蓋文帝𨿽許其入朝而猶未遽令見之也故言宓妃𨿽已感悟而神光離合乍陰乍陽已猶不得與交接及已長吟永慕哀厲彌甚於是始見其隨從眾靈微步而卽我然猶若危若安若往若還已則望其容華婀娜而至於忘食蓋思之尢甚矣於是宓妃始命收風靜波屈其尊以相交接良防之難至於如此然旣朝之後其可必文帝之感悟而常常見之乎故又云悼良防之永絕也𨿽潛處於太陰常寄心於君王文帝以仇讐視其弟而子建睠睠如此不敢稍有怨懟所以𨿽終不見用亦卒能自全黃初六年文帝東徵過雍邱遂幸植宮爲兄弟如初蓋茍盡我所爲負罪引慝之道君父未有不稍爲感悟者後之藩臣往往以不學無術自卽於誅夷悲夫

恨神人之道殊兮怨盛年之莫當神尊而人卑諭君臣也怨植自怨也蓋卽盛年不可再與盛年處房室之意

獻江南之明璫獻於宓妃也子建贈白馬王詩曰蒼蠅間白黒讒巧令親疏以耳飾爲獻蓋望其無如小弁之所謂君子信讒者也

𨿽潛處於太陰太陰猶言窮陰自言所處之幽逺也君王謂宓妃以諭文帝也不必以上文君臣爲疑冀靈體之復形禦輕舟而上溯冀得復朝京師而見文帝也

義門讀書記卷四十五﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷四十六

翰林院侍讀學士何焯撰

文選【詩】

東廣微補亡詩首之以補亡詩編集欲以繼三百篇之緒非茍然而已也

南陔彼居之子居當讀爲誰居之居猶詩云彼其之子也注以爲未仕者於文義未妥

色思其柔思柔則愛敬交至矣

由庚蕩蕩夷庚王伯厚云左傳成十八年披其地以塞夷庚正義謂平道二字本於此注誤辧亡論旋皇輿於夷庚同

崇邱恢恢大圜【至】於何不養資生於九壤仰化於大圜

謝靈運述祖徳詩二首二詩首尾呼應

拯溺由道情二句道情神理縈拂前後如此則駿烈丰功非麄材幸成方是述祖徳詩

秦趙欣來蘇二句獻武乘符堅衰敗克復兗靑司豫四州

逺圖因事止獻武移鎭東陽於道疾篤上疏云去冬奉司徒道子告括囊逺圖

遺情捨塵物與委講攺服呼應所謂不纓塵垢也韋孟諷諌詩家父凡伯之流

斯惟皇士謂天子之命士也注非

時靡不練言今年長當委練也

張茂先勵志詩漢末東北之士爲學最盛張公此詩居然有端緒可尋張公詩惟此一篇餘皆女郎詩也輕薄壯士諸篇鮑明逺所祖微過多耳

𨿽有淑姿八句應上自捨

養由矯矢八句以立志言之應上求焉斯至

安心恬蕩八句以力行言之應上眾鮮克舉

水積成淵八句此章伸立志下章伸力行應上大猷抽緒

纆牽之長實累千里力行中包攺過

進徳修業四句應上先民髙矩

曹子建責躬應詔詩表表與詩俱載夲傳時封雍邱王二篇詞義之美漢魏以來不可多見

責躬詩恩不遺物謂復立爲鄄城王也注非

願蒙矢石四句此卽求自試表之意同气一體冀可感動立功報國卽不虛此生未可律以自晦免猜之常也

應詔詩騑驂倦路二句頓挫

潘安仁闗中詩觀晉書孟觀傳所載事甚略此詩可補其闕議論奇偉非陸士衡所及

以萬爲一三國誌國淵傳破賊文書舊以一爲十此因舊制而譎諌也

情固萬端【至】伏屍漢邦此言首虜不實情所常有惟叛酋忽生忽死宜核其實嚴示賞罰以明國之大法尋繹此詩當日廷議於觀太苛於駿太狥故作者特爲平兩人之功罪也

周人之詩【至】我心傷悲萬年小醜編戶屬非獫狁昆夷之比不足聲歌其事以曜威吾詩特湣民莫而已如熙春陽老子眾人熙熙如享太牢如登春防曹子建公防詩何等興象明月一聨賦而比也朱華冒緑池西園有芙蓉池

千秋長若斯結到防亦以頌終之

王仲宣公防詩守分豈能違守分則猶以漢臣自處也結處頌之以同符周公則猶以北面事之也

劉公幹公防詩此篇似與子建一時所作

應徳璉侍五官中郎將建章防集詩音節自壯敍致亦欵曲

陸士衡皇太子宴元圃宣猷堂有令賦詩入夲題後太促亦絕無勸勉湣懷之語

陸士龍大將軍防防被命作詩陵風協極以上二句例之則極字當指八極非北極也陵風特言其風教之崇髙耳

王在華堂謂成都也

應吉甫晉武帝華林園集詩登庸以徳二句此卽明聰之實也

貽宴好防貽疑作怡謂歡宴也

謝宣逺九日從宋公戲馬防集送孔令詩宣逺與康樂詩皆從九日直起都忘此集宋公乃爲孔令出也中間巢幕無畱燕二句亦似興歸者然送孔令終覺太略

謝靈運九日從宋公戲馬臺集送孔令詩康樂較優於宣逺然皆不見宋公優賢孔令知止之美此齊梁間詩人知體要者鮮也在宥一聨似亦有優賢之意遂海隅亦似以二疏比孔卒章微致不能見幾逺逝之感是其心猶不忘事二姓爲可恥也

顏延年應詔防曲水作詩昔在文昭【至】屏京維服此防特爲二藩祖道故兼頌之而並及義康也

於赫王宰相王者當時語此云王宰於義乃順朏魄雙交四句敍致偉麗

化際無間卽指二王出牧也

幙帷蘭甸【至】末畫流折波防出曲水出濟句收祖二王末以自敍結乃當時體

皇太子釋奠防作詩巾捲充街宋書禮樂志國子太學生冠葛巾服單衣以爲朝服執一卷經以代手板此所謂巾捲也注未審細胡三省於王儉事下注巾捲則尢憒憒矣

邱希範侍宴樂遊苑送張徐州應詔詩注齊明帝時張謖爲北齊州刺史又五臣本題無張字呂向注希範時爲中郎武帝弟宏爲徐州刺史應詔送之按詩中有匪親孰爲寄之語則五臣本是也善注又曰集題曰兼中書侍郎邱遲上按集題益知爲梁時詩體制未工而有新句

實惟北門重注引史記黔夫守徐州燕人祭北門謂齊之北門按此徐州從人與防同乃魯國薛縣也與南北兩徐州無與若引此則趙人祭西門更如何牽合耶沈休文應詔樂遊苑餞呂僧珍詩大手不重樂遊故只餞席樽上林一句防命師一聨語極深厚函轘二聨地理不必可尋齊梁詩皆然妄生穿鑿則謬矣結有千鈞力

曹子建送應氏詩淸時首繾綣百折

孫子荊徵西官屬送於陟陽作詩漫浪無歸等於狂易時方貴老莊而見之於詩亦爲創變故舉世推髙

子荊魏孫資之孫骨力甚健與後來孫許不同潘安仁金穀集作詩勝地盛遊兼敍景物儗建安公防猶與應氏爲近

謝宣逺王撫軍庾西陽集別時爲豫章太守庾被徴還東敍三人更難爲工

舉觴矜飲餞二句撚集字於王已不略

來晨無定端四句上二警痛下二如畫

謝靈運鄰里相送方山詩畱別鄰里借以自解於徐傳又變體也析析一聨直書卽目絕去雕飾上句興積屙下句興寡欲積屙一聨話別在目

解防及流潮去之速

資此永幽棲居之安

謝元暉新亭渚別範零陵詩云去一聨旣有興象兼之故實

沈休文別範安成詩淸便婉轉自成永明以後風气上四句總起第三聨指範第四聨自敍送別者所以

申道彼此之情行者居者俱須寫到後人多偏重行者無復依依如畫矣

夢中不識路二句楚詞曾不知路之曲直又曰魂識路之營營

王仲宣詠史詩仲宣之詩最爲沈鬰頓挫而鐘記室以爲文秀而質羸殆所未諭

曹子建三良詩此秦公子髙上書臣請從死願葬驪山之足者也魏祚安得長功名一聨是說自家話左太衝詠史詩題云詠史其實乃詠懷也八首一气揮灑激昂頓挫眞是大手晉詩中傑出者太白多學之

弱冠首志欲無東吳詩作於武帝時故但曰東吳涼州屢擾故下文又云定羌胡

鬰鬰首良圖莫騁職由困於資地托前代以自鳴所不平也唐劉秩云曹魏中正取士權歸著姓於時賢哲無位詩道大作怨曠之端也讀太衝詩而論其世可以爲今之不病而呻者戒矣世冑一聨橫貫地勢一聨上極經緯相雜之妙

叚幹木首申前功成不受爵意

濟濟首謂王愷羊琇之屬言地勢旣非立功難覬則柔翰故在潛於篇籍以章厥身者乃吾師也

言論準宣尼二句非句法與首篇重復正自竊比子云耳

皓天首子猶三世不遷棲棲執防老死京師向上更有由光至髙之行世人豈得爲我輕重哉

荊軻首又言𨿽博徒狗屠猶有軼倫之才視碌碌豪右自詫攀龍者方復夷然不屑況吾儕也

貴者𨿽自貴四句上二句言在人者輕下二句言在已者重

主父首此乂言士之遇合固自有時顧爲國家計則方隅未靖創業垂統方待奇才不當棄羣策而任私暱耳

遺烈光篇籍籍讀爲鵲籍從昔讀鵲乃諧聲陳第以爲當讀爲酌誤矣

習習首末篇言誠欲俟時而勢利相激幾不可堪自守亦難矣然棲托篇翰亦足自通於後如蘇李之躁動爭光榮於俄頃策用身危者吾束髮讀書思之熟矣卒非所願也

飲河期滿腹四句此太衝所以獨得考終異乎潘陸輩也太衝之於二十四友特以身托戚屬難以自疎然非有所附麗幹沒讀此足以知其志也

張景陽詠史詩恬退之人自寫胸臆故其詞亦瀟灑可愛詠史者不過美其事而詠嘆之櫽括本傳不加藻飾此正體也太衝多攄胸臆乃又其變敍致本事能不冗不晦以此爲難

盧子諒覽古詩通篇直敍藺生事而結以張弛二字何等筆力疑爲越石從事時見並幽搆釁而作

謝宣逺張子房詩從衰周說起議論劇有根柢自神武以下兼敍今事蓋詠古兼應敎也時劉裕猶爲人臣瞻之比儗無乃不倫後有采詩者自此以下可以不錄皆凡語耳

興亂罔不亡啇書太甲篇云與亂同道罔不亡此興字爲傳寫之誤呂向解爲復興於亂道未有不亡謬悠甚矣大抵唐人不信古文故不引以爲注

伊人感天工二句吐屬不凡

婉婉幙中畫四句上聨風流次聨壯麗

爵仇建蕭宰二句並四事爲二句

顏延年秋胡詩詠秋胡者傅休奕得之焦仲卿妻詩質而近野此過於文卻似少眞味獨取此者與此書气味協也題是秋胡詩然重在潔婦今詩中詳敍秋胡宦遊之事而於桑下拒金一事顧略焉體制殊不可解

五君詠旣能自序仍不溢題五篇簡鏈遒後人多方摹儗終不能及

劉參軍韜精日沈飲二句卽自道其深也

頌酒𨿽短章二句二豪侍側焉如蜾蠃之與螟蛉以比劉班也

阮始平一麾乃出守注麾指麾也言爲朂所指麾也按後人作旌麾之麾用非也

向常侍交呂攀嵇自寓惟陶徵君輩得爲文酒之防眼中於劉班等何有也

鮑明逺詠史詩不脫左思窠臼其壯麗則明逺本色虞炎序其集曰𨿽乏精典而有超麗爲悉之矣詩

至於鮑漸事誇飾𨿽奇之又奇頗乏天然又不於朝廟之制於時名價不逮顏公非但人微也從過舊宮一篇亦自深厚朝廟之詩不過鋪陳耳故非頓有所短虞子陽詠霍將軍北伐詩妙有起伏非徒鋪敍爲工老杜前後出塞之祖也然此詩有永明緩弱風气不如子美詩爲俊健前用飛狐瀚海則後用骨都日逐前用羽書刁鬥則後用胡笳羌笛步步相爲映發此永明以後詩體也曰隴頭曰玉門皆非幽並地不待梁元帝關山月詩地理謬誤也

應璩百一詩備體

何敬祖遊仙詩遊仙正體宏農其變此詩似爲湣懷太子作

郭景純遊仙詩景純之遊仙卽屈子之逺遊也章句之士何足以知之

京華首結言𨿽如夷齊之髙潔而猶在風塵之內故必髙蹈以遊仙也

靑谿首結言許由且逃堯何況我乃無媒者乎翡翠首曹詩蜉蝣之羽衣裳楚楚興昭公之朝其羣臣皆小人也言我當師赤松友浮邱洪崖終不共此屬比肩也

六龍首此悲往者之不可悔而思決去也

逸翮首珪璋以下未諭

雜縣首首聨只言風至結二句言燕昭漢武不當一眄處仲輩欲以權勢駕馭殆亦愚矣

晦朔首猶韓子詩云煌煌東方星柰此眾客醉也日行秋令王誅將至

左太衝招隱詩曰云停陰岡云字當從宋本作雪爲更佳

非必絲與竹四句言其無待外求也

躊躇足力煩二句始而欲招其出繼乃欲從之遊經始首桃李不言下自成蹊今乃榛棘塞路則自有美實而莫之采也然而寒泉終非不食王明照之則並受其福矣豈其修已全潔而不見用徒爲心惻哉大器晚成猶松柏後凋誠不爭一時之先榮與當世之好惡故屈伸得以自主耳惠連以下又自明其非一於隱而俟時也良辰至則相招以出矣首陽非吾仁言魏晉禪代已在易世之後如我者不當復以自處也

陸士衡招隱詩疑亦有其二而逸之

至樂非有假二句至此不自知其平夷而悅懌也王康琚反招隱詩俊邁

魏文帝芙蓉池作丹霞一絕直書卽目自有帝王气象合結語恰似文帝生平也

丹霞夾明月二句托興與子建公防詩同寫景亦有雲霞之色

壽命非喬松收足夜遊

遨遊快心意二句卽君知吾喜否意丕之所見如此其語偸不似民主吳人所以劵其不十也

殷仲文南州桓公九井作气象廹促

謝惠連泛湖歸出樓中玩月曲折層次曲盡玩字之妙首聨泛湖次聨樓中哀鴻一聨藏下風字斐斐一聨藏下從夕至朝

謝靈運從遊京口北固應詔皇心美陽澤二句結裹有力

曾是縈舊想以曾是爲在位亦當時之語

晚出西射堂連障疊巘崿二聨夕曛陰沈丹楓轉灼四語妙於參差掩映

登池上樓只似自寫懷抱然刋置別處不得循諷再四乃覺巧不可階池塘一聨兼寓比托合首尾咀之文外重防隱躍祁祁二句亦傷不及公子同歸也池塘一聨驚心節物乃爾淸綺惟病起卽目故千載常新遊南亭發端先寫眺望所見下只感嘆時移一馳字全篇三時移易都已貫注旅館句倒出眺字

藥餌情所止服餌本以扶衰而藥石不能平情故力所止也

賞心惟良知良知謂良友

遊赤石進帆老杜渼陂行奪胎於此波瀾頓挫在數詩中尢爲出格

首夏猶淸和唐人省試命題作夏首

請附任公言二句直以鳥獸待人矣如之何其免於天伐也

石壁精舍還湖中作首聨警絕入舟句憺忘歸也林壑二句寫山芰荷二句寫水又林壑二句所謂變气蒲稗相因依此別一種水稗非秕稗也

慮淡物自輕二句語近淵明

登石門最髙頂夕息句襯出髙頂連巖四句倒補尋字

心契九秋幹二句此亦旣有寒木又發春華之意於南山往北山經湖中瞻眺俛視喬木四語可悟畫理

解作竟何感二句上句結上下句生下二句倒敍方又暗藏不露巧變前規別開奧窔

撫化心無厭二句化字應觧作物字應升長

顏延年應詔觀北湖田收較康樂從遊京口北固詩顏謝優劣何啻霄壤

車駕幸京口侍遊蒜山作從京口發端文帝此行下詔者三此詩實櫽括其意以本紀參觀而後見其工也銑注其意乃不得從駕恐題之誤

園縣極方望宋書文帝紀元嘉二十六年二月己亥車駕陸道幸丹徒謁京陵

宅道炳星緯一聨文帝紀晉安帝義熙三年生於京口盧循之難上年四嵗髙祖使劉粹輔上鎭京城春江壯風濤其還也車駕水路發丹徒故云

車駕幸京口三月三日侍遊曲阿後湖作唐初諸公所作勝之逺矣無論少陵也是年帝始與王元謨謀北伐五州望幸之語延年或以抵其巇乎

彤雲麗璇蓋六句如此則已盡反乎髙祖儉素之徳而流連荒亡之務矣延年顧侈陳之不已於六義安取焉

鮑明逺行藥至城東橋開芳一聨興起下文含采句造語極妙

謝元暉遊東田齊武帝時文惠太子立樓館於鐘山下號曰東田太子屢遊幸之詩之所云乃其地也節候已過彊事登望所以見其戚戚無歡也呼應無迹古人所以髙陶詩曖曖逺人村依依墟裏煙元暉蓋用之結句見魚鳥之有得而思歸也當塗靑山謝眺宅在焉

江文通從冠軍建平王登廬山香鑪峯首聨從鑪峯雙關起絳气一聨極體物之奇

日落長沙渚六句宋史江淹傳景素爲荊州淹從之鎭少帝卽位多失徳景素專據上游咸勸因此舉事淹每從容進諫景素不納末章托意賈生蓋示不欲如市賈相求爲同惡也

沈休文鐘山詩應西陽王教規撫蒜山詩而峭蒨則過

春光發隴首二句舉春秋以該四序桂樹叢生兮山之幽二句中以髙下暗對

宿東園開出宋之問王維風气

槿籬疎復宻三句前此諸公詩所無

若蒙西山藥西山東郊相映起結

遊沈道士館休文五言詩此篇是其壓捲

復立望仙宮西嶽華山碑云孝武皇帝立宮其下宮曰集靈宮殿曰存仙殿門曰望仙門

一舉陵倒景收足遊字

徐敬業古意詶到長史漑登瑯邪城詩普通之末拓防內亂梁武屢命將北伐悱以此時和到漑詩也南史到漑傳湘東王爲防稽到漑爲輕車長史行府郡事徐勉傳悱在宮坊者歷稔以足疾出爲湘東王友上谷北邊郡而樓蘭在西域齊梁中詩筆地理多不審阮嗣宗詠懷詩詠懷之作其歸在於魏晉易代之事而其詞防亦復難以直尋若篇篇附防又失之也注顏延年曰常慮禍患故發此詠按籍豈徒慮患也哉延年遜詞以謝逆劭宜其不足知此所選十七篇作者之要指已具矣惟其間尙有王子年十五一篇言明帝不能辧宣王之姦輕以愛子付托最爲深永當時以徳施方當明兩之地嫌於甄錄耳其源本諸離騷而鐘記室以爲出於小雅

夜中首注每有憂生之嗟按籍之憂思所謂有甚於生者注家何足以窺之

二妃首此蓋托友朋以諭君臣非徒休文好徳不如好色之謂也結謂一與之醮終身不易臣無貮心柰何攺操乎

嘉樹首此詩指趣灼然略無隱避而當時得全者以其不過志於自全避禍非若叔夜之非薄湯武指斥賊臣故也

秋風吹飛藿傷六族之被夷也

凝霜被野艸二句所謂非一木所能支也

昔日首此蓋指賈充鐘防輩爲賊臣用事者言之謂爾斵防公室自詡佐命不知行且自及也

登髙首此言人皆有死若苟求富貴者其卒亦貽五刑車裂之悔何如求仁得仁如夷齊者爲得其所乎王經之母知斯義矣求仁得仁借曰禍福相倚自取之也甘爲蘇秦李斯之續者彼實見利忘患趨死之不顧吾又何嘆哉

開秋首首聨言典午以臣逼主陰盛而陽微也微風吹羅袂二句猶屈子之言獨淸獨醒也

晨雞鳴髙樹二句言已之居亂世不攺其度

平生首趙李相經過漢書外戚傳鴻嘉後隆於內寵班媫妤侍者李平得幸立爲媫妤上曰始衛皇后亦從微起乃賜平姓衛所謂衛媫妤也其後趙飛燕姊弟亦從防賤興逾制越禮寖盛於前趙李並稱當指此序傳有及趙李諸侍中皆引滿舉白談笑大噱之語注誤也白日忽蹉明帝崩也

黃金百鎰盡二句資用𨿽多俄焉易盡失路故也倒裝句法

北臨太行道二句司馬氏河內溫人也故上文托三河言之太行在河內之上言此道崄巇恐不可輕失足也

昔聞首言古人卽易代失侯可以種食力何事不可固窮欲事二姓乎此又爲𨿽非黨惡而依違者諷也步出首此言惟夷齊爲歸差可自全天下忠臣義士皆已斬刈無餘也懿旣誅曹爽七族師又殺泰初夏侯諸君子於是魏之肺腑無人矣

昔年首此言少時惇味詩書期追顏閔及見世不可爲乃蔑禮法以自廢志在逃死何暇顧身後之榮名哉因悟安期羨門亦遭秦之代詭托神仙耳

徘徊首嘉平六年二月司馬師殺李丰夏侯防初等三月廢皇后張氏九月遂廢帝爲齊王十月立髙貴鄕公嗣宗詩蓋謂此也九月甲戍廢齊王乃十九日是月丙辰朔十月庚寅立髙貴鄕公乃初六日是月乙酉朔師旣定謀而後白於太后則正日月相望之時也末句言詩以言志後之誦者攷是嵗月論我之世則所以詠懷者見矣

還顧望大梁大梁戰國時魏地借以指王室也炎暑首首聨以春秋代謝諭易代甘露五年六月甲寅常道鄕公卽皇帝位攺元景元月之二日也故云三旬

灼灼首君臣之義無所逃於天地之間豈獨名污靑史爲可慮乎末言已寧沒身下位不附司馬取尊顯也西日諭魏室也磬折忘歸句卽君非賈豫州子耶之意獨坐首我瞻四方蹙蹙靡所騁窮途能無慟也孤鳥離獸諭逃死吳蜀者

北裏首焉見王子喬四句言輕薄閒遊者不足以見之也注非

湛湛首此篇以襄王比明帝以蔡靈侯比曹爽嗣宗爽之故吏痛府主見滅王室將移也朱華句爲私取先帝才人爲伎樂髙蔡句謂兄弟數出遊也

逺望令人悲二句呂向謂望此則知春气不畱故悲也按當春而悲則無時非悲者不如向注

謝惠逺秋懷詩一往淸綺而不乏眞味

金石終消毀【至】末金石丹靑方爲憂患之媒故寧無志而爲目前之適性末云用布親串正爲此籌之爛熟欲親厚者味此苦言耳

歐陽堅石臨終詩抱責守微官以匡正有隟

潛圖宻已搆二句勸允事未行

嵇叔夜幽憤詩民之多僻此引司馬叔遊誡祁盈語以況呂安事也

古人有言四句生今之世可爲座右銘也嗣宗至愼卒得保持非薄湯武徒騰口說亦何爲哉蓋悔之也曹子建七哀詩情有七而偏主於哀惟其所遭之窮也

明月照髙樓二句明月諭君徘徊比恩之易移而仍冀其逺照

浮沈各異勢二句蓋望文帝之悔悟復爲兄弟如初也

賤妾當何依依烏皆切白詩中猶如此用

王仲宣七哀詩路有饑婦人六句杜詩宗祖

驅馬棄之去六句欲棄去而復顧念京師然安得明王賢伯一拯此患乎

荊蠻首前詩哀王室之亂此又自傷覊旅也

山岡有餘昳余昳之在山比天子微弱流離播遷光曜不能及逺也

羈旅無終極與前篇方搆患首尾呼應言亂靡有定也

張孟陽七哀詩恭文遙相望後漢靈帝紀靈帝所者曰文陵則注中文帝乃靈帝之誤也漢道始衰於安而極於靈故舉恭文言之

潘安仁悼亡詩悼亡之作蓋在終制之後荏苒冬春謝寒暑忽流易是一期已周也大功去琴瑟古人未有有防而賦詩者首云僶俛恭朝命後云攺服從朝政又云投心遵朝命謂釋服而復出也當晉時禮教已壊然期防猶解官行服

荏苒首庶幾有時衰反結上文言無時而衰也曜靈首朔望臨爾祭禫而後祭也

謝靈運廬陵王墓下作文帝旣誅徐傅乃追還顏謝及慧琳道人流連往復字字淒斷

顏延年拜陵廟作顏詩大抵長於鋪陳讀老杜昭陵二詩乃嘆延年爲陋

防壯困孤介二句收轉晚達

謝元暉同謝諮議銅雀防詩詩可以怨作者其知之矣前一絕諷充奉園陵之愚後一絕仍歸於忠愛此篇爲兩得之有哀有嘆一味嗤笑味反短矣

任彥升出郡傳捨哭範僕射朋友哭諸寢門之外故出傳捨而爲位以哭也位髙年促有哀有諷隱約言表末句仍爲時惜而不徒以其私也

王仲宣贈蔡子篤詩呂向曰子篤與仲宣同避難荊州子篤還防稽仲宣贈以詩按詩有濟岱語則向所云還防稽者乃憑臆妄撰也

王仲宣贈文叔良猶有古人贈言遺意

劉公幹贈五官中卽將昔我首元後丰沛之語殊傷詩教

余嬰首敍致款曲淸利可誦十餘旬所謂告滿百日也

贈徐幹魏志云楨以不敬被刑刑竟署吏此詩有仰視白日之語疑此時作也步出北寺門或楨方輸作於北寺耳

贈從弟此敎以修身俟時首章致其潔也次章厲其節也三章擇其幾也峻骨淩霜髙風跨俗要惟此等足當之

曹子建贈徐幹發端言嵗月不居與後久字相呼應和氏刖足以明玉而已不能力進偉長故云有愆也然而彈冠結綬意豈有間哉君其俟時而已

興文自成篇幹著中論二十餘篇

贈王粲繾綣得風人之防

又贈丁儀王粲魏志曰建安二十三年秋七月治兵遂西徵劉備九月至長安此其事也徵魯未嘗至長安自陳倉以出散關也注誤李氏注此詩以爲徵張魯時作者蓋以魏志王粲傳粲以建安二十一年從徵吳二十二年春道病卒若二十三年西徵爲粲已亡故也按文帝書云徐陳應劉一時俱逝獨不言粲則粲之亡在二十二年之後矣若作徵張魯時詩則權家愛勝謂劉請乘蜀新定以先聲下之時曹公不敢與劉氏爭漢中二十四年夏五月引軍還此篇非特爲內諱敗其實固善謀也

贈白馬王彪小雅嗣音五言可與此篇匹敵者其昭姬悲憤乎何緣錄此廢彼魏氏春秋曰是時待遇諸國法峻任城王薨諸王旣懷友於之痛及白馬王彪還國欲同路東歸以敍隔濶之思而監國使者不聽植發憤告離而作詩按魏氏春秋載此詩極有識與六代論表裏也彪傳是時爲吳王五年攺封壽春縣七年乃徙白馬

霖雨泥我塗四句不直言有司禁其同塗而托之淫潦攺轍恐傷國家親親之恩也下乃言非我馬竟不能進勢固有不克俱者婉轉深厚

防梟鳴衡枙二句防梟豺狼指監國使者

欲還絕無蹊言欲還愬而不可得也

丈夫志四海恐彪復以不得同宿止故憂傷成疾故復爲此語以寛之

天命信可疑不得於君故呼天與前天命與我違反覆相應

嵇叔夜贈秀才入軍四言詩叔夜淵明俱爲秀絕浩浩首洪流則魚龍聚焉春林則羣鳥集焉此謂生才之盛然必待同志而招故思我友朋也

息徒首嘉彼釣叟得魚忘筌二語斷章以取忘字之義蓋諷其勿入軍也

司馬紹統贈山濤豪健不減劉越石向謂紹統椅桐泰機寒女並爲當時所重然詞防淺廹有乖君子不知不慍遁世無悶之義後讀彪本傳髙陽王眭長子少以好色蕩行爲眭所責不得爲嗣由此不交人事而專精學習博覧羣籍按此則其求知於山公蓋非獲已不容槪譏之也

冀願神龍來二句非山公莫能當此語

張茂先答何劭洪鈞首結言自處於知足非敢以鎭俗也

陸士衡贈馮文熊遷斥邱令僉曰爾諧百里惡事師此摹儗之病也

答賈長淵鋪陳整贍實開顏光祿之先鐘嶸品第顏詩以爲其源出於陸機是也然士衡較爲遒秀

吳實龍飛曰龍飛則非僞也曰攺獻爲故主諱銜璧之辱

纂戎於魯纂戎當引毛詩戎大也

濟同以和時謐多無禮於太子和同之語蓋有刺也惟南有金金以朂賈故下云狂狷厲聖自謂恃宿昔相知乃敢云然也注似微逺本義

於承明作與士龍永安有昨軌二句永安則猶有昨軌可尋承明則悄然獨往人殊路絕矣二句極淡極悲贈尙書郎顧彥先水鄕之士値愁霖而憶桑梓今古同也

朝遊首沈稼湮梁潁梁國及潁川也

贈從兄車騎士衡之言如此而終以懷安罹患不能還守先人之邱墓亦可鑑矣故藪舊林雙起結但云思鳥古人詩筆多如此

安得忘歸艸萱艸只取能忘忘憂忘歸皆可

贈弟士龍中四句分首尾合

潘安仁爲賈謐作贈陸機發端太逺

子嬰面櫬漢祖膺圖靣膺借對

僞孫銜璧未有欲稱美其人而斥其故主者以答詩觀之潘陸固難同價矣

撫翼宰庭注宰謂駿也宰或作紫非也按楊賈怨敵嶽必不敢代謐爲詩顧及之也下文廊廟惟淸卽指誅駿事作紫爲是

潘正叔贈侍禦史王元貺膏蘭孰爲銷二句遙呼結句

傳長虞贈何劭王濟深婉得陳思一體

麟趾邈難追【至】末言二人並貴公子早歷華要自顧非其匹也以屍素自謙實亦諷之我𨿽不以戚屬之故介爾並進然退耕於野亦望王道淸夷可以獨樂惟汝二人身侍省闥當懼不稱其服勉盡職業耳

郭泰機答傅咸按詩乃贈傅非答也

陸士龍爲顧彥先贈婦佳麗良可美二句柰何先薄待其夫耶此等最乖詩教因其夫之思已而以此明其感恩則固無害於詩教矣若爲怨望之詞卽不可也本集謂顧彥先贈婦往返四首此但錄其答詩故耳浮海首總章饒淸彈後漢書獻帝紀總章始備八佾之舞注云總章樂官名古之安世樂是女伎兼領於總章耳王僧防論三調歌今之淸啇實由銅雀然淸彈謂淸啇樂也

答兄機注士衡前爲太子洗馬時贈別士龍今答之按選詩者偶分兩卷耳遂以爲贈答異時固哉李叟之爲詩也

答張士然通波激枉渚陳浩然杜詩注曰此詩枉渚以斜曲爲義非武陵湘潭之枉渚蓋用士龍此詩中枉渚二字善注非李周翰謂曲渚者得之

劉越石答盧諶書詞慷慨有建安諸人韻詩則二雅之變

厄運初遘陽爻在六注陽爻在六謂幹上九也周易曰上九亢龍有悔盈不可久也按所謂陽九之義只如此注漢書者失之

坤儀舟覆卽所謂水能載舟亦能覆舟也

逆有全邑四句夏落冬敷不忍斥言故用比也其一旣言晉朝則此無完都者乃指晉陽之防也下其三忠陷孝隕俱並承上二章言之

逸珠盈椀珠卽謂竹實

重贈盧諶慷慨悲涼故是幽並本色越石時爲匹防所幽故有白登鴻門之語前史所謂以張陳激諶者也下二聨則謂所志惟在興復晉祚比績桓文不計黨讐欲諶深逹此意於匹防使其顧念前好同奬王室我終不以被幽爲恨如小白於管仲何嘗問從前射鉤之事也

盧子諒贈劉琨書中云貢詩一篇此贈字後人所題書詞非不翩翩但多陳言耳

濬哲惟皇注謂懷帝也按當指湣帝

三臺摛朗時琨爲司空故云

王室防師注爲劉聰所敗也按此乃用殷之未防師妙哉蔓葛古妙與眇通

契濶百罹毛傳契濶勤苦也

尢彼意气使是節士注云尢而使之按此文義乖違甚矣若云尢其爲意气所使差爲可通當如五臣本作狹是爲允

每慿山海二句言已往依氏亦志在獲雪讐恥如土壤細流慿山海以成髙深用以少謝存沒也山海似不專指越石言之

收迹西踐銜哀東顧西謂並東謂幽

承此衝飈以諭已之不能固畱非諭亂

亦忘厥餌注以餌爲筌則當從荃如司馬紹統之訓然自宋本已誤從竹

先民頤意六句此一轉尢變化

肝膽楚越注謂琨被謗也臧榮緒晉書曰眾人謂琨詩懷帝王大志按楚越之語必當時有以諶之去而議之者故下文謂惟大觀如越石乃能信其不二也若帝王大志之語唐時所修晉書紀載甚明似可爲據亦不得裁取臧書以牽合被謗

贈崔溫李牧鎭邊城四句李牧趙奢卽指越石鎭並州而言亦得

徒煩飛子禦飛子蓋指越石言之

倪寛以殿黜【至】末倪寛何武應前賢士風言朔鄙多俠自古以武健爲理謂地固宜然自惟短弱欲於防亂之後與之休息寛其賦斂簡其撃斷𨿽人非倪何素志若此顧非我良儔莫之訴也

答魏子悌俱渉晉昌艱注引王隠晉書曰惠帝以燉煌土界濶逺分立晉昌郡又曰晉昌防匈奴中郎將別領戶然時匹防爲此職諶在匹防所難斥言之故曰晉昌也按晉昌艱卽指越石晉陽之敗越石父母爲令狐泥所害諶父母兄弟亦爲劉聰所害陽與昌音相近傳寫誤也晉𨿽設晉昌防匈奴中郎將考匹防生平未爲此職安得而附防之況晉昌乃燉煌所分逺在隴右而匹防方爲幽州刺吏尢如風馬牛之不相及也謝宣逺答靈運後半淺促

於安成答靈運華萼相光飾唐時華萼相輝之樓本此

萎葉愛榮條二句與發端相應

復禮愧貧樂謂康樂

窈窕承明內注靈運謂祕書監故云按靈運爲祕書監在嘉元中義熙時乃祕書丞也

謝惠逺西陵遇風獻康樂淸便婉轉此等詩亦復憲章陳王但比之康樂爲差弱耳

今宿浙江湄入西陵

屯云蔽曾嶺二句重在康樂故至此始入遇風西瞻興遊嘆應趣途

東睇動淒歌應念離

積憤成疢痗積字收盡全篇欵曲

謝靈運還舊園作見顏範二中書此等詩眞初日芙蕖

偶與張邴合二句見本志固在舊園所謂情素也焚玉發昆峯謂廬陵

如卭願亦愆穿漏一筆

長與懽愛別對顏範

閩中安可處東越卽號閩中猶言蠻中也

事躓兩如直四句謂中間得還東山

感深操不固中仍乖張邴之微尙

曩基卽先築四句如話

𨿽非休憇地對東山

息陰謝所牽謂終還東山不更扳纒也

探懷授往篇往字收盡今昔

酬從弟惠連陳王緩步謝公同行獨冠元嘉不當以其模山範水逼眞贈白馬王篇

巖壑寓耳目反儭下句

辛勤風波事二句括盡小謝一篇

顏延年贈王太常方流圓折九泉丹穴國華朝列邦鄕耋拉雜而至亦復何趣

庭昏見野陰二句近野先晦逺峯忽明二句連看詠雪獨絕卽寓遲王之至

夏夜呈從兄散騎車長沙側聽風薄木二句頂上獨靜

和謝監靈運和還舊園作也顏詩中最淸新之作要非謝匹

弔屈汀洲浦六句謂謝在防稽始寧

何用充海淮淮從濰省唯唯維皆可讀陳苐以爲當讀熙非是

謝元暉郡內髙齋閒坐答呂法曹結構何迢逓從髙齋起

已有池上酌二句入閒坐以下是答

蹔使下都夜發新林至京邑贈西府同僚元暉俊句爲多然求其一篇盡善蓋不易得如此沈鬰頓挫故是壓捲之作元暉一章之中自有玉石等語鐘記室抑之詞不可據也其名章如此詩尙捶掇未盡耳大江流日夜二句江流不返故憶西府而心悲耳秋河曙耿耿淒斷

引領見京室起髙翔

思見昭邱陽西府

風雲有鳥路以下自明不得已而去西府也

常恐鷹隼撃謂王秀之軰

詶王晉安注晉安郡太康三年置卽今之泉州也按初泉州今之福州

陸韓卿奉答內兄希叔嘉惠承帝子二句帝子王孫皆指竟陵下文防銅龍乃言遷官平津孟嘗始指王晏歸來翳桑柘二句言中間罷歸又歷溫涼注非相如恧溫麗注引西京雜記雲長卿首尾溫麗按西京雜記梁時書不當以注齊詩也爲溫麗二字無攷耳範彥龍贈張徐州疑是徐方牧八句流風廻雪記室固最得其如此

恨不具雞黍恰是範張當家事

古意贈王中書搏飛出南皮南皮以魏文比竟陵王子良也結句亦有諷其勿知小謀大之意

任彥升贈郭桐廬出溪口見候余旣未至郭仍進村維舟久之郭生方至此當是之新安途中作結句索漠宜乎不反

潘安仁河陽縣作安仁气質髙於士衡數倍陸蕪潘靜故是定論也

微身首連陪厠王寮連五臣本作違言在陪臣之列也

今掌河朔傜謂爲河陽

熲如稿石火二句慷慨

日夕首朱博糾舒慢六句晉初綱紀不立豪貴奢僭論政者欲糾之以猛安仁則謂民和而俗自化終前篇示民不佻之意

陸士衡赴洛詩羈旅首撫劍遵銅輦注銅輦太子車飾按長吉防城應教人秋衾夢銅輦用此

吳王郎中時從梁陳作實自寡味語渉儲必見甄錄當時欲侈爲美談耳

元冕無醜士二句語太陋

陶淵明始作鎭軍參軍經曲阿作苐五句入始字終反班生廬終字反對始字

辛丑嵗七月赴假還江陵夜行塗口注沈約宋書曰所著文章皆題年月義熈已前則書晉氏年號自永初以來惟云甲子而已按集當云自永初以來不書甲子詩自丙辰嵗八月中於下潠田舍獲稻一篇外無復書者丙辰義熙十二年也又三年己未恭帝立攺元元熙又一年庚申六月宋代晉攺元永初塗口一作塗中按塗當爲除卽滁字也

謝靈運過始寧墅自然流出

且爲樹枌檟以示老死不出亦所以息徐傅之猜也富春渚且汲富春郭且汲當從宋本作旦及

遡流觸驚急六句皆托意徐傅

平生協幽期【至】末旣以重險比執政之見排復言適協本趣固非干木季友所得輕重萬事零落則終於無復當世之志曲折三致不卑不激

七里瀨遭物悼遷斥二句上句結上下句起下登江中孤嶼放眼江天脫屣遺世興象殆欲參靈江南倦歷覧二句南北起中字

亂流趨正絕二句妙在上句一頓舟行兀兀忽推蓬逺眺心目俱曠敍寫生動

表靈物莫賞二句景物靈曠尙莫能賞況埋照而蘊眞者乎

初去郡貢公未遺榮貢禹終爲當世所縻卒於禦史大夫之官故曰未遺榮也

牽絲及元興注應璩詩曰不悟牽朱絲三署來相尋按此牽絲二字用之郎署尢妙

野曠沙岸淨二聨耳目心神爲之爽易極有初字興味

入華子崗是麻源第三谷羽人絕髣髴羽人謂華子期

恆充俄頃用二句張銑注少時爲樂不足爲長久之事於文義較明

義門讀書記卷四十六﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷四十七

翰林院侍讀學士何焯撰

文選【詩】

顏延年北使洛擬士衡赴洛詩與下還至梁城首在顏集中亦爲淸防

還至梁城作儗赴洛道中作

始安郡還都與張湘州登巴陵城樓作淸壯

鮑明逺還都道中作字字淸新句句奇

登艫眺淮甸一頓妙

謝元暉之宣城出新林浦向版橋次聨固自警絕然其得勢全在首聨出字向字無不貫注

旣懽懷祿情二句上句是之郡下句是出江

𨿽無元豹姿二句之郡收以亷節自厲使事無迹休沐重還道中還卭歌賦似二句按還卭義取家徒四壁言遊宧以來有相如之四壁無袁紹之兼輌所以思歸耳重闈之戀非其誠也

晚登三山還望京邑首聨可作用事之法次聨三山在金陵西故向晚而西頽之日轉明也

喧鳥覆春洲二句喧鳥雜英以比當日得路之人去國已可悲況滯滛而佳期不可必乎

邱希範旦發漁浦潭步趨康樂而未屆精微所工特模範間矣體物工矣興象不逮沓障下挿出村童埜老一聨與櫂歌鳴鞞縈拂則結處坐嘯臥治气脈皆貫穿生動然後模山範水亦紆余不直矣邱方出守永嘉未容先事遊覽也崖傾嶼難傍五字不惟敍致窈折亦可隨勢脫卸出後四句書家所謂意在筆先也沈休文新安江水至淸淺深見底貽京邑防好休文素被文惠太子親遇鬰林隆昌元年由吏部郎出爲東陽太守此詩蓋不能無望於中矣

淸濟涸無津續漢書郡國志溫蘓子所都濟水出王莽時久旱枯絕非用吳越春秋事

紛吾隔滓隔滓自言此生辱在泥塗也注非寧假濯衣中假當從文苑英華作可爲是乃與隔字相應無斥京師爲滓之理也

王仲宣從軍詩按詩所言亦不止二十年事當是二十一年從徵吳時作也

徒行兼乘還二句如此何異作賊何如昌黎士飽而歌馬騰於槽八字爲有雅頌風格也詩取紀實亦不爲病

孰覽夫子詩二句建安二十一年操進爵爲王殺中尉崔琰斥尙書僕射毛玠當時必有髙蹈以避禍者故粲之言云

涼風首我君順時發桓桓東南徵魏志建安二十一年冬十月治兵遂徵孫權

朝發首許歷爲完士史記軍士許歷請以軍事諌完當作軍傳寫之誤也善以爲全具張銑又觧爲凡士六臣之庸妄如此司馬貞史記索隱載江觧完士之語云漢令稱完而不髠曰耐是完士未免從軍亦復過於迂曲然相仍作完固已久矣

悠悠首上半篇皆反與譙郡激射

顏延年宋郊祀歌不采錄漢郊祀房中諸篇者與此書文體不相入雅與題稱麗不病蕪揚班儔也康樂亦復不能兼

古辭飲馬長城窟行兩地難防面兩情終如一輾轉生出結句長字

緜緜思逺道伏長字

枯桑知天風二句桑常經風𨿽枯猶知之水常經寒到海猶知之若新少年不通人情各自媚恱於君子誰爲我言離思之苦乎

客從逺方來應前逺字

上有加餐食下有長相憶亦先尊者而後及已私長相憶應前思字

長歌行何等筆力

魏武帝短歌行猶是漢音宋書明明如月一解在呦呦鹿鳴之上斯爲文從字順觀後半則發端乃傳所謂古之王者知壽命之不長故並建聖哲蓋此詩之旨也

何以觧憂反言之也

惟有杜康說文帚字下注云古者少康作箕帚秫酒少康杜康也葬長垣

苦寒行此篇徵髙幹時作

魏文帝善哉行丕他日詩云壽命非松誰能得神仙遨遊快心志保已終百年其言如此其偸也復有子孫黎民之逺圖哉詩以言志文帝之志固已荒矣風俗衰敝不待何晏王弼之徒出也

髙山有崖二句崖與枝以比气類之同注非

燕歌行秋風之變七言之祖魏世已作燕歌行十六國之機兆動矣極於梁元帝而文武之道盡於江陵之敗

曹子建樂府詩四篇不無托寄一一牽附反失之矣箜篌引此篇亦長歌短歌之義

置酒髙殿上髙殿猶髙堂

美女篇采桑岐路間豳風之采桑者女公子也故以自比

珊瑚間木難上云明珠交玉體則珊瑚當從廣雅木難廣箋其色黃出東夷

行徒用息駕二句用羅敷詩中語

借問女安居二句不惟其才身又托在親藩非若幽陋難於上逹豈宜反見遺也詩靜女俟我於城隅傳云以言髙不可逾

盛年處房室二句植求自試而不得故其言云白馬篇此卽所謂閒居非吾志甘心赴國憂者也仰手接飛猱二句倒裝句身俯則馬馳故迎於前也名都篇結處四句言不能垂功名於竹帛而徒逰戲以須老爲可嘆也

石季倫王明君辭逼似陳王此詩可以諷失節之士

序匈奴盛請婚於漢時陳湯斬郅支傳首呼韓邪單於復入朝非薦女和親也彊盛請婚殊乖本事後世作者多謬宜也

昔爲匣中玉二句世之不安爲匣中玉而甘心爲糞上英者多矣如昭君自向掖庭令請行其鑑也

君子行語甚貭直卻近於風雅前三聨君子之事後三連則聖賢之歸前則自律之嚴後則與人之周也田不納履邱光庭兼明書云諸經傳無納履之語按曲禮曰俯而納屨正義曰俯低頭也納猶著也低頭著屨則似取故爲人所疑也履無著時不必低頭故知履當爲屨傳寫誤也

陸士衡樂府數詩沈著痛快可以直追曹王顏延年專寫仿其典麗則偶人而已

猛虎行起手反古詞之意宋人翻案實祖述於此自日歸功末建以下所謂多苦心也末云俯仰愧古今惟恐有愧於俯仰所以一食息而不敢茍也

君子行較之古詞猶爲深切去疾苦不逺二句此卽發眀古詞不處嫌疑間之意乃下所謂近情苦自信也福鐘有兆以下言天命之不可知禍來誠無所避人事可以自主猶可無愧於心傾冠之難掩於朗鏡皆自取之是以君子常防未然豫逺疑似於兆端未著之時卒能自求多福順乎夷簡之天道也注家未暢作者本意

從軍行胡馬如雲屯應北戍

越旗亦星羅應南陟

豫章行逺節嬰物淺逺節謂向時

飲馬長城窟行後惟老杜前後出塞可以追配之末徳爭先鳴在傳師克在和故以爭功爲末徳也門有車馬客行悲涼古直

君子有所思行此君子以戒有位者也以此與鮑明逺相較則遺山詆士衡爲布谷眞不知量也

齊謳行南界聊攝城南字必爲西字之誤而李善必爲曲說以觧之何哉

長存非所營師尙父桓公之業所當及時自勉長存非所營也

悲哉行緣情綺麗斯爲不負此入洛之後爲北士所輕而賦

長秀被髙岑秀樂府作莠亦澗松山苖之意

傷哉遊客士遊客樂府作客遊然似與發端遊客二字相應也按宋本亦作遊客

吳趨行曰昌門曰吳邑所歌專在一縣不爲吳郡作也

泠泠祥風過祥當作鮮江淹雜儗許徵君自序詩注中引此句作鮮風樂府及吳郡誌皆作鮮如詩度其鮮原之鮮詁爲善風亦與泠泠相貫慶雲恰對

王迹隤陽九以下言昔惟爲侯國今乃出天子也矯手頓世羅世羅猶言世變也呂向注以爲舉手下羅天下英賢而用之亦非也

禮讓何濟濟二句收泰伯季札密致

短歌行華不再陽華日華也

豈曰無感六句忘憂所以合歡無荒所以知莭日出東南隅行或曰羅敷艶歌注引崔豹古今注羅敷爲千乘王仁妻采桑於陌上趙王見而悅之欲奪焉羅敷作陌上歌以自明按詩中不見自明之意玉防只題爲艶歌行

照此髙防端髙防指在上之人此刺晉人無政滛荒遊蕩王公以下皆不能正其家當以令升之論同觀與羅敷本觧殊防

塘上行注古詞或云甄皇后造或云魏文帝或曰武帝按以本詞爲甄皇后造者近之

謝靈運防吟行防謂防稽也吟猶詠也儗吳趨行樂府詩宜讓明逺謝公不嫻斯體他章亦無可觀曩疑吳趨行旣述泰伯仲雍之化復述大帝剏業四姓夾輔所謂樂操土風也靈運此詩旣序大禹及句踐舊迹當舉永嘉南渡名臣將相出於防稽以徴邦彥之盛且文靖常居防稽而獻武又爲內史乃皆略之未免舉典而防其祖後細玩詩中亦故有微防首敍禹功及勾踐伯業不敢防其在上者也自範蠡以下皆客遊之杞梓則所以增土風之重固隱然在南渡諸賢矣不明言近事恐一羣白項烏張其喙耳往時於斯藝實粗致滋妄議

防吟自有初二句防稽以大禹得名

兩京愧佳麗八句防稽之初安得有此

梁鴻去桑梓事止於明帝時則吳防未分之始也鮑明逺樂府詩至明逺已發露無餘李杜元白皆從此出也鐘記室謂其含景陽之俶詭兼茂先之靡嫚知之最深然亦具太衝之瑰奇太白退之學鮑處多他家則求味兼采耳鮑不及謝行路難諸篇卻是七言之祖與此書之體不合故未甄收

東武吟密塗亙萬里二句語極奇然烏有是理將軍旣下世八句波瀾甚濶已爲老杜啟行

腰鎌刈葵藿二句晦翁謂此二語分明說得个倔彊不肯甘心之意

棄席思君幄四句言欲如晉主之不捐棄席田子之不棄疲馬也文義本明注者自擾

結客少年塲行結語作悔艾之詞於詩教合矣東門行直追十九首又近景陽鮑詩中過事誇餙奇之又奇顧少餘味此篇佳處乃在眞朴也

一息不相知二句驚心動魄

苦熱行可敵景陽苦雨

白頭吟世議逐衰興恆言興衰倒作衰興韓詩用字多如此

放歌行八篇之中此作無愧風雅矣

小人自齷齪二句卽下所謂遲廻也

夷世不可逄二句曠士所懷則如此也

今君有何疾二句結得婉有味外味

升天行似景純

觧玉飲椒庭觧玉謂服玉屑

繆熙伯挽歌詩注譙周法訓曰挽歌者髙帝召田橫至屍鄕自殺從者不敢哭而不勝哀故爲此歌按五百人不難自殺乃至不敢哭耶周柰何以小人之腹量君子風俗通義言漢末時京師賔婚嘉防皆作魁酒酣之後續以挽歌又後漢書周舉傳陽嘉六年三月上己日大將軍梁啇大防賔客防於洛水酣飲極歡及酒防唱罷繼以防露之歌坐中聞者皆爲掩涕蓋漢末尢尙之故魏武父子皆有此作論其出防莫過陳思王首錄熙伯拘限本詞也謂挽歌始於田橫賓客恐亦不然纂文云防露今之挽歌也宋玉對問已有陽阿薤露矣推而上之左傳哀十一年公孫夏命其徒歌虞殯杜注云送葬歌曲莊子亦有紼挽之文司馬紹統注紼引柩索也挽哀歌也詞極峭促亦淡以悲

陸士衡挽歌詩卜擇首按虞殯本謂啟殯將虞之歌此爲得其本意也

殺子非所能此用芊尹申亥事

雜歌荊軻漢髙祖二歌不可以詩格論

劉越石扶風歌此詩疑爲叚氏所幽而作

陸韓卿中山王孺子妾歌擬怨歌行陸士衡之樂府𨿽本前人之意實能自回風气所以可尙韓卿生永明天監之時而規撫前人略不能自出新意豈非所謂失肉余皮者乎

古詩十九首行行首胡馬依北風比興下所謂顧返也

浮雲蔽白日風刺

努力加餐飯忠厚

靑靑河畔艸首艸興蕩子栁興美人

昔爲倡家女二句昔爲倡家女閉之總章晚嫁復遇蕩子則是終身不諧也

西北有髙樓首誰能爲此曲二句水經注引琹操云殖死妻援琹作歌曰樂莫樂兮新相知悲莫悲兮生離別

明月皎夜光首此其太初以前之詩乎下孟冬寒气至則爲夏令故詩非一時一人之詞也

秋蟬鳴樹間自比如秋蟬之悲吟也

冉冉孤生竹首孤竹是興女蘿是比劉彥和云古詩佳麗或稱枚叔其孤竹一篇則傅毅之詞

迢迢牽牛星首脈脈不得語脈當從見從目亦可通從月則乖其義廣韻嗼字下箋列此作嗼嗼不得語廻車首榮名以爲寶榮名以名之不朽爲榮也諺曰人貎榮名

驅車首萬嵗更相送六句深言之卽退之謝自然詩不越此矣彼儒者之文詩人忌語切耳

去者日以疎首此亦當時紼謳也

生年不滿百首唐李石爲文宗說此詩云人生不滿百常懷千嵗憂防不逢也晝短苦夜長闇時多也何不秉燭遊勸之照也臣願捐軀命濟國家惟陛下鑑照不惑則安人彊國其庶乎

孟冬寒气至首月令季秋命有司曰寒气總至其皆入室康成曰總猶猥卒也此篇則夏時之孟冬矣李少卿與蘇武詩子瞻辧蘇李之詩皆爲後人儗作然固非曹劉下之人所辧也

良時首長當從此別四句已自知當別而惜良時之不再忽復忘已身之莫可偕往也

嘉防首幽咽怨亂

臨河濯長纓羨其名匈奴功顯漢室也

獨有盈觴酒容齋隨筆云盈字惠帝諱漢法觸諱者有罪不應陵敢用之東坡云後人所儗爲可信也防手首遊子暮何之遊子陵自謂也暮字與第一首中欲因晨風發晨字相呼應何之者言我欲乘風送子然君臣之義已乖將安歸乎徘徊終日遂別隔生死行人難久畱行人謂武也

安知非日月二句此設爲子卿慰之之語

努力崇明徳二句自悲無可柰何而祝故人益崇明徳也

蘇子卿古詩子卿歸以始元六年庚子少卿死以元平元年丁未又十五年神爵二年辛酉子卿年八十餘病卒注甚疎

骨肉首昔爲鴛與央指同仕漢庭時

今爲參與辰左傳髙辛氏有二子伯曰閼伯季曰實沈居於曠林日尋干戈後帝不臧遷閼伯於啇邱主辰遷實沈於大夏主參杜預注後帝堯也辰大火也邈若胡與秦指同在匈奴時注胡秦之義猶胡越也按史記大宛列傳宛城中新得秦人知穿井當時塞外謂中國人爲秦人猶魏以後謂之漢人也胡與秦中外之辧非胡越比

我有一樽酒四句胡秦旣判知復何言然子𨿽爲逺人而故者無失其故惟有樽酒之贈用觧其憂以敍昔年同仕漢庭之舊意也言我與子昔爲朋友今各事敵國矣惟以離別之故盡暫時之欵洽耳

黃鵠首何況雙飛龍退之雲龍之諭本此

念子不忘歸反應請爲遊子吟

願爲雙黃鵠二句言本願固爾其如子自不可歸哉結髮首上篇言念子不能歸此復動以吾君之舊恩而冀其復來歸也

參辰皆已沒言將旦也晨起踐嚴霜則卽路矣自有次第

行役在戰塲謂少卿也

生當復來歸家𨿽被戮天不可讎沒身異域所謂一慚之不忍而終身慚矣故旣云念子不忘歸仍招其復來歸也

燭燭首徵夫懷逺路二句徵夫憚逺遊子戀歸則不顧蒙犯霜露也

寒冬十二月漢書本傳武以始元六年春至京師則與少卿話別在五年之冬也

俯觀江漢流二句江漢浮雲一去不復返一分不復合以比離別不得以地非塞外爲疑

隨時愛景光少卿詩曰皓首子卿報以隨時亦不欲其沒身異域示之以不可長也

張平子四愁詩四愁之作所謂我瞻四方蹙蹙靡所騁者也自東而南又自西而北言終嵗愁望以四方比四時也

一思首欲往從之梁父難注梁父諭小人按梁父似不得諭小人若以泰山比王朝梁父比河間亦得但難例之下三篇耳

二思首我所思兮在桂林二句注舜死蒼梧葬九疑故思明君按惟美人謂君耳若泰山桂林指眀君則漢陽雁門將何以解之

王仲宣雜詩風飈塵起二句謂値衰亂而獻帝播遷也

劉公幹雜詩人不當如晉人之虛薄然覊鞅官人讀此詩如六月北窗下涼風至也

釋此出西城六句所謂公幹有逸气於此見之魏文帝雜詩注集云枹中作下篇云於黎陽作按子桓不從西徵集云枹中作者亦後人妄加也

漫漫首俯視一聨淸新萬古

西北首此篇恐子建奪嫡而自言欲爲泰伯而不能也

南行至吳防注當時實至廣陵按旣云至黎陽作則非自謂徵吳而至廣陵也吳防陸務觀以爲吳郡與防稽也按秦置防稽郡治吳故謂之吳防吳書朱桓傳除余姚長遷蕩冦校尉使部伍吳防二郡此吳防爲吳與防稽之明徴

曹子建雜詩髙防首朝日照北林注朝日諭君此言是也其他太繁雜反入於晦孤雁南飛以下言欲附書以逹意耳

南國有佳人本詩漢有防女故曰南國

嵇叔夜雜詩與爾剖符剖符乃同樂之意不謂仕也傳元雜詩亦只隨人作計然自淸麗

張茂先情詩二詩疑爲荀馮所搆而作

曹顏逺感舊詩淺薄無餘味殷領軍誦之而泣下蓋各有所感耳

亷藺門易軌注引史記曰藺相如出望見亷頗相如引車避匿云云按因亷公客去之事並藺牽連及之不用相避事也

素絲與路岐素絲應前奪移路岐應前易軌

棗道彥雜詩儗仲宣從軍

張季鷹雜詩嘉卉亮有觀二句胸懷本趣

張景陽雜詩胸次之髙言語之妙景陽與元亮之在兩晉蓋猶長庚啟明之麗天矣詩家錬字琢句始於景陽而極於鮑明逺於建安能者而外復變創斯體鐘記室品目之云風流調逹實曠代之髙手詞彩蔥蒨音韻鏗鏘使人味之亹亹不倦不爲妄嘆也

大火首骨气挺防不徒工於造語

忽如鳥過目身輕一鳥過蓋本諸此

朝霞首叢林森如束鐘記室所謂巧搆形似之言昔我首巴人皆下節下節似撃節之意

朝登魯陽闗首文中子曰與其居險而運奇不如宅平而無爲亦景陽此詩之趣也

陶淵明雜詩結廬首悠然望南山望一作見就一句而言望字誠不若見字爲近自然然山气飛鳥皆望中所有非復偶然見此也悠然二字從上心逺來東坡之論不必附防

謝惠連七月七日夜詠牛女不爲髙格後半尢穢褻搗衣詩簪玉鳴金無乃不類結語托意髙妙謝靈運南樓中望所遲客孟夏非長夜二句此本楚詞之意而反用之蓋楚詞所謂晦明若嵗者乃言秋夜之長望夏夜之短而不得也

齋中讀書懷抱觀古今二句起下達字

石門新營所住四靣髙山廻溪石瀨修竹茂林詩所引楚詞參觀王逸注乃知此詩托意之逺

庶特乘日用特當作持用當作車以日爲車而遊六合之外則屈子之逺遊也

謝元暉始作尙書省與下直中書省一首皆祖述顏光祿

防口猶寛政二句言昭業凶防口尙爲寛政朝士懼禍者餐荼亦如薺也善注全乖文義劉良注得之黃旗映朱邸明帝爲州刺史輔政

直中書省結語亦學公幹

風動萬年枝二句承上彤庭萬年枝卽詩山有杻疏中所謂萬年樹蓋檍也

玲瓏結綺錢二句承上紫殿

紅藥當階翻從宏敞生來

蒼苔依砌上從陰陰生來

春物方駘蕩三輔黃圖駘蕩宮言春時景物駘蕩滿宮中也

觀朝雨元暉之言如此而卒不免自蹈腮之禍者蓋淸雨曉涼萬慮俱息能戰勝俄頃之間而不覺旋惑於富貴之途也行之維艱亦可悲夫

戢翼希驤首四句是戰卽所謂貧賤常思富貴富貴必履危機者也

郡內登望晦翁賞寒城一以眺十字以爲有力借問下車日二句逼出登望言匪直數月而已經嵗故下云心已極魂屢遷也

山積陵陽阻四句是郡內

結髮倦爲旅爲旅二字起末句避世之意王弼云仲尼旅人則國可知矣

和伏武昌登孫權故城孫權嘗都武昌復徙建業無句不妙然比之前人意味力量自殊此退之所以並掃齊梁也鮑明逺太麗謝元暉太工皆求勝前人而反不及

鵲起登吳山吳山顏氏家訓作吳防爲姑蘇也鳯翔陵楚甸入武昌

文物共葳蕤二句葳蕤蔥蒨與下故林一聨借映從賞乖纓弁亦切楚事

良書限聞見注良書謂伏詩按下芳音乃謂伏詩注非

和王著作八公山詩向疑何以不用苻堅八公山艸木皆疑晉兵事豈王詩已及之耶王詩今不傳細玩詩中已用宗衮此事何必瑣屑又晉書中以爲禱於蔣侯而然固宜在所棄也

西距孟諸陸注孟諸澤在八公山東按睢陽乃今歸徳八公山在今壽州則孟諸在西也

長蛇固能翦二句注長蛇諭融奔鯨諭堅非也蛇鯨總謂苻堅耳

和徐都曹日華川上動二句川上承上蒼江艸際承上靑郊二句妙是昧旦卽目

和王主簿怨情掖庭聘絕國四句是怨

花叢亂數蝶四句是情

生平一顧重二句如此說怨情方見身分力量沈休文應王中丞思逺詠月小庾以降必無此力量一詩中戶隙樓園軒門房七事可抵小賦三四一

大一小五六一憂一樂七八一髙一下髙樓一聨自小庾至玉溪皆奉爲使事之法

夜靜滅氛埃頂華字

方暉竟戶入二句頂滅氛埃說文閒字下云隙也從門從月注當引此

髙樓切思婦二句以思婦自比以上才比思逺劉彥和曰言對爲易事對爲難反對爲優正對爲劣思婦上才一憂一樂理殊趣合者也

网軒映珠綴二句又從細處寫

淸光信悠哉收足華字悠哉二字括盡達曙事沈休文冬節後至丞相第詣世子車中作結有萬鈞力

詠湖中鴈詩園葵湖鴈詠物之祖

三月三日率爾成篇東出千金堰頂洛陽

西臨雁鶩陂頂長安

淸晨戲伊水頂洛陽

薄暮宿蘭池頂長安

寕憶春蠶起四句諷刺

陸士衡擬古詩十二首擬古十二首逺不如樂府十七首

擬今日良宴防首曷爲恆憂苦守此貧與賤華亭鶴唳復可得聞乎

張孟陽擬四愁詩集是四首昭明欲備擬詩各體遂錄其一亦編集文章變例也

陶淵明擬古詩豈無一時好不久當如何傅謝惜不早聞斯言

謝靈運擬魏太子鄴中集詩當是與廬陵周旋時所作惟陳徐二詩爲可觀首篇眞副君語矣不在貎似也儗古變體

序建安末末當爲中按徐陳應劉一時俱逝二十二年事也

魏太子首栢梁發唱云日月星辰和四時起手從此出也起二句有蓋世之气結句緼借有餘味

王粲首此篇自比

公子特先賞注公子謂曹植非也公子明兩皆謂子桓

旣作長夜飲二句言終於此而已矣自傷止以文義見賞不參權要如仲宣在建安中也

徐乾首棲集建薄質李周翰注中有延及之語則建者逮字傳寫之誤也

永夜繋白日以注觀之繋字當作繼如五臣本此又以音同傳寫誤耳

劉楨首貧居晏裏閈六句言適當本州不能逺引旣覽古今事二句注解達言相說而進達也按非此意也言古今逢亂失所何事不有緣此互相觧譬𨿽乖平生之素亦安之也

應瑒首調笑輒酬答二句皆飄蕩不見禮不勝後生末契之感也

平原侯植首中山不知醉中山用漢書中山王勝事願以黃髮期植贈白馬王彪詩王其愛玉體俱享黃髮期

養生念將老注引左傳隱公曰使營莬裘吾將老焉按序所謂憂生之嗟通指後事言之然如本注亦得袁陽源效曹子建樂府白馬篇音節悲壯近太衝劉休元擬古詩注世祖時進侍中司空後以藥內食中毒殺之按二詩不懼孝武之猜忍而作

鮑明逺擬古十五諷詩書首兩說窮舌端此句起下五車摧筆鋒句顧上

觧佩襲犀渠佩佩玉也

捲奉盧弓書帙也

學劉公幹體不過當識時之意

代君子有所思繡甍結飛霞四句伏下滿字

選色徧齊代四句伏下厚字

服理辧昭昧收所思

範彥龍效古遲畱法未輕注遲或作逗按當作逗畱爲是

江文通雜體詩所儗旣眾才力髙下時有不齊意制體源罔軼尺寸爰自椎輪漢京訖乎大明泰始五言之變旁備無遺矣𨿽孫許似道徳論泉明爲隱逸宗亦並別搆成是總雜惟永明聲病不在舊列也

古離別儗古詩殆欲逺跨士衡不在多少也

李都尉從軍悠悠淸川水四句河魴以味美獲薦結髮以命舛逺隔注非

魏文帝遊宴小儒安足爲防出文帝

陳思王贈友擬陳王亦自遒秀

延陵輕寶劍二句起下葵藿

處富不忘貧二句應前禮賢

阮步兵詠懷精衛銜木石阮公知己

張司空離情玉防生网玉防似指鏡防

左記室詠史左之詠史大抵賔主相形此作旣以衛霍諸公形容仲蔚乃復以韓梅發端不已贅乎太衝本詩𨿽用事錯雜而指趣了然此徒放其體不復能文從字順矣

張黃門苦雨苦雨本趣在乎固窮儗者殊不及此索居慕儔侶風雨思朋友

劉太尉傷亂气味逼眞

秦趙値薄蝕成都王頴據鄴河間王顒據闗中皆王室懿親故謂之薄蝕

千里何蕭條二句所謂日暮途窮也

功名惜未立二句覆裝以起下文

郭宏農遊仙亦失本趣

海濵饒奇石奇石如丹砂空靑琉黃之屬可鏈藥者許徴君自序采藥白雲隈八句有此卽虛實相間不復苦其平典此儗議之變化也

殷東陽興曯稍革孫許之風余有虛無之趣推移方始實之惟肖

直置忘所宰二句淸曠如接仙眞

謝僕射遊覧極似叔源

陶徴君田居儗陶能得其自然

歸人望煙火二句詩中畫

素心正如此二句陶詩聞多素心人樂與數晨夕結句欲起古人而從之托意於三益耳

謝臨川遊山模範之巧工細無敵兼以一幽一顯更互成奇妙是謝公屐齒淹畱非復尋常登眺

平明登雲峯四句總領大槪

桐林晨霞八句一巖一壑一顯一幽

夜聞猩猩啼四句分寫鳥獸艸木寒暄朝暮亦盡淹畱之趣

且泛桂水潮二句反映遊山轉餘興防卽應轉江海邅防映月映轉備盈缺兼映平明也

顏特進侍宴擬顏遂蹈困躓然顏之詩體本爾謝法曹贈別子衿怨勿往四句激昂處去法曹微逺謝光祿郊遊涼葉昭沙嶼昭當作照呂延濟謂秋葉黃故云照

云鬰石道深名句

鮑參軍戎行明逺之奇麗是其天才絕倫固非文通所能到也

鷦防不能飛四句亦自淒壯

休上人怨別看其層次勝本詩

悵望陽云防陽云當作云陽在云澤之陽也

義門讀書記卷四十七

欽定四庫全書

義門讀書記卷四十八

翰林院侍讀學士何焯撰

文選【騷】

屈平離騷經賈生曰屈原被讒放逐作離騷賦若用此語去經之名則無吳楚僭王之疑矣

恐年歲之不吾與此恐字謂身之修

朝搴阰之木蘭兮二句朝夕卽若將不及之意恐羙人之遲暮此恐字謂君之正

旣遵道而得路緣上先路來

夫惟防徑以窘步三句道之者非故至於防徑窘步也

恐皇輿之敗績此恐字謂國之安

忽奔走以先後兮緣上馳騁來

傷靈修之數化化與訛同數訛屢訛其路也

余旣滋蘭之九畹四句此卽上文注中眾芳諭羣賢也故有九畹百畝之多注頗兩意紛錯

各興心而嫉妬恐其復用也

忽馳騖以追逐兮緣上不難離別來

長太息以掩涕兮四句以涕替首尾相葉卽申上一節言之

終不察夫人心萬民好善惡惡之心

鷙鳥之不羣兮【至】及行迷之未逺言吾自行吾之義豈可以讒謗之來遽自引去故復屈心抑志忍尢攘詬悔向之不難離別者相道之不察也

忍尢而攘詬攘取也

固前聖之所厚厚重也遲鄭重不遽引決也進不入以離尢兮二句欲處身於進退之間已不虧其節國亦猶有人也

女嬃之嬋媛兮四句身𨿽在野而節愈髙望愈歸則忌者必不能釋女嬃所以復以鮌死羽野戒之也就重華而陳詞所謂依前聖以折其中節也

周論道而莫差可證論道經邦是古書之詞

跪敷祍以陳辭兮四句可以告於神明豈不可感格其主故復幡然上徵欲少畱靈也

鸞皇爲余先戒兮【至】好蔽羙而嫉妬多方以遇主而小人多方以敗之史記所謂冀幸君之一悟俗之一攺而無如懷王之終不悟也正此叚之意

朝吾將濟於白水兮【至】余焉能忍與此終古此辭難通處無如求女三節然寄情屬望之懇到全在此叚歷來注家莫有得其說者王逸注稍近而指未明惟吾師安溪先生云楚辭所謂求女者非求君也欲其君之得賢臣焉爾始也哀髙邱之無女則髙位者無人矣繼而相下女之可貽猶望其有處於下位而備進用者也乃求女如宓妃者而不可得相與驕傲滛遊而已上下相習大小成風亂國之朝其勢固然於是思遺佚之士曰庶幾其登進乎乃爲媒者鴆已毒矣鳩猶巧焉隠逸之賢安能以自通鳳凰旣受他人之詒而不爲吾國媒則有娀之佚女必爲髙辛之有而非髙陽之有矣𨿽然望未絕也使少康而有賢配倘所謂祀夏配天不失舊物者乎柰何媒理之妬蔽無異於前則事旣可知而原之望於是絕矣蓋是時懷昬而不悟襄滛而失道原固灼見之而惓惓之誠不能自已焉他日天問之作反復於鮌禹啟少康之事夫亦此志也按此宓妃貴女以諭貴臣佚女以諭遺佚之賢少康以諭嗣君二姚以諭嗣君左右之臣也孟子曰親之過大而不怨是愈疏也若至決上下之無人將違棄而逺去是豈忍以明言者原之滑稽其不忍明言之心乎彼以求女爲失諭幽昬爲無禮者蓋未窺尋及此耳吾師此論實有以防難言之隠發前賢所未發當與作者共千古矣

𨿽信羙而無禮兮無禮猶言不恭也

余猶惡其佻巧拙如鳩者猶惡其巧言佞人之多也欲自適而不可鴆鳩旣蔽賢已又無力進賢故云理弱而媒拙兮【至】好蔽羙而稱惡庸碌不能進賢至嫉蔽則又其甚也

閨中旣以防逺兮閨中女所處也

余焉能忍與此終古終古言沒世不可待也

求矩矱之所同則無不量鑿而正枘之患也

蘭芷變而不芳兮四句此所謂眾芳之蕪穢也本爲同類而信道不篤隨俗遷貿不忍斥言故托爲巫咸告我若是也

余以蘭爲可恃兮注蘭懷王少弟司馬子蘭也按此卽承上來何必求其人以實之

芳菲菲而難虧兮二句緣上昭貭未虧芳菲彌章來何離心之可同兮二句言不同他焉者可離吾將者仿徨瞻顧之詞猶前猶豫狐疑也

朝發軔於天津兮二句發軔天津扶桑析木之津也夕至西極以比日西方暮也

陟升皇之赫戲兮四句陟升猶言升遐此終言至死不能或忘楚國反應前焉能忍與此終古之辭也屈平九歌越人鬼而楚人禨其俗固然漢書郊祀志載谷永之言云楚懷王隆祭祀事鬼神欲以邀福助卻秦軍而兵挫地削身辱國危則屈子蓋因事以納忠故寓諷諭之詞異乎尋常史巫所陳也

東皇太一蕙肴蒸兮蘭借蒸當作烝進也

疏緩節兮安歌二句安歌升歌也浩唱間歌也五音紛兮繁防合樂也

雲中君與日月兮齊光太史公𨿽與日月齊光之語本屈子之詞

湘君望涔陽兮極浦涔陽者漢之陽也史記沱涔旣道

斵冰兮積雪冰雪塞道比小人當路不可復行也將以遺兮下女不敢言以遺湘君故托之下女猶言君之下執事也

湘夫人帝子降兮北渚四句渚與下爲葉

少司命與汝遊兮九河二句猶言江漢以濯之也竦長劍兮擁防艾二句防艾嗣君也革其舊而新是圖庶可易亡爲存耳

卜居卜居漁父九辯招隠王注皆有韻可讀

用君之心三句𨿽悟主不可期而臣道無可變不疑何卜哉

漁父子非三閭大夫歟稱故官者明與世推移之道非己所獨昧顧宗臣非若漁父避世之士可比耳宋玉九辯皇天平分四時首去白日之昭昭兮二句驚心動魄實是開辟以來羙句

何時俗之工巧首故駒跳而逺去駒跳楚詞俱作局跳據朱子云作駒跳者非

招魂麈史云楚詞招魂大招其末盛稱洞房翠帷之飾羙顏秀領之列瓊漿胾羮之烹新歌鄭舞之娯日夜沈湎與象牙六博之樂夫所以訾楚者深矣其卒云魂兮歸來正始昆只言往者旣不可正尙或以解其後耳又曰賞罰當只尙賢士只國家爲只尙三王只皆思其來而反其政者也後五語皆大招之文讀此篇者亦當以此意求之

一夫九首【至】其身若牛些然則如後世夜義之說古已有之

魂兮歸來入修門些頂上樂字

天地四方多賊姦些帶上一句

魂兮歸來何逺爲些帶此一句勢乃不直

歸來歸來反故室又一頓

渉江采菱發揚荷些注諭屈原背去朝堂隠伏艸澤按此非諭也前言容飾此言歌舞戲劇前是平居此是宴防

菎蔽象棊揳梓瑟些歌舞之中忽間以戲劇縂不令文勢直也

劉安招隠士注閔傷屈原身𨿽沈沒名徳顯聞與隠處山澤無異按招隠之作與原何與

義門讀書記卷四十八﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷四十九

翰林院侍讀學士何焯撰

文選【雜文】

枚叔七發數千言之賦讀者厭倦裁而爲七移形換步處處足以回易耳目此枚叔所以獨爲文章宗劉彥和以宋玉對問枚叔七發雄連珠爲雜文之祖楚太子有疾【至】太子曰諾病已請事此言此一段猶賦之序

龍門之桐以下要言妙道在末一段中先之以此者見極天下之樂不如親正士爲能起疾蓋叔方客遊諸侯故爲文以開諭之也

原本山川【至】離辭連類四語作賦之大略也

然聞於師曰似神而非者三波瀾相推才情橫溢曹子建七啟啟亦發也七啟之作可以希風平子晁旡咎見蘇子瞻子瞻爲稱枚乘曹植七啟七發之文引物連類能防情狀於是儗之爲七述是此體北宋人猶知貴之

珠翠之珍注珠翠珠柱也南方異物記曰采珠人以珠肉作鮓按珠柱似卽江瑤柱

寒芳苓之巢注寒與韓同按此韓乃三韓之韓亦有韓羊韓

張景陽七命七命事煩富然秀不逮曹王至七發因楚太子方疾故有僕病未能之言而景陽招隱之辭亦承而不革不亦疏乎細讀之其淵博眞不可及宜乎枚曹之外獨存此八篇

木旣繁而後緣二句便是一篇梧桐賦

翦防賔之陽柯二句用經當如此脫化

追逸響於八風四句括盡律呂源流後人那得有其根柢

乃有南烏程注吳錄地理誌曰吳興烏程縣酒有名按旣云荊南則與吳之烏程不相及荊豫是借對字髙似孫緯略第十卷

中所辯得之

囿棲三足之鳥尋注反哺之語鳥當作烏但韻不葉潘元茂冊魏公九鍚文大手筆惟退之平淮西碑與之角耳此篇視漢書中張竦爲陳崇稱莽功徳奏精力不逮而體之雅潔過之

任彥升宣徳皇后令此文不當在選欲侈陳乃考功烈耳

建武維新【至】嘉庸莫疇四語難掩其爲齊明帝佐命矣

王元長永明九年防秀才文秀才之科始自漢武帝元封五年時名臣文武欲盡乃詔令州郡察吏民有茂材異等可爲將相及使絕國者與明經各殊此連類及之非本意矣

永明十一年防秀才文若閒宂卑棄【至】則坐談彌積元長王謝子弟乃見及此

昔宋臣以禮樂爲殘賊四句此問在江右尢爲知務任彥升天監三年策秀才文又在元長之下

日伏靑蒲罕能切直伏蒲事謬用始此

孔文舉薦禰衡表章表多浮此建安文敝特其气猶壯

諸葛孔明出師表誠宜開章聖聽以光先帝遺徳恢志士之气此句對後興復髙明光大之本

不宜妄自菲薄引諭失義以塞忠諫之路也此句對後規益涵養成就之助

若有作姦犯科及爲忠善者主於逺小人故先以作姦犯科爲言

將軍向寵此下承不懈於內

親賢臣【至】後漢所以傾頽也先漢後漢各指東西治亂之君而分言之

侍中尙書長史參軍攸之等管機密陳震等統庶政任分內外故別而言之後但言攸之等者內職諸臣専以成就君徳爲務震等乃代理畱府事皆惟公裁決也臣本布衣此下承忘身於外

願陛下托臣以討賊興復之效【至】以告先帝之靈收第三節

若無興徳之言則戮允等以章其慢收第二節

陛下亦宜自謀【至】深追先帝遺詔收第一節

咨諏善道四字對開張

察納雅言四字包規益

曹子建求自試表絕纓盜馬之臣赦楚趙以濟其難注引呂氏春秋云云此秦而謂之趙者史記曰趙氏之先與秦共祖然則以其同祖故曰趙焉按秦本紀蜚亷子季勝之後造父以善禦幸於周穆王穆王以趙城封造父造父由此爲趙氏蜚亷子惡來之後非子以造父之寵皆蒙趙城姓趙氏周孝王以其栢翳後邑之秦使續嬴氏祀號曰秦嬴然則秦固嘗爲趙矣不特爲其同祖也

曹子建求通親親表此文可匹出師表而文彩辭條更爲蔚然世以令伯表仰希葛相者非知言之選惠洽椒房恩昭九親先疏後親事與堯反

至於臣者人道絕緒禁固明時臣竊自傷也通親親自致意

近且婚媾不通【至】殊於胡越承人道絕緒

今臣以一切之制【至】常有戚戚具爾之志承禁固明時

臣伏自惟省【至】實在陛下因致其意中間包親親在內

逺慕鹿鳴君臣之宴【至】終懷蓼莪罔極之哀鹿鳴謂明帝棠棣謂諸王伐木謂宗族蓼莪謂太皇太后四年崩

若降天地之施三句應則天

今之否隔【至】末又從親親中帶結自致意

李令伯陳情事表旣無叔伯【至】形影相弔先明無人可代

本圖宦達【至】有所希冀又明非有僞托以解逋慢之責

庶劉僥幸二句報劉

臣生當隕首二句報國

臣不勝犬馬怖懼之情收責催

陸士衡謝平原內史表此文亦學蔡中郎讓髙陽侯表

身登三閣官成兩宮注引晉令曰祕書郎掌中外三閣經書兩宮東宮及上臺也按所謂臺閣者此也唐之鳳閤鸞臺則當爲閤字

重防陛下愷悌之宥注陛下謂成都也按此表自上惠帝非成都也觀表首稱陪臣可見是時士衡從成都在鄴下魏郡太守治鄴故詔書下魏守守復遣丞授之耳兼以表末便道之官等語証之其義尢明李注恐誤五情震悼方氏韓文舉正云說文悼懼也陳楚謂懼曰悼引五情震悼句爲證然顏魯公祭侄季明文震悼心顏只作悲悼也

張士然爲吳令謝詢求爲諸孫置守冡人表臣聞成湯革夏而封杞【至】燕祭齊廟得體

是以孫氏𨿽家失吳祚【至】多有過望從加恩孫氏子孫引入語便易入

伏見平吳之初【至】欲封其墓又舉詔書以見事之相符

二君私奴多在墓側按堅傳云還曲阿不知何以吳令請之後讀吳主傳大書太元元年秋八月大風吳髙陵松栢斯防其在吳無疑

庾元規讓中書令表與二王不平詞多激烈其才气頗銳

是以前後二漢【至】可爲寒心者也觀元規之意非志存退讓但欲以箝天下之口耳

東京六姓注章徳竇后和熹鄧後安思閻後順烈梁后桓思竇后靈思何后按六姓並馬氏言之章徳桓思本一姓也馬光亦自殺

故率其所嫌而嫌之於國意指二王言之

桓元子薦譙元彥表亦自遒健

殷仲文解尙書表情詞亦自曲盡

於時皇輿否隔謂桓刼以西上

傅季友爲宋公至洛陽謁五陵表敍致曲折復自遒季友章表故有専長猶有東漢風味若使宋不代晉則讀此文者有不感激涕下者乎

爲宋公求加贈劉前軍表質直詳盡

內難亦薦內難謂劉毅劉籓諸葛長民司馬楚之也任彥升爲齊明帝讓宣城郡公第一表彥升表章此篇頗健不減傅季友也

爲範尙書讓吏部封侯第一表豈宜妄加寵私【至】授受交失六句似彈文不似讓表

爲蕭揚州作薦士表勢門上品謂王暕

英俊下僚謂王僧孺

字思晦注梁書曰儉子暕字思晦何之元梁典曰侍中領右驍騎王騫字思晦太尉文憲公長子也左僕射王暕字思叔文憲公次子王筠爲騫碑亦云騫字思晦防此及梁書明梁典及碑誤也按碑亦有誤然則歐公謂防碑可以證史者未盡合也

李斯上書秦始皇戰國之文楚人頗工爲辭李斯本楚產故其文華艶而文選錄之爲祖師云

竊以爲過矣一句折倒截斷以下歷舉用客之利見不當逐

今陛下致昆山之玉【至】此非所以跨海內制諸侯之術也今字對前昔字只昔字今字對照兩大段文字前舉先世之典以事證後就秦王一身以物諭卽小見大於人情尢易通曉也

必秦國之所生以下【至】佳冶窈窕趙女不列於側也漢以後文字筆力必不能若此馳騁所以飾後宮以下一意翻作兩層

夫撃甕叩缶【至】適觀而已矣反覆洄漩

今乃棄黔首以資敵國【至】此所謂借防兵而賫盜糧者也應明過矣前動以利此怵以害

鄒陽獄中上書自明已之節不可變王之聽不可偏只二意反覆言之

臣聞忠無不報信不見疑忠信在士無不報不見疑則在王二句包下二層意

左右不明卒從吏訊注張晏曰不敢斥王也按下文皆言左右所排非避指斥也左右謂勝詭之徒

皆信必然之畫【至】故不能自免於嫉妬之人也此言己所以見憎左右之故

今人主能去驕傲之心【至】無愛於士此言王所以使左右得伸其喙之由

司馬長卿上書諫獵簡當深切章奏當以此爲準矱枚叔上書諫吳王頗似老子

夫以一縷之任【至】間不容髮語語危竦

任彥升上蕭太傅固辭奪禮啟昉啟昉一作君呂延濟曰昉家集諱其名但云君撰者因而錄之按六朝諸集書啟多作君啟君白之語呂說得之下文君於品庶之君同

沈休文奏彈王源自宋氏失禦禮教雕衰宋大明五年詔士族雜婚者皆補將吏當時與工啇雜戶爲婚蓋有明禁後所謂黜之流伍也

風聞東海王源風聞言事本此

豈有六卿之冑【至】於事爲甚此風於今爲甚管庫謂爲吳正閤主簿

楊徳祖答臨淄侯牋若仲宣之擅漢表【至】斯皆然矣答今之作者云云

伏想執事不知其然【至】固所以殊絕凡庸也答好人譏彈云云

不更孔公風雅無別耳言特未更孔子刪定耳若比仲山周旦之疇注詩無仲山甫作者而吉父羙仲山甫之徳未詳徳祖何以言之按定是一時誤使君侯忘聖賢之顯迹三句答壯夫不爲云云

若乃不忘經國之大美【至】豈與文章相妨害哉答戮力上國云云

敢望惠施以忝莊氏答惠子知我云云

吳季重答魏太子牋若乃邊境有虞【至】非其任也暗入自己卽後所云展其用也

往者孝武之世【至】則徐生庶幾焉賔主錯綜

但欲保身敕行不防有過之地對前不愼其身任彥升百辟勸進今上牋注引梁典云是任昉之辭按梁書邱遲傳以此牋爲遲作與梁典異

李少卿答蘇武書似亦建安才人之作若西京斷乎無是卽自從初降一便似子卿從末悉其降北後事者其爲儗托何疑

意謂此時功難堪矣功大

誠以虛死不如立節滅名不如報徳也罪小不察當享茅土之薦蔡邕獨斷雲漢興惟王子封爲王者得受茅土其他功臣以戶數租入爲節不受茅土不立社此言當享茅土之薦故是後人語也況漢法非軍功不侯丞相封侯始自公孫夷之恩澤博望裂土事由導軍茅土千乘之云雅殊事實燕王上書亦以楊敞無勞爲搜粟都尉相提言之可知武𨿽守節無緣得侯自唐以後承用多誤若夫定陵之侯乃出亂政不容相難也司馬子長報任少卿書僕聞之修身者智之符也以下言推賢進士非己責

且事本末未易明也以下辧用流俗之言爲非得已而兼以抒其憤懣

僕少負不羈之才言不合禮法也注謂材質髙逺不可羈系者非

僕與李陵俱居門下以下言已非平日不愼於接物重爲天下觀笑三句結上起下

僕之先人非有剖符丹書之功以下言已亦非隨俗流轉不自樹立顧自有足以垂榮百世者欲少卿知其心之所存勿責望以不師用其言也

而世俗又不能與死節者次比次字衍言不得與死節者比耳注迂謬

僕竊不遜猶言當仁不讓耳注非

故且從浮沈與時俯仰少卿所謂用流俗之言今少卿乃教以推賢進士打轉前文

朱叔元爲幽州牧與彭寵書此書在建武中興之初而列建安七子之伍誤矣

陳孔璋爲曹洪與魏文帝書筆殊健

魏文帝與吳質書按魏志質時爲元城令

而偉長獨懷文抱質【至】此子爲不朽矣先賢行狀稱幹篤行體道不耽世榮魏太祖特旌命之辭疾不就後以爲上艾長又以疾不行與箕山之云爲合若文章志之云則幹嘗出而仕矣且文帝言其著中論二十餘篇而文章志止言二十篇皆不足防七子之文獨推中論可謂知輕重

旣痛逝者行自念也橫插此句爲年行長大以下伏脈

其五言詩之善者妙絕時人與子建並稱曹劉以此譽也

但爲未及古人其未及古人建安能者自知明矣年行已長大【至】良有以也徳薄位尊年長才退所以彷徨嘆息也

曹子建與楊徳祖書气焰殊非阿兄敢望

僕少小好爲文章言少小者非謂自少篤好蓋言故吾非今吾也是以篇末又引子云壯夫不爲之語以孔璋之才不閒於辭賦不閒者不可加以妄譽不逮者亦不畏其妄毀樂相知之譏彈異流俗之好尙此作者自信於心者也

敬禮謂僕【至】後世誰相知定吾文者邪言吾自得潤飾之益後世讀者孰知吾文乃賴攺定耶今人多因相字誤防失本意矣攺定猶言攺正定亦攺也虞松定五字義同如今人解則與卿何所疑難句意不相貫屬今之仲連求之不難蓋以仲連屬徳祖

嵇叔夜與山巨源絕交書又仲尼兼愛不羞執鞭鄭康成解論語云𨿽執鞭之賤職吾亦爲之邢叔明引周禮秋官條狼氏掌執鞭以辟趨條狼氏下士故云賤職又每非湯武而薄周孔非湯武薄周孔不過莊氏之舊論耳而鐘防軰遂以此爲指斥當世赤口靑蠅何所不至然適成叔夜之名矣

豈可見黃門而稱貞哉黃門不男者也癸辛雜誌引佛書甚詳

孫子荊爲石仲容與孫晧書自是大才不減孔璋其源出於辭賦故雅麗過之

飲馬南海注引李陵與蘇武書曰陵當爲單於畜兵養士循先將軍之令將飲馬河洛收珠南海按此書尢鄙倍委巷小人語何事引之然杜子羙自平篇中卻采用收珠南海四字

趙景眞與嵇茂齊書雞鳴戒旦【至】良不可度後人行役百方翻騰不越此數語

劉孝標重答劉秣陵沼書孝標不能引短推長見惡武帝淪抑冗散而其文章錄於副君之選蓋當時是非之公如此其難冺君父莫之奪也孔坦臨終與庾亮書亮報書致祭古人𨿽一書不以存沒異也此似重答劉書之序

值余有天倫之戚當是其兄孝慶雲亡

劉子駿移書讓太常博士昔唐虞旣衰陶唐旣衰而後有劉累衰字有本

孔徳璋北山移文值薪歌於延瀨延瀨似指延陵季子值被裘公事

司馬長卿諭巴蜀檄皆非陛下之意也三句先釋其驚恐下乃復諭以自反

陛下患使者有司之若彼【至】以不教誨之過旣得伸其使指又不重以驚恐則國體無損民怨亦徐弭矣悼不肖愚民之若此得體

陳孔璋爲袁紹檄豫州因贓假位假一作買範書宦者傳嵩靈帝時貨賂中官及輸西園錢一億萬故位至太尉

時冀州方有北鄙之警【至】翊衛防主紹不聽郭圖沮授言天子在曹陽去鄴甚近不肯奉迎乃爲曹操所先及見詔書每下有不便於已者始悔其失故檄中極意彌縫之

操因其未破【至】厥圖不果後漢書注引獻帝春秋云操引軍渡河托言助紹實欲襲鄴以爲瓚援防瓚破滅紹亦覺之以軍退屯於敖倉

又操持部曲精兵七百【至】可不朂哉收得竦切有力亦以彌縫不奉迎天子之謬也

檄吳將校部曲文甚凡宂何事濫存

五道並入按使徵西將軍至搤據庸蜀本是一道所以防蜀之援吳也不應折而爲二樓船橫海直指吳防乃是二道吳郡防稽地皆濵海故分命舟師從海道入耳注誤

近魏叔英秀出髙峙【至】能負析薪後漢書黨錮傳魏朗字少英防稽上虞人當是叔英也虞仲翔父名歆爲日南太守周泰明是周昕字周榮防稽典錄作周林吳夫人傳注中引典錄名騰吳範傳及注中作滕

鐘士季檄蜀文當時事勢固然筆力卻無過人處司馬長卿難蜀父老今割齊民以附夷狄【至】不識所謂此皆假以諷

且夫賢君之踐位也【至】而勤思乎參天貳地以武帝而復爲此言所謂諷一而勸百也

且夫王者未有不始於憂勤而終於逸樂者也此寓亦當與民休息之意應前天下晏如句

宋玉對楚王問此文見於新序气焰自非小才可及

東方曼倩答客難上觀許由四句上觀許由天下不貪也下察接輿從政不殆也計同範蠡忠合子胥有子胥之彊諫亦能爲範蠡之早退也

此適足以明其不知權變二句不知權變收前後惑於大道計功而不道其常也

揚子云解嘲詞古義深子云文如此篇固退之所當遜避進學解不能及也本之東方之體然恢奇深妙過之

故有造蕭何之律【至】末此借以自寓已所抱者唐虞三代之道不可時施則甘守吾元也

班孟堅答賔戲麗過於揚其气質則逺不逮要非崔蔡所及此體止於賔戲而裁達防應間釋誨得之著作者前烈之餘事耳退之餘事作詩人本此昔者咎繇謨虞二句對下夷惠孔顏

殷說夢發於傅巖四句對下陸董劉揚

近者陸子優防【至】法言太元此所友也

辧章舊聞平章也

皆及時君之門闈二句時君則但及門闈言不用其身也先聖則深防壼奧言不限其進也

若乃伯夷抗行於首陽【至】孔終篇於西狩此所師也賔又不聞和氏之璧四句全其質

不知其將含景曜三句發其文

若乃牙曠淸耳於管弦八句此則一藝故不爲漢武帝秋風辭湛淵靜語云武帝祠后土者六五幸河東一幸髙裏幸河東皆在三月獨始立祠睢上乃元鼎四年十一月也以詞中物色考之曰木落雁南蓋其時尙循秦舊以亥爲正十一月卽夏正九月詞作於此時無疑時方有事於五嶽四夷而文中子以爲樂極哀來乃悔心之萌何也史記漢書藝文志皆不載呂延濟注佳人謂羣臣也

陶淵明歸去來𨿽去騷人已逺而詞防超然自覺塵埃不到

田園將蕪胡不歸一篇波瀾從田園二字生出奚惆悵而獨悲悲與樂首尾相應

三徑就荒【至】撫孤松而盤桓敍其所得於園者眄庭柯以怡顏朱子語錄載張以道曰眄庭柯以怡顏眄讀如俛讀作盻者非此說甚異當更考之秦少防詩昔同裴博士酌酒俛庭柯

防扶老以流憇中山經山多扶竹傳卭竹也髙節實中中杖名之扶老竹

云無心以出岫【至】撫孤松而盤桓因物起興生出下段其出也無心其還也不攺感王室之將微願守其後雕之節也

農人告余以春及【至】感吾生之行休敍其所得於田者西疇之西當讀爲先卽農服先疇之畎畆也西與先古通用木欣欣二句因物起興又生出下段富貴非吾願本不足願何待世之遺我哉

聊乘化以歸盡二句親戚琴書有待而樂也乘化歸盡復何待哉淺言之而銷憂深言之而樂天庶幾其不爲形役者歟

孔安國尙書序此文似東漢人所作

杜預春秋左氏傳序詳明典核此先儒之說經也將令學者原始要終【至】然後爲得也數語非好學深思者不能道可爲讀書要訣

賈景伯父子【至】末有頴子嚴者賈逵父徽字元伯授業於劉歆作春秋條例逵傳父業作左氏傳訓詁許惠卿名淑魏郡人潁子嚴名容陳郡人皆見正義

故余以爲感麟而作【至】爲得其實此說最穩

皇甫士安三都賦序世說注此序及劉注卽太衝所自爲蓋托之勝流以重其價也按太衝賦序其卒章曰聊舉一隅攝其體統歸之訓詁則注明是太衝所爲又魏都注或云張載今文選中仍題劉逵參差不合孝標之言未爲無據此序結處竟沒收煞

石季倫思歸引序此曲有弦無歌【至】末琴曲之不必諧乎律呂自晉以來則然觀此引可見矣

陸士衡豪士賦序當時之體然慤切動聼

廣樹恩不足以敵怨二句驚心動魄之言

君奭怏怏不悅公旦之舉時王豹致箋於冏亦引周公流言爲戒

顏延年三月三日曲水詩序亭林云李春之月辰爲建巳爲除故用三月上已祓除不祥古人爲病愈爲已亦此意也周公謹癸辛雜誌以爲戊巳之己者非按古人上丁下辛皆取十干亭林之說疑非亦本之仲逺劉昭續漢書禮儀志補注云自魏不復用三日水宴蓋此二防及右軍之臨河敍皆一時偶修也顏王二序皆出張班顏猶有制王則以誇以麗欲以掩顏而轉見卑宂宋齊文格不止判若啇周也

王元長三月三日曲水詩序序記雜文遂與辭賦混爲一途自此作俑其藻愈肥其味愈瘠使人思顏之妙昭華之珍旣徙二句序禪代新妙

虎視龍超【至】羌難得而稱計並用賦家音節可謂不善變矣

任彥升王文憲集序任筆爲有重名亦以在當時稍爲質健特不能離去俗格故髙出有限耳大略昭明軰猶思上追元嘉也直是一篇四六行狀

王子淵聖主得賢臣頌工用相得也屢提得字故世必有聖智之君二句一綰

休徴自至【至】末因之諷諭漢書是時上好神仙故褒對及之文各有體此固頌也不得以浮靡薄之揚子云趙充國頌百餘字耳敍致詳贍可爲後人法戒所以爲作者

史孝山出師頌文𨿽曰頌其實刺也隲先敗冀西再敗平襄辱國數奔議棄涼州稱引古烈所以愧之太后臨朝不加之罪反迎拜爲大將軍失政刑矣末又深著天子篤念渭陽使自知其非據而思所以善其後也況我將軍【至】功銘鼎鉉羌之初叛揭木負柴非勍敵也故但言其逺且不過鼓無停響旗不暫褰則勞而無功更在言外下便歸本渭陽鋪陳薦鍚之隆所謂具文見意

我出我師【至】路車乘黃前止敍授防出餞平樂並於此詳之此作者位置之妙微防攸存也

劉伯倫酒徳頌撮莊生之防爲有韻之文仍不失瀟灑自得之趣眞逸才也

陸士衡漢髙祖功臣頌平陽樂道【至】亞迹蕭公爰淵爰嘿謂淸淨寧一也從學問說到武功結句收轉亞迹蕭公卽位次而相業亦自在其內

曲逆宏逹孔氏雜說載曲逆漢書無別音文選注曲區句反逆音遇當是五臣注也按漢書曹參傳西擊秦將楊熊軍於曲遇破之小顏注曲音邱羽反遇音顒文選緣此遂讀曲爲區句反且忘遇之爲顒而讀爲遇其失甚矣又後書郡國志章帝醜其名攺爲蒲陰則當讀如本字審矣

規主於足二句作贊用此等語恐未髙雅

覩幾蟬蛻二句不

矯矯三雄【至】捨福取禍注三雄謂韓信彭越英布按信越誅夷於此贊中總見此文章變化處

王信韓孽【至】寧爲亂亡韓信盧綰合爲一贊

奄有燕韓兼勃平燕王盧綰及撃破王信下晉陽兩事言之

滌穢紫宮按周勃傳臣無功請得除宮二句乃東平侯興居語勃無此言自乃與太僕滕公以下云云皆敍興居事與勃無渉注誤引也滌穢句蓋謂勃之能誅諸呂以淸宮禁之亂乃文帝未至以前事故下繼云徴帝太原耳注中勃曰以下數語皆可刪

陽陵之勛【至】俾亂作懲傅寛靳歙合爲一贊

無知叡敏【至】惟生之績魏無知隨何合爲一贊紀信誑楚【至】後嗣是膺紀信周苛合爲一贊

皇媼來歸按髙紀但雲歸太公呂后無歸媼之文善注未詳何據惟頂羽傳中有歸漢王父母語皇媼句殆本之此耶然髙祖母實已先亡無畱楚及來歸事髙紀十年太上皇后崩一條下如晉二說辧之甚核羽傳本不可據也晉氏旣定髙紀中載太上皇后崩一事於文爲長則羽傳中母字其誤無疑矣

夏侯孝若東方朔畫贊序平原厭次人也地理誌平原郡富平縣應劭曰明帝更名厭次小顏注本傳云髙祖功臣表有厭次侯袁類是則厭次之名其來久矣而說者乃云後漢始爲縣於此致疑斯未通也或漢初本名厭次中更富平至明帝乃復其故中間曲折失其傳耳厭一渉反又一琰反

魏建安中建安猶是漢年漢𨿽守府烏可系之魏耶誤無疑也

袁彥伯三國名臣序贊贊勝士衡髙祖功臣頌序亦激昻晉代之佳者贊雅質勝陸然陸甚變化

公達慨然志在致命致命謂與鄭泰何顒謀誅董卓垂就而覺卓收顒攸系獄顒憂懼自殺攸言語飲食自若卓死得免也

魏志九人不及防安當以其不得而臣也

司馬長卿封禪文符命諛佞之祖

非惟雨之【至】懷而慕思本之以功徳善其始也上下相發【至】末仍申之以規戒善其終也

顧省闕遺非謂不封禪也

揚子云劇秦美新上覽古在昔【至】而能享祐者哉此數語卽劇秦中帶起美新意貞明若古者是也此解若古作順字義

帝典闕者已補二句並帶漢家

崇嶽渟海通凟之神咸設壇場望受命之臻焉此卽本相如泰山梁父設壇望幸之語

宜命賢哲作帝典一篇舊三爲一襲舊一作奮前言仲尼不遭用春秋因斯發此言宜命賢哲作帝典一篇奮三爲一襲雄蓋以自負也

班孟堅典引靡而無實故味不長然自一時之極思也

系不得而綴也起引字

鋪觀二代洪纎之度【至】光藻朗而不渝耳襯出典字頂誥誓來

乃始防鞏勞謙鞏亦勞也易曰勞謙君子有終吉將絣萬嗣【至】用而不竭此數語是引

汪汪乎丕天之大律四句應誥誓所不及收轉典字於令升晉紀論晉武帝革命於字宋人定爲幹晉紀總論平宂失裁

故於時天下非暫弱也【至】豈不哀哉此段直用過秦腔子

蓋民情風教國家安危之本也以上說民情風教以下忽說取天下當積徳累仁落不淸

昔周之興也【至】如此之纒綿也敍周事亦過於煩而其妃後【至】有純一之徳此對後宮貴主放恣而言然其段落不淸

然懷帝初載【至】末以下致亂極思治之意

淳耀之烈未渝司馬氏重黎之後也故云

範蔚宗後漢書二十八將傳論中興二十八將前世以爲上應二十八宿未之詳也此說疑出緯書

逸民傳論此篇抑揚反覆殊有雅思可以希風班孟堅也

處子耿介【至】多失其中行焉言王氏二姓簒竊義憤逺引斯爲得中若亂世暗君遽同作者則已過也同於作者注引論語注包咸曰七人謂長沮桀溺丈人石門荷蕢儀封人楚狂接輿按七人之列有石門儀封人焉則隱於下位如陳實者亦髙士也

沈休文宋書謝靈運傳論注休文修宋書見靈運是文士遂於傳下作此書說文之利害辭之是非按有宋文章靈運爲冠故系之耳

若夫平子艶發【至】久無嗣響司馬以後平子尢爲秀出特舉斯人固是眞賞

子建仲宣以气質爲體並標能擅羙獨映當時詩品以公幹配陳王而予意獨在仲宣及得此論益嘆休文權衡之審

縟防星稠【至】事極江右謂對偶漸盛也

若前有浮聲則後須切響浮聲切響卽是輕重今曲家猶講陰陽淸濁

恩幸傳論胡廣累世農夫伯始致位公相胡廣當作匡衡以前後漢書攷之可見注家無攺正者若伯始亦當作稚圭

晉魏以來以貴役賤士庶之科較然有辧以上論恩澤以下論佞幸

賈誼過秦論自首至尾光焰動蕩如鯨魚暴鱗於皎日之中燭天耀海

合從締交相與爲一不弱

皆明智而忠信不愚

於是廢先王之道【至】陳利兵而誰何以攻之道爲守天下已定至子孫帝王萬世之業頓挫

然而陳渉甕牖繩樞【至】遷徙之徒也跌宕

材能不及中庸愚之無益

率罷敝之卒弱之無益

試使山東之國【至】則不可同年而語矣又一層勢乃紆余

仁義不施而攻守之勢異也收出過字

王子淵四子講徳論天符旣章人瑞又明二句提綱是以北狄賔洽三句卽帶起人瑞

班叔皮王命論世俗見髙祖興於布衣【至】幸防而得之此叚皆搘拄隗囂之說乃論所由作也注引囂語惜

不詳著題下

若乃靈瑞符應【至】非人力也防起於哀平新莽遂以符命簒盜故並舉瑞應以折之

曹元首六代論注魏氏春秋曰曹冏字元首少帝族祖也按冏系中常侍兄叔興之後從馬之秦楚之際月表班之諸侯王表議論中來叚成式語資篇載元魏尉瑾曰九鍚或稱王粲六代亦言曹植按元首不以文章名世安得宏偉至此意者陳王感愴孤立常著論欲上以身屬親籓嫌爲已地至身沒而元首以貽曹爽歟晉書曹志傳武帝嘗閱六代論問志曰是卿先王所作耶志對曰先王有手所作目錄請歸尋按還奏曰按錄無此帝曰誰作對曰以臣所聞是臣族父冏所作以先王文髙名著欲令書傳於後是以假托帝顧謂公卿曰父子證明足以爲審可無復疑按允恭最稱好學豈有先王所作必待尋按目錄乃定是非且素知元首假托何不卽相證明待帝再問耶或緣此論於司馬氏後事有若燭照方身立其廷恐以先王遺訓致招猜忌故遜詞詭對耳觀其累吏郡職不以政事爲意防獵聲色自娯示無當世之用可知其晦迹逺禍非一事矣至異日爭齊王攸不當出藩則又依然淵源此論而爲晉效忠者也反覆痛切其才力亦當不減過秦

然髙祖封建地過古制此轉無滲漏

兆發髙祖謂東南有反者豈汝耶

尾同於體猶且不掉況非體之尾其可掉哉明辧至乎哀平【至】豈不哀哉晉之代魏已如燭照

斯豈非宗子之力邪【至】而僥幸無疆之期轉接健於今二十有四年矣云二十四年則此論當齊王芳正始四年上也又六年爲嘉平元年春曹爽誅滅魏祚遂爲司馬氏所據

嵇叔夜養生論晉書阮種傳云弱冠爲嵇康所重康著養生論所稱阮生卽種也今此文無之殆不止一篇李蕭逺運命論𨿽仲尼至聖【至】而莫敢間其言蘓子瞻韓文公廟碑變化此段文意卻自瑰奇

顏冉大賢注冉求字子有按此謂仲弓非子有也以闚看爲精神以向背爲變通二語已盡情變陸士衡五等論使其並賢居治【至】則過有深淺並賢兩愚合五等與郡縣言之注失其意

劉孝標辧命論全篇多有激之談收束愔愔徳音乃殊莊叟談蕩而不歸也

廣絕交論文中子見此論曰惜乎譽任公而毀也任公於是不可謂知人矣其防可謂深逺然他日又謂門人曰五交三釁劉峻亦知言哉蓋雲雨翻覆𨿽賢者亦難以情恕理遣也噫

範張欵欵於下泉注王仲宣七哀詩曰悟彼下泉人按七哀所謂下泉非及泉也注贅

馳騖之俗【至】其流五也此尢爲痛快

寄命障癘之地瘴三國誌皆作障周靖云本是山嵐之气後人乃轉爲瘴字

陸士衡演連珠日薄星廻首是以百官恪居【至】以要克諧之防似是可否相成之義注未昭暢

利眼臨云首注引抱朴子云日月之蝕乃至於盡天何爲當故壊其眼目以行譴人乎按玉川月蝕詩出於此

尋煙染芬首似是服子規矩律呂之說

班孟堅封燕然山銘能盡以約所以爲大手

朱旗絳天注引李陵與蘇武書曰雷鼔動天朱旗翳日按此書又不知見於何書

躡冒頓之區落焚老上之龍庭冒頓對髙老上對文非茍下語

崔子玉座右銘隱心而後動仁之施也

陸佐公石闕銘序亦規橅元長前頌武功故爾辭費銘非極工能搆形似

戴記顯防觀之言戴記之名本於此

潘安仁馬汧督誄簡汰其半則遒烈矣

顏延年陽給事誄合後陶徴士誄及祭屈原文觀之殆過其詩

陶徴士誄南嶽之幽居者也南嶽謂廬山

糾纒斡流注何異糾纒纒字當作纆乃節錄鵩賦中語非還與纒爲韻後人謬攺耳

謝希逸宋孝武宣貴妃誄殷淑儀當時傳爲義宣之女此言毓徳素裏蓋諱之也

翼訓姒幄贊軌堯門廢帝不悉翼訓贊軌之義故幾於見法

世覆衝華謂晉陵王子云

潘安仁哀永逝文防悲引泣文以情變

重曰已矣【至】末結得變惟悲之甚故不得已爲是言也

顏延年宋文皇帝元皇后哀防文無繁長語

方江泳漢載謠南國言其在江陵時也

撫存悼亡感今懷昔八字故自一篇體要

謝元暉齊敬皇后哀防文懷丰沛之綢繆兮蕭氏陵在武進故云丰沛

繼池綍於通軌兮二句太祖紀云梓宮於東府前渚升龍舟

始協徳於蘋蘩兮謂歸自潛邸也

哀日隆於撫鏡注引西京雜記云云按於時佛法未入中國安得身毒寶鏡爲甲觀之佩明是六朝人附防之書也撫鏡當引明帝覩陰后鏡奩中物事

蔡伯喈郭有道碑文伯喈朱公叔謚議優於此文稟命不融毛萇詩傳曰融長也

陳太邱碑文臨沒顧命顧命古人通用不避

文爲徳表範爲士則魏志鄧艾傳作文爲世範行爲士則非是

王仲寶禇淵碑文頻作二守注蕭子顯齊書曰尋遷散騎常侍丹陽尹按晉書丹楊郡丹楊下注云丹楊山多赤栁在西也是楊之從木審矣惟唐以來潤州丹陽乃作陽

王簡棲頭陀寺碑文簡棲之名當作古文左字也步中雅頌驟合韶濩注禮記曰步中武象驟中韶濩所以養耳按三語撿禮記不得蓋今日所見又非唐初之本矣

沈休文齊故安陸昭王碑文稷契身佐唐虞【至】神基與極天比峻規模宏逺

都防殷負【至】曾何足稱當時吳郡奢靡已爾

牛酒日至【至】夷歌成韻此等敍致後人那能彷佛方欲振防燕趙【至】侍紫蓋於咸陽一振勢有起伏任彥升劉先生夫人墓志肇允才淑閫徳斯諒被出而有斯語無愧者尠矣

齊竟陵文宣王行狀碑版行狀之文自蔡中郎以來皆華而無實唐梁肅李華獨孤及權徳輿軰欲變而未能至昌黎而始一洗其習劉又稱爲謏墓特一時相謔之言細讀諸碑志此言非實也

南徐州南蘭陵郡縣中都鄕中都裏蕭公年三十五行狀漢書髙紀求賢詔書曰詣相國府署行義年蘇林云行狀年紀也此行狀所自始後則太常議諡史官紀事皆取之首行必書幾歲猶其遺也栁河東集中此體僅存韓李爲人所刋削汨亂也

爰造九言【至】申烱戒於玆日敍致實事使人不復可曉亦一蔽也

陸士衡弔魏武帝文又曰吾媫妤伎人【至】學作履組賣也百年之後汝曹皆當出嫁此建安十四年作銅雀臺時令也柰何猶有不從其治命且至狗防不食其餘者乎

𨿽龍飛於文昌文昌卽操所自謂吾其爲周文王也注非

憤西夏以鞠旅【至】彌四旬而成災按此言操以西徵無功發憤疾作與魏志不同蓋諱之也諸葛武侯正議云孟徳以其譎勝之力舉數十萬之師救張郃於陽平勢窮慮悔僅能自脫辱其鋒鋭之眾遂防漢中之地深知神器不可妄獲旋還未至感毒而死以此互證知武侯之言也信

援貞吝以惎悔貞謂持法吝謂小忿怒大過失注非旣晞古以遺絫信簡禮而薄魏志建安二十三年六月令曰古之者必居瘠薄之地其規西門豹祠西原上爲壽陵因髙爲基不封不植所謂遺累薄也謝惠連祭古塜文合非古四句他人意所不到處所謂波瀾老成也

義門讀書記卷四十九

欽定四庫全書

義門讀書記卷五十

翰林院侍讀學士何焯撰

陶靖節詩

時運山滌餘靄宇曖微消二句含下風字

榮木序總角聞道白首無成斯人豈徒頺然自放者耶

贈長沙公族祖族祖二字衍𨿽同出大司馬而已在五服之外服盡矣長沙謂淵明爲族祖也傳寫誤衍二字

閻百詩云自昭明誤讀陶命子詩以祖與考系於陶侃之下及作淵明傳遂謂侃乃淵明防祖其實不然又贈長沙公詩敍中長沙公於予爲族族是一句祖同出大司馬大字當作右卽漢髙時功臣舎也云云按顏延之陶徴士誄云韜此洪族抑彼名級可證此詩序中大司馬防指士行非漢初開封侯陶舎以右司馬從髙祖訛右爲大也延之與淵明同時安得云傳文昭明誤讀命子及此二詩乎

命子於赫湣侯六句前漢書髙祖功臣表開封湣侯陶舎以右司馬從擊燕代侯子夷侯靑嗣

亹亹丞相前漢書百官公卿表孝景二年八月丁未禦史大夫陶靑爲丞相七年六月乙巳免

在我中晉漢季稱東漢爲中漢此中晉所本也尙想孔伋庻其企而字之求思企孔思也

厲夜生子遽而求火欲其勝父眞如孔思也

爾之不才亦已焉哉末句警儼並自悼也

歸鳥𨿽無昔侶眾聲每諧鄰曲妻孥𨿽不如中朝舊侶爲多才然眞趣則相入也

遊不曠林宿則森標不曠林而森標則深潛山澤物色不至已起末二句

形贈影此篇言百年忽過行與艸木同腐此形必不可恃尙及時行樂下篇反其意不如立善也

神釋此篇言縱欲足以伐生求名猶爲願外但委運以全吾神則死而不亡與天地俱永也

日醉或能忘二句對首篇

立善常所欣二句對次篇

示周續之祖企謝景夷三郎道喪向千載四句上二句一下二句一抑

從我潁水濱魯兩生不肯起從漢髙況見此季代簒奪乎故勸之從我爲箕潁之遊也

乞食感子漂母惠二句雲起龍驤非我所處矣銜戢知何謝二句胸中亦將以有爲也防報相貽則不事二姓以遺逸終焉之志亦已久矣

怨詩楚調示龎主簿鄧治中収斂不盈防毛詩一夫之居曰防

連雨獨飲句句折

移居春秋多佳日首農務各自歸插此句起結處此理將不勝言勝絕惟此也

和劉柴桑歲月共相疎我棄世世亦棄我也

和郭主簿藹藹堂前林首遙遙望白雲二句富貴非吾願帝鄊不可期所謂望云懷古蓋西方之思也懷安止足皆遜詞自晦耳

與殷晉安別方熊曰殷已爲太尉參軍而仍稱之曰晉安蓋先作長史掾者晉所命也題卽有意

語黙自殊勢不曰出處而曰語黙公之遜詞也悠悠東去云東下

良才不隱世二句應語黙

贈羊長史愚生三季後二句托意非常

得知千載上六句言僅以書知之餘迹向者未之見也

九域甫已一二句逸興髙騫義熙十三年八月平姚

擁懷累代下二句始皇𨿽一九域四皓逃之此篇所以庻武羅於羿奡之域想王躅於亡齊之境聊以寄其難言之隱也

歲暮和張常侍窮通靡攸慮四句民生多以愁苦自賊若自以年至气衰窮通不一闗其慮久矣然亦有撫已慨然者則冉冉老至修名不立也

庚子歲五月中從都還阻風於規林近瞻百里餘應前望字

巽坎難與期巽坎以代風水謂下連用風浪字也癸卯嵗始春懷古田舎二篇發端皆自言躬耕非始志下半篇則申時不可爲不事伯朝之本趣

屢空旣有人言已不足以當之也卽下章難逮之意詞有輕重下字尢工

卽理愧通識二句自詭通識而至防節乃吾所羞也正言若反

瞻望邈難逮二句此謂道不可行聊爲農以沒世也𨿽未量嵗功二句妙絕仍不一於憂貧故言近防逺

行者無問津此句寓遁世之意

乙巳嵗三月爲建威參軍使都經錢溪微雨洗髙林二句奮迅出塵

戊申嵗六月中遇火形迹慿化往四句形骸猶外而況華軒所以遺宇都盡而孤介一念炯炯獨存之死靡它也

庚戌嵗九月中於西田獲早稻遙遙沮溺心二句本非沮溺之徒而生乎晉宋之交避世之心乃若與之符也

丙辰嵗八月中於下潠田舎獲姿年逝已老二句似此老而好學故有年逝未乖之喜

飲酒衰榮首邵生田中二句先世宰輔故以邵平自比

達人解其防四句邵平可遊蕭相之門淵明何妨飲王宏之酒在我皭然不滓則衰榮各適而不相疑也積善首九十猶帶索四句當年壯時也今都下語猶爾言老彌戒得則壯盛之厲節可想所以使百世興起也此又自言其可得而同不可得而雜

道防首有酒不肯飲直是有人不肯做之托詞耳百年幾何柰何不及時自立也

持此欲何成惜其情而不反則是忘其性也

結廬首欲辯已忘言辯字與前問字相應

在昔首恐此非名計恐墜固窮之節也

顏生稱爲仁首前後自作客主志士不忘在溝壑則陶公篇末所自矢也祼猶可又何枯槁之恨哉死去何所知二句曲折頓挫

有客首規規一何愚四句張睢陽有言未識人倫焉知天道不明大義則醒者何必愈於醉也

少年首敝廬交悲風四句謂不見治平也

子云首有時不肯言四句可得而親不可得而雜政所以待王顏輩也

羲農首終日馳車走六句終日狂馳則汨沒聲利將貽名教之憂所謂人而不仁其如禮樂何又不若沈飲者反與眞淳之意差近矣此反言以激之也

止酒昔昏而今明故曰將止扶桑涘

述酒此詩眞不可解

責子老夫耄矣子又凡劣北山愚公竟何人哉此責子所爲作也

總不好紙筆人不學安知忠孝爲何事陶士行後人遂爲原伯魯之子此公所以俯仰家國而感嘆於天運如此也

天運茍如此國亡主滅何暇復卹子孫爲門戶計故歸之天運也

有防而作後半言蒙袂目者誠過然斯濫可戒當以固窮爲師也

斯濫豈攸志攸亦所也變文作對

蠟日梅多用一枝未有用一條者

擬古日暮天無雲首似詠懷

少時壯且厲首伯牙與莊周鐘期與惠施陶公所自托也

種桑長江邊首此言下流不可處不得謬比易代柯葉自摧折倒裝句

雜詩人生無根蔕首金源劉從益和陶詩以此篇合榮華難久居爲一篇日月不肯遲合我行未云逺爲一篇

丈夫志四海首嘆老嗟卑則常自托於志在四海於是冰炭交戰至死不悟吾知空名爲無益故不知老之將至而目前莫非眞樂也行路難中有一篇用其意罇中酒不燥燥字新只將孔北海語易一字憶我少壯時首沈著痛快中年人讀之始覺味長無樂自欣豫妙妙與值歡無復娯反對

日月不肯遲首素標插人頭險語

代耕本非望首拙生失其方自謂謀道不謀食也嫋嫋松標崖首舊注東坡和陶詩無此篇

詠貧士詩以言志君子固窮七篇皆自道也

萬族各有托首孤云自比其髙潔下六篇皆言聖賢惟能固窮所以輝曜千載迥立於萬族之表不可如世人之但見目前也

淒厲嵗雲暮首患難不失其常陳蔡見圍仲尼不疑吾道之非況止於饑乏何爲不追古人而從之乎榮叟老帶索首非獨逺於人情生不逢堯與舜禪則宜以榮期原思自居求無媿於仲尼而已如子貢所以告二子者姑舎是可也

安貧守賤者首死生不攺其操

非道故無憂貧賤不以道得者不去陶公誠造次顚沛必於是者矣

袁安門積雪首茍求富樂則身敗名辱有甚於饑寒者故不戚戚於貧賤但恐修名之不立也

采莒足朝飡莒疑作穭後漢獻紀尙書郎以下自出采穭注云穭音呂與穭同

仲蔚愛窮居首自言事在詩外有不易其介者俟後人論其世而知之

昔在黃子廉首妻子不撓其慮言終不爲妻子所累貶節而復出也

詠二疎𨿽無揮金事濁酒聊可恃此千載心期也離別情所悲四句洗髮

詠三良箴規向已從含下厚恩

臨穴罔惟疑惟思也

詠荊軻心知去不歸二句抑揚三致

讀山海經玉臺淩霞秀首王母自謡耳豈爲周王亦自道一譚一詠與世俗了不相闗也

迢逓槐江嶺首落落淸瑤流當作洛洛淸滛流按山海經槐江之山爰有滛水其淸洛洛注水流下之貌滛音遙

誇父誕宏忘首妙在縱其詞以誇之後人不窺此妙也

余迹寄鄧林二句其爲誇也死猶不悟

精衛銜微木首周益公云宣和末臨漢曽紘謂形夭無千嵗當作形天舞干戚某初喜其援證甚明已而再味前篇專詠誇父事次篇亦當專詠精衛不應旁及他獸今觀康節只從舊本則紘言似未可憑矣按尢延之所開山海經作形天

桃花源記此文極古

率妻子邑人來此絕境曰邑人則先世固所謂彼都人士者也

詩嬴氏亂天紀謂以十月爲正舉一端以槪其餘也𨿽無紀歷志與亂天紀相對兼収足遁世

怡然有餘樂二句暗藏淳字於何勞智慧世外之淳也彌縫使其淳名教中之淳也

義門讀書記卷五十﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷五十一

翰林院侍讀學士何焯撰

杜工部集

宋景濂爲兪黙翁杜詩舉隅序以爲注杜者無慮數百家大抵務穿鑿者謂一字皆有所出泛引經史巧爲附防楦醸而叢脞騁新奇者稱其一飯不忘君發爲言詞無非忠君愛國之意至扵率爾詠懷之作亦必遷就而爲之說說者𨿽多不出於彼則入於此遂使子美之詩不白於世余謂此言蓋切中諸家之病而明人注杜則又多曲爲遷就以自發其怨懟君父之私其爲害蓋又有甚焉者矣景濂譏劉辰翁於杜詩輕加批抹如醉翁寤語終不能了了其視二者相去不逺元人皆崇信辰翁莫有斥其非者此實自景濂發之而注杜者從未有一言及之何耶黙翁名浙字季淵宋開慶己未進士蓋因生不逢辰有所托而爲之者序言其各析章句於體叚之分明脈絡之聯屬三致意焉亦必有可觀惜余不及見也

奉贈韋左丞丈觀唐代贈送之詩惟老杜篇篇意思深長此篇發端二語气象廹早年詩如此此詩兼帶齊梁气調

賦料雄敵一聨儒者之華

致君堯舜上一聨儒者之實

此意竟蕭條提起

此意竟蕭條【至】到處潛悲辛出則出處則處若不行道而徒餔啜豈不可痛乎

朝扣富兒門四語非身歷京華不知其言之悲扣門二句並縈拂紈絝

主上頃見徴四語透出多誤

每於百寮上謂林甫之前也

竊效貢公喜一聮望其如王陽乃僅同子貢二句寓意深婉

焉能心怏怏言不能與眾伍也心怏怏應潛悲辛祗是走踆踆應行歌三十載

今欲東入海應隱淪

尙憐終南山【至末】終南頂去秦一飯並縈拂杯炙末句収入海並顧縱鱗誰能非傲世語蓋𨿽去仍望如韋者能馴之誦於百寮何不言之主上乎終南山屬意大臣淸渭濵屬意主上不可以悻悻一決之詞例之也白鷗沒浩蕩志林宋敏求謂鷗不能沒攺作波字按小謝集有往敬亭路中聨句云鷖鷗沒而遊此沒字所本不必泥鷗不能沒之說

送髙三十五書記無窮轉變起伏

脫身簿尉中當是由封邱尉爲掌書記也

十年出幕府二句以封常淸前例期之非虛設也念子何當歸邊城有餘力何當歸有餘力應休王師無迹

贈李白太白初放還山時作

亦有梁宋遊二句雙収

遊龍門奉先寺用兩層疊注逼出末句有力

已從招提遊二句撇過遊字

陰壑生虛籟初夜

月林散淸影月升

天闕象緯逼二句指宿天闕謂伊闕也注攺闚字死對無味境之奇在龍門遊宿在寺中四句寫龍門以寺起結界畫輕重自見龍門是最髙處卻從下方眾壑襯起林開而象緯入牖籟發而衣裳覺冷四句中次第相生恰又偪出覺字晨字

望嶽首尾實中四句虛

岱宗夫如何嶽字倒起夫如何三字盡望之神理夫如何三字幾不成語然非三字無以成下句有數百里之气象若上句俱雄麗則一李長吉耳趙閒閒記前輩論詩語

齊魯靑未了望字

造化鐘神秀二句指嶽

蕩胸生曽云二句是第二層望

防當淩絕頂反醒望字

一覧眾山小収嶽句出法言

陪李北海宴歷下亭天寶初邕爲汲郡北海二太守東藩駐皂蓋駐字直貫注落日句

濟南名士多邑人在坐

交流空湧波言水波湧起在空中也

落日將如何起難重過

從公難重過陪字

登歷下古城員外新亭【同李邕作】圓荷想自昔當指東湖故事記酉陽雜俎有之更考

芳宴此時具二句闗鎖上下

不阻蓬蓽興同字

元都壇歌開長吉

靑石漠漠常風寒蕭爽

鐵鏁髙不可攀二句子午道從杜陵抵終南公夲杜陵人而故人長往遂髙不可攀故嘆羨其獨能致身福地也

今夕行今之輸後之贏者也進者乃退退者眞進笑者無逺見耳只說半面有味

邂逅豈卽非良圖良圖卽在輸處

兵車行咸陽橋卽中渭橋此詩自爲河隴用兵而作或謂刺南詔之師非也

塵埃不見咸陽橋此不見虛字實用後二不見實字虛用作章法映帶

行人但云防行頻但雲藏下申恨一層目前一層意中也

邊亭流血成海水血流入靑海故稱海水也

君不見漢家山東二百州君指過者言山東二百州已包天下矣

千村萬落成荊起索租借秦人以包天下

況復秦兵耐苦戰二句曲折穿漏不直亦有賓主借秦人口中帶出以所見者包舉所不及見者也長者𨿽有問重喚過者作一頓挫𨿽字與上但字暗相呼應𨿽有問當云𨿽無問易一字卽怨而不怒也役夫敢申恨敢之爲言不敢也

信知生男惡四語廻顧爺娘送哭中間健婦句仍不漏妻子

君不見靑海頭【至末】君指過者咸陽橋靑海頭人哭鬼哭首尾相對篇中逐層相接累累珠貫中國以邀邊功農桑廢而賦斂益急不待祿山作逆山東已有土崩之勢矣況畿輔根夲亦空虛如是一朝有事誰與守耶借漢以諭唐借山東以切闗西尢得體

髙都防驄馬行唐書髙仙芝傳仙芝少隨父至安西累擢副都防四徵都知兵馬使天寶六載虜勃律王及公主還代夫蒙靈詧爲四鎭節度使九載討石國平之獲其王入朝除武威太守河西節度使代安思順思順諷羣胡剺面割耳請畱制復畱思順以仙芝爲右羽林大將軍公詩蓋作於此時惜其屢立大功而終老於環衛也

猛气猶思戰塲利縈拂臨陣

萬里方看汗流血束逺字卽起何由出

靑絲絡頭爲君老顧伏櫪

何由卻出橫門道正結應來向東

天育驃騎歌畫馬徒存而眞馬老死槽櫪不得爲天子用公詩蓋寓葉公畫龍之嘆乎只說時無王良伯樂不使其流及上

矯矯龍性合變化二句是健字精神乃稱其爲天子馬也

遂令大奴守天育胡仔曰東坡書此詩作字天育按作守乃與別養合特設天育一廐專官守之也作字不與養字重復乎

張公嘆其材盡下以張公興良樂

鳴呼健步何由騁顧走千里

時無王良伯樂死卽休縈拂張景順𨿽欲盡力於天子誰知之者

白絲行落絮遊絲亦有情二句極其曜而後折之秋雨嘆堂上書生空白頭後時也

第三首秋來未省見白日結出本意

醉時歌目空一世而不露輕肆之迹人但以爲曠達耳

先生有道出羲皇四語卽下儒術孔徒也下以同襟期三字束住則此四語亦自譽也

杜陵野客人更二句野客被褐並不得爲廣文先生矣故更爲臺省食肉者所

日糴太倉五升米日糴太倉亦不如先生猶月請俸嵗縻粟也

燈前細雨檐花落燈前頂上夜沈沈檐花落頂上春字

相如逸才親滌器歸則無所不堪

子云識字終投閣不歸恐有甚者

石田茒屋荒蒼苔言猶可力耕自食

孔邱盜跖俱塵埃紛紛衮衮孰非跖之徒與俱爲塵埃而我二人𨿽儒術轗軻自信身後名髙萬古則亦不須慘愴無疑樂飲也

生前相遇且銜杯身後名生前酒兼而有之我二人髙歌曠達眞天下窮極貴盛之人矣卽餓死何不足況劚荒力作其窮辱僅比於相如之滌器亦非腐防所能嚇乎勸其並去此官與已同也

醉歌行詞源倒流三峽水能綴文也

筆陣獨掃千人軍指艸書

只今年才十六七更小於陸

暫蹶霜蹄未爲失承驊驑

防是排風有毛質承鷙鳥

風吹客衣日杲杲【至末】風吹二句言別之苦貧賤句収轉落第兩路夾出酒盡獨醒來此時卽望以一醉遣懷不可得也對酒如此況防散乎不欲傷勤之意故聲出復吞然躑躅之間涕零有莫能制者矣

贈衞八處士句句轉

訪舊半爲鬼暗藏衞八之父在內

夜雨剪春韭𨿽然倉卒薄設猶必冒雨剪韭所以見其恭也

新炊間黃梁宋子京書作聞黃梁非常生動

苦雨奉寄隴西公所思礙行潦指隴西公

式瞻北鄰居指王徴士

同諸公登慈恩寺塔方云皇州以上十六句形容塔之髙凡山頂日夜大風故廟宇皆用鐵瓦老杜烈風無時休非身歷至髙處不知其妙也仰穿二句謂塔中磴道盤旋而上每級之下必以邪拄枝撐幽矣旣至塔頂身在半空北斗若掛其戶河漢若聽其聲羲和少昊仿佛可覩秦中諸山從髙望之皆培塿俯視一气彌漫皇州且不辧況涇渭二水乎此段形容其髙俱可解回首八句方屬風刺自非曠士懷一聮次聮難接最是曲折變化二句固是行文曲折處然亦暗爲後半伏脈

仰穿龍蛇窟一聮接語工細登字不枯

七星在北戶一聫是跨蒼穹

羲和鞭白日二句収到慈恩

廻首叫虞舜四句從上皇州二字忽然轉入諷刺比興相緯暗移不覺

黃鵠去不息二句言欲褰裳去之也

君看隨陽防二句結語暗與防塔相闗隨陽又頂日晏來廻首以下或有所托前半若如三山老人遽妄爲穿穴是忘題目之爲登塔也

示從孫濟娓娓惻惻宗老訓誡之詞中入比體似歌似謡兩漢風流宋張表臣瑚詩話云萱忘憂而已死竹可愛而不蕃則荒落甚矣水濁而不復其淸源葵傷而不芘其根本則宗族乖離之況也此詩人因物而興竹枝霜不蕃蕃作翻字佳

九日寄岑參兩腳但如舊陳后山夲作雨是也作兩則中間無根矣

所向泥活活先起寄岑

思君令人痩風雨思朋友

吁嗟乎蒼生申前苦雨

大明韜日月四語鄭之雞鳴曹之人此作者之體源所自出

是節東籬菊指九日

送孔巢父謝病歸遊江東兼呈李白似用太白體深山大澤龍蛇逺四句虛景作襯

自是君身有仙骨四句言我自惜巢父之爲人非如俗流欲以富貴縻之也

惜君只欲苦死防應不肯住

南尋禹穴見李白太白刺貴妃辱力士被還山亦掉頭不屑富貴人也

飲中八仙歌董易農云每人爲韻句中各見仙字意然以太白爲綱領白傳因此詩而附防八人未嘗如昔人爲竹林之遊也

道逢麯車口流涎道逢攺路見從白氏長慶集注李白一鬥詩百篇一段獨多一句防出眼目八人中太白尢與公論交酒罏者也通章皆嘆諸子之不得志有托而逃言外亦自寓已之沈飲聊自遣也八人中焦遂獨無官位詩亦以是終猶之杜陵有布衣也凡三人兩句四人三句一人四句相雜成章

曲江三章第一章

白石素沙亦相蕩層次深淺麗人行前半鋪處皆詩人君子偕老之體

紫駞之峯出翠釡二句交互對

簫鼓哀吟動鬼神帶敍一句

後來鞍馬何逡巡二句卽指丞相蓋謂國忠也當軒下馬入錦茵言其一無所避分明指斥其男女無別故只用虛敍卻防向末句中防破

楊花雪落覆靑萍一聮暗指諸楊覆亡貴妃賜死之事此篇蓋追賦以爲後世鑑末句就本事収轉言要津鞍馬炙手可熱者徒以雄狐之丑遺臭萬世五家車騎瞥眼不知所往也若後多費煙墨卽與題不稱味亦無餘故略以廋詞括耳

樂遊園歌於今爲南內於漢不嘗爲樂遊乎芙蓉園夾城仗有時而盡而吾詩可以垂之無窮然則何以無歸爲悲哉結句又以自解也獨立二字不但爲防散寂寞言之

煙綿碧艸萋萋長此句中暗伏無歸與結處呼應曲江翠幕排銀牓對無歸

拂水低徊舞袖翻對獨立

只今未醉已先悲貧賤如昔又加以老安得不未醉先悲乎

聖朝亦知賤士醜醜謂以有道貧賤爲恥也

一物自荷皇天慈但荷天慈則不被君恩可知措詞微婉

渼陂行縮夲江海賦

天地黤慘忽異色與自非曠士懷登玆翻百憂同法晉李顒渉湖詩黯蕩天時陰岧嶤舟航舞長川廣澤雲气吞吐風浪廻旋往往然也

鼉作鯨吞不復知爲萬頃起伏

舟子喜甚無氛埃一半明

宛在中流渤澥淸二句中間界劃

下歸無極終南黒一半晦

半陂已南純浸山頂終南黒

水靣月出藍田闗廻舟月出於敍景中暗暗帶出此時驪龍亦吐珠二聮上二連水中之影此二連水中之气萬頃之奇非此不能參靈極妙亦暗與前黤慘憂思相應也

渼陂注入濴水濴當作澇說文亦無此語

渼陂西南臺懷新目似擊二句謝家句法

乘陵惜俄頃乘陵謂乘扁舟而陵長風也俄頃對後彌年

外物慕張邴張是張長公舊注以爲畱侯與邴曼容不類

戲簡鄭廣文兼呈蘇司業賴有蘇司業賴作近近字與三十年呼應

時時乞酒錢亦差勝騎驢三十載旅食京華春耳夏日李公見訪貧居類村塢幽也

客意已驚秋已字注庶字

巢多眾鳥斗頂逺林以下六句從逺林長流四字更轉一層自作客主極文之變

苦遭此物聒反起靜字巢多眾鳥斗四句偸蟬噪林逾靜鳥鳴山更幽反用之此宋人翻案法所自也但公不肯一槪生抝耳

水花晚色靜頂長流又見不假淸風而自涼也奉同郭給事湯東靈湫作說者爲指祿山事予尙未諭

東山气鴻蒙湯泉

閬風入轍迹四句轉入湯東靈湫明皇常與妃子行幸湯泉駐蹕靈湫防舉祀禮詩乃紀其事以起諷王命官屬休插入郭給事

百祥奔盛明二句此當時獻諛之徒爲是語下文出見蓋有由則公與給事所見也

坡陀金蝦蟆以下或賦當日靈湫所見或因靈湫而感事寓言亦頗似之

金蝦蟆注隋書蕭吉傳房陵王爲太子言東宮多鬼鼠妖數見上令吉詣東宮禳邪气於宣慈殿設神座有廻風從艮地鬼門來撲太子座吉以桃湯葦火駈逐之風出宮門而止又謝土於未地設壇於四門置五帝座於時至寒有蝦蟆從西南來入人門升赤帝座還從人門而出行數步忽不見上大異之上言太子當不安位

夜聼許十損誦詩愛而有作誦詩渾遊衍似指其言之多溢此詩蓋戲之也

人間夜寥閴倒結夜聼

橋陵詩三十韻因呈縣內諸官前半布置好

坡陁因厚地沃野開也

卻略羅峻屏崇岡擁也

云闕虛冉冉八句寫得陰沈慘淡

髙嶽前嵂崒六句夲呈縣內諸官卻兼寫縣外形勝詩爲橋陵作也

王劉美竹潤四句指縣內諸官

驄馬行賜者太常梁卿李鄧公乃後得故賜馬本事至後始出

鄧公馬癖人共知指題中注愛而有之

夙昔傳聞思一見伏后

顧影驕嘶自驚寵暗藏賜馬

銀鞍卻覆香羅帕轉出賜馬

卿家舊賜公取之卿家指梁卿

此馬數年人更驚廻顧夙昔傳聞

不與八駿俱先鳴縈拂賜馬極詠嘆淫泆之致雲霧晦防方降精大宛之種漢書大宛馬其先天馬子也良驥老始成言其成與八駿俱鳴言其用方降精句言其生

自京赴奉先縣詠懷五百字紆廻頓挫極溫柔惇厚之味所以異於鄙儒之大言也

老大意轉拙詠懷起

白首甘契濶未遇堯舜故

非無江海志二句對下巢由不憂

生逢堯舜君對稷契句

葵霍傾太陽二句將稷契堯舜一綰

顧惟螻蟻輩螻蟻輩卽同學翁之事干謁者下之盈朝多士衛霍食客皆此曺也

胡爲慕大鯨鯨魚於海公之志則然曰胡爲者反言之亦若自嘲其拙也

以玆悟生理言自知不得不與螻蟻爭榮

忍爲塵埃沒承老大白首

沈飲聊自遣言吾誠笑螻蟻之卑亦少愧巢由之髙矣然終未能以吾之性易彼之節所以進退躑躅沈飲自遣也

放歌頗愁絕放歌所以爲歡而翻云愁絕者爲有失業徒逺戍卒隱憂方大難以自遣也鮑詩長歌欲自慰彌起長恨端公促作一句

霜嚴衣帶防對彤庭分帛

尢塞寒空此天戒也尢竟天對後逺戍民之失業尢夲病也故語有詳略

鞭撻其夫家指民怨此等語秦中吟之祖

君豈棄此物分帛而不分憂則如棄之也

多士盈朝廷廻顧當今廊廟具二句

況聞內金二句指國空此又言好武功而寵邊將舉其奢滛驕恣可知也

暖客貂鼠裘四句二客字乃所謂無恥而事干謁者也又對下十口饑渴

路有凍死骨應霜嚴等句

羣冰從西下羣冰與前疾風嚴霜皆比羣小之盈朝也

老妻寄異縣應布衣濩落

庻往共饑渴赴縣

豈知秋未登二句未作禾嵗自丰稔貧家倉卒偏以餒死也

生常免租稅對前出帛

名不徵伐對下逺戌

黙思失業徒二句収窮年憂黎元

憂端齊終南詠懷結二句言士之窮若此況下民與戍卒乎此憂又有甚於一家十口者故不可掇也中間就溫湯一事言之可憂已有數端況通計民生失業五大在邊其憂眞有百端交集者故曰齊終南也自首句至愁絕句皆自敍其志尙也竊比稷契而不遇而猶覬此志之伸至於取笑而不顧者蓋𨿽有江海之好而不忍忘君𨿽非廊廟之材而不可奪志故也仕路之徒如螻蟻之求穴鉆營趨附我則又所慕者大恥事干謁所以至於老而不遇猶不能變其夙志以徇巢由之節可謂窮矣故向之浩歌激烈者今又放歌而愁絕也嵗暮至再述敍其經行所見宴遊之事所聞奢靡之風以感切時政壯遊詩所謂舉隅見繁費引古惜興亡者意此類也北轅至末敍已歷險赴家而有饑餓之慘因以念窮民而憂國事蓋應第二節

路有凍死之意又終首節所謂嘆息熱膓者於是不久而祿山之難作矣【系安溪先生語】

奉先劉少宰新畵山水障歌堂上不合生楓樹畵障怪底江山起煙霧是新畵

畵手亦無數六句皆有新字在

得非元圃裂四句大槪寫

反思前夜風雨急四句跌斷插入四句新障變化曲折並奉先少府亦不漏略

野亭春還雜花逺言其明

漁翁暝踏孤舟立言其暗

滄浪水深靑溟濶言其平

欹岸側島秋毫末言其側野亭以下六句細寫兩層相對逐層不亂

自有兩兒郎帶敍

大兒聰明到二句畵其髙處

小兒心孔開二句畵其下處四句又將大處細景補出

靑鞵布襪從此始暗應新字結

白水縣崔少府十九翁髙齋三十韻崇岡相枕帶二句𨿽有崇岡枕帶而所處旣髙則曠野皆如咫尺二句

曲折善形容

泉聲聞復息泉聲是動復息是靜含下動靜二字有似懼彈射起下隱字

爲我炊雕胡對旅食

相對十丈蛟十丈蛟承上長松言之

何得空裏雷二句形容松濤也

昆侖崆峒顚二句煙霾霧擁則山若增而髙故云人生半哀樂二句一綰

三川觀水漲二十韻礧磈共充塞充塞字與南池篇用韻同

不有萬穴歸四句接法奇變

及觀川源漲二句出意反襯江海猶懼其覆則平陸何可復見奇之又奇

悲靑阪落句深傷中人督戰以致一敗塗地也哀江頭輦前才人帶弓箭四句無賢才廢武偹皆暗寓其中

翻身向天仰射云二句仰天一箭而翼墜雙飛此指陳元禮請殺貴妃事其云輦前才人者姑隱避其詞如聞比興在可解不可解之間欲人思而自得之耳去住彼此無消息去謂上皇住謂肅宗

哀王孫長安城頭頭白烏二句烏生八九子猶哀鳴相呼天子出走獨不能庇其子孫乎

屋底達官走避胡曰達官不忍斥言也

金鞭斷折九馬死曰馬死代爲之解諱莫如深也不敢長語臨交衢二句頓斷不直

朔方健兒好身手此朔方謂幽燕非朔方軍也大云寺贊公房四首格詩

黃鸝度結構二句暗入花邊

第二首取用及吾身對下潤字

第三首此篇𨿽謝元暉無以過

玉繩廻斷絕二句鐵鳯橫亙於玉繩之中若中斷第四首童兒汲井華根上首塵沙來

明霞爛復閣根上首天黒

側塞被徑花根上首地淸

蘇端薛復筵簡薛華醉歌愛客滿堂盡豪翰承交有道坐中薛華善醉歌承文章有神

近來海內爲長句四句唐初七言歌行多用齊梁舊體至公等乃專法鮑明逺行路難極於遒壯故詩中專以長句爲言也岑參有與獨孤漸道別長句兼呈嚴八侍禦詩

萬事終傷不自保顧垂老遇亂

如何不飲令心哀収轉緩憂

晦日尋崔戢李封屍寢驚敝裘伏嬾字

晚定崔李交崔李蘇鄭是切對

況因令節求防晦日

艸芽旣靑出二句春气和柔

濁醪有妙理二句東坡濁醪有妙理賦出此

雨過蘇端久旱雨亦好正苦無食可堪久旱防亂流離得雨一身可延雨亦好三字頂久旱包含結處濁醪必在眼二句入眼只有濁醪欲假以抒懷不覺盡醉二句意亦曲折

紅稠屋角花顧雨字

喧閙慰衰老暗對妻孥隔軍壘

況蒙霈澤垂抱雨

糧粒或自保應無食

喜晴靑熒陵陂麥熒貼陵靑貼陂

廻首白日斜収晴字

述懷一首誓報主恩以贊中興家之在否所不暇顧深杯歡防盡謝不與故結云云

送樊二十三侍禦赴漢中判官長驅振凋敝振凋敝者中興之本而驅之爲賊用固吾民也

南伯從事賢按朱鶴齡雲南伯謂山南主將

生知七曜歷續漢律曆志劉洪爲七曜歷此句天時手畫三軍勢此句地利

至尊方旰食二句言不如人和也

實借長久計長久計欲其於徵斂之中勿浚民生以鳩集之致滋凋敝庶能如後漢興復長世不然則賊𨿽滅而民不懷旋有英防起於艸莽矣

居人莽牢落【至末】凋敝之實卽離叛之原徴數目見以明吾論之非迂也

送從弟亞赴安西判官崆峒地無軸二句轉入安西爲畫長久利當時惟仗靈武一軍爲興復根本安西存則朔方固故欲其畫長久之利使反正得遂也踴躍常人情四句異人二字精神透出

送韋十六評事充同谷郡防禦判官昔沒賊中時伏下沈字

今歸行在所伏下浮字

偪側兵馬間六句壯其激烈閔其險艱用意深長張目視宼讐伏下憤激

鑾輿駐鳯翔八句言防禦之重

走馬池頭指同谷

古色沙土裂二句伏下馳林邱

羗父豪豬靴十句言防禦之難

吹角向月窟二句卽下橫戈矛也

鳥驚出死樹二句卽下無人境也

且復戀良友至末抑何惇厚此望盡復承平舊規非不急語也無公之胸次亦道不到此所謂諸葛君眞名士也結善頌善禱

塞蘆子黃鶴云時官軍止知東討収復河洛而不知蘆子闗之可塞公懼有乘隙而入者故有此作按鶴注爲得公意

五城何迢迢迢迢反對速字莫謂其逺爲宼不能至止隔一水耳

思明割懷衛二句割懷衛言思明亦隨秀巖而西恐其意不專在太原

崤函蓋虛爾足上句意空國而來豈徒然哉

疾驅塞蘆子疾驅對速字

岐有薛大夫四句乃憑險扼宼之比例

深意實在此公之逺圖正望於靈武之預爲也彭衙行早行石上水二句名句望見白水以爲曉光幾墮深澗遙指晚煙以爲邨落僅宿空林深山間道奔竄之苦盡此十字矣

故人有孫宰有者言奔竄以來獨有此一人也暖湯濯我足緣上泥濘

翦紙招我魂此句言始歸也命垂絕而忽續如招我魂而忽歸也

眾雛爛漫睡二句徒步旣久驟得安處無暇索食投地鼾睡字字眞景

別來嵗月周收轉憶昔

北徵皇帝二載秋二句書二載秋者都人士之望已久園陵淪賊灑掃廢闕不可泄泄也閏八月秋且向盡正當順肅殺之气成收復之功也後云禍轉亡胡嵗勢成禽胡月與起二語相應

杜子將北徵二句開出前半篇

君誠中興主二聨伏后半篇

憂虞何時畢何時畢幾時休皆中間綫脈撥動歲月句

靡靡逾阡陌以下北徵

廻首鳯翔縣指行在時肅宗在鳯翔

前登寒山重二句漸次脫卸

蒼崖吼時裂言若吼則崖裂也

菊垂今秋花切閏八月二句言干戈滿地幾於無花數道出師幾於塞路寫出深山最深處

靑雲動髙興十句最頓挫曲折

雨露之所濡四句乾坤瘡痍呻吟蕭瑟此獨各遂其性若別一身世也

坡陀望鄜畤先望見

我行已水濵頂上谷字

我僕猶木末頂上巖字二句脫卸錯綜

鴟鳥鳴黃桑四句並無復人煙矣

況我墮胡塵隨勢跌落

經年至茆屋經年從與妻子隔絕計之非久居道也以下問家室

見耶背靣啼四句垢膩非復玉雪故見耶而反背靣也腳不襪透出寒意才過膝則亦跣足矣男女異詞用筆之細如此

嘔泄臥數日一作數日臥嘔泄日字韻重從之爲是那無嚢中帛二句閏八月授衣至此亦生理之不可少者

似欲忘饑渴忘饑渴中不惟志喜已起下生理句問事競挽須暗渡

翻思在賊愁應墮胡塵

新歸且慰意二句從家事轉到國事

幾日休練卒應東胡反未巳

仰觀天色攺轉到肅殺

慘淡隨回鶻注回鶻作回紇是蓋徳宗時方請易爲回鶻也

其俗善馳突善字直貫注鷹騰箭疾

送兵五千人二句方云胡人長於騎射其取勝獨以馬故一人有兩馬此古法也按魏主燾帥輕騎兼馬襲擊柔然胡三省注兼馬者每一騎兼有兩馬也

聖心頗虛佇【至末】朝議所恃者回紇助順顧我所卜皇綱未墜者則在上皇悔過足以感人心太宗徳澤入人者深但至尊能以宣光自待東胡未必久也

胡命其能久鎖胡反

皇綱未宜絕鎖中興卽開下言興復責在肅宗況上皇亦非亡國之主也

姦臣竟葅醢四句國忠先爲士卒所殺而後妃子賜死敍得井然

宣光果明哲應君誠中興主

桓桓陳將軍先言明皇能處敗始歸美元禮得體而不失實

寂寞白獸闥悲君側諫諍之無人也

煌煌太宗業二句歷敍皇綱未宜遽絕歸本開創責望於中興者愈切矣

玉華宮太宗所建梅聖兪曰玉華宮近有苻堅墓直刺太宗結句引歸自已身上不訐露

溪廻松風長伏萬籟

蒼鼠竄古瓦望見

不知何王殿前王侈殿謬云不知詩人譎諫之意也陰房鬼火靑入尋

壞道哀湍瀉顧溪回

萬籟眞笙竽一聮妙用反櫬接得不直

美人爲黃土眞中有假

況乃粉黛假粉黛指墍丹雘言之

故物獨石馬假

按石馬封演曰秦漢以來帝王陵前有麒麟辟邪象馬之屬人臣墓刻石虎羊以爲儀衞其在唐有制

冉冉徵途問二句用木葉落兮長年悲天地四時運行不窮人生其間百年旦暮在虛空則假者或眞有形象則眞者乃假憂來無方欲浩歌自遣而不覺淚之盈把也𨿽然此豈自我一人始哉吾但與天地四時委蛇觀化固已觧憂矣末二句則所謂莫系於去來復歸於無物也

九成宮立神扶棟梁顧上崖字立神言其初倘鬼神爲之也甘泉賦抗浮柱之飛榱兮神莫莫而扶傾鑿翠開戶牖顧上防字

其陰宿牛斗顧上廻字

紛披長松倒顧上風字

羗村三首俱似脫胎於陶敍述家人及鄕鄰情景幼吾幼以及人之幼彌哀婉而彌深厚

第一首世亂遭飄蕩二句跌宕

第二首且用慰遲暮顧歡趣

第三首傾榼濁復淸頂上各字

偪側行贈畢曜學鮑

十日不一見顏色對速字

此心炯炯君應識起相就

已令請急防通籍起相就飲

辛夷始花亦已落逼出速字湘靈云始花之始照月令讀作試言初開之花尙且落矣況我與子原非壯年乎一字亦有呼應

送李校書二十六韻眾中每一見四句少年而席髙門據淸貫有盛譽皆悔吝之媒也前半非復泛然鋪敍此四句正見愛之深故誨之切

乾元元年春此等健句最不易得

已見楚山碧碧字似用春艸碧色與後綠野相應歸期豈爛熳伏遲字

小來習性懶二句懶慵二字暗代驕亢

如覺天地窄苦言

行已能夕惕夕惕者少年所難公欲以爲贈故先以身歷者警之羨其能者正慮其未能也可謂詞不廹而意獨至矣

廻身視綠野二句此卽孟嘗君所謂使文立爲亡國之人者也

時哉髙飛燕【至末】及時髙飛下復敍重來道途所經反起勿遲頓挫有力

長云拂褒斜二句戒行李事細只畱作結

衰疾悲夙昔夙昔已衰況過此乎

洗兵馬【収京後作】齊梁體類夲云四叚六韻卻不可截然分開

中興諸將収山東二句曰收山東其實所收只兩京耳自注正合春秋書事之法也

袛殘鄴城不日得鄴在河南尙不能下乃遂一葦可杭乎危之也

獨任朔方無限功獨任朔方則兵馬可洗公蓋知廟謀已不專委郭相故因已成之功期後效也

已喜皇威淸海岱已喜者刺其天下未平但収兩京志已驕盈起下小心深謀之意淸海岱謂収地僅至淄靑滄景以北仍爲賊藪也

常思仙仗過崆峒此管子所謂願君無忘在莒也三年笛闗山月二句自我不見於今三年宿兵於外民不得有家室之樂何得以収京自安也

成王功大心轉小六句指諸將

東走無復憶鱸魚二句此謂朝士

鶴禁通霄鳯輦偹二句此謂靈武倉卒本出宜自今兩宮相見當極天下之養也

汝等豈知蒙帝力二句鄴城反覆不足怪関中小兒壞紀綱甲兵未戢所憂在汝等耳

闗中旣畱蕭丞相以下勸帝與南衙大臣謀扶顚之策勿聼宦豎邪說致中興之業不竟也

靑白馬更何有以下皆所謂安得親見其若是者非已然之實事也

淇上健兒歸莫嬾二句淇上健兒卽鄴城之將潰者也歸莫嬾與三年不日遙應戒其將有輿屍髽逆之患而托其詞於莫嬾又不忍遽料其然而托於室家愁思夢魂變異微婉深厚

安得壯士挽天河二句兩京𨿽収河北之平尙未有期師老而權分公知鄴城之將防師而洗兵之難冀也故因頌而致善後之思焉

畱花門百里見積雪回鶻皆白防故望之若雪病後遇王倚飲贈歌麟角鳯觜世莫識二句對後命如綫句言此飲殆可續命也

酷見凍餒不足恥二句非病後則是嗜飲食人矣古人作詩皆存品格也

遣人向市賖香粳六句其誠敬欵曲如此故下云情味誰似

令我手腳輕欲漩收足續命

老馬爲駒信不虛借作返老還童用收足續命湖城東遇孟云卿復歸劉顥宅宿宴飲防因爲醉歌【蔡本題上有冬末以事之東都七字】前十二句敍事後六句感慨一路將虛字防撥文機翔舞情事活躍

駐馬偶識云卿靣遇字

嬾廻鞭轡成髙宴指復歸

照室紅鑪簇曙花二句就冬盡春回上防化上承艱難下起同軌

天開地裂長安陌冬末自子而丑也易辟爲裂古人用字常有此體

寒盡春生洛陽殿之東都

人生防合不可常艱難故也

庭樹雞鳴淚如綫用祖劉事兼寓雞棲樹

閿鄕姜七少府設鱠戲贈長歌王倚姜侯俱當公失意時能加敬禮故可佳

河凍未漁不易得二句鄭重爲設字著意

偏勸腹腴愧年少周禮籩人注燕人膾魚方寸切其腴以防所貴二句方見特爲公設所謂情屢極也落碪何曽白紙濕束無聲二句

放筯未覺金空束偏勸二句並起飽字

新歡便飽姜侯徳二句重在設鱠淸觴異味只用帶敍

欲別上馬身無力戲之也

不恨我衰子貴時二句少府微官獨重其情耳豈結納他日哉亦戲之也

戲贈閿鄕秦少公短歌去年行宮當太白作用寓此二句中

每語見許文章伯伏下多才

昨夜邀歡樂更無爲樂止於昨夜則他日之悲可知也

多才依舊能潦倒同爲兩省官今年則杜爲功曹秦爲縣尉俱以直廢艱危扈從時淸而反不錄無所歸咎故相戲以才爲身累也出之以戲故曰可以怨李鄠縣丈人胡馬行相士失之貧相馬失之瘦通篇托意在是

朝飲漢水暮靈州朝飲漢水過金牛也暮靈州見天子也

義鶻巨顙拆老拳鶻之擊物以拳非借用語

死亦垂千年千年修虵一朝而斃耳

物情有報復此句指鷹

急難心炯然透義字

功成失所在二句足上意非有所利益見其爲義也畵鶻行颯爽動秋骨動字頂上生字

乃知畵師妙二句從畵字兜轉生字

充君眼中物又顧上見字

烏鵲防樛枝八句生字餘韻

寜爲眾鳥沒反對恐字沒猶幹沒之沒言意不在逐禽也

人寰可超越言仍不可拘

思雲沙際四句以生鶻結一篇波瀾寄托總在拘攣句內生出

痩馬行【英華作老馬】作老馬非也此詩以爲自謂者得之驊驑不慣不得將不慣卽所謂我不貫與小人乘也新安吏【収京後作𨿽収兩京賊猶充斥】不曰闗以內而曰新安不曰詔書而曰府帖諱之也

次選中男行六嵗曰中

何以守王城王城謂洛陽卽下所謂舊京也

瘦男獨伶俜三句更無送者徒有白水𨿽隔靑山猶聞哭聲也

白水暮東流白水謂河水

天地終無情言天地無情以抒其怨言僕射父兄以寛其憂

僕射如父兄此汾陽所以收再造之功也

潼闗吏大城鐵不如二句髙與厚二句中互見之胡來但自守二句能守潼闗尙恐自河東徑渡無補西都之存亡況如哥舒之不能扼險乎但自守句又暗藏一靣議論在

愼勿學哥舒若似哥舒築城何爲潼闗天險患不得其人爲守將無事此勞費也

石壕吏有吏夜捉人按胡震亨曰人如延切列女傳有此葉

老婦出門看蘇潤公本作出看門蓋疑看字爲不葉不知眞文元寒山先同收上齶音古詩如此爲葉者多矣近世名儒又或疑此句爲無韻更拘滯也

室中更無人二句兼防中男之故

如聞泣幽咽婦思其姑也靣靣寫到

新婚別父母飬我時以下專寫別

雞狗亦得將比體

勿爲新婚念又將新婚一喚上下詞意句句是新婚

仰視百鳥飛二句起結俱比體

人事多錯迕二句収別字

垂老別長揖別上官旁襯別字

憶昔少壯日思太平也

無家別寂寞天寶後二句自天寶以後困於徴發逃亡已多及祿山亂後則生民略盡矣發端原其本始言之

日瘦气慘淒日瘦言其光之薄也

但對狐與貍二句狐貍敢於鼓怒向人則已成鬼窟可知也

縣吏知我至二句方欲斬刈髙藜而復召習鼓鞞孑遺僅存何從得食生民之窮至此眞無所復之也內顧無所攜無家

人生無家別二句天下之民至於不復能有其生人主安能復有其民哉結句危痛之甚無以加也

夏日嘆二詩亦逼似漢魏

陵天經中街舊注中街黃道之所經也

王師安在哉與上蒼無雷相應

眇然貞觀初二句本思貞觀之主而但羨貞觀之臣得體

夏夜嘆茂林延疎光夏月妙句疎字卽帶風在內仲夏苦夜短上顧永日下起笳發

虛明見纎毫顧月

羽虫亦飛揚顧風

立秋後題落句按本傳甫爲華州司功屬闗輔饑棄官西客秦州此詩殆欲棄官時作

貽阮隱居車馬入鄰家伏下榮貴

褰裳踏寒雨恐逢俗客又雨窗可以靜對耳

避喧甘猛虎避喧避車馬也慕榮貴則能動而不能靜人物所以日陋阮生嘉遁蓬蒿避喧境之靜也須眉蒼古貌之靜也苦心近道中之靜也鄰家車馬自以爲榮貴亦知世所數者乃此阮生乎

遣興三首第一首安得防恥將防者不貪殺人之功恥者不逢時主之欲能防不剝下知恥不避難如此封疆自安矣

第三首春苖九月交二句日至皆熟也此篇本子建良田無晚嵗膏澤多丰年

幽人幽人見瑕疵見作在字佳在瑕疵與上內懼相應如指李泌文不從矣因艸堂本敍荊潭詩內故有此說

五湖復浩蕩二句望其不來而悲終前失羣之意佳人合昏尙知時按漏刻銘合昏暮捲注合昏槿也二句比賦參錯

在山泉水淸以下言門戶𨿽衰節操益厲庶幾幽居自守以完晚節斥賣珠玉不禦花卉婢牽蘿躬采栢不憚勞瘁期保嵗寒而已

牽蘿補茒屋有終焉空谷之志

摘花不插髮不復事人也

天寒翠防薄二句依艸木也

赤谷西崦人家如畵

西枝村尋置艸堂地夜宿贊公土室二首第一首捫蘿澀先登一聮方曰絕似康樂廻顧眺左狹

要求陽岡暖以下無一語是死景字字有尋置神味在

第二首幽尋豈一路始防尋字此首絕唱

寄贊上人石田又収足顧兼土

夢李白二首李白以永王璘累竄逐公每作詩懷憶蓋身𨿽完節而於故交如李與王鄭者猶惓惓然表其心迹不忍遐棄此蘇李之遺音厚之至也是時公在秦州白在江州相去數千里不得消息故作此詩第一首明我長相憶與下首情親見君意呼應何以有羽翼頂上魂來

落月滿屋梁二句橫亙在中間生動曲折

水深波浪濶二句頂上魂返夢疑非覺復疑是恍惚淒切

第二首告歸常局促二句將前篇來返倒轉

冠蓋滿京華二句從苦負平生志句借夢境慨嘆實事此我所以常惻惻者也白寄元云舉目誰能不惆悵髙車大馬滿長安蓋出於此也

孰云网恢恢應前篇在网羅天道不恢兔爰雉罹不能致君徒焉憶友所謂苦負平生志不獨久要之云也千秋萬嵗名二句言身後之名正以傷當時之政公於君臣朋友之誼可謂兼至矣

遣興第二首林茂鳥有歸二句呂氏春秋水泉深則魚鼈歸之樹木盛則飛鳥歸之庻艸茂則禽獸歸之人主賢則豪傑歸之二句以起下劉表之不足事也用成語以變化本詞又一法也

第四首客子念故宅故宅卽下篇洛陽

生涯能幾何二句可悲

第五首丈夫貴壯健二句自悲自觧

遣興朔風首從獵無厭化自五陵刺在上者政事廢弛惟習馳逐也

猛虎首此刺酷吏

朝逢首人云近陶我謂似鮑

前出塞九首第一首戚戚去故里四句逺戍則一身死於兵亡命則父母罹其禍無故興得已之役民莫用命徒爲法令所廹彊赴程期耳

棄絕父母恩二句交河逺戍旣已棄絕父母莫報罔極之恩矣況敢亡命以累父母乎是以吞聲卽路也第二首走馬脫轡頭以下言不復顧卹父母之身也第三首欲輕腸防聲二句言不待聞隴水而腸防也第四首送徒卽有長顧程期

生死向前去緣上篇當速朽

不復問苦辛生死各不能顧無暇復問苦辛矣第五首隔河見胡騎隔河卽上交河

我始爲奴僕二句緣上篇圗麒麟

第六首挽弓當挽彊四句緣上篇樹功勲

射人先射馬所以制侵陵之要一言盡之

殺人亦有限四句如王嗣忠不肯貪石堡之功蓋開元將帥猶有持重而不茍爲僥僥之意四句眞圖麒麟人語

立國自有疆出塞則逾越漢疆也

第七首旣一創之築城要路制勝在我不敢侵陵矣下篇則單於恐我城之立復空國來爭也

第八首單於宼我壘四句以逸待勞閉壘不出俟其饑疲短兵步鬭彼之弓矢馬力無所用長故大奔也第九首從軍十年餘二句應樹功勲

欲語羞雷同眾人以殺傷爲功而我志在安邊故以雷同爲羞也前云但欲制其侵陵此更反之內治意蓋深逺矣

況在狄與戎況猶言豈也

丈夫四方誌二句寧無功而不爭茍得所以不辭固窮若旣棄父母之恩又醸公家之禍焉得爲丈夫乎後出塞五首前出塞徵戍之人猶戀田裏而憚行役風俗甚厚後出塞則天子好武不已天下化之其勇悍無賴气象不待祿山作逆已知天下之將亂矣

少年別有贈二句惡少羣起看劍相笑無復父母井裏之戀矣

第二首此篇以朝暮二字結搆悲笳復動從暮字轉到來朝軍動也行軍對陣前九篇已詳此又補出中夜安營之事但歌軍容明無戰績又其分也

落日照大旗望纛而集

馬鳴風蕭蕭三句騎兵環外爲衛步兵列幕然後各歸其伍也

借問大將誰二句去病敢深入此句乃正按出塞起下篇四夷孤軍也恐是言外正見非其人也漢書霍去病傳注服防云音飄揺小顏乃俱作去聲讀耳第三首遂使虎士二句曰遂使者尢之也姦雄惡少孰非自在上者發之哉

防劍擊大荒所収非要地也

日収胡馬羣所獲非名王也二句言逢迎欺蔽慕虛名而受實禍也

第四首獻凱日繼踵二句非言出師之功效也奚契丹同羅寶韋之屬本未嘗蠢動邊帥邀功生事日戮不侵不畔之小夷自以爲功天子不知見其獻凱接踵眞王兼鎭封崇亂階其實兩蕃固無虞耳

漁陽豪俠地六句極形容幽薊富彊尾大偏重然後轉到將驕

第五首夲圖逺略欲開元防之北豈知外重變生京師失守六郡良家之地俱爲空村然則六合一家何苦重髙勲而致畔亂乎此篇暗藏兩京淪沒重爲開邊者戒仍止就出塞之士二十年妄思立功歸於僅免一身兒孫遂與兵終始言之詩人所以爲無罪也

窮老無兒孫與首篇及壯當封侯呼應蓋始期及壯封侯豈知窮老無後亦可爲樂禍生事者鑑矣上卹其私而盡人之情則爲采薇出車下苦其役而自抒其怨則爲前後出塞故正得失者莫近於詩也

別贊上人豆子雨己熟熟字以屋與職同押豆子句未詳

萬丈潭閉藏修鱗蟄二句造幽幽字餘韻

何當炎天過二句發興興字餘韻又反應壓字結以潛龍之見自諭

兩當縣吳十侍禦江上宅昔在鳯翔都【至】所以分白黒言當國家紛紜之際愼卹無辜卽所以安反側招攜

貮使之長居臺諫未爲無補不必事外逺索

閉口休嘆息下注樊夲仲尼一聮在朝廷一聮下按當從樊本言吳固安之於我則多負諍臣也意更曲折語更從順

余時忝諍臣以下言一夫無辜猶必剖析況宰相誣枉斥逐乎公意蓋嘆兩省不復有如吳郁者共救房琯故追論其事而謂昔實負之不畱與同諍諫也

發秦州【乾元二年自秦州赴同谷縣紀行十二首】漢源十月交頂無衣況聞山水幽此句對人事稠

下有良田疇頂無食

實恐人事稠顧嬾拙

塞田始微収顧生事

豈復慰老大顧我衰

日色隱孤戍四句題中發字

大哉乾坤內二句發字餘音逺勢此詩以衣食二字爲眼漢源四句言其地之暖可以有衣也栗亭四句言其產物之多不湏憂食也宻竹四句言風景之妙可以旅寓也此邦八句言秦州之不可居也日色八句乃發秦州之時也

赤谷秦州至成都皆行萬山中艱險自赤谷始故曰方自玆村墟炊煙少未免饑餓加以貧病零落故有性命之憂非久客者不知其痛

鐵堂峽山風吹遊子已藏慘字

硤形藏堂隍堂字

壁色立積鐵鐵字山形似堂壁立如鐵故謂鐵堂峽山气陰塞重以冬月故行哀壑而徒旅悲渉層冰而我馬瘏也

鹽井官作旣有程起下知足

汲井嵗榾榾顧有程

出車日連連起下喧闐

我何良嘆嗟二句小人道長必漁利以病民若欲轉移其待君子當路乎此公之所嘆也

寒硤野人尋煙語謂山硤中無不向火之人則溯沿者之寒可知也

法鏡寺畏途之中忽得淸涼世界前此山行深寂悄然神傷乍經崖寺旅愁頓破故淸晨而入亭午而出遂忘前路之久待也

嬋娟碧鮮淨暗藏雨後

防防子規啼二句收轉神傷

靑陽峽憶昨登隴阪卽塞外也後半極好

龍門鎭過古鎭而見戍卒旌竿慘淡白刄繡澁嘆彼鎭成臯此屯龍門豈相及哉故宿其地而問之中夜飲泣也

石龕起四語四靣皆石畵出龕字天寒日淡逺道絕壑怪石四合皆如奇鬼猛獸森然摶人非公不能刻酷伐崄寫此難狀之景

仲冬見虹蜺仲冬猶虹見則陽气不收無以伸肅殺之威使蒼生安枕也

苦云直簳盡篠簜且盡師老無成故假伐竹者以抒其悲

積艸嶺卜居尙百里而茆茨已如眼中見以來書眷我之深也同谷諸彥公尙未靣先以書之報章欣然相迎故有此喜

食蕨不願餘二句言粗有居食便可息肩不必更投足百里之外矣眼中見三字敍致變化卽指倦休之地也

泥功山起本三朝三暮黃牛如故

乃將汨沒同注作及此不如乃將二字佳

小兒成老翁方云小兒防於泥中不能自出亦似老翁之力竭也

哀猿透卻墜說文透跳也

鳯凰臺此詩極變

西伯今寂寞對後王者

羣盜何淹防與上西伯寂寞彼此暗暗激射亦以二老天下之父自待也按公之志蓋在長飬人才以光中興之業而自傷爲小人所忌不得入朝又不欲斥言故托之羣盜爲梗阻絕淹防也

乾元中寓居同谷縣作歌七首七歌以儗四愁其音節則胡笳十八拍而奇健勝之七歌以第一篇

作領下六篇乃分言之

第一首嵗拾橡栗隨狙公拾橡栗與下劚黃精皆言不可倚仗他人固窮獨立之意

中原無書歸不得爲下弟妹逺隔起夲

悲風爲我從天來與末篇仰視皇天白日速首尾相應知我者天亦惟自守以俟天命而已方曰七歌結句俱有深意其言爲我者四悲風自天天憐之也鄰里惆悵人憐之也林猿晝啼物憐之也溪壑廻姿地憐之也至皇天白日速天不我憐人物又何問焉前後互應用意殊慘

第二首鄰里爲我色惆悵鄰里反對弟妹

第五首白狐跳梁黃狐立狐指祿山作逆兩京皆爲賊藪也

第六首南有龍兮在山湫三句龍之蟄也時至則伸自比也

蝮蛇東來水上游比盜賊小人

溪壑爲我廻春姿廻春則蟄者起矣或云此篇爲明皇作鑿甚

第七首言若我未亂之時得致卿相則天下當不至此此共話夙昔懷抱增傷也然天意亦當厭亂矣白日速者廻春不久也

嗚呼七歌兮悄終曲七者復之數也今我悄然其悲懸知有終期矣

木皮嶺再聞虎豹斗帶上艱險

白沙渡層次無一字不工細

差池上舟楫渡字

水淸石礧礧醒白沙

迥然洗愁辛頓挫洗愁辛反對畏途

髙壁抵嵚崟對上渡口下絕岸

攬轡復三嘆攬轡不漏我馬復三嘆則前途仍可畏也退之示張籍詩乃規仿此種聮爲長篇不露痕迹耳

水防渡微月沒已久路暗也

崖傾路何難地險也

歌笑輕波瀾反對下千憂

霜濃木石滑一聨卽下文陟巘

廻眺積水外二句朱雲言水勢洶湧非登岸而廻眺水外幾不知天水之爲二也下句奇句湘靈曰舟行積水眾星皆濕猶言日月沐浴出入昆明則今登山四眺始知是幹耳

飛仙閣棧云闌干峻【至】所歷髙閣道𨿽險而結搆堅牢闌干在旁故奔濤出其下亦不足畏也惟是歇鞍後四望所歷始覺其髙峻

梯石結搆牢𨿽知其牢然勢則危矣曲折入神萬壑欹疎林起風字

歇鞍在地底二句倒醒飛閣妙妙

往來雜坐臥方云是日暮投店之景

我何隨汝曹安溪云汝曹何隨我倒裝法按言我何相隨有汝曹乎

五盤謂棧道盤互有五重

俯映江木疎襯出閣道之髙

地僻無网罟頂上俯字

野人半巢居頂上仰字

喜見淳朴俗二句已伏故廬歸思

成都萬事好二句結句已到自然

龍門閣仰望垂綫縷【至末】蜀道之龍門與天對峙仰望雲天只一綫縷耳不知何人鑿此滑石以系浮梁過渡時頭目揺稍失足則不可起矣往聞瞿唐大庾之險而未經今歷此險之後無數恐懼當從此起也浮梁裊相拄閣字

目隕雜花二句寫險艱乃爾細麗

石櫃閣唐子西詩話最愛暝色帶逺客五字

信甘孱懦嬰二句言山水幽異處不能停息往探其奇𨿽由行李催廹亦因吾身孱懦無濟勝之具耳所以深有愧於陶謝也

桔栢渡江永風蕭蕭永字起下連字

連笮動嫋娜二句刻出渡竹橋時景

急流鴇鷁散二句方云流急故散岸絕故驕

髙通荊門路承上東逝二句就渡字一縱不測言寒江東逝尙得朝宗若余則方竄走窮山西轅未知所稅也妙在隠躍有餘味

前登但山椒指西轅

劍門宋子京知成都過之謂人曰老杜連山云云此四句蓋劍閣實錄也

兩崖崇墉倚門字

一夫怒臨闗設險天下

百萬未可傍顧壯字

珠玉走中原顧北向

岷峨气淒愴顧抱西南气淒愴所謂漏天也二語言其險而富

並吞與割據二句盜賊據險君失其徳之罪也恐此復偶然二句到此說明不得故謬其詞黙惆悵三字包蘊無限意思

鹿頭山及玆險阻盡顧慰饑渴

冀公柱石姿慰饑渴

斯人亦何幸二句逾嵗月而已爲幸者傷前此非人而又恐公去而無其繼也

成都府正用仲宣七哀之旨落句故謬其詞

翳翳桑楡日二句明皇晚而幸蜀攺名曰南京升爲成都府故云

大江東流去故鄕在東下云側身望川梁自恨不如此水也

喧然名都防府字

信美無與適所謂信美非吾土也

鳥雀夜各歸此句興下覉旅應上未見故鄕

初月出不髙臣子一例故以肅宗比月按此時肅宗之立已久厚齋說乃宋人喜附防耳厚齋云初月出不髙眾星尙爭光謂肅宗初立盜賊未息也初立之說固非然作者托寄自在王室微弱故結句云云此魯連所謂眾人不知止爲一身者也

義門讀書記卷五十一﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷五十二

翰林院侍讀學士何焯撰

杜工部集

石犀行就正道中又有本末隄防者隨時補救之方調和元气則先事而圖於未形也

安得壯士提天綱二句總收天人二字

杜鵑行不如鮑明逺

贈蜀僧閭邱師兄【太常博士均之孫】多士盡儒冠暗藏乃祖吾祖詩冠古二句發明兄字緣起

相遇卽諸昆出兄字

泛溪秋色有餘淒醒上荒僻

衣上見新月淸新

濁醪自初熟二句言酒自熟而人無好懷也

戲題畵山水圖歌赤岸水與銀河通伏下逺勢中有雲气隨飛龍一夲無之

舟人漁子入浦漵二句乃風雨欲來之景則中有雲气句不可少

尢工逺勢古莫比顧能事

焉得並州快剪刀二句収出戲字與促廹反對題李尊師松樹障子歌老夫淸晨梳白頭梳白頭三字平生好奇並貫注四皓

憑軒忽若無丹靑下文良工心苦仙客意親兩層俱起此句眞有神助

偃蓋反走虯龍形反走二字從卻承二字生出蓋松爲巨石所礙乃橫致成偃蓋也偃蓋二字卽生出松下偶坐二句妙不直接防續變化

已知仙客意相親仙客指李

時危慘淡來悲風風字抱畵松

戲爲雙松圗歌【韋偃】絕壁長松起纎末虛勢先含下枝交錯起纎末先從松鍼寫起【一本作絕壁長松】兩株裂苔蘚皮入雙松起下白摧朽骨二句白摧朽骨龍虎死承上皮裂透出古字

黒入太陰雷雨垂承上枝廻

葉松子僧前落終前風起

已令拂刷光淩亂光淩亂並映前風起

請公放筆爲直幹反對屈鐵交錯絕筆放筆前後闗鎖

投簡成華兩縣諸子赤縣官曹擁材傑指兩縣諸子軟裘快馬當冰雪快馬二字暗對饑臥

南山豆苖早荒穢一聮從寒字中插出饑

饑臥動卽向一旬二句從饑轉到寒

空墻日色晚五字寒气陰凝

病栢石林以爲爲明皇作與杜鵑行同意然不敢定其然也

豈知千年根以下千秋恨事

病橘此比民生窮悴若更愁有司急貢賦則將羣化爲盜賊當以天寶前事爲鑑也

吾愁罪有司鐘惺曰正恐罪及百姓耳故末引荔枝故事以爲戒

憶昔南海使四句按注謂天寶嵗貢取之涪者公借以諭未必然

枯柟此與古柏行同意

丈人山綠云擬住最髙峯絕世獨立

掃除白髮黃精在劚黃精卽煮茯苓之意姜桂夲性非主人所得衣食也

百憂集行方云公之來成都以裴冕爲地主冕爲公作艸堂於浣花谿上未幾冕去而爲崔光逺之客光逺驕縱特甚公不得已折節事之故曰彊將笑語供主人而光逺絕無周卹之意故四壁蕭條妻子凍餒如此又不敢明言姑以少健衰老起興而中間微露其意亦可悲矣

戲作花卿歌用如快鶻風火生起下身輕

見賊惟多身始輕變化小敵怯大敵勇

柟樹爲風雨所防嘆行人不過聼竽籟暗起新詩湘靈云茅破猶可蓋柟防不復生矣公安能久防於蜀乎是以明年有下峽之興

茅屋爲秋風所破歌元气淋漓自抒胸臆非由外襲也

歸來倚杖自嘆息自嘆息三字直貫注結處

風雨不動安如山風字帶收前半

大雨流惡邑裏淸將邑襯野有此句方曲折且使勸耕句皆有根

沈屙聚藥餌二句將人襯物

溪漲當時浣花橋當疑作常

不意逺山雨二句前此溪漲之由在此防出

遭田父泥飲美嚴中丞感此气揚揚二句一束作前後眼目

語多𨿽雜亂縈拂酒酣

仍嗔問升斗透出泥飲

喜雨谷根小蘇息顧上農事

沴气終不滅顧上兵戈

漁陽漁陽突騎猶精鋭漁陽用光武事此指朔方軍也

天邊行此篇亦以屋沃覺藥陌昔職通用

大麥行類夲云前四句如童謡

苦戰行別時孤云今不飛二句因雲飛而思猛士述古三首進退固其宜固字注作因不如固字自在脫身無所愛痛飲信行藏此詩是其注腳

第二首秦時任商鞅二句此刺元載第五琦之屬第三首似陶

觀打魚歌魴魚鱍鱍色勝銀爲作鱠先提一句眾魚常才盡卻棄二句眾魚爲人棄赤鯉不可拘兩層波瀾襯出銀魴變化入神

潛龍無聲老蛟怒又頓此二句結住打魚

徐州禿尾不足憶二句爲綿州防綴

旣飽歡娛亦蕭瑟亦蕭瑟已寓不然之意後篇所謂聖所哀也

又觀打魚東津觀魚已再來防又觀

主人罷鱠還傾杯前篇已詳只一帶以見縱樂日暮蛟龍攺窟穴與前篇潛龍無聲老蛟怒相應鳯凰麒麟安在哉猶云鳥亂於上魚亂於下鳯凰不棲其國麒麟不逰其圃

暴殄天物聖所哀殄天物出尙書戴記

越王樓歌起語雄傑千鈞之力

碧瓦朱甍照城郭顧磊落

君王舊迹今人賞二句古人𨿽作宮室亦不肯爲不終日茍且之計言外深嘆今人不能然世運降事力薄皆含蓄在內

姜楚公畵角鷹歌梁間燕雀休驚怕二句反跌畵字妙

相從歌贈嚴二別駕夲州從事知名夂知名夂正謂見靣新也用筆敏妙

黃昏始扣主人門倒敍此句變換生動

百年未見歡娛畢奇傑

光祿阪行山行落日下絕壁二句日下壁則晦暝矣卻接云西望千山萬山赤抑何變化而閒暇也回思開元之治如日之方中並末二句亦籠罩於凝眸注望中矣

樹枝有鳥亂鳴時二句鳴字一作棲按日已暝但聞鳴噪而知枝間皆鳥也作棲則復有字亦是死句下暝色二字接得不生動矣無人二字卽生出下二句因艸動而馬驚又是倒裝句不憂者憂有甚於此也

陳拾遺故宅此堂豈千年言此堂歸於必敝而千載不朽者以盛事防於一時也

感遇有遺編感遇詩皆言僞周變革之故微月生西海卽指武氏夲爲貴公子指敬業玉馬去朝周指相王樂羊爲魏將指李勣聖人祕元命指李淳風穣侯富秦寵指無忌聞我言者疑其鑿讀此詩結句可渙然矣碎胡琹而出感遇詩人贈一編小說之不可信者卽王適事亦失實也

謁文公上方野寺隱喬木上方

絳气橫扶疎先寫風光

窈窕入風磴應隱字

庭前猛虎臥二句出文公亦藏風字

俯視萬家邑醒上方

煙塵對階除仍帶風來

無生有汲引汲引二字雙闗上文

玆理倘吹噓吹噓二字又暗映前半之風字通首結搆之宻如此

通泉驛南去通泉縣十五里山水作盡目窮壯觀一作盡日按下𨿽有夕字上已云亭午矣作盡目佳卽盡十五里也

山色逺寂寞一聮山色漸淡江光轉白從上生層陰句逐層生來愈見其佳

過郭代公故宅結句以郭詩沈埋無用自況也觀薛稷少保書畵壁仰看露姿書也

又揮西方變畵也

到今色未塡塡塵也言未起塵也

此行疊壯觀收觀字

不知百載後二句百載後公以郭薛自比也作千字謬矣

通泉縣署屋壁後薛少保畵鶴詩筆亦如舞鶴低昻各有意顧十一

佳此志气逺起下

豈惟粉墨新束上

羣遊森防神寫十一鶴

曝露墻壁外壁後

赤霄有眞骨襯得妙有眞骨應寫眞結處廻抱久欲盡猶出塵化工仙韻其中又有一作詩人在也

陪王侍禦同登東山最髙頂宴姚通泉晚攜酒泛江滿空星河光破碎借天寫水奇妙

春日戲題惱郝使君兄願攜王趙兩紅顏二句戲惱也

短歌行【贈王郎司直】王郎酒酣斫地歌莫哀呼而告之徘徊哀歌眞長醉耶

我能防爾抑塞磊落之奇才公不居銓衡而曰我能防爾教之使自防於使府耳

豫章翻風白日動豫章勝任明堂

鯨魚防浪滄溟開鯨魚濯鱗天池

且脫佩劍休徘徊脫佩劍棄所授之官也

仲宣樓頭春色深春色深言王路方平可以髙衢騁力不必輕踏侯門也

靑眼髙歌望吾子二句碌碌侯門者皆公所白眼視也吾老不能去王郎少年何爲淹畱此乎類夲云末三字歇後語言無有能用我者矣與西得諸侯相呼應世亂多猜不敢竟其詞焉故命之曰短歌行短歌行【送祁錄事】後生相動何寂寥注動一作勸按才足動人一見輒記後生如錄事寂寥不可多得也作勸字了無意味矣

陪章畱後惠義寺餞嘉州崔都督赴州廻防匪新岸頂上深字

目存寒谷冰句虛言恍如坐對冰雪也

出塵閟軌躅顧上云端

勞生共幾何二句結語渾括

將適吳楚畱別章使君畱後兼幕府諸公得桞字此樂或難朽顧上厚字

有使卽寄書二句悲涼

山寺【得開字章畱後同逰】使君騎紫馬入畱後

公爲顧賔從插同遊

吾知多羅樹四句發明上信字

以玆撫士卒顧樹羽靜千里

桃竹杖引【贈章畱後】此篇以平入通押皆入鼻音也梓潼使君開一束章畱後

路幽必爲鬼神奪與上江妃水仙惜不得波瀾映帶愼勿見水踴躍學變化爲龍變化葛陂使事無迹使我不得爾之扶持二句自比老棄南荒不得扶持國步也

韋諷錄事宅觀曹將軍畵馬圖方云通篇敍曹將軍獨後有韋諷一句防綴韋諷冺然無迹可悟詩法起處以畵字眞字雙起以後縈廻相間組織變化奇之又奇

國初以來畵鞍馬二句先以江都引起將軍

人間又見眞乘黃出觀字

曽貌先帝照夜白先以畵他馬引起九馬

昔日太宗拳毛騧二句又以二眞馬引起畵馬今之新圖有二馬入畵馬

其餘七匹亦殊絕補七馬作兩層寫

借問苦心愛者誰二句支遁倒襯韋諷與江都引出將軍相對支愛者眞馬又與前後相對

憶昔巡幸新丰宮又從先帝生波

騰驤磊落三萬匹二句映九馬以眞馬映畵馬自從獻寶朝河宗舊注河宗句以穆天子事比元宗之升遐也

君不見金粟堆前松柏裏二句泰陵在金粟堆送韋諷上閬州錄事參軍操持紀綱地錄事

當令豪奪吏當令從注作因循爲是

丹靑引【贈曹將軍覇】類夲云此等太史公列傳也多少事多少議論多少气魄

將軍魏武之子孫名畵記覇曹髦之後

文彩風流今尙存見與畵工別也

學書初學衞夫人二句帶敍正跌出畵爲古今第一也羅隱云書法二王爭巧拙便平

富貴於我如浮雲伏后窮途

開元之中常引見此可以富貴之防

將軍下筆開生靣五句曹尢以畵馬著名故前後略敍畵人中間獨詳寫畵馬

褒公鄂公毛發動二句有神

畵工如山貌不同貌字任淵黃詩注中作邈不同邈字勝與下眞龍句屹相向句呼應

防立閶闔生長風伏下畵骨

意匠淡經營中頓挫一筆

斯須九重眞龍出有神

一洗萬古凡馬空一洗畵工凡筆也

榻上庭前屹相向屹字應迥字

圉人太僕皆惆悵言皆爲之茫然失气自顧日與馬習不如畵者獨得其眞也

弟子韓幹早入室無過右軍弟畜韓幹前後波瀾相對

亦能畵馬窮殊相惟窮其相尙失其眞猶去之邈然也

卽今飄泊干戈際帶起窮途

屢貌尋常行路人與淩煙功臣對

途窮反遭俗眼白與至尊含笑對

但看古來盛名下二句杜徵南之子孫亦猶是矣閬州東樓筵奉送十一舅往靑城縣得昏字節往顏色昏奇句傑思

今我送舅氏以下私恩公義曲盡眞小雅之遺嚴氏溪放歌行豈免溝壑常漂漂藏下志字

嗚呼古人已糞土言古來志士無不視此曹如糞土不受其豢飬𨿽放歌而必假古人以爲言忠厚之至也獨覺志士甘漁樵言願侶漁樵也

喜得與子長夜語喜字對上慽慽

知子松根長茯苓二句言不甘隨之啄腐吞腥寧相從於溝壑煮茯苓並無薇之可采矣餓死可忍也慽慽羇旅奔走於驕將之前一日不可忍也夜闌明志出口入耳他人不與焉又見公之危行言孫也

南池用韻與客堂篇同

所向盡山谷伏下羇束局促

芰荷入異縣二句襯出萬頃

南有漢主祠方輿勝覧南池在髙祖廟旁

寄韓諫議程嘉燧以此詩爲李泌而作者得之身欲奮飛病在牀身病故轉望之韓

濯足洞庭望八荒望八荒恐其將長往不返不止潛迹衡嶽也

影動倒景搖瀟湘影景夲一字此句恐有訛

似聞昨者赤松子昨者聞其從赤松故上言不在旁也

國家成敗吾豈敢吾豈敢言泌敢自棄也

周南畱滯古所惜此句應身病

南極老人應壽昌南極老人以勉諫議致泌還朝焉得置之白玉堂焉得置之四字一貫

憶昔二首類本云用韻疎宻有法

鄴城反覆不足怪指郭令失利言之

張后不樂上爲忙此句前輩多議其徑率

至今今上猶撥亂二句亂本在闗中乃今上仍求之四方是再蹈覆轍而至今不悟也

爲畱猛士守未央猛士卽朔方之士畱猛士謂罷郭子儀兵柄入宿衛也紀綱𨿽亂爪牙猶在畱猛士於內非徒河北賊不去幷致西羗入犯矣

百官跣足隨天王跣足下殿用梁武事卻以百官隨走言之直而有體是從春秋中先言防溫後言王狩得此句法

願見北地傅介子二句身坐禦牀安得頭懸北闕故願見介子也昔猶能用回鶻以驅東胡今則致回鶻與吐蕃連兵入宼是以防亂以後又成今昔之變況如次篇所憶太平之日也

第二首連昌宮詞本擬此篇才力相去誠如子由論長恨歌之於哀江頭也

九州道路無豺虎二句上男耕下女桑二句橫插在中與後亂離呼應變化如龍

復恐初從亂離說妙妙

冬狩行【時梓州刺史章彛兼侍禦史畱後東川】校獵亦似觀成功言方與西戎角逐弋獵之娛則待功成之後耳胡爲乎遽似觀成功也此句暗寓諷刺並後篇無不呼起

淸晨合圍步驟同伏下整肅

有鳥名鸜鵒感此起興鸜鵒跦跦公在幹侯此起後天子不在咸陽宮也

使君五馬一馬驄兼侍禦

況今攝行大將權畱後

釋悶此篇方萬里刻入律髓注云此亦所謂吳體抝字

失道非闗出防野天子奔走

天子亦應厭奔走一聮是料風塵之當淸

但恐誅求不攺轍一聮是料風塵之不可復淸江邊老翁錯料事二句風人譎諌然豈終不復見老翁自眼暗耳以眼暗不見自釋則此悶何時可釋耶到不忍更言處忽謬其詞愈婉愈痛亦借用世適

平眼更明事

別唐十五誡因寄禮部賈侍郎少人愼莫投此卽所謂苛政猛於虎

閬山歌元宗諱隆基先天二年正月詔攺隆州爲閬州

松浮欲盡不盡云二句景色無窮縮作二句奇絕已覺气與嵩華敵气字虛活作勢卽死亦不復與上句相應矣

閬水歌閬中勝事可腸防𨿽有勝事然中原格鬥畱滯五蠻豈願見此哉故曰可腸斷也

閬州城南天下稀詠嘆一句無窮曲折落句山谷酷摹而去之轉逺湘靈云落語竹枝體末二句與閬山歌同意可悟虛實變換之法

三絕句第三首殺人明不殺賊也殿前兵馬忍爲盜賊投鼠忌器故於末章始見之

艸堂布衣數十人作布衣十數人

眼前列杻械四句宛然一李自成

飲啄愧殘生二句可悲

四松曲折多情味

防看根不防對後無根蒂

聊待偃蓋張反對千葉黃

勿矜千載後勿矜應配爾句主人所以自負也千載後對三嵗

慘淡蟠穹蒼應根不防

水檻無限曲折

人生感故物二句又轉

破船仰看西飛翼顧平生

所悲數奔竄顧避亂

營屋東偏若靣勢插入營字

蕭蕭見白日頂浮雲句

洶洶開奔湍頂積水句

寂無斤斧響反結營字

除艸江色未散憂一折

霜露一沾凝又轉

自玆籓籬曠二句可悟文章疎密相間爲佳

旗【二年夏六月成都尹嚴公置酒公堂觀騎士試新旗幟】我公防賔客府堂駊騀揚旗旌出題駊騀字本文選李義山襲用之作紅駊騀駊布可切騀五可切說文馬揺頭也

廻廻偃飛蓋下舒字

來纒風颷急二句寫出練字

虹霓就掌握下卷字

太子張舎人遺織成褥叚復歸成都艸堂時作詩極謹嚴命意則微覺太過爲後來合閙詩篇之祖奢僭縱橫目不忍見不覺一吐胸中感憤故非良時好防無端合閙可比

嘆息當路子五韻似可省豈以蜀中奢僭自擅不復識上下之分故因事以諷曉之耶

媿客茹藜羮從終宴句來

莫相疑行湘云此與赤霄行皆爲郭英乂作也是年四月嚴武薨英乂爲成都尹公𨿽與有舊然志不相合遂欲去艸堂矣按赤霄行當別有謂以牛況尹不若是其易也

不爭好惡莫相疑汝自好錢好官職我自好聲名功業文章所謂不相爭也

客居蔥靑眾木梢頂萬尋

蜀麻久不來二句先起商旅

客堂嚴云此章叶韻不可觧按屋沃覺藥陌昔職收聲均入鼻故唐人得以通用

棲泊云安縣客字

客堂節敍攺出客堂

具物對羇束具物未詳

悠悠日動江二句悠悠當作滺滺漠漠當作莫莫詩淇水滺滺滺音由流貌維葉莫莫成就之貌

營葺但艸屋顧堂字

石硯詩【平侍禦者】其滑乃波濤不澁筆也

聫防各盡墨不拒墨也

水閣朝霽奉簡嚴云安東城抱春岑二句水閣崔嵬晨云白二句朝霽

雨檻臥花叢六句皆閣中事

晚交嚴明府二句公至云安皆在舟中此則嚴令之水閣也因言晚交明府得以居此閣中況於此而數相見乎感謝之也

三韻三萹一二短章卻有千鈞筆力第三刪

近聞渭水逶迆白日淨無風塵之驚也

折檻行公以捄淸河公被斥朱云折檻蓋自況也古栢行李義山作詩者乃是惠陵旁廟中栢篇中明云憶昨路繞錦城東其爲防州作明甚

霜皮澑雨四十圍一連材大

云來气接巫峽長一連材大𨿽誇飾語然巫峽句是東川雪山句是西川不拉雜下語也

憶昨路繞錦城東以下因君臣際防之難而托古栢以見意

先主武侯同閟宮見昔時之際防

崔嵬枝榦郊原古二句言徒有古柏不見古人也落落盤踞𨿽得地四句見長養實難而此柏實能當造化之栽培不爲無意

大廈如傾要梁棟二句從有其材轉到又値其時萬牛廻首邱山重言莫肯致之爲梁木也

不露文章世已驚四句言知遇𨿽遲而此柏已爲鸞鳳所棲宿不應終棄

苦心豈免容螻蟻言爲不知者所陵籍也

志士幽人莫怨嗟二句言果如孔明之求志俟時則中興搆廈捨子而誰難爲用者惟材之大故也落句公蓋自慰云

縛雞行句句轉張王元白具體而微

負薪行至老雙鬟只垂頸顧嫁不售

野花山葉銀釵並帶負薪

靣妝首飾雜啼防顧抱恨

最能行錢云最能防州水手之稱二詩在防州偶有所觸信筆而書自是大家數此詩尢近漢魏樂府瞿塘漫天虎須怒須疑作牙

寄裴施州三四語自佳裴冕乃足當斯語耶

霜雪回光避錦袖頂上裘

龍蛇動篋蟠銀鉤頂上書

鄭典設自施州歸列郡宜競惜注惜一作借音迹本用借宼作借是也廣韻二十二昔中有此下注假借渚拂蒹葭塞注塞一云寒按作塞乃與拂字相應亦與下句穿字羃字相對

柴門眾水爲長蛇收歸海帶欹斜

敢居髙士差言不敢差肩髙士只守分而已

回首猶暮霞收漧旱

貽華陽栁少府栁侯披衣笑注作嘯嘯字佳言栁方傲然無所屑意見我乃降顏色也披衣二字暗起淸曉並坐石下堂注一云堂下石一云石堂下不如作石下堂乃與絕壁句映帶

文章一小技小技對上長策

徑微山葉繁應喬木間

故里今空村應戎馬存

火陸渾山火此其祖師楚俗大旱則焚山撃鼔爆嵌魑魅泣二句承燒蛟龍從低處敍起

崩凍嵐陰昈昈赤文也音戶

羅落沸百顧經月

靑林一灰燼漸髙

雲气無處所鑿空而出寫髙處仍與雷雨相闗布景方不脫母

河棹騰煙柱漢臯詩話河棹應作河漢爲是

光彌焮洲渚仍收到低處是逺景

腥至焦長虵二句挽到蛟龍上

逺遷誰撲滅更逺以極經月之勢

七月三日亭午以後較熱退晚加小涼穩睡有詩因論壯年樂事戲呈元二十一曹長今玆商用事七月餘熱亦已末末無也

筋力蘇摧折虛含穩睡畱在結句

園蔬抱金玉金玉當作金石亢旱土堅不肯發生抱塊欲枯也

臨軒望山閣元二十一所居也

殿中楊監見示張旭艸書圖俊防爲之主俊防二字書家三昧盡矣

念昔揮毫端念昔二字繳到云亡

不獨觀酒徳艸聖酒徳首尾相映他人以此發端變作棹尾用不獨二字顧上逸气

楊監又出畫鷹十二扇天寒大羽獵對十二扇贈李十五丈別論展寸心束上

壯筆過飛泉生下

課伐木序列樹白菊【一作萄】白菊白萄皆可作故實用之

賔客憂害馬之徒賔客二字對府主言之

借汝跨小籬二句虛竹苦未能當仗故跨木於籬上乳獸待人肉獸當作虎序中不諱

虎穴連裏閭四句本是刺苛政故紆其旨則言之無罪所謂可黙息也

雷雨蔚含蓄承壯字含煩促

季月當泛菊卽借白菊反收長夏灑然善變

園人送傾筐蒲鴿靑蒲鴿靑疑是名未詳出處仍看小童抱收送字

園人非故侯送非故侯之托以自隱柰何盡取之而絕其生資乎

種此何艸艸詩勞人艸艸又曰矜此勞人毛傳艸艸勞心也鄭箋艸艸者憂將妄得罪也此篇亦刺詩信行逺修水筒秉心識本源雙闗

何假將軍佩將軍蓋用魯肅事

行諸直如筆行諸句疑有誤

槐葉冷淘以槐葉汁和麫爲冷淘

汁滓宛相俱淘字

經齒冷於雪防冷字

開冰淸玉壺收到冷

君王納涼晚二句結稍近癡

行官張望補稻畦水歸淸新可愛

主守問家臣行官張望

分明見溪伴召信臣有分水法伴依注作溪畔自佳鷗鳥鏡裏來二句百頃千畦成此壯觀防染處皆有血脈

催宗文樹雞柵稀間可突過馮云相如上林掉稀間未似屍鄕翁二句結反應旅次此篇頭緒太煩園官送菜畦丁負籠至收轉送菜

上後園山腳勿謂地無疆四句言惟此地少得陰涼不如雲水之寛濶魚鳥之遂性也

石榞徧天下榞一作原

敢爲蘇門嘯二句蘇門嘯聲在半嶺中梁父則泰山下也結仍暗映山腳

秋行官張望督促東渚耗稻向畢淸晨遣女奴阿稽豎子阿叚往問上天無偏頗方云洗髮耗字

有生固蔓延二句申非類戒荒二語

督領不無人方云指行官

西成聚必散應前免亂常只西成二語可見其用心之仁竊比稷契豈虛語哉

阻雨不得歸瀼西甘林壊舟百板坼公前有破船詩虛徐五株態五株指甘

喜聞樵牧音雨作則樵牧不得出也

雨峽雲行淸曉起句用朝爲行雲與後楚宮相闗風吹蒼江樹二句陸深曰以實字作虛字用法樹樹立之樹晦庵以爲誤欲攺作去對來是恐未然東坡有美堂詩天外黒風吹海立浙東飛雨過江來本此髙鳥濕不下峽云

居人門未開淸曉

雨二首第一首久陰蛟螭出二句承上驚字

第二首漁艇息悠悠反襯法

晚登瀼上堂注思朝廷晚更登望惓惓欲報悵迫衰老非怨冗散升髙延首徒恐埋骨窮山不能奮飛也故躋瀼岸髙登字起伏深峽修聳故字與迫字相應

開襟野堂豁六句又妙在仍寛寛說去

春气晚更生奇傑

四序嬰我懷起下衰老

所思注東北伏安得隨鳥翎

不復夢周孔此句只是衰老

濟世數向時暗藏公身壯盛之時一層

斯人各枯冡自嘆衰老恐不能如呂葛之濟時但同歸於枯冡也

楚星南天黒一連就晚字又轉一層楚蜀正轉歸注東北上

迫此懼將恐懼者懼毘輔之無人恐者恐功名之長已不謂側足羣盜之中也或謂斯人指房嚴非是又上後園山腳湘云方爾止謂杜公止有望嶽詩未嘗登嶽誤也窮秋立日觀非岱宗乎

窮秋立日觀以山頂反對山腳

蓐收困用事言兵動也

元冥蔚彊梁言幽薊尾大不掉也注家以元冥諭範陽則是以蓐收爲西方金神諭長安則非

雨首六句是一幅瀟湘圖阻雨反得曠望之趣深見應接自卑之不堪也

消中日伏枕頂拘悶

雨行雲逓崇髙四句是峽雨

今雨喜容易逐層寫出徳澤

間作鼓增气承上生意

種萵苣澒洞靑光起神妙

信宿罷瀟灑風雨瀟瀟之瀟

宗生實於此宗生叢生也

暇日小園散病將種秋菜督勒耕牛兼書觸目老病恐拘束小園散病

秋耕屬地濕六句將種秋菜督勒耕牛

飛來兩白鶴以下以病鶴自比終前半老病句意兼書觸目也

鸞鳳不相待比州府

八哀詩序王李撥亂之材張公則圖之於未亂未危者也哀逝者則存者其可不亟委任乎

贈司空王公思禮【髙麗人】頴銳物不隔司空言隔相國言畱皆逺人無資地者也

出入由咫尺由同猶

胸襟日沈靜二句嚴云寫出大將非豕突可擬兀帥見手格嚴云手格卽掣肘之意

悲甚田橫客爲朝廷惜非哭其私也

昔觀文苑傳以下是傷時盜賊未息

故司徒李公光弼【廣徳二年七月卒】擁兵鎭河汴嚴云公之微詞

千里初妥帖此句代爲之解

內省未入朝周容云就彼一時形迹心事內省兩字說盡可爲刻畫

平生白羽扇白羽扇未詳豈卽使顧榮事耶

吾思哭孤冡以下傷時盜賊未息

贈左僕射鄭國公嚴公武【永泰元年卒】小心事友生此句已伏賔客之脈

匡汲俄寵辱二句惜其不得入相終於節鎭也記室得何遜二句挿入賔客以下每篇皆兼嘆舊言之

堂上指圖畫六句武在蜀頗好遊宴公諸詩中諷刺非一獨於八哀諸將以追惜其材而稍回防之

身上愧簪纓公復有散郎之除出武所薦故云贈太子太師汝陽郡王璡【天寶九載卒】色映塞外春注一作寒夜不如塞外佳九州之外猶被麟趾之仁也塞外春猶言冬日之日

愛其謹潔極臣子不致失歡於君父只是淸愼耳此所謂謹潔極也非平日謹愼則諌獵之書不以爲愛君而以爲好名矣

羽旗動若一二句欲言馬足之髙卻以馬上羽旗言之變化我馬旣同無迹

袖中諌獵書二句言只在苑囿而不逺獵由王所諌也嚴云上言詔王射雁忽接諌獵句此立言之體也水有在藻鱗魚藻箋云此時人物皆得其所

匪惟帝老大二句外廷見明皇暮年希出遊獵以爲老大气衰自厭馳逐不知皆因王諌故得頥神九重有松喬之壽耳

宛彼漢中郡以漢中王結鄭防篇以鄭審結

贈祕書監江夏李公邕李邕以贜負謗爲燕公所擠故前半詳敍以白之

眄睞已皆虛二句言其多而敏

獨步四十年二句豈惟不嫌其穢且盡仰其髙如此禍階初負謗收轉前半言不過所得賣文人事豈知階禍於此

易力何深嚌深嚌未詳易力猶摧枯朽者易爲力是非張相國四句言張燕公尙以爭名相扼又於酷吏何怪所以深哀其窮也

朗詠六公篇此篇以六公篇結曲江篇以徐孺碑結故祕書少監武功蘇公源明負米晚爲身六句所謂求忠臣必於孝子之門

吏祿亦累踐注晉作掾吏按作掾吏爲是

祕書茂松意【至】胡爲投乳贙祕書文昌黎亦稱之當時古文道孤或反被謗傷公之所謂乳贙卽昌黎之所謂蚍蜉乎贙字時本韻失載

故著作郎貶臺州司戶滎陽鄭公防親近惟幾杖言與俗人隔絕也

未曽寄官曹寄注魯作記按作記用王子猷語也但與下句不貫

春深泰山秀頂上懷曩

故右僕射相國張公九齡【開元二十八年七月卒】劉辰翁論此詩以謂九齡大節惟論安祿山此旣不甚白而末亦不及弔祭爲失余謂子壽大節尢在拒武惠妃壽王奪嫡之謀公亦未之及也

仙鶴下人間仙鶴是實事風度可想與後朱鳥相映

碣石嵗崢嶸碣石指祿山

天池日蛙黽蛙黽謂牛仙客以使典作尙書爭之不得也南衙宰相所居故以天池言之

退食吟大庭【至】右地恧多幸人但知其憂讒畏譏豈識公之用心惟以不如古大臣之事君是恥乎

用才文章境境字重押

向時禮數隔嘆舊也杜老嘗爲其賔客舊注獨指孟浩然恐非

再讀徐孺碑二句兼寓當如南州之哭江夏也寫懷二首二詩阮公風調莊蒙寓言

可嘆斯須攺變如蒼狗與後三年對

觀公孫大娘弟子舞劍器行序曲折三致

波瀾莫二詩爲李十二娘作卻只道公孫以感念王室兼之波瀾莫二故也

數常於鄴縣見公孫大娘舞西河劍器前輩或於數字絕句

觀者如山色沮喪六句先賦劍器

感時撫事增惋傷拓開

先帝侍女八千人含下樂極

五十年間似反掌自開元五年數之

風塵澒洞昏王室含下哀來

樂極哀來月東出感時撫事處只平平敍過卻就自已一時上防出樂極哀來四字作斷案

老夫不知其所往二語王室傾覆民皆無家末二句亦從自已一身上指陳再世而亂猶未弭皆春秋微而顯之法也

往在賊臣表逆節注節作帥按節亦謂節度使但不成語

侍祠恧先露注一作霑按似是路字

赤墀櫻桃枝【至】涇渭開愁容新廟之成在乾元元年四月故收京詩雲歸及薦櫻桃也結尾特紀其時以爲鑑戒所謂願君無在莒若京都再火則此幸不可以屢邀也

歸號故松柏二句近臣同國休戚陵寢永安則先臣之墓木可歸守矣

昔遊吳門轉粟帛二句合此篇與後出塞第四篇

徵之可信唐之常用海運矣

商山議得失四語當闕所疑如注以呂尙爲房琯鑿甚

壯遊已具浮海航豪字餘韻

到今有遺恨二句頓挫

渡浙想秦皇翻疑柁樓底晚飯越中行謂斯時也除道哂要章指朱買臣

欲罷不能忘欲罷二字便已帶起歸帆收拾門接最敏

春歌叢臺上趙

冬獵靑邱旁齊

脫身無所愛二句文酒跌宕冉冉將老然終不邀時求合蓋生平所志誠不在榮華也

杜曲晚耆舊晚出而已爲耆舊也

國馬竭粟豆二句明皇好鬭雞又有舞馬

爪牙一不中蓋指淸河公敗於陳陶斜言之非謂相州九節度之潰

大軍載艸艸詩傳艸艸勞心也

廷爭守禦牀公此言必不誣其慷慨廷諍非獨救房相一事史失其傳耳

鬰鬰苦不展二句與壯字反

之推避賞從【至末】國家𨿽有報功之典然皆人臣分所當爲柰何必計榮華之與勲業相爲匹敵乎是犯天道之忌而爲鴟夷所笑矣因不用而復懷曩遊思尋範蠡五湖之舟然範以功成身去今凶逆未定吾以此待朝廷之英俊矣若阿諛順旨無勲業而取榮華自附靈武元從功臣貪天功者必有天殃吾見朱門傾奪不義而被刑戮者多矣寧病屏逺方不忍爲此態也安溪師云人當薄於福享而勲業有餘始不以盛滿致咎若榮華與勲業相敵卽嵗暮嚴霜可畏鴟夷子功成身退不爲榮華所系乃超出於尋常者矣

遣懷憶與髙李輩史言髙適五十稱詩以此觀之未必果然

先帝正好武言與髙李徒負文藻而所值乃好武之主旋遘離亂不惟所懷終於不展方且復有存沒之感然則其何以遣此耶

寰海未凋枯自此凋枯用一未字妙

百萬攻一城四語詩史

同元使君春陵行序簡知我者此篇蓋深惜其去而望廟堂有畱之者此黍離大夫所謂知我者非獨公之素交也

李潮八分小篆歌字體變化如浮雲此句中並貫注艸書

秦有李斯漢蔡邕李斯篆蔡邕分

丞相中郎丈人行丞相中郎公詩之匹也結句美潮愈淡愈至亦變化超脫

我今衰老才力薄二句方云此言作歌之才力不足以敵潮作書之才力也潮以八分傳公以詩傳𨿽自嘆實自負也才薄將柰石鼓何卽是學此結

覽栢中允兼子侄數人除官制詞因述父子兄弟四美載歌絲綸戮力自元昆兄弟

子弟先卒伍父子

絲綸實具載覽詞

奉公舉骨肉束上

方當節鉞用【至末】又勉其後效

荊南兵馬使太常卿趙公大食刀歌開出李賀憑軒防鞘天爲髙言肅殺之气滿空也

不似長劍須天倚收刀字

王兵馬使二角鷹悲臺蕭颯石巃嵸四句從荊南起角鷹翻倒壯士臂二句並提

荊南芮公得將軍【至末】雙結

狄明府因巧詆之詆偶誤作計或疑是上去通葉其實止用十一薺一韻耳

太后當朝多巧詆多巧詆謂好議論者譏其事女主也豈知梁公末年執政尙能決防迎還房陵若其早也匡復不待五龍矣獨淸茹苦惟不世之才能之柰何妄疑大賢乎

秋風二首暝傳戍鼓長雲間風傳之也

第二首東流之外西日微比暮年白髮

天淸小城搗練急從風吹衣生下

早晚孤防他夜歸欲乘此風也此句急欲歸故園池臺今是非言仍不可歸也

久雨期王將軍不至前半得字亦以職韻入屋沃中憶昔範增碎玉斗二句未詳

別李祕書始興寺所居安爲動主理信然所居對下止觀

我獨覺子神充實獨字藏自己精神一面

老身古寺風泠泠暗指寒

妻兒待米且歸去言饑也妻兒待米𨿽欲安而何可得哉

虎牙行虎牙山名在峽口與荊門相對

金錯旌竿滿云直奇句

錦樹行垂白之年思見太平而亂猶未弭若此所以當急景而增憂也

霜凋碧樹作錦樹興也

春艸萋萋盡枯死比也

赤霄行衛莊見貶傷其足衛一作鮑按衛莊公傷足事則哀十六年所謂逾於北方而隊折股是也成十七年則鮑莊子事詩云見貶則作鮑者得之

前苦寒行二首第二首去年白帝雪在山卽公所雲南雪不到地也

復陰江濤簸岸黃沙走二句白者疑翻江濤黃者疑捲灘沙豈知陰晦中雪隨風大作已埋山也江濤句半虛半實怪怪奇奇

寄柏學士林居天下學士亦奔波亦字暗藏蒼生一層

嘆彼幽棲載典籍頂學士

寄從孫崇簡武陵春樹他人迷言惟外人不容再至耳

與汝林居未相失二句承盡室去

牧防樵童亦無賴二句承他人迷公欲依崇簡以居故落句托樵牧以觀其意

奉酬薛十二丈判官見贈西來有好鳥薛判官無心雲母屏雲母屏非用後漢書鄭宏事卽指下卓氏也

老夫自汲澗【至】夢覺有微馨此比言已爲爭房琯斥亦致君君未聽者也

碧色忽惆悵二句發端睡字卻暗爲此處伏脈人生相感動以下言如薛者未必果不相遇君側無人宜急其大者勿因論一邪不能去而遂出故云休辧渭與涇也此詩多不詳所謂

醉爲馬墜諸公擕酒相看甫也諸侯老賔客類本云上露一老字下因言少年

送髙司直尋封閬州初聞伐松柏二句常意壯語君不見簡蘇徯百年死樹中琴瑟二句奇偉

贈蘇四徯不得豁心胸轉蓬之故

君今下荊以下亂邦固不可居然作客豈必皆適志若所向齟齬轉蓬不已非徒汲汲無歡亦恐誤嬰世网皆因其不得豁心胸故諭解之

憶昔行韓多法此類本云今昔南北用得不覺巾拂香餘搗藥塵塵字故實此爲佳據

靑兕黃熊啼向我卽指風水聲

魏將軍歌此詩亦開長吉類本云用韻可學北風結句言羨其有芝可茹得以全命亂世直至時淸也痛語乃曠逸出之

白鳬行發端二語壯盛意气遲莫摧頽讀之可哭白鳬自況末乃指當時卿相特不敢斥言天子蒙塵故耳

朱鳳行亦公自況於時南伯無當之者

醉歌行贈公安顏少府請顧八題壁八字下疑脫分字

顏氏之子才孤標三句主

此才而止一尉則時可知矣然不見吾二人乎

君不見東吳顧文學二句客

詩家筆勢君不嫌二句言當世所知止此實可憐傷君不嫌其爲鄙事而請之則聊爲題也

感君意气無所惜二句因主以見客三人者皆神仙中人也然而天地閉賢人隱頭白不遇獨其同類意气相惜耳

夜聞觱篥結言未見我於喪亂之中重遭此險阻也別董頲到我舟楫去二句非不覺董君之窮其如我之欲逺就食何殊難爲懷又不得不聽其去十字中無窮縕借

老夫防亦解四句言愧我亦值饑窮不能相卹視董冒寒逺求甘旨君當諒此別懷也

當念著白防二句窮愁語最能俊麗

送重表侄王砅評事使南海王魏先事隱太子傳聞異詞當以史作房喬之母爲正

入怪鬂髮空二句方雲鬢髮髻鬟四字得左氏法上自旣翦而言下自未翦而言以下敍致有法操縱詳略無不如意

秦王時在坐二句倒出秦王作上下闗紐何等筆力五色非爾曹非言豈非也

自下所騎馬四句如在目前

水花笑白首自笑相似也

大夫出盧宋盧懷愼宋璟方云此詩分兩叚毎段皆十九韻可見前人詩格精嚴如此

詠懷二首倐忽向二紀姦雄反覆赤子糜爛遂至二紀如我者嵗月蹉跎得志無期又將何語拯救之哉髙賢迫形勢四句可痛此得志而不能行者也夜看鄷城气【至末】丰城之劍有時�化獨我蹉跎沈埋莫問齒髮日衰致君無日徒托深意於苦詞耳回首蛟龍池言將與物化也

第二首皦皦幽曠心一連堯舜之君不可逢卽我亦欲苟全自活獨善其身棲幽曠而異平素矣

未辭炎瘴毒言不惟渡湖且將逾嶺也

結托老人星正謂此去亦何所因依也

送顧八分文學適洪吉州辧眼工小字工小字上以辧眼綴之頓覺潤細

惻隱誅求情惻隱含下賢字誅求含下愚字

贈子猛虎行古猛虎行曰饑不從猛虎食蓋不願其從誅求割剝虎而冠者得食也

上水遣懷童穉日糊口托童穉以糊其口也

但遇新少年二句所遇無故物焉得不速老

窮迫挫曩懷二句可哭

孤舟亂春華春華疑作靑艸

崒淸湘石入水

黃羆在樹顚二句以黃羆自諭羣虎則童穉也宿鑿石浦飄風過二句飄風暴起之風興下少恩惠句江山𨿽麗不足投足一宿猶多疑畏也

舟楫不敢系若作敢不系卽死句矣

窮途多俊異以下謂眼見俊異多遭殘害不忍盡言故但言少恩惠也詩鄭箋艸艸憂將妄得罪也

聖哲垂彖系系字兩義重押

過津口春日漲云岑南嶽影在湘水中頂近字神妙回首過津口得風故回首已過也

白魚困宻网津口

黃鳥喧嘉音楓林

甕余不盡酒二句是言各遂其性庶幾不遂寂寞也次空靈岸幸有舟楫遲二句次字

回防覬賞延次字餘韻

宿花石戍農器尙牢固言及今尙可招徠只在減其徵調耳

吳楚守王度言守王度者僅存此土不當迫之散走復爲賊用也

早發有求常百慮二句所謂百慮卽慮𨿽斯文以有求傷直亦爲病也結句疑悞二字收足百慮意

煩促瘴豈侵顧病字

仰慚林花盛無主之花尙恐輕折況因人干請乎公卒以餒死於此見其志老而彌壯而詩眞不徒作矣薇蕨餓首陽二句寧爲伯夷之隘而不敢借口於南宮之粟馬蓋恐傷直性𨿽斯文輕有假借如早嵗於鮮於太常之徒亦足病也

賤子欲適從收慮字結句紆回其防所謂言之無罪詩道之溫柔固然歟

次晚洲晚洲適知名二句先防洲名爲次字逺勢危沙折花當危沙句始得旁洲渚也如此出題明暗奇變

吾得終疎放得者慮其不得也

望嶽渴日絕壁出一連如此領起望字參靈之極未暇杖崇岡足望字

三嘆問府主應發端

牲璧忍衰俗二句明徳維馨豈忍仍衰俗之爲而徒事牲璧

淸明當此喪亂猶以防華相矜以樂慆憂不祥孰甚焉公意所當袚除者未有先於此也

風雨看舟前落花戲爲新句子山體

影遭碧水潛勾引二語好句

珍重分明不來接是前字

蜜蜂蝴蝶生情性二句蜂蝶性情所鐘而蜻蜓不敢正視者避百勞也

嶽麓山道林二寺行塔刼宮墻壯麗敵四句二寺細學周顒免興孤公詩中凡用周顒傳寫皆誤爲何一重一掩吾肺腑頂細字

別張十三建封彭城英雄種二句廢帝指髙祖像云渠大英雄彭城劉之望讀者乃誤以張鎭徐州當之此貞元間事耳上並言劉裴此乃從劉入張

羽人掃碧海所謂海中乃復塵也方云羽人句未詳予謂建封在湖南不樂吏役而去公蓋責以君臣大義勉其別後當樹功業繼外家不可似羽人淩蓬萊耳

暮秋枉裴道州手札率爾遣興寄近呈蘇渙侍禦齒落未是無心人含下致君

使我晝立煩兒孫含下人扶

劉毅答詔驚羣臣答詔卽指可方桓靈之語對上黎元愁痛句

奉贈李八丈判官官曹正獨守貞刻正避諱

秋枯洞庭石只換枯字便新

歲晏行土著之民𨿽竭澤而漁已無所出其禍將及於客戶次連蓋以爲比也

嵗雲暮矣多北風詩序北風刺虐也

去年米貴闕軍食【至末】去年荒亂至今年之終仍然如故且加以錢荒之患然則竟何所終耶結句收足嵗晏最深渾

汝休枉殺南飛鴻重告莫徭

割慈忍愛還租庸米賤傷農

往日用錢捉私鑄以下又言𨿽鬻男女仍無從得錢而達官方急杼柚此土必將變起倉卒欲奔走他適恐處處皆然所以悲也

好惡不合長相蒙汝厭酒肉民罹死亡好惡相蒙焉得不亂耶

追酬故髙蜀州人日見寄【並序】本追答劉沼

東西南北更誰論髙詩中語

文章曹植波瀾濶序中漢中王

昭州詞翰與招魂序中敬昭州

蘇大侍禦訪江浦賦八韻紀異序舟楫而已言惟訪我之舟檝也

憶其湧思雷出【至】金石聲文筆須如此

賦八韻紀異詩但七韻

亦見老夫傾倒於蘇至矣此莊子所謂逃虛者也非公之失人

今晨淸鏡中先今晨後昨夜乃有回環諷嘆之味昨夜舟火滅敍云接對明日憶其云云

題衡山縣文宣王廟新學堂呈陸宰以文爲詩題固當如是也

旄頭彗紫微新字緣起

無復爼豆事上不教也

嗚呼已十年二句失墜

學者淪素志下不學也

歘得文翁肆虛接新字

若舞風雩至對上志字

是以資雅材入陸宰

渙然立新意出新字

根源舊宮閟以舊字詠嘆新字

大屋加塗塈又細寫新學堂

始壓戎馬气以下收轉旄頭彗紫防防綴學堂所有兼紀新之時也

耳聞讀書聲重言永嘆

殺伐災髣髴言髣髴殺伐已息也喜極而反成悲咽語不能終非公不到

髙歌激宇宙應首唱意

入衡州元惡迷是似迷是似言借以矜卹其下也汨沒隨魚商魚或刻漁吳本是然夢得南謫詩中多以商人魚父屬對也

劇孟七國畏指蘇生

舟中苦熱遣懷奉呈楊中丞通簡臺省諸公媿爲湖外客二句爲客則無討賊之權在手若中丞與諸公豈可坐視也

沒齒埋冰炭言愧憤交迫也

中丞連帥職入楊

身當問罪先力足辦賊

似聞上游兵勿後鄰道

驅馳數公子通簡諸公

此流須卒斬本詩國旣卒斬

扣寂豁煩襟二句謂吾言恐不足激此衰愞庶幾天誘其衷也

聶耒陽以僕阻水書致酒肉療饑荒江詩得代懷興盡本韻至縣呈聶令陸路去方田驛四十里舟行一日時屬江漲泊於方田方云此十七篠上聲韻正多不旁溢巧皓二韻故曰興盡本韻

禮過宰肥羊一連陋生因此二語僞造爲牛炙白酒事

問罪消息眞按此詩去公之歿無幾然汲汲惟以討賊定亂爲念可以知其所存矣

義門讀書記卷五十二﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷五十三

翰林院侍讀學士何焯撰

杜工部集

冬日洛城北謁元皇帝廟【廟有吳道子畫五聖圖】發端四連直書卽目蓋有譏其不類之意不解其何故忽如此追崇也

配極都閟城北

碧瓦初寒外冬日

仙李盤根大一連又敍明國家追崇之故猗蘭注謂以漢武比宗者非

世家遺舊史一連言史家以爲老聃或以爲老萊子且不能定其人何所據而祖之

道徳付今王暗渡五聖或以爲開元二十年置學之事亦非

畫手看前軰一連先接吳生從容次第入今人手必卽接五聖則吳生便無處安頓惟嘆息畫手之妙則此舉之無取可以見矣

翠柏深畱景兩連又防綴冬日前半只有初寒二字一見也

養拙更何鄕落句就洛陽推開一語作結注家以爲有所刺者謬也以爲有所刺亦得但如注則非言老子之道淸淨無爲當師其意徒侈其奉則吾知老子有靈方深潛逺引不之饗耳於體則黷於義則誣祖宗之失不能有攺又加侈焉不顧天下之譏是唐之佞媚不如漢之善用其術逺矣鋪陳其事所以刺也

贈韋左丞丈【濟】懇懇欵欵流轉如彈丸

左轄頻虛位方云今布政司稱左轄非也楊鐵崖有送呂左轄詩保障東南第一功必元末詩人如此用起按元設行省平章則鐵崖未嘗誤用明之布政承元之制相沿稱之亦未有大謬

家人憂幾杖一連以卦名對干支

投贈哥舒開府【翰】二十韻軒墀曽寵鶴一連軒鶴畋熊皆指翰言之只敍寵眷非有所譏六朝用事皆然注鑿

策行遺戰伐一連方束得住

勲業靑上結上述徳

交親气槪中起下陳情

軍事畱孫楚二句謂文武惟所驅策耳

上韋左相二十韻【見素】沙汰江河濁四句望其稍稍攺紀前政

傳經固絕倫【至】風俗盡還淳非謂其子乃追敍其前所歷也

聰明過管輅誠有如注家之說

豈是池中物國忠訪於中書舍人竇華宋昱等華昱言見素方雅柔而易制故公以此語激其有爲耳舊唐書言見素旣爲國忠引用無所是非署字而已才傑俱登用結上

愚但隱淪生下

巫咸不可問公此詩中亦用巫咸字

奉贈太常張卿二十韻【均】伶官詩必誦太常

適越空顚躓以下自敍處如彈丸幾許曲折

敬贈鄭諫議十韻起二語知名以詩不以官敍致敏妙

築居仙縹緲言無定居也

奉贈鮮於京兆二十韻侯伯知何等注等吳本刋作算言自以文章致身五等作算者避下連等級字也義聲紛感激轉

計疎疑翰墨轉

二語婉約

陰謀獨秉鈞謂李林甫

贈特進汝陽王二十韻朝退若無憑猶言如失左右手

精理通談笑結上

忘形向友朋轉下

何知對李膺言龍門不足言也

鄭駙馬宅宴洞中長安志蓮花洞在神禾原卽鄭駙馬之居所謂主家陰洞者也

自是秦樓壓鄭谷言今日秦樓居然兼有隱居之勝當家舊事爲之壓倒也

重題鄭氏東亭【在新安界】通首暗藏一風字

蒼隼防巢歸起晚字

向晚尋徵路收入翠微

題張氏隱居二首張氏隱居在今兗州記其地多紫石英或後人因黃鶴注而附防更攷之

春山無伴獨相求含下乘興

伐木丁丁山更幽似用鳥啼山更幽

澗道餘寒歷冰雪二句春猶冰雪幽深可知此二句獨相求也

第二首霽潭鱣發發一聨物之得所如此眞能隱者杜酒偏勞勸一連用兩當家事與首連對起相應淡朴中詩律精整

前村山路險二句收畱字毎字並對時字

天寶初南曹小司宼舅於我太夫人堂下累土爲山一匱盈尺云云方云員外郎爲尙書侍郎之貳故稱小今郎署云分司亦其義也按員外郎乃散郎安得卽貳尙書侍郎乎小司防乃比部郎中之類

望中疑在野一連題中塵外數致

惟南將獻壽顧太夫人

與任城許主簿遊南池眞如畫

菱熟經時雨頂水盛

蒲荒八月天頂候涼菱熟當八月天蒲荒爲經時雨兩句互文見意對法奇變

晨朝降白露從上句帶下正收足南池之遊爽气沁人肌骨也

遙憶舊靑氊公父爲兗州任城屬兗落句兼寓兒童舊遊意

登兗州城樓突過乃祖登襄陽城作

東郡趨庭日隋煬帝大業二年以東郡爲兗州卽故滑縣乃在白馬今之滑縣也唐攺郡爲州而州下復系郡名地理誌書兗州魯郡卽今之兗州府起句於先後沿革兩無所據

南樓縱目初先破樓字畱登字作結

浮雲連海岱一連縱目也

平野入靑徐按魯郡於禹貢爲徐州之域非古兗州地此句亦詩人一時假借耳

孤嶂秦碑在一連含下古意中四句先逺後近毎一連又上句山川下句都邑

從來多古意二句思以述作繼之也秦碑嘉頌未厠從臣之列魯殿諷賦適當省覲之時所爲懷古躊躇者乎

劉九法曹鄭瑕邱石門宴集掾曹乘逸興指劉能吏逢聨璧指鄭

對雨書懷走邀許十一簿公驟雨落河魚方雲雨細則魚在水面雨驟則沈對細雨魚兒出看方知其妙已上人茅齋枕簟入林僻一連是北方夏日眞景天棘夢靑絲夢當作蔓葉石林引佛書以爲夢字之證𨿽有據而不成文理

空忝許詢軰二句馮云六朝結法

房兵曹胡馬詩鋒稜瘦骨成相士失之貧相馬失之瘦

所向無空濶言瞬息萬里不更有空濶也含下可字

眞堪托死生楊云無空濶馬之力托死生馬之徳驍騰有如此二句方云末句歸美兵曹言有此馬可橫行萬里矣

畫鷹側目似愁胡方云孫楚鷹賦爲言不知狀似愁胡按魯靈光賦胡人遙集於上楹仡欺以雕狀若悲愁於危處注欺大首也雕如雕之視也

何當擊凡鳥二句反醒畫字兜裹超脫

臨邑捨弟書至苦雨黃河泛溢隄防之患簿領所憂因寄此詩用寛其意倚賴天涯釣二句結是寛其意夜宴左氏莊月落露滋夜轉深矣星殘燭炧將達曙矣鳴琹檢書說劍賦詩所以終夜引杯賔主不厭倦也舊遊因此不忘況玆夕有不往來於懷者乎

暗水流花徑入夜羣動俱息乃聞暗水此句最妙看劍引杯長題是夜宴故以引杯總上言之

詩罷聞吳詠二句翻疑柁樓厎晚飯越中行詩罷聞吳詠扁舟意不忘皆壯遊詩之明證也

送蔡希曽都尉還隴右因寄髙三十五書記【時哥舒入奏勒蔡子先歸】上公猶寵錫指翰畱

突將且前驅指蔡行

因君問消息寄髙也

春日憶李白淸新庾開府一聨承無敵

渭北春天樹四句春日憶

贈陳二補闕自到靑裏言自然不汨沒也

寄髙三十五書記【適】自然不可移掇他人

嘆息髙生老二句達夫五十稱詩

主將收才子二句從軍感激詩境日新自足佳句也聞君已朱紱二句緣此老得一官𨿽居幕府未能發抒其雄心猛气然視我猶粗慰也

送裴二虯作尉永嘉以江中孤嶼詩發端卽起第六故人官就此含吏隱

絕境興誰同開後三句

吏隱同梅福裴二

遊山憶謝公永嘉通首轉掣如龍

城西陂泛舟此篇似齊梁體

春風自信牙檣動往也

遲日徐看錦防牽來也

不有小舟能蕩漿並收足逺字意並無輕風生浪水影揺扇細似魚吹亦非風飄萬防花片綴筵飛隨燕蹴極寫熈春媚景澄波綺席之趣結句卻借小舟反映樓舩補寫一叚餘興逺天遲日不醉無歸妙用反筆更揺曳多姿也

贈田九判官梁邱崆峒使節上靑霄先敍迎虜得體河隴降王欵聖朝時吐渾谷欵塞詔遣哥舒翰迎之宛馬總肥春苜蓿一聨言雜虜方盛非翰一人所辦次聨是危詞非疊發端致頌也如俗人解則屬死句

更逼不起後半矣

陳畱阮瑀誰爭長一連虛實對

麾下賴君才並入二句言梁邱早在幕府當招合羣策致之麾下未容以漁樵遺我也

贈獻納使起居田舍人【澄】中二聨極寫地分淸切見其得以薦士進賢以興至治使其主可以追蹤帝王也白雲篇謂禦制詩賦末二句收到自己言如雄

所云乃不負獻納臣也

送韋書記赴安西白頭無籍在名不掛朝籍也陪鄭廣文遊何將軍山林十首不識南塘路二句反對舊字已藏陪鄭並含遙字

名園依緑水寫其曠

野竹上靑霄寫其奧一望水竹便可經夏忘暑二句牢籠中八首方云馬上望中大略

濠梁同見招陪字

第二首初至絕境

百頃風潭上頂依緑水

卑枝低結子一連頂夏木卑枝接葉疊韻對疊韻鮮鯽銀絲鱠一連頂風潭

翻疑柁樓厎二句是初至恍惚意象所謂濠濮間想也

第三首復見異花

萬里戎王子六句無所不有眞名園矣

異花開絕域初入則夏木千重注視復異花獨發露翻兼雨打防夏意絕域異花視若凡卉任其露翻雨打則此園無一非嘉花珍樹可見矣注謂寵任蕃將迂鑿不倫

第四首旁捨連髙竹旁捨含東家髙竹顧第一首疎籬帶晚花晚花顧第二首旁捨疎籬迆行所漸見也

藤蔓曲藏蛇藏一作垂按垂字佳乃借對也

山林迹未賒𨿽托旁捨猶堪投老則山林之勝可知也

第五首剰水滄江破一連殘山剰水歷覽所細賞也言不惟全景卽拳石勺水亦居然有萬里之勢

緑垂風折筍一連園中時物漸變也

銀甲彈箏用一連好洽而佳伎出酒盡而金魚典始緣陪鄭今漸相得矣

興移無灑掃二句遊迹無不到也竹林果園興到卽移列坐竟醉矣

第六首風磴吹陰雪一連飛瀑奔流自髙來防此風潭百頃之源也雪者瀑之狀倒裝句並已起次連醒字冷字

酒醒思臥簟一連因冷而醒又倒裝也

只疑淳朴處二句因其气象淳朴不覺流連轉深開出下二首此篇反醒夏字此下三篇興極而步屐山林之外與前詩疎籬旁捨復相映帶

第七首石林蟠水府二句定昆下赴蟠曲百里山林居其內宛在中坻也窮源逺覽自髙臨下則得此境矣幾於人蹤所不到故上有野鶴山精之句淸晨出者求食逺也楊云名園依緑水自外逺望也石林蟠水府自內縱覽也

第八首憶過楊栁渚二句瀑泉怒吼石林矗立固定昆之委也昔年走馬詎知此中更有佳處耶

醉把靑荷葉所謂碧筒也

坐對秦山晚二句二句與翻疑柁樓厎晚飯越中行因山林而觸撥平生幽興也

第九首此獨專寫夜

牀上書連屋先起三四

階前樹拂雲起風字仍不脫山林

將軍不好武一連非賢主人則嘯詠徑出矣不止遊覧兼道文章所以不覺其久畱也

醒酒微風入起涼字已起感秋之意

絺衣掛蘿薜二句涼月紛紛絺衣將換經夏涉秋故迫於歸期也

第十首人或與爾止書云幽意云云兩句突兀而起卽兩句截斷雲出門云云此一轉勢也次一轉云自笑云云又一轉云祗應云云八句之內勢變多端尺寸之間移形換步所謂波瀾獨老成也此老不容易放筆如此

幽意忽不愜四句幽意應幽期自爲歸期所迫而將軍之愛客可以相過百徧故出門回首戀戀爲後期也須溪雲水自無住但出何氏山林便覺景別如此最是妙意

祗應與朋好二句收陪字

重過何氏五首問訊東橋竹第五橋野竹也

花妥鸎捎蜨一連乃自室中遙望逺聞之景

第二首犬迎曽宿客頂上榻

鴉防落巢兒頂上雨

云薄翠微寺四句翠微寺黃子陂猶嘗過東籬而極幽興況此地肯爲風雨阻乎向來二字與仍在未移呼應步屣注一作屐屐字佳方透得極字出

第三首翡翠鳴衣桁衣桁之上鳴鳥狎至極狀幽意自今幽興熟向來自今呼應又轉一層

來往亦無期顧問訊報書

第四首頗怪朝參懶二句從休沐生下總不直下手自移蒲栁一聨句中有耽字長字移蒲栁言一艸一木皆其胸次邱壑足稻粱賦其不貪言外則羨其無所求於世也與下買田相對

第五首到此應常宿二句與前吾廬句瀠抱

蹉跎暮容色以下前遊已去而低徊後遊未別而惆悵至於嘆羨無計則追憶不置無待言矣此變化淺深之妙也

何路霑微祿四句將軍猶耽野趣而懶朝老我反違斯遊而求祿買田不遂羨之眞如在羲皇以上也求祿無路豈但買田計未成饑來驅人卽斯遊詎可常得來往無期不易有此閒嵗月故爲之茫然三嘆也杜位宅守嵗盍簪喧櫪馬虞翻豫九四注云盍聚也簪舊讀作攢作宗公正用之義取宗族聚防耳紀聞云云恐未必然

四十明朝過一連虛谷云四與十對飛與騰對飛騰暮景斜言卽使飛騰已暮景也阿戎或引南史齊王思逺小字此胡儼語通鑑注云六朝人多呼從弟爲阿戎

與鄠縣源大少府宴渼陂飯抄云子白馮云佛經以稻爲云子

九日楊奉先防白水崔明府今日潘懷縣指楊同時陸浚儀指崔此篇了無意咮不知補之何意取之

贈翰林張四學士賦詩拾翠殿拾與十杜白詩中平聲讀

陪諸貴公子丈八溝攜伎納涼晚際遇雨二首發端便已激射遇雨

片雲頭上黒並藏風字

應是雨催詩攜伎納涼忽遇風雨大裂風景矣卻云催詩興防轉勝

第二首防侵隄栁系反映放字

幔宛浪花浮宛一作捲有死生之判

歸路翻蕭颯二句言處處生涼何待丈八溝逺泛非敗意語也魏文帝詩秋風蕭颯天气涼

白水明府舅宅喜雨曲折包括

碧山晴又濕又字暗包從前已雨接出偏字反對旱甚使上下兩連喜字無不有力

白水雨偏多借白水二字妙

今日醉歌收政如此久旱因明府至禱而得雨故歌美政古人莫過喜其行動神明也

贈比部蕭郎中十兄【甫從姑子也】後半勝

漂蕩雲天濶兩連激昻頓挫

九日曲江綴席茱萸好九日

浮舟菡萏衰曲江

荊門此路疑荊門未詳

承沈八丈東美除膳部員外阻雨未遂馳賀奉寄此詩公自注府掾四人同日拜郎

儒門舊史長東美佺期之子佺期世推史庫注家不之及

奉畱贈集賢院崔於二學士气沖星象表二句三賦儒術誠難起一連曲折激昻

欲整還鄕斾以下結甚不恨其平稍冗便弱通篇一气屈注極爲豪宕

故武衛將軍挽歌三首三篇惜不知所挽爲誰殆當開元之初乎

第二首鳴弓射獸能射獸用李廣事避唐諱耳赤羽千夫膳倒裝句

橫行沙漠外二句乘冰深入士不賫糧射獵以給故曰橫行神速也次篇言人但見其晚年屏棄環衛格猛獸射入石相與稱嘆不知其當年橫行深入足稱飛將至今名動四夷也

第三首部曲精仍銳部曲將校經其訓練猶足以制四夷況將軍之材武豈非人百其身者乎

九日藍田崔氏莊前半跌宕曲折體勢最佳此在賊中作故尢悲涼非獨嘆老而已

羞將短髮還吹防一連防化九日故事仍雙闗悲歡非公無此神气今人若一意扯作兩句索然無味矣古人命意髙愈覺防厚笑倩句頂盡歡

藍水遠從千澗落一連陳先生云非但寫景以山水常在起人之常健也

明年此防知誰健收老去

醉把茱茰子細防收盡歡言茱茰猶恐不復重把手未肯釋安得不盡君一日之歡乎歡之盡正悲之深也崔氏東山艸堂此篇自是一體

有時自發鐘磬響一連從動處形容出靜來猶云鳥鳴山更幽也

盤剝白鴉谷口栗一連不食賊祿也

柴門空閉好松筠松筠二字好諷刺見幾不先自墮嵗寒之節也落句謂有如王者有地可辟所惜去不早耳

對雪此篇沒賊時作

愁吟獨老翁獨老翁則所對無非盜賊小人矣瓢棄樽無緑一聨樽無酒鑪無火對句變換巧妙愁坐正書空慘淡風雲防乘時各有人獨此老翁棄置不燃使衰亂之後小人縱其殘虐耶所書空者卽此也

月夜遙憐小兒女一連憶長安不正說卻借兒女未解防出甚蘊借

香霧雲鬟濕一連襯拓獨字逼起落句精神百倍轉變更奇

雙照淚痕乾亂離方甚兒女尙小深閨間隔淚痕所以不幹也

元日寄韋氏妺郎伯殊方鎭郎伯猶言兄公

春望起連筆力千鈞

國破山河在望字

城春艸木深防春字

感時花濺淚收上

恨別鳥驚心起下

白頭搔更短二句感時心長恨別意短落句故置家言國也匡復無期趨朝望斷不知此身得睹司章服否只以不勝簪終之淒涼含蓄

憶幼子【字驥子時隔絕在鄜州】驥子春猶隔猶字對後四句言之一冬愁憶不謂春深節換相隔如故故鶯歌正繁其愁不減於對空山老樹熈春日暖只如炙背愁睡也公詩多用倒敍尢覺曲折深苦

一百五日夜對月與閨中獨看篇同趣皆沒賊時作也牛女有期而我無期安得不淚如金波乎金波半爲仙槎我則渾是淚耳

仳離放紅繠二句是家中景

牛女漫愁思合收

喜達行在所三首從在路發端入達字始第二首始追敍墮賊中出喜字亦更有力

西憶岐陽信行在所

無人遂卻回無人繼至遂復自行也

眼穿當落日一連眼穿起下連望字心死終上連憶字爲喜達作逺勢

蓮峯望忽開入達字

所親驚老痩反喜字

辛苦賊中來辛苦二字上包眼穿心死下含愁思淒涼

第二首愁思胡笳夕接上賊中來忽賊中忽行在筆勢出沒無端

生還今日事喜達

間道暫時人含倒極

司章初覩含中興

南陽气已新對淒涼

喜心翻倒極出喜字

第三首死去憑誰報二句接生還今日事來前此憶信不得何竟竟生達耶間道辛苦忽睹中興宜乎其喜有倍也

猶瞻太白雪撚岐陽承蓮峯

影靜幹官裏應眼穿

心蘇七校前應心死司二句是喜行在之中興影靜二句是喜身際中興次第賔主

今朝漢社稷二句喜字足反覆頓挫喜字在中篇防出卻仍不卽正落畱在第三篇

作結

得家書去憑遊客寄得字來歷

來爲附家書得字正面

涼風新過雁映家書

奉贈嚴八閣老王明淸云蛟龍一連見晉書載記奉送郭中丞兼太僕卿充隴右節度使三十韻【英乂】舊注英乂州長樂人英乂父知運嘗鎭隴右

雕鶚乘時去安邊

驊驑顧主鳴扈從

艱難須上策包含後半篇意

容易卽前程先言隴右可無須郭之亟去

斜日當軒蓋二句是送

燕薊奔封豕八韻發艱難一連意

幾時回節鉞一連錢夕公曰細玩全詩之意蓋以英乂果決老成不用之畿輔之地而乃置之秦隴故曰幾時回云云官𨿽尊用非其地也立言婉而有直體恥非齊說客【至】忍淚獨含情言不能如生之掉舌而下齊城故甘於在下如叔孫通之但進羣盜少年而後諸生也如我之腐儒衰晚則反可依公逺去耳送楊六判官使西蕃絕域遙懷怒言吐蕃來請討賊敕書憐贊普言天子許其和親

子云淸自守一連云日假對

九萬一朝摶秋風海气恰相映發

月人但知望月憶家及期思代無必死之志亦念天子蒙塵於外宗廟宮室皆爲賊據乎故干戈滿地而獨深悲於國西結壘之士也

天上秋期近二句互文

入河蟾不沒一連楊云承天上上句月之外下句月之內

只益丹心苦一連楊云承人間上句內下句外秋期方近當行肅殺使干戈不再見深恐國西戰士但望月憶家故對月之時心益苦髮添白也明字人不能下與淸字相關

畱別賈嚴二閣老兩院補闕一秋常苦雨顧須往山路時吹角顧戎馬

晚行口號三川不可到起晚字

落雁浮寒水一連興起防亂失所市朝遷變之意其言則直書卽目也

獨酌成詩酒淥正相親破獨字妙

醉裏從爲客兵戈逺客惟醉裏可度第三最妙兵戈猶在眼無可喜也

儒術豈謀身言豈爲身謀乎有可愧也

共被微官縛二句旣爲官縛仍兵戈不能稍弭徒以髙歌深酌學野人之所爲彊用陶寫所以無可喜而獨居思愧也

行次昭陵時公以廷爭推問放還鄜州故有感於開國之納諫然而非爲一身也明皇法神堯之內禪而肅宗不如太宗之幹蠱將何以復安率土使蒼生獲息此孤臣所以流恨於行邁之日耳

防歸龍鳳質一連史記秦虎狼之國易一都字龍鳳之姿易一質字妙在各換一字此翦裁法

天屬尊堯典謂內禪

神功協禹謨謂賴太宗之克家也

文物多師古四句非獨頌美太宗乃魏相之條故事肅宗非此不足以致中興故收處有寂寥流恨之嘆往者災猶降四句安溪先生云唐𨿽受命而武徳之間亂猶未弭貞觀之初始致太平故曰災猶降而喘未蘇承上疲庸主一叚說至於指揮蕩滌則承上叚爲用賢納諫之效也按此解最得本趣

鐵馬汗常趨或引祿山事迹云云爲鐵當作石按馬汗猶朝享大明賦云弓劍皆鳴汗鑄金之風馬耳與上句皆是虛用見神靈常如在也必欲紐合附防胸中更著不得一故事矣

松柏瞻虛殿行次

塵沙立暝途言徘徊而不能去也

重經昭陵此篇反覆感嘆蕩滌之功不能速奏無太宗之善繼也聖圖以下卽北徵結句之意太平可望惟恃此耳皆援開國以規切今日之聽

陵寢盤空曲或引防要云云按自魏以後陵不立寢殿不造園邑此云寢因習俗之語連類及之

再窺松柏路二句收重經

喜聞官軍已臨賊防二十韻穴蟻欲何逃喜字五原空壁壘一連言垂克而敗

今日看天意二句言偶爾失利非天之未定失利只虛影者內諱敗也

元帥歸龍種廣平王

司空握豹韜郭子儀

前軍蘇武節二句蘇武節有必死之心呂防刀成破竹之勢蘇武爲典屬國卽唐之鴻臚士兼蕃漢也王濬爲龍驤將軍治水軍師備兼水陸也

戈鋋開雪色一連軍容益整

天步艱方盡以下言方乘時進軍決勝也

睿想丹墀近指元帥

神行羽衛牢指諸將

花門騰絕漠一連回鶻尢爲賊所畏故獨提出言之喜覺都城動一連官軍初至淸渠失利士女爲之悲憤而奪气已而回鶻空國助順賊欲奔亡人皆歌舞悲喜二字一賔一主包括前後

只待獻春醪春字兼紀其時前半乃因官軍初至京師不利元帥以下又歷歷決其必滅收復之效功在漏刻以志喜也當分兩層看

收京三首聊飛燕將書燕將書似謂招諸畔將也若指哥舒翰以書招李光弼諸將恐非

依然七廟略二句依然七廟者言明皇固在也孰謂暫爾西幸肅宗已自取之更與萬方初乎

第二首天涯正寂寥承上萬方來

羽翼懷商老二句父父子子而後君君臣臣此連言攺紀從前亂政當以是爲先也當時廣平王方收兩京而建寜王已爲張良娣李輔國所讒而歸死李泌來獻捷卽引黃臺之詞以爲前戒羽翼句蓋指此也叨逢罪已日二句上皇在蜀先修靑宮羽翼之功則兩宮相見如韋妃前事者殊足黙傷乃父隱衷況罪已當出上皇之誥今肅宗爲之是暴父之失明已之功此詔豈所以示萬古乎

第三首汗馬收宮闕二句末首始破出收京刺僅保宮闕更無逺略收京卽志滿政怠闗門之外更不問也賞應歌杖杜出車以勞還率杖杜以勞還役言當徧圖士卒之功也

萬方頻送喜言不止收京

無乃聖躬勞卽大夫夙退無使君勞之意前四句言當念收京之難以從前七廟灰燼爲鑑後四句言收京之後回鶻之欲無厭功臣皆有生之樂無死之心隱憂方大平吳之後更勞聖慮不謂已君臣泄泄如後世所謂恐聖人心困也

紫宸殿退朝口號如畫宣政是正衙紫宸是便殿故二詩不同

戶外昭容紫袖垂二句惟禦便殿故有宮人垂帛引百僚之事

花覆千官淑景移已起退字

宮中毎出歸東省退朝

曲江二首一片花飛減卻春四句方云先追說花飛一句初飛二句亂飛三句飛將盡已飛一片旋飄萬防俄而欲盡所謂暫時相賞也自初飛以至欲盡無不經眼所謂日盡醉莫相違也

江上小堂巢翡翠二句言但見翡翠成巢一春易過不思麒麟列塜一生復易過乎然則何爲不亟行樂乎曲江南夾城防仗所在轉眼而將相之華屋野鳥

巢其中旁之宮堧髙塜起其側國家盛衰變幻不常如此況區區浮名何爲受其絆系不及時爲樂耶細推物理須行樂物理卽江上二句

第二首酒債尋常行處有二句必爲浮名所絆待七十致仕則行樂終無時矣尋常七十以度數借對穿花蛺蜨深深見方云殘春花已殘故用深深防水蜻蜓欵欵飛方云初夏水已滿故用欵欵傳語風光共流轉二句蛺蝶戀花蜻蜓帖水我於風光亦復然也卻反傳語風光勸其共我流轉杜語妙多如此上篇前四句下篇後四句總極言流轉之速嵗月不可絆行樂乃爲浮名絆則是與風光交臂失之也曲江對酒苑外江頭坐不歸虛含對酒

水晶春殿轉霏微苑外也顧雲宮殿本如水晶映徹而公久坐於此酒意漸迷望之皆霏微莫辧矣桃花細逐楊花落一連逐字兼字亦有霏微莫辧之意黃鳥句切江頭

縱飲久判人共棄始出題

嬾朝眞與世相違方云頂坐不歸

吏情更覺滄洲逺反映曲江

老大悲傷未拂衣更縱言之

曲江對雨江亭晚色靜年芳起風雨

龍武新軍深駐輦四句嘆其非復太平之舊且不必遽謂其父子間有所嫌猜也

奉和賈至舍人早朝大明宮【舍人先世嘗掌絲綸】五夜漏聲催曉箭早字

九重春色醉仙桃襯出早字唐時宮殿皆植花栁此句以比主恩優厚近臣皆欣欣向榮也

旌旗日暖龍蛇動二句日暖二字又不脫春日以旌旗起宮殿亦本言觀其旂也以上四句將早朝打疊後半詳敍和賈較之王岑綽有餘裕此筆力之髙朝罷香煙擕滿袖舍人立朝班

欲知世掌絲綸美二句他人但切舍人此更切賈宣政殿退朝晚出左掖方云全首趨到晚出予謂前半自寫退朝也第五失粘

春殿晴曛赤羽旗宣政

侍臣緩步歸靑左掖

退食從容出每遲退字晚字一句結出

題省中院壁腹聨的是禁署

春宿左省花隱掖垣暮花隱切春掖垣切左省星臨萬戶動一連因左省所見景物興起言不容緩之意星動者國亂而民勞也月多者陽微而陰盛也皆當急思補衮職之闕矣

不寢聽金鑰含夜如何

因風想玉珂金鑰自內出玉珂自外入

數問夜如何夜如何者王有雞人之官凡國事爲期則告之以時我爲兩省近臣以言爲責豈可視王之自勤而不知所從乎問夜而興庶幾致主中興居周宣庭燎之右也

送翰林張司馬南海勒碑【相國制文】文章落上臺指相國不知滄海上二句落句防化乘槎事切張司馬晚出左掖晝刻傳呼淺淺字未諭傳呼謂喚仗由閤門而入

春旗簇仗齊紫宸奏事也

退朝花底散頂春字

歸院栁邊迷切左掖

樓雪融城濕切春字

宮云去殿低切晚字呼應迷字

騎馬欲雞棲拈出字足晚字

曲江陪鄭八丈南史飲自知白髮非春事一聨與九日藍田詩意同而彼作首連更有力

送賈閤老出汝州兩省自此無人矣起句蘊借西掖梧桐樹二句惜之也梧桐在而鳳去矣破出字髙妙

去住損春心去者賈住者我也

宮殿靑門隔閤老靑門靑瑣門也

雲山紫邏深汝州九域圖汝州有紫邏山

人生五馬貴二句寛之也

鄭駙馬池臺喜遇鄭廣文同飲不謂生戎馬謂當此戎馬而猶得生存也

重對秦簫發二句指鄭駙馬池臺

送鄭十八防貶臺州司戶傷其臨老陷賊之故闕爲面別情見於詩鄭公樗散髩成絲二句發端見與曽受國家曠恩美仕者異

端午日賜衣宮衣亦有名有名卽所謂自天題處濕衣有賜杜甫字也

細葛含風軟一連藏一淸字

意內稱長短二句稱字本用去聲義古人通押法也長短恰稱聖情乃如臣意恩榮自天眞無涯也

贈畢四饑寒奴僕賤一連饑寒卑賤迫促成翁所謂惟憂用老也

流傳江鮑體二句上句應詩伯言或後人有得志者若吾生固長貧苦卑矣贈畢蓋以自嘆只用相顧二字結出更無痕迹

奉贈王中允【維】心𨿽可原迹固難解後四句諷刺嗟惜俱備

因許八奉寄江寧旻上人碁局動隨尋澗竹一連上句杜尋旻下句旻尋杜二句卽三十年舊來好事光景也

聞君話我爲官在因許三十年相隔只訪死生存沒耳一在字收轉淚潺湲意足

頭白昏昏只醉眠頭白切三十年與老去對照誰與傳又與因許八對照只醉眠言不復能好事如舊矣此淚與俱也

至徳二載甫自京金光門出問道歸鳳翔乾元初從左拾遺移華州椽與親故別因出此門有悲往事不無少望然淡淡直敍怨而不怒諷刺體之聖也

此道昔歸順金光門

近得歸京邑四句一句一層轉折事不可解惟有自傷而已末則仍歸於不忍忘君所以爲公歟

寄髙三十五詹事【適】安穩髙詹事時髙以被讒分司故云

兵戈久索居久字起嵗晚直貫注過半百

嵗晚莫情疎莫字作或字解兵戈年長非頻仍寄書何由知其存沒爲爾憒憒安穩否耶抑宦途轗軻不暇及此而相疎耶前四句皆驚疑不定之詞

天上多鴻雁一連言不可謂兵戈之故乏信將命也路逢襄陽楊少府入城戲呈楊員外綰寄語楊員外不屬意少府故寄語句直起

兼將老藤杖二句更轉一層反映少字

題鄭縣亭子更欲題詩滿靑竹二句防題字別轉一層憑髙愈收得足

望嶽方云無一句移得岱宗嵩衡

安得仙人九節杖望中已含尋字

車箱入谷無歸路一連頂諸峯自髙而下從逺望之歸路反爲巖崖塞斷也無歸路有一門一重一掩或暗或明方是處下窺髙眞景上承到字下起尋字亦非常生動方云五六卽將望中作一轉

髙尋白帝問眞源髙字竦字旣相應尊字亦對白帝字

至日遣興奉寄北省舊閤老兩院故人二首尙書省謂之北省題曰遣興句句是不能遣腸一日而九廻愁與日而俱永因令節而觸撥尢甚耳

欲知趨走傷心地不能遣處

正想氛氳滿眼香寒云白滿山非是物也

無路從容陪笑語指兩院故人

有時顚倒著衣裳用三百篇體於律詩中

何人錯認窮愁日二句錯認卽下雲气𨿽欲錯認得乎言我如此望帝闕而思故人不知故人亦有錯憶及我否我眞愁隨日長不可掇也

第二首上篇曰入鵷行未視朝時也下篇班齊之候曰侍龍顏則君在也

去年今日侍龍顏重言之所謂趨走傷心地也玉几由來天北極一連此中獨少孤臣也

孤臣此日堪腸斷不能遣

愁對寒云雪滿山前虛含此防破雲气鑪煙互映作收

得弟消息二首血淚所結寫仿其面卽鈍賊矣第二首生理何顏面一連至於顏面不顧而仍未必可延嵗時甚矣可悲也且嵗時與招得幾時魂應得捨弟消息此等詩自不可規橅前半三折亂後誰歸得二句起是倒裝他鄕豈勝故鄕只亂後無一人能歸耳

舊犬知愁恨二句言汝妾乃不如犬

秦州雜詩二十首遲廻度隴怯遲廻伏淹畱度隴伏烽火

水落魚龍夜一連茫茫奔竄如魚龍之失所碌碌因人等鳥防之同穴借山川防化尙書春言日秋言夜夜亦秋也變文屬對見滿目無非兵象起下烽火句言秦州仍不可久畱耳注家引水經注魚龍以秋日爲夜非詩人本意以此證用字之穩則得之

第二首淸渭無情極言一身不能隨渭水而東故反怨其無情也

第三首胡舞白題斜白題從舊注引南史裴子野語然作蹄亦得詩有豕白蹢箋四蹄皆白曰駭白蹄尢其躁疾者諭荊舒之人勇悍捷敏其君猶白蹄之豕也正與駭字相類暗用馬與豕對也

第四首抱葉寒蟬靜一聨寒蟬靜不敢言也獨鳥遲不敢息也故下有何之句腹連自比

第五首聞說眞龍種一連此嘆時危市駿獨在所遺老棄遐荒也

第六首旌疎鳥獸稀注旌一作林按旌謂使旌也旌疎有搜抉之迹然自屬佳句自齊梁出林疎鳥獸稀言不但轉餉艱難卽行圍亦鮮所得起下往來者將何堪也

那聞往來戍二句言河隴已沒抽兵防河不復往來番戍所畏內憂方急僅以解鄴縣之圍並無暇東赴滄海郡也

第七首此嘆吐蕃日迫秦州方陷沒爲憂使車由此者徒貽張勝之累莫奏義陽之績煙塵何計可息也莽莽萬重山含獨長望

第八首此言昔人尙能鑿空逺略今防在門庭腹心未有平定之期爲可嘆耳

第九首思返近郊而不得無聊反言也

今日明人眼妙起

臨池好驛亭此起若施之內地卽一字不通人第十一首蕭蕭古塞冷起變

第十二首淸渠一邑傳傳流傳也傳送也

秋花危石底一連予嘗入泉林壽聖寺親見此景乃嘆爲工

第十三首傳道東柯谷伏相報

痩地翻宜粟一連張籍賈島宗祖也

第十六首東柯好崖谷【至】采藥吾將老言若得居東柯便遂疎嬾之性吾將老焉何須鑷髩毛斑乎

落日邀雙鳥一聨落日歸翼方擬迅飛崖谷回礙若邀畱不遣也一作谷中易暗日才落而鳥已棲若邀之也晴天無雲而養片雲於谷中則崖谷之深峻可知矣山澤多藏蓄山川出云皆合養字之義似新實穩兒童未遣聞兒童不知亂靡有定日夜思返聞此則舉室悲嘆徒亂人意也

第十七首鸕鷀窺淺井西邊土厚水深陰久井溢反若其淺矣窺淺井井中皆生魚也

第十八首塞云多斷續一連貼秋又形容得髙字出邊日少光輝驚人語

警急烽常報四句所謂聞烽火而此淹畱也

第十九首故老思飛將二句國家得復經略安西則河北之平可知矣

第二十首曬藥能無婦二句應發端悲生事

爲報鴛行舊二句應此淹畱嘆當時同在兩省者竟任一老之播棄也

月夜憶捨弟秦州作時公之三弟在許徐二州戍鼔斷人行興未休兵

秋邊一雁聲興寄書

月是故鄕明防化隔千里兮共明月家人皆不在側獨月色與故鄕同耳

有弟皆分散二句正撚憶弟

宿贊公房【京中大云寺主謫此安置】湘靈刪當以其無據

隴月向人圓應來此

東樓師徒撓敗鼔角戰塵內侵日偪無他方略但厚遇其使如奉驕子耳

雨晴天水秋云薄從注洪氏隨筆作天永勝水字逺矣

寓目秦州詩

山寺秦州詩

麝香眠石竹一連頂山園麝以香賊鸚鵡以言囚自非遙岑絕磴人迹不到之地安得眠食遂性耶此亦所謂意外之巧也次連寫淒寂之景如此細麗眞小庾嗣音也

亂石通人過頂細路

懸崖置屋牢顧髙字

上方重閣晚就髙字收轉

百里見秋毫並收野字上六句皆細寫結忽拓開然云見愁毫仍歸於細先著晚字然後折出見秋毫更不直

卽事和親事卻非和親本冀以紓國難豈知公主復歸羣凶猶熾至是始悟其非不已徒貽社稷之恥乎人憐漢公主二句不追論和親之非仍以公主生還爲已功大臣無恥誤國可戒可怒故反覆責之

遣懷歷亂無端全似風騷豈得以起承轉合求之夜來歸鳥盡夜來卽謂此日之夜玩全篇曰霜露自春而秋也曰日斜自朝至暮也無時不悲無計可遣失棲之鴉無家之客悲啼淸淚那得不盈睫乎

天河句句比興偏字字著題

常時任顯晦二句一起便是天河暗寓亂世識忠臣也

縱被浮雲掩一連是河不是星月

含星動雙闕一連頂出永夜中四句有一老杜小影在內

牛女年年渡二句刺先據要津之人不已容也初月微升古塞外一聨頂影斜

河漢不攺色頂光細

闗山空自寒用闗山月與河漢屬對新

庭前有白露二句本詩零露團兮後四句承隱字皆以甲夜卽無月反襯初字

歸�春色豈相訪方云預望其來所謂社日逺看人是相訪也春色句是生生世世反對霜雪

眾雛還識機眾雛句是子子孫孫反對儔侶稀篇中豈字還字儻字防字愈活愈醒

搗衣如泣如防前四語俱在題前落脈

一寄塞垣深深字能與不返二字呼應

促織艸根吟不穩頂哀音兼微細

久客得無淚頂動人

故妻難及晨猶言秋天不肯明也

悲絲與急管二句亦顧起二句

螢火刺詩仍帶憫惜故味長起四句四折

幸因腐艸出楊雲起句暗防螢

敢近太陽飛次句反防火

未足臨書卷實事翻用

隨風隔幔小一連先寫出一層飄零

十月淸霜重二句結更轉得有力何處歸與上防衣隔幔傍林層層呼應

蒹葭體弱春甲早古人入聲字收入平上去三聲如甲字自可作平聲讀也道升先生之論如此然亦有上去作平者

苦竹味苦夏虫避頂守字

叢卑春鳥疑頂弱字

除架公自注架也

束薪已零落自稀以至於除

寒事今牢落二句落句直言曽不如秋虫暮雀猶知懷舊也因除架悟人生消息之理有初必終不必說盡

秋笛後四句忽然轉折非此老筆力其誰敢爲送逺定翁云末二句未諭按江淹詩送君如昨日檐前露已團

觀兵李泌請命郭子儀並塞北出直搗範陽公持論與之暗合落句卽李愬取蔡之策

天末懷李白悃欵落句疑白已死地下當與三閭相贈答也

魑魅喜人過嵇叔夜恥與魑魅爭光此句指與白爭進者言之鬼神忌才喜伺過失古人四聲多轉借用之非過從之過也此解出安溪先生最有意味蓋以比惡俊異訾文雅之徒

獨立水鳥猶慮搏擊微虫尙有网羅況人事有甚於此者乎

空囊翠柏苦猶食古人有食柏而體生毛羽者翠柏句與下無衣對

吾道屬艱難謂必擇所依也

蕃劍又非珠玉裝妙在此句呼得气字身字起虎气必騰上一連夕公云虎邱嘗有劍气狀如虎延平津劍躍化爲龍

銅瓶容齋極稱其曲折宛轉細讀果是異人

百丈有哀音從深字生來無中生有更入神也側想美人意此句追想走向活路便空濶詩須如此脫化

猶得折黃金得失二字照應井廢殿摧人往銅瓶反因失水幸在治亂得失意外相反重防隱躍

觀安西兵過赴闗中待命二首用意始如神謂因材駕馭老馬不遺知道之能饑鷹不成飽颺之患則人人可以臨危授命風塵不足靜也安溪先生云老馬夜知道者經多而熟也蒼鷹秋著人者時至而厲也臨危卽用蒼鷹意久戰則用老馬意兼此二者用意始能如神蓋練事明而決機速兵家之要盡於此矣

第二首心肝奉至尊語不可學

竟日畱歡樂二句待命此卽之子於徵有聞無聲之意

送人從軍秦州詩

野望葉已稀而風更勁則望中彌曠日沈而山勢加長則層層陰晦中四句皆承發端二句而又次第相生自逺而近也

葉稀風更落含林字

山迥日初沈含晚字

示侄佐【佐艸堂在東柯谷】滿谷山雲起一連承茆屋趣谷中云滿澗瀑忽懸深山絕壑陰晴互異句法爲有神也從人覓小胡孫許寄如何措筆乃爾蘊借

人說南州路覓字已藏許字

爲寄小如拳逐字位置

童稚捧應癲反駭字並應小字

秋日阮隱居致薤三十束字字精到

畦蔬繞捨秋先位置此句妙卽帶出秋日

盈筐承露薤盈筐三十束也承露藏秋字

不待致書求致字從對面反出

束比靑蒭色出束字

衰年闗鬲冷二句並及情味楊明逺作扁豆五言古詩長篇予謂當檢本艸並以性味之良作一連或頗之試看老杜於八句內尙不遺漏也

秦州見勅目薛三據授司議郎畢四曜除監察與二子有故逺喜遷官兼述索居凡三十韻此篇叚落尙未詳

獨慙投漢閣一連公之自責如此於摩詰廣文有恕詞焉可謂忠厚之至

宮臣仍防染指司議

柱史正零丁指監察

喚人看騕褭方於上句上分謂喚人以下乃公自諭今從之

旅泊窮淸渭指索居

隴俗輕鸚鵡自謂

原情類鶺鴒指二子

秋風動闗塞指索居

髙臥想儀形喜遷

寄彭州髙三十五使君適虢州岑二十七長史參三十韻【時患瘧病】前賢命可傷此句以寓今我獨淒涼也諸侯非棄擲指髙使君

半刺已翺翔岑爲長史故曰半刺

客子斗身彊注斗一作問當是聞字之誤白詩中用之最熟

羇旅推賢聖用仲尼旅人

有靦屢新妝有靦句似指避鬼而復屢至卽上所謂不銷亡也趙與時賔退錄所謂不惟避之而且塗抺其面

盡室在邊疆秦州

荊玉簪頭冷指岑

巴牋染翰光指髙

更得淸新否可見淸新二字詩家最上一乘法具此矣

寄嶽州賈司馬六丈巴州嚴八使君兩閣老五十韻元白代書百韻之祖

討胡愁李廣謂老將數奇無功也

奉使待張騫謂未有回鶻之助也

虛修水戰船謂昆明池落賊中也

蒼茫城七十謂君出走

流落劍三千謂陵被髮用魚腸之劍三千

畫角吹秦晉晉注一作塞秦塞謂桃林之塞賊自潼闗入也諱兩都連破但舉近郊言之

花動朱樓雪二句含下霽景

衣冠心慘愴二句含下悲風四句言𨿽宇宙重開然收京非可賀之事如此立言乃爲得體

宮莎軟勝綿注莎刋作花按宮莎出入所踐也花字不通

舊好腸堪斷一連綰上起下

翠幹危棧竹指巴

紅膩小湖蓮指嶽

朱絲有斷弦此用直如死道邊也

地僻昏炎瘴指嶽

山稠隘石泉指巴

典郡終微眇指嚴使君

治中實棄捐指賈司馬

去去才難得一連轉接渾化

他鄕饒夢寐一連綰合

寄張十二山人彪三十韻曹植休前軰頂上詩興張芝更後身頂上艸書

世祖修髙廟一連按此借漢晉以爲諭而宗廟之焚燬闕廷之匡復盡於十字中矣敍事簡妙若此眞攢簇五行手也

商山猶入楚一連招隱亦何蘊借

存想靑龍祕三韻當天翻地覆之時畊巖結艸想靑龍而騎白鶴靜者之妙如此此數句隱顯映帶其妙處未易名言亦可以悟作律之法

鼔角淩天籟分外淸新

闗山信月輪方與山人相闗

寄李十二白二十韻筆落驚風雨一連非此頂仙人不出

未負幽棲志一連闗照前後事

蘇武先還漢句未詳

莫怪恩波隔二句落句反用天不可問之意此篇不獨惜其才且爲白其節古人厚於友朋如此

義門讀書記卷五十三﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷五十四

翰林院侍讀學士何焯撰

杜工部集

蜀相錦官城外柏森森破蜀字

映堦碧艸自春色一連與下淚滿襟反對自字空字呼應最防

三顧頻煩天下計以下深嘆其止以蜀相終也見隆中規取荊益以爭天下豈知創業未半而崩永安受遺北伐又不及擒叡馘懿丞相先鞠躬盡瘁天下之才僅爲偏安輔佐所以一瞻廟貎而不禁涕之無從也出師未防身先死防注一作用按順宗實錄中作出師未用身先死未用未展其用也作未防了無意味矣讀袁子論武侯語自知

卜居東行萬里堪乘興二句東行萬里當指萬里橋耳方公以爲落句公中有所不自得𨿽卜築而已欲去誤也二泉云用王猷事暗指裴公艸堂在西卻縱言東面澄江之可以銷愁則水西幽勝言外益見如此詩法使人何處捉摸

一室大巧若拙乃此等也

應同王粲宅二句江船空見獨滯一室也

梅雨梅雨是及時之雨不得一例怨咨如昭諫長安有貧者爲瑞不宜多便覺偏枯淺薄

湛湛長江去妙爲結句生根

茅茨疎易濕防眼

竟日蛟龍喜暗藏苦雨之人在內

爲農錦裏煙塵外照去國賖

圓荷浮小葉一連冩時令將有事於農也

爲農去國賖爲農只一防

逺慚句漏令二句收爲農脫灑末句言去國無祿衣食累之不得不爲農也所謂味在鹹酸之外

有客【艸堂本作賔至】詩紀編客至後二詩體勢相似意味各別公詩所以妙方云江幹僻地老病才盡聞人足音而喜幾於淸談不爨矣

幽棲地僻經過少一連先敍主反破有字

漫勞車馬駐江幹破至字

竟日淹畱佳客坐始出賔字

百年麤糲腐儒餐百年麤糲猶雲家常茶飯也不嫌野外無供給二句結嫌以文章自居故但回顧幽棲而云看藥欄也江幹逺訪淹畱淸坐其人亦應妙觧書味知其不緣簡率興盡乃復因其至之疎期其至之數云耳

狂夫淸風峻節固窮獨立比賦相參不全訐露萬里橋西一艸堂一艸堂猶言家徒四壁意

百花潭水卽滄浪卽滄浪三字含後半所謂世人皆濁我獨淸也

風含翠篠娟娟靜一連風雨起下故人碧篠紅蕖襯出潭水之淸娟娟冉冉風雨相闗句法之工細乃爾曰娟娟風中有雨曰冉冉雨中有風此羅大經所謂互體

欲塡溝壑惟疎放二句只自嘲怨而不怒

賔至【艸堂本作有客】七言幽棲地僻一篇稍廓而大之喧卑方避俗對下情親

王十五司馬弟出郭相訪兼遺營茅屋貲如話堂成句句是初成語

緣江路熟俯靑郊艸堂在西郭故曰俯靑郊小謝詩結軫靑郊路善注引周禮東方謂之靑

榿林礙日吟風葉一連以竹木襯出新堂之髙頂上俯字榿從人易求竹隨時可移新居所有眞景也吟風滴露交互對

暫止飛烏將數子一連室家有定飛鳥依人腹聫暗藏得一靣在言外自比避地偶托

旁人錯比揚雄宅二句本非蜀士而自守泊如頗同揚子故曰宅誠錯比嘲亦懶觧也

田舍艸深迷市井承古道

地僻懶衣裳承淸江曲

鸕鷀西日照二句收足江曲

進艇南京久客畊南畝成都嘗爲南京

晝引老妻乘小艇一連言尙得團圞可無飲恨西郊西郊向艸堂向字生出腹聮暗藏往來蹤迹在內市橋官栁細往西郊

江路野梅香路注作岸岸字方是郊只有官栁野梅含下無人競三字

傍架齊書帙二句來艸堂

疎嬾意何長長字收足時字暗藏營競短半靣所思苦憶荊州醉司馬崔自吏部謫司馬

可憐懷抱向人盡一連對屬渾化

江村自去自來梁上燕一連頂幽字中四句皆一句內一句外若云分屬江字村字則不通矣

多病所需惟藥物二句藥物之外更無求於斯世吾將老於江村矣

野老漁人网集澄潭下下下网也

賈客船隨返照來賈客來者只隨返照則東路未通也

片雲何意傍琹臺片雲公自謂也舊注琹臺詩引成都記云在浣花溪之海安寺南此句猶云不意自全至此

王師未報收東郡二句我野老也猶可漂泊息肩於此若天子幸蜀則如所謂公出在野豈可狃於奔竄西京並置不急收山東乎

雲山京洛雲山外含下望鄕

神交作賦客作賦客謂如屈子之南放也

白鷗元水宿二句將白鷗襯出哀字妙有味外味白鷗無上所云云而猶有餘哀則公之哀其可盡乎宿字比畱滯不能去

北鄰愛酒晉山簡一連山水借對增一晉字作對政自無妨

南鄰錦裏先生烏角巾呼後半角巾隠居之服是不出戶人也

園收芧栗不全貧乃政言其貧也莊子山木篇衣皮裘食杼栗此句似用此又徐無鬼篇居山林食茅栗釋文本亦作茅栗芧音序作芋者字之譌

慣看賔客兒童喜兒童猶喜賔客則其好事可知得食階除鳥雀馴鳥雀皆爲之馴則其接物可知二句見先生故貧所以尢難也

野航恰受兩三人注航魯直作艇音平聲方言云小舟也按淮南子越舲蜀艇注艇一版之舟魯直惜不據此故明人疑爲臆說杜更有進艇篇可知當作艇也釋名三百斛以下曰艇其形徑挺一人二人所乘行也兩三人亦惟艇字爲穏

相對柴門月色新對注作送棹舟過訪月生而未厭相對作送字反覺意味殊短落句襯出竟日淹畱無迹

出郭逺煙鹽井上無人煙也

斜景雪西無村落也

還與舊烏啼頂亦字言舊則夜啼非自今始也過南鄰朱山人水亭看君多道气更酌數隨皆緣道气綰結上下見不但境幽可愛也

恨別成都作

艸木變衰行劍外頂四千里

兵戈阻絕老江邊頂五六年

思家步月淸宵立一連淸宵立白日眠兼冩出老態來若使賊仍不破此恨不復可以年計矣

聞道河陽近乘勝二句近字急字並應五六年寄楊五桂州【譚因州參軍叚子之任】雪片一冬深此句虛對實嶺外梅花十月卽發非獨桂林一冬作雪獨不炎熱江邊送孫楚指叚參軍

逄唐興劉主簿弟劉杜同出

和裴迪登新津寺寄王侍郎老夫貪佛日貪佛較佞佛新甚

敬簡王明府神仙才有數頂葉縣

流落意無窮頂周南

建都十二韻蒼生未蘇息四句先從萬國將翻國恥未雪說起

恐失東人望婉至

𨿽倚三階正質直三階句深罪宰相非人將復至覆國

牽恨不死以下因國論之非而深悲不得身與雲臺之議也

遙憐湘水魂卽公自謂

隨事有田園匹夫羇旅隨處可立田園有國者一敗塗地別無奔竄之方也

願枉長安日枉注作駐駐字尢有力枉回也與後篇未枉周王駕亦兩義或謂追憶房琯分鎭之防非也此詩直謂肅宗不當議遷若不能雪恥自彊則胡馬半天下江陵豈能免乎落句又言五陵北原祖宗陵寢在彼不可輕棄爲晉元帝也

和裴迪登蜀州東亭送客逄早梅相憶見寄淡然初不著題的是早梅後人何由可到

寄贈王十將軍承俊似吳叔庠

賔客滿堂上二句兼以自嘆

暮登四安寺鐘樓寄裴十僧來不語自鳴鐘含下閴寂獨愁

孤城返照紅將斂頂暮字

知君苦思緣詩瘦二句言我病不能往君何慵乃爾豈緣詩瘦耶然亦當念交遊如此閴寂卽一可語之僧亦無處覓也近觧作思我緣詩而瘦者非

散愁二首欲散而愁愈結也

百萬傳深入一連不知有對屬

第二首老魂招不得收久客

客至【喜崔明府相過】捨南捨北皆春水二句反打開去惟公能之賔至起相似風雨則思友況經春積水繞捨日惟鷗鷺羣乎極寫不至則喜字溢發紙上矣

花徑不曾緣客掃反防客字

盤飱市逺無兼味一連市逺家貧惟恐我喜之無以將也

肯與鄰翁相對飲一連畱之不聽其去以應至之難也呼取對飲令共此喜也

遣意二首方云二詩雨後作一晝一夜分別觀之始見其妙上六句逐層頂接

囀枝黃鳥近含花落

泛渚白鷗輕含水生

漸喜交遊絕二句收遣字

第二首檐影防防落夜景

宿雁聚圓沙艸堂卽事詩宿鷺起圓沙見火而起此處若作起字尢飛動並與野船細火相應

鄰人有美酒二句收遣字賖酒與前篇催釀呼應漫成二首眼邊無俗物二句妙語

春夜喜雨及時之雨而又無所不徧所以爲可喜也野徑江船錦城以見雨之霑足都非漫下

好雨知時節喜字

潤物細無聲好雨

野徑云俱黑此句暗

江船火獨明此句明二句皆剔夜字

曉看紅濕處二句細潤故重而不落結春字工妙春水已添無數鳥二句方云一夜水起便有眾鳥爭浴惟久居水上者知之

春水生二絕山谷只法此種

江亭云在意俱遲一在字人更不能到

邨夜邨舂雨外急指水碓也

早起帖石防隤岸頂春字

童僕來城市二句除卻沽酒無復一事與城市相闗政足幽字

可惜生前酒身後名吾自兼之然少壯𨿽可惜何嘗不可同陶潛之任逹也

落日芳菲緣岸圃一連便覺有風月無邊意

徐步花繠上蜂須花繠注作繠粉佳

把酒從衣濕一連正寫徐步

髙柟江邊一蓋靑破髙字妙

遊修覺寺馮云以遊字結搆

禪枝宿眾鳥二句仍映花竹

後遊寺憶新遊處新字生動

客愁全爲減二句是後遊結後遊皆寫寺外題新津北橋樓望極春城上惟樓故所望彌逺寫髙處正做逺字做逺字又是襯近郊幻甚

白花檐外朶一連頂近鳥巢朶字有居髙俯下之景池水觀爲政一連指近郊

江上值水如海勢聊短述水如海勢驚人之景乃止短述漫興雲爾

新添水檻供垂釣一連略撚值字

赴靑城縣出成都寄陶王二少尹老恥妻孥笑宜從注作老被樊籠役

東郭滄江合與樊籠反

文章差底病應詩態句注引匡謬正俗云云按今江陰人猶有此音正作都禮反古音之存於今者在所不同不必以匡謬正俗之說爲疑

野望因過常少仙隨筆云唐人稱縣尉爲少府此少仙用梅仙事名更新

竹覆靑城合一連惟見碧竹淸江是秋望也

入村樵徑引是因字妙

嘗果栗皺開是過字

奉簡髙三十五使君此篇當是髙爲蜀州時詩送韓十四江東覲省黃牛峽靜灘聲轉四句一路俱有水聲樹影兵戈之後幾無子遺正見尋訪之難然不可不努力也各努力者必欲尋訪同歸補人間之缺陷而後已也弟妹必欲其見況吾親乎上二句是送各字雙收我字君字

酬髙使君相贈如話

艸堂卽事獨樹老夫家艸堂

雪裏江船渡四句卽事極冩風雪嚴寒偪出須酒來徐九少尹見過發端飄飄絕塵

賞靜憐云竹一連頂晚景

何當看花繠二句爲新字餘韻照字妙的是梅花又與晚景反映

範二員外邈吳十侍禦郁特枉駕闕展待聊寄此如話暫往比鄰去去注作至至字佳言急至而已成空歸也不爲復齊梁句法多如此

幽棲誠簡略闕展待

衰白己光輝特枉駕己光輝三字頓挫得妙野外貧家逺難其重來

村中好客稀望其重來

論文或不媿二句則直邀之

王十七侍禦掄許攜酒至艸堂奉寄此詩便請邀髙三十五使君同到如此事何足便爲賦詩特爲逃空虛者聞人足音而喜也前四句開濶有意

白屋寒多暖始開白屋寒多仍先破出艸堂寒多二字已寓正宜有酒詩律之細也

江鸛巧當幽徑浴一聨反映許而不至

繡衣屢許攜家醖指侍禦

皂蓋能忘折野梅指使君

戲假霜威促山簡請邀同到

須成一醉習池廻至艸堂幽棲無侶白首忘形前半閒淡寫來自促攜酒便請邀賔正覺無所不可也王竟擕酒髙亦同過共用寒字臥病荒郊逺二句竟字神味

故人能領客先出同過

陪李七司馬皂江上觀造竹橋卽日成往來之人免冬寒入水聊題短作簡李公二首褰裳不渉往來通往來之人免入水也

天寒白鶴歸華表卽日成

日落靑龍見水中竹橋靑龍是用竹杖化龍與靑龍臥橋上無與注說非

合歡卻笑千年事合歡言萬人鼓舞不獨我與司馬也

驅石何時到海東驅石對竹橋何時對卽日

野人送朱櫻野人相贈滿筠籠贈對賜筠籠對金盤玉箸野人對官省

數廻細冩愁仍破寫去聲

此日嘗新任轉蓬曰轉蓬則又將不止居蜀也卽事成都詩

贈花卿刺其僭也

觀李固請司馬弟山水圖三首第一首山水出得不平緣是碧海圖也

第二首方丈渾連水一連超妙至此

人間長見畫一連接得奇變

範蠡舟偏小一連妙就畫上指防生動八句中離合斷續不可捉摸

第三首起二句頂掛圖

題桃樹因桃樹而傷今思舊也

五株桃樹亦從遮鮑明逺行路難中庭五株桃一株先作花今人熟用五栁未有用五株桃者

從韋二明府續處覓綿竹元白小律多類此

贈別鄭鏈赴襄陽把君詩過日但把其詩則不見其人矣轉出別字最妙

試覓姓龎人龎公不肯爲劉荊州屈者殆以此勉鄭耶

奉和嚴中丞西城晚眺十韻詩淸立意新入奉和層城臨暇景一連艱難之際身當分閫重寄寸陰可惜遊覧賦詩非所先也立言重中丞不可粘晚眺曰暇景曰餘春皆有體要

天濶樹浮秦暗入望京意接出帝念

徵南多興緒應詩淸

嚴中丞枉駕見過地分南北任浮萍二泉云自蜀望長安爲北

扁舟不獨如張翰頂浮萍

何人道有少防星二泉云嘆知己之少若自謙而實自負也按何人二字松得妙言防嚴公誰復知之廣州段功曹到得楊五長史譚書功曹卻歸聊寄此詩衛靑開幕府廣州於五管爲大府故曰開幕府漢節梅花外一連嶺外樓邊防化工妙

絕句漫興第四首莫辭身外無窮事莫辭言無得辭也此元白所本曲而有直體

第六首呼兒日在掩柴門日未落而掩門方頂得出懶惰俗本將日字作自字妄作如此

第七首白氊靑錢元白最好寫仿其流遂有放翁江畔獨步尋花七絕句走覓南鄰愛酒伴二句馮雲南鄰已出洗題中獨字獨空牀三字見其醉臥時多頂出愛酒妙絕

第七首此等詩卽在老杜亦非佳語

三絕句不如醉裏風吹盡二句老見亂離不若太平先逝詩人所謂知我如此不如無生也

第三首防須上番防成竹馮云上番猶言頭潑凡二三潑筍多蛀折不能成竹

戲爲六絕句第三首龍文虎脊皆君馭龍文疑作龍媒麗春非近體也編者以類相從耳

鸂鶒與下花鴨皆在嚴公幕中作王人失路托身使府自畫小影

花鴨階前每緩行是鴨

黒白太分明花字熨貼

畏人前半虛含畏人卽所謂心防傍魚鳥肉瘦怯豺狼也不斥薄俗而遜詞於褊性其益厚且愼歟然非我之輕絕故人萬里三峯曽不我顧其實待之無可待耳起四語空濶渾淪

三年落日低年字從注作峯三峯落日所居者西郊也

野望西山白雪三城戍望字

南浦淸江萬里橋野字

海內風塵諸弟隔伏人事蕭條

惟將遲暮供多病二句不言家國之棄才而惟以病不能報致此四郊多壘自責不以身不在朝歸咎於愛莫助之也

跨馬出郊時極目收望字

不堪人事日蕭條願須臾無死早見興復何堪日甚一日耶按松維沒於吐蕃但見西山白雪三城戍守曽無藩籬之固蜀中殷富徴調旣繁但見南浦淸江橋名萬里東道阻絕故曰人事日蕭條也

官池春雁二首依嚴於成都時作未入幕也

第一首且休悵望看春水二句言所憂不但無歳恐亂離阻絕歸期無日也

水檻遣心二首第一首中二連皆一髙一下對城中十萬戶應去郭

此地兩三家應無村

第二首後半篇是遣心

屏迹三首用拙存吾道伏心字

幽居近物情伏迹字

心迹喜雙淸謝詩心迹雙寂寞

第二首晚起家何事倒喝勢宕

竹光團野色一連上句暗下句明上句聚下句散一月不梳頭應晚起無營言無營則迹屏而心與之俱防矣承上雙淸來但得醉己足而不少爲妻孥計所謂拙也

第三首衰顏甘屏迹防題

幽事供髙臥承晚起

猶酌甘泉歌對家何事至此則其貧益甚然信道彌篤寧爲其拙而屏迹以終也

奉酬嚴公寄題野亭之作懶性從來水竹居本非野人然懶性適得所便也

奉引濫騎沙苑馬頂拾遺

謝安不倦登臨費起旌麾

阮籍焉知禮法疎應懶性

艸茅無徑欲敎鋤收野字注引孔毅父續世說云云按鵕防侍中所冠嚴詩自言杜二曽作拾遺何以自名野亭豈得如禰處士徒以能賦爲滎觀乎故公酬之云𨿽常奏書而濫騎官馬野性本其從來之素也謝安以下酬其末句興發使君灘之語言猶能如阮公之對晉文脫略禮法罄一日之歡耳續世說妄有穿穴附防可以一笑

嚴公仲夏枉駕艸堂兼攜酒饌竹裏行廚洗玉盤酒饌

花邊立馬簇金鞍枉駕二句言方治酒饌中丞已至必欲作竟日之歡也

非闗使者徴求急使者卽謂攜酒饌之人徴求急謂急於烹調陳設也

百年地辟柴門迥艸堂

五月江深艸閣寒仲夏

看弄漁舟移白日終上禮數寛

老農何有罄交歡對攜酒饌

嚴公防宴同詠蜀道畫圖日臨公館靜嚴公防劍閣星橋北一連大手筆腹聫展拓更濶逺所謂居然有萬里之勢

興與煙霞防二句綰入宴

奉送嚴公入朝十韻句句筋兩字字精神

鼎湖瞻望逺舊恩

象闕憲章新新寵

四海猶多難時危

中原憶舊臣眾望

自昔有經綸生平

從容靜塞塵機防

南圖廻羽翮二句入朝

漏鼓還思晝四句先位置蜀民一靣成都曾作南京故有宮鶯之句玉帳術乃兵家厭勝之方位主將於其方置帳則敵不得犯其法出黃帝遁甲以月建前三位取之

江潭隠白蘋方入本身

此生那老蜀四句亦欲入朝不徒送公也收轉前半詞髙意足

送嚴侍郎到綿州同登杜使君江樓野興每難盡先爲惜字作勢

稍稍煙集渚二句承落景層次洗髮惜字

不勞朱戶閉二句惜字淋漓以河沈對映落景九日奉寄嚴大夫不眠持漢節二句是時徐知道反以兵守劍閣武不得出故云

黃艸時公在梓閬黃鶴注最當

懷舊悲來望白雲望云事朋友亦可用

不見【近無李白消息】飄零酒一杯言致此飄零豈不由酒不過佯狂縱酒遂致世人欲殺觸此駭機眞可哀也然鴻飛防防弋者何慕但拂衣歸山吾詩自足不朽今者不見又安之乎深諷其自愛也

題元武禪師屋壁錫飛常近鶴禪師壁

似得廬山路二句鈍吟云若大歷以還決以畫結此詩亦同結到畫卻瀟灑擺脫不可及按非爲擺脫也無末二句題者伊誰凡詩中無自己乃大病也

客夜捲殘月影一連輾轉不寐遂見月殘明日求睡又聞江聲無限曲折頂得何曾著三字出後四句都從客字貫注

應悉未歸情時公家在成都故以成都爲歸卽並州故鄕之意

客亭秋窗猶曙色亭字起

江流宿霧中此句曉光也日出則霧消矣

飄零似轉蓬客字結

秋盡籬邊老卻陶潛菊一連王室防諸侯橫無白衣送酒之王宏爲伏地行酒之康成懷抱可知矣

不辭萬里長爲客二句懷抱之惡豈獨爲一身逺客公詩所以深逺

聞官軍收河南河北如龍二泉云後半喜之極故言之詳

卻看妻子愁何在愁何在言妻子皆非復向時之愁嘆也

涪江泛舟送韋班歸京花逺重重樹一連羨字出望之何異登仙

天涯故人少宻

春日梓州登樓二首雙雙新燕子二句從春風轉下言無家之人不如營巢之燕也

郪城西原送李判官兄武判官弟赴成都府憑髙送所親西原

野花隨處發二句惜芳辰

泛江送魏十八倉曹還京因寄岑中允參範郎中季明若逄岑與範岑公孝與範孟博齊名無一字無來處爲報各衰年各字妙古人所謂不可知無可柰何者皆在其中然則君方得路我方流落如之何不急相援也

送路六侍禦入朝四十年睽隔一見卽又言別故不暇喜而但有悲也然路乃入朝返命義不顧私則愁緒千端獨我畱滯劍南者而已結句得體有味

更爲後防知何地先起別字屈折有力

上牛頭寺何處鶯啼切二句結得變化正與意不盡暗應

望牛頭寺春色浮山外望字

傳燈無白日無白日不以白日而火不傳也

上兜率寺馮云以上字結搆

江山有巴蜀頂知名

數陪李梓州泛江有女樂在諸舫戲爲艶曲二首贈李第一首上客廻空騎泛江故騎廻也

佳人滿近船在諸舫

第二首立馬千山暮應上客句

廻舟一水香應佳人句

使君自有婦二句戲贈

登牛頭山亭子春谷逺含風春和景麗嘗若悲風颯至眞深谷也

陪季梓州王閬州蘇遂州李果州四使君登惠義寺鶯花隨世界一聫一倒轉便不凡

送何侍禦歸朝次連是比體

春日垂霜鬂一連無對屬防通篇淡而有味涪城縣香積寺官閣方云次連句中有三層景寺下春江深不流上下二字呼應起連先說寺下涪江

含風翠壁孤云細一連說寺上石壁夾出山腰意二句是上

小院廻廊淸寂寂正敍官閣又起下之鳬鷺上之藤蘿通篇無一句不切山腰也

浴鳬飛鷺晚悠悠此句是下晚字旣承背日又起昏黒

戲題寄上漢中王三首【時王在梓州初至斷酒不飲篇有戲述】曰戲皆責望之詞也

第一首忍斷杯中物二句戲述斷酒用晉元帝事座右銘只斷章人短已長二句

自醉逐浮萍落句從第六句轉下言非王之不已思也已所短在耽酒姑且萍梗飄飄自適已事遂不能追逐昔遊耳

第二首言一別五秋旦暮入地王猶視其萍梗不我許畱乎下四句又言成都取醉固有餘樂然終不如依王於梓州也

已知嗟不起一連出之以戲故無迹

第三首言王𨿽斷酒今何可遂不已思乎

羣盜無歸路二句言已豈眞沈者哉姑以此陶寫耳歸路謂歸朝也

猶記酒顚狂猶記者王猶以酒狂爲嫌也妙在是戲魯衛彌尊重四句當肅宗朝故曰魯衛交分不淺久要難負魯衛親賢當爲朝廷惜才自徐陳䢐謝人物益稀如我者萬一天子詔徴之如漢武之安車召枚乘而乘死可不亟拯其窮老乎

陪章畱後侍禦宴南樓冦盜狂歌外一連謂狂歌痛飲庻幾冦盜之憂虞形骸之拘忌皆可忘也起結句出號江城黒出號二字未詳

此身醒復醉二句朝命不通冦盜充斥𨿽逄髙宴食不下咽眞窮途也曰不儗者防詞婉諷耳

臺上何須把官燭應月光

送王十五判官扶侍還黔中扶侍南還孝子之恩不可奪然艱危中不得資其幹濟惜別又何能已兩靣俱到

靑靑竹筍迎船出二句猶似用事耶

倦夜顧陶類編題云倦秋夜

空悲淸夜䢐此詩前三句上半夜下三句後半夜以䢐字結裹以見徹夜不寐悲且倦也

悲秋此篇妙在淡

涼風動萬里二句函蓋無限國家事在內

愁窺髙鳥過頂爲客倒裝句超妙變動

老逐眾人行方云老至居人下更快然不如此句之渾厚

始欲投三峽二句以家逺結收足悲字

對雨首連領得起直籠罩到繩橋雪嶺

西戎甥舅禮二句言恃其不背恩而不薄我於險則兵與將皆不足用矣因雨而危遽可知

警急【時髙公適領西川節度】才名舊楚將二句言人與地違非所以弭邊警詞與而實不與也適自淮南移西川故云舊楚將

玉壘𨿽傳檄六句玉壘傳檄況望窮討靑海西戎飽飛去來自如中國將帥非人誠無如之何耳松州危急擁兵不救所恃西戎或飽欲自去耳逹夫故舊公不得已而隱躍致譏彼固深於詩冀幸可以一悟玉壘羽書其少紓乎

王命漢北豺狼滿二句漢北巴西賊气充斥則蜀中之亂可知也前半嘆蜀中連亂不卽王誅

牢落新燒棧言職貢不入

蒼茫舊築壇言將帥自立如此使事意味乃長深懷諭蜀意此句斷章取自擅不討之義耳

有感五首首篇言將帥不思報主次篇以下則言主上制禦六合當以不能弭亂自責不可獨諉之下也先責諸將而後探本言之可謂盡其體要矣

第一首乘槎斷消息二句言吐蕃孔熾求將帥之中有一如張騫之開西域者絕不可得而徒以賊遺君父防恩澤而不思報爲可感也

第二首諸侯春不貢二聫諸侯不貢由失制馭之方乃使者徴求往來屑屑略無大體又何以服其心哉卽起下不行儉徳意兵分則威削五六論平亂當有序姑先其所急卽欲從事於內師老气竭亦復難用不如息戰務農養威伺釁也

第三首欲平河北當駐洛陽宏衛文大布之衣以收小民之心以厲將士之气何有深拱關中泄泄奢怠日復一日洛下之峙儲且盡河北逆亂蟠結遂忘上下之分豈復能有爲乎公詩與汾陽所論形勢防異

長令宇宙新如下所云行儉徳以與宇宙更新也第四首言分封費重不可猝辦豈知但取系屬逺人卑宮示儉何不可也但言彊榦而至枝葉盡凋則朝廷勢弱何以彈壓不臣者哉親賢受鉞空成往事卑宮出鎭遙遙不聞豈封建果不可復耶

丹桂風霜急二句用襯出方是緣情之體注以丹桂言王室靑梧言宗籓者得之

終依古封建二句方云反言見意得諷諭體

第五首諸侯不朝不貢由朝廷有以致其猜阻然不可以質言之也故但以登壇絕假解諸將之疑而責以臣節有所未盡也諸將得以要脇天子由朝廷無卹民之政從亂者相繼若實心存撫以起瘡痍彼欲爲亂將誰與哉領郡一連是諸侯所以莫朝之故弱者則懼鄰道並吞不敢離其地黠者則借多事爲辭諸侯理非皆畔故借二者言之也此篇直繳應發端四句願聞哀痛詔則終上以行儉徳爲本也

送元二適江左亂後今相見二句數折

晉室丹楊尹四句溫太眞自河北奉表江左言元如溫尹之乃心王室蜀將如子陽之井蛙自大順逆異趣使露詞色則殆矣故以莫論兵戒之

章梓州水亭【時漢中王兼道士席謙在防同用荷字韻】城晚通雲霧一連引起水亭妙

近屬淮王至漢中王

髙門薊子過席道士

荊州愛山簡章梓州仍以習池暗防水亭

翫月呈漢中王夜深露气淸玩字逺致

浮客轉危坐方云浮客出康樂詩正貼玩字

歸舟應獨行起下驚字

欲得淮王術收王

風吹暈已生收玩

登髙逺客悲秋又以老病止酒其無聊可知千緒萬端無首無尾使人無處捉摸此等詩如何可學風急天髙猿嘯哀發端已藏獨字

艱難苦恨繁霜鬂頂萬里作客

潦倒新停濁酒杯頂百年多病結淒壯止益登髙之悲不見九日之樂也前半先冩登髙所見第五插出萬里作客呼起艱難然後防出登臺在第六句中見排奡縱橫

遣憤雷霆可振威三句言當自彊以定難勿復乞師小夷致宮臣有鞭血之辱也

薄暮髙秋心苦悲嵗暮

鬂髮白成絲以齒暮結悲痛

西山三首第一首言老師費財與賊相望直書其事而庸懦無能可知矣

築城依白帝白帝謂金天也

第二首腹連酷冩畏縮不前之狀

第三首前四句言人疲粟盡無尺寸之功子弟自往元戎自歸關城自圍凱歌自奏將帥非人以敗爲功乞和飾勝脫身危疆而已口舌和親不如力戰決勝今乃踵和親之謬飽胡人之欲幸其自退乃奏凱冒功侈然若伸威萬里者此將誰欺乎

城上春動水茫茫名句

羣臣從武皇若將第六句稍稍穿鑿則爲子盜父兵矣論詩正不得爾

捨弟占歸艸堂檢校聊示此詩鵝鴨應長數二句是檢校處公有四弟惟占相隨入蜀此日又從公於梓遣其歸成都艸堂檢校故有此囑

傷春五首第一首天下兵𨿽滿二句是倒裝法言春光𨿽日濃天下兵方滿故可傷也

禦宿且誰供禦宿不供禁旅離散從吾君者誰乎意者鬼神呵防如雲之從龍也並含末句意

殷復前王道一連望其爲武丁之撻伐莫如平王之避狄

蓬萊足雲气二句責左右之臣不能輔主修徳致此播遷誰執其咎也

第二首天靑風捲幔風捲幔疑兄弟之來也

艸碧水通池暗用池塘春艸事

牢落官軍速言日望官軍速爲定亂而何其轉牢落也

第三首不成誅執法二句此嘆元振不誅人無奮志也晉書天文志執法廷尉禦史大夫之象所以舉刺凶姦者也

大角纒兵气一連陸士衡詩在漢之末皇綱幅裂大辰匿輝金虎習質宮闕沒於吐蕃天子出走內敗不書假天象以言之

賢多隠屠釣二句斥其用宦官以致播屯也天子七尺之輿當與天下賢者共之同子驂乘袁絲變色柰何惟元振一刑余是佐乎求賢及於釣屠況在朝之賢必無反見斥逺者親之信之則可以服武夫悍卒之心惟我役使成收復之功矣一曰郭子儀爲尙父此借文王后車事瘦詞見志言幸而憗遺一老何不悉以收復寄之也

第四首復道使通秦曰使通秦則京師未復可知此句法也

奪馬悲公主當時用髙歡奪爾朱榮妻北鄕公主馬事注家未及

蕭關迷北上言不得歸秦也

滄海欲東巡言復不得安處洛陽也

豈無嵇紹血二句自傷在逺不得以死衛主也豈無者傷其無也

第五首孤兒卻走多羽林孤兒天子親軍亦棄之而散況四方誰爲守乎

王公出禦河禦河宜用爾朱榮河陰事

得無中夜舞一連聞雞起舞者收而用之卽爲忠臣當如漢祖之大度以得猛士耳

春色生烽燧萬物發生之時不見其他但見烽燧已屬可傷況烽燧不知何時始平方有與春俱生之勢則尢可傷也此句總結傷春

送梓州李使君之任【故陳拾遺射洪人也篇末有云】籍甚黃丞相二句從前籍甚能名卻忘此舉不免猶是俗吏故此行尢

急也

近看除刺史指再任

老思卭竹杖六句言所望於使君者非卭杖錦衾卹其窮老惟最先一舉爲執熱中一酌甘泉沈著中極變化生動火雲二句襯出先字接得變化此我所思所要也若誤防自注於山驛句不劃斷卽了無意味矣遇害陳公殞四句天地之英靈斯民之耳目此之不念何以爲政言死者之可惜則生者之宜畱意益可知也遇害下言陳公殞於酷吏李如欲爲循良則此行未有先於此也一篇非爲陳公篇末乃防明射洪在梓州耳注引舊書及雲溪友議云云按子昻事當據盧藏用別傳舊書亦多失實別傳云子昻以父老乞歸歸而爲後史記綱條粗立筆削未終防丁父憂則亦非一嵗矣安得先有父爲段簡所辱之事又章仇兼瓊鎭蜀去子昻已逺安得爲之雪獄此皆無足取也

王閬州筵奉酬十一舅惜別之作沙頭暮黃鵠二句結用比有餘味

奉待嚴大夫八句無一句非待字意

常怪偏裨終日待用他人待作襯

一生襟抱向誰開收喜字

奉寄髙常侍汶上相逢年頗多二句位日崇詩日妙其如今日所責望於髙者非復汶上相逢故意必有大節壯猷乃不負飛騰無悔遲暮也

今日朝廷須汲黯謂歸朝

中原將帥憶亷頗望其復出

別淚遙添錦水波公自謂

將赴荊南寄別李劍州天入滄浪一釣舟言老而爲客仍無家也

奉寄別馬巴州南國浮雲水上多言但見湖光待馬則杳然也

難隨鳥翼一相過寄別

知君未愛春湖色只云不愛湖色責之愈深而語愈婉也

陪王使君晦日泛江就黃家亭子二首首篇泛江次篇就黃家亭子首篇花鳥二字暗渡亭子次篇結句所以終上歡娛恨白頭之意

春逺春逺獨柴荊始出題上言春下言逺又一法何曽劍外淸變換妙

地入亞夫營亞夫營是反言以托諷言天子尙無如之何我安得歸也

暮寒起二句寒意透骨

戍鼓猶長擊暮字

林鶯遂不歌寒字

忽思髙宴防反寒字

朱袖拂云和又與腹聯相映

百舌重重祗報春祗字便含下過時發口詩律之妙如此

知音兼眾語百字

花宻藏難見已起過時

遊子似不經意咀詠轉自深長吳門巴蜀廻環轉接一絲不亂

九江春艸外頂出杳然

厭就成都卜應誰語

休爲吏部眠只是言不復卜鄰於此

蓬萊如可到言更杳然也末見誰語

歸夢偸生惟一老言天下生民將盡也

雨急靑楓暮一連暗入魂招不得黒水蓋指梁益言之

滕王亭子【在玉臺觀內王調露年中任閬州刺史】春日鶯啼修竹裏一連使事無迹楊用修云第三用梁孝王事第四用淮

南王事獨怪修竹本無鶯啼後見孫綽蘭亭詩鶯語吟修竹乃知老杜用此

來遊此地不知還謂滕王當日

滕王亭子中二連極言其寂寞

鳥雀荒村暮對鼓吹

雲霞過客情對霓旌

尙思鼓吹入二句以牧閬州結收轉行春反對寂寞玉臺館【滕王造】二篇猶有王楊气味

渡江宋人止能極其材力摹儗前四句卻更不解作後四句

渚花兼素錦一連是將到岸時

戲問垂綸客二句是已渡後

喜雨發端是喜字逺勢

巢燕髙飛盡一連久旱逢雨雲何不喜不須更破明題字此連見飛潛動植皆含喜意也

晚來聲不絕二句喜字餘音夜字應朝字按鳥雨作則歸巢久旱又思陰雨而銜泥花雨打則辭樹久旱又賴霑潤而發色眞徐庾神妙處也篇中才字已字不絕字爲朝晚夜深淺映帶上五句皆是卽目結用聲聞二字反對律細無比

送韋郎司直歸成都天下兵戈滿頂竄身

江邊嵗月長頂同病

別筵花欲暮帶起春字

爲問南溪竹二句從春日帶出成都時鄭公再鎭公將復歸故有落句復期之往來艸堂也

將赴成都艸堂途中有作先寄嚴鄭公五首第一首直爲文翁再剖符文翁事非浪使奴僕旄旌詩書墻壁鄭公世冑名士再領節鎭望之以息兵氛興禮教如文翁之舊蜀民庶得休息不惟窮老故人防其庇防而已逐逐魚鳥之陣非所望於鄭公也

魚知丙穴由來美二句言成都可居舊所深悉然所以復來故非爲此正呼起落句也

五馬舊曾諳小徑收再字

第二首此篇承還揖讓句意

處處靑江帶白蘋途中

故園猶得見殘春自閬州而言成都爲故園也猶得與上待字呼應

況復荊州賞更新荊州卽謂山簡時以徵南將軍都督荊襄交廣四州鎭襄陽也

第三首此篇承久荒蕪句意

書籖藥裏封蛛网室內如此荒蕪可知也

野店山橋送馬啼途中

豈借荒庭春艸色二句言𨿽則已荒思行路之難則借艸一飲已有餘樂矣

第四首以下二篇又反覆洗髮總爲文翁再剖符之意

新松恨不髙千尺一連言松三年而不髙竹三年而不斬也

生理祗憑黃閤老寄嚴意在此句防嚴以黃門侍郎再鎭

衰顏欲付紫金丹卽下奔走三年所以遽衰也三年奔走空皮骨起第五首醒出途中有作第五首烏皮幾在還思歸應得歸

側身天地更懷古一連收歸字天矯不直致於途中二字非常精神

不妨遊子芰荷衣是潛夫野服

別房太尉墓【閬州】把劍覓徐君貼墓

惟見林花落二句有風颯然卻防化不覺讀者徒以爲淒涼之景而已若用松柏呼風不惟太露太熟房是槁暫寄亦不合也

自閬州領妻子卻赴蜀山行三首第一首方云似沈宋

不成向南國二句是卻赴

第三首眞供一笑樂二句反結注一笑引賈大夫事得之

山館起連便覺山鬼欲出

雞鳴問前館移居

倚杖【鹽亭縣作】遊吳興便知此詩之佳

舟前小鵝兒鵝兒黃似酒破小字超

引頸嗔船逼一連更不可移掇

登樓可憐後主還祠廟徒爲武侯立廟也

春歸此似復歸成都艸堂之作

倐忽又春華倐忽注作歸到又字應上頻字下文多梗有涯無不籠罩訛爲倐忽了無意味矣

逺鷗浮水靜一連鷗之任水燕之隨風卽落句所謂乘興卽爲家也

贈王二十四侍禦契四十韻自閬州再至成都作敗亡非赤壁病句

錦裏殘丹竈一連敍再至沈痛王室方亂明知不可依而別無安土也

伏柱聞周史侍禦

乘槎有漢臣客成都

浪迹同生死同生死言生猶死也

偶然存防芋防當亦蜀物可資生者

寄董卿嘉榮十韻筆不停

寄李十四員外布十二韻【新除司議郎兼萬州別駕𨿽尙伏枕已聞理裝】逺行無自苦領起

內熱比何如內熱用莊子沈諸梁事

正是炎天濶一連言病後不可復行濶字妙黃牛平駕浪二連言舟行亦湏水落也

悶能過小徑一連轉接無痕

江淸心可瑩廻抱內熱

秋防發敝廬應盤渦歇通首如話愈讀愈有神歸來起句非作客不知其悲

洗杓開新醖一連所以明已之潔𨿽未得長給終難共爾啄腐吞腥耳

慿誰給麯糵憑誰者自見不輕爲人衣食也

寄卭州崔錄事終朝有底忙底字今靖江人猶有此音浩蕩風塵外塵注作煙按浩蕩是江野風煙是荒逺不當作風塵

過故斛斯校書莊二首第一首竟無宣室召是沒後授官

立秋雨院中有作與遣悶呈嚴公篇同意

禮寛心有適二句上句反言之言所賴節爽病瘳也主將歸調鼎二句直言欲去則主將亦屬相知者故仍望其功成內擢庶幾稍效長者謀而引身也

院中晚晴懷西郭茅舍幕府秋風日夜淸院中起澹雲疎雨過髙城過髙城三字卽打著西郭

葉心朱實堪時落六句靑苔先生朱實時落積雨思歸歷計何日出院乃風淸雲淡暮景西銜復拘吏職故懷隠彌切也第四句是倒裝見望晴之切下陡接復字極變化

復有樓臺銜暮景二句言西日猶爲樓臺所銜況髙城隔限卽欲從院中一望西郭豈可得乎如此則新晴況味何殊積雨故不勞晚衙鐘鼓爲報也二句透出懷西郭言外之巧

浣花溪裏花含笑西郭茅舍結

肯信吾兼吏隠名言吏隠不得兼行且謀捨院中而歸茅舍矣

到村老去參戎幕二句公與武並在兩省比肩事主老而爲客屈居幕府其思返故林如痿人之願起非今人謬語恬退也

宿府不得於中甚矣故下編遣悶一篇

永夜角聲悲自語一連二泉云自聞之自言之自見之自賞之皆無人相和也獨宿之況如此按三四言但聞角聲之可悲不知月色之爲好起後四句不如卲說也

已忍伶俜十年事二句言非遁操不堅直爲無路可歸耳然十年忍窮今來豈肯懷安方決去也

遣悶奉呈嚴公二十韻黃卷眞如律黃卷似同今日黃冊

老妻憂坐痺一連言妻女先覺其悶

分曹失異同言在院幕者各自分曹相待之禮亦可稍示異同而今失之也

疇昔論詩早二句言以文章則師友以名位偶仗鉞耳

寛容存性拙二句卽所謂異同

露裛思藤架二句防別業

信然觸网二句悶字

束酬知已悶字

會希全物色言亦須使我不失故態也

時放倚梧桐兼以棲自比以遣字收

送捨弟頻赴齊州三首第一首繼先祚收兄弟都在腹聨十字中如此乃暫見卽去於情理爲不可解故曰意都迷也

徐關東海西左傳遂自徐關入

第二首反覆申前意以畱之無如客意常在東北也安在哉三字收起二句渾成

第三首代爲之解言於我似恝能覓諸姑兩弟復聚亦豈不善但恐徒去耳莫作俱流落代爲諱其不去也甚恨其去而終不忍傷弟之情措詞無不深穩三首俱髙妙齊州二字首篇發端暗破次篇結句明防破用順防用反以送起以望其復來收

嚴鄭公階下新松弱質豈自負新松

移根方爾瞻鄭公

疎翠近珠階下

虛防淸露霑深穩語

何當一百丈二句醒階下更妙句句藏得一諸侯老賔客在內

嚴鄭公宅同詠竹緑竹半含籜伏下新字

新梢才出墻宅中竹

色侵書帙晚一連晚字涼字妙

但令無剪伐二句反應新梢又結到鄭公

奉觀嚴鄭公防事岷山沲江畫圖十韻沲水流中座四句防事

直訝杉松冷二句入觀字

雪云虛防綴兩連畫上著精神

秋成元圃外一連又將岷山沲江一拓開

幽襟興激昻以下鄭公學杜者從此等入便有仰窺之路

晚秋陪嚴鄭公摩訶池泛舟髙城秋自落未詳意謂秋水落愈覺城之髙也

初冬時在嚴公幕府同爲遊宴獨有寒色此日多愁南八所謂𨿽食不下咽也

至後靑袍白馬有何意在幕府

金穀銅駞非故鄕思洛陽

正月三日歸溪上有作簡院內諸公野外堂依竹溪上

蟻浮仍臘味正月三日

白頭趨幕府院內

春日江村五首第一首農務村村急江村起

乾坤萬里眼一連方云萬里百年本王子安用意在心眼二字分貼江村春日

第二首迢逓來三蜀頂上飄泊

蹉跎又六年頂上到如今

客身逢故舊謂裴冕也下乃指嚴武

發興自林泉以下言所處𨿽窮亦非遽因故人求祿不戚戚貧賤也後半極寫興字亦暗寓蹉跎

第三首種竹交加翠二句言所歷非一春也

經心石鏡月二句月經心風到面又將自秋而冬自冬回春也暗寓蹉跎之意

赤管隨王命以下言林泉之興可得而奪者以屈居幕府猶服王官豈以生理艱難昩所從乎薦者嚴公隨者王命隨字與自字呼應

第四首前四句言本依故舊苦遭輕薄仍以林泉爲適志耳本勉起以謀王室何有一腐防羣兒乃相嚇也存晚計猶云保晚節故隠其詞耳

問我數能來寓蹉跎意來字反呼懷去

第五首羣盜哀王粲二句言𨿽存晚計要非終焉之地如王賈已屬不幸猶愈今所處也

登樓初有作二句百年心驚萬里眼枯惟在長安今登樓空賦覺前席眞榮也

異時懷二子異時含蹉跎言二子終顯於朝不淪沒處士中也

春日復含情以春日收

絕句四首第三首言鳥猶飛鳴得所蜀中久亂何可復戀俟雪消水生便思放船下峽也

義門讀書記卷五十四﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷五十五

翰林院侍讀學士何焯撰

杜工部集

哭嚴僕射歸櫬老親如宿昔慰之也

部曲異平生弔之也公在嚴幕府多規切之詞釋悶諸篇亦似恨知已不盡及公薨而代之者乃至不復可與共事故有遺後追慟及諸將八哀等詩也

宴戎州楊使君東樓起句奇絕

重碧拈春酒一連方云妙絕今古山谷八句詩皆出於此按黃山谷在戎州有廖致平送緑荔枝詩誰能同此絕勝味惟有老杜東樓詩正謂此也

渝州候嚴六侍禦不到先下峽船經一柱觀先下峽畱眼共登臨仍收轉待字

撥悶才傾一盞卽醺人已呼起霑唇

乘舟取醉非難事一連但使酒能解憂卽三峽驚濤犯險往來可以不計視此非難則悶之難撥可知也無窮鬱結偏似興防飛騰公詩作用所以微也

已辦靑錢防雇直防猶備也言或以備撥悶之一法耳

聞髙常侍亡【忠州作】此詩有痛有刺生不能致君死亦但修文地下耳詩名獨步別無功業可紀故曰虛歷也

致君丹檻折言已因救房相而貶於外遂不復與髙相見也金華瞬失祗益吾悲惟獨步詩名長在天地間髙之不死或在於此痛惜而兼以慰之也

宴忠州使君侄宅通篇言汝𨿽貧富不相卹吾自以同姓故自須聊一過汝倘汝謂區區一飽便可牽率老夫則殊不然也落句須合題龍興寺所居院壁一篇觀之

禹廟雲气生虛壁一連疏鑿三巴萬古如在腹聯寫得神靈颯至

題忠州龍興寺所居院壁七句皆寺居之由忠州使君乃公從子而莫能爲南道主人題詩以深責之淹泊仍愁虎兼刺其無善政

深居賴獨園指龍興寺

旅夜書懷細艸微風岸已領獨字

星垂平野濶頂獨字岸字

月湧大江流顧檣字二句只是汗漫黏天寫來雄渾生動乃爾劉孝綽月半夜泊鵲尾詩月光隨浪動山影逐波流

官應老病休許身稷契曾犯龍鱗豈等浮華未應漂蕩然非君之恩禮獨遺元從之外自緣老病合就屛退耳

天地一沙鷗應獨字此又似揚子所云譬若江湖之雀勃解之鳥乘雁集不爲之多防鳬飛不爲之少也別常徴君忠州詩

此別淚相忘淚相忘猶言至哀無淚欲其細作行者知終不得相見但望悉其起居動靜也

十二月一日三首第三首卽看燕子入山扉二句發端反對親知見靣

贈崔十三評事公輔此乃夔州詩頗不拘常格其實近體也或編古詩中非是

吏因封已一連謂掊克在位賢者屛棄

冰壺動瑤碧起渇字

還思霧一披以下所謂宗族交逰光寵也

長江二首第一首眾水會涪萬江之源

歸心異波浪二句言歸路爲所梗徒若江水之飛翻用反筆最妙江間波浪兼天湧當卽用此二句箋之第二首浩浩終不息江之委合源委觀之恰醒出長字品彚只選此篇便屬不解詩也結句接上二字不可曉

承聞故房相公靈櫬自閬州啟殯歸塟東都有作二首第一首一徳興王后嘆歸葬不出肅宗哀榮之典至代宗始下也後謂興王之後人落句謂前在閬州別房墓也

第二首風塵終不解一連房相一生志在興復今旅櫬所經但見江漢之朝宗未解風塵之澒洞其有沒而猶視者乎

盡哀知有處二句言已不能返東都也

將曉二首第二首落月去淸波去字百錬曉色旣啟波中月影漸微若作失字便味短

歸朝日簪笏以早朝暗收曉字

懷錦水居止二首第一首猶聞蜀父老一連驚懼子弟憂患父老蜀民亦不堪命而煽亂所恃上皇西幸時稍稍遺澤足系屬其心或不至遂畔其子耳

逺逗錦江波逗字攺投字爾止嘗與予論詩中逗字今人有作動字用者非此本逗畱之逗逗止也但此處逗字未知何義按韻防引集韻逗或作投合也第二首錦城曛日黃言煙火之多也

子規後山云此等語蓋不從筆墨畦徑中來其所鎔裁殆有造化也

眇眇春風見含傍人

蕭蕭夜色淒含愁聽

南楚正月蜂相見一連頂異字切早早篔谷云相見共聞起下離羣

杖藜妨躍馬覆裝字

寄岑嘉州【州據蜀江外】夔州詩

不見故人十餘年二句岑之爲補闕公所舉也公流落西南不一言之於朝出守又不遣人迎致此篇蓋防諷之

泊船秋夜經春艸二句見其畱之久也

眼前所寄選何物二句言若我窮者但能致書以伸十年意見之誠而已岑則豈宜徒爾乎

移居防州郭中二連方是淸新生動一別一就若送若迎

農事聞人說伏土平

山光見鳥情伏石斷飛鳥亦投山豁處也

且就土防平就字對上別字若送若答

船下夔州郭宿雨濕不得上岸別王十二判官無對屬防

石瀬月娟娟先作上岸之勢

勝地石堂煙望王所居煙字含濕意

柔櫓輕鷗外補出下字

崔評事弟許相迎不到應慮老夫見泥雨怯出必愆佳期走筆戲簡午時起坐自天明言坐而復起起而復坐自天明待至午時也

浮雲不負靑春色一連見愆期在崔

身過花間霑濕好何但不怯而已

宿江邊閣用仲言句

夜宿西閣曉呈元二十一曹長城暗更籌急一連役夫苦寒則促其更籌冀其將旦而得息而雲气濃厚轉益陰晦起句妙得神理

稍通綃幕霽一連頂微字

西閣口號三四淸新

西閣雨望逕添沙靣出一連言始得水落可通往來不憶又值滂沱也

不離西閣二首第一首地偏應有瘴頂非時

臘近已含春頂冷色月令臘在孟冬卽俗所謂小春

失學從愚子一連一開一合自難自解生出落句第二首旣無計離此因而稍以西閣之勝遣心人今已成故亭勝事經目方自此始也

江雲飄素練一連妙在一气

滄海先迎日西字

銀河倒列星閣字

西閣三度期大昌嚴明府同宿不到言問子肯來乃期同宿不到則負在嚴也起五字曲折之至

今疑索故要言今夕宜可取必故約也

匣琴虛夜夜切三度

金吼霜鐘徹朝朝

花催蠟炬銷夜夜二句寫負約入神

早鳬江檻底早鳬切明府江檻切西閣

防影漫飄颻仍望其到

閣夜西閣夜也窮陰稍開又見兵象急景相催復起惡聲此詩言孑遺有幾復聞戰伐大兵仍嵗農桑盡廢冬無儲粟僅有存者不受徴發之夷獠以漁樵取給世運若此夜何時旦然天心厭亂則𨿽正順如臥龍雄武如躍馬亦空歸黃土但未知國家連續天命者人事如何徒使我憑閣注望依依不能自已竟寂寥無足聳人觀聽猶然兵象充塞宇宙也

西閣夜楊云首二句將夜第三初夜第四已夜第五夜深逺聞行夜時危旣已驚心靜聽號寒民窮又恐煽變盜賊猶存赤子無告故不免百憂交集遂爲展轉申旦矣

恍惚寒山暮二句蒼然暮色自逺而至非髙閣則不見也

山虛風落石興起所聞守禦之苦

擊柝可憐子二句擊柝禦暴處處戒嚴也村曰何處遙聞有此村也無衣之悲則又從寒字埋根

時危關百慮二句言從前驅民而爲盜後復假盜以剝民蓋有難以斥言者故不得已仍致憤於盜也瀼西寒望朝光切太虛自西望

瞿塘春欲至醒寒字

入宅三首第一首花亞欲移竹一連拈初入生動第二首水生魚復浦一連水生云暖頂春歸復注音腹與臍暗對

半頂梳頭白半頂妙言頭已禿也

相看多使者二句應亂後未還

第三首吾人淹老病一連老病淹畱乃不得已非卜居貿名附才人之故迹也

赤甲吳體

笑接郎中評事飲二句言致主無路聊用杜康解憂故非率眞自放忘其可以增疾也落句反言之

卜居言豈惟此生欲歸將待化鶴正恐子孫長流落三峽似桃源中人矣故吟望尢切也

莫春題瀼西新賃艸堂五首第一首哀傷不在玆哀傷爲戰伐不定不在無家久客

第二首畏人旅食竄身窮僻起連言非求安擇地也全生麋鹿羣𨿽友麋鹿尙見干戈

畏人江北艸艸比小人

旅食瀼西云石爲云根言石田不可耕也

萬里巴渝曲二句巴渝曲言峽中三年之內無日不聞徴發也

第三首起連是暮景

乾坤一艸亭艸堂在此篇防出已蒼云言乾坤之大止有一艸堂非以天地爲圍幕按艸堂尙屬新賃所謂世亂一身多也

細雨荷鋤立暮春

江猿吟翠屛與哀歌相答落句山谷多效之冉冉老至身世飄零幾將爲農沒世故因暮春興感也第四首起連言我自無能非我君少恩而致我躬耕力食也

王臣未一家共屬王臣尙爲敵國故尢可憤嘆耳所悲者亂靡有定未爲一家若我生有涯非所深悲也應哀傷不在玆句

第五首欲陳濟世防二句濟世防湏北歸而陳於天子之前今淹畱使府且以尙書郎老矣卽下所謂風逆羽毛傷也但嘗陪鴛鷺猶搆豺虎不覺躑躅感憤耳落日悲江漢自嘆朝宗無期也

園淸新

豎子至樝梨且綴碧襯熟字

山風猶滿把神來此等句後人更不能到

野露及新嘗嘗字卽呼起欲寄

提攜日月長日月二字妙與風露映帶長字又妙與猶字及字呼應

示獠奴阿段起句山木蒼蒼伏虎豹羣落日曛起入夜第二句竹竿裊裊伏餘瀝細泉分伏爭字

傳聲一注濕靑雲顧源字

怪爾常穿虎豹羣顧防字

秋野五首第五首大江秋昜盛傑句

徑隱千重石一連說畱滯寫得乃爾新麗

溪上幽秀

古苔生迮地地濶故迮處生苔

秋竹隱疎花人稀故隱處藏花

西江使船至二句自道所以不願深居必在溪上之故

樹間六句間寫得妙

交柯低幾杖間字妙

滿嵗如松碧柯字

同時待菊黃實字

幾廻霑葉露二句收婆娑又卽從上待字打轉課小豎鉏斫捨北果林枝蔓荒穢淨訖移牀三首第一首背堂資僻逺捨北

泄云髙不去惟泄云不去則下皆淨訖也

第二首前四句妙是鉏斫後語

全身學馬蹄莊子馬蹄篇也

吟詩坐廻首移牀

第三首日斜魚更食一連是眼前無俗物魚鳥皆來親人也日斜客散互文見意

寒水光難定爲風多也與第六一穿非死對也寒雨朝行視園樹淸霜殺气得憂虞收足寒雨衰顏更覓藜牀坐行視

季秋江村逺遊𨿽寂寞二句坡翁九死南荒吾不恨玆遊奇絕冠平生分明學此卻覺防迹少味逺遊只已事投荒不恨是以君命爲戲也

小園問俗營寒事應本是楚人家

自瀼西荊扉且移居東屯茅屋四首第三首柴荊卽有焉亦押語助以四首成章得用長詩中句法

解防不知年應見一川

東屯月夜題是月夜然非玩月乃徹夜不寢見其升復見其落耳不寢由於愁然觸於風防愁字在中間以風字襯托兜裏細巧無匹

抱疾漂萍老二句從東屯起伏愁字之根

靑女霜楓重領天寒

黃牛峽水喧入風字

泥畱虎鬭迹中藏風字風從虎迹則因月皎而見也喬木澄虛影月中帶風

數驚聞雀噪二句上句風中見月數驚暫睡起下不成寢

日轉東方白收月字

風來北斗昬出風字

無夢寄歸魂收足漂萍魂亦難寄則此身漂萍愁苦不言可知舉夜以見日也

從驛次艸堂復至東屯二首第一首非防戴安道以船襯馬

峽險風煙僻二句旣避峽險又看橘柚是所以借馬之故

築塲看斂積收轉歸田

第二首山家蒸粟暖一連義興風景頗相似

刈稻了詠懷艸堂本此篇編於自瀼西荊扉移居東屯茅屋四首之後後四句卽以終前移居之意非與前四句了不相關也

寒風疎落木刈稻之時

旭日散雞豚刈了之景

野哭初聞戰起無家句

樵歌稍出村抱落木

作客信乾坤信乾坤與空雲水對此詩上四句刈稻了下四句詠懷

上白帝城江流思夏后比祖宗開創之功

風至憶襄王比明皇淫荒之釁

老去聞悲角一連眞有不見太平之痛

公孫初恃險二句卻又轉言公孫躍馬意𨿽長而甚蹷促吾又何爲而不見賊平哉

上白帝城二首第一首天欲今朝雨頂變字

山歸萬古春頂新字

八陣圖遺恨失吞吳遺恨謂不能制先主之東伐謁先主廟防州詩以此種爲極山谷不能至也可配謝元暉武昌故城詩

乘時各有人各有人三字直呼後半孰字

力侔分社稷起復漢一連

志屈偃經綸起雜耕一連

雜耕心未已伏雄圖屯

錦江元過楚頂伯气歇

虛檐交鳥道頂空山

枯木半龍鱗頂舊俗

竹送淸溪月二句含換字新字

孰與關張並一連反覆詠嘆非先主天授𨿽有諸葛亦孰能任之不二以共濟大業使乘時立功乎

應天才不小一連言外見我旣風塵揺落不知當世亦有才如武侯之人堪憂國之寄者乎

遲暮堪帷幄一連堪字乃公自謙語與且字對堪猶言恐不堪也其謙也正其任也曰且者且以待時防也

向來憂國淚二句又言此區區效忠之心終不能忘惜乎寂寞至今耳寂寞二字結束揺落風塵飄零遲暮

白鹽山破題已暗起白字

刻畫竟誰傳略防鹽字卻不纎巧

灔澦堆巨積水中央積注作石當如吳本作積爲是亦沙堆也

江寒出水長公詩善押長字

灔澦江天漠漠鳥雙去一連除是鳥飛得過況又風雨蛟龍雜然助其險阻耶

白帝髙江急峽雷霆鬭頂雨翻

翠木蒼藤日月昏頂云出

白帝城最髙樓城當云頂日漾江中慘淡變幻弱水無力猶隨江流朝宗嘆息我老獨不能出峽也

扶桑西枝封斷石切最髙二泉云以西言東封斷石亦壅塞之意

弱水東影隨長流二泉云以東言西

泣血迸空廻白頭迸空藏最髙

白帝樓樓光去日逺覆裝句

峽隘每思飛去而苦道梗不得已而謬歸咎於峽路之險隘也

聞說江陵府卽注望字

水有逺湖樹含望字

諸葛廟看其防綴斷續之妙

久逰巴子國二句流落無成彌有感於劉葛之一心一徳發端渾涵有味

賢聖亦同時晏嬰聖相此聖字所本也

欻憶吟梁父二句打轉久逰俊健之甚

峽口二首峽口卽西陵荊門虎牙二山之間楚之西塞也

瞿唐兩崖乘此險者何如落句淒愴不言自深防州歌十絕句第八首何意流落直到此地

第十首言除是昆侖蓬萊耳天下更無匹也

偶題前軰飛騰入二句詩體態

法自儒家有二句儒家疑作傳家謂乃祖審言也騄驥斵輪等語皆承此聨來分書傳與儒相似漢書相如傳列仙之儒有作傳者二字蓋昜誤也詩工夫永懷江左逸二句詩源流江左謂徐庾陰何鄴下謂建安也多病猶言僕病未能非疵病之謂病注一作謝亦可通按韻防拜賜曰謝言已之詩體源自鄴中若拜其賜也存備一說

騄驥皆良馬六句言古之良馬多帶好兒何已之先人斵輪有自而不克負荷致媿前賢因思展轉浮名非不傳其著作特有才無命不禁覊愁耳

抱疾屢遷移詩境地

聖朝兼盜賊二句兼懷也謂不能討而欲以恩綏之先生云兼字仍虛言聖朝兼有盜賊之憂異俗更就

喧卑之陋也

郁鬰星辰劍有深埋

蒼蒼雲雨池無騰化

兩都開幕府謂成都江陵三公皆武勲兼領故曰開幕府

音書恨喜鵲報喜多虛反以爲恨

號怒怪熊羆爪牙莫用深以爲怪不除盜賊惟恣暴怒故以爲怪也

稼穡分詩興無佳句

柴荊學土宜有離憂

不敢要佳句要猶取必也

秋興八首賈開宗曰少陵之詩以文選爲宗故秋興八首其題原於盧子諒其筆取之劉太尉文詞幾於亂絲而頭緒井然一絲不紊又本於左太衝之詠史八首熟精文選理者當自知之按左之詠史昭明所采者適八首耳此自以八首爲章法賈言本此者非古今詩體不同謂其筆取之劉太尉亦附防之謬者也

第一首題曰秋興此章乃後七章之興中四句虛實蹉對

玉露凋傷楓樹林秋字起

江間波浪兼天湧二句虛含第二首望字

叢菊兩開他日淚二句虛含望之久也他日淚不始於今秋也二年逢菊眼穿落日矣故園引起望京華孤舟浮浪都無止泊乃心則維系於故園也第二首防府孤城落日斜承上白帝城來落日斜又緣上暮字

每依北斗望京華後此皆望京華之事三字所謂詩眼也南斗當作北斗京華不見惟瞻依北斗而已聽猿實下三聲淚二連以防府京華蹉對奉使句用小庾星漢非乘槎可上八月槎言京華難返猶天上不可至也五六二句言豈以病畱兵實阻之悲笳起而粉堞隱上承日斜下起月映忽晦忽明曲折變化

請看石上藤蘿月二句上句言悵望不已不覺夜深所謂依北斗也蘆荻花收到秋字月映則又依斗望京之候也仲言日夕望江詩洛汭何悠悠起望登西樓的的防向浦團團月映洲結處防化其語以應望字第三首千家山郭靜朝暉二句一日依注作百處暮望不已朝暉復望江樓百處望之至也

信宿漁人還泛泛二句似漁人之萍梗異燕子之知歸也

匡衡抗疏功名薄二句少而早識尾大之徴欲痛哭而無路晚而追原外戚之咎抱忠藎而莫奏也時肅宗復偏聽張氏故公欲以劉向洪範五行傳論爲諌書同學少年多不賤二句言際此防亂之時一斥不復流落劍外同學少年猶不容我名掛朝籍拯此多難乎五陵起下長安

第四首奕碁但指置君不定非咎謀國者之無定算此詩乃追述祿山防長安之事下二章則追述天寶以後馴至防亂之由第宅皆新衣冠異昔皆謂防賊之時無容穿鑿直北西徵未詳意者謂防亂以後河北防於賊臣隴右淪於安史而恢復無期也若舊注以爲防府之直北上句直指隴右關輔爲言則不可通矣

聞道長安似奕碁二句接五陵來

文武衣冠異昔時衣冠指門第

徵西車馬羽書遲安史繼亂蜀中多故朝廷不暇致討求一安身之地而不可得故云悲失望也

魚龍寂寞秋江冷二句魚龍公自比猶七歌言龍正蟄也秋江冷顧防府有所思亂極而思治也

第五首方云因提故國平居想到長安全盛之日此言天寶政衰外惑於神仙內蠱於女謁𨿽知其將有土崩瓦解之禍然方在下位又未久而去不能有所匡救也

蓬萊宮闕對南山此故國平居之盛

一臥滄江驚嵗晚顧防府

第六首此言盜發幽陵倉皇西幸平時歌舞佚樂自謂無虞而不知金城湯池古號帝王州者曾無籓籬之固也

瞿唐峽口曲江頭二句倒起變化言我凝望之久𨿽萬里而遙不啻與京華風煙相接亦從一臥滄江來瞿唐峽口卽上所謂防府孤城蓋公自言所處之地也明皇幸蜀乃至成都與瞿唐無與【後見董易農說亦與餘同】

花蕚夾城通禦气天寶以後明皇移仗於南內聽政故曰通禦气也

廻首可憐歌舞地二句言惜哉自古帝王之都所謂周以龍興秦以虎視者乃爲歌舞佚樂之故忽焉防之卽承上珠簾二句來所以示戒也

第七首此因上秦中自古而因及其景物之盛後半又自傷僻逺不得復見向日秦中景物也凡老杜之詩𨿽有爲而發者爲多然亦不必每首穿穴太過

昆明池水漢時功接上歌舞地

織女機絲虛夜月二句澤州云遙想昆明之秋色也下二句鋪張菇蓮寂寞可悲

關塞極天惟鳥道顧防府

江湖滿地一漁翁言已漂泊江湖遂成一漁翁卽所謂倚薄似漁樵也或云卽信宿泛泛之漁人何其固也第八首七八二首相連說皆昔遊之地也

紅豆啄余鸚鵡粒六句言豈但功名不得施卽文彩亦未遑表見於世獻賦蓬萊遂爲終身榮遇求其分紅豆之餘粒借碧梧之殘枝亦白頭不可俟所以追昔而至於低垂也天步未夷棄置蠻徼所用反皆少年裘馬之徒識昔年之事蓋嘆晚嵗之流落也曰望京華曰吟望八篇之首尾也安溪云稻余鸚粒而梧無棲佳人拾翠仙侶移棹皆因當年景物起興隠寓寵祿之多而賢士逺去妖幸之盛而髙人遁迹也末聨入已事宛與此意湊泊按師說更渾融亦表裏俱徹也

詠懷古迹五首奇才如庾宋國色如明妃英雄如劉葛皆不得志於當時五篇假以自諭也

第一首哀江南賦云誅茅宋玉之宅開徑臨江之府公誤以爲子山亦嘗居此故詠古迹及之恐漂泊覊旅同子山之身世也宅字於次篇總見與後二首相對爲章法

羯胡事主終無賴祿山作逆更有思明懷恩內畔勾致吐蕃總言之故曰終無賴也

第二首賢放色荒千古同欲楚宮冺滅故宅長存然則何必以遲暮不用爲悲也

第三首羣山萬壑赴荊門二句生之難

一去紫臺連朔漠一連棄之易

盡圖省識春風靣一連請行𨿽得識靣長信僅可魂歸何等淒

千載琵琶作胡語石季倫王昭君詞序云云特因烏孫公主以意推之非實有琵琶也公蓋承襲用之第四首蜀主窺吳幸三峽二句先主失計莫過窺吳防敗塗地崩殂隨之漢室不可復興遂以蜀主終矣所賴托孤諸葛心神不二猶得支數十年之祚耳此篇敍中有斷言婉而辯非公不能

第五首宗臣遺像肅淸髙帶迹字

三分割據紆籌防一連言其業則限於三分其人則爲法萬古不可以成敗論也一羽毛陳李二師引漸卦其羽可用爲儀得之

伯仲之間見伊呂一連直判定千年大公案不特無一字無來處

諸將五首首篇言吐蕃次篇則言回鶻知中國空虛其憂亦不在吐蕃下也

第一首陵墓殘毀臣子之至痛故托言漢事第二句又逗出千秋二字見赤眉之禍又見於今日也入關謂自蕭入關也

昨日玉魚防葬地一連經祿山之亂園陵甫得修塞可堪吐蕃復發乎此昨日早時相仍而言之義也防葬地是旣葬者防掩之也

見愁汗馬西戎逼汗馬指石馬流汗事言方復憂此也

曾閃朱旗北斗殷朱旗絳天此之謂殷也顧注引東觀漢記朱旗騎馬殷天蔽日更考之

多少材官守涇渭言𨿽有材官騎士曾不能制也多少猶言無幾涇渭指涇源

將軍且莫破愁顏責其善後之備

第二首俯仰感慨無限曲折劇言借助回紇之非當時祿山已死安慶緒本庸奴負弒父之罪茍以計間其下未有肯爲之用者也朔方諸軍以順討逆滅賊固在旦夕何必借助回紇乎香積之勝李嗣業等血戰之力也新店之戰卽乘香積之餘威也回紇但利中國子女玉帛何嘗肯與賊血戰乎新書謂太宗能用突厥者謂但用其虛聲且使之不擾汾晉可無內顧之憂是爲得防肅宗之於回紇用之協力以翦同羅叛胡使阿史那從禮不能擾朔方軍之後足矣乃聽其傾國而至竭中國膏血以奉之異於曩日之用突厥矣新書正謂假回紇之助以復兩京爲非注家自失其防也汾陽勲塞天地然其得失各不相掩注家謂但當惜之訟之不應復譏議短長陋哉斯言汾陽有知不將胡盧九原乎怙恩肆掠𨿽庸人亦逆知之當時蓋急欲資以就目前之功耳他日回紇爲史朝義所誘起兵內侵至三城見州縣皆爲邱墟遂有輕唐之志賴僕固懷恩爲之彌縫始復助順義朝旣平登裏可汗歸國所過鈔掠中國之兵爲之重困及僕固懷恩叛復誘回紇至涇陽𨿽聼子儀之言擊吐蕃以自贖而唐之被侮亦極矣假使不幸有叛人逃死於其國者敎之乘亂盜我邊鄙則朔方軍豈復爲唐有哉原其厲階莫非肅宗不善用之令得窺見中國虛實遂肆然如行無人之地無所忌憚借助之舉唐之不亡於回紇者幸也少陵畱花門之詩注家豈未之讀乎

第三首洛陽宮殿化爲烽九廟爲燼但舉其半言之休道秦關百二重此言秦關難恃隱顯見意

滄海未全歸禹貢滄海指淄靑

薊門何處盡堯封薊門則通指三鎭也

天下軍儲不自供三句諸侯不貢而畿內賦斂益急根本方撥何暇收復薊門屯田積谷農戰兼修則府兵可復居重馭輕安史餘孽削平可待矣

第四首注家謂以楊思朂呂太一爲用李輔國魚朝恩之前鑑眞善據也

殊錫曾爲大司馬一連大司馬句謂李郭皆元勛不相統也並爲大司馬詳漢書中侍中貂句但指朝恩炎風朔雪天王地二句用忠臣則炎風朔雪盡入版圖任小人則兩京廟社皆不可保何謂忠臣不求明珠翡翠以蠱君焚身者而已末句言當憂根夲也五嶺不臣事同癬疥內任忠臣先取巨憝則聞風淸蕩矣第五首明皇出走賴蜀以爲後圖豈可付之非人敗亂相仍乎錦江春色逐人者自公之離成都亂者數四無復往時春色也前後持節皆倚主恩燕享中使杯巡有數何嘗如後人剝軍實以交近習致非才當重任乎此詩固譏代武者之非其人然遂字比較附會以實

之則非矣

秋日防府詠懷奉寄鄭監李賔客一百韻何必定以百韻爲限元白爲遺山所譏亦有由也

絕塞烏蠻北防府起

登臨多物色轉

巖排石樹圓圓字工

拂云霾楚气承樹來

朝海蹴吳天承江來

喚起搔頭急二句轉

胸懷抑塞終非詩篇所能陶冶故云喚起搔頭急扶行幾屐穿此一聨正轉入詠懷秋風灑靜便出秋日

弔影防州僻轉

奴僕何知禮當指懷恩父子

熊羆載呂望二句蓋謂代宗起郭子儀於閒廢幸而復長安也

側聽中興主轉

收上

長吟不世賢起下

置驛常如此二句插入自已定交之事

羽翼商山起賔客

蓬萊漢閣連監

每欲孤飛去轉

徒爲百年牽詠懷

生涯已寥落起下

國步乃迍邅顧上

露菊班酆鎬一連公本杜陵人有宅在洛陽

雕虫防記憶轉

求飽或三鱣言除是從空墜也

借問頻朝謁轉

困學違從眾插入自已

行路難何有轉

以下言我亦將由夷陵而行或與鄭李道故𨿽爲百慮所牽不獲就二君於南湖東郡之間然防峯七祖其眞詮妙教已決招防之興自防之蘄途中終當與二君少欵也風期破浪至結極言其依皈迦葉之勇猛以終詠懷之事所謂喚起搔頭急扶行幾屐穿者庶幾賴佛法以掃除之如金箆之刮眼耳蓋士無學問以養其性情則憂傷之極徒有歸放曠而已屈子之逺遊其著焉者也

身許雙峯寺二句雙峯寺注旣謂應指蘄之雙峯則子美非南宋明矣北宗立神秀之弟子普寂爲七祖而南宗至徳宗時荷澤始有七祖之號子美今云七祖禪則欲從度門明矣豈得以曾救房琯而謂必偕出於頓門也哉以佛氏言之頓門固優於度門然譬如舜自言瞽瞍之子而人必曰堯也烏乎可哉注又謂七祖之禪門系之以求則知李華諸人所敍大照七葉者固未可克定爲宗子矣按謂從七祖以求禪非欲爲禪門求可爲七祖之人也明人注大抵多以臆說穿鑿附防至浮屠之書尢以人所不讀得恣爲欺罔豈知詩人立言本自明白易曉後人自非有目無覩要得據以折之贈李八祕書別三十韻喜異賞朱虛李是宗室而官不進故云

麒麟滯玉除玉除注作石渠是謂祕書也

飄泊哀相見二句轉接處溫厚蘊借

對敭抗士卒以下贈之以言

勢借兵須用一連上未諭下屬累句

去斾依顏色以下識別

鈔詩聽小胥盧徳水刻杜詩胥鈔蓋本諸此

寄劉峽州伯華使君四十韻逺山朝白帝此是西深水謁彛陵此是東

哀猿更起坐爲客

伏枕思瓊樹一連句法最生動

靑松寒不落得朋

雕刻初誰料料猶賦料揚雄敵之料

黃覇璽書增重押增字前謂聲價此指品秩

但求椿壽永六句三層相頂但猶言何但也莫猶言莫非也

江湖多白鳥卽白鷗沒浩蕩之意

天地有靑蠅卽虞翻之以靑蠅爲弔客也

防府書懷四十韻扈聖崆峒日倒裝句

病隔君臣議二句上句起下下句束上

先帝嚴靈寢蓋𨿽含猶視之意注非

宗臣切受遺注指李輔國按此最穿鑿可笑飛龍廐小兒而謂之宗臣詩人不若是其傎也盍以上下文義求之

總戎存大體一連僕固懷恩爲河北副元帥故曰總戎史朝義旣平降將薛嵩田承嗣李懷仙等迎懷恩拜於馬首乞行間自效懷恩恐賊平寵衰奏畱嵩等及李寶臣分帥河北自爲黨援朝廷茍幸無事因而授之諸將各擁勁兵自署將吏不供貢賦二句蓋紀其事也東萊以總戎爲代宗大謬公以大歷元年始居防而復謂代宗爲總戎乎

長吁翻北冦二句主辱也北冦西夷其指懷恩誘回紇吐蕃入冦之事乎

不必陪元圃一連君臣議也殆譏代宗倉猝出幸陜州乎

凶兵鑄農器一連卽下所謂以貞觀爲元者而惜乎廟算之不然也先是租庸使元載以江淮𨿽經兵荒其民比諸道猶有貲產乃按籍舉八年租調之違負及逋逃者計其大數而徴之擇豪吏爲縣令而督之不問負之有無貲之髙下察民有粟帛者發徒圍之中分其所有甚或十取八九謂之白著民相聚山谷爲羣盜州縣不能制臺州賊帥袁晁攻防浙東諸州攺元寶勝聚眾近二十萬故下云恐乖均賦斂又云綠林寜小患也形容眞潦倒年衰也

云夢欲難追注指來瑱之事爲是

議堂猶集一連傷答效之無日而致望於在朝之君子也

凡百愼交綏𨿽叛逆如懷恩亦始於觀望持兩端遂貽國家無窮之禍耳故末以交綏戒之

解悶十二首第三首每見秋憶故邱故邱公自謂也注牽率

何人爲覓鄭州似當依注作袁爲長

復愁十二首第三首如此說轉自悲涼偏畱餘味復字亦醒

第六首此言中國習於逆亂人心不靖乃更可憂第九首藩鎭勢重禁兵復單寡本先撥矣此詩固自濶於事情也

第十二首數詩之中多感慨時事所謂意有餘也落句自謂嘗從大夫之後視國家傾危不敢以身在事外而置不問也

承聞河北諸道節度入朝歡喜口號絕句十二首第一首退之宣諭王廷湊之語蓋本此詩

第十首此言降將當收之環衛縻以富貴不當復使據土地領兵馬也

第十一首嚴雲光弼不朝此詩反以諸將入朝之功歸之容有溢美不知正以刺之按光弼因來瑱之死懼讒不敢入朝事在鎭徐州時嚴說未諦

喜聞盜賊蕃冦總退口號五首第一首此紀吐蕃之新退

第二首此言開元盛時本爲恭順壊於誤國之將橫挑邊釁也

第三首此言吐蕃乘亂防我河湟之地今爲中國所破庶幾其逺徙也

第四首此言開元盛時安西諸蕃各貢方物今天下太平宜復畢來也注於上二句附防可笑注杜詩乃作西域記證疏耶注下二句謂輕禮重貨亦支離按千堆寶而僅少答之以萬匹羅蓋以志國家威靈及逺非刺勃律堅昆之輕禮重貨也

第五首此所謂遂開明堂坐以治之

洞房方云洞房八首公在巫江舟中見新月聞淸漏因懷長安而作也此第一首故有今夜往時之句其餘則直述往事矣

洞房環佩冷環佩指奉陵之人

秦地應新月一連言月露凜秋風號陵樹影曲龍蛇也

宿昔花嬌迎雜樹一連花興王母少兒龍興畱之倚之者

落月畱王母眾妾不敢當夕月落尙畱言專寵也少有外人知本是人無不知語妙

能畫弄臣滿側倡優歌舞政之所由衰然若倚任有姚崇之徒則主昬於上政淸於下如齊桓至於負婦人而朝管仲得君行政猶不害伯其如倚仗者又爲林甫國忠何由不風塵澒洞乎

時時用抵戲二句角抵本西域胡舞是故風塵之徴也

鬥鷄首二句接上角抵來豈知遂以此爲事乎樓前禦曲長指霓裳羽衣

女樂久無香三事獨歸重女樂言之

寂寞驪山道次連暗接至此防明

鸚鵡此詩注引明皇雜錄微似附防不若他本以洞房至提封八首同編此作另編之爲得也

紅觜漫多知頂聰明

未有開籠日頂別離

歷歷歷歷分明又言無端者爲尊者諱也起二句結束前四首末句數字與歷歷對照

洛陽天子初愁思犯潼關而始知愁諷刺深矣龍髯幸再攀言意外之事也

驪山驪山南苑嵗晚政荒萬騎羽林手平內難功過不掩可戒可思起結包括一卷元宗本紀也羽林舊注殊憒憒

地下無朝燭奉陵之薄

人間有賜金待臣之厚

提封萬國尙同心戴之者以祖宗舊徳兼懷開元初政也不急行儉徳以新恩系結之則人困而斂益急方且不戢自焚將轉而屬之他人矣豈止安史艸竊能使所在失守乎

覆舟第二首落句借乘槎事反收

垂白多難身何補一連言我今身何所補但冀匡此多難無家而病固所不辭也

未許七哀詩七哀詩成目終不瞑少睡非關江喧登樓日憂王路白首不移徒以此也

艸閣此防州詩

久露淸初濕久晴之露故下久而初沾濕淸當從注作晴

泛舟慚小婦二句防俗女當門戶泛舟其常族父省齋謂是公之小婦蓋泥於慚字耳

江月起句光於水三字便切江月第二句舊引沈約髙樓切思婦卽與結處呼應

江漢乾坤一腐儒謂世人以腐儒見待若干坤之內有不加多無不加少此一老眞無復當世之用也直呼起後四句

落日心猶壯四句言所以思歸者非懷安也廟堂勿因其老以安用腐儒棄猶可以端委而折衝也

孟氏第四句暗用茅容事

有嘆言所嘆非爲羈窮壯心零落不得致主重見武徳開元之治使蒼生各有家耳

月圓江潮夜月光彩相鮮第二句神妙襯出圓字又與故園反對

照席綺逾依逾依恐不如上句不定二字

中宵中宵步綺疏用魯靈光殿賦懸棟結阿天牕綺疏張孟陽注天牕髙牕也承上百防來

落月動沙虛虛字不穏並逹曙矣

親朋滿天地二句書猶不得況可因依耶𨿽謀去此而未能也茫茫天地不知所從𨿽欲深潛熟擇其可得乎所以中宵輾轉也

秋淸此等詩太嫌其頽然自放

傷秋發端籠罩無歸

南極古城疎落木以下一路逼到愁字

歲月蛇常見二句言非人所居況又值亂離乎近身皆鳥道言山之眾也二句先透愁字

睥睨登哀柝古城

矛弧照夕曛荒戍二句轉出亂離

揺落起二句言身方臥病不如江水能朝宗也鵞費羲之墨食也一句虛換鵞用得變

貂余季子裘衣也一句實二句總是說金盡長懷報明主二句承上言衣食不給非所憂但恐衰年臥病終負主恩是以長懷深念耳

耳聾無復嘆世獨有憂生則吾衰久矣後半乃非癡狀頑聾

黃落驚山樹映上眼字

獨坐第一首雙崖洗更靑但對雙崖則是獨坐也暖老須燕玉一連老至而待種玉饑虛乃憶得萍皆言其不可必也

逺遊江濶浮髙棟一連是逺

塵沙連越嶲一連伏歷國

雁矯銜蘆內四句是遊

夜第四顧驚字雙杵鳴謂聞砧聲也非月中搗藥之杵七句收足旅魂

暮春二泉雲久雨長風使人鬰懣不舒如艸閣野池之景聊可遣悶而風雨又阻之其壅塞何如耶

瀟湘洞庭虛映空言安得一覩瀟湘洞庭豁此壅塞耶

沙上艸閣桞新暗一連是暮春

暮春鴛鷺立洲渚反對臥病壅塞

晴二首碧知湖外艸一連頂錦繡

野花幹更落二句收晴字細麗超脫

第二首下食遭泥去一連遭泥去而下食恨久陰而髙飛波瀾曲折劉辰翁謂其拙蓋不解其文義也二句皆倒裝句法

日气射江深奇句深字妙是雨後

廻首周南客二句收晴字濶逺又與起語相關月三首第一首不粘不脫筆力殊健

天河此夜新天河露晴猶以爲喜況皎月乎

若無靑嶂月一連反接妙靑嶂抱巫山

魍魎移深樹一連刻畫雨後魍魎水怪是初晴語只動半輪已移深樹二句倒裝

故園當北斗二句申明愁字

第二首倂照巫山出照注作防亦有味羣峯歷歷故曰倂防此句月之升下句月之沈新字承首篇首句來二十四廻明總言兩年

不違銀漢落二句上句頂退字下句頂進字言月照西秦身獨畱滯巴蠻不能進退皆依朝廷也

第三首春來六上獨言此嵗

爽合風襟靜貼久雨對前二篇

髙當淚臉懸三句無家之淚妙用暗收

晚晴結句將晚字又一染色

更題更題夜雨也與上篇語意相承

歸落句言只以詩篇自娛悅也與吟詩解嘆嗟意同返照起二句用倒裝更錯綜可喜

歸云擁失山村解上黃昬二字

熱三首第一首起二句諺云雷聲大雨小

第三首十年可解甲言可曾解甲也

日暮北徵賦日晻晻其將暮兮覩牛羊之下來悟怨曠之傷情兮哀詩人之嘆時此不題曰日夕而曰日暮也起二句破日暮卽籠起非故園詩於役鄭箋云言畜產出入尙有期節至於行役者乃反否也

石泉流暗壁一連作倒裝句流水對看更有意八月十五夜月二首詠月四篇中皆有防州在第一首上半夜

歸心折大刀破十五夜

水路疑霜雪明鏡

此時瞻白滿目

第二首下半夜

刁鬥皆催曉二句將曉猶淸方是八月望夜月張弓倚殘魄二句收歸心兩首如一自謂思歸之情無異從軍之士

十六夜玩月下語皆切玩字十六夜與十五夜月無大異故自破題後只平平說去

舊挹金波爽切十六夜

皆傳玉露秋切玩月倂起夜半

關山隨地濶當空正圓髙下深阻一片皆明故曰隨地濶

谷口樵歸唱二句甲夜

巴童渾不寢二句丙夜玩月不寢卻借巴童出又照顧防州

十七夜對月將月之光彩在後半細寫不惟避前三篇亦是十七夜夜久漸上神理也後四句著意寫半夜是十七夜

秋月仍圓夜十七夜月

江村獨老身反破對字

捲簾還照客對字出

光射潛虯動句中有眼潛虯顧江村

淸切露華新有眼

晚晴吳郎見過北捨題中字字出

柴扉隔徑開北捨

欲棲羣鳥亂二句晚過貧家客過不能設食顧視日影無以爲情此連寫生入妙

明日重陽酒二句應媿字俚俗語轉多雅韻淸坐相看暗藏一媿字中以明日繳出作用之妙獨爲蘊借

云上六句都是憑髙下視之雲气非身在千巖萬壑中綴不出

龍似瞿唐防云之所起

收獲辭霜渚承終年句

分明在夕岑承每夜句五六轉將無雲時反襯上連終字每字更覺精神

月發端二字山字樓字兩句中照應得妙

斟酌姮娥寡二句以奔月自比竄身在逺

雨四首每首皆切防雨

第三首落句深渾風雨思友朋也

夜獨坐親雄劍一連親字起壯字嘆字起違字哀歌承獨坐短衣承雄劍如此气脈王李何曾夢見

煙塵繞閶闔從風字生來

晨雨譚友夏云俗傳晨雨易晴詩中皆易晴妙景不曾說出而气象浮動其內

小雨晨光內光字含後四句句句是晨句句是小亭午未全分收晨字

反照三四一承半無來一承半有來

荻岸如秋水荻花映日一片水明此句明處似無松門似畫圖松門浮光相錯金翠此句暗處似有向夕深山催短景向字妙

雷龍蛇不成蟄承十月

卻碾空山過二句承巫峽動

何須妬雲雨二句言中宵驚覺不成夢也山谷專學此種所以偏枯

雨直覺巫山暮收防防

兼催宋玉愁收次連

朝二首第二首前四句都是雨後結句收出以昨夜反醒朝字

云晴欲半回本庾子山山晴雲倒回

昨夜有奔雷藏過暴雨只說奔雷變化

夜二首第一首後四句不眠妄想姑以撥遣旅懷蠻歌觸耳忽又百端交集凡有三層轉折

義門讀書記卷五十五﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷五十六

翰林院侍讀學士何焯撰

杜工部集

宗武生日自從都邑語二句宗武當日亦應有小杜之目

人傳世上情傳誦止屬世情不足自恃須勤苦以求古作者精意乃不負堂構也

熟精文選理文選篇篇有理溫柔惇厚作詩故具有深蘊妄人自不求精也

又示宗武覓句知新律伏文章

試吟靑玉案二句李善文選注玉案君所憑倚諭大臣亦爲天子所恃紫羅囊用謝安事注蔓引

假日從時飲二句慈嚴具備

應須飽經術起下

已似愛文章綰上

十五男兒志二句許身比稷契立志躋防夏

熟食日示宗文宗武熟食卽寒食

消渇遊江漢老病逺客也

羈棲尙甲兵逢亂

松柏邙山路祖禰

汝曹催我老子孫邙山注子羙先塋在洛按便下襄陽向洛陽自注田園在洛

社日兩篇第二首歡娛看絕塞言看峽中之人自歡娛也

九日五首【闕一首】第一首抱病起登江上臺伏衰謝殊方日落元猿哭伏干戈

第二首但愧菊花開卽所謂潦倒新停濁酒杯暗出更妙

茱萸賜朝士收舊字

第三首野樹欹還倚無花

秋砧醒卻聞無酒

九日諸人集於林舊采黃花賸非老翁所宜故黃花俱成贅賸也

大歷二年九月三十日爲客無時了起句掀得起悲秋向夕終三十日

瘴余防子國四句不與故園同也下二句言無秋意北人逺客豈堪此風土乎所以尢可悲也

年年小揺落年年收轉無時了秋盡而小作揺落也應悲秋

不與故園同應爲客

十月一日有瘴非全歇二句望冬甚難瘴仍未歇舊俗自相歡藏獨不歡一靣在內

孟冬破甘霜落爪二句頂多事

暫喜息蛟螭以暫喜反見無歡也

小至刺繡五紋添弱綫二句頂陽生

岸容待臘將舒栁二句頂春又來

覽物白詩之祖

憶在潼關詩興多伏髙歌

巫峽忽如瞻華嶽二句伏形勝

舟中得病移衾枕二句伏風上

愁【彊戲爲吳體】江艸日日喚愁生言艸又生而終不得歸也興渭水

巫峽泠泠非世情興秦山

盤渦鷺浴底心性二句乃樂子之無知意

書夢亦吳體

桃花气暖眼自醉二句頂晝分眠

故鄕門巷荊棘底二句遇此只有愁眠但求一好夢亦不可得耳卽所謂不獨爲夜短也

覽鏡呈柏中丞渭水流關內身墮豺虎窟不能隨之而去也

終南在日邊帝都淪於犬羊徒望終南切日而吾君不在也卽含下一連

起晚堪從事起晚謂不能晨入夜歸堪正自謂弗堪也言𨿽故人萬一憐我而我爲防亂所摧衰謝如此難以相助矣此自以身本王臣中丞戎帥崛起不肯輕就幕府故托詞豫卻之也婉約無防可以言矣

行遲更學仙正足上意言除是學仙乃堪從事決言其不能也

鏡中衰謝色倒裝句

卽事江中風浪雨防防風雨指小人爲亂者亦水深雪雰之意

悶起句浮字起暗字

捲簾惟白水一連伏滯字

猿防長難見一連與滯反

有鏡巧催顏此偏不滯所以悶也

戲作俳諧體遣悶二首第一首舊識能爲態能字有味

第二首畬田費火聲畬田今浙中卽有之其人皆蠻種謂之畬客

得捨弟觀書自中都已逹江陵颯颯開啼眼啼眼畏風喜望卻開也

喜觀卽到復題短篇二首第一首巫峽千山暗暗字反映卽字有力

病中吾見弟是意外驚喜之詞猶及病中是卽到也來經戰伐新代解其遲反醒喜其卽到也

第二首待爾嗔烏鵲以嗔襯喜

應論十年事二句愈見卽到之可喜

捨弟觀歸藍田迎新婦送示兩篇第二首後四句一气流出

第五弟丰獨在江左近三四載絕無消息覓使寄此二首

第二首影著啼猿樹承淹江漢

魂飄結蜃樓思杭越

捨弟觀赴藍田取妻子到江陵喜寄三首第一首消息眞傳解我憂但傳消息已解我憂況其逹也

朱紱卽當隨彩鷁言我方當就汝也

第二首巡檐索共梅花笑方云梅花笑三字隋煬帝詩

冷橤疎枝半不禁半不禁言似知人意不待春而發也

第三首眞切濃至防州詩之極筆

卜築因同蔣詡徑二句言但兄弟團圞便與故國不異也

江雨有懷鄭典設早晚來自楚王宮以雨來映鄭之不來

亂波分披已打岸覆裝風字在內

寵光蕙葉與多碧切春雨寵光本光風轉蕙王十五前閣防更無難狀之景不化之事

陪柏中丞觀宴將士二首第一首極樂三軍士二句言厚士如此士忘其死𨿽百戰不知爲難也

醉客霑鸚鵡陪字鸚武杯也

佳人指鳳凰指鳳凰言相對而引之使前也

幾時來翠節指中丞幾時來言向者所未有也第二首繡段裝檐額排塲

金花貼鼔腰樂器方云庾信詩細纒鐘格園花釘鼓牀杜祖此

一夫先舞劍二句奏技以上四句層次冩出觀字江樹城孤逺二句此惜中丞在逺朝廷未及知也漢朝頻選將二句言頻聞選將不及中丞豈所用者乃不卹將士如霍去病之徒歟反應上極樂三軍士用意甚深

七月一日題終明府水樓二首第一首髙棟層軒已自涼水樓

秋風此日灑衣裳七月

絕壁過雲開錦繡二句云過松鳴皆從秋風句生來下句暗用陶隱居事水字又切樓

看君宜著王喬履從仙人好樓居帶下

第二首宓子彈琴邑宰日承攝令以彈琴興奕棋承家節操尙不冺承次句

爲政風流今在玆應首句

楚江巫峽半雲雨半雲雨言外亦見欲去不得也淸簟疎簾看奕棋又恰是七月卽目二句只略帶水樓便如畫圖此爲髙手舉座無一舊知一老莫爲酬和黙坐觀棋情味可知妙在寫來仍不見其敗興意季秋蘓五弟纓江樓夜宴崔十三評事韋少府侄三首第一首老夫因酒病二句言𨿽酒病不飲然猶堅坐竟夕者重其有故鄕之情也

第二首髙隨海上查起下瞻字

百過落烏紗仰瞻不已至於落防者屢也

九月一日過孟十二倉曹十四主簿兄弟秋覺追隨盡起忘年經秋追隨九過其六故覺將盡也

過客相防君望晚嵗刻酷學此律中陶令

窮老眞無事二句含問吾廬

地幽忘盥櫛四句逼眞僻居客至時

時聞系舟楫收過字

及此問吾廬防字

簡吳郎司法云石熒熒髙葉曙二句頂疎豁

又呈吳郎二泉云公堂前有棗鄰婦得取以爲食及吳郎來居則婦不敢至而吳又編籬以斷往來故公賦此囑之

祗緣恐懼轉須親二泉云此婦心懷畏怯非反親之彼安得安心取之耶

卽妨逺客𨿽多事二句言原此婦之意因吳郎逺客恐其見阻不來撲𨿽爲多事緣吳郎之意編籬以別嫌疑其意甚眞眞正也視公所處則欠委曲矣下句放吳郎一步

已訴徴求貧到骨二句言婦前日嘗訴官府徴求貧已極矣時我正思天下兵戈若婦之困窮者甚眾爲之墮淚欲兼濟而不可得況此一人可不少濟之乎此二句亦倒用法

覃山人隠居南極老人自有星山人非其人也予見亂離不得已四句我厭亂離而思處子未悟傾覆而求出然何不問之已經歷者徒效周子之僕僕也第六句委婉曲折蓋其人亦非碌碌幹沒也伹惜其

不量時耳

柏學士茅屋寫巖居深靜淸曠更無塵雜經心到眼也

題柏大兄弟山居屋壁二首第一首後四句言我滯畱江漢方爲爾曹口講指畫庶幾後生復窺風騷防格拔出朱門流俗之外也

第二首个个五花文指兄弟

別崔潩因寄薛據孟云卿【內弟潩赴湖南幕職】不害其爲議論爲報欲論詩謂干戈息而詩書復盛正濟時之成效也

送李八祕書赴杜相公幕石出倒聼楓葉下染秋字舟行石下葉墜石上故倒聽也

櫓揺背指菊花開菊爲石蔽舟過乃見故背指也巫峽敝廬奉贈侍禦四舅別之灃朗行李淹吾舅二句行李誅茅猶飲子懷君對法

靑眼只途窮生世不諧𨿽所向降心仍無卹其饑寒者

傳語桃源客指朗州

送覃二判官遲遲戀屈宋肅宗於公𨿽一斥不復然錄用之恩思報之其子迹似屈宋之事頃襄王也肺肝若稍愈應病字

亦上赤霄行應謁字

季夏送鄕弟韶陪黃門從叔朝謁比來相國兼安蜀鄕字出

早聞黃閤畫麒麟言黃其閤而又畫像麒麟也送田四弟將軍將防州柏中丞命起居江陵節度陽城郡王衛公幕燕辭楓樹日發寒塘

雁度麥城霜至江陵

遙憐似葛彊田將軍

送王十六判官次連蒂與頭借對

送鮮於萬州遷巴州接近與名藩自萬而巴故曰接近

他日有殊恩應注意

奉送韋中丞之晉赴湖南寵渥徴黃漸一連以腹連觀之乃非熟俗

湖南安背水言中丞能安於外不以棄逺爲嫌也王室仍多故四句言朝廷正當乏才不得已而有借冦之舉落句望其求賢自輔共王室濟此多難天下事非一人所能獨任也

憑孟倉曹將書覓土婁舊莊方云土婁在今偃師四十里

平居防亂後伏十載

爲歷雲山問憑覓

十載江湖客二句收足無辭意見憑仗不淺也別蘓傒【赴湖南幕】五年前逰荊揚則贈詩誡以防養此赴知己之招則勸以論事公於蘓蓋無所不盡也

他日憐才命他日已爲命屈況十年後乎

消渇今如在故人也

數論封內事二句言𨿽棄擲屈迹幕僚然孰非王臣當禆贊府朝以分主憂若但竊食而已則局促卑下亦非所以顯親也

贈爾秦人策二句此老夫所望於故人有子也存沒口號二首第一首席謙不見近彈棊沒

畢耀仍傳舊小詩存

第二首鄭公粉繪隨長夜沒

曹覇丹靑已白頭存

奉漢中王手札報韋侍禦蕭尊師亡少年疑柱史少年對下白頭

多術怪仙公多術對下疾病卽是自傷也

祗應吾道窮先位置道窮句體勢變化生動

哭王彭州掄曠望渥窪道一連妻亡子逺乃爾蘊借巫峽長雲雨地逺

秦城近斗杓天髙

馮唐毛髮白二句旣痛逝者行自念也

見螢火寫得歷亂飛揚又句句是見字

巫山秋夜螢火飛對下滄江白髮

忽驚屋裏琴書冷冷字與火字關應得妙

復亂檐邊星宿稀謂火星已西流

滄江白髮愁看汝收出見字楊云滄江白髮又因螢火照出映帶絕妙

來嵗如今歸未歸東山之篇不歸者感熠燿宵行故有此句

吹笛風飄律呂相和切一連頂起句作風月爲是後半不覺爲用事

孤雁此篇亦自諭差池流落逺去王室也

鳴噪自紛紛應孤字

鷗卻思翻玉羽一連陡將春暖之戲翻轉作襯感慨起伏極妙若作結意卽減價

雪暗還須浴一連承寒字

幾羣滄海上對江浦拓開

雞此刺素附君子而以防亂敗其度者

玉腕驑【江陵節度衛公馬也】頓驂飄赤汗言其駿

局蹐顧長楸言其馴

舉鞭如有問荊南

欲伴習池遊寓銷兵歸馬之意非閒語也

見王監兵馬使說近山有白黑二鷹羅者久取竟未能得王以爲毛骨有異他鷹恐臘後春生鶱飛避暖勁翮思秋之甚眇不可見請余賦詩方云二篇各羅者久取未能得之意上首以第三句下首以第五句第一首雪飛玉立盡淸秋此首白者雪飛玉立指毛

一生自獵知無敵指骨

第二首春生避暖於第二首總見此首黑者明正翮風超紫塞指毛

金眸玉爪不凡材指骨

逺懷捨弟穎觀等江漢春風起一連猶似對屬耶續得觀書迎就當陽居止正月中旬定出三峽舟楫因人動言其貧

形骸用杖扶言其病

俗薄江山好刺籓屛

時危艸木蘓悲民生

將別巫峽贈南卿兄瀼西果園四十畝無句不妙無限起伏

正月喧鶯末末無也

雪籬梅可折雪字梅之色

風榭栁防舒風字桞之態

人日兩篇第一首云隨白水落二句日被埋照白者惟水雲復蔽之二語寫出淒涼引起白頭

蓬鬢稀疎久二句稀已不堪況加白乎無勞比語妙第二首佩劍衝星聊暫拔一連設爲將有用我之詞引興無憂

直道無憂行路難言無憂者正有憂也且直如此道耳

江梅以梅起以江結

庭艸舊低收葉舉萎則四垂气至復立收字誰人能下

大歷三年春白帝城放船出瞿唐峽久居防府將適江陵漂泊有詩凡四十韻解纜獨長吁放船

死地脫斯須出峽

前聞辧陶牧江陵

縣郭南畿好時方以江陵爲南畿

衰迷賢與愚起下甲卒書生

邱壑曾忘返四句言本不求仕但文章當作爲雅頌薦之郊廟𨿽耽邱壑未儗窮途深婉有意味四句無窮起伏

臥疾淹爲客四句所爲出塵歷塊之根也

灔澦險相廹亦自比也

喜近天皇寺四句兩連扇對長詩當如此變法沈詩中已有之也

先披古畫圖對上灔澦二連

同泣舜蒼梧對上臥疾二連

朝士兼戎服四句亦扇對也兼字對初字

出塵皆野鶴對朴直句

歷塊匪轅駒對廷諍句二句頂書生

伊呂終難將刑法志伊呂之將作降者非

韓彭不易呼呼用如呼小兒之語二句頂甲卒山林托疲薾二句反應勞心依憩息二句

巫山縣汾州唐使君十八弟宴別兼諸公擕酒樂相送率題小詩畱於屋壁接宴身兼杖承久病來

春夜峽州田侍禦長史津亭畱宴白髮煩多酒煩注作須須言何須也

行次古城店泛江作不揆鄙拙奉呈江陵幕府諸公以今朝行色可卜相合以老人多病又恐不宜然業已渡江無暇復爲擇審故聊以此詩試觀其相待之意落句深婉之至

春鷗懶避船下水而復得風船至鷗不及避卻用懶字妙

行色兼多病二句有說不出寫不盡情事在內讀之不禁涕零

乘雨入行軍六弟宅巢燕得泥忙對萍漂

書堂飲旣夜復邀李尙書下馬月下賦絕句久野鶴如霜髩若說霜髩如野鶴卽凡俗語

暮春江陵送馬大卿公恩命追赴闕下收得深渾有餘味

奉送蜀州柏二別駕將中丞命赴江陵起居衛尙書太夫人因示從弟行軍司馬佐愛弟傳書彩鷁新指別駕將命

遷轉五州防禦使遷轉卽謂問俗而出

楚宮臘送荊門水二句頂彩鷁

報與惠連詩不惜從弟佐

夏日楊長寜宅送崔侍禦常正字入京星辰北斗深指入京深字穩愜

烏臺俯麟閣烏臺指侍禦麟閣指正字

長夏白頭吟以夏日收

和江陵宋大少府暮春雨後同諸公及捨弟宴書齋此老下峽後詩每澹乎寡味亦才气衰退之驗矣托末契於後生遊宴則厭其老耄又彊求其詩句以爲名髙後半亦自有無窮感嘆在言外

多病執熱奉懷李尙書【之芳】奇峯硉兀火雲升所謂夏云多奇峯也

山陰野雪興難乘反結執熱

水宿遣興奉呈羣公弱纜且長隄水宿

童稚頻書札二句暮年久客屈意童稚而無一人應其緩急者公抱負何如而到此安得不悲憤耶二語當哭

水宿伴鳬鷖出題

同人惜解擕羣公

巨海能無釣以下皆姑以自遣也

江陵望幸諱避狄而曰望幸先明此都之可仗而終之曰起涸鱗若眞待其幸者不露防迹

地利西通蜀一連言收復之便

風煙含越鳥指南

舟楫控吳人指東二句言儲備之易

未枉周王駕一連醒望幸

江邊星月二首第一首金波耿玉繩金波言月玉繩言星

天河元自白一連元自向來承明雨後以天河襯出江邊气脈承接一綫江浦切邊字

映物連珠斷星

緣空一鏡升月

餘光隱更漏二句包下半夜又暗藏一客舟露華兼收到淸秋

第二首起二句上總破此分破上逆此順解纜別船暗醒邊字又爲客字藏鍼

客愁殊未已二句收應辭別二字

舟月對驛近寺金剎靑楓外近寺

朱樓白水邊對驛

舟中此湖南詩

遣悶遣悶者不可遣也

哀箏猶憑幾一連言欲遣不得

气沖看劍匣一連反呼局字

妖孽關東臭桓溫所謂遺臭

江陵節度陽城郡王新樓成王請嚴侍禦判官賦七字句同作碧窗宿霧蒙蒙濕一連頂出冰雪生

杖鉞褰帷瞻具羙包府使判官

自公多暇延參佐二句承有餘淸收綰

又作此奉衛王前詩與嚴同作故再賦

逺開山嶽散江湖頂出雄字升髙曠望羣峯但見其尖故下開字眾流歷分其境故下散字眞意外驚人語

推轂幾年惟鎭靜二句奉衛王

舟出江陵南浦奉寄鄭少尹飄然去此都舟出江陵百年同棄物二句悲涼

雨洗平沙靜南浦

南徵問懸榻二句南徵東逝不知所適俱從更欲投何處生下

江南逢李年方雲開元盛時今已久矣不意江南復與年相逢故興感焉四句渾渾說去而世運之盛衰年華之遲暮兩人之流落俱在言表

秋日荊南述懷三十韻艱危衮職陪此衮職卽指房琯始爲琯所推奬及琯被讒與之同貶共其艱危也罪戾寛猶活領起通篇

伏枕因超忽結上超忽卽上所謂催變也

扁舟任往來生下

九鑽巴噀火用欒巴事與下楚祠借對

望帝傳應實二句分頂蜀楚望帝四句借蜀楚事見嶽牧之僣橫所在皆無君也

秋雨漫湘水水深雪雰比小人

陰風過嶺梅言此日湖南羣小自擅兵氛且徧嶺外也

苦揺求食尾含饑愁

常曝報恩腮頂名業

饑借家家米二句家家處處藏一眾字

任受眾人咍卽指下羣公也

得防初難識二句咍我者以榮枯劃分然得防在榮枯之外非眾人之識所該也

差池分組冕四句頂得字

漢庭和異域二句暗指李揆使吐蕃元載死東市頂防事

霸業防常體防常似用左傳爭防常以盡其民略取武夫爲腹心爪牙

聖慮窅徘徊言不知所倚仗也

數見銘鐘鼎以下言當任賢相固宗子且寛其文法勿加操切以期羣賢畢登共致太平不可專倚武夫悍卒也此十句一气湧出所謂詩看子建親者此類是也祝网但恢恢言罪廢者亦當收用勿以一永棄則自有什伯於羣公者出戢干戈而銘鐘鼎以慰聖慮矣赤雀翻然至一連卽指賢才軰出

賢非夢傅野四句言我斯言豈自爲哉內顧非傅說挺生之材難爲中興輔佐心若死灰久已擺脫浮名矣所以惓惓不忘者徒念肅宗寛不卽誅之恩思效忠其子如屈宋之於頃襄耳

自古江湖客收荊南

防心若死灰言無餘望也收述懷

秋日荊南送石首薛明府辭滿告別奉寄薛尙書頌徳敍懷斐然之作【三十韻】南徵爲客久荊南

西別君初秋日

嵗滿歸鳬舄明府

聞道和親入尙書

往者胡星孛入頌徳

材非一範睢秦昭王臨朝嘆息曰物不素具不可以應卒今武安君旣死而鄭安平等畔內無良將而外多敵國吾是以憂欲以激厲應侯應侯懼不知所爲公意蓋指此名將猶在可以收用非若止餘一範雎也曾是接應徐起新文

侍臣防宋玉已暗渡新文

鑑激勞懸鏡一連對屬如丸

跋涉體何如敍懷

休煩獨起予從見新文結後半轉接如龍

哭李尙書【之芳】喉舌罷天朝尙書

王孫若个邊並切李

重題哭君餘白頭余注作余非工拙懸絕

暮歸客子入門月皎皎恨無酒

誰家搗練風淒淒恨無衣二句含下不稱意明日看云還杖藜方云且預寫明日無聊按杖藜看云庶幾可以散愁不是說無聊暮字反收忽然拓開筆力與胸襟相副

移居公安敬贈衛大郎雅量涵髙逺自負不易知也淸襟照等夷等夷自謙也

平生感意气雅量

河海由來合淸襟

水煙通徑艸二句切移居頂流年

白頭供宴語卽成佳話眞可悲也

公安送韋二少府匡贊逍遙公後世多賢韋二少府時危甲兵黃塵裏二句悲壯

古往今來皆涕淚二句如此對結何曽費力

公安縣懷古寒天促日短二句先含維舟曲折變化灑落君臣契二句承上風雲二字忽然接下

公安送李二十九弟晉肅入蜀餘下沔鄂正解柴桑防從下沔鄂起

仍看蜀道行入蜀

南紀連銅柱下沔鄂

西江接錦城入蜀

憑將百錢卜二句以送入蜀結

宴王使君宅題二首第一首世事各艱難言亦無下手處自合漂泊難比二子也

不才甘朽質二句謙詞也

第二首戎馬今何地言一身莫保

鄕園獨舊山言無家可歸舊山注作在山言無鄕園只在三峽中矣作在山更勝

酩酊任扶還安得不以酒自寛耶

曉發公安【數月憩息此縣】北城擊柝復欲罷曉字起

舟楫眇然自此去轉到發字

泊嶽陽城下殊不肯放下然賢於夢得者懷忠思效故也

山城僅百層僅餘也

纜船苦風戱題四韻奉簡鄭十三判官【泛】楚岸朔風疾岸字藏纜舟

天寒鶬鴰孤寒字起覓酒

維舟日日孤出纜船

因聲置驛外鄭判官

爲覓酒家壚反醒苦風

登嶽陽樓定逺云破題筆力千鈞嶽陽樓因洞庭湖而有先洞庭後破登字迎刃之勢自公安至湖南詩此爲至矣洞庭天下壯觀此樓誠不可負故有前四句然我何緣至此哉故後四句又不禁仲宣之感也詩至此乃面面到矣上下各四句直似不相照顧仍復渾成一气非公筆力天縱鮮不顧此失彼第五含下北字第六顧上東南

陪裴使君登嶽陽樓湖濶兼雲霧一句括數紙樓孤屬晚晴孤字移掇不動嶽陽樓是城西門樓故恰使晚晴二字

詩接謝宣城宣城有謝朓北樓此句亦非泛引過南嶽入洞庭湖衡山引舳艫過嶽

壤童犁雨雪二句言中路無可畱者

欹側風帆滿入湖

才淑隨廝養比賢者失所非內人紅袖泣之意召平元入漢不忠

張翰後歸吳不智召平入漢事二姓也張翰後歸不見幾也此等旣難復用在野者又未知名然則吾君誰與共天下乎此時而老病萍梗所以下憂國之淚也宿靑艸湖結超忽

宿白沙驛一起神筆

湘夫人祠此詩作於代宗卽位之後落句公自謂也晚泊登汀樹是卽目語人卻做不到結防排魚网亦其類也

祠南夕望孤舟泛日斜夕字

目斷更雲沙望字

山鬼迷春竹二句祠南寫得杳防恍忽是夕望神致

登白馬潭水生春防沒妙語

叢花笑不來對句奇

莫道新知要方云樂莫樂兮新相知要字疑爲樂字歸雁起二句要是紀異

野望納納乾坤大望字納納二字出楚詞

野樹侵江濶二句雪消江濶是倒裝句恰收上野望起下扁舟也

入喬口【長沙北界】賈生骨已朽二句言賈生在長沙不過二載而我遲遲已及黃髮故淒惻也

銅官渚守風水耕先浸艸二句連日守風所歷早泊云物晦將風

逆行波浪慳已風

飛來防白鶴二句守風之悶自在言外白字仍與上晦字不礙鶴自飛來又醒出鬥風也

奉送王信州崟北歸下詔選郎署非牧養之防其爲盜而始重斯選痛哉其言之也

天子向時憂有體有味

遣騎覓扁舟遣騎散遣車騎也覓扁舟似用劉尹傳教覓張孝亷船事

江閣臥病走筆寄呈崔盧兩侍禦長夏想爲情衰羸之人豈堪日長忍饑想爲情三字欲兩侍禦念我也誰復致杯甖言誰復更望得酒乎

潭州送韋員外牧韶州杜詩如此種淡處最有味江閣對雨有懷行營裴二端公野流行地日一連句中有三層景頂出壯字

層閣憑雷殷江閣

長空靣水文對雨

雨來銅柱北二句行營

酬韋韶州見寄白髮絲難理承起連

新詩錦不如承次連

千秋節有感二首天寶七年七月羣臣上表請攺千秋節爲天長節從之仍云千秋節者紀其太平最盛之時也吳本編二詩於潭州諸詩中蓋作於大歷紀元之後按代宗於開元十四年十月十三日生於東都上陽宮永泰二年十月降誕日諸道節度使進獻珍玩名馬衣服二十餘萬計以陳上壽自是嵗以爲常大歷二年十月降誕日宰臣及常參官率錢修齋度僧尼道士凡數百人三年十月降誕日諸道節度使上壽各獻衣服名馬及綾絹凡百餘萬夫千秋爲節宴賜臣民𨿽曰泰侈未傷國體所進止於金鏡綬節士庶結承露囊相遺餉聊紀風俗節序今乃不聞宴賜取貨無藝假天子生日之名以爲利不亦鄙乎思先代亦以諷今王也第二首禦气雲樓敞貼八月

聖主他年貴二句人主聚斂必借口時艱他年此日防詞中疾矣注中內樂一條按開元二十四年千秋節帝禦廣逹樓宴羣臣奏九部樂內出舞人繩伎頒賜有差又召京兆父老等宴賜注引明皇雜錄事謬矣金覊句則兼指舞馬也張燕公有舞馬千秋萬嵗樂府詞長沙送李十一末二句周匝悲壯

重送劉十弟判官稱十弟亦如唐十八使君得稱族弟之義

奉贈盧五丈參謀琚恭惟同自出公祖母盧氏藻翰惟牽率二句不復有對屬防

天子多恩澤二句十字可嘆可味

暮秋將歸秦畱別湖南幕府親友途窮那免哭所謂哭不盡也

北歸衝雪雨亂離乏絕聊以病告與貶節請乞於無事時者不同

送盧十四弟侍禦防韋尙書靈櫬歸上都二十韻素幕渡江逺敍事直起

長路更執紼禮

此心猶倒衣恩

墓待龍驤詔綰尙書

臺迎獬豸威送侍禦

深見士則以下因其盡心所事能有終始故以致君之績期之然侍禦久於戎幕頗見兵勢尙未知今日所患不在畔臣煽誘戎狄內侵在朝廷無以服籓鎭之心順地節將皆不用命方日賊爲聲勢平復無期民生益困則邦本有不可保者此則所當力規切諌乃盡對之道耳宦防之竊柄未有不始於人主之怠者故曰但促銅壺箭也

他日掃除非掃除非謂用程元振今猶有魚朝恩是遂非也

動詢黃閤老謂郭尙父

肯慮白登圍謂永泰元年事

儉約前王體方鎭之厚斂未有不始於人主之貪者故曰儉約前王體也斯眞稷契自許語朝廷光輝則衰朽芳菲矣

抱被宿何依切表弟

眼冷看徵蓋廻抱朱幡登陸

哭韋大夫之晉敍致入神公在防州有送韋中丞赴湖南八韻觀此篇則當日乃遙送也故曰峽內憶行人

貢喜音容間大夫

馮招病疾纒馮公豈不偉白首不見招

南過駭倉卒六句公南行依韋至則適韋已沒似踐巨卿之約永無再見之望

犀牛蜀郡憐言化爲異物也

韋經亞相傳大夫

帟幕疑風鷰風鷰卽石鷰此句亦諭已之無所托也

喧卑俗事牽追恨至之不早

誰繼方隅理健兒擁旌相望如之晉者間以一二衣冠分閫故有誰繼之嘆

舟中夜雪有懷盧十四侍禦弟朔雪夜紛紛夜雪不識山陰道舟中夜雪又暗用夢中不識路聽雞更憶君懷字

暮冬送蘓四郎徯兵曹適桂州盧綰須徵日謂懷恩樓蘭要斬時謂吐蕃

嵗陽初盛動暮冬

王化久燐緇從王化燐緇收出適桂州何等家數風疾舟中伏枕書懷三十六韻奉呈湖南親友鼓迎非祭鬼謂多淫祀也

疑惑尊中弩入伏枕

瘞夭追潘嶽二句潘鄧嶽林借對

奉贈蕭二十使君蕭二十惜失其名以詩中所陳觀之其誼士矣蕭之與公非獨久故其義烈亦有過人者歷敍其事正見已之不輕受人惠也

嵇康有故人謂存嚴氏之孤也

食恩慚鹵莽二句乃分自謂

奉送二十三舅錄事之攝彬州【崔偉】彬州逺惡非髙門淸流所宜屈故先慰其勞末復勉以所至必當盡其職也

泥塗豈珠玉應知名

衰老悲人世應盛族

舟鷁排風影舅

林烏反哺聲甥

勾漏且南徵彬猶未逺

彬州頗涼冷況頗宜人

送魏二十四司直充嶺南掌選崔郎中判官兼寄韋韶州此掌選乃土人首領

送趙十七明府之縣連城爲寶重趙

茂宰得才新之縣

燕子來舟中作如今社日逺看人來字情味

可憐處處巢君室一連是設爲燕語與上湖南爲客相應

歸雁二首第一首今年又北歸又字暗藏久客在內雙雙瞻客上一連反從雁上出自己用筆敏妙小寒食舟中作老年花似霧中看此句貼寒食淸明二首次篇尾句與起句接對作章法

發潭州賈傅才未有一連賈傅褚公猶然流落豈特我遭薄俗止有岸花檣燕如相識哉

髙明前後事後字自謂也如賈褚者置其大節卽文章翰墨亦一代光華然放逐流落曾無過而問之者此前後有同慨也

廻棹前賢身系天下安危故皇皇不已若我散材或者猶系一物是以向者亦嘗畏天憫人勞勞爲客今多無成類荊湘之放逐無魯連之排觧則吾命可知自當息心廻棹不待如宿昔之嘗試矣蓋前此泊嶽陽城下猶有圖南未可料變化有鵾鵬之語至是乃無意於用世也

爲客費多年不廻也

彊飯蒓添滑下滑字妙與彊字相應

淸思漢水上轉入廻棹

幾杖將衰齒以下皆自私以取閒適歸於安命矣篙師煩爾送廻棹收

朱夏及寒泉自私處寒泉卽上漢水峴山

贈韋七贊善湖南詩所謂同病相憐也

北走闗山開雨雪指韋言當歸之時也

南遊花栁塞雲煙杜自謂

洞庭春色悲公子指韋公子卽所謂秦川貴公子也

蝦菜忘歸範蠡船範蠡船杜自謂蝦菜亦何足以儗陸海乃至以此忘歸則秦川之饑饉荒亂可知矣言韋而杜之自悲在其中

酬郭十五判官藥裹關心詩總廢頂臥病束上花枝照眼句還成頂春生起下按郭詩序雲杜員外兄垂示詩因作此寄上句還成指前所示郭詩也自得隋珠覺夜明酬字

衡州送李大夫七丈勉赴廣州斧鉞下靑防大夫北風隨爽气下靑防

日月籠中鳥二句自傷垂老飄零卻翻作壯語眞怪怪奇奇也日月不居長似籠中之鳥乾坤至大還同水上之萍下三字皆諭公之身世遭亂流離𨿽欲歸朝不能奮飛也若解成籠中鳥比日月水萍比干坤成何文義耶

王孫大人行指李

垂老見飄零結句更不須多語言如此顯位加以故舊而忍視其窮老耶

長吟江飛競渡日江疑作虹

瞿唐懷古西南萬壑注水

勍敵兩崖開山

地與山根裂下

江從月窟來上

削成當白帝首

空曲隱陽臺尾

空曲對削成不弱

送司馬入京曾沗從臣猶以爲恥況兩省之長久侍丹墀曾無獻納使賊遺君父往日憂時之態將以誰期欲其匡君國而畏友朋也

久客羨歸秦羨歸秦非懷安爲致君耳

與嚴二郎奉禮別商歌還入夜伏旅人

遙聞盛禮新指奉禮

巴西驛亭觀江漲呈竇使君二首第一首朝來減半愁半注作片按半字有味

遣憂前後一片說憂只領連見遣字意

臨危憶故人憶古人自咎不能如古人之納諌按顧陶本作故臣第七句畱作營則是指明皇也然此篇云亂離又甚自屬代宗幸陜之事可憂甚矣所可遣者受栁抗之諌起郭子儀於閒廢或不至遂爲隋氏差可遣懷耳從顧本爲是注家誤以故臣爲曲江不知凡故舊之臣皆是傳所謂今急而求子也向之所以致此變者原於拒諌諍棄元臣亂至覺悟亦已晚矣此聫其懲而毖後患也

紛紛乘白馬番將反者非一也

攘攘著黃巾民皆畔矣

早花此等气脈𨿽不易學亦何可不知

盈盈當雪杏一連杏當似雪梅待香飄也用兩虛字貼出早意欲活正與上未字呼應盈盈艶艶與暗字對巴山巴山遇中使二句中使猶自竄巴山則外廷皆不及扈從可知

天寒邵伯樹二句注引海錄云云按捨鄭箋而引海錄好僻者爲之也望仙臺亦當引神仙傳河上公事羣臣安在哉羣臣不審所在則乘輿亦幾乎危矣安在言職司何事使人主至此落句不敢斥言之詞也

收京衣冠卻扈從二句車駕還而後有扈從之臣明前此已不顧其君也

克復成如此倒裝句言成如此克復也如此克復去亡國一間若非竭力扶持京邑仍危於累卵焉耳犬戎內侵患猶在外衣冠悉畔則偶然變作卽京城不守矣此深有望於數公而謂幸不可屢邀也

花底確是花底體勢

莫作委泥沙底字亦足

栁邊定翁云似庾信妙在起句

只道梅花發二句破邊字入神

漢南應老盡二句爲邊字縱言之也

奉送崔都水翁下峽鳴橈總發時下

白狗黃牛峽峽

朝雲暮雨祠旣下

遣悶戲呈路十九曹長前四句敍不能相過以見悶之難遣也

隨章畱後新亭防送諸君因題零雨詩零雨切防送孫子荊詩云傾城逺追送也

東津送韋諷攝閬州錄事𨿽曰偶然推薦亦必克舉其職但威嚴又不可槪施後四句凡三層意

聞說江山好閬州

憐君吏隱兼隱字承江山

寵行舟逺泛東津

怯別酒頻添送

推薦非承乏攝

操持必去嫌錄事

他時如接縣二句結歸錄事上化得風雅韋杜名駒豈容以鄕裏小兒靣向人也

客舊館此非公無此曲折

風幔何時捲初秋尙有

寒砧昨夜聲重來始聞

無由出江漢舊館

愁坐終日憂奔走反映坐字

陪鄭公秋晚北池臨眺刺詩此篇疑非公語異方初艶菊以下又就秋晚致慨歡娛銷日功業陵遲此公所爲無補自責者也

去蜀五載客蜀郡伏已黃髮

如何關塞阻伏安危

轉作瀟湘遊伏隨鷗

世事已黃髮伏淚流

安危大臣在二句正言若反前四句卽所謂小臣議論絕老病客殊方也

放船收防下急水二句誰能如此突然而起

捲幔逐回灘捲幔起第三暗字

已泊城樓底二句地險人絕驚懼萬端遇城卽泊何待晚耶夜色句與暗字反應

哭臺州鄭司戶蘓少監起二句言平生故舊惟二君最憐我今誰復可得也

夜臺當北斗蘓

泉路著東吳鄭

得罪臺州去鄭

移官蓬閣後蘓

谷貴沒潛夫八哀詩長安米萬錢凋防盡余喘道消詩興廢應文章句

心息酒爲徒應豪俊句

許與才𨿽薄天寶中

決勝風塵際收京後

慘淡閟陰符蘓

擺落嫌疑久鄭

天地日榛蕪應誰憐我

惠義寺送王少尹赴成都衣冠起晚鐘晚鐘動衣冠皆起也

避地詩書遂墻壁遂言豈遂以此終耶

奴僕且旌旄且言且待其後也與下會見二字呼應神堯舊天下二句謂成都復爲吐蕃所防當是永泰元年詩趙本云至徳二載疑誤

朝享太廟賦桐花未吐孫枝之鸞鳳相鮮雲气何多宮井之蛟龍亂上四語又是大明以後格調

有事於南郊賦三賦中此篇爲多然未能粹然及於古也賦料雄敵不乃誇乎

雕賦通篇自寓得晉宋作者風力

唐興縣客館記亦有志於復古特力之而不至

義門讀書記卷五十六﹤子部﹐雜家類﹐雜考之屬﹐義門讀書記﹥

欽定四庫全書

義門讀書記卷五十七

翰林院侍讀學士何焯撰

李義山詩集

晚唐中牧之與義山俱學子美然牧之豪健跌宕而不免過於放學之者不得其門而入未有不入於江西沠者不如義山頓剉曲折有聲有色有情有味所得爲多馮定逺先生謂熟觀義山詩自見江西之病餘謂熟

觀義山詩兼悟西昆之失西昆只是雕飾字句無論義山之髙情逺識卽文從字順猶有間也義山五言出於庾開府七言出於杜工部不深究本源未易領其佳處也七言句法兼學夢得

錦瑟此悼亡之詩也首特借素女鼓五十之瑟而悲泰帝禁不可止以發端言悲思之情有不可得而止者次連則悲其遽化爲異物腹連又悲其不能復起之九原也曰思華年曰追憶指趣曉然何事紛紛附防乎錢飲光亦以爲悼亡之詩與吾意合莊生句取義於

鼓盆也但云生平不喜義山詩意爲詞掩卻所未諭亡友程湘衡謂此義山自題其詩以開集首者次聨言作詩之防趣中聨又自明其匠巧也余初亦頗喜其說之新然義山詩三卷出於後人掇拾非自定則程說固無據也

重過聖女詞次連乃是聖女祠移向別仙鬼廟不得玉郎防此通仙籍玉郎疑是自謂

寄羅劭興燕重逺兼泥兼作嗛

令狐舍人說昨夜西掖翫月因戲贈第二句說字不落空次連是西掖底月寫月卽寫出翫字意末二句因直宿而思薦逹足戲贈意

崔處士馮定逺云上六句先將崔處士似先賢事迹寫透末二句結出便通體皆靈

自喜定逺云已之寄形宇內以天地爲逆旅猶蝸牛也妙在第二句又爲物所寄便是莊子逍遙遊齊物諸篇見解活潑潑地那得不自喜第三言有竹第四言有花第五言近山第六言近水末二句言又有酒也題僧壁蚌胎未滿思新桂是未來

琥珀初成憶舊松是過去

異俗二首第二首似有刺貪之意

和孫朴韋蟾孔雀歌都防矜羅幕宋黃休復茅亭客話云蛇與孔雀交偶有得其卵者使雞抱伏卽成其名曰都防初年生緑毛二年生尾小火眼三年大火眼其尾乃成

人欲此必行役旣久而切求歸之思故云

華山題王母祠勸栽黃竹莫栽桑按穆天子傳則黃竹是地名不知作者何所承也

華淸宮言明皇幸免驪山之禍耳末二句反言之所以爲絞而婉也

楚澤第二句伏后早寒三四是澤中

潭州此隨鄭亞南遷而作第三思武宗第四刺宣宗五六則悲防昌將相名臣之流落也楚詞以蘭比令尹子蘭蓋指白敏中言之

今古無端入望中此登潭州官舍樓而作所望者故園人耳今目斷鄕關而潭州已事歷歷在目無端二字從空樓寫出絕妙章法

湘淚淺深滋竹色二句入望古今

陶公戰艦空灘雨二句雨中壊艦風中破廟令人不堪回首誼作傅

目斷故園人不至收望字

贈劉司戶已斷雁鴻初起勢謂下第

更驚騷客後歸魂謂逺貶

哭劉司戶二首酒甕凝余桂王建集中有與去華絕句言其病酒故有此句

江風吹鴈急言已哭之哀也

第二首已爲秦逐客謂下第

復作楚寃魂謂逺貶

悼傷後赴東蜀辟至散關遇雪通首不離悼傷後三字

北齊二首上言其一爲所惑禍敗卽來下言轉入轉迷必將禍至不覺用意可謂反覆深至矣首章最警切又按上篇嘆其不知不見是圖下篇笑其至死不悟

南朝此篇亦非楊劉所及南朝偏安江左不思勵精圖治以保其國乃徒事荒淫宋不戒而爲齊齊不戒而爲梁陳因梁亂而簒取之國勢視前此尢促乃復不戒而甘蹈東昏之覆轍如恐不及且宼警天戒儼然不知安得不滅於隋乎不特此也前此宋齊不過主昏於上江左猶爲有人故命𨿽革而猶能南北分王至陳則君臣荒惑一國俱在醉夢之中長江天塹誰復守之落句深嘆南朝由此終無一豪傑能代興者非特痛惜陳亡也元武湖中玉漏催指宋

雞鳴埭口繡襦廻指齊

誰言瓊樹朝朝見一連誰言不及吐屬殊絞而婉敍致亦錯綜善變

敵國軍營漂木柹一連蓋所謂天地人皆以告而王不知戒也此等詩須細味其髙情逺識起連便是南朝國勢必爲北並況又加之陳叔寶乎二十八字中敍四代興亡全不費力又其餘事也

鄠杜馬上念漢書曰人間所謂舊勞於外爰曁小人也曰興罷所謂險阻艱難備嘗之矣民之情僞盡知之矣如是而踐天子位以承天地之眷顧宜有深仁厚徳貽億萬無疆之慶乃王伯雜用使漢家之元气日削再世之後冡嫡屢絕丁傅華軒而王氏得以乘之豈非宣帝之昧於貽厥哉意思深長非一覽可竟

渭水天開苑一連言祖宗所傳繼者乃天開地獻之乾坤也

同崔八詣藥山訪融禪師縈紆鬰悶四句中無窮曲折

聞著明凶問哭寄飛卿腹連言相隔之逺也

送崔玨往西川年少因何有旅愁跌宕

千里火雲燒益州白公書通州事云四野千重火雲合

卜肆至今多寂寞二句年少無愁

好好題詩詠玉鉤加好好二字者正見其年少無旅愁也不然首句無著落矣

陳后宮定翁云每讀宋初宮體轉嘆此君之不可及也妙在中四句形容得惟日不足此詩極深於作用自覺味在鹹酸之外

飲席戲贈同捨左思吳都賦翡翠列巢以重行謝惠連雪賦對庭鵾之雙舞程漸於補注義山詩集引以證珠樹二句則重行雙舞俱有著落

西溪第二句便含岑寂意第三句因病廢詩第四句時方喪偶也

謔桞上四句寫栁下四句寫謔字字淋漓

北禽此詩作於東川義山自北來居幕府故曰北禽以自況也中二連皆憂讒畏譏之意末有羨於雕陵之鵲其爲周身之防至矣

楚宮落句與鄠杜馬上同一結法

韓碑可繼石鼓歌字字古茂句句典雅頌美之體諷刺之遺也

行軍司馬智且勇獨提一句

帝曰汝度功第一提明晉公功第一以明其詞之非私也

古者世稱大手筆四句此等皆波瀾頓剉處不爾便是直頭布袋

濡染大筆何淋漓濡作擩

離思通首是寫離中之思非單寫離字

宿駱氏亭寄懷崔雍崔衮寓情之意全在言外贈歌妓二首下蔡城危莫破顏雋妙

寄令狐學士以飛卿投蕭舍人詩相較兩人眞相去不啻三十里

曉飲豈知金掌迥一連洗髮崔嵬二字顧瞻玉堂如在天上流落人間者九關萬里夢不得到而君則曉飲夜吟其中固不啻濁水污泥淸路塵也

漫成三首此在桂林幕府思北還也

槿花第一首腹連與晉昌李花同

哭劉蕡巫咸不下問銜以文義論之當作巫陽殆因老杜巫咸不可問之語而娛記六朝人亦有作巫咸者甘泉賦選巫咸兮叫九閽開天庭兮延羣神從來用巫咸者殆因此而訛

何曾宋玉解招魂不必將下師友句粘著宋玉說其取義只在作誄招魂四字耳

杜司勲髙樓風雨感斯文含下傷春

短翼差池不及羣含下傷別髙樓風雨短翼差池玉谿方自傷春傷別乃彌有感於司勲之文也

荊門西下末句楊朱泣路岐下卻羨二字正見洞庭之險惡也

碧瓦霧唾香難盡霧疑作露

酒是蜀城燒燒字押得奇

公子歌好惟愁和妙甚只欲家妓擅長惟恐更有和者非公子無此心情也

少年封字出韻

藥轉風聲偏獵紫蘭叢宋玉風賦獵蕙艸

社工部蜀中離席起句尢似杜鮑令暉詩人生誰不別恨君早從戎發端奪胎於此一則干戈滿路一則人麗酒濃兩路夾寫出惜別如此結搆眞老杜正嫡也詩至此一切起承轉合之法何足以繩之然離席起蜀中結仍是一絲不走也此等詩須合全體觀之不可以一句一字求其工拙荊公只賞他次連猶是皮相

隋宮無句不佳三四猶得杜家骨髓前半展拓得開後半發揮得足眞大手筆發端先言其虛關中以授他人便已呼起第三句著玉璽一聯直說出狂王抵死不悟方見江都之禍非出於偶然不幸後半諷刺更覺有力

二月二日兩路相形夾寫出憶歸精神合通首反覆咀詠之其情味自出隋宮籌筆驛重有感隋師東諸篇得老杜之髓矣如此篇與蜀中離席尢是莊子所云善者機前半逼出憶歸如此濃至卻使人不覺所謂國風好色而不淫也其神似老杜處在作用不在气調

東風日暖聞吹笙卽溫詩倂起別離恨似聞歌吹喧之意

新灘莫悟遊人意二句同一江上行也耳目所接萬物皆爽不免引動歸思及憶歸不得則江上灘聲頓有淒淒風雨之意筆墨至此字字化工杜荀鶴詩云此時晴景愁於雨是處鸎聲苦似蟬落句當以此意求之籌筆驛議論固髙尢當觀其抑揚頓挫處使人一唱三嘆轉有餘味不離承祚舊論卻非承祚本意讀書論世眞難事

猿鳥猶疑畏簡書二句一揚簡書切籌筆儲胥切驛

徒令上將揮神筆二句一抑破題來勢極重妙在次聫接得矯健不覺其板

管樂有才終不沗此句又揚

關張無命欲何如此句又抑

他年錦裏經祠廟對驛字

梁父吟成恨有餘對籌筆

武侯廟古柏葉凋湘燕雨一聫發古字偏壯麗卽日一嵗之花遽休一日之光遽暮眞所謂刻意傷春者也金鞍忽散惆悵獨歸泥醉無從排悶不得其彊裁此詩眞有歌與泣俱者矣觀江間之文疑亦在東川時所作五六言並不使我稍得淹畱也落句言風光易過不醉無以遣懷然使我更醉誰家乎無聊之甚也九成宮云隨夏后雙龍尾一聫對仗之工楊劉所能也其平平寫去不卹民依之意自見言之無罪聞之足戒則楊劉無此作用按九成宮去京師三百餘里次連用事可謂精切此聫頂避暑

吳嶽曉光連翠巘一聫寫九成

荔枝盧橘沾恩幸二句紫泥天書只爲荔枝盧橘風刺極刻然又不覺

少將馮云此詩佳在後半

煙波別墅醉一聫似吳叔庠

詠史未詳何所指以爲思文宗則靑海馬句終無著落

贈白道者贈一作送

無題二首昨夜星辰昨夜風二句定翁雲起句妙馮已蒼先生云妙在首二句次連襯貼流麗圓羙西昆一世所效義山髙處不在此

無題四首此等只是艶詩楊孟載說迂繆穿鑿風雅之賊也

第二首颯颯東風細雨來風作南

芙蓉塘外有輕雷長門賦雷隱隱而響起兮聲似君之車音

桂林路中作村小一聫確是題位

無題莫近彈碁局二句似借用王丞相以腹熨彈碁局事

蝶三首初來小苑中首此必所詠之人小字爲蝶非必賦蝶也

長眉壽陽二首應作無題

無題二首八嵗偸照鏡首爲少年熱中干進者發慨懸知猶未嫁猶字對上已字妙

王十二兄與畏之員外相訪見招小飲時予以悼亡日近不去因寄更無人處垂地二句指悼亡

嵇氏防男猶可憫二句兒女滿前身兼內外之事欲片時宴飲亦復不可然則此懷豈能遣也

萬里西風夜正長西風加萬里夜長加正字皆極寫鰥鰥不寐之情

隋宮九重誰省諌書函省作削

春風舉國裁宮錦二句借錦防事化得水陸繹騷民不堪命之狀如在目前

落花致光惜花七字意度亦出於此

李花第六湊泊

栁末二句言不甘淒涼所以望秋先零

畱贈畏之前四句言居禁中者際防淸時並不須早霜趣朝淪使府者漂零萬里更加以左川陟險所以一日九廻也後四句言通顯不如固已廻膓骨肉之間畏之又獨際其盛思詠霓裳豈非云泥之判乎

中禁詞臣防引領二句引領言可望不可親遂以中禁詞臣之態待至戚同年也梓潼在東川故曰左川歸客

郎君下筆驚鸚鵡郎君謂瞻之子冬郎卽致光也第二首執政皆其所憾獨一至戚同年在中禁而又不足恃則何異生世不諧作太常妻耶從弟一篇自廻腸三字咀味則作者之防情但畏之都不能解或冬郎卻曉耳難於明言而托於狎暱之詞此離騷之法也

第三首二篇畫出一得意一失意相對情味來讀之可以泣下也

無題東風無力百花殘已蒼云第二句畢世接不出按此句言光陰難駐我生行休也

夜吟應覺月光寒覺作共

碧城三首此以詠其時貴主事唐初公主每自請出家與二教人媟近商隱同時如文安潯陽平恩邵陽永安義昌安康諸主皆先後丐爲道士築觀在外史卽不言他醜於防閒復行召入頗著微詞味詩中蕭史一聫及引用董偃水精盤故事大指已明非止爲防恆閨閤寫艶也【說本戊籖】

第一首女牀無樹不棲鸞鳴女牀之鸞鳥東京賦中所用山海經也

第二首鄂君悵望舟中夜注引歌詞云心悅君兮君不知蓋自恨不得爲洪崖也

對雪二首【時欲之東】細看其層次集中最卑之格畱待行人二月歸反結之東

第二首輕於栁絮重於霜言漸積也

侵夜可能爭桂魄言連宵也

忍寒應欲試梅妝言逹曉也此一聫不過雪月交光梅雪爭春兩事卻化得生動如此

腸斷斑騅送陸郎以之東收

蜂趙后身輕欲倚風移用不得

辛未七夕起便翻新出奇

壬申七夕日薄不嫣花礙夕字日疑作月

玉山戊籖云似爲津要之力能薦士者詠非情詞也牡丹飛卿作乃詠花此篇亦無題之流也起連生气湧出無復用事之迹

錦幃初捲衛夫人花

翠被猶堆越鄂君葉

垂手亂翻雕玉佩葉

招腰爭舞郁金裙花

牡丹壓逕復緣溝二句方是牡丹大觀

終銷一國破二句方極牡丹身分此富貴之花寒餓人一字來不得

鸞鳳戲三島二句牡丹非豪家不極其致窮巷寒餓之士所見不過一兩藂如腹連亦懸想出

詠史四句中气脈何等濶逺

北湖南埭水漫漫今人都不了首句爲風刺

鐘山何處有龍盤盤逰不戒則形勝難憑空令敗亡洊至寫得曲折蘊借

一片楡莢散來星斗轉二句伏下後期

十一月中旬至扶風界見梅花非時裛裛香十一月素娥惟與月中旬

讀任彥升碑不得蕭公作騎兵中書堂裏坐將軍也柰何他不得

馬嵬二首第一首末二句言其覺悟之不早也第二首縱橫寛轉亦復諷嘆有味對仗變化生動起聫才如江海老杜云前軰飛騰入餘波綺麗爲義

山足窺此祕五六倒敍奇特看溫飛卿作便只是長恨歌節要不見些子手眼落句專責明皇識見最髙此推本言之也

可嘆未詳所指何人

趙后樓中赤鳳來後作氏

宓妃愁坐芝田館二句言宓妃之事猶較此爲未甚所以深嘆之也詩固工妙但一首中五人名未免獺祭之病

富平少侯此詩刺敬宗漢成帝自稱富平侯家人三四言多非望之濫恩反靳不費之近澤已蒼云猶諺所謂當著不著

當關不報侵晨客不一作莫按作莫字方是少侯之意作不字只是閽人拒客耳

曉起擬杯當曉起起作气

呵鏡可微寒可作有

隔箔山櫻熟熟作發

離亭賦得折楊栁二首人世死前惟有別驚心動魄一字千金

宮妓定翁云此詩是刺也唐時宮禁不嚴托意偃師之假人刺其相招不忍斥言眞防詞也

瑤池此首及王母祠王母廟兩篇皆刺武宗也

義門讀書記卷五十七

欽定四庫全書

義門讀書記卷五十八

翰林院侍讀學士何焯撰

李義山詩集

題漢祖廟宅八荒者可以自起新丰戀池隍者終不能故鄕晝錦相形最妙

東阿王詩之指未詳吳喬云此義山自悔其婚於王茂元因而見擯彭陽終身淪落也從吳說亦得聖女祠前二連分明如畫

過景陵似亦刺學仙之無益

野菊湘衡以此篇與九日詩同防細讀之近是紫雲新苑移花處二句收野字

銀河吹笙未詳

楚宮二首第二首一刻水天閒話舊事按此篇賦當年貴主之事而不可攷矣

和友人戲贈二首第二首明珠可貫須爲佩韓詩外傳曾子曰君子有三言可貫而佩之

題二首後重有戲贈任秀才落句見往還旣久烏龍亦不復作妬媒也

有感二首上篇深斥訓注下篇則哀涯餗元輿等重有感一篇並懼文宗將有望夷之禍而望籓鎭協力以救之

第二首古有淸君側以下古有淸君側之義本爲國家今多老成之人宜爲平反豈可以涯等本非素心而聽閹人誣罔族誅之如今日者無名之舉乎末句不特譏開防用樂蓋深嘆文宗明知其寃而刑賞下移不能出聲也

重有感第六用見無禮於君者如鷹鸇之逐鳥雀也第七幽謂王涯等十一族顯謂士大夫不附宦官者也末句星關二字未詳

中元作五六承上金條脫句結句承上玉鏡臺句楚宮宮疑作厲按開成元年三月左僕射令狐楚從容奏王涯等旣伏誅其家夷滅遺骸棄捐請官爲收瘞以順陽和之气上慘然久之命京兆收葬涯等十一人於城西仇士良潛使人發之棄骨於渭水此詩蓋傷其事而托言屈子沈湘困於腥臊也渭水至淸故曰色漻漻涯等被族無後故以泰厲爲比落句所謂人之云亡邦國殄瘁也

宿晉昌亭聞驚禽楚園吟雜橘村砧園作猿

明禪師院酬從兄見寄腹聫言嵗月不居也

崇讓宅東亭醉後沔然有作卽王茂元宅

晚晴倂添髙閣迥句微晦言晴後憑髙所見愈逺也越鳥巢幹後切晴

歸飛體更輕切晚

迎寄韓魯州同年次連悲涼古直覊旅中偶一吟諷便爾卽目皆驚心也

一片本是連城光價況又良工雕琢乃偏不值錢豈能無慨於中乎

鄭州獻從叔舍人褎三四是從叔入道五六是舍人入道第三從祖父說到今日叔侄分誼落句根脈在此

安定城樓第二言滿地江湖欲歸卽得五六言所以垂淚與逺遊者豈爲此腐防而不能捨然哉吾誠永憶江河欲歸而優遊白髮但俟廻旋天地功成卻入扁舟耳此二句亦是荊公一生心事故酷愛之

隋宮守嵗落句旣脫守嵗又非隋事定翁云隋宮用金蓮事可戒也

利州江潭作武氏見駱賔王檄文猶以爲斯人淪落宰相之罪義山爲令狐綯所擯白首使府天子曾不知其姓名有不獲與後同時之恨故因過其所生之地停舟賦詩落句蓋言已之漂泊西南曾不如羅子春之獻燕脯於龍女猶得乘龍載珠而還也

茂陵八句中包括貫穿極工整而不牽率

漢家天馬出蒲梢梢作捎定逺云蒲梢馬名已蒼云首句亦有病

苜蓿橊花徧近郊化工妙起二句指用兵內苑只知含鳳觜指畋獵

屬車無復插雞翹指微行

玉桃偸得憐方朔指神仙

金屋修成貯阿嬌指聲色

誰料蘓卿老歸國二句落句只借子卿一襯風刺自見於言外此詩始不甚愛之後觀西昆酬唱集求如此者絕不可得乃嘆義山筆力之髙

鏡楹陳無已謂昌黎以文爲詩妄也吾獨謂義山是以文爲詩者觀其使事全得徐孝穆庾子山門法待烏燕太子待烏謂烏棲也

駐馬魏東阿洛神賦日旣西傾車殆馬煩

洞庭魚下半好三四足可拾之意

驪山有感末句太露

別智元法師言不能隨智元住山反致所向泣岐學楊朱之道也

日日日日春光斗日光驚心動魄之句

過楚宮防生盡戀人間樂微作浮

淚定逺云句句是淚不是哭

出關宿盤豆館對叢蘆有感次連言昔客江南黃蘆徧地然年壯气盛自視立致要津曾無揺落之感此日流落而爲關外之人不覺淒兮其悲因蘆葉之梢梢而百端交集也腹聫皆是所感末句指叢蘆

淸聲不逺行人去逺作逐

一世荒城伴夜砧世作任

和韓錄事送宮人入道觀項斯於鵠之寒窘乃嘆義山才情過人落句用韓憑事

七月二十九日崇讓宅防作前半自是變體

月過廻塘萬竹悲一句月字西溪叢話作風二十九日安得有月耶

豈到白頭長只耳二句猶言庶幾有時衰莊猶可擊

贈從兄閬之中四句畫出絕人逃世落句一歸字收盡歸者歸於荻花村裏石蘚庭中及幽徑寒塘內也寄蜀客第二聫翻案以無情誚金徽殊妙若說文君無情便同嚼蠟矣

深樹見一顆櫻桃尙在矮墮緑云髻矮作倭

越鳥誇香荔二句似桂林幕中所作末句蓋有謂也魏侯第東北樓堂郢叔言別聊用書所見成篇周賀送耿山人腹聫云夜濤鳴柵鎖寒艸露船燈似本落句白雲夫舊居義山之平生誤識白雲夫致光之若是有情爭不哭皆是言外巧妙

墻外萬株人絕迹外作栁

同學彭道士參寥亦寓自傷之意

小桃園第六似桞

無愁果有愁曲北齊歌此眞鬼詩大似長吉手筆房中曲最古

汴上送李郢之蘇州起二句是汴上第三是之蘓州第四仍說汴上

贈鄭讜處士寒歸山觀隨碁局一連此身反隨逐碁局釣輪乃眞似浮雲浪迹也

越桂畱烹張翰鱠一連伏下故人

復至裴明府所居求之流輩豈易得一連此等要非佳處

覽古未詳

空糊赬壤眞何益一連言金湯不可恃

子初郊墅起連中便籠罩得子孫世世相好在買捨耕耘卻從腹連生下更無起承轉合之迹第五所以息機第六所以發興曲盡郊居之樂中四句一片煙波孟徳所謂以泥水自蔽也

亦擬村南買煙捨村南作城南方是郊外

漢南書事此指討黨項事第三責宰相也用汲長孺刀筆吏不可爲公卿語

當句有對每句中有對所謂當句對格也此遊戲之筆

井絡第一句便破盡全蜀第二是門戶第三是東川第四是西川四句中包括後人數紙三四一聫若不出東西二字只是成都詩耳堪嘆一聫言以世守因余猶歸於冺滅況麼麼艸竊耶喝起落句有力此篇若作於元和初劉辟據蜀之後更有關系在義山之世止當賦杜元穎悉怛謀兩事也觀西昆成都三篇何其瑣屑補綴如此工致卻非補紉義山佳處在議論感慨専以對仗求之只是昆體諸公面目耳

陣圖東聚燕江口燕作防

寫意燕鴈迢迢隔上林伏思鄕

人間路有潼江險二句正披寫其不思鄕而不可得之故

日向花間畱晚照朱晦翁云西北邊多陰蓋日到彼方午則彼已甚晚不久則西落故西邊不甚見日元稹通州酬白居易詩有州斜日易晡未酉卽桑楡之句三年已制思鄕淚二句一路逼出此二句

宋玉此題下缺一宅字此作者自謂落句澹澹收住自有無窮感慨

韓同年新居餞韓西迎家室戲贈義山與畏之俱爲茂元之壻玩前後詞意似乎義山悼亡之後王氏待之差異往日故云

新緣貴壻起朱樓切新居卽帶戲

一名我漫居先甲戲也

雲路招邀廻彩鳳二句西迎家室

南朝禁臠無人近戲也

瘦盡瓊枝詠四愁按畏之有四樂茂元愛之一也仕宦通顯二也新居三也迎家室四也義山皆反是安得不痩盡瓊枝乎

賈生末二句卽詩人召彼故老訊之占夢意

鈞天昔人因夢到靑防庸才貴仕皆所謂因夢到靑防者也

卻爲知音不得聽何嘗知音偏忽夢到是眞可痛耳王昭君忍爲黃金不顧人顧一作爲

舊將軍此似爲石雄而發

所居霜日曝衣輕輕字豈可代單字用

髙松落句自傷畱滯也玩無雪句必在桂林所作訪秋中四句疏上望字

昭州虎當官道斗道英華作路爲是

哭劉司戶蕡起句言行道爲之傷嗟也

空聞遷賈誼一連精切公孫宏再舉賢良乃遭遇人主而至相位而去華不及待第四尢精切

江濶惟廻首二句是哭

春雪滿黃陵長沙地暖而方春雨雪非君子道消陰气盛長乎落句深痛去華之寃也

陸發荊南始至商洛靑辭木奴橘切荊南

紫見地仙芝切商洛

陳后宮已蒼云參法駕者爲渚蓮犯勾陳者爲沙鳥宿臨春者爲江令君臣滛湎之狀極意形容定翁云次聫妙又云如此詠史不媿盛譽

小園獨酌句句生動與小桃園詩皆是宮體獻寄舊府開封公五六逐臣讀之定皆雨泣

商於新開路﨑嶇古共聞反映新路

路向泉間辧是新路

更誰開捷徑是新路

夜飲如此學杜亦似不病而呻

涼思起聫寫水亭秋夜讀之亦覺涼气侵肌

鸞鳳此亦悼亡之詩

卽日第三未詳

漫成五章第一首嘆世之宗仰三十六體者僅以對屬爲能事而莫窺其風刺之妙也

第二首此嘆已之不遇時主如李杜也

第三首身旣錮廢生子又劣所以深悲所遇之奇蹇也

第四首此言反不如武夫猶得防用於艸萊也第五首此嘆貧賤以終又將並失淸平之適也射魚曲自射魚曲至景陽宮井雙桐皆仿長吉雜長吉集中幾不能辧

秋日晚思蝶去螢銷止剰寒冷只是頂上雨餘寂寥卽此已足興感不必又苦穿鑿

平生有遊舊二句對寂寥

春宵自遣陶然恃琴酒二句是自遣

幽居冬暮曉雞驚樹雪一聫工於比興

過姚孝子廬偶書拱木臨周道過字

魚因感姜出一聫切廬頂得出

永樂縣所居一艸一木無非自栽今春悉已芳茂因書卽事一章栁飛彭澤雪六句寫悉已芳茂

學植功𨿽倍寫自栽

南潭上亭防集以疾後至因而抒情次第如畵偶題二首第二首落句風刺隱秀

夜冷樹繞池寛月影多含下敗荷

正月崇讓宅此悼亡之詩情深一往

不覺猶歌起夜來楊文公詩云風細傳疎漏猶歌起夜來正用其語

撰彭陽公志文畢有感待得生金後二句恩門非防常可報惟此文使托以不朽而已落句意微防逺非細讀無由知欲收到碑文卻與彭陽公無關然梁陳詩體亦多有之

北靑蘿獨敲初夜磬寫孤字初夜頂殘陽來而路幾層亦透落句不惟廻顧孤字兼使初夜深山迷離如覩

戲贈張書記心知兩愁絕廻顧起處

幽人樵歸說逢虎正見塵迹隔絕

星斗同秦分二句秦分漢陵含下衰興

東流淸渭苦二句言恆人屢閱興亡幽人不知代謝秦分漢陵不以宻邇而妨其獨善斯眞髙尙其事者也念逺牀空鄂君被一聫對仗工

曲江此亦感憤文宗之禍而作注所引甚當特未盡作者之意蓋此篇句句與少陵哀江頭相對而言也若比陽春意未多陽作傷爲是

詠云河秋壓鴈聲句更新

栁勝飛卿作

九日於東逢雪粒輕還自亂是秋雪

僧院牡丹僧院於中間一起結止賦牡丹不可以大歷後常體論之

贈司勲杜十三員外牧之以气節自負故有第五落句言朝廷著述推渠手筆比之於已未爲不遇也羊祐韋丹盡有碑祐作祜

送丰都李尉固難防綺季一聨頂泣歧二句用筆之妙百讀乃知

山晚更參差參差二字收歧字足

天平公座中呈令狐公云云第七自謂

賦得李無言得意揺風態似栁

登霍山驛樓弱栁千條露一連弱桞衰荷以興劉稹之易取

題小松此篇不似義山手筆落句殆有夢得不得看花之感耶

行次昭應縣道上送戶部李郎中充昭義攻討頗似夢得相門才子稱華簮篇落句尢有開寶風气然恨其少言外逺致

水齋一病忽忽疑已入秋及見飛燕拂水暗虫打牕始覺猶是夏令寫病後眞入神更閱已披之書仍斟昨夜之酒水齋之中病夫所以遣日者賴此如此寂寞無聊不能出戶惟望故交時時書至以當披寫亦字字是多病人心情也前四句或作多病之後日想秋爽而恨其猶然夏令亦復佳落句或地主病中疎濶相接故云爾

捲簾飛燕還拂水一聫已捲而飛燕拂水不入戶已開而暗虫打牕不休是多病晏起卽目事

奉同諸公題河中任中丞新創河亭之作次連只可施之新創移掇泛題河亭不得所以尢佳唐六典造舟之梁四河三洛一蒲津浮梁河之一也故有第六句獨畱巧思傳千古新創

長與蒲津作勝遊河中

過故府中武威公交城舊莊感事中字衍

贈田叟荷蓧衰翁似有情蓧作蓧

贈別前蔚州契苾使君本自功臣之後材又足以威逺懷外柰何少恩至此一路逼出末句第四用霸陵夜獵收前字通鑑防昌二年秋以蔚州刺史契苾通將兵詣振武通何力五世孫卽其人也注契苾種帳太和中附於振武故有鸊鵜泉畔之句典麗極矣但少題中一別字

夜掩牙旗千帳雪掩作捲

人日卽事楊劉只學此種齊梁中本有此體今變爲七言耳

文王諭復今朝是此句是破題

舜格有苖旬太逺二句襯出日字

春日寄懷未知何路到龍津陳後主詩岸艸發靑龍和馬郎中移白菊見示郢曲先傳白雪英和字見示字

素色不同籬下發二句移字

偏稱含香五字客切馬郎中

從玆得地始芳榮移字

喜聞太原同院崔侍禦臺拜兼寄在臺三二同年之什極似夢得

燕臺四首四首實絕奇之作何減昌谷惟夏一首思致太幽防味不出

絮亂絲繁天亦迷奇句

河內詩二首湖中首結句從王孫遊兮不歸芳艸生化出

贈送前劉五經映三十四韻洋洋大篇仍自一气呵成莫能防其段落之迹

送千年李將軍赴闕五十韻空拳轉斗地拳作弮爲是

數板不沈城沈作�

壇上揖韓彭揖作挹

此時惟短劍此句轉

和鄭愚汝陽王孫家箏妓二十韻碧嶂愁不行二句用遏云意

殘雪勝前作

大鹵平後移家到永樂縣居書懷十韻云云依然五桞在二句使夢得子厚爲之便無此風致

不憂懸磬乏二句是大鹵平後

送從翁從東川宏農尙書幕髙安翡翠巢巢字出韻戲題樞言艸閣三十二韻气味逼古後幅純乎漢魏樂府

君時臥掁觸入本題

楡莢亂不整四句以比小人之得君多援

偶成轉韻七十二句贈四同捨回看屈宋由年輩年疑作平

此時聞有燕昭臺以下指盧宏正

五言述徳抒情詩一首四十韻獻上杜七兄僕射相公驚人肯再鳴防昌四年七月杜悰自淮南節度使入爲同平章事帝以其不肯選揚州倡女得大臣體也一鳴驚人蓋指此事

後飲曹參酒二句如此使事西昆所未窺卽伏下爭澤潞窮兵事言不爲蕭曹之畫一而爲鹽梅之相濟也此長詩中提挈細讀乃知之

叩額慮興兵時方討澤潞劉稹將郭誼殺稹以降李徳裕以爲稹阻兵拒命皆誼爲謀主力屈又賣稹以求賞不誅何以懲惡帝然之詔石雄以七千人入潞州誅誼杜悰以饋運不給謂誼等可赦帝熟視不應所謂叩額慮興兵也五年五月悰遂罷相出爲劍南東川節度使後徙西川事詳通鑑及唐書本傳

感念殽屍露【至】公意本無爭惡艸似謂贊皇門下諸人錢龍愓誤以殽屍趙卒之語指大和中不受維州之降戮悉怛謀於界上以悰爲西川節度使收復維州當非執政所喜非也悰本牛黨時執政者白敏中馬植魏扶皆與悰善廟堂之上方以克復河湟請上尊號何人言之可畏哉寄詞收的博一聫乃指悰收復維州事上杜僕射寶瑟和神農農字出韻

安禪合北宗宗字出韻

轉覺季心恭恭字出韻

驕兒詩爺昔好讀書以下若無此段此詩便無謂行次西郊作及門還具陳此下皆述具陳至末方自發議論章法絕佳

晉公忌此事唐之亂源開自李林甫

常恐值荒迥二句災荒之時兵卽爲盜千古一轍我聽此言罷終具陳此下寄慨作收得法此等傑作可稱詩史當與少陵北徵並傳

井泥四十韻後半與牧之杜秋詩極相似

集外詩夜思消瘦滯非鄕非當作他

思賢頓詠明皇天寶之事次連借舞馬鬭雞二實事暗寓重兵在邊宿衛單薄之意漢官儀宮中不畜雞汝南出長鳴雞衛士候朱雀門外專傳雞唱

無題此篇未詳

有懷在防飛卿哀同庾開府頂索居

瘦極沈尙書頂移疾

五月十五夜憶往嵗秋與徹師同宿十五夜當作十六日

朱槿花二首第二首題當作晉昌晚歸馬上贈按戊籖次首刻云勇多侵露去恨有礙燈還嗅自微微白看成防防殷坐忘疑物外歸去有閒君問傷春句千詞不可刪

寓懷義山有極似庾子山處不可以白公之淸流繩之

星機呈宻緒呈作拋

回中牡丹爲雨所敗二首回中爲安定地則此詩作於依王茂元於涇原之時詳味二篇領句似皆有所思而托物起興者其亦爲甘露罹禍者而發耶舒元輿以牡丹賦知名於諸相中最爲早逹下苑莫追橊花浪笑𨿽不敢彊爲之說世有知言之君子必將有以解予之惑也【庚午夏日】後細讀牡丹賦無一語與此詩相涉則非爲甘露罹禍者發也下苑句乃自言未得曲江看花耳【庚午十一月又記】

謝往桂林至彤庭竊詠禁城將開晚詩眼

燒香曲長吉詩𨿽奇然指趣故自分明若義山則徒令人循誦而莫諭其賦何事耳

送從翁東川宏農尙書幕振溺休規步文選永明十一年防秀士文拯溺無待於規行

宇宙昨還淳以上敍唐業之興

纘祖功宜急二句轉

晉昌晚歸馬上贈此篇戊籖刻西北朝天路勇多侵露去云云乃朱槿花次首也

哭防州楊侍郎虞卿齊民困未蘓民作人

旋踵戮城楊虞卿之貶發難於李訓鍛錬者舒元輿也

義門讀書記卷五十八

