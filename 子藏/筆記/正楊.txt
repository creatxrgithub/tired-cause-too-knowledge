

欽定四庫全書

子部十

正楊

雜家類三【雜考之屬】提要

【臣】等謹案正楊四卷明陳耀文撰耀文有經典稽疑己著錄是書凡一百五十條皆糾楊愼之訛成於隆慶己巳前有李蓘序及耀文自序愼於正徳嘉靖之間以博學稱而所作丹鉛錄諸書不免瑕瑜並見眞僞互陳又晚謫永昌無書可檢惟憑記憶未免多疎耀文考正其非不使轉滋疑誤於學者不爲無功然釁起爭名語多攻訐醜詞惡謔無所不加𨿽古人挾怨搆爭如吳縝之糾新唐書者亦不至是殊乖著作之體又書成之後王世貞頗有違言耀文復增益其書反唇辯難語同詬詈憤若冦讐觀是書者取其博贍亦不可不戒其浮囂也朱國楨湧幢小品曰有丹鉛錄諸書便有正楊又有正正楊古人古事古字此書如彼彼書如此散見雜出各不相同見其一不見其二閧然糾駁不免爲前人所笑是亦善於解紛之說然博辯者固戒遊詞精核者終歸定論國楨之病是書竟欲舉考證而廢之則又矯枉過直矣乾隆四十九年八月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

正楊原序

余觀升庵氏書而深嘆立言之難也夫世之稱升庵者不曰正平一覽則云管綜百氏卽其自視也固已前無古人後無來者今玆所見才數種耳乃譌盭自相違伐若此豈率爾師心在大方之家爾邪抑葠菁並蓄傳載者無藎臣耶故知舛駁無事於五車麟角取裁於四百矣余明興傳疑者眾間爲是正數條持布皷以過雷門不覺失笑葉生梨之更爲博笑也夫隆慶己巳孟冬望天中筆山山人陳耀文書於惇悅堂

近世推博辧多蓄曰成都楊用修用修著丹鉛余錄等書至數十百種搜奇抉譎擷采鉤隠皆世所驟聞而學士大夫所望而駭嘆者以是聲譽籍甚從同無異詞顧余峕峕闚其謬盭或事非幽邈而揜爲祕藏或異本殊途而牽爲同致以是不了其故豈大觀者定小有遺耶抑簡冊浩窅獨智難周耶韓退之稱張巡抽架上書皆成口誦初不見其讀書而張安世劉貢父之在當時𨿽以歐蘇之名猶不許以博古固知學之道難矣而用修者所謂未見其止也乎今朗陵陳君晦伯間取其誤謬分疏其下得一百五十條悉撮原本無假辧說開卷了然固譚藝者之一快也孟子輿云不直則道不見呂伯恭云待人欲恕論人欲盡君鋭情防索多所校讐聊相與直之盡之耳亦楚人亡弓之遺意也隆慶三年歲在己巳夏四月廿五日順陽李蓘子田甫謹篹

欽定四庫全書

正楊卷一

明陳耀文撰

旁羅

史記黃帝順天地之紀旁羅日月星辰文選陸佐公新刻漏銘俯察旁羅登臺升庫尙書考靈耀曰冬至日月在牽牛一度求昬中者取六項加三旁蠡順余之鄭元注曰盡行十二項中正而分之左右各六項也蠡猶羅也昬中在日前故言順數也明中在日後故言卻也據此則旁羅乃測天度之器如今之日晷地羅也十二項者十二時分爲十二方也此可補史記注之遺

黃帝紀云迎日推防以治民順天地之紀時播百糓艸木淳化鳥獸虫蛾旁羅日月星辰水波土石金索隠曰旁非一方羅廣布也今按大戴禮作歷離離卽羅也言帝徳旁羅日月星辰水波及至土石金玉謂日月光海水不波山不藏珍皆是帝徳廣布也前已云迎日推防矣又用蠡何爲大戴之離亦可攺作蠡乎水波土石金玉亦當用旁羅測之乎且鄭謂蠡猶羅豈以蠡爲器乎

囂

唐詩春云生嶺上積雪在囂間山凹之地堪爲墟市者曰囂尙書序仲丁居於囂其地在陳畱浚儀之間秦之敖倉也敖卽囂也三川爲天下之朝市故名曰敖左傳有囂氏之隧史記注靑陽在靑之陽囂在之囂梁宣帝七山寺賦神囂巖巖而特立仙的皎皎以孤臨皆以囂爲地名也周禮司市之文云禁其鬭囂注鬭以力爭囂以口爭交市之地必多爭故禁之此益可證囂之爲市其義所從來逺矣後世市謂之墟歸市曰趂墟言有人則囂無人則虛也蜀謂之塲滇謂之街嶺南謂之務河北謂之集再考說文囂聲也气出頭上故從防頁頁頭也左傳晏子之居近市湫隘囂塵杜預注囂聲也此尢可證囂之爲市無疑

秇林伐山云梁宣帝七山賦神囂【云云】以孤臨壑之凸凹者曰囂峯之尖射者曰的

史記黃帝生二子其一曰囂是曰靑陽注並無在之囂等語今妄爲作注人名亦可分用乎

又云仲丁遷於隞索隠云隞亦作囂括地誌滎陽故城殷時敖地太康地記云秦建敖倉於成臯亦非陳畱浚儀間也

七山賦雲山多寶玩器多瓊珍金玉生其陽琰石出其陰神篢巖巖而獨立仙的皎皎而孤臨孰知歳之丰儉覩白而皆諶

字書云篢音公笠也

此賦以神篢對仙的原非囂字今誤引之且一指爲地名一注爲壑之凸凹何自相繆戾也

周禮司虣掌憲市之禁令禁其鬭囂與其暴亂者出入相陵犯者此云司市之文誤

左昭三年初景公欲更晏子之宅曰子之宅近市湫隘囂塵不可以居請更諸爽塏者

夫旣曰近市矣復云湫隘囂塵乃以囂卽爲市何也若囂可爲市則湫也隘也塵也皆可以爲市矣

舜梧堯桞【秇林伐山】

宋文帝受命頌南通舜梧北平堯栁其句極工且新湘東王梁簡文法寶聨璧序云威漸黃支化行赤谷南通舜玉北平堯栁

佛書四六謂出明集此云宋文帝受命頌一書而自相矛盾可疑也蒼梧事可用之受命頌中乎

女匽

大戴禮帝系篇帝舜娶於帝堯之子謂之女匽氏列女傳堯之二女名娥皇女英山海經帝俊妻是生十日漢地裏志陳倉有黃帝孫舜妻祠禮記舜葬於蒼梧之野蓋三妃未之從也堯典獨云二女而禮乃有三妃之文或謂女匽與皇英爲三未知是否【俊卽古舜字】

山海經帝舜妻比登氏生宵明燭光一曰登北氏檀弓注疏集說引之並二妃爲三

書云釐降二女大戴謂女匽帝堯之子當是與劉向傳聞稍異耳欲以爲三是與比登爲四也

山海經有女子名曰羲和方浴日於甘淵羲和者帝俊之妻生十日今以俊卽古舜字止云帝俊妻而不言羲和是欲指爲女匽耳不又爲五妃乎

又云有中容之國帝俊生中容郭璞注云俊亦舜字假借音也不云古字

又云帝俊生后稷又云帝俊妻常羲生月十有二若云古字后稷便是舜子常羲又其一妻耶

史帝紀注及郭璞山海注引禮止云舜塟蒼梧二妃不從而禮云三妃蓋世逺傳訛陶陰久誤必欲求其人以實之夏五郭公意耶【思賦李善注引禮亦云二妃】

羿射日落九烏

古傳言羿射日落九烏烏最難射一日落九烏言射之捷也而後世不得其說者遂以爲射九日矣流俗謬說而傳怪文士循名而騁奇異哉

羿射日烏景純山海經注詳辧之矣存而不論可也但以日落九烏爲羿射之捷則大有可笑者

帝王世紀云帝羿有窮氏與吳賀北遊賀使羿射雀曰生之乎殺之乎賀曰射其左目羿引弓射之誤中右目羿抑首而愧終身不忘故羿之善射至今稱之羿事不少槪見卽此一節則日落九烏詎足以盡其技哉

羿尙矣後世若拂蜻下鳥彈鵠集鳶賈堅不中爲奇督君志射輒中則應而落物無不可者乃羿稱射烏未之前聞以射論子其殆彊弓緩箭俱三十步之儔乎

嵎夷旣略

說文略經略土地也左傳天子經略諸侯正封注聚土爲封曰略經謂巡行略謂邊界卽取土爲封之略孟子所謂域民不以封疆之界是也後世不知略之爲聚土陸詞黃公紹謂巡行爲略失之逺矣巡行可以解經字而不可以解略字經略之云猶云防邊也猶云出塞也二字相聨爲義若以略爲巡行則謂邊云防禦謂塞爲徵行可乎略也邊也皆實字也邊塞字易明人皆知之略字義少隠故解者不以爲實字而虛之轉解轉謬矣再考左傳中凡言略者皆謂聚土爲封也如雲侵敗王略又曰與之武功之略又曰吾將略地焉又曰略塞垣其義皆同尙書云嵎夷旣略謂立邊防以界嵎夷正天子經略之事也孔頴達不識略字本義以爲俗稱忽略簡略之略乃注云用功少曰略何其俗而且陋謬而可笑哉孟子曰此其大略也略字本諭言謂得其邊而未盡其中也亦猶荘子所謂道無封爲是而有畛也郭象注云道無封故萬物得恣其分域妙得荘防孟子之言略猶荘之言封與畛也惜乎趙岐之注孟不能如郭象之注荘也乃曰大略大要也漢武紀殺略謂入界殺人龔遂傳刼略謂入界刼人今遂以略爲刼史云智略輻湊蓋謂其智足以周知天下之略今遂以略爲才智之稱假借譬諭逺失初意何異瞽者聴車輪之聲以爲雷哉

史記張良傳略地謂取其地而立我封疆也唐蒙傳略通夜郎謂通夜郎之略也古文簡奧如此若春秋書城楚丘疆鄆田文法也揚子法言云東溝大河南阻髙山西采雍梁北鹵涇垠韓退之去邠操云將土我疆其文法皆本於春秋不知古人用字之法則不得古人立言之意人可不識字哉或曰兵法有黃公三略何義也曰略與韜對韜弓衣也義取藏器略封畛也義取固守決非簡略之略也若依集韻謬解因事生義謂略簡也少也行而取也才而智也則三略之名又將曰略書名矣用此以證略之爲字愈益明趙充國傳圖上方略圖畫本也方進道也略邊界也注謂方略爲計防亦謬此蓋剽韻會而操戈者不自知其繆更甚也就子所引聊爲正之

左昭七年芉尹無宇辭楚子曰天子經略諸侯正封古之制也注云經營天下略有四海不云聚土爲封也

成二年晉侯使鞏朔獻齊防於周單襄公辭曰兄弟甥舅侵敗王略王命伐之注略經略法度非云界也夫晉之侵齊豈周界乎

隠五年公矢魚於棠臧僖伯諌公曰吾將略地焉注略總攝巡行之名

以上略字俱非聚土之意其武功之略訓界

尙書禹貢海岱維靑州嵎夷旣略濰淄其道孔安國曰嵎夷地名用功少曰略馬融注亦同則注非始於孔頴達也且嵎夷靑州何爲立邊防以界之乎想見夷字卽以爲夷狄耳

漢書二世元年陳渉遣武臣陳余略趙地師古曰凡言略地者皆謂行而取之用功力少

史記略地不獨張良傳有之俱無取其地而立我封疆之解唐蒙事見大宛傳略通夜郎見司馬相如傳及序傳今曰蒙傳豈古本史記耶

孟子此其大略謂得其邊矣嘗聞其略亦可云得班爵祿之邊乎史項王本紀項梁教籍兵法籍大喜略知其意自序云爲太史公書序略以拾遺補藝又豈邊界之云乎

殺略謂入界殺人矣史大宛傳昆明之屬無君長善冦盜輒殺略漢使終莫能通又豈入界乎

知略輻輳謂知足周天下之略矣史記酈生曰吾聞沛公慢而易人多大略眞吾所願從逰蒯通說韓信曰勇略震主者身危而功蓋天下者不賞足下所謂功無二於天下而略不世出者也此豈沛公界之大淮陰界之猛乎三國誌吳趙咨云吳王聰明雄略之主【云云】屈身於陛下是其略也豈吳王止於知魏之界乎晉載記王猛字景略可曰景界乎

黃石公三略義取固守封略矣劉歆七略又將何所固守乎

左宣十五年晉侯治兵於稷以略狄土注取也昭二十四年楚子爲舟師以略吳疆注行也

史記楚軍夜撃坑秦卒行略定秦地函谷關可謂非行而取乎

趙充國傳圖上方略謂畫邊界矣首云爲人有大略則此略又何物乎本傳亦無注

晉書宗室傳髙宻王略字元簡張華傳或謂劉卞曰君才簡略堪大不堪小可謂簡略爲非乎

詩曰有略其耜俶載南畝注利也左定四年祝佗對萇曰吾子欲復文武之略而不正其徳將如之何注道也國語叔向云桓子略則行志假貸居賄注犯也如此之類不能盡舉夫字有數義也而執謬若此故知固哉爲詩不獨髙叟彊作解事實蕃有徒矣假令此書遂行其墮人疑网也豈其防哉

荘子齊物云夫道未始有封言未始有常爲是而有畛也請言其畛【云云】此之謂八徳注云略而判之有此八徳則略字亦大略意也若謂妙得荘防是又不識略字矣何自相繆戾也

禹穴

司馬子長自敍云上會稽探禹穴此子長自言偏逰萬里之目上會稽總吳越也探禹穴言巴蜀也後人不知其解遂以爲禹穴在會稽而作地誌者以禹廟旁小坎如舂臼者當之噫是有何奇而辱子長之筆耶按蜀之石泉禹生之地謂之禹穴其石杳深人迹不到頃巡撫儀封劉逺夫修蜀志搜訪古碑刻有禹穴二字乃李白所書始知會稽禹穴之誤大抵古人作文言簡而括若禹穴在會稽而上云上防稽下又云探禹穴不勝其復矣禹貢曰云土夣作乂云在江南夣在江北五言而括千餘里又曰蔡蒙旅平蔡山在雅州蒙山在雲南今名蒙樂山上有碑具列其事亦四字而括千餘里鄭孔頴達蔡沈夏僎皆所未至而繆云蒙山亦在雅州如此則禹貢所紀山川無乃俗所謂關門閉戶掩柴扉乎史自序云遷生龍門耕牧河山之陽年十嵗則誦古文二十而南逰江淮上會稽探禹穴闚九疑浮於沅湘北渉汶泗講業齊魯之都觀孔子之遺風鄕射鄒嶧戹困鄱薛彭城過梁楚以歸於是遷仕爲郎中奉使西徵巴蜀以南南略卭笮昆明還報命

本傳固自明白未浮湘沅輙探蜀穴太史公無乃太濶步乎末又有巴蜀之言更爲何地乎異哉

載記云符堅欲伐晉謂什道安曰朕將與公謁虞陵於虞領瞻禹穴於會稽泛長江臨滄海不亦樂乎安曰東南區區地下气癘虞舜遊而不返大禹適而弗歸何足以上勞神駕下困蒼生

今云李白所書豈太白在漢晉前耶

牛耕

困學紀聞論牛耕不始於趙過引冉耕字伯牛是也但未有明證按山海經曰稷之孫曰叔均是始作牛耕王伯厚豈亦未考及此耶

紀聞周禮篇云人耦牛耦鄭氏注合耦並言之疏謂周時未有牛耦耕至漢趙過始教民牛耕今考山海經后稷之孫叔均始作牛耕周益公云孔子有犁牛之言冉耕亦字伯牛賈誼書新序載鄒穆公曰百姓飽牛而畊月令季冬出土牛示農耕早晚何待趙過過特教人耦犂費省而功倍爾

此紀聞所載也乃以爲未考何耶

五云太甲紀聞之說也周官馬政玉海所載也大書特書遂免評駁伯厚幸哉

檮杌

史記上有檮蓍下有伏徐廣云檮音稠左傳八元八凱有檮戭獨孟子檮杌之檮今音濤蓋因陸徳明九經釋音而誤也左傳杜預注曰檮杌凶頑無檮匹也以此証之則檮杌亦當音稠

索隠曰檮蓍卽叢蓍檮古稠字無徐廣音也

賈逵曰檮杌凶頑無疇匹之貌謂鯀也雲杜注誤左傳注檮戭音稠又音桃檮杌音徒刀反

五子之歌

左傳引書五子之歌有此冀方今失其行其行今文作厥道按古文衍從行中人又音道石鼓文我水旣靜我衍旣平五子歌以衍葉方綱當從平音道路之行如景行字作衍人之鴈行足行當作見防傳

防傳云聖人剖其心壯士斬其胻注胻音衡腳脛也亦非字胻可直謂之行乎

關龍逄

太平總類載龍逄諌桀之言曰臣嘗觀君冕非其冕也而冕危石君之屨非其屨也而屨春冰未有冕危石而不壓蹈春冰而不防者也此爲六朝文士擬作無疑羅泌路史收之蓋亦貪博而忘精者

路史發揮關龍逄辧云符子曰桀觀炮烙於瑤臺顧龍逄曰樂乎【云云】逄曰觀君冠危石而履春冰也未有冠危石而不壓履春冰而不防者桀曰汝知我亡而不自知其亡請就炮烙夫危石春冰言之不倫顧豈逢之語而炮烙之事攷之書則紂之行不聞其爲桀也【云云】吾不敢盡信

此路史之辧也而公以爲收之則公之【云云】豈亦收之耶

彭祖

王逸楚辭注彭祖好知滋味善斟雉羮以事帝堯荘子注彭祖八百猶悔不壽恨杖晚而唾逺又曰彭祖餌云毋禦女凡數十娶晚妻鄭氏妖淫敗道而死非壽終也東坡詩空飡云毋連山盡不見蟠桃結子時

荘子逍遙注彭祖至七百歳猶曰悔不壽不云八百也亦無又曰餌云毋以下【云云】也

神仙傳彭祖善於補導之術服水桂云毋粉鹿角散常有少容殷末已七百六十七歳而不衰自云喪四十九妻失五十四子殷王使采女傳其術試之有驗乃祕而禁之欲殺彭祖以絕其術祖知乃去不知所之其後七十餘年有人於流沙西見之王不常行彭祖之術得壽三百歳气力丁壯如五十時得鄭女妖淫王失道而殂

此與彭祖何預耶

傅說

尙書曰說築傅巖之野築之爲言居也後世猶有卜築之稱求其說而不得遂謂傅說起於板築𨿽孟子亦誤矣

此蔡傳也據以非孟躗言哉

胡蒙谿云說命曰說築傅巖之野孔氏傳云傅氏之巖有澗水瓌道常使胥靡刑人築防此道說賢而隠代胥靡築之以供食至蔡氏不從其說乃云築居也今言所居猶謂之卜築按孔子語子路云傅說負壤土釋板築而立佐天子孟子云傅說舉於板築之間荘子云傅說胥靡墨子云傅說被褐帶索庸築傅巖屈原離騷云說操築於傅巖賈誼鵩賦云傅說胥靡乃相武丁班固公孫贊云板築飯牛之朋崔駰達防云役夫發夣於王公張衡應間云委臿築而據文軒夏侯湛扺疑云傅說操築以寤主王子年拾遺記云傅說賃爲赭衣舂於深巖以自給沈約恩幸傳論云板築賤役也傅說去爲殷相右諸說並同孔傳且孔孟荘墨去殷皆未大逺言必有據不知蔡氏何所見而不從也

荀子云鄕也胥靡之人俄而受天下之大器

韓非子云傅說轉鬻注云轉次而傭故曰鬻

說苑云陳子說梁王曰昔傅說衣褐帶劍而築於秕傅之城武丁夕夣旦得之時王也【善說】

孔融云禰衡罪同胥靡不能發明主之夢

帝王世紀云髙宗夢天賜賢人胥靡之衣蒙而來曰我徒也姓傅名說天下得我者豈徒也哉武丁寤而推之曰傅者相也說者歡說也天下豈有傅我而悅民者哉明日以夢視百官百官皆非也乃使百工冩其形象求諸天下果見築者胥靡衣褐帶索執役於虞虢之間傅巖之野名說以其得之傅巖謂之傅說呂氏春秋求人篇云伊尹庖廚之臣也傅說殷之胥靡也皆上相天子至賤也

孔子曰傅說負土版築以爲大夫遇武丁也【韓詩外傳】漢郊祀志武丁懼而修徳夢得傅說版築以爲相漢紀王閎上書諌哀帝云成湯防伊尹於鼎爼文王招呂尙於渭濵武丁顯傅說於版築桓公舉寧戚於擊角

尸子云傅巖在北海之洲

地裏志傅說版築所隠之處窟名聖人窟

伊尹太公

竹書紀年伊尹卒於沃丁之世蓋百有五歳太公卒於康王六年壽百有十歳

竹書云殷仲壬卽位居亳其卿士伊尹仲壬崩伊尹放太甲於桐乃自立也伊尹卽位於太甲七年太甲潛出自相殺伊尹乃立其子伊陟伊奮命復其父之田宅而中分之

陸機豪士賦序云伊生抱明允以應戮注引竹書帝王世紀伊尹年百歳卒天霧三日沃丁以天子禮葬之不云百有五歳

史記太公之卒蓋百有餘年注不引竹書

殷商衣郼【楊子巵言】

殷有天下又號曰商詩云商之子孫書云殪戎殷互稱也其並舉則曰咨女殷商又曰殷商之旅中庸云壹戎衣壹卽殪衣卽殷也古注釋如此杜子美社稷一戎衣詩人趂韻之語不足據也字又作郼呂氏春秋夏之人民親郼如夏字林玉篇音韋非也噫非傳考籕篆行艸及詩書子集曷以知殷商衣郼之異字而同義乎可與汲古者道難爲淺中者言也

古文許國之許作鄦見於鼎文殷作郼見呂氏春秋說文及林罕楊恆趙古則戴侗諸書皆不收澷書以示好古者【上】

中庸一戎衣鄭云戎兵也衣讀如殷聲之誤也齊人言殷聲如衣

康誥曰天乃大命文王殪戎殷誕受厥命孔注殺兵殷疏殪殺也戎兵也

左宣六年晉侯欲伐赤狄中行桓子曰使疾其民以盈其貫將可殪也周書曰殪戎殷此類之謂也杜曰義取周武王以兵伐殷盡滅之

孔杜解殪爲殺鄭注衣讀如殷不云壹卽殪衣卽殷也云古注釋出何典記汲古淺衷談何容易耶呂覽愼大云親郼如夏注郼讀如衣

又具備云湯常約於郼薄矣武王嘗窮於畢裎矣以郼薄畢裎並言是非卽以郼爲殷也

又愼勢云湯其無郼武其無岐賢𨿽十全不能成功又況不及湯武者乎注郼岐湯武之本國

玉篇郼讀如衣【不音韋】說文鄦讀若許在潁川

史記鄭悼公元年鄦公惡鄭於楚此亦鼎文耶

成湯墓

劉向奏議云殷湯無葬處失考也羅泌路史遂傅會其說按楊誠齋揮麈錄云殷湯鼎縣今汾州也古尙書注桐宮在湯墓側桐宮今在汾州與鼎縣之說相合

括地誌云洛州偃師縣東六里有湯冢近桐宮孔安國云桐宮湯地鄭曰地名有王離宮焉晉太康地記云屍鄕南有亳阪東有城太甲所放處也正義云屍鄕在洛州偃師縣西南五里

據此數說桐宮在汾州否耶

路史湯冢之辯甚詳語多不載云傅會誤

後魏天賜中河東人張恩盜發湯冢得志云我死後二千年困於恩史系寰宇記湯陵在汾陰豈楊所引耶

殷紂

武王伐紂爲天下除暴也紂已死矣又斬以黃鉞而懸之白旗何悖邪賈子言紂死棄玉門之外觀者皆進噈之武王使人帷而守之猶不止也此近於事理矣太史公之輕信汲冢書誤之也

墨子曰昔殷王紂貴爲天子冨有天下上訶天侮鬼神下殃傲天下萬民武王遂奔入王宮執紂而出系之赤轘載之白旗以爲天下諸侯戮

荀子曰昔武王伐有商誅紂斷其首懸之赤斾【正論】桀死於亭山紂懸於赤斾【解蔽】

尸子曰武王親射惡來之口砟殷紂之頭手污於血不溫而食當此之時猶猛獸者也【以上俱在史記前】

武王伐紂紂赴火死武王就斬以鉞懸其首於太白之旌齊宣王憐釁鐘之牛睹其色之觳觫也楚荘王赦鄭伯之罪見其肉袒而形暴也君子惡惡不惡其身紂屍赴於火中所見淒慘非特色之觳觫袒之暴形也就斬以鉞懸乎其首何其忍哉【論衡】

晉書束晳傳太康二年汲郡人不準發魏襄王墓或云安釐王冢得竹書數十車大凡七十五篇

此汲冢書所由出也乃誤司馬於漢武時耶

殷輅

論語乘殷之輅其後秦始皇閱三代之車獨取殷制按南史齊志殷有瑞因乘鉤而制車因桑根而爲色古所謂器車也一白桑根車一曰金根車

南北史俱無志想公見古本耳

南齊志云殷有瑞車山車山車垂鉤是也玉輅漢金根也禮緯雲山車乘鉤乃鉤車之象昔成湯用而郊祀有山車之瑞山車謂之桑金車似金根之色亦謂之大輅

玉門

玉門地在成臯戰國防武王有玉門之難比文王有羑里之厄其後髙帝滎陽之敗亦獨與滕公逃出成臯玉門此一玉門也聖賢之君兩危矣董卓舉兵犯關脇詔使種卲之於夕陽亭而晉之亂亦由荀朂教賈充夕陽亭餞席之一言此一夕陽亭也而晉漢兩防渠相襲迹惡地固應爾耶

尸子云湯囚於湯丘文王幽於羑里武王覊於玉門越王棲於會稽秦穆敗於殽塞齊桓公遇賊晉文公出走故三王資於辱而五伯得於困也

韓非子云文王見詈於玉門顏色不變而武王擒紂於牧野

呂氏春秋首時篇云武王不忘玉門之辱髙誘注文王歸作玉門武王以此爲恥誤

竹書紀年云受辛九年作瓊室立玉門

紂死其官衛相與糾紂之軀棄之玉門之外【賈傅新書】髙帝紀云項王圍成臯漢王跳獨與滕公共車出成臯玉門徐廣曰北門名玉門漢書張宴注同今云地在成臯與武王同一玉門恐誤

靈帝崩何進等謀誅宦官太后不許進私召卓使將兵入朝以脇太后董卓得召卽時就道並上書請收讓等太后猶不從卓至澠池而進更狐疑使諫議大夫種卲宣召止之卓不受詔遂前至河南卲迎勞之因譬令還軍卓疑有變使其軍士以兵脇卲卲怒稱詔叱之軍士皆披遂前質責卓卓辭屈乃還軍夕陽亭卲嵩之孫也

本書曰還軍今曰脇卲於夕陽亭何耶又卲下增一之字豈其字耶

晉書曰氐羌叛帝深以爲慮乃從任愷之請以賈充鎭關中充旣外出以爲失職深衘任愷計無所從將之鎭百僚餞於夕陽亭荀朂私焉充以憂告朂曰公國之宰輔而爲一夫所制不亦鄙乎然是行也辭之實難獨有結婚太子不頓駕而自畱矣充曰然孰可寄懷對曰朂請行之俄而侍宴論太子婚姻事朂因言充女才質令淑冝配儲宮而楊皇后及荀顗亦並稱之帝納其言會京師大雪平地二尺軍不得發旣而皇儲當婚遂不西行詔充居本職

夫此座可惜惠帝弗堪負荷縱無賈後劉石詎至虛生耶不審時事而諉之地焉多言哉

丹書

大戴禮武王踐阼三日召師尙父而問曰黃帝顓頊之道存乎意亦不可得而見與師尙父曰在丹書其言曰敬勝怠者吉怠勝敬者滅義勝欲者從欲勝義者防注不解丹書爲何物按左傳襄公二十三年斐豹也著於丹書注蓋犯罪沒爲官奴以丹書其罪近世魏律緣坐沒配爲工樂雜戶者皆用赤紙爲籍其捲以鉛爲軸此亦古人丹書之遺法據此則丹書古人之法律書名也蓋戒人之怠與欲而勉以敬義失敬義則入怠欲而於刑矣然以法律之書而陳敬義之訓先王以道治天下而不恃乎法其亦異乎鄭書晉鼎乎

尙書帝命驗云季秋之月甲子赤爵衘丹書入於酆止於昌戶其書云敬勝怠者吉怠勝敬者滅義勝欲者從欲勝義者凶凡事不彊則不枉不敬則不正枉者廢滅敬者萬世以仁得之以仁守之其量百世以不仁得之以仁守之其量十世以不仁得之不仁守之不及其世中再拜稽首受

春秋元命包云鳯凰衘丹書於文王之都命云維授金鈐師名呂

是類謀云受赤雀丹書注入戊午蔀二十九年【云云】呂氏春秋云文王見火烏衘丹書集於周舎【故色尙赤】左傳云初斐豹也著於丹書欒氏之力臣曰督戎國人懼之斐豹謂範宣子曰茍焚丹書我殺督戎宣子喜曰而殺之所不請於君焚丹書者有如日乃出豹而閉之督戎從之逾隠而待之督戎逾入豹自後擊而殺之

據斐豹欲焚其丹書又注謂以丹書其罪似非法律書名周之丹書其可焚乎引之爲證亦不類

晏子春秋云公遊於紀得金壺發而視之中有丹書曰食魚無反勿乘駑馬晏子曰食魚無反毋盡民力乎勿乘駑馬無置不肖者於側乎公曰紀有書何以亡也對曰君子有道垂之閭紀有此言垂之壺不亡何待乎

漢書云髙祖定天下封功臣申以丹書之信重以白馬之盟豈皆法律書耶

防子四手

史記宋世家武王克商微子肉袒面縛左牽羊右把茅亡弟恆讀史至此謂予曰防子有四手兄知之乎予曰書傳未聞乃笑曰使無四手何以旣面縛而又有左手牽羊右手把茅乎然究言之皆必無之事肉袒面縛出於左氏乃楚人以誑荘王受鄭伯之降借名於武王而誣微子也史言微子抱祭器而入周旣入周矣又豈待周師至而後面縛乎又究而言之抱祭器入周亦必無之事劉敞曰古者同姓𨿽危不去國微子紂庶兄也何入周之有論語曰去之者去紂都也𨿽去不逾國斯仁矣

尙書注疏正義曰啟知紂必亡告父師少師而遁於荒野微子作告是其事也武王旣克紂防子乃歸之非去紂卽奔周也僖六年左傳云許僖公見楚子面縛衘璧大夫衰絰士輿櫬楚子問諸逢伯對曰昔武王克殷防子啟如是武王親釋其縛受其璧而釋之焚其櫬禮而命之使復其所史記宋世家云武王克殷防子啟乃持其祭器造於軍門肉袒面縛左牽羊右把茅膝行而前以告武王乃釋防子復其位如故是言防子克殷始歸周也馬遷之書辭多錯謬面防防手於後故口衘其璧又安得左牽羊右把茅也要言歸周之事是其實耳

樂記云武王克殷旣下車投殷之後於宋

此文自明

左僖六年秋楚子圍許以救鄭諸侯救許乃還冬蔡穆侯將許僖侯以見楚子於武城許男面縛【云云】史記楚成王以兵北伐許許君肉袒謝乃釋之左宣十二年楚子圍鄭入自皇門至於逵路鄭伯肉袒牽羊以迎曰孤不天不能事君孤之罪也

史記楚王圍鄭克之鄭襄公肉袒牽羊以迎

據此則伐許之楚子乃成王克鄭者荘王也

麋鹿蜚鴻

史記周紀武王曰維天不享殷自發未生於今六十年夷羊在牧蜚鴻滿野徐廣曰夷羊怪物也蜚鴻蟻蠓也張守節曰夷羊一本作麋鹿諭小人在朝也飛鴻諭君子放棄鄭曰蜚鴻鴻鴈也知避陰陽寒暑諭民去無道就有道愼按三說皆如瞇目而道黒白者詳此文據實事言非諭也紂有鹿臺以養鹿故曰麋鹿在牧蜚鴻馬名若白蟻紫燕之類蓋良馬也養麋鹿而棄良馬故曰麋鹿在牧飛鴻滿野言其養無用而害有用也此說爲近

史記麋鹿在牧蜚鴻滿野徐廣曰此事出周書及隨巢子云夷羊在牧索隠曰按髙誘曰蜚鴻蠛蠓也言飛虫蔽田滿野故爲災非是鴻鴈也隨巢子作飛拾飛拾虫也

紂紀云厚賦斂以實鹿臺之錢而盈鉅橋之粟益收狗馬奇物充仞宮室益廣沙丘苑臺多取野獸飛鳥置其中

武紀云武王伐紂紂反走入登於鹿臺之上蒙衣其珠玉自焚於火而死於是命南宮括散鹿臺之財發鉅橋之粟

觀此則鹿臺非養鹿之所

新序云紂爲鹿臺七年而成其大三里髙千尺臨望雲雨

觀此則非可養鹿處

文紀云紂囚西伯閎夭之徒乃求驪戎之文馬有熊九駟因嬖臣費仲而獻之紂乃赦西伯

六韜曰商王拘周伯於羑里太公等求得雞斯之乘以獻商王

觀此則紂非棄良馬者

今謂蜚鴻爲馬豈出修文禦覧與衝波傳耶

又史本作麋鹿在牧正義亦同未嘗云夷羊一本作麋鹿也蜚鴻蠛蠓亦非徐廣之說

風伯朝周

顏之推賦嵗精仕漢風伯朝周以箕子爲風伯謂箕星好風也

北齊書文苑傳樊遜孝謙求賢審官對也顏之推與之同傳所著觀我生賦中無此語

太公伏符陰謀曰武王伐紂都洛邑陰寒雨雪十餘日深丈餘甲子平旦不知何五大夫乘五車從兩騎止王門外武王曰諸神各有名乎師尙父曰南海神名祝融北海冥東海勾芒西海蓐收河伯名馮修請使謁者各以其名召之旣入王曰何以教之神曰天伐殷立周謹來受命願勑風伯雨師各使奉其職王曰予嵗時亦無廢禮焉

今以箕子爲風伯謂箕星好風也畢星好雨則畢公亦可謂雨師耶

孔父

孔父正色立朝左氏遂謂孔父之妻美而艷蓋因色之一字誣之也

左桓公二年宋華父督見孔父之妻於路目逆而送之曰美而艷

二年春宋督攻孔氏殺孔父而取其妻已殺孔父而弒殤公

史記殤公九年大司馬孔父嘉妻好出道遇太宰華督督說目而觀之督利孔父妻乃使人宣言國中曰殤公卽位十年耳而十一戰民苦不堪皆孔父爲之我且殺孔父以寧民

公羊傳及其大夫孔父書賢也何賢乎孔父孔父可謂義形於色矣其義形於色柰何督將弒殤公孔父生而存則殤公不可得而弒也故於是先攻孔父之家殤公知孔父死巳必死趨而救之皆死焉孔父正色而立於朝則人莫敢過而致難於其君者孔父可謂義形於色矣經無正色字此公羊說耳左氏與孔父又非同時色之一字何所見耶

筮

筮短長杜預注曰筮數象象長數短此瞽說也孔頴達云神以知來智以藏往是以極妙𨿽之長無以加此以至理而言卜筮實無長短蓋亦知杜之謬而不敢規之今按獻公卜驪姬卜吉而筮防卜人曰筮之辭所言理短之辭所言理長故下文遂引辭蓋卽立驪姬一事而非謂筮有長短也杜之紕謬類多如此左僖公四年初晉獻公欲以驪姬爲夫人卜之不吉筮之吉公曰從筮卜人曰筮短長不如從長且其曰專之渝攘公之羭一薫一蕕十年尙且有臭必不可弗聽立之生奚齊注云物生而後有象象而後有滋滋而後有數象筮數故象長數短羭美也僖公十五年傳云初晉獻公筮嫁伯姬於秦史蘇占之曰不吉及惠公在秦曰先君若從史蘇之言吾不及此夫韓簡侍曰象也筮數也物生而後有象象而後有滋滋而後有數先君之敗徳及可數乎史蘇是占勿從何益

杜注云言以象示筮以數告象數相因而生然後有占占所以知吉防不能辧吉防

觀此則杜之紕謬不如所【云云】也

葵丘之會

孟子載齊桓公五禁曰無曲防無遏糴公羊曰無障糓無貯粟谷梁曰無雍泉無訖糴左傳遏糴作蘊年修辭各不同韓文所謂惟古於詞必已出信矣

左傳公羊俱不載盟辭

左襄公十一年公會晉侯伐鄭同盟於亳載書曰凡我同盟毋蘊年毋壅利毋保姦毋畱慝或間玆命司愼司盟名山名川羣神羣祀先王先公明神殛之此範宣子辭也乃謂爲齊桓之盟何耶葵丘之會在僖公九年相去已九十年矣

授玉

史記齊世家云頃公朝晉欲尊王晉景公景公不敢當晉世家亦云齊頃公上尊景公爲王景公讓不敢按左傳齊侯朝於晉將授玉司馬遷誤讀玉爲王故遂節爲此謬說耳孔頴達正義云吾取之

史記注止有索隠引王劭【云云】無孔頴達說也左傳云齊侯朝於晉將授玉【注行朝禮】郤克趨進曰此行也君爲婦人之笑辱也寡君未之敢任

班孟堅云司馬防左氏國語采世本戰國策述楚漢春秋作史記

左傳時尙未列學宮也司馬當別有據安得謂讀玉爲王爲謬說也【見太常移及史通】

左文十二年秦伯使西乞術來聘且言將伐晉襄仲辭玉曰君不忘先君之好照臨魯國鎭撫其社稷重之以大器寡君敢辭玉對曰不腆敝器不足辭也成六年鄭伯如齊拜成子遊相授玉於東楹之東士貞伯曰鄭伯其死乎自棄也已視流而行速不安其位冝不能久

據此則授玉之事固聘問之常也司馬博極羣書豈不知而故攺玉爲王乎

士會當作土會

左傳晉有士會士當作爲土土爲古杜字如詩言桑土而土陶唐氏豕韋氏禦龍氏爲土氏之宅後於土防復晉之下增六字云其處者爲劉氏蓋土會本於唐杜氏而劉氏又本於土會也若作士女之士上與唐杜下與劉氏何干渉哉

通誌略云士氏陶唐之苗裔歷虞夏商周至成王遷之杜爲伯宣王殺杜伯其子隰叔奔晉爲士師故爲士氏隰叔生士蒍字子輿故亦謂之士輿後漢末有交趾太守士燮宋朝有尙書郎士建中左昭二十九年蔡墨對魏獻子曰陶唐氏旣衰其後有劉累擾龍於豢龍氏以事孔甲夏后嘉之賜曰禦龍以更豕韋之後

左文七年先蔑奔秦士會從之

十三年晉人患秦之用士會也乃使魏壽餘僞叛以誘士會秦伯將取魏使士會往旣濟魏人噪而還秦人歸其帑其處者爲劉氏

注士會堯後劉累之別族復累之姓據此則劉氏豈在士氏之後耶謂漢儒增六字則劉累豈亦增之耶無此六字左氏竟不行耶可笑

鶢鶋

鶢鶋海鳥今俗名禿是也出景煥小說

國語曰海鳥曰爰居止於魯東門外展禽曰今玆海其有災乎夫廣川之鳥獸常知而避其災是歳海多大風

左傳文公二年仲尼曰臧文仲祀爰居三不知也荘子至樂篇云昔者海鳥止於魯郊魯侯禦而觴之於廟奏九韶以爲樂具太牢以爲膳鳥乃視憂悲不敢食一臠不敢飲一杯三日而死此以巳養養鳥也注爰居一名雜懸舉頭髙八尺樊光注爾雅云形似明皇

漢元帝時瑯琊有大鳥如馬駒時人謂之爰居詩云有鶖在梁解云禿鶖也貪惡之鳥也使爰居爲禿鶖文仲何爲祀之魯君何爲膳之乎

古今注禿鶖一名扶老不云爰居也

蜀景煥野人閒話云孟防時有鸚鶋【二字疑誤】鳴於屋射之不中俗呼禿鶖故老見之曰此鳥主少主歸命咸康時來此時又來當義興替乎皆祕而不奏明年大軍入界咸康王衍年號

公之所引或卽此也大若爰居爰集於屋者耶蜀時兩至故老習見者耶

由湯至於武丁

注云由湯至於武丁中間太甲太戊祖乙盤庚愼按尙書無逸稱殷之賢君曰其在太戊其在髙宗其在祖甲又總之曰自殷王中宗及髙宗及祖甲及我周文王玆四人迪哲以祖甲與中宗髙宗並稱而不言太甲則祖甲並美二宗而賢於太甲明矣以祖甲與周文王而並言則其賢益明矣朱子稱殷之賢君獨不及祖甲何哉予詳考而思司馬遷作史記未見古文尙書乃取國語帝甲亂之一語而衍之曰祖甲淫亂孔安國注尙書遂以祖甲爲太甲甚矣安國之愚也不信經而信史不信周公而信司馬遷卽使祖甲爲太甲無逸之書何以置祖甲於中宗髙宗之後言之至再其序皆然周公不如此之顚倒也朱子不稱祖甲者蓋亦信史記及孔安國之過也【丹鉛續錄】

孔子世家云安國爲今皇帝博士至臨淮太守早卒安國生卭卭生驩【史記】

孔氏有古文尙書孔安國以今文字讀之安國爲諌大夫授都尉朝而司馬遷亦從安國問故遷書載堯典禹貢洪範防子金縢諸篇多古文說【漢儒林傳】夫祖甲之非太甲蔡氏無逸傳辧之詳矣觀史漢則遷史之作在安國後也可云安國未見古文而信司馬乎

詩大序哀窈窕

文選呂向注云哀蓋字之誤也哀當爲衷謂中心思念之也余舊疑哀字之難解見呂說乃豁然矣

選六臣注止有李善無呂向也

詩序云哀窈窕思賢才而無傷善之心焉鄭氏箋云哀蓋衷字之誤也衷謂中心恕之無傷害之心謂好逑也【注疏】

此本自明乃引選注何耶

王肅曰哀窈窕之不得思賢才之良質無傷善之心焉若茍慕其色則善心傷也【正義】

惄如調饑

調韓詩作朝薛君章句云朝饑最難忍其義晣矣毛詩作調本屬魯魚鄭氏求其說而不得乃云調音稠又攺字作輖調饑也稠饑也輖饑也三者均之不通也愈解而愈離眞不若朝饑之爲長也焦氏易林云防如旦饑晉郭遐周詩言別在斯湏惄焉如朝饑漢晉去古未逺當得其實耳

毛傳曰惄饑意也調朝也鄭箋云惄思也未見君子之時如朝饑之思食

釋文云韓詩作愵如調饑

此注疏自明乃謂薛君乂晣出何典記耶復引焦郭謂漢晉去古未逺毛鄭又何代人耶

烝在桑野

說文菆麻蒸也故有薪蒸之說薪柴也蒸麻稭也麻稭亦可燒故以薪蒸並言又訓進火气上行也蒸又訓眾言眾多麻也詩曰天生蒸民是也東山詩烝在桑野烝在栗薪或訓爲眾或訓爲進皆不通當訓爲麻軍士從徵於外而麻無人收或在桑野或在栗薪此於物理人情最葉千載之疑今日始釋然周公有靈亦當撫掌矣【秇林】

詩云蜎蜎者蠋烝在桑野有惇苦烝在栗薪毛傳烝窴也鄭箋古者聲窴塡塵同也栗薪裂薪也疏云釋詁云塵久也古窴塡塵皆是田音

烝有三義眾也進也久也此詩言烝者二以爲進則可以言蠋不可以言瓜以爲眾則諭獨宿不取眾義也此詩皆言久役之情則久義爲勝【詩緝】

集傳云烝發語辭讀詩記分行書之

夫豳風七月陳王業之艱難其詩固云禾麻菽麥矣乃云烝當訓爲麻【云云】謂其葉於情理釋疑千載嗚呼后稷教民稼穡豈專教豳民種麻耶且軍士在外麻無人收矣其在桑野者誰種之在栗薪者誰寘之耶周公有靈故知果爾當撫掌矣

天夭是防

張衡應間云利端始萌害漸亦牙防防方谷夭夭亦加欲丰其屋乃蔀其家據此則以天夭爲夭夭也衡去古未逺疑得其眞且佌佌防防夭夭連文爲是不應速速下又特出天夭也

夭夭之說近之此蔡邕釋誨語也以爲應間誤

易逆數

安公石作易牖此解極爲超邁自唐宋諸儒未有是說也朱子嘗有一半逆一半順之疑矣而終未能自決之也公石之說曰天下之事數往者順知來者逆易爲知來而作故其數逆數也數往者順蓋因下句而並舉之非爲易有數往之順數也公石於經妙契超詣有如此趙子崇爲予言此惜未見其全也

韓康伯曰作易以逆覩來事以前民用【注】

孔頴達曰易之爲用人欲數知旣往之事者易則順後而知之人欲數知將來之事者易則逆前而數之是故聖人用此易道以逆數知來事也易𨿽備知來往之事莫不假象知之故聖人作易以逆覩來事也【正義】

張敬夫曰易之於天下皆逆數而察其來故易逆數也逆如逆暑逆寒預爲之主者也【易說】

邱富國曰易言藏往知來彰往察來又言數往知來則方來已往之事易皆有以知之然往者已過而易知來者未形而難見易之占筮爲知來設故曰易逆數也正如所謂占事知來所謂遂知來物所謂前民用皆逆數之謂也【易全解】

李簡曰數往者順謂數已往之事則順而易知也知來者逆謂預度未來之事則逆而難知也易之道無它其於未來之事可逆睹而前知也故曰易逆數也【學易記】

康伯晉人頴達唐人俱載注疏可云唐宋以來無是說耶公本經也豈於諸家注解略不目耶故知面皮之云蓋亦當時之定價者矣

陰符經

陰符經非黃帝書蓋出後漢末唐人文章引用者惟吳武陵上韓舎人行軍書有禽獸之制在气一語梁肅受命寶賦有天人合發區宇樂推一語馮用之機論權論兩引之此外絕無及之者

李筌郎中爲荊南節度判官集閫外春秋十卷旣成自鄙之曰常文也乃注黃帝陰符經兼成大義至禽獸之制在气經年懵然不解忽夢烏衣人引理而教之其書遂行於世僉謂鬼谷畱侯復生也筌後爲鄧州刺史常夜占星宿忽見東南異气明旦呼吏於郊市搜訪之於村落得牧羊胡婦一子李君慘容曰此假天子也乃安祿山生於南陽【雲溪友議】

李筌號達觀子好神仙之道常歷名山博采方術至嵩山虎口巖石室中得黃帝陰符本絹素書緘之甚密題云大魏眞君二年七月七日道士冦謙之藏之名山用傳同好其本麋爛筌抄讀數千徧竟不曉其義因入秦至驪山下逢一老母神狀甚異路傍見遺火燒樹因自語曰火生於木禍發必克筌聞之問曰此黃帝陰符祕文母何得而言之母曰吾受此符已三元六周甲子矣少年從何而知筌具告其故母命坐爲說陰符之義曰非奇人不可妄傳復曰吾有麥飯相與爲食袖中出瓠令筌谷中取水水旣滿矣瓠忽重百餘斤力不能制而沈泉中及還已失老母但畱麥飯數升於石上而已筌有將略作太白陰符十卷有相業著中臺志十卷時爲李林甫所排位不顯竟入名山訪道不知所終【神仙感遇傳集仙傳】

陸蒙讀陰符經詩淸晨整冠坐朗詠三百言備識天地意獻詞犯乾坤口銜造化斧鑿破機關門五賊忽迸逸萬物爭崩奔虛施神仙要莫救華池源曽亦愛兩句可與賢達論生者死之根死者生之根方寸了十字萬化皆胚渾

皮日休讀陰符經詩三百八十言出自伊祁氏上以生神仙次云立仁義機一以發五賊紛然起結爲日月精融作天地髄不測似陰陽難名若神鬼得之升髙天失之沈厚地具茨云木老大塊煙霞委自顓頊以降賊爲聖人軌如何黃帝機吾得多坎躓歐陽詢藝文木部引陰符火生二句

以上三書及二詩皆唐人也乃云此外絕無及之者談何容易耶其區宇樂推亦非陰符中語

晁氏讀書志云陰符經唐少室山人布衣李筌注按驪山姥傳筌仕爲荊南節度副使鄧州刺史與雲溪友議俱同乃云布衣何耶

王蜀軍校黃承眞受黃帝陰符於鄭山古與今陰符不同凡五六千言一畫一皆以五行屬配通暢亹亹實祕緯也孫光憲於黃處見之【北夢瑣言】

王元美云陰符是秦漢人贗作李筌爲之釋仍托辭於驪山老姥以神其說楊用修遂謂爲筌作非也筌開元時人永徽中禇遂良嘗奉防冩一百卷

李筌僞陰符劉歆僞周禮猶能文其詞

夫旣駁楊矣復云筌之僞書何自矛盾耶

焚書起於韓非

秦焚書坑儒起於李斯乎斯之先固有爲此說於秦者矣韓非是也非之言曰世之愚學皆不知治亂之情讘

防多誦先古之書以亂當世之治【闕】

又妄非有術之士聴其言者危用其計者亂又言舎法律而言先王者上任之以國主以是過予而臣以此徒取矣此與斯所言是古非今若合符節作俑者乃韓非匪斯也宋儒有過丈者乃謂斯之學出於荀卿焚坑之禍卿有以啟之卿嘗入秦見應侯譏秦之無士矣舎非而罪卿所謂洗垢而索瘢者耶

商君教秦孝公以連什伍設坐之過燔詩書而明法令塞私門之請而遂公家之勞禁遊惰之民而顯耕戰之士孝公行之主以尊安國以富彊【韓和氏】

夫詩書之燔韓子明謂商鞅矣乃摘韓語追咎之洗垢索瘢其亦自道也與

魯禘

禮記明堂位曰成王以周公有勲勞於天下命魯公世祀周公以天子禮樂漢儒魯頌閟宮傳遂緣此以解皇皇上帝皇祖后稷之文宋儒程子曰周公之功固大矣然皆臣子之分所當爲魯安得獨用天子之禮樂哉成王之賜伯禽之受皆非也其論正矣其事則未之詳考也魯用天子禮樂魯之末世失禮也非始於成王伯禽明堂位之作周末陋儒之失辭也不可以誣成王伯禽自漢儒傅會之太過宋儒考究之不精使成王伯禽受誣於千載之下寃矣哉昔成王命君陳拳拳以遵周公之猷訓爲言猷訓之大無大於上下之分豈其命伯禽而首廢之哉按呂氏春秋魯惠公請郊廟之禮於周天子使史角往報之所謂天子蓋平王也使成王果賜伯禽則惠公又何復請之有其曰天子使史角往報之蓋亦未之許也平王猶不之許而謂成王賜之乎且襄王之世衰亦極矣猶不許晉文公之請隧而謂成王不如襄王乎且伯禽之賢𨿽不及周公然賢於晉文公逺矣豈肯受之哉禮又曰成王康王賜魯重祭成王旣賜康王又何加焉此蓋不能自掩其僞矣然則魯之僣禮何始也曰著在春秋與魯頌春秋桓公五年書大雩雩之僣始於桓也閔二年書曰禘於荘公禘之僣始於閔也僖三十一年書曰四卜郊郊之僣始於僖也魯頌閟宮三章首言乃命魯公俾侯於東錫之山川土田附庸無異典也其下乃言周公之孫荘公之子以及於享祀不忒皇皇后帝皇祖后稷蓋魯自伯禽而下十有八世自僖公始有郊祀而詩人頌之則其不出於成王之賜益明矣故論語載孔子之言曰禘自旣灌而往者吾不欲觀之矣禮記載孔子之言曰杞之郊也祀禹也宋之郊也祀湯也魯之郊禘非禮也當時魯之僣禮不惟聖人非之天下有識者蓋亦非之魯之君臣恐天下議巳乃借名於成王伯禽以掩天下之口魯之陋儒謟佞遂作明堂位以文其過甚矣其無忌憚也孰甚焉魯頌曰白牡騂剛白牡周公之牲也周公旣用天子禮樂胡爲而白其牲乎白者殷之色也宋之郊用之冝也魯人用之不冝也旣不冝矣用之何義噫我知之矣魯之君臣見宋之郊必私相謂曰宋無功於周而且郊可以魯而不郊乎於是效宋之郊亦白其牲使後世有王者起以僣分討魯則以宋爲解若其果受成王之賜則遂用周之赤色矣元儒許白雲亦嘗考魯郊廟之事不出成王之賜然以程朱嘗引言之終不敢議是敢於非周公孔子而不敢於非宋人也學者膏肓之病也哉

按此特增衍春秋意林及周尙書洪謨說耳移宮就商非磪論也意林周說語多不載詳掇本事一爲正之

左襄十年宋公享晉侯於楚丘請以桑林【桑林殷天子樂名】荀偃士匄曰諸侯宋魯於是觀禮【宋王者後魯以周公故皆用天子禮樂故可觀】魯有禘樂賔祭用之【禘三年大祭則作四代之禮樂】宋以桑林享君不亦可乎

此晉人語豈亦魯之陋儒耶

襄二十九年吳公子札來聘請觀於周樂使工爲之歌周南召南【云云】舞象箾南籥【文樂】大武【武樂】韶濩【湯樂】大夏【禹樂】至舞韶箾【舜樂】曰徳至矣觀止矣若有他樂吾不敢請巳【魯用四代之樂故及韶箾而季子知其終也】

文公四年衛寧武子來聘公與之宴爲之賦湛露及彤弓不辭又不答賦使行人私焉對曰臣以爲肄業及之也昔諸侯朝正於王王宴樂之於是乎賦湛露則天子當陽諸侯用命也諸侯敵王所愾而獻其功王於是乎賜之彤弓一彤矢百玈弓矢千以覺報宴今陪臣來繼舊好君辱貺之其敢幹大禮以自取戾夫季子來聘聞樂知徳寧武聆賦不辭不答故知天子禮樂魯之用也舊矣不然季子安得請觀武子謂之肄業耶

染不可不愼也孔子學於老耼孟蘇防靖叔魯惠公使宰讓請郊廟之禮於天子桓王使史角往惠公止畱之其後在於魯墨子學焉舉天下之榮顯必稱此二士者孔墨之後學業顯榮於天下者不可勝數皆所染者得當也【呂覧當染】

春秋平王四十九年隠公元年也隠三年平王崩桓王卽位呂云惠公請郊廟之禮桓王使史角往則在隠前豈桓爲太子事耶世逺言湮其將何以取證乎劉恕外紀云初魯惠公使宰讓請郊廟之禮於天子王使史角往魯公止之

路史云劉原父謂使魯郊者在周而必非成王蓋平王以下固亦未之悉耳始魯惠公使宰讓請郊廟之禮於天子天子使史角往止之其後在魯於是有墨翟之學魯之用郊正亦始於此矣夫惠公之止之則是周不與之矣不與而魯用郊自用之也惠公之請由平王世也

金履祥通鑑前編云平王四十八年魯初請郊廟之禮用外紀路史修

按二書所引皆呂覧事也劉恕王上去桓字羅泌以天子易桓王字不過欲附會其事遷就已說耳然呂覧固在也金氏因而載之何耶且惠公止之是畱史角耳故墨翟學焉羅雲天子使史角往止之則是周不與之於當染合耶

楊引呂覧雲天子使史角往報之所謂天子蓋平王也其曰使往報之蓋亦未之許也攺易桓字又添報字豈亦前人故知耶

祭綂曰昔者周公旦有勲勞於天下周公旣沒成王康王追念周公之所以勲勞者而欲尊魯故賜之以重祭外祭則郊社是也內祭則大嘗禘是也夫大嘗禘歌升淸廟下而管象朱幹玉戚以舞大武八佾以舞大夏此天子之樂也康周公故以賜魯也子孫纂之至於今不廢所以明周公之徳而又以重其國也夫俾侯於魯頌謂分封之典賜魯重祭記言追念其勲固各紀事之辭也執此例彼以意逆志者耶且成康賜魯此載甚明乃云不能自掩其僞夫禮記非一人作也豈記祭綂者爲作明堂位者掩之耶

隠公五年初獻六羽公羊曰初者何始也左氏曰始用六佾也糓梁曰始僣樂也文公十五年初履畆注哀公曰二吾猶不足遂以爲常故曰初此經例也大雩禘郊俱不云初詎可謂始於某公耶且大雩後書螽亦可云螽始於桓耶尸子曰舞夏自天子諸侯皆獻八佾初獻六羽始厲樂矣

家語禮運言偃曰今之在位莫知由禮何也孔子曰夫魯之郊及禘皆非禮周公其已衰矣杞之郊也禹宋之郊也契是天子之事守也天子以杞宋二王之後周公攝政致太平而與天子同是禮也【禮記無天子以杞宋後三句揚以契作湯誤】

張湯問曰魯祀周公用白牡非禮也周天子用騂犅羣公不毛周公諸公也何以得用純牲董仲舒曰成王幼在𦇤褓周公繼文武之業成二聖之功故賢而貴之使祭以白牡上不得與天子同色下有異於諸侯報徳之禮也湯曰天子祭天諸侯祭土魯何緣以郊祭曰周公傅成王成王遂及於聖功莫大於此周公聖人也有祭於天道成王令魯郊也湯曰魯祭周公用白牡其郊何用曰魯郊用純騂犅周色尙赤魯以天子命郊故以騂【仲舒郊祀對】周公稱太廟魯公稱世室周公用白牡魯公用騂犅【公羊文十三】制曰周公祭天命社故魯有白牡騂剛之牲羣公不已賢不肖差也【史武三王世家】

明堂位曰季夏以禘禮祀周公牲用白牡

郊特牲曰由夷王以下諸侯之宮懸而祭以白牡諸侯之僣禮也故天子防諸侯僣

夫周公白牲詩禮春秋俱同而效宋爲解無乃費詞耶且記於夷王以下之僣未始假借也獨明堂位乃爲佞耶

雜記孟獻子曰正月日至可以有事於上帝七月日至可以有事於祖七月而禘獻子爲之也

此又魯郊禘之一證也

克段於鄔

石經春秋鄭伯克段於鄔鄔鄭地也在緱氏縣西南左氏云王取鄔劉蒍邗之田於鄭是也杜預潁川鄢陵謬矣鄢陵非鄭地段焉得有兵眾乎郭知切韻云帝虎並訛烏焉互舛正指此條

成十六年左傳云鄭叛晉晉侯將伐鄭鄭人使告於楚楚子救鄭六月晉楚遇於鄢陵郤至曰鄭陳而不整蠻軍而不陳我必克之

國語曰晉伐鄭荊救之欒武子與荊人戰於鄢陵大勝之韋昭曰鄢陵鄭地

杜預繆矣韋注國語因賈君之精實采唐虞之信善去非要存事實以鄢陵爲鄭地豈亦謬乎

傳云京叛太叔段入於鄢公伐諸鄢史記段出走鄢鄢潰段出奔共未嘗言有兵眾而用之也

夫東都石經久已無存今所行長安石經正作鄢字公引石經豈別本耶

史記段出走鄢正義曰鄔音烏古反今新鄭縣南鄔頭有村多萬家舊作鄢音偃杜預云鄢今鄢陵也公欲用鄔字引此猶爲有據乃引石經耶

郭知切韻烏焉互舛【云云】寡陋未能見之然公古音略目載知集韻拾遺不云切韻豈亦引石經意耶

冶容

冶字從仌冶者銷金鐵也遇熱則銷遇冷則凝與冰同志故其意從冰易曰冶容誨淫艷色美容能令人精神銷融故曰冶容幹寶易注云爾【巵言】

冶銷也遇熱則銷遇冷則合與冰同志故冶字從冰女之艷媚能令人銷神流志故美色曰冶也【三蒼】

蠱與冶通易曰冶容誨淫【古韻】

陸徳明經典什文云冶音也鄭陸虞姚王肅作野言妖野容議教誨淫泆也

陸備引眾解不及幹注不知公於何書得之

三蒼止有冶銷也遭熱【云云】從冰五句

魏書江式曰李斯作蒼頡篇揚雄作訓纂篇後漢郎中賈魴作滂喜篇故曰三蒼

冶容解一也一云幹注一云三蒼將戌系亥豈皆自謂影撰者耶

蠱冶字詳三卷冶渚條下

勞薪

王劭奏攺火疏昔晉師曠食飯云是勞薪所炊晉平公使視之廚果然車輞今傳以爲苻朗事非也【巵言】

世說云荀朂嘗在晉武帝坐上食荀進飯謂在坐人曰此是勞薪炊也坐者未之信密遣問之實用故車腳

正楊卷一﹤子部﹐雜家類﹐雜考之屬﹐正楊﹥

欽定四庫全書

正楊卷二

明陳耀文撰

方城本萬城

左傳方城以爲城古本方本萬字古字萬亦作萬故訛爾唐勒奏土論曰我是楚也世伯南土自越以至葉垂境萬里故曰萬城也

水經注春秋昭公十五年許遷於葉楚盛周衰控霸南土欲爭彊中國多築列城於北方以逼華夏故號此城爲萬城或作方字唐勒奏土論曰我是楚也世霸南土自越以至葉垂境萬里號曰萬城也余按屈完之在召陵對齊侯曰楚國方城以爲城杜預曰方城山名也在葉南未詳孰是

左僖公四年齊侯伐楚楚子使屈完如師師退次於召陵齊侯陳諸侯之師與屈完乘而觀之屈完曰君若以力楚國方城以爲城漢水以爲池𨿽眾無所用之

服防曰方城山在漢南

左定公四年吳子伐楚自豫章與楚夾漢左司馬戍謂子常曰子沿漢而與之上下我悉方城外以毀其舟還塞大隧直轅寘泥子濟漢而伐之我自後擊之必大敗之

史記禮書楚汝潁以爲險江漢以爲池阻之以鄧林緣之以方城然而秦師至鄢郢舉若振槁是豈無固險阻哉其所以統之者非其道故也

正義曰括地誌云方城房州竹山縣東南四十一里其山頂上平四面險峻山南有城長十餘里名爲方城卽此山也

史記楚世家成王初卽位布徳施惠結舊好於諸侯使人獻天子天子賜胙曰鎭爾南方夷越之亂無侵中國於是楚地千里十六年齊桓公以兵侵楚至陘山楚成王使將軍屈完以兵禦之蘓秦說楚威王曰楚天下之彊國也地五千餘里帯甲百萬此霸王之資也

國語曰桓公用管仲卽位數年一戰帥服三十一國遂南徵伐楚濟汝逾方城望汶山【管子霸形同汶音岷】

毛居正六經正誤雲谷風蔓音萬作萬非蓋萬本音墨萬侯姓也俗借作艸書萬字經典豈應用之【經典】夫齊師至陘退次召陵潁川至葉相去無幾則服防所謂方城在漢南者是也元凱似爲少誤楚成王時越非楚屬威王彊盛不過五千則自越至葉境萬里者非也道元亦失折衷然杜注之稱山名尙云可據酈氏之持兩端猶爲愼密也今勦舊籍以自奓假古本以欺人何耶宋本文言曽得丰生於面覿左傳古本又對楊子於遺編故知蒸豚烹雞何代無賢十室之邑必有忠信者矣

王元美云用修以方城爲萬城其可笑不待言伯晦引史記阻之以鄧林緣之以方城又我悉方城外及服防杜預之說以辟之似矣然不如盛之荊州記之明切也其云葉東界有故城始犨縣東至瀙水達泚陽界南北聯聯數百里號爲方城一謂之長城南北𨿽無基築皆連山相接而漢水流其南故屈完云云何其易曉也郡國志葉縣有方城郭仲產曰苦萊於東俱有方城又楚狂接輿耕於方城之南蓋皆傍此長山方城而名者也

按此所引荊州記云云俱見水經注潕水條下前不引之以正者蓋管國俱云逾方城望汶山是卽所謂長江之險與我共之者矣則屈完所云方城爲城其指漢南無疑故余謂元凱似爲少誤是欲因楊以弼杜非引杜以辟楊也今述道元所載之說以爲明切易曉而復錯綜其詞自見其博是又承杜之誤而蹈楊之轍矣

孔子沐浴而朝

孔子沐浴而朝於義盡矣胡氏乃云仲尼此舉先發後聞可也是病聖人之未盡也果如胡氏之言則不告於君而擅興甲兵是孔子先叛矣何以討人哉胡氏釋之於春秋朱子引之於論語皆未知此理也嶽飛承金牌之召或勸之勿班師飛曰此乃飛反非檜反也其從容君臣之義𨿽聖人不過是也

春秋隱公四年夏宋公陳侯蔡人衛人伐鄭胡氏曰春秋之法誅首惡云云引陳恆云云不告也然則鄰有弒逆聲罪赴討𨿽先發而後聞可矣

胡氏未嘗有仲尼此舉之言朱子誤引之耳柰何波及胡氏耶想亦未觀胡傳耳

翠微

爾雅山未及上曰翠微詩曰陟彼崔嵬崔嵬卽翠微詩傳授字各不同爾然崔嵬字不及翠微之工凡山逺望則翠近之則翠漸微也故曰翠微也

陸佐公石闕銘云旁映重疊上連翠微濟曰翠微天邊气也

爾雅云石山戴土謂之崔嵬

使崔嵬卽翠微爾雅何爲重岀耶

筤

蜀名竹藂曰林筤易說卦爲蒼筤竹古注音浪

字書云蒼筤幼竹又車籃也在陽字韻易注音郎今曰古注豈閣本耶

雉噫

楊子五百篇論孔子因女樂去魯曰不聽政諫不用雉噫注雉噫猶歌嘆之聲梁鴻五噫之類也琴操曰季桓子受齊女樂又不致膰爼於大夫孔子遂行師已送之曰夫子則非罪也孔子曰吾歌可乎歌曰彼婦之口可以岀走彼婦之謁可以死敗優哉遊哉聊以卒歲此卽雉噫之歌也衝波傳云孔子相魯齊人懼而欲敗其政選齊國好女八十人皆衣文衣而舞容璣季桓子語魯君爲周道遊館孔子乃行覩雉之飛鳴嘆曰山梁雌雉時哉時哉色斯舉矣翔而後集因爲雉噫之歌曰彼婦之叩可以岀奏彼婦之謁可以死北優哉遊哉聊以卒歲楊子所云雉噫者指此唐人學官碑文云聆鳯衰於南楚歌雉噫於東魯亦用楊子之語也今本無雉字故詳具之以廣異聞

楊子雉噫司馬本無雉字

又秇林伐山云楊子言孔子之去魯云云五噫之類也按家語孔子去魯歌曰彼婦云云聊以卒歲此卽雉噫之歌也唐文聆鳯衰於接輿歌雉噫於桓子

按此一事一曰家語一曰衝波傳一有論語一無之何自相矛盾也

風雅逸篇

衝波傳云有鳥九尾孔子與子夏見之人以問孔子曰鶬也子夏曰何以知之孔子曰河上之歌云鶬兮鴰兮逆毛衰兮一身九尾長兮

韓詩內傳云孔子渡江見鶬鴰異之眾莫能名孔子嘗聞河上人歌云鴰兮鶻兮逆毛衰兮一身九尾長兮

大戴禮注引韓詩內傳云鶬鴰胎生孔子渡江見而異之

白澤圖云昔孔子子夏所見故歌之其頭九首今呼爲九頭鳥也

文選江賦龍鯉一角奇鶬九頭注劉騊駼根賦云一足之防九頭之鶬

酉陽雜俎云白澤圖謂之鶬鸆帝鵠書謂之逆鶬寶歷中國子四門助教史迥語段成式常見裴瑜所注爾雅言鶬糜鴰是九頭鳥也

此數書俱不引衝波傳不知何從見之眞奇聞也

公冶長

世傳公冶長能通鳥語不見於書惟唐沈佺期燕詩云不知黃雀語能免冶長災白樂天鳥鶴贈答詩序云予非冶長不能通其意似實有其事或在亡逸書中如衝波傳魯定公記之類今無所考耳

論語疏云公冶長辧鳥雀語云唶唶嘖嘖白蓮水邊有車覆粟車腳淪泥犢牛折角收之不盡相呼共啄人驗之果然

邢昺云舊說冶長解鳥語故系之縲絏

此旣云如衝波傳之類無所於考則所引鶬鴰之歌及雉噫之歌皆云岀衝波傳何耶

王元美云諺有城門失火殃及池魚詩有舊時王謝堂前燕飛入尋常百姓家其事甚明而附防其說者至以池魚爲姓名以王謝爲商誤遊烏衣國又孔子謂公冶長在縲絏之中而小說謂公冶長識鳥語爲鳥所誤至沈佺期引之入詩曰不知黃雀語能免冶長災皆可笑也

解鳥語者公冶長見衝波傳又沈佺期詩不知黃雀語能免冶長災

池魚王謝事前人已自有說但冶長縲絏旣笑沈詩爲附會而識鳥語復引衝波及沈詩實之一卷中前後不顧如此王楊殆二秦一律者矣

扁舟本作鯿舟

或問予詩人多用扁舟何處爲始予按南史天淵地新制鯿魚舟形甚狹故小舟稱扁舟六朝詩惟王由禮有扁舟夜向江頭泊之句至唐人則多用之

方望爲隗囂軍師後囂不聽其言望以書謝之曰範蠡收責勾踐乘扁舟於五湖舅犯謝罪文公亦逡巡於河上望之無勞固其宜也望聞烏氏有龍池之山微徑南通與漢相屬其傍時有奇人聊及閒暇廣求其眞願將軍勉之望之見機亂邦托迹方外飄然行遁邈焉莫追賢於範增逺矣

吳越春秋範蠡辭王乃乘扁舟岀三江入五湖人莫知其所適

史貨殖傳範蠡旣雪會稽之恥乃乘扁舟浮於江湖漢書音義曰特舟也

後漢書更始三年正月平陵人方望立前孺子劉嬰爲天子望爲丞相弓林爲大司馬更始遣李松蘇茂等擊斬之

所云扁舟爲編舟矣又引方望書望豈在南朝後耶王元美引方望書末云𨿽鴟夷子皮何以加焉然至立劉林作天子自爲丞相卒防大戮死者有知能無爲西川彊鬼所笑以劉嬰弓林爲一人誤

西施

世傳西施隨範蠡去不見所岀只因杜牧西子下姑蘇一舸逐鴟夷之句而附會也予竊疑之未有可證以折其是非一日讀墨子曰吳起之裂其功也西施之沈其美也喜曰此吳亡之後西施亦死於水不從範蠡去之一證墨子去吳越之世甚近所書得其眞然猶恐牧之別有見後檢修文禦覽見引吳越春秋逸篇云吳亡後越浮西施於江令隨鴟夷以終乃嗟曰此事正與墨子合杜牧未精審一時趂筆之過也蓋吳旣滅卽沈西施於江浮沈也反言耳隨鴟夷者子胥之譖死西施有力焉胥死盛以鴟夷今沈西施所以報子胥之忠故云隨鴟夷以終範蠡去越亦號鴟夷子杜牧遂以子胥鴟夷爲範蠡之鴟夷乃影撰此事以墮後人於疑网也旣又自笑曰範蠡不幸遇杜牧受誣千載又何幸遇予而雪之亦一快哉

唐陸廣微吳地記云嘉興縣一百里有女兒亭勾踐令範蠡取西施以獻夫差西施於路與範蠡潛通三年始達於吳遂生一子至此亭其子一歲能言因名女兒亭越絕書云西施亡吳國後復歸範蠡因泛五湖而去

觀此則逸篇寧非影撰耶

王元美云楊陳之證西施俱各有所岀難以臆斷第陳引吳地記云云此大可笑夫蠡必不爲此事語兒者就李也晦伯之駁用修可謂夢中說夢矣

按吳地記其書見存楊謂逸篇者岀何典記耶余謂其影撰故引以正之耳元美不能逆志而云各有所岀殆夢中說夢之後更防語耶

更

列子云禾生伯子岀行經坰外宿於田更更訓老老而更事也漢立三老五更義取此張湛注列子乃云更當作叟誤矣

困學紀聞三老五更按列子云禾生子伯宿於田更商丘聞之舍更亦老之稱也已先言之矣

孝經援神契云尊三老者父象也五更寵以度禮祭義養三老五更於太學所以教諸侯弟也又食三老云云史記西門豹治鄴投三老於河

應劭漢官儀曰三老五更三代所尊也史正義云百官表云十里一亭亭有長十亭一鄕鄕有三老掌教化皆秦制也曰漢立三老五更當別有見

蔡邕云更當爲叟叟老人之稱也

重違

孔藂子載孔子髙謂平原君曰重違公子盛防漢書孔光傳重違大臣正義東坡晁錯論又重違其意重難也言難違其意而勉從之也近世不達此語以重爲重大之重失之矣

孔藂抗志篇云衛公子交饋馬四乘於子思曰禮𨿽有爵賜人不逾父兄今重違公子之盛防則有失禮之僣焉若何

謂子髙謂平原君或今本誤

鬼穀子

漢書蓻文志鬼容區三篇注卽鬼區也郊祀志黃帝得寶鼎冕侯問於鬼臾區云云注卽鬼容區容臾聲相近今按鬼谷卽鬼容者又字相似而誤也髙似孫子略便謂蓻文志無鬼穀子何其輕於立論乎

史記注鄭云鬼臾區黃帝佐也

史記云鬼谷先生蘇秦張儀之師也今以爲谷區豈見鬼耶儀秦亦豈黃帝時人耶

拾遺記鬼穀子云吾生於歸谷亦曰鬼谷鬼者歸也又曰歸者谷名也古史考云鬼穀子也歸鬼相近也栁子云漢劉向班固錄書無鬼穀子鬼穀子後出妄言亂世難信

今誚子略栁子亦未見耶

度轂

韓非子云顏回明仁於度轂程嬰顯義於趙武上句不知事之所岀度轂似是人姓名度姓古有之宋有度正蜀之遂寧人

此後漢書崔駰達防語也曰韓子誤

秀才

趙武靈王論胡服云俗辟民易則是吳越無秀才也秀才之名始此後再見於賈誼傳六朝遂以此爲取士之科名云

史記趙武靈王云且服奇者志淫則是鄒魯無奇行也俗辟者民易則是吳越無秀士也戰國防是吳越無俊民也無秀才字

君主妻河

史記年表秦始以君主妻河君主秦君之女其曰君主猶後世公主也妻河沈之河水如河伯娶妻故事蓋戎俗也呂東萊作大事記不達君主之義攺主爲生又攺生作甥失之逺矣是以君子無貴鑿也

史年表秦靈公八年初以君公妻河索隱曰謂初以此年取他女爲君主君主猶公主也妻河謂嫁之河伯故魏俗猶爲河伯取婦蓋其遺風殊異其事故云初

此注自明伯恭豈不見之或傳寫之誤攺甥者何人

別號

戰國防秦惠王時有寒泉子注云秦處士之號史記索隱云甘茂居渭南陰鄕之樗裏故號曰樗裏子又範蠡去越自稱鴟夷子此固後人別號之所昉乎

史記樗裏子者名疾秦惠王之弟也滑稽多知武王時與甘茂爲左右丞相室在於昭王廟西渭南陰鄕樗裏故俗謂之樗裏子索隱卽引爲注

楚防甘茂與樗裏疾貿首之讎也謂茂號樗裏誤史記範蠡自謂鴟夷子皮今止云鴟夷子亦誤

萬歲夜

姚寛戰國防注博引諸書以証之用心亦至矣然猶有遺也楚防楚王遊雲夢謂安陵君曰樂矣今日之遊寡人千秋萬歲後誰與樂此矣安陵君泣下數行曰萬歲夜願以身試黃泉蓐螻蟻夜如左傳注窀穸厚夜之夜最見人臣不敢斥言之意今本攺夜作後不見古人立言之妙矣

戰國防云楚王遊於云夢仰天而嘆曰樂矣今日之遊也寡人萬歲千秋之後誰與樂此矣安陵君泣下數行而進曰臣入則編席岀則陪乘大王萬歲千秋之後願得以身試黃泉蓐螻蟻又何如得此樂而樂之王大說

此文自明夜字如何安置豈所見又古本耶

韓非子引諺【風雅遺篇】

奔車之上無仲尼覆舟之下無伯夷

此見韓子安危篇非諺也

何與呵通

賈誼過秦論信臣精卒陳利兵而誰何注誰何問之也漢書有誰何卒如淳曰何謂何官也按他注解誰與譙通與髙帝譙讓項羽之譙同莊子盛鶴列於麗譙之間譙謂出入城門而譙呵問之如今之盤詰守關之例何與呵通莊子注麗譙髙樓名一作嶕謂華麗而嶕峣漢書陳勝傳戰譙門中師古曰門上爲髙樓以望也樓一名譙故謂美麗之樓爲麗譙譙亦呼爲巢所謂巢車者亦謂兵車之上爲樓以望敵也

漢書漢王謝羽鴻門項荘舞劍樊噲直入羽壯之賜以酒噲因譙讓羽此謂髙帝譙讓項羽誤

索隱云崔浩云何或爲呵漢舊儀宿衛郎官分五夜誰呵呵夜行者誰也何呵字同如淳曰何猶問也據此則何呵同矣誰與譙同出何注乎

邯鄲才人嫁爲廝養卒婦【南中集】

予觀樂府有邯鄲才人嫁爲廝養卒婦篇特亡其辭亦失其解及考史記張耳傳洎楚漢春秋並云趙王武臣爲燕軍所獲囚於燕獄先後使者往請輒爲燕所殺趙有廝養卒謝其捨中曰吾將載趙王歸舍中人笑之乃走燕壁以利害說燕將燕以爲然乃歸趙王廝養卒禦王以歸武臣歸趙以美人妻養卒以報之是其事也予觀養卒有戰國防士之風太史公書其事文旣奇樂府歌其事亦奇矣六朝及唐人擬作者皆似瞇目道黑白𨿽吾鄕太白亦迷其源昔吾亡友何仲黙一日讀焦仲卿妻樂府謂予曰古今惟此一篇更無第二篇

也凡歌辭簡則古此篇愈繁愈古子庶幾焉可作一篇與此相對予謝未遑然亦未有玆奇事直當之也去今二十年屏居滇云平晝無事散帙見此事思與仲卿事適類復憶仲黙言乃操觚試爲之以成此篇惜不使仲黙見之永昌張愈光亦仲黙文字友也遂往一通以寄愈光云李子田云邯鄲才人嫁爲廝養卒婦楊用修引張耳傳廝養卒說燕王事云是此卒且曰古今作者如瞇目道黑白𨿽吾鄕太白亦昧其源因譔一古風長篇謂可方焦仲卿妻然張耳傳祗云廝養卒並無才人嫁爲婦語曷以知所嫁者卽此卒耶張耳傳非隱書古今人所同諭豈得云通不檢此人皆瞇目耶且古人作樂府多襲舊題變岀新意曷欲定掇本事耶凡此諸不可通而詩之佳否姑勿及也

此事史漢並同注中俱無楚漢春秋字假之以欺人可耳乃首言史記何耶

其詩有云春禖燕乙乙曉寢虫說文云乙燕燕鳥也齊魯謂之乙不云乙乙也文選文賦思乙乙其若抽善注乙乙難岀之貌說文曰陰气尙彊其岀乙乙然徐曰乙乙未展也今指爲燕對虫恐誤又云黃鵠悲陶嬰蝴蝶怨韓馮搜神記韓馮事乃鴛鴦非蝴蝶也不知梁祝肯借用否耶

古歲字作遂

古歲字卽歲時之遂今文遂字從步從戌年至戌而終乃秦人以十月爲歲首故制字以步戌前此未有也宋姚孝寧已辧之予觀史記注引陸賈楚漢春秋云三老董公八十二遂封爲成侯遂卽歲也陸賈著書不用秦篆而用古文亦卓士哉崔希裕略古篇古歲字作亗未詳其義然亦可證步戌之爲秦制而非古矣

史記注𨿽有此句詳其文義遂字屬下句詎可指此遂爲歲耶

白虎通曰所以名爲歲者何歲者遂也三百六十六日一周天萬物畢死故爲一歲也

爾雅夏曰歲取歲星行一次也歲星行一次而四時之功畢故年謂之歲從步者躔度可推步也從戌者木星之精生於亥自亥行至於戌而周天也【毛居正六經正誤】

律書注

按律書注伶倫取嶰谷之竹陽律六取雄竹吹之陰律呂六取雌竹吹之

今律書及律曆志並無此注蓋雄鳴雌鳴誤之耳呂覽說苑及晉書等志俱無雄竹雌竹之事

宋玉笛賦云衡山之陽見奇篠異幹良工至此曰命陪乘取其雄焉得其雌焉遂以爲笛

七始【丹鉛閏錄】

漢書律曆志引古文尙書予欲聞六律五聲八音七始詠以岀納五言今文七始詠作在治忽史繩祖據漢郊祀歌七始華始肅倡和聲而以今文在治忽近於附防以予考之此言聲律音韻是一類事但漢書注不著七始之義今之切韻宮商角徵羽之外又有半商半徵蓋牙齒舌唇喉之外有深喉淺喉二音此卽所謂七始詠詠卽韻也汗簡古七始作夾始蓋古人七作與夾相近而誤尢可驗史氏之說爲是由此言之切韻之法自舜世已然不起於西域胡僧又可知予特表岀之【孟康云七始者天地四時人也此說乃意料之言】

漢書志曰予欲聞六律云云五言汝聽言以律呂和五聲施之八音合之成樂七者天地四時人之始也順以歌詠五常之言【史記索隱古文尙書作在治忽今文作采政忽】

此本志自明謂注無七始之義孟康意料之言俱誤七始華始安世房中歌也云郊祀歌又誤其切韻云云不必辧

三河

唐詩天子三河募少年三河黃河也折支河也湟中河也

史記髙帝紀發關內兵收三河士韋昭曰河南河東河內

貨殖傳河東河內河南在天地之中

阮借詩蘇子狹三河沈注云河南河北河東秦之三川郡

今指定三河之名誤

靑雲

史記云伯夷叔齊𨿽賢得夫子而名益彰顏淵𨿽篤學附驥尾而行益顯閭巷之人欲砥行立名者非附靑雲之士烏能施於後世哉靑雲之士謂聖賢立言傳世者孔子是也附靑雲則伯夷顏淵是也後世謂登仕路爲靑雲謬矣試引數條以証之京房易占靑雲所覆其下有賢人隱續逸民傳嵇康早有靑雲之志南史景年十四五歲見葛洪方書便有養生之志曰仰靑雲覩白日不爲逺矣梁孔稚圭隱居多搆山泉衡陽王鈞往遊之圭曰殿下處朱門遊紫闥詎得與山人交耶鈞曰身處朱門而情遊滄海形入紫闥而意在靑雲又袁彖贈隱士庾易詩曰白日淸明靑雲遼亮昔聞巢許今覩臺尙阮籍詩抗身靑雲中网羅孰能施李太白詩獵客張兔罝不能掛龍虎所以靑雲人髙歌在巖戶合而觀之靑雲豈仕進之謂乎王勃文窮且益堅不墮靑雲之志卽論語視富貴如浮雲之防若窮而常有覬覦富貴之心則鄙夫而已矣自宋人用靑雲字於登科詩中遂誤至今不攺

史記須賈見範雎頓首言死罪曰賈不意君能自致於靑雲之上

揚雄解嘲云當途者升靑雲失路者委溝渠

宋書劉瑀答何偃云一蹙直造靑雲何至與駑馬爭路

晉書載記史臣曰劉元海人傑必致靑雲之上是以防馬騫鳴乘機豹變五部髙嘯一旦推雄

南史齊衡陽王鈞與防稽孔珪問答云云見衡陽王道度傳非梁也【唐僧廣宣寄賀王超放第二榜詩便向靑雲領貢賔】

胡苑

張良對髙祖言長安形勝曰南有巴蜀之饒北有胡苑之利史記漢書皆不解胡苑之義後人或攺苑作戎非也按漢官儀引郎中侯應之言曰陰山東西千餘里單於之苑囿也又胡人歌曰失我燕支山令我婦女無顏色失我祁連山令我六畜不蕃息所謂胡苑之利當是此義

史記注索隱云苑馬牧外接胡地馬生於胡故云胡苑之利正義曰博物志云北有胡苑之塞按上郡北地之北與胡接可以牧養禽獸又多致胡馬故謂胡苑之利也今云無解誤其歌引西河故事之誤姑勿及也

先其祘命

漢書律曆志劉歆條奏引書曰先其祘命師古曰逸書也言王者統業先立算數以命百事也祘古算字近俗本攺祘作算而俗士不知算命之義又顚倒其字作先算其命成何語言似星士招牌矣可笑也又可惡也凡古書有古字不可輕攺若依古作祘則人𨿽罕識而識之者必博古士也未必妄攺作先算其命也他如斠若畫一通鑑攺斠作較不知斠勘斗斛也較車耳也其義殊逺左親戚去墳墓通鑑攺左作離運籌帷帳通鑑攺帳作幄陳平𨿽美如冠玉耳其中未必有也冠玉下去一耳字便失其指皆是爲拙工廢繩墨聊舉一二其餘更僕窮紙不能數也

律曆志云數者一十百千萬也所以算數事物順性命之理也書曰先其算命師古曰云云不作祘字史記蕭何爲法顜若畫一徐廣曰顜音古項反一音較索隱曰漢書顜作講講一作覯小顏曰講和也未見斠字

張良傳天下游士離其親戚去墳墓

帷帳漢書作帷幄史自序傳同俱非通鑑所攺也

陸賈素馨

陸賈南中行紀雲南中百花惟素馨香特酷烈彼中女子以防絲穿花心繞髻爲飾梁章隱詠素馨花詩云細花穿弱縷盤向綠雲鬟用陸語也花繞髻之飾至今猶然予嘗有詩云金碧佳人墮馬妝鷓鴣林裏采秋芳穿花貫縷盤香雪會把風流惱陸郎姜夢賓笑謂予曰不意陸賈風流之案千年而始發耶

廣東志云廣州有花田【平田】彌望皆植素馨花南徵錄雲南漢主劉隱時美人死於此至今花香異於他處或云隱之女

其花舊名悉那茗因生於素馨冢上故名

陸賈西漢初卽預知南漢死女事眞異人哉

嵇含南方艸木狀云那悉茗末利花皆胡人自西國移植於南海南人憐其芳香競植之陸賈南越行紀雲南越之境五穀無味百花不香此二花特芳香者緣自胡國移至不隨水土而變與夫橘化爲枳異矣彼之女子以防絲穿花心以爲首飾

史記賈兩使尉佗皆廣州也其行紀安得著雲南花哉且此時漢尙未通滇南安得云云哉

史記引諺

用貧求富農不如工工不如商刺繡文不如倚市門史貨殖傳夫用貧云云市門此言業末貧者之資也不云諺也漢書作諺云

的

史記五宗世家程姬有所避不願進注引釋名雲天子諸侯羣妾以次進禦有月事者更不口說故以丹注面的爲識令女史見之又馬之當額亦曰的易說卦爲的顙三國誌有的盧又烏脰亦曰的南史侯景陷臺城童謠云的脰烏拂朱雀還與吳

易爲的顙解曰的白也升庵本經詎忘之耶

三國誌注先主馬名的盧

爾雅的顙白顚今之戴星馬也額有白毛謂之的相馬經曰馬白額入口至齒者名曰楡雁一名的盧奴乘客死主乘棄市

三國典略曰侯景令飾朱雀門其日有白頭烏萬計集門樓童謡曰白頭烏拂朱雀還與吳南史作的脰今以馬額烏脰爲的誤若如其說則幽明錄雲華隆犬號的尾是的又可爲犬尾矣

東方朔傳引古語【風雅逸篇】

水至淸則無魚人至察則無徒

漢書本傳故曰水至淸云云文選無故曰字未必古語也若以故曰字爲古語則前有云故曰時異事異何不表岀耶

韓非子隰子曰古者有諺曰知淵中之魚者不祥

武帝賢良防引古語

良玉不琢

董仲舒傳制曰夫帝王之道豈異指哉或曰良玉不琢又曰非文無以輔徳今曰古語何遺下句耶

天馬歌

天馬歌天馬倈歷無艸艸卽皁字從艸從早艸字可染皁也後借爲皁之皁歷解爲槽之歷言其性安馴不煩控制也師古解爲水艸之艸失之

漢志雲天馬來歷無艸徑千里循東道張晏曰馬從西而來東也師古曰言馬從西來經行磧鹵之地無艸者凡千里而至東道

據歌中上下文意馬尙未至安得卽說槽且染皁何施又云皂之皂將用以控此馬乎殊不可曉西河舊事曰廣武郡有馬蹄谷漢武帝聞大宛有天馬遣李廣利伐之始得此馬漢武爲賦天馬之歌云云胡馬感北風之思遂頓羈絕絆驤首而馳晨發京城食時至燉煌北塞山下嘶鳴而去因名其處爲候馬亭俗號曰天馬徑

觀此天馬之性其安馴有如此者

蝦蟆陵

白樂天詩自言本是京城女家在蝦蟆陵下住蝦蟆陵在長安謝良輔詩取酒蝦蟆陵下家家守歲傳巵齊巳詩翠樓春酒蝦蟆陵長安少年皆共矜

國史補曰董仲舒墓門人至皆下馬故謂之下馬陵諺訛爲蝦蟆陵志云常樂坊內家東有大冢俗誤以爲仲舒墓亦呼爲蝦蟆陵曲中岀美酒京都稱之韋述兩京記亦以爲仲舒墓又國史補云抹漢武帝幸芙蓉園卽秦之宜春苑也毎至此墓下馬時人謂之下馬陵歲月深逺誤爲蝦蟆陵爾

約法三章

漢書與父老約【句】法三章耳殺人者死傷人及盜抵罪今皆讀作約法三章是何理也

困學紀聞云漢書髙帝與父老約爲句下云法三章耳唐髙祖入京師約法十二條蓋放此語而失之用修之言蓋本此耳

漢天文志漢王入秦與秦民約法三章民無不歸心者可謂能行義矣

文紀宋昌云漢興除秦苛煩約法令施徳惠人人自安

刑法志漢興髙祖初入關約法三章曰殺人云云蠲削苛煩兆民大悅其後兵革未息三章之約不足以禦姦又云漢興之初𨿽有約法三章网漏吞舟之魚然其大辟尙有夷三族之令

髙祖初順人心作三章之約【紀末】

漢明帝時楊終上疏云髙祖平亂約法三章大宗至仁除去收拏

後漢章帝後有輕侮之法和帝卽位張敏駁議曰臣聞師言救文莫如質故髙帝去煩苛之法爲三章之約

安帝時尙書陳忠寛尹次史玊殺人之罪應劭追駁之議曰髙祖入關𨿽尙約法然殺人者死亦無寛降後漢王充等論三章在令貴取能約

荀悅漢紀沛公與秦人約法三章殺人者死傷人者刑及盜抵罪

魏志陳矯傳周有三典之制漢約三章之法

郭衝五事云法正謂諸葛云昔髙祖入關約法三章秦民知徳【孔明傳注】

世說云魏顗初宦虞存嘲之曰與卿約法三章符健與百姓約法三章薄賦卑宮乘心政事【晉載記】宋書云蕭道成馳檄數沈攸之罪曰今皇上聖明將相仁厚約法三章輕刑緩賦

梁書袁昻謝梁武啟曰幸約法之承解网之宥三季之由於煩刑大徳之興在於三約【魏刑法志】北齊書樊遜外中紀號對曰使百姓一覩六軍若逢司隸然後除其苛令與其約法

武帝詔曰漢王約法除其苛政姬王輕典刑彼新邦【周書】漢髙以三章之約以慰秦人【隋刑法志】

唐書將軍王榮殺其縣令肅宗將宥之韋陟曰昔漢髙約法殺人者死今殺人者生恐非所宜

按約法字兩漢書皆同相去不逺其得於傳授者必眞也漢紀復無耳字更章章明甚故晉宋隋唐史冊中亦相承無異今特標立異說謂是何理豈前人俱誤耶近見刻史記者又尊信表章之以誤後學豈於前諸史略不經目耶

陸賈

春秋後語陸賈所著賈在漢初頗有文藻自新語外有春秋後語南中行紀又著感春賦盛引典誥今𨿽不傳而文心雕龍載其目實爲上林子虛之先鞭

孔衍以戰國防所書未爲盡善乃引史記防其異同聚爲一書號爲春秋後語【史通】

文心銓賦篇云漢初詞人順流而作陸賈扣其端才略篇云漢室陸賈首發奇采賦孟春而選典誥其辧之富矣

賈所著楚漢春秋孟春賦也云後語感春誤

馮夫人錦車

漢書西域傳馮夫人名嫽漢宮人也善史書乘錦車持節和戎而歸按此事甚奇而六朝唐人無入篇詠者此事可畫可歌賢於詠明妃之失節文姬之傷化多矣漢元封中以江都王建女細君爲公主妻烏孫昆莫年老以公主妻其孫岑陬公主死漢以楚王戊之孫解憂爲公主妻岑陬陬死翁歸靡復尙楚主初楚主侍者馮嫽能史書習事嘗持漢節爲公主使行賞賜於城郭諸國敬信之號曰馮夫人爲烏孫右大將妻大將與烏就屠相愛都防鄭吉使馮夫人說烏就屠降漢烏就屠恐曰願得小號宣帝徵馮夫人自問狀遣謁者送馮夫人馮夫人錦車持節詔立烏就屠等皆賜印綬此豈和戎而歸耶云可畫可歌何耶

嚴子陵

範曄嚴光傳以光爲余姚人而云少與光武同學光武何嘗至余姚哉曄著任延傳云延防稽都尉到郡先詢延陵季子時天下新定道路未通避亂江南者皆未還中土如董子儀嚴子陵等帥皆待以師友之禮則子陵僑居避亂江南明矣又按故迹遺文有嚴光碑云子陵新野人避亂江南娶梅福女因居防稽以此考之與任延傳相合

髙士傳光余姚人少有髙名同光武遊學及帝卽位乃變易姓名隱逝不見【範書同】

紀雲光武王莽天鳯中之長安受尙書光傳子陵與光武同遊學乃去一遊字雲光武何嘗至余姚謂文叔不至余姚似也光獨不可之長安耶

任延傳延更始元年拜防稽都尉及到先遣饋禮祠延陵季子時避亂江南者皆未還中土防稽頗稱多士延到皆聘請髙行如董子儀嚴子陵等敬待以師友之禮

夫季子吳人傳云饋祠此云先詢豈札猶存耶光爲余姚人本傳自明乃去防稽頗稱多士之句指爲僑居何耶

漢書梅福九江壽春人少學長安補南昌尉後去官歸壽春居家常以讀書養性爲事至元始中王莽顓政福一朝棄妻子去九江至今傳以爲仙其後人有見福於防稽者變姓名爲吳市門卒云

漢地理誌防稽郡縣二十六其一曰吳注周太伯所邑則福於防稽爲吳市之門卒非卽今紹興之防稽也云娶福女因居防稽然耶

夫福棄妻子去矣豈獨攜女而行變姓名矣誰復知其有女妻光耶且光之避亂當王莽之未延之禮光在更始之初福棄家去則平帝時也相去已二十餘年計福固已老矣可必其有季女耶

金石古文公所輯也古迹遺文旣有子陵碑何爲而不收入耶又云碑與延傳相合是果相合否耶蓋亦鼎文鄦字意耳

沙漠沙幕兩音

漢書武帝元朔六年衛靑將六將軍絕幕注沙土白幕今按幕漫也西域傳難睨國以銀爲錢文爲騎馬幕如人面如淳曰幕音漫韋昭曰幕錢背也靈棋經十二棋子皆陰謂之純陰漫然則漫幕同義李陵歌曰徑萬里兮度沙漠注此匈奴沙漫地崔浩謂之河底猶今人呼帳幔亦曰幙可依字讀義無爽今按京師謂錢背曰漫兒呼帳面曰防子則沙漠與絕幕作漫莫兩音皆通【巵言】

西域傳罽賓國東北至難兜國九日行以金銀云云如淳曰幕音漫師古曰幕卽漫耳無勞借音

以罽賓爲難睨以兜爲睨俱誤亦無韋昭注

武紀絕幕應劭曰幕沙幕匈奴之南界瓚曰沙土曰幕師古曰幕者卽今之突厥中磧耳又按紀元狩四年衛靑將四將軍岀定襄至幕北圍單於元封元年遣使告單於曰何但亡匿幕北寒苦之地爲則南界爲是

蘇武傳李陵置酒賀武歌曰徑萬里兮度沙幕爲君將兮奮匈奴下原無注復自爲注何耶

韻會古漠幕字通用幔或作幕

正楊卷二﹤子部﹐雜家類﹐雜考之屬﹐正楊﹥

欽定四庫全書

正楊卷三

明陳耀文撰

云嶽屛風

漢鄭第五倫故吏同爲太尉司空每朝見曲肱自卑明帝聞知乃賜云嶽屛風分隔其間【云嶽卽雲气山嶽也】謝承後漢書鄭爲太尉時舉第五倫爲司空班次在下每正朔朝見曲躬自卑上問知其故遂聽置雲母屛風分隔其間由此爲故事

此謂云嶽復爲之注何也

梁劉孝威啟昔紀亮所隔惟珍雲母

陳周正啟昔琉璃見重雲母彌珍

趙李

阮籍詠懷詩西逰咸陽市趙李相經過顏延年以爲趙飛燕李夫人劉防孟謂安知非實有此人不必求其誰何也不詳詩意咸陽趙李謂遊俠近幸之儔漢書谷永傳小臣趙李從防賤尊寵成帝常與防行者籍用趙李字正出此若如顏延年說趙飛燕李夫人豈可言經過如劉防孟言當時實有此人唐王維詩亦有日夜經過趙李家豈唐時亦實有此人乎乃知讀書不詳考深思𨿽如延年之博學會孟之精鑑亦不免失之況下此者耶

詩話補遺云阮籍詩西防【云云】經過顏延年注趙飛燕李夫人非也按漢書乃成帝時趙季李欵延之之尙有此誤【馮少洲詩紀並載】

谷永傳成帝久無繼嗣數爲防行多近幸小臣趙李從防賤專寵皆皇太后與諸舅夙夜所常憂至親難數言故推永等因天變切諫永防云掖庭獄大爲亂阱滅絕人命主爲趙李報怨

班倢伃傳自鴻嘉後上稍隆扵內寵倢伃進侍者李平平得幸立爲倢伃上曰始衛皇后亦從防起乃賜平姓曰衛其後趙飛燕姊弟亦從自防賤興逾越禮制寖盛扵前

敍傳成帝自大將軍王鳯薨後富平定陵侯張放淳於長等始愛幸出爲防行行則同輿執轡入侍禁中設宴飲之會及趙李諸侍中皆引滿舉白談笑大噱防此則子所引者正趙飛燕也且小臣趙李句讀俱差何用笑延之乎

何並傳並自隴西太守徙潁川太守陽翟輕俠趙季李欵多畜賓客以气力漁食閭裏至姦人婦女持吏長短從橫郡中聞並至皆亡去並下車敕曰趙李桀惡𨿽逺去當得其頭以謝百姓吏後得趙李他郡持頭還並縣之

謝靈運景隆法師誄云生自豪華家贏金帛加以巧乘騎解絲竹詠絕響於康衢弄弦管扵華肆者非徒經旬涉朔彌歷年稔而已諒趙李之咸陽程鄭之臨卭矣

又云生以意泰意管生理孰是歡慰程鄭趙李據此趙李與程鄭並言則非陽翟可殺之趙李也王元美云嵇叔夜詩西防【云云】經過注謂李夫人趙飛燕大誤或云趙飛燕李平皆成帝所幸婕妤然不應與婕妤防從班史谷永傳又爲趙李報徳復怨注小臣趙李從防賤尊寵楊用修又言卽趙季李欵然二人皆陽翟大俠爲何並所殺未審孰是

玉樹

左思三都賦序譏揚雄賦甘泉不當言玉樹靑蔥誤矣揚雄言玉樹者武帝所作集眾寶爲之以娛神非謂自然生之猶下句言馬犀金人也

漢武帝故事曰上起神屋前庭殖玉樹珊瑚爲枝碧玉爲葉璧馬犀言作馬及犀爲璧飾也

此已見選注似無煩贅辭爲也

王褒云陽宮記云甘泉宮北有槐樹今爲玉槐樹根幹盤峙三二百年木也耆舊相傳咸以此樹卽雄甘泉賦所謂玉樹靑蔥者也【三輔黃圖亦載】

國史纂異云云陽縣界多漢離宮故地有似槐而葉細玉人謂之玉樹揚子甘泉賦云玉樹靑蔥後左思以雄爲假珎怪蓋未詳也【隋唐嘉詁長安記亦載】

月窟日域

揚子雲長楊賦西壓月【古窟字】東震日域服防注以爲月所生恐非李太白詩天馬來出月氏窟月窟卽指月氏之國日域指日逐單於也蓋借日月字以形容威服四夷之逺耳太白妙得其解矣月氐一作氏又作月支唐人僑置覉縻曰氐州氏音支樂府有氐州第一氐州第二卽此地也並附著之

顏延年詩月竁來賓日際奉土注竁窟也陶景水仙賦東捲長桑日窟西幹龍築月阿南齊禮志月域來賓日際奉土隋樂志北齊皇夏詞月軌咸梯岫日域盡浮川唐祭神樂章云包含日域牢籠月竁昭明大法頌西逾月窟東漸扶桑

據此則月窟自明李白天馬歌天馬來出月氏窟背爲虎文龍翼骨非用此月窟也又云日逐單於單於豈居東方耶王僧孺與何遜書腦日逐髓月氏

金虎

甘石星經云昴西方白虎之宿太白金之精太白入大昴金虎相薄主有兵亂文選張平子賦始於宮鄰卒扵金虎注不知引此而謬自爲說

薛綜曰金虎西方白虎神王金金白也善曰應劭漢官儀曰不制之臣相與比周比周者宮鄰金虎宮鄰金虎言小人在位比周相進與君爲鄰貪求之徳堅若金防謗之言惡如虎也

觀注薛已注在前矣豈善不知而謬自爲說耶

李業傳引語

彀弩射市薄命先死

後獨行傳王莽命劉咸彊召李業業乃載病詣門咸怒出教曰賢者不避害譬如彀弩射市薄命者先死聞業名稱故欲與之爲治而反托疾乎

此云引語誤

古諺古語載籍通引

龍不隠鱗鳯不藏羽网羅髙懸去將安所

後逸民傳陳畱老父見張升與友人班艸而言相抱而泣趨而過之植杖太息言曰二丈夫何泣之悲也夫龍不隠鱗【云云】安所𨿽泣何及乎

未嘗云諺及古語也

天祿渴馬【秇林伐山】

漢靈帝修南宮鑄天祿蝦蟆轉水入宮又作翻車渴烏灑路

天祿卽大蝦蟆伯樂之子按圖索駿以蝦蟆爲馬卽天祿也天祿之形漢人多刻石肖之於墓古詩所謂天祿辟邪眠莓苔也

又云一角爲天祿兩角爲辟邪

二說互異何也

瑞應圖曰天防者純靈之獸五色光耀洞明王者道備則至漢書靈帝紀鑄黃鐘四天祿蝦蟆注天祿獸也今南陽縣有宗資墓旁有兩石獸其髙八尺角而麟分鼠曳尾過壯大左曰天祿右曰辟邪字皆刻膊上漢有天祿閣亦因此獸立名

伯樂子執馬經畫樣求馬蓋尹神童戱語也見朝野僉載乃卽謂蝦蟆爲天祿何防

管輅

明集知察舞雞爻分封蟻下句管輅事

梁湘東王簡文帝法寶聨璧序云我儲君業邁宣尼道髙啟筮之作聲超姬發寧假卞蘭之頌知察【云云】異苑云魏武時南方獻山雞操欲其鳴舞而無由公子倉舒取大鏡著其前雞見形而舞不止遂乏死東觀記云沛獻王輔善京氏易永平五年少雨上以易林占之繇曰蟻封穴居大雨將至以問輔曰蹇艮下坎上山出雲爲雨蟻穴居知雨

此正引二王事曰管輅事誤

劉表善書

董北苑云劉景升爲書家祖師鐘繇胡昭皆受其學然昭肥繇瘦各得其一體景升卽劉表也表初在黨人中俊廚顧及之列其人品之髙可知藝文志有劉表集今𨿽不可見觀三國誌注載其與袁尙兄弟書其筆力豈減崔蔡耶則翰札之工又其餘事耳

書斷雲劉徳升字君嗣潁川人桓靈之世以造行書擅名旣以艸剏亦甚妍美風流婉約獨步當時胡昭鐘繇並師其法世謂鐘繇善行押書是也而胡書體肥鐘書體瘦亦各有君嗣之美也

今以徳升爲景升大誤表二書見王粲集【後書注】

甄字音

說文甄陶也從瓦垔居延反吳書孫堅入洛屯軍城南甄宮井上旦有五色气人入井探得傳國璽以甄與已名音叶以爲受命之符則三國以前未有音爲之人切者也孫權卽位尊堅爲帝江左諸儒爲吳諱故攺音眞後秦諱苻堅隋諱楊堅皆暫避其音

全文見莊季裕雞肋編蓋甄履舊譜妄說耳

吳書曰堅入洛掃除漢宗廟祠以太牢堅軍城南甄宮井上旦有五色气舉軍驚怪莫有敢汲堅令人入井探得漢傳國璽初黃門張讓等作亂劫天子出奔左右分散掌璽者以投井中

袁術有僣逆之謀聞孫堅得國璽遂拘堅妻奪之後書旣見奪矣可云甄與名葉爲受命符耶

裴松之云孫堅扵興義之中最有忠烈之稱若得漢神器而潛匿不言此所謂陰懷異志豈所謂忠臣者也吳史欲以爲國華而不知損堅之令徳如其果然孫皓降晉何得寶藏之而獨送六璽耶

張華女史箴雲散气流形旣陶旣甄在帝庖犧肇經天人茂先晉人與吳同時豈亦爲吳諱耶

範書光武贊光武誕命靈貺自甄沈幾先物深略緯文蔚宗豈秦人耶又豈預爲隋文諱耶

防昌一品集武宗眞容贊爰命彩繢載模天眞聖作物覩禎祥以臻宣光孕靈虞熈載甄徳裕又誰諱耶孫奕示兒編甄有二音學者皆押先字韻及眞韻反未嘗押此皆相承之久信耳不信目之過也

按唐何超晉書音義云洛書甄曜度裴秀甄擿舊文山濤甄拔人物及左甄右甄字音堅甄衛之家甄徳遣婦生來哭人並州將田甄姓名字音眞是甄字二音之辯也在前人皆互用之乃專據堅音誤其甄陣之音以何令升爲楊正衡又誤

水性

水性不同予扵續錄詳之矣近閱太平廣記諸葛孔明時有蒲元者術鑑同歐冶風胡常爲孔明鑄刀劍言蜀惟江水爽烈是天分其野大金之元精也漢水鈍弱及涪水皆不任淬刀劍或以涪水雜江水元輒能辯之管子論齊之水雲其泉白淸其人堅勁寡有疥瘙終無痛醒今之濟川伏流至東阿井以煮膠和半夏丸皆異常藥水性之分信有之矣

蒲元別傳見太平禦覽刀劍部中廣記不載豈閣本耶

水性不同如悉唐制角畔怯腐手【云云】俱剽路史說也別論乃譏其貪慱而忘精焉惡知非有盜憎主人抑何甚防

鐘繇

魏書鐘繇傳明堂所以祀上帝靈臺所以觀天文辟雍所以修禮樂太學所以集儒林髙禖所以祈休祥旣稱太學又稱辟雍可證辟雍非太學也明矣

魏名臣奏王朗節省奏曰夫天地則掃地而祭其餘則皆壇而埒之矣明堂【云云】又所以察時務揚教化此見魏志朗傳注

魏自有書魏志非魏書也云鐘繇傳誤

倉舒

曹操幼子倉舒死求邴原死女合史以爲譏余觀周禮地官禁嫁殤者注謂生時非夫婦死而葬相從嫁殤嫁死人則此俗古巳有之今民間猶有行焉而無禁也魏志云衝亡後操哀甚言則流涕爲聘甄氏亡女與合葬原傳云女早亡時倉舒亦沒操欲求合葬原辭曰合葬非禮也原之所以自容於明公明公之所以待原者以能守訓典而不易也若聴明公之命則是凡庸也明公焉以爲哉操遂止

史前後俱無譏辭其所合葬亦不止求原女也周禮媒氏禁遷葬與嫁殤者引注亦誤

莊【從九從酋】

王仲宣從軍詩館宇充廛裏士女滿莊自非聖賢國誰能享玆休音求九交之道也字從九從酋爲是又說文馗音逵從九從首九達道也似背故曰馗從九首一道爲一首與馗同義而異音馗從首從酋今人不識字皆從首誤矣【此見王粲集古本最可證今本多作馗非也】

善注曰韓詩曰肅肅兔罝施於中逵爾雅云六逵謂莊薛君曰馗九交之道也

五臣作音仇良曰鄽莊皆道也

選注自明曰古本何耶韻防支尢二韻通作馗

探情以華

選王仲宣詩探情以華覩防知著本史記律書情核其華道著明矣之語華者貌也然史記之語觀仲宣之詩而益明仲宣之詩得李善之解而始白觀書所以貴乎博證也史記律書云𨿽妙必效情核其華道著明矣正義曰妙謂防妙之性也效猶見也核研核也華道神妙之道也言人𨿽有防妙之性必須程督巳之情理然後研核神妙之道乃能究其形體辧其成聲故謂明矣觀注情屬效讀道屬華讀若情核其華爲句則不通矣者明亦不云著明矣

仲宣贈文叔良詩旣愼爾主亦迪知幾探情以華覩著知防不云覩防知著也注雲華諭貌亦不雲華者貌也

吐金鳥

酉陽雜爼云魏明帝時昆明國貢辟寒鳥常吐金屑如粟昆明今爲雲南服裏之縣不聞此鳥其逺至夷徼亦不聞也段式之好張虛大之言其著酉陽雜爼亦似郭子橫洞防記唐人杜陽雜編全構虛誑殊無一實也或者逺夷多詐以金屑飼鳥以欺侮中國如秦蜀金牛云是乎

金鳥吐金屑名避寒金見拾遺記非段柯古好張虛大也今曰吐金鳥避寒鳥似亦欠審柯古名成式曰式之又誤

碧桐杯【秇林伐山】

唐人碧桐杯詩酒味雜蓮气香冷勝扵冰輪囷如象鼻瀟灑絕靑繩

酉陽雜爼云歷城北有使君林魏正始中鄭公殻三伏之際每率賓僚避暑扵此取大蓮置硯格上盛酒二升以簮刺葉令與柄通屈莖上輪囷如象鼻狀噏之名爲碧筩杯歷下學之言酒味雜蓮气香冷勝於冰

此復引用之而不著所出何耶筩作桐亦誤

侍中執虎子

蘇則與吉茂同隱於太白山則爲侍中侍中親省起居故謂之執虎子茂見則曰仕進不止執虎子則笑曰誠不能效汝蹇蹇鹿車驅按漢世有諺語云仕宦不止車生耳謂重較也吉茂反語以戱蘇則謂不得坐車較車而反執虎子也則亦爲韻語以答茂驅葉音上聲與汝爲韻云

魏略舊儀侍中親省起居故俗謂之執虎子始則同郡吉茂者是時仕甫歷縣令遷爲冗散見則嘲之曰仕進不止執虎子則笑曰我誠不能效汝蹇蹇驅鹿車馳也

魏志則先賜爵關內侯進封都亭侯徵拜侍中夫則爲侍中茂爲冗散可戱則無車耶則語自明乃云韻語故耶誤耶抑未見原本耶

晉書云孝武爲淸暑殿有識者以爲淸暑反爲楚聲哀楚之徵也

宋書明帝多忌諱袁粲初名湣孫反語袁湣爲殞門帝意惡之乃令攺焉

南史齊文惠太子立樓館鐘山下號東田東田反語顚童也武帝於淸溪立宮號舊宮反之窮廐也右反語見史籍者不能盡載茂語可反重較耶

王元美云虎子防器也以虎子對鹿車意非謂重較反語也晦伯辧之更不明

余正用修誤云反語耳元美謂其不明豈亦未見諸史反語耶

灰釘

李商隱露布飛走之期旣絕灰釘之望斯窮宋人小說謂杜篤論都賦燔康居灰珍奇椎鳴鏑釘鹿蠡近何子元餘冬錄中證其非謂是曹爽在獄中乞棺釘與灰扵司馬懿事其事本不僻也余又考梁書徐勉疏云屬纊才畢灰釘已具陳覇先九錫文襖酋震慴遽請灰釘以二條証之尢足破宋人之謬說

灰釘事楊用修引餘冬論證其非謂曹爽求司馬懿事其事本不僻云云按王淩旣降未測懿意故乞棺釘與之乃仰藥死曹爽幽處第中糧盡告急扵懿懿給肉米糗且以書慰之大喜過望未幾獄具夷三族今以灰釘事歸曹爽抑何舛也【王元美】

餘冬錄辧談苑云魏略王淩試索棺釘以觀太傅意太傅給之淩遂自殺陳本紀乃此事故有請之云而商隠亦有望窮之云其以棺爲灰灰與釘皆闔棺之具商隠承用之正淩事耳若用杜篤賦所云者何以請以望爲防

此說自明楊誤以爲爽耳乃謂其舛何耶

隋安徳王雄慶舍利感應表云釋提請灰之後育王建塔以來【廣明集】請灰豈用釋提事耶

賜丞相顧雍書

吳大帝

貴孫子直令問休休至扵相見過扵所聞爲君嘉之顧承字子直邵之子雍孫也嘉禾中與舅陸瑁俱以禮徵權賜雍書云

此吳志全文正尺牘佳語也通誌略不載而用修遺焉豈未見耶

答魏舒書

晉武帝

可散愁養气更增滋味仍給陽燧四望牕戶車庶出入觀望或足散憂也

魏舒年老致仕子混卒詔曰舒惟一子薄命短折舒告老之年處窮獨之苦毎念怛然爲之嗟悼思所以散愁養气可更增滋味仍給賜陽燧四望繐牕戶皂輪牛車一乘庶出入觀望或足散憂也

此詔也而曰答書且截去前半復去思所以及可字賜字遂使文義艱澁尺牘耶

與天公牋

晉劉謐之

體戰身噤脫衣凍坐賴公借袍南嶽送火

牋云昔辛酉之際遭湯旱流煙今子亥之嵗值堯水滔天火延其廬水壊其國何人小子頓偸雙船由是行無擔石室如懸磬【云云】獨此四句可錄耶

與王導書

王惇

溫太眞別來幾日作如此事當募人生致之自拔其舌此通鑑晉明帝紀語也綱目及胡三省注不證其誤而公復以爲尺牘又誤矣

晉書溫嶠傳云王惇表溫嶠爲丹陽尹嶠旣得還都乃奏惇逆謀請先爲之備及惇搆逆加嶠中壘將軍持節都督東安北部諸軍事惇與導書曰太眞別來幾日作如此事表誅姦臣以嶠爲首募生得嶠者當自拔其舌

與王導書

陶侃

郭黙殺方州卽用爲方州害宰相卽用爲宰相乎足下自謂遵飬時晦是乃遵養時賊也

晉書曰郭黙矯詔殺平安將軍劉陶侃上表討黙與王導書云郭黙殺方州卽用爲方州殺宰相便爲宰相乎導答曰黙居上流之勢如有船艦成資故苞含隠忍使有其地一月潛嚴足下軍到是以得風發相赴豈非遵養時晦以定大事者耶侃省笑曰是乃遵養時賊也

合二事爲一書誤

瓊寢玉簀【秇林伐山】

劉聰以婢爲後王鑑諫曰不可以汗玉簀而塵瓊載記云王沈養女年十四有妙色劉聰立爲左皇后王鑑等諫云縱沈之女弟刑余小醜猶不可塵瓊污淸廟況其家婢耶

今直以爲婢且增玉簀何也

陸抗

晉陸抗拜侍中謂賓客曰以我爲三公是天下爲無人唐鄭棨聞拜相曰鄭五作相天下無人矣二子審已量力其視力小任重折足覆餗而猶不知止者有異矣此陸玩之言也抗三國吳人今以玩爲抗誤

尺牘淸裁與王丞相書玩作琬又誤

茗柯

酩酊醉貌晉山簡傳及世說皆作茗艼蓋假借字也又簡文帝曰劉尹茗仃有實理茗仃亦茗艼也今本一作茗柯於義不貫【余錄】

晉書作酩酊此云作茗艼誤

晉簡文公劉尹茗柯有實理注言如茗之枝柯小實非外博而中虛也【秇】

蔡叔子云韓康伯𨿽無骨榦然亦膚立合二條觀之膚立者茗柯之反也

宋有謠曰臻蓬蓬外頭花艶裏頭空正可對茗柯此世說之語注柯一作打一作仃一作【闕】原無定字何嘗有解豈又古本耶

宣政雜錄云宣和初收復燕山金民來居京師者其俗有臻蓬蓬之歌人皆喜而效之其歌曰臻蓬蓬外頭花花裏頭空但看明年正二月滿城不見主人翁本虜防故京城不禁然次年正月徽宗南幸次年二月二聖北狩

此歌云花花無艶字

一本假爲注語一云於義不貫已旣自相矛盾矣其云僞書誤人得無自道也與防

小說

說者云宋人小說不及唐人是也殊不知唐人小說不及漢人【云云】晉書荀朂傳云汲郡人不準發冢得古文數百篇載楚事一段尢妙亦小說也惜不傳耳

荀朂傳云汲郡冡中得古文竹書詔朂撰次之以爲中經列在祕書

束晳傳云太康二年汲郡人不準發魏襄王墓或云安釐王塜得竹書數十車大凡七十五篇

衛恆傳四書體勢云太康元年汲縣人盜發魏襄王塜得防書十餘萬言案敬侯所書猶有彷佛古書亦有數種其一卷論楚事者最爲工妙恆竊悅之故竭愚思以贊其美愧不足厠前賢之作冀以存古人之象焉

恆云最爲工妙爲字言也乃指爲小說何耶以晳傳恆傳爲朂傳並誤

金穀序

世說新語謂王羲之作蘭亭記人以方金穀序羲之甚有欣色金穀序今不傳其實蘭亭之所祖也余舊得宋人石刻一本今錄於此其辭曰余以元康六年從太僕卿出爲使持節監靑徐諸軍事徵虜將軍有別廬在河南縣界金穀澗中或髙或下有淸泉茂林眾果竹栢藥艸之屬莫不畢備又有水碓魚池土窟其爲娛目歡心之物備矣時徵西大將軍祭酒王詡當還長安余與眾賓共送往澗中晝夜逰晏屢遷共坐或登髙臨下或列坐水次時琴瑟笙築合載車中道路並作及住令鼓吹疊奏遂各賦詩以敍中懷或不能者罰酒三斗感性命之不永懼凋落之無期故列敍時人官號姓名年紀又寫詩著後後之好事者其覽之防

世說品藻篇謝公云金穀中蘇紹最勝注中俱載前文末云凡三十人吳王師議郎關中侯始平武功蘇紹字世嗣年五十爲首

今云宋人石刻豈容齋所載頭責子羽文意耶

王嘉

隴西處士王嘉隠居倒處山有異術符堅迎之入長安按嘉字子年今世所傳拾遺記嘉所著也其書全無慿證直搆虛空首篇謂少昊母有桑中之行尢爲悖亂嘉蓋無徳而詭隠無才而彊飾如今之走帳黃冠逰方羽客僞藥欺人假丹誤俗是其故知而移扵筆札世猶傳信之深可怪也防嗚呼子書之奧妙不傳者何限而今乃傳鬻子子華子唐詩之佳而不行者無算而世乃盛傳許渾胡曽小說之可觀者多矣而天寶遺事杜詩僞蘇注至今名家亦爲所惑且引用焉噫

僞書誤人

劉子曰郭子橫洞記王子年拾遺記全構虛辭用驚愚俗卓防子之見也余推其餘如任昉述異記殷蕓小說沈約梁四公子記唐人杜陽雜編天寶遺事宋人云仙散錄淸異錄杜詩僞蘇注盛行於時殊誤學者司馬公作通鑑亦誤取天寶遺事況下此者乎

公所引用具列如左

瑣語雲水防萬物之中精潤百物而行乎地中風防太之中精動百物而行乎天上

子華子語也引用之而匿其名何防

旋波移光

旋波移光越之美女與西施鄭旦同進扵吳王肌香體輕飾以珠幌若雙鸞之在煙霧

拾遺記云越謀滅吳有美女二人一名夷光二名修明【卽西施鄭旦之別名】以貢扵吳吳處以椒華之房貫細珠爲簾幌【云云】吳王目之若雙鸞之在輕霧

杜陽編云元載寵姬薛瑤英仙姿玉質肌香體輕𨿽旋波搖光不能過也

所引合二事爲一想未見正本耳

拾遺記西海之西有浮玉山山下有穴穴中有水其色如火波濤灌蕩而火不滅名曰陰火木虛海賦所云陰火潛然者也然李善及五臣注皆不引之

商蕓小說云晉眀帝問沭啟云沭伏久勞極不審尊體何如

拾遺記曰禹治水所穿鑿處皆泥封記使升其上此封堠之始

予又考述異記云空同山有堯碑禹碣皆科斗書

香雲香雨

雨未嘗有香也而李賀詩依防香雨靑氛氳元防之詩雨香雲淡覺防和云未嘗有香而盧象詩云雲气香流水

拾遺記云員嶠之山名環丘有云石廣五百里或四五十或十數里駁駱如錦川扣之則片片蓊蓊然云出俄而徧潤天下西有星池周千里水色隨四時變化有神出爛石之上此石常浮於水邊方數百里其色多紅質虛似胏燒有煙香聞數百里煙气升天則成香雲徧潤則成香雨

此謂雲雨無香誤

若云僞書誤人則陰火潛然固嘗引之以病選注矣子年神奇先覺非逰方誤俗者見晉藝術傳

與謝安石書【尺牘】

王右軍

坐而獲逸遂其宿心比常與安石東逰山海頥養閒暇之餘欲與親故時共歡宴防杯引滿語田裏所行故以爲撫掌之資其爲得意可勝言耶常依依陸賈班嗣之處世老夫志願盡於此也

分甘帖

王羲之

諸君子孫逰觀有一味甘剖而分之以娛目前

晉書曰初羲之旣優防無事與吏部郎謝萬書曰古之辭世者或被髮佯狂或污身穢迹可謂艱矣今僕坐而獲免遂其宿心其爲慶幸豈非天賜違天不祥頃東逰還修植桑果今盛敷榮率諸子抱弱孫防觀其間有一味之甘割而分之以娯目前𨿽植徳無殊邈猶欲教養子孫以惇厚退讓戒以輕薄庶令舉防數馬彷佛萬石之風君謂此何如比當與安石東防山海並田視地利頥養閒暇衣食之餘欲與親知時共歡宴𨿽不能興言髙詠防杯引滿語田裏所行故以爲撫掌之資其爲得意可勝言耶常依陸賈班嗣楊王孫之處世甚欲希風數子老夫志願盡扵此也前人名差誤後剪截欠通諸所引證詎可慿耶

宗少文

越王金鑄範少伯晉帝圖畫宗少文遙聞聲而相思也秦皇未見韓非則思與之並世不可得旣見非則殺之武帝未見相如則思與之並世不可得旣見相如則擯之日進前而不防也

宋書曰宗炳字少文髙祖領荊州辟爲主簿不起髙祖開府辟召下書曰吾沗大寵思延賢彥而兔罝潛處考槃未至側席丘園良增虛佇南陽宗炳雁門周續之並植操幽棲無悶巾褐可下辟召以禮屈之扵是並辟太尉掾皆不起宋受禪屢徵並不應元嘉二十年炳卒時年六十九

吳越春秋範蠡旣去越王乃使良工鑄金象蠡之形置之坐側朝夕論政

今曰晉帝何帝耶蠡去乃爲鑄金何得云聞聲耶

太極泉

宋孝武帝大明七年赦詔文曰思散太極之泉以福無方之外太極之泉不知何語後閱酉陽雜爼仙藥有太極泉蓋神瀵盎漿之類也宋齊六代文人每好用僻事例如此

禮含文嘉曰禮天子靈臺爲萬物獲福於無方之源招太極之淸泉以與稼穡之根

酉陽雜爼仙藥有太極井泉此唐段柯古所著也南宋安得預讀其書耶旣誚其虛誑又取以證者何耶

紫

南史義陽王防傳六軍戒嚴應須紫明集光辯惑論張魯鋒帶盧循紫南宋晉安王子勛傳子勛初檄欲攻子業聞其已隕卽解甲下讀者多不知紫爲何物按晉書職官志云袴褶之制未詳所起冠黒帽綴紫以繒爲之長四尺廣一寸腰有絡帶以代鞶中官紫外官絳蓋戰裙之絡系也今畫門神將軍有之俗曰飄帶又梁楮緭使魏元日作詩曰帽上著籠冠袴上著朱衣卽指此也

南史宋書防及子勛本傳並無紫字

宋景和中討義陽王防六軍戒嚴須應紫左右欲營辦王琨曰元嘉初徵謝晦有紫在匣中不須作檢取果得焉【南史王琨傳】

廢帝子業爲壽寂之所弒鄧琬爲子勛傳檄京師明帝遣邵宰還荊州經過襄陽袁顗馳書報琬忽解甲並奉表勸子勛卽位郢州及聞明帝定大事卽解甲下摽繼聞襄陽不息而顗又響應【宋書琬傳】

光論張角黃符子魯戴絳盧悚紫孫恩【孤虛】晉輿服志袴褶之制未詳【云云】曰職官志誤秇林伐山又以紫出梁書職官志梁書有志否耶

南史梁楮緭同陳伯之降魏亦非使也

石城樂【詩話詩紀亦載】

石城樂宋臧質作碧玉歌一名千金意晉孫綽作慕容攀墻視慕容垂作樂府皆失其名當表出之

唐書樂志云石城樂者宋臧質所作也石城在竟陵質嘗爲竟陵郡於城上眺矚見羣少年歌謠通暢因作此曲

樂苑云碧玉歌者宋汝南王所作也碧玉汝南王妾名以寵愛之甚所以歌之其二篇云碧玉小家女不敢攀貴徳感郎千金意慙無傾城色

慕容垂歌晉書載記云慕容垂本名尋以防記乃去夬以垂爲名慕容雋僣號封垂爲吳王太元八年自稱燕王其二章云慕容愁憤憤燒香作佛防願作墻裏燕髙飛出墻外

以上俱樂府所載此【云云】誤

通誌情人桃葉歌亦曰千金意不云碧玉歌也

梅根冶

古冶字或借作野金陵有冶城楊子江有梅根野或作冶字而音渚齊武帝詩昨經樊鄧役阻潮梅根冶探懷悵往事意滿辭不敍劉文房詩落日蕪湖色空山梅冶煙孟浩然水溢梅根冶煙迷楊葉洲皆以冶爲野也楊州記云冶城吳時鼓鑄之所吳平猶不廢王茂所治也寰宇記宣州有銀冶今廢庾信枯樹賦云北陸以楊葉爲關南陵以梅根作冶南畿志池州有梅根河源出九華山防扵五溪支流入於江銅陵縣有銅官山有泉冬夏不竭可以陵鐵烹銅因攺爲銅官山嘗於此置塲

估客樂

估客樂齊武帝之所作也其辭曰昔經樊鄧役阻潮梅根渚感憶追往事意滿辭不敍阻潮一本作假楫武帝作此曲令釋寶月被之管帝遂數乘龍舟防江中以紝越布爲帆緑絲爲帆縴鍮石爲篙足篙傍者悉著郁林布作淡黃袴舞此曲用十六人云按史稱齊武帝節儉嘗自言朕治天下十年當使黃金與土同價然其從流忘返之奢如此貽厥孫謀何怪乎金蓮步地也

此子詩話所載何渚不作冶耶

南史何尙之告休定省傾朝送別於冶渚可云渚渚耶

浩然夜泊宣城界排律中火熾梅根冶不雲水溢也曰梅冶煙曰火熾梅根冶則冶中之煙冶中之火也今曰野豈野燒耶

蠱冶通用

易冶容誨淫太平廣記引之作蠱容誨淫左傳女惑男曰蠱國語蠱女縱欲張平子西京賦妖蠱艶夫夏姬美聲暢於虞氏南都賦侍者蠱媚巾韝詳明五臣注作冶媚馬融廣成頌古冶字作蠱字可證

廣記引易見第防捲何不明言意謂廣記繁富人難徧閱故每借之以欺人耳

海觀張天錫【錫】作文極敏捷而用事率出杜撰人有質之者則髙聲應之曰出太平廣記蓋其書世所罕也【七修類槁】公引廣記無亦天錫之故智乎

西京賦良注曰蠱艶美也

南都賦注良曰蠱媚美容也【並無冶字】

廣成頌田開古蠱注音冶【不云古字】

夫一冶字也欲野則野欲蠱則蠱爲子字者不亦難乎使公冶長有知又將有用修大橫之誚矣

瓊

瓊赤玉也謝希逸雪賦林挺瓊樹世豈有赤雪耶李義山已隨江令誇瓊樹李長吉詩曰夭碎碎墮瓊芳相承誤用皆不考之過也

晉朝雜事云大康七年雨赤雪二頃唐五行志貞元二十一年正月雨赤雪於京師可云無赤雪耶選注善云瓊赤玉也瓊樹恐誤已先言之矣

詩木報之以瓊琚報之以瓊瑤報之以瓊玖毛氏云瓊玉之美者孔安國曰瓊是玉之美名非玉名也丘中有麻傳云玖石次玉是玖非全玉也

什文曰玖字書云玉黒色

錢氏曰詩言玉以瓊者多如著瓊華瓊英瓊瑩木瓊琚瓊瑤瓊玖皆謂玉色之美非玉之名也

許叔重曰瓊赤玉也然木所謂瓊玖玖乃黒玉亦非赤也反騷精瓊靡應劭曰瓊玉之華也

張融海賦

文選載木虛海賦似非全文南史稱張融海賦勝虛惜今不傳北堂書抄載其略如湍轉則日月似驚浪動則星河如覆信爲奇也

南齊書思光傳中具載特字句脫落難讀耳何以惜其不傳耶北堂書抄無海部二句見藝文類聚

劉須溪

世以劉須溪爲能賞音爲其於選詩李杜諸家皆有批防也予以爲須溪元不知詩其批防詩首云詩至文選爲一厄五言盛於建安而勃窣爲甚此言大本已迷矣須溪徒知尊李杜而不知選詩又李杜之所自出予嘗謂須溪乃開剪截羅段鋪客人元不曽到蘇杭南京機坊也

前引北堂書抄惜海賦不傳公自謂開鋪客人耶到機坊者耶

答劉繪書

沈約【尺牘】

郭有道漢末之匹夫非蔡中郎不足以偶三絕謝安石素族之臺輔時無麗藻乃有碑無文況文憲王冠冕彛倫儀刑宇內自非一代詞宗難或爲此約閭閈鄙人名不入第訓令防便是以禮許人聞命慙顏已不覺汗之沾背也

繪請沈約爲竟陵王碑文約答書辭之後竟爲之今文選有此碑文當以此入補注

此沈約答樂藹書云答劉繪誤

文選有齊安陸昭王緬碑文無竟陵王碑也謂當入補注不知寘之何所

南齊書文獻豫章王嶷也文宣竟陵王子良也以文宣爲文獻是又以徳升爲景升也以獻爲憲亦誤子良傳故吏範云上表爲子良立碑事不行文選有任昉竟陵王行狀又非休文也

梁武帝父子詩防

梁武帝冬日詩雪花無有蔕冰鏡不安臺梁簡文詠月詩飛輪了無轍眀鏡不安臺竟成二防

南史賊臣侯景傳云簡文寒夕詩云雪花【云云】又詠月詩雲飛輪【云云】後人以爲詩防謂無蒂者是無弟不安臺者臺城不安輪無轍者以邵陵名綸空有赴援名也謂梁武父子誤

和南

六朝及唐初稱和尙爲和南今法帖中有此語觀者不解也【禪林鉤】

明集習鑿齒與釋道安書鑿齒稽首和南【云云】弟子襄陽習鑿齒稽首和南

李交州渺與釋道髙難佛不見形書【云云】伏願大和尙垂懷允納下心無惜神誥弟子李渺和南

龍潭崇信禪師請居天皇寺示心要皇曰汝擎茶吾爲汝接行食吾爲汝受汝和南時我便低首

廣明集徐陵諫深法師罷道書言必闍黎和尙書輒致敬和南今以和尙爲和南誤矣

僧家謂合掌作禮曰和南【禪苑淸規】

法苑珠林云和南者梵語也或云那漠婆南要律儀翻爲恭敬善見論翻爲度我

防

今之巷道名爲胡洞字書不載或作衙同又作防皆無據也南齊書蕭鸞弒其君昭於西防注防巷也南方曰防北曰防防之反切爲防也蓋方言耳

南齊書云欝林王昭業字元尙蕭鸞使蕭諶引兵入壽昌閣帝行至西防殺之【無注】

欝林名昭業海陵名昭文余錄總錄俱無業字大誤胡三省通鑑注丁度集韻曰防廈也屏也亦作說文衙行貌魚舉切又音牙同通街也徒弄切

兀卽禿字【巵言】

梁書侯景傳載寶志公防曰兀尾狗子始著狂兀與禿同從元去其上畫最有防意之旨

梁天監中釋寶志曰掘尾狗子自發狂南史同今作兀尾謂與禿同豈介甫字說意耶

大鳯【譚苑】

通史繳大鳯於靑丘戮修蛇於洞庭大鳯作大風內典引古防記鳯鳯逆序蒼蒼舛度注鳯音梵鳯字當作從馬非鳯凰之鳯也予舊著古音駢字古音附錄亦誤從之今特正之於此

淮南子云堯使羿繳大風於靑丘之澤【注大風風伯也】梁武通史采異蕪累撰次無幾殘缺遂多【史通】

據此則通史似卽不行矣乃遺淮南而引之耶皇帝受天睠命四海樂推於時鳯鳯裂序蒼蒼舛度乃選五石以補之坤軸傾斜積冰發坼乃緯九藪而正之是以天徳一於上地數二於下【廣明集二十】

鳯鳯【云云】簡文大法頌序語非引古防也鳯鳯注云梵音亦非音梵也集韻幾音洙部內無馬字

嫪【古音余】

嫪說文云婟也要雅倡謂防婿曰婟嫪韓退之詩感物增戀嫪聲類戀惜也

韓薦士詩念將決焉去感物增戀嫪廣韻嫪悋物也史嫪毐注音流說文士無行者曰嫪毐

梁劉杳傳有要雅五卷舊唐書已不載其名獨公家尙藏其書耶史稱杳愽綜淸儉自居母憂便長齋蔬食蓋端士也書名要雅乃載此鄙防語耶

錦繖夫人

馮寶妻洗氏封石龍夫人戰則錦繖寶幰至老未嘗敗年八十而終知勇福三者全矣古今女將第一人也綉旗女將與李全戰者見金史可對錦繖夫人

綉旗女將見宋史李全傳止云綉旗女將馬上衝擊未審何人此云金史考李全未嘗降金當是楊誤洗氏六朝人見史鑑綱目等書婦人知大義者不止知勇福也【胡應麟筆叢】

洗氏梁大同初髙梁太守馮寶聘以爲妻陳永定初子僕拜陽春郡太守廣州刺史歐陽紇反夫人發兵拒境僕以夫人功加中郎將轉石龍太守詔冊夫人爲髙涼郡太夫人賫綉幰油絡駟馬安車陳亡王仲宣反圍隋摠管韋洸夫人進兵共敗之夫人親披甲張錦傘領彀騎衛詔使裴矩巡撫嶺南悉定封譙國夫人【北史列女傳隋書冊爲中郎將石龍太夫人似誤】

金騎奄至李全殺數人逐北抵山谷上有龍虎上將軍者盛兵以出旁有綉旗女將馳搶突鬭會諸將至拔全以出【宋史叛臣傳】

楊云洗封石龍夫人戰則錦繖【云云】年八十終誤胡謂洗六朝人見史綱等書似亦未讀正史也

正楊卷三﹤子部﹐雜家類﹐雜考之屬﹐正楊﹥

欽定四庫全書

正楊卷四

明陳耀文撰

苮席

梁崔祖思政事疏曰劉備取帳構銅鑄錢以充國用魏武遺女皇帳婢十人東阿王婦以繡衣賜死宋武帝節儉過人張妃房帳碧紗蚊幬三齊苮席五盞盤桃花米飯祖思所引二君事皆本史所不載者又苮席不知何物字書亦無苮字

字書苮音仙艸名似莞何云字書無其字

答廣信侯書

晉安王

仰承縦賞山中遊心人外往而不返有防昔言牽物從務無由獨往仰此髙蹤寸心如結

晉安梁簡文未爲太子時封也廣信侯蕭映也書見廣明集

此寘之晉明帝陸琬劉琨間蓋見有晉字耳

與東宮官書弔王規

司空王防

王威明風韻遒上神峯標映千里絕迹百尺無枝實俊人也一爾過隙永歸長夜金刀掩芒長淮絕涸【杜少陵詩淮海維揚一俊人本此】

梁書曰王規卒皇太子出臨哭與湘東王令曰威明昨宵奄復殂化甚可痛傷其風韻【云云】斯實俊民也【云云】俱往之傷信非虛說

此梁簡文令也今曰司空王防誤防見三國魏志何氏語林作昭明誤王元美尺牘因之亦誤

書曰俊民用章

國防武靈云俗僻而民易是吳越無俊民也

此所引南史中節文避唐諱攺民作人安得子美之詩爲出此耶

江淹雜體詩朱黻咸髦士長纓皆俊人則又前於簡文矣

灩澦歌【詩話】

灩澦歌云灩澦大如襆瞿唐不可觸金沙浮轉多桂浦忌經過此舟人商估刺水行舟之歌樂府以爲梁簡文所作非也蜀江有瞿唐之患桂江有桂浦之險故涉瞿唐者則準灩襆涉桂浦者則準金沙今樂府桂浦作桂楫非也

此引通誌而誤者水經注云白帝山城水門之西江中有孤石名滛豫石江水東逕廣峽谿乃三峽之首也峽中有瞿塘黃龕二灘夏水回復沿溯所忌國史補曰蜀之三峽最號峻急四月五月尢險故行者歌之

此樂府所載不云簡文作桂浦亦非作桂楫也

集文選文士姓名

梁昭明太子統聚文士劉孝威庾肩吾徐防江伯操孔敬通惠子悅徐陵王囿孔爍鮑至十人謂之髙齋十學士集文選今襄陽有文選樓池州有文選臺未知何地爲的但十人姓名人多不知故特著之

此統志所載已誤今云特著之又誤

庾肩吾初爲晉安王國常侍王每徙鎭肩吾常隨府在雍州被命與劉孝威江伯揺申子悅徐摛孔鑠等十人抄撰眾籍號髙齋學士【南史肩吾傳】

襄陽有文選樓金城內刺史院有髙齋昭明於此造文選【襄沔記】隋煬帝自達江陵嘗幸昭明文選樓車駕未至先命宮娥數千人升樓迎侍微風東來宮娥衣被風綽直泊肩項帝觀之色荒愈熾【隋遺錄】

徐摛初爲晉安侍讀簡文置文徳省學士摛子陵充其選陵操惠爍字俱誤統志文選閣雲臺亦誤

狐疑鼬預

梁黃門侍郎明少遐曰狐性多疑鼬性多預狐疑猶預因此而傳耳乃知猶卽鼬也

此語惟見酉陽雜俎輒以鼬爲猶恐亦難據

郭璞曰鼬似鼦赤黃色大尾啖防江東呼爲鼪爾雅曰猶如麂善登木此獸性多疑慮常居山中忽聞有聲則恐人來害之每預上樹久久度無後下須臾又上如此非一故不決者稱猶又說文隴西稱犬子爲猶俗謂犬子隨人行每預前待人不得又來迎候故言猶豫也漢書作猶與

孟婆

俗謂風曰孟婆蔣捷詞雲春雨如絲繡出花枝紅裊怎禁他孟婆合皂宋徽宗詞云孟婆好些方便吹个船兒倒轉江南七月間有大風甚於舶防野人相傳以爲孟婆發怒按北齊李騊駼聘陳問陸士秀江南有孟婆是何神也士秀曰山海經帝之女遊於江中出入必以風雨自隨以帝女故曰孟婆猶郊祀志以地神爲泰媼此言𨿽鄙俚亦有自來矣

宋徽宗在北虜淸明日詩曰茸母初生認禁煙【茸母艸名北地寒食茸母生】無家對景倍淒然帝城春色誰爲主遙指鄕闗涕淚連又戲作小詞云孟婆孟婆你做些方便吹个船兒倒轉【孟婆宋汴京勾欄語謂風也】茸母孟婆正是的對【邵桂子甕天解語別尺防錄】

徽宗旣內禪防幸淮浙嘗作小詞名月上海棠末句云孟婆且與我做些方便隆祐保佑之功蓋防於此諺語謂風爲孟婆非也段公路北戶錄雲南方祀船神呼爲孟姥孟公【雲麓謾抄】

齊使李騊駼至江南問陸士秀曰江南有孟婆是何神也士秀曰山海經帝之二女遊於江郭璞注天帝二女尊之爲神由此言之則孟婆也以天女尊之爲孟猶郊祀志以地神爲泰媼也騊駼曰僑南之辧無以加焉【談藪見蘇州舊志】

按此云尊之爲神不雲風雨自隨也引之而遷就以證風誤漢書媼神蕃釐陸云泰媼亦誤

二唐書

五代劉昫所修唐書因宋祁歐陽修重修唐書遂有新舊唐書之名舊唐書人罕故不知其優劣余觀姚崇十事要說此其大闗鍵而舊書所傳問答俱備千年之下猶如面語新書則剪截晦澀事旣往文又不通良可慨也宋人徒欲誇當代以誣後世不知可盡誣乎今具載二書之文於左【二書辭多不書】

新唐書姚宋傳贊曰姚崇十事要說天子而後輔政顧不偉哉而舊史不傳觀開元初皆以施行信不誣已

困學紀聞云崇十事見開元升平源通鑑不取通鑑考異云升平源人假吳兢所作故不取云今數書具在可得【云云】耶

劉履作選詩補注所見寡陋如儲光羲詩格澤爲君駕格澤星名大人賦建格澤之長竿是也履乃云獅子名曰白澤白與格相近白澤卽格澤也此何異村學究之欺小童耶甘氏星經彼不防目諸史天文亦當觸手臆說若此何以注爲

據此譏評劉氏自視前無古人矣如二唐書優劣之辧不知於前數書亦曽防目觸手否耶【大人賦注格澤气如炎火狀起地上至天不云星也補注格澤說文師子一名白澤疑卽此也無白格相近二句】

石有赤心

唐語林武后時爭獻祥瑞洛濵居民有得石而剖之中赤者獻於後曰是石有赤心後欲賞之李日知曰此石固有赤心其餘豈皆謀反耶唐英所引蓋此事語林罕傳人亦鮮知此語所出誠可爲史中笑柄耳

舊唐書云有人於洛水中獲白石數防赤詣闕輒進諸宰相詰之對云此石赤心所以來進李昭徳叱之曰此石赤心洛水中餘石豈能盡反耶左右皆笑新唐書同語林亦非異書也云日知誤

小司馬索隠注誤

司馬遷旣論商鞅刻薄少恩又讀鞅開塞書謂與其行事相類卒受惡名有以也索隠曰開謂刑嚴峻則政化開塞謂布恩惠則政化塞今考其書司馬承禎蓋未嘗見之妄爲之說耳開塞乃其第七篇

謂道塞久矣今欲開之必刑九而賞一刑用於將過則大邪不生賞施於告姦則細過不失由是觀之鞅之術無他獨恃告訐而止耳故其治不告姦與降敵同罰告姦者與殺敵同賞此秦俗所以日壞至於父子相夷而鞅自不能脫也太史之言信不誣乎

此全抄晁氏說耳索隠司馬貞所著晁云正者避宋諱耳謂承禎誤甚

商君啟塞篇云興王有道而持之異理武王逆取而貴順今世彊國事兼並弱國務戰守故萬乘莫不戰千乘莫不守此道之塞久矣而世主莫之能廢也故三代不四非明主莫有能聽也今日願啟之故王者刑九而賞一削國賞九而刑一夫過有厚薄則刑有輕重善有小大則賞有多少此二者世之常用也故王者用刑【云云】不失而國治矣

說民篇云塞私道以窮其志啟一門以致其欲使民必先其要然後致其所欲

此商君書也晁氏開塞之說然耶

淮南云商鞅之啟塞張儀之縦橫皆掇取之權一切之術也注啟之以利塞之以禁商鞅之術也

鹽鉄曰商君明於開塞之術爲秦致利成業

索隠曰商君書【云云】是司馬撮其意以什之如淮南注意耳可云未見妄說耶

按諸書開塞俱實字也乃云塞矣開之不類

夫農者寡而遊食者眾故其國貧危𨿽有詩書鄕一束家一貟獨無益於治也非所以反之術也【去彊】治法已定矣而好用六虱者亡六虱曰禮樂曰詩書曰修善曰孝弟曰誠信曰貞廉曰仁義曰非兵曰羞戰十二者成羣此謂六虱勝其政也【靳令】

商君焚書已見前卷此書乃其見諸行事者也

劉綺莊詩

續南部煙花錄有劉綺莊揚州送人詩云桂楫木蘭舟風行竹箭流故人從此去逺望不勝愁落日低帆影歸風引棹謳思君折楊栁淚盡武昌樓綺莊不知何時人詳詩之聲調必初唐也

綺莊大歷時爲昆山尉作昆山編【中吳紀聞】

綺莊善樂府嘗守藩服與白敏中崔元式韋琮相知宣宗時人也【唐詩紀事】綺莊集有上白敏中啟

桃花行

唐自貞觀至景龍詩人之作盡是應制命題旣同體制復一其綺繪有餘而微乏韻度獨蘇頲東望望春春可憐一篇迥出羣英矣予又見中宗賞桃花應制凡十餘人最後一小臣一絕雲源水藂花無數開丹枝紅蕚間靑梅從今結子三千嵗預喜仙遊復摘來此詩一出羣作皆廢中宗令宮女唱之號桃花行惜不知作者名然宋元近時選唐詩者將百家無有選此者未之見耶不之識耶

景龍文館記云四年春上宴於桃花園羣臣畢從學士李嶠等各獻桃花詩上令宮女歌之辭旣淸婉歌仍妙絕獻詩者舞蹈稱萬嵗上敕太常簡二十篇入樂府號曰桃花行

文苑英華徐彥伯詩也何謂不知作者名耶

又謂最後小臣及諸作皆廢亦誤

劍門詩

予往年過劍門關絕壁上見有唐明皇詩云劍閣橫空峻鑾輿出狩回翠屏千仞合丹嶂五丁開灌木縈旗轉仙云拂馬來乘時方在徳嗟爾勒銘才是詩英華及諸唐詩皆不載故記於此

此詩品彚本集等多載橫空峻一本作盤空度今云諸唐詩皆不載何耶

唐詩紀事云帝幸蜀西至劍門題詩曰劍閣橫云峻【云云】至徳二年普安郡守賈深勒石【出開天傳信記】

苦水變甘泉

李之蘆城令變苦泉爲甘泉凡水之性味色香出沒顯伏皆地脈之異有所產歟

白集爲虞城令非蘆也

裋褐

杜少陵冬日懷李白詩裋褐風霜入惟宋元本仍作裋今本皆作短褐裋音防二字見列子【丹鉛錄】

杜詩注引漢書貢禹裋褐不完玆云宋元本豈今所傳皆古本耶

列力命篇衣則裋褐食則粢糲注楚人謂袍爲裋有作短褐者誤公今本之說豈假此以愚眾耶

李白

李白生於彰明縣之靑蓮鄕其詩云靑蓮居士謫仙人是也讀書於康山康山亦在彰明杜工部寄李太白詩所謂康山讀書處頭白好歸來是也晏元獻公類要引此詩今人不知乃攺康爲匡廬山且太白在廬山亦是寓居何得言歸來乎【譚苑】彰明唐之昌明

劉全白太白墓碣云太白廣漢人蓋唐世彰明屬廣漢郡故獨舉郡爲稱耳【上】

唐詩紀事東蜀楊天惠彰明逸事云太白本邑人微時募縣小吏棄去隠居戴天大匡山依潼江趙防爲縱橫學益州刺史蘇頲見而異之

此蓋公之先著鞭者廬山疏辧其淺僞按太白寄趙防詩故人不可見非與師語與裴長史書蘇公出爲益州長史白於路中投刺非刺史也

舊唐志漢州屬廣漢郡隋並入蜀郡唐因之昌明屬綿州不屬廣漢【通典同】

東林夜懷詩我尋靑蓮宇獨往謝城闕【注梵宮】答從侄中孚序云後之髙僧大隠知仙人掌茶發乎中孚禪子及靑蓮居士李白也

容齋二筆雲杜贈李詩匡山讀書處頭白好歸來說者以爲卽廬山也吳曽能攺齋漫錄內辧誤一卷引杜田杜詩補遺云範傳正李白新墓碑云白本宗室子厥先避仇客蜀居蜀之彰明太白生焉彰明綿州之屬邑有大小康山白讀書於大康山有讀書堂見存其宅在淸廣鄕後廢爲僧房稱隴西院蓋以太白得名院有太白像吳君以是證杜句知康山在蜀非廬山也予按當塗所刋李集首載範碑凡千五百餘字但云自國朝以來編於屬籍神龍初自碎葉還廣漢因僑爲郡人初無補遺所紀七十餘言豈非好事者僞爲此書如開元遺事之類以附防杜老之詩耶歐陽忞輿地廣記云彰明有李白碑白生於此縣蓋亦傳說之誤當以範碑爲正

謝顥廣福觀碑云威烈王以安車迓匡續續僊去惟廬存因命其山爲靖廬山邦人以先生姓呼匡山又曰匡阜

圖經云廬山五老峯下有李太白書堂太白雲予行天下所遊覽山水甚富俊偉詭特鮮有能過之者眞天下之壯觀也遂卜築焉它日將歸中原猶戀戀不忍去指山而矢之曰期君再防不敢寒盟丹崖翠壑尙其鑑之

廬山疏太白書堂在靑玉峽西一里所

登五老峯詩云九江秀色可攬結吾將此地巢雲松望瀑布詩且諧宿所好永願辭人間

贈王判官詩云吾非濟代人且隠屏風疊題云時余隠居廬山之屏風疊

觀此匡山爲匡廬無疑可補容齋之說

李白家世

李太白上裴長史書自敍云白家本金陵世爲古姓遭沮渠蒙遜之難奔流寓家少長江漢見鄕人相如大誇云夢之事云楚有七澤遂來觀焉又與逸人東巖子隠於岷山之陽巢居數年不迹城市廣漢太守聞而異之因舉二人有道並不起按此則唐書謂白爲隴西人唐之宗室謬也唐之先豈有金陵之籍哉少長江漢蜀之彰明以相如爲鄕人隠居在岷山舉有道於廣漢爲蜀人無疑【譚苑】

上裴書白家世金陵【云云】奔流咸秦因官寓家按此原有咸秦字今止云奔流寓家蓋遷就已說謂非隴西也故知掩耳盜鐘呂氏非爲虛說

又與韓荊州書白隴西布衣流落江漢贈張鎬詩本家隴西人作賦淩相如

範傳正志白涼武昭王九世孫昭王隴西人【云云】新唐書因之公引志中語謂附見白集古本此以唐書爲謬何哉且公以相如爲鄕人似也乃云少長江漢蜀之彰明江漢盡彰明地耶

又送從弟耑遊廬山云余小時大人令誦子虛賦私心慕之及長南遊雲夢酒隠安陸今觀地圖云夢在蜀東偏白果蜀人不得雲南遊也

東山李白

杜子美詩近來海內爲長句汝與東山李白好流俗本妄攺作山東李白按樂史序李白集云白客遊天下以聲妓自隨效謝安風流自號東山時人遂以東山李白稱之子美詩句正因其自號而稱之耳流俗不知而妄攺近世作大明一統志遂以李白入山東人物類而引杜詩爲證近於郢書燕說矣噫寡陋一至此哉

舊唐書元稹杜甫墓志云時山東人李白亦以奇文取稱時人謂之李杜

南部新書白山東人父爲任城尉因家焉少與魯中諸生隠䢐徠山號竹林六逸天寶初遊防稽與吳筠隠剡中【舊唐同】筠徵赴闕薦之於朝與筠俱待詔翰林俗稱蜀人非也今任城令防石記白之詞也見存焉按元劉去太白不逺或當不誤

統志濟南流寓白蜀人唐宗室客遊任城不引杜詩也燕說寡陋之誚豈又別出閣本耶

樂史序本集具載並無慕謝安風流自號東山之事傳正新碑杜田旣欺人於前代樂史集序吾子復作僞於今時故知心勞日拙實繁有徒矣

吳元濟將敗之兆【秇林伐山】

裴度徵淮西掘得一碑上有謡云井底一竿竹竹色深緑緑雞未肥酒未熟陣車兒郎且須縮有識之者曰雞未肥肥去月乃己字酒未熟乃酉字後果以己酉日擒吳元濟宋人四六有學慙防獄智乏雞碑下句正用此事防獄張湯傳

晉書云戴逵總角時以雞卵汁溲白瓦作鄭碑又自爲文而自鐫之詞麗器妙

宣室志云元和十三年裴度擊吳元濟封人濬城濠有得一石者上有雕出文字爲銘曰【云云】有一卒辧之度擢爲禆將

此止云石不云碑曰銘不曰謡也

所引二句唐丁用晦芝田錄序語也亦非宋人四六

綱目減字【巵言】

司馬溫公資治通鑑云補闕喬知之有婢名碧玉美色善歌舞知之爲之不昏昏與婚古字通用蓋言知之惑溺此婢不娶正室也綱目去一字而云知之爲之昏蓋誤以婚姻爲昏惑之昏也字義不明文理不通綱目似此類極多蓋朱子門人趙師淵奉師命所編朱子固無與也師淵史學旣非所長而古文又未經心其疎舛固宜今人以爲出於朱子合於春秋殆魏子牟所謂承余竅之鄙夫誠可笑也

綱目云知之有美妾曰碧玉武承嗣奪之知之作緑珠怨詩以寄之碧玉赴井死承嗣得之於裙帶大怒諷酷吏羅告族誅之

通鑑云知之爲不昏綱目去四句云昏惑之昏誤

李泌

李肇誣李泌定麻姑送酒朱子綱目亦不取麻姑送酒事李泌匡復之功亦大矣此小過似可恕也況溫公通鑑元以此事入考異傳疑綱目乃升爲正文君子與人爲善之意何在乎或門人妄筆非朱子本意

綱目泌有謀略而好神仙詭誕故爲世所輕與通鑑同考異固有之綱目未始升爲正文也

大顚

韓文公與大顚書前人論之詳矣蘇東坡則力言其爲僞朱晦庵則力辧以爲眞未有折其衷者予觀黃東發之說有云韓與大顚書東坡謂妄撰而晦翁載其全書以爲眞愚平生讀其書眞見其與韓文同蘇公學佛猶辧其爲僞而先生辟佛反指以爲眞所不可曉況據韓文韓公止因祭神至海上曾與大顚語今請之者四書又亟以道爲望安有平日謂道其所道非吾所謂道而一旦求之亟如此使其旣與習熟而少變其說尙近人情今未之曽見而先欲聞其道尢不可曉也愚按東發朱子之徒而其說如此天下之公言也又有一證人未之引李漢編韓文序謂收拾遺文無有失墜總其目七百篇今內集是也外集皆非公作而此書正在外集其爲妄撰尢灼然矣或曰晦翁必欲以大顚書爲韓之眞何也予曰此殆難言也可以意諭昔歐陽公不以始倡古文許尹師魯評者謂如善奕者常畱一著歐公之於尹師魯畱一著也然則朱子之於韓公亦猶歐陽之於師魯乎不然朱子豈不知大顚書詞非韓公之筆東坡之言爲可信又豈不知外集非韓公文李漢之序可據耶

朱子語錄謂與大顚書乃昌黎平生死案嗚呼晦翁之言抑何其秋霜烈日耶愚考韓與大顚書刻石於靈山禪院乃僧徒妄撰假韓公重名以尊其道亦猶懷素假李白歌稱其艸書獨步也懷素艸書歌人皆信其非白作而獨以大顚書爲出於韓何哉李白作歌贈懷素不足以損白之名而韓公以道自任一與顚書則所損多矣世人多不成人之美𨿽心知其非乃乘瑕蹈隙而擠之卓哉李漢之先見乎序公之文無有失墜總其目以七百正慮後人羼入防增以誣韓公也以此証之則死案猶可翻也嗚呼至公無我之心自聖人以下皆不能矣古人謂公論百年而定若此者𨿽千年猶不定也韓郁外集疑誤注云潮州靈山寺所刻末云吏部侍郎潮州刺史者非也退之自刑部侍郎貶潮晚乃由兵部爲吏部流俗但稱韓吏部耳又潮本韓集不見有此書使靈山舊有此刻集時何不編入可見此書之妄也

陳氏曰晦庵韓文外集皆如舊本獨用方本益大顚三書決以爲韓筆無疑方氏未足責晦翁識髙一世而其所定者乃爾殆不可解

前人俱已辧明不能盡書姑寘勿論可也

唐詩葳防

唐詩春樓不閉葳防鎖又望見葳防舉翠華葳防旗名鹵簿中有之孫氏瑞應圖云葳防瑞艸王者禮備至則生今之字書例解爲艸木之狀未得其原也

錄異記葳防鎖金縷屈伸在人顧況詩春樓不閉葳防鎖緑水回通宛轉橋【秇】

子虛賦錯翡翠之葳防注羽飾貌封禪書紛綸葳防胡廣曰葳防委頓也張楫曰亂貌南都賦望翠華兮葳防建太常兮裶裶注葳防翠華貌

錄異記杜光庭所著無葳防鎖事

錄異傳云建安中劉照爲河間太守婦亡埋棺於府園中遭黃巾賊照委郡走後太守至夢見一婦人往就之後又遺一雙鎖太守不能名婦曰此葳防鎖也以金鏤相屈伸在人實寶物吾方當去故以相別愼勿告人後二十日照遣兒迎喪守乃悟【云云】兒見鎖悲痛不能自勝

此詩韓翊作非顧況也

魏文帝滄海賦振緑葉以葳防

何晏景福殿賦流羽毛之葳防

古樂府烏夜啼云歡下葳防籥交儂那得住

劉孝標與舉法師書葳防秋竹照曜春松

文心雕龍緯候稠疊鉤防葳防

鄭禺津陽門詩迎娘歌喉玉窱蠻兒舞帶金葳防先引則謂之旗後引則謂之鎖若引此必當謂之籥帶與竹矣

石尢風

郎士元畱盧秦卿詩云知有前期在難分此夜中無將故人酒不及石尢風打頭逆風也行舟遇之則不行此詩意謂行舟遇逆風則住故人置酒而以前期爲辭是故人酒不及石尢風矣語意甚工近日吳中刻唐詩不解石尢風爲何語遂攺作古淳風可笑又可恨也古樂府宋武帝丁督防歌云願作石尢風四面斷行旅似非打頭風也

瑟瑟

白樂天琵琶行楓葉荻花秋瑟瑟此句絕妙楓葉紅荻花白映秋色碧也瑟瑟珍寶名其色碧故以瑟瑟影指碧字讀者艸艸不知其解也今以問人輒答曰瑟瑟者蕭瑟也此解非是何以証之樂天又有暮江曲云一道殘陽照水中半江瑟瑟半江紅此瑟瑟豈蕭瑟哉正言殘陽照江半紅半碧耳樂天有靈必驚予爲千載知音矣

劉楨贈徐幹詩曰亭亭山上松瑟瑟谷中風

水經雲漢水東逕嵐谷北口嶂逺溪深澗峽近吹气瀟瀟以瑟瑟風颼颼而飅飅故川谷擅其目矣此瑟瑟豈珍寶也耶

靺鞨

靺鞨國名古肅愼地也其地產寶石大如巨栗中國謂之靺鞨文與可朱櫻歌云金衣珍禽弄深樾禁籞朱櫻班若纈上幸離宮促薦新藤籃寶籠貂璫發凝霞作丸珠尙軟油露成津蜜初割君王午坐鼔猗蘭翡翠一盤紅靺鞨葛魯卿西江月詞云靺鞨斜紅帶栁琉璃漲緑平橋人間花月見新妖不數江南蘇小恨寄飛花情隨緑水迢迢鯉魚風送木蘭橈回棹荒雞報曉二公詩詞皆用靺鞨事人罕知者故詳疏之

唐代宗時楚州尼眞如李氏者得天寶曰紅靺鞨大如巨栗赤爛若朱櫻見楚州刺史鄭輅記

唐書外國傳靺鞨附勿吉國下亦不云出寶也瀛涯勝覽云靺鞨國西一枚用二人舉之今紅子西可云靺鞨乎

六赤打葉子

李洞集有贈龍州李郎中先夢六赤後因打葉子因以詩上其詩云紅蠟香煙撲畫楹梅花落盡庾樓淸光輝圓魄啣山冷彩鏤方牙著腕輕寶帖牽來獅子鎭金盆引出鳯凰傾徵黃喜兆莊周夢六赤重新擲印成六赤者古之瓊畟今之骰子也葉子如今之紙牌酒令鄭氏書目有南唐李后主妃周氏編金葉子格此戲今少傳咸定錄云唐李郃爲賀州刺史與妓人葉茂蓮江行因撰骰子選謂之葉子咸通以來天下尙之不知正應本朝年祚正體書葉字乃二十世木子自武徳至天祐恰二十世

歸田錄云葉子格者自唐中世以後有之說者云因人有性葉號葉子靑者撰此格因以爲名此說非也唐人藏書皆作卷軸其後有葉子其制似今防子凡文字有備檢用者卷軸難數卷舒故以葉子寫之如吳彩鸞唐韻李郃彩選之類是也骰子格本備檢用故亦以葉子寫之因以爲名耳唐世士人宴聚盛行葉子格五代宋初猶然後漸廢不傳今其格世或有之而人無知者昔楊大年好之仲簡大年門下客也故亦能之餘少時亦有此格後失其本今絕無知者房千里骰子選格序雲開成三年春予自海上北徙舟行次洞庭之陽有風甚急系船野浦下三日遇二三子號進士者以穴骼雙雙爲戲更投局上以數多少爲進身職官之差數丰貴而約賤卒局有爲尉掾而上者有貴爲相臣將臣者有連得美名而後不振者有始甚微而歘升於上位者大凡得失不系賢不肖但卜其偶不偶耳

王起

陰符經云禽之制在气王起雲龜食蟒飛防斷猿狼虱嚙鶴靑要食虎皆以小制大言在气不在形也王起唐貞觀時人博學有聲太宗嘗撰字試之起曰臣於世間字所不識者惟八駿圖中數字耳

雲溪友議云李筌注黃帝陰符經至禽獸之制在气經年懵然不解忽夢烏衣人教之所謂【云云】以小服大皆得烏衣之防又云王僕射起武宗召至殿陛曰朕近見二字一�一莫能詳也特詢於卿對曰臣於三教經典竊嘗徧覽向者二字羣書未見未審天顏何文而得周穆王傳有�二字經昔儒宗但言古馬名不敢分爲飛兔騕褭於今靡有詳之者也上笑曰知卿夙學儒宗朝偶爲此二字相試非於經傳而得之遂賜金防等

以李筌爲王起武宗爲貞觀俱誤

五代史

歐陽氏五代史譽之太過其實至云勝於史記此宋人自尊其本朝人物之言要其實未也史記自左氏而下未有其比其所爲獨冠諸史非特太史公父子筆力亦由其書防輯左氏國語戰國防世本及漢代司馬相如東方朔輩諸名人文章以爲楨幹也五代史所載有是文章乎況其筆力亦萎靡不振不足爲司馬遷家奴而云勝之非欺天罔人而何

罔人可爾乃云欺天豈天亦讀書耶

子瞻問歐陽公曰五代史可傳後也乎公曰修於此竊有善善惡惡之志蘇公曰韓通無傳惡得爲善善惡惡公黙然【野客叢書】

他如介甫嗚呼之誚二等文字之譏在宋固自有後言矣獨舉一隅詎爲定論耶【嘉祐中進士吳鎭爲五代史纂誤刋行之】

呂蒙正

呂蒙正父圖多內寵與其母劉氏不協並蒙正出之頗淪躓窘乏劉誓不嫁及蒙正登仕乃迎二親同堂異室奉養之近世傳奇饐亭亦緣此附防也

邵氏聞見錄云呂蒙正微時於洛陽之龍門利涉院土室中與溫仲舒讀一日行伊水上見賣者意欲得之無錢可買其人偶遺一枚於地公悵然取食之後作相買園洛城東南下臨伊水起亭以饐名焉不忘貧賤之意也

鵪鶉獄

範伯祿曰牽牛以蹊田而奪之牛此王安石鵪鶉獄也謂相牽引以入

宋史仁宗嘉祐四年王安石知制誥糾察在京刑獄有少年得鬭鶉其儕求之不與恃與之暱輒持去少年追殺之開封當此人死安石駁之曰不與白持去是盜也追而殺之是捕盜也遂劾府司失獄事下審刑大理皆以府斷爲是詔放安石罪安石不謝禦史舉奏之帝亦不問

此事正與蹊田奪牛事類何謂牽引以入耶

雪窖冰天

嘆馬角之不生魂消雪窖攀龍髯而莫逮淚雨冰天洪皓祭徽宗文

宋史朱弁在金奏送徽宗大行之文也王倫歸自金以文爲獻帝感泣官其親屬曰洪皓誤

容齋隨筆有皓在冷山薦徽宗功徳疏【云云】文多不載

龍鐘

龍鐘竹名年老曰龍鐘言如竹之枝葉揺曳而不能自禁持也

南越志云羅浮山第三十一領半是巨竹皆七八圍長一二丈葉若芭蕉謂之龍鐘竹

魏杜弼爲侯景檄梁文委慈母如脫屣棄寵弟如遺芥龍鐘稚子痛哭成行

周王裒與周正書云援筆攬紙龍鐘橫集

裴度云見我龍鐘故相戲耳微時在天津橋言也【劇談錄】元載遊秦別妻詩年來誰不厭龍鐘【杜陽編】

昌黎詩白首誇龍鐘董彥逺注潦倒意

胡曽謝賜錢啟自嘆龍鐘誰識牛鐸

大範小範

範仲淹鎭延安夏人相戒曰小範老子胸中有數萬甲兵不比大範老子也注大範名雍仲淹之父傳之至今無人知其誤者按範仲淹作範雍墓志云公諱雍字伯淳蜀人也爲龍圖待制振武軍節度使鎭延安卒諡忠獻又觀富鄭公作範文正公墓志云仲淹父名墉爲錢俶掌書記仲淹二嵗而孤隨妣陳氏再適朱氏則雍豈仲淹之父乎相傳不考之誤至此世系且不明則史之善惡是非顚倒多矣

張唐英範公傳元昊叛公兼領延安軍賊聞之第戒曰無以延州爲念今小範老子腹中自有數萬兵甲不比大範老子可欺戎人呼知州爲老子大範謂範雍也

宋史不載此事亦無注續通鑑節要注云小範卽仲淹大範指雍也本自明白乃以注謂大範名雍仲淹之父極詆史家之誤何耶

仲淹範雍志云雍其先太原人曽祖其後唐初爲校書郎從孟知祥入蜀爲相祖某仕蜀爲刑部侍郎入宋後河南遂爲河南人【宋史雍家世太原曽祖仁恕祖從】

又云慶曆六年禮部尙書知河南府兼西京畱守司範公薨於洛陽某里附先塋也【云鎭延安卒誤】

此不言太原河南止云蜀人豈李白彰明意耶富弼仲淹志云淹父墉妣陳氏謝氏

範年譜公二嵗而孤夫人謝氏再適長山朱氏家錄云幼隨母適朱氏名說二十三嵗詢知爲範氏子感泣去之南都謝夫人亟使人追之旣及公語之故期十年登第來迎親

褒賢碑云妣謝氏爲吳國夫人

此止云陳不及謝正母何耶

宋統似晉

世云三代而下天下一統者漢唐宋而已余謂漢唐可稱一統宋僅與晉比耳不得並漢唐也當時有人問邵堯夫國祚不答架上取晉紀示之徽欽之事正符懷湣是宋之擬晉邵子固有說矣

邵康節至京師士人多謁之請問休咎有一人獨問國家運數先生甚喜稱嘆再三謂之曰予某日歸子可與某處相候至期其人往候先生緘封文字一卷授之曰勿卽觀俟至家發之視畢焚卻一人奉教歸而發視則五代史晉出帝紀也【曽三異因話錄】

徽欽事與石晉出帝正符謂爲懷湣邵子意耶

天闚象緯逼

杜工部龍門奉先寺詩天闚象緯逼或作天閱殊爲牽彊章表臣詩話據舊本作天闚引史記以管闚天之語其見卓矣余又按文選潘嶽秋興賦闚天文之祕奧注引陸賈新語楚王作幹谿之臺闚天文杜子美熟精文選者也其用天闚字正本此況天文卽象緯也不但用其字亦用其義矣子美復生必以余爲知言也

闚天文之祕奧閒居賦語亦非秋興賦也張表臣瑚鉤詩話雲杜遊龍門奉先寺雲天闗象緯逼云臥衣裳冷予曰星河垂地空翠濕衣非如所引【云云】也西淸詩話雲杜宿龍門詩天闕字荊公云當作閱然韋述東都記龍門號雙闕以與大內對峙若天闕焉此宿龍門詩也用闕字何疑

庚溪詩話云韋述【云云】後人謂其屬對不切攺爲天闗王介甫攺爲天閱蔡興宗又謂世傳古本作天闚用莊子以管闚天爲證皆臆說也且天闕【云云】冷此寺中卽事耳以彼天闕之髙則勢逼象緯以我云臥之幽則冷侵衣裳語自渾成

道山淸話雲杜詩天闕荊公攺爲閱黃魯直對眾極言其是劉貢父曰直是怕他

文貍

楚辭九歌乘赤豹兮載文貍王逸注云神貍而不言其狀按山海經亶爰之山有獸焉狀如貍而有髦其名曰類自爲牡牝余在大理嘗見之其狀如貍其文如豹土人名曰香髦疑卽此物也星家衍心星爲狐二十八宿眞形圖心星有牡牝兩體其王逸所謂神貍之說乎九歌注王逸無神貍字

前旣引類後又引心星爲狐一物而能兼三信神貍哉

宋史崔鶠傳云傳曰謂狐爲貍非但不知狐又不知貍其是之謂乎

孟浪之言

孟字當音夢分韻當與夢同而今乃與漾同韻非也余前錄已引淮南子正月之孟陽气始動爲證以辧其非近觀莊子孟浪之言古本作字從亡從皿音莫浪切則孟與本二字不可混爲一也浪之當在漾部而孟仲之孟自在送韻何疑焉

莊子齊物云夫子以爲孟浪之言而我以爲妙道之行也注孟如字或武塟反向云孟浪音漫瀾無所取捨之謂今云古本作字豈莊手書耶

說文血也從血亡聲左傳士刲羊亦無也在陽韻音荒玉篇韻防並無仄音孟出敬韻謂與夢同當在送韻與漾韻俱誤

軼與轍同

古字軼與轍同莊子夫子奔軼絕塵而回瞠乎其後今謬讀軼作逸遂失其義戰國防主者循軼之途注軼轍同車迹也

莊子田子方篇云奔逸絕塵無軼字

國防聶政姊嫈曰軼奔育髙成荊注車相過也史記其軼乃時時見於他說索隠曰散軼也

字書曰軼侵也突也跳也安得爲轍字乎

貌字音墨

莊子人貌而天史記郭解贊人貌榮名唐楊妃傳命工貌妃於別殿皆作入聲讀杜詩畫工如山貌不同又曽貌先帝照夜白又屢貌尋常行路人梅聖兪詩妙娥貌玉輕邯鄲自注音墨

田子方篇注云𨿽貌與人同而獨任自然史遊俠傳云諺云人貌榮名豈有旣乎徐廣云人以顏狀爲貌者則貌有衰落矣惟用榮名爲飾表則稱譽無極也二書俱無入音

陽溝

荀子入其央瀆注中瀆也今人家出水溝則如今稱出水竇曰央溝亦有本也太平禦覽引莊子逸篇羊溝之雞稱羊溝不知何解俗作陽溝云對陰溝之稱但未見所出耳

莊子注羊溝鬭雞處【中華古今注羊喜觝觸垣墻爲溝以隔之故曰羊溝】郭璞爾雅注陽溝巨鶤古之名雞

須臾

儀禮聘禮速賔辭曰寡君有不腆之酒請吾子與寡君須臾焉注須臾言不敢久古者樂不逾辰燕不移漏故少頃之間皆稱須防須待也左傳寡君須矣是也臾字從申從乙乙屈也如今人請客云恭俟屈降之義今之所云俟屈古之所云須臾也解字必宜如此方暢本原本注自明後之【云云】請自解之

帆颿

曹眞有馬號驚帆言馳驟如風帆也俗遂制颿字音義與帆同然亦贅矣

颿字見說文馬部徐等曰舟船之颿本用此颿字今別作帆此云俗制豈叔重在曹眞後耶

又博雅颿颿走也韓文祥飊送颿更贅哉

卾字從卩

文選笛賦不占成節卾注卾直也從邑者乃地名也非此所施也據此則節卾連綿字皆從卩而今刻本皆誤從阝

今選注無從邑下三句豈所引古本耶

欵冬花

欵冬花卽爾雅所稱莬奚顆凍者紫赤華生水中十二月雪中出花郭緣生述徵記雲落水至冬凝厲則欵冬茂悅曽冰之中傅咸欵冬賦序曰余曽逐禽登於此山於時仲冬冰淩盈谷積雪被崖觀見欵冬曄然始敷佛經云朱炎鑠石不靡蕭邱之木凝冰慘栗不雕欵冬之花乃知唐詩僧房逢著欵冬花正十二街頭春雪是也詩人之興於時物如此

抱朴子廣譬篇云凝冰慘栗而不能雕欵冬之花朱颷鑠石而不能靡蕭邱之木

此云佛經是何卷中語蓋知辧正耳

盧睪

吳起雲夏桀之國盧睪在其北伊洛出其南注云盧睪地缺愼按北方謂水黒曰盧睪卽古臯字盧睪卽盧溝也溝與臯音相近桀都安邑盧溝正在其北盧睪盧龍皆北方水名又湛盧劍名言湛然如水黒也盧橘亦以黒色名之可以互證

史記起傳左河濟右太華伊闕在其南羊腸在其北通鑑綱目並因之則國防所謂盧睪者或其異名或是字訛耳若云盧溝正在安邑北則盧溝在燕安邑晉地與太華河濟綿邈無干若謂盧爲黒卽以盧溝當之國防補注盧一作廬將復何解耶且以睪爲臯謂與溝音相近更爲牽彊

荀子代睪而食注睪當爲澤澤蘭也俗書澤字並水傍睪傳寫誤也又云睪芷養鼻韻防澤亦作睪說文睪伺視也從橫目從羍音與逸同

家語望其廣睪如也注髙也列子睪如音臯荀子臯如注當爲宰又睪牢天下新序作宰牢

汲冢古文云太康居斟尋羿亦居之桀又居之括地誌故鄒城在洛州鞏縣西南五十八里蓋桀所居也是桀非都安邑矣安邑平陽晉陽禹所都也

嫦娥

月中嫦娥其說始於淮南及張衡靈憲其實因常儀占月而誤也古者羲和占日常儀占月皆官名也見於呂氏春秋春秋左傳有常儀靡卽常儀氏之後也後訛爲嫦娥以儀娥音同耳周禮注儀義二字古皆音俄易小象以失其義葉凶如何也詩以樂且有儀葉在彼中阿太以各遵其儀葉不偏不頗史記徐廣注音檥船作俄漢碑凡蓼莪皆作蓼儀則嫦娥爲常儀之誤無疑矣每以語人或猶未信予曰小說載杭州有杜拾遺廟有村學究題爲杜十姨遂作女像以配劉伶人皆知笑之不知常儀之爲嫦娥卽拾遺之爲十姨也

此學齋占畢緒論耳周禮注以下見洪景伯什席上腐談云溫州有土地杜十姨無夫五撮須相公無婦州人迎杜十姨以配伍撮須合爲一廟問杜十姨爲誰曰杜拾遺也五撮須爲誰曰伍子胥也少陵有靈必對子胥笑曰爾尙有相公之稱我乃爲十姨豈不雌我耶云杭州劉伶恐別有見

歸藏雲常娥奔月是爲月精非始淮南也淮南注云奔月或作坌肉藥以爲死畜之肉可復生也

麟按史氏之說得之而未盡山海經云常羲帝俊妻生月十有二月中嫦娥其誤當始此山海經之謬則本之常儀淮南之謬又本之山海非常儀占月則常羲生月之說無由附防也非常羲爲帝俊妻則嫦娥爲羿妻無由附防也【胡氏筆叢】常呂作尙

晦伯謂歸藏有嫦娥之說此不足憑歸藏六朝僞書蓋又竊淮南之說因此益見歸藏爲僞書也【上】連山歸藏據孔安國語周末已亡用修所引連山藏於蘭臺歸藏藏於太卜乃桓君山瞇論或東漢人僞作者耳用修何遽信之【上】考隋志有歸藏二卷稱子夏傳或以爲杜鄴子夏非卜商也按鄴西漢末人與杜欽同時俱字子夏君山所謂歸藏必鄴所撰東京收合新莽燼余誤其字爲卜商故太卜藏之而桓不考耳【上隋志歸藏十三卷晉太尉參軍薛貞注不云子夏】

按歸藏之書大明迂怪乃稱羿斃十日姮娥奔月殷湯如玆況諸子乎【梁劉勰文心雕龍】劉非六朝人耶

一陰符耳用修俄以爲六代俄以爲唐人又俄以爲後漢何無定見如此【筆叢】胡駁楊辧矣乃歸藏旣以爲六朝又以爲東漢又以爲西漢末將無同於楊耶孔安國書序亦無周末已亡之語

丁字有尾

水經注載齊地掘得古冢棺前和有八分書驗文乃太公三世孫胡公之墓以此知八分書不始於秦矣余又按莊子云丁子有尾李頤注云丁字書冩皆作右波故曰有尾此又一證也

莊子丁子有尾李注云夫萬物無定形形無定稱在上爲首在下爲尾世人謂右行曲波爲尾今丁子二字𨿽左行曲波亦是尾也

莊注若此豈可刪其半以適巳用乎

聾虫

淮南子云馬聾虫也而可以通气志猶待教而成況人乎注聾虫諭無知聾虫之名甚奇

此容齋四筆說也又說林云狂馬不觸木猘犬不投於河𨿽聾虫而不自陷又況人乎

文子云聾虫𨿽愚不害其所愛注鱉聾無耳據此二說可專以名馬而奇之乎容齋失考於前子復承誤於後何耶

眞珠船

王應麟嘗言得一異事如獲一眞珠船

王徽之云讀書每得一義如得一眞珠船【見陸農師詩注】

鮑姑艾

世傳鮑姑艾五月五日曽灼龍女鮑姑亦仙女流也宋人五日帖子中有用此事者【續錄】

裴鉶傳奇云貞元中有崔煒者中元日在番禺開元寺脫一老嫗之難異日嫗以越井崗艾奉之曰可愈疣贅兼獲美艷煒後誤墜穴中見大白蛇有疣灸之應手墮地遂跨蛇行至一洞府有小靑衣云玉京子送崔家郎君至矣須臾有四女酌醴侍之及出四女雲中元日吾輩當送田夫人往也知有鮑姑艾可畱少許如期果至乃知向入尉佗墓耳遂以爲室因問鮑姑何人曰鮑靚女葛洪妻也何以呼蛇爲玉京子曰安期生嘗跨斯龍朝玉京耳

此云五日灼龍女當別有見

古碑有神物防持

唐李邕書云麾將軍碑已斷裂在蒲城縣正徳中劉逺夫禦史謫爲蒲城簿訪出以鐵束錮之復爲完物饒州薦福寺碑爲雷所驚而碎近日好古者取其碎裂合而臥樹之猶可摹印簡西嶨爲予言親見許予摹寄一本尙未獲也以二事占之古碑似有神物防持

金石錄云云麾將軍李琇碑李邕撰並行書天寶元年正月立蒲城或當有之不敢彊所不知其薦福寺則余與姚江張汝宗嶽所同遊者訪碑遺址若罔聞知稽之郡誌文亦不載而其說若此

宋王明淸玉照新誌云雷轟薦福碑事見楚僧惠洪冷齋夜話頃嵗婁彥發機自饒州通判歸詢之云薦福寺𨿽號鄱陽巨剎元無此碑乃惠洪僞爲是說也

太白淸平樂辭【以下詞品】

李太白應制淸平樂辭云禁庭春晝鶯羽披新繡百艸巧求花下鬭只賭珠璣滿斗日晚卻理殘妝禦前閒舞霓裳誰道腰支窈窕折旋消得君王其二云禁幃秋月夜探金窓罅玉帳鴛鴦噴蘭麝時落銀燈香灺女伴莫話孤眠六宮羅綺三千一笑皆生百媚宸遊教在誰邊此辭見呂鵬遏雲集載四首黃玉林以其二首無淸逸气韻止選二首愼嘗補作二首

李濬松窓雜錄雲開元中禁中初重木芍藥得四本移植於沈香亭前防花方繁開上乘照夜白太眞妃以步輦從李年前欲歌之上曰賞名花對妃子何用舊詞爲命年宣李白進淸平調詞三章白宿酲未解因援筆賦云云想衣裳花想容春風拂曉露華濃若非羣玉山頭見防向瑤防月下逢一枝紅艷露凝香雲雨巫山枉斷腸借問漢宮誰得似可憐飛燕倚新妝名花傾國兩相歡常得君王帶笑看解釋春風無限恨沈香亭北倚闌干年遽以詞進上促年歌之仍自調玉笛倚曲以媚妃自是顧白尢異於他學士

張君房脞說指此三首爲淸平樂曲尊前集及樂府詩集止曰淸平調今據所引復有四首不知當是何時所進且其詞全不類謫仙語豈呂鵬輩羼入者耶

菩薩鬘

西域諸國婦女編髮垂髻飾以雜華如中國塑佛像瓔珞之飾曰菩薩鬘曲名取此

杜陽雜編云大中初女蠻國貢雙龍犀明霞錦其國人危髻金冠瓔珞被體故謂之菩薩蠻當時倡優遂制菩薩蠻曲文士亦往往聲其詞【南部新書亦載】

北夢瑣言云宣宗愛唱菩薩蠻詞令狐相國假溫飛卿新撰宻進之戒以勿泄而遽言於人由是疎之

如夢令

唐莊宗辭云曽宴桃源深洞一曲舞鸞歌鳯長記別伊時和淚出門相送如夢如夢殘月落花煙重此莊宗自度曲也樂府取辭中如夢二字名曲今誤傳爲呂洞賓非也

古今詞話云後唐莊宗修內苑掘得斷碑中有三十二字【云云】莊宗使樂工入律歌之名曰古記又使翰林作數篇翰府名談云李白過潼闗詞

一名宴桃源東坡雲莊宗制名嫌其不馴雅攺爲如夢蓋其中有如夢如夢句也

鬼仙詞

曉星明滅白露防秋風落葉故址頽垣冷煙衰艸前朝宮闕長安道上行客依舊利深名切攺變容顏消磨今古隴頭殘月此五代新說載鬼仙辭也非太白長吉之流豈能及此

古今詞話云蜀州王守有門下客遇紅梅花作祟贈栁梢靑詞云依稀曉星【云云】若是鬼謡則小說有之倘或人作此詞以詭世其人亦必爲鬼錄矣蓋其意皆幽陰中不祥語也

五代新說唐髙宗咸寧中張詢古所撰載梁陳北齊周隋君臣雜事也時白賀尙未生豈謂前生之鬼耶蓋止知梁唐晉漢周爲五代耳

盧絳

盧絳南唐人夢一婦人歌菩薩蠻云玉京人去秋蕭索畫檐雀起梧桐落欹枕悄無言月和淸夢圓背燈惟暗泣甚處砧聲急眉黛小山攢芭蕉生暮寒其應不著辭頗淸潤特錄之

絳事見馬令南唐書本傳末句作獨自倚闌干衣襟生暮寒云

龍衮江南野史云盧絳病困忽夢一白衣婦人教之食蔗而愈迨數夕又夢前婦人云妾乃玉眞也太尉富貴時至可詣都城妾有一詩一緡以助行旅十年之後當於孟家陂上奉見歌其詞云淸風良月夜深時箕箒盧郎恨尙遲他日孟家陂上約再來相見是佳期言訖而去絳驚覺果獲其緡由是自負入金陵畫防詣後主累官柱國唐亡歸宋以龔愼儀事坐誅旣出乃呼延贊當視行事將至梁門絳遂顧見擁一白衣婦人來宛同昔日夢中因嗟曰玉眞矣何至於此乎贊問其故絳乃白其夢絳復問孟家陂持刃者曰斯塲是矣因數指迨今十年嘆曰昔日之夢今果驗矣死復何恨玉眞姓耿氏其夫死與前婦之子通當坐法與絳同塲斬焉

此事與南唐書同但以詞作詩爲稍異耳因詳出之

法曲獻仙音

望江南卽唐法曲獻仙音也但法曲凡三疊望江南止兩疊耳白樂天攺法曲爲憶江南其辭云江南好風景舊曽諳二疊云江南憶最憶是杭州三疊云江南憶其次憶吳宮南宋紹興中杭都酒肆中有道人攜烏衣椎髻女子買鬥酒獨飲女子歌以侑之歌辭非人世語或記之以問一道士道士曰此赤城韓夫人作法駕導引也烏衣女子蓋龍云其辭曰朝元路朝元路同駕玉華君千乘載花紅一色人間遙指是祥雲回望海光新二疊云東風起東風起海上百花揺十八風鬟云半動飛花和雨著輕綃歸路碧迢迢三疊云簾漠漠簾漠漠天淡一簾秋自洗玉舟著白酒月華微映是空舟歌罷海西流此辭卽法曲之腔文士好奇故神其事以傳耳豈有天仙而反取開元人間之腔乎

陳去非云世傳頃年都下肆中有道人攜烏衣椎髻女子買防酒獨飲女子歌詞凡九闋皆非人世語或記之以問一道士道士驚曰此赤城韓夫人所制水府蔡眞君法駕導引也烏衣女子疑龍云得其三而亡其六擬作三闋【云曽慥樂府雅詞云】

段安節樂府雜錄云望江南者因朱崖李太尉鎭浙西日爲亡姬謝秋娘所撰本名謝秋娘後進入教坊遂攺此名一名夢江南曲也

王灼碧雞漫志云白樂天作憶江南三首自注云此曲一名謝秋娘後人又取樂天首句名江南好唐法曲獻仙音在宋已無知者歐陽永叔及沈存中等皆止稱遺聲【云云】詳見碧雞漫志今輒指爲望江南恐未然劉禹錫憶江南止二疊【見樂府詩集】

周美成栁耆卿有法曲獻仙音辭俱長調也

朱淑眞元夕辭

朱淑眞元夕生查子云去年元夜時花市燈如晝月上栁梢頭人約黃昏後今年元夜時月與燈依舊不見去年人淚濕春【羅】衫袖辭則佳矣豈良人家婦所宜耶其行可知

此永叔辭也或云少遊指爲淑眞不重誣人耶

白團扇歌

晉中書令王瑉與嫂婢謝芳姿有情愛捉白團扇與之樂府遂有白團扇歌云白團扇憔悴無復理羞與郎相見其本詞云犢車薄不乘步行躍玉顏逢儂都共語起欲著夜半其二雲團扇薄不搖窈窕搖蒲葵相憐中道罷定是阿誰非其三云禦路薄不行窈窕穿回塘團扇障白日面作芙蓉光其四云白錦薄不著趣行著練衣異色都言好淸白爲誰施薄如唐書薄天子不爲之薄芳姿之才如此而屈爲人婢信乎佳人薄命矣元闗漢卿嘗見一從嫁媵婢作一小令云髩鴉臉霞云云【辭欠雅略之】事亦相類而可笑並附於此

古今樂錄云晉中書令王瑉捉白團扇與嫂婢謝芳姿有愛情好甚篤嫂捶撻婢過苦王東亭聞而止之芳姿素善歌嫂令歌一曲當赦之應聲歌曰白團扇辛苦五畱連是郎眼所見瑉聞更問之汝歌何遺芳姿卽攺云白團扇憔悴非昔容羞與郎相見後人因而歌之詞凡六首無名氏【見樂府詩集】

文獻通考云婢素好歌而瑉好持白扇故云

髩雅臉霞【云云】周徳淸書所見朝天子辭也見楊朝英太平樂府

楊栁枝詞

周徳華【劉采春女】

淸江一曲栁千條二十年前舊板橋曽與情人橋上別更無消息到今朝【唐絕增奇神品】

雲溪友議云裴諴郎中晉國公次子也足情調善談諧與舉子溫岐爲友俱善歌曲迄今飲席多是其詞有徳華周氏者劉采春女也𨿽羅嗊之歌不及其母而楊栁之辭采春難及湖州崔芻言郎中將至京洛豪門女弟子多從之學溫裴所稱歌曲請徳華一陳音韻徳華終不取焉二公皆有愧色所唱者七八篇皆近名流之詠也劉禹錫尙書一首春江一曲【云云】今直指爲徳華誤

廣文選

近閱廣文選宋玉微詠賦乃誤王爲玉而題云微詠賦下書宋玉之名不知王微乃南宋人史具有姓名而疎謬如此殊誤觀者

微詠賦陳子同俌文選補遺已載之矣

王微本傳不云有詠賦之作豈當別有見耶

蘘荷子

丘文莊公羣書抄方載中毒用白蘘荷引栁子厚詩【云云】且曰子厚在栁州種之其地必有此種仕於玆土者

其物色之蓋亦不知爲何物也余謂丘公之博洽而不識世之識者亦罕矣按松江志引急就章注曰白蘘荷卽今甘露考之本艸其形性正同

急就章云老菁蘘荷冬日藏顏師古注蘘荷一名蒓苴莖葉似姜其根香而脆可以爲葅又辟蠱毒本艸云葉似初生甘蕉根似姜芽性好陰在木下生者尢美中蠱者服其汁臥其葉卽呼蠱主姓名周禮庶氏以嘉艸除蠱毒宗懍謂嘉艸卽此也

栁種白蘘荷詩庶氏有嘉艸攻禬事久冺注引本艸說文一名葍蒩古今注紫者曰葍蒩白者曰蘘荷解毒用白蘘荷陶隠居葍作覆

史記相如上林賦紫姜蘘荷正義曰柯根旁生筍若芙蓉可以爲葅又治蠱毒也

後漢馬融廣成頌芝荋菫荁蘘荷芋渠章懷注曰蘘荷苗似姜根花紅紫似芙蓉可食

潘安仁閒居賦蘘荷宜陰時藿向陽

幹寶搜神記云蔣士先得疾下血言中蠱家人宻以蘘荷置其席下忽大笑曰蠱我者張小也乃收小小走自此解毒藥多用之

按諸說明甚且今蘘荷與甘露枝葉迥別乃云考之本艸其形性正同又古本耶

文莊抄方余未及見或疑殆意也松志謂俗呼甘露子根如蠶蛹莖葉如薄荷【云云】乃引急就章亦誤

君遷樹

文選蜀都賦平仲君遷皆木名注缺按司馬公名苑云君遷子如馬你俗云牛你柿是也今之造扇用此柿油可補文選注

吳都賦平仲君遷松梓古度注劉成云平仲之木實白如銀君遷之樹子如瓠形云蜀都注缺誤

魏王花木志君遷樹細似甘蕉子如馬乳

交州記君遷子實中有乳汁甜美香好主消渴煩熱鎭心久服輕身亦得悅人顏色

本艸君遷生海南樹髙丈餘中有汁如乳汁吳都賦平仲君遷

圖經云有一種小柿謂之軟俚俗暴漧貨之謂之牛你柿據此諸說可補選注耶

均卽韻

唐書樂志古無韻字均卽韻也五帝之學曰成均均亦音韻書曰命汝典樂敎冑子論語曰成於樂是成均之說也周人立大學兼五帝及二代之名東學爲東序西學爲瞽宗北學爲上庠南學爲成均宜學言語者處之成均則均之爲韻義益明矣潘安仁笙賦音均不恆曲無定制注均古韻字鶡冠子五音不同均然其可喜一也唐書李綱傳引周禮均工樂胥不得列於士伍唐書樂志開元用祖孝孫十二和十曰休和皆以其月之律均又貞元中韋臯作南詔奉聖樂用黃鐘之均又爲五均髙宗時呂才上言舜彈五弦之琴歌南風之詩今以禦雪詩爲白雪歌以羣臣所和詩十六韻爲送聲十六節帝善之都無古無韻字均卽韻也之說【旋宮以七聲爲均均言韻也古無韻字猶言一韻聲也楊收傳】

說文均平徧也從土均聲韻和也從音貟單出爲聲成文爲音【音貟】爲韻說文在唐志之後乎

禮文王世子郊人逺之於成均以及取爵於上尊也注董仲舒曰五帝名大學曰成均則虞庠近是也疏云以無正文故云近是仲舒去古未逺不能定其名今復千載余矣乃爲指其事奇哉

禮大司樂掌成均之法以治建國之學政而合國之子弟有道有徳者使教焉以樂徳中和祗庸孝友樂語興道諷誦言語樂舞雲門大捲咸防夏濩武今專以學言語者處之得乎

易氏曰成者成其行之虧均者均其習之偏五帝卽此以名學成周因之以爲教

書帝曰防命汝典樂教冑子直而溫寛而栗剛而無虐【云云】豈直教韻乎

大戴禮保傅篇云帝入東學尙親而貴仁入南學上齒而貴信入西學上賢而貴徳入北學上貴而尊爵注四學者東序瞽宗虞庠及四郊之學也

易傳太初篇雲天子旦入東學晝入南學夕入西學暮入北學在中央曰太學天子所自學也

成公綏嘯賦音均不恆曲無定制善注引鶡冠子【云

云】五臣作韻謂笙賦誤

笙賦基黃鐘以舉韻望儀鳯以擢形【不作均字】

周國語伶州鳩曰律所以立均出度也韋昭曰均者均鐘木長七尺有擊之以均鐘者又云度律均鐘百官軌儀注平也夏小正云農率均田疏均田則審端徑遂也

易丰卦𨿽旬無咎荀本作均周禮均人公旬用三日注旬古均字書厥罪惟鈞左傳年鈞以徳禮內則旬而見注當爲均亦可謂爲韻字乎

古字簡少相近者多假借用之如集古金石二錄所載縣令爲苓眉壽爲麋職方爲識蓼莪爲儀鄧艾爲義之類不能盡書若必欲以均爲韻則前之諸字又將何解耶

水龍【墐戶錄】

隋梁睿請伐陳文帝答詔曰陳國來朝未盡臣節誠須有罪必興師旅若命水龍終當相屈昔人謂戰艦曰水龍

水龍乃永襲字也兩山墨談旣誤於前矣公錄於冊豈容再誤耶

隋書云睿上平陳之防上善之下詔曰公旣上才若總戎律一舉大定固在不疑但朕初臨天下政道未洽恐先窮武事未盡善昔公孫述隗囂漢之賊也光武與其通和稱爲皇帝尉佗之於髙祖初猶不臣孫皓之答晉文書尙云白或尋款服或卽滅亡王者體大義存遵養𨿽陳國來朝未盡藩節如公大略誠須責罪尙欲且緩其誅宜知此意淮海未滅必興師旅若命永襲終當相屈想以身許國無足致辭也睿乃止焉【北史同】

晉書孫皓天紀中童謡曰阿童復阿童銜刀浮渡江不畏岸上虎但畏水中龍羊祜聞之曰此必水軍有功又王濬小字阿童乃表武帝加龍驤將軍及徵吳江西眾軍無過者而濬先定秣陵【五行志及祜傳】

此𨿽有水中龍字亦非戰艦也

鱮【異魚圖贊】

緡調餌芳可獲鱮魚网魚得鱮不如噉茹或名曰鱅其性慵如【說苑子賤語又古諺云云】

說苑政理篇宓子賤將適單父陽晝曰吾少賤無以送子有釣道二焉夫投綸錯餌迎而吸之者陽橋也其爲魚薄而不美若亡若存若食若不食者魴也其爲魚也博而厚味子賤曰善【云云】

選應休璉書陽晝諭於詹何注引說苑橋作鱎俱無鱮字亦非子賤語也余裏語見詩疏埤雅

鯤【上】

鯤本魚子細如蠶茸莊周寓言鯤化爲鵬譬彼詩頌雕育桃虫千古言詮誰發其蒙注莊子云北溟有魚其名爲鯤鯤之大不知其幾萬里此寓言也按內則卵醤卵音鯤國語曰無禁鯤鮞皆以鯤爲魚子至小之物也莊子乃以至小爲至大便是滑稽之開端後人皆不得其言詮𨿽郭象之奧沈思亦誤況司馬彪輩乎余嘗謂天地乃一大戲塲堯舜爲古今正生桀紂爲古今大醜莊列爲古今大淨千載而下不得其解皆矮人觀塲也莊注云鵬鯤之實吾所未詳也夫莊子之大意在乎逍遙遊放無爲而自得故極小大之致以明性分之適達觀之士宜要其防歸而遺其所寄不足事事曲與生說自不害其防皆可略之

此解明甚公云言詮得非子誤合者耶

世說向秀注莊妙析致秀卒子幼義遂零落然猶有別本郭象者爲人薄行有儁才見秀義不傳於世遂竊以爲巳注惟自注秋水至樂二篇

據此則莊非象注矣竊注見譏於義慶誤注追誚於用修子厄哉

晏子春秋載橘枳狗門之說史滑稽傳紀叔敖葬馬之辭乃云滑稽開端豈周在楚莊齊景前耶

天地戲塲【云云】非聖不道姑無論矣但公品詞制曲自等周郎者其生丑淨字名義如太和正音等所載是如此解耶

太白詩

太白哭宣城紀叟詩紀叟黃泉裏還應釀老春夜臺無曉日沽酒與何人古本作夜臺無李白絕妙不但齊一生死又且雄視幽明矣昧者攺爲夜臺無曉日夜臺自無曉日且與下句何人字不相應甚矣士俗不可醫也詩有本明淺而故欲其髙深此是文人一病如太白哭紀叟詩紀叟黃【云云】何人本自明白沈痛而楊用修云古本【云云】夫此詩爲哭紀叟亦寓調謔意正是曠達處黃泉釀酒豈眞如地獄六街三市耶白意蓋謂紀叟生前善釀卽在黃泉還應不忘本業但夜臺茫茫無有曉日沽酒與何人耶可謂至痛今云夜臺自無曉日此自不嫌於復也予不暇逺引如謝靈運谷幽光未顯亦可謂幽谷自無顯光陸士衡明月一何朗亦可謂明月本自朗詩家如此類甚多也且夜臺無李白以見在之身而言則誠妙若究竟言之李白能不入夜臺耶果騎鯨上天耶反與沽酒與何人之句不應矣乃笑士俗不可醫予不知其何說也【王昌】

李集分注又載題戴老酒店云戴老黃泉下還應醉大春夜臺無李白沽酒與何人

按此具載本集乃云古本何耶

與涴同

韋莊應天長詞云想得此時情切淚沾紅袖字義與涴同而字則讀如涴字入聲始得其葉然說文玉篇俱無字惟元詞中馬驟人語喧北音作平聲四轉作入聲正葉

花間集云淚沾紅袖黦不作字或所見別本之誤耳字書音流與涴義不相蒙乃苦欲轉作涴讀何耶

龍生九子

俗傳龍生九子不成龍各有所好治中孝廟禦書小帖以問內閣李文正東陽具疏以對據圭峯羅玘蘆泉劉績之言承上問而不蔽下臣之美賢相之盛節也文正嘗爲【愼】言今影響記之錄於此一曰贔屭形似好負重今石碑下趺是也二曰螭吻形似獸性好望今屋上獸頭是也三曰蒲牢形似龍而小性好叫吼今鐘上紐是也四曰狴犴形似虎有威力故立於獄門五曰饕餮好飲食故立於鼎蓋六曰性好水故立於橋柱七曰睚眥性好殺故立於刀環八曰金猊形似獅性好煙火故立於香鑪九曰椒圖形似螺蚌性好閉故立於門鋪首又有金吾形似美人首尾似魚有兩翼其性通靈不寐故用警巡【巵言】

按爾雅九種龍其名曰蒲牢囚牛蚩吻嘲風贔屓霸下狴犴狻猊睚眥贔屓好文云云【總對類】

近峯聞略雲龍生九子見爾雅西涯公紀桂岥遇錄所解甚悉予又觀他說間有同異殆必有所據也【吳郡皇甫錄】

夫爾雅者興於中古隆於漢氏列在十三經中非僻書也其釋獸中止有狻猊郭璞注云卽獅子並無別項龍子之說且埤雅雅翼並號該綜亦絕無一言及之者對類【云云】得無虛搆僞辭如雲仙散錄等書類耶

菽園雜記古諸器物異名屭贔其形似【云云】出山海經博物志嘗過倪村民家見其雜錄中有此然考山海經博物志皆無之山海原缺第十四十五卷

聞博物志自有全本與今書坊本不同豈記此者嘗得見其全書歟【吳郡陸文量】

夫山海記於伯益博物志於張華方其未缺之時漢晉以來並不見於引證獨倪村民家乃得見其全書陸公無乃亦失於折衷乎

唐趙耕龍公碑云張路斯潁上人隋初明經登第景龍中爲宣城令夫人闗州石氏生九子自宣城罷歸每夕出自戌至醜歸輒體寒而濕石氏異之問其故曰我龍也蓼人鄭祥逺亦龍也騎白牛據吾池自謂鄭公池吾屢與戰未勝明日取決可令吾子射以助我系鬛以靑綃者鄭也絳綃者吾也明日九子遂射靑綃者中之鄭怒東北去投合肥西山以死今龍穴山是也公與九子皆化爲龍【歐陽修集古錄蘇軾碑陰】

按龍生九子蓋此事也大臣不學小臣妄對其誤一耳公復筆之以誇人豈容再誤乎

胡侍眞珠船云治間泰陵令中官問龍生九子名目於李少師東陽李不能悉詢於吏部劉員外績乃得其說於故冊面上所錄然亦不知所從出因據以復余憶十一二時曽見其說於對類總中近因歷考傳記乃知其說爲不經其辧甚詳然亦不及於此因附載之

陳晦伯攷龍生九子事詳矣猶覺一事未及引後漢書哀牢夷有婦人名沙壹捕魚水中觸沈木有感產子男十人後沈木化爲龍出水上曰若爲我生子何在九子見龍驚走獨小子不能去背龍而坐龍因防之其母鳥語謂背爲九謂坐爲隆因名子曰九隆諸兄推以爲王后牢山下有一夫一婦復生十女九隆兄弟皆娶爲妻據此亦龍生九子一證也【於碝注筆】按本傳名子爲九隆及後長大諸兄以九隆爲父所舐而黠遂共推以爲王夫曰小子曰諸兄則九隆第十子也謂背爲九則九非數也謂坐爲隆則非卽龍也云未及引爲證似猶未審

興渠【禪林】

阿魏藥也【一云】興渠方蘆菔根未出土臭气聞於逺近葷而非辛阿魏是也辛而非葷姜芥是也是葷復是辛五辛是也梵网經云五辛者一蔥二薤三韭四蒜五興渠【翻譯名義】釋慧日云僧徒多迷五辛中興渠或云蕓薹胡荽或云阿魏惟淨土集云五辛此土有四闕於興渠梵語稍訛正云形具余國不見回至於闐方得見也根麄如細蔓菁根而白其臭如蒜彼國人種取根食也於時冬天到彼不見枝葉薹荽非五辛所食無罪日親見爲驗【唐髙僧傳】

正楊卷四

