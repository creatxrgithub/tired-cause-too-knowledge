

禦制題明人影宋鈔淸波雜誌

逸史犁然志紹熙久無本此稱奇唐鉤晉迹隔一間明影宋刋非兩岐【昔人謂雙鉤下眞迹一等如唐臨晉帖之影宋鈔亦然】世道人心斯系矣南遷北伐早卑之【此書𨿽雜誌古今事迹而於髙宗南遷臨安建都特詳於題宋中興聖政艸詩已論之玆不復贅】淸波門外西湖水洗盡當年諛墓辭

乾隆甲午冬日

欽定四庫全書

子部十二

淸波雜誌

小說家一【雜事之屬】提要

【臣】等謹案淸波雜誌十二卷別誌三卷宋周輝撰煇字昭禮彥之子厲鶚宋詩紀事附載馬曰琯之言曰舊本淸波雜誌有張貴謨序書中煇俱作燀應從之按是編爲影宋精本書中俱作煇張貴謨序亦存恐曰琯所見者或轉是訛本煇自題曰淮海人而兩浙名賢錄載之書中有祖居錢塘後洋街語則煇實自浙遷淮也是書之末有張斯中張防陳晦楊寅張巖龔頤正徐似道等七跋皆同時人似道稱煇爲處士然煇曾試宏詞奏名見之書中或當時未就官耶別誌又自稱嘗至金國益不可解或隨出使者行也淸波爲杭州城門之名紹興中煇寓其地因以名書所記皆宋人雜事方回桐江續集力詆其尊王安石之非考書中稱煇之曾祖與安石爲中表蓋親串之間不無回防猶之王明淸揮麈諸錄曲爲曾布解耳知其私意所在則可以此盡廢其書則又門戶之見矣是書原本十二卷商維濬稗海作三卷蓋明人刋本多好合並刪削不足爲異諸跋並稱二志惟龔頤正跋作三志考宋人著書率以前後別續新分爲五集則別誌之前似乎當有後志然別誌中但稱前志不及後志嘉靖戊申姚舜牧跋亦但稱雜誌十二卷別誌三卷則自明以來惟此兩集或頤正跋三字誤歟乾隆四十六年十二月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

淸波雜誌序

余故人周昭禮嗜學攻於文當世名公卿多折節下之餘與昭禮定交今不翅二十年矣每一別再見喜其論議益該洽文益工今老矣而志益壯一日示余以所撰淸波雜誌十有二卷紀前言往行及耳目所接𨿽尋常細事多有益風教及可補野史所闕遺者蓋昭禮家蔵故書防萬卷平時父子自相師友其學問源委蓋不同如此今寓居中都淸波門之南故因以名其集云紹熙癸丑春古括張貴謨序

淸波雜誌題識

煇早侍先生長者與聆前言往行有可傳者嵗晚遺忘十不二三暇日因筆之非曰著述長夏無所用心賢於博奕云爾時居都下淸波門目爲淸波雜誌紹熙壬子六月淮海周煇識

欽定四庫全書

淸波雜誌卷一

宋周煇撰

髙宗繇康邸使北庭開大元帥府於相州繼登寶位再造王室一時覇府攀附自汪丞相伯彥而次建炎初詔省記事迹成書來上付之史館其間所紀符瑞如冰泮復凝紅光如火雲覆華蓋其不一獨諸路文書申帥府或曰康王或曰靖王有解坼靖康二字乃立十二月而立康王祥契昭灼如此時識者謂本朝無親王將兵在外故事忽付火元帥之柄於皇弟蓋本天意云髙宗初被命渡河隨軍一禆將某善人倫密雲同列曰大王神觀甚佳此行必成大事舍人觀察亦保終吉但資政气貌甚惡禍只在旦夕資政謂王云也時以資政殿學士輔行行至磁州果被害於應王廟中書舍人耿延禧觀察使髙世則時參謀議於幕府

神宗初出閤封潁川郡王旣卽位陞潁州爲節鎭久之覺其非遂以許州爲潁昌府人比之芳洲生杜若吏部侍郎張舜民爾嘗考神宗嘉祐九年授忠武軍節度使封淮陽郡王治平元年封潁王三年立爲皇太子初不曽封潁川郡王政和間工部侍郎劉嗣明奏恭惟神宗皇帝自忠武軍節度使潁王登大位其忠武軍止緣遙領節制已陞爲潁昌府有潁川系受封興王之地伏望崇建府號遂以潁州爲潁川府依舊順昌軍額悉符前說

五代時有僧某卓庵道邊蓺蔬丐錢一日晝寢夢一金色黃龍食所蓺萵苣數畦僧寤驚且曰必有異人至已而見一偉丈夫於所夢之所取萵苣食之僧視其狀貌凜然遂攝衣延之餽食甚勤頃刻告去僧囑之曰富貴無相忘因以所夢告之且曰公他日得志願爲老僧只於此地建一大寺偉丈夫乃蓺祖也旣卽位求其僧尙存遂命建寺賜名普安都人稱爲道者院則壽聖皇帝王封之名已兆於此

髙宗自相州提兵渡河初程宿頓問地名以新興店對幕府進言大王治兵復仇行紹大統而初宿新興天意若曰宋室中興其命維新且以太平興國中宋防之語爲證紹興辛巳視師江上至無錫幸惠山酌泉泉上有汲桶桶間書吳安二字吳安閽姓名也侍衛者偶見之皆喜謂吳地可安或云亦嘗達於聖聼頃得此說於惠山主僧法皥普安等名𨿽不同其爲佳防則一也髙宗踐阼之初躬行儉徳風動四方一日語宰執曰朕性不喜與婦人久處早晚食只麫飯炊餅煎肉而已食罷多在殿旁小閤垂獨坐設一白木桌置筆硯並無長物又嘗詔有司毀棄螺塡倚卓等物謂螺塡滛巧之物不可畱仍舉向自相州渡大河野中寒甚燒柴借半破甆盂溫湯飯茅檐下與汪伯彥同食今不敢忘紹興間復紆奎畫以記損齋損之又損終始如一宜乎去華崇實還淳返朴開中興而濟斯民也

紹興二年修建康府行宮以圖進呈防可只如州治修蓋一殿之費𨿽未爲過而廊廡亦當相稱則土木之侈傷財害民何所不至箸之漸不可不戒由是制度簡儉不雕不斵得夏禹卑宮室之意

朱弁新安人建炎戊申嵗副王倫使金被畱館於雲中紹興壬子嵗王先得還至紹興癸亥約和已定朱方南歸嘗著曲洧舊聞云仁宗時最先言皇嗣者明州鄞縣尉不記其姓名閱嵗久之又經此喪亂史家亦不復載爲可惜煇紹興間得婁寅亮奏札曰先正有言太祖捨其子而立弟此天下之大公也周王薨章聖選宗室子育之宮中此天下之大慮也仁宗皇帝感悟其說詔英宗入繼大統文子文孫宜君宜王遭罹變故不斷如今有天下者獨陛下一人而已恭惟陛下克己憂勤備嘗艱險春秋鼎盛自當則百斯男屬者椒寢未繁前星不耀孤立無助有識寒心天其或者深戒陛下追念祖宗公心長慮之所及乎崇寜以來諛臣進說獨推濮王子孫以爲近屬餘皆謂之同姓致使昌陵之後寂寥無聞奔迸藍縷僅同民庶臣恐祀丰於暱仰違天鑑藝祖在上莫肯顧歆此二聖所以未有回鑾之期彊敵所以未有悔禍之意元元未有息肩之時也欲望陛下於子行中遴選太祖諸孫有賢徳者視秩親王使牧九州以待皇嗣之生退處藩服更加廣選宣祖太宗之裔材武可稱之人升爲南班以備環列庶幾上副在天之靈下系人心之望臣本書生叨擢科第白首選調垂二十年今將告歸不敢終嘿位卑言髙罪當萬死惟陛下裁赦婁初不知其出處近聞乃溫州人字陟明擢政和二年進士乙科曽任察官屬鄕大浸父子皆沒於水或云論事之防不止於此

髙宗卽位於南京肆赦文有兩本首尾皆同如道君發徳音而罪已退辭履位之尊乾龍以震長繼天首正誤國之罪悉捐金幣分割膏腴思愛惜於兩朝忍輕加於一矢生靈受賜夷夏聞風方結衷言旣驅車而北渡未寒口血復擁眾以南侵慨谿壑之無厭昧蜂蠆之有毒廷臣乏防敵使詭和欵虎以退師致金湯之失險肆令敵騎薦食都畿等語與今所傳本異蓋時有忌器之嫌也皆太常少卿滕康行滕后簽書樞密院南京人哲宗禦邇英閤召宰執曁講讀官講禮記讀寶訓顧臨讀至漢武帝籍提封爲上林苑仁宗曰山澤之利當與眾共之何用此也丁度對曰臣事陛下二十年毎奉徳音未始不本於憂勤此蓋祖宗家法爾讀畢宰臣呂大防等進曰祖宗家法甚多自三代以後惟本朝百三十年中外無事蓋由祖宗所立家法最善臣請舉其略自古人主事母后朝見有時如漢武帝五日一朝長樂宮祖宗以來事母后皆朝夕見此事親之法也前代大長公主用臣妾之禮本朝必先致恭仁宗以侄事姑之禮見獻穆大長公主此事長之法也上曰今宮中見行家人禮大防等曰前代宮闈多不肅宮人或與廷臣相見唐入閤圗有昭容位本朝宮禁嚴宻內外整肅此治內之法也前代外戚多預政事常致敗亂本朝母后之族皆不預此待外戚之法也前代宮室多尙華侈本朝官殿止用赤白此尙儉之法也前代人君𨿽在宮禁出輿入輦祖宗皆步自內廷出禦後殿豈乏人力哉亦欲涉歷廣庭稍冒寒暑爾此勤身之法也前代人主在禁中冠服茍簡祖宗以來燕居必以禮竊聞陛下昨禮畢具禮服謝太皇太后此尙禮之法也前代多深於用刑大者誅戮小者逺竄惟本朝用法最輕臣下有罪止於罷黜此寛仁之法也至於虛已納諫不好畋獵不尙玩好不用玉器飲食不貴異味禦廚止用羊肉此皆祖宗家法所以致太平者陛下不須逺法前代但盡行家法足以爲天下上甚然之列聖家法之盛大臣啟迪之忠皆可書而誦也

元祐大婚呂正獻公當國執議不用樂宣仁云尋常人家娶个新婦尙幾个樂人如何官家卻不得用欽聖云更休與他懣宰執理防但自安排著遂令教坊鈞容伏宣徳門裏皇后乘翟車甫入兩部防門眾樂具舉久之伶官輦出賞物語人曰不可似得這个科第相公卻不教用實錄具書納後典禮但言婚禮不賀不及用樂一節王彥霖系年錄載六禮特詳亦不書此

宰臣呂大防等言昨奉聖防宣諭皇帝納後有期已令入內侍省檢舉施行者伏以塗山啟夏渭涘興周予娶度土之辰親迎造舟之地若稽盛典適契亨期將開前寢之模宜謹曲防之議恭惟皇帝陛下天錫仁孝日新光明躬親萬幾𨿽稟東朝之訓表帥九禦尙虛中壼之尊伊欲迓於家必先正其服位太皇太后殿下念宗祊之奉篤風教之先歷詢慶門咨求淑媛將恊定祥之兆當陳備物之嚴嘉命惟行體二儀之判合舊章可舉在六禮之親成自納采至於告期繇命使訖乎上禮車服有等幣贄有常古今相沿方冊具載臣等不勝大願伏望誕頒明詔豫敕奉常考沿革於前王參節文於通禮制爲成式付在有司衮冕谷圭益重謹昬之義金根騩馬悉全象物之宜足以彰有命之自天知得賢之配聖善承億載流化萬方凡在懷生率同大慶太皇亦降答詔前輩謂元祐納後禮制視天聖景祐討論特爲詳備天祐皇家母儀得昭慈之賢其後撥亂返正翊戴中興之主功參十亂玆謹具著焉

國朝配享功臣於太廟橫街南東西相向設位太祖室趙普曹彬太宗室薛居正石熙載眞宗室李流王旦李繼隆仁宗室王曽呂夷簡英宗室韓琦曽公亮神宗室富弼曹偉哲宗室司馬光徽宗室韓忠彥髙宗室呂頥浩趙鼎韓世忠張俊視祖宗文武臣各用二人侑食蓋中興將相勲烈之盛不得而遺也

天聖初元內出聖祖神化金寶牌令景靈宮分於在京宮觀寺院及外州名山聖迹之處牌長三尺許厚寸餘文十二曰玉淸昭應宮成天尊萬壽金寶背文五曰永鎭福地勑其周郭應虯龍花葩之狀精彩煥燿封以絳囊盛以漆匣或云用王居正藥金所制凡不經兵革州郡皆寶藏之煇嘗見於上饒天慶觀蓋畱龍虎山頃見唐人官告印文細如絲髮本朝印文麄厚漫泐遲速𨿽系官府事之防簡舊傳惟三司開封爲省府事最防劇所用印嵗一易今學士院印乃景徳年鑄在京百司所用無如此久者

舊制凡罷官三月不赴部選集者有罰煇見耆舊云承平時州縣多闕官得替還鄕未及息肩已竭蹷入京授見次卽趣赴上一季半年已爲逺闕到國門卽入朝集院支俸差剰員破官馬事事安便與今異矣政宣間掌朝廷書詔者朝士常十數人主文盟者集眾長而成篇靖康垂告天下手書出太常少卿汪藻筆紹興間婉容劉氏進位貴妃亦特命監察禦史王綸艸制或云時宰與王同裏欲其霑賜金故臨期特畀權內制

蘇東坡言少時與父並弟同讀富韓公使北語錄至於說大遼國主云用兵則士馬物故國家受其害爵賞日加人臣享其利故凡北朝之臣勸用兵者乃自爲計非爲北朝計也三人皆嘆其言明白切中事機老蘇謂二子曰古人有此意否坡對曰嚴安亦有此意但不明白老蘇笑以爲然煇觀三國誌顧雍傳孫權時沿邊諸將各欲立功自效多陳便宜有所掩襲權以訪雍雍曰兵法戒於小利此等所陳欲邀功名而爲其身非爲國也又讀通鑑唐武徳五年突厥犯邊鄭元璹詣頡利說之曰唐與突厥風俗不同突厥𨿽得唐地不能居也今虜掠所得皆入國人於可汗何有不如旋師復修和好可無跋涉之勞坐受金幣又皆入可汗府庫孰與棄昆仲積年之歡而結子孫無窮之怨乎頡利恱引兵還開元六年吐蕃求和忠王友皇甫惟明求奏事從容言和親之利明皇未然惟明力言邊境有事則將吏得以因緣盜匿官物妄述功狀以取勲爵此皆姦臣之利非國家之福乃許其和蓋皆祖述嚴安之言也後東坡載其說於鄭公神道碑之首【張文定公當仁廟時論人臣勸用兵亦有事成身其利不成則陛下任其患之語】

選人攺秩今當員多闕少時須次動六七年咸云考無玷闕方幸寸進戞戞乎難哉近制攺京官歳有定額且減薦數有憑藉者亦不待求而得之每患艱得職司若止許用職司一員庶俾孤寒均得應格昔有胡宗英者該磨勘引見日仁宗驚其年少舉官逾三倍閱其家狀父宿見任翰林學士乃嘆曰寒畯安得不沈滯遂降防止與循資熙寜間一人以貴援得京官削十三紙引見日神宗云有舉狀一十三紙者是甚人特與攺次等官於是權勢聳然幕職州縣官以薦攺京官者其數如格則移刑寺問舉者無罪故乃得磨勘而注籍以待引見至引見又移問如初有罪故而不足於數者輙罷去考功郎趙防請勿移問從之仁人之言也防乃淸獻公之子

國家慶壽典禮千古未聞錫施澤下逮士庶婦人髙年亦如版授誠不世之恩也然增加年甲僞冒寖出向來防臣固已論列而嚴保任之制近見一文士作溫陽老人對切中此其辭曰溫陽之山有老人行年一百二十矣淳熙登號之三年朝廷舉行曠世之典有采樵者進而問之曰今天子朝太上皇徳壽宮奉玉巵上千萬嵗壽肆大號加恩區內無問於己仕未仕之父母苐其年之如詔者而授之官叟何爲而弗與老人對曰吾未及其年樵者曰叟年逾期頤若爲而未及對曰天有二日人有二年有富貴之年有貧賤之年富貴之年舒以長貧賤之年促以短吾自防至老未嘗識富貴之事身不具毛不知冰綃霧縠之爲麗服也口不厭藜藿不知熊蹯豹胎之爲珍羞也目不覩靡曼之色而蓬頭齞唇之與居耳不聽絲竹之音而嶤歌牧嘯之爲樂今吾𨿽閱一百二十二年之寒暑而不離貧賤若以二當一則吾之年始六十有一與詔不相應是以爲未及又何敢冒其官曰今之世有年未及益其數求以應詔者朝廷亦官之何也對曰彼富貴者也吾固言之矣是所謂以一而當二者也其學寗越之徒歟吾儕小人不敢求其比樵者笑而退煇旣得其說竊惟主上孝奉三官十年一講盛禮鴻恩錫方興未艾在位者其思有以革之庶幾名器增重不致冒濫人得以爲榮

淸波雜誌卷一

欽定四庫全書

淸波雜誌卷二

宋周輝撰

建炎元年五月一日髙宗卽位赦書一應蔡京童貫王黼朱勔李彥王師成譚稹及其子孫皆誤國害民之人見流竄者更不敍二日降手詔宣仁聖烈皇后保佑哲宗有安社稷大功姦臣懷私誣蔑聖徳著在國史以欺後世可令國史院別差官摭實刋修播告天下其蔡卞邢恕蔡懋三省取旨行遣仍不得用建炎元年五月一日赦議者謂中興新政孰先於此抑推原禍亂之自云王黼一日在相國寺行香見蔡京以太師魯國公揭牓序立其下深有羨慕之色親厚者乘間叩之黼曰無他不謂元長有許大官職其人因言太宰能承當一大事元長官職不難致黼識其意乃身任伐燕之責後亦致位太傅楚國公且許服紫花增益騶導並張靑羅蓋塗金從物略與親王等寵遇埒於京及夫事變適開封尹聶山有宿怨遣武吏追躡戕於雍丘輔固村民家取其首以獻以遇盜聞議者惜不與童貫輩明正典刑顧乃回枉如此同時蔡攸翛亦賜死翛聞命曰誤國如此死有餘辜又何憾焉乃飲藥而攸猶豫不能決左右授以繩攸乃自縊而死或以靖康刑戮爲疑識者云祖宗特不誅大臣爾若首禍賊黨罪惡顯著在天之靈當亦不赦也

五十年前有通右府書稱樞宻太尉蓋舊制文臣爲樞宻使皆撿校太尉東坡賀文潞公正位兵府書亦有太尉之稱官稱隨時攺易不可一槪論元丰前樞密院奏薦子弟皆班行

京城士庶舊通用靑涼傘大中祥符五年惟許親王用之餘並禁止六年始許中書樞密院依舊用繖出入近時臣僚建議士庶用皁繖者不聞施行政和間亦詔非品官之家不許乘暖轎武臣任主兵差遣緣邊安撫官走馬承受並不得乘轎亦紹聖之制

蒲宗孟左丞因奏書請官屬賞神宗曰所修書謬無賞宗孟又引例儀鸞司等當賜帛上以小故未答右丞王安禮進曰修書謬儀鸞司恐不預上爲之笑賜帛乃得請卒然一言而當於理

諸疑獄當奏而不奏科罪如法不當奏輙奏者勿坐此法旣行全活多矣元丰詔大理兼鞠獄事多上所付大理卿韓晉卿獨持平覈實無所觀望人以不寃神宗知其材凡獄難明及事繋權貴者悉以委晉卿天下大辟請讞執政或以爲煩將劾不應讞者晉卿曰聼斷求生朝廷之心也今讞而獲戾讞不至矣議者或引唐覆奏令欲令天下庶獄悉從奏決晉卿曰法在天下而可疑可矜者上請此祖宗制也今四海萬里一欲械系待朝命恐罪人之死於獄多於伏辜者朝廷皆從之韓密州安丘人

舊制沙門島黥卒溢額取一人投於海殊失朝廷寛貸之意乞後溢額年深至配所不作過者移州神宗深然之著爲定制乃馬黙知登州日建明也凡天下疑獄並具本末奏取勑裁此說旣行凡有奏疑未嘗不免迨元丰八年詔自今天下州軍勘到彊盜情理無可憫刑名無疑慮輙敢奏聞者並令刑部舉駮重行朝典不得用例破條正與前說相反

馬子約之父知登州乞以流海島溢額之卒移本州牢城以廣好生之徳從之馬夢有告之者爾本無子且無壽上帝以爾請貸罪人賜一子且益壽云

舊立扁牓必系以亭堂齋閤之名今或略去嘗見黃岡所刻東坡墨迹一帖云新居在大江上風雲百變足娛老人有一書齋名思無邪若欲省文去下一齋字何不可者蓋亦隨時所尙爾

自昔人士皆著防後取便於戎服紹興丙子魏敏肅道弼貳大政一日造朝預備衫防朝退服以入堂蓋已得請矣一時驟更衣制力或未辦乃權宜以涼衫爲禮習以爲常乾道間王日嚴內相申請謂環一堂而圍座色皆淺素極可憎乞仍存紫衫至今四十年不攺前此仕族子弟未受官者皆衣白今非跨馬及弔慰不敢用士大夫於馬上披涼衫婦女步通衢以方幅紫羅障蔽半身俗謂之蓋頭蓋唐帷防之制也籠餅蒸餅之屬食必去皮皆爲北地風埃設舊見說汴都細車前列數人持水罐子旋灑路過車以免埃蓬勃江南堦衢皆甃以磚與北方不侔

客有言表章所用字有合回互處若危亂傾覆之通朝士書如罪出憂去甚至以申謝爲敍謝初以爲過及見元祐一小說言蘇明允作權書歐陽公大奇之爲攺書中所用崩亂十餘字奏於朝哲宗嘗書鄭谷雪詩於扇亂飄僧捨茶煙濕攺亂飄爲輕飄

房次律爲永禪師白樂天海中山本朝陳文惠南庵歐陽公神淸洞韓魏公紫府眞人富韓公昆侖眞人蘇東坡戒和尙王平甫靈芝宮近時所傳尢眾第欲印證今古名輩皆自仙佛中去來然其說得於夢寐渺範中恐止可爲篇什裝之助

東坡在海外語其子過曰我決不爲海外人近日頗覺有還中州气乃滌硯焚香寫平生所作八賦當不脫誤一字以卜之冩畢大喜曰吾歸無疑矣後數日亷州之命至八賦墨迹初歸梁師成後入禁中煇在建康於老尼處得東坡元祐間綾帕子上所書薄命佳人詩末兩句全用艸聖筆勢尢超逸尼時年八十餘矣又於呂公經甫少卿家所書傷春詞虞部文甫少卿父也二墨迹屢經兵火而尙存誠宜珍祕呂乃申公之後

紹興辛酉煇隨侍之鄱陽至南康瀾左蠡失舟老幼僅以身免小泊沙際俟易舟信步至山椒一寺軒名重湖梁間一木牌老僧指似是乃蘇內翰畱題登榻觀之卽八月渡重湖蕭條萬疏秋風片防急暮靄一山孤許國心猶在康時術已虛岷峨千萬里投老得歸無詩也漶漫尙可讀僧云以所處深險人迹不到故畱至今然律詩而用兩韻叩於能詩者曰詩格不一如李誠之送唐子方亦兩押山難字韻政不必拘也而坡岐亭詩凡二十六句而押六韻或云無此格韓退之有雜詩一篇二十六句押六韻

煇平生四泛大江備嘗艱險共載生死系於浮沈之間每過龍祠薰鑪瀝觴惟謹無屋宇但植一竿亦致防幣於中流至小孤山謁廟見幡腳及花瓶中小靑蛇盤結舉首蜿蜒者甚眾祝者云神今日在廟歆享而然歸舟夜夢入廟如儀且口占祝文旣覺但記浩若川流儻不於魚腹赫然廟貌尙可薦於豕蹄一聯耳

男子施敬於婦女男一拜婦答兩拜名曰夾拜古禮也今則不然古之男女皆跪詩曰長跪問故夫或問婦跪如何嘗聞海上之國僧尼婦人皆作男子拜拜尙不以爲異則跪宜有之

向在建康於鄰人狄似處見其五世祖武襄公收儂智髙時所銅面具及所佩牌上刻眞武像世言武襄乃眞武神也又出使相判陳州吉身皆五色金花綾紙十七張暈錦褾袋犀軸紫絲网皆備後於友人歐陽儁防得其逺祖文忠公自初進擢至贈謚綸告一無遺者可謂故物不愧鄭公之笏兩家其能終保存耶

武襄赴陳州不懌語所親曰靑此行必死問其然曰陳州出一梨子號靑沙爛今去本州靑必爛死一時𨿽笑之未幾果卒初實戱談適防其死耳似云初無此說好事者爲之或云當時狄爲都人指目故爲是無稽之言以爲笑端判陳州竟因疑似熙寜攺元靑子諮入對上問靑徵南有遺書否乃上平蠻記及歸仁鋪戰陣二圗上乃自爲文遣使卽其第祭之其文具載實錄

信安孟王仁仲酷嗜法書名畫且能別眞贗帥建康日知先人素從後湖蘇養直徵君遊托移書求仇池故硯蘇答云抄掠之餘所存百骸九竅耳平生長物豈復一毫況仇池之尢物乎公殆索我於昔之幾者也孟見之笑曰只是不肯見畀爾後數年黃山谷甥洪仲本托先人以一畫致於孟乃枯枿上一鷹實山房李公擇向書故物破防龍眠筆題作鐘米元章畫史云李后主號鐘山居疑後主筆也而名畫錄自有鐘南唐人未知孰是或謂古畫必有對後聞並歸於孟氏鐘天臺人於鐘山遂爲姓名李方叔爲趙徳麟品徳隅齋畫備書其藝之妙

韓魏公領四路招討駐延安忽夜有擕匕首至臥內者乃夏人所遣也公語之汝取我首去其人曰不忍得諫議金足矣明日公不治此事俄有守陴者以元來納畱之或曰初不治此事爲得體卒受其則墮姦人計中矣公嘆非所及元丰間亦有守邊者一夕失城門鎖亦不究治但亟令易而入之繼有得元鎖來歸者乃曰初不失也使持往合闗鍵蹉跌不相入較以納似得之豈大賢千慮未免一失乎延安刺客乃張元所遣元本華陰布衣使气自負嘗以詩幹魏公公不納遂投西夏而用事迨王師失律於好水川元題詩於界上僧寺云夏竦何曽聳韓琦未是奇滿川龍虎轝猶自說兵機其不遜如此熊子服著九朝通略於康定元年書華州進士張源逃入元昊界詔賜其家錢米以反間之卻用此源字

嘉祐中修睦親宅神禦殿歐陽文忠公言祖宗廟貌非人臣私家所宜有罷之宣和間朱勔在蘇州卽私室建神禦殿奉禦容其中監司郡邑吏每朔望皆拜庭下熙寜間宗室魯王等亦建神禦於本宮議臣謂諸侯不得祖天子公廟不設於私家今宗室有祖宗神禦非所以明尊卑崇正統也宜一切廢罷從之近屬王宮尙有法禁小臣私室豈應得爲

徽宗召天下道術之士海陵徐神翁亦至神翁好寫字與人多驗蔡京得東明二字皆謂東明乃向日之方可卜富貴未艾後京貶死潭州城南五里外東明寺比之六賊獨免誅戮或謂以其當軸時建居養安濟漏澤貧有養病有醫死有陰徳及物所致其然乎當是時有司觀望奉行失當於居飬安濟皆給衣被器用専雇乳母及女使之資給過厚常平所入殆不能支致侵擾行戶宣和初復詔裁立中制未幾遂廢

京之卒適潭守乃其仇數日不得殮隨行使臣輩槁於漏澤園人謂得其報此說止見於靖康禍胎記宣和間京師染色有名太師靑者迨京之殮無棺木乃以靑布條裹屍玆其防也

京在相位偶在告未出有某氏先在兩家各生一子後二子入從爭欲迎母歸養未知適從事至朝廷執政無所處持以白京京曰此亦何難苐問其母願歸何處一言遂決又一嵗戶部欠郊費若干長貳堂白京唯唯期逼申言之答以徐之旋聞下文思院鑄錢樣亦叵測時富商大賈在京識事者懲屢變鹽法之害亟以所蓄算請鈔旁不數日府庫沛然

徽宗嘗出玉牋玉巵以示輔臣曰欲用此於大宴恐人以爲太華京曰臣昔使遼見有玉盤盞皆石晉時物指以示臣謂南朝無此今用之上壽於理毋嫌徽宗曰先帝作一小防財數尺上封者甚眾朕甚嘉之此器已就久矣懼人言復興京曰事茍當於理人言不足防也陛下當享天下之養區區玉器何足道哉其不能納忠大率如此

京懷姦固位屢被逐而不去王黼切忌之百方欲其去乃取防遣童貫偕其子攸往取表京以攸被詔同至乃置酒畱貫攸亦預焉京以事出不意一時失措酒行自陳曰京衰老宜去而不忍遽乞身者以上恩未報此二公所知也時左右聞京並呼其子爲公莫不竊笑欲去宰輔取表自京始嘗攷晁錯更漢令諸侯諠嘩錯父聞之從潁川來謂錯曰上初卽位公爲政用事侵削諸侯防人骨肉口語多怨公何謂也錯曰固也不如此天子不尊宗廟不安父曰劉氏安矣晁氏危吾去公歸矣凡三呼其子爲公史筆書之亦以表其失言

蔡攸副童貫出師北伐有少保節度使與宣撫副使二認旗從於後次日執旗兵逃去二旗亦失之識者知爲不祥旣行徽宗語其父京曰攸辭日奏功成後要問朕覓念四五都知其英气如此京但謝以小子無狀二人乃上寵嬪念四者閻媫妤也

京得東坡表忠觀碑讀至天目之山苕水出焉謂坐客曰是甚言語初不知某之山某水出焉酈水經格也王荊公得表忠觀碑顧坐客曰似何人之文字又曰似司馬遷文又曰似遷何等文字又曰漢興諸侯王年表也邵溥公濟云遷死亡景帝武帝二紀禮樂等書三王世家乃元成間禇先生補作非遷之書也

王荊公日錄八十卷毗陵張氏有全帙頃曽借觀凡舊徳大臣不附己者皆詆毀論法度有不便於民者皆歸於上可以垂燿後世者悉已有之盡出其壻蔡卞誣防其詳具載陳了齋瑩中四明尊堯集陳亦自謂豈敢以私意斷其是非更在後之君子審辯而已故神宗實錄後亦多采日錄中語增修章子厚爲息女擇配久而未諧蔡因曰相公擇壻如此其艱豈不男女失時乎子厚曰待尋一个似蔡郎者蔡甚慙王蔡造端矯誣𨿽歷千百年眾論借借如新矧同時之人宜乎議之不置孰謂蓋棺事始定耶前說煇得於叔祖元仲叔祖視政宣諸名公爲輩行李丞相伯紀欲以諫官薦不就平生所著詩篇薌林向伯恭爲之序

熙寜五年詔賜新及第進士錢三千緍諸科七百緍爲期集費進士諸科舊用甲次髙下率錢貧者或稱貸於人過於浮費至是始賜之後以爲例

淸波雜誌卷二

欽定四庫全書

淸波雜誌卷三

宋周煇撰

煇居建康春時偕一二鄰曲至內後景陽防臺之下一尼庵少憇見若琉璃色一瓦羫徑二尺許厚三四寸中空用以閣盆盎叩之鏗然有聲尼云近墾地得之乃李后主用此引後湖水入官中𨿽瓦礫微物亦有時而顯晦又至白下門外齊安院主僧曰近治地得一玉杯已碎銀一鋌上刻永定公主爲志公和尙淨發之資一樣十鋌行人問宮殿耕者得珠璣誠不吾欺

張文潛雜書有云余自金陵月堂謁蔣帝祠初出北門始辧色行平野中時暮春人家桃李未謝西望城壁壕水或絕或流多防防白鷺迆邐近山風物夭秀如行錦繡圖畫中舊讀荊公詩多稱蔣山景物信不誣白公少客杭州自言欲得守杭卒如其言予亦云與東坡跋秦太虛夜航西湖至普明院捨舟從參寥並湖而行出雷峯度南屏濯足於惠因澗入靈石塢得支徑上風篁嶺憇於龍井始至壽星院謁辧才一段奇事景趣略相似皆可以畫但恐畫不就爾煇𨿽未嘗夜逰南北山如金陵郊野春遊良不疏想象文潛所歷如在目前足不至者二十餘年特未知今復何似

煇憶年及冠從父執陳彥育序遊鐘山陳題三四詩於八功徳水庵之壁寒騎痩馬度山腰目斷靑溪第一橋盡是帝王陵墓處野風艸暝蕭蕭十年塵土暗衣巾亂走江湖一病身西第將軍成底事北朝開府是何人止記其二陳句容人素與先人厚善先人嘗次其韻雄壓吳頭控楚千峯環拱冶城橋黃旗紫蓋旋歸漢古剎淒涼尙號蕭北獄經行匪濫巾相陪來現淪身春蘿秋桂還吾輩白浪紅塵付若人皆書於壁二十年後過之皆不存矣郤後化蟒之地鹿苑院土人名爲蕭帝寺寺之殿宇猶是梁時建立者

建康六朝故都葉石林少蘊居畱日嘗命諸邑官能文者捜訪古迹制圖經時石橘林敏石子邁主上元簿考最詳多以王荊公詩引證號上元古迹煇先得其書後史誌道侍郎修建康志宛轉借去志成爲助良多石林至新林因江寜尉林恪謁於道旁忽叩新林之名林卽對乃王坦之倒執手板見桓溫之地大喜曰不圖同僚中得一文士未幾以左傳托其防抹其見賞識如此方欲薦用而林卒開封人紹興戊午魁特奏名建康創建府治石林委府僚伻圖三不葉意一旦杖防自往相視四顧指畫遂定儀門外列六位以處倅貳職官迨六蜚臨幸以設防爲三省便防爲樞宻院六位爲六部次及百官皆有攸處其他政事精明彼民至今能道之石林爲從祖姑之夫煇幼及識其風度偉人也石林爲蔡京客故避暑錄所書政宣間事尊京曰魯公凡及蔡氏每委曲回互而於元祐斥司馬溫公名何也建炎紹興初仕宦者供家狀有不系蔡京王黼等親黨一項今日江湖從學者人人諱道是門生石林其矯一時之耶

絕江渡淮過河越白溝風聲气俗頓異寒暄亦不齊煇淳熙丙申從使節出疆回轅當三月中下旬一路紅塵漲天不可耐若江南五六月气往還經從汴都顧瞻宗廟宮室不悟朝陽殿遂作單於宮不獨興嘆於往古以中原復中原規恢洪業信自有時節煇老矣其及見諸侯東都之防耶

士大夫欲永保富貴動有禁忌尢諱言死獨溺於聲色一切無所顧避聞人家姬侍有惠麗者伺其主翁屬纊之際已設計賄牙儈俟其放出以售之𨿽俗有孝之嫌不防也又佩玉以屍沁爲貴酬價增數倍墟墓之物反爲生人寶玩是皆不可以理詰

四十年前朝士論徑放謝辭倉皇出闗親厚者亦不敢相聞迨更化之後稍革此風猶未敢舒肆叔祖繇三院禦史貳春官未幾罷斥時王公元樞徳言任小司空趨局卽請早出假同列叩之昌言答曰綸今日欲送周爲髙爲髙叔祖字也從列尾而至者一二耳近時去國者冠蓋祖餞從容理裝風俗歸厚於治世豈小哉括蒼管詮平仲監奏邸坐事免官秦丞相手封銀一笏以助其歸恃此方敢畱一二日蓋秦早授館於其家故特致此禮

政宣間除擢侍從以上皆先命日者推步其五行休咎然後出命故一時術者謂士大夫窮達在我可否之間朝士例許於通衢下馬從醫卜因是此輩益得以憑依今談天者旣出入貴人門第揣摩時事以售其說偶爾符合遂名奇中卜以決疑卦影乃驗於日後反致人疑死生禍福貴賤各有定分彼焉能測造化之妙晁文元平生不喜術數之說每謂自然之分天命也樂天不憂知命也推理安常委命也何必逆計未然哉

宣和崇尙道教黃冠出入禁闥號金門羽客气焰赫然林靈素爲之宗主道官自金壇郎至太虛大夫班秩與庭臣同靈素初除金門羽客通眞達靈元妙先生視中大夫後馴擢至大中大夫沖和殿侍晨視兩府道官同文官編入雜壓仍每遇郊恩封贈父母一日盛暑亭午上在水殿甚詔靈素作法祈雨久之奏云四凟上帝皆命封閉惟黃河一路可通但不能及外詔亟致之俄震雷大霔霔皆濁流俄頃卽止中使自外入言內門外赫日自徽宗益神之宣和末死於溫州未死間先自籍平日錫賚物寄之郡帑且爲治命殮以容身之棺棺中止寘所賜萬嵗藤柱杖封甚固建炎初惟下溫州籍其貲而已後數年有內侍洗手劉太尉之侄避地至長沙於酒肆見一駞裘丈夫負壁而坐熟視乃靈素也劉叩先生何爲至此靈素曰吾亡命爾向不早爲此身首異防矣攸失所在靈素狡獪幸震一時及勢衰事變復以譎詐遁去異哉後永嘉黃土山先命見石方下棺開穴深數丈果得之

當靈素盛時一日有詔兩學之士問道於其座下且遣親近中貴監蒞靈素旣陞座首詔太學博士王俊乂久而不出旣出乃昌言昔吾先聖與老耼同徳比義相爲師友豈有摳衣禮黃冠者哉聞者駭然各逡巡而罷王海陵人歷宰掾分符而終近萬元亨典鄕郡𨿽載姓名於圖經人物志偶遺此一節

時又有王仔昔者初館於蔡京第屬大旱徽宗焦心禱雨每遣中使持一幅素紙求仔昔書皆爲禱雨也一日中使再持紙至仔昔忽書一小符仍札其左云焚符湯沃而洗之中使大懼不肯受曰上禱雨今得此大謬矣仔昔怒曰苐持去上得之駭異蓋上黙禱爲寵嬪赤目者因一沃而愈詔封通妙先生後以語言不遜殺之紹興丁巳嵗車駕巡幸建康回蹕時先人主丹徒簿排辦新丰鎭頓物皆備禦舟過止宣索生菜兩籃非所辦者官吏倉卒供進幸免闕事前頓傳報生菜遂爲珍品物有時而貴世事奚不然

吳悊字長吉臨川人後建康早從王荊公學譚熙丰間舊事亹亹不倦與秦丞相有硯席舊晁共道居畱日俾鄕人舉其孝亷孝者當兵火擾攘之際供母養無缺亷者𨿽在窮約人或賙之有所不受𨿽曰鄕論素與亦未免有所迎合繼以禮津置赴行在所館於太學未幾托疾告歸初無恩數爾後八行孝亷之舉寂無聞焉瓊花海內無二本唐人謂玉蘂花乃比其色許愼說文瓊乃赤玉與花色不煇家海陵海陵昔維亦視爲鄕裏自幼遊戱無雙亭未見甚奇異處不識者或認爲聚八仙特以名品素髙爾后土祠前後地土膏腴尢宜芍藥嵗新日茂及春秋敷腴盛大纎麗富艷遂與洛陽牡丹並驅角勝孔毅父嘗譜三十有三種續之者才十餘種夫豈能備固宜有所增益錢思公尹洛一日幕客旅見於雙桂樓下見小屏細書九十餘種皆牡丹名也洛花久汗鮏羴花在今日尢當貴重

紅藥而黃腰號金圍初無種有時而出則城中當有宰相韓魏公爲守一出四枝公自當其一客具樂以賞之時王岐公爲倅王荊公爲屬皆在席缺其一莫有當之者防報過客陳太博入門亟召之乃秀公也酒半折花歌以揷之四公後皆爲首相後山陳師道云煇嘗詢於揚之故老皆云初不識所謂金圍者豈花與人物亦相爲榮悴乎

煇祖居錢唐後洋街第宅燬於陳通之亂今韓蘄王府其地也嘗見故老言昔歳風物與今不同四隅皆空迥人迹不到寶連山吳山萬松嶺林木茂密何嘗有人居城中僧寺甚多樓殿相望出湧金門望九里松極目更無障礙自六蜚駐驆日益繁盛湖上屋宇連接不減城中一色樓防三十里不知何處覓孤山近人詩也或云爲此詩者黃姓失其名亦嘗作萬俟丞相挽詩有地下若逢秦相國也應不說到沅湘之句

天下名山福地因行役窮日力且爲姑俟回程來觀之語所誤竟失一往貽終身之恨者多矣煇頃隨侍自番陽順流東歸至南康阻風畱一日乘興遊廬山飯於歸宗旋至萬杉杉陰夾道蔽日抵羅漢觀大鼓未至棲賢數里先聞三峽噴薄激射之聲動心駭目凡山南佳處領略粗徧爾後一經從皆不暇訪陳迹至今淸夢猶在巖壑間嘗有一編紀遊今亡

昭慈聖獻上賔庭臣進挽歌辭莫不紀垂箔事一詩云飲馬驅驕敵飛龍紀建炎艱危三攺嵗倉卒兩垂云云乃中書舍人林遹詞也一時傳誦挽詩自古皆五言至嘉祐末方有七言者

榦道末晁彊伯子建至毗陵祠蘇東坡於學宮其叔少尹子止爲之記其間言坡之也少公銘其墓皆非實錄其甚者以賞罰不明罪元祐以攺法免役懷元丰指溫公才智不足而謂公斥逐出其遺意稱蔡確謗讟可赦而謂公進用由其擢章惇之賊害忠良而云公與之友善林希之誣詆善而云公嘗汲引之子止所書如此少公之語志文在可考也其然不其然乎祠宇成中寘坡塑像又徧求從壯至老及自海外歸儀刑繪於兩廡晁文元後子健爲景迂生以道之嫡孫祠堂碑後爲人磨去

東坡自海外歸毗陵病暑著小冠披半臂坐船中夾運河千萬人隨觀之坡顧坐客曰莫看殺我否則素知彼民愛慕坡亦眷眷此地而不彊伯屍而祝之之意出此東坡初入荊谿有樂死之語蓋喜其風土也繼抱疾稍革徑山老惟琳來問坡曰萬里嶺海不死而歸宿田裏有不起之憂非命也耶然死生亦細故爾後二日將屬纊聞根先離琳叩耳大聲曰端明勿忘西方曰西方不無但个裏著力不得語畢而終歸老素志竟墮渺茫一丘壑天實嗇之淳熙己酉周益公罷相回江右小泊荊谿因董氏出楚頌帖乃考坡自元丰七年以後經從此地月日本末爲詳刻石具在楚頌乃坡欲種橘名亭而不遂者也

英州碧落洞乳羊飲鐘乳澗水體白如乳遇刲方見然不常有也通泰鹽地麋食艾生茸入藥故人極力捕獵以邀善價士大夫求恣嗜欲有養巨鹿日刺其血和酒以飲其殘物命如此嘗聞宣和間艮嶽豢鹿數百千頭其大如驢虜圍城中盡殺以啗衛士茸角皆棄之族叔茂振以正字權外制日秦丞相俾代作進茶鹽法表繼聞秦自有所攺定迨付出所攺者不有成憲將何靖民八字耳或叩本語云不逮也後自同知樞宻院責祕書少監分司居筠州逾年放還宗族勞其歸因言蘇黃門亦以少蓬分司居於筠州云不獨爾所寓之屋亦黃門舊宅旣二十八年內翰洪公景盧方誌其墓當在樞府日洪爲編修官

在翰院一日召至中書受旨作建立皇子詔曰朕荷天右序承列聖之丕業思所以垂於後夙夜不敢康寜永惟本支之重疆固王室親親尙賢厥有古義普安郡王【壽皇舊名】藝祖皇帝七世孫也自防鞠於官闈嶷然不羣聰哲端重閱義有立亢於宗藩歷年滋多厥徳用茂望實之懿中外所聞朕將考禮正名昭示天下立愛之道始於家自古帝王以此明人倫而厚風俗也稽考前憲非朕敢私上讀之稱善又今制字以賜未幾遂柄用洪具著此文於志中仍首載當時使事且云效坡公所作富碑之體

初試宏博以所業投湯岐公時季元衡南壽待制亦投文字湯嘗師之初許其魁奪一日謂季曰近有一周某至先生當處其下旣奏名季果次焉

蔡卞之妻王夫人頗知書能詩詞蔡每有國事先謀之於牀笫然後宣之於廟堂時執政相語曰吾輩每日奉行者皆其咳唾之餘也蔡拜右相家宴張樂伶人言曰右丞今日大拜都是夫人裙譏其官職自妻而致中外傳以爲笑煇在金陵見老先生言荊公嘗謂元度爲千載人物卓有宰輔之器不因某歸以女憑藉而然其後蔡惟知報婦翁之知不知掩婦翁之失致使得罪天下後世其於報也何有

王夫人者一日於看樓見一僧頂笠自樓下過問左右笠甚重內有何物告以行腳僧生生之具皆在焉因嘆曰都是北珠金箔能有多少亟使人追之意欲厚施其僧不顧而去異夫巡門持鉢者

合堂同席以觴客客非其人則四座懽不洽而飲易醉返以應接爲苦選詩從軍有苦樂但問所從誰或欲易從軍爲飲酒飲酒欲懽無由自醉得勸則沈湎勸尢在勸侑辭遜之間五十年前宴客止一勸今則巡杯止三勸則無算顚僕者相屬不但沈湎而已亦見風俗隨時奢儉之不侔然一席歡洽全在致勸辭受之際若杯行到手不畱殘气固豪矣於流連光景似久從容是皆少年態度老去夫何能爲

淸波雜誌卷三

欽定四庫全書

淸波雜誌卷四

宋周煇撰

借書一欷還書一欷後訛爲癡殊失忠厚气書非天降地出必因人得之得而祕之自示不廣人亦豈肯以未見者相假唐杜暹家書末自題云淸俸買來手自校子孫讀之知聖道鬻及借人爲不孝鬻爲不孝可也借爲不孝過矣然煇手抄書前後遺失亦多未免往來於懷因讀唐子西【庚】失茶具說釋然不復芥其說曰吾家失茶具戒婦勿求婦曰何也吾應之曰彼竊者必其所好也心之所好則思得之懼吾靳之不予也而竊之則斯人也得其所好矣得其所好則寶之懼其泄而祕之懼其壊而安置之則是物也得其所托矣人得其所好物得其所托復何言哉婦曰嘻是烏得不貧煇亦云聚而必散物理之常父兄藏書𨿽恐子弟不讀讀無所成猶勝腐爛篋笥旋致蠧魚之變陳亞少卿藏書萬卷名盡一千餘軸晚年復得華亭雙及怪石異花作詩戒其後曰滿室圖書雜典墳華亭僊客岱云根他年若不和根賣便是吾家好子孫亞死悉歸他人

造請不避寒暑誠可譏誚若下位事上官朝造夕謁其可不循等威之分初非屬但恃雅素趑趄日進懷漫刺俛首與知客輩固多不自愛重者寜使訝其不來莫使厭其不去是爲知言

放臣逐客一旦棄置逺外其憂悲憔悴之嘆發於詩什特爲酸楚極有不能自遣者滕子京守巴陵修嶽陽樓或贊其落成答以落甚成只待憑欄大慟數場閔已傷志固君子所不免亦豈至是哉張蕓叟元丰間從髙遵辟環慶出師失律且爲轉運使李察訐其詩語謫監彬州酒舟行以二小詞題嶽陽樓木葉下君山空水漫漫十分斟酒斂芳顏不是渭城西去客休唱陽闗醉防撫危欄天澹雲閒何人此路得生還回首夕陽紅盡防應是長安樓上久踟躕地逺身孤擬將憔悴弔三閭自是長安日下影流落江湖爛醉且消除不醉何如又看暝色滿平蕪試問寒沙新到雁應有來書亦豈無去國流離之思殊覺婉而不傷也

蕓叟遷流逺適歷時三渉水六過州十有五自汴抵郴所至畱連南京孫莘老揚州孔周翰泗州蔣潁叔江寜王介甫黃州蘇子瞻衡州劉貢父皆相遇焉說詩攬勝無復行役之勞未離江寜日因送人入京及同士子數輩飲餞遊淸涼寺抵暮回屬營妓數人同舟宛轉趣賞心亭未至聞亭上有散樂聲逼而詢之乃府公訝妓籍疏索俾申劾之旣見共載野服披猖但一笑而止今日放臣逐客容如是乎一段勝槪宜入畵圖府公陳和叔也

碧雲騢者廐馬也莊憲太后臨朝初以賜荊王王惡其旋毛太后知之曰旋毛能害人耶吾不信畱以備上閒爲禦馬第一以其吻肉色碧如霞片故云世以旋毛爲醜此以旋毛爲貴𨿽貴矣病可去乎梅聖兪不得志於諸公間乃借此名著書一卷詆譏慶曆巨公後葉石林於避暑錄嘗辧乃襄陽魏泰所著嫁之聖兪其略謂萬有一不至猶當爲賢者諱蓋亦未免置疑邵公濟康節孫也亦引聖兪聞範文正公訃詩云一出婁更郡人皆望酒壺俗情難可學秦記向來無貧賤嘗甘分崇髙不解諛𨿽然門館隔泣與眾人殊謂爲郡以酒恱人樂奏記納諛豈所以論文正者以是又疑眞出於聖兪也煇舊得碔防錄一編亦若碧雲騢専暴人之短爲人借去不歸

王荊公初見晏元獻熟視無他語但云能容於物物亦容矣荊公唯唯退而思之此語其有所出或自爲之言後識者謂荊公平日所短正在於此何元獻逆知其然耶

先人性坦夷遇事卽發無一毫顧避親戚有初除從官來見首詢薦何人自代答以張安國先人曰不易薦拔寒素狀元及第榮進素定何待薦也退而先人復言且如擇壻但取寒士度其必貴方名爲知人若捐髙貲牓下臠狀元何難之有

四六應用所貴翦裁或屬筆於人有未然則嘗通情商確建康王元樞初以中書舍人權直學士院除試工部侍郎仍直院落權字辭免奏札第及起曹議者疑焉托一故人艸謝表內一聮云百工之事蘭省遽冒於眞除一紮之書花塼復遵於故步王攺作散句蘭省遽接於英遊花磚不失於故步翦裁固善然花磚宜貼故步上句或謂似稍偏枯

頃年番江初刋成唐子西集時寓公曲肱熊叔雅來見先人偶案間寘此書顧煇曰曽看否第九卷

第一篇

惠州謝復官表首云始以爲夢旣而果然語簡而意足可法也退而先人誨煇曰前輩觀書不茍簡如此𨿽一覽亦記篇目後生豈可不勉

先人嘗從張晉彥覓茶張答以二小詩內家新賜宻雲龍只到調元六七公賴有家山供小艸猶堪詩老薦春風仇池詩裏識焦阮風味官焙可抗衡鑽余權幸亦及我十輩遣前公試烹詩揔得偶病此詩俾其子代書後誤刋在於湖集中焦坑產庾嶺下味苦硬久方回甘浮石已幹霜後水焦坑新試雨前茶坡南遷回至章貢顯聖寺詩也後屢得之初非精品特彼人自以爲重包裹鑽權幸亦豈能望建谿之勝

煇出疆時見三節人或擕建茶防塗備用而虜中非絕品不顧蓋場客販坌集且能品第精粗中下者彼旣不售乃賫以歸夷狄尙爾矧中國士大夫好事宜乎珍尙鑑別每相誇詡惟汲泉不活潑乳不多啜嘗而乏詩情也自熙寜後始貴密雲龍每嵗頭綱修貢奉宗廟及貢玉食外賚及臣下無幾戚裏貴近丐賜尢繁宣仁一日慨嘆曰令建州今後不得造密雲龍受他人煎炒不得也出來道我要密雲龍不要團茶防好茶喫了生得甚意智此語旣播於縉紳間由是密雲龍之名益著淳熙間親黨許仲啟官麻沙得北宛修貢錄序以刋行其間載嵗貢十有二綱凡三等四十有一名第一綱曰龍焙貢新止五十餘誇貴重如此獨遺所謂密雲龍豈以貢新易其名或別爲一種又居密雲龍之上耶葉石林云熙寜中賈靑爲福建轉運使取小團之精者爲密雲龍以二十餅爲斤而雙袋謂之雙角大小團袋皆緋通以爲賜密雲龍獨用黃雲

煇家惠山泉石皆爲几案物親舊東來數聞松竹平安信且時致陸子泉茗盌殊不落莫然頃嵗亦可致於汴都但未免瓶盎气用細沙淋過則如新汲時號拆洗恵山泉天臺山竹瀝水斷竹梢屈而取之盈甕若雜以他水則亟敗蘇才翁與蔡君謨辟茶蔡茶精用恵山泉蘇茶少劣用竹瀝水煎遂能取勝此說見江鄰幾所著嘉祐雜誌果爾今喜擊拂者曽無一語及之何也防井因山谷而重蘇魏公嘗云平生薦舉不知幾何人惟孟安序朝奉歲以雙井一斤爲餉蓋公不納包苴顧受此其亦珍之耶

待之以禮答之以簡與賔客言或許是爲得體呂正獻公以翰林學士館伴北使彼頗桀語屢及朝廷政事公摘契丹密詢之曰北朝嘗試進士出聖心獨悟賦賦無出處何也北使愕然語塞専對之次𨿽曰合修成好惟恐失其歡心若彼稍乖恭順亦宜有以折其萌俾知有人焉於交鄰遇客初無忤也

祖母太夫人慈聖之後暇日與子孫譚京都舊事政宣間以戚里數值誕皇子入內稱賀盛飾羣立於露防人各許一從婢起居畢自殿陛上撒包子及成束金釵金銀俾眾婢爭奪或共得防端卽裂爲二俯拾次多遺釵珥之屬殿上觀之爲笑樂有慧防者重負而歸亦有徒手無一物者時盛暑以一鍍金錢於禦廊得水一杯其錫殊不多破費隨盡因嘆南渡後不復見此盛事曹氏分南北宅祖母北宅也爲武惠燕王五世孫

蕭注字巖夫臨江新諭人臨寜中上殿奏對罷上問今臣僚中孰貴曰文彥博又問其次曰韓琦又問王安石如何注曰牛形人任重而道逺一說陵嘗問文彥博跛履韓琦嘶聲何爲皆貴注曰若不跛履與嘶聲陛下不得而臣又問朕如何注曰龍鳳之姿天日之表臣無得而言又問卿如何注曰陛下以爲貴則貴矣以爲賤則賤矣注累任邊要以知人自許上曰聞卿有許之學因問韓絳王安石馮京注曰安石牛耳虎頭視物如射意行直前敢當天下大事然不如絳得和气多惟和气能飬萬物京得五行之秀逺之若可愛近之若亷隅見本

近時州郡皆修圖志志之詳略系夫編摩者用力之精粗揚州爲淮甸一都防自唐已名繁盛向有王觀通叟考古驗今摭事千餘條效汴都以爲賦今館中及揚州有本煇毎謂建康六朝故都又爲代邸興王之地亦應揄揚以亞雅頌𨿽聞江寜尉崔禮者嘗有此作而文不足起其事後未有繼之者煇嘗言於故人王錫老深以爲然且有此意未幾錫老去爲潭州之志

世謂鴈爲孤而不曰雙燕曰雙而不曰孤以鴈屬乎陽燕麗乎陰陽數奇陰數耦故也然常言鴈序鴈行蓋亦有時而不孤燕𨿽有於飛之語古今賦詠何嘗必及於雙曰孤曰豈止以奇耦言之耶

承平時兩學作成之盛不但英材輩出爲國之華羣居燕處𨿽一時謔浪之語人皆喜聞而樂道之嘗見前輩說數事元祐間敏求齊有治春秋陳生與宋門一娼狎一日防飲於曹門因用春秋之文題於壁曰春正月會吳姬於宋夏四月復防於曹有繼其文戱之曰秋饑冬大雪公薨其意以謂財匱當有饑寒之厄也此固知非典語亦切中後生泆遊迷而不返之病

紹聖丁丑章持魁南省時有詩何處難忘酒南宮放牓時有才如杜牧無勢似章持不取通經士先執政兒此時無一盞何以展愁眉紹興間秦伯魁多士汪彥章啟賀其父以南宮進士對東閤郎君尙疑爲譏已其敢顯斥如前之詩乎韓持國【維】寶元間偕兄弟應進士舉預南省奏名而下第士子有韓家四子連名之嘲蓋以其父忠憲公見在政路也時殿試尙黜落有司因故黜之公後遂不復試而兄弟皆再登第故潞公薦公謂南省曽預髙薦繼歷內外制知貢舉至登門下省不更賜出身初亦召試玉堂不就公之五世孫元吉尙書特書此於桐陰舊話甚詳貴遊子弟當攷其素業不應例待以膏梁唐李徳初不繇科甲顯

元丰間駕往國子監出起居有防人賜酒二升諸齋往往置以益之曰奉聖防得飲遂自肆致有乘醉登樓擊鼓者因是遇賜酒卽拘賣以錢均給以是知自昔國學有酒禁也

煇頃在泰州偶倭國一舟飄泊在境上一行凡三二十人至郡館谷之或詢其風俗所答不可解旁有譯者乃明州人言其國人遇疾無醫藥苐祼病人就水濵杓水通身澆面面四方呼其神誠禱卽愈婦女悉被髮遇中州人至擇端麗者以薦寢名度種他所云譯亦不能曉後朝防令津置至明州趂便風以歸

長沙匠者造茶器極精致工直之厚等所用白金之數士夫家多有之寘几案間但知以侈靡相誇初不常用也司馬溫公偕範蜀公遊嵩山各茶往溫公以紙爲貼蜀公盛以小黒合溫公見之驚曰景仁乃有茶器蜀公聞其言遂畱合與寺僧茶宜錫竊意若以錫爲合適用而不侈貼以紙則茶味易損豈亦出雜以消風散意欲矯時耶邵氏聞見錄云溫公嘗同範景仁登嵩頂由轘轅道至龍門涉伊水至香山憇石樓臨八節灘凡所經從多有詩什自作序曰遊山錄茶逰山當是此時

張蕓叟云呂申公名知人故多得於下僚家有茶羅子一金飾一銀一棕欄方接客索銀羅子常客也金羅子禁近也棕欄則公輔必矣家人常挨排於屏間以之申公溫公同時人而待客茗飲之器顧飾以金銀分等差益知溫公儉徳世無其比

史傳襃貶成是敗非其來有素人之行孰先於孝悌項羽欲烹太公漢髙祖發分羮之言其於孝也何有唐太宗以藩王奪長嫡推刃同气其於悌也何有脫使項羽建成有分羮推刃之惡史冊何以書之特髙祖太宗功勝於徳耳

建炎兵興日帥臣許辟置幕屬旣素爲知己其於籌畫禆助惟多今惟四川制帥如故事他皆命於朝賔主邈不通情殆與郡縣官等閫寄兵謀無從咨訪川泳雲飛豈復有相得之樂緩急利害旣不相及相忘於江湖宜也太原名小朝廷蓋以得客之多範文正公亦有言幕府辟客須可爲己師者乃辟之𨿽朋友亦不可辟蓋爲我敬之爲師則心懷尊奉每事取法庶於我有益耳龐莊敏守鄆守並皆辟司馬溫公爲通判羅致大賢佽助一時皆然

韓魏公門人有擊闗夜出者閽吏不得賂詰旦以鎖損訴於公公曰鎖不堪用付市買修來滕達道爲範文正公客公鎭南陽每宴客達道必出追妓文正𨿽不樂終不禁也時謂非二公之賢豈容不拘小廉曲謹之士前哲寛厚如此是亦報杜書記平安之義

唐內人墓謂之宮人斜【宮人斜見宋次道春明退朝錄】四時遣使祭之惟應四仲祭使者暫悲嗟令狐楚詩也荒涼城南奉先寺後宮美人官此角樓相望髙起墳艸間栢下多石人秩卑埋骨不作冢靑石浮屠當丘壠家家墳上作享亭朱門相向無人聲樹頭土梟作人語月黒風悲揺樹宮中養女作子孫年年犢車來做主廢後園陵官道側家破無人掃陵域官家嵗給半千錢街頭買餅作寒食此元丰中張文潛畱題奉先寺詩煇季女臨安北山僧捨四五年來毎值春時往視寺之兩廡皆內人殯宮徘回次未嘗不長哦此詩也煇復得歷陽所刋唐張文昌樂府北邙山篇云洛陽北門北邙道喪車轔轔入秋艸車前齊唱薤露歌髙墳新起白峩峩朝朝暮暮人送洛陽城中人更多千金立碑髙百尺終作人間柱下石隴頭松栢半無主地下白骨多於土寒食家家送紙錢鴟鳶作窠巢上樹人居朝市未解愁請君暫向北邙逰古今名勝賦詠孰工覽者當自得之

王右軍帖云獨活無風則揺有風不動石牌入水則幹出水則濕出水則濕可見入水則幹何自知之近年夷堅戊志序其略云葉晦叔聞於劉季髙有估客航海不覺入巨魚腹中未能死遇其開口吸水時木工在乃取斧斨斫魚痛躍身入大洋舉人及魚皆死或戲難之曰一舟皆死何人談此事於世乎頗前說

淸波雜誌卷四

欽定四庫全書

淸波雜誌卷五

宋周煇撰

陳東字少暘太學生所上封事主李伯紀丞相力詆汪黃建炎元年死於應天府逮之際作遺書寄其家區處後事甚悉死生之變亦大矣神識殊不亂其帖今在其外孫括蒼潘景防家頃年許右丞翰爲作哀辭具著本末少晹初不識李丞相李念伯仁因我而死祀之家廟同時上書被行遣者歐陽徹撫州人髙宗臨朝嘗曰朕卽位聼用非人至今痛恨之𨿽已各贈承事郎與有服親迪功郎一名猶未足稱朕甚悔之可各贈朝奉郎袐閣修撰更與恩澤二名撥賜官田十頃建炎三年又詔張慤古之遺直陳東忠諌而死二人皆鎭江府界可令本郡致祭嗚呼哀防之典至矣少死之後其家但仰給賜田徹字徳明靖康初敵犯闕請質二子二女而使穹廬禦親王以歸不報死時年三十三又有進士徐暉乞借官充使奉親王歸詔假暉通直郎往使亦卒無聞

蘭亭序絲竹筦或病其說而歐陽公記眞州東園泛以畵舫之舟南丰曽子亦以爲疑

司馬遷文章所以奇者能以少爲多以多爲少惟唐陸宣公得遷文體蘇子容謂公云

爲文之體意不貴異而貴新事不貴僻而貴當語不貴古而貴淳事不貴怪而貴奇宋元獻公序云

中山府有夕陽樓煇出疆日騎馬自樓下過在城之隅規制甚小然鄭州亦有夕陽樓臨安頴州漢州皆有西湖建康有賞心亭揚州亦有賞心亭名𨿽同而顯晦異嘗記小詞夕陽樓上望長安憑欄幹或攺爲憑欄幹望長安謂中山夕陽也沈存中云章華防幹谿亦有數處淮西憲臣霍漢英奏欲乞應天下蘇軾所撰碑刻並一例除毀詔從之時崇寜三年也明年臣僚論列司農卿王詔元祐中知滁州諂事姦臣蘇軾求軾書歐陽修所撰醉翁亭記重刻於石仍多取墨本爲之贐遺費用公使錢詔坐罪漢英遺臭萬世臣僚亦應同科政和間潭州倅畢漸亦請碎元祐中諸路所刋碑從之

大觀東庫物有入而無出只端硯有三千餘枚張滋墨世謂勝李庭珪亦無慮十萬斤

蔡京庫中防檢蜂兒見在數目得三十七秤黃雀鮓自地積至棟者滿三楹他物稱是童貫旣敗籍沒家貲得劑成理中圓幾千斤胡椒銖兩多安用八百斛今古所紀一律

東湖徐師川【俯】紹興初繇諫垣遷翰苑贊幾命煇乾道丁亥在上饒從公季子珪遊因叩家集云詩已板行他無存者久而得奏議於殘編斷簡中猥並錯亂不可讀乃爲整綴成十卷附以雜文一卷寫以歸之公視山谷爲外家晚年欲自立名世客有贄見盛稱淵源所自公讀之不樂答以小啟曰涪翁之妙天下君其問諸水濵斯道之大域中我獨知之濠上及觀序修水集造車合轍之語則知持此論舊矣

東坡南遷度嶺次於林麓間遇二道人見坡卽深入不出坡謂押送使臣此中有異人可同訪之旣入見茅屋數間二道人在焉意甚瀟灑顧使臣此何人對以蘇學士道人曰得非子瞻乎使臣曰學士始以文章得終以文章失道人相視而笑曰文章豈能榮辱富貴從來有盛衰坡曰何處山林間無有道之士乎煇頃得詩話一編目曰漢臯王季羔端朝嘗借去親爲是正亦言不知何人作前說漢臯所書也一小說云漢臯張姓不得其名

東坡在黃岡毎用官奴侑觴羣姬持紙乞歌詞不違其意而予之有李琦者獨未賜一日有請坡乘醉書東坡五載黃州住何事無言贈李琦後句未續移時乃以卻似城南杜工部海棠𨿽好不唫詩足之奬飾乃出諸人右其人自此聲價增重殆子美詩中黃四娘使北者冬月耳白卽凍墮急以衣袖摩之令以手摩卽觸破煇出疆時以二月旦過淮𨿽辦綿裘之屬俱置不用亦嘗用紗爲眼衣障塵反致閉悶亦除去然馬上望太行山猶有積雪同塗官屬有至黃龍者云燕山以北苦寒耳凍宜然凡凍欲死者未可卽與物待其少定漸漸蘇醒蓋恐冷相激

霅川朱魯公丞相著秀水閒居錄一編之內於南渡諸公行事貶駮殆無全人其公論耶私意耶必有能辧之者

自昔名賢嚴於輩行尢篤通家之好子弟見父執必拜或立受或答半禮呼以排行或稱小字書問以從表兄叔自處嘗記秦楚材內翰守宣城一族叔見於公防稠人中敍至次乃舉小字以審之今則拜禮施於顯宦則有佞貴之嫌爲父執者亦恐慿借而爲我累通家之契替矣

王元之之子嘉祐爲館職平時若愚騃獨冦萊公知之喜與之語一旦問嘉祐曰外人謂劣丈云何嘉祐曰外人皆云丈人旦夕入相萊公曰於吾子意何如嘉祐曰以愚觀之丈人不若未爲相爲善相則譽望損矣自稱爲劣丈未之前聞

典最難其人嚴則利於子弟而不能久狎則利於已而其父兄之托頃一鉅公招客訓子積日業不進踧踖欲退鉅公覺之置酒泛引自昔名流後嗣不振且曰名者古今美器造物者深吝之前人取之多後人豈應復得士人解悟其迹遂安張無垢子韶云某見人家子弟醇謹及俊敏者愛之不啻如常人之愛寶惟恐其埋沒及傷損之必欲使之在尊貴之所故教人家子弟不敢萌一防欺心其鄙下刻薄亦爲勸戒太息而感誘之此平生所樂爲者今教子弟乃以主人厚薄爲殺亦可笑矣渾然忠厚之气可敬而仰之

或謂童穉發之師不必妙然先入者爲之主亦豈宜濶略世謂初學記爲終身記蓋亦此意

韓蘄王在鎭江一日抵晚令帳前提轄王權至金山仍戒不得用船渡懇給浮環偕一卒至西津遂浮以渡登岸寺僧叵測疑爲物詰得其詳以手加額因指適所歷處皆黿鼉穴曰官旣不死他日必貴權後果建節蘄王每與軍官飲用巨觥無算不設果肴王權一日竊懷一蘿卜蘄王見之大怒曰小子如此口饞俾趨前以手按其額痛不可忍隨成痕腫旣乃復與之飲二說得於權之子處智

張循王罷兵柄就第一日秦丞相召相見言有少事煩郡王建康鎭江軍皆闕主帥請薦其人唯唯而退越旬申言之張辭以居閒之久舊部曲不相聞未有可薦者秦曰教郡王薦翰林學士則難薦將帥職也張逼不得已以劉寶王權名上二人皆舊韓王軍紹興駕幸循王第過午尙從容循王三趣巨鐺輩乞駕早歸內皆莫測所以他日有叩之者答曰臣下豈不願萬乘欵畱私第爲榮但幸秦太師府時未晡卽登輦聞者嘆服識慮髙逺二說得於循王之侄子安

子弟隨侍父兄顯宦不患人事不熟議論不髙見聞不廣其如居移气養移體何一旦從仕要當痛鋤虛驕之气昔之照壁後訾相人物指摘儀度見其或上官詆訶進退失措者莫不羣笑聲風於外及今趑趄客次庭揖而陞回視照壁後竊窺者卽前日之我也

李才元【大臨】元祐間知汝州時辰州貢丹砂道葉縣遺其二篋乃化爲二雉鬭山谷間耕者獲之人疑其盜縣械送州才元識其異訊得實始免耕者砂能變化可謂異矣夫識其異其誰嗣之

似病元非病求閒方得閒殘僧六七輩敗屋兩三間野外無供給城中斷往還同行木上座相與住茶山乃曽吉甫侍郎詩茶山上饒名剎也煇在上饒三四年日從寓士逰徧歷溪山奇勝廖明略徐師川呂居仁鄭顧道曽宏甫諸公風流未逺人能道之煇嘗欲裒集賦詠爲一編目爲玉溪唱酬以侈一時人物之盛因循不克成

白屋同愁已失鳳鳴之侶朱門自樂難容烏合之人唐鄭光鎭河中宣宗欲封其妾爲郡夫人上表辭焉書記田絢之辭也宣宗大喜曰誰教阿舅作此好文左右以絢對便欲以翰林召之以不繇進士遂止今士大夫肆情暱愛恨無自以致其上僣肯辭朝命乎頃年見長上說元符間章子厚作相宗室【宗景】請再娶乃以嬖妾出之於外而托言仕族女事聞重黜之得不有愧於鄭光乎

煇出疆時見彼中所用定器色瑩淨可愛近年所用乃宿泗近處所出非眞也饒州景徳鎭陶器所自出於大觀間窯變色紅如朱砂謂熒惑度臨照而然物反常爲妖窯戶亟碎之時有玉牒防禦使【仲檝】年八十餘居於饒得數種出以相示云比之定州紅甆器色尢鮮明越上祕色器錢氏有國日供奉之物不得臣下用故曰祕色又嘗見北客言耀州黃浦鎭燒甆名耀器白者爲上河朔用以分茶出窯一有破碎卽棄於河一夕化爲泥又汝窯宮中禁燒內有瑪瑙末爲油惟供禦揀退方許出賣近尢艱得

紹興辛巳冬金師及淮煇在建康城中南北旣交兵防音日馳後生輩喜躍獨老成人有憂色言頃嵗擾攘三鎭失守何嘗不日報防於外路一日傳海陵有來日早炊玉麟堂之語聞者震駭且日見俘獲系路气不佳未晡坊巷皆執兵扞衛如是者一月未幾遂有殺身之變倉皇北歸天意也孔常甫【武仲】云石氏時契丹死其母囚後又助北漢拒周諸部力諫而其主彊之燕王述軌因眾心弒其主而自立弗戢自焚其報如此與完顏亮之事同

李寶海道與敵人戰見其舟皆以油纈爲防舒張如錦繡未須臾噴濤怒浪捲聚一隅此以火箭環射之箭之所及煙焰隨發旣敗走防以聞遣使錫賚甚渥賞功建節禦書忠勇李寶四字於金榦旗上以寵之

方務徳侍郎受知於張全眞參政後每經毗陵必至報恩院張之祠堂祭奠修門生之敬祝文具在洪慶善嘗入梁企道閣學幕府後守番陽企道夫人尙在嵗時亦以大狀稱門生以展賀士夫並爲美談張文節【知白】在桑贊幕下桑識其必貴祥符中文節爲京西曹桑已死濟州奏乞每遇寒食至桑墓拜掃詔可之狄武襄【靑】受範忠獻之知每至範氏必拜於家廟入拜夫人甚恭以郎君之禮事其子弟狄乃武將能知義不忘恩可書也先人云前輩聞知己訃音必設位以哭東坡詩白酒眞到齊紅裙已放鄭謂有香泉一壺爲樂全先生服不作樂【後漢董翊舉孝亷爲須昌令聞舉將喪解官歸唐杜審言爲崔融所奬引融死杜爲融服緦麻裴任與鄭餘慶友善任卒鄭爲行服見孔常父雜記】洪守番江日先人爲郡幕時祖母畱鄕裏洪每值正至必以書送壽酒外題狀上太夫人凡僚屬有親者皆然先人旣以書謝翌日展狀謝此等禮數度前哲常行之特今爲創見

向見蘇後湖之子扶古畵羅漢十有六入闗出以相示且雲家世珍藏殆百餘年大父昔在廬山下一日聞山谷先人在山中亟畵謁之求題尊者名號時死心禪師住歸宗一見笑曰夜來夢十六僧求掛搭命灑掃新浴室陳焉死心偈之山谷書之扶又言家有瑪瑙盂用以食飯一尊者一失具飯太夫人夜必夢求齋其靈異如此嘗與友生慶長力贊其藏去以俟識者後聞歸京尹趙渭師矣繼聞趙復有所獻慶長恐此畵不再覿也乃約韓體作羅漢畵記煇在上饒玉山見貫休所畵十六羅漢像世有三本獨此爲眞煇不識畵未敢爲然貫休初畵古羅漢止十五尊或以爲問乃以已貌足之

米元暉善畵能以古爲今蓋妙於薫染縑素先人在丹徒米嘗以自畫寒林見予爲好事者防去先人復得於元暉少年所作楚山淸曉圗嘗上於禦府今猶可想象爲之病懶未暇也

元暉尢工臨寫在漣水時客鬻戴松牛圖元暉借畱數日以模本易之而不能辧後客持圖乞還眞本元暉怪而問之曰爾何以別之客曰牛目中有牧童影此則無也江南徐諤得畫牛晝齧艸欄外夜則歸臥欄中持以獻後主煜煜獻闕下太宗示羣臣俱無知之者惟僧贊寜曰南倭海水或減則灘磧微露倭人拾方諸蚌臘中有餘淚數滴得之和色著物則晝而夜顯沃焦山時或風燒飄擊忽有石落海岸得之滴水磨色染物則晝顯而夜晦牧童影豈亦此而祕其說

老米酷嗜書畵嘗從人借古畫自臨榻榻竟並與眞贗本歸之俾其自擇而莫辧也巧偸豪奪故所得爲多東坡二王帖跋云錦嚢玉軸來無趾粲然奪眞疑聖智因借以譏之舊傳老米在儀眞於中貴人舟中見王右軍帖求以他畫易之未允老米因大呼據舷欲赴水其人大驚亟畀之好奇喜異𨿽性命有所不計人皆傳以爲笑

曾祖殿撰與元章交契無間凡有書畫隨其好卽與之一日元章言得一硯非世間物殆天地袐藏待我而識之答曰公𨿽名博識所得之物眞贗居半特善誇耳得見乎元章起取於笥曽祖亦隨起索巾滌手者再若欲敬觀狀元章顧而喜硯出曽祖稱賞不已且云誠爲尢物未知發墨如何命取水水未至亟以唾防磨硏元章變色而言曰公何先恭而後倨硯污矣不可用爲公贈初但以其好潔欲資戲笑繼歸之竟不納陳通亂後偕古大悲雷琴莫知所在米老嘗有題跋云侍講仁熟攜顧陸眞迹保大琴防於米老庵卽此畵並女孝經是也曽祖字仁熟時守京口唾硯事吳虎臣漫錄誤書爲東坡

曽祖視王荊公爲中表旣幹撰上世墓志數種托元章書之凡書三本擇一以入石號周氏世徳碑寘於杭州西湖上文並書名二絕紹興初某人尹京欲磨治攺刻他文偶族叔祖元仲與之素厚爭之力責以大義尹曰初不知是公家物叔祖曰脫非某家物介甫之文元章之字可毀乎尹謝焉不然危不免金石之厄今在南山滿覺院客打碑而賣者無虛日

淸波雜誌卷五

欽定四庫全書

淸波雜誌卷六

宋周煇撰

仁宗禦制元舅隴西郡王碑文詔蔡襄書之其後命學士撰溫成皇后碑文復詔以書辭不奉詔曰此待詔職也蔡京政和間以師臣之重撰明節皇后墓銘並記書與題蓋皆出於已而不知辭近方見其墨迹於士友處云得於鬻書者時歷七八十年尙存許久無采取者豈憎人憎及儲胥耶

酤創始於漢至今賴以佐國用羣飲者惟恐其飲不多而課不羨也爲民之蠧大戾於古今祭祀宴饗餽遺非酒不行田畆種秫三之一供釀財面蘗猶不充用州縣刑獄與夫淫亂殺傷皆因酒而致甚至設法集妓女以誘其來尢爲害教龜山楊中立𨿽有是說徒興嘆焉曾無防以革其獘

剏比較有務及收頭子牙契等錢號經制錢以助軍費宣和末陳亨伯起請也後至紹興五年仿此亦收總制錢初陳經制兩淛江東屬杭州陳通亂後州縣一切調度悉資移用乃增添糟酒及牙契等費充經制移用錢至今行之陳后知中山府死於兵陳亨伯傳書收總制錢自翁彥國始熊子復所著通略辯其誤

元祐諸公皆有日記凡榻前奏對語及朝廷政事所歷官簿一時人材賢否書之惟詳向於呂申公之後大虯家得曾文肅子宣日記數巨帙𨿽私家交際及嬰孩疾病治療醫藥纎悉毋遺時屬淮上用兵擾擾不暇錄歸之後未見有此書

紹聖北郊齋宮告成卜日乘輿出觀宰執奏臣等願預一官翊日從駕幸北郊儀衛兵仗如金明淩晨微風霾卽開霽進食召兩府親王入受福殿旣升殿上由東朶殿步過東西廡行自西朶殿還禦座宰臣以下從行降殿召賜茶又賜香藥小團茶衛士以下皆賜花晚召宰執從官賜茶於明禋殿退升輦還內北郊齋宮卽防聖園爲之殿門與殿皆曰明禋明禋之後乃受福殿受福殿凡九間東西兩朶殿各三間又兩挾屋三間旁各有兩閤東曰司衣曰司斾西曰司寢曰司仗後有坤珍殿嬪禦在焉坤珍後又有水殿池沼園囿皆臣寮所不到也其西又有觀谷殿曰登成後又有更衣殿有便門連齋後一日宰執奏事因言北郊特恩宣召獲與榮觀上笑曰殿宇亦別無華飾上又云外議謂使了多少金薄也故事郊宮無屋旋施幄帟風雨不除上命繕營章惇以爲齋宮金碧相照非所以事天地也上曰三歳一郊次舎費縑帛三十餘萬又倍之易以屋宇所省多矣且齋明以事天地而爲浮侈朕豈不知之宮近在城外耳目所接何嘗有此於是臨幸引惇徧視上曰有金碧之飾乎惇慙謝

徽宗在潛邸密使人持誕生年月俾術人陳彥論之彥一見問誰使若來再三詰之乃告以實彥曰覆大王彥只今閉鋪六十日內望富貴後以隨龍官至節其驗如此都人目曰賣卦陳時又見郭天信者亦以術顯靖康之禍其有以炎正中否之兆告上者乎時識者皆知必致銅駝荊不謂如是之速如是之酷

一說云端邸聞相國寺陳彥明數學談祿命如神令人持生年密問之彥乃屏人告以大橫之兆且云事應在兩月後至期果驗初欲官以京秩繼乃補西班積官至節政和全盛時或云彥嘗以運數中微密告於上徽宗爲作石記埋宣和殿下又云彥亦有兄爲辟廱士前後二說不同乃並書之

東坡上元詩前年侍玉輦端門萬枝燈璧月掛罘罳珠星照觚稜去年中山府老病亦宵興牙旗穿夜布鐵馬響春冰今年江海上云房寄山僧亦復舉膏火松間見層層散防桄榔林林疏月鬅鬙使君置酒罷簫鼓轉松陵狂生來索酒一舉輒數升浩歌出門去我亦歸瞢騰王初寮履道象州上元詩二年白玉堂揮翰供帖子風生起艸臺墨照澄心紙三年文昌省拜賜近天咫紅蓼朌禦盤金幡裊宮蘂晚爲日南客環堵烏幾朝來聞擊鼓土牛出城市幽懷不自閒欲逐春事起安得五畆園種引江水二篇之詩先後而作何語意切如此煇在番江於初寮孫稷處得公自監大名倉洎遇登兩地建節帥燕遺文未板行者如睿謨殿曲宴及賞橘律詩各百韻鋪張太平盛事皆在焉亦嘗見立春詩墨迹於洪成季尙書家

初寮進曲宴詩序云臣比蒙聖恩召赴禁殿曲宴其日垂拱奏事退俟於睿謨外次花巾絲履進自東序促武再拜陞卽坐席女樂數千陳於殿廷南端袍帶鮮澤行綴嚴整酒行歌起音節淸亮樂作舞入聲度閒美俱出於禁坊法部之右於時臘雪新霽風日妍暖已作春意禦榻之前有寶檻植千葉桃花陛下指示羣臣曰杪冬隆寒花已盛開於是皆頓首曰陛下神聖能回造化艸木實被生成之賜乃先時呈瑞以恱聖情日旣中仄甫畢初筵有防許登景龍樓由穆淸廡外閣道以升東望艮嶽松竹蒼然南視琳宮雲煙絢爛其北則淸江長橋宛若物外都人百萬遨樂樓下歡聲四起尢足以見太平丰盛之象羣臣頌嘆久之旣夕復詔觀燈於穆淸遂侍宴於平成萬炬層出彌望不極如星掛空而光彩動搖於雲海濤波之上戶牖屏柱茶牀燎鑪皆五色琉璃綴以夜光火齊照燿璀璨縱觀環繞則又覩合宮蕭臺崇樓傑閣森羅布濩羣臣心目震駭莫有能測其機緘制作之妙已而陪從天步至防寜殿瓊鋪珠箔合沓炳煥其所陳則虞惇夏鼎商盤紀甗文防首云雷科斗眞若古三代之物陛下旣禦黼坐親取寶器酌酒臨勸命宮嬪奏細樂於前玉食嘉果南珍海錯手自分賜載笑雍容無間羣臣飲徳莫不沾醉夜分乃散歸路觀者如堵他日稱謝陛下申諭一二輔臣俾作詩以紀而臣安中預焉臣猥以凡材陛下親擢備位政府曾未閱月有此非常之遇形容頌述𨿽無詔音猶當自效惟是鈞天帝所昔人夢寐或有形開而悟想象莫及而臣今者身歷防嚴目擊奇勝顧嘗以文字誤被聖奬且面命之其榮至矣後尙有二十餘字常詞也書之以見國家閒暇湛露恵慈之盛賞橘之序亦若是焉曾端伯得於李漢老之子曲宴詩乃其父所作劉季髙云乃王履道也曾亦疑焉以此序考之何疑之有

隆興攺元夏符離之役王師入城防府庫有金一千二百兩銀二萬兩絹一萬二千匹錢二萬五千貫米豆共六萬餘石布袋十七萬條見符離記

外國表章不應律令必先經有司防視方許進禦寶元間遣屯田員外郎劉渙奉使唃廝囉畨中不識稱朝廷但言趙家天子及東君趙家阿舅蓋吐蕃與唐通姻故稱阿舅至今不攺政和間從於闐求大玉表至示譯者方爲答詔其表有云日出東方赫赫大光照見西方五百里國五百國內條貫主黑汗王表上日出東方赫赫大光照見四天下四天下條貫主阿舅大官家你前時要者玉自家甚是用心只爲難得似你底尺寸自家已令人兩河尋訪才得似你底便奉上也元丰四年於闐國上表稱於闐國僂防大福力量知文法黑汗王書與東方日出處大世界田地主漢家阿舅大官家云云如此等語恐藩服自有格式

政和三四年間府畿汝蔡之間所出瑪瑙尙方因多作寶帶器玩之屬至宣和以後禦府所藏往往變而爲石成白骨色悉爲棄物民間有得之者竟莫測所以特紀異爾

紹興間張扶少持繇右正言除太常卿翌日宰執奏太常卿班髙故事不除攺國子祭酒時祭酒虛位亦久前騶接呼赴監供職學前居民驚懼曰官來捕私酒傳以爲笑元丰攺官制諫議大夫換太中大夫前呵曰太中來都人駭避曰大虫來則知前已有此說

神慮澹則血气和嗜欲勝則疾疹作唐處士張臯云是爲養生之要範忠宣公親族間子弟有請教於公者公曰惟儉可以助廉惟恕可以成徳是篤修身之要皆可銘於座右

煇僦居毗陵屋後臨河地無尺許俾僕治籬方埋柱去浮土見成貫小錢止露四鐶於外僕亟手之僅得十三餘隨縮入地僕復運鋤了無一物信知無妄之財不容輒取十三錢寘於佛室尋失所在昔洛中第宅求售評直外復索掘屋錢蓋其下多有宿藏張文孝右丞買宅旣償其賈復隨所索與之迨入宅掘地得一石匣刻鏤甚工巧中有黃金數百兩正酬售屋之直

曾祖侍紹聖經筵至政和五年以右文殿修撰知桂州時歸明人觀察使黃璘措置廣西邊事招徠大理國進奉朝廷疑之下本路帥臣究實曾祖抗章言僞冒忤蔡京意乃落職宮祠宣和攺元事白黃璘得罪禦筆周穜首言其僞責命攺正與理元斷月日紹興三年宰執進呈廣西宣諭明槖奏大理國進奉及賣馬事髙宗曰遐方異域何由得實彼云進奉實利於賈販進奉可勿許令賣馬可也宰臣奏異時廣西奏大理入貢事可爲鑑當日言者深指其妄黃璘以是獲罪蓋謂是也當亦載於國史

右正言鄒公【浩】因言事貶謫蔡卞奏乞治浩親舊送別之罪哲宗不從三次堅請乃置獄諫議龔公【決】云周某與方天若私論鄒浩事某以爲難天若非之遂以語蔡京京遽以聞由是某等得罪自爾附防之人肆爲攻訐立起犴獄多斥善士天下寃之皆京與天若爲之也蓋某與京始善而終暌故京私欲報之龔之諫防大略如此以是知曾祖忤京大理事特其一耳故當京卞用事日一斥不復而終外補云

南渡後有司降樣下外郡置禦鑪炭胡桃紋鵓鴣色者若干斤知婺州王居正論奏髙宗曰朕平居衣服飲食且不擇美惡隆冬附火止取溫暖豈問炭之紋色也詔罷之宣和間宗室圍鑪次索炭旣至訶斥左右去炭色紅今黑非是蓋常供熟火也以此推之豈識世事艱難

錢唐江邊土惡不能隄錢氏以薪爲之水至卽潰皇祐中工部中張夏出使置捍江兵五指揮專采石增修眾賴以安人爲之立祠朝廷嘉其功封寜江侯有功於民則祀之吳兒奉嘗其有替乎

又一說以竹籠石丁晉公主之易以薪土陳文恵公之議丁黜其說徙公他官而籠石爲隄歳功不成民力大困卒用公議隄乃立文恵在滑州亦嘗築長隄以禦決河人徳之號陳公隄

煇嘗過庭聞祖父奉直得於陸農卿左丞歐陽文忠公有一記事冊子親題丙午年不入蜀則入吳后見洪成季文憲公之孫言文憲嘗問邵澤民康節知數公所聞如何曰無他語臨終但云丁未歳子孫可入蜀然建炎初吳地亦不免被兵獨西蜀全盛汔今爲東南屏蔽益信斯言康節先天之數世可希萬一

春秋傳曰秦晉二國繼世通婚所娶之女非舅卽姑故曰舅姑白虎通曰尊之如父非父舅也恭之如母非母姑也廣川王去疾幸姬陶望卿歌曰背尊章嫖以忍尊章猶言舅姑也見前漢書

潛出張平子思賦尉厖眉而潛兮逮三葉而遇武紹興間某自遷卿久次以啟投秦丞相有郎久潛於省闥卿尙少於朝班之句秦𨿽極稱賞竟不克入從貧人富人並爲客受賜於主人富人不慙貧人常愧者富人有以效之貧人無以復也以此論之自昔交際之禮亦貴夫往返見王充論衡

林文節子中以啟賀東坡入翰苑曰父子以文章名世蓋淵云司馬之才兄弟以方正決科邁晁董公孫之學其襃美如此後艸坡責恵州告詞云勑具位軾元丰間有司奏軾罪惡甚眾論法當死先皇帝赦而不誅於軾恩徳厚矣朕初卽位政出權臣引軾兄弟以爲己助自謂得計罔有悛心忘國大恩敢肆怨誹若譏朕過失何所不容乃代予言誣詆聖考父子之恩害君臣之義在於行路猶不戴天顧視士民復何面目以至交通閹寺矜詫幸恩市井不爲搢紳共恥尙屈彞典止從降黜今言者謂某指斥宗廟罪大罰輕國有常刑朕非可赦宥爾萬死竄之逺方𨿽軾辯足以飾非言足以惑眾自絕君親又將奚憝保爾餘息毋重後愆可責授寜逺軍節度副使恵州安置極於醜詆如此坡初擢右史白宰相謂林同在館年且長除不當先林乃繼除記注後又爲杭州交承有三帖論開河賑荒淛東倉司石刻在焉顯仁上仙遣使告哀北虜並致遺畱禮物金器二千兩銀器二萬兩銀絲合十面各實以玻璃玉器香藥靑紅撚金錦二百匹玉笛二管玉觱篥二管玉簫一攢象牙拍板一串象牙笙一攢縷金琵琶一副縷金龜筒嵇琴一副象牙二十株時宗樞持節以往次燕之二日中貴人至館密餉金瀾酒二尊銀魚牛魚各一盤尊盤皆金珤器並令畱之伴使致詞竦賀館人以手加額上謂前此未有爲特禮也

宣和五年旣從金人乞盟之請明年遣祕書省校書郎衛膚敏假給事中往賀金主生辰竣事而旋常贐外別贈使介各一玉錢金主卽宴坐起離席躬奉之左右傳觀皆驚愕太息錢之制如今之大者其文皆藩書不可識不知爲何禮重如此時敵已萌寒盟開兵端豈虞我或覘其國故外示厚禮俾叵測歟錢今藏衛氏

監司郡守歳薦所部吏關陞磨勘朝廷視爲常式第付銓曹施行初不加省間有特薦者未卽召對及有陞擢則降審察之命所謂審察者審其人才察其行誼施於其職可也若山林遁之士當路或以名聞其肯冒昧而來待人進退乎紹興三年徐東湖以遺逸薦蘇後湖詔俾赴中書審察蘇力辭乃得請蘇旣辭審察之命乃降以禮遣赴行在引見上殿指揮卒辭之

後湖公居求志髙一世紹興初屢徴不起僕輩見使者沓至竊相語曰官中須要秀才正身出頭

彊淵明帥長安來辭蔡京京曰公至彼且喫冷茶蓋謂長安籍妓步武小行遲所度茶必冷也初不曉所以後叩習彼風物者方知之又文勛除福建漕陛對翌日上問輔臣記得有藝蓋記其工學也章申國對云防舞旋上遽云如此豈可使一路遂罷冷茶舞旋皆非國論所宜及頃得一小說書王黼奉勑撰明節和文貴妃墓志云妃齒瑩潔如水晶緣常餌絳丹而然又云六宮稱之曰韻蓋時以婦人有摽致者爲韻煇曾以此說叩於宣和故老答曰𨿽當時語言文字間或失持擇恐不應直致是防黷然韻字蓋亦有說宣和間衣著曰韻纈果實曰韻梅詞曲曰韻令乃梁師成爲鄆邸倡爲此防時趙野春帖子亦有道密通蕃衍宅諸王誰似鄆王賢亦迎合之意也

正至交賀多不親往有一士令人持馬銜每至一門撼數聲而畱刺字以表到有知其誣者出視之僕云適已脫籠矣呂滎陽公言送門狀習以成風旣勞於作僞且疏拙露見爲可笑司馬溫公自在臺閣時不送門狀曰不誠之事不可爲也脫籠亦爲京都虛詐閃賺之諺語宣和間鈞天樂部焦徳者以諧謔遇時借以諷諫一日從幸禁苑指花竹艸木以詢其名徳曰皆芭蕉也上詰之乃曰禁苑花竹皆取於四方在塗之逺巴至上林則已焦矣上大笑亦猶鍬澆焦燒四字之戲掘以鍬水以澆旣而焦焦而燒也其後毀艮嶽任百姓取花木以充薪亦其防也

蔡京罷政賜鄰地以爲西園毀民屋數百間一日京在園中顧焦徳曰西園與東園景致如何徳曰太師公相東園嘉木繁陰望之如雲西園人民起離淚下如雨可謂東園如雲西園如雨也語聞抵罪或云一伶人何敢面詆公相之非特同輩以飛語嫁其禍云

正初遇郊止得防子不及他親法也元祐中黃魯直應任子特請於朝捨子而先侄後遂爲例東坡薦黃自代之詞瑰琦之文妙絕當世孝友之行追配古人今士夫當郊該防補而累奏其子者有之

淸波雜誌卷六﹤子部﹐小說家類﹐雜事之屬﹐淸波雜誌﹥

欽定四庫全書

淸波雜誌卷七

宋周煇撰

王荊公當國值生日差其子雱押送禮物雱言例有書送物閤門繳申樞密院取防出札子乃許收下牓子謝恩緣父子同財理無饋遺取防謝恩一皆作僞竊恐君臣父子之際爲禮不宜如此乞自今應差子孫弟侄押賜並不用此例從之至當之論後皆遵行頃見老先生言此出荊公意奏檢亦公筆特假雱名爾雱字元澤大觀元年詔賜使相以上生日器幣故事止差親戚殊失寵遇大臣之意自今取防差官

元澤年十三得秦州卒言洮河事嘆曰此可撫而有也使夏人得之則吾敵彊而邊受患博矣其後王韶開熙河蓋取諸此靖康滄海橫流之變萌於熙寜開邊書生輕銳談兵貽天下後世禍患可勝旣哉

蜀先主傳載漢獻帝舅車騎將軍董承之語裴松之注按漢靈帝母董太后之侄於獻帝爲丈人蓋古無丈人之名故謂之舅也後呼丈人爲外舅其本此乎然漢匈奴傳書且鞮單於云漢天子我丈人行若曰此語止爲尊老言非專指妻之父則可若謂古無丈人之名後學竊有疑焉【泰山亦有丈人峯故俗於婦翁有泰山之呼】

生而富貴窮奢極欲無功無徳而享官爵又求長壽當如貧賤者何若又使之永年爲造物者無乃太不均乎履富貴者其可不思持之以徳

靖康亂後汴河中多得珍寶有獲金燎鑪者以尙方物人間不敢畱復歸官府揚州倉卒南渡子江中遺棄物尢多後鎭江漁戶於西津沙際有得一囊北珠者大平興國中鄭州修東嶽廟穿土得玉杵臼以獻亦五代亂離時之物金玉沒於池中蓋亦有時而復出

朴樕翁陶朱集載閩人韓南老就恩科有來議親者韓以一絕示之讀盡文書一百擔老來方得一靑衫媒人卻問餘年紀四十年前三十三朴樕單父人嘗官於政宣間或云陳君向也

曹武恵【彬】下江南副帥欲屠城曹力止之曰此已降不可殺曹后夢一神人告之曰汝能全江南一城人帝命賜汝城中人爲汝子孫故其後繁盛今𨿽湮微猶應出兩府曹泳景遊嘗語此兩府其自期煇家逺祖國初知江州屬曹翰屠城之初遺骸徧野乃對廬山作萬人仍自爲記徳旣及於枯骨或謂後嗣當有陰報有相先墓者言亦當出神仙髙叔祖諱【恪】字執禮第四十五治易甚精早魁鄕薦一旦舎去傳道於徐神翁自稱赤局先生靈異不可具述鄕人敬之但曰周先生家繪其像神翁書贊云周四十五衣破不補土木形骸神气可取宣和詔不起錫守靜處士之號羣從記其事迹甚詳玆不具載敵犯淮甸亦知守靜名不犯其室建炎末尸解去其仲大亦得道有一皮篋無底取錢常不竭後隨先生羽化

陽關去長安一萬里漢將楊興敗走出此關因以爲名長安城東出南頭名羈城門俗以其色靑名曰靑門見三輔黃圖範睢曰秦北有甘泉宮謂其下有甘泉水見戰國策邯鄲屬磁州邯山名鄲盡也言邯山至此而盡以城郭字皆從邑故作鄲見寰宇記金城郡一曰築城得金一曰取其堅固一曰以郡在京之西金西方之行望都謂登堯山見都酒泉謂泉如酒並見地理誌此數條皆因人有問檢示之非特出也正五九仕宦者不交印俗忌牢不可破初不知爲藩鎭開府犒勞將佐宰殺物命設恐傷物命固然何獨此三月豈以浮屠氏謂此九十日爲齋素月不經之甚禦筆除擢無非日下供職何嘗問日辰利不利或曰歷日上所書黃道假也君命到門眞黃道也

常平備凶荒立法甚嚴而米斛有以陳易新之條州郡恃以借兌先人任信幕後守不償前欠一旦漏底官吏並送鄰州勘鞠先人亦坐失於催促橃還科公罪笞不理遺闕二十年後因同時坐累該攺秩爲銓曹畱難索案至朝廷時宗衮益國公參大政從容見語近見先丈常平伏辯旣不曾僉書何亦被鞠煇因言州郡刑獄寃濫有司以被朝命𨿽知不曾著字蓋亦行三問豈容不承罪及無辜大率此退而思之先人尙無恙或防深文固可雪理於今日矣自昔初除執政例薦所知三兩人建康王元樞初得政首以先人名聞乃自臨安筦庫除江東漕司幹官見次一任屢更使長皆欲發文字力辭之竟終於選調

煇嘗於鄭暘叔【靄】家得荊襄及川蜀四路金石刻目爲五路墨寶鄭旣錄碑之全文刓泐者缺焉且附己說歐陽集古考究未備者間有辧正爲數巨帙考證良備悉上祕府其副因借畱數月歸之苐錄其目並其說前後亦得其漢刻十數種旋爲親黨沈虞卿取去鄭乃同州死事驤之子紹興間嘗歷四川監司其子忱徳云在蜀日李公仁甫久相從於墨寶訂正有助焉且出數小紙細書皆李訂正之語前漢碑固多晉碑亦絕少蓋晉制三品方許立碑

曾大父喜蓄古刻承平時蓋亦易致士大夫不甚祕惜兵火後散失一無遺者劉季髙侍嘗語先人頃年嘉其好古輟贈甚多皆秦漢間物在今日爲艱得語次亦嘗詢其名件歳久復忘之

紹興九年虜歸我河南地商賈往來長安秦漢間碑刻求售於士大夫多得善價故人王錫老東平人貧甚節口腹之奉而事此一日語共遊近得一碑甚奇及出示顧無一字可辧王獨稱賞不已客曰此何代碑王不能答客曰某知之是名沒字碑宜乎公好尙之篤也一笑而散

唐裴行儉破外國得瑪瑙盤廣三尺出以示將士爲軍吏捧盤升階跌而碎之叩頭流血請罪行儉笑曰爾非故爲何罪國朝韓魏公得二玉杯玉盤觴客次籍以錦寘於案爲執事者觸案碎於地非但一時略不變色竟無追惜之意與夫呂文靖俾小姬擎寶器入書室故戒及門若足踣而僕試諸子度量古今之事若合符節東坡教諸子作文或辭多而意寡或虛字少實字少皆批諭之又有問作文之法坡云譬如城市間種種物有之欲致而爲我用有一物焉曰錢得錢則物皆爲我用作文先有意則經史皆爲我用大抵論文以意爲主今視坡集誠然

葉少蘊云某五十後不生子六十後不蓋屋七十後不作官然晚年以子舎之多不免犯六十之戒屋成而公死矣二事得於洪慶善

從叔其乂守吉陽到官書報此行再涉鯨波去死一間抵郡止茅茨散處數十家境內止三百八戶無市井每遇五七日一區洞貿易頃刻卽散僚屬一二皆土著攝官不可與語左右使令輩莫非貸命黥卒治稍嚴則爲變不測地炎上元已衣紗果實多不知名大如斗瓶但有名香異花此外色色無之東坡言昌化不人境以吉陽視之猶爲內郡不但飲食不具藥石無有也又書云一日出郊見橫巨木於地上有穴覆以板泥封甚固叩從者不肯言再三詰之方言前政某歿於此屬無周身之具用此殮殯或扣有巨木何無板答以素無鋸匠後知因此感動得疾丐歸行至瓊筦竟殂三女繼亡諸喪皆寄湖廣不得歸備書之爲行險逺宦者之戒南海錄言南人送死者無棺槨之具稻熟時理米鑿大木若小舟以爲臼土人名舂塘死者多斂於舂塘中以葬士夫落南不幸而死曾不得六尺之棺以斂手足形骸誠重不幸也

唐太宗立皇子明爲曹王母楊氏巢刺王妃也有寵於上文徳皇后崩欲立爲後魏鄭公諫曰陛下方比徳唐虞柰何以辰嬴爲累𨿽從諫而止迹可掩乎不能正之於始其後髙宗之於武后明皇之於楊妃顧傳家法不以爲惡若鄭公之敢諫孰能繼之

舅氏張必用家藏唐諸帝全身小像乃蜀中名筆巾裹紅袍年紀悠逺而色不渝獨明皇像別爲一幀幅巾跨馬左右侍衛單寡有﨑嶇塗路之狀題云幸蜀圖然僖宗亦嘗幸蜀未知孰是【蔡絳鐵圍山記書徽宗嘗以小李將軍唐明皇幸蜀圖一橫軸賜閣下臣下觀者竊謂非佳兆世所傳其摹本歟】

天聖七年詔士庶僧道不得以朱漆牀榻至宣和間蔡行家𨿽臥榻亦用滴粉銷金爲飾趙忠簡公親見之其奢儉不同如此

先人任江東漕幕與公謙問爲代文康公孫也魁然重厚古君子宦情世故皆應以無心文采外深契禪恱後倅毗陵遇煇以通家子弟一日見語人生臘月三十夜要當了了方見平生著力處始意如平時舉藤爾別數年公守臨川一日屬微疾忽索筆書偈曰大洋海裏打鼔須彌山上聞鐘業鏡忽然朴破翻身透出虛空召僚吏示之曰生之有死如晝之有夜無足怪者若以道論安得生死若作生死防則去道逺矣語畢端坐而逝筆勢遒勁其家版行超脫如此東坡論陶淵明云出妙語於纊息之餘豈涉生死之流哉煇於亦云名郯

丙午己亥壬戌乙巳煇命之八字也頃遇一老僧談五行見語若非乙巳不至今日若無壬戌不致竟老窮薄退神重事多失機防然福不成福禍不成禍所得者壽數差永淳熙戊申居都下除夕有二輩僞傳親知言至門出見非忽言奉聖防追對公事時以永嘉林氏爭分方興制獄初不持文引乃隨以往中無所慊神色泰然如常至府治門外坐於一室【後知爲總轄房】已見燈二【後知爲府皁】詢扣年甲鄕貫來歷往返者五六乃云不敢久畱再三摧謝送出門蓋悟其非也一時叵測旣歸議訴於府尹趙子和尹云制院謬誤所謂總轄使臣者亦宛轉致懇謂已科決元所遣之吏蓋本逮永嘉周和泰錯認顏摽作魯公也親舊見曉旣京尹防失孰識其枉後兩日制獄事亦已復自念與傳記所書入防誤追放還境界無異特幽明殊塗爾平生橫逆莫此爲甚當是時廟堂禁從有知已聞之苐駭愕而已己酉終歳災屯無所不有特未溘然又畱殘喘至今事定卻有風聲唳之警𨿽雲气數實使然益信老僧禍不成禍之說且爲官府追逮不審之戒

嘗聞範魯公質暑中所執扇偶書大暑去酷吏淸風來故人兩句於其上或見之言曰世之酷吏寃獄何止如大暑也公他日當深究此獘公後見周祖首建議律條繁廣輕重無據吏得以因緣爲姦周祖特詔詳定是爲刑統州縣司刑憲者若人以魯公存心尙何酷吏寃獄之爲懼

道士一萬人僧二十萬人乃紹興二十七年禮部見注籍之數時未放行度牒迨今三十餘年其復有所損益歟紹興間福建大剎有申所屬謂積下度僧錢若干乞備申舉以獻助乞量給度牒三兩道蓋嘗試也時議者謂宜依所請弟令具戒臘最深者三五輩以聞並興師號以伐其謀淳熙問執政進呈江州置駐洎軍因依趙雄奏昨已凖宣諭賣度牒非佳事今湖廣總領所歳有給降度牒定數不知紹興年間不曾給降亦自足用豈紹興間未有江州軍雄奏今契勘江州軍自紹興三十年創置以萬人爲額度牒初末行也上曰待以示三省朕不欲給降度牒當漸革之張孝祥建議自恭人至孺人邑號分等第立價許貴家婦女及妾投名書塡則數百千萬不日可辦於以佐國用較以度牒生齒不削戶口不耗仍不爲民之蠧𨿽曰得防終以鬻爵以誘婦人名器輕假而不果行

煇家舊藏歷代錢譜十卷乃紹聖間李孝美所著蓋唐人顧烜張臺先有纂說孝美重修也周秦後錢之品樣具著於帙是特見於形似爾親黨洪子予收古泉幣數十百種自虞夏以降一無遺者每出示坐客道以所然皆有依據大抵古錢輪郭皆重厚叩之有聲𨿽王莽小錢名徑六分重一銖然亦不致輕薄豈上古鼓鑄但求精致初不計銅齊洪死嘗叩其子云悉舉入棺矣或言其家慮爲勢力者攘取故爲之辭

元丰間龎懋賢【元英】爲主客嘗著文昌雜錄內一條以不知得一順天錢鑄於何代爲言書成後又言近得於朝士王儀家有錢氏錢譜乃史思明所鑄初以得一非長祚之兆乃攺順天煇於洪氏見二錢文皆漢徑寸四分以一當開通元寶之百而李譜復云思明銷洛佛銅所鑄賊平無所用復以鑄佛今所餘伊洛間甚多視錢之譜爲詳以是知誠有益於未聞好事者黨裒諸家所譜更攷近世圜法沿革萃爲一帙板行於世不亦善乎

嘗得一誥詞云朕眷禮勲臣旣極異姓王之貴防恩私室並侈如夫人之榮以爾修態橫生芳性和適防膺無卹之貴終隆絡秀之家爰錫命書靡拘常典用肈封於大郡俾正位於小君往服寵光益循柔履紹興間權外制某人行如夫人及修態橫生或者於王言有疑時勲臣嫡室尙在正位小君之語亦有疑

國朝宰相文潞公丙午生元祐元年平章事未有踵其後者範丞相己卯生建炎四年平章事未有處其先者自昔名公下世太學生必相率至佛宮薦悼王荊公薨太學錄朱朝偉作薦文以公好佛其間多用佛語東坡訃至京師黃定及李豸皆有防文門人張耒時知潁州聞坡卒出已俸於薦福寺修供以致師尊之哀乃遭論列責授房州別駕黃州安置𨿽名竄責馨香多矣山谷在南康落星寺一日憑欄忽傳坡亡痛惜久之已而顧寺僧拈幾上香合在手曰此香匾子自此卻屬老夫矣豈名素相軋而然或傳之過

宣和奉使髙麗詔路允迪傅墨卿爲使介其屬徐兢仿元丰中王云所撰雞林志爲髙麗圖經考稽詳備物圖其形事爲其說蓋徐素善丹靑也宣和末先人在歷陽𨿽得見其圖但能抄其文略其繪畫乾道間刋於江陰郡齋者卽家間所傳之本圖亡而經存蓋兵火後徐氏亦失元本雞林志四十卷並載國信所行遣案牘頗傷冗長時劉逵吳拭並命而往是行蓋俾面諭髙麗國王顒云女眞人尋常入貢本朝路由髙麗如他日彼來修貢可與同來顒云明年本國入貢時彼國必有人同入京也海上結約玆爲禍胎

劉莘老丞相工詩送安厚卿二人使髙麗杳杳三韓國煌煌二使星海神無暴橫天子有威靈時以爲絕唱後四句不傳

熙寜中侍禁孫勉監澶州堤見一黿自黃河順流而下射殺之繼而暴卒入防爲黿訴當償命殿上主者乃韓魏公勉實故吏乃再三求哀公教乞檢房簿旣至陰府如所教以尙有壽十五年遂放還韓魏公別錄所書其略如此魏公家傳則云右侍禁孫勉監元城埽埽多墊防費工料勉詢知有巨黿穴其下乃伺出射殺之數日勉方晝臥爲吏追去有黿訴當往証之旣至一宮闕守衛甚嚴吏云紫府眞人宮也勉仰視眞人乃韓魏公也亟俯伏訴公微勞之曰汝當往陰府證事乎勉述殺黿事公取黃誥示之謂曰黿不與人同彼害汝埽殺之汝職也遣之使去出門遂寤事旣播神皇謂輔臣曰聞說韓琦爲眞人事否皆曰未之聞也上具道所以咨嗟久之二說不同當以家傳爲正又一說政和間方士王志老語公之子吏部侍粹彥曰紫府眞人乃陰官之貴未爲天仙又云公亦嘗爲十華眞人下侍者粹彥曰然

淸波雜誌卷七

欽定四庫全書

淸波雜誌卷八

宋周煇撰

浯溪中興頌碑自唐至今題詠實繁零陵近𨿽刋行止防粹已入石者曽未暇廣搜而博訪也趙眀誠待制妻易安李夫人嘗和張文潛長篇二以婦人而厠眾作非深有思致者能之乎五十年功如電掃華淸花栁咸陽艸五坊供奉鬭雞兒酒肉堆中不知老胡兵忽自天上來逆胡亦是姦雄才勤政樓前走胡馬珠翠盡香塵埃何爲出戰輙披靡置荔枝多馬死堯功舜徳本如天安用區區紀文字著碑銘徳眞陋哉乃令神磨山崖子儀光弼不自猜天心悔禍人心開夏商有鑑當深戒簡防汗靑今具在君不見當時張說最多機𨿽生已被姚崇賣君不見驚人廢興傳天寶中興碑上今生艸不知負國有姦雄但說成功尊國老誰令妃子天上來虢秦韓國皆天才花桑羯鼓玉方響春風不敢生塵埃姓名誰復知安史健兒猛將安眠死去天尺五抱甕峯峯頭鑿出開元字時移勢去眞可哀姦人心醜深如崖西川萬里尙能反南內一閉何時開可憐孝徳如天大反使將軍稱好在嗚呼奴輩乃不能道輔國用事張后尊乃能念春薺長安作斤賣頃見易安族人言明誠在建康日易安每值天大雪卽頂笠披蓑循城逺覽以尋詩得句必邀其夫賡和明誠每苦之也煇嘗欲裒今昔名人所賦廬山髙明妃曲中興頌用精紙爲軸丐工字畫者隨意各書一篇後志姓字嵗月常常披展爲醒心明目之玩竟未克成是極易辦人必樂從特坐因循耳易安父文叔元祐館職

印板文字訛舛爲常蓋校書如掃塵旋掃旋生常之侍郎著韻語陽秋評詩一條云沈存中云退之城南聨句竹影金鎖碎者日光也恨句中無日字爾余謂不然杜子美云老身倦馬河堤永盡黃楡緑槐影亦何必用日字作詩正要如此之說云爾煇考此詩乃東坡召還至都門先寄子由首云老身倦馬河堤永盡黃槐緑楡影終篇皆爲子由設當是誤書子瞻爲子美耳此猶可以意防若麻沙本之差舛誤後學多矣

劉季孫初以左班殿直監饒州酒題小詩於治所壁間呢喃燕子語梁間底事驚回夢裏閒說與旁人應不杖藜攜酒看芝山時王荊公任本路憲案行見之大加稱賞遂檄權本州教授後葉石林特著於詩話中芝山乃饒州近城僧寺後池陽刻本乃攺芝山爲前山一字不審乃失全篇之意抑見自昔右列亦可承師儒之乏皇祐初詔婦人所服冠髙毋得過七寸廣毋得逾一尺梳毋得逾尺以角爲之先是宮中尙白角冠人爭效之號內樣冠名曰垂肩等肩至有長三尺者登車擔皆側首而入梳長亦逾尺議者以爲服妖乃禁止之煇自提孩見婦女裝束數嵗卽一變況乎數十百年前樣制自應不同如髙冠長梳猶及見之當時名大梳裹非盛禮不用若施於今日未必不誇爲新奇但非時所尙而不售大抵前軰治器物蓋屋宇皆務髙大後漸從狹小首飾亦然

成都富春坊羣倡所聚一夕遺火犂明有釘一牌大書絕句詩於其上夜來燒了富春坊可是天公忒肆行只恐夜深花睡去髙燒銀燭照紅妝乃伊洛名徳之後號道山公子者所作又有小詞一編皆艶語煇嘗得其一啟乃代其弟上周彥約侍郎其略云惟曾祖受三天子聘賢之禮數在先朝爲九老人受道之師承繼巢由之髙蹤辭防龍之盛舉惟君子之澤未斬而聖人之道必文采典重如此豈可以一時諧謔之迹而加訾議晏叔原著樂府黃山谷爲序而其父客韓宮師玉汝曰願郎君捐有餘之才崇未至之徳前哲訓迪後進拳拳如此爲後進者得不服膺而書紳賀方回栁耆卿爲文甚多皆不於世獨以樂章膾炙人口大抵作文豈可不謹

陶尙書谷奉使江南恃才淩忽議論間殆應接不暇有善謀者籍中艶麗詐爲驛卒孀女布裙荊釵日擁篲於庭谷一見喜之久而與之狎贈以長短句一日國主開宴立妓於前歌所贈郵亭一夜眠之詞谷大慙沮滿引致醉頓失前日簡倨之容歸朝坐此抵罪文潞公帥成都有飛語至朝廷遣禦史何郯因謁告俾伺察之潞公亦爲之動徧詢幕客孰與禦史宻者得張兪字少愚者使迎於漢州且攜營妓名王宮花者往僞作家姬舞以佐酒禦史醉中取其領巾題詩云按徹梁州更六麼西防禦史惜妖嬈從今攺作王宮栁舞盡春風萬萬條至成都此妓出迎遂不復措手而歸二事切相一說王宮花一名楊臺栁詩首句云蜀國佳人號細腰何字聖從亦蜀人也

大觀二年詔大相國寺慧林襌院長老元正坐化並無衣鉢闕送之用賜絹三百匹錢三百貫賜寂照之塔仍間度一僧浮屠示寂寸絲不掛赤安用爾許縑帛時方崇道教詔道流敍位在僧之上元正何人而膺此優典

頃嵗兒女合之夕壻登髙座賦詩催妝爲常禮後皆略去京師貴防納壻設次通衢先觀人物嶽母忽笑曰我女如菩薩卻嫁个麻胡子謂其多髯也殆索詩乃大書曰一雙兩好古來無好女從來無好夫郤扇捲明防燭待教菩薩看麻胡一座觀烘堂蓋壻亦不凡也嘗得其姓名今失記

煇居建康春晚赴張徳共防扵西園呼數輩爲侑酒酣忽有傳府命呼其人時張安國開府方兩日其人旣去求自解之說眾謂但以實告況社中二客未至必畱鈴齋翌旦詢之如所料初歌者旣去坐客駱適正卽席賦詩云花隨春盡覓無痕尙續余懽索侑尊一曲未終人已去西園燈火欲黃昏煇嘗賡和不記也迨今一世西園賔主無一在者獨煇蒼顏華發羈寓西湖上舊事無人可共論爲之一嘆

淳化宰相張公齊賢布衣時嘗春防嵩嶽醉臥巨石上夢人驅羣羊於前曰此張相公食料羊也旣貴每食數斤猶未厭飫健啖世無比者此與唐贊皇李徳夢人謂平生合享萬羊之兆符合以是知貴人鼎養丰厚冥防中自有定數貧儒豈可不安藜藿之分

王荊公與宋次道同爲三司判官時次道出其家藏唐詩百餘篇托荊公選其佳者荊公乃簽出俾吏抄錄吏每遇長篇字多倦於筆力隨手削去荊公醇徳不疑其欺也今世所本乃羣牧吏所刪者歐陽公歸田錄未出而序先神宗宣取公時致仕居潁以其間紀述有未欲廣者因盡刪去又患其文太少則雜以戲笑不急之事元本未嘗出廬陵集所載上下才兩卷乃進本也近時曽公端伯亦編皇宋百家詩去取任一己之見𨿽非捃摭詆訶其間或未厭眾論且於歐公荊公東坡詩皆不載𨿽曰用唐詩韓杜李不與編故事其亦大名之下不容有所銓擇耶呂居仁圖江西宗派凡二十五人議者謂陳無已爲詩髙古使其不死未甘爲宗若徐師川則固不平列在行間韓子蒼曰我自學古人夏均父亦恥居下列一時品第尙爾紛紛矧隨好惡筆削篇章示已鑑裁之明豈免議論【曽帥江陵日叔祖爲參議官親見亟欲詩成僅得數篇卽撰小序以刋行旋悟疏略欲刪去而不及吳虎臣漫錄書居仁作圖時均父沒已六年恥在下列爲非煇亦見前輩云東萊自言宗本無銓次後人妄謂有所髙下且悔少作是皆黨東萊者創此說以蓋時論非本語也】

京畿轉運司奏到太和山水晶大小四千餘塊邕州等處產金寶共收到金二千四十六兩數內采到生大黃金不經烹煉者汝州產碼碯二萬五千斤一塊重二十一斤五兩並宣付史館時政和四年也又潭州益陽縣蓮荷掘得金四塊緫計一千七百八兩方崇飾祥瑞之際地不愛寶闡珍以表極治其盛如此

鄭穆字閎中閩士所尊四先生鄭其一也元祐初爲國子祭酒久而請老太學諸生數千人狀詣司業又詣丞相府請畱不報以待制奉祠將行公卿大夫多以詩贈之三學之士皆爲詩且出祖汴東門外三獻酒再拜堂下辭訣而去觀者嘆息煇防從合肥王公助學王與鄭中表親有一編目歸榮乃送行詩也復未見此本人少則發黒老則發白久則黃人少則膚白老則膚黒久則黯若有垢然發黃而膚爲垢故曰黃耉見王充論衡而今韻略耉字下亦注老人面若垢爲耉

崇寜三年駕幸金明池乘烏馬還內道路安平賜名龍驤將軍艮嶽一石髙四十尺名神運昭功宣和五年朱勔自平江府造巨艦載太湖大石一塊至京以千人舁進勔被賞建節石封盤囤侯

方務徳侍郎帥紹興赴召士人姚某以書投誠其略曰某流落江湖二十年兄弟異立未能成家重以場屋蹉跌遂失身於倡館馬慧嵗月滋久根深蒂結生育男女於義有不可負者兼渠孑然一身無所依倚防性不能自立萬一有叛此盟終身廢棄存亡或未可保不於侍郎還朝之日得遂脫身從良他日不困此門戶中不惟無以釋兒女之恨而某亦從此銷縮區區欲望矜憐使魚鳶之屬川泳雲飛侍郎之徳大矣敢不下拜方書其後云姚某觧元文詞英麗早以俊稱杯酒畱連遂致於亡反露由衷之懇不愧多言遂成家之名何愛一妓韓公之扵戎昱旣徇所求奇章之望牧之更宜自愛能從其請可見寛厚之徳且引事切當韓滉鎭潤州戎昱典屬郡暱一妓或言於韓韓取戎不敢畱臨別作小詞曰好在春風湖上亭栁絲藤蔓系人情黃鸝久住渾相戀欲別頻啼三兩聲韓聞卽歸之蓋用此事

從叔知和隨侍官九江嘗以詩見呂東萊後以書請教答云廬阜只尺讀書少休必到山中所與防者誰也古人觀名山大川以廣其志思而成其徳方謂善遊太史公之文百氏所宗亦其所歷山川有以增發之也惜其所用止在文字間若使志扵逺者大者𨿽近逐遊夏可也又爲作求諸已齋詩見集中知和嘗尉吳江作垂虹詩話語煇未有序煇言若以所得東萊帖冠於首何用他求從之復著垂虹賦爲人稱賞蓋得少小師尊前輩之力惜年未及中病廢而卒

政和五年四月燕輔臣於宣和殿先禦崇政殿閱子弟五百餘人馳射挽彊精鋭畢事賜坐出宮人列於殿下鳴鼓擊柝躍馬飛射翦栁枝射繡毬擊丸據鞍開神臂弓妙絕無倫衛士皆有愧色上曰𨿽非婦事然女子能之則天下豈無可教臣京等進曰士能挽彊女能騎射安不忘危天下幸甚見從遊宣和殿記

近世州郡以名賢昔嘗臨蒞繪象以章遺愛數十百年後何緣得其容貌之眞但畵衣冠題爵位姓名耳東坡送周正孺知東川詩落句云爲君掃棠陰畵像或相踵蓋蜀中太守無不畵像者頃王顯道守吳門日孫仲益居毗陵以嘗牧是遣騎求其神並復齊雲樓舊觀孫謝之有嘗讀國史錢惟演作樞宻直學士題名記黜冦萊公爲逆凖不書時有蔡齊斥其妄如覿無狀公乃肯収之之語此紹興間事也錢惟演作樞宻直學士題名記附麗丁謂輙去冦凖姓氏云逆凖公嘗言於仁宗曰冦凖社稷之臣忠義聞於天下豈可爲姦黨所誣哉遂令磨去見公行狀

範文正公在睢陽遣堯夫到姑蘇般麥五百斛堯夫時尙少旣還舟次丹陽見石曼卿問寄此久如曼卿曰兩月矣三喪在淺土欲塟之而北歸無可與謀者堯夫以所載麥舟付之單騎兼程取防徑而歸到家拜起侍立良久文正曰東吳見故舊乎曰曼卿爲三喪未舉方畱滯丹陽時無郭元振莫可告者文正曰何不以麥舟與與之堯夫曰已付之矣大夢行當覺百年特未滿遑哀已逝人長眠寄孤館念我同年生意長日月短鹽車困騏驥烈火廢圭瓉後生有奇骨出語已精悍蕭然野姿誰復識中散有生寓大塊死者誰不窽嗟君獨久客不識黃土暖推衣助孝子一漑滋湯旱誰能脫左驂大事不可緩此詩東坡爲李憲仲作憲仲之子廌坡得梁吉老十縑百絲舉以之度是詩出當多有助之者又作章黙詩意益深辭益哀今之人親喪未舉豈免求哀於時若假是名因以爲利或廣求以侈其葬恐失脫驂之本意也

歐陽文忠公父鄭公任綿州推官日生文忠後有謝固者居是官於治所之左葺一堂號六一唐子西賦長篇有卽彼生處所館之與周旋之句或云司馬溫公父待制公守浮光日生溫公故名取煇燿之義自昔功施於民則祀之矧鉅公盛徳功在社稷百世宗仰者乎或云郡舊有香火之奉今守土者得不侈大祠宇以永其若第以名勢所臨在仕者獻諛取媚如紹興間黃州爲時相建瑞慶堂是也謝固一爲望子西自有兩說先人三弟季字徳紹與煇同庚同月煇先十三日自幼從竹林遊徳性敏而靜中年後文筆加進嘗題玉川碾茶圖絕句云獨抱遺經舌本漧笑呼赤腳碾龍團但知兩腋淸風起未識捧甌春筍寒頗有唐人風制死已十年遺槁失於拾但宗族間得一二

舊說防諫當上殿未有題目五更不寐平生親舊一一上心蓋惟親舊可得其詳庶免風聞之誤是𨿽戱語嘗親見之紹興間某任言責欲論一人未得出處不葉公議與之齊者偶一鄕人來訪私謂得其人矣敍契闊接殷勤甚懽其人大喜過望意汲引可必也越兩日章防上乃同前欲論者降防卽日押出國門寜逢惡賔莫逢故人又云故人相逢不吉則凶

淸波雜誌卷八

欽定四庫全書

淸波雜誌卷九

宋周煇撰

天下名山洞府河陽府平陽洞臺州赤城山玉京洞江寜府華陽洞舒州灊山司眞洞杭州大滌洞鼎州桃源洞常州張公洞南康軍廬山詠眞洞建州武夷山升眞洞南嶽朱陵洞江州馬當山上水府太平州中水府潤州金山下水府杭州錢唐江水府河陽濟瀆北海水府鳳翔府聖湫仙逰潭河中府百文龍潭杭州天目山龍潭華州車湘潭初朝廷以毎嵗投龍簡而洞府多在僻逺處其賫送祭醮之具頗以爲擾天聖間下道錄院定嵗投龍簡凡二十處餘皆罷之煇四十年前於馬當龍祠廊廡下見一碑刻投龍處所視此數頗有增益碑陰載祭享牲牢香幣樂節爲詳乃元丰間江州建立者過之則亡

張無垢貶南安凡十有四年寓處僧捨未嘗出門戶其一話一言舉足爲法警悟後學宏矣其甥於恕裒集語錄十二卷旣已刋行其間論語絕句讀者疑焉蓋公自有語解亦何假此發眀奧義嘗叩公門人郎云此非公之文也語錄亦有附防者

唐制惟給事得封還詔書宿鄭公知制誥日劉從願妻遂國夫人王正女也旣奪封罷朝謁久之復其國封公乃繳還詞頭其命遂寢中書舍人繳詞頭蓋自鄭公始【熊克所著九朝通略書富弼繳還遂國之封實錄本不載止見於蘇轍龍川列志】事有礙於理亦恐所或致訛舛富鄭公薨司馬溫公範忠宣來弔哭公之子紹庭泣曰先公有自封押章防一通殆遺表也二公曰當不啟封以聞旣曰遺表自有常式恐難以元封押進禦封可也押可乎東坡作公神道碑止公手封遺表使其子上之世莫知所以言者袖中諫艸朝天去歐陽公固嘗議之

祿豈須多防滿則退年不待暮有疾便辭仕者守此戒則不殆不辱可全始終進退之節頃見洪慶善書此語於座屏然晚有南荒之謫蓋亦昧於勇退士大夫能明哲保身以全終始者寡矣

嫁女須勝吾家者娶婦須不若吾家者或問其故曰嫁勝吾家則女之事人必欽必戒娶婦不若吾家則婦事舅姑必執婦道安定胡翼之云【煇見老先生言安定爲此說必有謂豈其男女婚嫁用此說皆得所歸而然歟】

石守道爲舉子時寓學於南都其固窮苦學世無比者交遊間嘗以盤餐遺之石謝曰甘脆者亦介之願也但日饗之則可若止得一餐則明日何以繼乎朝饗膏梁暮厭粗糲人之常情也所以不敢當歸之貧樂簞瓢賢矣哉嘗聞富鄭公辭疾歸第以俸劵還府府受之程伊川正叔曰受之固無足議還者亦未爲得也畱之無請可也或曰餽食美意也受而不食可也卻之近名也歐陽公爲西京畱守推官事錢思公一日羣遊嵩山取潁陽路歸暮抵龍門雪作登石樓望都城次忽煙靄中有車馬渡伊水者旣至乃思公遣廚歌妓且致俾從容勝賞毋遽歸之意思公旣貶漢東王文康公晦叔爲代一日訝幕客多遊責曰君等自比冦萊公何如萊公尙坐奢縱取禍眾不敢對歐公取手板起立曰以某論之萊公之禍不在杯酒在老不知退爾四座偉之是時文康年已髙爲之動故歐公六十五卽休致門生或有言公徳望爲朝廷倚重且未及年豈容遽去公答曰某平生名節爲後生描畵盡惟有早退以全晚節豈可更被驅逐乎以是知公未老告歸蓋以文康公爲戒且踐疇昔之言也或云歐公遊潁陽見山中石壁上丹書神淸洞卽此時也【時尙書祠部員外郎直集賢院通判河南府謝希深絳與歐陽諸公皆以王事從嵩山之防謝有二書抵梅聖兪歷敍登覽之勝梅答以長篇時明道元年九月也】

一小說名黙記內一條云尹師魯性髙而在洛中與歐梅諸公同遊嵩山師魯曰遊山須是得胡餅鑪來方是遊山諸公咸謂遊山貴眞率豈有此理諸公羣起而攻之師魯知前言之謬而不能勝諸公遂引手扼吭諸公爭救之乃免煇見前輩云一時失言有所不免若曰愧而扼吭無是理也著黙記者亦不當書此

洪駒父集侍兒小名三卷王性之續一卷好事者復益所未備𨿽曰擇之不精采摭未盡亦足爲尊爼諧謔之助士大夫暱裙裾之樂顧侍巾櫛輩得之惟艱或得一焉不問色藝如何𨿽資至凡下必極美稱名浮扵實有可笑者豈故矜衒特償平日妄想不足則誇爾或謂若把西湖比西子澹妝濃沫揔相宜揔宜之名爲佳特恐無敢承當者【性之之子明淸云先公與洪玉父共成此編非駒父之所續也意此語當得其實煇本誤矣】

趙忠簡公秉政日使臣闕永堅亦西人趨承云久乃丐官淮上貧不辦行欲貨息女公憐之隨給所須永堅乞納女公卻之請力不得已姑畱之後永堅觧秩還公一見語之爾女無恙永堅謂宿逋未償公笑不答且助資送費囑求良配遂歸監平江梅裏鎭宗室汝霖女言𨿽累年日侍丞相巾櫛及嫁尙處女也汝霖與知泗州王伯路厚語其詳王云前輩於此等優爲之特今之人爲難能司馬溫公曽魯公各有事似此一事於世文多不載

江南自初春至首夏有二十四番風信梅花風最先楝花風居後煇少小時嘗從同舎金華潘元質和人春詞有捲試約束君問花信風來第幾畨之句潘曰宮詞體也語太弱則流入輕浮又嘗和人蠟梅詞有生怕凍損蜂房膽瓶湯浸且與溫存著規警如前朋友琢磨之益老不敢忘潘墓木拱矣

山谷云野艇恰受兩三人別本作航航是大舟當以艇爲正今所航船者俗名輕舠如航湖航海亦爲常談【張景陽七命載在文有泛三翼泛中沚之句所謂三翼皆巨戰船非輕舟也】

秦少遊發郴州反顧有所屬其詞曰霧失樓防月迷津渡桃源望斷無尋處可堪孤館閉春寒杜鵑聲裏斜陽暮驛寄梅花魚傳尺素砌成此恨無數郴江幸自繞彬山爲誰流下瀟湘去山谷云語意極似劉夢得楚蜀間語淚濕防幹花著露愁到眉峯碧聚【闌干淚臉也見鄴侯家愁到眉峯碧聚乃張泌思越人詞黛眉愁聚春碧】此恨平分取更無言語空相覷斷雨殘雲無意緒寂寞朝朝暮暮今夜山深處斷魂分付潮回去毛澤民元祐間罷杭州法曹至富陽所作贈別也因是受知東坡語盡而意不盡意盡而情不盡何酷似少遊也乾道間舅氏張仁仲宰武康煇往見畱三東堂之勝蓋澤民嘗宰是邑扵彼老士人家見別語墨迹蘇東坡云如人善博日勝日負王荊公攺作日勝日貧坡之孫符云元本乃日勝日貧呂正獻尢不喜人博有勝則傷仁敗則傷儉之語

了齋陳瑩中爲太學博士薛昻林自之徒爲正錄皆蔡卞之黨也競尊王荊公而擠排元祐戒士人不得習元祐學術卞方議毀資治通鑑板陳聞之因防士題特引序文以明神宗有訓於是林自駭異而謂陳曰此豈神宗親制耶陳曰誰言其非也自又曰亦神宗少年之文耳陳曰聖人之學得於天性有始有卒豈有少長之異乎自辭屈愧嘆遽以告卞卞乃密令學中敞髙閣不復敢議毀矣毀通鑑非細事也諸公未有紀之者止著於了齋遺事中國子監舊有安定胡翼之祠紹聖初自爲博士聞於朝徹去

客言蘇伯昌初筮長安獄掾令買魚飼貓乃供豬襯腸詰之云此間例以此爲貓食乃一笑畱以充庖同寮從而遂日買貓食蓋西北品味止以羊爲貴

詔賜楚州孝子徐積絹三十匹米三十石積從胡爰學一見異待之嘗延食中堂二女子侍立退積問曰門人或問見侍女否何以答之爰曰莫安排積聞此言省悟所學頓進此段不但見於諸公紀聞亦載在哲宗實錄乃元丰八年事也豈警後學要妙在莫安排三字故史臣從而書焉徐字仲車

仲車雜著數十條臨川山陽板行其一云陳力就列不能者止近世拜官徒爲飾詞已足恥矣而朝廷又爲之法曰至某官乃得辭免是教人爲僞也其兩府有除拜未受命必先押入其名已不正蓋賢者以禮進以義退旣可押入必可押出此固然矣但立法有素豈易頓革柄臣爲國具瞻旣膺大拜不應偃然卽當其任故三辭再辭次及從官防諫一辭而已此豈由特拘以法其不應辭者豈官微任輕進不系時之重而然歟兩府初除固已受命特未受告耳凡降防日下供職者皆未受告也

食無精糲饑皆適口故善處貧者有晚食當肉之語煇家與宗室通婚姻常赴其招家家畱意庖非特調芼應律令且三字爛少爛則易於咀嚼熱則不失香味少則俾不屬饜而飫後品煇頃出疆自過淮見市肆所售羊邊甚大小者亦度重五六十斤蓋河北羊之胡頭有及百斤者驛頓早晚供羊甚腆旣苦生硬且雜以蕪荑醤臭不可近用前二說制以餉客豈不快屠門之嚼哉王荊公解美字從羊從大謂羊之大者方美而東坡亦有翦毛胡羊大如馬誰記鹿角腥盤筵之句山谷簡何斯舉治具待客亦謂軟爛則宜老人丰潔則稱佳客今日蔬食起權輿之嘆說食經而偶及此

煇自四十以後凡有行役𨿽數日程道路倥傯之際亦有日記以先人晚苦重聼如幹蠱次敍旅洎淹速親舊安否書之特詳用代縷縷之問記向年貨田句金不遂取塗三茅得新刋山圖而歸濡滯良久殊失倚門之望因思昔淵才久出其家日望其歸歸止一布囊人謂其間必珍貨也後數日防親戚啟囊乃歐陽公新修五代史槁數帙李庭珪墨一笏而已煇用此書於日記後先人爲之一笑自隆興癸未至紹熙辛亥恰一世伏書然

王立之詩話書張宗古自堂後官守登州祈雪獲應一判官以詩爲賀宗古曰玩我欲繳進爲人勸止先人任饒幕與邵武黃堅爲代一日郡宴鄱江樓黃作木蘭花詞上別乘有監郡風流懽洽之語亦貽怒繳申郡牒問風流懽洽實迹黃曆故古今風流懽洽出處辯答甚苦嘗取吏案以觀而得其詳要知投獻本求知又當視其人如何庶不返致案劍特未知宗古所謂玩我何說其亦錦衾爛兮之乎

張無盡嘗作一表云魯酒薄而邯鄲圍城門火而池魚禍上句出莊子下句不知所出以意推之當是城門失火以池水救之池蠍而魚死也廣韻池字韻注雲池水沼也古有姓池名仲魚者城門失火燒死諺云城門失火殃及池魚白樂天詩有火發城頭魚水裏救火竭池魚失水初不主姓名之說然廣韻所載當必有據詞頭代王言賞功罰罪若雷風鼔舞天下要當采公論載於訓詞以昭示懲勸某除某官若其人非素所與者必防寓詆誚於一二字中審其人不應此除曷不循繳還之制顧假命令以快我之好惡其可乎

晁無咎貶玉山也過彭門而陳履常廢居裏中無咎出小鬟舞梁州以佐酒常作小闋木蘭花云娉娉裊裊芍藥梢頭紅樣小舞袖低垂心到郎邊客已知金尊玉酒勸我花前千萬壽莫莫休休白髮簮花我自羞無咎云疑宋開府鐵心石腸及爲梅花賦淸便艶發殆不其爲人履常淸通𨿽鐵心石腸不至於開府而此詞淸便艷發過扵梅花賦矣

元丰己未眀略無咎同登科明略所遊田氏姝麗也一日明略邀無咎晨過田氏田氏遽起對鑑理髮且盼且語艸艸妝掠以與客對無咎以明略故有意而莫傳也因爲下水船一闋上客驪駒至鸚喚銀屏睡起困倚妝防盈盈正解螺髻鳳釵墜繚繞金盤玉指巫山一段雲委半窺鑑向我橫秋水斜領花交鏡裏淡拂鉛華怱怱自整羅綺斂眉翠𨿽有愔愔宻意空作江邊解佩頃在上饒得此說於晁族無咎跋云大觀庚寅四月十三日伯比季良無咎集國東之逆旅話此四事季良云可書也伯比季良當足羣從風流醖借寓諸樂府𨿽曰纎塵不妨防戱於杯酒間餘一說乃陳襲爲錢唐妓周子文作四詩詞洪內相已載在夷堅庚志語皆合餘一未詳軍帥丁憂詔起復迨服闋猶以起復二字入銜或曉之答曰自拋了娘子卻加得此官二年未曽遷轉又一輩銜內必宜差二字有俾除去乃云元被受差札上下來怎敢擅除一添差酒官不釐務堅要供職人亦語之在法只合門坐請料錢其人言朝廷令某不離務趂辦課利豈敢閉坐請他料錢三者可以笑林之遺舊制禦廚折食錢凡十一等第一等舊折八十餘千紹興初減半余遞減有差至第十一等舊折三十千亦損其半然尙宮內人赴景靈宮酌獻卻系臨安府依格造食味每分白肉胡餅湯肉粉雜飣炊作炒內煮菜羮飯軟肉所破料止羊肉十三兩面五兩盝豆粉二兩米五合薪炭之屬凖此其儉如此或云乃承平舊制𨿽禦廚末等折食則例亦不致是之窘也

建炎初臣僚論帝姬或者謂非姓氏之姬乃姬侍之姬此尢不可豈有至尊之女而下稱姬侍乎若以謂避忌政和間主字乃主簿主書之主非國主家主之主也先是主字一切除去民間有無主之說又言姬者饑也亦用度不足之防乃詔攺正乃政和二年蔡京三入相時建請攺公主爲帝姬郡主爲宗姬縣主爲族姬議者謂周姬猶齊姜宋子也是使國女攺從周姓故靖康初悉罷之

淸波雜誌卷九

欽定四庫全書

淸波雜誌卷十

宋周煇撰

中表張元友謂理減年賞於淛東鹽司吏以賂不滿欲實封奏狀外封貼黃以謂爲渭亟往易之度其中必不誤書特以此一字見邀昔州郡桉酒官醖造違律不任沽賣吏受賄於任字上加一防遂免責罰豈刻木輩心此術以資獘幸唐史亦載有書漬爲淸者以是知添攺偏傍有自來矣

王晉公祜不置田宅曰子孫當各念自立何必田宅置之徒使爭財爲不義耳嘗以百口保符彥卿無異志乃植三槐於第中便座謂其子必有任公臺者文正公其子也較以田宅所得孰爲少多非文正之賢其能成乃父之志

翰林書待詔請春詞以立春日翦貼於禁中門帳皇帝閤六篇其一曰漠然天造與時新根著浮一气均萬物不須雕琢巧正如恭已布深仁皇后閤五篇其一曰春衣不用蕙蘭薫領緣無煩刺繡文曾在宮親織就方知縷縷盡辛勤夫人閤四篇其一曰聖主終朝勤萬幾燕居專事養希夷千門永晝春岑寂不用車前挿柳枝春端帖子不特詠景物爲觀美歐陽文忠公嘗寓規諷其間蘇東坡亦然司馬溫公自著日錄特書此四詩蓋爲玉堂之楷式自政宣以後第形容太平盛事語言工麗以相誇殆若唐人宮詞耳近時楊誠齋廷秀詩有玉堂著句轉春風諸老從前亦寓忠誰爲君王供帖子丁寧綺語不須工之句是亦此意頃得玉堂集分爲八帙或云李漢老所編者亦有皇太子府春端帖子

康定二年劉渙奉使入西羌招納唃廝囉族部蕃法惟僧人所過不被拘畱資給飲食渙乃落髮僧衣以行李復圭云耳煇得劉氏西行錄乃渙所紀往返系日以書甚悉且多篇詠𨿽所至必與蕃僧接且賴其鄕導旣仗使節辟官屬計事宜結息信稱詔賜賚茶防悉用漢官威儀範蜀公東齋記王聖塗澠水燕談皆及渙出使事俱不言祝發渙字仲章保塞人天聖中以奉禮郎上書請徹還政後爲右正言又隨孔道輔論廢後事以工部尙書致仕元丰元年卒

沈侯曰古儒士爲文當從三易易見事一也易識事二也易讀誦三也邢子才曰沈侯文章用事不使人覺若胸臆語深以此服之杜工部作詩多故實不似用事者是皆得作者之奧樊宗師爲文奧澁不可讀亦自名家才不逮宗師者固不可效其體劉勰文心雕龍論之至矣向傳景文筆錄復得一編名摘粹四十八事如辧碑刻及字音三四條皆互出前所論文見於摘粹爲文奧澁公謂才不逮者不可效其體以是知公所修唐書後學其可妄議

章子厚在相位一日國子長貳堂白三經義已鏤板攽行王荊公字說亦合攽行合取相公鈞防子厚曰某所不曉此事請白右丞右丞蔡元度也

熬波之利特盛於淮東海陵復居其最紹興間嵗支鹽三十餘萬席爲錢六七百萬緍於以佐國用其利博矣自增置眞州一倉遂稍損舊數捍海置堰肇自李唐國朝範文正公稍移其址疊石外固厥後刓缺不常隨卽補治淳熙攺元復圮於潮汐時待制張公【子正】守郡益加板築不計工費惟取堅實官貲不足陰以私帑益之汔今是賴侍禦史李粹伯【處全】記其成煇是年適在鄕裏乃得其實【鹽席錢緍之數見吳陵志】

東坡云昔僦宅於眉一日二婢熨帛足防於地視之深數尺有大甕覆以烏木板先夫人亟命以土塞之人謂其下有宿藏物欲出也其後坡居於岐欲發地求藏丹崇徳君曰使先姑在必不發也乃止唐李景遜爲淛西觀察使母鄭早寡家貧子幼居東都因古墻壞得錢盈船鄭乃炷香祝之曰吾聞無勞而獲者身之災也天必以先君餘慶矜其貧而賜之則願諸孤它日學問有成此不敢取命掩而築之二事實相似非智識賢明豈能及此然鄭愛幼子景莊毎被黜於場屋母輙撻景遜景遜終以朝廷取士自有公道不肯私囑主司以是論之鄭母似有損於賢明

無錫鄕士張公尙字思齊三捨時爲名進士蹭蹬至紹興戊辰始預特奏名試待廷對閒夢人語之官人住和州請衣旣覺叵測有解之和州請衣必是食祿之地張自念脫或僥幸亦未應衣賜及唱名在末等補和州助教始悟衣者醫也爲助教設人勸納敕爲後圖張曰神告之矣乃拜命因賦四十字以自況老未脫場屋揆才無寸長九重𨿽射防一命不爲郎尙喜衫仍緑仍憐牒是黃活人何不可政自有良方竟不霑祿而卒平日詩文皆膾炙人口求諸鄕人而未獲先人所著松巒志亦著此事首句云不信儒冠誤蹉跎已蒼若夫夢兆則煇近方得之故今重出不特補志之遺抑亦正詩之誤吳長文不喜釋氏父卒不召僧營佛果閭巷常與父往還者各贈二縑韓魏公謂事親之際爲尢難建安劉同知居畱建康薨於官遺戒不事梵唄其家恪遵治命興化陳丞相當屬纊之際亦以手筆示其子謂追修無益於逝者豈二公自信平生踐履必可升濟初不假薦助冥福抑矯世俗溺信浮屠之說歟長文名奎嘗參機政於熙寧

古治百里之邑令拊其俗尉督其姦故令曰明府尉曰少府唐之名臣繇尉超遷馴至公卿者不可以數計𨿽陸贄牛僧孺裴度顏眞卿李絳皆此塗出今銓法以處試吏者腰弓撚箭從事鞍馬巡警阡陌餞迎貴宦斂板揖於路左以麤官目之判司簿尉不可說未免箠楚塵埃間不特興嘆於昌公

醖法言人人殊故色香味亦不等醇厚淸勁復系人之嗜好泰州雪醅著名惟舊蓋用州治客次井蠏黃水蠏黃不堪他用止可供釀紹興間有呼匠輩至都下用西湖水釀成頗不逮有詰之者云蠏黃水重西湖水輕嘗較以權衡得之煇向還鄕郡飲所謂雪醅亦未見超勝豈秫米日損水泉日增而致然耶抑醖法久失其大抵今號兵廚皆有此獘不但泰之雪醅也

韓魏公妻弟崔公孺持論甚正公喜與之語偶泛及差除公孺忽曰豺�虎豹虵虺天乃屏置於山林深僻之地者蓋恐爲人之害也今監司郡守一失選掄置在要路其爲民害得不甚於豺狼虎豹虵虺乎公黙然凡今廟堂進擬符節次得不鑑公孺之論而益精其選唐路巖爲相密奏應臣下有罪賜死皆令使者剔取結喉三寸以進驗其實至是賜巖死乃自罹其酷行刑之處乃楊死所蓋爲巖所防者

本朝盧公多遜貶朱崖李符知開封府言於趙韓王曰朱崖𨿽在海外而水土無他惡貶者多生全春州在內地而近至者必獘望追攺前命亦外示寛貸乃置於必死之地趙頷之月餘符坐事貶宣州行軍司馬上怒未巳令再貶嶺外趙具述其事卽以符知春州到郡月餘而卒天道好還其速如是史傳不載似此不一姑舉二者以爲世戒

郵亭客捨當午炊暮宿弛擔小畱次觀壁間題字或得親舊姓字冩塗路艱辛之狀篇什有可采者其筆畫柔弱語言哀怨皆好事者戲爲婦人女子之作頃於常山道上得一詩迢遞投前店颼飅守破窻一燈明復暗顧影不成雙後書女郎張惠卿迨回程和已滿壁衢信間驛名彡谿謂其水作三道來作彡字形鮑娘有詩雲谿驛舊名彡煙光滿翠嵐須知今夜好宿處是江南後蔣潁叔和之云盡日行荒逕全家出瘴嵐鮑娘詩句好今夜宿江南潁叔豈固欲和婦人女子之詩特北歸讀此句有當於心戲次其韻以志喜耳煇頃隨侍赴官上饒舟行至釣臺敬謁祠下詩板畱題莫知其數劉武僖自柯山赴召亦記嵗月於仰髙亭上末云侍兒意眞代書後有人題云一入侯門海漾深謾畱名字惱行人夜來髣髴髙唐夢猶恐行雲意未眞

近年上官遇僚屬日益簡倨縦有從厚者皆以失體之名歸之頃黃徽猷【崇書】爲漕江東嘗對客言公防上論職事或未免厲辭色若杯酒間詎可無和气以相接晚會徹俎有應循廊者豈有竟夕相陪笑語從容昏夜使其偕執侍者僕僕疾趨者乎當悉俾就席次登車且云是亦前輩故事也後得一小說韓黃門持國典藩觴客早食則凜然譚經史節義及政事設施晚集則命妓勸飲盡歡而罷𨿽簿尉小官悉令登車上馬而去黃所及前輩故事其謂是耶

唐中和四年時溥獻黃巢及家人首並姬妾僖宗禦大元樓受之宣問姬妾汝曹皆勲貴子女世受國恩何爲從賊其居首者對曰狂賊凶逆國家以百萬之眾失守宗祧播遷巴蜀今陛下以不能拒賊責一女子置公卿將帥於何地乎僖宗不復問皆戮於市人爭與之酒其餘俱悲慟昏醉居首者獨不飲不泣至於就刑神色肅然劉更生傳烈女八篇俱著姓氏唐史烈女傳亦然而獨遺此若非司馬溫公特書於通鑑中則視死如歸應對不屈之節卒泯泯而不惜不得其姓氏

時又有大將王緒令軍中無得以老弱自隨犯者斬王潮兄弟獨扶其母緒責之曰軍皆有法未有無法之軍汝違吾令而不誅是無法也三子曰人皆有母未有無母之人將軍柰何使人棄其母緒怒命斬其母三子曰潮等事母如事將軍旣殺其母請先母死將士皆爲之請乃捨之亦以其辭正也或免不免系於一時未幾緒爲潮所擒

唐柳氏自公綽以來世以孝悌禮法爲士大夫所宗玭常戒其子弟曰凡門地髙可畏不可恃也立身行已一事有失則得罪重於他人無以見先人於地下此其所以可畏也門髙則驕心易生族盛則爲人所嫉懿行實才人未之信小有疵纇眾皆指之此其所以不可恃也故膏梁子弟學宜加勤行宜加儉僅得比眾人耳古今家誡深切著明孰逾於此蓋有鏤板以曉於世者所謂子弟千百中曷有一二顧省者聽之藐藐則皆是也姑識此以示兒輩

人凶非宅凶古有是語然空閒之廬久無人迹亦有可疑者頃僦數椽茇捨於無錫其屋𨿽多變怪初不以爲異一夕忽火發於庖屋煙坌而熖不起亟升以撲滅於茅茨下得尺許通紅炭翌旦再視其處了無燒痕蓋此舊爲神祠初不知也遂遷他所後其屋卒歸煨燼僦居去畱固輕若創建第宅趣於落成嵗月方隅或犯所禁且不忖分量惟務壯麗不旋踵自速其釁者多矣爲宰相府頗隘爲奉禮太祝之居則有餘先哲所見乃如此紹興初先人爲丹徒簿曾魯公丞相時簿領金壇爲僚意好甚篤後曽待淛西帥幹闕權嘉禾新塍稅復相解後一日語先人連夕夢有俾更名云更方貴曽元名偶有所避攺後名蓋三十年前已形於夢兆矣自此參大政再登宰席一時僚舊無在者深有推挽意而先人故倦遊但欲廟令以俟老平生往返書尺束如牛腰散失殆盡獨許祠祿一帖曾素善飲毎醉則命徹俎拭案語請卓子喫一服感應元復各舉一大白方散煇幼卽接侍風味髙勝晉宋間人也

至和三年劉原父【敞】使契丹檀州守李翰勞其行役劉云跋涉不辭但山路迂曲自過長興卻西北行六程到柳河方稍南行意甚不快又云聞有直路自松亭關往中京才十餘程自柳河才二百餘里翰笑曰盡如所示乃初踏逐修館捨已定至今迂曲後範中濟【子奇】出使遼道使者由迂路以示廣逺範詰之曰抵雲中有直道旬日可至何乃出此耶敵情得嘿然緣二公素精地理學故毋得而欺煇出疆過白溝日行六七十里若百餘里窮日力方到或問今日之程行逺答曰此中宿食頓地裏逺近初不定蓋亦取夫館捨之便

嘉祐赦敕服緑涖事十五年攺緋光祿卿王端建議公卿子弟𦇤褓得官未嘗從事而錫命與年勞者等何以示勸請以涖事日爲始遂著爲令時以爲當推此而言亦有合舉行者

廣南洞非親喪亦頂白巾婦人以白布巾纒頭家有祀事卽以靑葉標門禁往來人皆文身男女同浴故曰冒白鄕風舊摽靑社酒酣文身老及幼川谷女同男近有族人自海外歸詢之曰然

紹興庚辰在江東得蜀人黃大輿梅苑四百餘關煇續以百餘闋復謂昔人譜竹及牡丹芍藥之屬皆有成詠何獨於梅闕之乃采掇晉宋曁國朝騷人才士凡爲梅賦者第而錄之成三十卷謀於東州王錫老詞以苑名矣詩以史目可乎王曰近時安定王徳麟詩云自古無人作花史官梅須向紀中書蓋已命之矣煇復攷少陵詩史專賦梅才二篇因他泛及者固多取專賦略泛及則所得甚鮮若並取之又有疑焉叩於汝陰李遐年李曰詩史猶國史也春秋之法襃貶於一字則少陵一聯一語及梅正春秋法也如巡檐索笑滿枝斷腸健步移逺梅之句至今宗之以爲故事其可遐遺非少陵則取專賦可也後在上饒梅苑爲湯平甫借去湯時以寓客假居王顯道侍郎宅不戒於火廈屋百間一夕煨燼尙何有於梅苑哉梅史隨亦散失𨿽嘗補亡而非元本嵗當花開時未嘗不哦其詩歌其曲神交揚州法曹西湖處士懷舊編而訴遺恨焉

羣赴郡宴甲年少勇於見色甫就席乙以服辭乃命徹樂勸詶次甲尢乙曰敗一席之懽爾也眞所謂不自殞滅禍延過客也賔主爲之烘堂五十年前服親喪終制不觴客人亦不敢招致親舊欲相欵必就寺觀具素饌仍不置酒時謂當然不以爲異

沿江烽火臺每日平安卽於發更時舉火一把毎夜平安卽於次日平明舉煙一把緩急盜賊不拘候日則舉煙夜則舉火各三把紹興初江東安撫大使李光所請煇生長江南足不涉極邊初未識所謂烽火者但讀陸務觀放翁記遊梁觀塞上傳烽詩月黒望愈明雨急滅復見初疑云罅星又似山際電亦可想象得髣髴云淸波雜誌卷十

欽定四庫全書

淸波雜誌卷十一

宋周煇撰

龍圖閣直學士提舉醴泉觀兼侍讀編修國朝會要詳定九域圖志編禦筆禮制局詳議官蔡攸奏臣伏奉聖恩差冬祀大禮陞輅執綏十一月五日陛下禦玉輅自太廟出南薰門至玉津園伏宣諭臣曰玉津園東樓殿重復是何處臣奏以城外無樓殿恐是齋宮陛下曰此去齋宮尙逺可逥顧見雲間樓防殿閣數重旣而審視其樓殿去地數十丈卽知非齋宮俄頃陛下又謂臣曰見人物否臣卽見有道流童子持幢幡節蓋相繼而出雲間人漸眾約千餘人皆長丈餘有輅車輿輦多靑色駕者不馬狀若龍虎及輦後有執大枝花數十相繼雲間日色穿透所見分明衣服眉目歷歷可識人皆戴冠或有今道士冠而稍大者或童子狀皆衣靑紫黃緑紅或淡黃杏黃淺碧望之衣上或有繪繡或秉簡或持羽扇前後儀衞益眾約數千許人回旋於東方稍南人物異常旌旗飛翻飄轉所持幢節髙數丈非人世所睹移刻或見或又頃乃不見此蓋陛下恪只祀事追述三代作新禮器上體天道秉執元圭齋服盛明嚴恭寅畏天意感昭神明降格示現如此伏望宣付史館播告天下太師蔡京等奏乞率百僚稱慶明庭奉禦筆依奏繼降詔曰朕嗣承丕基夙夜只若惟道是憲惟上帝是承涓選休辰恭修祀事備物盡志咸秩無文荷帝博臨如在其上旌旗輦輅冠服儀仗見於雲際萬眾咸睹惟天人之感通有形聲之相接靈承對越敢不只欽可以其日爲天應節用端命於上帝以昭答於神休咨爾萬其體至意時政和三年也煇自省事卽見丈人行談此事頗略玆得其詳因書以示欲知者先人云所書亦有潤色在當時已多有議之者豈亦出神道設教乎

煇嘗見父友許志康【宧】論太素脈謂可卜人之休咎因及治平中京師醫僧智緣爲王荊公診脈言當有子登科甲之喜時王禹玉在坐深不然之明年雱果登第緣自矜語驗詣公乞文以爲寵公爲書曰妙應大師智緣診父之脈而知其子有成名之喜翰林王承防疑古無此緣曰昔秦毉和診晉侯之脈知其良臣將死夫良臣之命尙於晉侯脈息見之因父知子又何怪乎所書大略如此許云此非荊公之文特其徒假公重名矜以售其術爾【智緣嘗從王韶經理洮河邊事亦嘗召對診禦脈命以官不就】

徽宗嘗命米芾以兩韻詩艸書禦屏次韻乃押中字行筆自上至下其直如綫上稱賞曰名下無虛士芾卽取所用硯入懷墨汁淋漓奏曰硯經臣下用不敢復進禦臣敢拜賜又一日米回人書親舊有密於窻隙窺其冩至芾再拜卽放筆於案整襟下兩拜

爲學三多士皆知其說孫公萃老請益於歐陽公公曰此無他惟勤讀書而多爲之自工世人患作文字少又懶讀書每一書出必求過人如此少有至者疵病不必待人指摘多作自見孫書於座右

鄭顧道侍郎居上饒享髙壽煇不及識也嘗見其除夕小詩親筆可是今年老也無兒孫次第飲屠蘇一門骨肉知多少日出髙時到老夫【胡徳輝蒼梧志云或問酴酥事於鮑欽止鮑曰平屋謂之酴酥若今幕次之往往取其少長均平之義】

番江寓客趙叔簡編修宣和故家家藏東坡親書歷數紙蓋坡爲郡日當直司日生公事必著於歷當晚勾消惟其事無停滯故居多暇日可從詩酒之適欲將公事湖中了見說官閒事亦無乃秦少章所投坡詩蓋狀其實

煇頃侍鉅公語及常產公云人生不可無田有則仕宦出處自如可以行志士則仰事俯育粗了伏臘不致喪失气節有田方爲福蓋福字從田從衣𨿽得此說三十年竟無尺土歸耕老而衣食不足福基淺薄不亦宜乎舒亶知諫院言中書檢正張商英與臣手簡並以其壻王潙之所業示臣商英官居宰屬而臣職在言路事涉干請不敢黙其商英手簡二紙並潙之所業一冊今繳進詔商英落館閣校勘監江寧酒初舒爲縣尉坐手殺人停廢無盡爲禦史言其才可用乃得攺官至是乃爾士論惡之同時呂吉甫亦繳王荊公私書彎弓成俗亦何足多怪

元祐間寶文閣直學士中大夫李文純知開封府字遺火降左中散大夫近嵗臨安府治偶失所戒守臣自列貶秩免所居官其亦用此故事耶

政和二年待制李譓進蟾芝上曰蟾動物也安得生芝聞大相國寺市中多有鬻此者爲玩物耳譓從臣何敢附防如此命以盆水漬之一夕而解竹釘故楮皆見於是責譓以罔上安置焉又己亥冬祀南郊方登壇樂作使人推數小車載火出於逺林左右爭獻言爲先見而上亦不責也時所謂祥瑞亦有此者而蔡絳尙有山產碼碯水晶地布醴泉芝艸誇大其父相業父子之罪通天亦何辱書

蔡忠懷持正初任邠州理掾屬韓康公宣撫陜西喜其所撰樂語全用韓氏事薦之康公弟持國尹開封辟主左廂公事後尹劉公【庠】責蔡庭參蔡曰此禮起於藩鎭辟除掾屬輦轂之下比肩事主𨿽有故事亦不可用劉不能屈神宗聞而嘉之劉乃補外忠懷爲小官所守如此今州縣吏見長官典謁以例告違背禮制者多矣【一說神宗旣嘉確之不屈他日臺官闕執政奏除官上曰只用不肯堦墀見開封尹者遂除確監察禦史】紹興十一年程克俊進呈乞以貢院所考合格宗室善能特令附正奏名殿試以示奬勸從之髙宗曰天族之貴溺於燕安往往自防非法若以典繩之則非所以示敍睦之恩置而不問又無以立國家之法惟其好學從善者稍加崇厲以風厲其餘是亦教化之術也宗室取應賜出身自此始善能居無錫惠山與煇居爲鄰其後三四任州縣以選調終

蘇丞相子容因臺評去位時左司諫虞防言蘇頌罷相臣備言職朝廷進退宰相宜有論列而臣竊自念頌於元丰年曽薦舉臣在臣之心誠恐近薄有犯風誼以此不敢入文字臣之屍職無所逃誅云云議者謂奏疏自列略無情當是時風俗忠厚顧如此夷堅庚誌書謝誠甫【祖信】任南牀日論趙忠簡公不遺餘力而謝爲趙之上客豈逼於言責不暇顧私恩所見與虞異矣大父有手紮藥方乃用舊門狀紙爲防見元祐間𨿽僧道謁刺亦大書謹只候起居某官伏聽處分或云謹狀官稱略不過呼紹興初士大夫猶有以手狀通名止用小竹紙親書往還多以書簡莫非親筆小官於上位亦然自行札子禮𨿽至矣情則反疎司馬溫公嘗言與貴官書簡有采紙數過三皆不謹又云居處隨用所出紙札未嘗他求所書止一二幅世多石本可見也【歐陽公與梅聖兪書亦有日夕匆匆非答書簡冩門刺未嘗親筆硯之語】

歐陽文忠公詩話國朝浮圖以詩名世者九人故時有集號九僧詩今不復矣余少時聞人多稱其一曰惠崇餘八人忘其名煇昔九僧詩劍南希晝金華保暹南越文兆天臺行肇沷州簡長靑城惟鳳江東宇昭峨眉懷古並淮南惠崇其名也九僧詩極不多有景徳五年直史館張亢所著序引如崇到長安人遊曲江少艸入未央深之句皆不載以是疑爲節本崇非但能詩畫亦有名世謂惠崇小景者是也畫史紛紛何足數惠崇晚出吾最許荊公詩云耳

數十年前僚屬有能文者監司郡守委作牋記遇有所囑必親作簡致叩教官被公牒撰應用文字亦新署名封達近時此禮俱廢但書司作承受導公牒則若常程行移至有牒請照會不請有違之語上官體貌益崇學士大夫浸失自重此其一也紹興間先人官鎭江時錄參王敏功告殂帥守李茂嘉寶文率僚屬往其哭之近年豈復有此气

捨弟昭達淳熙壬寅丞長洲沼檄往海鹽回程次吳江見岸旁漁舟取板用銛刀剜其肉最爲殘酷小人牟利忍於物命不卹也詢之一枚才直一二錢惻然動心以千得大小五百六十餘枚貯於竹籮度去漁舟差逺以數枚寘於板舟行旋取旋放蓋恐僕輩用力拋擲或墮沮洳中反傷其生半日方竟事到家其婦唐迎謂曰昨夢甲士數百人入門云荷官人見宥各聲喏而去殊不可曉初不知曾縱也告以故相與嘆息自爾凡遇鱗介鮮活者常取以善價俾相忘於江湖汔今毋怠無錫鄕僧道昌蚤嵗周遊諸方在廬山云居因與人鬭歐損左目值同授以相術久乃得出藍之譽旋至都下出入貴人之門語多奇中族叔樞密方宮正字昌一日語之旦夕當權法從時當國者深忌先除目力止之且云勿爲我累又言最下館職無攝禁近之理昌執益堅且刻只在今日方付一笑間兼權中書舍人命下叔祖侍郎婺倅滿秩造朝未暇幹堂且歸嘉禾忽得召命叵測入國門昌曰通判必任言責亦痛詆其妄來日入對方知爲副端湯致逺薦對畢還寓捨昌先在焉理前語曰黨或不然則相書不可用也語未旣報除察官先人罷饒幙有以敕局薦者議已定拘親嫌攺乞江東幹往叩昌昌曰必無成後三四年方得之札子上而所主執政報罷後三年竟得江東漕幹有孫願赴部乞磨勘已放散矣昌曰以目下气色觀之非但攺官參差且恐折本孫大怒欲治之伺引見間部吏有所邀不從乃擿曾過房後歸宗在法合追所授恩澤有爲道地者與初等官繼從孫道夫少從之辟竟失志而卒前三說皆親見之孫又先人交承也昌後莫知所往

櫻桃抄乳酪正雨厭肥梅風忺吹籜咸瞻格天閣見十眉環侍爭鳴索茶甌試瀹更良夜沈沈細酌問間生此日爲誰曾向玉皇案前持橐從他祝壽未比當年陰功堪托天應不錯教公議細評洎自和戎以來謀國多少蕭曹衞霍柰敵人自若惟守紹興舊約閩士朱耆壽字國箕爲秦伯和侍郎壽朱久遊上庠博洽能文一時諸公皆知之以累舉得官監臨安赤山酒年八十餘而終

監安上門光州司理參軍鄭俠上疏言去年大蝗秋冬亢旱今春不雨麥苖漧枯黍粟麻豆皆不及種五穀踴貴民情憂惶十九懼死逃移南北困苦道途方春斬伐竭澤而漁大營官錢小營升米艸木魚鼈亦莫生遂敵人輕肆敢侮軍國皆由中外之臣輔佐陛下不以道以至於此臣願陛下開倉廩賑貧乏有司掊斂不道之政一切罷去庶幾早召和气上應天心以延天下蒼生死之命君臣際會貴乎知心以臣之愚深知陛下愛養民庶如赤子故自卽位以來一有利民便物之事無不毅然主張行之陛下之心亦願人人壽富而中外之臣略不推眀陛下此心乃恣其叨懫劓割生民侵肌及骨使之困苦而不聊生夫陛下所存如彼羣臣所爲如此臺諫之臣黙黙具位而不敢言事至於規避百爲不敢居是職事凡百執事又皆貪猥近利使懷道抱識之士皆不欲與之言不識時然耶陛下有以使之然耶臣又見南徵西伐皆以其勝捷之勢山川之形爲圖而來無一人以天下憂苦貨妻賣女父子不保遷移逃走困躓於藍縷拆屋伐桑爭貨於市輸官糴粟遑遑不給之狀爲圖而獻臣謹以安上門日所見繪爲一圖百不一及已可咨嗟涕泣而況於千萬里之外哉謹隨狀呈奏如陛下觀臣之圖行臣之言自今以往至於十月不雨乞斬臣於宣徳門外以正欺君謾天之罪如少有所濟亦乞正臣越分言事之刑初不得卽達乃作邊檄夜入禁中時永洛失律上方西顧檄至不敢遏秉燭啟封見圖畫饑民累累然莫測繼知爲諫疏乃詔鄭俠勒停編管汀州視當時諸公所上封事𨿽最切直或謂凡人論天下利害所貴卽悟主意罷行之若語言大訐使人主有不能堪而自取譴斥亦何補於事漢元帝欲禦樓船薛廣徳諫從橋曰陛下不聽臣臣自刎以血污車輪陛下不得入廟矣元帝不悅先歐張猛進曰乘船危就橋安聖主不乘危元帝曰曉人不當如是耶以是知諫有取於諷也俠字介夫福州人書旣上或謂中有主之者故興詔獄俠攺徙英州辭連馮京王堯臣丁諷等亦及責王安國除毀放歸田裏皆繇呂惠卿與安國兄有隙故入其罪熙寧十年手詔英州編管人鄭俠元犯無上不道情至悖逆貸與之生已爲大惠可永不量移以有司用赦應量移鄂州故也於是刑房官吏皆責罰又一說上覽俠書遂詔學士承防韓維知開封府孫永體量免行錢三司使曾布體量市易又發常平倉及放商稅而靑苖免役亦權罷催凡一十八事繼下詔曰朕於致治政失厥中自冬汔春愆陽爲沴四海之內被災者廣意朕之聽納不得於理歟獄訟非其情賦斂失其節忠謀讜言郁於上聞而阿諛壅蔽以成其私者眾歟中外臣僚直言闕政詔文維所艸也初司馬光自判西京畱臺以歸絕口不論時事至是讀詔泣下乃復陳六事一靑苖二免役三市易四邊事五保甲六水利云

淸波雜誌卷十一

欽定四庫全書

淸波雜誌卷十二

宋周煇撰

先人罷信幙暫寓法曹房室間忽地防尺許微露棺和亟遷避他宇扣於州之耆舊皆言下乃古冡素多影響向有法曹黃姓者具牲酒自占數語祭之方圖擇髙爽地以攺卜是夕夢一偉丈夫來致謝且云陵谷變遷何常業久處此望相安存煇思自謝惠連祭冥漠君之後多仿其體曽文昭子開亦有瘞瓦棺文上饒寓公尹少稷諫議常稱髙妙可配東坡徐州祭枯骨之作元祐七年正月南京濬南湖得瓦棺五長者才三尺餘闊不逾尺厚不及寸瓦有從文初若堅致觸之皆壞畱守曾肇旣往視之命遷瘞於湖之東南若干步髙阜之地祭以酒果桉禮有虞氏瓦棺夏后氏堲周商人棺槨周人墻置翣周人以商人之棺槨葬長殤以夏后之堲周葬中殤下殤以有虞氏之瓦棺葬無服之殤此棺其葬殤者歟乃弔之曰虞耶夏耶商周之人耶勢耶富耶抑賤而貧耶生於何鄕幾晦朔瘞於此地幾春秋耶夭壽歸於共盡老聃彭祖與子其均耶瓦爲藏而水爲宅豈不復子之眞耶攺卜髙原旣深且固於子爲戚抑爲忻耶有知也耶無知也耶尙有知也其肯捨故而從新耶亦載在曲阜集

淳化五年翰林學士張洎獻重修太祖紀一卷以朱墨雜書凡躬承聖問及史官采摭事卽以朱別之神宗正史因詆誣而非實錄厥後刪攺亦有朱墨本傳於世其用淳化故事歟

邵康節居洛陽宅契司馬溫公戶名園契富鄭公戶名莊契王郎中戶名若使今人爲之得不貽寄戶免科調之譏乎或謂田宅乃三公所予者特未知王之名當亦是元祐間人

貼職初止有集賢殿修撰直龍圖閣祕閣三等耳政和間詔謂天下人才富盛赴功趨事者眾官職寡少不足褒延多士乃增置集英右文祕閣修撰三等龍圖至祕閣凡六等仍入雜壓自昔直祕閣例過稱龍圖蓋直閣之名舊才有二集英卽集賢也

端拱二年河南府言前郢州刺史穆彥璋以愛子死不願生挺身入山林飼餓虎異哉喪明尢天古𨿽有之此則世未嘗有也見太宗實錄

頃年朝廷遣使投龍於茅山燕洞石門自開廣二尺餘得古銅錢百餘及金銀環各一按茅山記梁普通中晉陵女子錢妙眞年十九辭親學道誦黃庭七言積四十年道成佩白練入洞洞門自啟至是再開煇母舅張守性棄從事郎爲黃冠受業茅山崇禧觀師號尋眞見素時山中有髙道劉蓑衣喜其朴茂常畱在左右因有所得一向佯狂嘗導煇遊燕洞且俾窮探以其語素不倫謝之仍說近入至裏見仙人對奕以新蓮相啗方徘徊次忽念恐知宮相尋不覺身從後戶出知宮其師也後十餘年以度牒寄其姊家飄蕩至今不知蹤迹先人以其終日浪走若有所營因卽其師號戲易曰尋魂見親舊以爲笑是乃五十年前事一時人凋零殆盡獨煇知之並識於此

信州鉛山膽水自山下注勢若瀑布用以浸銅鑄冶是賴𨿽幹溢系夫旱澇大抵盛於春夏微於秋冬古傳一人至水濵遺匙鑰翌旦得之已成銅矣近年水流斷續浸銅頗費力日凡古坈有水處曰膽水無水處曰膽土膽水浸銅工省利多土煎銅工費利薄水有盡土無窮今上林三官提封九路檢踏無遺膽水膽土其亦兼其利

張懷素舒州人自號落魄野人崇寧元年入京師至大觀元年事敗牽引士一時以輕重定罪者甚眾呂吉甫蔡元度亦因是責降蔡嘗語陳瑩中懷素道術通神𨿽蜚禽走獸能呼遣之至言孔子誅少正卯彼嘗諫以爲太早漢楚成臯相持彼屢登髙觀戰不知幾嵗殆非世間人也自古方士怪誕固多有之未有如此大言者士大夫何信之篤惑之深耶後又有婦人虞號仙姑年八十餘有少女色能行大洞法徽宗一日詔虞詣蔡京京飯之虞見一大貓拊其背語京曰識此否乃章惇也京卽詆其怪而無理翌日京對上曰已見虞姑邪貓兒事極可駭熙寧實錄亦載賜蔡州尼惠普號廣慈昭覺大師惠普有妖術朝士多問以禍福富鄭公亦惑其說浙右水鄕風俗人死𨿽富有力者不辦蕞爾之土以安厝亦致焚如僧寺利有所得鑿方尺之池積涔蹄之水以浸枯骨男女骸骼殽雜無辦旋卽塡塞不能容深夜乃取出畚貯散棄荒野外人家不悟逢節序仍裹飯設奠於池邊實爲酸楚而官府初無禁約也範忠宣公帥太原河東地狹民惜地不葬其親公俾僚屬無主燼骨別男女異穴以葬又檄諸郡效此不以數萬計仍自作記凡數百言曲折致意規變薄俗時元祐六年也淳熙間臣僚亦嘗建議柩寄僧寺嵗久無主者官爲掩瘞行之不力今柩寄僧寺者固自若也

至道元年西南牂牁諸蠻貢方物牂牁在宜州之西累世不朝貢至是始通上問其吏寵光進地裏風俗譯代對曰去宜州陸行四十五日土宜五穀人多食秔稻持木弩於林木間射麞鹿毎三二百戶爲一州州有長殺人者不死以其家財爲贖王居有城郭官府無壁壘止短垣而已因遣令作本國歌舞一人捧瓢笙而吹如蚊蚋聲須防數十輩連袂宛轉以足頓地爲節皆蓬髮黧面狀如猿猱使者衣虎皮氊裘以虎尾加於首爲上飾他悉此煇頃從使節出彊抵燕與渤海使先後入見當少須於次際見其過前服飾詭異殆不可名狀皆忍笑不禁𨿽虜人在傍亦失聲而笑是誠可笑也

元丰六年冬祀中書舍人朱服導駕旣進輦忘設扆褥遽取未至上覺之乃指顧問他事少選褥至乃登輦以故官吏無被罪者又一日羣臣方奏事垂拱殿見禦衣有虫自沿至禦巾上旣拂之至地視之乃行虫其虫善入人耳上亟曰此飛虫也蓋慮治及執侍者聖徳寛大如此

江上取魚用欄灘网日可俯拾濵江人家得魚畱數日俟稍敗方烹或謂何不擊鮮云鮮則必腥海上有逐臭之夫於此益信玆謂神奇化臭腐又見故老言承平時淮甸蝦米用席裹入京色皆枯黒無味以便溺浸一宿水洗去則紅潤如新又嵗久佩香以虎子覆一夕芬馥仍舊玆謂臭腐化神奇或云無是理答曰藥物中秋石何自而出

王荊公墓在建康蔣山東三里與其子雱分昭穆而葬紹聖初復用元丰舊人起呂吉甫知金陵時待制孫君孚責知歸州經從呂燕待之禮甚厚一日因報謁於淸涼寺問孫曾上荊公墳否蓋當時士大夫道金陵未有不上荊公墳者五十年前彼之士子節序亦有往致奠者時之風俗如此曾子開亦有上荊公墓詩見曲阜集金攺吾趙州爲沃州蓋取以水沃火之義識者謂沃字從天水則著國姓中興之防益章章云建炎初從臣連南夫奏札言女眞號國曰金而本朝以火徳王金見火卽銷終不能爲國家患【向者黃河埽決幾至汴京都人欲導水入汴謡語雲天水歸汴復見太平於此益可見遺民思漢之心】

政和三年溫陵呂榮義著兩學雜記凡七十二條所書皆太學辟雍事也內一條侯彭老長沙人建中靖國以太學生上書得罪詔歸本貫綴小詞別同捨十二封章三千里路當年走徧東西府時人莫訝出都官家送我歸鄕去三詔出山一言悟主古人料得皆虛語太平朝野揔多懽江湖幸有寛閒處𨿽曰小挫而意气安閒如此煇頃得於故老此詞旣傳齊各厚贐其行亦傳入禁中卽降防令攺正屬同獲譴者不一乃格後繇鄕貢竟登甲科紹興十三年再興太學榮義尙在累舉得光州助教乃摭舊記益未備爲八十一條更名上庠錄投進而唱和詩影妻椅妾蓋以影爲妻故以椅爲妾四篇疑後來附入者上庠錄嘗奏禦理不應防迨今五十餘年庠均之士未聞祖是編紀事實以廣賢關嘉話者似爲缺典

範文正復元姓用陶朱張祿事世皆傳誦大中祥符五年潯陽嶽作五代史補百餘條蓋補王元之內相五代史闕文未備者其書梁事中有鄭凖性諒直長於牋奏成汭鎭荊南辟爲推官汭嘗殺人亡命攺姓郭氏旣貴令準艸表乞歸本姓其略曰臣門非冠蓋家本軍戎親朋之內盱睢爲人報怨昆弟之間防染無處求生背故國以狐疑望鄰封而防竄名非伯越乘舟難效於陶朱志切投秦入境遂稱於張祿如此則前已有此聯特文正公拈出尢爲切當云

毘陵士大夫有仕成都者九日藥市見一銅鼎已破缺旁一人贊取之旣得叩何用曰歸以數鑪炷香環此鼎香皆聚於中試之果然乃名聚香鼎初不知何代物而致此異

頃年西湖上好事者所置船舫隨大小皆立嘉名如泛星槎淩風舸雪蓬煙艇扁額不一夷猶閒曠可想一時風致今貴遊家有湖船不患制名不益新奇然紅塵膠擾一嵗間能得幾回領略煙波但閒泊浦嶼資長年三老閉窻戶以適晝眠耳園亭亦然

鄰郡嵗時以酒相餽問有所不免孫公之干典州日獨命別儲以備官用一不歸於己紹興間周彥約侍郎爲江東漕諸司所餉不欲卻乃畱公庫迨移官悉分遺官屬仍以緡錢買書以惠學者【自孫公之後朝廷卽立法近制亦婁申嚴終以互送各利於己不能革也】

李公受【虛已】爲天聖從官喜爲詩與同年曾【致堯】倡詶曾謂曰子之詩𨿽工而音韻猶啞爾李初未悟後得沈休文所謂前有浮聲後有切響遂精於格律煇在建康識北客杜師顏嘗言少陵麗人行坐中八姨眞貴人數目中八字最響覓句下字當以此求之杜早從陳子髙學此說蓋得於陳雲

神宗朝剏置賣藥所初止一所崇寧二年增爲五局又增和劑二局苐以都城東西南北壁賣藥所爲名議者謂失元創藥局惠民之意嵗得息錢四十萬以助戶部經費今行在所置局嵗課𨿽視昔有損意豈在夫羨贏其於拯民瘼施實惠亦云博矣

紹興四年復置茶馬司買到四尺五寸以上堪披帶馬每一千匹與轉一官舊有主管茶馬同提舉茶馬都大提舉茶馬三等今並廢止畱其一髙宗畱意馬政因韓世忠獻一駿馬詔朕無用此卿可自畱以備出入世忠曰今和議已定豈復有戰陣事上曰不然敵𨿽講和戰守之備何可少弛朕方復置茶馬司若更得西馬數萬匹分撥諸將乘此閒暇廣武備以戒不虞和議豈足深恃乎後又詔吳璘軍以川陜茶博馬價珠及紅髮之艱難之際戰馬爲急又曰以茶博易珠玉紅髮毛段之物悉痛朕心議者謂一西馬至江淛數千里逺在塗除倒斃外及至飼養調習久之可充披帶用者能有幾不知費縣官幾許財用若夫官吏論賞增秩抑末耳煇頃於池陽一士大夫處見紙上橫捲山陰圖乃葉石林家本人物止三寸許已再三臨冩神韻尙爾不凡況龍眞筆邪前有序贊各八句詞翰皆出石林石林文集世不見其全此贊尙慮散逸矧墨妙之雅玩乎當時嘗錄其文恐好奇之士𨿽不見畫而欲想象髙勝今乃著於是龍眠李伯時畫許元度王逸少謝安石支道林四人像作山陰圖元度超然萬物之表見於眉逸少藏手袖間徐行若有所觀安石膚膄秀澤著屐返首與道林語道林羸然出其後引手出相酬酢皆得其意俯仰步趨之間筆墨簡逺妙絕一時碧林道人梵隆少規模伯時爲余臨冩眞僞殆不辧更三十年世當不知有兩伯時也此序也贊曰揚眉軒然意軼萬里亦將焉往而竟斯止日逺遊者以是爲遊疾走息陰彼將安休其二翰墨之娛以冩萬變不償一姥笑戢山扇袖手縱觀我行故遲豈以懷祖樂此逶迆其三韞玉於山煒然不枯我觀此容非山澤儒卻顧何爲東山之陟如何淮淝乃折此屐其四一世所驅顚倒衣裳是身何依獨委支郎從從容三人亦躡其後人所無言聊一舉手後又見一本摹益失眞苐書四贊而亡其序

淸波雜誌卷十二

欽定四庫全書

淸波雜誌跋

讀書貴有用昭禮於書無不讀而其用不見於世胸中萬卷浩乎沛然者其眞爲無用之具耶淸波雜誌之作隨事紀載證據今古亦殫洽矣間出己意折衷之議論所到有前輩不曾言開卷一覽聞所未聞使人起敬愛心聲聞播流當同此書爲不朽則知讀書之用固有在此而不在彼者乎𨿽然抑末耳昭禮故倦遊又從諸公貴人交耳目感觸形之詠歌詶唱蓋無日不有至於應用等文毎出一斑已足以膾炙人口若遂裒而集之長編鉅軸與雜誌並不獨京師紙價爲之貴將見萬丈之光騰薄於牛鬥間者皆是物也夫紹熙癸丑夏四月括蒼章斯中書

松蠻先生有雜誌二十卷藏於家今昭禮兄所爲實追繼於前作涉歷久而見聞該閱習工而語意貼然則是書以晚年出也固宜紹熙癸丑九日毗陵張防

所惡乎雜家者爲其害道也若周君此書𨿽出於平居暇日隨筆紀錄之作而感時懷舊奬善黜惡斷斷然有補風教則奚惡於雜哉周君名族之冑忠信篤實悃愊無嘩多識故老聞見殫洽言有從來咸可依據是書也其垂世後何疑君之居於淸波門也晦之弟晐實同里巷因得觀其書乃識其嵗月而歸之蓋紹熙癸丑十有一月九日也吳興陳晦謹書

余老無他嗜猶喜讀書幸經史百氏生平略遊心獨苦耳聞近事殊駮比得淸波二志釋滯增益良多嘻以昭禮記臆如許乃竟成躓士抑傅長虞所謂此屈非復文辭可了者言之令人重憤邑慶元二年六月晦山陰楊寅少云跋

周君余淮鄕博洽之士淸波集乃其暇日所志也昔稗官者流街談芻議猶得來綴與九家並此志有關於風教者甚多渠可不逺乎𨿽然周君胸中該綜羣籍莫可窺測此志特其筆端遊戲語爾慶元丁巳季冬旣望刋城張巖書

吳陵周氏世禪雕龍衣冠煒耀昭禮尢篤學號能迎承應者客防都城今其老矣抱道不試而能安扵閒放不闗人事居淸波門下往來湖山間把酒賦詩悠然自得其樂或謂可追和靖之風流比有其所著淸波三志讀之起敬不但如前所云前輩日以逺舊聞餘論撫卷三復昭禮壽趾方增斑管緗縑登載朝野之盛蓋屢書不一書又奚得三志而已余少昭禮者殆將見之慶元戊午上辛楚龔頥正題

余來中都聞有所謂周處士昭禮淸波志急祈借傳錄洪益處最多大抵紀載事實之書各隨所見書者不厭其博也他日討論一事適然鍼芥相投車轍相合方知此書之效慶元戊午立秋前一日天臺徐似道淵子書

淸波雜誌跋﹤子部﹐小說家類﹐雜事之屬﹐淸波雜誌__別誌﹥

欽定四庫全書

淸波別誌卷一

宋周煇撰

炎正中興七十年由紹興至紹熙四紀間內禪者三皆出於倦勤受授雍容有光付托中間奉冊寶加上尊號及慶七十八十玉巵稱慈極東朝壽恩覃宇內不一而足五冊後再建儲儀物炳煥髙視前古自宣仁以祖後保佑神孫功防十亂歷一百有八年慈福復以曾祖後助成禹傳於子之志立四世孫聖明纂緒宗社乂安怡愉重闈共享天下養亙千萬祀浸厚福於黎元誠簡策之未聞爲國家之大慶唐哉皇哉前後典禮之盛煇在都下皆親見之若夫歌頌鉅美追配雅頌當屬老於文學者獨是涵濡徳澤厠五朝之幸民蹈詠和平際千載之嘉防毎竊自慶焉

壽皇一日言苑中臺殿皆太上時爲之未嘗有所增益常用竹防以防風雨惟太上到宮卽撤之太上徘徊周覽每興依然之嘆頗訝其不雅飾又指殿東橋曰去此橋數步亦懶過去遇花開間或飲酒令人折數枝來看耳又云近日無事時過徳壽宮太上頤養愈勝天顏悅好朕退輒喜不自勝是皆宰執因奏事暇親聆聖語如是夫誠孝盡事親之道恭儉崇保之徳皆見於躬行始終如一歷古帝王皆莫能及

淳熙肇禋緫章前期霖雨浹旬齋宿太室殊未有晴意乃詔翌旦止用逍遙車入內儀仗排立並放宰臣密令少畱黃昏後俄重陰席卷中夜行禮月色如晝復詔入內乃乘玉輅汔成釐事天地淸霽都人懽呼禮成在廷臣例進詩賀是時篇詠用敬天蓋著上心敬畏天意鄕答之實抑因前此上謂無逸一篇享國長久皆本於寅畏取尙書中所載天事編爲兩圖仍疏經傳語於其下朝夕觀覽以自儆故玆羣臣引用於慶成詩尢爲切當云

神宗與韓維論治道維曰聖人功名因事而見不可有功名心神宗拱手稱善頃兵部侍郎黃鈞論知人善任使當察其才而取之量才而用之壽皇曰朕以無心處之無心則明無心則不偏無心則不私大哉王言蚤正素定取人用才之道無餘蘊矣故當從臣獻替之次玉音復舉似焉要知天下皆當處以無心豈專爲功名設徽宗嘗對輔臣語及元祐紹聖事皆欲以大公至正之道扶偏救獘至於兩黨之人但當區別邪正勿以彼時此時爲間乃攺元曰建中靖國未幾攺崇寧時事復變淳熙間壽皇論古之朋黨曰朕思之朋黨不難破不必問其人但是是非非惟理之所在而已是爲至當不易之論向來宰執去國凡所引用人才悉隨罷免今用捨進退一本是非之公詒謀垂聖謨宏逺朋邪𨿽未盡去亦焉害我治哉

建隆肇造區夏養兵止二十二萬京師十萬餘諸道十萬餘使京師之兵足以制諸道則無外亂使諸道之兵足以當京師則無內變內外相制無輕重之患所以能削平僣僞馴至丕平後世養兵日多所費日廣儲民力欲不困得乎不但戰勝功伐皆莫望於前烈也舊無內臣爲承受慶曆五年詔以入內供奉官康得用爲河東經略司走馬承受公事從判並州夏竦請也熙寧間詔鑄諸路走馬承受朱記給之拘元給奉使印故事走馬承受書銜曰某路都總管司走馬承受後任是職者惡有所陰於銜內除去都總管司字崇寧初亦詔諸路走馬承受止令奏報公事不得侵預邊事軍政以違制論追至政宣間一時權幸皆自此進气焰赫然都總反趨承之不暇童貫爲承受致當三路兵鈐庭參之禮

政和三年南京鴻慶宮道士孟若言本宮毎遇正月初四日爲創業之日修齋設醮乞置節名詔以開基爲名前此亦詔藝祖啟運創業應天順人踐阼之初實曰陳橋其地今爲傳捨非所以稱顯祖烈之意宜卽其地建道觀賜名顯烈從京畿運判曽讜之請仍詔李邴撰記時大觀元年也事切相議者惜若不知援此以爲言

黎州漢沈黎郡也三面被邊去大河三百里河之外卭部川蠻靑羌部落皆唐八詔族帳涉水不用舟楫止束蒲葦以濟魋髻冬夏披氊以蔽體旣通中國互市獰獷良費羈縻河下流舊按雅州透嘉陵江石佛下後天產山險橫絕遂不通漢境西南備邊錄載藝祖旣平蜀議者欲因兵威以復越巂上命取地圖視之親以玉斧劃大渡曰自此以外朕不取卽今之彊界也河濵舊有劃玉亭今猶在歳紹熙辛亥毗陵張謂守郡謝到任表有念玉斧所劃之方卽金城可恃之險謂此也

八詔者隋時永昌姚州聞有捨詔巂詔越折詔浪穹詔施浪詔邆詔又有傍矣川羅識二族通號八詔其後二族爲閤羅鳯所滅獨有六詔南方之夷惟南詔最大夷語謂王爲詔或曰當六詔皆在歳有事天子各賜一詔故曰八詔東南士大夫尙川墨蒲大韶恭州樂溫人壻文子安梁果渠州人皆世業此梁膠法精而價髙蒲粗而損梁有大半出蜀者利其亷攜以來者皆蒲墨也𨿽均名川墨而工制異此外有幸垕又居蒲下其家無人煇惡札初無所擇或得數片但知光而黒爲貴莫辧精粗爲人取去乏則復取於人非干磨墨墨磨人何用儲蓄之多士有此癖者愛防甚至梅霖月至垂於腋下行步若環佩聲𨿽曰貴陳久寘不用終爲棄物今日試梁墨因書所聞

巴蜀風物之盛或者言過其實東南士大夫自彼歸皆有土曠人稀之語頃有叩蜀事於張子公文定公者亦以此答然海棠冨江淛無之成都燕王宮碧雞坊尢名奇特客云碧雞王氏亭館先中植一株繼益於四隅歳久繁盛袤延如三兩間屋下瞰覆冒錦繡爲一城春遊之冠石湖範至能詞碧雞坊裏花如屋只爲海棠也合來西蜀謂是也煇早有劍南之興迨今遲暮豈容遐徵第誦諸公詩恍若神遊浣花不知身猶逺千萬里也天聖七年虞部員外郎祕閣校理韓羲落職爲司封員外郎同判興州以賦山水石詩獨鄙惡故也蓋先詔中書第其優劣乃出之當國家太平全盛際畱意篇章唐亦尙騷雅如春城蜚花春日得衣等句悉被襃賞語不工者但有惡詩何用進之誚未聞顯寘黜典如斯爾後學士大夫以詩鳴格律日益新奇遂激厲之效乾道間工部侍郎胡銓言隆興之初仰承聖訓令臣捜訪詩人臣已物色得數人上曰可具姓名來後竟未知所具姓名爲誰壽皇聖帝蓋亦知詩人之於雅頌薦郊廟歌勲業可補治世風化故詔從臣羅致欲其效焉景祐間貶天章閣待制權知開封府範仲淹知饒州敕牓朝堂繼貶館閣校勘尹洙爲崇信軍節度掌書記監郢州酒先是洙上言朝堂敕牓內有範仲淹自結朋黨妄有薦引臣嘗以其人直諒不回義兼師友自其被罪朝中多去臣亦當從坐𨿽然國恩宏貸無所指名臣內省於心有靦顏面況余靖自來與仲淹義分絕疏猶以朋黨坐臣不可以茍免乞降黜以明典憲故有是命後又貶歐陽修爲峽州夷陵縣令今搢紳因薦士被黜卽嘵嘵辯數謂已之進出於親擢凡可以擺縱者無所不用其至誰肯自列如尹之言乎仁宗一朝人才之盛如文正公文忠公師魯皆第一流人名書國史炳若日星初不假於稱贊

元符初後苑修造所言內中殿宇修造用金箔一十六萬餘片祐陵曰用金箔以飾土木糜壞不可復取甚無謂也其請支金箔內臣令內侍省按治又一日與輔臣及放生雲天地大徳曰生後苑故事有釣魚荷包防比令罷之且云平生未嘗蛤蠏之屬且因書印板放生文近士大夫漸知以殺生爲戒當嗣服之初崇儉好生見於日用者如此爾後有以丰亨豫大之說蠱蕩上意及命巨璫五軰分地展治宮禁土木華侈糜費金寶何可數計其暴殄天物奚啻金箔之比祐陵天縱遊藝素精測驗常置乙巳占在側日占天象以自儆戒晚年謂近習曰我運極不佳日覩時事之變竟不克自反姦臣蔽之罪可勝誅哉

待制敷文閣陳公【公輔】國佐靖康建炎兩爲諌官嘗記髙防之言曰揀嘗事蔡京靖康間副淛東緫管一日來謁言童貫事甚詳初貫欲謀取燕山度大臣無可議惟蔡京於朝廷事不問可否毅然敢爲是時京方閒居錢唐上皇怒貫未有所處防鄭久中使大遼貫副之因奏遼人知臣出入禁闥親近天子必求珍異物上皇於宮中親擇數件與之貫以獻遼主果大喜因置酒密室獨召貫與二夫人同席防飲貫因記當時語言撰密室錄歸奏其間具載遼主盛道蔡京徳望謂南朝不用京不能致太平上皇見之黙然明日久中對問曰卿知密室錄否久中奏臣不曽與宴實不知上皇曰遼主稱蔡京不容口久中唯唯而已不數日詔京復相旣視事貫以所謀白京京見天下已空匱邊境無備不敢許先是貫在遼中約趙良嗣歸國以副使印給憑令邊臣不得阻障良嗣旣至貫引居淸職聴其謀畫一面遣使約大金洎金人使來詔貫延使者及良嗣防京私第盡卻左右人從惟令揀守門防但逺聞金國使者言杖鼓須是兩頭打旣而使者至京猶豫未決貫恨京毀於上前京惶恐遣揀往見曰太師與相公相知至深近聞司空上前不相主張凡事若有未副意但請見諭不必致疑貫起立謂防曰童貫小內臣太師提挈今官職至此豈敢相忘煩覆知太師不可信人語言遂成嫌間也揀退貫呼之曰更煩賢問太師在杭州靜坐今日至此誰之力童貫所以報太師亦盡矣揀歸具道貫語京𨿽知貫已發怒然此事實未敢從但憂懼而已一日兩府俱朝京不入上皇忽曰有一事欲商量北方果如何鄭居中對以時未可爲又顧余深深對臣與蔡京所見一同亦曽奏知恐此事不可輕動遂問白時中逡巡未對而王黼輙先奏曰中國故地久陷戎虜今日天相陛下成此大功若不乘時恐有後悔因敷奏數十言歷歷可聴上皇笑曰眾人皆謂不可卿獨可之難以施行姑俟他日然意已屬黼矣更數日禁中曲宴宰執酒酣有防令泛舟上皇遽以片紙遣貫諭京等議此事若可卽書名京等皆錯愕令貫具奏容仔細面陳難使書名王安中曰某生長北方聞燕人思歸之情切矣今若舉事指揮可定某亦書名其餘皆黙然黼拜相仍賜玉帶於是罷羣臣獨與貫黼安中等議決意行之且當日之事貫實造謀然非黼與安中亦無緣便爲蓋貫倡之黼成之安中贊助之所以致中國之禍也天報甚明故貫黼首被誅戮然安中尙全腰領議者怪焉余觀安中居燕山餘二年父事郭藥師脫身得歸備知反狀已形曽無一語猶推譽藥師功勞燕民安靖防說上皇希求再用罪惡之大無與爲比其所以未誅蓋亦有待焉耳嗚呼京居中等六七大臣皆深知不可茍能並力死爭事猶可救區區固惜榮寵坐視成敗豈不眞國家哉以上皆陳語煇家所得靖康建炎紀事之書差多獨未得此說一時傳聞未免疑信貫黼鄭久中出使私室特禮久中不預燕眤之際貫得無以我機事告之𨿽貫素蓄異志而無忌憚豈有顯然歸奏朝廷不以爲疑且行其言者乎陳書於末云揀之言自謂不妄予考其終始大槪似或可信云揀爲是說意似在京然政和間首建平燕之議招納燕人李良嗣良嗣乃上北庭錄平燕書其誰主之黼晚乃推行京意朋姦誤國如此時有謡語打破筒潑了菜便是人好世界可見人心也

煇從友人慶長於都城過畫史葉徳明葉求詩因言東坡甞贈傳眞妙善大師詩先言平生慣冩龍鳯質次有爾來傳寫亦到我之句林子中見之謂失臣體或曰使李定舒亶軰知之得母又生一重公案而子中艸責坡詞詆之不遺餘力頋獨略此何耶

燕山之役方興湖南提舉常平柴欽言燕山故地得之甚易守之甚難臣欽欲以舊將守我故疆深溝髙壘示之威信以輕兵屯新邊則邊人不敢窺伺今將金穀悉置彼空城中萬一禍起不虞陷於危地北顧之憂可勝道哉上嘉其說詔除計封員外郎同時有趙隆者秦州人屢立邊功特召赴闕入對上慰勞曰鐵山之戰卿力也童貫語以燕云事隆力詆不可貫曰公領此當有異拜答曰隆武夫豈敢干賞以敗祖宗二百年之和好異時釁生𨿽萬死安足謝天下貫知不可彊乃己未幾其言俱驗孰謂將帥貪功慕官爵不計安危屈武威而起疆場之禍乎隆官終步軍總管旣死上命近臣制神道碑禦書額曰旌忠以柴趙二人所陳觀之知當時文武初不乏才𨿽各奬其忠頋置其言不用亦奚益哉初天下職田無月日之限赴官多以先後爲爭水田限四月三十日陸田以三月十日因著爲令從翰林學士權開封府胥偃之請也後更以月計圭田養防也凡在職皆當以防責之然有以養無以養所至有無厚薄之不同不若通一路一州裒以均給蓋嘗有譏建議者皺著眉憂水旱一心只在職田中豈亦以不均故形篇詠以寓譏誚乎

世說州郡交符燕集次伶官至口號有災星去後福星來之句新政喜問何人作答曰乃本州自來體例士大夫涖職之初通親舊書有積獘後良費料理之語亦爲定本

致仕起復免追所得恩典乃韓公粹彥侍郎建議忠獻次子儀公弟也然李唐致仕官朝朔望立本班上亦以重髙蹈也選人致仕請受通直郎榮其親元符間待制寶文閣喬執中建明喬字希聖髙郵人

皇祐間詔學士院自今答契丹書仍舊稱大宋大契丹初契丹賀乾元節書至乃去其國號止稱南朝北朝下兩制臺諌議以謂自講和以來國書有定式不可輕許之其後書至乃稱契丹如故韓公綜爲館伴契丹使使人欲爲書稱北朝而去契丹號韓誚曰自古未有建國而無號其議遂塞韓字師文忠獻公之子嘗知制誥云唐戶部有符開元四年敕諸郡取緊厚紙背皆書某州某年及紙次第長官管幹同署印記並送朝集使上戶部本部官掌納依次第用之其貴重如此一云在唐凡造此紙戶與免本身力役故以蠲名今出於永嘉士大夫喜其有發越翰墨之功爭捐善價取之一幅紙能爲古今好尙殆與澄心堂紙等

蘇文忠公知杭州以私帑金五十兩助官緍於城中置病坊一所名安樂以僧主之三年醫愈千人與紫衣後兩浙漕臣申請乞自今管幹病坊僧三年滿所醫之數賜紫衣及祠部牒一道從之仍攺爲安濟坊煇四十年前見祥符寺一老僧言之先師實安濟坊坊元在眾安橋遷於湖上亦未多年今官府旣無提督縱多生全亦無以激勸駐蹕之地理宜優異若舉行舊制推廣仁政以幸疾告之民州縣長吏其毋忽

秦邸祀神之獄世但知蘇子美爲杜祁公壻欲並以傾之時同監進奏院右班殿直劉巽亦遭除勒朝士自翰林學士王洙以降連坐逐去者凡十八人眾皆惜之然其間有服慘未除而與此妓樂防者亦豈俱出於文致耶

言事官舊有三殺之語街裏喝殺朝裏嚇殺家裏餓殺餓殺謂俸薄也近又添二殺論事不報悶殺臨了沒結殺

給事中冦瑊臨汝人仕仁廟朝少孤鞠於祖母王及登朝以妻所得封邑回授朝臣得回封祖母自瑊始又著令不封贈父母不許先封妻室立法防閒至矣盡矣愛人愛及屋上烏憎人憎及儲胥揚雄長楊賦注木雍槍累以爲儲胥又曰木雍柵其外又以竹爲外儲也又曰儲峙也胥須也又曰儲胥藩落之也

病必問藥藥貴當病煇苦下血十五年蓋因思慮損心飲酒過量百藥俱嘗或暫止復作或屢投不驗近有俾服平胃散云得於紹興國醫王繼先主厚朴厚腸也以十五年之病欲愈於此淺近之劑固可笑然日進一杯固無反誤𨿽未保斷除根本似有近效廣求博訪徒費前勞道邇而求諸逺其斯之謂乎

舊制臣下職事小遺闕止從罰金𨿽大臣亦不免習熟聞見皆不以爲恥然大臣不可罰罰則不可畱章惇坐不進呈蔡確母明氏狀放罪惇無一言卽日門謝中外笑之蓋自來宰相未嘗於罪崇寧初黃履爲中丞奏疏云賈誼有言遇之以禮則羣臣自喜嬰以廉恥故人矜節行羣臣且然況大臣乎故罪在可惡黜之可也可恕釋之可也豈可以罰金而示辱哉時爲至論近世若經勘劾具案上刑寺約法隨輕重罰金特爲小臣常典設熙寧初知諌院孫覺因言事貶秩堅乞外補且有去歳有罰金禦史今有貶秩諌官之語臺諫尙爾矧共政之臣豈可循常典而聴贖

許仲啟旣爲序別誌且云有所聞二事宜附志中酈道元水經注錢唐湖本名明聖湖自炎祚中興髙宗嶽狩於此及議諡號遂帶此二字又紹興府宮之旁有上皇山初宣和內禪稱太上皇后竟藏弓劍於其所數十年間連三世倦勤傳歸於子其皆先兆耶又言瘞銘謂上皇山樵者豈此稽山抑名偶同而非耶煇亦竊聞建炎巡幸至東南禦詩有登堂望稽山懷哉夏禹勤之句賜守臣康允之迨淳熙右丞相周必大作思陵挽詩曰向來懷夏禹今祔越山靑

五代劉嶽書儀以不宣不備分輕重今之尺牘尢謹於此文選楊修答臨淄王書末云反答造次不能宣備乃並言之蓋著裁剡不克周悉意二字其果有輕重耶三四十年前占辭修敬以頓首再拜爲重今非上覆則有簡驩之嫌要知拜重於覆又門狀曰謹只候謹卽只也是皆時所尙不容理曉

東坡守杭所屬常申漏稅乃逺方獲薦士以裹糧置貨封掩贗作某上杭州知府蘇內翰士辭窮吐實且曰今天下重名孰逾先生沿塗旣賴以免自此入京意通行無礙不虞敗獲也坡乃呼筆更俾易掩面用已銜至京師竹幹巷蘇學士且語之乃捨弟子由也此眞無礙矣仍賙其行士喜過望倘遇俗吏苛刻必斷治僞冒沒入其貨還有此气象乎

紹興末某以前二府帥於連寓客甲以左奉議郎幹官秩滿就須新任之次間賦哀扇工歌曰某州竹扇名字著織扇供官困追捕使君開府未浹旬欲戴綸巾揮白羽新模巧制旋剪裁百中無一中程度犀革鑴柄出虫魚麝煤薰紙生煙霧蕺山老姥羞翰墨漢宮佳人掩紈素衙內白取知何名帳下雄拏不知數供輸不辦箠楚頻一朝赴水將誰訴使君崇重了不聞嗚呼何以慰黎庶聞道園家賣菜翁又說江頭打魚戶號令亟下須所無官不與錢限期遽歸來痛哭辭妻兒宿昔投環掛枯樹一雙婉婉良家子吏兵奪取名爲顧弟兄號叫鄰里驚兩家吞聲喪其嫗死者已矣可柰何寃魂成羣想號謼殺人縱欲勢位尊貪殘無道天所怒人蓄憤不敢言君其拊馬章臺路詩旣出時方更化深懲告訐之且甲素被某知遇一旦有暌興訛致是某固未有以發也屬有訴甲前任貪墨事乃置獄獄具坐法除籍一斥不復而卒議者謂此歌詩實用白氏秦中吟之體工則工矣恃才自貽廢放於保身何取焉

煇北徵回程於欒城道間忽傳前車少駐乃羣入道旁茇捨各噉豌豆大麥粥一杯方過午行役疲乏食之美大烹【往返止此一次道間下車馬】馮異以蕪蔞亭豆粥滹沱河麥飯爲漢世祖母忘在莒之戒以是知河朔素有此味以餉客紹聖初蘇文忠公自定武赴嶺表過湯陰市亦得豌豆大麥粥有逆旅唱晨粥行庖得時珍靑斑照匕筯脆響鳴牙齦玉食謝故吏風餐便逐臣之句其亦適解一時渇饑故特誇於賦詠靑斑脆響實錄也

米元章風度飄逸自處晉宋人物然所爲不覊得顚之名嘗以書歷訴於廟堂自謂久任中外被大臣知遇舉主累數百皆用吏能爲稱首一無以顚薦者世遂傳米老辯顚帖又嘗以書抵西府蔣頴叔云芾老矣生生勿卹浮議自薦之曰襄陽米芾在蘇軾黃庭堅之間自其才不入黨與今老矣困於資格不幸一旦死不得潤色帝猷黼黻王度臣某實惜之願明天子去常格料理之先生以爲何如芾皇恐又傳米老自薦帖以是二帖余考其人顚之名不虛傳也

淸波別誌卷一

欽定四庫全書

淸波別誌卷二

宋周煇撰

政和間議者謂朝廷制爲服章所以異髙卑別上下則服之與章其制相須今監司守倅並許借服而不許佩魚是有服而無章殆與吏無別乞自今借服臣僚並隨服色佩魚仍許入銜議者乃工部尙書王詔也今借服者悉許佩魚但以借紫借緋入銜當是循襲未許佩魚之制煇頃在番江因得架閣庫故紙見有以借緋魚袋入銜者乃政和間案防也

西漢地理誌書古州地生美卽春秋左氏傳允姓之戎居於州其地出大長者狐入中首尾不見數年前煇族人自海外歸言吉陽亦出甘如斗瓶大十月方熟北客終以非時物不敢嘗廣南有七十二子皆果實也漬致逺人多不識嘗有爲七十二子譜行於世然其間有蘊蛇虺毒不可食得之豈可不審熙寧禦史張商英言近日典掌誥命多不得其人如陳某王某許某皆今之所謂辭臣也然某之文如欵叚逐筋力𨿽勞而不成步驟某之文如野嫗織機𨿽能成幅而終非錦繡某之文如稚子吹塤終日喑嗚而不合律呂此三人者恐不足以發揮帝猷號令四海乞精擇名臣俾司詔命煇嘗見前輩說詞臣代王言體要爲先庶播告天下爲國光華若措詞荒拙但當以不稱上防罪之不可明著荒拙之語況外制試而後用文章之外不取他才若始掄不精則絲綸之出亦毋怪乎爲時之詆訶也

洪忠宣光弼北歸沒於中塗輿櫬度嶺至南安張子韶無垢往致奠時尙未聞秦丞相死祭文第云某年月日具位某謹以淸酌之奠昭告於某官之靈嗚呼哀哉格固新奇情亦傷愴或謂無垢亦嘗占辭凡竄易數四終以積畏亦恐反爲洪氏累而不敢出頗竟達空函若前知秦死其免肆言力詆乎李觀夢荷州人與兄覿早皆受知於山谷先生嘗宰淸江時歐陽文忠公防母喪歸太守請作祭文曰昔孟軻亞聖母之教也今有子如軻𨿽死何憾尙饗守以簡率爲訝觀曰毋深訝旣而文忠擊節稱之乃極力延譽無垢之文其體此非耶里巷間有遷居者鄰里醵金治具過之名暖屋乃古考室之義或謂暖屋爲俗語嘗觀王建宮詞太儀前日暖房來囑向昭陽乞藥栽敕賜一窠紅躑躅謝恩未了奏花開則知暖房之語亦有自來

元微之有古行宮一絕句寥落古行宮宮花寂寞紅白頭宮女在閒坐說宗洪景盧謂語少意足有無窮之味煇幼時亦得一詩雲翠微寺本翠微宮樓閣亭臺數十重天子不來僧又死樵夫時倒一株松乃張兪所作也思致不減前作

司馬和中池仁廟時待制天章閣知杭州爲轉運使江鈞張從華捃摭降知虢州防吏有盜官銀器獄具爲鈞掌私防出所費過半又越倅某載私物犯稅從華之姻各遣人請曰幸憐赦之謂司馬馬獨能忍之而卒不較宜乎有子之爲溫公也

煇在上饒於鄕士余公子座上因論詩餘云近有彊彥文格律甚髙得唐人風制乃舉其金陵道中空有靑山自龍虎可能荒冢更衣冠及逺山初見疑無路曲徑徐行漸有村船中燈火十年話枕上江湖萬里心客捨三杯酒漁舟半夜燈等句復舉數聨今不悉記彊嘗丞溧陽名與鄕曲俱失之

仁廟朝河陽縣民張晉一百五歳定州新樂縣民則一百三歳棣州商河縣民蔣宜一百二歳石州平夷縣民髙榮一百三歳宻州諸城縣民巨氏一百五歳登州黃縣民姜文貴一百一歳潤州金壇縣民景皓一百二歳臺州黃巖縣民葉成一百三歳洪州南昌縣民斐文一百歳宣州寧國縣民洪嵩一百一歳撫州臨川縣民何彧一百七歳合州日照縣民李知全一百二歳守臣各以名聞詔並以爲本州助教當是時必無增年詭籍僥冒寵榮者比歳屢舉慶典恩加海內尢篤意於髙年觀風俗之粹美固多耆艾不減慶曆全盛日然逾百者亦罕聞豈深山窮谷之佚老晦迹不能自列且恐官府文移審覈反致騷動不若安靜爲可樂若夫束帛之賜不知用幾倍束帛方得之捐實費取虛名亦非人情肯爲壅上澤而不宣州縣長吏當其責

大相國寺舊有六十餘院或止有屋數間檐廡相接各具庖防每虞火災乃分東西各爲兩禪兩律自經淪覆未知今存幾院煇出疆日往返經寺門遙望浮屠峻峙有指示曰此舊景徳院也匆匆攬轡徑過所可見者棟宇宏麗耳固不暇指顧問處所紹興初故老閒坐必談京師風物且喜歌曹元寵甚時得歸京裏去十小闋聴之感慨有流涕者五六十年後更無人說著蓋耆舊日就淪謝言之可勝於邑

呂滎陽公原明嘗著歳時雜紀汴都自正旦至除夜節序市肆所貨之物人家所尙之事登載無遺後又得浚儀孟元老夢華錄其敍郊祀朝防上元教池爲詳可互稽考未備但夢華語圖曉俗無文采不能起其事觀二書可想承平風俗之繁富煇幼小時見人說京師人家日供常膳未識下筯食味非取於市不屬饜自過江來或有思京饌者命仿效制造終不如意今臨安所貨節物皆用東都遺風名色自而日趨茍簡圖易售故也士大夫於馬上披涼衫婦女步通衢以方幅紫羅障蔽半身俗謂之蓋頭蓋唐帷帽之制也籠餅蒸餅之屬食必去皮皆爲北地風埃設凡貴出令一二十人持鍍金水罐子前導旋灑路過車都人名曰水路江南街衢皆砌以磚初無蓬勃非北地比

上池初曰教池以泰陵服藥久未康復俗謂語病乃攺焉歳自元宵後都人卽辦上池遨遊之盛惟恐於春色當二月末宜秋門下掲黃牓云三月一日三省同奉聖防開金明池許士庶遊行禦史臺不得彈奏迨南渡故老客臨安泛西湖懷舊都作詩云曽見宜秋輦路門大書黃牓許遊行漢家寛大風流在老去西湖樂太平煇向見人每舉此詩因志於此以補夢華之遺

韓信旣定趙髙祖自成臯渡河晨自稱漢使直入信壁信未起卽其臥內奪其印符麾召諸將易置之信起方大驚竊意大將軍轅門宜多兵衛豈容使命直入至臥內左右前後無一卒誰何者亦豈不虞匕首竊發患生於所忽耶周亞夫軍細栁文帝欲勞軍吏士被甲持滿天子先驅至不得入上至又不得入乃曰此眞將軍可得而犯耶稱善者久之信亞夫皆漢名將也亞夫中堅整暇常日備禦嚴肅𨿽天子至亦執軍禮見視信爲不侔矣

侍中太子太師致仕張耆字元弼開封人年十一給事章聖藩邸福備富貴壽亦至七十五子二十四人女三十一人第八子得一知貝州王則反不能死節又爲之制定儀注伏誅其父亦鬱鬱而終一子不肖遂隳家聲生兒安用多也

冦丁立朝本末世有一定之論初丁逐京師爲之語曰欲得天下寧當拔眼中釘欲得天下好莫如召冦老迨丁投荒天聖五年祀南郊中外意丁復還禦史中丞陳琰字伯玉相州永定人上疏曰亂常肆逆將而必誅左道懷奸殺而無赦故周庭斧難私管蔡之兄弟漢网不綱遂致莽丕之簒竊安危之慮其可忽諸雷州司戶防軍丁謂頃自書生獲升科第因緣險佞據竊公臺賄賂苞苴盈於私室威權請謁行彼公朝先帝上仙首膺顧命聖君纉緒盍罄公忠乃陰蓄於姦謀將玩窺於神器引巫師之妖術因厭魅於宮闈易神寢之龍岡冀消除於王气賴祖宗垂祐社稷降靈遽顯露於凶邪己申明於典法漢臣獲罪合行盤水之誅君集就烹豈顧淩煙之像國家終恢全度特屈深仁止行奪爵之文才示投荒之責歳月未幾釁惡益彰中外於玆痛憤猶積今展禋柴之禮特推渙汗之恩凡爲得罪之人悉有滌瑕之望必慮丁謂潛輸琛貨私結要權尙假息於遐荒兾量移於善地李徳止因朋黨不獲生還盧多遜曲事王藩更無牽復伏請更不原赦上從之陳自臺察除中書一時抨彈甚眾本傳獨全載一章歷數其罪略不容貸霜凝白簡無異唐王義方擊李義府之疏丁後再貶朱崖海濵舊有相公亭亭因得名舶船毎泊其下從叔其乂守郡日卽廢址一新之遂復舊觀且爲藩商遊集之地云

元丰詔中書朕嘉成周以事建官以爵制祿大小詳要莫不有敍分職率屬而萬事修理監於二代爲備且隆迨於末流道與時降因革雜駮無取法焉惟是宇文造周旁咨碩輔準古創制義爲可觀國家受命百年四海承徳豈吾官政尙愧前聞今將推本制作董正之原若稽祖述憲章之意防酌損益趨時之宜使臺省寺監之官實典職事領空名者一切罷去而易之以階因以制祿凡厥恩數悉如舊章不惟朝廷可以循名攷正萬事其使卿大夫涖官居職知所責任而不失寵祿之實豈不善歟其應合行事件中書條具以聞時三年八月也前亦有言國家承五代之獘官失其守故官職差遣離而爲三今之官裁用以定俸入而不親職事諌議大夫司諌正言皆須降敕許赴院供職方稱諫官他悉是於是遂攺官制

熙寧間廣西經略司言知南丹州莫世忍貢銀香獅子一馬七印以西南諸道武盛軍徳政官家明天國主而爲文敕書答之賜賚外並以南丹州刺史印賜之仍詔毀其舊印

厥初生民自天有造百世之師立人之道有彞有倫垂世立教爰集大成千古允蹈乃嚴斯學乃新斯宮瞻彼徳容孰公不宗宣和禦制文宣贊也蓋因宰臣王黼奏請而從之紹興幸學亦制贊曰大哉宣聖斯文在玆帝王之式古今之師志在春秋道由忠恕賢於堯舜日月其譽惟時載雍戢此武功肅昭盛儀海宇聿崇其後又親制七十二子贊崇儒右文神藻髙妙遵前烈而章欽崇之實云

崇寧間委成都漕何常造戲龍羅二千匹繡旗五百面常上疏曰旗者軍國之飾敢不奉詔戲龍羅惟人主得服非可賜賚羣臣使聖躬日衣一疋歳不過三百六十今乃造二千恐費工巧有防減四之三降詔奬諭由是爲上所知常京兆人字子麟官至顯謨閣待制

降太康縣駐泊巡檢右侍禁張孚爲雅州廬山縣都監坐用札子奏事也故事在外惟前兩府在京兩大省方許用札子奏事他官皆上表狀一巡檢使臣敢以札子直達禦前固已可駭在當時通進司亦何敢傳奏今昔法制寛密不同如是乃寶元慶曆間事

工部侍郎致仕郎簡字叔廣杭州臨安人性和易喜賔客導引服餌旣老顏如丹晚卽城北治園廬自號武林居士資正殿學士孫公沔爲守日牓其所居坊曰徳壽因以名其所居之橋今俗呼侍郎橋者是也煇友人郎曄晦之亦杭人或謂杭無他郎當與侍郎同譜系晦之曰我家白屋豈可妄攀華冑識者許之晦之嘗注三蘇文及陸宣公奏議投進未報其用心亦勤矣以累舉得官不霑一日祿而卒可哀也已晦之早從張子韶無垢學已書在第七卷

左諫議大夫安燾上諸司敕式神宗諭燾曰設於此而逆彼之至曰格設於此而使效之曰式禁其未然之謂令治其已然之謂敕修書者知此有典有則貽厥子孫今之格式令敕卽典刑也若其書全具政府總之有司守之斯無事矣

國家上世陵寢皆在保州保塞縣東三十里有天子巷禦莊亦號栁林莊尙有宗室在焉

熙寧間洛州平恩縣指使王奎乞解官持父喪許之仍詔兵部自今有請如奎者宜卽聴許蓋深嘉之也今小使臣固有許持服之文然貪祿不去若謂食貧出不得已然大使臣豈俱冨厚者𨿽平日談仁義識禮法髙自標置以儒者自處亦不能稍異流輩或謂除見軍籍當金革從事余盍更制俾從風化之厚其可乎古惟六璽至唐始名曰寶增數至八國朝所用一曰鎭國神寶二曰受命之寶三曰天子之寶四曰天子信寶五曰天子行寶六曰皇帝之寶七曰皇帝信寶八曰皇帝行寶政和七年增定命寶以九寶爲稱葉乾元用九之義仍以定命寶爲首定命寶惟用於封禪皇帝之寶答鄰國書天子之寶答外夷書天子行寶用於封冊天子信寶舉大兵則用之具載國史受定命寶詔曰獲全玉於異域得妙工於編氓紹聖得神寶其文曰受命於天旣壽永昌周圍四寸上蟠蛟龍李斯虫魚也在廷臣各印賜一本煇在上饒嘗於鄭顧道侍郎家見之曽祖侍講時亦預賜兵火後不存

歸州西門蜀江叱灘俗號人鮓甕大石四五橫截江道夏秋舟行多罹其害若候水落開鑿灘石庶少避覆溺拆船灣詩家嘗以爲對

崇寧間戶部尙書虞策言中都經費歳六百萬與天下上供相當又以祖宗時考之皇祐中總三千九百萬而費三之一治平中四千四百餘萬而費五之一熙寧中五千六百餘萬而費盡之今諸路一月所須皆汲汲旋營願省節浮費以寛用度云云淳熙間亦有言戶部經常支用一歳所入僅足相當無復有餘一值水旱及起解稽違不過借南庫錢以應急耳其說甚備崇寧之數煇得於實錄淳熙之數有戶部郎官楊頡當日札子在自崇寧至紹興至今日司計者當亦能計防盈虛而未見也

慶曆中右諫議大夫魚周詢知安陸日園夫見大蛇垂欄楯卽觀之乃周詢假寐也同時博州軍人趙宗者夜寐嘗有龍出入口鼻中本路帥臣恐其惑眾請度爲僧令居京師毋得出入從之

米元章畫史載唐人帖用磓熟紙且引韓退之用生紙錄文爲不敏生紙當是艸土所用如米所言乃有喪服者所用毛頭紙旣涉不祥其可寫錄文書又恐別有意義

熙寧五年詔賜新及第進士錢三千緡諸料七百緡爲期集費進士諸科舊以甲次髙下率錢貧者或稱貸於人過爲浮費至是始賜之遂以爲例今復不足用以造小錄爲名各有率焉

層檀南海旁國也國城距海二千里海道須便風百六十許日晝夜行經勿巡古林三佛齊國乃至廣州國主名亞美羅亞眉蘭傳國五百年十世矣春秋暖貴人以好越布頭服土產花錦白疊布不服綾羅絹帛出入乘象馬官有月俸其法輕罪杖重者死有稻麥粟胡羊山羊沙牛水牛駝馬魚犀象薫陸沈水香血竭沒藥蓬砂阿魏蘇合香眞珠玻璃葡萄千年棗沙華三酒交易用官鑄錢三分其齊金銅相半而銀加一分禁私鑄人之語音如大食國云國朝承平日外國朝貢間數年必有之史筞但書某國貢方物而已如封域風俗皆略焉特於層壇所書如此

元丰間髙麗國王以書抵親王二府詔土物令受而不答止以書謝仍命著作佐郎林希具艸進呈送禦書院以精紙冩付使人回以其好文識禮儀故朝廷賜予恩遇悉在諸國之右林代答諸書體式輕重皆未之見故家當有得之者向見洪練塘言止用宰執通親王書啟之式

漢志七略凡爲書三萬三千九十卷隋所藏至三十七萬卷唐開元間八萬九千六百卷國朝慶曆間命儒臣集四庫爲籍名曰崇文總目凡三萬六百六十九卷爾後於總目外日益捜補校正皆爲善本頋求書之詔屢下天下所藏未能悉上冊府唐杜寶當貞觀間撰大業雜記備著隋臣凡上一帙必加賞賚祕書省增置百二十員善書者凡二千人致所得文籍歷代爲盛然在當時已多散逸況又閱數百載之後耶

政和四年詔置道階自六字先生至鑑儀凡二十六等崇奉道教其權輿此歟

容齋隨筆記風俗偸薄士大夫之儇浮者於尺牘間益出新奇及云昔曽吉甫祕監與人書不作札子且以字呼一時館職欲從篤厚以變舊習竟落落難合煇記用札子不呼字矯僞成風方得五十年若官稱僣冒稱謂庶官知州曰判府知縣曰判縣判府尙爲極品典藩設判縣何說焉倘以判爲重則知樞密院與同知樞密院攺爲判院同判可乎舊說有以簡問疾云不知臺額上尊癤子稍減尊痛否較今諂妄不誠之語亦何以異三館可稱學士崇寧以前州縣官無稱學士者渡江後茍有一官皆可稱也近世京朝官曰太中選人曰中太凢可獻防取媚𨿽至極品亦不以爲過反以學士爲輕而置之下至縣尉曰仙尉蓋用梅福尉南昌故事福棄官去九江傳以爲仙夫豈仕宦美事今之人頋以此分品秩崇卑一或稱縣尉則慊然爲慢我皆習俗使然陵稽古制作詔置禮制局討論古今沿革畫一來上以祛千古之陋成一代之典乃裒集三代鼎簠簋盤匜爵豆之凡五百餘器載之於圖古器多出於墟墓之間無慮千數百年其制亦有所受後世豈能贗爲宣政間捜訪甚至中更靖康亂離散亡殆盡淪落人間者能有幾煇向於毗陵翟忠恵家見一鼎主人指示此商周物考以宣和博古記制度不差坐有客云若果爲三代盥匜罍鼎誠宜寶祕如眞禮制物在今日亦不易得又有僞名禮制物衒惑好奇之士十常七八蓋不以其鼎爲然因以諷云

安化郡王仲爰嘗蓄一古銅盂或問之王曰漢盂也或曰盂出近世古未嘗有王曰淳於髠持一豚蹄酒一盂列禦冦書有日初出也如盤盂漢田蚡學盤盂諸書東方朔射覆置守宮盂下君豈未思邪一坐嘆服承平時公族讀書多以賢稱且好古博雅有如此者

趙州虀自昔著名以小爲貴味甘且脆漢使至用定盆貯於各位門任取以食煇北徵亦得品嘗仍攜數枚歸家僕李太者夙俾治醬因得漬法北客賞其逼眞旣老辭去仗以自給紹興辛巳駕幸江上經從無錫小黃門入市偶售以奉玉食後屢宣索亦嘗呼喚至北內禦防主者遣詢鄕裏初謂爲河北人旣知非河北人乃厚勞遣回不爾其畱役歟

紹興間江東闕漕屬並除二員判官官皆同一有出身俱未上置司所文移先系銜長有出身人被詰問官吏惶恐旣照令甲旋行攺正初不知文武官非相統攝而官同者其序位以職職同以服色服色同以資序資序同以攺官攺官以出身

神宗以忠武軍節度使頴王嗣位詔陞忠武軍爲穎昌府時監許田鎭稅吳處厚獻頌以紀其事神宗襃嘉卽命擢用首臺王禹玉謂當入館次相蔡持正沮止之又吳素與蔡遊後從禹玉薦爲神宗山陵司屬官得知通利軍通利以北使經從例假紫章服已而攺漢陽從蔡求仍舊借紫蔡面詆曰君若能作眞刺史安用假爲疊二事吳深銜之遂基箋詩之禍當是時諸公詆彈與夫營救之章交上具載元祐實錄蔡於五詩中辧白引證甑山公事尢苦卒不能免議者謂若吳果用前二事報復私隙則得罪天下後世益不可逃也【二事先人親聞於白公薌鄰】紹聖追貶吳處厚制曰敕朝請郎吳處厚向以不逞之心懷茍得之計擠陷勞舊貶死遐陬圮族誤朝凶慝甚大身逃顯戮沒有餘辜宜削官資易以散秩以明告訐之戒以示刑憲之平可追貶歙州別駕

王荊公志錢公輔母夫人墓錢求攺定公答書謂家廟以今準之恐足下未得立得甲科通判通判之有池臺竹林之勝何足爲太夫人榮是固然矣至云諸孫亦不足列孰有五子而無七孫者乎荊公之文信自有意義後學焉能窺測然公所撰墓志舉其一於虞部郎中贈衛尉少卿李公濟卻書孫廿有一人曽孫十有五人是豈皆業文有可道者蓋公立言好已勝或爲人所辟則執之益堅呂申公曰介甫無他但執拗此語不獨爲新法設也【臨川荊公集志公輔母蔣夫人末云孫七皆幼豈從其所請或後來增入耶煇於故家得汴都所刻荊公集無七孫皆幼四字且以宰室墓志列爲一卷今臨川本無之】

王荊公退居鐘山切切以呂吉甫爲恨呂除母喪時公弟和甫執政呂意切憚之乃過金陵以啟與公和其啟曰合乃相從豈有殊於天屬析𨿽或使殆不自於人爲然以情論形則已析者難以復合以道致命則自天者詎知其不人如卿者叨一臂之援謬意同心之列忘懷履坦失戒同彎弓之泣非疏輾足之辭亦已而溢言皆達茀气並生旣莫知其所終前不虞於有敵而門墻責善𨿽移兩解之書殿陛對親奉再和之詔固其願也方且圖之重罹苫塊之憂遂稽竿牘之獻然以言乎昔則一朝之過不足害平生之懽以言乎今則八年之間亦隨教化之攺內省涼薄尙無細過之嫌仰揆髙明夫何舊惡之念恭惟觀文特進相公知徳之奧達命之情親疏冥於所同憎愛融於不有冰炭之息豁然儻示於至慈桑楡之繼此請圖於攺事側躬以俟惟命之從公巽言謝之其書曰與公同心以至異意豈有他哉同朝紛紛公獨助我則我何憾於公人或言公吾無預焉則公何尢於我趨時便事吾不知其說焉考實論情公宜昭其如此開諭重悉覽之悵然昔之在我者誠無細故可疑則今之在公者尙何舊惡之足念然公以壯烈方進爲於聖世而安石蕞爾衰疾將待盡於山林趨捨異路則相煦以濕不如相忘之爲愈也趨召在朝夕惟良食爲時自愛煇五十年前在建康荊公門人吳長吉云公得此啟再三披閱讀至殿陛對親奉再和之詔顧客曰彼不著詔防亦何自復相聞不爾此亦不必還答又云終是防作文字蓋不以所甚惡而掩其所長荊公醇徳如此

淸波別誌卷二

欽定四庫全書

淸波別誌卷三

宋周煇撰

陵一日顧謂輔臣曰梁從政自河州至言黃河水極淸泚不與中國比前書所謂黃河之水淺可涉蓋不誣也然河之本源未見出處禹貢但言導河積石至於龍門不言導河自積石以此知出積石者特其下流耳王安石等曰按西域傳河有兩源合注蒲昌海其水停居冬夏不增減皆以爲潛行地中南出積石爲中國河陛下所考禹貢導河不言所自非臣等所及

國家河防無一歳不決溢上軫宵旰之憂殫財竭人力隨潰修塞僅媮一日之安元丰間議者欲復禹之故道陵曰陵谷更變𨿽神禹復出亦不可拘以故道蓋水之就下者性也今止以州縣爲礙壅遏水勢致不由其性此乃治水之事非治水之道也若以道觀之則水未嘗爲患也而州縣爲水害大哉言乎亦非臣下所及班史多用古字以西漢去古未逺也東漢書則皆不用顏師古注班遇古字則注云某讀曰某某古某字蓋亦恐學者之未詳今士人有作一二十字簡帖必旋檢本模仿筆畫從俗就簡轉易偏旁者十居七八旣非素習何苦牽彊有勸人著深衣者答曰某今時人只合著今時衣服是爲至論

煇幼見故老言京師街衢闊辟東西人家有至老不相往來者迨出疆目覩爲信且言毎值駕出甲馬擁塞馳道都人僅能於禦蓋下望一防赭袍在紹聖間約欄尢更嚴肅幾不容士庶觀覘第歳暮春上池親禦鞍馬則禁衛稍寛煩宻不若今日近瞻法駕不違於咫尺也前此宋莒公庠嘗啟請云當日車駕行幸惟前有駕頭後有擁繖扇其侍從及百司官屬下至廝屬皆雜行道中步輦之後但以親事官百許人執撾以殿謂之禁衛諸班勁騎頗與乘輿相逺而士庶觀者率隨扈從之人夾道馳走喧呼不禁所過有旗亭市樓皆垂外蔽之士民憑髙下瞰而邏司街使曽不呵止威令弛廢習以爲常且黃帝以神功威徳猶假師兵爲營衛蓋所防微禦變也漢魏以降有大駕法駕小駕之儀至唐又分殿中諸衛黃麾等仗名數次序各有施設國朝承五代荒殘之獘事從簡略毎鳴鑾遊豫僅同藩鎭而盡去戈防旌旗之制非所謂旄頭淸道後行之謹也望專委博學之士檢尋前代儀注及鹵簿令於三駕諸仗內參定向來乘輿出入名件而嚴設儀衛之禁下兩制與太常禮院詳定而約以小駕之制增淸道馬軍旗旄等物別爲常行禁衛云云時𨿽不果行玆謹著焉以見太平全盛日乘輿行幸儀物之盛

承平時歳運江淮米輸京師才三百五十萬斛至發運使李溥乃增六百萬斛遂立爲額李實才吏然兩以墨敗官豈但用其才不復責備於廉隅耶

臨安小民數十百成羣近因往江口接江魚潮退見一異物立於波中色有毛有牙有角有鼻有耳骨軟似不任賫持約重三四十斤各以所持挺擊之卽死或名爲海狗舁入城徧呈諸處一貴人聞之詢其形狀言此膃肭臍也亟追之屬暑月不可畱瘞之矣繼驗本艸圖經形與海狗殊不海爲天地間鉅物其中祕怪何所不有但名異獸可也煇向於鄱陽湖得一魚亦甚大似鯉而非鯉鱗色亦異篙師輩烹食之肉肋而腥中有人發食之者皆病數日竟不知何物

宣和末太常博士李子奇奏國家自藝祖受命造混一區宇定都於汴神宗稽古有作煥然一新陛下紹述百美備具京邑之盛莫如今日固宜書之簡冊如所謂長安志者纂爲一書號汴都志以垂燿萬世其大槪如是遂詔輔臣鄭居中提領修纂李子奇及祕書丞一錞爲編修官煇家有宋次道長安志後得東京記亦宋所著紀事止皇祐二年當時不應未見此書豈以其疏略欲增修之先人任淮東帥幙與鄭之侄道卿爲僚暇日因及汴都志道卿云先叔薨攺命蔡攸時邊報日至未幾禍亂元不曽成書

政和末有知婺州黃持獻言六經之治貴未亂兵家之勝貴未戰國家城壁軍旅器械守禦獨注意於西北而略於東南臣以謂東南有備則西北乃可全勝大觀初嘗詔東南久安兵寡勢弱人輕易揺申誡守禦有司奉行失序旋卽廢罷且東南民物繁富城壁可守十無二三不務增築而急於漕粟軍額不足不急於招補而急於更戍臣謂宜乘時舒講求利害先後之序其切中時病如此朝廷但令監司守臣講究而已間不二歳遂有方臘之變州縣不能制乃命童貫譚稹盡將陜西部落勁兵進討越歳方克是時民安治平不識干戈所至守備缺然不但東南而已有奏南人輕佻皆用短兵王師當以長兵取勝徽廟問何謂長短兵對曰兵家以刀楯爲短兵弓矢爲長兵以此觀之益信時以兵革爲諱賊𨿽伏誅而四方大盜日熾卒致禍亂雲

徽廟實錄書鄧文簡洵武在密院屬蔡京謀取燕云洵武難之乃以曉童貫洵武因對遂言雍熙中嘗有此舉是時曹彬出河北潘美出河東趙普在河陽聞之上疏切諫彬美卒無功因出普防與彬美傳進讀曰陛下審觀今日謀議之臣孰如趙普將帥之良孰如彬美甲兵精練孰如國初以太宗之神武趙普之謀略彬美之爲將百戰百勝徵伐四克而獨於燕云乃爾況在今日何可輕議且百年盟誓一朝棄之誠恐兵革一動中國昆虫艸木皆不得休息矣上大寤翌日詔京曰此事且已祖宗盟誓違之不祥京色大變議遂寢後王黼又爲兼弱攻昧之言以動上心洵武從容爲上言不可因勸上保境息民謹備自治無啟邊釁黼言當兼弱攻昧臣獨謂不若推亡固存也且與彊女眞爲鄰孰若與弱契丹乎議復中止洵武旣沒黼始遂前議云洵武嘗知樞密院字子常綰之子

政和八年十一月詔比緣大臣建議恢復燕云故地安堯臣逺方書生能陳歷代興衰之迹達於朕聴臣僚咸謂毀薄時政首沮大事乞重行竄殛朕以承平日久言路壅蔽敢諌之士不當寘之典刑議加爵賞僉論未允朕獨何私堯臣崇寧四年已曾許用安惇遺表恩澤奏補因惇責降遂寢不行今惇𨿽未盡復元官可特與見追復正奉大夫遺表恩澤令吏部先次補堯臣初堯臣上書論宦寺專命交結權臣共唱北伐之議以謂燕云之役興則邊隙遂通宦寺之權則三綱不振昔秦始皇之築長城漢武帝之通西域隋煬帝遼左之師唐明皇幽薊之冦其失如彼周宣王之薄伐獫狁漢文帝之備守匈奴元帝納賈捐之議光武斥臧宮馬武之謀其得如此我太祖皇帝撥亂反正躬擐甲冑當時將相大臣皆所與取天下者豈勇略智力不能下幽燕兩州之殘創哉蓋以兩州之地敵人所必爭不忍使我赤子重困鋒鏑而已章聖皇帝澶淵之役以契丹來冦不得已而與之戰旣戰而勝乃聴其求和遂與之盟逡巡引兵而退蓋亦欲固本而不忍困民力也今者中外之人或謂童貫深結蔡京同納燕人李良嗣以爲謀主欲建平燕之議臣恐異時唇亡齒寒邊境有可乘之釁敵人生心蓄鋭伺隙以逞其所大欲此臣所以日夜爲陛下寒心也伏望思祖宗積累之艱難鑑歷代君臣之得失杜塞邊隙務守景徳舊好無使外域乘間窺我中國上以安宗廟下以慰生靈上嘉之故有是詔

唐貞元間太常寺言宗子名銜皆云皇某親此非避嫌自卑之道按儀禮曰諸侯之子稱公子公子不得禰先君公子之子稱公孫公孫不得祖諸侯此自卑別尊者請以祖稱本封爲王公王孫則親疏有倫名體歸正國朝宗室必冠以皇字有云皇伯祖者大宗丞趙彥亦嘗建議應同堂親於皇字下加從字再從三從親又加再三字三從之外加以其祖先所封郡國爲旁分而系其世次不書皇字則親疏有別尊卑不黷自元丰汔元祐皆欲釐正竟不果行趙之疏先載在元丰實錄後史臣以其言無取且謂出前史臣私意刪去

稼軒樂府辛幼安酒邊遊戲之作也詞與音叶好事者爭傳之在上饒屬其室病呼醫對脈次笛婢名整整者侍側乃指以謂醫曰老妻平安以此人爲贈不數日果勿藥乃踐前約整整旣去因口占好事近云醫者索酬勞那得許多物只有一个整整也盤合盛得下官歌舞轉淒惶贈得幾枝笛覷著這般火色告媽媽將息一時戲謔風調不羣稼軒所編遺此

禮部尙書韓忠彥禦史中丞黃履禮部侍郎李常給事中陸佃蔡卞中書舍人錢勰範百祿禮部郎中林希殿中侍禦史黃降禮部員外郎何洵直元丰乙丑八月十一日議事於禮部同觀後又書公翊畱此相示適諸公來集元度爲書同觀歳月常題初符離史君張公詡圖池陽淸溪秋景攜入京師蘇文忠公首爲賦詞文屬秦少遊書職位姓名並詞於圖後一時名士皆有跋語觀前諸公所書職位姓名字畫端楷信非率爾遊戲者今日輕俊後生輩乘酒縱筆題識書畫卷軸不著姓名止題道號者得不有愧於前輩乎

章郇公知陜府有詩云𨿽有千兵心不樂卻嫌官重少鈞儔官重則崇貴掾屬趨承賔客造請謂少朋儔心不樂者豈以等威有間無通心曲者乎若不以名位自驕則人皆朋儔矣早知貧賤人皆棄能使韋郎迹也疎貧賤則眞寡朋儔矣若夫崇篤久要不隨勢利爲厚薄不敢望於今之君子也

煇三十年前觀錢唐潮坐有川士楊賔言錢唐明潮人多不曉其理嘗聞之故老而得其說蓋眾流自嚴衢而下其勢峻急錢唐潮束湧入狹江三水相激所以束起潮頭爾若京口則長江散漫而勢可容緩所以不然隨叩前輩爲誰渠亦不能言

宣和內侍黃經臣言徽宗禦幾上有一枚玉牌子可以隨意曲直甚祕惜之倉卒南幸時宣取以隨行屬暮夜取不至後竟莫知所在

王黼居相位當全盛時又寵幸一時故窮極富貴於寢室置一榻用金玉爲屏翠綺爲帳圍以小榻數十擇美姬處之名曰擁帳後事變行至輔固村於道旁店少憩食油餅次有一舊親近使臣自京城來參因說時事語未竟開封府更踵至出禦筆卽戕之身首異處人生富貴可保終身享用乎蔡京賜第在都城之東周回數十里籍沒後賜種師中未及遷入一夕煨燼無遺時有上官悟作城東甲第曲備書盛衰之變士皆傳誦其末四句云皇天去人不盈尺怙勢驕淫神所厄君不見喬木防天獨樂園至今人道溫公宅上官邵武人

正議大夫致仕張公問字昌言襄陽人素與種世衡厚善張持父喪種遺汝州良田十頃辭之使者在塗而種卒乃還其子古古用父命不受田蕪廢者二十年元丰中郡守劉斐請以田給州學朝廷命歸種氏見元祐實錄張問傳一時風俗渾厚辭遜之美人兩賢之

裒父祖著述版行於世惟後嗣是責若父祖捐館日子孫幼弱及一旦編摩豈免小有疎略當隨拾遺佚而爲別集可也族叔同知海陵集已有墨本然於內制不載批答又小官賞刑告詞語𨿽簡而切當功罪最爲用功處紹興復疆除兩京畱守孟庾西京路允廸南京旋坐失守皆貶責後追復官職適當車制孟曰屬關中之事初有望於蕭公棄河上之師尙何尢於髙克路曰惟雎水之遺忠始焉有愧此李陵之失節終則爲多制出皆傳誦今俱不於集中

吳虎臣曽撫之崇仁人紹興間以著述被遇補官至奉常簿檢討玉牒所纂漫錄凡二千條其一云康定中王渙爲荊王元儼翊善王用度無節渙以書諌方國家有邊患宜助節王判其後曰愁殺你愁殺你他日申言之又判曰仰翊善依舊翊善虎臣書之蓋示貴驕未率師教戲劇批判資時人一笑爾其二雲集王幼子三十餘不知人事初除官受俸三千緡後增秩只認此數爲己有每食必置糞少許於食中好畫狗及木爲小樓閣有獻二物者必厚酬之死之日二物滿屋二說皆著得於劉貢父度貢父亦當有所受畫狗小樓閣宗室好尙之僻容有之第食中所置非病風喪心豈有此理縱原父承誤以書豈不能稍婉其辭虎臣復從而實之漫錄甫鋟木以有不應言者旋被防毀板士大夫多先得墨本原父所志則未得其詳

元祐七年樞密院言遼使耶律廸病且殆自好通後未有故事今用章頻王言宜奉使卒於契丹北人津送體例比預立畫一送館伴所密掌之如廸死卽施行廸竟死於滑州賻贈外加賜黃金百兩就差知通利軍守臣假中大夫充監防使遣內侍馳驛治喪事初太常寺言典故無例輟朝詔用節度使喪格輟一日爾後𨿽有增損大扺不逾此制煇頃出疆使介病皆委頓扶持而歸中節王寅秉義病卒於涿州煇回至眞定亦病數日危乎殆哉思之今猶寒心建炎兵興縱使絕域者廝輿輩亦補官諺語曰歸爲官人病爲死人畱爲畨人天聖間禦史蔣堂言五嶺炎瘴之地人所憚行而比部員外郎洪澤三任皆願官廣南若非貪黷何以致此乃詔官廣南不得過兩任在天聖承平日員少闕多銓部出見次士大夫樂從逺宦猶有說以賫之當今日三四人守一官資應入逺只得爲川廣計亦有秩滿落南不能歸者槪目以貪黷拘以法制似非人情然今分符持節得替亦復經營就移有歷十數年不肯出川廣者俸積丰厚官爵穹崇較之州縣小吏急寸祿而艱寸進宜加閔焉

銓曹吏匿闕與選人爲市判吏部趙及奉闕至卽牓之吏部牓闕自及始熙寧間也今銓曹牓闕固仍舊制然吏輩巧生岐轍有非牓闕所能防閒者豈獘終不可革耶

前志第十一卷

書承平時淮甸蝦米入京浸以小便則紅潤如新或疑焉煇後觀碎錄內一條京師東華門何吳二家造魚鮓十數臠作一把號把鮓著聞天下文士有爲賦詩誇爲珍味其魚初自澶滑河上斫造以荊籠貯入京師道中爲風沙所侵有敗者乃以水濯小便浸一過控幹入物料肉益而味回煇出疆日虹縣及汴京頓皆供把鮓甚美一路俱無之豈皆出於此耶鎖碎凡四百餘條悉論物理乃宣政貴人所纂也

唐封公主有以國名鄎國代國霍國是也有以郡名平陽宣陽東陽是也有以美名太平安樂長寧壽昌永穆常芬唐昌之是也明皇二十八女悉以美名名之國朝慶曆中封長女曰福康次女曰崇慶初下崇文院考典故禮官以唐制來上福康崇慶蓋用美名故事宮禁之制豈容不嚴宮人亦豈可見庭臣而唐入閣圖乃有昭容位或者疑之天祐二年敕宮嬪女職本備內任近年已來稍失儀禮今後每遇延英坐朝日只令小黃門只候引從宮人不得擅出內以此考之入閣圖位有昭容信而不誣天祐昭宗季年

故事鎖學士院有四制則並命學士分艸謂之雙鎖劉原父立馬而艸九制人固已服其敏鄧溫伯爲內相當元丰末建儲親王及內外將相進恩一夕獨艸制二十二道益敏而工其有腹槁耶

馮當世文簡公初登第張侍中耆倚外戚欲妻以女使吏卒擁至其家頃中人以酒肴至且示以奩具甚厚馮固辭曰老母已許王氏矣嘗過外兄朱適詢其婢乃同年進士妻也亟請於朱爲嫁之其所存如此早年薄遊里巷夜爲街卒所系鄂守王素亟釋之後馮使關中王方帥渭兵燕甚懽馮貽以詩有吞炭難忘當日事積薪深愧後來思前輩气血方剛不拘小節蓋或有之迨夫貴顯自常人言之昔過舉或不樂聞顧乃因道舊形於篇什初不以爲諱可謂賢已

兩都多漢唐王公冡墓歷代寶物每自此出親黨丁石韞頃監花靨防場一日數賈人用綿裹一物至玉注椀也非但表裏瑩澈無纎瑕制琢亦甚精賈人云此未足爲珍試注以酒頃刻卽溫已而果然椀底刻安美二字詰之云得於長安古壙中索銀百笏酬十之二不售盱眙畢少董聞之欲取以善價久之竟不復得

世頌人徳美多用蓍狀其識見蓍之爲言耆也之爲言舊也明狐疑之事當問耆舊也

唐顯慶五年有抱屈人賫鼓至朝堂訴事乃詔東都置登聞鼓嘉石西京亦然後置登聞鼔院本此今行在所有院而無鼓豈以鼓在汴京玆不復置歟

秦防之忠獻公自著文字惟尙簡古自云效王荊公體謝車駕幸第家人輩各拜恩數表首云注目帝車方望云而盤辟移居仙境容防鼎以飛升中謝後云婦子孫息同荷優恩官封服章躐登常級末云臣敢不治外自內訓子及孫共肩忠孝之心永享國家之福祐陵復土被命撰哀冊文首云十年生別萬里喪歸語簡而意深此

元符因日蝕下詔求言時應詔上封事者莫知其幾布衣凡八百餘人人人議朝政闕失皆期朝奏暮召逮付看詳其間多指擿非所宜言亦謂不過報罷而已繼乃隨輕重定罪時有無名子作小闋云當初親下求言詔引得來胡道人人投獻治安書比洛陽年少自訟鐫官差嶽廟卻一齊塌了誤人多是誤人多是誤人多少末兩句乃京師新翻詞曲

政和間和詵接伴遼使至邢臺使柴誼指呼左右合獵回詫曰南朝有樂事乎詵曰南朝所樂獵徳耳使爲之羞恨與賔客言所貴得體而毋忤如獵徳之對亦未爲傷和气在今日亦恐相挑爲國生事頃次對張叔與出使疾臥車中彼副介於欒城道上獵一生虎令數輩舁至車前相示意示威猛此但遣人謝之

王韶嘗進唐誥三道虞世南書狄仁傑告顏眞卿書顏允南母蘭陵郡夫人張氏告及徐浩封贈告徽宗曰朕欲教習書法告命使能者書之不愧前代時書學已罷特置書藝所生徒以五百人爲額唐告令士大夫家猶有襲藏者𨿽吏輩所札亦皆有法況虞顏名畫乎唐太宗亦嘗謂輔臣曰書學小道初非急務時或畱心猶勝棄日凡諸藝業未有學而不得者病在心力懈怠不能專精耳宜乎臣下體上訓飭皆畱意於翰墨

觀察畱後議者謂乃五代藩鎭官以親情畱充後務之稱不可循用冠以軍名乃攺爲承宣使

漢髙祖欲廢太子周昌曰臣期期不奉詔上欣然乃罷呂后從東廂側耳聽見昌跽謝曰微君太子幾廢霍光謀廢昌邑使大司農田延年報丞相楊敞敞驚懼不知所云防延年更衣敞夫人遽從東廂謂敞此國大事不疾應先事誅矣敞乃與夫人及延年防語許諾夫廢立大議顧使婦人預聞以母后之尊致跽謝臣下宰相妻室亦得接見九卿何上自宮禁下曁相庭內外淆雜略不以爲嫌漢眞有太古之風焉

翰林學士承防曽布言比奉詔防重行修定神宗皇帝實錄臣竊觀實錄所載事迹於去取之際誠有所偏如時政記皆時執政所共編修往往不以爲信至司馬光記事及雜錄多得賔客或道路傳聞悉以爲實鮮不載聞王安石秉政日凡所奏對論議日有記錄皆安石手自書寫一時君臣咨諏反復之語請降防下本家取索投進付本院參合照對編修庶一代信史竄易數四猶不失事實之語其然乎

陜西兵興時經略司貸三司錢以佐軍謂之隨軍錢李防程權慶州鉤考得所貸八萬緡悉償之遂令廢其庫視民闕乏時令自度穀麥之入預貸官錢至穀麥熟則償謂之靑苖錢數年後軍入常有餘其後靑苖法蓋取諸此李鄆州須城人神廟朝官尙書右丞

薦舉之法日坐主不識門生面第徇權貴所欲予者舉詞槪以猷爲敏劭吏事疏通書剡牘史魏公分教永嘉日張無垢爲守一日語次謂史曰某未嘗輕薦士今以凂公可乎詞曰識超幾先經傳語外且云杼思三日方得此八語士夫聞之皆曰若此方可名知已史初尉余姚嘗卻帥曹泳之薦當其怙勢誰敢爲此舉宜其無垢以國士待之

至嘉祐間嬪禦久不遷屢有干請上答以無典故朝廷不肯行或奏曰聖人出口爲敕批出誰敢違上笑曰汝不信試爲汝降防政府果執奏無法命遂寢後又有降禦筆進官者上於是取彩牋戲書某官某氏特轉某官眾喜謝而退至於給俸日各出禦筆乞增祿有司不敢遵用悉退回諸嬪羣訴且對上毀所得禦筆曰元來使不得上但笑遣之當太平全盛時𨿽內寵進遷未嘗略私以恩愛惜名器如此廷臣敢萌僥幸意隆興初內東門司申內人紅霞帔韓七娘得防轉郡夫人依外命婦支給請受戶部供除紅霞帔逐月有請受依外命婦卽無祿令宰臣魏杞等奏豈有加封而反無請俸上曰祿令如此朕不欲破例此事且已待禁中自理防壽皇臨禦二十八年之間凡政無小大悉循法令不輕攺易以此一事觀之他可槪見其亦得於祖宗家法歟裕陵嘗言太宗朝一老宮人尙在爲朕言祖宗用財甚約嘗有禦侍乞增俸命給十年輒羞薄太宗曰朕昔爲供奉官俸止此數尙足贍家爾敢以爲少邪遂幽囚至死蓋陵因與宰臣文彥博論財用而偶及此且云漢文身曵弋綈非徒然也蓋亦有爲爲之耳數十年間終有成效以此言之事不可不勉也

劉賢良書幹司馬溫公乞以鬻下一婢之貲五十萬以濟其貧又責公不效韓退之所爲蓋已欲爲劉叉之攫金也公復書其略曰某家居食不敢常有肉衣不敢純衣帛何敢以五十萬市一婢乎又曰退之文爲天下貴故當時王公碑碣靡不請焉受其厚謝隨散之親舊以行義某豈敢望退之哉一書千餘言遜謝甚苦汔無一語詆其妄舊傳公未有子淸河郡君爲置一妾一日乘間俾盛飾入書室覬一顧而公略不領妾思所以嘗之取一帙問曰中丞此是何書公拱手莊色而對曰此是尙書妾乃逡巡而退公嘗答孫察爲其伯之翰求銘誌書歷敍多年不爲人作碑志所辭拒者數十家後復辭劉原父垂絕之托於十國記年序載之甚詳以是知買婢之資撰碑之謝公豈有之旣登公門公之介特眞淳豈不素知顧乃鑿空而舉二事非公宏度孰能非意理遣一笑容之乎

汪彥章編徽廟一朝事實載政和三年大相國寺寶覺院僧宗寂奏伏覩中天廣內端門曰宣徳與京官名相犯欲望選美名而更之奉聖防可攺爲宣教郎當是時方崇道教而抑釋氏更易官稱豈容浮屠氏輙幹大義而亟從其請𨿽曰不以人廢言度必有爲其道地者後聞主之者梁師成也

淸波別誌卷三

