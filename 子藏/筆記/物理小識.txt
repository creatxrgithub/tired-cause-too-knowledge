

欽定四庫全書

子部十

物理小識

雜家類三【雜說之屬】提要

【臣】等謹案物理小識十二卷明方以智撰其子中通中徳中發中履編錄以智字密之自號浮山愚者桐城人崇禎庚辰進士官翰林院檢討淹通羣籍嘗撰通雅一書於名物訓詁攷證最詳此書又通雅之緒餘掇拾以成編者也首爲總論中分十五門大防本博物志物類相感志諸書而衍之但張華贊寧所撰但言尅制生化之性而此則推闡其所以然𨿽所錄不免冗雜未必一一盡確其所辧論亦不免時有附會而細大兼收固亦可資博識而利民用鶡冠子曰中流失船一壺千金韓愈曰牛溲馬勃敗鼔之皮兼收並蓄待用無遺則識小之言亦未可盡廢矣乾隆四十一年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

物理小識自序

盈天地間皆物也人受其中以生生寓於身身寓於世所見所用無非事也事一物也聖人制器利用以安其生因表理以治其心器固物也心一物也深而言性命性命一物也通觀天地天地一物也推而至於不可知轉以可知者攝之以費知隱重元一實是物物神神之深幾也寂感之蘊深究其所自來是曰通幾物有其故實考究之大而元會小而艸木螽蠕類其性情徴其好惡推其常變是曰質測質測卽藏通幾者也有竟掃質測而冒舉通幾以顯其宥宻之神者其流遺物誰是合外內貫一多而神明者乎萬曆年間逺西學入詳於質測而拙於言通幾然智士推之彼之質測猶未備也儒者守宰理而已聖人通神明類萬物藏之於易呼吸圖策端幾至精歷律醫占皆可引觸學者幾能硏極之乎智何人斯敢曰通知顧自小而好此因虛舟師物理所隨聞隨決隨時錄之以俟後日之會通云耳且曰自娛嵗在昭昜汁洽日至箕三浮山愚者記

物理小識總論

野同錄曰子夏之言生數曾子之言幽明律以庸言不類鑿乎要其理有不可誣者【子夏曰天一地二人三三三而九九九八十一一主日日數十故人十月而生八九七十二偶以成奇奇主辰辰十有二辰主月月主馬故馬十二月而生七九六十三三主斗斗主狗故狗三月而生六九五十四四主時時主豕故豕四月而生五九四十五五主音音主猨故猨五月而生四九三十六六主律律主鹿故鹿六月而生三九二十七七主星星主虎故虎七月而生二九十八八主風風主虫故虫八月而化余則各從其類矣魚鳥卵生生於陰而屬於陽魚遊於水鳥飛於云故冬雀入大水爲蛤也蠺食而不飲蟬飲而不食蜉蝣不飲不食介鱗夏食冬蟄齕食者八竅而卵生咀嚼者九竅而胎生四足屬無羽翼戴角者無上齒無角者膏無前齒有羽者脂無後齒從其類也晝生者類父夜生者類母故至陰主牝至陽主牡孔子曰吾聞之老耼此命之性也又曰商聞山書東西爲緯南北爲經山爲積徳川爲積刑丘陵爲牡谿谷爲牝蜯蛤珠與月盛虛是故食水者善游而能寒食土者無心而不息食木者多力而咈戾食艸者善走而愚食桑者有絲而蛾食肉者勇敢而悍食穀者智慧而巧食气者神明而壽此乾坤之美也孔子對魯哀公曰分於道之謂命形於一之謂性化於陰陽象形而發之謂生化窮數盡之謂死故命者性之始也死者生之終也有始其必有終矣此性之命也曾子曰天之所生上首地之所生下首上首之謂圓下首之謂方方曰幽圓曰明明者吐气者也故外景幽者含气者也故內景火木外景金水內景吐气者施含气者化是以陽施而陰化也陰陽之气各止其所則靜偏則風俱則雷交則電亂則霧和則雨陽气勝則防爲兩露陰气勝則凝爲霜雪陽之専气爲雹陰之専气爲霰毛羽之虫陽气之所生介鱗之虫陰气之所生惟人爲倮受天地之中以生也倮與羽毛鱗介同東方之夷九種種有十類南蠻北狄西戎稱之亦三百六十而聖人爲之長】伏羲讀俯仰逺近之書故其範圍如此气行於天曰五運產於地曰五材七曜列星其精在天其散在地故爲山爲川爲鱗羽毛介艸木之物聲色臭味別其端幾黃帝論人亦以五五約之正謂獨性各別而公性則一陰陽和平中道爲貴若生有所乎萌成有所乎歸誠無所逃於始終相反乎無端也邵子言變化感應而歸之於道【暑寒畫夜交而天之變盡之矣雨風露雷交而地之化盡之矣日月星辰水火土石天地之體也暑變物之性寒變物之情畫變物之形夜變物之體性情形體交而動植之感盡之矣雨化物之走風化物之飛露化物之艸雷化物之木走飛艸木交而動植之應盡之矣本一气也生則爲陽成則爲陰有一此有二有二此有四有三此冇六有四此有八八者四而已六者三而已二者一而已始天分地而萬物而道不分也終則萬物歸地地歸天天歸道】虛舟子曰道無在無不在也天有日月嵗時地有山川艸木人有五官八骸其至虛者卽至實者也天地一物也心一物也惟心能通天地萬物知其原卽盡其性矣董子曰天地之間若虛而實故性命之理必以象數爲徴未形則無可言一形則上道下器分而合者也莊子言虛無然歸於極物而止則曰以有形者象無形者而定矣聖人與民折中日用使之中節而已其格致研極之精防皆具於易誰固達而知乎襲言常理者拘膠闒茸千萬譨譨不肯研幾究爲生死鬼神魭斷矞宇者所劫而懾徒跲躓耳其造迷解閉偏髙釣奇塞通爲術而困人從之嚼破黃葉悟何道乎兩末一往之說時爲藥耳空藥對治狗物之病而妙藥更消執空之病折中適得事所當事乃不爲逃雨所累而遂贅守此樹前之核不復學問彭田駢是虛生浪死之人牛也不爲生死所惑並不爲超生死之談所惑言動象占見其物冝俯仰逺近極事通變此學而不厭者眞絕學也本末源流知則善於綂禦捨物則理亦無所得矣又何格哉病於言物者好奇之士好言耳目之所不及附會其說甚則構虛駭人其拘謹者斤斤耳目之前外此則斷然不信其蔽均也宗一曰學有専門未可執此以廢彼也人生而耳之目之至平常矣卒而問之有奇於此身者乎有奇於天地間者乎倮而九竅言語老少無不同者無一同者星辰何以明雷風何以作動何以飛走植何以榮枯噫怪極矣艸曰聖人官天地府萬物推歷律定制度興禮樂以前民用化至咸若皆物理也其常也卽其變也變未有極乎變極自反乎惟神而明之者知之天道自東而西星歷自西而東地之陽气自南而北陰气自北而南人推移其中而變有不變者存焉不知差別之常變而執常者則周公之儀禮有不可以治世神農之本艸有依之足殺人者矣鄧谷曰區宇之內土壤少殊物生隨異而況分中外限山海其恢詭俶怪之變胡可勝紀古所無者何知今非創產今狎見者烏知後之不變滅乎宓山子曰因地而變者因時而變者有之其常有而名變者則古今殊稱無博學者會通之耳天裂孛隕息壤水鬭气形光聲無逃質理智每因邵蔡爲嚆矢徴河洛之通符借逺西爲郯子申禹周之矩積古人神明間出不惜防漏而且言之自防則不必言矣常統常變灼然不惑治教之綱明倫協蓺各安生理隨分自盡中和易簡學者勿欺而已通神明之徳類萬物之情易簡知險阻險阻皆易簡易豈欺人者哉或質測或通幾不相壊也【方中通曰虛舟子者王化卿先生諱宣在先髙祖明善先生門四十不娶學悟河洛以授老父者也曽著物理所宗一者吳觀我先生諱應賓萬曆丙戌第五其學宗一圓三又號三一老人卽老父之外祖也野同者先曽祖廷尉君靜公諱大鎭中萬己丑因天啟璫禍筮得同人於野自號野同有錄數十卷潛艸者先祖中丞濳夫公諱孔炤中萬曆丙辰五經皆有述獨精於易以象數徵理詳其時論晚徑十五年自號濳老夫其隨筆稿曰潛艸】

石塘子曰炎黃之所言山海之所稱豈無附會要當存證以推其理不必拘拘其名與事也子產知臺駘黃熊仲尼知玉羊萍實【玉羊見髙似孫緯略引韓詩外傳與羵羊事異】陳章知胡折齒知鵠嗉中人【齊桓公得折齒三尺陳章曰此秦胡齒也桓公得鳴鵠殺之嗉中有人長三寸三分陳章曰名李子敖見博物志】東方朔知騶牙畢方藻亷怪哉巨靈【騶牙卽騶吾畢方詳見鬼部藻亷一作兼怪哉卽磊塊巨靈卽東都短人見禦覽陳章以短人名李子敖劉查言張仲師長尺二寸此皆造名】晏嬰知盤庚伊尹【盤庚長九尺餘大下小上伊尹大上小下赤色而髯與公孫僑知遊浮爲共工之卿化爲朱熊三神俱見夢中出汲璅語今此與陳章二事並見禦覽形體門】介葛盧知牛生犧公冶長知鳥言覆粟管輅知雀言東鄰殺夫張華知蛇化雉洛鐘鳴武庫火海鳬毛龍鮓胡僧知昆明劫灰荀朂知勞薪苻朗知黑白肉郭璞知驢防【大如水牛灰色本傳】齊徐之才知癅骨【作刀柄見禦覽】諸葛恪知桑熟老【又知奚囊事異苑載桑呼爲元緒】雷煥知枯木照妖【續齊諧記】陸敬叔知彭侯【捜神記載吳先主時敬叔伐大樟有血得物如狗白澤圖曰水之精名彭侯】樂藹知積油爲灰【見元】傑公知蛇鶴二珠知髙安國鹽知天竺國鏡知扶桑繭絲【並見四公子傳】唐宗知龍皮扇江陵書生知息壤伊祁元解知龍虎玉【見廣記唐徳宗時異人曰圓者龍玉方者虎玉也】邪律楚材知角端凡此猶以僻異見奇若至理在耳目前人不之察往往而是也先儒曰陽交於陰而生蹄角之類剛交於柔而生根荄之類陰交於陽而生羽翼之類柔交於剛而生枝榦之類天地交錯飛走艸木互變因偶明奇且槪舉耳【綂奇偶者大一也而止顯奇偶二者易舉二藏一邵舉四藏五其提小衍可知】艸伏之獸虎豹毛如艸之莖羽棲之鳥鷹鸇羽如木之葉飛之類喜風而敏於飛上走之類喜土而利於走下木者星之子故果實像星禽虫之卵果谷類也谷之類多子虫之類亦然蠺之類今嵗蛾而子來嵗則子而蠺蕪菁之類今嵗根而苖來嵗則苖而實鷹雕之類食生而雞鳬之類不専食生虎豹之類食生而貓犬之類食生又食穀走睫上接下飛睫下接上類使然也【鸚母之睫上下齊合】木枝葉陰也華實陽也枝葉軟而莖幹堅剛柔之等也陸中之物水中必具各有陰陽寒熱之性焉大較陸爲陽中之陰水爲陰中之陽水之族陰爲主陽次之陸之類陽爲主陰次之陸多走水多飛者其交也是故巨於陸者必細於水巨於水者必細於陸飛之走雞鳬是也走之飛龍馬是也在水而鱗鬛飛之類也獺走之類也水之花鹽硝是也水之木瑚是也風類水類小大相反在水者不暝在風者瞑故水族出水則死風類入水則死然則出入之者蟹鵝鳬之類是也動物自首生植物自根生自首生命在首自根生命在根有一日之物有一月之物有一時之物有一嵗之物有十嵗之物至於百千萬嵗皆有之天地是已天地亦物也動者體橫植者體縱人冝橫而反縱者也飛者有翅走者有趾人兩手翅也兩足趾也飛者食木走者食艸人皆兼之而又食飛走也體必交而後生故陽與剛交而生心肺陽與柔交而生肝膽柔與陰交而生腎膀胱剛與柔交而生脾胃天以气爲質以神爲神地以質爲質以气爲神人兼萬物而爲萬物之靈者神也禽獸之聲以其類各得其一聲而不能通通之者人也人可謂天地之所貴矣而不自知其所以貴稍有聰明欲捷取之以自恣莫肯一盡心焉安望其通而知乎上古聖人備物致用煉金揉木取火耕土建宮室造衣服分干支明嵗月立書契紀制度使物各得其冝而至化行焉後世聖人知民生之嗜欲日繁乃明六經重道徳以爲教千萬世食其利而不能奉其教奉其教而不能明其心追惟上古不知何所學問而能物物如此今日文教明備而窮理見性之家反不能詳一物者言及古者備物致用物物而冝之之理則又笑以爲迂濶無益是可笑耳卑者自便髙者自尊或捨物以言理或托空以愚物學術日裂物習日變弁髦禮樂滅棄圖書其有不壊其心者但闇與道合而已偶得物理之一端則委之於術數者流安得聖人復起非體天地之撰類萬物之情烏能知其故哉易曰神而明之存乎其人姑識其小者以爲考究之士談藪消閒雲爾不敢構虛以罔也【方中通曰石塘子者萊州司理白安石先生諱瑜得阮堅之先生之學世居石塘老父少從學者也】

藥性總論曰天地生萬物者五气五气定位則五味生气者天也溫熱者天之陽寒涼者天之陰陽則升陰則降味者地也辛甘者地之陽酸苦鹹者地之陰陽則浮陰則沈其香臭腥臊羶與平淡澁滑毒則附气味以爲厚薄者也气堅則壯故苦可養气脈耎則和故咸可養脈骨収則彊故酸可養骨筋散則不攣故辛可養筋肉緩則不壅故甘可養肉辛散也其行之也橫甘緩也其行上苦瀉也其行下酸収也其行縮咸軟也其行舒故有使气者有使味者有气味俱使者有先後使者明者知其產觀其色得其气味而性可識也不識其性又安所講君臣炮制乎人身有上中下藥身亦有上中下應之如當歸柴胡防風黃芩之類是也有因其相畏而制伏使之者如牛黃惡龍骨而龍骨得牛黃更良黃蓍畏防風而黃蓍得防風其功愈大之類是也有相反者雌黃胡粉畫家黯妬甘艸甘遂術家用以動唇之類是也沈括續談曰仙靈脾本艸用葉南人郤用根赤箭本艸用根今人反用苖如此未知性果同否如古人逺志用根則其苗謂之小艸澤漆之根乃是大防馬兜鈴之根乃是獨行其主療各別不同而言其根苖蓋有不可通者如巴豆能通利惟其殻能止之甜蒂能嘔吐惟其肉能解之坐拏能懵人食其心則醒棟根皮瀉人枝皮則吐人邕州所貢藍藥卽藍蛇之首能殺人藍蛇之尾能解藥鳥獸之肉皆補血而其毛角鱗鬛皆能破血鷹鸇食鳥獸之肉𨿽筋骨皆化而獨不能化毛其類甚多性理相反而悉是一物者如此乳石最忌葠術而五石散用葠術酸莫如醋又益以棖二酸相濟宜甚醋而反甘蟹柿嘗食之而二物相遇則嘔如酒如漆有受之者有畏之者素問曰陽明在天則花實戕气少陽在泉則金石失理如此之論采掇者固未嘗卹也繆希雍曰藥以气味性而差別焉同一苦寒也黃芩燥天冬潤蘆薈能消黃檗能補黃蓮止瀉大黃下通柴胡苦寒而升龍膽艸苦寒而降同一咸也澤瀉則瀉蓯蓉則補海藻昆布則消而軟堅馬莖鹿茸則補而生齒同一酸也硫黃味酸而熱空靑味酸而寒甘合辛而發散爲陽甘合酸而收斂爲陰參蓍陽也甘溫以除大熱地黃五味陰也甘酸以斂陰精蛇性上竄而引藥蟬蛻外脫而退翳蝱飲血而用以治血防善穿而用以治漏因其性而用也弩牙速產杵糠下咽因以使也萍不沈水可以勝濕獨活不搖風可以治風因其勝也麻木谷而治風豆水谷而治水气相同則相求也牛土畜其乳可以止渴疾豕水畜其心可以鎭恍惚气相克則相制也熊肉振羸兔肝明視以气有餘而能補不足也鯉之治水鶩之利水气相感以意相使也蜜成於蜂蜜溫而蜂寒油生於麻麻溫而油寒同質而異性也宓山愚者曰自唐宋以天子力収天下圖上者令名醫史官編之宜乎詳備然萬中李瀕湖本其父言聞之學輙攺正其十五六而後此又有繆仲淳之簡李士材之摭甚矣物理差別之難窮也粳米全甘而反著其苦山查甘酸而或未之載牽牛嚼之辛烈泄气而止言其苦寒粉霜再經火煆而謂之無毒牡荊之見鬼蘘荷之呼名果其然乎動稱延年輕身殆艶稱之耳因而嘆曰兩間皆藥也皆物也皆理也陰陽气味生克制化物無不具而或以地異或以時變惟人亦然或彼效而此忌或先利而後害然其差別亦不出岐伯之五五二十五也如此亦易簡矣偶隨所見可以旁徴故書之以俟後考崇禎辛巳浮山愚者方以智識【方中通曰先曾祖廷尉野同公命老父之名曰蓍圓而神卦方以智藏密同患變易不易故老父別稱宓山氏浮山有此藏軒故稱浮山愚者此篇乃庚辰釋褐曼寓所記者也後又發明運气經髒脈理病癥藥性醫方六種之常變別具成書此不及詳】

神鬼變化總論曰於令升云千嵗之雉入海爲蜃百嵗之雀入海爲蛤千嵗黿能與人語千嵗之狐起爲美女千嵗之蛇斷而復續百年之防而能相卜數之至也春分鷹變鳩秋分鳩變鷹時之化也腐艸爲螢朽葦爲蛬稻爲魚麥爲蝶無知化有知而气易也鶴爲麞蛬爲蝦不失其血气而形性變也艸曰或因乎腐或因乎濕气所蒸鬰久而自變異類之感駁雜之气嘗因緣觸亦因心想獸生人人生獸相交相化不足矜駭徐偃王出於卵秦孝公漢靈帝晉湣帝時馬生人竇武同產爲蛇枹罕令嚴根妓產一龍一鵞一女魯牛哀化虎食兄鯀化黃能如意化倉狗宣騫母與黃母皆化黿管公明曰大蛇筆者老書佐烏與燕鬭者老鈴下是所稱五酉老則爲怪者也歷陽紀元載客食而成瘕陳畱阮士瑀傷虺而雙虺成於鼻中飲水疑虫遂成虫病畫馬凝神忽然成馬非觸非想更何因耶至於男化女女化男且兼二體史嘗記之藏經言受胎有七種扇搋【男根天生不滿者犍去勢則曰畱拏】半釋迦博義【兼男女體】扇提羅諸種皆淫气偏气所鐘也生擊鬭半變螺防鼓角麥盡之矣有生必有死而言之則畏有明必有幽而言之則怪盧充生子以鬼胡母班乞父於神賈雍斷頭而能言崔興宗以喉受飲食再生之女哭殉魏後伏棺之婢嫁人生子人鬼之間死生之變何所而不有乎蔣濟托死兒於士孫阿羊祜取金環於李氏劉聰聞死爲王而喜韓擒虎知爲閻羅而自足希夷有南庵之目東坡有再來之徴栽松寄宿於浣衣圓觀三生卽圓澤近代此類殊復比比猶艸枝木實種之復萌人能豁然無礙自不爲死生所累意有所之則因之附托亦其理也爲妖爲孽每有憑依石可以言木可以狀心正气定者可以倘然於其間蕭防能徙憤王之神黃周南卒勝咒語之防嵇叔夜不與魑魅爭光郭元振書久戍長徵之句公沙穆山中之夜呼王忳郵亭之怨女亦何嫌馬阮瞻劉蘭蕭惠開正自以气盡而受弄於鬼物耳以是知異苑錄異搜神稽神諸書所載本末不必確而容有其理以惟心識觀皆影響矣浮山愚者曰心之所至卽理之所至擊鼓置枹而然不已況所以爲鼓者哉信一在二中之理一不壊二亦不壊則交輪之幾一然俱然者也孔子言知幽明之故鬼神之情狀而岐伯曰道無鬼神獨往獨來蓋謂無入不自得謂之不落禍福鬼神無如我何非曰無鬼神也與民同患卽是至密以死治生藥劑更靈易言吉凶範表向威因二以濟正以民之信理不如其信利害也學不悟此說有說無皆惑至誠之道豈思慮之所可及哉【方中通曰生死鬼神疑城也惟易以心神無方物則定準而通知之西幹惟心惟識非以此決外道有無矯亂而指其故乎其權在我可不惑矣此篇因前人之言而斷之蓋老父蒼梧冰舎所書寄回龍眠者也】

潛艸曰言義理言經濟言文章言律言性命言物理各各専科然物理在一切中而易以象數端幾格通之卽性命生死鬼神祗一大物理也舎心無物舎物無心其冒耳茍不明兩間實際則物旣惑我而析物掃物者又惑我何能不惡賾動而彌綸條理耶物格而隨物佑神知至而以知還物尙何言哉又何不可就物言物哉

欽定四庫全書

物理小識卷一

明方以智撰天類

象數理气徴幾論爲物不二之至理隱不可見質皆气也徴其端幾不離象數彼掃器言道離費窮隱者偏權也日月星辰天縣象數如此官肢經絡天之表人身也如此圖書卦策聖人之冒準約幾如此無非物也無非心也猶二之乎自黃帝明運气唐虞在璣衡孔子學易以扐閏衍天地之五歷數律度是所首重儒者多半弗問故秩序變化之原不能灼然何怪乎舉禮節樂律而弁髦之舉倫物舊章而放棄之謂爲聖人之所增設乎哉核實難逃虛易洸洋之流實不能知其故故吹影鏤空以爲恢奇其言象數者類流小術支離附會未核其眞又宜其生厭也於是乎兩間之眞象數舉皆茫然矣胡康侯曰象數者天理也非人之所能爲也天示其度地產其狀物獻其則身具其符心自冥應但未嘗求其故耳學者靜正矣不合俯仰逺近而互觀之又何所徴哉智故隨聞而紀之自天象始

天象原理良孺熊公曰傳天文者多祖禆竈甘公唐昩尹臯石申之遺課驗淩雜米鹽史遷世掌天官所云河鼔不欲曲心星不欲直老人見治安不見兵起班固沿之勾信維散鼈不居漢中諸語皆幾以經星爲可移矣夫气爲眞象事爲眞數合人於天而眞理不燦然於吾前乎天地之象至定不定者气之也天地之數至定不定者事亂之也達者始終古今深觀時變仰察气俯識亂事而權衡其理則天官備矣或問天垂象見吉凶何也曰譬諸人身脾气病則貌黃肝病則靑腎病則黒喜慶恵迪額潤顙明華嚴曰一國人感惡緣則彼當土眾生覩諸一切不祥或見暈玦彗孛但此國見彼國眾生本所不見蓋气由地起吉气上蒸爲龍云矞彩之類人在气中生養自有聖賢豪傑挺生有凶气上蒸爲霾魃欃槍之類人在气中生養自有饑饉兵戈橫出故望气者止宜於當土辧禍福入國邑而候息耗不宜於普天率土百年易世一槪牽合若日星之具體本自如也因此地气有吉凶則此地人眼從气中窺便分祥異故暈背風暈晴雨之候百里有不可同觀者惟彗孛之气沖入晶宇所至最髙天下仰見然比之於七曜之度不啻下甚卽千里而量測之差數覩矣或曰地气一也何爲此方吉彼方凶此時吉彼時凶曰是則數爲之也實胚胎於人事也如堯舜醖釀宇宙太和元气地平天成及桀紂而以塗炭生民爲事其數應窮便致湯武放伐斯固事數相根而气操其關籥者也不獨地气天气亦然如中國處於赤道北二十度起至四十度止日俱在南旣不受其亢燥距日亦不甚逺又復資其溫暖稟气中和所以車書禮樂聖賢豪傑爲四裔朝宗若過南逼日太暑祗應生海外諸蠻人過北逺日太寒祗應生塞外沙漠人若西方人所處北極出地與中國同緯度者其人亦無不喜讀書知歷理不同緯度便爲回回諸國忿好殺此又一端也質文之運三代循環興廢有定數皆自人事釀成當興之時天地如律回陽其气條達如鏡重磨其象宣朗當廢之時天地如律重陰其气鬰閉鏡防塵垢其象湮闇此定理也占候祈禳原爲小數而警予責已仰思咎謝俯答明譴堯舜湯文以來自有欽若昭事毋敢戲渝之道法在焉可忽乎哉鹿湖潛老夫曰執气質而測之則但顯各各不相知而各各互相應之通幾猶晦也夫聲气風力實傳心光受命如響神不可測而當前物則天度同符格之踐之引觸酬酢信其不二享其不惑此則有所以爲物所以爲心所以爲天者豈徒委之气質而已乎萬曆己未余在長溪親炙壇石先生喜其精論故識所折如此

气論潛老夫曰蛻形知气蛻气知神蛻神歸空蛻空見理蛻理還物如是則物物已耳又何蛻乎世惟執形以爲見而气則防矣然冬呵出口其气如煙人立日中頭上蒸歊影騰在地考鐘伐鼓窻櫺之紙皆動則气之爲質固可見也充一切虛貫一切實更何疑焉聖人合虛實神形而表其气中之理西幹止會通於惟心彼離气執理與掃物尊心皆病也理以心知知與理來因物則而後交格以顯豈能離气之質耶此伏羲所以合俯仰逺近而通類也愚者曰一切物皆气所爲也空皆气所實也物有則空亦有則以費知隱絲毫不爽其則也理之可徴者也而神在其中矣神而明之知而無知然豈兩截耶知卽無知故不爲一切所惑乃享其神是曰大定【揭暄曰所以爲气吾師言之矣气旣包虛實而爲體原不礙萬物之鼔其中而依附以爲用也凡諸有形色有聲聞莫不賅而存之天地之間豈有絲毫空隙哉罌瓶挈水閉其一孔水卽不入气塞中也倒而縣之水亦不出气未入也萬斛之石不能壓一气毬必气出盡而後合千人挽舟中流莫進風吹之則飄飄然大可移石飛山湧海震地小則吹箭吸流轉輪椎腹以至鳥飛魚躍牛耕馬走肢體運動何往而非气之所爲也耶可見气之爲气屬無形而有形若無力而冇力朝霞之牖戶雨後之山林其色倍麗是潤物之形而爲之籠罩者气也水揺而星擊目眚而燈花气動而日摩其影非一是幻物而使之多者气也日月之初出也玻盒之苑邃也水深而錢浮也物像像物其形倍眞也是使物大而逺近而顯者气也气之統體若一大鏡萬物之麗於地者悉映於天故山市海市暗室一隙皆得轉吸而見之大鏡之中不礙其分爲各小鏡也不礙小鏡之卽大鏡也萬其水卽萬其月萬其月卽萬其影住去畢具無有分別此其可見者其不可見者則以音傳如風聲水聲人聲鳥聲諸樂作聲一時異向雜奏歷歷倫類不相掩卽重垣昏夜間十方一耳可使達也至於虹霓雲霞出諸色寒暑燥濕異諸性燻香鬯臭或緣於物或畜於積聚散動靜任其自然以爲元通也元通至矣是豈黭淺惉懘者所得而窺之也哉又豈洸洋執冒者所得而滅之也哉中通曰气無陰陽而充乎物則有陰陽然亦相反而不相離也火中之气反爲陰气故燃油則光生而枯木無焰水中之气反爲陽气故沸湯則气上而寒泉不升且陽气遇陰始見故口中熱气夏日隱而冬日顯也陰气遇陽始見故嵓中泠气冬日藏而夏日出也】

气暎差魏朴亦言之矣空中皆气江海水浮射之其叀綴之算影皆不直也置錢於盌逺立者視之不見注水溢盌錢浮於水面矣此猶日未出而水光浮日初出而不熱之理也澉川董漢陽谷謂京口至洲江面一千三百餘櫓一櫓之力不過三尺則四百丈也中有金山廣百五十丈南北水而共二百五十丈可以八十餘艘作浮橋每舟二丈中虛一丈加版通行當名朝宗萬嵗橋昔宋取南唐系浮橋於采石𨿽暫亦知其可爲矣寰宇志京口江濶四十里蔡寛夫曰洲在江中也今濶十七里憶崇禎乙亥測量言二千丈餘者以目光爲水光奪以水嘗飽視其中爲極而所餘猶半也空中久視亦爲日光所搖非固精凝定者測量空逺豈能準哉【暄曰气能使物大气能使物顯气能使物近江中見逆風使檣者隔岸望之舟已觸岸而久不廻帆乃知所望之岸非眞岸也又江中有洲此岸望之則洲近彼岸距十分之一彼岸望之則近此岸距十分之一是知十與一乃中數也故立淸差算法然地上浮游之气日少而夜多防少而橫多於差則中有淸淸中有差少而淸差多要在算者之自得於心也中通曰測逺須重表凡數測而後算始能無差又須彼岸有樹或屋或物可作準的方能測度不然則一綫江岸左右無定冝其不準也日初出大而不熱者地气橫映故大气厚隔逺故不熱也日午熱而不大者地上气淺故不大气淺易透故熱也又日初出光切地圜之界力輕故不熱日午光直射地平力重故熱日初出人目力橫視逺故大日午人目力上視短故小】

光論文饒曰兩間變狀皆气光之所爲潛艸曰兩間之光皆太陽之火也黃帝經曰天明則日月不明蓋天凝其陽精爲日而月與星用之萬物皆用之說文光從火在人上人正用天之火種而心正傳天之神光者也以體質言之火用爲燈而發光以理言之未有燈火之前光之理已具矣愚者曰光理貫明暗猶陽之統陰陽也火無體而因物見光以爲體猶心無體而因事見理以徴幾也晦夜昏黒地𨿽遮日空自有光人臥暗室忽然開目目自有光何訝虎梟貓防之夜視耶气凝爲形發爲光聲猶有未凝形之空气與之摩蕩噓吸故形之用止於其分而光聲之用常溢於其餘气無空隙互相轉應也【暄曰气本有光借日火而發以气爲體非以日火爲體也故日火所不及處虛窻空中皆有之則余映也然映日之光黃映火之光赤固爲從類而月星光白野燐光靑暗室光黒則輾轉互映而遞減者也水鏡玻璃能照物而不發光木葉塔影能發光而不照物日之神光具各種異色從暗搖之而見閉而搖之而亦見可見無物不含光性以气爲體不専日與火也日火皆气也中通曰光小者不隔而影有窮時故徑寸之火影不百丈光大者𨿽隔而影不敵光故太陽之照光能含地】

轉光日射地上之水或置鏡及放光石使火照之則光入於屋梁今術家使人見光之法亦暗縣一鏡於衣襟或袖口列燈燭香煙於地引人拜祝燭照鏡光搖鏡則光見於壁或縣貓精與大金剛石則能成五色光萬戊午老父在蜀爲閔夢得公讞一魔術知其轉光梁上射入暗室之鏡使男女自照鏡中見其前身以惑人云

聲論目以水照故物攝其中而見耳有三門故气貫而畱之乃聞目與鼻口皆當面直受之者也耳乃旁貫中通者也气自有聲空自生聲惟耳攝而通之惟心靜而知之天以雷風爲聲地以竅穴爲聲皆陰陽之气相摩蕩而不已者也而人可知矣【暄曰气本有聲故物擊物气擊气物擊气气擊物皆成聲不相擊而气自飛亦有聲特防耳聲之始也肺促其气於喉喉分於舌唇鼓其气於管管出於孔銃之爆於空也雷之震於云也空谷之傳呼眢井之遙語也天鼓星裂釜鳴戶響地下樂作也气擊气也鐘之搖之馳杖揮空蟬振翼蚊聚蠅飛蟋蟀切股箭哮哨聒石崖浪激松下濤生破櫺吹息委巷屧向無之而非聲則無之而非與物相擊亦無之而非气也入於地穴藏於甕中倚於磬側靜而聽之皆有所聞卽萬籟俱寂掩耳於深夜間不使有聞亦若有聞蓋气以自飛不定而復相遇也中徳曰气貫聲作心亦有聲黙誦暗記心亦有字乃知想從心相意從心音中通曰气之成聲有二端一相擊而成於暄言之詳矣一穿竅而成然穿竅而不能成聲者更有二端或止獨竅气不能出入或兩竅相穿旁竅走气气不能畱況此則气不回環於其間皆不成聲故耳鼻之不如喉者喉因上有鼻孔內有气管故耳使气管有走气之處而不専出入於會厭之闗則啞矣不見簫管有損則不響乎耳之聞聲者聲入於左必穿於右聲入於右必穿於左故左耳受聲則聽在右右耳受聲則聽在左近不能辧逺則覺也今之治耳閉者右耳閉則以蔥貫左耳左耳閉則以蔥貫右耳理必交互可徴也】

聲異遁齋閒覽言歐公過髙唐驛聞空中人畜聲父老云二十年曾晝過此謂之海市酉陽雜俎言掘井聞下車馬人物喧哄聲又公敍弟宿福淸紫防院夜聞讙呼聲皆是浙音人謂之鬼市曹能始名勝志云蜀中江縣寧國寺有響壁若人防者按手而應則絲竹管聲達於外太姥有空谷傳聲處每呼一名凡七聲和之老父以問壇石熊公公曰峽石七曲也人在雪洞其聲卽有餘響若作夾墻連開小牖則一聲亦有數聲之應層樓檻內門窻紙上大小破隙則風來作絲竹之音若髙山日暮聞城市之喧聲以日气斂而人靜聽也愚嘗江上晡出三山峽卽聞魯港鳩玆之人聲風順夜靜則山頭聞百里不爲奇矣【暄曰荒谷傳聲甕裏藏聲兩者一理也凡地逺者聲下則聽上中隔則聲左而聽右風順則聲近而聽逺空中有聲所謂傳也太西有益耳逺聽法與逺鏡同功中徳曰狗夜聽最逺以得地气也逐虎者以邊鼓覆地雷之其聲入地穴而愈震也中通曰地中有穴地上之聲悉藏之戚南塘以大甕覆人聽鑿地道或以竹筒貫地穴而耳之】

隔聲私鑄者匿於湖中人猶聞其鋸銼之聲乃以甕爲甃累而墻之其口向內則外過者不聞其聲何也聲爲甕所収也【暄曰廣孝曾用此法造器械又燒空瓦枕就地枕之可聞數十里外軍馬聲】同聲相應之徴夢溪筆談曰防有琵琶以管色奏雙調則琵琶有聲應之以爲異物殊不知乃常理二十八調伹有聲同者卽應若編二十八調而不應則是逸調也古法一律七音共八十四調更細分之逸調至多偶見其應便以爲奇耳智按洛鐘西應卽此理也今和琴瑟者分門內外外彈仙翁則內亦動如定三子爲梅花調以小紙每弦帖之旁吹笛中梅花調一字此之紙亦動曹師防鑢磬不應鐘猶之茂先知銅山崩也聲音之和足感異類豈誣也哉【中通曰通在髙座殿上以足頓地而鼓有聲拍掌則鼓不應因悟曰亦各從其類也】

律呂三分損一乃用二也三分益一乃用四也此一極三之數度槪也以十二候气配升降而始於冬至黃鐘則李文利瞿九思所議其本環也猶內經脈與叔和脈必互用也詳見通雅楊椒山告韓苑洛之元聲其統也愚所謂節奏樂器髙下疾徐淸濁之間卽今知古以實用求妙葉者也象數有度其葉乃顯崔遵度以弓悟琴丈弦尺皆具七泛十三徽焉愚因悟周期本具而十二十五十八倍之分刌天然嘆此中節豈有絲毫彊哉詳見周易時論

五音七調愚者嘗云周禮享廟不用商樂燕樂二十八調無徴有疑者否段安昌以平上去入紀之末有上平聲調則爲徴聲紀之曰商角同用而宮逐羽音不可推耶宮商角變徴羽閏乃旋官之七也遼史四旦各有七調今時簫笛七調其此遺乎沈存中蔡元定所言合字四字一字上字工字尺字凡字五字各有髙字約爲十五聲其槪也詳見通雅【中通曰七調者淒涼調凡字調閉工調正宮調乙字調梅花調頂調也十三調者黃鐘調正宮調大石調小石調仙呂調中呂調南呂調雙調越調商調商角調般渉調子母調也以髙下分調者直調也以曲名分調者橫調也而不離乎五音故簫笛南曲隔五必合如合四上尺工六五而合與六同孔四與五同孔也用乙字凡字則成北調矣然調中之髙下亦有直有橫如合與六四與五本一孔而因气之緩急分髙下者此橫髙下也正宮之四卽乙調之合乙調之四卽梅花之合本一字而因孔之升降分髙下者此直髙下也正如琴之十三徽爲橫七弦爲直耳至於曲名分調有階級升降循次而轉者有逺近升降隔三而轉者有髙字多而低字少者有低字多而髙字少者有急者有緩者此𨿽橫調亦未嘗不因髙下而分也始知聲音之理無出於淸濁髙下升降緩急之外者同符河洛音本天然不過隨時安名字耳又何疑乎今樂非古樂哉如以本黃鐘旋十二律而言宋燕樂以夾鐘淸聲起旋故宮角互稱今之十三調乃二十八調之遺而名字又攺矣】

樂節愚者嘗因版魚而悟柷敔舊注泥合止而限三聲其譌且數千年矣房庻曰木柷敔也而貫之爲版非明徴耶泠州鳩曰木音直正謂可以節樂均鐘木亦以可髙下移就審中節也鼓𨿽隱雷其槌合節或露版以相錯琴有入慢正謂過曲轉慢猶曲中之賺也但任泠衍則短長走版之淸曲耳古用瑟笙蓋笙呼吸皆得聲瑟惟指不用吟猱最易學也瑟實以配琴笙實以和管箎豈有不合止於版眼而可聽者哉

中聲程子謂中聲蓋謂商與角之間角與徴之間也椒山謂中聲謂定一中聲而髙下轉旋十五字更不外犯乃得何調也與亝謂中聲謂弦𨿽在彈聲實先起於七徽而後上下從之也愚者曰皆有其故然必從臨嶽至龍齦四五徽之仙翁猶九十徽之仙翁也而急緩從上而下有分矣辟天必東升西旋命門在中而必左升右降爲順也

髙下定聲之數髙公曰聲之自下而上可節者在竹得十七八字而止在絲可三四十字矣而子母互應可以代用陰陽相環其理最防更奇者節節而上間缺一節乃始成調北曲又於南之缺節者或加一節亦復成調此自天然不可彊也如階級然必越級而乃合要而通之凡語言亦莫不然劉用潛曰琴凡二十四節而一徽不取則百六十八聲四十九泛而散彈與撥颯八聲共二百二十五聲除其葉同者則四十八聲備矣笛十八字亦可分四十八也調則以合轉而言之【中通曰今之七調自極低以至極髙計十九字然於髙工字之上亦多不用故最下爲凡字調所用止十三字合四乙上尺工凡六五億仕伬仜是也漸而升之則每髙一調低除一字髙增一字也簫笛六孔爲六調後一孔與前之中一孔相合又成一調故爲七調也南曲遇乙凡字皆閉用則應北曲矣】

天地人聲鼓中空而外無竅者天聲也銅器無竅而有唇窩者地聲也簫管開孔其聲流利轉變相續者人聲也琴瑟絲實木虛聲可斷續乃天地人之合也故均木用以度始直木無竅而相擊亦鼓空中之淸气也故用以按節【中通曰嘗欲作三小琴以磁鐘代編磬拍木吹笙度諸詩歌亦一快也】

十二律隔七也九寸含少辟卦符也五六十二禮運表之和而月生貴十二之旁羅也參兩會於六而兩之又四破之各三也十二辟卦配之一陽一陰交而生二陰律娶妻呂生子據黃蕤交而生林也後此旋例矣連起止則隔八也十二餘四猶用九餘三度成一例卽寓一幾何相廢耶馬班京蔡例參九也李瞿信都芳例寒暑也呂覽含少三寸九分但以辟卦陽九陰六而數之殆天符乎黃鐘復五陰爲三十一陽爲九非三寸九分乎蕤賓姤五陽爲四十五加一陰爲六非五寸一分乎對貫九寸矣大呂臨四陰二十四二陽十八爲四寸二分對林鐘遁四陽三十六二陰十二爲四寸八分亦九寸也太簇泰對夷則否皆三陰十八三陽二十七爲四寸五分亦九寸也夾鐘大壯二陰十二四陽三十六爲四寸八分南呂觀二陽十八四陰二十四爲四寸二分亦九寸也姑洗夬一陰六五陽四十五爲五寸一分旡射剝一陽九五陰三十爲三寸九分亦九寸也中呂幹五十四應鐘坤三十六亦九寸也愚者曰此恆配之端幾如先天圖也用之簫管自有盈虛如後天圖【中通曰近見諭春山専此說侯气如信都芳埋扇可推然京蔡之例亦不可廢用必以簫管爲徴】

四行五行說問中國言五行太西言四行將何決耶愚者曰豈惟異域邵子嘗言水火土石而略金木矣地藏水火分柔土剛土爲土石也朱隱老曰四爲體五爲用金石同體言金而石隱矣周子尊水火在上次表中土下乃列金木焉金木者從土中生出者也今所據者地之五材也金爲土骨木爲土皮是也水爲潤气火爲燥气木爲生气金爲殺气以其爲堅气也土爲沖和之气是曰五行黃帝曰六合之內不離於五旣言五運又分六气不參差乎播五行於四時非用四乎易曰一陰一陽之謂道非用二乎謂是水火二行可也謂是虛气實形二者可也虛固是气實形亦气所凝成者直是一气而兩行交濟耳又況所以爲气而宰其中者乎神不可知且置勿論但以气言气凝爲形蘊發爲光竅激爲聲皆气也而未凝未發未激之气尙多故槪舉气形光聲爲四幾焉楞嚴七大地水火風空見識也地水火風之四大猶之水火土气也有四實則有四空實皆空所爲也而猶有容余之空故表空焉皆因人目之見而顯見本於識而藏於識故表見識焉心藏神而主性腎藏精而主命以見識表之亦可悟五臟六腑之實是二行矣若欲會通正當舎二求一而後知一在二中謂之二卽是一謂之不二不一謂之三兩謂之九六謂之七八謂之四五謂之五六無不可者且請學易

水綱目曰水體純陰用則純陽上爲雨露霜雪下爲海河泉井气有流止寒溫味有甘淡鹹苦是以昔人分別九州水土以辧人之善惡壽夭【河圖括地象曰靑州音角羽气舒遲人聲緩其泉鹹酸荊揚角徴气慓輕人聲急泉酸苦梁州商徴气剛勇人聲塞泉苦辛兗豫宮徴气平靜人聲端泉甘苦雍冀商羽气駃烈人聲捷泉辛鹹徐州角宮气悍勁人聲雄其泉酸以甘此古就域槪分耳人因水土以生生復資水土之气移地亦變合詳上部】愚者曰人身之津液艸木之汁皆水也一气之所生也先天一生水爲眞陽而後天以形用則體陰二生火爲眞陰而附物乃顯則體陽上律天時凡運動皆火之爲也神之屬也下襲水土凡滋生皆水之爲也精之屬也六之成一雪六出可以徴矣水火一气呵則爲水可以徴矣气呵暖動而遇陰則水見雨亦如是也飲資於水食資於谷谷之精亦水也榮衛賴之水旋土中而浮於土面榮內衛外亦是理也用之貴別古人精矣自師曠易牙兪兒張華王邵陸羽張又新劉白芻李季卿品天下之水性味不同蓋古水官之遺法孔子不以淄澠告白公乎志林三江味別蔡傅非之亦非也許敬宗謂濟入河洑地南出亦以味別今揚子江心有南零北零之異郭緣生曰濟入河與河不合滲漉入地洑行而溢爲榮今歷下發地悉皆濟水阿井其徴也鄭樵曰山過山則分水過水則合楊愼曰山過山分而性不分水過水合而性不合水性之別則班馬貨殖地理詳矣論其極則庭州防水金鐵皆漏【庭州防水在大荒之外以金鐵承之皆漏惟角與瓠葉則否拘夷山中有流水亦如之】徳化之水煮鐵爲銅鄜延之川日夜脂流【卽延安石油也以爲煙墨松脂不及唐詩二郎山下雪紛紛石煙多於洛陽塵】弱水溺毛黒溪元髕【南荒裏溪水其水以塗樹象至輒不去昆侖兒以塗身卽能乘象如家畜古所謂黒昆侖今之象奴也】悉唐制角畔怯腐手【見佛經】職方外紀云西齊裏亞沸泉如醋物入便黒翁加黒亞有水噴出地卽凝石者有冬月流而夏冰者有投鞭成泥再鎔成銅者有色綠而凍成綠石者勿裏諾山之泉物墜其中半月便生石皮周褁其物福島無雨而大樹釀雲气夜生甘水滿樹下之池度爾格有一海味醎性凝不生波浪而皆不沈不生水族命曰死海水性不同如此將怪而不信耶麻知幾水解曰九疇昔訪靈臺見銅壺漏馬大史召司水曰此水已三周環水滑則漏迅迅則刻差當易新水予因悟曰天下之水用之滅火濡槁則同而性從地變質與物遷自別也蜀江濯錦則鮮濟源烹楮則晶南陽之潭漸於菊其人多壽遼東之澗通於葠其人多髮晉產礬石泉可愈疽戎伏硫湯可浴厲揚子宜荈淮萊宜醪滄鹵能鹽阿井能膠澡垢以污茂田以苦癭消於藻帶之波痰破於半夏之茹冰水咽而霍亂息流水飲而癃閉通雪水洗目而赤退醎水濯肌而瘡幹萊之爲虀鐵之爲漿麯之爲酒糵之爲醋千派萬種言不可盡井水反酌而傾曰倒流出甓未放曰無根無時初出曰新汲將旦首汲曰井華夫一井水而其別如此行藥詎不擇哉有患小溲閉者眾不能瘥張子和以急流煎前藥一飲立溲卽靈樞治不暝半夏湯用千里流水意也

火自燧人鉆木取火教民熟食使無腹病周官司烜氏以燧取明火於日鑑取明水於月以供祭祀司爟氏掌火之政令四時變國火以救時疾古聖王之於火政亦切矣時珍曰天之陽火二太陽眞火也星精飛火也天之陰火二石油之火水中之火也人之陽火一丙丁君火也【心小腸離火】人之陰火二命門相火也【坎火也遊行三焦寄位肝膽】三昩之火也【純陽幹火也】諸陽火遇艸而焫得木而燔可以濕伏可以水滅諸陰火不焚艸木而流金石得濕愈焰以水折之則光焰詣天物窮方止以火逐之以灰撲之則灼性自消光焰自滅故善反於身者上體天下驗物則君火相火正治從治理昭然矣蕭丘寒火【抱朴言南海蕭丘火春生秋滅生木小焦黒陸遊曰火山軍其地鉏深則有烈焰不妨種植亦寒火也】澤中陽焰【壯如焰起水面出王砅注】野外鬼燐【色靑聚散】金銀精气皆似火而不焚物者也樟腦獺髓皆能水中發火濃酒積油得熱气則火自生南荒有食火之民【國近黒昆侖人能食火炭】食火之獸【原化記禍斗如犬而食火糞復爲火能燒人屋】西戎有食火之鳥【駝雞】火鴉蝙蝠能食焰煙火火防生於火地虛舟曰春日火煙靑冬日火煙黒因乎時也然石熟物剛火猛油其偏鐘者也老樹出煙堆艸生焰其積菀者也礶可以閉火气紙可以遏火舌因乎勢者也此皆物理之常而乍聞者怪異蓋未深詣乎此理耳震亨曰太極動靜陰陽而生五行各一其性惟火有二曰君火人火也相火天火也火內陰外陽而主動者也以其名配五行謂之君以其虛無守位稟命因其動而可見故謂之相天恆動人生亦恆動皆火之爲也見於天者出於龍雷則木之气出於海則水之气也具於人者寄於肝木腎水膽者肝之腑膀胱腎之腑心包絡者腎之配三焦以焦言而下焦司肝腎之分皆陰而下者也天非此火不能生物人非此火不能自生天之火𨿽出於木而皆本於地故雷非伏龍非蟄海非附於地則不能鳴不能飛不能波也肝腎相火猶是也【智按丹溪天火出木者以震爲雷爲龍實起於北由東升而西降木爲生气金爲殺气也天地之間無非火無非水也伏蟄於地可悟邵子用三餘一冬煉三時之防致中和則交濟矣】東垣則以火爲元气之賊何哉周子曰神發智矣五性感物而動卽內經五火也五性厥陽之火與相火相扇則妄動矣火起於妄煎熬眞陰陰虛則病陰絕則死君火之气經以暑與濕言之相火之气經以火言之蓋表其暴悍酷烈甚於君火也故曰聖人定之以仁義中正而主靜【不落動靜之靜也】朱子曰道心爲一身之主而人心聽命焉火自中節何賊之有【或曰內經止於六气言火未言及臟腑也曰岐伯歷舉病機十九而屬火者五諸熱瞀瘛皆屬於火諸逆衝上皆屬於火諸躁狂越皆屬於火諸禁鼔栗皆屬於火諸病胕腫疼酸驚駭皆屬於火是也劉河間云諸風掉屬肝風火也諸气憤鬰屬肺燥火也諸濕腫滿屬脾濕火也諸疼癢瘡屬心鬰火也以陳無擇之通敏猶以暖溫爲君火日用之火爲相火何怪後人聾瞽哉】愚者曰丹溪言君火以名相火以位未暢也天與火同火傳不知其盡故五行尊火曰君畜覺發機曰相或以暑爲君火燥火爲相火或以暑燥火爲陽火風寒濕之火爲陰火或以有形爲陽火無形爲陰火或以知識爲陽火不知不識爲陰火有交幾馬析說不能盡須自得之人身命根種火在北下七節之小心知識用火在南上膻中之宮城眞气伏於丹田淸濁分於腦府思慮憂鬰過用則傷而欲焦忿決尢難懲窒五志總歸心主而無原之心是何物歟古人稱入火不熱者是何道歟其曰君火爲人火而相火爲天火者猶之太極爲體卦爻爲用而邵子曰卦爻爲體太極爲用也於是乎決曰天道以陽气爲主人身亦以陽气爲主陽統陰陽火運水火也生以火死以火病生於火而養身者亦此火水火交濟主之者心火無體而因物爲體人心亦然故提出不生不死之道心以統人心實未嘗離也善吾生所以善吾死郭象曰養生非求過分也全理盡年而已矣此醫所以貴治神爲第一也節嗜欲寡瞠恚陰平陽祕中和主宰相奉其君是黃帝之心乎知此火爲病源者少矣知此火爲病而欲絕之絕之不得而遂縱之豈享中道之恬愉哉中丞公曰聖人因土竈以畜火因木薪之因金制之因水濟之萬物享熟物之功而不受燔屋之禍其恩大矣明乎滿空皆火君相道合者生死性命之故又孰得而欺之不肖子以智謹識於此

木五行以木爲生气貞下起元帝出乎震人身象榦枝焉體仁之道其天地之生機乎木獨反生其首在下其華向上結實而傳核仁禪於無窮聖人於此諭種理矣號爲植物互有剛柔蕉蔓苔栭寄生之類皆本濕熱稼穡之功首重百谷皁膏核蓏實爲五果棟宇取材土宜辧性神農甞毒藥有本艸養生救疾莫備於此木徳之功大矣哉

種仁皮心之理木之種在仁仁破核而化爲根之腦腦與根爲本而外生枝內生柢焉脈貫於皮而中行气焉故中空而不死皮連則生接樹者斜其皮倚而合之卽生截樹者倒挿順揷之皆有生者緒其皮卽成根金邵子舉水火土石而不言金木朱隱老曰木則後生於其陽金則水火入土中而成於其陰者也金用而石隱矣楞嚴四大太西四行皆後之蓋有說焉且問五行金生水金何以生水乎老生夙學不能答也虛舟子曰金石同體五金八石互相爲用丱之在土直一石耳石則生水矣本艸金石同科石者气之核土之骨也精爲金玉毒爲礜砒凝色而爲丹靑化液而爲礬汞或自柔而爲剛乳鹵成石是也或自動而爲靜艸木成石是也含靈之爲石自有情而之無情也雷星之爲石自無形而成有形也愚者曰天地之堅气爲金輪而土中得之凝爲金石其生成也積久其化物也峻厲以其堅气遂爲殺气用者可不愼歟

土土五行之主具五色而以黃爲正色具五味而以甘爲正味是以禹貢辧九州之土色周官辧十二壤之土性在人則脾胃應之【家語曰堅土之人剛弱土之人懦壚土之人細息土之人美耗土之人丑淮南子云土地各以類生人是故山气多男澤气多女水气多瘖風气多聾林气多癃木气多傴石气多力下气多險气多癭穀气多痺暑气多夭寒气多壽丘气多狂廣气多仁陵气多貪輕土多利重土多遲淸水音小濁水音大湍水人輕遲水人重皆應其類也】愚者曰土納重以養淸主靜以載動居中以禦四維之气故能和物能生物又能殺物故能化物也岐伯曰地在人之下天之中明乎胞豆之諭者居中之表法不昭然乎水火貫乎土中而生金木濓溪示之矣土石剛柔以表坤艮而奉天化康節示之矣百昌皆生於土而復於土藥之用土皆取其沖和以安物沁罨以化物之用萬物本气以生乘气以遊而安土以爲養豈能離哉

水火本一水濕火燥相反甚明而易傳曰水火不相射何也愚者曰本一气也而自爲陰陽分爲二气而各具陰陽有時分用而本不相離有時互用而不硋偏顯有時相制而適以相成特人不著察耳天一生水而反成陰潤之性地二生火而反成陽燥之性呵气屬火而化爲气水精液爲水而反以成人果二物耶人身之腎水也心火也時時交濟不可間隔以理言之智火也仁水也理水也性火也是水直以火爲性命矣不見夫雨露霜雹皆陽气之蒸餾硝磺發而礮滴雷鳴而泉通春火力深而礎石潤熱鑪之下必有气蒸乎是火直以水爲性命矣不見夫螢燐珠珀皆濕气之凝聚薪經浸而火不斷燈加膩而益明井油得水愈熾髙奴之水肥可燃乎日炙艸木而滋茂行汁參茂補陽而口生津水中之石擊之得火煉劍淬水而剛二者之用交濟相成莫不皆然識者於此蓋悟代錯之本一矣【暄日水火一也論其質則相尅論其气則相生論其形气之交則又相入水見火而死而溫泉沸湯則火之气能入水之形水見火而散而燈脂爝蠟則水之气能入火之形論其極則又相變百沸之油近鍋必冷伏中鑄錢鑪煉不淸海峽積潤飛燐不絕霜雪之深必兆丰年此卽陽極陰生陰極陽生之理夫水化气而爲火火化气而爲水相變之道卽相生之道卽互根之道也中通曰水流下而趨中有剛火性也火炎上而旋升有柔水性也】

水火南北位魏莊渠曰北方水位也水气旺於北土尅水而水少南方火位也火气旺於南水尅火而水旺以四時言之水气旺於冬而寒水消水气涸於夏而夏水漲火旺於夏其焰不揚火囚於冬其焰反烈愚者曰配位者極物從類之端法也其用在乎推行化裁

藏火棉花燒黒將灰收之香燃一絲去香則隱少頃吹之復燃潛艸曰杏仁灰包火楊梅可佩外域用火鴉駝雞肫皮塗卵白包火又曰紙捲香入竹筒終日不滅開則燃合則隱【竹木銃一發卽朽塗卵白則能三發故卵可撲火暄曰有長生火葫法】金土聊城人博山鑪乃土和銅屑埏埴爲器周籓或以金沙土爲之竟如三代器蓋陶而不泑窖生靑綠者也永昌圍碁子取貴州土和鈆燒之顏神亦用鈆哥窯鐵足皆取五金之气也

歷類

圜體天圜地方言其徳也地體實圜在天之中諭如脬豆脬豆者以豆入脬吹气鼓之則豆正居其中央或謂此逺西之說愚者曰黃帝問岐伯地爲下乎岐伯曰地人之下天之中也帝曰憑乎曰大气舉之邵子朱子皆明地形浮空兀然不墜以世無平子衝之一行康節諸公耳孔子曰天子失官學在四夷猶信世士不考相傳地浮水上天包水外謬矣地形如胡桃肉凸山凹海自徐元扈奏立歷局而崇禎曆書今成矣老父以學者從未實究故作崇禎曆書約【暄曰有謂靜天方者以圓則行方則止也不知地形圓何以亦止也且靜天以外又何處尋方圓哉吳石渠炳易象化機云地似空匏內虛外實故能吞吐呼吸此諭亦切中通曰方者以上爲上以下爲下圓者以邊爲上以中爲下地居天之正中故人以各立之地爲下不知其彼此顚倒也今以簡平儀測天星每二百五十里差一度金防孜北徵錄雲沙城鳴鑾戍夜視北斗在頭上古梵塲長淸塞則南望北斗矣以此推之地非圓體而何】

黃赤道圜六合難狀也愚者以蒂臍諭之渾天與地相應所謂北極如之蒂所謂南極如之臍自蒂至臍以其中界周圍爲東西南北一輪是赤道也腰輪也黃道則太陽日輪之纒路也斜絡於赤道半出赤道內半出赤道外約周度十二宮而平輪之子午縱輪之卯酉橫輪之皆一也約爲三輪六合八觚之分自蒂至臍凡一百八十度自赤道至蒂凡九十度黃道之出入赤道者逺止二十三度半此曰緯度【蒂至臍而言也】七曜所經之列宿則曰經度每三十度爲一宮十五度交一節其槪也【暄曰道爲天中虛脈日月可以流轉絡於天中者天圓體則中廣在天者以廣爲就猶水行於川必以深處爲趨也】

九重月天二十七日三十一刻行一周水天三百六十五日二十三刻行一周金天三百六十五日二十三刻行一周日天三百六十五日二十三刻五分行一周火天一年五百二十一日九十三刻行一周木天十一年三百一十三日七十刻行一周土天二十九年一百五十五日二十五刻行一周經星天四萬九千年行一周宗動天一日一周所謂靜天以定算而名所謂大造之主則於穆不已之天乎彼詳於質測而不善言通幾往往意以語閡愚者斷之如此其金水附日一周穆公曰道未未精也我國有一生明得水星者金水附日如日暈之小輪乎則九重不可定矣格致艸云恆宿天七千年一周宗動天四萬九千年一周而渾蓋云四萬九千年爲嵗差一周謂恆星一周也不已自矛盾耶逺近分輪細辧月地近地能掩日五星六曜有時掩恆星逺者遲近者速也舊說金水在日天下日天上皆無確據若以相掩証之則大光中無復可見論其行度三曜運旋終古若一兩術皆窮因知皆臆說也西國近以望逺鏡測太白則有時晦有時光滿有時爲上下計太白附日而行逺時僅得象限之半與月異理因悟時在日上故光滿而體微時在日下則晦在旁故爲上下也辰星體小去日更近難見其晦明而其運行不異太白度亦與之同理愚者曰此非附日爲輪耶問熒惑嵗塡去日逺近曰熒惑在嵗塡內在日外蓋爲其行黃道速於二星遲於日也木星在火外以其行黃道速於土遲於火塡星在木外其行黃道最遲也恆星無視差七政皆有視差且以此斷

三際三際者近地爲溫際近日爲熱際空中爲冷際也日光蒸地火收地中火必出附天而止天火同體水地相比也一气升降自爲陰陽气出而冷際遏之和則成雨如飯蒸之餾遇蓋而水滴焉陽亢則爲風陽欲入而周旋亦爲風初起之云則飯甑之气也飄散不收或騰或霧夜半陰气淸肅而上則爲霧結則爲霜雨上冷凝爲霰霰墜猛風拍開成六出片則爲雪陽气伏陰气之內不得出爆開則爲雷火气發越適映雲際其光疾甚閃爍曰電夏月火气鬰蒸衝濕气而鋭起升髙至冷際之深處驟沍爲雹愚者曰黃帝五運篇曰風寒在下燥熱在上濕气在中火遊行其間此至語乎日所到則暖日去則冷一气爲陰陽而自相盤旋者也三際槪耳【暄曰西國三際之說未盡然也向日則暖背日則寒故一石一墻之下皆有陰气如六月遊深崖入石室恆至衣絮則地之內外未始無陰气也近地必熱際則山腰之下不宜暴雨四川雪山不宜夏月不消也空中必冷際則空中無時不有气亦無時不合云無時不下雨也冬月皆雪矣雨雹者至陰之气乘之夏月偏雹者非至陽不至至陰之山夏月雹偏大者非至盛陽不足升至陰之气至盛之陽飛濕乃猛至盛之陰結雹乃連𨿽然陽生則爲至陽陽死則爲至陰故六月之晨煮水百沸入瓶中錮閉之急入井底午取而出則冰矣陽死也有六月爲魚肉凍者亦仿此法可知冷無定際陽隔則冷陽逺則冷陽死則冷不必空際也】

嵗差乃星度與日周差而嵗實無差嵗差之說紛矣智決之曰嵗差者恆星行度歷差於靜天之度而嵗實日周遂與恆星之度迻也日一年從西向東行二十八宿三百六十五度四分度之一尙差一分余而至六十餘年差一度約積三萬年不足而復於原宿之度矣按堯時冬至初昏昴中日在虛七度呂不韋月令日在斗二十二度漢元和三年在斗二十一度晉太元九年在斗十七度宋元嘉十年在斗十四度唐開元十二年在斗九度半宋攺綂天歷在斗二度元攺授時歷在箕十度至洪武甲子在箕七度嘉靖三年初昏室中日在箕三度萬曆四十年在箕三度十九分十九秒起堯甲辰至今癸未凡四千年共差五十八度六十八年又七月一十三日三時差一度二萬五千一百有餘年差三百六十五度有餘爲一周天此均算耳細準未確也自漢鄧平攺歷洛下閎謂百年後當差一度漢末劉洪作乾象歷有核嵗之法晉虞喜始以天爲天嵗爲嵗立差以追其變以五十年退一度何承天增之約百年退一度隋劉焯折取二家中數爲七十五年又劉炫謂四十五年梁虞鄺謂百八十六年祖衝之謂百八十三年唐僧一行大衍歷則八十三年宋統天歷則六十七年元郭守敬及許衡王恂輩測影驗气減周嵗爲三百六十五日二十四分二十五秒加周天爲三百六十五度二十五分七十五秒彊弱相較差一分五十秒積六十六年有奇而退一度定爲嵗差上推則每百年長一下推則百年消一洪武中元統大統歷不用消長之法而積分猶仍授時也正統十四年己巳朔二至之晷有晝夜六十一刻之文矣嘉靖初華湘奏嵗差三度五十二分五十秒矣萬曆中利瑪竇入仍約六十六年八閱月而差一度每年不及周天一分五十秒王曰兪云萬曆四十年冬至日在黃道箕三度一十九分一十九秒八十微赤道箕四度四分二十五防故內道口在璧一度外道口在軫初度距今丙戌歷三十四年嵗差一分三十五秒則今之冬至其內道口已不在璧而在室外道口已不在軫而在翼其約之者法不一也格致艸云嵗差二萬五千年而周西渾蓋云凡經星以四萬九千嵗一周天或約二萬九千又約二萬八千蓋其所差之理未得安可執一法以窮之老父中丞公曰崇禎庚辰與石亝黃公同在西庫公衍象正以易定歷妙哉然三乘六十四卦以應六十年曆而以守敬萬法積之終不免於灑派納虛也蓋古以日爲法也旣云不及一度或一度大則不必拘日以爲法矣易以數爲端幾而定於環輪靜天亦猶是也均列定限分別節度以日所行至者紀於何節之分秒焉月五星所至亦紀之經星所行亦紀之則所差之由與追差之合自犂然也或曰天不可見以經星躔次爲考靜天何所考乎潛老夫謂算家遇不可問之數則立商法焉商而兩測之而中之度於是乎定今以靜天環一定之分秒而使日月五星與經星皆各行其遲速之行豈能逃乎猶之會通易幾者無往非河洛則物物之未有物先皆歷歷河洛也因建此意以待神明之士智曰此定恆法也而隨時測驗盈虛在其中矣天運盈虛一年有盈虛一日亦有盈虛又多年而盈多年而虛穆公曰地亦有遊欲據一嵗之測而定之乎欲明其理理則如此蓋從前止以經星宿天而日周之不知經星亦自行於靜天而靜天不可見故無悟者【中履曰黃先生易歷先祖爲圓其義朱康流年伯爲黃先生門人丙申老父廬墓卒時論業訊問海寧康流年伯報書曰授時消長之法以推今測之晷影冬至先天約二十刻矣所以然者元時爲極消上推百年長一下推亦應百年長一自元迄今三百餘年應益三分故象正小餘二十八履按經星常移古今宿度分數不一冬夏二至有時濶狹太陽時遲時疾安可一算哉然其冒準有通徴不可不求其故也暄曰方潛夫中丞公以易數度爲準而立商法一切紀之於靜天之定度而後兩商之蓋嵗原無差也靜天有一定之度動天有一定之至周靜天之度切動天之至以成其嵗節气齊而南陸極嵗何嘗有差但仰視諸星稍移分許耳是可謂之星差實是經星周天百十年移一度而遲速不等也按嘉靖三年冬箕三度在南至迄今百三十餘年箕三尙在至萬曆四十年箕三度十九分十九秒在至庚子冬箕三度五十四分二十八秒在至則已進而復退不知凡幾再百餘年此度猶不能逾南至而過也金水均算嵗一周天然金自周小輪者彊半水周小輪者三決不能據其平日之行而定其周天之度也況經星跳躍不一甚逺甚防又豈能據其平日所行一度與四五十度之均算而定周天乎是經星之測亦難也天周大輪諸星頻激小輪種種有差算亦種種有定算余與方位伯別有専書問答以請教於神明之者中通曰經星久亦移動如觜宿距參漢洛下閎測得二度宋皇祐元丰間測止一度守敬測止五分崇禎戊辰測之不惟無分更侵入參二十四分矣又如北極天樞一星古測離北極二度後行過北極今逾三度有奇矣是經星之居位不定也西分經星之度與班固費直蔡邕皆不一也日法或八十一分或三千四十分或九百四十分或三百六十分或萬分且如守敬百秒爲分百防爲秒太西約以六十亦不齊也況乎太陽行有遲連經星之行亦有遲速乎嵗差者毎嵗日與經星相差或多或寡渾蓋以經星四萬九千嵗一周天爲嵗差非也自堯甲辰冬至日在虛七度至秦莊襄元年冬至日在斗二十二度凡二千二十八年而差十五度半此百有三十年彊差一度也自莊襄元年至宋慶曆甲申冬至日在斗五度凡一千二百九十二年而差十八度此七十二年弱差一度也或多或寡之說尙何疑乎】

光肥影瘦之論可以破日大於地百十六餘倍之疑利瑪竇曰地周九萬里徑二萬八千六百六十六里零三十六丈日徑大於地一百六十五倍又八分之三【距地心一千六百零五萬五千六百九十餘里】木星大於地九十四倍半【距地一萬二千六百七十六萬九千五百八十四里餘】土星大於地九十倍又八分之一【距地二萬五百七十七萬零五百六十四里餘】火星大於地半倍【距地二千七百四十一萬二千一百里餘】金星小於地三十六倍又二十七分之一【距地二百四十萬六百八十一里餘】月小於地三十八倍又三分之一【距地四十八萬二千五百二十二里餘】水星小於地二萬一千九百五十一倍【距地九十一萬八千七百五十里餘】經星有六等皆大於地以逺故望之小耳熊伯甘曰燈體如指半寸內熱不可堪炬體如拳三寸內熱不可堪野燒如車輪三尺內不能堪矣西法測日輪乃倍於離地之空處則地上焦灼何堪哉朱子曰光者明之體明者光之用也體之中有內體焉眞體也有外體焉借所用以爲體也西土之測日是合內體外體言之也西用逺鏡四層皆凸外而窪內以窪近目能拓小影爲大層層轉取倍必累矣今日旣在四層天晶晶之鏡豈不增大猶如山寺縣燈一里之外便已見之燈體如棗望者如斗豈非合籠與燈之體皆視爲燈體哉寧都邱邦士曰燈炬野燒大小逺近之熱誠然矣但西法日輪之大未嘗倍於離地之空也按地球全徑二萬八千六百三十六里九分裏之四而日徑大於地百六十五倍八分倍之三則日徑當四百七十三萬五千七百五十二里九分裏之五也其日離地中則一千六百餘萬里視日徑且三倍有餘矣但日去地中一千六百餘萬里倍之則日天之徑也以徑七則圍二十二之法求之日天之周當一萬萬里有奇其三百六十之度毎度二十七萬餘里西法又謂每半度爲日之全徑然則日全徑僅十三萬餘里耳何得百六十餘倍於地耶愚者曰前言日輪之大倍於離地之空此算日離地三倍足以破之矣而日火煏地未可解也天包日圜以中爲廣光气皆以中廣之處爲衝則日火所衝如以寸火離三寸之空而以掌當其焰煏何如耶斜陽則殺矣故冬行南陸而中原寒也皆因西學不一家各以術取捷算於理尙膜詎可據乎細考則以圭角長直綫夾地於中而取日影之盡處故日大如此耳不知日光常肥地影自瘦不可以圭角直綫取也何也物爲形礙其影易盡聲與光常溢於物之數聲不可見矣光可見測而測不準也屋漏小罅日影如盤甞以紙徴之刺一小孔使日穿照一石適如其分也手漸移而髙光漸大於石矣刺四五穴就地照之四五各爲光影也手漸移而髙光合爲一而四五穴之影不可復得矣光常肥而影瘦也【中通曰所謂取影者以地影礙日而蝕月而火木土星並二十八宿不蝕者必地影之窮也假日輪小於地或等於地則地影且無盡矣故從月天以兩直綫夾地取日輪耳今之日光嘗用其餘光包地而交衝於月則日之大定以半度爲準明矣光肥影瘦之說通甞測之髙四百倍於其物之徑而影絕馬中履曰陽光火體同理而太陽則烈月與燈照階余處卽漸暗也陽光射階則堂室戶牖燦然顯白巨細畢見特於堂室再屏乃異耳陽能令星月生光照物亦能令虛空之气生光照物地影之易窮皆由於虛空之气有餘暎非日體之大也以昏曉言之日未出而天光曙日已入而地猶白赤道下爲朦朧影者凡六刻有餘南北極爲昩爽黃昏者各一月有半豈地影所能盡障乎近於地者如此況逺見於天乎以冷燠言之若日較地太百餘倍則地在日中僅一防耳卽以南北千里之殊止共一防而南無雪北無雷寒暑气迥然不同則是太陽不能偏蒸羣地而曰日體逺過於地定足信乎但光大於物則影瘦光小於物則影仍肥耳暄曰太陽能生夲體之光所謂大若半度者也能生對照之光日影所射近體而熱者也能生互映之光日影不及如屋宇之下密雲之內朝霞暮靄展轉相映者也日之爲光者火也火气恆散天圓體防之不得則必循天而轉以合於對極中亦抱地而轉以合於前衝若水流包砥而後合也余甞於日沒時觀其影射气中自西䢐東抱地若環橋始知其影非直行能隨物曲附不可以直綫取也地徑二萬八千六百三十六里有三十六丈日依半度算徑一十三萬八千二百四十八里半大地四倍有餘光肥影瘦固然光小於物光亦肥仍不可以直綫取也凡罅隙之光皆具日之全體故小孔射地方者必得圓形或云上於天掩日之半則諸孔所暎悉掩其半以盆水映漏與以逺鏡塞漏中畫紙以觀日食所食之分秒畢形可知光無大不包無防不現而溢於物之數也依立圓羃積算大地百六十倍其徑不滿二十萬則半度之說可無疑矣有謂逺鏡照物百十步內其大數倍晶天一千六百餘萬里與滿空之气層層相射則半度猶是逺映安知其眞體不更小於地徑乎中通曰星月皆水體水能攝物故星月攝日於體中而生光馬太西言日天之度或爲二十餘萬里或爲數萬餘里言日體之大或爲十餘度或爲半度未嘗定也通謂天可以度測不可以裏測以度測之度之大小可毋論矣界天分度以半度之說爲是然知其占日本天之半度亦不能與地較也通甞以絕影之率測之地徑三萬里影當千二百萬里而絕地面去日邊千三百五十一萬餘里地影已不及日天而況諸星天乎】

左右一旋說問左旋右旋何決耶愚者曰仲黙注尙書紫陽注十月之交說之皆可者也髙皇舉一星以視月月漸逺於星然同行而一疾一徐謂徐者右行疾者左行此亦說之可合而不遂決者也天左旋日月五星右旋自人北面言之也日月星從西向東其周天各有遲疾宗動天從東向西一日一周或曰歷家取捷是亦一說也西法分爲九層各爲一種行法乃可立算間甞窮之黃帝運气左升右降自人南面而言也東向西行其天之習气乎其定理乎日月星在一气之中各有熟路丸滚於槽槽西行急則槽中之圜物自然東轉而實西旋順天但積差之度見於星宿似乎不與天同而每退焉其分遲速者近地者疾逺地者遲也帶動之說固無疑矣【暄曰天從東而西政亦從東而西日夜不停特以政較動天稍有不及較靜天則並爲左旋安得有右轉乎】

兩種定極赤道之拱架三輪是靜天之極也黃道之拱架三輪是定日月星經緯度之極也半周天爲一百八十二度半而大統歷日自春分至秋分有空度恆多八日秋分至春分有隔度恆少八日足知日天之心與宗動左旋天之心不對每過北八度此義歷士鮮有明其解者故須兩種定極以算之

日月行度日一日行三百六十五度全數恆星天過一度月一日行百五十三度遲周天十二度恆星天過十三度月二十九日六時三刻合於日而同度爲朔日照月側爲十四日九時餘日月對朢而見全圜曰朢日光在月上其魂不見爲晦日與天防一年而多五日三時曰气盈月與日防一年而少五日七時三刻曰朔虛其月行疾日行遲者以歷算自東行西紀度也月九行者四方出入黃道者八與同黃道者爲九也五星行度詳老父曆書約

宿天二十八宿爲恆星天向以爲與老天帖定今因嵗躔冬至之經星漸差而乃知其自迻也其日四分度萬分之一當二千五百分今作二千四百二十五分以七十五分與天者郭守敬之法也小餘日加二十八分者黃石亝先生之法也其曰星一日行三百六十七度過周天一度謂之日行一度者指順天旋而算也日月食蔡邕言側匿許愼言朓朒解以朔晦月見此歷差耳月質以日映爲光合朔日食月質掩日也望有月食地毬之影隔日也凡見月之處見食皆同而日食則異其不當頂而斜迆者皆不見日食也故分秒各別此質測也古人以占君相致儆者類應之心幾也【中通曰平行相距實引交周分時各有算法但日距限如在百度外則日不食月距黃緯小於並徑則食若等者相切大者不相涉則月不食】

五星遲畱伏逆土周二十八嵗木周十二火約二嵗各於大輪中跳爲小輪人在地直視其上下則畱迆行則遲避日則伏如水車之旋下西上東則逆也金水繞日爲小輪乃日之餘體隨日而轉耳舊法詳曆書積日爲算耳卽太西亦未推明其故也【暄曰金水繞日爲輪確矣水輪近日故速於金至火木土又皆遇日對衝則遲畱以至於逆近日則伏也中通曰兩間惟日爲陽而月與五星皆陰皆用日之光而遇日正衝則避及其逺則復來就之辟如物滚槽中槽西行急則物反東轉且有激而跳爲小輪者此諭奇哉】

四餘月自南遡北交黃道曰羅其對卽計所謂龍頭龍尾內道口外道口也月行最遲之度曰孛朔不及中成閏而閏生炁凡二十八年周是歷行之算節也宿曜經出於佛藏而世以占命則物物可以端幾配應言之耳術家執之世士不解豈悟極數之深幾乎

出沒異每日繞地一周天下國土非同時出入也東方先見西方後見東西相去七千五百里則差一時相去四萬五千里則東方午時西方爲子時普天下時時曉時時午時時晡時時黃昏時時夜半知之乎

晝夜異晝夜長短由於日之出入日行虛縮由於南北極之出地髙下中國處赤道北夏至近北則晝長夜短冬至近南則晝短夜長處赤道南者反是北極之下半年晝半年夜周髀已言之矣

節气異日行赤道北爲此夏至則爲彼冬至日行赤道南爲彼夏至則爲此冬至此言瓜蒂瓜臍之異也若東西則出沒發斂以漸而異半其九萬里卽差六時彼爲日交則此爲夜交彼晨交則此屬暮矣

歷元舊說日月五星行四千六百一十七年夜半冬至其日月如合璧五星如連珠爲歷元三統歷二千三百六十三萬九千四十爲復於太極大衍歷兼章防爲日法半之爲天地出符數三之爲四千五百六十當七精還初之會又三三之爲統其槪也太乙積年至崇禎癸未一千零一十五萬五千五百六十皆立法臆定者也【中通曰歷家大小餘嵗差皆不盡分數有必不能齊者少則不覺積久差多故歷未冇數百年不攺者然攺歷元不必攺歷法卽攺日法亦不攺所以推測之法也隨算隨測除余補縮則時時可立歷元而大歷元自在也】

開辟紀年問開辟紀年有據乎曰伏羲至舜一千二百三十年夏四百五十八年商六百四十年周八百七十三年秦四十九年漢四百六十九年魏一年晉一百五十五年宋齊梁陳隋一百九十八年唐二百八十九年後五代五十三年宋三百二十年元八十八年明至崇禎戊辰二百六十一年太西曰開辟至伏羲元年甲辰一千七百四十年彼以一樹証之安知此樹何年生乎佛言成住壊空相輪廻而已八十轆轤未覈也邵子始以年月日時徴出元會運世以十二與三十相乘則因闗子明僧一行而觸合之鄧綺曰以方圜積數至坤十之亦十二萬九千六百之元數也以通期自乘亦元數也是數之天符也必以西言爲徴則一防之說耳節度定紀大統歷萬年曆毎嵗平分十五日余爲一節新法春分後多二日秋分後少二日其二至則不殊以日行贏縮也崇禎曆書春分後宿度有空度秋分後宿度有共度何耶格致艸曰蓋嵗實歷三百六十五日零三時赤道正絡天腰以子午爲極黃道斜絡以亥巳爲極黃赤二道之交爲春秋分南北二陸之盡爲冬夏至獨日天心北過宗動天心與地心四度往來共過八度則春分至秋分合一百九十日七時四刻當以十五日零十時五刻爲一節气秋分至春分合一百七十四日七時四刻當以十四日零六時五刻爲一節气偶閱萬年曆丁亥五月二十日庚申巳正一刻夏至十一月二十七日癸亥丑初一刻冬至戊子五月初一日乙丑申正一刻夏至十一月初八日戊辰辰初初刻冬至用前法乘除爲定本算之每時八刻以初一初二初三初四正一正二正三正四八刻爲準毎日九十六刻非百刻也今日躔箕三爲冬至倘從戊子冬至戊辰日辰初初刻用前法乘除布算以推其後𨿽百世可知也西𨿽云密近但圖像止四分九十度爲三百六十度少五度四分度之一每日列宿直度或空或共卽二十八宿刋度亦少五度四分度之一何以齊年今應照度加分方無盈歉如箕九度六十五分斗二十三度八十分牛七度十分女十一度十五分虛九度十五分危十六度二十分室十八度二十五分璧九度十五分奎十七度三十分婁十二度二十分胃十五度二十分昴十一度十五分畢十六度七十五分觜五分參十一度十五分井三十一度三十五分鬼二度柳十三度十五分星六度五分張十七度二十五分翼二十度三十分軫十八度二十五分角十二度二十分亢九度六十五分氐十六度七十五分房五度六十分心六度五分尾十八度四十分以上三百六十五度二十五分蓋度率百分平分黃赤之交應春秋分前後各一百八十二日七時四刻然日天心過北則春分至秋分合一百九十日七時四刻每十日應縮四十三分六釐太共縮八度二十五分秋分至春分合一百七十四日七時四刻每十日應伸四十七分四釐少共伸八度二十五分必毎十日明書差數而後周嵗之內列宿無十六度五十分之愆忒彼一日一度與春分後空度秋分後共度爽然自失矣近惟海寧朱康流欈李陳防庵皆事黃石亝先生知法山東薛儀甫究此廿年六合湯聖宏好讀書知授時歷與黃兪邰善建陽遊子六因良孺熊公而推之聞其褐塞硏極不厭終當一決【暄曰日行於天原無伸縮惟以地應天則中國偏居赤道北北陸近其頂故春分以後日髙天濶必多行數日節气始周其半秋分後天稍仄少行數日節气亦得其半非天有伸縮以地均應之偏也在他處又不然】

南極諸星圖昔滿刺加國處赤道下南北二極此地皆可測春秋分日正麗天頂冬夏至日距頂各二十三度有奇彼人目境常見晝夜平亦常見南北極麗天諸星無一隱者從閩廣南行六千里卽其地猶是中國閫閾非可云六合之外存而不論也故圖之缺西南二宮者以各星距南極稍逺西南二宮偶無星麗耳若最後圜圖老人星在鶉首則南宮矣其海石金魚飛鳥小斗附臼諸曜於南極甚近近極星之度最細密故十二宮皆有所麗不得不爲圜圖智按唐志有行海中見南極老人星下大星無數朱子亦甞引此矣今隘者且疑海石飛鳥金魚附臼爲怪何其不達耶智又按漢書藝文志載海中星占一卷得無卽此等星耶當時或姑置之而不傳以疑未決耳

占最髙法密綴所言五星行最髙以定占或曰萬國豈同此嵗乎曰萬國各就其國測之則各國有各國之最髙猶之日出自遼東至甘肅則差四刻歐羅於中國則日出差七時有餘矣南方居赤道下者極熱太陽南陸北陸一交其國一嵗兩度春秋隋志云北有煮羊脾而天明者今推之由煮羊脾之國再轉則有日光不沒之國智按周髀言之矣兩極之下半年晝半年夜細推之惟夏三月明冬三月暗春秋如黃昏

天地大小皆有環列應機分野非泥說也枝山前問曰下洋兵鄧老向歷諸國惟地上之物有異耳天象大小逺近顯晦𨿽逺國一切與中國無異予因此知二十八捨分中土九州者謬也然則一行兩戒何所取耶太西破分野矣然知其一端而不知又有一端也艸曰環而列之無不可以類配應幾者以大地應天可以中國應天亦可以一郡應天亦可以一室亦可古人因此觸幾其占分野原非限定如甲子干支亦用分野可推矣詳見周易時論

物理小識卷一﹤子部﹐雜家類﹐雜說之屬﹐物理小識﹥

欽定四庫全書

物理小識卷二

明方以智撰風雷雨暘類

風徴陸機要覽列子云立春歸八荒立秋遊乎風穴風至則艸木搖落謂之離合風古呼風之術有之然列子禦風亦是寓言括地誌雲龍兌【音脫】有四風穴洞之深而通气者類能生風不足奇也凡虛谷回峽而曲者吹裂笛直聲則風起長嘯之理卽與此近余遊雁宕大龍湫壁下老僧云羣拍掌呼風則風起果然按風術墨子云以丁卯日或乙卯日燒三雉羽揚其灰風立至若立止則又燒黒狗皮揚灰風卽起萬畢曰焚雉羽可以致風狼糞爲烽燧大風不折江防入火藥逆風不回駝知風與猦母事別見陸遊曰嶺表有瘴母起時圜黒久而漸廣所謂孟防颶母也【智按說文颶當作防唐有防海道可證】太西曰太平海無颶風滿加剌則無風凡風之暴烈乃峯島土竅激气而發者也王柏云抱地旋轉而爲風此論其槪耳【暄曰凡動卽生風張扇之鼓鑪也人行長巷衣何以動乎陰陽相驅卽有動气連房密室中坐二門間則冷气襲人此與拍掌吹笛可以類推】

風行逺近大塊噫气爲風然孰爲之噫王柏曰陽迫陰而出耳春風上升秋風下降夏風橫行冬風著土而吼穴此以四時論行法也夫春期何嘗不靡艸秋月何嘗不飛箏乎風之髙者其來逺風之下者其來近此以髙下論逺近也夫豈無一時而髙下並至者乎鳴葉者十里嗚條者百里搖大枝者五百里僕大木者千里折大木者五千里此又以大小論逺近也夫搖枝折木亦視陽夾陰之甚不甚發之暴不暴耳狂颷乍起曰風頭豈無近者急而逺者緩乎惟以時之久暫計逺近者爲僅得之【暄曰風一日者五千里一日夕萬里二日夕天下半之三日三夕天下盡風然風之行亦有遲疾防風飄忽豈無口夕止百十里者乎暄嘗於盱邸午炊得小北風逮夜及新丰則一晚之間僅四五十黒耳中履曰驗風送帆已費風之力矣朱子曰勁風旋轉不停以天行之疾言之風亦有至疾者何如天行之速】

【耶彼不疾而速者又何物耶气凝爲水而下流與气聚而騖之爲風自在差別中判】

南北風寒溫之異問千里不同風吹噫一也何以南風溫北風寒天學曰風屬於火日爲君火地發燥熱橫被直騖從日而噓則爲南風君火之气與風俱舒故溫從日而吸則爲北風君火旣縮而又吸動地而飄揚之气故寒試觀人口噓气則唇溫吸气則唇冷理可類推中國所處日常在南是以有噓吸之異又問東風溫潤西風髙燥何也曰海气在東故溫潤山气在西故髙燥又日以東方爲來气以西爲去气斯其所以異也愚者曰東生西殺南溫北寒此常理耳【暄曰火死則吸如閉火於瓶加於人膚而不墜也日君火有死時乎同一气耳鼔之則涼噓之則暖吹之則寒同一噓耳近之則暖逺之則寒日在南故南方爲近日北方爲逺日日在南故風從南來者恆暖風從北來者恆寒非有噓吸之異也】

雨徴熊公曰竈突發煙平逺望之亭亭直上晴之候也蜿蜒而起如欲上而不得者雨徴也蓋云將成雨空中气行皆成濕性煙爲濕礙不得上升故至宛曲將雨礎潤將雨燈爆理可同觀朝日出光黯淡色倉白者雨徴也日出時云多破漏日光散射者雨徴也密雲四布牛羊齕艸如常者不雨若啖食匆遽似求速飽雨徴也蠅蚋蚤防匆遽咂食雨徴也蠉蜎之屬倉皇飛騖雨徴也穴處之虫羣出於外雨徴也朔日至上視月兩角近日一角稍稍丰滿雨徴也日暈白主晴赤主風色如鉛者雨徴也潛老夫曰古人舉之矣京房易飛候曰晦朔朢云漢四塞當雨雲如水牛黒羣羊飛鳥五日雨北斗獨雲必雨如兩人提鼓持桴爲暴雨諺雲月暈風日暈雨東鱟晴西鱟雨下垂地曰白日幢烏洞返塢主晴光日生兩耳斷風截雨日落胭脂紅無雨亦有風日落雲裏走雨在夜半後月弓多風偃瓦自下河作堰女作橋合羅陣風雨飄魚鱗不雨亦風顚冬斑卻是防霜天皆是實徴非數占之例【暄曰月生齒星芒角滿天星搖動天晦若低小星白如欲墜螘蛭封商雞舞魚浮水面池塘綠泑琴聲不淸鼔音不亮日酷無風背心獨熱皆雨徴蓋雨者濕气之行故屬濕之像皆應之而日酷背熱則又水生於火變濕之兆也有曰云如車蓋十餘乃陽火之气必暍而落气如煙或靑或黒或黃亦陽火之气也云如魚鱗名曰老鯉斑者必暍於晴候五更忽雨日必晴雨候淸晨日出必復而惟先云而日漸出者晴乃準也中徳曰月令廣義正月首十二日毎旦以瓦瓶秤水重則雨多輕則雨少蓋水有潮月有變遷此亦難決也中通曰當以冬至後數九秤而決之中履曰云掩北斗口冇雨此以北陰占之凡所雲南耳晴北耳雨南閃千年北閃眼前云往東雨無蹤云往西馬濺泥云往南水漲潭云往北好曬麥皆以西南東北爲斷然又冬夏不同南北之地亦不同如自楚入豫春東北風亦不雨江南北先雷風則不雨桂林毎雨必先起風黔多雨滇多西南風其類未可執一各自有說】

雨異史載雨粟博物志南陽小都雨穀如麥粟味苦大者如米豆黃赤味如麥食之除心气患此他處吹來者其載雨肉如肋或載雨血則似之而實非也楮記室曰至治元年雨鐵則雷楔隕石之類耳天啟癸亥智隨家君都門書晦雨血以著衣而色赭也

祈雨古法董子言土龍祈雨之事王彥威驗李玘以白蛇醫二甕靑衣小兒擊甕致雨之事舊說有泥楓人而環呼蜥蜴者此也成式目蜴與蛇私爲親家智按異物志曰魚躍蜥蜴從艸中下共浮水上而交蓋與龍通气也蛇背傷蜥蜴輒銜艸傅之或以口所含雹療之故號蛇醫【一說純黃色】潛山下九井旱殺犬投其中遂大雨【暄曰潭中有龍處投鐵雨立降中通曰或取卽且燕蛙膏血菵艸而投潭中必大風雨溢潭而後已一曰龍淵投虎骨龍卽起】

雷說陽在內而欲出故聲朱隱老注邵子書言八種雷本艸載霹靂楔治驚失心殺蟧止泄置箱辟蛀陳蘇紹得雷錘重九斤宋沈括於震木下得雷楔似斧而無孔鬼神幽防不可究極愚者曰此亦通理因而曰皆心也皆鬼神也亦冒通耳質測家曰火挾土气而上急廹之際火焚而上附天土成澤而下星隕爲石亦非星也時珍言龍口有火光皆非火也燥欝而气旋則爲閃光髙峯視其下雷雨如漚發非明徴耶燒樹及物陽從直起觸之則焚焚則有焦焦則如墨耳雷書劉恂以黳石當之李肇言雷州多雷秋則伏蟄人掘地食之妄矣此自雷州近陽土中生物如封之類【暄曰雷乃太陽之气升於雲中爲陰气所東陽气屬火雲气屬水以水淬火與相激爭故發爲震撼而觸之者碎以其陽气故春生秋防北方寒有無雷之國南方熱有無日不雷之境也或云雷有如鳥如豕如猴諸異相能殺人此乃陽气所生之物乘陽而出故渾身屬火猶水中生鯨鱷能殺人人亦得以制之耳有時夾於樹中鋸而後拔有時入於人室不能遽出有時伏地如彘掘之可食楊道和鉏折其肱趙陁將與之相格雷州民揮刀踣之血流於地服正遇之魚佩羭次之羽半石之艸皆得以郤之遺楔如斧固煙與火土結成者也觸人作字則煙暈汗流黒晰相間者也曾見三丈之內發無彈之藥銃中人人爲火气沖僕其面黒汗成文不可推耶至於附气靈應神之格思不可度思玆且窮質測耳】

雹史載雹毀瓦如拳如雞卵三出成獸徐鉉稽神錄言雹與樓等嘉靖戊戌吳城雹開眼西山雹如斗天啟甲子雹如人眼凡雹治狂熱正醬味然無病吞之則疫元光元年七月雹董仲舒答鮑敞曰雹陰脇陽也气上薄爲雨下薄爲霧風其噫也云其气也雷其相擊之聲電其光也二气初蒸攢聚相合風多合速雨大而疎風多合遲雨細而密寒月則雨凝於上體因風相襲成雪寒有髙下陰气暴上雨則凝結成雹焉霰之流也敞曰四月無陰十月無陽何以明不孤立耶董曰所資一气也猶一鼎水未加火純陰也加火極熱純陽也純陽無陰息火水寒則更陰矣純陰無陽加火水熱則更陽矣葶藶死於夏欵冬華於寒水有溫泉火有涼焰陰非無陽陽非無陰也曰冬雨暖夏雨涼何也曰冬气多寒陽气多上躋故人得其暖而上蒸成雪矣夏气多暖陰气自下升故人得其涼而上蒸成雨矣愚者曰漢初董子早精此理故載之今以三際質測急切成就抱气在中故雹常具竅

霜雪霜前冷者陰气在先露遇陰逼而爲霜故先冷也雪後寒者陽气在先水逼陽死而成雪故後寒也雪花六出者圜一圍六同體相依直輳卽離平輳卽合此亦空中旋气使然也【露爲夜候之常故空冷而成霜先暖而起同云變北風而成雪春五出以暖而稍化耳】

天漢以逺鏡細測天漢皆細星如郎位鬼尸之類靈憲注曰水精爲天河謂星爲水之精也周易時論曰河漢同坤艮之維今按之周輪金魚海鳥與井參之間箕尾之間相接矣黃帝素問以戊巳望黔天之气而表五運蓋其指也防哉

凍成花鳥艸木之形嘗見紀載河凍有魚龍花艸形或在屋瓦上有之類以爲祥異格致艸曰崇禎壬申臈月餘樓檐瓦凍爲花艸獅鳳之形嘆曰蜃气象樓臺廣野气成宮闕是凍亦偶然合之如雨豆雨麥偶象豆麥耳松虫之毛象松柑虫之色象柑濕熱所蒸頃刻漫山布嶺耳日口鼻腸胃畢具可以通觀又如落星爲石象狗首便曰天狗不知是火吸土气或至火際一經鎔煉如陶土成甎故初落熱不可摩又見星石久藏變小亦緣火初煉土急切成質苞含有气久則气消而質自斂雹竅亦然雪霜霧露之後防風飄漾往往成紋耳愚曰光气與形象互成旣有形象必有所肖何足怪乎【暄曰廣昌劉季夫丁丑春雪淩數日殿門貼梅花瓦覆蓮花野老曰丰兆也蓋雪凍則土堅蝗絕而芒種時有雨耳】虹霓老父爲南璽卿時夜無月而見斜暈如虹範質公大司馬問其故老父曰天地體圜日光又圜故凡暈光無不圜者特斜見於地上則橋起半規耳陸農師噀日徴之是也夜見者空中別迸火光如春秋恆星不見之類其光穿地則爲五色暈矣範公問其占曰以端幾類應而言爲陰勝陽或曰淫徴何也曰因古有虹爲淫气之說也方士於東海見虹處掘地得紅虫爲媚藥亦取其類應耳

彗滿空皆火近天極熱如窯中無光投物則發光耳此皆地气迸上帶物入此熱際而火光迸射其久者气結厚大隨輪天轉去地尙近非列宿之天也占爲掃舊布新亦以類應言也大風雨則解萬曆戊午彗射紫微謂之蚩尢旗【舊說天使天暉天雁天保祥也地鴈梁星醟頭天狗妖也爾雅曰犳約質測之皆空中火迸大則芒彗耳】

黒子日中黒子蓋恆有之或見或不見太白有二黒子塡星有四黒子旋轉其上其暈而爲黒子者則光所蕩也其以占言者亦以人心觸幾而以時日斷也左藏一言於夕陽時見滿天黒子回首向池中觀之最明飛動不一逾數刻而散【中通日金水二星附日爲輪正在日下則爲黒子其大小相鬭則光暈蕩出者也滿天黒子乃陽光忽防其星現爲黒影入水气蕩故飛動不定耳】

已疾諸火炙艾火者宜用陽燧火珠承日取太陽眞火其次則鉆槐取火爲良若急卒難備卽用眞麻油燈或蠟燭火以艾莖燒防炙瘡不痛金石之火烈於艸木之火是矣八木者松火難瘥柏火傷神多汗桑火傷肌肉柘火傷气脈棗火傷肉吐血橘火傷榮衛經絡楡火傷骨失志竹火傷筋損目也梁書載武帝時有沙門從北齊賫赤火來其火赤於常火而小云以療疾貴賤爭取之炙至七炷多得其驗吳興楊道慶虛疾二十年炙之卽瘥咸稱聖火外紀云納波裏有火山百洞入洞皆以療疾

死性之火炭者火閉气而死者也無生性故葬用之麩炭灰斷蟻路可驗也冬夏二至前以土炭垂兩端陰气至則土重陽气至則炭重収茶於瓶麩炭置上濕气不入墨膠硯滑麩炭可以磨之本艸焙炙用麩炭者取易息而力和也觀礁之毒可知火各有性鏡源曰麩炭啞肺而釜底煤能消火【暄曰釜底煤能収暑熱猶油餅能食油膩油膩出於餅見油膩則収以其枯也煤爲火之窟宅見火則収以其死也麩炭亦然彼附子參茋過炮無補冇損亦可知也中履曰煎油鍋有時忽燃若入滴水與投菜物則其熖愈張惟以鍋蓋蓋之則息亦閉火之理也】

貯火油與滅火法宋康譽之昨夢錄曰髙麗之東出猛火油盛夏日力烘石極熱則出液他物遇之則爲火惟眞琉璃器可貯之西北防城庫掘池蓄猛火油不閱月池土皆赤黃又別爲池而徙馬潛艸曰南番泥油水不能滅幹泥灰可撲四川井油見水愈熾周顯徳中越裳獻猛火油三佛齊獻火油皆同一類愚者曰水中生火所以水不能滅惟細土可以熄之物理所曰火發房屋可投雞鴨卵及大泥團石碑衙扁撲之亦止其畜水激輪飛注者上也種鳳尾蕉辟火愚者見屋焚蕉枯者多矣種成髙大可殺火勢亦火山雞禳火義耶【火蕉受火釘理収火气耳燎原則傷隆慶張祉投碑息火】

石竹火破石以鋼防刮之則火星出紙煤承之卽燃取火於竹以干竹破之布紙灰而竹瓦覆上竹穿一孔更以竹刀往來切其孔上三四回煙起矣十餘回火落孔中紙灰已紅石火烈竹火易取常用無毒

續火杉炭麻楷艸紙易燃畱火則棗蠟類也馬觀載暹邏有打魔香乃樹脂遇火卽燃以塗舟水不能入外紀渤泥在赤道下片腦極佳以之燃火𨿽沈水中其火不滅直焚至盡

火異靑布衣大紅西洋布及人身之衣气盛者皆能出火都卭三餘贅筆曰吳綾出火工家多以脂發光人服之手摩蒸鬰宜發光也劉幹監居庸艸塲火從中起以前積時冬有泥雪堆疊蒸鬰故發火老樹出煙以至雷火依之而起者亦以根枯气通陽气從下至也晉惠羊後出火女子積思發火焚身則人身心有火鰉魚石首魚樟腦獺髓能水中出火石灰油紙釀酒皆有出火之理唐西域所貢火玉卽登眞隱訣云江州髙安縣之燃石也以水澆之並可燒香以鼎炊物可熟置之則冷蘇頌曰密州九仙山有火玉擊之內有火南中志母斂縣有剛火又古石山有石鑛火燒之成流支鐵甚剛孫水入馬湖處有絮石火燒成剛鐵又一種也阿耆防池在泥防國吐蕃西其池周二十餘步以物投之卽生煙焰縣炊之須臾卽燃煻煨池在遼東北有太宗烽火臺五里間有火穴名煻煨池夜明如晝或有物去池三十步無巨細脇入池中物類志引作煨煻池按藏經言火城中煻煨可證當時語格落蘭得之地多火砌磚石而居之仍作溝以通火熱物卽蜀中火井可證也雷火所及金石鎖鎔而漆器不壊王虛舟物理所曰雷火焚砂石佛火焚金鐵於他物無損存中曰雷火鎔寶劍而銷不斷莊綽守南雄大雷破樹而福惠寺普賢像亦裂獅子金飾與像面悉消釋而其餘采色如故【暄曰可知無物不有火性觸之摩之積之而發然陽火尅陰陰火尅陽類有不同耳中履曰唐劉餗曰江寧有晉長明燈靑而不熱則寒火類矣正與赤火對燒酒染靑衣可防之以送客而衣無傷】

陰火潛燃徐兢記自四明之髙麗黒洋夜火熠熠李元陽記西洱冬夜起風水面火髙數丈洱水醎自分水崖下河魚不入與海同故也曾弗人曰呂宋客言船上夜以淡水茶潑海則見火起小西洋一處海火夜盛持器汲起滿器皆火光滴入掌中光亦瑩然可玩

野火塔光格致艸載西言火在地上皕物則明春夏之夜多野火人稱爲鬼燐而從深山大谷見者曰佛燈聖燈云夫野血化爲燐腐艸化爲螢具以气質滲漉土上爲風雨日露所滋照其質𨿽化其气尙在故或爲螢或爲燐春夏間地气上升火隨地出然得風日疏防使其上歸晶宇下歸地中則不作光怪惟久雨乍晴上下皆有冷气致火不能散去橫騖地上偶逢膏膩之气則燃而成光或牛馬人畜血濺之處膏膩稍重光遂轉大一等鬼火焰幽數防聯珠人逐之則退人去又復依人者理亦膩气所致體質輕防人行衣衫動處皆有防風逐之則風噓故退反則風吸故復依人一等在墳墓上出入又或在荒壇冷廟遞相傳走蓋墳墓有屍气之膏膩壇廟有燈燭牲血之膏膩也至於地火燒禾更當觸類此必久雨乍晴當夏而冷乃有之田面旣有濕气又有陰冷气在空中當夏火气不能疏越逼入禾苖如腐艸延燒農家急放田水令幹乃可免蓋水漧則下面冷气減火气疏越不至燒禾葉理也故軍中刀鎗上火起其理亦與野血同又曰塔放光者地中眞火以上騰爲本性而壅閼和合於土上故蒸爲溫气發育萬物風雷雲雨霜電虹霓無之而非是者上騰之性每依直物而起偶此塔有蘊膩凝滯之气相觸則附麗發光與野燐同理試觀乎雷亦火也每依墻桿棟楹有披擊出聲而上者可觸類也王虛舟物理所曰峨眉五臺佛燈偶飛近人手搏之皆樹葉非其證乎佛充滿於法界謂之佛燈固宜人身有光特不槪見其異者亦有壩上龍文五采之類彼菩薩佛像頭上每作一圜光非無故也石首魚仙人杖白茅根桃膠皆夜或放光【暄曰太陽之气爲濕所鬰則生光故附於物朽木腐艸螢虫生之附於水海澨江湖田澤生之附於气則爲野火陰火或聚或散與雷火同理不必脂膏血濺也若必脂血則廬杭之野燈常萬炬海中以杖擊之其光煠然臨卭火井及薄火洲萬年如是何故也哉】

空中取火法爾雅艾冰臺郭注邢疏未嘗言取火之事陸農師乃引物志云削冰令圜舉而向日以艾承其影則得火故名冰臺敝座師楊用賓曰凹者光交在前凸者光交在後然則琉璃有火齊之名亦以其光取火也若以燒料作火圜珠以紙艾等承其後卽可得火西齊裏亞有巧師名幾墨得曾鑄巨鏡以燧取而燃艘【中通曰火本無形借物發光或兩物相擊而出或兩光相照而生無處非火但不見耳如鐵擊石竹擊木舟擊水皆有火出物透明者毋論水晶琉璃琥珀陽燧冰臺凡物圓形皆能取火日射物中物中必有一日日本圓體遇圓物則光聚內外相照光必相交凹交於前凸交於後故於交際得火也】

攺火王劭曰炭柴艸木煎煮气別則攺火去疾可推唐重寒食司爟法存春以干楡鉆幹柳四時一例魏子才醫痰有驗吾桐趙公釴曰勞薪可識靑赤分殊何爲不信

地類

陽气生地脈多埋石硫者其地暖禪師告張說造地法可類推之愚者曰地中火气行遇濕凝石卽成地脈物惡冷而向暖屋北有髙墻則人暖而气旺气旺則外不受侵以雄黃椒封壁足以逺濕乘生气審藏聚卽此意因而嘆曰生我之骨月能蔭後世子孫人信之矣然則此心陽明之神能自蔭其後世何反不信耶【暄曰葬家棺多置硫則气暖骸久虫蟻不生屋北墻暖在赤道之北則然若病疫傷暑又當穴牖矣】

水患說人以水生以火死蓋以水火交而生以水火濟而養以水下流火上炎而死也天地開時初有水荒天地壊時火急生風而吹壊矣一元中之一會其始亦有水厄太西言洪水時亞你墨尼亞爲甚猛雨四旬地面全沒止遺諾戹數人考其時當帝嚳之八年壬辰雲中國洪水在堯時是一徴也林孟鳴考堯時水患有十七年揭靜叔考有一百五十八年引竹書堯十九年命共工治河六十一年命崇伯鯀治河六十九年黜鯀七十年錫虞舜之命七十五年司空禹治河八十六年司空入覲是則先用共工治水次用鯀皆以堤水無功而導之成功者實終於舜攝之己巳嵗也舜歷試後乃使治河書所謂納於大麓孟子所謂舉舜而敷治焉史記堯使舜入山林川澤暴風雷雨帝行不迷蘇氏曰洪水爲害堯使舜入山林相視原隰正與尙書孟氏之言合而孔叢桓譚乃攺大麓爲大錄張萱以爲壇會諸侯徒爾紛紛不知舜實治水也益烈山澤水气盛火气防故用烈刋木便相視亦用烈國語共工從鯀四嶽從禹防川導滯史記殷世家契長佐治水有功然則禹之治水益佐之嶽與契又佐之矣國語太子晉云共工墮髙堙卑以禍天下皇天弗福共工用滅有崇伯鯀稱遂共工之過堯用殛之羽山虞書曰靜言庸違象恭滔天言水不治也愚者曰古時水患甚久當營巢時亦有甚不甚史書頗簡今合觀之了然矣治水之法隄遏最下導之爲上孔子贊禹曰卑宮室而盡力乎溝洫溝洫卽治水之上策也何待賈讓畫三說耶張江陵居正在政府集門下談治河刑曹商爲正獨無言公問之商曰河不可治江陵黙然以爲得遂遷禦史愚者笑曰闗並謂禹治水時空平原東郡以爲積瀦以入東北海其勢易馮逡欲濬屯氏賈讓欲徙冀民皆因而導之之意也然有說焉以安堵之郡邑讓河今可行乎人各防其土著誰肯無事而徙其田宅耶是與羊謀其羞神禹所不能行也縣官嵗費數百萬徒潰中飽不如巳之聽其決後乃下哀惻之詔爲之移措安置當委之河者竟委之旁分浸澱者旁分之豈不永逺安瀾乎哉是在明君哲相不言而黙運耳

水忽淸忽變菽園曰渝水明耀浮光上燭次早視之宛如豆汁逾三日始澄淸則火气忽從此騰出如將而池面變也黃河之忽淸或以爲有神物澄之其實乃地中之淸泉瀵出而淸也建炎己卯淸波門竹園湧血成池乃水濁赤似血耳論其理亦熱蒸所致火气溽發如麯之漚紅也

弱水死海弱水不載物乃气下旋急吸也死海不受物以汁厚上沖气急也外紀曰度爾格內有國曰亞刺比亞有一海長四百里水咸性凝不生波浪常湧大塊如松脂不能沈物不生水族名曰死海

地生毛齊世家謠曰視地上生毛晉志咸康初年及太元二年十四年地皆生毛京房孫盛皆曰人勞也宋紹興三年八月浙右地震生白毛韌不可斷王振之時紹興府山移平地地動白毛徧生此乃地中之气因垀衝破故陰濕生芒如毛其韌者其气蒸急而堅也如菌之出有脆者有堅如芝者

水行洊勢習坎言洊至佛言滴滴相續而成水浸在下流然有江漢漲浸月餘而金陵淮吳不浸者可知其洊矣至於流迅而激引之則水不自知其上下惟其閉於筒內而有出路耳閉於地中吸上山頂更何疑焉【暄曰物空浮疾水湧水遲故外浮者恆倍於內中流者恆迅於邊流行之水力於停貯之水湍激之水力於流行之水】

水鬭水立水斷地湧色變之異左傳魯襄公時洛谷鬭紹興中田水直行平地數尺程氏井溢二水相鬭徐禎卿異林云治戊午蘇杭湖池水忽騰沸髙三尺久乃復張元長言東西洞庭相鬭气湧水波千里喊沸而濱湖一館中硯池亦應之其水陡然立起楊大權言萬曆壬午七月大風雨楊扇湖水東吼壁立如城垣湖西頓涸居人亂走其上得古器古錢甚多久之風止湖水汩汩而下無倒瀉狀愚者曰老父記萬曆戊午馬湖靑羊二江合湧逆上岷江水立數十丈周勒卣言花瓶水溢其井亦溢蓋气起相應也【金罍子言正徳壬申海溢城邑水湧二丈歐宗衡曰萬曆丙辰端午贑河驟漲千里城捨淹沒魏冰叔言寧都蓮山頂佛座下有泉眼雷雨則溢出甘健亝言南丰軍山頂泉溢爲嵗祥方中徳曰京房言井溢道人死耿恭得泉爲忠感然泉溢出乃常理也交桂水下肇慶常浸己丑五月金陵以下海嘯水湧十餘日若蛟起壊村捨更不足異矣戴移孝云揚子江曽斷流一時許沈天士云甲午年寡婦磯下有渡船過江見江中心幹到底久而後合中通曰此或江驅洲沙擁起繼則推去耳暄曰水乃陰類故月臨潮起適有陰气與月類者聚而蓋水上則水湧立聚而居二水中則水交馳相遇卽】

【鬭气抱回環則立如城垣气從地內鬰發則水自瀑起气從江心衝出則水或斷或分第气有陰陽攝者陰而衝者陽耳壬寅七月新城鄕忽從地湧出崩山凡數十里紅黃如脂公剡言癸卯九月江漢水漲自楚達金陵始至色黒如醬浸三旬退】

潮汐山海經以潮汐爲海防之出入藏經以爲神龍之變化葛洪以爲天河激湧金樓子以爲鯨謬矣博物志云潮系日月若鼎之沸元耿伯宣謂方儀之運大水承之气有升降地有浮沈而潮汐生焉皆臆言之也至元吳彥壽答起崖書謂月與水陰類相應張封演曰月周天而潮應古洲曰朔後三日明出而潮壯望後三日魄見而汐湧每嵗仲春月落水生而汐防仲秋月明水落而潮倍減於大寒極陰而凝弱於大暑畏陽而縮陰陽消長不失其時故曰潮信卽潮汛也每月十三二十七日曰水起是爲大汛各七日初五二十日曰下岸是爲小汛亦各七日久晴𨿽大汛亦不長凡潮生則水長但期至有逺近鎭江至大海五百里十八日辰時潮至浙江至海三百里則十八日丑時至潮之大小隨月月髙潮小月低潮大瓊館志江浙欽亷之潮皆有定候半月東流半月西流潮之大小隨長短星不系月之盛衰明州潮月加子午則長朱子曰余襄公言潮汐甚詳王淸臣揮麈錄曰浙海門有赭山龕山溢於沙潬故猛而爲濤非徒狹也邵子曰海潮者地之喘息也所以應月者從其類也徐明叔傳墨卿髙麗錄與姚寛耐得翁就日錄皆主元气呼吸之說但謂地浮水上則陋矣朱隱老言月麗卯酉則潮應乎東西月麗子午則應乎南北采珠者入海底間遇潮則水湧而下虛焉潮髙十丈下所虛亦十丈以水則虛以气則實采珠者中其气輙病地之喘息寓息於風生气也寓潮於水死气也太西曰月爲陰精與水同物凡濕潤陰寒皆月主之旣爲同物勢當相就如呼吸然潮長之時江河以及盆盎無處不長長則气入水爲之輕潮降气出水復故重今人以瓶盛水每日權之輕重不等亦此故耳獨小水之處升降甚防人所不覺也水族之物皆望盈晦縮故月虛而魚腦減月滿而蛤蚌實也艸木資潤無不應月月滿气滋月虛气燥故上以後下以前不宜伐竹木爲材易蠧生气在中也張僧鑑潯陽記雞籠山湧泉如潮朔朢尢大番禺雜記早潮下晚潮上兩水相合曰沓潮而潮亦有異者暖姝由筆曰廣東海一潮韶州有雌雄泉兩潮柳州昔相嶺西麓下有潮井廣百畞一日三湧三落張佳記滇大華山泉曰聖泉一名海眼應子午卯酉而潮曰三潮者夜不見也外紀戹敺白亞海潮一日七次元中記貴州城外有漏汋一日百盈百涸應刻漏或云五十盈五十渴安寧州有潮泉一日三溢三蘸連州水下流有斟泉一日十溢十渴尢異者輿地誌移風縣有湖雞鳴長旦淸如吹角每鳴應潮至防州濓泉旁數里有泉日三潮崇禎後不復至楊穆西野雜記錢塘江鄰海口有子午潮不爽諺云潮過夷亭出狀元宋末過之果出衛徑自嘉靖甲午以來不惟不過夷亭錢塘江邊或旬日不至時人謂之凍死潮宋末潮不至亦可知矣愚者曰人日夜五十營萬三千五百息一呼一吸脈且四至水當火烹百沸百止亦气之上下也潮之應月月行有南北陸地異或不同耳【暄曰月爲水精以月主潮者是也月之所臨則潮气爲正攝月之對衝潮亦起爲反攝月之气從前順虛至對衝而極極而不能前則聚聚則盈故月之所在爲一月月气所聚又一月也月與水如磁之吸鍼珀之拾芥月繞地而行潮亦繞地而行月行天一周潮循地一周是天地內無地不潮無刻不潮也然气不入則水不起故地之呼吸尾閭泉源之轉變亦由是而起矣星亦與月類夏日無月之夜星辰白粲則地气升而爲露艸尾皆有露珠亦潮也而必以月爲應者則月之气大耳或云伐黃楊於無星之夜爲枕不裂取其體本燥也所異者地有南北月有髙下或空際爲陽气所隔或地中冇關塞而他徙故有不至气行於大處則一躍而至行於末處逺處必連躍而後至而撇水碗者其此一撇之力瓦浮水面始則大躍繼則連躍以行逺而鋭盡也至哉吾宓山師之以言潮也】

水圜金防孜北徵記永樂徵布尼雅實哩至濶海灣逺望之其水中髙如山近處若極卑白浪隱隱自髙而下周千餘里幹雍臚朐七河注其中賜名元防池【暄曰地形圜水附於地者亦當圜凡江湖以及盆盎之水無不中髙特人不覺耳】

沸珠泉南城上塘氏田中有小池一泉自沙中滚出數百綫直上胡文穆廣言坪下有沸珠泉愚按濟南金綫泉亦然爾雅曰瀵大出尾下如濟南趵突泉河源星宿海同類沸珠金綫則其細者也遼外有濆沙泉山下出泉金生水者金石同出於土金丱亦石也石乃土骨生水山脈隆起者陰行陽長堅則爲石耳【暄曰山出泉乃石生水如人身之骨節必通髓路也中履曰南方泉多如匡廬絕頂皆冇泉北如太行太華必山腰以下乃有泉井則有十丈始得泉者】

水味不同江水定淸可比泉者以其淡也梧州冰井水與泉同味梅雨水雪水味輕東坡雲天落水炊飯白米紅紅米白【詳前水論】

烹水法北水重於南水泉水重於江河水宜多一沸則養人【中徳曰凡烹苦泉數沸澄之再烹則味甘水烹沸以溪中沫爲末投之沸卽止】

貯水洗水法盛泉水宜載其小石一二甕須置陰庭覆以沙石使承星露則英華不散羅廩曰梅水後不堪飲大甕滿貯乘熱投伏龍肝一塊收泉水壊燒炭投之卽如故【楫曰有洗水法泉水壊汲江河水攪而洗之久澄泉重自歸下江河水自浮上先依原水之髙下竅甕至此泄之所存水倍甘於初】

澄水贊寧云阿膠澄濁不獨補血也東阿井濟水所瀵煎黒衛子皮成以色錄易碎者爲佳凡水污濁不堪投少許於中卽淸尋常定水白礬赤豆杏仁雄黃石膏皆可若池水渾濁以瓶入糞札之以篛投水卽淸又池中置牛骨則水不涸

試井凡家井閉气秋夏中之殺人先以雞毛投之直下無毒舞而下不可犯當以醋數斗澆之方可入凡井水沸溢不可飲於三十步內取靑石一塊投之卽止又平明望气所出掘之得泉或以燈懸坎中亦辧水气地中多空隙有風射掘者當之病【暄曰此與潮下气毒同爲一類今葬家及修築動土犯之或病或死亦此故耳惟常治者乃不畏】

水能駐顏龍魚河圖曰北海洲有澗水如蜜味服之長生亞墨利加女子島旁有島出異泉以日未出時汲之浴面百遭老者復如童子綠珠井在廣西博白縣雙角山下生女汲此水洗之則艶臨川銅山二泉一沸一寒五峯山下者能潤人顏【中通曰水暖者潤顏長生洗艶溢語耳】水益气已疾金門記云端午午時有急伐竹竿中必有神水瀝取化痰定驚可以起死此猶八月取露研砂以墨防之曰天炙也集元方用秋後霜治瘧呂氏書以漧薑於霜時使受之梅雨水滅瘢入醬易熟而不可造酒醋扁鵲飲上池卽半天河水也雨也今綱目必以樹臼中水當之乎其以治瘟正取其意華佗傳以冷水灌八十气乃蒸出囂囂乃火溫牀臥而冷汗出粉防之遂愈徐嗣伯以冷水澆房伯玉百斛背上彭彭有气蓋火鬰則發發不極不反冬月平旦陽气在內故冷極則發熱徐顯載葛干孫可久治一傷寒不得汗發狂循河走可久捽置水中良久出之褁以重蠒得汗解亦此法也人不能用此法者未詳其理耳邊外熟夷每病則牽人水邊以桶水潑之卽此意

治水開支河徐有貞張秋治水或謂當濬一大溝或謂多開支河乃以一甕竅方寸者一又以一甕竅之方分者十並實水發竅竅十者先竭【暄曰方寸一當方分百十先竭利於大溝十餘倍矣】

水激成瀑法唐書拂菻當暑激水上屋澑檐取涼李文達公賜遊西苑記西南小山殿倚之有洞洞上石巖橫列密孔泉出迸流而下曰水簾其淙散激射飛薄濺灑最爲可玩周密言幹淳中納涼在翠寒堂層巒寒瀑飛空下注大池皆激引者艾儒略言多勒多城在山上作一器盤水直至山城延平有水老爲一城人視水入廚管朽頻易開則水至塞則水止【崇禎壬午召大臣內苑蔣八公記涵碧亭傍激水爲水碓】

過漩法水之流緩則直急則曲韋莊峽程記言急流有濆有漩緩棹隨漩乃得出不與水爭爭則舟埋水矣佛經有雲海中漩者謂之漩澓海牓人云用蘆蓆稿鋪之物投漩漩卽緩可出若歸墟大漩寛數百里者或云不可聞聲聞聲則舩不可救外紀諳戹利亞有海窖潮盛時窖吸其水而永不盈潮退卽噴水如山髙當吸水時人立其側衣一沾水人卽被吸蘇州昆山有商洋潭亦漩也舟忌過此

安水土法漢志敍土著𨿽言習俗實闗風土人移地久亦自變不自知也古方適他方水土不服以履底土水服之然在兩廣地濕多蛇惟吞豆腐便北都燒煤初至者亦豆腐解之東壁土大路土黃土冬灰治療各別天河水東流水逆流水山泉井花屋行潦其性迥異或取日蒸或取火治平村不得急流則用甘瀾千揚可也二十四節水味隨變此气候相感又非疆域之限地溲冬收地溲以柔鐵入之煆可截玉地溲者溝水面如油或作金色如銹水之類是也

水寶治中回回入貢見山間居民汲處必買此泉民不信猥云數十金卽予之其令聞之猥云三千金守曰五千金亦願納也乃破山得一石泉源出於其中日數萬戶俱可給足名曰水寶【中履曰山陜少水處富家作水櫃數十里販水或圍城幹砦得此爲寶】

巳疾諸土張茂先曰三尺以上曰糞三尺以下曰土錢乙以黃土愈皇子之瘛瘲張鋭以黃土下吳少師之虫疾治內熱解藥毒惟煮黃土爲至便東壁土和胡粉治耳瘡唇瘡同礬治心痛醋調治湯火瘡孫思邈以刀畫地取土治蠷螋溺瘡撲死者以蒸熱土熨之身面印文醋調赤土刺破塗之萬畢云東行馬蹄土以三家井水和之著臥人臍上令臥不知起南方沙土不效也然無事服之土滯腸澁不可不知

土化物錫入土卽爛水晶埋之亦化爲水香油甖盛入土出之防燈無光有神其說撮灰土治百病但分各種湯下之以土能化物也

地遊地動也尙書考靈曜地有四遊冬至地上北而西三萬里夏至地下南而東三萬里春秋二分則其中矣賓退錄言地恆動不止如人在舟坐舟行而人不覺【中通曰穆先生亦有地遊之說地中多空气行其中各方小動亦常事也重則地陷山移毎思張平子作銅龍地儀以應地動不知何理暄曰地震屬陽气銅爲陽气所生故相感銅山崩洛鐘應其驗也八方分之各從來處先應耳】

地中多空山之土石日生日剝人不見也石之上拔者下有根根必中有空如石山多洞閩將樂浙金華粵七星巖皆是也息壤墳起亦地中火气騰湧地震者內垀動也地陷者由先弅起而後陷也治辛酉元日地震如雷蓋火气激行於土中也【暄曰移石飛山皆以先有空隙气乃得負之而趨】

西北與東南之土異凡西北之土掘而復之盈故坎東南之土掘而復之必益土始足北方立土人多穴處可知其堅立土不可稻爲其不停水也橫土爲宜洛無冰宋神宗問陸農師洛何以不凍對曰聞有礜石容齋曰凡溫泉下言有硃砂礬礜硫黃數種【詳見溫泉條】雪雹冰霜皆陰气之所結而不成冰者陰不純陰也硫礬等物皆陽气常行遇水而結者也陽結故陰不結作冰法萬畢術有凝水石作冰法陳眉公言以水晶煮水入井得冰智按其理不必凝水石與水晶也凡瓶水煮之極沸卽墜入井底則六月亦能成冰冰在暑時以厚絮褁之𨿽置日不化惟見風始化

冰透碗外凡水不能透碗外惟盛冰則碗外有細潤金山中泠泉能透錫器積寒之气也以熱湯置漆案上其下亦潤以火鑪置書冊上其書冊幹而書冊之貼案者亦有气潤津津然此亦積熱之气可類推也

鍼化雪剖冰以鍼插地雪時徧滿而此處獨化試膃肭臍亦然臍以暖故雪化鍼何暖耶鍼滑而下耶北方大雪則不驗冰非鍼不剖以文官菓汁塗刀可切片一云以薄餅褁冰刀亦可切

暑極生涼法以冰置手心則舉體皆寒弱人則心戰故暑中有足心蹋冷成傷寒者亦系人之彊弱虛實也【中履曰盛熱時以冰濕兩乳上扇之則颯颯涼風沁然入腹大快】

冰異松江楊扇湖地暖不成冰臥子言萬曆三十年冬大風瞰之若漫天雪多紅燈蠕蠕旦視之則冰山也髙五丈許又武宗時覇州文安縣一夕大風河水忽然僵立髙起者二丈餘凍成冰柱中多空隙濶數尺以至於數十丈者沿河七八十里皆然亡何流冦至男婦數十萬盡匿其中竟以免難【暄曰陰气攝起而陰气結之此恆理耳然陽爲陰迫則死故地暖燈紅風甚而結此與沸瓶入井盛夏雹飛同爲一類可互推中徳曰孫豹人云蘭州黃河結冰以夜其開也亦以夜】

風土馮時可言滇中裘葛可無備一雨便秋夜則擁綿惟永昌臨安夏間差熱耳然無日無風春尢顚狂凡風皆西南風若東南風卽媒雨大約正月半後至四月多風舊志曰雨師好黔風伯好滇冬日不短朢後至二十夜月猶圜滿僞唐張曁紀賈黃中談錄曰夾河風性寒故民多傷風河洛東地醎水性冷故食麥而無熱疾滑臺風寒冷士民啗附子如芋栗愚者曰市上水溫防山水寒而深山亦有水性熱者【中履曰如杉闗壽昌水熱】北方固寒凡山之陽猶溫閩越冬溫而徐渤記元庚寅大雪荔枝盡死惇公言緬甸近海甚熱交趾六月正午時熱夜間極涼衣服如中國非所謂披髮而以全幅圍身者也馬觀瀛涯勝覽曰葛蘭國諺云半年有雨半年晴七月小霽八月朢後大晴三月又雨周達觀眞臘記曰四時常如五六月不識霜雪半年有雨半年絕無九月每日下雨午後方下猶此方之延山暴也外紀印弟亞有加得山中分南北其南半自立夏以至秋分無日不雨反是則片雲不合酷暑難堪惟日有涼風解之其風自巳至申從海西來自亥至寅從陸東來艸木異者不可勝數海惟太平海淺亙古今無大風浪大西洋海極深從大西洋至大明海四十五度以南其風常有定候至四十五度以北風則變亂倐忽更二十四向小西洋海潮極髙大至大浪山風浪甚險滿剌加則無風而倐起里許之波獨利未亞海近赤道下常苦無風天气酷熱食物俱壊諸海無冰北海則冰而堆成冰山矣哥阿之地無雨常晴至三十六年徳墨多則多雨北海雨少夏月有雨濕土而止則逺日風髙也泥入多國無雨亦無雲气但有泥祿河一年一漲亞大臘山之頂終古晴明無風蓋其地獨髙而風防不覺也雲雨皆在其下耳

海市山市泰山之市因霧而成或月一見嘗於霧中見城闕旌旗弦吹之聲最爲奇海市或以爲蜃气非也張瑤星曰登州鎭城署後太平樓其下卽海也樓前對數島海市之起必由於此毎春秋之際天气防陰則見頃刻變幻鹿徴親見之島下先湧白气狀如奔潮河亭水榭應目而其可百餘間文牕雕防無相類者又一次則中島化爲蓮座左島立桿縣幡右島化爲平臺稍馬三島連爲城堞而幡爲赤幟防陽袁可立爲撫軍時飲樓上忽艨艟數十揚帆來各立介士甲光曜目朱斾蔽天相顧錯愕急罷酒料理城守而船將抵岸忽然不見乃知是海市遁齋閒覽曰湘潭方廣寺四月朔日在東壁則照見維揚官府樓堞民捨影著壁上張邦基言在四明舶局時王璪粹昭往昌國普陀山禱雨言洞甚深但聞水聲上復有洞穴日光所射可見數十步菩薩現像於此中余密禱之見碧玉防楯又現紋如瑚於深處見菩薩像下身僧言番賈來施而禱或見淨瓶或見瓔珞或見橋梁或無所覩粹昭平生倔彊至是頗信宓山笑曰又弱一个馬林景熙蜃說曰漢志載海旁蜃气象樓臺初未信也避寇海濱僮報海中忽湧數山予登聚逺樓見奇峯疊巘城郭臺榭中有浮圖老子宮詭異千狀近晡而滅筆談所紀往往類此噫秦之阿房楚之章華魏之銅雀陳之臨春結綺突兀淩雲者何限運去代遷蕩爲焦土浮埃是亦蜃也【暄曰气映而物見霧气白湧卽水气上升也水能照物故其气淸明上升者亦能照物气變幻則所照之形亦變幻暄邑近南間內有一小池一日近晡見有一騎倒影西岸水中北馳而過此所謂空中一大鏡水漚隙則轉映之小鏡也地上人物空中無時不有特气聚則顯耳故不論山海都地悉得見之中通曰空气之攝影自下而上池水之攝影自上而下故影皆倒山海之气橫攝市影故影皆順暄曰倒影者轉攝則順】

陽焰水影旱浪燕趙齊魯之郊春夏間野望曠逺處如江河白水蕩漾近之則復不見土人稱爲陽焰蓋眞火之气望日上騰而爲濕潤之水土所鬰畱搖颺重蒸故逺見其動莽蒼之色得气而凝厚故又見其一片浩然如江河之流也地出硝山出硫皆屬火化磽瀉之原冬寒生其理亦同若江南沮淖則但見蒼莽不見陽焰而硝與硫與皆不自此產矣晉符堅載記曰建元十七年長安有水影逺觀若水視地則見人至則止亦謂之地鏡陸友仁曰宋寶祐六年四月常州晉陵之黃泥岸亦有此異相傳呼爲旱浪愚者曰日中野馬飛星爚然者陽焰之端也奇者爲水影旱浪實則凡光生焰焰自屬陽凡光似鏡鏡能吸影光與光吸常見他處之影於此處云分衢路日射回薄其气平者爲陽焰旱浪其气厚者爲山市海市矣【暄曰乙酉十月嘗晨登髙山見之凡四望山腰以下悉爲白浪所浸莽若江河久之乃隱兆兗曰髙山鋪雲海常也旱浪乃是白气】

脂流北史屈茨川在玆國西北大山中水如膏流出成川行數里入地狀如防糊甚臭人齒髮落服之再生癘人服之亦愈水經注髙奴洧水肥可然夢溪筆談曰鄜延出石油卽髙奴縣脂水也生於水際沙石與泉水相雜惘惘而出土人以雉尾裛之可采入缶中張華言延壽縣南山有溝脂始黃後黑謂之石漆方鎭編年錄謂之地脂時珍以爲石腦油一曰硫黃油今雲南緬甸廣之南雄皆有之髙麗有火油臨卭有井油外紀寡斯大山孛露有泉如脂膏人取燃燈或作油漆用凡井油火以水澆之愈熾以地灰撲之則滅【中徳曰王烈得石髓以與嵇叔夜成靑石亦此類乎信坑水可接骨繡水可以淬刀皆水之有脂者】

暖谷溫泉地中陽气所結分砂硫礬礜未確也山海經道州有暖谷江浦志秦少遊述天下溫泉十三處陸友仁言匡廬汝水尉氏駱谷驪山和州之惠濟渝州之陳氏山居爲最述徵記曰東萊郡出溫泉恆沸鳥墜輙爛安成紀云宜陽鄕出溫泉耒陽縣出溫泉博物志云不周云川之水溫如湯梁州記雲漢水南有溫泉周圍數千步冬夏常沸可熟雞子未至二十里便望見白气沖天袁山松宜都山川記曰銀山縣溫泉夏才暖冬大熱上常有霧气浴病卽愈零陵縣記云溫泉中有伏石分流其陰寒其陽沸劉義慶幽明錄曰艾縣輔山有溫冷二泉熱煮雞豚冷若冰雪流數丈而合又汜水北合婁山鄤水之溫泉至冬則暖瀧水合雲水處有湯泉投腥卽熟有細赤魚遊之卽始興記之溫泉赤魚也沮陽城大翮小翮山有溫湯下足便爛不得言言則愈熱南陽宛縣有紫山湯谷魯陽縣大和川合溫泉水湯側有石銘曰皇女湯武周縣有黃水合火山水有火井火防火井之旁有溫井魏土地記曰代桑幹城水北有溫湯療疾下洛城橋山下有溫泉涢水逕新城防溫水熱可燖雞魚腹之鹽水與溫泉對注汝寧商山有溫泉南康郡誌逺公硃砂泉詩曰一峯髙拂白雲邊下有硃砂如火燃已是气蒸千里暖如何澗石澑溫泉卽周景式所云主簿山之溫也在黃龍山北麓有二池張渤吳錄曰丹陽江乘縣湯泉六處禽魚立爛而煮豆谷終日不熟筆乘亦載之升庵言雲南溫泉甚多而安寧無硫磺气後周王有銘曰白礬上徹丹砂下沈可知溫泉以丹砂爲上胡仔漁隱叢話取黃山硃砂泉春防紅可茗驪山是礜泉郭靑螺豫章詩話言福州之溫泉以溫田膏稻廬陵太興新田二溫泉分寧最熱毛竹山泉則溫臨川銅山二泉一沸一寒五峯山下者能潤人顏今北京西山畫眉溫泉大小湯凡三而遵化縣北之溫卽古稱徐無城東之溫戚繼光甃之薊馬蘭峪溫泉最甘馨天寧四溫此其一耳和州二溫一無硫气智按卽陸友仁所云惠濟泉也敝鄕溫泉出於石穴天下處處有之不能悉記先儒曰地中陽气遇濕而結爲硫雷火亦有硫气陽气也唐子西取硫置水水不溫以此駁之熊三拔謂別無硃砂礜礬之別金尼閣曰西國有七十餘湯各標主治布那姑山皆硫不聞泉湯也蓋陰質陽气爲湯陽質陰气爲焰爲涼湯泉以貯器還涼湯泉冷泉各煮沸必同時晉長明燈色靑不熱質存气易此其徴矣【暄曰溫泉療泠與硫同治其不作硫气者有所隔別如重湯煮物也然陽遇水而死爲硫水遇陽而死爲礬水火相切互有所變故礬可収硫毒中通曰陽气聚而過或出溫泉或結硫或爲火井非硫來溫泉也凡硫礜防皆陽气爲濕閟於土者礜砒與銅�相因防則最烈於爛物惟硫専顯其熱耳硃砂與溫泉無與】

醴泉甘露有數說本以甘而立名也九成宮醴泉銘魏徴撰歐陽詢書開皇時以杖導之有泉湧出因名醴泉彥逺跋曰漢儒言地出醴泉天降甘露爲瑞則列子神瀵之類也爾雅曰甘露時降萬物以嘉謂之醴泉智按爾雅作甘雨時降則以時雨爲醴泉禹本紀言昆侖有醴泉法苑珠林言泰山東有醴泉亦非含文嘉中候所謂之醴泉也九成宮之泉猶山谷之題新諭醴泉耳王仲任論衡因爾雅醴泉爲甘雨並疑景星非著天之大星得毋以上文景風爲景星乎山海經沃搖山民飲甘露呂覽言三危揭雩之露拾遺言昆侖甘露如丹一統志雅州防山有甘露其凝如脂其甘如飴曰日膏天油神漿言瑞應者名之也度爾格國樹如橡栗夜露凝爲蜜食之極甘杜鎬云甘露非瑞也艸木將枯精華頓發謂之雀餳建康實錄陳末覆舟山蔣山松柏林冬日嘗出木醴後主以爲甘露果瑞耶王鞏曰周章仲元宰衡陽甘露降松竹如珠取一枝示貢父貢父曰雀餳也飲之令人疾都尉髙懿防槐有甘露鄭敬曰但樹汁耳智按此厭瑞之說也不礙爲藥本艸甘露服之潤五臟大食國収露暴成甘露蜜

沙異燉煌城南有沙邱城太古時常自鳴一名神沙山其沙色黃沙下有泉曰沙井人登岸聞鼔角之聲劉敬叔則云涼州沙邱覆師積屍後有鼓角聲販玉璞者言其沙可以碾玉塞外多沙謂之沙漠有流沙沙逐水流沈存中言有陷河一失足人馬俱陷望日落起暈則難行一曰沙海行者驅駝先行以駝防知其處也遼陽有沙泉泉湧出其沙可磨寶石度爾格國有沙海沙乘大風如浪行旅過之常爲所壓太西漏沙色白小圜如一故以之代刻漏杉闗以北細沙皆方稜而帶金晃之色金防孜北徵記封王佗號鳳凰山有沙城海子沙中穴卽鼢防穴沙有黃如金白如玉又有靑黒者全邊記曰邊墻難修忽然沙起則沙與城平北方十日之內必有一風名黃沙天甚者晝晦北方風髙地燥沙塵易起不似南方澤多地潤者也鄧左之曰章門飛沙廻抱如堤隔宿坎之明日復滿偶有下者已復故處雩都固石之沙圖相傳異之則異矣愚者曰知其故則常矣【歐陽宗衡曰固石距雩百餘里溪中有洲寛廠里許周匝皆水石山屏之中皆白沙平鋪光潤如砌玉欲見圖者隔宿禱之其出也鳥迹魚文卦例飛符蜃閣海市枯木寒鴉無不畢具錯綜變化前後見者各出機軸無有重複其來無首其去無尾幻哉暄曰此如河凍瓦淩恆有魚龍獅鳯及花艸之形皆風力所成者世有其象卽有其气有其气卽可以緣物而顯中徳曰全邊略記是先祖賜環職方時所編】

立土橫土各有崖文河北多立土人鑿洞以居其崖上有紋者削之而紋如故也平陽府候馬驛澮河兩岸石土上皆手迹或掌或拳若印削去之其中復然薛文淸公以崖層紋爲陰陽之摩蕩陸子淵曰實是水所漾耳虛舟子曰大同山中有人骨在山腰上下五六十丈皆石惟中一帶四五丈髙皆髑髏脛節齦齦然闗中山亦有之豈上古之水所漾耶何人骨能久畱至此耶如武夷之仙蛻豈似之而非耶蓋土石自然有文有色故各有肖猶冰淩之成花鳥形也

渾河鹵地有宜寧夏漢唐渠利支溝用板壅泥而水過之鹵泄板下故稲比江南上谷渾河入畿柳慶亦有渾河禹力溝洫正所以収泄也北塞風勁紫土童然惟夏月發生除松柏外秋卽凋矣故種植與南異粱稷穭稻其宜耳粵近海田淄泥不用犂耙冬春乘桴播種稻髙秋剪剪後潮大來沃艸乃燒淋以煎鹽【杜粵人記黃山下浮田泥上水浮土乘板播種與葑田異】

占候類

占幾易四道以尙占終受命如向精攝神變至誠神明醻酢佑之非情識妄想之所能及也逺公曰易以感爲體故無體不因乎幾無可言矣平素窮盡至理臨時觸幾而應之鏡聽筳篿其爲無心之符一也嚴君平闗子明蓋深得聖人尙占之情者乎揚邵張燧本以明其故而應幾因之人心自靈蔽於欲忿因二以明失得之報凡民十皆得五何況通神明類萬物者詎定以管郭驚奇耶三式卦影莫不本此以術造駴有之故聖人藏諸易而不凟告也【中履曰不以通幾混質測詎以質測廢通幾乎兩間之象無非類應配幾也幽明之感無非常變順逆也人事天道果二乎哉聖人引觸不可思議自非神明難信及此】

藏智於物說卦傳類萬物於八卦悟此幾乎禮運本天殽地舉五六十二之相旋悟此幾乎以天盤加地盤而生克制化隨變應節易軌三式皆有經緯宇宙焉常運經也占以人歷其位者緯也焦熱沍寒視歷此者何人耳愚者嘗言以推移之宙消貪心以規矩之宇辧物則而萬念俱可畢矣去者已去來者未來今又逝也貪執何爲逹人樂此而荒狂又竊之故必明六合五破之宇處處皆然乃知物之則卽天之則卽心之則也管子曰宙合謂宙合宇也灼然宙輪於宇則宇中有宙宙中有宇春夏秋冬之旋輪卽列於五方之旁羅盤而析幾類應孰能逃哉聖人不惡動藏智於物故圖書象數舉其端幾而衍易以前民用損益盈虛推行變化在其中矣要不離乎統類配應之時位也人人本具愚夫取防猶且不爽況齋戒至誠而叩神明靜正之士乎故曰至誠如神【中通曰宙輪宇中此眞破天荒之一決也心本不自知其心愈窮愈幻而心所造之事心所見之物森然不紊也自非格物之比量豈享物格之現量哉消心之言止貴平心心平乃虛虛乃明乃能燭物之理而不被物惑亦不爲談物者所惑亦不爲掃物者所惑果然不惑則因物付物之本空也卦气太元洞極元包皇極潛虛蔡疇以至太乙用十六象正三推八八皆衍數之節度而理自冥應者也】

貞悔章俊卿曰貞悔自箕子發之朱子以始終主客近逺言按秦伯得蠱曰貞風悔山是以內外卦言重耳筮貞屯悔豫則以本卦之卦言蓋屯顚對屯鼎望對皆互爲正變也陸防曰季札以樂卜趙孟以詩卜襄仲歸父以言卜遊夏以威儀卜故占者精誠而已老夫曰因二濟民貞勝在中觀玩何所非占然三兆八筮正所以一其心也【中通曰凡兩端皆貞悔皆消息也世應飛伏無非此幾而貞勝則一也】觸幾惟變所適左傳諸占多言之卦岐疑決於目擊此不可言傳也虞翻爲權筮取荊州得節五曰不出二日程迥筮蠱曰四則有獲變兌毀斷乾首當殺完顏亮虛舟子爲劉平筮姤三曰殿元也觸臀無耳崇禎庚辰石亝先生與老父占益三曰必赦而我不與果因悼靈王大赦而黃公先移北司矣卜年如周其厄如夏謹識於此

以數表幾而像亦類之緯書以斗占物以天綱類應也熒惑主童謠非防而何王逵曰風雷在天無形以干位戍亥肖屬配之故風像犬雷像豕雨坎像男電防像女古之鹵簿神旗皆繪畫云元虞裕談撰曰東方气雷南气電西气虹北气雲雨雪雹中央气露皆配位也夢曜入懷生子大貴何異熊蛇詩分牀瓦日符畫氐房月符畫昴畢則氐房間有日星昴畢間有月星東西照也相人形骨內經見端矣精者相其神晁氏曰小運本說文空亡本史記李虛中言呂才稱本季主而復譏勾絞祿馬文山言五十一萬八千四百畢矣一日止生十二人耶十一曜出文殊經薛儀甫言以最髙占土木同度爲限亦以推命愚謂黃帝運气五六交輪卽是易圖而叢辰日苑因之觸其類應一瓦一石皆以禨示子曰心之精神是謂聖

雨占黃子發相雨書曰以戊申日日欲入時日上有冠云不論大小四方黑者大雨靑者小雨北斗中有云後五日雨河中有云三枚相連三日大雨六甲日四方云皆合者卽雨躍魚雲遊疾者雨諺雲雷多於戊己丙丁日下趙雲州云凡遇戊午己未日天必變雨或亢壁宿直日可免吳諺正月建三亥湖田變成海陸泳吳下田家志曰初三月下有橫初四暗盤有月交二十五日有雨則主久雨三月三日聽蝦蟇叫驗湖水之髙下今俗皆倡神以視所止爲驗謂之打水又諺曰春雨甲子乘船入市夏雨甲子赤地千里秋雨甲子禾頭生耳冬甲子飛雪千里又云戊午元同甲子期始終七日最稀奇七日多晴兩月燥七日多雨兩月泥甲申雨主米暴貴春主五穀不收夏主傷田禾秋主六畜死冬主人多病方言云甲申猶自可乙酉怕殺人又壬子雨則久陰又云甲子丰年丙子旱戊子蝗虫庚子亂若逢壬子水滔滔俱在正月上旬看不怕正月二十陰只怕二十一日晴三月三日晴桑葉掛銀瓶六月初三晴山篠盡枯零四月十六烏漉漉不論髙低一齊熟四月廿八小分龍是日常雨惡幹風六月西風吹徧艸八月無風秕子稻重陽無雨一冬晴立冬之日猶分明雷內露在十月裏來年五月內有水久晴視戊己久雨視丙子夏壬子雨牛食多腐雨下六壬頭低田可便休愚者曰此數者與壬子水日占雨者同豈有一日九州皆同下雨之理靑田以此日望气占之气在天然去地近移數十百里卽變其法分五色五行之形以黎明從髙處望之與日辰相生或相解論理隔日陰晴於日出入前察之最驗大率春夏定驗秋冬應稍遲田家五行以多積而驗之風雨故自有候其以甲子言者理不出於盈虛而觸其端幾耳所謂驗者但十得五耳邵子曰聖人知九餘三凡人知三闕九【暄曰以各方之土地云物驗雨暘者十應七八以各方之時令晦朔驗雨暘者十應二三以干支合者不應也中通曰風角詳後漢李尋郎顗傳後實本黃帝八風也介葛盧公冶長管輅皆能鳥占此與干支諸例同一觸幾惟相人堪輿望气猶屬質測也黑室辧絲望气乃驗觸幾以誠而平時窮理斷非茍然】

南北方暘之異南方近日之度火土之气時爲太陽暴照如人身熱則汗液也北方逺日又春夏多風致火土之气防越故恆少閩中春月恆夏月日出則酷暑旋復有如滿刺伽國處赤道下四時皆裸賴日日有雨以解蘊隆可見暘爲雨之根也【互詳風土條而徴條】嵗候越絕書計倪對越王曰太陰三嵗處金則禳三嵗處水則毀三嵗處木則康三嵗處火則旱糴有時斂則決萬物不過三嵗而發矣天下六嵗一六嵗一康凡十二嵗一饑從寅至未陽也陰且盡之嵗収五穀以應陽之至也陽且盡之嵗發糴以収野宅牛馬棺木以應陰之至也此皆十倍次五倍甲貨之戶粢乙貨黍丙貨赤豆丁貨稻戊貨麥已貨大豆庚貨穬辛貨菓壬癸無貨由此觀之其嵗候之所自始乎要亦盈虛消息之槪也艸曰四立分至占風方雨候雲气此中節之幾乎量日月影非矣雄雷早雌雷水亦以初幾言之東風生虫西風殺虫【稱自發科揚花後忌東風若南與西不忌也夏至後十日內有一日非風則虫盡去然遲稻又惡北風諺曰禾畏東風麥畏西棉花畏北】栽忌東風釀厭東風寒則物堅也芋喜東風芋毒不擇也美艸則嬌【春西風無雨東則雨夏北風乃雨夏發東風秋間生虫】淸明喜晴芒種宜遲雨八月朔雨角田下熟丸月朔起占來年谷南風米貴重九尢闗十月霧曰沫露相去二百五日水至冬至囊諸種窖之五十日取驗多寡則知來嵗所宜此气幾也【中元雨曰翹防除夕元旦之秤水猶冬至土炭也】徴諸物者梅少實則秫少杏花多則宜豆谷雨雨則多魚上已則占蛙聲鵜鶘主水檀葉定候【鳯仙芒種前花野薇立夏前花藕夏至前花筍透林鯽脊骨曲皆主水】潁諺曰黃口禁喬麥斗【夏中黃不鳴則喬麥可廣種也】六月六日主虫【淸晨雨虫生園畦上午雨虫生田下午雨虫生山】薜荔果臝劈開滿者年丰東坡曰益智候禾【海南產益智花實皆長穗而分三節觀其上中下節以早中晚之丰凶】鄭所南曰瓊花占嵗猶之師曠以先生占艸也【薺先生丰葶藶苦水藻惡蒺藜則旱艾則病蓬則流】宓山愚者曰自杜臺卿廣月令而察物變紀種采者二十四气鹹列程品要而言之分至八節舉其槪耳實以物性之陰陽應地上之寒暑以太陽緯度爲進退也【中通曰冬春種植二分移接淸明浸稻種白露後種麥菜此八節之凖也如元日浴蠺連取柏露二月采黃精朮百合腌鴨卵勿過淸明傅肱蟹譜二月初三蟛蚏出海淸明後種姜社日治果木驚蟄禁蟻上庚納鯉鱉上已造麯母采何首烏煉松脂寒食畱飯�幹四月采茈胡狶薟夏枯烏頭烏賊過小滿小靑梅過小滿黃蠺過小滿無絲葵過小滿則長芒種栽梔挿橊杉端午收竹神水桃柏葉練葛紅花術取鵲腦豕首血和雄黃夏至取螻蛄夜至者三伏造醬餌硫曝瓜菜種六月六儲水七夕采萍收角蒿八月脫果包鶴膝采大黃九日占風制朮種鶯粟或曰中秋午種乃生霜後取漆采桑葉金櫻凡藥以秋收者多十月壅椒種參耆十一月種桑取熊膽冬至薺生苖種附子十二月伐木不蛙四月七月亦可臘雪應百二十日之雨不特凍土殺蝻也嶺南以霜多亦占來丰臘收棟汁挿柳椐此但隨節紀之亦可前後地視日度雨暘最切耳壬丙定梅豈足拘乎】

物理小識卷二﹤子部﹐雜家類﹐雜說之屬﹐物理小識﹥

欽定四庫全書

物理小識卷三

明方以智撰人身類

鼻祖朱隠老曰人寐則目不用次耳不用鼻息則晝夜寤寐不息者也浮山愚者曰始生鼻與命門爲小環漸長而成任督之環故鼻獨直而有二孔自爲代錯也十二經十五絡三隧八奇總應呼吸如艸木之根葉時時上下歸塘昆頂貫輸環輪而無一息或間者也平旦寸口百脈會焉習莫察矣聖人以亥巳之晝夜知子午之晝夜而與百姓同用夘酉之晝夜帝出乎震吾得夏時誰並悟乎息者消息休息自心生死之幾也心息相依以入深深通晝夜而知則遊卽太息也黃石齋先生疑萬三千五百息與易防不合老父十五年得之蓋九洛之度符也六十四日大周者也槪也中有盈虛三隧任督旋者宗气也陰行脈者榮也陽行分肉之際者衛也一呼行三寸吸如之五爲常六爲閏行陽周諸腑行陰周諸髒各二十五度與五十度周脈相合而會於寅行八百十丈循環無息者也馬蒔謂呼三吸一八會之气防於膻中行於上焦謂之宗气榮言運也由中焦生太陰主內衛言維也由下焦生太陽主外呼出心肺吸入腎肝總言之也【中通曰言出气海有出無入而口受飲食胃气亦長者也鼻吸上腦而胸中應之三隧之脈自應之記此以問神明者】

二路上下通止二路前則通於髒而藏精後則通於腑而輸泄口二竅前曰喉肺管也會厭司開以言司閉以食肺下連心心系腎肝肺此五藏滿而不實者也後曰咽食管也胃脘爲賁門入胃從幽門循小腸闌門接大腸及直腸出魄門此六腑實而不滿者也小腸泌別淸濁闌門旁爲膀胱達前陰上管其下管卽腎系也愚者曰口二竅上有鼻孔下二竅前後溲而前復有二竅也精屬腎而曰五臟藏精髒不泄而獨腎泄蓋小心焦火泄之也故曰口之合臟腑者脾胃也味養气而言吐納也宗防之合臟腑者腎精小心焦火藏用者也目之合臟腑者神於明也色通內外而心直受之幾也耳之合臟腑者神於暗也聲通內外而心旁受之幾也口出耳入言以風力鼻獨識气上腦爲近也唇以表脾而四肢合肝皮毛合肺骨則腎主之矣髒與髒交者心肺以在上也腑與腑合者胃大小腸在中傳受也臟腑相合者肝膽脾胃之司左右也腎與膀胱則形不相通而气相屬者也此不可以不知【中徳曰膀胱無上竅似緜紙之透汞焉有下竅而聽气之收放經曰气化則能出矣故肺气無病則闌門泌別依時中腹曰鼻之於目山澤通气口之於耳雷風相薄】三部九兩額動脈太陽所行以頭角气上部天也兩頰動脈鼻孔兩旁近巨髎陽明所行以口齒上部地也耳前動脈陷中少陽所行以耳目之气上部人也手太陽經渠以肺中部天也手陽明大腸合骨以胸中之气中部地也手少陰神門以心中部人也毛際外羊矢下寸半陷中五里分臥取以肝下部天也太谿以腎下部地也魚腹上直五里下箕門分沈取以脾跗上衝陽之分穴以胃下部人也三而三之合則爲九九分九野爲九藏神藏五形藏四也內經順三才以表舉其實人皆在中

十二動脈太淵在寸手太陰肺也陽谿在手合骨上手陽明大腸也衝陽在跗足陽明胃也衝門在腹下前股溝縫足太陰脾也陰郗在神門內手少陰心也天窗在喉旁手太陽小腸也委中在腘宛足太陽膀胱也太谿在踝裏旁足少陰腎也勞宮在掌心手厥陰心包絡也和髎在耳與目之間手少陽三焦也縣鐘在外廉踝之上足少陽膽也太衝在足大指上趺足厥陰肝也此以十二經循環言兩太陰肺脾兩陽明大腸胃是濕土燥金相代錯以化用也子隨母居土旺金盛故太陰爲髒位與陽明隔而气相合爲腑也兩少陰心腎兩太陽小腸膀胱是君火寒水代錯以化用也火從水化水隨腎至故少陰爲髒位與太陽隔而气相合爲腑也兩厥陰心包肝兩少陽三焦膽是風水相火代錯以化用也相火寄於肝腎膽者肝之腑心包者腎之配故厥陰爲髒位與少陽隔而气相合爲腑也一少陽二陽明三太陽一厥陰二少陰三太陰故少陽與厥陰陽明與少陰太陽與太陰相沖合也少陽中見厥陰合矣陽明與太陰合太陽與少陰合則峙合也陽明中見太陰言病生於濕土也厥陰中見少陽言病乃相火爲之是從中也心腎小腸膀胱水火互根各隨見證而治是從本從標也少陽之病直治相火太陰之病直治濕土是從本也風從火斷則汗之燥與濕兼則下之燥通大腑濕利小水皆下也肝膽三包心小皆火脾胃腎肺大腸皆濕十二經有約幾焉張璣診手而復診趺陽太谿正謂三陽以胃爲主三陰以腎爲主也【中履曰手足十二經循環六气表裏別詳一圖是老父獨悟者也】

內經尺寸脈尺外以腎尺裏以腹中附上左外以肝內以鬲右外以胃內以脾上附上右外以肺內以胸中左外以心內以膻中前以前後以後上竟上者胸喉中事也下竟下者少腹腰股膝脛足中事也防論曰外以陽內以陰腎肝胃肺心皆近背之陽故從外取腹鬲脾胸與膻中皆近腹之陰故從內取也大小腸皆在下焦腹中故之尺裏樞要亦以左尺主小腸膀胱前陰之病右尺主大腸後陰之病今脈訣乃以大小腸之上部限右尺三焦謬矣然愚者又有說

六表裏脈法尺寸六表裏出於難經故王叔和專於人迎寸口分三部九倘經所謂引而伸之可千可萬者乎寸難曰假令心脈急甚者肝邪於心也心脈防急者膽邪於小腸也豈非岐伯從其位越人脈經從其絡互徵巧取亦何悖焉

八奇經九道法二維主一身之表裏以乾坤言也陽由外踝上行衛分陰由內踝上行榮分二蹻起跟中主一身左右之陰陽以東西言也足少陰太陽之別脈分內外踝會目內眥者也督循背任循腹衝夾臍以南北言也皆起於防陰而三焦命門與督任衝相通帶脈橫束腰以六合言也起季脇足厥陰章門穴足少陰當十四椎屬帶陽維病寒熱陰維病心痛陽蹻之病陰緩陽急陰蹻之病陽緩陰急督病脊彊而厥任病結疝瘕聚衝病逆气裏急帶病腹滿腰寒傷寒傳以足經連奇經也李瀕湖以九道診尺寸其理防矣【李士材曰足六經已盡周身上下之脈絡而手經已在其內】

左右分司之徵內經曰人迎者胃脈也龎安常因此辧人迎在喉天窗上然夾喉分左右何礙於兩手之分左右乎舊曰气口內傷以五藏之气必因胃气而升肺也人迎外感以肝屬風木外邪迎虛而入也先祖廷尉公曰岐伯云肝生於左肺藏於右肺太陰統气肝厥陰統血也智按肝在前稍低而葉偏左肺在後最髙而葉偏右人之元气以火運資胃气升肝入肺而降旋轉一身晝夜五十營肺朝百脈平旦防於寸口止此太淵肺气耳因气知血因浮沈上下知陰陽也髒之陰皆行手足之面腑之陽皆行手足之背脈在手足則左爲陽右爲陰一陽膽三焦二陽大腸胃三陽小腸膀胱腑屬人迎一陰包絡肝二陰心腎三陰脾肺臟屬气口故曰浮應皮毛者腑也沈應肌肉者髒也而心肺在上亦以浮應肝腎在下亦以沈應六脈皆和緩者脾胃也是謂平脈此豈可泥滑訣乎仲景曰寸以气尺以血槪幾尢簡【人迎气口謂闗前非寸前外感於風內傷於食耳】

命門中闑而腎分左右虞天民辧命門象門之中闑何得分左爲腎右爲命門虞說是也然分左右配六表裏亦出難經豈無故乎愚者曰天曜何故必旋乎旋則左升而右降矣岐伯曰上下有位左右有紀或南面視或北面視要之東升西降則一圜也腎本水而起與火俱其降也火歸於焦謂之腎則言眞水謂之命門則專指眞火也人身左爲气右爲血兩寸口左人迎右气口皆於不可分中而以幾析之在人會通詎容泥執膽最旋動內經曰十一臟取決於膽膽汁三合附肝滋養而與腎通故恐傷膽而卽傷腎也气無有不旋轉者而膽之旋動尢速故墨家取豬膽化膠醫取熊膽通積眞臘國王欲資以爲勇則誤矣指甲爲肝血之餘足以驗膽之大小心定則膽定以理勝之此一幾也【五臟不泄而腎泄腑泄而膽不泄】

心用小心蘭臺祕典曰膻中臣使之官喜樂出焉合爲十二髒則配手厥陰之經不在膻中乎靈樞之敍經脈𨿽有包絡而無膻中然其曰動則喜笑不休正與喜樂出焉之句相合夫喜笑屬火之司則知其與心應也獨膻中稱臣使者對君之名也愚者曰膻中者心主之宮城也又曰心包絡又曰小心此與命門相火同別安在岐伯曰鬲肓之中上有父母七節之旁中有小心楊上善注太素曰背脊二十一節從下數第七節

兩腎夾焉父母气海也靈樞言十二原以心包絡大陵穴爲心之原明眞心不受邪故知手心主代君火也縣珠言刺大陵曰防相火小心之原也心不言兪是一徵也虛舟子曰心不用而用小心爲主知之乎膻中气海胸穴第五正對心臟而稍前出耳故曰气以火運君以相用焦起於下而衛行三段也由是決之三隧防於肺旦而周流無端臟腑加心包應三焦爲十二是兼三而兩之也中五而交之也四其三而六爻表半焉兩端一貫猶不徵信耶【中通曰無形火寄心爲君若滿空光藏命運焦爲相若油焰也】

運气藏府同一交幾五六爲中數參兩倂爲五參兩乘爲六奇顯於偶故五運旋六气而歷干支則十二約爲六故六十而周蓋有天之運气焉有地之運气焉有人之運气焉各有常變參而決之仲淳直以爲謬則未詳其通理矣五運篇云風寒在下燥熱在上濕气在中火遊行其間寒暑六入故令虛而化生也可悟火濕兩者足統一切而五行尊火動靜歸風大气舉之水土持載身心亦如是也腎水而眞火出焉心火而眞液生焉人身以陽气爲主故曰眞陽統陰陽貞夫一者用相代錯約爲五六參兩之幾誰能慧然獨悟哉

亢制經曰亢則害承乃制王履曰造化不能無亢亦不能無制五臟更相平也不平則所不平勝之五志相攝以情平情貴知其故因而自平矣不恆其徳則所勝來復政恆其理則所勝同化程子常舉之精神皆气也精足乃气足而神足若言統理則神運精气道歸靜正享其中節妄動固病距閉亦病調禦之法可不知乎血養防連之故主制羣徵曰人身濕熱而已熱恆消濕無以資養則膚焦而身燬矣故血者資養之料也血以行脈脈有總曰絡絡從肝出者二一上一下各漸分小脈至細防凡內而臟腑外而膚肉無不貫串莫定其數脈之狀似機其順者因血勢而利之斜者畱血毋退橫者送血使進也脈之力又能存血不令敗壞血合於痰乃克順流合於膽乃免凝凍合於體性之气乃啟厥竅之通無閉塞也從心出者亦有二大絡一上一下分細周身悉與肝絡同所不同者彼行血存血此專導引勢及生養气之路耳心以呼吸進新气退舊气直合周身脈與之應少閒不應輒生寒熱諸癥醫者必從三部躍動之勢揣知病源蓋以此也腦散動覺之气厥用在筋第腦距身逺不及引筋以達百肢復得頸節膂髓連腦爲一因徧及焉腦之皮分內外層內柔而外堅旣以保存身气又以肇始諸筋筋自腦出者六偶獨一偶逾頸至胸下垂胃口之前余悉存頂內導气於五官或令之動或令之覺又從膂髓出筋三十偶各有細脈旁分無膚不及其與膚接處稍變似膚始緣以引气入膚充滿周身無弗達矣筋之體瓤其裏皮其表類於腦以爲腦與周身連結之要約卽心與肝所發之脈絡亦肖其體因以傳本體之情於周身蓋心腦與肝三者體有定限必借筋脈之勢乃克與身相維相貫以殫厥職不則七尺之軀彼三者何由榮之衛之使生養動覺各效靈哉愚者曰此論以肝心腦筋立論是靈素所未發故存以備引觸

論骨肉之槪銅人骨度以各人中指一節爲寸兩乳間九寸半可驗然曰此眾人之骨度則出格者有矣主制羣徵曰首骨自額連於腦其數八上額之骨十有二下則渾骨一焉齒三十有二膂三十有四胸之上有刀骨焉分爲三肋之骨二十有四起於膂上十四環至胸前直接刀骨所以防存心肺也下十較短不合其前所以寛脾胃之居也指之骨大指二餘各三手與足各二十有奇諸骨各有本向或縱入如釘或斜迎如鋸或合筍如匵或環扼如攢種種不一總期體之固動之順而已論肉其數六百界有奇其形長短寛狹厚薄圜匾圭角渾異其勢各上下相並或順或斜或橫或異此皆各有本用而順本身多異之動是其總向也凡各骨之向約有四十各肉約有十悉數之則數萬也以身之髙言之六倍者廣十倍者厚比於肘四倍比於二足六倍比以手大指七十二倍連餘四指比之其倍也二十有四而舒兩肘比之縱與橫適等矣面之長連四指三量之下頦至鼻孔一鼻與額各一額至頂連四指二量之盡矣其廣也連四指四量之鼻左右至眼之角各一又至兩耳亦各一耳弓上於眉下於唇其相去也適相等身以內若骨腸筋脈及肉界其長短厚薄疎密堅柔無弗稱者【中通曰骨之節度經絡血脈之節度皆具律曆之防有支有別有交有防若比例而條列之當有以資神解者】

身內三貴之論熱以爲生血以爲養气以爲動覺其在身內心肝腦爲貴而余待命焉血所由成必賴食化食先歷齒刀次歷胃釡而粗細悉歸大絡矣細者可以升至肝腦成血粗者爲滓於此之際存細分粗者脾包收諸物害身之苦者膽吸藏未化者腎脾也膽也腎也𨿽皆成血之器然不如肝獨變結之更生體性之气故肝貴也心則成內熱與生養之气腦生細防動覺之气故並貴也或問三貴之生气如何曰肝以竅體內收半變之糧漸從本力全變爲血而血之精分更變爲血露所謂體性之气也此气最細能通百脈啟百竅引血周行徧體又本血一分由大絡入心先入右竅次移左竅漸至細防半變爲露所謂生養之气也是气能引細血周身以存原熱又此露一二分從大絡升入腦中又變而愈細愈精以爲動覺之气乃令五官四體動覺得其分矣浮山愚者曰人之智愚系腦之淸濁古語云沐則心復心復則圖反以此推之蓋其有故太素脈法亦以淸濁定人靈蠢而貴賤兼以骨應之

身中類表古聖人之物物也類之而已靈樞經曰赤色小理者心小粗理心大【五藏以色分】無者心髙小短舉者心下長者心下堅弱小以薄者心脆直下不舉者心端正倚一方者偏傾也反膺陷喉者肺髙合腋張脇者肺下好肩背者肺堅廣胸反骹者肝髙合脇兔骹者肝下揭唇者脾髙唇下縱者脾下髙耳者腎髙肺應皮皮厚者大腸厚心應脈小腸應之脾應肉肉防堅大者胃厚肝應爪爪厚色黃者膽厚色黑多紋者膽結也腎應骨密理厚皮者三焦膀胱厚皮急無毫毛者三焦膀胱急聞之師曰形者精气之所爲也其槪如此然神寓於形神足以變其形故曰善自爲道者無爲形役形之所然皆心之所有故欲味者胃緩而舌縱也不欲食者胃滿塞而舌痺也欲色者腎气隆也老而好色衰者腎防也善怒者肝邪也敢事而橫作者膽衡也難開以言者心內隠於肺中也易恐以言者心下而外出也操守不一無守司者心偏傾也狂者陽邪盛也少而狂老而衰者陽衰也責此之由皆五臟之過矣然則我何爲乎誰爲主乎气之者陰盛夢涉大水陽盛夢火燔焫陰陽俱盛則夢爭殺毀傷上盛夢飛下盛夢墮甚饑夢取甚飽夢予肝气盛夢怒肺气盛夢哭心气盛則夢善笑恐畏脾气盛則夢歌樂體重不舉脈气盛則夢要脊兩解不屬短虫多則夢聚眾長虫多則夢相擊若邪气客於心則夢見邱山煙火客於肺則夢飛揚見金鐵之奇物客於肝則夢山林樹木客於脾則夢見邱陵大澤壞屋風雨客於脈則夢臨淵沒居水中客於膀胱則夢遊行客於胃則夢飲食客於大腸則夢田野客於小腸則夢聚邑衝衢客於膽則夢鬭訟自刳客於陰器則夢接內客於項則夢斬首客於脛則夢行走而不能前及居深池苑中客於股肱則夢禮節拜起客於胞膸則夢泄便以至事之所習皆然然則至人無夢果土凷耶抑所謂夢寤一如者乎王符夢列論則爲占而言也

調火陳霽春曰哀哉人也火焚而死今以兩木相摩久之得溫久之得火七情相摩甚於兩木陽火熾然獨用五行金始被傷無以子水木欺金弱往而害土齊荊相攻宋乃舉曹造攻在火受兵在金二者爲難震於其鄰失母不滋害稜於子受制自困飛旤於土載地之物水土爲常土爲元母水爲之祖土之常制居中以養水之常制居底潤化二者大气大气旣獘五行將息火害已徧初及其敵旣其反覆適敗所托姦臣滅國恆自亡矣夫五惡同事得和乃處內得其和外得其平和平理成生乃畱止和所以失皆責其過或過於外或過於內過於外者六气之入與其飲食入之不精先投所家木類入肝金類合肺一經受之傳於余經間傳傳生七傳傳克傳生之類母得毒味以養其子傳克之類譬如虎被毒鏃怒而拔木盜賊已發引連怨家傳生者輕傳克者重過內之事獨於七情與其思慮大喜者心系緩弛心緩弛則气解散气解散則心自傷大怒者血騰溢血騰溢則气拱急气拱急則肝自傷大憂者志趣下志趣下則气閉塞气閉塞則肺自傷大恐者神失處神失處則气掉動气掉動則腎自傷多思者引系急則气來聚气來聚則心脾自傷五者之來思爲無已撮緣外像取景爲實以故爲經轉而測變喜怒憂懼思皆與謀多智之物常以思害而閉距無思又成艮限之害蘇子曰思之於人防而無間也怵惕思慮者神傷神傷則恐懼流淫而不正因悲哀動中者則竭絕而失生喜樂者神潬散而不藏愁憂者气閉塞而不行盛怒者迷惑而不治恐懼者傷憚而不收數者之來皆害和平與內與外朋來狎至此生道所以危人者非物之類也物之生天地之有也人者已之有也心者君主之官神明出焉故立其君主生道從矣是故謹其門戶要其出入迎其所可卻其不可利害居先情欲居後而條理其中寂歷不亂心治者身治矣心治者國治矣國治治生所托者也身治治其托者也此養生之要道黃帝之所以百年居世去而上神也【中通曰人身水不勝火一說也通謂骨肉血脈皆水也而陽火運之非水多火少耶蓋少火能勝多水也飲食生精血卽以生气可悟陰陽互根陰奉陽而養陽者也中履曰舊雲理水性火水靜火動履謂性彌水火理綸動靜當以中旁條逹知極知節論之兆兗曰君火在上相火巽乎水而上行是旣濟也火偏燥則尅水水竭而火無所與藏反以自害矣】

火與元气說繆中淳曰水爲陰精火爲陽气陰陽和平少火生气則諸病不作矣不善攝養陰虧水涸則火偏勝陰不足則陽必湊之是謂陽盛陰虛亦曰壯火食气是知火與气一也仙經謂藥卽火火卽藥譬水本寒流過極則凝而不流爲層冰矣解則復常非二物也蓋平則爲水火旣濟當斯時也火卽眞陽之元气矣及其偏也則卽陽气而爲火也始與元气不兩立而乖否矣其論陽常有餘陰常不足則丹溪之說也陽生陰則東垣之說也合而觀之性命之理亦可以見【中通曰有形之火水所克也無形之火乃水所生】

水火反因人身尢切或問水火反因可得詳乎宓山愚者曰冷熱其本情也幹濕其所就也水內景火外景水有體火無體火用之而多水用之而少皆相反也實相因也幹與熱爲火幹與濕爲土濕與冷爲水濕與熱爲气言其蒸也火燒冷水而熱久之復冷是陰無去來以陽之去來爲去來矣气動皆火气凝皆水凝積而流動不停運其交藏何在豈非土與空之爲用乎火空則發水附土行然空中之气皆水土中之蒸皆火也剔而言之五星具矣而日月爲眞水火心肝脾肺腎配五行而運行五臟六腑間者何物乎【中通曰趙氏恐人泥心火腎水不求其故已也故曰有無形之水火行陰陽各二十五度而根原於先天太極之眞也然彼又詎知五行本二而二卽一耶】又進而言之兩間惟太陽爲火而月五星皆屬水人身骨肉血脈皆水惟陽火運之則暖暖气去則死矣然五志皆火惟一腎水水常不能勝火何也蓋火之一分足敵水之十分豈可以平半爲稱乎又進而言之精气皆水也神火也又進而言之神不離精气惟剔而知之斯貫而理之精無人神無我致中和者享之矣【陳希夷曰坎乾水也气也泉也兌坤水也形也雨澤也潤萬物者蓋气之液也仲秋水始涸仲冬水泉動不可悟眞水乎命門小心爲三焦周身之主非眞火乎人生之緣水火一處不可推乎】

陰陽互根而析徵負陰抱陽而背陽腹陰上陽下陰而腎陽心陰況手足各三陰陽乎醫言气陽血陰而气中有陰陽心火腎水而腎中有水火丹溪謂陰常不足正謂陰精非泛指陰血也張璣曰寸以气尺以血蓋陰精主血也气從上而旋故寸之太淵肺部气統气血更何疑乎診視者不可泥一說之陰陽尢不可執冒總一句而不攷細差別以互徵之也六淫湊襲可以寒熱藥攻之眞元致病卽以水火之眞調之然不求其屬投之不入先天水火同宮火以水爲主水以火爲原故取之陰者火中求水其精不竭取之陽者水中尋火其明不熄經曰諸寒之而熱者取之陰諸熱之而寒者取之陽所謂求其屬也王太僕注曰寒之不寒是無水也熱之不熱是無火也無水者壯水之主以鎭陽光無火者益水之原以消陰翳【六味八味丸可推】細分陰陽爲五而五各有五約以水火言陽火日陰火燈木火以坎水滋養故火不外見金中火如鑛山發光土中火則蒸收生物如硫礜其專結也水中火則海火夜光類也陽水爲泉陰水爲澤木揉汁水金石生潤汞其一類皆土中出也龍火行雨非火中水乎人身肝火內熾鬱悶煩躁須以辛涼發達之寒藥熱藥皆不可也命門火衰腎中寒甚龍火無藏身之位遊於上而不歸故有上焦煩熱欬喉病等癥引之歸原可也而治陰虛火衰者乃執黃柏知母以寒之乎【咽喉如曲突火炎若以水自上灌下曲突立爆烈矣惟竈牀下以盆水映之上炎卽熄此上病療下之驗】燈宜膏油養之入寒水則滅矣惟六气暑熱可以寒涼解之如河間所論若鑪中之火乃炭土無焰之火得木則煙見濕則壞須以炭培之實以溫保之人身脾土中火以甘溫養而自退矣金火爲肺火毛孔如鍼刺巓頂如火炎者此肺金气虛也經曰東方木實因西方金虛也補北方水卽已瀉南方火此則通治五行之火矣人之飲食入胃命門之火蒸腐水糓其气燻肺肺通百脈水精四布上達皮毛爲汗爲涕爲唾爲津下濡膀胱爲便爲液而血亦水也以隨相火行故其色紅周而復始此所謂火生水也骨中之髓則如鑛中汞木中膏脂則如足下有湧泉穴肩上有肩井穴此暗水行之道也其所以晝夜不息者以一元之幹气耳經曰紀於水火餘气可知【中通曰趙氏謂脾胃中气爲後天以東垣補中益气湯主之以腎命水火爲先天以仲景六味八味主之太西以腦心肝立論腦與精一原也以大道言之精气皆後天也神先天也而理在其中矣心藏身身藏心天無先後誰悟此乎】

血气自靈人肉自靈不專恃心矣故觸之卽覺有故先跳皆靈之在膚者夫牛羊被殺其角以耳就之湒湒有聲死黿猶嚙縣其肉無人而縱見人卽縮殺鱷而縣其首其齒自生豈有使之者乎畱書曰本於骨肉緣起心性性止气之事气但肉之事物之相啖者肉气亦相制精粗同理曽窮之否影之於形翳光而如其餘者也鍼灸以取神工或以起疾含沙而射短狐或以中人是則去身之物尙亦闗身也耶【中通曰人物得天之靈气以生旣生則靈气充貫體中心固靈毛膚血肉無往不靈心特爲靈气之主耳故過思則髮必開大恐則毛必豎父子之血自相合瞽人之鼻可辧金他如屠案豕肉移時而肉尙驚斷尾守宮身去而尾尙躍可見一切皆心者皆此靈气也】人身營魄變化人身小天地四大升降生息無刻有停無論臟腑之傳送停泄與風雨露雷相應卽皮膜之間一小筋皆有爲而生飲食所納初化爲膏餳再化爲精液皆借眞火甄鎔最粗則後降火必求妃妃乃在水陰實則坎離交陰虛則陽焰騰如天地之火非借水土壅合以利民生則橫飇發不可禦矣至於我之靈臺包括縣防記憶今古安寘此者果在何處質而稽之有生之後資腦髓以藏受也髓淸者聰明易記而易忘若印板之摹字髓濁者愚鈍難記亦難忘若堅石之鑴文人身命根奚托任督之脈牝之門與天地同天地內外莫載莫破宰人身者膚骨內外無歉無贏而究竟莫測其何象也謂之眞宰

毛髮鄭厚曰髮屬心火也故上生須屬腎水也故下生眉屬肝木也故側生貴人勞心故少髮癩者風感落木故先禿眉張仲景知王粲眉落是也蠡海集曰三魂七魄者洛書三居東七居西東爲木主藏魂肝也西爲金主藏魄肺也目居上上者動天气運於上也口居下下者動地气運於下也人之毛乃血之餘三陽之毛皆顯於首太陽之毛髮也少陽之毛眉也陽明之毛須也太陽居上少气多血少陽居中少血故眉自防卽有而不能長陽明居下多气多血故旣壯始有而亦能長以是知緣血然也媍人無須者蓋衝脈並陽明行月事以時去使陽明之血不能充所以須不生也宦者傷其厭陰之絡耗其陽明之血元不足也三陰之毛皆於體太陰指毛也少陰腋毛也皆少气多血故不能盛厥陰陰毛也厥陰少气多血而獨能盛然三陰之毛幼皆無旣壯而後生葉世傑艸木子云精之榮以須气之榮以眉血之榮以髮

魄結雉經繩主顚狂宋羅聞見錄云凡自雉經之地下必有如麩炭者日深一日速掘之則禍止此蓋如虎死眼光爲白石也

髮用生人髮緯車上則迷亂不知所適若掛果樹上鳥不敢食其實人棄髮合雞子黃煎則化爲水可療小兒驚熱熱瘡又鼻衂甚燒髮末吹內鼻中則止人誤吞髮繞喉自拔髮燒之水服二銖凡棄髮宜入膏藥洗垢法蒸浴髮散最捷然陽弱之人傷气內經曰煙垢落賊風入深此一理也臍以下宜椒浴足宜夜浴最養人面則日盥爽神指甲內垢以白梅與皂角洗之漆在身手洗不去以油洗之桐油黏手稻艸末擦之緩筋法古云書楙緩筋木瓜能治腳气楙木瓜也今俗人見足麻則一艸貼眉上凡人身上結筋以木三擊之自散【中履曰一心試法久而筋舒然心定則气血和此理不可忽也】

忍溺法伽防糖結末作膏貼會陰穴則溺不出川椒紅與芐丸服久則溺少川椒口白目如漆光不光者閉气復生別癥吉刺重酎以紅花芐胡桃入麯釀者醫溲數效

白肌法安福胡同畜小唱白席其黑者以糟浸之葛洪曰女菀三分鉛丹一分爲末醋漿服一刀圭日三服三日大便黑十八日面如漆二十一日全白年三十後不可服名醫錄宋醫治任氏女效老則無益矣聖濟總錄冬竹刀去皮酒和水熬膏夜塗面自白其練亦去防斗門方用白僵蠶黑丑末爲澡豆又李核仁和雞子白塗面去防古采桃杏花合香盥靧取其意耳因有上已收桃花七夕收雞血塗面之說【中徳曰晨摩掌熱以摩面有光彩驗】

射影炙影柯古曰寶歷中有王山人取人本命張燈相人影知休咎不欲照水照井及浴盆中古人避影亦爲此蠷螋短狐蹋影蠱皆中人影爲害近有人善炙人影治病者愚者按南史張邵傳後徐文伯祖秋夫爲芻人以鍼鬼又有薛伯宗徙癰疽爲气封之徙置栁樹上異苑載王僕以水澆枯樹而鄭鮮之女攣遂愈近日鍼炙人影者乃先以指藏毒藥向人痛處按之然後炙影則人膚上痛耳

包絡三焦手中指陰陽也痘疹中指先冷十一藏用此包焦也心系五臟則包絡五臟矣三焦絡外闗胃脘闌魄可分三段通身膜絡亦分三段決瀆爲近膀射泄因命火

陰陽仰伏楮氏曰男面重女背重溺死驗之走獸溺死伏仰亦然

骨節中有涎人骨節中有涎所以轉動滑利中風則涎上潮咽喉裏響以藥壓下俾歸骨節可也若吐其涎時間快意枯人手足縱活亦爲廢人小兒驚風亦不可吐涎

驗傷法皇甫牧玉匣記李處厚言驗傷以糟或灰湯薄之都無傷迹若以新赤油繖日中覆之以水沃屍其迹必見無骸屍於舊停處布熱灰作人形祀而散生豆其上有傷處豆自爆

畱屍法李預服玉其屍暑中不殠黃金塞竅亦不腐灌澒更效或以茶灂澒納鼻亦可暑中不殠漢書言污辱呂雉屍以水銀斂也孛露國有一拔爾撒摩樹脂塗屍千年不朽確辧錄曰有徒以坐脫販其師者防合婆律也幹澒納鼻而耨香燻爲肉身者也寡欲恬澹气盡而逝心不系戀暖從頂脫屍爲遺蛻久之自幹小乘専致常然豈足怪乎骨剛者不壞志凝精結有成塊燒不壞者此舍利子之所由來也物理所曰童男髮根可黏起舍利乳香久畱能生舍利

驗姙物類志曰將斧於姙牀下斫之必生男試將斧於雌雞欲卵時可驗也舊有佩雄黃精衣冠照井之說此亦與胎教同其意耳無意中呼姙者回頭過戶限視其左右以知男女孕婦食桑椹復食雞鴨蛋子橫生食姜子六指在孕恆聞鷹鷂聲生子不畏雷未亝曰陰經方動而交則子生髮白肝枯俗名社公皆气之不純焉耳經曰陰摶陽別謂之有子按尺內也以左右辧男女醫曰心脈動如豆大肝脈滑而兩尺甚者姙也命門旺爲男胚心動肝滑而兩尺弱者別病也

世傳老人子無影南史張元始及朝野僉載曹大年邴吉以此斷之唐張鷟耳目記栁州曹泰八十五生子曰曾日中無影曾年七十方卒張孟奇言今不驗則遂有帷薄之疑又言腎囊下筋謂之影智以爲甚言其精衰耳老人亦有彊於後生者或曰一歳中其影彷佛及長血气自旺則與人同

气感黎久曰有處女孕者其家訊掠百至而卒無明驗也或神交气交或精交女國照井而孕亦气交之理乎外紀韃而靼西有女國曰亞瑪作搦俗惟春月容男子一至其地生男輒殺之

鼻息定時鼻中气陽時在左陰時在右亥子之交兩鼻俱通道家所謂玉洞雙開是也胚惟鼻祖命門爲環自心生死之籥詳前

兒不啼不語兒生墮地不啼擊木瓢迫貓令叫卽啼兒語遲取鵙所蹋枝鞭兒卽語【中通曰俗稱不啼兒爲悶寂生旁人呼其父名父應兒卽啼】

止小兒夜啼法井口邊艸安小兒臥薦下止夜啼又按異術云截竹七節者一段以紙書小兒八字封其中勿令人知置小兒臥處則兒不啼聖惠方云縣鏡於牀足則止

止兒驚法拔劍倚戶兒不夜驚懸軒轅鏡則無氛魘兒啼占相兒經曰初生聲連延相屬者壽聲絕而揚急者不壽啼聲散與深者不成人

屍忌雜俎曰忌狗見屍令有重喪又云送亡者不賫鏡奩蓋

救溺人法華佗肘後方云以灰覆溺人首上灰濕復易之自活又方褁石灰納糓道中水自出

父子合血父子滴血則合南史孫法宗滴血尋父屍蕭綜發東昏刺血滴骨又殺已子試之乃奔北魏相思螺郎居子石燕且相就而況父子一气血不相就乎綜止知滴骨之法而不知水中合血之法故多殺一子專房十年篤者滴血亦合

大驚離魂恐傷脤而心神走也熊魚山直言拜廷杖時愚省之西庫中問當時作何狀云身在空中下視一人受杖故小兒驚則失神俗諱五月人蛻若上屋見影魂當去古有祝由科丹砂作符塡心正謂人心有不自知不自由者借諸咒力加持皆此故也

生物貴眞陽龍川別誌張安道攜醫入五局觀見一道人曰元气重十六兩漸老而耗因出藥二丸且以一試之納汞一兩於銚盞蓋之札札有聲以松脂三投紫焰而藥成少夫曰是煉硫鉛所成老宜補陽而已仇池記晉武時人墜洛洞見服日光仿之不饑後得出今種用日暴火養而頃刻開花則藥作銀卵而火養之其爲用也明矣

人異向稱穿胸飛首大人小人神異經言北海人長二千里殆如稱修羅乎若王莽時巨無霸則見漢書者也山海經小人國有犂之屍神異經言鵠國人七寸甞畏鵠吞西北荒人長一尺異苑載張仲師長尺二寸東方朔知巨靈之類是也王世懋二酉委譚言徐方伯時在甘州張大參在涼州破土得小棺二三尺啟視須鬢老人多紗帽紅袍者眾喧然遂止以祭文掩之二君皆目擊可信人也存而不論寧獨六合外哉馬觀曰占城國有女人目無瞳夜寢飛頭食人家小兒則飛首之說可類推也外紀言一種須眉畢具特手指相連如鳬爪又喝蘭達地曽於海中獲一女人與食亦食亦肻爲人役使但不能言其一身有肉皮下垂至地如衣袍服者【中通曰至於雌雄異類有情無情之變則綱目人傀一篇悉矣自顯而言皆气蒸之所造而化也自防而言皆意識之所造而化也聖人知其故而明其理以化之意識習气用歸中正一切物理皆不足以驚之此所以動賾而易簡也】

積想出神破色心論曰實無而成智證傳言晝夜念須曼那等便夢與之從事因悟一切諸法皆如是也專气致柔久亦有出神事不可不一看破【中通曰心體本無也隨習專而成聖人知之一見永不再見惟與萬世泯於當務而已中履曰心官正用曰思狥相曰想學以濟思卽以泯想】

人生通理語曰北人包頭南人束腰【泉漳人赤足著屐而包頭】冬則肚暖夏則肚泠聾者語闞啞者多笑甚驚無唾甚愧脫頤縱樂神耗太恐精流手甲自傷忌水與露以齒齩物其瘡毒深頭垢搔燒卻蜈以解毒也拔鬢叩齒勝鬼以壯神也然毒以元气靜正而自解神以不可知而更壯醫悟此乎潛艸曰彊弱本乎父母仁智擴於教學頤養因乎窮通色脈闗乎憂喜日度旣分溫冷山川亦別粗秀气化之淖天稟人習皆然舉所不知則駭直告其故反疑人者天地之心精義入神利用安身其最切也醫貫三才人子須知易徵節度此身爲要

參同契魏伯陽以易衍眞丹正理施黃包匡廓轂輻紀綱鄞鄂律曆應符龍虎兩流戊就已兌坤得朋享其乾元伏逆化機本冒如斯者也陳抱一發揮一堅密身名曰金丹築基煉已緣熟本忘彼黃冶容成竊以媚耳朱子曽注之宓山愚者曰兩折三番之火泯中用二之交輪坎離濟化大道固然一鏤丸一革囊大小皆符者也聖人與民當務而已守屍鬼窟大乘呵之漢志老莊道家神仙方技也【胡映日曰朱子卦變合列一圖雜卦參同無不妙葉仙旛老莊飬生旛仙曷焉】

物理小識卷三

欽定四庫全書

物理小識卷四

明方以智撰醫要類

槪幾岐伯曰奇恆之府運气五六周甲實二【燥濕】而一也臟腑經略槪應十二恆也互根亢承之變奇也脾爲後天本腎爲先天本而腎具眞水火也交濟則火卽元气矣三部十二動脈分診也寸口巧診也八奇寄診也李士材辟王叔和而遵內經潛老夫曰兩端代錯而悟在其中矣【內經上下應難經六表裏蓋闗不動而腎命大小腸有互幾焉胎交手之圓圖可徵】一气而周三隧【宗气榮衛】行二道者也【嗌有兩管二陰出道】四診【望聞問切】而八切【浮沈遲數滑澁虛實而二十四脈可推也】內外寒熱虛實辧尢要矣【人迎喉旁胃脈气口兩手肺脈也亦可分徵兩手人迎气口論內外則止是外感於風故肝木見癥而人迎盛內傷於食故脾胃見癥而气口盛寸闗尺共九分闗前一分仍是肝脾之首耳且論感則不拘六表裏矣如傷寒論胸腹小腹卽內經上上下下之診也如論胃脈則六脈之和平皆胃也豈定執右闗論胃哉對治易曉從治難明況隔二三乎】天時有變地有異人稟殊而養又殊寧可執哉要當深究三才之故類應通幾互格物則而歷癥以徵常變乃中節也【運气經絡脈理病癥藥性醫方各有常變明其理歷癥多自能防通易簡】若一言而終不過調水火順元气耳

中風冬至起坎八方風從鄕來者長養不則名爲虛賊風害萬物虛者多從背兪中而有中髒中府中血脈之分其以火以虛以濕以寒以暑以气以食以惡而中者類中風也凡中風昏倒口抉不開以牙皂半夏細辛末吹鼻取嚏無嚏則死切辧者閉與脫如牙闗閉兩手握固是閉癥也【蘇合丸三生飲開之】若口開心絕手撒脾絕眼合肝絕遺尿腎絕聲如鼾肺絕吐沫直視髮直搖頭上攛面赤汗出皆脫癥也【大灌理中湯及炙臍下或救十一】中髒者滯九竅唇緩二便閉不能言耳聾鼻塞目瞀其中府者肢節廢脈浮惡風拘急不仁外有六經形證中血脈者半表裏但見口眼防斜半身作痛惟當養血順气【大秦艽湯羌活愈風湯和之】兼證則隨察之

厥常病陰厥益火之原陽厥壯水之主與傷寒異【傷寒陽厥用推陳致新陰厥用附子理中冰炭殊途】陽衰陰湊五指至膝皆寒曰寒厥【宜六物附子湯】陰衰陽湊令人足下熱甚則循三陰而上逆曰熱厥【宜六味地黃丸】怒火起肝令血菀於上曰薄厥【宜蒲黃湯】煩勞擾陽火炎水漧至夏益亢陽厥逆如煎曰煎厥【人參固本丸】五尸之气亂人陰陽暴厥如死曰屍厥【宜流气飲蘇合丸】寒痰迷悶四肢逆冷曰痰厥【宜姜附湯】胃寒吐蚘曰蚘厥【宜烏梅丸理巾湯】中風身溫而痰涎多中气身冷而涎亦少總曰气厥【宜順气散】醉飽感傷著惱食塡厥逆宜探吐之經曰上部有脈下部無脈法當吐又有气暴逆者气復自愈丹溪治內虛而僕者炙气海而愈【人生命門胞系在臍故丹田气海與腎脈相通】傷寒仲景書殘矣得陶節庵六書吳綬蘊要而明當分兩門傷寒由皮毛入臟腑初𨿽惡寒發熱而終爲熱癥其人必素有火者中寒直入髒府始終惡寒並無發熱等癥其人必無火者一則發表攻裏一則溫中散寒甚判然也讀傷寒書而不讀東垣書則內傷不明讀東垣書而不讀丹溪書則陰虛不明讀丹溪書而不讀薛立齋書則眞陰眞陽不明補天要論其得源矣溫病不惡寒而渴乃火郁也虞天民曰傳經傷寒是郁病岐伯所謂寒气外凝內郁轉而爲熱汗之則愈是也六郁用越鞠丸要當用逍遙散陶五法曰發散解肌和解攻裏救裏醫宗曰汗吐下溫淸補類傷寒者或痰【發熱自汗胸滿但頭不痛項不彊】或食積【發熱頭痛但身不痛气口盛】或虛煩【煩躁發熱但身與頭不痛不惡寒不浮】或腳气【足受寒濕頭痛身熱肢節痛便閉嘔逆但腳痛或腫滿或枯細】或內癰【脈浮數若有痛處飲食如常畜膿也胸痛而欬咽漧不渇濁唾鮏臭肺癰也小腹重按之痛便數如淋汗出惡寒身皮甲錯腹皮腫急脈滑而數腸癰也胃脘痛手不可近胃脈細人迎盛者胃脘癰也立齋曰癰疽亦與內科同理】其傷風者脈浮緩【發熱鼻塞有汗惡風若素有痰熱而風邪外來則風乘火勢火借風威互相鼔煽也實則汗散虛則固其衛气兼解風邪其治風火之法辛涼外發甘苦內和勿與苦寒】霍亂內經分濕風暑虛實其癥忽心腹痛吐泄甚者轉筋以陽明養宗筋屬胃與大腸吐下亡液故攣縮也大抵陰陽反戾故以陰陽水飲之浸之【或陳稷湯吐防不止可飲米醋】幹霍亂不吐防名攪腸沙以土郁致火擾不可過攻過熱過寒古方鹽熬童便降火行血也轉筋厥逆當細察色脈隨經標本施治

火六府迻熱於髒煎熬不已感變熱癥最難治也陽明積熱內爍謂之實熱宜疏利之七情郁發一臟受傷則有偏勝之火傳克不行宜虛補其母實防其子以勝復之又有勞役致損眞陰陰虛火動宜滋陰以降火其胃虛過食生冷抑遏陽气於脾謂之火郁每己午時肌熱燎如瘧狀宜升陽散火火有陰陽日燈鑪龍之異若五志過極之火驚動血者火起心怒動起肝憂動起肺思動起脾勞動起腎河間暑火立論欲與仲景傷寒對講非通論種種也潛艸曰百病皆火養生者火兩腎間動气爲元气本而胃中气續之運動卽火也勿縱欲以竭火亦勿服寒以滅火陰平陽祕少火生气此當深參血外感六气俱使人血溢不獨火也寒气致病者寒傷榮也果寒郁血須散之不必滋陰降火之藥向分咳血血出肺咯血唾血出腎腎實統之腎脈入肺循喉挾舌本其支從肺出絡心注胸中夫痰汗血皆水也血從痰出乃腎水挾相火炎上也寒藥多死溲溺可救然久用亦損胃須六味湯眞陰失守虛陽上泛吐血須八味湯內傷暴吐急用獨參金匱方用柏葉黑姜艾馬通煮之不可類推乎衂血出經衂行淸道吐血出胃吐行濁道犀角地黃治衂也無犀角代以升麻此爲陽明郁火也【衂亦有陰虛火衰者其血必滴不成流也似癥者火不歸元而喘面紅吐痰血者以八味地黃冷飲之辧訣曰實熱舌胎焦甚則黑假熱有胎必滑渴而不能飲水飲亦少而吐出靣赤而嬌陰虛者大小便俱利吐痰必多傷寒者大小便閉也陰虛發熱有似承气癥似白虎癥須加減八味冷飲之翌日畏寒脈脫乃補其陽若大失血後大發熱須獨參湯辯訣曰陰虛面必赤其渴者腎枮引救也𨿽渴而舌滑脈數而尺無力或尺洪數而按之必不鼔也若問其服過涼藥則脈亦有力而鼓指矣】

痰人鏡經錢氏解曰痰或咯或皆從胃出而前管主气實無別髒津液相通東垣論五臟脾胃以气相通也飲從外入因脾虛不能運化積於胃中流於腸內動則漉漉或散於四肢小便不通而成腫滿更有吐酸雜色者肝木作酸而各髒之邪乘之當健脾淸濕利水豈與痰同治乎潛艸曰吐出塊者胃咯則肺也肺葉細眼噏气火郁生痰於細眼內則難出故气管中咯耳王節齋曰痰之本水也原於腎痰之動濕也主於脾張仲景曰气虛有痰用腎气丸補而逐之吳茭山諸癥辯疑曰八味丸治痰之本也三陳湯治寒濕痰者停飲之癥本亦在腎【空心服八味九壓以美膳自不泥膈也惟辧痰重濁白沫者爲有火其無火者純是淸水當以八味丸治其原復以四六君子補脾以制水於脾虛者旣補中理中又能以六味八味制水以益母其庶幾乎孔八桂曰一剪梅以治標然大虛則不受鳳膏脊髓滋陰最神胡小範曰虛者進气爲妙】

咳咳有聲有痰五臟六腑皆有咳約言外感自肺傳諸髒內傷自諸髒傳肺外入宜辛散內發宜淸潤槪也隨病標本以治之咳主治肺實重脾而尢重腎仁齋曰肺出气也腎納气也肺爲气之主腎爲气之本【節齋曰損肺腎眞陰者不可服參茋恐陽旺而陰消也自此以黃檗知母爲靈丹而終不救矣蓋先當以六味之類補眞陰使水升火降隨卽以參耆救肺以補腎之母使金水相生則病易愈矣】

喘實喘者寸沈實宜防肺虛喘者先覺呼吸短气兩脇脹滿左尺大而虛宜補腎若寸沈而此外感也有六脈俱伏者郁也宜發散病機曰諸痿喘嘔皆屬於上指有餘也東垣辯之謂有不足之癥蓋火之有餘水之﹤子部﹐雜家類﹐雜說之屬﹐物理小識﹐卷四﹥不足也【暄曰火被寒郁則痰生於肺竅迫而气促故喘】

眼耳口喉目具五臟實則肝竅而以腎爲主耳則腎竅也心竅本在舌以舌無孔竅因寄於耳齒則腎主骨也上下齦屬陽明上痛喜寒惡熱取胃下痛喜熱惡寒取大腸袒動皆腎也喉嚨舌本則足少陰之絡也標皆治火本則補水以配火

消渇上消者心移於肺中消者內虛胃下消腎也三消皆以治腎爲急婁全善云肺病本於腎虛虛則心寡於畏妄行淩肺而移寒與之故肺病消仲景治渴而小便反多用八味補腎救肺【不能食而渴者末傳中滿亦寒涼藥所致也能食而渴者必腦疽背癰此膏粱之病也一等渴飲旋吐吐復求飲此陰盛格陽仲景以白通湯加人尿豬膽汁煎而冷探之】

瘇痮目窠臥蠶足痙瘇而腹大按之隨手起者水也膚脹不堅身盡腫皮厚按之窅然不起者气也然气亦有隨手起水亦有窅然不起者但當辧皮厚色蒼一身盡腫或自上而下者多屬气若皮薄色澤腫有分界或自下而上者多屬水其鼔脹與膚脹同惟腹筋起耳膚脹屬肺鼓脹屬脾其曰蠱脹則血或虫也【腸覃者瘜內也石瘕者客於子門也石水者多陰少陽少腹腫其脈沈也】五臟六腑皆致腫脹然脾主運行肺主气化腎主五液不能外此陽癥實熱陰癥虛寒先脹內後腫外者實先腫外後脹裏者虛小便赤大便結者實小便淸大便溏者虛滑數有力爲實浮防細爲虛色紅气粗爲實色悴聲短爲虛凡實癥邪至必暴每成於數日間虛癥積累有漸每成於經月後虛主益脾兼補命火女先水脹而後經斷者气分也先經斷而後水脹者血分也先喘而後脹者治在肺先脹而後喘者治在脾單腹脹而四肢不腫者難愈【舊說螻蛄腰以後通利腰以前斂澁若加麪煮甘遂則頭消頭足消足也劉河間王璆皆塗甘遂而服甘艸或酒服黑豆末或露過浮萍薏苡餅酒服之皆治水腫也若有毒結須用白馬溺化見陶潛續記凡腫忌鹽陸麗京曰亦有驟腫而虛者忌以麝蒜燻臍】

膈闗噎膈者食到咽膈卽出老年有之翻胃者食倍常而半日卽吐闗格者粒米不欲食喜飲茶飲卽吐大小便祕丹溪潤血未盡也經曰三陽結謂之膈蓋腎病而火煎熱結也王太僕曰食入卽出是無水也食久反出是無火也褚侍中曰上病療下以六味料大劑煎引久服可挽十二東垣曰上焦吐者從气中焦吐者從積下焦從寒【闗格宜回陽反本湯愈後用八味丸肝火嘔酸水用茱連細呷愈後以六味丸調理】治噎方天竺黃紅桂花葛根槐樹上木耳藕節陳皮云夢縣茶各一錢以麥燒酒一大盌入新磁砙內重湯煮三炷香取出埋土內一夜退火气溫飲半杯隨思飲食餘藥作一日後服完此得之熊伯甘者狗寶主化防咮硫銀權殺虫墜下耳

防閉經曰腎主大小便又曰腎司開闔則大之防與閉皆腎責也東垣脾胃論精未詳大瘕腎泄也命門衰脾虛寒十全送四神丸褚氏曰精已耗而復竭之則大小道牽痛【腎虛後重數至圊而不能便必莖中痛或欲小便而大便反欲去而痛也】治法曰淡滲曰升提曰淸涼曰疏利曰甘緩曰酸收曰燥脾曰溫腎曰固澁臨癥隨宜而已【麗京曰腎虛者補中湯忌升柴脾弱者八味丸地黃宜減思傷脾者尢宜養心大抵脾胃弱宜四君子有痰六君子寒則理中湯中气下陷宜補中益气湯脾不能化宜八味丸】

小溲通閉大泄小閉與水停心下宜五苓分利若气迫閉塞不升降者宜升麻提之【渇而小便不利此屬上焦气分用淸金之藥如生脈散其肺虛者用補中益气湯如不渴而小便不利此屬下焦血分須滋腎丸】經曰膀胱不約爲遺溺仲景曰下焦不歸則遺溲【不禁者宜兔絲丸鹿茸散】夢遺治主腎肝立齋發明丹溪所未發專用六味治夢遺或脾胃不足加補中湯提之有用心過度兼歸脾湯命門火衰則金瑣正元丹【一等腎不虛而肝經濕熱者莖中痛或癢或腫或挺白物隨溺此筋疝也用龍膽防肝湯】

遺精洗法天明忍溲預熱米泔水或椒湯坐其上燻之乃洗腹及腰極暢气通欲溺便溺其中如此卽不痛一二日洗之不間自愈此方亦可治腹疾

飲食傷有寒熱傷有自倍傷壯者亂食不傷過時不饑弱者防犯卽傷矣膏粱藜藿自不同治寧可以平胃枳實常飡乎脾胃化物實由眞水火而火盛則燥水盛則濕乃生諸病制其偏而使之平是也補以配之不必尅削東垣法妙矣要當求水火之本經曰下焦虛乏中焦否滿欲治其虛則中滿愈甚欲消其否則下焦愈乏庸醫難措矣參一兩加升麻一錢一服卽愈此內經之妙用也【黃存庵曰肝胃爲闗最重六脈和皆胃气而肝爲心腎闗不和則肝木乘脾故宜平肝潛艸曰心火生胃戊土命門火生脾已土胃弱宜歸脾湯養心脾衰宜八味】

暑熱癥脈盛暑病脈虛東垣分動靜言之乘涼食生冷因暑傷暑爲靜得之用大順散日中勞役爲動得之用蒼術白虎若元气不足宜淸暑益气湯補中湯爲當彼無事飲香薷是招暑也預防者孫眞人生脈散夏令最宜張鳳逵曰傷寒感冬嚴寒溫病感春輕寒暑病則專感夏熱乂況天時地气相乘哉嶺表暑癥初起身耎後乃發熱或嘔或泄或結不可汗下惟宜六和湯【薷朴扁豆木瓜藿香杏仁半夏赤茯甘艸弱者加參】

濕雨霧濕气先中榮衛水泥之濕則傷肌肉筋骨血脈飲食之濕傷脾胃而脾土所化之濕不從外入陽爲濕熱陰爲寒濕其癥發熱惡寒身重自汗筋骨疼痛小便澁大便溏腰痛跗腫肉如泥按之不起故在上者防汗之羌活勝濕湯在下者利小水五苓散大法曰濕淫所勝助風以平之下者舉之故用升陽風藥卽瘥又有腳气類傷寒發熱惡寒必腳脛間腫痛俱從濕治【陰腳气脛處腫而不紅陽腳气腫而紅】濕熱發黃從郁治凡濕熱不郁則不黃禁用茵陳五苓當用逍遙散

瘴气客气勝復要與地气相變蒸疫者天气也癘者地气也五嶺以表皆然惟桂林稍和下陽朔平樂則酷矣以智流離此方且五六年山峭水惡冬暖而春寒秋熱烈於夏二三月至夏至前濕不可言衣席寘之俄頃黴見濡潤陰靄沁過枋棁又四時陰雨則暴寒日出則燥烈瘴從水起與山嵐合黃茆蒸鬱爲霧爲雨溽燻中人故多與暑癥類而貌傷寒也瘴气從口鼻入凝聚胸膈腸胃間熱毒多爲病結故類暑癥而又與暑別或觸熱暴寒或水或濕或飲食勞傷怫郁而發夏發者多以當此方濕蒸也若司天乘克行亦如秋冬寒斂瘴又此方之和候也此气中人爲熱毒陰藏者不甚感平時飱泄者不感感者頭痛發熱或痛而不熱或先寒後熱或先熱後寒有自汗者有忽戰手足冷隨發熱者有忽熱極暈昬者其初骨乏體軟或無汗防汗煩渴胸否小溲少大溲溏或嘔又溲若惡寒則灑然毛聳口開此暑癥也頭痛發熱口渴泄防目赤咳此疫癥也若是瘴气本癥切脈非弱而散卽數而闗脈必心燥口漧胸滿少食食卽惡心舌白或紅目黃或赤小大便澁或閉晨熱起至午大熱夜半熱稍退而思食次日復然或一二日卽讝語熱時脈八九至熱退又五六至間有六脈盡無蓋熱傷气則脈散熱毒甚則八九至脈爲熱毒所伏則或有或無俱是常事不足驚也傷寒有一日一癥瘴非誤服藥八九日惟一癥多發夏秋與傷寒霄壤治之惟淸上熱解內毒順气通利而已最忌發汗炙火服蘇合丸蓋傷風傷寒初在皮膚利於發散瘴毒積胸膈腸胃間何能發散且暑無日不汗何可過發醫誤汗之胸滿气促熱益甚而汗不休津液漧涸藏府焦枯便閉腹膨隨用大黃下之而大黃與瘴癥不相宜元气益損溲後愈難汗弱益劇復用熱補則狂躁不止立致敗亡亡時必目赤唇裂腸脹如鼔萬一得存必潮熱綿延飲食不進醫又目以痰火治久亦骨立而畢其八九至後或散或無醫驚以爲陰投以桂附卽不可救豈不哀哉受毒者內有結毒燥悶气促大便不通客居感者大半如此通便熱退而愈土著素啖檳榔有病不可大下痰裹積於胸脇遂成痰痞天涼則伏暑熱則見非方書之痞塊也此外專受瘴濕者水腫自利宓山愚者曰審地气以察天气可也張鳯逵以蒼術炒梔隨癥加減當下者熊膽雄黃各三釐解毒散用多年溺坑磚洗淨火煆醋淬七次細末之每用三錢涼水澄去滓加蜜調服之若六一散夏月可服多服則損元滑石須用牡丹皮湯飛過爲佳桂林庫有方書版稼軒年伯印之見寄具載此方之功【中履曰己丑老父在平樂山中記此瞿年祖式耜爲桂林畱守相公】

瘧日發瘧間發痎總名痁暑熱畱皮膚內腸胃外頭背肩肢募原府閒經隧界分有捨遇秋而風入或浴因水气與衛气居旋行相薄腠開邪入則並於陰外無气故先寒栗不列少陽形癥者以太陽開陽明闔而少陽樞也陰气逆極復出於陽陽實外熱陰虛內熱則喘而渴極則陰陽俱衰衛气相離故病得休其早晏以風府循膂日下一節二十二日入脊其气上行九日出缺盆故日益早其邪中異所則風無常府痎之間日邪內薄於募原也深則間數日矣【客於六府有時相失列藏證者非眞髒也乃藏募之气化證也】溫瘧先熱後寒寒瘧先寒後熱癉瘧但熱牝瘧但寒婁子柔繆仲淳謂總起於風暑盧子繇取凖繩二方【升麻柴胡葛根羌活防風甘艸一用石膏知母粳米桃仁紅花豬苓鯪鯉甲】今合而隨癥消息其露藥者散暑也內經惟列刺法岐伯言四時皆有瘧秋瘧應時者也春夏冬之瘧病形多異耳陸麗京曰瘧故不一亦未可執風與暑陰氏曰初瘧寒熱往來少陽癥小柴胡爲主寒多者加桂枝癉瘧但熱白虎加桂枝牝瘧但寒蜀漆散主之數者多熱遲者多寒小緊者可下遲者可溫緊者可發汗及鍼灸促者風痰發也以飲食消息止之【靑皮飲治秋瘧有郁痰艸果飲前方不應當以補中益气湯倍柴胡加半夏生薑立齊方用參一兩煨姜五錢其腎眞陰虛者寒如冰熱如烙惟面赤如脂渴欲飲水者以六味地黃加柴芍桂荎截以常山熟制吐臍貼麝硃皆實者可受也或加首烏鼈甲牛膝良姜】防下經名腸癖【卽痢也】局方與復庵例行辛熱河間與丹溪專用苦寒卽仲淳必用白虎亦非也謂夏秋因暑濕蒸熱郁固也彼因熱求涼過吞生冷者多矣壯而傷於天者郁熱居多弱而傷於人者陰寒爲甚細詳虛實則寒熱愈明矣脹滿惡食急痛懼按者實也煩渴引飲喜冷畏熱者熱也脈彊而實數而滑者實熱也外此皆虛寒矣但以渴爲實熱乎防下亡液則津涸上渴更當以喜熱喜冷分之以腹痛爲實熱乎痢傷腸胃膿血剝膚故痛更當以痛之緩急按之可否藏之陰陽腹之脹不脹脈有力無力分之以小便赤短爲實熱乎水從痢去溲必不長液以陰亡溺因色變更當以便之熱不熱液之涸不涸色之澤不澤分之以裏急後重爲實熱乎气陷則倉廩不藏陰亡則門戶不閉更當以病之新久質之彊弱脈之盛衰分之痢而防腎傳脾輕防而痢脾傳腎重腎爲胃闗開竅二陰故久痢必損腎若命火衰必用桂附救脾母復眞元食乃進也

治神爲上內經曰慧然獨悟冥冥治神五藏五志猶五行之相生克也心喜甚則狂散以腎之恐勝之太恐則傷腎以脾之悲思轉之思甚則殗以肝之怒發之太怒則激以肺之憂斂之太憂則失神以心之喜起之宋文摯怒以登牀而齊王痊丹溪以一怒一喜愈女病皆此理也神藏心心不受病亦不受治惟恬淡以養之偏勝則變素問曰五味入胃各歸其所喜故久而增气物化之常也气增而久則偏勝致傷夭之由也故曰用毒藥者衰其半而止藥不必盡劑也黃連苦參久服反熱當歸蓯蓉單服反泄人身以陽爲主固不可無事服寒涼卽峻補燥烈亦勿久服視宜互制可耳況以根情火馳之體求服食以縱欲噫末世變癥豈盡藥之咎哉

气燻法鼻受天气以養陽口受地味以養陰無形相感惟气通之燻熨外治所從來矣【唐許宗初仕陳遇栁太后病風口噤乃造黃茋防風湯置牀下其夕得語陸曮遇產婦病死胸尙熱以紅花沸湯燻而蘇廬州王守道風噤王克明熾炭燒地灑以藥蒸之而蘇】靈樞以蜀椒漧薑桂心淳酒漬絮置馬矢熅中五日暴漧再漬盡汁以巾炙而熨寒痺三十徧而止凡刺熨之此其例也偏枯以蠶沙袋蒸鬱防斜焚皂角以逐外邪燻乳香以潤血脈內痔以紅藤甲煙燻而飲之比天膏能治百病燒鐵淬醋以醒噤口之痢焚返魂香以驅一時之疫或眼或貼臍或下或塗足心或按摩非至理乎【中通曰口瘡舌刺足心塗三建或塗蒜塗麻爲吸下也康樂山居賦曰三建異名而同出川烏建上附子建中天雄建下】

形治气治神治在藥之先而妙循經絡形治莫妙於按摩循其上下經絡井兪以木爲員卵鍼內外轉而按放蓋與鍼同法也气治在乎運轉以呼吸爲槖籥或放气以出邪或閉气以專注通闗熟行其效甚捷久行積驗其病亦輕神治者放下而已內經五气防身亦用先想蓋心之所在气卽注之視病所由宜升宜降或作水觀火觀皆借意以黙運心息相依循五十營周流旋元坎離交濟此固然之符也【暄曰五禽之戲形治也竹弓放沙小兒推拏俗有通者吐納抽添气治也燻蒸亦其遺意林龍江以噓呵呬吹呼順時卻疾然散气服气數調當知胎踵閉气伏气以和定者生生之門也神治則靜坐凝神視病何起屬何臟腑循經絡而運散之寒思火燥思水先對治徐從治足以起死但須專一耳祕法按患者之脈存神注彼身中如治已病久久效矣人苦不信心卽不能一气何由調故吾師只曰放下徳曰轉河車注丹田閉气伏气不悟放下反有成病者】

固濟法十六錠金最要存陰蹻扼莖如忍久則止遺

升提降散須視其體人知降散宜愼不知升提亦宜愼也東垣補中益气湯用柴胡提左升麻提右固妙蓋爲脾胃中气不足而肝腎有餘者設也若腎虛者不任升提而火因上騰則別感而成上下橫決之埶矣【陸麗京言之甚晰】

丹汁神隠云丹砂一斤石膽二兩硝石四兩以小口磁罐漆固其口埋地七七日出視成水味苦可食若未化再埋用竹筒盛之亦可取曾靑水亦同丹砂不用石膽而用澒二兩

伏藥卵凡藥以銀爲卵小蓋開合納藥而漆閉之置眾雞卵中令雞伏之足七七數【或歷數雞】其行气益人甚靈或日暴之溫火養百日亦可要以雌伏感化爲妙臞仙曰別養雞雌雄白者得其卵扣出黃白取丹砂研和入之蠟封其口還令白雞同子菢之雛出藥成和以蜜服或以雄黃同雞子和而封固防火三日夜皆此意也感癥視小證治凖繩曰感寒熱專論小便當下之癥小便必黃短若淸長是寒且直腸內必有溏自通矣潛艸曰有泄久爲寒而小便亦黃者決無小便淸長而爲內熱者

鍼灸槪鍼經曰粗守形上守神粗守闗上守機機不離空不可掛髮呿吟至防秋毫在目手如握虎鍼耀而勻波隴不起【溫晴淖液忌月廓空】迎之【鍼頭朝源逆之爲防】隨之【鍼頭從流順之爲補】以意和之畢矣才鍼【頭大末鋭】員鍼【如卵揩摩分間】鍉鍼【如黍按脈】鋒鍼【三隅】鈹鍼【如劍取膿】員利鍼【如釐取暴】毫鍼【蚊防喙】長鍼【取逺痺】大鍼【挺員冩水】官鍼九也輸刺【藏腧】逺道刺【病上取下刺府腧】經刺【結絡經分】絡刺【小絡】分刺【分肉】大冩刺【鈹膿】毛刺【浮痺】巨刺【左取右右取左】焠刺【燔】九刺也偶刺【如雙刺背與心】報刺【刺痛無常】恢刺【恢筋急】齊刺【直一傍二】揚刺【正一旁四】直刺【引皮】輸刺【直入直出】短刺【骨痺】浮刺【傍入浮之】陰刺【寒厥】傍刺【直一旁一】贊刺【出血】十二節也又有半刺豹文刺闗刺合骨刺與輸爲五【王九達曰井榮輸經合二十七气行在五腧】繆刺左右繆也【巨刺經繆刺絡】正統時徐鳳述竇漢卿曰刺陽斜臥刺陰正立口藏比火手循捫機下貴遲急傷血出貴緩急傷气三才【皮天肉人骨地】八法【燒天火化天涼陰中陽陽中陰子午進气畱气抽添又有飛經走气】皆神定气隨而運也禁鍼二十二穴禁灸四十五穴大氐鍼泄气故熇熇漉漉忌之灸補而弱難養火因窮其故而徵幾焉醫可昧乎【公孫衝脾內闗陰維心包臨泣帶膽外闗陽維三焦後谿督小腸申脈陽蹻胱照海陰蹻腎列缺任肺此八脈統也越人維防起厥李氏巨闕解頭肩井曲池甄權申臂縣鐘環跳華陀救躄秋夫腰兪鍼鬼王纂交兪出妖肝兪命門開瞽少陽交別醫聾皆其類也今有子午鍼瓊瑤鍼】

外科起類寒熱而脈浮數有痛癥可辧也陳若虛正宗悉矣先發內托輕者可消發背須用參與鯪甲蟾酥若止借羌活則空耗元气而毒不散也最忌寒涼誤則難捄疔痛牽心必有紅絲須截絲路鍼疔者蟾酥作米入之外封以膏隔日必且發裂後可拔其疔根也疽有忌鐵者【水疔忌水火疔忌火】塗藥忌冰片【片惟用治喉痺】癰則可白蠟而熨化之加蠟加熨其效甚神灸以艾蒜引毒出也劉宗厚曰瘡成漏者浸附子切大片艾灸之【仍服內托之劑隔日再灸附子則肌肉長矣丹溪別祕以硫麪蒜作餅而艾灸之初起服梅花舌丹或仙苗散】

痘胎毒也有終身不出者神痘法丸痘汁納鼻呼吸卽中矣【或取衣被久傳二三十人卽有一惡須易新九痘出不善以火焠而遏之】發必中指冷以包焦也指視三闗要以脈驗【孩可一指】淸江聶久吾【尙恆】悉矣毒惟放出最忌寒涼【柴胡茯苓俱不可用解毒間用黃連而必不可黃芩】祕法鳳胎丹妙托胎毒【伏卯將雛者】气虛以雞血虛以鵝【灌漿浴水楊湯或焙白水牛耳中虱或云此虱先三服之卽不出痘】一庵曰初生抉兒口中血塊【啼則入腹】煎臍燒末每一分辰砂半之乳塗兒口越日徧身粟粟然徐結一皮而終身不出痘矣神哉非瑣瑣蒲萄所及也小兒蒸變唇泡耳泠爲徵不必服藥

面部庭者首面闕上【眉心以上】咽喉闕中肺下極【目間山根】心直下【相家年壽】肝肝左膽下者【凖頭面王明堂】脾方上【鼻隨】胃中央【迎香外顴骨下】大腸挾大腸【頰上】腎【附脊故應兩頰】當腎者臍面王以上【兩顴內】小腸面王以下【人中】膀胱子處顴肩也顴後臂臂下手目內眥上【闕下兩旁】膺乳挾繩而上【頰外曰繩】背循牙車以下股中央【兩牙車中】膝膝下脛脛下足巨分【口旁大紋】股裏巨屈【頰下曲骨】膝臏【靑黑痛黃赤熱白寒要在庭闕明堂蕃蔽壁基喜潤澤惡滯晦色脈生王乘襲其常也醫當詳內經而防通之乃可用鍼與藥】

進气病大虛者進气可復銀管入孔使陰人呵之勿吸也尋常腰眼諸處可隔幅呵妙於火膏但勿當臍轉輪眼曰命門與七節命門司開闔也藏系心包必心主動而焦火乃發也目垂簾則神向內矣觀而咽消心也妙在放下耳注神丹元防陰不卽不離則燻蒸上溯自轉其灌輸之輪矣宗气一輪榮一輪衛一輪維蹻交成斜輪帶爲平輪衝爲胸腹中上下之輪皆槖籥於呼吸而旋焉心和气平則諸輪自轉如走馬燈得火也張紫陽曰八奇脈屬陰神可以陽气沖開而陰蹻爲先坎督任衝要知西南坤地【尾閭前膀胱後小腸下靈上】逐日所生气根產鉛處也河車積燻依周忍提玆爲籥耳悟眞曰得之亦捐知其故乎

畜病

貓病灌烏藥水爲人踏灌蘇木湯

雞病灌眞麻油

狗病調平胃散或用巴豆卒死用葵根塞鼻可汗膿癩用百部塗虫蠅咬用麻油塗

豬病割尾尖去血疫則蘿匐葉食之耳皮納巴豆卽防防止去豆

羊病夾蹄火燒鐵篦將羖羊脂烙上勿令入水疥癩用藜蘆根湯洗之仍以末塗或用鍋底墨及鹽桐油勻塗之中水先以水洗眼及鼻次用鹽湯注鼻內

牛病肩爛緜絮灰漏蹄以紫艸豬脂鐵箆烙之傷熱用胡麻葉汁灌癩用杜衡藜蘆末塗疫熱葛竹葉蒼術蕉汁灌之或加大黃鼻頭無汗加麻黃口出血加蒲黃脹用燕子屎噎用皂角末吹鼻身生虫搗當歸浸醋塗之

馬病馬急黃黑汗取舊靴頭皮浸汁灌不效用大黃當歸鹽水灌之或鍼破馬尾尖出血胞轉腸結以硝灌之或用細辛防風芍藥鹽水灌後用芒硝郁金大靑酒油灌之或以小兒尿和水灌之或搗蒜內小便孔中虫嗓者醬淸灌鼻重者葶藶子桑白皮大棗湯灌脊瘡黃丹敷忌風破脊尿泥塗傷水燒人髮燻兩鼻或用川艸烏白芷胡椒皂角吹鼻疥用皂莢米泔洗樗根麻油塗或巴豆膩粉麻油塗啌喘大麻子飼

鴿病用古壁螺殻續隨子銀杏搗爲丸飼之

鶴病宜用蛇防及大麥煮熟飼之

病宜用蚯蚓蛇及飯餵之

鹿病宜用鹽拌料豆餵之常以料豆艸餵之亦佳猿病蘿匐餵之

醫南禽發風鸚防八哥白鷴錦雞孔雀之類或發風不食上有一肉味圓如荳大以鍼挑破之則立愈右尾尖上卽所謂壺也鸚防縣煙處體癢自啄飼以陳皮水孔雀病飼以鐵水凡鳥疾飼以麻油子

物理小識卷四﹤子部﹐雜家類﹐雜說之屬﹐物理小識﹥

欽定四庫全書

物理小識卷五

明方以智撰醫藥類

醫藥通類約幾潛艸曰至理不測因物則以徵之醫固一大物理之槖籥也喙者跂者核者柯者皆可以任督榮衛觀之皆可以好惡制化窮之形色精神臭味燥潤無非元气陰陽之升降出入也無非五六十二之運气經絡也用在中節調其亢承類應之綱符幾不二盡其性者秩序變化在其中矣豈愁約則荒而博則混哉雌雄子母藥之倫也水土之抽爲艸木其水母而土父乎動物之榮衛脂膏其水母而火父乎究論之六淫亦水火也七情亦水火也其病也亢火與元气不兩立停水亦與元气不兩立其交濟也水火卽元气也气爲體水爲相火爲用不相離也是皆可以參兩而通類硏幾焉气味最切而形色應之【如香走气味入血花實蔓榦各具形色】輕重各分陰陽而上下遂專升降【金石主墜而硫以質揚沈香神砂兼統升降】凡有頭尾三停以分【耆歸防桔類】皮骨筋節皆應表裏【竹茹走膜諸皮走皮藤則象筋藕杉用節】腐糵溲通同主於化【麯豉皆因腐變畜糞槪謂之通寒號食柏實而遺已復自食其遺故通血分】物體全具取其專長【瓠藤含水萆麻吸物秦艽以糾象絡石菖以淸入心荎具五味而功在酸收葈耳同豨薟而專入巓腦】其通類固犁然矣永叔曰船上驚病者刮舵牙汗末和丹砂茯神飲之而愈蜈蚣螫者唾墨畫雞咮啄之止痛此亦以其神情而通類也

何往非藥藥知其故乃能用之反因約類盡變不難先曾祖本庵公知醫具三才之故廷尉公中丞公皆畱心紀驗不肖以智有窮理極物之僻閒嘗約之補防也對治從治也寒熱溫涼而平統之五味歸於甘苦而淡統之皆槪也而好惡最防因地因時相制而變久習而轉皆有其端聖人舉一二以通類特常人信不及耳日用如醤能制殺醋能斂入麪防發散酒醴活血燒酒行陽寒食飯能化瘢鍋焦健脾柴霜收火下行土能和物化物金石下鎭水火其統用也矢溺皆妙垢浴養身椒熱下行姜獨發散鹽湯能吐貧人得糯爲補飫後得茶卽淸何待他求哉人信不及反多一疑疑則又成一病古人驗癥旣確直與之藥不言其故而且先爲之說以平其神故效也學者明人身矣知藥性矣驗癥之寒熱虛實爲要初中後三法和取從折屬之五治不可不知【中徳曰先髙祖封禦史諱學漸號本庵髙景逸總憲序其書門人諡明善先生精醫中通曰公因一也反因二也此方氏之易學眞破天荒一切皆然卽醫可以取證】

上下分餘气兔絲寄生在木上分餘气者【兔絲同女蘿而色近赤蘿則靑也寄生不一而取桑寄生芝則隨地寄生不假種識】茯苓豕苓雷丸桓檀皆在下而分餘气者也【茯苓爲松余豕苓爲楓余雷丸爲竹余桓檀爲檗余】

物皆有任督闗節蠐螬背行先循乎督蝮蜟之用專依乎任化爲元蟬復循任防督如環無端可以悟蒸變矣運任防督於顚鹿運督防任於尾閭海螵蛸上表堅薄如介裏理輕脆而通蓋維持者督闔辟者任口以腹息以胎矣艸木之根皮節花亦任督也節則帶絡之闗防也

用心骨核石棗核濇精而今何去核沈括之說也麥冬連心用方合土徳全體王紹隆之說也枸杞根實神農通用而後分之根乃去骨何所本乎蓮實去薏失聖胎種矣此盧頤之說也潛艸曰去骨心核者取其味粹存之者象形取證也【蘇恭曰枳實宜全核穰連理亭曰梔子連殼治上焦若今連翹去仁用殼則不知何所本也連翹入手足少陽陽明又肖心入心治耳聾陸皕京曰人心虛艸木心多實故天麥冬蓮子去心者以入心堅而不化也】

艸之沙者屬金屬降蒲黃如沙如黃金之不變是其專精在黃【舌腫滲之卽消】石園荽之花上如沙曰海金沙主治石淋因其如沙而消瘀通下也

赤箭芝根爲天麻自內及外苗爲赤箭達上反下沈括惜世但以治風豈知其爲補益上品哉實如楝六稜至秋不落卻透空入莖中還筒而下潛生土內抱朴稱獨搖芝根有十二子環之乘雅附六芝中將謂別一物耶芝以雨霽雲徹而生不假種植故益五臟有中之無赤黑者交心腎之引藥也【番豆花透空入土結豆當通潤藏府是一類推法也皆貫無於有之藥】

蓍蒿茵蔯艾薷皆蒿類蓍以耆老末大於本故神明幽贊歸之一莖直上百嵗滿百長丈羲孔墓生神農本經云益气充肌明目潘去肰云孔林蓍六稜今藥不用蓍以用茵蔯卽蓍也

反時生秋冬生長夏至死是升出降入倒用者芥麥例也羊踶千金子夏枯艸皆然【羊踶主禿瘡陰蝕千金子夏枯皆行水而夏枯入目珠治瘰癧】智在粵見有十字艸冬靑夏槁葉尖長四布如十字春於葉中抽四枝結果三稜斷莖有白汁似澤漆貓兒睛緑花而本艸言五枝抽謂四分而兼中抽爲五乎最治蠱毒記以俟考【嶺北亦處處有之】

黃連燥梔子潤皆苦寒而口漧渴宜炒梔濕痢宜黃連

參參似人形力大白者切之須有金井玉欄土木參明潤不白蓋上黨紫團之類乎近以泡參膠接小參殊自難辧市上節參似小菖蒲而曲乃參蘆也【蘆可湧吐虛人用以發散亦可同黃茋萎防用之】江楚嶺北大山亦有三椏五葉生樹陰者其味淡直莖紫而葉如靑葙兩開者沙參也乘雅曰人參天地故以名之【音驂】衛气日行陽道則寤夜入五臟則寐凡病張皇不能假寐者人參入口便得安寢急走銜參不喘此亦視其人耳能回元气於垂亡能理一切虛證气虛者固宜血虛亦不可缺無陽則陰無以生李言聞薛立齋詳矣醫宗曰肺脈洪實火气方逆血熱妄行不可驟用痧初發身𨿽熱而斑未形傷寒始作癥未定而邪熱方熾勿悞投也有時多用則宣通少用反壅滯【貧者聞貴藥則吝小醫利在行其所便故王海藏王節齋之說適借口耳中履曰出參之土木在古北口外非向宣府之土木也】

甘艸存中辧景純蘦大苦非甘艸是也今重秦粉艸正以西邊風勁其根直深故其力厚劉客生言西寧鎭番甘艸最多葉似天竹但冬凋耳根須直下數丈外域成樹

黃連本艸貴宣連今黃山所產是也時重川連而南楚辰播皆是愚在城步辰陽見人取之是雞爪類髙守恆曰卭州黃連長尺粗如筋或如小指雅閬巴皆小雞爪愚按雲貴連皆無毛諸深山連皆有毛生溪石上葉似小芹而冬不凋但其味更苦耳防心生用余可吳萸姜制

大黃川雅州大黃最大如盌錦紋而香陜西平涼大黃有大如者得此酒制上巓九蒸曬補硫制化積如神

黃精偏精黃精似姜而一干對分葉長尺許本艸謂如竹葉不肖也初苗名筆管菜其偏精卽萎防華陀告樊阿之靑黏也瀕湖極稱萎防功並人參【神隠有萎防餌法二月九月采根形比黃精葉狹而長表白裏靑莖直如箭榦有節三月開靑花結圓實】

附子出彰明赤水苗三四尺葉似石龍芮及艾花紫碧色冬至沃田豕糞種之明秋始茂其根生子如芋宋楊天惠記詳矣近年各處種之隔年發葉似菊三年始生子蓋烏頭沃種久之而大也灌以金汁其曰奚毒卽雀芋非此種也雀芋之最大者海芋卽觀音蓮博物志交州俚子藥箭卽曝雀芋根射人沸爛飲月水及糞汁時有瘥者射豬狗無恙以食糞也山中以射虎【中徳曰乙酉張獻忠亂蜀時附子至三四十金一枚中通曰底平尖正者少皆刻術盒以鹽浸耎而安木盒中印造之彭飛雲曰眞彰明色灰秦產色白葉廕生曰鞏昌皆種烏頭多年成附子平涼一帶四月八臘八寺煮烏頭飯眾蓋煮一晝夜極熟則自無毒揭蓋加水則不可食河北咂酒皆以烏頭爲麯】

鐘乳鐘乳孔公孽皆石精所凝而相謂補陽愚嘗疑之兩粵最多黎美周曰性澁而凝精合陽藥走下部故方家用之服乳忌參術謂術能動鐘乳也存中所載夏英公與其小吏利害相反然哉江鄰幾曰髙敏之以鐘乳飼牛而飲其乳後患血痢卒以鐘乳太澁也【中履曰黎美周遂球廣州孝廉丙戌與楊機部郭云機萬吉人姚有僕同防難有集行世】

雄黃楊億筆記楊嵎依鄭元黃堥五毒藥而愈頰瘍虞雍公以甘艸服雄黃蒸餅丸而愈痢黃堥瓦合有蓋者範汪攺爲飛黃散是也瓦盆中安雌黃南丹砂北慈石東曾靑西白石英上爲礜石膏次之鐘乳居下雄黃覆之雲母布於底以盆蓋之羊毛固濟以陳葦燒一曰取其飛黃用之夫雄黃治瘡殺蠱毒之上品也而入肝經气分故能定癇涎治瘧痢又能化血爲水凡赤者爲雄有臭黃以醋洗其臭者當辧之武都階州有水窟雄黃可充丹砂但研細色黃耳老父在蜀得蒜汁煉雄精成佩方置牀室卻病辟蛇鬼若以化物當與硝石同用【中徳曰先祖中丞公筮仕在蜀】

硫淮南曰夏至硫黃澤蓋陽入地遇陰而成者舶硫如蜜黃中有金紅處擊開如水晶有光金靑硫不佳也陸麗京云硫暖而利其性下行焰硝暖而散其性上行礞石寒而下消石暖而上劉薦叔曰今以消石化硫爲水以竹筒盛之埋馬糞中一月而合鉛霜十之一制度甚妙最化積聚專欲扶陽則埋一甕豆漿而以小罌盛礬硫松毛塞之令口向甕塗泥固之金粟火煆之滴下者精乃以豬髒同煮孫公談圃曰三伏日餌硫黃百粒去臟腑穢滯以暖而速下也七寶丹治久患防痢宿食气痛最驗白樂天曰退之服硫終一病訖不痊王讜唐語林曰韓愈病卒召羣僚曰吾不藥今將病死矣汝詳視吾手肢體無誑人云韓愈癩死也老人原可服硫死自天命翛然而去與硫何與而謗之黃山谷在宜州服紫霞丹自云得力曾紆勸其勿服山谷曰公等疽根在旁乃不可服如僕服之殆是晴雲之在川谷也【中徳日麗京乃陸鯤庭年伯之兄善醫劉薦叔年伯名中藻福安人中通曰劉安期醫學主子和而卻服硫揭子暄曰陽气入地遇水則死爲硫升云則爆爲雷乃生養萬物之原藥當以此爲第一種但須善制耳遇硫毒研釡底煤泡湯飲蓋煤爲火之宅猶以油餅收油也】

龍腦婆律木如杉而葉圓背白皮有甲錯葉廷珪則謂千年杉鋸版取腦則與取樟腦法同矣唐天寶交趾貢龍腦如蠶蟬形宋史熙寧九年英州雷震一山樟樹盡枯中皆龍腦可信樹汁降香亦有取鏈者不必執一也今以梅花片食咽鎖喉者眞韶州升樟腦似之切新樟片井水浸三日鍋煎栁攪汁減半栁有白霜卽泌入瓦盂經宿自成再合二皿濕紙封之文武火熁之半時取冷如此三四次卽冰片也或以杉木鋪之合諸藥封二盌入水半盞煨之水漧取開腦自升於上贊寧曰其赤色者曰父婆律凡諸力厚有汁之老樹遇大凍枯者皆有香皆可作片取腦升用松潘有娑羅樹化龍腦之事【中通曰篩壁土與樟腦拌勻攤盌內捩薄荷汁灑土上又以一盌合定濕紙條固其縫而蒸之少時樟腦飛上盌底皆成冰片】

巴豆有三種而起綫者爲雄不去膜傷胃不去心則嘔沈香浸則能升降同大黃則防反緩蓋巴豆惡大黃而仲景備急丸同用之王好古曰可以通腸可以止防世不知也吳鑑在曰巴豆樹葉有刺本艸未載蠟匱丸治久溏妙甚退齋雅聞云趙傅霖傳方枳殻去穰納巴豆一以麻皮合之水煮爛卽去巴豆焙榦枳末待用治一切痞【中履曰吳鑑在徳操爲子逺公侄己丑爲桂林巡按履隨老父依之一年暄曰巴豆作防傷人者濃煎黃連汁服】

錦地羅三七豬腰子山羊血廣西四種妙藥瞿稼軒年伯取以濟人極驗錦地羅蔓結子根似括蔞萆薢防典貢錦地羅二斤言其貴也諸瘡立潰散血最神三七乃山漆也根似漧地黃而短止血散血定痛豬腰子六瓣形似之土人幹之以爲縣鑰牌磨治腫毒山羊血止心痛跌死者酒服三錢卽活【中通曰近見金道隠年伯記韶州丹霞崖上產錦地羅則廣東亦有之生石上有藤藤生葉如錢大葉聚五相間生生不過五六寸常枯遇雨復活】

百艸霜能止上下諸血及一切瘡又能消化積滯人知其以黑止血而詎知其能散火耶蓋彼乃火化故與火同類而散火尢捷也

吳茱萸柯古云椒下行吳茱萸上行而常子正中丞痰飲以吳茱萸愈小便皆有茱萸气梅楊卿用酒浸吳茱萸三宿以茯苓末拌之酒下百粒將謂茯苓引之下耶又云咽舌生瘡以醋調吳茱萸末貼兩足心迻夜便愈與附子同功則何嘗不引熱下行耶川椒功在閉精吳茱乃溫中下气者也椒子不如漆光者多食則閉气胡椒暖胃助陽漧薑守而不走生薑發散茴香入小腸砂仁荳蔲香而開胃肉蔲能澁常食料之暖者用各有宜

延胡索延胡索葉似竹葉根似半夏茅山上龍洞杭州筧橋種之入手足太陰厥陰能行血中气滯气中血滯乃活血化气第一品也崇禎丁丑老父爲南京璽卿時宴集散疑鯸鮐腹悶誤服香油遂痛而嘔醫家以爲陰病服藥不效因而下閉一醫以萬應丸三服而不下迷急幾死金申之來視之此藥禍也當服黃連延胡索諸醫曰服涼藥則不救智卜於天服申之藥而愈其方乃黃連延胡索各三錢甘艸一錢而已蓋藥毒結於腹巴豆猛於上膈得黃連防胸中而延胡索通血滯故解耳當腹悶時藿香正气散卽無事矣以智於是學醫北齊李元忠隋許道幼唐王勃王壽宋髙若訥皆因親病通醫書人子須知不可不勉

獨腳蓮東壁以爲鬼臼其根一年一臼愚所見莖端蓋葉如荷四周或五瓣或八葉邊有小刺一名羞天艸與海芋同名而實非海芋

蚤休一莖直上七葉圍一層又抽爲重樓亦開四出白花李東壁謂葉如芍藥不似也大約與鬼芋天南星一類但此一層七葉而南星十一葉耳

仙茅似茅而葉薄不割膚緑又淺耳庾嶺三月開黃花如梔子東壁曰六出而不似梔子八月花衡山仙茅花碧武功山仙茅花有紫者其根幹之皆如小筒三白艸盧頤曰三月生苗葉如薯葉而對生小暑後莖端發葉如粉背面一如初小漸大大則葉根先白延至葉尖如是者三花穗亦白根須亦白此與本艸綱目異愚所見有二種田澤畔葉如蓼色如苦蕒入夏上三葉白此與東壁說同又見石巖泉邊有小木葉似冬靑而短其枝端三葉白如粉則盧所見葉如薯者又一種也

山慈姑老鴉蒜根無毛而光山慈姑根茸毛固殻爲辧東壁曰山茨菇葉如水仙花葉乘雅言冬生苗如楸葉而小二月抽莖尺許作花如絨紐狀三月綴實子有三稜書以俟證

熊膽通利妙丹以熊膽一分作三丸雄黃爲衣白湯吞之無不下者取其破塵迅疾入血分而不傷不必巴豆硝黃牽牛也錢乙曰熊膽色通明每以一粒水中轉如飛愚者曰凡膽之性無不轉動者而熊膽尢迅以其善跌臕也

虎油虎一身皆入藥而本艸未載虎油之功效愚於獵戶取其油以塗臘梨瘡一二次卽愈亦可治大麻風犀牛皮治風聞近有從舶上來者治風活血最效是本艸未載者

葈耳蒼耳子入腦除風通行周身功同豨薟而時不知用向在姚有僕署中有令親黃腫百藥不效采蒼耳根葉三飡食之遂愈杜工部有詠蒼耳詩但子欲去刺又欲取仁最難不如熬根葉爲膏易耳【中履曰姚有僕年伯諱奇老父庚辰同門也丙戌以禦史死防暄曰此藥能滿骨髓卻疾輕身功可配老君筋】

乳香楓膠松脂皆可混乳香而功亦彷佛所謂薰陸乳香者陳承云是燻陸之乳頭也劉珣曰乳香沒藥皆波斯松脂也將以白黑分之耶葉廷珪曰乳香出大食國其樹類松寇宗奭曰薰陸木葉類棠梨鎔塌在地曰塌香南印度阿叱釐國出之沒藥黑色似安息香其樹類橄防物理所曰眞乳香久畱生舍利丹房曰乳香啞銅用者碎之或同燈心或同糯米不如酒研如泥少夫曰乳香先置孔中半日取指甲二三片置鉢中擂之不黏而易成末【中通曰近得造乳香法擇有癭松樹鋸開癭就上鑿一孔以糯米一斗作飰入鹽一升拌勻再杵成餈入孔中卻以原鋸下癭封之鹽泥封固百二十日足而取之卽成乳香】

黃蘗爲殺物神藥龍城錄云賈宣伯有神藥能治三虫止熬黃蘗木以熱酒沃之在松江以刀圭投此藥魚一吸卽死吳江有蛟怪宣伯以此投潭明旦老蛟死云授之閤皂王天師涉海者亦需之黃蘗有四種本艸止載其二

桂能制肝益脾腎五苓散通滲而必用肉桂人知其防乎肝盛脾衰藥易兩犯惟桂能克肝以益脾附子不得桂亦不能補命門也水經注箋桂父服桂和腦以滋陰濟桂也桂能治諸種心腹痛

取竹瀝以旋斫者破竹燒節兩頭接水一法也斷節近尺其下去節以壜受之以瓦熾其節則汁流壜中預知子本艸載預知子似皂莢蔓生依木按贊寧曰卽僊沼子生池間苗似牽牛有逆刺節有房殻殻中有二子者取之三子者勿取爲偏气不足其二子陰陽和合能除虫毒其狀如經霜則帶黑色如采滿升其間爆鳴似人輕防兩爪相擊聲取法將所采者分爲二分聽其有聲者何在則又分爲二堆有鳴則記之佩於衣襟入虫毒處其子鳴爆

木鼈木鼈麻纒雌雄則生而去雄乃結實馬觀瀛涯勝覽曰古俚國木鼈子樹髙十餘丈緑囊如柿三四十枚其力更倍孟熙所載是也今所賣木鼈大如錢四周有伸縮如帬乃馬錢子祕方用木鼈枳實各一兩熊膽二錢法制丸之每服七釐去痰如神然弱人宜審服之舉身如動容成術用木鼈入鼈膽取其動也墮胚亦取其動【暄曰退大熱單用七釐如神過服則寒顫牙噤惟桂枝湯可解中徳曰麻油慢火炮番木鼈搗末隨癥加補防之藥借彼力防無不通耳】

箭頭艸卽今芹菜葉形三角檐尖有齒梗如圓莖劈半半有三稜四月開紫花冬枯榦末之【四兩】合山豆根【兩半】乳香沒藥【五錢】兒茶【三錢】水敷癰腫最神

廣木香白色嚼之粘齒者眞黑色吮之辣者番白芷躑躅丹閙羊花炒鍋文炒研末遇跌擊損傷服三分被覆出汗【痳嘔任之】傷重再服【骨折者黃雄狗頭燒灰末小黃米粉等分水調敷之】土鼈土鼈是象房屎中所生斬斷之自合今值三分一枚能接骨或以旋土成窩者充之非旋土窩曰沙雞母同金墨磨塗口瘡

蝃蝥黃余岸少養蜘蛛以小者飼大者久之以朱砂飼大蜘蛛數十日滿身皆赤其腹有黃可以去翳開瞽翹搖仙方以翹搖合胡麻零餘子爲丸翹搖乃豌豆之扁者金鄕單縣產之土呼臭防豆

菟茯蓮丸局方菟絲子五兩茯苓三兩蓮肉二兩酒糊丸治白濁遺精蓋謂思多而濟心腎也菟絲感枝主外與上茯苓伏踵主內與下蓮實補中而薏之生機疏化則內外上下中周行調和矣加參爲莵丸可以潛消痘毒

秋石葉夢得水雲錄稱二煉之妙皂莢攪澄釜熬結霜入礶固濟曰陽煉水倍溺而攪澄之曰陰煉陳嘉謨防筌收之以秋露澄重紙鋪灰曬乾方斷曰秋取溺緩煎之鍋岸生垽則竹刀掠下沸溢則竹枝攪定俟幹成滓取置陽城礶上空二寸覆盞封固養火一周漸生如雪或成五色宜貯銀瓶藏陰靜處不則風化成水復須升養仍結如霜此秋冰也旣濟元黍祕法選童男女各積其溺煉成秋石又各取其虎子之白垽曬漧之先置女垽於銀釜底次置男秋石次置女秋石次置男垽上餘二寸六一泥封固三方火溫養七日則粒粒丹紅交結釜頂矣金申之曰血癥溲愈者多還元湯且有功況精取乎固濟秋冰與乳合服豈患火气陰煉則久浸磚而取霜上也濳艸曰無泑烏盆浸溺旣久掘土埋之七七取出盆覆生乳掃收最上乘雅曰白作潤下咸還可水濟火垽集塵埃土復可土承水

紅鉛童溺落經紙烏梅之下乘也鉛作偃月槖取之以秋石結之可矣二七天癸眉心先有紅艷上應星下應潮法用偃月槖先以頭生男乳曬粉抹槖之內次篩秋石於乳上經至而系之則結槖內矣傾去黃水以竟爲度首經者中結枚子或一或二三當煉五气上丹爲一金丸丸徑九分劈口容圓靑豆以其位安枚子也入枚蠟封子後午前防系童女臍午後子前防系童男臍滿七七日枚子遂長滿其竅此異授也一法乳陽起石四兩置銀釜底乃安紅鉛三兩於上封固溫養七日後丹生其中色如桃花僅得百釐每月一釐重緜裹防子寅二時納左鼻孔行數百息卽入腦矣反老還童之寶也試以死脛鏤孔置數釐於孔內埋土過宿起視枯骨如生或置分許於磁盤內覆磁杯於丹上水和麥麪封固其口緩火炙之麪焦冷開其丹盡沁杯內擊碎其砭都成丹色仍以杯砭乳細入釜溫養丹復提出毫末不減亦異術也【居經避經暗經感胎漏胎病經變生皆所不采】盧不逺曰瀕湖未見神奇徒穢詆之【白飛霞醫通言潄乳使气入腦亦釐丹納鼻入腦之意】懲人恃補縱欲豈止此乎識者以通至理

蟠桃飲乳汁陰丹張蒼何尙之驗矣吾桐盛菊泉方天癸先十日空心與通乳飲三日三服用兒咂乳久之乳汁自來以豕踶作糜食不時飲蔥椒湯宜酒勿茶逺煎煿物忌房此乳與紅鉛何殊乎尋常取潔產男乳大滌盤盛之滚水沖之乳粉自澄去浮面水收下乳粉幹之任用

嗣壽丹赤何首烏五斤泔浸木碎酒浸牛膝一斤肉蓯蓉一斤次以懷地四兩蝭檗各一兩煎汁聽用次以版瑣陽二兩枸杞乳茯苓補骨脂虎脛骨各四兩焙榦末之乃置沙鍋淨地以栁甑蒸之布豨苓甘菊枳實於甑下水中取斗黑豆九分之以一分合首烏牛膝蒸香一炷去豆曝藥次易一分豆蒸如前次三至八如之次九則以一分豆合蓯蓉同蒸出榦而末之乃煉蜜五斤和諸藥丸如梧子鹽湯酒下皆可豆亦當果啖也陽壯精脂髮白轉黑忌葷萊菔合藥時勿令女見【精冷加附子別用膏貼至闗穴或飲羊藿紅花釀】

磁硃丸倪防徳原機啟防集用眞磁石火煆醋焠七次硃砂半之神麯生用三倍砂更煮神麯加蜜丸之治眼昬內障亦治心火乘金水衰反制之病潛艸曰硃赤入心磁黑入腎神麯中樞化之而水上火下交濟矣【不可多服以硃砂所沁入最深最捷】

萎陽王文祿庭聞曰武宗宿豹房劉瑾等以蚦蛇油萎其陽是以不入內蚦蛇幾年萎亦如之按蚦肉能驅風當是蚦膽耳鍼肩井陰蹻而灸至陰則閉復可鍼而起之苾蒭服絲瓜紅藤內經曰陰平陽祕精神乃治古之道人閟欲陽盛故久服天門冬石菖蒲正相宜耳【朱虯庵言武宗天奄】

藥蜂鍼取黃蜂之尾鍼合硫煉加冰麝爲藥置瘡瘍之頭以火而灸之先以濕紙覆瘡其易幹者卽瘡之頂也本艸未載此法舊以雀矢破癰頭當用雄者若雌則或橫或平不能破也雄雀糞直立而尖白

貍骨李綽尙書故實曰荀輿冩貍骨治勞方右軍臨之號貍骨帖按本艸惟貓頭骨治蠱毒心腹痛殺虫蓋古方多用貍今人多用貓𨿽二種而气性相同故可通也

眼發汗方史長惺有不服藥而防眼發汗方以初男胎糞煉而升之加冰麝磁甖收有當發汗者男左女右以乳防之臥卽汗出本艸所未及也愚又遇一人言犬豕初生糞皆可合煉仙藥錄曰丹砂塗身向火則汗若燒地鋪桃葉則徐文伯以起範云而知二年後不救者也院方以代赭石同榦薑末醋熱調塗掌心合定蓋臥則汗敝房師傅海峯言用之驗【中徳曰傅海峯太老師諱鐘秀崇禎庚辰以戶科都同考試老父出其門】

代杖崇禎庚辰黃公石齋解公石帆葉公潤山被杖士夫皆謀蚺蛇膽愚謂此大寒令人絕嗣不如三七無名異地龍蠟丸酒服則杖不知痛如不卽得則白蠟一兩防虫一枚酒服亦妙壬午則熊公魚山姜公卿墅復以直言拜杖矣智急白如須用之中州集曰貞祐中髙琪柄國士夫被箠辱醫家以酒下地龍散投以蠟丸則受杖失痛範中歌曰嚼蠟誰知味最長一杯丣酒地龍香年來紙價長安貴不重新詩重藥方偶書及此爲之一嘆疻痏靑腫用萊菔爛罨之卽消或用菉荳粉調附出鏃蜣蜋巴豆同塗癢不可當以雄磁石拔之卽出象牙牡防肝腦栗屑烏雞尾灰白梅人爪人齒垽和黑虱皆能出箭頭鐵鍼在肉者張子和儒門事親方端午取莨菪作丸黃丹衣之置臍而箭頭自出劉薦叔曰近日行伍中惟以干莧菜與沙糖塗之能出箭頭與鉛礟子此常驗者則古方所未載也

下導密導乃煉蜜入魄門也老人虛閉者宜之近以豬膽作積筒向魄門射之卽通矣挾熱者宜之先祖廷尉公曰小兒閉結皆以蠟燭導之或用醬姜一導卽出此則古方所未聞

良姜香附散髙皇帝廬山碑記周顚仙方酒洗髙良姜七次焙末醋洗香附子七次焙末寒起倍姜怒起倍附各加生薑汁一匙服之凡心口痛皆胃口痛也气正則自平或加烏藥沈香卽順气湯

火眼初起以甘菊花水燻洗之乃以紙撚防鼻卽略出淚其气卽散矣藥用老王開頂納皮硝而封之絡縣檐下久則自出霜收貯隨意之風熱生眵則銅緑當歸皮硝等分綿裹頓熱數揩之卽愈劉禹錫方用黃連末防核仁研入棗心緜裹置甌重湯煮之以汁眼赤眥生翳皆消【暄曰蒸表風寒藥入白礬或朴硝少許頻洗令淚出火散卽退】

辟瘟時气一行合門相染艸繩度病人之戶屈而結之於壁則一家不染丹徒何氏曰入瘟疫家以麻油塗鼻中旣出以紙撚取嚔則不染或佩玉樞丹龎安常言務成螢火丸免疫甚驗其方乃漢武威太守劉子南得之尹公受戰陣矢不能及後有靑牛道士傳之皇甫隆以傳魏武帝云用螢火鬼箭羽蒺藜各一兩雄黃雌黃各二兩羖羊角煆存性一兩半礬石火燒二兩鐵錘柄入鐵處燒焦一兩半俱爲末以雞子黃丹雄鷄冠一具和搗千下丸如杏仁作三角絳囊盛五丸帶於左臂上從軍系腰居家掛戶可辟盜賊愚者曰壯气卽所以壯神此不可思議矣雄黃爲要焚龍腦亦散法也外紀哥阿島患疫有名醫卜加得令城內外徧舉大火燒一晝夜火息而病亦愈蓋疫爲邪气所侵火气猛烈能蕩滌諸邪邪盡而病愈至理也呂錫侯筆記曰庾肩吾詩朱泥卻鬼丸按雜俎梁武嵗賜卻邪丸葛洪煉化篇敷子散用柏子仁麻仁細辛漧薑附子丸服之劉次卿以敷子散和雄黃智按今本艸作敷於散訛

烏須髮內服胡麻丸外用鱧腸【卽旱蓮墨艸】靑鹽作牙散或兼桑椹用之孫眞人金陵艸煎用旱蓮艸一秤絞汁日中煎五日又取薑汁與蜜各一斤和合日中煎之任服普濟方用大水蛭七枚爲末汞一兩以銀合盛之用蚯蚓泥固濟埋馬矢中七七日取出化爲黑油以魚脬籠指蘸須上自黑至根或以油蜒蝸飲墨水而化之或以溺皆倒上法【中通曰眞生漆一斤入二蟹盛一瓦瓶內又取黑桑椹一斤入瓦瓶內同日埋土一月取起濾去其滓和勻貯一罐中入麝少許用雞肫皮包手指蘸藥水抹須尾卽上其根若用藥一鐘加酒一鐘飲之可黑半載常染則石灰鉛粉或銅緑耳】

黑髮油蔓菁子甘松三柰靑蘘蕉汁三伏暴之能黑髮而不防今多取茶子油【兆兗曰建蘭葉浸油黑髮而不落本艸未載】化鯁法獺爪以搔喉則諸魚鯁可化與橄欖同功生得其涎尢妙陳襄曰倒流水半盞先問其人使之應吸其气入水中面東誦幹彖七次吸气入水飲少許卽瘥張誼言南硼砂治骨鯁勝金方曰防鱖魚膽滴酒可化一切哽刺咽喉卽蠡魚鮀魚鯽魚之膽皆可

冬月唇燥用麻油抹之酥尢妙不可以津潤

癬硫二錢於陳土塹掘窩九處以銅勺熬化灌九窩內竹刀破癬以硫生抹之劉禹錫言盧防一兩炙甘艸半之溫漿先洗傅之立幹便瘥連理亭集方曰用楮樹葉四十九以毛向癬拍四十九下自愈先以豬膽圍癬使小而後治之【暄曰硫一兩醋數碗頻添煮幹刮癬擦上】

消肉刺身上生肉丁木彊者以茄根燒熱摩之或以芝蔴花摩之

去指甲內垢以白梅與肥皂合洗之自去

酒後口气啖棗一二枚用理中調气末漧服少許治雞眼方烏梅肉糜爛和少醋貼患處自消不痛一曰黃腳癥雞眼用河豚目又雀腦荸薺又曰研硇砂化牛膠調貼之其根盡出一曰地錦一名血見愁治雞眼或云以黑白二虱髮縛置雞眼上自消移門廣牘曰蜈蚣硇砂各一錢白礬少許麻油浸埋土中一月取出雞眼自落後再不發

治瘊子方地膚子白礬等分煎湯洗數次盡消去【中履曰瘊亨鉤切或以紙火燒之】

治腳縫臭爛方寒水石煆五兩緋丹砂五錢五分半研和傅之

去身斑紫背浮萍端午收隔水曬漧四兩漢防已五錢濃煎浴身三五次卽除又以羊踶菜根肥皂中洗之擦紫白瘕風速愈

花香不宜輕臭凡諸香花皆有虫嗜之不可貪臭壺中贅錄曰淩霄花中露水能損人目又能墮胎揮犀曰金錢花渠防異花皆有毒不可近眼李衛公言嗅金沸艸花能損目

犁頭刺藤刺藤其葉三角如犁頭多在籬邊生可治瘰癧亦可截瘧【有艸直莖對生葉葉似菊無岐但前有齒耳葉柔滑面淡靑背白折之有香烈觸鼻以七葉作丸冷吞之截瘧殆芫花葉乎】

蛇蔓艸陳子升言蛇蔓子治發背園地有之蔓生小艸每枝三葉葉前如鋸齒以肉汁拌之敷一切癰疽亦可服又魚鮏艸腫節似牛膝葉似烏桕而長四圍有刺光緑葉厚折之甚作魚鮏傅癰頗效殆醉魚艸乎刀傷藥焦弱侯筆乘言夏至石灰收百艸方甚驗愚者曰百艸霜止血但嫌其黑耳惟以生半夏末與制過松香最妙敷上卽合口以半夏力得不知痛

硃砂雄黃燈凡諸瘡流毒不愈者但以硃砂雄黃作紙撚麻油燈燻之以被作屋口銜水頻換之則毒發出而愈

返魂香過庭錄曰趙淸獻公好焚香謂可卻疾章子厚自嶺表還言匡山崔道人積香數斛一日盡發香煙盛時忽躍峯頂此亦子厚乘雲气之快筆乎然香能入心宣揚辟惡其理也李珣言聚窟洲有返魂香樹如楓柏花香聞百里采根汁鏈之如漆博物志言月氐貢漢武長安大疫焚此香皆活說似奇而理有之今舶人以篤耨兜納爲返魂香姚有僕覓得濠鏡一方曰篤耨兜納迷疊瓶香各二兩降沈三兩煉蜜和前末爲大丸又取犀皮蝟皮穿山甲蛇頭烏頭雄黃合古冡內土泥其外外更黃土泥之閟幹埋向東庿門柏下七七日出之日中七七然後剖其外二土末其內丸投龍腦丹硃雄黃各五錢以鱟甲煎蘇合油作餅瓷盒貯之凡陰迷死卒魘死瘟疫死焚此香紙幔中半日必蘇宓山曰病惟火癥不宜聞香痘疹以香發之气防陽衰以香起之諸香皆能辟惡而柏樟蒼術雄黃尢消鬼气【大虛者忌麝】靈藥汞一兩明礬硃砂火硝皂礬各八錢鹽三錢大碗覆淨鍋細沙壓之先文後武最便若依法須甘鍋深大者鐵盞蓋口鹽泥封固盞內幹十二盞水爲度今但以甘鍋灰泥磁碗於鍋卽可升單升朱砂者色紅更妙多用食鹽則白又火急則黑火緩則黃必用皂礬者緑礬爲鐵華汞爲金魂二气同根也鹽礬硝皂亦可單升總名粉霜硫汞曰靈砂舊言服之益气明目今害無比惟容成用此養鉛劍

矢醴素問以雞矢醴治蠱脹王冰注云本艸雞矢利小便不治蠱脹殊不知雞矢能下气通利故岐伯用之並能解金石毒蜈蚣蚯蚓諸虫毒以醋塗之普濟方以雞矢白半斤袋盛漬酒溫服之範汪方云宋靑龍中司徒史顏奮女髀痛一人令穿地作坑取雞矢荊葉然之安脛入坑中燻之有長虫出遂愈桂林醫方刻矢醴丸言此物漬酒不可口法籠烏骨雞與水飲數日勿與食將鹽拌烏蛇竹刀切與食之待雞下糞取陰漧以酒沃其末幹則沃之後乃以黑豆末和爲丸治一切蠱毒腹脹反胃吐食臨時水服酒服皆可

圍瘡癤腫瘡癤腫者以枳橘全者剖半刳空而覆瘡上以醋麪塗之則自潰出

照背癰法發背開花蜈蚣入之以硫硃黃蜂房爲末作紙燭而油之別以過街蜈蚣艸活人丹與蛞蝓汁塗扇而照之則癰中之蜈蚣盡出

繼病單宇菊坡叢語曰小兒乳哺時值母有孕輒眉心黑泄防爾雅翼言伯勞能療繼病繼病者母娠而乳子使子得疾如痁

服巨勝者濟其潤米芾得智永臨右軍帖云元度忽腫至可憂慮疾自恐難邪史稱許詢服巨勝實莫知所終此可鑑也孟詵云久食明麻抽人肌肉愚者曰此亦臆也其油冷利蒸食甚養人昔訶陵國舶主方以補骨脂合胡桃服今以黑芝麻合服尢妙補骨脂卽胡韮子南番色赤廣南色緑嶺北吉州種者色黑

扶桑至寶丹桑葉一斤黑芝麻四兩取汁煉蜜爲丸此宋時智緣禪師方智緣乃診視父脈而知其子病者餳能出物近峯聞略曰稚子誤吞綫錘胡僧教啖餳糖半斤果從後出僧曰凡誤吞五金者皆可出也救誤吞釣鉤誤吞釣魚鉤者以其釣絲穿繭口向外更以光滑念珠穿其絲如絫絫然逼入喉中其鉤脫肉爲繭所防因念珠之路相承拔之卽出

當歸膏下法以潤通也或加火麻仁老弱用附子藤黃收膏黎峒以治癰疽效

凍瘡皴黃蠟胭脂汁塗之

取白僵蠶取直死者曲則藥力不行

明膠膠多黑用重湯收者通明

椅足泥炕幹之可以生肌

收藥例參宜火烘不宜曬以細辛切碎隔紙收之或炒米一甕而包參於其中枸杞子不宜曬曬則黑宜烘黃蓍畏虫宜火燻之懷慶牛膝易油宜火煏之收在稻穀中冰片見風則折宜以薄荷封其外蘇恭言以糯米炭相思子貯之則不耗贊寧言以杉木炭養之更良白術易油入甕稻中收收薄荷隔夜破水澆之次日又澆待幹收之則涼

末藥法六一散甘艸難碎可濃煎甘艸汁入飛過滑石或以米粉漿艸碾之而澄出之地黃酒九蒸搗爛以山藥末和爲餅再防之一碾卽末矣然必水煮加酒乃糜必九蒸而九曬以其至陰須陽气也香附子先去皮毛炒之焦熟而後投於水內浸透漉出防日中防防入臼應手而靡兔絲子撚紙條數枚同碾爲粉艾葉入白茯苓三片同碾成末雲母不得成粉以燈心同研藥市異形樟樹相傳淮木通能行气色似沈香有車輻紋川木通色白止通小便僞者蒲萄藤也淮參色黑川元參色白淮牛膝細長色黃白治女川牛膝大而帶黑色治男皆本艸未載石蓮子以老而沈水者爲石今市有一種藤實石蓮子味苦害人廣陳皮以芳烈入腦爲佳

物理小識卷五

欽定四庫全書

物理小識卷六

明方以智撰飲食類

酒麯面百斤菉豆斗二升杏仁十二兩夏擷辣蓼枝葉煎汁以溲前三味置箱壓實毎片以稻稈防縣幹醒晝防夜露足七日收臘乃傳酵北京內府麯則有紅藿香白芷艸果仁杏仁竹葉白蓮以辣蓼蒼耳菉豆汁苴餅又雪香麯以糯粉五斤面六斤和勻計一升布苴壓實爲餅至臘釀時糯一石麯一餅貯潘瀾百二十斤米友石家法面和成甄置酓二七防之爲麯初不用藥凡釀米五斗水四斗半麯二斤半

釀重酘曰酎浮蟻曰酵凡醖傷熱則酸傷冷則甜東風至而酒湛溢故賚臘醅煮酒少沸不得過也畢萬曰新蒲漬酒味厚以髙粱莖煮酒色紅以靑枳煮酒气香色碧或以竹葉臘入酒煮之諸糓諸藥皆可入釀以藥浸酒不如以藥入麯紫藤角仁熬香入酒則不敗不必砒甕也韶粉入酒去酸或以火灰或入炒赤豆或鎔鉛傾入酒中虛舟曰酒中置茄子柴灰則酒到夜成水凡酒中火焰以靑布拂之滅【暄曰冬釀酒難熟以麥蒿浸溫鋪覆缸內酒母立至】叩甕辧酒聲淸而長者佳重而短者酒苦不響者酒必壊

燒酒元時始創其法名阿爾奇稻黍雜糧等皆可燒先煮熟鋪地冷和麯蓋之對晝則發熱炙手攤之取入壜中泥封其口或三朝或七日乃蒸而取其气水其三日者麯藥迅也七日者君臣藥也或以麥芽如糖法但不下水雜記曰醋入火酒味如常酒不復酸飲膳正要云葡萄燒酒出哈斯呼者最烈哲伯勒島蒲萄酒可度八十年【燒酒畏鹽鹽化燒酒爲水暄曰紙蘸燒酒肰之火去而濕存可徴雷升雨降之理】香酒法作格縣繋茉莉扵甕口離酒一指許紙封之旬日香徹矣暹羅以香薫壜如漆而貯酒

賽葡萄驤黑豆去皮磨碎扵銀器水煮加數烏梅少許明礬熬冷色黑濾潔調以酒蜜而盛瓶中蜜封一宿飲

藥釀一分燒酒二分窨薴袋盛藥浸之或煮三炷香肰不若藥和麯釀之玅也祕法羊藿地黃山羊血五加入卵伏如法合面麯釀以燒酒拍水煮窨三年玅甚藥隨宜增

紅麯石半白粳飯分十五處入麯母三斤揉勻以帛密覆熱卽攤開覺溫急堆起又密覆次朝日中又作三堆過一時分作五堆再一時合作一堆又過一時分十五堆稍溫又作一堆如此數次第三日用大桶盛新汲水以竹籮盛麯作五六分蘸濕完又作一堆如前法第四日如前又蘸若麯半沈半浮再依前法作之又蘸若盡浮則成矣曝漧收之其米過心者謂之生黃入酒及鮓醢中鮮紅可愛一曰造紅麯用秔米煮熟爛飯煎赤靈芝艸汁溲爲中穿一穴上下擷辣蓼葉覆借三五日如未紅再煎芝艸汁常灌之常浴之仍以蓼覆以紅爲度曬漧收七八月可造麯母卽赤芝辣蓼遏飰積多次之精者此方近世乃出向來瑞金造紅麯福州古田最紅其麯母出沙縣李昌谷詩酒滴珍珠紅夏彥剛曰江南人造紅麯酒則古有之矣【中通曰紅麯母法蒸白粘米飯一斗倍上麯拌勻如造酒法下甕冬七日春秋五日夏三日如酒熟爲度入盆中擂如稠糊毎粳米一斗止用此母二升此一料母可造紅面石半】

油酒釀腳十斤加麯八兩川椒二兩閉之數月其浮者卽爲油【中悳曰宋其武年伯云以礶防紗入糟壜中從春過夏取出在礶中者卽爲糟油凡酒腳十斤加酒麯二斤馮道濟曰以竹作篘置糟壜下其在篘下者爲油亦須冬收過夏乃取】

蒸露法銅鍋平底墻髙三寸離底一寸作隔花鑽之使通气外以錫作餾蓋蓋之其狀如盔其頂圩使盛冷水其邊爲通槽而以一咮流出其餾露也作竈以磚二層上鑿孔以安銅鍋其深寸鍋底置砂砂在磚之上薪火在磚之下其花置隔上故下不用水而花露自出凡薔薇茉莉柚花皆可蒸取之收入磁瓶蠟封而日中暴之幹其三之一露乃不壊服一切藥欲取精液皆可以是蒸之近法以磚上砌臼置沙石厚一二寸鋪花其上而以錫盔蓋之但以鹽泥泥其外縫陳則梁曰以重湯蒸錫甑取露更無焦气【中履曰錫甑頂作中低滴露甑中石子上置一礶接之驗頂上冷水暖則起蓋取中其花露盡矣須白石圓徑五分者鋪底熱則易之】

餳以一斗糯蒸飯以十二兩幹麥芽舂成面和之如拍酒式飯上之水可厚三寸造此者扵釜中竈用溫火後漸加暖蓋之上更以綿絮壓之凡二閱時而化化則搾之其糟不用専取水煎之以竹片攪之攪不可歇其成糖也竈火宜細取糖就熱牽之則白一曰臨熱以荸薺末灑之則香脆一曰芝蔴花末糝之佳於司直曰內府窩絲上料細牽次煉琥珀糖加芨汁滴水成珠爲度造白糖法煮甘蔗汁以石灰少許投調成赤沙糖再以竹器盛白土以赤糖淋下鍋煉成白沙糖劈鴨卵攪之使渣滓上浮老學庵曰聞茂徳言中國無沙糖唐太宗時外國貢至問之甘蔗汁煎用其法遂精茂徳乃宋勅局勘定官佘人

糖霜唐大歷間鄒和尙在蜀遂寧繖山始傳此法今盛扵閩廣智聞佘賡之座師曰雙淸糖霜爲上瀵尾爲下十月濾蔗其汁乃凝入釡煮定以鋭底瓦罌穴其下而盛之置大中俟穴下滴而上以鮮黃土作餅蓋之下滴久乃盡其上之滓扵是極白是爲雙淸次淸屢滴蓋除而餘者近黑則所謂瀵尾造皮糖者甕置竹片熬糖入之反甕使滴余幹扵竹上者爲皮糖神隠曰糖霜和燈心收則不潤

洗麵筋法面十斤鹽兩半半溫水和之俟其發起挼之挏之牽開有筋則入水洗之可得半成余滓澄爲小粉無鹽則無筋矣市以麩爲之入肥皂則不成

飯入朴硝在內則自各粒而不相粘陳飯再蒸不揭蓋過夜暑亦不�馮應京曰生莧菜鋪飰上經宿不�辟糓王禎農書云晉恵帝永寧二年黃門侍郎劉景先奏臣遇太白山隠民濟饑方用大黑豆五斗淘淨三蒸之去皮以大麻子三斗浸一宿亦三蒸之口開取仁各爲末作團如拳入甑再蒸戍蒸寅出正午暴榦末而服飽不得食一切物第一頓七日不饑四頓則永不饑也口渇卽研大麻子湯飲之若欲更食用葵子三合研煎冷服取下藥如金色任食諸物類方用黑豆五斗大麻子三升蒸曬如前但加糯米三升作粥和餅甑蒸一宿榦末之用紅棗五斗煮膏和塊再蒸服之渴飲黑芝蔴水左慈法用大豆粒細者手挼令光暖徹豆內先日不食以冷水頓服之黃山谷法用黑豆貫眾各一升煮熟去貫眾曬漧毎日空心啖五七粒食百艸枝葉皆有味肘後方取白茅根曬榦搗末水服枕中記茯苓辟糓服三年使鬼神葛洪言五萬日能立亡日中無影果肰乎松脂茯苓辟糓方卽松梅丸愚者家傳方以牛乳制茯苓可漸辟糓嵩髙記用酒浸茯苓和蜜服梁勅給陶隠居茯苓白蜜卽此意也【暄曰西山歐陽仿服食祕法七方與吞中餌地肥俱可救荒】

咽津辟穀澥上三珠曰舌柱上齶攪上下齒取津液咽之一晝夜咽三四百或頻呷一二匙水水能止饑但不可多多則肚疼又不可飲白湯白湯令人饑又勿食鹽醋物令人少津液久之欲食須先薄粥而後飯以腸約勿頓飽也最上伏气【暄曰伏气須學息能答厭防若入咽以津蓋之如是致滿亦可辟糓】

夌餻鄴中記淸明杏酪姜粥俟凝冷裁之曰夌餻通攷並州作幹粥今以凍汁加料切塊曰寒酪

食松柏葉法杏仁甘艸各一斤核桃仁小茴香貫眾白茯苓薄荷各四兩桔梗二兩爲末毎噙一撮遇諸艸木葉皆可食又如意艸與小楡葉照成紋者最滑可合食松柏葉【有土甘艸方莖葉似梔子而尖冬亦靑嚼之似馬金囊甘艸味而滑末後梢澁酒麯采之亦可合食松柏葉馬金囊出滇中卽馬防榔或云如意艸可吞細磁】

行路不饑渴法芝蔴紅棗糯米正等爲末蜜丸水下可一日飽其不渴方用甘艸薄荷烏梅漧葛鹽白梅各一兩何首烏三兩白茯苓四兩爲末煉蜜丸之【暄曰閩中腳夫末水栁葉止渴】

靑防采南天燭葉蒸糯米暴之如此九次斗縮爲升本用補人又可出路【中履曰卽靑精飯】

糟茄入石緑切開不黑糟宜黃道日蒂用綫勒去女麯餈建昌呼女麯爲艾采葉舂米作餈按女麯是茸母居家必用曰三日取防麯艸汁和粉作龍舌防卽防耳艸也

消麵餅洪林曰王承宣搗蘿卜汁溲面作餅甚易消化

三黃糟三伏中糯米一斗罨作黃子以一斗用酒藥造成白酒漿以一斗炊作耎飯合此三者拌勻入甕泥篛密封日曬至秋冬用或和在醬內

三和菜淡醋一分酒一分水一分鹽甘艸調和之煎滚乘熱下菜與姜絲橘皮絲各少許白芷一二片摻菜上重湯頓勿令開至熟

水菜京口箭簳白一科數十斤墮地碎者畦起卽洗而風半月幹之乃以炒鹽川椒細切姜【或加蒔蘿小茴】入腦心就以菜秒自捃之入甕內甕空十分之六以沸水冷而浸之閉之春夏取啖如水晶毎水菜十斤炒鹽四兩神隠方腌菜入甘艸淹三日倒翻其菜去其鹵水仍忌生水倒後還灌鹵水七日又倒之

十香防浸豆一夕煮熟俟溫和面遏生黃衣暴漧收貯四季可作防也杏仁熟煮去皮再浸七日取略苦者水淬搾漧作丁加官桂良姜姜絲陳皮蘹香川椒紫蘇薄荷酒釀倍之同豆面黃封甕中以豆�卽爛爲度其桂椒良姜陳皮皆末之

包墨從近蒂剜蓋去瓤覆滴餘水乃以十香料和麵筋腐幹如粟而仍蓋之定投醬一月可取中物食之甚玅此法起於泰州

茶茗載神農食經古荼卽茶【漢志荼陵音茶詳通雅】韓翃謝茶啟云吳主置茗晉人分茶晏子三茗自古以肰惟桑薴以制顯耳宓山約之曰種以多子稍長卽迻【大卽難迻】灌汁逺沁山宜西南以受露多也采宜糓雨前後羅立夏開園【中徳曰兩前芽嫩摘以指甲勿傷老節夏不如春或秋一摘俗盡下其老葉以明年再生也樹老則燒之其根自發宜糠與焦土種惡停水】制有三法摘葉防晴其發香熱鍋靑使人旁扇傾出煩挼再焙至三而燥一法沸湯微燖防幹綿紙借而焙之一法蒸葉防幹再以火焙收防錫缾或篛借或沙甕礬黏入炭篛封固倒庋閣上承以新甎以濕蒸自上而下也紙木香藥食檗諸气近則受染愼之哉【中通曰篛能隔濕下路方磚奠沙沙下鋪篛乃不上潮故竹絲編篛盛茶外黏封不受煙而近竈閣之不壊甕泑亦生潤故用沙甕以礬礜黏其外最玅】是處產茶焙制斯異名茶皆炒以蒸焙趙長白茶史載事耳龍鳯餅紫茸驚芽何爲乎松蘿去尖與柄與筋畏其先焦也炒薪宜枝不用榦葉文火武催急翻半熟爲度生則黑矣旁扇祛熱乃免黃褐掀出磁盤尢須急扇乃重揉之再以文炒或三乃幹帶潤覆之則气罨郁更一焙焉待冷上霜優劣定於始鐺淸濁系乎末火確矣馮可賓曰白巖烏瞻靑東顧渚篠浦皆而羅氏居小秦王廟後洞山向陽蒸以葉之老嫩定蒸之遲速皮梗碎色帶赤其也太熟失鮮茶焙嵗修別茶燻幹焙簾勿用新竹煙炭剔去上搖大扇火气旋轉乃勻耳【中履曰林確亝梅川種茶亦制片北源藏溪法六安貢尖近亦能用諸法大微燖後泡令先洗葉炒之香亦相似】山泉上江水中井下山足泉重扵頂砂冽扵石永叔曰張又新載劉伯芻七等陸羽語李季卿二十種多反茶經辧南零特怪其又新附之耶王禹偁贊谷簾湯中能稱三疊茶經忌湍瀑此非瀑邪其收潭邪甕置溪石紗覆承露梅雨投伏龍肝變則火洗可也芷園日記曰天水都好須器中久俟其色變虫去色香味始玅山泉畱亦變也湯最忌煙紅炭瓦鐺急扇勿停小砂壺數具時分三投【冬下投春中投夏上投】何計銀銚龔春邪蘇廙十六湯文瀾俊語也李南金用背二渉三爲合量羅鶴林欲扵松風澗水後迻缾去火而瀹之羅廩曰湯老矣去火何救哉愚者曰上池水以淡爲甘山泉重冽宜多一沸沸之與止代錯無窮各取當機耳色白香衝味恬而滑絕非艸气不較花芳此最上乘雲林香花収茶【淸閟集曰早取將開蕋入茶封之烘漧取茶入瓶】久夫綃紙苴花納茶潤借紙裛【或瓶收花香去花貯茶】皆第二義也許次抒葉淸臣邢士襄聞龍張源諸公箋錄各圖快語灑濯味須遇其人自非眠云潄石何暇領此哉姚士麟曰闗中油酥飲永順烹以艸果番人膜拜迎茶此茶馬禦史所以設也【馬眼光照人全身齒少毛附掌粘者無病上馬給茶百二十斤中七十下五十商每芽引三錢葉引二錢闌出者死漢中野茶長簍曰篦上馬給茶十五篦常馬不過六篦】吳麟長曰南楚燻曝成茶且雜樹葉出塞卽香蓋地寒則艸香發羶酪賴此去病故防之苦防出廣防頂乃苔也普雨茶蒸之成團狗西番市之最能化物與六安同修江出欒茶治頭風乃石楠葉也

雜飲稠禪師以五色飲獻隋帝以滂藤爲緑飲今按冬采柏枝綫架懸甕中紙封其上陰漧取出泡湯正碧龍腦薄荷葉泡水則香而白大麥炒而泡之爲黃飲瑉瑰花蜜畱泡之爲紅飲杜寶拾錄壽禪師精醫作五香飲沈檀丁與澤蘭甘松也

沈香熟水燒淨瓦微紅置一片沈香以瓶覆定約香气盡速注沸湯扵瓶中密封陶九成云削沈香小釘刺林禽中湯泡之佳丁香五粒竹葉七片亦可泡神隠曰橘葉樟葉皆可陰漧紙囊縣之用時火炙使沸湯沃之封其口良久飲之

醍醐酥酪抱螺牛湩貯甕立十字木鑽兩人對牽發其精液在面者杓之復墊其濃者煎撇去焦沫遂凝爲酥其淸而少凝者曰醍醐惟雞卵及壺蘆可貯不漏有苴白餹爲餅者有作乳綫者或少加羊脂烘和蜜滴旋水中曰泡螺皆寒月造切萊菔一二片去其羶

豆腐朱子詩種豆豆苗稀力竭心已腐早知淮南術安坐獲泉布蓋本艸言豆腐爲淮南王劉安所作者也黃豆斗加菉豆升磨調油滓瀝煮後防石膏者玅入萊菔一二片卽不成腐漿合鹽醋入釡化紅水豆油衣掲幹者先浸泔水後熱之爛【中履曰陳者以秫粉或麥芽屑染而煮爛黴則不爛掲而捲之曰豆腐燭】

加色腐仙人艸取汁入米則成緑豆腐延平人好食之薜荔果臝名石蓮蓬取汁加胭脂則成紅豆腐橡斗栗磨之定粉則成黃豆腐蕨粉爲黑腐蒟蒻磨汁爲褐腐其作罌粟腐則與芝蔴腐同法研細絹濾去殼入湯中如豆腐漿下鍋入菉豆粉攪成丸粟二分豆粉一分染色任意

紅腐乳細豆腐少壓切塊煮過攤置無風處覆之生黃緑毛長寸許以竹挺簽入透心爲度乃拭去毛以飛鹽及茴香時蘿川椒陳皮層層淹之甕口餘三分以紅麯上酒濃底浸百日用【暄曰耎腐爲之可以不毛又法壓幹鹽淹略曬一二日浸半年開用可以不毛】

筍供林洪曰霍如庵以方片筍和白米煮因舉濟顚曰拖油盤裏煿黃金和米鐺中煮白玉肰參玉版禪正在獨味謂之傍林鮮文與可守臨川正煨筍午飯忽得坡詩想見淸貧饞太守渭川千畝在胸中不覺噴飯滿案山亝供曰沃土種竹土發十拆卽鉏出之勿見風以布封還拭之蒸熟最佳煮久湯積爲油入少鹽炭煏之其味獨全山陰筍鮝是其類也天目廬山拳筍乃小黃竹筍也南嶽筍而幹之亦勝閩之沙筍【中通曰杭州筍大如桶墜地卽碎用竹刀切廬山筍靑而瘦南嶽筍黒而肥有汁故之爲餅中履曰筍譜甌越防筍七八月生縉雲南多防筍七月生至十月味稍苦芭竹筍九月生雪竹筍五月生方竹筍八月生大抵浙閩以南四時有筍鬻筍有出汗法逺行乃不壞先平列立尖以黃土覆之潯湯潑之一夕出汗乃取入簍最畏糯米糖酸之類香櫞柑橘皆然】

筍油浙煮筍作筍鮝武火一日文火養一夜後采之筍皆入此中煮積之卽筍油宜興亦有之此如南京之老汁也凡熟牲家積多年之計子孫分家以此爲貴得此少分煮菜則夏月不臭又有取椿油法

雪蒸餅薄切塗蜜或以油炙之鋪紙上散火气或以油焠芋粉以糖霜養之楊誠齋曰削成瓊葉片嚼作雪花聲千層曰蓑衣薄者曰不托北謂之白下髙座寺薄餅乃熟湯和而烙不黃者以漚蘭捲之

蛋鴨蛋以碙砂畫花及冩字幹以頭髮灰汁洗之則黃直透內老學庵筆記齊民要術有咸杬子法以杬皮漬鴨卵今吳人用虎杖根漬之猶古法智按池州出變蛋以五種樹灰鹽之大約以蕎麥殻灰則黃白雜揉加鑪炭石灰則緑而堅韌【中悳曰牛膽冩畫鴨卵幹後煮熟皆靑文望曰灰鹽鴨卵則黃居中以金防根煮雞卵白皆紅中通曰今人作花蛋者黃蠟火化以筆蘸畫之乃入醋浸則有蠟處其色卽變煮之成花暄曰刻蛋以生漆和樟腦畫之幹而醯之】

爛物法枳實烹鮮骨耎薄荷不腥蜜塗郭索煮之則靑柿蒂同煮亦靑醉見燈沙宜置皂角或醋或蒜或用茱萸一粒置蠏厴中經年不沙杏仁糜羊胡桃去臊銅器煮則男損陽女暴下酒灌封燒可也荷花蒂煮肉精者浮肥者沈急性熟鵝白梅瀹雞竈取瓦一片同煮老物皆爛神隠曰羊滚湯下蓋定慢火獐鹿冷水下不蓋鵝用櫻桃葉數片陸防家世舊聞曰楚公陸佃農師北使攜歸爲隙灮所射輒死性能糜肉燕山錄曰以防煮鼈以蚊煮犬省力易熟俗詮曰舊籬篾入鍋熟物或楮實同煮封口易爛今庖用沙仁以益脾也其驛遞官防有祕方則榦蛆末也凡大小最爛物而蛆又其化者其曰沆瀣漿乃以甘蔗蘿卜切塊煮爛者也至於鐵烙鵝掌艾灸鼈腹何乃爲腴口計而暴殄若是乎古人遇物理則記之耳切忌侈靡爲飲食之人

火體薦勿見水以醋洗鹽壓五日縣風中瘞竈灰中若三伏中如前揉壓三日毎斤加鹽五錢石灰湯冷洗之浥以香油烈日燥之燻以竹枝煙不生虫此瀫水法【中徳曰夏月內與鮝魚炰幹畱不壊且鮝不招蜈蚣中履曰煮臘物投紅炭淬之則不籨】

芙蓉肺取整者以水入管中洗之一肺用水二石則白亦不必用藕洗也【中通曰舊法以藕汁同血煮則白】

省柴法南京以三蘆炊一頓飯馮道濟言四兩柴可熟以上閉气而竈中四圍以濕艸鞋立之細柴燒釜臍也蒸物用少水堅閉自爛其悶飯洗米一盌水二盌則不必撇湯但遏火而自幹矣

炒白菓白菓用粗糠炒卽易熟而不焦

用椒法防菜將成擂胡椒灑之卽辣若蓋其釜則𨿽多不辣

用芥陳芥子入細辛少許醋與蜜同研則極辣脫栗皮煮銀杏栗子用油紙在內則皮自脫破栗臍灰燒不爆或曰眉上埒之

菱煮過以礬湯綽之紅緑如生煮菱要靑用石灰水拌過先洗去灰煮則靑【舒州李惟熈曰芡花向日菱花背日故寒肰幹菱米正平不寒也】

杏仁蘿卜梗煮杏仁無苦味【北京以巴旦杏仁作酪】

煮麵煮麵令湯淸北方用花鹻南方用糖醋撮切面堅靭者以雞卵白或以菉豆粉

煮芋宜冬月食灰煮之則蘇艸置釜底奠芋蓋悶亦佳

菉豆煮菉豆掲蓋則綠其煮而堅者雄豆也豆將熟時逐日摘之老則急裂墮地不與別豆同

黑豆荷花梗煮黑豆豆易糜賣豆者用此法【中履曰淸晨吞生黑豆者用馬料豆】

幹山藥法大山中者堅細味香沙上種者不如也刮皮以厚紙褁掛扵風中最良又置焙籠中鋪茅數寸以微火烘之作湯如新

炒落花生法生則防人焦則不堪須以紙苴水浸肰後入釜炒之則內熟而不焦其香如松子

藏鮮果法入新瓷雜薄荷鹽礬水浸以油紙同木蓋竹篛堅羃其口置淸冷泉內𨿽久如新必立夏時置井中至立冬時置地間毎斤果鹽一兩明礬六錢水用滿又曰六月六日儲水浸諸鮮果不壊【用木桶閉气亦可鮮果忌風】收栗梨收栗不蛀以栗蒲燒灰淋汁澆二宿出之幹置盆中用沙覆之收梨以艸覆之令出汗乃入桶中最畏風惟靑皮梨稍不畏風或曰梨以數顆揷一顆上不損

收雞頭曬漧入瓶紙防而埋之地中雞頭一斗用防風四兩換水浸之陳彥和曰果以防風水浸之經月不壊

藏柑以盆盛用幹潮沙蓋之土瓜同法一曰宜菉豆同收

收湘橘用煮湯錫瓶收之經年不壊神隠曰橘以薄竹刀就其柄處微勒一匝則味不枯久畱橘枯可刺多眼以蜜水浸之則鮮

藏胡桃不可焙焙則油其兩合處有縫掌拍之可碎生薑生薑社前收無筋制姜用蟬蛻則無筋以梅與姜相間作餹則梅不酸姜不辣

收茄以鑪灰藏之可至四五月若煮過石壓先暴瓦熱而列茄略幹則永藏至正二月和物調食味如新又可作糖幹

醋社醋七醋皆以面麯和之浸熱而酸神仙醋則以火逼連攪成者米醋內入炒鹽則不生白衣孕媍造醋必苦山查棗子皆可作醋最養人愚者於醤醋悟變化之理焉【中通曰米醋結蓋取出以鹽淹之可治發背陳景昭曰蒸糯飯熱入壜中上半糊飯四圍而中空之汲冷水浸二七乃以栁枝攪至三七卽成白醋再鍋熬之卽成紅醋伏天最佳四季皆可】

醬煮豆和面覆楮生毛暴燥曰醬黃與瓜菜同入甕而泥之以暴三伏開時味玅瓜不可鹽曬入醬但拭淨以石灰水浸之取同醬黃香料入甕豆醬取油余仍充醬諺曰伏水宜醤臘水宜酒小蕪荑醖醤山楡仁也能殺虫又曰伏中合醤麯不生虫日未出汲水下醬不引蠅子淸明栁條止醤醋潮溢醤內生虫以馬鞭艸碎切入之或川椒百部虫卽死雷不覆醬食之腹鳴月上下觸醤醤壊以熟水下醤味香以生水下醤則雨不妨【中通曰大抵水少則不酸黃子攤薄則不發熱且色黃若厚則黒爛矣下缸後遇陰雨小棓撐起缸蓋以出其气炒鹽停冷摻其面天晴一二日便翻轉令白頻翻令勻且出熱气】

蝦米閩出龍蝦大次則對蝦海丰土蝦肉黑如小兒臂俱宜酒醋烹之則香靖江小蝦色白最香竟可幹食淸波雜誌曰淮甸蝦米用席褁入京皆枯黑無味以便溺浸一宿水洗去則紅潤如新

防果用銅靑煮之則色緑永嘉雕梅謂之梅籃先浸石灰後用銅器瀹之乃以蜜暴收之礬水濯靑梅及鹽鹵梅醤淹桂花不變色梅鹵可腌梔子花萱艸花牽牛花林檎藕冬瓜葫蘆更入紫蘇葉玅凡蜜惟夏蜜甘煎果覺酸當換蜜收藏者以細辛放頂上

狀元紅用靑梅合玫瑰花則愈紅

酵饅頭醅面俟老烈用之或用糯醅冬置煁側或入生酒玅別以鹻發者遜之饅開首者曰槖駞臍吳下呼爲�膪【音腦詐】言熟食之肥也長曰繭斜曰桃

解梅酸牙梅與韶粉同食或與梅葉同食則牙不酸又胡桃亦可解齼啖藕亦解

蒓荇類葉如馬踶有缺者蒓也李長蘅曰袁石公盛稱湘湖蒓不知湘湖無蒓皆從西湖采云又謂非湘湖水浸不佳不知蒓初摘時必浸之經宿乃愈肥不必湘湖也肰西湖人無知者蒓莖如珊瑚而細又如鹿角菜其凍如冰如白膠附枝淸液冷冷欲滴香粒滑柔如魚髓蟹脂而淸輕逺勝

醒酒方飲酒欲不醉者服硼砂末其飲葛湯葛丸者效遲廣人以葛粉爲丸充西國米千金方七夕日采石菖蒲末服之飲酒不醉大醉者以冷水浸髮卽解【暄日中酒毒煎黒豆搗生螺汁末蓽澄茄葛花俱可解】

治蠱毒黃氏日抄云李壽侍郎爲雷州推官鞫獄得治桃生毒方云毒在胸則服升麻吐之在腹服郁金下之虛舟曰嘗白礬末不澁而覺其甘食黒豆不腥乃中金蠶蠱毒也卽濃煎石橊皮根飲立吐出一虫李晦之曰冷水飲白礬牙茶解中毒又曰宜用蝟皮【中履曰刺蝟能制金蠶蠱暄曰廣西雲貴以元旦及二月二三月三計月造蠱蠱有五種皆以馬兜鈴三兩毎煎一兩空心服不吐再服】

韭汁生取汁能通竅化物可除痞積胸痰韭性不寒又不壊人但生汁辣耳

辧蕈毒以燈心艸和蕈煮或以銀簪淬之燈心與簪色黒卽有毒

曬取瓜子法楊梅核西瓜子拌柿漆渣曬漧皆自開西瓜子以麵糊粘版上日爆之自肰裂【中履曰汴梁瓜子大金井防幹江西者小】

解松子油法松子仁油壊者攤竹紙上焙之如新凡仁類皆用此法

水沫溪水中沫取起令榦爲末入湯中卽冷而不沸食之則轉失气【暄曰以此沫調水令人飲之則防不止多服甘艸乃觧】

解荔熱食荔多而醉者以殻浸水飲之則解粵人或以苦瓜或以蜜以鹽

解傷茶飲茶多而腹脹者以醋解之或以姜防炙不溢油法凡炙肉末芝蔴花置肉上油不脫溢入火中

鴿丸物理所曰膾鴿爲丸入湯皆浮食其一則皆沈不浮

形鹽淮南煎鹽黑淮北曬鹽白解池風鹽白而堅浙鹽白而淡古有形鹽者飛鹽也以水煮鹽而幹之則白用鹽鹽能畱物者殺物也冬食鹽湯卽吐作醤須攪之恐定則沈耳煎鹽盆中能煮飯不攪動則不咸也凡物易敗者得鹽不敗不敗者得鹽則敗鹽物惡其咸可以糟解之

飲食通理袪疑曰酒醋涎身壬論曰酒醋遇而生涎糟醤遇潮而作湧糟初泛曰浮蟻亦曰浮蛆泛必風所起方甕酒澄淸應日者旦東午南晡西夜北也雷氏炮炙論云敝箄淡鹵注云常使舊甑中箄能淡鹽味肺煮蟹不紅橙合醤不酸榧子乳香能軟甘蔗瓜得白梅爛栗得橄欖香棗與粟艸收豬脂炒榧子其皮自脫燈心靡紅鰍煎血入酒糟不出水胡桃煮臭肉不臭筍橘觸酒糟及糯米皆潰爛切蘿卜片覆米糖糖液蘿卜片亦幹地栗與柑蔗

同食其柤自耎李以朴樹葉搗蒸烘漧蓮子曬漧無蛀

飲食禁忌防淚誤食得黃疾通身如蠟羊之毒在駁其名橘栗羊者爲甚凡物之久者勿食井水沸勿食酒漿無影者勿飲五石散卽寒食散謂服金石食熱物則兩熱相激也石發者金石毒發也晉裴秀服寒食散當飲熱酒而飲冷酒薨何邪千金方曰一切冷食惟酒須溫肰則裴秀傳謂當飲熱酒亦非孫思邈曰七月勿食生蜜令人暴下其靑赤酸者食之心煩不可與生蔥蒿苣同食令人利食蜜飽後食鮓令人暴亡不知仲殊與東坡終日相對食蜜漬豆腐麵筋何以處之往見有人以蜜物下飯者余且不能以蜜下茶矣蓋體有惡濕惡燥之別嵇叔夜曰葷辛害目蒜爲尢甚蔥白忌與蜜同食大蒜金錢花損眼人服蒼術丸又啖蒜者其目卽昏槿爲瘧子花小兒忌弄之芎防久服令人暴死而道州永州以作茶果洪邁曰食黃顙魚後飲荊芥湯卽死黃鮝忌與蕎麥同食令人失音桃忌同鼈食畷畊曰食河豚忌荊芥而贊寧曰河豚與荊芥同煮三五次換水則無毒此不相反邪鳥自死目不閉鴨目白鳥四距卵有八字並殺人成式曰鼈腹下有毛腹下有五字十字者不可食白馬鞍下肉食之傷五臟馬夜眼五月以後食之殺人獸岐尾鹿斑如豹羊心有竅犬懸踶肉悉害人鷓鴣肉不可同筍食魚二目不同連鱗白鬐腹下舟字並殺人苽兩鼻兩蒂食之殺人檐水滴菜有毒堇黃花及赤芥殺人三月不可食陳葅黍穰人醉臥之汗出眉髮盡落娠媍食漧薑令胎內消十月食霜菜令人面無光

稻稻以午時華夜露自莖而上入苞中則含之而成實種以百數約則秥梗秫秫卽糯也淸明浸曬種則同肰蒔耘之後有鐋抓法又不用牛則吳下泥沃也南海田乘桴播刈與湖退之圩漫撒同法髙州一嵗三種赤道之下兩度春秋則谷艸隨之北逺日地有五穀不生者矣粟亦有秥穤往謂宋眞宗向占城求早谷種故曰秥阮一閱詩話載唐人有紅蓮早稻之句則唐有矣香稻亦古有非自外來也吳下香粳七月熟南京南鄕銀條米亦香而香稻置雜稻倉倉中皆香是秈香也種須肥耨而結實少於常米故民不種也江右粒短下江粒長晚米長腰遏黃曰冬舂冬舂不生虫食之易化八月熟曰觀音秈菊花新愛日黃桃花米有油潤紅曰紅蓮心其燥者蝦須紅烏稻殼黑米皮紅也不可勝記麥麥入土百四十日秀秀后六十日成蓋歷四時兼寒熱之性也大麥有須小麥光孟夏麥秋至麥以此時而秋成也與麻互爲麥黃種麻麻黃種麥北麥凍枯而復發故雲南麥不可多食北人非面不飽今治瘧忌面然北人不忌亦無妨稻百日而麥倍之天熱則易成也稻米作飰埋乃化虫而麥得溫卽爲蛾以陽郁易發也

米荳雷州思霛島有米荳枝葉如栁花如烏荳一種之後數年收實

菉豆收須逐日揀之割則生者多待齊熟則落土矣藏種暴漧以石灰藏之方不黑生虫【亦有齊割一種】

番豆一名落花生土露子二三月種之一畦不過數子行枝如甕菜虎耳藤橫枝取土壓之藤上開花花絲落土成實冬後掘土取之殻有紋豆黃白色炒熟甘香似松子味孫愐曰防番豆也郭林曰生啖有油亦致下泄

瓜南瓜不結扵其根去地七尺刀穿入磁片則結實冬瓜蔓扵日午苕帚打之實多摘下冬瓜見日影則芽觸苕帚風則爛貓踏之則沙切食所餘糝灰不壊又去瓤納新菊花封其口久畱如新肰必依所生之上下置之視其灣弓貼肉者爲母畱其子種之此瓜俟其皮上白霜乃美非經霜也葉十去八瓜生後以土安之則大甜瓜未熟揷鮝魚刺蒂上經宿便熟瓜傍煮漆瓜死瓠燒穰亦死種諸瓜種以布包之下浸以水上覆以灰晝近日夜置溫所方甲而種

西瓜性惡香忌麝深畦逺離而種一糞之間五日灌水凡二水而一糞河南子大江西子小建昌有紅瓤瓜西昌有枕頭瓜黃瓜胡瓜也有緑色白色竹七開其根跗納以大麥則瓜生久而大黃瓜出土根上開花生瓜有斑白長短種熟瓜有靑有斑有稜有圓有長有金色銀色造架與依則結體圓絲瓜宜背陽向陰或謂之紡綫

結瓠法根以竹根分之實多瓢結時剖藤跗揷巴豆二三日後瓢柔可紐隨去巴豆瓢復鮮活又以筆蘸芥辣界瓢其界處永不長如刻成肰欲空其瓤開瓠頂納巴豆水蝕去之段成式曰牛踐苗則子苦生壺盧時盆水照之則結者圓防州山以種苦瓠爲業其子亦充果食如西瓜子【中通曰今以牛糞澆瓠及葫蘆皆苦不可食驢馬豕糞皆宜】

大葫蘆法方五尺種四本毎兩近處竹刮其半交合泥封俟其活除去一穗復取此兩大本相並如前法則一斗之種變爲一石老長柄葫蘆合萆麻子煮乘軟結其柄幹之如生成【神隠曰坑塡油麻菉豆葉及爛艸一重糞土一重艸】

蔬法治沃壤必三糞鉏之播子宜昧爽易扵勾萌子須陳久不癩種於幹壤而方灌水墨娥錄曰用桐油腳入糞內一順攪均澆菜根橫虫不生或以山砒蒼葉末散之【中履曰以油菜子之外皮作灰淹土卽不生虫】

白菜七月種者冬菜九月杵淺坑種四月收子搾油名油菜冬以雞鵝糞或芝蔴稭覆根則春盛摘其薹心食之枝遂旁發結子繁衍西江不摘薹以不糞也其曰羊角菜似白菜而葉捲性柔四時宜種搾油較多霜防甚適口春薹最肥其曰黃矮菜似白菜而短蓮花白菜似黃矮而色白性柔葉密九月播子十月迻種寒心菜似蓮花菜而葉又密又有夏白頭菜冬白頭菜京口箭簳白最肥大宜蔬而子小又夏種之名夏菁菜北地黃芽菜則黃矮也瓢兒菜似夏菁菜色微黃菘菜莖濶白葉端靑碎蹙而密埤雅曰以其淩冬如松故名菘也在北爲蔓靑有根在南爲菘爲菁無根芥菜有大葉碎葉晚早靑紫之別三月收子爲芥醤需堪搾油其子白色曰白芥菜一頭旁發數頭者曰百頭芥菜似芥而色藍者曰芥藍菜其曰冬夏菜則莙薘也

蔊菜林洪曰朱子飲後以蔊莖供嚴灘石上生之盱亦有之公所供蓋建陽種有蔊詩可攷山谷言孫崿以沙臥蔊食其苗云其味辛辣張程曰好生髙山泉源石上與石菖一類李東璧謂爲田園小艸非也

菠薐從頗陵國來一畦中開花者不結實結實者不開花種時須砑開其子浸脹過月朔乃生北人呼齒根菜謂其赤根也

萊菔紫菘帶露鋤則生虫其重栽者畱其心苗去其大葉反覆萊菔去其細根入土壅之別發新窠結子收之再種卽大白下紅皮金谿大如斗固原有一車載兩枚者【中通曰切大梨去心如甕以萊菔子實之以梨頂蓋之埋土梨幹或爛取出萊子種之則如梨圓且有梨味】

頃刻菜法久夫曰用新雞首生子從頂中小竅之去黃白納菜子紙封極固與雞伏四十九日一雞伏不足以他雞足數取濕地種播之須臾菜出凡種瓜瓠皆如此一法三伏中曬瓜菜子須雜麻莖內心播之頃刻卽出曬一年長一寸曬過三年卽長三寸若五七年卽長五七寸

茄刺茄根入硫以泥培之則結實大其開花時摘葉擲路上以灰圍之則結子加倍交廣茄皆成樹白下有水茄白色

姜賈思勰齊民要術曰種姜宜白沙地少與糞和熟耕如麻地縱橫七徧尢善三月種之先種耬耩尋壠下姜一尺一科令上土厚三寸數鋤之六月作葦屋覆之九月掘出置屋中愚按種姜亦時時發瘟瘟則連畦皆壊蓋秋熱則壊姜增棚貯水可解窖姜亦宜挑沙養之窖中土濕則爛姜葉曰冬葉交廣以苞物特久

韭種韭碗覆土落子內蟠封五嵗當再分翦不用日中

菌栭羊肚磨菇天花猴頭雲南雞堫皆菌菇類也髙腳繖頭或紅黃白背開細縫者皆可椒瀹之其背光者朝菌有夜光者煮不熟者湯照人無影者殺人以夏秋間毒蠱行吐涎生也異苑言交趾有菌其葉塗人舉體菌生隨卽腐爛食之卽笑不止松葉解之外紀諳厄利亞有艸名榝而多泥人食之輒笑死凡木耳曰栭春生者薄夏生者厚馮應京曰爛木及葉埋肥地常澆米泔卽生愚訊山野人冬至斷大木砍之日澆淅水至春生蕈圓樹楮楡爲上椐栁亦可雪凍則愈出雷時生曰雷蕈閩中以斧驚之亦雷意也【中徳曰徳外舅孫魯山言宣大外邊楡肉最脆楡上之癭也中通曰斷木細斫爛艸蒙而泔淋之乃生蕈埋糯桿艸覆泔淋則生蘑菇孝陵松菌至美得椒無畏中履曰菌栭濕蒸性滑陳之能治防楡肉出口外龍門所一帶今燕京價至三十兩一斤】

種山藥喜沙土松地莖長則架之子曰零余種之亦生薯有雜也神隠曰宜牛糞忌人糞艸木狀曰甘儲卽薯也以手足槌土則如其狀【中履曰薯或呼如手足迹山中自生堅細圓長則名山藥】

蒟蒻蒟蒻似天南星一干圍十一葉但南星葉平蒟蒻葉翹耳其露治惡气卽鬼芋也【升庵以爲蒟醬非】其曰蒟蒻知遁種以石壓猶之商陸知言耳大根外生小卵气通走也冬取瓶盛灰水順手磨之不得言言則麻煮成豆腐一枚可作一鍋

薺髙濓藾品正二月有窩螺薺卽地英菜取薺菜花莖作挑燈杖可辟虫蛾謂之防生艸淸明日日未出時取之薺有小大其莖有毛者菥防皆以冬至生苗薇蕨沈仕林下淸錄曰猿啼之地多蕨毎一聲遽生萬莖南越志髙潘州有千嵗蕨拄杖朱子以薇爲迷陽項氏家訓曰薇大巢菜也廣義以薇爲藜少夫曰薇蕨一種言其初生微也藏器曰夷齊食蕨而夭爾雅垂水薇呂覽曰菜有云夢之豆其水蕨乎

苜蓿非藜馮時可云藜卽苜蓿非也因羅願以爲鶴頂艸而誤耳苜蓿二月生苗可蔬一年三刈莖似灰藋一枝三葉葉似決明而小如指頂緑色碧艷入夏秋開細黃花結小莢圓扁旋轉有刺老則黑色內米如稷可飰藜乃灰藋葉紅心者灰多老可爲杖是鶴頂艸也雷公謂之金鎖天庚辛玉冊以鶴頂艸制硫伏汞及雌黃砒時珍分爲二條其實古語藜藿亦可通稱藜或爲萊古云本一山海經秦山荻藜可葅此卽秦荻藜也金絲菜萬允康曰武昌縣寒溪寺側生金絲菜似黃蓮頭而不苦澀他處無有

野菜地踏菜佛耳菜盤棋菜薴頭鼓釘【卽蒲公英】鳯山莖山慈姑苗馬蘭頭紅蘭頭百合根甘菊頭蜀葵蕋蕓臺白芷防風芽菝葜金銀花架菜葉梨頭艸蘋藻莕根藕稍菱莖水馬齒潞州蔟菜天臺孟菜金陵阿藍菜白花菜其類頗多王西樓菜譜詳矣木苗則椿檀樺棟槐椶魚松花之類花如木筆荷花百合蕉露澤防花之類凡苦者沸水膽之更浸之再加芼和可也山中貧士富矣哉陳士業曰西山洪井羅漢壇有羅漢菜方莖枝頭雙葉味似豆葉又有龍菜圓莖葉似菊而無椏

衣服類

錦絲類宋錦厚如錢今蜀錦比之嘉興仿之有織金鎖金閃色裝彩費著蜀錦譜有八搭暈六搭暈錦大窠馬盤毬錦雙窠云雁錦輟耕錄載姜牙方拱疊勝樓臺樗蒲錦西洋有獨幅濶錦被圓嶠山冰蠶錦不畏水火辰沅洞錦黎人錦則絨挑布也香山詩紅袖織綾誇柿蒂柿蒂其紋也機房巧作有刻絲搊織翦絨鞏綫納紋其名質孫者爲五色團花乃元服今校尉服也其緞綾防絹綿防紗羅則常行也胡州縐紗曰核桃縠南京縐紗不縐杭因有縐秋羅縐綿防各處有土防而靑萊椒繭爲最遇油不染河南粗絲桐城防可斂屍耐久交趾絹生用宜暑南京冰紗卽古冰素方空縠吹也東陽紅雲紗出漳州東陽人名也羊羢褐以蘭州姑姑羢爲上其羊甚大亦取槖駝羢污油自脫次曰褐尖劉客生曰蘭州一師姑積年爲之色白可受紅花百斤今皆仿者瑣服出哈烈國鳥毳爲之一作梭服廣東碾絹爲之亦起雲叵羅撒哈刺則羢毛厚織之氆氌防類也火浣石羢則炎洲火防毛爲之或鎖鎖木不灰艸爲之棉花布類古惟枲布老者衣帛鄧谷曰元入中國非也禹貢已著卉服梁武用木棉帳唐有木棉詩陶九成記烏泥涇始盛耳廣有木棉髙樹卽斑枝花之大者外域所謂吉貝也吉終爲白防布今洋來者濶白而有厚薄二種有彌牟絞布甚狹彼中編作耎狀棉花有白紫藍三色紫者暖而耐久嘉靖時新安孝子方勵齋創制紫飛花布雲間乃後仿者因有兼絲納文常州有東門闊金齒有桐花布

葛薴布荃葛蕉竹布皆出閩廣葛則各處有之廣葛濶金壇葛細僞者以絲祁陽陽春桐葛洗不變色薴則福生有細如絹者

識葛法挼布聲響水濕明亮者眞梅葉洗蕉葛衣不脆【暄曰濕之亦響防昌雙絲者或以蕉以紵以麻兼最難別識湏退開視之雙綫皆葛而嫩爲上】裝核法以絹作裌木綿核之先漿以杏仁則綿不食絹布衣裝綿伏中無綿珠秋冬則有綿花置燈心少許卽無珠於湖有槌絲綿如羢氊者可作通裁以杭絮表之

漳州紗余賡之師云懷素是福州薛懷南所織自出匠心以鐵柱分綜故雙映生云若瑣服則安海所仿西洋以六霞緞質石砑起雲者也東陽紅紗染法它處不及

花機簆率千二百齒度經過齒有兼縷紗經三千二百縷綾經五千六百縷古八十縷爲升今之綢殆六十升也【嘉湖出口出水漧絲爲經則任從提挈不憂防接】機長丈六起花樓掘地藏足中托衢盤【用千八百竹條】提花坐樓以的杠捲絲用兩疉助木尖插簆兩頭疊助者羅空在耎綜衮頭兩扇結綜一耎一堅紗亦在衮頭制定也織綾綢則去此兩扇而用桄綜八扇兩手交織曰縐紗兩梭輕一梭重曰秋羅先染絲織者緞屯絹也綾絹以浮輕見花紗羅以糾緯見花綾絹一梭一提紗羅來梭提往梭不提其獨織者浪梅小花視素羅加桄二扇【潞油小云溫州方錦皆獨織者】倭緞則斮綿夾藏經面織過刮成黑灮者也【白下仿倭緞先緯鐵絲而後刮之】蜀錦刻絲與通身盤龍盤枝則截梭鬭合節節換法矣機杼之巧殆天工乎治絲提緒入星丁乃由送絲簽以登大車調絲用絡篤過竹鉤爲活頭焉緯絡紡車旣籰有澑眼掌扇輕耙印架乃扱於簆中【此非織簆】玅於交竹一度肰後過用小粉【麵筋洗下】其染紗者用明膠刷之曰淸膠紗僞重綢分兩者或糖或粉絲貴吳絲日本皆市此川楚閩廣齊豫各有繭

蠟靴用黃蠟四兩以二兩粘瀝靑入蠟均用

貂帽貓踏其毛則拳結不開其邊壊者翦去分許燒酒噴烙鐵趕之長如故貂有紫者者【以穎長而尖者佳吹之見皮】紅物紅易漬敗又畏風日惟毛染者及加猩血者不畏名苑曰麈尾拂氊不蠧置茜帛中紅色不黯麈駞鹿也

染紅河水浸紅花次日囊盛洗去黃水又溫洗之又以豆萁灰淋水洗之乃泡烏梅湯【槌烏梅與幹紅花等分】帛借黃檗而染紅或炒槐花入蘇木借【白下號喬紅】蘭羢洋布可受斤金之紅入夜發光福建胭脂亦重受紅花者肇慶山崦小花叢生含苞可作胭脂【葉似藍花似蓼】鄭防曰山橊花作胭脂茜艸染紫又有樹茜終葵子汁如胭脂江北曰架菜子【後退色】紫血竭爲胡胭脂出蟻壊血竭其樹脂也【中通曰凡紅色花皆可取汁作胭脂但有深淺如鳯仙染甲之類杭州夜色紅用重受胭脂碧用碧蟬藍胭脂以硃砂大靑皆重不可作夜色蘓木蠧亦可作紫朱虯庵曰廣西太平府有紅艸可染紅】雜染黃槐靑靛緑則合之紫則靑紅合淺色則視輕重加減之若椒褐茶褐荊茄色有兼櫨黃者墨水者皂礬五倍子易毀布帛今不用矣梔子染黃久而色脫不如槐花或用櫨蘗紅莧菜煮生麻布則色白如薴荷葉煮布爲褐色布作荷香櫸栁皮可染黑【不獨布也沙尾鬉帽黃者白者以櫸葉同煮卽黒一作櫃】凡梣楓樺烏桕檗楊桐皆可染染必加礬不則入污泥而黒矣入泥者其布易壊染布而幹之再入泥則不壊布茜紅以烏梅湯退紅以石灰水退後茜不失銖兩虛舟曰鴿糞煮黃絹色變白或以雞糞煮白之糧藤似山藥結實如小瓜以之染葛作汗衫則不近膚而爽本艸赭魁鵝抱之類乎今或以椑漆染麻衫最爽汗

各種污衣洗法緑礬百藥煎污衣烏梅湯洗槐花污衣酸梅湯洗楊梅蘓木污衣硫黃煙燻肰後洗之染漆以香油洗更以蘿卜煩潤之酒醋醤污衣藕洗之酒污衣井水澆洗日曬無痕糞污衣埋土內一時取出水洗蚊蠅糞污衣燈心蘸水擦之【暄曰黃泥污衣生薑汁挼以水擺之又如嘗洗各種衣亦有法彩色衣牛膠水浸半日溫湯洗皂衣濃煎梔子湯洗白衣菖蒲末水擺之又法蘿卜汁洗皂角不及洗蕉葛淸水揉梅葉汁洗泡湯亦可羅絹衣皂莢溫湯洗垢淨復過別器另湯浸又洗其折浸不揉反覆拍洗帶水搭竿上水滴幹乃展攤與洗葛同法】

洗防衣法入狼毒藜蘆川烏汁蟣虱不復生【中通曰入松子二三粒漿衣則不作汗穢气】

洗衣黴用老梅葉摩挲洗之黴卽落凡萊菔湯西瓜汁大蒜汁枇杷核洗皆去漿

洗衣上黑法用杏仁半夏生白果搗爛挼之或専搗半夏水挼一洗卽去又法稠牛膠塗污處幹後掲膠黒亦去又法以泠飰搗爛推之或嚼酸棗洗又法畫字符扵杯水上以此蕩之則黑去又法以气呵透以水洗之【暄曰包飯挼揑飯出黑卽出矣】

去衣垢膩法用莙薘灰或萊菔荳稭灰洗之芋汁洗膩衣如玉

洗衣上油法鋪炭灰滑石熨去或蘿卜湯洗或面塗紙托幹後掲去氊褐衣煎豬蹄爪湯熱濯靑紵絲用慈孝竹茹揩去之其起油末用龍骨兩半滑石一兩海螵蛸白墡土各二兩糝污處紙隔熨之油污舊迹復用油潤污處熨之一曰炒石灰三升將油污處入灰內探洗卽脫一曰嚼蘿卜吐污處煩撋之水濯無痕又黑油煮酒洗香油水膠洗凡油衣油紙浥香油卽爛【中通曰以人溺洗油衣油去無迹】

洗眞紫衣油污法燒紅炭泡汁乘熱擺去不經手爲宜

洗衣上血法煎小便滚气薰衣一宿來日洗或蘿卜擦或紙蘸水擦或泠水濯皆無迹一法含水與筯從筯落扵血處挼洗之

衣發白茶褐衣段發白烏梅煎濃湯筆蘸塗發處還原色

夏月衣蒸以冬瓜汁浸洗

洗舊紅纓法醬酓少時洗之雪水洗則淨醋洗則紅染用酸醬水毛段皆肰【中通曰用皂角洗去垢復紅】

紙被舊毛起將破用黃蜀葵梗五七根槌碎水浸其涎而刷之則如新嫌紙被作聲則以芝麻萁煙燻之洗笠法笠子油污或汗透者以烏頭煎濃湯洗之【中通曰得勒蘇艸帽若黃用硫黃燻之卽白】

氊衣擦生芋耐久不蛀氊垢溫水眞醋洗皮氊襖帽皆不可曬曬反生虫惟宜風吹【暄曰毛衣及氊以豬蹄爪煎湯熱洗亦可】洗漆巾炒糯米黒濃煎汁塗巾如新

洗頭巾用沸湯入鹽擺洗則垢自落一云以熱麵湯擺洗亦玅

鞋鞵中著樟腦去腳气用椒末去風則不痛泠以茯苓貫眾天仙子狼毒艸烏頭白礬五靈脂等分煮新布鞵曬漧冬不透風寒夏涼不漏水

裘襖集塵灰粘楊花生蛀若有虱反裘置霜露中虱絕凡裘近土壁久則毛落【中通曰宜收新甕中靑布包紙封之張家口夏收諸皮以干沙置矼一層皮一層沙壓之】

褐貯木器中蛀生【中履曰黃蒿曝漧捲收不蛀凡毛褐氊皮皆畏杉木】

洗絲以木槿葉不棼練用稻槀灰煮胰陳宿浣之【烏梅不及】

單衣過寒暑法五靈脂半夏天仙子艸鴉各一兩用水七升入布袍煮之輕輕慢火煎熬至盡日中暴燥雪後穿此單衣如十斤綿此名焦光過冬衣一法加貫眾狼毒白礬其王仲都暑衣法則龍涎石乳塗靑布也酷日中行熱不透裏自咽冰梅緩步可以無汗【中履曰幹早谷苗三伏暴之捶柔以鋪鞵防則冬暖不必向火農家以早谷艸鋪牀以冬自發熱也北騎靴沓狗皮行纒不用纒指使指常自動轉則气行不凍】

氊羢陜西平涼畜羊一年兩翦之先梳下羢其粗毛以桿氊春毛氊作襏襫雨不入以有力也南方加絮故不可勝雨滇氊雨衣亦佳其猵牛羢則出西寧小西天者秦邊畜牧爲生羊自環角外衛以卻狼其猵牛成羣行人備紅衣擲之羣牛爭此紅衣則行人過去矣拔羢一蓑衣羊一矞芀羊內毳絀耎曰山羊以別於綿羊也山羊羢有二搊羢梳下也拔羢手捋也

皮類貂防輕溫有銀防靑防紫防天防皮狐腋有白二色猞猁孫卽土豹也狼皮至暖羊羔猶透風也虎豹熊鹿貃可爲韉褥今更有天馬皮此皆陸產者也海獺皮有警則毛毅膃肭皮取暖海防皮催生凡風潮時則毛起此取諸水產者也擴皮塗硝火燻皂皮入杏仁色更光黑虛舟子曰麂皮禦蠍不及水獺狼皮著體警亦毛毅黑狗皮褥壁虱不越劉昌縣笥瑣談四川貢獸皮有石虎者似貓而小正類貃文所謂鼨防劉客生曰闗外狐毛見底靑黑內地吹開卽見白色

絲綿結繭時炭火烘曰出口漧絲登車火照之曰出水漧是爲上繭繅絲其漬漏者鍋底綿及繭殼外浮絲曰絲筐用稻艸灰煮過傾入淸盆取綿凡湖綿以六七寸口者爲美其濶者哆而剪之僞者以蛤粉入之作綿防者以鈆錘墜搓成

紡車一鐡一木轉圓相背則棉花出其子矣彈碎而版趕爲條乃置車輪蹋之以鐵錠插芒梗紡絲則縷積矣有紡雙縷者有一手勾三縷者省用天車者松江徽池臺州九江皆能之

物理小識卷六﹤子部﹐雜家類﹐雜說之屬﹐物理小識﹥

欽定四庫全書

物理小識卷七

明方以智撰金石類

金金生丹砂穴者上瓜子麥麩金生沙中山金穴丈許先見伴石褐色一頭如燒黑者馬蹄塊金也蔡絳雲政和間益陽溪流出生金一塊重四十九斤故曰山赤於水雲南葉子大食國加西蠟西番回回錢熟金也葉子精於錠細絲不足以盡之赤金有紫霞甚耎無聲而燒不黑雜赤銅曰气子張公卽有聲矣制成者有水銀金雄黃金硫金曽靑石緑金石膽金鍋鉛金藥者有銅鐵鍮石金熟無毒生有毒中毒者鷓鴣肉解之葛洪言用豕負革苦酒錬金百徧卽柔或牡荊酒慈石消之爲水其實驢馬脂皆能柔金本艸久服長生妄也塞竅畱屍與灌汞同

土皆生金淘沙於水取黃金者猶問其地埽泥於衢則無處不可以衢中萬人行處有肥膩焉日月蒸入盝之澄之重者在下鉛硝煎之白金出矣【中通曰太陽所照之地皆生金暖故也通衢人足所磨更暖故生金較多暄曰黃本日精白本月華故近赤道之地多生銀】

分金鑪重者在下浮土在上以次分焉入鉛煮洗所以分之也其傾銷之罐取旋窩細泥煎熬大罐則兼鋼砂瓦屑萬杵成之𨿽紅不裂鑪底與罐積而末之加鉛洗下然後分之必有所得不虛也【暄曰分之有紅銅蜜陀僧其精者爲銀】金中出銀法金入銀者甘鍋鑠化毎一兩投倭硫三錢觸之俟冷破甘鍋金在底銀則黑浮於面入灰池煎淡金變赤法龍川誌略曰扶風開元寺僧傳兄子瞻以化金方曰得此方有死喪失官者公若不爲正當傳矣毎淡金分數不足一分以丹砂一錢益之雜諸藥入甘鍋中煆之鎔卽傾出其色斑斑當再烹之色勻乃止子瞻後語陳希亮陳試之驗坡曰負此僧矣後問陳公子慥曰吾父歸作此買宅病指癰而沒余謫筠有僧儀價知之爲聰禪師言然不私自無患苕溪漁隠亦載葉生得幹銀法而受禍又金曽經在塜及爲釵釧陶隠居謂之辱金不可合煉愚按本淡者可以硃砂變其和銀者以礬鹽之則銀自出金自赤其有气子者別一法出之色混有聲卽知爲气【中通曰葉金以沙鋪之毎一葉一層沙用鐵綫縛定以火煉之則金防輕而色愈赤蓋金木沙所生故沙能遏金也】

鍍金法以汞和金塗銀器上成白色入火則汞去而金存數次卽黃其鐵鍍金者先用赤熟銅於鐵上畫花以飛箔梅鍋內煠白然後以金箔貼之

金箔隔碎金以藥紙揮巨斧捶之金已箔而紙無損紙初褐色久則烏金色扇面篩金箔管中隔紗數重出金指大可徵金爲至耎以其粹也

洗試金石上金法以鹽洗置濕地胡桃油摩之去罩金法炭燒黃金再以鹽水調黃土塗燒之從而滌之及用焰硝緑礬等分水調傅金置火上炙色攺卽止急入淨水洗刷而煏幹之不黃再上然能加外色而已俗謂之炸金

銀丱紅亂絲曰老翁須丹房所貴銀筍也有白如艸根有銜黑石者外紀曷噩刺銀丱至多金加西蠟有四坑金銀至賤伯西爾國有銀河潮溢而退布地銀沙銀異虛舟曰銀積久虫食之煎糞亦成銀又有飛去者徐稽神錄言桐城雙港風吹錢過市【中履曰張雛隠集有飛鏹行言庚子嵗穂城眾見鏹數萬錠飛於空中從南而北有方將軍焚香拜之飛下近檐兒童羣笑竟復飛去】識銀法今之錠古所謂一金也二十四銖爲一兩今三倍之京槽錠毎四兩南京山銀錠毎二兩瓜洲錠毎三兩余杭亦然但無邊耳錠面有鐵名曰灑沙此燕京槽也山銀自九三至七成髙者中有白孔剪之其口白與紋者同白孔有掩者中有五分鉛【音慳】白絲者九五髙白絲九六面醜而心美然亦紅根其紅有光以此爲驗閩中絲觕多是九八瓜洲爲上良工推焉粵東如盌圓而髙邊者也匠之烙印在邊者佳絲不及心以印蓋之幾紋者剪之其夾口滑而至底僞者燒熱而剪之亦滑至底但僞口太光紋口若有毛路者然或視其腳如瓦灰者七八成也如馬牙者九成也九六以上其邊獨白名曰粉邊此外有領絲有敲絲有畫絲有吹絲紋者絲旋及心十二成者旋絲之上又有小旋其以鉛煎灰池爲餅者面有布心或名菊花底有圓珠者紋也大錠色髙小錠𨿽紋不及也元寶攺小錠五十可以出一仍至足也小錠十成傾大錠止得九八視其夾口名芋頭色其底之孔有如蜂窠碎小而深者佳淺而大者低有埂脊者佳光平者低傾銷取面好則底醜底好則面醜取夾口則底與面皆不可觀惟足則備其最巧僞者曰鑽曰釣角鑽者從孔而鑽空之入鉛而滴珠封其穴釣角者釣銅於四角中分剪之亦不見也試之如旋駝螺焉轉而平者佳左右欹仄中必有故有峱銀焉白銅而藥煮之貼錫其最拙者也澒銀作書帕式白與紋等一傾之則十得六耳大抵紋則光活僞則光死新傾色靑埋入土者色黃以礬澒防白或煤白者杉木急磨之卽紅見矣凡傾必以鵬砂吹之入錫則銀飛入鑪吹藥之中補之【中通曰銀簮銀杯以試金石試之其色自別金簮久戴卽有輕少銀不耗也聽聲亦辧暄曰炒之黑白辧】

銅銅有白赤加倭鉛與盧甘石者皆黃以錫則響以砒汞而防白者又非原白也黃香不詳所出飛煉爲霜能令銅白如銀銅耎爲綫若甘艸煮銅則硬

洗舊銅法銅器舊黑用香餅末醋塗過夜明日水艸一洗則新

啞銅欲使銅無聲者以蔥蒜韭實煆伏南番乳香成汁合鵬砂以淬銅則啞

碎銅法勃薺嚼錢可使成泥以胡桃嚼之亦碎河北人言地梨碎銅盆

銅錫鑄劍江淹言古以銅錫爲兵器引昆吾之劍爲銅歐冶合赤墐之錫若邪之銅而鑄純鉤汲冡中得銅劍淹爲吳興令鑿池得銅箭鏑又有人得銅斧其徵也愚者曰鈆錫入赤銅而燻煉之其利鋒乃出今又有作銅刀者入錫則響凡響銅磨之卽可剔頭贊寧曰煉時童男女以水灌銅銅自分兩段凸起者牡凹者牝也干將莫邪以此分乎

鐵王延徳髙昌行記言礪石中寶鐵哈密衛志云礪石謂之喫鐵石剖之得鑌鐵今有旋螺花者有芝蔴雪花者凡刀劍礱明以金絲礬礬之其花卽見僞者則是黑花甘肅有錠鐵靑黑色能刻銅石可煆作繞指劍舊傳貘糞者以其食銅鐵也沈存中至磁州鍛坊識百煉眞銅非世間之灌鋼也【中通曰南方以閩鐵爲上廣鐵次之椘鐵止可作鉏燒淬刀口色白再烘之爲喜鵲靑乃鋼】

火石鐵卭州出鐡烹煉利於竹炭易然無煙耐久紅鐵法劉客生病欲燒鐵秤錘令赤而淬之酢中燒炭無數但熱耳黑如故也愚爲投之水取銃藥一兩以紙封而防火立地通紅【中履曰劉客生湘客陜人能詩端州入詞林內經生鐡烙飲下气疾取其液也】

火漆鐡法造胭脂余滓名紫膠燒鐵熱染於上藏鐵不銹法藏刀甲庫地埋水銀則鐵不生銹丙戌年聞取延平庫中盔甲蓋二百餘年物光芒如新物理所曰鐡器塗香油置燒過石灰中不銹若百煉之折鐵自然不銹【中通曰折鐵者硾鋼條而入銀曲折硾之如此百次中履曰煤制鐵器以煤復鑪炭制炭復鑪】

鐵剪夾銀法夾剪在石上擊之其銀不防須從木樁上擊之亦剛柔相制之義

鐡因水土而有異性尢溪口鋼鐡出焉山民鑿得鐵卽渡水北鐵乃可鑪經宿不遷鐵不可鍛余始不信再問之果爾外紀勿搦祭亞所產鐵鑛掘盡逾二十五年復生第在本土任加火力鐵終不鎔移他所始鎔化鐵法兒吞鐵鍼以乳香荔枝朴硝爲末以犬豕脂入鹽和之吞下自愈若碎鐵則用皂莢硇砂雷斆曰鐵遇神砂如泥似粉神砂應卽硇砂也王少夫言外域收貘舌駝雞涎便能吞鐵一方以硇鹽漬鍼而以負革脂鳯仙子吞之因笑羅什無乃出此何子元曰鐵鍖煆金銀多年以槌皂角則一夕破鐵中堅塊曰核入香油則核散福鐵皆塊也筆蘸白水周畫撃之隨畫處防此理亦奇【暄曰鐵丱如指敲去隨長】

錫受太陰之气而生二百年成砒砒二百年而錫始生陰气故柔又二百年不動遇太陽之气乃成銀金酒在錫器浸久有殺人者以有砒毒也然錫又能解砒毒從類化也失其藥則爲五金之賊得其藥則爲五金之媒媒有鉛則不必錫矣慶逺賀縣永州興寧出錫有馬蹄錫蜈蚣錫門限錫作片有聲如銅折之則響若以靑布煉之作器用久則起橘皮文嘉興黃錫是也星槎勝覽言有不假煎煉之錫曰鬥錫龍馬言曰埋錫則白蟻食之博物志積艸三年後燒之津液下流成鉛錫試之驗堅錫法鎔錫作片以石灰層層壓之可使堅如銀洗錫上垢法凡錫器黑垢用燖雞鵝湯洗之垢卽去錫能分銀中銅銀中雜銅者鎔時投以錫則銅如在水上作冰片取出傾銀者吹藥時以錫入銀礶則銀隨錫飛入火鑪中

分錫汞法錫入汞則火燒藥煮皆不能去以薄綿紙壓之則汞出而錫在紙中【中通曰鐵木丄帖錫先漆而灑錫屑以汞袋摩之卽光】銀錫鉛一斤入石膏末一錢半攪淸亮又入輕粉一錢半傾平地上便成白鑞此漢書所謂銀錫也

銀印兼銅銀鑄則印紋有不到處必入銅鎔則一鑄而滿紋皆就

銅鐵斷地脈以其堅重絕地脈也廬阜有天子地故作銅釘坵

銅防碑字可久石在地上有剝落在土中有生長變化王賔明曰崇禎中方融啟云居膺禪師塔碑上皆古錢有縣鏡墮驚錢開者碑字平沓不可識錢覆者其字如故

金石通理金得伯勞血而昏鐡得鸊鵜膏而瑩銀得雉糞而枮石得鵲髓而化古云濯錦以魚濯金以鹽大抵剝落金銀宜用石鹽石者言塊也雲母至不畏火而鹽湯能煮雲母爲粉消石能消亦得醎味可信醎能軟堅物理所曰華銅以粉明銅以汞硤錫以茄餘甘子柔金石硫荷葉黑銀而碎之以燒金則金愈光

鍛理金銀皆有鑲嵌累絲琺瑯因拂菻之法也有錂絲鑲嵌卽三代商金銀法也【金玉其相相訛爲商】其烏銀則硫塡紋而燒之後代之工有巧於前者松江唐俊卿嘉興朱碧山蘇州謝思余則元時名工也銀最難光以瑪瑙砑之炸金以石鹽白銀以烏梅三葉酸秋海棠葉皆可丹砂與澒同气王防卜人以丹砂山海經櫃山多丹粟荀況曰南海有丹幹皆指南方今出辰宜階州而外國亦有至者辰州萬山長官司化水坑之硃砂爲最砂生白石上石如玉曰砂牀人多取爲研山砂綴之如雞卵橊顆而箭鏃連牀者蠻中號蕎麥楞價與銀衡以其內含神火也砂洞深木支柱而篝火以入若酉陽之雲母墻壁豆板水西之大塊重數十斤者不足貴也砂有四十八廠俱在酉陽而大商集於梅樹市生者可服炒則大毒彼煉以入藥者取其善入也丹砂無不化惟人髮泥中朱漆筋不化

防水有防水者剪銀塊投之則旋而爲水傾之盂中隨形而定復取硇水歸瓶其取硇水法以璢璃窯燒一長管以煉砂取其气道未公爲餘言之崇禎庚辰進坤輿格致一書言采壙分五金事工省而利多壬午倪公鴻寶爲大司農亦議之而政府不從今日番硇甚少但有气硇眞番硇則能幹汞矣

養砂以銀爲鼎置丹粟其中熅養之則漸黑其气相入猶鉛汞之相食也丹砂中本虛卽澒體所含也幹之則寶气入其中矣得老翁須則力倍其取神火者十銖能幹十銖之澒或取鈆精配之軒轅述寶藏論云二十種金十七種銀自有其理特世傳者少耳其變形轉造則見人爲之世人不明其理毎爲此術所欺往年謂之提手近日謂之臺扛約其理曰五金八石皆互相爲用鉛以丹砂爲子汞以丹砂爲母金好汞而汞蝕之銀合砂而砂食之鐵近銀如赤銅炙石流如鐵抱朴曰武都雄黃伏火可防銅爲金膽礬汞泥入大靑爲金但輕耳土宿眞君曰硃砂伏於鉛而死於硫硫戀於鉛而伏於防鐡戀於磁而死於鉛雄戀於鉛而死於五加硇最受伏於羊酮而鐵柔於蝟脂要皆制气於鉛傳胎於汞消於消石剝於石鹽土宿眞君萬畢術岣嶁神書嘗云石茵蔯能伏防鉤芺卽苦芺地膽艸入鑪火用紫背天葵煮八石拒火烏頭奚毒伏丹砂砒石紫蝴蝶煮雄黃雌黃伏丹砂能拒火羊躑躅伏丹砂硇雌黃五毒艸卽赤地利伏丹砂羊蹄菜蓄禿菜也葉可擦鍮子制鉛汞金星艸卽石葦紫背金盤海芋射幹皆能制伏陸防曰劉均國艸塞汞篋而成金又徵澤潞時鎌取馬艸遂成白金又有臨安僧法堅亦言此殆所謂透山根乎吳普曰石龍芮言其子水堇其苖也水堇俗稱蝴蝶菜金英艸類蘇轍龍川誌略治平末還蜀遇仙都道士曰精气內也肢骸外也謂養精气內丹乃成惟外丹成乃可以防瓦礫化皮骨飛行無礙然內丹未成無以交之則服外丹者死後見張公安道曰抱朴言手握如泥出指間者藥眞成也予爲道仙都所聞公笑曰姑俟之愚者曰龍川亦姑言之爾楊偕竇舜卿範仲淹胡宿皆遇異人授化金方而不爲者也知其理而已【中履曰戴無忝從張癡癡逰與崔黙庵言外丹老人哂之時宜別路不礙談仙】

制汞法淮南曰靑澒五百年爲白澒此言連鉛久而生汞也防砂殺之膽礬結之鉛凝之紫河車伏之川椒茶葉收之唾嚼棗亦斂之灌屍如生沈括曰汞得硫則赤如丹得礜則白如雪虛舟子曰本艸言金銀銅鐵置汞上則浮此非也銅鐵則浮金銀則沈金銀取出必輕耗以其蝕也走馬吸水銀與走馬射阿魏皆奇其說耳或言瓦楞帽可盛汞未試

馬齒莧有汞本艸馬齒莧小者節間有水銀毎十斤有八兩然至難燥以槐木槌碎日東曬之其大者無水銀庚辛玉冊曰透山根似蔓菁而紫含金气石楊栁含銀气馬齒莧含汞气艾蒿粟麥含鈆錫之气酸芽三葉酸含銅气

炸鑪法多以硇砂入鑪則鑪炸火飛提手用之嚇迋汞成銀硃輕粉法胡演祕訣用石亭脂二斤新鍋鎔化以汞一斤炒作靑砂頭不見星研末礶盛石版蓋之鐵綫縛之鹽泥固濟大火煆之取出貼礶爲銀硃貼口爲丹砂又見一法用白鉛二兩汞五兩硫黃二兩火硝兩半伏龍肝三錢共研細末入礶封固升五炷香冷定取出擂碎卽水花硃其用汞鹽白礬礬倍之者升爲輕粉今法以皂礬四兩鹽一兩焰硝五錢爲麯復以麯倍汞加礬十之一升之銀硃還原法不拘舊硃漆器皆可還但入礶升之自然飛如粉以羽拂下卽成水銀於湖銀硃用汞升樟樹銀硃乃碌碎丹砂近赭黑者所爲也升以聶公廟前水則多四兩又碾蚌蛤粉而以蘓木屢染之曰裏度珠其入鐵沙以重之曰鐵沙珠

鉛成黃丹胡粉法獨孤滔丹房鏡源炒丹法鉛一斤土硫黃十兩消石一兩鎔鉛粉下醋防之沸時下硫黃少頃下消沸定再防醋依前下少許消黃待爲末則成黃丹矣依何子元所說則作粉不盡者以消石礬石炒成丹者也還鉛粉法用連須蔥白汁拌丹慢煎傾出卽還鉛蘇恭朱震亨謂炒錫作胡粉誤矣取鉛之處人多受其毒或成黃腫本艸言鉛無毒何耶老夫曰凡鉛銅中皆有銀從雲貴來赤銅有光乃未取煉者也石直十六兩赤銅從舶來廣者石不過九兩以取出也赤銅一石可取白銀四兩鉛毎斤可取銀澒五分有此二物其鉛乃可取霜若爲人取去此物者則取霜不出負版鐵鉛亦取不出辰州誌曰安鉛於甑內以醋瓶封化粉墨子言禹作粉張華曰紂創物之智在古爲難後因而加捷耳範成大曰桂州粉以黑鉛著糟甕中罨化之何孟春曰嵩陽以鉛塊縣酒缸內七七日開之化粉韶州粉甕蒸之不白以蘿卜甕上蒸之卽白

鐵成黃銀法以汞與膽礬煉鐵可成黃銀

鐵成銅徳化之水可以煮鐵爲銅萬畢曰白靑膽礬化鐵爲銅【中通曰白靑卽大靑】

紅沫段柯古曰紅沫煉丹砂爲黃金碎以染筆入石中削去愈明智聞洪江王少夫引神書云萞麻油火州防死汞調龜溺磨墨入石二三分若以研朱其入石亦爾智所見池州西廟途中有石片隠隠見紅字殆紅沫之類乎陸防曰雲門山有宋髙宗硃書傳忠廣孝之寺毎雨硃流而紅不加減不知何故

瑪瑙有五色其兼者錦犀瑪瑙兩色相截曰截子黑中一綫白曰合子有柏子雜斑纒絲出北邊及日本西洋多紅白者夷陵石亦充之試以研木不熱爲眞蔡絳雲政和間汝海山石變成瑪瑙動百千種

珀類韓保升曰木脂皆化而松楓爲多紅如血者琥珀出雲南者上金珀蜜蠟水珀則閩廣舶來久亦油壊或云近有藥煉木脂蜂窠而埋土成者辰珀色暗不香則黔陽以靑魚魫造者也廣中以油煮蜜蠟爲金珀吸莞艸易但驗香耳太西有黃石發光謂之蜜蠟則寶石也【盧曰蜂蜜化蜜珀】

瑚如小樹在海底布鐵网以取之有鮮紅淡紅細縱紋爲上南浡裏帽山下淺水生瑚大浪山暗礁悉是瑚有紅白黑三色一種海松全相似惟有鍼眼安南有黑瑚卽閩廣所云鐡樹也瑯玕亦是靑瑚珍珠西珠出西洋北珠出肅愼東珠豆靑白者出東海南珠則今洛浦潿川蚌珠也袁無華曰自雷防接交趾千里六池出斷望者上次竹林次楊梅次平山至污泥下矣南越志分大品璫珠走珠滑珠磥珂珠其云馬價珠則甸子也【乘雅以馬價作珠非】靑珠瑯玕如瑚瑟瑟碧珠有藥成者照乘辟寒記事非盡蚌出陸佃曰龍珠在頷蛇珠在口鮫珠在皮鼈珠在甲蛛珠在腹如意寶珠則魚眼睛也【中通曰通見珠紅色名曰血珠殆張說所云紺珠乎東坡言其祖光祿云見大蜂觸网與蜘蛛相螫墮地化石蠻賈曰是破露珠】

養珠法意蘭國珠最上土人取海蚌置日中曬之其口自開則珠光瑩其剖蚌出珠則黯黯矣宋陳襄文昌雜錄曰以蚌質作圓珠復取大蚌淸水盆浸俟大蚌口開而投之頻換淸水夜置月中蚌蛤采玩月華數月卽成眞珠近日廣有洋珠大如豆竟似夜光但易碎又輕耳【又名玻璃珠其中空】

洗珠法乳浸一宿以益母艸然灰淋汁入麩少許絹囊珠而洗之或曰入甘蕉心中一七取出則新稚川曰酪醬漬大珠化如水銀以浮石蜂窠蛇黃等物合之可引長三四尺爲丸服之

水晶倭水晶有靑紅白三色信州水晶色濁北水晶緇色閩中多產銀晶有黃紫者水晶筍其直起者也蔡絳雲政和間伊陽山崩出水晶余賡之老師言水晶所在夜有火光日從而掘之水晶埋土中久則化【中通曰紅者曰火晶可取火白者曰水晶可取水亦可取火宋劉跂暇日記杜知叔言故案牘暗者取水晶承日照之卽見暄曰以砒磽硝米皮茄兜灰埋晶燒面刻之甚軟刻玉同中徳曰余賡之太老師諱颺崇禎丁丑進士老父以己夘出其門】

玻瓈琉璃顏師古云有自然琉璃石北史言月氏在京師鑄石爲五色琉璃中記秦有五色頗黎三保大監曽攜西洋燒玻瓈人來外紀曰勿搦祭亞國玻瓈極佳今山東益都顏神鎭燒琉璃采諸石以礁化之卽臭煤也慢礁三日不熄礁五日不熄煮石爲漿重濾而凝卽玻璃也西玻璃鏡近亦取此【中通曰訊薛儀甫果然往日所燒有泡星以不知重濾也】

寶石不一古裏三佛齊安南錫蘭山寶石藏璞中有生水中者中含活光一縷煮酒色者曰貓睛大者虎睛光焰閃鑠亦有荳靑湖水色黑色其無活光曰祼子蜻蜓頭走水石其紅防卽靺鞨也亦曰紅鴉琥薄曰別者歹其紫鴉琥卽錦鱗翅其嫩者曰刺兒撇阿劑紅黑黃曰孔木防黃鴉琥卽木難升庵以木難爲防馬琭畷畊錄以明緑色爲助木刺今訛呼祖母緑者也一名蛇見怕淡緑曰撒浡泥其性軟靑鴉琥之淡者曰未藍屋撲你藍白鴉琥曰冰精混白曰羊精卽金剛石之類外紀曰則意蘭島其河生貓精昔泥紅金剛石僞者番燒也然磨之久則有漿出寶防磨不出漿滇亦有之又有回回甸子河西甸子襄陽甸子五色璜石金坑石銅坑石硝子石【寶石井中气沖人易病】

玉於闐玉河有白緑烏玉永樂時達嚕噶貢玉璞卽於闐也西夏五臺亦出玉宋宣和殿有玉等子白玉如酥所云羊脂也飡色油色雪花次之有飯糝漿水玉沙子玉乃子兒玉也有甘黃甘靑菜墨則賤屑金之翡翠碧玉也西洋碧有墨防雲南碧不及也大中十二玉有如意寶珠瑯玕玉也別寶經云以璞映燈內有紅光卽知爲玉石似玉者夷陵碔砆有驚星其紅者克西瑪瑙茅山石保定石易州似玉石太白無脂罐子玉則藥燒成者矣古玉有血沁屍沁有墨古渠古甄古土古以包漿爲貴有舊料新作者有以汞防藥塗而鬼臼竹葉燻者

硝皆地出東壁分水火二種愚者曰大溲蝕土物久者可煉取硫小溲蝕土物久者可煉取硝則硝乃醎气所成者也凡五更掃潔地皆可取硝而偃墻邊爲易取耳是同出而二用也【中通曰黃嘉卿云客買皮硝與硝石不同價見可云防州以馬溺冬瓜皮煮火硝作皮硝用皮硝可升爲明粉不可作火藥乃河南山東所出平地自生者也火硝是煎墻厠土而成者也以萊菔提硝則爲馬牙白硝】

硼砂生西南番西者白如明礬南者黃如桃膠皆鏈結成同砒煆過有變化能制汞啞銅結砂子銀工所必用也

汗藥以硼砂合銅爲之若以胡桐淚合銀堅如石今玉石刀柄之類汗藥加銀一分其中則永堅不脫試以圓盒口防汗藥於一隅其藥自走周而環之亦一奇也硫黃博物志云西域使王畼說硫黃出且彌山去髙昌八百里晝視孔中上狀如煙夜如燈言時气不和皆往保此山西國布那如山皆硫近硫之洞可以治病忽魯謨斯多鹽與硫日本土多硫黃不可作竈必取別島土魏志云盤盤國有火山山旁皆焦溶流數十里乃凝卽石硫黃則硫有石有土有水結者益部方物記水硫黃出資榮州山磵中秋潦已收里人布茅水上流沫擁聚取而熬之復投於水而成號眞珠黃赤卽石亭脂卽箕山巢許所服之石流芝也靑卽冬結石藏器載毘南硫黃香又三佛齊有摩挲石有光焰燒作硫气

礜砒陸放翁言城固縣礜石數十百石可立取千金方以礜漧薑烏頭名匈奴露宿丹今入水者服信說文礜出漢中正與放翁城固合蠶食之肥防食之死智以礜卽砒但有白黃紫色數種山海說文言毒防而開寶本艸始有砒今人不敢合耳砒出廣信府曰信李時珍不載今地名固一缺也【飛雲云漢中今不見有礜果地產有盡而變耶抑人不知用耶】礬涅石燒煉而成桐城過黃泥河十里卽廬江礬地也久燒廠人無疥其飛出者胡蝶礬光明如水晶山峯者定水解毒土人貴之炙地酒醋布礬以桑盤覆之灰壅一日夜其精飛於盤上者礬霜也靑礬乃煤石所煉者本艸綱目未載也樟樹礬場取煤炭之石石有銅色謂之銅石卽以細煤燒而圍之以礬場水淋其鹻入釡重煮冷則成礬它處水不能成或以皂角水淋之又升爲礬紅曰礶中紅安福出銅炭卽煤炭中有銅星者也洋船貴靑礬以能制龍也靑礬廠气燻人衣服當之易爛栽木不茂惟烏桕樹不畏其气

鹽咸者生於火也地中得火遇水成鹽如火然薪木旣已成灰水淋灌之卽成灰鹵蓋燥幹之極遇水卽咸此其驗也咸性下墜五味辛甘酸苦皆寄艸木獨是鹹味寄於海水足徵四味浮輕鹹性沈重矣蜀中鹽井先鑿得淡水深乃得鹽三晉鹽池雨多水亦淡泄去淡水下乃得鹽海於地中爲最卑諸咸就之積鹹旣多淡入亦化故海中無處非鹽且火因於日日徧大地地中亦無不有鹽也鹵積則能載物故淘土爲巨器泛中流必無沈溺姚寛曰煮海試鹵者杓鹵而置蓮子數枚三浮五沈者淡七八浮則淳鹵矣取其浮而直閩人以雞子桃仁試之飯豆亦可試也以解池卭井爲上消物剝煉金銀宜戎鹽大顆鹽而洗眼宜靑者梁傑公驗逺貢鹽云若南燒羊山鹽文理粗北燒羊山鹽文理密月望收之其徹如冰以氊槖煮之交河出磧下有紫鹽鮮而甘李時珍曰今醫但知靑鹽而不知靑赤皆戎鹽也北戶錄言張掖桃花鹽與傑公紫鹽卽赤鹽也本艸戎鹽南海靑北海赤謂西海之南北耳抱朴子作赤鹽法此嶺南之染成紅鹽也智按張畼傳魏餉九種鹽言黒者療腹脹胡鹽療目痛柔鹽療馬脊赤鹽駮臭鹽馬齒鹽不中食則赤黑之性有分矣又按元史寧夏有韋紅二鹽陜西環州紅鹽味甘而價賤豈南史之訛記抑古之稱謂通借耶在魏以極逺者曰胡鹽在中國則九種鹽皆戎鹽也光明鹽出鹽州五原鹽池正方徹明蘓頌曰階州出石鹽生山石中不假煎鏈甚明瑩吳錄曰天竺有新淘水石鹽如水晶金幼孜北徵錄北有鹽海出白鹽如水晶忽魯謨斯在赤道北二十七度地悉是鹽否則硫也有山五色皆鹽土人鑿石鏇以爲器髙昌鄯善二國平磧掘七尺見紫鹽味甜美其色鮮食之止痛泑澤卽菖蒲海龍城千里其鹽堅剛能深金之色昆吾鹽陸地產十餘里無水自生月滿如積雪又淸鹽池其鹽正方廣半寸似石人耕池旁地取池水沃種之去勿回卽生又張掖池百步其鹽多少隨月增減襄沔記雲龍巢山有鹽池水色白上有靑紫稜四邊皆靑泥約二十里冬月艸上如霜嘗之是鹽世謂鹽花山又臨卭一火井一鹽井以火井火煮鹽井水斛得鹽四石若家火則一二斗矣髙州防州鹽白井研鹽黑山西解池則南風結成者天津花馬池恵安堡池皆曬成者畏雨不畏風山東煎成淮北曬成淮南竈戶取地上艸燒灰敷鹵地過宿掠上鐵【鐵片而以牛糞爲堤】煎出鹵再煎加皂角汁乃成鹽其地以雨而晴爲潤也廣東稻稈鹽【田艸澆海燒灰淋煎】浙則編竹塗石灰而煎之其竹不焦鹽火同類也濵州土鹽煎土艸而成樹鹽則結五構之鹽敷樹

戎鹽累卵法卽靑鹽紫鹽之類以水化之塗雞子則累之而不墮

鹽母久積鹽場下者鹽母或成文以水浸盆中而暴烈日則漧處皆鹽又溢以水相繼而生

鹽能潔冰藏冰不論污濁但灑以鹽開時自潔鹽能禦火凡火爆灑鹽則止石炭撒鹽則焰發戈船鹽其防則火不燒木柵泥鹽亦可禦火

鹵气滅火海邊出坑布竹木覆茅沙於上潮汐衝沙則鹵淋於坑中水退以火炬照之鹵气沖火皆滅浮石浮石能治肺此皆水火之變用余琰席上腐談曰肝木當浮而又沈肺金當沈而反浮蓋肝實肺虛也故石入水則沈而南海有浮水之石木入水則浮而南海有沈水之香抱朴子曰燒泥爲瓦燔木爲炭水沫爲浮石此皆去其柔脆變爲剛堅也【中通曰桐城浮山防聖嵓下有浮石土中靑石燒成石灰其不成灰者燒之其汁如油油盡則石枯可以浮之水上是又一種浮石也外紀諳厄利亞湖中有小島無根因風移動則有山浮水上如葑田者矣聞盧若騰年伯曰浯島洞中石潮湧石浮水面相擊如鐘鷺島有風動石石甚大而遇風動搖以一指探之亦搖而千指之力反屈焉因附記於此】

石文黎久曰肇慶巖硐石乳溢結成形楚蜀文石殊勝凡文交錯未有不成形者恆山之圭璧栁谷之璜玦果足以證器車之出而大華仙掌峩眉佛鏡生有相似非神迹鬼工也小石旋文則有六合石日照石上杭石西昌石塞外石池州下倉埠出石子如玉內蘊物形有如者

靑石靑石不可以蘆束置其上築之必碎但以蘆蓆蓋碑經露必有痕遇霜雪則碑面爆落廬山朱磯石起片作碑不及江南靑石堅也中有理路循鑽取之物理所曰斷大石者橫棉絮一片於衝處撞之卽斷

靑田凍石靑田石之心爲凍石如蠟者曰蠟凍光明者曰燈光近心者爲豆靑次爲封門靑圖書取之爲其易於下刀而芝泥油不滯浮石面也遼凍下刀有沙聲作印最沾印色閩壽山石金山石光潤可觀亦具五色夷陵石堅易刻者名楚石今舒城亦產

煤炭石墨一種而異類也陸文裕張孟奇以爲一然永樂抽分書煤與石炭爲二項陸機與云書曹公藏石墨寄一螺大業記宮人以石墨畫眉沈括帥鄜延以石腦油燒煙作石墨煤則各處產之臭者燒鎔而閉之成石再鑿而入鑪曰礁可五日不絕火煎丱煮石殊爲省力外記孛露有土能然可作炭用

異石大理防蒼石成山水文肇慶石亦可充大理但不堅耳滇彌雅山五色花石荊州萊州亦產俱名瑪瑙石陽信州出竹葉斑石皇極殿鋪地是也大名府善化山有紫斑石似玉南平縣有靑花文石具山水禽魚狀臺州有花乳石祁陽石有云朶【髙陽樹石勝之】蔚州天皮石【火燒則石起片如玻瓈作窗作燈用】南陽石純緑色洮石藍山西霞石黑內白防火州落髮石黒紋如毛登州雪浪有金星萊州黃蠟石歙端石爲硯辰沅亦有黑端石具小眼在溪者表淡靑內深紫而帶紅有金綫相間曰紫袍金帶石髙安縣然石黃白疏理灌之則熱殆火玉類瑞州誌載之而土人不識矣楊不棄得石如鵝卵靑瑩賈胡曰此靑鳯子也蜀試金石本黒者也陵石有小竅英徳石則酒塗而黒也礬石似礬到漑奇礓卽礓礰也髙麗出玻璃石透明可作燈盞峩眉五臺六稜放光石又有黒龍江水花石可作矢鏃卽石砮也【兆兗曰茶源石徽州取作牌坊久則流出鐵漿或成塊突出又黟縣石取作門巖闌干其色藍以核桃油摩之則如漆黑其石生銅黃山蓮花峯頂有小池池沙取出嘗發香或夜有光中徳曰靈壁石能收香】

化石顧玠海槎錄崖州楡林港土膩最寒蟹入不能動久之則成石矣外紀那多理亞國有瓊石穴人往鑿之見石人無算皆昔避亂之民爲寒气所凝漸化爲石他如松之化石石之似梅似柏皆不足訝也唐書言回紇拔野有防松入康幹河成石杜光庭言婺州永康縣有松墮水爲石曹能始名勝志四川永川縣來蘇鎭有松化石燕京萬仲晦曲水縣南京任伯受家俱有松化石姚寛言通逺軍渾源出焉有水虫類魚鳴人以挺刃擊之或化爲石曰覓石長尺餘直一二千緡善磨刀光而不鏉

石魚一統志汧陽縣有山魚隴擊爲兩片鱗鬛悉具而紫黒色燒作魚鮏可辟蠧湘山縣石魚山亦出石魚五行志言土中木中皆得魚唐富陽韓珣莊鑿井於土中得魚封令禎截木得魚【彭飛雲云今汧陽不見石魚豈古有而今盡耶】雌雄石莆田靑山海濵產小白石狀似杏仁而擘兩瓣腹有文如虫貯之醯碟兩石離立須臾自合曰雌雄石然非醯不行此石燕郎君子類也【中履曰物分精粗各有陰陽如虞陵陰石潤陽石燥其顯者也以磁鐵金汞而推之气制類感何非引觸中惪曰山東亦有雌雄白石浸醋走合】取寶法樂稽耀嘉曰開神山神淵積薪夜擊鼓噪而燔之凡山石盛熱時必汗赤黃者金汗口嘗味臭如牛溺气白汗味辛者銀汗如雀毛色者銅如胡膠色者鐵如白鐵色者錫也淮南曰水文圓折者有珠方折者有玉凡有寶之沙甚重極苦土色似熟杏燒作脂蘇气香或色似血皆有金銀照寶術用磁石三兩秫米粥塗箭笴二七隻爲燭照地火若搖動者寶也桃葉布地獨有霜雪或气露者寶也樹在城墟中忽變色枝偏枯折者旁有寶也人家艸木冬無霜雪者寶也艸木枝下生毛至地其色靑白者玉也若赤黃者下有金黒色鉛鐡也金樓子曰山中夜見胡人者銅鐵精也然巨木塞井亦有赤白上鋭之气艸曰此皆生成之理不足訝也知此而不惑者非至寶耶

阻聲石外紀云諳厄利亞有怪石長七丈髙二丈隔石發大銃人寂不聞故名聾石獻萬曰築墻最厚墻下發圏盤洞則屋中聲不外出

海井非石非鐵非竹非木狀類銀牀酌醎水於器置此井而汲之卽淡可飲航海者便之見癸辛雜誌段柯古曰海水經魚腦穴卽淡【範石湖集載海中大魚腦有竅吸海水噴出之則淡】金粟火燒石法制土器或鑪或鉒以糠堆封而燒之卽類窯成入水不爛土坯半幹而燒之亦一甄也築土墻而燒之其堅不壊

煮石法嘗隨瞿稼軒年伯逰隠山六洞見一西僧年百餘云是拂菻國人言煮白石法以鹽塗燒而淬礬水乃以五加地楡硝石煮爛幹之成粉任作餅食單道開豈足奇乎以醋酒煮代赭石插鐵釘其中扇之作汁煮成消石法皇甫謐言石脾與消石煮之如雪貞白不知石脾爲何物王右軍云石脾入水則幹出水則濕陳臥子嘗問入水則幹何自知之智按舶來鹽石消石以入水而取出則無水滴久置之其上自潤耳峨眉山有石脾人無識者造者以苦參水煮蝴蝶礬戎鹽熬幹爲石脾又以苦參煮石脾朴硝去滓以冷水漬一夜卽成消石可化諸石爲水此與焰硝之消石不同

煉鍮石法崔昉曰銅一斤鑪甘石一斤煉之卽成鍮石其眞鍮生波斯如黃金燒之赤而不黒然鍮非一種或曰黃銀卽雄黃銀通雅載之詳矣格古要論言鍮石生髙麗者可磨下石汁塗笙簧上不匿气水庶得不鋪此亦一種也唐制有靑鍮石帶遼元皆用之凡銅與鍮石貼金欲取下者以肥皂塗之燒火中則金圏在肥皂上

燒石易鑿法萬安張振山開河夢神與之方曰以桐油石灰與黒豆末之燒石則鑿之甚易因用之驗智按以硫燒之其石亦易碎

補防石法墨娥小錄云鎔黃白蠟松香末同色石粘之一曰研生羊肝和面綴之一曰鎔瀝靑和石屑補若玉瑪瑙瑚等物損折研石膏明礬磨芨調塗損處以綿紙並綸絲防束置湯釡中煮透俟冷

石藥以堅耎膏澀燥鎭爲用自陶蘇皆以硬爲石膏耎爲寒水石丹溪乃斷取耎爲膏確矣愚在平西有一洞出石膏視之乃方解石也石體凝止而膏用解釋故能觧肌發汗今以膏收豆漿非以其釋而止乎滑石亦耎可畫然在土中耎如泥見風乃結虞衡志詳載之蓬萊縣桂府村亦出滑石可刻圖書中有光明黃子爲石腦芝其根爲不灰木醫取利竅非惟通小水也瓊萃曰硬者化之亦自有膏石無不可化者鐘乳津汁非膏乎愚曰下垂凝澀與土含蘊之膏殊矣石皆寒重惟硫防礜砒熱丹砂磁礬則不可以寒熱論也雄磁虛連數十片鐵醫以色黑入腎亦取雄吸丹砂色赤入心本取鎭气養神孫思邈加神麯爲磁硃丸誰知其理耶如花蕋濇能止血靑礞醎墜下痰礓礰袪腫發逐皮節空靑明目取應膽汁固各有其類用也【中通曰阿房宮砌磁門則禦刀不出入耶萬畢慈石縣井亡人自歸亦吸之意云爾空靑治目爲袪肝火而以東方甲乙色類之寒墜燥化膏滑通解此猶易知也丹砂則矣蓋善入而引藥靈化也中履曰通雅載火山不燼木徐無不灰木而滑石根亦爲不灰木其同名乎燕京白鑪甚輕火燒不壊但畏水耳是不灰木與天皮同坑其筋防燈耐久人所不知】

試金石廣信石佳以鵝湯煮黒蜀中有本黒者煎礦浙福坑塲或采或閉饒信瑞坑從未開也楚出辰州貴出銅仁中州則宜陽趙保山永寧秋樹坡盧氏髙觜嵩縣馬槽山蜀防川密勒山甘肅大黃山山東江北皆有凡有鑛處山童望气知之有深淺耳開采妨爭或費工不償惟滇常行楚雄永昌大理最盛次曲靖姚安次鎭沅外域多有皆黃道腰輪下國也砂山見磊珂小褐石自有脈路穴土十丈或倍之支洞尋苗或黃碎石或石縫亂絲則鐎砂近矣形如煤炭下疊石不甚黑出土以斗量髙者六七兩一斗下者一二兩其鐎砂放光甚者精華泄漏得銀偏少鑪築五尺砂先淘洗毎鐎砂二石用栗木炭二百斤墻背鼓鞲火力旣合鐎鎔成團然銀猶隠鈆中【砂二石鎔團約百斤】冷定入分金蝦蟆鑪鈆沈下者已類佗僧栁枝燃照鈆气淨盡則生銀也傾無絲紋或現圓星滇號茶經入銅少許乃入槽成絲耳楚雄所出硐砂百斤又坐鈆二百斤於鑪內然後煽煉成團其再入蟆鑪沈鈆結銀同也【鑪底佗僧樣者別入鑪煉又成扁擔鈆】雜銀者紅銅與鈆也髙鑪甘鍋煉之灑硝而銅鈆就鍋底曰銀銹灰池落者曰鑪底二者塡火土甑鈆就低流銅黏余銀仍可分取

銅礦銅托體鈆中銀中亦有不雜銀鈆者鑪須傍通髙低二孔鈆先化從上流銅後化從下出煉托銀者銀結於面銅沈於下日木方長板銅漳人再煉取銀而傾餅轉售是也蒙山銅最下宋奉新曰赤銅以鑪甘或倭鈆參和爲黃銅【銅十斤鑪甘石六斤用倭鈆四則紅銅六以袁郡自風煤炭煉】以砒霜等藥制煉爲白銅礬硝等藥制煉爲靑銅廣錫參和爲響銅【銅八廣錫二】初質則紅而已【智按建中初判度支趙贊采連州白銅鑄大錢慶曆中知商州皮仲容采靑水靑銅鑄錢今萬曆錢有靑銅白沙者色終不變宋公何云烏有耶】銅鑛如姜如鍮有銅星入鑪傍溢者爲自然銅亦名石髓鈆鑄錢加倭鈆甚至鈆六銅四則鑄色黒而墮卽碎矣鐵土錠鐵浮者可拾或畊起而取數寸者畊後其塊日生西北甘肅東南尢溪是錠鐵也燕京遵化山西平陽則砂鐵也徼外鑌鐵則礪石中得者凡鐵鑪用鹽和泥造成出鑪未炒爲生鐵旣炒則熟生熟相煉則鋼尢溪毛鐵生也豆腐鐵熟也鎔流時又作方塘畱之灑幹潮泥灰而持栁棍疾攪則熟矣灌鋼以熟片加生鐵用破艸鞵蓋之泥塗其下火力鎔滲取煆再三又有廣南墮子生鋼沈括所見眞鋼是其類也淬地溲百煉又一法也

錫臨賀產錫方書呼錫爲賀南丹河池二州最盛衡永次滇錫則逺不致矣山錫水錫又分砂南丹河內黑色粉碎淘取煎煉日可一斤其鑪沙不卽鎔用鈆少許勾引或以剰灰勾引其流出潔白而錘之卽裂必入鈆制方充造器其入鈆太多則鎔化入醋淬八九度鈆盡化灰而去嘉興黃錫最精必以靑布濾費事矣鈆有銀鑛鈆【滇中多】銅山鈆【貴州多】單鈆曰艸節鈆【嘉利州出】雅州出釣腳鈆如皂莢科斗生沙中上饒樂平出雜銅鈆劍州出陰平鈆難更僕也其曰倭鈆非礦鈆也乃鑪甘石泥礶火煉而成者與銅收伏入火卽成煙飛去冶鑄朝鐘用響銅四萬七千斤錫四千斤髙丈五尺徑八尺埏模旣燥厚附牛油黃蠟蠟二油八凡油蠟一斤虛坯塡銅十斤鑄鐘不可接像則可以數接爲之銃則內磨爲要也生鐵鑄釡補防甚多惟廢破釡鐵鎔鑄則無復隙漏釜成後以輕杖敲之如木者佳然惟福山鑄鍋爲最以其薄而鎔鐵旣精工法又熟他處皆厚必用黃泥豕油煉之乃可用刀以建陽淬水鋼健【中惪曰靑州出鐵而顏神鎭穿珠燈必資山西鐵絲】

鍜縫鐵性逐節黏合塗黃泥於接口入火揮錘泥滓成枵而去取其神气媒合也大器以細陳壁土撒接口自合煤用鐵炭無煤則用火墨俗名火矢揚燒不閉穴火者也成樂器者必圓成無焊其餘用焊藥炙合以錫末爲小焊響銅末爲大焊焊銀器則用紅銅末皆兼硼砂巧焊金玉用銀末如玉柄鐵刀之類

健鐵健鋼已經鑪錘出火入淸水淬之曰健未淬則鋼之弱性猶存也鎈用純鋼以羊角末和鹽醋先塗乃握已健之鋼鏩畫斜文重燒紅退冷入水健之鍼條穿鼻入釡慢火炒之炒後以土末入松木火矢與豆豉三者罨蓋下用火蒸畱二三鍼插外以試火外鍼入手成粉則蒸鍼足矣乃開封入水健之

冷錘黃銅用鑪甘石者不退火性受錘用倭鈆者出鑪退火性以受冷錘樂器聲有雌雄雄者重數錘俱從冷錘防發銅經錘後色成啞白受鎈復現黃凡折鐵十分銅耗一分加冷錘者其質更堅

羊頭斧鑿柄受木之孔先以冷鐵作骨後以熱鐵包之冷者不黏自成空管

物理小識卷七﹤子部﹐雜家類﹐雜說之屬﹐物理小識﹥

欽定四庫全書

物理小識卷八

明方以智撰器用類

箋紙永樂於江西造連七紙奏本出鈆山榜紙出浙之常山廬之英山宣徳五年造素馨紙印有灑金箋五色金粉磁靑蠟箋此外薛濤箋則礬潢雲母粉者鏡面髙麗則繭紙也後唐澄心堂紙絕少松江潭箋或仿宋藏經箋漬荊川連芨禙蠟砑者也宣徳陳淸欵白楮皮厚可掲三四張聲和而有穰其桑皮者牙色礬光者可書今則綿推興國涇縣敝邑桐城浮山左亦抄楮皮結香紙邵建則竹紙順昌紙柬紙則廣信爲佳卽奏本也【續錄曰北紙橫簾南紙豎簾】

抄紙法治楮者漚之投黃葵之根則釋而爲淖糜酌諸槽抄之以簾其薄者一再抄厚至五六抄覆諸夾墻煏幹而掲之或以石灰水浸楮後滌其灰僞者加竹料艸料以粉取白則沁不耐書矣竹取筍初成竹斷之去靑謂之竹絲浸而舂之江西抄者粗其抄艸紙按尺者煮當子藤葉抄而累之則番張不黏或用楡皮閩中抄竹紙簡紙取榔樹合圍者鋸片舂碎煮水抄簾乃可笮之而番張烤煏也或用大圓黃香樹皮廣信用羊桃藤水皆取其滑

作故色紙樺皮燒煙燻紙作故色如泥凡紙沁者燻之不沁【續錄曰紙自然故者其表故色其裏必新】

熿槌法熿百幅白礬倍黃明膠滚化而稀水收之槌紙以一濕一干合百爲垜用大石壓一伏時乃槌三百下以五間勻疉爲度米元章硾越竹如金版入芨番覆輟耕錄亦載藏經紙法芨合石硾爲光

筆法兔穎鼠狼雞雉胎發皆可爲之銳齊圓健其四徳也唐有筆匠鐵頭宣州諸葛髙常州許頴李端叔稱歷陽栁材黃山谷言郎奇棗心散卓今巨細純羊毫近之以宛轉滿志也妙手近推湖州府李家渡業徧天下大率毫少倍貍檾耳鼠毫者竹尾毫也兔毫惟前肩者尖健壺中贅錄曰養筆以硫黃酒舒其毫取冬水筆亦防蠧也東坡書杜君懿藏諸葛筆每百枝用汞粉沸湯研墨膠筆不蠧不燥又曰生毫筆成飯甑蒸出懸水甕數月乃可用山谷用椒檗煎湯磨松煤染筆幹後收貯或以靛染之馮應京曰洗筆宜熱水

辧硯硯譜靑州紅絲第一栁公權用之其實端第一次歙次臨洮駝磯廬山常山不及也熟鐵硯重倭漆查硯輕澄泥如銅雀瓦類後仿而瘞泥生潤耳端州今肇慶宋欽宗攺名釡柯山卽麢羊峽有小湘後歷石砊水巖西下巖大小秋風桃花其名也宋宗室希鵠續錄曰下巖惟漆黑靑花二種扣之無聲磨墨亦無聲卵石去臕有花點吳淑硯賦所謂點滴靑花久在水底難得矣今分將軍梅花老坑水坑以蕉葉白火納文辧水巖亦因病而識之張世南謂之火黯外石號屏風背多紫白綠鴝眼絳絲有黃綠硃靑數十重明潤者朱子暇【治守端】曰嫩鋒橫斷髮墨最神似端者九谿石沅州黑石也洮有猿頭斑皮黃蚤紋【陸子淵得洮瓊】龍尾爲李后主開羊鬭嶺有棗心諸坑刷絲內裹叢絲馬尾獨吐諸名正視如灑墨側視刷絲燦然【中徳曰洗硯宜蓮蓬穰半夏切平不可紙拭中通曰滚水洗易幹然泉浸所以養石若墨膠久滑當以麩炭略磨】

假鴝眼取龜尿和色先炙石而塗之直穿石底【郭林曰縛龜以火煏之又乍冷之以聲驚之彼卽溺出中通按李士材云以豬鼻內戳之卽出】

仿宋硯磚磨後置沙中敲之則缺痕古上墨塗之浸水半日洗去幹復塗墨久卽上銹加礬易上然不如空墨水之有光王肻堂曰研瓦始唐人邵伯溫曰研中隆起如瓦以不畱墨爲貴百年後方可就平今窪中示古何爲乎

墨法石腦油煙作墨堅重以松煙者疏而碧今不必也李廷珪上矣近代程君房方於魯祝彥輔羅小華丁南羽邵靑邱吳去塵吳百昌象潘方凱方回嘉客環山方伯闇敷逺不惜萬金故得合諸家祕法君房於魯以神宗見取名彰耳法以蘇木煮艸去艸性燃煙所制金紫照人漆煙作墨其色反白獨用豬脂作墨不成君房以脂入頂煙六分之一其墨細潤書畫尙焉其入金泥硃砂冰麝者貴之也水用山易泉膠用鹿膠阿膠次廣膠天雨錐之不動市上牛皮膠合者耎矣膽用熊膽次靑魚膽吳去塵獨用豬膽爲其易也取其動而化膠黑能增色也然豬膽久之適如其質而已不能增也古藏墨以豹囊然至燕地往往化粉惟君房伯闇兩家墨入燕堅倍於南昔君房伯闇互相問而不言各悟而後知若合符節良以北方風髙法以百日酎釀斤用三銖故不碎也制以秋和之日無風重房萬杵乃成所忌者天陰陰則墨餲矣試法頂煙墨口可以截紙投淸水盌中一晝夜如故熊膽力也君房元靈气於魯靑鱗髓潘方凱石蓮祕寶方回宜宜堂嘉客客道人吳百昌紫雪程孟陽松圓閣方伯闇寫經墨澤逺一笏金敷逺碧水神珠廣居神髓皆累試累驗之其他亦不勝記矣驗墨之成色與白金等潘嘉客試墨帖言之甚詳其磨各墨而浸觀其黑者一端也其以新而冒舊者�之石灰中一晝夜而出者也儲泳袪疑曰墨在制膠煎膠練杵鐵石臼中而已區區秦皮紫艸適足爲累【中通曰墨用膠輕故須萬杵乃勻】

冬硯冬以楊花鋪硯槽則不冰曰春風膏或鹽磨墨或火酒

劣墨發光法蠟梅皮浸水磨墨有光用白糖則膠矣【兆兗曰冬用米醋磨墨】

帖搨類舊搨紙薄久則磨光而紙面無气味卽謂之墨香可也淳化閣帖棗木刻用匱紙或用烏金搨或蟬翼搨有銀鋌痕大觀刻於太淸樓潘師旦刻爲絳帖希白潭州帖劉次莊戲魚堂此外武岡彭州泉州諸本不一若寶賢堂東書堂則周籓晉籓搨也陶九成言蘭亭百十七刻定武褚臨皆宋人臨者多矣金石集於歐陽公趙徳甫鐘鼎篆韻合於薛用敏徽欽時上好下趣容可盡信耶漢魏一字三字石經少矣陜碑爲唐鄭覃書又有孟蜀石經南宋石經詳見通雅【余全人曰淳化閣帖宋季南狩遺於泉州已湮池中時出光怪發之卽是馬蹄眞迹謂銀錠痕也中通曰搨先煮墨絹包試而搨之爲蟬翼須蠟一磨北方用駱駝油市上用雞子靑中履曰或以燭油入墨礬兆兗曰墨亦礬調待紙將幹則勻而不枯不滲也刷雞卵靑者天陰轉潮須洗髮團之微用白蠟磨搨帖面永逺發光又可常用】

書畫類書貴鐘王而虞取其健秀褚取其俊歐顏取其矩法後則分體擅長黃山谷謂樂毅論爲王著書小僧律楊凝式爲防僧入勝獨服東坡之沈著張旭書智永壁楷法妙絕而艸書顚逸字字皆在法度中此善評也畫以小李思訓李成郭熈爲北宗王維以至董巨倪黃爲南宗究不相掩各臻其致大約紙絹無過千年者自黃長睿董彥逺米襄陽諸公所謂宋時已無晉物今有宋元人摹仿筆卽是神品唐絹粗扁宋絹極細新絲燒之則蹵然而就焦焦作絲臭年久者否藏此者貴舒捲卽免濕蠧然火燭風日不洗手最忌觀玩河東張愛賓論鑑識收藏精矣【中徳曰松江畫絹三錢餘一方方濶三尺可以比宋宣徳云鶴裱綾亦有織者南京則粗絺不精也】

裝潢法表褙作池故曰潢也大約黏宜省漿表宜綿紙多刷自沁故縣壁不瓦瓖攢必俟天潤上壁貴其滋調下壁則宜燥矣表冊挖紙不在綾絹續用芨背縫忌當畫心捲舒久之必然有損吳中湯彊爲精彊氏常住王弇州園今顧元方稱莊希叔頡頏湯彊周江左嘗記之其時貴秋冬春中夏下忌暑溽也春以皂角一挺滑石白礬川椒黃蠟油各一兩夏用蠟礬艾各一兩金精石木鼈子秦艽白芨芫花各半兩烏頭信巴豆少許皂角一挺秋加石燕少許冬用黃蠟一兩白礬五錢防砂二錢茯苓三兩鹽三錢麪一斤其研子者用白芨餳並熬以肥皂搓水一升聽後用蠟一處同煎【蘇用撞裱挖嵌卽無接縫髙低】

黏法花椒湯去椒以盆冷之旋糝白麪令其慢沈不可攪動明早攪勻或浸數日每日一攪淋去原浸之湯卻入白礬末乳香少許新水調和冷鍋旋擂不令結塊方以慢熟之切作塊以原湯浸椒湯煮之攪勻再煮熟取置盆內用冷水浸其面常換水可畱數月用之碑帖外殻宜以芨礬蠟椒乳香三伏厚黏曝而壓之成器後須近人气如牀榻上待一年後藥性已定其堅如石永不蒸蛀矣李如一曰加楮汁更牢或麪和芨末入水不可將水入麪也【中通曰麪作塊入椒礬白蠟末用水煮之俟麪浮起爲度後入淸水浸之至省漿白泛卽易水待其泛盡取出待幹配入白芨汁作糊永逺不受黴濕欲以葫蘆褙紙則用抄紙之漿滉之】

畫色靛花藤黃作緑研赭合膠朱用砂乳謂之綽綘其研飛大靑石緑者後必托粉花蕙用胭脂碧蟬秦皮配色更鮮水墨加色浸泌顯靑紙可也【先泌黃水宿夜泌之乃藍】生紙細染界處以礬筆襯之磨墨待澄用其浮者逺山飽水筆尖蘸淡墨抹之噴濕烘染深淺不沁【中通曰硃砂不變色銀硃紅花久在風日則變畫家乳硃砂漂之去浮用中者乳而用之標作丹赭用印色用標取其細也石靑難研以耳塞粟許彈入便成粉】

異色雜爼言畫鬼神目隨人轉以曾靑和壁魚也盛伯捨爲錢仲馭取螢畫漁火愚笑之蓋禁方用梟睛螢尾乳金則夜有光想合方別有法耳宋髙文虎蓼花洲錄云徐諤得畫牛晝在欄外夜歸欄中李煜獻太宗徧問不知惟僧贊寧曰南倭海中方諸蚌淚得之和色則晝隠而夜見沃焦風燒嵐石落得之磨色則晝見而夜晦見張騫海外經後杜鎬簡三館果見之物理久而愈出信然

寫影法首腰足三停立則爲首者七坐則爲首者五自頂至下頷以眼爲中自眼至頷以鼻頭爲中其面或長或短或仰鼻或大口眼更多變耳視何等老少在皴頦見勢此其槪也畫家皆以紙版對臨以艸灰紙隔而砑其紋乃以筆分之愚見魏子一於扇上水墨爲人寫眞一一逼肖故是神穎【通曰眼用墨圏藤黃而細破之有玻鏡攝摹法暄曰畫色用膠蓋之永不爲塵侵】

刻碑法雙鉤過硃難得入神米元章謂顏魯公筆迹家僮修攺波磔失眞惟廬山吉州題名爲不失也神隠曰樂毅論是就石書丹張大復曰章簡甫搬涉其韻愈勝而章林石田曰但守鋒穎不差毫髮庻幾可嗣先民摹帖紙向搨槌蠟明如魫角次捶油紙若熟桐油重塗綿紙久則茶洗可用數年

礬書白字皂礬水寫字入五倍子水中鹽鹵寫紙烘以火萆麻子油寫撒紙灰或杏仁灰俱可見又曰白芨研汁入礦灰蘸礦灰書黃竹紙俱如丹

寫不上者有法薑汁研墨書布絹不湮石工以大蒜粘石市鍋者以蘿卜書鍋肥皂水磨墨書油紙畫燭字浮水上法黃檗白礬就紙書字乘濕入水沈之去紙則字畫脫浮於水面或磨黃芩

洗畫上黑法畫上粉被黒或硫煙燻以石灰湯蘸洗二三次則色復舊【中通曰周江左言用枇杷核洗畫上黴錘浸滚水冷定洗之則黴气垢污盡去亦可皂角又須急以淸水淋去枇核皂角之餘气】

洗誤字法宋久夫云蔓荊子二錢龍骨一錢柏子五分白丁香十條定粉少許俱爲細末點水於字上取藥摻之少頃拂去一方防糞白馬珂螺粉灑之數洗卽去【中通曰濕之覆以紙取瑪瑙砑之則墨自去防姦者寫成後以桐油沁之則必不可洗補】

頃刻碑法以鐵浸水加礬以白筆書之拖墨硯上則礬不受墨成白字又以此書紙上不見字浮水卽見舊傳烏鰂腹水立劵久則不見今試之先書時不似墨但變色耳【中履曰以挿汁磨墨拖礬書之紙】

藏書辟蠧蕓香卽七里香山谷謂之山礬非楓膠香也郿縣石魚商山必栗香作書軸白魚不犯蓋沈檀降香作軸皆不蠧也尋常宜用桐杉膠則易蒸糊則生蛀以苦楝子末生麪粘之犀玉𨿽貴紙何以能勝耶春宮圖謂之籠底書以此辟蠧乃厭之也莽艸萵苣燻之卽去愚者曰竹紙有漿粉故易生蠧眞綿紙書不生蠧古用黃卷以漬檗殺虫也【中履曰書廚可置樟腦雄黃以芨表之】

揭濕黏法書浥水不開者火酒燒過含其剰水噴之卽開黏而欲其易開者豆粉黏也

芝泥法茶油四兩皂角九錢白芨去皮毛五錢金狗毛取毛一錢老生薑去皮五錢以武火熬文火漫收之滴珠爲候絹濾去滓再煎數沸艾絨四錢銀硃四錢油調之再蒸再曬聽用朱太環曰入漧薑熬油者等其重去其姜而陽光所漉濁者下矣以之印紙易幹冬用之不凍與艾絨和而不防松雪亝用麻油一兩入七萆麻肉熬令色攺卽漉去投芨椒礬牙皂文武三沸又濾去俟油成珠投黃蠟少許濾去其滓貯瓷瓶瘞地月餘用水花銀硃研淘加油染煮帛熟艾鵝毛吐絲之類以絹囊縫固內於印池硃六錢加辰砂四錢爲優吳防埜紀用穿山甲油取其不滲程穆倩加大靑取其發紫艷也盛白含得錢仲馭法以燈心調粉日之碾則易碎再以水澄其粉在下以之受油妙於艾絨【中徳曰埋萆麻油三年取出色白如冰復曬之熟每斤入黃蠟一錢白礬一錢芨二錢貯之研硃砂水飛去黃標與砂腳用中間細者入盌加燒酒防火煮一炷香取幹又研乃拌艾絨艾絨以屢煮屢磨乃熟如綿中通曰油於印外者加白蘞中履曰蘇合最斂入附子則金扇面立幹或入陀僧謝在杭曰蚦油合硃砂印色隠起】

香類沈香出海南諸國木類椿櫸淩冬不凋橘葉防花實如檳桄自腐結香曰熟結上也斫鑿而結曰生結水朽曰脫落因蠧隙結曰虫漏各有沈棧【一作箋卽速也】黃熟其剔取也雞骨等名其狀也【角革黃烏水盌靑桂蠟蠒菌芝金絡竹機梭馬蹄牛頭燕口蝟刺龍鱗烏刺虎脛鷓斑仙杖及杵臼肘拳鳳雀龜蛇等】萬安黎母山東峒冠絕警者雜黎中秋月夜探之香透林起以朝陽幽醖也奇南同類自分陰陽盧頤曰沈牝也味苦性利其香含藏燒更芳烈陰體陽用也奇南牡也味辣沾舌麻木其香忽發而性能閉二便陽體陰用也【奇南有緑結油糖蜜結金絲虎斑等鋸之其屑成團舶來者佳沈則瓊甜】金樓子兪益期一木四香訛也【栴檀是檀香雞舌是母丁香薰陸滴垂是乳香出波斯類松藿香是艸何乃以爲一木耶槪言皆木出耳】陳仁曰千年榕生伽南劉薦叔曰有力之木皆降皆結其枝皆靑托香其屑皆黃屑也安息金顏篤耨亞濕唵叭皆木脂煉收者龍腦出婆律抺羅短叱諸國南海深山亦有之因名波律其木類杉葉圓皮皵仁粒如縮砂蜜者肥而流膏其無花實者瘦有時噴香人以帛敷地驚墮如蝶頃刻吸香入木不易得也斷之待幹析理溢片或鋸板劈取有梅花腦速腦米腦赤者曰父婆律【中通曰吸煙瑣喉者眞世多升樟腦作冰片】蘇合油能斂香迷疊艸燒之去鬼龍涎則取諸海木上者焚眞龍涎翠煙結空坐可剪分香縷外紀曰龍涎是土中產初流出如脂至海凝塊有千斤者又云有獸吐涎曰龍涎香惟黑人國與伯西兒海最多泉州市舶稅課云占城賓達儂香多三佛齊多黃檀藥沈占城出麝香木暹羅出羅斛香梨香降眞香渤泥有金腳腦水札腦登流眉有薔薇木

奇制法有曰金龜吐艷者以栁灰丹粉芨爲之而腹含眾香也欲其樓臺則加榦荷葉午日陰漧欲見人物則用男胎發剪勻入內欲見仙鶴則加水秀才【中通曰水面長足虫】午日收五十枚入之欲見香毬則加寄生艸欲見白雲鋪地則加鉛粉其總藥則甘松白芷零陵槀本霍香大黃參香附沈檀降乳各五錢末而蜜之甲子日攢丙子碾戊子和庚子丸壬子盛再甲子焚之【不作金龜則爲小餅】夷門廣牘曰瓨內荷葉五月時以蜜塗之自有小虫食其靑翠惟存本葉紗枯摘去其柄暴榦爲末合香入少許則煙盤於上用筯分劃爲雲篆字皆可是亦犛之幻也聚香以艾納酸棗仁甲煎【甲螺掩也取如龍耳者灰汁酒漉再以旨酒入蜜炒之如金】

選香薰香東莞斫白木樁歲淖堆之隔年鑿取一層久則愈妙今名牙香亦名黃熟其生香發靑點者曰選香【白香四分一斤選香斤且二兩】雕去白木但存油結坐書帷中隔蒸其魂此非淺躁人所領矣燻香者三伏包花同暴也或以芳花同炭紙封曝之寓簡曰南方秉火英華發外艸木多香

合香易簡法合香不厭多麝得蛇蛻片腦得相思子香益甚其入沈麝蘇合者瓷盒蠟封瘞地月餘爲妙合香除煉蜜則取圓樹汁【似桂】或以楡皮或黃香皮嶺南北有靑香樹【冬不凋者】範石湖取橄欖脂香泡花【柚花】蒸香其窮六和者荔枝殻甘蔗滓榦柏葉黃楝頭梨棗核任加松楓毬【江東因呼黃棟頭楓脂爲欖香】稻稈燒甘蔗米泔浸大黃再宿燒之皆妙

焚香法煤餅之上香錢隔火或玉片或雲母或銀或砂屠赤水言剪火浣布銀鑲爲最低幾焚香則煙穂變化綿紙裱室以收香也楊廷秀云琢瓷作鼎碧於水削銀爲葉輕於紙不文不武火力均閉閤垂簾風不起宓山愚者曰內經載香气湊脾首楞言水沈無令見火此焚香埋火之昉也麝檀夷香最熱惟東莞選香養人倉卒難致惟窮六和耳浮山句曰窮六和香宜土屋瓦鑪茶餅晝夜足木根野火曝三伏山人不羨龍涎福復銘之曰香捨其身用其餘魂燒不見火宻室知恩

燻衣法沸湯置燻籠下衣覆取潤乃以香燻則入藏奇南香錫匣下貯蜜蘇合鑿竅爲隔則潤若枯者用白蕚葉苴之瘞土數月卽復日中少曝尢香

發舊香淸波志曰佩香用久不香以虎子酓一夕則香

琹法自臨嶽及龍齦分周天度四分用三自一徽至四徽猶九徽至十三也七爲中【詳見時論】凡聲從中起而上下應之細分二十四徽木用泡桐宋久夫謂梧桐作琹貞白謂剛桐作琹皆非也漆灰久則紋斷有蛇腹牛毛梅花數種其僞者一火一煉之者也細無痕者佳神隠取劍鋒斷東坡云琹弦舊則聲闇桑葉揩之新無如其靑何愚者曰生天門冬煮琹弦如玉坡又云木本實而末虛惟桐小枝實而本皆中虛故世貴孫枝也實故絲中冇木聲愚者曰髙興語耳琹取泡桐虛木有聲又削之而不毛陽材琹暮淸雨淸陰材琹旦淸晴淸易時則濁造琹家古稱雷文張越【池口有唇收聲】成化有丰城萬隆治有杭州惠祥髙騰祝海鶴崇禎時大內造琹五百張具各種式不過金玉寶石裝之耳其大腹者音洪楊大經云【神隠曰範連州百納非法也爲漆礙矣桐木不宜太松】

宮扇類折疉扇貢於東夷永樂間盛行陸文裕得楊妹子寫扇折痕尙存東坡言髙麗白松扇是也智按孫愐韻注搊扇則唐人已有矣取宮扇川扇者以其輕而易收漆骨不汗綿漆不畏風日也蜀府用丹稜綿紙有藤骨者徽杭加金加彩金銀鉸皆以蜀府椑色爲地故槪名之曰蜀府又有折團扇折掌扇凡辧舊川扇以欵以紙嘗嗅而知之無紙漆气然僞者以紙封而煙燻之書畫以蘇白地毛金爲貴僞者銅錫箔燻或以沔陽沙虫矢燻【竹骨出江閩而吳中水磨紫檀棕竹桄榔相思湘斑皆可爲邊有雕者莆田漆骨有黑紫紅今南京以油假矣扇面膠气須鹿血絹拭之】

陽燧倒影存中曰陽燧照物皆倒算家謂之格術如人搖艣臬爲之礙故也鳶飛空中影隨鳶移或中間爲牕隙所束則影與鳶遂相違鳶東則影西鳶西則影東又如牕隙中樓臺之影中間爲牕所束亦皆倒垂與陽燧一也陽燧面窪以一指廹而照之則正漸逺則無所見過此遂倒則無所見處正如牕隙艣臬腰鼓礙之本末相格遂成搖艣之勢故舉手則影愈下下手則影愈上此可見陽燧面窪向日照之光皆聚向內離鏡一二寸光聚爲一防大如麻菽著物則火發此腰鼓最細處也段成式謂海翻則招影倒謬也陸放翁見福州萬壽塔成都正法塔影倒而未言其理智見牛首塔影寓白門塔影樓而悟人自不察耳凡寶石面凸則光成一條有數稜則必有一面五色如蛾眉放光石六面也水晶壓紙三面也燒料三面水晶亦五色峽日射飛泉成五色人於回墻間向日噴水亦成五色故知虹蜺之彩星月之暈五色之云皆同此理【中通曰水能攝物入其中物近水影在水面物逺水影在水底故池中樹木人物悉皆倒影空气接地者屬水故能攝物其影亦倒地上有一物空中有一影空中皆气故也暗室向明鑿小圓孔垣外之物皆能攝入壁上皆倒影乃攝入虛空气中之倒影也光大則奪目晃洋相掩故須小光影始可見物在東影在西物在西影在東者非特影也人目亦然左視則物在右右視則物在左至交處則左右視俱在一所過交則右視在右左視在左物豈有左右哉目藏血水其攝光如是耳暄曰視差法亦以人之東西視有左右而知交處之物離地逺近】

鏡光縣軒轅鏡硃砂塗系圍四鏡相照能辟邪智謂楞嚴壇十六鏡上下攝照卽此意也方書言置鏡牀上下令小兒安光射气通互照攝膽異聞記隋王度鏡照人免疫江錄言漢宣帝照妖鏡如錢樵牧閒話言孟昶時張敵鏡雜俎言無勞縣耕得照骨鏡宋史奉寧縣田父得鏡病熱者照之骨寒此其質鑄固異要以光攝生寒耳【中通曰鹿角燒灰白礬銀母砂等分爲末磨鏡永逺不暗】

鑄法錫銅相和得水澆之極堅世言秦鏡白銅古詩有靑銅鏡中亦有錫錫和水銀急不相脫以入銅則尢明考工所云鑑鐩之齊令升所記是矣今磨鏡之藥乃錫汞也足徴錫汞煉銅之光

鏡背紋世有日中見鏡背盤龍入室則隠者有鏡背久久靑斑似花者人不解其故以爲異寶此假作者先以精銅少劑鑄鏡鑿龍或花其背復鎔倍錫之銅劑塡之磨使平又以鉛蓋其面日中照之則龍文盡出博物如沈存中猶訝透光之奇吾衍始明之智因推自生若花者銅劑多久則緑更久則翠因汞气乃生硃砂水銀其錫劑多者久則黯綠更久則黑或如漆今漸生者遇地气或鹽醋气銅地日變生色與錫地所變之色異也呵鏡法以津唾畫鏡令幹呵鏡自見

指南說磁鍼指南何也鏡源曰磁陽故指南愚者曰蒂極臍極定軸子午不動而夘酉旋轉故縣絲以蠟綴鍼亦指南存中云此處指南必偏丙位舶商言大秦西海偏丁位則中土在昆侖東彼海在昆侖西其气隨地勢而少變者乎【滕楫曰鐵條長而均者縣之亦指南不獨此也五金皆指南金重故也沈於水亦必指南惟水淺不及旋定則有亂向若深水則任其本勢矣歐宗衡曰興國縣北鄕一石若龜首北向移之次早如故暄曰物皆向南也凡竹木金石條而長者縣空浮水能自轉移者皆得南向東西動而南北靜也鍼淬而指南應南極垂而北極髙也石首向北尾則向南重故也鱔首仰則朝北首舉而尾垂也旱碓臨南臨西則轉臨東北則不轉東來气北上仰也赤道以南則反是或疑石之能移曰气能飛山移石竹木鐵石恆轉移於空中水中卽能轉移於气中也石不必皆移而此石精瑩其與此地之气相吸耳中通曰東西轉者地上气也物圓而長𨿽重亦隨气轉故不指東西而指南北也鍼若扁或方輪者則亂指南之極北之極日月腰輪之國鍼卽不指南矣】

漆器法陶九成曰胎骨曰捲素膠嵌曰稍當【去聲】三灰而糙漆久而磨之始用黑光其漆加雞子淸日曬試緊慢多入觸藥乃成黒光旣幹乃以雞肝石揩去漆纇所謂觸藥以醋合鐵漿沫也鰻水煎桐油入丹粉無名異也西皮作犀毘漆五色相疊如雲者也宋有鉆西以鉆戧金成花其空處曰鉆西也元有張成松楊茂剔紅卽雕漆也宋有細螺卽螺鈿也永樂果園廠制最精有剔紅塡漆戧金倭漆螺鈿諸種宋多金銀爲素今以錫木爲胎舊稱蔣制倭漆與潘鑄倭銅正統楊塤描漆隆慶方信川螺鈿黃平沙剔紅雲南作者刀不藏鋒稜未磨也漂霞者隠漆也先畫花而漆之磨出者也近徽吳氏漆絹胎鹿角灰磨者螺鈿用金銀粒雜蚌片成花者皆絕古未有此坡曰黒漆器上有紅字以鹽擦作紅水洗下漆器不可盛蒓菜𨿽堅漆亦壞周宻記張俊奉獻有戧金果壘愚者曰門朝禦座方香幾是鉆西漆【中履曰魚膠加糯合縫久縛晴開則堅】

辧漆起籠微扇扇如鏡面者防紙無暈滴沸湯不散者無硝油見風不變色者次之諺云好漆淸如鏡縣絲似釣鉤撼動虎斑色擊之有浮漚凡黒紅黃三種大樹黒小樹黃龍罩金漆金州漆也浙漆出衢閩黒於廣鏨樹入蜆殻受漆取出以指蘸桐油抹下筒取者先油其筒漆無油亦不光七漆三油可矣魚膘陰雨卽耎生膝膠物水浸不壞日曬卽熟絲綿濾渣【驗油法以篾圍蘸桐油如鼓面防者眞掌擦香油手背香者眞】

催幹崖旁土如棗外黃赤內黒濾入桐油則易幹號曰催幹蜜陀僧以干外此土以干內熬油時先下催幹後下陀僧宜以牽絲爲催漧土是處有之形家見此爲忌

窯器本末柴汝官哥定宋窯之名也元美曰柴窯柴世宗進禦葉窴言錢鏐燒陸龜防詠越窯奪得千峯翠色來則唐有矣定州白磁有芒遂命汝州造靑窯器均州五色皆汝之類也江南處州龍泉有窯政和間京師自置官窯南宋邵成章提舉內窯號邵局最佳余則有烏泥余杭續窯樞府窯之類陸文裕曰宋處州章生一生二兄弟至龍泉之琉田窯而生一陶者百碎而色淡故名哥窯以鐵足有聲爲驗仿定者曰象窯亦苦無聲格古錄曰霍州器元金匠彭君寶所制髙麗窯似龍泉大食窯則拂菻藥燒五色者也麟洲窺天外乘曰我朝專設於浮梁景徳鎭永樂宣徳內府燒造以騌眼甜白爲常以蘇麻離靑爲飾以鮮紅爲寶成化尙五色爛而回靑未有也回靑出外國正徳間大璫鎭雲南得之煉石爲寶者也嘉靖間回靑𨿽盛鮮紅土斷絕而上忽命燒大缸圍至六七尺穆宗登極詔發宣徳鮮紅式造撫臣徐栻言此土已絕只可采礬紅今上時且添造棋局矣楙爲九江分守曽督運二缸云吉州永和窯宋時開至今有舒翁舒嬌之器土人傳文山時窯變遂廢建窯今在徳化縣土產程寺後山中穴而取之乃大塊白石舂碎爲粉澄傾石井始埴爲器白土性急加泑不得滿滿則璺惟佛像滿泑者以下空也於司直曰永樂壓手杯宣徳霽紅杯盤髮古未有以西紅寶石末之入泑凸起者也茶鹵壺匾礶鑪瓶盤碟敞口花尊暗花坐墩皆精成窯艸虫可口子母雞勸杯曰雞缸神廟光宗皆尙前窯故價最貴嘉窯泡杯壇琖甚佳蓋永尙厚成尙薄宣靑尙淡嘉靑尙濃成靑未若宣靑蘇渤泥靑也宣彩未若成彩淺深入畫也其同者汁水瑩厚如堆脂汁紋雞橘也質料膩實不易茅蔑也磨防歲深火色退淨也西番有幹提窯無泑作飲水器【中履曰鮮紅止燒二缸十二盤今盤片一塊值百金紅光四射】

磁器之泑艸木汁也愚者饒人皆從袁州市麻燒而淋其灰汁卽泑也其餘瓨窯亦取蘆萁柴燒之而淋取其汁但有精粗耳瓨礶等泑或取艸灰汁其黃色瓨泑則常土壞而取赤土汁上之者也【中通曰燒芝麻稭而淋其汁以染色則成紫淋灰以浣亦取其滑也楫曰景徳鎭燒器土皆自婺源來細埴而灰色燒成乃白吳彊曰麻倉窯有土可作泑在婺源界】

窯器之靑乃石土所畫也廬陵安福新建出黒赭石磨水以畫磁坯初畫無色入窯燒之則成天藍景徳窯嘗取諸婺源名曰畫燒靑一曰無名子蘇渤泥靑則外國來者

琉璃窯北京燒琉璃磚瓦在陽徳門登丰門用坩子土馬牙石入黑鉛燒成劉晴川魁當嘉靖建雷殿時曽以此事費用入諫南京報恩寺琉璃塔中具五色則方山岡琉璃門暱土所作也

黏磁器白芨石灰爲末用雞子白調勻碎處縛定待幹但不可見雞湯粘官窯以靑竹燒瀝合雞卵靑縛窯破處湯內煮一二沸放陰處三五日其牢如釘定窯則濃楮汁可粘【中履曰生麪筋入石灰久杵忽化水可粘磁器但不可於水內久浸】

舟桅之髙少舟之長五十分之一檣枰之衡爲舟之濶其底深淺視臘之稜其柁與其底平小舟之柁桿則可上可下船諺曰船有七飛禽八走獸九板一木又有寸木不見天此其槪也艌以竹靑油灰吳舩歲一油之溪船底平江船底深梭船底尖江湖用兩廣用陽橋江湖帆在桅左廣帆在桅右蜀用布帆洋船下有直木皆重底也其用輪者古有之矣袁褧曰韓蘄王黃天蕩用飛輪八擑踏車槃回江面史防曰劉裕曽用之舟內輪轉外不見人張燧曰虞允文采石之役舟中踏車行船發礟

洋舫萬曆甲辰七月紅毛艘渡閩求市沈士將軍遣之去其人長身紅髮深目藍睛髙鼻赤足劍走舟上若飛登岸不能疾行舟長二十餘丈雙底木厚二尺外瀝靑錮之桅三接其帆用布一桅堅樹其二桅以風之恬猛爲升降中橫一桿桅上有斗容四十人系繩若梯上下了逺下列發貢銃前用木照後用柁黑鬼善沒爲之使此李衷一所記也利瑪竇言舶三等小者舟腹自上達下僅畱一孔四圍防水不漏下塡以石風濤起時惟操舟者縛身檣桅一日行千里中者容數百人大者上下八層桅長十四丈有舶師歷師將卒客商千人江船用鐵錨洋舫用木矴多則獨鹿木其縫以椰索貫而瀝靑石腦油塗之

洋船釘海咸爛鐵且妨磁也故用鐵力木碇桄榔簩竹作釘今以蛇皮內膏浸釘釘船則不妨

屋四阿兩下榮楹楣棟必不易也榱桷栱斗承塵藻井致飾耳棟之半爲檐宇七柱則上十五宇髙一尺則光多一丈準車工尺周法也枕梁交卯甎山省翼挑坊掛角四兩千斤謂之尺經首籖卜禨中椽宜偶藏初柱腦則破之矣諭皓有營捨法歐陽歸田錄開寶寺塔諭皓所造勢傾西北皓曰風吹百年當正【中通曰北隅層勢收分少耳風無吹攺理】西方以山墻開堂門有無柱者江陵有一柱觀靈谷有無梁殿盝頂燕窩復閣雪洞軒廊假石入者迷出有之矣【計淩倉有園亭書多少朱門鎖空宅主人到老未曽歸暄曰瓦深則風日難下墻厚則寒暑不侵借地則燥濕無渉此居室攝生之良法也】

犀角器黒中黃花曰正透黃中黒花曰倒透黃中又黃黒中又黒曰重透分水犀能分水駭雞犀白縷如絲通天犀具物形眞宗賜防準者犀因玩月形生角象被雷驚紋入牙信矣骨咄犀碧色蛇角也暹羅犀皆有粟紋角腦後有髙起阜其鼻角亦佳有全黃者交趾有山牛角曰毛犀無粟紋有花斑凡制犀角器初白久黃有以礬入鳳仙根糟黃者或以馬蹄僞之宇文昭金志言秀州周通直家有正透犀其中一點白以紙燈近之卽時滅有濕气疑是水犀贊寧曰此獸夜有光通天駭雞犀置屋上百鳥不敢集大霧露夜終不沾濡角爲釵導辟塵若行蠱毒鄕食以角攪之無患箭中欲死以刺瘡中卽沫出而愈溫嶠燃之見水怪燃水犀也薄片夾腋下碾之如粉所謂人气粉犀也犀杯貯茶及塗胡桃油色易枯【中通曰匠作有規矩杯乳杯花艸山水蘇作爲佳今廣亦仿蘇作】

象牙器粉紅有粟紋象之板齒有花防其曰殊角者海象牙也紅豬牙如蚌棗色如象牙紋魚牙如象齒周禮楡貫象牙能制水怪老象有六牙常自脫而埋之煮象牙用醋鹵煮之自軟一云木賊軟牙牙黃者浸木賊水復白曲者直又插芭蕉中白或用豆腐滓浸擦【暄曰量刻防但以醋浸一七亦軟】

海甲類玳瑁六葉其厚而黃多有物形者貴其移斑火板以石灰鉛粉鹻水點於牛角者僞也劉郁曰八兒爲玳瑁之遺精蛟魚食之吐出年深結成其價如金龜同似玳瑁有黃甲無黒斑鶴頂乃海中鶴魚之首摩印其兩頰之紅於其頂骨也鸚鵡杯乃螺也魚防則火鉗魚骨也海魚鱗厚大者亦可爲飾其曰海膽者外狀痱磊巨細不一大及雞卵亦可鑲爲杯瓶之屬海杖者長數尺大魚之須也交趾蝦須有長七八尺可爲拄杖者奇方搗驢骨爛實於柔鐵圍之同地楡五加皮急性子煮之爲器紋如象牙海槎錄曰儋州紅蟹殼形有十二防堪作楪子北戶曰金龜甲虫可以養粉廣州市上甲丁虫以爲首飾工人脫瑁筒等倒縣潑醋卽開火爆火藥自外夷來宋開寶二年嶽義方上火箭張和仲記虞允文采石舟中發霹靂礟乃紙爲之實以石灰硫黃墜水而火自水跳出永樂立神機營西隖以尺測量精矣唐有火樹銀花想已用之耶硝入杉灰則直發硫則橫爆加黃礬則硑烈篛瓢灰則悄聲碾西匡石粉則發時不先光試之堆相間丈而防一及諸堆者萬杵者也掌上燃之毫無所傷以其疾也入鐵蛾樟腦則成花今名煙火禦銃者濕絮魚网土囊柔能制剛也嶽珂程史曰汴城舊多曲折蔡京方之尼雅滿沃哩布視城而笑植炮四隅隨方擊之城旣引直一礟所望皆不可立矣魏子一曰敵臺宜築三角附城如菱葉兩腋皆有小門可出而外礟不能攻也城址砌石上卽以土築之礟子入土便陷不出【暄曰末幹篛可代硫】

剞劂法以旌徳拳刀手爲上畫楷行艸方能生肖金陵江廣皆雀刀閩用挑刀梨棗白棗以油塗之黏稾後灑石灰潤水去瓤防畫分明易於下刀刀貴閩淬以得洋鐵也【中通曰𨿽梨板亦止印二萬篇則糊塗矣故須煮板能久但下刀難耳暄曰用石灰鹽煮易刻耐久且不生虫】

呂宋皷呂宋新貢之皷以藤防其面擊之聲顫不已又見方面皷田獵用之古以雷擊牛死之皮爲皷可以威逺辟邪【中通曰楊弱生親見之】

醒鐘犍鐘者先醒鐘輕椎得聲然後重椎則聲發而鐘不釁鑄鐘頂畱孔其多孔者鐘聲亦發磬則气上出鐵磬亦畱三眼諺云磬畏茈茹

商嵌銅器以肥皂塗之燒赤後入梅鍋爍之則黑白分明

金剛瓚金剛鉆鈍置瓦上燒赤復銳小者黒大者白抱朴子曰生水底如鐘乳體似紫石英惟安南髙石山一角羚羊能碎金剛石東壁曰白貘骨能碎之而麢羊角亦能碎貘骨周宻云如鼠屎靑黒色鷹隼粘食遺糞而人取之者訛也獨孤滔曰紫背鉛能碎金剛瓚虛舟曰細島砂能磨之使之長方成鋒卽金剛切玉刀矣有極大者瑩白放光香山隩首勒嵌之以此競貴十洲記西海流砂治昆吾作劍如鐵光明如水晶貘熊防鐵糞可鑄劍駝火鳥糞亦然故周宻說不明耳凡寶石眞者必堅皆能刻磁好水晶之稜亦能刻磁

耎鐵刀繞指郁刀也以銀和純鋼百煉之卽可屈而放之卽直呂宋有來者

淬刀法山間水出而殷者曰繡水淬刀刻玉地溲也一曰虎骨朴硝醬刀成之後火赤而屢淬之一以醬同

硝塗鏨口煆赤淬水一以羊角乳發爲末調傅刀口不必蟾酥塗而自然灰埋也舊有詩曰醬能雕白玉鹽可濯黃金移門廣牘曰地楡一兩蔥蒜汁各一盌同煮二時便可容刀刀生鉎以木賊艸去之或用炭磨若新硎塗鸊鵜膏則不生鉎【中通曰服玉者以苦酒地楡酒消之爲水苦酒者醋也是醬醋可刻玉暄曰塗藥煆刀必竪鉗否則偏】

藏鍼粉包之或燒石灰虛舟曰胡桃燒灰可藏鍼或曰石灰收鍼不滑宜以油抹用頭髮收

料絲滇金齒衛用瑪瑙石英屑汁以北方天花防之乃凝練爲絲以作燈李西涯書作繚絲大內靑瑣卽此物亦能假瑯玕珠謂之瑟瑟閩中乃以鉛煉永昌燒圍棋子亦以鉛料絲磨漿能止血破血猶之白定瓷末之能止鼻衂塗瘡瘢也【近丹陽松江能作料絲】

沙壺發光法先掘土坑下置沙盆乃以細茶多用沸泡壺中置沙盆上復以沙盆蓋之上覆以土七日起之如此者三壺放光如鏡矣

忍蠟炷黃蠟松脂槐花各一斤浮石末四兩一處鎔之用燈心布澆一日夜僅防一寸此王西巖方一曰槐角倍白膠香硫四之一鎔化一處以小竹筒置一竹心將藥灌之冷去竹【中通曰以綿紗繩澆蠟則屈曲收之隨用又聖燈法浮萍瓦松逺志黃丹蛤粉等末每油一兩入藥一錢防燈可照一月之久口外人以樺皮卷蠟作燭與山民燒松節竹片何異】燭玉山桕油加蠟最堅他處桕油蓋蠟過冬則暗矣木天蓼子亦可爲燭眉公曰蜀葵點作火把雨中不滅川井油點火不畏雨何必洞防之豹髓錫屑蘇油乎羊脂燭無煙明角燈宜之蜃脂爲燭煙成樓臺內方曰漧漆海金沙火硝硫各一兩黒豆瀝靑黃蠟各二兩鎔化以布燈心作條染之風前不滅一曰止用蜀葵稭風中不滅

止燭防法郎瑛曰燭心防以綫縛之愚者以鹽補則瀉止或以筯倚之【兆兗曰燭用臘水浸過𨿽三伏日不防】

補漏缸裂縫先篐定置烈日中加炭燒灸其縫乘熱以好瀝靑塗弭則不漏近亦用鹽生補又鹽可擦碗酒瓶漏者羊血擦之油籠漆籠漏者以馬屁孛塞之卽止劉伯溫多能鄙事云油籠滲漏剝穿山甲裏面肉靨投入自至漏處補住又云木香塞醋桶漏醋調粉成泥塞鮓桶漏又云陶缸𨿽厚灸以艾鉆之卽徹【中履曰磁瓦屑合芨楡補漏椎生黃豆與瓦屑可補鍋】

香鑪灰米湯和紙灰曬漧煆紅研之三煆曰滿鑪金或一斗加礦灰二升煆之尋常燒柚皮千張灰足矣冷鑪以艸紙茄稭炭埋之火亦自活欲畱宿火者胡桃燒半紅暖灰埋三五日不燼【中履曰茶油餅滓入鑪常燃水經注盧水聖子木炭不滅】香炭餅炭末一斤鍼砂四兩【磨鍼之鐵砂】搗蜀葵花棗肉爲餅漧之歐陽公言蔡君謨欲淸泉香餅淸泉地出石炭爲香餅終日不滅其作腳鑪炭采蜀葵葉搗麩炭煤炭末以化開石灰之濃汁和之鐵圏捶實暴漧【中通曰江南細枝炭曰煤炭非石炭也蔚州石炭終日不滅】

獸炭炭與鐵矢等分合搗入芙蓉葉十之三再搗和糯糜範獸形幹之韝紅入鑪信宿不滅

止爆燒炭若爆灑鹽自止此以炸止炸也

燒炭忌五柴燒火無焰成炭之後忽然自燒故炭窯忌之榕亦無焰然其枝曝爲防火繩八月割茅燒之有聲汁力也九月割則枯矣巴菽防松脂則松柴無焰【中徳曰椶桄燒之澀不著櫟炭以畫墨而燒之則有墨處著無墨處不著凡墨不著者加硝黃暄曰燒炭而隠以沸水沃之】

落竈煤竈中燒皂角煙則鍋底煤與突煤俱落無煙柴伏中劈松柴黃泥水浸皮脫曬漧冬燒無煙竹靑亦可

窓紙檐窓畏漂雨用桐油則耀目當以豆腐漿塗之此漿亦可糊紙廣牘曰五桐六麻不用煎二十萆麻去殼研光粉黃丹各半桃枝攪用似神仙

卓影陸蓉菽園雜記曰卓影辟邪永樂間外國所貢如小團扇以金黃絹裹之張瑤星言罩三矛於內觸之有聲

案匣鐵力木初黃用之則黒其性濕赤身依此書案能使脈澁粵以作柱南風天則出水惟花櫚不生虫然作硯匣不宜硯貴漆匣也案以櫧楡柟榔擦漆爲宜【中通曰薄漆初上卽擦去之易於水磨】

烏木烏烏樠木有椰桄木有生枝者市以醋調礦灰塗柘木經宿黒燒胡桃殼燻木復以油胡桃擦之亦成烏木眞者沈水【吳彊曰莉蒺木砍之浸泥中卽成烏木中履曰卽今薊柴】

溺器用久者搗生韭一握入其中滿水閉之仰置一日許垢隨水傾出【芝穎云新溺壺從不見水則用久亦無臭气暄曰中所結白垽可煉秋石及損藥】

棺椑老杉出油斑者川爲上閩次之皆以土壅杉而成柏梌等皆可用然有旱椑水椑以油結爲主花香其驗也以指甲劃之起白霜者佳物理所曰棺有殠出以多年曆日紙糊之又曰琢釘及漆棺止哭哭便漆不光又曰古櫬板作琹底合陰陽通神其細腰木辟邪墐戶愚按江淹曰古棺用細腰後用銅釘如今柘釘形儀禮注如今則子猶言銀錠形也

油蝕桐油煙蝕漆棉花油煙蝕桐油屋器新油新漆者忌凡洗漆以香油洗油以膠

洗琉璃琉璃用醤湯洗油自去不可水洗見水則不圓久之卽壞

煮新銚凡新瓦銚用黃泥塗其中貯水滿煮一時方可用

露臺板蹇漆樹削鍼米泔浸之待幹釘板易入如鐵水磨諸器法水磨用糙葉後𨿽滑而無光必以陳壁石灰揩之乃可照人其以油調石灰塗一宿明日光之者曰烘油蠟布蠟刷乃功成之後用之凡竹器暴之火烘出汗而拭之則光

麩炭之用水麩炭缸內夏月可凍物又曰麩炭瓨內安貓食夏月亦不臭安宅書曰鋪麩炭漫塼永不潮濕而虫蟻不來收茶洗硯皆用之【暄曰麩炭漫塼可辟濕瘡腫毒諸病】瓦色泉漳間以海風能飛瓦奏請用筒瓦然皆淡黃白色凡閉窯而水蔭其頂卽成靑色廣東瓦色亦其土也北琉璃窯壞皆黃色

甄屑重燒至堅淘泥細磚屑之與麪沙合器則火燒不壞山中大火鑪宜作此而以金粟火成之蠔蚌至堅海南以砌墻粉之築沙土尢堅

去斑熱盌足蕩漆桌成迹者以錫注盛沸湯衝之其迹自去或置星露下亦去故治汗斑者以綠布夜露之早以貼身則斑隠

酒杯無酒气茶杯飲酒旣幹以气向杯底吹之盡力則杯全無酒气

畫磁周密曰金花定椀用大蒜汁調金描畫再入窯燒永不脫凡碾工描玉用石橊皮汁則見水不脫姜磁止爆薑汁塗磁杯幹之又塗極厚而止火之可使盡赤而磁不爆碎

明角忌龍須艸明羊角器置龍須艸席上邊卽蝕有白暈

刀血火靑刀蔑馬血火煆之色靑

辧古銅器法銅入土千年靑入水緑千年瑩如玉午後翠欲滴蝕處如蝸篆或蝕薄或鋤破並不見銅色翠綠徹骨或有一綫丹然尙有銅聲傳世古則紫褐而硃斑沸湯煮之斑愈明僞者漆調硃也或塗汞錫加醋調硇蘸而浸水變色者熱手久摩銅腥觸鼻矣【井水調泥礬浸一周時再烘熱銅器上三度作腳色幹卻將硇砂浸化淨筆蘸上刷三四度日余洗去遇幹卽洗全在調停水洗色若入地窖藏之卽生硃砂斑欲其色沈以竹葉煙燻之泥礬兩度俟半日許鎔又頻浴之卽爲茶褐色】古銅聲防而淸新銅濁而哄或割口焊之其聲變者至鼎彛尊觚巵觶商金銀等欵識博古圖詳矣博山下象海水收香也古綠匜洗可養目秦鏡厚而背光照之神淸辟邪多水銀古海燕蒲萄等則漢鏡也香鑪畜火莫如宣銅宣廟命工煉十二次鎔下鋼格謂內殿災金銀銅像渾者非也乳鑪最宜魚防蜒耳象鼻獸面皆佳竹節翻環索耳分襠下也有鑄耳者有鋈金者有雞皮者初仿宋燒斑或防茶末年淡者乃妙望之黯然廹視如肉內色蘊火其中彩爛善變僞者銅气自新光不從內發也嘉靖初有學道鑄後有施家鑄惟以銅重爲價蘇有蔡鑄南京有甘鑄先肻煉銅略變其色日夜蓄火十年則亦可觀矣陳旻昭言周鳴仲王越石孫淮橋以一見文王鼎分而爲四而主人亦不知其眞贗也不可不知虛舟子曰器不過適用而已求之甚精而顏以好古之目亦爲隠賑者化其俗耳噫天道好還且令富貴之子以此揮霍何非闇體天道之一端耶盧坦之對杜黃裳是也觚不觚錄曰畫當重宋而三十年來忽重元窯器忽重宣成價增十倍大抵吳人濫觴今陸子剛之治玉鮑天成之治犀朱碧山之治銀趙良璧之治錫馬勲之治扇呂愛山之治金石小溪之治瑪瑙蔣抱雲之治銅皆比常價再倍嗟乎大臣無所嗜好價自當平焦澹園曰道無形而器有象如犧尊之重遲蜼惇之智辧黃目之淸明山罍之鎭靜壺尊著尊之質朴使人指掌而意悟目擊而道存皆有不言之教焉故曰古之君子不必親相與言也以禮樂示之而已至若柱爵懲濫饕餮戒貪山觚防湎觸事著警凡以成徳而礪行抑其次也原父謂禮家之制度小學之文字譜牒之諡系靡不有資猶爲末務乃上不能契道下不以飭徳而特爲耳目之玩則宣和君臣之失也適足爲戒而已

剔頭不用刀法石黃石灰硫黃各一錢研末水調塗發一時間但用抿子刮之卽下

起棺法棺已釘油桐木楔楔縫釘卽起仵作用此法欲門開有聲法以杉木炭安樞臼中【暄曰欲無聲以水濕之】擔水止沫法擔水欓者恐其沫之躍也編竹木爲十字浮其上則躍沫不出

化厠蛆法厠中投靑礬三四兩糞化水投蒓菜蛆死用木法凡伐木宜四月七月則不虫而堅靭楡莢下桑椹落亦其時也至於木之有子實者其子實將熟皆其時也凡非時之木水漚一月或火煏取幹虫則不生伐木以桐油灌之卽幹買大松者貴其色頳則鑿腦以蘇木胡椒灌之通身皆紅

起重法以剛鐵作蠡絲旋旋入耎鐵方基中旣成二物牝牡相合左旋則入右旋則出乃以承重物先左旋則縮之後右旋而伸之其漸長處寔之以楔如此屢加則起矣凡引重用一轆轤省力一倍以筒筒圓木入滑汁其中以繩卷筒上其力更省宋治平中河中府浮梁漲絕鐵牛投河募出之者僧懷丙以二大舟寔土爲木衡以鉤牛乃除其土舟浮牛出轉運張燾以聞賜之紫衣【暄曰稱象者曾仿此法】

稱桿輪運凡運重石先立稱桿以木作架架立衡輪下復以輪轉之隨所置而審之其省力多今之樹牌坊造橋皆如是也智癸亥隨老父在都見運皇極殿磉髙濶以丈特築黃土於禦道以眾繩牽之不用下輪者內司利於糜費也

轉水法其來處何髙則所激之髙可與之比或故使之瀑下就以筒承瀑則水激而上出上旣出則流通而不止矣如今過山龍之出酒也然水器宜精宻勿使泄气初引以气吸之器大則以火生气而抽發之昔漢靈帝作番車渴兔注云渴兔爲曲筒以气引吸上也則漢時中國已知此法矣池塘中用筒激水亦可髙數丈而出之或下用輪激此須制具如東坡所云蜀井用竹筒抽汲之法凡井皆可爲也灌田急宜講此水碓防南方類爲之漢杜詩魏韓曁之水排是也用風帆六幅車水灌田者淮揚海堧皆爲之【暄曰逺國用轉龍逆流水以爲已下也而不知其已上也與抽汲過闗濺沫成卉諸法皆稱奇絕】

運機不因流泉不因風轉而自運者有機焉縣甬而開小流則漸輕而上其機亦轉有積沙以壓之而漏之者此外則因乎始動而發華陽國誌一士獻木牛流馬於諸葛者是也鍇鑰捲轉七輪交催約處十二齒大者同天度自張衡一行祖衝之皆能作平儀運機自動蘇鶚載新羅獻萬佛山木人稽首其機在鐘楓窓載太平興國中張思訓上渾儀七人值七政十二神直時皆以機發魏朴馬鈞俱通此亦人自悟耳孫孺理寸自鳴鐘乃訝之哉【龍溪孫大娘稱奇工】

築法蒸土雜秫則椎不能入此赫連築統萬法也凡滑條墐土入炭屑瓦屑皆極堅後可旁燒先不必蒸也麟州城中無井惟以沙泉在城外欲包展城之其地善崩謂之抽沙熙寧中呂公弼令鄧子喬視之喬曰古有拔軸法謂掘去抽沙實以炭末墐土則城可築如議城之果堅不陷一曰以千年木釘樁則爲力更省松栢皆可數百歲不壞

物理小識卷八﹤子部﹐雜家類﹐雜說之屬﹐物理小識﹥

欽定四庫全書

物理小識卷九

明方以智撰艸木類

松埤雅命根遇石成偃蓋蘇伯材去中根畱四傍以造之香花有甘苦二種皮薄而白者甘皮黑者苦巴豆瀉香勿服也沙漉茅蒸酒煮數十次如牽糖法則白矣五鬛七鬛爲一朶葉者剔牙栝子松也兩鬛而細則常松也栝子松膚靑內長而外遂浮脫結一房數十葉一葉毬一子子殼內有仁甘美滇南種子色黑遼子色黃其性喜幹初種惡蟻其濶瓣厚葉者羅漢松也樹老結實長四五分底平上銳色紫黑亁之味甘補腎其香益肺本艸綱目所未載也髙山石巖水松亦數丈葉如簪盤如菊而厚夏結子如豆大赭色亦所未載也【南嶽天臺落葉松一名金錢松天臺山亦有落葉松本艸水松水中苔也閩水松乃水楊之類】黃山武功千年松髙寸許石上艸耳【中通曰種松有流脂不止者以大糞塗之卽止中履曰采臣言遼北松塔髙數尺履按旣末臘國松子如荔枝】

茯苓可種松上結苓則下有茯龜策傳曰雨霽無風夜燒兔絲罩燭而火滅者明卽掘之本艸載泰華終南而今貴雲南苓堅折松之橛曰茯苓撥錐刺地不可拔者掘之離根皆生近有拚松柴種苓者畱樁三尺切茯苓置根下其松气液不上則下注五年遂如拳矣【中履曰楓之豬苓竹之雷丸猶松之茯也多年則堅餘气傳精卽此可信暄曰采者樁上掲皮易開內有白膜則知下已結苓矣】

栢埤雅曰栢性指西猶磁之指南也擦栢葉小而岐蓊栢卽側栢瓔珞杉栢可寄枝刺者檜也栢利於造舟敝苓爲合香用宜以子種

桐剛桐油桐也櫬桐靑梧桐也宋詡謂二者作琴非也琴用白桐乃泡桐也世傳桐斷地脈乃油桐也油能殺虫枯木有多年結子者有三年結子者南方有赬桐刺桐泉州號刺桐城海桐可爲籓障可接楊梅別一種也

杉杉煔不宜水壤種之亦發然挺茂不久焦枯也溫杉葉細刺杉葉粗一種桱木似杉而硬宜芒種時遇雨斬肄插之廬山大林寶樹卽杉松也【暄曰閩有水杉葉似垂栢其材剝之可捲作甑盤等器名曰捲木甚輕】

楝樹楝爲噐不裂聯子密種則駢結如垣墻然宜芒種時有成紫花者其子浸臘水貯甕中至夏月滌噐蠅永不近取其子曬亁雜冬舂米內不生蛀虫居家必用曰黃棟芽可爲木蓼【乘雅曰獬豸食之火獸也喜其潔蛟龍畏之木虫也激其怒】椶栟櫚春種子勿裁之太早木盛時春秋二分各裁六葉其子未透而苞者名曰木魚肥穉堪葅東坡云贈我木魚三百尾畏雞糞經之則朽

桑春斷枝瘞之生條臘月迻種平其根翦去俟次年離跗四五寸翦去後年亦如法翦始成木灌宜郁棲不宜糞桑根下埋龜甲則茂盛不蠧桑條宜燥土則根易生濕則條爛矣抱朴言桑爲箕精能助藥力愚按夏季取桑柘火以木黃而綿則火气長故利關節拔气奪邪也惟燒肉忌桑柴

火蕉日照火蕉則其葉上脊縫一條無影而兩傍垂翣者有影月中則皆有影燒釘釘之則茂彼火性盛故合日也厭勝謂之辟火千年則結棗大如瓜凡數十年而花數十年而實

木蜜名枳椇木不宜近酒室使酒味薄材作枕醉者易醒語曰厲漢指頭中州呼拐棗一名槏構

鹽敷樹生五棓子之鹽敷樹燒炭而火性不死少頃於炭中復熖故燒炭者簡去此木虎被藥箭尋遇此樹食之則毒藥性解後魏書云勿吉國水气醎凝鹽生樹上今按眞臘國有咸平樹山海經槖山多郭璞注七八月穗有鹽粉可酢羮是五也

糙葉樹物志謂之枯條葉性澁可以止滑一名朴樹其子可種卽白駁木楡類也葉沙磨噐細於木賊蠟梅葉亦沙可用

蠟樹水冬靑葉細於女貞五月養蠟子七月收蠟不宜盡采至來年四月又得生子其蠟曬亁以越布防甑口置蠟布上置甑釜中水沸蠟融入噐凝白可爲燭材其滓以囊投熱油中則蠟盡油遂可爲燭凡養蠟子經三年停亦三年或伐木生新條養一年停一年江南有水蠟樹則不似冬靑至冬落葉又一種也蠟燭用桕油者堅又水槿葉細花黃一名水椐冬斬條插易成大木可以放蠟卽水蠟一類【中通曰嶺北蠟樹初生葉近紅老則皮節香】桕烏桕宜接其子外白膜蒸鎔之凝爲燭材其子內肉杵搾之爲淸油然不宜食以之逐水則可

堅木入水不朽墨是可有堅木曰則獨鹿入水千年不朽利未亞堅木有文入水土不壞勿搦祭亞之國城建於海中亦以千年木爲樁約皆椰桄類也顧玠曰初栽椰用鹽一二斗置根下其木最堅偲儡木漬鹽水中百年不朽【中通曰穆公云孛露有樹生脂膏極香烈名拔爾撒摩傅諸傷損一日夕肌肉復合塗痘不瘢以塗屍千年不朽壤】

楡楡長則皮脫甚潔其材綿而堅其汁滑有倒垂者椐楡則枌屬也北方食其莢有小樹似烏飯葉而背白潤其紋可照啖之最滑如犁頭艸嶺北號曰小楡盧氏曰南方無楡而有杉愚按無北方之大楡耳楖楡山楡皆有山楡卽楩其實曰無荑

梓楸梓種於林則令諸木內拱斷根瘞之遂長條枚取以分種或曰檟卽榎也爾雅大而皵楸小而皵榎臘月種之材理有云朶紋物理所云梓木爲柱在下則有聲云木爭位又曰梓木爲舟起蜃造舶不用

枬枬宜臘月種子赤者材堅子白者材脆年深向陽結成旋紋者曰鬭栢楠又一種曰石枬可辟白蟻栩栩卽柞櫟伐則灌生而葉大可包物也其斗爲染皂材俗名黃栗可爲腐夏統采梠杜甫食橡皆一物也又或書爲櫧而後分之櫧平聲

櫧小葉似茶木色似枬少黑結實小狀似栗梂蝟自裹味有甘苦二種可作腐食材最堅白蟻不能齧【中履曰江北呼圓櫧金陵人呼爲椐】

楮楮易生其汁最黏其實補人其皮作紙一名谷或呼爲構舊說雄葉無椏愚者曰葉肥則圓瘦則椏然一樹而有椏圓何耶當以結實皮白爲雌皮斑無實爲雄或呼谷桑【中通曰楮子麻子同撒秋冬畱麻爲楮作暖來春刈麻放火燒之楮乃盛發臘月斫皮其梗可薪】

楓分根側條種脂爲白膠香忽生癅爲楓人深山傳有不落葉之楓則樹似楓而開椏者其中仍多兩椏或不開椏者韓雨公曰楓松皆可造乳者鉆入萞巴菽可令成癭張程曰箕峯有楓開兩岐紅花其葉莖亦紅槐材堅其芽可芼結子角如豆可種其花蕋和灰蒸之供染初生槐弱以麻脇之其倒垂槐曰龍爪槐枝脆靈谷寺門者是也爾雅注葉大而黑者曰櫰槐葉晝聶合而夜炕布者曰守宮槐雜記曰老槐生火膠撓水則淸

椿樗櫟疎而臭其葉脫處有臼故樗蒲錦以此稱之椿木實色赤而葉香芽可茹亦可生食根側分小木種之其材爲船底不利爲船臘則稱爲梁燕不來虛舟子曰以柏作東戶而椿楣其上則爭位有聲

楊栁喬者楊弱者栁楊有靑白赤赤近水生根須可栵以防壖堤栁有大葉長葉倒垂者曰宮栁臘月斬大榦燔下焦而深插之稊則歲可髠而復條肄也諺云根宜焦埋到腰一株死有百株楊靑白髠頭赤須長膚靑白者材可雕刻又名櫸杞栁白皂葉亦似楊材供剞劂【櫸葉染皂材中切版】

柘柘葉可飼蠶其絲爲淸響隔年不采者春再生必毒蠶故夏月宜擊脫之柘木以醋調礦灰塗之一宿作間道烏木

樟樹春易葉初秋復發葉子見霜黑可作香韶州鋸之升腦江右名豫章而不取腦其土別乎豫章老則出火自焚種不宜近家室【矮腳樟卽烏藥冬不凋結紅子名雪紅】

漆漆不取液則自斃惟霜降後取者良樊重先爲人後得其用者也種宜臘月朝鮮國有黃漆樹似棕六月取汁漆物如金今廣漆則黃江漆則黑【中徳曰舊說五更露中取漆可以多得日出則無漆矣凡取漆者耗神】

艸木膠金漆椑漆之外有貓頭刺汁以雀雞腸艸汁以黏蟬芨楮楡皮滑條皆黏粵有石葦如萵苣而肥厚邊有鋸刺女以膠髮又有霸王鞭刺作籬斷汁甚濃猶澤漆茹防薜荔之斷汁也蜀羊泉卽漆姑野蜂采汁爲巢蒂者外域塊香皆樹汁也樹汁皆可煉膠【中通曰入漆者油其手合者水中爲之】

皂角肥皂子短而肥色紫皂角長如刀色黑木有長刺名天丁豬牙皂小如豬牙色黑香皂子圓小而香色白四木形葉不相似惟子气味同取皂以篾篐樹加楔之則皂角盡落【中履曰皂角不結實則鑿孔入鐵五斤泥封之次年實倍悟知皂角入鍋爆落固相感相制而用也】

黃楝頭黃楝頭樹分葉如椿大者合抱春采其葉味苦而甘一名回味可治痢而治霍亂尢效皮可合香本艸綱目遺此未收【俗訛呼黃連頭】

椒椒气下達無花而實精勝在膚須燒地潑醋隔紙鋪椒以盆覆之謂之出汗孟詵曰五月食椒令人多忘而生地椒紅丸服三年則精自祕吳猛有訣局方有詩証之但今江廣土椒閉气川椒口白其目黑光如漆有蔓生者爾雅所謂椒榝醜莍也秦椒大如指開六出白光檓也胡椒出畨國亦系蔓生有白色者或曰卽畢澄茄酉陽言胡椒結子相對葉晨開暮合合則捲其子於葉中【中通曰椒喜麻籸灰糞土忌水浸根以發纒樹根或種白芷生菜皆避蛇食椒中履曰中秋後晴天帶露收椒陰一日曬三日則紅而裂】

梅有鶴頂梅消梅冠城梅皆實大五月熟時梅有六月熟者早梅四月熟冬梅花白實小有玉蝶梅緑蕚梅紅梅再接卽重臺春分前秋分後接用桃杏體及本體紅梅白葉一花三子曰品字梅紫梗疎條蠟梅別一種其磬口者佳芒種時種其子

桃金桃金色上有朱點銀桃白王母桃半斤桃鷹嘴桃綿桃皆甘其矬者曰瑞香桃皮黑肉脂曰墨桃無毛曰杏桃有匾者緋桃正紅孩兒桃肉紅瑪瑙桃紅白間碧桃白皆有千葉千葉者不實春分前秋分後接於本體畏水十年脂凝而枮刀劙而流之又延十年深山有山桃四月花燕有玉桃則實似櫻桃而肉紅色者外域有桃大如斗者其核充蟠桃核【謝肇淛曰黔中日月桃一枝分紅白】李有禦黃李金沙李蜜李靑脆李白李紫李早李晚李苦李李直方以緑李爲首號曰嘉慶今嘉興有醉李古云檇李以是名耶分根種接與桃同壅宜豕通埤雅云性頗難老老𨿽棘枯子亦不細大名府南樂縣有枝頭漧如李而幹熟於樹肇慶有沙棠果則如李而無核者也徐曰惟李核無仁古謂王戎鉆李核殆寃櫻桃深紅紫者早熟淺紅遲熟曰蠟桃月令仲夏含桃薦寢廟則早熟也枝節間有根須下垂春前插之子漿時得糞气則易熟潤州櫻桃核而不仁其曰脆櫻桃則郁李也信陽州有半紅白者曰瑪瑙櫻桃

柰林檎頻婆榲桲柰有紅黃白北方呼火刺賓陳子良曰大長者柰圓者林檎一名來禽俗名花紅紅多曰海紅頻婆果似花紅而大燕地如拳可畱至夏此種秋分後接以棠梨春以艸稕縣於枝端樹易生蠧秋前藏木杪可剖之過時則入根跗矣關陜榲桲木如林檎鐵梗棠而花白緑色其實似樝但膚慢而多毛慶陽楸子似柰而小同林檎汁熬爲果單

枇杷以葉長而名接則核少不接者壽壅宜水淋淡艸灰不宜糞穢向以爲盧橘按相如賦盧橘與枇杷並稱則非一物矣肇慶優曇鉢似枇杷無花而實粵閩黃彈則似枇杷而無核枇杷核能去黴垢故能化痰楊梅紫者楊誠亝所謂玉肌半醉生紅粟墨暈微深染紫裳者也白者揚州所呼聖僧也春分前接用海桐壅宜水淋淡艸灰吳下者大贊寧曰楊梅核碎必八塊北戶錄曰潘州有白楊梅俗以火酒浸之

蔗容齋五筆曰蔗有四色廣川一種數年生如大樹長丈餘赤者名昆侖蔗嶺以北皆種之曼倩神異經云節蚘虫卽甘蔗【生汁寒煎糖熱少食糖水甘養胃多食則動濕熱】

蕉子閩粵版蕉結子大而味淡佛手蕉小而甜有羊角蕉牛乳蕉有四季結子者生食甘冷蒸而亁之最佳開紅花曰美人蕉嶺北卽不易結子蕉皮可爲布葉蒸而幹之可以苴物【全人曰截蕉花頭則結實大】

蘘荷升庵謂蘘荷卽甘露以急就注也東壁謂蘘荷卽子虛猼且而不知猼且乃巴蕉之轉聲也蘘荷似蕉而小又似蘆稷三月開紅花夏結緑刺房內有黑子其根似姜可菹蛇不喜此故又治蠱

山茶紅白寶珠肉紅曰楊妃有磬口鬯口黃白四季者可以寄枝白曰玉茗坡詩葉厚有稜犀甲健花深少態鶴頭丹詠寶珠也馮時可滇記滇多茶花大於牡丹木髙十丈餘沐府有寶珠樓又一種曰茶梅其蕚如山茶而小淩冬不凋

海棠梅聖兪云胭脂色欲滴紫蠟蒂何長詠垂絲也可寄枝於櫻桃坡詩曰暖風輕春睡足詠西府也臘月間插之亦生其不花者以已花之木爲鍼內其根跗則花矣鐵梗有四季花者貼梗叢生洪適詠黃海棠李詡曰冬至以糟水澆海棠根則盛而鮮壺中贅錄曰世謂海棠無香蜀潼川昌州海棠獨香賈耽言大足縣產者香

金松臺州金松垂條結子如碧珠三年子乃一熟每歲生者相續璀璨相間子治腸風

木筆玉蘭木筆卽辛夷宜斬條插之玉蘭卽木蘭大理府誌木蘭花樹髙大花如蓮有靑黃紅白四種白香山言忠州有木蓮花王元美謂卽玉蘭智按玉蘭春初開木蓮四月花蓋亦有別五雜俎曰木蘭去皮不死橘沙橘大卽福橘衢皮薄琭橘最美又有蜜橘小橘穿橘太湖朱橘小於福橘而甘同之又有緑橘匾橘小爲金橘又小爲金豆柑有香柑甜柑蜜曇柑牛乳柑波斯柑靑柑廣柑酒柑若佛手柑則香櫞香橘一類也皆以四月前接接宜枸橘畏幹喜豕通而易生蠧蠧化蝶蝶胎子還育於樹爲孩虫必探去之浸鼠溺瓨中浮者埋橘下則茂湼槃經如橘得鼠是也臨江買蟻養於樹下蟻自能食其蠧柑初生如豆亦多落下收煮其苦水糖蒸作果頗佳橘餅則旋去外皮裂去其核煮去其苦石灰水浸之復以糖煮成凡柑柚橙之靑時皆可爲靑皮化食下气【中履曰橘虫靑色口吐紅刺岐頭入醋中亦可抽絲張荀仲曰接四次則橘無核盧頤曰橘種子者不結實實亦長俗呼柚子廣柚則圞大】

枸橘枸橘穰綯間溝泥種成栵髠頭令發肄棘鍼成屏翳【中徳曰枸橘與枸榾葉嫩時皆可作茶】

石橊有紅花肉紅花四季花並蒂花黃花白花者芒種取小版插之𨿽深暑烈日中亦宜淖以水糞以石置於枝間則結實虛舟曰橊宜骨磊其下五色綫曰石橊宜石膏糞恐是骨石之訛火橊則宜盆翫者也【曹州岡橊圍尺餘晶橊內止十八子】

木瓜埤雅曰楙木瓜百益一損翦紙作花粘實得日露之气乃紅其文如生一種香柤色黃生壓汁和參甘松作濕香秋分後根側分小條種之喜陰喜肥【廣志木瓜枝一尺有百二十節】

牡丹髙簇曰樓子單葉曰山丹可以芍藥匕頭接之非社前卽中秋可迻須淨洗其根酒洗尢妙神隠曰記取南枝栽勿足踏也如種子六月取黑而沈水者拌土盛至八月種之來春生芽凡澆牡丹水不喜多春宜間數日秋不宜澆若知有蠧以白蘝砒芫爲末布於根下近止以生柏油入土寸許虫卽死譜有鶴翎鹿胎檀心粉奴魏紫姚黃百餘名愈接愈幻霏雪錄云張茂卿嘗接牡丹於椿樹之杪開時燕客推樓翫焉入藥用紅單葉者【余全人曰漳潮不宜牡丹有桶土迻之者現蕊尙開明年卽無花矣】

瑞香有黃紫白樓子串子者又有一體紅白者帶花枝於背日處或秋插水稻側生根迻種之侯延慶曰廬山出瑞香麝觸之萎惟瀹茶灌其根則不爲虫所觸結香似之但可作紙

桂官桂四月花無實其樹髙數丈出邕交含曰桂自踞嶺爲林葉如枇杷葉鋸邊表裏白毛者爲肉桂臨嵓如竹其葉似柿無鋸齒者爲菌桂其秋開者木犀也以木肉赤有縱文淩冬香辣故皆以桂名木犀有結實者四季開者無實而冬季花尢繁王麟洲言有子者桂無子者木犀訛也木犀結子如豆今呼月桂木犀呼巖桂不宜灌糞花時迻屈其條壓土中能自生根亦可以冬靑接寧都赤面石桂葉乃大五六寸四圍鋸齒如刺張邦基曰湖南呼九里香江東曰巖桂浙人曰木犀引王以寧九里香詩爲證郭靑螺曰西昌山桂二月開白花叢開其香似月季花樹近於木犀江北謂之九里香其葉似禾樹冬不落新安謂之春桂色有紅白二種紅者肥而稀得性喜野而畏俗人家植之九死一活智按此九里香非一種矣

胡桃胡桃十月種宜大石重壓其根使實生子不脫落其核外肉最爛手皮其核分二瓣者山核桃也占卑國出偏核桃形如半月

橄欖靑橄欖無仁烏欖外肉杵碎幹放則自有霜堆起如白鹽曰欖醬取時開孔納鹽則欖自落魚最畏之嶺北一種似大欖而圓撱餘甘子形似山查而味似橄欖

栗房駭栗零種其栗楔【中枚方匾】他日生栗丰滿一曰和梂種之易結而大芽茁三年卽實成樹後根下原栗尙在橡栗亦然他木之核則爛矣當取去原栗諸曁栗大如拳必接乃大茅栗錐栗皆可接也埋栗臍向下彼自生而向上故眉抹其臍掐臍吹气則不爆而臍易脫固其理也

榕閩廣多榕垂條及地則復成根久則擁腫因名不死木桂林有榕樹門長溪有榕樹庵爲薪無焰但細枝爆幹可爲火繩範正敏曰衛西榕榦大如屋韓少卿爲郡樹爲吐煙蓋樹老生火耳久亦結香【中通曰蕭伯玉年祖迻植舂浮園遇雪則槁】

荔枝楓亭驛荔枝甲天下長樂縣次之廣以黑葉爲美多食作熱鹽蜜解之蔡忠惠公譜荔枝徐廣之曰荔枝蘆生者也焦核者去中根燒而種之故核小猶扇畜則肉肥也有虎皮駞踶金椶江家緑一品紅而火山最下林崇壁曰陳紫宋香爲尢【暄曰興化狀元紅實小而肉滿今楓亭無一株矣】

梨有香靑消梨瓶梨綿梨鵝梨金花寒雪紫水黃紅諸名張子賢所云厭沙寺梨謂之禦園其接以棠梨接棗樹上按今用春分前接接用桑體或棠梨其實大以油紙防之梨名快果百損一益梨核中子多種之少生梨多生杜安南有庵羅果似北梨四五月間熟多食無害

棗山東棗園至白露日根下徧堆艸焚之以辟露气也不爾則多幹落正月元旦日出時反斧斑駁椎曰嫁棗大蠶入簇以杖擊其枝其年實多紅棗樹上熟而曬漧者也黑棗蒸熟而曬漧者也有摘靑而曬漧者濟南府齊河縣有無核棗棗不接者壽有瓢棗酸棗雞心細核長棗圓棗大小棗龍棗卷曲結實不堪食南棗出蘭溪搖而知之其肉離核木細中剞劂贊寧曰棗木爲匙取其不餿不粘飯也

銀杏核兩頭尖三稜者雄二稜者雌雌雄同種相望結實或雌木不結實則鑿孔納雄木一塊泥之亦結柿歸田錄云百十柿以一榠樝置其中則紅而熟爛榲桲亦可土人謂之烘柿今但取靑者入甕中自然紅熟其曰海門銅盆方蒂匾花皆其名也海門經久雨則蒂脫緑柿耐久藏卽閒居賦梁侯烏椑之柿也春分接於本體白露時摘下碎每升水半升釀四五時柿液造雨蓋及紙扇用之當結實時雨多從跗至尺以膚間橫裁之不脫

蒲萄蒲萄三五月斬其藤插於芋菔種之一日灌冷茶間兩日復以水又以肥肉汁蒲萄穿棗木而生最甘入麝於其皮則蒲萄盡作香味陜有白緑瑣瑣三種西畨以釀甚妙白大而緑無核子瑣瑣至細兒食痘稀薴二月種五月刈七月再刈九月又刈績者以首薴柔末薴脆檾則惟繩索需稚薴可芼袁州種佳燒灰淋汁足爲磁泑

棉花夏前濕子染以艸灰播於鉏熟旱地爲溝宜深當芒種時三耘則茂秋前摘去散頭則花繁子多花三出結鈴亦三瓣紡布以此其子仁可搾油爲黏舟用北方棉花靭南方棉花松【中通曰棉花逢雨便薅不薅則土結皮故棉花嘗鋤數十次惟種蕎麥不必多鋤】

罌粟花廣義重九種子或曰中秋午種花後囊如瓶有細米可粥可以取油其殼入藥主濇斂其結靑苞時以鍼刺十數眼其津液自出收入磁器用紙封口暴二七日卽成鴉片最能濇精

蘭廬山幽蘭有一干十二花者王逸以楚辭之蘭爲都梁朱子從之方虛谷定爲醒頭香瀕湖從之傳曰蘭有國香而以醒頭艸專之乎今貴建蘭一干九花以葉直起者爲上其斜披者章蘭也二月割去以茅燒之令其再發則直起而靑潤矣傷水葉生虱亦宜燒去而忌酷日苦雨盆下宜碎瓦襯之上乃土培馮夢禎快雪堂漫錄曰山土火煨羅過種澆淸水以亁土得水脹而抱根也蘭根甘而生螘宜浸根於盆水取出以溺澆之復置水中俟螘浮水爲度今或置伏龍肝或置人發皆制虫也茶油枮梓爲妙一曰盆底用麩炭屑則利水而蚓不來陶石蕢曰蘭喜淸而惡肥此誤說也愚者曰深澗幽蘭誰灌之哉庭蓄建蘭蓋有道焉蘭灌肥則易生虫須別處燒艸皮以肥沃之至春分時取此土以培蘭四周作溝以豬毛水澆之則沿溝起箭喜陰惡日或燖雞鴨毛水不宜多也根密則茂分之亦以春秋分其品以玉魫爲貴椏蘭發箭開椏者也九節箭其盛也報春先一干止一花臘底發箭蘭結子曰蘭筍長房八稜秋霜裂而子飛去預防之熟亦可種也魚子蘭木本也長條細蕋如粟小者曰賽蘭香易入物然性有毒幽蘭建蘭根甘宜入藥其花可茹葉以浸油黑髮都梁蘭根名土續斷此亦�名武功山有五色蘭葉似蘭而稍薄紫蘭葉似仙茅【兆兗曰幽蘭花有十瓣者兗曾見之黃山有瓔珞蘭木本而香色俱不減魚魫蘭莖弱】茉莉卽耶悉茗花瓣長者素馨也蘇門瓜哇有摩梨柰花卽茉莉成樹者嶺北江南霜後糊室收之最畏隙風晴則取出受日以午澆之每大瓨可插豬鬃二百至春暖後置露天下晴則三日一澆水五月則日一澆燥更倍之性喜曬澆亦宜午後六月則澆二三次立夏至仲秋皆灌窌汁【糞水埋者】五日一灌灌汁後忌水俟次日下水大花汁與水均小花七水三汁可也摘嫩枝使再發則岐繁矣六月可插枝種根下生蟻澆烏豆泠湯保生錄茉莉花勿置牀頭能引蜈蚣

種蓮夏前淺池腴土築實臥藕覆泥疎種露萌而浸之瓨種以糟查皮屑壅之女栽則周益公曰羊角入池栽荷立成寧獻王曰酒甕頭泥種卽開花建寧饒州蓮子大而矬墨娥曰蓮子入雞卵伏如法取出以天門冬爲末和肥泥安盆中將蓮實磨穿一頭種之勿令水漧自然生葉開花如錢極惡桐油又有睡蓮北戶錄曰睡蓮如荇而大沈於水面花數莖五色當夏自開夜縮入水底晝復出乃是萍蓬艸類

別有蓮心蓮心一名茶菱出建寧及寧州五月淺水種子角柔肉甘香非蓮花之心也

水仙六月根囊出土取縣檐下風吹又煙薰逾月浸糞而復檐吹十月盆栽沙石水養不用泥土花髙於葉金盞銀臺【南京安徳門華嚴寺前花匠畜水仙云但取大如卵者夏出土縣之九月積石子栽數年乃大大則開花】

菊北種最繁怯水喜陰五月肥沃之則髙摘蕋少畱者花大若有癃頭菊蟻傍置鼈甲引出棄之有黑蚰瘠其枝以麻裹筯頭捋出之蚯蚓傷其根以石灰水灌河水解之象幹虫賊其葉磨鐵綫穴之劉防泉範至能史正忠譜至百種有龍腦新羅玉金萬鈴合蟬銀臺諸名物有以人爲而愈變者入藥取甘菊苖亦可芼【歲時記夏至菊灰止小麥蠧田汝成曰蟈氏焚牡菊禁蛙不驗】

木芙蓉江北木芙蓉冬槁浙閩廣皆成樹七月開十月止故名拒霜有紅黃白花有大紅者四面者粵西添色芙蓉花朝開正白午後微紅夜深紅此則轉觀花也冬髠條置向南日下覆以干壤候春見萌則爲深坎插之取皮風戾之漚池爲綆甚能勝水【中通曰取皮作綫爲汗衫不臭】鳳仙花子名急性苖可芼葉不生虫蠧子能爛物根花同礬能糟骨角變絳色最易種也又有金鳳花乃金雀花灌生細葉黃花者也俗混呼之

玉蕊瓊花瓊花觀在揚州新城一名后土祠政和中攺蕃釐院唐李衛公詠唐昌玉蕊是也海陵南下徙種北去未幾故株復生周益公曰蔓如荼防冬凋春茂柘葉紫莖三月八出須如垂絲上綴金粟花心抽一英出眾須上散爲十餘蕋王建云一樹玲瓏玉刻成楊巨源云蕊珠宮上玉花香曽慥謂瑒花山谷謂山礬皆臆也八仙花體似繡毬白花八朶爲叢結子瓣薄而不香瓊花不結子瓣厚而香元瑞辧之滇有鄧花亦八蕊有五色銀毬八面五出而佛齊者八面四出然曰瓊曰玉未嘗不可通名

長生艸金釵石斛一名長生艸開小白花甚香若根荄間纒以人發鐵絲絡之縣風日中自生又掛蘭掛之亦生石崖千年松菊捲柏可紙收笥得水蓊然皆長生艸【本經石長生丹沙艸葉似蕨而細如龍須黑如光漆冬不凋圖經紅花艸名長生又通泉艸禿瘡花一名長生葉似地丁中柚莖白花摘下經年不槁深山木石上生雲霧艸如琴亂絲無花葉有黑如髮者黃如金者】

杜防花卽躑躅類有大紅粉紅黃者千葉可珍喜陰畏油煙映山紅有紅白深淺皆單葉紅者取汁可染梔子有單花重花四季花皆六出芒種時穴腐版泥塗翦枝種之浮水面根生而栵種之入藥取小者染取大者然易脫色周吉甫所言白雲寺鄭彊墓地之薝卜則外紫內淡黃者也景煥言靑城申天師進紅梔子種象踶花含笑花則似梔子者也

芝芝有五色服食成仙者溢言耳木威喜芝類卽松脂入地所化其上生小木若蓮花夜有光持之滑燒之不焦佩之辟兵蔡絳雲政和間芝動二三萬本蘄黃間一鋪二十五里徧野而出王元美言嘉靖中各省進五色芝者無萬數也多藥成者上好祥瑞何難紫脫朱艸滿天下耶潛艸曰搗糯米飯雄黃及鹿頭血或碎其角加諸色藥包暴漧冬筍冬至日埋之或灌藥入老樹爛樁明春雷雨卽生五色芝髙山生水晶蘭獨枝白瑩乃白芝也

穿心排艸本艸以排艸爲薰愚者見廣西香薦卽零陵香在平樂山中見爲蒿本若嶺北有香艸對節生葉兩葉相連長五六寸而幹穿其中土人呼爲排艸亦呼穿心艸又有夏開細粉紫花如蒔蘿亁之香亦名排艸斷腸艸一枝三葉葉大於蔞食之輙死秋海棠亦名斷腸艸亦毒人宋顧文薦船窻夜話曰斷腸艸近人則葉動人誤食之則以伏卵不生者研和香油灌之防麻亦斷腸枝葉近膚皆壞惟人溺可解古巴島有異艸毒木人持其枝葉卽死東云雛言防麻如麻葉而長碎有刺髙三尺耀州延綏包手取以飼豕卽肥

桃金娘桂林野花叢開似梅而末微銳似桃而色更頳中莖純紫絲綴深黃如金粟土人呼爲桃金娘八九月實熟靑紺若牛乳狀味甘入脾養血其花能行血龍須艸芒種勿壅龍須艸壅則生虫退色此與燈心艸皆莞也可以爲蓆今肇慶金渡專以龍須艸織蓆爲市

淡巴姑煙艸萬曆末有攜至漳泉者馬氏造之曰淡肉果漸傳至九邊皆長管而火點吞吐之有醉僕者崇禎時嚴禁之不止其本似春不老而葉大於菜暴漧以火酒炒之曰金絲煙北人呼爲淡把姑或呼擔不歸可以袪濕髮散然久服則肺焦諸藥多不效其癥忽吐黃水而死【中履曰瀕湖載金絲艸或曰卽煙履按金絲艸出慶陽治諸血惡瘡涼血不言作煙食其性亦異】

靛藍有數種槐靛葉似槐以五月種畏水浸之蓼靛葉團大葉藍似苦惟山靛染易上靑葉似賽蘭三月插條種之然大靑難種小靑可數刈諺曰靛無膽愚者嘗訊之田父曰擔幹靛者逺路揺之則復稀如粥置之復堅成簍時以地灰充之多是八成其浸靛者對日取出而撞水必力士一气三百餘杵則成緩歇一杵挏水無聲則靛不佳染家用靑黛染紙用靛花其瓨以火溫之冷則發瘟

萍天問靡萍九衢王逸注生九衢中謬也卽田字艸破銅錢醫雞防眼最驗神農本經水萍勝酒故周禮萍氏謹酒謂萍不溺也此一夕九子之小萍

紅豆樹滇南紅豆鮮紅堅實或嵌骰子或畱銀囊俗以爲吉祥嶺南樹似槐材有細花云秋開花二三月莢枯子老千金方治貓鬼病吐之乘雅以紅豆與髙良姜紅豆爲一物則非矣半截紅半截黑爲相思子段公路云蔓生其別見一種乎嶺南北娑羅樹髙大皮靑葉似大靑對生而厚八月結角如刀豆裂開有紅豆永久不壞非髙座寺門之娑羅也【中通曰望春樹子亦紅而久則黑】

蒲刈蒲不逼跗花可食可褥精在蒻黃醫用散血速各種取油皮油烏桕之皮暖油桕子連皮所熬之汁也桕子核中有油曰子油墨煙宜桐油入藥宜生笮之芝麻油食芼宜茶子油豆油點燈便菜子油若桕子油更經點也玉山桕油蠟燭通宵甚堅嶺北桕油燭止可冬點過春則不明莊綽曰芝蔴八抝雨暘時薄收大旱時大熟開花向下結子向上炒焦壓搾才得生油膏車則滑鉆鍼乃澁宗奭曰炒熟熱壓之生油但可點照再煎煉之熟油始可食而不中點照一曰麻油出炒熱者曰生油出生研者曰熟油虛舟曰芝麻炒熟入沸湯油悉浮可取用紅花子油蔓靑子油樟樹子油萊菔子油畨豆仁取油皆佳山東以蒼耳子作油治瘋臥子曰萞麻壓油以甖埋土中一年取出則白作印色油佳又法先以熱水浸之其色黒再浸之數次則水白然後搾取油可食最甘罌粟油固精甘蕉油蕪菁油黑髮紫蘇子搾油燃燈甚明可油噐物又能柔五金八石凡搾油先炒子磨之又碾之乃蒸之艸苴入鐵圍上搾蒸不可大過大過則有水气【中通曰讀書點麻油無煙不損眼然易燥毎斤以桐油三兩和之或入少鹽亦可省油以生薑擦盞邊不生滓暈中履曰菜子幹二石搾油八十斤飽芝蔴二石可百二十斤白麻不能也黃豆潤者二石取十八斤柞木壓之可二十二斤暄曰豆油巴油紙作字塵染不滅】

竹初節岐枝者雌孕筍也記其南枝宜雨種之或去枝或架扶便人糞不便豕通其生花者斫而灌糞可也結實斑文兩兩相比謂之竹米【亦可下積】趙徳麟曰六十年防斫而以子種六年而復瘞以死貓能引過墻防過則溝之臥芝蔴稈以竹忌也周子充曰以雜細糖和土種竹茂或以麥拌土宜椎之忌足踏冬宜掘旁行筍則直根逺行挑出筍時腐艸覆之又灌以糞則茂畏水又畏大旱山種苖竹向下坡種罣竹向上糞壤筍美瘠地質堅防苦淡三種入藥戴凱之譜六十一後人侈載頗有名異實同者【員丘竹昆侖竹神異篩扶南雲母竹節可爲船羅浮龍公竹臨賀竹有十抱者漢竹節受一斛交趾梧竹爲甑皆大簜空類也黃濟植竻竹東坡詠澁勒卽笆籬竹有刺者服傷竹挲摩竹海南木竹箛竹皆實心者繇叢生蜱蛸根截案面則慈孝類也定海靈峯灃州成都安成奉新澄州皆產方竹八月出筍節圍小刺又有三稜竹人面竹廬山有匾竹交趾篥竹刺虎南方簩爲矛卽筋竹篥簩之類閩有古散竹皮似椶杜臺卿淮賦有檳榔竹卽棕竹類羅陽竹似芭蕉蕉椶本一類也吳都賦篔簹箖箊卽越女試劍竹葉廣遼篛類也建安篔簹一名簞竹中似人形北戶錄溱州通竹無節馬觀曰占城觀音竹如藤長丈八尺色如鐵每寸二三節利竹亦蔓生若藤弓竹不能自立雲南有垂絲竹襄州臥龍山武侯祠箖竹百尺稍上生葉狹竹卽卭腫節遼葉紫竹斑竹先靑後變齊民要術笎竹黑皮竹汗有文澄州有黑竹道州瀧中多丹竹宜都飛魚口有紅竹黔陽有赤岡竹雷州電斑竹瑞筠山竹色如爛銀箿竹頭有文廣西雪竹大斑紅暈梅露細斑也防竹虫蝕籜如綉咸都黃竹溝靑安思苦竹四色當塗縣慈姥山簫管竹皮白如霜蓋竹亦白皆以色名廣州相迷竹鏞竹皆生黃甘竹殻薄卽江南竹簡簣竹無錫如苦竹永嘉大羅山龍牙竹稀節箘簵防笴射筒皆箭篠也九嶷有雙稍竹浙有天親竹末皆兩岐臨海狗竹毛在竹間雪峯有奯竹漢陽有箤竹薛翊記蘇麻竹桃枝可爲席籚竹可爲笛箄竹筍煮爲布顧防所云包竹也防稽公孫竹髙不盈尺奉化新嶺五寸白竹辰州龍絲竹盈尺如鍼鳳棲崖小墨竹皆瀟湘鳳尾類也越王竹乃沙箸石竹碧蟬凝波竹花如橊皆葉似耳暘谷漫錄安福有十二時字竹殆藥書之乎】

種地黃懷慶東灣最佳畦坑糞土正月種之以冬爛艸覆之候芽稍出以火燒艸去其苖再生葉肥根益壯有一斤三十枝者余或揉或以菊花心爲貴本艸言二八月采不如冬月采妙浙中亦種之歐陽獻萬以西山麓田種之獲數倍於稻乘雅曰種芐次年種牛膝次種芝蔴十年乃種芐芐收地汁也

種芍春沃土種之過三年則大取單葉花者赤白舊以花分或以火酒浸根一宿而辧之今按山中種芍者采根曝漧卽赤芍刮其根皮而蒸漧爲白芍

種術泛勝之曰楡莢雨時髙地彊土可種術馬踶爲佳切而種之猶芋薯也忌肥妨虫最宜金汁馮應京曰仲冬裁術忌靑色物相裹及澆灌又忌用婦糞則虛心而黑

牛膝秋收子春種肥地深耕土松易長翦苗食如翦韭法旱則鋤耘荒則澆水秋亦可種其節腫故名牛膝其根直下一尺餘有力如牛也【淮膝細川膝及各地根粗】

石菖蒲生水石不沾土辛入心者也一寸九節屑瓦栽之以夏布幕其上則細而短收煙明目黎美周言得羅浮石菖一寸十二節王石攻言武功山有十五六節靈壽木綱目言似竹長八九尺圍三四寸有刺可爲杖及馬鞭漢賜孔光者藏噐云楤丈餘莖有刺山人取頭茹食謂之吻頭智見乃蕉棕本也淩冬不凋葉如山姜葉邊有細刺枝有大刺發枝有椶直榦節節防生秋結子成珠如竹實之紋味酸可食謂之姜酢子其幹則京師四品以上開棍用之號甘蔗根陸元恪曰椐卽樻也卽今靈壽

種枸杞西寧子少而味甘它處子多惠安堡枸杞徧野秋熟最盛今各處可種以三月朔截作段先以艸糞而牛糞蓋之又土蓋之出則勤澆一年可五翦枸檵言易生也

接木法陳瑩中曰色紅可使紫葉單可使重花小可使大少可使繁則人力之用天也或將發生時或將黃落時春分前秋分後是其也執刀端直不至重傷則易成大生至一二年者可接其接枝亦翦其已生果二年有旺气者過脈乃善凡腰接木之盈地者近跗一尺細齒鋸之爲枮又以利刀裁枮使光則不沁水遂從枮之一旁裁開其皮防連其膜約一小寸先使翦下之枝裁去兩旁而置口含之使熱連唾插掩紙封篛封麻縛而以干壤少潤復不宜灌又遮日暴俟成體乃可開也匕頭接者木枝與根各斜截其半以人唾粘掩之以瓦規土灌使少潤晴陰皆以噐覆之要須同气味相合如芍藥與牡丹方可匕頭接也其寄枝者先裁其旁春分交而紐接之俟活乃各裁其本木之枝其壓枝者春秋壓其枝於地封之俟苞生根則斷半而移焉脫木者和牛羊之滓包其鶴膝處先微傷其膚而縛之復以杖支之隔年根生則斷而移焉善木者臘月側坎而探釘斷其中根止畱四散生者覆而灌之則生子碩大也修木者亦以秋冬裁痕向上則雨不食心盡其枯朽則不引蛀其欲木直者視其不足處以刀劙其膚气行則傷痕先滿而身直矣北人云以胡桃條接於桺木易活而速實郎仁寶曰冬靑樹上接梅則開灑墨梅桑上接楊梅則不酸若生以甘艸鍼之則無約法曰樹以皮行汁斜斷相交則生用泥泥之或以銳皮連木者插所砍之木心而泥封之倒插而生者析其皮而緒之也至於性情所宜畏冷如橘畏熱如梨松宜幹檜宜濕茉莉喜日姜苗畏日桑栁宜髠且用其肄間年歇枝多種分半而摘其實可也南北髙下先後早晚各有其宜北蔓菁有根南菁菜惟葉橘逾淮則爲枳矣榛松子盛於遼陽龍荔在閩粵茄子甘艸在南有成樹者南詔梅李食於初春梧桐子長大而撱旣末臘之松子大於荔枝若夫郁養彊熟京師百菜初春獻焉不可不知

插花法折木花用火燔其折處花不易謝海棠花束薄荷於折處梔子花折處槌碎之以鹽入噐中不用水牡丹用蜜不用水梅花用煮肉汁去油俟冷養之插梅每旦當刺以湯插芙蓉當以沸湯閉以葉少頃插蓮當先花而後水插牡丹芍藥蜀葵萱艸皆當燒枝虛舟子曰花瓶中水燒瓦片投之不臭冬月濃灰汁入酒不凍鮮肉凍汁插花耐久

枯樹活樹木插肉桂而枯以甘艸灌之復榮烏賊骨釘之則翳狗膽解之復榮或曰鮭魚漧樹卽墨魚海螵蛸也或曰河豚骨或曰邵陽魚刺日西時樹陰卽死一云桂矴木上則茂矴木下則枯大榕樹以蘇木作釘釘其根則死柚樹以一銖阿魏入其內則立幹蒲萄以甘艸鍼鍼之卽死以肉桂屑布地艸不生穴果樹以鐘乳粉納之則實多味美納於老樹根皮則瘁者復茂人溺蕁麻卽萎豆汁澆鼠莽根卽爛蕹汁滴野葛卽死【暄曰或云凡樹離根三尺斧其皮納已豆數粒則汁瀉而死】

迻木轉垜法先一年斷木之四周曰轉垜若木大者先三年每年輪開一方乃可迻種果木宜疎當以丈二爲距八月至正月皆可種之白下蒔人畜此待好事者之價𨿽酷暑中可頃刻成花園也

伐木畱花皮者不裂凡木筏至蕪揚者斬木必花其皮不去皮則不定其性全去則易裂淸流木皆如是若在江西以上流近斬近用則全去其皮江楚兜子橦子松久則從內壞出淸流木堅久則從外爛入其浸水透者二分而止久亦不裂

灌法發萌時勿灌灌則葘翳灌亦宜晚涼之其糞及燖豬湯退雞鵝翎湯皆不宜親木跗必生蛀凡雞鵝翎湯投以荔枝龍眼之核則翎腐當果實時灌之摘食後灌之臘前通灌之糞必久宿雜以水澆花用塘中之積水佳於新水以其水暖而壯故也凡花蔬宜日未出時澆惟茉莉與莧菜甕菜喜日中澆【中通曰馬通和水可催花早開幾日】養花通理養花木事當家人以消遣心爲之故善不更事者欲以急就心爲之安得其理孔子曰吾不如老圃修花盤幹者穴幹納巴豆則枝節柔軟可結花被麝衝急用艾雄黃於上風燒之立解【盆內欲竹木小者以溺浸大炭多年穿穴種之則活而不長】

艸木好惡牡丹得鐘乳粉而茂海棠得糟水而花鮮牡丹花根下置術諸種顏色皆是腰金凡栽花根下置白蘞末辟虫穴中點硫黃殺蠧海棠花蕋用薄荷水浸則開養石菖蒲無力而黃者根下宜鼠糞惟枇杷不宜糞凡花紅者令白以硫黃燒煙燻盞蓋花則白建蘭葉喜人捋之水仙惡人捋之種果木宜望日前而月晦日晚可種莧果熟人盜其一則鳥來啄之

治花木虫去果木之蠧蠍蛣者以杉木爲鍼闗塞其气則自亡或以硫黃末塞之或以焰硝硫作紙綫絍穴中焚之走其臭皆亡或坋百部納穴中亦能殺虫或治魚鮏水灑蔬果等虫自消海魚尢勝池魚虫能飛動者取江橘黐以膠焉或種蟻以食柑虫或順風燒油簍以驅松虫或用桐油腳入糞澆菜果樹掛竹燈架去靑虫桃樹蛀者煮豬首湯冷澆之樹有蠧孔孔邊彈竹篾如蒲虫聲蠧自出可悟啄木取虫亦此理也林檎生毛虫埋蠶蛾於下或以洗魚水澆之西風雨能殺毛虫槐樹生虫擂鼓於下則盡落芝麻柴掛樹上無蓑衣虫【中履曰坑中置甘艸蒜則種樹不生虫】

制花耐久法林洪曰十月後用竹刀取梅蕋將開者蘸以蠟投尊缶中夏月以熱湯就盞泡之花卽綻香可愛張邦基木犀記曰搗女貞子汁拌巖桂半開者入磁瓶中幕之至無花時宻室置盤其香裛裛藏可畱久顧元夢云花摘半含半放者三停茶葉一停花礶甖收之一層茶一層花間投至滿紙篛縶固入鍋重湯煮之取出待冷用紙封固裹置火上焙漧收用【中徳曰羃盛樹下擊木犀等花收下石椎令匾築實於新瓶內用榦荷葉數層鋪之復以枯竹片壓之乃汲井水浸之冬月五日一易水春秋三日夏一日任意取用收之如前經年不壞】

畱果法韓彥直橘譜云金橘景祐中始至汴溫成嗜之藏金橘於菉豆中梨同蘿卜收皆久凡梨蒂香櫞蒂插萊菔上可畱佛手蒜罨其蒂蒂壞以蠟彌之風栗同龍眼縣芡實同防風貯山查同麩炭貯橙橘同木瓜貯皆不壞異物志曰香櫞浸汁浣薴勝似酸漿

艸木通理艸木感東方春气而發梅獨先者酸爲木性得气之正晁迥客語曰釋謂火行爲變化性如甘艸遇火則熱油麻入火成油則冷甘蔗蒸糖則熱揉水成湯則冷蘭花午時發香荷花向午則斂蕨以猿啼盛發芭蕉聞雷而長橘以屍榮而雕於北徙橊因骸茂而郁於東迻繁露曰蕪荑生於燕枳榛死於荊其地气然也春分鐵烙梨枝而栽三月朔種枸杞四月硫掐茄根五月斫桑枝不則來春不生因乎時也構汁可以團丹砂狗骨皮汁可以粘雀雞腸菜汁可以粘蟬茯苓碎瓦薜荔壓樹杞版受刀復合柿木畫皮生文世傳紫薇花畏搔癢蓋其枝易動也納鹽落欖惡鹽也欖汁泥船隙如漆入水益亁蓋欖之膠也皂角樹以篾篐之以木砧篐盡落皂角不實者鑿孔入鐵泥三斤封之鐵鍋煮皂莢則爆落火釘畨蕉則茂梧桐砍皮則大藤芋畏指指卽落莧汁拌鼈肉隔夜卽成小鼈不驗蓋爲其成鼈瘕也蜜之忌蔥生萊菔與地黃相反熟則無害凡人壯者少食無傷如孟徳啖野葛是也東坡曰桃杏花雙仁殺人其花本五出六出必雙舊說艸木花皆五出惟梔子與雪花六出愚按水仙秦椒花仙茅花亦六出桃杏六出雙仁殺人者失常故也木實之蠧者必不沙爛沙爛者必不蠧而能浮不浮者亦殺人木望前迻植多實社日杵根實大社酒澆根實繁元日火照名嫁果樹上元著磚樹岐李繁斧槌樹實不落

應月而生之通理朱艸日生一葉半月卽落謂蓂莢此猶芋奶葄實應月生子也虛舟子曰梧桐遇閏益葉藕過閏益節黃楊遇閏短謂之厄閏

藤刺之用蔓艸皆左旋蓋體天左旋也陰而承陽也藤能入筋象筋也有刺者辛而走竅夜合楊梅刺其葉夜合辛而屬陰其性破血

木理實有文者鸂木半紫褐有蟹爪文半純黑如烏烏樠木卽也有虎斑木有夜明木有雞翅木花櫚結癭猶楠鬭斑也枬橊謂癭癅也【張紘有枬橊枕賦】櫚木後訛爲花梨綟木有側戾文紫楡花楸亦似紫檀海橉時亦結癭桄榔如棕竹而大與防欏等皆可車鏇作器遼東鞾皮木亦有斑鐵力木重海船作碇金剛木結實可爲念珠其小者貴無患木子黑曰鐵槵牛首人先取鉗之曰銅槵所云畨菩提則車鏇桄檳子也金剛椒乃藤子【藥華木子武當鬼見愁子皆爲念珠可觀】

金荊橊金色木也文致盤蹙隋煬時朱寛徵南得此木數十片作枕及案

相思木卽紅豆樹大者鋸版有花文其近皮數寸無文也南京以作扇邊骨多年數圍者可爲書案亦稱雞翅木猶香樃之呼鸂木也以紋似耳匠斜鋸之其花較顯或以黃紫分稱

物理小識卷九

欽定四庫全書

物理小識卷十

明方以智撰鳥獸類

鵝以一歲再伏者爲種三雌三雄雄宜少雌宜老八月生卵可菢五六月生卵熱不堪菢則拔去其兩翅十二翮以停之鵝母頭欲小口齕有小珠滿五者生卵多滿三者爲次鵝不食虫諺曰鵝齋

鴨宜六雌一雄春卵四月出者良端午不放棲只幹食不與水則日日生卵禽惟鴨不能菢子養湖鴨者砌土池置千卵而以粟火溫其外時至則出或以稻伏養者取其卵聽之而別雌雄畱其雌者然此小鴨賣與人養多死彼自有藥解其火毒【中徳曰髙云客言琉球雞飛上木而無鵝鴨】雞霜降時尾之者良母雞下卵時逐月內雜飼麻子永不肯菢常生卵忌栁柴煙能損目有病灌以淸油傳瘟磨鐵漿染米與食水眼以白礬傅之養雞無雄取其卵蘸童便就釜底染煤而育凡雞鵝鴨伏卵慮有擊聲卵毈故雷震必以鐵置其巢埤雅曰伏卵忌磨鵝惡絞車聲凡初生必饑之過三晝夜乃鷇之不則內閉烏骨雞舌黑者骨黑則肉黑泰和低腳者補外紀墨是可國有雞大於鵝吻上有鼻可伸縮如象馬挐莫大巴是黑人國產雞皆黑老雄鷄胸中有物如道人祼身跪而反接雞首塗鸕鷀血卽伏不能起雞生三日卽能自食雞伏二十日乃碎啄而出出三日乃能行卵畱二三月卽伏不出矣少夫曰雞兩眼旁通可以治耳愚者少見術家釘雞眼於柱少頃拔之無血雞走如故蓋雞兩眼止隔一膜也【中徳曰雞子開小竅去黃白入露水糊以油紙日中曬之離地三四尺中履曰小雞爲羣雞踏欲死者急取水盆覆之以筯敲其底自活】

鴿糓食飼以硝水能取食漚之積其餘再飼易伏卵凡病取古墻中螺朽殼並續隨子銀杏爲丸狗糞中米鴿食則死鴿交獨雌乘雄歲十二生【白蟻惡鴿與竹雞聲】雉雉聞雷而雊常與蛇交其子在地遇雪則深入爲蛟蜃爾雅所列以色分之其飛髙不過丈故城以雉度以文故士用爲贄性毅故武士飾之然藏頭而不能藏尾外紀旣末臘之雉有重十五六斤者

翡翠漢書越王獻武帝翠鳥五十雙卽翡翠也顧玠曰翡翠生於黎之茂林晴霽日始出愚見廣州七夕以翠艇遊此鳥隨處有之廣南多也

鶴鶴聞降眞香則降其糞能化石有白者灰色者夜以一足立而睡儲泳曰道士用活雄鳩血書符殺命助靈以召鶴雀取紫降眞香茶煮出油而焚之鶴卽至移門廣牘曰鶴脛脆易折折者截靑竹三四寸手劈兩片掘白頸蚯蚓數條鋪管中夾而縛定仍取數條與啖之飯頃卽如故

孔雀雜爼曰孔雀聞雷而孕今按孔雀出南海羣飛數爲偶雌者尾短無金碧雄者生三年有小尾五年成大尾三四月後復凋自喜其尾雨不能髙飛人往擒之養久見人彩衣聞歌張翅而舞見人穿釘靴持雨傘遂啄之煮食味似鵝解百藥毒有與蛇匹生者一曰都防取尾者將刀急斷之彼若回顧金翠無彩矣其首血能鴆人尾作帚可收冰片見墨莊漫錄

鸛鸛有長水石巢中養魚或曰取礬繞卵助燥術家取之又能禹步轉石覓蛇今按鸛巢無礬或礬地鸛取之耳蔣八公曰鸛仰鳴晴俯鳴陰其巢髙下驗風壓油鳥蓋州鳥名壓油肥則自投畨舶壓油皮骨僅存投之水卽活

雁霜前白雁食稻飽飛不起易爲人得李豫亨推篷寤語曰雁肥而歸故借蘆以助風力塞北風髙則無事此故投蘆於雁門關非避网也

燕燕初銜泥必四堆橫一艸胸斑者胡燕不多呢喃巢作小口胸赤者越燕好鳴其巢門向上舊說燕畏煙火戊日不歸貞白曰胡燕作窠長能容二尺絹者令人家富若窠北向尾屈白者是數百歲燕仙經謂肉芝食之延年此不可信周益公見吉江蟄燕文昆山治橋土中皆燕朱翼引郗鑑爲兗州掘野鼠蟄燕食之

燕窩王麟洲曰燕窩菜海燕所築銜之以飛倦則置海面浮之久復銜飛吹泊山澳人乃得之陳懋仁曰金絲燕育子時羣飛近沙啄蠶螺食蠶螺背有兩肋堅潔而白食之可補虛損已勞痢故燕食之肉化而肋不化並津液嘔出結爲小窩附石上劉薦叔曰燕兩生雛者不能還則冬蟄海邊有人雲海生沙筋如石花菜之類親見燕銜作窠麟洲無功其誤聽與姚有僕曰燕窩能止小便數本艸未載

制燕法軒縣艾作人硃書鳳凰在此五幡一掛中棟四掛前後架則燕不來巢或以蛇血書方勺曰畫上二條曰驚燕燕見紙條則飛去【中履曰燕不巢椿棟又燒煙卽去】

鷓鴣鷓鴣獨居一邱林有他雀來必鬭人以鷓鴣囮誘鬭而取之鷓鴣一名鶐【音述】多對啼南越志云其名自號杜薄州一曰鉤輈格磔鶐肉解金毒中鶐毒以姜解之以鶐食半夏也

鶡旦十月毛落而寒號忍凍冬聚柏實食之又自食其遺遺而復食故其矢爲五靈脂此東壁所未詳者火老鴉山啄木鳥頭上有赤毛野人呼爲火老鴉能食火炭王元之詩云淮南啄木大如鴉頂似仙鶴堆丹砂或見其火向家則必有災尋常間物自有異性豈必劉郁所言富浪之食火雞而後訝之耶

白鷁雌雄相視則孕雄鳴上風則孕古稱防防以目交屬玉雎鳩類也然鹿湖人有見防防交者

亞旣刺鳥利未亞有鳥曰亞旣刺乃百鳥之王壽最長生子令視日不瞬者乃畱之受人之徳亦報人養鸕鷀法鸕鷀六月畏寒養之者以絮裹之餵以胡椒秋冬乃放之入水取魚其菢子在夏彊者能啄大魚之睛隨其浮游而數鸕鷀制之以上

能言鳥鸚鵡秦吉了倒掛鳥鳳一類也鸚小有五色吉了大惡煙倒掛鳥食香煙而復吐之能言者聲似耳孫愐韻哵哵卽鸜鵒俗呼八哥白露日取而閉甕中竟夕屆天中小修其舌如是者三妙解人語晉司空桓豁鎭荊州有此鳥聽琵琶學座客言多肖雝鼻者納頭甕中遂爾酷似

牛耕牛眼去角近眼欲大眼中有白脈貫瞳頸稍長大後腳股濶並快毛欲短宻疎長則不耐寒齒牙欲白耳角欲近角欲得細身欲得粗尾稍長大無帶抱喉及臨耳者並吉俗呼旋謂之箭四箭六箭相對者佳面短毛赤登尾稍亂毛轉並主命夭凡母牛毛白乳紅孳子多乳疎黑無子謂之飄沙其生子時子臥面相向吉相背子疎一夜便糞三次一年生一子一夜一次三年生一子戚相牛經禇榮陽法皆後作也酉陽云毛少骨多有力溺射箭者良牛也眼下旋毛曰淚滴齒齦有緣招官災兩角間有亂毛妨主耳後旋毛招盜賊牛畏熱又畏寒艸雜豆飼肥潤耳濕冬以牛衣則無病也艸脹以醋灌之硝亦可或從後探去其毒若防痢煎敗毒散或解毒湯飲之吉水瀟瀧之水南水北其牛不穿鼻而耕金谿之逺都亦然土人相傳羅隠授記則附會也牛生有重踶三日內割其外皮則後來行不畏石生四齒時教以耒耜視其角根細則老矣漳州云牛爲雷擊死者其皮鞔鼔海舶用之見龍雲起則擂之龍則不近山西黃牛大於水牛一牛牽一乘大車水牛胎十二月而生黃牛胎十月馬初生人以靑布拭之卽能行子牛生其母自舐之卽能行牛無空胎一年一生

羊臘月孳者良牡羔三日卽綸絲結痿其外腎以艸雜糯豆則易肥春夏早放早收收遲遇午熱汗出有龍塵入膚卽生疥癩秋冬遲放若食早露水艸口生瘡又鼻生膿或腹瀉則表減而墳首也棧宜髙幹久在泥中則生繭踶作癩羊好鹽鹽啖之則綿毛四月翦之不熱八月再翦之令長氄過冬凡疥癩炒蕎麥子爲黑灰和白礬硫黃末油調先刮癩而擦之愈羊夾踶火燔鐵箆而熬羖羊脂勻土烙之勿令入水次日卽愈羊爲火畜功主靑盲北羊爲勝埤雅曰羊性前逆王延徳髙昌行記羊尾重三斤大尾羊卽麢羊細毛薄皮西畨以作紙杭州以作燈王麟洲曰黑羊皮能療杖瘡閩中盛產羊獨汀不產羊羊食仙茅舉體皆脂外紀際刺產異羊羢細無比雨中衣之略不沾濡

種羊法吳萊有西域種羊皮畫褥歌劉郁出使西域記言以羊臍種聞雷生臍驚以木聲臍乃斷至秋可食臍內復有種名瓏種羊北戶錄亦言大秦有地生羊臍與地連但走馬擊鼔以驚絕之吳策淵穎集言以脛骨種可信物理猶今以火灰伏鴨卵飯合稗暴掩土而種虫飼雞也東山紀言有四角六角九尾羊麢羊卽山海經之羬費信星槎勝覽云阿丹國羚羊自胸生尾垂九塊名九尾羊卽掛樹蹙節之麢羊也有遺瞿稼軒年伯者如指大有十六節耳就之有聲

豕相傳畱長儒相彘法短項無柔毛者良一廂有三牙者難畱稚豚不長搗麻子二升鹽半之煮和糠飼之立肥豕必豶牢止宜二三育多則胎防矣熱病斷其尾尖刺其耳血流啖生萊菔朴硝驅浴於水愈疥用豆油滓百艸霜擦之復飼百艸霜愈遼東白蹢爲奇廣則大抵花白

馬馬援鑄銅馬式李伯樂馬經黃直馬法皆後作也三十二相訣曰眼似垂鈴鮮紫色滿空凸出不驚然白縷貫瞳行五百斑如撒豆不同看面顱倒擊如鎌背鼻如金盞可藏拳口又須深牙齒逺舌如垂劍色如蓮口無黑靨須長命唇如垂箱蓋一般食槽寛濶腮無肉咽要平分筋要闌耳如楊葉刀批竹燕骨髙兮髀不堅入肉分弓彎左右龍防髙兮上古傳項長如鳳須彎曲鬃毛茸細要如綿鬐長膊濶槍風小臆髙胸濶腳前寛膝要髙兮圓似掬骨細筋粗節要攢踶要圓實須卓立身中充濶要平安筋骨彎弓須宻排安肉厚穏金鞍三峯壓壓湏藏骨臥如猿落重如山鵝鼻曲直須停穏尾似流星散不連膏筋大小須勻壯下節攢筋一錢羊髭有距如雞距能急奔走日行千其旋毛訣曰頂旋號騰蛇不利長當知後旋曰防門前膁曰挾屍黑色耳全白從來號孝頭的盧如入口有福亦須休背旋鞍貼下駝尸之說眞眼下毛生旋遙看是淚痕檐耳駝鬃項𨿽然毛病殊若然兼抱尾有實不如無董逌曰漢武見汗血馬血從前膊小孔中出今畫汗血出於革毛張戡作畨馬缺耳裂鼻蓋謂鼻不裂則气盛衝肺耳不缺則風摶不聞音也韓幹攷時日面方位然後定形骨毛色豈無謂乎凡馬胎十二月而生其壽約三十年畏暑不畏寒棧中以�豆雜貫眾秣之病宜洗澡不宜日曬駒生時以亁土塵徧染其體而揉撚之能馴而不蹄嚙以銀簪分界其鬃則兩開韓鄂云系猴則馬不疥元志曰每月上寅以鹽啖之則馬無病凡驢以鳴聲數多者彊耳似翦踶似鐘尾似刷一連三滚者有力也忽裏謨斯國有福祿似驢而花文卽儀禮所謂閭也騾耐走不多病病則難治生騾同馬法段成式曰驘不孳乳愚者按阨入多國騾能傳種說文騾驢父馬母駃騠馬父驢母馲驢父牛母漢匈奴傳所謂奇畜也凡馬騾皆畏騎者足夾之當胸箕心之傍捶之則彼痛颭養驢馬者令後足低於前足使其箕心漸大亦一法也箕心大者力足自不踹邊撲路凡眼泡上有小窩窩有直筋橫筋則彊凡生跛而醫愈者其足之筋必起小珠如豆大以此爲驗老馬食地黃爲駒食鼠糞腹脹食雞糞生骨眼飲猿溺辟瘟其嚙人者以僵蠶塗其喙馬尾後抽轡破者以蛇蛻燒灰香油調敷或幹摻之破脊以臭溝泥塗之愈馬駒生布灰作圏駒止圏中謂之新灰拘駒驢馬駒隨母則知月中月末月初生者在母前月後生者在母后萬畢曰螢火裹皮置土中馬見之鳴叫不敢行贊寧說海馬骨在地則馬不肯行吳人呼疾速爲飛風唐制風印右髆飛印左髆正監尙乘局尾側印三花

犬焚艾煙燻其鼻長則捕鼠食竹茹則啞食木鼈則死廬山紀事曰以薴麻烏頭和豚肉使狗食之則瘖雜五行志曰白犬虎文畜之至萬石黑犬白耳主富貴黑犬白前兩足宜子孫白犬黃頭黃犬白尾或白前兩足皆吉碎錄曰黑犬能辟伏屍舌靑斑者識盜賊無故掘坑者有災獵犬瘦而長爾雅所謂長喙獫短喙猲獢也大者曰獒今西洋多有來者狗生七日乃開眼能行諺曰春臭夏蠅秋靈冬蠢小犬吠不止滴香油鼻中沈周雜記云狗肝色如泥土臭味亦然故人夜行土上則肝气動蓋相感也孟詵曰狗膽和通艸桂爲丸服令人隠形魏志華佗以狗膽治劉勳女膝瘡出虫若蛇故人傳曰白赤犬膽爲能辟邪晉元永昌二年訛言虫病得白犬膽可救是也楮記室曰至治元年玉案山產小赤犬羣吠徧野諳厄利亞犬猛一犬可殺一虎遇獅亦不避也哥而西加產犬能戰一犬可當一騎【暄曰犬以溺記路回嗅而知之】

貓旦暮目睛圓午斂如綫鼻端常冷夏至一日暖病則磨烏藥灌之生蚤桃葉觸之黑色者於暗中逆捋其尾則火見獅子貓灸豬肝與食令毛耏潤凡貓口齶有浪九浪者能捕鼠提其耳而四足攢者良以長則懶也亦捕蛙及魚貓若銜物吹耳卽放其自畨來者有金眼銀眼有一金一銀者食薄荷則醉一產一子則棄之一產三四皆雄皆雌不可畜香山隩客有小狗如猴能捕鼠卽防頌也本艸以防頌爲蛇非貓食甘艸則死乳子時子病乳少及爲屬虎者見皆食其子小貓叫不止末陳皮塗鼻上凡狗秋生者佳貓春生者佳雌無雄則求種於牛麯左藏一曰荒年雌貓求雄不得則以斗盛貓禱於竈前牛糞堆撲三下則胎往不信今果然【暄曰於叫春時按水中三度卽胎】

狼狼多籍艸艸穢亂曰狼籍狼腸直故邊塞以狼矢爲煙鳴則後竅皆沸狼畏圓人解帶作圏狼輙去淮南曰狼皮在戶羊不敢出羅願曰狗是豺之舅見狗則跪亦各有所制也

制獅法束晢發防記獅子畏鉤防外紀言利未亞多獅畏雄鷄車輪之聲

制獺法張鷟曰逋川界內養獺挿雉尾於獺穴前獺卽不敢出獺肝十二葉應月其皮不著塵垢故貴之犀似牛而踶腳似象爾雅云兕似牛犀似豕蓋有大小也水犀皮有珠甲山犀無之其防曰沙犀卽兕也毛犀卽牛昨夢錄曰西夏竹牛角長可僞犀曹昭曰無粟紋愚按卽今所謂交趾大角多黃者也東壁謂郭璞犀三角一在鼻者爲訛傳今按實有鼻角所謂胡帽角卽鼻端骨也甚小全黃而鬉眼甚奘入藥不用止貴黑尖互詳器用

象吳華視聽抄言鄭文振云象畏煙人以長竿接炬禦之目惡蠅蚋有日色則不出南方以木鞋置錐覆艸而穽之西海河渚有悉唐水如膏色黑惟牛角盛之不漏人塗於樹象拂之則不去昆侖奴塗身則乘象而歸梁翔法師云西域呼象爲伽浮水俯仰合交孕子五歲乃生鼻肉甚脆鼻端有似爪形者得之可以拾鍼力勝磁石其牙以鹽煮之自耎能制怪周禮貫楡是也雲南人家養象負重潮州象牙小而紅馬挐莫大巴國象至大其牙有重二百斤者田世臣言象膽有三其二膽在足其一不在足徐鉉張萱之說可以合徴

虎虎畏尖不越籬虎畏日與梟同畏火愛毛也不棲髙林畏枝上雀糞爛其毛也離山必一吼啞魯有飛虎長尾奮翅虎來其气不可當虫鳥皆伏也虎盜犬彘去急舂空碓數十聲有以磚塞竈門者有以木覆篩掩碓口虎卽齒酸得犬彘不能食今野人有怒防奪虎气者虎置銜物而去蓋虎饑則難犯飽則易制行人張蓋而虎不犯者蓋虎疑也又有設𦇤膠布制虎法【中悳曰屈木而藏械發之曰𦇤膠布虎踏則躁而困暄曰虎聞人呵喝聲則伏匿不動守虎侍張及深山樵采行旅過者恆用此法其食物也依月食首尾中余以柴掩之】

猿狖猿能以手相接縋厓而下有長尾其臂通與猴異其云蜼卽狖【音又】也狖卽猶也蜼今音誄仰鼻長尾雨則縣於樹而以尾塞鼻蓋一類而分者暖姝由筆曰南丰有小猿如拳愚在良籌砦見之查與亝言粵東見石猿如拳舊言猴小猿大不可執也猿有須前二足長猴無須前二足與後二足齊

槖駝燉煌西渡流沙𨿽無水時時有伏流駝知水脈則不行以足踣地必得泉其曰明駝者以臥地腹不帖地也塞外有熱風甚毒駞知之則以口入沙拘夷國去燉煌三萬里其國有駱駝溺金銀鐵器盛之皆漏惟瓠葉盛之不漏最化物

風生獸抱朴子曰風母似貂靑色生南海之火林中鐵錘其首乃死其口向風卽活十洲云以石菖蒲根塞鼻乃死一名平猴柯古所云狤卽風生獸也範成大曰風貍如黃猿食蜘蛛拳曲如蝟遇風則飛行空中其溺及乳醫大風疾效【物類志作猦如獺髓水中生火噴酒卽滅物類志作淮南子蝔知雨至物類志作皆訛】

兔物類志曰兔營穴必背邱相通若以馬韉有潤汗者塞口須臾自出可伺而取之虛舟子曰深山焚月經帕則兔至後山談叢曰中秋無月則兔不孕蚌不胎蕎麥不實世兔皆雌惟月兔雄故望月而孕後山謂月中眞有兔乎陰類相感乃其理耳木蘭詩有雄雌兔二語可了然矣兔吐子籠月下則失主物簿云兔環轉腦隠形其臆異乎宋久夫曰兔有畜者牝牡合十八日卽育跳兔沈括所言塞外跳兔蹷鼠卽蛩蛩距虛也金幼孜北徵記言跳兔身兔足鼠前短後長行則跳躍尾長鼠古諺云鼠中有王凡鼠食亡人目睛則爲王劉敬叔亦云釋道安親至鼠王國鼠大如狗其曰鼠母長三尺馬踶牛尾如猴有乳此乃異物志之嬾媍獸也貞白載鼠王大如牛蘇頌以鼴出滄州及胡如牛金樓子云晉寜大鼠謂之偃牛晉書言宣城出隠鼠如牛驢踶梁書言倭有山鼠如牛其殆爾雅之鼴山海經倚帝山之獸乎交趾出飛紅鼠背腹深紅惟肉翼淺黑多伏紅蕉捕者獲一必得二南中皆佩以爲媚藥智按段諸公或言此爲紅蝙蝠或曰紅蝶皆在紅蕉上卽一物也範成大曰粵西香鼠小如指石鼠叀食山豆根【中徳曰鼠春夏生子三月則三鼠四月則四五月則五】

制鼠法五行書曰亭部地上土塗屋角鼠不食蠶塗倉鼠不食穀七夕籠九鼠重土深築之或以荷葉梗牛蒡子塞穴鼠去道書言寅辰日塞其祝厭乎墨子取黑犬血塗蟹三月三夜半燒之羣鼠畢集廣義又云黑狗血和蟹燒諸鼠悉去必有一訛虛舟子曰焚黃鼠糞鼠畢來儲泳言狼糞黑犬皮與藥燒可引鼠又曰燒鱟而鼠來【中徳曰取大雄鼠割其勢放之滿屋自咬鼠死又養一松鼠彼亦不容羣鼠中通曰桃頭椿皮絲瓜藤棟靑葉等分榦末入信一錢燒之鼠自去中履曰用安息蟹黃松鼠等分爲末於夜靜時焚燒之其鼠若來不得打殺以物盛放土中不復還矣】

麒麟異獸王阮霧靈曰辟邪天祿蓋天鹿也南陽宗資墓前石天祿有鱗殆卽麒麟乎馬觀曰阿丹國產麒麟前足髙九尺餘後足六尺餘項長頭昂虛舟子曰牛感龍而生麟外紀印弟亞有獸如牛而大如象少低全身皮甲如鯊皮銃箭不入其骨肉皮角牙踶糞俱藥也名爲罷達蓋麟之類乎罷達喜殺象與馬居水中可數十日印弟亞卽五印度也又有獨角獸能人語解蛇毒蓋角端也或以爲白澤贊寧亦曰銀州出獨步獸如獅身黃一角有意气麒麟角端仁獸也又有教獸亦仁獸也形如狐赤白色尾大有君臣父子之別見獸必教之曉號峯上

鹿麋山鹿陽澤麋陰惟牡有角鹿黃而斑麋色靑黑肉踶下有二竅爲夜目其角丫少淮南曰孕女見麋而子四目也鹿喜食龜與九種艸又喜食紙居則環角外向臥則口朝尾閭以通督脈其曰鹿戴玉而角斑謂其六十年懷璚於角下也故淡寮稱斑龍焉存中言骨易長無如鹿角則茸不如角力矣其云陽角補陰陰角補陽而東坡又言鹿補陽麋補陰當何從乎【中通曰新殺鹿血新梭布兜之不染中履曰麀鹿濯濯好浴浮水故亦食萍本艸不必笑陸佃也】

茶首宛委余編曰茶首音蔡茂神鹿兩頭出永昌郡其矢可敷瘡毒按博物志作荼機一作蔡余義本艸作蔡苜機聲形互訛耳洱記曰兩頭者似也土人呼爲義希取其糞也雜爼引爲邪希

豪豬向謂脊有箭今見田夫守芋而得之彼觸之卽放箭再觸之三觸之而彼气竭矣遂圍擊之芋味麻人惟彼食之他獸不食也虎亦畏其刺

香貍香貍外腎類也卽防化府之香髦其陰則一而囊有四子利未亞有貍似麝臍後有肉囊香滿其中卽病向石上剔出之始安香如蘇合油而黑其貴次於龍涎

龍虱漳州人傳中秋前三日海口飛墮龍虱餘日絕無食之除面防活血少隨老父福寧見之後在姚有僕署中云自濠鏡來則它處亦出此何漳獨異也蓋是甲虫大如指頂甲下有翅燻幹油潤去甲翅啖似火魚之變味漳之異此亦猶廣之食河防殆他處不取耳

物理小識卷十﹤子部﹐雜家類﹐雜說之屬﹐物理小識﹥

欽定四庫全書

物理小識卷十一

明方以智撰鳥獸類

龜龜藏六而運任脈其息以耳雌雄尾接或與蛇交春夏出蟄脫甲秋冬藏穴導引故藥取敗版以養陰雲其上甲中直三圍十二外圍二十四中之文曰千里其首橫文苐一級接於千里者龜王也元龜貴大而張世南云神龜老如錢遊於蓮葉以油管噀而取之夫神龜猶畏香油耶香油抹眼入水不沈其溺善入取之者以沙缽盛之復以一缽蓋其上而縛定之防開一孔進煙外用水缸覆之內以樟木燒煙其溺卽出蘄州龜小而長綠毛或剔甲韭以封之一再封剔綠毛自生【中通曰以尋常龜用生薑汁塗背上待幹又用污泥塗之如此數次卽生毛暄曰或云荊有綠龜細紋如毛腹骨中斷前後揑之則合別一種臭者可烹食】

蟹山谷曰寒蒲束縛十六輩謂對蟹也旁行郭索故曰螃蟹入海輸芒未嘗驗之執稻隊行則果然矣取者以燈炤捕之兩頭銳曰白蟹本艸曰蟳卽蝤蛑八月能與虎鬭小曰蟛螖卽爾雅之螖蠌非蔡謨所食之蟛蜞也至小曰沙狗不可食然今皆酢而食之食鱓中毒食蟹卽解化漆爲水亦可醒膠郭憲言善苑國有百足蟹殼可膠外紀言大蟹長丈餘螯斷人頭其殼如屋【張宅人曰漳泉海蟹橫尖曰蜨大而圓曰蟳圓如盆而正赤者夜有光性緩小蟹如錢八九十月來山東海皆有之】鱷南海記曰鱷生子百數爲鱷者十二餘或爲黿爲鼈虛舟子曰鱷頭似虎能上岸行殺鱷而縣其首其齒自生鱷畏黃蠟取珠者以蠟裹體述異記曰魚虎化鮫薦叔曰鯊魚化鱷蛟不成龍亦化爲鱷東坡言潛蛟制渇虎外紀瓦刺而多亦鱷類也【瓦刺而多有足登陸食人畜吐涎以滑物而啖之但行甚遲口用上頦動冬月不食物見人逺則哭近則噬通身鱗甲惟腹有耎處仁魚以此制之此鱷亦畏乙茍滿鼠】

白小有數種南通州以白小疊成如片長寸者皆爲銀魚北方寶坻大數寸近海者爲龍頭魚一名水晶魚入湯惟剩一脊觜長者名鍼魚龍泉蘇魚長二三寸乃鰷魚也廣之恩州出鵝毛脡蓋鱊鯞魚也桐城麥魚亦鵝毛脡也

章花魚章花魚有大者其諸足長尺餘能上岸縛豕而下水

鬭魚大如指長二三寸花身紅尾善鬭人家盎畜之呼丁斑魚張世南云三山溪產小魚裏中豢之角勝爲戲

四足魚魶魚有足緣木音如兒啼周益公記宜興洞有四足鮎張舜民記黃州四足鮎全義之西南盤龍山乳洞有金沙龍盤魚皆四足修尾丹腹狀若守宮泰和鄕有四足如螭有時上岸見人則入水不傷人鱉無裙而尾長亦謂之魶【遊子六曰閩髙山源有黑魚如指大其鱗卽皮四足可調粥治小兒疳】魚獸陸璣虫魚疏曰象弭魚服此海中魚獸似豬皮斑腹靑可爲弓鞬步義海將潮天將雨其毛皆起潮還天晴毛復如故周益公言周麟之使北塞糟牛魚歸牛魚皮應風潮【中履曰陸璣字元恪非士衡監本爾雅及時珍皆誤作機】

白鮝防石首也出寧波健跳者上爵溪者次白下鮮者冰畱以來謂之黃魚

鯪閩人取石鯪鋪歷頭石鎭之鯪卽伏而易取鮎鮎食魚而喜竹池宜沈大竹數尺通節掩而取鮎大者曰防

畜魚沙池宜鯔魚土池宜鯖鰱鱸鯉之類有飛魚者善出水宐畜之辟獺而魚不淰下霧則鯉魭皆飛有鱉則魚不去故鱉曰神守池欲淺而向陽環洲使遊中一區深積磣過冬最忌桐油茶餅橄欖芫花雞糞若池穢致浮喁者碎芭蕉葉於池自止藥毒者宜新水新水發又有魚貫之患宜開竇而編竹泄之白靑魚食艸而食靑魚之穢者細頭鰱金絲鱮大頭鱅也必宜並畜三月至八月必采稚艸飼之其黑靑魚則食螺螄亦並畜之凡初秧宜小池飼以細米粉或風颺水面令其食盡日可二次俟五六寸可入大池一年一尺次年二尺陶朱曰二月上旬庚養鯉易長又取道中棄胞盆覆之埋池四角魚永不失鳡魚烏魚大鮎皆食魚不可畜烏魚埋土數月得水復活墨子曰端午取鯉魚子塗席上陰漧六旬取置水中糞箕覆之南海諸郡八九月采魚子著艸縣於竈煙上至二月雷發時以艸浸池塘旬日出如科斗謂之防防後山曰魚隨陽春夏浮而遡流秋冬沒而順流智按冬寒則蟠泥成窩眾魚聚伏不動當冬不食

養金魚法物理所曰金魚三尾五尾者跌子時大蝦蓋之無蝦則尾如常魚嶽珂桯史曰金鯽爲上鯉次之有三尾九尾白中朱者取闤渠小紅虫飼凡百日皆變初白如銀次漸黃久則金矣單尾大者鯉也海澱養數千頭皆長三尺養金魚缸擦生芋注水苔生而水易浮魚瘦生白點者名虱投楓樹皮則愈【中通曰或用新磚入糞桶中浸一日取出令幹投水中中履曰魚本有五色吉州有一身具五色者名手巾魚暄曰建陽銅山古井有五色魚長四寸如龍尾四爪旱以祈雨置河中自歸井】

河肫河肫愛五色縷人因以取之諺云鯸鮧三月大四月小善怒其肝血毒然以橄欖蘆筍煮者亦可食東齋錄曰梅聖兪於範希文席上賦河肫有楊花荻芽之句蓋河肫食栁絮而肥南人與荻芽爲膾而食之龍蝦龍蝦尾吐紅子色奪橊花有長二尺者人家淘空其殼如船燈掛佛前海南有蝦子

海粉母吐海粉者曰海粉母色綠如荷包飲從此入溲從此出今之海粉卽所溲也【子六曰如墨魚形大三四寸冬養之家春種之海邊田內或曰插竹枝田中其母上竹枝吐出】

寄生劍蚌腹有小蟹任昉述異記謂之筯又有寄生蛤螺又有蝞生南海如蝦寄生龜殼食之益人顏色卽蛣海鏡之類也人以火廹之出則蟹大如黃豆而頭足俱備大沙魚本胎生也其小魚常出入其腹中又有魚寄生枯螺中載之以行形似蝦有四足兩螯

淡水龍其形似蛇洋船用之置鹽水中則水自淡至若鹽龍則蕭注破南蠻所得養之盤中其鱗生鹽食之益陽者也

禦龍桃花浪黑雲起知爲龍則焚鱟殼等諸臭物卻之或灑靑礬尖浪起灑犬血劉薦叔曰海舵師知龍起但雷金鼓知颶在二月後四月前故四月後開洋洪芻怪洋記亦言鉦鼓弓矢叫噪卻龍事魚龍畏鐵鐵辛害目故橋堤鑄鐵牛鐵蜈武功章秋治水以鐵柱貫釜塞水源遂成平陸南昌沙地故以鐵樹鐵鎖塡之

龍骨華陽國誌中江縣東二里三嵎山六屈三起出龍骨民掘取之馬總唐年補錄曰咸通末孔威刺舒州進龍骨一具云桐城縣善政鄕有胡舉者言靑龍鬭死於庭中時四月尙有繭箔在庭忽云雷暴起雲中聞擊聲血如雨灑繭箔上血不污箔漸旋結聚可拾置掌上須臾令人冷痛入骨龍旣死剖之喉有大瘡凡長十餘丈身尾相半尾本褊薄鱗鬛皆魚惟有須長二丈其足有赤膜翳之宇文懋昭金志言冷水死二龍熈州野濼見龍三日爪托一嬰兒安巴堅見黑龍射之景煥曰孟蜀時什邡井中火龍出是龍亦常見之物無怪古有豢龍氏其吉弔脂紫稍花則龍之精也言從海漂木上取之龍拔大木沈蟠故也南野閒居錄言丁謂有龍精石贊寧曰龍漦得煙煤不防劉昌曰成化中得龍卵其堅如石按外紀孛露鳥名厄馬卵可作杯今畨舶所市龍卵卽此物也

蛟筍雉與斑蛇交入土爲蛟蜃閩人謂之蛟筍望地气而知之掘而食之猶雷州人掘雷子而食之也雷子卽蛟筍類頭似烏咮得火土之气而生

海族把勒亞此魚長數十丈首有二大孔噴水上出遇舶則昂首注水舶中亟以盛酒鉅木甖投之連吞數甖則俯首而逝淺處得之熬油可數千斤又有劍魚觜長丈許有齬刻如鋸能與把勒亞魚戰而勝又有二手二足之海魔舶最畏之其大如島者所謂鰲身映天黑也

斯得白長二十五丈性最良善能保防人或漁人爲惡魚所困此魚輙爲漁人解圍又有仁魚嘗負小兒登岸

薄裏波色能隨物而變附土如土色附石如石色落斯馬長四丈許足短居海底罕出水面皮甚堅用力刺之不可入額有二角如鉤寐時則角掛石盡一日不醒

飛魚白角魚飛魚尺許能掠水面而飛白角兒魚善窺飛魚之影伺其所向先至其所開口待啖恆相追數十里州人以雞羽或白練飄揚水面上著利鉤而白角兒吞之便爲人獲余之師曰雞魚有肉翅能飛海馬其牙堅白而瑩淨文理細如絲髮可爲念珠等物又有海女亦魚也骨心可爲念珠陶貞白曰海馬蝦類催產壯陽此又一種

蠐螬蠐螬以背行快於足好向東

蜘蛛蜘蛛置甕食以膏百日燃以塗布則雨不濡花者最毒八足止如四足其絲最毒能爛物相傳南太學諸堂無蜘蛛

蛤蚧蛤蚧爲人得卽自嚙其尾以月首上寅可撿以是日交也年老者鳴十餘聲丹養守宮卽此【中惪曰塗臍無子則冷可知】

神之卽靑蚨也又名蠋異物志云如蟬而長子如蠶得其子則母飛來就之贊寧曰狀如蟇色靑蹼然善登木南人月夜捕之以牝牡血塗錢用牝畱牡則錢自歸若牡就索則不能歸矣李恂則言雌雄不捨能祕精劉恂言龎降在欖木上如蟬可爲媚藥姚有僕在南海訊濠鏡云不能如淮南注但塗物相就耳馬蟥馬蟥燒之成灰碗覆於地過露一夜則灰中蝡蝡矣傷寒用水蛭逐水誤吞則渇可以盂水引之或服土而下之有鐵綫蟥其觜方者尢狠對口癰取以向癰彼卽吸取癰血飽則自墮而癰亦愈凡刺人血不可拔惟重力拍之則彼自退墜耳

蛇北方介與蛇俱蟠必向壬有艸木水土四種有紅者金翠者劉郁云訖立兒地蛇皆四跗口吐紫艷靑蛙蛇最毒怒時毒在頭尾桑柴燒蛇則見其足四足蛇則木僕茍印千歲蝮也淮南曰神蛇自斷其身而自相續隋煬遣人嶺南求得此蛇長三尺色錦似金熟視微黑解食肉而不毒人觸之怒則自斷若刀截怒定相就如故蛇死目閉蘄蛇目開生舒州界一開一閉今在興國尾如指甲

蚺蛇顧曰環黎產山馬與蚺蛇山馬似鹿而蚺蛇吞之馬角甚大而蛇毒一呵角自解脫人遇之者執指大蛇皮以水一揮卽止段公路曰蚺蛇牙長六七寸辟不祥一枚直牛數頭蚺長十餘丈柯古曰以婦衣投之則蟠而不起劉恂曰普安州有養蚺蛇戶嘗以木柺翻視之取膽而釋蛇令去

制蛇雄精辟蛇唾蛇口則伏唾蛇身亦爛蛇畏鵝鶴聲惡燒羊角姜黃气多栽海芋白芷急性子蛇亦不近其蛻催生以塞耳治瘧物性志曰蛇甚飽則蛻冬含土蟄春吐爲蛇黃惟烏蛇不齧物

蠬蜂蠬蜂生南海陽春附橄欖樹𨿽有首足與木葉無異鳴則自呼取者樹葉凋而得之志曰土人藏於笥篋中以聲之淸濁卜禍福或云遇蠱毒必鳴今陽春縣屬肇慶府

蚌蛤聞雷則防見月則吐西施舌蛤蜊江瑤柱以胡粉塗唇安月下則肥泥澱種蟶者當望時取之糟吐土蛭之油亦忌晦日開壜服丹石者忌食蛤蜊林見素曰蟶小者名空豸似蟶殼薄實非一種

蚶田江盈科曰四明蚶田土人磨蚶末調糞桶鹻成水灑田中一點爲一蚶期至收之如收谷嶺南有乳田用米粉灑田中久之粉皆成形如蠶蛹及期收之以爲粉然則西域種羊皆此類乎【張宅人言漳泉蟶蚶類皆不能行伸出飲水而已自生自長卽謂之種】

蠶法開簇時近上向陽者佳雄繭尖細小雌者圓幔厚大日數足蛾自出而配之用厚紙收其子爲連午日以菖艾操水浴連鄭曰蠶爲龍精月及大火則浴其種是也臘八日以雪水浴之除夕以馬齒莧桃符木查水煎元日曉浴之則盛生蟻時宜火暖其室以蓐紙細切稚桑葉布之旦夕飼多頓者先老計二十五日老一簿得絲二十五兩日多絲減若月餘則十餘兩耳二眠時宜溫寒必加火此後晴明宜通風日大眠後天气熱室宜淸涼亦勿使濕气上蒸凡飼葉宜薄散經雨露濕葉須風戾之以飼十分眠乃住食十分起齊乃投食向黃時見黃光卽住分擡之時去其燠沙若值燻卽多黑死食冷露葉必成白僵食舊榦葉則腹結頭大肥瘠倉卒開門暗風中者必多紅僵蠅叮蠶則生肚虫凡初飼一晝夜可四十九頓或三十六頓次日三十頓頭眠飼法一晝夜可六頓次日漸加葉停眠時一晝夜可四頓大眠齊起一晝夜可三頓次日加葉至七八頓午後天晴取預磨菉豆粉與切下葉和勻旣可省葉又解蠶毒仍得絲多易繰堅靱有色其柘葉蠶先繭以冷水繰之絲作琴瑟淸響埤雅曰蠶與馬同气故周禮禁原蠶老上簿不可驚驚則不成繭偶入男子履成繭入女則否矣蠶生子曰駒與母同老無先後蠶種畏蒸炷杉木灰層層收之佳蠶聞鼓聲則伏而不起亦畏雷也蠶三化先孕後交不交者亦子後生而無眉目易傷收亦薄上繭時以物置其旁卽象其物交州記桑蠶一年八熟三都賦所謂八蠶之綿吳下養蠶畏見生人親戚皆不來往謂之歇蠶而延平養家不忌也【暄曰本處養者一切無禁而蠶亦盛熟】

樟虫樟虫入醋死引腹中筋長丈餘閩人用緣蒲葵楓蠶之絲亦靱可作大釣緡凡樹虫如蠶者皆有絲成繭成蛾燻紙甲皆厚

驢龍驢龍者驢腹中蚘也方體方目有足可以小使與厭黑兜虫瓦雀卵衛子莖墮蛤蚧吉弔脂同用果蠃螟蛉三辧而核果蠃蜂銜螟蛉子自陶貞白謂銜以啖其子而蘇恭冦宗奭李東壁俱信之今按不然一庵云先螫殺之而後呼活之鄰老云先以泥作窠銜虫置中以泥封之乃從其外以翼扇之而嗚嗚然久之破窠而出卽變同類一蠮螉嘗造四五窠人驚之彼卽不來此窠窠亦槁落

養蜂蜂畏蒲虫觸其粉卽死故以鼈甲鑿數戶出入之箱宜數層向南壁間暖也喜順惡逆以左置右則盛諸箱立架皆順而稍下不得過敵祖房凡蜂分以上蓋塗蜜或酒糟收之視其蜜脾以夜燻紙煙則上乃切而取之臨冬泥墐衣以綿著視其食少不及至春采花則以子雞退毛去內臟縣於防中飼之其所切者以布絹泲潔煎去其沫爲上蜜其滓則易水煎浮水上者取而壓幹復入釜煎水竭入滑器脫下卽黃蠟也其所滌水濾潔置日中曬亦成醯王元之曰王防子多則分房不盛山甿以棘刺關於王防畱其一子【中通曰燒紅筯挿入蜜中筯出煙者雜餳也粘者雜粟粥也白蜜成塊爲上中履曰割蜜者以薄荷細嚼塗手面自不螫人】

黿鼈畏隙光日中暴鼈無恙陽而以隙光射之彼怯而死黿亦畏日之隙光杜光庭錄異記曰鼈黿𨿽極大蚊叮之一夜卽死而燻蚊者復用鼈甲曹明仲言蝤蛑與鱟皆畏蚊叮黿得火可以燃鐵而磨明之類從曰鼉一鳴而鼈伏管子呼蟡以取魚鼈虛舟曰鼈死釜中首對竈腹中時有人如回回鼈裙滋潤鼈甲能散其膽最辣通竅最捷此人所未知者

鱟鱟雄負雌謂之鱟帆若得其雌其雄不去其血色碧亦畏蚊叮與日隙射之其脂燒之可以集鼠其殼可筐熬膏可入香藥最膠羅願曰鱟牡小無目得牝始行曰鱟媚

制蚊虱諸虫艸烏蒴川芎姜葉蕎麥稭椿葉大黃葉鋪牀木切片焚膠棗塗白果除壁虱或用羌活槐花天仙藤末或加桐花木鼈苦楝菖蒲海金沙燒之潛艸曰雄黃麝香巴豆夜明砂駝糞煙殺壁虱驗馮應京言燒白馬蹄牛角鰻骨驗燒鼈甲麻葉荊葉砒雄黃松香去蚊按燒萍去蚊而爛衣然防衣爛布衣不爛鰻骨最殺虫燒太臭耳置箱辟蠧多置雄精爲妙衣櫥午日收萵苣葉藏之松毛殺米象冬春遏七則自不生椒礬砒黏壁則虫自逺辛夷娑羅姜葉鳳仙菖蒲麻皆不生虫愚見董對之向範法官學除蚊法午日顚倒硃書白字按靈廞已載矣且書儀方居隅埋扇致意則爾又曰午日殊雄書茶字蛇蠍不近帖忌人見貴硃雄也【中�曰向日出禱云還我靑州木錢書牀足勿令人知厚生訓雲水閉日以雄黃硃砂書木州客人來請爾又載蟾蜍口墨收蚊事乘六曰膠棗包金絲煙焚之壁虱去或引蟻來食臭虫謝在杭曰壁虱生杉木中謂之木虱煎麥梗淋水去之延綏壁虱生土中】

虱兪琰席上腐談曰虱足六坎也行北首艸木子曰虱行必向北以黑者置身白者處頭仍變嚼茶或白果以彌汞爲繩束腰則身虱盡亡或用銀硃或以百部獨空樹汁漿衣神隠曰藜盧末摻發中虱自落

蚊雨水多則蚊多天晴南薰久則蚊亦少夏月綫染蝙蝠血橫縫帳額蚊不入金幼孜北徵記常樂鎭蚊大如蜻蜓【中履曰酈道元言江陵古岸李浦無蚊金樓子言荊州髙齋無蚊今楊州三層樓無蚊五老峯無蚊以風涼也】

蠅蠅生於灰故蠅溺死置灰中卽活贊寧云槁本蕩杯靑蠅不來臘日以豬肝四兩縣厠上則明年無蠅虛舟子曰樓蔥逼蠅陳茶燒煙蠅亦速去余之座師曰漳州海有海防魚其糞幹之器盛可以辟蠅壁間縣稻艸索可引蠅去狻防尾蠅不敢集可爲麈尾【中通曰臘日雪水收貯待淸明日灑几案上蠅自去或以綠礬水漬濕巾蓋桌器則不近朱虯庵曰廣西蛆艸辟蚊蠅】制蜈蚣法人見蜈蚣指以劍訣或搔發或作雞聲則蜈蚣不行行亦不快鹽漧菜水滴蜈蚣卽死以鹽菜炒雞蜈蚣亦不食

制蟻法蟻有數種能螫人防按四足以水桶浸之缸上畫路彼亦不過炭灰石灰尢驗蜜煎鋪中蘸肥皂汁拭蜜器螻蟻不復來廣東蟻入箱須置穿山甲東山紀曰蟻有重四十斤者

除白蟻法靑梔子實曬黃能消白蟻爲水濕活樹去皮頂鑿竅注桐油竪置一二日水盡去以爲梁柱蟻不生或用靑礬煮柱本惟中柱不可煮煮卽井水黑【馬教思曰血忌日五更斫松柱無白蟻或斧敲云今日血忌蟻自去中悳曰養竹雞柱下白蟻畏其聲中通曰白蟻必銜水上柱乃能食木松易受水引泥作路杉木受水易幹故蟻不上也一種蜂鉆杉木須以煙燻之】辧鳥獸雌雄飛之屬陽故雄鷙於雌走之屬陰故牝猛於牡龍角浪凹峭目深鼻豁鬐鱗宻上壯下殺朱火煜煜者雄角靡浪平鼻直鬐少目圓鱗薄尾壯於腹者雌見乘異記蝟毛順者雄逆者雌啄木羽斑者雄褐者雌樗雞五色具者雄靑黑質白斑者雌蜥蜴亦五色具者雄不備者雌蜻蛉綠色者雄腰間一遭碧色者雌鼠糞頭尖者雄圓頭者雌雀糞尖者雄圓者雌右翼掩左者雄左翼掩右者雌見餘冬敍錄集論諸書兪琰曰燒鳥毛納水沈者雄浮者雌屠本畯曰蝦蟆置地上東行者雄鵓鳩雄鳴晴雌鳴陰大腰無雄龜鼈類也細腰無雌果蠃蜂類也殊不盡然舊曰鼈無雌而以想生其實尾短者雌雌者腹藏卵能生產而無腎雄者腹藏腎而不卵凡八竅卵生者龜鼈類咸卵生影伏合谿曰野人有目見龜自尾接者許愼云龜與蛇交其一端耳韋絢曰鶴鸕鷀皆胎生此舊語也按之不然或間有之蠣左顧者雄右者雌其實蟶蚶仙人掌銅釘之屬皆以濕熱化生無雌雄之交也

互相制蝟見虎能跳入虎耳而制於幹鵲淮南子曰鵲矢中蝟卽反而受啄火勝金也蘇恭曰虎耳不受雞卵蝟何能跳遂不信制虎之說其實制虎者性跳入耳者形容之詞也或言蝟入虎口刺破其腸而出【中通曰虎畏蝟之刺而不食耳豪豬有刺虎亦無如之何】文曜鉤曰土勝水故守宮食蠆蝍蛆搏蛇金伐木故鷹擊雉桓譚新論曰桂害獺杏核殺豬粉鰍畏椒蜈蚣畏油王起雲龜食蟒飛鼠斷猿狼虱嚙鶴靑食虎皆以小制大在气不在形也石蜦似癩蝦蟆大者徑七八寸其色近黑能食蛇其背骨能殺人蛇浮水則首仰水上石蜦仰腹誘蛇蛇來吞之則前兩足抱蛇入水浸死而食之刺蝟制金蠶托胎制蜈蚣郁林守言有訟金蠶蠱者土傑獻謀取兩刺蝟捕獲之蜈蚣蠍畏蛉窮蚰蜒也以涎繞蠍防之則不敢動蛇亦畏之農家曰夏初螺出殻產子田間雨漂殻去不能自還則化爲蚰蜒後又化爲蝸牛好升髙而焦死東坡所嘆粘壁枯也蠓蚋因陰濕而生見陽而死濕生物多惡香防故麝化螺蔥化蚓蝍蛆伏蛇每自口入食蛇腹南地多蛇毒人行筒置蝍蛆以防之又能嗅龍腥深山大柘生之天將雨爭就木最髙處蓋聞龍腥耳雷雨龍亦碎樹

鳥獸通理雀四時有子鴿每月有子春鳥雙秋鳥羣燕背飛向棲鷹向飛背棲黃鶯聲三十二囀百舌聲十二囀短腳多伏長腳多立鶯巢於樹鸂鶒於荷俱接葉老杜所謂接葉暗巢鶯也段氏曰鶻生三子一爲鴟禽經曰鸛生三子一爲鶴瀛海記曰遼有鷹背狗乃鷹產三卵一鷹一雕一狗也造化權輿曰夏雀生鶉楚鳩生鶚野雞屬陰先鳴而後鼓翼家雞屬陽先鼓翼而後鳴家禽卵多黃野禽卵多白煮之家禽皆堅野黃堅白不堅禽經曰鵝月而伏隨日鴨伏隨月斑鳩哺子朝從上下暮從下上李衛公言鵝驚鬼防防厭火孔雀辟惡啄木愈齲繁露曰蝹去煙鴟羽去瞇頸金取火子規啼必北向鷓鴣飛必南翥雞窠邊勿挨磨鵝窠邊勿絞索燕銜避戊己欲燕來者桐刻雌雄狀投井雷效雲海竭江枯投遊波【燕名】而立泛智按龍聞燒燕卽動故可致水漁者以燕肉和麪則得魚此卽龍嗜燕之一例也燕本水種故仍化蛤可以互證喜鵲作藪以枝刺下畏貍鼠也八鳩巢竹林亦以貍不能上竹鵲腦骨以其性暖也鵲有隠巢木今不驗桓以愚顧愷之耳造化權輿曰幹陽爲馬坤陰爲牛馬病則臥陰勝也牛病則立陽勝也馬起先前足臥先後足從陽也牛起先後足臥先前足從陰也牛羊居丑未之位牛色蒼多近春生气故聞死則觳羊色白多近秋殺气故聞死不懼凡艸木經牛噉之必重茂經羊噉之必悴槁諺曰牛食如澆羊食如燒信夫牛羊下來注埤雅謂羊性畏露晚出而早歸常先於牛豺祭獸圓獺祭魚方魚祭地獸祭天獺畏雉尾狐畏犀角以驢糞餌狗當驢馬鳴狗逐之叫則不止凡馬牛羊豕遇初六十六二十六日生者多夭虎豹畏角煙气入山者燒角則虎豹自逺李石云滇中多豹少虎以豹食虎也鱟血碧鰂血黑鼈膽辣鱧膽甘鱷首縣之齒生黿肉縣之伸縮靈蛇自斷自續蜥蜴斷尾猶動蛟觸駝煙死螺螄畏雪落蠏怕重霧【恆時魚魚】出水僵海魚見淡水卽死手摩鸚防背則瘖月翦鴝鵒舌而語淮北少蜈蚣關北無蟬蟬以腹鳴蟾蜍以脰鳴蟻以須視毛虫如蠶將繭則涎成一團落毛其上使虫不能入然後立定而代芒種螳螂齊出重九蚊蛛生花蜘蛛申日能越陸遊曰馬鞭擊貓笻竹杖擊狗皆折姅變者坐虎皮則毛壞貂帽見貓踏則毛結貉皮見燕則毛落斑鳩食桑椹貓食薄荷虎食狗雞食蜈蚣蛇食茱萸鹿得茶飲駱駝食栁虎倀食烏梅貍精食羊肝狐鼠之妖食人爪發皆醉雞可求種於竈貓可求種於牛麯羽禽之伏隨日光而轉卵介虫之伏隨日光而影加蛤蟹螺龜與月盛衰坎爲月爲水離爲之偶故離爲龍物蝙蝠食蚊其晴不化溲出爲夜明砂醫目障取蚊向日視之其晴正綠鷹眼碧蜻蜓眼如碧珠惟鴿眼有五色山牛有四眼海魚有四眼者猶之六眼龜乃二眼眞余則似眼耳牛有耳而聽以鼻龜有鼻而息以耳龍聽以角謂之聾虫廣多巨蛇北地多貂鼠貓犬持齋知朔望蜂分必黃道吉日鹿淸明後不食苗狼黍苖時不殺物蜮四月朔上弩八月朔下弩

象鼠魚膽常迻象膽隨四時在足春在前左膊夏在前右膊秋在後左膊冬在後右膊徐鉉以言象膽見稱於宋祖而張萱所見象房膽在腹則亦有時在腹古未推明也熊膽春在首夏在腹秋左足冬右足蚺蛇膽隨月轉上旬近頭中旬近心下旬近尾魚膽春夏近下秋冬近上鼠膽在肝活取則有見餘冬敍錄按鼠膽最難取將死則膽已失矣虛舟子曰鼠膽隨人神在

凡異物交者生異物莊注言類自爲牝牡猶藏經之半變也升庵言葛防與雌猿交飛蛾蛹虫所化與防爲牝牡贊寧言插翹無不交或入木而枯然聞雷之後乃出外紀言利亞國百獸相合輙產奇怪

物之白者時有其種後漢方儲孝感白兔金哀宗時邠州進白兔葉隆禮遼志長白山在冷山東南山內禽獸皆白顧遁園見白兔白猿白鼠徐文長爲胡梅霖作進白鹿表以白爲瑞按墨客揮犀言雀出殻時以蜜和飯飼之卽白梁漸子曰賈胡言有藥合楮紙養數十年變白鹿者愚者曰崇禎初白兔自外舶來直百金後漸多愚見姚有僕養赤眼白兔月月生子先廷尉墓山名白鹿起土人言往年見之若以靈丹餌物則又一理也變化雜載羅願云九月寒烏入水化爲烏賊魚有兩頭遇風波卽以須下矴曰纜魚禹錫曰鳥所化倦遊錄曰海中泡魚大如斗有刺如蝟能化爲豪豬卽魚虎也述異記曰老則化爲鮫魚又云白沙魚大者亦化爲鹿薦叔曰海中有虎皮白皮料影三種沙魚皆能化虎蕭齋日記言吳人遇鯋虎但擊其足則斃之異物志鼉虱魚因風入空木化爲蝙蝠劉績霏雪錄云鼢鼠化防防化鼢鼠雀入淮爲蛤雉入海爲蜃卽大蛤也續博物志曰蝗蝻之子亦變而魚魚子亦變而螽蝗也抱朴子曰防根化蟬淮南曰水蠆爲防今水馬亦化蜻蜓有老人見麻雀化爲蜻蜓者陸燦庚己編言桐城劉浩見蜂化促織石首魚至秋化爲冠鳬卽野鴨有冠者也鮤魚云足鰽鳥所化故腹內尙有鳥腎二枚其鳥白色如鷺至夏烏藏魚出萬畢曰千歲羊肝爲石宰【卽滓】蟾蜍得苽卒時爲鶉火烈而鐵釜生虫冰寒而積雪生蛆西畨種羊猶越海種蚶也王廷相雅述云兔以潦爲鼈鼈以旱爲兔熒惑不明則雉生兔段公路言竹化蛇蛇化雉塞北有蚊母艸南越古度樹不花而實久則化蛾化蚊兪吾體曽目擊蝦化蚊王充論衡曰蠐螬化蝮蜟蝮蜟拆背出而爲蟬蝤蠐卽蠍蠧食木心身長足短口黑無毛春雨後化爲天牛兩角而黑背有白點緣木飛騰陶蘇乃混注之雞肋編山陰李仲舒漢臣戒殺得虱放靑艸葉上經宿沾露則拆背化靑虫飛去采蘭雜誌云蚊投水中能化小魚熊極峯云雌螳螂食其雄螳螂而上桑樹上結作螵蛸崔豹曰遼海間有飛虫如蜻蛉名繙紺七月羣飛闇天夷人食之云鰕所化也貞白曰鱧鮦是公蠣蛇所化盧不逺曰螻蟈啖麥冬化香附子宋陳師道曰廬州有坐化貓峽中有坐化猢猻韋臯言鸚鵡舍利李公澤家有坐化蛇以化入定以定入化有之矣外紀度爾格國鳥名弗尼思壽四五百歲將終聚香木發火自焚灰變虫虫又變鳥莊綽雞肋編曰鄭注楮中藥化爲蠅衛瓘家飯化爲螺裴楷家炊黍變成拳或作蔓菁子則其怪也宓山愚者曰兩間惟濕熱應勿怪空桑信哉百合蚯蚓樹葉化蝶五倍蛅蟖種飯爲蜎豈特鷹鳩雀蛤蛇雉蠐蟬蜣丸蠮祝乎人身之虱本因汗垢後乃孕滋置艸置水或化爲虫然則斑駁虫之上天勞瘵蛾之傳人皆一類而推也識陰傳命印去文存結習附托夫復何疑達者自化其想消歸直下已耳莊子極物而止又曰莫若釋之而弗推易備物統類者也又曰受之以未濟終焉【中通曰凡物有情化有情無情化無情者蓋因气極則變變而本性尙存故𨿽化而仍同類也無情化有情者陽气所包內聚不防外復日感陽气而成也有情化無情者靈气已盡生气未絕復感陰陽之交气而成也暄曰或云相克則變不知相克而復相生者變也或雲气盡則變凡天地間不過水火二气何物不秉水火而有盡時或云以新气間舊气而性本無變然則地移性異之謂何獨怪移花接木者本變而末不變果蠃負子呼使從已於此可悟全種在枝至一精誠之理也】

物理小識卷十一

欽定四庫全書

物理小識卷十二

明方以智撰神鬼方術類

心神自靈說神本靈也而憑物觸幾實以心顯或獨以通之或眾以聚之造一像焉專祀之眾禱之其效歸此則自靈矣彼瘞像放光而後興修香灰撮藥而多服驗者誰灼其故耶神不可知在可知中固非人之所知也可知之靈以不可知而靈尢人之所不知者也有以信致專者卽有以疑致畏者卽有以不信致勇者此其機一何神乎積想不已能生勝气人心無形其力最大是也故曰有體物之鬼神卽有成能之鬼神卽有作怪之鬼神權在自己正已畢矣彼如我何聖人知之故能轉物

致夢法洞防有懷夢艸靈廞有致夢符王少夫言夢是智影法以緣因如旣絡之馬臥則逸去然經絡過卽脫亦馴其神不昧反來告形離形之物便通前後因而我爲汝夢汝爲我夢不間二形或越千里不必相與應在數載受命如響惟心所造又何疑哉祕術致夢取其人之所甚嗜者如自書畫類硃標姓名以狐商陸香燻之向月滿時呼離趾持唵防防怛吽七七日以所欲致夢者畫圖置其位下久則如願矣或納牖而致其人席臥之尢捷郭璞赤豆刺心卽此故乎東坡叱黃衣人故是正眼

物靈可導蘇鶚言方士以丹砂養蠅虎使分五隊舞涼州楊千度以靈砂餌猢猻今世教鼠教蛙教黃雀畫睂者比比矣

磁吸引術賣丸者燒香入金蝦蟆口人驚視之故買其藥蓋與木馬自走紙人自舞同法一處用鐵漿一處用磁吸也今治气聾者銜鐵而裹磁置耳气上衝者服磁而以鐵鍼塗臍皆此理也磁石拒棊者取雞骨作鍼磨鐵之以和磁石日塗其頭曝漧之置局上卽相擊不休漢書所謂鬭棋卽此術乎

解巫詛法漢巫蠱言桐木人蓋以剛桐刻其人而以藥血詛咒魘之也詛必夜中乘人遊房神迷失守然後能制人之魂若旦夕端坐持唵防金剛咒八十一徧作劍訣出門入戶則彼不能吸尋常牀睂畫八卦書防怛哆般怛囉縣軒轅鏡則術力不能入由此觀之何如誠正一方更易簡乎

制雌魘法沈周曰教坊供白睂神朔望以手帕鍼刺神面而收之與子弟狎則佯怒以帕擲其面令拾之則足以魘其魄若辭其人則撮物入水投火便焦急而去知者常佩雄精持婆婆演底然後入則不爲所魘故曰思螺鶴艸佩之孝順似松小艸忌置席間一曰取姅帕裹蝦蟆於厠前一尺入地五寸埋之則孝順博物志曰屍布在戶婦人畱連注月布也陰識傳章懷太子注臘日市豬肝塗竈令婦孝則當時原有此種魘法也入山辟邪法凡入山牽白犬白雞與鹽則藥寶並出百步外口呼靈嶽或呼林林央央則無恙一作林兵又曰入山默念儀方卽不見狼虺默念儀�卽不見虎折後裙三折攝腰間則蛇不近得虎光入土之白石佩之凡渡江河朱書禹字及手書土字除驚恐行山慮迷握蠁虫一枚於手無恙蠁卽土蛹又神龜前左肩臑骨人穿以行則不迷山此出道家言成式載婆婆演底則華嚴咒也人心有所依歸不動他慮則邪气退避此內定之力也有以干元亨利貞入咒者推此可知北齊權防乘騾夜行忽二人引之失路防怪之誦易經上篇未盡二人忽防陳徐陵病篤子份燒香跪誦孝經三日陵疾豁然愈信得及否

穿肉法穿耳者曲鉛條而夾耳之肉久則自通以鉛能入也穿肩曳鐵鎖於腰而募化者亦用此術先飲曼陀酒而以鉛條夾肩眼三日卽通

驅筏法江中木筏如山百人鳴鼓牽曳竟日行數里夜斧柱剪牲咒之行數十里

互厭法妖人之能遁形者厭以犬豕血不復遁能辟杖寄杖者官印擊之或向之伏辜

憑物爲怪黎久見江有纜精巨纜久爲怪也遂昌雜錄言馮夢弼入蕃見馬馬蟥精也郎瑛續已編亦載椶三舍人者椶纜也陳友諒敗將擲之爲眾魂所憑托仙方回虛谷閒抄曰石老化白鶴太湖聖姑棺皆誣說誑人耳一人傳虛眾人傳實蜀雜記云綿竹縣道人每歲有白雲載之而去後乃知爲蟒精所攝按張道陵鳴鶴山中亦爲蟒食其徒張皇其說今反以爲神陸遊舊聞曰蔡京禮劉混康而林靈素以裝瘖跛求醫以符水咒之立愈元符三年皂莢躍籠黃娼鳴嗶林爲金人主夏之說其殆防乎

庚申殺屍義人血以庚申日灑物上爲妖道家爲三彭守庚申白香山皆信之庚申殺气也

形家觸幾與占同徴張續宣室志曰李林甫宅卽李衛公宅師知其十九年盛以髙馬攺中門而禍謂離方不宜忽髙也張鷟朝野僉載言定州鼓城縣魏全家爲其母忽失明問卜於王子貞云東來靑衣人可療果有人爲持斧砍井上桑爲曲轅而母目復明蓋曲桑蓋井所致也故知形礙卽心礙干支加臨皆一端幾也此師卽告張說以埋玉埋硫者

驗鍼法堪輿家驗土中有風有水蓋有捷術下水羅時以雄磁旋鍼數回而鍼搖者其下必有翻棺倒尸之風子午釘橛移地不對者下有屍若鍼沈水者卽主有水此理最奇

迻洲法火甄刻作雄龍土墼刻作雌龍埋雄於所主之洲埋雌於所欲迻之洲則其年發大水雌洲必交於雄洲矣

聲能感幽作樂聲和可感異類洪鐘叩擊鬼物帖然要在防心乃能一體而咒正所以防心也吳觀我太史曰鬼神以誠爲徳

鬼幾物理所曰聲漸低者鬼漸髙者生魂鬼叫時童男女以甑籠耳聽之可作占斷凡鬼火色緑而細人立則不見蹲則見甲戌年流冦未來人見滿郊綠火已而聞號奔聲未幾冦至死人如亂麻野火固因膏光然靈幾附物陰气先動不可思議

致人思術祕抄云野狐名紫夜夜戴髑髏朝斗取其心合布谷鳥腦與狗初生口中肉和沈麝爲香使人聞之則令人見思念識破者視冷水則已

見鬼術萬畢曰蛇脂爲燈置水中卽見諸怪物或作蚖脂贊寧曰紫麻油以淸水食之目視精魅鄧潛谷曰鷹眼睛和乳研夜注目中三日見碧霄中物吞梟目亦然蝙蝠血滴目亦然貞白曰雲實燒之致鬼神卽今粘刺臭艸也猖術與牡荊同燒靑蛙入油鍋卽此意桃杙制鬼甄異錄曰鬼畏東南桃枝故人取桃鍼以塡宅博物志曰桃根爲印可以召鬼方士炒梟煉鬼用桃杙制商陸以梟血滴之文子曰羿死桃部故鬼畏之部卽棓禮載桃茢其來久矣金申之言侯雍瞻家有與鬼交者得病甚危後服雄黃桃花而愈

佩印中皇制使虎豹法曰刻棗木爲印方四寸用之道士用雷擊棗木爲令牌取其赤心而堅因雷而神唐六典羨門式法亦以棗心爲之歐陽暌車志云鬼畏白玉宜佩白玉印以雄精囊盛之

畜老辟邪眞誥曰學道山中宜養白雞白犬能辟邪靈廞祕抄曰端午日以豬頭血和雄黃收之能制鬼午日以雄黃塗狗口鼻以樟煙燻之此犬卽能制鬼雷煥令獵犬見狐妖是也圖纂云五月戊辰日以豬頭祀竈埋石室四隅則邪不入積驗錄六畜相鬭作人言皆熒惑下降火鬼附托宜北方作坎埋豕犬血惟雞鵝屬東方陽气而雄鷄尢雄故雞鬼爲甚疾漢宣元時雌雞化雄永光中雞生角周玘雌雞逃承七日而雄鳴劉象之家雞生三足皆謂雞禍少夫曰老雞人言殺之則已黃昏鳴主有天恩非荒雞類也燒雄鷄入酒飲所求必得太淸外術言畜蠱家雞輙飛去崔實月令云臘月東門磔白雞頭以合藥白澤云雞四距重翼者龍也殺之遭震【王山長雲長沙子雞翼生爪】

犍牛禁術萬安有善犍牛者不必縛木於角絆足而割之也以米咒灑水於牛背上其牛安然聽犍

牛翁彊弩萬畢曰牛翁十四可以彊弩注曰取牛翁十四枚曲蟺白頸者二十新布活塗裹之無令人見弩溫引之挍半力也張捨曰牛翁謂牛螕

致勝法與人博奕背孤擊虛如甲子旬中戌爲孤亥爲虛若爲日辰所克則必輸矣人送邀防字來必壓之咒曰伊諦彌諦彌掲羅諦念萬徧此卽段成式所載擲骰之咒也入人家亦咒之急則撏須叩齒撇藍之巧不用箝夾綴鉛之詭而多半隨其所呼以乘除之數料之謂之盆口可見小道一技用志不分亦能致此蓋攝心則不懆不懆則气勝乘除盈虛觸於端幾心自本靈也可見懆之一字百無所用

助神術塑神而賽防者以萞麻石燕海馬汞置其腹則輿上左右動掣輿上互相推曳謂之作防禍福乃靈知此者或於前塗以瓦書紫防令符則神不能過其術曰萞麻一株結子必有一子能動貴取此耳

塑像得旺塑神像取土處得日辰旺相則如塑金剛之類鳥雀不集龍馬言曰破廟中雀有至佛頂者而不近金剛畏其狀猙獰也像有鏡光雀亦不近

制气上世如黃帝與蚩尢驅虎豹犀象應龍以戰又如劉累豢龍何也曰夫上世物各有官如防爲水官凡水中物各因其气以制之故周官猶有登蛟伐黿之說陰符經曰禽之制在气卽且甘帶而蜘蛛蜒蝸又能制之蚊嘬鼈則鼈立死而鼈骨乂能燻蚊雞食蜈蚣蜈蚣又專嗜雞鯉魚乘雨能飛而鼈守之啄木禹步而虫出焉凡物皆有好惡無制則偏五行相制亦互相生也然則狎龍驅虎之官猶可復乎上古事簡而民質聖人偶一出奇可也使今日猶有狎龍驅虎之術則天人紛紛矣

召魔魔祟所附隨月盛衰月浸盈則人苦魔亦浸劇星亦有爲魔所借者故凡妖術測得其星相助相制或用一艸一石一禽獸以召魔其魔卽來蓋緣月主人腦其光浸盈則性情之感腦受其動人畜物像於腦於時撓亂其人動其畜像作諸惡想是由魔能測月乘機借气而非月有施於魔也彼先測某時某星相助相制又能知人肉軀情態便於誘引緣此設惑使人誤信某星有命已之權轉相禳防亦非星之有助於魔也月主腦不獨人也魚蛤犀兔之類皆然

諸術有因儲泳曰咒水自沸廼以豬囊袖中用手法助之日中迻景者隱像於鏡設燈於旁燈鏡交輝傳影於紙也咒棗煙起者藏藥於棗或藏鏡於頂感召陽精舉棗就鏡則久之而焦矣以夜遊艾納數藥合而爲香煙聚爲人身鳥翼之神巫以駭人其納香錢於水而隨卽不見者廼用孛薺水銀雜藥埋地七七日藥成投少許於水中錢卽化也

伐木開山術伐木出山者至誠齋戒請術士咒符釘山路則雷雨衝開而去不必張中彥之長橋也洽聞記梓潼郪縣大歷七年涪水泛木數千修城屋姚叔祥曰宋禮尙書開山伐木而水忽自送於沭川今建皇極殿而工部陸澹園得天津漂大楠千餘豈亦術耶【嘉靖時大杉湧泗水沙永平出大木三千】

佩印入山制虎法陳善曰抱朴子曰入山佩黃防越章之印見新虎迹以順印印之虎卽去以逆印印之虎卽還

防虎須拔虎須者非用字紙及麻布裹手則拔不出其藏之者亦以字紙及麻布不然則走一雲藏虎須入秈米數顆藏象尾入敗艸數莖二者皆爲刺齒用又曰黃荊柴戞虎須須輙落

膠虎術侯鯖曰均房山中作枯木膠傅布紿虎至斃又云本艸八月後蠏與虎鬭而虎敗非力不足智有所窮也或曰虎旣履膠布以足加目脫之遂粘其目入沸法釜正沸可以手捧之而行百步人多訝之此理耳蓋上沸而下不熱也凡暖酒其气從上而下一壺身口盡熱而酒斟猶泠必壺底熱然後酒始熱可以相證物理所曰煮眞香油極沸沸極忽凝則冷入手揬之不焦眞臘國以此詰盜

紙當火不燒卜宅鬼者以紙炒米爲鬼食米熟紙但煤而已猺人以蕉煮飯蓋陽气郁則死取麩炭火齒正紅入甕閉之則成麩炭紙蕉不燒者亦郁於下而不出其舌也

首澤浮鍼取頭中垢以塗塞其孔置水卽浮【中通曰人垢人汗人油塗鍼上不須塞孔鍼皆能浮】

苓皮螾脂聚魚苓皮螾脂魚鼈自聚注曰取苓皮漬水斗半燒石如灰狀以碎螾脂置苓皮水中七日已置沼則魚鼈自聚

擲劍伎列子云蘭子防七劍造而躍之五劍常在空中宋君驚異之此熟耳非術也今有爲之者

誘誠酒萬畢曰竹虫飲人自言其誠髙誘注云以竹虫三枚竹黃十枚和入酒服叩問其事必得其誠醉迷術莨菪子雲實防葵赤商陸曼陀羅花皆令人狂惑見鬼安祿山以莨菪酒醉奚契丹坑之嘉靖中妖僧武如香至昌黎張柱家以紅防入飯舉家昏迷任其奸污蓋是橫唐方周宻言押不盧可作百日丹郎仁寶言曼陀羅花酒飲之醉如死魏二韓禦史治一賊供稱威靈仙天茄花粘刺豆人飲則迷藍汁可解靑衣可嚼楊循吉吳中故語言許道師惑人午日取卽且蛇蠍等置甕互啖餘者以其血和藥令求法者洗眼則妄見亂以曼陀羅釀煮鴨日食則癡

解迷類志曰七月七日取蜘蛛网著衣領中勿令人知可以療迷又曰人善忘取鼈爪著衣帶中則已宜服丹砂石菖蒲茯神逺志爲藥迷者飲冰水卽解

止蛙鳴蛙鳴聒耳以芝蔴稭磨碎順風撒去則禁周禮則用牡菊

巵面堆酒獺膽分巵今試之但能使酒髙二分而已丹鉛錄車渠杯注酒滿過一分不溢

掛錢法術者以綫掛錢燒綫成灰而錢掛如故此以鹽腌綫曬漧之掛錢則燒之而猶不斷浙煮鹽以竹編而蚌灰塗之鹽與火同體也或曰綫得生礬可以縛火【暄曰或用蛋靑】

跳肉盤中肉燒蝙蝠灰熱摻之肉自跳動斷螭虎尾用之尢躍陳藏器曰蚺蛇作膾著醋則捲筯不可脫水圏戲濃鹻水入松香末蘸小圏揮之大小成毬飛去劉若愚言熹宗能戲以水拋空中成圏

厭勝南甘土司中金蠶蠱夫婦裸體以祀之故籠底書辟蠧爲其厭也刺蝟可制金蠶蠱

破木工械法楊穆言梓人造屋必爲魘塡物理所曰木工造械必首領插墨簽禁之當取初鋸木腦藏識之落成後劈萬片卽有械機不靈屋龍脊下椽宜開瓦宜仰椽單瓦覆主不利

劍術干將莫邪雌雄殉之來丹霄練妙入無形越勾踐所謂劍術果何指乎小說詭異今絕不見崇禎乙亥年中都張畱守貪虐爲劍術者斷其首去先期十日出帖如期而然是時淮督爲楊一鵬索之不得噫窮郁不伸書此且一浮白

隠形術出陰神出陽神播弄精魂耳大乘笑之究於己無益也左慈入羊羣冷謙藏甕中遊戲鋒鏑之世不亦快乎萬曆末妖書一事忽一夕黏宮中與城坊皆徧後緝獲一繳生光以當之廼僞刻各衙門印者耳彭又朔有容成黃冶之術能推案入壁凡數易其形楊大洪左蒼嶼遇之皆言其不免左公神易一卷卽此人所授也遊肩生仕任好異術只以得禍黎靬幻人易牛馬首世豈無之正士灼然始不惑耳達者閒觀時寄言以出意則何往而非顧長康之木葉也耶歐陽宗衡曰萬曆中浮提國人來江右數日飛去從信錄記之徐巨源詳之【時葉永盛巡方不受其緑字經照物石而遣之】

泅汓法先以憑而後去憑脬木是也一曰入水驚動則沈聽其自然則自浮起黑鬼生而習之者也南史胡濟行水中數十里陳普曰鄭年能於海底行五十里物理所云赤腹蜘蛛七夕捕之於屋澑陰榦爲末塗足可行水又曰取蜘蛛與水狗豬膏合置甖中宻以新縑蓋之縣後屋百日視蜘蛛肥廼以塗足又云射木根如生人狀刻之有血以塗足步水少夫曰試之不驗或別有方毋廼汓人祝勝也乎【暄曰行水底在能伏气行水面在能掛身豈塗足也哉】挾金馬迹北之慣盜視馬蹄迹知馬上人槖中金雲踶上帶灰也其地迹有深淺午後尢重

鹽舩水泡浙之宿捕聽船頭水聲知船中私鹽之有無【中通曰舵上有水泡則知船內有鹽】

捕逃法捕逃奴帖倒書奴姓名捕逸囚牒倒用印易獲

無名異剪燈禦刀磨無名異塗燈剪剪燈燈斷粵獞以蜜栗塗臂置刀而擊之不傷宻栗卽無名異之類小石外黃內黑入桐油去水气則今之催幹也愚按以刀直置臂上棓擊終不破皮此理耳贊寧云無名異出西海州燒炭之下百木之精也一名藥木膠胡人折雞脛磨酒沃之逡巡能行形如玉栁石而黑輕眞者安鹿子臍卽生肉角一曰東海樹名多茄取節煎膠是則無名異有石者木者

聚香鼎周煇淸波雜誌言聚香鼎梁漸子曰多是蘇合油伽刺汁煉銅爲之然則升庵所言武侯行鍋將是燃石在其中耶

戲科斗樟腦黃蠟和勻染黑投水中作科斗自然走動但欲潔淨油手止之卽住

玻鏡吸攝透畫法置玻瓈鏡於暗室之窓版則物形小縮透入幾上之紙可細描也寫眞甚肖花木虫物皆可彼日食分杪者開小牖於屋瓦恰與日行之道符透入玻鏡穿暎屋內地上分杪絲毫不差果異術乎乃至理耳【暄曰逺西此法謂之物像像物】

厭法李霖寰大司馬徵播楊應龍敗逃囤上李公以大礮攻之楊祼諸婦向礮礮竟不然此受厭也崇禎乙亥流賊圍桐城上架礮賊亦逼人裸陰向城時乃潑狗血燒羊角煙以解之礮竟發矣故鑄劍鑄鐘合制丹藥皆忌裙釵之厭

气之所結皆成堅石諸獸腹中之石子曰鮓答以求雨外紀渤泥島有獸似鹿名把雜爾腹中有石能療百病皆其气想所結成者也通論之人患石淋有石塊刀斧不能破又嘗見龍脛骨中髓皆是白石蛇蠏蠶皆能成石程氏遺書載有波斯人發閩中古塜棺內俱盡惟心堅如石鋸開有山水畫女憑欄蓋其注意所結如此宋潛溪文集臨川浮屠寂後火焚惟心不化出五色光有佛像非骨非石又徽士死茶之心內包觀音像如刻成此皆志局不分精靈气液因感凝形正如孕女感異像而成鬼胎犀有所見而想形於角可悟惟心所造實無而成故大乘破鬼窟而聖人表正經

異事類

木血堅木多年其汁有赤者陸敬叔伐木見血謂之彭侯蜀志巴東有公孫述折柱長三丈破之有血出枯而不朽老則爲怪有物憑之至若武夷仙人架舩水心巖沈香棺則古來水漂者而木堅不壞也謂鑿取方寸以祈雨者則神之而適驗耳

怯夜幡馮贄記事珠曰胡陽白壇寺幡日中有影月中無影不知何故號怯夜幡龍馬言曰冰蠶絲綃月下無影太陽則正明耳

雷電鐵索茅元儀野航史話曰南唐陸昭符刺常州雷雨暴至電光如金蛇繞案昭符叱之雷電遽收惟得鐵索此亦異事當爲格物者立一案也老父曰余遊淩雲寺雷電中忽飛一石長七尺乃信火气騰迅常遇物與挾而來或曰怪乎曰宋五石隕六鷁飛而內史叔興以爲非吉凶所生管輅爲王基筮曰君家有三怪而非所憂基家卒無患君子信其常而已

赤虫防元史於燕都建宮殿時掘地見赤頭虫無萬數術者曰將來代國家者此物也崇禎壬午年皇極鴟吻出煙近察之乃細赤蠓如是飛者三日癸未孟冬享太廟衛士夜驚有黑物如牛髙數丈自午門奔端門出此是黑眚而赤虫則從古未有也

鼠徙占曰鼠無故皆夜去則邑有兵唐武徳元年李密王世充隔洛相拒密營中鼠一夕渡水嘉靖時有羣鼠銜渡萬曆戊午己未江北有方鼠千萬銜尾渡江南蘆麥盡爲所咋其鼠頭方尾長天啟時田鼠糾結如桴蔽江入蘆葦根苗立盡張養默言短尾方喙小於鼠而足方長崇禎壬午鼠銜尾渡江

釜飛釜鳴物理所云牛膽塗釜釜鳴婦穢衣防釜釜飛又云防釜不沸者有物如豚居之去之無也釜鳴欲飛夫婦男作女拜女作男拜則厭之又祕書云瓦甑之契投梟自止注云取甑書契字置墻上有梟鳴時投之則甑鳴自止【中通曰釜受火气太甚通體皆紅旣紅則一釜全成火體矣火性向上釡旣成火故騰空飛起耳然釡𨿽全成火體而鐵性尙存薄鐵不耐重火故騰空則顫顫有聲暄曰甑上閉下熱气貫卻則鳴釡竈近地郤气貫亦鳴】

鐘鳴欲飛銅山崩洛鐘應固也大林寺鐘啞其甬銑璺也地中火气迅坪而起如雷之出鐘適當之則鳴其气重則飛耳梧州云蓋寺有銅鐘上鑄漢太寶元年愚按是南漢劉鋹時年號也辛夘夏忽有聲久之翁翁然韽有動狀愚以地梨蒜韭汁水潑之以溺筩濕其地遂止

太歲肉往見小說言太歲飛入人家如人頭多竅而赤色劉餗傳載董表儀家掘得肉塊以爲太歲棄之河亦無恙又按異物考載吳戍將鄧喜殺豬祀神治畢縣之忽見一人頭往食肉喜射中之咋咋作聲繞屋三日近赤祥也後人白喜謀北叛闔室受誅京房易妖曰山見葆江於邑邑有兵狀如人頭赤色得非所謂太歲乎江鄰幾以徐積所埋之物如手者卽白澤圖之封食之多力者也山海經惇隅之山及開明南北東西海外並有視肉郭云聚肉如牛肝有兩目食之無盡此皆封類可食者升庵引作垹霏雪錄洪武乙亥山陰天樂瀛掘得一物如小兒臂紅潤如生蕭靜之食肉芝如人手肥紅九眞守陶潢土穴中得白物如蛹長數丈割肉如豚三軍盡食

物理小識卷十二

