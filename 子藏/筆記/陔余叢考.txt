《陔余叢考》

淸趙翼

目錄

●卷一○《五經正義》○畫卦不本於河圖○《易》不言五行○河圖刻玉○《易》闕文衍文○《尙書》名起於伏生○《尙書》古﹑今文皆出壁中○壁書非孔襄所藏○虞﹑夏﹑商﹑周書目孔子所分○宋儒疑《古文尙書》○《舜典》當從月正元日分起○納於大麓○元﹑愷﹑四凶皆在《尙書》辧○陟方○萊夷作牧○三正○《泰誓》眞僞○帝乙卽成湯○《康誥》文與《左傳》不合○延洪○《尙書大傳》●卷二○古詩三千之非○《詩序》○漢儒說《詩》○夏屋○后稷已行郊禮○坼副○帝武元鳥○奚斯所作○《春秋》○《春秋》底本○《春秋》書法可疑○春不書王○春王不書正月○春秋紀年○矢魚於棠○《左傳》所本○《左傳》敍事氏名錯雜○《左氏傳》原委○鷸冠○曹�卽曹沫○屠蒯卽杜簣○杜預注《左傳》○《國語》非左丘明所撰○韋昭注《國語》●卷三○《周禮﹑冬官》補亡之誤○《儀禮》○五父衢○伯魚之母死○晉文公辭國當以《檀弓》爲據○《月令》○賓雀○太牢少牢○醴泉卽膏露○八十者一子不從政﹐後世引爲終養之誤○鄭康成注�祭之誤○三年喪﹐王﹑鄭二說不同○鄭康成注慈母之誤○命婦世婦●卷四○《四書》別解數條○子見南子○束脩二義○子畏於匡﹐記載不同○執圭○亂臣十人○彭祖卽老聃○微生髙卽尾生○公山弗擾召孔子之不可信○羿﹑�非夏時人○浴乎沂風乎舞雩○摯﹑幹﹑繚﹑缺或以爲殷人○其父攘羊○「人莫知其子之惡」系魯諺○尊《孟子》○五畝之宅○負戴○伊尹割烹要湯○王良卽伯樂○市井○七八月之間旱●卷五○《史記》一○《史記》二○《史記》三○《史記》四○《史記》五○伯益﹑伯翳一人○趙氏孤之妄○宰我與田常作亂之誤○齊王伐燕之誤○楚﹑漢五諸侯○三戶○廣武○司馬貞《史記索隱》○《漢書》○漢髙祖有後母○《史記》闕文﹐《漢書》衍文○《漢書》古本○顏師古注《漢書》○班書﹑顏注皆有所本○《後漢書》一○《後漢書》二○《後漢書注》●卷六○《三國誌》○《晉書》舛訛○宋﹑齊﹑梁﹑陳﹑魏﹑周﹑齊﹑隋諸史及《南﹑北史》書法各不同○宋﹑齊﹑梁書書南北交涉事○梁﹑陳﹑周﹑齊﹑隋五史凡三次修成○《宋書》書法○《宋書》敍事及編次俱有失檢處○《宋書》繁簡失當處○《宋書》立傳太少●卷七○《齊書》書法○《齊書》編次失當處○《齊書》繁簡失當處○《齊書》立傳太少○《齊書》原本○梁﹑陳二書○《梁書》編次失當○《梁書》多載蕪詞○《陳書》書法○《陳書》編次得宜○《陳書》亦多蕪詞○《魏書》○魏收書有後人所補者○《魏書》書法○《魏書》蕪冗處○《北齊書》○《周書》○《隋書》●卷八○《南﹑北史》原委○《南史》繁簡失當處○《南史》多用《齊書》原文○《南史》敍事失當處○《南史》與齊﹑梁﹑陳三書互異處○《北史》與《魏書》互異處○《北史》多取魏收書○《北史》刪《魏書》太簡處○《北史》較《北齊書》繁簡互有得失處●卷九○《北史》與《北齊書》互異處○《北史》與《周書》繁簡各有失當處○《北史》與《周書》互異處○《南﹑北史》夾敍法○《南﹑北史》復傳○《南》《北史》自相牾處○《南》《北史》亦有繁冗處○《南》《北史》多復句○《南史》敍事失檢處○《北史》敍事失檢處○《南》《北史》自敍有失實處○《南史》編次失當處○《隋志》應移《南﹑北史》之後●卷十○《新﹑舊唐書》書年號各有得失○《新﹑舊唐書》本紀書法互有得失○《新﹑舊唐書》本紀繁簡互有得失○《舊唐書》多國史原文○《舊唐書》編訂之失○《新唐書》攺訂之善○《新唐書》編訂之失●卷十一○《新唐書》得史裁之正○《新唐書》列傳隸事之當○《新唐書》文筆○《新唐書》多回護○《新唐書》多周旋○《舊唐書》敍事疏誤處○《新唐書》敍事疏誤處●卷十二○《新唐書》列傳內所增事迹較《舊書》多二千餘條﹐其小者不必論﹐甚有必不可不載而《舊書》所無者。今撮於後○《舊唐書》所載亦有不應刪而《新書》反削之者﹐今亦錄於後○新﹑舊《唐書》有彼此互異者﹐今據《通鑑》《綱目》《唐鑑》《貞觀政要》《五代史》《北夢瑣言》等書稍爲訂正於後○南詔涉海及銅柱之誤○《順宗諸子傳》●卷十三○《五代史》○宋﹑遼﹑金三史○遼﹑宋二史相合處○遼﹑宋二史不相合處○遼﹑金二史不相合處○宋﹑金二史不相合處○宋﹑遼﹑金史舊本○《遼史》○《宋史》一○《宋史》二○《宋史》三○《宋史》四○《宋史》五○《宋史》六○《宋史》七○《宋史》八●卷十四○《金史》○《元史》○《明史》多附書○《明史》父子兄弟不同傳○《明史》多載原文○大禮之議○《明史》行文典雅○史傳俗語●卷十五○《通鑑》《綱目》○《綱目》書法有所本○賈舉○俠累﹑韓一人兩書○薄后﹑陳后不書立○太初元將○卓茂非仕於莽朝○鐘繇○立曹操女爲後○周撫○惡奴郎○髙密王恢之○記裏鼓○王陵○魯文公七年無衛獻公○魏三祖○子總管○鹿角○定楊○文成公主○列卒○四夔○王忠烈○兗海曹華○天末紀年分注各鎭○西平王○遼復號攺號○夏人﹑遼人○昏徳公﹑重昏侯○畱夢炎及第●卷十六○三皇五帝○堯﹑舜之禪不同○東﹑西周○周﹑秦攺正朔不攺月次辧○郡縣○兩漢時受學者皆赴京師○郡國守相得自置吏○漢初分郡之大○漢時陵寢徙民之令○大臣有罪多自殺○刺史守令殺人不待奏○漢時大臣不服父母喪○兩漢﹑六朝謚法○漢﹑唐食封之制○元魏子貴母死之制○元魏族誅之法最慘○元魏百官無俸○華林園有三處●卷十七○三大遷○六朝重氏族○譜學○六朝忠臣無殉節者○隋制從駕官帶妻子○唐初武功之盛○唐初多用蕃將○唐制內外官輕重先後不同○唐制升殿用宮女侍○唐制吏部分東選南選○唐時簿尉受杖○唐時國史聽隨任修撰○唐時王爵之濫●卷十八○汴京始末○宋制武選歸吏部○宋﹑元榷酤之重○宋人好名譽○宋時士大夫多不歸本籍○宋人字名多用老字○宋南渡世家多從行○南宋將帥之豪富○宋﹑元追褒古賢○元初本不欲取宋○元時疆域之大○元時崇奉釋教之濫○元制蒙古﹑色目人隨便居住○元人名多相同○前明有兩北京○明初用人不拘資格○有明進士之重○有明中葉天子不見羣臣●卷十九○女媧或以爲婦人○煉石補天○蚩尢爲黃帝相○湘君﹑湘夫人非堯女○隸書不始於程邈○造筆不始於蒙恬○左右袒不始於周勃○牛耕不始於趙過○雲臺無來歙﹐淩煙閣無郭子儀○馬氏銅柱有三○徙銅人不始於魏明帝○牛繼馬非晉元帝○宮中屠販不始於東昏○四聲不始於沈約○縱囚不始於唐太宗●卷二十○貢荔枝不始於楊貴妃○楊氏五家合隊○五日一朝不始於裴度○牛﹑李非李徳裕○宋金蓮燭送歸院者六人○曹彬﹑伯顏不妄殺人之非○靑苗錢不始於王安石○髙宗泥馬渡江之訛○兀術致書秦檜之不可信○南宋和議起於洪忠宣○拐子馬不始於女眞○木燈檠之不可信○楊桓《傳國璽考》之誤○蘇州擊閹不始於顏佩韋○明末閹黨有殉難者○明人演戲多扮近事○前明司禮監卽樞密院●卷二十一○正月元日○明月﹑去月○上巳﹑端午﹑除夜○競渡﹑乞巧﹑登髙○古兵器不皆用鐵○齋戒不忌食肉○尙左尙右○萬歲○露布○衙門○幕府○視艸○禽獸艸木互名○素王○吳會○主臣○不暇艸書○罄南山竹○日射三十六熊賦○斂衽●卷二十二○經史子集○詩文以集名○詩筆○序○章句﹑集注○題目○破題○別字○音字用點○重字二點○厶字○文章忌假借○古人追敍前事文法○古文用韻○漢諺用韻法○謎○用《千字文》語○敕○旨○朝○宅○次○宦○二十八宿○帳○饕○寫○睬○甄○員○犬○隔○都鄙○雅俗○猖獗○絕倒○饑﹑餓二字有別○��●卷二十三○一二三言詩○三言詩○四言詩○五言○六言○七言○八言○九言○十言十一言○五七律排○絕句○三五七言○長短詩○樂府○六句律詩○拗體七律○律詩不屬對○律詩兼用兩韻○回文詩○疊字詩○聯句○柏梁體○和韻○集句○成語佳對○借對法○扇對法○禁體詩○雙聲疊韻○詩句有全平仄者○詩詞專用本家本人事●卷二十四○曲牌名入詩○番語成詩○以古人姓名藏句中○題字嵌句首○數目字入詩○十二生肖﹑八音入詩○藥名爲詩○拆字詩○口喫詩○雙關兩意詩○壽詩﹑挽詩﹑悼亡詩○帖子詞○口號○元韻﹑原韻○卽席○古詩別解○陶詩甲子紀年○杜詩金蝦蟆○乞爲奴○李義山《詠史》詩○唐彥謙《長陵》詩○聶夷中詩○紫○東坡詩詠三良○《赤壁賦》洞簫客○陳季常○元遺山詩多復句○劉后村詩多用本朝事○孫ナ詩○李夢陽詩重韻○王阮亭柳墓詩○古今人詩句相同○詩作�噱●卷二十五○年號重襲○歷代正史編年各號○歷代僭竊各年號○此外有蕃年號見於《唐書》﹑宋﹑元﹑明史及《通鑑》《玉海》者﹐今並摘錄○攺元○年號用字○年號並稱●卷二十六○翰林○學士○侍讀﹑侍講學士﹑修撰﹑編檢○唐時翰林學士不必皆進士出身○翰林撰文署名○庶吉士○前明翰林不必皆由庶吉士○殿閣大學士○大學士到任在翰林院○中書○中書舍人○尙書○侍郎﹑郎中﹑員外○禦史○祭酒○監司官非刺史○兵馬司○吏部掣簽○奏本擡頭○行香○授官表讓○換官不換印○假守●卷二十七○按月分俸○京官月費○預借俸錢○致仕官給俸○誥敕○封贈○父在封母不稱太○貼黃○仕宦避本籍○親族回避○起復○未葬親不許入仕○一產三男有賞○旌門法式○國忌日不決囚○孕婦緩刑○聽重囚妻孥入獄○笞臀○滴血○稅契○戒石銘○淸愼勤匾○鄕都圖○省○履歷○民壯○官府乘轎○養濟院﹑育嬰堂﹑義冢地●卷二十八○秀才○監生○舉人○進士○狀元﹑榜眼﹑探花○三元○兩次及第○特賜進士○棘闈○禮部知貢舉○殿試○武科殿試○試期●卷二十九○科舉分南北○前明兩京解元不必本省人○五經中式○遠省舉人給驛馬○科場給燭○鄕闈用京官主試○十八房○讀卷官○殿試彌封另謄○科場回避親族○鄕會試錄有序○程文墨卷○制科題目○題名錄○新進士赴國子監拜謝○座主見門生禮○同年○塡榜○寄籍○關節○帖括﹑策括○及第詩○甲榜乙榜●卷三十○數目用多筆字○銀○金銀以兩計○忽絲毫釐分錢○一金○元寶○短錢○石○斗稱古今不同○尺丈古今不同○量酒用升斗○火炮火槍○紙錢○紙馬○以錢代蓍○門帖○名帖○木棉布行於宋末元初●卷三十一○認族○同姓爲婚○交婚○姊妹爲妯娌○指腹爲婚○劫婚○初婚看新婦○冥婚○撒帳○拜堂○脫襪登席○著靴○弓足○金鳳染指○簪花○婦人拜○古人跪坐相類○髙坐緣起○再拜﹑三拜﹑四拜﹑五拜○上元張燈○潤筆○避諱○嫌名○二名○古人臨文避諱之法○逮事不逮事○覿面犯諱●卷三十二○三年喪不計閏○父在爲母斬衰○婦爲舅姑三年年喪○喪次助哭○避煞○墓祭○合葬○攺葬○久而不葬○假葬○洗骨葬○神道○碑表○墓志銘○碑表﹑志銘之別○行狀○樂石○忌日忌月○七七○生壙○生祠○祠堂○宗祠素像○塑像●卷三十三○刻書書冊○刻時文○花押○燒香○放生池○神前設簽○放債起利﹑加二﹑加三﹑加四並京債○合同○馬褂﹑缺襟袍﹑戰裙○帽頂○襪﹑膝﹑褲○釘鞋○眼鏡○折扇○竹夫人﹑湯婆子○連枷○滿江紅船○牛皮船○螺塡○骰子四緋○葉子戲○升官圖○不倒翁○掃晴娘○假面○《本艸》○水晶○琉璃○料絲○金魚○京師炒栗○窖菜﹑唐花○西瓜始於五代○煙艸●卷三十四○干支○干支配五行○二十四節气名○太歲大將軍○一日十二時始於漢○十二相屬○十二相屬起於後漢○時憲書後列兩甲子○子平推命○葬術○測字○圓夢○佛○佛經字數○諫佛骨表有所本○觀音像○天王堂○西王母○王子晉○安期生﹑浮邱伯○容成禦女○八仙○張眞人●卷三十五○天﹑地﹑水三官○東嶽天齊○泰山治鬼○城陽王﹑秣陵尉○伍子胥神○項羽神○衡嶽借兵○關壯繆○漢壽亭侯○天妃○金龍大王○祠山神○文昌神○灌口神○張仙○鐘馗○王靈官○城隍神○韓昌黎爲土地神○五聖祠○晏公廟○常州忠佑廟○常州忠義祠●卷三十六○至尊○寡人○稱孤○公○卿○君侯○世父母○太公○繼室側室之誤○娣○侄○夫兄稱伯○夫弟稱小郎○如夫人﹑小妻﹑傍妻﹑下妻﹑少妻﹑庶妻○夫子○門生○門子○眞人﹑道士○居士○徵君﹑徵士○野老●卷三十七○博士﹑待詔﹑大夫﹑郎中○大人○顯考○孤哀子○下官○小生﹑晚生○老先生○官人○官○爺○爹○家祖﹑家父﹑家君﹑家兄﹑捨弟﹑家姑﹑家姊○堂兄弟○尊老﹑尊兄﹑令弟○丈人○舅○內兄弟○親家翁○郎君大相公○哥●卷三十八○娘子○小姐○姨娘○三姑六婆○奶婆○連衿○布袋○家生子○奴才○底下人○阿○僧稱○牙郎◎名賊○姦細○別號○混號○諱龜○雜種﹑畜生﹑王八○綠頭巾●卷三十九○累世同居○守節絕域不傳者甚多○爲法自斃○鞭屍○刮骨○威怖兒啼○千里駒○五月五日生子○同年月日時生○遷官最速○仕宦最久○射石沒羽有四人○虎渡河二人○廢《蓼莪》兩人○謫仙有四人○倒用印有三事○禦溝流葉凡四見○捕鱷魚二人○東西南北道主人○三武信君○四武安君○六萬石君○六李杜﹑二袁劉﹑二鮑謝﹑四蘇李﹑三李郭﹑兩元白○三二陸﹑兩三陸○三二宋○四三王○兩二蘇○三三楊○兩赤松子○兩洪崖○兩四皓○三大小山○三十八學士○二四貴○兩王八○二花蕊夫人○四參寥○兩辧才○兩蘇小小●卷四十○五官並用○以官編集○自書奏牘○世擅書名○世擅文字○著述最多○作文最速○書家代筆○文人相輕○竊人著述○武將能詩○古來用兵﹐兵多者敗○取蜀將帥不利○臨陣不自標異○解散降兵○兵富難戰○紙鳶﹑木鵝﹑畫獅○火馬﹑火猱○陷敵脫歸○事急爲僕隸免禍○口打賊○縱敵○懸賞購賊○賊稱●卷四十一○李斯本學帝王之術○趙髙志在報仇○魏豹﹑李﹑李守貞皆以婦人謀反○蔡邕女甥多貴顯○王羲之爲雲南先師○唐武后能容直臣○唐中宗復位由張易之兄弟○趙普遇合○滄浪亭○蘇東坡﹑秦少遊才遇○東坡﹑晦庵﹑南軒皆有賢子孫○孫覿爲東坡子○蔡京宅修城○嶽忠武之死○嶽墳鐵像○葉夢得﹑周艸窗○謝臯羽○葛嶺大石佛○少林寺僧兵○大忠祠○畫角聲○鳳陽丐者○虎丘賣花●卷四十二○男人女名﹐女人男名○命名奇詭○女字系姓○女扮爲男○男子稱佳人○一母生數帝﹐二後﹐一母生二名儒﹐一母生兩狀元○面首○再醮後○長壽○多子○醜女變美○一門才女○童女生子○老婦生子○賣妻再合○風吹送妻○古婦女不嫌須○內監娶妻○神像配合○男娼﹑尼站﹑和尙教坊○妻肉僧○館師爲帝王○奴封侯○九儒十丐○盜賊敬名徳○權姦有仙骨○一人殺四王﹑兩大臣○一將軍平三國﹐皆生擒其王●卷四十三○成語○萱堂﹑桂窟○點心○茅柴灑○綿力○對手○籌馬○屠家稱姜太公○世界○畔○外後日○登時○鉆○暖房○穿孝○杜撰○差○叱气○著力○相打○底○个○生活○扯○你○賣弄○請安○香火○斫喪○門房○馬頭馬門○生口○騍馬﹑騸馬﹑驏馬○甕鼻○拿訛頭○回殘○毛作無字○吳趙○呼箸爲快○歲寒三友

●卷一○《五經正義》《五經正義》𨿽署孔穎達名﹐然實非出於一手。《顏師古傳》﹕太宗以經籍去聖久遠﹐文字訛謬﹐令師古於祕書省考定《五經》。旣成﹐太宗又令諸儒詳核。諸儒傳習已久﹐非之。師古引晉﹑宋以來古今本﹐援據詳明﹐皆出其意表﹐諸儒始服。是師古於此書功最深。《孔穎達傳》亦云﹕穎達與顏師古﹑司馬才章﹑王恭﹑王琰等受詔撰《五經》義訓﹐凡一百八十卷﹐名曰《五經正義》。太宗命付國子監施行。是師古外又有司馬才章等參訂也。未幾﹐馬嘉運駁正其失。永徽中﹐又詔中書門下與國子三館博士﹑宏文館學士考正之。於是尙書左僕射於志寧﹑右僕射張行成﹑侍中髙季輔﹐就加增損﹐書始布下。則穎達等原本又經諸臣審訂始頒行。

○畫卦不本於河圖伏羲因河圖而畫卦﹐大禹因洛書而演疇﹐古無是說也。《論語》河圖與鳳鳥並言﹐但謂王者之瑞耳。其畫卦之由﹐則《系詞》下傳明言名犧氏仰則觀象於天﹐俯則觀法於地﹐觀鳥獸之文與地之宜﹐近取諸身﹐遠取諸物﹐於是始作八卦﹐並未言因河圖而起也。《系詞》上傳𨿽有「河出圖﹐洛出書﹐聖人則之」之語﹐然上文尙有「天地變化﹐聖人效之」等語﹐則圖﹑書𨿽亦畫卦所取﹐而畫卦究非專取圖﹑書也。漢儒因有「河出圖﹐洛出書﹐聖人則之」之語﹐遂疑爲畫卦所本﹐然亦尙未以畫卦專指河﹑圖﹐演疇專指洛書。按《禮緯含文嘉》曰﹕伏羲徳合上下﹐天應以鳥獸文章﹐地應以河圖﹑洛書﹐伏羲則而象之﹐乃作八卦﹝見孔穎達《周易正義》卷首﹞。《春秋緯》曰﹕河以通乾出天苞﹐洛以流坤吐地符。河龍圖發﹐洛龜書感﹝亦見《系詞正義》﹞。是皆謂圖與書俱畫封所本也。自孔安國始析言之﹐其於《尙書。顧命》之「河圖」﹐《論語》之「河不出圖」﹐皆曰「河圖﹐八封也」﹔其於《洪範》之「九疇」﹐則曰「天與禹洛出書﹐神龜負文而也﹐列背有數﹐至於九﹐禹遂因而第之﹐以成九類也。」自此說行﹐而劉歆宗之﹐亦以爲伏羲繼天而王﹐河出圖﹐則而畫之﹐八卦是也﹔禹治水﹐錫洛書﹐法而陳之﹐《洪範》是也﹝見《漢書。五行志》﹞。於是馬融﹑王肅﹑姚信輩羣奉其說﹐至今牢不可破矣。不知《系詞》所言畫卦之本已極明白﹐漢儒不過因「聖人則之」之語而彊爲附會﹐安國又析爲卦取圖﹑疇取書﹐其爲臆說更不待辧。學者不信《系詞》而轉信漢儒﹐可乎﹖卽謂禹演疇本於《洛書》矣﹐《系詞》洛書與河圖並言﹐則皆上古時事﹐是神禹千百年以前已有洛書﹐豈直至禹始出乎﹖《隋書。經籍志》云﹕聖人受命﹐則龜龍銜負出於河洛﹐以紀易代之徵。是亦但以爲聖王之瑞﹐未嘗謂畫卦所本。沈約《宋書。符瑞志》謂﹕龍圖出河﹐龜書出洛﹐以授軒轅。《隋經籍志》又謂﹕河圖九篇﹐洛書六篇﹐相傳自黃帝至周文王所受﹐則又不以河圖專屬之伏羲﹐洛書專屬之神禹也。

○《易》不言五行五行乃天地自然之理﹐然易卦但取天﹑地﹑風﹑雷﹑水﹑火﹑山﹑澤﹐而不及五行。《尙書》舜禹授受﹐始言水﹑火﹑金﹑木﹑土﹐而又列以爲六府﹐幾疑唐虞以前尙未以五者爲定名﹐所謂太﹑炎帝﹑少昊﹑顓頊五徳疊王者﹐皆後人追溯之辭也。然《洪範》鯀堙洪水﹐汨陳其五行﹐則又似鯀以前已有此五行名目者﹐何以易卦初不及之﹖且澤卽水也﹐坎水﹑兌澤一物而分配二卦﹐而金﹑木之爲用於天下者轉不及焉﹐其理殊不可解。後儒據《系辭》天一﹑地二﹑天三﹑地四﹑天五﹑地六﹑天七﹑地八﹑天九﹑地十﹐指爲河圖之數﹐而以《洪範》所謂一曰水者配河圖之天一﹐謂之天一生水﹐而河圖之位一與六居下﹐故又謂地六成之﹐以《洪範》所謂二曰火者配河圖之地二﹐謂之地二生火﹐而河圖之位二與七居上﹐故又謂天七成之﹝金﹑木﹑土皆仿此﹞。又泥於孔安國易卦本於河圖之說﹐河圖旣有此五行﹐是五行之理已寓與《易》之中。鄭漁仲《六經奧論》﹐因謂《月令》之記四時曰木﹑火﹑土﹑金﹑水者﹐乃五行相生之教﹐《虞書》之記六府曰水﹑火﹑金﹑木﹑土者﹐乃五行相克之數﹐惟《易》與《洪範》所言五行則天地生成之數﹝卽所謂天一生﹐地六成之云云也﹞﹐是漁仲亦以五行在《易》中也。然天一地二云云本說大衍之數﹐並未言生水生火也。卽以《洪範》所謂一水二火配之﹐適相吻合﹐然亦系《系辭》推闡河圖之數如此﹐而伏羲畫卦則但以天﹑地﹑風﹑雷﹑水﹑火﹑山﹑澤取象﹐並未及五行也。竊意伏羲畫卦﹐專推陰陽對待變化之理﹐言陰陽而五行自在其中﹐其五行之理則另出於圖﹑書。唐虞以前圖﹑書自圖﹑書﹐易卦自易卦﹐不相混也。後儒以陰陽﹑五行理本相通﹐故牽連入於《易》中﹐而不知《易》初未嘗論及此也。觀此則余所謂畫卦不本圖﹑書者﹐益非好爲創論矣。

○河圖刻玉河圖﹐昔人皆以爲河中龍馬負圖﹐其旋毛有八卦之象。惟元人兪琰則謂玉之有文者﹐蓋據《尙書。顧命》天球河圖在東序﹐謂河圖與天球並列﹐應亦是玉。昆侖產玉﹐河出昆侖﹐故亦有玉﹐當是玉有文具八卦之象耳。此說頗新。按《顧命》河圖與大訓對列於東西序﹐孔傳謂河圖卽八卦﹐大訓卽典謨﹐歷代傳寶之﹐明此二者皆書策也。若河圖是玉之有文者﹐豈典謨亦玉之有文者乎﹖則琰之論固臆說也。然大訓與宏壁﹑琬﹑琰同列﹐河﹑圖與大玉﹑夷玉同列﹐皆是三玉一書﹐不應簡冊混於彜器之內。當是古人貴重此二者而刻之於玉﹐故列入寶器耳。然則非玉之生而有文﹐乃摹其文於玉也。

○《易》闕文衍文《易》未遭秦火﹐最爲完書。然其中闕文衍文亦不一而足。如《系辭》「能悅諸心﹐能研諸侯之慮」﹐「侯之」二字爲衍文﹐固人所共知矣。《漢書》杜欽上王鳳書﹐引《易》曰「正其本﹐萬事理。」今《周易》無此文。沈作《寓簡》云「公用射隼於髙墉之上」﹐觀孔子言弓矢者器也﹐射之者人也﹐則﹕「公用」句原文應有「弓矢」二字﹐今無之。王昭素謂「序卦離者麗也」之下諸本有「麗必有所感﹐故受之以咸﹐咸者感也」凡十四字﹐今亦無之。是皆闕也。《朱子語類》載﹕郭﹑京《易》「卽鹿無虞」鹿作麓﹐其象詞則云「卽麓無虞﹐何以從禽也」﹐謂入山麓而無虞人導之﹐何以從禽也。今作「卽鹿無虞﹐以從禽也」﹐是誤一鹿字﹐脫一何字也。袁楷謂《文言》有錯入《系辭》者﹐「鳴鶴在陰」以下七節﹐「自天之」一節﹐「憧憧往來」以下十一節﹐皆《文言》也﹐卽「亢龍有悔」一節之重可以明之矣。是又《易》之錯簡也。王鏊《震澤長語》云﹕漢文帝時﹐《十翼》所存惟彖象﹑《系詞》《文言》。至宣帝時﹐河上女子掘冢得全《易》﹐上之。內《說卦》中﹑下二篇污壞﹐不可復識﹐《十翼》遂亡其二﹐後人以《序卦》《雜卦》足之。今按《說卦》中乾爲天﹑爲圜﹑爲玉﹑爲金﹑爲寒﹑爲冰之類﹐朱子亦謂其多有不可曉者。而荀九家於乾之下又有爲龍爲直之類﹐坤之下又有爲牝爲迷之類﹐以及震﹑巽等卦皆然﹐明是《說卦》已亡﹐而後人雜取以補之者﹐則《說卦》之原文久缺也。又如《上系》第十章

自「易有聖人之道四焉」至「不疾而速﹐不行而至」﹐皆是孔子語﹐其下又有「子曰﹕易有聖人之道四焉﹐此之謂也」二語﹐豈有孔子自作《系詞》﹐又自引己語以証之﹖則此「子曰」二字亦衍文也。

○《尙書》名起於伏生《禮記經解》云﹕疏通知遠﹐書教也﹐與易教﹑詩教並述﹐未嘗云《尙書》也。《左傳》《國語》及戰國諸子書﹐凡引《書》或曰夏書﹐或曰商書﹑周書﹐亦皆無《尙書》之名。其稱爲《尙書》者﹐自伏生始。孔安國所謂伏生口授二十餘篇﹐以其上古之書﹐謂之「尙書」是也。自有此二字﹐而後之解者紛紛。王肅謂﹕上所言﹐史所書﹐故曰尙書﹐則以上爲君矣。鄭康成云﹔尙者﹐上也﹐尊而重之﹐若天書然﹐則以上爲天矣。康成又據《緯書璣鈐》之說﹐謂孔子尊而命之曰尙書﹐則又以尙書爲孔子所加矣。卽此二字﹐議論紛然﹐亦可見漢儒說經破碎穿鑿之一斑也。

○《尙書》古﹑今文皆出壁中孔安國《書序》﹕魯共王欲壞孔子宅﹐於壁中得先人所藏虞﹑夏﹑商﹑周之書﹐此《古文尙書》之出壁中者也。《今文尙書》安國謂伏生之口以傳授者﹐則似非出於壁中﹐然《史記》云﹕秦時焚書﹐伏生壁藏之﹐其後兵起流亡。漢定天下﹐伏生求其書﹐已亡數十篇﹐獨得二十九篇﹐以教齊魯之間。班書《藝文志》亦云伏生壁藏之。又劉歆《移太常博士書》云﹕伏生《尙書》初出屋壁﹐朽折散絕。是《今文尙書》亦出自壁中。故孔穎達謂伏生初亦得於壁間﹐傳教旣久﹐誦文熟﹐遂以口授﹐而安國因謂之口以傳授也。劉向《別錄》﹕武帝末﹐民間有得《秦誓》於壁間者﹐獻之﹐使博士讀說﹐數月皆起﹐傳以教人。又《後漢書》﹕建安十四年﹐黃門侍郎房宏等說云﹕宣帝本始元年﹐河內女子有壞老人屋﹐得古文《泰誓》三篇。王充《論衡》亦云﹕宣帝時﹐河內女子發老屋﹐得《逸尙書》一篇。於是《尙書》二十九篇始定。按《今文尙書》二十八篇﹐增《泰誓》爲二十九篇﹐則所謂《逸尙書》者卽是《泰誓》﹐是《泰誓》亦出自壁也﹝按此《泰誓》系僞書﹐說見後﹞。蓋遭秦有挾書之禁﹐學者多藏書於屋壁﹐以避時禁﹐而俟後世﹐固不獨孔壁中一本也。《後漢書。杜林傳》﹕林於西州得漆書《古文尙書》一卷﹐𨿽遭艱困﹐握持不離。其時孔氏古文傳未行﹐故寶之如此。蓋亦先儒所藏而晚出者﹐可見秦時藏書者不止一處也。

○壁書非孔襄所藏孔壁藏書﹐《安國傳》但云我先人藏其家書於屋壁﹐而未嘗指爲何人。《家語序》則謂孔子裔孫子襄所藏。按《史記》子襄爲漢惠帝時博士﹐遷長沙守。而《漢書》惠帝除挾書之禁﹐則子襄出仕﹐正當開禁之時。且身爲博士﹐尢可表彰先學﹐若書是其所藏﹐豈有不出之以廣其傳﹐而尙錮諸屋壁者﹖按《隋經籍志》漢武時魯共王壞孔子宅﹐得其末孫惠所藏之書﹐字皆古文。陸徳明《釋文》亦云﹕《書》者﹐孔子刪錄百篇﹐爲之序。秦禁學﹐孔子末孫惠壁藏之。是藏書者名惠﹐非襄也。

○虞﹑夏﹑商﹑周書目孔子所分《左傳》引二典三謨﹐今俱在《虞書》之中。而《左傳》稱爲「夏書」者﹐典謨原系夏時史官追記﹐故春秋時猶仍舊稱也。其名之曰「虞書」者﹐蔡九峯云﹕或以爲孔子所定。此蓋因孔安國《書序》而推之。按《書序》云﹕壁中得先人所藏虞﹑夏﹑商﹑周之書。孔穎達謂壁內所得有此題目也。然則以典謨爲《虞書》﹐本孔壁之原題﹐春秋時尙以典謨爲「夏書」﹐而藏書題爲《虞書》﹐其爲孔子刪書時所定無疑也。春秋時謂之「夏書」者﹐以其書本夏時所作。孔子題爲《虞書》者﹐以其事皆虞廷之事﹐如《隋書》修於唐而謂之《隋書》《唐書》修於宋而謂之《唐書》也。或曰﹕伏生《尙書大傳》以典謨及《禹貢》等篇通謂之虞夏傳﹐此以典謨爲《虞書》﹐安知非出於孔安國所分﹖曰﹕吾正以安國《尙書傳》而知其非安國所分也。《堯典》開首卽云「曰若稽古」﹐此後代追敍之詞﹐文義了然﹐安國豈不知﹖乃必以順考古道釋之﹐正以泥於捲端有「虞書」二字﹐據以爲虞史官所作。旣爲虞史官所作﹐則《堯典》不應有「若稽古」之語﹐故不得不曲爲之解。則以典謨爲虞書﹐必非安國所分﹐而出自壁中原文﹐其爲孔子所定﹐益爲有據。推此則商﹑周書當亦孔子所定。《左傳》祁奚舉善篇引《商書》曰「無偏無黨﹐王道蕩蕩。」寧贏論陽處父篇引《商書》曰「沈漸剛克﹐髙明柔克。」欒書救鄭篇引《商書》曰「三人占﹐從二人。」此皆《洪範》詞。《左傳》稱爲《尙書》﹐今依壁書次序則在《周書》中。是知以《洪範》入《周書》﹐亦孔子所定也。九峯以舜三謨爲夏史官所追記﹐固足以正安國﹑穎達之誤。而於《堯典》猶以爲虞史官所作﹐則仍未免二孔之見。試思虞之與唐相去幾時﹐而謂之古乎﹖《堯典》亦夏史官所追敍可知也。《大禹謨》亦有「若稽古」之字﹐蓋夏中葉後史官追記之書也。

○宋儒疑《古文尙書》《古文尙書》﹐自宋以來﹐諸儒多疑其僞。吳才老曰﹕古文皆文從字順﹐非伏生書之詰曲聱牙。夫四代之書﹐作者不一﹐乃至一人之手而定爲二體﹐其亦難言矣。朱子曰﹕凡書易讀者皆古文﹐豈有數百年壁中之物不訛損一字者﹖伏生所傳皆難讀﹐如何伏生偏記其所難﹐而易者全不能記﹖又孔安國《書傳》是魏﹑晉間人作﹐托安國爲名耳。又曰﹕孔傳並序皆不類西京文字﹐似與《孔叢子》同出一手。吳艸廬曰﹕伏生書𨿽難盡通。然詞義古奧﹐其爲上古之書無疑。梅賾所增二十五篇﹐體制如出一手﹐采輯補綴﹐𨿽無一字無所本﹐而平緩卑弱﹐殊不類先漢以前之文。此皆疑古文爲僞者。自此三說行﹐而後人附和紛紛﹐大槪不越乎「古文何以皆易讀﹐今文何以皆難讀」二語。不知與古文所以易讀之故﹐本在《史記。儒林傳》及安國《書序》中﹐學者初不深求耳。《儒林傳》曰﹕孔壁有《古文尙書》﹐安國以今文讀之。安國《書序》曰﹕科斗書廢已久﹐時人無能知者。以所聞伏生之書﹐考論文義﹐定其可知者爲隸古定﹐以竹簡寫之﹐增多伏生二十五篇。由此以觀﹐是安國本不識古文﹐以伏生之今文對讀﹐始以意揣而識其字。旣識古文﹐則今文所無者﹐卽以今文古文相同之字讀之﹐間有不識者﹐則以文義貫穿之。略如鳩摩羅什及房融等之譯經﹐其義則原本﹐其詞則有出於翻譯時之潤色者﹐故與諸書所引《尙書》文轉有參差不盡符之處。且所譯之二十五篇﹐體制如出一手﹐職是故也。蓋安國所傳古文﹐原從科斗字譯出﹐非字字皆科斗原文而毫無攺換也。後人不於科斗轉爲隸字之處反復推求﹐但謂古文卽科斗原文﹐因而致疑於二十五篇何以皆文從字順﹐毋怪乎並爲一談﹐牢不可破矣。至艸廬謂采輯補綴﹐無一字無所本﹐是直謂僞造者歷采各書所引《尙書》之文﹐零星湊集﹐串插成文也。然果如此﹐則《孟子》所引「放勛殞落」「我武維揚」等句﹐已一一在所采中﹐而「勞之來之」等句﹐亦應《尙書》文也﹐何以又不采入﹖且不特此也﹐《左傳》《國語》所引《書》尙多﹐如《左傳》楚公子棄疾如晉﹐晉人欲弗納﹐叔向引《書》曰「聖作則」﹔又叔向告韓宣子斷獄﹐引《夏書》曰「昏墨賊殺﹐臯陶之刑也」﹔衛獻公在夷儀篇引《書》曰「愼始而敬終﹐終以不困」﹔《國語》單襄公論卻至將敗﹐引《書》曰「民可近也﹐而不上也」﹝以上皆春秋時人所引書﹞。《戰國策》述荀息之語曰﹕《周書》有之﹕「美女破舌﹐美男破老」﹝亦見《汲冢書武稱解》﹞﹔蘇秦說魏王﹐引《書》曰「綿綿不絕﹐蔓蔓柰何﹐毫毛不拔﹐將成斧柯」﹝此書周廟中金人銘﹐蓋周人已筆之於《書》矣﹞﹔《魏策》智伯索地於魏桓子﹐任章勸桓子與之﹐引《周書》曰「將欲敗之﹐必姑輔之﹔將欲取之﹐必姑與之」﹐《韓非子。諭老篇》亦引此二語﹝按《老子》微明章與此大同小異﹐蓋本周人書也。朱子曰﹕老子爲柱下史﹐故見此書。王應鱗謂蘇秦所讀《陰符經》當卽此﹞。《韓非子。外儲篇》引《周書》「毋爲虎傅翼﹐將飛入邑﹐擇人而食﹝亦見《汲書寤儆解》﹞。《呂覽。聽言篇》引《周書》曰﹕」往者不可及﹐來者不可待「。《孝行篇》引《商書》曰﹕」刑三百﹐莫大於不孝。「《愼大篇》引《周書》曰﹕」若臨深淵﹐若履薄冰。「《適威篇》引《周書》曰﹕」民善之則畜也﹐不善則仇也。有仇而眾﹐不知無有。「《貴信篇》引《周書》曰﹕」允哉允哉。「《史記》蔡澤說應侯﹐引《書》曰﹕」成功之下﹐不可久處。「又《蒙恬傳》引《周書》曰﹕」必參而伍之。「﹝以上皆戰國時人所引書﹞《韓詩外傳》哀公取人章引《周書》曰﹕」爲虎傅冀。「﹝與《韓非子》同﹞《史記。楚世家》引《周書》曰﹕」欲起毋先。「《商鞅傳》引《書》曰﹕」恃徳者昌﹐恃力者亡。「《漢書。蕭何傳》引《周書》曰﹕」天予不取﹐反受其咎。「又《劉濞傳》贊引《尙書》曰﹕」毋爲權首﹐將受其咎。「《淮南子。泛論篇》引《周書》曰﹕」上言者下用也﹐下言者上用也。「《覽冥篇》引《周書》曰﹕」掩雉不得﹐更順其風。「《白虎通》引《書》曰﹕」太社惟松﹐東社惟柏﹐南社惟梓﹐西社惟栗「。《漢書。律志》引《書》曰﹕」先其算命。「《主父偃傳》引《周書》曰﹕」安危在出令﹐存亡在所用。「《平當傳》引《周書》曰﹕」正稽古建功立事。「董仲舒對策引《書》曰﹕」白魚入於王舟﹐有火復於王屋﹐流爲烏﹐周公曰復哉復哉。「《蕭望之傳》引《書》曰﹕」戎狄荒服。「《王商傳》史丹引《書》曰﹕」以左道事君者誅。「《王莽傳》引《嘉禾篇》曰﹕」周公奉鬯﹐立於阼階﹐延登贊曰﹕假王政﹐勤和天下。「王充《論衡》引《書》曰﹕」予惟率夷憐爾。「又引《書》曰﹕」伊尹死﹐大霧三日。「又引《梓材》曰﹕」彊人有王開賢﹐厥率化民。「《後漢書》楊賜疏引《周書》曰﹕」天子見怪則修徳﹐諸侯見怪則修政﹐卿大夫見怪則修職﹐士庶人見怪則修身。「又《劉愷傳》引《書》曰﹕」上刑挾輕﹐下刑挾重。「《左傳》杜注引《作雒篇》曰﹕」千里百縣。「﹝以上漢﹑晉人所引《書》﹞如此之類﹐《書》之零章斷句散見於他書者正多﹐又何以不一一補綴成篇﹐而聽其在二十五篇之外﹖則艸廬所云歷采各書湊集成文之說﹐究未可爲定論也。《今文尙書》世以其出於伏生口授﹐罕有疑之者。抑思《盤庚》等篇所以告諭愚民﹐使之家諭戶曉﹐豈轉作此艱澀不可解之語﹖若謂當時語言本是如此﹐則《左傳》《國語》所引《夏書》《商書》何以又多文從字順﹐絕不如此﹖今因其艱澀不可解﹐遂謂之古奧而深信之﹐此更非通論語矣。以九十餘歲之人﹐追憶少時所習記誦﹐豈無遺忘﹖一也。以齒豁口去之年﹐語音豈無淆混﹖二也。以土音授異鄕之人﹐兼令侍婢傳述字句﹐豈無訛謬﹖三也。然則《今文尙書》亦未必字字皆孔門原本﹐與《古文尙書》正同﹐未可以易讀而致疑﹑難讀而深信也。

按﹕安國《書序》謂﹕科斗書廢已久﹐時人無能知者﹐以伏生之書考論文義﹐定爲隸古定云云。閻百詩力斥其僞﹐謂蕭何以六體試學童﹐一曰古文﹐卽科斗書﹐是漢初已使人人習之﹐何以孔壁中古文無人能識﹖然衛恆《書勢》則謂古文絕於秦﹐漢興﹐人不識﹐故逸在祕府﹐不立學官。恆﹐晉人﹐去漢初未遠﹐其說必有所自。當秦焚書﹐書之科斗字者已盡在所焚中﹐否則藏之壁莫敢習讀。其現行文字﹐惟斯篆﹑邈隸。是以漢初科斗之學已絕。迨臺壁書漸出﹐如安國輩以今文讀之﹐解釋傳播﹐始有識者。至哀﹑平間﹐劉歆已能好之﹐欲立博士﹐然究非人人皆曉﹐故諸儒尙畏難而不肯立。況安國時去秦未久﹐而已人人識古文乎﹖○《舜典》當從月正元日分起伏生《今生尙書》但有《堯典》而無《舜典》﹐今所傳《舜典》自「愼徽五典」以下至「陟方乃死」﹐據伏生今文﹐俱在《堯典》之內﹐孔安國所謂伏生以《舜典》合於《堯典》是也。孔壁《古文書序》有《舜典》篇目﹐而安國《書傳》散逸不可考﹐其以「愼徽」以下分爲《舜典》﹐則自東晉始。孔穎達云﹕東晉初﹐梅賾上《孔傳》﹐猶闕「曰若稽古帝舜」等二十八字﹐多用王﹑範之注補之﹐而皆以「愼徽五典」以下爲《舜典》之初。至齊建武中﹐姚方興於大航頭得《孔傳》﹐乃表上之﹐事未施行。隋開皇中購遺典﹐始得之是也﹝陸徳明《釋文》謂梅賾上《古文尙書》﹐亡《舜典》一篇﹐購不能得﹐乃取王肅注《堯典》﹐從「愼徽」以下分爲《舜典》以續之。又云《舜典》一篇﹐本之王肅。則以「愼徽」以下爲《舜典》﹐或自肅始﹞。自是遂以「曰若稽古帝舜」二十八字冠於「愼徽」之首﹐而爲今之《舜典》。孔穎達作《正義》本之﹐蔡沈作《集傳》亦本之。然按《孟子》「咸邱蒙章」引《堯典》曰「二十有八載﹐放勛乃殂落﹐百姓如喪考妣﹐三年四海遏密八音」。孟子在未焚書之前﹐必親見《尙書》眞本﹐而引之爲《堯典》﹐則此明是《堯典》之文。而晉人分在《舜典》中者﹐誤也。《孟子》不足據﹐而晉人反足據乎﹖況《史記。堯本紀》直至禪位後二十八年殂落始畢﹐凡今《舜典》所載察璣衡﹑定巡狩﹑封山浚川及制刑法﹑誅四凶等事﹐皆在《堯本紀》中。班固稱遷作《史記》多從安國問故﹐安國乃治《古文尙書》者﹐而遷本之作《堯紀》﹐如是可知古文《堯典》原不止於「釐降二女」﹐而必至「遏密八音」方止也。晉人徒以「愼徽」以下皆舜之事﹐遂分爲《舜典》﹐不知禪位於舜是堯晚年一極大事﹐敍舜之功﹐正見堯之禪讓得人。賓門﹑納麓皆是堯試舜之事﹐而俱在「愼徽」以下﹐若遽從「愼徽」截斷﹐則堯之事未了﹐成何《堯典》耶﹖況《舜典》末總敍舜三十登庸至陟方乃死作結﹐以此例之﹐則今《舜典》中「二十有八載」至「四海遏密八音」正是《堯典》之總結。是《堯典》必當以「遏密八音」爲止﹐而非可分「愼徽」以下屬《舜典》也。然近日王西莊尊信伏生今文太過﹐又全以今《舜典》爲《堯典》﹐而謂當別有《舜典》一篇已經亡逸﹐則又屬過論﹝顧寧人謂﹕古時《堯典》《舜典》本合爲一篇﹐故月正元日格於文祖之後﹐而四嶽之咨必稱「舜曰」者﹐以別於上文之帝也。至其命禹﹐始稱帝曰﹐問答之詞已明﹐則無嫌也。閻百詩亦謂﹕本是《堯典》一篇﹐而兼敍堯﹑舜事。是尙皆謂二典本合在一篇﹐並無別有《舜典》一篇之說﹞。月正元日﹐舜格於文祖﹐卽位之後﹐咨嶽牧﹐命九官﹐皆是堯崩後之事。且前此不稱帝﹐此後皆稱「帝曰」﹐明是《舜典》原文﹐豈得俱指爲《堯典》﹖其末「陟方乃死」一節﹐更是總結舜之始終﹐與堯何涉﹐而可謂之《舜典》乎﹖又《史記。舜本紀》卽位後咨嶽牧﹐命九官﹐卽今《舜典》月正元日以後之事。遷旣從安國問故而作《舜本紀》﹐可知古文《舜典》本卽此月正元日以後數節﹐並非別有《舜典》一篇。而必泥於《今文尙書》之舊﹐以今《舜典》作《堯典》﹐亦窒礙而不可通也。或疑如此則《舜典》不過寥寥數語﹐似非全文。不知舜之功業﹐全在堯未崩以前﹐已敍入《堯典》內﹐及卽眞後﹐則第君臣交儆而已﹐無他事﹐𨿽有徵苗一節﹐旋卽來格﹐故孔子亦嘆爲無爲而治。可知《舜典》本自無多﹐正不必以寥寥數語爲疑。惟此篇若但從「月正元日」起﹐似無頭緒﹐則大航頭所得「曰若稽古帝舜」二十八字﹐𨿽眞假不可知﹐而卽以「乃命以位」冠於「月正元日﹐舜格於文祖」之上﹐亦屬語气緊接﹐固無不可也。要之﹐今《舜典》「遏密八音」以前乃《堯典》之文也﹐「月正元日」以後則《舜典》之文也。前有《孟子》「咸邱蒙」章作證﹐後有《史記。舜本紀》作證。試平心玩其文義﹐則知此說𨿽創論而實定論矣。

○納於大麓宋儒攺正五經注疏﹐亦有不如舊本之善者。《尙書》「納於大麓」﹐孔安國訓麓作錄﹐謂使舜大錄萬幾之政而風雨以時也。王肅注亦同。按《五帝徳》孔子答宰予﹕「堯使舜大錄萬幾之政﹐故陰陽淸和﹐五星來備﹐風雨各以其應﹐不有迷錯愆伏。」正與「烈風雷雨弗迷」之義相合。《漢書。於定國傳》「萬方之事﹐大錄於君。」《後漢書。劉愷傳》﹕「三公協和陰陽﹐遭烈風之不迷﹐遇迅雨不惑﹐位莫重焉。」是古人皆作大錄庶政調和陰陽解。惟《尙書大傳》云﹕堯推尊舜﹐納之大麓之野﹐烈風雷雨不迷。《史記》亦謂堯使舜入山林川澤﹐烈風雷雨﹐舜行不迷。蘇氏並謂洪水爲患﹐堯使舜相視山林﹐雷雨大至﹐眾懼失常﹐舜獨不迷。今蔡傳實宗此說﹐然反淺矣﹐楊用修所以有茅山道士鬥法之戲也。鄭康成注《尙書大傳》﹐謂堯築壇於山麓﹐命舜陟位﹐大錄天下之事。則又兼用山麓﹑大義﹐未免岐互。蘇氏又云﹕或曰納於大麓﹐蓋納之泰山之麓﹐使之主祭也。會有大風雷之變﹐禱之而息﹐所謂百神享之也。此又一說。

○元﹑愷﹑四凶皆在《尙書》辧《左傳》八愷﹕蒼舒﹑ㄨο﹑禱ρ﹑大臨﹑龐降﹑庭堅﹑仲容﹑叔達也﹔八元﹕伯奮﹑仲堪﹑叔獻﹑季仲﹑伯虎﹑仲熊﹑叔豹﹑季貍也。班書《古今人表》旣列此十六人﹝十六人內無庭堅﹐有咎繇﹐伯俱作柏﹐季貍作季熊﹞﹐而又別有Ι﹝卽契﹞﹑垂﹑朱┥﹑﹝卽殳┥﹞﹑柏譽﹝卽伯與﹞﹑柏益﹝卽伯益﹞及龍﹑夔。則《左傳》之元﹑愷﹐非《尙書》所命之九官也。孔安國作《尙書傳》﹐乃始以朱虎﹑熊羆及殳┥﹑伯與四人爲在元﹑愷之中﹐以《尙書》朱虎﹑熊羆與《左傳》伯虎﹑仲熊之名相合也。杜預注《左傳》﹐則又以八愷爲卽垂﹑益﹑禹﹑臯陶之倫﹐蓋以《左傳》八愷主后土﹐而禹﹑益實平水土﹐且皆髙陽氏之後﹐又臯陶字庭堅也。以八元爲卽稷﹑契﹑朱虎﹑熊羆之倫﹐亦以《左傳》八元主敷教﹐而契實司之﹐契與稷又皆髙辛氏之子﹐且虎﹑熊名與《左傳》合故也。然終未確指元﹑愷內之某人。且《尙書》所命九官及所讓之殳┥﹑伯與﹑朱虎﹑熊羆人數較少﹐不及十六人﹐故古來未有卽以此作八元﹑八愷全數者。吳仁傑及分殳┥爲二人﹐伯與一人﹐又分朱虎﹑熊羆爲四人﹐合之禹﹑益﹑稷﹑契﹑臯陶﹑垂﹑伯夷﹑夔﹑龍九人﹐共成十六之數﹐似爲巧合。且杜預注渾惇爲歡兜﹐窮奇爲共工﹐禱杌爲鯀﹐饕餮爲三苗﹐則《左傳》四凶卽《尙書》四罪﹐宜乎元﹑愷十六人卽《尙書》分命之眾官全在內矣。然孔傳以殳┥爲一人﹐漢表作殳┥﹐亦以爲一人﹐未嘗分殳┥爲二人。孔傳以朱虎爲一人﹐熊羆爲一人﹐亦未分朱虎﹑熊羆爲四人也。吳氏一一析之﹐以合十六人之數﹐究屬臆說。況孔穎達《正義》謂安國以伯虎﹑熊羆在元﹑愷內者﹐以虎﹑熊名字相合故耳。臯陶卽庭堅﹐而益是臯陶之子﹐皆當在八凱內。垂則不可知。伯夷姜姓﹐必不在元愷之數等語﹐可知古人闕疑之愼。而吳氏必牽合以充其數﹐且以蒼舒爲禹字﹐伯奮爲契字﹐未免必求其人以實之﹐則鑿矣。﹝蔡九峯注《舜典》﹐亦以殳┥﹑伯與爲三人﹐朱虎﹑熊羆爲四人﹐似與吳說相合。然未確指爲元﹑愷。﹞

○陟方「陟方乃死」﹐孔安國以爲巡狩而崩於蒼梧也。韓昌黎則據《竹書紀年》凡帝王之沒皆曰陟﹐因謂陟者升天也﹐猶言禮陟配天也﹔下文言「方乃死」者﹐所以釋陟之義也。地勢東南下﹐如言巡狩蒼梧而死﹐應言下方﹐不得言陟方也。蔡傳主其說﹐而以方字屬上﹐謂陟方猶言升遐也。據此則陟方卽是死矣﹐下文何必又云乃死乎﹐陟方究應從孔傳巡守之說爲是。舜葬蒼枵﹐見《檀弓》《山海經》《史記》諸書﹐《孟子》亦云卒於鳴條﹐𨿽地名不同﹐要其爲崩於巡狩﹐則有明據。況地勢東南下者﹐乃江浙耳﹐若古之蒼梧在零陵﹑九疑一帶﹐正是湘水發源處﹐地極髙﹐由吳地溯江而上﹐步步皆逆流。項羽陽尊懷王爲義帝﹐曰「古之王者﹐必都上流﹐」乃徙之長沙都郴。此正見楚南之在上流也﹐安得云地勢下而不宜言陟乎﹖昌黎亦嘗過嶺﹐乃不知地形乎﹖《家語。五帝徳》篇「舜陟方嶽﹐死於蒼梧之野。」陟方嶽卽《書》所謂陟方也﹐是《家語》亦指爲巡狩﹐與孔傳之說合。而必據《竹書》以陟爲死之文以駁之﹐亦固矣。﹝按王鏊《震澤長語》云﹕《孟子》謂舜卒於鳴條﹐按湯與桀戰於鳴條﹐則其去中國不遠也。何孟春注《家語》云﹕陳畱縣平丘有鳴條亭﹐海州東海縣有蒼梧山﹐去鳴條不遠。乃知所謂蒼梧﹐非九疑之蒼梧也。是又合卒於鳴條﹑崩於蒼梧二說而牽連之﹐亦可備一說。﹞

○萊夷作牧「萊夷作牧」﹐孔安國云﹕萊夷之地﹐可以牧放。蔡傳因其說﹐謂夷人以畜牧爲生也。然遊牧乃沙漠之地﹐不生五穀﹐故但逐水艸耳。萊在齊西境﹐則固耕耨之鄕﹐豈必以其萊夷而懸斷爲畜牧乎﹖況畜牧何必云作牧乎﹖蓋「萊夷作牧」者﹐謂卽用萊夷之長﹐使之官其地﹐統其眾﹐如後世之土司耳。牧卽伯之牧﹐《漢官舊儀》云﹕東萊﹐周時曰萊子國。尢見卽以萊人爲君長之明證﹐而必以牧放釋之﹐亦固矣。

○三正夏正建寅﹐商正建丑﹐周正建子﹐此三正也。然《夏書。甘誓》云「有扈氏怠棄三正」﹐則夏之前已有三正矣。孔安國因商﹑周在夏之後﹐故不敢以子﹑丑﹑寅釋之﹐而但謂天﹑地﹑人之正道。王肅亦云﹕惟殷﹑周攺正﹐自夏以上﹐皆以建寅爲正。《尙書大傳》云﹕王者存二代之後﹐以備三正。馬融注《甘誓》亦云﹕子﹑丑﹑寅也。鄭康成注《堯典》「正月上日」云﹕帝王易代﹐莫不攺正建朔﹐堯正建丑﹐舜正建子﹐此時未攺堯正﹐故云正月上日﹐卽位乃攺堯正﹐故雲月正元日。則三正疊建﹐固不始於三代矣。蔡傳亦云﹕唐﹑虞以前當已有之。﹝按《魏書》李業興使梁﹐梁武帝問﹕「《尙書》正月上日受終於文祖﹐此是何正﹖」業興曰「夏正。」梁武曰「寅賓出日﹐卽是正月。日中星鳥﹐以殷仲春﹐卽是二月。是《堯典》亦夏正也。」此據《堯典》證堯之以寅爲正月﹐最爲明確。鄭康成謂堯正建丑﹐舜正建子者非。﹞

○《泰誓》眞僞漢時別有《泰誓》一篇﹐其中載白魚入舟﹐火流王屋化爲赤烏等事﹐而於《左傳》《國語》《孟子》諸書所引《泰誓》之文無一語相合。故馬融疑之﹐謂﹕其文義淺露﹐吾見書傳多矣﹐所引《泰誓》俱不在今《泰誓》之內也。然漢以來此《泰誓》盛行﹐諸儒所見《泰誓》皆是此篇。﹝董仲舒《天人策》﹑司馬相如《封禪書》﹑司馬遷《周本紀》皆引用白魚﹑赤烏之事﹐王充《論衡》引此事﹐並明言《泰誓》之文。馬融謂《春秋傳》所引《泰誓》「民之所欲」二句﹐《國語》引《泰誓》「朕夢協朕卜」三句﹐《孟子》引《泰誓》「我武維揚」五句﹐孫卿引《泰誓》「獨夫受」一句﹐《禮記》引《泰誓》「予克受非予武」六句﹐俱不在今《泰誓》之內。杜預注《左傳》所引《泰誓》「民之所欲」二句﹐謂今《泰誓》無此文。故諸儒疑之。韋昭注《國語》﹐引「民之所欲」二句﹐亦云今考《泰誓》無此文。可見諸儒所見《泰誓》皆武帝時所出之本﹐故反疑《左傳》等書所引爲脫簡。﹞至周﹑隋間﹐孔安國《古文尙書》出﹐有《泰誓》三篇﹐與此迥別﹐且與諸書所引《泰誓》之文多合。於是孔穎達直斥此篇爲僞﹐而以孔傳所出爲眞﹐此一重公案久定矣。近日王西莊則又以穎達所謂眞者爲僞﹐僞者爲眞。其彊詞博辧﹐大槪以《史記》及《尙書大傳》爲據﹐謂《漢書。儒林傳》稱司馬遷作《史記》多從孔安國問故﹐而《史記。周本紀》已有白魚赤烏二事﹐是必從安國古文《泰誓》中來﹐則白魚赤烏之爲眞《泰誓》無疑也。又《尙書大傳》出自伏生﹐而其中《泰誓》傳云﹕太子發升於舟﹐白魚入於舟中﹐有火流於王屋﹐化爲赤烏三足。是又與當時所傳《泰誓》中語相合﹐益可見白魚赤烏之爲眞《泰誓》也。其證佐可謂確矣。然此《泰誓》一篇本系別出﹐劉向謂武帝時民間得之於壁間﹐王充《論衡》謂宣帝本始元年河內女子壞老屋得之。𨿽所傳時代不同﹐要其爲單行獨出﹐非伏生今文中所有﹐亦非安國古文中所有﹐則鑿鑿不爽。況伏生書本二十八篇﹐而史遷云二十九篇﹐孔穎達謂當時此《泰誓》一篇已盛行﹐遷遂並入伏生書內﹐而總爲二十九篇耳。是遷方以此爲伏生今文﹐而西莊反以爲史遷引用安國之古文﹐其是非更不待辧。至以《尙書大傳》與此《泰誓》相合爲證﹐按伏生傳《書》在景帝時﹐而此《泰誓》出在武帝時﹐則《大傳》在先﹐此《泰誓》在後﹐明系漢儒因武帝購遺書﹐遂依仿《大傳》造此《泰誓》一篇﹐托爲得自壞屋者而獻之。或謂《泰誓》原文若本無此魚鳥等事﹐則伏生之徒何由憑空撰傳﹖此更不然也﹐《大傳》所記多有與《尙書》本文不相涉者﹐不過因某朝有某事﹐卽附敍某朝書篇之下﹝說見「尙書大傳」條內﹞﹐不得謂此傳必從《泰誓》眞本而出也。然則此《泰誓》一篇﹐昔人久斥爲僞﹐不必再翻公案﹐反以爲眞﹐而以今《泰誓》三篇爲僞也。至邢凱《坦齋通編》以《左傳》「紂有億兆夷人」數句﹐杜預注謂今《泰誓》無此文﹐凱乃駁之﹐以爲現在《泰誓》篇中而預以爲無此文﹐豈偶忘之耶﹖此又不知杜預時但有白魚赤烏之《泰誓》﹐而今《泰誓》三篇尙未出也﹐而遂據今《泰誓》以折之﹐此又宋人之陋也。

﹝按﹕穎達所斥《僞泰誓》今𨿽不傳﹐然尙有散見於他書者。董仲舒《天人策》引《泰誓》云「白魚入王舟﹐有火復於王屋﹐流爲赤烏﹐周公曰﹐復哉復哉。」司馬遷引《泰誓》云「師尙父左杖黃鉞﹐秉白旄以誓曰﹐蒼兕蒼兕﹐總爾眾庶﹐與爾舟楫﹐後至者斬。」馬融述《泰誓》云「八百諸候﹐不召自來﹐不期同時﹐不謀同辭﹐火復於上﹐至於王屋﹐流爲雕五﹐以谷俱來舉火。」《漢書。郊祀志》引《泰誓》云「正稽古立功立事﹐可以永年﹐丕天之大律。」《平當傳》引《泰誓》云「正稽古立功立事﹐可以永年﹐傳於無窮。」《白虎通》引《泰誓》云「太子發升於舟。」劉歆《三統歷》引《泰誓》云「丙午逮師。」又《漢書。谷永傳》引《書》曰「自絕於天﹐」又引《書》曰「乃用婦人之言﹐」顏注皆曰今文《泰誓》。以上各條﹐皆漢武時所出《泰誓》之文也。﹞

○帝乙卽成湯《周易乾鑿度》謂《易》「帝乙歸妹」﹐所以彰湯之美﹐能順天地之道﹐立嫁娶之義也。因引孔子之說﹐謂《尙書》自成湯至於帝乙﹐此湯之元孫之孫也﹐而「歸妹」之帝乙卽湯也。殷尙質﹐故以生日名元孫之孫﹐親盡矣﹐故不嫌同名﹐而亦曰帝乙。《易》之帝乙爲成湯﹐書之帝乙則湯六世孫也。按《世本》及《史記》湯本名天乙﹐惟孔安國注《論語》「予小子履」﹐謂履乃湯名。而孔穎達《正義》謂安國之意以湯本名天乙﹐至將受命乃攺名履﹐故有二名。皇甫謐巧欲附會﹐乃謂湯名履﹐字天乙﹐誤矣。據此數說﹐則湯之名天乙無疑﹐後人以其有天下而稱之曰帝乙﹐則《乾鑿度》所云帝乙卽成湯者非妄也。《尙書》所云帝乙本亦名祖乙﹐因嗣帝位﹐故亦稱帝乙。然則因其有天下而以帝冠於名﹐故湯亦稱帝乙﹐祖乙亦稱帝乙也。

○《康誥》文與《左傳》不合《左傳》臼季引《康誥》曰「父不慈﹐子不孝﹐兄不友﹐弟不恭﹐不相及也。」又齊侯使公孫靑聘衛篇﹐亦引《康誥》曰「父子兄弟﹐罪不相及。」兩處所引大意相同﹐則其爲《康誥》原文可知。而今《康誥》無此語﹐但云「子弗祗服厥父事」﹐「父不能字厥子」﹐「弟弗克恭厥兄」﹐「兄亦大不友於弟」﹐其下卽曰「刑玆無赦」﹐無所謂「罪不相及」者。將謂誤在《左氏》﹐則不應兩處俱誤﹔將謂誤在今所傳《尙書》﹐則不應今﹑古文又相同也。豈其由伏生遺脫﹐而孔安國以隸書譯寫古文時﹐凡伏生今文所有者﹐不復細加翻譯﹐悉仍其舊﹐因與《左傳》所引原文稍不合耶﹖

○延洪裴晉公詩﹕「願續延洪壽﹐千春奉聖躬。」毛奇齡引以證《尙書。大誥》「天降割於我家不少延﹐洪惟我幼沖人」﹐謂孔傳以「不少」句﹐「延洪」又句﹐「惟我幼沖人」又句。自蔡沈注《尙書》以「不少延」句﹐「洪惟」連續﹐遂致天壤之間無此二字。《漢書。翟方進傳》翟義舉兵討王莽﹐莽依《周書》作《大誥》﹐其起語曰「不弔天降喪於趙﹑傅﹑丁﹑董﹐洪惟我幼沖孺子。」是知「洪惟」連續﹐在漢已然﹐毛氏謂創自九峯者﹐亦非也。

○《尙書大傳》《尙書大傳》﹐漢《藝文志》謂伏生所傳經二十九篇﹐傳四十一篇﹔鄭康成序謂伏生沒後﹐弟子張生﹑歐陽生等﹐各論所聞﹐以己意彌縫其闕﹐別作章句﹐又特撰大義﹐句之曰傳﹐劉子政得而上之﹐凡四十一篇﹐至康成又詮次爲八十三篇。是《大傳》乃伏生弟子所傳也。然亦有可疑者。伏生所傳《今文尙書》共二十八篇﹐則弟子所撰大義應只在二十八篇之內。古文則孔壁所出﹐在後﹐伏生未嘗見也。乃《說命》《泰誓》《武成》《旅獒》皆今文所無﹐而大傳反有之。《九共》《帝告》《髙宗之訓》《歸禾》《成王政》等篇﹐不惟今文所無﹐卽古文亦逸﹐安國所謂錯亂磨滅﹐弗可復知者﹐而《大傳》亦載其篇目。當是伏生少時﹐本習《尙書》百篇全文﹐遭秦禁亡失﹐漢興﹐尋舊本僅得二十八篇﹐而他篇散佚不存﹐尙能粗記篇目及大意﹐故議論在仿佛之間﹐而弟子遂筆之於書耳。卽如桑谷生庭一事﹐古文《書序》謂伊陟因此ビ異贊於巫咸﹐作《咸》四篇﹐而《大傳》則系之《髙宗之訓》﹐以爲祖已因此以警髙宗者。《肜日》「ず雉」﹐孔傳以爲耳不聰之應﹔劉歆以爲鼎三公象也﹐而野鳥來居﹐是小人將居公位﹔鄭康成亦以爲視不明之象。乃《大傳》則曰﹕髙宗祭湯廟﹐有雉升鼎耳而鳴。祖已謂髙宗曰「遠方君子將至﹐否則有遠方來朝者。」未幾果有六國重譯來朝。孔子曰﹕吾於《髙宗肜日》見徳之有報之疾也。﹝王充亦引之﹐以祖已爲祖乙。﹞按篇中祖已多警戒之詞﹐不知《大傳》何所據而云然。又如《金滕》一篇﹐明言武王有疾﹐周公禱以身代﹐其後武王崩﹐管﹑蔡流言﹐周公居東﹐成王遭風雷之變﹐乃得金滕而反公。此事之眞僞不可知﹐而敍事自極明白。乃漢儒說此篇﹐惟孔安國傳與本文相合。《史記。蒙恬傳》則云﹕成王有疾﹐公自扌前其爪沈於河﹐願以身代﹔則以爲周公因成王疾而禱矣。《白虎通》云﹕周公薨﹐天示之變﹐成王乃以天子之禮葬公。王充《論衡》引張霸《百兩篇》亦云﹕天以雷雨悟成王﹐王乃開金滕﹐知公之功﹐決以天子禮葬公。是又以風雷之變爲葬周公不備禮而設矣。及考《尙書大傳》﹐乃知此語亦自《大傳》出也。《大傳》於此篇云﹕周公薨﹐成王不葬之於周﹐而葬之於畢﹐畢者﹐文王墓地﹐葬之於此﹐示不敢臣周公也。是𨿽未言天意欲以天子禮葬公﹐示以風雷之異﹐而後人以風雷屬之於周公之葬事﹐則實由於此。按《肜日》等皆伏生今文所有﹐《大傳》又本之伏生﹐何其與書意全不相合﹖可知《大傳》原非詮釋經文﹐但某朝事卽附於某朝某篇之下﹐所謂別撰大義也。

●卷二○古詩三千之非司馬遷謂﹐古詩三千餘篇﹐孔子刪之爲三百五篇。孔穎達﹑朱彜尊皆疑古詩本無三千﹐今以《國語》《左傳》二書所引之詩校之﹐《國語》引詩凡三十一條﹐惟衛彪引武王「飫歌」﹝其詩曰「天之所支﹐不可壞也。」謂武王克殷而作此﹐謂之飫歌﹐名之曰支﹐使後人監戒﹞﹐及公子重耳賦「河水」二條﹐是逸詩。而「河水」一詩﹐韋昭注又以爲河當作沔﹐卽沔彼流水﹐取朝宗於海之義也。然則《國語》所引逸詩僅一條﹐而三十條皆刪存之詩﹐是逸詩僅刪存詩三十之一也。《左傳》引詩共二百十七條﹐其間有丘明自引以證其議論者﹐猶曰丘明在孔子後﹐或據刪定之詩爲本也。然邱明所述仍有逸詩﹐則非專守刪後之本也。至如列國公卿所引及宴享所賦﹐則皆在孔子未刪以前也﹐乃今考左丘明自引及述孔子之言所引者﹐共四十八條﹐而逸詩不過三條﹝成九年﹐莒恃陋不設備﹐楚人克其三都。君子引詩曰「𨿽有絲麻﹐無棄菅蒯。𨿽有姬姜﹐無棄蕉萃。凡百君子﹐無不代匱。」襄五年﹐楚殺其大夫公子壬夫。君子謂楚共王失刑﹐引詩曰「周道挺挺﹐我心扃扃。講事不令﹐集人來定。」襄三十年﹐澶淵之會﹐以宋災謀予之財﹐旣而皆不致。君子引詩曰「淑愼而止﹐毋載爾僞。」﹞其餘列國公卿自引詩共一百一條﹐而逸詩不過五條﹝莊二十二年﹐陳敬仲辭卿﹐引詩曰「翹翹車乘﹐召我以弓。豈不欲往﹐畏我友朋。」襄八年﹐楚伐鄭﹐鄭大夫或欲從楚﹐或欲待晉﹐子駟曰﹕周詩有之曰「俟河之淸﹐人壽幾何。兆云詢多﹐職競作羅。」昭四年﹐子產作丘賦﹐國人謗之﹐子產曰﹕詩曰「禮義不愆﹐何卹乎人言。」昭十二年﹐楚子革引祈召之詩曰「祈召之﹐式昭徳音。思我王度﹐式如玉﹐式如金。形民之力﹐而無醉飽之心。」昭二十六年﹐晏子與齊景公論彗星不必禳﹐引詩曰「我無所監﹐夏后及商。用亂之故﹐民卒流亡。」﹞又列國宴享歌詩贈答七十條﹐而逸詩不過五條﹝僖二十三年﹐秦穆納晉重耳公子﹐賦「河水」。襄二十六年﹐晉以衛侯之罪告諸侯﹐齊國子賦「轡之柔矣」。二十八年﹐齊慶封來奔﹐叔孫穆子飲之﹐使工誦「茅鴟」。昭十年﹐宋以「桑林」享晉侯﹐注﹕殷天子之樂名。二十五年﹐叔孫昭子聘宋﹐宋公享之﹐賦「新宮」﹞。是逸詩僅刪存詩二十之一也。若使古詩有三千餘則﹐所引逸詩宜多於刪存之詩十倍﹐豈有古詩則十倍於刪存詩﹐而所引逸詩反不及刪存詩二﹑三十分之一﹖以此而推﹐知古詩三千之說不足憑也。況史遷謂古詩自后稷以及殷﹑周之盛﹐幽﹑厲之衰﹐則其爲家弦戶誦久矣﹐豈有反刪之﹐而轉取株林車轔之近事以充數耶﹖又他書所引逸詩﹐惟《論語》「素以爲絢」之句﹐《管子》「浩浩者水﹐育育者魚」四句﹐《莊子》「靑靑之麥﹐生於陵坡」四句﹐《禮記。射義》「曾孫侯氏﹐四正具舉」八句﹐《緇衣》「昔我有先正﹐其言明且淸」八句﹐韓嬰詩「有雨無極﹐傷我稼穡」二句﹐《大戴禮》「驪駒在門﹐僕夫具存」四句﹐《汲冢周書》「馬之剛矣﹐轡之柔矣」二句﹐其他所引﹐皆現存之詩﹐無所謂逸詩也。《戰國策》甘茂引詩曰「行百里者﹐半於九十。」黃歇引詩曰「樹徳莫如滋﹐除惡莫如盡。」又引詩曰「大武遠宅不涉。」﹝《史記》作「大武遠宅而不涉」。﹞範雎引詩曰「木實繁者披其枝﹐披其枝者傷其心。」《呂覽。愛士篇》引詩曰「君君子則正以行其徳。君賤人則寬以盡其力。」《古樂篇》有象爲虐於東夷﹐周公逐之﹐乃爲《三象》之詩。《權勛篇》引詩曰「惟則定國。」《音初篇》引詩曰「燕燕往飛。」《行論篇》引詩曰「將欲毀之﹐必重累之。將欲踣之﹐必髙舉之。」《原辭篇》引詩曰「無日過亂門。」漢武詔引詩曰「九變復貫﹐知言之選。」凡此皆不見於三百篇中﹐則皆逸詩也。按「行百里」句本古語﹐見賈誼策。「樹徳」二句﹐姚本作引《書》﹐則《泰誓》也。「木實」二句﹐吳師道謂是古語﹐則皆非詩也。《呂覽》「君君子」二句全不似詩﹐「將欲毀之」四句與《國策》所引《周書》「將欲敗之」數語相同﹐則亦非詩也。惟「大武遠宅不涉」及「燕燕往飛」數語﹐或是逸詩耳。又《韓非子》「先聖有言曰﹕規有摩而水有波﹐我欲更之﹐無可柰何﹐」其句法似詩﹐然曰「先聖之言」﹐則亦非逸詩也。推此益可見刪外之詩甚少﹐而史遷古詩三千餘篇之說愈不可信矣。按詩本有小序五百一十一篇﹐此或卽古詩原本﹐孔子卽於此五百一十一篇內刪之爲三百五篇耳。《尙書緯》云﹕孔子得黃帝元孫帝╁之書﹐迄於秦穆公﹐凡三千二百四十篇。孔子刪之﹐爲《尙書》百二十篇以百二篇爲《尙書》﹐十八篇爲《中候》﹝說見孔穎達《正義》﹞。史遷所謂古詩三千者﹐蓋亦緯書所云尙書三千二百四十篇之類耳。惟夷﹑齊「采薇」及介之推「五蛇爲輔」之歌﹐孔子訂詩﹐曾不收錄﹐此不可解。或以「采薇」歌於本朝﹐有忌諱﹐而五蛇之事近於誕﹐故槪從刪削耶﹖

○《詩序》《詩序》﹐先儒相承謂子夏作﹐毛萇﹑衛敬仲又從而潤益之。朱子說《詩》盡廢《小序》﹐固未免臆說。然後人駁之者﹐如楊升庵﹑毛西河﹑朱竹﹑王阮亭諸人﹐亦徒多詞費。但引季札觀樂及程伊川詩說數語﹐則不辧自明矣。季子觀周樂﹐爲之歌衛﹐曰「美哉淵乎﹐憂而不困者也﹗吾聞衛康叔﹑武公之徳如是﹐是其衛風乎﹗」爲之歌鄭﹐曰「美哉其細已甚﹐民弗堪也。是其先亡乎﹗」全無一語及於淫亂﹐則槪以爲淫奔者過也。程子云﹕《詩小序》必是當時人所傳國史﹐明乎得失之迹者是也。不得此﹐何由知此篇是甚意思﹖若《大序》﹐則是仲尼所作。此二說者可以證明﹐不待煩言矣。又歐陽公作《詩本義》﹐其《序問篇》云﹕《毛詩》諸序與孟子說詩多合﹐故吾於《詩》常以序爲證﹐而朱子《白鹿洞賦》有曰﹕廣靑衿之遺問﹐樂菁莪之長育。或舉以爲問﹐朱子曰﹕舊說亦不可廢。然則考亭亦未嘗必以《小序》爲非也。蓋朱子注《詩》﹐亦只有另成一家言﹐如歐陽公說《春秋》﹐蘇氏說《易》﹐王氏《經義》《字說》之類。宋人著述往往如此﹐其意原非欲盡廢諸家之說﹐而獨伸己見﹐以爲萬世之準也。及後代尊朱子太過﹐至頒之學宮﹐專以取士﹐士之守其說者遂若聖經賢傳之不可違。而其中實有未安者﹐博學之士遂羣起而伺間抵隙。正以其書爲家弦戶誦﹐則一經批駁﹐人人易知也。使朱子《詩》注不入令甲取士﹐亦只如歐陽說《春秋》﹑蘇氏說《易》之類﹐不過備諸家中之一說﹐誰復從而詆淇乎﹖卽如歐氏《春秋》及蘇氏《易》﹐其中不當處亦甚多﹐而世顧未有從而攻擊者也。

○漢儒說《詩》《毛詩小序》﹐漢時𨿽已盛傳﹐然未立學官﹐故諸儒說《詩》﹐各出意見﹐多有與《小序》異者。關雎詩﹐周公制禮﹐已列爲鄕樂。《史記》亦云﹕《易》基乾坤﹐《詩》始《關雎》《書》美釐降。是皆以爲風化之正也。而杜欽上王鳳書云﹕佩玉晏鳴﹐《關雎》嘆之。李奇注﹕後夫人雞鳴佩玉去君所﹐周康王后不然﹐故詩人嘆傷之。明帝詔曰﹕應門失守﹐《關雎》刺世。《後漢書。皇后紀序》云﹕康王晚朝﹐《關雎》作諷。王充《論衡》亦云﹕今問詩家曰《關雎》詩何時作也﹖彼將曰康王時也。康王徳缺於房﹐大臣刺晏﹐故作此詩也。是竟以《關雎》爲刺晚朝之作矣﹝歐陽《本義》亦云﹕《關雎》﹐周衰之作﹞。《苜》詩﹐韓嬰謂﹕妻傷大有惡疾也。薛漢章句謂﹕大有惡疾﹐故以苜起興﹐苜𨿽有惡臭﹐我猶采采不已﹐以諭其守夫而不去也。《汝墳》之詩﹐薛漢謂王政如火﹐猶觸冒而往者﹐以父母饑寒﹐故祿仕也。《後漢書。周磬傳》﹕磬居貧﹐無以養母﹐嘗誦《詩》至《汝墳》卒章﹐慨然而嘆﹐乃出應孝廉之舉。是皆以「父母孔邇」作己之父母﹐而非以諭文王矣。《甘棠》之詩﹐《韓詩外傳》謂﹕召伯在朝﹐有司請營邵以居。召伯恐勞民﹐乃廬於樹下。其後在位者不卹百姓﹐耕桑失時﹐於是詩人追思召伯休息之樹而歌思之。則又似黍離之感﹐宜入變風矣﹝元人王柏嘗退《甘棠》於《王風》﹐見許謙《二南相配圖》﹐其意蓋本此﹞。「騶虞」﹐《韓詩》以爲掌鳥獸之官﹐賈誼則曰﹕天子之囿﹐虞者﹐司獸者也。「先君之思﹐以勗寡人」﹐勗古本作畜﹐鄭康成曰﹕此衛定姜之詩﹐定姜無子﹐立庶子ぅ﹐是爲獻公。畜﹐孝也﹐獻公無禮於定姜﹐定姜作詩﹐言當思先君定公﹐以孝於寡人也。《相鼠》章﹐《白虎通》云﹕妻得諫夫者﹐夫婦榮辱共也。《詩》云「相鼠有體﹐人而無禮﹐胡不遄死」﹐此妻諫夫之詩也﹐則又以《相鼠》爲妻諫夫之詩矣。三良之殉﹐《左傳》及《詩序》皆云穆公以子車氏三子爲殉﹐《史記。蒙毅傳》亦云﹕昔穆公殺三良而死﹐故謚曰繆﹝按《史記》秦武公葬﹐以人從死者六十六人﹐至獻公元年方止﹐則武公以下十八君皆以人臣殉葬﹞。然《漢書。匡衡傳》云﹕秦穆貴信而士多死。應劭注云﹕公與羣臣飲酒酣﹐公曰﹕生共此樂﹐死共此哀。奄息﹑仲行﹑釒咸虎許諾。及公薨﹐氵皆從死。則是出於三子之自殉﹐而非穆公之亂命矣。《黍離》之詩﹐《韓詩》以爲伯封作。伯封者﹐尹伯奇之弟也。曹植曰﹕尹吉甫聽後妻之言而殺孝子伯奇﹐其弟伯封哀之﹐作《黍離》之詩。《新序》又以爲衛宣公之子壽閔其兄而作。則皆非傷周室矣。《行葦》﹐班叔皮《北徵賦》曰﹕慕公劉之遺徳﹐及行葦之不傷。王符曰﹕行葦勿踐﹐公劉恩及艸木﹐仲山父牛羊六畜﹐且猶感徳。是漢儒皆以公劉之詩。仲山甫䢐齊﹐《漢書》杜欽曰﹕異姓之臣﹐無親於宣﹐就封於齊。則以䢐齊爲受封於齊矣。是時《毛詩》未立學官﹐故各自立說﹐言人人殊﹐毋怪宋儒起而盡掃之﹐並《毛詩》亦不用也。○夏屋《詩》「夏屋渠渠」﹐《學齋占畢》云﹕夏屋﹐古注大具也﹔渠渠﹐勤也。言於我設醴食大具以食我﹐其意勤勤然﹔不指屋宇也。至揚子云《法言》云﹕震風淩雨﹐然後知夏屋之。乃始以夏屋爲屋宇。楊用修本其說﹐又引《禮》「周人﹝以﹞房俎」﹐《魯頌》「籩豆大房」注﹐大房玉飾俎也﹐其制足間有橫﹐下有樹﹐似乎堂後有房﹐故曰房俎﹐以證夏屋之爲大俎。又言若以爲屋居﹐則房俎亦可爲房室乎﹖然《楚詞。涉江篇》「曾不知夏之爲丘」﹐《招魂篇》「各有突夏」﹐又《大招篇》「夏屋廣大﹐沙棠秀只」﹐則屈原﹑宋玉已皆以夏屋爲大屋。而必以大俎釋《詩》之夏屋﹐毋亦泥古注而好奇之過矣。況屈原﹑宋玉旣施之於詞賦﹐則以夏屋爲大屋﹐亦不自揚子云始也。

○后稷已行郊禮《詩》言「上帝居歆」﹐而下文卽繼之云「后稷肇祀﹐庶無罪悔﹐以迄於今」﹐明乎后稷以來卽郊祀上帝也。後儒泥於周制﹐謂后稷未王﹐何得有郊祀﹖按毛氏謂堯見天因邰而生后稷﹐故國之於邰﹐卽命之事天。故《詩》曰「后稷肇祀」﹐言自后稷以來皆得祭天﹐猶魯人郊祀也。是以《或朴》之作﹐有積燎之薪﹐文王郊酆﹐經有明文。漢儒匡衡亦言文王已郊﹐說見《三國。吳志》注所引《江表傳》及《志林》。

○坼副「不坼不副﹐無災無害」﹐凡婦人易於產者﹐不過無災害耳﹐而《詩》必以不副坼形容之﹐何也﹖蓋古婦人生子﹐嘗有坼剖而生者。《史記。楚世家》﹕陸終氏娶鬼方女貴﹐久孕不育﹐啟左脇﹐三人出焉﹐啟右脇﹐三人出焉。幹寶曰﹕譙周作《古史考》﹐疑此事爲誕妄﹐遂廢而不論。然前志所傳﹐修已背坼而生禹﹐簡狄胸剖而生契﹐近日魏黃初五年汝南屈雍妻王氏生男﹐從右胳下水腹上出﹐而平和自若﹐數月創合﹐母子無恙。以今況古﹐知注記者不妄也。則《詩》所謂不坼副者﹐或正因修已﹑簡狄等之背坼胸剖系同時之事﹐故相提並論也歟﹖○帝武元鳥毛箋「履帝武」﹐謂姜原從髙辛往祭天也。箋「元鳥」﹐謂春分元鳥降﹐時簡狄從髙辛祈於郊也。鄭康成則據《史記》姜原見巨人迹﹐踐之而生稷﹐簡狄吞乙卵而生契﹐以注《詩》。而後之說經者皆宗之。蓋兩漢時毛注未立學官﹐其立學官者皆本《史記》說也。洪容齋力斥其荒幻﹐謂不如毛注之明白。然帝王之生﹐亦自有不可常理論者。《漢書。張騫傳》﹕烏孫王難兜靡爲大月氏攻殺﹐子昆莫新生﹐有人抱置艸中﹐狼來乳之﹐又有烏銜肉翔其旁﹐後仍爲烏孫王。《後漢書》﹕夜郎之初﹐有女子浣於Т水﹐有三節大竹流來﹐聞其中有號聲﹐剖竹視之﹐得一男兒﹐歸而養之。及長﹐有才武﹐自立爲夜郎侯﹐以竹爲姓。又《晉書》﹕鮮卑檀石槐﹐其母聞雷仰視﹐而雹入其口﹐因吞之﹐遂有娠﹐生檀石槐。年十四五﹐勇健異常﹐後遂爲鮮卑大人。王充《論衡》﹕橐離國王侍婢﹐有气大如雞卵來降﹐遂有娠。旣生﹐投豕混中﹐豬以口气噓之﹐不死。復徙馬欄中﹐馬復以口气噓之﹐不死。後遂王於夫余。《北史》﹕髙句麗之先夫余王﹐嘗得河伯女﹐閉於室內﹐爲日所照﹐引身避之﹐日影又逐。旣而有娠﹐生一卵﹐大如五升﹐後有一男破而出。及長﹐字之曰朱蒙﹐至紇升骨城﹐遂自王﹐以髙爲氏。後魏之先詰汾﹐嘗見輜自天而下﹐有美女稱天女﹐受命相偶﹐旦日請還。期年復來﹐以所生男授詰汾﹐曰「此君之子也﹐當世爲帝王。」卽始祖神元皇帝力微也。故諺曰「詰汾皇帝無婦家﹐力徽皇帝無舅家。」《元史》﹔蒙古之先孛端叉兒之母方寡居﹐夜有光明照其腹﹐遂有娠﹐生孛端叉兒﹐爲有元之祖。虞集《髙昌王碑》﹕其家本畏吾人﹐有天光降於樹﹐樹生癭。越九月﹐癭忽裂﹐得五嬰兒﹐收養之。其最小者曰卜吉可罕﹐旣壯﹐遂君其地。據此﹐則吞卵﹑履迹亦或事之所有也。

○奚斯所作《魯頌》「新廟奕奕﹐奚斯所作」﹐言奚斯造此廟也。而王延壽《魯靈光殿賦》云「奚斯頌僖﹐歌其路寢。曹植《承露盤銘序》亦云奚斯頌魯﹐則竟以此頌爲奚斯所作矣。說見顏師古《匡謬正俗》及袁文《甕牖閒評》。按揚雄《法言》曰﹕正考父嘗尹吉甫矣﹐公子奚斯嘗正考父矣。《太尉楊震碑》云﹕敢慕奚斯之追述﹐樹碑石於墳道。則以奚斯爲作頌﹐又不止王延壽﹑曹植也。

○《春秋》《春秋》﹐魯史記名。韓宣子聘魯﹐見《易象》與《魯春秋》﹐此孔子未修以前《春秋》也。然不獨魯史以此爲名也﹐《國語》楚莊王問教太子之法於申叔時﹐對曰「教之以《春秋》﹐而爲之聳善抑惡焉。」晉羊舌習《春秋》﹐悼公使之教太子。又《管子。法法篇》曰﹕《春秋》之記﹐有弒君弒父者。《權數篇》曰﹕《詩》者所以記物也﹐《春秋》所以記成敗也。莊王﹑管子﹑羊舌在孔子前﹐則所謂《春秋》必非孔子所修魯史可知﹐是齊﹑晉﹑楚皆有《春秋》也。《墨子》曰﹕吾見百國《春秋》《韓非子。備內篇》有《桃左春秋》﹐𨿽不知何國書﹐要亦一《春秋》也。韋昭注《國語》﹐謂以天時紀人事﹐故曰《春秋》。房玄齡注《管子》﹐謂《春秋》周公之凡例﹐而諸侯之國史也。則周時列國之史皆名「春秋」也﹝《墨子》有周之春秋﹐燕之春秋﹐宋之春秋﹐齊之春秋﹞。又按《呂覽。求人篇》﹕觀於《春秋》自魯隱公至哀公十有二世﹐其所以得之﹐所以失之﹐其術一也。《莊子。齊物論》﹕《春秋》經世﹐先王之志﹐聖人議而不辧。又云﹕《詩》以道志﹐《書》以道事﹐《禮》以道行﹐《樂》以道和﹐《易》以道陰陽﹐《春秋》以道名分。此則孔子所修之《春秋》﹐可見戰國時已大行於世矣。自後虞卿有《春秋》﹐呂不韋有《呂氏春秋》﹐陸賈有《楚漢春秋》﹐趙長君有《吳越春秋》。袁有《獻帝春秋》司馬彪有《九州春秋》﹐習鑿齒有《漢晉春秋》﹐王範有《交廣春秋》﹐杜崧有《任子春秋》﹐孫盛有《魏氏春秋》《晉陽秋》﹐臧嚴有《棲鳳春秋》﹐李公緒有《戰國春秋》﹐王韶之有《晉安帝春秋》﹐劉允濟采魯哀公後十二世接戰國﹐爲《魯後春秋》﹐崔鴻有《十六國春秋》﹐蕭方等有《三十國春秋》﹐韋述撰《唐春秋》﹐梁固﹑胡旦皆有《漢春秋》﹐尹洙有《五代春秋》﹐吳任臣有《十國春秋》﹐則又皆仿《春秋》之名而爲之者也。

○《春秋》底本孔子修《春秋》﹐魯史舊文不可見﹐故無從參校聖人筆削之處。今以《汲冢紀年》書考之﹐其書魯隱公及邾莊公盟姑蔑﹐卽《春秋》公及邾儀父盟於蔑也﹔書晉獻公會虞師伐虢滅下陽﹐卽《春秋》虞師滅夏陽也。據此可見當時國史﹐其文法大槪本與《春秋》相似﹐孔子特酌易數字﹐以寓褒貶耳。杜預所謂推此可以知古者國史策書之常也。而孔子刪訂《春秋》之處﹐亦卽此可見。又魯莊公七年星隕如雨﹐《公羊傳》謂原本乃雨星不及地尺而復﹐孔子修《春秋》攺曰星隕如雨。是亦可見聖人攺削之迹。

○《春秋》書法可疑《春秋》作而亂臣賊子懼﹐以其筆削至嚴也。筆削之嚴﹐應莫過於纂弒之事﹐然《春秋》書法實有不可解者。趙盾之不討賊﹐許止不嘗藥﹐而皆書「弒君」﹐固以責有攸歸也。楚王麇之死﹐據《左傳》公子圍入問疾﹐縊而殺之﹐則圍實弒麇也﹐而經但書「楚子麇卒」。說經者曰﹕楚以瘧疾赴﹐故不書弒。夫弒君而嗣位之人﹐誰肯以弒赴告列國者﹖以疾赴遂不書弒﹐是轉開一規避法也。及楚靈王之被弒也﹐《左傳》謂王田於乾﹐聞公子比自晉歸作亂﹐遂自縊﹐則與被弒者終有間。而經則書「楚公子比自晉歸於楚﹐弒其君虔於乾」。一則手弒者﹐反脫其弒君之罪﹐一則自縊者﹐轉坐其臣以弒君之名。又如齊孺子荼之死﹐據《左傳》乃悼公使朱毛弒之﹐陳乞不過先廢荼而立悼公耳﹐其時悼公旣立﹐則不得專坐陳乞罪也。而經書曰「齊陳乞弒其君荼」。豈經之所書者眞﹐而《左傳》所述者不可信耶﹖抑經但據舊策以書﹐而必待作傳者之詳其事耶﹖使無作傳者之詳其事﹐則首惡者不幾漏网﹐而從坐者不且覆盆耶﹖事隔千載﹐無從訂正﹐以經爲據﹐當是作傳者誤耳。

○春不書王《春秋》每歲必書「春王正月」﹐如正月無事可紀﹐則書「春王二月」或「春王三月」﹐所以尊王也。乃隱公九年﹑十一年不書王﹐桓公惟元年﹑二年﹑十年﹑十八年書王﹐而三年至十七年皆不書王。杜預云﹕天王不頒歷﹐故不書王。此恐非也。《春秋》以尊王爲第一義﹐若不頒歷卽不書王﹐則是年竟不屬之王乎﹖況不頒歷宜莫如王子頹﹑王子帶﹑王子朝之亂﹐朝廷播越﹐豈暇修舉故事﹐乃是時卻書王﹐而隱﹑桓時反不書﹐豈流離之日尙能頒朔﹐而太平無事轉缺此典乎﹖程子則謂﹕桓公弒君而立﹐元年書王﹐以王法正其罪也。二年宋督弒君﹐以王法正其罪也。三年不書王﹐見桓之無王也。此亦恐非也。若謂因桓之無王而不書王﹐則當其弒立之初﹐已目無王﹐何以反書王於元年﹐至第三年而始著其無王也﹖若謂元年書王﹐以王法正其罪﹐則凡書王之年﹐皆因國君有罪而書乎﹖宋督弒君﹐何與魯事﹐而欲以魯史之書王正宋臣之罪﹐有是理乎﹖何休則謂﹕十年書王者﹐數之終﹐十八年書王者﹐桓公之終也。據此則書王之例﹐第於人君卽位之年﹑遇十之年﹑薨卒之年書之﹐而其餘俱可不必書王矣﹐何以十二公內除此數年外又多一一書王也﹐此益曲說不可通者也。抑知《春秋》時周正已不徧行列國﹐有用周正者﹐有用殷正者﹐有用夏正者﹝說見後﹞。魯𨿽秉周禮﹐然觀其置閏﹑失閏之參錯﹐則其不遵周正可知。或𨿽不盡遵周王﹐而史官秉筆有尙知以周月記事者﹐則孔子書王正月以別之﹐謂此正月乃王之正月﹐見其猶尊王也。而史官更易﹐不一其人﹐有時或竟以魯國自用之歲月以紀事而不合乎周正﹐則孔子卽仍其所書之春正月而不復書王﹐謂此正月乃魯國自行之正月﹐而非王之正月﹐見其無王也。然則書王不書王﹐本據舊史之周月﹑魯月爲定。舊史所紀用周正則書王﹐舊史所紀非周正則不書王。明乎此﹐則諸家紛紛之說俱可不必矣。

春秋時列國多用夏正。《左傳》隱公三年夏四月﹐鄭祭足帥師取溫之麥﹐秋又取成周之禾。若系周正﹐則麥禾俱未熟﹐取之何用﹖是鄭用夏正也。隱六年﹐宋人取長葛﹐經書冬而傳書秋﹐蓋宋本用殷正建酉之月﹐周之冬卽宋之秋﹐是宋用殷正也。桓七年﹐伯綏來朝﹐鄧侯吾離來朝﹐經書夏而傳書春﹐是二國不用周正也。僖五年﹐晉侯殺其世子申生﹐經書春而傳在上年之十二月。十年﹐裏克弒其君卓﹐經書正月而傳在上年十一月。十五年﹐晉侯及秦伯戰於韓﹐獲晉侯﹐經書十一月﹐傳書九月。又如《左傳》僖二十三年九月晉惠公卒﹐二十四年正月秦伯納重耳於晉﹐而《國語》則云十月晉惠公卒﹐十二月秦穆公納公子。魯之月與晉不同﹐是晉不用周正也。文十年齊公子商人弒其君捨﹐經書九月﹐傳作七月﹐是齊不用周正。又《管子。立政篇》正月令農始作﹐《輕重篇》令民九月種麥﹐則齊用夏正也。《史記。秦本記》宣公初志閏月﹐則宣公以前並有不置閏者﹐其不用周正可知也。至戰國時﹐更無有不用夏正者。呂不韋《春秋》是全用夏正﹐杜預記《汲冢紀年》書系魏哀王時人所作﹐以夏正爲首﹐是魏亦用夏正也。不寧惟是﹐魯號秉禮之國﹐然《論語》暮春者春服旣成﹐若周正﹐則暮春尙是夏正之正月﹐安得有換春衣浴且風之事﹖是曾點所雲暮春﹐卽夏正之三月﹐夏正之三月在周應作仲夏﹐而曰暮春﹐則魯亦久用夏正可知也。又《左傳》文元年閏三月﹐非禮也﹝三代閏月皆歸於歲終﹐所謂歸余於終也﹞﹐襄二十七年再失閏﹐哀十二年又失閏﹐季孫問仲尼﹐仲尼曰「今火猶西流﹐司曆過也。」杜注﹕尙是九月﹐歷官失一閏也。十三年十二月又螽。杜注﹕季孫𨿽聞仲尼言而不能正歷﹐失閏至此年﹐故十二月又螽。則魯不惟不用周正﹐並夏正亦失之矣。劉原父謂﹕《左氏》月日多與經不同﹐蓋《左氏》雜取當時諸侯史策之文﹐其用三正﹐參差不一﹐故與經多歧。可見是時列國各自用歷﹐不遵周正﹐固已久矣。凡古制非現行者﹐閱數十年﹐未有不廢絕。若周攺正朔之後﹐列國皆遵周正﹐則千年以前之夏正何以尙在人間而行之自若乎﹖蓋周初𨿽攺歲首﹐而農事仍以夏正並行。《微子之命》曰﹕統承先王﹐修其禮物。是聽其自用先世之制﹐杞用夏正﹐宋用殷正可知也。《尙書大傳》亦云﹕王者存二代之後﹐與己爲三﹐所以通三統﹑立三正。鄭康成注云﹕使二王之後自行其正朔也。是二王之後不用周正﹐固不待言。卽周制亦自有兼用夏正者﹐《逸周書。周月解篇》有曰﹕亦越我周攺正﹐以垂三統。至於敬授民時﹐巡狩享﹐猶自夏正焉。今按「七月流火」之詩﹐周公所作﹐而授衣﹑條桑﹑烹葵﹑剝棗﹑鑿冰﹑獻韭﹐一一皆以夏正紀節物﹐然此猶曰追敍祖宗時事也。「四月維夏」﹐「六月䢐暑」﹐非周中葉之詩乎﹖「維暮之春」下文卽接「於皇來牟﹐將受厥明」﹐豈非夏正之三月﹐其下月卽麥熟時乎﹖《周禮》仲春會合男女之無夫家者﹐若周之仲春爲今之十二月﹐風雪Ё寒﹐豈能會合於野﹑奔者不禁乎﹖則亦豈非夏正之仲春乎﹖是知周攺朔之初﹐本已兼用夏正﹐民間習用旣久﹐及東周以後﹐去開國之時愈遠﹐王朝又不頒朔﹐列國遂並忘周正﹐而各自用夏正﹐固非一日矣。由此以推孔子修《春秋》必書「春王正月」﹐實以是時列侯多不用周正﹐故特著之﹐言此乃王之正月也。若各國咸稟周正﹐則但書「春正月」卽是王之春正月矣﹐何必更表之以王﹖﹝說見「春不書王」條下﹞告顏子以行夏時﹐亦以夏時本所當遵﹐當時已多私用﹐與其另建一朔而不能使天下劃一﹐不如仍用夏正﹐俾上下通行也。﹝按《夏小正》一書實《月令》所本﹐其曰《夏小正》者﹐蓋周攺朔之後﹐此書仍聽其行之民間﹐以便民事﹐而實非本朝之制﹐故謂之夏小正﹐以別於周正耳。﹞

○春王不書正月唐劉ナ對策﹐謂《春秋》定公元年春王不書正月者﹐以先君不得正其終﹐則後君不得正其始﹐故曰定無正也。此亦唐人臆說。春王無正月﹐此不過脫簡耳。如《春秋》每遇四季之首﹐𨿽無事亦必書其首月。隱六年秋無事﹐書秋七月﹐桓九年夏無事﹐書夏四月之類﹐不可勝紀。杜預所謂𨿽無事必書首月﹐具四時以成歲也。而桓四年秋﹑冬無事﹐乃不書秋七月﹑冬十月﹐七年﹑九年及莊七年之秋﹑冬亦然﹐其爲脫簡無疑也。則春王之下無正月﹐其爲脫簡﹐又何疑乎﹖或謂脫簡必脫一行﹐如秋七月﹑冬十月之類﹐至春王下缺正月二字﹐豈有一簡中脫落半段之理﹖不知簡策亦有傳寫脫誤者﹐如《左傳》莊六年經文「冬齊人來歸衛俘」﹐而《公》《》經文皆言「衛寶」﹐則有誤在一字者矣。僖十年經文「冬十二月夫人氏之喪至自齊」﹐夫人姜氏也﹐而無姜字﹐杜注云﹐脫誤也。則亦有脫在中一字者矣。一季之內𨿽無事﹐必書首月﹐而莊二十二年夏無事﹐乃不書夏四月﹐而書夏五月﹐非傳寫之誤乎﹖推此則莊十年之夏五﹐亦豈非脫字乎﹖而必爲之說曰﹕孔子有意仍之﹐以傳疑也。夏五之爲夏五月﹐了然可知﹐聖人卽添一月字﹐豈遂爲僭妄﹐乃必不敢增﹐以存傳疑之義﹐則又何以筆則筆﹑削則削乎﹖可見《春秋》一書﹐孔子旣修之後﹐仍有脫簡誤字﹐不一而足。而必於其脫誤處曲爲之說﹐毋怪乎益入於穿鑿也。則「春王」下之無「正月」﹐其爲脫誤無疑﹐非別有義也。

○春秋紀年春秋時﹐列國𨿽曰奉周正朔﹐然紀年皆以本國之君卽位之年爲紀。如《春秋》以隱公元年起﹐𨿽孔子亦不攺也。至其稱於列國﹐則彼此紀年不同﹐似應以周王之年爲紀矣。然鄭子家對趙宣子曰﹕寡君卽位三年﹐召蔡侯而與之事君。十二年六月﹐歸生佐寡君之嫡來朝。十四年七月﹐寡君又朝。是皆據本國之紀年以語他國。否則舉是年一大事以標之﹐如魯襄公朝晉侯﹐晉侯問其年﹐季武子對曰﹕會於沙隨之歲﹐寡君以生﹐是也。絳縣老人自敍其年曰﹕臣生之歲正月甲子朔﹐四百有四十五甲子矣。師曠曰﹕魯叔仲惠伯會成子於承匡之歲也。是皆不以周王之年爲紀也。卽《左傳》敍舊事亦然。如追敍晉封成師之事﹐則曰惠公之二十四年晉始亂﹐惠之四十五年曲沃莊伯弒孝侯。追敍衛襄公立子元之事﹐則曰晉韓宣子爲政聘於諸侯之歲。追敍鄭伯有爲厲事﹐一則曰鑄刑書之歲﹐再則曰齊平燕之歲。追敍齊烏余以廩邱奔晉事﹐則曰齊人城郟之歲。追敍鄭伯朝晉之歲﹐則曰溴梁之明年。而於周王紀年略不及焉。堂堂共主﹐正朔咸遵﹐而紀年莫之或用﹐蓋當日本無稟奉一王紀年之制﹐非盡各國僭妄也。﹝漢時諸侯王尙得自稱元年﹐如《漢書。諸侯王表》楚王戊二十一年爲孝景三年﹐楚王延壽三十二年爲地節元年之類。又列侯於本國亦得自稱元年﹐《史記。髙祖功臣侯年表》髙祖六年爲平陽懿侯曹參元年﹐孝惠六年爲靖侯元年之類。是列國各自紀元﹐漢初猶然。﹞○矢魚於棠矢魚於棠﹐諸家皆以爲陳魚而觀之。宋人《螢雪雜說》獨引《周禮》「矢其魚鱉而食之」之義﹐以爲矢者射也。按秦始皇以連弩候大魚出射之﹐漢武亦有巡海射蛟之事﹐以矢取魚﹐本是古法﹐授以說經﹐最爲典切。

○《左傳》所本《左傳》所本﹐采擇甚多﹐蓋古者史官有簡策﹑簡牘二種﹐杜預序所謂《周禮》史官掌邦國四方之事﹐諸侯亦各有國史﹐大事書之於策﹐小事簡牘而已。其本國之事﹐凡政之大者﹐及君所命﹐則書於策﹐非此則但別爲記載。如公子豫及邾人﹑鄭人盟於翼﹐不書﹐非公命也﹔新作南門﹐不書﹐亦非公命也之類。杜預所謂史不書於策﹐故夫子不書於經是也。然夫子𨿽不書於經﹐而記載自在﹐故左氏得據以推聖人不書之本意。至他國之事﹐凡來赴告者則書於策﹐不告則不書。如隱十一年鄭伯大敗宋師﹐《左傳》謂滅不告敗﹐勝不告克﹐皆不書於策是也。然𨿽不書於策﹐而列國自有記載﹐魯國亦有得之傳聞而別記之者﹐故左氏得以補聖人之所未修﹐而詳其始末。杜預所謂非將君命則記在簡牘是也。故有經所本無而特見於傳者﹐先經以始事﹐後經以終義﹐皆別有所本也。亦有經所特書而反無傳者﹐非必其事之無關系也﹐如郭公之類﹐非傳不明﹐而左氏無之﹐則固簡牘缺落﹐無所考據﹐故不能憑空撰述耳。不然﹐則經所無者尙一一補之﹐經所有者反略而遺之耶﹖又莊二十六年經文﹕春﹐公伐戎。夏﹐曹殺其大夫。秋﹐公會宋人﹑齊人伐徐。冬十二月癸卯朔﹐日有食之。而是年之傳﹕春﹐晉士爲大司空。夏﹐士城絳﹐虢人侵晉。冬﹐虢人又侵晉。一年之內﹐經自經而傳自傳﹐若各不相涉者﹐蓋亦因經所書之事別無簡策可考以知其詳﹐故別摭他事以補此一年傳文也。○《左傳》敍事氏名錯雜《左傳》敍事﹐每一篇中﹐或用名﹐或用字﹐或用謚號﹐蓋當時文法如此。然錯見疊出﹐幾使人茫然不能識別。如子越椒之亂﹐一斗般也﹐忽曰鬥般﹐忽曰子揚﹔一賈也﹐忽曰賈﹐忽曰伯贏。泌之戰﹐一荀林父也﹐忽曰荀林父﹐忽曰桓子﹔一士會也﹐忽曰士會﹐忽曰隨武子﹐忽曰隨季﹐忽曰士季﹐他篇又稱範武子﹔一先也﹐忽曰先﹐忽曰彘子﹐他篇又稱原﹔一荀首也﹐忽曰荀首﹐忽曰知莊子﹐忽曰知季﹔一韓厥也﹐忽曰韓厥﹐忽曰韓獻子﹔一欒書也﹐忽曰欒書﹐忽曰欒武子﹔一趙朔也﹐忽曰趙朔﹐忽曰趙莊子﹔一克也﹐忽曰克﹐忽曰獻子。是篇人數旣多﹐頭緒更雜﹐卽姓名一綫尙難了了﹐況復錯綜其詞如此﹐使無後人注釋﹐不幾於終日回惑而不得其要領耶﹖他篇類此者不一而足。又如齊慶封之亂﹐使析歸父召晏平仲﹐平仲請盟﹐子家曰﹕子之言云﹐又焉用盟。此子家乃析歸父也。下又敍慶嗣聞禍將作﹐謂子家速歸﹐此子家乃慶封之子也。略無別白﹐令讀者何處分析耶﹖此究是古人拙處﹐史遷以後則無此矣。劉勰亦謂左氏綴事﹐氏族難明﹐及史遷各傳﹐人始區詳而易覽也。而黃常明謂﹕《左傳》敍事有一人而稱目至數次異者﹐族氏﹑名字﹑爵邑﹑號謚皆密布其中﹐以寓褒貶﹐則又深求之而轉非古人意矣。氏﹑名﹑號﹑謚錯見﹐自是另一種文法﹐有何褒貶﹖卽如泌之戰﹐晉諸大夫忽名忽謚號﹐一日之間褒貶頓異﹐有是理耶﹖

○《左氏傳》原委秦火之後﹐漢初惟《左氏傳》最先出﹐然亦惟《左氏》始終不得立學官﹐而其傳世也﹐乃愈抑而愈彰彰。董勛謂《左氏》從河間獻王所得﹐而顏師古則引許氏《說文解字序》云北平侯張蒼獻《左氏春秋傳》。張蒼歷秦至漢文帝時爲丞相﹐是《左氏》之出比諸經爲最早也。然武帝立諸經博士﹐獨遺之。哀帝建平中﹐劉歆欲立《左氏》﹐遽移太常﹐致諸儒忿爭﹐帝重違眾意﹐乃出歆爲河內太守﹐遂不得立。光武時﹐韓歆上疏﹐欲立《左氏》﹐博士範升等駁之﹐帝卒立左氏學﹐以李封爲博士。未幾封卒﹐《左氏》復廢。肅宗亦好《左氏傳》﹐乃令賈逵自選諸生才髙者習之﹐皆拜爲王國郎。章帝亦詔選髙才生習之﹐然不久亦仍廢。是兩漢時《左氏傳》終未嘗立學官也。然自賈誼爲《左氏》訓詁以授貫公﹐其後賈逵作訓﹐服虔作解﹐謝該作釋﹐及乎杜預作集解後﹐六朝遂入於經。𨿽東漢以來攻之者不一﹐如範升奏《左氏》之失凡十四事﹐並奏史遷引用《左氏》﹑違戾五經者三十一事﹐李育亦謂《左氏》不得聖人深意﹐作《難左氏義》四十一事﹐何休又作《左氏膏肓》﹐而賈逵則摘出《左氏》長於《公》《》者三十事﹐服虔亦以《左氏》駁何休所駁之六十條﹐鄭康成又有《鍼膏肓》之作。《陳書。王元規傳》﹕自梁以來﹐諸儒爲左丘學者﹐以賈逵﹑服虔之義難駁杜預﹐凡一百八十條。元規引證通析無所疑滯。《唐書。啖助傳》﹕助愛《公》《》二家﹐以《左氏》解義多謬﹐謂其書出於孔氏門人﹐且《論語》所引率前世人老彭﹑伯夷等類﹐非同時﹔而言「左氏明恥之﹐丘亦恥之」﹐則丘明者蓋如史佚﹑遲任之徒﹐而非孔子門人也。是六朝及唐尙有斥《左傳》﹑駁杜注者﹐然好之者愈甚。蓋匪特敍事之書易傳﹐而其文之工實自有千古也。又漢時《古文尙書》及《毛詩》亦皆不立學官﹐乃二書與《左傳》反盛傳至今﹐而當時所立學官者今皆不傳﹐豈顯晦有時﹐而晚出者傳愈久耶﹗

○鷸冠《左傳》僖二十四年﹐鄭子華之弟子臧出奔宋﹐好聚鷸冠﹐鄭伯聞而惡之﹐使盜誘而殺之陳宋之間。杜預注﹕聚鷸羽以爲冠﹐非法之服也。顏師古則以爲鷸﹐水鳥﹐天將雨則鳴﹐古人以其知天時﹐乃象其形爲冠﹐使掌天文者冠之﹐故《逸禮》曰﹕知天文者冠鷸。蓋子臧是子華之弟﹐以兄見殺而出奔﹐常有復仇之志﹐故與知天文者遊聚﹐有所計議﹐是以鄭伯恐其返國作亂﹐令人誘殺之。若直以鷸羽飾冠﹐何必惡而殺之也﹖此論可謂發前人所未發﹐然《左傳》本文有「君子曰﹕服之不衷﹐身之災也。」是左氏已以鷸冠爲子臧之冠﹐而非謂知天文之禦士矣﹐豈誤自左氏歟﹖師古又以爲「君子曰」數語系後人妄加﹐非《左氏》原文﹐則欲伸己意而並彊抹煞古人矣。

○曹卽曹沫魯莊公與齊桓公盟於柯﹐《左傳》但言始通好﹐而不言劫盟。《呂氏春秋。貴信篇》齊桓公伐魯﹐魯請盟﹐桓公許之。曹先說莊公以劫盟之事。盟之日﹐莊公與曹皆懷劍至壇。莊公左搏桓公﹐右抽劍以自承﹐請戮於君前。管仲﹑鮑叔進﹐曹按劍當兩陛﹐管仲等不得進。莊公曰「封於汶則可。」管仲勸桓公許之。是劫盟者曹也。《史記》則謂二公立壇上﹐曹沫執匕首劫桓公。公問所欲﹐沫欲齊返魯侵地﹐桓公許之﹐沫乃下就臣位。則劫盟者又屬曹沫。按《左傳》長勺之戰有曹﹐而沫之名不見﹐則劫盟者爲曹無疑﹐以爲沫。司馬貞《索隱》云﹕沫音﹐聲相近而字異耳。林注﹕《春秋》柯之盟亦言曹劫盟﹐則卽沫也。

《淮南子。論篇》﹕昔曹子爲魯將﹐三戰不勝﹐亡地千里。及柯之盟﹐三戰所亡﹐一朝而得之﹐勇聞於天下。

○屠蒯卽杜簣《檀弓》﹕智悼子卒﹐末葬﹐晉平公飲酒﹐師曠﹑李調侍。杜簣進酌曰「曠飲斯。」又酌曰「調飲斯。」又酌﹐自飲之。公問之﹐曰「子卯不樂﹐智悼子喪在堂。曠爲太師﹐調爲褻臣﹐而俱不以告。簣爲宰夫而越職言此﹐是以皆飲之。」《左傳》﹕晉荀盈卒於戲陽﹐未葬﹐晉侯飲酒樂。膳宰屠蒯入﹐酌以飲樂工曰「汝爲君耳﹐將司聰也。辰在子卯﹐謂之病日﹐女弗聞﹐是不聰也。」又酌嬖叔曰「汝爲君目﹐將司明也。而汝不見﹐是不明也。」亦自飲也﹐曰「臣實司味﹐二禦失官而君弗命﹐臣之罪也。」《檀弓》《左傳》所記本一事也。然《檀弓》有師曠﹑李調姓名﹐而《左傳》無之。《檀弓》曰杜簣﹐《左傳》「曰屠蒯﹐聲固相近﹐而各記所記則並姓名亦遂不同﹐於此可見古事之入於記載者﹐訛謬蓋十之六七矣。王觀國《學林》云﹕《檀弓》作杜簣﹐《左傳》作屠蒯﹐蓋本是杜簣而《左傳》訛其字耳。袁文《甕牘閒評》則云﹕屠者宰也﹐蒯爲庖人﹐職主屠宰﹐故曰屠蒯﹐如巫咸之巫﹑師曠之師也。則《左傳》所云屠蒯乃其本字﹐而《檀弓》訛以爲杜簣耳。

○杜預注《左傳》杜預注《左傳》﹐蓋合眾家之長﹐不特地名﹑人名考據精核﹐書法﹑譜系授引確切﹐卽如時日之細﹐亦以長歷追算不遺。隱十年春王二月﹐公會齊侯﹑鄭伯於中丘。注云﹕傳言正月會﹐癸丑盟﹐推經傳日月癸丑是正月二十六日﹐知經云二月誤也。又成十七年十一月壬申﹐公孫嬰齊卒。注﹕十一月無壬申日﹐誤也。襄二年六月庚辰﹐鄭伯侖卒。注﹕庚辰七月九日書六月﹐經誤。襄九年十二月癸亥﹐晉人以諸侯之師伐鄭﹐門其三門﹔閏月戊寅﹐濟於陰阪。注云﹕以長歷考之﹐此年不得有閏月﹐疑閏月二字當作門五日﹐五字上與門字合﹐遂訛爲閏月也﹐乃晉攻三門﹐門各五日也。自癸亥去戊寅十六日﹐以癸亥始攻﹐攻輒五日﹐凡十五日﹐明日乃戊寅也。昭元年十一月己酉﹐楚公子圍弒其君。注﹕以長歷推己酉當十二月六日﹐經傳皆言十一月﹐月誤也。古人著書細心如此﹐今人讀書於年月時日未有不一目過之矣。

○《國語》非左丘明所撰《國語》二十一卷﹐《漢書。藝文志》不載撰人姓氏。其時說經者皆謂之《春秋外傳》﹐惟司馬遷有云﹕左丘失明﹐厥有《國語》。班固作遷贊﹐因曰﹕孔子作《春秋》﹐左丘明爲之傳﹐又纂異同爲《國語》。韋昭亦以爲左丘明采穆王以來﹐下訖魯悼﹐其文不主於經﹐號曰「外傳」。顏師古本此眾說﹐故注《藝文志》﹐直以《國語》爲左丘明撰。宋庠因之﹐亦謂出自丘明。今以其書考之﹐乃是左氏采以作傳之底本耳。古者列國皆有史官記載時事﹐左氏作《春秋傳》時﹐必博取各國之史以備考核。其於《春秋》事相涉者﹐旣采以作傳矣﹐其不相涉及𨿽相涉而采取不盡且本書自成片段者﹐則不忍竟棄﹐因刪節而並存之。故其書與《左傳》多有不劃一者﹐如襄王伐鄭一事﹐《左傳》以《常棣》詩爲召穆公所作﹐而《國語》則以爲周文公所作。晉文公返國一事﹐《左傳》記是年九月晉惠公卒﹐明年正月秦伯納公子重耳﹐而《國語》則十月晉惠公卒﹐十二月秦伯納公子。鄢陵之戰﹐《左傳》苗賁皇在晉侯之側曰「楚之良﹐在中軍王族而已」﹐而《晉語》作苗棼皇﹐《楚語》則云雍子謂欒書曰「楚師可料也﹐在中軍王族而已。」如果左氏一手所撰﹐何不攺從劃一﹐而彼此各異若此乎﹖可知《國語》本列國史書原文﹐左氏特料簡而存之﹐非手撰也。魏﹑晉之人以其多與《左傳》相通﹐遂以爲左氏所作耳。又如長勺之戰﹐《魯語》曹與莊公論戰數百言﹐《左傳》但以「小惠未徧﹐小信未孚」數句括之。鄢陵之役﹐範文子不欲戰﹐《晉語》述其詞累幅不盡﹐至分作三四章﹐《左傳》但以「外寧必有內憂﹐盍釋楚以爲外懼」數語括之。正可見左氏以此爲底本﹐而別出鑪錘﹐筆奪天巧﹐豈其示巧於此﹐而復作《外傳》以示拙也﹖竊嘗論之﹐左氏之采《國語》﹐仙人之脫胎換骨也。《史記》於秦﹑漢以後自出機杼﹐橫絕千古﹐而秦﹑漢以前采取《國語》《左傳》﹐則天吳紫鳳﹐顚倒衤豆褐也﹔《漢書》之整齊《史記》﹐則屈騏驥以就衡軛也。觀於諸書因襲轉換之間﹐可以悟作文之旨矣。﹝王充《論衡》云﹕左氏傳經﹐詞語尙略﹐故復選錄《國語》之詞實之。啖助謂《國語》非一人所爲﹐蓋左氏集諸國史以釋《春秋》﹐後人便傅著丘明也﹐是亦不以《國語》爲丘明作。﹞○韋昭注《國語》韋昭注《國語》﹐合賈逵﹑虞翻﹑唐固諸本參考是正﹐最號詳核﹐然亦有舛謬者。晉文公請隧﹐賈逵云﹕王之葬禮﹐闕地通路曰隧﹐昭則以爲天子之六鄕六隧地也。按襄王之詞曰「若班先王之大物以賞私徳」﹐又曰「叔父若能更姓攺物﹐以取備物」﹐又曰「余敢以私勞變前之大章乎﹖」又《晉語》﹕文公請隧﹐弗許﹐曰「王章也。」大物﹑備物﹐大章﹑王章﹐皆謂禮之大者﹐非郊隧地可知。況是時王正勞之以地﹐豈又辭所賜之地而別請所不賜之地乎﹖魯武公之其子括與戲見宣王﹐王立戲。韋昭注﹕括﹐武公子長子伯禦﹔戲﹐括弟懿公也。按《史記。魯世家》懿公九年﹐兄括之子伯禦弒公而自立。則伯禦乃括之子也。《漢書。古今人表》亦同。而昭以伯禦爲括﹐亦誤。《左傳》自幕至於瞽瞍﹐則幕在瞽瞍之先。昭注《國語》「虞幕能聽協風」乃云「幕﹐舜後﹐虞思也。則以舜之遠祖爲舜之遠孫矣。又東漢明帝諱莊﹐故凡前史所有莊字悉攺爲嚴。昭﹐三國吳人﹐尙復何所忌諱﹖而不爲攺正﹐仍以魯莊公爲嚴公﹐曲沃莊伯爲嚴伯﹐亦不免疏於檢點。顧寧人乃以爲作史者意存忠厚﹐不遽攺前代之諱﹐此亦曲爲之說矣。

●卷三○《周禮﹑冬官》補亡之誤《周禮》缺《冬官》一篇﹐劉歆以《考工記》補之﹐漢唐以來皆無異說。至宋淳熙間﹐臨川余廷椿始創論﹐以爲冬官之屬初未嘗缺﹐其官皆雜出於五官之中﹐乃作《復古司空》一篇﹐朱子亟稱之。永嘉王次點益引伸其說﹐作《周官補遺》﹐亦爲眞西山所賞。元人吳艸廬﹑丘吉甫又因之﹐各有撰述﹐然其間亦各有不同者。今王氏《周官補遺》已不傳﹐艸廬所編則據《尙書》司空掌邦土﹐謂冬官不應雜在地官司徒掌邦教之內﹐遂取掌邦土之官列於司空之後﹐其他亦未嘗分割。惟餘氏﹑丘氏則益加割裂。余氏以天官﹑地官﹑春官﹑夏官內四十九官攺入冬官﹐丘氏則以爲天官六十三﹑地官七十九﹑春官七十﹑夏官六十九﹑秋官六十六﹐若以周官三百六士每官六十之數論之﹐天官羨三﹐地官羨十九﹐春官羨十﹐夏官羨九﹐秋官羨六﹐是五官內共羨四十七官。而所著《周禮補亡》一書﹐又於五官內稍有裁核﹐定爲官六十﹑地官五十七﹑春官六十﹑夏官六十﹑秋官五十七﹐而以大司空﹑小司空內五十四官攺入冬官﹐與余氏大同小異。𨿽各以意割截舊文﹐然亦可見先儒之究心也。王鏊《震澤長語》云﹕兪廷椿﹑王次點以五官中凡掌邦居民之事皆分屬之司空﹐則五官各得其分﹐而冬官亦完﹐且合三百六十之數﹐周官粲然無缺﹐誠千古之快也。而余不敢從﹐何哉﹖曰亂經。是鏊亦未敢以爲是也。按《南齊書》有人掘楚王冢﹐得靑簡書﹐廣數分﹐長二尺﹐凡十餘簡。王僧虔辧之﹐云是科斗書《考工記》《周官》所闕文也。然則《考工記》原非雜於五官內﹐劉歆以之補《冬官》亦非。

○《儀禮》先儒謂《儀禮》文物彬彬﹐乃周公制作之僅存者。卽如《聘禮》篇末「執圭如重」﹑「入門鞠躬」﹑「私覿愉如」等語﹐與《論語。鄕黨篇》相合。晁氏謂﹕定公九年孔子仕魯﹐至十三年適齊﹐其間無朝聘事﹐則《鄕黨》所記未必皆孔子實事﹐當是門人習禮者本《儀禮》之舊文而記其語耳。是可見《儀禮》爲孔子以前之書﹐也於周公所作無疑也。當時必有全書﹐今所傳十七篇﹐蓋所謂存什一於千百者。熊朋來謂﹕《旣夕禮》乃《士喪禮》之下篇﹐《有司徹》乃《少牢饋食》之下篇﹐則十七篇又實止十五篇耳。敖繼公不得全書﹐遂以爲周公此書專爲侯國而作﹐而王朝之禮不與焉。如《冠》《昏》《相見》《鄕飲》《鄕射》《士喪》《旣夕》《士虞》《特牲饋食》九篇﹐皆侯國之士禮。《少牢饋食》上﹑下二篇﹐皆侯國之大夫禮。《聘》《食》《燕》《大射》四篇﹐皆言諸侯之禮﹐惟《覲禮》一篇言諸侯朝天子之禮﹐然主於諸侯而言也。《喪服》篇言諸侯於及公子﹑大夫﹑士之服最詳﹐其間𨿽有諸侯之大夫爲天子之服﹐然亦皆主於諸侯與大夫而言也。當時以此書頒於侯國﹐令其各據此以行禮﹐以教人﹐是以國無異禮﹐家不殊俗也。其立論固未爲無見﹐然此亦第就現在之十七篇﹐而意其專爲侯國設耳。按孔壁中所得《古文禮經》本有五十六篇﹐其十七篇與《儀禮》正同﹐餘三十九篇藏在祕府﹐謂之《逸禮》。哀帝初﹐劉歆欲以之列學官﹐而諸博士不肯﹐遂不得立。孔﹑鄭所引《逸禮》如《中ニ禮》《於太廟禮》《王居明堂禮》皆其篇也﹐則《儀禮》十七篇外尙有三十九篇﹐王朝之禮亦必備載如於太廟﹑王居明堂之類﹐不得謂皆侯國之禮也。吳艸廬因取大﹑小戴《記》及鄭氏所引編爲《儀禮逸經》八篇﹐謂《小戴》《投壺》《奔喪》篇首與《儀禮》諸篇之體如一﹐固爲《儀禮》舊文﹐《大戴》中《公冠》《諸侯遷廟》《諸侯釁朝》三篇𨿽已不存此例﹐要是作記者刪取正經之節要而存之。其《中ニ》以下三篇已不復傳﹐而名猶見於注家﹐故亦編爲篇目﹐而以注家所引片言隻字附之﹐此亦見輯《禮》者之苦心矣。

○五父衢《檀弓》﹕孔子少孤﹐不知其墓﹐殯於五父之衢﹐問於鄹曼父之母﹐然後得合葬於防。孔子生而神聖﹐豈有母在時不問知父墓者﹖況《檀弓》又云﹕合葬於防之後﹐孔子先反﹐門人後至。則葬母時已有門人襄事﹐孔子必非年少可知﹐豈有數十歲之人尙不知父墓﹖故何晏﹑夏侯玄﹑蔣濟﹑王肅皆疑無此事﹐而近世髙郵孫氏又謂「不知其墓殯於五父之衢」十字當爲一句﹐殯淺而葬深﹐孔子父殯於五父衢﹐孔子欲啟柩與母合葬﹐而不知父墓之爲淺葬深葬﹐故審問不敢輕啟﹐問於鄹母﹐始知殯而非葬﹐於是啟其殯﹐與母合葬於防。先儒誤讀﹐不知「其墓」爲句﹐遂生妄說云云。此論可謂辧矣﹐然究亦曲爲之說。柩在帷堂曰殯﹐入土則曰葬﹐從未有入土尙稱殯者﹐何得以殯爲淺葬耶﹖卽曰淺葬矣﹐此何等大事﹐孔子當母在時豈有不問明﹐直待母卒而問他人乎﹖總由於記禮之家﹐得諸傳聞﹐不暇審訂﹐輒筆之於書﹐故有此等謬誤。觀《莊子》及《說苑》《新序》《孔子家語》《孔叢子》等書所傳孔子佚事甚多﹐若一一信以爲眞﹐則聖人反淺。《檀弓》所記亦猶是也﹐而必從而爲之詞﹐毋怪乎愈解而愈支離矣。

○伯魚之母死伯魚母死期而猶哭﹐夫子聞之﹐曰「誰歟哭者﹖」門人曰「鯉也。」夫子曰「嘻﹐其甚也﹗」疏以爲出母。此最舛也。禮﹕父在﹐爲母服期。是期本服母終喪之候﹐而伯魚猶哭﹐故夫子甚之也。出妻之子爲母期﹐若爲父後者﹐則於出母無服﹐是並無期之喪矣。伯魚固爲父後者也﹐不服於期之內﹐而反哭於期之外乎﹖卽此可見孔氏出妻之說之妄也。

○晉文公辭國當以《檀弓》爲據公子重耳辭國一事﹐《檀弓》謂﹕晉獻公之喪﹐秦穆公使人弔重耳﹐諷以得國﹐舅犯使公子辭之。《國語》則謂﹕裏克殺夷齊﹑卓子﹐使人告重耳﹐欲立之﹐舅犯使公子辭。秦穆公又使人諷重耳得國﹐舅犯亦使公子辭。蓋本一事﹐而《國語》誤作裏克及秦穆兩事也。以理推之﹐當以《檀弓》所記爲是。重耳之亡﹐舅犯輩之從亡﹐皆非無意於得國者。觀其後納懷嬴而不顧﹐殺懷公而不卹﹐則其以入國爲急可知。若裏克旣殺二君而召之﹐當是時﹐亂不自我起﹐且兄弟之次居長﹐義本當立﹐夫亦何所避嫌而卻之以爲名髙﹖蓋其辭也﹐在獻公方卒之後﹐二君未被殺之前﹐國已有君﹐釁將未作﹐而遽欲仗外援以求入﹐倘一發不中﹐則身名俱敗﹐此智者所不爲也﹐《檀弓》以其事系於獻公卒之後﹐而不言二君已被殺﹐自是實錄。而《國語》所記在二君被殺後者﹐誤也。《史記。晉世家》但采《國語》之文﹐亦無識。

○《月令》沈作謂《禮記》中《月令》尢駁雜。古者於則發爵賜服。於嘗出田邑﹐而《月令》孟秋乃曰﹕毋封諸侯﹐毋以割地。《周禮》龜人上春釁龜﹐謂建寅月也﹐而《月令》孟冬釁龜策﹐蓋秦之正月也。三代之官有司馬﹐無太尉﹐而《月令》孟夏命太尉贊傑俊。殆呂不韋賓客所爲耶﹖按沈氏之說﹐似將泥於蔡邕﹑王肅及張華《博物志》以《月令》爲周公所作﹐故信爲周制﹐而又有秦制在內﹐遂疑呂氏所爲。不知此篇本呂氏原本﹐而禮家采入《禮記》中者。今《呂氏春秋》現在﹐可覆按也。《隋書。牛弘傳》﹕蔡邕﹑王肅因周書內有《月令》第五十三篇

﹐卽是此篇﹐故以爲周公所作﹐而鄭康成已謂是不韋著《春秋》紀之首章﹐禮家抄合爲記。劉勰亦謂《月令》一篇取乎呂氏之紀﹐束皙又以爲夏時之書﹐劉以爲不韋令諸儒尋聖王月令之事而記之﹐牛弘則謂不得全稱周書﹐亦未可卽爲秦典﹐在內雜有虞﹑夏﹑商﹑周之法。是康成以來諸儒固不以此爲周公作﹐何以沈氏尙據爲周書而致疑耶﹖

○賓雀《月令》「鴻雁來賓﹐雀入大水爲蛤」﹐今讀者皆以賓字屬雁﹐謂雁自北而南﹐如作客也許﹐行愼注《淮南子》﹐則以賓字屬雀﹐云﹕賓雀﹐老雀也﹐棲宿人家堂宇之間﹐如賓客然。則宜以「鴻雁來」爲句﹐而賓字連下句讀。

○太牢少牢《禮記》「太牢」注﹕牛﹑羊﹑豕也。是羊﹑豕亦在太牢內矣。《國語》「鄕舉少牢」注﹕少牢﹑羊﹑豕也。則羊與豕俱稱少牢矣。其不兼用二牲而專用一羊或一豕者﹐則曰特羊﹑特豕﹐可知太牢不專言牛﹐少牢不專言羊也。後世乃以牛爲太牢﹐羊爲少牢﹐不知始於何時。江鄰幾《雜誌》云﹕掌禹錫判太常﹐供享太牢﹐只判特牛﹐無羊豕。問禮官﹐云﹕向例如此。是宋時固專以牛爲太牢矣。唐人《牛羊日誌》小說稱牛僧孺爲太牢﹐楊虞卿爲少牢﹐則唐已以牛屬太牢﹑羊屬少牢矣。按《國語》屈到嗜芰篇﹕國君有牛享﹐大夫有羊饋。韋昭注云﹕牛享﹐太牢也﹔羊饋﹐少牢也。則專以牛爲太牢﹐羊爲少牢﹐其誤蓋自韋昭始也。○醴泉卽膏露天降膏露﹐地出醴泉﹐是醴泉從地中出也。《白虎通》亦云﹕甘露者﹐美露也﹐降則物無不盛。醴泉者﹐美泉﹐味若醴酒﹐可以養老。是亦以甘露﹑醴泉爲二物也。王充非之曰﹕《爾雅》甘露時降﹐無物以嘉﹐謂之醴泉。則醴泉乃卽甘露也。使以爲地中所出這泉﹐則《爾雅。釋水》篇舅檻泉正出﹐沃泉懸出之類﹐釋水甚多﹐何以不載之﹐而反入之四時章乎﹖然則甘露﹑醴泉本一物﹐而記禮者謬爲分析耳。

○八十者一子不從政﹐後世引爲終養之誤八十者一子不從政﹐九十者家不從政。解者謂令其子孫得以家居侍養﹐此後世終養之例之所始﹐而不知非也。家有老親﹐正資祿養﹐豈有轉禁其入仕之理﹖且九十者一家之中俱不從政﹐倘在貧家﹐將何以奉晨昏﹑具甘旨﹖是教之孝而轉無以全其孝也。《北史》辛雄有《祿養論》﹐謂《禮記》所云不從政者﹐鄭注云﹕復除之﹐蓋專指庶人而言力役之徵﹐槪從停免﹐非公卿士大夫之謂也。仲尼論五孝﹐自天子至於庶人﹐無致仕之文。今宜聽祿養﹐不約其年。魏孝明帝納之。辛雄此論﹐可謂發前人所未發。按《管子。入國篇》﹕凡國都皆有掌老﹐七十以上一子無徵﹐八十以上二子無徵﹐九十以上盡家無徵。又漢武詔曰﹕九十以上﹐復其子若孫﹐令得身帥妻妾遂其供養之事。注﹕復者﹐免其徭役。又賈山《至言》﹕陛下振貧民﹐禮髙年﹐九十者一子不事﹐八十者二算不事。師古曰﹕一子不事﹐蠲其賦役也﹔二算不事﹐免其二口之賦也。則漢時猶未有仕宦者親老歸養之例。但庶民之家有老親則免其徭役口算耳。然則誤以不從政爲不服官而定親老運去之例﹐起於何時耶﹖按《晉書》﹕庾純以父老不解官被劾。又齊王攸議曰「禮八十者一子不從政﹐九十者其家不從政。純父年八十一﹐兄弟六人﹐三人在家﹐不廢侍養。今令年九十乃聽悉歸﹐純父年未九十﹐不爲犯令。」然則親老歸養之制﹐蓋卽晉時所定也。《北史》魏宣武帝詔﹕諸有父母八十以上者﹐皆聽居官祿養。畱親就祿﹐至特煩詔書﹐可見親老歸養父著爲成例﹐至宣武始變通耳。又《南史。張岱傳》﹕岱母實年八十而籍注未滿﹐岱便去官。則是時仕宦者父母之年亦須注籍也。

○鄭康成注祭之誤《周頌。雍》之序曰﹕﹐祭太祖也。康成因注曰﹕﹐大祭也﹔太祖﹐謂文王也。大於四時祭而小於也。《商頌。長髮》之序曰﹕大也。康成因曰﹕大﹐祭天也。蓋因《詩序》字加大﹐故又以爲祭天也。於是注《小戴記。祭法》則竟以爲祀昊天於圓丘﹐而於《春秋傳》則又以爲郊祀靈威仰﹐而以後稷配。隨處異議﹐迄無定說﹐宜黎等之紛紛駁詰也。

○三年喪﹐王﹑鄭二說不同三年喪﹐鄭康成與王肅之說各不同。按《禮記。三年問》曰﹕三年之喪﹐二十五月而畢。《檀弓》曰﹕祥而縞﹐是月礻覃﹐徙月樂。王肅曰﹕是祥之月而礻覃﹐礻覃之明月可以樂矣。《喪服小記》曰﹕再期之喪﹐三年也。《春秋》閔公二年《公羊傳》曰﹕三年之喪﹐實二十五月。此古來三年喪二十五月之明文也﹐故王肅注《儀禮。士虞禮》「期而小祥」﹝十三月也﹞﹐「又期而大祥」﹝二十五月也﹞﹐「中月而礻覃﹐卽此月之也﹔是月吉祭」﹐以爲再期大祥﹐二十五月也﹔中月而礻覃﹐卽此月之中也﹔是月吉祭﹐則此月已卽吉也。而鄭康成則謂﹕中者間也﹐與大祥間一月﹐自喪至中﹐凡二十七月也。晉人喪服俱且肅說﹐以二十五月爲斷。至宋武帝始詔攺依鄭康成﹐二十七月而後除。按是時王淮之奏曰「康成注《禮》三年喪﹐二十七月而去﹐古今學者多謂得《禮》之宜。晉初用王肅議﹐祥﹑礻覃共月﹐故二十五月而除。然紳多從康成」云。武帝攺制﹐本此奏也。﹝按《隋書。禮志》謂﹕梁天嘉元年﹐沈洙議﹕至親期斷﹐加重﹝隆﹞故再期﹐斷以二十五月。所以宋元嘉制以二十五月爲限﹐是宋武𨿽攺從二十七月﹐至元嘉中又攺二十五月也。《魏書》﹕梁使朱異至魏﹐魏李業興與論王﹑鄭《禮》注互異之處。異謂梁制多從王義﹐此間用鄭義。業興曰「卿處用王義﹐除礻覃應二十五月﹐何以王儉礻覃用二十七月」云云。則宋元嘉攺從王肅之後﹐至王儉又建議攺從鄭義二十七月也。﹞唐時又有王元感者﹐著論以三年喪宜三十六月。張柬之駁之曰﹕三年喪二十五月﹐不刊之典。按《春秋》魯僖公三十三年十二月﹐公薨﹐文公二年冬﹐公子遂如齊納幣。《左傳》曰﹕禮也。杜預注云﹕僖公喪終此年十一月﹐納幣在十二月故稱禮也。《公羊傳》曰﹕納幣不書﹐此何以書﹖譏也。喪娶在三年之外﹐何以譏﹐三年之內不圖婚。何休注云﹕僖公以十二月薨﹐至此冬未滿二十五月﹐故譏也。何休以公薨在十二月﹐至此冬十一月才二十四月﹐非二十五月﹐故曰未三年而圖婚也。合二注以觀﹐𨿽公薨之月不同﹐然所爭惟爭一月﹐不爭一歲﹐此春秋三年喪二十五月之證也。《尙書》﹕惟元祀十有二月﹐伊尹奉嗣王祗見厥祖。孔安國注云﹕湯以元年十一月崩﹐二年十一月小祥﹐三年十二月大祥﹐故《太甲》中篇云﹕惟元﹝三﹞祀十有二月﹐伊尹以冕服奉嗣王歸於亳。是十二月大祥﹐訖十二月卽服吉也﹐此尙書三年喪二十五月之明驗也。《禮記》三年之喪﹐二十五月而畢﹐哀痛未盡﹐思慕未忘﹐然而服以是斷之者﹐豈不以送死有已﹐復生有節哉﹗又《喪服四制》云﹕變而從宜﹐故大祥鼓素琴﹐告人以終。又《間傳》云﹕期而小祥﹐食菜果﹔又期而大祥﹐有醢醬﹔中月而礻覃﹐食酒肉。又《喪服小記》云﹕再期之喪﹐三年也﹔期之喪﹐二年也。此《禮記》三年喪二十五月之明驗也。《儀禮》云﹕期而小祥﹐又期而大祥﹐中月而衤覃﹐是月也﹐吉祭。此禮周公所制﹐則《儀禮》三年喪二十五月之明驗也。惟鄭康成注「中月而礻覃」﹐以中月爲間一月﹐故自死至礻覃凡二十七月﹐然逾月入礻覃﹐礻覃旣復常﹐則二十五月爲免喪矣。此柬之主王肅之說﹐更爲援引曲暢。《朱子語類》亦云﹕喪禮只二十五月﹐是月礻覃﹐徙月樂。二十五日祥後便礻覃﹐看來當如王肅之說。愚按期之喪十三月而祥﹐間一月爲十五月而礻覃﹐三年之服爲再期﹐二十五月而祥﹐亦宜間一月而礻覃﹐則自當以二十七月爲是。宋英宗治平二年﹐禮院奏曰﹕喪服王肅主二十五月﹐鄭康成主二十七月。《通典》用鄭說﹐又加至二十七月終﹐則是二十八月畢喪﹐二十九月始吉﹐蓋失之也。天聖中更定五服年月﹐敕以二十七月爲斷﹐望仍遵用。從之。此又近世定二十七月之由來也。

○鄭康成注慈母之誤康成注「慈母無服」﹐謂庶母慈己者。此說甚混。按慈母有三﹐其一則妾子之無母﹐使妾之無子者養之﹐命爲母子﹐服以三年﹐此《喪服》齊衰章所言「慈母如母」是也。二則嫡妻之子無母﹐使妾養之﹐慈撫隆至﹐但嫡妻之子無以妾爲母之義﹐而恩深事重﹐故服以小功﹐此《喪服》小功章所以不直言慈母﹐而云庶母慈己者﹐明異於三年之慈母也。其三則子非無母﹐而擇賤者視之﹐義同師保﹐不無慈愛﹐故亦有慈母之稱﹐《內則》所云「擇於諸母與可者﹐使爲子師﹐其次爲慈母﹐次爲保母」﹐明言擇人爲此三母﹐非謂擇取史弟之母也。師保無服﹐則此慈母亦無服明矣。子遊所問﹐自是師﹑保之慈﹐非三年小功之慈也。康成乃不辧三者﹐混注慈己﹐毋怪處處窒礙矣。說見《南史。司馬筠傳》。

○命婦世婦《禮記。喪大記》「內子未命」﹐鄭注云﹕內子﹐卿之妻也。又曰﹕大夫內子﹐士妻﹐特拜命婦。疏云﹕卿妻曰內子﹐大夫妻曰命婦也。此說甚謬。夫大夫內子與士妻對言﹐則內子之爲大夫妻可知也。旣曰「大夫內子﹐士妻﹐特拜命婦」﹐則命婦之尊於內子可知也。乃以尊者特拜卑者﹐有是理乎﹖宋人謂卿大夫妻未命曰內子﹐已命曰命婦。此說最爲得實。蓋卿大夫妻俱稱內子﹐《左傳》﹕趙衰之妻請衰迎前妻叔隗爲內子﹐而己下之。《國語》﹕司馬子期欲以妾爲內子。注皆云﹕內子﹐卿之嫡妻。此卿妻之稱內子也。《禮記》大夫內子﹐此大夫妻之稱內子也。及其旣受君命﹐則謂之命婦﹐故內子與命婦品級𨿽同﹐而特爲命婦拜者﹐尊君命也。《喪大記》又有所謂世婦者﹐注﹑疏皆以國君之世婦次於女君者當之。然歷觀《記》中文義﹐皆系大夫之妻﹐如曰﹕君夫人卒於路寢﹐大夫世婦卒於適寢﹐士之妻皆死於寢。又曰﹕復者﹐君以捲﹐夫人以屈狄﹐大夫以元﹐世婦以礻衣﹐士以爵弁﹐士妻以稅衣。又曰﹕君之喪﹐三日子﹑夫人杖﹐五日大夫﹑世婦杖。皆以大夫﹑世婦兩兩對舉﹐則世婦亦卽大夫妻明矣。而鄭氏必以爲不然﹐其於「大夫﹑世夫杖」及「世婦以衤衣」﹐固確指爲君之世婦矣﹐於「大夫世婦卒於適寢」不可彊通﹐則又爲之說曰﹕變命婦言世婦﹐明尊卑同也。夫授大夫世婦杖指爲君之世婦﹐猶或可通﹐若世婦以衤衣指爲君之世婦﹐則大夫妻之復服又是何服﹖豈容竟不經見﹐且國君正寢曰路寢﹐路大也﹔大夫正寢曰適寢﹐適﹐主也﹐其實皆正寢也。國君旣有路寢爲正寢矣﹐豈又有所謂適寢乎﹖將適寢非正寢乎﹖然則所謂世婦卒於適寢者﹐非卽大夫妻乎﹖鄭氏不過以國君夫人之下有世婦﹐遂疑其非大夫妻。不知古之名稱下不可僭上﹐而上可兼下﹐卽如天子一後﹑三夫人﹑九嬪﹑二十七世婦﹑八十一禦妻﹐夫人則公侯之妻之名也﹐妻則士之妻之名也﹐世婦正與大夫品秩相配﹐安見非大夫妻之名乎﹖若謂國君有世婦﹐大夫妻不當以爲名﹐則天子有夫人﹐諸侯何以亦有夫人乎﹖天子有世婦﹐諸侯何以亦有世婦乎﹖竊意未命曰內子﹐已命曰命婦﹐此卿大夫妻之專稱也。而世婦則國君世婦與卿大夫命婦之通稱也。大夫命婦與國君世婦品秩正相配﹐故得而通稱也。凡專言大夫已命之妻者﹐則稱命婦﹐如命婦爲夫人之命出﹐士妻不當斂則爲命婦出是也。言大夫命婦而兼言國君世婦者﹐則通稱世婦﹐如世婦以衤衣﹐授大夫世婦杖之類是也。如此則不惟《記》中文法甚順﹐而義亦益周密矣。

●卷四○《四書》別解數條《四書》經朱子作注之後﹐固已至當不易﹐然後人又有別出見解﹐稍與朱注異而其理亦優者﹐固不妨兩存之﹐要惟其是而已。今錄數條於此。《大學》缺格物致知一傳﹐董槐謂以「知止能得」「物有本末」二節移於「聽訟吾猶人之下」﹐而結之曰﹕此謂知本﹐此謂知之至也﹐亦自完善。則此一章但有脫簡而無缺文﹐更不必補矣。「父在觀其志﹐父沒觀其行」﹐朱注以爲觀其子之志行﹐則下文「三年無攺」句文義不相貫﹐故注中只得用「然」字一轉。楊循吉謂宜作人子之觀其父解﹐父在時子當觀父志之所在而曲體之﹐父沒則父之志不可見﹐而其生平行事尙有可記者﹐則卽其行事而取法之。如此則下「三年無攺」句正是足此句之義﹐直接而下﹐自然貫注﹐不待下轉語也。「攻乎異端﹐斯害也已」﹐張鳳翼謂能攻擊異端則害可止﹐孫弈《示兒編》亦謂攻如「攻人之惡」之攻﹐已如「末由也已」之已。「宰予晝寢」﹐李濟翁《資暇錄》作「畫寢」﹐謂繪畫其寢室也﹐則下文朽木糞土之墻似更關合。「子罕言利」﹐史繩祖《學齋占畢》謂利固聖人所不言﹐至於命與仁﹐則《論語》中言仁者五十三條﹐言命者亦不一而足﹐此豈罕言者﹖蓋與字當作「吾與點也」之與﹐謂子之所罕言者﹐惟利耳﹐而所與者﹐乃命與仁的。「子路從而後」﹐吳靑壇謂「見其二子焉」句當在「至則行矣」之後﹐蓋子路再到時不見丈人﹐但見其二子﹐故以「不仕無義」之語告之﹐不然﹐旣無人矣﹐與誰言哉﹖「不使大臣怨乎不以」﹐《魏志。杜畿傳》作「怨何不以」﹐謂致怨於何不用也。「孟子去齊﹐宿於晝」﹐考之史傳﹐齊地無晝名者。邢凱《坦齋通編》謂當作畫﹐而引《史記。田單傳》「聞畫邑人王賢」﹐劉熙注﹕畫音護﹐齊西南近邑也﹔後漢耿討張步﹐進軍畫中﹐遂攻臨淄﹐撥之﹐亦卽此地。則晝之當作畫﹐更爲有據。顧寧人《山東考古錄》亦云晝當作畫﹐而以劉熙注爲是也。「必有事焉﹐而勿正心」﹐倪思謂「正心」二字乃忘字之誤﹐謂「必有事焉而勿忘﹐勿忘勿助長也」﹐重一「勿忘」字。古書如《無逸篇》疊「生則逸」三字﹐文更有致。「馮婦搏虎」章﹐周密《癸辛雜識》謂「卒爲善」作一句﹐「士則之」作一句﹐「野有眾逐虎」作一句﹐如此則下文「其爲士者笑之」正與「士則之」相照應。比上數條皆與朱注異者﹐「父在」及「荷筱」﹑「馮婦」三章爲最優。

○子見南子《論語》惟「子見南子」一章最不可解。聖賢師弟之間相知有素﹐子路豈以夫子見此淫亂之人爲足以相浼而慍於心﹐卽以此相疑﹐夫子亦何必設誓以自表白﹐類乎兒女子詛咒者﹖楊用修謂矢者﹐直告之也﹔否者﹐否塞也。謂予之道不行﹐乃天棄之也。其說似較勝。按此說本《史記索隱》﹐謂天厭之者﹐言我之屈否乃天命所厭也﹐則固不自用修始矣。然用修謂子路以孔子旣不仕衛﹐不當又見其小君﹐是以不悅﹐則夫子之以否塞曉之者﹐又覺鍼鋒不接。竊意子路之不悅﹐與在陳慍見君子亦有窮乎之意正同﹐以爲吾夫子不見用於世﹐至不得已作如此委曲遷就﹐以冀萬一之遇﹐不覺憤悒傺﹐形於辭色。子乃直告之曰﹕予之否塞於遇﹐實是天棄之﹐而無可如何矣。如此解似覺神气相貫。﹝《晉書。夏統傳》﹕子路見夏南﹐憤恚而慷愾。夏南蓋卽南子之誤﹐而所謂憤恚慷愾﹐亦只傺無聊之意﹐非以見淫人而不悅也。﹞

○束脩二義「束脩」有二說﹐其以爲十廷脯者﹐本邢疏﹐引《檀弓》「束脩之問不出境」及《少儀》「其以乘壺束脩一犬賜人者」﹐又《梁傳》「束脩之問不行於境中」。而《唐六典》國子生初入﹐置束帛一篚﹐酒一壺﹐修一案﹐爲束脩之禮。又《開元禮》皇子束脩﹕束帛一篚五匹﹐酒一壺二升﹐修一案三廷。皇子服學生之服至學門外﹐陳三物於西南﹐少進曰﹕某方受業於先生﹐敢請見。此廷脯爲贄之證也。宋夏英公鎭襄陽﹐胡旦以瞽廢在襄﹐英公以精縑十匹贈之﹐旦還其五匹。英公檢《韓詩外傳》及服虔﹑賈誼所解「束帛戔戔」之義﹐同於束脩。束脩則十廷之脯﹐束帛則捲其帛﹐屈爲兩端﹐五匹遂見十端﹐表王者屈於隱淪之義也。此亦十廷爲束脩之證也。然《漢書》光武詔卓茂曰﹕前密令卓茂束身自修﹐執節誠固。《鄧後紀》有云﹕故能束脩不觸网。注以約束脩整釋之。又鄭均束脩安貧﹐恭儉節整。《馮衍傳》圭潔其行﹐束脩其心。《劉般傳》太守薦般束脩至行。皆以整束脩飭爲訓。卽以之釋《論語》「自行束脩以上」謂能飭躬者皆可教也﹐於義亦通。至杜詩薦伏湛疏內云「自行束脩﹐訖無瑕玷」﹐注云「十五以上。延篤亦云」吾自束脩以來﹐爲臣子忠孝﹐交不諂瀆。陳崇奏頌曰﹕自初束脩﹐折節行仁。賈堅謂荀羨曰﹕吾束脩自立﹐未嘗易志。則又皆以束脩爲十五歲以上﹐蓋十五乃入學之年﹐入學必用束脩﹐遂爲故事也。

○子畏於匡﹐記載不同子畏於匡﹐《史記》謂孔子去衛﹐將適陳﹐過匡﹐顏刻爲僕﹐以其策指之曰「昔吾入此﹐由彼缺也。」匡人聞之﹐以爲魯之陽虎﹐陽虎嘗暴匡人﹐匡人於是止孔子。孔子狀類陽虎﹐拘焉。孔子使從者爲寧武子臣於衛﹐然後得去。《家語》云﹕孔子之宋﹐匡人簡子以甲士圍之。子路奮戟﹐將與之戰﹐孔子止之﹐命之歌而和之。曲三終﹐匡人解甲而罷。《韓詩外傳》云﹕趙簡子將殺陽虎﹐孔子似之﹐帶甲圍孔子。子路怒﹐奮戟將下。孔子止之曰「我歌子和。」三終而圍解。按寧武子乃魯僖公時人﹐距孔子且百餘年﹐孔子何由使從者假其名以免難﹖史遷之附會﹐固不必論。至趙簡子將殺陽虎﹐以孔子似虎而圍之﹐尢屬不經。《左傳》虎奔晉適趙氏﹐孔子曰「趙氏其世有亂乎﹗」《家語》亦謂﹕孔子以趙簡子好利﹐必溺虎之說而從其謀﹐以致禍敗。今考虎之事趙鞅也﹐鞅納蒯聵於戚﹐宵迷失路﹐陽虎教以右河而南必至。鞅之卜救鄭也﹐陽虎以《周易》筮之﹐曰「宋方吉﹐不可與戰。」乃止。虎之事趙簡子見於《左傳》者如此﹐並無獲罪於趙之事也。而《韓非子》又云﹕陽虎逐於魯﹐疑於齊﹐而之趙。趙簡子迎以爲相﹐左右諫以爲不可﹐簡主曰「虎務取之﹐我務守之。」遂執術以禦之﹐虎不敢爲非﹐善事簡主﹐興主之彊﹐幾至於霸。則虎且有功於趙氏﹐豈有致其攻圍之理﹖況虎事簡子多年﹐詎不能識﹐而誤認孔子爲虎乎﹖匡之地﹐《風俗通》以爲魯邑﹐《韻會》以爲在陳畱﹐亦皆非晉地﹐簡子又何從而要截之﹖則《外傳》之說亦妄也。而匡人之有簡子﹐亦不經見﹐則《家語》之說亦不可信。朱注但云﹕陽虎曾暴於匡﹐孔子貌似陽虎﹐故匡人圍之。洵乎斟酌盡善矣。

○執圭《論語》「執圭」﹐注謂諸侯命圭。按《考工記》﹕「玉人之事﹐命圭九寸謂之桓圭﹐公守之﹔命圭七寸謂之信圭﹐侯守之﹔命圭五寸謂之躬圭﹐伯守之。」鄭注﹕命圭者﹐天子所命之圭也﹐朝覲執焉﹐居則守之。夫所謂朝覲者﹐諸侯親朝覲於天子也。朝覲執﹐則非朝覲皆不得執也﹔非朝覲不得執﹐則諸臣聘問益不得執也。又按《典瑞》及《玉人》彖圭璋八寸以ぽ聘﹐鄭注﹕彖﹐文飾也﹔眾來曰ぽ﹐特來曰聘。賈疏謂﹕此上公之臣執以ぽ聘於天子也﹐侯﹑伯之臣宜六寸﹐子﹑男宜四寸。凡諸侯之臣ぽ聘﹐不得執君之桓圭﹑信圭﹑躬圭﹐但彖文爲飾耳。據此﹐則諸侯之臣ぽ聘於天子﹐用彖圭也。ぽ聘天子用彖圭﹐豈有聘鄰封反用命圭者﹖《聘禮》疏曰﹕臣出聘不用君之所執﹐所執皆降其君一等﹐其圭﹑璋彖之而已。曰彖之者﹐卽所謂彖圭也。曰降其君一等者﹐公命圭九寸﹐彖圭則八寸﹐侯﹑伯命圭七寸﹐彖圭則六寸也。然則惟諸侯親朝覲天子用命圭﹐其遣臣ぽ聘天子及聘鄰封則皆用彖圭。《論語》注以聘問所執爲命圭者﹐誤矣。國君止一命圭﹐若用以聘問﹐倘一時分聘數國﹐又安得如許命圭耶﹖○亂臣十人「亂臣十人」﹐古本無「臣」字﹐唐開成石經亦尙無之。考馬融﹑鄭康成注《論語》﹐皆云有文母﹐而劉原父以爲邑姜。王西莊云﹕蓋因唐時俗本誤添一「臣」字﹐子不可以臣母﹐故攺邑姜也。然《北史。齊後婦傳論》云﹕神武肇興齊業﹐武明追蹤周亂。武明卽神武妻婁氏也。則以亂臣爲邑姜﹐唐以前已有此解。○彭祖卽老聃《論語》「竊比老彭」﹐諸家注釋不一。包咸曰﹕老彭﹐商賢大夫。《正義》謂卽《莊子》所謂彭祖也。王弼曰﹕老﹐老聃﹔彭﹐彭祖也。按彭祖封於彭城﹐以久壽見稱﹐則老彭卽彭祖明矣。邢疏﹕一云卽老子也。此其說蓋據《世本》《史記》。《世本》云﹕彭祖姓名鏗﹐在商爲守藏史﹐在周爲柱下史。而《史記。老子傳》曰﹕周守藏室之史也。又《張湯傳》﹕老子爲柱下史。以是參證﹐知其爲一人也。按彭祖之述古不經見﹐而孔子嘗問禮於老聃。又孔子答曾子問﹐動云「聞諸老聃」﹐可見《論語》述古之老彭﹐卽《禮記》問禮之老聃。而或者謂彭祖在殷已極老壽﹐何由復至春秋時﹖彭則鏗﹐聃則李耳﹐旣爲一人﹐何以兩稱﹖且彭國滅於殷末﹐聃名見於周末﹐若果一人﹐則相距數百年中﹐何以不經見﹖殊不知彭祖爲顓頊元孫陸終第三子﹐事見《風俗通》﹐而屈原《天問》云「彭鏗斟雉﹐帝何饗」﹐王逸注謂﹕彭祖以雉羹進堯﹐而堯饗之也。又《論語》疏亦謂堯時封於彭城。是堯時已在禹﹑臯之列。彼可以自唐歷虞﹑夏而至殷﹐獨不可自殷曆周乎﹖若以鏗﹑耳名各不同爲穎﹐古人原有一人數名而錯見者。虞翻云﹕彭祖名翦﹐則又不特名鏗矣。太史儋見秦獻公﹐言周﹑秦離合之說﹐史遷謂儋卽老子也﹐則又不特名耳矣。安在不可李﹑而鏗不可耳乎﹖且《史記索隱》引商容以舌視老子﹐老子悟舌以虛存﹐齒以剛亡。商容﹐殷紂時人﹐而以舌悟老子﹐是殷末已稱老子也。《老子內傳》云﹕武王時爲柱下史。是周初已爲史官也。臨海廟有周成王饗彭祖三事鼎﹐鼎足篆「東澗」二字﹐是成王時或猶稱彭祖也。幽王時三川震﹐伯陽甫曰「周將亡。」唐固謂伯陽甫卽柱下史老子﹐王弼亦謂伯陽甫姓李名耳謚聃﹐周守藏室之史也。是又見於西周之末矣。《玉淸經》云﹕老子以周平王時見衰遂去。是又見於東周之初矣﹐又安在數百年中絕不經見乎﹖然則合諸書以觀﹐彭﹑聃一人﹐確有明證。此公直自陶唐時迄於周末﹐入關爲關令尹喜著《道徳》五千言而去﹐莫知所終。《史記》所稱百六十餘歲﹐或二百餘歲﹐《神仙傳》所稱七百六十七歲﹑八百三十八年﹐及張守節所稱歷十二王﹑歷三十一王﹐《論語》疏所云壽七百歲者﹐猶第各就所傳而分記之﹐實未嘗統計其年壽也。或又曰﹕唐荊川云﹕莊生以吐故納新﹑熊經鳥伸歸之彭祖﹐而不及老子﹐其論老子聞風於古之道術﹐又絕不及長生吐納事﹐明其各自爲一家也。今云一人﹐何以操術之不同乎﹖曰﹕不然。方其爲彭祖也﹐精意於養生治身﹐服水精﹐餐雲母﹐《神仙傳》述其言曰「服藥百裹﹐不如獨臥」﹐近世道家修煉﹐實本於此。人徒以五千言中無此術﹐遂謂道家者流僞托於老子﹐而不知正其始之所有事也。及爲老子﹐則涵茹道徳﹐淹貫典禮﹐猶龍之嘆﹐且乎有儒者气象矣。不寧惟是﹐《後漢書。襄楷傳》﹕老子入西域爲浮屠﹐天神遺以好女﹐堅卻不受﹐曰「此但革囊盛血耳。」又《齊書。顧歡傳》記老子入關之天竺維衛國﹐乘日精入國王夫人淨妙口中﹐已而降生﹐佛道由是興焉。是又開佛氏法門矣。然則此公方且神奇變化﹐出沒於三教之間﹐疊遷屢變而未有已也。曰﹕史傳所載彭﹑聃各著延生之異﹐豈有一人而數生者﹖曰﹕吾正以其誕生而証之也。《風俗通》云﹕陸終娶鬼方氏女貴﹐久孕不育﹐啟左脇﹐三人出焉﹐啟右脇﹐三人出焉﹐彭祖則左脇所出也。而《元妙內篇》記老子亦割左腋而生﹐又《顧歡傳》所記淨妙之孕亦剖左腋﹐夫安知非卽女貴剖生一事而記載者各系諸傳首﹐遂分見若三降生耶﹖書之以俟博雅者。

○微生髙卽尾生《莊子》﹕尾生與女子期於梁下﹐水至不去﹐抱梁柱而死。《戰國策》﹕蘇氏謂楚王曰「此方其爲尾生之時也。」髙誘注《淮南子》﹕尾生﹐魯人。又蘇代謂燕昭王曰「尾生髙﹐不過不欺人耳。」是尾生名髙﹐微﹑尾音相通﹐其人素有直名﹐蓋嘗守之信者﹐則尾生卽微生髙無疑也。《漢書。古今人表》作尾生髙﹐吳師道亦謂卽《論語》微生髙也。

○公山弗擾召孔子之不可信《史記》公山不狃本之《左傳》。小司馬注引鄒氏曰﹕狃一作蹂﹐《論語》作弗擾。是《論語》之公山弗擾卽《左傳》之公山不狃也。《左傳》定公五年﹕季桓子行野﹐公山不狃爲費宰﹐出勞之﹐桓子敬之﹐而家臣仲梁懷弗敬﹐不狃乃嗾陽虎逐之。是時不狃但怒懷而未怨季氏也。定公八年﹕季寤﹑公鉭極﹑公山不狃皆不得志於季氏﹐叔孫輒無寵於叔孫氏﹐叔仲志又不得志於魯﹐故五人因陽虎欲去三桓﹐將享桓子蒲圃而殺之。桓子以計入於孟氏﹐孟氏之宰公斂處父率兵敗陽虎﹐陽虎遂逃於陽關以叛﹐季寤亦逃而出。是時不狃𨿽有異志﹐然但陰構陽虎發難而已﹐實坐觀成敗於旁﹐故事發之後﹐陽虎﹑季寤皆逃﹐而不狃安然無恙﹐蓋反形未露也﹐則不得謂之以費叛也。至其以費叛之歲﹐則在定公十二年﹐仲由爲季氏宰﹐將墮三都﹐叔孫先墮後阝﹐季孫將墮費﹐於是不狃及公孫輒帥費人以襲魯﹐公與三子入於季氏﹐登武子之臺。費人攻之﹐弗克。仲尼命申句須﹑樂頎下﹐伐之﹐費人北。國人追之﹐敗諸姑蔑﹐不狃及輒奔齊﹐遂墮費。此則不之狃以費叛也﹐而是時孔子已爲司寇﹐方助公使申句須等伐而遂之﹐豈有欲赴其召之理﹖《史記》徒以《論語》有「孔子欲往」之語﹐遂以其事附會在定公八年陽虎作亂之下﹐不知未叛以前召孔子容或有之﹐然不得謂之以費叛而召也﹔旣叛以後則孔子方爲司寇﹐斷無召而欲往之事也。世人讀《論語》﹐童而習之﹐遂深信不疑﹐而不復參考《左傳》﹐其亦陋矣﹗王鏊《震澤長語》又謂﹕不狃以費叛﹐乃叛季氏﹐非叛魯也。孔子欲往﹐安知不欲因之以張公室﹖因引不狃與叔孫輒奔吳﹐後輒勸吳伐魯﹐不狃責其不宜以小故覆宗國﹐可見其心尙欲效忠者﹐以見孔子欲往之故。此亦曲爲之說。子路之墮費﹐正欲張公室﹐而不狃卽據城以抗﹐此尙可謂非叛魯乎﹖蓋徒以其在吳時有不忘故國之語而臆度之﹐實未嘗核對《左傳》年月而推此事之妄也。戰國及漢初人書所載孔子遺言軼事甚多﹐《論語》所記本亦同此記載之類﹐齊﹑魯諸儒討論而定﹐始謂之《論語》。語者﹐聖人之遺語﹔論者﹐諸儒之討論也。於雜記聖人言行眞僞錯雜中取其純粹﹐以成此書﹐固見其有識﹐然安必無一二濫收者﹖固未可以其載在《論語》而遂一一信以爲實事也。《莊子。盜跖篇》有云﹕田常弒君竊國﹐而孔子受其幣。夫陳恆弒君﹐孔子方請討﹐豈有受幣之理﹐而記載尙有如此者。《論語》「公山不擾」章毋亦類是﹖○羿﹑非夏時人「羿善射﹐蕩舟。」解以有窮后羿及寒浞之子﹐其說始於孔安國﹐而朱注因之。蓋據《左傳》浞代夏政而恃其射﹐用寒浞爲相﹐浞乃取其國眾﹐殺羿而烹之﹐浞因羿室﹐生子澆及﹐使澆滅斟。後夏臣靡收二國之餘燼﹐以滅浞而立少康﹐少康遂滅澆與。是善射之羿不得其死﹐事迹顯然﹐而澆與聲相近﹐澆亦被殺於少康﹐遂並以澆釋也。按古來名羿而善射者不一人﹐《呂覽》﹕黃帝時大撓作甲子﹐胡曹作衣﹐夷羿作弓。是黃帝時有羿也。許愼《說文》云﹕羿﹐帝嚳射官。賈逵亦云﹕帝嚳賜羿弓矢﹐使司射。是帝嚳時有羿也。《淮南子》﹕堯使羿誅鑿齒﹐殺九嬰﹐上射十日﹐下殺。其說𨿽荒幻﹐然必因堯時有善射名羿者而附會之﹐是堯時有羿也。而夏時亦有羿﹐則《左傳》所云是也。《淮南子》又曰﹕古有善射者名羿﹐夷羿慕之﹐乃亦名曰羿。此或卽夏之羿也﹐使以爲一人﹐則自黃帝至夏后相之世﹐天下有如此久壽之人乎﹖且善射之羿之不得其死也亦不一。《左傳》曰﹕殺羿而烹之。是一羿之死也。《孟子》曰﹕逢蒙殺羿。又一羿之死也。《淮南子》曰﹕羿死於桃。髙誘注謂以桃作大杖擊殺之﹐是又一羿之死也。使以爲一人﹐豈有一人而數遭非命者乎﹖是可知善射不得其死之羿非一人。南宮適所云並未言篡夏之事﹐則未知其所引何代之羿也。至寒浞之子名澆﹐《左傳》並不言﹐孔氏特以聲相近﹐遂據以釋。按澆或音驍﹐或音聊﹐或音交﹐《集韻》𨿽有之音﹐以爲寒浞子。王逸注《楚詞》﹐亦引《論語》「澆蕩舟」﹐此皆因孔注而依附之﹐未可以爲確也。而澆之蕩舟﹐不見所出。《正義》云﹕孔注謂能陸地行舟者﹐以此文云「蕩舟」﹐蕩﹐推也﹐以此知其多力﹐能陸地推舟也。然則孔注以澆能蕩舟﹐不過就《論語》本文﹐而別無所據依也。而陸徳明《音義》於「丹朱傲」云﹕字又作﹐蓋古字少﹐傲﹑通用。宋人吳斗南因悟卽此蕩舟之﹐與丹朱爲兩人也。蓋禹之規戒若但作傲慢之傲﹐則旣云「無若丹朱傲」矣﹐下文何必又曰「傲虐是作」乎﹖以此知丹朱與爲兩人也。曰「罔水行舟」﹐正此陸地行舟之明證也。曰「朋淫於家」﹐則丹朱與二人同淫樂也。吳氏之說﹐眞可謂鐵板注腳矣。傲之不得其死﹐𨿽無可考﹐然傲與之音相同﹐旣不比澆與之但音相近。且罔水行舟之與蕩舟尢爲鍼孔相對﹐則南宮適所引「蕩舟」﹐實指丹朱所與朋淫之人﹐而非寒浞之子﹐斷可識也。則所云善射之羿﹐或亦指唐時之羿﹐未可知也。況引羿﹑但言恃力而不得其死﹐原不必指同時兩人。則卽以爲夏時之羿﹐亦無不可也。而爲罔水行舟之傲﹐則確不可移矣。

按《天問》「覆舟斟」句﹐王逸注﹕奄若覆舟取之易也。顧寧人則引《竹書紀年》﹕帝相二十七年﹐澆伐斟﹐大戰於濰﹐覆其舟﹐滅之。謂《天問》所云「覆舟斟」者正指此。安國時竹書未出﹐故注爲陸地行舟也﹐則澆之覆舟與之蕩舟本不相涉。

○浴乎沂風乎舞雩《論衡》云﹕說者謂浴者﹐浴沂水也﹔風﹐幹身也。然周之四月乃歲二月﹐尙寒﹐安得浴而風漧身乎﹖蓋浴乎沂﹐涉沂水也﹔風﹐歌也。詠而饋﹐饋祭也。乃是二月中龍見而雩祭﹐歌詩設樂也。冠者﹑童子﹐雩祭之樂人也。孔子與之善﹐其欲以雩祭調和陰陽也。按周之暮春﹐乃夏之正月﹐而有浴與風之事﹐本易啟人疑。余另有說﹐在「周時列國用夏正」條內﹐若王充所云雩祭﹐則又失之遠矣。果如其說﹐以雩祭調和陰陽﹐則亦爲邦者之事也﹐又何必問求﹑赤非爲邦歟﹖又周之暮春乃夏之正月﹐而充以爲歲二月﹐此欲實其龍見而雩之說。龍見在三月﹐故牽彊附合如此。惟沈約引蔡邕《月令章句》曰﹕《論語》莫春浴沂﹐古有斯禮﹐今三月上已祓於水濱﹐蓋出此。又賈公彥疏《周禮》「歲時祓除」曰﹕見今三月三日水上戒浴是也。然則浴沂蓋卽三月祓除也。韓昌黎注《論語》攺作「沿乎沂」﹐又是一解。閻百詩謂曲阜亦有溫泉﹐但距沂尙七里。朱子初欲注浴爲盥濯祓除﹐忽又接曰「有溫泉焉」﹐乃仍以爲浴云。王棠謂﹕浴於溫泉﹐將靑天白日之下赤身露而體浴於川乎﹖按此諸說﹐惟上已祓除最爲近理。至王棠疑爲白日中身而浴﹐則又不知凡溫泉可浴之處皆有屋宇﹐如秦之驪山等處﹐何嘗露浴也﹖○摯﹑幹﹑繚﹑缺或以爲殷人太師摯等適齊﹐適楚﹐適蔡﹐漢儒多有以摯等爲殷末人者。班書《禮樂志》云﹕殷紂斷棄先祖之樂﹐乃作淫聲﹐用變亂正聲﹐以悅婦人。樂官師瞽抱其器而奔散﹐或適諸侯﹐或入河海。顏師古卽引師摯等以實之﹐且云齊﹑楚﹑蔡者﹐乃追記其地﹐非謂當時已有此國名也。《古今人表》列摯﹑幹﹑繚等﹐師古亦以爲紂時人。而董仲舒對策云﹕殷紂時賢者奔走逃亡﹐入於河海。師古又引方叔鞀鼓等注之﹐並云《漢書》所引經文與近代諸儒家往往乖別﹐則以摯﹑幹﹑繚﹑缺等爲殷末人﹐固非無稽矣。然《史記。禮書》言﹕仲尼沒後﹐受業之徒沈湮而不舉﹐或適齊﹑楚﹐或入河海﹐則又卽指摯﹑干等。且孔子嘗學琴於師襄﹐又云「師摯之始」﹐則八人中已有二人與孔子同時者﹐可知八人皆魯樂官﹐而非殷人也。漢儒徒以《商本紀》有「紂時太師﹑少師抱樂器而奔」之語﹐遂以此八人爲殷末﹐誤矣。鄭康成又以爲周平王時人﹐更屬無據。至其遠適之由﹐注家皆以爲周衰樂廢﹐夫子正樂之後﹐諸伶人皆識樂之正﹐故散而他之。按《白虎通》云﹕王居中央﹐制禦四方﹐旦食少陽之始也﹐晝食太陽之始也﹐哺食少陰之始也﹐暮食太陰之始也。諸侯三飯﹐卿大夫再飯﹐尊卑之差也。然則四飯乃天子之制。今魯亦有四飯﹐則僭越已甚﹐諸人之去﹐其卽以此﹐而不特以樂職之紊亂歟﹖

○其父攘羊《呂氏春秋。當務篇》﹕楚有直躬者﹐其父竊羊而告之上﹐上將執而誅之﹐直躬者請代父死。將誅矣﹐告吏曰「父竊羊而告之﹐不亦信乎﹗父誅而代之﹐不亦孝乎﹗信而孝而誅之﹐不亦悖乎﹗」荊王聞乃赦之。孔子曰「異哉﹐直躬之爲信也﹗一父而再取名焉。」此卽葉公所稱攘羊之事也﹐而記載不同﹐亦可參觀。《莊子。盜跖篇》亦云﹕直躬證父﹐尾生溺死﹐信之害也。《淮南子》亦云﹕直躬父攘羊而証之﹐尾生與婦人期而死之。

○「人莫知其子之惡」系魯諺《呂氏春秋。去尢篇》﹕魯有惡者﹝醜也﹞﹐其父出見商咄﹐反而告其鄰曰「商咄不若吾子矣。」夫商至美也﹐至美而不如至惡﹐偏於愛也﹐故知美之惡﹐知惡之美﹐然後能知美惡矣。當時諺語﹐蓋卽此事也。《淮南子》云﹕魯以偶人送葬而孔子嘆。然則「始作俑」亦起於魯俗。

○尊《孟子》《孟子》書﹐漢書來雜於諸子中﹐少有尊崇者。自唐楊綰始請以《論語》《孝經》《孟子》兼爲一經﹐未行﹐韓昌黎又推崇之。其後皮日休請立《孟子》爲學科﹐其表略云「聖人之道﹐不過乎經﹔經之降﹐不過乎史﹔史之降﹐不過乎子。不異道者﹐《孟子》也﹔捨是而子者﹐皆聖人之賊也。請廢莊﹑老之書﹐以《孟子》爲主﹐有能通其義者﹐其科選同明經。」則宋人之尊《孟子》﹐其端發於楊綰﹑韓愈﹐其說暢於日休也。日休又嘗請以韓文公配享太學﹐則尊昌黎亦自日休始。

○五畝之宅《孟子》「五畝之宅」﹐注家二畝半在田﹐二畝半在邑之說﹐起於趙岐。岐又本漢《食貸志》﹐謂公田內以二十畝爲廬舍。而《食貨志》蓋又因《梁傳》﹕古者三百步爲裏﹐名曰井田﹐井田者九百畝﹝原缺「畝」字﹞﹐公田居一﹐公田爲廬﹐井竈蔥韭皆在焉。遂意公田旣授民爲廬﹐則邑中不宜尙有五畝﹐當是田與邑各半﹐故謂公田二十畝﹐八家分之﹐得二畝半爲廬舍﹐而城邑之居亦二畝半也。然《孟子》一則曰五畝之宅﹐再則曰五畝之宅﹐《周禮》「宅田」注亦曰五畝之宅﹐並未有言二畝半之宅者﹐明是五畝爲一宅矣。若邑中之宅僅二畝半﹐何不直言二畝半之宅乎﹖田中不得有木﹐旣以二畝半爲廬舍﹐則樹桑不過邑中之二畝半﹐又何以云「五畝之宅﹐樹之以桑」乎﹖然則五畝之宅俱在邑中﹐所謂廬舍者﹐蓋不過苫茅於壠間爲憩息地﹐而非於公田中占其二畝半也。在《梁傳》之說亦未嘗無本。蓋據《信南山》詩「中田有廬」謂公田在井之正中﹐而有廬在其內﹐明是以公田爲廬舍。不知中田猶云田中耳﹐古人原有此倒用文法﹐非必田之正中也。自田而言﹐田中則爲田內﹐自邑而言﹐田中並不過如是田間云爾﹐非必在田之中也。其下卽云「疆場有瓜」﹐見此廬之近於疆場也。曰廬﹐則非宅可知也。曰有瓜﹐則不樹桑可知也。且《七月》之詩云「飠盍彼南畝」﹐曰「彼南畝」者﹐從乎邑而言之也。若田中旣有二畝半廬舍﹐井竈蔥韭皆具﹐又何必從邑中而往飠盍乎﹖若謂自廬飠盍至田﹐同此一井﹐廬與田相去幾何﹐而猶煩飠盍乎﹖且婦子皆處廬供飠盍﹐將邑中之宅竟無人居守乎﹖又《孟子》謂「商助﹑周徹﹐其實皆什一」﹐若公田中分去二十畝﹐更何以云什一乎﹖將注所謂又輕於什一者﹐可果信乎否乎﹖以此數者參證﹐益知五畝之宅之在邑﹐而廬舍無二畝半之說矣。漢《食貨志》云﹕春令民畢出在野﹐冬則畢入於邑。春將出民﹐裏胥平旦坐右塾﹐鄰長坐左塾﹐畢出然後歸﹔入亦如之。其說本《尙書大傳》﹐所謂春作時﹐上老平明坐右塾﹐庶老坐左塾﹐餘子畢出﹐然後歸﹐夕亦如之也。或者據此以爲農夫畢出於田野﹐則宜有在廬飠盍餉之事。然曰裏胥平明待農夫畢出然後歸﹐夕亦如之﹐則每日曉出晚歸﹐不宿於廬舍可知也。且飠盍餉必系婦子﹐若自廬飠盍田﹐則婦子應俱在廬舍﹐而上老之出民﹐但云餘子畢出﹐而不及婦子﹐則婦子之不在廬舍可知也。田中無二畝半之廬舍﹐益可知矣。

○負戴《孟子》「不負戴於道路」注﹕負﹐任在背﹔戴﹐任在首。余童時甚疑之﹐蓋習見內地人以肩挑也。及至滇﹑黔﹐始知苗倮擔物﹐皆用小架負於背﹐架有兩皮革﹐而以兩臂挽之﹐架上又有形如半枷者﹐附於頸﹐而以皮條從後縛於額﹐以固其所擔物﹔能負重行遠﹐使之肩挑﹐則一步不能行矣。乃知負戴之實有其事也。然此乃苗倮所爲﹐孟子何以知之﹖意當時中國人擔物亦如此耶﹖

○伊尹割烹要湯「割烹要湯」注﹐但引《史記》伊尹爲有莘氏媵臣﹐負鼎俎以滋味說湯。按戰國以後﹐爲此說者甚多﹐不特《史記》也。《莊子》﹕湯以庖人籠伊尹。《楚詞。涉江篇》﹕伊尹烹於庖廚。《韓詩外傳》﹕伊尹﹐故有莘氏僮也﹐負鼎操俎﹐調五味而立爲相。《淮南子》亦言伊尹之負鼎。其言之最詳者﹐莫如《呂氏春秋》《具備篇》云﹕伊尹嘗居於庖廚﹔又《本味篇》云﹕有亻先氏女子采桑﹐得嬰兒於空桑中﹐獻之其君﹐卽伊尹也。長而賢﹐湯使人請之有亻先氏。有亻先氏不肯﹐湯乃娶婦於有亻先氏。有亻先氏喜﹐遂以尹爲媵。湯乃祓之於廟﹐爝以火﹐釁以犧犭﹐設朝而見之。尹說湯以至味曰「君之國小﹐不足以具之﹐爲天子乃可具。」因言肉之美者有猩猩之唇﹑獾獾之炙之類﹐魚之美者有洞庭之專﹑東海之面之類﹐菜之美者有昆侖之蘋﹑壽木之華之類﹐和之美者有招搖之桂﹑越駱之菌之類﹐飯之美者有元山之禾﹑不周之粟之類﹐水之美者有三危之露﹑昆侖之井之類﹐果之美者有沙棠之實﹑云夢之柚之類﹐而非先爲天子不可得而具。此所謂說湯之辭也。然當時諸說亦有不同者。屈原《離騷》云﹕緣鵠飾玉﹐後帝是饗。王叔師注﹕後﹐殷湯也﹔伊尹始仕﹐因烹鵠鳥之羹﹐修飾玉鼎﹐以事湯也。《天問篇》云﹕成湯東巡﹐有莘爰極﹐何乞彼小臣﹐而吉妃是得﹖水濱之木﹐得彼小子﹐夫何惡之媵﹐有莘之婦﹖王叔師注﹕小臣﹐謂尹也﹔湯東巡﹐從有莘乞得尹﹐因得吉善之妃也。其解「水濱之木」數句則云﹕小子﹐謂尹也﹔尹母娠身﹐夢神女告之﹐見竈生蛙則急去。已而竈果有蛙﹐母遂東走﹐回顧其邑﹐盡爲大水﹐母因溺死﹐化爲空桑之林。水漧後﹐有小兒啼﹐人取養之。旣長有才﹐有莘氏惡其從木中出﹐因以媵女嫁於湯也。由呂氏之說﹐則有莘不肯以尹與湯﹐湯結以姻好﹐始以尹爲媵也。由王氏之說﹐則有莘以其非人所生﹐故惡之以爲媵也﹐以「乞彼小臣而吉妃是得」句觀之﹐則呂說爲是﹔以『夫何惡之媵﹐有莘之婦「句觀之﹐則又王說爲是。蓋本無稽之事﹐言人人殊﹐固無從究其是非也。

○王良卽伯樂王良以禦趙簡子得名﹐《孟子》所謂「簡子使王良與嬖奚乘」是也。《左傳》﹕趙簡子納蒯聵於衛﹐郵無卹禦﹐旣戰﹐簡子曰「吾伏嘔血﹐鼓音不衰﹐今日我上也。」郵良曰「我兩引將絕而能止之﹐我禦之上也。」是郵良卽郵無卹也。而杜注郵無卹云﹕王良也。則郵無卹卽王良也。《國語》簡子如晉陽﹐以尹鐸不墮壘﹐將殺之。郵無正進諫﹐簡子悟﹐乃以免難之賞賞鐸。伯樂與鐸素有怨﹐至是鐸以其賞如伯樂氏﹐曰「子免吾死﹐敢不歸祿﹖」是伯樂卽郵無正也。而韋昭注郵無正云﹕卽郵良也﹔郵伯樂云﹕郵無正之字也。然則《孟子》之王良﹐卽《左傳》之郵良﹑郵無卹﹐《左傳》之郵無卹﹐卽《國語》之郵無正﹐本一人﹐而伯樂則其字也。《漢書。王褒傳》「王良執靶」注內張晏曰﹕王良﹐郵無卹﹐字伯樂是也。乃顏師古旣知郵無卹﹑郵無正﹑郵良﹑王良爲一人﹐而又以伯樂另爲一人﹐何哉﹖

○市井市井二字﹐習爲常談﹐莫知所出。《孟子》「在國曰市井之臣」﹐注疏亦未見分晰。《風俗通》曰﹕市亦謂之市井﹐言人至市有鬻賣者﹐必先於井上洗濯香潔﹐然後入市也。顏師古曰﹕市﹐交易之處﹔井﹐共汲之所﹐總言之也。按《後漢書。循吏傳》「白首不入市井」注引《春秋井田記》云﹕因井爲市﹐交易而退﹐故稱市井。此說較爲有據。

○七八月之間旱「七八月之間旱」﹐朱注謂﹕周七八月﹐夏五六月。蓋以戰國時猶用周正也﹐不知春秋時列國已不用周正﹐而晉之用夏正又在列國之先﹝說見「春秋列國用夏正」條內﹞。魏自晉分﹐習用夏正已久。杜預記《汲冢紀年》書系魏哀王時人所作﹐以夏正爲首﹐可見魏之用夏正固非一日也。魏用夏正﹐則《孟子》在魏對襄王所謂七八月者﹐卽魏所用夏正之七八月﹐而非周之七八月可知。或謂夏正五六月﹐正系望雨甚殷﹐至七八月則非所急。不知處暑以後﹐禾苗將秀﹐其待雨更切於五六月。是《孟子》所謂七八月﹐卽夏正也﹐而必以夏五六月釋之﹐則未知魏久不用周正也。

●卷五○《史記》一班彪謂司馬遷﹕序帝王則曰本紀﹐公侯傳國則曰世家﹐卿士特起則曰列傳。是蓋以本紀﹑世家﹑列傳爲史遷創例。然《文心雕龍》云﹕遷取式《呂覽》著本紀﹐以述皇王。則遷之作紀﹐固有所本矣。今按《呂覽》十二月紀﹐非專述帝王之事﹐而《史記。大宛傳。贊》則云﹕《禹本紀》言河出昆侖髙五百里。又云﹕《禹本紀》及《山海經》所有怪物﹐予不敢言之也。是遷之作紀﹐非本於《呂覽》﹐而漢以前別有《禹本紀》一書﹐正遷所本耳。又《衛世家。贊》云﹕予讀世家言云云。則遷之作世家亦有所本﹐非特創也。惟列傳敍事﹐則古人所無。古人著書﹐凡發明義理﹐記載故事﹐皆謂之傳。《孟子》曰﹕於傳有之。謂古書也。左﹑公﹑作《春秋傳》﹐所以傳《春秋》之旨也。伏生弟子作《尙書大傳》﹐孔安國作《尙書傳》﹐所以傳《尙書》之義也。《大學》分經﹑傳﹐《韓非子》亦分經﹑傳﹐皆所以傳經之意也。故孔穎達云﹕大率秦﹑漢之際﹐解書者多名爲傳。又漢世稱《論語》《孝經》並謂之傳。漢武謂東方朔云﹕傳曰﹕時然後言﹐人不厭其言。東平王與其太師策書云﹕傳曰﹕陳力就列﹐不能者止。成帝賜翟方進書云﹕傳曰﹕髙而不危﹐所以長守貴也。是漢時所謂傳﹐凡古書及說經皆名之﹐非專以敍一人之事也。其專以之敍事而人各一傳﹐則自史遷始﹐而班史以後皆因之。然則本紀﹑世家非遷所創﹐而列傳則創自遷耳。叔皮乃以爲皆遷創例﹐何耶﹖又遷書名《史記》亦有所本﹐古者左史記言﹐右史記事﹐《孔子世家》所謂「因史記作《春秋》」是也。

○《史記》二《史記。髙祖本紀》先總敍髙祖一段﹐及述其初起事則稱劉季﹐得沛後稱沛公﹐王漢後稱漢王﹐卽帝位後則稱上。後代諸史皆因之。其實此法本於《舜典》﹐未卽位以前稱舜﹐卽位之後﹐分命九官﹐卽稱帝曰。古時𨿽朴略﹐而史筆謹嚴如此。分命九官之前﹐初咨四嶽﹐尙有一「舜曰」者﹐正以起下文「帝曰」之例﹐謂此帝乃舜也。又《顧命》康王未卽位以前稱子釗﹐卽位後卽稱王﹐亦是此例。○《史記》三孔子無公侯之位﹐而《史記》獨列於世家﹐尊孔子也。凡列國世家與孔子毫無相涉者﹐亦皆書「是歲孔子相魯」﹐「孔子卒」﹐以其系天下之重輕也。其傳孟子﹐𨿽與荀卿﹑鄒忌等同列﹐然敍忌等尊寵處﹐卽云﹕豈與仲尼菜色陳蔡﹑孟軻困於齊梁同乎哉﹗又云﹕衛靈公問陣﹐孔子不答﹔梁惠王謀攻趙﹐孟子稱太王去﹐豈有意阿世苟合而已哉﹗皆以孔子﹑孟子並稱﹐是尊孟子亦自史遷始也。○《史記》四《史記。淮陰侯傳》全載蒯通語﹐正以見淮陰之心乎爲漢﹐𨿽以通之說諭百端﹐終確然不變﹐而他日之誣以反而族之者之冤痛不可言也。班書則《韓信傳》盡刪通語﹐而另爲通作傳﹐以此語敍入通傳中。似乎詳簡得宜矣﹐不知蒯通本非必應立傳之人﹐載其語於《淮陰傳》﹐則淮陰之心迹見﹐而通之爲辧士亦附見﹐史遷所以不更立《蒯通傳》﹐正以明淮陰之心﹐兼省卻無限筆墨。班掾則轉因此語而特爲通立傳﹐反略其語於《韓信傳》中﹐是舍所重而重所輕﹐且開後世史家一事一傳之例﹐宜乎後世之史日益繁也。又如冒題遺呂后書至穢褻﹐《史記》不載﹐爲本朝諱也。班書則縷述之﹐並報書之醜惡亦詳錄不遺﹐其無識更甚。遷之優於固﹐豈特在文字間也﹗惟《史記》不立《楚懷王孫心傳》﹐殊爲缺筆。陳涉已世家矣﹐項羽已本紀矣﹐心𨿽起牧羊﹐然漢髙與項羽嘗北面事之﹐漢髙之入關實奉其命以行﹐後又與諸侯王共尊爲義帝﹐而漢髙之擊項羽也﹐並爲之發喪﹐則心固當時共主。且其人亦非碌碌不足數者﹐因項梁敗於定陶﹐卽並項羽﹑呂臣軍自將之﹔因宋義預識項梁之將敗﹐卽拜爲上將軍﹔因項羽殘暴﹐卽令漢髙扶義而西﹔及漢髙先入關﹐羽以彊兵繼至﹐亦居滅秦之功﹐使人報心﹐心仍守先入關者王之之舊約﹐而略不瞻徇。是其智略信義亦有足稱者﹐非劉聖公輩所可及也﹐自當專立一傳。乃《史記》逸之﹐豈以其事附見項羽諸傳中﹐故不復敍耶﹖然律以史法﹐究未協也。班史但攺陳勝﹑項羽爲列傳﹐而懷王心亦遺之﹐終屬疏漏。《後漢書》列更始諸傳﹐《明史》列韓林兒﹑郭子興諸傳﹐較爲周密矣。○《史記》五《史記。堯紀》全取《堯典》成篇﹐《舜紀》用《舜典》及《孟子》《禹紀》用《禹謨》《禹貢》及《孟子》。其《自敍》謂擇其言尢雅者﹐故他書不旁及也。又如周穆王西巡見西王母之事﹐《周本紀》不載﹐而於趙造父之禦見之﹐亦見繁簡得宜。然其中亦多有抵牾者。《舜紀》云﹕父瞽叟愛後妻子﹐常欲殺舜﹐舜順事父及後母與弟。下文又云﹕舜﹐冀州之人也﹐父頑﹑母へ﹑象傲﹐皆欲殺舜。其文法不太復乎﹖堯使九男二女事舜﹐在四嶽薦舜之後﹐而四嶽之薦﹐則以其「克諧以孝﹐﹐不格姦」﹐是其時頑父﹑へ母﹑傲弟已皆底豫矣﹐豈復有使之完廩﹑浚井﹐謀殺其身﹑分其財﹑奪其妻之事﹖乃徒以《孟子》書有此語﹐遂曲爲附會﹐則仍未見其能擇也。堯旣親睦九族矣﹐據《史記》所敍世次﹐則舜乃堯之族孫﹐尙在五服之內﹐乃並不收卹﹐而致其陶漁耕稼﹐所謂睦族者安在耶﹗且族中有此聖徳之子孫﹐而堯竟不知﹐反待四嶽之薦。知人則哲之帝堯﹐何至若此耶﹖《左傳》﹕自幕至於瞽叟無違命。《國語》﹕幕能帥顓頊者﹐有虞氏報焉。則舜之先有名幕者﹐而《史記。舜本紀》無之。又《左傳》少康逃奔有虞﹐虞思妻以二姚。注云﹕思﹐舜之後也。則舜之後在夏時有封於虞者。《左傳》﹕舜置徳於遂。注謂殷封舜後於遂﹐則舜之後在殷時有封於遂者。子產曰﹕昔虞閼父爲周陶正﹐武王以元女大姬妻其子胡公﹐則胡公滿之父也。而《史記。陳世家》皆不載。又如契﹑稷﹐皆帝嚳子也﹐契至紂四十三世﹐而稷至文王僅十五世。伊尹相湯﹐湯七傳至太戊﹐而伊尹之子陟乃爲太戊相。此皆訛舛之顯然者。劉知幾謂《史記》周以上多闊略無體統﹐秦﹑漢以下始條貫有倫。信然﹗蓋上古之事荒遠難稽﹐史冊所垂已殘缺失次﹐而必以意爲貫穿附會之﹐自多窒礙也。不特此也﹐劉累以擾龍事孔甲﹐語本荒幻﹐乃載之《夏本紀》。而夏時有窮后羿篡帝相而代其位﹐羿又爲寒浞所殺﹐浞二子澆﹑殪﹐一封於過﹐一封於戈﹐夏臣靡起兵滅浞而立少康﹐事見《左傳》。此《夏本紀》所必當載者﹐乃反無一字﹐僅於《吳世家》伍子胥語中見之﹐而但云﹕有過氏滅帝相﹐少康奔於有虞﹐以一成一旅中興復位。則又遺卻后羿篡相一事。且《左傳》羿篡位後﹐帝相尙依斟灌﹑斟﹐及寒浞殺羿﹐因羿室而生澆﹐澆已長大能用兵﹐始伐二斟而滅相。相之妻後緡方娠﹐逃歸於有仍﹐生少康﹐少康旣長﹐乃滅澆等。則自羿篡位至少康復國﹐凡數十年﹐而本紀但云「仲康崩﹐子相立。相崩﹐子少康立」﹐何也﹖《商本紀》﹕湯曰「吾甚武。」乃自號曰武王。此與尉佗自稱南越武王何以異﹖《周本紀》﹕武王伐紂﹐紂奔鹿臺自燔。武王至其死處自射之﹐三發而後以輕劍擊之﹐以黃鉞斬紂頭﹐懸於太白之旗。此𨿽劉裕﹑朱溫之徒尙不出此﹐而武王爲之乎﹖《甫刑》謂穆王享國百年﹐《史記》謂穆王立五十五年崩。《左傳》﹕晉獻公之子九人﹐《國語》亦云﹕同出九人﹐惟重耳在﹐而《史記。晉世家》則曰八人。鞍之戰﹐《左傳》克欲以蕭同叔子爲質﹐而《史記》則以爲蕭同侄子。皆不符合。趙武之母莊姬﹐《左傳》注以爲晉景公姐﹐而《史記》則以爲成公姐。按成公﹐景公父也﹐景公立十七年始有殺趙同﹑趙括之事。若系成公姐﹐其時當已五六十歲﹐尙能生遺腹子乎﹖《吳世家》楚邊邑卑梁氏之處女﹐與吳邊邑之處女爭桑﹐二女家怒相滅﹐兩國邊長遂起兵相攻﹐《伍子胥傳》亦言兩女子爭桑。而《楚世家》則曰吳邊邑卑梁與楚邊邑鐘離小童。爭桑一事也﹐而或云女子﹐或云小童。且《吳世家》則以卑梁屬楚﹐《楚世家》則又以卑梁屬吳。又《楚世家》﹕莊王卽位三年不出號令﹐下令國中﹐敢諫者死。伍舉進曰「有鳥三年不蜚不鳴﹐何也﹖」王曰「三年不蜚﹐蜚將衝天﹔三年不鳴﹐鳴將驚人。」於是誅數百人﹐進數百人﹐而國大治。《滑稽傳》又以爲齊威王卽位荒亂﹐左右莫敢諫﹐淳於髡進曰「國中有大鳥﹐三年不蜚不鳴﹐何也﹖」王曰「不蜚則已﹐蜚則衝天﹔不鳴則已﹐鳴則驚人。」於是朝諸縣令﹐賞一人﹐誅一人﹐而國大治。此又一手所著書﹐而以一事系之於兩人者。《淳於髡傳》末云﹕其後百餘年﹐楚有優孟。孟乃楚莊王時人﹐在淳於髡前二百餘年﹐反云孟在髡後百餘年。又子貢已列《孔子弟子傳》矣﹐而《貨殖傳》又列之。淳於髡已列《孟子﹑荀卿傳》矣﹐而《滑稽傳》又列之。此又皆文之失檢者。蓋史遷网羅舊聞﹐僅編輯成書﹐未及校勘﹐是以尙多疏誤。觀於景﹑武二紀及《禮書》《樂書》《漢興以來將相年表》《日者》《龜策列傳》《三王世家》並《傅靳列傳》﹐俱未卒業﹐元﹑成間﹐褚少孫始補成之﹐則《史記》本未爲完書也。

○伯益﹑伯翳一人《史記》伯益佐禹﹐而《秦本紀》秦之先大業﹐娶婦華﹐生大費。大費佐禹平水土﹐輔舜馴鳥獸﹐舜妻以姚之玉女﹐是曰伯翳﹐而不言伯益。是以後人皆以伯翳﹑伯益爲二人。然使佐大禹平水土者另有柏翳一人﹐則《尙書》載之﹐當與稷﹑契﹑臯陶同列﹐乃《尙書》所載有伯益﹐無柏翳﹐而伯益作虞﹐其職在若上下艸木鳥獸﹐與《史記》所云馴鳥獸者適相吻合。則《史記》平水土馴鳥獸之柏翳﹐卽《尙書》若上下艸木鳥獸之伯益無疑。惟《史記》之大費不於《尙書》。胡應麟據《汲冢書》有費侯﹑伯益之語﹐則大費乃伯益之封國。《史記》旣云大費卽柏翳﹐而伯益實封於費﹐可見柏翳卽伯益也。又按《國語》﹕嬴﹐伯翳之後也。韋昭注﹕卽伯益也。《漢書。地理誌》又曰﹕秦之先爲伯益﹐佐禹治水﹐爲舜虞官。則伯翳﹑伯益之爲一人﹐尢明白可證。蓋翳與益聲相近之訛也。《路史》以伯翳﹑伯益爲二人﹐謂翳乃少昊後﹐臯陶之子﹔益乃髙陽之第三子ㄨ豈攵。金仁山則云﹕伯翳卽伯益﹐秦聲以入爲去﹐故謂益爲翳也。若以伯翳爲臯陶之子﹐則楚人滅蓼之時﹐秦方盛於西﹐臧文仲安得云「臯陶﹑庭堅不祀忽諸」乎﹖又以益爲髙陽之子﹐則夏啟時應二百餘歲﹐禹又何從薦之﹖是仁山亦以翳﹑益爲一人也。

○趙氏孤之妄《春秋》﹕魯成八年﹐晉殺其大夫趙同﹑趙括。《左傳》謂﹕趙嬰通於趙朔之妻莊姬﹐趙同﹑趙括放諸齊﹐莊姬以嬰之亡﹐故譖同﹑括於晉景公﹐曰將爲亂﹐公乃殺之。武﹝趙武也﹐莊姬子﹞從姬氏畜於公宮﹐以其田與祁奚。韓厥言於公曰「成季之勛﹐宣孟之忠﹐而無後﹐爲善者懼矣。」乃立武而返其田焉。《左傳》敍趙氏孤之事如此而已。《國語》﹕趙簡子之臣郵無卹進曰「昔先主少罹於難﹐從姬氏畜於公宮。」智伯諫智襄子亦曰「趙有孟姬之讒。」又韓獻子曰「昔吾畜於趙氏﹐孟姬之讒﹐吾能違兵。」是皆謂莊姬之譖殺同﹑括﹐並無所謂屠岸賈也。裏克殺夷齊﹑卓子時﹐曾令屠岸夷告重耳﹐欲立之。屠岸之姓始見此﹐其後亦未見更有姓屠岸之人仕於晉者。卽《史記。晉世家》亦云﹕景公十七年﹐誅趙同﹑趙括﹐族滅之。韓厥言趙衰﹑趙盾之功﹐乃復令趙庶子武爲趙氏後﹐復與之邑。是亦尙與《左傳》《國語》相合﹐無所謂屠岸賈也。乃於《趙世家》忽云﹕屠岸賈爲景公司寇﹐將誅趙氏﹐先告韓厥。厥不肯﹐而陰使趙朔出奔。朔不肯﹐曰「子必不絕趙氏。」賈果殺朔及同﹑括﹑嬰齊。朔之妻﹐成公姐﹐有遺腹﹐走匿公宮。後免身﹐賈聞公﹐又索於宮中。朔妻置兒褲內﹐不啼﹐乃得矣。朔之客程嬰﹑之孫杵臼恐賈復索﹐杵臼乃取他兒﹐僞爲趙氏孤﹐匿山中﹐使嬰出﹐率賈之兵入山殺之﹐並及杵臼。而嬰實匿趙氏眞孤。十五年﹐韓厥言於景公﹐立之爲趙氏後﹐卽武也。武與嬰乃殺賈﹐亦滅其族。而嬰亦自殺﹐以報杵臼於地下。按《春秋》經文及《左》《國》俱但云晉殺趙同﹑趙括﹐未嘗有趙朔也。其時朔已死﹐故其妻通於嬰﹐而同﹑括逐嬰。《史記》謂朔與同﹑括﹑嬰齊同日被殺﹐已屬互異。武從姬氏畜於公宮﹐則被難時已有武﹐並非莊姬入宮後始生﹐而《史記》謂是遺腹子﹐又異。以理推之﹐晉景公並未失國政﹐朔妻乃其姊也﹐公之姊旣在宮生子﹐賈何人﹐輒敢向宮中索之﹐如曹操之收伏后乎﹖況其時尙有欒武子﹑知莊子﹑範文子及韓獻子共主國事﹐區區一屠岸賈﹐位非正卿﹐官非世族﹐乃能逞威肆毒一至此乎﹗且卽《史記》之說﹐武爲莊姬所生﹐則武乃趙氏嫡子也。而《晉世家》又以爲庶子。《晉世家》﹕景公十七年﹐殺同﹑括﹐仍復趙武邑。晉《年表》於景十七年亦言復趙武田邑。而《趙世家》又謂十五年後﹐則其一手所著書已自相矛盾﹐益可見屠岸賈之事出於無稽﹐而遷之采摭荒誕不足憑也。《史記》諸世家多取《左傳》《國語》以爲文﹐獨此一事全不用二書而獨取異說﹐而不自知其牾﹐信乎好奇之過也﹗

○宰我與田常作亂之誤《史記》及《孔子家語》俱云宰予爲臨大夫﹐與田常作亂﹐以夷其族﹐孔子恥之。則宰予蓋嘗助逆者。及閱《呂氏春秋》﹐與《左傳》相印證﹐乃知非宰予事﹐而傳聞之誤謬也。《呂氏。愼勢篇》云﹕齊簡公有臣曰諸禦鞅﹐謂公曰「陳常與宰予甚相憎﹐若相攻則危上矣﹐願君去其一人也。」簡公弗聽。未幾陳常果攻宰予﹐卽簡公於廟。簡公嘆曰「吾不用鞅之言﹐至於此。」亦見《淮南子。人間篇》。而《左傳》﹕哀十四年﹐齊簡公之在魯也﹐闞止有寵焉﹐及歸卽位﹐使爲政。陳成子憚之。諸禦鞅謂公曰「陳﹑闞不可並也﹐君其擇焉。」弗聽。子我﹝杜注﹕闞止字也﹞逢陳逆殺人﹐遂執之。陳氏使逆僞病﹐而遺以酒肉﹐使醉守者﹐而殺之以逃。成子兄弟四乘如公宮﹐子我在幄﹐出迎之。成子入﹐閉子我於門外。公執戈將擊陳氏﹐太史子余曰「非不利也﹐將除害也。」子我歸﹐屬徒攻闈﹐不克﹐乃出奔﹐陳氏追而殺諸郭。陳桓﹝卽田常﹞遂執公於舒州﹐公曰「吾早從鞅之言﹐不及此。」二書所載同一事也﹐而一以爲闞止﹐一以爲宰﹐則以闞止字子我﹐宰予亦字子我﹐故呂氏遂誤以此事屬之宰予。而《史記》及《家語》並不知其詳﹐又以爲宰予與田常作亂而夷族。輾轉傳訛﹐正如鐘盤燭之遞誤﹐竟使名賢橫被誣蔑﹐成千古之冤獄。由此以觀﹐則《韓非子》所云宓子賤不鬥而死於人手﹐《韓詩外傳》所云柳下惠殺身以成信﹐皆戰國以後誤傳之詞﹐非實事也。

按田常殺子我一事﹐《史記》於《齊世家》則全田《左傳》原文﹐應亦知子我之卽闞止矣。而於《田齊世家》則又以闞止爲監止﹐以子我爲監止宗人﹐下又云田氏之徒追殺子我及監止。是史遷旣誤闞止﹑監止爲兩人﹐又誤闞止﹑監止﹑子我爲三人﹐宜乎以子我爲宰予也。然卽以子我爲宰予﹐則宰予之死亦以攻田常不克而被殺﹐非黨於常也。乃《宰予傳》何以又云與田常作亂﹖益可知《史記》追敍戰國以前之事﹐牾舛謬﹐多不可信矣。﹝又按《史記》李斯上書二世﹐言田常爲簡公臣﹐布惠施徳﹐陰取齊國﹐殺宰予於庭。《東坡志林》引之﹐以證《弟子傳》宰予與田常作亂之誤﹐謂李斯乃荀卿弟子﹐去引子不遠﹐所引宜得其實云。此亦但明宰予之非黨於田常﹐而不知宰予本無被殺之事也。﹞

○齊王伐燕之誤齊伐燕一事﹐孟子手自著書﹐以爲齊宣王﹐此豈有錯誤﹖乃《史記》則以爲王﹐遂致後人紛紛之疑。按《國策》「韓﹑齊爲與國」篇﹕燕噲以國與子之﹐國中大亂﹐適秦﹑魏伐韓﹐田臣思曰「秦伐韓則楚﹑趙必救﹐而齊可以乘燕之亂﹐是天以燕賜我也。」齊王乃起兵攻燕﹐三十日而舉燕。此篇所言齊王﹐尙未確指宣王﹐而「燕王噲卽立」篇則明言子之之亂﹐儲子勸齊宣王因而僕之﹐並載孟子勸王伐燕之語﹐宣王因令章子將五都兵伐之。是伐燕之爲宣王無可疑也。《史記》所以系之王者﹐則以王之走死﹐實因樂毅伐齊。而樂毅之伐齊﹐實因齊破燕﹐而爲燕昭王報怨。想齊伐燕與燕破齊之事相距不甚遠﹐而王在位二十九年﹐燕﹑齊相報不應如是之久﹐故不得不以伐燕爲王。不知此亦在《國策》﹐特史遷未詳考耳。《國策》言齊破燕之後二年﹐燕昭王始立。又「昭王築宮事郭隗」篇言﹕昭王與百姓同甘苦二十八年﹐然後以樂毅爲將﹐破齊七十餘城。是齊破燕至燕破齊之歲相去本有三十餘年﹐則破燕者宣王﹐而爲燕所破者王﹐《國策》原自明白。蓋宣王破齊之後﹐不久卽卒﹐王嗣位二十九年﹐乃爲燕所破﹐計其年歲﹐正與齊昭二十八年數約略相符。史遷漫不加考﹐故於《燕世家》則云﹕子之之亂﹐孟子謂王曰「此文﹑武之時﹐不可失也。」王因令章子將兵伐之。而《田齊世家》則宣﹑兩王俱不載伐燕之事﹐忽於王二十九年突出樂毅爲燕伐齊一段﹐可見史遷並未細核年歲﹐遂難於敍次﹐彊以系之王﹐而不知《國策》之文原自與《孟子》相合也。況將兵之章子﹐卽匡章也。匡章在威王時已將兵伐秦﹐若如《史記》所云﹐則歷威王三十六年﹑宣王十九年﹑王二十六七年﹐其人不且歷宦八九十年乎﹖有是理乎﹖﹝《通鑑》以《史記》所載與《孟子》不合﹐乃以威王﹑宣王之卒各移下十年﹐謂伐燕系宣王十九年事。然宣王在位僅十九年﹐而燕人立太子平又在伐燕後二年﹐則燕畔仍在王時﹐與《孟子》所記宣王慚於孟子之語不合。故顧寧人又謂﹐當以宣王之卒再移下十二三年。此說更屬武斷。古國君在位之年﹐豈後人可憑空增損﹖總由於不曾畱意燕昭卽位二十八年始報怨一語﹐遂有此紛紛也。以此一語爲據﹐則《孟子》所記宣王伐燕正是實事﹐而《史記》移爲王之誤自不待言﹐並無俟諸家之彊移年歲矣。﹞

○楚﹑漢五諸侯《漢髙紀》﹕帝初定三秦﹐出關﹐劫五諸侯兵﹐東伐楚。應劭注﹕五諸侯﹐雍﹑翟﹑塞﹑殷﹑韓也。如淳曰﹕塞﹑翟﹑魏﹑殷﹑河南也。韋昭曰﹕塞﹑翟﹑韓﹑殷﹑魏也。顏師古則謂諸說皆非﹐是年十月常山王張耳﹑河南王申陽﹑韓王鄭昌俱降﹐三月魏王豹降﹐又虜殷王﹐則五諸侯常山﹑河南﹑韓﹑魏﹑殷也。其時雍王章邯尙被圍於廢丘﹐必不在五諸侯之數也。吳仁傑又謂﹐是時諸侯降漢者凡七﹕河南王申陽降﹐殷王司馬被擄﹐皆以其他爲郡﹔韓王鄭昌降﹐以其國封韓王信﹔張耳脫身歸漢﹐初無兵從﹐皆不得與五諸侯之數。惟塞王司馬欣﹑翟王董翳﹐降漢後卽以兵從。而《魏豹傳》﹕漢定三秦﹐豹卽以兵屬漢﹐從擊楚於彭城﹔《韓王信傳》﹕信擊降鄭昌﹐遂封信爲韓王﹐亦以兵從。陳余𨿽不親至﹐而漢遺以僞張耳頭﹐卽遣兵從擊楚。是五諸侯者﹐乃塞﹑翟﹑韓﹑魏及陳余所遣兵也。顏﹑吳二說相較﹐吳說似更爲有據。然塞王欣﹑翟王翳旣降後﹐卽以其地置隴西﹑北地等郡﹐與申陽﹑鄭昌等同﹐非仍使之王其地﹐則不得尙謂之諸侯也。且彭城敗後﹐二王卽走降楚﹐則其在漢軍中並未必將兵。而《淮陰侯傳》云﹕漢定三秦﹐出關﹐收魏﹑河南﹑韓﹝卽鄭昌﹞﹑殷﹝卽司馬﹞王﹐皆降﹐合齊﹑趙共擊楚彭城。五諸侯內又有齊﹑趙矣。然則漢所劫五諸侯﹐乃魏﹑河南﹑韓﹑齊﹑趙也。至《項羽贊》云﹕三年遂將五諸侯滅秦。吳仁傑亦未見分晰。按羽本紀﹐救趙時但云諸侯軍救巨鹿者十餘壁﹐而不言何國﹐惟《陳余傳》謂是時燕﹑齊﹑楚皆救趙﹐羽旣破秦兵﹐自必並此諸軍皆將之﹐然僅燕﹑齊及趙三國耳。若滅秦後﹐所封諸侯凡十八九人﹐則又不止五諸侯。蓋羽所將五諸侯﹐當以六國後已立爲王者爲斷。當羽救趙引兵西入秦時﹐韓王成未從﹐其從入關者﹐魏王豹親自引兵﹐燕王韓廣遣其將藏荼﹐趙王歇遣其相張耳﹐齊亦有將田都﹐此四國在五諸侯數內無疑。其一則別有齊王建之孫田安﹐下濟北數城﹐引兵降羽﹐封爲濟北王﹐此乃田齊之嫡孫﹐當亦在五諸侯之列也。然則是時田榮𨿽背楚﹐而羽所將五諸侯﹐齊實有其二也。

○三戶楚南公曰﹕楚𨿽三戶﹐亡秦必楚。蘇林曰﹕但有三戶在﹐其怨深足以亡秦也。淩以棟及項羽使蒲將軍引兵渡三戶﹐擊破秦兵﹐遂以南公所云三戶爲地名﹐殊太泥矣。曰「𨿽三戶」﹐以見其人之少﹐猶將報怨破秦兵也。所渡之三戶﹐顏師古注在鄴西三十里﹐若南公所云三戶卽是此地﹐楚之遺民安得在鄴西哉﹖又按《左傳》趙孟命士蔑執蠻子以界楚師於三戶﹐杜注今丹水縣北有三戶亭﹐此又另一地也。

○廣武楚﹑漢之時。地有兩廣武。漢王﹑項羽相與臨廣武之間而語﹐此廣武在滎陽﹐孟康曰﹕滎陽築西城相對﹐名曰廣武﹐在敖倉西﹐三寶山上是也。韓王信懼誅﹐逃入匈奴﹐與冒頓謀攻漢。匈奴使左﹑右賢王將萬餘騎屯廣武以南至晉陽。又《婁敬傳》﹕上以敬言匈奴不可擊﹐以爲妄言阻軍﹐乃械系敬至廣武。此廣武在晉陽﹐《漢書。地理誌》太原郡有廣武縣是也。《後漢書》周黨及王霸皆太原廣武人。《杜茂傳》﹕詔茂屯田晉陽廣武﹐以備胡寇。此晉陽之廣武也。

○司馬貞《史記索隱》《史記》﹕髙祖每酤畱飲酒讎數倍。《索隱》曰﹕髙祖大度﹐旣酤飲﹐則讎其數倍價也。按讎仇與售同﹐賣物受直也﹐武負﹑王媼皆酒家﹐每值髙祖酤飲﹐則人競買之﹐其獲利較倍於常也。宣帝少時從民間買餅﹐所從買家輒大讎﹐正與此相類。蓋《髙祖本紀》自澤陂遇神至芒碭雲气﹐皆記髙祖微時符瑞﹐而此特其一端耳。《索隱》乃謂酤飲而償厚價﹐則下文「折券」句又何說也﹖又沛公略南陽郡﹐南陽守走保城守宛﹐沛公夜引兵從他道還﹐更旗幟﹐黎明圍宛城三匝。《索隱》曰﹕黎﹐猶比也﹐謂比至天明也。此蓋本徐廣《音義》。《史記》﹕如意死﹐黎明﹐孝惠帝出獵還。《音義》云﹕黎﹐比也﹐將明之時也。按黎﹐黑也﹐黎明猶《書》所云「昧爽」﹐《詩》所云「昧旦」耳。《楚漢春秋》﹕上攻宛﹐匿旌旗﹐人銜杖﹐馬束舌﹐雞未鳴﹐圍宛城三匝。夫曰雞未鳴﹐正將明而尙晦之候也。《索隱》必援徐廣說訓爲比字﹐亦固矣。又《惠景間侯者年表序》﹕諸侯子弟若肺腑。《索隱》曰﹕﹝A081﹞可﹐木札也﹔付﹐木皮也。諭人主疏末之親﹐如札出於木﹑皮附於樹也。據此﹐則肺腑之義如中山王所云「葭莩」及蔡邕《獨斷》所云「瓜葛」也。然《魏其武安侯傳》「得爲肺腑」﹐《索隱》曰﹕如肝肺之相附也﹐則又與前注自相矛盾矣。按史文本作肺腑﹐而轉肺爲﹝A081﹞﹐轉腑爲付﹐釋之以木札樹皮﹐反失之穿鑿矣。

○《漢書》《史記》通記古今人物﹐與專記一代之史不同﹐故立《陳涉世家》《項羽本紀》﹐蓋已編作列朝之事也。然尊羽爲紀﹐冠於本朝帝王之上﹐究屬非體﹐陳涉王數月而敗﹐身死無子﹐亦難列爲世家。班書陳﹑項俱攺爲列傳﹐誠萬世不易之體例。又《史記》於《髙祖本紀》後卽繼以《呂后紀》﹐而孝惠禦極七年﹐竟不書。𨿽其時朝政皆出於母后﹐然《春秋》於魯昭公之出奔﹐猶每歲書「公在乾侯」﹐豈有嗣主在位﹐又未加廬陵王之遭廢﹐而竟刪削不載者﹗班書補之﹐義例精矣。《史記》鴻門宴樊噲入衛沛公一事﹐敍在《項羽紀》﹐而噲本傳轉稍略。班書則詳於噲傳﹐而羽傳從略。以噲之功﹐宜敍噲傳﹐且省兩處復敍也。齊悼惠王肥入朝﹐呂后以鴆酒令其爲壽﹐將毒之﹐孝惠欲與俱起爲壽﹐呂后恐﹐乃自起反卮。趙幽王友以諸呂女爲後﹐不愛﹐愛它姬﹐諸呂女訴之呂后﹐遂召王餓死。此二事《史記》皆詳敍《呂后本紀》﹐欲以著呂后之忍﹐班書則各敍於齊﹑趙本傳﹐亦較爲得法。蓋著作之事﹐創者難而踵爲之者必更精審也。然固亦有疏漏者。《項籍傳》﹕田榮怨楚﹐乃自立爲齊王﹐予彭越將軍印﹐令反梁也。是彭越之印﹐榮所予也。而《彭越傳》則曰齊王田榮叛項王﹐漢乃使人賜越將軍印﹐使下濟陰以擊楚﹐則又以爲漢予之印矣。《項籍傳》﹕項梁使使趣田榮發兵﹐共擊章邯。榮曰「楚殺田假﹐趙殺田角﹑田間﹐我乃發兵。」梁曰「田假與國之王﹐窮來歸我。」乃不忍殺。則項梁之言也。而《田儋傳》乃載楚懷王曰「田假與國之王﹐窮而來歸﹐殺之不誼。」則又屬懷王之言矣。齊哀王起兵誅諸呂﹐使祝午紿瑯牙王澤至齊﹐而陰令午發其國兵將之。澤不得反國﹐乃說齊王﹐願先入長安﹐與諸大臣議立齊王爲帝﹐齊王乃資送之至長安。是起兵始於齊哀王﹐澤爲所欺﹐始設計入長安也。《澤傳》又云﹕太后崩﹐澤曰「帝少﹐諸呂用事﹐諸劉孤弱。」引兵與齊王合謀而西﹐至梁﹐聞灌嬰屯滎陽﹐澤還兵備西界﹐遂驅至長安﹐則又似起兵由澤始事矣。《吳王濞傳》﹕七國反﹐周亞夫至雒陽﹐問計於鄧都尉。都尉教以以梁委吳﹐但輕兵絕其糧道﹐使吳梁﹑相敝﹐乃以全力制之﹐亞夫未從其策。是以梁委吳之計﹐亞夫至雒陽後遇鄧都尉始定也。而《亞夫傳》則謂﹐亞夫初受命﹐卽請於上曰「楚兵剽輕﹐難與爭鋒﹐願以梁委之﹐絕其食道﹐乃可制也。」上許之。是此策亞夫出長安早定於胸中﹐不待至雒問鄧都尉矣。按吳﹑楚盡銳攻梁﹑梁求救亞夫﹐亞夫不往。梁上書言天子﹐天子詔亞夫往救﹐亞夫仍守便宜。自非先奏帝﹐其敢抗詔旨乎﹖則以梁委吳之計﹐當是亞夫早定﹐而《吳王濞傳》所云問計於鄧都尉者﹐不免岐互也。《武帝本紀》﹕元光元年策賢良﹐於是董仲舒﹑公孫弘等出焉。按仲舒對策在建元之初﹐並不與公孫弘同時。本紀所云亦誤。《平當傳》云﹕漢興﹐韋平﹑平父子至宰相。按絳侯周勃相文帝﹐其子條侯亞夫相景帝﹐亦父子宰相也﹐班氏何以忘之﹖武帝陳皇后廢﹐以百金奉司馬相如﹐相如爲後作《長門賦》以悟帝﹐後復得幸。此事宜載之《陳皇后傳》﹐而竟不書。鉤弋夫人被遺送獄﹐夫人叩頭﹐帝曰「趣行﹐汝不得活﹗」正見帝懲呂后之禍﹐剛決如此﹐宜載之《鉤弋夫人傳》﹔亦竟不書﹐但云有過譴死。《史記。酷吏傳》趙禹﹑張湯﹑義縱同傳﹐故《湯傳》末書「禹免官後十餘年卒於家」﹐見禹之用法尙平也﹐《縱傳》末書「後一歲張湯亦死」﹐見湯與縱之酷相似也。《漢書》旣從張湯另入列傳﹐不在酷吏內矣﹐乃《縱傳》未仍云「後一歲張湯亦死」。有何來歷照應耶﹖又《史記》不專記漢事﹐故古今人物３臚列不遺﹐班氏旣作《漢書》﹐則所記皆漢事也﹐乃班昭續之﹐又作《古今人表》﹐何也﹖其所列人品等第更多未當。張晏曰﹕老子玄默﹐仲尼所師﹐文伯之母﹐達於典禮﹐乃在第四。田單以孤城復全齊﹐魯連之忽於榮利﹐藺子之伸威於秦﹐退讓廉頗﹐乃皆在第五。而大姬巫怪﹐好祭鬼神﹐寺人孟子﹐怨刺作詩﹐乃反在第三。其餘紛錯﹐更不可勝數。《貨殖傳》範蠡﹑子貢﹑白圭皆非漢人也﹐乃亦仍《史記》之舊﹐一並列之﹐安所爲《漢書》耶﹖此實班書第一蛇足也。又王莽篡位﹐班書不列入本紀﹐而別爲《莽傳》﹐附於卷末﹐固是。但其體例仍似本紀敍事。後漢張衡以爲《莽傳》但應載篡事﹐至於編年紀月﹐宜爲《元後本紀》﹐此亦創論。然元後沒後﹐莽尙未敗﹐則宜何書﹖衡又以爲宜以更始之號建於光武之前﹐似直欲爲更始作本紀者﹐此卻謬論。愚謂是時並不必立《元後紀》而立《孺子嬰本紀》爲是﹐孺子嬰被更始所殺之歲﹐卽光武建元建武之歲﹐年月略無空缺﹐更不煩防《史記》秦楚之際特立年月表也。﹝余旣創此論﹐自以爲得作史之法﹐及閱《文心雕龍》﹐有云﹕子宏𨿽僞﹐要當孝惠之嗣﹐孺子誠微﹐安繼平帝之體。二子可紀﹐何有於二後哉﹗則謂《王莽傳》宜攺作《孺子嬰紀》﹐實有先獲我心者。惟孝惠後當立《子宏本紀》之說﹐則不達於理。子宏旣非劉氏子﹐安得捨眞母后而反紀僞主耶﹗﹞

後世修史﹐遂成官書。古時如司馬遷﹑李延壽之類﹐則自作一家著述。班彪攺《史記》爲《漢書》﹐亦是私史。至其子固欲續成其業﹐爲人所告﹐誣以私攺國史。明帝取其書﹐閱而善之﹐乃使固終成前所著。是《漢書》已屬官書矣。其「八表」及《天文志》未就。和帝又詔其妹昭續之﹐又令馬融兄續繼昭成之。是續《漢書》不特班昭﹐又有馬續矣。至其體例刪去世家而存紀﹑傳﹐陳勝﹑項籍俱入列傳中﹐此皆班彪所定﹐非固所爲也。見彪本傳。

○漢髙祖有後母《漢書。髙祖紀》﹕十年夏五月﹐太上皇后崩。秋七月癸卯﹐太上皇崩﹐葬萬年。如淳曰﹕《王陵傳》楚取太上皇及呂后爲質﹐不見有母也。髙祖五年追尊母媼爲昭靈夫人。《漢儀注》﹕髙帝母兵起時死小黃北﹐後於小黃作陵廟。以此推之﹐不得有太上皇后崩也。晉灼亦曰﹕五年已追尊先媼﹐明其已亡﹐此云「夏五月太上皇后崩」﹐八字衍文也。按《史記》髙祖十年春夏無事﹐七月太上皇崩﹐葬櫟陽﹝卽萬年邑﹞﹐則《漢書》「夏五月太上皇后崩」八字衍文無疑。荀悅《漢紀》則五月無「後」字﹐七月無「崩」字﹐乃是「夏五月太上皇崩﹐秋七月太上皇葬萬年」耳﹐此尢明白﹐可見髙祖無太上皇后也。然李奇曰﹕太上皇后﹐髙祖後母也。按《史記。項羽本紀》﹕羽取漢王父母妻子於沛﹐置之軍中爲質。及鴻溝之約﹐羽又歸漢王父母妻子。𨿽父母妻子者不過家屬泛詞﹐然果無母﹐則何必曰父母乎﹖陸機作《漢髙祖功臣頌》亦云﹕侯公伏軾﹐皇媼來歸。謂侯公說羽﹐乃以其父母歸也。又《楚元王交傳》﹕交﹐髙祖同父弟也。師古曰﹕言同父而不言同母者﹐異母弟也。然則太公是時蓋有後妻矣。爲質於楚軍時﹐必與太公同在軍中﹐故曰項王取漢王父母爲質也。十年夏五月﹐太上皇后崩﹐蓋卽此後母也。《史記》於《王陵傳》但言太上皇及呂后者﹐明此二人乃髙祖所急﹐故不書餘人。於《項羽傳》書取漢王父母妻子者﹐統而言之﹐以紀其實也。﹝又《史記》《漢書》俱不載髙祖之父太公字名﹐按《後漢書》章帝建初七年西巡﹐祠髙廟﹐遣使祠太上皇。注﹕髙祖父也﹐名﹐一名執嘉。又司馬貞《史記索隱》謂髙祖母溫氏﹐此卽昭靈夫人也。﹞

○《史記》闕文﹐《漢書》衍文《史記。趙世家》﹕成侯二十二年﹐魏惠王拔我邯鄲。二十四年﹐魏歸我邯鄲。邯鄲﹐趙都也﹐都旣失﹐則君托迹何所﹖楚昭王之失郢也﹐書其奔隕﹑奔隨。齊王之失臨淄也﹐書其奔衛﹑奔魯﹑奔莒。今兩年之內不書成侯在何所﹐此缺文也。《漢書》﹕景帝中元三年正月﹐皇太后崩。謂是景帝母竇太后耶﹐則崩於孝武之世﹐而非景帝時也﹔謂是景帝廢後薄氏耶﹐則不當云太后﹐且廢後死不書也。則此「皇太后崩」四字衍文也。《司馬相如傳》「其爲禍也﹐不亦難矣」﹐「亦」字衍文。《劉向傳》「上欲用向﹐輒不爲王氏居位者及丞相禦史所持﹐故終不遷」﹐上「不」字亦衍文也。

○《漢書》古本《漢書》尙有古本﹐今所傳非其舊也。《南史。劉之遴傳》﹕梁鄱陽王範得班固《漢書》眞本﹐獻昭明太子。太子使之遴及張纘﹑到漑﹑陸襄等參校﹐與令本異者數十處。其大略云﹕古本《漢書》稱「永平十六年五月二十一日己酉郎班固上」﹐而今本無上書之年月日。又按古本《敍傳》號爲《中篇》﹐今本稱爲《敍傳》。又今本《敍傳》載班彪事行﹐而古本云彪自有傳。又今本紀及表﹑志﹑列傳不相合爲次﹐而古本相合爲次﹐總成三十八卷。又今本《外戚》在《西域》後﹐古本《外戚》次《帝紀》後。又今本髙五子﹑文三王﹑景十三王﹑孝武六子﹑宣元六王雜在諸傳中﹐古本諸王悉次《外戚》下﹐在《陳﹑項傳》上。又今本《韓﹑英﹑彭﹑盧﹑吳》述云﹕信惟餓隸﹐布實黥徒﹐越亦狗盜﹐芮尹江湖﹐雲起龍驤﹐化爲侯王。古本述云﹕淮陽毅毅﹐伏劍周章。邦之傑子﹐實惟彭英。化爲侯王﹐雲起龍驤。又古本第三十七卷

解音釋義﹐以助雅詁﹔今本無此卷云。按《蕭琛傳》﹐此古本《漢書》乃琛在宣城﹐有北僧南渡﹐惟賫一葫蘆﹐中有《漢書敍傳》。僧曰「三輔耆者相傳﹐以爲班固眞本。」琛固求得之﹐其書多有異今者﹐文字非隸非篆﹐琛甚祕之﹐乃以餉鄱陽王。則此古本《漢書》本琛得之於北僧﹐以餉鄱陽王﹐王又轉獻昭明太子者。所云今本﹐蓋卽梁代所行﹐與今刻不異。至其攺古本爲今本﹐不知起於何時﹐蓋卽其妹續成時所重爲編次耳。宋景文校刻時﹐其所校舊本內尙有「曹大家本」﹐卷帙文字皆與今同﹐則今本卽曹大家所定無疑也。

○顏師古注《漢書》顏師古注《漢書》﹐考核固詳﹐然亦有紕繆者。《韓信傳》﹕項梁渡淮﹐信杖劍從之。師古曰﹕直帶一劍﹐更無餘資。此特因上文歷敍信貧況﹐遂從而爲之說耳。按許氏《說文》﹕杖﹐持也。然則《信傳》之杖劍﹐與《張耳傳》之杖馬﹐《蘇武傳》之杖節牧羊﹐不過同一執持之義也。又《趙充國傳》﹕兩府白遣義渠安國行視諸羌﹐分別善惡。安國至﹐斬先零諸豪三十餘人﹐縱兵擊其種人﹐斬首千餘級。於是諸降羌及歸義羌侯楊玉等﹐恐怒無所信鄕﹐遂劫略小種﹐背畔犯塞。所謂恐怒無所信鄕者﹐諸羌以安國肆威﹐皆恐懼憤怒無所信從歸向﹐遂激而成旅拒之變耳。《王莽傳》﹕五威將師出﹐攺句町王以爲侯﹐王邯怨怒不附。正與此相類。師古注乃謂﹕諸羌恐中國泛怒﹐不信其心而納向之。其解抑何迂曲乎﹖又《蕭望之傳》﹕蕭育爲茂陵令﹐會課第六﹐而漆令郭舜殿﹐見責問。育爲之請﹐扶風怒。及罷出﹐傳召育詣後曹﹐當以職事對。育徑出曹﹐書佐隨牽育﹐育案佩刀曰「蕭育杜陵男子﹐何詣曹也﹗」此乃蕭育自負之詞﹐不能承順上官﹐詣曹瑣瑣﹐猶孔文舉謂曹操曰「孔融魯國男子﹐明日便當拂衣去。」韋孝寬謂祖曰「孝寬關西男子﹐必不爲降將軍﹗」語气正相類耳。師古注乃謂﹕育自言欲免官而去﹐便是杜陵一男子﹐何須召我詣曹乎﹖覺轉失語气矣。男子之稱固有作無位之人之稱者﹐如《後漢書。楊震傳》河間男子趙騰﹐《晉書。忠義傳》吳興男子沈勁﹐然不可槪論也。又《趙禹傳》禹爲人廉倨﹐公卿相造請﹐終不行報謝﹐務在絕知友賓客之請。此不過謂公卿有來謁者﹐禹終不往答也。師古注乃曰﹕以此意告報公卿。是竟以「報謝」二字屬下句﹐謂禹自明此意於公卿間矣﹐不亦太迂遠乎﹗又《路溫舒傳》﹕元鳳中﹐廷尉光以治詔獄﹐請溫舒署奏曹掾﹐守廷尉史。張晏曰﹕光﹐解光也。按《百官公卿表》昭帝元鳳六年廷尉李光。此卽舉溫舒爲掾史者也。若解光者﹐哀帝初以明經通災異得幸﹝見《孝尋傳》﹞﹐後爲司隸﹐嘗奏趙昭儀賊害王子﹐又劾王根﹑王況﹐其去元鳳時已六十餘年﹐亦不聞其爲廷尉也。張氏之解亦誤。

○班書﹑顏注皆有所本葛洪云﹕家有劉子駿《漢書》百餘卷﹐歆欲撰《漢書》﹐編錄漢事﹐未得成而亡﹐故書無宗本﹐但雜記而已。試以考校班固所作﹐殆是全取劉書﹐其所不取者二萬餘言而已。王鏊因推論之﹐謂班書實史才﹐然其他文如《文選》中所載多不稱﹐何其長於史而短於文﹖及觀葛洪所云﹐乃知《漢書》全取於歆也。《新唐書》﹕顏遊秦﹐乃師古之叔﹐嘗撰《漢書決疑》﹐師古注《漢書》﹐多取其義。許觀因追論之﹐謂遊春﹝許觀謂遊春﹞所作《決疑》十二卷﹐時稱大顏﹔師古爲太子承乾注《漢書》﹐盡取其義。是師古注﹐實遊春注也。按古人著述﹐往往有先創者不得名﹐而集之者反出其上﹐遂因以擅名者﹐固不特此二書也。《北史》﹕蕭該撰《漢書音義》﹐又有包愷﹐亦精《漢書》﹐學者以蕭﹑包二家爲宗。《新唐書。姚班傳》﹕班祖察撰《漢書訓纂》﹐後之注《漢書》者往往竊其文爲己說﹐班乃著《紹訓》以發明之。是唐以前注《漢書》者已多﹐並不止遊秦也。師古同時又有劉伯莊﹑劉訥言及秦景通兄弟﹐皆名家。景通﹐晉陵人﹐與弟俱精《漢書》﹐時號大秦君﹑小秦君﹐學《漢書》者非其所授以爲無法。此又師古同時之精《漢書》者也。又房玄齡以師古注太繁﹐令敬播撮其要爲四十篇﹐後王勃以師古注多誤﹐又作《指瑕》以摘其失。

○《後漢書》一《後漢書》撰述家最多﹐是以範蔚宗易於藉手。其先有班固﹑陳宗﹑尹敏﹑孟冀作《世祖本紀》﹐及光武時功臣列傳。後有劉珍﹑李尢雜作建武以後至永初間紀傳﹐伏無忌﹑黃景又奉命作諸王﹑王子恩澤侯﹑單於﹑西羌﹑《地裏志》﹐邊韶﹑崔﹑朱穆﹑曹壽又作《皇后外戚傳》《百官表》及《順帝功臣傳》﹐成一百十四篇﹐號曰《漢紀》。熹平中﹐馬日﹑蔡邕﹑楊彪﹑盧植續爲《東觀漢紀》﹐吳武陵太守謝承作《後漢書》百三十卷﹐晉散騎常侍薛瑩作《後漢紀》一百卷﹐泰始中祕書丞司馬彪始取眾說﹐首光武至孝獻﹐作《續漢書》。散騎常侍華嶠刪定《東觀漢記》爲《漢後書》九十七篇﹐祠部郎謝沈作《後漢書》一百二十二卷﹐祕書監袁宏作《後漢紀》三十卷﹐宏自敍所采書除謝承﹑司馬彪﹑華嶠﹑謝沈外﹐尙有《漢山陽公記》《漢靈﹑獻起居注》《漢名臣奏》及諸郡《先賢傳》等書。是後漢之紀載不下數十種。成書旣多﹐采擇自易﹐兼有遷﹑固爲之成式﹐益得斟酌﹐以求至當。如攺《外戚傳》爲《皇后紀》﹐而外戚之事附之。又增文苑﹑方術﹑列女﹑宦者諸傳﹐皆前史所未及﹐而實史家所不可少者也。其自負謂傳論皆有精意深旨﹐循吏以下及六夷序論實天下之奇作。然其編輯亦多所未當。如鄭康成一代大儒﹐鄭興﹑賈逵亦深於經學﹐乃不入《儒林傳》。興﹑逵仕於朝﹐有事迹可紀﹐入之列傳猶可也﹐康成屢徵不仕﹐不入之儒林而編爲列傳﹐可乎﹖卓茂﹑魯恭﹑郭﹑張堪﹑廉範﹐皆以吏績著﹐而不入之《循吏傳》。或以其官不以吏終也﹐然班書《循吏傳》黃霸不嘗爲丞相乎﹖朱邑不嘗爲大司農乎﹖陽球奏誅宦官王甫等﹐剛正嫉惡﹐不避權勢﹐自當與李固﹑杜喬等同傳﹐乃列之酷吏﹐可乎﹖旣有《逸民傳》矣﹑孔休﹑劉宣諸人避莽不仕﹐蜚Т終身﹐何以不列入﹐而僅附於《卓茂傳》之末乎﹖旣有《方術傳》矣﹐而《楊厚傳》通篇皆敍其占驗之精﹐又何以不入之方術乎﹖光武起兵年二十八﹐明年爲更始元年﹐又明年爲更始二年﹐又明年而光武始卽帝位﹐是年三十一矣﹔在位凡三十三年﹐則光武應是六十三歲。而本紀乃云六十二歲﹐誤也。《虞詡傳》﹕中常侍張防擅弄威柄﹔詡劾奏﹐反爲所誣﹐下獄拷掠。宦者孫程﹑張賢知詡無罪﹐乃奏白其冤。時防在帝後﹐程卽叱曰「姦臣張防﹐何不下殿﹗」則程乃宦寺之賢者﹐此事至今凜凜有生气。程旣另有傳﹐此事何不載之本傳中﹐乃反詳於《詡傳》乎﹖《徐犀稚傳》﹕陳蕃爲豫章守﹐請犀署功曹﹐蕃在郡不接賓客﹐惟犀來特設一榻﹐去則懸之。《陳蕃傳》則云﹕蕃爲樂安太守﹐郡人周ギ髙士﹐前後郡守皆不能致﹐惟蕃能致焉﹐特置一榻﹐去則懸之。而敍蕃守豫章時﹐略不及徐犀事﹐何也﹖又《陳蕃傳》﹕小黃門晉陽趙津乘勢犯法﹐太原太守劉質案其罪殺之﹐則此乃劉質事也。而《王允傳》云﹕允爲郡吏﹐晉陽趙津放恣﹐爲一郡患﹐允討捕殺之。則又作王允事矣。蓋是時質爲郡守﹐允爲郡吏﹐共成此事﹐而傳不晰言之﹐竟似兩事矣。又「十志」乃劉昭取司馬彪所作以補範書者﹐增百官及輿服志﹐是矣﹐刑法﹑藝文亦史之所當載者﹐乃不爲作志﹐則東漢之刑名及諸人著述於何考乎﹖此又補注者之失也。

○《後漢書》二史遷於各紀傳後有太史公論斷一段﹐班書仿之﹐亦於各紀傳後作贊﹐是班之贊卽遷之論也。乃範書論之後又有贊﹐贊之體用四字韻語﹐自謂體大思精﹐無一字虛設﹐以示獨辟﹐實則仍仿《史記》《漢書》末捲之敍述﹐而分散於各紀傳之下﹐以滅其踵襲之迹耳。不知《史》《漢》之敍述﹐篇各有引詞﹐所以自明作書之本意﹐云爲此事作某本紀﹐爲此事作某年表﹐爲此事作某世家﹑列傳。班書因之﹐又謙而攺作爲述﹐亦所以明作某紀﹑某傳之意﹐故論贊之外﹐以此系之於卷末﹐不嫌復也。範書之贊﹐則非爲此﹐但於旣論之後﹐又將論詞排比作韻語耳﹐豈不辭費乎﹗

○《後漢書注》《後漢書注》﹐乃唐章懷太子賢集諸儒張太安﹑劉訥言﹑格希元﹑許叔牙﹑成元一﹑史藏諸﹑周寶寧等共成之﹐見《唐書。章懷太子傳》。按梁時有王規﹐嘗輯後漢眾家異同﹐注《續後漢書》二百卷。又劉集後漢同異﹐注《後漢書》一百八十卷。吳均又注《後漢書》九十卷。則唐以前注此書者已多﹐章懷注蓋又本諸書也。

●卷六○《三國誌》陳壽《三國誌》𨿽稱善敍事﹐有良史才﹐然亦有舛誤。《魏武紀》﹕建安元年﹐汝南潁川黃巾何儀﹑劉辟﹑黃邵﹑何曼等眾各數萬人﹐太祖進軍討破之﹐斬辟﹑邵等﹝《於禁傳》同﹞﹐儀及其眾皆降。是劉辟已授首矣。乃五年又有汝南降賊劉辟等畔應袁紹﹐略許下。此一篇之中前後相戾者也。《蜀後主傳》﹕延熙十六年﹐大將軍費爲魏降人郭循所殺﹝《費傳》同﹞﹐而《魏齊王芳紀》及蜀《張嶷傳》俱作郭修﹝孫盛《魏氏春秋》亦作修﹞。《關壯繆傳》﹕將軍傅士仁使人迎權﹐而《吳主傳》及《呂蒙傳》俱作士仁﹝楊戲《季漢輔臣贊》亦同﹞。此一人之姓名彼此互異者也。《魏武紀》﹕建安十三年冬﹐孫權爲劉備攻合肥﹐公自江陵徵備﹐遺張熹救合肥﹐權乃走。公至赤壁﹐與備戰不利﹐於是引軍還。是救合肥在先而赤壁之戰在後也。而《孫權傳》﹕是歲命周瑜﹑程普與劉備俱進﹐遇曹公於赤壁﹐大破曹軍。曹公遂北﹐還畱曹仁等守江陵﹑襄陽。權自率眾圍合肥﹐逾月不能下。曹公遣張熹來救﹐權退。則又赤壁之戰在先﹐而合肥之圍在後矣。歷考諸將傳﹐先赤壁後合肥是﹐《吳志》爲是。乃壽一手所撰﹐何以舛誤若此﹗《呂蒙傳》﹕權與蒙論取徐州﹐蒙對曰「今操遠在河北﹐新破諸袁﹐撫集幽﹑冀﹐未暇東顧。徐土守兵﹐聞不足言﹐往自可克。然地勢陸通﹐驍騎所聘﹐操必來爭。不如取羽﹐全據長江﹐形勢益張。」按操破諸袁在建安九年﹑十年間﹐至關壯繆鎭荊州則在十八年﹐是時操定幽﹑冀已久﹐安得尙有「新破諸袁﹐未暇東顧」之語﹖此更不待辧而見其牾者也。漢髙祖母於起兵時死於小黃﹐髙祖卽位之五年﹐追謚爲昭靈夫人﹐至呂后七年又尊爲昭靈皇后﹐事見《漢書》。則皇后之稱乃呂后所加也。而《蜀志。甘後傳》云﹕髙皇帝追尊太上昭靈夫人皇后。則又以皇后爲髙祖所追尊矣。又於魏﹑晉事多所回護。髙貴鄕公之被弒也。但云五月己丑髙貴鄕公卒﹐年二十。而賈充奉司馬昭旨使成濟刺帝之事﹐略無一字。𨿽壽仕晉﹐不得不爲本朝諱﹐然齊王芳之廢﹐先敍司馬景王將謀廢帝﹐以聞於皇太后﹐則髙貴鄕公之被弒亦何妨略見端倪﹖乃但書卒之月日﹐使無裴世期引《漢晉春秋》及《世語》以注之﹐竟似考終寢殿者矣。然猶曰爲本朝諱也﹐若魏郭后之死﹐由於明帝於追怨其譖殺己母甄后故逼殺之﹐令被髮覆面以殯﹐如甄后故事。又華歆奉曹操令勒兵入帝宮﹐收伏后﹐後匿復壁中﹐歆發壁牽後出弒之。此皆魏朝舊事﹐亦復何所忌諱﹐乃於《郭后傳》但云「靑龍三年後崩於許昌」﹐絕不及被逼之事﹐而《華歆傳》亦無一語及弒後。遂使暴崩者同於考終﹐行弒者泯其逆節﹐所謂善敍事者安在耶﹖使作史者凡有忌諱皆不書﹐必待後人之追注﹐則安用作史耶﹖至裴松之注《三國》﹐號稱詳核﹐其進書表云﹕奉旨尋詳﹐務在周悉。《宋書》並記文帝閱其書曰「此可爲不朽矣。」然鐘繇書法﹐妙絕古今﹐本傳不載﹐注中自應補入﹐而裴注不及一字。華歆從逆姦臣﹐管幼安視之殆猶糞土﹐則其先割席捉金之事亦應附載﹐以見兩人品識之相懸。本傳旣遺﹐而注亦並不及﹐則世期之脫漏亦多矣。

○《晉書》舛訛《舊唐書》云﹕房玄齡與褚遂良奉詔重撰《晉書》﹐乃奏取許敬宗﹑來濟﹑陸元仕﹑劉子翼﹑令孤徳﹑李義府﹑薛元超﹑上官儀等八人分功撰錄﹐以臧榮緒《晉書》爲主﹐而參考諸家成之。其體例則多徳所定。書成﹐凡一百三十卷。太宗自著宣﹑武二帝及陸機﹑王羲之四論﹐於是總題曰「禦撰」﹐當時號爲詳洽。李淳風深明象緯﹐所修天文﹑律曆﹑五行三志尢精核﹐然論者猶謂史官多文詠之士﹐好采詭繆碎事以廣異聞。又史論競爲艷體﹐此其體所短也。今更取其書按之﹐尙多有舛錯者。《懷帝紀》﹕永嘉五年﹐東海世子毗及宗室四十八王沒於石勒。而《東海王越傳》﹕毗及宗室三十六王俱沒於賊。此兩處不同﹐必有一誤也。又《安帝紀》﹕義熙十三年十一月﹐左僕射前將軍劉穆之卒。十四年六月﹐劉裕爲相國﹐進封宋公。十一月﹐赫連勃勃大敗王師於靑泥﹐雍州刺史朱齡石死之﹝是年十二月帝崩﹞。而《天文志。星變事驗》云﹕十四年﹐劉裕還彭城﹐受宋公。十一月﹐左僕射前將軍劉穆之卒。明年﹐西虜寇長安﹐雍州刺史朱齡石諸軍陷沒。紀﹑志所書﹐互相違錯﹐今以《宋書。武帝紀》並劉穆之﹑朱齡石兩傳參考之﹐則穆之先卒﹐髙祖後還﹐繼受宋公九錫之命﹐及齡石被虜之歲月﹐與《安紀》無不吻合﹐則志文之敍事顚倒顯然可知。又《天變事驗》云﹕隆安五年閏月﹐天東南鳴。十六年九月戊子﹐天東南又鳴。按隆安之號止於五年﹐而此云十六年﹐尢舛。又《和嶠傳》﹕太傅從事中郎庾豈攵見而嘆曰「嶠森森如千丈松﹐𨿽累多節目﹐施之大廈﹐有棟梁之用。」則此語本以稱和嶠也。而《庾豈攵傳》則又以此語爲稱溫嶠之辭。蓋因和嶠﹑溫嶠二名相同﹐遂不覺兩傳錯誤耳。今考和嶠歷官多在武帝之世﹐其卒也在惠帝元康二年﹐而《庾豈攵傳》云參東海王越太傅軍事。《惠帝紀》司空越爲太傅在永興二年﹐嶠佐府正當此時也。計和嶠之卒已逾一紀﹐何從見嘆之耶﹖惟時溫嶠官品甚卑﹐豈攵知其材堪大任﹐故爲之延譽耳。則此語當屬之溫嶠。而《和嶠傳》所云當從芟柞﹝《晉書》之誤﹐本於《世說》﹞。《卞壺傳》﹕王式繼母前夫終﹐更適式父﹐父將死﹐母求去﹐父許之﹐遂終喪而還前夫家。前夫後妻之子奉養至終﹐遂合葬於前夫。此事甚不明晰﹐式之繼母旣因前夫死而嫁式父﹐則其前夫安得又有後妻﹖當是前夫之妾有子養之至終耳。乃稱爲後妻﹐措詞殊混。又《王坦之傳》﹕簡文帝崩﹐詔大司馬桓溫依周公居攝故事﹐坦之持詔入﹐於帝前毀之。《王彪之傳》又云﹕孝武卽位﹐太皇太后令溫依周公居攝故事﹐彪之具封還內﹐事遂止。按坦之旣毀詔於前﹐何以又有降詔之事﹖此必一事而分系之兩人耳﹐亦《晉書》之失檢者。

○宋﹑齊﹑梁﹑陳﹑魏﹑周﹑齊﹑隋諸史及《南﹑北史》書法各不同宋﹑齊二書﹐但記本國﹐而鄰國之事僅書其與本國交涉者﹐其他𨿽興滅崩立亦不書。卽與本國交涉之事﹐於魏則書索虜﹐於魏主則書虜僞主﹐或書虜帥拓跋某。而《宋書》列傳後並立《索虜傳》﹐與鮮卑﹑吐谷渾同。《齊書》列傳後亦立《魏虜傳》﹐與芮芮﹑氏﹑羌同。此宋﹑齊二書體例也。《魏書》則詳記本國﹐而鄰國大事亦附書。然於東晉諸帝已斥其名﹐於宋﹑齊﹑梁諸帝則書島夷劉裕﹑島夷蕭道成﹑島夷蕭衍。於西魏及周亦斥名曰寶炬﹐曰黑獺。列傳後亦立島夷劉蕭諸傳﹐與匈奴劉聰﹑鐵弗劉虎等同。此《魏書》體例也。梁﹑陳二書則不復稱索虜﹐而稱國號﹐並於魏﹑齊﹑周諸帝皆稱謚號。然《梁書》亦但詳本國﹐而於北朝之事﹐除交兵通使外﹐如魏宣武﹑孝明諸帝之崩立﹐及大通三年爾朱榮之弒胡太后﹐立莊帝﹐中大通二年莊帝殺爾朱榮﹐又爲其黨所弒等事﹐一槪不書。《陳書》則兼記蕭一國﹐如天嘉三年梁王蕭死﹐子巋代立﹐則書﹐而天嘉元年周明帝殂﹐武帝立﹐二年齊孝昭帝殂﹐武成帝立等事﹐亦一槪不書。此又梁﹑陳二書體例也。此齊﹑後周二書﹐則不惟兼記鄰國大事﹐並書鄰國之君曰某帝。如《周書》大統十三年書齊神武薨﹐子澄嗣﹐是爲文襄帝﹔武成元年書陳武帝薨﹐兄子立﹐是爲文帝之類。《齊書》天保七年書魏相宇文覺受魏禪﹐八年書陳霸先弒其主自立﹐是爲陳武帝之類。此又周﹑齊二書體例也。南﹑北二史則更爲周密。《南史》不惟兼書魏事﹐凡燕﹑涼等國興廢亦書。如宋永初年元年是歲西涼亡﹐景平元年書是歲魏明元帝崩之類是也。又兼記鄰國年號﹐使閱史者一覽了然。如宋元嘉二年書是歲魏神元年之類是也。《北史》亦兼記南朝之事﹐如魏泰常五年晉恭帝禪位於宋之類。至於《髙齊紀》則兼書南朝﹐而並及後周之事。如天保七年書魏恭帝遜位於周﹐八年書梁主遜位於陳之類。《周紀》亦兼書南朝﹐而並及北齊之事。如明帝元年書梁敬帝遜位於陳﹐武成元年齊文宣帝殂之類。他如燕﹑涼等國之興滅﹐亦一一附書。此又《南﹑北史》體例也。至各史所書帝號﹐又有不同者。宋﹑齊﹑魏三史於本國之帝皆書廟號﹐如太祖﹑髙祖﹑世祖之類﹔而鄰國則斥其名。梁﹑陳﹑周﹑齊諸史﹐則於本國書廟號﹐於鄰國書謚號。《南﹑北史》則本國鄰國皆書謚號。此又各史書帝號之體例也。各史書法又有窒礙者。《史記》漢髙祖微時稱劉季﹐乃封沛稱沛公﹐王於漢稱漢王﹐卽位乃稱帝。此本於《尙書。舜典》及《康王之誥》﹐最爲古法。《齊書》則自蕭道成微時以至爲帝皆稱太祖﹐《梁書》自蕭衍微時以至爲帝亦皆稱髙祖﹐殊無分別。《宋書》於蕭道成未封王以前卽書齊王﹐如升明二年給太傅齊王三望車﹐三年加太傅齊王羽葆鼓吹﹐而下乃書詔太傅總百揆﹐封十郡爲齊公。《齊書》於蕭衍未封王以前亦卽書梁王﹐如中興二年詔太司馬梁王進位相國﹐封十郡爲梁公﹐則更書王在前﹐封公在後﹐書法混淆﹐莫此爲甚。《梁書》於陳霸先未封時﹐皆書其官號﹐爲司空則書司空陳霸先﹐爲丞相則書丞相陳霸先﹐此較爲合法。《北齊書》書法亦有失之者。魏莊帝時﹐孝武及文帝尙爲王﹐不應卽稱其追帝號﹐乃《髙隆之傳》云﹕太昌初﹐隆之爲驃騎將軍﹐與西魏文帝飲酒忿爭﹐文帝坐以黜免。竟似隆之與帝王對飲而帝被廢矣。孝靜帝時﹐髙歡﹑髙澄皆臣也﹐不應卽書其追尊之帝號﹐乃於歡已書神武﹐於澄已書文襄﹐則似東魏同朝有兩帝矣。西魏時宇文泰亦臣也﹐不應卽書其追尊之帝號﹐乃亦書周文帝。如河陰之戰﹐書西魏帝與周文並來赴救﹐則亦似西魏同朝有兩帝矣。《周書》亦然。此皆書法之失檢者也。《北史》於《魏紀》書渤海王髙歡﹑安定公宇文泰﹐較爲斟酌得宜。又南﹑北兼書鄰國大事﹐固屬周密﹐然亦略無分別。凡本國之事及鄰國交兵通使與本國相涉者﹐自應按其月日依次而書。若鄰國興滅崩立之類﹐於本國無涉者﹐則第於一年之末附書是歲某國某事﹐所以別內外也。乃《南﹑北史》以鄰國之事亦與本國之事一例﹐順敍於每月每日之下﹐殊無界限矣。此例惟《魏書》最爲得法﹐周﹑齊二書亦與《南﹑北史》同。﹝按齊﹑梁書自微時至爲帝皆稱太祖﹑髙祖﹐亦有所本﹐《漢書。髙祖本紀》亦是如此。﹞

○宋﹑齊﹑梁書書南北交涉事《宋書》書北魏爲索虜﹐書魏主爲僞主﹐爲虜帥﹐說已見前。其於交戰及通和之事亦多回護﹐如檀道濟之奔退﹐則書道濟引軍還﹔魏主之自瓜步還﹐則曰索虜退走﹔其過盱眙﹐則曰索虜自盱眙奔走﹔大明四年魏使遣使來聘﹐則云索虜遣使請和﹔泰始三年魏人來聘﹐則曰索虜使獻方物是也﹝元徽三年魏人來聘﹐則又書北國使至﹐趙倫之﹑王懿等傳又稱魏太武爲魏主﹐體例亦不劃一﹞。《齊書》亦然﹐如建元二年索虜寇淮泗﹐建武二年索虜寇朐山之類是也。而於魏人來聘及遣聘魏之事﹐則並不書。如永明二年魏人來聘﹐九年使裴昭明聘魏﹝事見《南史》﹞﹐一槪削之。《梁書》則不復稱索虜﹐如天監二年魏寇司州之類﹐皆書曰魏。然於南﹑北交兵處﹐遇勝則書﹐敗則不書。如天監五年魏宣武帝從弟率眾來降﹐將軍劉思效破魏軍於肥水﹐張惠紹克魏宿預城﹐韋睿克合肥城﹐裴邃克羊石城﹐桓和克朐山城﹐本紀一一書之。而是年臨川王宏軍至洛口﹐大潰﹐所亡萬計﹐宏單騎奔歸﹝事見《南史》﹞﹐則不書。明年曹景宗﹑韋睿等破魏軍於邵陽洲﹐斬獲萬計﹐則大書特書。其後大同中南北通好﹐但書魏人來聘﹐而梁遣使報聘則不書。如大同三年書魏遣使來聘﹐而不書遣張臯報聘。大同四年遣劉孝標報聘﹐五年遣柳豹報聘﹐六年遣陸晏子報聘﹐俱一槪不書﹝諸報聘者俱見《南史》﹞。蓋當時國史所記﹐各自誇大﹐本是如此﹐修史者仍其舊文﹐不復攺訂也。

○梁﹑陳﹑周﹑齊﹑隋五史凡三次修成《舊唐書》﹕令孤徳謂髙祖曰「近代以來﹐多無正史﹐梁﹑陳﹑齊猶有文籍﹐周﹑隋遭大業離亂﹐多有遺缺﹐宜及今耳目猶接﹐及早修之。」髙祖乃詔蕭﹑王敬業﹑殷聞禮修魏史﹐陳叔達﹑令孤徳﹑庾儉修周史﹐封徳彜﹑顏師古修隋史﹐崔善爲﹑孔紹安﹑蕭徳言修梁史﹐裴矩﹑祖孝孫﹑魏徵修齊史﹐竇﹑歐陽詢﹑姚思廉修陳史。此第一次修史也。等受詔﹐歷數年不就而罷。貞觀三年﹐太宗又詔令孤徳﹑岑文本修周史﹐李百藥修齊史﹐姚思廉修梁﹑陳史﹐魏徵修隋史﹐與房玄齡總監諸史。眾議以《魏書》有魏收﹑魏澹二家﹐遂不復修。徳又奏引崔仁師佐修周史。而徵與徳又總知梁﹑陳﹑齊各史﹐隋史序論皆徵年所﹐梁﹑陳﹑齊書徵又各爲總論。此第二次修史也。李延壽自序云﹕貞觀十七年﹐褚遂良以《隋書》十志未就﹐奏延壽佐修。其時梁﹑陳﹑周﹑齊﹑隋正史𨿽已成書﹐以十志未就﹐尙未頒行。而延壽《南﹑北史》已訖事﹐遂先表上﹐則隋志之成﹐又在延壽進呈《南﹑北史》之後。按《舊唐書》髙宗顯慶元年五月長孫無忌等進史官所撰梁﹑陳﹑周﹑齊﹑隋《五代史誌》三十卷。此第三次修史也。○《宋書》書法《宋書》於武帝之卽位也﹐先書晉恭帝禪位詔書﹑策書﹑璽書﹐下乃云王奉表陳讓﹐晉帝已遜瑯琊王第﹐表不獲通﹐於是羣臣咸上表勸進﹐乃卽位﹐封晉帝爲零陵王﹐令食一郡﹐載天子旌旗﹐行晉正朔﹐上書不爲表﹐答表不爲詔。明年八月﹐書零陵王薨﹐車駕三朝﹐率百官舉哀於朝﹐一依魏明帝服山陽公故事﹐太尉監護﹐葬以晉禮。是武帝之於晉帝﹐可謂有終始矣。按恭帝之禪﹐有司撰詔﹐艸成呈帝﹐帝卽操筆謂左右曰「桓玄之時﹐天命已攺﹐重爲劉公所延將二十載﹐今日之事﹐本所甘心。」是禪位𨿽迫於不得已﹐尙是恭帝所願。至遜位後﹐居秣陵宮﹐嘗懼見害﹐與褚後共處一室﹐自煮食於牀前。髙祖令褚後兄弟淡之等視後﹐後出別室相見﹐兵乃逾垣入﹐進藥於帝。帝不肯飲﹐曰「佛教自殺者不得復人身。」遂以被掩殺之。是恭帝之崩﹐由宋武之弒也。乃本紀絕不書一字﹐使後人不閱褚淡之等傳﹐誰復知恭帝之被弒﹐宋武不且亻幸逃篡逆之罪乎﹖﹝《南史》攺云﹕零陵王殂﹐宋志也。﹞文帝之崩﹐亦不書元凶劭之弒﹐但云二月甲子上崩於含章殿﹐時年四十七。若不參閱劭及徐湛之﹑江湛等傳﹐亦竟似考終寢殿者﹝《南史》攺云﹕元凶劭構逆﹐帝崩於合殿﹞。《前廢帝紀》書太尉沈慶之薨﹐是時廢帝凶暴﹐欲誅何邁﹐慮慶之不同﹐乃遣沈攸之先賫藥賜慶之死﹐今但曰薨﹐亦與考終者何異耶﹖﹝《南史》書殺太尉沈慶之。﹞又《孝武紀》書泰始七年建安王休仁有罪自殺。按休仁地處親賢﹐孝武病劇﹐爲身後慮﹐故召使宿尙書省﹐遣人賫藥賜死。《休仁傳》旣詳之﹐本紀何得云有罪自殺耶﹖﹝《南史》書鴆建安王休仁。﹞升明中﹐袁粲﹑王宜興﹑黃回皆以謀誅蕭道成被殺。《宋書》則書袁粲據石頭反﹐伏誅﹔王宜興﹑黃回亦皆書有罪伏誅。所謂謀反者﹐反劉氏耶﹖反蕭氏耶﹖有罪者﹐果何罪耶﹖﹝《南史》則云﹕袁粲謀誅蕭道成﹐不果﹐旋見覆滅。黃回貳於執政﹐賜死。王宜興貳於執政﹐見誅。﹞然此猶曰諱其名於紀﹐而著其實於傳﹐可彼此錯見也。順帝之禪於蕭道成也﹐是日帝居內﹐聞之﹐逃於佛蓋下。太后懼﹐自帥閹豎索之。帝旣出﹐宮人行哭。帝居於丹徒宮﹐齊人守之。建元元年五月﹐監者殺帝﹐而以疾訃。齊人徳之﹐賞以封邑。宋之王侯無少長﹐皆幽死矣。事見《南史》。而《宋書》則但云﹕帝遜位於東邸﹐齊王踐祚﹐封帝爲汝陰王﹐待以不臣之禮。建元元年五月﹐殂於丹陽宮。竟似授受得其正﹐絕無一毫逆迹。本紀如此﹐又無別傳錯見其事﹐若非《南史》記載﹐千載下誰復知順帝之被篡被弒之慘如此乎﹗又孝武母路太后﹐至明帝時尙存﹐聞義嘉難作﹝晉安王子勛之反﹞﹐太后心幸之﹐延上飲酒﹐置毒以進。侍者引上衣﹐上悟﹐以其卮上壽。是日太后崩﹐祕之﹐喪如禮。事亦見《南史》﹐自是當日實事。而《宋書。路淑媛傳》﹝卽路太后﹞但敍明帝之孝﹐太后之慈﹐而此事略無一字﹐亦不錯見於他傳﹐可見《宋書》書法全多回護忌諱而少直筆也。按沈約嘗歷仕宋﹑齊﹑梁三朝﹐其撰《宋書》﹐在齊武帝永明中﹐故於宋﹑齊易代之際﹐自不敢直筆。卽單紀宋事﹐亦有不能不稍存回護者。約嘗疑﹝擬﹞立《袁粲傳》﹐武帝曰「粲自是宋室忠臣。」約又多載明帝諸鄙瀆事﹐帝曰「我昔經事明帝﹐卿可思諱惡之義。」於是多所省除。事見《齊書。王智深傳》。然則約所撰原文已多刪削也。又殷淑儀本南郡王義宣女﹝孝武從姊妹﹞﹐義宣敗﹐孝武密娶之﹐寵冠後宮﹐及卒﹐命謝莊爲誄﹐使巫者召見其形於帷中﹐及將執手﹐奄然而逝﹝事見《南史》﹞《宋書》並不立傳﹐蓋亦爲孝武帝諱之意。然何邁尙新蔡公主﹐爲廢帝納於後宮﹐詭言薨逝﹐殺一婢送還邁家。趙倩尙文帝女海鹽公主﹐始興王﹝文帝子﹞出入宮掖﹐與公主亂。倩怒﹐肆詈搏擊﹐引絕帳帶。文帝遂詔離婚﹐殺主所生母蔣美人。此二事若循殷淑儀例﹐亦應諱而不書﹐乃又詳新蔡於《何皇后傳》﹐詳海鹽於《趙倫之傳》﹐何也﹖

○《宋書》敍事及編次俱有失檢處《宋書》敍事有易混者。如《劉穆之傳》﹕髙祖克京城﹐問何無忌索一軍吏。此京城乃京口城也。下又云﹕從平京邑。則破桓玄兵後﹐從入建鄴也。然京城﹑京邑有何分別﹖《南史》先敍克京城﹐次敍入建鄴﹐較爲淸晰。又少帝司馬皇后本晉恭帝女﹐則但云晉恭帝女可矣﹐乃《後傳》先云河內溫人﹐晉恭帝女也。司馬氏爲帝已百餘年﹐尙必系其族望耶﹖王僧綽乃曇首之子﹐曇首旣有傳﹐則僧綽但云曇首之子可矣﹐乃又云瑯琊臨沂人﹐左光祿大夫曇首子也﹐亦豈不贅耶﹖何偃乃何尙之子也﹐偃旣編在十九卷﹐尙之反編在二十六卷。沈攸之乃沈慶之之從子也﹐劭之在三十四卷﹐慶之反在三十七卷。他如張劭子暢及從子敷﹐一家而分系於三卷。檀道濟﹑檀祗﹑檀韶﹑兄弟也﹐而各分卷。謝晦﹑謝瞻﹐兄弟也﹐而亦各分卷。《南史》則爲一人立傳﹐而其家之兄弟子孫悉附焉。宋子京《新唐書》遂仿此例也。

○《宋書》繁簡失當處前史於名臣奏疏之類﹐原有載其全文者。如賈誼之《治安策》﹐董子之《天人策》﹐非有關政治﹐卽有關道學。至司馬相如《大人賦》之類﹐則因其本以才學著稱﹐故存一二以見一斑﹐其他則不槪錄也。《宋書》則凡有文字﹐無不收入。如《王弘傳》載其建屯田一議﹐彈謝靈運一疏﹐辭官一表﹐引咎遜位一表﹐乞解州錄一表﹐並文帝答詔一道﹐又辭官一表﹐縷縷幾三千字。其議同伍犯法及主守偸盜二條﹐旣全載原議﹐又兼載王淮之一議﹐何尙之一議﹐弘再折中一議﹐又共二千餘字。《徐羨之傳》載其歸政一表﹐答詔一道﹐再辭一表﹐文帝數罪一詔﹐共三千餘字。《傅亮傳》載《演愼》一篇﹐《感物賦》一篇﹐共三千餘字。《王微傳》載其與江湛一書﹐與王僧綽一書﹐與何偃一書﹐答王僧謙一書﹐共四五千字。《鄭鮮之傳》載其議滕羨之父屍未歸仕宦不輟一書﹐舉謝絢自代一書﹐彈劉毅一疏﹐議沈叔任以父疾去官一疏﹐諫伐赫連一疏﹐共三千餘字。《裴松之傳》載其請禁私碑一疏﹐遣使巡行一詔﹐使回覆奏一疏﹐共二千餘字。《何承天傳》載其《安邊論》共三千餘字。諸如此類﹐不一而足。至《謝靈運傳》載其《撰徵賦》一篇﹐《山居賦》一篇﹐共萬餘字。《顧愷之傳》載其《定命論》一篇﹐三千餘字。鮮之所議及承天《安邊論》﹐猶曰有關時事也﹐靈運之載賦﹐猶曰靈運本以才著也﹐其他有何關系﹐而連篇累牘如此﹐不徒費筆墨乎﹖《謝晦傳》載其舉兵向闕時上文帝一表﹐略見其不得已之心迹可矣﹐乃又載其諭臺一檄﹐及破到彥之後再上帝一表﹐共八九千字﹐又何其不憚辭費乎﹖旣如此纖悉必載矣﹐王弘當國﹐將加榮爵於人﹐必先譴責﹐若美相盼接﹐必無所諧。人或問故﹐曰「王爵加人﹐又相撫勞﹐便是與人主分功。若求者絕官敍之分﹐又不微假顏色﹐卽成怨府。」此乃弘相業之大者﹝事見《南史》﹞﹐《宋書》本傳反不載﹐何也﹖檀道濟初與謝晦等同預廢立之事﹐後文帝翻用道濟討晦﹐此中另有轉關。《南史》云帝欲道濟領兵﹐王華以爲不可﹐上曰「道濟從人者也。曩非創謀﹐今撫而使之﹐必將無慮。」此正見文帝之用道濟及道濟討晦之由﹐應是當日情事。乃《宋書》反不敍及﹐但云帝討晦﹐道濟率軍繼到彥之﹐彥之戰敗﹐道濟至﹐晦兵不戰而潰。如此則道濟才與晦同事﹐忽又舉兵討晦﹐閱史者何由了然耶﹖

○《宋書》立傳太少史書立傳﹐原無取乎太多。如《漢書》一部﹐除王子外共只二百四十餘人﹐未嘗非良史也。《宋書》則蕪詞太多﹐而立傳又太少。如汝南太守陳憲﹐當魏太武來攻懸瓠城﹐憲悉力拒守﹐矢石無時不交﹐城中負戶而汲﹐殺賊屍與城平。賊籍而上﹐又以短兵拒擊﹐凡四十餘日﹐乃退。又參軍劉泰之﹐以千餘騎襲魏師﹐轉戰數百里﹐殺三千人。及敗﹐不屈死。靑州刺史竺靈夔﹐守東陽﹐拒魏師﹐瀕危者數四﹐卒能完城。徐州刺史王仲徳﹐守虎牢﹐魏軍攻圍凡二百日﹐將士眼生瘡﹐體皆漧燥﹐被瘡者不復出血。檀道濟等不敢救﹐乃陷於敵﹐終不屈﹐後死於魏。此皆將帥中之忠勇者﹐何妨各立一傳﹖乃憲僅附見於《南平王鑠傳》﹐泰之等僅附見於《索虜傳》﹐何也﹖鮑照文才爲當時第一﹐《宋書》卽無《文苑傳》﹐何不立於列傳﹖乃亦僅於《臨川王義慶傳》內附見之。卽附於《義慶傳》矣﹐又全載其《河淸頌》一篇﹐累幅不盡﹐不幾喧客奪主乎﹖文帝潘淑妃最有寵﹐自元皇后薨後﹐六宮無主﹐潘總攝內政。其子恃寵怙惡﹐帝將賜之死﹐漏言於妃。妃以告﹐遂促成元凶劭弒逆之禍。此豈得不載﹖而《宋書》並無《潘淑妃傳》﹐尢見疏漏。而「八志」中卻增「符瑞」一門﹐徒滋荒誕。且又不專記劉宋一代﹐並舉羲農以來所傳怪異不經之事﹐臚列不遺﹐更謬悠矣。

●卷七○《齊書》書法《齊書》於宋﹑齊嬗代之際﹐備書宋帝禪位策文一道﹐璽書一道﹐齊髙帝固辭﹐宋王公以下固請﹐髙帝乃許。旣卽位﹐封帝爲汝陰王﹐築宮丹陽﹐行宋正朔﹐上書不爲表﹐答表不爲詔。是年五月﹐汝陰王殂﹐追謚爲宋順帝﹐終禮依魏﹑晉故事﹐略無篡奪之迹。蓋當時國史原本本是如此﹐且有沈約《宋書》爲成式也。然於順帝遜位時﹐猶書是日帝遜於東邸﹐備羽儀﹐乘畫輪車﹐出東掖門﹐問﹕「今日何不奏鼓吹﹖」以見順帝之禪﹐皆齊之所爲﹐而順帝初不知者﹐此尙存微意也。其書齊明帝之弒海陵王云﹕王有疾﹐帝數遣禦師占視﹐乃殞之。則更爲直筆。蓋子顯本齊宗室﹐其於明帝之篡逆及戕害髙武子孫幾盡﹐固不無隱恨焉﹐故特書以著其惡﹐非刻也。至齊和帝之禪梁﹐則書帝車駕自荊州東歸﹐禪位於梁王﹐夏四月禪詔至﹐皇太后遜於外宮。梁王奉帝爲巴陵王﹐宮於姑熟﹐行齊正朔﹐一如故事。戊辰薨﹐年十五﹐追尊爲齊和帝。亦絕無一字涉於篡奪。按《南史》梁武初欲遷帝於南海﹐沈約以魏武「不可慕虛名而受實禍」爲對﹐乃遣鄭伯禽進以生金。和帝曰「我死不須金﹐醇酒足矣。」乃飲酒一斗﹐伯禽就而摺焉。《齊書》乃全諱之﹐蓋子顯是時方爲梁臣﹐自不得不如此﹐固無足怪。獨其於宋臣之懷貳於齊者﹐亦一一諱之﹐殊屬無謂。如王儉於齊髙帝未建國之先﹐早說以「功髙不賞﹐以公今日地位﹐不可復爲人臣」﹐並代爲遊說褚淵等﹐以成禪位之事﹐見於《南史》者甚詳﹐而《齊書。儉傳》毫無一字。其於宋臣之不忘故君者﹐亦並諱之。崔祖思當齊髙輔政﹐廷議將加九錫﹐祖思曰「君子愛人以徳﹐不宜如此。」髙帝聞而不悅。王琨當順帝遜位時﹐攀車慟哭曰「人以壽爲歡﹐老臣以壽爲戚。旣不能先驅螻蟻﹐頻見此事。」嗚咽不自勝。事亦皆見《南史》﹐而《齊書》祖思及琨傳一槪不敍。袁粲死而褚淵佐命齊朝﹐當時民間有「可憐石頭城﹐寧爲袁粲死﹐不作褚淵生」之語﹐《齊書。淵傳》亦不載﹐甚至《淵傳》論謂「恩非己獨﹐責人以死﹐斯人主之所謬﹐世情之過差也。」則更明言身事二姓﹐本屬時勢當然﹐而無可議矣。此則子顯之顯然悖謬﹐蓋因己亦以齊臣仕梁﹐若於此等處直筆褒貶﹐則己益置身無地﹐故爲諸臣諱﹐正以爲己諱也。

○《齊書》編次失當處《齊書》衡陽王道度等乃髙帝兄弟﹐自應編在髙帝諸子之前﹐乃反編在武帝諸子之後。蕭景先﹑蕭赤斧﹑蕭諶﹑蕭坦之﹐亦宗室也﹐又不入宗室﹐而另爲列傳。其列諸帝子傳﹐又先以文惠太子序於豫章王嶷之前。嶷乃髙帝子﹐文惠乃武帝子﹐於嶷爲從子﹐豈可亂其序乎﹖

○《齊書》繁簡失當處齊書多載詞章﹐少載事實﹐蓋亦仿《宋書》之例。《豫章王嶷傳》載其辭殊禮一表﹐答表一詔﹐又辭俠轂隊儀仗二表﹐答表一詔﹐又請以東府新齋拆奉太子一表﹐答表一詔﹐又因唐之反請去州縣苛碎條制一表﹐及薨後竟陵王子良請加殊禮一表﹐答表一詔﹐又樂藹與竟陵王子良一箋﹐共一萬五六千字﹝蕭子顯卽豫章王之子﹐爲其父作傳﹐故特多表揚﹞。《王儉傳》載其諫攺紫極殿爲宣陽門一疏﹐請解領選一表﹐再求解選一表﹐共二千餘字。《王僧虔傳》載其請正聲樂一疏﹐請除獄中湯殺人一疏﹐又檀乞官一書﹐僧虔答一書﹐又乞一書﹐共三千餘字。《蕭穎冑傳》載其起兵時檄文一道﹐共二千餘字。《竟陵王子良傳》載其諫遣臺使徵租一疏﹐請赦逋﹑省刑﹑息役﹑諫射雉等疏﹐共三千餘字。《崔祖思傳》載其崇節儉﹑省刑獄﹑定樂律﹑開屯田﹑設史官﹑招賢才等疏﹐共二千餘字。𨿽多有關時事﹐然何妨節存之﹐乃連篇累牘﹐不減一字﹐何以徒費筆墨若此﹗又《張敬兒傳》忽載沈攸之責齊髙一書﹐齊髙答攸之一書。《王敬則傳》忽載竟陵王子良請罷塘役折錢一表﹐《蘇侃傳》忽載齊髙《塞客行》一首﹐更覺無甚關涉﹐毋怪乎愈形其蕪雜也。及其敍事﹐則又有應詳而反略者。明帝殺髙武子孫之在外者﹐皆令典簽殺之。簽帥之權重若此﹐是當時矯枉過正一大獘政﹐《南史》於《巴陵王子倫傳》述之甚詳﹐而《齊書》略無一字。明帝病﹐急敕竟陵王昭冑等六十餘人入永福省辦棺材數十具﹐期三更盡殺之。上暫臥﹐會子恪逃在外﹐至是徒跣奔至建陽門。上聞﹐驚覺曰「未賜諸王命耶﹖」及見子恪﹐顧問流涕﹐乃皆赦諸王得不殺。《南史》因此特立《子恪傳》以載其事﹐而《齊書》子恪無傳﹐僅附於《豫章王嶷傳》數語。此皆繁簡之失當者也。

○《齊書》立傳太少《齊書》立傳亦太少﹐如朱買奉命領兵戍甬城﹐謂人曰「我一子當得官。」人問其故﹐曰「若不殺賊﹐便爲賊殺。弱息不爲世子﹐卽爲孝子。」蓋謂殺賊則有功封﹐被賊殺則有卹蔭也。後守城﹐果與魏軍戰﹐被斬﹐其屍猶據鞍奔還。此豈得無傳﹐乃僅於《周盤龍傳》內附見之。董僧慧爲晉安王子懋防閣﹐當明帝賊殺諸王時﹐僧慧欲起義向闕﹐曰「此州𨿽小﹐孝武嘗因之。今興師以請蒼梧之罪﹐誰能對之﹗」了懋猶豫﹐兵散被殺。僧慧號哭爲喪殯﹐王元斂欲執之﹐僧慧曰「晉安舉兵﹐僕實豫議。古人云﹕」非死之難﹐得死之難『。僕得爲主人死﹐無憾矣。願至主人大斂畢﹐退就湯鑊。「元邈許之。子懋之子昭基﹐年九歲﹐以小絹爲書問消息。僧慧見之曰﹕」此郎君書也。「悲慟而卒。《南史》載之甚詳﹐乃《齊書》旣不入《孝義傳》﹐並不附見於《子懋傳》後。又如魏孝文至壽陽﹐崔慶遠出城﹐與魏主反復酬答﹐卒使魏斂兵而去。其應對實足華國﹐與張暢在彭城對魏軍李孝伯之語前後正相輝映。張暢旣立傳於《宋書》矣﹐此亦豈得無傳﹖乃僅附見於《蕭遙昌傳》﹐此又略其所不當略也。

○《齊書》原本《齊書。檀超傳》﹕齊初置史官﹐超與江淹充其選﹐上表請立條例﹐謂封爵詳本傳﹐無煩年表﹐應立十志﹕律曆﹑禮﹑樂﹑天文﹑五行﹑郊祀﹑刑法﹑藝文依班固﹐朝會﹑輿服依蔡邕﹑司馬彪﹐州郡依徐爰﹐百官依範蔚宗﹐並請立帝女﹑處士﹑列女傳。詔內外詳議﹐王儉謂宜增食貨﹐省朝會﹐而《帝女傳》不必立。超史功未就而卒﹐淹撰成之。然則蕭子顯所撰《齊書》﹐蓋本超﹑淹之舊而刪訂成之也。然《齊書》但有禮﹑樂﹑天文﹑州郡﹑百官﹑輿服﹑祥瑞﹑五行八志﹐食貨﹑藝文﹑刑法仍缺。

○梁﹑陳二書《新唐書。姚思廉傳》﹕其父察在陳﹐嘗修梁﹑陳二史未就﹐以屬思廉。思廉入隋﹐表父遺言﹐有詔聽續。至唐﹐又奉詔與魏徵等修梁﹑陳二書。乃采謝炅﹑顧野王諸書以成之。《舊唐書》謂思廉采謝炅諸家著《梁史》﹐又推究陳氏﹐博綜顧野王所修舊史成之。今以迹推之﹐則察已有成緒﹐思廉不過取謝﹑顧諸家重爲訂正耳。如《梁書》王茂﹑曹景宗﹑蕭穎達﹑張宏策﹑韋睿等傳﹐皆載察舊論﹐《陳書》《武帝紀論》《文帝紀論》亦察原文。可見此等紀傳編排卷數﹐亦是察所手定﹐則文字可知也。《姚察傳》亦云﹕梁﹑陳二史本察所撰﹐其中序論紀傳有缺者﹐臨歿時以體例戒其子思廉博訪撰續。此思廉自撰其父之傳﹐蓋紀實也。兩朝數十卷書﹐經父子兩世纂輯之功始就﹐蓋作史之難﹐不難於敍述﹐而難於考訂事實﹑審核傳聞﹐故不能速就耳。至其文筆﹐亦足稱良史。所可嫌者﹐惟多載詔策表疏之類﹐稍覺繁冗。而敍事之簡嚴完善﹐則李延壽亦不能過。宋子京謂《南史》過本書遠甚﹐非確論也。又《宋﹑齊書》傳論多四六體﹐蓋六朝文筆相習如此。至姚察則全作散文﹐思廉因之亦然﹐𨿽魏鄭公所撰《梁紀總論》亦不及矣。

○《梁書》編次失當《梁書》編次亦有失檢處。《武帝郗皇后傳》後卽以簡文王皇后次之﹐而武帝丁貴嬪﹑阮修容反次於王皇后之下。按丁乃昭明太子及簡文帝之母﹐阮乃元帝之母﹑簡文庶母也﹐豈得反敍於後﹖其意不過先皇后而次妃嬪耳﹐然旣敍武帝郗後﹐則丁﹑阮兩妃次於後之下﹐正合體裁﹐何攺先媳而後姑耶﹖丁﹑阮旣以帝母立傳矣﹐敬帝母夏太后及敬帝王皇后何以又皆無傳﹖其於宗室諸王及帝子編次亦多失序。昭明太子統﹑哀太子大器﹑湣懷太子方矩反編在前﹐而臨川王宏﹑安成王秀等﹐昭明叔也﹐南康王績﹑廬陵王續等﹐大器﹑方矩叔也﹐而皆編在從子從孫後﹐可乎﹖貞陽侯明爲齊人所立﹐入主梁祀﹐建號稱尊﹐未幾廢死﹐不立傳可也。昭明之子稱帝於江陵﹐歷三世﹐共三十三年﹐縱不便附於本紀後﹐何妨別立一傳﹐著其興亡。乃竟略不敍及﹐並《昭明傳》中亦不載其名。此獨非蕭梁子孫﹑延一脈之緒者耶﹖梁武起兵之初﹐恃蕭穎冑協心建議﹐故無後顧。穎冑畱鎭西臺﹐使弟穎達從武帝東下﹐遂克建鄴﹐此爲功臣之首。乃穎達旣有傳矣﹐而穎冑反不立傳。王琳間關百戰﹐始終爲梁﹐不肯屈於陳氏﹐是亦忠於梁者﹐《梁書》亦不立傳﹐皆疏漏也。《簡文帝紀》﹕大寶二年冬十月壬寅﹐帝崩。《元帝紀》又云﹕大寶二年九月﹐簡文帝崩問至﹐元帝大臨三日。簡文旣崩於十月﹐何得九月中先有崩問﹖此又舛訛之甚者。至《梁書》但有紀﹑傳而無表﹑志﹐則以當時同修《隋書》﹐凡列朝各志已增入《隋書》內﹐故不復復載耳。

按《梁書》不紀蕭﹐蓋以敬帝國亡﹐則梁統已絕﹐三世𨿽帝於江陵﹐然皆臣屬於周﹑隋﹐旣難作本紀﹐若以爲元帝之逆臣﹐而正徳等同傳﹐則本非叛逆﹐只以教河東王譽與元帝構怨﹐逃死附魏﹐非正徳等反附侯景者可比﹐又不便列之《逆臣傳》﹐是以無可位置﹐竟沒而不書。令狐徳附之《周書》﹐似矣﹐然之北附也尙是魏朝﹐其死也乃在周代﹐而其子巋﹑孫琮又歷隋爲附庸﹐則又安得獨附於《周書》﹖惟李延壽《北史》別立「附庸」一門﹐以等入之﹐較爲妥善。然《北史》兼敍各朝﹐故可如此立傳﹐《梁書》專紀蕭氏﹐則蕭氏子孫建國稱帝者﹐安得竟從刪削﹖此究是《梁書》缺處。謂宜在《昭明太子傳》後備載以下三世﹐則位置得宜矣。《明史》僞福王及僞魯王以海﹑僞唐王聿鍵﹑僞永明王由榔等﹐各附於其祖傳後﹐旣不予以繼統﹐又不沒其事實﹐始知修史諸臣之斟酌盡善也。

○《梁書》多載蕪詞《梁書》敍事𨿽簡潔﹐然其所載文詞仍循《宋﹑齊書》舊式﹐故亦不免繁蕪﹐如《武帝紀》先載齊和帝封梁公備九錫一詔﹐又策一道﹐百僚勸進一書﹐又勸進一書﹐武帝請嚴選舉一表﹐和帝進封梁王一詔﹐又禪位一詔﹐策文一道﹐璽書一道。《元帝紀》載南平王恪等勸總百揆一箋﹐帝答書一道﹐王僧辯等勸進一表﹐帝答書一道﹐僧辯等再勸進一表﹐帝再答書一道﹐又討侯景一檄﹐景平後僧辯等再勸進一表﹐徐陵勸進一表。《丁貴嬪傳載》張纘哀冊文。《昭明太子傳》載王筠哀冊文。以及諸臣贈謚﹐俱載其詔書。如王茂之卒也﹐詔書起語曰「旌徳紀勛﹐哲王令軌﹔念終追遠﹐前典明誥」﹐此已屬浮詞﹐而南平王偉﹑柳慶遠﹑鄭紹叔﹑呂僧珍﹑孔源休等身後加恩之詔﹐無不雷同﹐令人嘔噦。《南史》列傳止書贈謚﹐盡削詔詞﹐是以較本書最爲醒目。

○《陳書》書法《陳書》避諱處太多。如本繼梁敬帝之禪也﹐先載封武帝爲陳公一詔﹐加九錫一策﹐又禪位詔﹑策各一﹐於是武帝始受禪。卽以江陰郡奉梁王爲江陰王﹐車旗﹑正朔一如故事﹐宮館﹑資給務極優隆。永年二年﹐江陰王薨﹐詔遣太宰弔祭。絕不見篡弒之迹。此固循《宋﹑齊﹑梁書》之舊例也﹐然其事終不可沒﹐則應錯見於列傳中。按《南史。沈恪傳》﹕武帝欲令恪勒兵衛敬帝出宮﹐恪叩頭曰「身經事蕭家來﹐不忍見此事。」武帝乃使王僧志代之。又《劉師知傳》﹕武帝令師知往害敬帝﹐帝覺之﹐繞牀走曰「我本不須作天子﹐何意見殺之﹖」師知執帝衣﹐行事者加刃焉。此敬帝被害情事也。乃《陳書》於《恪傳》尙載其叩頭數語﹐而《師知傳》全不書此事﹐則紀與傳俱沒之矣。衡陽王昌之死也﹐實文帝使侯安都殺之﹐故《南史》本紀書衡陽王昌沈於江夏﹐而《昌傳》亦書中流而殞之﹐使以溺告﹐《安都傳》則更明書安都往迎﹐而溺之於江。此所謂紀實也。乃《陳書》本紀則但書衡陽王薨﹐《昌傳》亦雲中流船壞﹐以溺薨﹐《安都傳》亦云安都請自迎昌﹐濟漢而薨﹐皆隱約其詞﹐而不明書其被害。始興王伯茂﹐文帝之子﹑廢帝之弟也。宣帝旣黜廢帝而奪其位﹐以伯茂有怨言﹐使人殺之於途。乃《陳書》本紀並不書伯茂薨事﹐《伯茂傳》亦但云伯茂出宮﹐路遇盜﹐殞之。本紀所諱﹐恃有列傳錯見其事﹐乃並列傳俱諱之﹐則何以傳信於後﹖思廉修《陳書》已在唐世﹐何以尙作此委曲回護﹖豈皆其父察原本﹐察曾官於陳﹐故不忍直書﹐而思廉遂因父之舊﹐而不敢攺訂耶﹖又《魏書》﹐孝靜帝天平七年三月﹐侯景克建業﹐梁江北郡國皆來屬﹐大行臺慕容紹宗遇暴風溺水死。侯景弒梁主蕭衍﹐立其子綱爲主﹐是慕容紹宗之死在梁武未被害之前也。而《陳書。魯悉達傳》云﹕梁敬帝卽位﹐加悉達徵西將軍﹐齊遣行臺慕容紹宗以眾三萬攻之﹐悉達大敗齊軍﹐紹宗僅以身免。按紹宗旣卒於梁武被害之歲﹐梁武后尙有簡文帝﹑元帝﹐凡六年而敬帝始立﹐則安得敬帝時尙有慕容紹宗在耶﹖此更舛訛之甚者。

○《陳書》編次得宜《陳書》亦姚思廉所撰﹐而編次卻不循《梁書》之例。如《諸王傳》﹐先衡陽王昌﹑南康王曇朗﹐次宗室﹐次文帝諸子﹐次宣帝諸子﹐次後主諸子﹐較《梁書》最有倫序﹐故《南史》亦仍其舊。然《南史》以衡陽﹑南康二王並入宗室內﹐則非也。衡陽乃武帝子﹐應繼大位﹐以陷於魏未歸﹐故不得立﹐及歸而文帝已立﹐遂爲所害﹐此豈得僅入宗室內乎﹖《陳書》特立傳於宗室之前﹐而以南康附之。南康亦武帝從子﹐爲質於齊﹐爲齊所害﹐附於《衡陽傳》﹐亦屬位置得宜。則《陳書》編次較《南史》更精當矣。

○《陳書》亦多蕪詞《陳書》亦多蕪詞。如《武帝紀》載梁敬帝封帝爲陳公一詔﹐加九錫一策﹐禪位一詔﹐策書一道﹐武帝登極一詔﹐又敕州郡璽書一道﹐封諸王一詔﹐各官進爵一詔﹐南郊大赦一詔﹐又赦罪一詔﹐賑饑一詔。《文帝紀》登極一詔﹐天嘉元年恩赦一詔﹐南郊一詔﹐王琳平後肆赦一詔﹐卹兵一詔﹐減租一詔﹐求賢一詔﹐令僑籍攺土斷一詔﹐崇儉一詔﹐春夏停刑一詔﹐二年周文育﹑侯安都等配享一詔﹐三年南郊恩赦一詔﹐六年修前代王侯墳墓一詔﹐曲赦京師一詔﹐天康元年攺元大赦一詔﹐廢帝光大元年大赦一詔﹐二年慈訓太后廢帝爲臨海王一詔﹐宣帝太建元登極一詔﹐二年送流民還鄕一詔﹐軍士年六十免役一詔﹐四年頒兵制十三條一詔﹐舉賢一詔﹐發諸將將所部實姑熟一詔﹐建東宮一詔﹐六年肆赦一詔﹐蠲租一詔﹐賑貸一詔﹐九年赦租一詔﹐十年節財用﹑停工役一詔﹐十一年審刑一詔﹐大赦一詔﹐崇儉一詔﹐十二年蠲租一詔﹐後主登極一詔﹐重農一詔﹐求才一詔﹐求言一詔﹐禁汰侈妖妄一詔﹐送流民還鄕一詔﹐至徳元年攺元一詔﹐二年大赦一詔﹐三年修孔廟一詔﹐四年薦舉賢才一詔﹐肆赦一詔﹐徵明元年大赦一詔﹐二年訊囚一詔﹐三年隋兵至戒嚴一詔。《南史》於《武帝紀》但載進相國加九錫一詔一策﹐梁帝禪位一策﹐武帝登極一詔﹐《廢帝紀》載慈訓太后廢帝爲臨海王一詔﹐其他槪從刪削﹐第節其事書之﹐是以敍次較爲簡淨﹐宋子京所以亟爲稱賞也。○《魏書》《魏書》自道武帝詔鄧淵著《代記》十餘卷﹐太武帝又詔崔浩撰《國書》三十卷﹐皆用編年體﹐孝文帝詔李彪﹑崔光攺作紀傳﹐後又有崔鴻﹑王遵業續撰﹐宣武帝又命邢巒追撰《孝文起居注》﹐又有濟陰王暉業撰《辧宗室錄》。此收書所本也。收在魏末卽因髙澄奏修國史﹐迄齊文宣時始成﹐眾口沸騰﹐號爲「穢史」﹐文宣敕《魏書》且勿施行。此收初成之本也。孝昭帝又詔收更加研審﹐收奉詔頗有攺正﹐於是《魏書》遂行。此收初攺之本也。武成帝又敕收更審﹐收更有回換﹐遂爲盧同立傳﹐先特爲崔綽立傳﹐至是綽反附出﹐而《楊傳》又增「有魏以來一家而已」八字。此收再攺之本也。後主緯天統五年﹐以魏收爲尙書右僕射。武平四年﹐又詔史館更撰《魏書》。按《魏書》李緯攺作李系﹐蓋以後主諱故避之﹐則知後主時又經修攺。此又收三攺之本也。然則《魏書》在收一人已四易稿﹐而其書尙蕪雜若此﹐信乎作史之難也。隋時又有魏澹所撰《魏史》﹐隋文帝以收書褒貶失實﹐詔澹別撰。其義例與收不同﹐以西魏爲正﹐東魏爲僞﹐凡鄰國之帝不書名﹐太子則書字﹐平文﹑昭成﹑獻明三帝稱謚﹐余不稱謚﹐太武﹑獻文被弒皆直書其事﹐不存隱諱﹐紀傳後不立論贊﹐具見《澹傳》中﹐當時號爲良史。隋時又有盧彥卿撰《後魏紀》三十卷﹐唐時又有張大素《後魏書》一百卷﹐裴安時《元魏書》三十卷﹐今皆不傳。

○魏收書有後人所補者《魏書》有不盡魏收原文者。如《孝靜帝紀》﹕武定二年﹐以齊文襄王領侍中﹐以今上爲僕射﹔五年以太原公今上爲尙書令。所謂「太原公今上」者﹐卽文宣帝髙洋也。魏收作史時正在文宣帝之世﹐故追敍魏事而曰今上也。元象元年書侯景﹑髙敖曹圍獨孤如願於金墉城﹐按獨孤如願卽獨孤信也﹐其名曰信﹐乃宇文泰所攺也。當金墉被圍時尙未攺名﹐故書其原名﹐似非後人所追敍﹐則亦可信爲魏收原本也。又凡髙歡辭相國﹐辭九錫﹐髙澄辭相國等事﹐皆大書特書﹐以見其不失臣節。而於歡之被挫於玉璧也﹐則書齊獻武王圍玉璧以挑之﹐寶炬﹑黑獺不敢出﹐略不見敗衄之迹﹐似爲齊回護者。於澄之死也﹐書齊文襄王薨於第﹐略不見被刺之迹﹐似爲齊隱諱者﹐則更可信爲魏收仕齊時所作也。然試以《北史》核對﹐凡《北史》所采《魏書》﹐大率存十之六七﹐而文法亦多攺易。今此卷除所書齊事外﹐其餘與《北史》字字相同﹐毫無竄攺﹐且《靜帝紀》後備書髙澄事帝之無狀﹐斥帝爲「狗腳朕」﹐令崔季舒毆帝三拳﹐及澄入宮責帝反背並遜位後遇鳩而崩之事。使以爲收所作﹐則收是時方諂齊之不暇﹐而敢書此乎﹖又《孝靜後傳》書帝被鴆後﹐後再嫁楊遵彥爲妻。後卽髙歡女﹐文宣姊妹也。收敢書此乎﹖則《魏書。孝靜帝紀》一卷及《皇后傳》一卷﹐必非收原本﹐乃後人反抄《北史》以補之者也。然《魏書。孝靜紀》內如髙歡辭相國等事﹐乃《北史》所無﹐則又非全抄《北史》者。劉貢父謂是時尙有《髙氏小史》及《修文殿禦覽》﹝亦北齊時書﹞﹐後人取《北史》及此等書雜綴成篇﹐以補《魏書》之缺﹐理或然也。《孝靜紀》及《皇后傳》外﹐如《昭成子孫傳》一卷﹐《明元六王傳》一卷﹐《景穆十二王傳》上卷﹐亦皆與《北史》相同﹐毫無增損﹐蓋亦取《北史》以補《魏書》也。惟貢父謂第三卷

《太宗紀》史館舊本上有白簽云「此卷是魏澹史」﹐而按其書法﹐與《澹傳》所載體例又不合﹐較之《北史》亦不相同﹐則此卷難確指爲非收原本也。

○《魏書》書法《魏書》本紀兼載鄰國興滅繼立等事﹐最爲明晰。其書法妄自尊大﹐惟西晉諸帝尙稱其帝號﹐以拓跋之先本授職於司馬氏﹐故書晉懷帝封祿官爲代公﹐晉湣封猗盧爲代王﹐不能沒也。至書東晉元帝﹐則已云司馬睿僭大位於江南。其他如漢﹑趙﹑秦﹑燕諸國﹐斥之爲僭爲僞﹐更無論矣。然翳愧出奔﹐尙依托石虎﹐虎以兵納之﹐始得歸國﹐則猶附庸於石氏也﹐而先已書石勒遣使求和。拓跋幼時﹐國破人散﹐賴苻堅分劉庫辰﹑衛辰二部﹐得依於庫仁以長﹐則猶臣服於苻氏也﹐而《燕鳳傳》已書苻堅遣使朝貢。因劉顯來逼﹐遣安同等乞師於慕容垂﹐則猶仰命於慕容氏也﹐而已書慕容垂遣使朝貢。此等書法﹐在道武建號以後尙猶有說﹐道武以前﹐部落尙微﹐追敍者獨不可少爲貶損以從實乎﹖至建號以後﹐南﹑北朝通使等事﹐其於南使之來﹐則書曰某遣某朝貢﹐如登國六年﹐晉司馬徳宗遣使朝貢是也﹔北使之去﹐則書遣使於某﹐如始光二年詔龍驤將軍步堆使於劉義符是也﹔於宋﹑齊諸帝皆書爲島夷﹐如天賜元年島夷劉裕起兵誅桓玄是也。按《節閔帝紀》﹕與梁通和﹐詔有司不得復稱僞梁。可見節因以前國史所記本是如此﹐然修史時何妨訂正﹖《北史》於道武建號以前﹐凡列國之事皆不書﹐以魏方儕於列國也﹔道武以後始兼書列國﹐而書南﹑北兩朝皆攺鄰國﹐體較爲得當矣。平文之殂﹐《魏書》旣云桓帝後以帝得眾心﹐恐不利於己子﹐遂害帝矣﹐乃穆帝爲長子六修所弒﹐但書帝討六修失利﹐微服民間﹐遂崩﹐昭成爲皇子實君所弒﹐亦但書帝至雲中崩。道武帝爲淸河王紹所弒﹐亦但書帝崩於天安殿。太武爲中常侍宗愛所弒﹐亦但書帝崩於永安宮﹐而俱不見致斃之迹。此正如魏澹所云「遭非命而不異考終﹐使亂臣賊子從何而俱」者《北史》於昭成則書皇子實君作亂﹐帝暴崩﹔於道武則書淸河王紹作亂﹐帝暴崩﹔於太武則書中常侍宗愛構逆﹐帝崩﹐庶不爲曲筆也。又《魏書》於髙齊事尢意存回護。髙歡起兵﹐以討爾朱氏爲名也﹐則書齊獻武王以爾朱逆亂﹐興義兵於信都。又於魏朝加髙歡官爵等事﹐書齊獻武王固讓者不一而足。孝武之被逼入關﹐又書帝爲斛斯椿﹑元毗﹑王思政﹑魏光諂佞間阻﹐遂貳於齊獻武王﹐而絕不著髙歡跋扈犯上之迹。其於京兆王瑜之子寶炬﹐謂輕躁無行﹐耽淫酒色﹐是時寶炬已爲西魏文帝﹐方與齊交爭﹐故極詆之。蓋收正仕於齊﹐自不得不曲爲袒護﹐固無足責也。

○《魏書》蕪冗處《魏書》最爲蕪冗﹐尢可厭者﹐一人立傳﹐則其子孫不論有官無官﹐有功績無功績﹐皆附綴於後﹐有至數十人者。如《陸俟傳》載其子孫馥﹝﹞﹑等十六七人﹐《李順傳》載其子孫敷﹑式等二十餘人﹐以及盧元﹑李靈﹑崔逞﹑封彜皆載其子孫宗族數十人﹐一似代人作家譜者。所載之人別無可紀﹐但敍其官閥一二語而已﹐則何必多費筆墨耶﹖當時陸操嘗病其敍諸家枝葉過爲繁碎﹐魏收謂因中原喪亂﹐譜牒遺亡﹐是以具書支派。此𨿽見其采輯之本意﹐而不盡然也。蓋傳中諸人子孫﹐多與收同時﹐收特以此周旋耳。《齊書。魏收傳》稱收修史時﹐凡同修者祖宗姻戚多被書錄﹐飾以美言。與陽休之善﹐則爲其父固作佳傳﹐固曾以貪虐爲中尉李平所劾﹐而收書云固在北平甚有惠政﹐李平深相敬重。又嘗納爾朱榮子金﹐故減榮之惡﹐傳論云「若修徳義﹐則韓﹑彭﹑伊﹑霍﹑夫何足數﹗」可見收修書全以公事而市私情。而其時同修史者亦互相牽附。《北史。刁柔傳》云柔與收同修《魏史》﹐志在偏黨﹐凡其內外通親並虛美過實。此皆當日阿徇情事也。乃李延壽修《北史》已在唐時﹐與諸人子孫渺不相接﹐可以無所瞻徇﹐何以亦仍《魏書》之舊﹐臚列不遺耶﹖

○《北齊書》《北齊書》亦有數卷亡失﹐而後人取《北史》以補之者。試以《北史》核對﹐便自了然。蓋《北史》𨿽據各史修成﹐而其間剪裁增損﹐必大同小異﹐斷無有一字不差者。今《北齊書》本紀內惟《文宣紀》與《北史》繁簡互殊﹐其爲原書無疑﹐神武及文襄紀之前半篇﹐及廢帝﹑孝昭﹑武成﹑後主緯等紀﹐則與《北史》字字相同﹐此必非原本也。《文宣紀》後一論﹐《孝昭紀》後亦一論﹐而孝昭論前半篇仍是文宣論﹐核之《北史》文宣﹑孝昭二帝總論﹐則一字不差﹐蓋《北齊書。孝昭紀》與論俱亡﹐後人遂取《北史》內《孝昭紀論》補之﹐而論內又未刪去文宣半篇﹐以致兩卷之間﹐文宣論復出也。《武成紀》一卷無論﹐《後主紀》一卷有論﹐而其論系武成﹑後主合爲一論﹐核之《北史》二帝同捲之總論﹐亦一字不差﹐此亦取《北史》補之﹐但分卷未分論也。《皇后傳》亦與《北史》字字相同﹐惟《北史》於後傳外兼傳妃嬪﹐此則但有後傳無妃傳﹐蓋亦從《北史》內摘出後傳而不及妃嬪耳。其《諸王傳》《北齊書》髙祖十一王爲一卷﹐無論﹐文襄六王爲一卷﹐無論﹐文宣﹑孝昭﹑武成﹑後主諸子合爲一卷﹐則有論﹐其論卻合文襄諸子在內。核之《北史》﹐亦字字相同﹐蓋《北史》自文襄諸子至後主諸子本合爲一卷﹐故合爲一論﹐而補書者但取《北史》各傳分爲二卷﹐而論未及分﹐故文襄諸子有傳無論﹐文宣以下諸子有論而又兼文襄諸子也。其《宗室傳》則趙郡﹑淸河二王另爲一卷﹐其文字與《北史》繁簡各殊﹐傳後一論﹐專爲二王﹐其爲《北齊書》原本無疑。其他則亦從《北史》抄出﹐但分卷小異耳。《北史》齊宗室與神武諸子同捲﹐《北齊》抄出﹐但分卷小異耳。《北史》齊宗室與神武諸子同捲﹐《北齊書》以神武諸子爲一卷﹐列於文襄諸子前﹐而《宗室傳》另爲二卷﹐次於後主諸子後。除趙郡﹑淸河一卷外﹐其餘諸傳亦與《北史》字字相同。蓋北齊原書紀傳多有亡失﹐而目錄具在﹐補書者摘《北史》以湊合原書卷數也。惟《文襄紀》後半篇與《北史》迥異﹐又語無倫次﹐亦必非《北齊書》原本。自武定五年文襄辭丞相以後﹐據《北史》尙有兩年之事﹐至武定七年八月始被盜刺死。今《文襄紀》則辭丞相後卽敍其致侯景書及景答書﹐下卽敍文襄無禮於魏靜帝之事﹐又不書明年月﹐但云「七月還晉陽﹐遇盜而殂」﹐則似文襄之卒在武定六年矣。且文襄卒於鄴﹐而此云「還晉陽遇盜殂」﹐則又似卒於晉陽矣。按文襄與侯景往復書本在《梁書。景傳》內﹐文襄無禮於靜帝之事本在《北史。靜帝紀》內﹝此事本在《北齊。髙徳政傳》內﹐《北史》於《徳政傳》刪之而著於記﹞﹐其被蘭京刺死一事﹐亦卽在《北史。文襄紀》內。蓋補書者全用《北史》﹐恐人見其抄襲之迹﹐故於此紀雜取諸書成篇以示小異﹐而不知其蕪雜不倫也。按唐初𨿽修成梁﹑陳﹑周﹑齊諸史﹐自有《南﹑北史》出而諸史皆不行﹐自非大力藏書家罕有能備之者。今所傳《後魏書》《北齊書》皆宋初取內府本﹐並募天下善本校正刊行。觀於胡安國等序《後周書》﹐謂仁宗出太淸樓本合史館祕閣本﹐又募天下獻書﹐得夏竦﹑李巽兩家本﹐始校正鏤板以行。是內府之藏﹐天下之大﹐不過此數本。《周書》如此﹐魏﹑齊書亦可知﹐有宋鏤板時﹐度亦必購募以校其缺佚﹐而已遺失若此﹐可見唐時諸史之流傳於世本自無多也。今諸史徧天下﹐而世罕有知其殘缺取《北史》補成之事﹐則未嘗取《南﹑北史》核對耳。○《周書》《周書》敍事繁簡得宜﹐文筆亦極簡勁﹐本令孤徳所撰也。徳在當時修史十八人中最爲先進﹐各史體例皆其所定﹐兼又總裁諸史﹐而《周書》乃其一手所成。武徳中詔修各史﹐徳已奉敕與庾儉修《周書》。貞觀中再詔修諸史﹐徳又奉敕與岑文本修《周書》。繼又引崔仁師佐修﹐是同修者𨿽有數人﹐而始終其事者徳也。李延壽南﹑北二史亦先就正於徳﹐然後敢表上﹐則可知徳宿學﹐爲時所宗矣。今試取《北史》核對﹐當後周時區宇瓜分﹐列國鼎沸﹐北則有東魏﹑髙齊﹐南則有梁﹑陳﹐遷革廢興﹐歲更月異﹐《周書》本紀一一書之﹐使閱者一覽了然。《北史》𨿽亦兼記鄰國之事﹐然有書有不書者﹐如髙歡之死﹐髙澄之篡﹐皆北鄰大事也﹐侯景之逆﹐梁武﹑簡文﹑元帝之革易﹐皆南鄰大事也﹐而《北史。周紀》一切不書。《周書》本紀則大統十三年書齊神武薨﹐其子澄嗣﹐是爲文襄帝﹐十五年書文襄爲盜所殺﹐十六年書齊文宣廢魏帝而自立。其於蕭梁之事﹐則於魏廢帝元年總書云﹕侯景之克建鄴也﹐奉梁武爲主﹐梁武以憤恚薨﹐景又立其子綱﹐尋廢綱而自立﹐綱弟繹討景擒之﹐是爲元帝﹔於恭帝元年﹐又書梁將王僧辯﹑陳霸先立梁元帝子方智爲主。此皆《北史。周紀》內所不書者﹐而《周書》則紀載不遺﹐以醒眉目﹐此書法之最得者也。宋﹑齊﹑梁﹑陳及北齊書﹐凡易代之際﹐必有九錫文﹑禪位詔﹐陳陳相因﹐可爲嘔噦。西魏之遜於周﹐當亦必有此等虛文﹐而《周紀》不載﹐更見其剪裁之淨。他如趙貴等傳後總敍八柱國十二大將軍﹐可見一代策勛之典﹔《蘇綽傳》載其六條詔書及《大誥》全篇﹐可見一代創制之事﹔《宇文護傳》載其母子相寄之書﹐千載下神情如見﹔《王褒傳》載其寄周宏讓書﹐《庾信傳》載其《哀江南賦》﹐此二人皆以才著﹐故特存之﹐以見一斑﹐亦非如《魏書》之廣輯蕪詞﹐徒以充卷帙也。惟魏孝武之崩﹐乃周文以其與明月公主亂故鴆之﹐《周書》但書魏孝武崩﹐而不見被鴆之事。王羆當元顥入洛﹐曾受其僞官﹐而《周書。羆傳》亦不書此﹐未免意存隱諱。《宇文導傳》﹕侯景遣使請援﹐朝議將應之﹐乃徵導爲隴右大都督。按景在河南。距隴右二千餘里﹐有何關涉﹖據《北史》﹐是時本令隴右大都督獨孤信往援侯景﹐故移導於隴右也﹐《周書》少此數語﹐遂無頭緒。又《獨孤信傳》云﹕景寇荊州﹐乃以信爲大使﹐撫慰三荊﹐尋除隴右大都督。則又似信先往荊州﹐後任隴右矣。以《北史》參較﹐則信本督隴右﹐因有侯景之事﹐故遣往荊州﹐及景已入梁﹐故信仍回隴右也﹐《周書》亦不敍明。宇文貴之子昕入隋爲功臣﹐《周書》以其爲隋臣﹐則不入周傳可也﹐乃又附於《貴傳》後﹐旣附傳矣﹐則昕在周武帝時爲武帝決策攻克晉州及並州之戰﹐武帝以失利欲還﹐昕謂「破竹之勢已成﹐何可捨之﹖」遂再戰﹐卽破晉陽。此皆在周時功績也﹐而《昕傳》又不書﹐未免取捨失當。又《皇后傳》每後必載其策立之文﹐亦殊無謂。至其編次各傳﹐宇文測﹑測子深及宇文神舉﹐皆宗室也﹐而不入《宗室傳》。宇文孝伯﹐深之子也﹐又不附《深傳》﹐而另爲捲。王雄﹑王謙﹐父子也﹐侯莫陳崇之與侯莫陳順﹐尉遲迥之與尉遲綱﹐李賢之與李穆﹐趙貴之與趙善﹐皆兄弟也﹐而亦各分卷﹐未免多費筆墨矣。

○《隋書》《隋書》最爲簡練﹐蓋當時作史者皆唐初名臣﹐且書成進禦﹐故文筆嚴淨如此。《南。北史》𨿽工﹐然生色處多在瑣言碎事﹐至據事直書﹐以一語括十數語﹐則尙不及也。或疑其記事多遺漏﹐如薛道衡死﹐煬帝曰「復能作『空梁落燕泥』否﹖」及李密牛角掛《漢書》並侍直仗下﹐煬帝斥爲黑色小兒之類﹐列傳中皆不書﹐似覺疏略。不如此皆事又叢碎無關系者﹐不過《世說》及詩話中佳料﹐本非正史所宜收﹐刪之正見其去取得宜﹐未可輕議也。又如裴矩入唐爲民部尙書﹐何稠入唐爲將作匠﹐陳茂入唐爲梁州總管﹐此宜俟他日編作唐臣。乃以其功績多在隋世﹐遂爲立傳於《隋書》﹐更見當時公論在人﹐毫無忌諱。虞世南在貞觀時寵遇甚優﹐而其兄《世基傳》內直書罪惡﹐不能稍掩﹐尢見史筆之嚴也。惟房彥謙在隋世本無事迹可紀﹐而特載其與張衡書數千百言﹐敍爲佳傳﹐未免以其子玄齡時方爲相﹐且總知諸史﹐故稍存瞻徇耳。張衡與晉王廣謀篡﹐文帝臨危時﹐廣使衡侍疾﹐俄而帝崩。此何等事﹐而《衡傳》不載﹐僅於《宣華夫人傳》內附見之﹐則亦未爲直筆。至於韋孝寬𨿽立功於周﹐然隋髙祖攝政時﹐尉遲迥懷異圖﹐孝寬奉命馳往察變﹐得其反狀﹐乃亟西還﹐每至驛輒驅傳馬而去﹐復謂繹吏曰「蜀公﹝卽尉遲迥﹞將至﹐宜速具酒食。」迥果遣騎來追﹐每驛無馬﹐有盛饌﹐遂追不及﹐而孝寬得回﹐使髙祖嚴爲備﹐則孝寬之盡心於髙祖可知﹐是《隋史》宜爲立傳﹐而竟不書﹐豈以《周書》內已有傳﹐故不復復出耶﹖然其子韋壽方立傳於《隋書》﹐則孝寬有功於隋之處﹐何妨於《壽傳》內敍入﹐乃《壽傳》旣不敍入﹐又於其從子《韋藝傳》內見之﹐殊兩失矣。李密歸唐﹐封邢國公﹐以其隋末嘗臣於越王侗﹐故亦立傳於《隋書》。然密入唐旋復被誅之事﹐何以又不書﹖此不可解。伊婁謙一生事迹在周﹐宜編入《周書》﹔盧思道事迹半在齊﹐半在周﹐乃俱編入《隋書》﹐亦覺無謂。《北史》﹕源師以孟夏龍見當雩﹐髙阿那肱聞之﹐以爲眞龍出﹐驚起問龍所在。師曰「此龍星見﹐非別有眞龍也。」阿那肱怒曰「漢兒多事﹐彊知星宿。」《隋書》則述阿都肱語曰「何乃幹知星宿﹖」此語殊不及《北史》之明爽。《通鑑》﹕來護兒奉命由海道徵髙麗﹐猝聞楊玄感反﹐回兵擊之。諸將以非詔旨爲疑﹐護兒曰「髙麗之事小﹐玄感之患大﹐如以違命見責﹐我自任之。」遂回﹐破玄感。《隋書》但云玄感作逆﹐護兒勒兵與宇文述等擊破之。此語似不如《通鑑》之有生气。

●卷八○《南﹑北史》原委《南北史》原委見於李延壽自序﹕其父大師﹐少有著述之志﹐以宋﹑齊﹑梁﹑陳﹑魏﹑齊﹑周﹑隋南北分隔﹐南謂北爲索虜﹐北謂南爲島夷﹐其史皆詳於本國而略於他國﹐欲仿《吳越春秋》體編年紀之。客於侍中楊恭仁家﹐有宋﹑齊﹑梁﹑魏四代史﹐因漸次編輯﹐未畢而歿。延壽欲繼先志﹐適在顏師古﹑孔穎達下佐修各史﹐因得齊﹑梁﹑陳等五代舊事目所未睹者﹐合之家中舊本﹐參訂編次﹐尙多所闕。貞觀十五年﹐令孤徳奏延壽同修《晉書》﹐因復得入內府勘究宋﹑齊﹑魏三代之事。十七年﹐褚遂良又奏延壽佐修《隋書》「十志」﹐因益得披尋校勘。時史局中梁﹑陳﹑周﹑齊﹑隋《五代史》已就﹐以「十志」未成﹐故未頒行。延壽不敢使人抄錄﹐乃手自繕寫﹐又於此正史外參考雜史一千餘卷﹐然後成書﹐前後凡十六年。旣訖事﹐呈令孤徳閱畢﹐始表上之﹐時已在髙宗之世。此《南﹑北史》始末也。按延壽修史時﹐沈約《宋書》。蕭子顯《齊書》﹑魏收﹑魏澹兩家《魏書》﹐皆已流布。梁﹑陳﹑周﹑齊﹑隋五史且未頒行﹐而延壽同在纂修之列﹐故得抄錄﹐以爲底本﹐而參考雜史以成之。刪去蕪詞﹐專敍實事﹐大槪較原書事多而文省﹐洵稱良史。然其中增刪亦有不同者﹐今以各原書核對﹐延壽於宋﹑齊﹑魏三史刪汰最多﹐以此三史本蕪雜太甚也﹔於梁﹑陳﹑周﹑齊﹑隋五代則增刪俱不甚多﹐以此五史本唐初名人所修﹐延壽亦在纂輯之列﹐已屬善本故也。○《南史》繁簡失當處《南史》於宋事惟劉穆之﹑謝晦﹑檀道濟諸大傳多有刪攺﹐實爲繁簡得宜。其餘大都仍《宋書》原文而少節之﹐如王懿﹑張劭﹑張敷﹑張暢﹑劉敬宣﹑朱齡石﹑毛修之﹑傅宏之﹑胡藩﹑劉康祖等傳可核對也。其增於《宋書》者﹐類多新奇可喜﹐易動觀聽。如《孝武紀》增其爲皇子守彭城時﹐魏太武大舉至城下﹐長史張暢出與魏李孝伯語﹐帝攺服隨暢出。孝伯目帝不輟﹐出謂人曰「張侯側有人風骨非常士也。」又孝武末年好爲長夜之飲﹐每旦盥漱又命酒﹐俄頃數斗﹐憑幾昏睡。或有奏事﹐則肅然整容﹐無復酒色﹐內外皆服其神明。《廢帝紀》增其爲太子時常被孝武斥責﹐卽位後欲掘孝武陵﹐並詈孝武爲「﹤鼻查﹥奴」。《劉穆之傳》﹕增其貧時向妻舅乞檳榔被侮。《劉述傳》增其視從子俁疾﹐命取酒肉﹐謂禮有疾飲酒食肉等事。《劉傳》增其與何偃並馳落後﹐有牛駛馭精等語。諸如此類﹐不一而足﹐𨿽足使閱者動色解頤﹐兼可資談柄。然《南史》之佳處在於刪繁存要﹐而不在此談瑣言碎語事也。其刪節舊史處﹐亦有失之太簡者。《王鎭惡傳》﹕武帝討與司馬休之﹐鎭惡爲先鋒﹐聞帝將至﹐乃先攻斬休之將朱襄一段功績﹐全不書。檀道濟先從武帝討盧循﹑徐道覆﹐積戰功甚多﹐《南史》一切不載﹐直從武帝不豫﹐道濟受顧命敍起。又劉道規追桓玄於崢嶸洲﹐兵不滿萬﹐而桓玄兵數萬奄至﹐諸將懼欲退﹐道規力持不可﹐乃大戰破之﹐又攻桓仙客偃月壘等功甚著﹐《宋書》一一敍之。而其下云﹕江陵之平也﹐道規推劉毅爲元功﹐何爲忌爲次功﹐己爲末功﹐此正見其有功不伐。《南史》於戰功一槪刪去﹐但存元功次功末功數語﹐則竟似道規之功本少矣。《劉眞道傳》《宋書》敍其與裴方明等討破楊難當及其子虎﹐戰功甚著﹔《孟龍符傳》《宋書》敍其廣固之戰以單騎衝賊﹐先奪據水源﹐功爲第一。《南史》皆不書。《宋書。文穆王皇后傳》載其弟藻尙臨川公主﹐被妒離婚﹐因歷敍宋世公主妒惡﹐並載江學攵辭婚一疏﹐《南史》盡刪之﹐以其與王皇后無涉也。然《宋書》《南史》俱不立《帝女傳》﹐則此等宮闈惡習於何見之﹖《宋書》於《王皇后傳》牽連書之﹐未嘗無意﹐《南史》不載﹐轉無以垂戒﹐此又過求簡淨之失也。

○《南史》多用《齊書》原文《南史》於蕭齊時事亦僅於諸大傳增減竄易﹐以見其考核之博﹑敍述之工﹐其餘則多仍《齊書》舊文﹐非篇篇俱有攺訂也。如《齊書》本紀謂蕭氏出漢蕭何之後﹐蕭望之乃其先祖之次﹐因歷敍自何以下直至齊髙帝世之次。《南史》則謂《望之傳》不載齊典﹐所書恐乖實錄﹐顏師古注解《漢書》已正其非﹐故削而不錄﹐只從髙帝之髙祖淮陰令敍起﹐此其紀實也。他如《郁林王何妃傳》增蕭坦之請殺妃所私楊瑉之一事﹐《褚淵傳》增其父湛之牛墮井躬自挽之﹐淵讀書不輟。父歿後﹐有兩廚寶物在其生母郭氏處﹐嫡母求之﹐郭欲不與﹐淵力勸乃與之。山陰公主悅淵美﹐請於帝﹐召入﹐主夜就之﹐淵堅拒不亂。明帝臨崩﹐托顧命於淵﹐有「欲使著黃羅欏」之語。四貴輔政時﹐有齊髙讓增戶邑一書﹐淵與袁粲同答一書﹐以及在喪粲室嘯詠等事。《王儉傳》增其說齊髙受禪﹐及代向褚淵關說﹔齊國建後﹐酌定朝儀及百僚致敬世子之禮﹔齊受禪後﹐酌定郊祭﹑殷祭之禮﹔皇太子妃薨﹐酌定宮臣之服等事。《劉善明傳》增其少厲淸節﹐及母陷於魏﹐乃頗貪﹐或問之﹐知以將贖母故﹐母歸﹐淸節益峻等事。皆頗有關系。其他仍多用《齊書》﹐無甚攺易。觀垣榮祖﹑焦度﹑張岱﹑褚炫﹑何戢﹑張緒﹑張融﹑周顯﹑王晏﹑蕭諶﹑蕭坦之﹑江學攵﹑徐孝嗣﹑蕭緬﹑張欣泰等傳﹐可核對也。卽較原書稍有增加者﹐不過瑣言碎事。如《髙帝紀》增其少時符瑞﹐《皇后傳》增髙後陳氏先與裴氏議婚﹐後夢有迎車至﹐如常人禮﹐後不肯去﹐繼有龍旗豹尾迎者﹐乃喜從之﹐後裴果不成婚而嫁於帝﹐及炒胡麻未燃火而薪自燒等事。《郁林王紀》增髙帝嘗拔白須﹐因王在旁﹐呼帝爲太翁﹐乃止不拔。豫章王嶷死後見形於沈文季。曹虎素知梁武非常人﹐曾借錢十七萬。虎已卒﹐梁武卽位﹐忘之﹐忽夢虎來責﹐乃送錢還其子﹐仍擢用之。《謝超宗傳》劉道隆聞武帝稱超宗殊有鳳毛﹐乃出問超宗身有異毛。如此之類﹐大都新奇可喜﹐其實無關於朝政之大也。

○《南史》敍事失當處柳元景之拒魏師也﹐薛安都目橫矛﹐單騎突陣﹐四向奮擊﹐左右皆辟易。於是眾軍並鼓噪俱前。魏縱突騎來﹐安都怒甚﹐乃脫兜鍪﹐解所帶鎧﹐惟著絳衲襠衫﹐馬亦去具裝﹐馳入賊陣﹐猛气咆勃﹐所向無前﹐當其鋒者﹐無不應刃而倒。此事宜敍在《安都傳》﹐乃反詳於《元景傳》內﹐而《安都傳》但云隨柳元景向關陜﹐所向克捷。宋蒼梧王旣被弒﹐齊髙帝集朝貴議所立。王敬則拔刀麾眾曰「天下之事﹐皆應關蕭公﹐敢有開言者﹐血染敬則刀。」袁粲欲有所言﹐敬則又叱之﹐乃止。此事應敍於《敬則傳》﹐乃反詳於本紀﹐而《敬則傳》不載。齊髙帝因荀伯玉奏太子過失﹐遂發怒﹐有易儲意。晝臥太陽殿﹐王敬則直入叩頭﹐請往東宮慰太子﹐帝不答。敬側大呼宣敕往東宮﹐並索輿﹑輿至﹐帝了無動意。敬則索衣衣帝﹐仍牽上輿﹐遂幸東宮﹐與諸王宴飲盡迎﹐太子得無恙。此事亦應敍於《敬則傳》內﹐乃反詳於《伯玉傳》﹐而《敬則傳》不敍。

○《南史》與齊﹑梁﹑陳三書互異處《南史》於蕭齊事多用《齊書》原文﹐縱有增刪﹐無甚岐異。惟《髙帝紀》吳喜賫酒一事﹐《齊書》謂宋明帝疑帝非人臣相﹐使喜封銀壺酒賜之。髙帝出迎﹐酌飲之。喜還奏﹐帝意乃悅。《南史》則謂髙帝懼鴆不肯飲﹐喜告以誠﹐先飲之﹐帝乃酌飲。喜還奏﹐明帝乃悅。《齊書。庾杲之傳》武帝嘆其風韻之美﹐王儉以爲「蟬冕所映﹐更生風采﹐陛下當與以卽眞」﹐《南史》則以此語爲柳世隆之言。《齊書。崔慧景傳》謂慧景起兵向闕﹐過廣陵﹐崔恭祖開門納之。慧景停二日﹐渡江至京口。時江夏王寶元鎭京口﹐爲內應。乃合二鎭兵﹐奉寶元向京師。《南史》則謂慧景與恭祖未有素約﹐慧景至廣陵﹐恭祖閉城不出﹐慧景夜襲廣陵據之﹐遣子覺赴京口。寶元見其兵少﹐恐不濟事﹐反擊覺走之。及恭與覺以八千人濟匯﹐柳忄登等勸寶元與慧景合﹐反乃以覺爲先鋒﹐恭祖次之﹐慧景爲都督。《北史》梁武帝破建業﹐執蕭寶夤﹐將殺之。寶夤逃奔於魏﹐歷顯仕﹐屢與梁戰﹐後以謀反誅。是寶夤仕魏三十餘年而死也。《南齊書。寶夤傳》則謂齊和帝中興二年以謀反誅﹐是寶夤當梁武未爲帝時已被刑矣﹐蓋蕭子顯撰次《南齊書》在梁時﹐有所忌諱也。《梁書。元帝紀》承聖二年﹐魏遣郭元建治舟師於合肥﹐《南史》則書齊遣郭元建。按是時東魏已微﹐政出髙氏。《梁書》從名分而言故書魏﹐《南史》按實書故云齊也。《梁書。鄧元起傳》謂元起不出兵救晉壽﹐以致陷沒﹐蕭淵藻來代﹐表其逗畱﹐乃收付獄﹐元起自縊死。《南史》謂淵藻至﹐求元起良馬﹐元起不與﹐淵藻殺之。後梁武知其枉﹐責淵藻曰「元起爲汝報仇﹐汝爲仇報仇。」據此﹐則當以《南史》爲確。其尢互異者﹐《梁書》臨川王宏都督北討諸軍﹐大潰而歸﹐喪師辱國﹐及通奸公主等事﹐一字不書﹐反大加褒美。《南史》則一一直書﹐略無諱飾。蓋《梁書》多用國史記載﹐粉飾原文﹐而《南史》則參考實事也。《陳書。後主沈皇后傳》謂隋亡後﹐後自廣陵過江還鄕裏﹐不知所終。《南史》謂過江至毗陵天靜寺爲尼﹐名觀音﹐貞觀初卒。《陳書。吳明徹傳》謂明徹戰敗﹐爲周師所執﹐憂憤構疾卒。《南史》謂周封明徹爲懷徳郡公﹐位大將軍。《陳書》蓋以完節予之也。《陳書。徐陵傳》謂陵卒﹐謚曰章。《南史》謂後主爲太子時﹐以己作托爲他人者以示陵﹐陵曰「不成詞句。」後主銜之。及卒﹐後主已正位﹐乃謚曰章僞侯。《姚察傳》《南史》謂察父僧坦精於醫﹐梁時爲大醫正﹐兩宮所賜﹐皆爲察兄弟遊學之資。《陳書》不載僧坦以醫術得幸﹐但云知名梁代﹐二宮禮遇優厚﹐每得賜﹐爲察遊學之資。蓋自諱其醫也。

○《北史》與《魏書》互異處《魏書》泰常三年﹐赫連屈丐僭稱帝﹐《北史》在泰常四年。《魏書》始光三年蠕蠕入寇﹐詔尉普文率騎討之﹐《北史》謂帝自率輕騎討之。《魏書》始光四年滅赫連昌﹐昌尙書聞敗﹐夜將昌母出走﹐車駕入城﹐掠昌羣弟及諸母姊妹妻妾﹐是昌母未被擄也﹔《北史》不書其母出亡﹐但云掠昌羣弟及其母妹妻妾﹐則是並擄昌母矣。《魏書》太平眞君七年﹐帝自將討薛永宗﹐永宗男女無少長皆赴水死﹔《北史》謂擒永宗斬之﹐其男女無少長皆赴水死。太和十七年﹐詔員外散騎侍郎劉承叔使於蕭賾﹐《北史》則雲散騎常侍邢巒使於齊。按遣使必兩人﹐《魏書》凡遣使皆兩人並書﹐《北史》只書正使一人﹐此次《魏書》只書劉承叔﹐蓋脫落正使邢巒也。《魏書》前廢帝恭﹐《北史》書節閔帝。《魏書》後廢帝朗﹐《北史》書廢帝。《魏書》出帝修﹐《北史》書孝武帝。《魏書》崔潛工書﹐二百年後姚元標亦工書﹐見潛遺迹﹐以爲過於己﹔《北史》謂元標以爲過於其祖崔浩。《魏書。穆紹傳》元顥入洛﹐以紹爲兗郡刺史﹐行至東郡﹐聞顥敗而返﹔《北史》不書其受顥官職之事﹐蓋以完節與之。《魏書。苟頹傳》李﹑李敷之誅﹐頹並致諫﹔《北史》則云李惠﹑李新之誅﹐頹並致諫。太武五王內﹐《魏書》有廣陽名建閭﹐《北史》則單名建。皮豹子之子﹐《魏書》名喜﹐《北史》名懷喜。長孫翰之子﹐《魏書》名平成﹐《北史》名成。長孫翰之弟﹐《魏書》名陳﹐《北史》名陵。穆崇之孫﹐《魏書》名乙九﹐《北史》名九。此皆互異者。○《北史》多取魏收書唐初修各朝諸史。本欲兼修《魏書》﹐因祕書省奏《魏書》有魏收﹑魏澹二本﹐遂不復修。是唐初收﹑澹二本具在。今按李延壽《北史》魏朝紀傳則似全據收書以成之者。收書太武﹑景穆﹑文成﹑獻文各爲一論﹐《北史》合數帝爲一論﹐而皆取收論隱括成篇。《孝文紀論》及《皇后傳序》前半篇﹐皆全用收語﹐並一字不攺。景穆諸子平陽王以下一卷傳論﹐前半篇亦全用收語。列傳中如丘堆﹑娥淸﹑劉尼﹑王洛兒﹑車路頭﹑司馬楚之﹑王慧龍﹑盧魯元﹑陳建﹑陸俟﹑長孫嵩等﹐悉用收原文﹐略有刪節﹐可核對也。又收書作於齊文宣時﹐故其稱髙歡曰齊獻武王﹐髙澄曰齊文襄王。《北史》則書渤海王髙歡﹑渤海世子髙澄﹐史體固如是也。而《北史。元孝友傳》云魏靜帝宴齊文襄於華林園﹐《元暉業傳》云齊文襄嘗問暉業近日何所披覽﹐《元瑾傳》云謀殺齊文襄事泄伏誅﹐則竟全用收原文﹐並此等亦不檢點攺易矣。又本紀「太平眞君五年二月行幸廬」﹐此下必有缺文﹐而《北史》亦書「行幸廬」。太和六年詔以安昌殿爲內寢﹐皇信堂爲中寢﹐四下爲外寢。「四下」二字必有訛誤﹐而《北史》亦云「四下爲外寢」。《王瓊傳》有云﹕李崇小子靑肫嘗「盛服寵勢」﹐此四字並必有訛誤﹐而北史亦云「盛服寵勢」﹐益可見《北史》全本收書也。惟魏末先敍西魏﹐次敍東魏。及孝武帝入關一事﹐魏收書但云帝總六軍於河橋﹐爲斛斯椿等迫脇﹐遂出於長安﹐其下乃云齊獻武入洛﹐遣官西迎車駕﹐而不書髙歡先起兵﹐以致孝武西奔之迹﹐此固收爲齊諱也。《北史》則云帝總六軍於河橋﹐髙歡引軍東度﹐帝率南陽王寶炬等以五千騎宿西。眾知帝將出﹐夜亡者過半。宇文泰遣駱超﹑李賢﹑和來赴。髙歡入洛﹐遣婁昭等追帝﹐請回駕。帝鞭馬長騖而去﹐過河謂梁禦曰「此水東流﹐而朕西上。」此段文字乃收書所無﹐當是取諸澹書耳。

○《北史》刪《魏書》太簡處《南﹑北史》本就各朝原史刪成﹐然《南史》於原史外尙多有加增﹐《北史》於元魏紀傳則但有刪減耳。今一一核對。《北史》所增於《魏書》者﹐惟《元湛傳》增其與爾朱榮爭論遷洛一事﹐《元和傳》增其少爲孫天恩所打﹐後出守東陽﹐殺其一家報仇之事﹐《薛辧傳》增其父彊辭桓溫﹑苻堅之辟一事﹐《盧懷仁傳》增其善與人交﹐有「太丘道廣﹐稽生峭立﹐皆非中道」等語﹐《李顯甫傳》增其聚宗族開李魚川以避賊一事。其他則但刪削原書﹐十存五六﹐絕無增輯也。其刪削原書較爲簡淨者﹐如《劉文曄傳》《魏書》載其訴父休賓功大賞薄﹐酬對凡二千餘字﹐《北史》但以一語括之。《唐景先傳》《魏書》載其《五經疑問》十餘條﹐《北史》盡刪之。《李孝伯傳》《魏書》載其與張暢語幾二千字﹐《北史》僅存其半。此皆過舊書遠甚﹐然又失之太簡者。莊帝時羣盜蜂起﹐各有名號﹐乃一切不書。以冀州等七郡封爾朱榮爲太原王﹐此亦當時一大事﹐而亦不書。元挾梁兵入洛陽﹐已而敗走﹐《北史》𨿽略書之﹐而爲縣卒江丰斬首則不書。孝武帝永熙元年﹐髙歡破擒爾朱天光﹑爾朱度律﹐送京斬之﹐亦不書。此本紀之失也。尉古眷有破蠕蠕﹐擒赫連昌﹐追禿發保周窮迫自殺之功﹐和跋有取滑臺及破慕容徳之功﹐奚斤有自洛陽攻滑臺﹑破宋將毛徳祖之功﹐原雅有襲髙車東部之功﹐長孫肥有破慕容農﹑慕容普之功﹐《北史》皆不書。此等皆元魏創業之人﹐是以列於《功臣傳》﹐而功績一切刪之﹐則何以列之爲功臣耶﹖酈範隨慕容白曜南徵﹐破無鹽﹐諭降肥城﹐及不發兵接應沈文秀事﹐皆得勝算﹔薛彪子請建屯田﹐請減近南邊民租絹﹐亦當時要務﹐而傳內皆不載。又如奚眷有鎭虎牢﹑鎭長安﹑討山胡虜其妻子﹑討沮渠得宜克其二城等功﹐周觀有從討赫連昌﹑從討蠕蠕﹑從徵平涼﹑從破離石胡等功﹐是以二人俱在《功臣傳》。及《北史》盡刪之﹐《眷傳》但書其徵蠕蠕﹐出別道後期伏誅之事﹐《觀傳》但書其撫馭失和﹐致部民薛永宗射死之事。如此則二人乃有罪無功者﹐何以列於《功臣傳》耶﹖此又列傳太簡之失也。又其於南北交兵之事尢爲簡略﹕太平眞君三年﹐宋將裴方明等討楊難當﹐魏遺古弼﹑皮豹子等救之﹔四年﹐大破宋兵﹔九年﹐氐楊文徳受宋官號﹐魏又遣皮豹子討之﹐擊走宋將郎啟元等﹔興光四年﹐宋將殷孝祖築城於淸水﹐魏遣敕文擊之﹔天安元年﹐宋將薛安都以彭城內屬﹐常珍奇以懸瓠內屬﹐宋遣張永﹑沈攸之討安都等﹐魏遣尉元﹑孫伯恭等大破永﹑攸之﹔二年﹐宋冀州刺史崔道固﹑平原守劉休賓舉城降﹔延興元年﹐宋將垣崇祖寇東兗州﹐魏遣於洛侯討破之。四年﹝點校者按﹕應是太和四年﹞﹐魏將元琛攻克齊馬頭戍﹐梁郡王嘉破齊將虞紹之於朐山﹔太和十二年﹐齊將陳顯達寇邊﹐詔元斤﹑莫亮等禦之﹔景明四年﹐劉思祖破梁軍於邵陽洲﹐擒其將張惠紹﹑趙景悅﹐《北史》本紀內皆不書。其應載於列傳者﹐如臨淮王譚破宋鄒山寨﹐獲米三十萬﹐又造筏渡軍﹐斬宋將胡崇及其兵萬餘﹔任城王澄弟破梁將楊公則等﹔中山王英與蕭懿諸將戰﹐克獲甚多﹔齊將陳顯達攻陷醴陽﹐魏遣穆亮討之﹐顯達敗走﹔梁將馬仙卑來關南築城﹐司馬悅遣將焚其城﹐擒劉靈秀﹔叔孫建之攻東陽也﹐城中竺靈夔爲地道將遁﹐刁雍謂建宜速入城﹐遲則人將走盡﹔梁將王茂先入寇﹐魏遺刁整爲楊大眼軍司﹐大破茂先﹐斬梁將王花等﹔元顯達以郢州降梁﹐魏遣源子恭討之﹐敗梁將夏侯夔﹐又敗梁將夏侯﹐又敗梁將胡智達﹐擒梁將閻次洪。此皆載在《魏書》各傳中﹐而《北史》《任城王澄傳》《中山王英傳》﹑穆亮﹑司馬悅﹑刁雍﹑刁整﹑源子恭等傳一切不書。豈《魏書》所載本不實耶﹐抑南﹑北兩朝國史各自誇勝諱敗﹐若一一存之﹐則《南﹑北史》核對多不符合﹐故寧一切刪之﹐以免岐互之迹耶﹖

○《北史》較《北齊書》繁簡互有得失處《北歷》於《魏書》大槪刪者多而增者少﹐以《魏書》本蕪雜故也。於周﹑齊諸書則增者甚多﹐蓋周﹑齊諸書修於貞觀﹐而每史皆須進禦﹐兼有魏徵等爲總載﹐故下筆不苟。其有瑣言碎事稍有褻者﹐類從刪削﹐史體固應如是也。然亦有過於簡嚴﹐而不足以傳其人之眞者。《北史。髙乾傳》﹕河陰之戰﹐髙昂輕敵﹐以麾蓋自隨。西人盡銳攻之﹐一軍皆沒﹐昂單騎逃至河陽﹐太守髙永洛與昂有隙﹐閉門不納。求繩又不得﹐以刀穿閣﹐未徹而追者至﹐乃伏於橋下。追騎迫之﹐昂奮頭曰「來﹐與爾開國公﹗」遂斬以去。神武聞昂死﹐如喪肝膽﹐杖永洛二百。周師購昂首者布絹萬段﹐歲歲與之﹐及周亡猶未竟。此段文字﹐千載下猶有生气﹐而《齊書》但云昂奔河陽城﹐不得入﹐遂爲西軍所害﹔眞及索然無味。又《北史。慕容紹宗傳》﹕神武臨終語世子澄﹐謂可敵侯景者﹐惟紹宗。及神武歿﹐景果反﹐澄遣諸將往﹐皆敗﹐乃遣紹宗與髙嶽討之。景初聞韓軌往﹐曰「敢豬腸小兒」﹐聞髙嶽往﹐曰「此兵精人凡耳」﹐及聞紹宗往﹐乃曰「誰教鮮卑小兒遣此人﹐若然﹐髙王未死耶﹗」此可見紹宗素有以懾景。而《北齊書》但云﹕前後諸將往者﹐莫不爲其所輕﹐及聞紹宗與嶽將至﹐乃謂其屬曰「嶽所部兵精﹐紹宗舊將﹐宜愼之。」語亦無生气。《斛律光傳》﹕文宣時﹐周人每冬月椎河冰以防齊師﹐及武成時﹐齊人每冬月椎冰以防周師。此可以見兩國先後彊弱之迹。又光被誣死後﹐使邢祖信籍其家。祖問得何物﹐祖信以得宴射箭及撾奴僕棗木杖爲對﹐大慚。此正以明光之無逆迹。《崔暹傳》﹕髙澄妃本魏靜帝妹﹐澄寵王昭儀﹐欲立爲正。暹曰「天命未攺﹐魏室尙存﹐公主無罪﹐不宜廢辱。」此見暹之持正。《薛修義傳》﹕神武沙苑之敗﹐欲徙家口於定州﹐修義曰「若晉州不守﹐定州亦不可保。」神武怒。修義請自守晉州﹐斛律金曰「還仰此漢小兒守之﹐質其妻子。」神武乃使修義行晉州事。此亦見修義忠於謀國。而《北齊書》《光傳》《暹傳》《修義傳》皆無之﹐此皆《北史》所增勝於原書者也。其他如《髙愼傳》增其出妻崔氏﹐氏乃崔暹妹﹐暹後得幸於髙澄﹐澄盛禮嫁其妹。而愼後妻李氏色美﹐澄挑之不從﹐及愼叛入西魏﹐妻入逆口中﹐乃從澄。《髙昂傳》增其母張氏先有一男﹐令婢爲湯﹐將浴之﹐婢偶他往﹐有養猴系解﹐投兒湯中死﹐張積薪縛婢及猴共焚之。又其兄干求婚崔氏不得﹐昂與乾劫其女置村外﹐卽勸乾野合以歸。及昂死後﹐東方老塑其象祀之﹐頭輒裂﹐再塑又裂。《崔忄傳》增其教子弟郡守「莫作賊」之語﹐謂「我家作賊﹐止捉一天子下殿﹐推一天子上殿﹐不作偸驢摸犢賊。」又忄妾馮氏﹐邢子才等皆與之私﹐及入獄﹐又與諸囚姦。《王昕傳》增其與崔昂同聽鮮卑人語﹐昂問昕解否﹐昕曰「樓羅樓羅﹐實自難解。時唱染幹﹐似道我輩。」統計《北史》所增﹐如此類者﹐不一而足﹐此則無所關系﹐徒以新奇可喜眩人耳目﹐卽不增亦可也。然《北史》亦有失之太簡者。如《北齊書》趙郡王睿奏出和士開爲刺史﹐胡太后不肯﹐或勸睿姑緩以慰太后﹐睿正色拒之﹐謂﹕「嗣主幼沖﹐豈可使邪臣在側﹖當守之以死。」此見其嫉惡剛正處﹐而《北史》刪之。《司馬子如傳》﹕爾可榮被誅後﹐爾朱世隆等欲還北﹐子如謂﹕「當回兵向京﹐或可致其離潰﹔卽不然﹐猶可示彊。」此亦見子如應變之略﹐而《北史》刪之。《蔡亻雋傳》﹕爲濟州刺史﹐魏孝武貳於神武﹐欲以腹心居濟州﹐令禦史劾亻雋罪。神武啟復其任﹐帝不許﹐除賈顯智代之。亻雋嚴兵守備﹐顯智遂不敢入。此爲魏帝與神武交惡之始﹐則《亻雋傳》何得不載﹐而《北史》刪之。《慕容儼傳》﹕沙苑敗後﹐儼守雍州﹐與西魏戰二百餘日﹐晝夜拒守﹐大破魏軍﹐擒其將郭他。此見儼之忠於所事﹐而《北史》刪之。《孫騰傳》﹕神武起兵﹐騰謂朝廷隔遠﹐不權有所立則眾將沮散。神武乃立中興主﹐此元朗得立之由﹐亦當時一大事﹐而《北史》刪之。《斛律金傳》﹕沙苑敗後﹐神武尙不肯退﹐金以鞭拂神武馬﹐乃退。是日微金則神武幾殆﹐《北史》亦不書。又如《尉長命傳》《北史》旣附其子興敬﹐乃但志其官爵﹐而興敬戰死芒山之事則不書﹐此又《北史》失之太簡者也。

●卷九○《北史》與《北齊書》互異處《北齊書。段韶傳》﹕芒山之戰﹐神武爲西將賀拔勝所窘﹐韶一箭斃其前驅﹐追騎憚懾莫敢前﹐遂免﹐是韶所射乃勝之前驅也。《北史》則謂韶射斃勝馬﹐追騎不敢進﹐乃免。按《神武紀》﹐神武走。賀拔勝以十三騎來追﹐槊將及神武﹐韶橫射勝馬殪﹐遂免。《後周書。勝傳》亦謂勝追神武急﹐刃垂及之﹐會勝馬爲流矢所中死﹐比副騎至﹐神武已遠去。則韶所射卽勝馬矣。《淸河王嶽傳》﹕嶽因帝責﹐憂悸不知所爲﹐數日而斃﹐故時論以爲賜鴆也。是尙未確指爲賜鴆。而《北史》云﹕帝使髙歸彥賜以鴆﹐嶽曰「臣無罪。」歸彥曰「飲之。」乃飲而薨。則賜鴆系實事矣。《金祚傳》﹕祚隨爾朱天光軍﹐天光來討神武﹐畱祚督東秦州軍事。天光敗﹐乃降神武。是祚從天光﹐天光敗卽降﹐只一次降也。《北史》謂祚爲賀拔嶽使討仇池氐﹐平之﹐未還而嶽被害﹐無所歸﹐神武招之﹐遂降。後從孝武入關﹐宇文泰除祚晉州刺史﹐神武又遣尉景攻降之。是凡兩度來降﹐且非以天光敗而降也。《盧詢祖傳》﹕邢邵盛譽盧思道﹐以詢祖爲不及。《北史》髙歡父名樹﹐《北史》名樹生﹐《北齊書》薛循義﹐《北史》謂魏收盛譽盧思道﹐以詢祖爲不及。此亦小異。又《北史》作薛修義。《北齊書》爾朱榮將有孫白鷂﹐《北史》作孫白雞。《北齊書》李義深父名紹宗﹐《北史》謂名紹字嗣宗。《北齊書。段韶傳》有梁將尹思令﹐《北史》作尹令思。

○《北史》與《周書》繁簡各有失當處《北史》於後周事大槪全據《周書》。如韋孝寬﹑韋睿﹑楊ɡ﹑元定﹑楊薦﹑王慶等傳﹐悉仍《周書》原文﹐無所刪攺。其增於《周書》者﹐《文帝紀》帝初至平涼時﹐齊神武使侯景來招﹐帝欲畱景﹐景不屈﹐乃遣之﹐斛斯椿謂帝何不畱景﹐帝悔﹐急追之﹐已不及一事。《王羆傳》增刺史崔亮舉羆爲長史﹐朝廷不許。及梁人寇峽石﹐亮又舉之﹐果立功。又河橋敗後﹐各州郡莫有固志﹐多懷兩端﹐羆乃大開城門﹐任其去畱﹐眾感其誠信﹐皆無異志。《馮景傳》增賀拔嶽使景於齊神武﹐神武與之盟﹐欲結嶽爲兄弟。景還﹐以語嶽﹐嶽知神武之姦﹐遂不許。《尉遲迥傳》增其起嶽抗隋文﹐時州郡據地起兵應之者凡數十人﹐一一書之﹐以見同聲響應。《盧辯傳》增節閔帝使辯持節勞神武﹐神武已立中興主﹐欲令辯見之﹐辯不屈﹐乃止。《長孫紹遠﹝原漏﹕「遠」字﹞傳》增其與斐正議樂﹐以八爲正全文。《斛斯徵傳》增其與鄭譯議樂不合所上表全文。《賀若惇傳》增其以負气爲宇文護逼死﹐臨歿語其子弼﹐謂「志欲平江南而不遂﹐汝當成吾志﹐吾以舌死﹐汝當愼之。」乃綽引錐刺弼舌以志戒。此皆《周書》所無而《北史》增之﹐較爲詳備者也。然又有刪所不當刪者。《羅協傳》《周書》紀其破楊辟邪之功甚詳。《賀拔嶽傳》《周書》爾朱榮旣害朝士於河陰﹐齊神武勸榮稱帝﹐嶽諫榮乃止﹐嶽又勸榮殺神武以謝天下。《獨孤信傳》《周書》信爲荊州刺史﹐至武陶﹐東魏遣田八能拒之﹐又遣張齊民出信後。信以兵少﹐若先破齊民﹐則東魏以爲退走﹐益將增兵來追﹐乃先破八能﹐而齊民亦潰。《宇文貴傳》《周書》貴少時助刺史源子雍守夏州﹐戰功甚著﹐又從子雍守鄴﹐力拒不敵﹐潛出乞師﹐備極危苦。《李賢傳》《周書》萬俟醜奴敗後﹐萬俟道洛尙據原州。賢使醜奴黨阿寶﹐誑道洛出城﹐遂克原州。道洛又來圍城﹐城中有賊黨爲內應﹐引道洛入城﹐賢力戰﹐道洛乃退走。《賀若惇傳》《周書》有破蜀蠻下數十柵等功。《陸騰傳》《周書》有破蜀賊藺休祖等功。《伊婁傳》《周書》有破蜀賊王令公﹑鄧フ﹐及破郢賊王道肯等功。《劉雄傳》《周書》齊人背約﹐斛律光來築通關城﹐周遣雄使於光﹐責其負約。雄又同齊王憲拔齊伏龍等五城﹐及以二十餘騎破吐谷渾七百騎等功。《北史》一槪不書。又凡軍事﹐爲別將有功﹐固當書﹐卽不爲別將而從徵有功者﹐亦不容沒﹐乃厙狄昌﹑辛威﹑田宏﹑梁椿﹑梁臺等傳﹐皆從徵建績﹐而《北史》一槪不書。則凡所謂功臣者﹐其功安在耶﹖又如寇洛本賀拔嶽偏將﹐及嶽爲侯莫陳悅所害﹐眾共推洛統兵。洛自以非才﹐乃與趙貴等議迎周文主軍事。《北史》不書其迎奉周文之由。但云眾推洛爲盟主﹐統嶽之眾﹐周文至﹐以洛爲右都督。洛旣爲盟主矣﹐周文至﹐何以遽出其上﹐而以洛爲都督耶﹖於謹從廣陽王破斛律野谷祿等﹐時羣盜蜂起﹐謹請於廣陽﹐願馳往諭之。於是鐵勒酋長皆來附。是破野谷祿後別諭羣賊也。《北史》刪羣賊蜂起句﹐但雲從廣陽王破斛律野谷祿等﹐謹請馳往諭之﹐則似再諭野谷祿矣。旣破矣﹐何必再諭耶﹖此皆《北史》好簡之失也。

○《北史》與《周書》互異處《周書》破六韓拔陵之將有衛可孤﹐《北史》作衛可瑰。《周書》列傳有蔡攜﹐《北史》作蔡亻雋﹝按《北齊書》亦作蔡亻雋﹞。《周書》芒山之戰有太守慕容思慶﹐《北史》作慕容思度。《周書。宗室傳》內廣都公名眞﹐《北史》名貢。《周書》叱羅協之子名金﹐《北史》名金剛。《周書》齊王憲之死年三十五﹐《北史》年四十。《周書》宣帝子衍封鄴王﹐《北史》封萊王。《周書》貪賢不載其何處人﹐《北史》謂金城χ罕人。《周書》李弼遼東襄平人﹐《北史》謂隴西成紀人。《周書》李弼長子輝﹐次子耀﹐《北史》謂耀居長﹐次子輝尙文帝女﹐故以爲嗣。《周書》獨孤信第三子穆﹐封文成縣侯﹐《北史》謂必要侯。《周書。王謙傳》有隆州刺史阿史那瑰﹐《北史》作髙阿那肱。按《北齊書》髙阿那肱本齊嬖臣﹐入周從王謙起兵誅死﹐是同謙起兵之阿史那瑰卽《北齊書》之髙阿那肱也。又按《北史。阿那肱傳》末云﹕齊文宣時﹐有阿那瑰亡國之謠﹐故文宣屢擊蠕蠕主阿那瑰﹐而不知亡齊者乃阿那肱﹐其名𨿽作肱字﹐世人皆稱爲瑰音云。則《周書》蓋以當時所呼爲名也。《周書》田宏子名恭﹐《北史》名仁恭。《周書》賀若惇代人﹐《北史》謂河南洛陽人。

○《南﹑北史》夾敍法《南﹑北史》往往用來敍法﹐蓋以人各一傳則不勝其立﹐而事之可喜者又不忍割愛﹐故因端而旁及之。如《齊豫章王嶷傳》忽入荀丕一小傳。《虞玩之傳》忽入唐寓之反一事。《王僧虔傳》忽入陳天福豫作壽冢﹐冢成而遭刑﹐卽葬焉﹔劉鎭之少年病篤﹐已辦凶器﹐後九十餘乃卒﹐方用之。《崔慧景傳》忽入東陽女子婁逞變服爲丈夫﹐仕至議曹從事﹐事發﹐乃爲婦人服以去。《曹景宗傳》忽入鐘山蔣帝神一事。《始興王忄詹傳》忽入穰城人年二百四十歲﹐上津人年一百十六歲等事。《北史。斛律光傳》因光死﹐命邢祖信籍其家﹐祖問得何物﹐祖信以宴射箭﹑撾僕棗木杖爲對﹐大慚。人皆尢祖信﹐曰「好宰相尙死﹐我何足惜。」此敍祖信正明光之無罪也。因帶敍祖信少時﹐父爲李庶所卿﹐信亦詣庶曰「暫來見卿﹐還辭卿去」之一事。《李元忠傳》忽附其女名法行﹐自誓不嫁﹐出家爲尼。弟宗侃與族人爭田﹐法行以己田償之﹐由是兩家感義﹐閒其田俱不取一事。此等事於本傳初無甚關涉﹐而牽連書之﹐可以見事繁文省之法﹐亦以見其好奇之過也。

○《南﹑北史》復傳《南﹑北史》復傳甚多﹐如蠻﹑貊諸國在南者則宜載之《南史》﹐間有與北朝通使之事﹐卽附見於本傳中﹐而北史不必立傳。在北者則宜載之《北史》﹐間有與南朝通使之事﹐亦附見於本傳中﹐而《南史》不必立傳。乃林邑諸國旣在《南史》矣﹐而《北史》又傳之﹔蠕蠕諸國旣在《北史》矣﹐而《南史》又傳之﹔宕昌﹑髙麗亦兩史各見﹐以及劉昶﹑薛安都﹑蕭寶寅﹑蕭綜﹑蕭大圜﹑蕭祗﹑蕭泰亦南北各立傳﹐殊屬繁複。若以其本南朝人奔北受官﹐則立傳於北﹐而傳中敍明其先在南朝世系功績可矣。如羊侃曾立功於魏﹐後歸梁﹐遂立傳於南﹐而《北史》不復有傳﹔裴叔業立功於齊﹐後降魏﹐遂立傳於北﹐而《南史》不復有傳﹐未嘗不繁簡得宜也。況《南史。崔慧景傳》末云﹕舊史《慧景傳》後有《裴叔業傳》﹐今以其事終於魏﹐故不復立傳於《南史》。延壽亦自以南﹑北並傳爲戒﹐乃可以於劉昶等復出若此﹐不幾自亂其例耶﹖又羊侃歸梁后﹐立功甚著﹐自宜立傳在南﹔叔業則生平功績俱在蕭齊﹐後𨿽兵敗降魏﹐實未赴而卒﹐則於北朝本無事可紀﹐非侃之入梁立功可比﹐自應仍傳於南。而於傳末書明降魏未赴而卒之事﹐乃反不傳於南而傳於北﹐亦編次之未當也﹝據《南齊書。東昏紀》永元二年二月﹐裴叔業病死﹐兄子植以壽春降虜﹐是降魏者乃裴植﹐而叔業及身並未降魏也﹐乃反立傳於北﹐尢覺失當﹞。蕭摩訶立功於隋﹐又與漢王諒作亂﹐若循裴叔業之例﹐則應立傳於《北史》﹐乃又傳於南而不傳於北﹐可知《南﹑北史》體例亦不劃一。○《南》《北史》自相牾處《南史。張麗華傳》﹕麗華從陳後主入井﹐隋軍出之﹐晉王廣命斬於靑溪。而《北史。髙傳》﹕晉王欲納麗華﹐曰「武王伐紂戮妲己﹐今平陳不宜娶此。」乃斬之。是《南史》以爲晉王所殺﹐《北史》以爲髙所殺。其自相牾一也。《北史。徐之才傳》﹕之才與朝士出遊﹐遙望羣犬競走﹐諸人試令目之﹐之才卽曰「爲是宋鵲﹖爲是韓盧﹖爲逐李斯東走﹖爲負帝女南䢐﹖」則此語未本出之才也。及其自敍先世家傳﹐又謂李神亻雋於路見狗﹐溫子升戲曰「爲是宋鵲﹖爲是韓盧﹖」神亻雋卽應聲曰「爲逐丞相東走﹖爲共帝女南䢐﹖」則又以此言爲子升﹑神亻雋二人之語矣。其自相牾二也。《北史。齊孝昭帝紀》﹔幼主時﹐帝爲常山王﹐以楊等猜忌﹐斥居藩邸﹐乃執及燕子獻﹑可朱渾天和﹑宋欽道於尙書省中﹐入雲龍門﹐遇鄭子默﹐又執之﹐同斬於禦府之內。至東閣門﹐成休寧呵止之﹐不得入﹐髙歸彥諭之﹐乃放仗。帝至昭陽殿﹐見幼主及太皇太后﹐奏等罪﹐求伏專擅之辜。時衛士皆披甲待詔﹐武衛娥永樂武力絕倫﹐又被文宣恩遇﹐撫刃思效。幼主喫訥﹐不知所言﹐乃納刀而泣。《楊傳》則云﹕常山王執等於尙書省﹐拳杖亂毆﹐各十人持之﹐又執鄭子默﹐於是擁等入雲龍門﹐至太皇太后及幼主前﹐具陳「等將爲亂階﹐臣等爲國事重﹐共執等﹐未敢刑戮﹐專輒之失﹐罪合萬死。」時領軍劉桃枝等叩刀仰視﹐幼主不睨之。太皇太后謂幼主﹕「何不安慰爾叔﹖」幼主曰「天子亦不敢也叔惜﹐豈敢惜此漢輩﹗任叔處分。」遂皆斬之。據本紀則常山王先斬等而後入奏也﹐據《傳》則擁入見後主後始被殺也。又本紀謂武衛娥永樂撫刃思效﹐《傳》謂鄰軍劉桃枝叩刀仰視﹐亦不劃一。其自相牾者三也。《齊神武紀》及《段韶傳》﹕賀拔勝追神武垂及﹐因馬倒而神武得脫之事﹐乃芒山之戰也。而《賀拔勝傳》又云﹕齊神武攻玉璧﹐勝從周文﹐見神武旗幟﹐乃持槊追神武﹐刃垂及之。則又以此爲玉璧之戰矣。其自相牾者四也。沙苑之敗﹐《齊紀》謂神武以地厄少卻﹐西人鼓噪而進﹐齊軍遂大亂。而《周紀》則謂齊軍望見周軍少﹐竟萃於左軍﹐周文鳴鼓起﹐於謹等皆來合戰﹐遂敗。是神武方競前趨利而敗﹐非因地厄少卻而敗。其自相牾者五也。

○《南》《北史》亦有繁冗處《南》《北史》本李延壽承其父大師遺意﹐刊究南北各朝事迹﹐勒成此書。《新唐書》謂其有條理﹐刪落釀詞﹐過本書遠甚。今按其書﹐較各朝史實爲簡淨﹐然亦有采摭新奇荒誕之事﹐增多於舊者。如敍宋武帝﹑齊髙帝微時符瑞各數千字﹐梁武帝﹑陳武帝符瑞則又不總敍在前﹐而間段插敍於紀中﹐亦各數千字﹐此皆好奇之過也。史稱宋武微時多符瑞﹐及貴﹐史官審以所聞﹐皆拒而不答。延壽之識反不及此耶﹖又敍齊東昏荒縱之事﹐亦較《齊書》增多數千字。《沈約傳》敍約先世幾至三千餘字。《魏收傳》敍先世亦如之。《李謐傳》後亦敍其先世﹐累幅不盡﹐皆未免繁費。

○《南》《北史》多復句《南》《北史》𨿽善敍事﹐然句法重復處太多。如《何遠傳》﹕遠歸家﹐口不言榮辱﹐士類益以此多之。《任孝恭傳》﹕孝恭以才能尙人﹐於流輩中多有忽略﹐世以此少之。《何子平傳》﹕子平學行堅明﹐不求榮進﹐好退之士彌以此貴之。《戴傳》﹕不爲矯介﹐眾論以此多之。《諸葛璩傳》﹕璩教弟子孳孳講誦不輟﹐時人益以此宗之。《劉苞傳》﹕苞與人交﹐面折其非﹐退稱其美﹐及卒﹐士友以此嘆惜之。《王敬則傳》﹕敬則與王儉同日拜三公﹐王儉有「老子﹑韓非同傳」之戲﹐敬則聞而不恨﹐朝士以此多之。《江┙傳》﹕┙任寄𨿽重﹐而不忘財利﹐論者以此少之。《豫章王妃庾氏傳》﹕妃能烹飪﹐香淨適口﹐又不妒忌﹐上亦以此貴之。《蕭子云傳》﹕子云風神閒曠﹐而兄弟不睦﹐時論以此少之。《虞傳》﹕與人交﹐皆有始終﹐世以此稱之。《梁安成王秀傳》﹕秀於帝布衣昆季﹐而小心畏敬﹐帝益以此賢之﹐《楊公則傳》﹕公則𨿽在軍旅﹐手不釋卷﹐士大夫以此稱之。《夏侯夔傳》﹕夔性豪侈﹐然愛好人士﹐賓客常滿座﹐時亦以此稱之。《曹景宗傳》﹕張敬兒誅景宗﹐遣人收葬其屍﹐鄕裏以此義之。《邵陵王綸傳》﹕綸輕財愛士﹐士亦以此歸之。《鄭紹叔傳》﹕紹叔矜躁﹐然能傾心接物﹐士亦以此歸之。《江革傳》﹕革旁無姬侍﹐家徒壁立﹐時以此髙之。《王琳傳》﹕琳𨿽本圖不遂﹐齊人亦以此重之。《劉彥節傳》﹕彥節保護其弟遐﹐不肯證其毒母之事﹐眾以此稱之。又彥節旣貴﹐士子非三署不得上方榻﹐時人以此少之。《彭城王義康傳》﹕義康聰識過人﹐一聞必記﹐人物以此益推服之。《徐羨之傳》﹕羨之工弈棋﹐觀戲常若未解﹐當世倍以此推之。《何敬容傳》﹕敬容出宅﹐竟無餘財﹐時亦以此稱之。《荀伯子傳》﹕凡所奏劾﹐莫不深相訶毀﹐或延及祖禰﹐世人以此非之。《庾仲容傳》﹕仲容好危言髙論﹐士友以此少之。《江智深傳》﹕智深承孝武深眷﹐未嘗有喜色﹐論者以此多之。《沈攸之傳》﹕攸之平尋陽﹐約勒所部﹐不犯毫芥﹐諸將以此多之。《江湛傳》﹕湛在選職﹐頗刻核而公平無私﹐論者以此稱焉。此《南史》之復句也。《魏廣陽王建傳》﹕建愛敬人物﹐時人以此稱之。《谷渾傳》﹕渾不以富貴驕人﹐時人以此稱之。《唐和傳》﹕和決訟不加楚﹐獲實者甚多﹐世以是稱之。《裴駿傳》﹕駿子修居喪以孝聞﹐二弟一妹﹐撫養訓誨﹐甚有義方﹐時人以此稱焉。《宇文貴傳》﹕貴好施愛士﹐時人頗以此稱之。《裴伯茂傳》﹕伯茂與兄別居﹐殆同行路﹐世以此貶薄之。《楊素傳》﹕素貪財貨﹐議者以此鄙之。《宇文深傳》﹕深撫從弟神舉﹑神慶﹐義均同气﹐世亦以此稱焉。《竇毅傳》﹕毅𨿽任兼出納﹐未嘗有矜惰之容﹐時人以此稱焉。《閻慶傳》﹕宇文護之母﹐慶姑也﹐護𨿽擅朝﹐而慶未嘗附﹐武帝以此重之。《韋孝寬傳》﹕孝寬事兄嫂甚瑾﹐親族有孤遺者﹐必加振卹﹐朝野以此稱焉。《韋傳》﹕帝賜以縑帛﹐惟取一匹﹐帝以此益重之。《梁椿傳》﹕椿好儉素﹐不營資產﹐時論以此稱焉。《唐永傳》﹕永性淸廉﹐妻子不免饑寒﹐世以此稱之。《唐瑾傳》﹕謹振卹宗族﹐所畱子孫者並磽確之地﹐朝野以此稱之。《張烈傳》﹕烈遇儉歲﹐爲粥以飼饑人﹐鄕黨以此稱之。《顏之推傳》﹕好飲酒﹐多狂縱﹐時論以此少之。《李業興傳》﹕性躁隘﹐無儒者之風﹐時人以此惡之。《柳昂傳》﹕昂謙虛自處﹐未嘗驕物﹐時論以此重之。《豆盧寧傳》﹕寧未有子﹐養弟之子績爲嗣﹐已而生子贊﹐或請以贊爲嗣﹐寧曰「兄弟之子﹐猶子也。」仍以績嗣﹐時人以此多之。《陸通傳》﹕通𨿽處機密﹐愈自恭謹﹐周文以此重之。《楊ɡ傳》﹕ɡ軍敗﹐遂就擄﹐以求苟免﹐時論以此鄙之。《趙肅傳》﹕肅廉愼自居﹐不營產業﹐時人以此稱之。《李彥傳》﹕彥好施愛士﹐時論以此稱之。《宋懍傳》﹕懍博學有才﹐口未嘗譽人﹐朋友以此少之。《辛術傳》﹕術得法書名畫﹐以遺貴要﹐物議此少之。《襄城景王傳》﹕襄城頗引文藝之士﹐當時以此稱之。《段孝言傳》﹕孝言招致名士﹐美景良辰﹐未嘗虛棄﹐時論復以此多之。《邢晏傳》﹕晏爲其兄弟之子皆乞官﹐而己子未從宦﹐時人以此多之。此《北史》之復句也。𨿽卷帙繁多﹐自不能無重疊﹐然亦何至累百其詞﹐略無變換﹖觀《史記》《漢書》隨筆成文﹐不拘一格﹐才分之相越﹐固不可道裏計矣。

○《南史》敍事失檢處《南史》敍事亦多失檢處。如《江┙傳》旣云明帝輔攺﹐┙每說以君臣大義﹐是┙不欲明帝之篡矣。下又云明帝胛上有赤痣﹐是日月相﹐常祕而不宣﹐┙勸出以示人﹐是┙又助逆之首也。《庾域傳》旣云域在巴西﹐魏軍圍之﹐域固守糧盡﹐將士皆艸食土矣。下又云魏軍退﹐域上表賑貸﹐不待詔輒開倉。夫旣有倉﹐則艸食土時何以不濟饑軍﹖若謂無詔不敢開﹐則兵退後又何以不待詔而輒開也﹖《蕭摩訶傳》﹕賀若弼濟江﹐摩訶請於陳後主出兵逆戰﹐後主不許。及弼至﹐摩訶請乘其未列擊之﹐後主又不許。及將戰﹐後主謂曰「公可爲我一決。」摩訶曰「從來行陣﹐爲國爲身﹐今日之事﹐兼爲妻子。」是摩訶之矢志決戰可見矣。及下云後主通於摩訶之妻﹐故摩訶𨿽領勁兵八千﹐初無戰意。後摩訶被擒﹐又請於弼曰「今爲囚虜﹐命在斯須﹐願一見舊主﹐死無所恨。」弼許之﹐乃入見後主﹐俯伏流涕。由前而觀﹐摩訶請戰之意甚堅﹐何至臨陣中變﹖由後而觀﹐旣以後主通其妻而無戰志﹐何又戀戀於後主而涕泣求見乎﹖蓋延壽好奇﹐凡有所聞事迹﹐皆欲臚列傳中﹐遂不覺拉雜如此也。《章昭達傳》旣云昭達出徵﹐廚傳飲食並同羣下﹐士以此附之﹐是昭達能與士卒同甘苦矣。下又云昭達出徵﹐每飲食必盛設女妓﹐音律姿容﹐皆極其妙﹐𨿽臨敵弗之廢也﹐豈妓樂佐食能盡供一軍耶﹖《陳書。武帝紀》﹕杜僧明等圍廣州﹐武帝率兵救廣州﹐賊眾大潰﹐僧明遂降。《南史》則云﹕賊眾大潰﹐僧明後有功業﹐遂降。其意不過帶敍一語﹐謂僧明降後能立功耳﹐乃云「僧明後有功業﹐遂降」﹐成何語耶﹖豈僧明預知後有功業而降耶﹖此皆敍事之失檢也。

○《北史》敍事失檢處《趙郡王元諶傳》旣謂諶與爾朱榮爭莊帝遷洛事﹐榮怒曰「何關君事﹖且河陰誅殺大臣﹐君亦應在其內。」諶曰「天下事﹐天下論之﹐何至以河陰之役來恐人﹗元諶宗室近屬﹐位居常伯﹐生旣無益﹐死亦何損﹗」是諶亦能執志抗暴者。乃傳末何以又云「諶無才識﹐時人忽之」耶﹖元遙討擒妖僧法慶﹐並其妻尼惠暉等斬之﹐傳首京師﹐後擒其黨李歸伯﹐戮於都市﹐《魏書》所載甚明。《北史》則云﹕斬法慶﹐傳首京師﹐戮於都市。則似法慶一人旣斬首又戮都市矣。《魏書。安同傳》﹕同被誣﹐太宗釋之。世祖監國﹐以同爲左輔。《北史》則但云﹕羣臣請治同罪﹐世祖監國﹐以同爲左輔﹐則遺卻太宗釋之﹐竟似世祖違羣議擢用矣。《元嶷傳》﹕城人王奉伯等煽逆﹐嶷出走﹐懸門發﹐斷嶷腰而出。詔尉景討平之﹐嶷乃復任。腰旣斷矣﹐尙能逃出復任耶﹖《毛修之傳》﹕修之從太武討和龍﹐宋故將朱修之亦從駕﹐謀欲爲逆。以告修之﹐不聽﹐乃止。修之遂奔馮弘。修之以軍功遷特進。奔馮弘者﹐朱修之也﹔遷特進者﹐毛修人也。名同則應以姓別之﹐而《北史》槪書修之﹐使觀者何以辧別耶﹖《陸俟傳》﹕太武徵赫連昌﹐詔俟督軍備蠕蠕﹐與西平公安頡攻克虎牢。按蠕蠕在北﹐虎牢在南﹐何以備北而克南耶﹖《魏書》則備蠕蠕後﹐太武旣還﹐俟又與頡南討。《北史》不析言之﹐遂致斯謬。《刁雍傳》《魏書》謂劉裕微時爲刁暢所撻﹐旣得政﹐先誅刁氏。雍爲暢故吏所匿﹐遂奔姚興。《北史》刪「所匿」二字﹐但云「雍爲暢故吏遂奔姚興」﹐則似雍本暢之吏矣。且上旣云先誅刁氏﹐是雍之逃﹐以誅刁氏而逃也﹐如《北史》所云﹐則似因爲暢吏懼株累而逃矣。司馬消難尙齊神武女﹐後叛入魏﹐其妻亦隨行。《北史》本傳云﹕消難與公主不睦﹐公主嘗於文宣帝。是在齊時已不睦矣。下文又云﹕其妻神武女也﹐在鄴極加禮敬﹐入關便相棄薄。則又似睦於前而隙於後。《段韶傳》﹕太和谷之戰﹐《北齊書》謂周人以步軍上山逆戰﹐韶且引且卻﹐待其力疲﹐乃下馬擊之。是上山者周人也。《北史》則云﹕韶爲左軍﹐蘭陵王爲中軍﹐斛律光爲右軍﹐上山逆戰﹐韶且引且卻。則上山者又是齊人矣。

○《南》《北史》自敍有失實處李延壽作《北史》﹐自敍其家傳﹐載邢子才爲李禮之墓志云「食有奇味﹐相待乃飧。衣無常主﹐易之而出。趙郡李榮來弔﹐嘆曰﹕此家風範﹐海內所稱﹐今始見之」云云。然《魏書。李衝傳》﹕李氏自初入魏﹐人位兼微﹐因衝寵遇﹐遂爲當世盛門。而情禮淺薄﹐期功之服﹐殆無慘容﹐相視窘乏﹐不加拯濟﹐識者以此貶之。則延壽自敍又未可深信。或李氏素以家風著﹐而魏收誣蔑之耶﹖○《南史》編次失當處始安王遙光之反也﹐劉諷﹑柳叔夜𨿽甘爲之死﹐終屬助逆﹐乃列之《孝義傳》。董僧慧以晉安王子懋死非其罪﹐奮身殉難﹐而《孝義傳》反無之。吉翰爲刺史﹐典簽欲活一囚﹐因翰八關齋日呈其事﹐以齋日不行刑也。翰明日謂典簽曰「卿意欲活此囚﹐但此囚罪重﹐不容全貸﹐旣欲加恩﹐卿便當代任其罪。」乃命左右收典簽殺之﹐特原此囚。夫囚果應死﹐不聽典簽可也﹐卽典簽欲法出之﹐亦自有應得之罪﹐要不至於死。乃轉脫重囚而殺簽帥﹐實爲輕重兩失。乃反以此事列翰於循吏之首﹐何其謬耶﹗

○《隋志》應移《南﹑北史》之後陳壽《三國誌》﹑習鑿齒《漢晉春秋》皆無志﹐故沈約《宋書。志》並前代所闕者補之。《南。北史》亦但有紀﹑傳﹐無表﹑志﹐《隋書》諸志則兼載梁﹑陳﹑周﹑齊各朝制度。蓋唐初修梁﹑陳﹑周﹑齊﹑隋五代史時﹐若每史各系以志﹐未免繁瑣﹐且各朝制度多屬相同﹐合修一書﹐益可見沿革之迹﹐故梁﹑陳﹑周﹑齊但作紀﹑傳﹐而志則總列之於《隋書》也。然卽曰《隋書》﹐而紀﹑傳專記隋事﹐制度兼及四朝﹐名實殊不相稱。是《南﹑北史》之無志﹐旣屬缺典﹐而《隋書》之兼志前代﹐又多贅詞。似應以《隋書》各志移於《南﹑北史》之後﹐以成完書。然則觀《南﹑北史》者﹐當參觀《隋志》也。

●卷十○《新﹑舊唐書》書年號各有得失各史遇一歲數攺元之年﹐書法不一﹐有以最後所攺之號冠於歲首﹐而其下仍按月書明所攺號於每月之下者。顧寧人謂司馬溫公《通鑑》創爲此例﹐非也﹐乃溫公仿宋子京《新唐書》﹐而《新唐書》又本之李延壽《南﹑北史》耳。唐以前各史﹐凡一歲攺元者﹐皆以下詔之日爲始﹐按月順書。如陳壽《魏志。三少帝紀》上書嘉平六年十月庾寅﹐下書正元元年十月壬辰﹐《吳志。三嗣主傳》上書太平三年十月己卯﹐下書永安元年十月壬午。沈約《宋書》前廢帝卽位之次年書攺元永光﹐八月書攺元景和﹐十一月被弒﹐明帝卽位﹐書攺元泰始。劉句《舊唐書》中宗卽位﹐正月書攺元嗣聖﹐二月武后廢之﹐書攺元文明﹐九月書攺元光宅是也。此最爲得實﹐然亦有不明析者。卽如唐髙宗顯慶六年三月攺元龍朔﹐是年旣以六年書歲首﹐而三月以後卽爲龍朔元年﹐故次年歲首卽以二年起﹐竟似六年之後繼以二年﹐幾令閱者不甚了了。《南史》《新唐書》《通鑑》以最後所攺之號書於歲首﹐誠足以醒眉目矣﹐然又有窒礙而難行者。如宋前廢帝永光元年﹐正月以下永光也﹐八月以下景和也﹐十一月明帝卽位﹐泰始也。若以最後所攺之號冠於歲首﹐則是歲卽應書泰始元年。然其時廢帝尙在﹐明帝未立﹐何得抹煞一帝﹖故《南史》以廢帝後攺之景和書於歲首似矣﹐而十一月以後則另書泰始元年﹐不幾於以一年作兩年乎﹖《南史》又懼其如此﹐乃於泰始元年之下書云﹕是歲卽大明九年也。大明孝武年號﹐止有八年﹐並無九年。《南史》卽欲醒眉目﹐只應書是年卽景和元年﹐乃虛架以大明九年之號﹐不亦誣乎﹖《新唐書》則並不嫌抹殺一二帝﹐以曲就其成例。卽如睿宗卽位之歲﹐五月以前中宗神龍年號也﹐六月韋氏弒中宗立少帝重茂﹐攺元唐隆﹐則少帝號也﹐七月少帝被廢而睿宗立﹐始攺元景云。則景云以前尙有中宗﹑少帝二君﹐何得盡行抹煞﹐而預書景云於歲首乎﹖究不如舊史書法爲正。若恐所攺年號不見歲首﹐如唐髙宗顯慶﹑龍朔故事﹐本年旣以六年起﹐次年又以二年起﹐不見年號﹐恐閱者疑誤﹐則不如每年歲首皆書年號﹐則斷不慮其瞀目矣。

按《舊書》又有自紊其例者。髙宗開耀二年二月攺元永淳﹐若循其順書之例﹐則歲首應書二年﹝開耀之二年也﹞﹐至二月始書攺元永淳﹐乃是年歲首不復書二年﹐而卽以永淳起﹐則又何也﹖及永淳二年十二月攺爲弘道元年﹐是夕帝崩﹐則弘道年號僅得一月﹐且已書於永淳二年內矣﹐而《中宗紀》又特書弘道元年﹐另作一行﹐不幾於以一年作兩年乎﹖又武后自載初元年攺十一月爲正月﹐十二月爲臘月﹐明年正月爲一月﹐《新﹑舊書》俱循此例﹐故歲首起正月﹐次臘月﹐次春一月﹐至十月卽爲歲終﹐故歷年紀載俱無十一月之事﹐以十一月卽次年歲首正月也。直至久視元年始復唐制。乃《舊書》萬歲登封二年尙未復唐制﹐卻書十一月孫萬斬陷瀛州屬縣﹐而次年又書正月﹐不幾於以一月作兩月乎﹖昭宗乾寧六年八月攺元光化﹐而是年正月卽已書光化。及光化四年四月攺元天復﹐而是年正月卽已書天復。天復四年閏四月攺元天﹐而是年正月卽已書天﹐不又自亂其例乎﹖《新書》書年號處亦有不明者。《舊書》武后長安年號只有四年﹐其明年卽書神龍元年﹐以是年有張柬之等討亂﹐中宗復位﹐攺元神龍也﹐此正合《新書》以最後所攺號冠於歲首之例。乃《新書》於是年歲首反書長安五年﹐而《中宗紀》又特書神龍元年﹐豈非自亂其例﹐且亦以一年作兩年乎﹖

○《新﹑舊唐書》本紀書法互有得失《舊唐書》書法多有不合於古者。《史記》髙祖初起事稱劉季﹐及封沛稱沛公﹐王於漢稱漢王﹐登極始稱帝﹐此古法也。《舊唐書。髙祖本紀》﹕髙祖初爲唐王時﹐秦公世民攺封趙公﹐乃書云徒封太宗爲趙國公。又髙祖進位相國時﹐隋帝令其立四親廟﹐其時髙祖尙未爲帝也﹐乃云立皇帝祖已下四廟於長安通義裏第。此皆書法之失者。《新唐書》於秦公之攺封﹐則書徒封秦公世民爲趙國公﹔於立廟﹐則書髙祖進位相國立四親廟。又《舊書》敍髙祖先世處﹐卽云皇祖虎﹐武徳初追尊景皇帝﹐廟號太祖﹐陵曰永康﹔皇考丙﹐武徳初追尊元皇帝﹐廟號世祖﹐陵曰興寧。先將武徳登極追尊之號敍於此處﹐故於武徳初難於再書﹐但云追謚妃竇氏爲太穆皇后﹐陵曰壽安而已﹐一似登極時只追謚竇氏﹐而不及祖考者。《新書》則敍先世處﹐但書祖考本官﹐而於髙祖卽位後乃書追尊四代考妣及妃竇氏。又《舊書》太宗未爲帝以前﹐於《髙祖本紀》內卽稱太宗﹐固非﹐及太宗爲帝後﹐則本紀內或稱帝﹐或稱上可矣。乃貞觀三年又書夏四月太宗始於太極殿聽政﹐皆非史法也。《新書》則《髙祖本紀》內太宗皆稱名﹐《太宗本紀》內皆稱之。又髙祖傳位後﹐太宗卽位於東宮顯徳殿﹐髙祖尙在太極殿﹐直至貞觀三年始徙居於大安宮。乃《舊書》則於《髙祖本紀》武徳九年傳位後卽云尊帝爲太上皇﹐徙居宏義宮﹐攺名大安宮﹐則似傳位之日卽徙宮矣﹔而《太宗本紀》內貞觀三年又書徙宮事﹐轉起人疑。《新書》則《髙祖本紀》內敍明貞觀三年始徙宮﹐故於太宗貞觀三年太上皇徙居大安宮事自覺一覽了如。髙宗上元二年皇太子弘之死﹐實武后殺之也。《舊書》但書皇太子弘薨﹐《新書》則書天后殺皇太子弘﹝《舊書。弘傳》內亦不載被鴆之事﹐但云上元二年從幸合璧宮﹐尋薨﹐《新書。弘傳》明書之﹞。《舊書》武后垂拱三年封王子成義爲恆王﹐隆基爲楚王。按成義等皆睿宗子﹐是時睿宗已立爲帝﹐則其子不應書王子。《新書》則云封皇帝子隆基爲楚王。又中宗之反正﹐乃張柬之等起兵討亂﹐遷武后於上陽宮﹐而奉以復位也﹝《新唐書。李多祚傳》﹕敬暉等定計後﹐王同皎請太子至玄武門﹐斬關入﹞。乃《舊書》云﹕張易之等反﹐皇太子率左右羽林軍桓彥範﹑敬暉等誅之﹐是日上傳皇帝位於皇太子﹐徙居上陽宮﹐竟似中宗之自能討亂﹐並傳位之出自武后矣。《新書》則書﹕春正月﹐張柬之等以羽林兵討亂﹔甲子﹐皇太子監國﹐大赦攺元﹐丙午復於位。又開元二十五年﹐皇太子瑛﹑鄂王瑤﹑光王琚並廢爲庶人。《舊書》不言殺﹐則但似廢而已。《新書》則書皆殺之。史思明旣降後﹐至徳三載﹝卽乾元元年﹞四月復反﹐舊書不書﹐但於是年十二月書安慶緒被王師所圍﹐求援於思明﹐思明援之﹐復陷魏州﹐一似思明未嘗反﹐因慶緒求援而反者。《新書》則於是年夏四月先書史思明殺範陽節度副使烏承恩以反﹐而後書援慶緒之事。又唐自穆宗以後八世﹐而爲宦官所立者七君。如武宗之立﹐由仇士良乘文宗不豫矯詔立之也。乃《舊書。文宗紀》云﹕正月﹐上不康﹐詔立親弟潁王爲皇太弟﹐權勾當軍國事﹐皇太子成美復爲陳王。竟似出於文宗之意矣。宣宗之立﹐亦由馬元贄乘武宗不豫立爲皇太叔也。《舊書》亦但云遺詔以皇太叔光王柩前卽位﹐竟似武宗憑幾之詔矣。懿宗之立﹐亦由王宗實﹑丌元實矯詔所立也。《舊書》但云宣遺詔立爲太子。昭宗之立﹐亦由楊復恭當僖宗旣崩﹐率兵迎立之。《舊書》但云上暴疾﹐宣詔立弟壽王傑爲皇太弟﹐是夕帝崩﹐皇太弟卽位﹐則更似授受得其正矣﹐此等大事﹐皆不據實直書﹐何以示懲戒耶﹗《新書》一一著之﹐此皆《新書》書法之過於舊書者也。然《新書》書法亦有可議者。《舊書》書秦王與薛舉戰﹐敗績。《新書》不言秦王﹐但云劉文靜及薛舉戰於涇州﹐敗績﹐以是時秦王臥病﹐文靜主戰而敗故也。然軍令責在主帥﹐豈得委之偏佐乎﹖旣據實書偏佐主戰而敗矣﹐則偏佐之有功者亦應據實書其姓氏﹐乃貞觀四年大同道行軍副總管張寶相生擒頡利可汗﹐《新書》則書李靖俘頡利可汗以獻﹐而張寶相不書﹐以靖爲主帥故也。參之劉文靜書法﹐不幾自亂其例耶﹖又天寶十五載安祿山反﹐魯炅與賊將武令戰氵蚩水﹐敗績﹔哥舒翰與賊將崔乾戰靈寶﹐敗績。皆非與祿山戰也﹐而《新書》皆書與祿山戰。至徳元年房與賊將安守忠戰陳濤斜﹐敗績﹐《新書》亦書與祿山戰。賊將阿史那承慶破潁州﹐執太守薛願﹐《新書》亦書祿山執薛願。及郭子儀敗賊將崔乾於潼關﹐則又書崔乾而不書祿山﹐則《新書》書法亦未劃一也。又《新書》於致仕﹑丁憂﹑降黜皆書曰罷。劉仁軌﹑許敬宗等致仕皆書罷﹐房玄齡以母憂去職亦書罷﹐姚元之出爲刺史亦書罷﹐武三思辭司空﹐武攸曁辭司徒﹐亦書罷﹐遂使善去者與降革無異﹐何其漫無分別耶﹖又房玄齡以丁憂去職﹐未幾起復﹐《舊書》書法甚明。《新書》則於其丁憂也﹐但書房玄齡罷﹐繼又書玄齡起復﹐起復者﹐不終喪而授以官也﹐今但先書罷﹐則起復二字有何來歷耶﹖《舊書》﹕神龍三年七月﹐皇太子重俊與羽林將軍李多祚等率兵誅武三思﹑武崇訓﹐遂引兵自肅章門入。帝登玄武樓臨軒諭之﹐眾散去﹐遂殺多祚。重俊出奔﹐爲部下所殺。是誅三思﹑崇訓後乃敗也。《新書》但云皇太了以羽林兵誅武三思﹐不克死亡﹐則似三思等未被殺者﹐此又《新書》過於好簡之過也。《舊書》﹕元和五年定州將楊伯玉爲亂﹐拘行軍司馬任迪簡。別將張佐元殺伯玉﹐迪簡謀歸朝﹐三軍懼﹐乃殺佐元。是爲亂者乃伯玉﹐非佐元也。而《新書》云義武兵馬使張佐元反﹐伏誅﹐則竟似佐元爲亂首矣。《新書。張弘靖傳》﹕劉總以所部內屬﹐詔以弘靖充盧龍節度使。弘靖至幽州﹐不能協軍情﹐爲所囚。數日﹐軍士稍悔﹐詣弘靖謝﹐願攺心事之。弘靖不答﹐眾曰「公不赦我矣﹗」遂取朱克融爲畱後。是軍吏之囚弘靖在先﹐立克融在後也。乃《新書》本紀書盧龍軍兵馬使朱克融囚其節度使張弘靖以反﹐則又紀﹑傳之自相牾也。又鎭州軍亂﹐節度使田弘正遇害﹐軍中推牙將王廷湊爲畱後。《新書》本紀書成徳軍大將王廷湊殺其節度使田弘正以反﹐蓋《新書》之意專歸罪於據位者。然首謀作難與乘機攘據究屬有間﹐若一槪書爲亂首﹐何以別於李茂勛等之逐帥竊據者耶﹖此又《新書》之錯誤也。貞元二年四月﹐李希烈爲其牙將陳仙奇所鴆﹐仙奇以淮西歸朝﹐詔以仙奇爲淮西節度使。六月﹐淮西兵馬使吳少誠殺仙奇﹐自稱畱後﹐詔卽以少誠知節度畱後。乃《舊書》於少誠殺仙奇一事並不書﹐但云以淮西兵馬使吳少誠爲蔡州刺史知節度畱後﹐則仙奇何往耶﹖《新書》旣書吳少誠殺其節度使陳仙奇﹐自稱畱後矣﹐而於李希烈之死﹐但書李希烈伏誅﹐而不書仙奇殺之之事﹐則仙奇之爲節度﹐因何授耶﹖此則《新﹑舊書》兩失之矣。

○《新﹑舊唐書》本紀繁簡互有得失《舊書》主於詳明﹐《新書》主於簡括。卽如二十一帝紀﹐《舊書》幾三十萬字﹐《新書》僅九萬字﹐此其大較也。然《舊書》本紀凡生殺予奪之事皆略見其所由﹐而《新書》則必一一考之列傳而後見﹐此亦兩書之各有得失者也。今卽以本紀觀之﹐《舊書》於太宗爲秦王時﹐降薛仁杲﹐破宋金剛﹐走劉武周﹐擒竇建徳﹐降王世充﹐敗劉黑闥﹐皆詳敍其武功﹐正見太宗年少英武﹐算無遺策。《新書》乃各以數語括之﹐𨿽本紀體貴簡嚴﹐然登極後命將出師﹐皆有主帥任其功罪﹐自可於各列傳見之﹐未登極以前身爲總帥﹐不詳敍於紀內﹐將敍於何處耶﹖前史於漢髙成臯﹑廣武之戰﹐光武昆陽﹑邯鄲之戰﹐未嘗不詳敍也。又《舊書》武徳元年追謚隋太上皇爲煬帝﹐此大事也﹐而《新書》不書。是年李密舊將徐世以黎陽及河南十郡降﹐賜姓李氏﹐此爲世入唐之始。三年﹐秦王大破宋金剛﹐僞總管尉遲敬徳降﹐此爲敬徳入唐之始。《新書》亦不書。秦王擒竇建徳﹑王世充﹐獻俘京師﹐斬建徳於市﹐流世充於蜀。《新書》但言建徳伏誅﹐而流世充不書。貞觀四年李靖大破突厥﹐獲隋皇后蕭氏及煬帝之孫正道﹐送至京師。《新書》但書破突厥﹐而不書獲蕭后等事。是年帝與羣臣論「隋文帝疑羣臣不可信﹐故事多專決﹐朕以天下之廣﹐豈可獨斷以一人之慮﹖惟當選天下之才﹐委任責成﹐各盡其用﹐庶幾於理也。」《舊書》書之﹐正見太宗致治之本﹐《新書》亦不書。十六年﹐詔復隱王建成爲隱太子﹐攺封海陵刺王元吉爲巢刺王﹐此爲慚徳之悔。是歲髙麗大臣蓋蘇文弒其君髙武﹐此爲徵髙麗之由。《新書》皆不書。髙宗咸亨元年追王武士﹐葬其妻﹐令文武宮及外命婦送至便橋﹐此見武后權寵漸盛﹐《新書》亦不書。儀鳳二年﹐遣髙麗王藏爲朝鮮郡王﹐扶余隆爲帶方郡王﹐各歸國安輯餘眾。此二人本髙麗﹑百濟之君﹐被擒入朝﹐至是遣還﹐遂世有其國﹐則亦一大事也﹐而《新書》不書。聖歷二年初爲寵臣張易之﹑昌宗置控鶴府﹐尋攺爲奉宸府﹐班在禦史大夫下﹐二幸臣之見於本紀始此﹐《新書》亦不書。中宗卽位在東都﹐神龍二年正月始獲武后靈駕還長安﹐《新書》亦不書。睿宗景云元年追廢韋後爲庶人﹐安樂公主爲悖逆庶人﹐此國法所當書者﹐《新書》不書﹝《新書。中宗紀》謂帝崩由韋後及安樂公主進鴆﹐而《安樂公主傳》反不明書其事﹞。玄宗開元十三年初置廣騎﹐此爲府兵變制之始。十七年八月五日上誕辰﹐百僚請以爲千秋節﹐此後世誕日置節之始。二十四年始移考功貢舉遣禮部侍郎主之﹐此爲侍郎知貢舉之始。二十八年以壽王妃楊氏爲女道士﹐號太眞﹐此爲納楊妃之始。二十九年以幽州節度副使安祿山爲平盧軍節度使﹐押兩番﹑渤海﹑黑水四府經略使﹐此爲寵任祿山之始。天寶九載祿山進封東平郡王﹐節度使封王自此始。十三載祿山奏立功將士﹐請超授告身﹐於是權將軍者五百餘人﹐中將者二千餘人﹐此見祿山權寵之極。十五載肅宗卽位靈武﹐上皇在蜀﹐使韋見素﹑房﹑崔渙賫冊書及傳國璽至﹐此亦肅宗正位大事。《新書》皆不書。至徳二載上皇還自蜀﹐肅宗奉迎﹐父子相見﹐臣民悲喜之狀﹐《舊書》最詳﹐《新書》盡刪之。此等事不於本紀詳敍﹐將於何處紀述耶﹖又《通鑑》﹕肅宗借回紇兵收京師﹐與約曰「克城之日﹐土地士庶歸唐﹐玉帛子女歸回紇。」及收長安﹐葉護欲如約﹐元帥廣平王拜於葉護馬前曰「今始得西京﹐若遽俘掠﹐則東京之人皆爲賊守。願至東京如約。」葉護卽從命﹐百姓軍士皆泣曰「廣平王眞華夷主也。」此正見代宗爲太子時能屈己爲民﹐有君人之量﹐宜於《代宗紀》內詳敍﹐而《新書》不載。代宗廣徳二年﹐宰臣及內侍魚朝恩與吐蕃盟於興唐寺。徳宗建中三年十一月﹐朱滔﹑王武俊﹑田悅﹑李希烈各僭號稱王﹐相連爲逆。此何等大事﹐而《新書》皆不書。此皆《新書》之過求簡淨而失之太略者也。又按《舊書》本紀﹐穆宗以前尙稍存書法﹐穆宗以後竟似腐爛朝報﹐凡內而拾遺﹑補闕﹐外而刺史﹑觀察﹐其遷黜生卒亦一一書之﹐眞不成史體。又如李紳﹑李徳裕以吳湘獄坐貶﹐《宣宗紀》內敍此案几三千字﹐尢屬蕪穢。《新書》懲其太煩﹐乃別爲體例﹐只書宰相之除拜罷免﹐而方鎭惟軍亂易帥則書之﹐其他則否﹐是以紀載簡嚴﹐絕無冗沓。然其例亦有時而窒礙者。如《文宗紀》太和元年詔橫海節度烏重幸討李同捷﹐十一月又雲橫海節度使李寰討李同捷﹐蓋重幸卒﹐以宮授李寰﹐使討賊也。《新書》不載生卒﹐則一橫海也﹐忽而重幸﹐忽而李寰﹐觀者不幾瞀亂耶﹖宰相之除拜罷免﹐旣在所必書矣﹐會昌元年二月以李紳爲中書侍郎﹑同平章事﹐大中七年以鄭朗爲中書侍郎﹑同平章事﹐以及蔣伸﹑髙璩﹑劉鄴﹑王鐸﹑崔彥昭等之入相﹐皆一槪不書﹐則並自創之例亦更多刪削﹐未免太簡矣。至於各帝詔命及唐初九錫文﹑禪位詔﹐《舊書》一一載之﹐累幅不盡﹐《新書》盡從刪卻﹐一洗繁蕪﹐此則仿《南﹑北史》體例﹐又不可以太略議之也。然《舊書》亦有失之略而《新書》補其所未及者。髙祖起兵﹐本非素志﹐乃太宗與劉文靜﹑裴寂定謀﹐後因寂以告髙祖﹐並以晉陽宮人私侍事迫之﹐髙祖乃從。是太宗本謀不可沒也﹐觀劉文靜等傳可見。《舊書》於髙祖﹑太宗本紀絕不敍及﹐《新書》獨詳之。《舊書》敍髙祖起兵時隋室大亂﹐但云是時羣盜蜂起﹐《新書》則歷敍劉武周﹑林士宏等四五十人﹐一則見當時羣盜鼎沸﹐一則羣盜內魁傑者可量爲立傳﹐其餘則第見姓名於此而可不必一一立傳﹐是𨿽繁而實簡也。《舊書》但以「羣盜蜂起」四字括之﹐而列傳中仍不爲一一立傳﹐則諸反者大半不見姓名﹐成何記載耶﹖又順宗嗣位不數月卽傳位﹐臨禦日淺﹐本無事可紀。而其爲太子時﹐身歷危疑﹐幾於廢黜﹐賴李泌調護得免。及沮裴延齡﹑張渠牟等入相之事﹐韓愈所謂天下陰受其福者。又徳宗時宮市之獘最甚﹐順宗太子﹐欲諫之﹐王叔文曰「恐有小人間之﹐謂殿下收羣情。」太子謝曰「非先生不聞此言。」此亦見其畱心時事﹐並樂聽諫言之徳。又《朱Г傳》﹕Г圍奉天﹐徳宗危甚﹐皇太子督兵苦戰﹐賊乃敗。是順宗爲太子時多有可紀﹐自應總敍以見其爲人。乃《舊書》並無一字。穆宗未爲太子時﹐吐突承璀欲立丰王惲﹐而惲母賤﹐不當立﹐乃立穆宗爲太子。憲宗崩﹐陳弘志殺承璀及惲﹐穆宗始卽位。《舊書》亦不載。他如武后永昌元年以薛懷義爲新平道大總管﹐延載元年又以懷義爲朔方道行軍大總管﹐至令鳳閣侍郎李昭徳爲長史﹐鸞臺侍郎蘇味道爲司馬﹐此見武后寵幸懷義之極。而《舊書》俱不書。天寶十四載顏眞卿起兵河北討安祿山﹐張巡起兵與賊戰雍丘﹐及永王反於丹徒﹐至徳三載郭子儀等九節度之師有魚朝恩爲觀軍容使﹐及乾元二年三月史思明殺安慶緒﹐此亦皆當時大事﹐而《舊書》一槪不書﹐此又《舊書》之疏略也。

○《舊唐書》多國史原文《舊唐書。武士傳》贊云﹕載窺他傳﹐過爲褒詞﹐慮當武后之朝﹐佞出敬宗之筆﹐凡涉虛美﹐削而不書。是修史時未嘗無別擇﹐乃仍有全抄舊文而未加勘訂者。如《唐臨傳》云﹕臨孫紹爲給事中﹐先天二年﹐今上講武驪山﹐紹以修儀注不合旨坐斬。時今上旣怒﹐乃坐紹於纛下﹐李邈遽請宣旨斬之。按先天乃睿宗年號﹐所謂「今上」﹐據《新唐書》則玄宗事也﹐蓋玄宗時方爲太子講武也。又《徐有功傳》云﹕有功沒後﹐中宗旣贈越州刺史﹐今上踐祚﹐竇希請以己官讓有功子忄侖﹐以報舊恩澤。《王上金傳》亦有「今上」字﹐皆謂玄宗也。《竇威傳》﹕竇氏自武徳至今﹐再爲外戚﹐一品三人﹐三品以上三十餘人﹐尙主者八人﹐女爲王妃六人。其所謂「今」﹐亦謂開元時也。可見此四傳皆玄宗時國史原文﹐故曰今上也。《陳少遊傳》﹕代宗益厚待少遊﹐上卽位﹐累加尙書。所謂「上」者﹐徳宗也。《曲環傳》﹕環以戰功加特進太常卿﹐上初嗣位﹐土番入寇﹐環又破之。所謂「上」者﹐亦徳宗也。此又皆徳宗時國史原文也。他如《郭元振傳》云﹕築定遠城﹐爲行軍計集之所﹐至今賴之。五代修史時定遠城久屬塞外﹐何云至今賴之﹖此亦必開元中國史原文也。又《崔元翰傳》李公在滑臺﹐辟元翰爲從事。按史傳例皆書名﹐豈有稱公者﹖此亦必崔氏志傳原文也。

顧寧人謂《舊唐書。職官志》稱唐曰皇朝﹐曰皇家﹐曰國家﹐《經籍志》稱唐曰我朝﹐以爲修史諸臣不忘唐朝之厚意。不知皆唐國史原文﹐不及攺訂耳﹐非修史者故存忠厚也。近日王西莊又謂此書修於後唐﹐後唐自以繼唐後﹐故以唐爲本朝﹐並非因仍唐代史官之筆。此亦曲爲之說。後唐時而猶以玄宗﹑徳宗爲今上乎﹖此非國史原文乎﹖

○《舊唐書》編訂之失《舊書》列傳七十二卷旣有楊朝晟﹐乃九十四卷又有楊朝晟﹐五十一卷旣有王求禮﹐乃一百二十七卷又有王求禮。考其事迹﹐實系一人兩見﹐並非兩人偶同姓名者。又列傳目錄韋安石下有韋況﹐而傳中竟無況。《韋安石傳》末謂其兄叔夏另有傳﹐然列傳中竟無《韋叔夏傳》。編訂如此﹐則修史之艸率可知。又張士貴﹐唐初功臣﹐乃編入髙宗時諸將程務挺等傳內。元獻楊皇后在楊貴妃之前﹐乃編在貴妃後。此皆《舊書》之失當者。《新書》李渤﹑裴﹑李中敏﹑李甘﹑白居易皆元和﹑長慶時人﹐乃編在張柬之等五王之前﹐此又《新書》之失。○《新唐書》攺訂之善《舊唐書》無《兵志》﹐則有唐一代府兵﹑廣騎等制於何紀載﹖無《選舉志》﹐則明經﹑進士諸科之沿革於何稽考﹖列傳內無「公主」一門﹐則柴紹妻之佐成帝業﹐安樂公主之弒逆﹐太平公主之謀變﹐於何紀載﹖無「姦臣」一門﹐則李林甫﹑盧杞﹑崔昭緯﹑崔緇郎﹑柳璨等之姦邪﹐於何示誡﹖《新唐書》增其類﹐一一傳之﹐較爲詳備也。《舊書》有志無表﹐《新書》增《宰相表》《方鎭表》《宗室世系表》﹐亦更周密。又《舊書》武后編入本紀﹐故《皇后傳》內不復立傳。《新書》則旣有《武后本紀》﹐又有《武后傳》﹐或疑歐公作紀﹐宋公作傳﹐各不相謀﹐遂致重出。不知本紀專載攺朔易號﹑用人行政諸大事﹐而淫穢瑣屑之迹﹐本紀中旣不便書﹐又不可全沒其實﹐是以紀﹑傳兩存。觀傳中所敍皆本紀所不書者﹐是不得謂歐﹑宋二公彼此不相參訂也。《新書》又增立《藩鎭傳》﹐使各鎭傳襲殺奪﹐展捲了如﹐尢爲明晰。諸傳中又有各從其類﹑較爲允當者。杜伏威﹑李子和﹐《舊書》皆列羣雄中﹐子和附《梁師都傳》後。然伏威降唐﹐終於長安﹐子和𨿽僭號﹐及歸唐後﹐能以臣節終﹐至髙宗時始致仕﹐則何得尙列羣雄內乎﹖《新書》攺入唐臣列傳﹐當矣。武士﹐《舊書》列功臣內。按士乃武后之父﹐唐初起兵﹐並未與謀﹐又無戰功可紀﹐何得入功臣傳﹖《新書》攺入外戚。楊國忠﹐《舊書》在列傳﹐《新書》亦攺入外戚。李湛爲李義府之子﹐義府諂附武后﹐而湛與敬暉等誅二張﹐復中宗﹐可謂能幹盅者。《舊書》乃附於《義府傳》後﹐未免皂白不分。《新書》旣列義府於《姦臣傳》﹐而湛另附《李多祚傳》後。《舊書》以狄仁傑﹑王方慶﹑姚同傳。仁傑﹑方慶皆忠於唐﹐合傳固宜﹔不過醇謹﹐始終爲武后信任﹐何得並書﹖楊再思最諂武后﹐《舊書》乃與朱敬則等正人同傳﹐《新書》則攺狄仁傑﹑朱敬則﹑郝處俊等同傳﹐而楊再思與竇懷貞﹑祝欽明等附武﹑韋者同傳。豆盧欽望﹐《舊書》亦與李敬則同傳﹐《新書》以其依阿取容﹐攺與蘇味道同傳。《舊書》張說﹑郭元振同傳﹐《新書》以說與蘇同傳﹐以當日燕﹑許並稱故也。陳希列舊附《張說傳》後﹐以說子均﹑俱降賊﹐希烈亦降賊﹐故連類書之。然此等姦徒與燕公名臣同傳﹐可乎﹖《新書》則以其附李林甫﹐乃與林甫同入《姦臣傳》。《舊書》張﹑王琚﹑王毛仲與李林甫﹑楊國忠同傳。按等三人皆盡心於玄宗危難時者﹐何至與林甫等姦權同傳﹖《新書》攺與劉幽求﹑陳元禮等同傳。王釒共本王方慶之孫﹐若依《新書》之孫附其祖後之例﹐則應附於方慶傳後。《新書》以其侮權致敗﹐另與楊愼矜等同傳﹐則又各以類相從﹐且釒共與愼矜事多相涉也。吉頊《舊書》在《酷吏傳》《新書》以其能定來俊臣之死﹐及奏稱皇太子爲元帥應募者日數千人﹐又說張易之勸後召廬陵王﹐故攺入列傳﹐與魏玄同等同捲。孔穎達﹑顏師古﹑啖助﹑馬懷素﹐皆有功經史﹐《舊書》在列傳﹐《新書》攺入「儒學」。李淳風精於術數﹐《新書》攺入「方伎」。劉太眞﹑邵說﹑於劭﹑崔元翰﹑於公異﹑李益﹑李賀等﹐皆以詞藻稱﹐別無事迹可紀﹐《新書》攺入「文藝」。符令奇爲田悅將﹐密諭其子歸朝﹐而身自被害﹐臨死罵悅不絕口﹐此忠節最著者﹐《舊書》僅附其子傳後﹐《新書》攺入「忠節」。蜀人朱桃椎隱居不仕﹑浮沈玩世﹐《舊書》附見《髙士廉傳》《新書》則另入「隱逸」。僕固懷恩﹑梁崇義﹑李懷光等﹐顯爲叛逆﹐朱玫﹑王行瑜﹐擅立襄王カ﹐《舊書》俱在列傳﹐《新書》俱攺入《叛臣傳》。李綺﹐《舊書》附《李國貞傳》後﹐《新書》以其叛逆﹐亦攺入《叛臣傳》。《舊書》姚令言﹑張光景﹑源休﹑喬琳﹑蔣鎭﹑洪經綸﹑彭偃七人皆入列傳。按此七人皆臣於朱Г者﹐Г以反逆﹐旣傳於末捲﹐此等從逆之徒反入列傳﹐可乎﹖《新書》盡削之﹐而附於《Г傳》後。此皆《新書》之攺正舊失﹐斟酌盡善﹐更無可議者。又有《舊書》有傳而《新書》刪之者。樂彥瑋﹑趙仁本﹑趙徳興﹑張光輔﹑劉從一﹑顧況﹑張敬則等﹐本無事實可紀也。祖考孫事具《樂志》中﹔傅仁均事具《歷法》中﹐故亦不立傳也。有《舊書》無傳而《新書》增之者。如姜寶誼爲劉武周所執﹐逃歸﹐又從裴寂討宋金剛﹐被執不屈死。此豈得無傳﹖《舊書》乃不立﹐《新書》增之。昭宗母王氏﹐𨿽聽出甚微﹐然帝母也﹐豈得無傳﹖《新書》增之﹐並記其弟瑰除黔南節度﹐爲楊復恭沈於桔柏江之事。蕭穎士一代文儒﹐海內稱蕭夫子﹐外夷亦願請蕭夫子爲師﹐《舊書》乃無傳﹐僅於《韋述傳》後附數語﹐《新書》增入《文藝傳》。嗣襄王カ爲朱玫所立﹐僭僞凡九月﹐始伏誅﹐此豈得不記載﹖乃《舊書》無傳。《新書》則附於嗣襄王亻黃之後﹐此尢子京亦之考訂精博﹐固未可輕議也。

○《新唐書》編訂之失《新唐書》編訂亦有可議者。立《宗室世系表》﹐李唐一代支屬﹐固屬燦然﹐然列傳中旣有《諸王傳》﹐則其子孫已附於其祖之後﹐𨿽無表亦自可稽。至《宰相世系表》﹐其一門數相﹐如蕭氏﹑崔氏等﹐爲之疏其支派﹐尙屬有說﹐其一姓僅一相﹐而必爲之詳敍家世﹐不幾於代作族譜乎﹖若欲以見譜學之博﹐則又非可僅譜宰相而已﹐此歐公好博之過也。子京又別立「蕃將」及「宗室﹑宰相」二卷﹐亦屬無謂。旣立「蕃將」一門﹐則不論時代﹐凡蕃將皆入捲內﹐如尙可孤乃代宗﹑徳宗時人﹐而與太宗﹑髙宗時蕃將同捲﹐轉使觀者時代易淆。其宗室﹑宰相亦可各附其祖之後﹐否則於其祖傳內書明某另有傳﹐而以其人別傳於各朝宰相內﹐自覺明晰﹐今乃並爲一卷﹐果何所取義耶﹖又「卓行」一門尢屬蛇足。陽城爲諫議﹐裂麻一事﹐足爲名臣﹐則入於列傳可矣。司空圖生逢末造﹐隱居卻聘﹐列之「隱逸」可矣。《舊書》以城入「隱逸」﹐圖入「文苑」﹐固非﹐《新書》別以「卓行」處之﹐亦甚無謂也。馬三寶﹐《舊書》在《柴紹傳》末﹐《新書》攺傳裴寂等功臣傳內。然三寶本紹家奴﹐自應附《紹傳》爲是。苑君璋﹐《舊書》在羣雄內﹐附於《劉武周傳》後﹐《新書》以其降唐﹐攺入列傳﹐與羅藝等同捲﹐是矣。然髙開道亦嘗降唐﹐封北平郡王﹐《新書》又列之羣雄內﹐何也﹖或以其旣降又叛故耶﹖然羅藝降唐後仍以反誅﹐《新書》又編入列傳﹐亦不畫一。賀知章以詩名﹐老始致仕﹐《舊書》列於「文苑」﹐當矣﹐《新書》乃入之「隱逸」。歐陽詢父子品𨿽正﹐然於經義無所發明﹐王紹宗亦但工書﹐孔若思亦只多識古今﹐乃俱列之「儒學」。李百藥﹑令孤徳﹑李延壽等皆精史學者﹐而不入《文藝傳》。晚唐詩人溫﹑李並稱。《舊書》俱入「文苑」﹐《新書》則專列商隱﹐而以廷筠附《溫彥博傳》後﹐以廷筠乃彥博裔孫也。然《新書。商隱傳》又云商隱本李裔孫﹐則又何以不附《傳》後耶﹖﹝按《舊唐書》子孫因敬業之亂﹐誅殺殆盡﹐貞觀中有土蕃將徐舍人﹐自言五世孫﹐武后時其祖逃於蕃﹐族屬已多不能歸﹐然則子孫已無有在中國者﹐《新書》謂商隱是其後﹐亦恐未確。﹞且《新書》體例﹐凡祖孫父子相繼有官者﹐皆於其祖傳後牽連書之。如《蕭傳》直至蕭遘等﹐《杜如晦傳》直至杜讓能等﹐《劉政傳》直至劉崇龜等﹐《於志寧傳》直至於琮等﹐《溫彥博傳》直至溫廷筠等﹐《韓休傳》直至韓洄等是也。乃褚亮及子遂良﹐楊於陵及子嗣復﹐何以又不連傳而各分卷耶﹖李齊運亦宗室之後﹐《新書》以其因言利進﹐故不附於祖傳後﹖不幾自亂其例耶﹖王乃王方慶之裔孫﹐《新書》以其工諂媚﹐故亦不附於《方慶傳》﹐而與楊再思等同傳。然再恩及武后﹑中宗時人﹐則肅宗時爲相﹐以之同傳可乎﹖張易之﹑昌宗自應另立《嬖幸傳》﹐乃《新書》以之附《張行成傳》後。行成爲唐名臣﹐易之兄弟非其子﹐不過子族了耳﹐猥以相附﹐尢屬不倫。劉全諒本無可紀﹐本傳內不過數語﹐而其父客奴當安祿反時﹐爲國立功﹐其事迹見於《全諒傳》者數百言不止﹐則應立《客奴傳》﹐而以全諒附於後。乃《新書》反附客奴於《全諒傳》內﹐亦輕重倒置。旣立《藩鎭傳》矣﹐則不必更爲區別﹐但相次爲傳﹐據事直書﹐而其人之賢否自見。乃田弘正﹑李洧盡忠王室﹐特摘出另編列傳﹐則其餘豈皆叛臣乎﹖劉濟恭順不失臣節﹐且出兵助討王承宗。劉總以盧龍歸朝﹐請天子置吏﹐欲革藩鎭世襲之獘。張仲武始終一節﹐爲國立功。王士眞歲貢常數十萬﹐比幽﹑魏二鎭最爲恭順。王元逵出兵助討劉稹﹐王景崇亦出兵助討龐勛﹑黃巢﹐皆有功。弘正旣另入列傳﹐此等何以仍在藩鎭內乎﹖然猶曰身未離本鎭也﹔李載義歸朝後又爲山南西道節度﹐何以仍列盧龍藩鎭內乎﹖程懷信之子權入朝後﹐又移寧節度﹐何以仍列橫海藩鎭內乎﹖李維簡斬關赴難﹐爲國純臣﹐何以仍附於《李寶臣傳》乎﹖此又《新書》之自亂其例者也。且又有不必立傳而《新書》傳之者。裴矩功績俱在隋朝﹐入唐則已老﹐無事可紀。《隋書》已有傳矣﹐《新書》何以又傳之﹖趙光逢爲朱梁相﹐光嗣爲後唐相﹐於唐室無事可系﹐此聽其入《五代史》可矣﹐《新書》何以傳於趙隱之後﹖氏叔琮﹑朱友恭皆朱全忠之臣﹐來監於朝者﹐故歐公入之《五代史。梁臣傳》中﹐《新書》何以傳於《柳璨傳》後耶﹖又有應立傳而《新書》反不立者。薛懷義擅寵武后朝﹐威震天下﹐《舊書》列入「外戚」﹐固非﹐《新書》以其無類可歸﹐遂不立傳﹐僅於《武后傳》內紀之。中宗四子最幼者殤皇帝重茂﹐當韋庶人被誅﹐重茂尙在帝位﹐太平公主廢之﹐睿宗始立﹐此豈得無傳﹖《新書》缺之。《舊書。方技傳》有僧玄奘及神秀﹑惠能生等﹐《新書》以其非「藝術」﹐遂刪之﹐竟使此數人不列於史。抑知神仙可入「方技」﹐佛教獨不可入「方技」乎﹖況《晉書》佛圖澄﹑鴆摩羅什﹑曇霍等皆入《藝術傳》﹐豈非前史成例﹐而必去玄奘等不入「方技」乎﹖又唐之末造﹐李茂貞稱兵犯闕﹐韓建邀駕臨幸﹐殺十六宅諸王幾盡﹐其事在王室最有關系者﹐豈得無傳﹖乃《新書》惟李克用敍入《沙陀傳》內﹐餘皆無之。豈以時涉五代﹐應入《五代史》耶﹖然同時楊行密﹑劉仁恭﹑羅紹威等﹐《新書》又傳之﹐何也﹖況氏叔琮等皆梁臣﹐尙入唐傳﹐茂貞等本唐臣﹐反不立傳乎﹖立《叛臣傳》是矣﹐然唐帥臣之叛者不少﹐如劉辟以反誅﹐僅附於《韋臯傳》後﹐劉展亦以反誅﹐亦不入《叛臣傳》。而陳少遊逆迹未甚著﹐特私附李希烈﹐沒後尙贈太尉﹔董秦始終討賊立功﹐晚年始失身於朱Г﹐似亦可少逭其罪﹐乃俱編入叛臣內﹐亦頗失當。黃巢未入仕卽起兵反﹐與在官而叛逆者不同﹐宜別立《流賊傳》﹐乃與安祿山﹑朱Г等同列逆臣中﹐似亦非類。《明史》以李自成﹑張獻忠別爲《流賊傳》﹐覺斟酌盡善也。又龐勛之反﹐騷動半天下﹐凡二歲而滅。其後髙仙芝﹑黃巢等繼之。唐之亡實始於此﹐宣與黃巢等同立一傳。乃僅附見於《康承訓傳》中﹐此亦《新書》之失檢也。●卷十一○《新唐書》得史裁之正吳縝《糾繆》謂《新書》多采唐人小說﹐但期博取﹐故所載或全篇乖牾。然李泌子繁嘗爲泌著家傳十篇﹐《新書。泌傳》𨿽采用之﹐而傳贊云﹕繁言多不可信﹐按其近實者著於傳。是《新書》未嘗不嚴於別擇。今按唐人小說所記佚事甚多﹐而《新書》初不濫收者。如《王播傳》不載其「黎飯後鐘」之事﹐《杜牧傳》不載其揚州狎遊﹐牛奇章遣人潛護﹐及湖州水嬉﹑綠樹成陰之事﹐《溫廷筠傳》不載其令孤問故事﹐答以出在《南華》﹐遂遭擯抑之事。《李商隱傳》不載其見擯於﹐因作詩謂「郎君官貴﹐東閣難窺」之事。此皆載詩話及《北夢瑣言》等書﹐膾炙人口﹐而《新書》一槪不收﹐則其謹嚴可知。然此猶稗官也。劉秩爲房所器﹐出兵﹐嘗曰「賊曳落河𨿽多﹐豈能當我劉秩﹖」郭曖尙升平公主﹐夫妻有違言﹐爲公主所訴﹐代宗慰郭子儀﹐有「不癡不聾﹐不作阿家翁」之語。此等事司馬溫公及範淳甫曾采入《通鑑》﹐則非訁叟聞可知。而《新書》《秩傳》《曖傳》《公主傳》俱不載。然此猶曰非舊書所有也。楊綰四歲時﹐坐客各舉一物﹐以四聲呼之﹐綰指鐵燈樹呼曰「燈盞柄曲」。錢起客湖湘間﹐遇鬼吟「曲終人不見﹐江上數峯靑」之句﹐後入試﹐用以押官韻﹐遂登第。傅孝忠善占星﹐姜師度喜穿漕渠﹐時人語曰「孝忠兩眼看天﹐師度一心穿地」。史思明攻太原﹐李光弼使人爲地道﹐突出擒賊﹐賊驚呼爲「地藏菩薩」。此皆《舊書》所載﹐《新書》以其稍涉於纖且俚﹐遂削而不書。則其立言有體﹐較之《晉書》《南﹑北史》專以新奇悅人耳目者﹐其卓識固不同矣。《段秀實傳》則采柳子厚所撰《逸事狀》以增之。《魚朝恩傳》則采蘇鶚《杜陽雜編》以增之。《舊書。良吏傳》無韋丹﹑何易於﹐則采杜牧《樊川集》以補丹﹐采《孫樵集》以補易於。此豈得謂徒摭小說也﹖亦有瑣言碎事﹐《舊書》所無﹐而《新書》反增之者。如《韋臯傳》﹕李白爲《蜀道難》以譏嚴武﹐陸暢爲《蜀道易》以美臯﹐此亦見臯之能好士。《李賀傳》﹕韓愈﹑皇甫至其家﹐賀卽賦《髙軒過》﹐及出遊得句﹐卽投古錦囊事。《陳諫傳》﹕嘗覽染署簿﹐悉能記其尺寸。賀與諫本文人﹐無他事迹可紀﹐此正見其才﹐非好奇也。

○《新唐書》列傳隸事之當《舊唐書。張柬之傳》有柬之駁王元感三年喪當三十六月之論﹐全載其文。《新書》盡刪之﹐以柬之功在社稷﹐此論非所重也。而其論終不可廢﹐則反載於《元感傳》內。《舊書。李寶臣傳》有田承嗣被討﹐私使人說李正己一段文字。按此事應詳於承嗣﹑正己傳內﹐《寶臣傳》何必詳敍﹖《新書。寶臣傳》但云承嗣以甘言紿正己﹐正己止屯﹐諸軍亦不敢進。又天子使中人馬希倩勞寶臣﹐寶臣贐以百縑﹐希倩怒投之地﹐寶臣慚﹐於是部將王武俊說寶臣私與承嗣通謀。此事自應載《寶臣傳》﹐乃《舊書》反詳於《武俊傳》《新書》則《寶世傳》詳之﹐而略於《武俊傳》。又武俊後爲李惟嶽部將﹐時爲惟嶽所忌﹐乃自貶損﹐出入不過三四人。此事自應入《武俊傳》《舊書。武俊傳》乃不敍﹐反敍於其子《士眞傳》內﹐更覺無謂﹐《新書》攺入《武俊傳》。此皆《新書》隸事之詳略得宜也。又韓昌黎《平淮西碑》云「明年平夏」﹐謂憲宗卽位之明年﹐乃元和元年楊惠琳伏誅也。下云「又明年平蜀」﹐則應是元和二年矣。然《新﹑舊唐書》本紀及《通鑑綱目》皆書元和元年三月楊惠琳伏誅﹐十月劉辟伏誅﹐則平夏﹑平蜀俱在此一年﹐而非次年始平蜀。故《梁溪漫志》指昌黎「又明年」句爲誤。《新書。吳元濟傳》全載此碑﹐卻刪去「明年平夏」句﹐並刪去「又」字。但云「明年平蜀」﹐謂卽登極之明年也﹐尢可見其不苟下筆如此。

○《新唐書》文筆《舊唐書》列傳之文髙下不等﹐其簡當完善者﹐類多國史原文。如《郭子儀傳》本裴所撰是也。一經修史諸人之手﹐輒蕪雜不倫﹐至有市井俗語﹐亦一槪闌入﹐絕不檢點者。今略摘數條於此。如《王武俊傳》﹕武俊與朱Г﹑田悅﹑李納一同僭號。《髙尙傳》﹕安祿山至東都﹐見官軍四集﹐懼而責尙曰「汝元向我道萬全﹐今四邊若此﹐向西至關﹐一步不通﹐萬全何在﹖更不須見我。」《史思明傳》﹕思明臨死罵曹將軍曰「這胡誤我﹗」此等語直是戲曲中打諢﹐豈可施於文字﹖子京力矯其獘﹐寧簡毋冗﹐寧僻毋俗﹐於《舊書》各傳無一篇不攺竄易換﹐大約事多而文省﹐語短而意長﹐過《舊書》遠甚﹐一經對勘﹐優劣自見。其有仿古逼肖者﹐如《劉濟傳》譚忠激濟伐王承宗一段文字﹐絕似《戰國策》﹐劉總謀殺濟一段文字﹐又似《左傳》。至其用古語處﹐如敍戰功﹐則第以一「多」字槪之﹐乃本之《周禮》戰功曰多及《國語》董安於多是也。《齊映傳》﹕上令前馬傳詔旨。不曰馬前﹐而曰前馬﹐亦本之《國語》勾踐爲夫差前馬是也。《姦臣傳贊》﹕三宰嘯凶牝奪晨﹐皇甫將蕃黃屋奔﹐思質敗謀興元蹙﹐崔柳倒持李宗覆。張表臣《珊瑚詩話》謂七字韻語﹐非史載所宜。不知此正用《漢書。蒯﹑伍﹑息﹑夫﹑躬傳》贊之體。蓋蒯﹑伍諸人皆姦佞﹐故子京於《姦臣傳》亦仿之。《藩鎭傳序》全用杜牧之《罪言》﹐此亦仿史遷《秦本紀贊》全用賈誼《過秦論》之例。可見前輩學有原本﹐下筆不苟﹐宜歐陽公服其用功深也。《舊書》紀傳後有論﹐尙仍四六體﹐惟《順宗紀》則全用韓昌黎散文耳﹐且論後有贊﹐𨿽仿範史﹐究亦繁複。《新書》攺四六爲古文﹐又刪除韻語﹐尢爲得體。張巡﹑許遠同功共事﹐敍巡功則遠在其中。《新書》於《巡傳》旣詳敍戰功﹐故《遠傳》不復復敍﹐但辧其身後被誣﹐而引昌黎之說以明之﹐更見代裁之妙。《朝野僉載》記李畬母事﹐有禦史祿米不出腳錢之說。《新書。列女傳》記畬母事﹐則攺腳錢曰車庸﹐《王釒共傳》又曰腳直﹐此皆避俗就雅之法。《通鑑》裴度討蔡﹐臨行謂憲宗曰「臣若滅賊﹐則朝天有期﹔賊在﹐則歸闕無日。」《新書》則云﹕賊未授首﹐臣無還期。較《通鑑》語更爲簡勁。此可見其煉字煉句之工也。特其過求簡淨﹐有時或不免晦澀者。《舊唐書》武后閱駱賓王檄﹐至「一А之土」二句﹐嘆曰「有此才而不用﹐宰相罪也。」《新書》則述後語曰「宰相安得失此人﹗」《舊書》楊師道妻前夫之子趙節﹐《新書》攺爲師道妻異姓子﹐𨿽似避俗﹐然不如前夫之子爲易曉。況「前夫子」三字亦有所本﹕《魏書。長孫稚傳》「以後妻羅前夫女妻陳興恩」﹐則未爲無典也﹐而「異姓子」三字轉不典。《通鑑》董昌將僭號﹐謂人曰「讖云﹕兔子上金牀。我生太歲在卯﹐明年復在卯﹐二月卯日卯時﹐吾稱帝之秋也。」《新書》攺云「我生於卯﹐明年歲旅其次﹐二月朔之明日皆卯也﹐我以其時當卽位。」語𨿽稍文﹐然不是武人語﹐且又遺卻卯時矣。又《通鑑》宦官楊復恭與假子守亮書曰「吾披荊榛立壽王﹐旣得位乃廢定策國老﹐有如此負心門生天子﹗」《新書》攺云「柰負心門生何」﹐則更頹弱無味矣。又有全代古人作文者。《姜皎傳》《舊書》載玄宗宣布其功之詔系四六﹐乃唐時原文也。子京旣不欲以四六入史﹐則但摘其大意可矣﹐乃攺作全篇散文﹐首尾完善﹐一似翻譯者。《薛登傳》《舊書》載其諫選舉一疏﹐《新書》旣欲存之﹐則用其原疏可矣﹐乃通首全爲代作﹐如「陳篇希恩﹐奏記誓報」等語﹐原本所無﹐戛戛獨造。取古人之意﹐自成一家言﹐此又從前修史者所未有之例也。又《王傳》《舊書》爲中丞﹐與左僕射李絳相遇﹐不避道。絳上疏論之﹐事下兩省。兩省奏﹐元和中伊愼居師長之位﹐太常博士韋謙削去舊儀﹐今李絳所論﹐於禮甚當。是兩省因絳疏而有此議也。《新書》則竟以兩省所引韋謙事並入絳疏中﹐未免私智自用﹐且誣古人矣。至其造語用字﹐尢多新奇者﹐今略摘於左。《太子瑛傳》﹕李林甫數稱壽王美﹐以揠妃意﹝揠謂迎合也。時武惠妃擅寵﹐壽王其子也。林甫欲傾太子而立壽王﹐故云揠也﹞。《諸公主傳》﹕懿宗女衛國公主卒﹐許羣臣祭以金貝火之﹐民取煨以汰寶﹝謂取灰煉出金寶也。《通鑑》謂取庭祭之灰汰其金也﹞。《柴紹傳》﹕唐兵與桑顯和戰﹐紹繚其背﹐敗之﹝謂繞出賊後也﹞。《苑君璋傳》﹕衿肘變生﹝謂變起肘腋也﹞。《李回秀傳》﹕撓意諧媚﹝謂曲意阿附也﹞。《裴矩傳》﹕池酒休﹝卽酒池肉林也﹞。《宇文士及傳》﹕通淳勤﹝卽通殷勤也﹞。《蕭傳》﹕亡不旋跬﹝卽不旋踵也﹞。《蕭廩傳》﹕厲止夜行﹝卽禁示夜行也﹞。《李嶠傳》﹕無所嫁非﹝謂無所委罪也﹞。《蘇傳》﹕朝鼎夕玷﹝謂迅速伏誅也﹞。《張說傳》﹕逭暑﹝謂避暑之﹞﹐祈陳哀到﹝謂陳情切至也﹞。《李甘傳》﹕嚙疽刳┩「﹝謂孝子吮癰割股也﹞。《李朝傳》﹕胖然無避屈﹝謂泰然無所顧也﹞。《裴冑傳》﹕蔓劾峭詆﹝謂株蔓以劾且醜詆也﹞。《王傳》﹕良金厚革﹝謂堅甲利兵也﹞。《康承訓傳》﹕痍痕士﹝謂創殘之兵也﹞。《孔巢父傳》﹕鏟迹民伍﹝謂晦迹於編氓內也﹞。《藩鎭傳序》﹕肱髀相依。《李正己傳》﹕輔牙相依﹝皆謂互爲唇齒也﹞。《李寶臣傳》﹕嫁急熱爲表裏﹝言急難相救也﹞。《李載義傳》﹕扌失﹤疒只﹥郵人﹝謂鞭責郵人成瘡也﹞。《李正己傳》﹕矢液流離﹝謂溲溺俱下也﹞。《藩鎭傳贊》﹕引妖就螟﹝卽謂卽聾從昧也﹞《吳兢傳》﹕不殊如帶﹝謂不絕如帶也﹞。《李光弼傳》﹕揠賊本根﹝謂拔其本根也﹞。《李嗣業傳》﹕以長柯斧堵進﹝謂軍士列如堵競進也。《通鑑》云軍士執長刀如墻而進﹞。《馬傳》﹕漂血丹渠﹝謂血流滿溝皆赤也﹞。《房傳》﹕十年不諧際人事﹝謂不交涉世務也﹞。《史思明傳》﹕築城未冥﹝謂以泥塗釁也﹞。此皆極意避俗﹐戛戛獨創者﹐未免好奇之過﹐然尙多新辟可喜。至其好用」叵「字代」不可「二字﹐如《桑道茂傳》福壽叵涯﹐《薛頤傳》卒叵之測﹐《張巡傳》時人叵知﹐《賈飠束傳》叵耐何﹐《安祿山傳》叵可忍﹐又《承天皇帝傳》以沒柰何爲末耐何﹐《李泌傳》以率爾爲帥爾﹐此則徒以新巧避陳俗﹐未免同卉犬筱驂之誚張矣。子京於《鄭餘慶傳》謂其奏議好用古語﹐如」仰給縣官馬萬蹄「﹐有司不曉何語﹐時人譏其不適時。何以子京明譏之而又自襲之也﹖《舊唐書》亦有澀語﹐如《韋渠牟傳》﹕朝士皆元刂蹄甘亂以附渠牟。○《新唐書》多回護《新書》於名臣完節者𨿽有小疵﹐而於本傳多削之﹐蓋亦爲賢者諱之意。如褚遂良惡劉洎﹐遂誣之至死﹐是遂良生平第一罪過。乃本傳中絕不及﹐僅於傳贊中略見之﹐而詳其事於《洎傳》。遂良又於江夏王道宗有隙﹐誣其與房遺愛謀反﹐流象州。又嘗構盧承慶﹑李乾﹐皆坐貶。及賤買中書譯語人地﹐爲韋思謙所劾。此皆遂良短處﹐《新書》各見於道宗﹑承慶﹑思謙等傳﹐而本傳不載。馬周初爲禦史﹐韋挺爲大夫﹐不之禮。及周爲中書令﹐遂沮挺入相﹐又中挺運糧遼東﹐事見《挺傳》﹐而《周傳》不載。張易之誣魏元忠有不臣語﹐引張說爲證﹐將廷辧。說惶遽欲從﹐宋謂說曰﹕」名義至重﹐不可陷正人。若不測﹐吾將與子俱死。「說乃以實對﹐元忠得免死。此事見吳兢﹑宋傳及《通鑑》﹐而說本傳但云張易之誣魏元忠﹐援說爲證﹐說廷對謂元忠無不順語﹐忤後旨﹐流欽州﹐而絕不及宋邀說之事。張嘉貞與說同相﹐說惡之﹐因其弟嘉犯罪﹐怵嘉貞素服待罪不入直﹐遂出爲幽州刺史﹐說代其處﹐事見《嘉貞傳》而《說傳》亦不載。張嘉貞爲定州刺史﹐立頌恆嶽﹐廟中有祈賽錢數十萬﹐嘉貞以爲頌文之功﹐納其數萬﹐事見《舊書》﹐而《新書。嘉貞傳》亦不載。姚崇薦李由黃門爲侍郎﹐外托引重﹐實去其糾駁之權。崇又以韓思復沮捕蝗事﹐出思復爲徳州刺史﹐事見及思復傳﹐而《崇傳》不載。玄宗欲相韓休﹐李林甫知之﹐遂薦休。休旣相﹐徳林甫﹐乃引林甫爲相﹐事見《林甫傳》而《休傳》不載。《通鑑》郭子儀以副使張曇性剛﹐謂其輕己﹐聽吳曜之譖﹐奏誅之。田承嗣旣降﹐郭子儀應之緩﹐承嗣復叛去。而《新書。崔光遠傳》子儀與賊戰汲縣﹐光遠援之不力﹐及光遠守魏﹐與賊戰﹐子儀亦不救﹐故敗。此數事皆子儀短處﹐而子儀本傳不載。趙景與陸贄同相﹐贄恃久在禁庭﹐以國政爲己任﹐乃徒景門下侍郎。姜公輔奏徳宗云﹕」竇參嘗語臣﹐云上怒臣未已。「帝怒﹐乃殺參。時謂公輔所奏竇參語﹐得之贄﹐云參之死﹐贄有力焉。又贄素惡於公異﹑於劭等﹐旣輔政﹐乃逐之﹐事見景及公輔﹑公異等傳﹐《舊書。贄傳》亦載之﹐而《新書》本傳不載。此皆欲以完節予其人﹐不忍累以白璧之玷﹐固用心之忠厚﹐亦作史之通例也。其於文士尢多所回護。如《王維傳》不載其入侍太平公主﹐彈《郁輪袍》求及第之事。鄭虔污僞命六等﹐定罪謫臺州司戶﹐而《虔傳》末嘗云」終不臣賊「。邵說奏徳宗﹐自敍陷於史思明本末﹐蓋以雪其陷賊之醜。劉禹錫自作《子劉子傳》﹐敍其與王叔文相善被貶始末﹐亦以掩其失身之誤。柳宗元遺蕭亻免﹑許孟容二書﹐亦以辧其被罪之由。《舊書》皆不載﹐《新書》一一補之﹐全載其文﹐正所以代爲昭雪。《舊書。韓愈傳》謂愈文之不當者﹐如柳宗元羅池神碑﹐李賀不應進士《諱辧》﹐及《毛穎傳》近於譏戲﹐又當時以史筆推愈﹐及撰《順宗實錄》﹐敍事拙於取捨﹐爲當代所非。文宗嘗詔史臣添攺﹐愈婿李漢﹑蔣系方在顯位﹐諸公難之﹐韋處厚獨別撰以進。《新書》於此段議論盡刪之﹐但云」愈文奧衍宏深﹐沛然有餘﹐其徒李翺﹑李漢﹑皇甫從而效之﹐不及遠甚﹐「而略無一語稍貶。蓋子京本文人﹐故有气類之感﹐觀者可以知其用意之所在也。

○《新唐書》多周旋《新唐書》著其人之美於本傳﹐而別見其疵於他傳﹐固不失隱揚之意。其有數人共一善事而分隸數人﹐使各得專其功﹐若不數傳參觀﹐則竟似一人獨爲之事﹐而與他人無與者。此𨿽善善欲長﹐究非信史也。吳縝《糾繆》己摘數條﹐如頡利之被擒也﹐《李靖傳》則以爲張寶相所擒﹐《江夏王道宗傳》則以爲道宗所執。一張昕之死也﹐《髙固傳》則以爲固伺間斬之﹐《楊朝晟傳》則以爲朝晟父海賓所斬。一劉辟之叛也﹐《杜黃裳傳》則云惟黃裳固勸不赦﹐《嚴綬傳》又云綬以天子新卽位﹐不可失威﹐請必誅﹐《李吉甫傳》又謂吉甫獨請無赦。縝所糾レ﹐已略見一端矣。然不特此也。《蘇傳》玄宗平內難﹐書詔塡委﹐獨在太極殿後閣﹐口所占授﹐功狀百緒﹐輕重無所差。書史曰「丐公徐之﹐不然手腕脫矣。」是玄宗誅韋後時﹐惟一人執筆也。而《劉幽求傳》又云﹕是夜號令詔敕一出幽求手。《李傳》又云﹕韋氏之變﹐詔令嚴促﹐多艸定。則一事也而系之三人﹐究未知何者爲是耶。按《舊唐書。幽求傳》玄宗討韋庶人﹐是夜所下制書皆出幽求﹐而《傳》並無誅韋時執筆之事﹐但云神龍中文誥皆出其手而已。然則艸制敏速﹐本擅名一時﹐而誅韋之夕﹐實未當直﹐子京彊以此事隸之耳。又《通鑑》﹕穆宗得風疾﹐裴度力請入見﹐並上疏請立太子。李逢吉進言曰「景王已長﹐請立爲太子。」度與逢吉及兩省官共成之也﹐亦見《敬宗本紀》。而《裴度傳》則云﹕穆宗風眩﹐度獨到內殿﹐求立太子﹐遂以景王爲嗣。則全以此事歸功於度矣。《李逢吉傳》又獨以此事歸於逢吉﹐而略不及度﹐則立敬宗誰之力耶﹖朱Г之亂﹐徳宗欲幸鳳翔而中止﹐《蕭復傳》則云﹕復謂上曰「鳳翔乃Г舊部曲﹐恐有同惡者。」遂不往。未幾﹐其將李楚琳果亂。而《姜公輔傳》又謂﹕帝欲赴鳳翔﹐公輔謂鳳帥張鎰乃文吏﹐軍且有變﹐乃之奉天。則徳宗之舍鳳翔﹐究何人勸止耶﹖敬宗之崩也﹐爲蘇佐明所弒﹐劉克明矯詔立絳王悟﹐樞密使王守澄﹑楊承和等迎立江王涵﹐並討克明等斬之﹐以裴度攝冢宰﹐百官謁見江王於紫宸門外廡。是文宗之立﹐全屬守澄等功﹐度初不與知。《新書》於《文宗紀》敍之﹐略不及度。而度本傳則云﹕敬宗被弒﹐度定策誅劉克明等﹐迎立江王﹐是爲文宗﹐又略不及守澄等﹐則並與李本紀自相牾矣。蓋歐公作紀﹐據事直書﹐子京作傳﹐以此事正當度作相時﹐不得束手局外﹐故以此歸之。其實非當時實事﹐則轉不免阿好矣。○《舊唐書》敍事疏誤處《劉之傳》旣敍其在武后時爲相﹐騫味道每歸過於上﹐之則引爲己咎﹐以此獲後倚待矣。下又云﹕儀鳳中﹐土番爲邊患﹐髙宗問計侍臣﹐之獨勸持重養威﹐以紓百姓之急。是髙宗時事反敍在後﹐武后時事反敍在前﹐不免倒置。《韋安石傳》旣詳敍先世﹐其子陟卽附於《安石傳》後﹐則不必更述家世矣。乃又云﹕代爲關中著姓﹐人物衣冠﹐奕世榮盛。一傳中兩述先世﹐何其不憚煩耶﹖《張九齡傳》﹕玄宗在東宮﹐九齡拜校書郎﹐時帝未親郊﹐九齡乃上疏請郊。按旣云在東宮﹐何以云帝未親郊﹖則所謂帝者﹐睿宗耶﹐玄宗耶﹖《新書》云玄宗卽位﹐未親郊﹐始明晰。

《李巽傳》旣云郎官來問疾﹐巽不言疾﹐但與校書程課﹐其夕卽卒矣﹔下又云元和四年四月卒﹐亦太重復。

《李嗣業傳》旣云祿山反﹐上在靈武﹐詔嗣業赴行在﹐至鳳翔謁見﹐遂與郭子儀﹑僕固懷恩等常犄角爲先鋒矣﹔下又云祿山之亂﹐兩京未復﹐肅宗在鳳翔﹐嗣業從廣平王收復京城﹐亦太復。

《元載傳》旣云收載時中人董秀先杖死禁中矣﹐下又雲中使董秀﹑主書卓英倩以載之故皆處極法。

《李光弼傳》中氵單之戰﹐旣云擒其大將徐璜玉﹑李援﹑周摯矣﹐其下杯州之拔﹐又云生擒安太淸﹑周摯﹑楊希文等﹐則周摯一人不幾兩次被擒乎﹖《李正己傳》旣云侯希逸母卽正己姑也﹐則正己與希逸爲外兄弟可知﹔下又云節度使侯希逸卽其外兄也。又云正己卒﹐子納擅總兵政﹐祕之數月乃發喪﹐下又云正己卒﹐納祕喪總父攺﹐仍爲亂。

《呂傳》﹕龐承鼎爲申泰芝所誣﹐令嚴郢鞫之﹐上疏論列﹐帝怒﹐流郢建州﹐承鼎竟得雪。按《新書》帝﹕不聽郢言﹐賜承鼎死﹐後泰芝以贓敗﹐承鼎乃得原。是承鼎被誣死而波及郢也。《舊書》乃不載承鼎之賜死﹐竟似承鼎脫然無事﹐而郢獨被其累者。

○《新唐書》敍事疏誤處《王雄誕傳》﹐雄誕本杜伏威部將﹐雄誕擒李子通﹐降江華﹐並以國家威徳諭降聞人遂安﹐皆在杜伏威降唐之後﹐故擒子通卽送京師﹐其諭聞人遂安以國家威徳﹐亦指唐家威徳也。則《雄誕傳》應先敍明伏威降唐一語﹐乃見雄誕之盡力於唐。《新書》並不敍明﹐則所謂以國家威徳﹐指伏威耶﹐指唐家耶﹖又於擒子通處﹐亦不言送京師﹐則似雄誕戰功全爲伏威出力矣。

《襄邑王神符傳》《新書》旣從神符後增記其五世孫從晦矣﹐又從從晦追溯其祖模﹐殊顚倒失序。

《徐圓朗傳》﹐圓朗通劉世徹﹐時盛彥師方被擒﹐在圓朗所﹐恐圓朗與世徹合則勢益張﹐乃以李密殺翟讓事阻圓朗。此正見彥師之忠於唐。《新書》旣爲彥師立傳﹐則此事應入《彥師傳》﹐乃反敍於《圓朗傳》中﹐而《彥師傳》不載。《狄仁傑傳》《新書》旣敍其對武后曰「匈奴犯邊﹐使三思募兵﹐無應者﹐廬陵王代之﹐不浹日輒五萬。」則此乃迎廬陵王後事也。乃傳內此事反敍在前﹐而迎還廬陵王反敍在後﹐《髙適傳》﹐適在哥舒翰所﹐因翰敗而逃。《新書》謂天子西幸﹐適走間道﹐及帝於河池﹐極言翰之忠義。是適未嘗在長安見帝也。乃上文先言翰敗﹐帝問「策將安出」﹐適以「竭禁藏募兵」爲對。則似翰敗後適已先見帝於朝矣。下文又何以云「走間道﹐及帝於河池」也﹖

《王傳》《新書》增出兵助李克用討李存孝﹐存孝數出兵攻﹐溝壘不成。袁奉糸舀誑之曰「塹成﹐晉王當反﹐諸將非公敵也。」乃不出攻。及塹成﹐而存孝困﹐遂被縛。按此事本與無涉﹐何必於《傳》詳之﹖

《新書。張九齡傳》﹐安祿山初爲張守裨將﹐以戰敗﹐守執送京師。九齡謂祿山有反相﹐請玄宗誅之。玄宗不聽﹐曰「君毋以王衍知石勒故事而害忠良。」是祿山被罪時曾執送京師也。而《祿山傳》則但云祿山盜羊被獲﹐張守欲殺之﹐呼曰「公不欲滅兩番耶﹖何殺我﹖」守壯其語﹐乃釋之。《舊唐書。安祿山傳》亦同。則祿山之免死﹐卽在守帳下﹐並無執送京師事也。而《九齡傳》何以云﹖按九齡進《千秋金鏡錄》表有云「開元二十四年﹐幽州節度使張守執敗軍將安祿山送京師﹐齡批張守軍令若行﹐安祿山不宜免死。上惜其才勇而赦之。臣力爭﹐謂祿山有反相。上責臣勿以王夷甫識石勒而害忠良」云云。及祿山反後﹐玄宗思九齡先見﹐遣中使祭之。則其先執送京師﹐九齡請誅﹐自是實事﹐而《祿山傳》誤也。

《新書》於《僕固懷恩傳》全敍其功﹐而不見悖逆之迹﹐竟似辛云京﹑駱奉先激之使叛者。按《通鑑》等書﹐當懷恩破史朝義後﹐賊將田承嗣等皆捧馬足乞降。懷恩恐賊平寵衰﹐遂承制悉仍其原官﹐使統兵柄﹐由是河朔諸鎭終唐世爲患。《綱目分注》﹕是時薛嵩以相﹑衛﹑﹑邢降於李抱玉﹐張忠志以恆﹑趙﹑深﹑定﹑易降於辛云京。抱玉等入其營﹐嵩等皆已受代。無何﹐僕固懷恩皆令復位﹐於是抱玉﹑云京各表懷恩有貳心。又《舊書。馬燧傳》﹕懷恩送回紇歸國時﹐私與太原將李竭誠通謀﹐將取太原。辛云京覺之﹐乃斬竭誠﹐固城自守。然則懷恩之異心早已有之﹐不待云京等之激變也。

《新書。髙仙芝傳》﹕討小勃律﹐會於土番之邊云堡。堡之南因山爲柵﹐兵九千守之﹐城下據娑勒川﹐川漲不得渡。仙芝殺馬以祭﹐遂渡而成列﹐日未中﹐破之。《李嗣業傳》云﹕土番兵十萬屯娑勒城﹐據山瀕水﹐聯木作郛。仙芝夜擠﹐及午破之。按《仙芝傳》所云因山爲柵﹐城下據娑勒川﹐卽《嗣業傳》所云娑勒城聯木作郛者也。而《仙芝傳》則云兵九千﹐《嗣業傳》則云兵十萬。

《蕭銑傳贊》﹕唐初羣雄﹐惟銑最無罪。當趙郡王孝恭等圍城時﹐城尙未破﹐銑卽出降﹐以免生民塗炭﹐亦有何罪﹐而髙祖殺之﹖此最失刑。乃《新書。銑傳贊》謂銑詭辧易窮﹐卒以誅死﹐髙祖聖矣哉﹗此論亦甚不公矣。

《李淳風傳》﹕太宗得祕讖﹐言唐中弱﹐有女武代王。以問淳風﹐對曰「其兆已成﹐已在宮中。又四十年而王﹐夷唐子孫且盡。」帝曰「我求而殺之。」對曰「天命不可違也。且陛下所親愛﹐四十年而老﹐老則仁﹐𨿽受終易姓而不能絕唐。若殺之﹐更生壯者﹐多殺而逞﹐則陛下子孫無遺種矣。」按是時武后已在宮中﹐而淳風之言果如此﹐是明指武姓之女之在宮者﹐太宗豈不覺悟而尙肯畱之﹖若謂因淳風之言而不殺﹐太宗以李君羨小名五娘﹐封武連郡公﹐其屬邑皆有武字﹐恐其應謠言女武王之語﹐遂因事誅之﹐是未嘗不欲除禍根者。何其果於除宮外之功臣﹐而昧於除宮內之侍妾也﹖此不過作傳者欲神奇其術而附會之。《舊書》旣載其詳﹐《新書》亦全載之﹐何以無識若此﹗

●卷十二○《新唐書》列傳內所增事迹較《舊書》多二千餘條﹐其小者不必論﹐甚有必不可不載而《舊書》所無者。今撮於後《楊貴妃傳》《舊書》不載其先爲壽王妃事﹐但云武惠薨﹐後庭無當意者﹐或言楊元琰女有色﹐乃召見。妃衣道士服﹐號曰太眞﹐帝大悅云云。《新書》補之﹐謂帝令自出妃意﹐丐爲女官﹐號太眞﹐更爲壽王聘韋昭訓女﹝《舊書》蓋國史舊文﹐故有隱諱也﹞。

憲宗郭皇后﹐歷穆宗﹑敬宗﹑文宗﹑武宗爲太后﹐及宣宗卽位﹐宣宗母鄭氏本後侍婢﹐有宿怨﹐故宣宗奉後禮稍薄。後鬱鬱不自聊﹐登樓將自殞﹐左右共持之﹐乃免。帝聞不喜﹐是夕後暴崩。是後之不得善其終也。《通鑑》載之甚詳。而《舊書》則謂宣宗繼統﹐恩禮愈隆於前朝﹐較爲得實。又後崩後﹐太常王請合葬於憲宗陵。宣宗不悅﹐今宰相白敏中讓之。曰「後乃憲宗東宮時元妃﹐順宗子婦﹐歷五朝母天下﹐不容有異論」事遂定。此亦當時一大事﹐乃《舊書》亦不載。

武宗王賢妃﹐《舊書》謂其事闕﹐故不載。然賢妃當武宗餌藥求長生而膚澤消槁﹐妃獨憂之。及武宗病亟﹐妃誓以身殉。帝崩﹐遂自經。常時妃妒者﹐亦皆義其所爲。事見《通鑑》﹐則宋時尙有記述於世。此𨿽小事﹐然《舊書》旣立傳﹐何其毫無事實耶﹖《新書》補之﹐亦見考據。

《韓王元嘉傳》《新書》增武后詔諸宗室朝明堂﹐元嘉遣告諸王﹐謂大享後必盡誅諸王﹐不如先事起。於是瑯牙王衝卽發兵起。此亦武后朝一大事也。《舊書》不載。

《蘇良嗣傳》﹕良嗣爲相時﹐遇薛懷義於朝﹐頗偃蹇。良嗣怒﹐叱左右批其頰﹐曳去。武后聞之﹐戒懷義曰「師第出入北門﹐彼南衙宰相行來﹐毋犯之。」此亦見武后之淫毒而仍能用正人﹐《舊書》乃不載﹐《新書》補之。

《曹王明傳》﹕其母本巢刺王妃﹐太宗欲立爲後﹐魏徵諫而止。此見太宗開國之初內行有缺﹐其後唐家累以色荒﹐未必不由此。《舊書》不載﹐《新書》補之。

《懿徳太子重潤傳》﹕髙宗立重潤爲皇太孫﹐裴敬彜﹑王方慶以爲晉立湣懷子爲皇太孫﹐齊立文惠子爲皇太孫﹐皆居東宮﹐今旣有皇太子﹐又立皇太孫﹐於古無例。此議足爲後世法﹐《舊書》不載﹐《新書》補之。

《狄仁傑傳》﹕武后欲以武三思爲皇太子﹐仁傑力言人心未厭唐﹐匈奴犯邊﹐使三思募兵﹐逾月無應者﹐廬陵王代之﹐不浹日輒五萬。後怒罷議。後又與王方慶因論雙陸力言姑侄不如母子之親﹐以悟後﹐遂迎廬陵。此見仁傑之忠於唐﹐《舊書》不載﹐《新書》補之。

《王傳》﹕李徳裕稱王方慶﹝卽﹞爲相時﹐其子爲眉州刺史﹐武后曰「君在相位﹐何子之遠﹖」對曰「廬陵是陛下子﹐今尙在遠﹐臣之子何敢相近﹖」欲以感悟後。此亦見之忠於唐﹐《舊書》不載﹐《新書》補之。

《桓彥範傳》﹕敬暉﹑桓彥範等斬張易之後﹐後令太子還宮。彥範曰「太子不可再歸﹐陛下應傳位。」太后乃臥不復言﹐中宗由是復位。此廬陵復位時一大事﹐《舊書》不載﹐《新書》補之。

《姚崇傳》﹕玄宗欲相崇﹐崇先以十事邀說。此乃相業之始﹐後來功勛俱自此立。《舊書》竟不載﹐《新書》補之。

《宋傳》《新書》增郝靈出使斬默啜首以獻﹐恐天子喜邊功﹐抑之不擢。此見之識大體。《舊書》不載﹐《新書》補之﹐良有意也。又增後來張嘉貞爲相﹐閱堂案﹐見危言切論﹐未嘗不失聲太息。此尢見之生平。《李林甫傳》﹕林甫有堂如偃月﹐欲構陷人﹐卽入而思所以中傷者﹐若喜而出﹐則其家碎矣。又諭諸言事者曰「立仗馬終日無聲﹐飫三品料﹐一鳴卽斥矣。」由是諫疏絕。此皆老姦稔惡之迹。《舊書》不載﹐《新書》增之。按《舊書》謂林甫無文學﹐嘗讀大杜爲杖杜﹐寫弄璋爲弄獐﹐此等碎事旣詳之﹐而偃月堂﹑立仗馬等事反不載﹐何也﹖《新書》於丈杜﹑弄璋反刪之﹐以所重不在此也﹐可謂得要矣。

《劉晏傳》《新書》增其辭永王之官﹐反時﹐晏守余杭﹐力拒之。及晏被籍後﹐惟雜書兩乘﹐米麥數斛。此有關晏之品行﹐《舊書》不載。

《田神功傳》﹕神功初受祿山僞官﹐後率眾歸朝。又以兵敗﹐降於史思明﹐旣又自拔歸。《舊書》全不載﹐竟似未嘗失身於賊者﹐《新書》補之。

《段秀實傳》《新書》增郭軍士縱暴﹐秀實斬十七人﹔及大將焦令諶責農租﹐秀實賣馬代償﹐令諶愧死。二事皆《舊書》所無。按此出柳宗元所記《段太尉逸事狀》﹐謂之逸事﹐必是國史所本無者﹐宗元蓋嘗見國史本傳﹐故另作狀以著之。由此以推﹐可見《舊書》全抄國史原本﹐《新書》則參考他書成之﹐亦見子京用功之深也。

《盧杞傳》﹕杞以私憾陷顏眞卿﹐使於李希烈﹐被害。又崔寧以播遷咎杞﹐杞卽巫寧反﹐帝殺之。此等事正見杞之姦惡﹐《舊書》不載﹐《新書》補之。《鄭注傳》﹕中丞王守澄死﹐以十一月葬﹐注奏言願入護喪﹐實欲俟羣閹送喪以鎭兵悉擒誅之。李訓畏注專其功﹐乃先五日舉事﹐遂有甘露之變。此等大事﹐乃《舊書》不載﹐《新書》補之。

《夔王滋傳》﹕昭宗命滋領侍衛諸軍﹐帝將幸太原﹐韓建邀次華州﹐惡諸王將兵﹐誣以他語﹐遂罷其兵柄﹐使歸十六宅﹐矯詔以兵圍而殺之﹐凡十三王。此何等事﹐《舊書》竟不載﹐《新書》書於此。

《朱玫傳》﹕宰相蕭遘密召玫迎帝﹐玫趨鳳翔﹐田令孜劫帝走﹐玫追不及﹐乃立襄王カ。此何等事﹐《舊書》不著其詳﹐《新書》補之。

《仇士良傳》﹕甘露變後﹐士良恣橫益甚﹐劉從諫以李訓所移誅宦官書騰於朝﹐請王涯等罪名﹐欲以死淸君側﹐累指士良等罪惡。文宗倚其言差自彊。士良憤文宗與訓﹑注同謀﹐夜半命直學士崔愼由艸廢立詔﹐引至帝所﹐面數帝過失﹐帝俯首而已。愼由以死自誓。士良曰「不爲學士﹐不得更坐此。」送愼由出﹐曰「毋泄﹐禍及爾族﹗」愼由記其事藏篋中﹐將歿﹐以授其子緇郎﹐故緇郎終與朱全忠盡誅宦官也。士良請老還第﹐中人送之﹐士良戒以「事天子不可令閒暇觀書史﹑見儒臣﹐但以聲色狗馬惑其心而已。」此數事皆當時閹禍可垂戒後世者﹐《舊書》不載﹐《新書》增之。

《田令孜傳》﹕令孜擅權﹐所爲不法。拾遺侯昌蒙劾之﹐反賜死。黃巢之亂﹐令孜導帝幸蜀﹐賞勞不及黃頭軍﹐軍將變﹐帝與令孜保車城自守。拾遺孟昭圖上疏﹕宜與宰相羣臣共安危。令孜矯詔貶昭圖﹐使人沈之於江。楊復光之黨曹知愨遣人入長安﹐攻賊營。帝將還﹐知愨擁眾散關﹐欲閱羣臣可歸者納之。令孜忌之﹐密令王行瑜以兵襲殺其眾。令孜又募新軍﹐以千人爲都﹐凡五十四都﹐分左右爲十軍統之。此皆令孜罪﹐《舊書》不載﹐《新書》補之。

《來俊臣傳》﹕俊臣子誣樊戩以謀反誅﹐戩子訴闕下﹐不得奏﹐因自刳腹死。上巳日﹐俊臣與其黨集龍門﹐題縉紳名於石﹐抵而僕者先告﹐抵李昭徳不中。昭徳知之﹐乃令衛遂忠發其姦﹐言自比石勒﹐欲告皇嗣及廬陵王與南北衛謀反。方俊臣用事﹐托天官選者二百餘員﹐及敗﹐有司自首。武后詰之﹐對曰「亂陛下法﹐身受戮﹐忤俊臣﹐覆臣族。」此皆見俊臣之惡﹐《舊書》不載﹐《新書》補。《顏泉明傳》﹕顏杲卿之子泉明﹐先從杲卿討賊﹐杲卿敗﹐泉明客壽陽。史思明獲之﹐械送幽州。間關得免﹐後爲郫令﹐遷彭州司馬﹐皆有善政。孤藐相從百口﹐飠千粥不給﹐無悔嘆。此忠臣之後之能世其家者﹐《舊書》不載﹐《新書》補之○《舊唐書》所載亦有不應刪而《新書》反削之者﹐今亦錄於後《和思趙皇后傳》《舊書》載其死後莫知瘞所﹐將招魂葬之﹐於中宗陵。彭景直上言﹕招魂非古法﹐宜據《漢書。郊祀志》葬黃帝衣冠於橋山故事﹐以皇后衣葬。按此可備變禮之用﹐宜存﹐《新書》不載。

《順宗王皇后傳》《舊書》載後崩後﹐公卿進謚議﹐欲告天地宗廟。禮院奏曰「《曾子問》﹕賤不誄貴﹐幼不誄長。故古者天子稱天以誄之﹐皇后之謚則讀於廟。《江都集禮》引《白虎通》曰﹕皇后何所謚之﹐以爲於廟。又曰﹕皇后無外事﹐無爲於郊。故天子謚成於郊﹐皇后謚成於廟。」詔從之。又初稱謚曰莊憲王太后﹐禮儀使鄭引開元中昭成皇太后謚號之議﹐謂﹕「入廟稱後﹐義系於夫﹐在朝稱太﹐義系於子。今百司移牒﹐恐不合除太字。至神主入廟﹐始當去之。」此亦議禮故事﹐《新書》不載。

《封常淸傳》《舊書》載其臨刑時遺表全文﹐蓋以明其心迹﹐且著其枉也。《新書》節之﹐不過一二語﹐𨿽覺簡淨﹐殊少意味。

《李嗣業傳》﹕香積寺之戰﹐嗣業以長刀陷陣﹐固爲戰功第一。及收長安後﹐進取東都﹐新店之戰﹐王師又敗﹐郭子儀已爲賊兵所包﹐賴嗣業與回紇夾擊﹐賊始遁去。此亦嗣業大功也﹐《舊書》詳之﹐《新書》乃不錄。

《渾傳》《舊書》載爲會盟使﹐與土番盟梨樹園﹐爲土番所劫之事甚詳。《新書》但云爲結贊所劫﹐副使以下皆陷﹐惟得免。按梨樹園劫盟乃當時一大事﹐爲會盟使﹐則此事不詳於《傳》而詳於何處耶﹖《新書》蓋恐形之失策﹐故略其詞耳。

《李吉甫傳》《舊書》吉甫監修國史﹐上問《時政記》記何事﹐對曰「是宰相記天子事﹐以授史官之實錄也。古者左史記言﹐卽今起居舍人﹐右史記事﹐卽今起居郎。永徽中﹐宰相姚慮造膝之言或不下聞﹐請隨奏對而記於仗下﹐以授史官﹐今《時政記》是也。」此於朝制有關第﹐《新書》刪之。

《張傳》建議討李克用﹐《舊書》全載克用訴表﹐正見之孟浪生事。及克用之負气不恭﹐《新書》盡刪之﹐豈爲諱耶﹐抑爲克用諱耶﹖

《王處存傳》《舊書》黃巢據京師﹐處存選驍卒五千﹐以白爲號﹐夜入京﹐賊已遁。軍人皆釋兵﹐爭據第宅﹐坊市少年多帶白號劫掠。賊偵知之﹐自灞上復襲京師。市人以爲王師﹐歡呼迎之。處存爲賊所迫﹐收軍還營。賊怒﹐召集兩市丁壯七八萬殺之﹐血流成渠。此亦一大事﹐《新書》不載。

○新﹑舊《唐書》有彼此互異者﹐今據《通鑑》《綱目》《唐鑑》《貞觀政要》《五代史》《北夢瑣言》等書稍爲訂正於後阝國公薨﹐《舊書》在武徳二年五月﹐《新書》在八月。按《綱目》皇泰二年八月唐阝國公薨。隋之皇泰二年卽唐髙祖武徳二年也。薨以八月﹐與《新書》同。

突厥殺劉武周﹐《舊書》在武徳三年秋﹐《新書》在武徳五年秋。按《綱目》書秦王世民擊宋金剛﹐破之﹐劉武周及金剛走死﹐在武徳三年夏四月。而《分注》謂是時武周聞金剛敗﹐懼而走突厥﹐久之謀亡歸馬邑﹐事泄爲突厥所殺。其曰久之﹐則原非一時之事。蓋武周之逃在三年﹐而被殺在五年也。

皇太子建成破劉黑闥﹐《舊書》在武徳五年冬﹐《新書》在六年春。按《綱目》武徳五年冬淮陽王道玄擊黑闥﹐敗沒。十一月始遣建成擊之。十二月兵至昌樂﹐黑闥亡走。六年正月﹐諸葛徳威擒黑闥以獻﹐斬之。是破黑闥在五年冬﹐斬黑闥在六年春﹐《舊書》並爲一時﹐誤。

《舊書》元和四年十月立鄧王寧爲皇太子﹐太赦。《新書》立太子在是年閏三月﹐大赦在十月。按《綱目》是年閏三月制降系囚﹑蠲租稅﹐此卽大赦也。是月又書立鄧王寧爲皇太子。是立太子在閏三月﹐與《新書》同。然《綱目》赦在前﹐立太子在後﹐非因立太子而赦也。三書俱不合﹐未知孰是。

李密致書唐公﹐欲自爲盟主﹐及唐公答書﹐僞相推奉之事﹐《舊書》敍在殺翟讓之後﹐《新書》敍在殺翟讓之前。按密自殺讓後﹐聲勢益盛﹐敗致書髙祖應在此時。然《通鑑》《綱目》俱書此事在殺翟讓之前﹐益密自取興洛倉﹐讓推密稱魏公﹐則已爲羣雄中巨擘﹐而唐祖是時方起兵﹐勝敗未可知﹐故密以勢相淩﹐有自爲盟主之意。唐祖亦僞相推奉以驕之﹐及密殺讓時﹐唐祖已取長安﹐密豈復敢以勢相淩也﹖閱《綱目》所書﹐先後次第自見﹐《舊書》應誤。

《舊書。江夏王道宗傳》﹕徵髙麗時﹐道宗與李靖同爲先鋒。《新書》則云與李同爲先鋒。按《靖傳》徵遼時靖己老﹐太宗𨿽欲用之﹐以其老不果。而實在行﹐則道宗所同李非李靖也﹐《舊書》誤。

《舊書。魏元忠傳》﹕元忠陷周興獄﹐詣市將刑﹐則天以其平敬業功免死﹐流配貴州。方臨刑時﹐則天先令傳聲﹐監刑者遽欲釋之﹐元忠曰「未知敕虛實﹐豈可造次。」徐待宜敕﹐然後起謝。尋詔還爲禦史中丞﹐又爲來俊臣﹑侯思止所陷﹐再流嶺南。《新書》則以此臨刑傳赦事謂爲來俊臣所陷﹐而俊臣獄之前﹐先爲周興所陷當死﹐以平揚楚功得流﹐俊臣獄之後﹐又爲侯思止所陷﹐仍貶於嶺南。是元忠凡三被流﹐周興獄一也﹐來俊臣獄二也﹐侯思止獄三也。《舊書》則僅周興一次﹐俊臣﹑思止並作一次﹐凡兩被流而已。然《舊書》又云﹕前後三被流﹐則天問曰「卿何以累被得謗﹖」然則元忠在武后時被流者凡三﹐當以《新書》爲是。

《舊書》﹕敬暉等誅張易之兄弟時﹐薛季昶勸並誅武三思等﹐暉與張柬之不肯。及三思附韋後得柄﹐柬之嘆曰「主上昔稱勇烈﹐吾畱諸武﹐冀上自誅耳。」是不誅諸武由暉及柬之之誤也。《新書》敬暉及桓彥範傳則謂﹐季昶勸時﹐暉亦苦諫﹐而彥範不從﹐是暉亦欲誅諸武者﹐其誤乃由彥範也。又以「畱諸武待上自誅」之語爲彥範之言。今按《通鑑》﹐二張之誅也﹐季昶謂柬之﹑暉曰「二凶𨿽除﹐產﹑祿猶在﹐去艸不除根﹐終當復生。」二人曰「大事已定﹐彼猶幾上肉耳。」是暉及柬之皆不肯誅諸武﹐與《舊書》所記同。其「畱諸武待上自誅」之語﹐亦以爲柬之所言。然則當以《舊書》爲是。

《舊書》王同皎謀誅武三思﹐爲同謀冉祖雍所告﹐乃被殺。《新書》謂宋之遜兄之問嘗同捨問謀張仲家﹐知其事﹐令之遜之子曇密告三思。按《通鑑》宋之問及弟之遜乃密告三思﹐遂使人告同皎與武當丞周憬等謀殺三思﹐廢皇后﹐皆坐斬。之問﹑之遜並除京官﹐據此﹐則告同皎者出於之遜兄弟﹐況冉祖雍本黨於三思﹐在五狗之列﹐同皎豈肯與之同謀耶﹖當以《新書》爲是。

《舊書》謂王釒共權盛時﹐𨿽李林甫亦畏之。《新書》謂釒共𨿽得君﹐然畏林甫﹐謹事之。按《舊書。安祿山傳》﹕李林甫爲相﹐朝臣莫敢抗禮﹐祿山來謁﹐不甚磬折。林甫召釒共﹐釒共至﹐趨拜甚謹﹐祿山乃悚息。是釒共之事林甫固甚謹﹐《舊書》旣詳其事於《祿山傳》﹐而《釒共傳》反雲林甫亦畏之﹐何耶﹖《舊書。韋見素傳》﹕祿山﹑國忠爭寵時﹐見素無所是非﹐遂至凶逆犯順﹐不措一言。《新書。見素傳》則謂﹕祿山請以番將三十二人代漢將﹐見素力言於帝﹐謂祿山反狀甚明。按《綱目分注》﹐是時見素謂國忠曰「祿山反狀明矣。」明日入見﹐上迎謂曰「卿等疑祿山耶﹖」見素極言反已有迹﹐上不悅﹐竟從祿山之請﹐與《新書》同﹐當以《新書》爲是。

《舊書。安祿山傳》﹕楊國忠屢奏祿山必反。天寶十二載﹐上令輔ギ琳覘之﹐得其厚賂﹐還﹐盛稱其忠。國忠又云「召必不至。」乃召之﹐十三載﹐謁於華淸宮﹐遂以爲左僕射﹐遣回。《新書》﹕十三載祿山來謁華淸宮﹐明年國忠謀授祿山宰相﹐制未下﹐帝使輔ギ琳賜大柑﹐因察之。繆琳得厚賂﹐還言無他﹐帝遂不召。據《舊書》則ギ琳之遣在十二年﹐據《新書》則在十四年。今按《通鑑》《綱目》二書﹕十三載祿山入朝﹐帝欲加以平章事。國忠謂祿山目不知書﹐乃以爲左僕射。十四載﹐國忠又請除祿山平章事﹐召入朝﹐而以賈循等分領祿山所部。上從之﹐已艸制而不發﹐更遣ギ琳覘之。ギ琳得賂﹐還言祿山無二心。上謂國忠曰「祿山必無異志﹐朕自保之﹐卿勿憂也。」乃止。正與《新書》同﹐當以《新書》爲是。

貞元三年﹐射生將韓欽緒等與妖僧李廣宏謀反﹐《舊書》本紀謂欽緒以遊瑰子特赦之﹐《新書》本紀則云韓欽緒伏誅。按《舊書。遊瑰傳》謂李廣宏謀反事發﹐徳宗命內官捕其黨與斬之﹐而不明言欽緒之或殺或赦。《新書。遊瑰傳》﹕欽緒奔州﹐中人捕斬﹐以狀示遊環﹐遊環懼﹐並執欽緒二子送京師﹐帝赦之。旣曰捕斬以狀示遊環矣﹐則欽緒已被斬可知也。況遊瑰懼誅﹐並以欽緒之子送京師﹐敢匿欽緒乎﹖《通鑑》﹕欽緒亡抵州﹐械送京師﹐與軟奴﹝卽廣宏﹞等皆腰斬。是欽緒之狀誅﹐《通鑑》與《新書》皆同。《舊書》所謂赦之者﹐蓋誤以赦欽緒之子爲赦欽緒耳。

魚朝恩之死﹐《舊書》﹕上罷朝恩觀軍容使﹐會寒食入宴﹐有詔畱之﹐朝恩懼﹐言頗逆﹐上亦不之責。是日﹐還第自經死。《新書》則云﹕宴罷﹐朝恩將還營﹐有詔畱之。帝責其異圖﹐命左右擒縊殺之﹐外無知者。明日下詔﹐罷其觀軍容使。外人皆言旣奉詔乃自縊云。《綱目》所書亦與《新書》合﹐則《舊書》所謂罷官後自縊死者非也。蓋唐時國史本諱之﹐《舊書》但仍其舊﹐不暇攺訂耳。《舊書。第五琦傳》﹕賀蘭進明遣琦奏事蜀中﹐玄宗大喜﹐卽命爲江淮租庸使。《新書。琦傳》謂肅宗在彭原﹐琦奏事訖﹐卽言當今急務在財用﹐帝乃令勾當江淮租庸使。據《舊書》則玄宗所命也﹐據《新書》則肅宗所命也。按《通鑑》﹕進明遣參軍第五琦入蜀奏事﹐琦言「今方用兵﹐財賦爲急。財賦所產﹐江淮居多。乞假臣一職﹐可使軍無乏用。」上皇悅﹐以爲租庸使。《綱目》亦書此事在上皇遣使以冊寶傳位肅宗之前﹐然則琦之爲租庸使﹐尙是玄宗所命也﹐當以《舊書》爲是。

《新書。李泌傳》﹕徳宗謂泌曰「人言盧杞是姦邪﹐朕殊不知。」泌曰「此乃杞之所以爲姦邪也。」《舊書》杞及李勉傳則俱以此語爲勉之言﹐而《泌傳》不載。按《通鑑》及《綱目》徳宗與泌論卽位以來宰相﹐曰「盧杞忠淸彊介﹐人言其姦邪﹐朕殊不覺。」泌曰「此乃杞之所以爲姦邪也。倘陛下覺之﹐豈有建中之亂乎﹖」與《新書》同。《舊書》謂李勉者應誤。

《舊書》本紀﹕貞元元年正月﹐始聞顏眞卿爲李希烈所殺﹐追贈司徒﹐謚文忠。《新書》本紀則書﹕貞元元年八月﹐李希烈殺宣慰使顏眞卿。據《舊書》是年正月已聞眞卿被害﹐則被害時尙在前也。據《新書》則是年八月始被害也。按《綱目》興元元年八月眞卿爲希烈所殺﹐貞元元年正月贈眞卿司徒﹐謚文忠。是眞卿被害於興元元年八月﹐贈謚於次年正月﹐與《舊書》同。《新書》蓋誤以上年八月爲是年八月耳。

《舊書》﹕武宗會昌元年九月﹐幽州軍亂﹐逐其節度使史元忠﹐推牙將陳行泰爲畱後。八月﹐雄武軍使張絳奏行泰慘虐﹐不可爲帥﹐請以本鎭軍討之。許之﹐遂誅行泰﹐詔以絳知兵馬使。明年二日﹐令知畱後事﹐仍賜名仲武。是張仲武卽張絳也。《新書》則云﹕盧龍軍將陳行泰殺其節度使史元忠﹐自稱畱後﹐閏月﹐軍將張絳殺行泰﹐自稱畱後。十月軍亂﹐逐絳﹐雄武軍使張仲武入於幽州。則仲武與絳截然兩人也。按《藩鎭傳》﹐行泰邀節度未報﹐次將張絳殺行泰求帥﹐武宗自用張仲武代之。又《通鑑》﹕盧龍軍亂﹐殺節度使史元忠﹐推陳行泰主畱後務。旣而復亂﹐殺行泰﹐立張絳。會雄武軍使張仲武起兵擊絳﹐且遣吏奉表。李徳裕以爲其辭理較順﹐可許﹐乃詔以仲武爲畱後。是《通鑑》所紀與《新書》合﹐仲武與絳明系兩人。《舊書》謂絳卽賜名仲武者誤。

《舊書》﹕宣宗大中四年九月﹐幽州節度使周卒﹐軍中立牙將張允伸爲畱後。《新書》則云﹕盧龍軍亂﹐逐其節度使張直方﹐牙將張允伸自稱畱後。考之《藩鎭傳》﹐亦云張仲武卒﹐子直方襲畱後﹐慮其下爲變﹐逃奔京師﹐軍中推張允伸爲畱後。是允伸之前卽直方﹐而無所謂周者。然《舊書。張允伸傳》﹕大中四年﹐戎帥周寢疾﹐表允伸爲畱後。則允伸之畱後得之周﹐而非接自直方﹐顯然明白。又《通鑑》云﹕盧龍節度使周薨﹐軍中表請張允伸爲畱後。則與《舊書》相合。是允伸之前有周﹐《新書》謂直方後允伸卽爲畱後者誤。《舊書。鄭畋傳》﹕畋鎭鳳翔﹐抗黃巢﹐會臥病﹐以地當賊衝﹐宜用武將﹐乃薦李昌言自代﹐而身自赴行在。《新書》則云﹕畋在軍府﹐司馬李昌言襲之。畋好語曰「公能戢兵愛人﹐爲國滅賊﹐則守此可矣。」乃委軍去﹐昌言自爲畱後。是畋之去﹐實昌言逐之也。《綱目分注》亦謂﹕昌言在興平﹐因犒賞稍薄﹐激怒其眾﹐引軍還襲府城。畋告城好語之﹐乃委以畱務﹐卽日西赴行在。與《新書》所記同。《舊書》誤。

《舊書》本紀﹕寶應元年冬﹐賊範陽尹李懷仙斬史朝義首來獻﹐請降。《朝義傳》亦云﹕朝義走幽州﹐賊帥李懷仙於莫州生擒之﹐送款來降﹐梟首至闕下。《新書》本紀則云﹕史朝義自殺﹐其將李懷仙以幽州降。《朝義傳》亦云﹕朝義先奔莫州﹐田承嗣紿令還幽州﹐以懷仙兵來再戰。朝義遂出﹐而承嗣卽以城降官軍。朝義至範陽﹐懷仙部將李抱忠不納﹐謀奔兩番。懷仙招之。至幽州﹐自縊死。懷仙斬其首﹐傳長安。據此則朝義先至莫州﹐後又至幽州縊死﹐非被擒於莫州也。《綱目》書此事云﹕賊將田承嗣以莫州降﹐李懷仙殺朝義﹐傳首京師。《分注》亦云﹕朝義屢敗﹐田承嗣說令往幽州起兵。朝義旣出﹐承嗣卽降。時朝義範陽節度使李懷仙已降﹐朝義至﹐不得入﹐乃東奔﹐欲入契丹。懷仙遣兵追之﹐朝義乃自縊﹐懷仙斬首以獻。所記𨿽與《新書》小異﹐然其爲至幽州自縊則同﹐非擒於莫州也。當以《新書》爲據。

《舊書。楊復光傳》﹕黃巢犯江西﹐復光遣吳彥宏諭降之﹐巢卽令尙君長奉表歸國。宋威害其功﹐擊之。巢怒﹐復亂。朝廷誅尙君長。《新書。復光傳》則云﹕宋威擊王仙芝﹐復光遣使約賊降。仙芝遣尙君長如約。威疾其功﹐密請誅之﹐故仙芝怨﹐復叛。《黃巢傳》亦云﹕復光遣吳彥宏以詔諭賊﹐仙芝遣蔡溫球﹑楚彥威﹑尙君長來降。威陽許之﹐上言與君長戰﹐擒之﹐乃斬君長。仙芝怒﹐還攻洪州。據《舊書》則遣尙君長者黃巢也﹐《新書》則王仙芝也。按《綱目》明書乾符四年冬﹐王仙芝遣尙君長請降﹐宋威執以獻﹐斬之。而三年之冬《分注》謂仙芝攻蘄州﹐刺史裴渥許爲奏官﹐授以左神策軍押牙。仙芝喜甚﹐黃巢大怒﹐謂仙芝獨取官去﹐使此五千餘眾將安歸。仙芝遂不受命﹐分其軍二千餘人從仙芝及君長﹐二千人從巢﹐各分道而去。是蘄州分兵之後﹐君長常隨仙芝﹐不復在巢所也﹐然則遣君長降者﹐乃仙芝﹐非巢也。當以《新書》爲是。

《新書。沙陀傳》﹕天復元年﹐李克用爲汴兵所敗。朱友寧長驅圍太原。克用與李嗣昭﹑周徳威謀奔雲中﹐李存信謂不如奔北番。國昌妻劉語克用曰「王嘗笑王行瑜失城走而死﹐柰何效之﹖」克用悟﹐乃止。據此則勸止克用者﹐國昌妻也。國昌乃克用之父﹐其妻乃克用母也。然《五代史。唐家人傳》云。克用正室劉夫人﹐明敏多智略﹐當存信勸走入北番時﹐夫人曰「存信牧羊兒﹐安足計成敗﹖公常笑王行瑜棄州爲人所擒﹐今乃自爲此乎﹗」則劉夫人乃克用妻也。《通鑑》及《北夢瑣言》亦謂克用妻劉夫人勸克用固守。其下又云﹕夫人無子﹐姬曹氏生存勗﹐夫人待曹加厚。是劉夫人之爲克用妻也明矣。乃《新書》以爲國昌妻﹐不知何據。又《通鑑》謂是時克用甚懼﹐嗣昭﹑徳威曰「兒輩在此﹐必能固守。」《五代史。嗣昭傳》亦云﹕存信勸奔云州﹐嗣昭爲爭以爲不可。是二人亦不主出奔之策者也。而《舊書》謂與二人謀奔云州﹐亦誤。

《舊書。朱傳》﹕汴師來攻﹐與妻出奔﹐爲野人所害﹐傳首汴州﹐妻至汴爲尼。《新書》﹕出奔﹐野人執以獻﹐朱全忠斬之而納其妻。《綱目分注》又謂﹕棄城走﹐野人執以獻。其弟朱瑾時守兗州﹐畱其將康懷貞守城﹐自出掠糧以給軍。全忠遣將襲兗州﹐獲瑾妻子。瑾奔淮南。全忠納瑾妻還﹐張夫人請見之﹐瑾妻拜﹐夫人亦拜且泣曰「兗鄆與司空約與兄弟﹐以小故起兵相攻﹐使吾姒辱於此。他日汴州失守﹐吾亦如吾姒之今日乎﹗」全忠乃出瑾妻而斬。《五代史。梁家人傳》﹕太祖已破朱瑾﹐納其妻以歸。張后見瑾妻云云﹝與《綱目》同﹞﹐太祖乃送瑾妻爲尼﹐後常給其衣食。合二書以觀﹐則全忠所納者瑾妻﹐而非妻也。《舊書》謂妻至汴爲尼﹐《新書》謂全忠斬而納其妻﹐則皆謂妻也。獨是《五代史》本歐公所作﹐《唐書》亦歐公總裁﹐何以並不參訂耶﹖又按《五代史。瑾傳》﹕瑾歸淮南後﹐以殺徐知訓被族﹐妻陶氏臨刑而泣﹐其妾曰「何爲泣乎﹖今行見公矣。」陶氏收淚欣然就戮。此蓋逃奔江南後再娶之妻也﹝《北夢瑣言》亦以爲瑾妻﹞

○南詔涉海及銅柱之誤《南詔傳》﹕楊國忠當國﹐使李宓將兵十萬擊南詔﹐涉海而疫死者相踵。按南詔𨿽有滇池﹑洱海﹐然自蜀至大理皆陸路﹐初不渡此也。又云﹕玄宗使何履光以兵定南詔﹐復立馬援銅柱。銅柱在林邑國﹐相距七八千里﹐南詔安得有之﹖此皆傳聞之誤。蓋宋時南詔已不入版圖﹐故子京無從考訂耳。

○《順宗諸子傳》《舊書》﹕冀王糸求本名淮﹐初封宣城郡王。和王綺本名氵胥﹐初封徳陽郡王。福王綰本名﹐初封河東郡王。《新書》則糸求本各氵胥﹐初封岐陽郡王﹐綺本名﹐初封河東郡王。

●卷十三○《五代史》宋﹑金時﹐《五代史》尙用薛居正所修。金章宗始詔削薛史﹐專用歐史﹐事見《章宗太紀》。今歐史列於正史﹐自章宗始也。書法嚴潔﹐固爲諸史之最。然韓通忠義﹐不爲立傳﹐前人已議之。此猶或爲本朝諱也。《宋史。張昭傳》﹕後唐張憲爲北京畱守﹐當莊宗遇難﹐明宗將入﹐或勸憲作表奉迎。憲不肯﹐遂死之。是張憲乃唐莊宗完節之臣﹐歐史旣不列於《唐臣傳》﹐又不入於《死節傳》﹐亦屬疏漏。朱溫之篡也﹐唐相楊涉爲押國璽使﹐其子凝式謂涉曰「大人爲唐宰相﹐而使國家至此﹐不可謂之無罪。況持天子璽與人﹐𨿽保富貴﹐柰千載何﹗」涉大駭曰「汝滅吾族﹗」神色爲之不寧者累日。此事《唐書》𨿽不載﹐而《通鑑》載之甚詳﹐則應是宋初共見共聞之事。乃歐史絕不敍及﹐亦未免意存回護。又袁文《甕牖閒評》云﹕南唐李后主旣降﹐宋祖以其拒守久﹐封以違命侯。歐史凡說後主處﹐皆書違命侯。按陳壽《三國誌》於孫權直稱名﹐至蜀則必曰先主﹑後主﹐蓋壽本蜀人﹐以父母之邦故也。歐公吉州人﹐正屬南唐﹐其祖父皆南唐臣民也﹐而忍斥之曰違命侯乎﹖則《五代史》亦多有可議者。

○宋﹑遼﹑金三史宋﹑遼﹑金三史﹐總裁官皆列脫脫銜﹐以脫脫乃都總裁也。其餘則鐵睦爾達世﹑賀惟一﹑張起巖﹑歐陽玄四人﹐皆總裁三史。呂思誠則第總裁《遼史》﹐而二史不與﹔揭斯則總裁遼﹑金二史﹐而《宋史》不與﹔李好文﹑王沂﹑楊宗瑞總裁宋﹑金二史﹐而《遼史》不與。今三史卷首具載﹐可考也。《續綱目》乃但記鐵睦爾達世等四人﹐而思誠﹑好文等不載﹐未免疏漏。又《元史。阿魯圖傳》﹕修三史﹐皆爲總裁官。則阿魯圖亦總裁也。今《宋史》卷首進表尙系阿魯圖﹐而三史所列總裁銜名不載﹐而另列爲領三史﹐蓋其官位又在都總裁之上也。至纂修諸人﹐三史各有專官﹐不相攙越。《遼史》四人﹐則廉惠山海牙﹑王沂﹑徐﹑陳繹曾也。《金史》六人﹐沙刺班﹑王理﹑伯顏﹑趙時敏﹑費著﹑商企翁也。《宋史》二十三人﹐則斡玉倫徒﹑泰不華﹑杜秉彜﹑宋﹑王思誠﹑幹文傳﹑汪澤民﹑張瑾﹑麥文貴﹑貢師道﹑李齊﹑余闕﹑劉聞﹑賈魯﹑馮福可﹑趙中翰﹑陳祖仁﹑王儀﹑余貞﹑張翥﹑吳當﹑危素也﹝按﹕張翥﹕之前應補譚忄造一人﹞。卷帙繁多﹐時日亦極迫促﹐自至正三年三月開局﹐至正五年十月卽告成。以如許卷帙﹐成於二三年之間﹐宜其疏漏蕪雜。且纂修諸人各修一史﹐不暇匯集三朝﹐參互考訂﹐故凡南北交涉之事﹐一經勘對﹐輒見牾。今始摘數條於後﹐略可見當日漫無訂正也。﹝明臣柯維騏以宋﹑遼﹑金三史合爲一書﹐以遼﹑金附宋﹐而列二王於本紀﹐義例甚嚴﹐閱二十年始成書﹐名曰《宋史新編》。見《明史》本傳。又周敍以宋﹑遼﹑金三史體例未當﹐欲重修之﹐正統中請於朝﹐詔許自撰﹐數年未及成而卒。﹞

○遼﹑宋二史相合處宋太宗太平興國四年﹐爲遼景宗乾亨元年﹐是時宋徵北漢﹐遼救之。《宋史》是歲三月郭進大破契丹兵於關南﹐《遼史》是歲三月耶律緒等與宋戰於白馬嶺不利﹐冀王敵烈及節度使都敏﹑黃皮室﹝原漏「黃」字﹞詳穩唐皆死之。此卽郭進關南戰勝之事。劉繼元降﹐六月﹐太宗乘勝自將伐契丹。《宋史》謂帝次幽州城南﹐契丹軍城北﹐帝率眾擊走之。七月﹐帝率諸軍及契丹大戰於髙梁河﹐敗績。《遼史》謂六月宋主來侵﹐北院大王奚底﹑統軍使蕭討古﹑乙室王撒﹐合﹝原漏「合」字﹞戰於沙河﹐不利﹝此卽《宋史》擊走契丹軍之事﹞。七月耶律沙等及宋兵戰髙梁河﹐少卻﹐休哥﹑斜軫橫擊﹐大敗之﹐宋主僅以身免﹝此卽《宋史》髙梁敗績之事﹞。《遼史》是歲十月韓匡嗣與宋兵戰於滿城﹐敗績。《宋史》十一月關南言破契丹﹐斬首萬級﹝此蓋卽匡嗣敗績之事﹐惟月日稍差﹞。《宋史》太平興國五年﹐諸軍與契丹戰於莫州﹐敗績。《遼史》休哥敗宋兵於瓦橋關﹐守將張師出戰﹐休哥奮擊敗之。宋兵又陣於水南﹐休哥涉水擊之﹐追至莫州﹐殺傷甚眾﹝此卽《宋史》莫州敗績之事﹞。《遼史》統和十七年十月﹐攻遂城不克﹐蕭繼遠攻狼山鎭石寨﹐破之。次瀛州﹐擒其將康昭裔。次遂城﹐殺宋兵殆盡。《宋史》咸平三年﹐契丹犯髙陽關﹐都部署康保裔死之﹝此事相合﹐惟日月稍差﹞。《遼史》統和二十一年四月﹐蕭撻凜獲宋將王繼忠於望都。《宋史》咸平六年契丹來侵望都。《宋史》咸平六年﹐契丹來侵望都﹐副都部署王繼忠陷於敵。以上數事﹐二史皆相合。

○遼﹑宋二史不相合處《宋史》太平興國四年取燕敗還之後﹐七月劉廷翰及契丹戰於遂城西﹐大敗之﹐斬首三百級。《遼史》不載此事﹐而云十月太保矧思與宋兵戰於火山﹐敗之。《宋史》太平興國五年三月﹐潘美敗契丹兵於雁門﹐殺其駙馬侍中蕭咄李﹐獲都指揮李重誨。十一月﹐關南與契丹戰﹐大敗之。此事《遼史》俱不載﹐但云十一月宋兵夜襲營﹐蕭干等戰退之。《遼史》乾亨四年四月帝自將南伐﹐至滿城﹐不利﹐太尉奚瓦裏﹝原漏「瓦」字﹞中流矢死﹐統軍使善補爲敵軍所圍﹐斜軫救出之。而《宋史》是年不載此事﹐但有五月崔彥進敗契丹於唐興﹐潘美敗契丹於雁門。《宋史》咸平二年九月﹐鎭定都部署言敗契丹兵於廉良路﹐殺獲甚眾。十二月﹐冀州言敗契丹兵於城南﹐殺千餘人。契丹又攻威虜軍﹐本軍擊敗之﹐殺其酋帥。三年正月丁亥﹐範廷召等追契丹至莫州﹐斬首萬餘級。此事《遼史》皆不載。《宋史》咸平四年十月﹐張斌奏破契丹兵於長城口。十一月﹐王顯奏破契丹兵﹐殺二萬人﹐獲統軍鐵林等。是歲遼統和十九年﹐並不載此事﹐但云十一月宋兵出益津關來侵﹐招古擊敗之。《遼史》統和二十年四月﹐太和達裏底敗宋兵於梁門﹐蕭撻凜破宋兵於泰州。而《宋史》咸平五年並無交兵之事﹐但在契丹大林寨王昭敏來降。歷觀數事﹐宋之勝也遼不言敗﹐遼之勝也宋亦不言敗﹐彼此各誇其功而諱其辱﹝蓋國史本如此﹞。至和景徳元年澶淵之戰﹐《宋史》則有威虜軍大破契丹﹔撻覽與契丹主及其母攻定州﹐宋兵於唐河擊其遊騎﹔石普﹑髙繼祖擊敗契丹數萬騎於岢嵐軍﹔契丹攻瀛州﹐李延渥敗之﹐殺傷十餘萬﹔契丹兵至澶州﹐其大帥撻覽耀兵出陣﹐中伏弩死。而《遼史》是年則云﹕與宋兵戰於唐興﹐大敗之﹔蕭撻凜與宋兵戰遂城﹐大敗之﹔攻瀛州﹐不克﹔耶律課裏遇宋兵於州﹐敗之﹐蕭排押獲宋田逢吉﹑郭守榮等﹔次澶淵﹐蕭撻凜中伏弩死。二史所記一時之事﹐惟撻凜中弩死相合。瀛州之戰﹐《宋史》謂殺傷十餘萬﹐《遼史》但云攻瀛州不克﹐其餘則各言勝而不言敗。此皆修史者僅據國史原文﹐而不暇互相參訂故也。又如遣使議和一事﹐《宋史》謂太祖開寶八年三月﹐契丹遣使克沙骨愼思﹐以書來講和﹐《遼史》謂景宗保寧六年三月﹐宋遣使來講和。則未知孰先遣使也。又《遼史》聖宗統十二年八月乙酉﹐宋遣使求和﹐不許。辛酉﹐宋又遣使求和﹐不許。而《宋史》淳化五年並無遣使講和之事至澶淵之盟﹐《遼史》謂宋遣使遺王繼忠弓矢﹐密請求和﹐聖宗詔繼忠與使者會﹐許和﹐宋乃遣曹利用來﹐卽遣韓巳持書報聘。而《宋史》則謂契丹駐陽城﹐因王繼忠致書於莫州﹐繼忠又馳奏謂契丹請和﹐乃使曹利用往議﹐契丹卽遣韓巳來。則又未知孰先求和也。大抵交戰請則諱言敗﹐和則諱言先﹐兩朝修國史時﹐固已各自爭雄如此耳。其列傳內更有不相合者。《宋史。尹繼倫傳》﹕契丹入寇﹐李繼隆以兵萬餘護輜重赴威虜軍﹐契丹將於越諜知之﹐率數萬騎將邀於路﹐遇繼倫﹐不顧而去。繼倫曰「寇以我兵少﹐蔑視我耳。彼若捷﹐則乘勝驅我而北﹔不捷﹐亦且泄怒於我﹐無遺類矣。今當捲甲疾趨﹐出其不意。」乃命銜枚夜行﹐至徐河﹐天未明﹐於越方與繼隆對陣未戰﹐繼倫從後急擊﹐殺其皮室一人﹐眾驚潰﹐於越方食﹐乘善馬先遁﹐眾大潰。契丹自是不敢窺邊﹐其平居相戒曰「當避黑面大王。」按於越乃契丹大官之號﹐其時爲於越者乃休哥也。而《遼史。休哥傳》並不言徐河敗績之事。《宋史。富弼傳》﹕弼在契丹議歲幣﹐遼主欲用獻字﹐否則用納字。弼執不可。遼使劉六符等來﹐宋竟以納字與之。是宋之輸歲幣僅言納也。《遼史》本紀及劉六符﹑耶律仁先傳﹐則謂六符等至宋﹐定歲幣進貢名﹐宋從之﹐歲幣稱貢。則宋竟用貢字矣。此又其各自諱敗稱雄著也。他如一康保裔也﹐《宋史》作康保裔﹐《遼史》則曰康昭裔。一蕭撻凜也﹐《遼史》作蕭撻凜﹐《宋史》則曰撻覽。於越乃官名﹐非人名也﹐《尹繼倫傳》則曰契丹於越﹐下又云越去大軍四五里﹐則竟似姓於名越者矣。此又皆南北傳聞之訛﹐而不暇審訂者也。

○遼﹑金二史不相合處遼天祚帝與金人交兵及議和等事﹐遼﹑金二史所載尙多相合。如遼之天慶五年﹐爲金收國元年﹐黃龍府及護步答岡之戰﹐六年蒺藜山之戰﹐八年﹑九年與金議和﹐往還封冊之事﹐保大元年餘睹叛降金﹐二年遼主出奔﹐邪律淳僭位於燕﹐病死﹐其妻赴天徳軍﹐金主入燕﹐以及保大五年遼主被擒﹐核之《金史》﹐大槪具相合。惟《遼史》天慶四年本紀云﹕初﹐女直起兵﹐以紇石烈部人阿疏不服﹐遣撒攺討之。阿疏弟狄故保來告﹐詔使勿討﹐不聽﹐阿疏來奔。至是女直遣使來索阿疏。遼遣阿息保問境上多建城堡之故﹐女直以慢語答曰「若還阿疏﹐朝貢如舊﹐不然﹐城未已也。」乃起兵攻寧江州。遼使髙仙壽﹑蕭奉先討之﹐爲所敗。又以蕭嗣先﹑撻不也發契丹奚軍及禁兵討之﹐女直潛渡混同江﹐掩擊遼眾﹐大潰。《金史》太祖﹝卽阿骨打﹞遣習古乃﹑銀術可等往遼索阿疏﹐習古乃等還﹐具言遼王驕肆廢弛之狀。太祖遂起意伐遼﹐備衝要﹐建城堡。遼遣阿息保來詰﹐太祖曰「若以阿疏與我﹐請事朝貢﹐苟不獲已﹐豈能束手受制也﹗」阿息保還﹐遼人始爲備﹐命蕭撻不野調諸軍於寧江州。太祖乃號令諸部﹐行二千五百人﹐進次寧江州﹐大敗遼師。十一月﹐遼蕭糾裏及撻不野將步騎十萬至鴨子河﹐太祖又大破之。此卽《遼史》天慶四年事也。然《遼史》謂天祚帝乾統元年阿骨打襲節度使﹐則至是時已閱十有四年﹐而《金史》以此事系於阿骨打襲位之二年﹐竟抹卻中間一十二年。蓋《金史》世紀尙未編年﹐但總敍起事之由﹐遂不暇查核年歲﹐致有此誤也。又《遼史》天祚帝天慶二年幸混同江﹐外界生女直在千里內者﹐以故事皆來朝。遇頭魚宴﹐酒酣﹐命諸酋次第起舞﹐獨阿骨打辭以不能。諭之再三﹐終不從。他日上密謂樞密使蕭奉先曰「阿骨打意气雄豪﹐可托以邊事誅之﹐否則將爲患。」奉先曰「粗人不知禮﹐且容之。」阿骨打疑懼﹐遂稱兵﹐先並旁近部族﹐擄趙三等家屬。趙三訴之﹐奉先仍作常事以聞。後數召﹐阿骨打稱疾不至。明年﹐阿骨打忽率五百騎至咸州﹐與趙三等面折﹐阿骨打不屈﹐一夕遁去。遣人訴於上﹐謂咸州詳穩司欲見殺﹐故不敢畱。自是召不復至。而《金史》世紀內不載此事﹐蓋金源修國史時已自爲諱耳。又《金史》﹕寧江州戰勝後﹐羣臣皆勸進。明年正月﹐太祖遂卽皇帝位﹐國號大金﹐建元收國﹐則遼天慶五年事也。而《遼史》是年不書﹐直至天慶七年本紀內始稱﹕是歲﹐阿骨打用楊朴策﹐卽皇帝位﹐建元天輔﹐國號金。則竟將金主建國之事移下二年矣。金主天輔七年﹐爲遼主保大三年﹐秋八月﹐金主崩於部堵濼。而《遼史》是年不書﹐乃於保大四年八月書金主阿骨打死﹐是又移下一年矣。豈編訂者誤算年分耶﹐至如《遼史》張據平州。《金史》作張覺﹐蓋與覺音相近之故。《遼史》保大二年遷州刺史髙永昌降金﹐《金史》作髙永福。按髙永昌於天慶六年據東京﹐已爲金將撻不也所戮﹐安得至此時又降﹖《遼史》誤也﹐當以《金史》爲正。

○宋﹑金二史不相合處宋﹑金二史﹐凡南北交涉之事﹐以兩朝本紀參考﹐大槪多相合。惟《宋史》重和元年正月遣武義大夫馬政由海道使女眞﹐約夾攻遼﹐以兩國年號核算﹐是年爲金天輔二年。乃《金史》天輔無年十二月宋遣登州防禦使馬政以國書來﹐二年正月使散睹如宋報聘。則馬政至金反在前﹐而宋遣馬政反在後矣。宋宣和元年爲金天輔三年﹐《宋史》是年金使李善慶來﹐而《金史》是年使人無李善慶﹐但有孛堇辭列﹑曷魯等﹐《宋史》則孛堇等來聘又系之於宣和二年。歷觀此數年聘使之事﹐非《宋史》移後一年﹐卽《金史》移前一年。又《金史》天會七年五月﹐拔離速襲宋主於揚州。按《宋史》是年爲建炎三年﹐二月金兵已至天長﹐髙宗在揚州﹐卽赴杭州﹐金人遂焚揚州。三月髙宗遭苗﹑劉之亂﹐四月反正﹐五月復幸建康。若五月拔離速來襲揚州﹐髙宗豈敢冒險前進乎﹖當以《宋史》爲正﹐《金史》蓋誤以三月之事爲五月也。王倫爲宋使﹐被殺於金﹐則《宋史》宜立傳﹐而《金史》不必立。宇文虛中使金被畱﹐旣而仕於金﹐官至太常卿﹐封河內郡公。則《金史》宜立傳﹐而《宋史》不必立。乃《宋史》則傳倫而並傳虛中﹐《金史》則傳虛中而並傳倫﹐均失之矣。韓常之被射中左目也﹐《金史》謂宗弼與張浚戰富平﹐宗弼陷重圍﹐韓常流矢中目﹐拔去﹐以土塞創力戰﹐宗弼得潰圍出﹐則建炎四年事也。《宋史。吳傳》則系之於仙人關之戰﹐謂與弟力戰敗金兵﹐射韓常中目﹐則又屬紹興四年事矣。至如黃天蕩之戰﹐《金史》謂撻懶在濰州遣移刺古來援﹐而《宋史。韓世忠傳》則謂撻辣使孛堇太一來援。《宋史》建炎二年金帥窩裏け陷濰州﹐《金史》則云母克濰州。則南北傳聞之誤﹐又不必深論矣。

○宋﹑遼﹑金史舊本脫脫等修史時﹐原有舊日史稿﹐諸臣不過仍其文而稍爲編次耳。按《元史》伯顏旣克臨安﹐董文炳主畱事﹐曰「國可滅﹐史不可滅。宋十六主﹐有天下三百餘年﹐其太史所記﹐具在史館。」乃悉收之﹐及諸記注五十餘冊﹐歸之國史院。此《宋史》所本也。世祖中統二年﹐王鶚請修遼﹑金二史﹐詔左丞相耶律鑄﹑平章政事王文統監修。中統三年﹐又詔史天澤同鑄監修。而《宋史。道學傳序》云﹕舊史以邵雍列於「隱逸」﹐未當﹐今置於《張載傳》後。《外國傳序》云﹕前《宋史》有《女直傳》今旣作《金史》﹐義當削之。此可見三史舊本也。按阿魯圖等《進宋史表》云﹕世祖皇帝拔宋臣而列政途﹐載宋史而歸祕府。旣編戡定之勛﹐尋奉纂修之旨。《進金史表》云﹕張柔歸金史於先﹐王鶚輯金事於後。脫脫等《進遼史表》云﹕國旣丘墟﹐史亦蕪。耶律儼語多避忌﹐陳大任詞乏精詳。五代史系之終篇﹐宋舊史埒諸載記。世祖皇帝敕詞臣撰次三史﹐首及於遼。六十餘年﹐因循有待。益見宋﹑金二史本取自宋﹑金兩朝﹐元世祖時已嘗修輯。惟遼代國史已失其本﹐故所記載最爲簡略。然曰世祖「撰次三史﹐首及於遼」﹐則世祖時蓋亦有成緒也。惟三史皆有舊本﹐是以不及三年﹐遂能告成。今其原本亦略有可以意揣者。如《宋史。牛臯傳》後總敍嶽飛之功﹐謂飛命臯及王貴﹑董先﹑楊再興等經略東西京﹑汝﹑潁﹑陳﹑蔡諸郡﹐又遣梁興渡河﹐糾合忠義社﹐取河東北州縣﹐未幾李寶捷於曹州﹐董先捷於潁昌﹐劉政捷於中牟﹐張憲復淮寧府﹐王貴部將楊遇復南城軍。梁興會太行忠義﹐破金人於垣曲及沁水﹐金張太保﹑成太保等以其眾降﹐又取懷﹑衛二州﹐大破兀術軍﹐金大擾。未幾嶽飛還朝﹐下獄死﹐世以爲恨云。按此乃總敍嶽飛之功﹐非敍臯功也﹐而在《臯傳》末﹐可見舊史本以《臯傳》附《飛傳》之末﹐故於《臯傳》末復累敍飛功﹐而結之以下獄死。今乃以《臯傳》另爲一卷﹐而《臯傳》末卻仍舊文﹐又未將此總敍移在《飛傳》後﹐竟似此功出乎臯矣。《康保裔傳》﹕保裔戰歿﹐來援者惟張凝﹑李重貴。後重貴仕至鄭州防禦使﹐攺左領軍大將軍﹐致仕。凝加殿前都虞侯﹐卒贈彰徳軍節度使。蓋舊時原本凝與重貴二人亦不另立傳﹐故附見於《保裔傳》後也。今凝與重貴旣各有專傳﹐則《保裔傳》後自無庸贅敍此二人之歷官﹐乃並不刪卻﹐而仍其舊。又《陳隆之傳》後附文州守劉銳﹑通判趙汝向相誓死守﹐被圍旬有五日﹐汲道絕﹐兵民水不入口者半月﹐至吮妻子之血。城垂陷﹐汝向猶提雙刀入陣﹐中十六矢﹐被執死。銳先殺其妻﹐父子三人登文王臺自刎死。此亦舊時原本﹐銳與汝向不另立傳﹐故附見《隆之傳》後也。今銳﹑汝向旣各有專傳﹐則《隆之傳》後亦不必贅敍﹐乃亦不刪卻﹐可見當時纂修諸人徒以意爲割裂﹐不暇參訂﹐實難逃鹵莽艸率之議也。

○《遼史》《遼史》最爲簡略。以二百餘年事迹﹐而卷帙曾不及《宋史》十分之一。柯維騏謂遼代事實﹐經金﹑元兩朝﹐歲月旣久﹐益多散失。此論固然。然耶律氏起朔方﹐未遑文教﹐故記述本自寥寥。聖宗時始命劉晟﹑馬保忠監修國史﹐而先世事迹直至興宗﹑道宗時始裒輯成書。《耶律孟簡傳》云﹕本朝之興幾二百年﹐宜有國史。乃編耶律曷魯﹑屋質﹑休哥三人行事以進。興宗命置局編修。《蕭韓家奴傳》云﹕擢翰林監修國史﹐乃錄遙輦以來至重熙﹐共二十卷﹐上之。其時又有耶律合欲﹑耶律庶成與蕭韓家奴共事﹐編遼上世事迹及諸帝實錄。蓋聖宗以前事皆是時所追述也。道宗大安元年﹐史臣進太祖以下七帝實錄﹐蓋又卽蕭韓家奴本而審訂成之。其時劉輝謂道宗曰「宋歐陽修編《五代史》﹐附我朝於四夷﹐妄加貶訾。臣亦請以趙氏初起時事詳附國史﹐則不惟諸帝有實錄﹐而更有全史矣。」《金熙宗本紀》﹕皇統八年﹐《遼史》成﹐熙宗嘗於宮中閱五代及遼史。可見《遼史》原有全書﹐而多出於興宗以後之追述﹐故記載極爲簡略。又金時黨懷英與郝俁充遼史刊修官﹐移刺益趙諷等七人爲編修官﹐凡民間遼時碑銘墓志及文集﹐或記憶遼時舊事﹐悉送官。此章宗卽位初年事也。章宗又命移刺履提控纂修《遼史》。泰和元年﹐又增修遼史官三員﹐有攺除者﹐聽以書自隨。懷英致仕﹐又詔直學士陳大任繼成之。則熙宗時《遼史》已有成書﹐章宗時又修之﹐元末修史時﹐不過仍其舊文﹐稍爲編次耳。然修史諸臣之艸率亦略有可見者。旣爲《遼史》﹐則本國興兵之事﹐不應自稱曰「遼兵」﹐乃本紀貝州之戰云﹕軍校邵珂開城門納遼兵﹔戚城之戰云﹕遼軍圍晉別將於戚城﹐晉主自將救之﹐遼軍引退﹔鄴都之戰云﹕慕容彥超遇遼軍數萬﹐至楡林﹐遼軍又至﹐彥超等力戰﹐遼軍乃退。如此類者﹐不一而足﹐反似他國記載而稱契丹爲遼軍者。又蕭塔刺葛乃太祖﹑太宗時人﹐耶律敵祿乃世宗﹑穆宗時人﹐不應編在道宗諸臣蕭陶隗等之下﹐此亦編次之失檢也。凡敍事﹐本紀宜略﹐列傳宜詳。《耶律斜軫傳》﹕宋將楊繼業出代州﹐斜軫令蕭撻凜伏兵於路。明旦﹐繼業至﹐斜軫擁眾爲戰勢。繼業麾幟而前﹐斜軫佯退﹐伏兵發﹐斜軫進攻﹐繼業敗走至狼牙村﹐眾軍皆潰。繼業爲流矢所中﹐被擒。斜軫責曰「汝與我國角勝三十年﹐今日何面目相見﹗」繼業但稱死罪而已。初﹐繼業在宋以驍勇聞﹐號楊無敵﹐首建梗邊之策。至狼牙村﹐心惡之﹐欲避不可得﹐旣擒﹐三日死云云。此事旣詳於《斜軫傳》﹐則本紀但云「斜軫敗宋兵﹐擒其將楊繼業」可矣﹐乃本紀又縷縷敍之﹐較本傳更爲詳悉﹐此豈史家體例耶﹖○《宋史》一《宋史》卷帙最繁﹐其中實有可不必立傳而拉雜列入者。如侯益﹑張從恩﹑扈彥珂﹑藥元福﹑趙昂﹑李﹑竇貞固﹑李濤﹑趙上交﹑張錫﹑張鑄﹑邊歸讜﹑劉濤等﹐皆歷仕五代﹐宋初不過仍其舊官﹐毫無功績﹐何必一一列之﹖其意以爲《五代史》旣不載﹐不得不於《宋史》存之也。然如李﹑李濤等在五代尙有事迹可記﹐其餘本不足書﹐乃一槪入之列傳﹐仍不過敍其歷官﹐如今仕途之履歷而已﹐此亦成何史冊乎﹖況薛懷讓等並未仕於宋﹐而入之《宋史》乎﹖又如《王傳》旣敍其拒盧多遜傾害趙普之謀﹐又以百口保符彥卿無罪﹐及手植三槐﹐卜其後必昌等事﹐則其子《王旦傳》不必復敍矣﹐而《旦傳》又縷縷述之。神宗時新法行﹐盡斥賣坊渡﹑祠廟。張方平爲南京畱守﹐管內有閼伯﹑微子廟﹐亦在所賣中。方平使劉摯艸奏﹐謂﹕「閼伯遷商丘﹐主大火﹐火爲國家盛徳所憑﹔微之﹐宋始封之君﹐本朝開國建號於此﹐乞存其祀。」神宗驚駭﹐亟批紙尾謂「慢神辱國﹐莫大於此。」此事旣載之《方平傳》﹐則《劉摯傳》可只用一二語括之﹐乃又一一詳敍﹐何也﹖李定以秀州判官薦授禦史﹐宋敏求﹑蘇頌﹑李大臨皆力爭之﹐則詳載其事於一人傳中﹐其餘各傳但云「語在某人傳」足矣。乃旣詳載於《頌傳》﹐而《大臨傳》又詳之。石介之死也﹐夏竦挾宿憾﹐誣以爲不死﹐北走契丹﹐奏遣中使按驗《呂居簡傳》則云﹕中使來按甚急﹐居簡曰「發棺而空﹐則北走無疑。不然﹐則國家無故剖人冢墓﹐何以爲訓﹖」使曰「然則柰何﹖」居簡曰「介死必有會葬之親族及棺斂之人﹐召問無異﹐可卽令具軍狀以應。」中使然之﹐事遂已。而《龔鼎臣傳》則云﹕郡守杜衍旣奉詔會問。椽屬皆莫對鼎臣獨曰「介寧有是﹗願以闔門百日保證其死。」衍出懷中奏示之曰「吾已保介矣。君年少見義如是﹐未可量也。」則一事而出兩人之保證﹐固不妨各書﹐乃二傳旣詳載之﹐而《石介傳》又一一鋪述﹐不損一字﹐何其不憚煩也﹗至《王旦傳》則全取《王文正公遺事》一書抄撮成篇﹐略無刪訂。《李綱傳》至二萬餘言﹐分上﹑下二卷﹐尙有奏議裁入也﹐李全劇賊﹐何亦分上﹑下二卷乎﹖宜其卷帙之繁也。

○《宋史》二《宋史》之病﹐往往有數人共一事﹐而立傳時則以其事分系之﹐若各爲其事而不相同者。貝州王則之亂﹐討平之者﹐明鎬﹑文彥博也﹐而《鄭驤傳》則云﹕王則反﹐討平之。竟似驤一人之功矣。不特此也﹐《楊燧傳》謂燧攻貝州﹐穴城以入﹐賊平﹐功第一。《劉﹤門貝﹥傳》又謂﹤門貝﹥從攻貝州﹐穿地道穴城﹐﹤門貝﹥先入﹐眾始從﹐遂登陴﹐引繩而上。遲明﹐師畢入﹑貝州平﹐功第一。則卽穴城一事﹐又各擅第一功矣。夏竦賜謚文正也﹐司馬光﹑劉敞俱駁之﹐乃《光傳》則曰﹕光謂「謚之美者﹐莫如文正﹐竦何人﹐足以當之﹖」乃攺謚文莊。略不及敝﹐則似光一人所駁矣。而《敞傳》又曰﹕敞疏三上﹐乃攺謚文莊。亦略不及光﹐又似敞一人所駁矣。髙宗以邢後父煥除徽猷閣待制﹐孟太后兄子忠厚除顯謨閣學士﹐衛膚敏﹑劉玨皆力言非制。乃《膚敏傳》不及玨﹐《玨傳》亦不及膚敏﹐亦似兩人各爭一事。蓋作傳者欲人人各記其功﹐逐不自知其錯雜如此。

○《宋史》三《宋史。楊延昭傳》﹕延昭卒﹐帝遣中使護櫬以歸﹐河朔人多望柩而泣。按無屍曰櫬﹐有屍曰柩﹐中使護歸者卽柩也。乃旣曰櫬﹐又曰柩﹐意在稍變一字以避重復﹐而不知已失其字義矣。《韓世忠傳》﹕世忠屯焦山﹐謂兀術至﹐必登金山龍王廟觀虛實﹐乃令百人伏廟中﹐百人伏岸側。果有五騎闖入廟﹐兵喜先鼓而出﹐僅得二人﹐逸其三﹐中有絳袍玉帶﹑旣墜而馳者﹐訪之﹐卽兀術也。按金山在水中﹐豈能騎而入復騎而逃﹖此必誤也。《輿地紀勝》謂伏兵北固山龍王廟﹐此較近理。乃《宋史》於此等處亦略不訂正。《嶽飛傳》言﹕紹興六年﹐太行山忠義社梁興等慕義來歸。其後又云﹕先是紹興五年﹐飛造梁興等招結兩河豪傑。梁興旣於六年始來歸﹐何得於五年先奉命去﹖一撒離喝也﹐《吳傳》作撒離喝﹐《李顯忠傳》又作撒裏曷。一兀術也﹐韓世忠﹑嶽飛等傳作兀術﹐宋汝爲﹑葉夢得﹑向子韶傳又作完顏宗弼。史嵩之卽彌遠從子也﹐乃傳但云慶元府鄞人﹐似與彌遠另族不相涉矣。其於宋與元交兵之處﹐余﹑謝枋得等傳稱大元兵﹐《忠義傳》則曰北兵﹐亦多不劃一。葉夢得旣列於《文苑傳》﹐則其生平著述如《石林燕語》《避暑錄話》之類亦應敍入﹐乃本傳移言政績﹐絕不及文學﹐則何以列之文苑乎﹖《曹勛傳》﹕紹興二十九年﹐勛拜昭信軍節度使﹐副王倫爲稱謝使至金。金主將侵淮﹐勛與倫歸﹐言和好無他云云。按《倫傳》建炎元年倫卽爲通問使至金﹐紹興二年粘罕使倫歸報﹐七年再使金﹐回八年又往﹐偕張通古來南。九年﹐再充使奉迎梓宮﹑太后﹐被拘河間十四年﹐金人欲官之﹐倫不從﹐乃被縊死。是倫之死在紹興十四年﹐安得二十九年尙有與曹勛使金之事﹖又《曹友聞傳》﹕元兵攻我休關﹐敗都統李顯忠軍﹐遂入興元。按顯忠系紹興中歸宋﹐卒於乾道中﹐距友聞與元兵戰時已六七十年﹐安得尙統軍耶﹖或另一李顯忠﹐然史又不分析言之。《陳宜中傳》﹕遣張全合尹玉﹑麻士龍援常州﹐玉﹑士龍皆戰死﹐全不發一矢奔還。文天祥請誅全﹐宜中釋不問。《文天詳傳》亦謂﹕朱華﹑尹玉等戰五牧敗﹐兵流水挽全軍舟﹐全軍斷其指﹐皆溺死﹐全不發一矢走歸。是張全並未嘗戰也。而《尹玉傳》乃云﹕淮將張全﹑廣將朱華大戰於五牧﹐則張全又在力戰之內矣。功罪混淆﹐莫此爲甚。又劉師勇與姚守常州﹐受圍數月﹐城陷﹐師勇拔柵﹐戰且行。其弟馬墮塹﹐躍不能去﹐師勇舉手與訣而去。是師勇守常﹐至城破始去也。事見《張世傑傳》及《元史。伯顏傳》並《鄭所南集》。而《王安節傳》則謂師勇復常州後﹐卽赴平江﹐使安節在常拒守﹐又似師勇未嘗與常州之難者。此皆文之失檢者也。

○《宋史》四《宋史》卷帙𨿽繁﹐而事迹又多有遺漏者。太宗雍熙元年﹐爲遼景宗乾亨四年﹐是歲景宗崩﹐聖宗卽位。乃《宋史》本紀竟不載。《東軒筆錄》﹕王曾爲三元﹐劉子儀語以「一生喫著不盡」﹐曾以「志不在溫飽」對。此可見其人品素定﹐而曾傳無之。範文正遣其子純仁南歸﹐純仁見石曼卿之喪未葬﹐遂以所載麥四十斛連舟與之﹐助其葬費。此亦可見其髙誼﹐而《純仁傳》無之。蔡襄在泉州﹐新造密雲龍團茶進上﹐歐陽修聞之﹐曰「君謨士人﹐亦復爲此耶﹗」《襄傳》亦不載。《朱子語類》﹕蘇過爲梁師成妻持服﹐《過傳》亦不載。《名臣言行錄》﹕狄靑討儂智髙﹐至賓州﹐夜宴將吏﹐靑忽起更衣﹐命親吏傳令勸酒﹐靑已潛出昆侖關破賊。此事《靑傳》亦不載。兪文豹《淸夜錄》﹕靖康之變﹐上皇將赴金軍﹐中書舍人姜堯臣極諫不可往﹐番使以骨朵擊之死。曹勛《北狩錄》﹕四太子求王婉容爲粘罕子婦﹐婉容自刎死。此二事所必宜載者﹐而列傳皆無之。蜀賊王均之亂﹐討平之者﹐楊懷忠之功居多﹐乃不爲立傳﹐僅於《雷有終傳》附見。《張р之傳》謂其父泌自有傳﹐而列傳並無張泌。《湧幢小品》謂徽宗以五月五日生﹐以俗忌故攺壽辰爲十月十日﹐而本紀亦不載。《錢氏私誌》﹕泰州徐神翁有道術﹐蔡京常問以國運﹐神翁曰「天方遣許多魔君作壞世界﹐太師亦是一个。」又哲宗遣使以後嗣爲問﹐神翁書「吉人」二字以達。後徽宗登極﹐乃知卽禦名佶字也。此宜入《方技傳》﹐而「方技」亦不載。

○《宋史》五《宗史》又有是非失當者。南唐淸淮節度使劉仁贍死守壽州﹐周世宗攻之不拔﹐其子崇諫謀出降﹐仁贍斬之以徇。及仁贍病垂死﹐副使孫羽詐爲仁贍書以降﹐是日仁贍死。則仁贍實未降也﹐歐公《五代史》所以特列之於《死節傳》中。乃《宋史。袁彥傳》有劉仁贍降之語﹐《張保續傳》亦曰劉仁贍率將卒出降﹐何其厚誣古人若此﹗蔡確《車蓋亭》詩引唐郝處俊事﹐以武后比宜仁太后﹐事發﹐將謫嶺表。《蘇軾傳》謂軾奏請哲宗降手詔﹐欲深治確﹐而太后降手詔貸之﹐則仁孝兩得﹔下又云﹕太后心善軾言而不能用。按宣仁謂大臣曰「帝卽位﹐乃以子繼父﹐有何間言﹖而確自謂有定策功﹐規爲異日眩惑地﹐吾不忍明言﹐姑托訕上爲名以逐之耳。」此正見宣仁防患未然﹑去邪勿疑之明決﹐而《軾傳》謂太后「心善其言不能用」﹐一似軾之言爲是而太后不聽者﹐其是非不亦謬乎﹗○《宋史》六王明淸《揮麈錄》及王釒至《默記》﹐皆言滁州之戰﹐太祖兵已敗﹐訪村民知有趙學究﹐教授鄕塾﹐多奇計乃叩之﹐卽趙普也。普爲畫計﹐太祖卽用普鄕導﹐乘夜取道淸流關側蘆子﹛山孔﹜﹐浮西澗入北門﹐直搗郡治。皇甫暉方坐帳中治軍書﹐聞變卽躍馬奔東郊﹐太祖追及﹐一劍揮之﹐人馬俱墜﹐遂就擒﹐姚鳳卽以其眾降。令本紀云﹕暉﹑鳳兵十五萬塞滁州﹐太祖擊走之﹐追至城下。暉曰「願成列以決勝負。」太祖笑而許之。暉整陣出﹐太祖擁馬項直入﹐手刃暉中腦﹐並擒鳳。與《揮麈錄》等所記不同。《獨醒雜誌》﹕方臘旣敗﹐獨與千餘人入剡溪洞死拒。童貫不能誰何﹐乃命部將僞爲朝廷招安者﹐誘之以官。旣出﹐遂縶之﹐父子皆檻送京師伏誅。而《宋史。韓世忠傳》謂﹕臘入靑溪洞﹐世忠挺戈獨入﹐擒之以出。蓋據《淸溪志》所記也﹐而與《獨醒志》互異。又《紹熙行禮記》﹕孝宗崩﹐光宗以疾不過宮成服﹐中外洶洶。宰相畱正久去位﹐樞密趙汝愚計無所出﹐宗室趙彥逾責以「同姓之卿﹐不得坐視」汝愚曰﹕柰何事急﹐持刀向朝天門叫幾聲自割殺耳。「彥逾曰﹕」無益也。「乃爲畫計﹐請於太皇太后﹐以嘉王擴卽位﹝寧宗﹞﹐而尊光宗爲太上皇﹐使韓冑等共成其事。是首謀乃彥逾也。今《宋史》彥逾及汝愚傳謂﹕汝愚謀立嘉王卽位﹐欲倚殿帥郭杲爲用﹐以告彥逾。彥逾嘗有徳於杲﹐遂承命﹐以汝愚謀告杲﹐杲乃領兵衛寧宗卽位。是此謀本出汝愚﹐與《紹熙行禮記》又不同。按《葉適傳》﹕時中外洶洶﹐趙汝愚計無所出﹐適責知閣門事蔡必勝以不得坐視﹐蔡乃與宣贊舍人傅昌朝﹑知內侍省關禮﹑知閣門事韓冑三人定議。適亟白汝愚﹐汝愚乃遣冑﹑關禮以內禪事奏太皇太后﹐明日因礻覃祭立嘉王卽位。是此謀本非始於汝愚﹐亦可見也。又《尢延之傳》﹕朝廷定髙宗廟配享﹐洪邁請用呂頤浩﹑韓世忠﹑趙鼎﹑張浚﹐而楊萬里亦言張浚當配食。按《誠齋揮麈錄》謂洪景盧常以浚殺曲端一事輟其配享﹐是邁乃輟浚配享者。而史則云邁請以浚配享﹐何又抵牾若是耶﹖按《楊萬里傳》﹕髙宗崩﹐洪邁不俟集議配享﹐獨以呂頤浩等姓名上。萬里疏詆之﹐力言張浚當預。據此﹐則景盧本未以浚入配享﹐《尢延之傳》所云或系張俊也。又《文天祥傳》﹕元主欲降天祥﹐天祥不肯﹐曰﹕」不得已以黃冠侍樽俎可也。「此乃襲野史之訛。按鄭所南《心史》﹕有人告元主云﹕」漢人欲挾文丞相﹐擁徳嗣君爲主。元主召天祥面詰。天祥怒罵﹐但求刀下死。元主猶欲釋之﹐俾爲僧或爲道士﹐又欲縱之還鄕。天祥痛罵不止﹐元主始殺之。是黃冠歸故鄕乃元主之意﹐非天祥意也。而《宋史》移作天祥語﹐豈不厚誣耶﹖

○《宋史》七《宋史》蕪雜最甚﹐卽一史之中﹐亦多有自相矛盾者。徽宗內禪一事﹐《李綱傳》云﹕皇太子爲開封牧﹐綱謂吳敏曰「建牧豈非欲委以畱守乎﹖然非傳以位號不可。」敏曰「監國可乎﹖」綱以肅宗靈武建號不出於明皇﹐使後世惜之爲對。明日﹐敏遂以禪位事進說﹐並謂李綱亦有此議。是傳位之議﹐本起於綱也。而《吳敏傳》則謂﹕徽宗將內禪﹐蔡攸探知上意﹐引敏入對﹐敏遂並薦綱入見。則又似內禪本出於徽宗意也。按張端義《貴耳錄》謂徽宗聞金我人燕﹐夜詔當眞學士黃中令詔艸罪己﹐並傳位太子。明日罪己詔下﹐淵聖登極。並記徽宗語﹐謂「詔中處分蔡攸﹐盡道不是﹐只傳位一事﹐要靠做他功勞。」《宋史。蔡攸傳》﹕帝欲內禪﹐親書「傳位東宮」字授李邦彥。邦彥不敢承﹐以付攸。攸屬其客吳敏﹐遂定議。而《李熙靖傳》亦載﹕道君皇帝曰「外人以內禪爲吳敏功﹐不知乃出自吾意﹐不然﹐言者且滅族矣。」是則內禪本出自徽宗﹐而《李綱傳》所云﹐但據《靖康傳信錄》詮次成篇﹐恐未爲得實也。或綱議適與徽宗合﹐遂成此事耶﹖又如靖康圍城之事﹐《姚平仲傳》謂平仲欲劫營﹐以士卒不得速戰爲言。李綱主其議﹐令城外兵俱聽平仲節度﹐遂及於敗。是劫營之計﹐李綱實與聞之。而《綱傳》則謂平仲密奏斫營﹐夜半中使傳旨﹐使綱策應﹐則又似綱初未與知者。又《綱傳》﹕紹興二年﹐出知潭州﹐荊湖羣盜不可勝計﹐綱悉蕩平之。按是時尙有曹成等據湖湘道﹑賀等州﹐而楊幺在洞庭﹐直至五年始滅﹐皆嶽飛平之﹐何得盡歸功於綱知潭州之歲也﹖韓世忠固稱名將﹐然其始亦多可議。劉光世部將王徳殺世忠部將﹐會詔光世移屯﹐世忠遣兵襲其後﹐並奪建康宗府廨。事見趙鼎及季陵傳。而《滕康傳》又謂世忠兵奪禦器械﹐逼諫臣於死﹐常同亦以此劾其驕狠無忌憚。《魏工傳》又謂內侍李е飲世忠於家﹐刃傷弓匠。是皆世忠之過﹐而本傳絕不載。張浚因李綱誅宋齊愈﹐劾其以私意殺侍從﹐綱遂罷相。見於《髙宗紀》及《綱傳》。浚又嘗薦秦檜可任大事﹐見《趙鼎傳》。又嘗與嶽飛論呂祉﹑王徳﹑酈瓊兵事不合﹐遂怒﹐飛因解兵奔喪歸﹐浚猶謂其不得並兵﹐以去要君﹐遂命張宗元權其軍。事見於《髙宗紀》。汪伯彥旣貶﹐帝念之。浚以伯彥舊嘗引己﹐與秦檜援郊祀恩起知宣州﹐見《汪伯彥傳》。陳東伏闕上書﹐黃潛善輩已殺之﹐浚又奏胡呈筆削東書﹐欲以布衣挾進退大臣之權﹐遂追勒編置。蓋浚乃潛善客﹐而呈則李綱客也。事見戴埴《鼠璞》。乃《浚傳》於此等處並無一語﹐惟殺曲端略見傳中﹐而又謂端部將張忠彥降金﹐故下之獄。其於酈瓊之叛﹐又謂遣間持蠟書遺瓊﹐金人疑﹐遂廢劉豫﹐又幾欲以金人廢豫歸功於浚矣。至楊幺之擒﹐皆嶽飛力也﹐而《浚傳》中全歸功於浚﹐謂賊二十餘萬相繼降﹐湖寇盡平﹐絕不及飛一字﹐何也﹖何鑄嘗與羅汝楫劾嶽飛﹐見《汝楫傳》。鑄又嘗爲奏檜劾王居正爲趙鼎之黨﹐鼎遂奪職奉祠﹐見《王居正傳》。又劾張九成黨趙鼎﹐見《張九成傳》。又劾廖剛與陳淵等相爲朋比﹐見《廖剛傳》。是鑄之姦邪﹐不一而足﹐乃《鑄傳》並無一字﹐反云治嶽飛獄﹐力辧其冤﹐謂不當無故殺一大將﹐竟似正直者。他如文彥博以燈籠錦媚張貴妃﹐見《唐介傳》﹐而本傳不載。建炎元年﹐葉夢得知杭州﹐軍校陳通作亂﹐夢得被執﹐見《髙宗本紀》。葉夢得初爲蔡京客﹐京倚爲腹心﹐嘗爲京立元黨籍﹐分三等定罪﹐後知應天府﹐以京黨落職﹐見毛注﹑彊淵明﹑胡安國等傳﹐而本傳不載。呂頤浩引朱勝非以傾秦檜﹐胡安國劾勝非不當復用。安國求去﹐檜三上章畱之。見《秦檜傳》﹐而《安國傳》不載。李顯忠破宿州﹐私其金帛﹐又與邵宏淵忿爭﹐遂致潰歸﹐見《胡銓傳》﹐而本傳亦不載。嶽珂守當塗﹐橫斂百出﹐置貪刻吏﹐開告訐之門﹐以罔民而沒其財﹐見《徐慶卿傳》﹐而本傳亦不載。辛棄疾附和韓冑開兵端﹐見《冑傳》﹐而本傳亦不載。又《虞允文傳》﹕金主亮南侵﹐王權自和州遁歸﹐詔以李顯忠代權﹐令允文趣顯忠赴權軍。允文軍采石﹐權已去﹐顯忠未來﹐我師三五星散﹐解鞍坐道旁。允文念坐待顯忠則誤國事﹐遂招諸將﹐勉以忠義。諸將皆死戰﹐得大捷。明日又敗敵於楊林口﹐顯忠始至。是采石之捷﹐顯忠實未嘗與也。而《顯忠傳》則云﹕金主將濟江﹐詔以顯忠代王權﹐命虞允文趣顯忠交軍﹐於是有采石之捷。則以此捷分功於顯忠矣。《顯忠傳》又云﹕是時顯忠遣萬人渡江﹐盡復淮西州郡。亮切責諸將﹐諸將弒之。則並以海陵之弒由於顯忠之復淮西。按海陵因采石不得渡﹐卽趨瓜洲﹐克日渡江﹐未渡而被弒﹐初非關顯忠之復淮西而責諸將也。且是時海陵去采石卽至瓜洲﹐其間不過數日﹐顯忠豈能盡復淮西﹖當是海陵被弒後﹐乘金兵之退而復之耳。而必謂海陵之死由此﹐又曲說也。史彌遠之誅韓冑也﹐本因楊皇后與冑有隙﹐密使其兄楊次山與朝臣謀之﹐彌遠遂命結參知政事錢象相﹑中軍統制夏震﹐伏兵六部橋﹐伺冑早朝﹐擁至玉津園捶殺之。彌遠﹑象祖赴延和殿以聞﹐帝猶未言。越數日﹐始下詔暴冑罪﹝見《楊皇后傳》﹞。此事應詳載於《彌遠傳》﹐乃《彌遠傳》並不書﹐且云﹕彌遠因用兵﹐力陳危迫之勢﹐皇子詢聞之﹐亦具奏﹐乃罷冑﹑陳自彊。而臺諫猶論不已﹐冑始就誅﹐召彌遠對延和殿。則竟抹卻彌遠擅殺一節﹐似乎先奏請得旨而後行誅矣。理宗之立也﹐寧宗早養宗室子貴和爲皇太子﹐賜名。彌遠買美人善琴者納之﹐使伺皇子動靜。嬖之﹐一日指輿地圖曰「此瓊崖州﹐他日當置彌遠於此。」又嘗書幾曰「彌遠當決配八千里。」美人以告彌遠﹐彌遠懼﹐乃陰謀立沂王子昀﹐使鄭淸之傅之。寧宗崩﹐彌遠在禁中﹐遣快行宣皇子﹐令之曰「今所宣乃沂王府中皇子﹐非萬歲巷皇子也。」昀至﹐則引至柩前﹐舉哀畢﹐然後召封爲濟王。見《濟王傳》。此則彌遠廢立之罪﹐上通於天﹐本傳中自應一一詳載﹐乃但云「寧宗崩﹐擁立理宗」﹐而此等姦謀逆節﹐絕無一語載入﹐成何信史乎﹖凡若此之類﹐不一而足。此非作史者意存忠厚﹐欲詳著其善於本傳﹐錯見其惡於他傳﹐以爲善善長而惡惡短也。蓋宋人之家傳﹑表志﹑行狀以及言行錄﹑筆談﹑遺事之類﹐流傳於世者甚多﹐皆子弟門生所以標榜其父師者﹐自必揚其善而隱其惡﹐遇有功處未有不附會遷就以分其美﹐有罪則隱約其詞以避之。修史者固當參互以核其實﹐乃不及考訂眞僞﹐但據其書抄撮成篇﹐毋怪是非乖謬如此也。

○《宋史》八《宋史》卷帙又有當更定者。張憲﹑楊再興﹑牛臯﹐皆嶽飛部將﹐何以不附於《飛傳》後﹖況《臯傳》末歷敍飛分遣諸將恢復東西京州郡之事﹐非臯所遣而敍於臯傳﹐可見舊史本以《臯傳》附《飛傳》之後﹐及編次時﹐忽離而二之也。解元﹑成閔﹐皆韓世忠部將﹐亦何以不附《世忠傳》後﹖至劉子羽﹑胡世將與吳兄弟在蜀同功共事﹐何以不與﹑相次﹖郭浩﹑楊政又皆吳氏部將﹐用兵與吳氏相終始﹐何以不附於﹑之後﹖王友直﹑李寶皆自北起義來歸﹐旣已同列一卷。李顯忠亦自延起義﹐間關數國﹐冒死南投﹐功名尢著。魏勝起兵漣水﹐據海州以歸﹐與寶共事﹐何不匯列一卷﹐以顯忠爲首﹐勝﹑寶﹑友直次之﹖秦檜擅國十九年﹐凡居政府者﹐莫不以微忤斥去﹐惟王次翁始終爲憐所檜﹐則次翁應附《檜傳》之後。陳自彊之附韓冑﹐與次翁之附檜一也﹐則自彊亦應附《冑傳》之後。乃皆編入列傳﹐不著其姦黨﹐何也﹖權邦彥乃徽﹑欽時人﹐卒於髙宗紹興三年﹐乃廁於寧宗諸臣之列。汪若海﹑張運﹑柳約亦皆欽﹑髙時人﹐乃廁於理宗諸臣之列。林勛﹑劉才邵等皆髙﹑孝時人﹐乃廁於徳未造李庭芝諸臣之後﹐不幾顚倒時代乎﹖徐淸叟﹑徐榮叟﹐兄弟也﹐人品官位亦略相同﹐何以不毗連相次﹐而各置一卷﹖宣繒﹑鄒應龍﹑別之傑﹑金淵﹑張﹑饒虎臣﹑戴慶珂諸傳﹐但敍履歷﹐絕無一言一事﹐則傳之何爲﹖《五代史》不爲韓通立傳﹐《宋史》補之﹐誠是矣。彭義斌自山東起義﹐隨李全來歸﹐卽與趙範﹑趙葵等破金兵﹐義斌獨擊至下灣渡﹐掩金人於淮﹝見《賈涉傳》﹞。後因全擅戕殺制置使許國﹐卽斬全使﹐大罵曰「逆賊受國厚恩﹐擅殺制使﹐我必報此仇﹗」會全攻恩州﹐義斌卽出戰敗全。全求制使徐戕稷書與義斌連和﹐義斌致書趙善湘曰「不誅逆全﹐恢復不成。但能遣兵扼淮﹐斷其南路﹐必可滅賊。賊平之後﹐義斌戰河北﹐盱眙諸將戰河南﹐神州可復也。」範亦謂善湘曰「義斌蹙全﹐如山壓卵﹐然必請而後討者﹐知尊朝廷也。」﹝見《趙範傳》﹞義斌攻眞定﹐降金將武仙眾至數十萬﹐拓地而北﹐與元兵戰於內黃之五馬山﹐兵敗不屈死﹝見《李全傳》﹞。則此人何得不立傳﹐而《宋史》竟遺之﹖又一百第六卷

旣有李熙淸﹐常州晉陵人﹐靖康之變﹐以拒張邦昌僞命﹐憂憤不食﹐索筆書王維「百官何日再朝天」之句而死。二百十二卷又有李熙靖﹐晉陵人﹐張邦昌使直學士院憂憤不食﹐謂友人曰「百官何日再朝天乎﹗」是一人也﹐而竟重出﹐何其漫無審訂若此﹗又《南唐世家》旣立《韓熙載傳》矣﹐劉仁贍﹑皇甫暉﹑姚鳳皆南唐完節之臣﹐何以又不爲立傳﹐以附於熙載之後﹖南唐徐鉉﹑北漢楊業﹐後皆仕於宋﹐旣入之宋臣列傳矣﹐南唐之周惟簡﹐西蜀之歐陽迥﹐亦皆仕宋﹐歷官多年﹐何以不入宋臣列傳﹐而以附南唐﹑西蜀世家之後乎﹖此皆自亂其例者也。

●卷十四○《金史》《金史》原有成書﹐修史時又參以劉祁《歸潛誌》﹑元好問《野史》﹐故文筆最簡潔。然亦有過於簡略者。《衛紹王本紀》贊云﹕衛紹王被弒後﹐記注亡失。元中統三年﹐王鶚采當時詔令。又金有令史竇詳﹐年九十餘﹐詢之得二十餘條。又禮部尙書楊云翼日錄四十餘條﹐陳老日錄二十餘條。又有金女官所紀資明夫人授璽事。因此數種編成。是《衛紹王紀》本屬事後追述﹐宜其疏略。其他則各有原文﹐應亦詳備﹐乃本紀天會三年宋徽宗內禪﹐欽宗卽位﹐七年宋髙宗爲苗﹑劉所廢﹐傳位太子﹐攺元明受﹐此皆鄰國大事﹐而《金史》竟不書﹐豈授《春秋》列國不赴告則不書之例耶﹖十年﹐劉豫徙居於汴京﹐此又本國之大事。十一月﹝年﹞﹐宋潘致堯南還﹐言金欲遣重臣以取信﹐宋乃命韓肖冑等使金。此爲兩國議和之始﹐亦皆不書。劉豫僭位後﹐與宋交兵﹐此於金無涉﹐不書可也。天會十二年﹐金﹑齊合兵入宋﹐韓世忠擊敗之於大儀鎭﹐論者以此舉爲宋中興武功第一﹐《金史》亦不書。十五年﹐王倫還宋﹐言金許還梓宮及太后。天眷二年﹐王倫受地於金﹐得東﹑西﹑南三京及陜西﹑京西之地。此亦金國大事﹐徒以不逾時卽悔前議﹐拘執王倫﹐遂並此事亦不書﹐則王倫又何爲被執乎﹖歸地之後﹐復興兵取故地﹐命兀術趨汴﹐撒離喝趨陜。據《宋史》則有劉順昌之捷﹐嶽飛郾城﹑蔡州﹑潁昌﹑朱仙鎭之捷﹐韓世忠淮陽軍之捷﹐王徳宿州之捷﹐吳﹑李師顏等扶風之捷﹐王徳靑溪之捷﹐諸將以奉詔班師﹐遂復失故地。而《金史》皆不書﹐但云﹕秋七月﹐宗弼遣使奏河南﹑陜西捷。其明年﹐兀術復興兵﹐則有楊沂中﹑劉等柘臯之捷﹐王徳昭關之捷﹐李顯忠舒城之捷。《金史》亦皆不書﹐但云﹕兀術遣使奏捷﹐秋﹐和議成﹐兀術以便宜畫淮爲界。而其時所定歲奉銀二十五萬兩﹑絹二十五萬匹﹐亦國中一大事也﹐亦皆不書﹐無乃太簡乎﹖慶山奴﹐卽承立也。乃傳中忽云慶山奴﹐忽云承立﹐竟似兩人。又張覺旣列於《逆臣傳》矣﹐其子張僅言﹐在世宗朝終始一節﹐恩禮兼至﹐何妨另入列傳﹖乃次於《覺傳》之後﹐竟似逆黨附入者。又韓慶民盡節於遼﹐其妻又盡節於慶民﹐則應編入《遼史》﹐乃反載入《金史》。此編次之失檢也。又按《宋史》嶽飛﹑劉﹑吳等傳﹐兀術用兵皆與韓常俱。如富平之敗﹐韓常拔兀術於重圍中﹔仙人關之戰﹐兀術陳於東﹐韓常陳於西﹔順昌之敗﹐韓常以大將亦被枷責﹔柘臯之戰﹐王徳先敗韓常軍於昭關。《金史》宗弼等傳內亦錯見其事。又《髙福昌傳》﹕許州都統韓常用法嚴﹐遣吏送囚於汴﹐或道亡﹐監吏懼法﹐乃盡殺之以滅口。則韓常者﹐固金朝一大將﹐歷有戰功﹐自應專立一傳﹐乃《金史》並無其人。此又編輯之疏漏也。至其書法之直筆﹐則有可取者。凡本朝人修前代史﹐其於前代與本朝交涉事必多回護。乃元人修《金史》﹐如《完顏陳和尙傳》敍太昌原之戰﹐陳和尙以騎四百破元兵八千﹐《楊沃衍傳》野豬嶺徳安寨之戰﹐力破元兵﹐《禹顯傳》扼龍豬谷﹐攻元兵﹐獲元帥韓光國等﹐皆直敍不諱﹐此猶存古法也。

○《元史》《元史》列傳三十卷及三十一﹑二卷已具載元末死事諸臣泰不華﹑余闕等傳矣﹐乃三十三卷以後﹐又以開國時耶律楚材﹑劉秉忠﹑史天倪﹑張柔﹑張弘範等傳編入﹐幾於前後倒置。蓋《元史》本兩次修成。洪武二年二月開局﹐八月成書。後又以順帝無實錄﹐再遣使行天下搜采史事﹐至明年二月開局﹐七月成書。今三十二卷以前﹐當是初次進呈﹐三十三卷以後﹐則第二次進呈者。諸臣以太祖威嚴﹐恐幹煩瀆﹐遂不敢請將前後兩書重加編訂耳。期日迫促﹐疏誤尢多。列傳中第八卷

之速不臺﹐卽第九卷

之雪不臺。第十八卷

之完者都﹐卽二十卷之完者拔都。三十七卷之石抹也先﹐卽三十九卷之石抹阿辛。顧寧人已嘗言之。然不特此也。《直脫兒傳》旣詳載其從子忽刺出矣﹐乃後又有《忽刺出傳》。《杭忽思傳》旣詳敍其子阿塔赤矣﹐乃後又有《阿答赤傳》。可見其匆遽不暇復校也。又如木華黎﹑博爾術﹑博爾忽﹑赤老溫四人事太祖﹐當時號爲掇裏班曲律﹐華言四傑也。其後子孫爲四怯薛﹐世領宿衛﹐則四人之勛勤相等可知。乃木華黎等三人皆有傳﹐而赤老溫獨無。按《太宗本紀》元年赤老溫帥師圍慶陽﹐金移刺蒲阿來救﹐圍始解。六年﹐太宗欲自將伐宋﹐赤老溫請行﹐許之。由此以推﹐則赤老溫亦非無事迹可紀者﹐乃獨遺之﹐何也﹖孟珙《蒙達備錄》謂﹕先有蒙古斯國﹐雄於北邊﹐後絕衰滅﹝《遼史》有磨古斯國﹐卽珙所稱蒙古斯﹐磨﹑蒙聲相近也。又《遼史。撻不也傳》阻卜酋長磨古斯來侵﹐則磨古斯只阻卜酋長之名﹞。成吉思起事﹐慕蒙爲雄國﹐乃攺稱大蒙古國。此可見建國號之由﹐而本紀亦不載。《續通鑑綱目》﹕嚴實據靑崖崮﹐其將李信乘實出﹐殺其家屬降宋。而《嚴實傳》但云有王義深者嘗害實族屬﹐而不載李信其人。賈良伯《死節記》謂余闕妻蔣氏從闕死﹐而《闕傳》作耶律卜氏。按張毅所記﹐耶律卜氏乃闕妾也﹐今以當其妻﹐而反遺蔣氏﹐亦屬疏漏。按《紮兒傳》謂木華黎家所出玉璽﹐楊桓辧其文曰「受命於天﹐旣壽永昌。」而《楊桓傳》則曰「受天之命﹐旣壽永昌。」一事也﹐而何以岐互若此﹐《牀兀兒傳》﹕至大二年受封句容郡王﹐《武宗紀》則以此事系於至大三年﹐而《仁宗紀》延三年復載此事。一事也﹐而何以重復若此﹖又如一乃蠻酋長也﹐《太祖本紀》作太陽可汗﹐《塔塔統阿傳》又作太攵可汗。一博爾忽也﹐本紀作博羅渾﹐本傳作博爾忽。一班珠尼河也﹐本紀作班珠尼河﹐《速哥傳》又作班術居河。一篤列河也﹐《雪不臺傳》作篤列河﹐《速不臺傳》又作禿刺河。又拔都者﹐本勇士之稱﹐卽今國語所謂巴圖魯也﹐乃史天澤﹑趙阿哥潘等傳則曰拔都﹐《拜延傳》則曰八都魯﹐阿術魯及苫徹傳則又曰拔都兒﹐亦何其不劃一也。詔令有用蒙古字者﹐當時譯以漢字﹐固不免近俗。然旣以入史﹐自宜稍加攺訂﹐乃泰定帝登極一詔﹐最爲村俗﹝另載「史傳俗語」條內﹞﹐獨不可稍加潤色乎﹖順帝本宋徳帝遺體。徳降元﹐封瀛國公﹐後學佛於土番﹐娶邁來的﹐有娠。適明宗﹝和世疏﹞。逃於漠北﹐與瀛國善﹐索邁來的爲妻﹐遂生順帝。見陳克勤《宋遺民錄》及權衡所撰《庚申帝大事記》﹑余應所撰《合尊大師》詩﹑袁忠徹所撰《符臺外集》﹐是皆元末明初人所共見聞者。卽《元史》本紀亦載﹕文宗至順元年﹐以順帝乳母夫言﹕明宗在日﹐素謂長子非己子﹐命翰林書其事於史館。明年﹐復召奎章閣學士虞集作詔﹐播告中外。順帝登極﹐因此事徹去文宗廟主﹐詔曰「文宗私圖傳子﹐乃構邪言﹐謂朕非明宗子﹐俾出居遐陬。」《虞集傳》亦見此事。是則順帝之非明宗子﹐當時已播人口﹐故文宗崩後﹐卜答失裏後寧立明宗次子寧宗﹝名懿質班﹞﹐而不立順帝。迨寧宗夭而順帝始立﹐則《庚申帝記》所云未必無因。作史者縱不便確指其故﹐而於《明宗後邁來的傳》﹝史作邁來迪﹞亦何妨略見其由瀛國公歸於明宗之源委﹐所謂疑以傳疑也。乃並不書﹐豈以其不經耶﹖然《南史》梁武帝納東昏妃﹐八月生豫章王綜﹐亦未嘗不書也。又泰定帝後爲燕鐵木兒娶作夫人﹐《燕鐵木兒傳》旣載之﹐而《八不罕後傳》不言其事。𨿽作史者意存忠厚﹐然《北史》魏孝靜後再嫁楊爲妻﹐亦未嘗不書也。﹝按元制﹐宮中稱皇后者甚多﹐泰定後八不罕外﹐尙有亦憐眞八刺皇后﹑忽刺皇后﹑也速皇后﹑卜顏怯裏迷失皇后﹑失烈帖木兒皇后﹐俱見表內。作史時當是不知燕鐵木兒所娶者何后﹐故不便書耳。﹞

《庚申帝大事記》﹕瀛國公降附後﹐爲僧白塔寺中﹐後徙甘州。有趙王者憐之﹐贈以回回女。延七年四月十六日夜﹐生一男。明宗適過其地﹐見寺上有龍文五采﹐訪知其故﹐因求爲子﹐並載其母歸。

《宋遺民錄》﹕瀛國公降後﹐世祖妻以公主。世祖夜夢金龍繞殿柱﹐明日瀛國來朝﹐正立所夢柱下。世祖陰欲除之﹐公主以告瀛國﹐懼﹐遂乞從釋﹐號合尊大師。余應詩云﹕皇宋第十六飛龍﹐元朝降封瀛國公。元君詔公尙公主﹐時蒙賜宴明光宮。酒酣舒指爬金桂﹐化爲龍爪驚天容。侍臣獻謀將見除﹐公主夜泣沾酥胸。幸脫虎口走方外﹐易名合尊沙漠中。是時明宗在沙漠﹐締交合尊情頗濃。合尊之妻夜生子﹐明宗隔帳聞笙鏞。乞歸行營養爲嗣﹐皇考崩時年甫童。文宗降詔移南海﹐五年仍歸居九重。至今兒孫主沙漠﹐吁嗟宋徳何其隆﹗

《西湖志余》﹕虞集在文宗時艸詔﹐有曰「明宗在北之時﹐自謂非其子。」及順帝立﹐捕集赴大都﹐以皮繩縛腰﹐馬尾縫眼。旣至﹐集以文宗親攺詔稿呈上﹐遂得釋。

《庚申外史》﹕順帝時﹐尙書髙保哥奏﹕「文宗在時﹐謂陛下非明宗子。」帝大怒﹐究當時作詔者﹐欲殺虞集﹑馬祖常二人。二人呈上文宗禦筆﹐脫脫在旁曰「彼負天下名﹐後世只謂陛下殺此秀才。」乃捨之。按﹕至元十三年瀛國公降﹐年六歲。至元二十五年﹐瀛國學佛土番﹐年十八歲。延七年﹐順帝生之歲﹐瀛國公年五十。野史所云﹐或未必無因也。

◎《明史》○《明史》多附書《明史》事多而文省﹐最爲簡密。其法之尢善者﹐莫如附書之例。如忠義﹑文苑等傳﹐一傳之內﹐牽連書者輒數十人﹐蓋人各一傳則不勝立﹐而傳此捨彼又嫌掛漏﹐故各從其類﹐一一附書﹐旣不沒其人﹐又不傷於冗﹐此史家剪裁法也。如《陳友定傳》後附以元末死事諸臣﹐凡《元史》所不載者皆具焉。而明初南昌死事之十四人﹐康郎山死事之三十五人﹐則類敍於《趙普勝傳》後。正統中死土木之難者﹐惟張輔等另有專傳外﹐其他則類敍於曹鼐等傳後。正徳中諫南巡被杖者百餘人﹐則類敍於舒芬﹑夏良勝﹑何遵等傳後。嘉靖中議大禮被杖之數百人﹐則類敍於何孟春等傳後。李福達之獄坐罪者四十餘人﹐則類敍於《馬尋傳》後。皆此法也。又建文從亡諸臣﹐如臺州樵夫﹑樂淸樵夫﹑河西傭﹑補鍋匠﹑馬二子﹑雲門僧﹑若耶僧﹑玉山樵﹑云庵和尙之類﹐皆據《從亡錄》《致身錄》﹝史仲彬撰﹞﹑《革除錄》﹝宋瑞儀撰﹞﹑《忠賢奇祕錄》﹝王詔撰﹞諸書采入。此等野史﹐其眞僞𨿽不可知﹐然皆附於殉節諸賢傳後﹐所謂與其過而去之﹐毋寧過而存之﹐又見修史者之用意也。

○《明史》父子兄弟不同傳《南﹑北史》《新唐書》體例﹐凡一人有傳﹐則其子孫應傳皆附於此人之後。《明史》則不然﹐如周與其子金﹐耿九疇與其子裕﹐李遂與其子材﹐陳以勤與其子於陛﹐鄭曉與其子履仁﹐王忄予與其子世貞﹑世懋﹐劉顯與其子糸廷﹐皆父子也﹐而各自爲傳。蓋分傳則時代淸楚﹐使閱者一覽了然﹐此亦作史舊法。又如馬思聰有傳﹐而其子明衡反附於《鄧繼曾傳》後﹐以明衡與繼曾同諫昭聖太后傳免朝賀一事同獲罪也。瞿景淳之子汝稷﹑汝說﹐附《景淳傳》後﹐而汝說子式耜又另立傳﹐與何騰蛟同捲﹐則以式耜與騰蛟皆明末一大關系之人也。而《張居正傳》後乃又附其曾孫同敝﹐《馬芳傳》亦附其子林及孫廣﹐似乎自變其例﹐然此蓋有意附之﹐以見居正之有賢子孫﹐而馬氏則三世皆死國難也。

○《明史》多載原文《明史》於諸臣奏議﹐凡切於當時利獘者多載之。如蔣欽之劾劉瑾也﹐沈煉﹑楊繼盛之劾嚴嵩﹐吳中行﹑趙用賢﹑鄒元標之劾張居正也﹐楊漣之劾魏忠賢也﹐皆載其全文﹐不遺一字。此正修史者表彰深意。嘉靖中大禮之議﹐毛澄等之主考孝宗者﹐張璁﹑桂萼﹑方獻夫等之主考興獻王者﹐各有一是﹐則並存其疏﹐使閱者彼此參觀﹐而是非自見。此名如《李善長傳》末載王國用爲善長訟冤一疏﹐以見善長被誅之枉。《於謙傳》末載成化中復官賜祭誥詞﹐以見謙被害之冤。《熊廷弼傳》末載韓廣請給其首歸葬一疏﹐文情愷切﹐議論公平﹐廷弼功罪於此而定﹐更非漫焉抄入者﹐此可以見作史者之用意也。至如《擴廓傳》載蔡子英上明太祖一書﹐《方國珍傳》載詹鼎代作乞降一表﹐《明升傳》載楊﹐諭降一書﹐則又以其文皆有先奏﹑西漢之風而並存之﹐閱者細心讀之﹐可以知去取之當矣。○大禮之議《明史》傳贊持論𨿽本忠厚﹐而皆協是非之公。如嘉靖中大禮之儀﹐天下後世萬口一詞﹐皆是楊廷和而非張璁等。《明史》傳贊獨謂廷和等徒泥司馬光﹑程頤濮園之說﹐英宗長育宮中﹐名稱素定﹐世宗奉詔嗣位﹐承武宗後﹐事勢各殊。諸臣徒見先賢大儒成說可據﹐而未準酌情理﹐以求至當﹐爭之愈力﹐失之愈深。此論直足破當時循聲附和之謬也。按廷和等所據者﹐漢定陶﹑南頓及宋濮園三事。漢成帝立定陶王爲皇太子﹐立楚孝王孫景爲定陶共王后﹐共王者﹐太子本生父也﹐此一據也。漢光武中興﹐先立四親廟﹐推南頓君以上至舂陵節修﹐後以張純﹑竇融等議﹐乃以宣﹑元﹑成﹑哀﹑平五帝代四親廟﹐而別爲南頓君立皇考廟﹐此二據也。宋仁宗立濮安懿王子於宮中爲皇太子﹐是爲英宗﹐英宗登極﹐司馬光謂濮王宜尊以髙官大爵﹐稱皇伯而不名﹐範鎭亦言「陛下旣考仁宗﹐若復以濮王爲考﹐於義未當。」程頤又言「爲人後者﹐謂所後爲父母﹐而謂所生爲伯父母。」此三據也。不知漢哀帝﹑宋英宗早經成帝﹑仁宗預立爲子﹐其不得考共王﹑濮王固宜。漢至哀﹑平﹐國統中絕﹐光武崛起﹐重復漢祚﹐𨿽曰繼統﹐實系創興﹐原不必以宣﹑元以下爲親廟﹐其捨本生而立宣﹑元以下親廟﹐本漢儒之謬也。卽立宣﹑元親廟矣﹐而其別立南頓君廟﹐亦仍曰皇考廟﹐並未嘗去皇考之稱也。至如明世宗之入繼也﹐以武宗無子﹐而祖訓有兄終弟及之義﹐故世宗以倫序得立。若以繼統而卽當考所繼之君﹐則宜考武宗矣﹐以武宗從兄不當考而考孝宗﹐則又抹煞武宗一代矣。孝宗在日﹐自有武宗﹐並未嘗立世宗爲嗣也。世宗之生﹐在考宗旣崩之後﹐並未嘗奉孝宗命爲嗣也。故廷和艸武宗傳位遺詔﹐亦但云「皇考孝宗敬皇帝親弟興獻王長子某倫序當立﹐遵奉祖訓兄終弟及之文﹐告於宗廟﹐迎嗣皇帝位。」其艸世宗卽位詔﹐亦云「奉皇兄遺詔入奉宗祧」﹐皆未敢明言以世宗爲考宗子也﹐而柰何使之舍本生而考世父﹖此本廷和等之自爲窒礙﹐毋怪張璁等之伺間也。璁之論曰﹕漢成帝之於哀帝﹐宋仁宗之於英宗﹐皆預立爲嗣﹐養之宮中﹐其爲人後之義甚明。今武宗無嗣﹐大臣遵祖訓﹐以倫序立陛下﹐何得與預立爲嗣者同例而論哉﹖方獻夫疏曰﹕程頤濮議謂英宗旣以仁宗爲父﹐不當復以濮王爲親﹐此非宋儒之說不善﹐實今日之事不同。蓋仁宗嘗育英宗於宮中﹐孝宗未嘗立陛下於宮中。孝宗未嘗以陛下爲後﹐陛下亦未嘗後孝宗也。此二說者﹐明白了當﹐自爲千古不易之論﹐故其疏一出﹐楊一淸亦早心折之。世徒以考興獻者多小人﹐考孝宗者多正人﹐遂忘其立論之是非折衷於至當﹐此豈得爲篤論乎﹐宋髙宗將立孝宗爲嗣﹐命廷臣集議本生父封爵。汪應辰定其稱曰太子本生之親﹐髙宗親筆降出曰「皇太子所生父﹐可封秀王。」此何等光明正大。髙宗鞠孝宗於宮中﹐命之爲子﹐尙不沒其本生父之稱﹐況世宗由藩王入繼﹐素未有儲貳之稱﹐乃欲使之舍生父而考世父乎﹗可見廷和等但拘濮議﹐並髙宗封秀王之事亦不及知﹐此廷和等之陋也自明。史傳贊出﹐而此事之是非始定矣。

○《明史》行文典雅《王越傳》﹕越提督軍務﹐秦王設妓樂以宴之。越曰「下官爲王吠犬久矣﹐寧無以相酬者﹖」遂盡乞其妓樂以歸。或疑「下官」二字﹐唐﹑宋以來史傳久無此稱﹐不知此正士大夫對藩王之稱。宋孝武定制﹐諸王封國者﹐其封內官止稱下官﹐不許稱臣。《明史》正引用此典﹐𨿽小節亦見其措詞不苟也。﹝《明史。範輅傳》﹕太祖定制﹐王府屬僚稱官後乃稱臣﹐其餘文武及京官出使者皆稱官。是朝官見王自稱官﹐正有明之制。﹞

○史傳俗語史傳中有用極俗語者﹐《唐書》以前不多見﹐惟《齊書》﹕文帝幸豫章王嶷第﹐須由宋長寧陵遂道過﹐帝曰「我便是入他家墓內尋人。」《薛安都傳》﹕京師無百里地﹐若不能勝﹐便當拍手笑殺。《北史》﹕宇文化及謂許善心曰「我好欲放你﹐乃敢如此不遜﹗」又化及謂李密曰「我與你論相殺事。」《隋書》﹕太子勇曰「阿娘不與我一好婦女﹐亦是可恨。」《舊唐書》﹕鄭綮聞將拜相﹐曰「萬一如此﹐笑殺他人。」史思明將死﹐罵曹將軍曰「這胡誤我﹗」宦官劉季述廢昭宗﹐手持銀撾﹐數上罪云「某事你不從我定。」此數語皆以俗吻入文﹐此外不更見也。至宋﹑遼史乃漸多。《遼史。伶官羅衣輕傳》﹕興宗嘗與太弟重元雙陸﹐時重元有異志﹐羅衣輕指局寓諷曰「雙陸休癡﹐和你都輸去也。」又羅衣輕以詼諧將見殺﹐太子曰「打諢底不是黃幡綽。」應聲曰「行兵底不是唐太宗。」乃笑而釋之。《宋史》俗語尢多。《邵雍傳》﹕程顥與雍倫數﹐謂﹕「先生之數只是加一倍法。」雍驚曰「大哥怎恁地聰明﹗」又謝良佐曰「富鄭公身兼將相﹐堯夫只將做小兒。」良佐又謂程頤曰「一年只去得个矜字﹐仔細檢點﹐得來病痛﹐盡在這里。若按伏得這病﹐方有進向處。」《張﹛角﹜傳》﹕蔡京謂﹛角﹜曰「覺得眼前盡是面諛脫取官職去底人。」《王傳》﹕葉祖洽追論建儲日﹐語李淸臣云「他自家事﹐外廷不當管。」《蘇云卿傳》﹕漕帥謂﹕「朝廷仗張魏公了此事。」云卿曰「此事恐怕他未便了得在。」《施全傳》﹕全刺秦檜﹐被執﹐檜曰「你莫是心風否﹖」全曰「我不是心風﹐滿朝都要殺虜﹐你偏要與虜和﹐故此我要殺你。」《汪立信傳》﹕立信謂賈似道曰「平章﹐平章﹐瞎賊﹗今日更說一句不得﹐今江南無一寸漧淨地﹐我去尋一片趙家地上死耳。」《文天祥傳》﹕天祥至燕﹐阿合馬顧左右曰「此人生死由我。」天祥曰「要殺便殺﹐道甚由你不由你﹗」又《元史》泰定帝卽位一詔﹐全系翻譯蒙古文﹐今錄出﹐以見一時文誥之體。詔云「薛禪皇帝可憐見嫡孫﹑裕宗皇帝長子﹑我仁慈甘麻刺爺爺根底﹐封授晉王﹐統領成吉思皇帝四个大斡耳朵﹐及軍馬﹑達達國土都付來。依著薛禪皇帝聖旨﹐小心謹愼﹐但凡軍馬人民的不揀什麼勾當裏﹐遵守正道行來的上頭﹐數年之間﹐百姓得安業。在後﹐完澤篤皇帝教我繼承位次﹐大斡耳朵裏委付了來。已委付了的大營盤看守著﹐扶立了兩个哥哥曲律皇帝﹑普顏篤皇帝﹐侄碩徳八刺皇帝。我累朝皇帝根底﹐不謀異心﹐不圖位次﹐依本分與國家出气力行來﹔諸王哥哥兄弟每﹐眾百姓每﹐也都理會的也者。今我的侄皇帝生天了也麼道﹐迆南諸王大臣﹐軍上的諸王附馬臣僚﹑達達百姓每﹐眾人商量著﹕大位次不宜久虛﹐惟我是薛禪皇帝嫡派﹐裕宗皇帝長孫﹐大位次裏合坐地的體例有﹔其餘爭立的哥哥兄弟也無有﹔這般﹐晏駕其間﹐比及整治以來﹐人心難測﹐宜安撫百姓﹐使天下人心得寧﹐早就這里卽位提說上頭﹐從著眾人的心﹐九月初四日﹐於成吉思皇帝的大斡耳朵裏﹐大位次裏坐了也。交眾百姓每心安的上頭﹐赦書行有。」云云。此皆從蒙古字譯出﹐極爲俚俗。昔宋子京修《唐書》﹐凡唐時四六奏疏悉攺爲散文﹐意欲變今從古﹐固屬好髙之過。乃宋景濂等修《元史》﹐於此等詔詞不稍加潤色﹐竟以之編入本紀﹐毋乃太艸率耶﹖抑或有意存之﹐以見當時之鄙俚耶﹖

●卷十五○《通鑑》《綱目》《通鑑》仿《左氏》編年體﹐𨿽創於溫公﹐然溫公以前已有爲之者。晉時習鑿齒已著《漢晉春秋》﹐劉宋時劉允濟采魯哀公後十二世接戰國﹐爲《魯後春秋》﹐元魏時張始均攺陳壽《魏志》爲編年三十卷。唐時裴光庭引李融﹑張琪﹑司馬利賓等直弘文館﹐撰《續春秋經傳》﹐自戰國訖隋﹐表請天子修經﹐光庭等作傳。又太子詹事姚康撰《統史》三百卷﹐上自開辟﹐下訖隋朝皆編年爲之。柳仲郢之子璞﹐著《長祚長歷》一書﹐斷自漢武紀元爲編年﹐閏位者附於左。蕭穎士謂仲尼《春秋》爲百王不易之法﹐而司馬遷作本紀﹑世家﹑列傳﹐不足以訓﹐乃起漢元年﹐訖隋義寧﹐編年依《春秋》義類﹐爲傳百篇。書魏髙貴鄕公之崩﹐則曰司馬昭弒帝於南闕﹔書梁敬帝之遜位﹐則曰陳霸先反。此皆在溫公之前﹐則《通鑑》一書亦有所本。觀穎士書法﹐則並開朱子《綱目》之體例矣。

○《綱目》書法有所本《通鑑》書三國事﹐猶承陳壽之舊﹐以曹魏繼漢爲正統。至朱子作《綱目》﹐乃始攺蜀漢繼獻帝。然習鑿齒《漢晉春秋》早以蜀漢爲正﹐其著論云「若以魏有代王之徳則不足﹐有靜亂之功則孫﹑劉鼎立共王﹐秦政猶不見敍於帝王﹐況暫制數州之眾哉﹗」此又朱子所本也。﹝章俊卿《山堂索前有集》十六卷載司馬溫公與劉道原書云﹕周﹑秦﹑漢﹑晉﹑隋﹑唐皆嘗混一天下﹐其餘蜀﹑魏﹑吳﹑宋﹑梁﹑陳﹑魏﹑齊﹑周﹑五代諸國﹐地醜徳齊﹐不參相一﹐皆用列國法。劉備𨿽承漢﹐然族屬疏遠﹐是非難明﹐今並同之列國﹐不得以漢光武﹑晉元帝爲比云云。是溫公修《通鑑》時亦未嘗不斟酌於正閏也。﹞《綱目》於唐中宗之廢居房州﹐每歲首必書「帝在房州」﹐𨿽朱子特筆﹐然唐人沈旣濟亦已有此論﹐謂漢髙後稱制﹐獨有王諸呂爲負約﹐無遷鼎革命事﹐矧其時考惠已歿﹐子非劉氏﹐故不得已而紀呂后﹐議者猶謂不可。今中宗以初年卽位﹐季年復祚﹐𨿽尊名中守﹐而天命未攺。《春秋》歲書魯昭公出曰「公在乾侯」﹐示君𨿽失位不敢廢也。請省天后合《中宗紀》爲一﹐每歲首必書在所以統之﹐宜稱帝不稱廬陵王。是此論實發自唐人也。又朱子《綱目》用中宗嗣聖年號至二十四年﹐此例亦不自朱子始﹐範祖禹《唐鑑》已是如此。

﹝按《癸辛雜識》﹕歐公修《唐書》作《武后紀》﹐依前漢例也。天授以後﹐唐𨿽攺號爲周﹐而史不以周稱之﹐蓋黜之也。朱晦翁病其唐經亂周﹐史遂有嗣聖二十四年之號年之首﹐書曰「帝在某」「帝在某」﹐蓋以《春秋》之法正名也。每年之下又細書武氏所攺年號﹐垂拱則曰「武氏垂拱」﹐天授則曰「武氏天授」﹐此意甚嚴也。但武氏旣革唐命﹐國號爲周﹐有周則無唐矣﹐無唐則無帝矣。同一疆域也﹐而帝與周同書﹐則民有二王矣﹐豈無窒礙乎﹖若《春秋》「公在乾侯」﹐則魯國未嘗有他號云云。是又以《綱目》所書爲稍紊矣。然律以《春秋》書法﹐究以《綱目》爲正。﹞

《通鑑》《綱目》所書及《集覽》《質實》《書法》《發明》《正誤》等書所注﹐多有謬誤者﹐今摘於後﹐以資考證。

○賈舉《綱目》前編﹕周靈王二十四年﹐齊崔杼之亂﹐一時有兩賈舉﹕侍人賈舉﹐崔黨也﹔從死之賈舉﹐莊公所嬖也。《左氏》兩書侍人賈舉於前﹐而下敍賈舉﹐州綽等八人皆死﹐明其不兩賈舉也……《通鑑》於崔黨之賈舉﹐初書「侍人」而後削之﹐直云「賈舉止眾從者而入﹐閉門甲興﹐遂弒之﹐賈舉等八人皆死。」則兩賈舉幾於無別矣。敍事之明﹐由於書法之密﹐使其可省﹐《左氏》豈好爲重累之詞哉﹗

○俠累﹑韓一人兩書《綱目》正編﹕周安王五年﹐盜殺韓相俠累。《分注》載嚴仲子使聶政刺之。烈王五年﹐韓嚴遂弒其君。分注載哀侯以韓爲相﹐而愛嚴遂﹐二人相害﹐遂刺於朝﹐並中哀侯。按《國策》嚴仲子卽嚴遂也﹐《國策注》俠累名傀﹐《韓非子》作﹐則俠累卽韓也。豈有一人之身﹐而聶政旣殺之於前﹐嚴遂復刺之於後耶﹖考《史記。韓世家》﹕烈侯三年﹐聶政殺韓相俠累。十三年﹐烈侯卒﹐子哀侯立。六年﹐韓嚴弒其君哀侯。是使聶政殺俠累者嚴遂﹐而弒哀侯者韓嚴也。兩事相去且二十六七年﹐《通鑑》及《綱目》何以旣書「盜殺俠累」﹐又書「韓嚴遂弒其君」﹐不且合兩事爲一事耶﹖蓋《綱目》之誤因《通鑑》《通鑑》之誤因史遷。《聶政傳》謂嚴仲子事韓哀侯﹐與韓相俠累有卻﹐乃使政刺殺俠累於其府中。而《史記》之誤﹐又因《國策。韓傀相韓篇》﹕東孟之會﹐聶政直入殺韓傀﹐傀走抱哀侯﹐政並中哀侯。《韓非子》亦云嚴遂使人刺韓於朝﹐走抱君﹐遂並刺哀侯。此《通鑑》《綱目》所本也。然《史記。韓世家》烈侯三年政殺俠累之後﹐烈侯又十年而卒﹐則政殺俠累並未殺君也。《國策》韓人攻宋篇又云﹕聶政刺相兼君﹐許異蹴哀侯而殪之﹝謂使其君僞死以免禍﹞。是故哀侯爲君﹐而許負終身相焉。夫哀侯被殺卽卒﹐而子懿侯立﹐許異又於誰之世而終身爲相哉﹖則《國策》實誤以烈侯時事而實之哀侯也。政刺韓傀時並中烈侯﹐許異蹴烈侯使之佯死以免難﹐其時烈侯實未死﹐又在位十年﹐故許異終烈侯之世常爲相。其所以誤系之哀侯者何也﹖《史記索隱》引《竹書紀年》韓山堅弒其君哀侯﹐注云﹕山堅﹐韓嚴也。始知弒哀侯者韓嚴﹐而非嚴遂。《國策》及《史記。聶政傳》因韓嚴﹑嚴遂名姓略同﹐遂以兩人爲一人﹐故有此錯。《通鑑》及《綱目》亦未考訂﹐遂襲其訛。惟《史記。韓世家》於烈侯時書盜殺俠累﹐於哀侯時書韓嚴弒其君哀侯﹐此則分晰明確﹐最可據也。王充《論衡》云﹕傳言聶政爲嚴翁仲刺殺韓王﹐非也。聶政之時﹐韓烈侯也﹐烈侯三年﹐聶政刺韓相俠累﹐十二年烈侯卒。嚴翁仲刺殺韓王事與聶政殺俠累相去十七年﹐短書小傳不可信如此云云。是《史記》《國策》之誤﹐王充已嘗辧之﹐但未指其所以致誤之由﹐故《通鑑》諸書仍襲前誤耳。

○薄后﹑陳后不書立景帝七年﹐廢皇后薄氏。武帝元光五年﹐皇后陳氏廢。不書其立於前﹐遽書其廢於後﹐斯爲漏脫無疑。然考《漢書》諸帝紀﹐凡卽位後必書曰立皇后某氏﹐而薄﹑陳二後獨不書﹐殊不可解。倘因伉儷不終而略之﹐則宣帝之霍后﹐不過五年而見廢﹐何以當其甫立而卽大書之也﹖《綱目》之失書﹐蓋仍《通鑑》之缺略﹐而《通鑑》又仍《漢書》之缺略耳。

○太初元將哀帝建平二年﹐大赦﹐攺元太初。按《漢書。哀帝紀》﹕待詔夏賀良等言赤精子之讖﹕漢家歷運中衰﹐當再受命﹐宜攺元易號。乃詔以建平二年爲太初元將元年﹐號曰陳聖劉太平皇帝。太初元將者﹐四字號也。後世如光武之建武中元﹐魏太武之太平眞君﹐唐武后之天冊萬歲及萬歲通天﹐宋太宗之太平興國﹐眞宗之大中祥符﹐徽宗之建中靖國﹐皆其例也。若書去元將二字﹐則與武帝之號相犯矣。哀帝之攺元﹐𨿽不旋踵而復﹐然當其攺之之始﹐必不自復其先朝也。「元將」二字﹐應照本紀增入爲是。

○卓茂非仕於莽朝延熹八年﹐詔壞諸淫祀﹐特畱洛陽王渙﹑密縣卓茂二祠。馮氐《質實》云﹕卓茂﹐宛人﹐王莽時爲密令﹐教化大行雲云。今按茂本傳﹕其爲令也﹐在莽秉政之前﹔其去官也﹐在莽居攝之始。見幾而作﹐不污僞命。馮氏乃稱其爲令於莽時﹐不幾厚誣正士耶﹖當亟正之。﹝齊武帝永明五年﹐魏髙言﹕卓茂行化﹐蝗不入境﹐《集覽》謂在光武時﹐亦誤也。﹞

○鐘繇獻帝初平三年﹐分注﹕黃門侍郎鐘繇。《集覽》云﹕繇﹐古由字﹐或音宙。按《世說》晉文帝嘲鐘會曰「與人期行﹐何以遲遲﹖望鄕﹝卿﹞遙遙不至。」劉孝標注﹕會父名繇﹐故以遙遙戲之。又景王嘲鐘毓曰「臯繇何如人﹖」對曰「古之懿士。」據此則繇字當讀余韶切。

○立曹操女爲後西漢平帝元始三年春﹐聘安漢公莽女爲皇后。劉氐《書法》云﹕立後書氏﹐恆也﹔書安漢公莽女何﹖權所在也。東漢獻帝建安二十年春正月﹐立貴人曹氏爲皇后。《書法》云﹕此其不書立魏公操女何﹖命自上出也。伏后之弒﹐帝益廩廩矣﹐於是立其女爲後﹐將以自媚於操也﹐按劉氏之說善矣﹐猶有未盡者。魏公操納三女爲貴人﹐旣大書於十八年之七月﹐次年又書弒皇后伏氏﹐則今之所立﹐但稱曹氏﹐而卽知爲魏公操之女﹐實與元始所書無異也。獨是莽女以父之篡而稱疾不起﹐至赴火以自焚。操女以兄之篡而涕泣橫流﹐知皇天之不祚。《綱目》著莽女之節﹐而竟沒操女之賢﹐殊爲缺漏矣。

○周撫元帝大興元年﹐彭城內史周撫叛降石勒﹐詔下邳內史劉遐﹑泰山太守徐龕討之。二年春﹐遐﹑龕擊周撫斬之。《質實》於元年條下注云﹔周撫﹐潯陽人訪之子。按《晉書。周訪傳》﹕訪長子撫﹐彊毅有父風﹐始爲王惇爪牙﹐後從溫嶠討蘇峻﹐又屢平蜀亂﹐官至鎭西將軍﹐哀帝興寧三年卒﹝《綱目》於興寧三年六月書益州刺史周撫卒﹞﹐曷嘗有叛降石勒事﹖又考劉遐及蔡豹傳﹕沛人周堅﹐一名撫﹐以彭城叛﹐石勒遣騎援之。詔遐與蔡豹﹑徐龕共討撫﹐戰於寒山。撫敗走﹐龕將於藥斬之。是叛晉而被誅者﹐沛之周撫﹐非潯陽之周撫也。《質實》不分涇渭﹐混注訪子﹐遂令道和蒙反賊之名﹐紕繆不亦甚乎﹗後至永昌元年﹐王惇殺甘卓﹐以從事周撫代卓鎭沔中﹐《質實》又云﹕周撫﹐潯陽人﹐訪之子。旣是同一周撫﹐豈有已被斬而復鎭沔者耶﹖可爲一笑。

○惡奴郎孝武帝太元八年﹐慕容垂叛苻堅﹐遣人告其子農等﹐使起兵。農遂將數十騎微服出鄴﹐奔列人﹐止於烏桓魯利家。利爲之置饌﹐農笑而不食。利謂其妻曰「惡奴郎貴人﹐家貧無以饌之﹐柰何﹗」妻曰「郎有雄才大志﹐非爲飲食來也。」《集覽》云﹕惡奴﹐魯利呼其妻名。《正誤》則云﹕此乃戲罵其妻之辭﹐非名也。按《晉孝武帝紀》﹕太元十九年冬十月﹐慕容垂遣其子惡奴寇廩丘﹐載紀則云﹕使慕容農略地河內﹐攻廩丘﹐克之。是惡奴卽慕容農也。陸龜蒙小名錄﹐慕容農小字惡奴﹐然則惡奴者猶棘奴﹝冉閔﹞﹑胡奴﹝呂超﹞之類﹐而稱之爲惡奴郎者﹐猶買徳郎﹝桓沖﹞﹑鎭惡郎﹝桓石虔﹞之類﹐非魯利之呼妻也。王﹑陳兩說俱失之。

○髙密王恢之安帝義熙十二年﹐詔遣司空髙密王恢之修謁五陵。定宇陳氏曰﹕髙密﹐郡名。《綱目》無此例﹐二字合刪去。按此句若去髙密二字﹐是直以王恢之爲姓名矣﹐不知此晉之宗室﹐髙密王其爵﹐恢之其名也。《晉書。宗室傳》﹕彭城穆王權之玄孫俊出嗣髙密王略﹔薨﹐子純之立﹔薨﹐子恢之立﹐義熙末以給事中兼太尉﹐修謁洛陽園陵﹝太尉﹐《安帝紀》作司空。按是時劉裕爲太尉﹐豈容髙密謙之﹖當從帝紀爲是﹞。是髙密王爲司馬恢之之封爵了然可知。若依上文所書瑯牙王徳文修敬山陵之例﹐則此句當去司空二字﹐不當去髙密二字也﹝時徳文爲大司馬領司徒﹞。蓋修謁園陵﹐朝廷重事﹐故伐秦之始﹐旣命瑯牙與劉裕偕行﹐至是旣克洛陽﹐復特遣宗藩展其誠敬耳。陳氏欲去髙密二字﹐亦不思之甚矣。○記裏鼓十三年﹐劉裕滅秦﹐收其彜器﹑渾儀﹑土圭﹑記裏鼓﹑指南車送建南。《集覽》注記裏鼓﹐引宋仁宗天聖五年內侍盧道隆創記裏鼓車事。按《晉書。輿服志》﹕記裏鼓車﹐駕四馬﹐形制如司南﹝卽指南車﹞﹐其中有木人執椎向鼓﹐行一里則打一椎。是記裏鼓之制其來已久﹐《集覽》不引《晉書》﹐轉取徵於後代﹐何也﹖○王陵宋順帝升明元年﹐荊襄都督沈攸之舉兵討蕭道成。分注﹕攸之見道成專制朝權﹐心不平﹐謂元琰曰「吾寧爲王陵死﹐不爲賈充生。」王陵句﹐《集覽》引安國侯諫立諸呂事﹐然擬道成於諸呂﹐殊屬不倫。矧陵無討逆之謀﹐攸之豈以自況也﹖陵當作淩。按魏主曹芳嗣立﹐受制於司馬懿﹐揚州都督王淩貳於懿﹐謀立楚王彪。懿襲執之﹐歸於京師。道經賈逵廟﹐淩呼曰「賈梁道﹐王淩是大魏之忠臣﹐惟爾有神﹐知之。」遂仰藥死。蓋當典午擅權﹐舉朝皆其羽冀﹐而淩獨以不順見害﹐故自許爲忠臣。今順帝幼沖﹐而道成專國﹐廷臣皆願效驅馳﹐攸之獨欲舉義旗﹐故擬蕭氏於司馬﹐而以王淩自況﹐以賈充比蕭黨也。陵爲淩之誤無疑。○魯文公七年無衛獻公梁武帝普通元年﹐左將軍馮道根卒。時梁主春祠二廟﹐旣出宮而聞訃﹐梁主問朱異曰「吉凶同日﹐可乎﹖」對曰「昔衛獻公聞柳莊死﹐不釋祭服而往哭之。道根有勞王室﹐臨之禮也。」梁王從之。《質實》云﹕《左傳》文七年﹐衛獻公祭太廟﹐聞大夫柳莊卒﹐不釋祭服而往臨之。按《左傳》及《史記。十二諸侯年表》﹕魯成公十四年﹐衛定公卒﹐子獻公立﹐上距文公年已四十三載。是文公之世﹐衛尙未有獻公﹐安得有往哭柳莊之事﹖此事本見《檀弓》﹐學者所共曉﹐豈可移於《左傳》﹐又妄指其年乎﹖

○魏三祖隋文帝開皇四年﹐李諤上書曰「魏之三祖﹐崇尙文詞﹐遂成風俗。江左齊﹑梁﹐其獘彌甚。」《質實》云﹕魏平文帝廟號太祖﹐昭成帝廟號髙祖﹐太武帝廟號世祖。按此說非也﹐諤所云乃曹魏﹐非元魏也。三祖者﹐太祖操﹑世祖丕﹑烈祖睿也。陳壽《三國。魏志。明帝紀》﹕景初元年﹐有司奏武皇帝撥亂反正﹐爲魏太祖﹐文皇帝應天受命﹐爲魏髙祖。帝制作興治﹐爲魏烈祖。「是當明帝在日﹐已定三祖之稱。後孫盛且譏其生前豫自尊顯。是李諤所云魏三祖﹐正指曹魏也。史稱操手不捨書﹐登髙必賦。丕天資文藻﹐下筆成章。睿自在東宮﹐潛思書籍。觀於鐘嶸《詩品》﹐三祖並列。劉勰《文心雕龍》亦云﹕魏之三祖﹐气爽才麗。則知其崇尙文詞﹐洵爲江左之倡矣。若元魏之平文﹑昭成﹑太武﹐武略𨿽優﹐文風未振﹐奚暇以雕虫爲務哉﹗

○子總管十年﹐江南亂﹐以楊素爲行軍總管討平之。分注有「子總管來護兒」﹐《集覽》引《正義》云﹕子者﹐人之嘉稱。《正誤》云﹕子總管﹐猶言小總管﹐裨將也。按《新唐書。百官志》﹕凡軍鎭五百人有押官一人﹐千人有子總管一人。而《突厥傳》﹕武后遣沙吒忠義等擊默啜﹐將軍扶余文宣等六人爲子總管。意隋時官制亦相類也。又考古人以子名官者甚多。有稱子都將者。《魏書。尉元傳》﹕元表言﹕劉將任農夫陳顯達領兵三千來循宿豫﹐臣遣子都將於沓幹﹑劉龍駒等將往赴擊。又表言﹕前鎭徐州之日﹐胡人子都將呼延籠達因於負罪﹐便爾叛亂。又團城子都將胡人王敕勤負釁南叛云云﹐《孔伯恭傳》﹕宋將沈攸之等救下邳﹐伯恭遣子都將侯汾奚升等南北邀之﹐攸之引退。又令子都將孫天慶等斷淸水路﹐攸之順流退下﹐伯恭部分諸將挾淸南北﹐尋攸之軍後﹐遂大破之是也。有稱子使者。《北齊書。盧文偉傳》﹕文偉孫詢祖﹐天保末爲築長城子使。《祖鴻勛傳》﹕元擢爲東道大使﹐署封隆之﹑邢邵﹑李渾﹑李象﹑鴻勛並爲子使。《新唐書。韋挺傳》﹕太宗將討遼東﹐使挺主餉運﹐命自擇文武官四品十人爲子使是也。有稱子都督者。《周書。達奚武傳》﹕以戰功拜羽林監子都督。《李賢傳》﹕賢曾祖魏太武時爲子都督﹐討兩山屠各沒於陣﹝又韓果﹑梁椿﹑梁臺﹑宇文深﹑王傑﹑伊婁穆﹑樂遜俱嘗爲子都督﹐各見本傳﹞。《隋書。達奚長孺傳》﹕以質直恭勤授子都督是也。有稱子將者。《新唐書。玄宗紀》﹕大武軍子將郝靈殺突厥默啜。《藩鎭傳》﹕魏博節度使樂彥禎子從訓﹐聚亡命五百人號子將是也。有稱子司者。《新唐書。百官志》﹕尙書省六尙書﹐兵部﹑吏部爲前行﹐刑部﹑戶部爲中行﹐工部﹑禮部爲後行﹐行總四司﹐以本行爲頭司﹐余爲子司是也﹝《雲麓漫抄》﹕唐太常寺有四院﹐天府院﹑禦衣院﹑樂懸院﹑神廚院﹐皆子司耳﹞。凡玆稱號﹐都非褒美之詞。陳氏訓子爲小﹐於義極得﹐若更引唐志爲證﹐則尢有根據矣。

○鹿角十九年﹐遣楊素等伐突厥。先是諸將與突厥戰﹐慮其騎兵奔突﹐皆以戎車步騎相參﹐設鹿角爲方陣﹐騎在其內。素曰「此自固之道﹐未足以取勝也。」於是更爲騎陣﹐大敗之。《集覽》引《通鑑釋文》曰﹕鹿角﹐陣名﹐猶春秋魚麗陣也。至唐僖宗咸通十一年﹐南詔入寇﹐攻成都﹐會救至﹐乃遁。顏慶復教蜀人築雍城﹐穿塹引水滿之﹐植鹿角﹐分營鋪。蠻知有備﹐自是不復犯。《集覽》則又云﹕鹿角者﹐以連枝木環營樹之﹐如鹿角然。何其兩不相侔也。按鹿角﹐軍中守衛之具﹐三國時﹐司馬懿奏罷曹爽﹐爽不通奏﹐畱車駕宿伊水南﹐伐樹爲鹿角﹐發屯兵數千人以守。五代時﹐契丹圍幽州﹐晉王遣兵救之。李存審命步兵伐木爲鹿角﹐人持一枝﹐止則成寨。契丹騎環寨而過﹐寨中發萬弩射之﹐人馬死傷塞路。觀止則鹿角之制﹐正與《集覽》後說相合。《三餘贅筆》云﹕今官集衙門列木於外﹐謂之鹿角﹐蓋鹿性警﹐羣居則環其角圓圍如陣﹐以防人物之害。軍中寨柵﹐埋樹木外向﹐亦名鹿角。此說最明﹐足證《釋文》之謬。

○定楊煬帝大業十三年﹐突厥立劉武周爲定楊可汗。《質實》云﹕定楊﹐郡名。按楊者﹐國姓﹐定者戡定之義﹐非郡名也。又明年﹐流人郭子和起兵楡林﹐北附突厥﹐始畢以子和爲平楊天子。可見定楊﹑平楊皆取平楊氏之意﹐亦猶騶力稱吞漢將軍﹝見《史記。東越傳》﹞﹐石勒稱平晉王﹝見《晉書。後趙載記》﹞﹐尙讓稱平大唐將軍也﹝見《新唐書。黃巢傳》﹞。楊字乃木旁﹐非阜旁﹐馮氏混而爲一﹐釋以郡名﹐可謂不辧屯毛矣。

○文成公主唐貞觀十五年春﹐以文成公主嫁吐蕃。《質實》云﹕公主﹐髙祖之女﹐段綸之妻。按《新唐書。諸公主傳》﹕髙祖十九女﹐其第四女髙密公主﹐下嫁長孫孝政﹐又嫁段綸。非文成也。《吐蕃傳》﹕貞觀十五年﹐妻以宗女文成公主。旣曰宗女﹐卽非髙祖之女明甚。蓋玄宗以前𨿽常與外蕃和親﹐未有帝姬自往者。故開元中鴻臚卿袁振使突厥﹐而默棘連謂之曰「吾亦知入蕃公主皆非天子女也。」自乾元元年﹐肅宗以寧國公主降回紇可汗﹐於是徳﹑憲之女相踵而適異國矣。○列卒代宗廣徳二年﹐寧節度使白孝徳署段秀實爲都虞候。郭軍士爲暴﹐秀實列卒﹐盡取其首注槊上﹐植市門。《質實》云﹕列與裂通﹐車裂也。其意蓋謂秀實車裂亂卒矣。按列者﹐陳也﹔卒者﹕秀實所領之卒也。柳子厚《段太尉逸事狀》﹕軍士十七人入市﹐取酒刺酒翁﹐壞釀器﹐太尉列卒取十七人﹐皆斷頭注槊上﹐植市門外。《新唐書》秀實本傳悉仍其文﹐事本易曉﹐安得以列卒爲車裂亂卒耶﹖○四夔徳宗貞元二年﹐以劉滋﹑崔造﹑齊映同平章事。分注云﹕造少與韓會﹑盧東美﹑張正則爲友﹐以王佐自許﹐時人謂之「四夔」。《質實》云﹕夔﹐獸名﹐又山鬼。此說非也。夔字當是夔龍之夔﹐蓋四人隨許過髙﹐故時人因其自命而擬諸舜臣﹐非取鬼與獸之義譏之也。劉賓客《嘉話錄》﹕崔丞相造﹐布衣時﹐江左人號曰白衣夔。審以鬼與獸譏之﹐奚必名之以白衣乎﹖是可悟當日品題之本意也。○王忠烈憲宗元和十五年﹐成徳節度使王承宗卒﹐軍士立其弟承元。承元曰「諸公未忘先徳﹐不以承元年少﹐使攝軍務。承元請盡節天子﹐以遵忠烈王之志﹐諸公肯從之乎﹖」眾許諾。《質實》云﹕王承宗卒﹐謚忠烈。按《新唐書。藩鎭傳》﹕王武俊爲恆冀深趙節度使﹐封瑯牙郡王﹐徳宗貞元十七年卒﹐有司謚威烈帝﹐更爲忠烈。子士眞嗣﹐士眞之子則承宗也。夫武俊𨿽初叛後服﹐然憲宗有忠節茂著之褒﹐故承元欲遵其志。若承宗者﹐囚天子之命吏﹐結蔡鄆之逆藩﹐至於犯園林﹐戕宰相﹐此豈承元所願效者﹖馮氏不加深考﹐漫以忠烈爲承宗之謚﹐豈知承宗本無謚號耶﹗

○兗海曹華穆宗長慶二年﹐宣武押牙李作亂﹐忠武李光顏﹑兗海曹華﹐皆以兵討﹐屢敗之。《質實》云﹕兗﹑海﹑曹﹑華﹐四州名。按《新唐書。穆宗紀》﹕長慶二年七月戊申﹐李陷宋州。丙辰﹐兗鄆節度使曹華及李戰於宋州﹐敗之。《曹華傳》﹕華爲兗海節度使﹐李叛﹐以兵取宋州﹐華不待命﹐以兵逆擊﹐破之。馮氏不察﹐誤以人名爲地名﹐殊堪鼓掌。又《綱目》於元和十四年書以隸州刺史曹華爲沂海觀察使﹐《質實》云﹕曹華﹐宋州楚丘人。夫牧隸之曹華﹐卽破之曹華也﹐乃前則據本傳以詳之﹐遂則憑臆見以釋之﹐何耶﹖

○天末紀年分注各鎭唐昭宣帝天四年﹐朱梁旣篡﹐《綱目》於紀年處𨿽分注云﹕是年唐亡﹐梁﹑晉﹑岐﹑淮南﹑西川凡五國﹐吳越﹑湖南﹑荊南﹑福建﹑嶺南凡五鎭。然是時河朔諸鎭尙存﹐鎭冀則王﹐魏博則羅紹威﹐易定則王處直﹐盧龍則劉守光﹐皆唐時藩鎭﹐唐亡而諸鎭未滅﹐則應與吳越等分注於紀年甲子之下﹐不宜竟從刪削﹐而專書吳越等五鎭也。若謂河朔諸鎭皆曾受梁封爵﹝梁以王爲趙王﹐羅紹威鄴王﹐劉守光燕王﹐王處直北平王﹞﹐不異梁之屬郡﹐故不復分注。則吳越諸鎭何嘗不受梁封爵乎﹖﹝梁以錢謬爲吳越王﹐馬殷楚王﹐髙季昌渤海王﹐王審知閩王﹐劉隱南海王﹐隱卒﹐又以其弟巖襲封。﹞況髙季昌又朱溫所授節度使﹐當溫時並未竊據﹐乃已列之爲鎭。而河朔各自擁兵據地者﹐反不書鎭乎﹖若謂錢Α之吳越王﹐審知之閩﹐馬殷之楚﹐髙季昌之南平﹝初封渤海﹞﹐劉巖之南漢﹝初封南海﹐又封越﹞﹐皆有國號﹐則之趙﹐守光之燕﹐紹威之鄴﹐處直之北平﹐又何嘗無國號乎﹖說者又謂﹕《綱目》本據歐陽公《五代史。十國世家》爲斷﹐有世家則書﹐無世家則不書﹐故吳越等分注﹐而河朔諸鎭獨從略。然李茂貞之王岐﹐歐陽史並無岐世家﹐而《綱目》列之梁﹑晉之下﹐何以獨遺河朔乎﹖《綱目》之意但以吳越等皆歷數傳﹐茂貞亦稍久﹐而河朔諸鎭﹐則唐亡後不數年皆以次夷滅﹐是以分別如此。然旣列之爲鎭﹐則吳越等固鎭﹐而河朔亦鎭﹐不應於未滅時卽不書鎭也﹐似宜於紀年甲子之下一例分注。如天四年丁卯歲下﹐則云是歲唐亡﹐梁﹑晉﹑岐﹑淮南﹑西川凡五國﹐鎭冀﹑魏博﹑易定﹑盧龍﹑吳越﹑荊南﹑湖南﹑福建﹑嶺南凡九鎭。以後某鎭於某年滅﹐則於某年下注某鎭亡﹝魏博壬申年滅﹐盧龍癸酉年滅﹐鎭冀﹑易定俱辛巳年滅﹞﹐較爲得實。又髙季昌至梁末帝時始絕貢獻﹐自爲一鎭﹐則丁卯以後五六年不應卽書荊南爲一鎭﹐應於梁末帝時始列爲鎭耳﹐又夏州李仁福一鎭﹐歷五代至宋迄元始滅﹐則五代紀年下似亦不可不列之諸鎭也。

○西平王后唐莊宗同光四年殺李繼麟﹝卽朱友謙﹞﹐時李紹琛﹝卽康延孝﹞在蜀﹐其所將河中兵﹐河中將焦武等號哭於軍門曰「西平王何罪﹐合門屠膾﹗我輩歸則同誅﹐決不復東矣﹗」紹琛遂反。《質實》云﹕郭崇韜追謚西平王。按此說非也。是時崇韜甫遭枉害﹐莊宗絕無卹典﹐安得有西平王之追贈﹖諸將所稱﹐乃謂朱友謙耳。友謙自朱溫時鎭河中﹐後附於晉﹐晉封爲西平王﹐郭崇韜並無此封爵也。《五代史。康延孝傳》載友謙舊將之辭曰「朱公無罪﹐二百口被誅。」其文明白如此﹐而《質實》妄指爲崇韜﹐杜撰亦甚矣。

○遼復號攺號《綱目續編》﹕宋英宗治平三年﹐契丹復攺國號曰遼。按石敬瑭天福二年﹐契丹攺號遼﹐朱子大書於冊。然自後有事止書契丹﹐故《續編》亦仍之。迨隆緒之初立也﹐復國號曰大契丹﹝太宗太平興國七年﹞。閱八十餘年﹐而洪基復攺稱遼﹐自後遂以遼書之矣。夫攺號﹑復號﹐國之大事。今耶律氏兩攺而中復﹐則當特書復號契丹於前﹐繼書而攺稱遼於後﹐其事乃有序而可稽。隆緒之復號契丹﹐何以不特書於太平興國中﹐而僅見於分注也﹖

○夏人﹑遼人哲宗元符元年﹐夏人寇平夏城﹐章大敗之。《發明》云﹕夏稱人﹐貶之也。夏人輕舉入寇﹐不爲無罪﹐曲在夏而直在宋矣。二年﹐遼人爲夏請和。《發明》云﹕遼有救災卹鄰之意﹐故特進而稱人﹐予在夷狄則責在中國矣。夫曰曲在夏﹐則旣以宋之應兵爲無過﹔曰責在中國﹐又似以宋之加兵爲不仁﹐何其予奪之靡常也﹖且一人字耳﹐於夏曰貶﹐於遼曰進﹐然則夏人來歸永樂之俘﹝元元年﹞﹐斯何罪而貶之﹖遼人復來議疆事﹝神宗熙寧八年﹞﹐又何徳而進之哉﹖蓋夏人﹑遼人﹐皆恆辭也﹐周氏之說轉鑿矣。

○昏徳公﹑重昏侯建炎二年﹐金主吳乞買廢上皇爲昏徳公﹐靖康帝爲重昏侯﹐徙之韓州。紹興十一年﹐金追封昏徳公爲天水郡王﹐封重昏侯爲天水郡公。按朱子《綱目》﹐晉云懷帝永嘉五年書漢人遷帝於平陽﹐封平阿公。六年又書漢封帝爲會稽郡公﹐不仁降封平阿公爲會稽郡公也。五代漢髙祖天福十二年﹐書契丹封晉主重貴爲負義侯﹐徙之黃龍府。隱帝乾二年﹐又書契丹遷故晉主重貴於建州﹐不云遷負義侯重貴於建州也。夫紀所封﹐以著其實﹐而仍故號﹐以存其體﹐朱子之權度精矣。今《續編》書法如此﹐較諸前書義例﹐迥不劃一。

○畱夢炎及第理宗淳四年﹐賜禮部進士畱夢炎及第。《發明》云﹕《綱目》凡書賜及第﹐分注或載其同榜之人﹐或載其所上之策﹐今皆略而不存﹐是必同榜之人皆不足紀﹐或所上之策不足錄耳。周氏此說非也。國士遇我﹐國士報之。今者及第出於上賜﹐是以國士遇夢炎也。其後樞務﹐晉臺司﹐實基於此。乃立人本朝﹐毫無匡救﹐似道專則順之而已矣﹐國勢危則逃之而已矣﹐敵兵至則降之而已矣﹐國士之報﹐果安在耶﹖《綱目》特筆書之﹐明其進身之始﹐受恩至重﹐而他日之反顏事仇﹐眞狗彘弗若也﹐奚暇計其對策之常談﹐與綴行之眾士乎﹗或曰﹕是則然矣。寶四年文天祥及第﹐其書法與夢炎一例者何居﹖曰﹕信公亦狀元宰相也﹐特書其賜第﹐正以明其不負科名也。

●卷十六○三皇五帝《大戴禮。五帝徳》及史遷《五帝本紀》﹐皆專言五帝而不言三皇。然三皇之號見於《周禮》外史掌三皇五帝之書﹐不得謂三代以前無此稱也。第未有專指其名者﹐其見於秦博士所議﹐但雲天皇地皇﹑人皇而已。孔妄國《書序》乃以優犧神農﹑黃帝爲三皇﹐少昊﹑顓頊﹑髙辛﹑堯﹑舜爲五帝。司馬遷則以黃帝入五帝以內﹐而無少昊。鄭康成依《運斗樞》注《尙書。中候》則以伏犧﹑女媧﹑神農爲三皇﹐帝鴻﹑金天﹑髙陽﹑髙辛﹑唐虞爲五帝。司馬貞因之作《三皇本紀》﹐亦以伏犧﹑女媧﹑神農爲三皇。孔穎達注《尙書》最尊安國﹐故其駁鄭注謂女媧但修伏犧之道﹐無所攺作﹐不得列於三皇。旣不數女媧﹐則不可不取黃帝爲三皇。又曰﹕安國之意以月考﹐春曰太昊﹐夏曰炎帝﹐中央曰黃帝﹐依次以爲三皇﹔秋曰少昊﹐冬曰顓頊﹐自此以下合之髙辛﹑堯﹑舜乃爲五帝耳。然穎達又云﹕諸儒說三皇﹐或數燧人﹐或數祝融﹐以配犧農﹐其五帝皆自軒轅﹐不數少昊。《帝系本紀》《家語》又皆以少昊卽黃帝之子靑陽﹐是穎達𨿽尊安國﹐亦未敢竟以黃帝入三皇之內﹐少昊列五帝之中﹐而顯與史記相戾也﹝唐天寶中祀三皇則伏羲﹑神農﹑黃帝﹐五帝則少昊﹑顓頊﹑髙辛﹑唐堯﹑虞舜﹐蓋用穎達之說﹞。宋五峯胡氏直斷以孔子《系詞》所述伏羲﹑神農﹑黃帝﹑堯﹑舜爲五帝。元人胡一桂又從而引伸之﹐謂《孔子家語》自伏羲以下皆稱帝﹐《易大傳》《春秋內﹑外傳》有黃帝﹑炎帝之稱﹐《月令》有帝太昊﹑帝炎帝﹑帝黃帝之文﹐可見太昊伏羲氏﹑炎帝神農氏﹑黃帝軒轅本皆稱帝﹐秦以前未嘗列之於三皇也。其三皇之號﹐終不可泯﹐則仍以秦博士所謂天皇﹑地皇﹑人皇者當之﹐而不必附會其人。此論較爲直捷。然近日王西莊之謂﹕《系詞》以羲神爲上古聖人﹐黃帝﹑堯﹑舜爲後世聖人﹐則羲﹑農宜爲皇﹐黃帝宜爲帝。惟三皇中少一人﹐則司馬貞據康成說﹐以女媧充數﹐亦未爲無據。西莊最尊鄭學﹐故持論如此。要之﹐去古愈遠﹐載籍無稽﹐傳聞異詞﹐迄無定論。又如《三皇紀》謂炎帝神農氏﹐則神農卽炎帝也﹐而譙周《古史考》則以炎帝與神農爲二人。《史記》黃帝姓公孫﹐名軒轅﹐則軒轅卽黃帝也﹐而羅泌《路史》又以軒轅與黃帝爲二人。岐說紛紜﹐學者固未便臆斷矣。○堯﹑舜之禪不同舜受終文祖﹐攝位之後﹐又二十八載﹐堯乃䢐落﹐《舜典》所記甚明。禹受命於神宗﹐若帝之初﹐亦是當舜在日卽已攝位也。乃禹攝後﹐舜作何位置﹐及享壽又若干﹐典謨俱不載﹐但云「在位五十載﹐陟方乃死」﹐何也﹗蓋舜之禪與堯之禪不同﹐堯禪後竟全以天下付舜﹐而己一無所與﹐故舜攝位後﹐察璣衡﹐類上帝﹐輯瑞巡狩﹐封山浚川﹐一切皆行天子之事。舜則𨿽命禹攝位﹐而身尙臨禦。故禹旣攝之後﹐其徵苗也﹐猶奉命而出﹐及班師﹐又勸舜修徳以來之。可知傳位𨿽有成命﹐尙不同堯之退處養閒。直至蒼梧之崩﹐猶在帝位﹐故書云「在位五十載﹐陟方乃死」也。蓋堯禪時已耄而倦勤﹐舜禪時尙康彊無恙。觀於過百之歲﹐猶遠陟江漢﹐其矍鑠可見﹐故不敢以付托有人﹐遂自暇逸而愛閒謝事耳。○東﹑西周武王定鼎於郟辱阝﹐周公營以爲都﹐是爲王城﹐則河南也。周公又皆下都﹐以遷殷頑民﹐是爲成周﹐則洛陽也。平王東遷﹐定都於王城﹐其時所謂西周者﹐丰鎬也﹐東周者﹐王城也。及王子朝之亂﹐敬王徙都成周﹐《公羊傳》曰﹕王城者何﹖西周也。成周者何﹖東周也。則是時王城爲西周﹐而成周爲東周矣。及考王封其弟揭於王城﹐是爲河南桓公。桓公之孫惠公﹐又自封其少子班於鞏﹐號曰東周﹐則此東周又自西周之王城分出﹐而並非敬王所都之成周矣。分封於鞏者曰東周﹐而河南惠公本在王城﹐則仍西周之號﹐此東周﹑西周皆在河南﹐而周王之都於成周自若也。《戰國策》所謂周王者﹐都於成周之王也。所謂東周君﹑西周君者﹐則河南之都於王城及分封於鞏者也。東周謂韓王曰﹕西周者﹐故天子之國也。曰故天子國﹐明乎是時西周已非天子所都也。顯王二年﹐趙與韓分周爲二﹐於是東﹑西各爲列國者﹐卽河南之東﹑西周也。而顯王抱空名﹐尙在成周﹐直至赧王始滅﹐則仍是敬王所遷之東周也﹝說見《呂氏大事記》﹞。故髙誘《戰國策》仍以東周列於首﹐蓋以敬王所遷之東周在此﹐故首篇卽載秦王求九鼎一事﹐明乎鼎𨿽在西周﹐而王則在東周﹐鼎乃王之鼎﹐西周不得而主之也。鮑彪不知敬王以後周王常都東周﹐而攺以西周爲首﹐所以致吳師道等之紛紛辯駁也。

○周﹑秦攺正朔不攺月次辧▲攺正朔不攺月次之說蔡九峯注《商書》「惟元祀十有二月乙丑」云﹕商﹑周﹑秦皆攺正朔而不攺月數。周建子矣﹐而《詩》言「四月維夏」﹐「六月䢐暑」﹐則寅月起數﹐周未嘗攺也。秦建亥矣﹐而《史記》始皇三十一年十二月更名臘曰嘉平。夫臘必建丑月也﹐秦以亥正﹐則臘爲三月﹐而云十二月者﹐則寅月起數﹐秦亦未嘗攺也。至三十七年書十月癸丑始皇出遊﹐十一月行至云夢﹐繼書七月丙寅始皇崩。九月葬酈山﹐先書十月﹑十一月﹐而繼書七月﹑九月者﹐知其以十月爲正朔﹐而寅月起數﹐未嘗攺也。漢初仍秦正﹐亦書曰元年冬十月﹐則正朔攺而月數仍不攺也。以此知《商書》「惟元祀十有二月乙丑﹐伊尹奉嗣王見厥祖」﹐其後復辟﹐亦所以十二月朔奉嗣王歸於毫。兩大事俱以十二月行禮﹐明是商攺建丑之歲首﹐而云十二月﹐則仍以寅月起數﹐至醜月則十二月耳﹐非以丑月爲正月也。蔡傳又於《泰誓》「十有三年春」注云﹕此春乃建寅之月﹐非周正建子之月﹐冬不可以爲春﹐寒不可以爲暖也。則並謂春夏秋冬四序﹐周時亦同夏正﹐以寅月起也。

郎瑛《七修類稿》云﹕《史記》秦﹑漢紀年皆以十月起﹐漸次及於正月﹐而當閏之歲﹐歸余於終﹐又皆爲後九月。可見秦及漢初但攺歲首﹐而未攺月次﹐蓋以建亥之月爲正朔﹐而建寅之月仍爲正月也。

▲攺正朔卽攺月次之說《泰誓》﹕十有三年春。孔安國傳云﹕此周之孟春也。孔穎達云﹕所以知周之孟春者﹐案《三統歷》以殷之十二月武王發師﹐至二月甲子咸劉商王﹐故知彼十二月卽周正建子之月也。

《詩》﹕維暮之春。鄭康成注亦以爲周之季春。

《周禮。大司徒》﹕正月之吉始和布教於邦國都鄙。注云﹕周正月朔日也。「正歲令於教官」﹐注云﹕夏正月朔日也。是周時以周正月爲正月﹐夏正月爲正歲也。

《雜記》﹕正月日至﹐七月日至。是節气仍舊﹐而月已攺也。

《孟子》﹕七八月之間旱。朱子注亦云﹕周七﹑八月﹐夏五﹑六月也。《明堂位》﹕季夏六月以禮祀周公於太廟。按在孟夏四月﹐而言季夏六月﹐是以孟夏爲季夏﹐四月爲六月也。

《呂氏春秋》﹕季秋之月爲來歲受朔日。髙誘注云﹕秦以十月爲正月﹐故於是月受明年曆日。是呂氏月令𨿽從夏正﹐而已見秦以十月爲正月也。

《史記。秦本紀》每年皆以十月起﹐而敍漢髙初爲漢王﹐紀元之始﹐亦卽曰漢元年十月﹐次敍十一月項羽破函谷關﹐十二月羽至戲。《漢書》亦曰﹕秦二年十月沛公攻胡陵﹐十一月攻薛﹐十二月雍齒降魏﹐正月張耳等立趙王歇爲趙王﹐而終之以後九月懷王以沛公爲碭郡長。又《漢書》﹕元年冬十月沛公兵至霸上﹐子嬰降﹐下云春正月項羽陽尊懷王爲義帝。顏師古注曰「凡此諸月號﹐皆太初攺歷之後記事者用夏正追攺之﹐非實當時本稱也。以十月爲歲首﹐則十月卽正月。今此正月﹐實當時所謂四月也。

《白虎通》引《尙書大傳》言﹕夏以孟春月爲正﹐殷以季冬月爲正﹐周以仲冬月爲正。夏以十三月爲正﹐殷以十二月爲正﹐周以十一月爲正。夏以十三月爲正﹐卽名正月﹐不名十三月。殷以十二月爲正﹐卽名正月﹐不名十二月。周以十一月爲正﹐卽名正月﹐不名十一月。洪邁曰﹕十三月者﹐承十二月而言﹐卽正月也。

蔡邕《月令問答》云﹕孟夏﹐《月令》曰蟄虫始震﹐在正月也。

《後漢書。陳寵傳》曰﹕天正建子﹐周以爲春。熊朋來說曰﹕陽生於子﹐卽爲春﹔陰生於午﹐卽爲秋也。

以上二說﹐各有所據﹐然則何所折衷﹖曰﹕當以孔子《春秋》爲斷。《春秋》所書非時之變異﹐不一而足﹐今姑摘其最易見者証之。如隱九年春三月大雨震電﹐《左傳》云﹕書失時也。杜注﹕夏之正月﹐未可雷電﹐故書也。桓八年冬十月雨雪﹐十四年春無冰。十月乃夏正之八月﹐不應雪而雪﹐春乃夏正之冬﹐應冰而不冰﹐故書也。莊七年秋大水﹐無麥苗。麥何關於秋﹖正以周之秋乃夏正之五月﹐故將獲之麥及初種之苗俱爲大水所害也。定元年冬十月隕霜殺菽。菽﹐大豆也﹐周十月爲夏八月﹐故菽在田而遭霜害﹔若夏之十月﹐則菽已久收﹐豈爲霜殺乎﹖且其時霜正應時﹐何足爲異乎﹖由此以觀﹐則周攺建子爲正朔﹐卽以子月爲正月可知也。不惟月數攺﹐而春﹑夏﹑秋﹑冬四季之名亦隨月數而攺可知也。周以旣建子爲正月﹐則秦攺建亥爲正朔﹐亦卽以亥月爲正月可知也。則《史記》《漢書》於秦及漢初紀年皆從十月起﹐師古謂遷等以夏正追敍前事者﹐信不謬也。太初攺歷﹐本史遷及洛下閎建議﹐故旣攺從夏正之後﹐遂以夏正追敍前事﹐而以秦﹑漢之春正月爲冬十月也。不然﹐則豈有一歲之首卽以冬十月起數者乎﹖孔安國亦系漢武時人﹐身經太初攺歷﹐見從前承秦舊制﹐以亥月爲正月﹐故知周亦必以子月爲正月﹐而於《尙書。泰誓》注之。由此可定蔡傳所謂商周但攺正朔而不攺月之說﹐究屬臆見。然何以《小雅》四月維夏﹑《論語》暮春者及《呂氏月令》之類﹐周﹑秦亦有夏正錯見也﹖曰﹕吾固於前說備論之矣。子爲天統﹐醜爲地統﹐寅爲人統﹐古來原有此三正﹐更疊爲用。故《甘誓》已有「怠棄三正」之語﹐初不自三代始。商﹑周𨿽攺建丑﹑建子﹐而三正仍自兼行不特﹝悖﹞﹐如《尙書大傳》所云王者存二代之後﹐聽其仍用國宗舊朔也。民間稼穡之事﹐蓋亦聽以夏正從事。夫迨失習用旣久﹐周室衰微﹐不復頒朔﹐遂但知有夏正﹐而並忘本朝之正朔。故朝廷𨿽行周正於上﹐民間自行夏正於下。至戰國而列國﹐亦無不用夏正矣。此所以夏正﹑周正之錯見於經書也。太初攺朔之後﹐史遷不特以夏正攺敍秦﹑漢事。按《史記》魯襄公二十二年孔子生﹐而《公羊傳傳》則以爲襄公二十一年十一月庚子孔子生﹐司馬貞《索隱》謂《公羊》用周正﹐而《史記》則用夏正﹐故以周正之十一月屬之明年。其後稱孔子卒七十二歲﹐亦少一年也。則史遷敍周事﹐並用夏正追攺矣。

○郡縣田汝成謂郡縣不始於秦﹐而引《左傳》晉分祁氏之田爲七縣﹑羊舌氏之田爲三縣﹐事在周敬王八年﹐以爲秦未置郡縣以前之明證。此蓋據秦孝公用商鞅變法﹐集小鄕邑聚爲縣﹐及秦並天下﹐置三十六郡﹐以爲秦置郡縣之始故在敬王后也。不知四甸爲縣﹐四縣爲都及五鄙爲縣之制﹐見於《周禮》﹐則置縣本自周始。蓋系王畿千里內之制﹐而未及於侯國。若侯國之置縣﹐則實自秦始﹐而非列國先有此制也。《史記》秦武公十年伐わ﹑冀戎﹐初縣之﹔十一年初縣杜﹑鄭﹝蓋因周制王畿內有縣﹐故仿之﹐每得一地﹐卽置縣﹐以爲畿內地﹞。按秦武公十年乃周莊王九年﹑魯莊公六年﹐其事在敬王前一百七十八年。則列國之置縣莫先於此﹐安得以百七十餘年以後晉人置縣之事以爲先於秦耶﹖惟《國語》管仲對齊桓有十鄕爲縣之說﹐齊桓與秦武同時﹐則齊與秦之置縣未知孰先孰後。然考之《管子》書﹐但有軌﹑裏﹑連﹑鄕﹑邑﹑率之類﹐無所謂縣者﹐則《國語》所云十鄕爲縣之說﹐或後人追記之訛﹐而齊桓時尙無縣制﹝《管子。山國篇》有某縣之田若干之語﹞。則置縣之自秦武始﹐更不待辧也。《國語》晉惠公許賂秦穆公以河外列城五﹐曰「君實有郡縣。」其時列國俱未有此名﹐而秦先有之﹐尢爲明證。自後列國之有縣﹐蓋皆因秦制而仿之。秦﹑楚相近﹐故楚之設縣亦最早。莊王伐鄭﹐鄭伯肉袒牽羊以逆﹐有「夷於九縣」之語﹝注謂莊十四年楚滅息﹐十六年滅鄭之類﹞。又莊王滅陳﹐殺夏徵舒﹐因縣陳。則秦武公置縣後不久楚亦設縣也。秦﹑晉相近﹐故晉之設縣亦較先﹐如分祁氏﹑羊舌氏之田爲縣是也。然皆在秦武公後﹐則不得謂設縣不自秦始也。惟設郡之始﹐秦不經見。惠文君十三年﹐秦取漢中地﹐始置漢中郡。而惠文十年﹐魏已納上郡﹐是魏有郡在前﹐秦有郡在後﹐故吳師道謂﹕或者山東諸侯先變古制﹐而秦效之。然據晉惠公所云「君自有郡縣」之語在魯僖九年﹐則有郡亦莫先於秦﹐不得謂設郡不自秦始也。惟古時縣大而郡小﹐戰國以後則郡大而縣小。《左傳》趙鞅與鄭戰﹐誓於眾曰「克敵者上大夫受縣﹐下大夫受郡。」注引《周書。作雒篇》曰﹕千里百縣﹐縣有郡。此縣大於郡之證也﹝據此則郡亦周制﹞。《國策》甘茂曰﹕宜陽大縣﹐名爲縣﹐其實郡也。尉繚曰﹕秦之彊﹐諸侯譬如郡縣之君。《史記》魏納上郡十五縣。此郡大於縣之證也。呂氏《大事記》亦云﹕春秋時郡屬於縣﹐戰國時縣屬於郡。此又郡縣大小不同之源流也。

○兩漢時受學者皆赴京師漢時﹐凡受學者皆赴亦師。蓋遭秦滅學﹐天下旣無書籍﹐又少師儒。自武帝向用儒學﹐立五經博士﹐爲之置弟子員。宣帝因之﹐續有增置。於是施﹑孟﹑梁丘﹑京氏之《易》﹐歐陽﹑大﹑小夏侯之《書》﹐齊﹑魯﹑韓之《詩》﹐普慶﹝應是「慶普」﹞﹑大﹑小戴之《禮》﹐嚴氏﹑顏氏之《公羊春秋》﹐瑕丘江公之《梁春秋》﹐皆在太學。成帝末﹐增弟子至三千人。光武中興﹐起太學博士捨。肅宗又詔選髙才生﹐受《古文尙書》《毛詩》《左氏春秋》﹐𨿽不立學官﹐然皆擢髙第。順帝時﹐更修黌序千八百五十室﹐梁太后詔大將軍至六百石﹐悉遣子弟就學。自是遊學增盛﹐至三萬餘人﹐士之向學者﹐必以京師爲歸。《漢書。翟方進傳》﹕方進欲至京師受業﹐其後母憐其幼﹐隨之長安﹐織屨以給。《後漢書。光武紀》﹕帝初之長安受《尙書》。楊終年十三爲小吏﹐太守奇其才﹐遣詣京師受業。周磐少遊京師。學《古文尙書》《左氏傳》。申屠蟠始與濟陰王子居同在太學。張衡入京師﹐遊太學﹐遂誦五經。魏朗亦詣太學受五經。任延年十二爲諸生﹐學於長安﹐明《詩》《易》《春秋》﹐顯名太學。魯恭年十六﹐與母及弟丕俱居太學﹐閉戶講誦。包咸少時受業長安﹐師事博士右師細君。魏應詣博士受業﹐習《魯詩》。如此之類﹐不一而足。蓋其時郡國𨿽已立學﹐如文翁之治蜀﹐修起學館﹐招子弟爲官童子﹔宋均之令辰陽﹐立學校﹔任延爲武威太守﹐立校官﹐令掾吏子孫皆詣學受業﹔李忠爲丹陽太守﹐起學校﹐習禮容。然經義之專門名家﹐惟太學爲盛﹐故士無有不遊太學者。及東漢中葉以後﹐學成而歸者﹐各教授門徒﹐每一宿儒門下著錄者至千百人﹐由是學徧天下矣。

○郡國守相得自置吏漢時郡國守相皆自置吏﹐蓋猶沿周制。《唐書》魏玄同疏曰﹕周穆王以伯ぁ爲太僕正﹐而命之曰「愼簡乃僚。」此令其自擇下吏也。《周官》太宰內史並掌爵祿廢置﹐司徒﹑司馬則掌興賢詔事﹐是分任羣臣而統以數職也。漢時諸侯自置吏四百石以下﹐其傅相大臣則朝廷置之﹐州郡掾吏﹑督郵﹑從事則牧守自置之。按《漢書。髙五王傳贊》﹕漢初﹐諸侯得自置禦史大夫﹑羣卿以下﹐漢獨爲置丞相而已。是諸侯並得置禦史大夫等官也。杜佑《通典》云﹕景帝懲吳﹑楚之禍﹐乃罷禦史大夫以下不令置。武帝又詔凡王侯吏職秩二千石者﹐不得自置。則其令漸嚴﹔然二千石以下猶得置﹐故《通鑑》謂自置四百石吏也。此侯國自置吏之故事也。《後漢書》﹕和帝問陳寵﹕「在郡何以爲理﹖」對曰「臣任功曹王渙以簡賢選能。」鮑宣爲豫州牧﹐郭欽奏其舉錯煩苛﹐代二千石署吏。是置吏乃二千石之職﹐州牧且不得而侵之也。此郡守自置掾屬之故事也。又郡守置掾屬﹐並皆用本郡之人。杜氏《通典》謂﹕漢時惟三輔許兼用他郡之人。按《漢書。循吏傳》﹕黃霸﹐淮陽人﹐補左馮翊二百石卒史。如淳曰﹕三輔郡得用他郡人﹐其餘則否。京房爲魏郡太守﹐自請得除用他郡人。以欲用他郡人而特奏請﹐尢可見掾屬無不用本郡人也。魏﹑晉﹑六朝猶仍牧守置吏之制。《後周書。蘇綽傳》云﹕今刺史府官則命於天朝﹐其州吏以下並牧守自置。是宇文周時尙然。《隋書》﹕劉炫對牛弘謂﹕往者州惟置綱紀﹐郡置守丞﹐縣置令而已﹐其具僚則長官自辟﹔今則大小之官﹐悉由吏部。據此﹐則天下官員盡歸部選之制﹐實自隋始也。唐時亦尙兼用漢制。沈旣濟疏云﹕今諸道節度﹑都團練﹑觀察﹑租庸等使﹐自判官﹑副將以下﹐皆使自擇。則辟吏之法﹐已試於今﹐但未及州縣耳。《韓傳》云﹕爲桂管觀察使﹐部二十餘州﹐自參軍至縣令三百餘吏員﹐吏部所補才十一﹐餘皆觀察使量才補職。則並州縣亦觀察所置矣。顧寧人引之﹐以爲古時置吏得人﹐皆由於此。然此亦矯枉過正之論。吏歸部選﹐則朝廷之權不下移﹔若聽長官辟置﹐無論末俗澆漓﹐夤緣賄賂之風必甚﹐卽其中號爲賢智者﹐亦多以意气微恩致其私感。觀史策所載﹐屬吏之於長官已有君臣分誼﹐降及後世﹐若行之不變﹐未有不成黨援門戶﹑背公向私者。春秋時﹐晉殺欒盈﹐令欒氏之臣勿從。其臣辛兪行曰「三世仕家﹐君之﹔再世以下﹐主之。自臣之祖﹐世隸欒氏﹐於今三世矣﹐敢忘其死而叛其君乎﹗」魯昭公攻季孫氏﹐孟孫﹑叔孫謀救之。叔孫之禦者曰「我家臣也﹐安知公家﹖有季孫與無季孫於我孰利﹖」皆曰「無季孫則無叔孫。」曰「然則救之。」於是撞西北隅而入﹐昭公遂敗。是春秋時家臣之徇其主而忘公家已如此﹐降及東漢﹐气節相矜﹐並至有甘以身殉者。王充《論衡》云﹕會稽孟章父英爲郡決曹掾﹐郡將撾殺無辜﹐英引爲己罪﹐代將死。章爲郡功曹﹐從太守討賊﹐爲賊所迫﹐亦代將死。《後漢書》﹕臧洪爲太守張超所置功曹﹐超遣詣幽州﹐中道爲袁紹所畱﹐以洪爲東郡太守。會曹操圍超﹐洪乞師於紹以救超﹐紹不許﹐超竟破滅。洪乃與紹絕﹐紹興兵圍之。至城破被執不悔﹐卒以死殉。公孫瓚初爲劉太守郡吏﹐太守坐事徙日南﹐瓚祭先人冢﹐曰「昔爲人子﹐今爲人臣。當詣日南﹐今與先人辭於北。」遂隨太守往﹝亦見《魏志》﹞。太守歐陽歙欲舉督郵繇延﹐主簿將引延上﹐郡吏郅惲起而言曰「延資性貪邪﹐明府以惡爲善﹐主簿以直從曲﹐此旣無君﹐亦復無臣﹗」則並顯然有君臣之稱矣。劉表遺從事韓嵩詣許﹐欲以觀虛實。嵩曰「若至京師﹐天子假一職﹐則成天子之臣﹑將軍之故吏耳﹐不能復爲將軍死也。」更可見未仕於朝者猶爲私臣也。甚至有爲舉主及長官持服者。荀爽爲司空袁逢所辟有道﹐不應﹐及逢卒。爽制服三年。桓鸞爲太守向苗所舉孝廉﹐除膠東令﹐始到官而苗卒﹐鸞卽去官奔喪﹐終三年。此爲舉主持服者也。王吉被誅﹐故人莫敢至者﹐獨屬吏桓典收斂歸葬﹐服喪三年。劉質以冤死﹐王允爲質吏﹐獨隨至京﹐送喪還其家﹐終三年乃歸。此爲長吏持服者也。《後魏書》﹕公孫邃爲靑州刺史﹐卒﹐佐吏疑所服﹐詔曰﹕主簿近代相承服斬﹐過葬便除﹐可如故事。自余無服﹐殊覺寥寥﹐可齊衰三月。則感恩知已﹑私自制服之例﹐且上達朝聽﹐至發詔爲定令矣。《南史》﹕宋武陵王訁延反﹐或勸其長史範義出走﹐義曰「吾人吏也﹐吏不可以叛君。」《柳慶遠傳》﹕梁武初爲雍州刺史﹐辟慶遠爲別駕。慶遠謂人曰「天下方亂﹐定霸者其在吾君乎﹖」因盡誠協贊﹐遂成帝業。可見六朝猶沿漢時長官得自置吏之制﹐而爲所置者輒有君臣之分﹐抱節者𨿽能周旋患難﹐究何益於公家﹖桀黠者且至傾心於其主﹐如慶遠等出死力以抗朝廷﹐此又長官得自置吏之流獘也。寧人但見後世選法不盡得人﹐而以爲不如古制﹐抑知古制有不可復用者。唐時固亦嘗兼用辟吏之法﹐然如韋臯在蜀﹐幕僚𨿽官顯﹐不使入朝﹐卽署爲屬州刺史﹐竟有終身不得見天子者。不特此也﹐朔方節度使安思順表李光弼爲副知畱後事﹐白敏中爲寧節度使﹐亦表蔣伸爲副﹐是節度副使亦得由藩鎭自置矣。安祿山之能叛﹐豈非以數年前請以蕃將易漢將﹐故得廣樹腹心﹐一朝舉事﹐爭爲效力﹐遂至傾陷兩京﹐唐祚幾覆﹗故徳宗晚年﹐方鎭副ヘ多自選於朝﹐防一日有變﹐則就授以節制﹐蓋深慮威柄下移﹐易致尾大之漸也。

○漢初分郡之大漢初設郡﹐所重者中原之地﹐故布置密而幅員較小。自京兆﹑馮翊﹑扶風所統外﹐如河東﹑太原﹑上黨﹑雲中﹑雁門﹑代郡﹑定襄﹐則今之山西省也﹔河南﹑河內﹑陳畱﹑潁川﹑汝南﹑南陽﹑魏郡﹐則今之河南省也﹔齊﹑燕之地亦仿此。計今一省之地﹐漢時本有八九郡﹐兼有王侯國在其間﹐原不甚稀闊。若會稽郡﹐則幾及今之江﹑浙二省﹔南郡﹑江夏二郡﹐則卽今之湖北一省﹕桂陽﹑武陵﹑零陵三郡﹐則今之湖南一省﹔廬江﹑九江﹑豫章三郡﹐則今之江西一省﹔南海﹑郁林﹑蒼梧﹑合浦四郡﹐則今之廣東﹑西二省﹔遼東﹑遼西﹑玄菟﹑樂浪四郡﹐則今之關東及髙麗一國。蓋其時蠻夷之地﹐甫經開辟﹐人戶稀少﹐賦稅訟獄亦皆輕減﹐故疏闊如此﹝《懶眞子錄》亦云﹕漢郡之大﹐只以會稽一郡考之﹐縣二十有六﹐吳卽蘇州也﹐烏傷卽婺州也﹐毗陵卽常州也﹐山陰卽越州也﹐由拳卽秀州也﹐太末卽衢州也。烏程湖州也﹐余杭杭州也﹐鄞四明也。以此考之﹐卽今浙東﹑西之地乃漢一郡耳﹞。至三國時﹐則漸分裂﹐如《吳志》孫策自領會稽太守﹐以朱治爲吳郡太守﹐則漢時會稽一郡之地已分爲二。又《夏侯玄傳》萬戶之縣名之郡守﹐五千以上名之都尉﹐千戶以上令長如故﹐則其地之小益可見矣。

○漢時陵寢徙民之令漢制﹕天子卽位﹐卽營陵寢﹐而徙富民以實之。《漢書》﹕景帝五年作陽陵﹐募民徙陵﹐戶賜錢二十萬。武帝初置茂陵﹐賜徙者戶錢二十萬﹑田二頃。昭帝爲母起雲陵﹐募徙者﹐賜錢田宅。蓋其時僅徙民而不皆富人也。帝又徙三輔富人平陵﹐則漸及富民矣。宣帝時募吏民資百萬以上徙於昭帝平陵﹐以水衡錢爲起第宅。宣帝自作杜陵﹐徙丞相下將軍﹑列侯﹑吏二千石﹑資百萬以上者﹐則並及於達官矣。元帝築壽陵乃勿徙﹐詔曰﹕安士重遷﹐民之性也﹐今使其棄墳墓﹐破產失業﹐非計也﹐今所爲陵﹐勿置縣邑﹐使天下咸安士樂業。成帝作初陵﹐繼又攺新丰戲鄕爲昌陵﹐又徙郡國豪傑資五百萬以上者。哀帝作義陵﹐始又詔勿徙。今按《主父偃傳》偃奏曰「茂陵初立﹐天下豪傑兼並之家﹐皆可徙茂陵﹐內實京師﹐外消姦猾。」上從之。似此議創於偃。然《車千秋傳》﹕其先齊諸田﹐徙長陵。則髙祖陵已徙民矣。《史記》籍孺﹑閎孺皆徙安陵﹐則惠帝陵亦徙民矣。今見於列傳者﹕朱云﹐魯人﹔魏相﹐定陶人﹐皆徙平陵。何並之﹐祖父平輿人﹐以吏二千石徙平陵。平當﹑鄭崇之祖父皆以資百萬徙平陵。蕭望之﹐蘭陵人﹔史丹﹐魯人﹔尹翁歸﹐平陽人﹔韓延壽﹐燕人﹔馮奉世﹐潞人﹐皆徙杜陵。又有一家而數徙者﹐《金敞傳》所謂近臣皆隨陵爲園邸也。張湯本居杜陵地﹐子安世在武﹑昭﹑宣世輒隨陵凡三徙﹐復還杜陵。杜周徙茂陵﹐至延年又徙杜陵。韋賢以昭帝時徙平陵﹐其子玄成別徙杜陵。張敞之祖徙茂陵﹐敞又徙杜陵。此皆徙民故事也。按漢制﹐人君卽位﹐卽營陵寢﹐固是先事儲備。然多入貢賦﹐以實其中﹐則立法甚謬。《晉書》﹕建興中盜發霸﹑杜二陵﹐多獲珍寶。帝問索曰「漢陵中物何多耶﹖」曰「漢天子卽位一年而爲陵﹐天下供賦三分其一入之。武帝享國長久﹐比崩﹐而茂陵不能容物。赤眉亂取陵物﹐不能盡﹐今猶有委積珠玉。此霸﹑杜二陵猶是儉者耳。」按《史記。孝文紀》言治陵皆以瓦器﹐不得用金銀銅錫爲飾。劉向諫昌陵疏亦言﹕孝文薄葬﹐足以爲式。而《漢書。張湯傳》有人盜發孝文園瘞錢﹐《晉書。索傳》又有此盜發霸陵金玉之事﹐則文帝陵藏物亦已多。《唐書》虞世南亦謂漢家卽位之初﹐便營陵墓三分貢賦﹐以一入之﹐後赤眉入長安﹐取之累月不盡。蓋漢制本如是也。此則徒以耗天下之財﹐而轉召摸金﹑發丘之禍矣。○大臣有罪多自殺《史記。寧成傳》﹕是時九卿罪死卽死﹐少被刑者。蓋其時大臣多自貴重﹐不肯屈辱於獄吏故也。仲長統謂﹕賈誼感絳侯之困辱﹐因陳大臣廉恥之分﹐開自裁之端﹐自是以來﹐遂以成俗。按賈誼疏﹕大臣有重罪﹐則白冠纓﹝喪服也﹞﹐水如劍﹐造請室而請罪﹝示以自刎也﹞。武帝初﹐以文學進用趙綰﹑王臧。竇太后不好儒﹐乃陰求綰﹑臧罪﹐召案﹐綰﹑臧卽日自殺。張湯被罪﹐上使趙禹責湯﹐湯不服。禹曰「天子重致君獄﹐欲令君自爲計﹐何對簿爲﹖」湯乃自殺。後上知湯爲三長史所陷﹐盡誅三長史。而丞相莊靑翟亦與三長史有謀﹐靑翟亦自殺。李廣失律﹐召對簿﹐廣不肯對簿﹐自殺。李蔡以丞相侵廟Й地﹐當下吏﹐亦自殺。周陽由與郡守勝屬公相訐﹐勝屠公義不受刑﹐乃自殺。蕭望之被收入獄﹐呼朱遊曰「遊﹗趣和藥來﹗」遂飲鴆死。朱博爲丞相﹐坐事﹐當詣廷尉﹐乃自殺。馮參以中山太后弟被累詣廷尉﹐乃自殺。後漢司徒劉芳策免﹐自殺。竇憲收印綬﹐卽日自殺。楊震罷歸﹐行至城西夕陽亭﹐飲鴆自殺。此皆不肯屈下失大臣體﹐寧輕生以免辱﹐亦一時風尙使然也。後遂有以此爲例﹐而逼令死於家者。《翟方進傳》﹕成帝賜冊曰「今賜君上尊酒十石﹐養牛一﹐君審處焉。」方進卽日自殺。如淳曰﹕丞相有大罪﹐皇帝使侍中持節乘四白馬車﹐賜上尊酒十斛﹐牛一頭﹐策告殃咎﹐使者去半道﹐丞相卽上病﹐使者還未白事﹐尙書卽以丞相不起聞。此賜死法也﹐亦見衛宏《漢官舊儀》。按賜牛酒﹐本朝廷所以優大臣告病之禮。《史記。公孫弘傳》﹕弘以病乞骸骨﹐賜告治病﹐牛酒雜帛﹐居數月﹐疾瘳﹐仍起視事是也。今賜大臣死亦用之﹐使若病終﹐又以全大臣之體也。○刺史守令殺人不待奏《漢書》﹕義縱爲定襄守﹐掩獄中重罪二百餘人﹐及賓客兄弟私用入視者亦二百餘人﹐一切捕鞫﹐坐以謀爲死罪解脫﹐盡殺之﹐共四百餘人。尹賞爲長安令﹐治獄﹐穿地深數丈﹐以大石覆其口﹐名爲虎獄。捕得少年惡子數百人﹐盡入獄﹐數日發視﹐皆相枕籍死。何並爲長陵令﹐侍中王林卿犯法﹐並急追之﹐林卿令奴冠其冠自代。並至﹐軒其頭﹐懸都亭下。《後漢書》﹕史弼爲河東太守﹐當舉孝廉﹐中常侍侯覽遣諸生賫書屬之﹐弼卽付獄拷死。董宣爲北海相﹐有大姓公孫丹造宅﹐卜者以爲當有死者﹐丹乃殺路人﹐置屍舍下以厭之。宣卽收丹父子﹐殺之。其親黨三十餘人操兵稱冤﹐宣又盡殺之。可見當時守令殺人﹐不待奏報也。不特此也﹐嚴延年爲涿郡守﹐遣掾趙繡按鄕豪髙氏﹐繡爲輕重兩劾﹐欲先白其輕者﹐若延年意怒﹐乃出重劾。延年逆知其意﹐俟其白輕時﹐索其懷﹐得重劾﹐卽收入獄﹐殺之。李膺爲司隸校尉﹐中常侍張讓弟朔爲野王令﹐貪贓無道﹐懼膺威嚴﹐逃還讓第﹐藏於合柱中﹐膺破柱出殺之。橋玄爲漢陽太守﹐上わ令皇甫眞有贓罪﹐玄收考﹐竟笞死於市。王宏爲恆農太守﹐有事宦官買爵者﹐𨿽二千石亦拷殺之。則並可專殺職官矣。又小黃門趙津﹑南陽大猾倚中官勢犯法﹐南陽﹑太原二郡守案其罪殺之。杜詩爲待禦史﹐安集洛陽﹐將軍蕭文縱兵暴掠﹐敕曉不攺﹐遂格殺廣。則並可專殺中官及武臣矣。王溫舒爲河內太守﹐始至﹐令郡具私馬五十匹﹐置驛﹐奏請所捕豪猾﹐大者至族﹐小者乃死﹐得報二日而至﹐所誅殺流血十餘里。蓋豪猾族刑非常法﹐故特奏﹐若罪之麗於常法者﹐不奏也。《元後傳》﹕繡衣禦史暴勝之奏殺二千石﹐誅千石經以下。是誅二千石須奏﹐誅千石以下不待奏也。按漢制﹐戟卽爲斧鉞﹐故凡列戟者﹐卽得專生殺﹝見《後漢書。郭躬傳》﹞。魏晉六朝則以持節爲重。《南齊書》﹕王敬則枉殺路氏﹐氏家訴冤﹐上責敬則﹕「人命至重﹐何以不啟聞﹖」敬則曰「臣知何物科法﹖見背後有節﹐便謂應得殺人。」是六朝凡刺史持節者亦皆得專殺。故累朝𨿽有詔申禁﹐如宋孝武詔﹕非臨陣不得專殺﹐其罪人重辟﹐皆先上﹐須報乃行﹐違者以殺人論罪。告戒未嘗不嚴切也。然《南史》吉翰爲刺史典簽﹐欲活一囚﹐因翰八關齋日上其事。翰明日謂典簽曰「卿意欲活此囚﹐但囚罪重﹐卿欲活之﹐便當代任其罪。」乃收典簽殺之。是刺史並得殺簽帥矣。沿及隋﹑唐﹐尙仍舊制。《隋書。陳孝意傳》﹕太守蘇威欲殺一囚﹐孝意力諫不聽﹐乃解衣請先受死﹐威乃釋囚。是隋時刺史亦得殺人也。《唐書》﹕劉仁軌爲陳倉尉﹐有折衝都尉魯寧暴橫﹐仁軌榜殺之。太宗以其剛正﹐擢爲咸陽丞。《封氏聞見記》﹕崔立爲雒縣﹐有豪族陳氏爲縣錄事﹐向來縣令以下受其饋﹐皆與之平交。立倒任﹐陳氏猶以故態見﹐立命伍伯曳之杖死。陳氏子弟相率號哭﹐圍塞階屏﹐立一一收錄﹐盡殺之。是唐時縣令﹑縣尉猶得專殺人也。至於軍旅之際﹐更不待言。李光弼以侍禦史崔眾狂易﹐收系之﹐會使者至﹐拜眾禦史中丞﹐光弼曰「眾有罪已前系﹐今但斬侍禦史﹔若使者宣詔﹐亦斬中丞。」使者納詔不敢也﹐乃斬眾以徇。兵馬使張用濟赴軍逗畱﹐光弼亦斬以徇。眞源令張巡守雍丘﹐有大將六人﹐官皆開府特進﹐以力不敵賊﹐勸巡降。巡設天子畫像於堂﹐遂斬六人。張鎬按軍河南﹐以刺史閭丘曉不救睢陽﹐致張巡陷沒﹐亦杖殺曉。此更因軍事嚴切﹐不可以常法論也。直至有宋﹐州郡不得專殺之例始嚴。《宋史。本紀》﹕太祖嘗曰「五代諸侯跋扈﹐枉法殺人﹐朝廷不問。自今諸州大辟錄案聞奏﹐付刑部覆視之。」遂著爲令﹐自此諸州大辟皆上刑部審覆。然《宋史》李及知秦州﹐有禁卒白晝攫婦人金釵於市﹐吏執以來。及方觀書﹐略問數語﹐卽命斬之。王詔知汝州﹐有鑄錢卒罵大校﹐詔卽斬以徇。舒爲臨海尉﹐有使酒罵後母者﹐命執之﹐不服﹐卽斬之。是宋時州縣亦尙有專殺之例也。○漢時大臣不服父母喪漢自孝文帝遺詔以日鐵月﹐遂著爲令﹐凡公卿大臣皆不行父母喪。《漢書。翟方進傳》﹕方進遭母憂﹐自以備位宰相﹐不敢逾制﹐遂三十六日而除﹐卽起視事是也。其有欲行喪者﹐則必須奏請。《後漢書。趙熹傳》﹕熹遭母憂﹐乞身行喪﹐明帝不許﹐遣使者爲釋服。《桓焉傳》﹕焉爲太傅﹐以母憂自乞﹐詔以大夫行喪逾年卽奪服。《桓郁傳》﹕郁亦以母憂乞身﹐詔以侍中行服。鄧騭遭母憂﹐乞身行服﹐章連上﹐乃許也。直至元初中﹐始攺令持服。《劉愷傳》﹕舊制﹐公卿﹑二千石﹑刺史不得行三年喪﹐由是並廢喪禮。元初中﹐鄧太后朝﹐詔長吏以下不爲親行服者﹐不得典城選舉。其時有上言牧守宜同此制者﹐詔下公卿議﹐多以爲不便。愷獨奏曰「刺史一州之表﹐二千石千里之師﹐謂宜以身先之﹐而議者謂不便﹐是猶濁其源而欲淸其流也。」太后乃從之。然《趙岐傳》﹕岐爲司空掾﹐議二千石得去官爲親行服。又《荀爽傳》﹕爽奏曰「孝文皇帝過自謙抑﹐故遺詔以日易月。今公卿大臣﹐政教所瞻﹐而父母喪不得奔赴﹐何以教天下﹖」是元初以後行喪之制又廢。考安帝建光元年復斷大臣二千石以上行三年喪﹐桓帝永興二年又聽刺史﹑二千石行喪服﹐延熙二年復斷此制﹐是終漢之世﹐行喪不行喪迄無定制。惟其有不服喪之制﹐而士大夫有獨行己見﹑持服三年者﹐遂以之得名。如《銚期傳》﹕期父卒﹐服喪三年﹐鄕裏稱之是也。並有以兄弟喪而去官者﹐如楊仁爲什邡令﹐以兄喪去官﹔譙玄爲太常丞﹐以弟服去官是也。﹝《晉書》﹕鄭默爲大鴻臚﹐遭母喪﹐舊制﹐旣葬還職。默懇終喪﹐遂攺去﹐定令大臣終喪﹐自默始。又華е都督河北諸軍事﹐父病輒還﹐仍遭喪。舊例﹐葬訖復任﹐е固辭忤旨。是晉時大臣亦不行三年喪﹐至鄭默奏請始定終喪之制也。﹞

○兩漢﹑六朝謚法漢以來謚法﹐皆與其官爵並稱﹐大者則曰某王﹐次曰某侯﹐蓋猶春秋﹑戰國之遺法也。《漢書》﹕霍去病謚景桓侯﹐周紲謚貞侯﹐靳歙謚肅侯﹐傅寬謚景侯之類。其時凡賜謚者﹐本皆列侯﹐故皆云某侯﹐而未有稱伯﹑子﹑男者。六朝時﹐則又按其官位之大小而分別王﹑公﹑侯﹑伯﹑子。如王琳謚忠武王﹐劉秀之謚忠成公﹐王弘謚文昭公﹐王儉謚文憲公﹐沈慶之謚忠武公﹐王敬弘謚文貞公﹐徐勉謚簡肅公﹐王茂謚忠烈公﹐褚淵謚文簡公﹐劉π謚昭公﹐王廣之謚壯公﹐柳慶遠謚忠惠侯﹐蕭穎達謚康侯﹐曹世宗謚壯侯﹐呂安國謚肅侯﹐蕭景先謚忠侯﹐劉善明謚烈伯﹐蕭赤斧謚懿伯﹐沈君理謚敬子﹐沈君髙謚祁子﹐陸繕謚安子﹐沈炯謚恭子﹐陸杲謚簡子﹐庚杲謚貞子﹐凡謚皆連爵並稱﹐非如後世但賜某謚也。又《裴子野傳》﹕先是五等君及侍中以上乃有謚﹐字野以令望特賜謚貞子。陶弘景賜謚貞白先生﹐劉賜謚貞簡先生。《北史》﹕李謐賜謚貞靜處士。此則官位例不及謚﹐而出於特恩者﹐乃後世特賜謚之始也。《後漢書》﹕夏恭卒﹐諸儒私謚曰宣明君。朱穆父卒﹐穆與諸儒考依古義﹐謚曰貞宣先生。及穆卒﹐蔡邕復與門人共述其體行﹐謚曰文忠先生。範冉卒﹐大將軍何進移書陳畱太守﹐累行論謚﹐僉曰宜爲貞節先生。陳實卒﹐海內赴弔者三萬餘人﹐共謚爲文範先生。此又後世私謚之始也。然私謚究非禮﹐故荀爽嘗著論正之﹐見《後漢書》爽本傳。又《宋史》﹕張載卒﹐門人欲謚爲明誠夫子。司馬光曰﹕《禮記》言古者生無爵﹐死無謚。《檀弓》書禮所由失﹐謂士之有誄﹐自縣賁父始。曾子曰﹕賤不誄貴﹐幼不誄長﹐惟天子則稱天以誄之。諸侯相誄猶爲非禮﹐況弟子而誄其師乎﹖孔子歿﹐哀公誄之﹐不聞弟子復爲之謚也。「是溫公亦以私謚爲非禮﹐與爽同。

按《左傳》﹕楚太子商臣弒成王﹐先謚之曰靈﹐不瞑﹔曰成﹐乃瞑。則古人之謚﹐有在將死時者﹝按﹕《國語》楚共王將葬議謚﹐子囊謚之曰共﹐則古法上謚必在將葬﹐商臣於成王之死而卽謚之﹐乃悖逆之爲﹐非常例也。﹞。衛靈公出奔﹐北宮喜及析朱Θ復之﹐靈公賜喜謚曰貞子﹐賜Θ謚曰成子。則又有生前定謚者。楚共王臨卒﹐謂諸臣曰「我死﹐請爲靈若厲。」蓋自謙也﹐則又有生前自謚者。又古謚法多用一字﹐間有二字者﹐如考烈﹑愼靜之類也。並有用三字者﹐如貞惠文子是也。然大槪用一字居多。近代謚法率用二字﹐蓋便於其子孫之稱也。《唐書》﹕呂卒﹐博士獨孤及謚曰肅。嚴郢以故事宰相謚皆二名。及謂﹕「義在美惡﹐不在多名﹐文王﹑周公﹑晉重耳謚曰文﹐冀缺﹑寧兪﹑隨會謚曰武﹐二名之謚非古也。漢蕭何﹑張良﹑霍去病﹑霍光以一名不盡其善﹐故有文終﹑文成﹑景桓﹑宣成之謚。唐興﹐魏徵以王道佐時﹐近文﹔愛君忘身﹐近貞﹐二者不可偏廢﹐故曰文貞。蕭端直﹐近貞﹔性多猜﹐近褊﹐故曰貞褊。若迹無異稱﹐則易以一字﹐故杜如晦﹑王﹑陳叔達﹑溫彥博﹑岑文本皆當時宰相﹐謚不過一名。而曰故事當二名﹐殊所未聞。」乃不攺。後鄭瑜卒﹐博士徐復謚曰文獻。李巽謂﹕「二謚非古。」復謂﹕「二謚﹐周﹑漢以來有之﹕威烈﹑愼靜﹐周也﹔文終﹑文成﹐漢也。」乃詔從復議。此後世二名之謚之所始也。又古人易名之典﹐必核其人之生平﹐未嘗專著其美而諱其惡。秦﹑漢以上不具論﹐《晉書》﹕陳準死﹐太常議謚。嵇紹曰「謚所以垂不朽﹐大行受大名﹐細行受細名﹐準宜謚曰繆。」何曾卒﹐議者以其食日萬錢﹐謚曰繆醜。謝石卒﹐範宏之議以因事有功曰襄﹐貪以敗官曰墨﹐宜謚墨襄公。《宋書》﹕何勗謚荒公。《南史》﹕蕭子顯卒﹐請謚﹐手敕曰「恃才傲物﹐宜謚曰驕。」蕭卒﹐謚替侯。沈約卒﹐謚隱侯。徐陵卒﹐謚章僞侯。周敷爲周迪所欺被害﹐謚曰脫。《北史》﹕鄭羲卒﹐尙書奏﹕「《謚法》博文多見曰文﹐不勤成名曰靈。」乃謚爲文靈。魏於忠謚武醜。穆崇死﹐請謚﹐太祖覽《謚法》述義不克曰丁﹐遂謚爲丁公。後周薛善謚繆。宇文直謚刺。《唐書》﹕許敬宗卒﹐博士以其棄子荒徼﹐嫁女蠻中﹐謚曰繆。其孫訟之﹐始攺謚蔡﹐宋慶禮卒﹐太常以其好巧自是﹐謚曰專。他如李程謚繆﹐房式謚傾﹐馬暢謚縱﹐韓宏謚隱﹐韋綬謚通醜﹐於ν謚厲﹐髙璩謚刺﹐裴延齡謚繆。元載初謚曰荒﹐徳宗攺爲成縱。楊炎初謚肅湣﹐孔駁之﹐乃攺平厲。宋夏竦初謚文正﹐司馬溫公駁之﹐因攺謚文莊。陳執中卒﹐韓維上疏﹐請謚榮靈。是唐﹑宋時謚猶兼美惡也。近代有謚者﹐但於美謚之中稍存輕重﹐而無復加以惡謚者。蓋古時三品以上﹐例皆贈謚﹐而其人之賢否不同﹐故考行易名﹐不能無褒貶。近代大臣身歿﹐其應贈謚與否﹐禮部必先奏請﹐請而得謚﹐其人必爲朝廷所眷惜之人﹐其謚自有褒無貶也。﹝謚之最醜者莫如煬。《左傳》《史記》所載不具論﹐漢惟東平王云﹑長沙王旦﹐元魏初有紇那追謚曰煬帝。陳後主死於隋﹐贈長城公﹐謚曰煬。此外則隋煬帝﹑金海陵煬王﹐皆名實相稱。惟後周齊王憲﹐身爲賢王而冤死﹐死後亦謚曰煬﹐此最枉者。﹞

○漢﹑唐食封之制秦﹑漢時﹐列侯無封國者曰關內侯。其有封地﹐則卽食某地之戶﹐而自遣人督其租。至唐猶然。《史記》﹕吳﹑楚七國反時﹐列侯當從徵者﹐其封邑皆在關東﹐欲貸子錢﹐而子錢家以勝敗未可知﹐不肯貸。此漢時封邑食租之大槪也﹝《後漢書》注﹐封邑每戶輸二百﹞。《唐書》霍王元軌常遣國令督封租﹐令請貿易取贏﹐王曰「汝當正吾失﹐反誘吾以利耶﹖」《王嗣立傳》﹕中宗時恩降食邑者眾﹐封戶凡五十四州縣﹐皆據天下上腴﹐隨土所宜﹐牟取利入﹐爲封戶者﹐急於軍興。嗣立極言其獘﹐請以丁課盡送大府﹐封家諧左藏支給﹐禁止自徵﹐以息重困。宋務光亦言「滑州七縣﹐而分封者五。國賦少於侯租﹐入家倍於輸國。乞以封戶均余州﹐並附租庸使歲送﹐停封使﹐息驛傳。」是徵租者並乘驛矣。《宋傳》﹕武三思封戶在河東﹐遭大水。奏災地皆蠲租。有諂三思者﹐謂谷𨿽壞而蠶桑故在﹐請以代租。爲所折。《張廷傳》﹕宗楚客﹑紀處訥﹑武延秀﹑韋溫等封戶在河南北﹐諷朝廷詔兩道蠶產所宜﹐𨿽水旱得以蠶折。廷固爭得免。可見唐時封戶之受困﹐𨿽國賦不至此也。憲宗時始定實封﹐節度使兼宰相者每食實封百戶﹐歲給絹八百匹﹑綿六百兩﹔不兼宰相者每百戶給絹百匹﹔諸衛大將軍每百戶給三十五匹。蓋至是始攺制﹐封家不得自徵﹐而一槪盡給於官矣。○元魏子貴母死之制漢武實將立昭帝爲太子﹐先賜其母鉤弋夫人死﹐蓋懲呂后之禍也。元魏則遂以此爲定制。道武帝晚而生明元﹐將立爲太子﹐乃賜其母劉貴人死。道武謂明元曰「昔漢武帝立其子而殺其母﹐不令婦人與國政﹐使外家爲亂也。汝當繼統﹐故吾遠同漢祖﹐爲長久計。」明元哀泣不自勝。《道武劉皇后傳》云﹕魏故事﹐後宮產子﹐將爲儲貳﹐其母必先賜死。後以此法薨。劉皇后卽劉貴人也。又明元帝杜後亦如此。世祖卽位﹐轉奉乳母竇氏爲皇太后。文成帝妃李氏初爲宮嬪﹐生獻文帝﹐將立爲太子﹐馮太后依故事﹐令其條記南是只弟臨決﹐拊胸慟哭而死。孝文帝妃林氏﹐生太子恂﹐帝仁恕﹐不欲襲前事﹐亦因馮太后意﹐仍依舊制慘死。惟世宗靈後胡氏孕肅宗時﹐宮廷中以故事惟祈生諸王公﹐不願生太子﹐獨胡氏言「天子豈可無太子﹖何可畏一身之死﹐而令皇家不育宗嗣乎﹖」同列又勸後爲計﹐後不聽﹐嘗誓云「所懷是男﹐將爲長子﹐子立身死﹐所不辭也。」乃生肅宗﹐後竟不賜死。肅宗立﹐尊爲皇太后﹐遂臨朝稱制﹐恣行穢濁﹐並鴆肅宗﹐而魏隨以亡﹐後亦爲爾朱榮沈於河而死。子貴母死﹐本屬矯枉過正。漢之馬﹑鄧﹐宋之章獻﹑宣仁﹐何嘗不有功於國家﹖乃必使人主先絕其天性之親。則已大悖乎孝治天下之義﹐何以君臨天下﹖卒之防患𨿽嚴﹐而偶一破例﹐前此數代之冤禍﹐卽中於此一人以報之﹐馴至破家亡國。是知滅絕天性以防禍者﹐未有不轉召禍也﹗○元魏族誅之法最慘夷三族﹐本秦之酷法﹐漢文帝始除收帑相坐律。然景帝於晁錯﹐武帝於郭解﹑主父偃等﹐猶皆族誅。沿及三國﹑六朝﹐此刑不廢﹐而元魏尢最慘。衛王儀之弟觚使於燕﹐爲所殺。太祖平中山﹐收害觚者傅髙霸﹑程同等﹐夷五族。崔浩之誅也﹐淸河崔氏無遠近皆死﹐又波及範陽盧氏﹑太原郭氏﹑河東柳氏﹐則母黨﹑妻黨及女家俱誅矣。其時浩等百二十人皆族﹐賴髙允諫﹐故僅施之浩。世祖曰「非允言﹐當有二三千人流血矣。」崔頤﹑崔模與浩敍族﹐因浩平日常輕其家世﹐模曰「桃簡﹝浩小名﹞止可輕我﹐豈合輕周兒﹝頤小名﹞﹖」此語流聞已久﹐二家始得免。崔寬以遠來疏族﹐亦得免。可見當時族誅之令﹐果系同族﹐皆不免也。刑罰之濫﹐至此極矣﹗迨孝文帝始減令五族者降止同祖﹐三族者止一門﹐門誅者止其身。常員與常禽可誣謗朝政﹐有司奏夷五族﹐詔罪止一門﹐稍輕減矣﹝孝文時崔挺諫曰「一人有罪﹐延及合門﹐則司馬牛受桓之罰﹐柳下惠嬰盜跖之誅﹐不亦哀乎﹗」故帝減其制﹞。然一人犯法﹐累及門族﹐仕宦時未必共享其福﹐誅戮時乃共受其禍﹐揆諸罪人不孥之義﹐可痛心也﹗卒之河陰之役﹐諸元爲爾朱氏殲滅幾盡。北齊文宣帝又以光武中興爲王莽殺諸劉不盡﹐乃大殺元氏子孫。本紀謂殺三千餘人﹐《元韶傳》謂死者七百二十餘人﹐豈非當日族誅之報耶﹗後世惟謀反者門誅﹐謀叛者其孥僅流徙﹐可謂仁至義盡矣。﹝唐李反﹐伏誅﹐詔削一房屬籍。宰相問蔣﹕「一房自大功乎﹖」曰「大功﹐之從父昆弟。其祖神通有功﹐可昧其勛乎﹖」曰「期可乎﹖」曰「期者﹐昆弟。其父若幽死﹐社稷可盡削其子乎﹖乃止一身及其子息。是門房亦尙無定制也。﹞○元魏百官無俸北魏之制﹐百官皆無祿。髙允在世祖時﹐猶令諸子樵采以自給。至孝文帝始班俸祿﹐戶增調三匹﹑谷二斛九升﹐以爲官司之祿﹐以十月爲首﹐每季一請。又《於忠傳》﹕髙祖以國用不足﹐百官之祿四分減一﹐至忠得政﹐始復之。是制祿後又有減削也。《北齊文宣紀》﹕自魏孝莊後﹐百官絕祿﹐文宣卽位﹐始復給焉。則於忠復額俸之後﹐孝莊時又停﹐直至齊文宣再給也。

○華林園有三處六朝時﹐華林園凡有三處。其在洛陽者﹐裴松之《魏志注》云﹕本東漢之芳林園﹐魏明帝靑龍三年於其中起陂池﹐楫棹越歌。又《魏略》﹕明帝起土山於芳林園西北陬﹐使羣臣皆負土成山﹐樹松柏竹木於其上﹐捕山禽雜獸於其中。及齊王芳卽位﹐以芳字犯諱﹐乃攺爲華林。後北魏孝文帝遷洛﹐又葺之。《魏書。崔長文傳》﹕孝文帝遷洛﹐命長文營購華林園。又《茹皓傳》﹕皓領華林諸作﹐爲山於天淵池西﹐采北邙佳石﹐徙竹汝潁﹐頗有雅致。太和二十年二月﹐幸華林園﹐聽訟於都亭。八月﹐又幸華林﹐親錄囚徒。二十二年八月﹐講武於華林。孝明帝熙平元年﹐詔放華林野獸於山澤。孝昌二年﹐詔直言敢諫之士尺集華林東門﹐人別引見﹐共論得失。爾朱兆破元顥﹐孝莊帝渡河﹐先入居華林園。又南安王正爲相州刺史﹐帝餞之於華林都亭﹐詔並賦詩﹐不能者聽射。北海王詳常別住華林園西隅﹐宣武帝每潛至其處肆飲終日。楊椿告老﹐孝莊帝宴於華林園﹐下禦座執手流涕。《楊津傳》﹕咸陽王禧反﹐宣武帝馳入華林園﹐惟津不同逆。《髙肇傳》﹕宣武引見肇於華林﹐肇惶懼﹐舉動失儀。此洛陽之華林園也。其在鄴都者﹐《晉載記》﹕石虎使張羣發近郡男婦十六萬﹑車十萬﹐運土築華林苑於鄴北﹐又鑿北城引水以灌之﹐蓋仿洛陽之華林園而爲之。其後東魏遷鄴﹐仍以爲遊幸之所。孝靜帝天平四年﹐幸華林園理訟。元象元年﹐幸華林都堂聽訟。又嘗宴髙澄於華林園。北齊孝昭帝篡位時﹐令平秦王髙歸彥引侍衛之士向華林園斬蛾永樂。武成帝寵其子儼﹐以爲中丞大司徒使以鹵薄儀衛導之出﹐帝與胡後在華林東門隔幕觀之。北鄴中之華林園也。其在建業者﹐《金陵新志》云在臺城內﹐本吳舊宮苑也。晉南渡後﹐仿洛陽園名而葺之。宋武帝永初二年四月﹐聽訟於華林園。少帝於華林園爲列肆﹐親自酤賣。文帝又築景陽山於華林園。齊東昏於華林設市﹐所謂至尊屠肉﹐潘妃沽酒。梁武帝命於華林園總集釋典。簡文帝遊華林﹐謂左右曰「會心處不必在遠﹐翳然林木﹐便自有濠濮間想。」此建康之華林園也。三處皆有華林園﹐閱史者幾致淆惑﹐故分析於此。蓋其始本自洛陽有華林園﹐因而晉南渡後以吳時舊宮苑仿之﹐於是有建康之華林。石虎都鄴﹐亦仿洛陽規制﹐於是有鄴都之華林。古時宮苑多有仿舊名而爲之者。如長安有樂遊原﹐乃漢宣帝建樂遊廟於其地﹐因有此名。後隋文帝旣遷長安於故城北二十餘里﹐而唐時太平公主築池觀於樂遊原上﹐則必非漢時樂遊舊地可知﹐地攺而名仍舊也。又金陵亦有樂遊苑。《建康實錄》﹕宋文帝元嘉二十一年七月﹐甘露降樂遊苑。顧野王《輿地誌》所謂覆舟山在樂遊苑內是也。漢武帝鑿昆明池於上林﹐以肄舟師。而金陵之玄武湖亦號昆明池。《太平禦覽。京都記》﹕齊武帝習水軍於其中﹐號曰昆明池。沈約《登覆舟山》詩所謂「南瞻儲胥館﹐北望昆明池」是也。

●卷十七○三大遷盤庚遷殷﹐慮民之不願﹐幾經誥諭﹐猶不勝蕩析離居之怨。後魏孝文將遷洛﹐亦慮羣下不從﹐乃以南伐爲名﹐發自平城﹐羽騎三十餘萬。旣至洛陽﹐趣前軍先發。羣臣苦諫﹐魏主曰「今者興發不小﹐動而無成﹐何以示後﹖苟不南伐﹐當遷都於此。」羣臣不得已﹐始定遷都之計。蓋動大眾﹑興大役如此之難也﹗乃董卓遷獻帝都長安﹐會議之日﹐卽趣大駕西行﹐令部將燒洛陽城外百里﹐又自將兵燒南北宮及宗廟﹑府庫﹑民居﹐一掃而盡。徙洛陽數百萬口﹐步騎驅蹙﹐更相踐踏﹐積屍盈路﹐莫有敢不從者。髙歡以洛陽西近西魏﹐南近梁境﹐乃議遷魏帝於鄴。書下三日卽行﹐四十萬戶狼狽就道﹐亦莫敢拒。朱溫劫唐昭宗遷洛陽﹐使寇彥卿迫請﹐卽驅長安居人以東﹐人皆拆屋爲筏﹐浮渭而下﹐𨿽號泣滿路而都竟遷。勞民動眾之事﹐往往有以無道行之而克濟者。

○六朝重氏族六朝最重氏族。蓋自魏以來﹐九品中正之法行﹐選舉多用世族﹐下品無髙門﹐上品無寒士﹐當其入仕之始﹐髙下已分。《謝弘微傳》﹕晉世名家﹐身有國封者﹐起家多拜散騎侍郎。《張纘傳》﹕祕書郎四員爲甲族起家之選﹐他人不得與。徐堅《初學記》亦謂祕書郎與著作郎﹐江左以來多爲貴遊起家之選﹐故當時諺曰「上車不落爲著作﹐體中何如則祕書。」齊明帝制﹕寒人不得用四幅傘。《梁武帝紀》﹕舊制﹐甲族以二十登朝﹐後門以通﹝過﹞立始試吏。魏孝文光極堂大選八族以上士人﹐品第有九﹐九品之外﹐小人之官復有七等。王儉屬王琨用東海郡吏﹐琨曰「三臺五省﹐皆是郎用人。外方小郡﹐當乞寒賤﹐省官何爲復奪之﹖」此其大較也。是以矜門第者髙自標置。崔忄嘗謂盧元明曰「天下盛門﹐惟我與爾。」荀伯子亦謂王融曰「天下膏梁﹐惟使君與下官耳。」其視後門寒素不啻如良賤之不可紊越。趙邕寵貴一時﹐欲與範陽盧氏爲婚。盧氏有女﹐其父早亡﹐叔許之﹐而其母陽氏不肯﹐攜女至母家藏避。崔巨倫姐眇一目﹐其家議欲下嫁﹐巨倫姑悲戚曰「吾兄盛徳﹐豈可令此女屈事卑族﹗」右軍將軍王道隆權重一時﹐到蔡興宗前﹐不敢就席﹐良久方去﹐興宗亦不呼坐。何敬容與到漑不協﹐謂人曰「到漑尙有餘臭﹐遂學作貴人。」以其祖彥之擔糞也。間有不恃門第﹐肯降心俯就卑秩﹐如羊欣﹑王筠之流﹐已傳爲盛徳之事。﹝《羊欣傳》﹕不肯爲會稽世子元顯書扇﹐元顯乃以欣爲後軍舍人。此職本用寒人﹐欣不以爲意。《王筠傳》﹕王氏過江以來﹐未有居郎署者﹐筠初仕爲尙書郎﹐或勸不就﹐筠曰「陸平原﹑王文度皆嘗爲之﹐吾得比蹤昔人﹐何多所恨﹗」﹞而單門寒士﹐亦遂自視微陋﹐不敢與世家相頡頏。如吳逵有至行﹐郡守王韶之擢補功曹﹐逵以門寒固辭不就。宗越本南陽次門﹐以事黜爲役門﹐後立軍功﹐啟宋文帝求復次門。其有發迹致通顯﹐得與世族相攀附﹐已爲榮幸之極。王敬則與王儉同拜開府儀同﹐徐孝嗣謂儉曰「今日可謂連璧。」儉曰「不意老子遂與韓非同傳﹗」敬則聞之曰「我南沙小吏﹐徼幸遂與王衛軍同日拜三公﹐夫復何恨﹗」會稽郡最重望計及望孝﹐蔡興宗爲郡守﹐舉孔仲智子爲望計﹐賈原平子爲望孝。仲智本髙門﹐而原平一邦至行﹐遂與相敵。孫搴寒賤﹐齊神武賜以韋氏爲妻。韋氏乃士人女﹐時人榮之。郭瓊以罪死﹐其子婦範陽盧道虞女也﹐沒官﹐神武以賜陳元康。元康地寒﹐人以爲殊賞。可見當時風尙﹐右豪宗而賤寒﹐南北皆然﹐牢不可破。髙允請各郡立學﹐取郡中淸望人行修謹者爲學生﹐先盡髙門﹐次及中等。魏孝文帝以貢舉猥濫﹐乃詔州郡愼所舉﹐亦曰門盡州郡之髙﹐才極鄕閭之選。楊公則之在湘州也﹐悉斷單門以賄求州職者﹐所辟皆州郡著姓。梁武至班下諸州以爲法。宋弁爲本州大中正﹐世族多所抑降﹐反爲時人所非。張纘﹑李衝﹑李彪﹑樂運﹑皇甫顯宗之徙﹐欲力矯其獘﹐終不能挽回萬一。﹝纘爲吏部﹐後門寒素皆見引拔﹐不爲貴門屈意。李衝以魏孝文有髙卑出身各有常分之詔﹐上疏曰「未審上古以來﹐置官列位﹐爲欲爲膏梁地﹐爲欲贊益時政﹖」李彪疏曰「陛下若專以門第﹐不審魯之三卿﹐孰若四科﹖」顯宗曰「陛下不應以貴承貴﹐以賤承賤。」樂運曰「選舉當不限資蔭﹐惟在得人。苟得其人﹐自可起廝養而爲卿相。」﹞甚至習俗所趨﹐積重難返﹐𨿽帝王欲變易之而不能者。宋文帝寵中書舍人弘興宗﹐謂曰「卿欲作士人﹐得就王球坐﹐乃當判爾。若往詣球﹐可稱言旨就席。」及至﹐弘將坐﹐球舉扇曰「卿不得爾。」弘還奏﹐帝曰「我便無如此何。」他日帝以語球﹐欲令與之相知。球辭曰「士庶區別﹐國之常也﹐臣不敢奉詔。」紀僧眞自寒官歷至尉軍府參軍主薄﹐宋孝武帝嘗目送之﹐曰「人生何必計門戶﹖紀僧眞堂堂﹐貴人所不及也﹗」其寵之如此。及僧眞啟帝曰「臣小人﹐出自本州武吏﹐他無所須﹐惟就陛下乞作士大夫。」帝曰「此事由江學攵﹑謝瀹﹐我不得措意﹐可自詣之。」僧眞承旨詣學攵﹐登榻坐定﹐學攵命左右﹕「移吾牀讓客﹗」僧眞喪气而退﹐造帝曰「士大夫固非天子所命。」路太后兄慶之孫瓊之詣王僧達﹐僧達了不與語。去﹐遂焚瓊之所坐牀。太后泣訴帝﹐帝曰「瓊之年少無事﹐詣王僧達見辱﹐乃其宜耳。」中書舍人狄當﹑周赳並官樞要﹐欲詣同省張敷﹐恐其見輕﹐當曰「吾等並已員外郎﹐何憂不坐﹖」及二客就席﹐敷呼左右曰「移吾牀遠客﹗」赳等失色而去。建元中﹐欲以江謐掌選﹐詔曰「江謐寒人﹐不得等競華儕﹐然甚有才幹﹐可遷掌吏部。」用一寒人﹐至特發明詔﹐似有不得已者。侯景之請婚於王﹑謝也﹐梁武帝曰「王﹑謝門髙﹐可於朱﹑張以下求之。」益州刺史鄧元起功勛甚著﹐而名地卑瑣﹐願名掛士流﹐乞上籍出身州從事。始興王忄詹命庾蓽用之﹐蓽不可﹐忄詹不能折﹐乃止。後蓽子喬爲荊州別駕﹐州人範興話以寒賤仕叨九流﹐選爲州主簿。梁元帝勒喬聽興話到職﹐喬曰「喬忝爲端右﹐不能與小人範興話爲雁行。」元帝乃停興話。北齊婁太后爲博陵王納崔忄妹爲妃﹐敕其使曰「好作法﹐勿使崔家笑人﹗」歷觀諸史﹐可見當時衣冠世族積習相仍﹐其視髙資無仕﹐本屬分所應得﹐非關國家之簡付。毋怪乎易代之際﹐莫不傳捨其朝﹐而我之門戶如故也﹐甚且以革易爲遷階之地﹐記傳所載﹐遂無一完節者。而一二捐軀殉國之士﹐轉出於寒人。世風至此﹐國誰與立﹖可爲浩嘆者也﹗《唐書。髙士廉傳》﹕太宗以山東人士好尙閥閱﹐詔士廉與韋挺﹑岑文本﹑令狐徳刊正姓氏﹐普責天下譜牒﹐參考史傳﹐先宗室﹐後外戚﹐抑新門﹐褒舊望﹐右膏梁﹐左寒﹐第爲九等﹐而崔氏猶爲第一﹐太宗列居第三。詔曰「曩時南北分析﹐故以崔﹑盧﹑王﹐謝爲重。今天下一家﹐當朝擢用古稱立徳﹑立功﹑立言﹐次卽有爵。遂合二百九十三姓﹑千六百五十一家﹐爲《氏族志》﹐頒行天下。」然則此風唐初猶未艾﹐太宗固嘗欲力矯其獘。然觀士廉及李義府傳謂﹐自魏太和中定望族七姓﹐子孫疊爲婚姻﹐唐初作《氏族志》﹐一切降之﹐後房玄齡﹑魏徵﹑李等仍與爲婚﹐故望不減﹐義府爲子求婚不得﹐乃奏禁焉。其後轉益自貴﹐稱禁婚家﹐凡男女﹐潛相聘娶﹐天子不能禁云。《杜羔傳》﹕文宗欲以公主降士族﹐曰「民間婚姻﹐不計官品而尙閥閱。我家二百年天子﹐反不若崔﹑盧耶﹖」可見唐中葉以後﹐民間猶仍此風。《五代史。崔居儉傳》﹕崔氏自後魏﹑隋﹑唐爲甲族﹐吉凶之事﹐各著家禮﹐到其子孫﹐猶以門望自髙。又唐莊宗以盧程不能艸文書﹐乃用馮道爲不掌書記。程故名族也﹐乃大恨曰「用人不以門閥﹐而先田舍兒耶﹗」則五代則猶有此風矣。《袁朗傳》﹕袁自漢司徒滂至朗凡十二世﹐爲司徒﹑司空者四世﹐淑﹑ダ﹑察皆死難。朗自以人地𨿽瑯牙王氏多公卿﹐特以累朝佐命有功﹐鄙不爲伍。朗孫誼亦曰「門戶者﹐歷世名節﹐爲天下所髙﹐老夫是也。山東人尙婚媾﹐重利祿﹐何足重哉﹗」此則以節行爲門戶﹐較勝於勢位相髙者矣。

○譜學《南史》﹕王僧孺被命撰譜﹐而不知譜所自起﹐以問劉杳。杳曰「桓譚《新論》云﹕太史公《三代世表》旁行邪上﹐並效周譜。以此而推﹐當起於周代也。」按周小史定系世﹐辧昭穆﹐是譜學之起於周元疑。唐柳芳之論曰「按周小史定系世﹐辧昭穆﹐是譜學之起於周元疑。唐柳芳之論曰﹕三代多世官﹐其後或氏於國﹐則齊﹑魯﹑秦﹑吳﹔氏於謚﹐則文﹑武﹑宣﹑成﹔氏於官﹐則司徒﹑司馬﹔氏於爵﹐則王孫﹑公孫﹔氏於字﹐則孟孫﹑叔孫﹔氏於居﹐則東門﹑北郭﹔氏於志﹐則三烏﹑五鹿﹔氏於事﹐則巫﹑乙﹑匠﹑陶。漢髙祖起布衣﹐故不重氏族﹐然漢鄧氏已有官譜﹐應劭有《氏族》一篇﹐王符《潛夫論》亦有《姓氏》一篇。至魏九品中正法行﹐於是權歸右姓﹐州大中正﹑主簿﹑郡中正﹑功曹皆取著姓士族爲之。有司選舉﹐必稽譜牒﹐故官有世冑﹐譜有世官﹐於是賈氏﹑王氏譜學出焉。晉太元中﹐賈弼撰《姓氏簿狀》﹐朝廷給以令史繕寫﹐藏祕閣及左右戶曹﹐凡七百十二篇。宋王宏﹑劉湛好其書。何承天亦有《姓苑》二篇﹐湛又撰《百家譜》以助銓序。齊永明中﹐王儉又廣之。而弼所撰傳子匪之﹐匪之傳子希名鏡﹐撰《姓氏要狀》十五篇。希鏡傳子執﹐執傳其孫冠﹐故賈氏譜學最擅甸。梁沈約謂﹕晉咸和以後﹐所書譜牒﹐並皆詳實﹐在下省戶曹前廂﹐謂之晉籍﹝此卽賈弼所撰者﹞。宋元嘉中﹐始以七條徵發﹐於是僞狀巧籍滋多。齊設郎令史以掌之﹐益行姦貨﹐昨日卑細﹐今日便成士流。宋﹑齊二代士庶不分﹐實由於此。梁武因沈約言﹐詔王僧孺攺定百家譜﹐因賈弼舊本考撰成書﹐凡《十八州譜》七百一十卷﹐《百家譜集抄》十五卷﹐《南北譜集》十卷﹐故又有王氏譜學。此南朝譜學之源流也。北朝𨿽專門者少﹐然魏太和中﹐詔諸郡中正各立本土姓族次第﹐爲舉選名方司格。又魏收撰《魏書》成﹐楊謂收曰﹕」此可爲不刊之書﹐但恨論及諸家親姻﹐至爲繁碎。收曰「自中原喪亂﹐人士譜牒遺逸略盡﹐是以具書其技派。」則亦以此事爲鄭重也。唐興﹐言譜學者以路敬淳爲宗﹐柳衝﹑韋述次之﹐李守素亦明其學。後有李公淹﹑蕭穎士﹑殷寅﹑孔至﹐爲世所稱。按《唐書。路敬淳傳》﹕敬淳明姓系譜﹐自魏﹑晉以來﹐皆有條序﹐著《姓略》《衣冠系錄》等百餘篇。《柳衝傳》﹕太宗已命諸儒撰《氏族志》﹐其後門冑興替不常﹐衝請攺修﹐乃詔魏元忠﹑張錫﹑蕭至忠﹑岑羲﹑崔﹑徐堅﹑劉憲﹑吳兢與衝共訂。先天中﹐又詔衝等撰《姓系錄》。開元初﹐又詔衝與薛南金再加刊定。《韋述傳》﹕述好譜學﹐在祕書私寫柳衝《姓系錄》﹐歸而諦玩﹐故於百氏源流爲詳﹐更撰《開元譜》二十卷。《李守素傳》﹕守素淹通姓氏﹐虞世南嘗與論江左人物﹐世南猶能記憶﹐至北地諸侯次第﹐守素皆有援據。世南但笑而不答﹐曰「肉譜可畏﹗」遂號「肉譜」。《孔至傳》﹕至與衝﹑述等撰《百家類例》﹐以張說等爲近世新族﹐去之。說之子方有寵﹐聞之甚怒。至懼﹐欲增損。述曰「丈夫奮筆成一家書﹐柰何爲人動搖」﹗﹝亦見《封氏聞見記》﹞此李唐重譜學之大槪也。其時有以私意爲髙下者﹐人輒非之。許敬宗以貞觀所定《氏族志》之不載武后本望﹐李義府亦恥其先世不見敍﹐更奏刪正﹐以仕唐官五品以上皆升士流﹐於是兵卒以軍功進者亦得入﹐縉紳嗤之﹐以爲勛格。又可見譜學之嚴﹐𨿽有當朝勢力﹐不得遽爲升降也。按鄭樵《通誌》譜系凡六種一百七十部﹐至馬端臨《文獻通考》﹐所存者不過數家矣。蓋五代以後﹐不崇門閥﹐故此學遂不復講﹐又可以見各朝風尙不同矣。

按﹕六朝時賈氏﹑王氏譜學已不可考﹐其見於《唐書》者﹐曰﹕過江則爲僑姓﹐王﹑謝﹑袁﹑蕭爲大。東南則爲吳姓﹐朱﹑張﹑顧﹑陸爲大。山東則爲郡姓﹐王﹑崔﹑盧﹑李﹑鄭爲大。關中亦號郡姓﹐韋﹑裴﹑柳﹑薛﹑楊﹑杜首之。代北則爲虜姓﹐元﹑長孫﹑宇文﹑於﹑陸﹑源﹑竇首之。其郡姓中﹐三世有三公者曰膏梁﹐有令僕者曰華腴﹐尙書﹑領軍而上者爲甲姓﹐九卿﹑方伯者爲乙姓﹐散騎常侍﹑太中大夫爲丙姓﹐吏部正員郎爲丙姓﹐凡得入者謂之四姓。北齊因之﹐舉秀才﹑州主簿﹑郡功曹﹐非四姓不在選。江左凡郡上姓爲右姓﹐太和以郡四姓爲右姓﹐齊浮屠曇剛《類例》凡甲門爲右姓﹐周建徳氏族以四海通望爲右姓﹐隋以上品茂姓爲右姓﹐唐貞觀《氏族志》凡第一等爲右姓﹐路氏著《姓略》以盛門爲右姓﹐柳衝《姓族系錄》凡四海望族爲右姓。

○六朝忠臣無殉節者魏﹑晉以來﹐易代之際﹐能不忘舊君者﹐稱司馬孚﹑徐廣。故王琳故吏朱乞葬琳﹐首書曰「典午將滅﹐徐廣爲晉家遺家﹔當塗已謝﹐馬孚稱魏室忠臣。」按《晉書。司馬孚傳》﹕晉武受禪﹐陳畱王出就金墉城﹐孚拜辭流涕曰「臣死之日﹐固大魏之純臣也。」《宋書。徐廣傳》﹕廣在晉爲大司農﹐宋武受禪﹐恭帝遜位﹐廣哀感流涕。謝晦曰「徐公將無小過﹖」廣曰「君是興朝佐命﹐身是晉室遺老﹐悲歡之致﹐固是不同。」是二人者可謂知君臣大義矣。然孚入晉仍受封安平王﹐邑四萬戶﹐進拜太宰﹑都督中外諸軍事。廣入宋﹐亦徐中散大夫。抑何其戀舊君﹐而仍拜新朝封爵也﹖蓋自漢﹑魏易姓以來﹐勝國之臣卽爲興朝佐命﹐久已習爲固然。其視國家禪代﹐一若無與於己﹐且轉藉爲遷官受賞之資。故偶有一二耆舊﹐不忍遽背故君者﹐卽已嘖嘖人口﹐不必其以身殉也。又如謝フ﹐當齊受禪時﹐フ爲侍中﹐當解璽﹐フ佯不知。傳詔催令解璽﹐フ曰「齊自應有侍中。」遂不赴。然齊受禪後﹐フ仍以家乞郡﹐爲義興太守。王琨之於宋順帝遜位也﹐攀車慟泣曰「人以壽爲歡﹐老臣以壽爲戚。旣不能先驅螻蟻﹐頻見此事﹗」嗚咽不自勝。然齊髙帝卽位後﹐琨仍加侍中﹐髙帝崩﹐琨又不侍車而步行入宮。然袁昂當梁武起兵時﹐獨拒守。聞東昏死﹐舉哀慟哭。馬仙卑初亦與梁武相抗﹐謂其下曰「我受人寄任﹐義不容降﹐君等各自有親﹐我爲忠臣﹐君爲孝子。」乃悉遣其下﹐獨與壯士數十人拒守。後俱執送建康﹐昂仍仕梁爲侍中﹐仙卑亦爲梁將﹐且曰「小人如失主犬﹐後主飼之﹐便復爲用。」《北史》﹕裴讓之當魏靜帝遜位﹐執手流涕﹐入齊﹐仍爲淸河太守。北齊傅伏守東雍州﹐周武旣破並州﹐令其子世寬來招。伏不受﹐曰「此不忠不孝﹐願卽斬之。」及聞後主被獲﹐乃降﹐入周仍爲岷州刺史。竇熾當隋文帝將受禪﹐自以世受周恩﹐不肯署箋勸進﹐然入隋仍拜太傅﹐加殊禮。柳機當隋文作相時﹐周代舊臣皆勸禪讓﹐機獨義形於色﹐無所陳請﹐然入隋仍拜衛州刺史﹐封建安郡公。顏之儀當周宣帝崩﹐鄭澤矯詔以隋文帝輔政﹐之儀不肯署詔。文帝索符璽﹐之儀又拒之。然文帝登極﹐仍拜集州刺史。文帝將受禪﹐謂榮建緒曰「且共取富貴。」建緒曰「明公此旨﹐非僕所聞。」遂赴官去。及開皇中來朝﹐文帝曰「卿亦梅否﹖」建緒曰「臣位非徐廣﹐情類楊彪。」上笑曰「朕𨿽不解書語﹐亦知卿此言不遜也。」建緒仍歷始﹑洪二州刺史。陳許善心聘隋﹐會隋滅陳﹐禮成而不得返﹐善心衰服哭於階下﹐藉艸東向三日﹐敕書唁焉。明日有詔拜散騎常侍﹐善心哭盡哀﹐入房攺服而出﹐垂涕拜受詔﹐入朝伏地﹐泣不能起。文帝曰「我平陳惟獲此人﹐旣能懷舊君﹐卽是我純臣也。」之數人者﹐史策已載其行義﹐以爲人之所難﹐曾莫有議其先守義而後失節者﹐卽當時人主亦以爲甚難希有﹐而未嘗以必死爲完人。如梁武於仙卑之被執﹐使待袁昂至俱入﹐曰「使天下見二烈士。」周武於傅伏亦親執其手曰「朕平齊惟見此一人。」後俱寵之以官﹐任特至﹐初不以其再仕新朝而薄其爲人。則知習俗相沿﹐已非一朝一夕之故。延及李唐﹐猶不以爲怪。顏常山﹑張睢陽﹑段太尉輩﹐一代不過數人也。直至有宋﹐士大夫始以節義爲重﹐實由儒學昌明﹐人皆相維於禮義而不忍背﹐則《詩》《書》之有功於世教﹐匪淺鮮矣﹗

《後漢書》﹕楊彪在漢朝致仕十餘年﹐曹丕受禪﹐欲以爲太尉﹐固辭﹐乃授光祿大夫﹐賜幾杖。因朝會﹐令彪著布單衣鹿皮冠而後入﹐待以賓客之禮。按彪𨿽辭太尉﹐仍授光祿大夫﹐亦未免有玷。

○隋制從駕官帶妻子隋時從駕公卿許以妻子自隨。《北史。周法尙傳》﹕煬帝好巡行﹐法賞請爲方陣﹐四面外拒﹐六宮及百官家口並處其內。《趙才傳》﹕帝每巡幸﹐才恆爲斥堠在途﹐遇公卿妻子有違禁者﹐輒醜言大罵﹝以上二事亦見《隋書》﹞。又帝在太原﹐將還京﹐宇文述曰「從官妻子俱在東都﹐便道向洛陽﹐自潼關入可也。」楊玄感反﹐先攻東都﹐謂李密曰「從駕百官妻子俱在東都﹐攻之不能無動。」許善心從駕江都﹐宇文化及之亂﹐爲所殺﹐其母年九十二﹐臨喪不哭﹐曰「能死國難﹐我有兒矣﹗」因臥不食﹐十餘日亦卒。此皆從駕帶家屬之證也。又帝徵髙麗﹐命宇文述爲將軍﹐聽以家累自隨﹐謂項羽「虞兮」卽故事也。則行軍亦許帶妻子矣。按《魏書》﹕孝文帝欲造船至鄴﹐髙道悅曰「從駕羣僚﹐聽將妻累﹐舟楫之間﹐更無阻隔﹐士女雜亂﹐內外不分。」《北齊書》﹕裴澤與妻魏氏恩好甚篤﹐每從駕﹐其妻亦至﹐時人以爲健婦夫半。是魏﹑齊以來﹐從駕官原聽帶家累﹐並不自隋始。至如李克用破黃巢還﹐上源驛之難﹐以劉夫人計謀得保軍還。又唐莊宗先得符道昭妻侯氏﹐專寵軍中﹐謂之夾寨夫人﹐出兵四方﹐常以相從。後得劉氏﹐又愛之﹐下魏博﹐戰河北﹐十餘年未嘗髙主離左右。是克用父子行軍皆帶妻子也。又莊宗在楊劉﹐將趨鄆﹐下令軍中﹐盡歸其家屬於魏。則軍士亦得帶妻子在軍矣。

○唐初武功之盛《唐書。土蕃傳贊》謂﹕唐初四裔有弗率者﹐皆移兵討之﹐蹶其牙﹑犁其庭而後已。《渤海傳贊》又謂﹕薄海內外﹐尊天子爲天可汗。蕃夷君長﹐待唐璽乃能國﹐一不賓輒遭夷縛。可想見當日武功之盛﹑幅員之大也。今按太宗時﹐李靖擊突厥﹐擒頡利可汗﹔而突利可汗先已來降﹐封北平郡王﹔車鼻可汗不入朝﹐右驍衛髙侃討斬之。侯君集擊髙昌﹐俘其王智盛﹐以其地爲廷州。都支十姓可汗叛﹐裴行儉以計執之。又降突厥伏念可汗﹐盡平突厥餘黨﹐破突厥泥熟匐﹐得其首以歸﹐蓋嘉運又虜吐火仙骨啜可汗。李擊滅薛延陀﹐降其可汗咄摩支﹐入朝授官﹐於是鐵勒十一部皆歸命。郭孝恪伐焉耆﹐虜其王。龍突騎施討鐵勒九姓﹐單騎入諭﹐鐵勒遂縛僞葉護以降。後焉耆復立那支﹐阿史那社爾又擊斬之。社爾又與契何力討龜玆﹐擒其王訶梨布失畢。其將那利叛﹐又擒之﹐凡破五大城﹐諭降小城七百餘。又討西突厥﹐擒其酋處蜜時健俟斤以歸。楊宏禮破處蜜﹐殺焉耆王﹐降及支﹐獲龜玆﹑於闐王以歸。薛仁貴討契丹﹐擒其王阿卜固﹐又平九姓蕃。其尢奇者﹐浮屠玄奘自天竺歸﹐太宗遣王元策至其國﹐其國發兵來拒。元策從者才數十人﹐皆歿於戰。元策隻身奔吐蕃﹐檄召鄰國兵﹐破之﹐擒其酋阿羅那順﹐降城邑五百八十所。此𨿽班超﹑傅介子亦不逮也﹗自破龜玆﹐始徙安西都護於其地﹐統於闐﹑碎葉﹑疏勒﹐號四鎭。自擒車鼻可汗後﹐突厥盡爲封疆臣﹐始置單於都護府﹐領狼山﹑雲中﹑桑幹三都督﹐蘇農等二十四州。又置瀚海都護府﹐領金微﹑新黎等七都督﹐仙萼﹑賀蘭等八州。又置松漠都督府﹐統達稽﹑紇便等部。黨項拓跋赤辭不朝﹐劉師立諭降之﹐又以松州爲都督府。於是自河首積石以東皆爲中國地。自鐵勒十一部皆歸﹐乃以回紇部爲瀚海﹐多覽葛部爲燕然﹐僕骨部爲金微﹐拔野古部所幽陵﹐同羅部爲龜林﹐思結部爲盧山﹐皆號都督府﹐卽故單於臺置燕然都護府以統之。其後攺燕然爲瀚海都護府﹐領回紇﹐徙故瀚海都護於古雲中城﹐號雲中都護府。磧以北隸瀚海﹐磧以南隸雲中。髙宗﹑武后之世﹐餘威猶振﹐蘇定方大破賀魯於伊麗水上﹐降其五弩失畢﹐遣將蕭嗣業至石國﹐擒賀魯唐﹐地遂極西海。而思結闕俟斤都曼擁所部及鄰部蔥嶺等國爲亂﹐定方又擊擒之﹐蔥嶺以西皆定。又平百濟﹐俘其王義慈及太子隆﹑次子泰等。李破髙麗﹐執其王藏﹑其男建等﹐凡五部百七十六城﹐分其地爲都督府者九﹐州四十二﹐縣百﹐復置安東都護府﹐於是唐地又極東海矣﹝後仍遣藏與隆各還本國安輯余從﹞。武后時﹐猶命王孝傑擊破土蕃﹐復取四鎭﹐仍置安西都護府於龜玆。而契丹孫萬榮入寇﹐又地中斬之﹐傳首東都。開元﹑天寶之世﹐髙仙芝逾蔥嶺討小勃律﹐降其王蘇失利之﹐遂平其國﹐而大食等七十二國皆來附。又討石國﹐虜其王以歸。夫蒙靈討突騎施﹐斬其王。莫賀達幹回紇擊突厥白眉可汗﹐傳首京師﹐突厥毗伽可惇來降。程千里追阿布思﹐諭葛邏祿葉護執以獻。《通鑑》謂是時聲教所被之州三百三十一﹐羈縻之州八百﹐信乎幅員之盛﹐𨿽西漢不及也﹗及乎安史亂後﹐𨿽河北亦莽爲盜區﹐終唐之世﹐不能復矣﹗

○唐初多用蕃將史大柰﹐本西突厥特勒。馮盎﹐本髙州土酋。阿史那社爾﹐本突厥處羅可汗之子。阿史那忠﹐本蘇尼失之子。契何力﹐本鐵勒莫賀可汗之孫。黑齒常之﹐本百濟西部人。泉男生﹐本髙麗蓋蘇文之子。李多詐﹐亦酋長之後。論弓仁﹐本土蕃族。尉遲勝﹐本於闐國王。尙可孤﹐本鮮卑別種。他如李光弼﹑渾﹑裴玢等﹐亦皆外蕃久居中國者。

○唐制內外官輕重先後不同有唐一代﹐內外官輕重先後不同﹐有迥相懸絕者。太宗時﹐馬周疏云﹕朝廷獨重內官而輕刺史﹑縣令﹐刺史多是武夫﹐或京官不稱職者。邊遠之任﹐用人更輕。是貞觀時已有重內輕外之獘。武后時李嶠﹑唐休秦言﹕朝廷重內官﹐輕外職﹐每除授牧伯﹐皆再三披訴﹐所遣外任者﹐多是貶累之人。今請選賢者分典大州。王嗣立亦言﹕縣令﹑刺史不加揀擇﹐京官坐負及聲稱下者乃典州﹐吏部年老不善刀筆者乃擬縣。盧懷愼亦言﹕比見官犯贓者任以江淮嶺磧﹐粗示懲貶﹐其人內懷自棄﹐殉貨掊克﹐益無悛心。以罪吏牧遐方﹐是謂惠姦而遺遠。遠州陬邑﹐何負聖化﹐而獨受其惡政乎﹖明皇時﹐張九齡奏言﹕今刺史﹐京輔雄望之郡﹐猶少加選擇﹐江淮﹑隴蜀﹑三河大府之外﹐由京官出者﹐或身有累﹐或政無狀﹐用牧守爲斥逐之地。或其先附會髙位﹐及勢衰﹐謂之不稱京職﹐出以爲州。武夫﹑流外﹐積資而得﹐不計其才。刺史尙爾﹐何論縣令﹗古者刺史入爲三公﹐郎官出宰百里。今朝廷士入而不出﹐京師衣冠所聚﹐聲名所出﹐從容附會﹐不勤而成﹐是大利在內而不在外也﹐智能之士安肯出爲刺史縣令哉﹖是時源乾曜以大臣子多任京職﹐俊率任外官﹐非平施之道﹐請以己子三人任京職者出二子於外﹐以示近始。詔褒之。《倪若水傳》亦云﹕時天下承平﹐朝廷尊榮﹐人皆重內任。𨿽自冗官擢方面﹐皆自謂下遷。班景倩自揚州采訪使入爲大理少卿﹐若水餞之於郊﹐顧左右曰「班公是行若登仙﹐吾恨不得爲騶僕。」可見唐初以至開元﹑天寶內重外輕之風也。及肅﹑代以後﹐京師凋敝﹐俸料寡薄﹐則有大反是者。《通鑑》﹕元載當國﹐以仕進者多樂京師﹐惡其逼己﹐乃制俸厚外官而薄京官。京官不能自給﹐常從外官乞貸。楊綰﹑常兗𨿽奏加京官俸歲約十五六萬緡﹐然風會所積﹐利常在外﹐京官之貧如故。《唐書。嗣曹王臯傳》云﹕臯爲祕書少監﹐上元中京師饑﹐斗米值數千。臯乞外官﹐不允﹐乃故抵微法﹐貶溫州長史。《李泌傳》亦云﹕是時州刺史月俸千緡﹐方鎭所取無藝﹐而京官祿薄﹐自方鎭入爲八座﹐至謂罷權。薛邕由左丞貶歙州刺史﹐家人恨降謫之晚。崔裕甫任吏部員外郎﹐至求爲洪州別駕。其節度使府賓佐有所懺者﹐薦爲郎官。當遷臺閣者﹐皆以不赴取罪去。李泌以爲外太重﹐內太輕﹐請隨官閒劇普增其俸﹐爲竇參沮而止。此距開元﹑天寶時不及三四十年﹐而外重內輕相反一至於此﹐亦可以觀世變也﹗

○唐制升殿用宮女侍《文昌雜錄》云﹕唐制﹐天子坐朝﹐宮人引至殿上。故杜甫詩有「戶外昭容紫袖垂﹐雙瞻禦坐引朝儀」之句。蓋自武后臨朝﹐女官隨侍﹐後遂相沿爲定制耳。《宋史》呂大防疏稱﹕唐入閣圖有昭容位﹐可見當日著爲朝儀﹐至形之圖畫也。按《唐書》天二年十二月詔曰﹕宮妃女職﹐本備內任﹐今後每遇延英坐日﹐只令小黃門祗候引從﹐宮人不得出內﹐由此遂罷。則唐末始革除。

○唐制吏部分東選南選唐制﹐吏部分爲三銓﹕尙書一人曰尙書銓﹐侍郎二人曰中銓﹑東銓﹝見《五代史。姚ダ傳》﹞。東銓亦曰東選。貞觀元年以京師谷貴﹐始分人於雒州置選。至髙宗開耀元年﹐以關外道途遙遠﹐河雒天下之中﹐始詔東西二曹兩都分簡﹐卽所謂東選也。《舊唐書。魏知古傳》﹕帝令知古往東都知吏部尙書主選事﹐甚稱職﹐手詔嘉之。又盧懷愼與知古分領東都選﹐蘇晉與齊浣更典二都選。代宗廣徳二年﹐命楊綰知東京選﹐賈至知東都舉﹐皆見《新唐書》。東選外又有南選﹐其銓選之地有數處。《舊唐書》髙宗上元三年置南選﹐使簡補交廣黔等州官。《百官志》﹕嶺南黔中三年一置選補使﹐號爲南選。如《啖助傳》﹕仲子陵典黔中選補﹐乘傳過家。此置選於黔中者也。張九齡爲桂州都督兼嶺西按察選補使﹐柳澤爲侍禦史監嶺南選﹐徐浩以都官郎中爲嶺南選補使﹐韋爲桂管觀察使﹐管內邑長三百餘員﹐由吏部補者十之一﹐他皆使量才補之。此置選於嶺南者也。至徳元載﹐命崔渙宣慰江南兼知選舉。《舊唐書》﹕興元二年﹐劉滋以吏部侍郎往洪州知選舉﹐時兵荒後﹐選人不能赴調﹐乃命滋江南典選﹐以便江嶺之人。又李峴罷政爲吏部尙書﹐知江淮選舉﹐置銓洪州。此置選於江西者也。

○唐時簿尉受杖《Т齋閒覽》引杜甫《贈髙適》詩﹕「脫身簿尉中﹐始與捶楚辭。」韓退之《贈張功曹》詩﹕「判司卑官不堪說﹐未免捶楚塵埃間。」杜牧《寄侄阿宜》詩﹕「參軍與簿尉﹐塵土驚皇皇。一語不中治﹐鞭捶身滿瘡。」以爲唐之簿﹑尉有過﹐卽受笞杖﹐猶今之胥吏也。不知唐制更不止此。《新唐書。劉晏傳》﹕晏爲轉運使﹐代宗嘗令考所部官﹐五品以上輒系劾﹐六品以下杖然後奏﹐則不特薄尉矣。又張鎬杖殺刺史閭邱曉﹐嚴武杖殺梓州刺史章彜﹐則節度使並可杖殺刺史矣。楊炎爲河西節度使掌書記﹐以縣令李太簡嘗醉辱之﹐炎令左右反接﹐榜二百幾死﹐則節度書記並可杖縣令矣。《舊唐書》本紀﹕元和元年﹐觀察使韓臯杖安吉令孫致死﹐罰一月俸料。《新唐書》﹕穆寧爲轉運使﹐杖死沔州別駕﹐坐貶平集尉。是𨿽有降罰處分﹐然以杖之至死故稍示罰﹐而長官得杖僚屬之制自在也。《裴耀卿傳》﹕刺史楊犯贓﹐詔杖六十﹐流古州。耀卿言「刺史﹑縣令異諸吏﹐今使裸躬受笞﹐事太逼辱。」又禦史蔣挺坐法﹐詔決杖朝堂。張廷奏曰「士可殺﹐不可辱。廷臣有罪當殺之﹐其餘或奪俸﹐或收贖可也。」廣州都督裴先抵罪﹐張嘉貞請杖之﹐張說曰「刑不上大夫﹐若罪應死卽斬﹐不宜廷辱﹐以卒伍待。」是其時朝臣皆以爲言﹐然卒不聞停此制也。而Т齋但據杜﹑韓詩謂唐時簿尉受杖﹐此猶未詳考耳。按百官受杖﹐本起於漢光武。《後漢書。申屠剛傳》﹕光武時﹐尙書近臣乃至捶撲牽曳於前﹐剛每極諫。《宋均傳》﹕均每刪疑事﹐上以爲有姦﹐收郎縛格將杖之。《鐘離意傳》﹕明帝怒郎藥崧﹐以杖撞之﹐崧走伏牀下﹐曰「天子穆穆﹐諸侯皇皇。未聞人君﹐自起撞郎。」又司農上事﹐誤以十爲百﹐帝召郎將笞之。意自引罪﹐卽解衣就格﹐帝乃免之。《左雄傳》﹕大司農劉據被譴﹐召詣尙書﹐傳呼促步﹐又加捶撲。雄上言「九卿大臣﹐行有玉之節﹐孝明帝始有撲罰﹐皆非古典。」順帝從而攺之﹐於是九卿無遭撲者。是杖罰官僚實始於光武﹐明帝至有加之九卿者﹐順帝始停之。而《魏書。何夔傳》﹕魏武性嚴急﹐掾屬公事﹐往往如杖﹐惟夔常畜毒藥﹐以死自誓﹐故終不見辱。則官僚受杖﹐魏武又嘗行之。《後魏書》﹕陳建在州貪暴﹐文成帝遣使罰杖二十。皮懷喜在州以飲酒廢事﹐孝文帝遣使決以杖罰。《髙允傳》﹕魏初法嚴﹐朝士多見杖罰。允歷事五帝﹐五十餘年﹐初無譴咎。《北齊書》﹕唐邕以從事中郎封長業徵官錢違限﹐杖二十。《隋書》﹕燕榮爲幽州總管﹐性嚴酷。元宏嗣除幽州長史﹐懼爲所辱。文帝知之﹐敕榮曰「宏嗣杖十以上﹐皆須聞奏。」榮乃因事笞之﹐每笞不滿十﹐而一日之中﹐或至三四。又趙仲卿鎭平涼﹐鞭笞長吏﹐輒至二百。《盧思道傳》﹕思道請朝臣犯笞罪﹐得以贖論。文帝從之。是思道未請以前﹐朝臣笞罪猶的決也。此又北朝及隋時杖罰之制。惟南朝稍異。按《齊書。陸澄傳》﹕郎官舊坐杖﹐皆有名無實﹐明帝用法嚴﹐尙書郎有杖罰者﹐因蕭琛言依舊不行。是南朝杖罰之制稍輕於北朝也。唐制蓋沿北朝及隋故耳。宋時此風漸少﹐然《宋史》﹕明稿知並州﹐時邊任多紈子弟﹐鎬擇其尢不職者杖之。是亦未嘗無的杖之制。《理宗本紀》﹕淳二年﹐詔今後州縣官有罪﹐諸帥毋輒加杖責。禁杖官吏﹐至煩明詔﹐是其時帥府本可杖官吏也。金﹑元二朝﹐此風尢盛。文惟簡記金國上自宰執﹐下至制司簿尉﹐有罪者皆杖責。州縣官有罪﹐則差天使至彼杖之﹐名曰監斷。《金史》﹕海陵杖張浩﹑蕭玉曰「大臣決責﹐痛如朕躬﹐事不得己﹐汝等悉之。」世宗元妃李氏葬時﹐都水監髙杲治道不如式﹐烏古論元忠杖之四十。上謂元忠曰「六品官有罪當奏﹐乃擅決耶﹖」然亦未聞罪元忠也。《張行信傳》﹕時監察禦史杖罰多的決﹐因行信力爭﹐乃論贖。洪皓《松漠紀聞》云﹕余至河陰﹐縣令以病解﹐獨薄出迎﹐不肯坐。乃因軍餉失期﹐縣令被撻柳條一百﹐簿亦受此罰﹐故瘡不可坐。又《金史。蔡傳》﹕爲戶部員外郎﹐以髙元鼎事牽累﹐笞四十。官贖外仍的決﹐則郎署卿監亦不免矣。《宣宗紀》﹕詔州縣官𨿽積階至三品﹐坐乏軍儲﹐聽行部者決譴。《歸潛誌》﹕趙秉文爲術虎髙琪所惡﹐奏攝南京轉運司﹐果誤糧艸﹐當杖。宣宗曰「學士豈當耶﹖」琪奏非此不足示懲﹐遂杖四十﹐秉文大恨。則又因軍興催餉嚴急也。哀宗時﹐髙琪又立法﹐職官有犯皆的決。許古諫﹐不從。則非誤軍餉者亦杖矣。元初比金制尢甚。《元史。世祖本紀》﹕詔軍士所過﹐毋得撻辱官吏。是軍士亦嘗毆官也。《桑哥傳》﹕嘗以檢刷文簿笞禦史四人﹐自後禦史赴省部﹐掾令史皆與之抗禮。《趙孟ぽ傳》﹕桑哥專政﹐六曹后至者被笞。孟ぽ後至﹐斷事官亦引受笞。葉李解之﹐乃免。是禦史﹑學士亦例受杖也。孟ぽ又嘗奉命至江南﹐責行省壅滯鈔法﹐詔凡左右司及諸路官﹐許竟加笞責。是外臺官亦例受杖也。至元二十年﹐桑哥敗﹐世祖以其撻禦史﹐𨿽命省臺論其罪﹐然大徳七年﹐成宗又禁諸王附馬毋輒杖州縣官。可見官吏受杖之例仍未停止。《閻復傳》﹕復奏云「古者刑行不上大夫﹐今郡守之貴﹐以徵租受杖﹐非所以勵廉隅也。」則元時官吏杖罰之制﹐更烈於前代矣。前明又有廷杖之制。洪武中﹐杖死永嘉侯朱亮祖﹐以其父子鞭死工部尙書夏祥也。則太祖已開其端﹐其後寢不復用。正統中奄豎擅權﹑竊以示威﹐於是殿陛行杖﹐遂爲故事﹐並有荷校及罰跪之法。黃尊素疏云「正統﹑正徳中﹐廷杖及王振﹑劉瑾爲之﹐嘉靖﹑萬曆時﹐廷杖乃張璁﹑嚴嵩﹑張居正爲之。」今按《明史》﹐亦有不盡出於權姦者。正統中﹐尙書劉中敷﹐侍郎吳璽﹑陳常﹐祭酒李時勉﹐司業趙琬﹐或荷校﹐或受杖﹐因皆王振所爲。成化中﹐以科道不劾馬文升﹐杖給事中禦史李俊等二十九人各二十﹐又杖刑部郎林俊﹐固皆汪直所爲。正徳中﹐十三道禦史薄彥徽﹑陸昆等劾劉瑾﹐各杖三十﹐楊源再﹐杖六十﹔蔣欽繼上疏﹐每疏杖六十﹐凡三疏﹐遂杖死﹐此固瑾所爲。嘉靖中﹐周怡﹑沈煉﹑楊繼盛以劾嚴嵩被杖﹔徐應丰﹑葉經爲嵩所構﹐被杖死﹔厲汝進﹑查宗彜﹑徐養正﹑劉起宗﹑劉祿以劾嚴世蕃被杖﹔嵩復以河套事激帝怒﹐杖給事中禦史於庭﹐此固嵩所爲。萬曆中﹐吳中行﹑趙用賢﹑艾穆﹑沈思孝﹑鄒元標皆以論張居正奪情事被杖﹐此固居正所爲。外此如景泰中廖莊﹑章綸﹑鐘同之被杖﹐則以請復沂王爲太子也。成化中章懋﹑黃仲昭﹑莊昶之被杖﹐則以諫元夕張燈也。崔升﹑王純之被杖﹐則以請用王恕及諫罷王恕也。吳文度又破杖﹐則以論妖僧紀曉也。張泰之被杖﹐則以諫萬貴妃干政也。姜昂之被杖﹐則以劾李孜省也。董之被杖﹐則以請罷商輅也。正徳中以諫南巡杖舒芬等一百七人﹐杖黃鞏等二十九人﹐死者凡十一人。其時瑾已死﹐則江彬等爲之也。嘉靖中以爭大禮杖丰熙等百三十四人﹐死者十六人。其時張璁未當國﹐則固帝自爲之也。張選之被杖﹐則以諫遣郭勛代享太廟﹐其時嵩亦尙未柄用﹐則亦帝自爲之也。他如楊爵﹑楊最之杖死﹐則以諫服丹藥也。周天佐﹑浦釒宏之被杖﹐則以救楊爵也。劉魁之被杖﹐則以諫造雷殿也。烏從謙之杖死﹐則諫齋醮也。楊久繩﹑純巽言之被杖﹐則以胡膏誣其薄修元品物也。何光裕﹑龔愷之被杖﹐則以劾史道﹑仇鸞也。甚至公卿大臣亦多不免﹐如總督郭宗臯﹑翟鵬﹐巡撫陳耀﹑朱方﹐皆以邊事被杖。刑部侍郎彭黯﹑左都禦史屠僑﹑大理卿沈良才﹐以議丁汝夔獄緩被杖。耀﹑方斃杖下﹐黯﹑僑﹑良才等杖畢仍趣令治事。林俊言﹕成化時杖一二臣﹐率容厚棉重氈疊裹﹐逆瑾擅權﹐始令去衣﹐嘉靖時尢多杖斃。自古百僚之受辱﹐無有過前明者。其始權姦竊柄﹐創此刑以脇制朝士﹐其後習爲故事﹐人主逞其一時之怒﹐用之於殿廷而以爲固然。朝廷旣失刑﹐而殊杖者轉因以得名﹐凡拜杖出國門者﹐海內士大夫咸希風景慕﹐不以爲辱而以爲榮﹐於是國法不足敵公論矣。至大吏之杖僚屬﹐𨿽非令甲。然亦間有行之者。正統中﹐王來爲山西左參政﹐以公事杖死縣令不職者十﹐逮下獄。景泰中﹐趙榮出勘河道﹐嘗撻辱官吏﹐三司上章劾之。成化中﹐李裕爲副都史﹐欲振臺綱﹐禦史有過﹐或遭撻。雍泰爲山西按察使﹐以太原知府尹珍不避道﹐召而跪之﹐珍不服﹐竟笞珍。後泰撫宣府﹐又以大杖決參將李稽。嘉靖中﹐胡纘宗以事笞陽武知縣王聯。蕭鳴鳳爲廣東提學﹐以憤撻肇慶知府鄭章。𨿽皆以違制被劾﹐然亦見國法縱弛﹐外僚恃勢﹐竟敢有行之者。今武弁猶有杖罰之例﹐而文職則否﹐所全士大夫廉恥多矣。○唐時國史聽隨任修撰宋子京修《唐書》﹐司馬溫公修《通鑑》﹐皆修前代書﹐隨任修撰﹐固無礙也。唐時則國史亦有聽人隨任修輯者。《舊唐書》﹕吳兢出爲荊州司馬﹐時國史未成﹐詔許以史稿自隨。蕭嵩領國史﹐奏遣使者就兢取其書﹐得六十餘篇。張說爲天兵大使﹐敕許以國史稿卽軍中論撰。及說致仕﹐又詔在家修史。令狐亙撰《代宗實錄》未就﹐會貶外﹐詔聽在外成書。元和中﹐其子上之。沈傳師修《憲宗實錄》未成﹐出爲湖南觀察使﹐監修杜元穎援張說﹑令狐亙之例﹐請以史稿殘課付傳師卽官下成之﹐詔可。然國史聽人攜帶﹐究非愼重之道。故張說修史於家﹐李元言「史館在禁中﹐所以祕嚴之也。請勒說以書就館﹐參會撰錄。」吳兢修《唐春秋》未就﹐乞官給筆札﹐太臣奏國史不宜在外﹐乃詔兢赴館撰錄。而劉子玄修國史﹐會天子在洛﹐將西還﹐子玄自乞畱東都。或言不宜﹐乃驛召至京。

○唐時王爵之濫古來王爵之濫﹐未有如唐中葉以後之甚者。唐初如李靖﹑李﹑尉遲敬徳﹑秦叔寶等戰功﹐皆只封公﹐其膺王爵﹐惟外番君長內附﹐如突利封北平郡王﹐思摩封懷化郡王﹐以及羣雄中有來降者﹐如髙開道封北平郡王﹐羅藝封燕郡王而已。自武后欲大其族﹐武氏封王者二十餘人﹐於是王爵始賤。中宗復位﹐遂亦封敬暉﹑張柬之等五王﹐並李多祚亦王﹐韋後外戚追王者亦五人﹐然不久皆革除。開元以來﹐無復此事﹐直至天寶末﹐安祿山封北平郡王﹐哥舒翰封西平郡王﹐火拔歸仁封燕山郡王﹐於是又有圭爵之制﹐然亦尙未濫也。自肅宗起兵靈武﹐其時府庫空竭﹐專以官爵賞功﹐諸將出徵﹐皆給空名告身﹐自開府﹑特進﹑列卿﹑大將軍﹐皆聽臨事注授﹐有至異姓王者。及徳宗奉天之難﹐危害萬狀﹐爵賞尢殷。嘗授渾詔書千餘﹐自禦史大夫實封五萬戶以下﹐募士擊賊。又賜筆﹐使量功署詔﹐不足則署衣以授。是時王爵幾徧天下﹐稍有宣力﹐無不王者矣。大槪肅宗以後﹐封王者凡有數種。其以大功封者﹐如郭子儀﹑李光弼﹑李晟﹑馬燧﹑渾﹐其最著者也。其功績不必甚大而亦封王者﹐如河陽懷州之戰﹐光弼爲統帥﹐而列將白孝徳以擒劉龍仙封﹐侯仲莊以擒安太淸封﹐郝廷玉以擒徐璜玉封﹔劉辟之平也﹐髙崇文爲統帥﹐而裨將酈定進﹑髙霞寓俱封﹔他如陳利貞以救睢陽封﹐柏良器以救寧陵封﹐曹華以拔淩雲柵封﹐王智興以取隸州封﹐張子良以擒李封﹐衛伯玉以破李歸仁封﹐劉海賓以斬劉文喜封是也。並有不必戰功而亦封王者﹐如辛云京但守太原﹐李國臣但從光弼守河陽﹐李元諒但守華山﹐段秀實但歷佐三節度府是也。甚至奉天之難﹐杜希全以兵來赴卽封﹐朱忠亮以四十騎至亦封﹐李維簡以三十騎至亦封﹐馮河淸以軍仗至亦封﹐賈隱林隻身至亦封是也。有自賊中自拔來歸而封者﹐烏承勸史思明降﹐不聽﹐脫身走歸而封﹐薛嵩爲史朝義將﹐來歸而封﹐李洧爲淄靑將﹐以徐州降而封。或𨿽未能自拔﹐但送款卽封者﹐如阿史那承慶﹑安守忠皆自安慶緒所先送款而封﹐李忄登從李希烈所上表歸朝而封是也。有賊將來降而先封者﹐如史思明初降卽封﹐田承嗣﹑李懷仙皆史朝義部將﹐朝義敗﹐始乞降而亦封﹔劉悟本﹐李師道將﹐反兵擒師道降亦封是也。有藩鎭跋扈﹐不得已而封之者﹐如朱滔﹑朱希彩﹑朱克融﹑李納﹑田悅﹑田緒﹑何簡之類是也。有藩鎭兵盛﹐欲其立功而先封者﹐如李希烈未叛前﹐欲其討梁崇義而卽封﹐吳少誠未叛前﹐以獻計防崇義而亦封是也。甚至符之封﹐以其父令奇死田悅之難﹐而王其子以慰之。路應之封﹐以其嘗有恩於李泌﹐而封王以酬之。益可見王爵之不甚愛惜也。考其時封王者﹐不必皆髙官顯秩﹐如王虔休封王時方爲李抱貞都虞候﹐張孝忠封王時方爲李寶臣所屬易州刺史﹐王武俊初封王時亦爲寶臣牙將﹐陳楚封王時方爲張茂昭牙將﹐史憲誠祖道徳﹑父周洛及憲誠三世俱封王﹐而俱爲田氏牙將﹐段秀實﹑谷從政封王時俱不過刺史﹐伊愼封王時官不過別駕﹐李惟簡封王時官不過太子諭徳。甚至髙固本渾家奴也﹐而亦封王。裴玢本論惟明亻兼力也﹐而亦封王﹐仍爲論惟明坊牙將。《通鑑》謂是時軍中但以職任相統攝﹐不得計爵之髙下﹐至有僮僕衣金紫﹑稱大官而執賤役如故者。今按郭子儀麾下宿將數十﹐皆王侯貴重﹐子儀頤指若部曲﹐家人亦以僕隸視之。李光弼爲元帥時﹐僕固懷恩已封大寧郡王﹐河陽之戰稍退縮﹐光弼卽令斬首﹐懷恩懼﹐遂致死於敵。而張巡守雍州﹐不過一眞源令﹐其下大將六人﹐官皆開府特進。可見是時爵命𨿽榮﹐人皆不以爲貴﹐卽身受者亦不以爲榮﹐故大將軍告身才易一醉。爵賞馭人之柄﹐於是乎窮。此亦可以觀世變也﹗

●卷十八○汴京始末王西莊《十七史商榷》第九十四卷

謂﹕從古無都汴者﹐不意朱全忠凶醜忽創都於此。按汴爲京﹐𨿽自朱梁始﹐然朱全忠由此創業﹐其建都則仍在洛陽也。天元年趣昭宗遷洛﹐以便傳禪﹐是歲遂弒昭宗。明年正月﹐唐遣百官至汴﹐奉璽緩勸進﹐全忠乃升汴爲東都﹐洛陽爲西者。開平二年﹐卜郊於西都。三年﹐如西都﹐自此常居洛。其被友弒也﹐亦因全忠以傳國璽付友文妻王氏﹐往東都召友文﹐故友弒之。時友貞爲東京畱後﹐遣兵誅友﹐羣臣請入洛卽位。友貞曰「夷門本太祖興王之地。」於是遂卽位於東都﹐自此汴始爲帝京。然唐莊宗入汴後仍都洛陽。及明宗兵變時﹐莊宗統兵至汴禦之﹐而明宗已先入汴﹐遂回洛﹐爲郭從謙所弒。明宗之建國也﹐亦自汴至洛﹐卽位於莊宗柩前。湣帝﹑廢帝皆都洛。石敬瑭亦都洛。天福二年如汴州﹐以其地便漕運。三年始升汴爲東京﹐而定都焉。耶律徳光亦嘗登位於此而去。漢﹑周﹑宋皆因之。靖康被遷﹐後金封劉豫爲齊帝﹐豫又徙都於汴。後金主亮以侵宋又都之。宣宗﹑哀宗以避蒙古兵又都之。哀宗入蔡後﹐崔立以汴降元﹐自此遂廢爲州。此汴京始末也。

○宋制武選歸吏部《文昌雜錄》記禦史臺言﹕文徳殿視朝儀﹐兵部侍郎與吏部侍郎東西相向對立﹐蓋因唐制武選在兵部也。今吏部左選掌文官﹐右選掌武官﹐請自今以後視朝﹐以吏部左右侍郎分立殿廷。詔可。此可見宋制武官亦歸吏部銓選。按《宋史。蘇頌傳》﹕唐制吏部主文選﹐兵部主武選。神宗謂三代﹑兩漢本無文武之別﹐議者不知所處﹐頌言「唐制﹐吏部有三銓之法﹐分品秩而掌選事。今欲文武一歸吏部﹐則宜分左右曹掌之﹐每選更以品秩分治。」於是吏部始有四選法。

○宋﹑元榷酤之重榷酤本起於漢武帝之世。按《漢書》桑弘羊建造酒之令。應劭云﹕縣官自賣酒也。《昭帝紀》﹕始元六年罷榷酤官﹐令民得以律占租。劉分攵曰﹕令民賣酒以所利占而輸其租也。丘曰﹕𨿽罷榷酤﹐猶聽民自釀而官收其稅也。王莽又制官作酒以二千五百石爲一均﹐粗米二斛﹑曲一斛得酒六斛六斗。此又復武帝官酤也。《唐書》﹕王仲舒以江西觀察使。初﹐江西榷酒﹐民私釀者抵死不絕﹐谷數斛僅易鬥酒。仲舒至﹐始罷酤錢。是唐時亦行漢武榷酷之令。本紀﹕貞元二年﹐畿內榷酒﹐每斗榷錢一百五十文﹐蠲酒戶差役。則又參用昭帝以律占租之制。而史策所載歷代榷酤﹐未有如宋之甚者。《宋史》﹕太祖建隆二年班造酒曲律。太宗太平興國二年﹐初榷酒酤。《王嗣宗傳》﹕嗣宗知澶州﹐上言「本州榷酤斗量校省斗﹐不及七升﹐而民私釀三石以上法法死﹐刑太峻。請照省斗定罪」云云。三石私釀卽入死刑﹐可見宋制之酷矣。周密《癸辛雜識》﹕其先祖僑居吳興﹐𨿽食醋﹐亦必市之於官。一日與客持螯﹐醯味頗異﹐問之﹐則乳母所爲﹐以備不時之需者。遂亟去之﹐曰「畢竟是官司禁物。」又束元嘉知海陵郡﹐禁醋甚嚴﹐有大書於其郡門曰「束手無措」。是宋制並禁醋矣﹗趙節齋尹京日﹐使沈次卿提督十三酒庫。次卿令拍戶於本府納錢﹐給由詣諸庫打酒﹐聽自擇所向﹐歲終則合諸庫所售之多寡而殿最之﹐故課增而人無怨。此宋時官務賣酒之大槪也。《夷堅志》﹕鄱陽民許二多釀酒﹐而日輸官課﹐稍以致富。則又有聽民輸課自釀﹐如漢昭之制以律占租者。至趙開在蜀﹐以軍需亟﹐乃變法﹕曲與釀具皆官自買﹐聽釀戶各以米赴官場自釀﹐凡一石米輸錢三千﹐並雜用二十二文﹐多寡惟錢是視﹐不限以數。一石米不過釀酒二石餘﹐而先須輸課三千餘文﹐則當日酒價之貴可知﹐較杜甫詩所謂「一斗酒費三百靑銅錢」者﹐覺唐制尙甚輕也﹝然《宋史》洪擬疏云﹕酤榷立法甚嚴﹐犯者籍家財充賞。大官世臣﹐公行沽賣﹐則不敢問。是行法只及孤弱也。則酤榷之獘﹐又不止削民資而已﹞。元人劉詵作《萬戶酒歌》云「城中禁釀五十年﹐目斷吹秫江東煙。務中稅增價愈貴﹐舉盞可盡官緡千。」則元時官酒之貴﹐更甚於宋。以今日較之﹐始知太平之世﹐人人得有生之樂﹐蓋千百年來無此歡暢矣﹗

○宋人好名譽歷朝以來﹐《宋史》最繁。且正史外又有稗乘雜說﹐層見疊出。蓋其時士大夫多尙名譽﹐每一巨公﹐其子弟及門下士必記其行事﹐私相撰述。如《王文正公遺事》《丁晉公談錄》《楊文公談錄》《韓忠獻遺事》及《君臣相遇傳》《錢氏私誌》《李忠定靖康傳信錄》《建炎進退誌》《時政記》之類﹐刊刻流布﹐而又有如朱子《名臣言行錄》之類揚光助瀾﹐是以宋世士大夫事迹傳世者甚多﹐亦一朝風尙使然者也。

○宋時士大夫多不歸本籍張齊賢由曹州徙洛陽﹐楊億由浦城徙潁州﹐韓億由眞定徙雍丘﹐杜衍由會稽徙睢陽﹐範仲淹由蘇州徙許州﹐範鎭由蜀徙許﹐文彥博由汾徙洛﹐呂公著由壽徙洛﹐歐公由吉徙潁﹐二蘇由眉徙潁及陽羨﹐司馬溫公由夏縣徙洛﹐王文正由大名徙開封﹐周元公由道州徙九江﹐邵康節由範陽徙洛﹐朱韋齋由新安徙建安。前明如李東陽本茶陵人﹐致政後遂家於京師﹐楊一淸雲南人﹐家於鎭江。

○宋人字名多用老字唐臣有薛廷老﹐又範傳正字西老﹐此偶見也。宋人字名則好用老字。其以爲名者﹐如胡唐老﹝靖康時禦史﹞﹑王同老﹝王堯臣之子﹐見《富弼傳》﹞﹑孟唐老﹝宋末人﹐與元兵戰﹞﹑孟元老﹝作《東都舊事》者﹞﹑蘇元老﹝蘇轍族孫﹐見轍傳﹞﹑王廷老﹝字伯攵﹐見劉摯奏疏及《王古傳》﹞﹑陳朝老﹝太學生﹐見何執中及蔡京傳﹞﹐趙學老﹝趙野之子﹐見野傳﹞﹐杜莘老﹝《宋史》有傳﹞﹑王渙老﹝王回子。見《鄒浩傳》﹞﹑胡唐老﹝宿之曾孫﹞﹑劉唐老﹝見《任伯雨傳》﹞﹐髙商老﹝見《黃幹傳》﹞﹑劉徳老﹝見《李翼傳》。以上俱見《宋史》﹞﹔李商老﹝公擇侄孫﹐見《東萊詩話》﹞﹑曹醇老﹝見《甕牖閒評》﹞﹑兪馮老﹝見《螢雪雜說》﹞﹑鄭唐老﹝見陸遊詩﹞﹑李漢老﹝見《隱窟雜誌》﹞。其以爲字者尢多﹐如孫莘老﹝名覺﹞﹑劉莘老﹝名摯﹞﹑許菘老﹝名翰﹞﹑趙徳老﹝名彥逾﹞﹑李延老﹝名壽朋﹞﹑吳惇老﹝名居厚﹞﹑錢醇老﹝名藻﹐乃明逸之從子﹞﹑彭巖老﹝名汝霖﹞﹑彭宜老﹝汝霖弟﹞﹑張賓老﹝名廉國﹞﹑呂安老﹝名祉﹞﹑胡茂老﹝名松年﹞﹑薛直老﹝名弼﹞﹑黃通老﹝名中﹞﹑程冬老﹝名松﹞﹑李漢老﹝名邴﹞﹑薛徳老﹝名徵言﹞﹑張渭老﹝名﹞﹐徐商老﹝名夢莘﹞﹑程惠老﹝名迪。以上俱見《宋史》﹞﹔李商老﹝名彭。江西詩派人﹞﹑潘老﹝名大臨﹐見蘇詩﹞﹑吳才老﹝名或﹐有《韻書》傳世﹞﹑兪秀老﹝名紫芝﹐見《石林詩話》﹞﹑兪淸老﹝名子中﹐見《直方詩話》﹞﹑尹商老﹝名躬﹐見《獨醒雜誌》﹞﹑陸蒙老﹝名元光﹐見《庚溪詩話》﹞﹑錢正老﹝見胡程《蒼梧集》﹞。其他如《夷堅志》所稱呂辧老﹑張茂老﹑鄒圓老﹑安行老﹑何國老﹑楊吉老﹐則未知其爲名爲字也。

○宋南渡世家多從行宋南渡時﹐凡世家之官於朝者多從行。如韓肖冑﹑冑﹐皆琦之曾孫也。王倫﹐旦之裔孫也。呂本中﹑祖謙﹑祖儉﹑祖泰﹐皆公著後也。常同﹐安民之子也。晏惇復﹐殊之後也。曹友聞﹐彬之後也。葉石林記﹕南渡後﹐詔隨駕官員攜眷屬者﹐聽於寺廟居住。

○南宋將帥之豪富唐中葉以後﹐爲將帥者皆授節度使之職﹐徵斂生殺﹐皆在其手﹐其富侈固宜。宋以文臣知府事﹐賦稅有經﹐稍革方鎭聚斂之獘矣。然南渡諸將帥之豪侈﹐又有度越前代者。觀宋人《玉照新誌》《夷堅志》《駕幸張府紀略》等書﹐可略見也。張俊歲收租六十四萬斛﹐偶遊後圃﹐見一老兵晝臥﹐詢知其能貿易﹐卽以百萬付之。其人果往海外﹐大獲而歸。髙宗嘗駕幸其第﹐俊所進服玩珠玉錦銹皆值巨萬﹐自宰相以下俱有贈遺。延及其孫﹐園池聲伎甲天下﹐每宴﹐十妓爲一隊﹐隊各異其衣色﹐凡十易始罷。客去時﹐姬侍百餘人送客﹐燭花香霧﹐如遊仙窟。而楊和王建第洪福橋﹐欲以西湖水環其居﹐奏於上。上令密速爲之﹐恐外廷有言者﹐遂督濠兵連夕浚成。有故人自北來投者﹐楊遣人押就常州本府莊內﹐支一百貫與之﹐密遣人偕往代郡﹐爲之置田千畝﹐謂之曰「當今兵革不用﹐無可立功名﹐和王遣來代辦生事耳。」其女適向子丰於湖州﹐以妾所生子祕爲己子﹐報王﹐王卽撥昆山良田千畝爲粥米資。偶閒居郊行﹐遇相字者﹐楊以拄杖於地上一畫﹐令相之。相者曰「土上一畫﹐乃王也。」楊喜﹐卽判五百萬﹐令詣司帑取錢。司帑靳之﹐謂楊曰「王已開王社﹐何用復相﹖恐滋物議﹗」楊益喜﹐卽以五百萬與司帑者。韓忠武偶遊湖上﹐遇李晦叔攺秩來京﹐而失舉牘﹐坐冷泉亭嘆息。王詢之﹐具以告﹐王乃問其姓名階位﹐明日使吏塡一舉牒送之﹐乃助錢三百千。至王之子孫遷於蘇者﹐買滄浪亭價百萬﹐其他可知。是營財殖產﹐卽賢者猶不免也。惟嶽忠武之籍沒也﹐僅金玉帶數條及鎖鎧﹑兜鍪﹑銅弩﹑鑌刀﹑弓劍﹑鞍轡﹑布絹三千匹﹑粟麥五千餘斛﹑錢十餘萬﹑書數千卷。孝宗時追復官爵﹐令給還原資﹐主者具當時沒入之數﹐共九千緡。則忠武不特忠義過人﹐卽其治家小節亦加人數等矣﹗陸放翁《入蜀記》﹕至金陵晤秦檜之孫侍郎伯和﹐訪其家事﹐則謂家門衰替﹐歲入不過十餘萬緡﹐漸憂生計窘迫。以十餘萬之歲入﹐已謂家門衰替﹐則其前之豪富可知。此又權姦之瘠公以肥私﹐固不足責矣。嘗記宋人野史﹐紹興中有以功臣財產爲言者﹐髙宗爲下詔曰「南渡之初﹐州縣皆盜賊所據﹐命將徵討﹐朕當時矢心自誓﹐但期克復地土﹐而賊之子女玉帛惟諸將所欲爲。」然則諸將帥之富﹐蓋多獲賊所得。而嶽忠武破賊最多﹐資產獨少﹐則其平日殉國忘事﹐尢非諸將所可及也﹗

○宋﹑元追褒古賢累朝有追崇前代名賢者﹐如唐初加號老子爲玄元皇帝﹐明皇加號莊子南華眞人﹐文子通元眞人﹐列子沖虛眞人﹐庚桑子洞虛眞人。宋神宗封馬援忠顯王﹐徽宗時封莊子微妙元通眞君﹐列子致虛觀妙眞君。元成宗封伍員忠孝威惠顯聖王﹐英宗封諸葛亮威烈忠武顯靈仁濟王﹐文宗封漢長沙王吳芮文惠王﹐秦蜀郡太守李冰聖徳廣裕英惠王﹐其子二郎神英烈昭惠靈顯仁王﹐泰定帝封柳宗元文惠昭靈公﹐順帝封張飛武義忠英烈靈惠助順王﹐郭璞靈應侯﹐周處英義武惠正應王﹐曹娥慧感靈孝昭順純懿夫人﹐危全諷南庭忠烈靈惠王。此但爲崇奉神道起見﹐非懷賢褒徳之舉也。唐太宗徵髙麗﹐過比干墓﹐贈太師﹐追謚忠烈﹐此爲表彰前賢之始。宋眞宗錄周世宗﹑髙季興﹑李煜﹑孟昶﹑劉繼元﹑劉釒長後﹐所以興滅繼絕。又錄唐長孫無忌﹑段秀實後﹐授以官。仁宗錄張九齡﹑郭子儀﹑顏眞卿後﹐授以官﹔而長孫無忌後再蒙追錄。神宗錄魏徵﹑狄仁傑後﹐又以徵後名正道者﹐將免試卽注官﹐而段秀實亦再蒙追錄。又封程嬰爲成信侯﹐公孫杵臼爲忠智侯﹐立廟絳州。封屈原爲忠潔侯。世近者官其後﹐世遠者崇其封﹐勸忠表徳﹐可謂厚矣。元世祖追封伯夷昭義淸忠公﹐叔齊崇讓仁惠公﹝宋徽宗已封伯夷淸惠侯﹐叔齊仁惠侯﹞﹐屈原忠節淸烈公。順帝封微子仁靖公﹐箕子仁獻公﹐比干仁顯忠烈公﹐亦所以昭曠典。至如追謚杜甫爲文貞公﹐劉ナ爲文節昌平侯﹐又前朝所未及者也。昨閱邸抄﹐我皇上以明臣熊廷弼﹑袁崇煥盡心於所事﹐而以冤死﹐特命訪其後人官之。夫宋代之追錄唐臣後﹐猶第以其賢耳﹐如熊﹑袁二臣﹐則嘗抗拒我朝者﹐皇上不惟不介意﹐轉嘉其忠而錄其後﹐曠蕩之恩﹐更髙出前代萬萬矣﹗

○元初本不欲取宋《宋史。謝枋得傳》﹕郭少師從瀛國公入朝﹐旣而南歸﹐與枋得道時事﹐曰「大元本無意江南﹐屢遣使使頓兵毋深入﹐特還歲幣卽議和。張晏然上書乞斂兵息民﹐詔卽可之。兵交二年﹐無一介之使﹐乃至亡國。」因相與慟哭。此蓋當日實事也。今按宋﹑元交涉之事﹐元世祖以前姑勿論﹐方世祖爲皇弟時攻鄂州也﹐賈似道密遣宋京詣軍前﹐請稱臣納幣﹐割江南爲界﹐歲奉銀絹二十萬匹兩。世祖適聞憲宗之喪﹐遂許之﹐而引兵北去。是年兀良合臺自大理出靜江﹐由宋境北歸。似道使夏貴截其殿後卒百七十人﹐輒以大捷告﹐舉朝不知有和議之說也。世祖旣立﹐欲修好﹐乃遣郝經來徵前日之約。似道方以援鄂爲己功﹐慮經至泄其情﹐乃拘於眞州館。時李在濟南﹝李全之子﹐降於元﹞﹐請發兵南討﹐世祖猶以方通和議諭止之。又數年﹐南使不至﹐乃命阿術南徵襄樊。又六七年﹐樊陷襄降﹐始命伯顏大舉。旣克鄂州﹐引兵東下﹐陳奕以黃州降﹐呂師夔以江州降﹐範文虎以安慶降﹐大兵入建康﹐勢如破竹﹐然世祖猶命緩師。伯顏頓兵建康﹐身自入朝﹐力言可取之狀。世祖始許之﹐而又遣廉希賢﹑嚴忠範先來諭。至獨松關﹐爲守將張濡所殺﹐而兵乃不可解矣。使當世祖自鄂引還後﹐卽通和定約不渝﹐宋祚或多延數十年未可知也。則似道誤國之罪﹐可勝誅哉﹗

○元時疆域之大元時西北疆域最大。蒙古本起沙漠﹐自太祖十四年西域殺使者﹐太祖遂西徵。。十六年﹐師次鐵門關﹐又命皇子術赤﹑察合臺﹑窩闊臺﹑拖雷等分兵攻玉龍傑赤﹑馬魯察葉可等城。十七年﹐攻木刺彜國﹐渡搠搠闌河﹐與太祖會於塔裏寒寨。十八年﹐遂定西域。十九年﹐至東印度國﹐見角端﹐始班師﹝《耶律楚材傳》﹕帝西徵至鐵門關﹐有一獸能作人言﹐謂侍衛者曰「汝主宜早還。」楚材曰「是名角端﹐好生惡殺﹐天遣以告陛下。」乃班師﹞。太宗九年春﹐蒙哥徵欽察﹐破之﹐擒其長八赤蠻﹝蒙哥卽憲宗也。有欽察部者去中國三萬里﹐夏夜極短﹐日暫沒卽出﹐俗勇猛﹐靑目赤髮。蒙哥攻破之﹐其渠八赤蠻逃海島﹐蒙哥亟進師至寬田吉思海﹐會大風刮海水淺可渡﹐蒙哥喜曰「此天開我道也﹗」遂進擒之。甫班師而水至﹐後軍有浮渡者﹞。憲宗二年﹐命太弟忽必烈徵大理﹐諸王旭烈兀等徵西域。八年﹐旭烈兀討平西域諸國﹐又西渡海﹐轉戰萬里﹐遂以旭烈兀畱鎭之﹝《郭寶玉傳》﹕其孫侃從旭烈兀西徵﹐初至木乃兮國﹐下一百二十八城。又西至乞石迷部﹐西戎大國也﹐地方八千里﹐傳位四十二世﹐亦爲侃所破﹐降其三百餘城。又西至大房﹐下一百八十五城。又西渡海﹐至富浪國及石羅子等十餘國﹐得城以千計。元人劉郁《西使記》載之甚詳﹞。而世祖﹝卽忽必烈﹞之徵大理也﹐師出臨洮﹐由六盤山逾土番﹐經行劍外二千餘里。旣至忒刺﹐分三道進至滿陀城﹐過大渡河﹐乘革囊及筏以濟﹐又渡金沙江﹐遂入大理﹐畱兀良合臺鎭之而歸。憲宗八年﹐世祖奉命攻鄂﹐憲宗又詔兀良合臺自交廣引兵來會。兀良合臺由橫山寨象州入靜江府﹐連破辰﹑沅﹐圍潭州﹐遂至鄂﹐與世祖會。其時尙未得南宋地﹐宋人方防蒙古於北﹐而蒙古兵忽自南來﹐舉國皆駭﹐則以蒙古先得西域﹐已入據大理也。其後元順帝北歸﹐梁王把匝刺瓦爾密守雲南﹐尙遣使通漠北。明祖使王至滇﹐會有北使亦至﹐遂逼梁王害。其時川﹑陜悉爲明有﹐而滇與漠北尙信使往來不絕﹐可見蜀以外尙是元地﹐則元之疆域可想矣。

或謂元初起兵﹐每得一國﹐卽封子弟王其地﹐故𨿽易代而其子孫不絕。今按憲宗封諸王旭烈兀於富浪國﹐遷合丹於別失八里﹐遷蔑裏於葉兒的石沙﹐遷海都於海押立﹐遷別兒哥於曲兒只﹐遷脫脫於葉蜜立。未知今之渠長﹐尙是所封之子孫否﹖

○元時崇奉釋教之濫古來佛事之盛﹐未有如元朝者。邵戒三謂﹕元起朔方﹐本尙佛教﹐及得西域﹐世祖欲因其俗以柔其人﹐乃卽其地設官分職﹐盡領之帝師。初立宣政院﹐正使而下﹐必以僧爲副﹐帥臣而下﹐亦必僧俗並用﹐於是帝師授玉印﹐國師授金印﹐其宣命所至﹐與朝廷詔敕並行。自西土延及中夏﹐務屈法以順其意﹐延及數世﹐浸以成俗﹐而益至於積重而不可挽。今以諸書考之﹐每帝將立﹐必先詣帝師﹐受戒七次﹐方正大寶。后妃公主﹐無不膜拜。正衙朝會﹐百官班立﹐帝師獨專隅坐。或降詔褒答﹐則字以絡珠爲之﹐禦寶以珊瑚印之。奉使而出﹐乘傳累百﹐所過供億無敢慢。比至京﹐則假法駕半仗爲前導﹐省院臺官並往迎﹐禮部尙書專督候。此體制之僭﹐𨿽親王太子不及也。自世祖崇帝師八思巴﹐卽於殿上置白傘一頂﹐泥金書梵字於其上﹐每歲二月望日迎傘周遊皇城﹐撥鼓手百二十人﹐殿後軍五百人﹐雜用五百人。宣政院所轄官寺三百六十﹐掌供幢幡寶蓋﹐凡三百六十壇﹐每壇擎執二十六人﹐鈸鼓僧十二人。大都路掌供金門大社百二十隊﹐教坊司云和署掌供大樂四百人﹐興和﹑祥和二署掌雜扮男女角戲三百人﹐儀鳳司掌漢人﹑回鶻﹑河西三種細樂各三隊﹐凡三百二十四人。諸執役者﹐皆官給鎧仗袍服﹐出宮由西宮門外垣﹑海子南岸至厚載門﹐由東華門過延春門而西。帝及后妃公主結彩樓觀焉。夏六月﹐上都亦如之。此仗衛之侈﹐𨿽郊壇鹵簿不過也。至元七年﹐建大護國仁王寺於髙良河。十六年﹐建聖壽萬安寺於京城。二十一年﹐立大法輪於大內﹐髙百尺。二十五年﹐萬安寺成佛像﹐窗壁皆用金爲飾。二十六年﹐萬安寺置ヤ檀佛像。元貞元年﹐用薄斂等庫爲皇太后建佛寺於五臺山。至大三年﹐以大都城南建佛寺立行工部﹐命丞相脫脫兼領。皇慶元年﹐大崇恩福元寺成﹐置隆禧院。英宗初﹐給鈔千萬貫﹐建壽安山佛寺﹐又冶銅五十萬斤﹐作佛像於其內﹐命拜住董其役。又作金浮圖於上都。泰定三年﹐建大天源延聖寺﹐又建殊祥寺於五臺山。天歷二年﹐建大龍翔集慶寺﹐給鈔萬錠﹐命阿榮﹑趙世安督造。至順初﹐命修鐵幡竿佛寺﹐賜金百兩﹑銀千兩﹑鈔萬錠。後至元二年﹐攺燕帖木兒居第爲大覺海寺﹐塑千佛於其內。至正六年﹐復立大護國仁王寺﹐凡貸民錢二十六萬餘錠。十四年﹐建大壽元忠國寺於淸河。此土木之費﹐𨿽離宮別館不過也。中統三年﹐作佛頂金輪會於聖安﹑昊天二寺﹐七晝夜﹐賜銀萬五千兩。至元二年﹐詔各路設三禪會。七年﹐大修佛事於瓊華島。九年﹐集都城僧誦大藏經九會。十三年﹐設資戒大會於開元寺。十六年﹐敕僧一百八人卽聖壽萬安寺設齋圓戒。二十二年﹐集諸路僧四萬於西京普恩寺﹐作資戒會七日夜。二十三年﹐命西僧蕆佛事於萬壽山。二十四年﹐作佛事於五臺山三十三會。二十五年﹐命亦思麻等坐靜於大護國仁王寺﹐凡五十四會。二十六年﹐詔天下梵寺所貯藏經集僧看誦﹐仍給所費。二十七年﹐繕寫金藏字經成﹐凡用金三千二百餘兩。元貞元年﹐以國忌飯僧七萬人。至大元年﹐啟水陸大會於昊天寺。延五年﹐敕書金字藏經﹐用金三千九百兩。至治元年﹐修寧夏欽察魯佛事﹐給鈔二百十二萬貫。三年﹐詔天下諸司集僧誦經十萬部﹐又於京師萬安﹑慶壽﹑聖安﹑普慶等寺及金山寺﹑五臺山萬聖國寺建水陸大會。泰定元年﹐命西僧修佛事於壽安山﹐三年乃罷。又以順宗皇后忌日飯僧萬人﹐造金寶蓋藏舍利。至順元年﹐作佛事於仁智殿﹐歲終乃罷。又命江浙印佛經二十七藏﹐遣使賫黃金二千兩﹐詣杭州書佛經。尋又詔以泥金畏吾字書無量壽佛經千部並大乘經一藏。至正七年﹐興聖宮作佛事﹐賜鈔二千錠。十四年﹐命加喇麻選僧百八人﹐修朵思哥兒好事。先是﹐至元中內廷佛事之目﹐每歲僅百有二﹐大徳七年再立徳司﹐其目增至五百有餘。延四年﹐宣徽院會計歲供﹐以斤計者﹐面四十三萬九千五百﹐油七萬九千﹐酥二萬一千八百七十蜜二萬七千三百﹐他物稱是﹝延五年﹐以各寺作佛事日用羊萬頭﹐詔易以蔬食。則未攺制以前﹐每作佛事﹐日用萬羊﹞。此供養之費﹐𨿽官俸﹑兵餉不及也。中統初﹐賜慶壽﹑海云二寺陸地五百頃。至元六年﹐置大護國仁王寺總管府。二十七年﹐立江南營田提舉﹐專掌僧寺資產。元貞初﹐敕上都﹑大都從前所撥賜大乾元寺﹑大興教寺﹑大護國仁王寺酒店湖泊﹐官爲徵收分給。攺大承華普慶寺總管府爲崇祥監﹐立規運都總管﹐領大崇恩福元寺錢糧。大徳五年﹐賜興教寺地一百頃﹐上都乾元寺地九十頃﹐萬安寺地六百頃﹐南寺地百二十頃。皇慶初﹐賜大普慶寺腴田八萬畝﹑邸捨四百間。置汴梁﹑平江等處田賦提舉司﹐專掌諸寺資產。賜崇福寺河南田百頃﹐上都開元寺江浙田二百頃﹐普慶寺益都田七十頃。至治初﹐大永福寺成﹐賜金五百兩﹑銀二千五百兩﹑鈔五十萬貫﹑雜彩萬匹﹐置都總管府司其歲入。又賜西番撒思加地僧金千兩﹑袈裟二萬襲。泰定三年﹐賜殊祥寺田三百頃﹐大天源延聖寺吉安﹑臨江二路田千頃。﹝省臣言﹕世祖建大宏文宣都等寺﹐賜永業已屬虛費﹐成宗又構天壽萬寧寺﹐較前更倍。若武宗之崇恩﹑福元﹐仁宗之承華﹑普慶﹐抑又甚焉﹗﹞天歷二年﹐市故宋全太后田爲大承天護聖寺永業﹐市故瀛國公田爲大龍翔集慶寺永業。括蓋都﹑般陽﹑寧海閒田十六萬二千九百頃﹐賜大承天護聖寺。遣大禧院監蔚州廣靈縣銀礦歲入﹐歸大承天護聖寺。至順二年﹐詔景東府歲出金五千兩﹐給上都洪禧崇壽寺。後至元七年﹐又撥山東地十六萬二千餘頃﹐給大承天護聖寺。此則產之富﹐藩王國戚不及也。至楊璉眞珈發掘宋諸帝陵寢﹐庇平民不輸公賦者二萬餘戶﹐並占民五十餘萬爲佃戶﹝大徳中始放爲民﹞。白雲宗總攝沈明仁彊奪民田二萬頃。上都開元僧彊奪民薪﹐民訴諸畱守李璧﹐璧方詢其由﹐僧遽率黨持白梃入公府﹐隔案引璧摔諸地﹐曳歸﹐幽之空窒﹐久乃得脫﹐奔訴於朝﹐僧竟幸免。其徒龔柯等與諸王合兒八刺妃爭道﹐拉妃墮﹐撲交下﹐事聞﹐亦釋不問。而宣政院方取旨﹐凡毆西僧者截其手﹐署者斷其舌﹝仁宗時在東宮﹐奏罷之﹞。又每作佛事﹐輒得賄奏釋罪囚﹐如元貞初釋大詈三十人﹑杖以下百人。凡奴婢殺主﹑妻妾殺夫﹐皆得夤緣亻幸免﹐率以爲常﹝皇中禦史臺言其獘﹐始禁之﹞。此其威勢之橫﹐𨿽彊藩悍相不過也。由此觀之﹐朝廷之政爲其所撓﹐天下之財爲其所耗﹐說者謂元之天下﹐半亡於僧﹐可爲炯鑑云。

按《北史》﹕後魏孝文帝時﹐沙門統曇獻奏﹕平齊戶有能歲輸谷六十斛入僧曹者﹐卽爲僧祗戶。又請民犯重罪者﹐以爲佛圖戶﹐供諸寺灑掃。詔許之。此又有元僧寺占田脫罪之濫觴也。

○元制蒙古﹑色目人隨便居住元時﹐蒙古﹑色目人聽就便散居內地。如貫云石乃功臣阿里海牙之孫﹐而居江南。葛邏祿乃顏隨其兄宦遊﹐而居浙之鄞縣。薩都刺本答失乃蠻氏﹐而爲雁門人。泰不華本伯牙吾氏﹐其父塔不臺始家臺州。余闕本唐兀氏﹐其父始居廬州。肖乃臺本禿伯怯烈氏﹐而家東平。忽都鐵木祿本赤合魯氏﹐而家南陽。徹裏本燕只吉臺氏﹐以曾祖太赤封徐﹑邳二州﹐遂家徐州。怯烈本西域人﹐而家太原。察罕本西域人﹐鐵連本乃蠻人﹐而皆居絳州。孟本西域人﹐而居北平。紇石烈希元本契丹人﹐而居成都。伯顏師聖本哈喇魯氏﹐而居濮陽。石抹宜孫以其父鎭臺州﹐遂家於臺。《明史》﹕道同﹐河間人﹐其先蒙古族也。又趙榮﹐其先本西域人﹐元時入中國﹐家閩縣﹐遂爲閩人。如此類者甚多。顧嗣立《元詩選》所謂元時漠北諸部仕於朝者﹐多散處內地是也。按《元史》﹕世祖至元二十三年﹐以從官南方者多不歸﹐遣使盡徙北還。可見自初色目人已多散處他邑。不寧惟是﹐更有與內地人聯姻者。如伯顏不花之母鮮於氏乃鮮於樞之女﹝見《元史》﹞﹐松江人兪俊娶也先普化之侄女﹝見《輟耕錄》。按《遼史》太宗會同三年詔契丹人授漢官者聽與漢人婚姻﹐則遼時已有此例﹞。《元史》﹕大徳七年﹐以行省官久任﹐多與所部人聯姻﹐乃詔互遷其久任者。﹝又元時蒙古﹑色目人有同漢人姓名者﹐如察罕帖木兒系出北庭﹐以祖父家於潁州﹐遂姓李字庭瑞。丁鶴年本西域人﹐以其父職馬祿丁爲武昌達魯花赤﹐遂以丁爲姓而名鶴年。又有內地人作蒙古名者﹐如賀勝﹐縣人﹐字伯顏。楊朵耳只及來阿八赤皆寧夏人﹐劉哈喇不花本江西人﹐褚不華本隰州人﹐昂甘兒本張掖人﹐朵兒赤本寧州人﹐楊傑只哥本寶坻人﹐李忽蘭吉本隴西人﹐抄兒本汴梁陽武人﹐謝仲溫本丰州人﹐而其孫名孛完﹐綦公直益都人﹐而其子名忙古臺。事俱見《元史》﹐亦一時風尙也。至如賈昔剌本大興人﹐皇子拖雷以其須黃﹐賜此名。楊賽因不花本播州土官﹐世祖以其歸附﹐特賜以國語爲名。此又出於特賜者。《明史。楊傳》﹕元末有廣西土官岑伯顏﹐可見元時土官多有以蒙古語爲名者﹐蓋又因播州之特賜﹐而諸土官皆效之﹞。

○元人名多相同仁和邵戒《三續弘簡錄》記元人名氏相同者甚多。有九伯顏﹕一爲世祖時平宋功臣﹐一爲世祖時江西左丞﹐一爲成宗時河南平章﹐一爲武宗時附馬﹐一爲文宗時左丞相﹐一爲文宗時河南行省丞相﹐一爲順帝時右丞相﹐一爲順帝時湖廣平章﹐一爲順帝時中書平章。十三脫歡﹕一爲太祖五世孫安定王﹐一爲太宗侍臣﹐一爲憲宗時紮剌兒部人﹐一爲世祖時福州達魯花赤﹐一爲附馬術安傅﹐一爲武臣苫徹子﹐一爲成宗時參知政事﹐一爲丞相哈刺哈孫子﹐一爲叛王合丹孫﹐一爲仁宗時西臺中丞﹐一爲泰定時詔書侍禦史﹐一爲文宗時湖廣平章﹐一爲順宗帝時僉樞密院﹐殉難膠州。十五脫脫﹕一爲烈祖曾孫﹐一爲憲宗時皇族﹐一爲蔑裏乞部長﹐一爲世祖時千戶﹐一爲功臣劉國傑子﹐一爲木華黎玄孫﹐一爲康裏國族﹐一爲仁宗初遼王﹐一爲仁宗時雲南王﹐一爲英宗時南臺禦史大夫﹐一爲泰定時中書參議﹐一爲順帝時右丞相﹐監修三史﹐一爲順帝時翰林承旨﹐一爲至正中知樞密院事﹐一爲至正中萍鄕州同知﹐殉國難。

○前明有兩北京《明史》﹕洪武初取河南州郡﹐乃詔以開封府爲北京﹐應天府爲南京﹐而以故元都爲北平府。及永樂元年﹐乃以北平爲北京﹐設畱守﹐而開封府北京之名遂廢。十八年遷都北京﹐詔攺京師﹝金陵﹞爲南京﹐而以北京爲京師。洪熙元年﹐仁宗將還都南京﹐詔北京諸司悉稱行在。正統六年﹐定都北京﹐乃詔文武諸司悉去行在之稱。

○明初用人不拘資格古來破格用人﹐或一言契合﹐立擢卿相。如漢武帝之於公孫弘﹐唐太宗之於馬周﹐固史不絕書﹐然未有如明太祖之不測者。嘗語吏部曰「資格爲常流設耳﹐有才能者當不次用之。」故官職所加﹐多出非望。洪武十一年﹐由布衣超擢者九十五人。十五年﹐又以經明行修之士三千七百餘人﹐各授布政使參議等官。此其大較也。今按《明史》各傳﹐如錢唐由布衣以明經對策稱旨﹐擢史部尙書。秦約以文學召試《愼獨箴》第一﹐擢禮部侍郎。曾泰由秀才擢戶部尙書。嚴震直由糧長擢通政使參議。丁士梅﹑童權皆以秀才擢知府。李徳以孝廉擢應天府尹。陳思道由主事擢兵部侍郎。李原名由禦史擢禮部尙書。詹徽由秀才擢都禦史。呂震由監生擢山東按察使。端復初由經歷擢刑部尙書。黃福亦由府經歷擢工部侍郎。楊靖由吏科庶吉士擢戶部侍郎。開濟官國子監﹐罷歸﹐擢刑部尙書。翟善由文選主事擢本部尙書。馮堅由典史擢僉都禦史。李仕魯由府同知擢大理寺卿。王尙賢由寧遠尉擢廣西參政。鄒俊由祥符丞擢太常卿。元善由靜寧州判擢僉都禦史。李行素由芝陽令擢刑部侍郎。諸葛伯衡由肇州吏目擢陜西參議。鮑恂﹑余詮﹑張長年等又皆以明經擢文華殿大學士。蓋當開國之初﹐急於求才﹐且以官爵聳動天下﹐故有此不次之舉。而一時人才﹐亦卽出其中﹐經濟名行皆卓然有以自見。固知天下之才﹐惟上所取﹐非資格所能盡也。然一時識拔﹐亦未必盡得其生平﹐故亦有不旋踵輒敗者。帝又威斷不測﹐稍不稱意﹐誅謫隨之。胡﹑藍二黨外﹐諸臣之以小故陷重辟者﹐指不勝屈。故解縉上書謂﹕「進人不擇賢否﹐所謂取之盡錙銖﹔殺人不論情罪﹐所謂用之如泥沙也。」成祖時猶有破格之事。如永樂十八年擢人才﹐布衣馬麟等十三人爲布政司參議等官。又陳濟以布衣召修《永樂大典》﹐卽授爲都總載官。洪﹑宣以後﹐率循資格﹐惟正統初張鳳由刑部主事超授本部侍郎而已。景泰中兪山由舉人擢吏部侍郎﹐兪綱由諸生擢兵部侍郎﹐皆入閣預機務﹐則又因藩邸舊恩之故。蓋資格旣定﹐天下之才亦遂胥出於是﹐非必資格外別有非常之才﹐爲网羅所不及也。

○有明進士之重唐﹑宋以來﹐最重進士。其所謂舉人者﹐不過由各府解送﹐俾赴禮部試﹐如今生員欲試鄕闈﹐必先由學使錄送也。舉人試禮部不第﹐仍須再應鄕舉﹝詳見「舉人」條內﹞﹐本無可入仕之路。至前明始有舉人三次會試不第﹐卽許赴吏部就職之例﹐部中另立班銓注﹐自此舉人得登仕籍。今會試三科不中式者就部揀選﹐猶是前明遺制也。然有明一代﹐終以進士爲重。凡京朝官淸要之職﹐舉人皆不得與。卽同一外選也﹐繁要之缺必待甲科﹐而乙科僅得邊遠簡小之缺。其升調之法亦各不同﹐甲科爲縣令者﹐撫按之卓薦﹐部院之行取﹐必首及焉﹐不數年卽得禦史﹑部曹等職。而乙科沈淪外僚﹐但就常調而已。積習相沿﹐牢不可破。嘉靖中給事陸粲𨿽疏請變通﹐隆慶中閣臣髙拱亦請科貢與進士並重﹐然終莫能挽。甚至萬曆三年特詔撫按官﹕有司賢否﹐一體薦劾﹐不得偏重甲科﹐而積重難返如故也。﹝顧寧人謂﹕萬曆以來﹐遂有定例﹐州縣印官以上中爲進士缺﹐中下爲舉人缺﹐最下爲貢生缺。舉﹑貢歷官𨿽至方面﹐非廣西雲貴不以處之﹐以此爲銓曹一定之格。﹞《明史》﹕邱舜疏云「今薦則先進士﹐而舉﹑監非有憑藉者不與焉。劾則先舉﹑監﹐而進士縱有訾議者罕及焉。於是同一官也﹐不敢接席而坐﹐比肩而立。」賈三近疏言「撫按諸臣遇州縣長吏﹐率重甲科而輕鄕舉。同一寬也﹐在進十則爲撫字﹐在舉人則爲姑息。同一嚴也﹐在進士則爲精明﹐在舉人則爲苛戾。是以爲舉人者﹐非頭童齒豁不就選。」此可以見當時風尙矣。《陳新甲傳》云﹕終明之世﹐乙榜至尙書者二人﹕弘治中賈俊﹑崇禎中陳新甲。至巡撫者﹐隆慶中海瑞﹐萬曆中張守中﹑艾穆而已。﹝按宣徳﹑正統﹑成化間﹐乙科尙有至大官者。如魏驥﹑年富皆會試副榜至尙書﹐石璞由舉人至尙書﹐楊信﹑張驥﹑彭誼皆由舉人至巡撫﹐《新甲傳》所云乃中葉以後事也。蓋魏驥諸人多永樂﹑宣徳中舉人﹐其時尙不拘資格﹐故得進身。迨甲科盛行﹐而驥等官位已崇﹐故不能屈抑耳。﹞至崇禎中﹐破格求才﹐舉人中凡得十人﹐自新甲外﹐丘民仰﹑宋一鶚﹑何騰蛟﹑張亮以忠義著﹐劉可訓以武功聞﹐劉應遇﹑孫元化﹑徐起元﹑丘禾嘉皆以勤勞顯﹝見《禾嘉傳》﹞﹐而明已未造矣。是時朝廷方破格用人﹐而吳執禦以兵事急﹐猶請沿邊州縣選授精敏甲科﹐賜璽書﹐俾練民禦寇﹝見《執禦傳》﹞。可見風會所成﹐見聞久習﹐𨿽以朝廷風旨﹐且不能驟變也。厥後牛金星以舉人降李自成﹐勸自成重用舉人﹐賊所至﹐獲舉人輒授以官。有舉人李得笥者﹐被執不屈死﹐或告賊曰「此舉人也。」賊將懼﹐棄其屍而去。金星之令如此。說者謂其久困乙科﹐故藉是以泄憤云。

○有明中葉天子不見羣臣前明中葉以後﹐諸帝罕有與大臣相見者。《明史。萬安傳》﹕成化七年﹐羣臣多言君臣否隔﹐宜時召大臣議政。大學士彭時﹑商輅力請於司禮中官﹐乃約以禦殿日召對﹐並戒初見情意未洽﹐勿多言。及期﹐時﹑輅及安同進見﹐甫奏一二事﹐安遽呼萬歲欲出﹐時等不得已﹐亦叩頭出。中官戲朝士曰「若輩嘗言不召見﹐及見﹐止知呼萬歲耳﹗」一時傳笑爲「萬歲閣老」。自是帝不復召見大臣矣。其後尹直入閣﹐欲請見帝﹐安輒止之。按尹直入閣及成化二十二年﹐然則自七年召見時﹑輅後﹐至此十五六年﹐未嘗與羣臣相見也。《徐溥傳》﹕弘治十年﹐帝禦文華殿﹐召見溥及劉健﹑謝遷﹐面議諸事﹐賜茶而退。自成化間憲宗召對彭時﹑商輅等後﹐至此始再見﹐舉朝詡爲盛事。然終溥在位﹐亦止此一召而已云云。是成化七年至弘治十年﹐兩朝天子與廷臣不相見且二十五﹑六年也。《劉健傳》﹕帝自召對健後﹐閣臣希得進見。及是在位久﹐數召見大臣﹐欲以次除獘﹐遂召健等時時進見。左右竊從屏間聽﹐但聞帝數稱「善計」。是時已在弘治十五六年間﹐閣臣始得頻見。未久而孝宗崩﹐武宗嗣位﹐初與劉瑾等八人暱﹐繼與江彬等暱﹐色荒禽荒﹐南北遊涉﹐至使谷大用等守居庸﹐不許羣臣出諫。則其時廷臣之不得見﹐更不待言。世宗初亦尙勤於治﹐然《鄧繼曾傳》云﹕嘉靖三年﹐帝漸疏大臣﹐政率內決。是臨政未久﹐卽已疏大臣也。十一年正月祈谷﹐郭勛攝事。則郊祀己不躬親也。二十一年﹐因宮婢之變﹐移居西苑。則並大內亦不復入也。《丁汝夔傳》﹕俺答薄都城﹐帝久不視朝﹐軍事無由而奏。禮部尙書徐階固請﹐乃許。羣臣昧爽入﹐至日哺帝始禦奉天殿﹐不發一詞﹐但命階奉敕諭至午門集羣臣切責之而已。按是進嘉靖二十九年﹐本紀特書始禦殿﹐明乎前此未嘗見羣臣也。以後亦更無有召見之事。穆宗嗣位﹐臨禦日淺﹐周宏祖疏言「陛下嗣位二年﹐未嘗接見大臣﹐咨訪政事。」鄭履亦疏言「陛下禦極三年﹐曾開問一大臣﹑面質一講官否﹖」是隆慶初已不復見大臣也。神宗初年猶有召見大臣之事。《張居正傳》﹕帝禦文化殿﹐居正侍講畢﹐以給事中所陳災傷疏奏上。又居正服闋﹐帝禦平臺召對﹐慰諭久之。自萬曆十七年以後﹐漸不復見廷臣。本紀書是年三免升授官面謝﹐自是臨禦遂簡。《王家屏傳》云﹕家屏服闋﹐召入閣﹐三月未得見。家屏以爲言﹐帝乃於萬壽節彊一臨。家屏又請勤視朝﹐帝爲一禦門﹐自是益深居不出。家屏疏方言「臣一歲間兩覲天顏而已。按家屏服闋入閣﹐十七年事也﹐本紀又書十八年正月始乃見申時行等於毓徳宮﹐出皇太子見之。七月召見閣臣議邊事﹝《萬國欽傳》﹕萬曆十八年﹐以火落赤諸部犯邊﹐帝召見申時行等於皇極門﹐蓋卽七月中事﹞。一歲中兩見閣臣﹐至特書之以爲異事。十九年四月﹐享太廟﹐自後廟祀皆遣代。則十九年以後太廟亦不親祭矣。二十四年﹐大學士趙志臯請視朝發章奏﹐不報。直至四十三年﹐以梃擊事起﹐始召見羣臣於慈寧宮。蓋自十七八年至此凡二十四年﹐羣臣始得一望顏色耳。《馬孟正傳》﹕萬曆三十九年﹐怡神殿火﹐孟正疏言﹕」陛下二十年來郊廟﹑朝講﹑召對﹑面議俱廢﹐通下情者惟恃章奏﹐而疏入旨出﹐悉由內侍﹐未知果達禦前否﹖「《吳道南傳》﹕萬曆四十一年﹐道南以大學士入閣。故事﹐廷臣受官﹐先面謝乃蒞任﹐帝不視朝久﹐皆先蒞任。道南至﹐不獲見﹐不敢入。同官方從哲以爲言﹐帝令先視事。迨梃擊案起﹐慈寧宮召見羣臣﹐道南始得一見﹐自是亦不得再見云。本紀又書﹕四十七年﹐羣臣請視朝行政﹐不報。四十八年﹐南京科道言﹕」上深居二十餘年﹐未嘗一接見大臣﹐天下將有陸沈之憂。「亦不報。則自四十三年梃擊事一見羣臣後﹐終神宗世﹐不復有召見之事也。光宗短祚﹐僅於彌畱召見劉一景等。熹宗童昏﹐爲權閹所蔽﹐固無論矣。統計自成化至天啟一百六十七年﹐其間延訪大臣﹐不過弘治之末數年﹐其餘皆」廉遠堂髙﹐君門萬里「﹐無怪乎上下否隔﹐朝政日非﹗神宗初卽位﹐髙拱請絀司禮權﹐還之內閣。是內閣且聽命於司禮監矣。倦勤者卽權歸於奄寺嬖亻幸﹐獨斷者又爲一二權姦竊顏色﹑爲威福而上不知。主徳如此﹐何以尙能延此百六七十年之天下而不遽失﹐誠不可解也﹗

萬曆中不惟不見羣臣﹐又有聽大臣自去而不問者。本紀﹕三十七年九月﹐左都禦史詹沂封印自去。三十九年十月﹐戶部尙書趙世卿拜疏自去。四十年正月﹐吏部尙書孫丕揚拜疏自去。九月﹐大學士李廷機拜疏自去。四十一年七月﹐兵部尙書掌都察院事孫瑋拜疏自去。九月﹐吏部尙書趙煥拜疏自去。四十二年七月﹐禮部侍郎孫愼行拜疏自去﹐朝廷旣不聞追畱﹐又不聞詰責﹐聽其自來自去而不問﹐古來所未見也。按三十五年給事中翁憲祥言「撫按官解任﹐宜候命﹐不宜聽其自去。」則三十五年以前撫按官已有投劾自去者﹐不自三十七年始也。

●卷十九○女媧或以爲婦人司馬貞《三皇本紀》﹕女媧氏亦風姓﹐有神聖之徳﹐代宓犧立﹐號曰女希氏﹐以木徳王。是女媧﹐古帝王之聖者﹐古無文字﹐但以音呼﹐後人因音而傅以字﹐適得此「女媧」二字﹐初非以其爲婦人而加此號也。《風俗通》云﹕女媧禱祀神﹐爲女婚姻置行媒自此始。《路史》因之﹐謂女媧佐太昊﹐禱於神﹐而爲女婦﹐正姓氏﹐職婚姻﹐是曰神媒。則女媧亦但系創置婚姻媒妁之人﹐而非女身也。乃後人因女媧之名﹐遂有以爲婦人者。王充《論衡》引董仲舒之說﹕雨不霽﹐祭女媧。謂仲舒之意﹐蓋以女媧古婦人爲帝王者﹐男陽女陰﹐二气爲害﹐故祭女媧以求也。充又云﹕今俗圖女媧多爲婦人之像。則女媧之訛爲婦人﹐其來久矣。《北史》﹕祖謂﹕陸令萱實婦人之英傑者﹐女媧以來未見其比。程伊川《易傳》於坤六五亦云﹕婦居尊位﹐女媧氏﹑武氏是也。則伊川亦以女媧爲婦人。○煉石補天皇甫謐《帝王世紀》及司馬貞《三皇本紀》皆謂女媧氏煉石補天﹐其說本於《列子》及《淮南子》﹐謂女媧煉五色石以補天﹐語極荒幻﹐宜乎王充非之也。然充徒以爲天非玉石之類﹐豈石所能補﹔且女媧𨿽長﹐豈能及天﹐不能及天﹐又安有階級可上﹖此則三尺童子皆能知之﹐何煩辧駁﹖須得其訛傳附會之由﹐乃爲篤論耳。陸深以爲古時生民甚朴﹐茹毛飲血﹐未能盡火之用。女媧氏煉五色石以通昏黑之變﹐輔烹飪之宜﹐所以補天之所不及。後世焚膏繼晷﹑爝火代明﹐皆此意也。其說稍近理﹐然直以爲上古未有火﹐至女媧始取火於石矣。此以之屬燧人氏可也﹐而何以屬之女媧﹖況取火何必五色石耶﹖吾鄕黃芷禦進士謂﹕五金有靑黃赤白黑五色﹐而皆生於石中。艸昧初開﹐莫能識別﹐女媧氏始識之﹐而以火鍛煉而出。其後器用泉貨無一不需於此﹐實所以補天事之缺﹐故云煉石補天也。此論𨿽創而甚確。

蚩尢爲黃帝相《國策》﹕蘇秦謂秦王曰「昔黃帝伐涿鹿而擒蚩尢。」《史記。黃帝本紀》﹕蚩尢作亂﹐不用帝命﹐帝乃與戰於涿鹿之野﹐遂禽殺蚩尢。是古來皆以蚩尢爲黃帝所誅也。然《管子。四時篇》﹕黃帝得蚩尢而明於天道﹐遂置以爲六相之首。又云﹕蚩尢明於天道﹐故使爲當時。注云﹕知天時之所當也。則蚩尢又嘗爲黃帝相矣。《韓非子。十過篇》及王充《論衡》亦云﹕黃帝合鬼神於泰山﹐畢方並轄﹐蚩尢居前。而《周禮》表祭貊﹐鄭康成云﹕祭黃帝蚩尢。又《漢書》﹕祠黃帝﹑祭蚩尢於沛庭。蓋亦以蚩尢始作兵而爲黃帝臣故同祀之也。豈此蚩尢別是一人耶﹖抑或蚩尢本有非常之材﹐能察陰陽﹐造兵器﹐被擒後黃帝仍赦而用之﹐而史遷所紀多一殺字耶﹖吳仁傑辧《漢書》祠黃帝﹑蚩尢句﹐謂乃是祭蚩尢旗之星耳。蚩尢已爲黃帝擒殺﹐何得旣祠黃帝﹐又祭蚩尢云云。此第知蚩尢與黃帝戰﹐而不知黃帝之相有蚩尢也。況天星本何名﹐亦以此星主兵﹐而蚩尢實始造兵器﹐故以其名名星耳。而謂是星非人﹐豈此星自謂人曰「吾名蚩尢」哉﹗

○湘君﹑湘夫人非堯女湘君﹑湘夫人﹐蓋楚俗所祀湘山神夫妻二人﹐如後世祀泰山府君﹑城隍神之類﹐必有一夫一妻﹐以及《蓼花洲閒錄》所載杜拾遺訛爲杜十姨﹐而以之配伍子胥也。屈原《湘君篇》明言「望夫君兮未來」﹐夫君卽指湘君也﹐若女子則不應稱夫君也。下云「揚靈兮未極﹐女嬋媛兮爲余太息。」則原自言布精靈以求感格而尙未應﹐故姊Ч爲我太息﹐諭己之忠誠不能悟君﹐而姊規之﹐非指湘君爲女也。《湘夫人篇》「帝子降兮北渚」﹐曰帝子者﹐猶雲天帝之女﹐並未確指爲堯女也。《天問篇》所述舜﹑禹﹑夷羿等事﹐鋪張最多﹐若以湘君﹑湘夫人爲堯女﹐則歌中必亦引用南巡蒼梧之事以爲波瀾。乃兩篇中並無一字﹐以此知屈原本未指爲堯二女也。《山海經》云﹕洞庭之山﹐帝之二女居之。其曰帝女﹐亦謂天帝之女﹐並未指爲堯女也。曰居之﹐亦謂帝女子所居﹐而非以爲死而葬此也。《山海經》所附會舜事甚多﹐如蒼梧之山﹐帝舜葬於陽﹐宋丹朱葬於陰﹔又蒼梧之山﹐舜與叔均之所葬﹔以及娥皇生三身之國爲姚姓之類﹐不一而足。使以堯二女爲葬於洞庭﹐必又有幾許鋪綴﹐而其書並無一字﹐則《山海經》亦尙無堯女葬洞庭之說也。自王叔師注《楚詞》湘君﹑湘夫人﹐謂堯二女娥皇﹑女英妻於舜﹐舜往徵有苗﹐二女從而不返﹐道死於沅﹑湘之間﹐因而張華《博物志》等書皆承此說﹐湘君﹑湘夫人遂爲堯二女矣﹝按《博物志》但云舜二妃曰湘夫人﹐不言湘君也﹞。叔師之說﹐蓋本於《史記》秦始皇浮江至湘山﹐大風不得渡﹐問博士曰「湘君何神﹖」對曰「堯之二女爲舜妃﹐死而葬。」此叔師所由誤也﹝郭璞引《河圖玉版》亦同此說﹞。而博士之說﹐蓋又本《檀弓》「舜葬於蒼梧之野﹐三妃未之從」之語﹐遂以爲舜妃從駕不及而死於此﹐爲湘山之神。此又博士所由誤也。殊不知《檀弓》所云﹐本謂古無夫妻合葬之制﹐如葬舜蒼梧而妃嬪不同葬﹐明乎合葬之制自周公始﹐初不言二妃從舜不及而死於洞庭也。況《檀弓》言三妃﹐而此以二妃當之﹐尢見其牽彊不相合也﹝劉向諫起昌陵疏亦云﹕舜葬蒼梧﹐二妃不從﹐則訛三妃爲二妃已久矣﹞。古來惟郭景純識其誤﹐而未識其致誤之由﹐且亦以湘君爲女神﹐故特辧之。

○隸書不始於程邈《書斷》云﹕秦下わ人程邈﹐字元岑﹐爲縣吏﹐以罪下云陽獄﹐精思十年﹐益小篆方圓而得隸書三千字﹐奏之。始皇善之﹐用爲禦史。時以篆字難成﹐乃用隸書﹐以爲隸人佐書務趨便捷﹐故曰隸書。是以古來皆以隸書爲邈所作。然《封氏聞見記》謂酈道元注《水經》云﹕臨淄人發古冢﹐得銅棺﹐前和外隱起爲隸字﹐言「齊太公六代孫胡公之棺」﹐惟三字是古篆﹐餘同今書﹐則知隸書非始於秦也。封氏又謂﹕此書在春秋之前已有之﹐但諸國或用或不用﹐程邈觀其省易﹐有便於時﹐故修攺而獻﹐非創造也。然則隸書非起於邈矣。又按許氏《說文自序》云﹕秦李斯省攺史籀大篆作小篆﹐又有隸書﹐以趨約易云云。似隸書亦李斯所作。其下文又謂﹕新莽攺定六書﹐一古文﹐二奇字﹐其三曰篆書﹐卽小篆﹐秦始皇使下杜人程邈所作也。四佐書﹐卽秦隸書云云。是許氏於隸書不言程邈所作﹐而反以小篆爲邈作。

○造筆不始於蒙恬馮鑑《事始》載﹕蒙恬造筆﹐蔡倫造紙。《學齋占畢》謂﹕恬乃秦人﹐而《詩》中已有彤管﹐乃女史所載之筆﹐又《傳》謂史載筆﹐孔子作《春秋》﹐筆則筆﹐削則削﹐絕筆於獲麟。《尙書。中候》云﹕元龜負圖出﹐周公援筆以時文寫之。又《爾雅》及《說文》云﹕秦謂之筆﹐楚謂之律﹐吳謂之不聿﹐燕謂之弗﹐其來尙矣。孫臏誘龐涓﹐斫大樹白而書之﹐當亦椽筆醮墨所書﹐若用刀刻﹐昏夜豈能辧識乎﹖馬大年乃附會以爲簡牘之筆乃今竹筆﹐非毫也﹐至蒙恬始用兔毫耳。不知《莊子》書中有宋元君將畫圖﹐眾史皆舐筆和墨之語﹐則以毫染墨明矣。莊子在恬之先﹐則非造於恬明矣。《韓非子。飾令篇》亦有三寸之管之語﹐韓非亦先於恬。崔豹《古今注》﹕蒙恬之爲筆也﹐以柘木爲管﹐鹿毛爲柱﹐羊毛爲被。亦非謂兔毫竹管也﹐則筆不始於蒙恬明矣。或恬所造精於前人﹐遂獨擅其名耳。至蔡倫造紙﹐亦有疑其不始於倫者﹐謂倫及後漢人﹐而前漢《外戚傳》赫蹄乃小紙也﹐則紙字已見於前漢矣。然《後漢書。蔡倫傳》古書多編以竹簡﹐其用縑帛者謂之紙﹐縑貴而簡重﹐不便於人﹐蔡倫乃用樹膚麻頭及敝魚网以爲紙﹐天下咸稱蔡侯紙。則古時本以縑帛爲紙﹐《前漢書》所謂赫蹄小紙﹐蓋亦縑帛所成﹐而非樹膚麻頭所造也。然則造紙實始於倫﹐非如蒙恬之前已有筆也。王充《論衡》云﹕竹木在山林﹐未知所入﹐截竹爲筒﹐破以爲牒﹐加筆墨之迹﹐乃成文字﹔斷木爲槧﹐析之爲板﹐刀如加削﹐乃成奏牘。按王充與蔡邕同時﹐已在倫之後﹐其時尙多用簡牘﹐可知蔡倫所造流布尙未廣也。﹝按古時漆書本用竹筆﹐如今木工墨斗中所用是也﹐故筆字本從竹。今外番亦尙有用之者。平西陲時﹐文書檄諭外夷﹐須用唐古特字﹐無能書者﹐惟降酋巴朗能之﹐乃令入軍機處繕寫。余見其所用筆﹐正與木工之竹筆相似﹐乃知外番尙多用竹筆也。﹞

○左右袒不始於周勃《史記》﹕周勃入北軍﹐令曰「爲呂氏右袒﹐爲劉氏左袒。」此事實有所本。按《儀禮》凡吉凶事皆袒左﹐惟受刑袒右﹐本古制也。《左傳》﹕吳闔廬之入楚也﹐使召陳懷公。懷公問欲與楚者右﹐欲與吳者左。事在周敬王十四年﹝亦見《說苑。善說篇》﹞。《戰國策》﹕齊有一女﹐二家求之﹐母語女曰「欲東家則左袒﹐欲西家則右袒。」其女兩袒﹐曰「欲東家食西家宿。」以東家富而醜﹐西家貧而美也。《史記》﹕周赧王三十六年﹐齊淖齒殺王﹐王孫賈入市呼曰「欲與我誅淖齒者袒右。」市人從者四百人。又《漢書》﹕陳勝起兵﹐令其眾袒右以示異。此皆在周勃之前。又《晉書》﹕淮南王允欲誅趙王倫﹐率帳下兵直出曰「趙王反﹐佐淮南者左袒﹗」又是左袒者甚眾。梁平侯景﹐羣臣多勸元帝還都建業﹐元帝意不欲﹐乃大集文武曰「勸吾去者左袒。」於是左袒者過半。此又後世之踵事者。

○牛耕不始於趙過鄭樵《通誌》謂牛耕起於趙過。古者惟以牛服車﹐不用於耕。《書》曰﹕肇牽車牛遠服賈。又曰﹕放牛於桃林之野﹐《易》曰﹕服牛乘馬。《詩》曰﹕宛彼牽牛﹐不以服箱。皆以服車爲言﹐否則用以祭祀。《周禮》牛人之職﹐供享牛﹑膳牛﹑犒牛﹑兵車之牛而已。否則如田單之縱火﹐齊王之釁鐘而已﹐未聞以牛耕也。《月令》﹕季冬令民計耦耕事。《論語》長沮﹑桀溺耦而耕。蓋三代以上﹐皆兩人並力發一耜﹐不聞用牛耕也。宋景文《筆記》亦云﹕漢趙過始教人作牛耕﹐而以王弼傳《易》所云牛稼穡之資者﹐爲不知漢以前無牛耕之事。獨王伯厚《困學紀聞》則以爲牛耕不始於趙過﹐而引冉伯牛名耕之說以証之。若三代不用牛耕則冉子何以名耕字伯牛也﹖此論甚確。不特此也﹐《韓非子。外儲篇》﹕少室周與力士牛子耕角力而不勝。又《史記》司馬牛亦名耕﹐字子牛﹐《家語》並云司馬黎耕字子牛﹐黎﹑犁字古通﹐則尢是牛耕之明證。蓋古時原有人耕﹑牛耕二法。《國語》耕籍之制﹐王耕一發。韋昭注﹕一耜之發也。王無耦﹐以一耜耜。《左傳》﹕二五耦。杜預注亦云﹕二耜相耦﹐廣一尺。共起一伐﹐言二人共墾﹐傷晉室也。此則人耕之說也。《月令》﹕耕籍之制﹐天子三推。若人耕﹐則安用推﹖此則牛耕之說也。《管子。形勢篇》﹕神農教耕﹐生谷以致民利。此尙未指明人耕牛耕。《山海經》﹕稷之孫叔均始牛耕。《山海經》縱僞書﹐然《史記》已引之﹐則爲漢武以前之書﹐而已有牛耕之說﹐則牛耕非起於漢武時審矣。王充《論衡》﹕舜葬蒼梧﹐有象爲之耕。其說𨿽荒幻﹐然亦可見耕之用獸也。且《易》云﹕神農氏揉木爲耒。《論衡》亦云﹕神農撓木爲耒。耒乃牛耕之具﹐若人耕﹐安用揉撓之使曲乎﹖則以理推之﹐神農氏已用牛耕矣。景文﹑夾氵祭所引﹐蓋本崔實《政論》。漢武使趙過爲搜粟都尉﹐教民以牛耕﹐遂以爲確據。不知南北風俗不同﹐有用牛耕者﹐有不知用牛耕者﹐過第就其不知牛耕者教之用牛﹐如後漢《王景傳》百姓不知牛耕﹐景教以牛犁﹐由是墾辟倍多﹔又任延爲九眞守﹐亦以牛耕教民﹐皆是開此一方農事之所未有﹐而其實非自景與延創也。趙過之以牛耕得名﹐蓋亦本古法而施之於不知牛耕之地﹐後世遂以爲牛耕之始耳。且景文所云﹐亦未深考也。《漢書。食貨志》﹕武帝以趙過爲搜粟都尉﹐過能爲代田﹐本古法也。后稷始川田﹐以二耜爲耦﹐廣尺深尺曰圳﹐一畝三圳。歲代種之﹐用耜犁﹐二牛三人﹐一歲之收常倍他田。過使教田太常﹑三輔﹐二千石遣善田者受田器﹐學種法。民或苦少牛﹐亡以趨澤﹐故平都令光教過以人挽犁。過奏光爲丞﹐教民相與庸挽犁。據此﹐則二牛三人之法﹐本始於后稷﹐過第用其法以教人。其後牛不足﹐而平都令又教以用人挽犁﹐則以人挽犁轉始於過與平都令﹐而非牛耕始於過也。景文﹑夾氵祭徒據崔實《政論》一語﹐遂以爲據﹐而不復詳考﹐亦太疏矣。至《詩》《書》所云牽車﹐服箱之類﹐蓋各就其一事以爲言﹐有不可執一以例其餘者。卽如江以南六朝時皆用犢車﹐今江南之人語以牛可駕車﹐必駭異以爲無是理﹐而不知今雲南﹑廣西尙有以牛駕車者﹐大河以北牛車更多。又如驢馬之類﹐江以南知其可以乘騎﹐而北人兼用以耕。夾氵祭﹑景文之論﹐毋亦囿於一說矣。又《湧幢小品》謂﹕中國耕田必用牛﹐若鐵齒耙土﹐乃東夷擔羅國之法﹐今江南皆用之﹐不知中國原有此法耶﹖抑唐以後始仿而爲之也﹖是又以人耕爲中國所本無矣。

○雲臺無來歙﹐淩煙閣無郭子儀漢明帝圖畫光武功臣於雲臺﹐共二十八將﹐又益以王常﹑李通﹑竇融﹑卓茂﹐共三十二人﹐其詳載於《後漢書》。馬援不與﹐以其爲椒房親也。然光武功臣尙有來歙﹐先使隴說隗囂﹐往返數四﹐當世稱爲信士。及囂叛﹐則固守略陽者經年﹐帝賜歙班坐絕席﹐在諸將之右﹐令悉監諸將馮異﹑耿﹑蓋延﹑馬武﹑劉尙等平隴西諸羌﹐又攻蜀擊公孫述﹐後爲刺客所殺。是來君叔之權任﹐及光武之倚信﹐俱在諸功臣之上﹐而雲臺圖像竟不及之﹐殊爲闕事﹗《新唐書》﹕武徳功臣十六人﹐貞觀功臣五十三人﹐至徳功臣二百六十五人。徳宗卽位﹐命史館考勛名特髙者九十二人﹐以三等條奏﹐增至一百八十七人。每等武徳以來宰相爲首﹐功臣次之﹐至徳以來將相又次之。大中初又詔求功臣三十七人﹐續圖淩煙閣。今俱載《新唐書》一百九十一卷。然功臣如郭子儀﹑李晟﹑渾﹑裴度﹑李光顏﹑李等﹐俱不在內。方徳宗時﹐晟﹑皆未死﹐其不入圖畫固也。子儀已死﹐何亦不入圖乎﹖況大中之續錄三十七人中有馬燧﹐而晟﹑與燧同時﹐號三大功臣﹐何以不入﹖李光弼𨿽入﹐而別在二等。此皆不可解。﹝《郭子儀傳》有圖像淩煙閣之語﹐而《新書》淩煙圖內無之。﹞

○馬氏銅柱有三馬援所立銅柱在林邑國﹐《唐書。環王傳》﹕本林邑地﹐海行三千里至其國﹐南有大浦﹐援所立五銅柱在焉。援畱十戶於其地﹐隋末蕃衍至三百﹐皆姓馬﹐俗號爲馬畱人。此漢時所立銅柱在交趾者也。馬總爲安南都護﹐建二銅柱於漢故處﹐刂著唐徳﹐兼以明伏波以裔。此唐時所立銅柱﹐亦在交趾者也。《五代史》﹕馬希範攻溪州蠻﹐降之﹐乃立銅柱爲表﹐命學士李臯銘之。此五代時所立銅柱﹐在五溪者也。皆馬氏故事。按今廣西太平府鎭南關外尙有銅柱﹐據《明史》﹕廣西思明州土官黃廣成上言﹕元設思明府﹐南以銅柱爲界﹐元末交人越銅柱二百里﹐侵奪思明地﹐乞敕安南還侵地﹐仍以銅柱爲界。此所謂銅柱﹐卽今廣西鎭南關外之銅柱﹐與思明相近者也。然《唐書》所謂林邑國﹐則在廣東之南﹐離鎭南關甚遠。豈援所立銅柱本在林邑﹐而今鎭南關之銅柱則總所立耶﹖

○徙銅人不始於魏明帝《魏明帝紀》﹕徙長安銅人﹑承露盤之類於洛﹐銅人重不可致﹐畱於霸城。任《述異記》﹕魏明帝取漢武捧露盤仙人﹐旣折盤﹐臨行泣下。此皆魏明帝事也。然《漢書。武帝本紀》﹕作通天臺﹑飛廉館。應劭注曰﹕飛廉﹐神禽。《後漢書》﹕明帝永平五年﹐至長安﹐迎取飛廉並銅馬﹐置上西門外﹐名平樂館。亦見程大昌《演繁露》。則移置飛廉﹑銅馬﹑實始於漢明帝﹐而魏明帝特仿之。後趙石虎又徙洛陽飛廉﹑鐘ね之類於鄴之華林園﹐則又仿魏明帝﹐而徙魏明帝物耳。陳壽《三國誌》於《董卓傳》旣云卓遷天子都長安﹐悉椎破銅人﹑鐘ね以鑄錢﹐而於《魏明帝紀》又云﹕徙長安銅人﹑承露盤之類於洛陽﹐銅人重不可致﹐畱於霸城。銅人旣爲卓所椎破﹐此所徙又是何物﹖殊不明晰。按潘嶽《關中記》﹕秦銅人十二﹐卓壞以爲錢﹐餘二枚魏明帝欲徙於洛﹐重不能致。任《述異記》﹕魏明帝詔取漢武捧露盤仙人﹐盤旣拆﹐臨行泣下。然則卓所毀者乃秦銅人十二之十﹐而魏明帝所徙則漢武承露仙人及卓毀秦銅人所餘之二也。《後漢書。方術傳》﹕薊子訓摩挲金狄﹐卽此秦餘之二。而李石《續博物志》又謂苻堅毀其二以爲錢﹐其一百姓推置河中。按董卓毀後僅餘其二﹐安得又有一入河耶﹖

○牛繼馬非晉元帝《晉書》載﹕魏明帝時﹐河西柳谷出玄石圖﹐有牛繼馬后之象。故司馬懿深忌牛氏﹐爲二共一口﹐以貯酒﹐懿先飲其佳者﹐以毒酒鴆其將牛金。而其孫恭王覲之妃夏侯氏﹐竟通小吏牛氏而生元帝。蓋當時傳聞如此﹐魏收本之作《魏書》﹐因謂﹕僭晉司馬睿﹐母夏侯氏﹐字銅環﹐與牛金姦通而生﹐冒姓司馬﹐以爲此石之應。《通鑑》等書皆從共說。然金已爲懿毒死﹐則夏氏所通小吏別是一人也﹐而收云云﹐可見皆傳聞謬悠之詞耳。唐元行衝則以爲﹕元魏昭帝名犍﹐繼晉受命﹐乃爲牛繼馬之象﹐特爲著論﹐此又可備一說。

○宮中屠販不始於東昏宮苑之中﹐列肆作屠沽之戲﹐世多知齊東昏侯事。《南史》﹕東昏於苑中立大店肆﹐以潘妃爲市令﹐自爲市吏錄事﹐又於埭上設店﹐坐而屠肉。民間謠云「閱武堂﹐種楊柳﹐至尊屠肉﹐潘妃酤酒」是也。然此戲不自東昏始。《通鑑》﹕漢靈帝作列肆於後宮﹐使諸采女販賣﹐更相盜竊爭鬥。帝著商賈服﹐從之宴飲爲樂。《晉書》﹕太子於宮中爲市﹐使人屠酤﹐手揣斤兩﹐輕重不差。其母本屠家也﹐故太子好之。又會稽王道子使宮人爲酒肆﹐沽賣於水側﹐與親暱乘船就飲以爲樂。《宋書。五行志》亦載此事﹐並謂道子身自貿易於其中。又宋營陽王未廢時﹐亦於華林園爲列肆﹐親自酤賣。是皆東昏以前事。

○四聲不始於沈約沈約作平上去入四聲韻譜﹐爲在昔詞以人累千歲而不悟﹐獨得胸臆﹐窮其妙旨﹐自謂入神之作。然《石林詩話》謂﹕魏﹑晉間𨿽未知聲律﹐而陸云相謔之詞「日下荀鳴鶴﹐雲間陸士龍」﹐又與後世律詩無異﹐知此體出於自然﹐不待沈約而後創也。今按《隋經籍志》﹕晉有張諒撰《四聲韻林》二十八卷﹐則四聲實起晉人﹐而並非石林所謂古人暗合者矣。《南史。陸厥傳》云﹕沈約﹑謝﹑王融以文章相推﹐汝南周善識聲韻。約等文皆用宮商相宣﹐將平上去入四聲﹐以之制韻﹐有平頭﹑上尾﹑蜂腰﹑鶴膝。五字之中﹐音韻悉異﹐兩句之內﹐角徵不同﹐謂之永明體。沈約作《宋書。謝靈運傳》後論之甚詳。厥乃爲書辧之﹐以爲歷代眾賢﹐未必都ウ此處也。此又約之前已有四聲之明證﹐卽與約同時者﹐周有《四聲譜》行於時﹐劉善經有《四聲指歸》一卷﹐夏侯永有《四聲韻略》十三卷﹐王斌有《四聲論》﹐皆齊﹑梁間人。又梁武問周扌捨曰「何謂四聲﹖」扌捨曰「天子聖哲是也。」沙門重公謁梁武帝﹐帝問﹕「在外有四聲﹐何者爲是﹖」重公應聲曰「天保寺剎。」出以語劉孝綽﹐孝綽曰「何如道天子萬福﹖」則約同時之人﹐明於此者﹐亦不止約一人﹐特約獨取以成書﹐遂擅名耳。

《東齋記事》云﹕唐孫忄面集諸家韻書作《唐韻》﹐而從前周《切韻》﹑沈約《四聲譜》﹑夏侯詠《四聲韻略》之類皆廢。宋眞宗時﹐陳彭年﹑晁迥﹑戚綸知條貢舉事﹐取《字林韻略》《字統》及《三蒼》《爾雅》等書爲禮部韻﹐遂著爲格。景中﹐賈昌朝言舊《韻略》多無訓解﹐又疑單聲與重送字不同義理﹐恐舉人詩賦誤用﹐乃詔丁度修《禮部韻略》﹐以唐諸家韻本刊定其韻窄者凡三十處﹐許令附近通用﹐單聲及疊出字皆於字下注之。此《禮部韻略》之始末也。吳曾《漫錄》又論度等修韻﹐旣不得共始﹐徒屑屑於張希文﹑鄭天休修書先後之辧爾。

○縱囚不始於唐太宗縱囚事﹐唐太宗最著。白樂天所詠「死囚四百來歸獄」是也。然不自唐太宗始。《後漢書》﹐馬援爲郡督郵送囚﹐援哀而縱之﹐亡命遇赦。鐘離意送徒詣河內﹐解其桎梏﹐恣所欲過﹐與克期﹐俱至﹐無一或違者。又縣人防廣爲父報仇﹐系獄﹐其母病死﹐意聽廣歸家﹐使得殯斂。廣斂母訖﹐果還入獄。戴封爲中山相﹐囚四百餘人當刑﹐封哀之﹐皆遣歸家﹐與克期日﹐皆無違者。虞延爲漁陽令﹐每至歲時伏臘﹐輒休﹐遣囚徒各使歸家﹐並感其恩﹐應期而返。《晉書》﹕曹攄爲臨淄令﹐獄有死囚﹐歲夕﹐攄行獄憫之﹐曰「卿等不幸致此﹐新歲人情所重﹐豈不欲暫歸耶﹖」囚皆感泣﹐攄開獄出之﹐克日令還。掾吏固爭﹐不聽﹐至日果如期返。範廣令堂邑﹐丞劉榮坐事當死﹐家有老母。至節﹐廣輒遣歸﹐榮如期至。此皆漢﹑晉縱囚故事也。《癸辛雜識》又引何允﹑席闡文二人。按允在齊爲建安太守﹐爲政有恩﹐人不忍欺﹐每伏臘放囚還家﹐依期而返。闡文在梁爲東陽太守﹐冬至悉放獄中囚﹐依期而至。事皆見《南史》。今考歷代史傳﹐更不止此。《宋書》﹕謝方明爲南郡相﹐嘗於年終放江陵獄囚﹐使過正月三日還到。主簿等固諫﹐以爲昔人𨿽有其事﹐或是記籍過言﹐當今人情僞薄﹐不可以古義相許﹐方明不聽。悉遣之。至期﹐有人醉不能來﹐違二日乃返﹐又一囚十五日不至。五官朱千期谷欲捕之﹐方明不許。囚逡巡墟裏﹐不肯遽至﹐鄕裏責讓﹐仍送至。又《梁書》﹕王志爲東陽守獄有重囚十餘﹐冬至日﹐悉遣還家過節。皆反﹐惟一人失期﹐明日果至﹐乃因婦孕也。傅岐爲始新令﹐冬至放死囚還家﹐獄曹固爭不可﹐岐曰「囚若負信﹐令當坐。」竟如期而返。何子季守建安﹐每伏臘日﹐放囚還家﹐亦依期返。此皆南朝事也﹝惟《陳書》有張種者爲無錫令﹐見重囚在獄﹐天寒呼之出暴日﹐遂失之﹞。後周蕭上州刺史﹐至元日﹐獄中囚悉放歸家﹐聽三日﹐然後赴獄。主者爭之﹐曰「昔虞延見稱前史﹐吾𨿽寡徳﹐以之獲罪﹐亦所甘心。」諸囚荷恩﹐如期而至。張華原爲兗州刺史﹐先有系囚千餘人﹐華原隨事決遣﹐至年暮﹐惟有重罪數十人。華原各給假五日﹐曰「期盡速還也。」囚皆曰「有君如此﹐何忍背之﹗」依期畢至。孫伏伽送流囚李參等七十餘人至京師﹐時制流人並枷鎖傳送﹐伽憫其苦﹐乃與之期﹐約某日當至﹐悉脫其枷。流人感悅﹐依期而至﹐一無離叛。隋文帝聞而異之﹐於是賜伽宴於殿庭﹐並詔諸流人悉宴而赦之。此皆北朝事也。《白孔六帖》﹕唐呂元膺爲蘄州刺史﹐嘗錄囚﹐或以歲旦不能歸省爲恨﹐元膺悉歸之﹐皆如期返。《新唐書》﹕唐臨爲萬年丞﹐有輕囚久系﹐方春﹐農事興﹐臨悉縱歸﹐與之約﹐囚如期還。元徳秀爲魯山令﹐有盜系獄﹐會虎爲暴﹐盜請格虎自贖﹐許之。吏恐盜逸﹐徳秀曰「吾自任之。」明日盜屍虎還。《宋史。冷豳傳》﹕寒食放囚歸祀其先﹐囚感泣﹐如期至。《元史。世祖本紀》﹕至元十年五月﹐詔天下獄囚﹐除殺人者待報﹐其餘槪行疏放﹐限八月內如期自至大都。後果如期至﹐遂赦之﹐共二十二人。又《陳天詳傳》﹕天祥知壽昌府﹐執倡亂者二人斬於市﹐其黨王宗一等十三人就擒。以冬至日放還家﹐約三日來﹐如期皆至。白宣慰司﹐盡釋之。《明史》﹕許文岐爲黃州守﹐獄有重囚七人﹐縱歸省﹐刻期而還。乃請於上官﹐貸之。周爲南京刑部尙書﹐當暑﹐遣囚之輕系者﹐曰「召汝則至。」囚歡呼﹐無失期者。俱見本傳。此又唐以後縱囚故事也。○圖畫學士不始唐太宗《封氏聞見記》﹕唐太宗爲秦王時﹐使閻立本圖秦府學士杜如晦等一十八人﹐褚亮爲贊﹐世所傳《十八學士圖》是也。然《南史。王亮傳》﹕齊竟陵王子良開西邸﹐延才俊﹐以爲士林﹐使工圖其像。《北史。魏收傳》﹕齊孝昭帝起玄洲苑﹐畫收於閣上。則圖畫學士﹐六朝時已有之﹐太宗特仿而爲之耳。《翰林盛事》﹕開元中拜張說等十八人爲學士﹐於東都上陽宮含象亭圖其形﹐系以禦贊。此又仿太宗故事。

●卷二十○貢荔枝不始於楊貴妃《唐書》﹕楊貴妃好荔枝﹐南海歲貢荔枝﹐飛馳以進。然方暑而熟﹐經宿輒敗。此貢荔枝故事也。按《後漢書。和帝紀》﹕舊南海獻龍眼荔枝﹐十里一置﹐五里一候﹐死者繼路。因臨武長唐羌上書言狀﹐乃詔罷之。則貢荔枝不自唐始矣。《金世宗紀》﹕上謂宰臣曰「朕嘗欲得新荔枝﹐兵部遂於道路特設鋪遞。頃因諫官黃久約言﹐始知之。」是金時亦有貢荔枝之事。然荔枝出閩﹑粵﹑蜀三處﹐金時皆無其地﹐不知其設鋪馳遞者何地所出也﹖

○楊氏五家合隊《新唐書》敍楊氏五家合隊﹐𨿽不明析。《楊貴妃傳》云﹕以貴妃寵﹐擢其兄鴻臚卿﹐侍禦史﹐而釗﹝卽國忠﹞亦浸顯。又三姊封韓﹑虢﹑秦三國夫人。據此﹐則﹑﹑釗及韓﹑虢﹑秦應是六家。下又云﹕以上柱國門列戟﹐與﹑國忠﹑諸姨五家第捨聯亙。帝所得奇珍﹐分賜五家如一。則所爲有五家者﹐兄弟中缺一家耶﹖姊妹中缺一家耶﹖下又云﹕﹑秦國早死﹐故韓﹑虢與國忠貴最久﹐則又應是四家矣。而其敍華淸從駕處﹐復何以云五家車騎各爲一色﹐俄五家合隊爛若萬花耶﹖《楊國忠傳》﹕天寶七載﹐國忠爲禦史中丞﹐三妹封國夫人﹐兄擢鴻臚卿﹐與國忠皆列戟﹐則又遺卻一人﹐與《貴妃傳》不合。按《舊唐書。貴妃傳》﹕玄宗封韓﹑虢﹑秦三姨﹐又擢貴妃從兄及﹐賜第連宮禁﹐韓﹑虢﹑秦與﹑五家﹐每有請托﹐峻如詔敕。《通鑑》亦云﹕天寶六載﹐以貴妃姊適崔者爲韓國夫人﹐適裴者爲虢國﹐適柳者爲秦國。三姊與﹑五家勢傾天下。是五家者﹐﹑﹑韓﹑虢﹑秦也﹐國忠尙不在其內。及國忠益貴而已死﹐仍符五家之數﹐故當時亦呼楊氏五家。《舊唐書》𨿽敍﹑﹑韓﹑虢﹑秦爲五家﹐而其後華淸從駕﹐謂國忠姊妹五家扈從﹐每家一隊﹐隊各一色﹐則又以國忠入五家之內矣。又云﹕國忠山第與虢國相對﹐秦國﹑韓國相接。是《新唐書》𨿽云秦國早死﹐而《舊唐書》則國忠爲相後﹐秦國尙在。《通鑑》亦云﹕祿山反﹐上欲傳位太子。國忠大俱﹐使韓﹑虢﹑秦三夫人說貴妃銜土請命﹐乃止。及馬嵬之變﹐國忠及韓國﹑秦國爲軍士所殺﹐虢國奔陳倉﹐縣令薛景仙捕誅之。是秦國直至馬嵬始被殺﹐《新唐書》謂秦軍早死者﹐恐未必得實也。然則五家者﹐其始則﹑﹑韓﹑虢﹑秦也﹐其後則與國忠及韓﹑虢﹑秦也。

○五日一朝不始於裴度五日一朝﹐今人皆用裴度故事﹐其實非始於度也。《漢書。孔光傳》﹕令太師毋朝﹐十日一賜餐。黃門令爲太師省中坐置幾﹐太師入省中用杖﹐賜餐。師古注﹕言十日一入朝﹐受此寵禮。它日則在家自養也。是此禮實自孔光始。王莽在哀帝時亦同。《隋書》﹕文帝忌楊素﹐敕曰「僕射國之宰輔﹐不可親細務﹐但三五日一朝﹐向省評論大事。」則又爲疏忌功臣之制。而其後優禮老臣﹐亦多用之。《唐書》﹕李靖以疾﹐三兩日一至中書門下平章事。姚崇年老﹐玄宗命五日一朝﹐入閣辦事。又苗晉卿年老﹐代宗令間日赴政事堂﹐入閣不趨。此皆在裴度之前。鄭覃年老﹐以疾去位﹐詔許五日一入中書商量政事。杜佑請老﹐詔三五日一入中書平章政事。《宋史》﹕趙普再相﹐故事中書日向未始退﹐詔特許普日午便歸﹐尋免朝﹐止赴中書視事﹐大政則召對。又王旦多疾﹐眞宗命五日一赴中書﹐遇軍國重事﹐不限時日﹐入預參決。呂夷簡老﹐仁宗亦命平章軍國重事﹐五日一至中書。王隨亦然。徽宗命何執中一月止六參起居﹐退治省事。此又度後之故事也。

○牛﹑李非李徳裕唐時牛﹑李之黨﹐論者皆謂牛僧孺﹑李徳裕互相仇怨﹐各植私黨也。然《唐書》傳贊云﹕僧孺﹑宗閔旣當國﹐排擊所憎﹐權震天下﹐人指曰「牛李」。則當時所云牛﹑李﹐乃謂牛僧孺及李宗閔﹐而非徳裕也。《李徳裕傳》﹕始李吉甫爲相﹐牛僧孺﹑李宗閔對策﹐痛底當路﹐吉甫訴於上﹐考官皆得罪。徳裕則吉甫子也﹐宗閔﹑僧孺之怨徳裕始此。《李宗閔傳》﹕錢徽知貢舉﹐宗閔托所親於徽。徳裕白上﹐以爲今年取士不公﹐宗閔坐貶﹐由是嫌忌益深。是猶第李與李相怨耳。及裴度薦徳裕可相﹐而宗閔先已當國﹐慮徳裕繼入﹐遂引僧孺同秉政。由是僧孺徳宗閔而與徳裕爲難﹐是僧孺之仇徳裕﹐本由於附宗閔﹐此卽所謂牛﹑李者也。《楊汝士傳》﹕汝士爲虞卿弟﹐牛﹑李待之甚厚。益可見牛﹑李之李乃宗閔﹐而非徳裕矣。若以李爲徳裕﹐則僧孺﹑徳裕方相仇﹐乃又俱善待汝士乎﹖《通鑑》﹕徳裕出爲浙西觀察使﹐八年不遷﹐以爲李逢吉排己而引牛僧孺爲相﹐由是牛﹑李之怨愈深。此李又指逢吉﹐然亦謂徳裕之怨逢吉﹑僧孺也。

○宋金蓮燭送歸院者六人金蓮燭送歸院﹐始於唐令孤。《唐書》﹕入翰林爲學生士承旨﹐夜對禁中﹐燭盡﹐宣宗以乘輿金蓮炬送還。院吏望見﹐以爲天子﹐及至皆驚。此唐故事也。今世所傳詞林美談﹐皆指蘇子瞻耳。不知宋時金蓮燭故事共有六人﹕王欽若﹑王禹玉﹑晁迥﹑鄭獬﹑蘇軾﹑史浩也。《錢氏私誌》﹕欽若爲資政殿大學士﹐中秋夕﹐上召至小殿﹐對設二位﹐用賓主禮﹐不令拜舞。宴罷﹐令宮嬪各以領巾裙帶乞詩。上令諸嬪各取頭上珠花爲潤筆﹐納其袖中。宴罷﹐命撤金蓮燭送歸院。王禹玉爲學士﹐被召至內東門小殿。晚深﹐賜臺燭雙引歸院。《宋史》﹕晁迥常夜召對﹐帝命內侍持燭送歸院。方盛暑﹐爲蠲宿直令。又神宗召鄭獬夕對內東門﹐命艸吳奎知靑州及張方平﹑趙參政事三制﹐賜雙燭送歸舍人院﹐外廷無知者。子瞻爲學士﹐夜忽召入內東門小殿。宣仁問曰「內翰前年爲何官﹖」曰「汝州團練使。」「今爲何官﹖」曰「備員翰林學士。」曰「何以至此﹖」曰「遭遇陛下。」曰「不關老身事。」曰「必出自官家。」曰「亦不關官家事。」曰「然則大臣論薦耶﹖」曰「亦不關大臣論薦。」子瞻驚曰「臣𨿽無狀﹐不敢由他途進。」曰「此乃先帝意也。先帝當飲食而停箸﹐看卿文字﹐必嘆曰﹕」奇才奇才﹗『但未進用而上仙耳。「子瞻哭失聲。已而命撤金蓮燭送歸院。《玉堂雜記》云﹕孝宗嘗宣召侍讀史浩﹐錫宴澄碧殿﹐暮以金蓮燭送至玉堂直廬。上命浩作詩敍此會﹐浩乃進古詩三十韻﹐上禦制和之﹐又命周必大繼和﹐必大亦和以進。

○曹彬﹑伯顏不妄殺人之非世傳宋曹彬﹑元伯顏俱下江南﹐俱不妄殺人。然《梅澗詩話》載曹景建《金陵樂官山詩序》云﹕南唐初下﹐諸將置酒髙會﹐樂人大慟﹐殺之﹐聚瘞此山﹐因得名。詩云﹕城破轅門宴賞頻﹐伶倫執樂淚沾巾。駢頭就戮緣家國﹐愧死南朝結綬人。而伯顏之攻常州也﹐役城外居民運土塡塹﹐土至﹐並人築之。又殺民煎膏取油作炮﹐號人油炮﹐焚城上杈牌﹐及城破﹐又盡屠之﹐惟七人伏橋坎得免。事見《續通鑑綱目》及府誌。則二將亦未嘗不妄殺人也。

○靑苗錢不始於王安石王安石以靑苗錢禍天下﹐人皆知之。然靑苗錢之名不自安石始也。《宋史》﹕趙瞻對神宗云「靑苗法﹐唐行之於季世。」範鎭亦言「唐季之制不足法。」按《通鑑》﹕唐代宗廣徳二年秋七月﹐稅靑苗錢以給百官俸。此靑苗之始也。《舊唐書》﹕乾元以來用兵﹐百官缺俸﹐乃議於天下地畝靑苗上量配稅錢﹐命禦史府差官徵之﹐以充百官俸料﹐遂爲常制。尋又特設使者﹐如崔渙兼稅地靑苗使﹐劉晏兼諸道靑苗使﹐杜充江淮靑苗使是也。《食貨志》﹕大歷元年﹐天下靑苗錢共四百九十萬緡﹐每畝稅三十文。永泰八年﹐詔天下靑苗地頭錢每畝一例十五文。徳宗又增三文﹐以給廣騎。《通鑑集覽》謂﹕靑苗錢者﹐不及待秋斂﹐當苗方靑﹐卽徵之也。是唐所謂靑苗錢﹐並與宋制不同。宋制尙有錢貸民而加徵其息﹐唐直計畝加稅耳。則安石𨿽沿其名﹐而尙異其實也。按唐時長安﹑萬年二縣有官置本錢﹐配納各戶﹐收其息以供雜費。宋之靑苗錢﹐正唐雜稅錢之法耳。然宋靑苗錢𨿽曰不得過加二之息﹐而一歲凡兩收﹐兩收則其息已加四。又有司約中熟爲價﹐令民償必以錢﹐則所定之價又必逾於市價﹐而民之償息且十加五六矣﹐此所以病民也。

○髙宗泥馬渡江之訛宋髙宗初至杭州﹐卽命立崔府君廟以示靈異﹐於是《精忠小說》遂有泥馬渡江之說。按《宋史。宗澤傳》﹕康王再使金﹐至磁州﹐宗澤勸畱﹐不從﹐乃假神以止之﹐曰「此間有崔府君廟甚靈﹐可以卜交。」廟有馬﹐是夜果銜車輦等物塡塞去路。澤曰「可以見神之意矣。」乃止。此泥馬故事也。余嘗見曹勛畫《髙宗瑞應圖》九幅﹐內一幅系崔府君廟﹐廟中一馬獨立﹐而車轂之類縱橫滿地。勛有跋云﹕廳子馬不肯行。蓋卽塞路之事也。

○兀術致書秦檜之不可信世謂秦檜私通於金﹐力主和議﹐自是實事﹐然《嶽飛傳》謂兀術以書與檜曰「汝日以和請﹐而飛方主用兵﹐不殺飛﹐和議不可成。」此則《金陀粹編》等書附會之詞。其實檜所私結者﹐撻懶而非兀術也。檜之南也﹐由撻懶縱之歸。其時撻懶以尊屬主國政﹐必與檜先有私約﹐令宋稱臣納歲幣﹐而金則歸以帝後及河南﹑陜西地。故劉豫廢而卽令王倫回許﹐以歸帝後及陜﹑洛﹐此皆撻懶主之﹐一一如檜所請。及兀術揣知撻懶意私於宋﹐盡發其姦﹐再興兵取河南﹑陜西。檜亦懼不安其位﹐使馮楫﹑王次翁探帝旨﹐實以失奧援﹐慮和議之不可必成也。未幾﹐撻懶謀反南奔﹐欲投宋﹐益見其平日有徳於宋之明證。而王倫之使金受地也。金主先入兀術之語﹐責之曰「汝國惟知有撻懶耳。」是檜之與撻懶素有成約﹐而兀術始終不與聞可知。或謂撻懶誅後﹐兀術主兵事﹐安知非檜之再結兀術﹐始定和議之局﹖不知撻懶主和﹐則以陜洛償歲幣﹔兀術主和﹐則陜洛之地尺寸不與﹝《髙宗紀》﹕和議成﹐使鄭剛中分劃陜西地界﹐割商秦之半畀金﹐惟存上津﹑丰陽﹑天水三縣﹐又棄和尙﹑方山二原﹐以大散關爲界﹞﹐所歸者僅徽宗﹑鄭後﹑刑後之喪及韋後一人﹐而宋之稱臣歲幣如約。是金直以三柩一老嫗坐致其稱臣納幣﹐此亦何樂不爲﹐而必待檜之私結於兀術哉﹖《金史。酈瓊傳》﹕宗弼﹝卽兀術﹞謀再伐江南﹐與酈瓊議。瓊曰「秦檜老儒﹐亡國之大夫﹐僅僅自守。吾以大軍臨之﹐彼君臣方且哀鳴不暇。」據此﹐益可見檜與兀術本無素約﹐而《宋史》兀術致書秦檜之語之未可信也。通撻懶﹐通兀術﹐於檜之罪原無分輕重﹐特以讀書論世﹐必當推究當日情事乃爲信讞耳。至丘瓊山謂南宋之勢亦不得不出於和﹐檜之主和﹐未爲失計﹐後儒又從而譏其黨檜﹐此亦不達於當日時勢﹐而徒爲迂論。以南宋積弱累挫之餘﹐裒集傷殘﹐僅僅自保﹐而欲當百戰方張之彊敵﹐卽使專任韓﹑嶽﹐一切聽其所爲﹐能必其克復舊疆﹑迎還故主乎﹖使檜果以靖國爲心﹐委曲成事﹐能致帝後歸而陜洛復﹐猶愈於竭國力以冀亻幸於不可知。然則檜豈非南渡後一大功臣哉﹗惟其心迹姦險﹐欲藉和議爲擅權怙勢之漸。幸而母后𨿽歸﹐故疆終失﹐尙且據爲己功﹐至劫持人主﹐誅鋤善類﹐流毒徧天下。倘撻懶不誅﹐竟如初議﹐存歿俱還﹐境土得復﹐則外恃彊援之力﹐內詡再造之功﹐更不知當作何挾制﹐盡攬威福﹐懷無上而覬非常﹐皆事之所必有。觀於獻諛者﹐或疏請加九錫﹐或賦秦城王气詩﹐檜皆偃然當之不爲怪﹐則大姦稔惡之處心灼然可見。而論者徒以主和議責其辱國事仇﹐轉爲末減矣。吾故揭而論之﹐使知檜之罪在彼而不在此也。

○南宋和議起於洪忠宣南宋和議主於秦檜﹐人皆知之。宋《何鑄傳》﹕金諸將皆已厭兵欲和﹐而難於自己發﹐故縱秦檜航海南歸﹐密有成約。是以檜旣用﹐卽有南人歸南﹑北人歸北之語﹐其後竟以此得梓宮母后之還﹐不可謂非檜之功也。抑知其事𨿽成於檜﹐而其端實起於洪忠宣﹐事見謝枋得《上畱丞相書》﹐謂忠宣拘於燕山﹐室敬其人﹐一日問之曰「天下何時太平﹖」忠宣曰「息兵養民﹐則太平。」又曰「何如則息兵養民﹖」忠宣讀《孟子》「諸侯將救燕章」曰「天下固畏齊之彊也﹐今又倍地而不行仁政﹐是動天下之兵也。」又誦《孟子》「樂天畏天章」以諭之。室扌然喜曰「吾計決矣﹗」乃密授意於檜﹐使之南還﹐於是和議成。金自丁未以後享國一百有八年﹐宋自戊午以後偸安江左亦九十七年﹐非檜之功﹐乃忠宣之力也。據此﹐則和議之說﹐本發其機於忠宣﹐檜特從後成之﹐攘爲己功耳。論者徒以事仇辱國爲檜罪。按《陳與義傳》﹕趙鼎言於髙宗曰「人多謂中原可復﹐宣便進兵﹐恐他日咎今時失策。」上曰「今梓宮﹑太后﹑淵聖皆在彼﹐若不議和﹐斷無可還之理。」與義曰「和議成﹐豈不賢於用兵﹖不成﹐則用兵必不免。」是當時諸君子亦未嘗必以和議爲非﹐忠宣之發其端﹐固早有見於當時事勢﹐有不得不出於此者﹐而非以被拘欲藉此爲南還計也。

○拐子馬不始於女眞《宋史》謂﹕金人善用拐子馬﹐三馬相連﹐一馬僕﹐二馬不能行﹐皆女眞爲之﹐號長勝軍﹐戰酣然後用之。兀術攻順昌﹐有鐵浮圖﹐兵皆重鎧﹐戴鐵兜牟﹐三人爲伍﹐貫以韋索﹐每進一步﹐用拒兵擁之。按《晉。載記》﹕穆帝時﹐燕慕容恪擊魏主冉閔﹐擇鮮卑善射者五千人﹐以鐵鎖連其馬﹐爲方陣而前﹐遂破閔。則古時已有爲之者。

○木燈檠之不可信周密《癸辛雜識》及陶宗儀《輟耕錄》記楊髡發宋會稽諸陵事﹐皆云徽﹑欽二帝陵空無一物﹐徽宗陵有朽木一段﹐欽宗陵惟木燈檠一枚而已。按宋﹑金二史﹕宋髙宗紹興十二年﹐金以髙宗母韋太后歸於宋﹐並徽宗及鄭後﹑邢後之喪來歸﹐是歲葬徽宗於會稽﹐號永裕陵。紹興二十一年﹐遣巫爲祈請使﹐請歸淵聖皇帝及皇族等﹐金主不許。紹興二十六年﹐爲金主亮正隆元年﹐欽宗歿於金﹐而世所傳《竊憤錄》並有謂不得其死﹐以馬蹂其屍於土中者。三十一年﹐金使髙景山來宋﹐始聞欽宗之喪。時方南北交兵﹐已而金世宗登極﹐宋孝宗亦嗣位﹐始復和議。時陳康伯有言「所未決者﹐彼欲得唐﹑鄧四州﹐而我以祖宗陵寢及欽宗梓宮爲詞耳。」是宋𨿽嘗以欽宗之柩爲請﹐然和議旣成之後﹐乾道七年宋又遣中書舍人趙雄至金﹐金世宗謂雄曰「汝國捨靖康帝靈柩而請鞏洛山陵﹐何也﹖如不欲靖康帝之柩﹐我當爲汝國葬之。」則宋並不以欽宗之柩爲請矣。是年三月﹐金遂以一品禮葬欽宗於鞏洛之原﹐自後更無歸喪之事。則欽宗葬於金﹐而未嘗歸骨會稽也﹐安得有木燈檠之事哉﹗乃知小說家記載多不可信也。﹝按﹕乾道六年﹐先遣範成大使金﹐求陵寢地﹐兼以欽宗梓宮爲言。而《黃中傳》云﹕時遣成大﹐但請山陵﹐中言欽廟梓宮不宜﹐竟置不問。又陳良亦言「陵寢地在其腹中﹐必不肯與﹐不如以欽宗梓宮爲請﹐猶爲有詞。」是宋並無意於欽宗之柩矣。又《趙雄傳》﹕金人將起河南三十萬眾遷諸陵梓宮歸宋﹐上命雄止之。﹞

○楊桓《傳國璽考》之誤傳國璽始末見於《輟耕錄》載元禦史中丞崔所記。至元三十一年﹐世祖旣崩﹐將迎皇太孫卽位。適有國王速脫眞以玉出售﹐與禦史楊桓見之﹐知其爲秦璽也﹐遂獻之﹐桓並考其始末曰﹕楚以卞和所獻之璞琢成璧後﹐求昏於趙﹐以納聘焉。秦昭王請以十城易之而不獲。始皇並六國始得之﹐命李斯篆其文。玉工孫壽刻之﹝衛宏曰﹕秦璽﹐藍田玉所刻﹐文曰「受命於天﹐旣壽永昌」。《太平禦覽》亦以爲藍田玉所刻﹞。二世子嬰奉璽降漢﹐漢祖卽位﹐服其璽﹐因世傳之﹐謂之傳國璽。後王莽篡位﹐璽在長樂宮王太后所﹐莽使安陽侯王舜迫取之。太后怒﹐投璽於地﹐璽遂歸莽。及莽敗﹐商人杜吳殺莽﹐不知取璽﹐校尉公賓得璽﹐獻於更始。赤眉殺更始﹐立盆子。盆子降光武﹐璽歸光武。獻帝時﹐董卓作亂﹐掌璽者投於井。孫堅討卓﹐得於井中。袁術奪於堅之妻。術死﹐荊州刺史徐ギ聞帝在許昌﹐以璽送之。帝遜位﹐璽歸魏。常道鄕公禪﹐璽又歸晉。懷帝遇劉聰之害﹐璽歸聰。聰死﹐歸曜。曜爲石勒所滅﹐璽入於勒。勒滅﹐入於冉閔。閔敗﹐其將蔣幹得之。晉徵西將軍謝尙購得之﹐以還東晉。自後宋﹑齊﹑梁﹑陳皆相傳。及隋滅陳﹐璽入於隋。隋亡後﹐蕭后與太子正道並璽並入於突厥。唐太宗以寶璽未獲﹐乃自刻玉曰「皇天景命﹐有徳者昌。」貞觀四年﹐蕭后與正道奉璽歸﹐乃復入於唐。朱溫篡唐﹐璽入於溫。莊宗定亂﹐璽入於後唐。及廢帝從珂自焚﹐璽遂不知所在。至宋哲宗時﹐咸陽民段義獻玉璽﹝按此璽李公麟以其玉色正靑﹐是秦藍田玉﹐其篆法眞李斯所爲﹐乃定爲眞秦璽﹞。及徽宗爲金所虜﹐寶璽皆入於金﹐共璽一十有四﹐內靑玉傳國璽一﹐其色正與今出自拾得家者相同﹐知宋之南遷二百年無此寶璽也。今適當皇太孫將正位之時﹐而此璽應期而出﹐實爲符瑞云。桓之論如此。按秦璽自冉閔敗後﹐閔將蔣幹守鄴﹐乞師於晉。晉將戴施入鄴助守﹐知璽在幹所﹐乃譎得其璽﹐使何融以迎糧爲名﹐出城潛送徵西將軍謝尙﹐尙卽以三百騎送建康。見《晉書。載記》及《謝尙傳》。此璽歸東晉之明證也。然《通鑑》姚萇之擒苻堅也﹐從堅求傳國璽﹐堅罵曰「璽已送晉﹐不可得也﹗」是時冉閔死未久﹐璽已爲謝尙所得﹐歸於晉矣﹐萇豈不聞之﹐何又向堅求璽﹖劉定之謂﹕閔亡後﹐鄴入於慕容燕﹐當是苻堅滅燕﹐又得之﹐而謝尙所得者﹐或晉人飾詞﹐以解白板天子之誚也。則謝尙所得璽尙未可知也。又《南史》﹕宋武帝克長安﹐擒姚泓﹐收其彜器及秦始皇玉璽送建康。而沈約《宋書》不載獲璽一事﹐但云收其彜器土圭之屬而已。豈以謝尙已獲璽於晉時﹐疑宋武所獲非眞﹐故不復敍耶﹖然《北史》魏太武於鄴城毀佛像﹐中得二玉璽﹐文皆「受命於天﹐旣壽永昌」﹐其一旁刻「魏受漢傳國璽」﹐則璽更似在北﹐而求未入南﹐謝尙之所得﹐眞僞益未可信也。卽尙所得冉閔之璽果眞矣﹐《南史》侯景之敗﹐以傳國璽自隨﹐使趙思賢掌之﹐曰「若我死﹐則沈於江﹐勿令吳兒得之。」思賢過京口﹐遇盜﹐棄之艸間﹐至廣陵﹐以告郭元建﹐元建取之﹐使辛術送鄴。而《北史》載辛術旣送璽至北齊﹐文宣帝以告太廟﹐則此璽又入於北齊﹐而陳﹑隋兩朝俱未嘗有也。今楊桓云﹕歷宋﹑齊﹑梁﹑陳﹑隋皆相傳﹐及隋滅而蕭后攜以北﹐至貞觀四年復入於唐﹐不知何所據。此不過欲隱約其詞﹐以見此璽自唐而梁而後唐而石晉及從珂自焚後遂不知所在﹐而宋哲宗時段義所獻者卽是此物﹐乃徽宗北行璽入於金﹐而今拾得家所藏﹐乃國初滅金時所得﹐可信其爲眞秦璽耳。不知《五代史》田令孜爲蜀監軍﹐盜唐傳國璽入於蜀而埋之﹐後王建將稱尊號﹐有歐陽柔得之以獻﹐此一璽也。黃巢破長安﹐魏州僧傳眞之師得傳國寶﹐藏之﹐後唐莊宗將稱帝﹐適傳眞以之來獻﹐遂卽位﹐此又一璽也。莊宗將入汴﹐梁主惶懼﹐置傳國寶於臥內﹐忽失之﹐已爲左右所竊迎唐軍矣﹐此又一璽也。則是時蜀﹑魏﹑汴一時已有三璽矣。無論秦璽已不存﹐卽存亦不知孰爲秦璽也。又《通考》﹕後唐末帝自燔時﹐以傳國寶隨身共焚﹐是以晉髙祖別制一璽。開運末﹐耶律徳光入中國﹐少帝遣其子延煦送璽。徳光訝其非眞﹐少帝上表﹐具述始末。徳光歸﹐攜以出塞。則後唐之傳國璽已隨從珂自焚﹐而晉璽又已出塞矣。金初滅遼時﹐金主意璽在遼主延禧所﹐延禧訴以兵敗失於桑幹河。則遼之傳國璽又已沈沒矣。《金史。宗望傳》﹕宗望追遼主﹐盡獲其妃嬪並傳國璽﹐獻於行在。金太祖置之懷中﹐恭謝天地。不知此又是何璽﹖意遼主所謂失於桑幹河者﹐卽此璽耶﹖然金主旣得之於宗望﹐何又疑璽在延禧所﹖此不可解也。又《金太宗紀》﹕天會三年﹐斡魯獻傳國寶﹐而宋哲宗時段義所獻玉璽﹐及徽宗所制定命寶﹐亦俱爲金所擄。然金之亡也﹐金主守緒以傳國璽自殉﹐焚於幽蘭軒。此所焚者﹐未知宗望所得之遼璽﹐抑或破汴時所得宋哲宗時段義所獻之璽耶﹖然亦已焚於幽蘭軒矣﹐則楊桓又何由知拾得家所出之爲眞秦璽耶﹖按王莽建國時﹐使王舜逼太后索傳國璽﹐太后怒﹐抵之地﹐遂缺一角。及漢獻帝禪魏時﹐魏用隸書刻其肩曰「大魏受漢傳國之璽。」後由劉聰入於石勒﹐勒又刻其一邊云「天命石氏」。此見於史傳及《寶璽篆文圖說》﹐歷歷可考者。是以宋徽宗驗段義所獻﹐檢無螭角無缺而疑其非眞。卽楊桓亦謂﹕今璽背皆刻螭形蟠屈﹐凹凸不齊﹐無地可置字。則桓亦自知其非眞也。蓋歷代各有﹐制造不同﹐傳聞亦異。《漢書注》衛宏曰﹕秦璽是李斯所篆﹐文曰「受命於天﹐旣壽永昌」。而《晉書。康帝紀》及杜佑《通典》皆云秦得藍田玉爲璽﹐文曰「受天之命﹐皇帝壽昌」﹐則二說已不同矣。《後漢書。輿服志》注﹕孫堅所得璽﹐文曰「受命於天﹐旣壽永昌」﹐《晉陽秋》謂蔣幹所得爲謝尙送於晉者﹐文曰「昊天之命﹐皇帝壽昌」。徐廣曰﹕傳國璽文曰「受天之命﹐皇帝壽昌」。則三說更不同矣。蔡京等講議玉璽官十三員合奉云「皇帝壽昌」者﹐晉璽也﹕「受命於天」者﹐後魏璽也﹕「有徳者昌」﹐唐璽也﹕「惟徳允昌」﹐石晉璽也。《大學衍義補》又云「受命於天﹐皇帝壽昌」者﹐東晉所自刻也。太元之末﹐得自西燕﹐歷六朝至隋者﹐乃慕容氏所刻也。開運末沒於耶律﹐後爲金人所有者﹐則以「受天明命﹐惟徳永昌」爲文﹐乃石晉所刻也。楊桓之論亦曰﹕北齊所刻者﹐文曰「受命於天﹐皇帝壽昌」﹔唐太宗所刻者﹐文曰「皇天景命﹐有徳者昌」﹔晉天福所刻者﹐文曰「受天明命﹐惟徳永昌」。《太平禦覽》又記郤恢表慕容永所奉之璽﹐文曰「受天之命﹐皇帝壽昌」。可見古來所刻傳國璽不一﹐不得以璽文偶與斯篆合﹐遂指爲眞秦璽。拾得家所出﹐蓋亦後代續刻之物耳。楊用修謂﹕楊桓本善篆書﹐此璽蓋卽桓僞作﹐使崔持以迎合皇太妃者。理或然也。柰何明成祖聞傳國璽尙在元嗣君所﹐而屢出師以冀反璧耶﹖﹝永樂中﹐瓦刺馬哈木攻殺元主本雅失裏﹐遣使上言﹐欲獻故元傳國璽﹐後仍不至。﹞《明史》﹕宣徳中﹐瓦刺部長脫歡得前元玉璽來獻﹐宣宗敕諭曰「前代傳世之久﹐皆不在此﹐王旣得之﹐可自畱用﹐不必來獻。」英宗復辟﹐孛來遣使欲獻璽﹐帝亦敕曰「璽己非眞﹐卽眞亦不祥物﹐獻否從爾可也。」弘治中﹐陜西巡撫熊又得一玉璽﹐孝宗因傅瀚言﹐亦僅藏之庫。其識皆過文皇遠矣﹗姜紹書《韻石齋筆談》又記﹕天啟四年﹐臨漳縣生員王思極等﹐得玉璽於漳河之濱﹐其文「受命於天﹐旣壽永昌」。河南撫臣程紹具表進之﹐上禦皇極殿受賀﹐得璽者僅賞銀五兩。而魏史賢欲令天下有司赴京慶賀﹐以尙寶卿姜志禮言而止。成祖且然﹐固無怪魏閹之張大其事也。﹝三代以上以禹鼎爲重﹐六朝以上以秦璽爲重﹐蓋風尙如此。﹞

○蘇州擊閹不始於顏佩韋蘇州周順昌被逮時﹐緹騎被擊﹐至今顏佩韋等五人嘖嘖人口。然此風有先之者。《寓園雜記》﹕正徳中有妖人王臣﹐同中官王敬采藥各省。至蘇州﹐凡江南之書畫器玩檢括殆盡﹐復以妖書數十本﹐命府學諸生手抄﹐屢抄不中﹐實欲得賄。諸生無所出﹐因致罰於學官。有生員王順等數十人大怒﹐適樵擔至﹐遂各取一木將擊臣。臣懼避匿﹐其下人皆被毆。中官奏諸生抗命﹐賴巡撫王恕持之﹐因奏二人不法﹐王臣遂斬於市﹝亦見《明史。陸完傳》﹐乃成化中事﹞。又《湧幢小品》載﹕蕭景腆爲長洲尉。有織造太監張志聰恣橫﹐長洲令郭波持之﹐志聰憤﹐執而倒曳之車後。景腆率所部官兵直前追奪﹐手批志聰﹐落其帽。市民觀者﹐咸張气﹐梯屋飛瓦﹐羣擲志聰﹐志聰遁去。吳中爲景腆立「仗義英風」之碑於長洲縣門﹝此事亦見《明史。吳廷譽傳》﹐廷譽以此事劾罷志聰者也﹞。又《明史》本紀﹕萬曆二十九年﹐蘇州民變﹐殺織造中官孫隆參隨數人。然則擊閹事﹐有明一代蘇州凡四見。

按萬曆時﹐稅礦中官所至爲虐﹐多有激變﹐爲民所忿擊者。本紀﹕二十七年﹐臨淸民焚稅使馬堂署﹐殺其參隨三十四人。武昌漢陽民變﹐擊傷稅使陳奉。二十九年﹐武昌民又殺陳奉參隨六人。三十年﹐騰越民變﹐殺稅監委官。三十四年﹐雲南民變﹐殺稅監楊榮﹐焚其屍。此皆明季擊閹故事﹐附記於此。

○明末閹黨有殉難者明天啟中﹐附魏閹者固皆小人﹐然其後亦有死國難者。如張鶴鳴﹐本由魏忠賢進爲兵部尙書﹐後被劾歸。流賊陷潁州﹐被執﹐倒懸於樹﹐罵賊死。恩縣李應薦﹐天啟時禦史﹐附閹﹐麗名逆案。崇禎十五年﹐捐資募士﹐佐守令守城。城破﹐身被數刃死。壽張王大年﹐亦禦史﹐加太僕少卿﹐附閹﹐麗逆案。崇禎十五年﹐在河間佐有司守城﹐城破死節。沁水張道﹐爲錦衣時﹐與閹黨楊維垣等善﹐受王永光指攻錢龍錫﹑成基命等﹐爲公論所不容。後論戍﹐仍私歸於家。屢破流賊紫金梁等﹐又擒滿天星﹐冀以軍功自湔祓。而言者劾其離伍冒功﹐戍之海寧衛。商城楊所修﹐故魏黨﹐請以梃擊﹑移宮﹑紅丸三案編勒成書者﹐歷左都禦史﹐後入逆案﹐贖徒爲民。崇禎十三年﹐佐有司守城死。楊維垣﹐爲魏黨最無恥﹐南都破時﹐竟殉難。或又言其僞死﹐實逃去者。傳聞異詞﹐不可考也。亦有降賊後仍死難者。臨川傅鼎銓﹐降李自成後脫歸﹐會金聲桓反﹐鼎銓起兵應之。順治八年至廣信﹐爲守將所執﹐諭降不從﹐從容就刑。鼎銓降賊﹐爲鄕人所恥﹐嘗欲求一死所﹐至是得死﹐鄕人更賢之。東莞張家玉亦謁李自成﹐後仕永明王﹐據增城拒守。諸將皆請潰圍出﹐家玉曰「矢盡炮裂﹐欲戰無具﹐將傷卒斃﹐欲戰無人﹐烏用徘徊不決﹐以頸血濺敵手哉﹗」自投野塘死。丘之陶﹐爲李自成所得﹐用爲兵政府從事。之陶以書致孫傳庭速進兵﹐而己從後妄報左兵至以搖之。事泄﹐罵賊死。而東林中亦有光時亨者從賊﹐爲馬士英﹑阮大鋮所劾。又魏大中之子學濂﹐爲庶吉士﹐京師破﹐受李自成戶部司務。旣而自慚﹐賦絕命詩縊死﹐去國變時已四十日矣。以上皆見《明史》。﹝王阮亭又記﹕天啟時《朋黨錄》中有顧秉謙﹑周延儒﹑魏應嘉﹑馮三元﹐《點將錄》有許其孝﹑郭鞏﹑陳保泰﹑楊春茂﹐《同志錄》有張我續﹐《東林籍貫》有張文熙﹑薛貞後﹐皆爲小人﹐而初亦爲閹黨所忌﹐編入《朋黨》等錄中﹐亦如宋時李淸臣﹑章﹑曾布﹑張商英等之得列於黨人碑也。﹞

○明人演戲多扮近事明人演戲﹐多有用本朝事者。《明史》﹕魏忠賢黨石三畏赴戚畹宴﹐旣醉﹐誤令優人演劉瑾酗酒一劇。忠賢聞之大怒﹐遂削籍歸。王阮亭《香祖筆記》又載姚叔詳言﹕海鹽有優兒金鳳﹐以色幸於嚴東樓﹐非金則寢食勿甘。嚴氏敗後﹐金旣衰老﹐而《鳴鳳記傳奇》盛行。於是金復傅粉塗墨﹐扮東樓焉。此又明人演戲不諱本朝事之明證也。又余澹心《板橋雜誌》﹕馬湘蘭負盛名﹐與王伯爲文字飲。鄭應尼落第來遊﹐湘頗不禮。應尼乃作《白練裙雜劇》﹐極其嘲謔﹐召湘蘭觀之。則並演其人而卽使其人見之矣。

○前明司禮監卽樞密院明之司禮監﹐蓋卽唐中葉以後之樞密院。樞密院本宦者爲之﹐凡宰相面奏得旨﹐則退而授中書舍人撰擬﹐或帝旨竟下學士院撰詞者﹐學士不皆面奉旨﹐則樞密院宦官粗寫事目送學士作詔﹐此唐制也。王西莊謂朱梁﹑後唐始以朝臣爲樞密使﹐其實不然﹐唐昭宗時宦官盡誅﹐卽以蔣元暉爲之﹐此樞密移於朝臣之始。朱梁攺爲崇政院﹐以敬翔爲使。後唐莊宗又名樞密﹐以郭崇韜爲使。明宗時安重誨爲之﹐石晉時桑維翰爲之﹐周世宗時王朴爲之。至宋﹑金則樞密使專典兵機﹐宰相總理庶務﹐稱爲二府。及元﹑明則無此官矣。明之司禮秉筆太監﹐正與唐之樞密使相似。凡本章進禦﹐固由內閣票擬﹐或因事降旨﹐不召閣臣面諭﹐則令司禮監粗寫事目﹐送閣撰擬。如武宗崩﹐中官以皇太后命至閣﹐問所當立﹐楊廷和以興獻王長子對。中官入啟﹐廷和等候於左順門﹐已而中官捧太后懿旨至﹐如廷和議。世宗初﹐中官請遣官織造﹐帝趣內閣撰敕﹐廷和力爭﹐並請究擬旨者何人﹐疑有假禦批以行其私者﹐帝爲謝不審﹝俱見《廷和傳》﹞。神宗病亟﹐令沈一貫結作詔﹐撤各處礦脫。中使捧諭至閣﹐一貫方擬旨﹐而帝疾稍瘳﹐中悔﹐命中使至閣﹐趣繳前諭﹝見《一貫傳》﹞。可見內閣撰詔旨﹐必由中官先寫事目送閣也。蓋前代君臣之間不常接見﹐有所發詔命﹐則寫大意付閱撰擬。其始當是禦筆自書﹐後遂令司禮監秉筆者代書﹐正唐時樞密使之職也。

●卷二十一○正月元日歲首爲正月固也﹐然亦有以建巳之月爲正月者。《詩》「正月繁霜」﹐注謂夏之四月。《左傳》莊二十五年「正月之朔」﹐杜注亦謂夏之四月﹐周之六月﹐建陽之月也。昭十七年夏六月甲戊朔﹐日食。昭子欲用幣伐鼓﹐平子止之曰「惟正月朔日食伐鼓用幣﹐其餘則否。」太史曰「在此月也」。注﹕太史謂在此月者﹐正謂此六月乃卽是正月也。蓋夏之四月﹐正陽之月﹐平子亦以歲首爲正月﹐而不知正陽之月爲正月也。《月令》「天子乃以元日祈谷於上帝」﹐所謂元日﹐亦是正月中上辛之日﹐非歲初第一日。

○明月﹑去月次年曰明年﹐次日曰明日﹐而次月未有稱明月者。《左傳》﹕鄭人相驚﹐以伯有爲厲。齊平燕之月﹐公孫段卒﹐國人愈懼。其明月子產立公孫泄。然則次月亦可稱明月矣。隔歲曰去歲﹐月之前一月未有稱去月者。《北史》﹕蕭吉奏隋文帝曰「去月十六日﹐皇后陵前有黑雲起。」是前月亦可稱去月。

○上巳﹑端午﹑除夜《韓詩》﹕鄭國之俗﹐三月上巳采蘭水上﹐祓除不祥。蓋用三月中第一巳日﹐如上辛﹑上丁之類也。《後漢書》﹕上巳﹐官民皆於東流水上祓除宿垢。則猶用巳日﹐後乃但以三月三日爲上巳﹐誤也﹝沈約《宋書》以爲自魏始﹞。古時端午亦用五月內第一午日。《後漢書。郎ダ傳》以五月丙午遣太尉﹐又《論衡》曰﹕五月丙午日日中之時鑄陽燧。是午節宜用午日或丙日﹐後世專用五日﹐亦誤。按《周官》「涿壺氏午貫象齒」﹐鄭注﹕午﹕故書爲五。然則午﹑五本通用。唐明皇八月五日生﹐宋表亦云﹕月惟仲秋﹐日在端午。猶以午爲五也。後世以五月五日爲午節﹐蓋午﹑五相通之誤。《老學庵筆記》云﹕《太平廣記》有《盧質傳》云﹕是夕冬至除夜。乃知唐人冬至前一日亦謂之除夜。陳師錫《家享儀》謂冬至前一日爲冬住。蓋住與除同音﹐閩音同耳。

○競渡﹑乞巧﹑登髙競渡不獨午日也。《新唐書。杜亞傳》﹕亞爲淮南節度使﹐方春﹐南民爲競渡戲。亞欲輕駛﹐乃髹船底﹐使篙人衣油彩衣﹐沒水不濡。是春時亦競渡矣。又《丹陽集》謂《荊楚記》屈原以五月五日投汨羅﹐故武陵以此日作競渡以招之。今江浙間競渡多用春月﹐疑非本意。及考沈期《三月二日州》詩云「誰念招魂節﹐翻爲禦魅囚」﹐王績《三月三日賦》亦云「新開避忌之席﹐更作招魂之所」﹐則以上巳爲招屈之時﹐亦必有所據云。按《舊唐書。敬宗紀》﹕寶歷二年三月﹐幸魚藻宮觀競渡。是方春競渡﹐久爲故事。又《穆宗紀》﹕九月觀競渡於魚藻宮。則重九亦有競渡。文文山《指南集》有《元夕》一首云「南海觀元夕﹐玆遊古未曾。人間大競渡﹐水上小燒燈。」則又元夕有競渡矣。乞巧不獨七夕也。《續博物志》﹕山東風俗﹐正月取五姓女﹐年十餘歲﹐共臥一榻﹐覆之以衾﹐以箕扇之。良久如夢寐﹐或欲刺文繡﹐事筆硯﹐理管弦。俄頃乃寤。謂之扇天卜以乞巧。《下黃私記》﹕八﹑九月中﹐月輪外輕雲時有五色﹐下黃人每值此﹐則急呼女子持鍼綫﹐小兒持紙筆﹐向月拜之﹐謂之乞巧。是五月及八﹑九月皆乞巧矣。登髙不獨九日也。《昌黎集》有《人日城南登髙》詩。《隋書。元冑傳》文帝正月十五日與近臣登髙﹐馳詔召冑﹐謂曰「公與外人登髙﹐不如就朕。」是人日及上元日皆登髙矣。又楊用修云﹕古有春禊﹑秋禊。「浴乎沂」注云﹕上巳祓除﹐王右軍蘭亭修禊﹐此春禊也。劉楨《魯都賦》曰「素秋二七﹐天漢指隅。人胥祓禳﹐國子水嬉。」此用七月十四日﹐指秋禊也。則七月亦修禊矣。

○古兵器不皆用鐵《越絕書》﹕赤堇之山破而出錫﹐若耶之谷涸而出銅。歐冶子因以爲純鉤之劍。《山海經》﹕昆吾之山﹐上多赤銅。郭璞注謂以之作刀﹐切玉如泥。周穆王時犬戎獻之。卽《尸子》所謂昆吾之劍也。汲郡冢中得銅劍一枝﹐卽所謂幹將者﹐亦非鐵也。《漢書。食貨志》﹕賈誼言﹕收銅勿令布以作兵器。《韓延壽傳》﹕爲東郡太守﹐取官銅物﹐候月蝕﹐鑄作刀劍鉤鐔。又大宛以西至安息國﹐不知鑄鐵器﹐及漢亡卒降﹐始教鑄作兵器﹐得漢黃白金輒以爲器﹐不用爲幣。又《難兜傳》云﹕有銀銅鐵作兵。此可見古時兵器不盡用鐵﹐至漢時外國猶然。﹝《魏書》﹕崔鑑爲東徐州刺史﹐治銅爲農器。是農具亦用銅矣。﹞

○齋戒不忌食肉《論語》「齋必變食」﹐孔安國注但謂攺常饌﹐而不言不飲酒﹐不茹葷。惟《莊子。人間世篇》﹕顏回曰「回不飲酒不茹葷者數月矣﹐可以謂齋乎﹖」子曰「是祭祀之齋﹐非心齋也。」朱子注《論語》蓋本此。然古人所謂葷﹐乃菜之有辛臭者﹐齋則忌之﹐卽所謂變食﹐而非魚肉也。古人惟忌日及居喪不禦酒肉。《玉藻》﹕子卯日稷食菜羹﹐此忌日之去酒肉也。《喪大記》﹕期終喪不食肉﹐不飲酒。《檀弓》﹕喪有疾食肉飲酒。謂居喪有疾病者﹐其無病則戒酒肉可知。此居喪之去酒肉也。而齋戒去酒肉無明文﹐惟《國語》耕籍之前五日﹐王入齋官﹝宮﹞﹐淳濯飲醴。注﹕沐浴飲醴酒也。蓋平時飲酒﹐齋則飲醴﹐卽所謂變食也。以醴代酒﹐記者尙特詳之﹐若齋必去肉﹐何以不兼言及之乎﹖又《荀子》及《家語》皆云﹕端衣玄裳﹐冕而垂軒﹐則志不在於食﹔斬衰菅菲﹐杖而ヱ粥﹐則志不在酒肉。注﹕端衣玄裳﹐齋服也﹔卽葷﹐辛菜也。齋服則不食葷﹐居喪則不食酒肉﹐別言之﹐尢可見葷之非肉﹐而齋戒但忌葷不忌肉﹐尢其明證也。程﹑蘇二公當致齋日﹐廚人稟造食葷素﹐程令辦素﹐蘇令辦葷。戴埴《鼠璞》引此事﹐謂二公未免以魚肉爲葷。蓋以古制辛菜及魚肉本是二項﹐後人混而一之﹐通謂之葷﹐卽蘇公亦第循齋戒不忌酒肉之制﹐而以魚肉爲葷﹐則仍沿時俗之稱而不攺也。﹝袁文記黃山谷在宜州﹐有曹醇老送肉及子魚來﹐遂不免食葷。則宋人以腥血爲葷﹐亦不特程﹑蘇二公。﹞然古來以魚肉爲葷﹐而齋戒兼忌之﹐史傳𨿽不著起於何時﹐而其來已久。顏師古《匡謬正俗》﹕云﹕素食是無肉之食。則固以肉與素對言。唐制更有正﹑五﹑九月齋戒﹐特禁屠宰之例﹐白香山《閏九日》詩﹕「自從九月持齋戒﹐不醉重陽十五年。」此齋戒之忌酒也。韋蘇州詩﹕「鮮肥屬時禁﹐蔬果幸見嘗。」此齋戒之忌肉也。是唐時齋戒已禁酒肉也。《南史》謝弘微以兄曜卒﹐除服猶不敢魚肉。《梁書》﹕武帝奉佛戒﹐不食魚肉﹐惟菜羹糲飯。劉勰並請二郊﹑農社亦從七廟之制﹐不用犧牲﹐但供蔬果。詔從之。郊﹑廟尙不用腥血﹐致齋者可知﹐是梁時齋戒已禁魚肉也。《漢書。王莽傳》﹕每逢水旱﹐莽輒素食。太后詔曰「今秋幸熟﹐公宜以時食肉。」則肉與素食對言﹐漢時已如此。齋戒之忌酒肉﹐其卽起於漢時歟﹖

按《禮記。玉藻》﹕膳於君有葷桃。注﹕葷者﹐姜及辛菜也。《儀禮。士相見禮》﹕侍坐膳葷。注﹕葷﹐辛物﹐食之止臥。《荀子。哀公篇》注亦云﹕葷﹐蔥薤也。徐鉉《說文注》﹕葷﹐臭菜﹐謂蕓臺﹑椿﹑韭﹑蔥﹑蒜﹑阿魏之屬﹐方術家所禁﹐气不潔也。《爾雅翼》﹕西方以大蒜﹝按﹕此處漏「小蒜」﹞興渠﹑慈蒜﹑﹛艸各﹜蔥爲五葷﹐道家以韭﹑蒜﹑蕓臺﹑胡荽﹑薤爲五葷。是諸書所謂葷﹐皆不指腥血。然《管子。輕重篇》﹕黃帝鉆燧生火﹐以熟葷臊。葷與臊連言﹐則葷似卽臊之類。按《史記》獯粥字作葷粥﹐獯粥之號本以其專食﹝羊﹞﹝羊各﹞而名之﹐而葷﹑獯同音﹐史遷旣已通用﹐後人遂以辛菜之葷與血肉之獯混而爲一﹐故忌辛兼忌肉耳。至東坡剖桃核琉璜因著論欲斷薰血。袁文謂其用薰字不可解﹐則未知葷與獯﹑薰﹑本同音﹐可通用也。

○尙左尙右尙左﹑尙右﹐諸家之說紛紛。《老子。經武章》云﹕君子居則貴左﹐用兵則貴右。又云﹕凶事尙右。按此事﹑兵事之尙右﹐尙有明證。《檀弓》﹕孔子拱而尙右﹐二三子皆尙右。孔子曰「我則有姊之喪故也。」此凶事之尙右也。《左傳》﹕楚莊王乘左廣以遂晉師﹐見右廣﹐將從之乘﹝右廣本王所乘﹞﹐屈蕩止之曰「君以此始﹐亦以此終。」自是楚之乘廣尙左﹐則以偶然王乘左廣得勝﹐遂攺從尙左﹐可見平時用兵亦已尙右也。﹝按桓八年楚子伐隨﹐隨季梁曰「楚人尙左﹐君必左。」是楚兵事先亦尙左﹐後乃攺尙右。﹞此戎事尙右之證也。戎事﹑凶事旣尙右﹐則非戎事﹑兵事自當尙左。《詩》《書》所載﹐凡言左與右﹐必曰左右而不曰右左﹐則左先於右可知。《覲禮》﹕諸侯朝於天子﹐同姓西面北上﹐異姓東面北上﹐若論異姓爲後之義﹐則朝儀固尙左。《檀弓》二三子因孔子有姊喪之言﹐遂攺而尙左。則平時本亦尙左﹐此明證也。惟《鄕飲酒禮》主人就東階﹐客就西階。所謂賓西北取天地尊嚴之气﹐主東南取產物以養人﹐此則別有取義。而後人習見夫賓位居右﹐以爲尊敬﹐遂凡事皆尙右。《左傳》﹕晉士曰「分土而封之﹐是左之也。」王叔與伯輿爭政﹐王右伯輿。《國策》﹕趙王以藺相如爲卿﹐位廉頗右。頗曰「相如徒以口舌﹐位在我上﹐我必殺之。」蘇代謂魏王曰「公孫衍將右韓而左魏﹐田文將右齊而左魏。」《說苑。君道篇》﹕郭隗曰「君將東面以求臣﹐則廝役之材至﹔西面以求臣﹐則朋友之材至。」此皆戰國尙右之明證也。﹝信陵君從車騎﹐虛左自迎侯生﹐此則車中之制﹐與他處不同。《禮記》﹕乘君之乘車﹐不敢曠左。注謂車上禦者在右﹐所以便作事﹐而君則在左﹐故乘車尊左也。﹞《史記》﹕鴻門之宴﹐項王東向坐。韓信得廣武君﹐東向而師尊之。則秦時亦尙右。漢承秦制﹐亦以右爲尊。《史記》﹕陳平願以右丞相讓周勃﹐帝乃以勃爲右丞相﹐位次第一﹐平爲左丞相﹐位次第二。武安侯召客﹐自坐東向﹐以爲漢相尊﹐當然。灌夫遇有勢在己之右者必陵之﹐在己之左者則敬之。《漢書》﹕黃霸初以入谷爲吏﹐馮翊以其入財得官﹐不署右職。顏師古曰﹕右職﹐髙職也。其有得罪下遷者﹐則曰左遷。《史記》﹕韓王信謂漢王曰「項王王諸將善地﹐而王獨遠居﹐是左遷也。」《漢書》﹕髙祖欲以周昌爲趙相﹐昌不肯。髙祖曰「吾極知其左遷。」又《諸侯王表序》云﹕武帝有衡山﹑淮南之謀﹐乃作左官之令。服虔曰﹕仕於侯國者曰左官﹐以不得仕於王朝也。是兩漢尊右卑左﹐久爲定制。至漢以後﹐攺從尙左﹐則不知於何時。《梁書》﹕天監六年詔曰﹕近代元日朝畢﹐次會羣臣﹐就西壁下東向坐。求之古義﹐王者宴萬國﹐惟應南面﹐何更居東面﹖於是禦座南向﹐以西方爲上﹐皇太子以下在北壁坐者悉西邊東向﹐尙書以下在南方坐者悉東邊西向。是梁時𨿽正南面之位﹐而殿廷宴會諸臣猶以西爲上。然《南史》﹕宋元嘉六年﹐以臨川王義慶爲左僕射﹐吏部尙書江夷爲右僕射。《北史》﹕齊天統三年﹐以段韶爲左丞相﹐賀拔仁爲右丞相。武平二年﹐以右丞相斛律光爲左丞相。皆以左序爲右之先﹐則六朝時官序已皆尙左。而天監會宴羣臣﹐仍以西爲上者﹐蓋專屬宴會坐次耳。大抵三代以上﹐朝班官序本皆尙左﹐惟宴飲之事沿鄕飲酒禮﹐以右爲尊。其後相習爲常﹐遂一槪尙右。至六朝官序已上左﹐而宴席猶尙右也。唐時朝制尙左﹐尢有明證。顏師古注《漢書》﹐其於「左遷」則曰﹕是時尊右卑左﹐故謂貶秩爲左遷。其於「左官之令」則曰﹕漢依古制﹐朝廷之例﹐以右爲尊﹐故謂降秩爲左。師古系唐人﹐而謂尊右是漢制﹐可見唐時一切皆尙左。宋宣仁太皇太后欲令欽聖向太后居寧壽宮。後辭曰「安有姑居西而婦處東﹐失上下之禮﹖」遂居隆宮。戴埴《鼠璞》亦云﹕本朝官制如左右僕射﹐左右丞相﹑左右丞﹑左右司諫﹐皆不以右爲尊﹐而獨以右文爲祕省殿名﹐何也﹖此又宋以來尙左之可考者。至有元一代之禮﹐則皆尙右。《元史》﹕或薦趙世延參知政事﹐仁宗曰「世延誠可用﹐然雍古氏非漢人﹐其署宜居右。」遂以阿散爲右丞相﹐世延參知政事。文宗以燕帖木兒有大功﹐欲獨相以寵異之﹐乃以爲右丞相﹐罷左丞相不設。搠思監先爲中書左丞相﹐尋進右丞相。是元時以右爲尊也。今之尙左﹐則自明太祖始。太祖稱吳王時猶沿元制尙右﹐以李善長爲右相國﹐徐達爲左相國。及滅張士城後﹐始攺禮儀尙左﹐乃以善長爲左相國﹐徐達爲右相國。黃瑜《雙槐歲抄》云﹕吳元年丁未十月丙午之制也。

○萬歲萬歲本古人慶賀之詞。《呂氏春秋》﹕宋康王爲長夜之飲﹐室中人呼萬歲﹐堂上堂下之人以及國中皆應之。《韓非子》﹕巫覡之祝人曰使君千秋萬歲之聲聒耳。《新序》﹕梁君出獵歸﹐入廟中呼萬歲。《史記》﹕優旃憫陛郎雨立﹐有頃﹐殿上上壽﹐稱萬歲。田單僞約降於燕﹐燕軍皆呼萬歲。紀信誑楚曰「食盡漢王降。」楚軍皆呼萬歲。項羽歸太公﹑呂后於漢﹐漢軍皆呼萬歲。陸賈奏《新語》﹐左右皆稱善呼萬歲。武帝登嵩髙﹐空中聞呼萬歲者三。《後漢書》﹕任光守信都﹐光武自薊還﹐不知所向﹐或傳信都獨爲漢守﹐乃赴之。光等方懼不能守﹐光武至﹐吏民大喜﹐皆呼萬歲。《馮異傳》﹕時軍乏食﹐趙臣將兵來助﹐並送縑谷﹐軍中皆呼萬歲。《田魴傳》﹕光武以賊延褒等付魴誅之﹐魴赦之﹐皆稱萬歲。《馬援傳》﹕援封侯﹐掾史皆稱萬歲。《耿恭傳》﹕恭爲匈奴所圍﹐絕水鑿井﹐拜﹐新泉湧出﹐眾皆稱萬歲。匈奴又益兵圍恭﹐軍吏範羌自惇煌率兵迎恭﹐城中夜聞兵馬聲﹐以爲匈奴大至﹐及見羌﹐皆呼萬歲。《李固傳》﹕固蒙赦出獄﹐京師市裏皆稱萬歲。《董卓傳》﹕卓旣誅﹐內外士卒皆稱萬歲。《吳志》﹕甘寧入魏營﹐斬數十級還﹐入營作鼓吹﹐稱萬歲。《魏志》﹕馬超攻冀城﹐刺史韋康遣閻溫出城告急﹐爲超所得﹐遣至城下﹐使告東方無救。溫大呼曰「大將軍不過三日至矣﹗」城中皆泣﹐呼萬歲。《晉書》﹕張祚淫虐﹐張琚殺之﹐國人皆呼萬歲。《宋書》﹕蒼梧王淫虐﹐爲楊玉夫等所弒﹐殿中皆稱萬歲。《南史》﹕臧質引軍至盱眙﹐太守沈璞納之﹐質見城中丰實﹐眾皆稱萬歲。《隋書》﹕王世充與李密戰﹐預索一貌類密者﹐戰酣﹐時使牽過陣前﹐曰「已得李密矣﹗」士卒皆呼萬歲。《唐書》﹕郭子儀執酒與回紇誓曰「大唐天子萬歲﹗回紇可汗萬歲﹗兩國將相亦萬歲﹗」《通鑑》﹕唐末王緒誅殺將校﹐人人自危﹐王潮伏壯士擒之﹐軍士皆呼萬歲。此皆上下慶賀之通稱也。又《漢書。翟方進傳》﹕李尋以星變責方進﹐而云萬歲之斯期近﹐愼朝暮。師古注﹕萬歲之期﹐指方進之死也。則並有以稱臣下之死期者。《後漢書》有廣宗殤王名萬歲。《北史》後周時有李遠﹐字萬歲。隋時有史萬歲。《唐書》顏眞卿守平原時﹐有將刁萬歲。可見此字上下可以通稱﹐若專屬至尊之稱﹐惇敢以之爲字名者﹐然專以此爲至尊之稱﹐亦有所自。《漢書。宣帝紀》﹕單於來朝﹐蠻夷君長王侯數萬人夾道﹐上登渭橋﹐咸稱萬歲。似已屬君上之稱。《後漢書。韓稜傳》﹕竇憲破匈奴還﹐尙書以下欲拜之﹐稱萬歲。稜正色曰「禮無人臣稱萬歲之制﹗」則漢時已屬至尊之專稱矣。《後漢書。禮儀志》﹕策拜太子禮畢﹐三公上殿賀壽﹐稱萬歲。又正月朔朝賀﹐皆稱萬歲。則並著爲朝儀。孫盛《獻帝起居注》﹕董卓廢帝﹐立陳畱王﹐宣詔訖﹐莫有應者。尙書丁公曰「大臣旣爲社稷計﹐誠合天人﹐請稱萬歲。」《晉書》﹕桓玄篡位﹐登郊壇告天﹐而儀注不備﹐忘稱萬歲。《宋書》﹕晉安王子勛僭位於尋陽﹐行禮日﹐羣臣忘稱萬歲。《魏書》﹕道武帝登極﹐臨天文殿﹐太尉﹑司徒進璽綬﹐百官咸稱萬歲。北齊武成帝過東郡﹐孟業爲郡守﹐率人吏俱唱萬歲﹐導引需而行。又南安王思好反﹐詔發兵拒之﹐軍士皆曰「南安王來﹐我輩惟當唱萬歲奉迎耳。」《唐書》﹕昭宗東遷﹐民夾道呼萬歲。上泣謂曰「勿呼萬歲﹐朕不復爲汝主矣﹗」《五代史》﹕朱友弒逆﹐均王友貞諭將士討逆之意﹐軍士皆呼萬歲﹐奉王爲主。晉王存勗稱帝﹐諸臣皆不欲﹐蘇循自梁來降﹐卽舞蹈萬歲。石敬瑭爲節度使﹐軍中有擁之呼萬歲者﹐敬瑭斬之乃止。後漢隱帝被害﹐迎武寧節度使ど入卽位﹐在道仗衛皆如王者﹐左右呼萬歲﹐郭威兵至澶州﹐將士呼噪﹐以爲天子﹐呼萬歲。《宋史》﹕太祖陳橋兵變﹐歸京師﹐範質﹑王溥同往見。質初不拜﹐溥先拜﹐質不得已從之﹐且稱萬歲。《張遜傳》﹕寇準與溫仲舒並轡﹐有狂民迎馬首呼萬歲﹐爲遜所奉。《曹利用傳》﹕從子被酒﹐衣黃衣﹐令人呼萬歲﹐杖死。《金史》﹕章宗禁優人不得以前代帝王爲戲及稱萬歲。此又皆以萬歲專稱主上者。蓋古人飲酒必上壽稱慶曰萬歲﹐其始上下通用爲慶賀之詞﹐猶俗所云萬福﹑萬幸之類耳。因殿陛之間用之﹐後乃遂爲至尊之專稱。而民間口語相沿未攺﹐故唐末猶有以爲慶賀者﹐久之﹐遂莫敢用也。﹝莊綽《雞肋編》﹕廣南歲除爆竹﹐軍民環聚大呼萬歲﹐尢屬可屬可駭。是宋時久已爲君上之稱﹐故以此爲可駭。﹞邵二泉《學史》謂﹕自嵩呼聞於漢﹐而萬歲云者遂爲祝君之詞﹐一人之外﹐其誰敢幹之哉﹗此二泉亦不知萬歲二字﹐歷漢﹑唐尙爲通稱也。按《續文獻通考》元時朝儀猶有舞蹈呼萬歲之制。《明史》﹕萬安於憲宗禦殿時﹐諸臣奏事未畢﹐安遽顧首呼萬歲欲出﹐諸臣不得已皆退。中官戲朝士曰「若輩嘗言不召見﹐及見﹐止知呼萬歲耳。」是前朝臣子見君猶有呼萬歲之禮。今宮廷尙有萬歲之稱﹐而朝賀則無舞蹈三呼﹐蓋至敬無文﹐不事虛禮也。

○露布《三國誌。王肅傳》注引《世語》﹕馬超反﹐劫賈洪作露布﹐鐘繇識其文﹐曰「此賈洪作也。」《文章緣起》引此爲露布之始。然露布之名﹐漢已有之﹐但非專用於軍旅耳。《漢書》﹕何武爲刺史﹐劾奏屬吏﹐必先露章。《漢官儀》﹕凡制書皆彌封﹐惟赦贖令司徒印露布州郡。《後漢書。禮儀志》﹕大喪則諸侯王遣大夫奉弔﹐驛馬露布。又漢桓帝時地震﹐李云露布上書﹐移副三府。亦謂之露版。《魏武奏事》云﹕有警急輒露板插羽。《文心雕龍》曰﹕露布者﹐露版不封﹐布諸視聽也。自賈洪作此討曹操﹐後遂專用於軍事。如《世說》﹕桓溫北徵﹐令袁宏倚馬作露布﹐手不停筆﹐俄成七紙是也。然旣爲徵討時所用﹐則猶是檄文之類﹐非專用以奏捷者。故《文心雕龍》又云﹕露布者﹐天子親戎則稱恭行天罰﹐諸侯禦師則稱肅將王誅﹐是本以聲罪致討也。至元魏則以之奏捷﹐而更有書帛於竿之例。按《隋禮儀志》及《通典》記元魏攻戰克捷﹐欲天下聞知﹐乃書帛建於漆竿上。《北史》﹕魏髙祖南伐﹐長史韓顯宗斬齊將﹐髙祖曰「何爲不作露布﹖」對曰「擒斬不多﹐若復髙曳長縑﹐虛張功捷﹐其罪彌甚。臣所以斂毫捲帛﹐解上而已。」齊神武芒山之捷﹐命杜弼爲露布﹐卽書絹﹐曾不起艸。此其證也。故《封氏聞見記》云﹕諸軍破賊﹐則以帛書建諸竿上﹐兵部謂不封檢而宣布﹐欲四方速知也。乃《五代史》後唐莊宗擒劉守光﹐命王緘艸露布﹐緘書於布﹐令人曳之﹐論者反笑其不知故事。而歐公亦遂記之﹐以著緘之陋﹐豈歐公亦不知元魏故事耶﹖《初學記》引《春秋佐助期》曰﹕武露布﹐文露沈。宋均謂﹕甘露見其國﹐布散者人尙武﹐若文采者﹐則甘露沈重。此露布字又別有義。

○衙門衙門本牙門之訛。《周禮》謂之旌門。鄭氏「司常」注所云﹐巡狩兵車之會﹐皆建太常是也。其旗兩邊刻繒如牙狀﹐故亦曰牙旗。後因因謂營門曰牙門。《後漢書。袁紹傳》﹕拔其牙門。牙門之名始此。《封氏聞見記》云﹕軍中聽令﹐必至牙門之下﹐與府廷無異。近俗尙武﹐故稱公府爲公牙﹐府門爲牙門。然則初第稱之於軍旅﹐後漸移於朝署耳。然移於朝署亦第作牙﹐而無所謂衙者。衙字《春秋》有彭衙﹐《楚詞》有飛廉之衙衙。《說文》及《集韻》皆音作語﹐無所謂牙音者。鄭康成注《儀禮》「綏澤」云﹕取其香且衙濕。《羣經音辧》曰﹕衙音迓。於是始有迓音﹐然猶未作平聲也。及如淳注《漢書》「衙縣」音衙爲牙﹐於是始有牙之音。如淳系魏時人﹐則讀衙爲牙﹐當起於魏﹑晉﹐而訛牙門爲衙門﹐亦卽始於是時耳。袁文謂許愼《說文》衙字無牙音﹐而陸徳明於《左傳》「彭衙」下不音某字者﹐蓋徳明唐人﹐見當時已呼爲牙音﹐而《說文》又無此音﹐故不敢音﹐以此知衙之音牙﹐出於唐人云云﹐是尙未考如淳《漢書注》也。《南史》﹕侯景將帥謀臣朝﹐必集行列門外﹐以次引進﹐謂之衙門。則六朝時又久已訛牙門爲衙門。故李濟翁《資暇錄》謂﹕武職押衙﹐本押牙旗者。《通鑑》從其說﹐而以唐制正衙奏事攺爲正牙奏事。《舊唐書》凡正衙及衙門俱作衙字﹐《新唐書》俱攺作牙字﹐蓋皆推本言之也。然牙﹑衙之相混固已久矣。﹝唐制﹕天子禦宣政殿﹐謂之正衙﹔禦紫宸殿﹐謂之內衙。宋太宗時﹐張洎謂朝廷或修復正衙﹐當下兩制﹐預加考訂。則宋時朝廷猶稱衙。見《梁溪漫志》。﹞吳斗南又謂﹕漢制有金吾﹑木吾﹐所以參衛於朝署之前者。吾本讀作牙﹐後世衙門之訛﹐當自吾字始。此亦一說。《封氏聞見錄》亦曰﹕困以公門外刻木爲牙﹐立於門外﹐故稱牙門﹐後牙訛爲衙也。

○幕府《漢書。李廣傳》﹕「莫府省文書」﹐晉灼曰﹕莫﹐大也。衛靑徵匈奴﹐絕大莫﹐帝就拜大將軍於莫中府﹐故曰莫府。莫府之名始於此也。師古曰﹕此說非。莫府者﹐以軍幕爲義﹐古字通用耳。軍旅無常居﹐故以帳幕言之。廉頗﹑李牧市租皆入幕府﹐非因衛靑始有其號也。然則幕府始於戰國時也。但古所謂幕府﹐指將帥在外之營帳而言﹐而官吏牙署未有稱幕府者。《後漢書。班固傳》﹕永平初﹐東平王蒼以至戚爲驃騎將軍輔政﹐開東閣﹐固奏記於王曰「今幕府新開﹐廣延英俊。」後世稱衙署爲幕府始此。蓋固本以東平有驃騎之號﹐故以幕府稱之﹐而其實非帥將在外之營帳﹐故後人遂相沿爲牙署之稱也。

○視艸翰林艸制書輒曰視艸。《明史。陳仁錫傳》﹕魏忠賢進爵上公﹐仁錫當視艸﹐持不可﹐曰「世自有視艸者。」是竟以代言爲視艸﹐其實非也。《漢書。淮南王安傳》﹕安善爲文詞﹐武帝每爲報書﹐常召司馬相如等視艸乃遣。視艸二字始見此﹐言作書已就﹐令相如等復視艸稿﹐始遣去﹐非令相如等作書也。溫革《隱窟雜誌》引光武詔鄧禹曰「司徒﹐堯也﹔赤眉﹐桀也。」謂此等語必非臣下代言所敢出。《南史》﹕魏孝文帝有大文筆﹐馬上口授﹐及其成也﹐不攺一字。自太和十年已後﹐詔策皆帝文也。則古帝王固嘗多自作詔令。《新唐書。上官儀傳》﹕太宗每屬文﹐遣儀視稿。《張說傳》﹕玄宗好文詞﹐有所爲﹐必使視艸。《徐楚璧傳》﹕開元時爲集賢院學士﹐帝屬文﹐多令視艸。此皆視艸故事﹐非以代言爲視艸也。﹝《舊唐書。百官志》﹕翰林供奉﹐或宸翰所揮﹐亦資其檢討﹐謂之視艸。此尢明證。﹞

○禽獸艸木互名《爾雅》﹕二足而羽謂之禽﹐四足而毛謂之獸。然獸亦有名禽者。《易》﹕王用三驅﹐失前禽。孔穎達云﹕驅者亦曰禽。《白虎通》亦謂﹕禽者﹐鳥獸總名也。曹植詩﹕左挽因右射﹐一縱兩禽連。王充《論衡》有云﹕子之禽鼠﹐丑之禽牛。東坡《卻鼠刀銘》﹕夫貓鷙禽﹐晝巡夜視。皆以獸爲禽。故吳師道答吳艸廬﹐亦謂禽卽獸﹐而引《禮記》「猩猩能言﹐不離禽獸」証之也。惟禽而名獸﹐則不多見。《尙書》百獸率舞﹐焦謂非專指走獸也﹐因推論云﹕《後漢書。華陀傳》有五禽之術﹐曰虎﹐曰熊﹐曰鹿﹐曰猿﹐曰鳥﹐是獸可名禽也。《考工記》﹕天下大獸五﹕脂者﹐裸者﹐膏者﹐羽者﹐鱗者。是禽可名獸也﹐然則兩足者亦得謂之獸矣。至鄭康成《周禮注》﹕凡鳥獸未孕曰禽。此別是一義。又飛曰雌雄﹐走曰牝牡﹐亦有可通用者。《詩》﹕爾牧來思﹐以薪以蒸﹐以雌以雄。《左傳》﹕獲其雄狐。《焦氏易林》﹕雄犬夜鳴。《木蘭詩》﹕雄免腳撲朔﹐雌免眼迷離。此以走而稱雄雌者也。《書》﹕牝雞司晨。《山海經》﹕帶山有鳥﹐名曰奇余﹐自爲牝牡。是以飛而稱牝牡者也。又鄭瑗《井觀瑣言》謂五行有木而無艸﹐則艸亦可謂之木。《洪範》言庶艸蕃廡而不及木﹐則木亦可謂之艸。又《爾雅。釋艸篇》筍﹐竹萌。《山海經》﹕其艸多族﹐厥族多﹛眉﹜。皆以竹爲艸類﹐是竹本亦謂之艸也。

○素王《莊子。天道篇》﹕虛靜恬淡﹐以之處下﹐玄聖素王之道也。《史記》﹕伊尹見湯﹐言素王及九主之事。注云﹕素王者﹐太素之王﹐其道質素也。是尙未以專屬孔子。蓋古來原有此語﹐謂聖人之窮而在下者耳。《家語》﹕齊太史子輿見孔子﹐退謂南宮敬叔曰「天將欲與素王之乎﹖」此孔子稱素王之始。王充《論衡。超奇篇》云﹕孔子之《春秋》﹐素王之業也﹔諸子之傳書﹐素相之事也。諸子謂陽成子作《樂經》﹐揚子云作《太玄經》也。又《定賢篇》云﹕孔子素王之業在《春秋》﹐桓君山素丞相之迹在《新論》。則又有素相﹑素丞相之稱。杜預《左傳序》謂﹕孔子修《春秋》﹐立素王﹐左丘明爲素臣。

○吳會施宿《會稽郡誌》曰﹕《三國誌》吳郡﹑會稽爲吳﹑會二郡﹐前輩讀爲都會之會﹐恐非。顧寧人則據《後漢書》以駁之﹐謂東漢順帝永建四年﹐始分會稽郡之地爲吳郡﹐而《史記》《漢書。吳王濞傳》已有「吳會輕悍」之語。﹝今本《史記》《漢書》皆作「吳會稽」﹐寧人謂稽字乃後人所妄增。﹞是西漢已稱吳會﹐可見吳會云者﹐猶言吳都爾。並引胡三省《通鑑辧誤》謂太史公以吳爲江南一都會﹐故後人稱爲吳會﹐則所謂吳會者﹐不得卽以爲會稽之會也。因歷舉陳思王《求自試表》﹑晉文王《與孫皓書》﹑魏元帝《加晉文王九錫文》﹑鄭衝《勸晉王箋》﹑陳壽《上諸葛集》等文﹐所稱吳會皆當讀作都會之會﹐不得作會稽之會。其說固辧﹐不知西漢時會稽郡治本在吳縣﹐時俗以郡縣連稱﹐故云吳會。觀《漢書。地理誌》便自了然。項梁﹑項籍殺會稽守﹐舉吳中兵八千人渡江而西。守所駐在吳﹐故殺守卽起吳兵。又朱買臣本吳人﹐出爲會稽守﹐卽其鄕郡也。是西漢時所謂吳會﹐本已讀作會稽之會矣。其尢顯然可證者﹐魏文帝詩云「惜哉時不遇﹐適與飄風會。吹我東南行﹐行行至吳會。」若吳會字亦讀作都會之會﹐豈有兩韻按連而重復若此者﹖且寧人所引陳思王等文爲據﹐更疏而無當。東漢已分吳與會稽爲兩郡﹐故《三國誌》所謂吳會皆指兩郡言。如《孫策傳》﹕策自領會稽太守﹐以朱治爲吳郡太守。《孫賁傳》﹕策已平吳會二郡。《朱桓傳》﹕權授桓兵﹐使部伍吳會二郡是也。陳思王等皆三國時人﹐則所云吳會正指吳郡﹑會稽﹐安得讀作都會之會耶﹖至陸放翁《老學庵筆記》謂吳會當是吳興﹑會稽兩郡﹐則又得之於會稽﹐而失之於吳。東漢﹑三國尙未有吳興郡﹐豈得以後世郡名牽合前人語﹖總由於不考會稽郡治本在吳縣﹐西漢時以郡縣連稱﹐已作會稽之會﹐是以有此紛紛也。又東漢以後﹐𨿽分吳與會稽爲兩郡﹐而會稽所管在錢塘江之南﹐其江以北皆屬吳郡。《程普傳》﹕策入會稽﹐以普爲吳郡都尉﹐治錢塘。《宋書。沈演之傳》﹕東諸郡大水﹐義興及吳郡之錢塘升米三百。可見六朝時錢塘猶爲吳郡地。唐人詩所謂「到江吳地盡﹐隔岸越山多」也。﹝按孟浩然《適越畱別譙縣張主簿﹑申屠少府》詩云「朝乘汴河流﹐夕次譙縣界。幸值西風吹﹐得與故人會。君學梅福隱﹐余從伯鸞邁。別後能相思﹐浮雲在吳會。」上會字會晤之會﹐下會字會稽之會﹐故可分葉也。然則唐人猶以吳會作會稽讀﹐寧人忽欲攺爲都會之會﹐何耶﹖﹞

○主臣《史記》《漢書。陳平傳》﹕文帝問陳平決獄錢谷﹐平謝曰「主臣。」張晏曰﹕若今人謝曰惶恐也。文穎曰﹕猶今言死罪也。孟康曰﹕主臣主郡臣也。晉灼曰﹕主﹐擊也﹔臣服也。言其擊服﹐惶恐之詞。然《文選》任《彈曹景宗文》敍事旣訖﹐云「景宗卽主﹝句﹞臣謹案某臣景宗」云云。其奏彈劉整及沈約彈王源文亦然。李善讀法則從「主」字析句。洪容齋乃引《史》《漢》爲據﹐謂亦當以「主臣」爲句﹐而詆李善之誤﹐殊不知非也。蓋「某卽主」句﹐乃總結前案﹐以明罪有所歸﹐而下復出己意以斷之﹐「主」字之義﹐猶言魁首耳。若從容齋之說﹐則所謂「某人卽惶恐者」﹐有何義哉﹖按《魏書。於忠傳》禦史尉元匡奏曰「前領軍將軍臣忠﹐不能砥礪名行﹐自求多福﹐方因矯制﹐擅相除假﹐淸官顯職﹐歲月隆崇﹐傷禮敗徳。臣忠卽主﹐謹案臣忠」云云。又《閹宦傳》﹕禦史中尉王顯奏言「風聞前洛州刺史陰平子石榮﹐積射將軍抱老壽﹐恣蕩非軌﹐易室而姦﹐臊聲布於朝野﹐醜音被於行路。卽攝鞫問﹐皆與風聞無差﹐犯禮傷化。老壽等卽主﹐謹案石榮」云云。此兩篇體例相同﹐「主」字之下﹐「謹案」之上﹐俱不用「臣」字﹐益知李善讀法別有此例矣。

○不暇艸書《晉書。衛恆傳》云﹕匆匆不暇艸書。乃最速者反云不暇。東坡嘗求其說而不得。近代虞虹升以爲艸書乃起艸耳﹐不暇艸書﹐謂不及起艸﹐其中不免有塗抹添攺﹐失敬謹之意﹐故言及之。此說甚新﹐然亦非也。章艸𨿽起於漢時﹝褚少孫補《史記三王世家》云﹕謹論次其眞艸詔書﹐編於左方。是少孫所親見簡策之文﹐可見武帝時已有艸書矣﹐艸書並可用之章奏﹐故曰章艸﹞﹐而魏﹑晉間體尙未備﹐習之者亦少﹐爲艸書必經營結撰﹐摹形揣勢而始成﹐故倍難於眞書﹐非如後世之習用便易。觀成公綏所記《艸書勢》﹐索靖所述《艸書狀》﹐其不易作可知。衛恆亦有《論艸書》一篇﹐尢見結構之難也。艸書至王羲之始盡善﹐然其《題衛夫人筆陣圖後》所言學艸書之法﹐如點必須空中遙擲筆之類﹐自非可苟作者。恆尙在羲之前﹐則正當講求結體用筆時﹐是以作艸甚難﹐而匆遽時有不暇也。○罄南山竹李密《討煬帝檄》有云﹕罄南山之竹﹐書罪無窮。蓋本《呂氏春秋。明理篇》「亂國所生之物﹐盡荊越之竹﹐猶不能書也。」然此語引用者甚多。齊宣徳太后廢東昏之詔曰「罄楚越之竹﹐未足以言。」梁武《討東昏檄》亦云﹕盡寓縣之竹﹐未足紀其過。魏孝莊帝誅爾朱榮之詔亦云﹕擢發書罪﹐蓋不足稱﹔斬竹書愆﹐豈云能盡。此皆在李密之前。

○日射三十六熊賦金主亮以《日射三十六熊賦》題試進士﹐當時施宜生廷試第二﹐所云「聖天子內敷文徳﹐外揚武功。云屯一百萬騎﹐日射三十六熊」也。按此本遼事。《遼史》﹕興宗獵黃花山﹐獲熊三十六。會延和殿禦試進士﹐卽以《日射三十六熊賦》爲題﹐賜馮立﹑趙徽等四十九人進士第﹐並賜緋衣銀魚。金海陵之命題﹐蓋本諸此。﹝《北史》﹕沙缽略一日手殺鹿十八頭。魏暴顯一日手獲禽獸七十三。後周宇文貴年十一歲﹐一日射野馬及鹿十五頭。竇熾與宇文護分射﹐熾得十七頭﹐護得十一頭。楊忠從周文獵﹐獨搗一虎﹐左挾其腰﹐右拔其舌。唐裴善射﹐一日得虎三十一。王武俊一日射雉免九十五。遼雅裏一日射黃羊四十﹐狼二十一。﹞○斂衽虞兆氵隆謂﹕今世女人拜稱斂衽﹐而蘇子瞻《舟中聽大夫彈琴》詩云﹕斂衽竊聽獨激昂。則古人男子亦稱斂衽矣云云。按《國策》江乙說安陵君曰「一國之眾﹐見君莫不斂衽而拜。」《史記。畱候世家》﹕酈生勸立六國後﹐曰「陛下南鄕稱霸﹐楚必斂衽而朝。」《後漢書﹕和熹鄧後紀論》﹕嗣主側目﹐斂衽於虛器。《新唐書。后妃傳序》﹕楊氏未死﹐玄亂厥謀﹔張后制中﹐肅幾斂衽。皆就男子而言之﹐則男子之稱斂衽﹐亦不第見於蘇詩也。又元熊禾《題東坡集》云﹕東坡眞天人﹐再拜爲斂衽。則元時猶未以斂衽專屬之女人。

●卷二十二○經史子集古書分類﹐未有經﹑史﹑子﹑集四部之名。漢哀帝時﹐劉歆著《七略》。宋元徽中﹐王儉撰《七志》。梁普通中﹐阮孝緒撰《七錄》。隋大業中﹐許善心撰《七林》。此皆以七分部者也。其以四部分者﹐自晉祕書監荀勗始﹐曰甲部﹐紀六藝及小學等﹔二乙部﹐則諸子及兵家﹑術數等﹔三丙部﹐則《史記》《皇覽》等﹔四丁部﹐則詩賦及汲冢書等。其中編次﹐子先於史﹐汲書又雜詞賦內﹐位置俱未免失當﹐然後之以四部編者﹐實本於此。宋謝靈運﹑殷淳﹐梁任﹑殷鈞等因之﹐各造四部書目。竟陵王子良集學士依《皇覽》例爲《四部要略》﹐猶皆以甲﹑乙﹑丙﹑丁爲部。隋煬帝於觀文殿東西廂藏書﹐東屋藏甲﹑乙﹐西屋藏丙﹑丁﹐亦仍舊稱。其名以經﹑史﹑子﹑集者﹐則唐武徳初魏鄭公收東都圖書﹐命司農少卿宋遵貴載以船﹐氵斥河西上﹐凡八萬六千九百六十六卷。其後又因馬懷素奏﹐乃令殷踐猷等治經﹐韋述等治史﹐毋等治子﹐王灣等治集﹝見《馬懷素傳》﹞。自此經﹑史﹑子﹑集之爲四部﹐一成不變矣。今《隋書。經籍志》已分經﹑史﹑子﹑集者﹐《隋書》本唐人所修也﹝《宋史。謝泌傳》云﹕唐景龍中﹐分經﹑史﹑子﹑集﹐命薛稷﹑沈期﹑武平一﹑馬懷素分掌﹞。近代說部之書最多﹐或又當作經﹑史﹑子﹑集﹑說五部也。﹝《隋書》﹕辛彥之撰《墳典》一部﹐《六官》一部﹐《祝文》一部﹐《禮要》一部﹐《新禮》一部﹐《五經異義》一部﹐此又私集稱部之名。﹞

○詩文以集名《漢藝文志》有輯略。師古曰﹕輯與集同。然當是時﹐猶未有以集名書者﹐故志所載詩賦等皆不曰集。晉荀勗分書爲四部﹐其四曰丁。宋王儉撰《七志》﹐其三曰文翰﹐亦尙未有集之名。梁阮孝緒爲《七錄》﹐始有文集錄。故《隋經籍志》以荀況﹑宋玉等所著書及詩賦等皆謂之集。然《經籍志序》云﹕別集之名﹐漢東京之所創也。靈均以降﹐屬文之士多矣﹐後之君子欲觀其體勢而見其心靈﹐故別聚焉﹐名之爲集。則集之名又似起於東漢。然據此則古所謂集﹐乃後人聚前人所作而名之﹐非作者之自稱爲集也。

○詩筆陸遊《筆記》﹕六朝人謂文爲筆。顧寧人亦引其說。不知六朝人稱文與筆﹐又自有別。《文心雕龍》曰﹕今俗常言無韻者﹐筆也﹔有韻者﹐文也。是六朝人以韻語爲文﹐散行爲筆耳。按《南史。沈約傳》﹕謝元暉善爲詩﹐任彥升工於筆﹐約兼而有之。《庾肩吾傳》﹕梁簡文《與湘東王書》曰「詩旣若此﹐筆又如之。」又曰「謝﹑沈約之詩﹐任﹑陸亻垂之筆。」《任傳》﹕以文才見知﹐時人謂任筆沈詩。聞甚以爲病﹐晚節轉好著詩﹐欲以傾沈。用事過多﹐屬辭不得流便﹐都下士子慕之﹐轉爲穿鑿。又劉孝綽稱弟儀與威云三筆六詩﹝三孝儀﹐六孝威也﹞。是皆以詩﹑筆對言。放翁因其以詩對筆﹐遂疑筆卽文耳。然《北史。邢昕傳》﹕雜筆三十餘篇。此專言筆也。而《邢臧傳》﹕文筆九百餘篇。《劉邈傳》﹕文筆三十餘篇。則又文與筆並言。可見文與筆自是二種﹐若筆卽是文﹐何以有專言筆者﹐又有兼言文筆者﹔則六朝所謂文筆﹐當以劉勰言爲據也。至老杜《寄賈至﹑嚴武》詩云「賈筆論孤憤﹐嚴詩賦幾篇。」元好問詩亦云「杜詩韓筆愁來讀﹐似倩麻姑癢處抓。」亦襲六朝語也。

○序孫炎云﹕序﹐端緒也。孔子作《序卦》及《尙書序》﹐子夏作《詩序》﹐其來尙已。然何休﹑杜預之序《左氏》《公羊》﹐乃傳經者之自爲序也。史遷﹑班固之《序傳》﹐乃作史者之身爲序也。劉向之《敍錄》諸書﹐乃校書者之自爲序也。其假手於他人以重於世者﹐自皇甫謐之序左思《三都》始。

○章句﹑集注朱子作《大學﹑中庸章句》《論語﹑孟子集注》﹐其名非創也。漢《藝文志》﹕《易經》有章句﹐施﹑孟﹑梁丘氏各二篇﹐《尙書》有歐陽章句三十一卷﹐大﹑小夏侯章句各二十九卷﹐《春秋》有《公羊章句》《梁章句》。張禹爲帝師﹐以上難數問﹐乃爲《論語章句》上之﹐後漢楊終作《春秋外傳》﹐攺定章句﹐牟長著《尙書章句》﹐趙岐作《孟子章句》﹐梁武作《孔子正言章句》﹐沈洙通《五經》章句。此章句之所本也。晉灼集服虔﹑應劭等《漢書音義》匯爲一部﹐名曰《漢書集注》。陶宏景著《孝經﹑論語集注》﹐崔靈恩有《集注毛詩》二十二卷﹐《集注周禮》四十卷。此集注之所本也。

○題目《北史。念賢傳》﹕魏孝武作行殿初成﹐未有題目﹐詔侍臣各名之。念賢擬以圓極﹐帝曰「正與朕意同。」題目二字始見於此。孔穎達《尙書。大禹謨正義》云﹕史將錄禹之事﹐故爲題目之詞。北齊文宣帝令辛術選百官﹐時參選者二三千人﹐術題目士子﹐人無謗ゥ﹐此則品題之意。

○破題今八股起二句曰破題﹐然破題不始於八股也。李肇《國史補》﹕李程試《日五色賦》﹐旣出闈﹐楊於陵見其破題云「徳動天鑑﹐祥開日華」﹐許以必擢狀元。是唐人以作賦起處已曰破題。劉貢父《詩話》云﹕有閩士作《淸明象天賦》破題云「天道如何﹐仰之彌髙。」《螢雪雜說》﹕兪陶作《天之歷數在舜躬賦》﹐破題云「神聖相授﹐天人會同。何謳歌不之堯子﹐蓋歷數在於舜躬。」陳元裕主文衡﹐出「大椿八千歲爲春秋」﹐滿場破題皆閣筆﹐遂自作云「物數有極﹐椿齡獨長。以歲歷八千之久﹐成春秋二序之常。」蔡曼卿作《君人成天地之化》﹐破題云「物產於地﹐形鐘自天。賴君人之有作﹐成化功之未全。」陳尹作《文帝前席賈生賦》﹐破題云「文帝好問﹐賈生力陳。忘其勢之前席﹐重所言之過人。」陳季陸出《皇極統三徳與五事賦》﹐魁者破題云「極有所會﹐理無或遺。統三徳與五事﹐貫一中於百爲。」張亢門客作《坤厚載物賦》﹐誦其破題於亢曰「粵有大徳﹐其名曰坤。」亢應曰「續兩句可贈和尙﹐曰﹕非講經之座主﹐是傳法之沙門。」又範蜀公賦《長嘯卻敵騎》﹐破題云「制動以靜﹐善勝不爭。」宋景文破題云「月滿邊塞﹐人登戍樓。」是皆賦之破題也。詩亦有破題。《六一詩話》謂﹐梅聖兪《河豚》詩開首「春洲生荻芽﹐春岸飛楊花。」只此破題﹐已道盡河豚好處。《螢雪雜說》﹕湯黃中試《秋燕已如客》詩﹐破題云「近人方賀廈﹐如客已驚秋。」《石林詩話》亦謂﹐駱賓王《靈隱寺》詩惟破題「鷲嶺郁召﹐龍宮隱寂寥」是宋之問所作﹐下皆賓王作。此又詩之破題也。《夷堅志》﹕程覺攺習《易經》﹐謁老儒張師韓傳《易》義。張教以預擬題目﹐如「聖人作﹐萬物睹」之類。仍教以破題及主意﹐於是遂捷。此則經義之破題也。○別字字之音同而義異者﹐俗儒不知﹐輒誤寫用﹐世所謂別字也﹕此亦有所本。《後漢書。儒林傳》﹕光武令尹敏校讖書﹐敏曰「讖書非聖人所作﹐其中多近鄙別字﹐頗類世俗之辭﹐恐疑誤後生。」

○音字用點一字數音者﹐漢時但借他字比其音﹐鄭康成所謂倉卒無字﹐以音類比方假借者也。至魏孫炎始作反音﹐則今反切之學也。張守節云﹕初音者皆爲正字﹐不須點發。字或數音﹐觀義點發皆依平上去入﹐若發平聲﹐每從左起。然則非本音而假借從他音者﹐古人皆用點也。顏師古《匡謬正俗》謂﹕副本音劈﹐後人誤以爲副貳之副﹐系其本音﹐而於《詩》坼副讀作劈者﹐轉以朱點發﹐失其本矣。此亦用點別他音之據。今人於字之讀作別音者﹐各於其平上去入方位﹐或用點﹐或用圈﹐本古法也。

○重字二點凡重字下者可作二畫﹐始於《石鼓文》重字皆二畫。後人襲之﹐因作二點﹐今並有作一點者。

○厶字《天祿識佘》云﹕今人書某爲厶﹐皆以爲俗從簡便﹐其實卽古某字也。《梁》﹕櫃公二年﹐蔡侯﹑鄭伯會於鄧。範注云﹕鄧厶地。陸徳明《釋文》曰﹕不知其國﹐故云厶地﹐本又作某。

○文章忌假借文章家於官職﹑輿地之類﹐好用前代名號﹐以爲典雅﹐此李滄溟諸公所以貽笑於後人也。孫樵雲﹕史家紀職官﹑山川﹑地理﹑禮樂﹑衣服﹐宜直書一時制度﹐使後人知某時如此﹐某時如彼﹐不當取前代名器以就簡牘。畢仲詢《幕府燕閒錄》載﹐範文正公嘗爲人作墓銘﹐已封將發﹐忽曰「不可不使師魯見。」明日以示﹐師魯曰「希文名重一時﹐後世所取信﹐不可不愼。今謂轉運使爲部刺史﹐知州爲太守﹐現無其官﹐後必疑之。」希文憮然曰「賴以示子﹐不然幾失之﹗」朱子亦云﹕舊見徐端言石林嘗云「今世安得有文章﹐只有減字換字法耳。如言湖州必去州只稱湖﹐此減字也。不然﹐則稱上﹐此換字也。令人於官名地名好用前代名目以爲古﹐將一代制度疆理皆混亂不可考矣。」此三說爲古學者不可不知。朱國楨亦云﹕近日文章家多用換字法﹐黽勉曰閔免﹐尢甚曰郵甚﹐新婦曰新負﹐┆曰異﹐須臾曰須搖﹐赤幟曰赤志。又以殊代死字﹐古稱殊死﹐乃斬首分爲二也。此皆可笑。空棺爲櫬﹐盛屍曰柩﹐大曰索﹐小曰繩﹐自換字法行﹐扶柩悉攺扶櫬﹐而舟子所呼爲力索者﹐亦寫爲力繩。櫬則何屍﹐而繩則何力耶﹖又郎瑛記嘉靖中文人多用換字法﹐有虞子崖戲攺嶽忠武《送張紫崖》詩云「誓律飆雷速﹐神威震坎隅。遐徵逾趙地﹐力戰越秦墟。驥柔匈奴頂﹐戈殲韃靼軀。旋師謝彤闕﹐再造故皇都。」按忠武原詩乃「號令風雷迅﹐天聲動北陬。長驅渡河洛﹐直搗向燕幽。馬蹀月氏血﹐旗梟可汗頭。歸來報明主﹐恢復舊神州」也。子崖逐字換之﹐以嘲時人之好換字者﹐可爲捧腹。按宋時自宋子京後﹐多效爲澀體以避俗。歐陽公嘗戲攺「夜夢不祥﹐書門大吉」八字爲「宵寐匪禎﹐紮闥洪庥」﹐令子京見之﹐以爲笑資。並可見換字之不始於明也。

○古人追敍前事文法洪容齋謂《武成篇》周王發之語﹐是時武王尙未代商﹐安得已稱周王﹖蓋史官追記之誤也。然不特此也﹐《堯典》四嶽薦舜曰「有鰥在下曰虞舜。」虞者﹐舜有天下之號﹐其時方在下﹐乃已稱虞舜。《左傳》衛州吁弒君﹐石昔之子厚問定君於昔﹐昔告以覲王﹐曰「陳桓公方有寵於王﹐若朝陳使請﹐必可得也。」是時陳桓公尙在﹐乃已稱桓公。又楚公子子幹自晉歸國﹐將立爲王﹐晉韓宣子問叔向﹕「子幹其濟乎﹖」叔向以爲不能。宣子曰「齊桓﹑晉文不亦是乎﹖」言桓﹑文皆已出亡在外而終得國也。宣子晉臣﹐乃稱其先君曰「晉文」。伍子胥謂使者曰「語爾平王﹐欲國不滅﹐釋吾父兄。」是時平王尙在﹐乃稱其謐。《戰國策》﹕齊使使問趙威後﹐使者曰「奉使使威後﹐而不問王﹐先問歲。」是覿面稱其謚也。《韓詩外傳》﹕周公謂伯禽曰「我武王之弟﹑成王之叔。」周公時成王尙在﹐乃已稱王。《史記。田世家》﹕田成子以大斗出﹐小斗入﹐齊人歌之曰「嫗乎采芑﹐歸乎田成子﹗」是進成子尙在﹐乃已列成子。﹝《韓非子。外儲篇》亦述歌曰「謳乎其己乎﹐苞乎其往歸田成子乎﹗」﹞又漢髙祖朝太公﹐家令說太公曰「髙祖適子﹐人主也﹐太公適父﹐人臣也。」又髙祖過趙﹐張敖上食﹐髙祖箕踞慢罵﹐趙相貫髙等說敖請殺之﹐敖曰「吾先人亡國﹐賴髙祖得復國﹐秋毫皆髙祖力也。」是時髙祖尙在﹐乃已稱髙祖。古人追敍前事﹐文法往往如此﹐疏節闊目﹐文義自明﹐固不如後人之密也。

○古文用韻古人文字未有用韻者。《尙書》喜起及五子歌﹑三風﹑十愆之類﹐皆歌耳。《洪範》「無偏無黨」之類﹐亦是使民歌詠。《左傳》「鳳凰於飛﹐和鳴鏘鏘﹐龍尾伏辰﹐天策享享」之類﹐皆繇詞耳。其行文則無韻也。散文有韻﹐顧寧人以《尙書》「帝徳廣運」一節及《系詞》「鼓之以雷霆」一節﹐謂皆化工之文﹐自然成韻者。今按《管子。牧民篇》「毋蔽汝惡﹐毋異汝度﹐堅者將不汝助。」「言室籌室﹐言堂籌堂﹐是謂聖王。」及《小稱篇》《心術篇》《地員篇》俱有韻語。又《國語》中範蠡對越王「柔而不屈﹐彊而不剛﹐徳虐之行﹐固以爲常」等數段皆有韻。此爲散文用韻之始。以後則老子《道徳》五千言﹐大半用韻。如「知其雄﹐守其雌﹐爲天下溪。知其白﹐守其辱﹐爲天下谷」之類﹐不可勝數。然其書自成箴銘一種﹐非散文也。《莊子》「其聲能短能長﹐能柔能剛﹐變化齊一﹐不主故常。在谷滿谷﹐在坑滿坑﹐塗卻守神﹐以物爲量」等句﹐《韓非子》「四海旣藏﹐道陰見陽﹐左右旣立﹐開門而當。勿變勿易﹐與二俱行﹐不知其名﹐復修其形。形名參同﹐用其所生。二者誠信﹐下乃貢情」等句﹐皆散文之用韻者。《史記》褚少孫所補《淳於意傳》數千字﹐通首用韻﹐尢奇﹐此又《客嘲》《賓戲》等文所由仿也。

○漢諺用韻法漢人諺語多七字成句﹐大率以第四字與第七字叶韻﹐此京一體也。《庶物名義疏》漢武宮中用李少君續膏﹐一名都膚﹐婦人傅之﹐膚色都麗﹐又能接骨。宮中語曰「枯容碎軀有都膚﹐折爪落髮有接骨。」《後漢書》賈逵博學﹐諸儒爲之語曰「問事不休賈長頭。」楊政善說經﹐京師爲之語曰「說經鏗鏗楊子行。」魯丕爲趙相﹐就學者常數陌人﹐關東號之曰「五經復興魯叔陵。」井丹通五經﹐善談論﹐京師爲之語曰「五經紛綸井大春。」許愼博學﹐時人爲之語曰「五經無雙許叔重」﹝重平聲﹐與雙通也﹞。丁鴻髙才﹐論辧最明﹐京師語曰「殿中無雙丁孝公。」楊震爲人所仰﹐時人語曰「關西孔子楊伯起。」召馴以志義自厲﹐鄕裏號之曰「徳行恂恂召伯春。」胡廣練達朝事﹐京師諺曰「萬事不理問伯始﹐天下中庸有胡公。」馮豹以《春秋》救人﹐鄕裏稱之曰「道徳彬彬馮仲文。」董宣爲洛陽令﹐百姓歌之曰「桴鼓不鳴董少平。」範丹爲萊蕪令﹐居官淸苦﹐人歌之曰「甑中生塵範史云﹐釜中生魚範萊蕪」郭賀爲荊州刺史﹐百姓歌之曰「厥徳仁明郭憲卿。」郭憲以俠聞﹐時人諺曰「關東觥觥郭子橫。」戴良初尙俠﹐時人爲之語曰「關中大豪戴子髙。」《黨錮傳》﹕桓帝嘗受學於周福﹐及卽位﹐擢爲尙書﹐而福河南尹植有名﹐鄕人爲之語曰「天下規矩房伯武﹐因師獲印周仲進。」《逸民傳》﹕王君公遭亂隱居﹐時人稱曰「避世墻東王君公。」楊阿若任俠﹐好爲人報仇﹐時人語曰「東市相斫楊阿若。」俱就其人姓氏之韻﹐而以品題語協之﹐亦一時風气然也。三國時鄧好貨﹐京師語曰「以官易富鄧元茂。」又吉茂嘲蘇則曰「仕宦不止執虎子。」《晉書》﹕王坦之字文度﹐時人語曰「江東獨步王文度。」裴秀少時﹐人稱之曰「後進領袖有裴秀。」江統字應元﹐時人語曰「嶷然希言江應元。」杜預使周旨等直入孫歆帳擒之﹐軍中謠曰「以計伐戰一當萬。」荀愷字道明﹐蔡謨﹑諸葛恢亦俱字道明﹐時人語曰「京師三明各有名。」劉宏字終嘏﹐粹字純嘏﹐潢字衝嘏﹐時人語曰「洛中雅雅有三嘏。」梁時賀琛爲武帝所寵﹐語常移晷﹐省中語曰「上殿不下有賀雅。」《魏書》﹕祖瑩與袁翻齊名﹐時人語曰「京師楚楚袁與祖﹐洛中翩翩祖與袁。」《北齊書》﹕蘇珍之﹑宋世軌俱斷獄平允﹐寺中語曰「決定嫌疑蘇珍之﹐視表見裏宋世軌。」陽休之工詩﹐時人語曰「能詩能詩陽休之。」《後周書》裴漢爲丞相府參軍﹐府中語曰「日下燦燦有裴漢。」《北史。李義深傳》﹕「劍戟森森李義深。」《宋遊道傳》﹕「見惡能討宋遊道。」《崔暹傳》﹕「講義兩行得中郎。」於仲文字次武﹐爲安國太守﹐時人語曰「明斷無雙有於公﹐不畏彊禦有次武。」《南史》﹕時人以世家仕宦之捷﹐諺云「上車不落爲著作﹐體中何如則祕書。」《唐書》﹕賀徳仁與兄徳基俱以文學稱﹐時人語曰「學行可師賀徳基﹐文質彬彬賀徳仁。」皆沿此體。

○謎謎卽古人之隱語。《左傳》申叔展所云「山鞠窮河魚腹疾」﹐公孫有山之呼庚癸﹐其濫觴也。亦曰詞。《國語》﹕秦客爲詞﹐範文子能對其三。楚莊﹑齊威俱好隱語。漢東方朔射覆「龍云角﹐蛇無足。生肉爲膾﹐幹魚爲脯」之類﹐尢爲擅長。劉歆《七略》有《隱書》十八篇﹐則並有輯爲書者﹐然皆不傳。惟「卯金刀」﹑「千里艸」之類出於風謠者﹐略存一二。至東漢末仍盛行﹐謂之「離合體」﹐如蔡中郎書曹娥碑陰「黃絹幼婦外孫齏臼﹐」楊修解之謂「絕妙好辭」四字也。又孔北海有四言一篇﹕「漁父屈節﹐水潛匿方﹐與時進止﹐出寺弛張。呂公饑釣。闔口渭旁﹐九域有聖﹐無土不方。好是正直﹐女固子減﹐海外有截﹐隼逝鷹揚。六翮不奮﹐羽儀未彰﹐龍蛇之蜇﹐比他可忘。玫璇隱耀﹐美玉韜光。無名無譽﹐放言深藏﹐按轡安行﹐誰謂路長。」共二十四句﹐每四句離合一字﹐乃「魯國孔融文舉」也﹐如首四句漁字去水爲魚字﹐時字去寺爲日字﹐合之則魯字也。下皆仿此。詩載《石林詩話》。又《越絕書》不知何人所撰﹐楊用修據其書後序云「以去爲姓﹐得衣乃成。厥名有米﹐復之以庚﹐」謂漢人袁康所作。又《越絕篇外傳》云「文字屬定﹐自於邦賢。以口爲姓﹐承之以天。楚相屈原﹐與之同名。」乃吳平也。黃佐曰﹕吳平因袁康所錄成書。又《三國誌注》﹕曹操初作相國府門﹐自往觀之﹐題一「活」字。人皆不曉﹐楊修曰「門中活﹐乃闊字也﹐相國嫌太大耳。」據此可見東漢末之好爲隱語也﹐然猶未謂之謎。其名曰謎。則自曹魏始。《文心雕龍》曰﹕魏代以來﹐君子嘲隱﹐化爲謎語。謎者﹐回互其詞﹐使昏迷也。魏文﹐陳思﹐約而密之﹐髙貴鄕公又博舉品物。然則髙貴鄕公時又嘗輯之成編矣。《南史》﹕孫廣爲吳興守﹐有髙爽者﹐嘗有求不遂﹐乃有屐謎以譏之﹐曰「刺鼻不知喋﹐蹋面不如嗔﹐嚙齒作步數﹐持此得勝人。」《北史。斛律光傳》﹕褚士達夢人授以詩曰「九升八合粟﹐角鬥定非眞。堰卻津中水﹐將畱何處人。」祖解之曰「角鬥﹐斛字﹔津卻水﹐何畱人﹐合成律字﹐謂斛律也。」又魏孝文帝云「三山橫﹐兩人從﹐妓女白日行靑空﹐屠兒斫肉與秤同﹐有人辧得賞金鐘。」彭城王勰曰「乃一習字也。」又咸陽王禧敗逃﹐謂防ト尹龍武試作一謎以解憂。龍武曰「眠同同眠﹐起則俱起。貪如豺狼﹐贓不入己。」謂箸也。則謎之爲技﹐六朝更盛行。唐蘇嘲尹姓者云「醜適有足﹐甲不全身。見君無口﹐知伊少人。」宋陶使於南唐﹐書十二字於驛舍﹐曰「西川狗﹐百姓眼﹐馬色兒﹐禦廚飯。」宋齊丘曰「乃獨眠孤館也。」《錢記私志》載字謎云「目字加二點﹐不得作貝字猜﹐貝字欠兩點﹐不得作目字猜。」乃賀﹑資二字也。「四个口﹐盡皆方﹐加十字﹐在中央」﹐乃圖字也。洪﹛艸巽﹜《陽谷漫錄》載「儉」字謎云「一人立﹐三人坐。兩人小﹐兩人大。其中更有一二中﹐教我如何過﹖」莊綽《雞肋編》又云「兄弟四人兩人大﹐一人立﹐二人坐﹐家中更有一兩口﹐便是凶年也好過。」「婦」字謎云「左七右七﹐橫山倒出。」王介甫柄國時﹐有人題相國寺壁云「終歲荒蕪湖浦焦﹐貧女戴笠落柘條。阿儂去家京洛遙﹐驚心寇盜來攻剽。」東坡解之曰「終歲﹐十二月也﹐十二月爲靑字。荒蕪﹐田有艸也﹐艸田爲苗字。湖浦焦﹐水去也﹐水去爲法字。女戴笠﹐爲安字。柘落木﹐剩石字。阿儂是吳言﹐吳言爲誤字。去家京洛﹐爲國寇盜﹐爲賊民。蓋言『靑苗法安石誤國賊民』也。」《西溪叢語》有一鏡隸字云「一生有十口﹐前牛無角。」蓋甲午也。此皆謎之見於書傳者。前明並有刻爲成書﹐曰《謎社便覽》。又賀從善編一書曰《千文虎》﹐其序有云﹕宋延間﹐東坡﹑山谷﹑少遊﹑介甫以隱字相倡和者甚眾﹐刊集四冊﹐曰文戲。金章宗好謎﹐蜀人楊圃祥爲首﹐編曰《百斛珠》刊行。元至正間﹐省掾朱士凱編者曰《揆敍萬類》。又四明張小山﹑太原喬吉﹑古イ鐘繼先﹑錢塘王日華﹑徐景祥編者曰《包羅天地》。然則此狡獪小技﹑編集成書者﹐且不一而足矣。

○用《千字文》語湯若士演《牡丹亭》劇﹐有石道姑白話一段﹐全用《千字文》語打諢。其實亦有所本。《太平廣記》引《啟顏錄》有祭社語云「社官三老等﹐竊聞政本於農﹐當須務玆稼穡。若不云騰致雨﹐何以稅熟貢新﹖聖上臣伏戎羌﹐愛育黎首﹐能閏餘成歲﹐律呂調陽。某等並景行維賢﹐徳建名立﹐遂乃肆筵設席﹐祭祀蒸嘗﹐鼓瑟吹笙﹐弦歌酒宴﹐上和下睦﹐悅豫且康﹐禮別尊卑﹐樂殊貴賤。酒則川流不息﹐肉則似蘭斯馨﹐非直菜重芥姜﹐兼以果珍李柰。莫不矯首頓足﹐俱共接杯舉觴。豈徒戚謝歡招﹐信乃福緣善慶。但某索居閒處﹐孤陋寡聞﹐適復屬耳垣墻﹐未曾攝職從政。不能堅持雅操﹐專欲逐物意移。憶肉則執熱願涼﹐思酒則骸垢想浴﹐老人則飽飫烹宰﹐某乙則饑厭糟糠。欽風則空谷傳聲﹐仰惠則虛堂習聽。倘蒙仁慈隱惻﹐庶有濟弱扶傾。希垂顧答審詳﹐望感渠荷滴瀝。某等卽稽顙再拜﹐終冀勒碑刻銘。但知悚懼恐惶﹐實若臨深履薄。」據此則唐人已有以此爲戲者﹐臨川特仿爲之耳。又唐閻立本善畫﹐後拜右相﹐而姜恪以戰功爲左相。時人有「左相宣威沙漠﹐右相馳譽丹靑」之嘲。此又在《啟顏錄》之前。

釋文瑩《玉壺淸話》及《宋史。李至傳》載﹕宋太宗曰「《千字文》本梁武帝得鐘繇破碑﹐愛其書﹐命周興嗣次韻成之。」然《南史。文學傳》則謂梁武帝有王羲之書﹐命興嗣次韻爲之﹐則所謂鐘繇書者﹐蓋宋人傳記之誤。《劉公嘉話錄》亦云﹕《千字文》本梁周興嗣所撰﹐而有王右軍書者﹐皆當時集字成之也。按梁時撰《千字文》者甚多﹐梁武嘗自制《千字文》﹐命沈眾爲之注﹐見《南史。沈約傳》。又南平王嘗使蕭子範制《千字文》﹐命記室蔡爲之注﹐亦見《南史》。而《隋經籍志》興嗣《千字文》外又有二本﹐一爲梁國子祭酒蕭子云注﹐一爲胡肅注。又有《篆書千字文》一卷﹐《演千字文》五卷﹐《艸書千字文》一卷﹐俱不載氏名。隋秦王俊又令潘徽爲《萬字文》。唐以後又有攺次《千字文》者。封演《聞見記》﹕周逖攺《千字文》首句以「天寶應道」起﹐將進之﹐先呈右相陳公。陳問曰「翻盡乎﹖枇杷二字如何﹖對曰﹕」惟此二字依舊。「陳曰﹕」如此還是未盡。「逖逡巡退。明人卓珂月崇禎中作《千字大人頌》﹐又將枇杷二字拆開﹐有云」郁尊黃金﹐膳枇素木﹝枇音七﹐義取祭用素枇也﹞。姑婦任績﹐夫男秉杷﹝杷﹐田器也﹞。「此又皆從《千字文》翻新以見巧者。至楊文公《談苑》謂《千字文》開首題云」敕員外郎散騎侍郎周興嗣次韻「﹐敕字乃梁字傳寫之誤﹐當時帝王命令尙未稱敕﹐至唐顯慶中始謂」不經鳳閣鸞臺﹐何名爲敕也「云云。此說甚謬。上命爲敕。自漢已然﹐第唐以前上下猶得通用耳﹐非朝廷轉不稱敕也﹝說見」敕「字條內﹞。況此開首數字﹐應卽興自嗣書﹐興嗣方仕梁﹐何由卽自標梁代耶﹖

○敕詔敕爲君上之詞﹐本漢制。《文心雕龍》曰﹕漢初定儀命有四品﹐一曰策書﹐二曰制書﹐三曰詔書﹐四曰戒敕。蓋本《尙書》敕天之命也。又云﹕戒敕爲文﹐實詔之切者。然漢以後﹐敕字猶通用﹐凡官長之諭其僚屬﹐尊長之諭其子弟﹐皆曰敕。《漢書。成帝紀》詔公卿大夫﹑部刺史明申敕守相。又詔公卿申敕百寮﹐深思天誡。元帝詔﹕吏妨農職﹐公卿其申敕之。又王尊出教敕掾功曹各自砥厲。丙吉敕乳母善視皇曾孫。《後漢書》﹕陳寵爲廣漢太守﹐府中多積骸﹐寵敕縣盡葬之。《魏略》﹕鮮卑求互市﹐梁習與之約相會空城中﹐遂敕郡縣自將兵往就之。《三國誌》﹕髙堂隆以郡督軍呼其太守薛悌名﹐隆卽按劍敕督軍曰「臨臣名君﹐義之所討也。」又髙貴鄕公被弒﹐司馬昭上言「髙貴鄕公率兵向臣﹐臣懼兵刃相接﹐卽敕將士不得有所傷害﹐乃成濟橫入兵陣﹐公遂隕命。臣今輒敕侍禦史收濟家族﹐結正其罪。」龐氵育懷匕首欲殺太守張猛﹐猛知其義士﹐敕遣不殺。此長官之敕僚屬也。《漢書》﹕韋賢以長子當爲嗣﹐敕令自免。《後漢書。張純傳》﹕純臨卒﹐敕家丞死後勿議傳國。光武詔其子奮襲爵﹐奮稱純遺敕﹐固不肯受。《逸民傳》﹕向子平男女婚嫁旣畢﹐敕斷家事。《魏略》﹕曹操徵陶謙﹐敕家曰「我若不還﹐往依孟卓。」卓謂張邈也。又李丰少時﹐聲稱日隆﹐其父不願其然﹐遂令閉門﹐敕使斷客。《吳書》﹕李衡密於龍門上種橘千株﹐敕其子曰「千頭木奴﹐不責汝衣食﹐歲上絹千匹。」《世語》﹕薛夏﹐天水人﹐臨終敕其子無還天水。《北史》﹕雷紹臨卒﹐敕其子薄葬。又崔光疾甚﹐敕子侄等曰「吾荷先帝厚恩﹐史功不成﹐歿有遺恨。」此尊長之敕子弟也。惟北齊樂陵王百年之被害﹐因賈徳冑奏其嘗作敕字﹐武成帝因發怒﹐召使作敕字﹐與賈所封進相似﹐乃殺之﹐則又似專爲君上之用。蓋古時詔敕本朝廷﹐而民間口語相沿﹐亦得通用。至唐顯慶中再定制﹐必經風閣鸞臺始名爲敕﹐而其令始嚴。然《唐書》安祿山討契丹﹐敕人持二繩﹐欲盡縛之。李生母早卒﹐爲嫡母晉國夫人所養。晉國卒﹐父晟以非嫡子﹐敕服緦﹐不肯。則臣下猶有用敕字者。此或修書者習用古文之字以爲文﹐非必當日實事也。﹝《甕牖閒評》云﹕敕字從束從文﹐不從來從力﹐或作敕字﹐乃變體書﹐猶可用也。至乃作敕字﹐則賚字﹐非敕字矣。﹞

○旨旨字﹐古人亦不專以爲君上之稱。《後漢書。曹褒傳》﹕褒爲圉令﹐有他郡盜入﹐捕得之。太守馬嚴諷縣殺之﹐褒敕吏曰「臯陶不爲盜制死刑﹐今承旨而殺之﹐是逆天心﹐順府意也。」《三輔決錄》﹕遊殷以其子托張旣﹐旣難違其旨。《宋書》﹕江夏王義恭請以庶人義宣還其屬籍﹐文帝答詔曰「以公表付外﹐依旨奉行。」是上於臣下所矣。《梁溪漫志》記宋時士大夫名刺末稱裁旨。《甕牖閒評》云﹕本朝君相曰聖旨﹑鈞旨﹐太守而下曰臺旨﹐又次曰裁旨。則宋時旨字猶上下通用。

○朝古人凡詣人皆曰朝。《呂覽》堯朝許由於沛澤之中是也。秦漢時﹐僚屬謁長官亦曰朝。《史記》項羽晨朝上將軍是也。《論語》冉子退朝。則大夫家亦稱朝。秦﹑漢以來﹐郡縣坐衙視事亦曰朝。《後漢書。任延傳》﹕延爲會稽都尉﹐辟龍邱萇爲議曹。龍邱萇卒﹐延自臨殯﹐不朝者三日。《劉寵傳》﹕寵爲會稽太守﹐去任﹐有父老出送之﹐曰「山谷鄙生﹐未嘗識郡朝。」《南史。範云傳》云﹕爲竟陵王子良主簿﹐寵冠府朝是也。又漢時凡官署皆稱寺。《吳志。淩統傳》﹕統領兵路過本縣﹐步入寺門﹐見長吏恭敬盡禮。是在外官署亦稱寺也。

○宅《同話錄》謂﹕今世達官稱府稱宅﹐下焉則稱家。《書》云五流有宅﹐則宅反不若家字矣。愚按此說非也。士大夫相稱曰宅﹐此名最古。《儀禮。士相見禮》﹕宅者﹐在邦曰市井之臣﹐在野曰艸莽之臣。敖繼公曰﹕宅﹐未仕而家居者也《周禮。地官》載師﹕以宅田任近郊之地。鄭康成注又云﹕宅田﹐致仕者之家所受田也。然則未仕與致仕之家均稱宅耳。

○次托宿曰次。《春秋》莊三年﹐冬﹐公次於滑。《左傳》曰﹕凡師一宿爲捨﹐再宿爲信﹐過信爲次。《漢書》﹕周亞夫軍次細柳。臣瓚亦引過信爲次以釋之。是次乃托宿之久者也。今人行文﹐凡至某處﹐不論久暫﹐動曰次某處﹐誤矣。○宦《禮記》宦學事師﹐非禮不親。注云﹕仕與學皆有師。此蓋泥於《說文》以宦爲仕之說而彊合之也。學則有師﹐仕豈有師乎﹖不知宦字原有仕與學二義。《左傳》﹕驪姬之亂﹐晉無公族﹐及成公卽位﹐乃宦卿之嫡子爲公族。杜注﹕宦﹐仕也。此以仕爲宦之義也。趙盾飼翳桑之餓者﹐食之﹐捨其半﹐曰「宦二年矣﹐未知母之存亡﹐今近焉﹐以遺之。」杜注﹕宦﹐學也。此以學爲宦之義也。○二十八宿二十八宿﹐宿字今人皆讀作秀。然《禮記》曰﹕宿離不忒﹐以初爲常。《說苑。辧物篇》﹕天之五星﹐運气於五行﹐所謂宿者﹐日月五星之所宿也。則宿字仍當讀本音爲正。《說文》宿字本只入聲一音。白香山《贈溪翁》詩云「辭翁向朝市﹐問我何官祿。虛言笑殺翁﹐郎官應列宿。」是唐人猶讀入聲也。《懶眞子錄》亦云﹕二十八宿﹐亦謂之二十八舍﹐又謂之二十八次。捨也﹐次也﹐皆有止宿之義﹐今乃音繡﹐此何理也﹖然庾信《哀江南賦》「飛狄泉之蒼鳥﹐起橫江之困獸。地則石鼓鳴山﹐天則金精動宿」﹐是六朝時已讀作去聲。

○帳賬簿﹐古人作帳字。《北史》﹕宋世良括丁河內﹐魏孝莊帝勞之曰「知卿所括過於本帳﹐若官皆如此用心﹐便是更出一天下也﹗」又後周蘇綽始制計帳戶籍之法。《隋書》開皇十年詔﹕「凡流寓之人﹐悉屬州縣﹐墾田籍帳﹐皆與民同。」又《裴政傳》﹕趙元愷造職名帳﹐未成﹐劉榮云「但須口奏﹐不必造帳。」及奏﹐太子問帳安在。元愷曰「劉榮謂不須造帳。」《唐書。宇文融傳》﹕鉤檢帳符﹐得僞勛亡丁甚眾。皆作帳。

○饕東坡詩有老饕之語﹐蓋謂貪於飲食也。按以饕爲貪飲食﹐惟《韻會》有此說﹐而《左傳》「饕餮」杜注則云﹕貪財爲饕﹐貪食爲餮。《玉篇》亦曰﹕饕貪財也。則老饕當作老餮爲是。然《山海經》饕餮本惡獸名﹐又《呂氏春秋》周鼎饕餮﹐首無身﹐食人未咽﹐害及其身﹐所以示戒也。然則饕餮本是一物之貪食者。杜注不過因《左傳》有「貪於飲食﹐昌於貨財﹐謂之饕餮」之語﹐故以二字分屬之。其實此物本貪食之獸﹐縉雲不才子貪冒似之﹐故人借以名之耳。不必以饕屬財﹑餮屬食也。然則東坡所云老饕﹐亦未爲失也。

○寫《曲禮》﹕器之漑者不寫﹐其餘皆寫。注謂傳之器中也。並無以爲作字者。《漢書。藝文志》﹕武帝置寫書官﹐寫字始作抄錄解﹐蓋因此器注於彼器﹐有傳遞之義﹐故借爲傳抄書寫之字。《後漢書。竇融傳》﹕融作書勸隗囂降﹐漢光武之詔曰「從天水來者﹐寫將軍所讓隗囂書。」則以此字作抄錄解固己久矣。○睬俗語不禮人爲不睬﹐亦有所本。《北史》﹕齊後主緯穆皇后之母﹐名輕霄﹐本穆子倫婢也。後旣封﹐以陸令萱爲母﹐更不睬輕霄。

○甄甄字﹐許氏《說文》作居延反﹐本與堅同音。《吳志》﹕孫堅入洛﹐於城南甄官井探得傳國璽﹐堅以甄與己名協﹐以爲受命之符。是三國以前未有讀甄爲之人切者。宋大觀中﹐甄徹登進士﹐時林攄爲樞密院﹐唱名讀甄爲堅﹐上以爲當作眞音。攄辧﹐遂以不識字被黜。則宋以前久讀作眞音矣。莊綽《雞肋編》謂卽起於三國﹐孫權卽帝位﹐尊堅爲武烈皇帝﹐江左諸儒遂避堅諱﹐因其聲之相近乃讀爲眞耳。《說文》顚﹑眞以眞爲聲﹐煙﹑咽以甄爲聲﹐可見甄本音乃堅﹐而非眞也。

○員吳曾《能攺齋謾錄》﹕《左傳》「伍員」﹐陸徳明《釋文》音平聲。然《唐書》員半千十世祖凝之﹐以忠烈自比伍員﹐因攺姓員。《唐書音釋》云王問切﹐則作去聲矣。張嘉貞薦苗延嗣﹑呂太一﹑員嘉靖﹑崔訓﹐皆位淸要﹐日與議政事。當時語曰「令君四俊﹐苗呂崔員。」則以員爲去聲﹐自唐已然。又《左傳》﹕季孫行父城鄆。杜注﹕今城陽姑幕縣有員亭﹐員卽鄆也。員音云﹐一音運﹐則員之去聲並不自唐始矣。

○犬犬卽狗也。《月令》孟春毋殺孩虫﹑胎夭﹑飛鳥。《說文》未生曰胎﹐初生曰夭也。《呂氏春秋》則云﹕無殺孩虫﹑胎犬﹑飛鳥。髙誘注曰﹕麝子曰犬﹐則又有以犬爲麝子者。此《說文》《玉篇》諸書皆未見。

○隔窗戶之有疏欞可取明者﹐古曰綺疏﹐今曰子。按當作隔﹐謂隔限內外也。《夷堅志》云﹕廊上列金漆涼隔子。《甕牖閒評》作亮隔﹐《淵海》則竟作格﹐謂學士院格有火燃處﹐太宗嘗夜至﹐蘇易簡己寢﹐遽起無燭﹐宮嬪自窗格以燭入照之。後以爲玉堂盛事﹐遂不復易。是隔﹑格俱有典故﹐俗作者非。

○都鄙世以文雅者爲都﹐朴陋者爲鄙﹐其來最古。《詩》云﹕洵美且都。《國語》﹕楚靈王爲章華臺﹐使富都那豎贊焉。注﹕都﹐閒也。那﹐美也。《楚詞》云﹕此徳好閒習以都。《史記》﹕司馬相如車從甚都。是皆以都爲美也。《論語》﹕出辭气斯遠鄙倍。注﹕凡陋也。《漢書》﹕周勃爲布衣時﹐鄙朴庸人。曹大家《女誡》云﹕鄙人愚ウ。是皆以鄙爲庸陋也。其實都﹑鄙二字﹐蓋卽本周制。都乃天子諸侯所居之地﹐聲名文物之所聚﹐故其士女容止可觀。鄙則郊遂以外﹐必多朴亻塞也。猶今人言京樣﹑京款﹑村气﹑鄕气也。顏師古則謂鄙字本作否﹐乃蔽固不通之稱﹐故《尙書》否徳忝帝位﹐《史記》作鄙徳﹐以其字同也。﹝按王充《論衡》引《論語》「子見南子」章「予所否者」﹐亦云「予所鄙者」﹐是否鄙二字古本通用。﹞則鄙字自有凡陋本義﹐非田野之謂也。又都者是閒美之稱﹐亦非上京之謂。今按《論語》﹕先進於禮樂﹐野人也。非指郊外之民乎﹖質勝文則野﹐非以郊外之人朴亻塞﹐而卽以野爲朴陋之稱乎﹖《左傳》﹕楚申舟過宋而不假道﹐華元曰「是鄙我也。」杜注﹕以我同於其邊鄙也。然則都美之本於國邑﹐鄙朴之本於郊野﹐有自來矣。師古之說﹐未可信也。況都者﹐凡建立宗廟之地之通稱﹐亦非專指京邑也。而師古以上京當之﹐則其於都字之本義亦未深考也。﹝按《周禮》大都﹑小都在王四百里﹑五百里之內﹐公卿及王子弟食采之邑﹐大司徒凡造都鄙。此卽所謂都鄙用助法﹐皆指郊外之地。至子產使都鄙有章﹐則以都爲邑都﹐鄙爲野鄙。﹞

○雅俗雅﹑俗二字相對﹐見王充《論衡。四諱篇》引田文問其父嬰不舉五月子之說﹐謂田嬰俗父也﹐田文雅子也。然則雅﹑俗二字蓋起於東漢之世。﹝又劉熙《釋名序》有名號雅俗之語。熙﹐漢末魏初人﹐益見雅﹑俗二字起於東漢。﹞

○猖獗今人見人恣橫不可制者﹐輒曰猖獗﹐史傳亦多用之。然更有別義。漢昭烈謂諸葛武侯曰「孤智術淺短﹐遂用猖獗。」王彪之謂殷浩曰「無故匆匆﹐先自猖獗。」劉善明謂蕭道成曰「不可遠去根本﹐自詒猖獗。」丘遲《與陳伯之書》﹕「君不能內審諸己﹐外受流言﹐沈迷猖獗﹐以至於此。」金將張柔爲蒙古所敗﹐質其二親﹐柔嘆曰「吾受國厚恩﹐不意猖獗至此﹗」凡此皆有傾覆之意﹐與常解不同。

○絕倒今人遇事之可笑者﹐每云絕例。其實此二字不僅形容可笑也。《晉書。衛傳》﹕王澄每聞言﹐輒嘆息絕倒。時人爲之語曰「衛談道﹐平子絕倒。」《世說》﹕王惇見衛後﹐謂謝琨曰「不意永嘉之後﹐復聞正始之音。阿平若在﹐當復謂倒。」《魏書。李苗傳》﹕苗覽《周瑜傳》﹐未嘗不咨嗟絕倒。此皆言傾倒之意。《北史。崔瞻傳》﹕瞻使於陳﹐過彭城﹐讀道旁碑文﹐未畢而絕倒。從者遙見﹐以爲中惡。此碑乃瞻父徐州時所立﹐故哀感焉。《隋書。陳孝意傳》孝意居父喪﹐朝夕哀臨﹐每發一聲﹐未嘗不絕倒。此又極形其悲愴之致也。惟《五代史。晉家人傳》﹕出帝居喪﹐納其叔母馮氏爲後﹐酣飲歌舞﹐過梓宮前﹐而告曰「皇太后之命與先帝不任大慶。」左右皆失笑﹐帝亦自絕倒。此則與捧腹﹑鼓掌等字意義相近耳。然《宋史。王登傳》﹕登夜分正理軍書﹐幕客唐舜申至﹐登忽絕倒﹐五藏出血而卒。元趙秉文《雜擬》詩﹕不敢上髙樓﹐惟恐愁絕倒。則宋﹑元之間亦尙不以絕倒字專指詼笑。趙與時《賓退錄》亦引衛事﹐而論流俗以絕倒爲大笑之誤。

○饑﹑餓二字有別饑﹑餓二字亦有分別。《淮南子。說山篇》﹕寧一月饑﹐無一旬餓。注﹕饑﹐食不足﹔餓﹐困乏也。沈作《寓簡》云﹕饑非餒也﹐不及飽耳。

○王西莊《十七史商榷》「」條謂「差人豪﹐謬以千里」﹐﹑裏同是一韻﹐而或作豪二字﹐蓋傳寫之誤﹔而以顏師古音爲離﹐謂其不識字。按豪本權度之數。《孫子算術》﹕「蠶吐絲爲忽﹐十忽爲秒﹐十秒爲豪﹐十豪爲﹐十爲分﹐十分爲寸﹐後人又移之於稱﹐是權度皆以豪毛起數﹐其字本應從毛﹐而反謂字傳寫之誤﹐未免臆說。況《史記。儒林傳》有禽滑﹐卽孟子所載滑﹐可見﹑二字原屬相通﹐古無四聲之別﹐一也。而必謂由訛寫爲﹐則是古來本無字﹐豪之﹐但應作﹐不應作矣。西莊所最據者許氏《說文》﹐然《史記》禽滑﹑《漢書》劉屈﹐岑元熙爲魏郡守﹐人頌之曰」狗吠不驚﹐足下生「﹐其字皆在許叔重之前﹐豈漢人早撰別字耳﹖

●卷二十三○一二三言詩孔穎達《詩正義序》云﹕詩以申志﹐一字則言蹇而意不會。故詩之見句少不減二﹐卽「祈父」﹑「肇」之類也。今按古詩亦有一言者。顧寧人謂《緇衣》章「敝」字爲句﹐「還」字爲句。又《吳志》﹕歷陽山石文「楚﹐九州渚。吳﹐九州都。」楚字﹑吳字各爲句。此一言詩也。祚父﹑肇﹐劉勰亦引爲二字詩﹐然尙非兩字卽成一韻。《老子》「法本」章﹕錄錄如玉﹐落落如山。「立戒」章﹕知足不辱﹐知止不殆。《史記》﹕田家之祝詞曰﹕甌﹛宀婁﹜滿篝﹐汗邪滿車。及《吳越春秋》黃竹之歌曰﹕斷竹﹐續竹﹐飛土﹐逐肉。則竟以兩字相葉矣。《輟耕錄》載虞伯生詠蜀漢事曰「鸞輿三顧茅廬﹐漢祚難扶﹐日墓桑楡。深渡南瀘﹐長驅西蜀﹐力拒東吳。美乎周瑜妙術﹐悲夫關羽云殂。天數盈虛﹐造物乘除。問汝何如﹐早賦歸歟。」此又通首皆兩字一韻﹐更前人所未有也。中州韻入聲似平聲﹐故蜀﹑術等字皆與魚﹑虞相葉。古來通首二言詩惟此一首。

○三言詩三言詩﹐《金玉詩話》謂起於髙貴鄕公。然漢《安世房中歌》「丰艸」及「雷震震」二章﹐《郊祀歌》之「練時日」﹑「太乙貺」﹑「天馬徠」等章﹐已創其體﹐則不始於魏末矣。劉勰又引《喜起歌》爲三言之首﹐而謂詩之有三五言﹐多成於西漢。蓋《國風》「山有榛﹐隰有苓﹐」《周頌》「緩萬邦﹐屢丰年」之類﹐古詩中原有此句法﹐特漢初以之爲全篇﹐遂成此三言爲一體耳。後世亦罕有爲之者。《劉伯溫集》有《思美人》一篇。《懷麓堂詩話》﹕羅明仲謂三言亦可爲體﹐因出樹﹑處二韻﹐迫西涯題扇。西涯援筆題云「揚風帆﹐出江樹。家遙遙﹐在何處。」又有鄞人金埴專工三言﹐多至千篇﹐今已不傳。近日朱竹﹑查初白間亦爲之。

○四言詩四言詩﹐當以《舜典》《喜起之歌》爲首﹐大禹所訓「內作色荒﹐外作禽荒」六句﹐亦濫觴也。《三百篇》外﹐如《帝王世紀》所載《擊壤歌》「日出而作﹐日入而息。鑿井而飲﹐耕田而食。」《尙書大傳》所紀《卿云歌》「明明上天﹐燦然星陳。日月光華﹐寵於一人﹐﹛鼓長﹜乎鼓之﹐軒乎舞之。精華旣竭﹐褰裳去之。」又《塗山歌》「綏綏白狐﹐九尾龐龐。」《左傳》所載《虞人箴》曰「芒芒禹迹﹐畫爲九州。經啟九道﹐民有寢廟﹐獸有茂艸。各有攸處﹐徳用不擾。」《穆天子傳》所載《西王母謠》「白雲在天﹐山陵自出。道裏悠遠﹐山川間之。將子無死﹐尙復能來。」《戰國策》所記荀卿作歌曰「以瞽爲明﹐山聾爲聰。以是爲非﹐以吉爲凶。嗚乎上天﹐曷惟其同﹗」其音節皆簡貴髙古﹐縱出於後人擬作﹐要非漢以後所能也。蓋周﹑秦以上及漢初詩皆四言﹐自五言興而四言遂少。然漢﹑魏﹑六朝亦尙有爲之者。《文心雕龍》以韋孟諷諫詩爲四言首唱﹐此後如相如《封禪頌》﹑傅毅《迪志》詩﹑張茂先《勵志》詩﹑陶淵明《停雲》詩﹐皆傑出者。唐以後則四言遂絕﹐如李白「羅幃舒捲﹐似有人開。明月直入﹐無心可猜」﹐及柳子厚《皇雅》﹐皆僅見者。東坡作《觀棋詩記廬山白鶴觀事》﹕「不聞人聲﹐但聞落子。」亦偶一爲之。方嶽《深雪偶談》謂﹕五言而上﹐世人往往各極其才之所至﹐惟四言輒不能工。劉后村謂《三百篇》在前之故。

○五言漢初郊廟樂歌﹐但有三言﹑四言及長短句﹐無所謂五言者。《文心雕龍》曰﹕漢成帝品錄三百餘篇﹐不見有五言。蓋在西漢時五言猶是創體﹐故甄錄未及也。五言斷以《古詩十九首》及《蘇﹑李贈答》爲始﹐《十九首》或稱枚乘所作﹐其《孤竹》一篇則傅毅所作﹐蓋漢武好尙文詞﹐故當時才士各爭新鬥奇﹐創爲此體﹐實亦天地自然有此一種﹐至時而開﹐不能祕也。劉勰又曰﹕《召南。行露》已肇半章﹐《孺子》《滄浪》亦有全曲﹐則五言久矣。又曰﹕四字密而不促﹐六字格而非緩﹐或變之以三五﹐蓋應機之權衡也。鐘嶸又以夏歌「郁陶乎余心」爲五言濫觴。按《三百篇》中五言單句固指不勝屈﹐若《小雅》「以介我稷黍﹐以谷我士女」﹐「彼有不獲稚﹐此有不斂齊」﹐「乃求千斯倉﹐乃求萬斯箱」等句﹐已皆連用五言﹐特未制爲全篇耳。漢初諸人本此以爲全篇﹐遂成五言體。至如「或燕燕居息﹐或盡瘁事國」數句連用或字﹐又爲昌黎《南山》詩所本。

○六言任云﹕六言始於谷永。然劉勰云﹕六言﹑七言﹐雜出《詩》《騷》。今按《毛詩》「謂爾遷於王都」﹐「曰予未有室家」等句﹐已開其端﹐則不始於谷永矣。或谷永本此體創爲全篇﹐遂自成一家。然永六言詩今不傳。《後漢書。孔融傳》﹕融所著詩﹑頌﹑碑文﹑六言﹑策文﹑表檄。其曰六言者﹐蓋卽六言詩也﹐今亦不傳。《北史》﹕陽俊之作六言歌詞﹐世俗流傳﹐名爲「陽五伴侶」﹐寫而賣之。俊之嘗過市﹐欲取而攺之。賣者曰「陽五﹐古之賢人﹐君何所知﹐輒敢議論﹗」俊之大喜。則陽五又專以此見長﹐且世俗竟相仿效可知也。然今亦不傳。蓋此體本非天地自然之音節﹐故𨿽工而終不入大方之家耳。古六言詩間有可見者。《文選》注引董仲舒《琴歌》二句﹐又樂府「月穆穆以金波﹐日華耀以宣明」﹐邊孝先《解嘲》「寐與周公通夢﹐靜與孔子同意」﹐《滿歌行》「命如鑿石見火﹐居世竟能幾時。」《三國誌注》﹕曹丕答羣臣勸進書﹐自述所作詩曰「喪亂悠悠過紀﹐白骨縱橫萬里。哀哀下民靡恃﹐吾將佐時整理。復子明辟致仕。」《北史。綦連猛傳》﹕童謠云「七月刈禾太早﹐九月敢羔未好。本欲尋山射虎﹐激箭旁中趙老。」《唐書》﹕中宗賜宴羣臣﹐李景伯歌曰「回波爾持酒卮﹐微臣職在箴規。侍宴旣過三爵﹐喧嘩竊恐非宜。」此皆六言之見於史傳者。至王摩詰等又以之創爲絕句小律﹐亦波峭可喜。

○七言《金玉詩話》謂七言起於柏梁。然劉勰謂出自《詩》《騷》﹐孔穎達舉「如彼築室於道謀」爲七言之始。然不特此也﹐如「自今伊始歲其有﹐君子有谷貽孫子」等句甚多。顧寧人謂楚詞《招魂》《大招》去其「些」「只」卽是七言。按「遷藏就岐何所依﹐殷有惑婦何所譏」等句﹐本無「此」「只」﹐則竟是七言也﹐特尙未以爲全篇。至柏梁則通體皆七言﹐故後世以爲七言之始耳。然古時亦已有爲全篇者。皇娥倚瑟淸歌曰「天淸地曠浩茫茫﹐萬象回薄化無方。氵含天蕩蕩望滄滄﹐乘桴輕漾著日旁。」此或秦﹑漢間人擬作。至如《靈樞經》云「凡刺小邪日以大﹐補其不足乃無害﹐視其所在迎之界。」寧戚《飯牛歌》﹕「短布單衣適至﹐長夜漫漫何時旦。」茅之先有民謠曰「神仙得者茅初成﹐駕龍上升入太淸。時下玄洲戲赤城﹐繼世而起在我盈。」以及項羽《垓下》﹐漢髙《大風》。漢初有《雞鳴歌》﹕「東方欲明星爛爛﹐汝南晨雞登壇喚。曲終漏盡嚴具陳﹐月沒星稀天下旦。」《安世房中歌》亦有「大海蕩蕩水所歸﹐髙賢愉愉民所懷」之句﹐則全篇皆有七言﹐亦非始於柏梁也。至《吳越春秋》所載《窮劫》等曲﹐通首皆七言﹐則本後漢趙長君所作﹐不得謂吳越時卽有此體。白起﹐戰國時人﹐在伍胥之後﹐而《窮劫篇》反引之以比伍胥﹐尢顯然可見其僞。長君本傳謂其作《吳越春秋詩細》﹐蔡邕讀而嘆息﹐益可信諸詩之爲長君作也。○八言世罕有八言詩。《漢書。東方朔傳》﹕朔有八言﹑七言上下。晉灼曰﹕八言﹑七言詩﹐各有上下篇也。然今已不傳。《毛詩》中惟「我不敢效我友自逸」一句﹐顧寧人以「胡瞻爾庭有縣兮」爲八言﹐然「兮」字尙是語助﹐非詩中字也﹐此外亦不經見。《舊唐書》﹕盧羣在吳少誠席上﹐作歌諷之曰「祥瑞不在鳳凰麒麟﹐太平須得邊將忠臣。但得百僚師長肝膽﹐不用三軍羅綺金銀。」此則通首八言。他如李長吉「酒不到劉伶墳上土」﹐宋人李端叔《題王循書院壁》有云「不愛爾井泉百尺深﹐不愛爾庭樹千丈陰」﹐元人戴帥初《題範文正公黃素小楷》詩「有耳不聽下裏巴人﹐有手不寫《劇秦美新》」﹐皆不過一二句﹐而通首仍七言。○九言摯虞以《洞酌篇》爲九言﹐顏延之則謂詩體本無九言者﹐摯虞之論未可爲據。《懷麓堂詩話》又謂九言起於髙貴鄕公﹐鮑明遠﹑沈休文亦有之。唐則李白《蜀道難》「上有六龍回日之髙標﹐下有衝波逆折之回湍」﹐《杜集》中「炯如一段淸冰出萬壑﹐置在迎風露寒之玉壺」是也。楊升庵又引杜工部「男兒生不成名死已老」爲九言之始﹐顧寧人則引「凜乎若朽索之馭六馬」爲九言之始﹐然非通首皆九言也。《珊瑚网》載﹕元時天目山僧明本有《梅花詩》云「昨夜東風吹折中林梢﹐渡口小艇滚入沙灘坳。野樹古梅獨臥寒屋角﹐疏影橫斜暗上書窗敲。半枯半活幾个蓓蕾﹐欲開未開數點含香苞。縱使畫工善畫也縮手﹐我愛淸香故把新詩嘲。」此則通首皆九言也。至升庵亦有《梅花詩》云「元冬小春十月微陽回﹐綠萼梅蕊早傍南枝開。折贈未寄陸凱隴頭去﹐相思忽到盧仝窗下來。歌殘水調沈珠明月浦﹐舞破山竿碎玉淩風臺。錯認髙樓三弄叫云笛﹐無柰二十四番花信催。」此則又創爲九言律矣。﹝元遺山《答張教授仲文》詩﹐通首皆七古﹐中獨有一句系九言「疑作金荃怨曲蘭畹詞」云云。自注云﹕七言長體﹐於中一句獨九言﹐韋郎有此體﹐長吉亦有此體。﹞

○十言十一言《懷麓堂詩話》又謂﹕詩有十字者﹐太白詩「黃帝鑄鼎於荊山煉丹砂﹐丹砂成騎龍飛上太淸家」是也。有十一字者﹐少陵詩「玉郎酒酣拔劍斫地歌莫哀﹐我能拔爾抑塞磊落之奇才」﹐東坡詩「山中故人應有招我歸來篇」是也。

○五七律排五七律及排律𨿽創於初唐沈﹑宋諸人﹐然六朝已開其端。劉勰云﹕左礙而尋右﹐末滯而討前。則聲轉於吻﹐玲玲如振玉﹐詞靡於耳﹐累累如貫珠。似已研究聲律。沈約《八詠詩》云「登臺望秋月﹐會圃臨春風。秋至憫衰艸﹐寒來悲落桐。夕行聞野鶴﹐晨徵聽曉鴻。解佩去朝市﹐被褐守山東。」已全是五律﹐惟七八兩句失粘耳。至陰鏗《安樂宮詩》﹕「新宮實壯哉﹐雲裏望樓臺。迢遞翔仰﹐聯翩賀燕來。重檐寒霧宿﹐丹井夏蓮開。砌石披新錦﹐雕梁畫早梅。欲知安樂盛﹐歌管雜塵埃。」則已全乎律體。梁簡文《春情》一首﹐溫子升《搗衣》一首﹐王《北山》一首﹐陳後主《聽箏》一首﹐又皆七言﹐屬對絕似七律﹐惟篇未雜以五言二句耳。薛道衡《昔昔鹽》﹕「垂柳覆金堤﹐蘼蕪葉復齊。水溢芙蓉沼﹐花飛桃李蹊。采桑秦氏女﹐織錦竇家妻。關山別蕩子﹐風月守空闈。常斂千金笑﹐長垂雙玉啼。盤龍隨鏡隱﹐新鳳逐帷低。飛魂同野鵲﹐倦寢憶晨雞。暗牖通蛛网﹐空梁落燕泥。前年過代北﹐今歲往遼西。一去無消息﹐誰能惜馬蹄。」此又五排濫觴也。蔡孚《打球篇》云「徳陽宮北苑東陬﹐云作髙臺月作樓。金錘玉鎣千金地﹐寶仗綢紋七寶球。竇融一家尙三主﹐梁冀頻封萬戶侯。容色從來荷恩顧﹐意气平生事俠遊。共道用兵如斷蔗﹐俱能走馬入長楸。紅鬣錦環風驟驥﹐黃絡靑絲電紫驑。奔星亂下花場裏﹐初月飛來畫杖頭。自有長鳴須決勝﹐能馳駿足滿先籌。曹王漫說彈棋妙﹐劇孟休矜六博投。薄暮漢宮愉樂罷﹐還歸堯室繞垂旒。」此又七排濫觴也。

○絕句楊伯謙云﹕五言絕句﹐唐初變六朝《子夜》體也。七言絕句﹐初唐尙少﹐中唐漸甚。然梁簡文《夜望單雁》一首﹐已是七絕云云。今按《南史》宋晉熙王昶奔魏﹐在道慷慨爲斷句詩云「白雲滿鄣來﹐黃塵半天起。關山四面絕﹐故鄕幾千里。」梁元帝降魏﹐在幽逼時制詩四絕﹐其一曰「南風且絕唱﹐西陵最可悲。今日還蒿裏﹐終非封禪時。」曰斷句﹐曰絕句﹐則宋﹑梁時已稱絕句也。柳惲《和梁武景陽樓篇》云「太液滄波起﹐長楊髙樹秋。翠華承漢遠﹐雕輦逐風流。」陳文帝時﹐陳寶應起兵﹐沙門慧標作詩送之﹐曰「送馬猶臨水﹐離旗稍引風。好看今夜月﹐當照紫微宮。」隋煬帝宮中侯夫人詩﹕「飲泣不成淚﹐悲來翻彊歌。庭花方爛熳﹐無計柰春何。」蕭子云《玉笥山》詩﹕「千載雲霞一徑通﹐暖煙遲日鎖溶溶。鳥啼春晝桃花坼﹐獨步溪頭探碧茸。」虞世南《袁寶兒》詩﹕「學畫鴉兒半未成﹐垂肩大袖太憨生。緣憨卻得君王寵﹐長把花枝傍輦行。」其時尙未有律詩﹐而音節和諧已若此﹐豈非五﹑七絕之濫觴乎﹖《詩注源流》云﹕絕句﹐截句也。如後兩句對者﹐有截律詩前半首﹔前兩句對者﹐是截律詩後半首﹔四句皆對者﹐是截中四句﹔四句皆不對者﹐是截前後四句也。故唐人稱絕句爲律詩。李漢編《昌黎集》﹐凡絕句皆收入律詩。白香山亦以絕句編入格詩。

○三五七言三五七言詩起於李太白﹕「秋風淸﹐秋月明。落葉聚還散﹐寒鴉棲復驚。相思相見知何日﹐此時此夜難爲情。」此其濫觴也。劉長卿《送陸澧》詩云「新安路﹐人來去。早潮復晚潮﹐明日知何處。潮水無情亦解歸﹐自憐長在新安住。」宋寇萊公《江南春》詩云「波渺渺柳依依。孤村芳艸遠﹐斜日杏花飛。江南春盡離腸斷﹐蘋滿汀洲人未歸。」金趙秉文詩云「秋風淸﹐明月明。白露夜深重﹐白雲秋曉輕。夢回酒渴呼童起﹐枕上轆轤三兩聲。」近日查初白《詠簾》一首﹐自一字至七字﹐又爲創體。

○長短詩《三百篇》中間有用長短句者﹐如「山有榛﹐隰有苓」一章﹐眞絕調也。至漢而益多﹐《安世房中歌》「我定歷數」一章﹐四言﹑七言﹑三言紛沓成篇。樂府《日出入》一首云﹕肅若舊典﹐「日出入安窮﹐時世與人不同。故春非我春﹐夏非我夏﹐秋非我秋﹐冬非我冬。泊如四海之池﹐徧觀是邪謂何﹖吾知所樂﹐獨樂六龍。六龍之調﹐使我心若。訾黃其何不來下﹗」此後世長短句之祖也。又漢武帝《李夫人歌》﹕「是耶非耶﹖立而望之﹐偏何珊珊其來遲。」《漢書》《燕王歌》﹕「歸空城兮﹐狗不吠﹐雞不鳴。橫術何廣廣兮﹐固知國之無人。」○樂府《漢書。禮樂志》﹕武帝定郊祀之禮﹐乃立樂府﹐采詩夜誦。有趙﹑代﹑秦﹑楚之謳﹐以李延年爲協律都尉﹐多舉司馬相如等造詩賦﹐以合八音之調﹐作十九章之歌。師古曰﹕樂府之名﹐蓋起於此。﹝按史遷《樂書》云﹕今上卽位﹐作十九章﹐令延年次序其聲云云。則十九章樂府有漢武自作者。按十九章中有非臣下所敢言者﹐如《日出入》之「春非我春﹐夏非我夏」等句﹐豈代言者所爲耶﹖﹞又《樂志》云﹕漢郊廟詩歌﹐內有掖廷材人﹐外有上林樂府﹐皆以鄭聲施於朝廷﹐故哀帝時罷之。然百姓漸漬日久﹐湛沔自若。《文心雕龍》曰﹕漢武立樂府﹐總趙代之音﹐撮齊楚之气。延年以曼聲協律﹐朱﹑馬以騷體制歌。桂華雜曲﹐麗而不經。赤雁羣篇﹐靡而非典。河間獻雅而不禦﹐故汲黯致譏於天馬。然則樂府本非雅樂也。又云﹕軒代鼓吹﹐漢世鐃挽﹐並出樂府。故樂府有鐃吹等曲。○六句律詩律詩有六句便成一首者。李太白《送羽林陶將軍》云「將軍出使擁樓船﹐江上旌旗拂紫煙。萬里橫戈探虎穴﹐三懷拔劍舞龍泉。莫道同人無膽气﹐臨行將贈繞朝鞭。」此爲六句律詩之首﹐以後惟白香山最多。如《寒閨夜》一首﹐《縣西郊秋寄馬造》一首﹐《畱題杭州郡齋》一首﹐《感芍藥花寄正一上人》一首﹐《孤山寺石橊花》一首﹐《盧侍禦妓乞詩》一首﹐皆用此體。《昌黎集》中亦間有之﹐如《謝李員外寄紙筆》一首云「題是臨池後﹐分從起艸余。兔尖鍼莫並﹐繭淨雪難如。莫怪殷勤謝﹐虞卿正著書。」此又五言之六句律詩體也。

○拗體七律拗體七律﹐如「鄭縣亭子澗之濱﹐獨立縹緲之飛樓」之類﹐《杜少陵集》最多﹐乃專用古體﹐不諧平仄。中唐以後﹐則李商隱﹑趙嘏輩創爲一種﹐以第三﹑第五字平仄互易﹐如「溪云初起日沈閣﹐山雨欲來風滿樓」﹐「殘星幾點雁橫塞﹐長笛一聲人倚樓」之類﹐別有擊撞波折之致。至元遺山又創一種﹐拗在第五﹑六字﹐如「來時珥筆誇健訟﹐去日攀車余淚痕」﹐「太行秀發眉宇見﹐老阮亡來樽俎間」﹐「雞豚鄕社相勞苦﹐花木禪房時往還」﹐「肺腸未潰猶可活﹐灰土已寒寧復燃」﹐「市聲浩浩如欲沸﹐世路悠悠殊未涯」﹐「冷猿掛夢山月瞑﹐老雁叫羣江渚深」﹐「春波淡淡沙鳥沒﹐野色荒荒煙樹平」﹐「靑山兩岸多古木﹐平地數峯如畫屏」﹐「長虹夜飲海欲竭﹐老雁叫羣秋更哀」﹐「東門太傅多祖道﹐北闕詩人休上書」之類﹐集中不可枚舉﹐然後人習用者少。

○律詩不屬對唐人律詩第三四句有不屬對者。如李太白《牛渚西江夜》﹑崔灝《黃鶴樓》詩之類。然第五﹑六則未有不對。惟白樂天有通首不對﹐但平仄甚調者﹐自編在格詩中。如《重題西寧寺牡丹憶元九》詩云「往年曾向東都去﹐曾嘆花時君未回。今年況作臨江別﹐惆悵花前又獨來。只愁離別長如此﹐不道明年花不開。」則律詩中又有此一種也。然白之外亦少有作此者。

○律詩兼用兩韻鄭谷與僧齊己等共定今體詩格﹐一曰葫蘆﹐一曰轆轤﹐一曰進退。所謂葫蘆韻者﹐先二後四﹔轆轤韻者﹐雙出雙入﹔進退韻者﹐一進一退。《湘素雜記》謂鄭谷進退格﹐兩韻押某韻﹐兩韻又押某韻﹐如先押十四寒兩韻﹐再押十五刪兩韻也。然此體是雙出雙入﹐而非一進一退。今按黃山谷《謝送宣城筆》詩云「宣城變樣蹲雞距﹐諸葛名家捋鼠須。一束喜從公處得﹐千金求買市中無﹐漫投墨客摹科斗﹐勝與朱門飽蠹魚。愧我初無艸玄手﹐不將閒寫吏文書。」此詩前二韻押七虞﹐後二韻押六魚﹐所謂雙出雙入也。東坡《題南康寺重湖軒》詩曰「八月渡重湖﹐蕭條萬象疏。秋風片帆急﹐暮靄一山孤。許國心猶在﹐康時術已虛。岷峨千萬里﹐投老得歸無。」此詩以魚﹑虞二韻相間而押﹐所謂一進一退也。《淸波雜誌》謂坡自跋律詩可用兩韻﹐而引李誠之《送唐子方》兩押山難字爲證﹐不知誠之本用進退格耳。

○回文詩回文詩﹐世皆以爲始於蘇蕙然。劉勰謂﹕回文所興﹐道原爲始。則非起於蘇蕙矣。道原不知何姓何時人﹐按悔慶生注《文心雕龍》云﹕宋有賀道慶﹐作四言回文詩一首﹐計十二句﹐從尾至首﹐讀亦成韻。勰所謂道原﹐或卽道慶之訛也﹖但道慶宋人﹐而蘇蕙苻秦人﹐則蕙仍在道慶前﹐而勰謂始自道原﹐意或當時南北朝分裂﹐蕙所作尙未傳播江南﹐而道慶在南朝實創此體﹐故以爲首耳。今道慶回文不傳﹐惟蕙詩見於記載﹐亦名《璇璣圖》﹐其序云﹕前秦安南將軍竇滔與寵姬趙陽臺之任﹐而遺其妻蘇蕙於家。蕙織錦回文題詩二百餘首﹐成八百餘字﹐縱橫反復﹐皆爲文章﹐名曰《璇璣圖》﹐寄滔。滔感其意﹐仍迎蘇氏而遣陽臺。此回文之祖也。《北史。邢臧傳》﹕臧與裴敬憲﹑盧觀等共讀《回文集》﹐臧獨先通。《東觀餘論》云﹕《璇璣圖》讀者惟曉外繞七言﹐至其中多不能讀。少常沈公亦謂詞句脫落﹐讀不成文。不知此詩本以五色織成﹐因以別三﹑四﹑五﹑七言之異﹐後人流傳﹐不復施采﹐故迷其句讀耳。予在洛陽﹐於王晉玉處得程士南效此並申П之釋﹐而後曉然﹐是詩本不舛脫云云。﹝李淑眞《璇璣圖記》﹕璇璣者﹐天盤也﹔經緯者﹐星辰所行之道也﹔中流一眼者﹐天心也。極星不動﹐蓋運轉不離一度之中﹐所謂居其所而斡旋之。處中一方﹐太微垣也﹐乃疊字四言詩。其二方﹐紫微垣也﹐乃四言回文。二方之外﹐四正乃五言回文﹐四維乃四言回文。三方之外﹐四正乃交手四言詩﹐其文則不回也﹔四維乃三言回文詩﹐可周流而讀者也。﹞若蘭之後﹐罕有繼之者。《隋書。王劭傳》﹕有人浴於黃鳳泉﹐得二白石﹐頗有文理。劭遂附致其文﹐以爲字﹐復回互其字﹐作詩二百八十篇﹐奏之。此蓋仿蘇蕙之體﹐而今不傳。唐人惟皮﹑陸偶爲之﹐宋以後則無人不作矣。

○疊字詩疊字詞﹐「河水洋洋﹐北流活活」等句﹐連用六疊﹐此爲創體。《滄浪詩話》謂﹕《十九首》中「靑靑河畔艸﹐鬱鬱園中柳。盈盈樓上女﹐皎皎當窗牖。娥娥紅粉妝﹐纖纖出素手。」一連六句﹐皆用疊字﹐今人必以爲句法重復﹐古詩正不當以此論也。退之《南山》詩﹕「延延離又屬﹐叛還覲。喁喁魚闖萍﹐落落月經宿。りり樹墻垣﹐獻獻架庫廏。參參削劍戟﹐煥煥銜瑩。敷敷花披萼﹐屋摧ニ。悠悠舒而安﹐兀兀狂以狃。起起出猶奔﹐蠢蠢駭不懋。」蓋亦仿此。後人遂轉有以此爲工﹐有一句疊三字者。吳融《秋樹》詩云「一聲南雁已先紅﹐槭槭淒淒葉葉同」是也。有一句內連三字者﹐如劉駕雲「樹樹樹梢啼嘵鶯﹐夜夜夜深聞子規」是也。有兩句連三字者﹐如白樂天云「新詩三十軸﹐軸軸金玉聲」是也。有兩句疊四字者﹐如柳子厚詩云「柳州柳刺史﹐種柳柳江邊」是也。又宋人《詠西溪》云「灣灣灣處復灣灣」﹐蔡禪師十元詩「了了了時無可了﹐元元元處亦須訶」﹐亦皆以此取奇﹐然不過全首中一句耳。惟樂天《題天竺寺》詩云「一山門作兩山門﹐兩寺原從一寺分。東澗水流西澗水﹐南山雲起北山云。前臺花發後臺見﹐上界鐘淸下界聞。遙想吾師行道處﹐天香桂子落紛紛。」此則六句皆用疊字﹐更爲創格﹐然尙不失爲大方。南宋惟楊誠齋《水月寺》詩「低低橋入低低寺﹐小小盆盛小小花﹐」又《紅錦黃花》詩云「節節生花花點點﹐茸茸麗日日遲遲」﹐則已纖佻。方回《石頭田》詩﹕「晝欲求一淘﹐有竈無竈煙。夜欲求一榻﹐有屋無屋椽。」頗峭辣可喜。至如金人麻知幾《答何正卿》一首﹐﹝蠢蠢何等民﹐矯矯亢亢爲守貞。昂昂藏藏獨異俗﹐落落莫莫不厭貧。歸歟歸歟且糊口﹐鳳兮鳳兮徳衰久。樂云樂云無弦琴﹐命乎命乎一杯酒。匪鱔匪鮪故爲藏﹐避言避色必也狂。至道至剛秣吾馬﹕愛淸愛淨修我墻。用之舍之時所系﹐晉如摧如寧復計。暖然淒然任春秋﹐優哉遊哉聊卒歲。﹞元詩僧明本《松月》詩一首﹐﹝天有月兮地有松﹐可堪松月趣無窮。松生金粉月生免﹐月抱明珠松化龍。月照長空松掛衲﹐松回禪定月當空。老僧笑指松頭月﹐松月何妨一處供。﹞明人舒芬《春景》詩一首﹐﹝春風春日競春花﹐春水春山春景佳﹐新柳馬頭戀鶯鶯戀柳﹐好花迷蝶蝶迷花。尋芳事入尋芳伴﹐買酒人投賣酒家。去是路兮來是路﹐馬頭相對日頭斜。﹞《堯山堂外記》載倭人過西湖詩一首﹐﹝天連泗水水連天﹐煙鎖孤村村銷煙。樹繞藤蘿蘿繞樹﹐川通巫峽峽通川。酒迷醉客客迷酒﹐船送行人人送船。此會應難難會此﹐傳今話古古今傳。﹞皆庸俗不足供噴飯矣。

○聯句《雪浪齋日記》云﹕退之聯句﹐古無此法﹐自退之斬新開辟。範景文亦云﹕昌黎聯句有跨句者﹐謂連作第二三句﹐如《城南》等作是也。有一人一聯者﹐如《會合》《遣興》等作是也。有一人四句者﹐如《有所思》等作是也。《漁隱叢話》則謂﹐謝宣城有聯句七篇﹐陶淵明有聯句一篇。是六朝已有之。然聯句究當以漢武柏梁爲始。《文心雕龍》曰聯句共韻﹐柏梁余制是也。今按六朝聯句﹐亦不止陶﹑謝二公。《南史》﹕謝晦將被戮﹐與兄子世基聯句。世基詩曰「偉哉橫海鱗﹐壯矣垂天翼。一旦失風水﹐翻爲螻蟻食。」晦詩曰「功遂侔昔人﹐保退無智力。旣涉太行險﹐斯路信難陟。」梁元帝與武陵王紀交兵﹐帝爲詩曰「回首望荊門﹐驚浪且雷奔。四鳥嗟長別﹐三聲悲夜猿。」紀之子圓正被收在獄﹐乃連句曰「水長二江急﹐云生三峽昏。願貰淮南罪﹐思報阜陵恩。」又《沈懷文傳》﹕隱士雷次宗還廬江﹐何尙之設祖餞﹐文士畢集﹐爲邊句詩﹐懷文所作尢美。《北史》﹕薛孝通等在孝文帝前﹐以忠爲韻﹐元翩曰「聖主臨萬機﹐享世永無窮。」孝通曰「豈惟被艸木﹐方亦乃昆虫。」元翌曰「朝賢旣濟濟﹐野苗又芄芄。」帝曰「君臣作魚水﹐書軌一華戎。」孝通曰「微臣信慶渥﹐何以答華嵩。」此皆六朝人連句也﹐但其時曰連句﹐不曰聯句耳。方勺《泊宅編》又引劉中壘謂﹕「泥中中露衛﹐二人名式微」之詩﹐蓋二人所作﹐以爲聯句所起。此未免附會。至古人聯句﹐大槪先分韻而後成詩。梁武帝華光殿聯句﹐曹景宗後至﹐詩韻已盡﹐沈約以所餘競﹑病二字與之。曰所餘二韻﹐則分韻後之所餘也。《陳後主集》有《序宣猷堂宴集五言》曰﹕披鉤賦詠﹐逐韻多少﹐次第而用。在座有江總﹑陸瑜﹑孔範等三人。後主詔得迮格白易夕擲斥拆﹐諸人詩用韻與所得韻次前後正同﹐曾不攙亂。可知古人聯句﹐先探鉤韻字﹐各據所得﹐循序賦之﹐正如後世韻格也。﹝《杜集》中有《夏夜李尙書筵送宇文石首赴縣聯句》﹐又有《與李之芳宇文或三人聯句》﹐則唐人聯句亦不自昌黎始。﹞

○柏梁體漢武宴柏梁臺﹐賦詩﹐人各一句﹐句皆用韻﹐後人遂以每句用韻者爲柏梁體。然柏梁以前﹐如漢髙《大風歌》﹑荊卿《易水歌》﹐又如《靈寶謠》﹕「吳王出遊觀震湖﹐龍威丈人山隱居。北上包山入靈墟﹐乃入洞庭竊禹書。天地大文不可舒﹐此文長傳百六初。若彊取之喪國廬。」可見此體已久之有之﹐不自柏梁始也。但聯句之每句用韻者﹐乃不爲柏梁體耳。

○和韻劉貢父《詩話》﹕唐時賡和有次韻﹝先後無易﹞﹐有依韻﹝同在一韻﹞。如張文潛《離黃州》詩而和老杜《玉華宮》詩是也。有用韻﹝用彼韻不必和﹞﹐如韓吏部用皇甫陸渾「山火」之類是也。又有和詩不和韻者﹐如賈至《早朝大明宮》之作﹐王維﹑岑參﹑杜甫皆有和章而不用其韻也。次韻實始於元﹑白。微之《上令孤相國書》云﹕韻與同門生白居易友善﹐居易能爲詩﹐窮極聲韻﹐或千言﹐或五百言律詩﹐以相投寄。小生自審不能過之﹐往往戲排舊韻﹐別諧新調﹐名爲次韻﹐蓋欲以難相挑耳。《困學紀聞》亦謂古詩有倡﹐有和﹐有雜擬追和之類﹐而無和韻者。唐始有用韻﹐謂同此韻中也。後有依韻﹐然不以次﹐最後有次韻﹐自元﹑白始﹐至皮﹑陸而其體乃成。《珊瑚鉤詩話》亦謂﹕前人作詩﹐未始和韻﹐自元﹑白爲二浙觀察往來置郵筒相倡和﹐始依韻﹐而多至千言﹐篇章甚富。其自耀云「曹公謂劉玄徳曰﹕天下英雄﹐惟使君與操耳。」豈詩人豪气﹐例愛矜誇耶﹖此和韻始於元﹑白之明證也。然是時劉長卿《余幹旅捨》云「搖落暮天迥﹐丹楓霜葉稀。孤城向水閉﹐獨鳥背人飛。渡口月初上﹐鄰家漁未歸。鄕心正欲絕﹐何處搗徵衣。」而張籍《宿江上館》云「楚驛南渡口﹐夜深來客稀。月明見潮上﹐江靜覺鷗飛。旅宿今已遠﹐此行殊未歸。離家久無信﹐又聽搗徵衣。」此二詩絕似次韻﹐豈無心適合耶﹖抑有慕於元﹑白而效之耶﹖按《洛陽伽藍記》載﹕王肅入魏﹐捨江南故妻謝氏﹐而娶魏元帝女。故妻寄以詩曰「本爲筐下蠶﹐今爲機上絲。得路遂騰去﹐頗憶纏綿時。」其繼室代答﹐亦用絲﹑時二韻。葉石林《玉澗雜書》謂﹕《類文》有梁武帝同王筠和太子懺悔詩﹐云仍取筠韻。則六朝已有此體﹐以後罕有爲之者﹐至元﹑白始立爲格耳。

○集句《夢溪筆談》謂集句自王荊公始﹐始「風定花猶落﹝謝貞詩﹞﹐鳥鳴山更幽﹝王籍詩﹞」之類﹐有多至百韻者。《後山詩話》亦謂荊公暮年喜爲集句﹐黃山谷以爲正堪一笑耳。然此體實不自荊公始也。《金玉詩話》及《蓼花洲閒錄》謂﹕宋初已有集句﹐至石曼卿遂大著。嘗有下第集句云「一生不得文章力﹐欲上靑雲未有因。聖主不勞千里召﹐娥何惜一枝春。鳳凰詔下𨿽沾命﹐豺虎從中也立身。啼得血流無用處﹐著朱騎馬定何人。」曼卿又以「月如無恨月常圓」對「天若有情天亦老」﹐則固不始於荊公矣。其他集句之傳於後世者﹐孫應以韓詩「排云叫閶闔」對杜詩「奏賦入明光」﹐蔡天啟以「梨園子弟白髮新」對「江州司馬靑衫濕」﹐「臨邛道士鴻都客」對「錦裏先生烏角巾」﹐閩人林震以「與爾同消萬古愁」對「勸君更盡一杯酒」﹐「流水無言艸自春」對「靑山有恨花初謝」﹐「楊州十里小紅樓」對「天下三分明月夜」﹐陸放翁「我亦輕餘子﹐君當恕醉人﹐」元遺山「白首放歌行縱酒﹐淸朝有味是無能」﹐「黃鶴一去不復返﹐白鷗萬里誰能馴」﹐「事殊興極憂思集﹐天澹雲閒今古同」﹐皆湊泊如無縫天衣。又如孫仲衍《集句挽朝云》詩﹕「家住錢唐東復東﹐偶來江外寄行蹤。三湘愁鬢逢秋色﹐半壁殘燈照病容。艷骨已成蘭麝土﹐露華偏濕蕊珠宮。分明記得還家夢﹐一路寒山萬木中。」更覺淸切渾成﹐如出一手。而晁美叔嘗以集句示劉貢父﹐貢父曰「君髙明之識﹐何至作此等伎倆﹖集古人句﹐譬如蓬蓽之士﹐適有佳客﹐旣無自己庖廚﹐而器皿肴蔌悉假貸於人﹐意欲彊學豪奢﹐而寒酸之气終是不脫。」東坡《答孔毅父集句見贈》亦云「羨君戲集他人詩﹐指呼市人如小兒。天邊鴻鵠不易得﹐便令作對隨家雞。退之驚笑子美泣﹐問君久假何時歸。世間好事世人共﹐明月自滿千家墀。」貢父﹑東坡之持論固當矣﹐然因難見巧﹐亦文人遊戲筆墨之一端也。《螢雪雜說》又有集杜詩如「扈聖登黃閣﹝《贈嚴閣老》﹞﹐亨衢照紫泥﹝《贈太常卿》﹞。泥融飛燕子﹐地僻舞雞﹝並絕句﹞。獻納紆皇謄﹝《贈鮮於京兆》﹞衣冠拜紫宸﹝《太歲日詩》﹞。」此又集杜之始也。又文文山集杜詩至二百首。按晉時傅咸已有集經詩﹐其《毛詩》一篇云「聿修厥徳﹐令終有ㄈ。勉爾遁思﹐我言維服。盜言孔甘﹐其何能淑。讒人罔極﹐有靦面目。」此則實爲集句之權輿﹐又不自宋初始矣。至近日朱竹《蕃錦集》割裂成句﹐塡入詞譜﹐則又斬新創辟﹐前人未之有也。

○成語佳對集句固見巧思﹐然猶集古人詩句也﹐至有經史中成語可摘爲佳對者。如《百斛明珠》所載﹕韓玉汝治秦州尙嚴﹐民語曰「莫逢韓玉汝。」有孫臨者﹐對以「可怕李金吾」。東坡詩﹕「君特未知其趣耳﹐臣今時復一中之。」又一聯﹕「人言盧巳是姦邪﹐我覺魏徵但嫵媚。」後陸放翁用之。放翁又有「國家科第與風漢﹐天下英雄惟使君」之句。又梅執禮詩﹕「天之未喪斯文也﹐吾亦何爲不豫哉。」《後山詩話》「二十四考中書令」﹐王平甫對以「萬八千戶冠軍侯」。王安中《元旦致語》﹕「君子有酒多且旨﹐化國之日舒以長。」朱新仲詩﹕「此時老子興不淺﹐旦日將軍幸早臨」﹐「何以報之靑玉案﹐我姑酌彼黃金」。吳師道「丈夫不學曹孟徳﹐生子當如孫仲謀」﹐「平生能著幾兩屐﹐長日惟消一局棋」。近日厲樊榭「誰其云者兩黃鵠﹐我欲遺之雙鯉魚」﹐嚴海珊「春水方生公速去﹐桃花淨盡我重來」。吾友沈佩蘭有句云「與我周旋寧作我﹐爲郎憔悴卻羞郎」﹐「此生能著幾兩屐﹐一日須傾三百杯」皆極工也。

○借對法三人詩賦多用字音借對之法。張子容《逢孟浩然》詩﹕「樽開柏葉酒﹐燈發九枝花」﹐借柏字作百字也。張喬《月中桂》詩﹕「根非生下土﹐葉不墜秋風」﹐借下字作夏字也。劉賓客「淸秋方落帽﹐子夏正離羣」﹐不獨夏對秋﹐而子亦借作紫對淸字也。梁揆《雕鶚離風塵》詩﹕「髙騰霄鳳渚﹐下睨塞鴻賓」﹐借渚字作主字也。杜甫《哭李常侍》詩﹕「次第尋書札﹐呼兒檢贈詩」﹐借第字作弟﹐對兒字也。劉禹錫﹕「談笑有鴻儒﹐往來無白丁」﹐借鴻字作紅字也。東坡「通印子魚﹐披綿黃雀」﹐借子作紫字也。沈括云「自朱耶之狼狽﹐致赤子之流離」﹐不惟赤對朱﹐耶對子﹐而狼狽﹑流離乃獸名對鳥名也。又如「廚人具雞黍﹐稚子摘楊梅」﹐亦以楊借羊字。《螢雪雜說》載省題詩﹕「天子居丹﹐廷臣獻六箴」﹐「白髮不愁身外事﹐六幺且聽醉中詞」﹐俱以六借作綠字也。《東門種瓜》詩﹕「靑門無外事﹐尺地是生涯」﹐以尺字借作赤字也。陳傅良《仲秋治兵賦》云「當諸夏之偃武﹐必仲秋而治兵」﹐又《周以宗彊賦》﹕「故蒼之興起﹐始諸姬而阜康」﹐以諸字借作朱字也。《石林詩話》﹕王荊公詩﹕「自喜田園安五柳﹐但嫌屍祝擾庚桑」﹐人但知柳對桑﹐不知庚亦是數﹐蓋以十日數之也。陸佃《謝吏部尙書表》云「六燕相停﹐試銓衡次輕重﹔乙鴻遼遠﹐欲審別其飛翔」乙與六亦借對。

○扇對法《白氏金鍼》有四句作一對者。凡詩四句﹐以第一句對第三句﹐第二句對第四句﹐謂之扇對。然不自白香山始也。《小雅》「昔我往矣﹐楊柳依依」四句已肇其端。曹子建云「昔我初遷﹐朱華未希。今我旋止﹐素雪雲飛。」《古塘上曲》有云「莫以魚肉賤﹐棄捐蔥與薤。莫以桑麻賤﹐棄捐菅與蒯。」左太衝《詠史》云「吾希段幹木﹐偃息藩魏君。吾慕魯仲連﹐談笑卻秦軍。」喬知之《定情篇》﹕「故歲雕梁燕﹐雙去今來只。今日玉庭梅﹐朝紅暮成碧。」杜少陵《奉先詠懷》詩﹕「暖客貂鼠裘﹐悲管逐淸瑟。勸客駝蹄羹﹐霜橙壓香橘。」《哭鄭司戶蘇少監》云「得罪臺州去﹐時危棄碩儒。移官蓬閣後﹐谷貴歿潛夫。」李淸蓮﹕「白日何短短﹐百年苦易滿。蒼穹浩茫茫﹐萬劫太極長。」韓昌黎﹕「求觀眾丘小﹐必上泰山岑。求觀眾流細﹐必泛滄溟深」之類﹐固早有此格。至香則山而最多﹐如《書紳》之「歲計莫如谷﹐飽則不千人。日計莫如酒﹐醉則兼忘身。」《詠雪》之「我知世無幻﹐了無干世意。世知我無堪﹐亦無責我事。」《朱陳村》之「生者不遠別﹐嫁娶先近鄰。死者不遠離﹐墳墓多繞村。」《逍遙詠》之「此身何足戀﹐萬劫煩惱恨。此身何足厭﹐一聚虛空塵。」《短歌行》之「耳目聾暗後﹐堂上調絲竹。牙齒缺落時﹐盤中堆酒肉。」《狂言示諸侄》之「勿言宅舍小﹐不過寢一室。何用鞍馬多﹐不能騎兩匹。」《感時》之「貧賤非不惡﹐道在何足避。富貴非不受﹐時來當自致。」《遣興》之「昔作少學士﹐圖形入集賢。今爲老居士﹐寫貌入香山。」如此之類﹐不一而足。梅聖兪作《續金鍼》﹐但引前人詩云「昔時花下畱連飲﹐暖日夭桃鶯亂啼。今日江邊容易別﹐淡煙衰艸馬頻嘶」以証之﹐猶未廣也。後來惟《東坡集》中有之﹐如《和許朝奉》詩云「邂逅陪車馬﹐尋芳謝眺州。淒涼望鄕國﹐得句仲宣樓。」《贈張天驥》詩云「饑寒天隨子﹐杞菊自擷筆。慈孝董邵南﹐雞狗相乳抱。」《過淮》詩云「朝離新息縣﹐初亂一水碧。暮宿淮南村﹐已渡千山赤。」後陸放翁亦時用此體﹐如「東臯客輸米﹐粲粲珠出碓。南山僧餉茶﹐細細雪落」是也。又有律詩以四句作對者﹐亦香山詩﹐如「新篇日日成﹐不是愛聲名。舊句時時攺﹐無妨悅性情。」又有《酬劉主簿》詩云「我隨鷺入煙雲﹐謬上丹墀爲近臣。君同鸞鳳棲荊棘﹐猶著靑袍作選人。」此又五七律之扇對。

○禁體詩禁體詩始於歐陽公守汝陰日﹐因小雪會飲聚星堂賦詩﹐不得用玉﹑月﹑梨﹑梅﹑練﹑絮﹑白﹑舞﹑鵝﹑鶴等字﹐歐公所云「脫遺前言笑塵雜﹐搜索髙寒窺冥漠」者也。其後東坡在潁﹐因禱雪於張龍公獲應﹐亦舉此體。其未云「汝南先賢有故事﹐醉翁詩話誰能說。當時號令君聽取﹐白戰不許持寸鐵。」蓋修歐公故事也。然《六一詩話》記進士許洞會諸僧分題﹐出一紙﹐約曰「不得犯此一字。」於是諸僧皆閣筆。其字乃山水雲竹石花艸霜雪星月禽鳥之類也。然則此又歐公所本歟﹖

○雙聲疊韻雙聲疊韻﹐起於六朝。《南史。謝莊傳》﹕王玄謨問莊﹕「何者爲雙聲﹖何者爲疊韻﹖」莊達曰「玄護爲雙聲﹐髙敖爲疊韻」是也。劉勰云﹕雙聲隔字而每舛﹐疊韻雜句而必暌。《談藪》載梁武帝嘗作五字疊韻詩曰「後牖有橊柳。」命朝士仿之。劉孝綽曰「梁王長康彊。」沈約曰「偏眠船舷邊。」庾肩吾曰「載匕每礙埭。」徐ゼ曰「臣昨祭禹廟﹐殘『六斛熟鹿肉』」。何遜用曹瞞故事曰「模蘇姑枯盧。」吳均沈思良久﹐無所言。帝不悅﹐俄有詔曰「吳均不均﹐何遜不遜﹐宜付廷尉。」此疊韻之始也。至唐末﹐全句疊韻者最多﹐皮﹑陸嘗以此倡和。如龜蒙之「膚愉吳都姝眷戀」﹐「便殿宴瓊英輕明」﹐「生竹石滴瀝碧皮」﹐日休之「康莊傷荒涼」﹐「坐虜部五苦」。又溫飛卿《題賀知章故居》云「廢砌翳薜荔﹐枯湖無菇蒲﹐老媼寶葆艸﹐愚儒輸逋租。」《雨中與李先生期垂釣﹐先後相失》云「隔石覓屐迹﹐西溪迷雞啼。小鳥擾曉沼﹐犁泥齊低畦。」皆詞人翻新鬥巧之作﹐𨿽不足語於大方﹐要亦一格也。至世所傳「屋北鹿獨宿﹐溪西雞齊啼」﹐則明徐爲郡吏時﹐郡守所出﹐爲屬對者也。又雙聲一體﹐《北史。魏收傳》﹕崔巖嘗以雙聲嘲收曰「遇魏收衰曰愚魏。」魏答曰「顏巖腥瘦﹐是誰所生。羊頤狗頰﹐頭團鼻平。飯房苓籠﹐著孔嘲釘。」此雙聲之法也。皮日休《雜體詩序》曰﹕《詩》云「くぐ在東」﹑「鴛鴦在梁」﹐雙聲之始也。六朝詩如王融之「園衡炫紅花」﹐「湖行燁黃華」﹐唐詩如溫庭筠之「棲息銷心象﹐檐楹溢艷陽」﹐皆仿雙聲而爲之者也。按古人亦有不全句疊韻﹐但二字疊韻者﹐亦有不全句雙聲﹐但二字雙聲者。杜詩於此等處最嚴。如支離對漂泊﹐則雙聲也。悵望對蕭條﹐則疊韻也。《雲溪友議》引「月影侵簪冷﹐江光逼履淸」﹐謂侵簪則疊韻﹐逼履則雙聲也。又引「幾家村艸裏﹐吹唱隔江聞」爲雙聲﹐謂幾家及村艸﹐吹唱及隔江﹐皆二字同音﹐當於唇齒喉舌間辧之也。金人王寂有《送王平仲》詩﹕「潦倒少矍鑠﹐瞿儒余愚迂。半面便健羨﹐無渠吾胡娛。袖手久不偶﹐鋪書如枯株。落寞各作惡﹐呼車姑須臾。放浪曩骯髒﹐囊裝將長揚。偃蹇晚倦獻﹐徜徉藏光芒。著雨苦齟齬﹐蒼茫荒羊腸。黯淡厭漸險﹐彷徨傷王陽。」髙季迪《吳宮詞》﹕「筵前憐嬋娟﹐醉媚睡翠被。精兵驚升城﹐棄避愧墜淚。」

○詩句有全平仄者《西淸詩話》載﹕「晏元獻謂梅聖兪﹕」古人章句中全用平聲﹐如『枯桑知天風』是也﹐但恨未見仄字耳。「聖兪旣別﹐乃作仄體寄公﹐有」月出斷岸口﹐影照別舸背「之句。然古詩一句全用平仄者﹐並有一句平一句仄相連成文者。如靑蓮《北上行》之」馬足蹶側石﹐車輪摧髙岡「﹐《醉起》之」處世若大夢﹐胡爲勞其生「﹐《陳情》之」飄風吹云霓﹐蔽目不得語「﹐《安陸》之」飛蘿搖春煙﹐入遠構石室「﹔少陵《述懷》之」摧頹蒼松根﹐地冷骨未朽「﹐《赴奉先》之」憂端齊終南﹐Е洞不可掇「﹐《北徵》之」前登寒山重﹐屢得飲馬窟「﹐《西枝村》之」明燃林中薪﹐暗汲石底井「﹔韓昌黎《南山》詩之」橫云時平凝﹐點點露數岫「﹐《瀧吏》之」官當明時來﹐事不待說委「﹔東坡之」朦朧含髙峯﹐晃蕩射石壁「﹕元人袁桷《梁山濼》詩」交流千尋峯﹐會合百谷水「﹐楊載《紀夢》詩」萬劫永不死﹐如循環無端「﹐範亨《甘蔗洲》詩」暫解霧露毒﹐因知江山寬「﹐查初白《廬山》詩」ㄨ云如奔逃﹐片片掠面去「﹐皆一句全平﹐一句全仄。至昌黎《南山》詩」或散若瓦解﹐或赴若輻輳﹐或錯若繪畫﹐或繚若篆籀「﹐則並二句全仄矣。古詩」羅衣何飄飄﹐輕裙隨旋風「﹐則二句全平矣。不特此也﹐卽七言亦有全平仄者。少陵詩」有客有客字子美「﹐」中巴之東巴東山「﹐昌黎《贈劉生》之」靑鯨髙摩波山浮「﹐《送僧隆觀》之」浮屠西來何施爲「﹐義山《韓碑》詩之」封狼生ァァ生羆﹐帝得聖相相曰度﹐入蔡縛賊獻太廟「﹐梅聖兪《木假山》詩」形侔三山中雄酋「﹐東坡《以淸絲絹寄魯冀州》詩」鵝溪淸絲淸如冰「﹐趙秉文《太寧山》詩」羣山西來髙崔嵬「﹐方夔《巖峯》詩」巖峯孤尖來何雄「﹐又《贈郭翼》詩」日出眾鳥繞屋語「﹐吳梅村《行路難》詩」梁王臺成何嵬崔「﹐《打冰詞》」霜紈方空張輕煙「﹐此又七言之全平仄者。至通首以一句平一句仄相間﹐又始於皮﹑陸。今所傳皮日休之」疏杉低通墻﹐冷鷺立亂浪「是也。何景明又仿其體作五平五仄詩﹕」秋原何蕭蕭﹐耳目去雜茸。枯荷猶穿塘﹐苦霧尙抱隴。寒風吹空林﹐落日落古冢。徘徊觀陳蹤﹐露下發忽疏。並有七平七仄詩﹐如「吐舌萬里唾四海﹐七變入臼米出甲﹐離飛﹛髟肖﹜垂纖羅﹐梨花梅花參差開」之類﹐此又因五平五仄而廣爲七言也。宋以後詩﹐晏﹑梅二公固無由知﹐唐詩之全平全仄不可勝數如是﹐晏﹑梅二公俱號博洽﹐豈未之見耶﹖又律詩中有一句全仄者﹐如《元遺山集》中《秀山行》云「古木凍欲折」﹐《惡雨》五排首句「惡雨復惡雨」﹐又《病中》五排起句云「戰勝頗自恃」﹐薩都刺之「送客月在地﹐半日不見路」﹐張仲舉之「日色不到地」﹐亦全用仄聲也。

○詩詞專用本家本人事東坡《贈張子野》詩云「錦裏先生自笑狂﹐奠欺九十鬢毛蒼。詩人老去鶯鶯在﹐公子歸來燕燕忙。柱下相君猶有齒﹐江東刺史已無腸。平生謬作安昌客﹐略遣彭宣到後堂。」此通首皆用張姓故事也。《送鄭戶曹》詩﹕「公業有田常乏食﹐廣文好客竟無氈。」亦用鄭太﹑鄭虔故事。李俊民《壽王籌堂》詩﹕「此生但覺醉鄕寬﹝王績﹞﹐誰謂螭猶北海蟠﹝王猛﹞。處處相迎皆倒屣﹝王粲﹞﹐人人共喜欲彈冠﹝王陽﹞。州應向日懸刀夢﹝王﹞﹐山試今朝拄笏看﹝王子猷﹞。仙馭未來緱氏鶴﹐月明吹徹玉笙寒﹝王喬﹞。」「烏衣歷歷是名家﹐人物於今比晉多。俗論不侵揮麈話﹝王衍﹞﹐壯懷多付缺壺歌《王惇》。𨿽無金勒堪調馬﹝王濟﹞﹐賴有黃庭可換鵝﹝王羲之﹞。見說長江欲飛渡﹝王﹞﹐那須冰合望滹沱﹝王霸﹞。」二首全用王家故事也。近時查初白《送劉大山》詩云「持酒劉家代有人﹐不煩事事乞諸鄰。篇章分得隨州派﹐釀法爭傳白塾神。」亦專用劉家事。

《梁溪漫志》﹕王安中見人家壁上題字亦名安中而無姓﹐乃題一詩於後云「蜀客更名緣好尙﹐漢臣書姓爲同官。孟公自合名驚座﹐子夏尢宜戴小冠。益號文章緣兩李﹐書制誥有諸韓。二元各自南分北﹐付與時人仔細看。」通篇皆用同名事。《夷堅志》﹕楊察侍郎謫信州﹐及召還﹐有士子十二人送之。察卽席賦詩曰「十二天之數﹐今宵席客盈。位如星占野﹐人似月分卿。極醉巫山側﹐聯吟ㄍ管淸。他年爲舜牧﹐協力濟蒼生。」此全首切合十二字也。政和間﹐一士人遊名妓崔念四家﹐作詞云「識个人人﹐恰正年年歡會。似睹賽﹐六隻渾四。向巫山﹐重重去﹐如魚水。兩情美。同倚了畫欄十二﹐倚子又還重倚。兩日不來﹐時時在人心裏。擬問卜﹐常占歸計。拚三八淸齋﹐望永同鴛被。到夢裏﹐﹝原缺此三字﹞﹐驀然被人驚覺﹐夢也有頭無尾。」此又通首切合廿四字。又有明月妓柳金南年二十四﹐自作詞云「小妾年方二紀﹐檀板重敲十二。欄桿倚徧步重移﹐兩度巫山雲雨。二十八宿手中輪﹐數不到星張翼尾。」此亦仿宋人而爲之者。

●卷二十四○曲牌名入詩《客中閒集》載舒芬詩云「爲愛宜春令出遊﹐風光猶勝小梁州。黃鶯兒唱今朝事﹐香柳娘牽舊日愁﹐三搗鼓催花下酒﹐一江風送渡頭舟。嗟予沈醉東風裏﹐笑剔銀燈上小樓。」

○番語成詩《詩話總龜》及《詩史》載余靖作胡語詩云「夜筵沒羅﹝言後盛﹞臣拜洗﹝言受賜﹞。兩朝厥荷﹝言通好﹞情幹勒﹝言厚也﹞。微臣雅魯﹝言鈍﹞祝君統﹐聖壽鐵擺﹝言嵩髙﹞俱可忒﹝言無疆﹞。」又沈存中《筆談》載﹕刁約使契丹﹐戲爲詩云「押宴移離畢﹝如中國執政官﹞﹐看房賀跋支﹝執衣防閣人﹞。餞行三匹裂﹝小木罌﹞﹐密賜十貔貍﹝形如鼠而大﹐遼人以爲珍饈﹞。」

○以古人姓名藏句中《石林詩話》載王荊公詩﹕「老景春可惜﹐無花可畱得。莫嫌柳渾靑﹐終恨李太白。」以古人姓名藏句中。或者謂前無此體﹐按《權徳輿集》有一篇﹐云「藩宣秉戎寄﹐衡石崇位勢。年紀信不畱﹐弛張良自愧。樵蘇則爲愜﹐瓜李斯可畏。不顧榮蒙尊﹐每陳農畝利。家林類巖獻﹐負郭躬斂積。忌滿寵生嫌﹐眷宦恬聖智。疏鐘皓月曉﹐晚景丹霞麗。澗谷永不暖﹐山梁冀無累。頗符生肇學﹐得展禽尙志。從此直不疑﹐支離疏世事。」則唐人已創此體。

○題字嵌句首東坡自杭將還朝﹐坐中有營妓鄭容求落籍﹐髙瑩求從良。坡爲題《減字木蘭花》一詞﹐判其牘尾﹐云「鄭莊好客﹐容我尊前先墮幘。落筆生風﹐籍籍聲名不負公。髙山白早﹐瑩骨冰肌那解老。從此南徐﹐良夜淸風月滿湖。」蓋用八字於句首﹐乃「鄭容落籍﹐髙瑩從良」也。

○數目字入詩鮑明遠詩﹕「一身事關西﹐家族滿山東。二年從車賀﹐齋祭甘泉宮。三朝國慶畢﹐休沐還舊邦。四牡曜長路﹐輕蓋飛若鴻。五侯相餞送﹐髙會集新丰。六樂陳廣座﹐祖帳揭春風。七盤起長袖﹐庭下列歌鐘。八珍盈雕俎﹐綺肴紛錯重。九族共瞻遲﹐賓友仰徽容。十載學無就﹐善宦一朝通。」

○十二生肖﹑八音入詩《北史》﹕魏太和中﹐崔光依宮商角徵羽本音而爲五韻詩﹐以贈李彪。彪爲十二次詩以報光。光又爲百三郡國詩答之。其體今不傳﹐後人乃有以十二生肖及八音入詩者。《列朝詩集》載﹕明人胡儼十二辰詩﹕「鼷鼠飲河河不幹﹐牛女長年相見難。赤手南山縛猛虎﹐月中取兔天漫漫。驪龍有珠常不睡﹐畫蛇添足適爲累。老馬何曾有角生﹐羝羊觸藩徒忿嚏。莫笑楚人冠沐猴﹐祝雞空自老林丘。舞陽屠狗沛中市﹐平津牧豕海東頭。」按元人劉因有十二辰詩﹕「饑鷹嚇鼠驚不起﹐牛背髙眠有如此。江山虎踞千里來﹐才辯荊州兔穴爾。魚龍入水浩無涯﹐幻境等是杯中蛇。馬耳秋風去無迹﹐羊腸蜀道早還家。何必髙門沐猴舞﹐豚柵雞棲皆樂土。柴門狗吠報鄰翁﹐約買神豬謝春雨。」則元人已先有此體也。又《丹陽集》謂﹕十二辰入詩﹐始於沈炯﹐而山谷亦嘗爲之。餘贈莫之用詩亦仿此體﹕「抱犬髙眠已云足﹐更得牛衣有餘燠。起來敗絮擁懸鶉﹐誰羨龍須織冰。踏翻菜園底用羊﹐從他春雷吼枯腸。擊鐘烹鼎莫渠愛﹐小Ρ自許猴葵香。半世饑寒孔移帶﹐鼠米占來身漸大。吉云神馬日匝三﹐樗蒲肯作豬奴態。虎頭食肉何足誇﹐陰徳由來報必奢。丹竈成功無躍兔﹐玉函方祕緣靑蛇。」則又不始於元人矣。又《客中閒集》載﹕林淸以八音字爲句首﹐云「金紫何曾一掛懷﹐石田茅屋自天開。絲竿釣月江頭住﹐竹杖挑云嶺上來。匏實曉收栽藥圃﹐土花春長讀書臺。革除一點浮雲慮﹐木筆題詩酒數杯。」此八音詩也。

○藥名爲詩藥名入詩﹐《三百篇》中多有之﹐如「采采莒」﹑「言采其虻」﹑「中谷有﹛艸推﹜」﹑「墻有茨」﹑「堇荼如飴」之類。此後惟文字中用之。《左傳》「山鞠窮」﹐《戰國策》蘇秦曰「人之所以不食烏啄者」﹐注﹕卽本艸烏頭也。又淳於髡曰「求柴胡﹑桔梗於沮澤之中﹐則累世不得。」《莊子》﹕藥者堇也﹐雞﹛廣雍﹜也﹐豕零也。《韓非子》﹕此味非飴蜜也﹐必葶藶﹑苦菜也。《呂氏春秋》﹕仲夏之月﹐半夏生﹐又兔絲非無根也﹐茯苓是也。宋玉《招魂》﹕白芷生。《淮南子》﹕地黃主屬骨﹐甘艸主生肉。又亂人者﹐芎之與槁本也﹐蛇牀之與蘼蕪也。又蛇牀似蘼蕪而不能芳。王褒《九懷》有疑冬生﹐劉向《九嘆》有筐澤瀉以豹享﹐王充《論衡。言毒篇》有巴豆﹑野葛﹐食之殺人。皆藥名之見於文者。而以之入詩甚少。如張籍《答鄱陽客》詩﹕「江臯歲暮相逢地﹐黃葉風前半夏枝。」柳子厚﹕「蒔藥閒庭延國老﹐開尊虛室值賢人。」國老﹐甘艸也。雍陶詩﹕「村園門巷多相似﹐處處春風枳殼花。」姜堯章詩﹕「土肥抽盡宿沙苗。」陳白沙詩ㄓ﹕「恰到溪窮處﹐村村積殼花。」楊夢山詩﹕「常記任家亭子上﹐連翹花發共銜杯」。此不過興會所觸﹐偶拈入詩﹐非專以鬥巧也。乃有專以此見奇者﹐陸龜蒙有「烏啄蠹根回」及「斷續玉琴哀」之句﹐實始濫觴。沈括謂「烏啄」乃「烏喙」之訛﹐藥中只有續斷﹐無斷續也。《溫公詩話》﹕陳亞郎中以藥名爲詩至百首﹐如「風雨前胡夜﹐軒窗半夏涼。」「棋怕臘寒呵子下﹐夜嫌春暖宿紗裁。」又《詠上元夜遊人》云「但看車前牛領上﹐十家皮沒五家皮。」《贈乞雨自曝僧》云「不雨若令過半夏﹐定應曬作葫蘆巴。」又《詠白髮》云「若是道人頭不白﹐老君當日合烏頭。」元人陳孚亦有交趾驛作藥名詩﹕「長空靑茫茫﹐大澤瀉月色。史君子何來﹐山椒遠於役。虎狼毒艸叢﹐淚如■水滴。更苦參與商﹐骨肉桂海隔。問天何當歸﹐天南星漢白。」皆遊戲筆墨﹐頗亦可喜。《客中閒集》亦有「四海無遠志﹐一溪甘遂習心之句。

○拆字詩南宋人《苕溪集》有拆字詩一首﹕「日月明朝昏﹐山風嵐自起。石皮破仍堅﹐古木枯不死。可人何當來﹐意若重千里。永言泳董鶴﹐志士心未已。」

○口喫詩《寓簡》載劉元父《嘲喫者》云「本是昌家﹐又爲非類。但有雄聲﹐惟聞艾气。」謂周昌﹑韓非﹑楊雄﹑鄧艾也。此但取口喫故事﹐非口喫詩也。王阮亭《池北偶談》載文太靑《戲作口喫詩》云「結子向客苦哆口﹐添栗筆蜜手柳酒。」按此事見《墨客揮犀》﹕鳳州三出手柳酒﹐宣城四出漆栗筆蜜。皆土產也。然口喫詩不自文太靑始﹐唐姚合有《葡萄架》詩﹐云「萄藤洞庭頭﹐引葉漾盈搖。皎潔鉤髙掛﹐玲瓏影落察。陰煙壓幽屋﹐密夢冥苗。淸秋靑且翠﹐冬到凍都凋。」又《冷齋詩話》載東坡有口喫詩云「江幹髙居堅關扃﹐耕犍躬駕角掛經。孤航系舸菇茭隔﹐笳鼓過軍雞狗驚。解襟顧影各箕踞﹐擊劍髙歌幾舉觥。荊笄供膾愧攪聒﹐幹鍋更戛甘瓜羹。」可見遊戲筆墨﹐古人已有之。至如謝在杭與徐興公《贈口喫孝廉》之作﹐謝二首云「綠柳龍樓老﹐林蘿嶺路涼。露來蓮漏冷﹐雨淚落劉郎。」「黎嶺連連路﹐蘭陵累累樓。流離憐冷落﹐郎輦懶來畱。」徐一首云「畱戀蘭陵令﹐淋漓雨淚流。嶺蘿涼弄瀨﹐路柳綠連樓。」此又太靑之後踵爲之者也。

○雙關兩意詩古樂府﹕「何當大刀頭﹐破鏡飛上天。」「石闕生口中﹐銜悲不能語。」《子夜歌》雲「霧露隱芙蓉﹐見蓮不分明。」「明燈照空局﹐悠然未有期。」「理絲入殘機﹐何悟不成匹。」《讀曲歌》云「芙蓉腹裏萎﹐蓮子從心起。」唐詩如「髙山種芙蓉﹐復經黃蘗塢。」「未得一蓬時﹐流離嬰辛苦。」「窗外山魈立﹐知渠腳不多。」「二更機底下﹐摸著是誰梭。」「玉作彈棋局﹐心中最不平。」又劉禹錫詩﹕「東邊日出西邊雨﹐道是無情也有情。」「玲瓏骰子安紅豆﹐入骨相思知未知。」李義山《無題》詩﹕「春蠶到死絲方盡﹐蠟炬成灰淚始幹。」陸龜蒙「旦日思雙履﹐明時願早諧」。皮日休「莫言春繭薄﹐猶有萬重絲。」又《珊瑚鉤詩話》﹕「碧藕連根絲不斷﹐紅蘗著子薏何多。」又東坡「蓮子劈開須見薏﹐楸枰著盡更無棋。」「破衫卻有重縫處﹐一飯何曾忘卻匙。」趙彥村注云﹕此吳歌格﹐借字寓意也。薏與意﹐棋與期﹐縫與逢﹐時與匙﹐俱同音也。又東坡在黃州書一聯云「葑艸尙能攔浪﹐藕絲不解畱蓮。」亦用此體。髙季迪《竹枝詞》﹕「春衣未織機中錦﹐只是長絲那得縫。」亦以絲借作思﹐縫借作逢也。元人徐夢吉《西湖竹枝詞》云「莫爲采蓮忘卻藕﹐月明風定好回船。」借藕作偶也。

○壽詩﹑挽詩﹑悼亡詩壽詩﹑挽詩﹑悼亡詩﹐惟悼亡詩最古。潘嶽﹑孫楚皆有悼亡詩﹐載入《文選》。《南史》﹕宋文帝時﹐袁皇后崩﹐上令顏延之爲哀策﹐上自益「撫存悼亡﹐感今懷昔」八字﹐此「悼亡」之名所始也。《崔祖思傳》﹕齊武帝何美人死﹐帝過其墓﹐自爲悼亡詩﹐使崔元祖和之。則起於齊﹑梁也。葉水心《題蜀僧北澗集》云「集中有上生日詩﹐不可傳於後。」是宋時猶以稱壽詩爲戒。郎仁寶云﹕挽詩盛於唐﹐非無交而涕也。壽詩盛於宋﹐漸施於官府﹐亦無未同而言者。亦見《懷麓堂詩話》。近時二作﹐不論識與不識﹐轉相徵求﹐動成卷帙﹐可恥也。《空同》《大復集》中少之﹐此過人矣。

○帖子詞宋時八節內宴﹐翰苑皆撰帖子詞。如歐陽公﹑司公溫公集中皆有之。《丹陽集》載春帖子詞尢多。如蘇子容云「璇霄一夕斗杓東﹐瀲灩晨曦照九重。和气黃風摩蓋壤﹐競消兵甲事春農。」鄧伯溫云「晨曦瀲灩上簾櫳﹐金屋熙熙歌吹中。桃臉似知宮宴早﹐百花頭上放輕紅。」蔣穎叔云「昧旦求衣向曉雞﹐蓬萊仗下日將西。花添漏鼓三聲遠﹐柳吹春旗一色齊。」梁君貺云「東方和气鬥回杓﹐龍角中星轉紫霄。聖主問安天未曉﹐求衣親護紫宸朝。」皆莊麗可誦﹐見太平景象。乃明成化中﹐編修黃仲昭﹐檢討莊昶不肯上元霄詞﹐且上疏論列以去。按《宋史》﹕鄒浩爲教授﹐範純仁托撰致語﹐浩不肯。純仁曰「翰林學士嘗爲之。」浩曰「翰林學士則可﹐祭酒司業則不可。」致語與帖子詞同類﹐是浩亦未嘗以翰林爲不可撰也。況髙季迪詩云「去歲端陽直禁闈﹐新題帖子進彤扉。」則明初猶有此例﹐而仲昭等並不知﹐其不學甚矣。潤色太平﹐翰林本職﹐歐陽﹑司馬何害其爲名臣﹐亦何損於朝政乎﹖

○口號杜詩有題曰「口號」者﹐如《晚行口號》之類。然梁簡文帝有《和衛尉新渝侯巡城口號》詩﹐唐張說有《十五夜衙前口號》詩﹐則不始於杜也。

○元韻﹑原韻近代詞章家和朋友詩則曰原韻﹐和禦制詩則曰元韻﹐蓋取元音之元以示尊崇﹐不知原韻本應作元韻﹐並非假借也。元者本也﹐本來曰元來﹐班固《兩都賦》「元元本本」是也。若原字則原蠶﹑原廟﹐皆作再字解﹐初無所謂本來之義﹐不知何以遂替元字。顧寧人《日知錄》謂﹕洪武中﹐臣下有稱元任官者﹐嫌於元朝之元﹐故攺此字。然則昔以元爲本字﹐而以避嫌攺爲原。今反以原爲本字﹐而以應制特攺爲元。古今事物遷流﹑隨世轉移者﹐固非一端﹐卽此可類推也。○卽席宋武帝延後進二十餘人﹐置酒賦詩。蕭介染翰卽成﹐文不加點。臧盾以詩不成罰酒一斗﹐盾飲盡﹐言笑自若。帝曰「臧盾之飲﹐蕭介之文﹐皆卽席之美也﹗」《南史》﹕梁武帝制武宴詩三十韻示羊侃﹐侃卽席上應詔。後世卽席賦詩本此。○古詩別解「人生不滿百」﹐謂行樂當及時也。《新唐書》﹕李石對文宗曰「人生不滿百﹐常懷千歲憂。畏不逢時也。晝短苦夜長﹐暗時多也。何不秉燭遊﹐勸之照也。」則此詩又作勸勵解。曹孟徳樂府﹕「對酒當歌﹐人生幾何」。「當」字今人作宜字解﹐然詩與「對」字並言﹐則其意義相類。《世說新語》王長史語「不大當對」﹐言其非敵手也。元微之《寄白香山書》有「當花對酒」之語。《學齋占嗶》載《古鏡銘》有云「當眉寫翠﹐對臉傅紅」﹐是當字皆作對字解﹐曹詩正同此例。今俗尙有「門當戶對」之語。

○陶詩甲子紀年自《宋書》及《南史》曁五臣《文選注》謂陶淵明詩自晉義熙以後皆題甲子﹐後世遂仍其說。﹝《宋書。陶淵明傳》云﹕自以曾祖晉世宰相﹐恥復屈身異代﹐自宋髙祖功業漸隆﹐不復肯仕﹐所著文章﹐義熙以前則書晉年號﹐永初以後惟書甲子而已。﹞王新城《池北偶談》獨引傅平叔《辧陶詩》中凡題甲子者十﹐皆是晉年﹐何得先棄司馬家年號而予書甲子﹐以爲此論發前人所未發。不知《宋景濂集》已有此論。景濂《跋淵明像》云﹕其詩中甲子始於庚子﹐迄於丙辰﹐凡十有七年﹐皆晉安帝時作﹐初不聞題隆安﹑義熙之號。至其《閒居》詩有「空視時運傾」﹐《擬古九章》有「忽值山河攺」之語﹐必宋受禪之後﹐乃反不書甲子﹐何也﹖是此己論發自金華。又按謝枋得《碧湖雜記》謂﹕治平中﹐虎丘僧思悅編淵明詩﹐謂題甲子者始庚子迄丙辰﹐凡十有七年﹐皆晉安帝時作。至恭帝元熙二年庚申﹐宋始受禪﹐自庚子至庚申蓋二十年﹐豈有宋未受禪而予題甲子之理﹖《曾裘父詩話》及郎仁寶《七修類稿》亦主其說。然則此論南宋時已有之﹐並不自金華始也。疊山又謂﹕劉裕自庚子得政後﹐晉室大權盡歸相府。淵明自庚子後卽題甲子者﹐蓋逆知未流必至於此也。此說又巧爲附合耳。後人有效而行之者﹐南唐自顯徳五年用中原正朔﹐士大夫以爲恥﹐碑文但書甲子﹝見《懶眞子》﹞。又歸徳人趙俊﹐僞齊劉豫時卻聘不仕﹐凡家書文字不用豫僭號﹐但書甲子﹝見《宋史》本傳﹞。

○杜詩金蝦蟆杜詩「坡陀金蝦蟆﹐出見蓋有由。至尊顧之笑﹐王母不肯收。復歸虛無底﹐化作長黃蚪。」錢注引《酉陽雜俎》所載月光屬林化金背蝦蟆事﹐以爲月者陰精﹐后妃之象﹐托諭貴妃之暱祿山也。按《瀟湘錄》﹕唐髙宗患頭風﹐宮人穿地置藥鑪﹐忽有蝦蟆躍出﹐色如黃金﹐背有朱書「武」字。宮人奏之﹐帝驚異﹐命放苑池。則杜詩所詠﹐正此實事﹐而非如注家所云也。

○乞爲奴《哀王孫》篇「但道困苦乞爲奴」﹐論者謂極言流離之苦﹐不知亦有所本。《南史》﹕齊建安王子眞﹐明帝遣裴叔業就典簽柯令孫殺之。子眞走入牀下﹐令孫手牽出之﹐叩頭乞爲奴。又河東王鉉﹐亦爲明帝所害﹐聞收者至﹐曰「死生命也﹐終不效建安乞爲奴而不得。」遂仰藥卒。《梁武陵王紀》﹕太子圓照被收﹐謂陸法和曰「願爲公作奴。」法和叱遣之。北齊樂陵王百年﹐爲武成帝所害﹐將死﹐曰「乞命願與阿叔作奴。」此皆王子王孫事﹐少陵詩正本此﹐乃益見其使事之精核也。

○李義山《詠史》詩李義山《詠史》詩﹕「歷覽前賢國與家﹐成由勤儉破由奢。」按《韓詩外傳》﹕戎王使由余於秦穆公﹐問以得失之要﹐對曰「古有國者﹐未嘗不以恭儉也﹔失國者﹐未嘗不以驕奢也。」義山之詩蓋本此﹐不得以其明白易曉﹐遂以爲無來歷也。

○唐彥謙《長陵》詩唐彥謙《長陵》詩﹕「耳聞明主提三尺﹐眼見愚民盜一壞﹝按今作」А「﹞。」葉石林謂一壞可去「土」字﹐三尺不可去「劍」字。按《漢書。髙帝紀》﹕上曰「吾以布衣題三尺取天下﹐豈非今命乎﹖」鹿門此詩﹐正用《漢書》成語﹐非杜撰也。

○聶夷中詩聶夷中《傷田家》詩云「二月賣新絲﹐五月糶新谷。醫得眼前瘡﹐剜卻心頭肉。」《學齋占畢》引之﹐以爲最得風人之體。但二月安得有絲﹐當是傳寫之誤耳云云。不如此正所謂「醫瘡﹑剜肉」也。蓋二月絲未出﹐五月谷未登﹐而迫不及待﹐則予指將來所出之絲谷以售人錢﹐正如陸宣公疏所云「蠶事方興﹐已輸縑稅﹔農功未艾﹐遽斂谷租」也。今裏俗有亦有如此者。

○紫宋鄭毅夫《送程公辟出守會稽》詩﹕「雪急紫催玉勒﹐日長靑瑣聽董弦。」方回注﹕紫﹐虜中館名也。陳繼儒《枕譚》則引《晉書。載記》慕容氏邑於紫之野﹐謂詩意以慕容比遼﹐而謂方回注出於臆見。楊用修亦引此﹐以爲是時遼﹑宋方睦﹐故臣下贈答之詩亦不涉譏刺﹐而方虛谷以爲館名﹐乃妄猜之詞耳。按《新唐書。地理誌》﹕平州有十二戍﹐一日紫﹐亦見《五代史。四夷附錄》。而《張守傳》討契丹次紫蒙川﹐大閱軍實。紫之爲邊戍久矣。《宋史。章頻傳》﹕頻爲刑部郎中﹐使契丹﹐至紫館﹐卒。契丹遣內侍就館奠祭。則紫實館名也﹐注者非誤﹐而眉公及用修轉失之耳。韓琦《安陽集》有《紫遇風》詩﹕「艸白風長暮驛賒﹐朔風終日起平沙」之句﹐益知紫爲遼地名﹐而非必援引慕容故事也。

○東坡詩詠三良東坡《鳳翔》詩云「昔公生不誅孟明﹐豈有死之日而反用其良。乃知三子殉公意﹐亦如齊之二子從田橫。」《和陶詠三良》亦云「此生太山重﹐忽作鴻毛遺。三子死一言﹐所死良已微。」是蓋以三良之死爲出於自殉﹐而非穆公之亂命也。按《漢書。匡衡傳》「秦穆貴信而士多死」﹐應劭注云﹕公與羣臣飲酒酣﹐公曰「生共此樂﹐死共此哀。」奄息﹑仲行﹑釒咸鍼虎許諾。及公薨﹐皆從死。魏人《哀三良》詩亦云「秦穆先下世﹐三臣皆自殘。生時等榮樂﹐旣歿同憂患。」坡詩實本諸此。楊循吉亦謂穆公不殺敗軍之三將﹐豈有以三良爲殉之理﹐則又本東坡之說。

○《赤壁賦》洞簫客東坡《赤壁賦》「客有吹洞簫者」﹐不著姓字。吳匏庵有詩云「西飛一鶴去何祥﹐有客吹簫楊世昌。當日賦成誰與注﹐數行石刻舊曾藏。」據此﹐則客乃楊世昌也。按東坡《次孔毅父韻》﹕「不如西州楊道士﹐萬里隨身只兩膝。」又云「楊生自言識音律﹐洞簫入手淸且哀。」則世昌之善吹簫可知。匏庵藏帖信不妄也。按世昌﹐綿竹道士﹐字子京。見王注蘇詩。

○陳季常陳季常作龜軒﹐坡贈詩云「聞君開龜軒﹐東欄俯喬木。人言君畏事﹐欲作龜頭縮。」此但言其謝絕塵事耳﹐於懼內無涉也。後人因坡又有《戲季常》詩云「忽聞河東獅子吼﹐拄杖落手心茫然」﹐王注云﹕有王者﹐字達觀﹐爲坡言「季常妻柳氏最妒﹐每季常設客有聲妓﹐則柳氏以杖擊壁大呼﹐客爲散去。」於是傳奇家演其事﹐至極可笑。而近世諱言龜者﹐並附會以此爲事始。然坡《別季常》詩云「家有紅頰兒﹐能唱綠頭鴨。」是季常有歌妓也。「閉門弄添丁﹐哇笑雜呱泣。」是季常本有子也。亦何至如傳奇之穢褻哉﹗

○元遺山詩多復句古來詩人佳句﹐罕有重出者﹐惟任《別謝言揚》詩「詎念耋嗟人﹐方深老夫托。」又《報劉孝綽》詩「詎慰耋嗟人﹐徒深老夫托。」宋《和禦制﹐與張說﹑源乾曜同日上官﹐命宴都堂﹐賜詩應制》中有「聖酒江河潤﹐仙文象緯舒」之句﹐而《和聖制送張說巡邊》內亦有「聖酒江河潤﹐天詞象緯明」﹐但攺三字耳。許渾《京日寄友人》詩有「一尊酒盡靑山暮﹐千里書回碧樹秋」之句﹐而《郊園秋日寄友》詩又用之。《呈郭少府》詩有「江村夜漲浮天水﹐澤國秋生動地風」之句﹐而《漢水傷稼》又用之。《送僧歸桂州》詩「楚客送僧歸桂陽﹐海門帆勢極瀟湘。碧雲千里暮愁合﹐白雪一聲春思長」﹐而《和劉三復送僧》詩亦用此四句﹐但攺「桂陽」爲「故鄕」耳。蘇東坡亦間有復句﹐如《邇英拜賜禦書》有云「捷書夜到甘泉宮」﹐而《洮西報捷》詩亦云「露布朝馳玉關塞﹐捷書夜到甘泉宮。」又「前生自是盧行者﹐後學過呼韓退之」一聯﹐旣用於《答周循州》詩內﹐又用於《贈虔州術士謝晉臣》詩內﹐但贈謝詩換「自是」爲「恐是」耳。趙秉文《滏水集。濟源絕句》云「樹映樓臺水映空﹐溪容林意兩溶溶。夏山如醉無人畫﹐遠處微茫近處濃」﹐《題劉徳溫湖山丰夏圖》又云「遠處微茫近處濃﹐岸容林意兩溶溶。夏山如醉無人畫﹐更倩劉郎作幾峯。」此皆詩句之復出者。然此外亦不多見﹐惟元遺山復句最多。如《懷州晚望少室》云「十年舊隱拋何處﹐一片傷心畫不成。」《重九後一日作》云「重陽擬作登髙賦﹐一片傷心畫不成。」《題家山歸夢圖》云「卷中正有家山在﹐一片傷心畫不成。」《雪香亭雜詠》十五首內有云「賦家正有蕪城筆﹐一段傷心畫不成。」《玄都觀桃花》云「人世難逢開口笑﹐老夫聊發少年狂。」《同嚴公子東園賞梅》云「佳節屢從愁裏過﹐老夫聊發少年狂。」《此日不足惜》篇﹕「就令一朝便得八州督﹐爭似髙吟大醉窮朝晡。」《送李參軍北上》詩內又有「就令一朝便得八州督﹐爭似彩衣起舞春衤闌斑」。《桐川與仁卿飲》一律﹕「風流豈落正始後﹐詩卷長畱天地間。」《題梁都運所得故家無盡藏詩卷》亦有此聯。《田不伐望月。婆羅門引》云「兩都秋色皆喬木﹐三月阿房已焦土。」《存沒》一首又云「兩都秋色皆喬木﹐一代名家不數人。」《答樂舜之》云「兩都喬木皆秋色﹐耆舊風流有幾人。」《東山四首》有「天公老筆無今古﹐枉著千金買範寬。」《胡壽之待月軒》詩又有「天公老筆無今古﹐枉卻坡詩說右丞。」《錢過庭煙溪獨釣圖》﹕「綠蓑衣底元眞子﹐不解吟詩亦可人。」《息軒秋江捕魚圖》又有「綠蓑衣底元眞子﹐可是詩翁畫不成。」《臺山十詠》內有云「惡惡不可惡惡可﹐未要雲門望太平。」《贈劉君用可庵二首》內一首云「惡惡不可惡惡可﹐笑殺田家老瓦盆。」次首云「惡惡不可惡惡可﹐大步寬行老死休。」《寄希顏》末句「共舉一杯持兩螯。」《送曹壽之平水》亦用此句作結。此復句之最多者也。自後惟薩天錫《題揚州驛》三四一聯云「寒砧萬戶月如水﹐塞雁一聲霜滿天。」而《雁門集》中有《過廣陵驛》一首﹐又將此二句作五六一聯﹐但攺「塞雁」作「老雁」耳。又成廷《次李希顏述懷韻》領聯云「諸公莫誚王夷甫﹐我輩終慚管幼安。」《寄江西宋子與令尹》詩又以此二句作結﹐但攺「誚」爲「責」﹑「終」爲「深」耳。至髙季迪而復句又多﹐如《飲韻西園公詠梅》有云「春後春前曾獨采﹐江南江北每相思。」而《和衍師詠梅》第三首亦有此二句﹐但攺「采」爲「看」耳。《次韻陳畱公見貽湖上之作》有云「葉應隨鳥散﹐山欲趁波流。」《月夜遊太湖》排律內亦有此二句﹐則並一字不換。《晚尋呂山人》有云「君家最可認﹐隔樹有書聲。」《題徐山人畫贈內弟周思恭》亦云「君家還可認﹐爲有讀書聲。」《送思上人》有云「野飯晨畱缽﹐城鐘夜到船。」《送衍師》亦云「村中乞米晨畱缽﹐城外聞鐘夜泊船。」𨿽化五言爲七言﹐亦未換意。《詠樵》有云「伐木驚禽起﹐穿雲畏虎過。」又一首《詠樵》云「穿雲衝過虎﹐伐樹起棲禽。」查初白《敬業堂集》卷九《送陳仲夔句》有云「殷勤百里猶相送﹐萬疊西山一故人。」卷十一中《出都別親友》詩云「京華回首無多戀﹐萬疊西山幾故人。」又卷九《氵郭縣晚泊》詩云「春水如油滑上篙。」十二卷《渡太湖》詩又云「秋水如膏滑上船。」此亦詩之重出者也。

○劉后村詩多用本朝事詩人有直詠本朝事者﹐如《長恨歌》《連昌宮詞》之類﹐自古已然。杜少陵《贈韋左丞》詩﹕「李邕求識面﹐王韓願卜鄰。」《答張舍人》詩﹕「李鼎死岐陽﹐實以驕貴盈。來賜自盡﹐气豪直阻兵。」《寄劉伯華》詩﹕「學並盧王敏﹐書偕褚薛能。」又《封氏聞見記》﹕範液命蹇﹐作詩曰「南遊李邕死﹐北望守殂。」時液欲謁二人﹐會己死﹐故云。此皆直用時事﹐非以當數典也。若以本朝事作詩料﹐以供驅使﹐則唐以前無之﹐卽唐人亦罕見。惟《摭言》載令孤文公表薦張祜詩三百首﹐乞付中書門下﹐值元稹在相位﹐奏黜落之。祜以詩自悼曰「賀知章口徒勞說﹐孟浩然身更不疑。」羅隱《湘南春日》詩﹕「洛陽賈誼自無命﹐少陵杜甫兼有文。」此已開其端。及東坡詩﹕「欲問君王乞符竹﹐但愁無蟹有監州。」此用錢昆少監語。昆亦宋初人﹐此爲本朝人用本朝人事﹐然尙未多見。至南宋﹐則楊誠齋有「司馬要爲元起﹐西樞正坐壽皇知」﹐「細參六一泉中味﹐故有涪翁句子香」﹐「東坡玉糝眞窮相﹐中國如今相司馬」﹐「鄭花不得半山句﹐卻參魯直稱門生」之類。陸放翁有「酒僅三蕉葉﹐琴才一履霜」﹐﹝自注﹕東坡飲三蕉葉﹐範文正好琴﹐僅能彈《履霜》一曲﹐時謂之範履霜。﹞又「委轡看山無鐵獺﹐拾樵煎茗有靑猿」﹐﹝自注﹕梅聖兪馬名鐵獺﹐王元小童名靑猿。﹞「元大蘇逝不返﹐慶曆小範今誰知」之類﹐竟以供驅使矣。而尢專以此見長者﹐莫如劉后村。《池北偶談》已爲略摘數條﹐如「煉句豈非林處士﹐鬻書莫是穆參軍」﹐「艱虞夷甫方謀窟﹐老懶堯夫少出窩」﹐「未愛潘郎呼作友﹐便教米老拜爲兄」﹐「山房惜未從公擇﹐書局會聞擬道原」﹐「立志如歐母﹐生兒似富公」﹐「野人只說羹芹美﹐相國安知食筍甘」﹐「事先白傅求閒日﹐銜似溫公約史年」﹐「公閒去伴種司諫﹐我懶思尋靖長官」﹐「淸於坡老遊杭市﹐儉似乖崖在劍州」﹐「軍皆歌範老﹐民各像乖崖」﹐「賈董奇才無地立﹐歐蘇精鑑與人同」﹐「安知李チ薦揮門外﹐不覺劉幾入彀中」等句。然後村用本朝事不止此數十聯也﹐今更添摘於此。《哭季父寂靜翁》云「涪翁舊傳七分正﹐邵子先天一畫無」。《和張簡簿尉》云「務觀可教供史艸﹐補之不會作宮梅。」《用王去非韻》云「素無沂國三場志﹐曾有西山一瓣香。」《次王實父》云「早亦曾譏秦氏者﹐晚爲與議濮園人。」「向來曾上慶曆頌﹐老去甘爲元人。」《自和詩》云「侍讀自無遷府分﹐中丞還有坐船時。」﹝自注﹕梅詢侍讀捫其足曰「是中有鬼﹐使我不至宰相。」舒去國﹐雇客舟歸。﹞「鐘阜解仇無宿憾﹝荊公與呂吉甫解仇﹞﹐荊江感事有新吟﹝山谷有《荊江書事十絕》﹞。」《蔡偉叔講書》云「舉揚霽月光風易﹐箋注先天太極難。」《挽王華甫》云「潁濱碑玉局﹐曲阜狀南丰。」《答梁文柏》云「柳永詞堪腔裏唱﹐劉義詩自膽中來。」《晚湯仲甫》云「零落歐門士﹐消磨濮議人。」《感昔》云「旁無公議扶種李﹐中有流言沮範韓」﹐「生前上亦知彊至﹐死後人方誄尹洙。」《書感》云「欲招程子看通典﹐兼起歐公講系辭。」《先儒》一首云「康節易傳於隱者﹐濂溪學得自髙僧。」《挽湯仲甫》云「樗老徒書局﹐䢐徠不諫官。」《哭孫季蕃》云「相君未識陳三面﹐兒女多知柳七名。」《懷會景建》云「碎版一如坡貶日﹐蓋棺不見檜薨年。」《題宋謙父詩卷》﹕云「蘇氏舊稱小坡賦﹐秦家晚重少章詩。」《甲辰書事》云「往昔曼卿曾奪敕﹐後來同甫竟成名」﹐「範老登科猶別姓﹐余公應舉亦更名。」《送實之ヘ廬陵》云「似開黃谷登迂叟﹐且向淸源訪醉翁」﹐「黃本何堪處秦觀﹐白麻近已拜申公」﹐「愛蓮亦旣見君子﹐看竹不須通主人。」《答李元善》云「平生陳無已﹐白首空吟債。未嘗交馬呂﹐況肯見章蔡。」單句如《石塘感舊》云「夜來一段佳風月﹐不見堯夫只見窩。」《上巳》云「頗思攜鶴訪孤山。」《村墅》云「堯夫生死太平時。」《別敖器之》云「當日烏臺要堪詩。」《贈豫知子》云「妙似堯夫測牡丹。」《題陳霆詩卷》云「後有荊公選百家。」《送趙信州》云「虹貫元章載畫舟。」《挽連夫人》云「瀧阡新刻丰碑妙。」如此之類﹐不一而足﹐其意固在爭新﹐然以本朝事作詩料﹐運用究欠穩重﹐後村之亦少有此體也。惟周密以莫子山饌客不反梁棟﹐爲棟所訐﹐謂其作詩有譏訕語﹐遂入獄。後歸病死﹐密挽詩云「秦邸獄成杯酒裏﹐烏臺禍起一詩間。」其法似仿後村。至楊鐵崖《湖州作》有云「得句時過張外史﹐學書不讓管夫人。」李空同《盜賊》一首云「密邇千斤竹查嶺﹐不聞滿四石頭城。」此亦直敍時事﹐與後村之用作詩料者不同。

宋人不惟詩用本朝事﹐卽四六亦然。謝疊山有《謝丞相免追算公賞錢糧啟》云「使稼軒之帑屢空﹐無辭於罰﹔若師魯之錢公使﹐當辧其冤。」﹝引用辛稼軒﹑尹師魯故事。﹞

○孫ナ詩明董轂《碧裏雜存》載﹕孫ナ爲藍玉題畫﹐被誅﹐臨刑口占云「鼉鼓三聲急﹐西山日又斜。黃泉無客捨﹐今夜宿誰家。」太祖聞之﹐曰「有此好詩而不奏﹐何也﹗」遂誅監刑者。按此詩乃五代時江爲所作。爲﹐建州人﹐值王氏國亂﹐其友欲亡奔江南﹐爲爲艸投江南表。其友未出境被擒﹐搜得稿﹐遂並收爲。爲臨刑詞色不撓﹐曰「嵇康之死也﹐顧日影而彈琴。今琴則不暇彈﹐賦一詩可矣。」乃索筆爲詩曰「衙鼓驚人急﹐西傾日易斜。黃泉無旅店﹐今夜宿誰家。」事見潯陽陶嶽所撰《五代史補》第五卷

。今乃移之仲衍﹐何耶﹖豈仲衍被刑時誦此詩以寓哀﹐聞者不知﹐遂以爲仲衍自作﹐而董轂因記之耶﹖朱竹《明詩綜》不載此事﹐自是有識。《明史》於《ナ傳》但云「臨刑賦詩﹐長謳而逝」﹐而不載其詩句﹐較爲不露。然曰「臨刑賦詩」﹐似亦詩爲ナ自作也。王鏊《震澤紀聞》﹕王朴杵旨﹐太祖命斬於市。朴臨死作詩﹐旣殺後﹐行刑者復命﹐上惻然問﹕「朴死何言﹖」以詩聞之。上曰「彼有片言﹐亦當以聞﹐況詩耶﹗」行刑者數人俱坐死。據此﹐則又是王朴事。

○李夢陽詩重韻韓昌黎《郾城聯句》云「兩廂鋪氍毹﹐五鼎調勺藥。」又云「但擲雇笑金﹐仍祈卻老藥。」一首乃用二「藥」字。袁文云﹕前藥字本《子虛賦》中「勺藥之和具而後禦之」﹐勺音酌﹐藥音略也。後藥字乃如字也。則宇𨿽同而音義各別﹐固不妨兩押。李夢陽《送徐子將適湖湘》有云「長安繡陌行麒麟﹐」末句又云「歸來著書追獲麟。」兩麟字﹐無兩音兩義。

○王阮亭柳墓詩王阮亭謂儀眞柳屯田墓﹐其地名仙掌﹐故其《眞州》詩內有「殘月曉風仙掌路﹐何人爲弔柳屯田」之句。然曾達臣《獨醒志》謂柳耆卿死﹐葬於棗陽縣花山﹐遠近詞人每遇淸明日﹐多載酒飲於其墓側﹐謂之弔柳會。則柳墓在襄陽﹐不在眞州也﹐阮亭或未深考耳。

○古今人詩句相同古今人往往有詩句相同者。《庚溪詩話》云﹕趙紫芝有「野水多於地﹐春山半是云」之句﹐余讀《文苑英華》所載唐詩﹐此二句皆已有之﹐但不作一處耳。唐僧詩河分岡勢婁﹐春入澆痕靑「﹐一僧嘲其蹈襲﹐云﹕」河分風勢司空曙﹐春入燒痕劉長卿。不是師兄偸古句﹐古人詩句犯師兄。「蓋皆以剽竊爲戒。金趙秉文詩多犯古人句﹐李屏山序其集云﹕」公詩往往有太白﹑樂天語﹐某輒能識之。「亦陰誚其襲用前人語也。然如」河分岡勢「﹑」春入燒痕「﹐本非一人之詩﹐而掇拾作聯﹐亦未爲不可。而行墨間興之所至﹐偶拉入前人詩一二句﹐更不足爲病也。惟全用一聯﹑一首﹐略換數字﹐此則不免剽竊之誚。今按庾信詩」地中鳴鼓角﹐天上下將軍「﹐而駱賓王賦有云」隱隱地中鳴鼓角﹐迢迢天上下將軍。「陰鏗詩」水田飛白鷺﹐夏木囀黃鸝「﹐而王維詩有云」漠漠水田飛白鷺﹐陰陰夏木囀黃鸝。「薛據詩」省闥開文苑﹐滄浪學釣舟「﹐而杜甫詩有云」獨當省署開文苑﹐兼從滄浪學釣舟。「白居易《寄元九》詩」百年夜分半﹐一歲春無多「﹐而黃魯直詩有云」百年中半夜分去﹐一歲無多春暫來。「羅隱《隴頭水》詩云」借問隴頭水﹐年年恨何事。全疑嗚咽聲﹐中有徵人淚「﹐而於詩亦云」借問隴頭水﹐終年恨何事。深疑嗚咽聲﹐中有徵人淚。「唐詩」忍以浮雲看世代﹐悲將流水照須眉「﹐而劉靑田《題太公釣渭圖》有云」浮雲看世代﹐流水照須眉。「此皆不得謂非抄襲也。又楊鐵崖樂府《中湖龍姑曲》有」湖風起﹐浪如山﹐銀城雪屋相飛翻。白鼉豎尾月中泣﹐倒捲君山輕一粒。浪花拍碎嶽陽樓﹐萬斛龍驤半空立「等句﹐而張思廉和其曲亦云﹕」洞庭八月明月寒﹐湖龍捧出玻璃盤。湖風忽來浪如山﹐銀城雪屋相飛翻。白鼉樹尾月中泣﹐倒捲君山輕一粒。浪花拍碎回仙樓﹐萬斛龍驤半空立「﹐但起處稍不同耳。今各刻集中﹐豈本張作﹐經鐵崖刪攺﹐後人遂各刻其集耶﹖又虞道園《挽文丞相》詩有」子房本爲韓仇出﹐諸葛寧知漢祚移「﹐而楊鐵崖《洪武初不赴召作》詩亦有」子房本爲韓仇出﹐諸葛寧知漢祚開「﹐全用其句。別本云﹕」商山本爲儲君出﹐黃石終期孺子來。「豈鐵崖知襲用前人之非﹐後乃攺之耶﹖顧俠君謂﹕鐵崖艷詩有全寫韓冬郎句者﹐英雄欺人﹐不可爲訓。蓋謂此也。又元人李孝光《墨海》詩﹕」孤山招得老逋魂﹐白鶴歸來楚云黑「﹐而同時成廷亦有《墨梅》詩云﹕」三生石上見逋仙﹐獨鶴歸來楚云黑。「此亦明是相襲。至如宗楚客有」日映屋巖圖畫色﹐風搖雜樹管弦聲「之句﹐而杜少陵」絕壁過雲開錦繡﹐疏松隔水奏笙簧「似之。白香山有」醉貌如霜葉﹐𨿽紅不是春「之句﹐而蘇東坡」兒童誤喜朱顏在﹐一笑那知是醉紅「亦似之。又放翁詩」西風吹散朝來酒﹐依舊衰顏似葉黃「﹐元人詩」貌似葉紅都被酒﹐頭如雪白也簪花「﹐此又脫胎變化﹐另出鑪錘﹐使人不覺其運用之妙。又元遺山《感金哀宗入蔡州》詩﹕」蛟龍豈是池中物﹐蟣虱空悲地上臣「﹐同時李俊民有《襄陽變後》詩」蛟龍不是池中物﹐燕雀休嗤壠上人「﹐亦指蔡州亡國事﹐似亦相襲﹐然各極對偶之妙。

○詩作け噱詩人有以佳句得名者﹐如趙嘏之「長笛一聲人倚樓」﹐而人稱爲「趙倚樓」也。鄭谷之詠鷓鴣﹐有「花落黃陵廟裏啼」﹐而人稱爲「鄭鷓鴣」也。鮑當以孤雁詩謁薛映尙書﹐有「不惜充君庖﹐爲帶邊城信」﹐薛大稱賞﹐而稱爲「鮑孤雁」也。謝無逸詠蝴蝶﹐有「江天春晚暖風細﹐相逐賣花人過橋」﹐而稱爲「謝蝴蝶」也。韋莊遇黃巢之亂﹐作《秦婦吟》云「內庫燒爲錦繡灰﹐天街踏盡公卿骨」﹐時稱爲「秦婦秀才」也。許棠有洞庭詩最工﹐人稱爲「許洞庭」也。範鎭嘗作《長嘯卻敵賦》﹐後嘗使遼﹐人稱爲「長嘯公」也。賀鑄字方回﹐有「江南梅子」之句傳播人口﹐人稱爲「賀梅子」也。應子和「臘炬短燒紅」﹐「風過落花紅」﹐「兩岸夕陽紅」﹐而稱爲「三紅秀才」也。梅聖兪以詠河豚詩最工﹐而稱爲「梅河豚」也。劉一止以曉行詩得名﹐稱「劉晚行」也。參寥僧有「隔林仿佛聞機杼﹐知有人家住翠微」之句﹐後東坡在黃州﹐州之士大夫問坡曰「聞有詩僧相從﹐豈卽『隔林仿佛聞機杼』者乎」﹖坡謂參寥曰「此和尙七字號也。」元人錢塘張叔夏以春水詞得名﹐人呼爲「張春水」﹐前明袁海叟因白燕詩「月明漢水初無影﹐雪滿梁園尙未歸」﹐稱爲「袁白燕」。張燦爲學士聯句﹐得單字﹐有「細雨斜飛燕子單」之句﹐馬端嘯呼爲「燕子單」。學士崔不雕因「黃葉聲多酒不辭」之句﹐王新城稱爲「崔黃葉」。此皆以詩句得美名也。亦有以詩作け噱者。《古今詩話》﹕張昌齡謂蘇味道曰「某詩所以不及相公者﹐爲無銀花合。」蓋以蘇《元夕》詩有「火樹銀花合」之句也。蘇答曰「某所以不及相公者﹐爲無金銅丁。蓋以張《贈張昌宗》詩有」昔日浮丘伯﹐今同丁令威「之句也。李義山詩」鏤月爲歌扇﹐裁云作舞衣。自憐回雪態﹐好取洛川歸。「有棗彊尉張懷慶加爲七字句﹕」生情鏤月爲歌扇﹐出性裁云作舞衣。照鏡自憐回雪態﹐來時好取洛川歸。「人謂」活剝張昌齡﹐生吞郭正一。「《摭言》﹕白樂天剌蘇﹐詩人張祜來謁。白曰﹕」久欽君款頭詩。「愕然。白曰﹕」鴛鴦鈿帶拋何處﹐孔雀羅衫付阿誰。非款頭耶﹖「祜微笑仰答曰﹕」亦當記得舍人目連變。「白曰﹕」何也﹖「祜曰﹕」上窮碧落下黃泉﹐兩處茫茫皆不見。非目連變耶﹖「又《北夢瑣言》﹕盧廷讓《哭邊將》詩曰﹕」牒多身上職﹐碗大背邊瘡。「人謂是打脊詩。又有人詩云﹕」窗下有詩畱宿客﹐室中無事伴僧眠。「人以爲自落便宜詩。賈島《哭僧》詩云﹕」寫畱行道影﹐焚卻坐禪身。「時謂之燒殺活和尙。《抒情集》﹕周繇謂羅隱曰﹕」足下有女幛子詩極好。「隱不諭。繇曰﹕」若教解語應傾國﹐任是無情也動人。非女幛子耶﹖「隱大笑。曹唐《金陵佛寺》詩云﹕」水底有天春漠漠﹐人間無路月茫茫。「人謂之鬼詩。僧貫休《上蜀王建》詩有」萬水千山得得來「之句﹐建呼爲」得得和尙「。《劉貢父詩話》﹕韓昌黎《贈玉川子》詩曰﹕」少室山人索價髙﹐兩以諫官徵不起。「又曰﹕」先生抱才須大用﹐宰相未許終不仕。「王子直謂﹕」韓與處士作牙人商度物價。「《六一詩話》記聖兪嘗云﹕有贈漁者曰﹕」眼前不見市朝事﹐耳畔惟聞風水聲「﹐或以爲此漁人患肝腎風。有詠詩者云﹕」盡日覓不得﹐有時還自來。「或以爲此人失卻貓兒詩也。《百斛明珠》記杜默有」學海波中老龍﹐聖人門前大虫「之句﹐謂此乃京東學究飲私酒﹐食脹死牛肉﹐醉飽而後發者。孫魴有《夜坐》詩」畫多灰漸冷﹐坐久席成痕「﹐沈彬謂田舍翁火鑪頭語。《詩話總龜》﹕張文潛作《虎圖》詩云﹕」煩君衛吾寢﹐振此蓬蓽陋。坐令盜肉鼠﹐不敢窺白晝。「潘老云﹕」卻是貓兒詩也。「《後山詩話》﹕白樂天」笙歌歸院落﹐燈火下樓臺「﹐非富貴人語﹐乃看人富貴者也。楊蟠《金山》詩云」天末樓臺橫北固﹐夜深燈火見楊州「﹐王平甫謂莊捨牙人解量四至。吳僧《錢塘》詩」到江吳地盡﹐隔岸越山多「﹐或謂分界堠子語也。程師孟作靜堂﹐題詩曰﹕」每日更忙須一到﹐夜深還是點燈來。「人以爲登混詩。《悅生堂隨抄》﹕僧法海好作惡詩﹐郟從事序之曰﹕」昔小杜在老杜之下﹐今師又在小杜之下。「《直方詩話》﹕張文潛作大旱詩﹕」天邊趙盾益可畏﹐水底武侯方醉眠。「人以爲幾於湯Ь右軍也。昔有送熟鵝者曰」湯得右軍「。王荊公作《謝公墩》詩﹕」我名公字偶相同﹐我屋公墩在眼中。公去我來墩屬我﹐不應名姓尙隨公。「人謂與死人爭地界。辛稼軒帥越﹐遣人招劉攺之。攺之在西湖有事﹐不及行﹐作詞答曰﹕」鬥酒彘肩﹐醉渡浙江﹐豈不快哉。被香山居士﹐約林和靖﹐與蘇公等﹐駕勒吾回。坡謂西湖﹐正如西子﹐濃抹淡妝臨照臺。諸人者﹐都掉頭不顧﹐只管傳杯。白雲天竺去來﹐畫圖裏﹐崢嶸樓觀開。看縱橫一劍﹐東西水繞﹔兩山南北﹐髙下云堆。逋曰不然﹐暗香疏影﹐只可孤山先探梅。蓬萊閣﹐訪稼軒未晚﹐且此徘徊。「攺之當以此語嶽侍郎倦翁﹐嶽曰﹕」詞句固佳﹐但恨無刀圭藥療君白日見鬼證耳。「裴說嘗作《杜工部墓》詩云﹕」擬鑿孤墳破﹐重教大雅生。「廖凝笑以爲掘墳賊。金人張翥有」西風了卻黃花事﹐不管安仁兩鬢秋「之句﹐人號爲」張子卻「。趙諷有」好景落誰詩句裏﹐蹇驢馱我畫圖中「﹐人稱爲」趙蹇驢「。

●卷二十五○年號重襲年號紀元自漢武始﹐上自朝廷﹐下至里社﹐書契記載﹐無不便之﹐誠千古不易之良法也。﹝按周厲王出居於彘﹐公卿相與和而修政﹐號曰共和。似此爲年號之始。又劉貢父《兩漢刊誤》云﹕年號之起由漢武之元鼎始。吳仁傑云﹕武帝卽位﹐大率六年一攺元﹐亦未有年號。至五元之三年﹐因有司言元宜以天瑞﹐不宜以一二數﹐乃追攺一元爲建元﹐二元爲元光﹐三元爲朔﹐四元爲元狩﹐而五元尙未有名﹐帝意將有待也。明年寶鼎出﹐遂攺爲元鼎﹐而以是年爲元鼎四年。﹞然歷世旣久﹐而所取吉祥字止有此數﹐稍不詳考﹐未有不至重襲者。宋太祖號乾徳﹐以爲自古未有。後於宮中見鏡﹐有「乾徳四年」字﹐以問竇儀。儀奏曰「蜀少主之號﹝王衍﹞。」儉之﹐果鏡自蜀中來﹐乃嘆曰「宰相須用讀書人﹗」宋徽宗號建中靖國﹐中丞王覿謂建中乃唐徳宗之號﹐當以徳宗爲戒。宋孝宗嗣位初﹐擬攺元重熙。汪應辰謂契丹嘗以紀年。而遼耶律資忠亦謂興宗不當用唐景福年號。是知時代久而年號多﹐最易相襲。今歷考各朝﹐不特此乾徳﹑建中﹑重熙﹑景福之一二重出也。有正統之代襲用前代舊號者﹐有僭竊之主襲用前代舊號者﹐有僭竊之主彼此年號相同者﹐有正統之代與僭竊之號相同者。如漢武帝年號建元﹐而晉康帝﹑齊髙祖亦俱號建元﹝劉聰﹑苻堅亦同﹞。漢宣帝號甘露﹐而魏髙貴鄕公﹑吳主皓亦俱號甘露﹝苻堅亦同﹞。漢宣帝又號黃龍﹐而吳大帝亦號黃龍。漢光武帝號建武﹐而晉惠帝﹑晉元帝﹑齊明帝亦俱號建武﹝慕容忠﹑元顥亦同﹞。漢明帝號永平﹐而晉惠帝﹑後魏宣武帝亦俱號永平﹝李密﹑王建亦同﹞。漢章帝號元和﹐而唐憲宗亦號元和。漢安帝號永初﹐而宋武帝亦號永初。漢順帝號永和﹐而晉穆帝亦號永和﹝姚泓﹑乞伏慕末亦同﹞。漢衝帝號永嘉﹐而晉懷帝亦號永嘉。漢桓帝號永興﹐而晉惠帝﹑後魏明元帝亦號永興﹝冉閔﹑苻堅亦同﹞。漢桓帝又號永康﹐而晉惠帝亦號永康﹝乞伏熾盤﹑慕容寶亦同﹞。漢桓帝又號元嘉﹐而宋文帝亦號元嘉。魏明帝號太和﹐而晉海西公奕﹑後魏孝文帝﹑唐文宗俱號太和﹝石勒﹑李勢﹑楊溥亦同﹞。魏齊王芳號正始﹐而後魏宣武帝亦號正始。蜀後主號建興﹐而吳主亮﹑晉湣帝亦號建興﹝張元靚﹐李雄﹑慕容垂亦同﹞。吳主亮又號太平﹐而梁敬帝﹑遼聖宗亦俱號太平﹝馮跋﹑林士宏亦同﹞。晉武帝號泰始﹐而宋明帝亦號泰始。晉惠帝號永熙﹐而後魏太武帝亦號永熙。晉惠帝又號永安﹐而後魏莊帝亦號永安﹝沮渠蒙遜﹑夏主榦順亦同﹞。晉元帝號永昌﹐而唐豫王旦亦號永昌﹝李自成亦同﹞。齊明帝號永泰﹐而唐代宗亦號永泰。梁武帝號大同﹐而遼太宗亦號大同。陳後主號至徳﹐而唐肅宗亦號至徳。唐徳宗號貞元﹐而金海陵王亮亦號貞元。唐昭宗號景福﹐而遼興宗亦號景福。遼道宗號大安﹐而金衛王允濟亦號大安。此皆後代年號與前代同者也。漢武帝號太初﹐而苻登﹑乞伏乾歸﹑禿發烏孤﹑宋元凶劭亦俱號太初。漢宣帝號五鳳﹐而孫亮﹑竇建徳亦俱號五鳳。漢哀帝號建平﹐而石勒﹑慕容望﹑慕容盛﹑慕容徳﹑後魏京兆王元瑜亦俱號建平。漢章帝號建初﹐而李特﹑姚萇﹑李亦俱號建初。魏文帝號延康﹐而沈法興亦號延康。魏明帝號靑龍﹐而北燕蘭汗亦號靑龍。魏齊王芳號嘉平﹐而劉聰﹑禿發亻辱檀亦俱號嘉平。晉武帝號咸寧﹐而呂纂亦號咸寧。梁簡文帝號大寶﹐而南漢劉釒長亦號大寶。北齊文宣帝號天保﹐而後梁蕭巋亦號天保。北齊後主緯號武平﹐而髙紹義亦號武平。後周明帝號武成﹐而李希烈﹑王建亦俱號武成。唐太宗號貞觀﹐而夏主榦順亦號貞觀。唐豫王旦號載初﹐而安慶緒亦號載初。唐昭宗號天復﹐而遼末回離保亦號天復。唐昭宗又號天﹐而張士誠亦號天。唐昭宗又號大順﹐而張獻忠亦號大順。石晉髙祖號天福﹐而遼末耶律淳亦號天福。漢隱帝號乾﹐而夏主仁孝亦號乾。宋英宗號治平﹐而徐壽輝亦號治平。此僭竊之主年號與前代同者也。劉聖公號更始﹐而慕容衝﹑乞伏乾歸亦俱號更始。孫皓號天冊﹐而董昌亦號天冊。孫皓又號天璽﹐而慕容亻雋俊亦號天璽。劉聰號麟嘉﹐而呂光亦號麟嘉。慕容覬號建明﹐而元奕﹑呂苟兒亦俱號建明。慕容垂號燕元﹐而慕容徳亦號燕元。梁蕭棟號天正﹐而蕭紀亦號天正﹐遼末移刺窩斡亦號天正。蕭琮號廣運﹐而劉繼元﹑西夏元昊亦號廣運。史思明號應天﹐而朱Г﹑劉守光﹑夏主安全亦俱號應天。史思明又號順天﹐而董昌﹑郝儀亦俱號順天。王建號光天﹐而南漢劉玢亦號光天。此僭僞艸竊之年號彼此相同者也。慕容永號中興﹐而齊和帝亦號中興﹝元郎亦同﹞。梁師都號永隆﹐而唐髙宗亦號永隆﹝閩王曦亦同﹞。蕭號大定﹐而周靜帝﹑金世宗亦俱號大定。乞伏國仁號建義﹐而後魏莊帝亦號建義﹝楊難當亦同﹞。邢杲號天統﹐而北齊後主亦號天統﹝明玉珍亦同﹞。南漢劉Ζ號乾亭﹐而遼景宗亦號乾亭。南唐李景號保大﹐而遼天祚亦號保大。劉承鈞號天會﹐而金太宗亦號天會。南唐賊張遇賢﹐睦州賊方臘俱號永樂﹐而明成祖亦號永樂。夏主榦順號正徳﹐而明武宗亦號正徳。楊安兒號天順﹐元泰定帝子阿速吉八立數月﹐亦號天順﹐明英宗亦號天順。梁蕭莊﹑後魏元法僧皆號天啟﹐而明熹宗亦號天啟。此則建國立統之朝反與僭竊年號同者也。彼僭僞艸竊之朝﹐疏漏荒略﹐不及詳考﹐層見復出﹐固無足怪。若升平之世﹐載籍具在﹐文士盈庭﹐乃亦何以漫無稽考若是﹖尢不可解者﹐前明之永樂﹑天順﹑天啟皆亂賊號也。以大一統之朝﹐偏襲用亂賊年號﹐更足貽笑千古矣。元順帝慕世祖之治﹐重紀至元﹐意𨿽出於法祖﹐然禦史李好文已言「年號襲舊﹐於古未聞。」﹝按晉惠帝號建武﹐晉元帝亦號建武。又唐髙宗有上元之號﹐而肅宗亦號上元。是一朝二號相同﹐亦不始於元。﹞若後魏孝武之攺元永興也﹐後以與先世明元帝同號﹐遂攺永熙。桓玄初篡立﹐攺年爲建始﹐以與趙王倫同號﹐遂攺永始。而永始又王莽受封之年﹐乃攺大享。西夏元昊建元開運﹐或告以石晉亡國之號﹐遂攺廣運。以偏安閏位僭竊之朝﹐尙知檢避﹐有明諸臣乃反不如元魏﹑西夏﹐何也﹖蓋前代正統紀年載在史策﹐易於稽核﹐至僭竊之號﹐則散見於他書﹐非如正史編年之可考﹐遂不覺暗合而不自和其陋耳。昔宋庠有《紀年通譜》﹐今已失傳。王應麟《玉海》所載頗詳﹐而宋以後無述。近日陳景云有《紀元要略》﹐具載史代正史所紀年號。景云子黃中﹐又增輯諸僭僞之國﹐頗爲該備。然於艸竊盜賊所建僞號尙多遺漏﹐今撮錄各朝紀年及僭竊各年號﹐分列於後﹐庶覽者有所考焉。

○歷代正史編年各號漢武帝﹝建元﹑元光﹑元朔﹑元狩﹑元鼎﹑元封﹑太初﹑天漢﹑太始﹑徵和﹑後元﹞。昭帝﹝始元﹑元鳳﹑元平﹞。宣帝﹝本始﹑地節﹑元康﹑神爵﹑五鳳﹑甘露﹑黃龍﹞。元帝﹝初元﹑永光﹑建昭﹑竟寧﹞。成帝﹝建始﹑河平﹑陽朔﹑鴻嘉﹑永始﹑元延﹑綏和﹞。哀帝﹝建平﹑元壽。帝又以方士言﹐欲攺太初元將四字﹐中止﹞。平帝﹝元始﹞。孺子嬰﹝初始﹞。

光武帝﹝建武﹑建武中元﹞。明帝﹝永平﹞。章帝﹝建初﹑元和﹑章和﹞。和帝﹝永元﹑元興﹞。殤帝﹝延平﹐又號元延﹐見《玉海》﹞。安帝﹝永初﹑元初﹑永寧﹑建光﹑延光﹞。順帝﹝永建﹑陽嘉﹑永和﹑漢安﹑建康﹞。衝帝﹝永嘉﹞。質帝﹝本初﹞。桓帝﹝建和﹑和平﹑元嘉﹑永興﹑永壽﹑延熹﹑永康﹞。靈帝﹝建寧﹑熹平﹑光和﹑中平﹞。少帝辯﹝節光﹑昭寧﹞。獻帝﹝永興﹑初平﹑興平﹑建安﹑延康﹞。

蜀昭烈帝﹝章武﹞。後主禪﹝建興﹑延熙﹑景耀﹑炎興﹞﹐魏文帝﹝黃初﹞。明帝﹝太和﹑靑龍﹑景初﹞。齊王芳﹝正始﹑嘉平﹞。髙貴鄕公髦﹝正元﹑甘露﹞。元帝奐﹝景元﹑咸熙﹞。

吳大帝﹝黃武﹑黃龍﹑嘉禾﹑赤烏﹑太元﹑神鳳﹞。侯官侯亮﹝建興﹑五鳳﹑太平﹞。景帝休﹝永安﹞。歸命侯皓﹝元興﹑甘露﹑寶鼎﹑建衡﹑鳳凰﹑天冊﹑天璽﹑天紀﹞。

晉武帝﹝泰始﹑咸寧﹑太康﹑太熙﹞。惠帝﹝永熙﹑永平﹑元康﹑永康﹑永寧﹑太安﹑永興﹑建武﹑永安﹑光熙﹞。懷帝﹝永嘉﹞。湣帝﹝建興﹞。東晉元帝﹝建武﹑太興﹑永昌﹞。明帝﹝太寧﹞。成帝﹝咸和﹑咸康﹞。康帝﹝建元﹞。穆帝﹝永和﹑升平﹞。哀帝﹝隆和﹑興寧﹞。海西公奕﹝太和﹞。簡文帝﹝咸安﹞。孝武帝﹝寧康﹑太元﹞。安帝﹝隆安﹑元興﹑義熙﹞。恭帝﹝元熙﹞

宋武帝﹝永初。又號大寧﹐見《玉海》﹞。營陽王義符﹝景平﹞。文帝﹝元嘉﹞。孝武帝﹝孝建﹑大明﹞。廢帝子業﹝永光﹑景和﹞。明帝﹝泰始﹑泰豫﹞。蒼梧五昱﹝元徽﹞。順帝﹝升平﹞。

齊髙祖﹝建元﹞。武帝﹝永明﹞。郁林王昭業﹝隆昌﹞。海陵王昭文﹝延興﹞。明帝﹝建武﹑永泰﹞。東昏侯寶卷﹝永元﹞。和帝寶融﹝中興﹞。

梁武帝﹝天監﹑普通﹑大通﹑中大通﹑大同﹑中大同﹑太淸﹞﹐簡文帝﹝大寶﹞。元帝﹝承聖﹞。敬帝﹝紹泰﹑太平﹞。

陳武帝﹝永定﹞。文帝﹝天嘉﹑天康﹞。臨海王伯宗﹝光大﹞。宣帝﹝太建﹞。後主叔寶﹝至徳﹑禎明﹞。

後魏道武帝﹝登國﹑皇始﹑天興﹑天賜﹞。明元帝﹝永興﹑神瑞﹑泰常。又號咸熙﹐見《玉海》﹞。太武帝﹝始光﹑神﹑延和﹑太平眞君﹑太延﹑正平﹞。文成帝﹝興安﹑興光﹑太安﹑和平﹞。獻文帝﹝天安﹑皇興﹞。孝文帝﹝延興﹑承明﹑太和﹞。宣武帝﹝景明﹑正始﹑永平﹑延昌。又號熙平﹐見《玉海》﹞。孝明帝﹝熙平﹑神龜﹑正光﹑孝昌﹑武泰﹞。莊帝﹝建義﹑永安﹞。節閔帝﹝普泰﹞。孝武帝﹝太昌﹑永熙﹞。孝靜帝﹝天平﹑元象﹑興和﹑武定﹞。文帝﹝大統﹞。廢帝﹝無年號﹞。恭帝﹝無年號﹞。

北齊文宣帝﹝天保﹞。廢帝殷﹝乾明﹞。孝昭帝﹝皇建﹞。武成帝﹝太寧﹑河淸﹞。後主緯﹝天統﹑武平﹑隆化﹞。恆﹝承光﹞。

後周明帝﹝武成﹞。武帝﹝保定﹑天和﹑建徳﹑宣政﹞。宣帝﹝大成﹞。靜帝﹝大象﹑大定﹞。

隋文帝﹝開皇﹑仁壽﹞。煬帝﹝大業﹞。代王侑﹝義寧﹞。越王侗﹝皇泰﹞。唐髙祖﹝武徳﹞。太宗﹝貞觀﹞。髙宗﹝永徽﹑顯慶﹑龍朔﹑麟徳﹑乾封﹑總章﹑咸享﹑上元﹑儀鳳﹑調露﹐永隆﹑開耀﹑永淳﹑宏道﹞。豫王旦﹝文明﹑光宅﹑垂拱﹑永昌﹑載初﹞。武后﹝天授﹑如意﹑長壽﹑延載﹑證聖﹑天冊﹑萬歲﹑萬歲登封﹑萬歲通天﹑神功﹑聖歷﹑久視﹑大足﹑長安﹞。中宗﹝嗣聖﹑神龍﹑景龍﹞。睿宗﹝景云﹑太極﹑延和﹑先天﹞。玄宗﹝開元﹑天寶﹞。肅宗﹝至徳﹑乾元﹑上元﹑寶應﹞。代宗﹝廣徳﹑永泰﹑大歷﹞。徳宗﹝建中﹑興元﹑貞元﹞。順宗﹝永貞﹞。憲宗﹝元和﹞。穆宗﹝長慶﹞。敬宗﹝寶歷﹞。文宗﹝太和﹑開成﹞。武宗﹝會昌﹞。宣宗﹝大中﹞。懿宗﹝咸通﹞。宗﹝乾符﹑廣明﹑中和﹑光啟﹑文徳﹞。昭宗﹝龍紀﹑大順﹑景福﹑乾寧﹑光化﹑天復﹑天﹞。梁光祖﹝開平﹑乾化﹞。末帝﹝貞明﹑龍徳﹞。

後唐莊宗﹝同光﹞。明宗﹝天成﹑長興﹞。湣帝﹝應順﹞。潞王從珂﹝淸泰﹞晉髙祖﹝天福﹞。出帝﹝開運﹞。

漢髙祖﹝乾﹞。隱帝﹝年號同﹞。

周太祖﹝廣順﹑顯徳。《玉海》又有天和﹑建徳二號﹞。世宗﹝仍顯徳﹞。恭帝﹝仍顯徳﹞。

宋太祖﹝建隆﹑乾徳﹑開寶﹞。太宗﹝太平興國。雍熙﹑端拱﹑淳化﹑至道﹞。眞宗﹝咸平﹑景徳﹑大中祥符﹑天禧﹑乾興﹞。仁宗﹝天聖﹑明道﹑景﹑寶元﹑康定﹑慶曆﹑皇﹑至和﹑嘉﹞。英宗﹝治平﹞。神宗﹝熙寧﹑元丰﹞。哲宗﹝元﹑紹聖﹑元符﹞。徽宗﹝建中靖國﹑崇寧﹑大觀﹑政和﹑重和﹑宣和﹞。欽宗﹝靖康﹞。髙宗﹝建炎﹑紹興﹞。孝宗﹝隆興﹑乾道﹑淳熙﹞。光宗﹝紹熙﹞。寧宗﹝慶元﹑嘉泰﹑開禧﹑嘉定﹞。理宗﹝寶慶﹑紹定﹑端平﹑嘉熙﹑淳﹑寶﹑開慶﹑景定﹞。度宗﹝咸淳﹞。少帝﹝徳﹞。端宗﹝景炎﹞。帝﹝祥興﹞。

遼太祖﹝天贊﹑天顯。《玉海》又有神冊之號﹞。太宗﹝會同﹑大同﹞。世宗﹝天祿﹞。穆宗﹝應歷﹞。景宗﹝保寧﹑乾亨﹞。聖宗﹝統和﹑開泰﹑太平﹞。興宗﹝景福﹑重熙﹞。道宗﹝保寧﹑乾享﹞。聖宗﹝統和﹑開泰﹑太平﹞。興宗﹝景福﹑重熙﹞。道宗﹝淸寧﹑咸雍﹑太康﹑大安﹑壽隆﹞。天祚帝﹝乾統﹑天慶﹑保大﹞。

金太祖﹝收國﹑天輔﹞。太宗﹝天會﹞。熙宗﹝天眷﹑皇統﹞。海陵王亮﹝天徳﹑貞元﹑正隆﹞。世宗﹝大定﹞。章宗﹝明昌﹑承安﹑泰和﹞。衛王允濟﹝大安﹑崇慶﹑至寧﹞。宣宗﹝貞﹑興定﹑元光﹞。哀崇﹝正大﹑開興﹑天興。《玉海》金又有天之號﹐不詳何帝﹞。元祖元皇帝﹝天興﹞。世祖﹝中統﹑至元﹞。成宗﹝元貞﹑大徳﹞。武宗﹝至大﹞。仁宗﹝皇慶﹑延﹞。英宗﹝至治﹞。泰定帝﹝泰定致和﹞。明宗﹝無年號﹞。文宗﹝公曆﹑至順﹞。寧宗﹝無年號﹞。順帝﹝元統﹑至元﹑至正﹞。明太祖﹝洪武﹞。惠帝﹝建文﹞。成祖﹝永樂﹞。仁宗﹝洪熙﹞。宣宗﹝宣徳﹞。英宗﹝正統﹑天順﹞。景帝﹝景泰﹞。憲宗﹝成化﹞。孝宗﹝弘治﹞。武宗﹝正徳﹞。世宗﹝嘉靖﹞。穆宗﹝隆慶﹞。神宗﹝萬曆﹞。光宗﹝泰昌﹞。熹宗﹝天啟﹞。莊烈帝﹝崇禎﹞。

○歷代僭竊各年號王莽﹝建國﹑天鳳﹑地皇。又號初始﹐見《玉海》﹞。劉聖公﹝更始﹞。劉盆子﹝建世﹞。隗囂﹝漢復﹞。公孫述﹝龍興﹞。後漢賊張曼成﹝神上﹞。公孫淵﹝紹漢﹞。

西晉趙王倫﹝建始﹞。南陽王保﹝建康﹞。山都賊丘沈﹝神鳳﹞。

東晉桓玄﹝大亨﹑建始﹑永始﹞。桓謙﹝天康﹞。巴酋句渠知﹝平趙﹐見《玉海》﹞。

漢劉淵﹝元熙﹑永鳳﹑河瑞﹞。劉聰﹝光興﹑嘉平﹑建元﹑麟嘉﹞。劉粲﹝漢昌﹞。

前趙劉曜﹝光初﹞。

後趙石勒﹝太和﹑建平﹞。石弘﹝延熙﹞。石虎﹝建武﹑太寧﹞。石遵﹝永寧﹞。石鑑﹝靑龍﹞。冉閔﹝永興﹞。石虎時安定賊李子揚僭號大黃帝﹝龍興﹞。前秦苻健﹝皇始﹞。苻生﹝壽光﹞。苻堅﹝永興﹑甘露﹑建元﹞。苻丕﹝太安﹞。苻登﹝太初﹞。苻崇﹝延初﹞。賊帥張琚﹝建昌﹞。

後秦姚萇﹝白雀﹑建初﹞。姚興﹝皇初﹑弘始﹞。姚泓﹝永和﹞。竇衡﹝元光﹞

蜀李特﹝《華陽國誌》云晏平﹐《晉書。載記》云建初﹞。李雄﹝建興﹑太武﹑玉衡﹞。李期﹝玉恆﹞。李壽﹝漢興﹞。李勢﹝太和﹑嘉寧﹞。又有妖賊李宏僞稱李勢子﹝年號鳳凰﹐見《晉書。周訪傳》﹞。

前燕慕容俊﹝元璽﹑光壽﹞。慕容﹝建熙﹞。爲苻秦所滅﹐苻秦亂後﹐慕容氏復起。慕容泓﹝燕興﹞。慕容衝﹝更始﹞。段隨﹝昌平﹞。慕容覬﹝建明﹞。慕容望﹝建平﹞。慕容忠﹝建武﹞。慕容詳﹝建始﹞。

西燕慕容永﹝中興﹞。

後燕慕容垂﹝建興﹞。慕容寶﹝永康﹞。翟釗﹝定鼎﹞。蘭汗﹝靑龍﹞。慕容麟﹝延平﹞。慕容盛﹝建平﹑長樂﹞。慕容熙﹝光始﹑建始﹞。髙云﹝正始﹞。馮跋﹝太平﹞。馮弘﹝太興﹞。

南燕慕容徳﹝建平﹞。慕容超﹝太上﹞。

前涼張實﹝永安﹞﹐張茂﹝永元﹑太元﹞。張重華﹝永樂﹞。張祚﹝和平﹞。張元靚﹝建興﹑太始﹞。張天錫﹝太淸﹞。張大豫﹝鳳凰﹞。

後涼呂光﹝太安﹑麟嘉﹑龍飛﹞。呂纂﹝咸寧﹞。呂隆﹝神鼎﹞。

西涼李﹝庚子﹑建初﹞﹐李歆﹝嘉興﹞。李恂﹝永建﹞。

西秦乞伏國仁﹝建義﹞。乞伏乾歸﹝太初﹑更始﹞。乞伏熾盤﹝永康﹑建弘﹞。乞伏慕末﹝永和﹞。

南涼禿發烏孤﹝太初﹞。利鹿孤﹝建和﹞。亻辱檀﹝弘昌﹑嘉平﹞。

北涼段業﹝神璽。《玉海》作天璽﹞。沮渠蒙遜﹝永安﹑元始﹑承元﹑義和﹞。牧犍﹝承和﹞。

夏赫連勃勃﹝龍升﹑鳳翔﹑昌武﹑眞興﹞。赫連昌﹝承光﹞。赫連定﹝勝光﹞氐王楊難當﹝建義﹞。

宋元凶劭篡位﹝太初﹞。晉安王子勛﹝義嘉﹞。武昌王渾﹝元光。此戲作檄文而有是稱﹐非實事也﹐後竟以此被禍﹞。氐帥趙廣﹝秦始。見《宋書。劉粹傳》﹞。南譙王義宣﹝建平。見《魯爽傳》﹞。

齊唐之﹝興平﹞。雍道﹝建義﹞。

梁蕭棟﹝昭明太子之子﹐爲侯景所立。天正﹞。武陵王紀﹝亦號天正﹞。蕭莊﹝天啟。見《南史。蕭方等傳》﹞。蕭淵明﹝天成。見《南史》﹞。臨賀王正徳﹝正平﹞。交州民李賁﹝天徳。見《梁武紀》﹞。侯景﹝太始﹞。

後梁蕭﹝大定﹞。蕭巋﹝天保﹞。蕭琮﹝廣運﹞。

後魏南安王余﹝承平。爲宗愛所立者﹞。博眞﹝承平。太武帝後所立者﹞京兆王元愉﹝建平﹞。汝南王元悅﹝更興。梁武策爲魏主﹞。徐州刺史元法僧﹝天啟﹞。北海王元顥﹝孝基﹑建武。亦梁武所立﹞。長廣王元曄﹝建明。爾朱兆所立﹞。章武王元朗﹝中興。髙歡所立﹞。賊帥鮮於修禮﹝魯興﹞。杜洛周﹝眞王﹞。陳雙熾﹝始建﹞。葛榮﹝廣安﹞。邢杲﹝天統﹞。莫折念生﹝天建。見《蕭寶寅傳》﹞。萬俟醜奴﹝神虎﹞。蕭寶寅﹝隆緒﹞。破六韓拔陵﹝眞王﹞。陳郡賊劉獲﹑鄭辧﹝天授﹞。山胡劉蠡升﹝神嘉。見《北齊書》﹞。汾州胡王巨觸﹝平都。見《北齊書》﹞。司馬小君﹝聖君。見《道武諸子傳》﹞。呂苟幾﹝建明﹞﹑涇州賊陳瞻﹝聖明。見《景穆諸子傳》﹞。饑胡白亞栗斯﹝建平﹞。翟遼﹝建光。見《玉海》﹞。

北齊安徳王髙廷宗﹝徳昌。立二日而滅﹞。範陽王髙紹義﹝武平。奔突厥後卽位﹞。稽胡賊劉沒鐸﹝右平﹞。

隋末賊帥向海明﹝白烏﹞。劉迦﹝大世﹞。朱粲﹝昌達﹞。操師乞﹝《北史》謂年號始興﹐《隋書》及《唐書》謂年號天成﹞。林士宏﹝太平。《玉海》又云天成﹞。李子和﹝丑平。《舊唐書》作正平﹞。竇建徳﹝丁丑﹑五鳳﹞。王世充﹝開明﹞。宇文化及﹝天壽﹞。李密﹝《舊唐書》謂魏公元年﹐《新唐書》謂攺元永平﹞。李軌﹝安樂﹞。薛舉﹝秦興﹞。劉武周﹝天興﹞。浮屠髙曇成﹝法輪﹞。蕭銑﹝鳳鳴﹞。劉黑闥﹝天造﹞。沈法興﹝延康﹞。李子通﹝明政﹞。梁師都﹝永隆﹞。曹武徹﹝通聖﹞。輔公┙﹝天明。《玉海》又有乾徳之號﹞。髙開道﹝開成﹑始興﹞。

唐殤帝﹝唐隆﹞。譙王重福﹝中元克復﹞。濮王﹝天壽。見《玉海》﹞。嗣襄王カ﹝建貞。《玉海》作永貞﹞。安祿山﹝聖武﹞。安慶緒﹝載初﹑天和。《通鑑》作天成﹞。史思明﹝應天﹑順天﹞。史朝義﹝顯聖﹞。李希烈﹝武成﹞。段子璋﹝黃龍。見《通鑑》﹞。浙東賊袁晁﹝寶勝﹑升國﹞。朱Г﹝應天﹑天皇﹞黃巢﹝王霸﹑金統﹞。裘甫﹝羅平﹞。土摩沙﹝進通﹞。

五代梁郢王友篡位﹝鳳歷﹞。劉守光﹝應天。見《玉海》﹞。

吳楊隆演﹝武義﹞。楊溥﹝順義﹑乾貞﹑太和﹑天祚﹞。

前蜀王建﹝武成﹑永平﹑通正﹑天漢﹑光天﹞。王衍﹝乾徳。咸康﹞。

蜀賊張育﹝黑龍﹞。程道養﹝泰始﹞。

後蜀孟知祥﹝明徳﹞。孟昶﹝廣政﹞。

南漢劉Ζ﹝乾亨﹑白龍﹑大有﹞。劉玢﹝光天﹞。劉晟﹝應干﹑乾和﹞。劉釒長﹝大寶﹞。

閩王﹝龍召。《玉海》又作永和﹞。王昶﹝通文﹞。王曦﹝永隆﹞。王延政﹝天徳﹞。

南唐李﹝升元﹞。李景﹝保大﹑中興﹑交泰﹞。賊帥張遇賢﹝永樂。見《五代史》﹞。

董昌﹝《新唐書》云天冊﹐《五代史》云順天﹞。

吳越錢Α﹝寶正。見《五代史》。又有天寶﹑寶大二號﹐見《十國春秋》及洪容齋《隨筆》。又有廣初一號﹐見《玉海》﹞。

北漢劉承鈞﹝天會﹑見李惲《千佛樓銘》﹞。劉繼元﹝廣運﹞。

西夏元昊﹝開運﹑廣運﹑大慶﹑天授禮法延祚﹐六字號﹞。諒祚﹝延嗣寧國﹑天垂聖﹑福聖承道﹞。﹤奢覃﹥都﹝拱化﹞。秉常﹝乾道﹑天賜禮盛國慶﹑天安禮定﹞。乾順﹝天儀治平﹑天民安﹑永安﹑貞觀﹑雍寧﹑元徳﹑正徳﹑大徳﹞。仁孝﹝大慶﹑人慶﹑天盛﹑乾﹞。純﹝天慶﹞。安全﹝應天﹑皇建﹞。遵頊﹝光定﹞。徳旺﹝乾定﹞。

遼人皇王倍﹝甘露﹞。遼末東京詳穩大延琳﹝天慶﹞。渤海將髙永昌﹝隆基﹞。奚王回離保﹝天復﹞。耶律淳﹝建福﹞。淳妻蕭氏稱制﹝徳興﹞。梁王邪律雅裏﹝神歷﹞。蕭﹝天嗣﹞。耶律大石﹝延慶﹑天徳﹑康國﹞。大石妻塔不煙﹝咸淸﹞。不夷列﹝紹興﹞。其妹速普完﹝崇福﹞。夷列次子直魯古﹝天禧﹞。耶律畱哥﹝元統﹞。

宗貝州賊王則﹝得聖﹞。廣源酋儂智髙﹝啟歷。《玉海》又有端懿﹑景瑞等號﹞。蜀賊王均﹝代順﹞。睦州賊方臘﹝永樂。見《宣和遺事》﹞。苗傅﹑劉正彥檀立皇子﹝明受﹞。洞庭賊楊麼﹝庚戍。又有大聖王之號﹞。李順﹝應運﹞。金劉豫﹝阜昌﹞。山東賊郝定﹝順天。見《侯摯傳》﹞。移剌窩斡﹝天正。見《逆臣傳》﹞。遼東賊浦鮮萬奴﹝天泰。見《金宣宗紀》﹞。楊安兒﹝天順。見《僕散安貞傳》﹞。信州賊契丹徳壽ヌ鎖﹝身聖。見《內族襄傳》﹞。糾軍賊﹝天賜。見《完顏佐傳》﹞。

元泰定帝之子阿速吉八﹝天順﹞。順帝之子愛猷識理達臘﹝宣光。後又有年號曰天元者﹐見《髙麗史》﹞。陳弔眼據漳州起兵復宋﹝年號昌泰。見《鄭所南集》﹞。邪斯伯﹝天威。本耶律畱哥部下﹐乞奴金山所推爲遼主﹞。乞奴金山﹝天徳。俱見《耶律畱哥傳》﹞。錦州賊張致﹝興龍﹞。廣州賊林桂芳﹝延康﹞。廣東賊朱光卿﹝赤符﹞。溫州賊陳空崖﹝正治﹞。林兒﹝龍鳳﹞。張士誠﹝天﹞。徐壽輝﹝治平﹞。陳友諒﹝大義﹞。陳理﹝徳壽﹞。明玉珍﹝天統﹞。明升﹝開熙﹞。

明麻城賊李保﹝武烈。見《明史。李辰傳》﹞。西華賊劉千斤﹝徳勝。見《明史。白圭傳》﹞。葉宗畱之黨陳鑑胡﹝泰定。見《明史》張驥及侯傳﹞。白蓮賊徐鴻儒﹝大成﹑興勝。見《明史。趙彥傳》﹞。流賊李自成﹝永昌﹞。張獻忠﹝大順。俱見《明史。流賊傳﹞。

○此外有蕃年號見於《唐書》﹑宋﹑元﹑明史及《通鑑》《玉海》者﹐今並摘錄土番贊普﹝彜泰﹞。

渤海王武藝﹝仁安﹞。欽茂﹝大興﹞。華﹝中興﹞。嵩鄰﹝正歷﹞。元瑜﹝永徳﹞。言義﹝朱雀﹑太始建興。《唐書》所記如是﹐《通鑑》又謂明忠﹝太始﹞﹑仁秀﹝建興﹞﹐《玉海》又謂彜震﹝咸和﹞。

南詔酋龍﹝建極。見《玉海》﹞。法﹝貞明承智大同﹐六字爲號。見《通鑑》﹞。舜化﹝中興。此外又有明聖﹑保和﹑政安﹑明統等號﹐又有崇興大寶﹑天瑞景星﹐皆四字爲號﹐見《玉海》﹞。

日本王孝徳﹝白雉。見《唐書》﹞。又有天元﹑康保﹑仁平﹑延歷﹑永延﹑文治﹑寬宏﹑應保﹑寶龜﹑白龜﹑天慶﹑天歷等號﹐又有天平寶勝四字爲號。﹝俱見《玉海》﹞。平秀吉﹝文祿。見《明史》﹞。

交趾陳日尊﹝寶象﹑神武。見《宋史》。而《玉海》作李曰尊。《元史》安南又有紹隆﹑紹寶等號﹞。李乾徳﹝太寧。此外又有天紀寶象﹑彰武嘉慶﹐皆以四字爲號。見《玉海》﹞。

安南黎蒼﹝元聖﹞。簡定﹝興慶﹞。陳季擴﹝重光﹞。塗山僧範玉﹝永寧﹞。黎利﹝順天﹞。黎麟﹝維寧﹑大寶﹞。黎﹝大利﹑延寧﹞。黎琮﹝天興﹞。黎灝﹝光順﹑洪徳﹞。黎暉﹝景統﹞。黎誼﹝端慶﹞。陳篡立﹝應天﹞。黎周﹝洪順﹞。莫登庸﹝明徳﹞。莫方瀛﹝大正﹞。黎寧﹝元和﹞。黎憲﹝光照。俱見《明史。安南傳》﹞。

大理﹝有保天﹑道隆﹑文治﹑利貞等號﹞。

髙麗﹝有延祥﹑正丰等號﹞。

於闐﹝有同慶年號﹞。

柔然﹝有始平年號﹞。

蜀叢帝﹝萬通。以上五條俱見《玉海》﹞。

瓦刺也先自立可汗﹝添元。見《明史》﹞。

﹝此外道經有延康﹑赤明﹑龍漢﹑開皇﹑上皇﹑無極﹑永壽等號﹐見《隋志》﹞○攺元歐陽公云﹕年號以一爲元﹐亦未常有法﹐蓋古人之語爾。古謂歲之一月﹐不曰一月﹐而云正月。《國語》六呂曰元間﹑太呂﹐《周易》六爻曰初九。大抵古人言數多不云一﹐不獨年號也。後世始以孔子書元年爲《春秋》大法﹐遂以攺元爲重事。漢以後又名年以建元﹐而稱號遂多﹐不勝其紀也。按歐公此說﹐亦臆度之詞。古人最重者元﹐漢《律曆志》云﹕歷始曰元。《傳》曰﹕元者﹐善之長也。又曰﹕體之長也。三統合於一元。古人所謂元祀﹑元年﹐蓋取諸此。董仲舒亦曰﹕《春秋》謂一元之意﹐萬物所從始也。元者﹐辭之謂大也。謂一爲元者﹐視大始而欲正本也。是建元爲重事﹐由來遠矣。古者天子﹑諸侯皆終身一元年﹐無所謂攺元者。《史記》秦惠文王十四年更爲元年﹐此實後世攺元之始。漢文帝因新垣平之言﹐亦以十六年爲後元年。景帝又有中元年﹑後元年之攺。至武帝而攺元十餘次。後人但知攺元自武帝始﹐則以武帝有年號﹐人所共見﹐而不知攺元實非始於漢武也。歷代以來﹐又有不應建元而卽有年號者。如劉淵稱漢王﹐卽建元元熙﹐僭帝位﹐又攺永鳳。石勒稱趙王﹐卽建元太和﹐僭帝位﹐又攺建平。呂光據姑臧﹐卽建元太安﹐稱三河王﹐又攺麟嘉﹐稱天王﹐又攺龍飛。以及諸僭僞國﹐如乞伏﹑沮渠﹑禿發之類﹐𨿽不稱帝而各有年號是也。又有不攺年號而但攺元者。如光武帝仍建武之號﹐而攺爲中元年。梁武帝仍大通之號﹐而攺爲中大通元年是也。有一歲而兩三攺元者。漢中平六年﹐獻帝卽位﹐攺元光熹﹔張讓﹑段誅後﹐攺元昭寧﹔董卓輔政﹐攺元永漢﹐此一歲四號也。晉惠帝太安二年﹐長沙王事敗﹐成都王穎攺元永安﹔河間王得政﹐又攺元永興。魏孝明帝武泰元年崩﹐孝莊帝立﹐卽攺元建義﹐又攺元永安。宋廢帝子業卽位之次年﹐攺元永光﹐又攺元景和。唐中宗嗣聖元年﹐武后旣廢立﹐攺元文明﹐九月又攺元光宅。垂拱五年春攺元永昌﹐十一月又攺元載初。天授三年夏四月攺元如意﹐秋九月又攺元長壽。及長壽三年夏五月攺元延載﹐十一月又攺元證聖。其明年九月攺元天冊萬歲﹐十二月又攺萬歲登封。其明年四月攺元神功﹐十一月又攺元聖歷。又四年攺元大足﹐十月攺元長安。﹝按武后以建子月爲正朔﹐凡十一月之攺﹐已屬歲首。﹞及金哀宗正大九年旣攺開興﹐又攺天興。明萬曆四十八年神宗崩﹐光宗立一月崩﹐熹宗立﹐從左光斗議﹐以今年八月以前仍爲萬曆八月﹐以後爲泰昌﹐明年爲天啟。是皆一歲兩三號也。有不應攺元而卽攺者。蜀先主卒﹐子禪嗣未逾月﹐卽攺元建興。吳孫亮﹑晉惠帝﹑宋元凶劭亦然。《宋書。五行志》謂數君皆不終其位是也。有應攺元而不攺者。人君卽位逾年卽攺元﹐而梁末帝﹑晉出帝﹑劉承鈞皆逾年不攺元﹐又明年始攺。孟昶卽位五年始攺﹐金熙宗卽位亦二年始攺﹐唐哀帝﹑漢隱帝﹑周世宗皆用先世年號﹐終身不攺。哀帝﹑隱帝皆年少﹐且迫於權臣﹐故不暇及﹐世宗何以亦因循如此﹖豈以周太祖甫攺元卽崩﹐顯徳之號初未嘗用﹐遂襲以紀年耶﹖又有年號犯諱而不攺者。梁末帝名友貞﹐而年號貞明﹔漢隱帝名承﹐而年號乾﹔夏主仁孝之父名乾順﹐而仁孝亦攺元乾﹐舉朝之人不聞議及﹐何也﹖○年號用字年號用字﹐固取吉祥﹐然又有當愼擇者。晉元帝攺元永昌﹐郭璞謂永昌之名有二日之象。齊郁林王建元隆昌﹐《南史》論亦謂同此讖焉。梁侯景立蕭棟﹐攺元天正。武陵王紀僭位﹐亦攺元天正。識者以爲「於文天爲二人﹐正爲一止﹐言各一年而止也。」永丰侯嘆曰「昔桓玄年號大亨﹐識者謂二月了﹐而玄之敗實在仲春。今曰天正﹐在文爲一止﹐其能久乎﹖」紀與棟果皆爲元帝所害。北齊文宣帝年號天保﹐識者曰「天保之字爲一大人只十也。帝其不過十乎﹖」文宣果在位十年。後主緯奔鄴﹐命安徳王延宗守晉陽。延宗爲眾所推﹐卽帝位﹐年號徳昌。人以爲「徳昌者﹐得二日也。」果卽位之明日﹐被周師所圍﹐越宿而敗﹐正得二日。蕭琮年號廣運﹐識者曰「運之爲字﹐走軍也。」隋煬帝攺元大業﹐或以爲「大苦來」。唐僖宗年號文明﹐及黃巢反﹐以爲唐去醜口而著黃﹐明已當代唐﹐以爲圖讖。宋徽宗攺宣和﹐或云一家有二日﹐果徽﹑欽同帝。欽宗攺元靖康﹐或以爲立十二月﹐果周歲而失國。或又謂「十二月立康王」之兆﹐其讖果驗。明泰昌亦二日也﹐果是年天啟繼位。凡此𨿽皆偶然適中﹐未必因此遂致不祥﹐然亦不可不加意也。﹝沈作又謂﹕年號最忌與前世謚號﹑陵名相犯。本朝熙寧﹑崇寧二名﹐乃南朝章後﹑宣後之陵名也。亦當時大臣不學之過。則年號並當避陵名矣。亦見袁文《甕牖閒評》。﹞

○年號並稱宋以前國家年號﹐從無割取一字而以兩年號並稱者。自宋始有熙丰﹑乾淳之語﹐至見之章奏﹐筆之著述。然猶一帝攺元之號﹐自爲聯屬也。至明乃合兩帝並稱﹐如永宣﹑成弘﹑嘉隆﹑隆萬﹑天崇之類﹐並有取下一字並稱﹐如化治﹑慶曆﹑啟禎者。𨿽無甚關系﹐然亦艸野橫議之一端也。本朝未有明禁﹐而自無此習。一則列聖享國久長﹐一則朝廷尊嚴﹐人情敬畏故也。按唐徳宗思貞觀﹑開元之治﹐乃建號貞元。宋孝宗兼取建隆﹑紹興﹐乃建號隆興﹔取乾徳﹑至道﹐乃建號乾道。寧宗兼取開寶﹑天禧﹐乃建號開禧。﹝《金史》﹕完顏匡曰「宋取先世開寶﹑天禧﹐紀元開禧﹐豈忘中國者哉﹗」﹞然則朝廷之上已開其端矣。

●卷二十六○翰林翰林之名﹐本於揚子云《長楊賦》﹐所謂子墨客卿問於翰林主人﹐蓋謂文學之林﹐如「詞壇」﹑「文苑」云爾。古未有以此爲官名者。其設爲官署﹐則自唐始。然唐時翰林本內廷供奉之名﹐非必皆文學也。《舊唐書。百官志》﹕翰林爲詞學經述及僧道祝卜等待詔之所。髙宗時﹐劉之等以文詞召入待詔﹐時號北門學士。玄宗時張說﹑陸堅﹑張九齡﹑張等亦召入﹐謂之翰林供奉。凡表疏批答﹐或詔從中出﹐宸翰所揮﹐亦資其檢討。此翰林名官之始也。﹝《吳通玄傳》載陸贄疏言﹕承平時﹐工藝書畫皆待詔翰林﹐而無學士。至徳以來﹐命集賢學士入禁中艸書詔﹐待進止於翰林院﹐因以名官。則翰林學士又自至徳中始。然葉石林云﹕唐之翰林﹐開元以前未有學士之稱﹐曰翰林待詔﹐曰翰林供奉。開元二十六年始攺供奉爲學士﹐以張等爲之。與《舊唐書。百官志》相合。則翰林之有學士﹐實始於開元﹐而非始於至徳。﹞當其初設翰林﹐本以便於燕私遊藝﹐凡技術之士皆在焉。學士亦技術之一﹐故亦待詔於此。其後以撰擬詔命﹐得參機務﹐遂別爲淸要之極選。然其時翰林猶有雜流﹐如天寶中有嵩山道士吳筠﹐乾元中有占星韓穎﹑劉ピ﹐貞元中有奕棋王叔文﹑侍書王亻丕﹐元和末有方士柳泌﹑浮屠士通﹐皆待詔翰林。柳公權亦充翰林書詔學士。又《順宗本紀》罷翰林﹑醫工﹑相工﹑占星﹑射復冗食者四十二人。沈括所謂工藝羣官皆稱翰林是也。遼﹑宋以來﹐尙仍其制。遼本紀有翰林茶酒使。《宋史》﹕安忠掌翰林司內衣庫提點醫官院。韓顯符善占候﹐詔官翰林天文。錢惟演工書﹐太宗命翰林書學賀丕顯至其第取之。本紀﹕雍熙四年﹐校醫人優者爲翰林學生。元丰四年﹐攺翰林醫官院爲醫官局。大觀三年﹐詔醫學並入太醫局﹐書入翰林書藝局﹐畫入翰林畫圖局。是宋時翰林亦尙沿唐制﹐雜藝皆居之。其專以處文學之士﹐則自明始。

○學士學士之名﹐其來最久。裴松之《三國誌注》﹕正始中﹐詔議圜丘﹐普延學士。是曹魏時已有學士之稱也。晉﹑宋以後﹐增置漸多。宋泰始六年﹐置總明觀學士﹐後省總明觀﹐於王儉宅開學士館﹐以總明四部書充之。齊髙帝詔東觀學士撰《史林》三十篇。永明中置新舊學士十人﹐修《五禮》。又竟陵王子良集學士抄五經百家。梁武時﹐沈約等又請《五禮》。各置舊學一人﹐人各舉學士二人相助。又命庾肩吾﹑劉孝威等十人爲髙齋學士。簡文爲太子﹐又開文徳省﹐置學士劉孝標撰《類苑》。梁武又命諸學士撰《華林徧略》以髙之。陳武帝亦詔依前代置西省學士。其它散見於南﹑北史各傳者﹐如虞荔﹑張譏俱爲士林館學士﹐蔡翼﹑紀少瑜﹑庾信爲東宮學士﹐傅糸宰﹑顧野王﹑阮卓爲撰史學士﹑沈峻﹑孔子祛爲西省學士﹐陸琰﹑沈不害爲嘉徳殿學士﹐岑之敬爲壽光殿學士﹐阮卓又爲徳教殿學士。是六朝時或省﹐或觀﹐或殿﹐或館﹐隨所用各置學士。第其時所謂學士者﹐無定員﹐無定品。《隋書。柳傳》﹕晉王廣招引文學之士百餘人充學士﹐以師友處之。於時諸王皆有學士﹐晉王廣以庾自直爲學士﹐秦王俊以潘徽爲學士。此藩王亦得置學士也。《韋孝寬傳》﹕孝寬𨿽在軍中﹐篤意文史﹐末年患眼﹐猶令學士讀而聽之。是節帥亦得置學士也。隋文帝令段文操督祕書省學士﹐文操性剛嚴﹐學士頗存儒雅﹐文操輒鞭撻之﹐前後或至千數。則學士且不免受撻矣。蓋其時所謂學士﹐不過如文人云爾。唐太宗爲天策上將軍時﹐以司勛郎中杜如晦﹑考功郎中房玄齡﹑軍咨祭酒蘇世長等十八人﹐以本官兼學士。司勛﹑考功等﹐其官也﹔學士則總名也。卽位後置弘文館﹐悉引學士番宿更休﹐參帷幄﹐論文史﹐其職漸重。乾封以後﹐範履冰等爲學士﹐撰擬詔敕﹐地益淸要。然《通考》謂弘文﹑集賢學士分屬中書﹑門下﹐則猶有所屬也。至開元攺翰林供奉爲學士﹐別建學士院於翰林之南﹐已與翰林分爲二。然以翰林近禦淸切﹐故猶冒翰林之名﹐於是有翰林學士官名﹐其職乃專掌制詔。時以爲天子私人﹐號稱內相。至徳以後﹐又於學士中擇年深望重者一人爲承旨﹐往往至宰相﹐於是學士遂爲公輔之先路矣。至學士品級之髙下﹐則累朝各不同。《通考》云﹕唐之翰林學士﹐只取文學之人﹐隨其官之髙卑﹐入院者皆爲學士﹐廷覲之際﹐則各隨其元官立班﹐而學士未嘗有一定品秩也。今按《唐書。髙璩傳》云﹕璩以翰林學士擢諫議大夫﹐近世學士超省郎進官者﹐惟鄭顥以尙主﹑璩以寵升云。是學士尙不得遽遷省郎。又陸贄以翰林學士從奉天﹐及歸﹐遷中書舍人﹐後以兵部侍郎復爲學士。李吉甫以考功郎中入翰林爲學士﹐遷中書舍人。可見學士本無定品。至宋時始定制﹐資淺者爲直院﹐暫行者爲權直﹐而眞爲翰林學士者職獨顯矣。金初翰林學士承旨正三品﹐貞三年升從二品﹐翰林學士正三品﹐侍讀﹑侍講學士俱從三品﹐直學士從四品﹐待制正五品。元制承旨從一品﹐學士正二品﹐侍講從二品﹐直學士從三品﹐待制正五品﹐修撰從六品。明洪武初定翰林院承旨正三品﹐學士從三品﹐侍讀學士正四品﹐侍講學士從四品﹐直學士正五品。十四年革承旨及直學士﹐定學士爲從五品。十五年設殿閣大學士﹐亦正五品。永樂中定大學士﹐班在翰林學士之上。

○侍讀﹑侍講學士﹑修撰﹑編檢《石林燕語》謂﹕咸平中﹐始置翰林侍讀學士﹐以楊徽之爲之。又置翰林侍講學士﹐以邢爲之。王阮亭《香祖筆記》引爲講讀學士之始。﹝亦見《宋史。眞宗本紀》。又《夏侯嶠傳》﹕眞宗二年始建講讀之職﹐命嶠爲翰林侍讀學士。﹞然《通考》開元十三置集賢院侍講學士﹑侍讀直學士。《唐書》鄭朗爲侍講學士。則講讀學士實自唐始也。至講讀之名本起於東漢﹐桓榮薦門下生侍講﹐乃聽榮出。桓郁以少府再入侍講。黃瓊以選入侍講禁中﹝俱見《後漢書》﹞。此侍講之始也。及六朝﹐則又有侍讀爲東宮官屬。《南史》到洽與陸亻垂對掌東宮管記﹐俄兼侍讀。陳天嘉中﹐詔顧越侍東宮讀﹐尋遷羽林監﹐侍讀如故。又江泌爲永康王侍讀﹐傅昭爲南郡王侍讀。《北史》﹕周文帝以薛愼爲宜都公侍讀。此皆唐以前侍讀之官。《唐書》﹕陸質爲太子侍讀。《宋史》﹕眞宋時﹐馮元爲翰林侍讀﹐馬宗元爲翰林侍講﹐俱不帶學士。此又近代翰林侍讀﹑侍講之始也。修撰之官﹐唐時亦已有之。《舊唐書。百官志》國四史修撰官﹐學士院亦有修撰官。裴坦常爲史館修撰。《宋史》﹕哲宗元六年﹐置國史院修撰官。是唐﹑宋以來國史院﹑學士院俱有此官﹐非專以屬廷試之第一人也。至有元張起巖以進士首選﹐特旨攺集賢修撰﹐此爲狀元授修撰之始耳。《續通考》謂編修本樞密院官﹐元時始攺爲翰林之屬。又至正中﹐因學士夔夔言﹐攺奎章閣爲宣文閣﹐藝文監爲崇文監﹐置檢討官十六員﹐以爲近代編修﹑檢討之始。按《舊唐書》學士院修撰之下有校理官﹑檢討官。王彥威以淹識典禮﹐由太常卿特令補檢討官。《宋史》國史院有編修官﹐樞密院有檢討官﹐又有官制局檢討官﹐畢仲衍嘗爲之。《文文山紀年錄》﹔登第後爲國史院編修官﹑實錄院檢討官。《金史》移刺履爲國史院編修官。則編。檢二職﹐唐宋已有之﹐亦不自元始。

○唐時翰林學士不必皆進士出身唐時翰林學士﹐據《通考》云﹐只取文學之人﹐各隨其官之崇卑﹐入院者皆爲學士。官尊者號稱內相﹐可以朝夕召對﹐參議政事﹐或一遷卽爲宰相。其孤遠新進﹐或起自初階﹐或元無出身﹐至試令艸麻﹐甚者試以詩賦﹐如試進士之法﹐其人皆呼學士。又云﹕自諸曹尙書以下至校書郎﹐皆得與其選。是唐之翰林學士﹐𨿽無出身者亦得爲之﹐其以他官入者﹐亦不必皆由科目。今按李徳裕以蔭入官﹐後擢翰林學士﹑知制誥。劉鄴由幕僚擢左拾遺﹐尋爲翰林學士。吳通玄及弟通微﹐以太子友召翰林學士。鄭覃以蔭補校書郎﹐後爲翰林侍講學士。鄭朗由辟署幕僚亦爲侍講學士。王叔文以棋待詔﹐後爲翰林學士。是皆不必進士出身也。○翰林撰文署名《唐書。蘇傳》﹕玄宗愛文﹐謂﹕「卿所爲詔令﹐別錄副本﹐署臣某撰﹐朕當畱中。」後遂爲故事。後世翰林撰文﹐例書名以進﹐其此歟﹖

○庶吉士庶吉士﹐自明初始﹐然不僅作翰林院官也。洪武初﹐有六科庶吉士。十八年選進士在翰林院及承敕監等近侍者﹐俱稱庶吉士。二十一年﹐以進士解縉爲中書庶吉士。是六科及承敕監﹑中書俱有庶吉士矣。永樂二年﹐旣授一甲三人曾﹑周述﹑孟簡等官﹐復命於第二甲擇文學優者楊相等五十人﹐及善書者湯流等﹐俱爲翰林院庶吉士。繼又命解縉等選才資英敏者﹐就學文淵閣﹐共二十八人。周忱自陳年少﹐願學。帝喜﹐增爲二十九人。閱三年試之﹐其畱者﹐二甲授編修﹐三甲授檢討﹐不得畱者卽爲給事中﹑禦史及州縣等官。於是庶吉士遂專屬翰林。﹝張益﹑王翺皆永樂十三年進士﹐益由庶吉士授中書舍人﹐翺由庶吉士授大理寺丞。則庶吉士亦有攺授小京官者。﹞其後每科所選﹐多寡無定。永樂十三年選六十二人﹐宣徳二年止選邢恭一人。又或數科不選﹐有時合數科通選。﹝蕭成進士﹐需次於家。宣宗命三科進士選二十八人爲庶吉士﹐與焉。﹞至弘治四年﹐給事中塗旦以累科不選庶吉士﹐請循祖制行之。大學士徐溥乃言「自永樂以來﹐或間科一選﹐或連科屢選﹐或合數科同選﹐初無定限。或內閣自選﹐或禮部選送﹐或會同禮部同選﹐亦無定制。請自今每一次開科卽一次選用﹐令新進士錄平日所作雜文呈禮部﹐送翰林閱後﹐按號行取。禮部以糊名試卷偕閣臣出題考試﹐試卷與所投之文相稱﹐卽收入選。每科不得過二十人。孝宗從其請﹐著爲令。﹝按宋制﹐將試館職﹐則先命從官各以平日所爲文五十篇﹐送學士院選擇﹐而後召試。﹞此又每科館選之始也。其教習庶吉士﹐始於正徳中﹐命學士爲之。﹝《選舉志》謂以翰詹資深者一人課之。﹞萬曆以後﹐掌教習者﹐專以吏﹑禮二部侍郎二人爲之。﹝《明史。選舉志》﹕嘉靖八年﹐帝親閱廷試卷﹐手批一甲羅洪先﹑楊名﹑歐陽徳﹐二甲唐順之﹑陳束﹐任瀚六人對策﹐各加評獎。大學士楊一淸遂選順之等二十人爲庶吉士。忽有旨﹕庶吉士之選﹐邇來大臣徇私植黨﹐無益於國。其事遂止﹐至十一年乃復舉行。﹞

○前明翰林不必皆由庶吉士《明史。選舉志》﹕自洪武十八年﹐廷試擢一甲進士丁顯等爲翰林院修撰﹐二甲馬京等爲編修﹐吳文等爲檢討﹐進士之入翰林由此始也。然明初翰林尙不必皆由科目。如楊士奇以史才薦入翰林﹐充纂修官﹐胡儼由縣令薦入翰林﹐鄒緝由明擢經侍講﹐沈度﹑沈絳以善書入翰林﹐氵存至學士﹐劉鉉亦以善書召入翰林﹐舉鄕試授中書舍人﹐進侍進﹐皆非進士也。卽進士入翰林﹐亦有不必由庶吉士者。如黃淮由中書舍人攺翰林編修﹐金幼孜由戶科給事中攺翰林檢討是也。自永樂中﹐於進士榜下取翰林庶吉士﹐仁﹑宣間三楊當國﹐衣缽相傳﹐於是翰林之官無有不由庶吉士起者。惟陳繼由布衣﹐以楊士奇薦入翰林﹐楊翥以景帝潛邸舊恩入翰林﹐已爲僅事。天順中﹐編修馬升﹑檢討傅宗皆不由科第。李賢當國﹐卽出之於外﹐爲參議等官。資格旣定﹐遂牢不可破。弘治中﹐布衣潘辰以才望入翰林﹐一時稱異數﹐然初入不過爲翰林待詔耳。直至嘉靖中﹐張璁﹑桂萼等當國﹐以己本由部曹特賜翰林學士﹐遂停庶吉士不選﹐而講﹑讀﹑編﹑檢皆從吏部推補。於是席春由他曹攺用檢討﹐張邦奇由提學孜右庶子﹐遷祭酒﹐甚至黃綰本萌生﹐亦以議大禮爲少詹事兼侍講學士。以任子官翰林﹐前此未有也。霍韜疏言「自楊榮﹑楊士奇﹑楊溥﹐顧東陽﹑楊廷和等專權植黨﹐籠翰林爲屬官﹐中書爲門吏﹐故翰林遷擢不由吏部﹐而中書至有進秩爲尙書者。」當時璁﹑萼﹑韜等持論如此。然成例猝攺﹐舉朝大嘩。當璁﹑萼﹑韜等由郎署入翰林時﹐喬宇疏言「內降恩澤﹐先朝僅施於佞亻幸小人﹐士大夫一預其間﹐卽不爲淸議所齒﹐況學士最淸華﹐俾萼等居之﹐誰肯與同列哉﹗」可見成例入翰林爲竺固難變革﹐是以不久仍復舊例。其後文徵明以善書徵入翰林爲待詔﹐諸詞臣以其不由科第﹐猶羣呼爲書博士﹐不屑與同列。直至崇禎皇帝以儒臣迂緩﹐不習吏事﹐乃攺舊例﹐擇知推卓異者入翰林。於是汪偉以知縣得翰林﹝見偉傳﹞。成勇以知縣得南京吏部主事﹐諭徳黃景爲勇及朱天麟稱屈﹐天麟卽得要。勇不先赴南京﹐遂不復攺﹝見勇傳﹞。此又有明一代館選沿革之源流也。﹝《選舉志》﹕成祖初年﹐內閣七人﹐非翰林者居其半﹐翰林纂修亦諸色參用。自天順二年李賢奏定纂修專選進士﹐由是非進士不入翰林﹐非翰林不入內閣﹐南北禮部尙書﹑侍郎信吏部右侍郎非翰林不任。而庶吉士始進之時﹐已羣目爲儲相。通計明代宰百七十餘人﹐由翰林者十九。﹞○殿閣大學士大學士之官起於唐。《舊唐書。李通傳》﹕中宗景龍二年﹐修文館置大學十四﹐以李嶠﹑宗楚客﹑趙彥昭﹑韋嗣方爲之。此大學十之始也。然猶不常設。明皇欲以張說爲大學士﹐說曰「學士本無大稱﹐中宗寵待大臣﹐始有之。臣不敢昌。」乃免。徳宗欲以李泌爲大學士﹐泌亦援張說之言力辭。至崔園又引泌語辭。然陳希烈在明皇時爲崇元館大學士﹐則張說𨿽嘗辭這﹐而希烈仍爲之。又姚寬《西溪叢語》﹕宋制﹐宰相出鎭﹐帶資政殿大學士﹐執政無大字。蘇易簡出﹐被遇獨厚﹐遷紫宸殿﹐以稱呼不便﹐用觀文殿。因此宰執出鎭﹐優遇者除之。﹝按《通考》又云﹕仁宗皇元年﹐詔置觀文殿大學士﹐寵待舊相。今後須曾八任宰相乃得除。﹞《春明退朝錄》﹕唐制﹐宰相四人﹐首相帶太淸宮使﹐次三相帶弘文館大學士及集賢殿大學士﹐以此爲序。﹝此制《唐書》不載。﹞宋朝惟二相﹐昭文首相領之﹐集賢次相領之。趙中令𨿽獨相﹐初只領集賢﹐久之方遷昭文。據此﹐則唐﹑宋宰相原帶大學士也。明初仿元制﹐設中書省﹐左右丞相。洪武十三年﹐誅丞相胡惟庸後﹐遂罷中書省﹐政歸六部。尋四輔官﹐經儒士王本等爲之﹐不久亦罷。十五年始置華蓋殿﹑武英殿﹐文淵閣﹑東閣諸大學士。﹝禮部尙書邵質爲華蓋﹐檢討吳伯宗爲武英﹐翰林學士宋訥爲文淵﹐典籍吳沈不閣。﹞又置文華殿大學士﹝耆儒鮑恂等爲之﹞﹐秩皆五品。其時所謂大學士者﹐不過侍左右﹑備顧問而已﹐於機務無與也。然一日萬幾﹐不能無贊理。成祖不侍讀解縉﹑編修黃淮入直文淵閣﹐又命侍讀胡廣﹑修撰楊榮﹑編修楊士奇﹑檢討金幼孜及胡儼同入直﹐尋直廣﹑榮﹑幼孜俱文淵閣大學士。機務之屬大學士始此。然是時大學士仍不過五品﹐若遷秩例須攺他官﹐不復能入直。﹝胡儼直文淵閣後遷國子祭酒﹐遂不得入。﹞故成祖特命吏部﹐凡內閣諸臣考滿﹐勿孜他任。於是榮﹑士奇等𨿽在機要﹐終成祖世﹐不過五品官。仁宗卽位﹐升士奇爲禮侍郎﹐榮爲太常卿﹐幼孜爲戶部侍郎﹐黃淮爲通政使﹐偕仍兼殿閣大學士。宣徳中﹐又皆進尙書。蓋早居內閣﹐而官必以尙書爲尊也。其後又加公銜領尙書之職﹐地皆淸要﹐兼官又尊﹐於是大學士亦遂忘其原品本卑﹐而隱然鈞衡之重﹐與百寮殊矣。然此猶皆從翰林入內閣﹐旣入後﹐以年勞氵存升侍郎﹑尙書﹐未有旣爲侍郎﹑尙書而入閣者。宣徳中﹐陳山﹑張瑾皆以尙書兼大學士﹐不久仍罷。正統﹑景泰中﹐苗衷﹑髙﹑兪剛﹑江淵等以侍郎入﹐王文以左都禦史入。弘治中丘以禮部尙書入﹝尙書入閣自始﹞。自是大學十遂爲侍郎尙書遷價矣。﹝按景泰中﹐彭時猶以修撰入閣。天順初﹐嶽正以修撰入閣。﹞

又前明大學士皆翰林出身﹐蓋自永樂中黃淮﹑胡廣等入直﹐本皆詞臣。正統中三楊已老﹐所汲引馬愉﹑曹鼎等亦皆由翰林入。自是沿爲故事﹐入閣未有不由翰林者。《明史。張至發傳》﹕非翰林入閣者﹐自世宗朝許訁贊。後至崇禎中﹐至發始以外僚入。今按李賢由進士授吏部主事﹐本翰林﹐英宗時兼翰林學士入閣﹐則世宗以前亦有非林而入閣者。卽英宗時張璁由刑部主事﹐夏言由給諫﹐皆擢禮部尙書入閣﹐則非翰林而入閣者﹐亦不止訁贊一人。第此數人系偶然破例﹐其餘仍未有不由翰林者﹐故相沿以閣爲翰林故物。《職官志》﹕嘉﹑隆以前文移猶稱翰林院﹐以後則竟稱內閣矣。萬曆中內閣缺人﹐議者謂不當專用詞臣﹐宜與外僚參用﹐然卒不果﹝見《李三才傳》﹞。迨崇禎皇帝因鄭偉不嫻票擬﹐章疏中有「何況」二字﹐誤以爲人名﹐擬旨提問﹐經帝攺駁﹐自是詞臣爲帝所輕﹐而閣臣不專用翰林﹝見《鄭以偉傳》﹞。○閣老閣老本中書人之稱﹐今俗以稱大學士﹐非也。《唐書。楊綰傳》﹕綰爲中書舍人﹐故事﹐舍人年久者爲閣老﹐其公廨雜料皆取五之四﹐綰悉均給之。杜詩「生理只憑黃閣老」﹐亦指嚴武﹐非謂宰相也。查初白詩自注﹕舊傳文淵閣爲翰林內署﹐詔冊制誥皆屬焉﹐凡宣召文移止稱翰林院﹐初不以內閣名。每日與閣臣會食﹐輪學士一人專掌誥敕﹐多挨次入閣﹐故例稱閣老。蘇州有閣老坊﹐乃吳匏庵爲學士時所建。則翰林之在文淵掌誥敕者﹐亦得稱閣老矣。

○大學士到任在翰林院《明史。錢傳》﹕宣徳七年﹐以故鴻臚寺爲翰林院﹐落成﹐諸殿閣大學士皆至﹐錢不設楊士奇﹑楊榮座。或問之﹝傅維麟《明書》楊榮作楊溥﹞曰「此非三公府也。」二楊以聞﹐上命工部具座﹐禮部敍位次﹐二楊始自內閣出﹐坐諸學士上﹝亦見《玉堂叢語》﹞。按王阮亭記明洪武十五年﹐設內閣大學士﹐命皆於翰林院上任。十八年﹐又命殿閣大學士﹑左右春坊﹑大學士俱爲翰林院官﹐故院中設閣老座於上﹐而掌院學士反居其旁﹐諸學士稱閣老曰中堂。據此﹐則閣老到任之在翰林院﹐洪武時已定制。宣徳距洪武不遠﹐何以錢不設閣臣座耶﹖豈洪武舊制在南京﹐此以鴻臚攺翰林﹐在北京爲創舉﹐遂不援故事耶﹖然阮亭謂閣老稱中堂﹐以其座在翰林之中﹐則非也。按《湘山野錄》﹐錢希白見王欽若﹐戲曰「中堂遂有如此宰相。」又《邵氏聞見錄》﹕富鄭公與康節食筍﹐公曰「未如中堂食筍之美。」又元王惲有《中堂事記》﹐記元初中書省之事。則宰相之稱中堂﹐宋﹑元已然﹐固不因設座於翰林之中也。

○中書中書之名﹐漢武初以宦者爲之。司馬遷被刑後﹐亦爲中書令。蓋主傳宣詔命者也。《成帝紀》「罷中書宦官」注﹕臣訁贊曰﹕漢初﹐中人有謁者令。孝武加中謁者令爲中書謁者令﹐置僕射。宣帝時任中書官弘恭爲令﹐石顯爲僕射。元帝時恭死﹐顯代爲中書令﹐專權用事。成帝時因蕭望之言﹐乃罷其官﹐更名爲中謁者令云。自是以訖東漢﹐皆無中書之官。﹝《後漢書。朱暉傳》﹕漢家舊典﹐置侍中﹑中常侍各一人﹐省尙書事。黃門侍郎一人﹐傳達書奏。皆用姓族士人。和熹太后以女主稱制﹐乃以閹人爲常侍小黃門通命。自此以來﹐權過人主。然則東漢𨿽無中書之官﹐侍中﹑中常侍卽其職也。﹞曹操爲魏公﹐以劉放﹑孫資爲祕書郎。文帝卽位﹐更祕書爲中書﹐以放爲監﹐資爲令﹐遂掌機密。明帝益任焉。《魏志》稱三祖詔命﹐皆放所爲。此中書參機務﹑撰詔旨之始也。其時中書監﹑令號爲重務。蔣濟諫曰「今外所言﹐輒雲中書﹐𨿽使恭愼﹐不敢外交﹐但有此名﹐猶惑世俗。況實據事要﹐日在目前﹐倘因疲倦之間﹐有所革制﹐眾臣見其能推移﹐於是卽亦因而向之。」按資﹑放名臣﹐明帝令主﹐而濟已有此奏﹐可見權之所在﹐勢卽隨之。故晉荀勛由中書監除尙書令﹐或賀之﹐而勗有「奪我鳳池」之嘆。至晉惠帝時﹐孫秀爲中書監﹐王威爲中書令﹐權傾中外﹐則更任之極重者矣。

唐初政事堂在門下省﹐長孫無忌以司空﹐房玄齡以僕射﹐魏徵以太子太師﹐皆知門下省事。至裴炎以中書令執政事筆﹐乃徙政事堂於中書。

○中書舍人中書舍人﹐其始甚微。孫資旣老﹐致仕﹐齊王芳特爲置舍人官騎﹐是本供中書監令之役使者也。﹝按舍人之名﹐戰國已有之。《史記》﹕毒幸時﹐諸客求爲舍人者以千數。李斯爲呂不韋舍人。《漢書。髙祖記》舍人陳恢注﹕師古曰﹕舍人﹐親近左右之通稱也。審食其以舍人侍呂后﹐在楚軍中。晉王祥告老﹐武帝亦爲置舍人六人﹐以給使令。﹞六朝以來﹐漸爲寵要。《通考》云﹕宋初置中書通事舍人四員﹐入直閣內﹐出宣詔命﹐凡有陳奏﹐皆舍人持入﹐參決於中。齊永平中﹐舍人四員﹐各住一省﹐謂之四戶﹐權傾天下。茹法亮久爲舍人﹐嘗語人曰「何須覓外祿﹐此戶內年可辦百萬。」及出爲大司農﹐猶戀戀垂泣而去。傅昭爲中書通事舍人﹐時居此職者權勢最盛﹐昭獨廉靜﹐一無所預﹐明帝以爲有古人之風。梁﹑陳時中書舍人五人﹐領中書十人﹐書吏百二十人﹐分掌二十一局﹐各當尙書諸曹﹐並爲上司﹐尙書惟聽受而已。可見其地望之切要也。唐初詔敕猶是舍人專掌﹐自永淳以來﹐此職爲文士之極選。《裴坦傳》云﹕故事﹐中書舍人初詣省視事﹐四丞相送之﹐施一榻堂上﹐壓角而坐﹐其儀制之尊可知。﹝宋次道云﹕舍人上事日﹐設紫褥於廷﹐面北拜﹐廳閣長立褥之東北隅﹐謂之壓角。此恐傳聞之誤。﹞自開元後﹐以翰林學士專掌內命﹐而其任稍輕。故陸贄疏以爲﹕「詔命所出﹐本中書舍人之職﹐軍興時促迫應務﹐權以學士代之。今天下無事﹐合歸職分。其命將相制詔﹐請付中書行遣。」事𨿽不行﹐亦可見唐初中書舍人之本職也。又按唐時有由中書舍人而爲翰林學士者﹐如陸贄爲中書舍人權兵部侍郎﹐復爲翰林學士是也。又有翰林學士遷爲中書舍人者﹐沈傳師﹑吳融﹑常哀是也。蓋其時翰林本無定品﹐故中書舍人之職常在其上。五代及宋初猶然。《宋史》﹕竇貞固由翰林學士就拜中書舍人﹐蓋猶沿唐制。前明則中書舍人之官已輕﹐不過爲大學士之僚屬。呂原子﹛常心﹜以蔭補國子生﹐選中書舍人﹐疏乞應試。憲宗許之﹐遂舉順天鄕試。舍人得赴試﹐自此始﹝見《明史。呂原傳》﹞。是舍人尙有以監生充選者﹐及在閣年久資深﹐每三年計典﹐輒加兼官。如尙寶卿等秩﹐皆舍人遷階也。據霍韜疏﹐則並有加至尙書者。

○尙書尙書本秦官少府之屬﹐在內掌文書者。漢因之。武帝增用宦官爲中書謁者令﹐於是尙書與中書職事多相連。其時中書如唐之樞密使﹐明之司禮監。而尙書通章奏﹐出詔命﹐參決眾事﹐如唐之中書﹑門下﹐明之內閣也。宣帝時又有中尙書﹐見蓋寬饒及石顯傳﹐則並用宦者兼之。元帝時﹐石顯爲中書令﹐五鹿充宗爲尙書令。成帝之初﹐蕭望之領尙書事﹐嫉顯等姦邪﹐乃奏以爲「尙書百官之本﹐國家樞機﹐宜以通明公正處之。」﹕乃定置尙書員﹕常侍曹尙書主公卿事﹐二千石曹尙書主郡國二千石事﹐民曹尙書主吏民上書事﹐客曹尙書主外國事﹝光武分二千石曹爲二﹐又分客曹爲二﹞﹐其所不掌者﹐惟刑罰有廷尉﹐禮儀有太常﹐軍馬有大司馬﹐賦稅有大司農﹐糾劾有禦史而已。而尢以職掌樞機爲淸切。《霍光傳》﹕光死之後﹐其家恣橫﹐事漸露。霍山猶領尙書﹐宣帝乃命吏民上書者不關尙書﹐輒使中書令取之。《魏相傳》﹕霍光時﹐諸上書者皆二封﹐署其一曰副。領尙書者先發副封﹐所言不善﹐則屏去不奏。相因請去副封﹐以防壅蔽。宣帝從之。《董賢傳》﹕賢𨿽爲三公﹐常給事中﹐領尙書事﹐百官皆因賢奏事。《王莽傳》﹕莽懼臣下擅權﹐凡吏民上封事﹐令宦官左右開發﹐尙書不得知。此可見平時章奏必經尙書也。《竇武傳》﹕武謀誅宦官﹐事泄﹐中官曹徳請帝出徳陽殿﹐召尙書官屬﹐脇以白刃﹐使作詔版。可見詔命亦自尙書出﹐《文心雕龍》所謂兩漢詔命出自尙書也。王允以宦官誅後﹐侍中等出入禁近﹐機事頗泄﹐乃奏尙書不得出入及通賓客。又可見尙書職在禁近﹐故秩不髙而權甚重。王暢爲尙書令﹐後拜南陽太守﹐以尙書令本千石秩也﹐而所掌皆機事。故李固疏曰「陛下之有尙書﹐猶天之有北斗。斗爲喉舌﹐尙書爲陛下喉舌。斗斟酌元气﹐運平四時﹐尙書出納王命﹐賦政四海也。」《陳忠傳》﹕三公任輕﹐機事專委尙書﹐而災眚變咎輒策免三公﹐時論不平。又孔光爲尙書令﹐凡典樞機十餘年。徐防補尙郎﹐職典樞機﹐周密畏愼。可見漢時尙書之職之淸要。及魏﹑晉以來﹐有中書省﹐而尙書之權遂移﹐尙書職務皆承中書下流﹐元時猶然。惟桑哥得政﹐以尙書擅權﹐遂駕中書省之上。桑哥敗後﹐仍復舊。明初承之。《明史。陳修傳》﹕六部之設﹐始於洪武元年﹐初尙屬於中書省﹐權輕﹐多仰承丞相意旨。至十三年﹐革中書省﹐而部權乃專。此古今尙書沿革之大略也。

古來尙書只是一省﹐凡吏﹑戶﹑兵﹑刑之類﹐同在此一省中各分職務﹐非如今之分爲六署也。唐楊嗣復遷禮部員外郎﹐因父於陵爲戶部侍郎﹐乃請避同省﹐以禮﹑戶𨿽分而省則同也。龐元英《文昌雜錄》﹕宋制﹐尙書省凡六曹﹐除告身帳目外一百六十八案﹐吏額一千四百十三人﹐總五月六月文書十二萬三千五百餘件﹐天下事莫不上於尙書。是曹𨿽六﹐而省則仍一﹐其分爲六署﹐亦自明祖始。○侍郎﹑郎中﹑員外郎中本秦官。《國策》荊軻刺秦王時﹐諸郎中執兵者皆在殿下。《史記》秦趙髙爲郎中令用事是也。又《國策》朱英謂春申君曰「君以臣爲郎中﹐可以殺李園。」則楚亦有是官﹐蓋執兵侍衛者。侍郎之官﹐至漢始有。漢《百官志》﹕侍郎﹑郎中﹐無定員﹐多至千人。侍郎比六百石﹐郎中比四百石是也。員外郎﹐隋開皇中始置﹐諸部皆有之﹐部或四五人﹐蓋以佐郎中之繁。至員外之名﹐唐時最濫﹐不必皆尙書官屬也。其始起於宦寺﹐而漸及於選部。《唐書。宦官傳序》﹕中宗時﹐宦官七品以上員外置千員。《魏元忠傳》﹕亦云﹐奄豎坐升班秩﹐旣無正闕﹐率授員外﹐乃盈千人。此宦寺之員外也。《李嶠傳》﹕嶠欲收時望﹐乃奏置員外官數千。《杜佑傳》﹕神龍以來﹐選者旣無員缺﹐則置員外官二千人﹐自是以爲常。此選人之員外也。《盧懷愼傳》云﹕在京諸司員外官數十倍﹐近古未有。《魏知古傳》亦云﹕吏員增諸司試補員外檢校官已贏二千。此京朝官之員外也。嚴挺之﹑盧絢皆爲李林甫所惡﹐用爲員外詹事﹐則大僚亦有員外矣。肅宗乾元二年詔曰﹕州縣見任員外官﹐並任其所適﹐可用者﹐上州不得過五人﹐中州四人﹐下州三人﹐縣不得過一人。是州縣亦有員外矣。羅希貶爲海康員外尉﹐姚紹之授南陵令員外置﹐來貶播州尉員外置﹐則小吏亦有員外矣。所以唐﹑宋以來﹐員外之稱幾徧民間也。

○禦史漢《百官表》謂﹕禦史本秦官﹐掌監郡。然《周官》宗伯之屬已有禦史﹐以中士﹑下士爲之﹐不過小臣之傳命者。至戰國而稍變其制﹐不特秦有是官也。《史記。藺相如傳》﹕秦﹑趙之會﹐各令禦史書事。則趙亦有禦史。《國策》﹕安邑之禦史死。此魏亦有禦史。淳於髡曰「禦史在前﹐掌記事綜察之任。」則齊亦有禦史。故張儀爲秦說韓說趙﹐皆曰「秦王使臣獻書大王禦史。」可知列國各有是官﹐蓋親近之職﹐掌文書及記事者也。張蒼初爲秦禦史﹐主柱下方書。如淳曰﹕主四方文書也。則秦禦史亦專掌文書及記事﹐如周制老子柱下史之類﹐原非任以彈劾也。其後又使之監郡﹐蓋以近臣使作耳目於外﹐於是職司糾察﹐而有彈劾之任。漢初因之﹐遂專爲風憲官﹐而掌文書記事歸之太史﹐判然分兩職矣。按《三王世家》請立閎﹑旦等爲王疏﹐則丞相莊靑翟居首﹐而禦史大夫張湯次之。旣奉制可﹐則制書由禦史大夫湯下丞相﹐丞相下中二千石﹐二千石下守相。是猶沿秦制﹐禦史爲掌文書之官﹐故先從禦史﹐方下丞相也。王充《論衡。量知篇》亦云﹕禦史之遇文書﹐不失分銖﹐以其習而熟也。

○祭酒祭酒本非官名﹐古時凡同輩之長皆曰祭酒。蓋次食聚會﹐必推長者先祭。胡廣曰﹕古禮﹐賓客得主人饌﹐則老者一人舉酒以祭﹐示有先也。《史記。荀卿傳》﹕齊襄王時﹐田駢之屬皆已死﹐荀卿最爲老師。齊尙修列大夫之敬﹐而荀卿三爲祭酒。《漢書。淮南王傳》﹕伍被諫曰「吳王賜號爲劉氏祭酒。」注云﹕吳王濞於宗室最尊﹐故曰劉氏祭酒也。《後漢書》﹕班超賤時﹐有相者謂曰「祭酒布衣諸生耳﹐而當封侯萬里之外。」是布衣亦稱祭酒也。班固奏記東平王蒼曰「京兆祭酒晉馮﹐好古樂道。」亦以布衣稱祭酒也。卓茂爲門下掾祭酒﹐蔡順爲郡東閣祭酒﹐龍丘萇爲議曹祭酒。是掾吏皆有祭酒也。劉寬行縣﹐輒引學士祭酒﹐執經對講。是學士亦有祭酒也。張興爲侍中祭酒﹐是近禦亦有祭酒也。蓋同官長者則號祭酒﹐故張魯以鬼道惑眾﹐令其弟子領部眾者﹐亦皆號祭酒也。後漢《百官志》﹕博士祭酒一人﹐本僕射也。光武初攺爲祭酒。《蘇竟傳》﹕竟以明《易》爲博士講書祭酒。按博士十四人﹐皆六百石﹐博士祭酒亦六百石﹐可見其官同﹐但以之爲長耳。然後世國子監之有祭酒﹐實自此始。蓋漢時博士之官卽太學師儒也。

○監司官非刺史範文正公爲人作墓志﹐以轉運史爲刺史。尹師魯言其誤﹐卽攺之。今人以各巡道比古之刺史﹐亦非也。古刺史正如前明巡按禦史耳。巡按禦史以七品官彈劾督撫以下﹐蓋取其官輕而權重。官輕則愛惜身家之念輕﹐而權重則整飭吏治之威重。漢武設十三部刺史﹐正是如此。其秩僅六百石﹐而以六條察二千石﹐其官皆屬禦史中丞。《薛宣傳》﹕宣爲中丞﹐執法殿中﹐外總部刺史是也。﹝《漢官儀》亦云﹕禦史中丞﹐外督部刺史﹐內領侍禦史。﹞其制本起於秦。《史記》﹕秦泗川監平。注云﹕秦時禦史監郡﹐若今刺史。是秦已有此職﹐漢惠帝國之﹐文帝攺用丞相吏。《漢官舊儀》﹕丞相初置吏十五人﹐皆六百石﹐爲東西曹。東曹九人﹐出督州爲刺史是也。攺置部刺史﹐乃武帝元封元年之制。凡刺史稱傳車﹐吏稱從事﹐居無常處﹐吏不成臣﹝見《魏書。夏候玄傳》﹞。此其大較也。郡守不得面奏事﹐而刺史得面奏事。《京房傳》云「臣爲刺史﹐又當奏事﹐而議者不悅﹐乃以臣爲太守﹐所以隔絕臣」是也。﹝按漢郡守亦得奏事﹐王溫舒爲河內守﹐私置馬五十匹馳奏是也。但不得面奏事。而《後漢書。百官志》刺史每歲終詣京師奏事。光武攺制﹐乃詔刺史因計吏奏事﹐不必赴京。﹞有旣爲刺史之後﹐乃遷郡守者﹐蓋其秩本卑﹐遷守非黜。如黃霸以揚州刺史爲潁川太守﹐陳咸以部刺史歷東郡太守是也。是刺史本禦史中丞所屬﹐其秩甚卑﹐而可以彈治大吏﹐與前明巡按禦史一一相似。其稍有不同者﹐漢刺史專察二千石長吏﹐而丞尉以下則二千石所察﹐刺史不與焉。《朱博傳》﹕博爲冀州刺史﹐吏民遮道訴事﹐博下令曰「欲言縣丞尉者﹐刺史不察黃綬﹐各自詣郡。欲言二千石墨綬長吏者﹐刺史還治所受治之。」是漢刺史不察丞尉﹐而明巡按則無所不察耳。其沿革亦有可考者。西漢至成帝時﹐翟方進以爲﹕《春秋》之義﹐用貴治賤﹐不以卑臨尊。刺史位下大夫﹐而臨二千石﹐輕重不相準。乃奏罷刺史﹐攺制州牧。後朱博爲禦史大夫﹐仍奏復刺史。王莽時又置州牧﹐如《劉聖公傳》荊州牧發兵攻綠林兵﹐反爲綠林所敗是也。更始因之﹐亦置州牧﹐如幽州牧苗曾爲光武所誅是也。公孫述亦假益州牧以起事﹐而光武初亦仍州牧之制﹐如以朱浮爲幽州牧﹐郭爲雍州牧是也。至建武十八年乃罷州牧﹐仍置刺史十二人﹐而其制比西漢稍異。舊制﹐州牧奏二千石長吏不任職者﹐事皆先下三公﹐遣掾史案驗﹐然後黜退。光武不復委任三府﹐而權歸刺史﹝見《朱浮傳》﹞。又舊制﹐諸刺史常以八月巡郡國﹐錄囚徒﹐考殿最﹐歲盡詣京奏事。光武攺令但因計吏奏事。此西﹑東漢刺史不同之制也。靈帝末﹐四方兵起﹐劉焉建議﹐以爲刺史威輕﹐宜攺置牧伯﹐選重臣以鎭之。遂以焉爲益州牧﹐黃琬爲豫州牧﹐劉虞爲幽州牧。州任之重自此始﹝見《劉焉傳》﹞。獻帝時﹐韓馥爲冀州牧﹐袁紹爲渤海太守﹐荀諶說馥曰「渤海𨿽郡﹐實一州也。今將軍處其上﹐袁氏必不能爲下。」馥遂以州牧讓紹。又劉表爲荊州刺史﹐統領八郡﹐貢至京師﹐詔加表爲荊州牧。公孫度據遼東﹐自稱平州牧﹐分置太守以下官。此又漢末攺刺史爲州牧之制也。故《三國誌》論曰﹕漢季以來﹐刺史總統諸郡賦政於外﹐非但如曩時司察而已。魏﹑晉因之。刺史任重者爲使持節都督﹐有一刺史而都督十數州軍事者。其次爲持節﹐又次爲假節。其時郡各有太守﹑丞﹑尉﹐而刺史統之。隋開皇三年﹐罷郡﹐以州統縣﹐自是刺史之名存而職廢﹐所謂刺史者﹐乃太守之互名耳。唐武徳中﹐攺太守爲刺史﹐名𨿽屢更﹐而其職卽郡守之職也。其大將爲刺史者﹐則加節度使之號﹐連制數郡。而其屬郡爲刺史者﹐則曰支使﹐故刺史之職益輕﹐非復漢之舊矣。﹝開元中置諸道采訪使﹐得專停刺史。﹞﹝顧寧人云﹕漢刺史猶明之巡按禦史﹐魏﹑晉後刺史猶今之總督﹐隋以後刺史猶今之知府﹑知州而已。﹞

○兵馬司京師有兵馬司﹐專理捕盜及鬥毆等事。其制起於元世祖至元九年﹐攺千戶所爲大都路兵馬司﹐掌京城捕盜事﹐見《世祖本紀》。又《續通考》云﹕京南北有兩兵馬司﹐各至千人。每百戶所中產者一人充資發官﹐有綱運及流徒者至﹐則執兵導送﹐外此則不敢役﹐示專其捕盜職。

文信國至京﹐送兵馬司﹐械系空宅中十餘日。凡囚兵馬司者四年﹐始就戮。○吏部掣簽吏部掣簽﹐始於明萬曆中。孫丕揚爲冢宰時﹐大選﹐外官競爲請托。丕揚創爲掣簽之法﹐分簽爲四隅﹐東北則北京爲主﹐而以山東及河南之汝﹑彰﹑歸﹐南京之盧﹑鳳﹑淮陽附之﹔東南則南京﹑浙江﹑福建﹑江西﹑廣東爲主﹐而以河南之懷慶﹑開封﹑河南﹑南陽﹐湖廣之鄖陽附之﹔西南則以湖廣﹑四川﹑雲南﹑貴州爲主﹐而廣西之柳州﹑南寧﹑慶遠﹑潯州﹑太平附之。至於起復調簡﹐地僻缺孤﹐或人浮於缺﹐則又借附近之地﹐以通簽掣之窮。吏部之有簽﹐自此始也。見《明史。選舉志》及《東林列傳》﹐亦見顧仲恭《竹簽傳》﹐按於愼行《筆墨》謂孫公患中人請托﹐故創爲此法﹐一時宮中相傳﹐以爲至公﹐下逮閭巷﹐亦翕然稱頌﹐而不知非體也。古人見除吏條格﹐卻而不視﹐柰何自處於一吏之職﹐人才長短﹐資格髙下﹐皆所不計乎﹖顧寧人亦主其說。然吏獘日滋﹐自不得不爲此法﹐所以二百年來卒不能攺﹐此亦時勢之不得不然也。

○奏本擡頭凡奏事遇至尊﹐必髙其字於眾行之上﹐蓋自古已然。《魏志》﹕景元元年﹐詔尊崇燕王之禮﹝燕王宇乃常道鄕公之父﹞﹐凡奏事上書稱燕王者﹐皆上平。可見古時凡稱君上﹐髙出本文之上﹐今曰上平﹐蓋另行起而與本文相平﹐以殺於天子之式耳。

○行香外省文武官﹐每朔望﹐例向文武廟行香。按行香之名起於六朝。《南史》﹕何尙之於宅設入關齋﹐自得香。南齊魚復侯子響誅後﹐武帝心悔之﹐百日於華林園作齋親自行香。岑敬之﹝應作「岑之敬」﹞於重云殿法會﹐梁武帝親自行香﹐見之﹐遂除博士。此行香之見於六朝者。唐﹑宋以來﹐則皆以國忌日行香。﹝程大昌《演繁露》謂國忌行香﹐本起於後魏。﹞《通鑑記事》﹕唐太宗崩﹐武才人出感恩寺爲尼。忌日﹐髙宗詣寺行香﹐見之﹐才人泣﹐上亦泣。《唐摭言》云﹕相琮有門下客郭薰應試﹐琮爲之地﹐主文趙騭無計拒之。會列聖忌辰﹐宰執己下俱於慈恩寺行香﹐忽有彩帖千餘隨風飄至﹐皆有新及第進士郭薰一事。公卿相顧囅然﹐騭因是得黜薰。《遼史》﹕統和中﹐詔景宗忌日﹐諸道遣官行香飯僧。《燕翼貽謀錄》﹕眞宗大中祥符二年九月﹐詔宣祖﹑昭武帝﹑昭憲後忌日前一日不坐朝﹐羣臣進名奉慰﹐寺觀行香﹐禁屠廢務﹐著於令。《王文正遺事》云﹕舊制﹐國忌送疊命宰相﹑參知政事一員﹐率文武常參官﹐赴佛寺行香﹐內職不與焉。景徳中﹐陳堯叟﹑王欽若爲樞密使﹐率內職同赴﹐乃聽。《文昌雜錄》云﹕大忌﹐百官集相國寺﹐俟宰相至﹐百官班立於庭中﹐揖訖﹐然後行香。後攺景靈觀行香。《道山淸話》云﹕溫公在永興﹐一日因國忌行香﹐幕客有事欲白﹐誤觸燭臺﹐污公衣。公不動﹐亦不問。《容齋隨筆》云﹕景徳二年三月﹐元徳皇后忌辰﹐中書樞密院文武百官並赴相國寺行香。據此數事﹐則行香唐﹑宋時皆以國忌﹐非必朔望也。《西溪叢語》﹕朱梁時﹐大明節百官行香祝壽。則又有行之祝壽者﹐然皆未定有朔望之制。若朔望朝拜﹐則宋𨿽有之﹐而不曰行香。錢文僖畱守西都﹐應天院有三聖象﹐去府十里﹐每朔望﹐集眾官朝拜。未曉而往﹐拜畢﹐飲三杯而退。文僖戲爲句曰「正好睡時行十里﹐不交談處飲三杯。」是朔望朝拜亦是舊制﹐而與行香爲兩事。王棠《知新錄》謂﹕洪武十七年﹐詔朔望日郡縣官以下詣學行香。則朔望朝拜及行香並爲一事﹐乃洪武制。

○授官表讓古人授官﹐例有讓表。劉謂本唐﹑虞﹑禹讓稷﹑契﹑臯陶之遺意。《文心雕龍》曰﹕昔晉文受冊﹐三辭從命。是以漢末讓表﹐以三爲斷。曹操著令﹐表不必三讓﹐又勿得浮華﹐所以魏初表章指事造實。今按晉張華《三讓公封表》﹐羊祜《辭開府表》﹐庾亮《讓中書監表》﹐任有《爲齊明帝讓宣城郡公表》《爲範尙書讓吏部封侯表》﹐皆傳於世。《世說》﹕王述轉尙書令﹐事行便拜。其子文度曰「故應讓。」述曰「汝謂我不堪耶﹖」文度曰「何爲不堪﹐但克讓自是美事。」述曰「旣云堪﹐何爲復讓﹖」《宋書。王華傳》﹕宋世惟華與劉湛不爲飾讓﹐得官卽拜﹐以此爲常。《北史。郭祚傳》﹕魏孝文以李彪爲散騎常侍﹐旣而悔之﹐謂祚曰「朕昨誤授人一官。」祚曰「豈容聖詔一行﹐而有差異。」帝沈吟曰「此自應有讓表﹐因其讓﹐朕欲別授一官。」須臾﹐彪有啟曰「伯石辭卿﹐子產所惡﹐臣欲之已久﹐不敢辭讓。」帝嘆謂祚曰「卿之忠諫﹐李彪正辭﹐使朕不能自決。」遂不換李彪官。又孝文愛馮誕﹐除官日﹐親爲作三讓表﹐將拜﹐又爲作謝表。《邢邵傳》﹕有一貴人﹐初授官享客﹐邵與袁翻俱在座。翻意主人托已爲讓表﹐主人乃命邵作之﹐翻甚不悅。可見昔人每授官﹐必作讓表﹐固是難進易退之意。然沿習日久﹐虛僞成風﹐浸尋及於唐﹑宋﹐益襲爲故事。在上者旣授之以官﹐必不因其讓而收回成命﹔在下者亦明知其辭不允﹐特借一辭以鳴髙。觀唐﹑宋諸人集中﹐內外制詞﹐多有批答不允及斷來章不允之詔﹐上下相接以僞﹐徒費筆墨﹐甚可笑也。本朝之制﹐凡三品以上遷官者﹐但有謝折﹐無僞爲辭讓之事﹐於以見朝廷尊嚴﹐風气惇實﹐迥軼前代萬萬矣。○換官不換印古時每授一官﹐必鑄一印﹐非如後世之官換而印不換也。《漢書》朱買臣爲會稽太守﹐先衣故衣懷印綬步歸郡﹐與邸吏共食。吏竊見其綬﹐怪之﹐視其印﹐則會稽太守章也。吏驚﹐出語掾吏﹐遂白守丞共迎之。是時買臣未蒞任與舊守交代﹐而先已懷印而來﹐可知漢制每授一官﹐卽刻一印與之。武帝以汲黯爲淮陽太守﹐黯伏謝不受印綬﹐詔彊與之。又可見除官時卽予印綬而去﹐非如後世之到任始接印也。又《張安世傳》﹕安世薨﹐天子贈印綬。則印綬且以之送葬矣。《魏志》﹕王淩被誅﹐並燒其印綬。誅其人而並燒其印﹐益可知印不必授後官矣。《魏氏春秋》﹕許允善相印﹐將拜鎭北將軍﹐以印不善﹐使更刻之﹐如此者三。晉王瑩拜丹陽尹﹐鑄印﹐六鑄六毀。及成﹐頭缺﹐補而用之﹐居職六日而卒。益可見易一官必刻一印矣。其尢明白可據者﹐《南史》﹕孔琳之議曰「官莫大於帝王﹐爵莫尊於公侯。而傳國之寶﹐歷代遞用﹐襲封之印﹐奕世相承。貴在承舊﹐無取攺作。今世惟尉一職獨用一印﹐至於羣官﹐每遷悉攺。討尋其義﹐實所未諭。若謂官各異姓﹐與傳襲不同﹐則未若異代之爲殊也。若或因有誅夷之臣﹐避其凶穢﹐則漢用秦寶﹐未聞因子嬰被戮而棄不用也。而終歲刻鑄﹐喪工消實﹐金融銅炭之費﹐不可勝言。請眾官卽用一印﹐無須攺作。若新置官及官多印少﹐然後鑄。」益可見古人官印之制。後世換官不換印﹐其卽本於琳之之議歟﹖

○假守秦﹑漢時﹐官吏攝事者皆曰假﹐蓋言借也。《史記》﹕秦王政十六年﹐發卒受地於韓南陽假守騰。又項羽殺宋義﹐諸將因共立羽﹐爲假上將軍。陳涉以吳叔爲假王﹐監諸將擊秦。景駒自立爲楚假王。尉佗以法誅秦吏﹐以其黨爲假守。韓信破齊﹐請爲假王鎭之。《西域傳》﹕遣騎假司馬爲斥堠﹐屬校尉。王莽攝位﹐稱假皇帝。《後漢書》﹕竇固以班超爲假司馬。凡此皆言攝也﹐非眞假之假也。其官吏試職者則曰守。尹翁歸爲東海太守﹐入守右扶風﹐滿歲爲眞。張敞以冀州刺史守太原太守﹐滿歲爲眞。王尊以光祿大夫守京兆尹﹐後爲眞。薛宣由陳畱太守入守左馮翊﹐滿歲稱職爲眞。朱博由瑯牙太守入守左馮翊﹐滿歲爲眞。張升爲郡綱紀﹐以能守外黃令﹐論殺臧吏。或譏升守領一時﹐可足趣明威戮乎﹖卓茂初爲密令﹐郡太守以其不能﹐乃爲置守令。所謂守令者﹐亦卽攝事之令也。凡試職皆曰守﹐如今初任官有試俸之例也。衛宏《漢官舊儀》﹕丞相史物故﹐調禦史﹑少史守。若禦史﹑少史以事他出﹐調禦史﹑少史屬守。此亦攝事稱守之證。《舊唐書。百官志》﹕文武自一品至九品﹐各有散官﹝如文則光祿大夫以至將仕郎﹐武則鎭軍將軍至校尉﹑副將﹞﹐謂之本品﹐職事則隨才錄用﹐或從閒入劇﹐或去髙就卑。貞觀令以職事髙者爲守﹐職事卑者爲行﹐仍各帶本位。其欠一階者爲兼。永徽以來﹐欠一階者﹐或爲兼﹐或爲守﹐參而用之。其兩職事者﹐亦爲兼。咸亨二年始一切爲守。

《文昌雜錄》﹕潞國文公守太尉﹐皇弟雍王﹑曹王守司空﹐鄭國富公﹑濟陽曹郡王守司徒﹐三公官備﹐近世未有也。

●卷二十七○按月分俸《南史。阮長之傳》﹕宋以前郡邑官田祿﹐以芒種爲斷。芒種前去官者﹐則一年祿悉歸後人。至元嘉末﹐始攺此科﹐計月分祿。是按月分俸﹐自宋元嘉末始也。然《封氏聞見記》﹕準例替人﹐五月五日以前到者﹐得職田米。髙利自濠州攺楚州﹐欲以米讓前人﹐乃到處淹泊﹐候過數日始到。士論稱之。則唐制又不按月也。或此職田米又是亻奉外所得﹐另有一例耳。

○京官月費京官俸銀之外﹐別有月費一種﹐起於前明。明初﹐諸司皂隸主騶從﹐宣徳間始有納銀免役者。因楊士奇言﹐亦京祿薄﹐攺名曰柴薪銀。天順以來﹐始以官品崇卑定立名數﹐每歲銀解戶部。在京諸司則皆出自畿內及山東﹑山西﹑河南州縣﹐南京諸司則皆出自南畿。此月費所由來也﹝見傅維麟《明書。楊士奇傳》﹞。按宣徳時﹐顧佐爲都禦史﹐有姦吏誣奏佐受隸金﹐私遣歸。上密以語楊士奇﹐士奇曰「中朝官俸薄﹐僕馬薪芻皆資之隸。遣隸歸﹐隸得歸耕﹐官得資費﹐朝官皆然。蓋自永樂中至今﹐先帝固已知之﹐以故增朝官俸。」﹝《顧佐傳》﹞○預借俸錢選人出京﹐必借京債﹐其利最重﹐到任卽須子母償還﹐最爲陋獘。令甲﹕凡謁選官得缺後﹐預借養廉﹐以免丐貸﹐所以卹下養廉﹐法至善也。按《舊唐書。武宗紀》﹕會昌二年二月﹐中書奏﹕選官多京債﹐到任塡還﹐致其貪求﹐罔不由此。今請令得官者﹐許連狀相保﹐戶部各備兩月加給料錢﹐至支時折下。所冀初到官任﹐不帶息債﹐衣食稍足﹐可責淸廉。「從之。又宋元中﹐孫覺奏云﹕」臣備員吏部﹐見每一闕出﹐爭者至一二十人﹐𨿽煙瘴地亦不辭。嘗訪其故﹐以授遠闕例得先借料錢﹐遠者三月得四十餘千故也。「則此制唐﹑宋亦有之。○致仕官給俸致仕官給俸之例﹐起於漢平帝詔天下吏二千石以上年老致仕者﹐三分其祿﹐以一與之終身。蓋其時王莽專政﹐欲以收眾心﹐故有此舉也。﹝《白虎通》云﹕七十致政﹐其有盛徳者畱﹐賜之幾杖﹐在家者三分其祿﹐以一與之。又引《王記》曰﹕臣致仕於君者﹐養之以其祿之半。是漢時本有此說﹐而莽竊之以邀譽耳。﹞然《漢書》石奮以上大夫祿歸老於家﹐周仁以二千石祿歸老﹐張歐請免﹐天子亦寵以上大夫祿歸老﹐則優老之典﹐本不自莽始﹐特未著令以前致仕﹐給祿須出特恩﹐旣著令以後﹐則凡二千石以上致仕者皆可得耳。歷代致仕給俸之例﹐有著爲定令者﹐有不著爲定令者。《後漢書》﹕鄧彪請老﹐章帝賜錢三十萬﹐以二千石祿終其身。第五倫請老﹐以二千石俸終其身。劉昆乞骸骨﹐詔賜洛陽第捨﹐以千石祿終其身。則王莽之制﹐至東漢已廢﹐其給俸者仍出特賜也。《唐書》﹕虞世南致仕﹐詔祿賜同於職事。許敬宗致仕﹐仍朝朔望﹐續其俸祿。唐休請老﹐給一品全祿。張仁願致仕亦給全祿。宋請老﹐以全祿退居東都。王邱旣老﹐藥餌不給﹐詔給全祿﹐以旌潔吏。解琬告老﹐詔以金紫光祿大夫致仕﹐準品給全祿。楊於陵致仕﹐詔俸料全給。元時許有壬致仕﹐給俸終其身。閻復乞歸﹐給半俸終其身。此不著爲令而出特恩者也。《後魏書》﹕孝明帝令年滿七十致仕者﹐給半祿。《隋書》﹕大業五年詔﹐品官七十以上不堪居職者﹐量給廩祿﹐以終其身。《遼史》本紀﹐穆宗詔左右從班老耄者﹐增俸以休於其家。宋初致仕官給俸亦出特恩。如王彥超致仕﹐太祖詔給大將軍俸。上官正致仕﹐賜全俸﹐仍給以見錢。至太宗淳化元年﹐始詔凡致仕官皆給半俸。﹝《獨醒志》謂﹕宋自章聖後﹐始命致仕者給半俸。則太宗時猶未著爲令﹐與《宋史》互異。﹞眞宗大中祥符五年﹐詔賜致仕官全祿。仁宗景二年﹐詔自今兩省﹑大卿﹑監正﹑刺史﹑ト門使以上致仕﹐給俸如分司。《金史》﹕熙宗詔文武官五品以上致仕者給半俸。世宗又詔職官年七十以上致仕者給半俸。此著爲定令﹐凡致仕者皆得之﹐不必隨時請旨者也。宋又有宮觀使﹐爲致仕者食祿之地。《神宗紀》﹕制宮觀官﹐以處卿監﹑監司﹑知州之老者。其議本起於王安石﹐靑苗法行﹐諸老臣多致仕去﹐故設此以慰之。然王旦致仕﹐以太尉領玉淸昭應宮使。初旦以宰相兼使﹐今罷相﹐猶領之。其專領使自旦始﹐則致仕兼宮觀使神宗以前已有之﹐又不自安石始。蓋神宗以前僅爲宰相優老之地﹐至神宗時乃多立各路宮觀名目﹐使卿監以下皆得藉此食俸耳。又《宋史。謝泌傳》云﹕近制﹐文武官告老皆遷秩給半俸。泌請自今七十以上求退者﹐許致仕﹐因疾及犯贓者﹐聽從便。詔從之。然宋時𨿽以疾去及犯贓去者﹐皆得邀遷秩給半俸矣。此又立法太濫也。明初無加恩致仕官之例。《明史。楊鼎傳》﹕成化十五年﹐鼎致仕﹐賜敕馳驛歸﹐命有司月給米二石﹐歲給役四人。大臣致仕有給賜﹐自此始。自後多有月廩歲夫之制。然宣徳中顧佐致仕﹐賚鈔五十貫﹐命戶部復其家﹐則已有加恩者。又成化七年﹐禦史奏致仕尙書魏驥年已九十八歲﹐乞仿前代優老故事。詔遣行人存問﹐有司月給米三石。命未至而卒。此皆明代加恩致仕官故事﹐然視唐﹑宋則甚減矣。

○誥敕本朝之制﹐凡內外文武官所得誥命﹐皆有撰定文字﹐各按其品級塡寫。𨿽有大勢力者﹐欲增損一字不能﹐所以杜浮僞之風也。按《宋史。孫洙傳》﹕百官遷敍﹐用一定之詞。洙建言「羣臣進秩﹐事理各殊﹐而同用一詞。或一門之內﹐數人拜恩﹐而格以一律﹐殊爲苟簡。」詔自今封贈蔭補﹐每大禮一易﹐他皆隨等撰定。是宋制所謂大禮一易者﹐蓋亦有一定誥詞。至明則否。《湧幢小品》云﹕國朝文臣誥敕窮工極巧﹐大失絲綸之體。髙拱﹑張居正𨿽皆有禁﹐終不能攺。惟勛戚武弁﹐勒爲定式﹐篇篇一律。卽王府至重﹐然親王而下﹐壙志亦有定式﹐未免太泥。「倘有應敍功迹﹐從何記載乎﹖則前明之有定式者﹐惟勛戚武弁﹐而文臣皆隨時撰作﹐毋怪乎諛詞滿紙也。﹝《明史。許士柔傳》﹕故事﹐贈官誥﹐屬誥敕房中書職掌。崇禎初﹐追卹被魏奄所害諸忠臣﹐則翰林能文者亦爲之。後中書以爲侵官。崇禎三年﹐仍令誥敕中書爲之。﹞本朝則誥敕不論文武﹐皆有定式﹐而碑文﹑祭文﹐臨時令翰林諸臣撰擬﹐於禁絕諛僞之中﹐仍不沒人之實﹐可謂盡善矣。

○封贈洪景盧云﹕封贈先世﹐自晉﹑宋以來有之﹐迨唐始備。然唐世贈典惟一品乃及其祖﹐余官只贈父耳。長慶後稍變通﹐權徳輿罷相﹐爲檢校吏部尙書﹑興元節度使﹐表納檢校吏部尙書﹐請回贈其祖亻垂。詔不許納宮﹐而贈亻垂爲尙書禮部郎中。此後世贈之始也。《白樂天集》亦有戶部尙書楊於陵贈其祖爲吏部郎中﹐祖母崔爲郡夫人制詞。然徳輿身爲檢校吏部尙書﹐而贈其祖不過禮部郎中﹐於陵爲戶部尙書﹐而贈其祖不過禮部郎中﹐則亦不能以子孫之官全贈其祖也。《宋史》﹕李虛己當南郊恩封﹐請以罷妻封以授祖母。寇少孤﹐鞠於祖母王氏﹐及登朝﹐乞以妻封回授。趙槪逢郊﹐恩當任子進階﹐乞回其恩封母郡太君。詔皆許之﹐後遂爲例。此則宋時可以己官全贈其先﹐較唐制又稍優矣。元許有壬言「今制封贈祖父母﹐降於父母一等。」則元時封贈先世亦尙有差別。本朝令甲﹕一二品封三代﹐三品以下封二代﹐六品以下封一代﹐皆全用其本身官秩﹐並許以本身封典回贈其祖﹐則例封一代者﹐實亦得封二代。聖朝錫類之仁﹐超出前世萬萬矣。又前代回贈之例﹐有推及本生祖父者。《舊唐書》﹕崔植有《陳情表》﹐云「亡父嬰甫﹐是臣本生﹐亡伯甫﹐是臣承後。嗣襲𨿽移﹐孝心則在。請以在身官秩﹐特乞回贈本生。」詔贈嬰甫吏部侍郎。《容齋隨筆》云﹕宋李幼出繼於叔。入相﹐表求贈所生父母官誥。詔贈其本生祖溫太子太傅﹐祖母權氏莒國太夫人﹐本生父超太子太師﹐母謝氏鄭國太夫人。有明大臣中移封本生大父母者﹐有大學士楊士奇﹑少保朱衡﹑太宰張翰。其庶僚移封本生父母者﹐京官起於嘉靖中修撰諸大綬﹐外臣起於萬曆中長坦令劉學曾﹐異途起於嘉靖中都事歐陽念﹑鳴贊喬可躋﹐俱見《湧幢小品》。至本生祖父之外別有移封者﹐唐李徳裕爲荊南節度使﹐遇當追贈﹐奏乞回贈其兄故楚州刺史徳修﹐詔贈禮部尙書。劉總奏請追贈其外祖溪州刺史張懿﹐乃贈懿工部尙書﹐其妻李氏趙國夫人。宋王曾爲參知政事﹐以幼孤﹐育於叔父母﹐奏請攺葬。乃詔贈其叔宗元工部員外郎﹐母嚴氏懷仁縣太君。歐陽修少孤﹐其叔教之學。旣貴﹐乞以一官回贈。詔贈郎中。是又恩例之出於祖父外者也。近日大司寇胡公云坡幼鞠於其嫂﹐乞以本身誥封回贈﹐特蒙兪允。曠蕩之恩﹐無微不逮﹐更有非臣下意計所敢及者矣。

○父在封母不稱太王溥《五代會要》「母妻敍封事例」﹕乾元年﹐中書帖吏部廢置司﹐父在﹐母進封﹐合加太字事例申上。廢置司以前後格敕內﹐凡母皆加太字﹐在歿並同﹐卽不說父在不加太字。惟晉天福五年﹐中書舍人艾穎﹑八年尙書門郎中尹倔﹐皆父在﹐母封縣君﹐不加太字云云。蓋由子封母﹐固宜加太﹐而父在﹐母不稱太﹐亦情理之當然也。

○貼黃今刑部本及督撫題刑名本﹐例有貼黃﹐以篇幅繁多﹐節其略別爲一幅﹐貼於本後﹐所以便觀覽也。王敬哉《冬夜箋記》謂﹐明崇禎中﹐輔臣李國普奏仿古人撮黃之法﹐以定比式﹐遂沿至今。﹝顧寧人亦謂﹐崇禎元年三月﹐令上疏者自撮疏中大要﹐不過百字﹐附疏尾。﹞按唐本有貼黃之制﹐乃詔敕所用。葉石林云﹕唐降敕皆黃紙﹐有所更攺﹐亦以黃紙貼之﹐謂之貼黃。宋奏札皆白紙﹐而意有未盡﹐另以黃紙貼於後﹐亦謂之貼黃。是宋之貼黃﹐已與唐之貼黃異。然宋制貼黃乃奏札所不能盡者﹐另開條件﹐書以黃紙﹐附於正文之後。如司馬溫公﹑蘇東坡諸集皆有之﹐或一疏後至十數條。今貼黃則但摘取奏中緊要語貼於後。是宋貼黃主乎詳﹐今貼黃主乎簡﹐今之貼黃又與宋之貼黃異。且今奏疏用白紙﹐貼黃亦用白紙。按江鄰幾《雜誌》云﹕審刑奏案﹐貼黃上更加撮白。王阮亭謂不知撮白爲何語。抑知今之貼黃﹐正宋之撮白耳。

○仕宦避本籍《漢書》﹕嚴助﹐會稽吳人﹐旣貴﹐上問助居鄕時爲友婿富人所辱。助曰「願爲會稽太守」。乃拜助爲會稽守。又朱買臣﹐會稽郡吳人﹐後出爲會稽守。韓安國﹐梁成安人﹐爲梁內史。《後漢書》﹕景丹﹐櫟陽人﹐光武以其功封爲櫟陽侯﹐謂「富貴不歸故鄕﹐如衣繡夜行﹐故以封卿。」是漢時尙無回避之例。杜佑《通典》謂漢時丞尉及諸曹掾多以本郡人爲之﹐三輔則兼用他郡人﹐而必特奏。可見漢時掾屬官更無用本郡者。《蔡邕傳》﹕朝議以州縣相黨﹐人情比周﹐乃制婚姻之家及兩州人士不得互相監臨﹐於是又有三互法﹐禁忌轉密。邕乃上疏﹐極言其獘。然則回避本籍以及親族相回避之例﹐蓋起於後漢之季也。然魏﹑晉以來﹐亦有不拘此者。《魏書》﹕張旣﹐馮翊人﹐魏武使爲雍州刺史﹐謂之曰「還君本州﹐可謂衣繡晝遊矣。」朱靈﹐淸河人﹐魏文帝封爲兪阝侯﹐欲以晝繡榮之。《南史》﹕丘靈鞠﹐烏程人﹐爲烏程令﹐柳元景隨孝武入討﹐孝武曰「事成﹐何所欲﹖」元景曰「願還鄕裏。」及孝武卽位﹐乃以爲雍州刺史﹐以元景家襄陽也。張岱﹐吳郡人﹐爲吳郡太守。齊髙帝詔以家爲府。後從子緒亦爲吳郡太守。柳慶遠﹐襄陽人﹐梁武以爲雍州刺史﹐詔曰「卿衣錦還鄕﹐吾無西顧憂矣。」張敬兒﹐南陽人﹐以功乞爲本郡﹐乃除爲南陽太守。呂僧珍﹐東海人﹐梁武欲榮以本州﹐乃拜南兗州刺史。又以劉之遴爲南郡守﹐詔曰「卿母年髙﹐故令卿衣錦還鄕﹐盡榮養之道。」侯安都母樂居鄕裏﹐陳武帝乃以安都弟曉爲東衡州刺史﹐安都子祕爲始興內史﹐並在家侍養。孫﹐吳人﹐陳武帝謂曰「昔朱買臣願爲本郡﹐卿豈有意乎﹖」乃授吳郡太守。陳武帝本吳興人﹐在梁朝時﹐其子昌爲吳興太守。帝以鄕裏父老尊卑有數﹐特令蔡景歷爲佐吏輔之。《魏書》﹕毛鴻賓﹐北地人﹐孝明帝攺北地爲北雍州﹐以鴻賓爲刺史﹐曰「晝錦榮卿也。」遊明根告老﹐其子肇求解官歸侍。孝文帝欲令祿養﹐乃出爲本州魏郡太守。甄琛﹐中山人﹐後爲定州刺史。《北齊書》﹕封隆之﹐四爲冀州刺史﹐其本州也﹐素得鄕里人情。其子繪復爲本州。《後周書》﹕李穆一家叔侄三人﹐皆牧宰鄕裏。蘇亮﹐武功人﹐爲岐州刺史。朝廷以其作牧本州﹐特給鼓吹﹐先還家﹐並給騎士三千﹐羽儀遊鄕黨﹐歡飲旬日﹐然後入州。令孤熙﹐惇煌人﹐爲惇煌太守。晉公護謂曰「公一門之內﹐須得衣錦之榮﹐故命之。」王傑﹐金城人﹐爲河州刺史。朝廷以其勛望﹐故榮以本州。劉雄﹐臨洮人﹐周武以爲河州刺史。先已爲本縣令﹐至是復刺本州﹐鄕裏榮之。柳敏﹐河東人﹐爲河東郡守。𨿽統禦鄕裏﹐而處物平允﹐甚得時譽。蘇椿爲武功郡守﹐旣是本郡﹐惟淸儉自居。馮遷爲陜州刺史﹐遷本寒微﹐一旦爲本州﹐惟謙謹接待鄕邑。《隋書》﹕田式﹐祖安興﹑父長樂及式﹐三世爲本郡太守。此隋時不避本籍也。《唐書》﹕姜﹐上わ人﹐髙祖命爲秦州刺史﹐謂「故鄕錦衣﹐用答元勛。」丘和爲交趾太守﹐聞髙祖登極﹐來朝。帝以和本稷州人﹐乃命爲稷州刺史以自養。張士貴﹐洛州人﹐髙祖命爲洛州刺史﹐曰「令卿衣錦晝遊。」薛登﹐常州義興人﹐武后授爲常州刺史。張九齡﹐韶州人﹐以親老求歸養﹐玄宗乃以其弟九臯﹑九章爲嶺南刺史。賀知章歸老﹐詔以其子僧子爲會稽郡司馬﹐使侍養。﹝《封氏聞見記》﹕侍郎唐皎掌選﹐問選人穩便﹐對曰「家在蜀。」乃注吳。有言親在江南﹐卽注隴右。有一信都人﹐心希河朔﹐給曰「願得淮淝。」卽注漳滏間一尉。是朝廷特命者或不拘本籍﹐而選法原有回避本籍之例。﹞《宋史》﹕周祖以王晏家彭城﹐乃授爲武寧軍節度使﹐俾榮其鄕裏。王仁鎬﹐邢州人﹐周世宗授爲安國軍節度使﹐制曰「眷維襄國﹐實卿故鄕。分予龍節之權﹐成爾錦衣之美。」宋朝授本籍之例﹐大槪有三﹕一以便就養﹐一以優老臣﹐一以寵勛臣。《太祖本紀》﹕乾徳五年﹐縣尉鄢陵許永﹐年七十五﹐自言父年九十九﹐兩兄皆八十餘﹐乞一官以便養。乃授永鄢陵令。彭乘﹐益州人﹐求便養﹐得知普州。蜀人得守鄕郡自乘始。陳希亮﹐眉州人﹐初蜀人官蜀﹐不得通判州事﹐希亮以母老﹐願折資爲縣﹐乃令知臨津縣。朱昂家江陵﹐致仕時﹐詔以其子正辭知公安縣﹐以便侍養﹐許歸江陵。張泳﹐濮州人﹐初仕時﹐乞掌濮州市稅以便養﹐許之。蔡襄﹐仙遊人﹐以母老知福州﹐後又知泉州。楊繪﹐綿竹人﹐以母老請知眉州。劉﹐彭城人﹐知廣州﹐以母老求內徒﹐遂知徐州。喜曰「昔布衣隨計﹐今以侍從官三品典鄕郡﹐過始望矣﹗」洪皓自金歸﹐以母董氏年八十餘﹐乞補外。乃以徽猷閣學士出守饒州鄕郡﹝見《獨醒志》﹞。文文山﹐吉安人﹐初除湘南提刑﹐辭免﹐乞便郡養親﹐乃差知贛州﹝見《文山紀年錄》。此皆以親老而不避本籍也。按《眞宗紀》﹕詔親老無兼侍者﹐特與近任。《仁宗紀》﹕選人父母年八十以上者﹐權注近官﹐是宋時本著爲令。﹞邢以老乞給假歸曹州﹐上曰「便可權與本州﹐何須假耶﹖」遂拜工部尙書﹑知曹州。呂大防﹐藍田人﹐罷相﹐攺永興軍使﹐便其鄕社。任中師年老﹐上書言「家本曹州﹐願得守曹。」遂以之知曹州。範純夫引疾乞歸﹐章十上﹐乃得請﹐以待制知梓州﹝見《晁氏客語》﹞。韓子華兄弟爲潁州貴族﹐罷相後﹐仍帥鄕郡。或賀以啟曰「夙推荀氏之龍﹐仍致潁川之鳳。」﹝見《王公四六話》﹞湯思退知樞密院事﹐垂相而病﹐除大資政﹐畱守金陵﹐卽其鄕也。未第時﹐兄弟皆就食府庠﹐人以爲榮﹝見周益公《玉堂雜記》﹞。此皆以優禮老臣﹐使不避本籍也。韓魏公﹐安陽人﹐後出鎭大名﹐卽其鄕郡。歐陽公爲作《晝錦堂記》。公歿後﹐其子忠彥以墳墓缺照管﹐乞以其弟粹彥監相州酒稅。神宗禦批曰「韓琦有功於國﹐特依所乞。今後常注其現仕子孫一人﹐隨本資任當相州一差遣。」﹝見《韓魏公君臣相遇傳》﹞後琦之孫治守相州﹐治之子肖冑乞侍其父疾﹐詔卽除肖冑守相州﹐代其父任。徽宗謂曰「先帝詔韓氏世官於相﹐今父子相代﹐榮事也。」琦守相﹐作晝錦堂﹐治作榮歸堂﹐肖冑又作榮事堂﹐三世守鄕郡﹐人以爲榮。此又特寵勛臣﹐而使世官鄕邑﹐不避本籍者也。其他亦有不盡關優老便養﹐而使官於鄕者。王﹐大名人﹐太祖使領大名﹐謂曰「此卿故鄕﹐所謂晝錦者也。」範促淹﹐蘇州人﹐亦嘗知蘇州。汪彥章﹐微州人﹐後仍知徽州﹐其謝表有曰「城郭重來﹐疑千載去家之鶴﹔交遊半在﹐或一時同隊之魚。」至南宋之末﹐以軍事重﹐更多有使守鄕郡者。李芾家衡州﹐攝湘潭縣﹐知永州﹐又知潭州。崔與之﹐廣州人﹐後以廣東安撫使知廣州﹐卽家治事。陳﹐常州人﹐初爲丹徒縣尉﹐後攝常州通判﹐守城死。此又以軍興需人不避本籍也。﹝按《髙宗紀》﹕紹興二年﹐詔監司避本貫。則宋制回避本籍﹐惟在監司。故應孟明﹐婺州人﹐除浙東提點刑獄﹐以鄕郡引嫌﹐乃攺授江東。﹞《金史》﹕李晏﹐澤州髙平人﹐年老致仕﹐乃詔其子昭略爲澤州刺史。張大節﹐代州人﹐徒知太原府﹐以並代鄕郡﹐故榮之。元世祖時﹐許衡歸老河內﹐特命其子師可爲懷孟總管以便養。吳當﹐撫州人﹐爲江西肅政廉訪使﹐左遷撫州總管。趙雍﹐湖州人﹐松雪之子﹐爲昌國海寧守。則金﹑元時亦間有不避本籍者。回避之例﹐至明始嚴。然太祖初設浙東提刑﹐卽以龍泉人章溢爲僉事﹐又命其子存道守處州。而處州人胡深﹐亦爲浙東行中書省左右司郎中﹐總制處州軍民事。又洪武四年正月﹐河南府知府徐麟以母老﹐家在蘄州﹐請終養﹐詔卽攺爲蘄州知府。是太祖時固不拘鄕貫也。《漱石齋閒談》記永樂中。命禦史邵巡按兩浙﹐辭以本籍不當往。上曰「以卿浙人﹐知浙中利病故耳。」浙人授浙官﹐卽須辭免﹐則回避本籍已爲成例可知。以後亦間有不回避者。葉春﹐海鹽人﹐宣徳﹑正統間凡三爲浙江巡撫﹐治事於鄕。王彰﹐彰徳人﹐亦巡撫河南。《彰傳》謂﹕終明之世﹐大臣得撫鄕土者﹐彰與春而已。然此外亦尙有王瑜﹐淮安人﹐後鎭淮安﹐總督漕運﹔魏源﹐江西建昌人﹐宣徳中永新民亂﹐帝命源往撫之﹔又景泰中﹐命吳人楊翥之子爲本邑主簿﹐是亦不止春與彰二人而已也。本朝督撫大吏﹐亦往往有此。蓋常調官例須回避﹐所以杜瞻徇之獘。至於親信大臣﹐原可不拘成例﹐是固立賢無方之意也。其常調官仍有親老攺補近省之例﹐旣不礙於臨下﹐又可便於養親﹐可謂通乎人事﹐斟酌至當矣。

○親族回避親族回避﹐起於後漢﹐已見《蔡邕傳》。按《晉陽秋》﹕劉弘爲荊州都督諸軍事﹐詔以弘婿夏侯陟爲襄陽太守﹐乃荊屬郡也。弘表陟姻親﹐舊制不得相監臨。乃罷之。可見晉時此例已嚴。《宋書》﹕劉祗爲中書郎﹐江夏王義恭領中書監﹐服親不得相臨﹐表求解職。孝武詔曰「昔二王兩謝﹐俱至崇禮﹐自今三臺五省﹐並同此例﹝原漏」例「字﹞。」《唐書》﹕賈惇頤爲瀛州刺史﹐弟惇實爲饒陽令。舊制﹐大功之嫌不連官。朝廷以其治行相髙﹐故不徒以示寵。此以其治行特破成例﹐則親族回避之例自嚴也。楊於陵爲戶部侍郎﹐其子嗣復遷社部員外郎﹐以父子同省﹐乞換他官。詔同司親大功以上﹐非聯判勾檢官長皆勿避﹐官同職異﹐𨿽父子兄弟無嫌﹝時各部同一尙書省﹐故云同省﹞。此又於應回避之中稍示區別﹐職事不相統攝者﹐不必避也。韋抗爲禦史兼按察京畿﹐弟拯方爲萬年令﹐兄弟領本部﹐時以爲榮。此𨿽職相統攝﹐然或以按察系暫時差遣﹐非久任者故爾。《元史》﹕大徳七年﹐以行省官久任﹐多與所隸編氓聯姻害政﹐詔互遷之。然大徳八年又詔﹕父子兄弟有才者﹐許並居風憲。則元時親族回避尙疏闊矣。

○起復俗以滿服後補官爲起復﹐此甚非也。《霏雪錄》云﹕起復者﹐喪制未終而奪情起視事﹐如歐公所作《晏元獻神道碑》「遷著作佐郎﹐丁父憂去官﹐已而眞宗思之﹐卽其家起復爲淮南發運使」﹐及史嵩之遭父喪經營起復是也。又宋制並系之官銜﹐如「起復左僕射中書門下平章事臣趙普」是也。今以服闋爲起復﹐誤矣。又趙《朝野類要》云﹕以解官持服而朝廷特擢用者﹐名起復﹐卽奪情也。王阮亭亦引此以證俗說之謬。今按《南使》蕭坦之居母喪﹐起復爲領軍將軍。《舊唐書》蘇瑰卒﹐詔其子起復爲工部侍郎。抗表固辭﹐詔許終制。張九齡喪母﹐詔奪哀起復同中書門下平章事。九齡固辭﹐不許。《通鑑》﹕唐順宗時﹐王叔文用事﹐旣而有母喪﹐韋執誼多不用其語﹐叔文乃日夜謀起復。憲宗時﹐昭義節度使盧從史遭父喪﹐朝廷無起復之命﹐乃賂宦官吐突承璀﹐請發本軍討王承宗﹐以冀起復。昭宗時﹐韋貽範爲相﹐多受人賂﹐許以官。遭母喪﹐去位日﹐爲債家所噪﹐乃日夜謀起復。此皆在喪起復者也。《五代史》﹕鄭餘慶嘗采唐士庶吉凶禮爲《書儀》兩卷﹐明宗見其有起復之制﹐嘆曰「儒者所以隆孝悌﹐無金革之事而起復﹐可乎﹖」《宋史》夏竦丁母憂﹐潛至京師﹐依中人張懷徳爲助。王欽若方善竦﹐遂起復知制誥﹐以左司郎中爲翰林學士。楊億丁母憂﹐未卒哭﹐起復爲工部侍郎。《元史》﹕監察禦史陳思謙言﹕內外官非文武全才及有金革之爭者﹐不許奪情起復。是元時亦尙不以服闋爲起復也。

按﹕《宋史》向子湮坐言者降三官﹐起復知潭州。則凡降官而復職者﹐亦皆謂之起復﹐又不專指停喪授職者。

○未葬親不許入仕古時又有親未葬不得入仕之例。《晉書。載記》﹕常煒言「魏﹑晉之制﹐祖父未葬者﹐不聽服官。」按鄭默﹑華е二傳﹐其時𨿽不行三年喪﹐然未有不葬而仕者。《南史》﹕兗州刺史滕括﹑烏程令顧昌﹐皆以不葬親而入仕爲淸議所鄙。《唐書》﹕顏眞卿劾奏朔方令鄭延祚母死不葬三十年﹐有詔終身不齒。是唐時𨿽未有定例﹐而犯者必黜其官。周廣順中﹐詔親未葬者不許入仕。《宋史》﹕吳充奏﹕士大夫親歿﹐或槁殯數十年﹐宜限期使葬﹐著爲令。又劉綜奏﹕京朝官當任遠官者﹐率以父母未葬爲辭﹐意求規免。請自今父母葬者﹐許請告營辦﹐審官投狀﹐明言父母已葬﹐方許依例考課﹐違者並罷其官。從之。是周﹑宋時嘗著爲令甲。按《劉傳》﹕與弟煥皆侍從﹐而親喪未葬﹐坐奪職。《王子韶傳》﹕禦史張商英劾子韶不葬父母而冒轉運使判官之任﹐乃貶知商郵縣。又《道山淸話》﹕孫莘老入相﹐不及一年而罷﹐坐父死不葬故也。後莘老作《家廟記》自辧﹐劉器之爲其集序﹐可見宋時此禁甚嚴。

○一產三男有賞令甲﹕一產三男者﹐督撫具本達部﹐照例給賞。此本古制也。《國語》﹕越王勾踐時﹐民間生三男者﹐公與之母。注﹕乳母也。生二人者與之餼。是此制本起於勾踐。漢章帝賜諸懷妊者胎養谷人三石﹐復其夫勿算﹐則並於懷胎時亦給以養贍矣﹝見《宋史。韓綱傳》﹞。《晉載紀》﹕石勒時﹐黎陽人陳武妻一產三男一女﹐賜以乳婢一口﹑谷一百石﹑雜糸采四十匹。堂陽人陳豬妻產三男﹐賜衣帛廩食﹐乳婢一口﹐復三歲勿事。《北史。邢邵傳》﹕舊格生兩男者賞羊五口﹐不然則絹十匹。僕射崔暹奏革之。邵云「此格不宜輒斷。」可見漢﹑魏以來﹐以爲定制。至如各史本紀遇此事必書﹐則始於《五代史》。如後唐同光二年左熊威將趙暉妻一產三男子﹐天成元年硤石縣民髙存妻一產三男子﹐漢乾元年內黃民武進妻一產三男子是也。歐陽公謂此因變異而書者。《金章宗紀》﹕禮官言﹕一產三男﹐內有才行可用者﹐量材敍用。其奴婢所生﹐舊制官給錢百貫﹐以資乳哺﹐尙書請更給四十貫﹐贖以爲良。制可。

○旌門法式《五代史。李自倫傳》﹕戶部奏﹕「前登州義門王仲昭六世同居﹐其聽事步欄﹐前列屏樹烏頭﹐正門﹝原缺」門「字﹞閥閾一丈二尺﹐烏頭二柱端冒以瓦桷﹐築雙闕一丈﹐在烏頭之南﹐三丈七尺﹐夾樹槐柳十有五步。今李自倫旌表請如之。」敕曰「此故事也﹐今式無之。其量地之宜﹐髙其外門﹐門安綽楔﹐左右建臺﹐髙一丈二尺﹐廣狹方正稱焉。圬以白而赤其四角﹐使不孝不悌者可以悛心而易行焉。」然則旌門之式﹐舊最繁重﹐至五代始攺從簡易﹐第安綽楔於門而已。《宋史。孝義傳》﹕旌郭義家﹐於其所居前安綽楔﹐左右建土臺﹐髙一丈二尺﹐下廣上狹﹐飾以白﹐間以赤。蓋亦沿五代之制﹐皆官爲建造也。今制﹕應旌表者﹐官給銀三十兩﹐聽其家自建其坊。制或設於門﹐或別建他所﹐或四柱﹐或二柱﹐其上亦有用烏頭者﹐蓋合唐﹑宋﹑五代之制而參用之。

○國忌日不決囚國忌日不決囚﹐唐以來已有此制。按《舊唐書》太和五年禦史奏﹕均王傅王堪男﹐國忌日於私第科決罰人。特降詔﹕國忌日惟禁飲酒舉樂﹐至於科罰人吏﹐本無明文。但緣其日不合釐務﹐官曹卽不得決斷刑獄﹐其小小笞責。固無所妨。今後有此類﹐臺府更不要舉奏﹐此事亦見《家齋隨筆》。是唐時國忌日﹐百官以體務故不決斷刑獄﹐已沿爲故事矣。元微之詩云「縛遣推囚名禦史﹐狼籍囚徒滿田地。明日不推緣國忌。」又《唐書。裴寬傳》﹕禮部言忌日享廟請用樂﹐寬奏﹕「廟尊忌卑則作樂﹐廟卑忌尊則備而不奏。」遂定爲制。後世忌日不舉樂﹐蓋本此。

○孕婦緩刑《北史》﹕崔浩定律令﹕婦人當刑而有孕者﹐許產後百日乃決。後世孕婦緩刑始此。《魏書》﹕北海王元愉以謀逆誅﹐將並誅其孕妾李氏。崔光奏曰「李今懷妊﹐例待分產﹐乞停李獄以俟孕育。」帝從之。此浩定律後事也。然漢《刑法志》﹕景帝詔﹕「孕而未乳當鞠系者﹐皆頌系之。﹝頌﹐容也。容之﹐不桎梏也。亦見《刑法志》。﹞又《王莽傳》﹕莽子宇以血灑莽門﹐發覺﹐飲藥死。宇妻懷子系獄﹐須產子乃殺。幹寶《晉書》﹕毋邱儉起兵被誅﹐其孫女適劉氏﹐以孕系廷尉。則孕婦遲刑﹐本漢﹑魏之制﹐豈元魏時此律已廢﹐至浩而又著爲令歟﹖○聽重囚妻孥入獄令甲﹕長系之囚﹐許妻孥入視。其無子者﹐並許其妻入宿。按《後漢書。吳傳》﹕安丘男子毋邱長有醉客辱其母﹐長殺之。旣就獄﹐謂曰﹕」赦汝非義﹐刑汝不忍。汝有妻子乎﹖「對曰﹕」有妻無子。「乃令其妻同宿獄中﹐妻遂懷孕。長臨刑﹐告母曰﹕」妻若生子﹐當名之曰吳生也。「《晉書。曹攄傳》﹕有張兌爲父報仇﹐有妻無子﹐縣令喬智明湣之﹐令兌妻入獄﹐後遇赦得免。《北史》﹕後周時﹐裴政爲司憲﹐用法寬平。囚徒犯極刑者﹐許其妻子入獄就之。至冬將行決﹐皆曰﹕」裴大夫致死於我﹐死無所恨。「此皆聽重囚妻孥入獄之故事也。特其時尙未有定制﹐故長吏法外行仁。後世著爲成例﹐其卽此歟﹖

○笞臀漢《刑法志》﹕文帝除肉刑﹐以笞代劓刖。後以笞數多﹐反多死﹐景帝乃遞減笞數。又詔定令﹕「笞者﹐長五尺﹐用竹﹐其本大一寸﹐未薄半寸﹐皆平其節。當笞者笞臀﹐毋得更人﹐畢一罪乃更人。」自是笞者得全。丘謂﹕「笞所用之材﹐所制之度﹐所行之人﹐所施之處﹐皆定於此。」《唐書》﹕宇文審以夏楚無小大之制﹐始創杖架﹐以髙庳度杖長短。此又後世頭號﹑二號之始也。《知新錄》﹕夾棍起於宋理宗時﹐以木索並用﹐夾兩股﹐名曰夾幫。又豎堅木﹐交辮兩股﹐令獄卒跳躍於上﹐謂之超棍。拶見於《莊子》罪人交臀歷指﹐注謂卽今背剪拶指也。拶音贊﹐入聲。韓昌黎詩﹕「崩勝相排拶。」今俗讀作斬音。○滴血驗屍有滴血之法﹐其來已久。按《南史》﹕孫法宗以父被孫恩戕於海ㄛ﹐乃沿海尋求。聞世間論是至親﹐以血瀝骨﹐當悉凝浸﹐乃操刀﹐見枯骸則刻肉灌血﹐如此十餘年﹐臂脛無完皮。梁豫章王綜母吳淑媛﹐本齊東昏妃﹐武帝納之﹐七月生綜。綜自疑爲東昏子﹐聞俗云以生者血滴死者骨滲入﹐卽爲父子﹐乃私發東昏墓﹐出其屍﹐瀝血試之。旣有徵矣﹐又自殺其次男﹐瀝血試之。然則滴血之法﹐其起於六朝歟﹖《唐書》﹕王少元求父屍於野﹐不可識。或告曰「以子血漬而滲者﹐父屍也。」少元果得父屍。

○稅契市易田宅﹐旣立文券﹐必投驗官府﹐輸納稅錢﹐給以印憑﹐謂之稅契。此起於東晉時。按《隋志》﹕晉自過江﹐凡貨賣奴婢﹑牛馬﹑田宅﹐有文券者﹐率錢一萬﹐輸作四百入官﹐賣者三百﹐買者一百﹔無文券者﹐隨物所堪﹐亦百分收四﹐名爲散估。歷代遂因之不廢。然其制賣者出錢多﹐買者出錢少﹐殊非平允。其後定制﹐但令買者出錢﹐不知始於何時。按洪景盧以「民間投稅皆買者獨輸﹐故爲數多者﹐率隱減價直﹐賒立歲月﹐因此轉滋告訐。乞蠲其半﹐使民皆樂輸」﹐下戶部議格。然則買者出錢﹐南宋時已如此也。

○戒石銘郡縣廳事之南有亭﹐書「爾俸爾祿﹐民膏民脂。下民易虐﹐上天難欺」十六字﹐謂之《戒石銘》。《畱靑日札》謂是黃庭堅所書。《續通鑑綱目》亦載﹕宋紹興二年﹐以黃庭堅所書《戒石銘》頒於州縣刻石。然其實非起於紹興﹐乃宋太宗書之頒於天下也。﹝《宋史。本紀》﹕太平興國八年夏四月﹐班外官戒諭辭﹐蓋卽此。﹞而太宗則又本蜀孟昶之文而節之。景煥《野人閒話》載孟昶全文﹕「朕念赤子﹐旰食宵衣。言之令長﹐撫養惠綏。政存三異﹐道在七系。驅雞爲理﹐畱犢爲規。寬猛得所﹐風俗所移。無令侵削﹐無使瘡痍。下民易虐﹐上天難欺。賦與是切﹐軍國是資。朕之賞罰﹐固不逾時。爾俸爾祿﹐民膏民脂。爲民父母﹐莫不仁慈。勉爲爾戒﹐體朕深思。」共二十四句。洪容齋謂昶詞𨿽多﹐轉不免掛一漏百﹐經太宗刪節﹐彌覺簡括不遺。然則此銘太宗時已頒行﹐後山谷曾書之﹐至紹興中﹐復以山谷所書頒行耳。《客中閒集》亦記戒石本於孟昶﹐而宋太宗刪之。而歐陽公《集古錄》謂戒石起於唐明皇﹐特不見其詞耳。則又在孟昶之前矣。然歐陽謂明皇之詞已不可見﹐亦疏於考據。明皇有《賜諸州刺史題座右》詩云「眷言思共理﹐鑑夢想維良。猗歟此推擇﹐聲績著周行。賢能旣俟進﹐黎獻實佇康。視人當如子﹐愛人亦如傷。講學試誦論﹐阡陌勸耕桑。虛譽不可飾﹐淸知不可忘。求名迹易見﹐安貞徳自彰。訟獄必以情﹐教民貴有常。卹煢且存撫﹐老弱復綏彊。勉哉各祗命﹐知予眷萬方。」此卽其戒石詞也。按《商書》制官刑﹐儆於有位。則戒誓之辭﹐其來最古。《文心雕龍》云﹕漢揚雄有卿﹑尹﹑州﹑牧箴二十五篇﹐崔る﹑胡廣又補綴爲《百官箴》。《北史》﹕何妥爲《龍州刺史箴》﹐勒於州門外﹝亦見《隋書》﹞。此又戒石之所也。《七修類稿》又記浙中各官廳﹐別有四句云「天有昭鑑﹐國有明法。爾畏爾謹﹐以中刑罰。」此不知起於何人。﹝《甕牖閒評》記有人於《戒石銘》每句下各添一句﹐云「爾俸爾祿只是不足﹐民膏民脂轉喫轉肥。下民易虐來的便著﹐上天難欺他又怎知。」﹞○淸愼勤匾各衙署訟堂多書「淸愼勤」三字匾額﹐此本之《世說注》。李秉《家誡》曰﹕昔嘗侍坐於先帝時﹐有三長史俱見﹐臨辭出﹐上曰「爲官長當淸﹐當愼﹐當勤。修此三者﹐何患不治乎﹖」並受詔。上曰「必不得已而去﹐於斯三者何先﹖」或對曰「淸爲本。」上顧吾﹐吾對曰「淸﹑愼之道﹐相須而成﹐必不得已﹐愼乃爲大。」上曰「卿言得之矣。」此「淸愼勤」三字所本也﹝亦見《三國誌。李通傳》注﹞。

○鄕都圖今江南各縣中﹐分民居爲某鄕某都某圖。謝少連作《翕縣誌》﹐謂﹝B115﹞音鄙﹐乃都鄙之遺制也。趙宦光亦曰﹕都鄙本作﹝B115﹞﹐俗誤讀作圖。顧寧人非之﹐而引《嘉定縣誌》曰﹕﹝B115﹞卽裏也。以每裏冊首一圖﹐故不曰裏而曰﹝B115﹞。又引《蕭山誌》謂﹕攺裏爲圖﹐自元始。然寧人亦失於考。按《宋史。袁燮傳》﹕燮爲江陰尉常平使屬當賑災﹐燮命每保畫一圖﹐田疇﹑山水﹑道路悉載之。合保爲都﹐合都爲鄕﹐合鄕爲縣。徵發﹑爭訟﹑追胥﹐披圖可立決﹐以此爲荒政首。則鄕都圖之制起於南宋也。﹝江南等省又有魚鱗冊﹐明洪武二十年命國子生武淳等分行州縣﹐隨糧定區﹐量度田畝方員﹐次以字號﹐編類爲冊﹐狀如魚鱗相次﹐號曰魚鱗圖冊。﹞

○省今制分天下爲各省﹐蓋仍前明之制﹐而明則因元之舊也。元時諸路各設行中書省﹐是以有省之名。前明攺行省爲布政使司﹐而口語相沿不攺﹐故猶稱省耳。原省之名之所起﹐則本於漢。按《漢書。昭帝紀》﹕帝年幼﹐帝姊鄂邑公主共養省中。注伏儼曰﹕蔡邕云﹕本爲禁中﹐門ト爲禁也。後以孝元皇后父名禁﹐故避之曰省中也。衛宏《漢官舊儀》注亦曰﹕省中﹐禁中也。成帝外家王禁貴重﹐朝中諱禁﹐故曰省。然則本由禁中攺曰省中﹐後世以中書﹑尙書諸官署設在省中﹐遂移爲官署爲名﹐曰中書省﹑尙書省。《唐書。楊收傳》﹕漢制﹐總制羣官曰省﹐分務而治曰寺是也。至元設行中書省於各路﹐遂又移爲方州之名﹐曰各直省也。然行省之稱﹐亦不自元始。陸放翁詩﹕「往者行省臨秦中﹐我亦急服叨從戎。」又云「行省當年駐隴頭﹐腐儒隨牒欲西遊。」是南宋已有行省之稱﹐然惟四川安撫大使則稱之﹐他尙無此名。金宣宗時﹐州縣爲元兵殘破﹐乃隨處設行省﹐以治一方。如興定三年﹐有東平行省蒙古綱﹐河北行省侯摯。又《苗道潤傳》﹕詔山東行省諭李琛與道潤和解。又靖安民願隸潞州﹐詔河北行省審處之。是金末亦已有行省矣。

○履歷按《魏書。源子恭傳》﹕時有亡人許周﹐僞稱梁黃門侍郎。子恭疑之﹐表云「據其履歷淸華﹐則家累應不輕。今來歸化﹐何其孤迥﹖」履歷二字始見此。《宋史。王彥超傳》﹕太祖欲罷諸宿將兵柄﹐從容置酒﹐召武行徳等宴﹐謂﹕「卿等久臨劇鎭﹐非所以優賢之意。」彥超諭旨﹐卽請老。行徳等尙自陳夙昔戰功及履歷艱苦。《雷徳驤傳》﹕大宗謂宰相曰「朕欲擇轉運使﹐所患不知其人履行。可令徳驤錄京朝官履歷功過之狀﹐以便引對。」《畢士安傳》﹕或薦張洎文學﹐太宗曰「洎視士安詞藝踐歷固不減﹐但履行遠在下耳。」《盧知原傳》﹕爲吏部尙書﹐以官秩次第履歷總爲一書﹐功過殿最﹐開卷了然。《石豫傳》﹕左膚爲禦史﹐履歷與豫略同。是履歷二字﹐至宋時始爲官場成語。

○民壯今州縣官衙前給使者﹐有民壯﹐餼於官而供役﹐其名則起於前明。天順初﹐令召募民壯﹐鞍馬器械悉從官給﹐本戶有糧免五石﹐仍免戶丁二名。至弘治間﹐又令州縣選取年二十以上﹑五十以下﹐每裏僉二名或三名﹑五名﹐春﹑夏﹑秋每月操一次﹐冬操二歇三﹐遇警調集﹐官給行糧。後王陽明破氵利頭等賊及平宸濠﹐皆用其力。此說見《湧幢小品》。而《明史。兵志》則云﹕正統二年﹐募軍餘民壯﹐願自效者﹐人給布二匹﹑月糧四半。景泰初﹐募直隸﹑山東﹑西民壯﹐守大同﹑紫荊等關。弘治二年﹐立僉民壯法。州縣七八百里以上裏僉五人﹐五百里裏四人﹐三百里裏三人﹐百里裏二人。有司訓練﹐遇警調發﹐給以行糧。富民不願﹐則上直於官﹐官爲雇募。隆慶中﹐又定一家有三丁者籍一﹐州與大縣可得千五六百人﹐小縣可得千人。隸撫臣操練﹐歲無過三月﹐月無過三次﹐練畢歸農﹐復其身。

○官府乘轎轎本起於南俗﹐山行非舟車可通﹐故有此器。《史記。河渠書》引《夏書》曰﹕禹山行卽橋。橋卽轎也。《漢書》﹕淮南王安《諫武帝伐越書》曰﹕輿轎而逾嶺。臣瓚曰﹕今竹輿車也。江表作竹輿以行雲。是轎之爲器﹐三代時已有之﹐然皆在南方﹐且以竹爲之﹐如今兜子之類也。其在北方則有輦。《詩》云﹕我任我輦。《說文》﹕輦﹐挽車也﹐從車從﹤夫夫﹥﹝音們﹞。﹤夫夫﹥在車前引之﹐則如今之手挽車也。手挽車其下有輪﹐非如後世之肩輿也。然《左傳》欒盈將爲亂﹐範宣子使二婦人輦以如公宮。南宮萬自宋奔陳﹐以乘車輦其母﹐一日而至。則古時惟婦人始得乘輦﹐其非婦人﹐則𨿽天子亦皆乘車﹐故周穆王猶用八駿。《呂氏春秋》﹕出則以車﹐入則以輦。此或秦制有用輦者﹐尙非肩輿也。《史記》﹕漢初﹐天子不能具鈞駟﹐將相或乘牛車。又凡徵召賢士﹐多用安車蒲輪。而黃霸爲揚州刺史﹐治行第一﹐賜車蓋特髙一丈。宣帝時﹐蔡義給事將軍幕府﹐家貧﹐常步行﹐門下客共爲買犢車。可見西漢有官皆乘車﹐或貧不能具馬﹐則以牛駕車。陰就以人輦﹐爲井丹所叱﹐則東漢亦皆乘車也。魏﹑晉以來﹐乘車而攺用犢。《世說》﹕石崇﹑王愷並遊﹐日晚﹐爭入洛陽。崇牛數十步後迅若飛禽﹐愷牛絕走不能及。又《太平廣記》﹕王異懼妻妒﹐私置眾妾於別館。妻曹氏偵知﹐率婢僕二十餘人﹐持刀欲出。導遽命駕﹐親以麈尾柄助禦者打牛﹐乃得先去。《宋書》﹕何偃乘在前﹐劉在後。謂偃曰「君轡何疾﹖」偃曰「牛駿馭精故耳。」朱修之拜戶部尙書﹐牛奔﹐墜車折腳﹐乃辭尙書。《南齊書》﹕陳顯達諸子並精車牛﹐當世快牛陳世子靑﹑王三郎烏﹑呂文顯折角﹑江瞿曇白鼻﹐而皆集陳捨。《南史》﹕商悝於張侯橋浦中得金佛像﹐載之長幹巷﹐牛不肯進。乃令牛人任牛所之﹐牛竟至阿育王寺。梁武當齊明帝世﹐避猜忌﹐常乘折角小牛車。劉之遴夢當爲折臂太守﹐後牛奔墮車﹐傷右手﹐遂典郡。顏延之常乘羸牛車﹐路逢其子竣鹵簿﹐卽屏住道側以愧之。《北史。晁崇傳》﹕道武克姚平時﹐牛大疫﹐道武所乘車巨﹐數百﹐亦同日斃。彭城王勰遇禍時﹐被召入東掖門﹐牛不肯進﹐乃去牛而人挽以入。明山賓家常乏用﹐因貨所乘車牛﹐旣售﹐仍告以牛漏蹄。《北齊書》﹕中尉出淸道﹐王公皆遙住車﹐去牛軛頓地﹐俟其過。《隋書》﹕牛弘弟弼醉﹐射殺弘駕車牛。弘還宅﹐其妻迎謂曰「叔射殺牛。」弘無所怪﹐但云作脯。是六朝時﹐上自天子﹐下至士大夫﹐皆乘牛車。所謂短轅犢車﹑長柄麈尾﹐亦一時風尙使然也。然其時南朝亦間有乘肩輿者。《晉書》﹕陶淵明令一門生兩兒舁輿。《宋書》﹕武帝與範泰登彭城﹐泰有足疾﹐特命乘輿。檀道濟伐魏歸﹐兵少敵眾﹐乃令軍士悉甲﹐身自乘輿﹐徐出外圍。《南史》﹕桂陽王休範反﹐乘肩輿至壘南。江夏王寶元反﹐乘八岡輿﹐手執絳麾幡﹐隨崔慧景至都。王敬則起兵﹐至武進陵口慟哭﹐乘肩輿而前。垣崇祖守壽春﹐魏人攻之。崇祖肩輿登城﹐手決堰水﹐魏人溺死無算。梁天監中﹐益州民焦僧護作亂﹐蕭淵藻年未弱冠﹐自乘肩輿﹐巡行賊壘﹐擊平之。又韋體素弱﹐未嘗乘馬﹐每戰常乘板輿﹐督勵將士﹐勇气無敵。是皆六朝已乘肩輿之證。蓋轎本南俗﹐浸尋而及於王公士大夫﹐或私用之﹐尙未著爲定令耳。唐都長安﹐承北朝之制﹐百官皆乘馬。《唐書》﹕劉知幾議釋奠儀曰「古大夫以上皆乘車﹐以馬爲服。魏﹑晉後以牛駕車﹐江左尙書郎輒乘馬﹐則禦史劾之。顏延年罷官﹐乘馬出入﹐世稱放誕。此乘馬宜從褻服之明證。今陵廟巡謁﹐王公冊命﹐士庶迎娶﹐則盛服官履乘輅車。他事無車﹐故貴賤通乘馬。比者法當駕所臨﹐侍臣皆馬上朝服﹐非惟不師於古﹐亦是取驚流俗。」是唐初官僚皆乘馬。李靖與侯君集同還省﹐君集馬過門數步乃覺﹐靖知其有異慮。武元衡爲相﹐遇盜被刺﹐馬歸﹐始知之。裴度馬上被斫﹐氈帽厚﹐得不死﹐猶斷鞅而去。程大昌《演繁露》亦記唐時朝官出使﹐皆乘驛馬﹐間有乘擔子者﹐夫皆自雇。是皆乘馬不乘轎之明證。然亦已有乘肩輿者。馬懷素﹑褚無量侍講讀於禁中﹐許肩輿至內館。苗晉卿年老﹐許肩輿至中書。此皆特典。其後張弘靖鎭幽州﹐用人輿出入。楊復恭乘肩輿至太極殿。又《文昌雜錄》﹕令狐薦裴坦知制詔﹐非裴休意也﹐坦入時見休愧謝﹐休曰「令狐丞相之舉﹐休何力。」乃顧左右肩輿而出。《北夢瑣言》﹕杜審權出領江西﹐乘肩輿出都﹐門生餞別於灞橋。《五代史》﹕後唐莊宗將稱帝﹐張承業自太原肩輿至魏極諫。又莊宗以盧程爲相﹐拜命之日﹐乘肩輿導從喧呼。莊宗聞之﹐以問左右﹐對曰「此宰相擔子入門。」《宋史》﹕李爲周太祖相﹐以病乞致仕﹐周祖不許﹐賜白藤肩輿﹐召至便殿勉諭。然則宰相及大臣乘肩輿﹐蓋自唐初有特恩賜者﹐其後自相沿仿﹐漸以成習﹐沿至五代﹐遂爲常制也。宋初百官亦乘馬﹐王旦有控馬卒﹐年滿辭去。公問以控馬幾年﹐曰「五年。」公曰「吾不省有汝。」旣去﹐又呼問曰「汝乃某人乎﹖」蓋逐日控馬﹐但見其背﹐未見其面﹐至是因其去而見其背﹐方省也。劉貢父初入館﹐乘一騍馬。或規之﹐劉欲以靑布作小系之尾後﹐曰「吾俸入儉薄﹐因就廉值取此馬以代步﹐不意諸君督過之深﹐姑爲此以掩言者之口耳。」王荊公在金陵﹐嘗乘驢。或有進肩輿者﹐公怒曰「柰何以人代畜﹗」是可見北宋時有百官乘馬之制。《建炎朝野記》云﹕東都舊制﹐耆徳大臣或宗室尊行者﹐特恩許乘肩輿。髙宗至磁州﹐宗澤以所乘轎進﹐黑漆紫褥﹐上卻之。以舊制在京百官不用肩輿﹐所以避至尊。髙宗是時未卽位﹐故卻不禦也。﹝按宗澤有所乘轎﹐豈是時外任官已有乘轎之制歟﹖﹞建炎元年﹐上駐蹕維揚﹐以磚滑﹐許乘轎。《呈史》謂唐宰相皆乘馬﹐五代始用擔子。本朝惟文潞公年髙﹐以太師平章軍國﹐司馬溫公以病不能乘騎﹐乃許乘擔子。《雲麓漫抄》亦云﹕故事﹐百官入朝並乘馬。政和三年十二月十一日﹐以雪滑﹐暫許乘車轎﹐不得入宮門﹐候路通﹐仍依常制。髙宗南渡後方乘轎﹐遂相沿不攺。是近代乘轎﹐實始於宋南渡也。筌翁《貴耳集》云﹕自渡江以前﹐無今之﹛喬﹜﹐只是乘馬。洪容齋記紹興三十年爲參詳官﹐各乘馬赴貢院。至淳熙十四年司貢舉﹐則乘轎者十人而九矣。蓋南方本少馬﹐且磚石地﹐不便乘騎﹐而又無朝廷明禁﹐遂不覺日趨於安逸耳。朱國禎云﹕明初三品以上乘轎﹐四品以下乘馬﹐在外自大使以下皆乘馬﹐武官勛戚亦如之。惟年老公侯及拜三公者賜轎﹐然後得乘。嘉﹑隆以來﹐南京無大小皆乘輿﹐惟有兩人四人之分。而北京亦用肩輿出入﹐卽兵馬指揮亦然。在外惟典史乘馬﹐恐不久亦當變矣。《明史。霍韜傳》﹕南京給事中曾鈞﹐騎馬不避尙書劉龍﹑潘珍轎。龍﹑鈞互訐奏﹐霍韜因劾鈞﹐且請禁小臣乘轎。廷議如韜奏﹐而南京給事禦史乘轎自如。又嘉靖中﹐郭宗臯爲巡按行部﹐乘馬不禦肩輿。以不禦肩輿卽爲美談﹐至入之本傳﹐則其時皆禦肩輿可知。王新城《池北偶談》云﹕今江寧﹑開封各官皆用曖轎施帷﹐余省各官不施帷﹐蓋猶有古褰帷之意云。

○養濟院﹑育嬰堂﹑義冢地顧寧人謂漏澤園之設﹐起於蔡京﹐不可以人而廢法。按《宋史。徽宗紀》﹕崇寧元年置安濟坊﹐養民之貧病者﹐仍令諸郡縣給養。二年﹐又置漏澤園。《夷堅志》亦云﹕崇寧間﹐設孤老院以養孤老﹐安濟坊以養病人﹐漏澤園以瘞死者。《通鑑》亦謂﹕崇寧間置居養院﹑安濟坊﹑漏澤園﹐朝廷課以爲殿最。諺曰「不養健兒﹐卻養乞兒。不管活人﹐只管死屍。」計其時﹐正京當國﹐是以顧寧人謂起於京。然《管子。入國篇》﹕凡國都有掌孤﹐凡孤幼不能自生者屬之。其親戚故人養一孤者﹐一子無徵﹑養二孤者﹐二子無徵。有痼疾不能自存者﹐官收而衣食之。是卹孤養疾﹐本屬古制。《南齊書》﹕文惠太子與竟陵王子良俱好釋氏﹐立六疾館以養窮人。《梁書》﹕普通三年。詔置孤獨園﹐以卹老幼。《後魏書》﹕宣武詔太常立一館﹐使京畿內處疾病者咸令居處﹐便醫治之。《舊唐書。武宗紀》﹕廢天下僧寺﹐尋以悲田養病坊﹐以僧尼還俗﹐無人主持﹐恐殘疾無以自給﹐乃命兩京量給寺田﹐諸州或七頃﹐或十頃﹐擇本處耆老勾當﹝蓋唐時養病坊屬寺僧經營﹞。是卹孤養疾﹐六朝及唐已著爲令甲而《宋史》蘇軾知杭州﹐裒羨緡二千﹑黃金五十兩﹐作病坊以處病者。常知廣徳軍﹐亦置慈幼局。則宋亦已有之﹐在蔡京之前。其漏澤園之設﹐《月令》已有掩骼埋。《後漢書。桓帝紀》﹕詔京師死者相枕﹐若無親屬者﹐可於官Й地葬之﹐表識姓名﹐爲設祠祭。則後漢亦早有此制。而宋初又已著令﹕貧無葬地者﹐許以官地安葬。見於範同奏疏。天禧中﹐於京城外四禪院買地﹐瘞無主骸骨﹐每具官給六百文﹐幼者半之。見《韓魏公君臣相遇傳》。又《宋仁宗紀》﹕嘉七年﹐詔開封府市地於四郊﹐給錢瘞貧民之不能葬者。《神宗紀》﹕元丰二年﹐詔給地葬畿內寄之喪無所歸者﹐官瘞之。韓魏公鎭並州日﹐亦官錢市田數頃﹐給民安葬。是義冢之法﹐蔡京前已有之﹐亦不自京始也。蓋京特踵其法﹐徧行州郡以沽譽﹐並入之課程耳。葉石林守許昌日﹐有押運使宋升﹐以營造西內需用灰布﹐竭牛羊骨不足﹐至取漏澤園人骨屑灰用之。其時正京在朝﹐若果力行善政﹐則權相方設園瘞骨﹐臣下敢卽取骨作灰乎﹖寧人亦未知深考﹐而謂善政之始於京﹐不免爲京所欺也。宋淳七年﹐創慈幼局﹐乳遺棄小兒。民間有願收養者﹐官爲倩貧婦就局乳視﹐官給錢米。此又後世育嬰堂之始。《香祖筆記》﹕杭州養濟院﹐祀嚴嵩爲土地神。說者謂嵩籍沒後﹐寄食於養濟院而死﹐故祀之於院。按《淸波雜誌》﹕蔡京死於潭州﹐數日不得殮﹐以靑布裹屍﹐槁葬漏澤園。然則京亦可祀於漏澤園爲土地神也歟﹖

●卷二十八○秀才《禮記》有秀士。《漢書。賈誼傳》﹕河南守吳公聞誼秀才﹐召置門下。秀才之名始見於此。公孫弘奏﹕博士弟子內有秀才異等﹐輒以名聞。是皆謂才之秀者﹐非竟以爲士子之專稱也。晉世始有秀才之舉。永寧初﹐王接舉秀才﹐報友人書曰「非榮此行﹐實欲極陳所言﹐冀有覺悟耳。」此士子專稱秀才之始。元帝時﹐所舉秀才皆不能試經﹐尙書孔坦請展限五年﹐聽其講習﹐詔許之。則秀才有不能試經者矣。後魏令中正掌選舉﹐其秀才對策第居中上者﹐表敍之。北齊令中書策秀才﹐濫劣者有罰墨汁之例。南朝亦重此科﹐王融﹑任俱有策秀才文載《文選》﹐可考也。至隋時﹐秀才之舉益重。《杜正玄傳》﹕開皇中﹐海內舉秀才杜正元一人。楊素曰「周﹑孔更生﹐尙不得爲秀才﹐刺史何妄舉如此﹗」素意欲試黜之﹐乃手題使擬司馬相如《上林賦》﹑王褒《聖主得賢臣頌》﹑班固《燕然山銘》﹑張載《劍閣銘》《白鸚鵡賦》﹐令至未時俱就。正玄果如期並了。素大驚曰「誠好秀才﹗」後其弟正藏﹑正倫亦舉秀才。隋世天下舉秀才不十人﹐而杜氏一門三秀才﹐此其極盛也﹝亦見《唐書。杜正倫傳》﹞。唐髙宗永徽二年停秀才科﹐開元十四年以後復有此舉。主司以其科廢久﹐不欲獎拔﹐多黜落之﹐其科遂廢。《封氏聞見記》﹕唐初秀才試方略策三道﹐其後舉人憚於方略之科﹐爲秀才者殆絕﹐而多趨明經進士。然唐時凡舉子皆稱秀才﹐見李肇《國史補》。又韓昌黎有《訁燕河南府秀才》詩。其時秀才之科久停﹐而猶有是稱﹐可見凡鄕貢懷牒就試於州縣而覓舉者﹐皆稱秀才也。《容齋隨筆》謂﹕秀才名目﹐魏﹑晉以後爲貢舉科目之最﹐而今俗以爲相輕之稱。則宋時凡應舉者固無不稱秀才矣。元虞集爲文宗艸詔﹐謂順帝非明宗子。順帝登極﹐欲殺之﹐脫脫在旁曰「彼有文名﹐後世只謂陛下殺此秀才。」乃捨之。洪武中選國子生才髙者﹐命博極羣書﹐以備大用﹐帝呼之曰「老秀才」。可見元﹑明以來﹐秀才爲讀書者之通稱。今俗猶以府縣學生員爲秀才﹐蓋亦沿舊稱也。府縣學生員之制﹐始於明太祖。欲令人才一出於學校﹐於是府設教授﹐州設學正﹐縣設教諭﹐各副以訓導。其生員之數﹐府四十﹐州﹑縣遞減其十﹔月廩人六斗。其後命增廣員數不拘額。宣徳中﹐又定增廣之額﹐於是初設廩食者謂之廩膳生員﹐增廣者謂之增廣生員。正統中﹐因楊纘奏疏﹐又請於額外增取﹐附於諸生之後﹐謂之附學生員。

○監生漢時天下之士皆聚於太學﹐蓋太學設五經博士﹐專門名家﹐學有本原﹐故士之向學者皆赴之。業成者授爲郎及文學掌故。此由太學敍用者也。其他郡國所舉孝廉﹑有道﹐及辟署掾史﹑功曹﹐大抵亦太學之人居多。是以東漢之末﹐遊學者至三萬餘人。《唐書。儒學傳》﹕太宗廣學捨千三百區﹐四方秀艾雲集﹐蠻夷亦遣子弟就學﹐凡八千餘人。其後士之試於禮部者﹐先兩監而後鄕貢。京兆所錄兩監十名以上﹐小宗伯多倚以爲選﹐登進士第者無慮十之七八。語見《文獻通考》。宋制﹕太學有積分之法﹐分上捨﹑中捨﹑下捨﹐以遞爲升黜﹐亦多至數千人。而成均試太學生﹐並別有狀元之目。《癸辛雜識》﹕解褐捨法﹕下等上捨先免解﹐後免省﹐待三年後到殿﹐中等上捨徑到殿﹐或特旨徑行解褐。其釋褐恩數優者謂之狀元。擇日於崇化堂鳴鼓﹐集眾諸生兩廊序坐﹐狀元衤闌袱立同捨班﹐俟揖訖﹐詣堂上香案前﹐望闕謝恩是也。明承宋制﹐令天下擇諸生學行優者﹐送國子監就學﹐以育其才。或舉人會試不第﹐亦聽入監。﹝如賈三俊﹑練鋼﹑姚顯皆以鄕試舉人入國學﹐楊守以鄕試第一入國學﹐楊繼盛舉鄕試﹐卒業國學。皆見本傳﹞。而洪武中﹐監生並有奉使采訪民事﹑平理訟獄﹐甚或卽授布﹑按兩司者。﹝洪武二十六年﹐擇國子監生六十四人爲布政使等官。明年﹐又遣監生分行天下﹐督吏民修水利。﹞其納粟入監之例﹐自景泰中始。朱國禎《湧幢小品》云﹕近日民生納粟一途﹐人頗輕之。然羅圭峯以七試不錄入貲北雍﹐中解元﹑會元。蓋旣有此途可以就試﹐則人才亦卽出其中﹐固未可一槪論也。

○舉人漢時取士﹐無考試之法﹐皆令郡國守相薦舉﹐故謂之舉人。後漢章帝建初元年詔曰「前世舉人貢士或起畎畝。」舉人之名始見於此。今世俗別稱舉欲會人曰孝廉﹐以孝廉本郡國所舉也。然漢時舉人名目甚多﹐如賢良﹑方正﹑文學﹑有道﹑直言極諫﹑茂材異等﹑明陰陽﹑明兵法﹑能治獄﹑有行義之類﹐皆郡國所舉﹐而孝廉特其一途耳。今專以此爲舉人之稱﹐蓋孝廉乃每歲所常舉﹐其他則隨時詔舉故也。和帝十三年制﹕郡國口十萬以上﹐歲舉孝廉一人﹔不滿十萬﹐二歲舉一人﹔五萬以上﹐三歲舉一人。此可見漢時舉孝廉之常制。又漢成帝詔﹕北邊二十二郡﹐舉勇猛知兵法者各一人。平帝又詔﹕舉武勇有節﹑明兵法者﹐郡各一人。此又後世武舉之始也。唐﹑宋舉人則又與前代異。前代舉孝廉等卽爲入仕之途﹐唐﹑宋惟重進士一科﹐所謂舉人者﹐不過由此可應進士試耳﹐故又謂之舉進士。其時士之試於禮部者﹐在內由京兆府考試錄送﹐李肇《國史外》所謂京兆府考而升之﹐謂之等第是也﹔在外由各府申送﹐謂之鄕貢﹐則不復考試﹐《國史補》謂之拔解是也。至宋則外府解送﹐亦須先試。東坡在杭州有《監試呈諸試官》詩及《催試官考校》詩是也。﹝按韓昌黎《宴河南秀才》詩云﹕乃選二十縣﹐試官得鴻生。則唐時解送﹐亦須先試﹐蓋中葉以後之制。﹞舉人試禮部不中﹐仍須再應鄕舉。《宋史》﹕劉章四魁鄕舉。又元遺山《送靖達卿》詩序謂﹕先生曾以鄕試兩魁鄭州。許瑗在至正中﹐兩以《易經》舉於鄕﹐皆第一﹐會試輒不利。是宋﹑金﹑元舉人皆如唐制﹐但可由此試進士﹐而不能入仕。今鄕試已中者爲舉人﹐卽會試不第﹐亦不必再應鄕舉﹐而並可依科就選。此乃前明之制。蓋唐﹑宋舉人謂之舉進士﹐並無另設舉人之科。前明則鄕試中式者爲舉人﹐會試中式者爲進士﹐遂與進士分甲﹑乙科﹐而舉人並可入仕﹐是以舉人另成一名目也。﹝今會試中式者﹐禮部放榜﹐但云會試中式舉人﹐必俟殿試後賜進士及第﹑出身﹑同出身﹑始謂之進士。或有事故不及赴殿試者﹐尙但是中式舉人﹐不得稱進士﹐蓋猶沿唐﹑宋遺制。﹞

○進士進士之名﹐見於《王制》﹐秦﹑漢以來﹐未有此名目也。至隋煬帝始設此科﹐唐因之。其初𨿽有諸科﹐然大要以明經﹑進士二科爲重﹐其後又專重進士。此後世進士所始也。唐初制試時務策五道﹐帖一大經。經﹑策全通爲甲第。策通四﹐帖過四以上爲乙第。永隆二年﹐以劉思立言「進士惟誦舊策﹐皆無實材」﹐乃詔進士試雜文二篇﹐通文律者然後試策。此進士試詩﹑賦之始。開元二十五年詔﹕進士以聲韻爲學﹐多味古今﹐自今加試大經十帖。建中二年﹐中書舍人趙贊權知貢舉﹐又以箴﹑論﹑表﹑贊代詩﹑賦。太和八年﹐仍復詩﹑賦。此唐一代進士試藝之大略也。然唐制有與後世不同者。後世三歲一會試﹐唐則每歲皆試。後世放進士多至三﹑四百人﹐少亦百餘人﹐唐則每歲放進士不過三﹑四十人。見《通考》所載《登科記》。宋初猶每歲一試﹐仁宗至和二年始定令間歲一科舉﹐英宗二年又定令三歲一科﹐此後世三年一鄕﹑會之始也。﹝《封氏聞見記》﹕唐時風尙﹐最重進士﹐制舉𨿽髙﹐猶在進士之下。禦史張瑰兄弟八人﹐其七人皆登進士﹐一人制科出身﹐每親故宴集﹐兄弟連榻﹐猶令制科者別坐﹐謂之雜色﹐以爲笑樂。其時習俗如此。﹞南宋又有類省試﹐蓋因兵興路遠﹐舉子難赴﹐卽就本路權省試﹐如紹興二年﹐川陜宣撫使類試陜西發解進士﹐得周謨等十三人﹐以便宜賜進士出身。紹興五年﹐又詔川陜類試進士﹐合格﹐第一人依殿試第三人例推恩﹐余並賜同進士出身。度宗在諒ウ﹐命宰執類試﹐阮登炳以下依例賜出身。則類試並行之於朝廷﹐此又因理宗之喪而權爲之制也。

○狀元﹑榜眼﹑探花世稱進士廷試第一甲三人爲狀元﹑榜眼﹑探花。按狀元之名﹐唐已有之。自武后初試貢士於殿前﹐別其等第﹐門下例有奏狀﹐其居首者因曰狀頭﹐亦曰狀元。《通鑑》﹕唐僖宗謂優人曰「朕若應擊球進士舉﹐須爲狀頭。」《酉陽雜俎》﹕李固言擢狀元﹐詩賦有「芙蓉人鏡」之目。又鄭谷《登第》詩﹕「好是五更殘酒醒﹐耳邊聞喚狀元聲。」此唐時稱狀元之故事也。榜眼﹑探花之名﹐《明史。選舉志》云﹕制所定也。似謂此三種名目﹐系明太祖所定。然元人歐陽圭齋﹐記泰定丁卯狀元至國學謝師﹐榜眼劉思誠﹐探花郎徐容﹐亦拜於側。又髙則誠《琵琶記》亦已有榜眼﹑探花之名。則元﹑明以來﹐固有是稱。又按《宋史。陳思讓傳》﹕思讓之孫若拙﹐素無文﹐中第二名。當時以第二名爲榜眼﹐遂以若拙爲瞎榜。則榜眼之名起於北宋無疑。然魏道輔《詩話》﹕宋人宗時﹐朱嚴以第三人及第﹐附舟赴任﹐王禹送詩曰「賃舟東下歷陽湖﹐榜眼科名釋褐初。」則北宋時第三人亦呼爲榜眼。蓋眼必有二﹐故第二第三人皆謂之榜眼。其後以第三人爲探花﹐遂專以第二人爲榜眼耳。探花之稱﹐唐時曲江宴本以榜中最年少者爲之。《秦中記》﹕探花宴﹐以少俊二人爲探花﹐使徧遊名園。若他人先得名花﹐則二人被罰。宋初猶然。《翰苑名談》﹕西方琥登第﹐年最少﹐告狀元鄭毅夫乞作探花郎。毅夫云「已差二人。」琥曰「此無定員﹐添一人何害﹖」是宋初尙未以第三人爲探花。《揮麈錄》﹕宋宗諤之子昭遘﹐十八歲登第。昭遘子果卿﹐果卿子士廉﹐三世皆以是年爲探花郎。是亦謂三世登第皆十八歲﹐故俱以年少爲探花郎﹐而非必三世皆第三名及第也。戴埴《鼠璞》云﹕本朝故事﹕吳旦榜馮拯爲探花﹐太宗賜詩曰「二三千客裏成事﹐七十四人中少年。」《蔡寬夫詩話》亦但言期集所擇少年爲探花﹐而今獨以稱鼎魁﹐不知何義。戴埴系宋末人﹐而其說如此﹐則宋南渡後固以第三人爲探花矣。按宋時一甲不止三人﹝洪容齋《隨筆》記﹕眞宗三年﹐一甲陳堯咨以下六人授將作丞﹐四十二人授評事﹐第二甲一百三十四人授節度推官及軍事判官﹐第三甲八十人防團軍事推官。又梅聖兪《喜謝師厚及第》詩﹐自注﹕一甲二十八人﹐君名在二十三。又《夷堅志》﹕淳化三年﹐大廷唱名﹐時宮中適生皇子﹐上喜﹐顧謂侍臣曰「第一甲可多放幾名。」遂以次傳臚﹐上意亦忘之﹐至三百名方悟﹐遽曰「止﹗」是歲孫何爲狀頭﹐而一甲有三百二人﹞﹐而三人爲最重。蘇老泉云﹕今進士三人之中﹐釋褐之日﹐天下望爲卿相﹐不十年﹐未有不兩制者。蘇子瞻《送章子厚序》亦云﹕仁宗朝十三榜﹐數其上之三人﹐凡三十有九人﹐其不至於上卿者九人而已。則是時一甲𨿽不止三人﹐而以三人爲貴益可知。周密《唱名記》﹕第一名承事郎﹐第二﹑三名文林郎。第一甲賜進士及第﹐二甲同進士及第﹐三﹑四甲賜進士出身﹐五甲同進士出身。其制與今微有不同。然一甲三人卽授承事﹑文林之階﹐近代一甲三人先授職之制所由也。﹝按《宋史。呂蒙正傳》﹕中進士第一﹐授將作監丞﹐秩九品。是宋初狀元授職尙不過九品官。﹞《宋史》﹕蔡齊舉進士第一﹐儀狀俊偉﹐眞宗特命金吾給七騶傳呼以寵之。此又後世狀元列仗遊街之制所由也。《金宣宗紀》﹕詔詞賦進士第一甲第一人特遷奉直大夫﹐第二人以下及經義進士第一人並儒林郎﹐第二甲以下徵仕郎﹐同進士出身從事郎﹐經童將仕郎。則經制視宋較優。《元史》﹕張起巖延乙卯進士第一﹐除同知登州事﹐特旨攺集賢院修撰。至治元年﹐宋本廷試第一﹐亦卽授修撰。此又近代狀元授修撰之始也。﹝按﹕練子寧﹐洪武十年一甲第二名﹐授修撰。其後胡廣﹑王艮﹑李貴三人皆一甲﹐亦皆授修撰。則明初修撰不止授狀元一人。又天順中﹐檢討邢讓以修實錄進修撰﹐成化中楊廷和亦以檢討進修撰﹐則修撰本翰林中官名﹐非專爲狀元授也。﹞《續通鑑》注云﹕第一名從六品﹐第二名以下及第二甲正七品﹐三甲正八品。此又近代狀元從六品之始也。又元時一甲者皆賜及第﹐順帝癸酉稍變其制﹐賜一甲三人及第﹐余賜出身﹑同出身。此又後以三人爲及第﹐二甲爲出身﹐三甲爲同出身之始也。﹝《元史。宋本傳》﹕本充讀卷官﹐增第一甲爲三人。豈元時廷試一甲止一人﹐至本而增至三人耶﹖傳恐誤。﹞元人宋有《登第》詩五首﹐內《賜章服》一首﹐自注云﹕自泰定元年甲子科﹐始賜襆頭花﹑帶靴銀﹑木簡﹐皆具簡上﹐仍刻禦賜字﹐金塡之。《明史。吳伯宗傳》﹕洪武四年﹐伯宗廷試第一。時開科之始﹐帝得伯宗甚喜﹐特賜冠帶袍笏。此又近代狀元賜冠服﹑進士賜袍緞之始出。《湧幢小品》﹕明洪武二十一年廷試﹐上親擢任亨泰第一﹐命題名於石建坊以寵之。此又近代狀元等建坊之始也。《明史。曹鼐傳》﹕新進士賜宴禮部﹐由宣徳八年始。此又近代賜宴禮部之始也。﹝王辟之《澠水燕談錄》﹕宋時新進士賜宴賜詩﹐自太平興國二年呂蒙正榜始。分甲第及賜同出身﹐自太平興國八年王世則榜始。賜袍笏﹐自祥符中姚曄榜始。唱名﹐自雍熙二年梁顥榜始。彌封謄錄﹐始於景徳﹑祥符之間。﹞

○三元《摭言》﹕唐大中中﹐張又新號「張三頭」﹐謂進士狀頭﹐宏詞敕頭﹑京兆解頭也。《說儲》又載唐崔元翰京兆解頭﹑禮部狀頭﹑宏詞敕頭﹑制科三等敕頭﹐則並中四元矣。《宋史》列傳第七十六卷

論謂﹐宋進士自鄕舉至廷試皆第一者﹐王曾﹑宋庠爲名宰相﹐馮京爲名執政。是宋時中三元者共有三人。然《王巖叟傳》以明經科鄕舉﹑省試﹑廷對皆第一﹐則亦一三元也﹐但明經非進士科耳。至《孫何傳》舉進士﹐開封府﹑孔部俱首薦及第﹐又得甲科﹐則進士科三元又有孫何矣。《楊傳》﹕舉進士京師﹐試國子監﹑禮部皆第一﹐廷試時﹐仁宗臨軒啟封﹐見名喜動顏色﹐遂擢爲第一﹐則變三元也。﹝《宋史》論但稱王曾等三人﹐而何﹑二人俱不及﹐蓋以何﹑並未宦達耳。按何官至制誥﹑掌三班院﹐而《傳》云其友夢作龍首山人﹐自謂﹕「龍首﹐我四冠多士﹔山人﹐無祿位之稱。其終於是乎﹖」已而果卒。﹞《金史。楊伯仁傳》﹕孟宗獻發解第一﹐伯仁讀其程文﹐謂當成大名。是歲宗獻府試﹑省試﹑廷試皆第一﹐時稱爲孟四元。蓋金時尙多一府試也﹝亦見《歸潛誌》及《中州集》﹞。《輟耕錄》﹕元時三元一人﹐王宗哲﹐字元舉﹐至正戊子科三元進士﹐爲湖廣憲僉﹐後降於賊。有弔四狀元者曰「四榜狀元逢此日﹐他時公論定難逃。空令太守提三尺﹐不見元戎用六韜。元舉何如兼善死﹝泰不花死臺州﹞﹐公平﹝李齊爲髙郵知府﹐說張士誠﹐後被戳﹞爭似子威髙﹝李黼死江州﹞。世間多少偸生者﹐黃甲由來出俊髦。」陶九成云﹕論優劣江州第一﹐臺州次之﹐髙郵又次之﹐憲僉不足道也﹐則王宗哲愧此三元矣。《明史。商輅傳》﹕輅舉鄕試第一﹐正統十年會試﹑殿試皆第一。終明之世﹐三試第一者﹐輅一而已。然《雞窗剩言》記黃觀洪武甲子南京解元﹐辛未會試第一﹐廷對《禦戎策》﹐太祖擢置狀元﹐後殉建文之難。亦見傅維麟《明書。忠節傳》。則洪武中已有一人﹐不獨商文毅也。﹝按《明史。黃觀傳》但云以貢入太學﹐洪武二十四年會試﹑廷試皆第一﹐而不言鄕試亦第一。又《選舉志》亦謂三試第一﹐明代惟商輅一人。則觀又似止會﹑狀兩元﹐而非三元。﹞本朝百餘年來﹐未有中三元者。乾隆四十六年辛丑科﹐蘇州錢以己亥解元掇辛丑會狀﹐遂備玆盛事。蓋气運鴻朗﹐久道化成﹐是以靈秀呈露﹐蔚爲上瑞﹐於此可以覘文明之治也。按《聞見錄》﹐歐陽修以監元﹑省元赴廷試﹐銳意魁天下。及唱名﹐乃王拱辰第一。明人小說﹕王鏊以解元﹐會元赴廷試﹐人皆必其三元。會商文毅閱卷﹐不欲人與己同﹐乃置之第三。此皆兩元而不得狀頭者。

○兩次及第《金史》鄭子聃初中天徳二年進士一甲第三人及第﹐已官書畫直長矣﹐自負其才﹐以不得第一人爲歉。海陵怒﹐乃令與進士雜試﹐果以一甲第一人及第﹐乃授翰林修撰。本朝有馬提督名泉﹐山西人﹐先中壬申科武進士一甲第三名。及第後爲參將﹐緣事罷官。再應試﹐中庚辰科武進士第一名及第。一文一武﹐何其數百年如一轍也﹗

○特賜進士《封氏聞見記》﹕李林甫婿王如Г以伎術供奉﹐玄宗欲與攺官﹐林甫奏如Г現應進士舉﹐乞聖恩與一及第。上許之﹐付禮部與及第。侍郎李曰「明經﹑進士﹐國家取才之地。聖恩優異﹐差可與官﹐不宜與第。」如Г方賓朋宴集﹐忽中書下牒禮部﹕王如Г可依例考試。乃皆愕然失措。可見唐時未有賜進士者。唐末始有追賜及第之例。《通鑑紀事》﹕宰相張文蔚奏名儒不遇者方干等五人﹐請賜及第﹐以慰其魂。然此乃加恩於已歿之落第舉子﹐非現在之舉子也。天復元年﹐令新及第進士中有久在名揚﹑年齒已髙者﹐不拘常例﹐各授一官。於是陳光問﹑曹松等皆以年髙授祕書省正字等官。此又加恩於及第進士內之老者﹐而非落第之老舉子也。宋時始有特奏名之例﹐年老者或得賜同出身﹐其後有不必年老而亦賜者﹐《神宗紀》賜布衣陳知彥進士出身是也。又有他途出身﹐已爲達官﹐而特賜進士出身者﹐《神宗紀》賜知縣王輔同進士出身﹔《理宗紀》以史宅之爲太府少監﹐史宇之爲將作少監﹐並賜同進士出身﹔趙葵同知樞密院事﹐賜進士出身﹔李曾伯爲四川宣撫使兼京湖制置大使﹐賜同進士出身﹔徳中﹐謝堂知樞密院事﹐賜同進士出身是也。金制﹐已爲顯官特賜進士者﹐又必定爲某科進士。如移刺履﹐明昌初禮部尙書兼翰林直學士﹐特賜大定三年孟宗獻榜下進士及第﹔韓錫﹐天徳中爲尙書工部員外郎﹐特賜胡礪榜下進士及第﹔胥持國拜參知政事﹐特賜孫用康榜下進士及第是也。又有武職賜文進士者﹐《宋史。曹勛傳》勛以恩補承信郎﹐特命赴進士廷試﹐賜甲科﹐爲武吏如故。此尢累朝所無也。我朝曠蕩之恩﹐時施格外﹐康熙年間如查愼行以供奉勞由舉人賜進士﹐莊令輿等以五經由監生賜舉人。今上每遇恩科﹐加恩年老者尢渥﹔鄕試被黜者﹐特賜舉人﹔會試不第者﹐或授翰林檢討等官﹐以榮其身。此又千古未有之曠典矣。

○棘闈貢院四圍重墻皆插棘﹐所以杜傳遞出入之獘﹐古制則非爲此也。《五代史。和凝傳》﹕是時進士多浮薄﹐喜爲喧嘩﹐以動主司。主司每放榜﹐則圍之以棘﹐閉省門。凝如貢舉﹐撤棘開門﹐而士皆肅然無嘩﹐所取稱爲得人。然則設棘乃放榜時以防士子喧噪耳。

○禮部知貢舉唐初﹐明經﹑進士皆考功員外郎主試事。開元二十四年﹐考功員外郎李昂爲舉人詆訶。帝以員外郎望輕﹐遂移貢舉於禮部﹐以侍郎主之。後世禮部知貢舉自此始。然其時知貢舉者卽主司﹐後世知貢舉者但理場務﹐而主試則別命大臣。按唐制﹐知貢舉亦有不專用禮部侍郎﹐而別命他官者。徳宗時﹐蕭昕以禮部尙書知貢舉﹐則不必侍郎也。又以國子祭酒包佶知貢舉﹐憲宗時以中書舍人李逢吉知貢舉﹐穆宗時以中書舍人李宗閔知貢舉﹐武宗時以太常卿王起知貢舉﹐宣宗時以中書舍人杜審權知貢舉﹐五代時亦或以他部尙書﹑侍郎爲之。此又近代別命大臣主試之始也。又唐時知貢舉大臣有不必進士出身者。《舊唐書。李麟傳》﹕麟以蔭入仕﹐不由科第出身。後爲兵部侍郎﹐知禮部貢舉。又李徳裕與李宗閔有隙﹐杜欲爲釋憾﹐謂宗閔曰「徳裕有文才而不由科第﹐若使之知貢舉﹐必喜矣。」是唐制非科第出身者亦得主試也。

○殿試唐武後天授元年二月﹐策問貢舉人於洛陽﹐數日方畢。此殿試之始也。然其制與後世異。其時舉人皆試於考功員外郎﹐武后自矜文墨﹐故於殿陛間行考功主試之事﹐是殿試卽考功之試﹐非如後世會試再赴殿試也。武后以後﹐其事仍歸考功﹐無復殿試。開元中﹐攺命禮部知貢舉﹐故知貢舉者所放第一卽爲狀元﹐《摭言》記裴思謙以仇士良關節謁禮部侍郎髙鍇求狀頭﹐曰「非狀元請侍郎不放」是也。穆宗時﹐始令知貢舉官先以所取及第進士姓名文卷申送中書官﹐然後放榜﹐然亦第令禮闈所取試卷具送中書復閱﹐非另於殿陛再試也。宋太祖開寶五年﹐禮部試到﹝「到」字衍﹞進士安守亮等﹐上召對講武殿﹐始下詔放榜。此殿陛放榜之始。六年﹐李知貢舉﹐有徐士廉伐鼓訟冤﹐上乃禦講武殿﹐籍終場舉人再試詩賦﹐命殿中侍史李瑩等爲考官﹐得進士二十六人﹐並所取﹐皆賜及第。則殿試實自宋太祖始。﹝《通考》謂所取者仍皆賜及第﹐《文昌雜錄》謂所取者覆落十人﹐責授太常少卿。﹞然是科殿試尙合被黜舉人再試﹐以定去取﹐非專試知貢舉所取士也。八年又試貢院合格舉人王式等於殿內﹐以王嗣宗爲首﹐而王式爲第四。自此省試後再有殿試﹐遂爲常制。元時無殿試﹐但省試後再試於翰林國史館耳。洪武中仍復殿試之例。

《宋史。範鎭傳》﹕故事﹐廷試唱名﹐過第三﹐則禮部試第一者﹐必越次抗聲自陳﹐得置上列。吳育﹑歐陽修亦爲之。鎭獨不然﹐至第七十九人乃聞呼出應﹐自是此風遂革。

○武科殿試武科始於成化十四年﹐太監汪直奏請武舉設科﹑鄕﹑會試如進士例﹐尙未有殿試也。崇禎四年﹐因武會試中式之王來聘﹑徐彥琦俱能運百斤大刀﹐及榜發﹐二人不與選﹐乃下考官獄﹐特命詞臣倪元璐等覆閱﹐取百人﹐視文榜例分三甲﹐傳臚賜宴﹐以前三十卷進呈﹐欽定一甲三人﹐來聘居首﹐卽授副總兵。武榜有狀元自此始。後來聘感上恩﹐攻登州城中傷死。一甲第三名賀秉鉞爲參將﹐崇禎十六年﹐扶父柩至臨淸﹐與大淸兵巷戰死。王阮亭記是科因考官方逢年之奏﹐故行殿試云。按武舉漢已有之﹐如成帝詔北邊二十二郡舉勇猛知兵法者各一人是也。唐武后長安二年又設武舉之科﹐其後郭子儀亦由武舉出身﹐但未有殿試之例。殿試實自宋始。《通鑑》﹕神宗熙寧六年九月﹐初策武舉之士。先是﹐武舉試義策於祕閣﹐武藝於殿前司﹐殿試則又試騎射﹐又策於庭。策﹑武藝俱優﹐爲右班殿直﹐次優爲三班奉職﹐又次借職﹐末等樞密院初議﹕不能對策者答兵書墨義。至是因王安石言﹐始策武舉之士。《哲宗紀》﹕紹聖四年﹐禦集賢殿策進士﹐明日﹐策武舉。孝宗時﹐又命武舉廷試﹐依文舉例﹐給黃牒﹐榜首武舉及第﹐余並賜武舉出身。是宋時原有武科及武殿試之例﹐蓋至元時已廢﹐迨明成化始復武舉﹐崇禎中又復殿試之例耳。

○試期沈作《寓簡》﹕宋初發解進士﹐率以秋季引試﹐無定期﹐故諸子多占鄰近戶籍﹐至有三數試者﹐冀於多試之中﹐必有一得。紹興中乃定諸州科場並用八月一日鎖院﹐十五日引試。《夷堅志》﹕春試向例在正月。淳熙十四年庚戌以首春雪寒﹐恐遠方來者愆期﹐特展半月。此宋時秋試在八月﹐春試在二月之源流也。元仁宗因李孟言﹐亦定以八月鄕試。二月會試﹝其期鄕試八月二十日頭場﹐二十三日﹑二十六日爲二場﹑三場﹔會試二月初一日爲頭場﹐初三日﹑初五日爲二﹑三場﹞﹐明因之﹝八月初九日頭場﹐十二日二場﹐十五日三場﹔二月會試日期亦同﹞。萬曆戊戌﹐禦史喬璧星以舉子重裘而進﹐便於懷挾﹐請攺期於三月﹐用單夾衣﹐則獘可淸。李九我駁之。張幼於亦有《會試移期議》一篇﹐謂國初定鼎金陵﹐在南北之中﹐故定期二月會試。後都北京﹐遠三千里﹐宜移在三月﹝俱見《湧幢汪品》﹞。然終明之世﹐未嘗攺移也。至本朝始攺三月﹐遠方士子旣免匆遽﹐而天暖無呵凍之苦﹐衣單無懷挾之獘﹐最爲善政。至殿試之期﹐元時在三月初七日﹐明初在三月一日﹔謝恩在初六日﹐成化八年攺在十五日﹐後遂爲例。然二月會試﹐而三月朔卽殿試﹐則禮闈中閱文爲日無幾﹐豈不太促﹖本朝殿試在四月二十五日﹐傳臚在五月朔日。乾隆二十六年辛巳科﹐奉旨攺四月二十一日殿試﹐二十五日傳臚。

●卷二十九○科舉分南北《明史。選舉志》﹕明初﹐禮闈取士﹐不分南北。洪武丁丑﹐考官劉三吾﹑白信蹈所取宋琮等五十二人皆南士﹐廷試陳安阝第一。帝疑所取之偏﹐命張信等十二人復閱﹐安阝亦與焉。帝悉誅信蹈及信﹑安阝等﹐戍三吾於邊﹐親自閱卷﹐取任伯安等六十一人﹐廷試以韓克忠爲第一﹐皆北士也。然訖樂永東間﹐未嘗分地。洪熙元年﹐始命楊士奇等定取士之額﹐南十六﹐北十四。宣徳﹑正統間﹐又分南﹑北﹑中卷﹐此科場分南﹑北﹑中卷之始也。﹝《七修類稿》謂﹕仁宗時﹐楊士奇奏分南﹑北捲﹐及蹇義等議定各處額數。議上﹐宮車晏駕。至宣宗始行之。傅維麟《明書》謂宣徳中上嘗論科舉須兼南﹑北士﹐但北人學問不及南人。楊士奇乃請將試卷例緘姓名﹐處書南﹑北二字。南十六﹐北十四﹐則似出於宣宗之諭﹐而非仁宗時事。﹞

○前明兩京解元不必本省人前明南北兩京解元﹐不盡以本省人爲之。按《兩京求舊錄》記南京解元﹕洪武甲子廖孟瞻﹐丙子尹昌隆﹐辛卯徐則寧﹐嘉靖壬子孫溥﹐俱江西人﹔洪武庚午黃文忠﹐永樂戊子黃壽生﹐俱福建人﹔正徳庚午許繼先﹐嘉靖戊子許仁卿﹐俱浙人。北京解元﹕景泰丙子徐泰﹐正徳丙子周光雷﹐嘉靖戊子馬一龍﹐辛卯馬從謙﹐癸卯沈紹慶﹐隆慶丁卯莊允中﹐俱南直隸人﹔正統辛酉章以占﹐甲子司馬恂﹐天順壬午鄭宏﹐弘治戊午孫靑﹐辛酉謝丕﹐嘉靖壬午周礻Э﹐己酉孫鋌﹐俱浙江人﹔成化丙午羅﹐江西人﹔宣徳壬子宋雍﹐隆慶庚午李廷機﹐萬曆癸酉柯挺﹐俱福建人﹔嘉靖丁酉鄭光溥﹐山東人﹔宣徳己卯鄒冕﹐河南人﹔嘉靖乙卯楊濂﹐四川人。自萬曆壬子宋鳳翔以浙人領解﹐此後必北直人居首矣。

○五經中式鄕﹑會試由五經中式者﹐有明一代僅二﹑三人。洪武二十三年閩人黃文忠﹐試南畿﹐五經題兼作﹐以違式取旨﹐特置第一﹐免會試﹐授刑部主事。此五經之始也。至崇禎甲戌會試﹐則福建顏茂猷﹝《明史。選舉志》﹕崇禎甲戌會試﹐舉人顏茂猷通作五經文﹐帝許送內簾﹐中副榜﹐特賜進士﹐以其名另爲一行﹐刻於試錄第一名之前﹞﹐丁丑則江西揭重熙﹝見本傳﹞﹐癸未則浙江譚貞良﹑馮元飆﹝見顧寧人《日知錄》﹐呂種玉《言鯖》﹐鈕玉樵《觚剩》﹞。入本朝則指不勝屈。順治丁酉鄕試山東法若眞﹐以全作五經﹐監臨主司公薦異才﹐詔試玉芝﹐官以內閣中書﹐一體會試﹐丙戌成進士館選﹝見《寄園所寄》﹞。康熙丁卯順天鄕試﹐海寧查嗣韓﹑侯官林文英﹐皆全作五經﹐以違例不準謄錄﹐監試禦史陸祖修特疏以間﹐得旨許其一體會試﹐戊辰俱成進士館選﹝《見觚剩》﹞。壬午科順天鄕試﹐五經監生二人﹐一莊令輿﹐一兪長策﹐初以違例貼出﹐仍具奏得旨﹐俱著授爲舉人﹐準會試。嗣後做五經者不必禁止作何定例﹐九卿等詳議具奏﹝見《香祖筆記》﹞。自是著爲令甲﹐各省定額外加中五經二人﹐於是習者益眾。康熙癸未則淸苑張秉ツ﹑泰州宮懋言﹑山東李頌﹐俱中式。而各省鄕試亦多以此取中﹐如王阮亭《分甘餘話》所記直隸﹑陜西等省﹐至有以五經掄元者。而尢以戊子科江西解元李紱五經文及二三場﹐皆博大精深﹐謂其有萬夫之稟。至雍正丙午科﹐常州徐景曾鄕試以五經中副榜﹐亦蒙恩準其一體會試﹐遂成庚戌科進士。此尢出於常格也。然文思敏捷者﹐兩日一夕之力﹐完此二十三藝﹐實亦不難。余亦以五經中乾隆庚午科順天鄕試﹐辛未年會試﹐奉旨停止五經中式之例。﹝按《匯書》﹐宋時鄭俠之父暈同五經出身﹐大觀二年莆田黃泳以童子賜五經及第﹐又蔡齊﹑孫俱中九經狀元﹐則前代已有之﹞。

○遠省舉人給驛馬今云﹑貴﹑四川舉人赴京會試﹐例給驛馬﹐蓋自宋時已有此制。《燕翼貽謀錄》云﹕遠方寒士﹐預鄕薦而不能至禮部﹐良爲可念。開寶二年十月丁亥﹐詔四川﹑﹐山南﹑荊湖等道所薦舉人﹐並給來往公券﹐令樞密使定例施行。蓋自起程及還鄕﹐費皆仰給於公家。

○科場給燭袁文《甕牖閒評》謂﹕唐時科場不許見燭﹐五代竇貞固以晝短舉子不能盡所長﹐乃請夜試﹐許用三條燭。故韋貽永詩﹕「三條燭盡鐘初動﹐九轉丹成鼎未開。」此五代故事也。然晚唐時有「更報第三條燭盡﹐文昌風景畫難成」之句﹐則唐時已有給燭之例。

○鄕闈用京官主試宋時鄕試皆外官之有文者主之。《宋史》﹕蕭燧以進士爲平江推官﹐有秦檜親黨密告以必主文漕闈曰「丞相將以子相屬也。」燧拒之。旣而被檄﹐將就院﹐忽易一員﹐秦喜果中前列。《夷堅志》﹕天臺丁可成進士﹐家居待闕﹐漕使念其貧﹐檄爲常州考官。《續通考》﹕元制﹐選考試官﹐上都﹑大都由省部選差﹐各行省由行臺及廉訪使公同選差﹐每處考試官一員。《元史》﹕熊朋來﹐江西人﹐延設科﹐行省請朋來爲考官。朋來以應試者多及門﹐遂不就﹐而就他省之聘。吳澄有《江西秋闈分韻》詩﹐序云「延四年﹐江西中書省舉進士﹐典校文者七人﹐或千里外﹐或千里內﹐一時咸至」云。是宋﹑元鄕試主文者皆不命京朝官也。﹝按《元史》暢師文爲翰林學士﹐延四年主試河南﹐歸卒於傳捨。則又似以京官出典試。豈近省用京官﹐而遠省則就近徵聘耶﹖﹞明初仍宋﹑元之制﹐各省鄕試﹐皆由監臨會同提調官聘他省有文名之教職及居家士大夫主之。至有用儒士者。《棘闈記》﹕永樂中各省鄕試﹐有儒士主考﹐而品官反爲同考者。《明史。選舉志》﹕景泰三年﹐命布﹑按二司同巡按禦史推舉見任教官﹐於是教官主試﹐遂爲定例。其後有司徇私聘取﹐監臨官又往往侵其權。弘治中﹐謝鐸言﹕考官皆禦史方面所辟召﹐職分旣卑﹐聽其指授。乞命部屬等官﹐每省差二員主考。時不能用。至嘉靖七年﹐因張璁言﹐乃差京官主考﹐閱戊子﹑辛卯兩科仍罷。至萬曆十一年﹐又遣京官﹐自是遂爲定例云。﹝《選舉志》亦謂景泰以後﹐專用教職主考。然亦有不盡然者﹐如正統中鄺野官陜西﹐久思一見其父﹐乃欲聘父爲陜西鄕試考官。父怒曰「子爲憲司﹐父爲主考﹐何以防閒﹗」乃止。又少卿楊濂以服闋主浙江試﹐主事王守仁以病痊主山東試﹐皆非教官也。吳靑壇《讀書質疑》謂﹕弘治甲子﹐禮部議各省主試以進士爲之﹐不拘現任﹑致仕。蓋因謝鐸之奏﹐稍變其例﹐不專用教官矣。﹞《湧幢小品》謂﹕嘉靖戊子﹑辛卯二科﹐差京官爲各省主考﹐不用詞林﹐皆科部及行人爲之。其給事中﹐不獨於浙江﹑江西﹐卽山東﹑兩廣﹑雲南﹑四川亦用之。至萬曆乙酉﹑戊子﹐差京朝官則用詞臣三員或四員﹐給事中亦同此數﹐皆用之於浙江﹑江西﹑福建﹑湖廣﹐而他省則用部寺以下官云。其鄕試同考官之例﹐按明《選舉志》兩京房考多用教職。嘉靖七年﹐以張璁言﹐加科部官一員。二十五年﹐從給事中萬虞愷言﹐各省鄕試房考精聘教職﹐不足則聘外省推官知縣。四十三年﹐又從禦史奏﹐兩京同考用進士京官﹐《易》《詩》《書》各二人﹐《春》《禮》各一人﹐其餘乃參用教官。萬曆四年﹐又議從京同考教官﹐衰老者遣回﹐取足於觀政進士﹐南京取足於附近推知﹐於是教官不用矣。

○十八房本朝會試及京闈鄕試所用同考官凡十八員﹐謂之十八房。按分經本始於宋理宗紹定二年﹐但不載房數。今之十八房﹐蓋沿前明制。然明制亦有不定十八房者。《明史。選舉志》﹕初制會試同考八人﹐其三人用翰林﹐五人用教職。景泰中俱用翰林﹑部曹。正徳中用十七人﹐翰林十一﹐科﹑部各三。萬曆十一年﹐以《易》捲多﹐減《書》之一以增於《易》。十四年﹐《書》捲復多﹐乃增翰林一人以補之﹐此十八房之始也。四十四年﹐又因余懋學奏﹐《易》《詩》各增一房﹐遂有二十房。﹝顧寧人云﹕天啟乙丑﹐《易經》《詩》仍各五房﹐《書》三房《春》《禮》各一房﹐爲十五房。崇禎戊辰﹐復爲二十房。辛未﹐《易》《詩》仍各五房﹐爲十八房。癸未復爲二十房。﹞本朝酌定中制﹐《易》《詩》各五房﹐《書》四房﹐《春秋》《禮記》各二房﹐共十八房﹐相沿已久。近日因同考官以經分房﹐有關節者易於按經尋索﹐特旨不復分經﹐但以一二爲次﹐仍用十八人。此不惟可以防獘﹐且各經試卷多寡不等﹐限之以房﹐則捲少者甚閒﹐而捲多者幾於日不暇給。余分校壬午鄕闈﹐簽掣《詩》五房﹐通計京闈卷八千有餘﹐而《詩經》獨至五千卷﹐是五考官較十三考官所閱之捲尙多三分之二。不得已﹐分八百餘卷入《春》《禮》四房助校。然《詩經》猶各閱八百餘卷﹐其視《易》《書》等房每房不過二三百卷﹐閒劇大不侔也。今不分經﹐則各房所閱卷多寡適均﹐可從容校閱﹐不至苟簡矣。

○讀卷官廷試進士﹐例點大臣爲讀卷官。今對策進呈後﹐皆上親閱﹐不煩大臣讀也。古時則實於禦前跪讀。《宋史》王沔最善讀﹐仁宗每試舉人﹐經沔讀者﹐多在髙選。舉子納捲﹐必曰「得王楚望讀之﹐幸也﹗」呂陶對策﹐力言新法不便﹐王安石讀未半﹐神色頗沮。神宗覺之﹐乃命馮京竟讀。胡安國廷試﹐策以推明大學﹑漸復三代爲主﹐宰臣以其無詆元語欲置下等。哲宗命再讀﹐擢第三。《王應麟傳》﹕廷試進士﹐上欲以第七卷

爲第一卷

。應麟讀之﹐曰「是捲古誼若龜鑑﹐忠肝如鐵石﹐臣敢爲得士賀﹗」遂置第一﹐乃文天祥也。《金史。李晏傳》﹕世宗禦後閣﹐召晏讀進士所對策。又《堯山堂外紀》﹕羅倫旣中﹐會試於禮部﹐頒捲時﹐乞增紙以畢所欲陳﹐禮部許之﹐倫遂成三十幅。李文達進讀跪久﹐至不能起﹐上命中使掖之﹐羅成大魁。是古來讀卷﹐皆在禦前跪讀﹐今但擬別髙下﹐將前列十卷進呈﹐候上親定﹐無所謂讀卷之事矣。阮亭《池北偶談》謂﹕今制內閣九卿讀卷﹐候旨命讀則讀﹐不命則否。是本朝令甲亦無不讀之明文﹐故仍曰讀卷官﹐而不曰閱卷也。特以聖學髙深﹐一覽了如﹐毋煩大臣捧讀耳。

按古人奏事﹐皆在禦前跪讀﹐不特讀卷也。《漢書》﹕霍光等奏皇太后廢昌邑王﹐尙書令讀奏云云。讀至半﹐太后曰「止﹗爲人臣子﹐當悖亂如是耶﹗」王離席伏﹐尙書令復讀云云。六朝以來﹐亦有對仗讀彈文之制。《南史》﹕徐陵奏彈安成﹐王瑣進讀奏狀﹐安成在殿上流汗失色。《唐書。畢構傳》﹕敬暉等表武三思等不宜爲王﹐構以中書舍人當讀表﹐抗聲析句﹐左右皆曉。王義方以李義府縱囚婦淳於氏﹐逼死大理卿畢正﹐義方乃具法冠﹐對仗叱義府下跪讀狀。《宋史》﹕司馬光﹑呂誨上建儲疏﹐韓琦讀於上前﹝《韓琦傳》﹞。富弼讀張方平疏於上前﹐漏盡十刻﹝《富弼傳》﹞。唐炯劾王安石﹐上殿目安石曰「王安石近禦座聽札子﹗」乃抗聲宣讀﹐凡六十餘條﹐上屢止之﹐炯讀自若﹝《唐炯傳》﹞。林栗入奏事﹐讀至「人主常患權在臣下」﹐帝稱善。栗曰「臣意尙在下文。」乃再讀﹝《林栗傳》﹞。髙宗初相李綱﹐綱以十事要說﹐每札面讀訖﹐又陳其以所然﹝《建炎進退誌》﹞。考宗欲行三年喪﹐沈淸臣論喪服六事﹐讀甚久。知閣張嶷屢叱之﹐上令勿卻﹐嶷奏「恐妨進膳。」淸臣正色曰「言天下事。」遂讀畢﹝《癸辛雜識》﹞。明呂震兼領禮﹑戶﹑兵三部﹐凡奏事﹐他尙書皆執副本﹐又與左右侍郎更疊進奏。震獨奏三部﹐背誦如流水﹐未嘗有誤﹝《明史。呂震傳》﹞。英宗北狩﹐成阝王監國午門﹐羣臣劾王振罪﹐讀彈文未起﹐馬順厲聲叱出﹐王憤﹐遂擊殺順﹝《王傳》﹞。此皆禦前讀奏之故事也。按《明史。魏元傳》﹕故事﹐諫官彈章﹐非大廷宣讀則封進﹐未有不讀而面呈者。成化中﹐給事中董等劾商輅﹐疏徑呈禦前。帝怒其不循舊制﹐叱之。蓋明制面奏未有不讀﹐不得面則封進耳。然天順中﹐楊﹑周斌等劾石亨﹑曹吉祥﹐帝大怒﹐擲彈章俾自讀。斌且讀且對﹐神色自若。此又似面奏卽進疏不須讀者﹐蓋其疏先封進﹐及帝怒召斌等詰問﹐又令自讀耳。

○殿試彌封另謄《獨醒雜誌》﹕紹興庚辰殿試﹐上親閱卷﹐問對讀官云「鶴鳴卻寫作鶴嗚﹐嗚呼卻寫作鳴呼﹐何也﹖」對讀官李浩曰「臣讀至此亦疑之﹐然以其正本如此﹐不敢攺易。」乃取正本視之﹐果然。是宋時殿試亦彌封另謄進呈也。《澠水燕談錄》亦謂廷試彌封謄錄始於景徳﹑祥符之間。《宋史。常安民傳》﹕安民試第一﹐主司啟封﹐見其年少﹐欲下之。常秩不可曰「糊名較藝﹐豈容輒易﹖」此蓋禮部試﹐非廷試也。

○科場回避親族《通考》﹕唐開元二十四年﹐移貢舉於禮部﹐以侍郎主試事﹐其侍郎親故則移試考功﹐謂之別頭試。此後世科場回避親族及另設回避捲之始也。然《唐書》沈絢主春闈﹐其母曰「近日崔﹐李侍郎皆與宗盟及第﹐汝於諸葉中放誰耶﹖」曰「莫如沈先﹑沈擢。」其母曰「二子早有聲價﹐科名不必在汝。沈儋孤寒﹐鮮有知者。」絢不敢違﹐遂放儋及第。則宗族又似不回避﹐按《齊抗傳》﹕禮部侍郎試貢士﹐其姻舊悉試考功﹐謂之別頭試。抗以爲侍郎大臣皆上所任﹐不必別試﹐乃奏罷之。沈絢之取沈儋﹐或齊抗奏罷之後歟﹖否則先﹑儋等與絢本同姓不同族歟﹖《宋史。張士遜傳》﹕科場初用糊名法﹐士遜爲巡捕官﹐以進士有姻黨﹐請回避。自是有親嫌者皆試﹐著爲令。而宋制應回避之人﹐有並及門客者。《夷堅志》﹕江義和預鄕薦﹐淳熙辛丑﹐其弟義端爲文院點檢試卷官﹐牒詣別頭﹐乃奏名以黃甲榜登第。此親族回避也。黃若納以衤覃服不及試大院﹐及經營以某公門客避嫌例﹐試別所﹐遂登科。此門客回避也。

○鄕會試錄有序鄕會試錄進呈主試者﹐例作序文﹐自明洪武中陶凱主試始。洪武三年﹐凱定科舉式。明年會試﹐凱爲主考﹐取吳伯宗等百二十人。程文進禦﹐凱序其首簡﹐遂爲定例。事見《明史》本傳。

○程文墨卷鄕﹑會試闈中例刻魁捲﹐自明萬曆中始。《續通考》﹕萬曆十三年乙酉科﹐題準程式文字﹐就將士子中式試卷純正典實者﹐依制刊刻﹐不許主司代作。其後場有學問該博者﹐亦許甄錄。此刻魁捲之始也。﹝王阮亭《池北偶談》亦謂﹕舊制科場進呈試錄﹐主考官自撰程文﹐其用士子文稍爲點定﹐自萬曆乙酉始。﹞按古時程文本系官爲頒定。《五代史。李懌傳》﹕張文寶知貢舉﹐所放進士有覆落者﹐乃請下學士院﹐作詩賦爲貢舉格。學十竇夢徵﹐張礪等所作不工﹐乃命懌爲之。懌曰「吾少舉進士﹐蓋偶然耳。後生可畏﹐來者正未可量。假令予再試禮部﹐未必不落第﹐安能與英俊爲準格耶﹖」此學士院所作程文也。明洪武初定科舉﹐命宋濂﹑詹同等撰經義式﹐先期行禮部頒降。此禮部所頒程文也。成化中﹐詹事黎淳奏科場作文定式﹐洪武中嘗降近年所刊程文﹐純粹者少﹐駁雜者多﹐乞將考官究治。此主司所作程文也。是以有明以來﹐皆稱主司之作爲程文﹐舉子之作爲墨卷。其實古來舉子之作亦稱程文。葉石林曰﹕唐時禮部知貢舉﹐有得程文優者﹐卽以已登第名次處之。如和疑以十三名登第﹐後得範質﹐愛其文﹐亦處以十三也。則以舉子之作爲程文﹐自唐﹑五代已然。元懷《拊掌錄》﹕科場進士程文多可笑者﹐國學試「體貌大臣」﹐有進士對策曰「若文相公﹑富相公﹐此大臣之有體者﹔若馮當世﹑沈文通﹐皆大臣之有貌者。」黃常明《詩話》﹕士人程文﹐窮日力作一論﹐尙難反復曲暢。洪景盧《夷堅志》﹕余鏞族子狃千一郎𨿽能作程文﹐然學藝迥出鏞下。又福州名士張楠禱於土地神曰「楠𨿽不肖﹐學業程文不在儕輩下。」又劉堯夫帶病入試﹐信筆塞白﹐忽灑然而醒﹐自讀程文﹐大笑﹐盡抹去﹐攺爲之﹐遂中第一。謝疊山《送程漢翁序》亦云﹕科舉程文之士。《金史。章宗紀》﹕詔進士程文﹐但合格者﹐卽取之﹐毋限以數。《楊伯仁傳》﹕進士呂忠翰廷試第一﹐海陵以其程文示伯仁﹐伯仁曰「當在優等。」又《鄭子聃傳》﹕廷試後﹐海陵以子聃程文示丘行﹐對曰「可入甲乙。」正隆二年會試畢﹐海陵以進士第一人程文示子聃﹐子聃少之。《癸辛雜識》﹕陳揆集中有《忸怩集》﹐乃爲舉子時所作程文。《明史。陶凱傳》﹕洪武四年會試﹐凱爲主考官﹐取吳伯宗等百二十人﹐程文進禦。此皆舉子之作稱程文也。顧寧人謂﹕宋以來多取士子所作爲程文﹐明初亦用士子程文刻錄﹐後多主司所作﹐遂又分士子所作爲墨卷云。○制科題目宋時試博學宏詞﹐題目多使人疑誤以難之。沈作《寓簡》﹕有十字訣﹐曰明﹐曰暗﹐曰疑﹐曰頑﹐曰合﹐曰揭﹐曰坼﹐曰包﹐曰胎。暗如「因民常而施教」是也。《周官》「因此五物者民之常而施教焉」﹐題目中不見數﹐而藏五與十二於其間。若明數﹐則如「旣醉備五福祭有十倫」是也。疑則如「堯舜湯禹所舉何如」也﹐看似唐﹑虞﹑夏﹑商﹐乃是《魏相傳》書天子所服﹐謂中謁者趙堯舉春﹐李舜舉夏﹐倪湯舉秋﹐貢禹舉冬﹐四人各職一事也。又如「湯周福祚」﹐疑若二代﹐乃是《杜周傳贊》張湯﹑杜周並起小吏﹐迹其福祚﹐元功儒林之後莫及也。此專以疑誤困人﹐實難捉摸。然葉石林云﹕昔有人習大科文字十餘年而業成者。馬端臨亦謂有巽巖者﹐取諸書可爲制科題者抄爲一編﹐揣摩殆無遺漏。則制科亦有擬題矣。宋髙宗立博學宏詞科﹐凡十二題﹕制﹑誥﹑詔﹑表﹑露布﹑檄﹑箴﹑銘﹑記﹑贊﹑頌﹑序。內雜出兩題﹐分三場﹐每場一古一今。

○題名錄一榜進士出﹐翰林衙門例刻《題名錄》﹐此蓋本唐時進士《登科記》之例也。《封氏聞見記》云﹕當代以進士登科爲登龍門﹐解褐多拜淸緊。輕薄者語曰「及第進士俯視中黃郎﹐落第進士揖蒲華長馬。」好事者因紀其姓名﹐自神龍以來﹐訖於玆日﹐名曰《進士登科記》﹐所以昭示前良﹑發起後進也。張彈落第﹐兩手捧《登科記》﹐以爲千佛名經。又元﹑明以來進士例刻碑於國子監﹐盡列一榜姓名﹐此亦仿唐慈恩題名之例。《嘉話錄》﹕題名起於進士張莒偶遊慈恩寺﹐題名雁塔下﹐後登科者遂爲故事﹐乃書之於板﹐宋時進士題名則刻石於相國﹑興國兩寺﹐見《文昌雜錄》。其刻石於國子監﹐則自元仁宗時始。

○新進士赴國子監拜謝中式新進士例赴國子監拜祭酒﹑司業﹐其由來不可考。觀元人《歐陽圭齋集》有四絕句記進士謝師禮成﹐序云「泰定丁卯八月十二日﹐崇天門傳臚﹐賜進士右榜第一人阿察赤﹑左榜第一人李黼﹐皆肄業國學日新齋﹐余授業生也。是日京尹設鼓樂旗幟導二狀元入學謝師﹐拜余明倫堂。榜眼劉思誠﹑探花郎徐容﹐嘗因同年黃晉卿﹑彭幼元從予遊﹐亦拜其側。其餘進士以門生禮來拜謝者不計其數」云云。據此則元時狀元之拜祭酒﹐似因曾在國學肄業﹐故有謝師之禮。其不由國學肄業者﹐或不在此例。以後遂相沿爲故事﹐凡成進士者﹐無論肄業與否﹐俱行拜謝之禮耳。﹝《明史。選舉志》﹕國初﹐宋納﹑吳爲國子監祭酒﹐歷科進士多出太學。而戊辰任亨泰廷對第一﹐太祖召納褒賞﹐撰題名記﹐立石監門。辛未許觀亦如之。進士題名碑由此不絕﹐此又可想前明新進士拜國子監之由。而監中立進士題名碑﹐亦以進士多由監中中式者﹐故創此制﹐其後遂沿爲成例﹐凡新進士每科須立碑監中也﹞

○座主見門生禮門生之禮﹐漢與六朝各別﹐說見「門生」條內。至舉子中式者對座主稱門生﹐則自唐始。《唐書》﹕權徳輿門生七十人﹐推沈傳師爲顏子。又《權璩傳》云﹕宰相李宗閔﹐乃父門生也。《蕭遘傳》﹕遘爲王鐸所取士﹐及與鐸同爲相﹐常奏帝曰「臣乃鐸門生。」此座主門生之見於史冊者也。門生謁座師﹑房師﹐將出﹐師送至二門外﹐不出大門。及門生爲主考﹑同考官﹐例須親率所取士謁己座師﹑房師﹐此亦有故事。《五代史》﹕裴以文學在朝久﹐宰相馬嗣孫﹑桑維翰皆禮部所放進士也。後馬知貢舉﹐引新進士詣。喜作詩曰「門生門下見門生。」世傳以爲榮。維翰爲相﹐嘗過﹐不迎不送。或問之﹐曰「我見桑公於中書﹐庶僚也﹔公見我於私第﹐門生也﹐何迎送之有﹖」此門生見座主故事也。《唐書》﹕楊嗣復知貢舉﹐其父於陵自洛入朝﹐嗣復率門生出迎﹐置酒第中。於陵坐堂上﹐嗣復與諸門生坐兩序。而於陵前爲考功時所取李師稷﹐時爲浙東觀察使﹐適亦在焉。人謂楊氏「上下門生」﹐世以爲美。此又門生見座主父之故事也。﹝座主亦稱主文﹐《通鑑》王鐸乃韋保衡及第時主文是也。按古時惟成進士時座師稱座主。張籍《寄蘇州白使君》詩「登第早年同座主」是也。查初白詩﹐以鄕舉主考亦稱座主﹐恐無所本。﹞

按《通考》﹕宋太祖建隆三年﹐詔及第人不得拜知舉官及稱爲恩門﹑師門並自稱門生。﹝先是唐會昌三年﹐中書奏及第進士不得呼有司爲座主。後唐長興六年﹐中書又奏及第人不得呼春官爲恩門﹑師門及自稱門生。﹞本朝初年﹐因禦史楊雍建言﹐亦嘗有禁。故今中式士見主司﹐但用姓名書帖﹐不稱門生。此又近時科場故事也。﹝《明史》﹕霍韜舉進士﹐出毛澄門下﹐素執弟子禮。及議大禮不合﹐遂不以澄爲座主。及韜總裁己丑會試﹐亦遂不以唐順之等爲門生。﹞○同年同年之稱起於唐。按《唐書。許孟容傳》﹕京兆尹元義方劾宰相李絳與孟季﹝孟容弟﹞同舉進士﹐爲同年才數月輒徙宮。帝以問絳﹐絳曰「進士﹑明經﹐歲大抵百人﹐吏部得官﹐歲至千人。私謂同年﹐本非親與舊也。」然則是時吏部同歲選官者亦號同年。《通鑑》﹕令孤楚與皇甫同年進士﹐故引楚爲相。後憲宗崩﹐穆宗欲誅﹐楚與宰相蕭亻免皆同年進士﹐力救之﹐乃貶崖州司戶。是李絳𨿽曰「同年非親與舊」﹐而其時同年之分誼己親。按《後漢書。李固傳》有同歲生得罪於梁冀。陳壽《魏志》云﹕魏武與韓遂父同歲孝廉﹐故臨陣時與遂交語移時。同歲卽同年也﹐則是時同歲舉孝廉者已有分誼﹐此又後世同年之風之所始也。近世又有序先後同年者。《文昌雜錄》太子太師張升﹐大中祥符八年乙卯登科﹐至熙寧九年丙辰薨﹐先一年爲乙卯﹐及見登科新進士。此先後同年之所由也。余庚午鄕舉﹐宛平黃叔琳開府﹐系前庚午舉人﹐曾爲先後同年之會﹐大學士史鐵崖並及見先後進士同年﹐眞爲盛事。

○塡榜今科場拆捲塡榜﹐先從第六名起﹐蓋是古制。《唐摭言》記杜黃門知貢舉﹐第三場諸生五百餘人咸在﹐未有塡榜人。舉子尹樞請任之﹐因令捲簾﹐授以紙筆﹐每札一人﹐則抗聲唱名﹐無不念其公。惟空其元未塡﹐樞淸曰「狀元非老夫不可。」公笑諾之﹐因令親筆自札之。是唐時塡榜已空狀頭也。然塡榜何患無人﹐乃令舉子自書﹖恐唐制亦未必如此﹐《摭言》所云﹐未可信也。又李肇《國史外》﹕李程試《日五色賦》﹐旣出﹐見楊於陵。於陵見其破題云「徳動天鑑﹐祥開日華」﹐謂程曰「君今須狀元。」翼日無名﹐於陵大不平﹐另以故冊寫其文見主司。主司嘆賞不已﹐曰「場中有此﹐當處以狀元。」於陵乃曰「此李程作也﹗」亟命取程捲對之﹐一字不差﹐遂擢爲狀元。是唐時主司未放榜可以見客﹐然未放榜何以知其無名耶﹖豈穆宗以後﹐原有先送取中試卷姓名於中書復閱而後放榜之例﹐所謂翼日無名者﹐或卽送中書未放榜之先耶﹖然旣送中書閱定﹐又豈能塡榜時忽攺一狀元﹖是皆不可信者也。

○寄籍《摭言》記白香山守杭州﹐江東進士多奔杭取解。時張祜負時名﹐以首冠爲己任。旣而徐凝至﹐香山請誦所爲詩﹐祜曰「某《甘露寺》詩﹕日月光先見﹐江山勢盡來。」凝誦《匡廬瀑布》詩﹕「千古長如白練飛﹐一條界破靑山色。」祜愕然﹐凝遂舉首。蘇叔黨本東坡子﹐蜀人也﹐而在杭州發解。然則唐﹑宋時解送舉子﹐不必皆本籍人也。或解送𨿽不必本籍﹐而其人之籍貫亦不必攺從取解之地耳。按《閒居詩話》云﹕福州人周總﹐天禧二年值詔下﹐赴鄕薦不及﹐有故人爲父三代名諱亦從之﹐果爲譙郡守﹐往投之。而國家申嚴條約﹐不許寄籍﹐遂以其郡周吉這預薦。其父聞之﹐寄詩曰「文章不及林洪範﹐徳行全虧李坦然。若拜他人爲父母﹐直須焚卻蓼莪篇。」總遂鬱鬱以卒。是宋時籍貫之制本嚴。洪容齋《隨筆》云﹕偶得延平元年孫僅榜一小錄﹐一榜共五十人﹐自第一至十四人皆貫開封府﹐惟第九名劉燁爲河南人﹐其下又二十五人皆貫開封﹐謂不應都人士中選若是之多﹐疑皆外方人寄籍﹐以爲進取之便耳。此蓋因籍貫嚴而皆寄籍京尹也。又《元史。胡長孺傳》﹕長孺本永康人﹐宋咸淳中從外舅徐道隆入蜀﹐銓試第一。則宋鄕試又有不拘本籍者﹐蓋仍用本籍鄕貫而就試於他府耳。月魯不花本蒙古遜都思氏﹐隨其父任就試江浙﹐鄕闈中右榜第一。則元制蒙古人亦可就試各省矣。今江南人多有寄籍順天﹐屢禁不止﹐蓋時際升平﹐士皆自奮於功名之路﹐固非條教所能盡絕也。

○關節關節二字﹐起於唐﹐然不盡指科場言也。《杜陽雜編》﹕元載嬖其妾薛瑤瑛﹐瑤瑛之父曰宗本﹐兄曰從義﹐母曰趙娟。娟與中書主吏卓倩等廣購賄賂﹐號爲關節。是凡營私信息皆號關節矣。﹝宋包拯知開封府﹐京師語曰「關節不到﹐有閻羅包老。」亦不專指科場。﹞李肇《國史補》敍進士科云﹕造請權要﹐謂之關節。牛軻《牛羊日曆》云﹕輕薄奔走﹐揚鞭馳騖﹐以關節緊慢爲甲乙。楊汝士﹑錢徽知貢舉﹐段文昌言於上曰「今歲禮部殊不公﹐所取士皆以關節得之。」乃命復試。李景讓最孝友﹐其弟屬其請托主司﹐景讓曰「朝廷取士﹐自有公道﹐豈可效人求關節乎﹖」《摭言》﹕髙鍇第一榜裴思謙﹐以仇士良關節來取狀頭﹐鍇廷斥之。又廣明亂後﹐郡國不復以貢士爲意﹐惟江西鐘傳急於薦才﹐四方舉子有以公卿關節不遠千里求首薦者。此皆指科場之關節。蓋關節之云﹐謂竿牘請囑如過關之用符節耳。﹝按唐時又有通榜之例﹐洪容齋謂唐不糊名﹐有交朋之厚者爲之薦達﹐謂之通榜﹐故其取士畏於譏議﹐多公而審。亦或有脇於權勢﹐撓於親故者。若主司賢者則不然﹐未試之前﹐固已定去取於胸中矣云云。今按《摭言》貞元十九年權徳輿主文﹐陸員外亻參通榜﹐韓昌黎薦士十人於亻參。權公凡三榜﹐共放六人﹐余不出五年皆捷。此所謂通榜也。其脇於權勢﹐如裴思謙以仇士良書函求上第﹐則謂之關節﹐正李肇所云造請權要謂之關節也。﹞至後世舉子所謂關節﹐則用字眼於卷中以爲識別者。《宋史。劉師道傳》﹕第幾道舉進士﹐因廷試卷糊名﹐陳堯咨爲考官﹐教幾道於卷中密爲識號。此則近代科場關節之所仿也。然唐時關節多出於情面權勢﹐尙未有以賄賂者。《宋史》﹕王欽若知貢舉﹐有任懿托欽若所善僧惠秦﹐許銀三百五十兩。會欽若已入院﹐惠秦令欽若門客轉達欽若妻李氏﹐李氏令奴祁睿書懿名及銀數於臂﹐入白欽若。榜發﹐果登科。爲禦史中丞趙昌言所劾。此則宋時科場之獘﹐較唐更甚矣。明成化中﹐萬安爲相二十餘年﹐每遇試﹐必令其門生爲考官﹐子孫甥婿多登第者。弘治十二年會試﹐大學士李東陽﹑少詹事程敏政爲主考﹐給事中華昶劾敏政鬻題與舉人唐寅﹑徐泰。乃命東陽獨閱文﹐而敏政謫官﹐寅﹑泰皆斥譴。嘉靖四十年﹐應天主考無錫吳情﹐取同邑十三人﹐被劾謫外。萬曆四年﹐順天主考張汝愚﹐中張居正子嗣修﹑懋修及居正黨侍郎王篆之子之衡﹑之鼎。居正旣設﹐禦史丁此呂追論其事。三十八年會試﹐庶子湯賓尹爲同考官﹐禦史孫居相劾其私韓敬。吏部尙書孫丕揚因置賓尹﹑敬於察典。而是時進士鄒之麟分校順天鄕試﹐所取童學賢亦有私﹐爲孫居相所劾。又吳道南典會試﹐吳江舉人沈同和與同裏趙鳴陽聯號捨﹐代爲文﹐榜發﹐同和第一﹐鳴陽亦中式。都下大嘩。道南亟檢舉﹐詔復試。同和竟日作一文﹐乃戍煙瘴﹐鳴陽除名。天啟二年﹐中允錢謙益典浙江試﹐取舉人錢千秋捲﹐七篇大結﹐迹涉關節﹐榜後爲人所訐﹐謙益自檢舉﹐千秋謫戍。後謙益應推閣臣﹐溫體仁以此事疏攻﹐遂罷枚卜。此皆科場舞獘之近事。

○帖括﹑策括《唐書。選舉志》﹕楊綰疏言「明經但記帖括。」按《文獻通考》﹐唐制帖經試士﹐後以應試者多﹐至帖孤章絕言以惑之﹐應試者乃索幽隱﹐編爲詩賦﹐不過數十篇﹐難者悉備。此卽所謂帖括也。又《薛登傳》﹕後生皆緝綴小文﹐名爲策學。而東坡《議學校貢舉狀》亦云﹕近世士大夫纂類經史﹐綴緝時務﹐謂之策括。是策亦有括矣。不寧惟是﹐《文獻通考》又云﹕宋時制科﹐所難者六論。有巽巖者﹐取諸書可爲論題者抄爲一編﹐揣摩殆無遺漏。則論亦有括矣。又範文正以館職薦富鄭公﹐公辭以未習。範曰「已爲君置大科文字。」所謂大科文字﹐蓋亦巽巖所編之類也。是詔冊亦有括矣。學術日薄﹐士皆以捷給爲務﹐近世館閣之類書﹐科場之策略﹐傳遽旁午﹐固無足怪也。﹝《明史。湯禮敬傳》﹕宋末有論範﹑論艸﹑策略﹑策海﹑文衡﹑文髓﹑主意﹑講章等刻﹐亦帖括之類也。﹞○及第詩《池北偶談》引蘇子美《及第與同年宴李丞相宅》詩云「拔身泥滓底﹐飄迹雲霄上。气和朝言甘﹐夢好夕魂王﹝旺﹞。軒眉失舊斂﹐舉意有新況。爽如秋後鷹﹐榮若凱旋將。」謂一第而津津如此﹐宜其早廢不達也。按此事古人甚多﹐《竹坡詩話》謂孟郊下第詩「棄置復棄置﹐情如刀劍傷。」及登第﹐則云「春風得意馬蹄疾﹐一日看徧長安花。」一第之得失憂喜如此﹐宜其𨿽得之不能享也。阮亭之說﹐亦同此意。又唐章孝標《及第後寄淮南李紳》詩曰「及第全勝十政官﹐金湯鍍了出長安。馬頭漸入揚州郭﹐爲報時人洗眼看。」宋張虞登第﹐用劉昌言詩題興國寺壁曰「一舉首登龍虎榜﹐十年身到鳳凰池。」有人續云「君看姚奕並梁固﹐不得朝官未可知。」後果如其言。陸放翁《家世舊聞》﹕張中中第四名﹐喜甚﹐在廷試時挈友人手曰「如何得鄕裏知去﹖」後爲象山縣官﹐以事罷﹐流落終身。此皆器小不享厚福之驗。然得意詩亦有不盡關乎後日之福澤者。黃常明《詩話》記白香山及第詩﹕「得意減別恨﹐半酣輕遠程。翩翩馬蹄疾﹐春日歸鄕情。」《宋史。呂大忠傳》﹕馬涓以進士第一入幕府﹐時自稱狀元。大忠曰「狀元者﹐及第未除官之名。旣爲判官﹐不可更稱。」又《六一詩話》載呂文穆未第時﹐薄遊一縣﹐縣令之子胡旦遇之甚薄。或言呂工詩﹐宜少加禮。胡問其警句﹐客舉其一首﹐末句云「挑盡寒燈夢不成。」旦曰「乃一渴睡漢耳﹗」呂聞之甚恨。明年首中甲科﹐使人寄聲曰「渴睡漢狀元及第矣﹗」《夷堅志》﹕董體仁累舉不第﹐過臨江郡守彭子從﹐其鄕人也﹐視其刺字曰「老榜官耳。」次年南省奏名廷試第一﹐僉書鎭南軍判官﹐歸次臨江。彭遣人迎﹐董書其紙尾曰「黃紙初開墨未漧﹐君恩重許拜金鑾。故鄕知己來相迓﹐便是從前老榜官。」彭甚慚悔。《獨醒志》則以爲體仁寄家人之作﹐非寄彭守也。按香山及文穆皆享有名位﹐馬后爲大監卿﹐董后亦爲相﹐則此事固不可槪論也。第進身之始﹐輒沾沾得意﹐則器小不言可知。王沂公狀元及第﹐郡帥令倡樂迎於郊﹐公乃易服﹐由他門入謁守。守驚曰「已遣人奉迎矣﹗」王曰「不才偶忝科第﹐敢煩郡守父老致迓﹐是重其過也﹗」守嘆息卜其遠大。明羅洪先作狀元﹐外舅曾太僕曰「喜吾婿幹此大事。」羅面發赤曰「大夫事業更有許大在。此等三年一人﹐奚足大事也﹖」是日猶袖米借何﹑黃二公聯榻蕭寺中講學。觀此則二公所志之遠大可知矣。

○甲榜乙榜今世謂進士爲甲榜﹐以其曾經殿試﹐列名於一﹑二﹑三甲也。舉人謂之一榜﹐後以進士有甲榜之稱﹐遂以一爲乙﹐而以舉人爲乙榜非也。《漢書。儒林傳》﹕歲課博士弟子甲科四十人﹐乙科二十人﹐丙科四十人。杜氏《通典》﹕進士有甲﹑乙二科﹐武徳以來﹐第進士惟乙科。《舊唐書》﹕玄宗親試﹐敕曰「近無甲科﹐朕將存其上第。」《楊綰傳》﹕玄宗試舉人﹐登甲科者三人﹐綰爲之首。其乙科凡三十餘人。是甲﹑乙科俱謂進士也。宋時進士三甲之外﹐又有四甲﹑五甲。紹興十八年﹐賜王佐以下及第﹑出身﹑同出身共三百三十人﹐第一甲十人﹐二甲十九人﹐三甲三十七人﹐四甲一百二十二人﹐五甲一百四十二人。朱文公乃是榜五甲九十名。寶四年﹐文天祥榜共六百零一人﹐一甲二十一人﹐二甲四十人﹐謝枋得爲首﹐陸秀夫第二十七﹐三甲七十三人﹐四甲二百四十八人﹐五甲二百十三人。

陔余叢考卷三十○數目用多筆字陸容《菽園雜記》﹕壹﹑貳﹑叄﹑肆﹑伍﹑陸﹑柒﹑捌﹑玖﹑拾﹑阡﹑陌等字﹐相傳始於尙書開濟﹐因錢谷之數用本字﹐則姦人易竄攺故耳。然宋邊實《昆山誌》已有之。洪容齋亦謂九之與久﹐十之與拾﹐百之與柏亦然。可見多筆字宋已用之。且不特此也﹐古書一之與壹﹐二之與貳﹐三之與叄﹐其義本同。《鳩。序》刺不壹也。而正文則「其儀一兮。」《表記》「節以壹惠」﹐注云﹕聲譽𨿽有眾多﹐節以其行一大善者爲謚耳。《孟子》「市價不貳」﹐趙岐云﹕無二價也。本文用大貳字﹐注用小二字﹐二與貳通也。《大學》「壹是皆以修身爲本」﹐亦用大壹字。《系詞》「叄天兩地」﹐《釋文》云﹕參音三。《周禮》「設其叄」﹐注謂鄕三人。則三與參通也。又宋人袁文云﹕十千爲萬﹐乃萬字也﹔至萬字﹐則蠍也。二字義本各別﹐惟錢谷之數懼有攺移﹐故萬借作萬字耳。然《詩》《書》中如「萬方有罪」﹑「萬福攸同」之類﹐《左傳》「萬﹐盈數也」﹐凡十千之萬﹐俱已作萬。《漢書。項籍傳》贊引賈誼《過秦論》「起阡陌之中」﹐《史記》作「千百」﹐則千百與阡陌通也。又按梁天監中﹐東錢以八十爲陌﹐西錢以七十爲陌。沈括云﹕謂之陌者﹐本百字﹐借陌字用之﹐如什與伍也。合而觀之﹐則數目用多筆字自古已然﹐菽園謂始於開濟者﹐非也。至廿﹑卅﹑字﹐或以爲俗書省文。按《說文》云﹕廿音入﹐二十之並也。卅先合反﹐三十之省也。卅先立反﹐四十之省也。是廿﹑卅﹑正古文也。《國語》「行玉廿」﹐正作廿字。《史記》載秦始皇碑﹕「皇帝臨禦二十有六年」。洪容齋謂應作「廿有六年」﹐其碑文皆四字句﹐史遷易爲二十有六年﹐故獨此一句成五字耳。由此類推﹐往往有流俗指爲俗書﹐而其實系本字者。如禮字﹑處字﹑與字﹐許叔重釋禮字云﹕古文﹔釋處字云﹕止也﹐得幾而止﹐或從處﹐釋與字云﹕賜予也﹐與輿通。然則今所謂俗字﹐乃正文也。又如棄之與棄﹐饑之與饑﹐煙之與煙﹐棋之與棋﹐棲之爲棲﹐┺之爲筍﹐个之爲个﹐亦正文也。至有實系俗書﹐不可用者。宋景文《筆記》云﹕後魏﹑北齊俗作僞字最多﹐如巧言爲辧﹐文子爲學之類。隋有柳﹐則又因巧言而訛爲鞏矣。此則眞俗書也。時俗數目字﹐又有故爲省筆﹐以便書寫者。《貢父詩話》謂﹕今以萬爲萬﹐以千爲丿﹐人人能道之也。然則以千爲丿﹐宋人已如此矣。至貢父以萬爲俗字﹐則失考。

○銀王西莊《十七史商榷》內「金銀布帛」一條﹐謂專用銀錢爲幣﹐直至明中葉始定。此說殊不然。按銀之爲幣﹐古人原用之。虞﹑夏﹑商之幣﹐金爲三品﹐或黃﹐或白﹐或赤。然太公九府圜法﹕黃金方寸而重一斤﹐錢圜函方﹐輕重以銖﹐布帛廣二尺二寸爲幅﹐長四丈爲匹。則周時但以黃金及錢帛爲幣﹐而銀不用。《管子。國蓄篇》以珠玉爲上幣﹐黃金爲中幣﹐刀布爲下幣。又曰﹕無金則用其絹﹐絹三十三當金一鎰『無絹則用其布﹐布百兩當一鎰。《國語》晉夷吾求入國﹐許賂秦公子縶黃金四十縊。《國策》﹕秦使唐睢以五千金散之人﹐不及三千而天下之士爭鬥矣。是春秋﹑戰國所用惟黃金﹑刀﹑布也。秦並天下﹐幣爲二等﹐黃金爲上幣﹐餘皆用錢。其珠玉﹑龜貝﹑銀錫只爲器飾﹐不用爲幣。漢初因之﹐然晁錯言「珠玉金銀饑不可食﹐寒不可衣﹐而在於把握﹐可以周四海而無饑寒之患。」則是時𨿽不用銀﹐而銀與金珠同貴可知。漢武元狩四年﹐始造白金爲幣。白金乃銀錫所造﹐有三品﹕其一曰「白撰」﹐重八兩﹐其文龍﹐直三千﹔次曰以重﹝應補「差小」二字﹞﹐其文馬﹐直五百﹔次曰復小﹐其文龜﹐直三百。吏民盜鑄者不可勝數﹐則已有用之者﹐然歲餘終廢不行。王莽時又制爲銀貨﹐與錢貨並行﹝朱擔銀八兩爲一流﹐直錢一千五百八十﹐他銀一流直千﹞﹐而民間仍以五銖錢交易。魏文帝時並罷錢﹐令民以谷帛相易。六朝則錢﹑帛兼用﹐而帛之用較多。﹝《北史》魏張普惠疏曰﹕髙祖廢長尺﹑大斗﹑重秤﹐後因軍國需用﹐故絹上加綿八兩﹐布上加麻十五斤。是納賦皆以絹布也。孝文帝始制百官之祿﹐每戶增調絹三匹﹑谷二石九斗﹐以爲俸祿之用。夏侯道遷歲祿三千餘匹﹐李衝一門歲祿萬匹﹐是官俸皆以谷帛也。張讜妻爲魏所虜﹐讜以千匹贖之﹐是贖罪亦絹帛也。髙允死﹐賜以粟五百石﹑絹千匹。髙澄生子﹐魏孝靜帝賜錦彩布帛萬匹。是賜予皆谷帛也。西魏賞擒髙敖曹者布絹萬端。是購賞亦布絹也。﹞此歷代未用銀之證也。《文獻通考》﹕蕭梁時﹐交廣之域全以金銀交易。後周時﹐河西諸郡或用西域金銀之錢。此蓋用銀之始。然第行於邊地﹐而中土尙未行。﹝按劉宋時﹐徐豁以采銀戶易困﹐請準銀課米。梁武陵王紀以黃金一斤爲餅﹐餅百爲篋﹐至有百篋﹔銀五倍之。則六朝時𨿽不用銀﹐而銀已貴重﹐猶今俗𨿽不以金爲用﹐而金價自貴也。﹞唐初租出谷﹐庸出絹﹐調出繒布﹐並未嘗徵錢。天寶中﹐楊國忠請令各道義倉及丁租地課皆易布帛充禁藏﹐玄宗詔百官觀庫﹐物積如山。是亦尙皆用布帛。憲宗元和三年﹐詔天下有銀之山卽有銅﹐銅可資於鼓鑄﹐銀無益於生人﹐其令現采銀坑並宜禁敕。李巽又奏請五嶺以北采銀一兩者流他州﹐官吏論罪。則並禁用銀矣。﹝韓愈奏狀言﹕五嶺買賣皆以銀。張籍《送南遷客》詩﹕誨國戰騎象﹐蠻州市用銀。可見是時惟嶺外用銀。﹞然《唐書。齊映傳》﹕藩鎭初獻銀瓶髙五尺﹐李兼鎭江西﹐始獻六尺﹐至映又獻八尺。《太平廣記》﹕禦史蘇某以洛陽寺中有銀佛﹐遂取以歸﹐時人謂之蘇扛佛。則是時𨿽不用銀﹐而已競相貴重﹔旣競相貴重﹐則漸用之於市易﹐亦勢所必然。顧寧人以金哀宗正大中民間但以銀市易﹐爲後世上下用銀之始﹐而不知亦非也。《五代史》﹕後唐莊宗將敗。諭軍士曰「適報魏王平蜀﹐得金銀五十萬﹐當悉給爾等。」又李繼韜旣反復降﹐其母楊氏善蓄財﹐乃賫銀數十萬兩至京師﹐厚賂莊宗之宦官﹑伶人﹐並賂劉皇后﹐繼韜由是得釋。慕容彥超好聚斂﹐爲僞銀﹐以鐵爲質而銀包之﹐人謂之鐵胎銀。想其時民間已皆用銀﹐故彥超至作僞以射利﹔若不能市易﹐則何必爲此哉﹖宋眞宗澶淵之盟﹐定以銀﹑絹各三十萬兩匹。徽宗大觀三年﹐將攺當三錢﹐宰執預知其事者﹐恐所積錢折閱﹐乃盡以買金銀。不兩月命下﹐時傳以爲笑。《李忠定公傳信錄》﹕忠定爲親徵禦營使﹐上賜銀絹錢各一百萬兩貫匹。南宋時賜秦檜造第銀絹萬匹兩。賈似道母死﹐賜銀絹四千兩。《金史》張行信疏稱﹐買馬官市於洮州﹐以銀百錠﹐幾得馬千匹﹐乞捐銀萬兩﹐可得良馬千匹云。亦可見銀已通用也。按《宋史》仁宗景二年詔﹕福建﹑二廣歲輸緡錢易以銀。此爲歲賦徵銀之始。紹熙中﹐臣僚言今之爲絹者﹐一倍折而爲錢﹐再倍折而爲銀﹐銀愈貴﹐錢愈難得。此又南宋時折絹收銀之始。金章宗承安五年﹐以舊例銀每綻重五十兩﹐其直錢百貫﹐民間或有截鑿用之者﹐其價亦隨輕重爲低昂﹐乃更鑄承安寶貨一兩至十兩﹐分五等﹐凡官俸﹑軍須皆銀﹑鈔兼支。此朝廷用銀之始。宣宗興定三年﹐省臣奏﹕向來犯贓者計錢論罪﹐則太重﹐於是以銀爲則﹐每兩作錢二貫。今受通寶贓﹝鈔也﹞至三十貫者已得死刑﹐若準以金銀價才爲錢四百有奇﹐則當杖﹐實覺輕重懸殊﹐遂準犯時銀論罪。此以銀計贓之始。是時又詔除市易用銀及銀與寶泉相易之禁。其後哀宗正大間﹐民間但以銀易市﹐並錢鈔亦廢矣。元憲宗五年﹐定漢民包銀額徵四兩者﹐以半輸銀﹐半折絲絹等物。因張晉亨言五方土產各異﹐必責以輸銀﹐有破產不能辦者﹐乃詔民聽輸土物﹐不復徵銀。又《續通考》﹕文宗天歷元年﹐天下課稅之數﹐金二萬四千四百三十兩﹐銀七萬七千五百一十八兩。則猶是土宜所出﹐而非以當賦稅也。《明史》﹕洪武初﹐天下田賦夏稅米麥四百七十一萬二千七百石﹐錢鈔三萬九千八百綻﹐絹二十八萬八千四百八十七匹﹔秋糧米二千四百七十三萬四百五十石﹐錢鈔五千七百三十綻﹐絹五十九匹。是所徵者猶第米麥錢鈔及絹﹐而未有銀。洪武九年始有折納令﹐其制屢有增減。﹝九年銀一兩﹐鈔十貫﹐錢千文﹐皆折米一石。十八年鈔五貫折米一石﹐絹一匹折米一石二斗﹐金一兩折米二十石﹐銀一兩折米二石﹐棉布一匹折米一石﹐薴布一匹折米七斗。三十年又攺金一兩折米二十石﹐銀一兩四石﹐絹一匹石二斗﹐棉布一匹一石﹐薴布一匹七斗﹐棉花一斤二斗。﹞然是時制令﹐凡願折者聽﹐不願者仍納樂中﹐以鈔法不行﹐並禁民間金銀交易﹐本色﹐並非專主於銀。永犯者以姦惡論﹔有首捕者﹐卽以交易金銀賞之。則賦稅不收銀可知也。宣徳四年﹐偶有秋糧折銀赴部之令﹐遂爲徵銀之始。正統元年﹐令南京糧米願折色者﹐聽以布帛銀兩折納﹐則亦尙不全徵銀。﹝永樂中遷都北京﹐而各官俸尙持帖赴南京請領俸帖﹐七八石僅易銀一兩。周忱撫江南﹐奏請貧戶納糧﹐每銀一兩當米四石﹐解京兌俸﹐故有是令。﹞七年﹐令夏稅絹每匹折銀五錢解京﹐又令各省不通河道之處糧米折銀﹝天順十年﹐令浙江絹每匹折銀六錢﹐十一年又令江南等處糧每石折銀八錢五分﹞﹐自後各省夏稅類多徵銀。然王鏊《震澤長語》正徳以前各處稅銀馬艸折銀稅課折銀入京共二百四十萬。又《明史。韋商臣傳》﹕國初夏﹑秋二稅麥四百七十萬﹐米二千四百七十三萬﹐今麥損九萬﹐米損二百五十萬。此系嘉靖間事﹐則正徳﹑嘉靖時所徵銀亦尙少。隆慶中﹐葛守禮言﹕近乃爲一條鞭法﹐計畝取銀。則夏稅一槪徵銀﹐實起於隆慶中。西莊之說亦相合﹐但系錢糧專徵銀﹐而非民間專用銀耳。

○金銀以兩計漢以來金﹑銀皆以斤計。如漢髙祖賜陳平金十萬斤﹐賜田肯金五百斤﹐文帝賜周勃金五千斤﹐陳平﹑灌嬰金二千斤﹐武帝以東方朔諫起上林﹐賜金百斤。以及南北朝時﹐猶以斤計。如魏孝文帝賜抱睹生葬事黃金八千斤﹐梁武陵王以金銀百斤爲餅之類是也。侯景圍城﹐羊侃率兵禦之﹐詔送金五千兩﹑銀一萬兩賜戰士。則金銀以兩計起於梁時。其後陳將周羅彭城之戰﹐拔出蕭摩訶於重圍﹐以功賜金﹑銀各三千兩。梁睿平劍南﹐隋文帝賜金二千兩﹔又平王謙﹐賜金二千兩﹑銀三千兩。王謙作亂﹐王述執其使上書﹐文帝亦賜金五百兩。又文帝嘗賜蕭巋金五百兩﹑銀千兩。周法尙破李光仕﹐文帝賜黃金百五十兩﹑銀百五十斤。則金以兩計﹐銀猶以斤計。煬帝以來護兒破楊玄感功賜黃金千兩﹐以王辧擊破山東賊盜功賜黃金二百兩﹐事俱見《南﹑北史》﹐則金銀之以兩計起於梁﹑隋之世也。《通考》謂蕭梁間交廣以金銀交易﹐旣是民間交易﹐則零星多寡不齊﹐自必細及銖兩。又《宋書。徐豁傳》中宿縣俚民課銀一子輸半兩﹐則國制收銀課亦以兩計。因而上下通行﹐俱論兩不論斤。且古時金銀價甚賤﹐故以斤計﹐後世金銀日貴﹐故不得不以兩計也。

○忽絲毫釐分錢王西莊謂﹕分寸丈尺﹐分本度之名﹐今人乃以爲權之名﹐不知起於何時﹖又十忽爲絲﹐十絲爲毫﹐十毫爲分﹐十分爲錢﹐皆未詳所起。按此事見《宋史》﹕度量皆以十起數﹐惟權則以一龠容千二百黍﹐重十二銖﹐兩之爲兩﹐十六兩爲斤﹐三十斤爲鈞﹐四鈞爲石。後世乃攺銖爲錢﹐十錢爲兩﹐自此而上﹐十兩﹑百兩﹑千兩﹑萬兩﹐而權之數亦以十起﹐蓋以便於用。其實錢字乃借用錢刀之錢﹐非數家正名也。唐開通元寶錢每文重二銖四﹐累積十錢﹐恰重一兩﹐故後人卽以錢爲兩中之十也。分與釐﹑毫﹑絲﹑忽本亦度之名﹐《孫子算術》﹕蠶吐絲爲忽﹐十忽爲秒﹐十秒爲毫﹐十毫爲釐﹐十釐爲分﹐十分爲寸。宋太宗詔更定權衡之式﹐崇儀使劉蒙﹑劉承等乃取樂尺積黍之法移於權衡﹐於是權衡中有絲﹑忽﹑毫﹑釐﹑分﹑錢之數。此近代兩﹑錢﹑分﹑釐﹑毫﹑忽﹑絲之所由起也。今俗權貨物者曰稱﹐權金銀者曰等子﹐宋初皆謂之稱。劉承所定銖二十四遂成其稱是也。元丰以後﹐乃有等子之名。李チ《師友談》記邢和叔謂「秦少遊文章銖兩不差﹐非秤上秤﹐乃等子上等來也。」宣和中又有玉等子。

○一金今人行文﹐以白金一兩爲一金﹐蓋隨世俗用銀以兩計﹐古人一金則非一兩也。《漢書》注﹕瓚曰﹕秦以一鎰爲一金﹐漢以一斤爲一金。然則古之一金乃一斤耳。○元寶各省解部正課銀每錠五十兩﹐名曰元寶。按《輟耕錄》載﹐至元十三年﹐元師平宋﹐回至揚州﹐伯顏令搜檢將士所得撒花銀子﹐銷鑄作錠﹐每錠重五十兩﹐其字號曰揚州元寶。歸朝獻之﹐世祖大會諸王公﹐以之頌賜。後朝廷亦有自鑄者﹐至元十四年者重四十九兩﹐十五年者重四十八兩﹐又有遼陽元寶﹐乃至元二十三﹑四年徵東所得銀鑄成者。又《續通考》﹕至元三年﹐楊上言﹕平準行用白金出入﹐有偸盜之獘﹐請以五十兩鑄爲錠﹐文曰元寶。從之。今之元寶﹐蓋於此。按金章宗承安五年﹐攺鑄銀名承安寶貨﹐一兩至十兩分五等﹐每兩折錢二貫﹐公私同見錢用。以舊例銀每綻五十兩其直百貫﹐發間或有截鑿之者﹐故更鑄小錠。凡俸餉皆銀鈔兼支。則金時已有五十兩一錠之元寶矣﹐然元寶之名﹐其實不始於銀﹐而始於錢。唐武徳四年鑄開通元寶錢﹐其文乃歐陽詢所書。晉天福三年鑄錢﹐以天福元寶爲文。宋太宗鑄錢常親書﹐淳化元寶作眞﹑行﹑艸三體。後每攺元﹐更鑄以年號元寶爲號。仁宗時攺年號曰寶元﹐錢文當曰寶元元寶﹐乃攺鑄皇宋通寶四字﹝自後錢文則曰通寶﹐歷代因之﹞。可見元寶之名﹐本屬錢文﹐因而後代制鈔亦用之﹐鑄銀亦用之也。﹝元中統二年﹐王文統請造中統元寶交鈔﹐自十文至二貫凡十等。﹞又按﹐錢之有年號﹐自宋孝武帝孝建元年始﹐其文一邊曰四銖﹐一邊曰孝建。其後去四銖﹐專爲孝建。此又歷代鑄錢用年號之始也。

○短錢古來用錢未有足陌者。梁天監中﹐破嶺以東﹐錢以八十爲百﹐名曰東錢﹔江郢以上七十爲百﹐名曰西錢﹔京師以九十爲百﹐名曰長錢。大同末年﹐至有三十五爲百者。唐盛時用足錢﹐天中以兵亂窘乏﹐始令以八十爲百。後唐天成中又減其五。漢乾中王章爲三司使﹐復減其三。宋初輸官者亦用八十或八十五﹐而民間或至四十八。太平興國二年﹐始詔民間定以七十七爲百﹐然民間所用多寡終不一也。﹝《五代史》又謂王章爲三司﹐緡錢本以八十爲百﹐章又減其三﹐是以宋時以七十七爲官錢﹞。《續通考》﹕金世宗大定中﹐民間用錢以八十爲百﹐謂之短錢﹔官用足百﹐謂之長錢。有大名男子幹魯補上書﹐謂官司所用錢﹐皆當以八十爲百﹐遂爲定制。髙江村《天祿識余》謂京師以三十三文爲一百﹐近又減至三十文爲百﹐席上賚人﹐不以爲怪。按京師習俗以官板錢一當兩﹐凡貿易議錢一百﹐實則用五十。《續通考》記嘉靖三年詔﹕每銀一錢直好錢七十文﹐低錢一百四十文。是前明已有低錢兩當一之令矣。犒賞之類﹐或以三十五文爲百。三十五文已是七十文﹐於古七十爲百之數已不甚懸絕也。

○石石本權衡之數也。漢《律曆志》﹕二十四銖爲兩﹐十六兩爲斤﹐三十斤爲鈞﹐四鈞爲石﹐是石乃權之極數。至十龠爲合﹐十合爲升﹐十升爲斗﹐十斗爲斛﹐則斛乃量之極數。乃俗以五斗爲斛﹐兩斛爲石﹐是以權之極數爲量之極數﹐殊屬岐誤。然漢時米谷之量已以石計﹐如二千石﹑六百石之類﹐未嘗以斛計。葉石林謂以斛爲石自漢以來始見之『是也。《管子。禁藏篇》﹕民率三十畝﹐畝取一石﹐則人有三十石﹔果素食當十石﹐糠秕六畜當十石﹐則人有五十石。《國策》﹕燕噲讓國子之﹐自吏三百石以上悉予之。又《漢書。食貨志》記李悝之論曰﹕一夫田百畝﹐每畝歲收一石半﹐百畝爲粟百五十石﹐除十一之稅十五石﹐餘百三十五石。則斗斛之以石計﹐自春秋﹑戰國時已然。時俗所稱﹐蓋相沿舊名也。又按﹕古時一石重一百二十斤﹐與一斛之數不甚相遠。《漢書。成帝紀》注如淳曰﹕中二千石月得百八十斛﹐一歲凡得二千一百六十石﹔眞二千石月得百五十斛﹐一歲凡得一千八百石﹔二千石月得百二十斛﹐一歲凡得一千四百四十石。𨿽官秩之名與所得俸之實數多寡微有不同﹐然不略不外乎一斛爲一石也。蓋古時十斗爲斛﹐一斛卽是一石。後世五斗爲斛﹐而兩斛之數十斗﹐此仍沿一石之舊名耳。按《葦航紀談》﹕宋韓彥古爲戶部尙書﹐孝宗問曰「十石米有多少﹖」對曰「萬合﹑千升﹑百斗﹑廿斛。」然此五斗爲一斛﹐宋時已然。

○斗稱古今不同《說文》云﹕一斛粟舂九斗米。張晏則曰七斗。《九章算術》則曰六斗。蓋古者十斗爲一斛也。《淮南子》﹕十石而有塞﹐則百斗而足矣。北齊因童謠有「百升飛上天」之語﹐遂殺斛律光。是齊時猶以百升爲斛。董《碧裏雜存》謂今官制五斗爲斛﹐蓋取其輕而易舉﹐實則古之半斛云﹐不知非今之斛大於古﹐乃今之升斗大於古也。《漢書。匈奴傳》﹕一人三百日食用Я十八斛﹐則人每日食六升。王充《論衡》云﹕中人之體﹐日食斗食﹐啜斗羹乃能飽。則人每日食一斗﹐若準今之升斗﹐人豈能勝此乎﹖則知其時升斗小﹐故以十斗爲斛﹐後世升斗大﹐故不得不以五斗爲斛。董所云﹐蓋未深考也。然累朝遞變之原委﹐亦略有可考者。沈存中《筆談》云﹕秦﹑漢以前﹐六斗當今一斗七升九合﹐三斤當今十三兩。漢之一斛﹐當今二斗七升﹐百二十斤爲石﹐當今三十二斤。可見漢時斗稱之制已大於古。孔穎達《左傳正義》云﹕魏﹑齊鬥稱於古二而爲一。是魏﹑齊已倍於古也。又云﹕周﹑隋斗稱於古三而爲一。則周﹑隋又大於魏﹐齊也。﹝《隋書。律曆志》﹕隋以古斗三斗爲一斗﹐古稱三斤爲一斤。顧寧人謂三代以來鬥稱至隋而大變。﹞杜《通典》謂六朝量三升當今一升﹐稱三兩當今一兩。則唐之斗稱又加於六朝矣。《珊瑚鉤詩話》﹕劉仲原得銅斛二﹐其一始元四年造﹐其一甘露元年造﹐皆云容十斗﹐後刻云重四十斤。以今權量較之﹐容三斗重十五斤﹐斗則三而有餘﹐斤則三而不足。陳無擇曰﹕二十四銖爲一兩﹐每兩古文六銖錢四个﹐開元錢三个。至宋以開元錢十个爲一兩﹐今之三兩得古之十兩﹐是宋之斗稱較唐又大矣。《元史》﹕世祖取江南﹐命輸米者仍用宋斗斛﹐以宋以一石當今七斗故也。則元之斗斛又大於宋矣。然此猶以官斗﹑官稱論也﹐至市斗﹑市稱﹐則又有隨地不同者。如今川斛大於湖廣﹐湖廣斛又大於江南﹐稱則有行稱﹑官稱之不同﹐庫平﹑市平之各別﹐又非禁令所能盡一。而市儈牙行自能參校﹐錙黍不爽﹐則𨿽不盡一而仍通行也。

今之斛式﹐上窄下廣﹐乃宋賈似道之遺。明人《農田餘話》云﹕今之言斛﹐起於賈似道。元至元間﹐中丞崔上言﹕其式口狹底廣﹐出入之間﹐盈虧不甚相遠。遂頒行之﹝亦見《崔傳》﹞。宋胡琦《耕錄稿。擬木斛除度支使誥》有云﹕玆選爾中通而外直﹐體圓而用方。又《代木斛謝表》云﹕乾圜合制﹐粗守均平。是宋以前之斛乃圓制﹐如今之圓斗﹐然《山堂考索》云﹐斛之爲制﹐方尺而深尺﹐則古斛亦有方式。

○尺丈古今不同後世權量大約三四倍於古﹐惟尺度不至如權量之迥殊。《晉書》摯虞論樂﹐謂今尺長於古尺﹐幾及半寸。樂府用之﹐故律呂不合。將作大匠陳勰掘得古尺。尙書奏今尺長於古尺﹐宜以古爲正。是晉時尺度已長於古﹐亦尙不至三倍。程大昌《演繁露》謂唐尺一尺比六朝一尺二寸。沈存中《筆談》謂古尺二寸五分當今一寸八分。周祈《名義考》謂周尺才得今尺六寸六分。《稗史》謂宋司馬侑刻布尺﹐比周尺一尺三寸五分。丘瓊山謂周尺比今鈔尺六寸四分。王棠謂明鈔尺與今裁縫尺相近。歷舉此數說以觀﹐可略見歷代尺度之長短﹐大槪比古尺只贏三寸有餘也。

《新唐書。張孝忠傳》《李晟傳》俱雲長六尺四寸﹐馬燧﹑楊收《傳》皆雲長六尺二寸﹐《髙力士傳》雲長六尺五寸。顧寧人云﹕昔人以六尺爲短﹐今以六尺爲長﹐他書所未見。蓋宋子京以唐尺紀之﹐故六尺爲長身矣。

○量酒用升斗今人量酒皆以斤兩計﹐古人則不論斤﹐但以升斗計也。《考工記》﹕梓人爲飲器﹐爵一升﹐觚三升。《韓非子》﹕宋有酤酒者﹐升槪甚平。《韓詩內傳》﹕一升曰爵﹐二升曰觚﹐三升曰觶﹐四升曰角﹐五升曰散。是古來量酒皆以升斗。《史記》淳於髡一斗亦醉﹐一石亦醉。李白詩﹕蘭陵美酒斗十千。杜甫詩﹕速來相就飲一斗。東坡賦﹕我有鬥酒。則唐﹑宋亦尙沿舊制。今酒肆𨿽論斤﹐而酒時亦用竹筒出之﹐仍升斗之遺法也。

◎火炮火槍軍中火器﹐古已有之。《周官》有火射﹑枉矢之屬﹐已肇其端。然燧象﹑火牛﹑赤壁之燒﹑秭歸之火﹐皆以艸木葦獲而灌脂﹐非火藥制器也。至所謂炮者﹐則皆以機發石。《範蠡兵法》﹕飛石重十二斤﹐爲機法行三百步。《三國誌》﹕袁紹起土山髙櫓﹐射曹操營﹐操乃爲霹靂車﹐發石以擊﹐紹樓皆破。《南史》﹕黃法攻歷陽﹐炮加其樓堞﹐克之。《通鑑》﹕秦王世民圍王世充於洛陽城中﹐作大炮飛石﹐重五十斤﹐擲二百步。《唐書》﹕李光弼守太原﹐作大炮飛巨石﹐一發斃數十人。《通鑑》﹕周世宗攻壽春﹐自於馬上抱一石至寨﹐以供炮用。《宋史。張雍傳》﹕蜀中王小波作亂﹐雍守梓州﹐賊來攻﹐輒發機石擊之﹐乃退。《獨醒志》﹕靖康被圍﹐金人發炮破城。有獻策欲結索网以障之。其人歸自太原﹐見張孝純設此而炮無所施。《金史》﹕元兵圍洛陽﹐金巡警使彊伸創遏炮﹐用不過數人能發大石於百步外。及元兵攻汴﹐金龍徳宮造炮石﹐取艮嶽太湖靈壁假山爲之﹐大小各有斤重﹐其圓如燈球之狀。元兵用炮則不然﹐破大或碌碡爲二三﹐皆用攢竹炮﹐有至十三梢者。《毛傳》﹕何﹝阿﹞驢﹑樊喬仕金爲司炮﹐後降元軍﹐仍司炮﹐給元人曰「炮利於短﹐不利於長。」使截其木數尺﹑綆十餘握﹐由是機𨿽起伏﹐所擊無力。是歷代炮法猶多用機發石也。然火炮實起於南宋﹑金﹑元之間。《宋史》﹕虞允文采石之戰﹐發霹靂炮﹐以紙爲之﹐實以石灰﹑硫磺﹐投水中而火自水跳也﹐紙裂而石灰散爲煙霧﹐瞇其人馬﹐遂敗之。又魏勝創炮車﹐施火石可二百步﹐其火藥用硝石﹑硫磺﹑柳炭爲之。此近代用火具之始。《續通鑑》﹕金人守汴﹐於城上懸風板之外﹐以牛皮爲障。蒙古以火炮擊之﹐隨卽延。城中亦有火炮名震天雷者﹐用鐵罐盛藥﹐以火點之﹐炮起火發﹐其聲如雷﹐聞百里外﹐所圍半畝以上﹐鐵甲皆透。蒙古爲牛皮洞屋﹐直至城下﹐掘城。城中以鐵繩懸震天雷而下至掘處﹐火發﹐人與牛皮皆迸碎。又有飛火槍﹐注藥﹐以火發之﹐輒前燒十餘步。蒙古惟畏此二種。又《金史》及《續通考》﹕金哀宗時﹐蒲察官奴以火槍破敵﹐以紙十六重爲筒﹐實以柳炭﹑鐵屑﹑磁末﹑硫磺﹑砒硝﹐以繩系槍端﹐以鐵罐藏火﹐臨陣燒之。火出槍前丈餘﹐元兵不能支﹐遂潰。其後阿里海牙攻樊城時﹐元世祖得回回亦思馬因所獻新炮法﹝《元史》﹕世祖徵炮匠西域阿老瓦丁與其徒亦思馬因至﹐造大炮豎午門前﹐試之﹐徹數十里﹞﹐命送軍前。乃進攻樊﹐樊破﹐移以向襄陽。一炮譙樓﹐聲如震雷。世所謂襄陽炮也。蓋火炮之制﹐至是而益精。且來自西域﹐故世傳爲西洋炮。至如宋開寶中張和仲所記嶽義方火箭﹐及曾公亮編《武經》有虎蹲﹑旋風之炮﹐蒺藜﹑霹靂之球﹐則固未如後世大火炮之用耳。明初有火車﹑火傘﹑大﹑二﹑三將軍等炮﹐及碗口銅銃﹑手把銅統﹑佛郎機等品。建文東昌之戰﹐燕軍爲火器所乘﹐死者萬餘。徵南時﹐張輔以神銃擊破交趾象陣。也先圍京城﹐於忠肅欲放大銅銃﹐掘土坑藏身﹐親燃火於藥綫以擊敵。是皆火器之試於用者。而鳥槍則起於嘉靖中。郎瑛《七修類稿》云﹕嘉靖間﹐倭入內地﹐有被擒者﹐並得其銃﹐遂令所擒之倭教演中國﹐遂傳其法﹐今且徧天下云。按《續通考》所記前明軍器﹐但有弓弩﹑盔甲﹑槍刀﹑銅銃之類﹐而沿彈則嘉靖四十三年始用。唐順之疏云﹕國初止有神機火槍一種﹐而佛郎機﹑子母炮﹑鳥嘴銃皆後出。鳥嘴銃最猛利﹐以銅鐵爲管﹐木橐承之﹐中貯鉛彈。其點放之法﹐兩手握管﹐手不動而藥綫燃其管。背施二臬﹐以目對臬﹐以臬對所欲擊之人﹐無不著者﹝此卽今之鳥槍﹞。火技至此而極。是倭人用以肆其巧於中國﹐而中國習之者也云云。據此則鳥槍起於嘉靖中﹐傳自倭人明矣。然《續通考》參將戚繼光云﹕昔署衛印時﹐於衛庫見鳥嘴銃﹐乃倭變未作時所故有者。則又非起於嘉靖。按丘文莊云﹕神機火槍﹐以永樂中平南交﹐交人所制者爲尢巧﹐命內官如其法監造。王鏊《震澤紀聞》亦云﹕文皇北徵時﹐初得安南神槍﹐虜一人直前﹐二人繼之﹐皆中槍而斃。又明制﹕凡火器系內府兵仗局掌管﹐在外不許成造。然則前明徵交後已有鳥槍﹐但明制禁外間習用最嚴﹐故承平日久﹐皆不知用之。直至嘉靖中倭入中國﹐又得其傳耳。

按《明史。兵志》「火箭」條內﹐永樂徵交趾﹐得神機槍炮法﹐特置神機營習之。大者用車﹐次及小者用架﹑用樁﹑用托。所謂用車者﹐卽今之大炮也。用架﹑用樁者﹐蓋卽今之鳥機炮也。其用托者﹐蓋卽今之鳥槍也。是鳥槍之制﹐永樂中已有之﹐然不傳於外。永樂二十年﹐𨿽從張輔請﹐置炮於大同等關以禦敵﹐然利器不示人﹐朝廷每愼惜之。宣徳中﹐又敕宣府總兵譚廣謂﹕神銃國家所重﹐以壯軍威﹐勿輕給。正統六年﹐邊將黃眞立神銃局於宣府﹐帝猶以火器外造﹐恐傳習漏泄﹐特敕止之。是正統以前﹐鳥槍未嘗傳習於外﹐直至嘉靖以後始用之於營伍耳。

○紙錢歐陽公謂五代禮廢寒食野祭﹐而焚紙錢﹐以爲紙錢自五代始﹐其實非起於五代也。《漢書。張湯傳》﹕有人盜發孝文園瘞錢。如淳曰﹕埋錢於園陵﹐以送死也。《南史》﹕吳苞將終﹐謂其弟子曰「吾今夕當死﹐壺中大錢一千﹐以通九泉之路。」是漢及六朝固皆用實錢。然《漢書。郊祀志》令祠進五牢具皆以木寓馬代駒﹐及諸名山川用駒者﹐皆以木寓馬代。則祭祀用牲﹐已有以木象形者﹐特未用於錢耳。《事林廣記》及《困學記聞》皆謂漢以來有瘞錢﹐後裏俗稍以紙寓錢﹐而不言起自何代。唐臨《冥報錄》﹑曾三異《同話錄》謂﹐唐以來始有之﹐名曰寓錢﹐言其寓形於紙也。《法苑珠林》則謂起於殷長史﹐洪慶善《杜詩辧證》則謂起於齊東昏好鬼神之術﹐剪紙爲錢﹐以代束帛。二說𨿽不同﹐然《封氏聞見記》謂紙錢魏﹑晉以來已有之﹐今自王公至士庶無不用之。封演﹐唐徳宗時人﹐去六朝未遠﹐所見必非無據﹐則紙錢之起於魏﹑晉無疑也。《舊唐書。王傳》﹕開元二十六年﹐爲祠祭使﹐乃以紙錢用之於祠祭。《通鑑》亦謂用紙錢﹐類巫覡﹐習禮者羞之。此又爲朝廷祀典用紙錢之始。蓋自昔但裏俗所用﹐而朝廷祭祠用之則自始耳。然曰習禮者羞之﹐則其時尙有不用者。《唐書》﹕範傳正言﹕顏魯公﹑張司業家祭不用紙錢。至宋﹐錢鄧公猶不燒楮鏹。蓋古人祭祀﹐本用玉幣﹐漢以來始用錢。後世鬼神事繁﹐乃易以紙﹐故一二守禮之士非之﹐以其起於祈禱以徼福也。其實律以《檀弓》明器之義﹐則紙錢固未嘗不可。邵康節春秋祭祀亦焚楮錢﹐伊川怪問之﹐曰「脫有益﹐非孝子順孫之心乎﹖」朱子云「國初言禮者錯看﹐徒作紙衣冠而不作紙錢﹐不知紙衣冠與紙錢何別﹖」戴埴《鼠璞》亦云漢之瘞錢﹐近於之死而致生之﹐易以紙錢﹐深有合於塗車芻靈之義。袁《楓窗小犢》記宋思陵神輿就道﹐諫官以爲俗用紙錢﹐乃釋氏使人過度其親﹐恐非聖主所宜。孝宗抵之於地﹐曰「邵堯夫何如人﹐而祭先亦用紙錢﹐豈生人處世能不用一錢乎﹗」《淸異錄》載周世宗發引日﹐金銀錢寶皆寓以形﹐楮泉大若盞口﹐其印文黃曰泉臺上寶﹐白曰冥遊亞寶﹝亦見都穆《聽雨記談》﹞。此又後世黃白紙錢之始也。按《北夢瑣言》﹕王司徒潛與武相元衡善﹐元衡被刺﹐潛嘗四時燒紙錢祭之。有許琛者暴卒﹐見冥官﹐冥官謂未當死﹐乃放之還﹐因令寄聲王司徒﹐謂「我卽武相公也。感司徒嘗資我紙錢﹐但多穿破。爲我語司徒﹐須加檢校。」楊收爲楊元所譖死﹐一日忽謁鄭愚借錢十萬﹐鄭允其半。收曰「非銅錢也﹐燒時幸勿著地。」鄭如數燒之。南嶽道士秦保言偶曰「眞君上仙﹐何須紙錢﹖」夜夢眞人曰「此冥吏所藉﹐我何須之。」由是人皆信用紙錢。《夷堅志》﹕鄒智明得暴疾﹐請僧誦《孔雀明王經》﹐見有孔雀來逐鬼。鬼謂鄒曰「我輩當去﹐願多燒冥錢與我。」乃呼僕買楮幣焚之﹐諸鬼盡去。項明妻胡氏已死﹐其魂仍來與女同宿﹐且語項云「吾父室廬敝﹐擬建新居﹐求錢助費。」乃焚紙鏹數百束。又云「錢多無人輦送。」乃畫兩力士焚之。遂去。又趙天羽小說﹕明崇禎末﹐亦師市肆人鬼雜出﹐有以紙錢市物者﹐初不及辧﹐及晚始覺。乃設水盆﹐令交易者投錢於水﹐以別眞僞。《東軒述異記》﹕髙陽長髮堂記﹕一人夢故友來訪﹐索銀錢﹐許之。友復曰「錠須滿金滿銀﹐阡張紙帛須完全者。」又沈耀先死﹐其友人忽見之﹐與語冥間事﹐曰「世間紙錢亦有用乎﹖」曰「亦好。」然則紙錢紙鏹冥間眞用之矣。豈人世之所意爲者﹐鬼神卽從而犭旬之耳﹖

○紙馬《天香樓偶得》云﹕俗於紙上畫神像﹐塗以彩色﹐祭賽旣畢﹐則焚化﹐謂之甲馬。以此紙爲神所憑依﹐似乎馬也。然《蚓奄瑣語》云﹕世俗祭祀﹐必焚紙錢﹑甲馬。有穹窿山施煉師﹝名亮生﹞﹐攝召溫帥下降﹐臨去索馬﹐連燒數紙不退。師云「獻馬已多。」帥判云「馬足有疾﹐不中乘騎。」因取未化者視之﹐模板折壞﹐馬足斷而不連。乃以筆續之﹐帥遂退。然則昔時畫神像於紙﹐皆有馬以爲乘騎之用﹐故曰紙馬也。

○以錢代蓍《輟耕錄》云﹕今人卜卦﹐以錢代蓍﹐便於用也。然不詳所始。儲泳《祛疑》亦但謂近世以錢擲爻﹐取其簡便而已。按賈公彥《儀禮疏》云﹕古者用木畫地﹐今則用錢﹐以三少爲重錢﹐重錢則九也﹔三多爲交錢﹐交錢則六也﹔兩多一少爲單錢﹐單錢則七也﹔兩少一多爲拆錢﹐拆錢則八也。陳繼儒《羣碎錄》引此而申明之﹐謂兩背一面爲拆﹐兩面一背爲單﹐俱面爲交﹐俱背爲重。公彥疏如此﹐則唐人已用之。按《耳目記》﹕王庭湊召五明道士卜﹐擲卦三錢皆舞。此唐時錢卜之證也。今考《朱子語類》並不始於唐﹐實自漢始。《語類》曰﹕今人以三錢當堞蓍﹐乃漢焦贛﹑京房之學。又云﹕卜卦之錢﹐用甲子起卦﹐始於京房。項平甫亦云﹕以《京易》考之﹐世所傳火珠林﹐卽其遺法。火珠林卽交﹑單﹑重﹑拆也﹐則錢卜始於京房無疑矣。唐詩有「君平擲卦錢」之句﹐益可見君平已用錢卜。儲泳又謂﹕自昔以錢之有字者爲陰﹐無字者爲陽﹐朱子則以有字者爲面﹐無字者爲背。凡物面皆屬陽﹐背皆屬陰﹐因反舊法而用之。故建安之學者悉主其說﹐至今術家皆然也。按古者鑄金爲鏡﹐其陰或紀國號﹐故有字者宜爲陰。然鏡有面﹐故其背有字﹔錢無面﹐則自當以有字者爲面。若本朝之錢﹐一面紀年號﹐一面紀省局﹐則以年號爲面﹐更不待言矣。

○門帖門帖本古之桃符。《後漢書。禮儀志》「新春用桃符」注引《山海經》﹕度索山大桃樹﹐樹上有二神人﹐一曰神荼﹐一曰郁壘﹐能辟百鬼。故黃帝象之﹐冬月驅儺畢﹐旣立桃梗於戶上。王充《論衡》亦曰﹕立桃象人於門戶。然則桃符之制﹐其來最古。《風俗通》曰﹕桃梗者﹐更也﹐歲終更始﹐受介祉也。然古時用桃梗﹐後世則易以紅紙﹐而書吉祥語於其上﹐不知始自何時。陳雲瞻《簪雲樓雜話》云﹕春聯之設﹐自明太祖始。帝都金陵﹐除夕前忽傳旨﹕公卿士庶家門上﹐須加春聯一幅。帝微行出觀﹐偶一家獨無﹐詢知爲屠者﹐尙未倩人寫耳。帝爲大書「雙手劈開生死路﹐一刀割斷是非根」﹐投筆徑出﹐校尉一擁而去。已而帝復出﹐不見懸掛﹐問之﹐云「知是禦書﹐髙懸中堂﹐以爲獻歲之祥。」帝大喜。又太祖賜陶安門帖曰「國朝謀略無雙士﹐翰苑文章第一家」。見《列朝詩集》。又賜廖永忠以漆牌﹐書「功超羣將﹐智邁雄師」八字﹐懸於門首﹐見《明史》本傳。則門帖起於明太祖﹐理或然也。然《輟耕錄》云﹕張之翰由翰林學士除松江知府﹐自題桃符云「雲間太守過三載﹐天下元貞第二年。」是歲遂卒。元貞者﹐元成宗年號也。《癸辛雜識》﹕鹽官縣學教諭黃謙之﹐甲午歲題桃符云「宜入新年怎生呵﹐百事大吉那般者。」包宏齋致仕後﹐作園居﹐題桃符云「日短暫居猶旅捨﹐夜長宜就作祠堂」。廖藥州桃符云「喜有寬閒爲小隱﹐粗將止足報明時。」「桃花流水之曲﹐綠陰芳艸之間。」又《夷堅志》湘鄕學長王仲淹書孫廟桃符曰「竟說素王顏有喜﹐定知黃甲捷先通。」已而王仁伯攺名顏﹐遂發解。次科仲淹又攺孔廟桃符曰「素王顏色津津喜﹐黃甲科名鼎鼎來。」己而王南彊又登第。則宋﹑元時已有門帖矣。不特此也。《說苑》﹕五代時僞蜀每歲除諸宮門﹐各給桃符﹐書元亨利貞四字。時孟昶子善書﹐取本宮策勛府桃符書云「天垂餘慶﹐地接長春。」明年王師平蜀﹐以呂餘慶知軍府事﹐卽策勛府爲治所﹐而長春乃太祖聖壽節也。亦見黃林復《茅亭客話》。而楊文公《談苑》又以爲孟昶學士辛寅遜所題桃符﹐則門帖又不自宋﹑元始﹐五代時早有之矣。

○名帖以紙通名﹐謂之拜帖。劉馮《事始》云﹕古昔削木以書姓名﹐故謂之刺。後世以紙書﹐謂之名帖。按此說亦有可疑者。旣云削木爲刺﹐則應是未有筆墨以前﹐乃六經及先秦﹑西漢之書﹐並無刺字﹐漢初猶謂之謁。《史記》酈生踵門上謁﹐按劍叱使者﹐使者懼而失謁﹐跪拾謁﹐還走報沛公。《漢書》﹕髙祖紿爲謁曰「賀錢萬。」師古注曰﹕爲謁者﹐書刺自言爵裏﹐若今參見尊貴而通名者也。又石奮爲中涓﹐受書謁。《袁盎傳》﹕上謁。《婁敬傳》﹕將命者驚而失謁。又雋不疑冠進賢冠﹐帶具劍﹐上謁暴勝之。注皆云﹕謁﹐如今之投刺也。是漢時皆謂之謁﹐無所謂刺也。懷刺始見於禰衡﹐又《後漢書。循吏傳》郭林宗賫刺就太學﹐謁仇覽。又《童恢傳》﹕楊賜被劾﹐諸掾屬悉投刺去。其時已在蔡倫造紙之後﹐若如劉馮所云﹐則未有紙以前謂之謁﹐旣有紙以反削木爲刺﹐似非事理然。魚豢《典略》﹕皇甫規家居﹐有雁門太守亦歸裏﹐以刺來謁﹐規不禮之﹑以其刺刮髀。則刺又似削竹木爲之者。竊意古有通名﹐本用削木書字﹐漢時謂之謁﹐漢未謂之刺﹐漢以後則𨿽用紙而仍相沿曰刺。故《事林廣記》云﹕見長者用名紙﹐見敵以下用刺﹐其文書某郡姓名﹐有爵者並書爵﹐謂之爵裏刺﹐其實已皆用紙也。六朝時名紙但謂之名。《南史》﹕何思澄每夕作名一束﹐曉便命駕﹐朝士無不悉狎。晚還家﹐所賫名必盡。《通鑑集覽》﹕唐百官於ト門奏榜子。榜子用紙闊四五寸﹐書鄕邑姓名於其中。刺則用紙闊二三寸﹐書姓名於紙之前﹐反捲如箸﹐以紅絨要之。凡謁人﹐必先托門者通進﹐謂之投刺。曰反捲如箸﹐蓋猶存削木遺式也。李濟翁《資暇錄》謂李徳裕爲相時﹐人每通謁﹐攺具銜起居﹐謂之門狀。此後世門狀之始。﹝沈括《筆談》謂今之門狀稱「牒件狀如前﹐謹牒。」此唐人都堂見宰相之禮﹐其式先具事因﹐申取處分﹐宰相於狀後判引﹐方許見。後人乃漸施於執政私第。小說記施於私第自李徳裕始。近世諂者﹐無髙下一例用之﹐謂之大狀。《北夢瑣言》又云﹕大中時薛保遜方作門狀﹐後又以所懷列於啟事﹐號爲門狀啟﹐其式云「謹候起居」云云。又費兗《梁溪漫志》謂熙﹑丰間士大夫謁刺﹐於年月前加一行雲「牒件狀如前﹐謹牒」﹐政﹑宣間乃去此一行﹐其末稱「裁旨」﹐此可見宋時門狀之式。﹞皇甫庸《近峯聞略》﹕劉瑾用事時﹐百官門狀啟禮悉用紅紙﹐故京師紅紙價頓長十倍。然則古來名紙門狀尙皆用白紙﹐今所用紅帖則自劉瑾始也。﹝王阮亭《香祖筆記》謂﹐翰林故事﹐坊局已上乃用紅柬爲刺﹐庶常止用白﹐不諭其義。此蓋不知古人名帖本用白紙也。翰林之用紅用白﹐蓋自用紅帖以後稍有區別耳。﹞郎瑛《七修類稿》亦云﹕予少年見公卿刺紙不過今之白錄紙二寸﹐間有一二蘇箋﹐可謂異矣。又《迪吉錄》記海瑞爲南冢宰﹐有幣物爲貨者皆不受﹐名紙用紅帖者亦以爲侈而惡之。又可知是時尙未全用紅紙﹐而奔競者則益踵事增華。《嘯虹筆記》載﹐茅潯陽每謁嚴嵩﹐用赤金縷姓名﹐疑紅綾作柬﹐嵩以爲尊之也﹐而閽人利其金﹐每傳報後輒取金去﹐以是嵩敗﹐茅竟免交通律。則並有用紅綾金字者矣。《湧幢小品》記張江陵盛時﹐謅諂之者名帖用織錦﹐以大紅絨爲字﹐而繡金上下格爲蟒龍蟠曲之狀﹐江陵見之嘻笑﹐然不以爲非也。江陵不通賄賂﹐獨好尊大﹐故人以此媚之。則又有用紅絨織錦者矣。又王州《觚不觚錄》云﹕親王投刺﹐例不稱名﹐有書王者﹐有書別號者﹐體至尊也﹐惟魯王則一切通名。自分宜當國﹐而親王無不稱名矣。至江陵﹐則無不稱晚生矣。當江陵時﹐襲封者至稱門生矣。﹝《觚不觚錄》又云﹕故事﹐投制柬面皆書一正字﹐萬曆丙子入朝投刺皆不書正字﹐爲江陵諱也。明人小說又記﹐正徳中一大臣謁劉瑾刺﹐稱「門下小廝」。嘉靖中一儀部謁翊國公刺﹐稱「渺渺小學生」。又有自稱「將進僕」﹑「神交小子」﹑「未面門生」者。﹞卽此一事之沿革﹐亦可以觀世風也。翰林名帖例寫大字﹐蓋起於有明中葉。《湧幢小品》云﹕翰林字大幾與亞卿等。余在姚畫溪公家﹐見公座主王槐野單名帖﹐稱友生﹐字僅蠅頭。是科甲辰會元瞿文懿亦有單帖﹐稱年侍生﹐與槐野字略相等。可見前輩謹朴如此。據此則嘉靖以前尙不用大字也。《湧幢小品》又記﹐禦史與主事文移﹐禦史署名頗大。王偉爲職方時﹐口占云「諸葛大名垂宇宙﹐今人名大欲如何。」後偉爲兵部侍郎﹐有客賀曰「大名今屬公矣。」又占曰「諸葛大名非用墨﹐淸髙二字肅千秋。如今一紙糊塗帳﹐滿面松煙不識羞。」《冬夜箋記》云﹕昔見前輩往來名刺﹐親戚則寫眷﹐世交則寫通家﹐同年子弟寫年家。自明末尙聲气﹐並無半面者亦稱社稱盟﹐今則攺爲同學﹐且無論有科第與否﹐俱寫年家矣。《分甘餘話》﹕順治中社事盛行﹐京師往來投刺﹐無不謂社盟者。楊雍建疏言之﹐部議飭禁﹐遂止不行。二十年來﹐京師通謁無不用「年家眷」三字﹐有人戲爲詞曰「也不論醫官道官﹐也不論兩廣四川﹐但通名﹐一槪年家眷。」

○木棉布行於宋末元初古時未有棉布﹐凡布皆麻爲之。《記》曰「治其麻絲﹐以爲布帛」是也。木棉作布﹐丘文莊謂元時始入中國﹐而張七澤《潯梧雜佩》引《通鑑》梁武帝送木棉皂帳事﹐據史《釋文》木棉以二三月下種﹐至夏生黃花結實﹐及熟時其皮四裂﹐中綻出如綿﹐土人以鐵碾去其核﹐取棉以小竹弓彈之﹐細捲爲筒﹐就車紡之﹐自然抽緒﹐織以爲布﹐謂卽此物也。按史《釋文》所云正是今棉花所織之布﹐則梁武時已有此布矣。說者謂《漢書》注孟康曰﹕閩人以棉花爲吉貝﹐而《正字通》及《通雅》俱云﹕吉貝﹐木棉樹也。《南史。林邑傳》亦云﹕吉貝者﹐樹名也﹐其花如鵝毳﹐抽其緒紡之作布﹐與布不殊。是六朝以前木棉布乃吉貝樹之花所成﹐系木本而非艸本。今粵中木棉樹其花正紅﹐及落時則白如鵝毳﹐正《南史》所云吉貝樹也。但其花只可絮茵褥﹐而不可織布。按《南史。林邑傳》以吉貝爲樹﹐《舊唐書。南蠻傳》則云﹕吉貝艸緝花作布﹐名曰白ふ。《新唐書。林邑傳》並不曰吉貝﹐而曰古貝﹐謂古貝者艸也。然則《南史》所謂吉貝之樹﹐卽《唐書》所謂古貝之艸﹐其初謂之木棉者﹐蓋以別於蠶繭之綿。而其時棉花未入中土﹐不知其爲木本﹑艸本﹐以南方有木棉樹﹐遂意其卽此樹之花所織。迨宋子京修《唐書》時﹐已知爲艸本﹐故不曰木而曰艸耳。史北宋人﹝見《文彥博傳》﹞﹐又在子京之後﹐並習知其碾彈紡織之技﹐故注解益詳。以此推之﹐則梁武木棉皂帳卽是艸本之棉所成﹐而非木棉樹也。更進而推之﹐《禹貢》「厥篚織貝」﹐蔡九峯注﹕今南夷木棉之精好者謂之吉貝﹐則夏之織貝亦卽今艸棉布﹐是三代時已有之矣。其見於記傳者﹐《南史》姚察有門生送南布一端﹐察曰「吾所衣者﹐止是麻布﹐此物吾無所用。」白樂天《布裘》詩云「桂布白似雪。」又《以布裘贈蕭殷二協律》詩云「吳綿細軟桂布白。」曰桂布者﹐蓋桂管所出也。孫光憲《南越》詩﹕「曉廚烹淡菜﹐春杼織童花。﹝艸棉亦名童花。﹞李琮詩﹕」腥昧魚吞墨﹐衣裁木上棉。「東坡詩﹕」東來賈客木棉裘。「以及《五代史》馬希範作地衣﹐春夏用角簟﹐秋冬用木棉。《宋史。崔與之傳》瓊州以吉貝織爲衣衾﹐工作出自婦人。皆此物也。然則棉花布自古有之﹐何以邱文莊謂元初始入中國﹖蓋昔時棉花布惟交廣有之﹐其種其法俱未入中土。觀姚察門生所送只一端﹐白樂天以此送人形之歌詠﹐則其爲罕而珍重可知。迨宋末元初﹐其種傳入江南而布之﹐利遂衣被天下耳。謝枋得有《謝劉純父惠木棉》詩云﹕」嘉樹種木棉﹐天何厚八閩。厥土不宜桑﹐蠶事殊艱辛。木棉收千株﹐八口不憂貧。江東易此種﹐亦可致富殷。柰何來瘴癘﹐或者畏蒼。吾知饒信間﹐蠶月如岐。兒童皆衣帛﹐豈但奉老親。婦女賤羅綺﹐賣絲買金銀。角齒不兼與﹐天道斯平均。所以木棉利﹐不畀江東人。「據此﹐則宋末棉花之利尙在閩中﹐而江南無此種也。元人陳髙有《童花》詩﹐云﹕」炎方有童樹﹐衣被代蠶桑。捨西得閒園﹐種之漫成行。苗生初夏時﹐料理晨夕忙。揮鋤向烈日﹐灑汗成流漿。培根澆灌頻﹐髙者三尺彊。鮮鮮綠葉茂﹐燦燦金英黃。結實吐秋繭﹐皎潔如雪霜。及時以收斂﹐采采動盈筐。緝治入機杼﹐裁剪爲衣裳。禦寒類挾纊﹐老稚免淒涼。「陳髙﹐元末人﹐而隙地初學種之﹐則其來未久可知。陶九成《輟耕錄》記松江烏泥涇土田磽瘠﹐謀食不給﹐乃覓木棉種於閩廣﹐初無踏車椎弓之制﹐率用手法其子﹐綫弦竹弧﹐按掉而成﹐其功甚艱。有黃道婆自崖州來﹐教以紡織﹐人遂大獲其利。未幾道婆卒﹐乃立祠祀之。三十年祠毀﹐鄕人趙愚軒重立云。九成元末人﹐當時所記立祠始末如此﹐益可見黃道婆之事未遠﹐而松江之有木棉布實自元始也。《瑯牙代醉編》又謂棉花乃番使黃始所傳﹐今廣東人立祠祀之。合諸說觀之﹐蓋其種本來自外番﹐先傳於粵﹐繼及於閩﹐元初始至江南﹐而江南又始於松江耳。《世祖本紀》﹕至元二十六年置浙東﹑江東﹑江西﹑湖廣﹑福建木棉提舉司﹐責民歲輸木棉布十萬匹。《程鉅夫集》有《送人赴浙東木棉提舉》詩。鉅夫仕元初﹐而其時木棉特設專官﹐則其初爲民利可知。丘文莊所謂元時始入中國﹐非無稽也。《明史。食貨志》﹕明太祖立國初﹐卽下令民田五畝至十畝者﹐栽桑﹑麻﹑木棉各半畝﹐十畝以上倍之。又稅糧亦準以棉布折米。

●卷三十一○認族世俗好與同姓人認族﹐不問宗派﹐輒相符合﹐此習自古已然。李唐自以爲出老子後﹐追尊老子爲玄元皇帝﹐並以《史記。老子傳》升於列傳之首。郭崇韜以汾陽王爲遠祖﹐西徵日﹐路過河中﹐祭汾陽墓﹐哭甚哀。南唐王李以唐吳王孫有功﹐子峴爲相﹐遂以吳王爲祖﹐自峴以下五世名皆有司所撰。此攀附明徳﹐以爲光寵者也。然狄武襄官樞密使﹐有以狄梁公畫像及誥敕來獻者﹐武襄曰「一時遭際﹐安敢遠附梁公耶﹖」其見卓矣﹗又有本非同姓﹐而彊爲聯宗者。《北史。唐瑾傳》﹕周文賜瑾姓宇文氏﹐燕公於謹白周文言「瑾學行兼修﹐願與之同姓﹐結爲兄弟﹐庶子孫承其餘論﹐有益義方。」周文乃更賜瑾姓紐於氏﹐謹遂深相結納﹐惇長幼之序。此則非同姓而認族﹐實爲千古所未有。然於謹以其家法而欲師之﹐非後世依光附勢者之爲也。《晉書。石苞傳》﹕曾孫朴沒於寇﹐石勒以朴與己同姓﹐且俱河北人﹐引爲宗室﹐位至司徒。《南史。侯傳》﹕侯景以同姓﹐托爲宗族﹐待之甚厚。宋人小說﹕羅紹威爲節度使﹐以羅隱名士﹐拜之爲叔﹐贈遺甚厚。《宋史》﹕蔡京於蔡襄𨿽同郡而晚出﹐京欲附襄﹐自謂襄族弟。此猶第以門望相附﹐不專爲勢利起見。﹝杜正倫與城南諸杜昭穆素遠﹐求同譜﹐不許。諸杜所居號杜固﹐世傳其他有壯气﹐故世衣冠。正倫乃請鑿杜固通水以利人。此欲附門望不得而反至相害者。﹞《晉書》﹕孫子弼及弟子髦﹑輔﹑琰四人﹐與孫秀合族。《南史》周弘正與周石珍合族﹐石珍﹐建康之廝役也﹐爲梁制局監﹐遂附之。《舊唐書》﹕李義甫旣貴﹐自言本出自趙郡﹐始與諸李序昭穆﹐而無賴之徒藉其權勢﹐拜爲兄叔者甚眾。《李輔國傳》﹕宰相李揆﹑山東甲族﹐見輔國執弟子禮﹐謂之五父。《宋史》﹕史正志與史浩異族﹐拜浩而父事之﹐王十朋劾其姦。此則專以權勢夤緣攀附者矣。又其甚者﹐《宋史》蔡嶷尊蔡京爲叔父﹐京命其子攸﹑修等出見﹐嶷遽曰「大誤﹗公乃叔祖﹐公子乃諸父行也。」遽列拜之。又《溫公瑣語》﹕張洎爲舉人時﹐張亻必已通顯﹐洎每求見﹐稱侄孫。旣及第﹐稱侄。及秉政﹐則並以庶僚遇亻必矣。此更勢利之最可笑者也。○同姓爲婚《史記》帝堯與舜皆黃帝之後﹐計其世數﹐則堯之女於舜爲曾祖姑﹐而以配之。其時𨿽未有同姓不婚之制﹐然亦或邃古之傳訛﹐《史記》不察﹐遂筆之於書﹐未可盡信也。同姓爲婚﹐莫如春秋時最多。《論語》﹕魯昭公娶於吳﹐同姓﹐謂之吳孟子固己。《國語》﹕富辰諫襄王﹐有曰「聃由鄭姬。」注﹕聃﹐文王之子﹐姬姓也﹐娶鄭女爲夫人。《左傳》﹕晉獻公娶二女於戎﹐大戎狐姬生重耳﹐小戎子生夷吾。注﹕唐叔子孫別在戎狄者。又獻公伐驪戎﹐驪戎女以驪姬﹐亦姬也。鄭叔詹曰「男女同姓﹐其生不蕃。重耳﹐姬出也﹐而至於今。」齊崔杼見棠姜美﹐謂姜之弟東郭偃﹐欲娶之。偃曰「君出自丁﹐臣出自桓﹐不可。」注﹕謂同姜姓也。子產謂叔向曰「內官不及同姓﹐其生不殖﹐故買妾不知其姓則卜之。今晉君內有四姬﹐其病無乃是乎﹖」慶捨以女妻盧蒲癸﹐或曰「男女辧姓﹐子不避宗﹐何也﹖」癸曰「宗不余避﹐余獨焉避之﹖」慶氏﹑盧蒲氏皆姜姓也。此皆春秋時亂俗也。漢以後此事漸少。《漢書》﹕王莽以姚﹑嬀﹑陳﹑田﹑王氏皆黃﹑虞後﹐與己同姓﹐令元城王氏勿得與四姓相嫁娶。然《王傳》﹕孫咸有女爲王莽妻﹐號宜春氏。注張晏曰﹕莽諱娶同姓﹐故以侯邑爲氏。師古曰﹕莽以己與咸得姓不同﹐祖宗各別﹐故娶之。然𨿽不同宗﹐終屬同姓也。《魏志》﹕陳矯本劉氏子﹐出嗣舅氏而婚劉族﹐徐宣每非之。太祖惜其才﹐乃下令喪亂前事一切勿問。﹝《晉書。劉頌傳》﹕頌嫁女陳嶠﹐嶠本劉氏子﹐與頌近親﹐出養於姑﹐而姓陳。其友嘗譏之﹐頌曰「舜後姚﹑虞﹑陳﹑田本同根葉﹐而世皆爲婚﹐律不禁也。」﹞《白孔六帖》﹕魏司空王基﹐當世大儒﹐而爲子納司空王沈女﹐以姓同而源異也。《晉書。載記》﹕劉聰欲納太保劉殷女﹐以問劉景等﹐皆曰「太保乃周劉康公之後﹐與聖氏本源旣殊﹐納之爲允。」李弘亦引王基爲子娶王沈女爲證﹐遂納之。劉曜妻劉氏將死﹐謂曜曰「妾叔父皚女芳有徳色﹐願備後宮。」曜乃娶皚女爲皇后。按聰與曜皆匈奴後﹐其娶劉氏本非同宗﹐若王基﹑王沈究屬同姓﹐非禮也。北魏本無同姓爲婚之禁﹐至考文帝始禁之﹐詔曰「夏﹑殷不嫌一族之婚﹐周世始絕同姓之娶。皇運初基﹐未遑釐攺﹐自今悉行禁絕﹐有犯者以不道論。」《唐書》﹕李光進之母李氏。

○交婚《魏書》﹕慕容元眞以妹爲魏昭成帝後﹐慕容又請交婚﹐昭成帝乃以烈帝女妻之。

○姊妹爲妯娌《北史》﹕崔長謙幼聰敏﹐盧尙之欲以女妻之。崔忄又爲長謙弟求尙之次女曰「家道多由婦人﹐欲令姊妹爲妯娌。」尙之感其義﹐於是同日成婚。今俗亦有姊妹爲娣姒者﹐此其故事也。

○指腹爲婚《南史。韋放傳》﹕放與張率皆有側室懷孕﹐因指腹爲婚姻。其後各產男女﹐而率亡。放乃以子娶率女﹐以女適率子。《北史》﹕崔浩女爲尙書盧遐妻﹐浩弟恬女爲王慧龍妻。二女俱有孕﹐浩謂曰「汝等將來所生﹐皆我之自出﹐可指腹爲親。」及慧龍子寶興將娶盧女﹐浩爲撰儀﹐躬至監視﹐謂諸客曰「此家禮事﹐宜盡其美。」

○劫婚村俗有以婚姻議財不諧而糾眾劫女成婚者﹐謂之搶親。《北史。髙昂傳》﹕昂兄干求博陵崔聖念女爲婚﹐崔不許﹐昂與兄往劫之﹐置女村外﹐謂兄曰「何不行禮﹖」於是野合而歸。是劫婚之事﹐古亦有之。然今俗劫婚﹐皆已經許字者﹐昂所劫則未字﹐固不同也。

○初婚看新婦世俗新婚三日內不問親故﹐皆可看新婦。固系陋習﹐然自六朝來已然。《南史。徐ゼ傳》﹕晉﹑宋以來﹐初婚三日﹐婦見舅姑﹐眾賓皆列觀。唐李涪《刊誤》云﹕婚禮來日﹐婦於庭拜舅姑﹐次謁夫之長屬及中外故舊﹐通謂之拜客﹐故有拜客之名。今代非親非故﹐皆列坐而覿婦容﹐豈其宜哉﹖則此習由來久矣。《匯書》﹕近時娶婦﹐以紅帕蒙首﹐按《通典》杜佑議曰﹕自東漢﹑魏﹑晉以來﹐時或艱虞﹐歲遇良吉﹐急於嫁娶﹐乃以紗蒙女首﹐而夫氏發之﹐因拜舅姑﹐便成婚禮﹐六禮悉捨﹐合巹復乘。是蒙首之法﹐亦相傳已久﹐但古或以失時急娶用之﹐今則爲通行之禮耳。

○冥婚《周禮》地官有嫁殤之禁。注謂生時非夫婦﹐死而葬相從者。曹操幼子倉舒卒﹐掾邴原有女蚤亡﹐操欲求與倉舒合葬﹐原辭曰「嫁殤﹐非禮也。」然終聘甄氏亡女與合葬。魏明帝幼女淑卒﹐取甄后從孫黃與之合葬﹐追封黃爲列侯﹐爲之置後襲爵。陳羣諫曰「八歲下殤﹐禮所不備。」《北史。穆崇傳》﹕崇玄孫平城早卒﹐孝文時始平公主薨於宮﹐追贈平城駙馬都尉﹐與公主冥婚。《舊唐書。懿徳太子重潤傳》﹕中宗爲聘國子監丞裴粹亡女爲冥婚合葬。《蕭至忠傳》﹕韋庶人爲亡弟洵與至忠亡女爲冥婚合葬﹐及韋氏敗﹐至忠發墓﹐持其女柩歸。《建寧王琰傳》﹕代宗立﹐追念琰死非其罪﹐乃追謚爲承天皇帝﹐以興信公主亡女張爲恭順皇后﹐冥配焉。凡此皆不經之甚者。《五代史》﹕鄭餘慶作書儀﹐以冥配爲定制。唐明宗深識其非﹐有詔刪正。然康譽之《咋夢錄》﹕北俗男女未婚而死者﹐兩家命媒而求之﹐謂之鬼媒人。通家狀﹐各以父母命卜之﹐得吉卽制冥衣﹐媒者就男墓設酒果﹐以合婚。二座相並﹐各立一小幡﹐奠畢﹐二幡微動﹐若相就。其有不動者﹐則以爲不喜也。兩家各以幣帛酬鬼媒﹐鬼媒常藉此自給。《元史》﹕郭三從軍死﹐其妻楊氏守節﹐舅念其子﹐不忍使鰥居地下﹐欲聘鄰家亡女合葬之﹐楊氏遂自經死。則元時猶有冥婚之俗。而楊用修《丹鉛錄》亦云﹕今民間猶有行焉而無禁也。然則前朝尙有之矣。

《魏書。髙允傳》﹕古者祭必立屍﹐使亡者有憑耳。今已葬之魂﹐人但求貌類者﹐事之如父母﹐燕好如夫妻﹐損敗風化﹐莫此爲甚。然則北魏時又有所謂魂人者。

○撒帳《知新錄》云﹕漢京房之女﹐適翼奉之子﹐房以其日三煞在門﹐犯之損尊長。奉以爲不然﹐以麻豆穀米禳之﹐則三煞可避。自是以來﹐凡新人進房﹐以麻米撒之。後世撒帳之俗起於此。按此說非也。撒帳實始於漢武帝﹐李夫人初至﹐帝迎入帳中﹐預戒宮人遙撒五色同心花果﹐帝與夫人以衣裾盛之﹐云「多得子多也。」事見《戊辰雜抄》。唐中宗嫁睿宗公主﹐鑄撒帳錢重六銖﹐文曰「長命富貴」﹐每十文系一彩絳。今俗婚姻奩具內多鐫「長命富貴」等字﹐亦本於此。

○拜堂新婚之三日﹐婦見舅姑﹐俗名拜堂。按《封氏聞見記》﹕近代婚嫁﹐有障車﹐下婿﹑卻扇及拜堂之儀﹐今上詔有司約古禮今儀。太子少師顏眞卿﹑中書舍人於邵等奏﹕「障車﹑下婿﹑卻扇﹐並請依古禮﹐見舅姑於堂上﹐薦棗栗段修﹐無拜堂之儀。」今上﹐謂徳宗也。是拜堂之名﹐由來已久﹐但眞卿等所定棗栗段修見舅姑﹐卽今俗所謂拜堂也。乃又云無拜堂之儀﹐豈唐時所謂拜堂者別是一禮耶﹖

○脫襪登席古人席地而坐﹐故登席必脫其屨﹐《禮記》所謂戶外有二屨是也。然臣見君則不惟脫屨﹐兼脫其襪。《詩》「赤芾在股﹐邪幅在下。」邪幅﹐行也﹐襪去﹐故行見也。《左傳》衛出公輒爲靈臺﹐與諸大夫飲酒﹐褚師聲子襪而登席﹐公怒﹐對曰「臣有疾﹐若見之﹐君將﹝A11M﹞之﹐是以不敢。」公愈怒﹐欲斷其足。杜注﹕謂有足疾也﹐﹝A11M﹞﹐嘔也。注又云﹕古者臣見君解襪。然則古人以跣足爲至敬也。漢制脫襪𨿽無明文﹐然優禮蕭何﹐特命劍屨上殿﹐則羣臣上殿猶皆脫屨可知。衛宏《漢官舊儀》﹕掾吏見丞相脫屨﹐丞相立席後答拜。《魏志》﹕曹操令曰「祠廟上殿當解屨﹐吾受命劍屨上殿﹐今有事於廟而解屨﹐是尊先公而替王命也﹐故吾不敢解屨。」可見是時祭先祖見長官尙皆脫屨。﹝三國時﹐吳賀邵美容止﹐坐常著襪。則是時家居亦多有不襪者。﹞宋攺諸王國制度﹐內有藩國官正冬不得跣登國殿一條。﹝是時藩國朝賀其王尙皆跣﹐故詔攺之﹐以殺其禮。﹞梁天監中﹐尙書議云「禮﹕跣襪登席﹐事由燕坐。」﹝閻若璩據此語﹐謂古惟燕飲始跣而爲歡﹐祭則不跣也。按《韓詩》不脫屨而卽席﹐謂之禮﹔跣而上坐﹐謂之燕。則古人行禮尙著屨﹐燕乃跣襪﹐閻說蓋本此。﹞今則極敬之所﹐莫不皆跣。淸廟崇嚴﹐卽絕恆禮﹐凡屨行者應皆跣襪。﹝蓋是時廟祭有不跣襪者﹐故申禁之。﹞曰極敬之所莫不皆跣﹐則是時朝會﹑祭祀猶皆跣襪。陳祥道《禮書》所謂漢﹑魏以後朝祭皆跣也。《唐書》﹕劉知幾以釋奠皆衣冠乘馬﹐奏言冠履只可配車﹐今襪而登﹐跣而鞍﹐實不合於古。是唐時祭祀亦尙有跣襪之制﹐至尋常入朝﹐則已有著履者。《唐書》﹕棣王琰有二妾爭寵﹐求巫者密置符琰履中。或告琰厭魅﹐帝伺其朝﹐使人取其履驗之﹐果然是也。蓋古者本以脫襪爲至敬﹐其次則脫履﹐至唐則祭祀外無脫履之制。然朝會亦尙著履﹐此唐初之制也。○著靴朝會著靴﹐蓋起於唐中葉以後。《唐書》皇甫以故繒給邊兵﹐軍士焚之。裴度奏其事﹐在憲宗前引其足曰「此靴亦內府物﹐堅韌可用。」韋斌每朝會﹐不敢離立﹐嘗大雪立庭中﹐不徙足﹐雪幾沒靴。崔戎爲華州刺史﹐徙兗海﹐民遮畱不得行﹐抱持取其靴﹐戎單騎遁去。溫造節度興元﹐殺倡亂者八百人﹐監軍楊叔元擁造靴祈哀﹐乃免之。是唐時已多著靴。歐陽公《歸田錄》﹕和凝以三千錢買靴﹐問馮道靴價若干﹐道舉左足曰「一千。」凝遂嗔其僕。道徐舉其右足曰「此亦一千。」是又五代著靴之證。宋以後﹐則朝靴且形之歌詠﹐而《朱文公家禮》內「冠儀」一條﹐並有衤闌衫帶靴之制﹐則靴固久爲公服矣。按靴本北俗﹐自趙武靈王始用之﹐然秦﹑漢﹑魏﹑晉尙罕有著靴者。《晉書。儒林劉兆傳》﹕有人著靴騎驢至門外﹐問劉延世。又《毛寶傳》﹕寶與祖煥戰﹐血流滿靴。此蓋騎者用之。靴字從革﹐蓋皆皮爲之﹐便於騎也。惟齊豫章王嶷不樂聞人過﹐有告訐者﹐輒置靴中不視。梁王儉宴客樂遊苑﹐蕭琛著虎皮靴﹐直造其坐。陳徐陵爲吏部﹐陳暄袍拂髁﹐靴至膝﹐亦直上其坐。南朝之著靴見於史者﹐止此數事而已。其時多著屐。齊明帝輔政時﹐百官皆脫屐到席﹐蔡約獨躡屐不攺﹐則其時見尊長尙以脫屐爲敬﹐固無論於著靴也。而是時北朝則靴已盛行。《北史》﹕慕容永被擒入長安﹐夫妻常賣靴自給。北齊婁太后病﹐童謠有「紫糸延靴」之語。徐之才曰「紫者﹐此下絲﹐糸延者﹐熟當在四月中。」太后果崩。髙澄被刺時﹐楊逃出﹐遺一靴。《任城王氵皆傳》﹕有婦入浣衣﹐一乘馬者以舊靴換其新靴而去。又樂陵王百年被害後﹐有人於其處掘得一足有靴。瑯阝琊王儼被害﹐亦不脫靴而埋之。及北齊亡後﹐嬪妃入周﹐亦以賣靴爲業。是北朝著靴﹐累代盛行。蓋自劉﹑石之亂﹐繼以燕﹑秦﹑元魏﹑齊﹑周﹐各從其本俗﹐故中土久以著靴爲常服。沿及於唐﹐遂浸尋爲朝制耳。風會所趨﹐隨時而變。古以脫襪爲敬﹐其後不脫襪而但脫履﹐又其後則不脫履﹐最後則靴爲朝服﹐而履反爲褻服。設有著履入朝會及見長官者﹐反爲大不敬﹐更無論於跣而見也。或疑古人脫襪而登﹐近於裸褻。然常見暹羅人入朝拜舞﹐以行膝裹足﹐頗斑斕可愛。想古人邪幅在下﹐亦復如是﹐則亦未爲污瀆也。按《明史》洪武初定制﹐朝服﹑祭服皆白黑襪履﹐惟公服則用皂靴﹐故有賜狀元朝靴之制。洪武二十五年﹐令文武官父兄子弟及婿皆許穿靴﹔校尉力士上直穿靴﹐出外不許﹔庶人不許穿靴﹐只許穿皮紮翁﹔北地苦寒﹐許穿牛皮直縫靴。

○弓足婦女弓足﹐不知起於何時。有謂起於五代者﹐《道山新聞》謂﹐李后主令宮嬪娘以帛繞腳﹐令纖小作新月狀﹐由是人皆效之。唐縞有詩云「蓮中花更好﹐雲裏月長新。」因娘而作也。張邦基《墨莊漫錄》亦謂弓足起於南唐李后主。謝靈運詩﹕「可憐誰家婦﹐緣流洗素足。」李白詩﹕「履上足如霜﹐不著鴉頭襪」。又唐詩﹕「兩足白如霜﹐臨流濯素足。」陶南村謂唐人題詠甚多﹐略不言纖小。又《郡閣雅談》引五代劉克明《蒲鞋》詩云「「吳江江上白蒲春﹐越女初挑一樣新。才自繡簾離玉指﹐便隨羅鞋步香塵。石橊裙下從容久﹐玳瑁筵前整頓頻。今日髙樓鴛瓦上﹐不知拋擲是何人。」謂此詩通首詠婦人蒲鞋﹐而略不及弓纖之狀﹐則是時尙未纏足。並引《太平禦覽》云﹕昔制履﹐婦人圓頭﹐男子方頭﹝見《宋書。五行志》﹞﹐似不知裹足﹐而但以方圓爲別也。胡應麟因之﹐力主起於唐末五代之說﹐謂古人言婦人弓腰﹐而不言弓鞋﹐言纖腰而不言纖足。古人風俗如墮馬﹑愁眉等妝﹐史傳皆不絕書﹐而足獨無明文﹐李白至以素足詠女子﹐則唐時尙未裹足明矣。此皆主弓足始於五代之說也。然伊世珍《郎記》謂馬嵬老媼拾得太眞襪以致富﹐其女名玉飛﹐得雀頭履一隻﹐長僅三寸。《詩話總龜》亦載明皇自蜀回﹐作楊妃所遺羅襪銘﹐曰「羅襪羅襪﹐香塵生不絕。細細圓圓﹐地下得瓊鉤。窄窄弓弓﹐手中弄初月。」又如「脫履露纖圓﹐恰似同衾見時節。方知淸夢事非虛﹐暗引相思幾時歇。」又杜牧詩﹕「鈿尺裁量減四分﹐纖纖玉筍裹輕雲。」周達觀引之以爲唐人亦裹足之證。韓《さ子》詩云「六寸膚圓光致致。」《花間集》詞云「慢移弓底繡羅鞋。」楊用修因之﹐並引六朝《雙行纏》詩﹐所謂「新羅繡行纏﹐足趺如春妍。他人不言好﹐獨我知可憐。」以爲六朝已裹足。不特此也﹐《雜事祕辛》載漢保林吳句足長八寸﹐脛跗丰妍﹐底平趾斂﹐約縑迫襪﹐收束微如禁中。《史記》云﹕臨淄女子彈弦糸徒足。又云揄修袖﹐躡利屣。利屣者﹐以首之銳言之也。則纏足之風﹐戰國已有之。髙江村《天祿識余》亦祖其說﹐謂弓足相傳起於東昏侯使潘妃以帛纏足﹐金蓮貼地﹐行其上﹐謂之步步生蓮花﹐然石崇屑沈香爲塵﹐使姬人步之無迹﹐已先之。而《史記》並有「利屣」之語﹐則裹足之風由來已久云云。此主弓足起於秦﹑漢之說也。是二說固皆有所據﹐然《郎記》及《詩話總龜》所云﹐恐系後人附會之詞。而李白之詠素足則確有明據﹐卽杜牧詩之「尺減四分」﹐韓詩之「六寸膚圓」﹐亦尙未纖小也。第詩家已詠其長短﹐則是時俗尙已漸以纖小爲貴可知﹐至於五代乃盛行紮腳耳。《湛淵靜語》謂程伊川六代孫淮居池陽﹐婦人不裹足﹐不貫耳﹐至今守之。陶九成《輟耕錄》謂紮腳五代以來方爲之。熙寧﹑元丰之間爲之者猶少。此二說皆在宋﹑元之間﹐去五代猶未遠﹐必有所見聞﹐固非臆說也。今俗裹足已徧天下﹐而兩廣之民惟省會效之﹐鄕村則不裹。滇黔之倮苗﹑夷亦然。蘇州城中女子以足小爲貴﹐而城外鄕婦皆赤腳種田﹐尙不纏裹。蓋各隨其風土﹐不可以一律論也。本朝康熙三年﹐有詔禁裹足﹐王大臣等議﹕元年以後所生之女﹐不得裹足﹐違者枷責流徙﹐十家長及該管官皆有罪﹝事見《蚓庵瑣語》﹞。康熙七年﹐禮部奏罷此禁﹝事見《池北偶談》﹞。此亦近事之不可不知者。

○金鳳染指俗以鳳仙花染指﹐自宋已然。《癸辛雜識》﹕鳳仙花﹐紅者搗碎﹐入明礬少許﹐染指甲﹐用片帛纏定﹐過夜。如此三四次﹐則其色深紅﹐洗滌不去﹐直至退甲﹐方漸失之。回回婦人多喜此云云。今俗則不特回回婦人也。

○簪花今俗惟婦女簪花﹐古人則無有不簪花者。其見於詩歌﹐如王昌齡「茱萸插鬢花宜壽」﹐戴叔倫「醉插茱萸來未盡」﹐杜牧之「菊花須插滿頭歸」﹐邵康節「頭上花姿照酒卮」﹐梅聖兪《謝通判太博惠庭花》詩「欲插爲之醉﹐慚但漸發星星」﹐東坡《吉祥寺賞牡丹詩》「年老簪花不自羞﹐花應羞上老人頭」﹐又《在李鈐轄坐上分題戴花》詩云「頭上花枝柰老何」﹐穆淸叔「」共飲梨花下﹐梨花插滿頭「﹐陳無已」白髮簪花我自羞「﹐黃山谷詞」花向老人頭上笑﹐羞羞﹐人不羞花花自羞「﹐陸放翁詩」兒童共道先生醉﹐折得黃花插滿頭「之類﹐不一而足。按《羯鼓錄》﹕汝陽王隨明皇遊幸﹐常戴砑綃帽打曲﹐上摘槿花一朵簪之﹐舞山香一曲而花不落。是唐時已簪花也。宋眞宗將東封﹐命陳堯叟爲東京畱守﹐馬知節爲大內都巡檢使。駕未行﹐先宣入後苑賜宴﹐眞宗與二公皆戴牡丹。旋令陳去所戴者﹐親以頭上一朵爲陳簪之。又《盛事美談》記眞宗曲宴宜春殿﹐出牡丹百餘盤﹐千葉者才十餘朵﹐所賜止親王宰臣。上特顧晁迥﹑錢文僖﹐各賜一朵。又故事﹐惟親王宰臣則中使爲插花﹐餘皆自戴。一日侍宴﹐上特命中使爲晁迥戴花﹐觀者榮之。又《宋稗類編》記寇準侍宴﹐上特命以千葉牡丹簪之﹐曰﹕」寇準年少﹐正是賞花喫酒時也「。沈括已韓魏公鎭揚州﹐適芍藥生金纏腰四朵﹐延王歧公﹑王荊公﹑陳秀公開宴﹐各簪一枝﹐後四人俱爲相。《司馬溫公家傳》﹕公年二十登第﹐聞喜宴﹐獨不簪花。同年曰﹕」君賜不可違也。「乃簪一花。《宋史》﹕顏師魯充顯仁後遺畱使﹐至金﹐力辭簪花聽樂。莫充賀金正旦使﹐賜宴日﹐以本朝忌辰﹐不敢簪花聽樂。又陳隨隱記﹕孟冬時享駕回﹐丞相以下皆簪花。姜夔有詩云﹕」六軍文武浩如雲﹐花簇頭冠樣樣新。惟有至尊渾不帶﹐盡分春色賜羣臣。「」萬數簪花薄禦街﹐聖人先自景靈回。不知後面花多少﹐但見紅雲冉冉來。「楊誠齋詩﹕」賜花新剪茜香羅﹐徧烏紗未覺多。花重紗輕人更老﹐擡頭不起柰春何。「則並簪剪彩之花矣。《古今詩話》﹕孫周翰童時﹐侍郡侯宴﹐適座客簪花﹐郡侯出對曰﹕」口吹楊葉成新曲。「韓對曰﹕」頭戴花枝學後生。「此皆宋時簪花故實也。金趙秉文有《戴花》詩云﹕」人老易悲花易落﹐東風休近鬢邊吹。「又元遺山詩云﹕」鬢毛不屬秋風管﹐更揀繁枝插帽檐。「元人貢師泰詩云﹕」忽見艸間長十八﹐眾人分插帽檐前。「又黃庚詩﹕」插花歸去蜂隨帽。「《漱石閒談》記﹐明成祖時迎春﹐監生當代爲簪花﹐眾皆畏縮。有邵者直前取花﹐爲成祖簪之。傅維麟《明書》﹕武宗南巡回﹐至淮安﹐戎服簪花﹐鼓吹前導。則金﹑元以來亦尙有簪花之例矣。今制殿試傳臚日﹐一甲三人出東長安門遊街﹐順天府丞例設宴於東長安門外﹐簪以金花﹐蓋猶沿古制也。

○婦人拜《禮》﹕婦人吉拜﹝事﹞﹐𨿽君賜肅拜。肅拜者﹐《周禮》太祝九拜之一。鄭注謂俯下手﹐如今之扌壹。按推手曰揖﹐引手曰扌壹。肅拜如扌壹﹐正今俗婦人攏兩手向下之禮也。惟婦人之拜跪與不跪﹐諸家之說紛紛。洪容齋等謂古禮婦人之拜本不跪﹐《戰國策》蘇秦至洛﹐其嫂匍匐四拜﹐自跪而謝﹐此畏懼之至﹐過爲加禮﹐故特記史。《史記》周昌以易太子事諫髙帝﹐呂后見昌爲跪。此亦特爲加禮﹐則非加禮不跪可知也。周天元帝詔曰﹕縣命婦拜宗廟及天臺﹐皆亻免伏如男子。欲婦人如男子拜﹐至特降詔書﹐則婦人本無拜跪之禮更可知也。此拜而不跪之說也。《淸波雜誌》則謂古之男女皆跪。古詩曰「長跪問故夫」是也。羅《鶴林玉露》亦引朱文公云﹕古者婦女以肅拜爲正﹐兩膝齊跪﹐手至地而頭不下也。拜手亦然﹐古樂府所謂「伸腰再跪拜」也。此拜而必跪之說也。不知古人席地而坐﹐引身卽爲跪﹐則婦人拜亦未有不跪者。古詩「伸腰跪拜」正是實事。引身長跪﹐攏手向下﹐卽是伸腰拜跪也。𨿽長跪而其拜則僅肅拜﹐不作男子俯伏之狀。《朱子語錄》所謂直身長跪﹐拜時亦只俯手如揖﹐便是肅拜。婦人首飾甚多﹐自難俯伏地上也。此席地而坐時﹐婦人有跪拜之禮也。迨後坐用牀榻﹐則婦人之跪不便﹐故無復引身長跪之儀﹐而僅存攏手肅拜之禮﹐此所以有拜而無跪也。周天元特詔婦人如男子拜﹐是其時婦人久無跪拜之禮而知。而謂起於唐武后欲尊婦人﹐故不令拜跪﹐究屬臆說也。﹝《宋史。王貽孫傳》﹕太祖嘗問趙中令﹕「何以男子跪而婦人不跪﹖」趙不能對。貽孫爲言﹕古詩「長跪問故夫」﹐卽婦人亦跪。唐武后時﹐婦人始拜而不跪。因以太和中張建章渤海國記爲證。趙甚重之。亦見《玉壺淸話》及《愛日齋叢鈔》。﹞總之﹐席地而坐時﹐婦人拜必兼跪。坐用牀榻後﹐婦人有拜無跪。以古詩「伸腰跪拜」及周天元之詔彼此參看﹐自可了然也。後世婦人肅拜行禮時﹐稍作鞠躬虛坐之狀﹐此亦有所本。宋太祖問趙中令「何以男子跪﹐婦人不跪」。又明肅太后垂簾﹐欲被兗冕﹐親祠太廟﹐薛簡肅問﹕「陛下當爲男子拜乎﹖」議遂止。是宋時婦人固亦無俯伏拜跪之禮。而《愛日齋叢鈔》云﹕古者男子之拜﹐但如今之揖﹐則婦人之拜安得已如今之伏﹖今之男子以古男子之拜爲揖﹐故其拜也﹐加之以跪伏爲稽首之容。今之婦人亦以古婦人之拜爲揖﹐故其拜也﹐加之以拳曲虛坐之勢。然則拳曲虛坐﹐亦自宋時已如此也。惟是婦之於舅姑﹐及命婦之於君後﹐自有不可以常禮爲敬者。《隋志》﹕皇帝冊後﹐後先拜後起。則隋時皇后受冊﹐固跪拜矣。唐李涪《刊誤》云﹕今郊天祭地﹐止於再拜﹐乃婦謁姑嫜﹐其拜必四。詳其所自﹐初則再拜﹐次則跪獻衣服﹐姑嫜跪而受之﹐當於此際授受多誤﹐故四拜相屬耳。則唐時婦初見舅姑亦跪拜矣。又王建宮詞云「射生宮女宿紅狀﹐請得新弓各自張。臨上馬時齊賜酒﹐男兒拜跪謝君王。」則唐時宮人於君後亦拜跪矣。蓋家庭則舅姑﹐宮廷則君後﹐皆屬至尊﹐自宜加禮﹐是以相沿至今﹐非此則仍肅拜也。

○古人跪坐相類朱子作《跪坐拜說》寄白鹿洞諸生﹐謂古者坐與跪相類。漢文帝不覺膝之前於席﹐管寧坐不箕股﹐榻當膝處皆穿。諸所謂坐﹐皆跪也。蓋以膝隱地﹐伸腰及股﹐危而不安者﹐跪也。以膝隱地﹐以尻著﹐而體便安者﹐坐也。今成都學所存文翁禮殿刻石諸像﹐皆膝地危坐﹐兩隱然見於坐後帷裳之下﹐尢足證云﹐又《後漢書》向栩坐板牀﹐積久板乃有膝踝足指之處。據此則古人之坐與跪﹐皆是以膝著地﹐但分尻著與不著耳。其有偃蹇伸腳而坐者﹐則謂之箕踞。《漢書。陸賈傳》「尉佗箕踞」﹐顏師古注﹕伸其兩腳如箕形。佛家盤膝而坐﹐則謂之趺坐﹐皆非古人常坐之法也。然則古人何以不尻著地﹐而爲此危坐哉﹖蓋童而習慣﹐遂爲固然。猶今南人皆垂腳而坐﹐使之盤膝則不慣﹔北人多盤膝而坐﹐使之垂腳亦不慣也。﹝近日王西莊《十七史商榷》謂﹕古人危坐不伸腳﹐正如今所謂盤膝坐。則又誤。盤膝坐則向栩﹑管寧榻上何以有膝髁痕耶﹖﹞

○髙坐緣起古人席地而坐﹐其憑則有幾﹐《詩》所謂「授幾有緝禦」也﹔寢則有牀﹐《詩》所謂「載寢之牀」也。應劭《風俗通》﹕趙武靈王好胡服﹐作胡牀。此爲後世髙坐之始。然漢時猶皆席地﹐文帝聽賈誼語﹐不覺膝之前於席﹔暴勝之登堂坐定﹐雋不疑據地以示尊敬是也。至東漢末始斫木爲坐縣﹐其名仍謂之牀﹐又謂之榻。如向栩﹑管寧所坐可見。又《三國。魏志。蘇則傳》文帝據牀拔刀﹐《晉書》桓伊據胡牀取笛作三弄﹐《南史》紀僧眞詣江學攵﹐登榻坐﹐學攵令左右移吾牀讓客﹐狄當﹑周赳詣張敷就席席﹐敷亦令左右移牀遠客。此皆髙坐之證。然侯景升殿﹐踞胡牀﹐垂腳而坐﹐《梁書》特記之﹐以爲殊俗駭觀﹐則其時坐牀榻﹐大槪皆盤膝無垂腳者。至唐又攺木榻﹐而穿以繩﹐名曰繩牀。程大昌《演繁露》云﹕穆宗長慶二年十二月﹐見羣臣於紫宸殿﹐禦大繩牀是也。而尙無椅子之名。其名之曰椅子﹐則自宋初始。《丁晉公談錄》﹕竇儀雕起花椅子二﹐以備右丞及太夫人同坐。王釒至《默記》﹕李后主入宋後﹐徐鉉往見﹐李卒取椅子相待。鉉曰「但正衙一椅足矣。『李主出具賓主禮﹐鉉辭﹐引椅偏﹐乃坐。張端義《貴耳錄》﹕交椅卽胡牀也﹐向來只有栲栳樣﹐秦太師偶仰背墜巾﹐吳淵乃制荷葉托首以媚之﹐遂號曰太師樣。此又近日太師椅之所由起也。然諸書椅子猶或作倚字﹐近代乃攺從椅﹐蓋取桐椅字假借用之。至杌子﹑墩子之名﹐亦起於宋﹐見《宋史。丁謂傳》及周益公《玉堂雜記》○再拜﹑三拜﹑四拜﹑五拜古人拜﹐𨿽臣之於君﹐亦只再拜。《孟子》所謂」以君命將之﹐再拜稽首而受「是也。申包胥之九頓首﹐則以求救之切﹐本非常禮。至後周天元帝詔﹕諸應拜者﹐皆以三拜成禮。於是始有三拜。然唐李涪《刊誤》謂﹐郊天祭地﹐止於再拜。是唐時郊廟尙只再拜。前明《會典》﹕臣見君行五拜禮﹐百官見親王﹑東宮行四拜禮﹐子於父母亦四拜禮。蓋儀文度數久則習以爲常﹐成上下通行之具﹐故必須加隆以示差別﹐亦風會之不得不然諸也。﹝按《樂記》有」百拜「之語。古人之拜﹐只如今之鞠躬﹐故通計一席之間﹐賓主交拜繁數如此。注云﹕言百拜者﹐以諭其多也。﹞

○上元張燈朱弁《曲洧舊聞》云﹕上元張燈﹐自唐時沿襲漢武祠太一自昏至明故事。梁簡文有《列燈賦》﹐陳後主有《光壁殿遙詠燈山》詩﹐唐光天中東都設燈﹐迎三宮太后。是唐以前猶歲不常設。本朝太宗三元不禁夜﹐上元禦端門﹐中元﹑下元禦東華門。其後罷中元﹑下元二節﹐而上元遊觀之盛冠於前代矣。據此則上元張燈實盛於宋也。然唐詩已有「金吾不禁夜」之語﹐自是唐故事。

○潤筆隋鄭譯拜爵沛國公﹐位上柱國。髙爲制﹐戲曰「筆幹。」答曰「出典方嶽﹐杖策言歸﹐不得一文﹐何以潤筆﹖」此潤筆二字所由也。然《北史》袁聿修爲信州刺史﹐有善政﹐旣去官﹐州人鄭播宗等七百人斂縑帛數百匹﹐托中書侍郎李徳林爲文﹐以記功徳。詔許之。則又在鄭譯之前。故洪容齋謂作文受謝﹐晉﹑宋以來已有之。而王《野客叢書》並謂﹕陳皇后失寵於武帝﹐以黃金百斤奉司馬相如﹐作《長門賦》以悟主。此爲潤筆之始。其見於史書及載記者﹐唐《李邕傳》﹕邕尢長碑頌﹐中朝衣冠及天下寺觀多賫持金帛﹐往求其文﹐前後所受饋遺至巨萬﹐時議以爲自古鬻文未有邕者。故杜甫《八哀詩》李邕一首云「干謁滿其門﹐碑榜照四裔。丰屋珊瑚鉤﹐騏織成。紫驑隨劍幾﹐義取無虛歲。」《唐書》﹕李華不甚著書﹐惟應人墓版傳記及州縣碑頌﹐時獲金帛。柳公權善書﹐公卿貺遺巨萬。主藏奴盜其所藏懷盂一篋﹐識如故。奴妄言叵測。公權笑曰「銀杯羽化矣。」不復詰﹐惟筆硯自祕之。李商隱記劉義持韓愈金去﹐曰「此諛墓中人得耳﹐不如與劉君爲壽。」劉禹錫《祭韓愈文》云﹕公鼎侯碑﹐志隧表阡﹐一字之價﹐輦金如山。皇甫爲裴度作福光寺碑﹐度贈以車馬絹彩甚厚。大怒曰「碑三千字﹐字三縑﹐何遇我薄耶﹖」度笑酬以九千匹。蓋唐時風尙已如此。《玉壺淸話》﹕李翰爲和凝門生﹐同爲學士。會凝作相﹐翰艸制罷﹐悉取凝舊閣圖書器玩而去﹐畱一詩於榻云「座主登庸歸鳳闕﹐門生批詔立鰲頭。玉堂舊閣多珍玩﹐可作西齋潤筆不﹖」歐陽公請蔡端明書《集古錄序》﹐以鼠須栗尾筆﹑銅絲筆格﹑大小龍團茶﹑惠泉等物爲贈。君謨笑其淸而不俗。後聞歐得淸泉香餅﹐惜其來遲﹕「使我潤筆少此種物﹗」王禹玉作《龐穎公神道碑》﹐其家送金帛外﹐參以古法書名畫三十種﹐杜荀鶴及第試卷其一也。張孝祥書多景樓扁﹐公庫送銀三百星﹐孝祥卻之﹐但需紅羅百匹。於是合諸妓宴會﹐以紅羅徧賞之。張端義《貴耳錄》﹕席大光葬母﹐乞吳傳朋書﹐預供六千緡爲潤筆。人言傳朋之貧可脫矣﹐一夕而光死。此又可見宋時士大夫風尙。蓋作文受謝﹐宋時並著爲令甲。沈括《筆談》記太宗立潤筆錢﹐數降詔刻石於金人院﹐每朝謝日﹐移文督之。楊大年作寇萊公拜相麻詞﹐有「能斷大事﹐不拘小節」﹐萊公以爲正得我胸中事﹐例外贈金百兩。曰例外﹐則有常例可知也。蔡忠惠與歐陽公書曰「勛徳之家﹐干請朝廷﹐出敕令襄作書。襄謂近世書寫碑志﹐則有資利﹐若朝廷之命﹐則有司存焉﹐待詔其職也。今與待詔爭利﹐可乎﹖」亦見待詔書碑受饋之有例也。《祖無擇傳》﹕詞臣作浩命﹐許受潤筆物。無擇與王安石同知制誥﹐安石辭一家所饋不獲﹐乃置諸院梁上。安石憂去﹐無擇用爲公費﹐安石聞之不悅。翰林學士王寓《謝賜筆札記》云﹕宣和七年八月二十一日﹐一夕艸四制﹐翼日有中使賫賜上所常禦筆硯等十三事﹐紫靑石研一方﹐琴光漆螺甸匣一﹐宣和殿墨二﹐斑竹筆一﹐金華筆格一﹐塗金鎭紙天祿二﹐塗金研滴蝦蟆一﹐貯粘﹛麥曲﹜塗金方奩一﹐鎭紙象人二﹐薦研紫柏牀一。周益公《玉堂雜記》﹕湯思退艸劉婉儀進位貴妃制﹐髙宗賜潤筆錢幾及萬緡。賜硯尢奇。以宮禁中事命之艸制﹐尙有如許恩賜﹐則臣下例有饋贈更不待言。唐時𨿽未必有定制﹐然韓昌黎撰《平淮西碑》﹐憲宗以石本賜韓宏。宏寄絹五百匹﹐昌黎未敢私受﹐特奏取旨。又作《王用碑》﹐用男寄鞍馬並白玉帶﹐亦特奏取旨。杜牧撰《韋丹江西遺愛碑》﹐江西觀察使許於泉寄彩絹三百匹﹐亦特奏聞。穆宗詔蕭亻免撰《成徳王士眞碑》﹐亻免辭曰「王承宗事無可書。又撰進後﹐例得貺遺﹐若黽勉受之﹐則非平生之志。」帝從其請。以區區文字饋遺﹐而辭與受俱奏請﹐則已爲朝野通行之例亦可知也。其有不肯賣文及𨿽受饋而仍他施者﹐韋均之子持萬縑詣韋貫之求銘其父﹐貫之曰「吾寧餓死﹐豈忍爲此哉﹗」白居易《修香山寺記》曰「予與微之定交於生死之間﹐微之將薨﹐以墓志見托。旣而元氏之老狀其臧獲輿馬綾帛銀鞍玉帶之物﹐價當六七十萬﹐爲謝文之贄。予念平生分﹐贄不當納﹐往返再三﹐訖不能得。不得已﹐回施此寺。凡此利益功徳﹐應歸微之。」又柳比善書﹐顧彥暉請書徳政碑。比曰「若以潤筆爲贈﹐卽不敢從命。」《司空圖傳》﹕圖隱居山中﹐王重榮父子雅重之﹐嘗因作碑贈絹數千。圖置虞鄕市﹐聽人取之﹐一日而盡。《容齋隨筆》又記曾子開與彭器資爲執友﹐彭之亡﹐曾爲作銘。其子以金帶縑帛爲謝﹐卻之再曰「此文本以盡朋友之義﹐若以貨見投﹐非足下所以事父執之義也。」《東坡集》亦有得潤筆錢送與王子立葬親之事。又元時胡汲仲貧甚﹐趙子昂爲介羅司徒﹐請作其父墓銘﹐以鈔百錠爲潤筆。汲仲怒曰「我豈爲宦官作墓銘耶﹗」是日無米﹐其子以情告﹐汲仲卻愈堅。嘗誦其送人詩「薄糜不繼襖不暖﹐饑腸猶作鐘球鳴」之句﹐謂人曰「此吾祕密藏中休糧方也。」《明史。李東陽傳》﹕東陽謝事後﹐頗淸窘﹐有求碑志者﹐東陽欲卻之。其子曰「今日宴客﹐可使食無鮭菜耶﹖」東陽乃勉爲之。亦可見其淸節矣。然利之所在﹐習俗漸趨於陋。唐文宗時﹐長安中爭爲碑志﹐若市買然。大官卒﹐其門如市﹐至有喧競爭致﹑不由喪家者。《侯鯖錄》記王仲舒爲郎中﹐謂馬逢曰「貧不可堪﹐何不尋碑志相救﹖」逢笑曰「適見人家走馬呼醫﹐可立待也。」又明唐子畏有巨冊一帙﹐自錄所作文簿﹐面題曰「利市」﹐事見《戒庵漫筆》。此皆急於售文之陋也。杜少陵《送斛斯六官》詩﹕「故人南郡去﹐去索作碑錢。本賣文爲活﹐翻令室倒懸。」又歐公《歸田錄》記館閣撰文例有潤筆﹐及其後也﹐遂有不依時送而遣人督索者。此又乞文吝饋者之陋也。

○避諱避諱本周制﹐《左傳》所謂「周人以諱事神﹐名終將諱之」是也。然周公制禮時﹐恐尙未有此。𨿽《金》有「以旦代某」之語﹐然《金》之眞僞不可知﹐而祀文王之詩曰「克昌厥後」﹐戒農官之詩曰「駿發爾私」﹐皆直犯文﹑武之名。𨿽曰臨文不諱﹐然臨文者但讀古書遇應諱之字不必諱耳﹐非謂自撰文詞亦不必諱也。而周初之詩如此﹐則知避諱非周公制也。今以意揣之﹐蓋起於東周之初。晉以僖侯廢司徒﹐宋以武公廢司空﹐魯以獻武廢具敖。考數公之生﹐皆在西周﹐若其時已有避諱之例﹐豈肯故犯之而使他日攺官及山川之名乎﹖想其命名時尙未有禁﹐及後避諱法行﹐乃不得不廢官及山川名耳。孔門以後﹐習禮者益加講求﹐如《禮記》所載嫌名不諱﹐二名不偏諱﹐逮事父母則諱王父母﹐不逮事父母則不諱王父母﹐君所無私諱﹐大夫之所有公諱﹐臨文不諱﹐廟中不諱之類﹐可謂情義兼盡。然朝廷之上﹐猶未有聽以私諱避官名之制。故漢時孔安國爲侍中﹐以王瑜名犯其私諱﹐不肯連署﹐求解官。有司以公所無私諱駁之﹐遂不許。至晉江統疏曰「故事﹕祖父名與官同者﹐皆許攺﹔若身與官同名﹐不在攺選之例。但身沒之後﹐子孫難以稱其位號﹐宜聽其一並回避。」詔從之。則是時已著爲令甲矣。《宋史。賈黯傳》﹕律載府號官稱﹐犯祖父名而冒榮居之者﹐有罪。則並有不避諱而議罪之律矣。雍熙中﹐詔除官若犯私諱者﹐三省禦史臺五品﹑文班四品以上﹐許用式奏攺。則更有因私諱而攺官之律矣。合而觀之﹐蓋自晉﹑六朝以至唐﹑宋無不以避諱著爲律文也。其見於史傳者﹕《宋書》範蔚宗爲太子詹事﹐以父名泰﹐遂不拜。《陳書》孫奐欲以王廓爲太子詹事﹐後主曰「廓父名泰﹐不可爲太子詹事。」《唐書》源乾曜遷太子少師﹐避祖名更授少傅。裴冑授京兆少尹﹐以父名不拜﹐換國子司業。蕭儼拜太僕少卿﹐以父名不拜﹐徙太子右衛率。李涵爲太子少傅﹐呂渭謂其父名少康﹐當避。《宋史》仁宗命胡瑗修國史﹐瑗以避祖名不拜。李建中直昭文館﹐以父名昭懇辭﹐乃攺集賢院。呂希純擢著作郎﹐以父名公著﹐不拜﹐遂攺授。此皆以私諱而攺授官者也。﹝《宋史》﹕張亢授慶州﹐亢以父名餘慶﹐力辭﹐不許。李若拙授太子贊善﹐若拙以父名光贊辭﹐不許避者。﹞晉咸和中﹐以王舒爲會稽內史﹐舒以父名會﹐不拜﹐詔攺會爲鄶。後唐以郭崇韜父名宏﹐乃攺宏文館爲崇文館。宋慕容延釗父名章﹐太祖乃授廷釗同中書門下三品﹐去平章二字。吳延祚亦以其父名章﹐授同中書門下三品。程元鳳拜右正言兼侍講﹐以祖諱辭﹐詔權以右補闕系銜。此因私諱而並爲攺官名者也。

張世南《遊宦記聞》云﹕生曰名﹐死曰諱﹐世俗往往有臺諱﹑尊諱之語﹐是稱生人亦曰諱﹐乃不祥之甚也。今時俗口語亦尙多如此﹐不可不檢。

○嫌名嫌名不諱﹐韓昌黎《諱辧》已詳論之。然隋文帝以父名忠﹐凡官名有中字﹐悉攺爲內﹐已著爲令。至唐時諱嫌名者更多﹐賈曾擢中書舍人﹐以父名忠﹐引嫌不拜﹐議者引《禮》折之﹐始受。蕭復爲晉王行軍長史﹐徳宗以其父名衡﹐乃攺爲統軍長史。則朝廷之上且爲臣子避嫌名矣﹐毋怪乎李賀應進士舉﹐當時流俗以其父名晉﹐遂同聲訾議也。然《唐書》衛洙爲鄭潁觀察使﹐洙以官號內有一字與臣家諱同﹐欲乞攺授。詔曰「嫌名不諱﹐著在禮文。成命已行﹐固難依允。」《李奚傳》﹕宦者摘奚疏中語犯順宗嫌名﹐奚奏曰「《禮》不諱嫌名。」不坐。則唐律本有嫌名不諱之條。

○二名《舊唐書》﹕太宗詔曰「依《禮》二名不偏諱﹐近代以來﹐兩字兼避﹐廢闕已多。自今官員人名﹑公私文籍﹐有世民二字不連續者﹐並不須諱。」是太宗之詔甚明﹐然唐人凡遇此二字﹐𨿽不連屬者亦避之。避世爲代﹐如代宗本世宗之稱是也。避民爲人﹐如民部攺爲戶部﹐李安民攺爲李安人是也。惟虞世南不攺世字﹐蓋世南沒於太宗時﹐正遵奉詔旨故耳。其後李世但稱李﹐則當髙宗時已諱世字也。

○古人臨文避諱之法司馬遷之父名談﹐故《史記》於張孟談攺作張孟同﹐趙談攺作趙同﹐此以同字代名也。有以他人之名犯廟諱﹐而但稱其字者。如北齊以髙歡先世有名泰者﹐故於宇文泰但稱其小字黑獺﹔有名隱者﹐故於趙隱但稱其字彥深。唐諱虎﹐故於石虎但稱其字季龍﹔諱淵﹐故於劉淵但稱其字元海﹐鄧淵但稱其字彥海﹔諱治﹐故於長孫稚但稱其字承業﹝此並諱嫌名﹞是也。有以諱而攺用文義相通之字以代之者。如漢明帝諱莊﹐而東漢人凡舊書所有莊字皆攺爲嚴﹐以魯莊公爲嚴公﹐楚莊王爲嚴王﹐莊助﹑莊子陵皆攺姓爲嚴。王羲之之先諱正﹐法帖中正月皆作一月﹐或作初月。至唐時益踵其法﹐如攺虎爲武﹐淵爲泉﹐又爲深﹐世爲代﹐民爲人。因此並攺古人之名﹐蕭淵明爲深明﹐李安民爲安人。更以嫌名而攺長孫稚名爲幼﹐甚而別稱虎曰猛獸﹐曰於菟。﹝《隋書》趙仲卿爲政猛﹐時人謂之猛獸。《北史》又云﹕時人謂之於菟。﹞此皆以文義相同之字代用也。隋劉臻好食蜆﹐以父名顯﹐乃攺呼曰扁螺。此則以己之諱攺物之名﹐殊覺可笑。東坡以其先諱序﹐凡爲人作序皆用敍字﹐此又以音相同而義可通者代之。然或𨿽有同音之字而義無可通﹐則不免窒礙﹐近世缺點畫之法﹐最爲簡易可遵矣。

○逮事不逮事《禮記》﹕逮事父母則諱王父母﹐不逮事父母則不諱王父母。此但諱祖名﹐而又以逮事不逮事爲別也。然《禮》又云﹕旣卒哭﹐以木鐸犭旬﹐曰捨故而諱新。杜預注《左傳》引之﹐以爲捨親盡之祖﹐而諱新者﹐自王父至髙祖皆不敢斥其名﹐則諱當及五世矣。《吳志》﹕張昭著論﹐亦引逮事之義﹐謂六世親屬竭矣﹐則不必諱。周穆王名滿﹐而後有王孫滿﹔厲王名胡﹐而莊王之子亦名胡。此又諱及五世之證﹐則避私諱當以五世爲斷。﹝唐廟制﹕已祧不諱。故髙宗諱治﹐而韓昌黎《湖州上表》內「治平日久」﹑「政治少懈」等句用治字甚多﹐蓋憲宗時已祧髙宗也。﹞

○覿面犯諱六朝時最重犯諱。《南史》謝鳳之子超宗﹐以劉道隆問其有鳳毛﹐輒走匿不敢對。後超宗謂王僧虔子慈曰「卿書何如虔公書﹖」答曰「如雞比鳳。」超宗狼狽而退。蓋各觸父諱故也。殷鈞尙永興公主﹐公主憎之﹐每召入﹐滿壁書其父睿名。鈞輒流涕而去。《北史》﹕熊安生見徐之才﹑和士開二人﹐以之才諱雄﹐士開諱安﹐乃自稱「觸觸生」。𨿽爲當世所笑﹐然其時避諱之嚴﹐大槪如此。董《燕閒常談》云﹕許將知西京﹐有一吏白事云「某錢若干﹐已有指揮許將來春充預買錢。」許厲聲曰「許將如何作得預買錢﹗」其人方悟。元絳知杭州﹐一吏白事﹕「合依元降指揮。」元拱手曰「元絳何嘗指揮﹖」吏惶恐而退。此未免覿面犯諱﹐故酬接時亦有不可不畱意者﹐古人所以有入門問諱之禮也。●卷三十二○三年喪不計閏令甲﹕三年之喪﹐以二十七月爲斷﹐遇閏月不在此數。蓋本古制。《白虎通》﹕三年之喪﹐不以閏月數﹐何也﹖期者﹐復其時也﹐大功以下服月數﹐故以閏月除。《南齊。文惠太子傳》﹕母穆後薨後﹐其年九月有閏﹐小祥﹐疑應計閏﹐王儉議以爲﹕「三百六旬﹐《尙書》明議﹔文公訥幣﹐《春秋》致譏。故先儒期喪﹐歲數沒閏﹐大功以下﹐月數數閏。所以吳商云﹕捨﹝含﹞閏以正期﹐允協情理」。詔從之﹝按﹕以上引文應有《南齊書。禮志》中﹞。按期喪尙不計閏﹐則三年之喪益可知也。

○父在爲母斬衰古禮﹕父在﹐爲母服期。《禮記。雜記下篇》﹕期之喪十一月而練﹐十三月而祥﹐十五月而礻覃。注云﹕父在爲母也。《喪服篇》曰﹕期者﹐父在爲母﹐傳曰﹕何以期也﹖屈也﹐至尊在﹐不敢伸其私尊也。《喪服四制》曰﹕父在爲母齊衰﹐期者﹐見無二尊也。漢以來皆遵此制。唐髙宗上元元年﹐武后上表﹐請父在爲母服齊衰三年﹐從之。然猶僅齊衰也。明太祖定制﹕子爲父母﹐庶子爲其母﹐皆斬衰三年﹔嫡子﹑眾子爲其庶母﹐皆齊衰杖期。自後遂爲定制。

○婦爲舅姑三年年喪婦爲舅姑三年喪﹐起於宋太宗時。《燕翼貽謀錄》云﹕《禮經》女子出適﹐以父母三年之喪折而爲二﹐舅姑父母皆爲期喪。太宗孝明皇后居昭憲太后之喪﹐齊衰三年。按乾徳二年﹐判大理寺尹拙﹑少卿薛允中等奏﹕「古禮及《開元禮》婦爲舅姑服期﹐近代多爲重服﹐請加裁定。」魏仁浦等議曰「古禮有期年之說﹐至後唐始定三年。竊以三年之內﹐幾筵尙存﹐夫居苫塊之中﹐婦被綺羅之飾﹐夫妻齊體﹐哀樂不均。乞令舅姑之喪﹐婦從其夫﹐齊衰三年。」詔從之﹐遂爲定制。據此則後唐已行之也。

○喪次助哭世俗有喪者﹐於弔客至﹐則多遣媼婢助哭﹐亦有竟使之代哭者。《南史》﹕王秀之遺令云「世人以僕妾直靈助哭﹐當由喪主不能淳至﹐欲以多聲相亂。魂而有靈﹐吾當笑之。」可見六朝時已有此陋習。

○避煞喪家避煞之說﹐兪文豹《吹劍錄》引唐太常博士李才百已載喪煞損害法。如已日死者雄煞﹐四十七日回煞。十三﹑十四歲女雄煞﹐出南方第三家。煞白色男子﹐或姓鄭﹑潘﹑孫﹑陳﹐至二十日及二十九日兩次回喪家。故世俗相傳﹐至期必避之。據此﹐則唐時已有此風。洪容齋《夷堅志》﹕董成二郎死而旣斂﹐家人用俚俗法篩細灰於竈前﹐欲驗死者所趨。已而見鵝足迹在灰上﹐皆疑董已墮入畜類。又侯甸《西樵野記》﹕鄕人顧綱卒﹐煞回﹐適值夜中﹐其妻設香楮牲饌於靈幾﹐閫中障以彩綺﹐合門皆隱鄰捨﹐獨畱一媼守家。媼見一物狀如猿﹐而大如犬﹐據案啖牲。見媼﹐連毆之﹐媼號呼﹐家人趨救﹐已失之矣。又儲泳論男女生煞云﹕人以某日死﹐則受某日之煞气。陰陽家所載﹐有雌煞﹐有雄煞﹐有出﹐有不出。其說似不可信。然雌煞不出﹐則死者右足鉗而向左﹔雄煞不出﹐則左足鉗而向右﹔皆不出﹐則左﹑右足皆鉗而相向﹔皆出﹐則兩足皆不鉗而向外云云。歷按諸說﹐則雄煞﹑雌煞之說﹐理或有之。然泥於習俗﹐至傾家出避﹐則惑矣。善乎陳東山之論曰「安有執親之喪﹐欲全身遠害﹐而扃靈柩於空室之內者﹖又豈有父母而肯害其子者﹖」乃獨臥苫塊中﹐帖然無事。此可此破俗說也。

○墓祭古無墓祭﹐先儒備言之。其最明切者﹐晉博士傅純曰「聖人制禮﹐以事緣情。制冢槨以藏形﹐而事之以凶﹔立廟祧以安神﹐而奉之以吉。送形而往﹐迎精而反。此墓廟之大分﹐形神之異制也。至於室廟寢礻方﹐所以廣求神之道﹐而獨不祭於墓﹐明非神之所處也。」韓昌黎《丰陵行》亦云「臣聞神道尙淸靜﹐三代舊制存諸書。墓藏廟祭不可亂﹐欲言非職知何如。」又程子謂﹕生不野合﹐死不墓祭。唐順之亦云﹕墓祭非古也。按《周禮。小宗伯》𨿽有「成葬而墓祭」之文﹐乃葬日孝子先歸虞祭﹐而使有司在墓﹐一祭地神﹐實非祭先祖。《冢人》所云凡祭墓爲屍﹐《檀弓》所云有司設尊於墓左亦然。其祭先祖於野者﹐特《曾子問》望墓爲壇以時祭耳﹐然亦以宗子出奔﹐庶子不敢主祭於廟故然。其弔喪而不及殯者﹐則亦先之墓﹐主人之待之也﹐卽位於墓左﹐婦人墓右﹐成踴盡哀﹐此又因赴弔不及而然﹐皆非常禮也。《史記》武王上祭於畢。馬融以畢爲文王墓地名﹐其後武王﹑周公亦皆葬此。然司馬貞﹑林有望以爲祭畢星而非祭墓。又按《竹書紀年》紂六祀﹐文王初亻龠於畢。則文王已祭畢﹐非墓祭可知也。惟《吳越春秋》曰﹕夏少康恐禹墓之絕祀﹐乃封其庶子於越﹐號曰無餘﹐居於秦餘﹐春秋祠禹墓於會稽﹐似夏時已有墓祭。然《吳越春秋》作於後漢趙長君﹐其文多撮取《左氏》《國語》《史記》附會成篇﹐未可信也。蓋三代以上﹐本無墓祭﹐故辛有見被髮祭野者而以爲異。歐陽公謂﹕五代禮壞﹐寒食野祭而焚紙錢。論者引爲近代墓祭之始。按寒食上冢﹐本唐開元二十年制﹐詔令編入五禮﹐永爲常式﹐事見《舊唐書》﹐則非起於五代﹐而其實並非起於唐。﹝憲宗元和七年詔﹕常參官寒食拜墓﹐在畿內者聽假日往還﹐他州府奏取進止。﹞《孟子》東郭番間之祭﹐𨿽屬設詞﹐然其時必已有此俗。《史記》﹕孔子沒魯﹐世世相傳﹐以歲時奉祠孔子冢。是春秋﹑戰國時已開其端。秦起寢殿於墓側。西漢渭北原廟月出衣冠﹐顏師古曰﹕從髙帝陵寢出衣冠﹐月一遊之也。蘇武自匈奴還﹐詔奉一太牢謁武帝園廟。元帝追念蕭望之﹐每遣使祭其冢。此西漢時墓祭也。光武令諸功臣王常﹑馮異﹑吳之等﹐皆過家上冢﹐又遣使者祭竇融父冢。明帝遂有上陵之制﹐﹝永平元年春正月﹐帝率公卿已下朝於園陵如元會儀。每正月上丁祀郊廟畢﹐以次上陵﹐百官﹑四姓親家﹑婦女﹑公主﹑諸正大夫﹑外國侍子﹑郡國計吏皆會陵。八月飲酎禮亦如之﹞。蔡邕見靈帝謁原陵﹐乃曰「吾聞古不墓祭。朝廷有上陵之禮﹐始謂可損﹐今見威儀﹐察其本意﹐乃知孝明皇帝至孝惻隱﹐不易奪也。」此則上陵之創爲朝制﹐自東漢明帝始。蓋自西漢時早有上冢之俗﹐明帝遂因以定制耳。其他如樓護爲諫議大夫﹐使郡國過齊﹐上書求上先人冢。鮑永椎牛上苟諫冢。魏武祭橋玄墓﹐又賜徐晃牛酒﹐令上先人墓。龐徳公亦有上冢事。兩漢以來﹐見於史書者不一而足。蓋又因上陵之制﹐士大夫仿之﹐皆立祠堂於墓所﹐庶人之家不能立祠﹐則祭於墓﹐相習成俗也。孔子云﹕死歸土謂之鬼。周丰云﹕墟墓之間﹐未施哀於民而民哀﹐以生者之哀﹐事死者之鬼﹐亦情之自然而不容已者也。李濟翁《資暇錄》記唐時寒食出城拜掃﹐𨿽已卽吉者﹐仍用喪服﹐白衫麻鞋。此蓋猶沿古時凶祭之意。○合葬《檀弓》﹕季武子成寢﹐杜氏之葬在西階之下﹐請合葬焉。武子曰「合葬非古也﹐自周公以來﹐未之有攺也。」又曰「周公蓋。」然則合葬之制﹐起於周公也。按古人合葬﹐不惟同穴﹐而且同槨﹐蓋取相親之意。《記》云﹕親之也者﹐親之也﹐生旣同室﹐死自不容相離﹐故衛人之也離之﹐魯人之也合之﹐而孔子獨善魯。然所謂離之者﹐亦非異其槨﹐但一槨而爲二室耳。合之則並無有隔於兩棺之間者﹐而孔子之所善在此﹐則合葬之當同槨也審矣。後世古法漸亡﹐同槨之制久已不講﹐所謂合葬者﹐但同穴耳。然古制亦有不便於時俗者。人之生死不齊﹐時之貧富亦異﹐故朱子謂古人槨大﹐可容兩棺﹐今人槨小﹐不能容﹐亦未嘗以異槨爲非也。司馬溫公作《程夫人墓志》云﹕蜀人之也﹐同壠而異壙。則並有隔壙者矣。

○攺葬《中庸》﹕武王末受命﹐追王太王﹑王季。疏云﹕武王追王﹐周公又攺葬以王禮。按《左傳》隱公元年冬十月﹐攺葬惠公。惠公之薨也﹐有宋師﹐太子少﹐故有闕﹐是以攺葬。《戰國策》﹕魏惠王死﹐大雪﹐太子不攺葬期。惠施謂太子曰「昔王季葬於禁山之尾﹐欒水嚙其墓﹐見棺之前和。文王曰﹕先王欲一見羣臣百姓也。出而張朝三日而後更葬。」則攺葬起於文王也。﹝《呂氏春秋》謂葬於渦山之尾﹐《初學記》作咼山﹐《論衡》作滑山。﹞然古人攺葬﹐蓋出於不得已。鄭康成謂墳墓以他故崩壞﹐將亡失屍柩者﹐韓昌黎亦謂山崩水湧毀其墓﹐及葬不備禮者﹔敖繼公亦云或以向者之葬不能如禮﹐如晉惠公於共世子之類是也。後世以遷就風水﹐輕動祖宗之體魄﹐謬矣﹗攺葬在除喪後者﹐其服緦麻。《梁傳》﹕攺葬之禮﹐緦舉下緬也。《喪服記》﹕攺葬服緦。戴徳﹑鄭康成皆謂﹕服緦者﹐臣爲君﹐子爲父﹐妻妾爲夫及孫爲祖後者也。然則主喪者僅服緦﹐非主喪者則無服矣。衛司徒文子攺葬其叔父﹐問服於子思。子思曰「禮﹕父母攺葬﹐緦﹔旣葬而除之﹐不忍無服送至親也。」非父母無服﹐無服則弔服﹐昌黎謂﹕弔服﹐加麻也。

○久而不葬《禮》﹕士庶人逾月而葬﹐以次而上﹐至七月止﹐無久殯不葬者。《喪服小記》﹕久而不葬者﹐惟主喪者不除。此則有他故﹐必不得已者耳﹐非若後世停柩之法也。司徒文子問子思曰「喪服旣除﹐然後乃葬﹐則其服何服﹖」子思曰「三年之喪未葬﹐服不變﹐除何有焉﹖」昌黎所謂攺葬與未葬異者也﹐此久而不葬之服制也。

○假葬世俗有攢柩於所居之室﹐遂以爲葬所者﹐古人謂之假葬。《通典》有假葬三年卽吉議。郗詵母亡﹐便於嘗北壁外下棺﹐三年卽吉。衛以其不應除服議之﹐詵云「此方下濕﹐惟城中髙﹐故遂葬於所居之宅﹐祭於所養之堂﹐不知其不可也。」﹝亦見《晉書》﹞。程《三柳軒雜說》﹕胡楷買屋修理﹐於夾壁中得故攢堂一屍﹐僵臥如生﹐觸之則應手灰滅﹐遂白有司﹐遷瘞之。蓋卽古人假葬之制也。

○洗骨葬時俗愚民有火化其先人之骨者﹐謂之火葬。顧寧人已詳言其凶慘。然又有洗骨葬者。江西廣信府一帶風俗﹐旣葬二三年後﹐輒啟棺洗骨使淨﹐別貯瓦瓶內埋之﹐是以爭風水者﹐往往多盜骨之獘。余友沈倬其宰上饒﹐見庫中有骨數十具﹐皆盜葬成訟貯庫者。按《南史。顧憲之傳》﹕憲之爲衡陽內史。其土俗﹐人有病﹐輒云先亡爲禍﹐乃開冢剖棺﹐水洗枯骨﹐名爲除祟。則此俗由來久矣。

○神道吳曾《能攺齋漫錄》謂﹕墓路稱神道﹐自漢已然。而引《襄陽耆舊傳》光武立蘇嶺祠﹐刻二石鹿夾神道﹐又《楊震碑》首題「太尉楊公神道碑銘」爲證。張氵昊又引《漢書。髙惠文功臣表》云戚國侯李信成﹐坐爲太常丞相侵神道爲隸臣﹐又《霍光傳》光夫人侈大其塋制﹐起二幽闕﹐築神道﹐謂此二事又在前。是神道蓋起於西漢也。

○碑表《儀禮。士婚禮》入門當碑揖﹐《聘禮》賓自碑內聽命﹐又曰東西北上碑南﹐《禮記。祭義》牲入廟門﹐麗牲於碑。賈氏以爲宗廟皆有碑﹐以識日景。《說文注》又云﹕宗廟碑以麗牲﹐後人因於其上紀功徳。《檀弓》公室視丰碑﹐三家視桓楹。注﹕丰碑以大木爲之﹐桓楹者形如大楹也。《喪大記》﹕君葬四二碑﹐大夫葬二紼二碑﹐凡封窆用去碑。注﹕樹碑於壙前﹐以紼繞之﹐用轆轤下棺也。按此數說﹐則古人宮寢墳墓皆植大木爲碑。而其字從石者﹐孫何云﹕取其堅且久也﹔劉勰則謂﹕宗廟有碑樹之兩楹﹐事止麗牲﹐未勒勛績﹐後代自廟䢐墳﹐以石代金﹔司馬溫公謂﹕古人勛徳多勒銘鼎鐘﹐藏之宗廟﹐其葬則有丰碑以下棺耳﹐秦漢以來﹐始作文褒贊功徳﹐刻之於石﹐亦謂之碑。此二說似謂刻石之碑與下棺之碑無涉者﹐然唐封演《聞見記》﹕丰碑本天子﹑諸侯下棺之柱﹐臣子或書君父勛伐於其上﹐又立於隧口﹐故謂之神道。古碑上往往有孔﹐是貫糸率索之象。孫宗鑑《東臯雜錄》﹕周﹑秦皆以碑懸棺﹐或木或石﹐旣葬﹐碑畱壙中﹐不復出矣。後稍書姓名爵裏於其上﹐後漢遂作文字。李綽《尙書故實》亦云﹕古碑皆有圓空﹐蓋本墟墓間物﹐所以懸窆者﹐後人因就紀功徳﹐由是遂有碑表。數十年前有樹徳政碑者﹐亦設圓空﹐後悟其非﹐遂攺。而孫何亦謂﹕昔在潁中﹐嘗見多荀陳古碑﹐皆穴其上﹐若貫索爲之者。以問起居郎張觀﹐觀曰「漢去古未遠﹐猶有丰碑之遺像。」更以質之柳仲塗﹐亦云。然則墓道之有碑刻文﹐本由於懸窆之丰碑﹐而或易以石也。古碑之傳於世者﹐漢有楊震碑﹐首題「太尉楊公神道碑銘」﹐又蔡邕作郭有道﹑陳太邱墓碑文﹐載在《文選》。《後漢書》﹕崔實卒﹐袁隗爲之樹碑頌徳。故劉勰謂東漢以來﹐碑碣雲起。吳曾《能攺齋漫錄》亦謂碑文始自東漢。而朱竹又引元初五年謁者景君始有墓表﹐其崇四尺﹐圭首方趺﹐其文由左而右。按表卽碑之類﹐則西漢已有碑制。究而論之﹐要當以孔子題延陵吳季子「十字碑」爲始。或有疑季子碑爲後人僞托者﹐唐李陽冰初工嶧山篆﹐後見此碑﹐遂變化開合﹐如龍如虎﹐則非後人所能造可知也。自此以後﹐則嶧山﹑之罘﹑碣石等﹐𨿽非冢墓﹐亦仿之以紀功徳矣。

○墓志銘墓志銘之始﹐王阮亭《池北偶談》謂﹕《事祖廣記》引《炙果子》﹐以爲始於王戎﹑馮鑑。《事始》以始於西漢杜子春﹐而髙承《事物紀原》以爲始於比干。槎上老舌又引孔子之喪﹐公西赤志之﹐子張之喪﹐公明儀志之﹐以爲墓志之始。不知《檀弓》所謂志之者﹐猶今之主喪云爾﹐未可攺作志也。惟《封氏見聞錄》﹕靑州古冢有石刻銘﹐云「靑州世子東海女郎」﹐賈昊以爲東海王越之女﹐嫁荀之子者。又東都殖業坊王戎墓有銘曰「晉司徒尙書令安丰侯王君墓銘」。凡數百字。又魏侍中繆襲葬父母墓下題版文。則志銘之作納於壙中者﹐起於魏晉無疑云云。阮亭所據封氏之說固核矣﹐然《南史》齊武帝裴皇后薨﹐時議欲立石志。王儉曰「石志不出《禮經》﹐起自宋元嘉中﹐顏延之爲王球石志﹐素族無銘策﹐故以紀行。自爾以來﹐共相祖襲。今儲妃之重﹐旣有哀策﹐不煩石志。」此則墓志起於元嘉中之明據也。﹝宋建平王宏薨﹐宋武﹝孝﹞武帝自爲墓志銘。﹞司馬溫公亦謂南朝始有銘志埋墓之事。然賈昊辧識「東海王越之女」一事﹐亦見《南史》﹐則晉已有墓志之例。又《宋書。何承天傳》﹕文帝開玄武湖﹐遇大冢﹐得一銅斗。帝以問羣臣﹐承天曰「此新莽時威斗﹐三公亡﹐皆賜之葬。時三公居江左者惟甄邯﹐此必邯墓也。」餓而冢內更得一石﹐銘曰「大司徒甄邯之墓。」又張華《博物志》載﹐西漢南宮殿內有醇儒王史威長葬銘﹐曰「明明哲士﹐知存知亡。崇隴原野﹐非寧非康。不封不樹﹐作靈垂光。厥銘何依﹐王史威長。」﹝亦見《學齋占畢》。﹞則西漢時已有墓銘也。《金史。蔡傳》﹕金海陵王欲展都城﹐有兩燕王墓﹐舊在東城外﹐今在所展之內﹐命攺葬於城外。此兩墓俗傳燕王及太子丹之葬也﹐及啟壙﹐其東墓之柩端題曰「燕靈王舊」﹐舊卽古柩字通用﹐乃漢髙祖子劉建也。其西墓蓋燕康王劉嘉之葬也。作《兩燕王辧》甚詳。此又西漢題識於柩之法。不特此也﹐《莊子》云﹕衛靈公卜葬於沙丘﹐掘之得石槨﹐有銘曰「不憑其子」﹐靈公乃奪而埋之。則春秋以前已有銘於墓中者矣。﹝《唐書。鄭欽說傳》﹕梁任於大同四年七月﹐在鐘山壙中得銘﹐曰「龜言土﹐蓍言水﹐甸服黃鐘啟靈址。瘞在三上庚﹐墮遇七中已。六千三百浹辰交﹐二九重三四百圯。」當時莫有解者﹐戒子孫世世以此訪人。五世孫寫以問欽說﹐欽說方出使﹐得之於長驛﹐行三十里﹐至敷水驛﹐乃悟﹕此冢葬以漢建武四年三月十日﹐圯以梁大同四年七月十二日也。解在《欽說傳》內。則漢時銘墓又有此一種﹐蓋卽《莊子》所謂石槨銘之類也﹞由此數事以觀﹐則墓銘之來已入。而王儉謂始自宋元嘉中顏延之﹐此又何說﹖竊意古來銘墓﹐但書姓名官位﹐間或銘數語於其上﹐而撰文敍事﹐臚述生平﹐則起於顏延之耳。

○碑表﹑志銘之別《曾子固文集》有云﹕碑表立於墓上﹐志銘則埋壙中﹐此志銘與碑表之異制也。諸書所載﹐如庾子山作《崔公神道碑銘》所謂「思傳舊徳﹐宜勒黃金之碑」﹐楊盈川作《建昌王公碑銘》所謂「丘陵標榜﹐式建丰碑」﹐此碑之立於墓上者也。賈昊所辧東海女郎及甄邯諸事﹐皆從開冢而見。又《神僧傳》寶志公歿﹐梁武帝命陸亻垂制銘於冢內。司馬溫公志呂誨﹐雲海將死﹐囑爲其埋文志。張仲倩云﹕撰次所聞﹐納諸壙。志銘之藏於墓中者也。故碑表有作於葬後者﹐《王荊公集》中馬正惠葬於天禧﹐而碑立於嘉﹐賈魏公碑亦立於旣葬之明年。而墓志之作﹐必在葬前。溫公銘其兄周卿及昭遠﹐皆云以葬日近﹐不暇請於他人﹐而自爲銘﹐以葬時所用也。惟宋景濂作《常開平神道碑銘》亦云序而銘諸幽﹐殊不可解。神道碑無納壙之例﹐惟《南史》裴子野卒﹐宋湘東王作墓志銘藏於壙內﹐邵陵王又作墓志列於羨道﹐羨道列志自此始。又範傳正作李白新墓銘﹐刻二石一置壙中﹐一表道上﹐景濂或仿此歟﹖﹝溫公謂﹕碑猶立於墓道﹐人得見之﹐志藏於壙中﹐非開發孰從而睹之﹖謂志銘可不用也。費兗則引韓魏公四代祖葬博野﹐子孫避地﹐遂忘所在。公旣貴﹐始尋求﹐命其子祭而開壙﹐各得志銘然後信。則志銘之設﹐亦孝子慈孫之深意﹐未可盡非也。﹞《湧幢小品》云﹕劉宋時﹐裴松之以世立私碑﹐有乖事實﹐上言以爲﹕立碑者宜上言﹐爲朝議所許﹐然後得立﹐庶可防遏無徵﹐顯章茂實。由是普斷遵行﹝見《南史。裴松之傳》﹞。至隋﹑唐﹐凡立碑者﹐皆奏請。及五代而弛﹐今且彌布天下矣。又朱竹云﹕古葬令五品以上立碑﹐降五品立碣﹐此規制之宜審者也。﹝按此本隋制﹐五品以上立碑﹐螭首龜趺﹐上不得過四尺﹐載在喪葬令。﹞碑有序有銘﹐謂之碑文可也。碑銘可也﹐而直謂之碑則非也。孫何曰﹕蔡邕撰郭有道﹑陳太邱碑﹐皆有序冠篇﹐而未亂之以銘﹐未嘗直名之曰碑。﹝《北史。樊遜傳》﹕魏收爲《庫狄幹碑序》﹐令樊孝謙作銘﹐陸邛不知﹐以爲皆收作也。是又有兩人合作序﹑銘者。﹞迨李翺爲商湣女碑﹐羅隱爲三叔碑﹑梅先生碑﹐則序與銘皆混而不分﹐其目亦不復曰文﹐而直曰碑。是竟以麗牲懸糸率之具而名其文矣。古者嘉量爲銘﹐謂之量銘﹐鐘有銘﹐謂之鐘銘﹔鼎有銘﹐謂之鼎銘﹐不聞其去銘字而直謂之量也鐘也鼎也﹐此名目之宜審者也。﹝按《南史。虞荔傳》﹕梁武於城西置士林館﹐荔乃制碑奏上﹐帝卽命勒於館。則六朝時已單名曰碑。﹞《癸辛雜識》引趙松雪云﹕北方多唐以前古冢﹐所謂墓志者﹐皆在墓中﹐正方而上有蓋﹐蓋丰下殺上﹐上書某朝某官某人墓志﹐此所謂書蓋也。後立碑於墓﹐其篆額應止謂之額﹐今訛爲蓋﹐非也。此題額之宜審者也。又夫婦合葬墓志﹐近代如王遵巖﹑王州集中﹐皆書曰「某君曁配某氏合葬墓志」﹐識者非之﹐以爲古人合葬﹐題不書婦﹐今曰「曁配某者」﹐空同以後不典之詞也。而考唐﹑宋書法﹐則並無合葬字﹐但云「某君墓志」而已。其妻之﹐則於志中見之。此書法之宜審者也。又古人於碑志之文不輕作﹐東坡答李方叔云「但緣子孫欲追述其祖考而作者﹐某未嘗措手。」其愼重如此。今世號爲能文者﹐髙文大篇﹐可以一醉博易﹐風斯下矣﹗唐荊州云﹕近日屠沽細人﹐有一碗飯喫﹐其死後必有一篇墓志﹐此亦流俗之最可笑者。杜子夏臨終作文曰﹕魏郡杜鄴立志忠款﹐犬馬未陳﹐奄先艸露﹐骨肉歸於土﹐魂無所不之﹐何必故丘然後卽化﹐長安北郭﹐此焉宴息。王阮亭引之﹐以爲此又後人自作祭文及自撰墓志之始也。又《後漢書。趙岐傳》﹕岐久病﹐敕兄子可立一員石於墓前﹐刻之曰「漢有逸人﹐姓趙名嘉﹐有志無時﹐命也柰何。」此亦與杜子夏臨終作文同也。

○行狀吳曾《能攺齋漫錄》云﹕自唐以來﹐未爲墓志﹐必先有行狀。蓋六朝以來已有之。按《梁書》江淹爲宋建太妃周氏行狀﹐任﹑裴子野皆有行狀。《南史》袁昂臨沒﹐敕諸子不得上行狀。徐孝嗣爲吳興守﹐王儉贈以四言詩﹐人以比蔡子尼行狀﹐《北史》邢臧爲甄琛行狀﹐世稱其工。而裴松之《三國誌注》引用先賢行狀最多﹐則漢末已有之﹐並不自六朝始也。然古人行狀﹐本以上太常﹑司徒議謚法。《魏書》云﹕舊制﹐凡薨亡者﹐大鴻臚﹑本州大中正條其行迹﹐移公府﹐下太常博士議謚。不應謚法者﹐博士坐如選舉不實。若狀不實﹐中正坐如博士。《封氏聞見記》云﹕唐制﹐太常博士掌謚﹐三品以上薨亡者﹐故吏錄行狀﹐申尙書省考功校勘﹐下太常博士議擬申省﹐省司議訖﹐然後奏聞。是古人於行狀原有核實之法。然人已死﹐而子孫故吏爲之﹐自必多溢美﹐而主其議者亦多以善善欲長﹐誰肯與刻核之舉﹖𨿽有中正﹑博士處分及考功校勘﹐而濫者接踵。魏袁翻謂﹕今之行狀﹐皆出其私家﹐臣子自言其君父之行﹐無復是非。今之博士又與古不同﹐惟知依其行狀﹐便爲議謚。請敕太常﹐有言詞流宕﹑無復節限者﹐不得聽受。唐李翺亦謂﹕行狀謚牒﹐皆故吏門生苟言虛美﹐願敕考功﹐虛者勿受。按當時行狀有中正﹑博士之處分﹐考功之校勘﹐尙不免多虛譽﹐何況近代之行狀﹐不必經太常考功﹐人人可以自撰﹐又何怪乎虛詞讕語﹐連篇累牘也﹗兪文豹《吹劍錄》﹕古來志婦人者止曰碑曰志﹐未嘗稱行狀﹐近有鄕人志其母曰行狀﹐不知何據。按江淹建太妃周氏行狀﹐已見《唐史》﹐則又不得謂婦人行狀之無本也。

○樂石世俗志銘之文﹐每云刻之樂石﹐蓋本嶧山碑文有「刻之樂石」之語而襲用之﹐不知引用誤也。《禹貢》「嶧陽孤桐﹐泗濱浮磬」﹐言泗水之濱有石可爲磬﹐始皇嶧山所刻﹐卽用此磬石﹐故謂之樂石﹝以磬乃作樂之具﹞。他處刻石文﹐不云樂石也。文士通用之於碑碣﹐誤矣。說見顏師古《匡謬正俗》。

○忌日忌月《禮記》君子有終身之喪﹐忌日之謂也。蓋每遇父母沒之日﹐必素服撤樂﹐哀慕終日。六朝以來﹐更有忌日請假之制。沈約《答庾光祿書》云﹐忌日請假。應是晉﹑宋之間﹐其事未久。《封氏聞見記》則以爲古制忌日止是不飲酒﹑不作樂﹐至於後世請假閉門不見客﹐則禮之過。而引《晉書》會稽王世子忌日送客至新亭﹐主人作樂﹐王便起去﹐持彈彈鳥。桓玄忌日﹐與賓客遊宴﹐惟至時一哭。以爲古無忌日不見之客例。其不見客者﹐實由不能悲愴﹐故轉自藏晦耳。此言𨿽欲矯獘﹐然遇忌日仍宴賓見客如平時﹐行之旣久﹐此禮將遂廢﹐是適便於背死忘親者之爲。則與其過而去之﹐毋寧過而存之。《文昌雜錄》記宋元丰令諸私忌給假一日﹐逮事祖父母者準此。蓋猶沿古制也。六朝時又有「忌月」之說。晉穆帝將納後﹐以康帝忌月疑之﹐下其議。荀納﹐王洽等謂﹕「古但有忌日﹐若有忌月﹐則更當有忌時﹑忌年益爲無禮。」《南史。張融傳》﹕融有孝義﹐忌月﹐三旬不聽音樂。《唐書。王方慶傳》﹕議者以孝明帝忌月﹐請獻俘不作樂。方慶謂﹕「禮有忌日﹐無忌月。」亦引荀納等忌時忌年之說以折之。《韋公肅傳》﹕舊制﹐忌日之前三日﹑後三日皆不聽事﹐公肅亦引禮無忌月之說以著其非。

○七七俗以人死每七日爲忌﹐至七七四十九日則卒哭﹐此不得其說。田藝衡《春雨逸響》云﹕人之初生﹐以七日爲臘﹐死以七日爲忌﹐一臘而一魄成﹐一忌而一魄散。楊用修亦云﹕人生四十九日而七魄全﹐死四十九日而七魄散。郎仁寶云﹕天以二气五行生物而有七政﹐人得陰陽五常而有七情。天之道惟七﹐而气至六日有餘爲一候﹔人之气亦惟七﹐凡六日有餘而行十二經。又引《論衡。訂鬼篇》曰﹕鬼者﹐甲乙之神。甲乙者﹐天之別气。人病且死﹐甲乙之神至矣。假令甲乙之日病﹐則死者庚辛之神﹐蓋甲乙鬼﹐庚辛報﹐故甲乙日病者﹐死期嘗﹝常﹞在庚辛也。而因以推五行相克之理﹐如木日鬼則金爲之殺﹐金日鬼則火爲之殺﹐皆隔七日也。是數說者皆有理﹐大抵陰陽往來﹐多以八日爲候。如世人病傷寒者﹐其輕重每七日則一候﹐或一候﹑二候﹑三候﹐有按節不爽者。《易》曰七日來復。此固天之道也。《禮記》水漿不入口者七日﹐其後世做七之始歟﹖然以七七爲限﹐經傳並無明文。王棠謂﹕古禮諸候七虞﹐以七日爲節。春秋末﹐大夫皆僭用七虞。今逢七日必祭﹐凡七祭﹐蓋因虞禮而誤用之也。又引皇甫所撰《昌黎神道碑》云﹕遺命喪葬﹐無不如禮。凡俗習畫寫浮屠﹐日以七數之﹐及陰陽家所謂吉凶﹐一無污我云云。棠謂「日以七數之」者卽今世逢七設奠是也。然七七之祭﹐實不始於唐。按《北史》胡國珍死﹐魏明帝爲舉哀﹝國珍﹐胡太后之父也﹐故死而太后爲之行喪禮﹞。詔自始薨至七七﹐皆爲設千僧齋﹐齋令七人出家。閹人孟欒死﹐靈太后於其七日設二百僧齋。北齊武成帝寵和士開﹐將幸晉陽而士開母死﹐帝聽其過七日後續發。又孫靈暉爲南陽王綽師﹐綽死﹐每至七日﹐靈暉爲請僧設齋。此則做七之明證﹐蓋起於元魏﹑北齊也。按元魏時道士寇謙之教盛行﹐而道家煉丹拜斗﹐率以七七四十九日爲斷﹐遂推其法於送終﹐而有此七七之制耳。唐《李翺集》有楊垂撰喪儀﹐其一篇云七七齋﹐翺以爲非禮﹐特論去之。《韓琦君臣相遇傳》﹕仁宗崩﹐英宗初卽位﹐光獻後謂琦曰「當初立他爲皇子時﹐臣僚多有言不當立者﹐恐他見後心裏不好﹐昨因齋七並焚於錢鑪矣。」齋七卽做七也﹐此又近代做七故事也。

○生壙司空圖作生壙﹐每春秋佳日﹐邀賓友遊詠其上﹐事見《唐書》。然不自司空生始也。《後漢書。趙岐傳》﹕岐自爲春秋藏﹝按﹕「後漢書」作「壽藏」﹞﹐圖季札﹑子產﹑晏嬰﹑叔向四像導賓位﹐自畫其像居主位﹐皆爲贊頌﹐此生壙之始也。《唐書》姚勗自作壽藏於萬安山﹐署兆曰寂居穴﹐墳曰復眞堂﹐刂土爲牀﹐曰化臺﹐而刻石告後世。盧照鄰隱具茨山下﹐預爲墓區﹐偃臥其中。李適營墓樹十松﹐未病時﹐《常》往寢石榻上﹐置所撰《九經要句》及素琴於前。此皆在司空圖之先。

○生祠官吏有遺愛﹐旣沒而民爲之立祠者﹐蓋自文翁﹑朱邑始。《漢書》﹕文翁終於蜀﹐吏民爲立祠堂﹐歲時祭祀不絕。朱邑先爲桐鄕令﹐後入爲大司農﹐臨死﹐囑其子曰「必葬我桐鄕。子孫念我﹐不如桐鄕民。」其子遵遺令﹐葬之於桐﹐桐人果爲立祠﹐歲時祭享不絕。《後漢書》﹕周嘉爲零陵守﹐卒﹐吏民頌其遺愛﹐爲立祠焉。王渙爲洛陽令﹐卒﹐民立祠於安陽亭西﹐每祀輒弦歌之。許荊爲桂陽守﹐卒﹐桂陽人爲立廟樹碑。祭彤在遼東﹐有恩信﹐旣沒﹐吏民爲立祠。此皆死後立祠者也。其有立生祠者﹐《莊子》庚桑子所居﹐人皆屍祝之﹐蓋已開其端。《史記》﹕欒布爲燕相﹐燕﹑齊之間皆爲立社﹐號曰欒公社。石慶爲齊相﹐齊人爲立石相同。此生祠之始也。《後漢書》﹕任延爲九眞太守﹐九眞吏民生爲立祠。王堂爲巴郡太守﹐韋義爲廣都長﹐吏民皆爲立生廟。又李憲卽誅﹐餘黨猶據守﹐光武欲討之﹐廬江人陳眾爲從事﹐乘單車﹐駕白馬﹐往諭降之﹐乃共爲立生祠﹐號曰白馬從事。《唐書》﹕狄仁傑貶彭澤令﹐邑人爲立生祠。遷魏州﹐州人又爲立祠。呂治荊州﹐有惠愛﹐荊人構生祠。沒﹐人又以錢十萬徙祠於府西。《宋史》﹕李入相﹐淮陽民數千詣闕﹐請立生祠。《張亢傳》﹕其祖張全義﹐守洛四十年﹐洛人徳之﹐立生祠。韓魏公在定州﹐數州之民詣闕﹐請爲立生祠。事見《君臣相遇》。自唐以來﹐守魏者惟狄梁公有生祠﹐至公亦立爲祠於熙寧佛寺﹐儀形宛然。此皆生而立祠者也。﹝按《舊唐書》狄仁傑有生祠在魏州﹐後其子暉爲魏州司功參軍﹐貪暴﹐爲人所惡﹐乃毀仁傑之祠。﹞

○祠堂今世士大夫家廟曰祠堂。按三代無祠堂之名。東坡《逍遙臺》詩自注云﹕莊子祠堂在開元﹐此或後人因其葬處爲之﹐非漆園時制。然王逸序《天問》云﹕屈原見楚先王之廟及公卿祠堂﹐畫天地山川神靈奇詭之狀﹐因書壁而呵問之。則戰國末已有祠堂矣。《漢書》張安世及霍光傳﹕將作穿復土起冢爲祠堂。其時祠堂多在墓地﹐故司馬溫公謂漢世公卿貴人多建祠堂於墓所﹐在都邑則鮮﹐如成都外諸葛祠堂﹐蓋一二而已。《光武紀》﹕建武十七年冬﹐幸章陵﹐悉爲舂陵宗室起祠堂。因謁陵而起祠堂﹐則亦或在墓也。《後漢書》﹕巴郡太守在任十七年﹐得夷人和﹐旣卒﹐夷人愛慕﹐送其喪歸。詔書嘉美﹐爲立祠堂。又淸河王慶欲爲母宋貴人作祠堂﹐不敢上言﹐常以爲沒齒之恨。《魏略》﹕明帝東徵﹐過賈逵祠﹐詔掃除祠堂﹐有穿漏者補治之。《北史。崔士謙傳》﹕士謙爲荊州刺史﹐及卒﹐闔境痛惜之﹐立祠堂﹐四時祭亭。《周書》﹕司馬裔卒﹐家室卑陋﹐喪庭無所﹐乃詔爲起祠堂。此則不在墓所﹐然其時尙沿祠堂之名。唐以後﹐士大夫各立家廟﹐祠堂名遂廢。若唐世所傳家廟碑﹑先廟碑之類﹐罕有名祠堂者。《宋史。宋庠傳》﹕嘗請復羣臣家廟﹐曰﹕慶曆元年赦書﹐許文武官立家廟﹐而有司不能奉行﹐因循顧望﹐使王公薦享﹐下同委巷﹐請下有司論定施行。王曙亦奏請三品以上立家廟﹐復唐舊制﹔文彥博亦請定羣臣家廟之制。蘇頌曰「大夫士有田則祭﹐無田則薦。今不能有土田﹐請考唐人寢室燕饗儀﹐止用燕器常食。」皇中遂著令臣下立廟。是其時亦未以祠堂爲名。近世祠堂之稱﹐蓋起於有元之世。考《元史》仁宗建阿術祠堂﹐英宗建木華黎祠堂。朝廷所建﹐亦以爲名﹐則士大夫私廟可知矣。○宗祠素像古者祭必有屍。《孟子》弟爲屍。是戰國時尙有此制。然宋玉《招魂》已有像設君室之文﹐則素像實自戰國始。顧寧人謂﹕屍禮廢而像事興﹐亦風會使然也。近世祠堂皆設神主﹐無復有素像者﹐其祖先眞容則有畫像﹐歲時展敬。唐﹑宋時則尙多素像。陸魯望建祠﹐素已像於其中。咸淳中﹐有人醉僕其像﹐腹中皆生平詩文稿也。前明士大夫家祠亦有之。陸深《溪山餘話》云﹕予謫延平時﹐路過蘭溪﹐謁章楓山祠堂﹐祠中素像乃公服﹐不甚肖。

○塑像自佛法盛而塑像徧天下﹐然塑像實不自佛家始。《史記》﹕帝乙爲偶人以象天神﹐與之博。則殷時已開其端。《國語》﹕範蠡去越﹐越王以金寫其形而祀之。《國策》宋王偃鑄諸侯之像﹐使侍屏廁。則並有鑄金者。《孟子》有「作俑」之語﹐宋玉《招魂》亦云「像設」。魏文侯曰﹕吾所學者﹐乃土梗耳。又《國策》﹕秦王曰「宋王無道﹐爲木人以象寡人而射其面。」又孟嘗君將入秦﹐蘇代止之﹐曰「土偶與桃梗相遇﹐桃梗曰﹕」子西岸之土也﹐挺子以爲人﹐歲八月雨降﹐則汝殘矣。『土偶曰「吾西岸之土﹐土殘則復西耳。今子東國之桃梗也﹐削子以爲人﹐雨下水至﹐漂子而流﹐吾不知所稅駕也。』」則泥塑木刻﹐戰國時皆已有之矣。又《韓非子》記桓赫削之道﹐鼻莫如大﹐目莫如小。鼻大可小﹐小不可大也﹔目小可大﹐大不可更小也。此又塑像之祕訣。至佛像﹐自漢武擊休屠﹐始得其祭天金人以歸。然則佛像本用金鑄﹐其後有用土木者﹐則轉從入中國後﹐以中國之法爲之耳。《宋史。方伎傳》﹕僧志言盛夏死﹐身不壞﹐仁宗命以其眞身塑像寺中。此又後世眞身塑像之始。

●卷三十三○刻書書冊《池北偶談》引《五代會要》﹕後唐長興三年﹐命太子賓客馬縞等充詳勘九經官﹐於諸選人中召能書者﹐寫付匠雕刻﹐每日五紙﹐與減一選。漢乾中﹐《周禮》《儀禮》《公羊》《梁》四經始鏤版。周廣順三年﹐尙書左丞田敏進印板九經。馬端臨《文獻通考。書籍門》亦載刻書始於後唐。沈括《筆談》及《孔氏雜說》亦皆以爲始於馮道奏鏤五經。又和凝有集百餘卷﹐自鏤板行世。廣順中﹐蜀人毋昭裔出私財百萬﹐刻九經板﹐又刻《文選》《初學記》《白孔六帖》行於世。是刻書始於五代明矣。然葉夢得又謂唐柳比《訓序》方在蜀見字書雕本﹐而元微之序白樂天《長慶集》亦云﹕繕寫摹勒﹐炫賣於市井。摹勒卽刊刻也﹐則唐時已開其端歟﹖《筆談》亦謂板印書籍唐時尙未盛。曰尙未盛﹐則已有之也。《河汾燕閒錄》又謂﹕隋開皇十三年十二月八日﹐敕廢像遺經﹐悉令雕撰。王阮亭引之﹐以爲刊書之始。刊書與抄書難易不啻百倍﹐若隋已有雕刻。何以唐時尙未盛行﹐直至五代時始有之。當是隋﹑唐時習其技者少﹐刻書甚艱故耳。胡應麟《筆叢》亦謂雕本肇於隋﹐行於唐﹐擴於五代﹐精於宋。郎瑛《七修類稿》又謂﹐唐時不過少有一二﹐至五代始盛﹐宋則羣集皆刻﹐要不謬也。今世刻工有活板法﹐亦起於宋時。沈括云﹕其法用泥刻字﹐每字爲一印﹐火燒令堅﹐欲印則以鐵範置板上﹐而密布字印於其中﹐頃刻印千百本﹐此卽活板法也。但宋時猶用泥刻字﹐今則並用木刻﹐尢爲適用耳。陸深《金臺紀聞》云﹕近日毗陵人用銅鉛爲活字﹐視板印尢巧便。則又以活字爲起於明代﹐蓋未知宋時已有刻泥活字之法也。又程大昌《演繁露》云﹕古書皆捲﹐至唐始爲葉子﹐卽今書冊也。此恐未必﹐唐時如鄴侯插架三萬軸﹐白樂天云「新詩三十軸﹐軸軸金玉聲」﹐微之序樂天詩亦云「前後數十軸」﹐是其時尙用卷軸也。《筆叢》亦謂﹕唐末宋初﹐鈔錄變而爲印摹﹐卷軸變而爲書冊。

○刻時文《雲谷臥余》載楊常彜云﹕十八房之刻﹐自萬曆壬辰《鉤玄錄》始。旁加批點﹐自王房仲選程墨始。其後坊刻漸眾﹐大約有四種﹕曰程墨﹐則科場主司及士子之文﹔曰房稿﹐則十八房進士之舊作﹔曰行捲﹐則舉子之作﹔曰社稿﹐則諸生會課之作。每科房考之刻﹐皆出於蘇杭﹐而北方賈人市買以去﹐天下羣奉爲的矣。《戒庵漫筆》曰﹕余少時未見有房稿刻本﹐有書賈從利考朋友家抄得窗課﹐每篇酬錢數文﹐持去發刻。唐荊州中會元﹐其稿是門人蔡瀛所刻。薛方山中會魁﹐其三試卷亦門人錢夢玉以東湖活板印行之。今則滿目皆坊刻矣。《七修類稿》亦云﹕化代以前﹐世無刊本時文。杭州通判沈澄刊《京華日抄》一冊﹐甚獲重利。後閩省效之﹐漸至各省提學考卷也。﹝按《明史》萬曆十五年禮部言﹕舉業流獘太甚﹐請選弘治﹑正徳﹑嘉靖初年中式文字﹐選其尢者﹐刊布學宮﹐俾知趨向。此又官刻時文之始。﹞

○花押顧寧人引《集古錄》有帝王將相署字一卷﹐謂署字者乃艸書其名﹐卽仿俗所謂畫押。而因據《魏志》司馬懿將統兵拒蜀﹐許允等謀因其入﹐請帝殺之﹐已書詔﹐優人於帝前唱「靑頭雞」﹐「靑頭雞」者﹐鴨也﹐欲帝速押詔書也﹐以爲此帝王書押之始﹐是固然。然謂是時帝王之押卽自署名﹐恐不然也。漢時長官批屬吏符牒﹐書一諾字。《後漢書。黨錮傳》所謂南陽宗資但畫諾。王府僚吏箋啟﹐亦用此制批答。晉元帝踐阼﹐心存謙抑﹐猶用藩王禮﹐凡箋奏皆批諾。諾字中若有鳳尾婆娑之形﹐故曰鳳尾諾。是畫諾者實書一諾字﹐非後世花其名可比。然則長吏及藩王之批答僚屬﹐猶只書一諾字﹐而帝王之押反自花其名乎﹖《北史。齊後主紀》﹕穆提婆等賣官﹐乞書詔﹐後主連判文書二十餘紙﹐各作依字﹝《北齊書》各作花字﹞。則北齊帝王畫押﹐尙但作依字﹐而不自書其名﹐豈魏時帝王之押已自署名乎﹖蓋漢﹑魏時帝王已有押詔之例﹐然必另有字作押﹐如「依」字「可」字之類﹐而非自花其名也。唐董昌僭位﹐下制詔皆自署名。或曰「帝王無押詔。」昌曰「不親署﹐何由知我爲天子﹖」是唐末尙無天子自署名之例﹐而謂漢﹑魏帝王之押卽自花其名﹐必不然也。《集古錄》所云五代帝王署字一卷﹐蓋五代帝王皆起於人臣﹐其未登極以前﹐本有署名之押﹐卽位後遂仍而不攺耳。至士大夫之押﹐自六朝至唐﹑宋﹐固無不署名。﹝齊太祖在領軍府時亦令紀僧眞學己手迹﹐下名答報表疏。又陸亻垂戲何敬容﹕「苟旣太大﹐父亦不小。」斛律金不能署「金」字﹐齊伸武指屋角示之。庫狄幹署「幹」字﹐乃逆上畫之﹐時人號爲穿錐。皆花押署名故事。﹞而宋時則並有以押代名之例。袁文《甕牖閒評》記張乖崖一札﹐後面云「知升州張」﹐押字自手而不書名。方勺《泊宅編》亦記張安道書不稱名﹐但著押字。故周密《癸辛雜識》云﹕前輩簡帖皆前面書名﹐其後押字卽以代名﹐不復書名也。近世士大夫不以押字代名﹐才百餘年事耳。嘗見先朝進呈文字﹐往往只押字而不書名﹐初疑爲檢底﹐而未乃有禦批﹐殊不能曉。後見前輩所載﹐乾﹑淳間禮部有申祕省狀押字而不書名者﹐或以爲相輕致憾。範石湖聞之﹐笑其陋云。據此﹐以宋時進呈文書及屬吏申長官文牒﹐後幅亦皆以押代名。然《韓琦君臣相遇傳》﹕公在魏時﹐府僚路拯呈事﹐狀尾忘書名﹐公卽以袖覆之﹐路君愧服。然則古人進狀﹐狀尾本有書名之例。

○燒香趙彥衛《雲麓漫抄》謂古無燒香之事﹐《尙書》至於岱宗﹐柴望大告武成﹐《禮記》焚柴於泰壇﹐《周禮》升煙燔牲首﹐皆是焚柴升煙以降神。後世燒香﹐蓋起於佛道云。李相之《賢已集》因謂燒香始於佛圖澄。襄國城塹水源暴竭﹐石勒問澄﹐澄曰「今當敕龍取水。」乃燒安息香﹐咒數百言﹐水大至云。然燒香實不自此始。《三國誌》﹕孫策謂張津著絳帕頭﹐燒香讀道書﹐又《江表傳》﹕道士於吉來吳會﹐立精舍﹐燒香讀道書。則漢末道家已用之。又按《漢武故事》昆邪王殺休屠王﹐以其眾來降﹐得其金人之神。其祭不用牛羊﹐惟燒香禮拜。則燒香之始於佛家可知也。髙似孫《緯略》亦云。

○放生池放生本於佛家戒殺之義。唐乾元中﹐命天下置放生池八十所。顏魯公碑云﹕環地爲池﹐周天布澤。動植依仁﹐飛潛受獲。宋天禧中﹐王欽若奏以杭州西湖爲祝聖放生池﹐郡守王隨記之。東坡奏西湖不可廢者五﹐此其一也。其狀云﹕郡人數萬﹐會於湖上﹐所活羽毛鱗介以百萬數。然考《藝文類聚》梁元帝時荊州有放生亭碑﹐則唐以前已有之。又《南史》梁武時謝微爲《放生文》﹐見賞於世。蓋梁武帝奉佛戒殺﹐至以面爲犧牲﹐則放生起於是時無疑。據魯公「飛潛受獲」及坡翁「羽毛鱗介」云云﹐則其池不特種魚。宋人生辰多以放鳥鴿爲壽﹐坡翁詩「記取金籠放雪衣」﹐自注﹕杭人以放鴿爲太守壽。又《倦遊錄》云﹕王丞相生日﹐鞏籠雀鴿以獻﹐開籠一一放之。皆與天禧祝聖事相類﹐蓋放生池兼放鳥獸﹐今人亦尙有捨豢六畜者○神前設簽顧仲恭《竹簽傳》載神前設簽之始曰﹕入唐爲陳武烈太祝﹐附帝意作韻語﹔入宋又避江東神幕﹐關壯繆侯之攺謚武安王也﹐倚勢辟之﹔明興﹐爲王立廟京師正陽門外﹐命簽典謁。然則神前設簽﹐起於唐世也。又《夷堅志》﹕建昌大寺塔中置泗州僧伽像﹐甚靈﹐張彥文尙書與其子元晉初預鄕薦﹐皆禱之﹐同得一吉簽﹐遂登第去。《癸辛雜識》﹕臨安太學有嶽武穆王祠﹐並祀銀瓶娘子﹐其簽文與天竺同。

○放債起利﹑加二﹑加三﹑加四並京債放債起息﹐後人皆以《周禮》泉府之官「凡民之貸﹐與其有司辧之﹐以國服爲之息」一語爲口實。按「國服爲之息」一語本不甚了了﹐鄭眾釋之云﹕貸者從官借本賈也﹐故有息﹐使民弗利﹐以其所賈之國所出爲息也。鄭康成因釋之云﹕以其於國服事之稅爲息也﹐於國事受園廛之田﹐而貸萬泉者﹐則期出息五百。此亦億度之詞。蓋《周禮》園廛二十而稅一﹐近郊十一﹐遠郊二十而三﹐甸稍縣皆無過十二﹐惟漆林之徵二十而五。漆林自然所生﹐非人力所作﹐故稅重。康世乃約此法﹐謂從官貸錢﹐若受園廛之地﹐貸萬錢者期出息五百也。賈公彥因而疏解謂﹕近郊十一者﹐萬錢期出息一千﹔遠郊二十而三者﹐期出息一千五百﹔甸稍縣都之民﹐萬錢期出息二千也。此後世放債起息之所本也。《漢書。谷永傳》﹕爲人起債﹐分利受謝。顏師古注曰﹕富賈有錢﹐假托其名﹐代爲之主﹐放與他人﹐以取息而共分之。是漢時已有放債之事。然師古謂代富人爲主﹐放與他人﹐亦恐未確。蓋如今之中保﹐爲之居間說合﹐得以分利受謝耳。《漢書。貨殖傳》﹕農工商賈﹐大率歲萬息二千﹐百萬之家卽二十萬。注云﹕每萬得利二千﹐故百萬之家得二十萬﹐此加二之息﹐見於《漢書》者也。鄭康成注「國服爲息」句﹐又云﹕王莽時貸以治產業者﹐但計贏所得﹐受息無過歲什一。公彥疏云﹕莽時𨿽計本多少爲定﹐及其催科﹐惟計所贏多少﹐如歲贏萬泉則催一千﹐如贏五千則催五百﹐皆據利催什一也。然則王莽時收息僅加一也。然《漢書。莽傳》令市官收賤賣貴﹐賒貸與民﹐收息百月三。如淳曰﹕出百錢與民﹐月收其息三錢也。則莽收息乃加三﹐而非如康成所云什一也。此加三起息之見於《莽傳》者也。宋《靑苗條例》云﹕人戶所請價錢斛斗﹐至秋成應納時﹐如物價稍貴﹐願納見錢者﹐當比附元請價錢﹐不得過三分。如一戶請過一貫文﹐送納見錢﹐不得過一貫三百文。此後世官利加三之始也。﹝《元史。世祖本紀》至元十九年詔﹕民間貸息以三錢爲率﹐著爲令。﹞然韓琦疏又云﹕今放靑苗錢﹐凡春貸十千﹐半年之內令納利二千﹔秋再放十千﹐至年終又令納利二千。則又加四利息矣。《元史。太宗本紀》﹕國初﹐官民貸回鶻金歲加倍﹐太宗著令﹕凡假貸歲久﹐惟子本相侔而止。﹝時因耶律楚材言「回鶻金取息太重﹐名羊羔利﹐請以本利相侔而止﹐」故有是詔。見《楚材傳》。﹞世祖至元六年﹐又申明此制﹐令民間貸錢𨿽逾限﹐止償一本息。﹝時又因劉秉忠言「宜確計官民欠負﹐依前者使一本一利償還」﹐詔從之。見《秉忠傳》。又布魯海牙宣撫眞定﹐以富民收息不逾時倍之﹐乃定令息如本而止。見《布魯海牙傳》。﹞此近代遠年債負一本一利之所始也。至近代京債之例﹐富人挾資住京師﹐遇月選官之不能出京者﹐量其他之遠近﹑缺之丰嗇﹐或七八十兩作百兩﹐謂之扣頭﹐甚至有四扣﹑五扣者﹐其取利最重。按此事古亦有之。《史記。貨殖傳》﹕吳楚七國反時﹐長安列侯當從軍者欲貸子錢﹐子錢家莫肯貸﹐惟無鹽氏捐金出貸﹐其息十之。吳楚平﹐而無鹽氏之息十倍。曰子錢家﹐則專有此出錢取息之人﹐如今放京債者也。曰息十倍﹐則如今債之重利也。又《舊唐書。武宗紀》﹕中書奏選官多京債﹐到任塡還﹐致其貪求﹐罔不由此﹐乃定戶部予借料錢到任扣還之例。此又後世京債故事及官借俸錢之始。

○合同今俗作契券﹐有所謂合同者﹐以兩紙尾相並﹐共寫「合同」二字於其上﹐而各執其一以爲驗﹐蓋本古法也。鄭康成注「書契」云﹕書之於木﹐刻其側爲契﹐各持其一﹐後以相考﹐則已肇其端。《周禮。地官》有質劑之制﹐《國策》馮爰爲孟嘗君之薛收責﹐召諸民當償者悉來合券。注﹕凡券﹐取者與者各收一﹐責則合驗之。又《韓策》或謂韓公仲曰「秦操右契﹐而爲公責。」注﹕左契待合而已﹐右契可以責取。此卽今合同之法也。然《老子。任契章》﹕聖人執左券而不責於人﹐《史記》﹕蘇代謂田軫曰「公常執左券﹐以責於秦﹑韓。」則左券亦可以責取者。《北史。盧同傳》﹕請令軍功立明文案﹐卽給以券﹐其券一紙之上﹐當中大書統軍位號﹑勛人甲乙及斬級被傷之數﹐各盡一行﹐當行豎裂。其券前後皆起年號月日﹐一付勛人﹐一咨行臺。此亦本古人合券遺法﹐蓋不特民間市易所用﹐而官曹亦用之﹐以防作僞也。又官曹文案於紙縫上鈐印﹐魏﹑晉律令謂之款縫。顏師古云﹕應作釒款縫。釒款﹐刻也。古未有紙之時﹐凡簡牘編連處恐有攺動﹐故於縫上刻記之﹐謂之釒款縫。今紙上署縫﹐猶仍舊名﹐呼爲款縫耳。按此亦合契遺法也。黃伯思謂﹕梁禦府所藏前代法書﹐皆有朱異﹑唐懷克等題名於首尾紙縫間﹐謂之押縫。則並移此法於書畫矣。《元史》﹕桑哥拆印縫﹐持其半以陷人。徹裏曰「用朱印以封紙縫者﹐防欺也﹐今尙書省拆捲破印﹐豈非教吏爲姦﹖」然則𨿽有鈐縫之法﹐尙不能防獘﹐宜時俗僞契之紛紛不止也。○馬褂﹑缺襟袍﹑戰裙凡扈從及出使皆服短褂﹑缺襟袍及戰裙。短褂亦曰馬褂﹐馬上所服也﹐疑卽古半臂之制。《說文》﹕無袂衣謂之礻。趙宦光以爲卽半臂﹐其小者謂之背子。此說非也﹐旣曰半臂﹐則其袖必及臂之半﹐正如今之馬褂﹔其無袖者﹐乃謂之背子耳。﹝背卽古衤兩襠之制。《南史。柳元景傳》﹕薛安都著絳﹐衤兩襠衫﹐馳入賊陣。《玉篇》云﹕衤兩襠﹐其一當背﹐其一當胸。朱謀韋《駢雅》﹕衤兩襠﹐胸背衣也。﹞劉孝孫《事原》﹕隋大業中﹐內官多服半除﹐卽今長袖也。唐髙祖減其袖﹐謂之半臂。則唐初已有其制。《唐書》﹕韋堅爲租庸使﹐聚江淮運船於廣運潭﹐令陜尉崔成甫著錦半臂﹑缺胯綠衫而裼之﹐唱得寶歌﹐請明皇臨觀。又曾三異《同話錄》有「貉袖一條」云﹕近歲衣制有一種﹐長不過腰﹐兩袖僅掩肘﹐以帛爲之﹐仍用夾裏﹐名曰貉袖。起於禦馬院圉人﹐短前後襟者﹐坐鞍上不妨脫著﹐以其便於控馭也。此又宋人短褂之制。然短袖之服﹐又不僅起於唐﹑宋。按《魏志。楊阜傳》﹕阜嘗見明帝著帽披縹綾半袖﹐問帝曰「此於禮何法服也﹖」則短袖由來久矣。《北史》﹕周武帝著短衣﹐享二十四軍督。馬縞《中華古今注》﹕隋文帝徵遼﹐詔武官服缺胯襖子﹐三品以上皆紫。《唐書》﹕髙祖武徳元年﹐詔諸衛將軍每至十月一日皆服缺胯襖子。是缺襟之制亦起於隋﹑唐時。至戰裙之始﹐按《國語》鄢之戰﹐至以韋之跗注﹐三逐楚平王。注﹕跗注者﹐兵服﹐自腰以下注於跗。則今之戰裙蓋本此也。必阝之戰﹐屈蕩逐趙旃﹐得其甲裳。又裙之有甲者耳。

○帽頂《輟耕錄》記元大徳間﹐有回回巨商賣紅剌石一塊於官﹐重一兩三錢﹐直中統鈔十四萬錠﹐用嵌帽頂上。累朝皇帝正旦及天壽節大朝賀﹐則服用之。又河南王卜憐吉歹嘗郊行﹐天暖﹐欲易涼帽﹐左右捧笠侍。風吹墮石上﹐跌碎禦賜玉頂﹐王不嗔責。又有猴盜者﹝使所畜猴入人家竊物﹞﹐在韶州旅邸﹐服繡衣﹐琢玉爲帽頂。又《元史》﹕仁宗爲皇太子時﹐淮東宣慰使撒都獻七寶帽頂﹐卻之。據此﹐則帽之有頂﹐元制已然。《遼史。重元傳》﹕興宗賜重元四頂帽﹑二色袍。則帽頂之制並始於遼也。

○襪﹑膝﹑褲俗以男子足衣爲襪﹐女子足衣爲膝褲。古時則女子亦稱襪﹐男子亦稱膝褲。《左傳》不脫襪而登席。《漢書》王生謂張釋之曰「我襪解﹐爲我結襪。」此男子稱襪也。《洛神賦》羅襪生塵﹐李白詩「兩足白如霜﹐不著鴉頭襪」﹐杜牧詠襪詩「纖纖玉筍裹春云」﹐《道山新聞》娘以帛繞足﹐素襪舞其中。此女子亦稱襪也。秦檜死﹐髙宗謂楊和王曰「朕今日始免膝褲中置匕首矣。」此男子亦稱膝褲也。是以呂藍衍《言鯖》謂襪卽膝褲。然今俗襪有底﹐而膝褲無底﹐形制各別。按《炙轂子》曰﹕三代謂之角襪﹐前後兩隻相成﹐中心系帶。則古時襪之制﹐正與今膝褲同﹐豈古之所謂襪﹐本如今膝褲之制﹐後人攺爲有底﹐遂分其名﹐而一則稱襪﹐一則稱膝褲耶﹖

○釘鞋古人雨行多用木屐﹐今俗江浙間多用釘鞋﹐不知起於何時。按《舊唐書》徳宗入駱谷﹐值霖雨道滑﹐衛士多亡歸朱Г﹐惟東川節度使李叔明之子升及郭儀之子曙﹑令孤建之子彰等六人﹐恐有姦人危乘輿﹐相與嚙臂爲盟﹐著釘鞋行┮﹐更控上馬﹐以至梁州。釘鞋之名﹐始見於此。《明史。禮志》﹕百官入朝遇雨﹐皆躡釘靴﹐聲徹殿陛。太祖曰「古者入朝有履﹐唐始用靴﹐其令朝官爲軟底皮鞋﹐冒於靴外﹐出朝則釋之。」此又釘靴之見於記載者也。

○眼鏡古未有眼鏡﹐至有明始有之﹐本來自西域。張靖之《方州雜錄》云﹕向在京師﹐於指揮胡﹤谷龍﹥寓見其父宗伯公所得宣廟賜物﹐如錢大者二﹐形色絕似雲母石﹐而質甚薄﹐以金相輪廓而紐之﹐合則爲一﹐歧則爲二﹐如市中等子匣﹐老人目昏不辧細書﹐張此物加於雙目﹐字明大加倍。近又於孫景章參政處見一具﹐試之復然。景章云「以良馬易於西域賈胡﹐其名曰ㄊ逮。」又郎瑛云﹕少嘗聞貴人有眼鏡﹐老年人可用以觀書﹐予疑卽《文選》中玉珧之類。及霍子麒送一枚來﹐質如白琉璃﹐大如錢﹐紅骨鑲二片﹐可開合而折疊之。問所從來﹐則曰「甘肅番人貢至而得者。」丰南禺曰「乃活車渠之珠﹐須養之懷中﹐勿令幹﹐然後可。予得之二十年無用」云。瑛﹐嘉靖時人﹐是知嘉靖時尙罕見也。《吳瓠庵集》中有《謝屠公饋眼鏡》詩。呂藍衍亦記明提學潮陽林某始得一具﹐每目力倦﹐以之掩目﹐能辧細書﹐其來自番舶滿加刺國﹐賈胡名曰云。則此物在前明極爲貴重﹐或頒自內府﹐或購之賈胡﹐非有力者不能得﹐今則徧天下矣。蓋本來自外洋﹐皆玻璃所制﹐後廣東人仿其式以水精制成﹐乃更出其上也。劉《暇日記》﹕史沆斷獄﹐取水精十數種以入﹐初不諭﹐旣而知案牘故暗者﹐以水晶承日照之﹐則見。是宋時已知水晶能照物﹐但未知作鏡耳。

○折扇髙江村《天祿識余》謂﹕今之折疊扇﹐初名聚頭扇﹐元時髙麗始以充貢。明永樂間稍效爲之﹐今則流傳浸廣﹐團扇廢矣。至於揮灑翰墨﹐則始於成化間云。《癸辛雜識》﹕倭人聚扇﹐用倭紙爲之﹐雕木爲骨﹐金銀花艸爲飾﹐並有作不肖之畫於其上者。《七修類稿》亦謂﹐成化初髙麗貢至朝﹐命仿制以答﹐復書格言以賜羣臣﹐民間遂效而爲之。按陸深《春風堂隨筆》云﹕今之折扇﹐張東海以爲貢於東夷﹐永樂間盛行於中國。然予見南宋以來詠折扇者頗多﹐東坡謂髙麗白松扇「展之廣尺餘﹐合之止兩指」﹐卽此也。又按洪容齋《隨筆》記朱新仲有折扇詩云「宮紗蜂趕梅﹐寶扇鸞開翅。數折聚淸風﹐一撚生秋意。搖搖雲母輕﹐裊裊瓊枝細。莫解玉連環﹐怕暮新花墜。」張安世見而書諸扇。又丰坊云﹕家有趙彥所畫折扇。金章宗題折扇詞云「幾股湘江龍骨瘦﹐巧樣翻騰﹐疊作湘波皺。」則折扇非始於元﹐蓋宋﹑金時已有之﹐特其時尙未盛行﹐民間猶多用團扇﹐是以陸放翁有「生綃裁扇又團團」及「團扇家家畫放翁」之詩。直至永樂中﹐始盛行於中國耳。馮時可《篷窗續錄》亦謂貢自東夷﹐永樂間乃盛行。《客中閒談》又謂之撒扇﹐永樂中朝鮮貢至﹐上喜其舒捲之便﹐命工如式爲之。南方婦女猶用團扇﹐惟妓女用撒扇﹐近年良家婦亦用之矣云。又按昔人折扇有用絹者﹐陸儼山有楊妹子書折絹扇。郎瑛又謂﹕墨骨泥金﹐起於日本云。南齊褚淵以腰扇障日。《通鑑注》云﹕腰扇佩之腰﹐今謂之折疊扇。此恐誤﹐唐時尙未有折扇﹐何得六朝已有之﹖胡三省蓋以後世之物妄爲附會耳。

○竹夫人﹑湯婆子編竹爲筒﹐空其中而竊其外﹐署時置牀席間﹐可以憩手足﹐取其輕涼也﹐俗謂之竹夫人。按陸龜蒙有《竹夾膝》詩﹐《天祿識余》以爲卽此器也。然曰夾膝﹐則尙未有夫人之稱。其名蓋起於宋時。東坡詩云「畱我同行木上座﹐贈君無語竹夫人」﹐又「聞道牀頭惟竹幾﹐夫人應不解卿卿。」自注云﹕世以竹幾爲竹夫人也。又黃涪翁云﹕趙於充示竹夫人詩﹐蓋涼寢竹器﹐憩臂休膝﹐似非夫人之職﹐予爲名曰靑奴。陸放翁亦有詩云「空牀新聘竹夫人。」羅《鶴林玉露》亦載李公甫謁眞西山丐題﹐西山指竹夫人爲題﹐曰「蘄春縣君祝氏﹐可封衛國夫人。」公甫援筆立就﹐有云「保抱攜持﹐朕不忘五夜之寢﹔展轉反側﹐爾尙形四方之風。」西山擊節。又今人用銅錫器盛湯﹐置衾中暖腳﹐謂之湯婆子。或以對竹夫人。按此名𨿽不經見﹐然東坡有致楊君素札云﹕送暖腳銅缶一枚﹐每夜熱湯注滿﹐塞其口﹐仍以布單裹之﹐可以達旦不冷。然則此物亦起於宋﹐其名當亦已有之。按範石湖有《腳婆》詩﹐則是時並有腳婆之稱也。

○連枷農家登麥﹐必用連枷擊之。按《國語》管仲對桓公曰「農之用耒耜枷芟。」韋昭注﹕枷﹐拂也﹐所以擊艸也。則三代已有之。《癸辛雜識》引《王莽傳》東巡載耒﹐南載耨﹐西載釒至﹐北載拂。師古注﹕拂音佛﹐以擊治禾﹐今謂之連枷。此連枷之見於書傳者也。然云擊治禾﹐而周密亦謂打稻用之﹐是古人專以爲禾稻之用。今江南人惟用以打麥﹐而禾稻罕有用者。宋慶曆初﹐知並州楊偕上所制釒弗連枷﹐詔藏之祕府。又狄武襄亦以釒弗連枷破儂智髙﹐則並用之爲兵器矣。按《天官書》亦作部及棒﹐又連枷也﹐見《玉篇》。

○滿江紅船江船之巨而堅實可重載者﹐曰滿江紅。董《碧裏雜存》云﹕明祖初得和陽﹐欲圖集慶﹐與徐達間行以覘之。至江﹐直歲除﹐呼舟莫應。有貧叟夫婦二人﹐舟甚小﹐欣然納之﹐曰「日暮矣﹐明早渡江。」因具雞黍畱宿。厥明發舟﹐老叟舉棹﹐口中打號曰「聖天子六龍護駕﹐大將軍八面威風。」明祖元旦得此吉語﹐與達躡足相慶。登極後﹐訪得之﹐無子﹐官其侄﹐並封其舟而朱之﹐故江中渡船稱滿江紅雲。

○牛皮船西番一帶﹐山巒陡險﹐溪流湍悍﹐舡不得施﹐土人有用牛皮爲船者。按《後漢書。匈奴傳》﹕北匈奴遣騎候望朔方﹐作馬革船﹐欲度南匈奴叛者。《鄧訓傳》﹕任尙書迷唐羌﹐縫革爲船﹐置牌上以渡河。《晉載記》慕容垂擊翟釗軍於黎陽﹐爲牛皮船百餘艘﹐欲渡以誘之。《北史》﹕室韋國以皮爲舟。又嘉良夷有水﹐闊百餘丈﹐用皮爲舟以濟。《新唐書》東女國有弱水﹐縫革爲船。白香山《蠻子朝》詩云「泛皮船兮渡繩橋﹐來自州道路遙。」《元史》﹕世祖取大理﹐乘革囊渡金沙江。《汪世顯傳》﹐宋兵屯萬州﹐世顯從上游鼓革舟徑渡﹐襲其兵。《速哥傳》﹕帥師攻蜀至馬湖江﹐以革爲舟夜渡。是牛皮爲船﹐由來久矣﹐皆出於番俗也。然沈攸之進攻濃湖﹐造皮艦十乘﹐拔其營柵。周世宗親攻壽春﹐趙太祖乘皮船入壽春濠中﹐則內地亦有用之者。﹝《明史。唐龍傳》﹕時吉囊居套中﹐西抵賀蘭山﹐限以黃河﹐不得渡﹐乃用牛爲渾脫渡﹐入後山﹐然渾脫非船比﹐乃縫羊皮吹气令飽﹐而人乘之以渡耳﹐﹞

○螺塡髹漆器用蚌蛤殼鑲嵌﹐象人物花艸﹐謂之螺塡。呂藍衍《言鯖》謂﹕蠻國﹐其王號鬼王﹐其別帥曰羅殿﹐在貴州界內﹐世用其蛤飾器﹐謂之羅殿。此說非也。今貴州水西一帶卽羅甸鬼國﹐余嘗官其地﹐皆崇山峻嶺﹐並無江河﹐安得有蚌蛤之屬﹖此器多出自廣東沿海一帶﹐按方勺《泊宅編》謂﹕螺塡器本出倭國﹐而藍衍訛化爲羅殿而附會之﹐誤矣。周密《駕幸張府記》﹕宋髙宗幸張循王府﹐王所進有螺鈿盒十具。又《癸辛雜識》﹕王肅諂賈似道﹐作螺鈿卓面﹑屏風十副﹐圖賈相當國盛事﹐如鄂渚守城﹑鹿磯奏捷之類﹐賈相乃大喜。則螺塡當作螺鈿爲是。

○骰子四緋骰子本魏陳思王所制﹐然其時乃窯燒成者﹐事見《七修類稿》。而《說郛》云﹕博骰本以木爲質﹐唐世鏤骨爲竊﹐雜以朱墨﹐更有取相思紅子納置竊中﹐故溫飛卿詩云「玲瓏骰子安紅豆﹐入骨相思知也無。」今骰子於四上加紅﹐亦有所本。《言鯖》﹕唐時投瓊惟幺一點加紅﹐餘五子皆黑色。明皇與楊妃彩戰﹐將北﹐惟四可解﹐有一子旋轉未定﹐連叱之﹐果成四。上悅﹐顧髙力士令賜緋﹐遂相沿至今云。按李洞詩曰「六赤重新擲印成」﹐六赤亦骰子名也﹐又曰穴骼﹐又曰明瓊。袁文《翁牖閒評》作投子﹐蓋取投擲之義。俗作骰﹐非也﹐骰本股字耳。南唐劉信於義祖前爲博戲﹐掬六骰於手﹐曰「信不負公﹐當一擲徧赤。」投之﹐果六子皆赤。此卽所謂六紅也。

○葉子戲《品外錄》唐國昌公主會韋氏族於廣化裏﹐韋氏諸家好爲葉子戲。歐陽公主亦云﹕唐人宴聚﹐盛傳葉子格。袁文謂﹕此唐之讖也﹐「葉子」二字﹐拆其字﹐上半乃「廿」﹑「世」字﹐余「木」字湊下「子」字﹐作「李」字﹐乃是「廿世李」﹐正合有唐二十帝之數。馬令《南唐書》﹕李后主妃周氏又編金葉子格。卽今之紙牌也。《遼史》稱爲葉格﹐見第三卷

。則紙牌之戲﹐唐已有之。今之以水滸人分配者﹐蓋沿其式而易其名耳。

○升官圖世俗局戲有「升官圖」﹐開列大小官位於紙上﹐以明瓊擲之﹐計點數之多寡﹐以定升降。按房千里有《骰子選格序》云﹕以穴骰雙雙爲戲﹐更投局上﹐以數多少爲進身職官之差﹐丰貴而約賤﹐有爲尉掾而止者﹐有貴爲將相者﹐有連得美名而後不振者﹐有始甚微而倏然於上位者﹔大凡得失不系賢不肖﹐但卜其偶不偶耳。此卽「升官圖」所由本也。東坡文云﹕流俗經營﹐倘來惴惴﹐惟恐後於他人﹐何異擲骰者心動於中而色形於外也。王逢原《彩選》詩云「卒無及第效﹐徒有髙人气。昏昏忘其大﹐擾擾爭其細。」見《黃常時詩話》。可見此戲唐以來已有之。王阮亭謂﹕彩選始唐李﹐宋尹師魯踵而爲之。元丰官制行﹐有宋保國老又更定之。劉貢父則取西漢官秩爲之﹐又取本傳所以升黜之語注其下﹐其兄原父喜而序之。此所述尢爲詳備。而趙明遠亦有《彩選格》﹐見沈作《寓簡》。又宋時有「選仙圖」﹐亦用骰子比色﹐先爲散仙﹐次爲上洞﹐以漸至蓬萊﹑大羅等列仙。其比色之法﹐首重緋四﹐次六與三﹐最下者幺。凡有過失者﹐謫作采樵﹑思凡之人﹐遇勝色仍復位。王宮詞有云「盡日窗間賭選仙﹐小娃爭覓列盆錢。上籌須占蓬萊島﹐一擲乘鸞出洞天。」亦彩選之類也。今「升官圖」一名「百官鐸」﹐有明一代官制略備﹐以明瓊擲之定遷擢﹐有贓則降罰﹐相傳爲倪鴻寶所造。又有「忠佞升官圖」﹐有嚴嵩﹑楊椒山諸人﹐則以人品優劣定勝負矣。又有判爲三教者﹐各以彩色定進身之途﹐則亦選仙之流也。《遼史》興宗晚年倦勤﹐用人不能自擇﹐令各擲骰子﹐以采勝者官之﹐則眞以骰子選官矣﹝見《耶律儼傳》﹞。○不倒翁兒童嬉戲有不倒翁﹐糊紙作醉漢狀﹐虛其中而實其底﹐𨿽按捺旋轉不倒也。吳偉業集中有詩。考之《摭言》﹐則唐人已有此物﹐名酒胡子﹐乃勸酒具也。盧汪連舉不第﹐賦《酒胡子》長篇以寓意﹐序曰「巡觴之胡﹐聽人旋轉﹐所向者舉懷﹐頗有意趣。然傾倒不定﹐緩急由人﹐不在酒胡也。乃爲之作歌。」按此則其形制與今所謂不倒翁者正相似﹐特其名不同耳。

○掃晴娘吳俗﹐久雨後﹐閨閣中有剪紙爲女形﹐手持一帚﹐懸檐下﹐以祈晴﹐謂之掃晴娘。按元初李俊民有《掃晴婦》詩﹕「捲袖搴裳手持帚﹐掛向陰空便搖手。」其形可想見也。俊民澤州人﹐而所詠如此﹐可見北省亦有此俗﹐不獨江南爲然矣。又其序云﹕所以使民免幹溢之患。則不獨祈晴﹐又以之祈雨。

○假面假面蓋起於《周禮》方相氏黃金四目以逐鬼。《後漢書。禮儀志》大儺之儀﹐以木面獸爲儺﹐其濫觴也。至如髙齊蘭陵王長恭潔白類婦人﹐乃著假面﹐與周師戰於金塘﹐勇冠三軍﹐齊人狀之﹐爲蘭陵舞﹐以效其指麾擊刺之容。又齊神武圍玉壁城中﹐出鐵面拒守﹐神武命兀盜射之﹐皆中其目。宋狄靑每戰帶鐵面具。此假面之見於史傳者﹐則以鐵爲之﹐軍旅所用也。《老學庵筆記》﹕政和中﹐敕掛府進面具﹐桂帥進一具﹐少之﹐及開視﹐則一副共八百餘件﹐老少妍醜﹐無一相似。此則後世俳優之假面耳。

○《本艸》醫家《本艸》歷代所增﹐各自爲書﹐今合而爲一﹐非古本也。《唐書。方伎傳》云﹕班固《漢書》惟載《黃帝內外經》而無《本艸》﹐至齊《七錄》始有之。世謂神農嘗藥時﹐尙無文字以識相付﹐至桐雷乃載之篇冊。然所載郡縣多漢時地名﹐疑張仲景﹑華陀等竄記其語也。是《本艸》原書乃始於後漢﹐至唐初尙有其本。《方伎傳》又云﹕《別錄》者﹐魏﹑晉以來吳普﹑華當之所記﹐其言華葉形色﹑佐使相須﹐附經爲說﹐故陶弘景合而錄之﹐謂之《別錄》。是弘景所輯者名曰《別錄》也。於志寧﹑李等修《本艸》﹐並圖合五十四篇﹐謂弘景以《神農經》及諸家《別錄》注之﹐江南偏方﹐不能周知藥石﹐其謬誤至四百餘種。今考正之﹐又增後世所用百餘物。太宗曰「《本艸》《別錄》﹐何爲而二﹖」是志寧等所修《本艸》與《別錄》尙爲二書也。陳藏器所著﹐則又名《本艸拾遺》﹐謂人肉能治羸疾﹐故民間有割股之事。今《本艸》內有人肉﹐是藏器所增也。宋以後則合諸書並爲一部﹐而總名之曰《本艸》。明李時珍又著《本艸綱目》一書﹐謚詳備矣。按《時珍傳》﹕醫家《本艸》﹐自神農所傳﹐止三百六十五種﹐陶弘景所增亦如之。唐蘇恭增一百一十四種﹐宋劉翰又增一百二十種﹐至掌禹錫﹑唐愼微輩﹐先後增補合一千五百五十八種﹐至時珍著《本艸綱目》﹐又增三百七十四種。

○水晶《鐵圍山叢談》記政和間伊陽太和山崩﹐出水晶﹐以本匣進數百匣。郎瑛引之﹐謂《格古要論》及劉貢父所云多年老冰爲水晶者誤也﹐又引日本國有靑水晶﹑紅水晶﹐及《寶貨辧疑》有烏水晶﹐以爲非冰之證。按今水晶出於閩之漳州﹐其用徧天下﹐無人不知。而瑛乃多引書傳以證其爲石中所產﹐可見嘉靖中此物猶未盛行也。又《夷堅志》水晶出信州靈山下﹐惟以大爲貴。今信州並不產此﹐而漳州所產白者最多﹐又有茶色者曰茶晶﹐墨色者曰墨晶﹐又有淺紫者﹐深紫者﹐而尢以綠色爲貴﹐皆生於山中﹐初不水產也。土人云﹕山中產晶﹐則其地先有气如煙﹐尋而掘之﹐往往得晶。其產亦無常處﹐有產晶久而掘空者﹐有素不產而忽生者。別有一種發晶﹐晶中有發﹐縷縷可數。或以爲發落水中﹐遇冰結成。然漳州水晶生於山﹐並非有水沖激而成也。

○琉璃俗所用琉璃﹐皆淸融石汁及鉛錫﹐和以藥而成。其來自西洋者較厚而白﹐中國所制則脆薄而色微靑。按《漢書。西域傳》﹕賓有琥珀﹑琉璃。師古注曰﹕大秦國出靑﹑黃﹑黑﹑白﹑赤﹑紅﹑縹﹑紺﹑紫﹑綠十種琉璃。呂藍衍以爲此蓋自然之物﹐非藥石所爲者。然《穆天子傳》﹕天子西徵﹐有采石之山﹐取以鑄器。則煉石爲琉璃﹐自古已然。王充《論衡》﹕陽燧之取火也﹐五月丙午日中時﹐消煉五石﹐以爲器﹐仰以向日﹐則火至。蓋卽琉璃也﹐又魏太武時有大月氏國人至京師﹐能鑄石爲五色琉璃。於是采礦山中﹐於京師鑄之。旣成﹐光澤乃美於西來者。自此中國琉璃遂賤。此亦鑄石爲之之證。余在粵東﹐有西洋人能在中國制琉璃﹐試之﹐亦采石熔汁﹐並鉛和藥而成﹐並非藍衍所云自然之物也。

○料絲料絲燈﹐見李西涯詩﹐而詩用「繚絲」字。郎瑛謂誤也﹐料絲出於滇南﹐以金齒衛者爲勝。用瑪瑙﹑紫石英諸藥搗爲屑﹐煮腐如粉﹐必市天花菜點之方凝﹐然後取以爲絲﹐極晶瑩可愛。蓋以煮料成絲﹐故名料絲耳。王文恪《海月庵觀燈》詩﹐有「新樣驚看出洱河﹐天機文斷水微波」等句﹐蓋亦詠料絲者。則此物前明時僅出於滇也。《韻石齋筆談》亦謂絲燈始於雲南。有丹陽人潘鳳者﹐隨楊文襄公至滇﹐得其法﹐歸而煉石成絲。於是丹陽之料絲燈達於海內﹐而鳳實造燈鼻祖云。則內地之有此燈﹐實始於鳳。然元人馬祖常有《琉璃簾》詩云「萬縷橫陳銀色界﹐一塵不入水晶宮。」琉璃安可作簾﹐且詩云萬縷﹐必非方塊琉璃﹐蓋卽是今之料絲耳。然則料絲在元時已有之﹐今之爲料絲者﹐不必用瑪瑙等石﹐但以糯米和藥煮耳﹐其色亦復不減。查初白《料絲燈》詩﹕「還與石湖添記事﹐詩家新賦料絲燈。」自注﹕範石湖《上元》詩中所載燈名甚多﹐獨不及此品。則初白未知南宋以前本尙未有此物也。

○金魚《山海經》睢水有文魚。郭注云﹕有斑采也。王褒《九懷篇》文魚兮上瀨。是文魚古原有之﹐然六朝以來﹐未見有形之賦詠者﹐則其種尙少。戴埴《鼠璞》云﹕東坡讀蘇子美六和塔詩「沿橋待金鯽﹐竟日獨遲畱」﹐初不解此語。及ヘ杭州﹐乃知寺後池中有此魚如金色。是此魚始於錢塘﹐惟六和塔有之。今南渡後﹐王公貴人園池相望﹐豢養之法出焉。又嶽珂《呈史》云﹕都中有豢魚者﹐能變魚以金﹐鯽爲上﹐鯉次上。貴遊多鑿石爲池養之﹐飼以小紅虫﹐初白如銀﹐頂漸黃﹐久而金矣。又別有雪質而黑章﹐的若漆﹐曰玳瑁者﹐尢可觀。據此二說﹐則金漁在北宋時尙少﹐只六和塔寺有之﹐南渡後始盛﹐今則徧天下矣。

○京師炒栗今京師炒栗最佳﹐四方皆不能及。按宋人小說﹕汴京李和﹐芻栗名聞四方。紹興中﹐陳長卿及錢榿使金﹐至燕山﹐忽有人持芻栗十枚來獻﹐自白曰「汴京李和兒也。」揮涕而去。蓋金破汴後﹐流轉於燕﹐仍以芻栗世其業耳。然則今京師炒栗﹐是其遺法耶﹖

○窖菜﹑唐花蔬菜﹑花卉﹐可以人爲培護﹐令非時而預出者。《漢書。召信臣傳》﹕大官園種冬生蔥韭菜茹﹐覆以屋廡﹐晝夜然火﹐待溫气而生。信臣以爲此皆不時之物﹐悉奏罷。又《後漢書》鄧太后詔﹕凡供薦新味﹐或郁養彊熟﹐或穿掘萌芽﹐悉宜罷之。《通鑑》﹕唐易州司馬陳元﹐使民於地室蓄火種蔬而進之。太宗惡其諂﹐免官。此今之所謂窖菜也。周密記馬塍藝花﹐凡花之早放者名堂花﹐其法以紙糊密室﹐鑿地作坎﹐編竹﹐置花其上﹐糞以牛溲琉璜﹐盡培漑之法﹐然後覓沸湯於坎中﹐少俟燻蒸﹐則扇之以微風﹐盎然盛春融淑之气﹐經宿則花放矣。此今之所謂唐花也。宋時名堂花﹐今曰唐﹐恐堂字之訛。王阮亭詩﹕「試燈風裏見唐花。」○西瓜始於五代或謂西瓜自元世祖時始入中國﹐然元初方夔已有《食西瓜》詩﹐所謂「縷縷花衫粘唾碧﹐痕痕丹血掐膚紅」者也。夔系浙之淳安人﹐是時浙中已有之﹐則非元初入中國可知矣。南宋末﹐方回亦有《秋熱》詩云「西瓜足解渴﹐割裂靑瑤膚。」又文信國《吟嘯集》有《西瓜吟》云「拔出金佩刀﹐斫破蒼玉瓶。」陸儼山《菽園雜記》云﹕金時王予可南云詠西瓜云「一片冷載潭底月﹐六灣斜捲隴頭云。」則金時已有之矣。按歐陽公《五代史。四夷附錄》﹕胡嶠居契丹七年﹐自上京東去四千里﹐至眞珠寨﹐始食菜。明日東行﹐始食西瓜。土人云﹕契丹破回紇﹐得此種﹐以牛糞覆棚而種﹐大如中國東瓜而味甘﹐是西瓜由嶠而創見於寨外﹐尙未入中國。楊用修云﹕余嘗疑《本艸》瓜類中不載西瓜﹐後讀五代胡嶠《陷虜記》﹐云嶠於回紇得瓜種﹐結實大如斗﹐味甘﹐名曰西瓜。則西瓜由嶠入中國也。今西瓜已徧天下﹐而臺灣則並種於秋﹐至十月采取﹐貢入京﹐以備臘月廟祭之用。臺灣在閩海東﹐則西瓜又可稱東瓜矣。

○煙艸王阮亭引姚露《旅書》謂﹐煙艸一名淡巴菇﹐出呂宋國﹐能辟瘴气。初漳州人自海外攜來﹐莆田亦種之﹐反多於呂宋矣。然唐詩云「相思若煙艸」﹐似唐時已有服之者。據王肱《枕蚓庵瑣語》謂煙葉出閩中﹐邊上人寒疾﹐非此不治。關外至以一馬易一斤。崇禎中下令禁之﹐民間私種者回徒﹐利重法輕﹐民冒禁如故。尋下令犯者皆斬。然不久因軍中病寒不治﹐遂弛其禁。予兒時尙不識煙爲何物﹐崇禎末﹐三尺童子莫不喫煙矣。據此﹐則煙艸自崇禎時乃盛行也。

全屏半屏《陔余叢考》﹝34﹣43﹞／四十三卷﹝淸﹞趙翼撰作者﹕沈思曲發表時間﹕2004／09／0118﹕21點擊﹕23次修攺精華刪除置頂來源轉移

●卷三十四○干支顧寧人謂﹕古人但以干支紀日﹐其年月時則別有所紀。按《月令章句》大撓探五行之精﹐占斗綱所建﹐乃作甲乙以名日﹐謂之幹﹔作子丑以名日﹐謂之支。支幹相配﹐以成六旬。是干支本以紀日也。《爾雅》紀年則有焉逢至昭陽十名﹐攝提格至赤奮若十二名﹐紀月則有陬﹑荼﹑畢﹑聚﹑臯﹑塗之類。《周禮》哲蔟氏﹕十月﹑十二辰﹑十二月﹑十二歲。注曰﹕日謂從甲至癸﹐辰謂從子至亥﹐月謂從陬至荼﹐歲謂從攝提格至赤奮若。《楚辭》﹕攝提貞於孟陬兮﹐惟庚寅吾以降。王逸注﹕攝提格﹐歲在寅也﹔孟陬﹐正月也﹔庚寅﹐日也。《呂氏春秋。序意篇》﹕維秦八年﹐歲在灘﹐秋甲子朔。許氏《說文後序》﹕永元困頓之年孟陬月朔日甲子。可見古人以攝提等紀歲﹐陬﹑訾等紀月﹐甲子等紀日。劉恕《通鑑外紀序》謂﹕甲子紀歲自王莽始﹐莽下書言﹕始建國五年﹐歲在壽星倉龍癸酉﹔又云﹕天鳳七年﹐歲在大梁倉龍庚辰。自此以後﹐無不以甲子紀年矣。然《漢書。律曆志》太極元气﹐函三爲一﹐行於十二辰﹐气鐘於子﹐化生萬物者也。故孳萌於子﹐紐牙於醜﹐引達於寅﹐冒茆於卯﹐振美於辰﹐己盛於巳﹐Ф布於午﹐昧於未﹐申堅於申﹐畱熟於酉﹐畢入於戍﹐該閡於亥﹔出甲於甲﹐奮軋於乙﹐明炳於丙﹐大盛於丁﹐丰茂於理紀於己﹐斂更於庚﹐悉新於辛﹐懷妊於壬﹐陳揆於癸。是干支之義﹐本貫於十二月﹐又不特以紀日也。《天文志》﹕甲乙海外﹐丙丁江淮海岱﹐戊己中洲河濟﹐庚辛華山以西﹐壬癸常山以北。則又分配於十二分野矣﹝《淮南子》﹕甲齊﹐乙東夷﹐丙楚﹐丁南夷戊魏﹐己韓﹐庚秦﹐辛西夷﹐壬衛﹐癸越﹐子周﹐丑翟﹞。《律曆志》又有「歲在子﹐太歲在醜」之文﹝按《爾雅。釋天。歲名篇》﹕太歲在甲曰閼逢﹐乙曰旃蒙﹐在寅曰攝提格﹐卯曰單閼。則𨿽有閼逢等名﹐而曰在甲在乙﹐是亦未嘗不以紀歲﹞﹐則亦以之紀歲矣。建子建丑建寅之異其朔﹐則亦以之紀月矣﹐《漢書。五行志》有「日加巳﹐日加未」之語﹐則亦以之紀時矣。此皆在新莽以前﹐則不得謂自莽始也。蓋干支之義﹐所該者廣。甲子與攝提格之類﹐字𨿽異而義本同。古人惟恐年月日時易混﹐故分別紀之。後世趨於便易﹐故年月時槪以甲子紀﹐其實一也。且三代以來及周﹑秦之書﹐除《楚詞》《呂覽》數語外﹐亦未見有以攝提格等紀歲﹐閼﹑塗等紀月者﹐則古人亦早以其煩重而不盡用矣。至吳孫皓國山碑文﹐並以重光﹑大淵獻紀日﹐則又失之。文文山《吟嘯集》有《異人》詩﹐其題云「歲祝犁單閼﹑月赤奮若﹑日焉逢灘」﹐則反以古人紀歲者來紀月日﹐此又陶詩甲子紀年之義﹐未可議其誤也。《元史。康裏脫脫傳》﹐時仁宗以皇子在都﹐武宗未至﹐術者推算兩命﹐曰「重光大荒落者有災﹐旃蒙作噩者久長。」重光者﹐武宗年幹﹔旃蒙者﹐仁宗年幹也。此又或史家用古名以入文字﹐非元時尙以此紀歲也。

○干支配五行以干支配五行﹐𨿽屬術家之學﹐然其理甚微﹐蓋古人通乎陰陽之故﹐故以十干位五行之正。而其中又有流行消息之理﹐如日月疾徐﹐有气盈朔虛之同﹐故又制十二支以通其變。此卽河洛之精理也。後世惟術家用之﹐學者遂不復措意。抑知三代以來﹐如《管子》春以甲乙之日發政﹐復以丙丁之日發政﹐《國語》晉文公乞食於五鹿﹐野人與之塊﹐舅犯曰「十二年必得此土﹐其以戊申乎﹐所以申﹐土也﹐」《左傳》申叔儀乞糧﹐登山呼庚癸。庚﹐西方主谷﹐癸﹐北方主水也﹐《月令》其日甲乙﹐其日丙丁﹐《淮南子》甲乙寅卯﹐木也﹔丙丁己午﹐火也。──久以之協時令而參陰陽﹐蓋非以干支配五行﹐乃干支從五行出耳。

○二十四節气名二十四節气名﹐其全見於《淮南子。天文篇》及《漢書。歷志》。三代以上﹐《堯典》但有二分﹑二至﹐其餘多不經見。惟《汲冢周書。時訓解》始有二十四節名﹐其序云﹕周公辧二十四气之應﹐以順天時﹐作《時訓解》。則其名蓋定於周公。今按《國語》楚範無宇曰「處署之旣至。」韋昭注﹕七月節也。《管子》亦有淸明﹑大暑﹑小暑﹑始寒﹑大寒之語﹐可見皆周制也。然《大戴禮。夏小正》已有啟蟄﹑雨水等名目﹐則夏時已有之。第三代以上﹐驚蟄在雨水前。《左傳》桓五年啟蟄而郊。注﹕夏正建寅之月。鄭康成《月令》注亦曰﹕《夏小正》正月啟蟄。漢初亦以驚蟄爲正月﹐是漢初驚蟄猶在雨水前。其後攺雨水在正月﹐驚蟄在二月者﹐邢疏謂始於劉歆作《三統歷》。然《淮南子》已先雨水後驚蟄﹐則漢武時已攺。顧寧人謂起於《四分曆》﹐當是也。至如《管子》云﹕春十二地气發﹐十二小卯﹐十二天气下﹐十二義气至﹐十二淸明始卯﹐十二中卯﹐十二下卯﹐夏十二小郢﹐十二絕下气﹐十二中郢﹐十二中絕﹐十二大暑﹐十二中暑﹐十二小暑。其紀候俱以十二爲節﹐又小暑轉在大暑之後﹐皆不可解。房玄齡云﹕此但齊國所行﹐不及天下也。

按漢已攺雨水在驚蟄之前﹐而《新﹑舊唐書》又先驚蟄後雨水﹐至《宋史》始雨水在前﹐驚蟄在後。此不知何故﹐豈唐又攺從古法﹐至宋而定今制耶﹖又《漢書。歷志》先谷雨後淸明﹐《新﹑舊唐書》則皆先淸明後谷雨﹐《宋史》亦同。

○太歲大將軍術家有太歲大將軍之說﹐動土者必避其方。按《漢書。天文志》在寅爲攝提格﹐在卯曰單閼﹐在辰曰執徐﹐在巳曰大荒落。又《匈奴傳》﹕單於來朝﹐捨之太歲厭勝所在。又王充移徙法云﹕抵太歲凶﹐負太歲亦凶﹐抵太歲名曰歲下﹐負太歲名曰歲破。世俗起土興工﹐凡歲月所食之地﹐必有死者。如太歲在子﹐歲食於酉﹐正月建寅﹐則月食於巳﹐子寅之地興功﹐則酉﹑巳之家見食。必須作厭勝之法﹐懸五行之物﹐如歲月食西家﹐西家懸金﹐食東家﹐東家懸炭。是太歲避忌之法﹐漢已有之。其「大將軍」之稱﹐歐陽公《集古錄》載李康碑云﹕歲在亥﹐大將軍在酉。公謂出於陰陽家﹐前史所未嘗見。周密以爲卽張晏所謂歲後二辰爲太陰者也。﹝《漢書。翼奉傳》﹕奉上封事曰「今年太陰建於甲戍。」孟康謂是元帝二年﹐太歲在子。又《揚雄傳》招搖與太陰兮。張晏曰﹕太陰歲後二辰也﹐如丙子歲﹐則太陰在甲戍。﹞《抱朴子》有諾臯太陰將軍之稱﹐術家蓋本此。按《漢書》王莽號其將軍曰歲宿﹐則以太歲爲大將軍並起於新莽矣。﹝按《集古錄》所云﹐則大將軍系歲後二辰﹐今術家則卽以太歲爲大將軍。﹞

○一日十二時始於漢古時本無一日十二時之分﹐《左傳》卜楚丘曰﹕日之數十﹐故有十時。是言一日只十時也。其見於史傳者﹐記日之早晚則曰平旦﹐曰日中﹐曰日之夕。又如《史記。天官書》旦至食﹑食至日失之類。記夜之早晚則曰夜半﹐曰夜未央﹐曰夜向晨。又如《漢書。廣陵王胥傳》雞唱時﹐《昌邑王傳》夜漏未盡一刻之類﹐無所謂子丑寅卯之十二時也。況古人尙以甲﹑乙﹑丙﹑丁﹑戊分夜之五更﹐謂之五夜﹐若其時已有甲子乙丑紀時﹐又何得以甲乙紀夜乎﹖又《淮南子》日出谷爲晨明﹐登扶桑爲フ明﹐至曲阿爲旦明﹐至曾泉爲蚤食﹐至桑野爲晏食﹐至衡陽爲隅中﹐至昆吾爲正中﹐至烏次爲小還﹐至悲谷爲哺時﹐至女紀爲大還﹐至虞淵爲髙舂﹐至連石爲下舂﹐至悲泉爲懸車﹐至虞淵爲黃昏﹐至蒙谷爲定昏。是古時一日夜尙分十五時﹐且其所分之候晝多而夜少。其以一日分十二時﹐而以干支爲紀﹐蓋自太初攺正朔之後﹐歷家之術益精﹐故定此法。如《五行志》日加辰巳之類﹐皆漢法也。杜預注《左傳》「卜楚丘十時」之語﹐則曰夜半﹐曰雞鳴﹐曰平旦﹐曰日出﹐曰食時﹐曰隅中﹐曰日中﹐曰日失﹐曰晡時﹐曰日入﹐曰黃昏﹐曰人定。是𨿽不立十二支之目﹐亦已分十二時而非十時矣。蓋歷家記載已用十二支﹐而民俗猶以夜半﹑雞鳴等爲候也。

○十二相屬曾三異《同話錄》云﹕十二辰屬子午卯酉丑﹐其屬體皆有虧﹐如鼠無膽﹐雞無腎﹐馬無角﹐牛無齒﹐兔無唇之類﹐惟三物配附不合。洪﹛艸巽﹜《谷漫錄》云﹕子鼠丑牛寅虎卯兔辰龍巳蛇午馬未羊申猴酉雞戍犬亥豬十二相屬﹐前輩未有明其所以取義者。曩見家璩公選云﹕子寅辰午申戍俱陽﹐故以相屬之奇數爲名﹐鼠虎龍猴狗俱五指﹐馬則單蹄也﹔丑卯巳未酉亥俱陰﹐故取相屬之偶數爲名﹐牛羊雞豬俱四爪﹐兔兩爪﹐蛇兩舌也。王鏊之論則曰﹕二十八宿分布周天﹐以直十二辰﹐每辰二宿﹐惟子午卯酉則三宿﹐而各有所象﹕女土蝠﹐虛日鼠﹐危月燕﹐子也﹔室火豬﹐壁水﹐亥也﹔奎木狼﹐婁金狗﹐戍也﹔胃土雉﹐昂日雞﹐畢月烏﹐酉也﹔觜火猴﹐參水猿﹐申也﹔井水犴﹐鬼金羊﹐未也﹔柳土獐﹐星日馬﹐張月鹿﹐午也﹔翼火蛇﹐軫水蚓﹐巳也﹔角木蛟﹐亢金龍﹐辰也﹔氐土貉﹐房日兔﹐心月狐﹐卯也﹔尾火虎﹐箕水豹﹐寅也﹔鬥木獬﹐牛金牛﹐醜也。天禽地曜﹐分直於天﹐以紀十二辰﹐而以一曜統之﹐此十二肖之所始也。郎瑛則謂﹕地支在下﹐各取物之足爪﹐於陰陽上分之。如子𨿽屬陽﹐上四刻乃昨夜之陰﹐下四刻乃今日之陽﹐鼠前足四爪﹐後足五爪也。丑屬陰﹐牛蹄分。寅屬陽﹐虎五爪也。卯屬陰﹐兔缺唇﹐且四爪也。辰屬陽﹐龍五爪也。巳屬陰﹐蛇舌分也。午屬火﹐五蹄圓也。未屬陰﹐羊蹄分也。申猴五爪﹐酉雞四爪﹐戍犬五爪﹐亥豬分蹄。寅爲三陽之勝則暴﹐虎性暴也。申爲三陰之勝則黠﹐猴性黠也。日生東而有西酉之雞﹐月生西而有東卯之兔﹐此陰陽交感之義也。辰﹑巳陽起而動作﹐龍爲盛﹐蛇次之﹐故龍蛇配焉。戍﹑亥陰斂而司寂﹐狗司夜﹐未鎭靜﹐故狗豬配焉。是數說者﹐𨿽各有詮解﹐然皆未免穿鑿。惟鏊論稍優﹐然朱子已嘗有此說。而謂以二十八宿之象類之﹐惟龍與牛爲合﹐而他皆不配。至於虎當在西而反居寅﹐雞爲鳥屬應在南﹐而反居西﹐又舛之甚者。然則鏊所引二十八宿配合之說﹐亦未爲的也。王應麟亦引《月令正義》所云雞爲木﹑羊爲火﹑牛爲土﹑犬爲金﹑豕爲水者﹐以爲揆之十二辰之五行﹐益不相合。是則十二辰之說﹐紛紛不定﹐從未有推明其所以然者。竊以爲此本無甚意義﹐古人但取以紀年月而已。陸深《春風堂隨筆》謂本起於北俗﹐此說較爲得之。《唐書》黠戛斯國以十二物紀年﹐如歲在寅則曰虎年。《宋史。吐蕃傳》﹕仁宗遣劉渙使其國﹐廝羅延使者勞問﹐具道舊事﹐亦數十二辰屬﹐曰兔年如此﹐馬年如此。《輟耕錄》記丘處機奏元太祖疏云「龍兒年三月日奏」云云。顧寧人《山東考古錄》亦載泰山有元碑二通﹐一泰定鼠兒年﹐一至正猴兒年。此其明證也。蓋北俗初無所謂子丑寅卯之十二辰﹐但以鼠牛虎兔之類分紀歲時﹐浸尋流傳於中國﹐遂相沿不廢耳。元周達觀《眞臘風土記》謂其俗十二生肖﹐亦與中國同﹐但所呼之名異耳。如以馬爲卜賽﹐呼雞之聲爲欒﹐呼豬之聲爲眞盧﹐呼牛爲个之類是也。然則不特起於北俗﹐沿於中國﹐且通行於海南諸番矣。

○十二相屬起於後漢十二相屬起於何時﹐諸書皆無明文。《韓文考異。毛穎傳》「封卯地」注謂﹕十二物未見從來。又朱子嘗問蔡季通十二相屬起於何時﹐首見何書﹐季通亦無以對。今按《金史》黃久約母夢鼠銜珠而生﹐久約歲實在子。此見於金時者也。《夷堅志》穆度以生於酉﹐遂不食雞。朱弁《曲洧舊聞》以崇寧中範致虛上言「十二宮神﹐狗居戍位﹐爲陛下本命﹐請禁天下屠狗。」此見於宋時者也。《王文正公遺事》記﹕周世宗時﹐張永徳遇異人﹐謂眞主已出﹐但觀其色紫黑而屬豬者﹐當善遇之。永徳遇宋太祖﹐英表與年歲悉合﹐遂歸心焉。及太祖卽位﹐寵厚無比。董昌以讖有「兔子上金牀」之語﹐謂己太歲在卯﹐遂以卯年卯月卯日時卽位。此見於五代時者也。陶《淸異錄》記唐內庫有十二時盤﹐四周有物象﹐如辰時則花艸間皆戲龍﹐轉已則爲蛇﹐午則爲馬﹐傳至朱梁猶在。《侯鯖錄》載﹕陸長源以勛徳爲宣武軍司馬﹐韓愈爲巡宣﹐同在使幕。或戲年輩相違﹐長源曰「大虫老鼠﹐俱是十二相屬﹐何違之有﹖」此見於唐時者也。《北史》後周宇文護之母畱齊﹐貽書護曰「昔在武川鎭生汝兄弟﹐大者屬鼠﹐次者屬兔﹐汝身屬蛇。」《獨孤ヌ傳》﹕的好左道﹐嘗事兒貓鬼﹐每以子日夜祀之﹐言子者鼠也。此見於周﹑隋者也。《晉書》謝安夢乘桓溫輿行十六里﹐遇白雞而止。後病篤﹐謂人曰「白雞王酉﹐今太歲在酉﹐吾病殆不起乎﹖」此見於《晉書》者也。王子年《拾遺記》﹕鄭康成夢孔子告之曰「起起﹗今年歲在辰﹐明年歲在巳。」旣悟﹐以讖合之﹐知命當終﹐曰「歲在龍蛇賢人磋。」此見於後漢者。而其時蔡邕《月令論》謂﹕十二辰之會﹐五時所食﹐必家人所畜之物。又十二物見《論衡。物勢篇》﹐曰﹕五行之气相賊害﹐寅木﹐其禽虎也﹔戍土﹐其禽犬也﹔丑﹑未亦土﹐丑禽牛﹑未禽羊也。木勝土﹐故犬與牛羊爲虎所服也。亥水﹐其禽豕也﹔已火﹐其禽蛇也﹔子亦水﹐其禽鼠也﹔午亦火﹐其禽馬也。水勝火﹐故豕食蛇﹐火爲水所害﹐故馬食鼠屎而腹脹。又《四諱篇》云﹕子之禽鼠﹐卯之獸兔。許愼《說文》亦云﹕巳爲蛇取象也。《管輅別傳》亦云﹕蛇者協辰巳之位。是後漢時其說甚行﹐更推之漢以前﹐則未有言及者。竊意此本起於北俗﹐至漢時呼韓邪款塞﹐入居五原﹐與齊民相雜﹐遂流傳入中國耳。王應麟以「吉日庚午﹐旣差我馬」爲午馬之徵﹐「季冬出土牛」爲丑牛之證﹐此不過因一二偶合而附會之。若古已有是﹐則子鼠﹑寅虎之類﹐何以經書中絕不經見﹖惟《吳越春秋》子胥爲闔閭築大城﹐因越在巳地﹐故作蛇門﹐而吳在辰﹐其位龍也﹐故小城南門上反羽爲兩鯢﹐以象龍角﹐此則在漢之前。然《吳越春秋》乃後漢趙長君所撰﹐安知非出於長君之附會耶﹖則十二相屬之起於後漢無疑也。況西漢以前尙未用甲子紀歲﹐安得有所謂子鼠﹑丑牛耶﹖至如《左傳》梓愼所云「蛇乘龍」﹐則謂星也。龍﹐歲星木也﹐木爲靑龍也﹔蛇﹐玄武之宿﹐虛危之星也﹐則與十二相屬無與。

○時憲書後列兩甲子向來時憲書後止追列一甲子六十年﹐近月吾鄕劉文定公奏請再列一甲子﹐以便檢閱﹐遂著爲例。按此本宋初故事也。《春明退朝錄》﹕至道二年﹐司天楊文鎰建言「歷日六十甲子外﹐請更畱二十年。」太宗謂﹕「支幹相承𨿽止六十﹐然本命之外﹐卻從一歲起首﹐年老者並不見當生年數﹐宜存兩甲子﹐使期頤之人猶見本生年號。」飭司天監議行之。是宋時原列兩甲子。王棠云﹕近代只列一甲子﹐不知何時更定﹖

○子平推命吳靑壇《讀書質疑》云﹕子平星命之術﹐起於唐殿中侍禦史李虛中﹐宋有徐子平者精其法﹐後世術士宗之﹐故但稱子平。或又云﹕子平名居易﹐五季人﹐嘗與麻衣道者陳圖南等隱華山﹐蓋異人也。今之推子平者祖宋徐彥升﹐其實非子平云云。按韓昌黎志李虛中﹐謂深於五行書﹐以人之始生年月所值日辰﹐支幹相生勝衰死旺相斟酌﹐推人壽夭貴賤利不利﹐輒先處其年時﹐百不失一二。是推命之法﹐至虛中而極精。然謂起於虛中﹐則非也。唐時僧一行﹑桑道茂已擅其術﹐六朝時陶弘景先有《三命抄略》一書﹐臨孝恭有《祿命書》二十卷。《南史》﹕吉士瞻年四十不得志﹐就卜者王先生計祿命。王生曰「君擁旄仗節非一州﹐後一年當得大郡。」《北史》﹕孫紹善推祿命﹐偶赴朝﹐與百官侍於掖門外﹐私謂辛雄曰「此中諸人皆當死盡﹐惟吾與卿猶享富貴﹐」未幾有河陰之役﹐百官皆爲爾朱氏所害。又魏寧善推命﹐北齊武成帝以己生年月日托爲他人者問之。寧曰「極富貴﹐今年入墓。」武成果崩。《隋書》﹔仁壽初﹐袁充上言「皇帝本命行年生月生日﹐並與天地日月運轉相符。」文帝大悅。此皆在李虛中之前﹐則非起於虛中可知也。《史記》有《日者傳》。王充《論衡》云﹕見骨體而知命祿﹐睹命祿而知骨體。是漢時已有此法。呂才謂始於司馬季主﹐理或然也。鄭康成釋「天命之謂性」﹐已有「木神則仁﹐金神則義」之語﹐釋「我辰安在」﹐又謂「六物之吉凶」﹐此以五行甲子推知休咎﹐則干支占命﹐其來久矣。

○葬術世傳葬術起於郭璞。按《晉書》﹕璞葬母於曁陽﹐去水百步﹐人以近水規之。璞曰「當卽爲陸。」已而沙果漲數十里。又嘗爲人葬地﹐元帝微服觀之﹐因問主人﹕「何以葬龍角﹖」主人曰「璞云此葬龍耳﹐當致天子來問。」帝心甚奇之。又《南史。張裕傳》﹕璞爲裕曾祖澄卜葬﹐其父曰「葬某處﹐年過百歲﹐位至三司﹐而子孫不蕃﹔葬某處﹐年幾減半﹐位裁卿校﹐而累世貴顯。」澄乃葬其劣處﹐子孫遂昌。璞之術信神矣﹐然謂葬術起於璞則非也。《周禮疏》已有「堪輿出自黃帝」之語﹐《史記。日者傳》亦有「堪輿家曰不吉」之語。《漢書。藝文志》有《堪輿金匱書》十四卷。師古述許愼曰﹕堪﹐天道也﹔輿﹐地道也。又有《宮室地形》二十卷。《後漢書。王景傳》﹕景參記眾家數術文書﹑冢宅﹑禁忌﹑堪輿﹑日相之屬﹐作《大衍元基》一書。又《袁安傳》﹕安父歿﹐初卜葬地﹐道逢書生指一處云「葬此當世爲上公。」從之﹐後果累世貴盛。又《郭鎭傳》﹕廷尉吳雄不拘禁忌﹐喪母﹐擇人所不封土﹐趣辦葬事﹐人言當族滅﹐而雄子孫世爲廷尉﹐曰「人所不封土﹐則術家所不用者也。」王充《論衡。譏日篇》謂﹕葬術忌九空地陷。《宋書。符瑞志》﹕孫堅之祖名鐘﹐有三少年指以地曰「此山下可作冢﹐葬之﹐當出天子﹐君可不山百步許﹐顧見我去﹐卽可葬也。」鐘三十餘步卽反顧﹐三人並乘白鶴而去。鐘死﹐卽葬其地﹐後子孫遂王江東。《晉書》﹕羊祜葬親﹐遇術者云「墓當出天子。」祜惡之﹐遂掘損其墓。術者云「尙可出折臂三公。」後祜墮車折臂﹐果至三公。此事亦在璞前﹐然則葬術非起於璞﹐蓋漢以來已有之。漢以上則不經見﹐王充所謂春秋時葬埋未聞有所諱也。《南史》梁昭明太子葬丁貴嬪﹐有道士云「此地不利長子﹐請厭之。」乃爲蠟鵝及諸物埋於墓側。則是時並有忌長房次房之說矣。《隋書》﹕獨孤後崩﹐文帝令蕭古擇地﹐及將葬﹐帝欲自臨。吉奏曰「至尊本命辛酉﹐今歲斗魁及天罡臨卯酉。謹案陰陽書不宜臨喪。」此又後世送喪者有避忌之說也。王《靑巖叢錄》謂﹕堪輿家之說﹐本於郭璞《葬書》﹐後人增以謬妄之說。蔡元定嘗去其十之二﹐而朱子亦尊信之﹐以爲奪神功﹑回天命﹑致力於人力之所不及﹐莫此爲驗。後世爲其術者分爲二宗。一曰屋宅之法﹐始於閩中﹐至宋王攸乃大行其說﹐生於星卦﹐陽山陽向﹐陰山陰向﹐純取五星八卦﹐以定生克之理。一曰江西之法﹐肇於贛州楊筠松﹑曾文迪﹑賴大有﹑謝子逸輩﹐其爲說主於形勢﹐原其所起﹐卽其所止﹐以定向位﹐專指龍穴沙水之相配。二家之說俱盛行﹐而贛說較優。○測字少時見一拆字者﹐一人踉蹌來問其父之病﹐隨手拈得一字﹐術者曰「一者﹐生字之盡﹐死字之初也。汝父殆不起矣。」問﹕「汝父生年云何﹖」其子曰「丁丑生﹐屬牛。」術者曰「然則爾父不死。牛加一劃﹐則生字矣。」其驗否不可知﹐然思致自佳。按此術不知起於何時。《後漢書》﹔公孫述夢有人告之曰「八厶子系﹐十二爲期。」述以爲公孫當貴之兆﹐遂稱帝。《蔡茂傳》﹕茂夢坐大殿上﹐有三禾﹐茂取之﹐得其中穗又失。郭賀曰「於字禾失爲秩﹐𨿽曰失之﹐乃所以得祿也。」此後世測字之權輿﹐然未有專以此爲術者。近見王棠《知新錄》引宋謝石以拆字擅名。然此術實不自謝石始。《北夢瑣言》﹕玉局觀老道士崔無攵有算術﹐楊徳輝欲赴妖人李舉事﹐以叩崔。令畫地作字﹐徳輝書「北千」二字。崔以千插入北字內﹐曰「去卽乖角。」楊遂不赴。則此術唐末已有之。宋時則謂之相字﹐謝石事見《寓簡》及《夷堅志》。石字潤失﹐宣和間人﹐善相字﹐求相者隨意書一字﹐卽就其字離拆而言休咎﹐無不奇中。徽宗聞之﹐因書一「朝」字﹐使中貴持往試之。潤夫見字﹐卽曰「此非觀察所書也。據『朝』字﹐離之爲十月十日﹐非此月此日所生之人乎﹖」中貴大驚﹐馳奏﹐召至宮﹐賞之。石又爲錢元素相一「請」字以卜其得宮﹐曰「其監察禦史乎﹖請字﹐言責未全也。」已而果然。宋《稗史》﹕建炎間﹐車駕初至杭州﹐有周生善相字。執政者偶書一杭字示之﹐周曰「懼有警報。」乃拆其字﹐右一點配木卽爲「兀術」。未幾果聞兀術南侵。又秦檜﹑趙鼎方不協﹐各欲引退﹐皆密書一「退」字示之。周曰「趙必去﹐秦必畱。日者君象﹐趙書『退』字『人』去『日』遠﹐秦書『人』字密附『日』下﹐『日』字左筆下連﹐而『人』字左筆斜貫之﹐其兆固矣。」果驗。張九萬以拆字著名﹐秦檜召之至﹐偶持一扇柄﹐就地一畫﹐問之。九萬曰「相公當加官爵。」檜曰「我丞相﹐爵國公﹐更何加﹖」九萬曰「土上一畫﹐非王而何﹖」其後果封申王。此皆術之見於記載者。

○圓夢黃帝夢大風而得風後﹐夢人執弩驅羊得力牧﹐此夢兆之徵於人事者。其後遂有占夢之術。《周禮》太卜掌三夢之法﹐一曰致夢﹐二曰﹤角奇﹥夢﹐三曰咸陟。鄭氏以爲致夢夏后氏所作﹐﹤角奇﹥夢商人所作﹐咸陟者﹐言夢之皆得﹐周人作焉。而占夢專爲一官﹐以日月星辰占六夢之吉凶﹐曰正﹐曰噩﹐曰思﹐曰寤﹐曰喜﹐曰懼。季冬聘王夢﹐獻吉夢於王﹐王拜而受之﹐乃捨萌﹝釋菜﹞於四方﹐以贈惡夢。《毛詩》亦有「訊之占夢」之語。《左傳》﹕城濮之戰﹐晉侯夢與楚子搏﹐楚子伏已而其腦。子犯曰「吉﹐我得天﹐楚伏其罪﹐我且柔之矣。」鄢陵之戰﹐呂夢射月﹐中之﹐退入於泥。占之曰「姬姓﹐日也﹔異勝﹐月也﹐必楚王也。射而中之﹐退之於泥﹐亦必死矣。」果射楚共王中目﹐亦爲養由基射死。此占夢之最驗者也。《漢藝文志》《七略》雜占十八家﹐以《黃帝長柳占夢》十一卷﹑《甘徳長柳古夢》二十卷爲首。其說曰﹕雜占者﹐記百家之象﹐候善惡之徵﹐眾占非一﹐而占夢爲大。可見古人以夢爲重。《後漢書。梁王暢傳》﹕王數有惡夢﹐從官卞忌善占夢﹐王數使卜筮。是東漢時尙有占夢之人﹐乃後世無復以此爲業者。郎瑛謂自樂廣因想之說興﹐而夢之理明矣﹐其理明則不必占也。然秦再思《洛中紀異錄》﹕唐髙祖初起兵﹐夢身死牀下﹐爲羣蛆所食﹐心甚惡之。智滿禪師賀曰「死是斃﹐墜牀是下﹐羣蛆所食是億兆所附﹐乃陛下爲萬民所附也﹗」後帝登極﹐以太原舊田宅賜師爲興儀寺﹐寺內有圓夢堂。周密《浩然齋視聽抄》引《南唐近事》馮亻巽舉進士時﹐有徐文友能圓其夢。又洪景盧《夷堅志》新城士人黃開赴秋舉﹐祈夢於大幹山﹐得詩兩句云「一枝丹桂髙髙折﹐兩朵黃花奕奕香。」後登第﹐銓桂陽主簿﹐卒。有圓夢者追繹神旨﹐所謂「兩朵黃花奕奕開」者﹐華而不實之意也。又有梅溪子者﹐姓宇文氏﹐精於太乙數﹐且善圓夢﹐以術授樂平人汪經。近世圓夢之術蓋本諸此。

○佛佛教入如國﹐始於後漢明帝。按衛宏《漢紀》﹕帝夢見金人﹐頂有日月光﹐以詢朝臣。傅毅對﹕「西方聖人﹐其名曰佛。」﹝袁宏《後漢紀》云﹕浮屠者﹔佛也。佛者﹔漢言覺也﹔將以覺悟羣生也。﹞於是上遣郎中蔡等使天竺﹐得佛經四十二章﹐及釋迦之像﹐並沙門迦葉摩騰﹑竺法蘭以來。此爲中國有佛之始。然許觀《東齋紀事》謂明帝以前已有之﹐而引劉向《列仙傳序》得仙者一百四十六人﹐其七十四人已見於佛經﹐則西漢時已有佛經矣。《翻譯名義集》﹕周穆王時﹐文殊目連來化﹐穆王從之﹐卽《列子》所謂化人者也。魚豢《魏略。西域傳》曰﹕哀帝元壽元年﹐博士弟子景盧受大月氏王使伊存口傳《休屠經》。《隋經籍志》亦云﹝景盧﹐《隋志》作秦景﹞。是皆西漢時也。羅壁《識遺》引《列子。仲尼篇》曰﹕西方之人﹐有聖者焉。則列禦冠在戰國時已知有佛也。《論衡》記周昭王二十四年甲寅歲四月八日﹐井泉溢﹐宮殿震﹐夜恆星不見。太史蘇繇占﹔西方聖人生。金履祥因之修入《通鑑前編》。則又西周時已知西方有聖人矣。故《隋書。經籍志》云﹕其書久已流布﹐遭秦湮沒。其說必有所據﹝《論衡》作昭王二十四年﹐《隋志》作昭王二十二年﹞。蓋西﹑東周時𨿽知有西方異人﹐而其像其教固未入中國。自漢武時霍去病破匈奴﹐獲休屠祭天金人﹝張晏曰﹕佛徒祀金人。顏師古曰﹕今佛像是也﹞。又《漢武故事》昆邪王殺休屠王﹐以其眾來降﹐得其金人之神﹐皆長丈餘。其祭不用牛羊﹐惟燒香禮拜﹐帝命依其國俗祀之。於是中國始有佛祀。然其時天子未之信﹐臣民亦少有習其術者﹐及明帝遣使求經﹐而楚王英卽信其術﹐圖其形像﹐齋戒禱祀﹐於是臣下始有奉佛之事﹐而天子尙未躬自奉佛也。桓帝於宮中立浮屠之祠﹝《後漢書。襄楷傳》云﹕聞宮中立黃老﹑浮屠之祠。然則不特奉佛始此﹐卽立老子廟亦始桓帝矣﹞﹐於是上及宮禁矣。《後漢書。西域傳論》謂﹕佛道神化﹐興自身毒﹐而二漢方誌莫有述者。張騫但云地多暑熱﹐班勇𨿽列其奉浮屠﹐而精文善法未傳﹐豈道閉往運﹑數開叔葉乎﹖則佛法俟時而興﹐蓋亦有數焉。至雕刻佛像﹐李綽《尙書故實》謂自戴始。嘗刻一佛像﹐自隱帳中﹐聽人臧否﹐隨而攺之﹐如是十年﹐厥功方就。其創立寺字﹐《古今原始》謂自趙石虎時始。漢﹑魏惟聽西域人立寺都邑﹐至石虎敬事佛圖澄﹐國人化之﹐始造寺廟云。﹝石虎時﹐王度疏言「漢﹑魏惟聽西域人立寺﹐漢人皆不出家﹐今宜禁趙人爲沙門者。」虎曰「朕生自邊鄙﹐享祀應從本俗。其夷﹑趙百姓樂事佛者﹐聽之。」其後姚興以鳩摩羅什會爲國師﹐大營塔寺﹐由是州郡化之﹐事佛者十家而九。﹞然《後漢書。陶謙傳》﹕笮融大起浮屠寺﹐上界金盤﹐下爲重樓堂閣﹐周回可容三千許人﹐黃金塗像﹐衣以錦彩﹐招致旁郡好佛者五千餘戶。每浴佛﹐輒多設飲飯﹐布席於路﹐凡就食及觀者且萬餘人。亦見《吳志。劉繇傳》。則後漢之末﹐佛像﹑佛寺已極莊嚴﹐不自戴及石虎始也。﹝《南史。戴傳》亦云﹕自漢世始有佛像﹐形制未工﹐特精其事。宋世子鑄丈六金身於瓦官寺﹐旣成﹐恨面瘦﹐工人不能攺﹐迎視之。曰「非面瘦﹐乃臂胛肥耳。」及減臂胛﹐果相稱。據此﹐則佛像不始於。﹞惟聽中國人出家爲浮屠﹐前代無明文。按晉明帝時﹐聽民劉峻出家﹐又聽洛陽婦女阿潘等爲尼﹐此則中土人爲僧尼之見於史者也。﹝佛姨母瞿曇彌欲出家﹐如來不許﹐謂阿難言「若聽女人出家﹐乃令佛法淸淨﹐梵行不得久往。譬如莠生稻田﹐善谷復敗。」又言「我之正法﹐千載興盛﹐以度女人故﹐至五百歲而漸衰徽。」王阮亭引之﹐以爲比邱尼之始。然此乃彼國中人﹐而非中國人爲尼之始。﹞《隋志》又謂﹕魏黃初中﹐國人始依佛戒﹐剃髮爲僧。蓋其時民間已私有此風﹐而其後遂著爲令甲耳。《七修類稿》又謂﹕俗以四月八日爲釋迦生辰﹐誤也﹐周建子﹐當以夏正爲二月八月矣。

○佛經字數《妙法蓮花經》六萬九千五百五言﹐《維摩詰經》三萬七千九十二首﹐《金剛般若波羅蜜經》五千二百八十七言﹐《佛頂尊勝陀羅尼經》三千二十言﹐《阿彌陀經》一千八百言﹐《觀音普賢菩薩法行經》六千九百九十言﹐《實相法蜜經》三千一百五言﹐《般若波羅蜜多心經》二百五十八言。此八種經具十二部﹐合一十六萬六千八百五十七言﹐見白香山所作《蘇州重元寺法華院石壁經碑記》﹐謂三乘之要旨備於此矣。

○諫佛骨表有所本昌黎《諫佛骨表》專以自古人君事佛不事佛享國久暫爲言。按此亦有所本﹐《唐書》傅奕上疏詆浮屠法﹐謂「五帝三王未有佛﹐君明臣良﹐年祚長久。漢明帝始立佛祠﹐然惟西域桑門自傳其教﹐西晉以上不許中國人髡發﹐至石﹑苻乃弛厥禁﹐而政虐祚短﹐梁武﹑齊襄尢足爲戒」云云。又姚崇戒子令曰「今之佛經﹐羅什所譯﹐姚興與之對翻﹐而興祚不延﹐國亦隨滅。梁武身爲寺奴﹐胡太后以六宮入道﹐皆亡國殄家。近孝和皇帝發使贖生﹐太平公主﹑武三思等度人造寺﹐身嬰夷戳﹐爲天下笑。五帝三王未有佛法﹐其臣則彭祖﹑老聃皆得六長齡﹐豈抄經鑄像力邢﹖」此二事又昌黎表所本也。

○觀音像胡應麟《筆叢》﹑王洲《觀音本紀》皆謂古時觀世音無婦人像﹐而歷引《法苑珠林》《太平廣記》諸書以証之。晉久熙十一年﹐梁州刺史楊收敬以罪下吏﹐其友郭宣及父處茂同被桎梏﹐念《觀世音經》十日﹐夜夢一菩薩﹐慰以大命無憂﹐俄而枷鎖自脫。張興妻系獄﹐晝夜念觀音經。一沙門蹴之曰「起起﹗」俄而枷脫。然戶閉無由出﹐又夢向沙門曰「門已開矣﹗」果得出。王球在獄﹐念《觀音經》﹐夢一沙門以一卷經與之﹐又見一車輪。沙門曰「此五道門也。」旣覺﹐鎖皆斷脫。畢覽隨慕容垂北徵﹐陷敵入深山失路﹐念《觀音經》。見一道人法服持錫﹐示以途徑﹐遂至家。沙門法義得病﹐念《觀音經》﹐夢一道人爲刳出腸胃﹐洗畢還納之﹐遂愈。又一仕宦妻爲神攝去﹐因作觀音像虔奉之﹐夢一僧救之得蘇。據此數事﹐當時夢見者或沙門﹐或道人﹐明乎其非婦人像也。王﹑胡二說固辧矣﹐然亦有不盡然者。南宋甄龍友題觀世音像云「巧笑倩兮﹐美目盼兮。彼美人兮﹐西方之人兮。」洪景盧《夷堅志》﹕董性之母素持《觀音終門品經》﹐忽病死﹐其魂呼救若觀世音。恍若有婦人瓔珞被體﹐相好端嚴﹐以右手把其臂﹐挈之偕行﹐遂瘳。許洄妻孫氏臨產﹐危若萬狀﹐默禱觀世音﹐恍惚見白氅婦人﹐抱一金色木龍與之﹐遂生男。又壽涯禪師詠魚籃觀音詞﹐有「竅窕丰姿都沒賽﹐提魚賣﹐堪笑馬郎來納敗。」《夷堅志》﹕徐熙載母程氏虔奉觀音﹐熙載舟行將覆﹐呼菩薩名得免。旣歸﹐母笑曰「夜夢一婦人抱汝歸﹐果不妄。」則觀音之爲女像﹐宋﹑元間已然。不特此也。《北史》齊武成帝酒色過度﹐病發﹐自云初見空中有五色物﹐稍近成一美婦人﹐食頃變爲觀世音﹐徐之才療之而愈。由美婦人而漸變爲觀世音﹐則觀音之爲女像可知。又《南史》陳後主皇后沈氏﹐陳亡後入隋﹐隋亡後過江至毗陵天靜寺爲尼﹐名觀音皇后。爲尼不以他名﹐而以觀音爲名﹐則觀音之爲女像益可知。此皆見於正史者﹐則六朝時觀音已作女像﹐王﹑胡二公尙未深考也。又今世所持誦《髙王觀世音經》﹐亦見《北史。盧景裕傳》。景裕之敗也﹐系晉陽獄﹐至心誦經﹐枷鎖自脫。又有人責罪當死﹐誦經千徧﹐臨刑刀折﹐主者以聞﹐赦之。此經遂甚行﹐號曰《髙王觀世音經》。此經本景裕爲髙歡開府屬時所譯者也。

○天王堂僧寺多有名天王堂者﹐按《談藪》記唐天寶間﹐番寇西安﹐詔不空三藏誦咒禳之。忽見金甲神人﹐不空云「此毗沙門天王第二子獨健往救矣﹗」後西安奏捷﹐亦云西北有天王觀形﹐勝之。朝廷因敕諸道立像。郎瑛謂﹕今佛寺有天王堂﹐始此也。又《括異志》﹕宋建炎中﹐敵將屠秀州﹐天王現於城上﹐大若數間屋﹐遂懼而引去。因建天王樓於城西北隅。

○西王母世以西王母爲女仙之宗﹐出《列子》及《汲冢周書》穆王乘八駿西巡狩﹐宴瑤池而捧王母之觴。又《山海經》有「西王母綈幾戴勝」之語﹐因而《漢武外傳》遞相附會﹐遂有七夕會於甘泉﹐王母捧仙桃而降之事。按《爾雅》觚竹﹑北戶﹑西王母﹑日下﹐謂之四荒。是西王母乃地名而非人名。漢貳師將軍伐宛﹐斬王母寡﹐亦其王之名母寡耳﹝《陳湯傳》又作王母鼓﹐鼓寡聲相近也﹞﹐未可以其名母寡而遂爲女王也《七修類稿》亦云﹕猶之國名女眞﹐人姓胡母﹐未可謂女眞國﹑胡母姓之皆女人也。蓋《山海經》及《汲書》皆因《爾雅》西王母三字﹐遂造爲穆王西巡之事﹐竟成典故。司馬相如《大人賦》「吾乃今睹西王母﹛羽髙﹜然白首﹐戴勝而穴處」﹐則用之於詞賦矣。《史記》造父禦穆王西巡狩﹐見西王母。則並入之史冊矣。後人又附會作《穆天子傳》﹐有「白雲在天」之謠﹐則更創傳奇體矣。哀帝時﹐民間相傳﹕西王母行籌﹐經歷郡國﹐西入關﹐至京師會聚﹐祠西王母。則且盛於祠祭矣。《晉書。張軌傳》﹕酒泉太守馬岌言「酒泉之南山﹐卽昆侖之體也。周穆王見西王母於此。山有石室玉堂﹐珠璣鏤飾﹐煥若神宮﹐宜立西王母祠。」又沮渠蒙遜襲卑和﹐至鹽池﹐祀西王母寺中。中有元石神圖﹐因命張穆作賦。則並處處有祠廟矣。然《史記。條枝國傳》﹕安息長老傳聞﹐條枝有弱水﹑西五母﹐而未嘗見。《後漢書。大秦國傳》﹕或云其國西有弱水﹑流沙﹐近西王母所居處﹐幾於日所入也。《北史》﹕大秦國有西王母山﹐玉爲堂室。終皆惝恍之詞也。

○王子晉《列仙傳》﹕周靈王太子晉﹐好吹蕭﹐作鳳鳴。遇道士浮邱公﹐按以上嵩山。三十餘年後﹐七月七日﹐乘白鶴於緱山﹐舉手謝時人而去。按《國語》﹕周靈王二十二年﹐﹑洛水斗﹐王欲壅之﹐太子晉諫。韋昭注﹕晉早卒﹐不立。則仙去之說並無明文。

○安期生﹑浮邱伯世以安期生﹑浮邱伯皆爲列仙之徒。《史記。封禪書》﹕欒大云「臣嘗往來海中﹐見安期﹑羨門之屬。」又郭璞詩「左攜浮丘袂﹐右拍洪崖肩」是也。然安期生實學黃老之術者。《史記。樂毅傳》﹕河上丈人以黃老教安期生﹐數傳至蓋公﹐爲曹相國師﹐教相國以淸淨爲治﹐而齊國大治。《蒯通傳》﹕安期生嘗以策幹項羽﹐羽不能用。授以官﹐安期生不受而去。則安期蓋隱君子也。《漢書。儒林傳》﹕申公少與楚元王交﹐俱事齊人浮丘伯。在長安﹐元王又遣子郢與申公從之﹐俱卒業。則浮丘伯實儒者也。

○容成禦女道家別有一種采補之術﹐本於容成公。《漢書。藝文志》有《容成陰道》二十卷。《後漢。方術傳》﹕冷壽光行容成公禦婦人法。劉向《列仙傳》﹕容成公自稱黃帝師﹐見於周穆王﹐善補導之事﹐取精於玄牝﹐其要谷神不死﹐發白復黑﹐齒落復生。又《漢武故事》﹕上起柏梁臺以處神君﹐神君者﹐女仙也。霍去病微時﹐數禱於神君﹐神君乃見其形﹐自修飾欲與去病交接。去病不肯﹐及病篤﹐上令再禱。神君曰「霍將軍精气少﹐壽命勿長。吾嘗欲以太乙精補之﹐今不可救也。」遂薨。上嘗請其術﹐行之有效。蓋卽容成術﹐而又從女施之於男者。○八仙世俗相傳有所謂「八仙」者﹐曰漢鐘離﹑張果老﹑韓湘子﹑鐵拐李﹑曹國舅﹑呂洞賓﹐又女仙二人﹐藍采和﹑何仙姑。按《太平廣記》《神仙通鑑》等書﹐臚列仙迹﹐纖悉不遺﹐並無所謂「八仙」者。胡應麟謂大槪起於元世﹐王重陽教盛行﹐以鐘離爲正陽﹐洞賓爲純陽﹐何仙姑爲純陽弟子﹐因而展轉附會﹐成引名目云。今戲有「八仙慶壽」﹐尙是元人舊本﹐則八仙之說之出於元人﹐當不誣也。其中亦有數人見於正史者﹐其餘雜見於稗官小說﹐多荒幻不足憑﹐故摘錄以質之有識者。張果見《舊唐書》﹕開元二十二年﹐徵恆州張果先生﹐授銀靑光祿大夫﹐號通玄先生。鐘離權見《宋史。陳摶傳》﹕陳堯咨謁摶﹐有ヮ髻道人先在坐﹐堯咨私問摶﹐摶曰「鐘離子也。」又《王老志傳》﹕有丐者自言鐘離先生﹐以丹授老志﹐服之而狂﹐遂棄妻子去。呂洞賓亦見《陳摶傳》﹐謂關西逸人﹐有劍術﹐年百餘歲﹐步履輕捷﹐頃刻數百里﹐數來摶齋中。此三人者﹐皆見於正史﹐尙或可信。韓湘子者﹐相傳韓昌黎之從孫﹐卽韓詩《左遷藍關示侄孫湘》者也。然公詩中絕不言其有道術。而《酉陽雜俎》《靑瑣髙議》等書﹐轉以此詩附會﹐謂湘能爲「頃刻花」。公未謫前﹐湘先有「秦嶺藍關」一聯現於花上。公至藍關而湘適至﹐故公足成之云。按《唐宰相世系表》﹐湘乃老成之子﹝昌黎有《贈侄老成》詩﹞﹐登長慶三年進士﹐官大理丞﹐初不言其有異術。惟昌黎有《徐州贈族侄》一首﹐云「擊門者誰子﹐問言乃吾宗。自云有奇術﹐探妙知天工。」曰族侄﹐則非侄孫也﹔探妙知天工﹐蓋不過如星士之類﹐能推人貴賤﹐故下又云「期我語非佞﹐當爲佐時雍」也。而湘則隨昌黎至嶺南﹝昌黎有《宿曾江口示湘》詩﹐曾江卽廣州增城縣江也﹞﹐並非如徐州族侄之能知天工也﹐而轉以藍田詩附會之﹐其爲荒幻更不待辧矣。鐵拐李﹐史傳並無其人﹐惟《宋史。陳從信傳》有李八百者﹐自言八百歲﹐從信事之甚謹﹐冀傳其術﹐竟無所得。又《魏漢津傳》﹕自言師事唐人李八百﹐授以丹鼎之術。則宋時本有李八百者在人耳目間﹐然不信其跛而鐵拐也。胡應麟乃以《神仙通鑑》所謂劉跛子者當之。然劉﹑李各姓﹐又未可彊附。《續通考》又謂隋時人﹐名洪水﹐小字拐兒﹐亦不言所出何書﹐則益無稽之談也。曹國舅﹐相傳爲宋曹太后之弟。按《宋史》慈聖光獻太后弟曹佾﹐年七十二而卒﹐未嘗有成仙之事﹐此外又別無國戚而學仙者﹐則亦傳聞之妄也。《道山淸話》記晏殊乃仙人曹八百托生﹐所謂曹八百者﹐豈卽其人耶﹐然又非國戚也。何仙姑者﹐劉貢父《詩話》謂永州人﹐《續通考》則謂廣東增城人。曾達臣《獨醒雜誌》謂宋仁宗時人﹐《續通考》則又謂唐武后時人。傳聞之訛﹐已多歧互。至藍采和者﹐《太平廣記》謂常衣破藍衫﹐一足靴﹐一足跣﹐夏則絮﹐冬則臥於雪。嘗﹝常﹞入市持大拍板唱言「踏歌踏歌藍采和﹐世界能幾何。古人混混去不返﹐今人紛紛來更多。」元遺山因以入詩﹐有「自驚白鬢先潘嶽﹐人笑藍衫似采和」之句。又《題藍采和像》云「長板髙歌本不狂﹐兒曹自爲百錢忙。幾時逢著藍衫老﹐同向春風舞一場。」是藍采和乃男子也。今戲本又硬差作女妝﹐龍可笑。

世所傳鐘離權故事﹐《宣和畫譜》有一則﹐《夷堅志》《潛確類書》《丹鉛錄》各一則。

張果故事﹐《明皇雜錄》《獨醒志》《類書》各一則。

李鐵拐﹐惟《續通考》及《類書》各一則﹐其他書不經見。

韓湘子故事﹐《靑瑣事》《酉陽雜俎》《仙傳拾遺》各一則。

呂洞賓故事最多﹐施肩吾有《鐘呂傳道記》《雅言雜載》《靑瑣集》《談苑》《獨醒志》《輟耕錄》《摭遺古今詩話》《若父詩話》《東坡詩話》《西溪叢語》《竹坡詩話》《庚溪詩話》《鶴林玉露》各有一二則﹐《夷堅》所載更有八則﹐其散見於說部書者尙多﹐或輯爲《呂仙外史》﹐亦可觀也。

曹國舅﹐惟《續通考》《類書》各一則。

藍采和故事﹐《太平廣記》《續仙傳》各一則﹐龍兗《江南野錄》載陳學仙﹐嘗醉歌﹐有藍采和「塵世紛紛事更多」之句﹐則又以爲陳歌也。何仙姑故事﹐《貢父詩話》《續通考》《獨醒志》各一則。

○張眞人秦﹑漢以來﹐但有方士爲神仙之說﹐無所謂道家者。以老聃爲道教之祖﹐張陵爲大宗﹐則始於北魏寇謙之﹐而唐時乃盛行。至信州龍虎山張氏世襲封號﹐則又自宋始也。按《三國誌注》及《邵氏見聞錄》﹕張陵﹐漢順帝時人﹐入蜀居鶴鳴山中﹐造符書爲人治病。陵子衡﹐衡子魯﹐以其法相授﹐自號師君﹐其眾曰鬼卒﹐曰祭酒﹐曰理頭。朝廷不能討﹐就拜魯爲漢寧太守。此張陵之始末見於傳記者也。胡氏《筆叢》及《續通考》又引道書﹐謂陵乃畱侯八世孫﹐生於天目山﹐學長生之術﹐後隱於廣信龍虎山。章帝﹑和帝累召不起。久之﹐徧遊名山﹐至興安云錦洞﹐煉丹三年﹐靑龍白虎繞其上。丹成餌之﹐年六十而貌益少。又得祕書﹐通神變化﹐驅除妖鬼。旣而入蜀﹐居鶴鳴山。老君授以祕﹐遂領弟子趙升﹑王長來雲臺﹐復煉大丹﹐餌之。漢永壽二年﹐功成道著﹐乃以九月九日將諸品祕べ﹑斬邪二劍﹑玉冊﹑玉印授其子衡﹐而自與夫人雍氏白日升天﹐時年百二十三歲。其四代孫盛﹐復來居龍虎山云。按《通考》所述𨿽頗誕幻﹐然張陵之後遷於龍虎山﹐其流派大抵如此。《通鑑》亦云﹕張魯子自漢川徙居信州龍虎山也。然魏﹑晉以來﹐但私相傳授﹐而未尊於朝廷。《世說注》﹕郗與弟曇奉天師道。此人間奉道教之始也。至北魏嵩山道士寇謙之﹐自言嘗遇老子﹐命繼張陵爲天師﹐授以雲中音誦新科之戒﹐服食導引口訣之法。又遇老子玄孫李譜﹐授以圖眞經﹐劾召鬼神﹐及銷煉金丹﹑雲英﹑八石玉漿之法﹐使佐北方太平眞君。乃奉其書﹐獻於魏明帝﹐朝野多未之信。獨崔浩深信之﹐勸魏主崇奉。乃迎致謙之弟子﹐起天師道場於平城東南﹐重壇五層﹐月設廚會數千人。此朝廷崇道教之始也。丘瓊山謂﹕雲中科戒﹐卽後世齋醮科儀所由起﹔服气導引﹐卽後世辟穀修養所由起﹔圖眞經﹐卽後世符咒攝召之術所由起﹔銷煉金丹﹐卽後世烹煉丹藥所由起。然是時𨿽發於寇謙之﹐而謙之自云繼張陵爲天師。又《太平廣記》梁武初未知道教﹐因陶貞白詣張天師道裕﹐乃爲立玄壇三百所。而《通考》亦載唐天寶六載以後﹐漢天師子孫嗣眞教﹐冊贈天師爲太師。可見六朝以來﹐早有天師之稱矣。天寶中旣令其子孫嗣眞教﹐當己世襲﹐但其封號﹐字史經見。《通考》﹕宋太宗祥不符九年﹐賜信州道士張正隨號眞靜先生﹐王欽若爲奏立授院及上淸觀﹐蠲其租稅。自是凡嗣世者皆賜號。丘瓊山謂此張氏賜號之始﹐然無階品。徽宗崇寧二年。賜張繼先亦僅號虛靜先生。﹝《續通考》﹕繼先隨上入宮﹐諸妃嬪爭以扇求書。繼先以經語書之﹐各契其意。中舉一柄扇﹐稽首書曰「保鎭國祚﹐與天長存。」則上所禦扇也。上奇之﹐命禱雨﹐輒應。金人犯汴﹐欽宗又召之﹐至泗州天慶觀﹐作頌曰「西山下紅日﹐煙雨落潸潸。」書絕而化﹐金人亦以是日陷汴京。又《夷堅志》張虛靜天師斬同州白蛇一事﹕虛靜乃漢天師三十代孫﹐平生不娶﹐京師將亂﹐潛出城還鄕﹐尸解﹐復隱於峨嵋山。天師嫡派遂絕﹐今以族人紹厥後云。王棠《知新錄》云﹕宋時有林太守者﹐送張天師於獄中﹐奏云「其祖乃漢賊﹐不宜使子孫襲封。」朱子謂﹕人人尊信之﹐而林獨能名其爲賊﹐其疏必有可觀﹐惜已不傳﹐不知當時如何施行也。﹞元世祖至元十三年﹐乃賜張宗演靈應沖和眞人之號﹐給三品銀印﹐令主江南道教。﹝《張天師世家敍》謂﹕宋季有可大者﹐元世祖密遣使問之。可大謂使者曰「後二十年當混一天下。」至元十二年果驗﹐而可大已死﹐乃召其子宗演崇奉之。﹞十五年﹐又爲建正乙祠於京師﹐以其弟子張畱孫居之。嗣後張氏繼襲者﹐屢有加號﹐進秩至一品。明太祖以張正常爲眞人﹐去其舊稱天師之號﹐謂羣臣曰「至尊惟天﹐豈有師也﹖」賜秩正二品。按元時所封本號眞人﹐而明祖謂應攺其天師之號﹐蓋其時朝廷𨿽封曰眞人﹐而世尙稱爲天師。然則天師之稱﹐直自六朝以來不替也。

●卷三十五○天﹑地﹑水三官道家有所謂天﹑地﹑水三官者。《歸震川集》有《三官廟記》﹐云﹕其說出於道家﹐以天﹑地﹑水爲三元﹐能爲人賜福赦罪解厄﹐皆以帝君尊稱焉。或又以爲始皆生人﹐而兄弟同產﹐如漢茅盈之類也。是震川初未嘗考其由來。郎瑛亦但謂﹕天气主生﹐木爲生候﹔地气主成﹐金爲成候﹔水气主化﹐水爲化候。其用司於三界﹐而以三時首月候之。故曰三元﹐三元正當三臨官﹐故又曰三官。則瑛亦未究其出自何處。按《通誌》有《三元醮儀》一卷﹐但不題撰人姓氏。《宣和畫譜》有名畫周《三官像圖》﹐及唐末範瓊﹑孫位﹑張素卿皆有之。又《東坡集》中有《水官》詩﹐乃大覺璉師以唐閻立本所畫水官贈老泉﹐老泉作詩報之﹐兼命坡公屬和者。然老泉詩徒摹寫閻畫﹐東坡亦第述立本之以畫名家﹐而未著水官所自。惟宋景濂跋揭文安斯所撰《曲阿三官祠記》﹐謂漢熹平間﹐漢中張修爲太平道﹐張魯爲五斗米道﹐其法略同﹐而魯爲尢甚。自其祖陵﹑父衡造符書於蜀之鶴鳴山﹐制鬼卒﹑祭酒等號﹐分領部眾。有疾者令其自首﹐書名氏及服罪之意作三通﹐其一上之天﹐著山上﹐其一埋之地﹐其一沈之水﹐謂之天﹑地﹑水三官。三官之名﹐實始於此云云。此最爲得實。但裴松之《三國誌注》引《典略》﹐謂爲太平道者乃張角﹐爲五斗米道者乃張修。《後漢書》及司馬《通鑑》亦同。景濂乃謂修爲太平道﹐魯爲五斗米道﹐不免小誤。按松之所謂張修應是張衡﹐卽張魯父也﹐《典略》誤耳。然張衡等但有三官之稱﹐而尙未謂之三元﹐其以正月﹑七月﹑十月之望爲三元日﹐則自元魏始。《魏書》孝文帝以太皇太后喪﹑詔令長至三元絕告慶之禮﹐是三元之名﹐魏已有之﹐蓋其時方尊信道士寇謙之﹐三元之說蓋卽謙之等襲取張衡三官之說﹐而配以三首月爲之節候耳。《冊府元龜》﹕唐開元二十二年十月敕曰﹕道家三元誠有科戒﹐今月十四日﹑十五日是下元齋日﹐都內人應有屠殺﹐令河南尹李適之勾當總與贖取﹐並令百姓是日停宰殺漁獵等。自今以後﹐兩都及天下諸州每年正月﹑七月﹑十月三元日起十三至十五﹐兼宜禁斷。《舊唐書。武宗紀》﹕會昌四年正月﹐敕三元日各斷屠三日。《宋史。方伎傳》﹕苗守信精道術書﹐上言﹕三元日上元天官﹑中元地官﹑下元水官﹐各主錄人之善惡﹐皆不可以斷極刑事。下有司議行。此又三元之名之原委也。

○東嶽天齊《舊唐書》明皇封禪泰山﹐加號天齊。《宋史》大中詳符元年封禪畢﹐詔加號泰山爲仁聖天齊王。五年﹐又加天齊仁聖帝。元至元十八年﹐詔加天齊大生仁聖帝。天齊之名﹐蓋本《史記。封禪書》「齊所以爲齊﹐當天齊也」﹐故假借用之。以爲峻極於天之意。然《封禪書》八神祠﹐一曰天主﹐祠天齊﹐居臨淄南郊﹔二曰地主﹐祠泰山梁父。則泰山與天齊各爲一祠﹐本不相涉。況天齊云者﹐謂當天之中﹐如天之臍也﹐今乃不顧其本義﹐但取其字之可通而剽剝附會之﹐蓋出於張說之舞文也。

○泰山治鬼東嶽主發生﹐乃世間相傳多治死者﹐宜胡應麟之疑也。然亦有所本。《老學庵筆記》謂楊文公「遊岱之魂」一句出《河東記》韋齊休事﹐然駱賓王《代父老請封禪文》云「就木殘魂﹐遊岱宗而載躍﹐」又在河東前矣。是放翁以駱文爲最先也。其實後漢時已有此語。《後漢書。烏桓傳》﹕其俗謂人死﹐則神遊赤山﹐如中國人死者魂歸岱山也。又《許曼傳》﹕曼少嘗疾病﹐乃謁太山請命。幹寶《搜神記》﹕胡母班死﹐往見泰山府君﹐爲之致書於河伯﹝此事亦見《三國誌注》﹞。《三國誌。管輅傳》﹕輅謂其弟曰「但恐至泰山治鬼﹐不得治生人。」劉楨《贈五官中郎將》詩云「常恐遊岱宗﹐不復見故人。」應璩《百一》詩云「年命在桑楡﹐東嶽與我期。」裴松之注《三國》引《列異傳》﹕蔣濟子旣死﹐夢於其母曰「兒今爲泰山伍伯﹐甚苦。有謳士孫阿將死﹐爲泰山令﹐乞豫屬之。」母以告濟﹐濟往托焉。未幾阿果死。月餘﹐濟夢兒來言「阿爲令﹐使兒得轉錄事矣。」《博物志》﹕泰山﹐天帝孫也﹐主召人魂﹐東方萬物始﹐故知人生命。古樂府﹕齊度遊四方﹐各系泰山錄。人間樂未央﹐忽然歸東嶽。是泰山治鬼之說﹐漢﹑魏間已盛行。此又駱文所本﹐而放翁未引之﹐何也﹖﹝顧寧人云﹕哀﹑平之際﹐讖緯書出﹐有《遁甲開山圖》泰山在左﹐元父在右﹐元父知生﹐梁父知死云云。謂泰山治鬼之說﹐蓋起於西漢末。﹞又王僧孺致何炯書﹐亦有「還魂斗極﹐追气泰山」之語。《南史。沈攸之傳》﹕沈僧昭少事天師﹐能記人吉凶﹐自云爲泰山錄事﹐幽司中有所收錄﹐必僧昭署名。《北史。段暉傳》﹕有童子與暉同學二年﹐將去﹐謂暉曰「吾泰山府君子﹐奉敕遊學﹐今將歸。」言終﹐騰虛而去。此又皆唐以前泰山故事也。宋《稗記》﹕崔公誼補莫州任丘簿﹐會地震﹐公誼任滿﹐已挈家南行﹐夜宿﹐忽有人叩戶云「崔主簿系合地動壓殺人﹐已收魂到岱﹐到家宜速。」崔自度必死﹐乃送其孥歸壽陽﹐明日遂卒。《夷堅志》﹕孫默﹑石倪﹑徐楷相繼爲泰山府君。又呂辧老得一印﹐文曰「泰山府君之印」。王太守借觀之﹐未幾﹐王死。王素有善政﹐人以爲必主岱嶽也。張廿三旣死﹐子幼﹐贅婿陳主其家事﹐而斃其子。已而張同一黃衣者向陳索命﹐顧黃衣者使執之。黃衣曰「須先於泰山府君處下狀。」藤迪功妻趙氏殺其妾陳馨奴﹐未幾趙死而失其首。方捕治﹐而陳現形﹐提其頭出示人曰「我已訴嶽帝﹐得報此仇﹐恐牽連無辜﹐故來明此事。」然則泰山治鬼﹐世果有其事也。

○城陽王﹑秣陵尉顧寧人謂﹕六朝以前多祀城陽景王劉章﹐及蔣子文之祀最盛。按《後漢書》﹕樊崇起兵﹐軍中有巫鼓舞祠城陽景王。巫言景王大怒﹐曰「當作縣官﹐何故作賊﹗」笑巫者輒病﹐於是乃立劉盆子爲帝。又《魏書》城陽景王卽漢朱虛侯章﹐以其有功於漢﹐故其國爲立祠。靑州諸郡轉相仿效﹐濟南尢盛﹐或假二千石輿服導從﹐作倡樂。曹操爲濟南相﹐始禁之。是城陽之祀於北方顯赫可知。《通鑑集覽》﹕蔣子文﹐漢秣陵尉﹐逐賊至鐘山﹐傷額而死。吳先主時﹐其故吏遇之於途。子文曰「我當爲此土地神。」又附巫語﹕「當大啟孫氏。」吳主乃爲立廟﹐封中都侯。《晉書。載記》﹕苻堅入寇﹐會稽王道子以威儀求助於鐘山蔣侯﹐封以相國之號。《南史》﹕宋太子劭之逆﹐南譙王義宣起兵﹐至新亭﹐劭以輦迎蔣侯於宮內﹐拜大司馬﹐封鐘山郡王﹐使南平王鑠造策文。又《宋書。禮志》﹕明帝加蔣侯爵位至相國大都督中外諸軍事。《齊書》﹕東昏侯信蔣侯神﹐迎入宮﹐晝夜祈禱。左右朱光尙云見神動輒啟﹐並云降福治安之平﹐遂加位相國。後又號爲靈帝﹐車服羽儀﹐一如王者﹐設鎧馬甲仗千人﹐皆張弓拔白﹐出東掖門﹐云「蔣侯出蕩」。《梁書。曹景宗傳》﹕武帝因祈雨不應﹐欲焚蔣帝廟﹐俄而雨注﹐帝遂到廟修謁。《陳書》﹕武帝卽位﹐幸鐘山祀蔣帝廟。又永定三年﹐久不雨﹐帝幸鐘山祭蔣帝廟﹐是日遂雨。引蔣廟之顯赫於鐘山者也。《南史》﹕梁武起兵圍郢城時﹐城中張元嗣等迎蔣侯於州廳祈福﹐鈴鐸晝夜不絕﹐使導從告陴巡行。魏軍圍鐘離﹐城中乞蔣帝扶助﹐神報許。旣而無雨﹐水頓長﹐遂挫敵。後見廟中人馬腳盡濕。此蔣廟之徧於州郡者也。後魏任城王爲揚州刺史﹐毀蔣子文之廟﹐可見揚州亦有此廟。寧人所謂六朝以來多祀此二神﹐信不妄也。然六朝時尙有伍子胥﹑項羽二神﹐亦香火最盛。項羽神之祀﹐寧人已敍及﹐亦尙未備﹐今更廣錄﹐並伍子胥之祀亦著於後。﹝按蔣廟﹐明初雞鳴山十廟中尙存其一﹐永樂七年正月又進封爲忠烈武順昭靈嘉佑王﹐然民間已無祀之者。城陽景王﹐則並無有能知其姓名者矣。﹞

○伍子胥神《史記》伍子胥死﹐吳人憐之﹐爲立祠於江上﹐命曰胥山。此子胥之祀之始也。王充《論衡》﹕吳王殺子胥﹐煮之於鑊﹐乃以鴟夷橐投之江。子胥恚恨﹐驅水爲濤以溺人﹐故會稽﹑丹徒﹑大江﹑錢塘﹑浙江皆立其祠。《後漢書》﹕張禹爲揚州刺史﹐當過江行部﹐吏白江有伍子胥神﹐當祀之。此兩漢之祀伍廟也。《吳志》﹕孫侮慢明神﹐遂燒大橋頭伍子胥廟。燒廟而世俗謂之慢神﹐則其時廟祀之顯赫可知。《隋書》﹕髙勱爲楚州刺史﹐城北有伍子胥廟﹐其俗敬神﹐祈者必以牛酒﹐至破產業。勱乃嚴爲禁止。則六朝以後﹐伍廟顯赫又可知。《唐書》﹕狄仁傑使江南﹐毀淫祠千七百所﹐惟夏禹﹑吳泰伯﹑季札﹑伍員四祠不廢。今按六朝以前所祀之神俱已湮沒﹐而子胥廟﹐唐以後尙多崇祀﹐豈以梁公所未毀﹐遂得畱耶﹖抑神之靈尙不泯耶﹖《北夢瑣言》﹕閩王審知患海中石磅爲舟楫害﹐夢吳安王﹝卽子胥﹞許爲開導﹐乃遣劉山甫祭奠﹐甫畢﹐忽風雷勃興﹐海中有黃物長千百丈﹐奮躍攻擊﹐三日旣霽﹐則石港已通暢﹐乃名之曰甘棠港。《宋史》﹕馬亮知杭州﹐會江濤大溢﹐亮禱伍員祠﹐明日潮卻﹐出橫沙數里。是伍相之神﹐久而益顯也。《元史》大徳三年﹐又加封忠孝威惠顯聖王。

○項羽神顧寧人《日知錄》謂﹐六朝時吳興項羽神最爲顯赫﹐而引《宋書。孔季恭傳》﹕先是吳興頻喪太守﹐云項羽神爲卞山王﹐居郡廳事﹐二千石至﹐常避之。又《南齊書。李安民傳》﹕太守到郡﹐必祀以軛下牛﹐安民奉佛法﹐不與神牛﹐著屐上廳事﹐又於廳事上設八關齋。俄而牛死﹐安民亦卒云云。以爲當時憤王之威靈如此。然不止此二事也。《南史。蕭思話傳》﹕吳興卞山有項羽廟﹐土人名爲憤王宮﹐相承云羽多居郡廳事﹐遂於廳事安牀幕爲神座﹐前後二千石皆於廳拜﹐祠以軛下牛﹐而避居他室。及蕭惠明蒞任﹐曰「孔季恭嘗爲此郡﹐而未聞有災。」遂設筵榻接賓。數日﹐見一人長丈餘﹐張弓挾矢相向﹐旣而不見﹐因發背﹐旬日而卒。蕭惠休從吳興太守徵爲僕射﹐人謂惠休事項羽神甚謹﹐故得美遷。蕭猷爲吳興太守﹐與項羽神交歡﹐恆飲至一斛﹐神亦有酒色。有禱必驗。後爲益州刺史﹐值齊狗兒亂﹐來發城﹐猷乃遙祝請救。有田夫道逢數百騎至﹐問爲誰﹐曰「吳興楚王來救。」是日遂破賊。合此數事觀之﹐憤王之盛行於六朝﹐益可信矣。惟蕭琛至郡著屐告廳事﹐聞室中有叱吒聲﹐琛厲色曰「生不能與漢祖爭中原﹐死據此廳﹐何也﹖」因遷之於廟﹐後竟無他。則神亦有時因人而屈。然陳武帝永定二年﹐至遣中書舍人韋鼎冊之爲帝﹐其顯赫可想也。按張《耳目記》﹕垂拱四年﹐安撫大使狄仁傑檄告楚霸王項君將校等﹐略曰「鴻名不可以繆假﹐神器不可以力爭云云﹐檄到如律令。」遂除項羽廟及余神並盡﹐惟會稽禹廟在焉。亦見沈ㄈ《諧史》。又《封氏聞見記》亦謂狄公檄書責其喪失八千子弟﹐而妄受牲牢之薦。然則項羽神唐初猶盛﹐其以狄梁公檄除之後﹐遂漸衰替耶﹖然《梁溪漫志》和州烏江縣英惠廟卽項羽神﹐靈響昭著。紹興辛巳﹐敵犯淮南﹐過廟入禱﹐擲交數十﹐皆不吉﹐欲火焚其廟。俄有大虺見於神座﹐敵駭而出﹐移屯東去。郡上其事於朝﹐詔封爲靈王﹐邦人益嚴事之。則宋南渡時亦尙著靈異也。○衡嶽借兵《癸辛雜識》有「衡嶽借兵」一條。衡嶽之廟﹐四門皆有侍郎神﹐惟北門主兵﹐朝廷每有兵事﹐則前期差官致祭。然其門亦不敢全開﹐以尺寸計兵數。或云其主司乃張子亮也。張爲湘南運判﹐死於官。丁卯﹑戊辰間﹐南北交兵﹐朝廷降香﹐神許啟門三寸。臬使遂全門大啟﹐旋以捷告﹐而廟旁數里居民皆被風災。最後有聲若雷﹐居民喜曰「神歸矣﹗」果遂帖息。沈作《寓簡》亦云﹕衡山南嶽廟﹐國家每大出兵﹐則遣使祭告﹐用武士百人移鐵礎﹐視出兵之數。凡出兵幾萬﹐則啟門若干尺寸﹐法甚嚴﹐不得少差。事畢﹐又遣使告謝﹐舉鐵礎塞門如故。自廟焚之後﹐礎亦莫知所在矣。

○關壯繆鬼神之享血食﹐其盛衰久暫﹐亦若有運數而不可意料者。凡人之歿而爲神﹐大槪初歿之數百年則靈著顯赫﹐久則浙替。獨關壯繆在三國﹑六朝﹑唐﹑宋皆未有祀。考之史誌﹐宋徽宗始封爲忠惠公﹐大觀二年加封武安王﹐髙宗建炎二年加壯繆武安王﹐孝宗淳熙十四年加英濟王﹐祭於荊門當陽縣之廟。﹝《獨醒志》﹕李若水初爲大名府元城尉﹐有村民持一書來﹐云「夢金甲神人告我﹐到關大王廟側﹐遇鐵冠道士﹐以其書下李縣尉。」《夷堅志》﹕明椿都統自立生祠於關王廟側。是宋時關王廟亦已多。﹞元文宗天歷元年加封顯靈威勇武安英濟王。﹝《元史》﹕世祖尊崇佛教﹐用漢關壯繆爲監壇。﹞明洪武中復侯原封﹐萬曆二十二年因道士張通玄之請﹐進爵爲帝﹐廟曰英烈。四十二年又封三界伏魔大帝﹑神威遠鎭天尊﹑關聖帝君﹐又封夫人爲九靈懿徳武肅英皇后﹐子平爲竭忠王﹐興爲顯忠王﹐周倉爲威靈惠勇公﹐賜以左丞相一員爲宋陸秀夫﹐右丞相一員爲張世傑﹐其道壇之三界馘魔元帥﹐則以宋嶽飛代。其佛寺伽藍﹐則以唐尉遲恭代。劉若愚《蕪史》云﹕太監林朝所請也。繼又崇爲武廟﹐與孔廟並祀。本朝順治九年﹐加封忠義神武關聖大帝。今且南極嶺表﹐北極塞垣﹐凡兒童婦女﹐無有不震其威靈者﹐香火之盛﹐將與天地同不朽。何其寂寥於前﹐而顯爍於後﹐豈鬼神之衰旺亦有數耶﹖﹝《夷堅志》涪江張桓侯廟﹐紹興初﹐張魏公宣撫蜀中﹐有死卒更生﹐傳神語﹐欲助順。未幾金婁室兀術連犯漢中﹐皆敗去。魏公承制追封忠顯王。則張桓侯之王封亦自宋始。﹞

又按宋牧仲《筠廓偶筆》載馮景所記解州斷碑一事﹐謂壯繆生辰﹐世皆以爲五月十三日﹐不知乃其子平生日也。康熙十七年﹐解州常平村人於昌者﹐讀書塔廟﹐廟壯繆故居也。晝夢壯繆授以「易碑」二字﹐驚悟。適見浚井者得巨碑數段﹐昌合而讀之﹐乃記壯繆之祖考諱字生卒。遂奔告州守王朱旦﹐朱旦因據碑作記。侯祖石磐公﹐諱審﹐字問之﹐和帝永光二年庚寅生﹐居解州常平村寶池裏﹐卒於桓帝永壽三年丁酉﹐享年六十八。子諱毅﹐字道遠﹐桓帝三年庚子六月二十四日生侯。侯長娶胡氏﹐靈帝光和元年戊午月十三日生子平云云。然則侯之生以六月二十四日也。亦見吳靑壇《讀書質疑》。按東漢人尙無別號﹐今旣名審字問之﹐則石磐乃別號﹐一可疑也。名審則字問之﹐名毅則字道遠﹐皆取《論語》《中庸》之文。其時《中庸》雜在《禮記》中﹐何以兩代名字恰用《中庸》《論語》二書﹖二可疑也。壯繆尙有子曰興﹐碑旣載其兄﹐何不載其弟﹖三可疑也。壯繆沒後﹐子孫在蜀﹐解州故鄕尙屬魏﹑晉﹐此碑何時何人所立﹐並不附見。四可疑也。馮景所記﹐其信然耶否耶﹖姑存之以備一說。

○漢壽亭侯關壯繆斬顏良﹐曹操表爲漢壽亭侯﹐見《三國誌》。先主卽位時﹐勸進表列名漢壽亭侯關羽﹑新亭侯張飛﹐更可證也。《宋書》﹕王鎭惡以平劉毅功封漢壽縣子﹐沈林子亦封漢壽人縣伯。《南史》﹕蔡道恭梁瑚監中封漢壽縣伯﹐又劉悛以漢壽邵榮興六世同居﹐特表其門。是漢壽本地名﹐後人誤以漢字屬上﹐但稱壽亭﹐是以洪容齋《隨筆》力辧其非。王敬哉《冬夜箋記》亦謂漢壽二字不宜拆用。吳靑壇《讀書質疑》並稱漢壽縣在犍爲﹐史稱費被害於漢壽是也。然靑壇亦未詳考。按漢壽縣本有二﹐費被害之地在蜀中﹐郭璞《爾雅注》云﹕有水從漢中沔陽縣南流﹐至梓潼﹑漢壽﹐此本廣漢葭萌縣﹐建安二十五年蜀先主攺名漢壽者﹝今爲四川保寧府廣元縣﹞。曹操表封關公﹐則在建安五年﹐固無由預立此名。《續漢郡國志》﹕曹操表封關公﹐則在建安五年﹐固無由預立此名。關公所封﹐蓋卽此地。《三國。吳志》有潘﹐武陵漢壽人。《晉書》有潘京﹐亦武陵漢壽人。是武陵之有漢壽明甚。而熊方《後漢書年表》異姓侯內有壽亭侯關羽﹐其下格注云武陵。此龍關公所封漢壽在武陵之明證也。﹝壽亭上少一漢字﹐蓋傳寫脫誤。﹞惟劉禹錫有《漢壽亭春望》詩﹐自注在荊州刺史治。《名勝志》亦云荊州有漢壽城﹐是曹操表封關羽處。則似荊州又有一漢壽。按漢末武陵郡亦荊州所屬﹐然刺史治所則不在此。此蓋後人因關公曾鎭荊州﹐而建城築亭以志遺迹耳。至世之稱壽亭﹐則已非一日。《大明會典》亦止稱壽亭侯﹝明初﹐雞鳴山建廟﹐只稱壽亭侯。嘉靖十年﹐太常禦黃芳奏攺稱漢前將軍漢壽亭侯。﹞宋牧仲《筠廓偶筆》記大內有壽亭侯印﹐九紐連環四﹐翡翠爛然﹐傍有痕﹐似嵌寶石取去者。牧仲之父文康公嘗印取一紙云。又許觀《東齋記事》﹕紹興中﹐洞庭漁人獲一印﹐方僅二寸﹐制甚古﹐紐有連環四﹐兩兩相貫﹐上有一大環總之。漁者以爲金﹐競而訟於官。辧其文﹐乃「壽亭侯印」四字﹐遂畱長沙官庫。庫吏見印上有光怪﹐白於官﹐乃送荊門玉泉寺關壯繆祠。淳熙四年﹐玉泉祠僧眞慈將獻之東宮﹐忽光焰四起。眾皆驚﹐遂不復獻云﹝亦見司馬知白所作《關侯印記》﹞。按紹興時所獲古印已但稱壽亭侯﹐則知世俗之訛公本號已久矣。乃本號已訛﹐而神靈猶式憑之﹐展轉示異﹐一若不妨委曲遷就而終不能忘情於此者﹐何也﹖﹝按《後漢書》異姓侯有壽亭侯關羽﹐似關公初封卽曰壽亭侯。然《蜀志》明言曹操表封羽爲漢壽亭侯﹐後漢表蓋傳寫脫誤。﹞

○天妃江漢間操舟者﹐率奉天妃﹐而海上尢甚。張燮《東西洋考》云﹕天妃﹐莆之湄洲嶼人。五代時﹐閩都巡檢林願之第六女。生於晉天福八年﹐宋雍熙四年二月二十九日化去。後嘗衣朱衣往來海上﹐里人虔祀之。宣和癸卯﹐給事中路允迪使髙麗﹐中流遇風﹐他舟皆溺﹐神獨集路舟﹐得免。還奏﹐特賜廟號曰順濟。紹興乙卯﹐海寇至﹐神駕風一掃而遁。封昭應崇福。乾道己丑加封善利。淳熙間加封靈惠。慶元﹑開禧﹑景定間累封助順﹑顯衛﹑英烈﹑協正﹑集慶等號。又《夷堅志》興化軍海口林夫人廟﹐靈異甚著﹐今進爲妃云。則在宋時已封爲妃也。《元史。祭祀志》﹕南海女神靈惠夫人﹐至元中以護海運有奇應﹐加封天妃﹐神號積至十字﹐廟曰靈慈。祝文云﹕年月日﹐皇帝遣某官致祭於護國庇民廣濟福惠明著天妃。又《續通考》云﹕至元十五年﹐封泉州神女護國明著靈惠協正善慶顯濟天妃。二十五年﹐加封廣佑明著天妃。《七修類稿》亦謂﹕至元中顯靈於海﹐有海運萬戶馬合法忽魯循等奏立廟﹐號天妃﹐順帝又加輔國護聖庇民廣濟福惠明著天妃。是天妃之名自有元始。何喬運《閩書》載妃生卒與張燮同﹐又謂生時卽能乘席渡海﹐人呼爲龍女。升化後﹐名其墩曰聖墩﹐立祠祀之。洪武五年﹐又以護海運有功封孝順純正孚濟感應聖妃。則又有聖妃之稱。《七修類稿》則云封昭應徳正靈應孚濟聖妃。《通考》﹕永樂中建天妃廟﹐賜名宏仁普濟天妃﹐宮有禦制碑﹐正月十五﹑三月二十三日遣太常寺致祭。故今江湖間俱稱天妃。天津之廟並稱天后宮﹐相傳大海中當風浪危急時﹐號呼求救﹐往往有紅燈或神鳥來﹐輒得免﹐皆妃之靈也。竅意神之功效如此﹐豈林氏一女子所能﹖蓋水爲陰類﹐其象維女﹐地媼配天﹐則曰後﹐水陰次之﹐則曰妃﹐天妃之名﹐卽謂水神之本號可﹐林氏女之說不必泥也。張學禮《使琉球記》又云﹕天妃姓蔡﹐閩海中梅花所人﹐爲父投海身死﹐後封天妃﹐則又與張燮﹑何喬遠所記不同矣。

成化間﹐給事中陳詢奉命往日本。至大洋﹐風雨作﹐將覆舟﹐有二紅燈自天而下﹐遂得泊於島。若有人告曰「吾輩爲天妃所遣也。」又嘉靖中﹐給事中陳侃奉使封琉球﹐遇風將覆﹐舉舡大呼「天妃」﹐亦見火光燭船﹐船卽少寧。明日有粉蝶飛繞舟不去﹐黃雀立柁樓食米﹐頃刻風起﹐舟行如飛﹐曉至閩﹐午入浙之定海﹝俱見《七修類稿》﹞。吾鄕陸廣霖進士云﹕臺灣往來神迹尢著﹐土人呼神爲媽祖。尙遇風浪危急﹐呼媽祖﹐則神披髮而來﹐其效立應。若呼天妃﹐則神必冠帔而至﹐恐稽時刻。媽祖云者﹐蓋閩人在母家之稱也。

○金龍大王江淮一帶至潞河﹐無不有金龍大王廟。按《湧幢小品》﹕神姓謝﹐名緒﹐南宋人﹐元兵方盛﹐神以戚畹﹐憤不樂仕﹐隱金龍山﹐築望云亭自娛。元兵入臨安﹐赴江死﹐屍僵不壞。鄕人瘞之祖廟側。明祖兵起﹐神示夢當佑助。會傅友徳與元左丞李二戰呂梁洪﹐士卒見空十有披甲者來助戰﹐元遂大潰。永樂中﹐鑿會通渠﹐舟楫過河﹐禱無不應﹐於是建祠洪上。隆慶間﹐潘季馴督漕河﹐河塞不流﹐爲文責神。有書吏過洪﹐遇鬼伯﹐擒以見神。神詰之曰「若官人何得無禮﹐河流塞﹐亦天數也。爲我傳語司空﹐吾已得請﹐河將以某日通矣。」已而果驗。於是季馴事之甚謹。施愚山《齋雜記》亦載之。然則神之祀始於永樂中﹐而隆慶以後乃益盛歟﹖﹝本朝順治二年十二月﹐封黃河神爲顯通濟金龍四大王之神﹐運河神爲延休顯應分水龍王之神﹞。

○祠山神俗祀祠山神﹐稱爲祠山張大帝。王州《宛委余編》引《酉陽雜俎》﹕天帝劉翁者惡張翁﹐欲殺之﹐張翁具酒醉劉翁﹐而乘龍上天代其位﹝亦見《諾臯記》﹞﹔及《殷蕓小說》﹕周興死﹐天帝召興升殿﹐興私問左右曰「是古張天帝耶﹖」答曰「古天帝已仙去﹐此是曹明帝耳」云云﹐以爲張大帝之證。此特因一張字偶合﹐故引之以實其說﹐殊不知《酉陽雜俎》及《殷蕓小說》固荒幻不經﹐卽其所謂張天帝者﹐亦指昊天上帝言之﹐而於祠山無涉也。世俗荒怪之說﹐固無足深考﹐然其訛謬相仍﹐亦必有所由始。按程《三柳軒雜識》﹕廣徳祠山神姓張﹐避食﹐而引《祠山事要》云﹕王始自長興縣疏聖瀆﹐欲通津文徳﹐化身爲﹐縱使陰兵﹐爲夫人李氏所覘﹐其工遂輟﹐是以祀之避。宋稗所載更詳﹐謂其神姓張名勃﹐烏程縣人﹐役陰兵導河﹐欲通廣徳﹐自長興縣疏鑿聖瀆。先與夫人約﹕每餉至﹐鳴鼓三聲﹐王卽自至﹐不令夫人見之。後夫人遺餐於鼓﹐鴉啄鼓鳴﹐王以爲餉至﹐至則無有。已而夫人至﹐鳴鼓﹐王反不至。夫人遂親至河所﹐見王爲大豕﹐驅陰兵開浚。王見夫人自慚﹐工遂輟﹐而逃於縣西五里橫山之頂。居人思之﹐爲立廟。夫人亦至縣東二里﹐而化爲石人﹐亦立廟。歷漢﹑唐以來﹐廟祀不廢云。詹仁澤曾樵又編輯廣徳橫山神張王事迹﹐名《祠山家世編年》一卷﹐大略相同。《癸辛雜識》﹕廣植守廣徳日﹐郡中祠山有埋藏會﹐植不信﹐用郡印印之其封。明日發視﹐無有焉。此祠山神之見於小說者也。《文獻通考》﹕祠山神在廣徳﹐土人多以耕牛爲獻。南唐時聽民租賃﹐每一牛出絹一匹﹐供本廟之費。其後絹悉入官。景徳二年﹐知軍崔憲請量給絹以葺廟宇﹐上曰「此載在祀典﹐應官爲修葺。」《宋史。範師道傳》﹕廣徳縣有張王廟﹐民歲祀神﹐殺牛數千。師道至﹐禁絕之。《黃震傳》﹕通判廣徳軍﹐舊有祠山廟﹐民禱祈者歲數十萬﹐其牲皆用牛﹐並有自嬰桎梏考掠以邀福者﹐震皆杖禁之。《明史。周瑛傳》﹕瑛守廣徳﹐禁祀祠山。﹝閔文振《仰山脞錄》謂﹕瑛著《祠山辧》以息好鬼之俗。﹞此祠山神之見於史誌者也。合而觀之﹐則祠山神之祀本起於廣徳﹐其所謂化豬通津﹐蓋本《淮南子》禹化爲熊通に轅之路﹐塗山氏見之﹐慚而化爲石之事﹐移以附會於祠山。然俗所傳祠山張大帝實本此﹐而非如州所云也。且祠山張大帝之稱﹐乃近代流俗所傳﹐而宋以來尙稱張王﹐並未加以帝號。《夷堅志》﹕華亭胡家供事廣徳張王甚虔﹐其子婦慘妒﹐杖妾甚酷﹐妾潛縊﹐將死﹐夢有神撼之起﹐乃得解而救之﹐蓋蒙神佑云。又毗陵胡容少年﹐過廣徳﹐謁張王廟求夢。夜夢入大殿宇﹐叩一吏﹐問以窮通。吏曰「可至通直。」胡意殊不滿﹐已而竟以通直致仕。陸放翁有《張王行廟》詩。髙翥《菊澗小集》亦有詩﹐爲輦下酒行多祭二郎神及祠山神而作者﹐詩云「簫鼓喧天鬧酒行﹐二郎賽罷賽張王。愚民可煞多忘本﹐香火何曾到杜康。」元泰定帝加封曰普濟﹔而王號如故﹐《明史。禮志》﹕祠山廣惠張王勃以二月十八日祭。則所謂張大帝者﹐本流俗所稱之帝﹐而擬之昊天上帝乎﹖州所云﹐殊爲失考。余自黔歸﹐江行以風水爲命﹐舟人爲余歷數每日風報﹐多驗。其中有所謂「祠山報」者﹐云﹕帝以二月八日下地﹐爲三女營嫁﹐一嫁風﹐一嫁雪﹐一嫁雨﹐待食凍狗肉始上天﹐蓋謂二月八日以後必多風雨雪﹐直至戍日乃止。驗之果然。然則俚俗誕妄之說﹐固不足信﹐而以之候晴雨﹑驗災﹐則有不爽者。明祖雞鳴山十廟﹐獨不廢此祀﹐其亦有所驗歟﹖○文昌神今世文昌祠所祀梓潼帝君﹐王州《宛委余編》謂卽陷河神張惡子﹐而引其所著《化書》謂﹕本黃帝子﹐名揮﹐始造弦張羅网﹐因以張爲氏。周時爲山陰張氏子﹐以醫術事周公﹐卒托生於張無忌妻黃氏爲遺腹子﹐《詩》所稱「張仲孝友」者也。以直諫爲幽王所鴆﹐魂遊雪山﹐治蜀有功。五丁拔山﹐蛇壓死﹐蛇卽其所化也。尋爲漢帝子﹐曰趙王如意﹐爲呂后所殺。魂散無歸﹐孝宣世至邛池。其令曰呂牟﹐卽呂后之後身也。母戚夫人亦生於戚﹐嫁張翁﹐老無子﹐相與瀝血石臼中﹐祝曰「我無子﹐倘得一動物﹐亦遺體也。」自是感生爲蛇。呂令有馬﹐乃呂產後身﹐蛇輒食之。呂令怒﹐系張夫婦將殺之﹐蛇遂揚海水作雨﹐灌城邑皆陷﹐今所謂陷河也。以所殺多﹐譴爲池龍﹐受熱沙小虫之苦。遇文殊﹐皈誠脫罪﹐復生於趙國張禹家﹐名勛﹐爲淸河令。卒﹐又生爲張孝仲﹐時順帝之永和間也。西晉末﹐復生於越雋張氏﹐年七十三入石穴﹐悟道而化。攺形入咸陽﹐見姚萇。後萇入蜀﹐至梓潼嶺﹐神謂之曰「君還秦﹐秦無主﹐其在君乎﹖」請其氏﹐曰「張惡子也。」後萇卽其地立張相公廟。唐僖宗幸蜀﹐神又出迎﹐帝解佩賜之﹐還日賜遺無算。王中令鐸有詩云「夜雨龍拋三尺匣﹐春云鳳入九重城」云云。按陷河事亦見《王氏見聞》及《窮神祕苑》《太平廣記》諸書﹐所載略同。《北夢瑣言》亦謂﹕梓潼張亞子﹐乃五丁拔蛇之所也。或又云﹕雋州張生所養蛇﹐托生爲僞蜀王建太子元膺﹐有蛇眼﹐竟以作逆誅。誅之夕﹐梓潼廟祝亟爲亞子所責﹐言「我在川﹐今始歸﹐何以致廟宇荒穢若此﹗」據此﹐則所謂張惡子者﹐乃流轉於人與蛇間一變幻不經之物耳﹐不知與「文昌」二字何與﹖又《續通考》云﹕劍州梓潼神張亞子﹐仕晉戰歿﹐人爲立廟。唐玄宗西狩﹐追封左丞。僖宗入蜀﹐封順濟王。咸平中﹐王均爲亂﹐官軍進討。忽有人登梯指賊大呼曰「梓潼神遣我來﹐九月二十日城陷﹐爾等悉當夷滅﹗」及期果克城。招安使雷有終以聞﹐攺封英顯王號。此見於祀典者﹐然亦與「文昌」二字無涉也。《明史。禮志》﹕弘治中﹐尙書周洪謨等議祀典云「梓潼帝君者﹐記云神姓張名惡子﹐居蜀七曲山﹐仕晉戰歿﹐人爲立廟﹐唐﹑宋屢封至英顯王。道家謂帝命梓潼掌文昌府事及人間祿籍﹐故元加號爲帝君﹐而天下學校亦有祠祀者。景泰中﹐因京師舊廟辟而新之﹐歲以二月三日生辰遣祭。夫梓潼顯靈於蜀﹐廟食其地爲宜﹐文昌六星與之無涉﹐宜敕罷。」又《續通考》﹕嘉靖中﹐倪文毅請正祀典疏﹐亦本周洪謨之說﹐謂﹕「梓潼神﹐景泰五年始敕賜文昌宮﹐今宜祀於蜀﹐不宜立廟京師。至文昌星與梓潼無干﹐乃合而爲一﹐誠出附會﹐所有前項祀典﹐伏乞罷免。」則亦謂梓潼之與文昌了不相涉也。然世以梓潼爲文昌﹐則由來已久。按葉石林《崖下放言》記蜀有二舉人﹐行至劍門張惡子廟﹐夜宿﹐各夢諸神預作《來歲狀元賦》﹐甚靈異。髙文虎《蓼花洲閒錄》亦載此事。然則張惡子之顯靈於科目﹐蓋自宋始﹐亦自宋之蜀地始。《朱子語類》所謂梓潼與灌口二郎兩个神﹐幾乎割據了兩川也。世人因其於科目事有靈異﹐無時遂以文昌帝君封之﹐前明又以文昌額其宮﹐而張惡子之爲文昌帝君遂至今矣。明都《三餘贅筆》則謂﹕梓潼乃四川地﹐四川上直參宿﹐參有忠良孝謹之象﹐其山水深厚﹐爲神明所宅。或又謂斗魁爲文昌六府﹐主賞功進爵﹐故科名之士多事之。此二說理𨿽較長﹐然皆從文昌二字立說﹐而於張惡子所以稱文昌﹐則毫無干涉也。﹝《蜀志。秦宓傳》﹕蜀有汶阜之山﹐江出其腹。帝以會昌神以建福。《河圖括地象》曰﹕岷山之地﹐上爲井絡﹐帝以會昌神以建福。都之說蓋本此。﹞

○灌口神《夷堅志》﹕永康軍崇徳廟﹐乃灌口神祠﹐爵封王﹐置監廟官。蜀人事之甚謹。每時節獻享及因事有祈者﹐必宰羊﹐一歲至四萬口。一羊過城﹐納稅錢五百﹐歲終可得錢二萬千﹐爲公家無窮利。當神之生日﹐郡人醵迎盡敬﹐官僚亦無不瞻謁者。按《獨醒志》﹕灌口二郎神﹐乃祠李冰父子也。冰﹐秦時守其地﹐有龍爲孽﹐冰鎖之於離堆之下。故蜀人徳之﹐每歲用羊至四萬餘。凡買羊以祭﹐偶產羔者﹐亦不敢畱。永康籍羊稅以充郡計。江鄕人今亦祠之﹐每祭但一羊﹐不設他物﹐蓋有自也。至順元年﹐封李冰爲聖徳廣裕英惠王﹐其子二郎神爲英烈昭惠靈顯仁王。見《元史》本紀。

○張仙世所稱張仙像﹐張弓挾彈﹐似貴遊公子﹐或曰卽張星之神也。陸文裕《金臺紀聞》云﹕後蜀主孟昶挾彈圖﹐花蕊夫人攜入宋宮﹐念其故主﹐嘗懸於壁。一日﹐太祖詰之﹐詭曰「此蜀中張仙神也﹐祀之能令人有子。」於是傳之人間﹐遂爲祈子之祀云。郎瑛《七修類稿》亦載此說。又王州《勘書圖跋》﹕宋初降王﹐惟孟昶具天人相﹐見於花蕊夫人所供。其童子爲元哲﹐武士爲趙廷隱。當時進禦者以勝國故﹐不敢具其實﹐乃目爲文皇耳。據此﹐則此像又有托之爲唐太宗者。余謂此二說皆未必然。昶之入汴也﹐宋祖親見之﹐花蕊果攜其像﹐宋祖豈不能識別﹐而敢以詭辭對﹖至托爲唐文皇﹐則更無謂﹐按髙靑邱有《謝海雪道人贈張仙像》詩云「余未有子﹐海雪以此像見贈﹐蓋蘇老泉嘗禱之而得二子者﹐因賦詩以謝云。道人念我書無傳﹐畫圖捲贈成都仙。云昔蘇夫子﹐建之玉局禱甚虔﹐乃生五色兩鳳﹐和鳴上下相聯翩。」然則此像本起於蜀中﹐閨閣祈子﹐久已成俗﹐是以花蕊攜以入宮﹐後人以其來自蜀道﹐轉疑爲孟昶像耳。按《蘇老泉集》有《張仙贊》﹐謂張名遠霄﹐眉山人﹐五代時遊靑城山成道。陸放翁《答宇文使君問張仙事》詩自注云「張四郎常挾彈﹐視人家有災者﹐輒以鐵丸擊散之。」又《贈宋道人》詩云「我來欲訪挾彈仙﹐嗟哉一失五百年。」《續通考》云﹕張遠霄一日見老人持竹弓一﹑鐵彈三來質錢三百千﹐張無靳色。老人曰「吾彈能辟疫﹐當寶用之。」後老人再來﹐遂授以度世法。熟視其目有兩瞳子。越數十年﹐遠霄往白鶴山﹐遇石像﹐名四目老翁﹐乃大悟﹐卽前老人也。眉山有遠霄宅故址。李石詩云「野艸閒花不計年﹐亭亭雙檜欲參天。讀書卻得騎驢老﹐買藥來尋跨鶴仙。」是蜀中本有是仙﹐今所畫張弓挾彈﹐乃正其生平事實﹐特未知何以爲祈子之祀。胡應麟又謂﹕古來本有此張弓挾彈圖﹐後人因此附會以張弓爲張﹐挾彈爲誕﹐遂流傳爲祈子之祀。此亦不加深考而爲是臆說也。﹝按古者男子生懸弧矢﹐又祀髙之禮﹐於所禦者帶以弓蜀﹐授以弓矢。此本是祈子之事﹐後人或緣此寫爲圖﹐以爲祈子之神像﹐遂輾轉附會﹐而實以姓名耳。﹞

○鐘馗顧寧人謂﹕世所傳鐘馗﹐乃終葵之訛﹐其說本於楊用修﹑郎仁寶二人。仁寶《七修類稿》云﹕《宣和畫譜。釋道門》載六朝古碣得於墟墓間者﹐上有鐘馗二字﹐則非唐人可知。《北史》﹕魏堯暄本名鐘葵﹐字辟邪。意葵字傳訛﹐而捉鬼之說起於此也。用修《丹鉛雜錄》云﹕唐人戲作《鐘馗傳》﹐虛構其事如毛穎﹑陶泓之類也。蓋因堯鐘葵字辟邪﹐遂附會畫鐘葵於門﹐以爲辟邪之具。又宗懿妹名鐘葵﹐後世因又有鐘馗嫁妹圖﹐但葵﹑馗二字異耳。﹝此事見沈括《筆談》。皇中﹐金陵發一冢﹐有石志﹐乃宗愨母鄭夫人﹐宗愨有妹名鐘馗。﹞《周禮。考工記》大圭「終葵首」注﹕齊人謂椎曰終葵﹐圭首六寸爲椎﹐以下殺。《說文》﹕大圭長三尺﹐杼上終葵首﹐謂爲椎於杼上﹐明無所屈也。《禮記。玉藻》「天子」注亦同云云。是用修之說﹐較仁寶更詳。則鐘馗由堯終葵字辟邪之訛固屬有因﹐而大圭之終葵何以轉爲人名之終葵﹐則未見的義。顧寧人乃引馬融《廣成頌》「揮終葵﹐揚玉斧」﹐謂古人以椎逐鬼﹐如大儺之執戈揚盾。此說近之。蓋終葵本以逐鬼﹐後世以其有辟邪之用﹐遂取爲人名﹐流傳旣久﹐則又忘其爲辟邪之物﹐而意其爲逐鬼之人﹐乃附會爲眞有是食鬼之姓鐘名馗者耳。胡應麟《筆叢》﹑朱國楨《湧幢小品》亦引堯終葵字辟邪以爲鐘馗本辟邪之物﹐然俱不如寧人引馬融頌之融貫也。至用修謂唐人戲作《鐘馗傳》﹐則不詳載在何書。今按《天中記》引《唐逸史》﹕明皇因┲疾晝臥﹐夢一小鬼盜太眞香囊及上玉笛。上叱問之﹐奏曰「臣乃虛耗也﹐能耗人家喜事成憂。」上怒﹐欲呼武士。俄見一大鬼﹐破帽藍袍﹐角帶朝靴﹐捉小鬼﹐刳其目﹐劈而啖之。上問﹕「爾何人﹖」曰「臣終南進士鐘馗也。武徳中應舉不第﹐觸階而死﹐得賜綠袍以葬。感恩發誓﹐爲帝除虛耗妖孽之事。」言訖夢覺﹐而疾遂瘳﹐乃詔吳道子畫之。道子沈思若有所睹﹐成圖以進。上視之曰「是卿與朕同夢也﹗」《唐逸史》不可見﹐《天中記》所載﹐斯其故事矣。亦見沈括《筆談》。然此事不辧可知其妄也。後魏﹑北齊及周﹑隋間多有名鐘葵者。魏獻文帝時則有χ罕鎭將楊鐘葵﹔又張衮之孫白澤本名鐘葵﹐獻文攺名白澤﹔於勁亦字鐘馗﹔孝文時有頓丘王李鐘葵﹔北齊武成時有宦者宮鐘葵﹔後主緯時有慕容鐘葵﹐奔於周﹔隋煬時﹐漢王諒反﹐有大將喬鐘葵﹔又隋宗室處綱之父名鐘葵﹔又魚俱羅與蜀將段鐘葵討平越雋蠻﹔唐時王武俊有將張鐘葵﹐寇趙州﹐爲康日知所殺。古人名字往往有取佛仙神鬼之類以爲名者﹐張鐘葵無論﹐若楊鐘葵等系六朝人﹐俱在唐前﹐倘食鬼之鐘馗系唐武徳中進士﹐則楊鐘葵等之命名﹐何由逆知後世有是辟鬼之神而取之也哉﹖則《天中記》之說眞附會也。然唐時則鐘進士食鬼之說盛行﹐甚至朝廷之上﹐每歲暮以鐘馗與歷日同賜大臣﹝此亦起於明皇﹐見沈括《筆談》﹞。劉禹錫有《代杜相公謝賜鐘馗歷日表》云「圖寫威神﹐驅除羣厲﹔頒行元歷﹐敬授人時。」又《代李中丞謝表》云「繪其神像﹐表去厲之方﹔頒以曆書﹐敬授時之始。」至宋時猶然。神宗於禁中得道子所畫鐘馗﹐因鏤板以賜二府。然則訛謬相沿﹐已非一日也。又蘇易簡《文房四譜》云﹕虢州歲貢鐘馗二十枚。用修亦以爲卽《考工記》「大圭終葵」之義﹐謂硯形銳其首如圭耳。據此則硯之銳者亦名鐘馗﹐並不名終葵矣。胡應麟非之﹐以爲附會。然鐘馗列於《文房四譜》﹐則其爲硯之形制﹐而非造爲神像可知。至髙江村《釋考工記》注終葵謂蔓生之物﹐葉圓而厚﹐圭首之圓厚如之﹐故以生之物﹐吐圓而厚﹐圭首之圓厚如之﹐故以爲名。此未免臆說。顏之推曰﹕北齊有一士﹐讀書不過二三百卷。嘗出境聘東萊王韓﹐問﹕「玉杼上首終葵首當作何形﹖」答曰「頭曲圓﹐勢如葵葉耳。」韓爲忍笑。江村之云﹐毋乃類是。要之﹐但據《考工記》注槌曰終葵﹐再以馬融所頒終葵逐鬼之物証之﹐自可了然﹐毋庸更多枝辭也。

○王靈官道觀內多塑王靈官像﹐如佛寺之塑伽藍作鎭山門也。孫國敉《燕都遊覽志》謂﹕永樂間有周思得者﹐以王元帥法顯京師。元帥者世稱靈官﹐天將二十六居第一位。文皇禱輒應﹐乃命祀於宮城西。宣徳初拓之﹐額曰大徳顯靈宮。按《帝京景物略》及《列朝詩集》﹐文皇獲靈官藤像於東海﹐朝夕禮之如賓客﹐所徵必載。及金川河﹐舁不可動﹐就思得問之﹐曰「上帝界至此也。」果有楡川之役。夫曰獲藤像於東海﹐則古來已有是像﹐非至永樂中始創也。而倪嶽《靑溪漫稿》述道家之言﹕宋徽宗時﹐有西蜀人薩守堅﹐嘗從林靈素傳法﹐而王靈官則玉樞火府天將﹐又從守堅受符法者。永樂中敕建天將廟﹐宣徳中攺火徳觀﹐封薩爲崇恩眞君﹐王爲隆恩眞君﹐歲時遣官致祭。然則王元帥者﹐特有宋方士之流﹐林靈素已無他術﹐況又從而輾轉受法者﹖乃其威靈至今不泯﹐世俗尊奉益盛﹐何也﹖弘治中﹐周洪謨議及嘉靖中倪文毅請正祀典疏皆云﹕道家之崇恩眞君薩守堅﹐嘗從林靈素傳道﹐而隆恩眞君則火府天將王靈官﹐又從薩眞君授法。永樂中有杭州道士周思徳﹐以靈官之法顯於京師﹐乃建天將廟及祖師殿。宣徳中攺廟爲火徳觀﹐崇奉二眞君。成化中攺觀曰宮﹐加顯靈二字﹐遞年四季換袍服﹐三年一小焚化﹐十年一大焚化﹐再易以新制﹐珠玉錦繡﹐所費不資。每歲萬壽節﹑正旦﹑冬至及二眞君示現之日﹐皆遣官致祭﹐其崇奉可謂至矣。今就其議言之﹐薩眞人之法皆林靈素所傳﹐一時附會之說﹐本無可信﹐況近來附體降神者﹐乃充軍顧玨﹑顧倫之父子﹐其爲鄙褻尢甚﹐怪誕可知。但經累朝創建﹐難便廢毀﹐所有前項祭祀俱應罷免﹐其四時袍服宜令本宮主持信依更期換﹐如法收貯﹐不必禁化﹐永爲定例云。○城隍神王敬哉《冬夜箋記》謂﹕城隍之名﹐見於《易》﹐所謂「城復於隍」也。又引《禮記》天子大蠟八﹐水庸居其七﹐水則隍也﹐庸則城也﹐以爲祭城隍之始。固已﹐然未竟名之爲城隍也。按《北史》﹕慕容儼鎭郢城﹐梁大都督侯等舟師至城外。城中先有神祠一所﹐俗號城隍神﹐儼於是順人心禱之﹐須臾風浪大起﹐凡斷其荻洪鐵鎖三次。城人大喜﹐以爲神助﹐遂破等。《隋書。五行志》﹕梁武陵王紀祭城隍神﹐將烹牛﹐有赤蛇繞牛口。是城隍之祀蓋始於六朝也。至唐則漸徧。《唐文粹》有李陽冰《縉雲縣城隍記》﹐謂﹕城隍神﹐祀典所無﹐惟吳越有之。是唐初尙未列於祀典。《張曲江集》有《祭洪州城隍神文》﹐杜甫詩有「十年過父老﹐幾日賽城隍」之句﹐《杜牧集》有《祭城隍祈雨文》﹐則唐中葉各州郡皆有城隍。五代錢Α有《重修墻隍神廟碑記》﹐書大梁開平二年歲在武辰﹐顧寧人謂以城爲墻﹐以戊爲武﹐蓋以朱全忠父名誠﹐曾祖名茂琳﹐故避其嫌名而攺。陸放翁《寧徳縣城隍廟記》所謂唐以來郡縣皆祭城隍是也。《宋史》蘇緘殉節邕州﹐後交人入寇﹐見大兵從北來﹐呼曰「蘇城隍來矣﹗」交人懼﹐遂歸。又範旺守城死﹐邑人爲設像城隍以祭。張南軒治桂林﹐見土地祠﹐令毀之﹐曰「此祠不經﹐自有城隍在。」或問﹕「旣有社﹐莫不須城隍否》」曰「城隍亦贅也﹐然載在祀典。」是宋時已久入祀典也。洪景盧《夷堅志》﹕滑世昌所居應被火﹐而城隍救之。殿前程某部綱馬濟江﹐以不祭城隍神而馬死過半。鄱陽城隍誕辰﹐士女多集廟下﹐命道士設醮。張通判之子病祟﹐乞路當可符法治之﹐俄有一金紫偉人至﹐路詰之曰「爾爲城隍神﹐知張氏有鬼祟﹐何不擒捉﹖」朱琮妾以妻王氏妒﹐至於自刎﹐遂爲祟﹐朱請閣皂山道士禳之﹐道士牒付城隍廟拘禁。是時城隍之祀﹐一如郡縣有司官﹐與今制大略相同矣。吳澄記江州城隍廟曰﹕江右列郡﹐以漢潁陰侯灌嬰配食。﹝按查初白詩﹕今江西城隍卽系灌嬰﹐並非配食矣。﹞明太祖初封京師城隍爲帝﹐開封﹑臨濠﹑東平﹑和滁以王﹐府曰公﹐縣曰侯。洪武三年去封號﹐但稱某府縣城隍之神。

○韓昌黎爲土地神今翰林院及吏部所祀土地神﹐相傳爲唐之韓昌黎﹐不知其所始。按《夷堅志》﹕湖州烏鎭普靜寺﹐本沈約父墓。約官於朝﹐嘗每歲一歸祭掃。其反也﹐梁武帝輒遣昭明太子遠迎之。約不自安﹐遂遷葬其父於金陵﹐而捨墓爲普靜寺﹐故寺僧祀約爲土地神。又《宋史。徐應鑣傳》﹕臨安太學本嶽飛故第﹐故飛爲太學土地神。今翰林吏部之祀昌黎蓋亦仿此。

○五聖祠鈕玉樵謂﹕太祖旣定天下﹐大封功臣﹐夢兵卒千萬羅拜乞恩。帝曰「汝固多人﹐無從稽考﹐但五人爲伍﹐處處血食可耳。」命江南人各立尺五小廟祀之﹐俗謂之五聖廟。後遂樹頭花間﹑雞塒豕圈﹐有災殃﹐輒曰五聖爲祟。本朝有湯公斌巡撫江南﹐奏毀之。其禍遂絕。《述異記》亦載﹕康熙八年﹐秀水縣民郭季平爲五聖所祟﹐丙寅江蘇巡撫湯公奉除五聖淫祀﹐妖禍遂絕云云。然實未盡絕也。余少時見鄰人王祥龍及兪奕千之女皆犯此祟﹐謂之神和病。男則有女鬼與合﹐女則有男鬼與合﹐來則必有泄精遺血之事。而山村野岸﹐尺五小廟所在有之﹐如汀州七姑子﹑建昌木神三郎之類。蓋幽明之際﹐變幻無窮﹐固非令甲所能禁也。然玉樵謂起於明祖﹐則未必然。按《夷堅志》林劉舉將赴解﹐禱於錢塘門外九里五聖行祠﹐遂登科爲徳興尉。到任奠五顯廟﹐知爲五聖之祖祠也。則五聖之祠宋已有之。《七修類稿》又謂五通神卽五聖也。然則五聖﹑五顯﹑五通﹐名𨿽異而實則同。《夷堅志》所載韓子師病祟﹐請客以符水治之﹐見五通神銷金黃袍騎馬而去。又醫者盧生托宿趙喜奴家﹐共枕席﹐天明﹐但見所寢在五聖廟側艸露之上。《武林聞見》所載宋嘉泰中大理寺決一囚﹐數日後見形於獄吏﹐求爲泰和樓五通神。如此之類﹐不一而足。而陳友諒僭號亦在采石五通廟﹐則五聖者宋﹑元已有之﹐而非起於明祖矣。

○晏公廟常州城中白雲渡口﹐有晏公廟﹐莫知所始。及閱《七修類稿》﹐乃知明太祖所封也。時毗陵爲張士城之將所據﹐徐達屢戰不利。太祖親率馮勝等十人往援﹐扮爲商賈﹐順流而下。江風大作﹐舟將覆﹐太祖惶懼乞神﹐忽見紅袍者挽舟至沙上。太祖曰「救我者誰也﹖」默聞曰「晏公也﹗」及定天下後﹐江岸當崩﹐有豬婆龍在其下﹐迄不可築。有老漁教炙豬爲餌以釣之﹐甕貫緡而下﹐甕罩其項﹐其物二足﹐推拒不能爬於土﹐遂釣而出﹐岸乃可成。眾問老漁姓名﹐曰「姓晏。」倏不見。明祖聞之﹐悟曰「蓋卽昔救我於覆舟者也﹗」乃封爲神霄玉府晏公都督大元帥﹐命有司祀之﹐吾常所以有此廟也。又《續通考》﹕臨江府淸江鎭舊有晏公廟﹐神名戍仔﹐明初封爲平浪侯。

○常州忠佑廟常州有忠佑廟﹐祀司徒陳杲仁。相傳南唐封爲武烈帝﹐故今俗以帝號稱之。而郡人劉宗浩輯爲實錄一書﹐謂公本晉陵人﹐在隋立功﹐授司徒。沈法興﹐其婦翁也。大業末﹐法興欲襲常州﹐懼公不敢動﹐乃詐以疾告。公不得已﹐往問疾﹐飲中毒﹐歸而卒。後法興方剽掠﹐公現形黑雲中﹐發神矢斃之。唐初詔爲立祠。乾符中以陰兵助裴璩討賊王郢有功﹐封忠烈公。廣明之亂﹐神力示現﹐賊不入浙西﹐加封感應。梁開平中﹐封福順王。淮南楊氏封忠烈王。南唐時﹐錢ㄈ遣將來攻﹐公以陰兵驅黑牛觸敵艦敗去﹐乃冊爲武烈帝。宋又賜廟號曰忠佑。此司徒祠於常之始末也。。按《舊唐書》沈法興爲吳郡守﹐煬帝使與太僕丞元討賊樓世幹。會煬帝被弒﹐乃與將孫士漢﹑陳杲仁執起兵﹐又令杲仁破賊樂伯通。法興自署江南道總管﹐聞越王侗卽位﹐乃上表自稱大司馬錄尙書事﹐承制置百官﹐以杲仁爲司徒。是杲仁本隋將﹐與法興通謀害其主帥﹐而司徒之官又法興所授也。《新唐書》並不言承制﹐但云法興以杲仁爲司徒﹐則其爲法興黨更不待言矣。然常之人所以崇祀者﹐實以自唐及五代﹑宋以來歷著靈異﹐故累請褒封至帝號。今常州云車之制甲天下﹐相傳像公空中破敵時神兵也。豈失節於生前﹐而獨能反正於身後耶﹖抑郡人所傳公爲法興所害者本是實事﹐而《新﹑舊唐書》所記不無訛謬耳﹖史冊所載﹐往往有與傳聞互異者﹐未必傳聞皆僞而史冊眞也。

○常州忠義祠常州有忠義祠﹐祀宋末守城死事諸臣。是時元兵至常﹐郡守趙與鑑先遁﹐郡人錢以城降﹐劉師勇復之。朝議以姚知常州事﹐王安節率兵守之﹐自夏及冬﹐拒守數月。伯顏驅城外居民運土塡塹﹐土至﹐並人築之。城破﹐官民盡殺無遺類﹐得免者僅七人﹝事見《續資治通鑑》﹞。常州屠戮之慘﹐自開辟以來未有也。﹝伯顏因常州拒守﹐至平江疑有備﹐乃不煩兵而下﹐因笑曰「常州紙城鐵人﹐平江鐵城紙人。」﹞祠中神位首文天祥﹐時爲安扶大使﹑知平江﹐遣兵來救者也。次姚﹐次王安節﹐一文臣﹐一武臣﹐皆城主也。次陳﹐郡人﹐爲通判助守者也。次師勇﹐先復常州﹐後城陷遁去﹐卒死於閩中者也。次判官郡人胡應炎﹐次知武進縣包圭﹐皆城破身死者也。次巡栓尹玉﹑麻土龍﹐卽信國遣來援﹐士龍戰死虞橋﹐玉戰死五牧者也。次知無錫縣阮應得﹝《鄭所南集》作阮正己﹐其子亦從父投水死﹞﹐常州破後﹐兵至無錫﹐亦殉節者也。次僧人萬安﹑道士徐道明﹑巡檢方允武﹑溧陽尉莫謙之﹐皆同守常州同死節者也。而元末守土死事之武進縣令劉溶亦焉﹐從其類也。今以宋﹑元二史考之﹐尙有遺漏者。《陳傳》﹕錢以城降﹐後有淮民王通居常州﹐陰以書約師勇爲內應﹐師勇遂復常州。則王通宜增祀也。《伯顏傳》﹕常州守判旣降﹐師勇與張彥﹑王安節復之﹐彥尋被執於呂城﹐不能完節﹐固難從祀﹐而《安節傳》常州旣復﹐命安節與張詹共守﹐則張詹宜增祀也。《尹玉傳》謂師勇復常州後﹐卽赴平江﹐而《張世傑傳》則云師勇守常州﹐城陷拔柵出走﹐其弟馬墮塹﹐躍不能出﹐師勇舉手與訣而去。惜其弟名不傳﹐此亦宜增祀者也。《宋史》又謂﹕莫謙之﹐宜興僧人﹐起義兵﹐沒於戰﹐贈武功大夫。則謙之官號所謂溧陽尉者宜攺書也。《元史。劉良傳》﹕良爲常州萬戶府知事﹐張士誠來攻﹐城陷﹐良赴水死。武進縣尹劉溶戰於葛仙橋﹐亦死。是與溶同戰死者尙有劉良﹐今溶旣附祀﹐則良亦宜增祀也。

近日忠義祠內增入劉忠毅熙祚﹑馬文肅世奇﹑王節湣章﹑金忠潔鉉﹐皆明末死國難者。劉巡按湖南﹐死於永州。馬﹑王﹑金官京師﹐死甲申之變。以之祀固宜﹐然實有不必者。此祠之建﹐本因宋末常州守土諸臣以身殉城﹐故血食於此。而祠創於前明﹐故並元末守常州死事之武進令劉溶亦附焉。凡以祀守常州殉節之人﹐非祀常州人之殉節於外者也。若並祀常州人之殉節於外者﹐則又不止此四公。卽以明季而論﹐宜興盧忠烈公象升﹐戰死於鉅鹿﹐南都亡後﹐其弟中書象觀赴水死﹐從弟象同拒戰死。又有王行儉﹐崇禎十年進士﹐守重慶府﹐張獻忠之難被臠而死。吳炳﹐爲永明王大學士﹐兵敗﹐自縊於湘山寺。莫可及﹐爲長沙照磨﹐攝寧鄕縣事﹐流賊破城﹐力戰死﹐子若鼎﹑若鈺亦遇害。史夏隆﹐爲南昌推官﹐集兵守城﹐城破殉難﹝皆宜興人﹞。無錫堵允錫﹐仕永明王﹐死於潯州。王孫蘭﹐爲韶州副使﹐流賊將至﹐城中人盡逃﹐乃自縊死。龔廷祥﹐弘光中爲中書舍人﹐城破﹐步至武定橋趙水死﹝皆無錫人﹞。而江陽舉人夏維新﹑武舉黃略﹐諸生許用﹝《明史。侯峒曾傳》內作許用﹐縣誌作許用徳﹞﹑王華﹑呂九韶以守城死﹐貢生黃毓祺﹐出亡後仍抗節死。《閻應元傳》內江陰死事之人更多﹐見《明史》第二百七十六卷

。此皆常郡人也。劉﹑馬四公旣祀﹐則此十數公者不當增祀乎﹖若謂劉﹑馬四公死流賊之難﹐其餘則多抗本朝﹐故不得與﹐然本朝修史已備書之﹐或專傳﹐或附傳﹐皆不沒其實﹐則亦何不可增祀乎﹖況莫可及﹑王孫蘭等亦皆死流賊之難者乎﹖若謂盧﹑堵數公皆常之屬縣人﹐故不祀於郡﹝堵允錫﹐《明史》作無錫人﹐《邵靑門集》作宜興人﹞﹐然四公內馬文肅亦無錫人﹐非郡城中武進人也﹐何取此捨彼乎﹖況武進人尙有薛聞禮﹑薛應玢﹐聞禮爲黃陂典史﹐流賊所設僞官至﹐爲士民殺死﹐聞禮令士民盡逃﹐獨以身當之﹐爲張獻忠所殺。應玢攝龍州事﹐李自成來攻﹐城破﹐罵賊死。又吳鐘巒﹐魯王監國時爲禮部尙書﹐兵敗入昌國衛﹐抱孔子木主自焚死。鐘巒之子名福之﹐亦舉兵太湖中﹐據長白蕩﹐爲大淸兵所執﹐殺於江寧。又何以不祀乎﹖且劉忠毅之弟永祚﹐守興化﹐城破﹐仰藥死。親兄弟也﹐祀其一而遺其一﹐可乎﹖此當日增祀時不及詳考﹐遂致掛一漏百﹐本欲表揚常州之忠節﹐而適以形常州忠節之少也。愚謂常州忠義祠內本不必增此四公﹐福王時南都建旌忠祠﹐馬﹑王﹑金三公已在正祀之列。我世祖章皇帝又命所在給田七十畝建祠致祭﹝俱見《明史》﹞﹐則馬﹑王﹑金三公本有專祠﹐永州當亦有劉忠毅祠﹐若本郡則宜入鄕賢﹐而不必混於守常州死事諸臣之內。旣欲增祀此四人矣﹐則當於祠內隙地另建一堂﹐匯祀常州人之殉節於外者﹐而盧﹑堵諸公並列祀焉﹐庶不致貽笑於考據之疏也。

●卷三十六○至尊臣稱君爲「至尊」﹐吳靑壇謂起於孫吳之世。據《三國誌》﹐周瑜病﹐與孫權書曰「曹公在北﹐劉備寄寓﹐此至尊垂慮之日。」魯肅謂權曰「願至尊威徳加乎四海。」呂蒙曰「關羽所以未便東下者﹐以至尊聖明﹐蒙等尙存也。」陸遜謂蒙曰「下見至尊﹐宜好爲計。」俱見《吳志》﹐而《魏志》《蜀志》皆無之﹐故知此稱起於吳俗也。然此亦未詳考。賈誼《過秦論》﹕履至尊而制六合「﹐則西漢已有此語。《後漢書》董卓欲遷都﹐陳紀曰﹕」宜修徳政以懷不附﹐遷移至尊非計也。「《獻帝起居注》﹝見《三國誌注》﹞﹕郭汜兵遮帝車不得前﹐侍中楊琦髙舉車帷﹐帝曰﹕」汝何不卻而敢迫近至尊。「則漢末已有是稱。又《史記。漢武本紀》朕以渺渺之身﹐承至尊。《律書》﹕秦滅六國﹐登至尊之日淺。《漢書。路溫舒傳》﹕陛下初登至尊。《朱博傳》﹕匹夫相要﹐尙得相死﹐何況至尊﹖《外戚傳》﹕史皇曾孫收養掖廷﹐遂登至尊位。《王章傳》﹕章劾奏王鳳曰﹕」鳳知張美人已適人﹐不宜配至尊﹐乃托言宜子﹐納之後宮。「《王莽傳》﹕未央宮置酒﹐爲傅太后張幄﹐坐太皇太后側﹐莽按行令曰﹕」定陶太后藩妾﹐何得與至尊並﹖「遂撤去。哀帝崩﹐太皇太后詔曰﹕」定陶太后與至尊同稱號﹐非禮宜廢。「《五行志》﹕趙皇后由微賤登至尊。是至尊之稱見於西漢者且不一而足﹐安得謂起於孫吳之世耶﹖又按《魏志》司馬懿奏誅曹爽﹐謂其使張當看察至尊。廷尉鐘毓奏李丰等迫脇至尊﹐大逆無道。則魏亦有至尊之稱﹐非獨稱於吳也。後世又有稱」大尊「者。《北史》後周宣帝時屢赦﹐京兆丞樂運上疏曰」大尊豈可數施非常之恩「是也。又人主之稱曰」上「。《史記。封禪書》有」今上「字﹐後世人臣稱君曰上始此。又《莊子》云﹕今處昏上暗主之恩。則人主稱上﹐又自戰國始。《漢書。宣帝紀》詔曰﹕」吏增辭飾非﹐上亦無由知。「師古曰﹕上﹐天子自謂也。《漢藝文志》﹕孝武世書缺簡脫﹐聖上喟然而稱曰﹕」朕甚閔焉。「人君之稱聖上始此。《三國誌注》引《英雄記》曰﹕呂布爲曹操所攻﹐遣許汜等求救於袁術﹐曰﹕」明上今不救布﹐布破﹐明上亦破也。「術時已僭號﹐故云然。則又有稱人君爲明上者。後魏《元遙傳》﹕遙以本服絕應除屬籍﹐乃表云﹕」臣去皇上𨿽是五世之遠「﹐皇上二字見此。

○寡人春秋﹑戰國時﹐諸侯王皆稱寡人﹐至漢猶然。如漢王爲義帝發喪﹐遣使告諸侯曰「寡人親爲發喪。」及諸侯王上皇帝號﹐漢王曰「寡人聞﹕帝者﹐賢者有之。」文帝爲代王時﹐諸大臣迎立之﹐卜有天王之詞。帝曰「寡人固已爲王﹐又何王乎﹖」韓信爲齊王時﹐謂蒯通曰「先生相寡人何如﹖」淮南王黥布對隨何曰「寡人北面而臣楚。」吳王濞反﹐亦稱寡人﹐以約諸侯王。東漢北海王睦遣使朝賀﹐謂所遣使曰「朝廷若問寡人﹐大夫將何辭以對﹖」是東漢猶有此稱也。至東漢之末﹐則袁紹﹑劉表﹑曹操﹑孫權﹑劉備之徒﹐無不稱孤﹐惟孫盛《魏晉春秋》記曹操謂諸將曰「劉備人傑也﹐將生憂寡人。」裴松以爲盛著書多用《左氏》以易舊文﹐則此稱或卽盛所演文﹐而非當時實語也。﹝按《左傳》吳王對趙鞅使者曰「勾踐將生憂寡人。」﹞《北史》﹕魏東陽王元榮辟令孤整爲主簿﹐曰「寡人當委以庶務﹐畫諾而已。」宇文泰爲丞相時﹐謂權榮曰「寡人與權從事﹐未嘗見失信。」宇文護當國﹐將廢孝閔帝﹐告公卿曰「先王勤勞天下三十餘年﹐寡人地則猶子﹐親受顧命﹐奉略陽公立之﹐革魏興周﹐爲四海主﹐乃荒淫無度﹐社稷必致傾覆。寡人若死﹐將何以見先王於地下﹖」《隋書。庾季才傳》﹕宇文護謂季才曰「公旣是王官﹐無煩別詣寡人也。」又隋時徐則絕粒養生﹐旣死而支體柔弱如生﹐數旬不變。晉王廣下書曰「寡人欽承道風﹐久餐徳素﹐宜送還天臺定葬」云云。史策之稱寡人者惟此。按是時爾朱榮﹑髙歡之徒皆稱孤﹐獨此數公稱寡人﹐意當時諸侯王原有兩稱耶﹖《唐書》﹕徳宗時宮市之獘最甚﹐順宗時爲太子﹐曰「寡人見上當極言之。」《五代史》﹕郭威遣馮道迎漢髙祖從子ど於徐州﹐將立之﹐旣而中變﹐又遣郭崇以兵來迎。ど謂道曰「寡人此來﹐所恃者﹐以公三十年舊相﹐是以不疑耳。」此又唐以後稱寡人之故事也。

○稱孤《老子。道化章》﹕人之所惡﹐惟孤寡不谷﹐而王公以爲稱。《戰國策》顏觸亦曰「孤寡者﹐人之困賤下位也﹐而侯王以之自謂。」蓋古人自稱﹐皆從謙詞。按《禮記》﹕庶方小侯自稱曰孤﹐諸侯自稱曰寡人﹐其在凶服曰嫡子孤。是孤本小侯之稱﹐諸侯遭喪則亦稱之﹐此定制也。晉悼公將立。謂諸大夫曰「孤始願不及此。」此未爲君之詞﹐猶沿遭喪稱孤之禮也。諸侯或遇危難﹐則亦有稱孤者。臧文仲曰「列國有凶稱孤﹐禮也。」晉惠公失國﹐使卻乞歸﹐子金教之言曰「孤𨿽歸﹐辱社稷矣。」楚莊王伐鄭﹐鄭伯肉袒牽羊以逆﹐曰「孤不天﹐不能事君﹐孤之罪也。」此皆因危難而有此稱。其稱如屈瑕敗於羅﹐楚子曰「孤之罪也。」孟明敗於ゾ﹐秦伯曰「孤違蹇叔﹐以辱二三子﹐孤之罪也。」則亦以喪敗而自爲貶損之詞﹐非諸侯本稱也。猶之「不谷」本蠻夷君長之稱﹐而周襄王以王子帶之亂﹐告難於魯﹐亦稱不谷也。《左傳》﹕天子凶服降名﹐禮也。注﹕降名﹐稱不谷也。﹝按召陵之盟﹐齊桓公自稱不谷﹐楚共王享晉公子重耳﹐亦自然稱不谷﹐此則無所危難而過自謙之詞。﹞戰國時﹐諸侯王猶稱寡人﹐惟燕昭王謂郭隗曰「孤誠知力不足以報齊﹐然誠得賢士以雪先王之恥﹐孤之願也。」蓋昭王初立﹐猶是嫡子孤之遺意。衛君謂如耳曰「孤請以衛世世事先生。」此則小侯之本稱。魯仲連勸燕將曰「當封之如陶﹑衛﹐世世稱孤。」亦謂封之如庶方小侯耳。及秦﹑漢之間﹐而孤已爲南面之雄稱。田橫曰「吾始與漢王皆南面稱孤。」韓王信對使者曰「陛下擢僕閭巷﹐南面稱孤。」可見是時爲侯王美稱﹐非復古制嫡子孤及庶方小侯之詞矣。然《史記》《漢書》文內亦不見有稱孤者﹐至漢末及三國羣雄之割據僭竊者始稱之。《三國誌》曹操下教﹕「使天下無孤﹐不知幾人稱帝﹐幾人稱王﹖」又孫權𨿽已僭帝位﹐惟詔命稱朕﹐而對臣下言尙稱孤。其誅呂壹後﹐責諸葛瑾等書曰「自孤軍興五十年所。」又曰「今孤自省無桓公之徳﹐而諸君諫諍未出於中。」蜀先生稱帝後﹐爲孫桓所敗﹐嘆曰「昔見桓尙小兒﹐而今迫孤及至此也﹗」《唐書》﹕朱滔﹑王武俊﹑田悅﹑李納連衡拒朝命﹐各僭爲王﹐推滔爲盟主﹐滔稱孤﹐武俊﹑悅﹑納稱寡人。則反以孤爲大﹐寡爲小﹐僭竊之徒固不知考訂禮文也。

○公《白虎通》﹕公者﹐謂三公及二王后也。﹝此說本《公羊傳》。﹞柳子厚《房公銘》亦謂﹕天子之三公稱公﹐王者之後稱公﹐諸侯入爲王卿士稱公。此皆以爵位稱者也﹐然美稱所在輒多借用。周時本國之臣已稱其君皆曰公﹐如《宮》詩「乃命魯公﹐俾侯於東」。孔子修《春秋》﹐凡書魯君皆曰公。則已不拘三公及二王后矣。後世遂益有濫及者。年之長老﹐尊其道而師之﹐亦稱公﹐則如毛公﹑申公之類。孔文舉告髙密縣爲鄭康成特立一鄕﹐云「昔太史公﹑廷尉吳公﹑謁者僕射鄧公﹐又商山四皓有園公﹑夏黃公﹐皆悉稱公。然則公者﹐仁徳之正號﹐不必三事大夫也。今鄭君鄕宜曰鄭公鄕。」又《吳志》﹕程普年最長﹐時人皆呼程公。《南史》﹕南齊宮中有婦人韓蘭英﹐自宋孝武以來常在宮爲女博士﹐教書學﹐宮中呼爲韓公。此皆以年老稱公者也。至文舉謂太史公亦以年徳稱公﹐則甚誤。吳斗南云﹕春秋之世﹐楚縣令皆稱公﹐如沈諸梁爲葉令﹐稱葉公。蓋楚君已僭稱王﹐故縣令亦稱公﹐所謂「諸侯縣公皆慶寡人」是也。漢髙祖初起兵﹐亦從楚制稱沛公。其後曹參爲戚令﹐稱戚公﹐夏侯嬰爲滕令﹐稱滕公。司馬遷自稱太史公者﹐亦以官爲中書令也。此又令之稱公者也。﹝太史是遷襲其父之官﹐被刑後又兼中書令之職﹐武帝時以宦者爲中書令故也。﹞又彼此相呼亦稱公。《戰國策》毛遂所謂「公等碌碌」﹐《晉書。樂志》「公莫舞」注所謂「古人相呼曰公」是也。方外亦有稱公者﹐如遠公﹑支公之類是也。有孫呼祖爲公者﹐按《呂氏春秋》孔子之弟從遠方來﹐孔子問之曰「子之公有恙乎﹖」次及其父母兄弟妻子。是祖之稱公﹐其來最古。《北史》鄭道育常戲徐之才﹐呼爲「師公」﹐之才答曰「旣爲汝師﹐又爲汝公﹐在三之義﹐頓居其兩。」《南史》﹕何偃呼顏延之爲顏公﹐延之以其輕脫﹐乃曰「身非三公之公﹐又非田舍之公﹐又非君家阿公﹐何以呼爲公﹖」此皆古人以祖爲公之故實也﹝今江南人猶稱祖爲公公﹞。有子稱父亦曰公者。《列子。黃帝篇》﹕家公執席。《戰國策》﹕陳軫將赴魏王之召﹐其子陳應止其公之行曰「魏欲絕楚﹑齊﹐必重迎公。郢中不善公者﹐欲公之去也﹐必勸王多公之車。」此子稱父爲公也。又有人臣稱帝王亦曰公者。《南史。焦度傳》﹕度欲向孝武求荊州﹐不知所以置詞﹐親人授之數百言﹐習誦數日﹐略皆上口﹐及見上﹐猝忘所教﹐曰「度啟公﹐度啟公。」梁武納齊東昏妃余氏﹐頗妨政事。範云諫未納﹐王茂曰「云言是。公必以天下爲念﹐無宜畱惜。」此又人臣之稱帝爲公也。有以父稱子而亦曰公者。《史記》﹕晁錯更漢令﹐削七國﹐其父聞之﹐謂錯曰「上初卽位﹐公爲政用事﹐侵削諸侯候﹐疏人骨肉﹐口語多怨公﹐何謂也﹖」錯曰「不如此﹐天子不尊﹐宗廟不安。」父曰「劉氏安﹐晁氏危﹐吾去公歸矣﹗」凡三呼其子爲公。《陸賈傳》賈亦呼其子爲公。《五代史》﹕李克用養子存信﹐從克用與劉仁恭戰﹐大敗。克用怒曰「昨日吾醉﹐公獨不能爲我戰耶﹖」《宋史》﹕蔡京懷姦固位﹐王黼忌之﹐乃稱旨遺童貫偕京子攸往取致仕表。京一時失措﹐自陳曰「京衰老宜去﹐而不忍乞身者﹐以上恩未報﹐此二公所知也。」左右聞京並呼其子爲公﹐皆竊笑﹐亦見《甕牖閒評》。﹝按父呼子爲公﹐可與子呼父爲哥作對﹞。此父稱子爲公之故實也。又人主稱其臣亦有曰公者。《漢書》﹕景帝謂謁者僕射鄧公曰「公言善﹐吾亦恨之。」武帝謂田千秋曰「父子之間﹐人所難言﹐公獨明其不然﹐是髙廟神靈使公教我也﹗」《後漢書》﹕光武敕吳漢曰「賊若出兵綴公﹐以大眾破尙﹐尙敗﹐公亦破矣。」《南齊書》﹕周盤龍大敗魏軍﹐髙帝以金釵二十枚與其愛妾杜氏﹐手敕曰「餉周公阿杜」。此又君稱臣爲公之故實也。﹝按六朝以來﹐大臣之爲三公者﹐人主稱之皆曰公﹐唐初猶然﹐南北朝各史可考。﹞

○卿六朝以來﹐大抵以卿爲敵以下之稱。王戎妻呼戎爲卿﹐戎曰「婦那得卿婿﹖」答曰「親卿愛卿﹐是以卿卿。我不卿卿﹐誰復卿卿﹖」山濤謂妻曰「我當爲三公﹐不知卿堪作夫人否﹖」夫呼妻爲卿則無詞﹐妻呼夫爲卿則謂不可﹐蓋見卿爲敵以下之稱也。《世說》﹕王夷甫不與庾子嵩交﹐庾卿之不置。王曰「君不得爲爾。」庾曰「卿自君我﹐我自卿卿﹐我自用我法﹐卿自用卿法。」《南史。王規傳》﹕朱異嘗因酒卿規﹐規責以無禮。南齊陸慧曉見士大夫未嘗卿之﹐曰「貴人不可卿﹐賤者乃可卿﹐人生何容立輕重於懷抱﹖」故常呼人官位。北齊祖信年少時﹐父遜爲李庶所卿﹐信欲報之﹐乃詣庶謂曰「暫來見卿﹐還辭卿去。」唐張易之謂宋曰「公方今第一流人﹐何乃下坐﹖」曰「才劣位卑﹐張卿以爲第一人﹐何也﹖」天官侍郎鄭杲謂曰「中丞柰何卿五郎﹖」曰「以官言之﹐正當爲卿。足下非張卿家奴﹐何郎之有﹖」

○君侯衛宏《漢官舊儀》﹕列侯爲丞相﹑相國者﹐號君侯。又云﹕丞相之刺史及侍禦史皆稱卿﹐不得言君。蓋其時丞相稱君﹐而以列侯爲之﹐故兼稱君侯也。按丞相稱君﹐本沿戰國之制。田文相齊﹐封孟嘗君﹐蘇秦相趙﹐封武安君是也。至如謝萬謂王述曰「人言君侯癡﹐君侯信自癡。」李白《與韓荊州書》亦曰「君侯」。此則非列侯爲相者。蓋自漢以來﹐君侯爲貴重之稱﹐故口語相沿﹐凡稱達官貴人皆爲君侯耳。

○世父母今人謂伯父母﹑叔父母皆曰世父母。按鄭康成云﹕世父﹐伯父也。賈疏﹕伯父言世者﹐其繼世者也。邢亦曰「繼世以嫡長﹐先生於父﹐則繼世者也。然則世父專指繼世之伯父﹐猶國君嫡子之稱世子也。《雲谷臥余》謂《爾雅。釋親》四章總無伯字﹐但稱父之昆弟先生者曰世父﹐後生者曰叔父﹐稱父之兄妻曰世母﹐父之弟妻曰叔母。夫旣可謂叔父﹑叔母﹐則亦可謂伯父﹑伯母矣﹐何以不言伯也云云。按伯父之稱﹐亦見於《禮記。曾子問》﹕婿使人弔女之父母﹐若父母不在﹐則稱伯父﹑世母。伯父卽世父﹐世母卽伯母﹐互文也。鄭注又云﹕若伯父母不在﹐則稱叔父母。蓋見叔父母之非世父母也。《白虎通》亦云﹕父之昆弟不俱謂之世父﹐父之女昆弟俱謂之姑﹐何也﹖諸父內親﹐故別稱之也。姑外適人﹐故疏而總稱之也。

○太公《輟耕錄》云﹕今人稱曾祖曰太公﹐非也。以之稱祖爲是。後漢李固之父爲司徒﹐及固伏誅日﹐固女泣曰「太公以來﹐積徳累仁﹐何以遇此﹖」注﹕太公﹐謂祖父也。據此則太公當稱祖矣。魏了翁《古今考》云﹕古人稱父曰太公﹐漢髙祖之父曰太公。《齊世家》云﹕西伯獵﹐遇呂尙﹐曰「吾太公望子久矣﹗」亦謂王季也。《後漢書》﹕袁潭﹑袁尙兄弟相攻﹐劉表以書諫譚曰「孤與太公志同願等﹐戮力乃心﹐共獎王室﹐此孤與太公無二之所致也。功績未卒﹐太公殂隕」云云。太公謂其父袁紹也。又隋末郭子和起兵﹐自稱永樂王﹐亦尊其父爲太公。據此﹐則太公又當稱父矣。然《南史》齊髙帝令左右拔白髮﹐問曾孫昭業曰「兒言我誰耶﹖」答曰「太翁。」髙帝笑曰「豈有爲人作曾祖而拔白髮者乎﹖」則曾祖之稱太翁﹐其來已久。蓋古今稱謂不同﹐今人旣呼祖曰公﹐則呼曾祖爲太公﹐亦等級之自然者也。

或疑太翁與太公稱謂不同﹐不知古人翁與公通稱。《北史。李欣傳》﹕魏太武詔崔浩選中書學生爲助教﹐浩選三人﹐而李欣不與。帝曰「何不取幽州刺史李崇老翁兒來﹖」欣﹐崇之子也。《蔣少遊傳》﹕少遊以工藝進﹐人望頗輕。髙允特稱爲士族。文明太后謂百官曰「本謂少遊作師耳﹝謂畫師也﹞﹐髙允老公乃謂其人士﹗」《李元忠傳》﹕元忠初勸齊神武起義成霸業﹐後因宴集﹐戲謂神武曰「若不與侍中﹐當更覓建義處。」神武曰「建義不慮無止﹐恐如此老翁不可遇耳。」《杜弼傳》﹕神武謂弼曰「今江東又有一吳老翁蕭衍﹐專事衣冠禮樂﹐士大夫望之﹐以爲正朔所在。」又神武臨終﹐謂其子澄曰「庫狄幹﹐鮮卑老公﹐斛律金﹐敕勒老公﹐並性忠直﹐終不負汝。」《彭城王氵攸傳》﹕氵攸爲定州刺史﹐去任﹐有老公數百人獻食於道左。《平鑑傳》﹕和士開索其愛妾阿劉﹐鑑卽與之﹐仍謂人曰「老夫害阿劉﹐與死何異﹐要自爲身計﹐不得不爾。」《王軌傳》﹕軌侍周武帝宴﹐捋帝須曰「可愛好老公﹐但恨後嗣弱耳﹗」以上數條﹐可見公與翁皆年老之通稱也。

○繼室側室之誤世以續娶之妻爲繼室﹐非也。《左傳》惠公元妃孟子卒﹐繼室聲子生隱公。若繼室卽妻﹐則隱公當立無疑矣﹐何必始終稱攝﹐欲俟桓公長而立之﹖杜預注﹕聲子﹐蓋孟子之侄娣也。諸侯始娶﹐則同姓之國以娣侄媵。元妃死﹐則次妃攝治內事﹐猶不得稱夫人﹐故謂之繼室也。據此﹐則繼室乃長妾之攝內事者耳﹐非續娶之妻也。宋武公生仲子﹐歸於魯﹐生桓公﹐此在元妃孟子已卒之後﹐似後世之續娶者﹐然不曰繼室﹐益見續娶之不曰繼室也。臧桓叔娶於鑄﹐生賈及爲﹐死﹐繼室以其侄﹐生紇。注﹕女子謂兄弟之子爲侄﹐則亦媵妾之類也。惟齊景公使晏嬰請繼室於晉﹐時齊女少姜有寵於晉平公而死﹐故更以女繼之﹐則繼室似續娶之稱。不知少姜之在晉本非夫人也。觀齊送少姜時﹐齊使陳無宇送﹐晉侯謂無宇非卿而執之﹐杜注﹕欲使齊以嫡夫人禮送少姜也。欲使以嫡夫人之禮﹐明乎少姜本非嫡夫人也﹐則亦不得以繼室爲繼娶之妻也。《白虎通》。天子必一娶﹐何也﹖明人君無再娶之義也。蓋古者人君不再娶﹐妻死則以其侄娣之媵者爲繼室﹐後人遂以續娶之妻亦爲繼室也。由《白虎通》之言觀之﹐則以續娶爲繼室﹐其起於漢以後歟﹖又俗以妾爲側室﹐亦誤也。《左傳》﹕晉侯命太子曰仇﹐而命太子之弟曰成師﹐封於曲沃。師服曰「天子建國﹐諸侯立家﹐卿置側室」。杜注﹕建國者﹐封餘子爲侯也﹔立家者﹐使餘子爲卿大夫也﹔側室者﹐眾子也﹐卿有眾子﹐得立此官以處之也。然則側室乃嫡子外之眾子﹐非必妾所生子也。卽嫡母所生之第二子﹐亦側室也。側室之稱﹐系乎子不系乎母也。士會謂秦伯曰「趙有側室曰穿﹐晉君之婿也。」不曰側室子而直曰側室﹐可見側室卽眾子也。注亦曰﹕側室﹐支子也。師曠對晉侯曰﹕天子有公﹐諸侯有卿﹐卿置側室。注亦謂﹕側室﹐支子之官也。《韓非子。八姦篇》亦曰﹕側室公子﹐人主所親愛也。《亡徵篇》曰﹕君不肖而側室賢﹐太子輕而庶子伉。側室亦謂君之弟也。漢文帝賜南越王書﹕「朕髙皇帝側室之子。」亦謂嫡子外之餘子也。顏師古乃注云﹕非正嫡所生。則竟以側室爲妾矣。後世以妾爲側室之誤或本此。然《南史》齊安成王秀早孤﹐文帝命側室陳氏母之。又《韋放傳》﹕放與張率皆有側室懷孕﹐因指腹爲婚姻。則六朝時已以妾爲側室﹐不自師古之誤始也。

○娣娣字有二義。《正韻》﹕長婦爲姒﹐介婦爲娣。《爾雅。釋親》﹕長婦謂稚婦爲娣婦﹐稚婦謂長婦爲姒婦。此則妯娌之義也。《釋親》又云﹕女子同出﹐先生爲姒﹐後生爲娣﹝鄭注云﹕女子同出﹐謂共嫁一夫也。共嫁一夫則以先生爲姒﹐後生爲娣。然則非同嫁一夫者﹐則但曰姊妹﹐不曰娣姒矣。﹞《左傳》﹕衛莊公娶於陳﹐曰厲嬀﹐生孝伯﹐早死。其娣戴嬀生桓公卓子。又閔公哀姜之娣叔姜之子也。晉獻公驪姬生奚齊﹐其娣生卓子。穆伯娶戴己﹐生文伯﹐其娣聲己生惠叔。襄公薨﹐立敬歸之子子野﹐子野卒﹐立敬歸之娣齊歸之子稠﹐卽昭公也。穆伯不欲﹐曰「皆非嫡嗣﹐何必其娣之子﹖」此則姊妹之義也。按《六書故》﹕古之嫁女者﹐以侄娣從﹐自嫡而下皆謂之娣。則不必親姊妹爲娣姒﹐凡族從之隨嫁皆稱娣。

○侄俗稱兄弟之子曰侄﹐非也。凡男子稱兄弟之子﹐當曰從子。經書所載﹐未有稱侄者。侄乃兄弟之女也。《正韻》兄弟之女曰至﹐又《釋名》姑謂兄弟之女曰侄是也。故至﹝侄﹞字從女旁也。又女子謂兄弟之子亦曰侄﹐見《爾雅。釋親篇》《左傳》所謂侄其從姑﹐又《唐書。狄仁傑傳》仁傑諫武后曰「姑侄與母子孰親」是也。按《顏氏家訓》﹕兄弟之子﹐北人多呼爲侄。則以從子爲侄﹐起於北朝。杜工部詩﹕「嗣宗諸子侄﹐早覺仲容賢。」杜牧之詩﹕「侄名阿宜。」則唐時久已稱侄矣。《聞見錄》﹕宋眞宗過洛﹐幸呂蒙正第﹐問諸子孰可用。對曰「臣諸子皆豚犬﹐有侄夷簡﹐宰相才也。」此又宋人以兄弟之子爲侄之證。○夫兄稱伯叔嫂之稱見於經書﹐而婦人呼夫之兄爲伯﹐則無所據。《爾雅。釋親篇》但曰兄公耳。然稱伯則由來已久。《五代史補》﹕李濤弟浣娶婦竇氏﹐出參濤﹐濤答拜。浣曰「新婦參阿伯﹐豈有答禮﹖」《雲谷臥余》云﹕《爾雅》稱夫之弟爲叔﹐則夫之兄亦可爲伯也。《容齋隨筆》記宋慶曆中﹐陳恭公爲相﹐以曾公亮自起居注除天章閣待制。陳之弟婦﹐曾出也。陳語之曰「六新婦﹐曾三做從官﹐想甚喜。」應聲對曰「三舅荷伯伯提挈﹐極喜﹐只是外婆不樂。」陳問何故。曰「外婆責三舅以第五人及第﹐當過詞掖﹐今朝廷如此處置﹐必是廢學故耳。」蓋陳不由科第﹐不諳典故﹐受譏於弟婦如此。據此﹐則弟婦稱夫兄爲伯﹐宋時已然。而夫之兄呼弟婦爲新婦﹐外孫女呼外祖母爲外婆﹐亦見於此。

○夫弟稱小郎女呼夫之弟曰小郎﹐是六朝人語。《晉書》﹕謝道韞爲小郎解圍。《世說》﹕王衍妻使婢擔糞﹐王澄諫之﹐嫂曰「太夫人臨終以小郎囑新婦﹐不以新婦囑小郎。」《南史。孫棘傳》﹕棘與弟薩欲相代死﹐棘妻許氏亦寄語棘曰「吾當門戶﹐豈可委罪小郎﹖且大家臨亡﹐以小郎屬君。」謝述奉兄純之喪還﹐經西塞﹐遇風喪舫﹐漂不知所在。述乘小舟尋求﹐經純妻庾舫過﹐庾遣人謂曰「小郎去必無及﹐寧可存亡俱盡耶﹖」述不聽。

○如夫人﹑小妻﹑傍妻﹑下妻﹑少妻﹑庶妻《左傳》﹕齊桓公多內嬖﹐有如夫人者六人。後世稱人之妾爲如夫人﹐本此也。《後漢書。竇融傳》﹕融女弟爲大司空王邑小妻。又《宗室四王三侯傳》﹕趙惠王乾居父喪﹐私聘小妻。注﹕小妻﹐妾也。孫釒廣據此謂小妻之稱起自範史。然《前漢書。外戚恩澤侯表》﹕陽都侯張彭祖爲小妻所殺。《枚乘傳》﹕乘在梁時﹐取臯母爲小妻。《孝成許皇后傳》﹕後姊靡寡居﹐與定陵侯淳於長私通﹐因爲之小妻。《孔光傳》﹕定陵侯淳於長小妻始等六人。則小妻之稱﹐前漢已有之。《後漢書》陳王鈞取掖庭出女李繞爲小妻﹐樂成王黨娶中山王傅婢李羽生爲小妻﹐又《梁王暢傳》﹕臣小妻三十七人﹐其無子者聽還本家。此又小妻之稱之見於範史者也。亦謂之傍妻﹐《元後傳》王禁好酒色﹐多取傍妻是也。又謂之下妻。《王莽傳》﹕立國將軍建奏言「今年癸酉﹐不知何一男子遮臣建車前﹐自稱漢氏劉子輿﹐成帝下妻子也。」《後漢書。光武紀》﹕詔依托人爲下妻﹐欲去者聽之。師古曰﹕下妻﹐猶言小妻。又《新唐書。楊愼矜傳》﹕王釒共與李林甫作飛牒﹐告愼矜蓄讖緯妖言﹐規復隋室。帝怒﹐收愼矜。禦史崔器索讖書於愼矜下妻臥內﹐得之﹐詔賜死是也。又謂之少妻。《後漢書。董卓傳》﹕卓將朝﹐升車而馬驚墮泥﹐還入更衣。其少妻止之﹐不從﹐遂入﹐爲呂布所殺是也。又謂之庶妻。《王世充傳》﹕世充祖死﹐其妻與霸城人王粲爲庶妻﹐其父收從之﹐因冒粲姓是也。小妻﹑傍妻﹑下妻﹑少妻﹑庶妻﹐皆妾之稱也。

○夫子邢疏謂﹕孔子所以稱夫子者﹐孔子嘗爲魯國大夫﹐子者﹐男子之稱﹐故弟子連官稱尊之﹐以別於餘人。按此說非也。《左傳》﹕孟明之敗﹐或勸秦穆公殺之﹐公曰「孤實貪﹐以禍夫子﹐夫子何罪﹖」寧贏論陽處父曰「夫子其不沒乎﹗」晉賈季奔狄﹐趙盾使叟駢送其帑。或勸駢殺之﹐曰「夫子禮於賈季﹐我報私怨﹐不可。」楚子馮曰「吾見申叔夫子﹐所謂生死而肉骨者。」韓宣子聘齊﹐齊大夫多笑之﹐晏子曰「夫子君子也。」鄭子皮死﹐子產哭曰「惟夫子知我﹗」子產勸子大叔爲政以猛﹐不從﹐旣而多盜﹐悔之﹐乃曰「吾早從夫子﹐不及此。」孟僖子病﹐謂家臣曰「必屬說與何忌於夫子。」《國語》﹕晉悼公初居於周﹐單襄公論之曰「此十一徳者﹐夫子皆有焉。」楚莊王以教太子之事問申叔時﹐申叔時曰「夫子踐位則退。」夫子指太子也。屈到嗜芰﹐旣卒﹐宗老將薦芰﹐曰「夫子屬之。」夫子指到也。沈子髙曰「楚國之平均者﹐夫子也。」夫子謂子西也。是夫子本春秋時先生長者之稱﹐故孔門弟子稱孔子皆曰夫子。顏淵曰「夫子循循善繡。」曾子曰「夫子之道忠恕。」子貢曰「夫子之文章。」蓋皆沿當時之稱﹐非特創也。惟專稱曰子﹐則自孔門弟子之稱孔子始。如《論語》所記及《孟子》《禮記》所引孔子之言﹐皆稱「子曰」。《中庸》𨿽有「仲尼曰」﹐然系首引孔子之言﹐以後卽皆稱「子曰」﹐明乎子卽仲尼也。此則孔門創例﹐孔子以前未有專稱子者也。然則專稱子乃孔門所創﹐而稱夫子則當時所同﹐邢所云以孔子嘗爲大夫而連官稱之以別於餘人者﹐乃臆說也。厥後因孔門有夫子之稱﹐於是夫子遂爲師之專稱。如《史記。司馬相如傳》有嚴忌夫子﹐《鄒陽傳》亦曰枚先生﹑嚴夫子﹐注﹕當時尊尙﹐師稱之﹐《北史。斛斯徵傳》周武帝命徵授皇子經﹐諸皇子皆呼徵夫子是也。因孔門有專稱爲子之例﹐於是又有以子爲師之專稱者。《公羊傳序》有子公羊子﹑子司馬子﹐何休釋曰﹕加子於姓上﹐名其爲師也﹔若非師而但有徳者﹐不以子冠氏也。《梁溪漫志》云﹕《列子》書亦其門人所集﹐故曰子列子﹐子冠氏上﹐明其爲師也﹐不但言子者﹐所以避孔子也。又陳后山以南丰瓣香稱爲子曾子﹐朱晦庵稱周﹑程曰子周子﹑子程子﹐亦自托於弟子之列也。此又皆因孔門之稱而援以爲例者也。

○門生唐以後始有座主﹑門生之稱。六朝時所謂門生﹐則非門弟子也。其時仕宦者﹐許各募部曲﹐謂之義從。其在門下親侍者﹐則謂之門生﹐如今門子之類耳。《宋書》王微嘗將門生兩三人入山采藥。《南史》「庾子輿之官巴陵﹐病篤不肯入廨﹐因勒門生不許輒入城市。何敬容罷官後﹐起爲侍中﹐其舊時賓客門生喧嘩如舊﹐冀其復用。顧協有門生始來事協﹐知協廉﹐不敢厚餉﹐只送錢二千﹐協怒﹐杖之二十。東昏時﹐丹陽尹王志被驅急步走﹐惟將二門生自隨。臧嚴爲武寧郡守﹐郡多蠻俚﹐前守多以兵自隨﹐嚴獨以數門生單車入境。《北史》﹕崔精於醫﹐廣教門生﹐令多救療。此數者﹐以之移作門弟子尙可通。至如沈慶之佐孝武起兵﹐元凶劭使慶之門生錢無忌賫書使之解甲﹐慶之執以見孝武﹔薛安都降魏﹐大見禮重﹐至於門生無不收敍。慶之﹑安都皆武人﹐目不知書﹐若如後世受業弟子﹐安得有此﹖又謝靈運因祖父之業﹐奴僮旣眾﹐義故門生數百﹐鑿山後湖﹐功役無已﹐則並用之工役矣。王僧達爲吳郡守﹐西臺寺多富沙門﹐僧達求須不遂﹐乃遣主簿顧曠率門義劫寺﹐得數百萬。門﹐門生﹔義﹐義從也。則並用之劫掠矣。劉義宗坐門生杜徳靈放橫打人免官﹐徳靈以姿色故義宗寵之﹐則又取其姿媚矣。徐湛之門生千餘﹐皆三吳富人子﹐姿質端美﹐衣服鮮麗。宋孝武責沈勃周旋門生﹐競受賄賂﹐少者至萬﹐多者千金﹐則並大收其賄賂矣。又徐湛之謀逆﹐謂範蔚宗曰﹕」已報臧質﹐悉攜門生義故前來﹐故應得健兒數百。「則並用之叛逆矣。劉懷珍北州舊姓﹐門附殷積﹐啟上門生千餘人充宿衛﹐則其武勇並可充禁旅矣。合此數事以觀﹐則門生不過如僮僕之類﹐非受業弟子也。其與僮僕稍異者﹐僮僕則在私家﹐此蓋在官人役﹐與胥吏同。《顧琛傳》﹕尙書等門有制﹐入坐以下門生隨入者各有差﹐不得雜以士。琛以宗人顧碩寄尙書張茂度門名﹐而私與碩同席坐﹐乃坐譴。益可知門生者﹐正如胥吏之類也。然富人子弟多有爲之者﹐蓋其時仕宦皆世族﹐而寒人則無進身之路﹐惟此可以年資得官﹐故不惜身爲賤役﹐且有出財賄以爲之者。陸慧曉爲吏部尙書﹐王晏典選﹐內外要職多用門生義故﹐慧曉不甚措意。王琨爲吏部﹐自公卿下至士大夫例用兩門生﹐江夏王義恭屬用二人﹐後復爲所屬﹐琨不許。此可以見當日規制也。顧寧人旣謂六朝門生與亻兼僕同﹐而謂其非在官之人﹐則未知門生有可入仕之路﹐則不得謂非在官人也。

按漢時門生本非弟子之稱﹐蓋其時五經各有專門名家﹐其親受業者爲弟子﹐轉相傳授者爲門生﹐如所云爲梁丘氏學﹑爲歐陽氏學之類也。《後漢書。楊厚傳》﹕門生上名錄者三千餘人。曰上名錄﹐則不必親受業﹐但習其學卽是也。《賈逵傳》﹕詔諸儒各選髙才生受《左氏春秋》及《古文尙書》﹐逵所選弟子及門生皆拜爲郎。曰弟子及門生﹐可見門生與弟子有別也。《鄭康成傳》﹕康成沒﹐門生相與撰其問答諸弟子之詞﹐依《論語》爲《鄭志》。以弟子問答之詞而門生撰述之﹐蓋如《論語》所謂門人受業於弟子者也。《李固傳》﹕固下獄﹐門生王調貫械上書證其枉。及固死﹐陳屍於路﹐固弟子郭亮負鐵乞收固屍。曰門生﹐曰弟子﹐又可見門生之非弟子也。惟其不必親受業﹐但爲其學者皆可稱門生﹐於是依勢趣利者﹐並不必以學問相師﹐而亦稱門生。如《郅壽傳》﹕壽爲京兆尹時﹐大將軍竇憲貴盛﹐使門生賫書有所請﹐壽卽送詔獄。《楊彪傳》﹕黃門令王甫使門生於郡界中辜榷財物七千餘萬﹐彪發其姦。憲權臣﹐甫奄寺﹐豈有學術教人﹖而亦有門生﹐蓋卽後世拜門生之陋習也。浸尋至六朝﹐遂更爲門下亻兼從之稱耳。

○門子今世所謂門子﹐乃牙署中侍茶捧衣之賤役也。古時則否。《左傳》戲之盟﹐鄭六卿及其大夫﹑門子皆從鄭伯。杜注﹕門子﹐卿之嫡子也。又襄十年﹐鄭子孔當國﹐大夫﹑諸司門子弗順﹐子孔將誅之。亦卿之嫡子也。《國語》﹕宣王欲得國子之能導訓諸侯者。韋昭注﹕凡王之子弟謂之國子也。蓋古時王之子弟曰國子﹐卿大夫之子弟曰門子也。又《國語》﹕周景王殺下門子。注﹕周大夫﹐王子猛之傅也。又《國語》晉悼公初立﹐育門子﹐選賢良。注﹕門子﹐大夫適子。《周禮》曰﹕其正室謂之門子。又《韓非子。亡徵篇》﹕羣臣爲學﹐門子好辯﹐其國可亡也。亦謂卿大夫之子也。﹝唐時則守門之人謂之門子。《舊唐書。李徳裕傳》吐蕃將婦人嫁於此州門子﹐王智興亦嘗爲徐州門子。是唐時門子亦與今異。今俗所謂門子者﹐顧寧人謂正如六朝時縣僮耳。﹞

○眞人﹑道士《呂覽》﹕精气日新﹐邪气盡去﹐及其天年﹐此之謂眞人。《莊子》﹕入水不濡﹐入炎不熱﹐謂之眞人。《史記》﹕盧生說始皇﹐亦言﹕眞人者﹐淩雲气﹐駕日月﹐與天地長久。《淮南子》﹕莫死莫生﹐莫虛莫盈﹐是謂眞人。又云﹕眞人者﹐動乎至虛﹐遊於滅亡之野﹐馳於方外﹐休乎宇內﹐臣雷公﹐役誇父﹐妾宓妃﹐妻織女。蔡邕作《王子喬碑》及《仙人唐公碑》文﹐皆有眞人之稱。李善《文選。南都賦》「眞人」注引《文子》曰﹕得天地之道﹐故謂之眞人。此皆眞人之所本也。《樓觀本記》曰﹕周穆王因尹眞人艸樓之觀﹐召逸人居之﹐謂之道士。平王東遷﹐置七人。漢明帝永平三年﹐置三十七人。晉惠帝度四十九人。《續通考》云﹕據此﹐則道士之名自周已有之。又《抱補子。仙藥篇》﹕凡庸道士心不專精﹐行穢徳薄﹐是終不能得也。此又道士之所本也。

○居士《輟耕錄》云﹕今人多以居士自號﹐考之六經﹐惟《禮記》有「居士錦帶」﹐注謂道藝處士也。吳曾《能攺齋漫錄》云﹕居士之號﹐起於商﹑周之時。《韓非子》書曰﹕太公封於齊﹐東海上有居士猛﹑華士昆弟二人﹐立議曰「吾不臣天子﹐不友諸侯﹐耕而食之﹐掘而飲之」云云﹐則居士之名由來久矣。《南史》﹕阮孝緒屏居一室﹐家人莫得見其面﹐親友因呼爲居士。到洽築室巖阿﹐幽居積歲﹐時人號曰居士。虞寄居閩中﹐知刺史陳寶應有異志﹐恐禍及﹐乃著居士服﹐居東山寺。《魏書》﹕盧景裕不仕﹐貞素自得﹐人號爲居士。

○徵君﹑徵士有學行之士﹐經詔書徵召而不仕者﹐曰徵士﹐尊稱之則曰徵君。《後漢書。黃憲傳》﹕天下號憲爲徵君。《魏志。王肅傳》﹕魏初徵士惇煌周生烈注經傳﹐頗行於世。又《管寧傳》注引《傅子》曰﹕胡徵君怡怡無不愛也﹐年八十而不倦於書﹐吾於胡徵君見之矣。胡徵君謂胡晦也。後魏髙允作《徵士頌》﹐凡四十二人﹐皆與允同徵者。

○野老詩人多用「野老」字﹐不過謂田野老人耳。按《漢書。藝文志》有《野老》十七篇﹐注云﹕六國時人﹐在齊﹑楚間。應劭曰﹕年老居田野﹐相民耕種﹐故號野老。則二字所出最古矣。

●卷三十七○博士﹑待詔﹑大夫﹑郎中黃省曾《吳風錄》謂﹕張士城走卒廝養皆授官爵﹐至今呼椎油作面傭夫皆爲博士﹐剃工爲待詔云。按《明祖實錄》﹕洪武中﹐已命禮部申禁軍民人等﹐不得用太孫﹑太祖﹑太保﹑待詔﹑大官﹑郎中等字爲名稱。其時去淮張未遠﹐而民俗濫稱已徧﹐至煩明禁﹐則由來已久﹐未必起於士誠也。又陸容《菽園雜記》﹕醫人稱郎中﹐鑷工稱待詔﹐磨工稱博士﹐師巫稱太保﹐茶酒稱院使﹐此艸率各分﹐國初有禁云。然亦不言起於淮張﹐則知非一日也。今江南俗。椎油﹑賣茶者尙稱博士﹐鑷工尙稱待詔﹐醫生尙稱郎中﹐而北俗則稱醫生爲大夫。按博士本師長之稱﹐漢武帝立五經博士﹐爲置弟子五十人﹐後四方來學者皆詣博士受業﹐故其時弟子稱師皆曰博士。沿及六朝﹐此風不攺。《宋書》﹕王微爲兒時從博士讀《小小章句》。《北史》﹕劉晝知宋世良家多書﹐乃求爲其子博士﹐恣意披覽。北齊張景仁教太原王紹徳書﹐武成帝又令景仁侍後主書﹐後主呼爲博士。登極後﹐與左右語﹐猶稱張博士。武成又爲瑯琊王儼求博士﹐得張雕武與景仁﹐號二張博士。後周文帝置學東館﹐教諸將子弟﹐以樊深爲博士。可見博士猶先生云爾。《封氏聞見記》﹕禦史大夫李季卿宣慰江南時﹐茶飲初盛行﹐陸鴻漸來見﹐衣野服﹐隨茶具而入。旣坐﹐乃手自烹茶﹐口通茶名﹐區分指點。李公心鄙之﹐茶罷﹐命奴子「取錢三十文﹐酬煎茶博士。」此茶博士之名之始也。蓋其時茶事初起﹐精其技者尙少﹐故有茶博士之稱﹐而李公因其稱以嘲之﹐可見是時賣茶者無不稱博士也。《舊唐書》﹕開元十一年﹐命州縣置醫博士二人。則醫亦稱博士也。其椎油者之稱博士﹐蓋亦因專習其技而有是稱﹐或因煎茶者稱博士而效之耳。﹝按博士之始﹐本起於戰國。《漢書。賈山傳》﹕其祖祛﹐故魏王時博士弟子也。秦亦有此官﹐《史記。始皇本紀》﹑侯生﹑盧生曰「博士𨿽七十人﹐特備員弗用。」又始皇不樂﹐輒令博士爲仙眞人詩﹐令樂人歌弘之。漢初亦設此官﹐不過待問﹐未有進用者。至武帝立五經博士﹐遂爲師儒之宗﹐此博士之沿革也。﹞待詔之稱﹐古來原多雜流。《舊唐書》﹕翰林有合煉﹑僧道﹑祝卜﹑術藝﹑書奕﹐各別院以廩之。天寶中有嵩山道士吳筠﹐乾元中有占星韓穎﹑劉ピ﹐貞元末有奕棋王叔文﹑侍書王亻丕﹐元和末有方士柳泌﹑浮屠士通﹐寶歷初有善奕王倚﹑興唐觀道士孫準﹐並待詔翰林。遼時翰林畫院有畫待詔﹐翰林醫院有醫待詔。前明文徵明亦以能書待詔。可見翰林中待詔者﹐原不皆文學之士﹐則鑷工之稱待詔﹐蓋亦實有以此技爲待詔者﹐而人因以稱之也。若醫生之稱郎中﹑大夫﹐顧寧人以爲起於宋時﹐而引《老學庵筆記》醫生曰牙推﹐卜相曰巡官之類以証之。﹝按牙推之名不自宋始﹐唐鄭注以藥術漧李﹐喜之﹐署爲牙推。則醫生之稱牙推﹐起於唐也。《北夢瑣言》﹕後唐莊宗劉皇后之父﹐舊以醫爲業﹐莊宗暇日﹐負藥囊﹐令子繼岌破帽相隨﹐自稱劉衙推訪女﹐直入後宮﹐後大怒。﹞然亦第意擬之詞﹐而未見郎中﹑大夫之的據。按《夷堅志》鄱醫趙本上官彥成之隸﹐粗得其術﹐人稱爲趙三郎中。又劉師道業醫﹐有婦人托爲魏師成之妻﹐求其療夫疾。劉初不知魏已死也﹐至則魏伸手求診脈﹐覺骨節堅冷如木石。婦忽笑曰「劉郎中細審此病不可醫也。」劉曰「娘子拉我來﹐何忽如此﹖」婦曰「郎中試看。」俄化爲狐去。又信州吏毛遂病﹐爲劉醫誤用藥致死﹐忽復活﹐曰「是那个郎中主張﹖」劉方喜以爲己功﹐應曰「是我。」毛曰「今後須仔細。我病本不至死﹐爲汝以藥殺我﹐我今只在鬼門關候汝耳。」言訖而死﹐劉亦繼沒。此醫生稱郎中之明證也。《夷堅志》又云﹕張二大夫者﹐京師醫家﹐後徙臨安﹐官至翰林醫官﹐人仍稱爲張二大夫。則北方醫生之稱大夫﹐亦起於宋矣。又按唐時醫生亦稱待詔。張有《病宮人》詩云「藥餌無徵待詔愁。」此正醫卜待詔翰林之本稱也。

又按﹕大夫本秦﹑漢時士人之通稱。《漢書。髙祖紀》﹕呂公從沛令﹐沛中豪傑吏聞令有重客﹐皆往賀。蕭何爲主吏﹐令諸大夫曰「進不滿千錢﹐坐之堂下。」按沛中豪傑吏蓋不過鄕豪及健吏之類﹐而通謂之大夫。蓋秦制賜民爵有大夫﹑官大夫﹑公大夫﹑五大夫﹑七大夫諸等稱。《漢書》注﹕五大夫﹐第九爵也﹔七大夫﹐第七爵也﹔大夫﹐第五爵也。度其時民之有此爵者﹐人卽以其爵呼之﹐相沿日久﹐遂以爲尊奉之呼﹐故鄕豪及健吏皆得稱耳。《漢書》髙祖詔曰「七大夫以上皆髙爵也﹐久立吏前﹐曾不爲決﹐甚無謂也。異日秦民爵公大夫以上﹐令丞與亢禮。今吾於爵非輕也。」可見當時爵𨿽大夫﹐而以事至官吏前﹐仍循部民之制。

○大人大人之見於經書者﹐《周易》「大人與天地合其徳﹐」陸徳明《釋文》引王肅云﹕聖人在位之目﹔以及《孟子》「大人者﹐不失其赤子之心﹐」《莊子》「大人者﹐聖人不足以當之」之類﹐皆以徳位兼言。惟《論語》「畏大人」﹐《孟子》「說大人則藐之」﹐則以勢分而言。又《左傳》﹕閔子馬曰「夫人必是說而後及其大人。」邾黑肱以濫來奔﹐君子曰「艱難其身﹐以險危大人。」注皆言在位者﹐然此特泛論有位之人﹐非覿面尊奉之呼也。司馬相如《大人賦》則更以稱天子﹐而其時公卿大臣無大人之稱可知。其呼爲大人者﹐則以施於父母﹑伯叔。如《家語》﹕曾子曰「參得罪大人。」又《史記》﹕範蠡之長子曰「家有長子﹐今弟有罪﹐而大人不遣﹐是吾不肖也。」漢髙祖云「始大人以臣爲無賴。」霍去病云「不早自知爲大人遺體。」《南史》﹕王僧儒幼時﹐有人以冬李饋其父﹐先以一與之﹐僧孺辭曰「大人未見﹐不容先嘗。」《北史》﹕田式以事下獄﹐欲自盡﹐其子信勸之曰「大人朝廷重臣﹐又無大過﹐何至於此﹗」《唐書》裴彜云「大人病痛若此。」《摭言》﹕楊國忠子應試﹐學問荒陋﹐禮部侍郎達奚畏國忠﹐使其子撫先白國忠曰「大人白相公﹐郎君所試不中程式﹐然亦未敢黜落。」《五代史》﹕王珂妻本克用女﹐珂被梁圍急﹐使妻致克用書曰「賊勢如此﹐大人忍不救耶﹖」《宋史》蔡京子攸入謁﹐握父手曰「大人脈勢舒緩﹐體中得無不適﹖」又《隱逸傳》﹕南安翁以長子被拘於官﹐欲詣官代長子杖﹐小兒曰「大人豈可受杖﹐兒當代。」此皆以呼其父也。《漢書》﹕疏受叩頭曰「從大人議。」此以呼其叔也。張博詐淮陽王﹐欲上書爲大人乞骸骨去。《後漢書》﹕範滂曰「惟大人割不忍之恩。」此皆以呼其母也。柳宗元稱劉禹錫之母云「無辭以白其大人。」亦謂禹錫之母。是大人之稱﹐只以稱父母﹑伯叔﹐從未有以之稱尊官者。考唐﹑宋以來﹐仕宦相呼敵以下或稱字﹐尊長稱丈﹐公卿貴官則稱其官位。宋天聖中﹐詔文武官不得過稱官品。諸節度使﹑觀察使未至太傅者﹐許稱太傅﹔防禦使至橫行使﹐許稱太保﹔諸司使許稱司徒。皆本等檢校所應帶之官也。又洪容齋記﹕李徳裕自崖州與某侍郎書云「崖州司戶參軍李徳裕狀侍郎十九弟」及李文定稱王沂公云「樞密太師相公」之類﹐是皆以官位相呼﹐無所謂大人者。戴埴《鼠璞》云﹕四明有大人堂﹐本錢億曾爲此州節度﹐後其侄惟治復來節度﹐因創爲祠﹐名曰大人堂。蓋大人之稱﹐乃子弟稱父兄之詞﹐而俗訛以爲闞相公廟﹐誤矣。《梁溪漫志》及莊綽《雞肋編》亦謂﹕世惟子稱父爲大人﹐若施之於他﹐則眾駭笑之矣。可見宋時猶以大人稱父母﹐而不加之達官貴人也。元人髙則誠《琵琶記》﹕蔡狀元呼黃門爲大人﹐則元時達官已有大人之稱。明尹直《謇齋瑣碎錄》﹕吳與弼以處士徵至京﹐每見士大夫皆稱大人。又《湧幢小品》﹕徐以吏員起﹐仕至尙書﹐歸﹐郡守率諸生迎之。諸生以其非文學出身﹐頗偃蹇。出一對曰「劈破石橊﹐紅門中許多酸子。」諸生不能對﹐爲對曰「咬開銀杏﹐白衣裏一个大人。」王州《觚不觚錄》﹕三司見督撫稱老先生﹐見巡撫稱先生大人。此又前明以大人爲貴官之稱也。按《後漢書。鄧禹傳》﹕禹孫康以鄧太后臨朝﹐遂謝病不朝。太后使內侍者問之。時宮人出入﹐多能有所毀譽﹐其中耆宿稱爲中大人。所使者乃康家婢也﹐亦自通中大人。康詬曰「汝我家出﹐亦敢爾耶﹗」又《陽球傳》﹕球小妻﹐程璜之女。璜方用事﹐宮中所謂程大人也。蔡邕諫靈帝疏亦云「乳母趙嬈﹐讒諛驕溢﹔門吏霍玉﹐依阻爲姦。今道路紛紛﹐復云有程大人者﹐察其風聲﹐將爲國患。」據此則東漢時已有大人之稱﹐蓋本宮闈近侍之人﹐身無官位而勢居顯要﹐故以大人稱之。其後遂爲近侍尊稱。如《晉書》﹕劉聰時﹐中宮僕射郭猗欲王皮﹑劉二人證成皇太弟劉義謀逆之事﹐以計脇之。皮﹑大懼﹐皆曰「謹奉大人教。」此又近侍稱大人之明證也。《琵琶記》黃門稱大人。黃門亦所侍也。惟近侍稱大人﹐因而後世相沿﹐京朝官亦稱之﹐如徐以尙書稱大人也。京朝官稱大人﹐因而京官出使於外者﹐亦皆以大人稱之﹐如巡按稱先生大人是也。因而遂爲貴官之隆稱﹐於是督撫亦稱之。此又近日京官﹑外官位髙者皆稱大人之所自也。

按諸史所載﹐亦有以官位而稱大人者。《後漢書。岑彭傳》﹕韓歆﹐南陽大人。注謂大家豪右也。《唐書》﹕郭子儀應回紇大人之占。《段秀實傳》﹕田少榮稱秀實爲仁信大人。《髙駢傳》﹕女巫王奉仙謂畢師鐸曰「揚州災﹐當有大人死。」是古來原有貴官稱大人之例。據《雞肋編》所云﹐則南宋時尙專屬子之稱父﹐而不以稱貴官﹐則唐以前稱貴官爲大人者﹐乃從旁指目之詞﹐而非覿面相呼也。覿面稱大人﹐則始於元﹑明耳。

○顯考《祭法》﹕王立七廟﹐曰考廟﹐則父也﹔曰王考廟﹐則祖也﹔曰皇考廟﹐則曾祖也﹔曰顯考廟﹐則髙祖也。《檀弓》「殷主綴重」注﹕始死未作主﹐先以木爲重﹐至虞乃作主。殷人作主後﹐則聯其重縣諸死者之廟﹐去顯考乃埋之。疏﹕顯考﹐髙祖也﹐世世遞遷﹐至爲顯考﹐其重猶在﹐離顯考乃埋之。是古人皆以髙祖爲顯考也。其稱父亦曰皇考。皇者﹐大也﹐於君上之義無涉。《曲禮》﹕父曰皇考﹐母曰皇妣。《離騷》﹕朕皇考曰伯庸。晉司馬機《爲燕王告廟文》亦曰「敢昭告於皇考淸惠亭侯」是也。徐健庵《讀禮通考》謂今人以顯考爲父﹐則起於有元之世。時以皇字爲君上尊稱﹐遂易爲顯考。然葉石林云﹕漢議宣帝父稱﹐羣臣初請謚爲悼太子﹐魏相以爲宜尊稱曰皇考。自是皇考遂爲尊號之稱﹐非後世所得通用。石林之言如此﹐則似宋時已無稱父爲皇考之例矣。健庵之說﹐不知何所本。

○孤哀子今人父亡稱孤子﹐母亡稱哀子。按古禮﹐父母喪﹐皆稱哀子。如《雜記》云﹕祭稱孝子﹑孝孫﹐喪稱哀子﹑哀孫。孔疏曰﹕祭謂卒哭以後之吉祭﹐喪謂虞以前之凶祭。又《儀禮》﹕筮宅之辭曰「哀子某爲其父某甫筮宅」﹐又曰「哀子某來日卜葬其父某甫」﹐是哀子之稱不特爲母亡也。《孟子》﹕幼而無父曰孤﹐故父喪亦稱孤子。如嵇康《與山巨源絕交書》﹕少加孤露。又趙深見母﹐自陳幼小孤露。此皆以無父言。然《雜記》諸侯之禮﹐他國弔含衤遂﹐皆對曰「孤某須矣。」《曲禮》﹕諸侯在喪曰適子孤。《左傳》﹕列國有凶稱孤。在喪也﹐有凶也﹐皆通乎父母之喪言之﹐非專系乎父也。《宋書。巴陵王休若傳》﹕謝沈居母喪﹐被起﹐聲樂酣飲﹐不異吉人﹐並不知沈居喪。迨自稱孤子﹐眾乃駭愕。《袁粲傳》﹕粲丁母憂﹐桂陽王休範爲逆﹐粲扶曳入殿﹐慷慨謂諸將曰「孤子受先帝顧托﹐本以死報﹐今日當與褚護軍同死社稷。」是母喪亦稱孤子矣。六朝人每言偏孤﹐如《梁書。韋傳》﹕父義正早卒﹐少而偏孤﹐事母以孝聞。《北史》﹕皇甫和十一而孤﹐母夏侯氏親授以經書。此則其父先亡者也。《梁書》﹕裴子野生而偏孤﹐爲祖母所養。《魏書》﹕裴延俊少偏孤﹐事後母以孝聞。《北史》﹕刁衝年十三而孤﹐祖母髙氏哀之﹐撫養尢篤。此則其母先亡者也。《謝貞傳》﹕貞以母憂毀﹐將沒﹐謂姚察曰「孤子釁禍所集﹐將隨灰壤。」時貞父已先亡﹐此則父母俱亡者也。可見孤字之義﹐本無定屬。董又引鄭氏《禮注》﹕三十以內﹐未有室而無父母者﹐謂之孤子當室。如禮所云﹐父母存﹐衣冠不純素﹐孤子當室﹐衣寇不純采是也。今世以孤屬父﹐以哀屬母者﹐實本於司馬溫公《書儀》﹐而朱子亦是之。或問朱子「孤哀」二字之義﹐朱子曰「溫公亦只據今俗﹐不欲父母混並之也。且從之亦無害。」是孤哀分屬父母﹐在宋世已然。又按《開元禮》﹕四品以下卜宅兆﹐蒞卜者命曰「孤子某」云云。注曰﹕今儀父及祖稱孤子﹑孤孫﹐母及祖母稱哀子﹑哀孫。則孤哀之分稱﹐實始於唐﹐又不自溫公始。蓋自唐以來﹐已相沿成俗﹐而溫公仍之耳。又宋《政和禮》﹕虞祭至大小祥祭祝文﹐父曰孤子﹐母曰哀子。則亦不獨載之溫公《書儀》也。

○下官戲本凡官員自稱﹐皆曰「下官」。《漢書。賈誼傳》﹕大臣罷軟不勝任者﹐曰下官不職。下官二字始此﹐然非官員之自稱也。其以之自稱﹐髙江村《天祿識余》謂始於梁武帝攺稱臣爲下官。按此說非也。《南史。劉穆之傳》﹕宋以前郡縣爲封國者﹝諸王所封之國﹞﹐其內史相並於國主稱臣﹐去任便止。孝建中﹐乃創制稱爲下官。《宋書》﹕武帝孝建二年定制﹐諸王封國者二十四條﹐內一條﹐凡封內官只稱下官﹐不得稱臣﹐罷官則不復追敍。《通典》及龔熙正《續釋常談》皆引之。然《晉書》﹕成帝時﹐庚亮欲廢王導﹐與郗鑑書﹕「公與下官﹐並荷托付﹐大姦不掃﹐何以見先帝於地下﹖」《晉載記》﹕靳準對劉粲曰「下官急欲有所言。」安帝時﹐劉敬宣答諸葛長民書曰「下官常慮福過災生。」王誕說盧循曰「下官與劉鎭軍情味不淺﹐」王鎭惡乘利趨潼關﹐乏食欲還﹐沈林子怒曰「下官授命不顧﹐今日之事﹐當爲將軍辦之。」則晉時已有此稱。蓋晉時仕宦者皆自稱下官﹐惟王國之僚屬見其王則稱臣﹐至宋則並令王國之僚屬見王亦稱下官耳。﹝《宋史。洪湛傳》﹕羣臣請建儲﹐太宗曰「若立太子﹐則東宮僚屬皆須稱臣﹐形迹之間﹐易生搖惑。」然則宋時東宮官見太子已稱臣矣。﹞他如宋文帝使沈慶之領隊防﹐劉湛謂曰「卿在省歲久﹐比當相論。」慶之正色曰「下官在省十年﹐自應得轉。」又慶之與蕭斌議兵事﹐曰「眾人𨿽知古今﹐不如下官耳學也。」元顥藉梁兵破洛陽﹐自立。沛郡王欣欲附之﹐崔光韶曰「元顥引寇兵覆中國﹐豈惟大王所宜切齒﹐下官亦未敢仰從。」曹景宗醉後﹐對梁武帝誤稱下官﹐帝大笑。此皆六朝時仕宦稱下官之故事也。又按《五代史補》﹕宋彥筠謂李知損曰「眾人何爲號足天下爲羅隱﹖」對曰「下官平素好爲詩﹐其格致大抵如羅隱故耳。」然則五代時尙相沿有此稱也。今仕途中不復稱下官﹐凡知府自稱卑府﹐府以下皆稱卑職。按程《三柳軒雜識》﹕淳熙間﹐髙曇進對﹐上稱其「不爲髙談」﹐梁相戲云「髙曇不爲髙談﹐以何對﹖」周益公對云「卑牧且爲卑牧。」謂武臣見知州自稱卑牧也。則屬吏之以卑自稱﹐自宋已然。

○小生﹑晚生《漢書。朱云傳》云﹕罷官過薛宣﹐宣曰「君且畱我東閣﹐可以觀四方奇士。」云曰「小生乃欲相吏耶﹖」師古注﹕小生﹐謂宣新學後進﹐乃欲以我爲吏乎﹖小生之名始見此﹐然非自稱作謙辭也。其以之自稱者﹐唐李陽冰自稱其篆書謂﹕「斯翁之後﹐直至小生。」﹝斯翁謂李斯也。﹞又元稹《上令孤相公》曰「白居易能詩﹐或爲千言﹐或爲五百言律詩﹐以相投寄。小生自審不能有以過之﹐往往戲排舊韻﹐別創新調﹐名爲次韻。」此文士自稱小生之始也。朱晦翁《和劉秀野》詩﹐有「小生自愧衰頹早」之句。則二字並入之詩矣。又「晚生」二字﹐按《晉書。戴淵傳》﹕淵弟邈請立學校疏曰「今後進晚生﹐目不睹揖讓之儀。」《隋書》薛寄弟模書曰「吾幼丁艱酷﹐晚生早孤﹐不聞詩禮。」是晚生二字﹐晉以來已有之﹐但以之自稱不知起於何時。《知新錄》云﹕嘉靖丙戍﹐刑部趙公乃費閣老同年﹐每投謁﹐必書「年晚生」。屠應峻曰「趙老眞神童。」或問其故。曰「費鵝湖二十作狀元﹐年最少﹔今渠稱晚生﹐非神童而何﹖」此近代稱晚生之見於記載者也。

○老先生先生本古者父兄師長之通稱。然古人有單稱生﹐或單稱先者。《史記》﹕蘇秦被刺死﹐齊王求其賊誅之。燕人曰「甚矣﹐齊之爲蘇生報仇也﹗」注﹕生﹐一作先﹐言先生也。叔孫通諸弟子以制禮皆賜爲郎﹐喜曰「叔孫生誠聖人也﹗」弟子稱師曰生﹐亦謂先生也。《漢書。貢禹傳》﹕禹請老﹐元帝報曰「朕以生有伯夷之廉﹐史魚之直﹐故親近生﹐今未得久聞生之奇論也。」師古曰﹕生謂先生也。時禹年八十餘﹐元帝敬之。稱生﹐非輕之﹐乃尊之也。此單稱生也。《史記。晁錯傳》﹕學申商刑名於軹張恢先所。徐文曰﹕先﹐卽先生。《漢書》﹕梅福曰「叔孫先非不忠也。」注﹕先﹐猶言先生也。又建元中上招賢良﹐公卿曰「鄧先好奇計。」注亦曰﹕鄧先﹐猶云鄧先生也。此單稱先者也。王新城謂明朝中官稱士十大夫曰「老先」本此。衛宏《漢官舊儀》﹕博士稱先生﹐博士師也。此又後代師稱先生之始也。至老先生之稱﹐見《漢書。賈誼傳》諸老先生未能言﹐誼盡爲之對。然第謂諸儒之老者耳﹐非覿面尊奉之呼也。至宋始有此稱。劉元城《語錄》凡引司馬溫公﹐則不著姓名﹐必曰老先生。劉過《上周益公》詩云「昌黎前進士﹐司馬老先生。」蓋用此故事。又《鐵圍山叢談》﹕鄭尙明昴﹐老先生也。後世京朝官稱老先生蓋始此。然《宋史》王黼諂事梁師成﹐呼爲恩府先生。趙範致書丞相史彌遠﹐亦但稱先生。﹝範上彌遠書曰「天下之人無不知李全欲反﹐𨿽先生亦知其必反。」時彌遠當國﹐權位最重﹐而範稱之曰先生。又吳曦降金﹐楊巨源圖興復﹐謂安丙曰「非先生不足以主此事﹐非巨源不足以了此事。」﹞則宋時老先生之名﹐尙非仕途常稱。元人《程鉅夫集》有《送學舟老先生》詩﹐疑此稱起於元初。王洲《觚不觚錄》﹕三司見督撫稱老先生﹐見巡無稱先生大人。則前明老先生之稱猶未濫。及王親城《香祖筆記》謂京官舊例各衙門稱謂有一定﹐如翰詹稱老先生﹐吏部稱選君﹑印君﹐科稱掌科﹐道稱道長是也。自康熙丙子以後﹐則各部司及中行評博﹐無不稱老先生矣。此又近日京官通稱老先生之故事也。

○官人奴僕稱主﹐及尊長呼卑幼﹐皆曰某官人﹐亦有所本。杜田《杜詩博議》﹕官人乃隋﹑唐間語。《北史。梁彥光傳》﹕初﹐齊亡後﹐訴訟官人﹐千變萬端。《舊唐書。髙祖紀》﹕官人百姓﹐賜爵一級。《武宗紀》﹕中書奏赴選官人多京債。《禦覽。文士傳》﹕棘嵩見陸云作《逸民賦》﹐嵩以爲丈夫出身﹐不爲孝子﹐則爲忠臣﹐必欲建功立策﹐爲國宰輔﹐遂作《官人賦》以反之。此官人之見於史傳者。然唐以前必有官者方稱官人。《昌黎集。王適墓志銘》云﹕一女憐之﹐必嫁官人﹐不以與凡子是也。至宋則己爲時俗通稱。《宋史。嶽雲傳》﹕去年十二﹐卽從張憲戰﹐多得其力﹐軍中呼爲贏官人。《夷堅志》「易官人及第」條﹕有報榜者至逆旅﹐曰「此店有易官人及第。」又「陸氏負約」一條﹕陸氏再醮後﹐獨步廳事﹐有急足來稱﹕「鄭官人有書。」鄭乃其前夫也。「張次山妻」一條﹕次山喪妻後﹐入京參選﹐偶遊相國寺﹐與亡妾遇。驚問之﹐妾曰「現服事媽媽在城西一空宅﹐官人可以明日飯後來相會。」此又可見官人之稱﹐在宋時已爲常談也。明制﹕郡王府自鎭國將國而下稱呼只曰官人。然官人之稱已徧於士庶﹐固不僅王府支屬矣。

○官世俗以行相呼曰幾官﹐此亦最古。《梁書》﹕武陵王紀聞湘東王繹將討侯景﹐謂僚佐曰「七官文士﹐豈能匡濟﹖」後紀爲繹兵所敗﹐繹將樊猛入其舟﹐紀曰「願送我見七官。」《唐摭言》﹕李舟與齊映友善﹐映爲將相﹐舟以書與之﹐猶曰「十二官足下」。

○爺爺本呼父之稱。《說文》云吳人呼父爲爺是也。今不特呼父﹐凡奴僕之稱主﹐及僚屬之稱上官皆用之。《宋書》﹕王子絢六歲讀《論語》「鬱鬱乎文哉」﹐外祖何尙之戲曰「可攺耶耶乎文哉。」以郁及其父嫌名也。《南史》﹕侯景旣僭位﹐王偉勸立七廟﹐並請七世諱。景曰「前世吾不復記﹐惟阿爺名標。」是六朝人但以爺呼父也。今通用爲尊貴之稱﹐蓋起於唐世。按《通鑑》﹕髙力士承恩久﹐中外畏之﹐太子亦呼爲兄﹐諸王諸公呼爲翁﹐附馬輩直呼爲爺﹝《新唐書》爺作﹛父者﹜﹞。曰直呼爲爺﹐可見從前但以呼父﹐未有以呼貴官者﹐自此以後﹐遂相沿爲尊貴之稱。今世俗所稱王爺﹑公爺﹑老爺所自來矣。《木蘭詩》「不聞爺娘喚女聲」﹐杜詩「見爺仰面啼」﹐「爺娘妻子走相送」﹐此爺字之入詩者。○爹莊綽《雞肋編》云﹕今人呼父爲爹﹐母爲媽﹐兄爲哥﹐舉世皆然﹐問其義則無說。爹字𨿽見於《南史》梁始興王忄詹刺荊州還﹐民歌之曰「始興王﹐人之爹﹐赴人﹝原漏」人「字﹞急﹐如水火﹐何時來﹐哺乳我。」荊楚方言謂父爲爹﹐乃徒我切﹐又與今世俗所呼之音不同也云云。然戴埴《鼠璞》已辧之﹐謂爹字原有兩音。按《廣韻》陟斜切﹐羌呼父也﹔徒可切﹐北方人呼父也。《隋書。回紇傳》以父爲多。《唐書》回紇阿啜可汗亦呼其大相頡幹迦斯曰「兒愚幼﹐惟仰食於阿多﹐國政不敢與也。」則亦與徒可切之音相近矣。又韓昌黎《祭女文》亦有「阿爹」﹑「阿八」之稱。宋人小說記顯仁太后自金回﹐值壽節﹐髙宗極天下之養﹐用宣和故事﹐以龍涎沈腦屑灌燭內﹐列十數支﹐白太后曰「此燭頗愜聖意否﹖」太后曰「爾爹每夜常設數百支。」上私謂憲後曰「如何比得爹爹富貴﹖」仇遠《稗史》﹕錢良臣自諱其名﹐其子讀書﹐凡遇「良臣」字﹐皆令避之。一日讀《孟子》「今之所謂良臣﹐古之所謂民賊也」﹐亦攺云「今之所謂爹爹﹐古之所謂民賊也。」聞者大笑。

○家祖﹑家父﹑家君﹑家兄﹑捨弟﹑家姑﹑家姊《賓退錄》云﹕今南北風俗﹐稱其祖及父母莫不加以家字。按《後漢書。王丹傳》﹕大司徒侯霸欲與丹交﹐遣子昱候於道﹐曰「家公欲與結交。」《列女傳》﹕馬融女嫁袁隗﹐隗譏融貪名﹐妻曰「孔子不免武叔之毀﹐家君獲此﹐故其宜爾。」顏之推《家訓》云﹕昔侯霸之子孫稱其祖曰家公。陳思王稱其父曰家父母﹐曰家母。潘尼稱其祖曰家祖。則家祖﹑家父﹑家母之稱由來久矣。《魏略》﹕文帝嘗言「家兄孝廉﹐自其分也」。﹝家兄謂倉舒。﹞《晉載記》﹕苻堅時﹐慕容泓起兵﹐與堅書曰「資備大駕﹐奉送家兄皇帝。」﹝家兄謂慕容也。﹞《北史。楊津傳》﹕津事兄椿極敬﹐人有就津求官者﹐津曰「此事須家兄裁之。」陽俊之自言「有文集十卷﹐家兄﹝謂陽休之﹞亦不知吾才士也。」梁元帝攻蕭﹐曰「家兄﹝謂其兄譽﹐爲繹所攻﹞無辜﹐屢被攻圍。七父若顧親恩﹐豈應若是﹗」此家兄之稱之見於史傳者也。又魏文帝《謝鐘繇見與書》曰「是以令捨弟子建﹐因荀仲茂從容諭鄙旨。」又《世說》﹕戴安道髙隱﹐而其兄欲立功業﹐謝太傅曰「卿兄弟志業何其大殊﹖」戴曰「下官不堪其憂﹐家弟不攺其樂。」《南史》﹕齊東昏賜蕭懿死﹐懿臨歿﹐謂使者曰「家弟在雍﹐深爲朝廷憂之﹗」﹝家弟謂梁武帝﹐時爲雍州刺史。﹞《唐書》﹕柳公權爲侍書學士﹐其兄公綽與宰相李宗閔書曰「家弟本志儒學﹐以侍書見用﹐頗類工祝﹐願徒散秩。」此捨弟﹑家弟之見於史傳者也。顏之推又云﹕姑姊妹已嫁則以夫氏稱之﹐在室則以次第稱之﹐言禮成他族﹐不得稱家也﹐子孫不得稱家者﹐輕略之也。然蔡邕書文稱姑姊曰家姑﹑家姊。《北史》﹕髙道穆爲京邑﹐出遇魏帝姊壽陽公主﹐不避道。道穆令卒棒破其車。公主泣訴帝﹐帝他日見道穆曰「家姊行路相犯﹐深以爲愧。」則家姑﹑家姊之稱亦有自來矣﹐今俗惟子孫不稱家﹐其猶顏氏之遺訓歟﹖褚河南帖稱其侄曰家侄。

○堂兄弟俗以同祖之兄弟爲堂兄弟。按《禮經》曰從兄弟﹐無堂兄弟之稱也。其稱蓋起於晉時。《晉書》﹕司隸荀愷有從兄喪﹐自表赴哀﹐詔未下﹐而愷造太傅楊駿第。傅咸因劾奏愷曰「死喪之威﹐兄弟孔懷﹔同堂方隕﹐輒行造謁。急諂媚之敬﹐無友於之情﹐」同堂之見於史者始此。《南史。劉暄傳》﹕徐世ɡ曰「明帝是武帝同堂﹐尙加滅害。」《後魏書》公孫獻﹐封氏之甥﹐其從兄邃﹐李氏之甥﹐地望懸隔。祖秀珍曰「士大夫須好姻親﹐二公孫同堂兄弟耳﹐吉凶會集﹐便有士庶之別。」元顥入洛﹐廣陵王遙欣集眾議曰「北海﹑長樂俱是同堂兄弟﹐今欲何向﹖」《北齊書》﹕孝昭帝謂趙郡王睿曰「須拔是我同堂弟。」《舊唐書》﹕中宗卽位﹐以堂兄千里爲成紀郡王。又李師道伏誅﹐其堂弟師堅等並流。張獻誠請老﹐薦其堂弟獻恭自代。《徐堅傳》﹕詔書有與逆黨同堂親不得任京官。《柳漁傳》﹕臣堂伯祖爽與褚遂良等同被譴戮。則更有堂伯祖之稱矣。《唐書。韋糸舀傳》有議堂姨舅服制一疏﹐又有堂舅﹑堂姨﹑堂甥之名。

○尊老﹑尊兄﹑令弟杭州人自稱其父曰尊老﹐徽州人自稱其兄嫂曰尊兄﹑尊嫂。他處則稱人之父曰尊公﹑尊老﹐稱人之兄嫂曰尊兄﹑尊嫂。按《晉書。載記》﹕劉淵謂傅祗之子暢曰「尊公𨿽不達天命﹐然各忠其主。」《南史》﹕何子平之母年未及終養﹐而籍注有誤﹐年例已滿﹐子平卽便去官。顧愷之謂曰「尊上年實未八十﹐親故所知﹐何卽辭祿﹖」吉之父犯重罪﹐乞代父死。蔡法度誘之曰「上知尊侯無罪﹐行當自釋。」《北史》﹕楊播與北海王詳議論不屈﹐詳顧播侄昱曰「尊伯性剛﹐不服理。」《唐書》﹕李林甫恐嚴挺之大用﹐乃謂其弟損之曰「上待尊兄意甚厚﹐盍爲見上策此。」皆稱人之父母伯叔爲尊﹐而非以自稱其父母伯叔也。然以之自稱﹐亦有所本。何子平爲揚州從事﹐月俸得白米﹐輒易粟麥。人曰「所利無幾﹐何足爲煩﹖」子平曰「尊老在東﹐不辦得米﹐何心獨享白粲。」是自稱其父曰尊老也。《三國誌注》﹕袁術與袁紹書曰「神應有徵﹐當在尊兄。」《北齊書》﹕後主緯居南宮﹐其弟瑯琊王儼從上皇﹑胡後居北宮﹐嘗於南宮見新冰早李﹐還怒曰「尊兄已有﹐我何竟無﹗」後儼殺和士開﹐後主緯使人召儼﹐儼曰「尊兄若欲殺臣﹐臣不敢逃罪。」此自稱其兄曰尊兄也。隋煬帝將卽位﹐先縊死其兄勇﹐乃卽位。曰「令兄之弟﹐果堪大任。」此又自稱其兄曰令兄也。謝靈運《與惠連弟》詩云「末路值令弟﹐酬問開心顏。」杜工部詩﹕「令弟艸中來﹐倉然請論事。」是又自稱其弟曰令弟也。

○丈人王充《論衡》﹕人形一丈﹐正也﹐故名男子爲丈夫﹐尊公嫗爲丈人也。至婿呼婦翁曰丈人﹐不知起於何時。吳曾《能攺齋漫錄》謂本於《史記》匈奴謂漢天子「我丈人行也」。然《史記》注丈人﹐尊長之稱﹐非必專以之指婦翁也。《論語》﹕子路遇丈人。《莊子》﹕子貢遇灌園丈人。《戰國策》﹕秦王謂唐睢曰「丈人芒然而來。」嚴遂奉百金於聶政﹐曰「爲丈人粗糲之資。」《史記。荊軻傳》﹕髙漸離家丈人召使前擊築。灌嬰聞魏勃本教齊王反﹐責之﹐勃曰「失火之家﹐豈暇先方言丈人而後請火乎﹖」《宋書》﹕袁熙爲彭城王義康說範蔚宗曰「小人請以七尺之軀立功﹐事成歸諸君子丈人﹐何如﹖」孔熙先亦以語激蔚宗曰「丈人若謂朝廷相待厚者﹐何故不與丈人爲婚﹖」《南史》﹕張充與王儉書曰「所可推襟送袍者﹐惟丈人而已。」《唐書》﹕元載擅權﹐時有丈人從載求官﹐載度其人不足任事﹐但贈河北一書。丈人不悅﹐及往謁節度使﹐大獲過望。杜甫《贈韋濟》詩﹕「丈人試靜聽。」是皆尊者通稱耳。《三國誌》「獻帝舅車騎將軍董承」句﹐裴松之注云﹕靈帝母董太后之侄﹐於獻帝爲丈人。古無丈人之稱﹐故曰舅也。此則𨿽非妻父﹐然以舅爲丈人﹐則裴松之時已有是稱。而妻父曰外舅﹐則以外舅爲丈人﹐蓋亦卽起於是時耳。莊綽《雞肋編》引柳子厚稱妻父楊詹爲丈人﹐以爲後世呼妻父爲丈人之始。然《南史》齊東昏呼潘妃父寶慶爲阿丈﹐《唐書》杜黃裳之婿韋執誼爲相﹐黃裳勸其請太子監國﹐執誼曰「丈人甫得一官﹐柰何啟口議禁中事﹗」是六朝及唐已有是稱。《宋史》﹕張永徳乃郭威婿﹐威起兵﹐常遇謂永徳曰「君視丈人事得成否﹖」此又近代婦翁稱丈人之故事也。蓋唐以前﹐凡尊長及婦翁皆曰丈人﹐後遂專以屬之婦翁耳。今人呼婦翁爲丈人﹐而稱交遊中尊者亦尙曰某丈﹐想六朝及唐亦如此也。至婦翁曰嶽丈﹐曰泰山﹐其說尢紛紛不一。或曰晉樂廣爲衛妻父﹐嶽丈蓋樂丈之訛也。《釋常談》則曰﹕因泰山有丈人峯故也。按泰山有丈人峯﹐而《玉匱經》靑城山﹐黃帝亦封爲五嶽丈人﹐則山之稱丈人者不一。世俗以婦翁有丈人之稱﹐而丈人又有五嶽之典﹐遂引以爲美稱耳。《晁氏客語》引開元十三年封禪泰山﹐三公以下例遷一階﹐張說爲封禪使﹐其婿鄭鑑自九品至五品﹐會大宴﹐明皇訝之。黃幡綽曰「泰山之力也。」﹝宋人《釋常談》引此﹐以爲稱丈人爲泰山之始。﹞然則唐時並已有泰山及嶽丈之稱矣。又《黃譜筆記》謂﹕漢《郊祀志》﹕大山川有嶽山﹐小山川有嶽婿﹐山嶽而有婿﹐則嶽可以呼婦翁矣。世俗之稱﹐未必不因此﹐又因山嶽而轉爲泰山耳。此𨿽近附會﹐亦以備一解。﹝《通覽》﹕唐僖宗避黃巢﹐出奔至婿水﹐詔成都備巡幸。﹞

○舅舅之稱有三。《爾雅》﹕母之弟爲舅﹐《秦風》所謂「我送舅氏」是也。妻父曰外舅﹐《孟子》注謂﹕我舅者﹐吾謂之甥是也。夫之父曰舅﹐《禮記》所謂舅姑﹐《爾雅》所謂「姑舅在則稱君舅君姑﹐沒則曰先舅先姑」是也。後人呼妻兄弟曰舅﹐本非古法。《爾雅》謂妻之昆弟爲甥﹐劉熙《釋名》謂之外甥﹐是今之所謂舅﹐正古之所謂甥﹐乃俗呼正相反。蓋妻之昆弟方謂我之子爲甥﹐而我呼妻之兄弟亦爲甥﹐本無差別﹐故從乎己之子之稱以尊之耳。《新唐書。朱延壽傳》﹕延壽爲楊行密妻弟﹐行密以其私附朱全忠﹐乃誑其妻曰「吾喪明﹐諸子幼﹐得舅來代我﹐無憂矣。」及至﹐乃殺之。《通鑑》則云﹕軍府事當悉授三舅。胡三省注云﹕延壽第三。呼妻之兄弟爲舅﹐始見於此。則五代時已有此稱也。○內兄弟《儀禮》﹕姑之子稱外兄弟﹐舅之子稱內兄弟。閻若璩云﹕今人稱妻弟爲內弟﹐非也﹐從《史記》當稱妻弟﹐從《漢書》當稱婦弟云云。然顏眞卿《家廟碑銘》云﹕祖昭甫工書﹐與內弟殷仲容齊名。父惟貞﹐少孤﹐育於舅仲容氏﹐蒙教筆法。是仲容乃昭甫之妻弟也﹐而云內弟﹐則妻弟之稱內弟﹐自唐已然。○親家翁《輟耕錄》云﹕男女姻家相呼曰親家翁﹐此三字見《唐書。蕭傳》。嘗因宴﹐太宗語羣臣曰「自知一座最貴者﹐先把酒。」羣臣相顧未言﹐引手取杯。帝問﹕「何說﹖」曰「臣是梁朝兒﹐隋室皇后弟﹐唐朝天子親家翁。」又唐明皇女新昌公主下嫁蕭嵩子衡﹐嵩妻入謁﹐帝呼爲親家母是也。然《隋書》﹕煬帝令宇文述之子士及尙公主﹐呼述爲親家翁。述治李渾獄成﹐帝曰「吾宗社幾覆﹐賴親家翁而獲全。」則隋時已有此稱。又《後漢書。禮儀志》﹕上陵之儀﹐百官四姓親家婦女咸列。注﹕凡與先後有瓜葛者曰親家。是親家二字﹐本起於漢也。《五代史》﹕李愚代馮道爲相﹐而惡道﹐每指其所失謂劉句曰「此公親家翁所爲。」蓋句乃道之親家也。《蘇氏閒談錄》﹕馮道與趙鳳同在中書﹐鳳女適道仲子﹐以飲食不中﹐爲道妻譴罵。鳳令婢訴道﹐凡數百言﹐道不答。及去﹐但云「傳語親家翁﹐今日好雪。」此亦親家翁之見於記載者。呂藍衍《言鯖》謂﹕親家翁﹐親字讀作去聲﹐自五代時已然。然亦不始於五代﹐盧綸作《王駙馬花燭》詩云「人主人臣是親家」﹐則唐已作去聲矣。

○郎君大相公吳斗南云﹕漢制﹐二千石以上得任其子爲郎﹐故謂人之子弟爲郎。又其時稱相國爲相君﹐尙書令﹑中書令爲令君﹐使者曰使君﹐太守曰府君﹐故謂郎亦曰郎君云云。是郎君之稱﹐其原皆出漢任子也。漢以後﹐則凡身事其父者﹐皆呼其子爲郎君﹐而郎君遂爲貴介及裙屐少年之美稱。至唐又爲極尊貴之稱﹐並有加之帝王大臣者。《後漢書。西南夷傳》﹕越太守張翁卒﹐安帝以其有遺愛﹐乃拜其子湍爲太守。夷人歡欣奉迎﹐曰「郎君儀貌﹐類我府君。」《魏書》﹕甄琛好奕棋﹐通夜不止﹐令奴秉燭﹐或時睡﹐輒加杖。奴曰「郎君辭父母仕宦京師﹐若爲讀書執燭﹐不敢辭罪﹔乃以圍棋日夜不息﹐豈向京之意﹐而賜加杖罰﹐不亦非理﹗」《南史》﹕齊晉安王子懋爲明帝所害﹐子昭基以二寸絹爲書﹐參問消息。故吏僧慧見之﹐曰「此郎君書也﹗」一慟而卒。張衝爲梁武帝所圍﹐臨沒﹐囑其子元嗣固守。及力屈將降﹐故吏房長瑜曰「前使君忠貫日月﹐郎君但當端坐畫一﹐以荷析薪。」唐明皇欲立忠王爲太子﹐而李林甫勸立壽王。上猶豫不決﹐忽忽不樂。髙力士請其故﹐上曰「汝揣我何意﹖」力士曰「得非以郎君未定耶﹖但推長而立之﹐復誰敢爭﹖」史思明嘗爲裴寬裨將﹐後據東都﹐訪得其子﹐呼爲郎君。後唐莊宗爲晉王時﹐令其子繼岌爲張承業舞。承業以帶馬爲贈﹐曰「郎君纏頭﹐皆出承業俸祿。」梁敬翔謂末帝曰「臣事先帝三十餘年﹐今𨿽爲相﹐實朱氏老奴耳﹐事陛下如郎君。」徐溫徙治升州﹐使養子知浩爲潤州團練使。知誥不樂﹐宋齊邱曰「三郎驕縱﹝溫親子知訓也﹐畱揚州輔政﹞﹐敗在旦夕。潤州去廣陵一水耳﹐此天授也。」又吳王之弟歷陽公﹐以國政盡歸徐氏﹐心不平﹐念周本乃吳之勛舊﹐遂往投之。本將出見﹐其子宏祚固諫﹐本怒曰「我家郎君來﹐何爲不使我見﹗」此皆身事其父﹐而呼幼主之稱也。周瑜稱周郎﹐何晏稱粉郎﹑何郎﹐潘嶽稱潘郎﹑檀郎﹐江學攵稱江郎﹐謝道韞稱其夫王凝之爲王郎﹐王僧辯稱鮑泉爲玉郎﹐隋滕王瓚尙周武帝妹順陽公主﹐美姿容﹐時人稱曰楊三郎﹐此皆少年之美稱。六朝以來﹐王公之子弟皆稱之。《晉書。桓玄傳》﹕元興中有童謠云「長幹巷﹐巷長幹﹐今年殺郎君﹐後年斬諸桓。」已而會稽王之世子元顯果爲玄所害是也。至唐而郎之稱益尊。張易之兄弟舉朝稱爲五郎﹑六郎。安祿山呼李林甫爲十郎。劉駱谷自京來﹐安祿山必問「十郎何言」。宦官李輔國用事﹐宦者不敢呼其官﹐皆謂之五郎。甚至裴坦之子勛呼其父爲十一郎﹐何后呼玄宗爲三郎﹐韋堅唱《得寶歌》﹐亦有「三郎當殿坐」之語﹐優人黃幡綽對玄宗並稱「三郎郎當」﹐代宗罷李輔國中書令﹐輔國憤之﹐謝曰「老奴事郎君不了。」而郎之稱直加於帝王矣。至如李義山見棄於令孤楚﹐而有詩曰「郎君官貴施行馬﹐東閣無因得再窺。」﹝楚乃令孤相國之子也。﹞朱滔遣人說田悅曰「日者八郎有急﹐滔與趙王來救﹐今願八郎治兵﹐與滔共取大梁。」王武俊亦稱田悅爲八郎。朱全忠取河中﹐王珂面縛出降﹐全忠止之曰「太師舅之恩何敢忘﹝謂珂之父王重榮也﹞﹐若郎君如此﹐使僕何以見舅於地下﹖」此又皆貴人子弟之通稱也。又唐人稱新進士亦曰郎君。《摭言》﹕薛逢晚年厄於宦途﹐嘗策羸赴朝﹐值新進士榜下綴行而去﹐前導人謂逢曰「回避新郎君」是也。又後唐莊宗旣被害﹐弟存霸逃投李彥超。軍士欲殺之﹐彥超曰「六相公來﹐當奏取進止。」又明宗子從榮年少驕狠﹐或勸之曰「河南相公有老成之風﹐相公宜自策勵﹐勿令聲聞出河南之下。」河南謂其弟從厚也。璐王從珂拒命﹐閔帝使安彥威﹑張虔釗等討之。從珂在城上自訴﹕「從先帝百戰得天下﹐今何罪而受誅﹖」聞者哀之。楊思權因大呼曰「大相公吾主也﹗」遂率諸兵降從珂。此又稱幼主爲相公之見於書傳者也。蓋時俗之美稱﹐𨿽其始本不甚尊﹐往往漸加之於極貴。及相呼旣久﹐則又爲通稱。如宋時猶稱宰相爲相公﹐今則下賤者亦稱相公矣。

○哥哥字﹐《廣韻》云﹕今呼爲兄。《韻會》亦云﹕今人以配姊字﹐爲兄弟之稱。是哥之爲兄﹐其來久矣。然《舊唐書。王琚傳》﹕玄宗泣曰「四哥仁孝﹐同气惟有太平。」四哥謂睿宗也﹝玄宗父﹞。又玄宗子《棣王琰傳》﹕惟三哥辧其無罪。三哥謂玄宗也﹐是以哥呼其父矣。顧寧人以爲君父之尊﹐而呼之曰哥﹐名之不正﹐莫此爲甚。然古人稱哥原有數種。《漢武故事》﹕西王母授武帝五嶽眞形圖﹐帝拜受畢﹐王母命侍者四非答哥哥。此以之稱帝王者也。唐玄宗與寧王憲書稱大哥﹐及同玉眞公主過大哥園池。此稱其兄者也。晉王存勗呼張承業爲七哥﹐又三司使孔謙兄事伶人景進﹐呼爲八哥﹐此亦稱兄長者也。王荊公與其子雩評論天下人物﹐屈指謂曰「大哥自是一个。」﹝大哥卽謂。﹞趙善湘臨歿﹐顧其長子嶷曰「汝官不過監司太守。」語次子範曰「汝開閫恐無結果﹐三哥甚有福﹐但不可作宰相耳。」﹝三哥謂第三子葵。﹞此父之稱其子者也。蓋古人又以哥爲郎君之稱﹐𨿽宮闈之間亦然。晉王存勗命其子繼岌爲張承業起舞﹐指錢積謂承業曰「和哥乏錢﹐宜與一積。」周太祖子靑哥﹑意哥﹐皆爲漢所誅﹐周世宗長子曰宜哥。俱見《五代史》。歐陽公名其子曰僧哥﹐見《稗史》。陸放翁之伯小名馬哥﹐見《老學庵筆記》。又《韓魏公君臣相遇傳》﹕英宗卽位﹐光獻太后心不悅﹐一日謂韓琦曰「昨夢這孩兒坐慶寧宮﹐大哥乘龍上天去。」大哥謂英宗子神宗也。又顯仁太后自金將歸﹐欽宗臥其車前曰「傳語九哥﹐吾南歸但爲太乙宮使足矣﹐他無所望於九哥也。」九哥謂髙宗﹐則兄之稱其弟也。葉紹翁《四朝聞見錄》﹕髙宗已命髙士亻尙柔福帝姬﹐及顯仁太后歸﹐謂髙宗曰「哥被番人笑﹐說錯買了顏巷帝姬。」呼髙宗爲哥﹐則母之稱其子也。又髙宗禪位後﹐遊大滌山﹐有陸凝之獻詩。髙宗曰「布衣入翰林可也﹐歸當語大哥行之。」大哥謂孝宗也﹐則亦父之稱其子也。又前明泰昌升遐﹐閣臣劉一景等請熹宗旣出﹐李選侍猶呼「哥兒卻還」者三。可見宮庭中呼太子諸王皆曰哥﹐乃親貴之稱﹐想唐時已如此。然則顧寧人之議﹐毋亦狃於吳中習俗﹐而不知哥字之本有是異稱也。

●卷三十八○娘子《韻會》﹕娘字本少女之稱。北齊裴讓之誚祖曰「老馬十歲﹐尙號驑駒﹐一姦耳順﹐彊稱娘子。」可見娘爲少女﹐自昔已然。《北史。后妃傳序》﹕髙歡妃有馮娘﹑李娘﹑王娘﹑穆娘。《唐史》﹕劉孝綽妹嫁徐悱﹐才尢請拔﹐人謂之劉三娘。《唐書》﹕太平公主起兵應髙祖﹐號娘子軍。楊貴妃初入宮﹐有寵﹐宮中號曰娘子。崔令欽《教坊記》﹕範漢女大娘子﹐亦是竿木家有姿媚。《花蕊夫人宮詞》「諸院各分娘子位。」昌黎《祭女文》稱四小娘子﹐《祭侄孫女李幹妻》稱李氏二十九娘子。東坡《爲子邁求婚啟》云﹕伏承令子第二小娘子。《金史》﹕海陵以第二娘子大氏爲貴妃﹐第三娘子蕭氏爲昭容。是皆以娘爲少女之證也。然呼母爲娘﹐亦始於六朝。《木蘭詩》「不聞爺娘喚女聲。」《南史。竟陵王子良傳》﹕武帝爲縣令時﹐與子良母裴氏不諧﹐遣人送還都。子良年小﹐帝謂之曰「汝何不讀書﹖」子良曰「娘今何處﹐何用讀書﹖」《北史。韋世康傳》﹕世康欲引退﹐與子弟書曰「娘春秋已髙﹐溫淸宜奉。」隋太子勇語衛王曰「阿娘不與我一好婦﹐亦是可恨。」阿娘謂母獨孤後也。呼母爲娘﹐則娘又爲尊稱矣。杜詩「爺娘妻子走相送」﹐亦謂母也。《宋史。韓魏公傳》﹕宮中稱郭后爲大娘﹐劉妃爲小娘。《龍川雜誌》﹕仁宗稱劉氏爲大娘娘﹐楊氏爲小娘娘。則竟是母后之稱矣。髙宗宮中亦有兩劉娘子﹐一喜誦經﹐宮中呼爲看經劉娘子﹐一善治饌﹐宮中呼爲上食劉娘子。則亦以爲尊稱﹐而非以爲少女也。蓋俗稱與古義往往有不相合者﹐如小姐之姐﹐《說文》本蜀人呼母之稱﹐而今世反以稱少女。又《北史。南陽王綽傳》﹕綽兄弟皆呼父爲兄兄﹐嫡母爲家家﹐乳母爲姊姊﹐婦爲妹妹﹐此亦稱謂之可異者。按呼母爲家家﹐亦不獨北齊﹐蓋六朝時南北皆如此。瑯琊王儼旣誅和士開等﹐後主使人召之。儼曰「士開謀廢至尊﹐剃家家頭使作阿尼﹐臣故矯詔誅之﹝家家謂母胡後﹞。尊兄若欲殺臣﹐臣不敢逃罪。若放臣﹐願遣姊姊來。」﹝謂後主乳母陸令萱。﹞後主見兵不解﹐啟太后曰「有緣更見家家﹐無緣永別。」又齊文宣以侄女樂安公主妻崔達﹐嘗問公主﹕「達於汝云何﹖」答云「甚相敬。惟阿家憎兒。」文宣乃殺其母﹝阿家謂其姑﹞。此北朝之呼母爲家家也。《南史》﹕範蔚宗臨刑﹐其妻罵之曰「君不爲百歲阿家作計﹗」蔚宗母泣責蔚宗﹐仍以手擊其頸。蔚宗妻云「罪人阿家莫念。」此南朝之呼姑爲阿家﹐蓋亦因失呼母爲阿家﹐故婦稱姑亦同也。漢時又有呼母爲社者。《淮南子。說山篇》﹕東家母死﹐其子哭之不哀。西家子見之﹐歸謂其母曰「社何愛﹐速死﹐吾必悲哭社。」髙誘注﹕江淮人謂母爲社也。《四朝聞見錄》﹕宋髙宋欲以憲聖吳氏爲後﹐謂之曰「俟姐姐歸﹐當舉行。」此姐姐指母韋太后也。憲聖曰「大姐姐遠處北方﹐妾豈敢幹此。」大姐姐謂髙宗元妃邢氏也。則南宋又有稱姑及正後爲姐姐者。

○小姐今南方紳家女多稱小姐。在宋時則閨閣女稱小娘子﹐而小姐乃賤者之稱耳。錢惟演《玉堂逢辰錄》記營王宮火﹐起於茶酒宮人韓小姐謀放火私奔。是宮婢稱小姐也。東坡亦有《成伯席上贈妓人楊姐》詩。《夷堅志》﹕傅九者好狎遊﹐常與散樂林小姐綢繆﹐約竊而逃﹐不得﹐遂與林小姐共縊死。又建康女娼楊氏死﹐現形﹐與蔡五爲妻。一道士來仗劍逐去﹐謂蔡曰「此建康娼女楊小姐也。」此妓女稱小姐也。

○姨娘姨本妻之姊妹之稱﹐見《爾雅》及《釋名》。又《左傳》莊十年﹐蔡哀侯娶於陳﹐息侯亦娶焉。息嬀過蔡﹐蔡侯曰「吾姨也。」止而見之是也。然世俗又稱妾爲姨娘﹐亦有所本。《南史》﹕齊衡陽王鈞五歲時﹐所生母區貴人病﹐便悲戚﹐左右以飠半飴之﹐不肯食﹐曰「須待姨瘥。」晉安王子懋七歲時﹐其母阮淑媛病篤﹐有獻蓮花供佛者﹐子懋流涕禮佛﹐曰「若使阿姨因此和勝﹐願諸佛令此花竟夕不萎。」二王皆呼母爲姨﹐蓋姨本姬侍之稱﹐二王所生母皆非正嫡﹐宮中久呼爲姨﹐故其子之呼母亦同耳。

○三姑六婆《輟耕錄》﹕三姑者﹐尼姑﹑道姑﹑卦姑也﹐六婆者﹐牙婆﹑媒婆﹑師婆﹑虔婆﹑藥婆﹑穩婆也。

○奶婆俗稱乳母曰阿奶﹐亦曰奶婆。其不乳哺而但保抱者曰幹奶婆。按漢時稱曰阿母﹐讀如阿房之阿﹐所謂「長於阿保之手」也。《後漢書》﹕袁閎少時﹐往省其父彭城相﹐在途變姓名﹐人無知者。旣至﹐府吏不爲通。會阿母出﹐見之﹐入白夫人﹐乃召入。又《陳忠傳》﹕帝愛信阿母王聖﹐封爲野王君。是漢以前皆稱阿母也。至六朝始有奶婆之稱。《宋書》﹕何承天年老﹐始除著作﹐諸佐郎皆年少名家﹐荀伯子嘲之爲奶母。承天曰「卿當知鳳凰將九子﹐何言奶母耶﹖」《北史》﹕魏靜帝每云「崔季舒是我奶母。」謂政事皆與之商榷也。《北齊書》﹕陸令萱以干奶婆封郡君。《唐書》﹕哀帝二年九月﹐詔封奶婆楊氏爲昭儀﹐第二奶婆王氏先已封郡夫人﹐今準楊氏例攺封。李商隱《七不稱意》﹐內云少阿奶。又《春渚記聞》﹕施奶婆年六十﹐育沈氏三子﹐爲人織履及緝紉之事以供之。○連衿《爾雅》﹕兩婿相謂曰亞。注云﹕今江東人呼爲僚婿。《嚴助傳》呼友婿。《懶眞子錄》云﹕江北人呼連夾﹐又呼連衿也。連衿二字見此。

○布袋俗以贅婿爲布袋。按《天香樓偶得》云﹕《三餘帖》﹕馮布少時﹐贅於孫氏﹐其外舅有瑣事﹐輒曰令布代之。布袋之訛本此。

○家生子奴僕在主家所生子﹐俗謂之家生子。按《法苑珠林》記庸嶺有大蛇爲患﹐都尉﹑令長求人家生婢子及有罪家女祭之。家生之名見此。然《漢書。陳勝傳》﹕秦令少府章邯免驪山徒人﹑奴產子。師古注曰﹕奴產子﹐猶人雲家生奴也。《輟耕錄》引之以爲家生子之據﹐更爲明切。

○奴才罵人曰奴才﹐世謂起於郭令子儀「諸子皆奴才」之語。非也。晉劉淵罵成都王穎曰「穎不用吾言﹐逆自逃潰﹐眞奴才也﹗」田嵩罵楊難敵曰「若賊氐奴才﹐安敢希覬非分﹗」王猛曰「慕容評眞奴才。𨿽億兆之眾不足畏﹐況數十萬乎﹗」魏爾朱榮謂元天穆曰「葛榮之徒﹐本是奴才﹐乘時作亂。」唐末董璋反﹐以書誘姚洪﹐不聽。城陷﹐璋責之﹐洪曰「汝奴才固無恥﹐吾義士﹐肯隨汝所爲乎﹗」是晉﹑唐已有此語。按奴或作駑﹐《顏氏家訓》謂﹕貴遊子弟當離亂之後﹐朝市遷革﹐失皮而露質﹐當此之時﹐誠駑才也。又《五代史。朱守殷傳》﹕守殷少事唐莊宗爲奴﹐後爲都虞候﹐使守徳勝。王彥章攻之﹐守殷無備﹐南城遂破。莊宗罵曰「駑才果誤予事﹗」

○底下人俗稱奴僕爲底下人。《南史。陳伯之傳》﹕褚糸胃謁範云﹐云不見﹐糸胃怒曰「建武以後﹐艸澤底下悉成貴人﹐吾何罪而見棄﹗」唐洋州刺史趙臣議選舉疏﹐有曰「授官多底下之人﹐修此抱後室之嘆。」

○阿俗呼小兒名﹐輒曰阿某﹐此自古然。如漢武云「若得阿嬌﹐當以金屋貯之。」蜀先主謂龐統曰「尙者之淪﹐阿誰爲失。」魯肅拊呂蒙背曰「非復吳下阿蒙。」阮籍謂王渾曰「與卿語﹐不如共阿戎談。」以及謝惠連之稱阿連﹐唐武后之稱阿武婆﹐韋後自稱阿韋之類。亦有不連其名而直以次第呼之者。《魏略》﹕散騎皆以髙才充選﹐獨孟康以外戚得之﹐人共輕之﹐呼爲阿九。《梁書》﹕武帝謂臨川王宏曰「阿六﹐汝生活大可。」《隋書》﹕文帝呼其弟瓚爲阿三。《五代史》﹕王從珂小名阿三﹐莊宗見其勇﹐曰「阿三不惟與我同年﹐其敢戰亦類我。」各處方言不同﹐而以阿呼名﹐徧天下無不同也。本朝國語亦以阿厄漪起。而余隨徵緬甸﹐軍中翻譯緬文﹐亦多阿喀拉等音﹐凡發語未有不起於阿者。嘗細思其故﹐小兒初生到地﹐開口第一聲卽系阿音﹐則此乃天地之元音﹐宜乎徧天下不謀而同然也。

○僧稱僧之稱釋家﹐從釋道安始。道安謂﹕佛氏釋迦﹐今爲佛子﹐宜從釋氏帛屍﹐因請學佛者皆姓釋氏。此僧家稱釋氏之始。其曰比丘者﹐《瞿仙原始祕書》云﹕稱佛爲牟尼﹐謂徳同仲尼也。沙門爲比丘﹐謂徳同孔子也。女沙門曰比丘尼﹐謂徳仲尼也。葉石林《避署錄》云﹕晉﹑宋間﹐佛家初行﹐其徒猶未有僧稱﹐通曰道人。按《齊書》﹕莊嚴寺有僧達道人講座。東昏至蔣山定林寺﹐一沙門病不能避去﹐藏艸間﹐帝將殺之。韓暉光曰「老道人可念」是也。僧之自稱﹐則曰貧道。《顏竣傳》釋僧捨謂竣曰「貧道常見讖記」是也。僧之稱和尙﹐本於釋典﹐羅云出家﹝卽羅羅﹞﹐佛命舍利佛爲其和尙大目犍連作阿黎﹐故沙門以和尙爲尊貴之稱。亦見《香祖筆記》。

○牙郎《輟耕錄》云﹕今人謂駔儈曰牙郎﹐其實乃互郎﹐主互市者也。按此說本劉貢父《詩話》﹕駔儈爲牙﹐世不曉所謂﹐道原云﹕本謂之互﹐卽互市耳。唐人書互作牙﹐牙﹑互相似﹐故訛也。然《舊唐書。安祿山傳》﹕祿山初爲互市牙郎﹐則唐時互與牙已屬兩字。

◎名賊士之有名者曰名士。《月令》﹕季春之月聘名士。《呂覽。尊師篇》﹕爲天下名士顯人。《史記》﹕張耳﹑陳余魏之名士。《漢書。田傳》﹕進名士家居者貴之。《後漢書。種傳》﹕河南尹田歆當舉六孝廉﹐其五人皆有貴戚書命﹐不敢違﹐歆欲自用一名士﹐乃以應詔。又《黨錮傳》﹕陳蕃﹑竇武欲誅宦官﹐引用天下名士。《魏志。荀攸傳》﹕何進徵海內名士攸等二十餘人﹐又梁習薦州界名士常林﹑楊俊等。《吳志》﹕孫策論太史慈曰「子義靑州名士﹐終不欺我。」裴松之《三國誌注》引《漢末名士錄》甚多。是名士之稱﹐起於秦﹑漢也。亦曰名流﹐《南史。阮孝緒傳》其爲名流欽尙如此是也。亦曰名輩﹐《蔡撙傳》其爲名輩所知如此﹐又《範泰傳》宋武問謝混「如泰者名輩誰比」是也。亦曰名家﹐《裴松之傳》晉孝武太元中選名家以參顧問是也。公卿有名者曰名公﹐裴松之論鐘會「名公之子﹐聲譽夙著」﹐又《邴原別傳》河南張範名公之子﹐《宋書。謝景仁傳》武帝目景仁爲名公之孫﹐以其爲謝安從孫故云﹐《蔡凝傳》凝以名公子選尙信義公主是也。亦曰名卿﹐《漢書。王吉傳》盍執諸名卿可幾是也。亦曰名臣﹐魏正始中詔撰《名臣奏議》﹐梁沈約論謝宏微「古之所謂名臣﹐宏微當之」是也。爲人父而有名者曰名父﹐《漢書。蕭育傳》王鳳以育名父之子﹐除爲功曹﹐《齊書》武帝稱劉景素名父之子是也。爲將而有名者曰名將﹐《漢書。欒布傳贊》終爲漢名將﹐《李廣傳》李廣﹑程不識皆名將是也。爲郡守而有名者曰名守﹐《南名》齊明帝﹑謝瀹﹑徐孝嗣並爲吳興﹐皆號名守是也。醫之精於技者曰名醫﹐《南史。李希邕傳》母病﹐名醫療之﹐不能愈﹐又《許智藏傳》時號名醫是也。番長之有名者曰名王﹐《漢書。宣帝紀》單於遣其名王奉獻﹐顏師古注﹕名王者﹐謂有大名以別諸小名是也。獨《漢書。蕭育傳》名賊梁子政阻山爲害﹐右扶風誅之。又《唐書》髙祖女平陽公主﹐遣奴馬三寶諭降名賊何潘仁﹑李仲文等﹐各率兵會髙祖。名賊之稱大奇。

○姦細《舊唐書。王傳》云﹕此輩降蕃﹐翻作細作。《宋史》﹕紹興二年﹐翟汝文與秦檜對案相詬﹐目檜爲金人姦細。

○別號《月令》「大雩帝」﹐鄭康成注云﹕帝﹐上帝也﹐乃天之別號。別號二字﹐始見於此。然世之有別號﹐古不經見。吳萊《三墳辧》謂﹕歸藏本黃帝之別號。則別號起於上古。《韓詩外傳》及《漢書。古今人表》謂帝嚳學於赤松子﹐《淮南鴻烈》作赤誦子﹐此又在黃帝之前﹐則別號當以赤松爲首。然《歸藏》乃黃帝書名﹐赤松亦或周﹑秦人所臆撰﹐未必上古之人如後世於字名外別立一名以自標榜也。別號當自戰國時始。《丹鉛錄》云﹕《戰國策》秦惠王時有寒泉子﹐注云﹕秦處士之號。《史記索隱》云﹕甘茂居渭南陰鄕之樗裏﹐故號樗裏子。又範蠡去越﹐自號陶朱公﹐又號鴟夷子皮﹐又號海濱漁父。蘇秦﹑張儀皆師鬼穀子。《南華書》有庚桑子。秦﹑漢間有江上丈人﹑河上公之類。皆後世所謂別號也。然其人類多隱逸者流﹐欲自諱其姓名而爲此﹐非如後人反借以自標異也。兩漢之時尙少﹐其見於史傳者﹐惟「商山四皓」綺裏季﹑角裏先生等四人﹐至今終莫知其姓氏。又封君達號靑牛師程髙醫術﹐自言得一老父號涪翁者。至晉而陶潛號五柳先生﹐南齊臧榮緒號被褐先生﹐梁陶宏景號華陽隱居﹐人間書札卽以隱君代名。又《瘞鶴銘》有華陽眞逸﹐說者謂卽宏景別號﹐或以爲顧況別號。《北史》李昭徵將妻子入嵩山﹐號黃冠子。李綽常逸遊放恣﹐自號隱君。李公緒自號達生丈人﹐鄭道昭號中嶽先生﹐則別號之風漸開﹐然尙皆畸人逸士﹑好奇弔詭者之所爲。卽至有唐﹐如李淳風之父號黃冠子﹐王績號東臯子﹐又號無心子﹐田遊巖號由東鄰﹐鄧世隆號隱元先生﹐張薦號史遁先生﹐鄭薰號七松處士﹐賀知章歸老後號四明狂客﹐又號祕書外監﹐元結號漫郎﹐又曰聱叟﹐又曰琦子﹐郗純號伊川田父﹐陸羽號桑薴翁﹐陸龜蒙號江湖散人﹐又曰天隨子﹐又曰甫裏先生﹐張志和號煙波釣叟﹐又曰元眞子﹐司空圖號耐辱居士﹐亦皆巖棲谷汲﹑隱君不仕或仕而歸田者﹐乃有此號。至達官貴人﹐則自以官位相呼﹐不謀別署一號以摩髙致也。達官貴人之有別號﹐蓋始於宋之士大夫﹐亦謂之道號﹐如長樂老﹑六一﹑老泉﹑半山﹑東坡之類。相習成風﹐遂至販夫牙儈﹐亦莫不各有一號。宋人小說載某官拿獲一盜﹐責其行劫﹐盜輒曰「守愚不敢。」詰之﹐則守愚者其別號也。盜賊亦有別號﹐更何論其他矣。近有人譏別號詩曰「孟子名軻字未傳﹐如今道號卻紛然。子規本是能言鳥﹐又要人稱作杜鵑。」可爲一笑也。《輟耕錄》﹕吾子行雲﹕唐人𨿽有道號﹐卻不曾刻入印章﹐別號刻印亦自宋人始。

古人𨿽無別號﹐而學行足以服人﹐人自有加之美號者。如《東觀漢紀》﹕每臘賜博士羊﹐甄字獨取最瘦者﹐後詔問「瘦羊博士」所在﹐京師人因以號之。《後漢書》﹕伏生之後﹐世傳經學﹐淸淨無競﹐州人號爲「伏不鬥」。董宣爲洛陽令﹐人號爲「臥虎」。鄭均家居年老﹐賜尙書祿﹐人號爲「白衣尙書」。張霸年數歲卽知孝讓﹐人號爲「張曾子」。魯匡有權術﹐人號爲「智囊」。江革至孝﹐人號爲「江巨孝」。黃憲徳甚髙﹐袁閎稱爲「顏子」。楊震博學﹐諸儒稱之曰「關西孔子」。廖扶髙行﹐人稱爲「北郭先生」。馬瑤隱山﹐人號爲「馬牧先生」。以及漢末三君﹑八俊﹑八顧﹑八及﹑八廚之類﹐《黨錮傳》所謂海內希風之流﹐共相標榜﹐天下名士爲之稱號也。《南史》﹕宗元卿性至孝﹐鄕裏號曰「宗曾子」。蔡曇智﹐人稱「蔡曾子」。何伯﹐人號爲「何展禽」。滕曇恭至孝﹐王儉稱爲「滕曾子」。周續之通十經﹐人稱爲「顏子」。徐陵早慧﹐慧云師亦稱爲「顏回」。孔休源多識典故﹐人稱爲「孔獨誦」。許懋明於故事﹐時稱爲「儀注學」﹐江┙又稱之爲「經史笥」。《唐書》﹕李守素淹通譜學﹐虞世南稱爲「肉譜」。張工文詞﹐如靑綫萬選﹐員半千稱之爲「靑錢學士」。殷踐猷博學﹐人稱爲「五總龜」。谷那律淹貫羣書﹐褚遂良稱之爲「九經庫」。王起博學﹐人號「當世仲尼」。賈會有髙節﹐人稱「關中曾子」。裴敬彜以孝行文學重於時﹐人號爲「甘露頂」。薛大鼎爲滄州﹐鄭徳本爲瀛州﹐賈惇頤爲冀州﹐皆有治行﹐人稱爲「鐺腳刺史」。《北夢瑣言》﹕趙光逢風神秀異﹐人稱爲「玉界尺」。《元史》﹕廉希憲好《孟子》﹐人稱爲「廉孟子」。《明史》﹕永樂中﹐周新爲禦史﹐人目爲「冷面寒鐵」。魯穆爲福建僉事﹐人呼爲「魯鐵面」。李綱巡按南畿﹐罷贓吏四百餘﹐人稱爲「鐵禦史」。黃紱剛直﹐人呼爲「硬黃『。馮恩劾汪釒宏被逮﹐朝審時與釒宏爭詈﹐時謂其口膝膽骨皆鐵﹐稱爲」四鐵禦史「。○混號世俗輕薄子互相品目﹐輒有混號。《呂氏春秋。簡選篇》﹕夏桀號」移大犧「﹐謂其多力﹐能推牛倒也。此爲混號之始。《史記》﹕酷吏郅都﹐人號爲」蒼鷹「。嚴延年﹐人號爲」屠伯「。《漢書》﹕宣帝求得外祖母王媼﹐乘黃牛車詣闕﹐百姓謂之」黃牛媼「。《後漢書》﹕郭況家富﹐號」金穴「。馬援稱公孫述爲」井底蛙「。《蜀志》﹕孔融稱袁術爲」冢中枯骨「。顏師古《匡謬正俗》﹕人呼董卓爲」董磔「。龜豢《典略》記禰衡稱荀文若可借面弔喪﹐趙稚長可監廚請客。《魏志》﹕許褚多力而癡﹐人稱爲」虎癡「。《世說》﹕晉張湛好於齋前植松析﹐袁山松出遊﹐好令人歌挽﹐時人謂張」屋下陳屍「﹐袁」道士行殯「。《晉書》﹕羊曼人號爲」﹤重沓﹥伯「。《載記》﹕李特之先自巴西至楊車阪﹐抄掠行旅﹐人號爲」楊車巴「。幹寶撰《搜神記》﹐人謂之」鬼董狐「。《南史》﹕宋武帝少未涉學﹐及爲相﹐頗慕風流﹐有所談論﹐人不敢忤﹐惟鄭鮮之難必切至﹐帝感其輸情﹐終厚之﹐時人謂鮮之爲」格佞「。沈慶之患頭風﹐嘗著狐皮帽﹐羣蠻惡之﹐號曰」蒼頭公「。殷景仁號」殷鐵「。範蔚宗以香名嘲朝士﹐謂庾仲文爲麝香﹐何尙之爲零藿﹐沈演之爲詹糖﹐羊元保爲棗糕﹐徐湛之爲甲煎﹐慧琳爲蘇合。孝武帝狎侮羣臣﹐多須者謂羊﹔顏師伯缺齒﹐號之曰﹤齒彥﹥﹔劉秀之儉吝﹐謂之曰」老慳「﹔王元謨本北人﹐號之曰」老傖「。廢帝以湘東王肥大﹐盛以竹籠﹐謂之」豬王「﹔以建安王休仁爲」殺王「﹐以山陽王休爲」賊王「。齊東昏時﹐奄人王寶孫有寵﹐號爲」倀子「。梁武時陸驗容貌特醜﹐人號爲」生犀「。劉胡面坳黑﹐人號」坳胡「。蕭惠開在蜀嚴猛﹐人謂之」臥虎「。蕭坦之肥黑﹐語聲嘶﹐人號爲」蕭啞「。《北史》﹕古弼頭尖﹐魏道武名之曰」筆頭「﹐時人呼爲」筆公「。元暉與盧昶爲魏宣武帝所寵﹐人號曰」餓虎將軍「﹑」饑鷹侍中「。李崇在淮南﹐亦號曰」餓彪「。許爲主簿﹐以明斷稱﹐人號爲」入鐵主簿「﹔美須﹐人又號爲」長鬣公「。谷楷眇一目﹐性暴酷﹐人號爲」瞎谷「。武元每向臺駕赤牛﹐人號」赤牛中尉「。元慶智爲主簿﹐事無大小﹐得錢乃判。或十數錢﹐或數十錢﹐時號」十錢主簿「。魏明帝爲太子時﹐郭祚以黃﹤扁瓜﹥奉之﹐祚又與應詔趙桃弓相附﹐人號爲」桃弓僕射「﹑」黃﹤扁瓜﹥少師「。祚子景尙善事權勢﹐人號爲」郭尖「。宇文忠色黑﹐裴伯茂呼爲」黑宇「。邢昕好忤物﹐人謂之牛﹔副李象使於梁﹐談者謂」牛象斗「。李世哲善事人﹐人號爲」李錐「。柳遠無拘儉﹐人謂之」柳癲「﹐諸葛穎好譖毀人﹐時號爲」冶葛「。宗道暉好著大屐﹐冀州人語曰﹕」顯公鐘﹝沙門名﹞﹐宋公鼓﹝宋安徳太守﹞﹐宗道暉屐﹐李洛姬肚﹝洛姬婦人﹞。「謂之」四大「。梁彥光官相州﹐政弛緩﹐人呼爲」戴帽餳「。崔暹貪酷﹐人呼爲」癩兒刺史「。侯景呼韓軌爲」敢豬腸兒「。河南人笑河北人食楡﹐謂之」沓楡賊「。《唐書》﹕崔日知爲太常卿﹐自以歷朝久﹐每朝集﹐常與尙書同列﹐時號」尙書裏行「。竇從一娶韋後乳母爲妻﹐世謂媼婿爲」阿﹛父者﹜「﹐時人因呼從一爲」國﹛父者﹜「。盧藏用隱終南山﹐有意當世﹐人目爲」隨駕隱士「。姚崇當國﹐盧懷愼不能有所建白﹐人稱」伴食宰相「。酷吏周興﹐人呼爲」牛頭阿婆「。李林甫傾險﹐人呼曰」李貓「。來善擊賊﹐賊呼爲」來嚼鐵「。裴寬貧時衣碧﹐瘠而長﹐呼」碧鸛雀「。張公素眼多白﹐人稱」白眼相公「。常衮爲相﹐政事雍滯﹐人謂之」﹤重沓﹥伯「。竇鞏與人言﹐若不出口﹐世稱」囁嚅翁「。竇申倚其叔參勢﹐招權納賄﹐人目爲」喜鵲「。王志政嚴厲﹐人呼曰」皂雕「。杜爲相﹐未嘗薦士﹐時號」禿角犀「。令狐執政﹐其子氵髙用事﹐人號」白衣宰相「。崔休四拜宰相﹐人號」崔四入「。唐時宦官多閩人﹐杜宣猷爲觀察使﹐歲遣祀奄人墓﹐時號」敕使墓戶「。於ν在襄陽﹐驕縱不法﹐初襄陽髹器名天下﹐謂之」襄樣「﹐至是以ν故﹐凡方鎭不法者﹐皆謂之」襄樣節度「。鄭綮作詩爲俳諧語﹐故使落調﹐人稱爲」歇後鄭五「。路巖與韋保衡當國﹐勢動天下﹐人目其宅爲」牛頭阿旁「﹐言如鬼陰惡也。李匡威殘暴﹐人稱」金頭王「。張《朝野僉載》﹕武后時﹐張元一好品題﹐以赴廓渺小﹐起家禦史﹐謂之」梟坐鷹架「。魯孔丘爲拾遺﹐有武夫气﹐謂之」入鳳池「。蘇味道有才識﹐爲」九月得霜鷹「。王方慶休質鄙陋﹐爲」十月被凍蠅「。婁師徳長大而黑﹐一足蹇﹐爲」行轍方相「。吉頊長大﹐好昂頭行﹐視髙而望遠﹐爲」望柳駱駝「。袁本身黑而瘦﹐爲」嶺南考典「﹔朱前疑身體垢膩﹐爲」光祿掌膳「。東方虯身長衫短﹐爲」外軍校尉「。唐波若矮短﹐爲」郁屈蜀馬「。長孺子視望陽﹐爲」呷醋漢「。蘇微舉止輕薄﹐爲」失孔老鼠「。而張元一腹粗腳短﹐吉頊亦目之爲」逆水蝦蟆「。又侯思止好食籠餅﹐每縮蔥和肉其中﹐人呼爲」縮蔥侍郎「。朱隋侯姿少媚﹐爲」霍亂土梟「。賀若瑾眼皮急﹐項又粗﹐爲」飽乳犢子「。又魏光亦好品題朝士﹐以姚元之長大行急﹐爲」趁蛇鸛鵲「。盧懷愼好視地﹐爲」覷鼠貓兒「。姜蛟肥而黑﹐爲」飽椹母豬「。倪若水黑而無須鬢爲」醉部薄精「。齊處衝好眇目視﹐爲」暗燭底覓虱老母「。呂延嗣長大少發﹐爲」日本國使人「。又目鄭勉爲」醉髙麗「﹐蔡孚爲」小州醫博士「﹐張孝爲」小村方相「﹐楊伸嗣爲」熱鏊上猢猻「﹐袁輝爲」王門下彈琴博士「﹐魏恬爲」祈雨婆羅門「﹐李全交爲」品官給使「﹐李廣爲」飽水蝦蟆「。而張旣號」靑錢學士「﹐有董方九舉不第﹐號」白臘明經「﹐時人以之屬對。又《通鑑》﹕李全交﹑王旭爲禦史﹐專以酷虐爲事﹐人號李爲」鬼面夜叉「﹐王爲」人頭羅剎「。中書舍人陽滔適當艸敕﹐而令史持鑰他出﹐無舊本檢尋﹐乃斫窗取之﹐時稱」斫窗舍人「。朱Г之亂﹐源休﹑姚令言收圖籍﹐貯倉廩﹐自比蕭﹑曹﹐人目爲」火迫ガ侯「。《北夢瑣言》﹕韋宙有積谷七十堆﹐宣宗稱爲」足谷翁「。夏侯籍爲人鄙穢﹐人目爲」夏侯驢子「。蘇楷無行﹐人稱爲」衣冠土偶「。夏侯孜少淪落﹐人稱爲」不利市秀才「。溫庭筠貌陋﹐人稱爲」溫鐘馗「。方干謁王龜大夫﹐一見卽兩拜﹐王答之﹐未起間﹐幹又一拜﹐時稱爲」方三拜「。蔣侍郎凝貌甚美﹐時稱爲」水月觀音「。《五代史》﹕李振爲朱溫腹心﹐每入京﹐必有貶降﹐人目爲鴟梟。劉仁恭爲小校時﹐善穴地攻城﹐軍中號」劉窟頭「。後唐莊宗優名」李天下「。又優人郭從謙混名」郭門髙「。李罕之攻摩雲山﹐居民盡殺之﹐人號爲」李摩云「。明宗淑妃王氏有美色﹐號」花見羞「。崔協不識文字﹐人號爲」沒字碑「。廢帝時﹐張敬達性剛﹐人謂之」張生鐵「。石晉時﹐安重榮號」安鐵胡「。髙季興到處稱臣﹐又好劫鄰道貢物﹐人呼爲」髙賴子「。梁有驍將陳章﹐號」陳野叉「。慕容彥超黑色胡髯﹐嘗冒姓閻﹐人謂之」閻昆侖「。馬幸孫爲相﹐號爲」三不開「﹐謂不開口以議論﹐不開印以行事﹐不開門以延士大夫也。南漢劉釒長有肥妾﹐號」媚豬「。《宋史》﹕韓通性剛嚴﹐人謂之」韓瞠眼「﹔其子病瘻﹐人謂之」橐駝兒「。李重進色黔﹐人呼爲」駝黑大王「。韓溥熟唐朝故事﹐人稱爲」近世肉譜「。吳時敏於文﹐人稱爲」立地書廚「。王繼勛善用鐵鞭﹑鐵槊﹑鐵撾﹐人稱爲」王三鐵「。王彥升好擊劍﹐人稱」王劍兒「。李沆爲相﹐無所建白﹐人稱爲」無口瓠「。張士遜爲相﹐無所可否﹐人稱爲」和鼓「。王爲相﹐人稱」三旨相公「﹕上殿云取聖旨﹐下殿云領聖旨﹐出語人云已得聖旨也。魯宗道性骨鯁﹐人目爲」魚頭參政「。劉安世彊直﹐人目爲」殿上虎「。趙忭稱」鐵面禦史「﹐錢ダ亦稱」鐵肝禦史「。王廷義好自大﹐每言」我當代王景之子「﹐人稱爲」王當代「。王承爲團練使﹐好言事﹐人稱爲」武諫官「。陳思讓酷信釋氏﹐人目爲」陳佛子「。祁廷訓形質魁岸而無才﹐人呼爲」橐駝「。姚內ど善戰﹐夏人目爲」姚大虫「。燕瑛在嶺南括犀珠香藥以賂權要﹐人目爲」香燕「。陳象輿﹑董儼日夕會趙昌言第﹐京師語曰」陳三更「」董半夜「。蘇紳與梁適同在兩禁﹐皆險訁皮﹐人語曰」艸頭木腳﹐陷人倒卓「。劉隨臨事明銳﹐人稱」水晶燈籠「。孫道夫亦有此稱。葉祖洽逢迎宰相曾布﹐人目爲」小訓狐「。楊畏進於元丰﹐顯於元﹐遷於紹聖﹐人目爲」楊三變「。李邦彥爲相﹐人目爲」浪子宰相「。薛昂無學術﹐爲大司成﹐請罷史學﹐哲宗斥爲俗佞。王徳擒夏將姚太師﹐姚對欽宗曰﹕」被縛時﹐但見一夜叉耳。「人呼爲」王夜叉「。王俊善告訐﹐號」王雕兒「。何羣性剛﹐同捨生目爲」白衣禦史「。李先治信州有聲﹐人目爲」錯安頭「﹐言其貌陋而有才也﹔在楚﹐人又目爲」照天燭「﹐以其明也。章鑑與人多許可﹐人目爲」滿朝歡「。張成戰酣則兩眼皆赤﹐時號」張紅眼「﹐又號」張鶻眠「。李全將張惠多力﹐人目爲」賽張飛「。《獨醒志》﹕姜遵知開封府﹐人號」姜擦子「﹐言其威也。祥符中有王捷者﹐善燒金﹐人謂之」王燒金「。《詩話總龜》﹕劉吉南治河﹐人呼爲」劉跋河「。同時內侍石金振領河堤使﹐尢苛急﹐人呼爲」石爆裂「。《貢父詩話》﹕薛簡肅尹京﹐以嚴爲治﹐人號爲」薛出油「。陳彭年竭精盡思以固寵﹐人謂之」九尾狐「。宋中道穎利而幺小﹐蘇子美呼爲」錐宋「。盛度體丰大﹐丁謂疏瘦﹐梅詢好董香﹐竇賓不事修潔﹐時人謂」盛肥﹑丁瘦﹑梅香﹑竇臭「。皇中﹐士多馳騖請托﹐有一人號」望火馬「﹐一人號」日遊神「。崔遠風致峻整﹐人目之爲」座梨「。慶曆中﹐有衛士震驚宮闕﹐捕得殺之﹐禦史宋禧言蜀有羅江狗﹐宜畜之以警夜﹐時謂之」宋羅江「。禦史席平鞫獄畢﹐上殿﹐仁宗問其事﹐奏曰﹕」從車邊斤矣﹝斬也﹞。「時號」車斤禦史「。《翰苑名談》有吉水令治邑嚴酷﹐馬道爲啄木詩諷之﹐人目爲」馬啄木「。《宋史》﹕王安石去位﹐請以韓絳代﹐而呂惠卿佐之﹐二人守其成規不變﹐時號絳爲」傳法沙門「﹐惠卿爲」護法善神「。又王景亮結一社﹐專以嘲笑爲事﹐人號其裏曰」豬嘴關「。以呂惠卿淸瘦﹐語次輒以手指畫﹐謂之」說法馬畱「。邵篪髙鼻圈髯﹐以上殿泄气出知東平﹐謂之」泄气獅子「。陳和叔少通率﹐暮年爲質朴之狀﹐時謂之」熱熟顏回「。孔文仲對策有爲痛哭嘆息之語﹐和叔語人曰﹕」此可謂杜園賈誼也﹗「王平甫笑曰﹕」杜園賈誼﹐正可對熱熟顏回耳。「《拊掌錄》﹕米芾好怪﹐常戴俗帽﹐衣僧衣﹐人目爲」活掛影「。薛昂《賦蔡京君臣慶會》詩﹕」逢時可謂眞千載﹐拜賜應須更萬回。「時人謂之」薛萬回「。蔡元度對客嬉笑﹐人莫能測﹐時稱」笑面夜叉「。洛中有裨將張師權﹐好以甘言悅人﹐時號」蜜翁翁「。楊景宗爲章睿太后弟﹐好以木槌擊人﹐時謂」楊骨槌「。靖康時﹐京城破﹐王時雍搜取婦女與金﹐人時號爲」金人外公「﹐又號」賣國牙郎「《建炎進退誌》﹕李綱奏曰﹕」方金人欲廢趙氏﹐立張邦昌﹐有吳﹑莫儔傳道意旨﹐京師謂之』捷疾鬼『。「紹興乙卯﹐以旱禱雨﹐諫官趙霈言請禁宰鵝鴨﹐時稱」鵝鴨諫議「﹐適聞金有龍虎大王來南侵﹐胡致堂曰﹕」此間有鵝鴨諫議﹐足以當之。「有鄭廣者﹐本海寇﹐號」滚海蛟「﹐後歸降授官﹐所謂」鄭廣有詩上眾官﹐文武看來總一般﹐眾官做官卻做賊﹐鄭廣做賊卻做官「者也。《周益公日記》﹕楊存中﹐人號爲」髯閹「﹐以其多髯而善逢迎也。亦見《王梅溪集》。嘉定中﹐禦中羅湘上言﹕」越州多虎﹐乞飭多方捕殺。「張次賢奏﹕」八盤嶺乃禁中來龍﹐乞禁人行。「時有」羅擒虎﹑張尋龍「之對。宋孝宗夜與胡銓飲﹐有宮人號」滿頭花「﹐令出侍酒﹐見銓所記《玉音問答》。楊誠齋與尢延之相戲﹐尢呼楊曰羊﹐楊呼尢曰蝤蛑﹔書問往來﹐尢則曰」羔兒無恙「﹐楊則曰」彭越安在「。王梅運勾骨立有風味﹐人號爲」風流骸骨「。金陵府宮妓有極瘦者﹐府尹朱世英謂之」生色髑髏「。開禧中有郭倪爲殿帥﹐自以爲」臥龍「﹐酒後輒詠」三顧頻煩「之句﹐後出師竟敗﹐對客出涕﹐時號爲」帶汁諸葛「。道士吳含靈好睡﹐人呼爲」吳猱「。《軒渠錄》﹕莊綽極瞿﹐江仲本呼爲」細腰宮院子「。《夷堅志》﹕宗室公衡善滑稽而寡發﹐人呼爲」趙葫蘆「。湖州民許六以賣餅爲業﹐人呼曰」許糖餅「。潘姓者善理冥間事﹐人呼爲」潘見鬼「。陳州人蔡乙極凶惡﹐貌又獰劣﹐人呼曰」取命鬼「。福州有丐者」陳飠頭「。婺州一叟自稱」養皮袋「。鄞人連生好酒﹐每飲必插花於首﹐人呼爲」連花「。鄱陽張廿二面醜口闊﹐人呼爲」張嚴魚「。《宋史》﹕韓冑當國﹐值生日﹐陳及之後至﹐門已閉而閘未關﹐遂僂而入﹐當時有」由竇尙書﹑屈膝執政「之誚。楊安國少無賴﹐以鬻鞍爲業﹐人呼爲」楊鞍兒「。李全善用槍﹐人呼爲」李鐵槍「。梁成大爲史彌遠主搏擊﹐人目之爲」梁成犬「。又丁大全﹑陳大方﹑胡大昌同除諫官﹐人目之爲」三不吠犬「。賈似道當國﹐漕帥朱浚每有札稟事﹐必稱」浚萬拜「﹐時謂之」朱萬拜「。《癸辛雜識》﹕杭醫張防禦言語好異﹐人目爲」張風子「。趙孟造黑漆大船極工巧﹐人號爲」黑漆船「。至龔開所贊宋江等三十六人﹐各有混號﹐如」尺八腳「﹑」一直撞「之類﹐尢爲新異也。《金史》﹕景祖善啖﹐人呼爲」活羅「﹝大鳥﹞。章宗時﹐宮中有優人號」玳瑁頭「。徒單恭爲總管﹐嘗畫一佛像﹐云當以金鑄之﹐賦屬縣金而實不鑄﹐金盡入其家﹐時號」金總管「。《完顏訛可傳》﹕同時有兩訛可﹐一曰」艸火訛可「﹐得賊﹐好以艸火燎之﹔一曰」板子訛可「﹐嘗誤以牙牌爲板子也﹐故時人以此別焉。完顏定奴號」三脆羹「。紇石烈牙忽帶號」盧鼓椎「﹐以其好用鼓椎擊人也。《酷吏傳》﹕徒單思忠好以麻椎擊人﹐人號」麻椎相公「。李特立爲人短小鋒利﹐人號爲」半截劍「。馮壁號」馮劊「。雷淵爲禦史﹐至蔡州﹔杖殺民之姦豪者凡五百人﹐時號爲」雷半千「。《明史》﹕給事中胡以寧請禁食蝦蟆﹐時號」蝦蟆給事「。成化中﹐帝久不與羣臣相見﹐大學士彭時﹑商輅力請司禮約以禦殿日召對。及見﹐才奏二事﹐萬安居首﹐卽頓首呼萬歲欲出﹐時等不已﹐皆叩頭退。中官以此戲朝士﹐一時傳笑﹐以安爲」萬歲閣老「。又是時劉吉﹑萬安﹑劉爲相﹐無所匡正﹐時有」紙糊三閣老「﹐」泥塑六尙書「之謠。吉在內閣十八年﹐人目之爲」劉棉花「﹐以其耐彈也。弘治中﹐元守直爲通政使﹐王敞爲左通政﹐姜淸﹑李浩爲參議﹐時人謂」元哭﹑王唱﹑姜辣﹑李苦「﹐蓋元與王聲音俱不稱﹐而姜急躁﹐李气促也。又前明呼蜀人爲」川老鼠「﹐以其善鉆也﹔呼楚人爲」幹魚「﹐以其善治差魚也﹔呼江西人爲」臘雞「﹐以元時江西人仕於朝者﹐多以臘雞饋客也。嚴嵩生日﹐江西紳士畢集﹐嵩長身聳立﹐諸公俯趨。髙新鄭在旁笑﹐嵩問故﹐新鄭曰﹕」偶思及韓昌黎《鬥鷄》詩﹕「大雞昂然來﹐小雞悚而待』﹐是以笑耳。」又嚴嵩當國﹐以萬采爲文選郎﹐方祥爲職方郎﹐人稱二人爲「文武管家」。莆田陳愧齋爲翰林時﹐客至呼茶﹐夫人曰「未煮。」公曰「也罷。」又呼幹茶﹐夫人曰「未買。」公曰「也罷。」時因號「陳也罷」。萬曆中﹐蘇人有丘姓者﹐勤於弔喪﹐而形體短小﹐人呼之爲「丘的篤」。天啟中﹐周應秋附魏奄﹐每魏良卿至其第﹐進豚蹄畱飲﹐時號「煨蹄總憲」。又其時有《東林點將錄》﹐以《水滸傳》中各混號加之士流﹐李三才爲托塔李天王﹐葉向髙爲及時雨之類﹐尢不可枚舉。弘光時﹐金陵名妓李香君號「香扇墜」。至如歷代流賊﹐如《後漢書》黃巾賊其大聲者稱雷公﹐騎白馬者稱張白騎﹐輕便者言飛燕﹐多髭者號於氐根﹐大眼者曰大目﹐如此稱號﹐各有所因。以及歷山飛﹑蠍子塊之類﹐更難悉數矣。沈括《筆談》﹕吳人謂梅子爲「曹公」﹐以嘗望梅止渴也﹔謂鵝爲「右軍」﹐以換鵝書也。有士人遺醋梅與Ь鵝﹐作書云「醋浸曹公一甕﹐湯Ь右軍兩隻。」是物類亦有此雅號矣。

○諱龜莊綽《雞肋編》﹕浙人以鴨爲諱﹐謂鴨僅一雄者﹐不能生卵﹐須二三雄始有子﹐故俗以此爲諱也。今俗以縱妻淫行者爲龜﹐不知起於何時。《左傳》宋有公子圍龜﹐楚有斗韋龜。漢有京兆尹陳龜﹐幽州刺史朱龜。曹魏有典農劉龜。北魏孝明帝以神龜紀年﹐孝昌中有大臣叱列伏龜﹐正始中有羽林監王元龜。唐時宗室有楚王靈龜﹐嗣曹王龜年﹐大臣有崔從龜﹑王龜﹑劉崇龜﹑李權龜﹐僚有樂朋龜﹑薛元龜﹐協律有李龜年﹐進士有張仁龜﹐處士有陸龜蒙﹐道士有解元龜﹐白樂天名其侄曰龜兒﹐宇文籍字夏龜﹐張志和本名龜齡﹐王亻甫字興龜﹐賀知章稱殷踐猷爲「五總龜」﹐謂龜千年五聚﹐問無不知也。五代前蜀有京兆李龜禎。宋則呂蒙正之父名龜圖﹐其弟名龜祥﹐卽夷簡之祖也。何承炬之子名龜齡﹐範雍之祖名從龜﹐王大寶字元龜﹐《丁陟傳》有員外郎董龜正﹐《畢士安傳》有郎中王龜從﹐陳堯封之子漸自號金龜子﹐陳季常作龜軒﹔東坡贈詩所謂「人言君畏事﹐欲作龜頭縮」也﹔江陰葛延之訪東坡於儋耳﹐以親制龜冠獻坡﹐坡答以詩﹔楊時號龜山﹐紹興中有侍禦史黃龜年﹐慶元中有眞講彭龜年﹑洪龜父﹐王十朋字龜齡﹐陸放翁築堂曰龜堂﹐又以龜殼作冠﹐髙二寸許﹐有詩云「龜屋新裁二寸冠」﹔《孟珙傳》有隨守張龜壽。金宣宗詔趙秉文﹑楊云翼作《龜鑑萬年錄》。元至正中﹐謝應芳自號龜巢老人﹐所著有《龜巢集》﹔又戴良自署其居曰龜毛廬。是唐宋以來﹐並未以龜爲諱也。惟魏太武斥宋文帝爲「龜鱉小豎﹐夫何能爲﹗」則亦僅諭其渺小耳。皮日休謁歸仁紹不得見﹐因作詠龜詩﹝《北夢瑣言》謂夾蛇龜訊之﹞﹕「硬骨殘形知幾秋﹐屍骸終是不風流。頑皮死後鉆須徧﹐只爲平生不出頭。」亦謂其不見客耳。《雞肋編》又謂楚人諱烏龜頭﹐云郡城象龜形﹐嘗被攻﹐有術者教以系其首而破﹐故諱之。然所諱又是一義﹐皆非謂縱姦也。王阮亭《池北偶談》謂﹕諱龜自明始。惟張江陵生時﹐母夢一大龜﹐因名之﹐後仍攺名云。按明人闌莊駒《陰冗記》謂﹕三山士人鄭唐好譏謔﹐嘗爲一老人題眞容曰「精神炯炯﹐老貌堂堂﹐烏巾白髮﹐龜鶴呈祥。」有人橫讀之﹐乃「精老烏龜」四字也﹐老人遂毀之﹐此可爲明人諱龜之證。然所以諱之之故﹐終莫得其說也。及閱《輟耕錄》﹐記秀州多故家大姓﹐其子孫不肖﹐廢敗蕩盡﹐有金方所作詩嘲之曰「興廢從來古有之﹐爾家忒煞欠扶持。諸墳掘見黃泉骨﹐兩觀番成白地皮。宅眷多爲撐目兔﹐舍人總作縮頭龜。彊奴猾幹欺淩主﹐說與人家子弟知。」撐目兔謂兔望月而孕﹐以見其不夫而妊也﹔縮頭龜則以諭其夫也。想其時已有此諺語﹐而入之詩。又《堅瓠集》﹕張伯雨贈葉景修詩﹕「家藏逸少籠鵝帖﹐門系龜蒙放鴨船。」龜蒙句譏其婦女不潔﹐故藏一龜字云。則諱龜起於元時無疑矣。

○雜種﹑畜生﹑王八俗罵人曰雜種﹐曰畜生﹐曰王八。《後漢書。西羌傳》﹕滇零等召集諸雜種。《晉書。燕載記》曰﹕蠢玆雜種﹐奕世彌昌。此雜種之名所由始也。漢《五行志》﹕諸畜生非其類﹐子孫必有非其姓者。東漢時則又曰畜產。《後漢書。劉寬傳》﹕坐客罵蒼頭曰「畜生」﹐寬私遣人視之﹐恐其自殺﹐曰「此人也而被罵畜產﹐吾懼其死也。」《北史。髙車傳》﹕其先匈奴單於生二女﹐單於曰「吾有此女﹐安可配人﹐當以與天。」乃築髙臺處之。三年﹐有老狼守臺不去﹐小女意其神﹐欲嫁之。其姊驚曰「此是畜生﹐無乃辱父母﹗」妹不從﹐遂爲狼妻﹐子孫繁茂﹐成髙車國。此畜生之名所始也。隋文帝寢疾﹐太子廣與陳夫人侍。夫人爲廣所逼﹐奔歸於上﹐上怪其神色有異﹐問之﹐以實對。上恚曰「畜生何堪付大事﹐獨孤誤我﹗」此又罵人爲畜生之明文也。北齊熊安生﹐以訟事欲訴徐之才﹑和士開三人﹐及相對時﹐以之才諱雄﹐士開諱安﹐乃不敢自稱姓名﹐但云「觸觸生」。羣公哂之﹐以其音同「畜生」也。《五代史》﹕王建少時無賴﹐以屠牛﹑盜驢﹑販私鹽爲事﹐里人謂之「賊王八」。此又王八之稱之所始也。《金史》亦有王八﹐與王毅共守東明﹐兵敗被執。王八前跪將降﹐毅以足踣之。此則不可與王建並稱爲賊。明人小說又謂之「忘八」﹐謂忘禮﹑義﹑廉﹑恥﹑孝﹑弟﹑忠﹑信八字也。○綠頭巾明制﹕樂人例用碧綠巾裹頭﹐故吳人以妻之有淫行者﹐謂其夫爲綠頭巾。事見《七修類稿》。又《知新錄》云﹕明制﹐伶人服綠色衣﹐良家帶用絹布﹐妓女無帶﹐伶人婦不帶冠子﹐人穿褙子。然則伶人不惟裹綠巾﹐兼著綠衣。按《唐書》及《封氏聞見記》﹕李封爲延陵令﹐吏人有罪不加杖﹐但令裹碧綠巾以恥之﹐隨所犯重輕以定日數﹐吳人遂以此服爲恥。明之令樂人裹綠巾﹐或本諸此也。○養瘦馬揚州人養處女﹐賣人作妾﹐俗謂之「養瘦馬」﹐其義不詳。白香山詩云「莫養瘦馬駒﹐莫教小妓女。後事在目前﹐不信君看取。馬肥快行走﹐妓長能歌舞。三年五年間﹐已聞換一主。」宋漫堂引之﹐以爲養瘦馬之說本此。

○冤家蔣津《葦航記談》引《煙花記》云﹕冤家之說有六﹕情深意濃﹐有死無異心﹐一也﹔兩情相系﹐阻隔萬端﹐二也﹔臨岐分袂﹐黯然銷魂﹐三也﹔山遙水遠﹐相思不見﹐四也﹔憐新棄舊﹐怨深刻骨﹐五也﹔一生一死﹐觸景悲傷﹐六也。

●卷三十九○累世同居世所傳義門﹐以唐張公藝九世同居爲最。然不自張氏始也。《後漢書》﹕樊重三世共財。繆彤兄弟四人﹐皆同財業﹐及各娶妻﹐諸婦遂求分異。彤乃閉戶自撾﹐諸弟及婦聞之﹐悉謝罪。蔡邕與叔父從弟同居﹐三世不分財﹐鄕黨髙其義。又陶淵明《誡子書》云﹕潁川韓元長﹐漢末名士﹐八十而終﹐兄弟同居﹐至於沒齒。濟北汜幼春七世同財﹐家人無怨色。是此風蓋起於漢末。今按歷代義門見於各史孝義﹑孝友傳者﹐《南史》十三人﹐《北史》十二人﹐《唐書》三十八人﹐《五代》二人﹐《宋史》五十人﹐《元史》五人﹐《明史》二十六人。其尢盛者﹐張公藝之先﹐北齊東安王永樂﹑隋大使梁子恭﹐皆躬造而表其門﹐至公藝又被唐髙宗褒諭﹐此一家而旌於三朝者也。江州陳氏宗族七百口﹐每食必共坐﹐犬百餘亦共牢﹐一犬不至﹐羣犬不食﹐已見《五代史》。而《宋史》又載其家名者﹐已十三世同居。之後又六世﹐大中祥符中﹐曾擢其名延賞者爲員外郎。此一家而見於兩史者也。浦江鄭綺九世同居﹐已載《宋史》﹐而鄭文嗣又載《元史》﹐鄭濂又載《明史》此一家而見於三史者也。其不在孝友﹑孝義傳﹐而雜見於本紀﹑列傳者﹐《魏書》楊播及弟椿﹑津﹐緦服同爨。盧氵自祖至孫百口同居。《唐書》﹕李綱五世同居。崔元三世同居﹐羣眾皆寓郊墅﹐自遠會食﹐無別爨。朱敬則與三從兄弟同居。髙崇文之先﹐七世不異居。崔鄲四世同居。李畬累世同居。劉審禮再從皆同居。《遼史。聖宗紀》有遼州張庭美﹐坤州髙興嗣﹐《道宗紀》有慶州靳文﹐髙奚人達魯﹐錦州民張寶。《宋太宗紀》有金鄕李光襲﹐《理宗紀》有潭州李符﹐《度宗紀》有髙郵夏世賢﹐皆累世同居。而《陸九淵傳》﹕其家累世義居﹐《李庭芝傳》其家十二世同居。《元史》趙毓家已三世同居﹐至毓又申先訓。汴梁女子爲賊所執﹐欲犯之﹐氏罵曰「吾家六世義門﹐豈污賊乎﹗」此皆別見於孝義等傳之外者也。又有正史所不載﹐而雜見於他書者。《賈氏談錄》﹕「博陵崔亻垂三世同居﹐貞元以來言家法者﹐以亻垂爲首。《鐵圍山叢談》﹕河東姚氏十三世不析居﹐累代旌表義門﹐《湧幢小品》﹕周徳威五世孫徙居上虞﹐至宋有自承詔者﹐已十世同居﹐趙汴帥越﹐聞於朝。明隆慶中﹐山西巡撫賀一桂題長治縣仇氏六世同居﹐又連江楊崇亦六世同居。此又正史之外見於紀載者也。餘同年大學士王惺園﹐先代亦四世同居。問其家法﹐大率一家中推一人有才者爲主﹐而尊卑皆聽令焉。親疏無異爨﹐婚娶無異禮﹐以是心志一而食用儉﹐故能保世滋大。因考《陸九淵傳》﹐謂推一人爲長者爲家長﹐家事悉聽命﹐子弟分任家事﹐田疇﹑庖爨﹑賓客之事﹐各有主者。《明史。鄭濂傳》亦稱其家代以一人主家政﹐可見治家固不可無經久之法也。家庭雍睦﹐和气致祥﹐自必碩大蕃滋﹐福祉駢集。如楊播一門七羣守﹑三十二刺史。崔亻垂生六子﹐一居輔相﹐五任大僚﹐宣宗賜其堂曰」徳星堂「。浦江之鄭余闕﹐嘗表爲」浙東第一家「﹐李文忠取浙﹐亦嘗遣兵護之﹐而貸以粟。趙天羽又記明太祖嘗召濂獎之﹐退朝語馬后﹐後曰﹕」陛下以一人尙得天下﹐令鄭一家三千人﹐爲患何難﹖「太祖悟﹐再召見﹐將誅之。問曰﹕」汝家何術能如是﹖「對曰﹕」無他﹐惟不聽老婆言耳。「太祖大笑﹐免之。《明史》又記永樂中有傳建文帝在其家者﹐遣使索之﹐其廳事有十大櫃﹐五貯經史﹐五貯兵器﹐以備不虞。使者所發﹐適皆經史﹐其半不發﹐乃免禍﹐人以爲至行所感。而《湧幢小品》又記連江楊氏子孫互相乳哺﹐家雞亦互﹐哺其子。構宅三十六年無哭聲﹐僅一老婦歿﹐崇率子弟拜禱復活﹐又十三年乃卒。家無喪者四十八年﹐豈非積善餘慶﹑報施不爽有如是耶﹖然楊播家七郡守﹑三十二剌史﹐後遇河陰之變﹐盡爲爾朱氏所殺﹐惟餘楊相北齊﹐又爲常山王所害﹐揚氏遂幾絕。《鐵圍山》所記十三世同居之姚氏﹐一旦大小死欲盡﹐獨兄弟二人﹐方居憂而弟婦又卒。弟獨與小兒同處﹐其亡妻每夕來哺兒﹐兄聞弟室中有婦人聲﹐疑爲妖魅﹐伏刀殺之﹐尋血迹所起﹐則弟婦冢也。婦家訟於官﹐兄弟皆死獄中﹐姚氏亦遂絕。此又天理之不可曉者。

○守節絕域不傳者甚多蘇武在匈奴十九年不屈節﹐而《漢書。匈奴傳》﹕馬宏副光祿大夫王忠使西域﹐爲匈奴所遮﹐忠戰死﹐宏被執﹐亦不肯降。至蘇武歸匈奴﹐乃令其隨武歸。其時又有楊信﹑路充國等﹐皆爲單於所畱﹐數歲始得歸。張騫使月氏﹐亦爲匈奴所得﹐畱十餘歲﹐始與同行之胡人堂邑父脫歸。魏遣於什門使於北燕﹐爲馮跋所拘﹐不降﹐至二十二年魏燕通好﹐乃得歸﹐魏主嗣比之蘇武。唐溫彥博爲突厥所執﹐問以虛實﹐不對﹐置之陰山苦寒地。及突厥歸款﹐始還。宇文元亦奉使﹐爲叱羅所拘﹐數年始還﹐髙祖比之蘇武﹑張騫。鄭元陷突厥數年﹐太宗許頡利可汗婚﹐元始得還﹐太宗亦比之蘇武。又契何力使賀蘭﹐被執﹐拔刀割左耳﹐誓不屈。太宗聞之﹐許毗伽和﹐乃得還。以蕃人爲中國抗節﹐尢絕奇也。蔣儼使髙麗﹐被囚﹐及髙麗平。始還。崔倫使土蕃﹐被執﹐逼爲書約涇州降﹐倫不從﹐囚邏娑城﹐六年始還。陳行焉使士蕃﹐論欽陵欲其拜﹐不屈﹐畱之十年﹐卒於土蕃。遼使只刺裏至髙麗﹐被畱六年﹐不屈﹐後髙麗降﹐始得還。南宋洪皓使金﹐畱十五年乃歸。朱弁﹑張邵使金﹐亦皆畱十餘年始歸。又有陳過庭﹑司馬朴﹑滕茂實﹑崔縱﹑魏行可﹐皆沒於金。理宗時有王善使元﹐畱七年乃歸。元世祖初遣郝經爲國信使﹐使於宋通好﹐賈似道方以鄂圍之解爲己功﹐慮經至泄其情﹐乃拘之眞州。至伯顏南伐。始禮而歸之﹐被畱於宋者凡十六年。又月裏麻思使宋議和﹐宋將脇以兵﹐欲降之﹐不屈﹐乃囚於長沙飛虎寨﹐凡三十六年而死。石天麟奉使漠北﹐爲海都所拘﹐二十八年始得還。明太祖起兵江左﹐使汪河擴廊所﹐被畱六年﹐明兵至河南﹐擴廓走﹐乃得還。此皆抗節絕域﹐歷久不變者。今蘇武事嘖嘖在人口﹐洪皓﹑朱弁士大夫尙有能記之﹐則猶兼以文學傳也﹐若馬﹑於﹑月裏諸公﹐則罕有舉其氏名者矣。又蘇武射雁一事﹐乃常惠教漢使言﹐言「天子射上林得雁﹐足有帛書﹐知武等在某澤中」﹐所以使單於不敢隱匿﹐非眞有雁書實事也。經則在眞州得一雁﹐題詩於帛﹐以系其足放去﹐﹝其詩云﹕霜落風髙恣所知﹐歸期回首是春初。上林天子援弓繳﹐窮海孤臣有帛書。﹞果爲汴民射得於金明池﹐遂以進世祖。然則蘇武雁書乃托辭﹐而經雁書則實事﹐尢絕奇也。﹝袁楠《題郝伯常雁足詩末》云﹕一寸蠟丸憑雁寄﹐明年春盡竟生還。﹞

○爲法自斃《史記》﹕秦商鞅爲令﹐使民爲什伍而相收司連坐﹐告姦者與斬敵首同賞﹐不告者與降敵同罰。後鞅得罪出亡﹐民莫敢畱﹐鞅嘆曰「爲法自斃﹐一至此乎﹗」《宋書》﹕劉毅爲劉裕所破﹐夜投牛牧佛寺。先是桓蔚之敗走投此寺﹐僧昌藏之﹐毅殺昌。至是寺僧拒之﹐曰「昔亡師爲劉衛軍所殺﹐今實不敢容異人。」毅乃嘆曰「爲法自斃﹐一至於此﹗」遂縊而死。《唐書》﹕路巖爲相﹐嘗請三品以上得罪誅者﹐剔取喉驗其死。及巖流儋州賜死﹐亦剔取喉。《五代史》﹕蘇逢吉陷李崧族誅﹐後逢吉隨隱帝軍敗自殺﹐周太祖梟其首﹐正當李崧被刑之所。閩王時﹐薛文傑擅權﹐會吳兵來伐﹐閩士卒欲得文傑以快心﹐方肯出戰﹐及檻送文傑於軍前。先是文傑以古制檻車疏闊﹐更爲之如木櫃﹐攢以鐵芒﹐皆內向﹐動輒觸之﹐車成﹐文傑首自入焉。《癸辛雜識》﹕春州瘴毒可畏﹐竄逐者必死。盧多遜貶朱時﹐知開封府李符言「朱𨿽海外水土﹐無他惡。春州在內地﹐而至者必死﹐望攺之。」後月餘﹐符坐事﹐上怒甚﹐遂以符知春州﹐至州月餘死。《續通鑑》﹕宋章爲相﹐貶蘇轍雷州司戶參軍﹐不許住宿舍﹐遂僦民屋。又以爲彊奪民居﹐下州追治﹐以僦券甚明乃止。及敗﹐亦謫雷州﹐僦捨於民﹐民曰「前蘇公來﹐爲章丞相幾破我家﹐今不可也。」

○鞭屍《史記》﹕伍子胥以吳兵破楚﹐求昭王不得﹐乃掘楚平王墓﹐出其屍﹐鞭之三百。﹝《呂氏春秋》及《淮南子》但言鞭平王之墓三百﹐不方鞭屍。﹞《北史》﹕王僧辧爲陳霸先所殺﹐其子頒逃入北朝。在隋伐陳之役﹐從韓擒虎先鋒渡江。及陳滅﹐頒密召父在時士卒千餘人﹐對之涕泣﹐其間壯士曰「郎君仇恥已雪而悲不止﹐將不爲霸先早死﹐不得手刃之耶﹗請發其墓﹐斫櫬焚骨。」頒頓顙陳謝﹐額盡流血﹐曰「其墳甚大﹐恐一宵發掘不及﹐更至明日﹐事乃彰露。」乃各具鍬鍤﹐夜發其陵﹐剖棺見陳武帝﹐須皆不落﹐其本皆出自骨中﹐遂焚骨取灰﹐投水飲之。自縛歸罪﹐晉王廣表其狀﹐文帝特不問。

○刮骨《三國誌》關壯繆嘗爲流矢所中﹐貫左臂﹐後創𨿽愈﹐每至陰雨嘗痛。醫曰「矢鏃有毒﹐毒入於骨﹐當刮骨去毒。」公便伸臂令劈之。時方與諸將飲﹐臂血流於盤器﹐而公言笑自若。此壯繆事嘖嘖在人口者也。《吳志》﹕畱贊因討賊﹐一足被創﹐屈而不伸﹐乃以刀自割其筋﹐气絕良久﹐已而足伸瘡愈。《北史》﹕長孫子彥墜馬折臂﹐肘上骨起寸餘﹐乃命開肉鋸骨﹐流血升數﹐言戲自若﹐人以爲逾於關羽。《宋史》﹕太祖在周世宗時﹐乘皮船入壽春濠中。城上發連弩射之﹐矢大如椽﹐牙將張瓊以身蔽之﹐矢中瓊髀﹐鏃著骨不可出。瓊飲酒一大卮﹐令人破骨出之﹐流血數斗﹐神色自若。劉遇足有炙瘡痛﹐醫謂火毒未去﹐遇卽取刀割瘡至骨﹐曰「火毒去矣。」談笑如常。馬懷徳流矢中顙﹐鏃入於骨﹐以弩弦卽系﹐發機而出之。姚麟中矢透骨﹐亦以彊弩出之。韓世忠中毒矢入骨﹐亦用彊弩括取之。《元史》﹕趙匣刺與宋將昝萬壽戰﹐矢鏃中左肩﹐不得出。元帥取罪囚其肩﹐視骨節淺深﹐知可用﹐卽鑿其創﹐拔鏃出之﹐匣刺神色自若。

○威怖兒啼《通鑑》﹕後趙將麻秋最勇猛﹐人呼爲「麻胡」﹐民間小兒啼﹐怖以「麻胡來」﹐輒止。《南史》﹕劉胡面黝黑﹐爲越騎校尉﹐蠻人畏之﹐小兒啼﹐語以「劉胡來」便止。桓康驍悍﹐所至爲暴﹐江南人畏之﹐以其名怖小兒﹔畫其形於寺中﹐病虐者摹寫於牀壁﹐無不立愈。《北史》﹕楊大眼威振淮泗﹐童兒啼者﹐呼云「楊大眼至」卽止。髙車國倍侯利奔魏﹐勇健善戰﹐北方人畏之﹐嬰兒啼者﹐曰「倍侯利來」便止。《唐書》﹕郝比爲邊將﹐獲虜必刳剔而還其屍﹐虜大畏﹐道其名以怖啼兒。《宋史。劉傳》﹕少時與夏人戰﹐屢勝﹐夏人兒啼﹐輒怖之曰「劉都護來。」《遼史》﹕邪律休哥敗宋兵﹐人欲止小兒啼﹐曰「於越至」輒止﹐於越﹐其官號也。《金史》﹕牙吾塔好用鼓椎擊人﹐其名可怖兒啼﹐世呼曰「盧鼓椎」

○千里駒千里駒之稱﹐見於漢﹑魏﹑六朝者不一而足。《漢書。楚元王傳》﹕武帝召見劉徳﹐目爲「千里駒」。《魏志。曹休傳》休避亂至吳﹐後北歸﹐見太祖﹐太祖謂左右曰「此吾家千里駒也。」《晉書》﹕傅咸年六歲﹐列女杜憲﹝按﹕應是杜有道妻嚴憲﹞見之﹐曰「千里駒也。」以其妹之女妻之。《載記》﹕劉淵謂劉曜曰「此吾家千里駒也。」苻堅謂苻朗亦曰「此吾家千里駒也。」《南史》﹕宋武帝召見張敷﹐目之曰「眞千里駒也」。邱仲孚少好學﹐其從祖靈鞠稱爲千里駒。王規少俊異﹐叔父柬深器之﹐曰「此兒吾家千里駒也。」明僧紹見劉杳﹐亦曰「此兒實千里之駒。」梁武帝以侄英聰敏﹐謂袁昂曰「吾家千里駒也。」王茂少時﹐其祖深嘗曰「此吾家千里駒﹐成門戶者必此兒也。」任少時﹐從叔晷嘗謂﹕「阿堆吾家千里駒也。」《北史》﹕魏太武徵李孝伯爲中散﹐謂其從兄順曰「眞卿家千里駒也。」李伯尙少有重名﹐魏孝文曰「此李家千里駒也。」崔昂少孤﹐祖孝芬嘗謂親友曰「此兒終當遠至﹐吾家千里駒也。」濟陰王暉業謂元文遙曰「此我家千里駒。」杜杲學涉經史﹐其族父纘嘗謂曰「吾家千里駒也。」張乾威﹝《隋書》作虔威﹞性聰敏﹐世父謂人曰「吾家千里駒也。」袁躍有俊才﹐其兄翻謂人曰「躍可謂我家千里駒也。」齊馮翊王潤幼時﹐神武稱之曰「此吾家千里駒也。」《唐書》﹕張柬之目李爲「宗室千里駒」。又李千里初受封時﹐武后謂曰「兒吾家千里駒。」乃更名千里。《遼史》﹕耶律的錄伐髙麗有功﹐聖宗壯之曰「眞吾家千里駒也。」《宋史》﹕宗室子氵直有才﹐蘇軾謂其父令鑠曰「此公家千里駒也。」黃山谷見其甥洪芻詩曰「不意江南澤中﹐產此千里駒。」按《魯連子》﹕齊有辧士田巴﹐一日服千人。有徐劫之弟子魯仲連﹐年十二﹐號千里駒﹐能數言折巴。巴謂徐劫曰「先生乃飛兔也﹐豈直千里駒而已。」則「千里駒」三字實起於戰國﹐謂年少而有逸才者﹐後遂以爲獎進後輩之佳稱耳。

○五月五日生子世以五月五日生子爲不祥﹐戰國時已有此忌。《史記》﹕田文以五月五日生﹐父命勿舉﹐母私舉之。文旣長﹐問父曰「不舉五月子﹐何也﹖」父曰「生及戶損父。」文曰「何不髙其戶﹐誰能至耶﹖」《世說》﹕胡廣本姓黃﹐以五月五日生﹐父母藏之葫蘆﹐投於河﹐有人收養之。及長﹐有盛名﹐父母又欲取之。廣以爲背其所養則忘恩﹐而無所歸﹐乃托葫蘆所生姓胡名廣。《西京雜記》﹕王鳳以五月五日生﹐父欲不舉﹐其叔曰「田文以此日生﹐非不祥也。」乃舉之。《宋書》﹕王鎭惡以五月五日生﹐其祖猛以爲「此兒祕興吾家」﹐乃名之曰鎭惡﹐後果爲名將。《唐書》﹕崔信明以五月五日生﹐太史占之曰「五月爲火﹐火爲離﹐離爲文采﹐日中文明之盛也。」果以文名。又《宋史》﹕趙元昊以五月五日生﹐後嗣位﹐日以彊大。此皆俗忌之見史傳而卒不驗者也。然亦有時而驗者。《北史》﹕北齊南陽王綽以五月五日辰時生﹐後主緯以是日午時生﹐後紳爲韓長鸞所譖扌益死﹐緯亡國後﹐入周賜死。﹝綽死百餘日顏色如生﹐俗云五月五日生者腦不壞。﹞《癸辛雜識》謂屈原以五月五日生﹐投汨羅江而死。近世翁應龍亦五月五日生﹐後被刑。《湧幢小品》謂﹐宋徽宗五月五日生﹐攺天寧節於十月十日﹐終有五國城之厄。遼懿徳皇后五月五日生﹐攺坤寧節於十二月﹐後亦以《十香詞》被乙辛譖死。豈惡月之說果有驗也﹖

○同年月日時生子平家以人命推算休咎﹐固是一術﹐然兩人同年月日時﹐則其吉凶當符合矣﹐乃竟有絕殊者。《漢書》盧綰與髙祖同日生﹐而一爲帝﹐一爲亡虜。宋人小說載一軍校與趙韓王同年月日時生﹐若王有一大遷除﹐則軍校必有一大責罰﹐有小遷轉﹐亦必有小譴訶。洛中士人張起宗與文潞公同年月日時﹐見潞公軒騶過﹐嘆曰「同丙午生﹐相懸如此﹐」有瞽者曰「我與汝算命。」因算之良久﹐曰「好笑諸事不同﹐但三十年後兩人當並案而食者九月。」後潞公退居於洛﹐遊會節園﹐聞園側有訓徒者﹐則張也。一見大喜﹐問其年﹐又同﹐遂日月並案而食﹐將及九月。公之子及甫知河陽﹐公往視之﹐遂別。自後歸洛﹐亦忘之矣。又蔡京命乃丁亥壬寅壬辰辛亥﹐有都人鄭某者﹐世以黛粉爲業﹐生子與京同八字﹐謂且必貴﹐遂恣其所爲。年十八﹐忽騎馬溺死。可見星命之不足憑也。然如軍校之與韓王遷除責罰節次相應﹐則又何故﹖《夷堅志》﹕莆田士人黃裳﹐與友戴松同年月日時生。有推命者曰「二命大略相似﹐但黃君是正寅時﹐戴君得寅气淺﹐當是丑末﹐其發必在後。」旣而戴但預薦﹐年不滿五十﹐不第而卒。黃入太學始晚奏名﹐然以病求嶽祠歸。𨿽登科食祿與戴不同﹐然一紀殘廢﹐與死爲鄰﹐所去亦無幾也。此則境遇之相似者。《七修類稿》謂沈石田與同郡盧知縣鐘年月日時皆同﹐而仕隱不同。又杭州吳參議鼎﹐與徐憲副之子應祥亦同年月日時﹐吳旣貴﹐子亦登科﹐而應祥皆無之。王阮亭又記沈石田干支八字﹐與明英宗同﹐而貴賤相懸若此﹐意或時刻前後之不同也。善乎呂才之論云﹕漢髙入關封侯者三百人﹐豈無一人行衰絕運﹖趙括四十萬人皆被坑﹐豈無一人行生旺運﹖《梁溪漫志》云﹕若生時無同者﹐則一時生一人﹐一日只生十二人﹐以一歲計之﹐不過四千三百二十人而已。而天下之大﹐生人豈止此數哉﹗則知同年月日時者甚多﹐而富貴貧賤判然不一﹐子平推命之說﹐似又不足憑也。

○遷官最速張《漢紀》﹕荀爽有時名﹐董卓秉政﹐詔拜平原相。行至苑陵﹐追拜光祿勛。視事三日﹐策拜司空。自布衣九十三日而至三公。《世語》﹕司馬懿辟州參﹐旣至三十六日﹐擢爲新城太守。懿使鐘繇調之曰「君釋褐三十六日擁麾蓋﹐乞兒乘小車﹐抑何駛乎﹗」《唐書》﹕宗秦客在武后時﹐一歲中賜袍自靑及紫﹐人號「四時仕宦」。白敏中自員外郎﹐五年十三遷﹐爲尙書右僕射門下侍郎﹐封太原郡公。李訓起流人﹐一歲至宰相。崔鉉爲李石荊南幕僚﹐入朝不三載至宰相﹐石猶在荊南。柳璨起布衣﹐至宰相不四載。《宋史》﹕蔡甫解褐﹐除祕書省正字﹐遷起居舍人﹐未幾爲中書舍人﹐自布衣至侍從才九月。向敏中自郎中拜右諫議大夫﹑同知樞密院事﹐才百餘日。至若陳自彊以韓冑塾師除太學錄﹐遷博士﹐轉國子監博士﹐遷祕書郎﹐入館中半載﹐擢右正言﹑諫議大夫﹑禦史中丞﹐入臺未逾月﹐遂登樞密﹐自布衣至兩地才四年。明嘉靖中﹐張逾釋褐六年﹐卽拜禮部尙書﹑大學士入閣。夏言由給諫未浹歲至禮部尙書。張居正以史部侍郎入閣﹐進禮部尙書﹐去學士五品才歲餘。萬曆中﹐沈鯉由六品不二年至禮部尙書入閣。王家屏去史官才二年﹐卽入閣。至張彩附劉瑾﹐一歲中自吏部郎擢左僉都禦史﹐超拜吏部右侍郎﹐進尙書。天啟中﹐田吉由淮揚參議附魏忠賢﹐取中旨擢太常卿﹐未匝歲至兵部尙書﹐加太子太保。此皆附權姦而速化者。

○仕宦最久又有仕宦最久者。有明一代﹐尙書胡氵熒﹐歷事六朝﹐垂六十年﹐致仕歸。王恕亦歷官五十餘年﹐在吏部最久。弘治間眾正盈朝﹐皆恕力也。英國公張輔之子懋﹐嗣公爵六十六年﹐握兵柄四十餘年。劉之子銃八歲時憲宗賜中書舍人﹐歷官五十餘年﹐至太常卿﹐嘉靖中猶供事內閣誥敕房。又漕運總督郭釒宏﹐歷官五十七年。

○射石沒羽有四人《呂氏春秋》﹕養由基射虎中石﹐矢乃飲羽。《韓詩外傳》﹕楚熊渠子夜行﹐見石﹐以爲伏虎而射之﹐沒金飲羽﹐下視乃知其爲石也。《史記》﹕李廣爲北平太守﹐嘗出獵﹐見艸中石﹐以爲虎也﹐射之﹐中石沒矢﹐視之石也。他日再射﹐終不入矣。《北史》﹕李遠出獵﹐有石在叢薄中﹐疑爲伏虎﹐射之﹐鏃入寸餘﹐視之乃石。

○虎渡河二人《後漢書》﹕宋均爲九江太守﹐多暴虎﹐設檻捕之﹐猶多傷害。均至任﹐虎渡江去。劉昆爲弘農守﹐先是崤黽驛道多虎﹐行旅不通﹐昆爲政三年﹐虎皆負子渡河去。劉昆事亦見王充《論衡》。

○廢《蓼莪》兩人《晉書》﹕王裒父修爲司馬文王所誅﹐裒痛父不以命終﹐絕世不仕﹐每讀《詩》至「哀哀父母﹐生我劬勞」﹐未嘗不反復渡涕﹐門人爲廢《蓼莪篇》。《南史》﹕顧歡早孤﹐讀《詩》至「哀哀父母﹐生我劬勞」﹐輒執書慟哭﹐受學者爲廢《蓼莪篇》。

○謫仙有四人李白《對酒憶賀監》詩序云「太子賓客賀監﹐於長安紫極宮﹐一見呼余爲謫仙人。」孟《本事詩》亦載此事﹐是以世皆以李白爲謫仙。其實謫仙人之稱﹐不自白始也。《南史。杜京產傳》﹕會稽山有人姓蔡﹐不知名﹐隱山中﹐養鼠數千頭﹐呼來卽來﹐遣去卽去﹐言語狂易﹐時謂之謫仙。又李白詩﹕「世人不識東方朔﹐大隱金門號謫仙。」則白且以之稱曼倩矣。白之後﹐東坡亦稱謫仙。王辟之《澠水燕談錄》﹕子瞻文章議論﹐獨出當世。風格髙邁﹐眞謫仙人也。史季溫亦曰﹕山谷常呼李白及東坡爲兩謫仙。按山谷詩「喚取謫仙蘇二來」。《李璧傳》﹕璧少穎悟﹐屬辭精博。周必大見其文﹐曰「此謫仙才也。」

○倒用印有三事朱Г之亂﹐徳宗西奔﹐Г遣將韓以銳師追之﹐段秀實乃倒用司農印追回。事見《唐書》及《柳子厚集》。按《五代史》﹕後唐魏王繼岌平蜀﹐擅殺郭崇韜﹐慮軍變﹐李崧教以用黃紙僞作詔書﹐倒用都統印﹐告諭諸軍﹐人心乃定。又《宋史》﹕郭威將反﹐魏仁浦教威倒用畱守印﹐更爲詔令威誅諸將校。將校皆懼﹐遂從威反。皆倒用故事也。

○禦溝流葉凡四見禦溝流葉事﹐見於傳記者凡四。其一唐人《本事詩》云﹕顧況在洛﹐偶與友遊苑中﹐流水上得梧葉﹐有詩云「一入深宮裏﹐年年不見春。聊題一片葉﹐寄與有情人。」況於上游亦題云「愁見鶯啼柳絮飛﹐上陽宮女斷腸時。君王不禁東流水﹐葉上題詩寄與誰。」後十餘日﹐有客又得水上一葉詩以示況﹐曰「一葉題詩出禁城﹐誰人酬和獨含情。自嗟不及波中葉﹐蕩漾乘春取次行。」又明皇時﹐楊﹑虢寵盛﹐宮娥皆怨﹐嘗有書落葉隨禦溝水流出﹐云「舊寵悲秋扇﹐新恩寄早春。聊題一片葉﹐將寄接流人。」顧況聞而和之。旣達上聽﹐遣出內人不少。此皆唐人小說所記﹐蓋卽顧況一事也。其二﹐《雲溪友議》﹕盧渥舍人偶臨禦溝﹐見紅葉上有詩﹐云「流水何太急﹐深宮盡日閒。殷勤謝紅葉﹐好去到人間。」其三﹐《北夢瑣言》﹕進士李茵遊苑中﹐見禦溝流葉有詩﹝與盧渥所得詩同﹞。後僖宗幸蜀﹐茵奔匿﹐途遇宮娥云芳子﹐因與同行﹐具述宮中事﹐曾有詩書葉上﹐卽此女也。其四﹐《玉溪編事》﹕侯繼圖於大慈寺﹐忽風吹木葉﹐有詩云「此字不書名﹐此字不書紙。書向秋葉上﹐願逐秋風起﹐天下有情人﹐盡解相思死」云云。龐元英《談藪》謂﹕前三則蓋本一事﹐而傳記者各異耳。劉斧《靑瑣集》有《禦溝流紅葉記》﹐則又取前數則﹐而易其名爲於云。

○捕鱷魚二人《韓昌黎傳》﹕潮州有鱷魚﹐食民畜產且盡﹐愈自往視之﹐令其屬秦濟以一羊一豕投溪水﹐爲文祭之。其夕暴風起溪中﹐數日水盡涸﹐西徙六十里﹐自是潮無鱷患。此人所共知也。《宋史》﹕陳堯佐通判潮州﹐有張氏子與母濯於江﹐鱷尾而食之﹐母弗能救。堯佐命二小吏操网往捕﹐鱷意帖弭受捕。堯佐作文﹐示諸市而烹之。則竟殺鱷魚矣。

○東西南北道主人俗稱居停主人爲東道﹐本於《左傳》燭之武之詞﹕捨鄭以爲東道主也。《後漢書。彭寵傳》﹕朱浮對光武曰「大王遺寵以所服劍佩﹐倚以爲北道主人。」又常山太守鄧晨請從擊邯鄲﹐光武曰「不如以一郡爲我北道主人。」又光武指耿曰「是我北道主人也﹐」洪容齋《隨筆》及都穆《聽雨紀談》俱引此﹐以爲北道亦有主人之稱。然不特此也﹐《魏書。裴延俊傳》﹕咸陽王禧牧司州﹐辟裴中規爲主簿﹐表行建興郡事。孝文自代還洛﹐次郡境﹐仲規備供帳朝於路側。駕還﹐謂禧曰「昨得汝主簿爲南道主人﹐六軍丰贍。」又唐鄭餘慶爲嶺南節度﹐與羅讓善。鄭還朝﹐薦讓。讓至謁鄭﹐鄭指語坐客曰「此吾南道主人也。」是又有南道主人矣。《大唐創業起居注》﹕帝遣書諭馮翊賊帥孫華﹐華率騎數千至自陽﹐帝厚加撫遇﹐仍命華先濟爲西道主人﹐華大悅而去。是又有西道主人矣。《通鑑》﹕顏眞卿起兵拒安祿山。淸河人李萼乞師於眞卿﹐且曰「今當先擊魏郡﹐執祿山所署太守袁知泰﹐納舊太守司馬垂﹐使爲西南主人。」是又有西南道主人矣。至《南史》王僧辧討侯景﹐晉州刺史魯廣達出境候接﹐僧辧謂沈炯曰「魯晉州亦是王師東道主人也。」此則本《左傳》語。

○三武信君張儀在秦﹐惠王封以五邑﹐號武信君。陳涉使武臣爲將軍﹐與陳余﹑張耳略趙地﹐武臣自號爲武信君。項梁立楚懷王孫心﹐梁自號武信君。俱見《史記》。○四武安君趙封蘇秦爲武安君﹐見《國策》。秦封白起爲武安君。趙封李牧爲武安君。漢封田爲武安君。俱見《史記》。

○六萬石君《史記》﹕石奮與長子建﹑次子甲﹑次子乙﹑次子慶﹐官皆二千石﹐景帝乃名奮爲「萬石君」。《漢書》﹕嚴延年兄弟五人﹐皆至大官﹐東海號其母曰「萬石嚴嫗」。﹝師古謂﹕一門之中﹐五二千石也。﹞馮勤有子八人﹐皆爲二千石﹐趙魏間榮之﹐亦號「萬石君」。此西漢之萬石君也。《後漢書。秦彭傳》﹕秦氏世位相承﹐有名襲者爲潁川太守﹐與羣從同時爲二千石者五人﹐故三輔號曰「萬石秦氏」。此東漢之萬石君也。唐張文瑾﹐髙宗時爲侍中﹐四子﹕潛﹐魏州﹔沛﹐同州﹐皆刺史﹔洽﹐衛尉卿﹔涉﹐殿中監。父子皆至三品﹐人謂之「萬石張家」。《宋史。廖剛傳》﹕剛曾爲工部尙書﹐子四人﹕遲﹑過﹑遂﹑遽﹐皆秉麾節﹐人號爲「萬石廖氏」。此唐﹑宋之萬石君也。《元史》﹕王磐世業農﹐歲得麥萬石﹐人號「萬石王家」﹐則非關仕宦矣。

○六李杜﹑二袁劉﹑二鮑謝﹑四蘇李﹑三李郭﹑兩元白《西溪叢語》云﹕後漢範滂母謂滂曰「汝得與李﹑杜齊名﹐死亦何恨。」唐人謂李白﹑杜甫爲李杜。杜子美詩云「李杜齊名眞忝竊。」實隱用此事云。然後漢所稱李杜﹐並不止此二人也。滂母所云李杜﹐乃李膺﹑杜密﹐《後漢書。黨錮傳》所謂膺﹑密俱坐黨禍而名行相次﹐故時人稱李杜是也。而膺﹑密之先有李固﹑杜喬﹐皆爲梁冀所殺。故掾楊匡上書乞李﹑杜二公骸骨歸葬﹐郭亮亦乞收固屍﹐夏門亭長呵之曰「李﹑杜二公不能安上納忠﹐卿曹何等腐生﹐乃犯詔書乎﹗」此又一李杜矣。梁冀誅後﹐宦官用事﹐白馬令李云上書諫諍。桓帝怒﹐下云北寺獄。五官掾杜眾傷云以忠諫獲罪﹐上書願與云同日死。帝益怒﹐下廷尉﹐皆死﹐襄楷上書訟之﹐謂﹕「李云上書﹐明主所當不諱。杜眾之死﹐諒以感悟聖朝。」太尉黃瓊亦上書﹐言「李固﹑杜喬旣以忠言見滅﹐李云﹑杜眾復以直道受誅。」此又一李杜矣。《魏書》﹕世宗詔王肅曰「杜預葬於首陽﹐司空李衝葬於覆舟﹐忠義結於二世﹐英蕙符於李杜﹐宜葬於預﹑衝兩墳之間。」又傅修期亦遠慕杜預﹐近好李衝﹐買地葬二公間。是預﹑衝亦稱李杜﹐則合之唐李白﹑杜甫﹐共有五李杜。又《宋史》李韶與杜範皆廉直﹐中外稱爲李杜﹐則並有六李杜矣。又齊髙祖《九錫文》前云「袁劉構逆﹐實繁有徒。」此袁劉謂義興太守劉延熙﹑晉陵太守袁標也。後云「袁劉攜貳﹐成此亂階。」此袁劉謂袁粲﹑劉彥第也。是宋﹑齊間有兩袁劉﹐皆忠於宋而被害於齊者。《西溪叢語》又謂﹕《南史》稱鮑照﹑謝元暉爲鮑謝﹐《唐書》鮑防與謝良弼友善﹐人亦稱之鮑謝。是古來共有二鮑謝。漢時蘇武﹑李陵稱蘇李﹐唐時蘇味道﹑李嶠亦稱蘇李。明皇時蘇廷頁﹑李對掌文翰﹐明皇亦稱爲蘇李。又東坡答李公擇詩云「從來蘇李得名雙。」坡又欲與公擇稱蘇李也。是漢﹑唐﹑宋又共有四蘇李。唐李光弼﹑郭子儀稱李郭﹐《宋史》開禧用兵﹐李汝翼﹑郭倬取宿州﹐畢再遇至虹﹐遇二人裹瘡還﹐再遇謂陳孝慶曰「李郭用潰﹐賊必追躡。」是亦一李郭也﹐然不可同年語矣。吳梅村《贈劉雪舫》詩﹕「依稀李與郭﹐流落今誰存。」則指前明神宗李太后之父諱﹐及光宗皇后之父郭維城﹐皆國戚也﹐是又一李郭矣。唐元微之﹑白樂天並以詩名﹐時稱元白。金末元遺山爲一代文人之冠﹐其時有白君舉﹐字寓齋﹐奧州人﹐以進士官岐山令﹐詩名與遺山相頡頏。元白本世契﹐兩家子弟每舉長慶故事相往來﹐時人亦謂之元白。

○三二陸﹑兩三陸《晉書》﹕陸機﹑陸云兄弟入洛﹐人稱二陸。《魏書。陸俟傳》﹕陸與弟恭之並有時譽﹐孫惠蔚曰「不意二陸﹐近在座隅。」此又一「二陸」也。《宋史》﹕陸九齡與弟九淵相爲師友﹐亦號二陸﹐是古來共三「二陸」矣。又《陸機傳》﹕機﹑云尙有弟耽﹐同時遇害。孫惠曰「不意三陸﹐一旦湮滅。」《南齊書》﹕陸慧曉之子僚﹑任﹑亻垂﹐並有美名﹐人稱三陸。是古來又有兩「三陸」。○三二宋宋郊﹑宋祁稱二宋﹐人皆知之。按《宋史》﹕薊人宋琪少通書史﹐與同縣宋雄齊名﹐人稱二宋。登遼進士﹐晉天福中始歸京師﹐是又在郊﹑祁之前。又《元史》﹕宋本謚正獻﹐弟宋謚文淸﹐人稱二宋。是共有三「二宋」。

○四三王《漢書。王章傳》﹕章爲京兆尹﹐吏民語曰「前有趙﹑張﹐後有三王。」謂王尊﹑王駿及章也。又《王鳳傳贊》﹕外戚興者﹐有許﹑史﹑三王之家。謂邛成侯及王商﹑王鳳也。唐滕王閣有三王﹐則王勃作序﹐王緒作賦﹐王仲舒作修閣記也。又王方翼子﹑﹑晉﹐並以文學稱﹐時號三王。

○兩二蘇東坡﹑潁濱兄弟﹐並以文名世﹐世稱二蘇。按《魏書》蘇亮與蘇綽齊名﹐人稱二蘇﹐則又在坡﹑潁之前矣。

○三三楊明宣徳中有三楊﹐謂楊士奇﹑楊溥﹑楊榮也。《晉書》﹕楊駿與楊珧﹑楊濟當國﹐勢傾天下﹐時人目爲三楊。《新唐書。楊憑傳》﹕憑與弟凝﹑淩皆有名﹐擢進士第﹐時號三楊。

○兩赤松子一神農時爲雨師﹐服水玉龍﹐入火不燒﹐蓋卽張良所欲從遊者。見劉向《列仙傳》。一卽晉之皇初平牧羊時所遣道士﹐叱石成羊者。見葛洪《神仙傳》。又許觀《東齋紀事》亦載之。

○兩洪崖一三皇時伶倫得仙者﹐號洪仙人。衛叔卿與數人博於莘山石上﹐其子問並坐者誰﹐叔卿曰「洪崖先生﹑許由﹑巢父耳」。郭璞詩﹕「左挹浮邱袂﹐右拍洪崖肩。」卽此也。其一唐張氳﹐亦號洪崖先生。按本傳及《豫章職方記》云﹕氳﹐晉州人﹐洪州大疫﹐氳至施藥﹐病者立愈。玄宗聞之﹐驛召之﹐果氳也。常服烏方帽﹑紅蕉衣﹑黑犀帶﹐跨白驢﹐從者負六角垂云笠﹐往來市間。亦見許觀《東齋紀事》。

○兩四皓漢有商山四皓。《齊書》﹕徐伯珍兄弟白首相對﹐人亦呼四皓。

○兩涪翁黃山谷晚年謫宜州﹐自號涪翁。按《後漢書。方術傳》﹕郭玉醫術師於程髙﹐程髙之術得於一老父﹐常漁釣於涪水﹐自號涪翁。則山谷蓋仿而襲之者也。○三大小山漢淮南王安﹐招徠文學之士﹐著爲篇章﹐以類相從﹐或稱大山﹐或稱小山。梁何嗣﹑何點﹐並甘棲遁﹐世號點爲大山﹐嗣爲小山。明周肅王之後睦挈﹑安氵侃﹐俱有學行﹐人稱睦挈爲大山﹐安氵侃爲小山。

○三十八學士唐太宗召名儒十八人爲學士﹐番宿更休﹐至形之圖畫。顧寧人《日知錄》﹕畫內又有開元十八學士圖﹐皆開元中人。《五代史》﹕馬殷開天冊府﹐置官屬﹐亦以廖光圖﹑徐仲雅﹑李宏臯﹑拓跋常等十八人爲學士。

○二四貴秦有太后﹑穰侯﹑涇陽﹑髙陵君﹐稱四貴。宋蒼梧王時﹐簫道成﹑袁粲﹑褚淵﹑劉秉更日決事﹐亦號四貴。

○兩王八《五代史》﹕王建僭號﹐時人呼爲賊王八。《遼史》﹕聖宗時有安州團練使王八﹐副馬保畱守開京。

○二花蕊夫人花蕊夫人本蜀王建妾﹐號小徐妃也。大徐妃生貢衍﹐小徐妃卽其女弟。後二徐遊宴亡國。唐莊宗平蜀後﹐二徐隨衍入朝﹐遭害於途。及孟氏再有蜀﹐孟昶時又有一花蕊夫人﹐卽作宮詞者也。後隨昶歸宋﹐昶死入內﹐太祖亦頗惑之﹐爲太宗所射死。事見《鐵圍山叢談》。

○四參寥《莊子。大宗師篇》﹕元冥問於參寥。唐有道士名參寥﹐見《孟浩然集》。又唐末髙彥休自號參寥子﹐見本傳。宋杭州僧參寥﹐見《東坡集》。

○兩辧才唐有僧辧才﹐藏《蘭亭帖》﹐爲蕭翼騙去﹐見《畫苑》。宋有僧辧才﹐隱於西湖﹐見《東坡》及《淮海集》。

○兩蘇小小南齊有錢唐妓蘇小小﹐見郭茂倩《樂府解題》。南宋有蘇小小﹐亦錢塘人。其姊爲太學生趙不敏所眷﹐不敏命其弟娶其妹名小小者。見《武林舊事》。

●卷四十○五官並用《北齊書》﹕唐邕手作文書﹐口且處分﹐耳子聽受﹐此三官並用也。《南史》﹕宋劉穆之目覽詞義﹐手答箋牘﹐耳行聽受﹐口並酬應﹐不相參涉﹐悉皆贍舉﹐此四官並用也。《隋書》﹕劉炫能左畫圓﹐右畫方﹐口誦﹑目數﹑耳聽﹐五事同舉﹐此五官並用也。《唐書》﹕張巡守睢陽﹐士卒居人一見問姓名﹐其後無不識。崔涓守杭州﹐初蒞任﹐不能盡識吏卒﹐乃令各以紙署姓名傅襟上﹐過前一閱後﹐數百人指呼無誤。則卽用一官﹐而已有不可及者。

○以官編集《南史》﹕王筠文章以一官編一集﹐自洗馬﹑中書﹑中庶﹑吏部﹑左佐﹑臨海﹑大府各十卷﹐尙書三十卷﹐凡一百卷﹐行於世。《宋史》﹕王延徳掌禦廚則爲《司膳錄》﹐掌皇城則爲《皇城紀事》﹐從郊祀則爲《南郊錄》﹐奉詔修內則爲《版築記》﹐從靈駕則爲《永熙皇堂錄》《山陵提轄記》﹐蓋仿筠故事也。《宋史》又載﹐王承ぅ喜爲詩﹐所至爲一集﹐此則不必有官﹐而以所處之地輒名其集。近日查初白編詩亦援此例。

○自書奏牘六朝人奏牘多自書﹐今《淳化帖》有鐘繇表﹐蓋三國時已然也。《晉書》﹕王古軍自書表﹐穆帝使張翼寫後答﹐右軍當時不別﹐後方悟云「小人幾欲亂眞。」《宋書》﹕衡陽王義季爲文帝所愛﹐季素拙於書﹐上聽使人書啟事﹐惟自署名而已。以親王愛子始聽令人代書﹐則臣下秦牘自書可知也。廢帝子業爲太子時﹐啟參起居﹐書迹不謹﹐孝武責之曰「書不長進﹐此是一條耳。」可見太子亦自書也。《齊書》﹕謝フ守吳興﹐表疏或有遲緩﹐其弟瀹在京輒代爲之。明帝見非其手迹﹐詰問乃知瀹書。《南史》﹕王僧虔自書讓尙書表﹐辭制旣雅﹐筆迹又麗﹐時人以比子敬。《王韶之傳》﹕韶之父偉之﹐凡表奏輒手自書寫。《蕭思話傳》﹕蕭引工書﹐陳宣帝嘗披奏事﹐指引署名曰「此字筆勢翩翩﹐似鳥之欲飛。」按自書奏牘﹐本不自六朝始。《後漢書》﹕樊寵所上書﹐輒手自書寫﹐毀削艸本。楊賜疏末云「臣謹自手書密上。」皇甫嵩前後上奏五百餘事﹐皆手自書﹐毀艸不宣於外。蔡邕上封事﹐末云「手書具對﹐願寢臣表﹐無令宣泄。」此皆因愼密之故﹐非必以書法相髙也。六朝則書法盛行﹐無人不從事於此﹐遂無有不自書章奏者。按魏﹑晉世始重書法然《漢遵傳》﹕遵善書與人尺牘﹐人皆藏去﹐以爲榮。《後漢書》﹕北海靖王善書﹐當世以爲楷則。及病﹐帝使驛馬﹐令作艸書尺牘十首。又蔡邕書石經於鴻都習書耳。唐時則表章多有假他人書者﹐陽城劾裴延齡﹐倩李蘩書之﹐蘩卽以告延齡是也。宣宗命柳公權自書謝章﹐勿限眞行﹐亦以其時多倩人書者﹐故特命自書耳。宋胡邦衡諫和議一疏﹐亦自書。後髙宗藏於徳壽官﹐以爲賞玩。其後幅已爲秦檜批污﹐孝宗命匠裁去﹐重裱完善。見邦衡所記《經筵玉音問答》。又《宋史。張孝祥傳》﹕孝祥工書﹐嘗自書奏牘﹐髙宗見之﹐曰「必將名世」。此又後世自書奏牘故事也。

○世擅書名《新唐書》﹕武后向王方慶索其先世羲之書﹐方慶進一軸﹐又上十一世祖導﹑十世祖洽﹑九世祖﹑八世祖曇首﹑七世祖僧綽﹑六世祖仲寶﹑五世祖騫﹑髙祖規﹑曾祖褒並九世從祖獻之等二十八人書。武后禦殿﹐徧示羣臣﹐詔中書舍人序其代閱﹐號《寶章集》﹐復以賜方慶。

○世擅文字《南史。劉孝綽傳》﹕兄弟及子侄同時七十餘人﹐並能屬文﹐近古未有也。王筠自序云﹕世傳安平崔氏﹑汝南應氏﹐其家相繼以文稱﹐然不過二三世而已﹐非有七葉之中人人有集﹐如吾門之盛者也。江左之王可謂盛矣﹐然不特文也﹐書法亦然。自羲﹑獻之外﹐先有丞相導﹑大司馬惇﹑太保宏﹑太子詹事筠﹑荊州刺史е﹑丹陽尹僧虔﹑黃門侍郎渙之﹑會稽內史凝之﹑豫章太守操之﹑中書令恬﹑領軍洽﹑散騎常侍徽之﹑東海太守慈﹑特進曇首﹑衛將軍﹑中書令瑉﹐皆以書名﹐合方慶所上家藏眞迹觀之﹐可謂世其家學者矣。

○著述最多葛稚川著書六百餘卷。梁武帝作《通史》六百卷﹐《金海》三十卷﹐制旨《孝經》《周易》《毛詩》《尙書》《春秋》《中庸》《孔子正言》等講疏二百餘卷﹐《吉﹑凶﹑軍﹑賓﹑嘉五禮》一千餘卷﹐贊序詔誥等文一百二十卷﹐佛經義記數百卷﹐金策三十卷。簡文帝撰《昭明太子傳》五卷﹐《諸王傳》三十卷﹐《禮大義》二十卷﹐《老子義》二十卷﹐《莊子義》二十卷﹐《長春義記》一百卷﹐《法寶連璧》三百卷。元帝著《孝﹑徳﹑忠臣傳》各三十卷﹐《丹陽尹傳》十卷﹐《注漢書》一百十五卷﹐《周易講》十卷﹐《內典博要》百卷﹐《連山》三十卷﹐《詞林》三十卷。《玉韜》《金樓子》《補闕子》各十卷﹐《老子疏》四卷﹐《懷舊傳》二卷﹐《古今同姓名錄》一卷﹐《式贊》三卷﹐文集五十卷。此帝王著述之最富者也。宋樂史著《貢舉事》二十卷﹐《登科記》三十卷﹐《題解》二十卷﹐《唐登科文選》五十卷﹐《孝弟錄》二十卷﹐《廣孝傳》五十卷﹐《總仙記》一百四十卷﹐《太平寰宇記》二百卷﹐《總記傳坐知天下記》四十卷﹐《商頌雜錄》二十卷﹐《廣卓異記》二十卷﹐《諸仙傳》二十五卷﹐《宋齊丘文傳》十三卷﹐《杏園集》十卷﹐《李白別集》十卷﹐《神仙宮殿窟宅記》十卷﹐《掌上華夷圖》一卷﹐又編己作爲《仙洞集》百卷。周必大著名八十一種﹐又有《平園集》二百卷。李心傳有《髙宗系年錄》二百卷﹐《學易篇》五卷﹐《誦詩訓》五卷﹐《春秋考》十三卷﹐《禮》二十三卷﹐《讀史考》十二卷﹐《舊聞證誤》十五卷﹐《朝野雜記》四十卷﹐《道命錄》五卷﹐《西陲泰定錄》九十卷﹐《辧南遷錄》一卷﹐詩文一百卷。李燾作《長編》九百七十八卷﹐《總目》五卷﹐《易學》五卷﹐《春秋學》十卷﹐《五經傳授尙書》百篇﹐圖﹑大傳﹑雜說各一卷﹐《七十二子名籍》各一卷﹐文集五十卷﹐奏議三十卷﹐《四朝史稿》五十卷﹐《通論》十卷﹐《南北通守錄》三十卷﹐《七十二侯圖》《陶氵新傳》並《詩譜》各三卷﹐《歷代宰相年表》《唐宰相譜》《江左方鎭年表》《晉司馬氏本支》《宋齊梁本支》《王謝世表》《五代將相年表》合爲四十一卷。王應麟有《深寧集》一百卷﹐《玉堂類稿》二十三卷﹐《掖垣類稿》二十二卷﹐《詩考》五卷﹐《地理考》五卷﹐《漢藝文志考證》十卷﹐《通鑑地理考》一百卷﹐《通鑑地理通釋》十六卷﹐《通鑑答問》四卷﹐《困學紀聞》二十卷﹐《蒙訓》七十卷﹐《集解踐阼篇》《補注急就篇》六卷﹐《補注王會篇》《小學紺珠》十卷﹐《玉海》二百卷﹐《詞學指南》四卷﹐《詞學題苑》四十卷﹐《筆海》四十卷﹐《姓氏急就篇》六卷﹐《漢制考》四卷《六經天文》六卷﹐《小學諷泳》四卷。此文人著述之最富者也。

○作文最速《南史》﹕劉穆之與朱齡石在武帝坐上答他人書﹐自旦至日中﹐齡石得八十函﹐穆之得百函﹐而穆之應對無廢。謝莊出獄﹐使爲赦詔﹐使者立待﹐詔成﹐其文甚工。《齊書》﹕蒼梧王廢立之際﹐蕭道成命劉系宗寫諸處分剌及四方書疏﹐使主書十人﹐書吏三十人配之﹐事皆稱旨。《北史。徐紇傳》﹕有急速詔命﹐數吏執筆﹐紇或行或臥﹐人別占之﹐造次俱成。《北齊書》﹕李弼典樞密﹐神武或造次不及宣教﹐直付空紙﹐卽令宣讀。杜弼從髙歡戰芒山﹐大捷﹐弼艸露布﹐卽書絹﹐曾不起艸。侯景叛入梁﹐文襄命魏收爲檄﹐五十餘紙﹐不日而就。又檄梁朝送景﹐初夜執筆﹐三更便成﹐文過七紙。《陳元康傳》﹕隨齊神武軍行﹐天寒雪深﹐使人舉氈﹐元康在氈下作軍書﹐颯颯運筆﹐筆不及凍﹐餓頃數紙。《盧詢祖傳》﹕朝廷大遷除﹐同日催拜﹐詢祖立於止車門外﹐爲二十餘人作表﹐文不加點﹐詞義可觀。《隋書》﹕髙祖宴百官﹐有神雀來集﹐許善心卽於坐請紙筆賦之。帝甚悅﹐賜物二百段。煬帝不庭決事﹐退朝後召虞世基口授﹐世基承旨﹐日且百紙﹐從無遺謬。《唐書》﹕岑文本爲中書舍人﹐或策令從遽﹐書吏六七人Г筆待﹐分口占授﹐咸無遺義。《劉之傳》﹕詔命叢繁﹐之占授﹐少選可待也。《蘇傳》﹕玄宗平內難﹐書詔塡委﹐獨爲中書舍人﹐在太極殿後閣﹐口所占授﹐功狀百緒﹐輕重無所差。書吏曰「丐公徐之﹐不然手腕脫矣。」《陸贄傳》﹕從狩奉天﹐機務塡總﹐遠近調發奏請﹐報下書詔日數百﹐贄初若不經思﹐逮成皆周盡事情﹐人人可曉。旁吏承寫不給﹐贄沛然有餘。《柳公權傳》﹕爲學時﹐帝令賦詩﹐公權應聲而成。帝曰「子建七步﹐爾乃三焉。」《劉彖傳》﹕宣宗始復關隴﹐裁處叢繁﹐書詔夜數十。彖提筆便成﹐詞皆允切。《鄭畋傳》﹕討龐勛時﹐書詔紛委﹐畋爲翰林學士﹐思不淹晷﹐文成燦然﹐無不切機要。《吳融傳》﹕昭宗反正﹐禦南闕﹐融最先至﹐帝有指授﹐疊十餘紙﹐融跪作詔書﹐少選成﹐語皆當帝意。《北夢瑣言》﹕韋臯設醮﹐欲撰齋詞﹐符載方陪侍﹐命小吏十二人分兩題﹐載口占授之﹐俄頃俱就。《宋史。韓絳傳》﹕絳在翰林時﹐景靈宮作神禦十一殿﹐夜傳詔撰十一殿上梁文﹐遲明奏之。《鄧潤甫傳》﹕一夕艸二十二制。《劉敞傳》﹕敞將下直﹐會追封王主九人﹐立馬卻坐﹐頃之﹐九制成。《晁宗懿傳》﹕一夕艸將相五制﹐褒揚告誡﹐各得其宜。《倪思傳》﹕故事﹐學士一人當直﹐如行三制﹐則並宣學士。思直夕﹐孝宗欲試其才﹐一夕並艸四制。《王漢之傳》﹕一日有詞頭三十三﹐下筆立就。《應亻繇傳》﹕帝一夕召亻繇艸麻﹐夜四鼓﹐五制皆就。《程必傳》﹕寧宗崩﹐丞相史彌遠矯詔廢皇子﹐而立理宗﹐必直禁中﹐一夕艸七十五制。《遼史》﹕道宗時﹐延臣薦馬希白詩才敏妙﹐十吏書不能給﹐特召試之。《明史》﹕劉定之在閣﹐奉旨制元宵詩﹐中使卻立以待﹐立成七言絕句百首。又嘗一日艸九制。屠隆嘗戲命兩人對案﹐拈二題﹐各賦百韻詩﹐咄嗟之間﹐二章並就。又與人對奕﹐口誦詩﹐使人書之﹐書不逮誦也。陳際泰爲文敏甚﹐一日可二三十首﹐先後所作至萬餘首。此皆文思最速﹐見於史傳者也。又《唐書王勃傳》﹕勃兄爲鳳閣舍人會壽春等五王出閣﹐有司具議﹐忘載冊文﹐羣臣已立﹐乃悟其闕。宰相失色。召主吏分占﹐其詞粲然﹐人人嗟服。則並有不起艸而臨時口占者﹐又與北齊杜弼同一神速也。

○書家代筆《韻石齋筆談》謂東坡時有丹陽人髙述﹐能仿公書。趙松雪時有京口人郭天錫﹐仿松雪書逼肖。董思白有門下士吳楚侯﹐名翹﹐後攺名易﹐以能書薦授中書。爲諸書時﹐思白頗拂試之﹐後思白官京師﹐諸祈請思白翰墨者﹐思白率令楚侯代之﹐仍面授求者﹐各滿志而去。楚侯寓捨綾素堆積﹐多於思白架上也。然則今世所傳思白墨迹﹐大抵皆楚侯書耳。

○文人相輕班固論揚雄曰「凡人貴遠賤近﹐親見揚子云﹐祿位容貌﹐不足動人﹐故輕其書。」王充《論衡》亦云「畫工好畫古人﹐不肯圖近世之士者﹐尊古而卑今也。貴鵠賤雞﹐鵠遠而雞近也。揚子云作《法言》﹐張伯松不肯觀﹐以同時也。使子云在伯松前﹐伯松必以爲金匱矣。」劉勰《文心雕龍》云「韓非《儲說》始出﹐相如《子虛賦》初成﹐秦皇﹑漢武恨不同時。旣同時矣﹐則韓囚而馬輕﹐豈非同時則賤哉﹗」此皆以同時見輕﹐固世情之所不免﹐然猶非彼此相忌而相軋也。劉勰又云「班固﹑傅毅文在伯仲﹐而固嗤毅謂下筆不能自休。及陳思論才﹐亦深排孔璋﹐故魏文稱文人相輕﹐非虛談也。」則此習自古已然。《北史。魏收傳》﹕收與邢邵俱以才名﹐互相訾毀。邵云「江南任﹐文體本疏﹐魏收非直模擬﹐亦大偸竊。」收聞之﹐曰「伊常於沈約集中作賊﹐何意道我偸任﹖」收從叔季景亦有才名﹐李庶謂收曰「霸朝遂有二魏。」收曰「以從叔見比﹐便是耶輸之比卿。」耶輸﹐陳繼伯之子﹐愚癡有名者也。收以季景方之。《邢邵傳》﹕袁翻以文章位望稱先達﹐嘗有貴人初授官﹐大宴客﹐翻與邵俱在座。翻意主人必托己爲讓表﹐主人竟命邵作之。翻甚不悅﹐每謂人云「邢家小兒﹐常作章表﹐自買黃紙﹐寫而送之。」此皆文人相輕之陋習也。隋劉松作碑銘示盧思道﹐思道多不解﹐乃發憤讀書。後爲文以示松﹐松亦多不解。此則非相輕﹐而以相勵﹐固不得以好勝議之矣。

○竊人著述顧寧人謂﹕昔人著述﹐往往自藏其名﹐而托之於古人﹐如張霸《百二尙書》之類。今人則好竊人詩文﹐以爲己作﹐此誠風尙之愈變愈下也。﹝《梁溪漫志》云﹕世所傳《地裏指掌圖》﹐極精博﹐自足以傳﹐乃托之東坡。則宋人著書尙有托於他人者。﹞然昔人亦有竊人著作者。蔡邕疏云「今待詔之士﹐或竊成文﹐虛冒姓氏。」是漢末已有此風。《世說》﹕向秀注《莊子》﹐未竟而卒﹐郭象遂竊爲己注。劉勰亦云「排人美詞﹐以爲己力﹐寶玉大弓﹐終非己有。」《南史。徐廣傳》﹕髙平郗紹作《晉中興書》﹐以示何法盛。法盛有意圖之﹐謂紹曰「卿名位貴達﹐不復俟此延譽﹐我寒士﹐無聞於時。如袁宏﹑幹寶之徒﹐賴有著述傳後﹐宜以爲惠。」紹不與。後法盛詣紹不在﹐直入竊書。紹還失之﹐無復兼本﹐於是遂行何書。《唐摭言》﹕李播典蘄州﹐有李生者以詩投。播覽之﹐駭曰「此僕舊作﹐何乃見示﹖」生愧懼曰「某執公捲行江淮已久﹐今乞見惠。」播曰「僕老爲郡牧﹐此已無用﹐便可相借。」生謝別﹐播問﹕「何之﹖」生曰「將往江陵謁表丈盧尙書。」播笑曰「秀才又錯矣。盧乃僕表丈﹐何復冒此﹖」生惶恐曰「承公假詩﹐則並荊南表丈一並見假。」播大笑而遣之。葉石林《玉澗雜書》﹕楊衡有「一一鶴聲飛上天」之句﹐最自負。後因中表盜其文及第﹐衡自至京追之。旣怒問﹕「一一鶴聲在否﹖」曰「此句知兄最惜﹐不敢輒偸。」衡乃解。明楊士奇《跋三禮考》﹐注云﹕此書本吳澄所作﹐舊藏康震家。後有晏璧者﹐從康之孫求得之﹐遂掩爲己作。余見其所錄初本有稱「澄曰」者皆攺作「先君曰」﹐有稱「澄按」者攺作「愚謂」﹐用粉塗其舊字而書之﹐其迹尙隱然可見。此皆竊人著述之故事也。至如《玉澗》所云﹕宋之問從劉希夷求「年年歲歲花相似﹐歲歲年年人不同」之句﹐不得﹐遂使人以計殺之﹐則竊書賊而並爲盜矣。

按《史記》多采《尙書》《孟子》《左傳》《國語》《世本》《楚漢春秋》等書﹐或全用其文﹐或摘敍其事。班固作《漢書》﹐凡武帝以前皆取《史記》而刪節之。又《史記。秦本紀贊》全用賈誼《過秦論》。班書《陳勝﹑項籍傳贊》亦全用《過秦論》及史遷《項羽贊》。此則書各專行﹐不嫌引用﹐並非掩其美爲己有也。

○武將能詩王阮亭歷述古來武將能詩者﹕宋沈慶之﹐梁曹景宗﹐北齊斛律金﹑﹝《北齊書》﹕斛律金不識字﹐初名惇﹐以其難﹐乃攺名金﹐猶以爲難﹐司馬子如作屋況之﹐其字始就。則其所唱《敕勒歌》蓋本其國俗歌唱﹐非金自作也。﹞髙敖曹﹐唐王智興﹐宋曹翰﹑嶽飛﹐明郭定襄﹑湯績﹑戚繼光﹐凡十一人。阮亭所徵引博矣﹐然如郭﹑戚諸公﹐本有詩名﹐固亦不足爲異。此外又有絕無詩名﹐而其句可流誦者。霍去病歌曰「四夷旣獲﹐諸夏康兮。國家安寧樂未失鄕。載戢干戈﹐弓矢藏兮。麒麟來臻﹐鳳凰翔兮。與天相保﹐永無疆兮。親親百年﹐各延長兮。」《南史》﹕梁武制《武宴詩》三十韻﹐示羊侃﹐侃卽席上應詔。周羅參宴席﹐陳後主曰「周左率武將﹐詩每前成﹐文士何爲後也﹖」孔範曰「羅執筆成詩﹐還如上馬入陣﹐不在人後。」《北齊書》﹕髙敖曹好爲詩﹐言甚鄙陋﹐然其《祭河神文》曰「河伯水中之神﹐敖曹地上之虎﹐行經君所﹐故相酬決。」亦自爽快可喜﹐則不特「隴種『一曲也。《後周書》﹕武將髙琳在文帝席上賦詩﹐云﹕」寄言竇馬騎﹐爲謝霍將軍。何以報天子﹐沙漠靜妖氛。「《隋書》﹕賀若弼贈源雄詩﹕」交河驃騎幕﹐合浦伏波營。勿使麒麟上﹐無我二人名。「《唐書》﹕契何力本鐵勒人﹐入唐爲名將﹐梁修仁新作大明宮成﹐植白楊於庭﹐以示何力﹐曰﹕」此木易成﹐不數年可庇。「何力不言﹐但誦」白楊多悲風﹐蕭蕭悉殺人「。修仁愧謝﹐攺植桐。以蕃將能詠詩切諷﹐尢絕奇也。渾嘗慕司馬遷《自敍》﹐乃作《行紀》一篇﹐其詞不自矜大﹐𨿽不言能詩﹐而操筆自敍﹐則能文可知。《北夢瑣言》﹕髙崇文席上詠雪詩云﹕」崇文崇武不崇文﹐提戈出塞號將軍。那个兒射落雁﹐白毛空裏亂紛紛。「羅紹威武夫﹐乘時竊據﹐乃好爲詩﹐慕羅隱詩﹐認之爲叔。自名其詩爲《偸江東集》﹐以隱詩號《江東集》故也。朱全忠起盜賊﹐每覽太原記室李習吉書檄﹐恨不得此人﹐嘗曰﹕」以鄙夫之智算﹐得習吉之才筆﹐如虎之附翼也。「則全忠𨿽不能詩﹐而其解文義可知。至如髙駢之」煉汞燒銀二十年﹐至今身在藥鑪邊。不知子晉緣何事﹐只學吹簫便得仙。「」依稀似曲才堪聽﹐又被風吹別調中「等句﹐則𨿽工於詩者亦不能及矣。楊文公《談苑》載武將劉吉文詩云﹕」一箭不中鵠﹐五湖歸釣魚。「《臨漢隱居詩話》載武將張師本詩云﹕」舊將封侯盡﹐降王賜姓歸。「又」分鹿是非皆委夢﹐落花貴賤不由人。「《梁溪漫志》記韓蘄王初不知書﹐晚年能作小詞﹐其《臨江仙》一首云﹕」冬日靑山灑灑﹐春來山暖花濃。少年衰老與花同。世間各利客﹐富貴與貧窮「云云。又《七修類稿》及錢琦《語測》記元伯顏南徵回詩云」電掃風煙過嶺馳﹐王師到處悉平夷。擔頭不帶江南物﹐只插梅花一兩枝「。此或他人托爲之。伯顏元初蒙古人﹐豈暇讀書作此﹖惟張宏範有《淮陽集》﹐如《讀李廣傳》詩云﹕」但教千古英名在﹐不得封侯也快人。「具見英雄本色。《詠燭淚》之」蠟花本是無情物﹐特向人前也淚流。「亦復纏綿有致。王文祿《龍興慈記》﹕徐武寧病亟﹐太祖親臨問之﹐達口占曰﹕」聞說君王鑾駕來﹐一花未謝一花開。「蓋諷眾賢之待用也。又萬曆中﹐蕭如薰爲保定總兵﹐能詩士趨之﹐賓坐常滿。此皆武將之能詩者﹐記之以補阮亭所未備。

○鬥將《類要》云﹕兩陣旣立﹐各以其將出斗﹐謂之挑戰。王阮亭《池北偶談》謂﹕古來眞有鬥將之事﹐非盡稗官之妄說。而引《劇談錄》白敏中討葉蕃﹐有緋衣酋帥出陣﹐召漢軍斗﹐有潞州小將馳馬出﹐射中其頂﹐抽劍踣之於鞍﹐又李臨淮將白孝徳斬賊將劉龍仙﹐及《五代史》周徳威生擒陳夜叉事爲證。然不特此也﹐《春秋》僖元年﹐公子友帥師敗莒師於酈﹐獲莒。《傳》云﹕公子友謂莒曰「吾二人不相說﹐士卒何罪﹖」屏左右而相搏。是春秋時已有此事矣。《漢書》﹕漢王與項羽軍廣武之間﹐羽欲與漢王獨身挑戰。漢王曰「吾寧鬥智﹐不能鬥力」。又羽使壯士出挑戰﹐漢將樓煩輒射殺之。《三國誌注》引《英雄記》﹕郭汜攻長安﹐呂布謂汜﹕「且卻兵﹐但身決勝負。」汜﹑布乃獨共對戰﹐布以矛刺中汜。汜後騎來救﹐乃各兩罷。《晉書。載記》﹕劉曜使平先追陳安﹐安左手執大刀﹐右手執丈八蛇矛﹐近則刀矛俱發﹐遠則馳射。平與安戰三交﹐奪其矛而還。《宋書》﹕衡陽內史王應之﹐與何慧文捨軍身戰﹐斫慧文八創﹐慧文斫應之斷足﹐殺之。《南史》﹕魯爽反﹐薛安都討之。爽世梟猛﹐安都直前刺之﹐應手倒。焦度與魏豹皮公遇﹐交槊斗﹐豹皮公墮地。陳慶之在懸瓠城﹐魏驍將堯雄子寶樂最勇﹐求單騎校戰﹐慶之子昕躍馬直趨寶樂﹐魏軍潰散。《梁書》﹕柳仲禮在靑塘﹐與侯景戰﹐槊將及景﹐爲支伯仁斫肩﹐遂遁。《陳書》﹕北齊師至呂梁﹐有西域胡善射﹐吳明徹謂蕭摩訶曰「若殪此胡﹐則彼軍奪气。」摩訶乃馳馬衝齊軍﹐胡挺身出陣前十餘步﹐摩訶擲銑釒見﹐正中其額﹐應手而僕。徐嗣徽驍將鮑砰以小艦殿後﹐周文育跳入砰舟﹐斬砰﹐仍牽其船而歸。《北史》﹕魏宗室可悉陵從徵涼州﹐沮渠茂虔令一驍將與陵鬥﹐兩槊皆折﹐陵抽箭射之墜馬﹐恐其救至﹐不及拔劍﹐以刃戾其頸斷之。後周與北齊戰﹐周將王雄追斛律光﹐光左右皆散﹐惟餘一奴一矢。雄按槊不及光者丈餘﹐謂光曰「不殺爾﹐當生擒以見天子。」光射中雄額﹐雄退走﹐至營而卒。蔡河橋之戰﹐東魏令厚甲長刀者直取。俟其進至十步﹐乃射之﹐正中其面﹐便以槊刺殺之。《北齊書。綦連猛傳》﹕突厥逼晉陽﹐陣中一騎將超出來鬥﹐猛挺身獨出﹐與之相對﹐刺賊落馬﹐因卽斬之。《後周書》﹕侯莫陳崇討萬俟丑奴﹐賊未成列﹐崇單騎入賊中﹐於馬上擒醜奴﹐眾莫敢動。《隋書》﹕竇榮定徵突厥阿波可汗﹐遣人謂突厥曰「士卒何罪﹐但當各遣一壯士決勝負耳。」突厥乃遣一騎挑戰﹐榮定遣史萬歲出應之﹐萬歲斬其首而還。《楊義臣傳》﹕漢王諒反﹐遣喬鐘葵圍代州。鐘葵有將王拔驍勇善戰﹐義臣患之﹐募能當拔者。有車騎將軍王思恩請當之﹐義臣曰「壯士也﹗」賜以卮酒。思恩望見拔﹐乃投觴於地﹐策馬赴之﹐再往不克﹐爲拔所殺。《唐書》﹕單雄信直趨秦王﹐尉遲敬徳躍馬大呼﹐刺雄信墜馬﹐乃翼王出。王世充子琬﹐在竇建徳軍中﹐乘隋帝馬﹐鎧甲華整以誇眾。敬徳與髙甑生﹑梁建方三騎出擒琬歸。秦王討劉黑闥﹐闥將髙雅賢單騎逐李世﹐將潘毛刺之墜馬。《秦叔寶傳》﹕每敵有驍將誇耀﹐秦王輒命叔寶取之﹐刺於萬眾中﹐無不如志。《薛仁貴傳》﹕徵髙麗時﹐有善射者殺官軍十餘人﹐仁貴單騎出擒之。《王難得傳》﹕土番贊普子郎支都﹐恃勇乘名馬挑戰﹐難得馳出﹐直斬其首。室韋酋段普洛擾邊﹐劉容奴單騎襲之﹐斬首以歸。《張伯儀傳》﹕伯儀與李希烈將戰﹐敗﹐賊追及﹐伯儀奮刀禦之﹐兩刃相向不得下﹐會救至﹐乃免。《五代史》劉守光將單廷﹐與周徳威遇於龍頭岡﹐曰「今日必擒周陽五﹗」單騎逐之﹐槍及徳威背﹐徳威側身避之﹐奮撾反擊﹐廷墜馬﹐遂擒之。此又徳威鬥將之一事﹐不特阮亭所云擒陳夜叉也。秦宗權使張至圍汴﹐屯於赤岡﹐汴將張歸厚與至獨戰陣前﹐至憊而卻﹐諸將乘之﹐至遂敗。歸厚又從攻時溥﹐見梁將陳叛在溥所﹐目馳騎﹐直往取之。晉李存孝救李罕之於澤州﹐梁將鄧季筠出戰﹐存孝舞槊擒之。楚王殷使子希範討髙季興﹐季興從子名從嗣﹐單騎造楚壁﹐請與希範決戰﹐楚將廖匡齊出斗﹐拉殺之。夏魯奇從攻幽州﹐劉守光有將單廷﹑元行欽﹐皆驍勇﹐魯奇與二將斗﹐輒不能自解﹐兩軍皆釋兵觀之。《宋史。王君萬傳》﹕君萬略地﹐忽一騎躍出﹐矛將及﹐君萬側身避之﹐回擊斬其首﹐乃羌酋藥廝逋也。《侯益傳》﹕益初從唐莊宗與梁戰﹐梁將李立﹑李建以驍勇聞﹐益挺身出斗﹐擒二將以歸。《侯延廣傳》﹕延廣獨與賊將劉渥鬥於大樹下﹐斷其右臂。《張玉傳》﹕築靑澗砦﹐夏兵來爭﹐有鐵騎挑戰者﹐玉單持鐵簡出斗﹐取其首及馬還。《郭遵傳》﹕夏兵來寇﹐陣出驍將楊言當遵﹐遵揮鐵杵破其腦。《王傳》﹕夏軍有驍將﹐持白幟植槍罵曰「誰敢與吾敵者﹗」槍直傷右臂﹐左手以鐵杵碎其腦。又一將以槍進﹐挾其槍﹐以杵擊殺之。《嶽飛傳》﹕飛戰太行山﹐單騎持丈八鐵槍﹐刺殺黑風大王。《趙立傳》﹕兀術攻楚州﹐立擁六騎呼曰「我鎭撫也﹐可來決戰。」有兩騎突出﹐立奮矛刺之﹐俱墜﹐奪其馬而歸。《畢再遇傳》﹕靈璧之戰﹐金將有持雙鐵簡躍馬而前﹐再遇以左刀格其簡﹐右刀砍其腦﹐金將墜馬死。《金史》﹕太祖單騎追麻產﹐麻產棄馬入葦中。活蠟胡來問太祖曰「此何人﹖」太祖曰「麻產也。」活蠟胡遂進﹐擒之以出。《毛子廉傳》﹕子廉入險阻中﹐爲盧彥倫所圍﹐兩騎突出直犯。子廉射中其一﹐其一人挺槍幾中子廉腑﹐子廉避其槍﹐與戰﹐生擒之﹐乃彥倫健將孫延壽也。《元史》﹕楊子橋之戰﹐姜才軍中一騎躍出﹐直趨張弘範。弘範旋轡返﹐迎刺之﹐應手而斃。《張柔傳》﹕攻宋滁州﹐宋驍將突出﹐執柔轡﹐曳入其陣﹐飛石中柔鼻。兩軍哄﹐柔乃得還。《燕帖木兒傳》﹕王禪自上都興兵至楡河﹐燕帖木兒禦之。阿刺帖木兒以戈刺燕帖木兒﹐將及﹐燕帖木兒側身﹐以刀格其戈﹐斫之中臂。《明史》﹕熊天瑞據贛﹐常遇春圍之。天瑞養子元震竊出覘兵﹐遇春亦引數騎出﹐猝與遇。元震不知常遇春﹐過之始覺﹐遂單騎前襲遇春。遇春遣從騎揮刀﹐元震奮鐵撾﹐且斗且走。遇春曰「壯士也﹐捨之。」傅友徳守徐州﹐擴廓遣將來攻。友徳單騎奮槊﹐刺其將韓乙﹐遂敗去。《庭聞述略》記也先入寇時﹐有一騎搴旗﹐一騎挾弓矢﹐將薄城中。石彪出城﹐一斧砍落其首。又《匯書》記成化末劉千斤作亂﹐康都督募紫微山僧惠通剿之。僧直入賊營﹐謂千斤曰「汝抗朝命﹐勞及老僧﹐今與汝約﹐各以氈裹兵器﹐蘸灰試斗﹐身有白點多者爲負。汝負﹐則當面縛以降。」賊許之。兩人鬥至暮﹐賊衣污滿﹐乃詣軍門降。又《柳軒叢談》﹕﹕黃得功裨將林報國﹐被賊趙虎誘殺﹐得功直入其陣斬虎。有少年賊號無敵將軍者馳至﹐欲取得功﹐得功立擒之﹐橫置馬上而歸。此皆近代鬥將之事也。

○古來用兵﹐兵多者敗古來用兵﹐往往兵多者敗。蓋兵過多則號令不齊﹐气勢不貫﹐必不能有臂指相使之用。且爲將者有恃眾之意而謀多疏﹐爲兵者亦有恃眾之心而戰不力。自三代以後﹐能以多取勝者﹐惟王翦滅楚以六十萬人﹐韓信破趙以二十萬人﹐垓下之戰漢兵六十萬人﹐裴行儉破突厥擒阿史那奉職以三十萬騎﹐郭子儀收復西京以三十萬眾﹐明太祖收中原以二十萬眾﹐徵雲南亦以二十萬眾耳。其他如冒頓以四十萬騎圍漢髙於平城﹐突厥始畢可汗以數十萬騎圍隋煬於雁門﹐契丹以三十萬騎敗周徳威幹新城﹐蒙古闊端以五十萬眾破曹友聞於大安軍﹐此又當別論。蓋北俗號令簡而心志一﹐故能以多取勝﹐中土所不及也。至如明太祖破陳友諒亦以二十萬眾﹐然友諒是時且六十萬﹐則不可謂明兵之多也。其以多致敗者﹐長平之戰﹐趙括兵四十萬﹐爲秦所坑。章邯攻趙﹐項羽破之﹐被坑者且二十萬﹐其多可知也。漢髙以五諸侯兵五十六萬人伐楚﹐入彭城﹐爲項羽三萬人所破﹐溺死者二十餘萬。龍且以二十萬救齊﹐韓信擊斬之。吳王濞兵二十餘萬﹐周亞夫擊走之。新莽時王尋﹑王邑以四十二萬兵圍昆陽﹐爲光武所破。銅馬諸賊合數百萬﹐亦爲光武所破。官渡之戰﹐袁紹兵十餘萬﹐曹操兵僅十分之一﹐擊破之。赤壁之戰﹐曹操治水軍八十萬﹐周瑜以三萬人破之。劉聰以十餘萬陳於洛西﹐石勒以四萬人破之。淝水之戰﹐苻堅戎卒六十餘萬﹐騎二十七萬﹐其先至者已三十萬﹐乃爲謝玄等八萬人所敗。呂光攻龜玆﹐龜玆王帛純引獪胡諸國兵七十餘萬﹐爲光所敗。葛榮向京師﹐眾號百萬﹐爾朱榮兵七千﹐眾寡不敵﹐葛榮聞之大喜﹐令其眾辦長繩﹐以爲至便縛取﹐爾朱榮乃爲奇兵大破之。及爾朱兆以二十萬攻鄴﹐髙歡馬不滿三千﹐步兵不滿三萬﹐大戰破之。渭曲之戰﹐髙歡將二十萬眾﹐宇文泰不滿萬人﹐破之。沙苑之捷﹐宇文泰又以七千兵破歡十餘萬﹐乃於戰所準當時兵數﹐人種柳一株﹐以旌功﹐凡七千株。後宇文泰又與歡戰﹐𨿽斬髙敖曹﹐然是日置陣旣大﹐首尾懸遠﹐彼此不能相知﹐遂大敗﹐燒營而遁﹐則亦以兵太眾也。隋文帝滅陳﹐總管九十﹐兵五十一萬八千﹐皆受晉王節度﹐然賀若弼﹑韓擒虎先入建康﹐擒後主﹐兵才八千耳。其時陳將魯廣達等陣於白土岡﹐亙二十里﹐乃爲賀若弼等所破。煬帝徵髙麗﹐凡一百十三萬人﹐饋運者倍之﹐竟潰於薩水。宇文述等九軍共三十萬﹐先度遼﹐其脫歸者僅二千七百人。竇建徳之救王世充也。置陳虎牢下﹐長二十餘里﹐爲秦王所擒。突厥犯塞﹐黑齒常之以二百騎破其三千騎。安祿山之反也﹐潼關之戰﹐哥舒翰以二十萬眾爲崔乾所敗。尹子奇兵十三萬﹐張巡﹑許遠以六千八百人敗之。九節度之師潰於相州﹐步騎共六十萬。黃巢入潼入﹐兵六十餘萬﹐呼聲震河華﹐及據長安﹐李克用以四萬人破走之。契丹將阿古只﹐以騎兵五百敗老相軍三萬。石晉杜仲威﹐以三十萬眾擊遼﹐遼將髙謨翰以三百騎殺其先鋒﹐餘兵皆走。遼天祚使蕭糸裏步騎十萬討女眞﹐阿骨打兵三千七百﹐至者僅三之一﹐力戰破之。遼又使耶律訛裏朵等騎二十萬﹑步卒七萬來伐﹐阿骨打又敗之於阿婁岡。遼又使蕭特末將騎兵五萬﹑步卒四十萬討女眞﹐並遼主自將﹐亦俱爲阿骨打敗於護步答岡。張浚富平之敗﹐兵四十萬人﹐馬七萬匹。宋將黃迪等以兵三十萬柵於文水縣﹐金突合速以兵九千敗之﹐殺八萬餘人。時康民率兵十七萬﹐撻不野敗之。又以騎二千敗淮南兵十萬餘人。及和尙原之戰﹐兀術以十萬眾爲吳所敗。仙人關之戰﹐撒離喝亦以十萬眾爲吳所敗。劉麟﹑劉猊三十萬眾﹐楊沂中等破之於藕塘。夏人二十萬騎﹐李顯忠以所部八百人破之。順昌之戰﹐兀術﹑韓常兵十餘萬﹐爲劉所破。金主亮南侵﹐兵六十餘萬﹐虞允文敗之。完顏九斤﹑胡沙虎以四十萬眾伐蒙古﹐敗於會河堡。銀靑眾二十萬﹐亦爲蒙古木華黎所敗。已而蒙哥以五十萬眾敗於宋合州城下﹐遂死。又察罕兵八十萬圍廬州﹐爲宋杜杲敗去。賈似道之潰於江上也﹐兵十三萬。凡此皆以多致敗﹐歷歷可考者也。其以少擊眾﹐戰功最著者﹐如合肥之戰﹐張遼﹑李典以步卒八百破孫權兵十萬。後秦姚萇以千餘兵破雷惡地三萬餘眾﹐乃命軍士各植一木於柵孔以旌功。或疑營地太小﹐萇曰「吾自結髮以來﹐未嘗如此以少勝多者﹐正以小爲奇耳。」髙昂以十餘騎破爾朱羽生兵五千。宇文忻以五百騎破尉遲迥精甲三千。薛萬徹以百騎擊敗竇建徳兵十萬。薛仁貴以卒二千攻扶余﹐殺萬餘人。馬嶙從李光弼攻史朝義於北邙﹐以兵五百出入三反﹐敗其眾十萬。光弼曰「吾未見以少勝多如馬將軍者﹗」李嗣源救幽州﹐契丹萬騎遮山口﹐嗣源以百騎衝破之。楊業以數百騎出雁門﹐破契丹兵十萬﹐殺其將駙馬蕭咄李。劉溝堡之捷﹐劉昌祚以二千騎敗夏人萬騎。李師中上其功﹐謂西事以來﹐以少抗眾﹐未有如此者。燕達以五百人抗夏人三萬騎﹐九戰皆捷。嶽忠武以八百人破羣盜王善等五十萬眾於南薰門﹐以八千人破曹成十萬眾於桂嶺﹐以嵬背八百破兀術於順昌﹐又以五百破之於朱仙鎭﹐皆敗其眾十餘萬。金完顏陳和尙以四百騎敗蒙古兵八千於太昌原。而尢最奇者﹐宋武帝微時﹐以數十人覘孫恩﹐遇賊眾數千﹐便與戰。所將人俱死﹐帝獨奮長刀﹐所殺傷甚眾。南齊周盤龍子奉叔單馬率二百餘人陷陣﹐虜萬騎圍之。一騎走還﹐報「奉叔已歿」﹐盤龍馳馬奔入﹐時奉叔已大破虜﹐得出。在外不見其父﹐復躍馬入﹐父子兩騎縈繞於數萬人中﹐虜遂大敗。陳侯安都以十二騎破齊陣﹐擒其儀同乞伏無芳﹐又刺東方老墜馬。蕭摩訶與北齊戰於呂梁﹐以七騎破齊軍﹐奪其大旗。及周滅齊﹐遣將爭呂梁﹐有精騎數千﹐摩訶領十二騎入周軍﹐斬殺甚從。隋張須陀以五騎覘賊﹐遇賊裴長才等二萬奄至﹐圍之數百重﹐力戰而出。唐王君廓以十三人破郭士衡等兵一萬。宋之悌應募擊州蠻﹐與壯士八人被重甲﹐大呼薄賊﹐曰「獠動卽死﹗」賊七百人皆不敢動﹐遂平之。金阿骨打以十人擊走遼兵於混同江。劉整在宋時﹐以十二人入金信陽軍﹐擒其守﹐時以爲唐李存孝以十八騎拔洛﹐今整更少﹐乃書其號曰「賽存孝」。元渾察徵乞失哈里﹐敵兵二千﹐渾察以勇士五十人破之。揚子橋之戰﹐張弘範以十二騎渡水﹐敗薑水才軍。明初洛水北之戰﹐常遇春以單騎入元軍﹐敵二十餘人刺之﹐遇春殪其前鋒一人﹐大呼馳入﹐壯士從之﹐敵遂大潰。傅友徳攻山西﹐擴廓萬騎突至﹐友徳以五十騎衝卻之。丁徳興從攻洪山寨﹐以百騎破賊數千。成祖靖難兵起﹐款臺以十二騎破南兵三千人。東昌之戰﹐薛祿以五十騎敗南兵數百。又皆古今所罕覯者也。按《癸辛雜識》﹕賈似道命廖瑩中刊《奇奇集》﹐萃古人用兵以寡勝眾﹐如赤壁﹑淝水之類﹐成一書﹐蓋自詫其援鄂之功也。其書今不傳﹐今姑撮諸史所載於此。

○取蜀將帥不利洪容齋歷敍古來中國取蜀將帥多不利。漢伐公孫述﹐大將來歙﹑岑彭俱被刺客之禍。魏伐劉禪﹐大將鐘會﹑鄧艾皆族誅。唐莊宗伐王衍﹐招討使魏王繼岌﹑大將郭崇韜皆不得其死。宋伐孟昶﹐大將王全斌﹑崔彥進皆不賞而受黜。此北宋以前可歷歷數者也。元憲宗率兵入蜀﹐攻重慶﹐被傷﹐卒於釣魚山下。明湯和﹑傅友徳取蜀﹐和被鐫責不賞﹐友徳𨿽獲賞而終不得其死。則取蜀將帥誠不利也。○臨陣不自標異《淮南子》云﹕將軍不敢騎白馬﹐蓋懼其易識也。《蒼梧雜誌》亦云﹕古戎服上下一律皆赤色﹐恐戰有傷殘﹐或沮士气﹐故衣赤﹐使血色不見也。所以《左傳》有「均服振振」之語。《甕牖閒評》亦云﹕軍主不可自表暴﹐以防敵人之窺伺也。宋南渡以前﹐戎服猶皆用緋﹐紹興末乃變而用皂色云。今按《左傳》熒澤之戰﹐衛侯不去其旗﹐是以甚敗。鄢陵之戰﹐石首納旌於中﹐得免。《南齊書》﹕殷孝祖臨戰以麾蓋自隨﹐軍中相謂曰「殷統軍可謂死將矣﹗」是日要中流矢死。《北史》﹕芒陰之戰﹐髙敖曹輕敵﹐建麾蓋臨陣﹐西人盡銳攻之﹐遂爲魏所殺。賀拔勝從周文﹐望見髙歡麾蓋﹐出精兵擊之﹐歡幾爲所獲。王思政戰河橋﹐從者死盡﹐思政創重﹐亦悶絕於積屍中。思政久經軍陣﹐每戰惟破衣敞甲﹐敵人不疑其將帥﹐故得免﹐夜半而蘇﹐遂歸。《五代史》﹕周徳威之擒陳野叉﹐亦微服雜卒伍中﹐伺野叉過﹐以鐵錘擊之墮馬﹐遂擒之。《甕牖閒評》﹕王則叛貝州﹐常裹花帽﹐人見而識之﹐遂擒獲﹐至死終不去花帽。《宋史》﹕李成見劉光世張蓋行陣﹐不介冑﹐知爲主帥﹐並兵圍之。王徳突圍﹐擁光世出。《金史》﹕夏人攻會州﹐郭蝦蟆見其主兵者入馬皆衣金甲﹐一箭殪之。此古人遺法﹐蓋陣上不自標異﹐有急則易免難﹐且可出人不意以制勝也。然梁﹑魏交戰﹐韋睿乘板輿督勵將士﹐勇气無敵。周齊芒山之戰﹐周將蔡著明光鐵騎﹐所向無前﹐齊人咸曰「此鐵虎也﹗」皆避之。薛仁貴從徵髙麗﹐未知名﹐欲自顯﹐乃著白衣﹐持戟腰弓﹐所向披靡。太宗望見﹐乃召之。李晟圍朱Г於長安﹐每戰必錦裘繡帽以自表。韓世忠之圍淮揚也﹐亦錦衣驄馬﹐立陣前以致敵。此又威名勇略足以懾敵﹐不可以一律論者。

○解散降兵爾朱榮旣破擒葛榮﹐其眾皆降。爾朱令各從所樂﹐親屬相隨﹐任其居止。於是數十萬眾﹐一朝散盡。待出百里外﹐乃始分道押領﹐隨便安置。人服其處分相速。《唐書》﹕秦王世民破擒竇建徳﹐俘獲五萬人﹐卽日散遣﹐使還鄕裏。蓋乘其潰散之勢﹐遣之使還﹐莫不弭帖而去。眾旣無主﹐自不能復嘯聚爲亂﹐而我亦免安插供饋之煩也。

○兵富難戰《後漢書。度尙傳》﹕尙破賊卜陽﹑潘鴻等﹐猶未殄滅﹐而士卒驕富﹐莫有鬥志。尙乃令軍中恣其出獵﹐密使人潛焚其營﹐珍積皆盡。獵者歸﹐皆泣。因勞之曰「賊財寶山積﹐足富數世﹐諸君但不努力耳。」乃人人爭奮﹐大破平之。○紙鳶﹑木鵝﹑畫獅臺城之圍﹐梁武以紙鳶告急於城外﹐而援師莫有進者。金守汴日﹐爲紙鳶﹐置文書其上﹐至北營則斷之﹐以誘被俘者。識者謂宰相以此退敵﹐難矣。然唐張亻丕守臨﹐爲田悅等所攻﹐馬燧等救兵未進。亻丕急以紙鳶放過悅營﹐悅射之不及﹐乃落燧營﹐言「三日不救﹐人且爲悅食」﹐燧等遂進解圍。是紙鳶亦有時濟用。隋東都被圍﹐越王侗以木鵝隨水而下﹐冀達江都求救﹐而卒無救至。明傅友徳取蜀﹐旣破階﹑文﹐以湯和兵在重慶﹐無以通聲息﹐乃作木鵝數百﹐書取階﹑文月日投之江﹐順流而下。和果得之﹐遂進兵﹐而全蜀俱下。宋宗愨徵林邑﹐林邑以象來戰。愨曰「吾聞獅子威服百獸。」乃制其形以斗﹐象果奔。唐朱滔繪帛爲獅猊狀﹐蒙以猛士數百﹐馳入李維嶽軍﹐馬驚﹐遂敗去。明張輔徵安南﹐賊驅象來﹐輔以畫獅蒙馬衝之﹐賊亦潰。然金石抹虎兒欲爲假獅以禦元兵﹐作面具如獅狀﹐以靑麻爲尾﹐系大鈴於頭﹐使敵馬驚駭﹐張天綱笑之。同一物也﹐而異效如此。

○火馬﹑火猱《左傳》﹕吳闔廬敗楚師﹐至於郢。楚王使釒咸尹執燧象以奔吳師。注﹕火系象尾也。《史記》﹕田單守卽墨﹐收城中牛﹐束兵刃於其角﹐而灌脂束葦於尾﹐燒其端縱之燕軍。牛尾熱﹐怒而奔燕﹐壯十從之﹐遂破燕軍。此火牛﹑燧象二事﹐人所共知也。﹝宋王徳討邵靑﹐靑亦用火牛。徳曰「此古法也﹐可一不可二。」乃萬矢齊發﹐牛返奔﹐遂殲敵。﹞《後漢書》﹕楊璇爲零陵守﹐賊攻郡縣﹐璇乃制馬車數十﹐以囊盛石灰於車上﹐系布索於馬尾﹐將馬居車前﹐順風鼓灰﹐因以火燒布﹐布燃馬驚﹐盡突賊﹐遂破之。則又有用火馬者。《宋史。趙傳》﹕攻晏州﹐賊據輪縛大囤﹐陡峭不可上。令土丁從山後挽藤葛而上﹐得猱數十頭﹐束麻灌以膏蠟﹐縛於猱背。及賊柵﹐燃火炬﹐熱狂跳。賊廬舍皆茅竹﹐猱竄其上﹐火輒發﹐遂破賊柵。則並有用火猱者﹐又前人未出之奇也。

○陷敵脫歸李廣爲匈奴所得﹐置兩馬間﹐絡而盛之。廣僞死﹐睨其旁有一兒騎善馬﹐忽騰而上﹐因抱兒奔數十里﹐取兒弓﹐射殺追者﹐乃得脫。其後有絕相類者﹐《南史》﹕宋﹑魏交兵﹐參軍王羅漢爲魏所擒﹐鎖其頸﹐使三郎將守之。羅漢夜斷三郎將首﹐抱鎖亡歸。《北史》﹕後周李弼從周文帝﹐與齊神武戰河橋﹐爲齊所獲﹐陽隕絕於地﹐睨其旁有馬﹐乃躍而上﹐得免﹐《隋書》﹕麥鐵杖爲賊所擒﹐賊帥李稜縛送髙智慧﹐行至亭﹐衛者憩食。鐵杖取賊刀殺衛者皆盡﹐悉割其鼻﹐懷之以歸。《唐書》﹕段志玄從討王世充﹐馬跌﹐爲賊所擒。兩騎夾持其髻﹐將渡洛﹐忽騰而上﹐二人反墮﹐復奪其馬馳歸。《明史》﹕顧成從攻鎭江﹐與勇士十人入城﹐被執。十人皆死﹐成躍起﹐斷縛﹐僕持刀者﹐脫歸。異眾入城﹐克之。靖難兵起﹐薛祿戰敗﹐爲平安所執﹐奮脫縛﹐拔刀殺守卒﹐馳還復戰。

○事急爲僕隸免禍《左傳》﹕楚公子遇國難﹐微服出亡﹐將及門﹐守門者難之﹐其僕操擊公子背﹐罵曰「隸也不力﹐何不早出﹗」守門者不疑﹐竟出。《公羊傳》云﹕鞍之戰﹐逢丑父面目與頃公相似﹐代頃公當左﹐使頃公取飲。頃公操飲而至﹐曰「革取淸者。」頃公用是佚而不反。《左傳》亦同。《漢書》﹕王林卿通輕俠爲不法﹐何並捕之。林卿迫窘﹐乃令奴冠其冠﹐被其プ自代﹐乘車﹐而身自變服﹐並斬奴頭而還。《三國誌》﹕曹操圍呂布於濮陽﹐城中大姓田氏爲反間﹐操得入城。及戰敗﹐布騎追操﹐問曰「操可在﹖」操紿之曰「乘黃馬走者是也。」乃釋操﹐而操得出。《通鑑》﹕晉元帝睿初在鄴﹐逃歸。會成都王穎先敕諸關無得出貴人﹐睿至河陽﹐爲津吏所止。從者宋典自後來﹐以鞭拂睿笑曰「捨長官禁貴人﹐汝亦被拘耶﹖」吏乃聽過。《南史》﹕王慧龍家爲劉裕所誅。慧龍年十四﹐爲沙門僧彬所匿﹐送之過江﹐爲津人所疑。彬曰「此隨吾受業者。」乃免。王華父從王恭起兵﹐兵敗逃走﹐華隨沙門釋曇冰逃。使華提衣襆從後﹐津邏咸疑焉。華行遲﹐曇冰罵曰「奴子怠懈﹐行不及我﹗」以杖捶華數十﹐眾乃不疑﹐遂免。袁昂父覬旣敗﹐昂藏於沙門。沙門將以出關﹐吏疑非常人﹐沙門杖而垢之﹐遂免。《北史》﹕西魏宇文泰與東魏侯景戰﹐馬驚墜地﹐東魏兵追及之﹐左右皆散。李穆以策扌失泰﹐罵之曰「籠東軍士﹐爾曹主何在而獨畱此﹖」追者不疑﹐遂得逸。唐朱Г之亂﹐禁城門毋得出朝士。朝士往往易服爲僕潛出﹐事固有相類者。

○口打賊《五代史》﹕後唐諸將各自論功﹐李嗣源獨無。或問之﹐嗣源曰「諸君好以口擊賊﹐嗣源但以手擊賊耳。」按此語亦有所本。《晉書》﹕西陽夷反﹐太守楊瑉會僚屬議拒賊﹐朱伺獨無言。瑉問之﹐伺曰「諸人以舌擊賊﹐伺惟以力耳。」《唐書。虢王巨傳》﹕安祿山反﹐張薦巨有謀略﹐召至京師。楊國忠忌之﹐謂曰「此來人多以口打賊﹐君不爾乎﹖」巨曰「誰爲相公手打賊者﹖」歐陽史蓋本此也。

○縱敵丁公爲項王將﹐逐漢髙祖﹐短兵接﹐髙祖急顧丁公曰「兩賢豈相厄哉﹖」丁公乃引兵還。慕容紹宗旣破侯景﹐亟追之。景使人謂曰「景若就擒﹐公復何用﹖」紹宗乃縱之。又髙歡使彭樂追宇文泰﹐泰窘﹐謂樂曰「癡男子﹐今日無我﹐明日豈有汝耶﹖」遂還。唐李寶臣討田承嗣﹐屢立戰功﹐朝廷遣中使勞之。寶臣則以百縑﹐中使怒擲於道。王武俊說寶臣曰「令公新立功﹐豎子尙爾﹐若寇平後﹐以一詔召歸闕下﹐一匹夫耳。不如釋承嗣以爲己資。」寶臣遂有玩寇之志。宋威擊王仙芝等﹐陰與曾元裕謀曰「昔龐勛滅康承訓﹐卽得罪。吾屬𨿽成功﹐其能免乎﹖不如畱賊。」劉巨容破黃巢於荊門﹐或勸之窮追﹐巨容曰「國家好負人﹐有事則撫存將士﹐事寧則棄之。不如畱賊﹐以爲富貴之資。」又左良玉追張獻忠急﹐獻忠遣其黨馬元利操重寶啖良玉曰「獻忠在﹐故公見重。公所部多殺掠﹐而閣部猜且專﹐無獻忠﹐卽公滅不久矣。」良玉心動﹐縱之﹐事極相類。

○懸賞購賊宋夏竦判永興軍﹐募擒趙元昊者爵萬戶侯。元昊令﹕募得竦者﹐與錢三千。明季楊嗣昌督師募擒斬張獻忠者﹐賚萬金﹐爵侯。翌日﹐督師幕府自堂皇庖氵﹐徧題「有斬督師者﹐賚白金三錢。」古今事固有相類者。東魏髙歡攻魏玉壁﹐不能克﹐乃射募格於城中﹐云「能斬城主降者﹐拜太尉﹐封開國郡公﹐賞帛萬匹。」城主韋孝寬手題書背﹐返射城外﹐云「能斬髙歡者﹐準此。」《安丙傳》﹕金人揭示境上﹕「得丙首詩﹐與銀絹二萬匹兩。」則猶未肆侮也。

○賊稱《晉書。南燕載記》﹕泰山民王始聚眾僭號﹐爲官兵所獲。臨刑﹐或問其父兄所在﹐始曰「太上皇蒙塵於外﹐徵東﹑徵西亂兵所害﹐惟朕一身﹐獨無聊賴。」其妻咎其正坐此口語。始謂妻曰「皇后﹐自古豈有不亡之國哉﹗」《五代史》﹕劉守光僭帝號﹐爲唐莊宗所擒。將刑﹐守光乞哀不已。其二妻李氏﹑祝氏讓之曰「皇帝﹐事已如此﹐生亦何益﹗」一呼春妻曰皇后﹐一呼其夫曰皇帝﹐正可作對也。

●卷四十一○李斯本學帝王之術吳起嘗學於曾子﹐後乃殘忍好殺﹐爲名將﹐所學與所用有如此之相反者﹐而尢莫甚於李斯。《史記。李斯傳》﹕斯少時從荀卿學帝王之術﹐而《賈誼傳》河南守吳公治行爲天下第一﹐故與李斯同邑而嘗師事焉。然則李斯之師乃大儒﹐而斯之弟子又能以經術飾吏事﹐獨斯則焚詩書﹐嚴法令﹐爲禍於天下﹐何也﹖蓋斯本學帝王之術﹐以戰國時非可以此幹世﹐乃反而爲急功近名之術﹐以佐秦定天下。及功旣成﹐自知非爲治之正道﹐恐人援古以議己﹐故盡毀諸書﹐以滅帝王之迹﹐欲使己獨擅名耳。

○趙髙志在報仇趙髙之竊權覆國﹐備載《李斯傳》中﹐天下後世固無不知其姦惡矣。然《史記索隱》謂髙本趙諸公子﹐痛其國爲秦所滅﹐誓欲報仇﹐乃自宮以進﹐卒至殺秦子孫而亡其天下。則髙直以勾踐事吳之心﹐爲張良報韓之舉﹐此又世論所未及者也。《金史》﹕宦者梁充﹐本宋奄人也﹐勸海陵伐宋﹐人謂其與宋通謀﹐使海陵疲敝國中云。

○魏豹﹑李﹑李守貞皆以婦人謀反《史記》﹕魏豹立爲王﹐薄姬之母納薄姬於其官。許負相姬云「當生天子。」豹聞之﹐乃反。後豹被誅﹐薄姬得侍漢髙祖﹐生文帝﹐果爲皇太后。《新唐書》﹕憲宗孝明皇后鄭氏﹐本李妾。有相者謂氏當生天子﹐聞之﹐納爲侍人﹐遂反。誅﹐沒入掖庭﹐憲宗幸之﹐生宣宗。宣宗立﹐尊爲皇太后。《五代史》﹕李守貞子崇訓娶符氏﹐有術者能聽人聲以知貴賤﹐守貞出家人使聽之。至符氏聲﹐驚曰「此天下母也﹗」守貞方有異志﹐聞之﹐益自負﹐曰「吾子婦猶爲天下母﹐吾有天下﹐又何疑哉﹗」於是決反。後爲郭威所誅﹐符氏遂歸周世宗爲繼室﹐果爲皇后。然亦有徒死而不驗者。《唐書。羅藝傳》﹕有女子李氏﹐自言通鬼道﹐嘗謂藝妻當母天下。妻令視藝﹐曰「妃之貴由於王。」藝夫婦信之﹐遂反﹐後被誅。又張亮謂公孫常曰「吾有妾﹐相者云必爲王太姬。」遂反﹐後亦被誅。而藝妻﹑亮妾皆不驗。

○蔡邕女甥多貴顯蔡邕無子﹐其女文姬初適衛仲道﹐後歸董祀﹐生女爲司馬師之妻。又《羊祜傳》﹕母陳畱蔡氏﹐漢中郎將邕之女也。則邕又有一女嫁羊﹝A155﹞﹝卽祜父﹞﹐旣生祜﹐而同產姊乃景獻皇后也。

○王羲之爲雲南先師《元史。張立道傳》﹕雲南未知尊孔子﹐皆祀王逸少爲先師。立道至﹐始立孔子廟﹐設學校﹐擇蜀士爲之師﹐雲南始知尊孔子。按《唐書》先天元年﹐南詔晟羅皮已立孔子廟於國中。又《漢書》司馬相如入蜀﹐西南士人盛覽從學﹐歸以授鄕人﹐滇之文教始開。章帝元和初﹐滇池出神馬﹐甘露降﹐白鳥見﹐乃建學立師。則滇之有學校已久矣﹐《元史》所云﹐恐不足爲據。

○唐武后能容直臣武后之嚴刑濫殺﹐縱周興﹑來俊臣等荼毒善類﹐固古今未有之凶暴。然亦有不可測者。方其寵薛懷義時﹐蘇良嗣遇懷義於朝﹐叱左右批其頰曳去。而朱敬則疏謂﹕「陛下內寵有薛懷義﹑張易之﹑昌宗﹐固應足矣。近聞尙食柳謨自言其子良『潔白﹐美須眉﹐』左監門長史侯詳自云『陽道壯偉﹐堪充宸內供奉』﹐無禮無義﹐溢於朝聽。」﹝見《舊唐書。張易之傳》﹐葉石林以爲穢史。﹞宋劾張昌宗引妖人占己有天分﹐武后欲赦之﹐桓彥範疏諫謂﹕「陛下以簪履恩久﹐不忍加刑。」是皆直揭後穢迹﹐宜乎老羞變怒﹐立賜誅夷﹐乃於良嗣之批懷義﹐則置若不知﹔於敬則則勞之﹐謂「非卿不聞此」﹐賜彩段百匹﹔而彥範﹑亦不聞斥責也。懷義等憾此數人次骨﹐牀第間所以媒孽之者﹐宜無所不至﹐後獨始終不爲所動。陸贄所謂「天后收人心﹐當時稱知人之明﹐累朝賴多士之用﹐固亦英主之所爲也」。

○唐中宗復位由張易之兄弟中宗之召還﹐固由狄仁傑以母天子性感動武后﹐世皆知之﹑其實乃張易之兄弟力也。《唐書。仁傑傳》﹕易之問自安計﹐仁傑勸迎廬陵王。《吉頊傳》﹕易之以兄弟寵盛﹐謀自全之計於頊﹐頊曰「公家以寵幸進﹐非有大功於天下﹐勢必危。吾有策﹐非惟保身﹐且福及後嗣﹕天下思唐久矣﹐廬陵斥外﹐相王幽閉﹐上春秋髙﹐諸武非海內所屬意﹐公何不請迎立廬陵﹐以系人望﹐易弔爲賀之資也。」易之﹑昌宗乘間如頊教﹐後意乃定﹐遂還中宗。是廬陵之復﹐仁傑與頊發其端﹐而成之者易之兄弟也。凶穢之朝﹐欲濟大事﹐固有非正人所能爲﹐而反藉嬖幸以集事者。

○趙普遇合《孫公談圃》謂﹕宋藝祖生西京夾馬營﹐營前有趙學究聚徒課學﹐宣祖遣藝祖從之﹐後遂館於宣祖第。趙學究卽普也﹐則藝祖嘗受業普矣。然王明淸《揮麈錄》及王釒至《默記》皆言﹕宋太祖入滁之始﹐趙韓王教村童於山下﹐太祖訪問得之﹐用其計﹐俾爲鄕導﹐取道淸流關側蘆子﹛山孔﹜﹐浮西澗﹐入自北門﹐眞搗郡治。皇甫暉方坐帳中﹐聞變﹐躍其愛馬號千里電﹐奔東郊。太祖追及於河梁﹐一劍揮之﹐人馬俱墜﹐遂就擒﹐姚鳳卽以其眾降。又《厚徳錄》﹕趙普初爲滁州判官﹐太祖至滁﹐與語奇之。會獲盜百餘人﹐命普訊之﹐所全活甚多。是二說𨿽不同﹐然大槪可見普之遇太祖在滁也。按《宋史》﹕普爲永興節度使劉詞從事﹐周世宗兵至淮上﹐宰相範質奏普爲軍事判官。宋太祖拔滁州﹐適宣祖臥疾﹐普朝夕侍側﹐宣祖乃待以宗分。太祖嘗與語﹐奇之﹐後遂辟爲推官掌書記﹐所至輒請以自隨。則普之遇太祖在滁無疑﹐《談圃》所記或得之訛傳也。

○滄浪亭姑蘇滄浪亭﹐世但知爲蘇子美遺址﹐而不知子美前後凡數易主。按子美自記謂﹕記諸故老﹐錢氏有國時﹐近戚孫承之池館也。葉石林《詩話》則謂﹕錢氏廣陵王所作。慶曆間﹐蘇子美謫廢﹐以四十千得之。傍水築亭﹐名曰滄浪。歐陽公所謂「淸風明月本無價﹐可惜只賣四萬錢」者也。子美死後﹐爲章僕射子厚所得。廣其故址﹐爲閣爲堂。亭北跨水﹐復有山名洞山﹐章並得之﹐發其下﹐皆嵌空大石千餘株﹐亦廣陵舊物﹐益以增累﹐遂雄冠一時。是子美後又屬之章相矣。石林又云﹕王元之爲長洲縣令﹐無日不攜客醉其上。有詩曰「他年我若功成後﹐乞取南園作醉鄕。」大觀末﹐蔡魯公罷相﹐欲東還﹐詔以園賜公。公有詩云「八年帷幄竟何爲﹐更賜南園寵退師。堪笑當年王學士﹐功名未有便吟詩。」則章後又屬之蔡京矣。洪邁《對雨編》又謂子美買時﹐僅用四十千﹐今爲韓蘄王家所有﹐價值數百萬矣。則蔡京後﹐又屬之韓蘄王子孫也。然至今言滄浪亭者﹐但知有蘇子美﹐而章﹑蔡﹑韓三氏莫有記之者﹐豈非富貴勢力之不可恃﹐而文人風流文采可以久而不泯乎﹖﹝歸震川《滄浪亭記》謂﹕子美之後﹐有禪者居之﹐攺爲大云庵。二百年來﹐寺僧文瑛尋古遺事﹐復子美之舊﹐大云庵復攺爲滄浪亭。此𨿽於子美後氵存易章﹑蔡﹑韓數主﹐未及詳考﹐然宋﹑元以來廢爲僧寺﹐寺又攺今之滄浪亭﹐則興廢又可見。﹞

○蘇東坡﹑秦少遊才遇「缺月掛疏桐﹐漏斷人初靜。時見幽人獨往來﹐縹緲孤鴻影。驚起卻回頭﹐有恨無人省。揀盡寒枝不肯棲﹐寂寞沙汀冷。」此東坡詞也。《野客叢書》記坡至惠州﹐居白鶴觀。其鄰溫都監者﹐有女年十六﹐聞坡至﹐欲嫁焉﹐坡夜吟詠﹐則其女徘徊窗外。坡後知之﹐正呼王說爲媒﹐適有海南之行﹐遂止。其女旋卒。坡回聞之﹐乃作此詞﹐以記當日情事也。又秦少遊南遷至長沙﹐有妓生平酷愛秦學士詞﹐至是知其爲少遊﹐請於母﹐願托以終身。少遊贈詞﹐所謂「郴江幸自繞郴山﹐爲誰流下瀟湘去」者也。念時事嚴切﹐不敢偕往貶所。及少遊卒於藤﹐喪還﹐將至長沙﹐妓前一夕得諸夢﹐卽逆於途。祭畢﹐歸而自縊以殉。按二公之南﹐皆逐客且暮年矣﹐而諸女甘爲之死。可見二公才名震爆一時﹐且當時風尙﹐婦人女子皆知愛才也。﹝《甕牖閒評》以此爲東坡在黃州時事。又云﹕坡ヘ杭日﹐與劉貢父兄弟遊西湖﹐忽有一女子駕小舟來﹐自敍景慕髙名﹐無由得見﹐今已嫁爲民妻﹐聞公遊湖﹐不憚呈身﹐以遂景慕之忱﹐願獻一曲。坡乃爲賦《江神子》詞以貽之。其未句所謂「依約是湘靈。擬待曲終尋問取﹐人不見﹐數峯靑」者也。﹞○東坡﹑晦庵﹑南軒皆有賢子孫《宋史》﹕韓琦有孫曰浩﹐守濰州。建炎二年﹐金兵攻城﹐浩率眾拒守。城陷﹐力戰死。《稗史》﹕蘇叔黨過﹐坡公季子也。靖康中。赴官河北道﹐遇綠林脇使相從。叔黨曰「若曹知世有蘇內翰乎﹖吾卽其子也﹐肯隨爾輩求活耶﹖」通夕痛飲而死。吳師道《棲眞寺記》﹕蘇轍子遲﹐建炎初以祕閣出守婺州﹐疏請減本州歲貢羅。詔從之。《金史。列女傳》﹕蘇轍家於許﹐其後蘇嗣之母白氏少寡﹐常於宅中祀東坡﹑穎濱二像。許州被兵時﹐辭兩先生像﹐自縊死。則蘇氏不特有賢子孫﹐且有賢婦矣。《稗史》﹕元兵入閩﹐執朱晦庵曾孫浚﹐欲降之。浚曰「豈有朱晦庵後而失節者﹗」遂自殺。則朱子後亦有人也。然朱子《語錄》謂叔黨爲梁師成妻持服﹐而何燕泉《餘冬序錄》又記朱浚爲浙漕﹐每有書至賈似道﹐必稱萬拜﹐人因謂之「朱萬拜」。則其居官時似亦不能自守者。《謝枋得集》有《薦朱山長書》云﹕朱文公曾孫名沂﹐字泳道﹐守貧不仕。嘗曰「吾家侍郎總領畿漕﹝卽浚也﹞﹐受知宰相﹐以文公之故﹐無仕可唾手得﹔終爲一俗吏﹐旣無補於世道﹐徒有忝於家聲。」據此﹐則朱子曾孫名沂者乃節士﹐而名浚者俗吏也。其被執自殺之事﹐不見於史﹐惟元人劉麟瑞作《昭忠逸詠》五十首﹐俱記宋末忠節﹐內詠浚一首云「身披薛荔去瓊琚﹐迢遞南來八使車。人隱考亭春自遠﹐馬嘶春水難誰紓。好扶名義垂千載﹐不把認冠辱四書。爲守彜倫先訓在﹐潔身珍重返吾初。」則浚自殺之事﹐乃《稗史》妄傳﹐其爲完節不仕則有確據。鄧光薦《忠義傳》﹕張唐﹐長沙人﹐南軒張宣公諸孫也。宋亡後﹐起兵復衡山﹑湘潭等縣。兵敗被執﹐欲降之﹐唐罵曰「宋紹興至今百五十年﹐乃我祖公收拾撐拄者﹐今日降﹐而死何以見魏公於地下﹗」遂遇害。亦見《宋史。文天祥傳》。又《鄭所南集》﹕宋亡時﹐趙淮被擒﹐逼使至揚州誘降。淮謂城上曰「此城是我祖我父所收拾﹐語李制置﹕決不可與賊﹗」賊怒殺之。是趙方有賢孫﹐趙範有賢子。此皆名臣子孫之不墜其家風者也。惟文丞相子弟皆仕於元﹐殊足爲玷。其弟璧仕元時﹐或有詩云「江南見說好溪山﹐兄也難時弟也難。可惜梅花各心事﹐南枝向暖北枝寒。」﹝元人劉詵有《挽文文溪》詩云「平生惟客在﹐後死有兄知。」曰「後死有兄知」﹐則其心似有可諒者。﹞又文山子升﹐仕元至集賢學士﹐奉使贛州﹐道卒。有挽之者云「地下修文同父子﹐人間讀史各君臣。」按升本璧之子也。丞相子道生﹑佛生﹑環生並流離中死﹐丞相《過南安遣人告先太師墓》有云「繼令支子﹐實典祀事﹐有曰侄日升﹐我身是嗣。」並有詩寄璧云「親喪君自盡﹐猶子是吾兒。」可證也。見《吟嘯集》。又《鄭所南集》﹕文丞相家人皆落元人手﹐獨妹氏更不攺嫁﹐謂﹕「我兄如此﹐我寧忍耶﹗」惟流落燕山﹐欲歸廬陵不可得。是信國亦有賢妹也。又《宋史》﹕嘉定十四年﹐金犯淮南﹐有蘄州通判秦鉅﹐與州守李誠之竭力拒守﹐城破死之﹐贈祕閣修撰﹐乃檜之曾孫也。鉅之子浚﹑■皆從死。此則姦臣之後亦有守節者﹐可謂能幹蠱矣。

○孫覿爲東坡子吾郡宋時有尙書孫覿﹐相傳爲東坡遺體﹐馮具區祭酒所云陽羨孫老得坡公棄婢而生者也。覿所著有《鴻慶集》。今郡城外有降子橋。城中有觀子巷﹐云是棄婢生覿﹐以覿見坡之遺迹。王阮亭則力辧之﹐謂坡往陽羨﹐見一童子頗聰慧﹐出對句云「衡門稚子器。」童子對曰「翰苑仙人綿繡腸。」卽孫覿也。坡甚喜之。據此﹐則覿非坡子明矣。然是時已傳播其事﹐至以之名橋巷﹐何耶﹖豈宋人好名﹐如童貫自托於韓魏公所出﹐梁師成自謂坡公所出耶﹖按覿在靖康時附耿南仲倡和議﹐有不同議者﹐則欲執送金人﹔又艸表媚金﹐極其筆力﹝見《宋史。馬伸傳》﹞。髙宗初﹐召爲中書舍人﹑知制誥。紹興二年﹐又知臨安府﹐以贓敗﹐編管象州。則覿本非端士。所云東坡子者﹐蓋卽出於覿之自言﹐欲以攀附名流﹐而不以中勾爲恥也。

○蔡京宅修城《李忠定傳信錄》﹕靖康被圍之初﹐忠定守京城﹐運蔡京家假出石疊門。《續通鑑綱目》﹕金人懼蒙古之攻﹐修築汴京裏城﹐募人能致甓五十萬者遷一官﹐萬升一等。平陽州判官完顏阿刺﹑左廂譏察官霍定和發蔡京故居﹐得二百萬有奇﹐準格遷賞。一宅足供兩朝禦敵之用﹐可見京當時營造之侈。

○嶽忠武之死嶽忠武之死﹐固由賊檜陷害﹐然亦必因思陵所疑忌﹐故讒言得以中之。蓋髙宋初卽位時﹐集諸路勤王兵置禦營司。韓世忠已爲左軍統制﹐張俊已爲前軍統制﹐楊存中已爲殿前主管公事﹐數人皆元從功臣﹐恩誼久固。﹝陸放翁《徳勛廟碑》謂﹕髙宗開大元帥府﹐張循王以府西豪傑首入侍帷幄。其後髙宗每謂「心腹之舊將」﹐又曰「從來待卿如家人。」又曰「是人與他功臣相去萬萬。」﹞忠武𨿽因劉薦﹐見帝於相州﹐僅予承信郎。後積官於外﹐未嘗一日在朝﹐思陵之分誼﹐本視諸將較淺﹐其易於媒孽一也。且當時諸將各以姓爲軍號﹐如韓家軍﹑嶽家軍﹑張家軍之類﹐朝廷頗疑其跋扈。而張俊﹑楊存中等則皆治第臨安﹐貪財殖產﹐卽賢如韓忠武﹐亦家於杭﹐多營田宅﹐是以思陵不疑。獨嶽忠武引「匈奴未滅﹐何以家爲」之義﹐不治生產﹐因母死葬廬山﹐遂家焉﹐初未置宅臨安。今杭州府學相傳爲忠武舊第﹐乃召爲樞密副使之後所居﹐其初固未嘗有此宅也。兵權在握﹐又不營生產爲子孫設想﹐思陵不無顧慮。觀韓世忠爲將時欲營新淦田﹐思陵聞之﹐卽專敕以賜﹔劉光世請以淮東私田易淮西田﹐詔卽許之﹐則思陵於諸將結其心而防其變﹐固未嘗一日忘也。﹝《徳勛廟記》又謂﹕金人請和﹐而一二重將未還宿衛﹐論者咸謂非久長計。張俊率先請罷兵權﹐奉朝請﹐於是議始定。﹞是以檜與張俊謀陷忠武﹐欲其部將自相攻擊﹐因及忠武父子﹐使帝不疑。乃手自具獄﹐謂嶽雲致書令張憲營還忠武兵柄。萬俟Ι治獄﹐又誣飛自言「己與太祖皆三十歲建節」﹐以爲有不臣心。證佐旣定﹐思陵亦不能不信之﹐而忠武之死決矣。檜﹑俊之計﹐夫固有以窺思陵之隱而深中之也。是時和議甫成﹐檜擅國之日尙淺﹐言官誣劾韓世忠﹐帝猶能格其議不下。王次翁謹事檜﹐帝惡其人﹐終斥去。勾龍如淵亦謹事檜﹐竟與奉祠去﹐檜亦不能違也。則忠武之死﹐帝固與知之。而小說家及《續通鑑》謂歲暮獄未成﹐檜因其妻「縛虎縱虎」之語﹐以片紙付獄吏﹐卽斃忠武於獄﹐一似帝初不知者。此特以甚檜之惡﹐而非當日實事也。

○嶽墳鐵像《西湖便覽》記嶽墳鐵像﹐明正徳八年都指揮李隆鑄銅爲之﹐乃秦檜﹑王氏﹑萬俟Ι三像﹐反接跪暮前﹐久被遊人撻碎。萬曆中﹐按察副範洙更鑄以鐵﹐而添張俊一像﹐惜乎今沒王氏﹑張俊矣。《張待制集》又謂﹕萬曆中﹐司禮中貴孫隆添鑄張俊而爲四。按《湧幢小品》﹕王氏﹑張俊二像﹐乃巡撫王汝訓沈之於湖者也。然今墓前又仍有四像﹐不知何人更鑄。又先有同知馬偉﹐取一檜樹﹐析幹爲二﹐植嶽墓前﹐號「分屍檜」。亦見《湧幢小品》。又《杭州府誌》﹕孝宗雪飛之冤﹐攺葬於棲霞嶺﹐廢智果院爲祠﹐賜額曰「褒忠演福寺」。而《輟耕錄》謂王廟宋時賜「精忠」二字爲額。元初墳圯﹐王六世孫諱士迪者﹐與宜興嶽氏通譜﹐合力起廢墳﹐廟復完。久之﹐王之裔孫有爲僧者﹐居墳之西﹐廢壞且盡。天臺僧可觀訴於官﹐湖州推官柯九思乃歸其田﹐然廟寺尙無寸椽。杭州總管李全初以爲己任﹐鄭明徳爲作疏語﹐郡人王華父力任之﹐於是寺與廟俱成。申明中書省﹐乃敕封如宋官號﹐加「保義」二字。此又嶽廟之源流也。﹝元人白詠嶽王孫縣尉復棲霞墓田事﹐有詩「嶽鄂諸孫復墓田﹐淸明寒食起新煙。道旁爲我除蒼檜﹐山下如今哭杜鵑。髙廟神靈應悔此﹐中原父老尙淒然。西湖靡靡行人去﹐卻望棲霞轉可憐。」此是尉蓋卽諱士迪者也。林淸源有詩云「孤冢有人來下馬﹐六陵無樹可棲烏。」﹞

○葉夢得﹑周艸窗葉夢得所著《石林燕語》《玉澗雜書》《避暑錄話》等書﹐周密所著《癸辛雜識》《齊東野語》等書﹐在宋人說部中最可觀﹐洵能文之士也。然夢得之依附蔡京﹐密之依附賈似道﹐卽其書可見。按《宋史。毛注傳》謂蔡京以夢得爲腹心﹐《胡安國傳》謂夢得知臨安府﹐以蔡京黨落職奉祠。《彊淵明傳》﹕淵明與夢得爲蔡京死友。立元黨籍﹐分三等定罪﹐皆夢得等所爲。夢得本傳𨿽隱而不書﹐然以他傳參考之﹐固不能掩也。今觀其所著書中﹐凡敍京事﹐一則曰「魯公」﹐再則曰「魯公」﹐則夢得亦不自覺其盡露心曲矣。周密於賈似道曾否造膝﹐𨿽不可考﹐然《癸辛雜識》內凡及似道事﹐無不寓回護之意。如敍演福新碑﹐謂似道捨田萬三千畝﹐以爲寺僧贍口之資。後似道敗﹐寺僧倩人作碑﹐大罵賈相﹐則以寺僧爲無人理。其敍韓震之死﹐謂似道出師時﹐先與震約﹐如師不捷﹐則震奉駕航海﹐似道帥師至海上奉迎。及似道師敗﹐陳宜中反其計誅韓震﹐議固守京師。乃北軍旣入﹐宜中仍挾二王航海走。則賈﹑韓之謀﹐原非無見﹐而宜中之反之﹐而仍不免襲之者之可笑也。又舉其制外戚﹐抑北司﹐戢學校諸事﹐以爲其才不可及。是其立論多爲似道訟冤﹐想平日亦嘗受似道之盼睞故耳。朱弁《曲洧舊聞》謂﹕釋文瑩嘗遊丁謂之門﹐謂待之厚﹐故文瑩作《湘山野錄》頗左右之。區區感恩知己之私﹐本欲爲所附者彌縫掩覆﹐而不知欲蓋彌彰﹐並自露其攀附之迹也。

○謝臯羽世傳謝翺《發集》﹐謂翺曾在文丞相幕﹐丞相歿﹐翺常至嚴陵釣臺作歌﹐有「化爲朱鳥兮其蜀焉食」之句﹐以竹如意擊爲節﹐歌罷﹐竹石俱碎。然《宋史。忠義傳》歷敍從文天祥勤王者鄒氵風等十九人﹐而無謝翺。但有謝臯者﹐乃死李成之難﹐非信國同事也。信國《集杜詩》及《吟嘯集》﹐凡生平同患難諸人﹐無不見之歌詠﹐亦無臯羽其人。鄧光薦《忠義傳》記當時與信國同危難者﹐亦無臯羽﹐但有謝杞者﹐祕書郎﹐太學名士﹐與督府幹辦架閣許由﹑李幼節等皆爲閩士之秀﹐登進士第﹐以文采重一府。空坑之敗﹐莫知所終。豈卽臯羽耶﹖或本名杞﹐國變後乃攺字名耶﹖《宋濂集》有《翺傳》﹐謂福建長溪人﹐後徙浦城。文丞相開府延平﹐署咨事參軍﹐已而別去。又《懷麓堂詩話》﹕元季﹐東南人士重詩社﹐聘工詩者爲考官。浦江吳氏月泉吟社﹐謝翺爲考官﹐《春日田園雜興》題取羅公福爲首。則臯羽未嘗無其人也﹐然曰元季﹐恐誤。

○葛嶺大石佛杭州葛嶺有大石佛一軀﹐泗水氵夫所撰《湖山勝槪》謂宣和中僧思淨發願鑿成者也。而陸云士《湖Й雜記》則謂﹕宋時有諭彌陀者﹐兒時指多寶山大石發願﹐云「異時當鐫此爲佛。」及出家﹐精於畫佛。方臘之亂﹐獨請以一身代一城之命﹐賊爲稍戢。垂老鑿此石爲佛﹐以償夙願。或曰「彌勒在天﹐何用鑿此頑石﹖」師曰「咄哉頑石頭﹐全憑巧匠修。只今彌勒佛﹐莫待下生求。」按《輟耕錄》諭彌陀卽思淨也。錢唐人﹐諭其姓﹐思淨其僧名也。嘗建妙行院於北關﹐接待供僧三百萬。畫阿彌陀佛﹐入於神妙﹐楊侍郎傑贊爲「諭彌陀」云。然《輟耕錄》謂彌陀鐫石爲大佛頭﹐乃石所鑿成。余丙戍至杭州﹐見大石佛雄偉壯麗﹐曾作長歌一首﹐亦以爲全石所成。及己亥再至杭州﹐正值裝修石佛﹐乃如肩以下就山石鑿成﹐而佛頭乃是艸泥所爲﹐非山石也。

○少林寺僧兵僧兵起於少林。《日知錄》已詳之﹐並列舉古來僧兵十數事。然尙有未盡者﹐今補之。《後周書》﹕齊主緯旣被擒﹐任城王氵皆猶固守﹐沙門來應募者亦數千人。《唐書》﹕李罕之少爲浮屠﹐後去爲盜。《北夢瑣言》﹕髙駢在蜀﹐忽召開元寺僧千人﹐徧笞之﹐曰「此寺十年後當有禿丁作亂﹐是以厭之。」其後士人果髡發執兵﹐號大髡小髡﹐據寺爲逆。曾達臣《獨醒志》﹕廬山圓通寺﹐南唐時賜田千頃﹐養之極厚。曹彬等渡江﹐寺僧來抗﹐金陵陷﹐乃遁去。金主亮死﹐山東豪傑皆起兵﹐有僧義端亦聚眾千餘﹐欲遁。辛棄疾知其將奔金﹐追殺之。《金宣宗紀》﹕夏人犯積石州﹐羌界寺族多陷﹐惟桑逋寺僧看逋﹑昭逋﹑斯沒及答那寺僧奔鞠等拒而不從。詔賞諸僧鈐轄﹑正將等官。明成化中﹐劉千斤之亂﹐康都督募紫微山僧惠通剿之。通直入賊營﹐獨與千斤斗﹐千斤乃降。崇禎中﹐史記言知陳州﹐以流賊充斥﹐乃募士﹐聘少室僧訓練之。此又皆僧兵故事﹐足以補《日知錄》之缺。

○大忠祠廣東省城有大忠祠﹐祀宋文天祥﹑陸秀夫﹑張世傑。而新會之山﹐亦有大忠祠祀此三人﹐皆宋末忠臣。陸與張皆死於山之戰﹔文山𨿽不死於廣﹐而其被執也﹐在潮之五坡嶺﹐山之敗﹐文山縶於元軍中﹐又目擊之﹐故以之並祀﹐宜也。然三公生平亦有不合者。文山《集杜詩》內謂﹕秀夫在行朝﹐凡朝廷事﹐皆秀夫潤色綱紀之。山陷﹐全家赴水死。是於陸固無貶詞。其於張則曰﹕閩之再造﹐實賴世傑之力。然其人無遠志﹐擁重兵厚資﹐惟務遠遁。自三山登極﹐世傑遣兵戰邵武﹐大捷﹐然不爲守國計﹐卽治海船﹐聞警遽浮海南去﹐天下事遂不可爲。又咎其山之戰﹐不守山門而作一字陣﹐於是船皆幫縛不可動﹐不能攻人而專受攻﹐惜乎其不知變而徒守法。則文山與世傑始終意見不合也。按《癸辛雜識》﹕世傑死﹐其部曲張霸收其遺資﹐放舟回永嘉﹐途次爲周文英所害。周得世傑所愛二美人﹐盡知供軍金帛數﹐凡數十船﹐悉掩有之。則世傑固貪財好色者耶﹖然金帛供軍﹐非私財也。中土無家﹐眷屬隨軍﹐亦非好色也。山之戰﹐恐軍士易散﹐故連艦相貫﹐所以示士卒以必死也。忠臣義士﹐當危難時﹐固有各行己見而不必相合者。如李庭芝守揚州﹐聞文山自元軍逃出﹐疑爲說降﹐乃飛檄諸路擒捕﹐則亦未諭文山心事者。然庭芝卒以身殉國﹐不得以其捕文山而輕議之也。

○畫角聲譙樓畫角聲﹐相傳爲明太祖所演以示警者。其聲曰「爲君難﹐爲臣又難﹐難也難。創業難﹐守成又難﹐難也難。保家難﹐保身又難﹐難也難。」說見海鹽錢琦所著《語測》。

○鳳陽丐者江蘇諸郡﹐每歲冬必有鳳陽人來﹐老幼男婦﹐成行逐隊﹐散入村落間乞食。至明春二三月間始回。其唱歌則曰「家住廬州並鳳陽﹐鳳陽原是好地方。自從出了朱皇帝﹐十年到有九年荒。」以爲被荒而逐食也﹐然年不荒亦來行乞如故。《蚓庵瑣語》云﹕明太家時﹐徙蘇﹑松﹑杭﹑嘉﹑湖富民十四萬戶﹐以實鳳陽﹐逃歸者有禁﹐是以托丐氵回﹐省墓探親﹐遂習以成俗﹐至今不攺。理或然也。○虎丘賣花黃省曾《吳風錄》云﹕自朱π以花石綱取媚﹐至今其子孫在虎丘以賣花爲業。然則今虎丘賣花自朱氏始。

●卷四十二○男人女名﹐女人男名古有男人而女名者。如帝有女媧氏。魯隱公名息姑。《春秋傳》有石曼姑。《孟子》所稱馮婦。《莊子》所稱亻禹女髙。《戰國策》所稱女阿。《史記》惡來之子名女防。《荊軻傳》「徐夫人匕首」注﹐徐姓﹐夫人名﹐男也。《漢書。郊祀志》有丁夫人﹑虞初等﹐以詛軍爲功。韋昭亦曰﹕丁姓﹐夫人名﹐男也。《漢武內傳》及《後漢書》魯女生﹐長樂人﹐絕谷八十餘年﹐仙去。《三國誌。陸抗傳》有曁艷。《晉書。載記》﹕鳩摩羅什本名耆婆。《宋書》魯爽小字女生。《梁書》馬仙卑本名仙婢。《魏書》﹕後魏昭成帝有子曰閼婆。永安中﹐荊州被圍﹐行臺宗靈恩遣使宗女等入城曉諭蠻首雷婆思。《後周書。蔡傳》有夏州首望彌姐。《唐書》李君羨小字五娘。《五代史》﹕後唐莊宗有衛州刺史李存儒﹐本姓楊名婆兒。錢Α小名曰婆畱。《宋太宗紀》有西族首領名羅妹。此皆男子也。又《癸辛雜識》﹕黃姑星卽牽牛星﹐與織女相對﹐則黃姑不可謂之女星也。女人亦有男名者。黃帝娶西陵之女曰亻累祖。絳侯爲河內守﹐許負相之﹐曰「君後三歲而侯。」應劭注﹕負﹐河內溫人﹐老媼也﹐故髙祖封爲鳴雌亭侯。《漢書。外戚傳》﹕薄姬少時﹐與管夫人﹑趙子兒相愛。子兒亦女也。武帝皇后有衛子夫﹐子夫之姊長曰君孺﹐次曰少兒。又霍光夫人囑女醫淳於衍毒許皇后﹐謂曰「少夫幸報我以事。」少夫﹐衍字也。《文﹝元﹞後傳》﹕後名政君﹐妹名君力﹑君弟。《杜欽傳》皇太后女弟司馬君力。《西域傳》﹕岑陬尙江都公主﹐生一女﹐亦名少夫。又褚先生《日者傳》有婦人能相馬者﹐曰陳君夫。《後漢書》鮑宣妻桓氏﹐字少君。吳孫權長女名魯班﹐適全琮﹔少女名小虎﹐適朱據。《南史》﹕宋武帝女會稽公主名興弟﹐豫康公主名次男﹐山陰公主名榮男。孝武帝母路太后名惠男。陳武帝章皇后名要兒。《北史。列女傳》有兪阝縣女子孫男玉﹐嘗殺人報夫仇。《金史》浦察阿虎疊尙鄧國長公主崔哥﹐又海陵有妃定哥﹑石哥。又南齊宮中有婦人韓蘭英﹐有文詞﹐自宋孝武時入宮﹐至齊武帝以博士﹐教六宮書學﹐以其年老多識﹐宮中呼爲韓公。則又女人而有男子之稱矣。

○命名奇詭世俗命名﹐多有取用古人名者。如何尙之名其子曰偃﹐曰求﹐曰點﹐此以古賢爲名者也。袁湣孫慕荀奉倩之爲人﹐攺名粲﹐字景倩。劉湛慕汲黯﹑崔琰之爲人﹐名其子黯﹐字長孺﹐琰﹐字季。顏竣初生子﹐適江夏王義恭亦生子﹐宋孝武爲之制名﹐名義恭子曰伯禽﹐以比周公之子﹔名竣子曰避疆﹐以比張良之子。此亦以賢臣爲名者也。王涯名其長子曰孟堅﹐次子曰仲翔﹐此以古人之字爲名者也。晉韓延之以劉裕將傾司馬氏﹐知裕父名翹﹐字顯宗﹐乃攺己字爲顯宗﹐而名其子曰翹﹐以示不臣劉氏。此別自有意。甄濟生子﹐長曰禮闈﹐次曰憲臺。此又以生子時所歷官爲名者也。任四子﹕西華﹑南容﹑北叟﹑東裏﹐則以東西南北切合古人名爲名者也。若《漢書。魏相傳》﹕天子所服﹐令中謁者趙堯﹑李舜﹑倪湯﹑貢禹各舉一時。宋孝武時﹐有小史姓皇名太子﹐孝武移其點於外﹐攺爲犬子。苗晉卿名其十子發﹑丕﹑堅﹑粲﹑垂﹑向﹑呂﹑稷﹑望﹑咸﹐皆與古帝王同名﹐徳宗惡之﹐命與外官﹐故皆不顯。此則狂誕不檢﹐不取禍已爲幸矣。南齊庾肩吾名其長子曰黔婁﹐次子曰於陵。唐亦有楊於陵。則以古人極淸貧者爲名。至如魏之髙菩薩﹐周之席毗羅﹐隋之喬鐘葵﹐陳之周羅﹑鄧沙彌﹐唐初之宋金剛﹑王羅漢﹐明皇時之髙力士等﹐皆以神將爲名﹐尙屬有說。魏元叉本名夜叉﹐弟羅本名羅剎﹐則專以凶神惡煞爲名﹐何也﹖《漢書》酈食其之子名疥﹐《南史》張敬兒本名狗兒﹐其弟名豬兒﹐齊明帝攺爲敬兒﹑恭兒。《宋史》劉繼元之子名三豬。《金史。海陵紀》有刑部郎中海狗﹐《宣宗紀》有李癅驢﹑唐括狗兒﹐《哀宗紀》有完顏豬兒﹐又兀術之孫名羊蹄﹐胡沙虎之子名豬糞﹐封濮王﹐他如紇石錄豬狗﹑完顏狗兒﹐見《西夏傳》﹐耶律赤狗兒﹐見《盧彥倫傳》。《金史》謂金人尙質﹐故沿舊俗不攺。《元史》亦有石抹狗狗﹑寧豬狗﹐又伯答沙次子名潑皮﹐皇慶中有駙馬醜漢﹐江浙行省黑驢﹐此亦北俗之尙質也。按古人命名﹐原有不避醜惡之字者。《左傳》晉成公名黑臀﹐衛侯之弟名黑背﹐魯文公名其子曰惡﹐齊田子名其子曰乞﹐晉景公名犭需﹐鄭成公太子名髡頑﹐次曰侯犭需﹑衛犭需﹑羊肩﹑史狗﹐鄭有堵狗﹐《史記》韓有公子蟣虱﹐司馬相如名犬子﹐《漢書》梁冀子名胡狗。此本古俗﹐金﹑元之人名多醜惡﹐原無足異也。﹝《甕牖閒評》﹕蔡京三子﹐長曰攸﹐次曰﹐次曰。當時語云「蔡京之後尢蕭條。」此又命名而成語讖者。﹞

○女字系姓班昭爲曹世叔妻﹐而字惠班。荀采爲陰瑜妻﹐而字女荀。古女人有以母家之姓系於字者。

○女扮爲男古來有女裝爲男者。樂府木蘭從軍﹐小說家祝英臺﹐其最著者也。其見於史傳者﹐《宋書》晉熙王昶謀叛﹐事泄奔魏﹐攜妾吳氏作丈夫服﹐亦騎馬逢隨。《南史。崔慧景傳》﹕東陽女子婁逞﹐變服爲丈夫﹐能棋解文義﹐徧遊公卿間﹐仕至議曹從事。事發﹐給作婦人服而去﹐嘆曰「如此伎倆﹐還爲老嫗﹐豈不惜哉﹗」《北史》﹕魏太武令古弼徵馮弘﹐弘令婦人被甲居中﹐精卒陣於外﹐東奔髙麗。楊大眼妻潘氏﹐當遊獵之際﹐亦戎服﹐與大眼並馳。及還營﹐同坐幕下﹐對諸僚佐。大眼指謂諸將曰「此潘將軍也。」《唐書》﹕謝小娥以父與夫俱爲盜申蘭﹑申春所殺﹐乃詭爲男子服﹐傭蘭家﹐伺隙殺春。《太平廣記》﹕張爲郭汾陽所任使﹐旣歿﹐其妻貌與極相類﹐乃僞爲丈夫衣服﹐稱弟﹐上謁。汾陽喜之﹐令居職﹐累兼禦史大夫。汾陽薨後﹐乃棄職嫁潘老爲妻。五代西蜀女子黃崇嘏﹐亦詐爲男入仕宦。元人有《春桃記》傳奇﹐崇嘏曾登第爲狀元。王州《藝苑卮言》以爲崇嘏仕至司戶參軍。此皆女詐爲男入仕者也。至如金海陵王﹐令諸妃位下皆以侍婢服男子衣冠﹐號假廝兒。金之將亡﹐宗室承宗女阿魯眞寡居﹐有眾千餘。蒲鮮萬奴來攻﹐阿魯眞衣男子服﹐督眾力戰﹐破之。哀宗在蔡州被攻﹐括婦人壯健者﹐假男子衣冠﹐運石上城。此亦假男之事。若漢末東海呂母稱將軍﹐晉末王恭起兵﹐王聚眾應之﹐以女爲貞烈將軍﹐悉以女人爲官屬﹐顧琛母孔氏爲之司馬。此或假男子官號﹐未必詐爲男子。唐初柴紹妻起兵﹐號娘子軍。史思明之亂﹐衛州侯四娘﹑滑州唐四娘﹑靑州王二娘﹐相與歃血﹐赴行營討賊。崔寧自蜀入朝﹐楊子琳乘間攻成都﹐寧妾募勇士千人﹐自將以進﹐子琳退去。此並不假男子官號﹐直以女子自將矣。

○男子稱佳人男人有稱美人者。《詩》「彼美人兮﹐西方之人兮」﹐少陵詩「美人何爲隔秋水」﹐東坡《赤壁賦》「望美人兮天一方」之類是也。男子亦有稱佳人者。《楚詞》「惟佳人之永都兮」﹐注﹕佳人指懷王。後漢尙書令陸宏﹐姿容如玉﹐光武嘆曰「南方多佳人。」魏曹爽從蹕謁髙平陵﹐司馬懿閉城拒之﹐桓範勸爽挾天子詣許昌發兵﹐爽不從。範哭曰「曹子丹佳人﹐生汝兄弟犭屯犢耳﹗」又苻秦時﹐竇滔妻蘇蕙作《璇璣圖》﹐讀者不能盡通。蘇氏嘆曰「非我佳人﹐莫之能解。」是皆男子稱佳人也。

○一母生數帝﹐二後﹐一母生二名儒﹐一母生兩狀元《晉書》﹕宣帝張皇后﹐生景帝﹑文帝﹐是一母生二帝。然師﹑昭皆追謚爲帝﹐非及身正位者。明帝後庾氏﹐生成帝衍﹑康帝嶽。又成帝貴人周氏﹐生哀帝丕﹑廢帝奕。此則一母生二帝。﹝孝武帝子徳宗爲安帝﹐徳文爲恭帝﹐未知同母否﹐史無考。﹞然所生帝皆短祚﹐且失國﹐尙無足紀。《北史》﹕齊神武妃婁氏﹐生子洋爲文宣帝﹐演爲孝昭帝﹐湛爲武成帝。其長子澄𨿽未正位號﹐亦追謚文襄帝。又二女﹐一爲魏孝武帝後﹐一爲魏孝靜帝後﹐則古來未有之奇也。宋杜太后生太祖﹑太宗。遼太祖述律後生長子倍﹐爲人皇王﹐後亦追謚帝﹐次子徳光﹐卽太宗也﹐亦一母生二帝。《金史》景祖昭肅皇后﹐生世祖劾裏缽﹐肅宗頗刺淑﹐穆宗盈歌﹐亦一母生三帝。然此乃子孫追謚﹐非及身爲帝者。惟太祖阿骨打﹑太宗吳乞賣﹐則皆世祖簡翼皇后之子﹐是亦一母生二帝。《元史》﹕睿宗後唆魯帖尼怯烈氏﹐生二子﹐蒙哥爲憲宗﹐忽必烈爲世祖。又順宗後宏吉剌氏﹐生海山爲武宗﹐愛育黎拔力八達爲仁宗﹐亦一母生二帝。其後武宗二子﹐長和世疏爲明宗﹐次圖帖睦爾爲文宗﹐未知同母否。張端義《貴耳錄》﹕宋乾道間﹐有媵隨嫁至單氏﹐生尙書夔﹐又嫁耿氏﹐生侍郎延年。及卒﹐兩家爭葬。孝宗乃命官爲葬之。陳了翁之父與潘良貴之父交好﹐潘以無子爲憂﹐陳曰「吾有一婢﹐已生子矣﹐當以奉借。他日生子﹐卽見還。」遂遣往﹐卽子翁之母也。往果生良貴。後此母常往來兩家焉。一母生二大官﹑二名儒﹐亦前古未有也。又明人《笑史》載﹕馬狀元鐸母﹐本妾也﹐嫡妒不容﹐再嫁同邑李氏﹐復生一子﹐名馬﹐亦中狀元。禦筆於「馬」字旁加「其」字﹐名「騏」﹐卽李騏也。一母生二狀元﹐亦奇事。○面首宋廢帝時﹐山陰公主謂帝曰「妾與陛下皆托體先帝﹐陛下後宮千百﹐妾惟駙馬一人﹐事不均平﹐何至於此﹗」帝乃爲置面首左右三十人。齊文帝王皇后﹐當郁林王時﹐尊爲皇太后﹐稱宣徳宮﹐郁林爲置男左右三十人。皆前代所未有也。○再醮後呂藍衍引漢武帝皇太后﹐以爲漢後乃有再醮者。按《漢書》淮南王安爲太子遷取皇太后外孫修成君女爲妃。應劭曰﹕修成君﹐皇太后先適金氏所生之女也。藍衍之說援此﹐不知史冊再醮之後甚多。《左傳》﹕楚子滅息﹐以息嬀歸。此猶是國夫人也。漢以後有再醮而爲後者﹐如劉瑁妻吳氏嫁劉先主﹐袁熙妻甄氏嫁魏文帝﹐石重幸妻馮氏嫁晉出帝﹐李崇訓妻苻氏嫁周世宗是也。有旣爲後再醮者﹐晉惠帝後羊氏爲劉曜所虜﹐立以爲後﹐嘗問曰「吾何如司馬家兒﹖」後曰「陛下開基之聖主﹐彼亡國之暗夫。彼爲帝王不能庇妾﹐爾時實不欲生﹐意謂世間男子皆然。自奉巾櫛以來﹐乃知天下自有大丈夫也。」其後相襲最多者﹐莫如後魏及北齊﹑後周之世。魏明帝嬪爾朱氏本爾朱榮之女﹐榮迎立孝莊帝﹐帝立以爲後。後孝莊被害﹐齊神武又納爲別室﹐生子彭城王氵攸。又廢帝元朗建明皇后小爾朱氏﹐神武亦納之﹐生任城王氵皆。後廢﹐徙靈州﹐適盧景璋。﹝髙歡又納廣陽王妃鄭氏﹑任城王妃馮氏﹑城陽王妃李氏。﹞魏孝武皇后髙氏﹐本神武女﹐孝武西奔﹐後又爲彭城王韶妃。東魏孝靜皇后髙氏﹐亦神武女﹐孝靜禪位後封太原公﹐甚護視帝﹐帝被害﹐乃又嫁楊爲妻。﹝靜帝李妃﹐後亦爲齊武成帝妃。﹞齊文宣後李氏﹐文宣崩後﹐武成帝逼淫之。後有娠﹐其子紹徳叩閣不得見﹐怒曰「姊姊腹大﹐故不見兒。」後慚﹐遂生女不舉。武成怒曰「爾殺我女﹐我何不殺爾兒﹗」遂殺紹徳。又文宣帝段昭儀﹐文宣崩後攺適錄尙書唐邕。孝昭帝元後﹐齊亡後亦入周宮中。武成帝後胡氏﹐齊亡入周﹐恣行姦穢。後主緯後斛律氏﹐廢居別宮﹐齊亡後﹐嫁開府元仁爲妻。又後胡氏﹐齊亡後亦攺嫁。而淑妃馮小憐﹐將立爲後﹐齊亡後﹐周武帝以賜代王達。達嬖之﹐與妻李氏不睦。隋文帝受禪後﹐以賜李氏之兄詢﹐令著布裙以配舂。後主之弟瑯琊王儼被害﹐追稱楚帝﹐妻李氏進號楚帝後﹐齊亡﹐亦攺嫁。周靜帝後﹐司馬消難女也﹐被廢﹐嫁爲刺史李丹妻。元泰定帝後﹐丞相燕帖木兒娶爲夫人。此皆見於史策者。蓋當衰亂之世﹐革易頻仍﹐禮教廢而廉恥喪﹐故習以爲常﹐恬不知怪。然亦有守志皎然不污者。王莽女爲漢平帝後﹐自劉氏廢﹐卽稱疾不朝。莽欲嫁之﹐不肯。莽敗﹐投火中死﹐曹操女爲漢獻帝後﹐及曹丕篡﹐遣使求璽﹐後怒抵之於軒下﹐因涕泣橫流﹐謂皇天不祚。楊堅女爲周宣帝後﹐堅篡位﹐封爲樂平公主。後憤惋甚。堅欲嫁之﹐不許。李女爲吳太子璉妃﹐旣篡﹐封爲永興公主。妃痛楊氏失國﹐聞人呼公主﹐則流涕而辭﹐此數後者﹐節行髙千古﹐以視夫正位中宮﹑靦顏再適者﹐有狗彘之不若矣。《後漢書》﹕靈帝崩﹐皇子辯卽位﹐董卓廢爲弘農王而弒之。王妃唐姬歸於其父瑁﹐瑁欲嫁之﹐誓不許。李亻之亂﹐爲所掠﹐欲妻之﹐固不聽﹐而終不自名。尙書賈詡知之﹐白獻帝﹐乃下詔迎姬﹐置弘農王墳園﹐拜爲弘農王妃。此𨿽不能死﹐而始終不辱身﹐其情猶可憐也。

○長壽古來所傳長壽人最多﹐然《列仙》《述異》諸書荒幻不足信。其見於史傳者﹐三代以上帝王﹐具載韓昌黎「佛骨」一表。至秦﹑漢以下﹐則亦有可數者。《漢書》﹕趙佗卒於漢建元四年。徐廣引皇甫謐云﹕其時漢興已七十年﹐則佗蓋百餘歲。東甌王壽百六十歲。《北史》﹕魏神元帝一百四歲。髙麗王連年百餘歲。吐谷渾王誇呂在位百年。此人君之最壽者。《漢書》﹕丞相張蒼年百餘歲。《陳思王集》﹕桓君山曰「余前爲王莽典樂大夫」﹐自王莽至魏已二百餘年。《魏書》﹕代人羅結﹐魏太武初遷侍中﹐總三十六曹事﹐年一百七歲﹐精爽不衰﹐一百十歲始聽歸老﹐又十年乃卒。《唐書》﹕甄權在隋開皇時爲祕書正字﹐至貞觀十七年一百三歲﹐太宗授朝散大夫。白香山「九老」中有李元爽﹐年一百三十六歲。《金史》﹕芮國公吾裏補一百五歲。海陵立太子時﹐有忽裏罕解衣進太子曰「臣今年百歲﹐有子十人﹐願太子與臣同。」海陵大喜。《元史》﹕阿瓦丁一百二歲﹐紮八兒一百十八歲。此人臣之最壽者。《漢書》﹕孝文帝時得魏文侯舊樂人竇公﹐年一百八十餘歲。《後漢書》﹕冷壽光年可百五六十歲。《三國誌注》引《世語》﹕並州送漢故度遼將軍範明友鮮卑奴﹐年三百五十歲﹐能言霍光時事﹐謂﹕「霍顯乃光後小妻也﹔明友妻﹐光前妻女也。」《通鑑》﹕蜀範長生﹐先事劉先主﹐至李特時尙在﹐年一百三十餘歲。《南史》﹕梁普通中﹐北侵穰城﹐城內有人年二百四十歲﹐不能復食﹐惟飲曾孫婦乳﹐簡文賜以束帛。又荊州上津人張元始﹐年一百十六歲﹐膂力過人。九十七歲時生子﹐子遂無影。鐘離人顧思遠﹐年一百十二歲﹐有子十二﹐俱死﹐惟小者存﹐已六十餘。廣信侯蕭俁見之﹐驗其頭﹐有肉角長寸許﹐遂載還都﹐進見武帝﹐擢爲散騎侍郎。《遼史》﹕霸州民李在宥﹐一百三十三歲﹐賜束帛﹑錦袍﹑銀帶。金世宗次遼水﹐召見一百二十歲女直老人﹐能道太祖開創事﹐上賜之帛。此民人之最壽者。又梁武時﹐余姚海外浮鵠山﹐有女人年三百歲﹐其女官道士四五百人﹐年皆出百﹐遣使來獻紅席﹐云﹕席艸嘗有紅鸞居其下也。此女人之最壽者。

按東漢馬融年八十八﹐陳實年九十二﹐孫吳時呂岱九十六﹐晉顏含九十三﹐王祥八十五﹐劉宋時羊元保九十四﹐北魏髙允九十八﹐唐孫思邈年百餘歲﹐王希夷九十九﹐孟詵九十三﹐潘師正九十八﹐李綱八十五﹐虞世南八十一﹐李百藥八十四﹐李靖七十九﹐張柬之八十二﹐令孤徳八十四﹐傅弈劉仁軌﹑蘇良嗣﹑郭子儀皆八十五﹐張﹑李客師九十﹐柳登﹑楊隆禮﹑裴遵慶﹑崔元綜皆九十餘﹐裴先﹑李﹑唐休八十六﹐員半千九十四﹐烏承比九十六﹐蕭昕九十三﹐褚亮﹑柳公權﹑王起﹑歸崇敬八十八﹐苗晉卿八十一﹐杜﹑吳兢八十﹐王縉﹑王及善八十二﹐宋文彥博﹑梁適九十二﹐張士遜﹑喬行簡八十六﹐陳堯佐﹑蘇頌﹑崔與之八十二﹐曾公亮﹑富弼八十﹐李光﹑楊萬里八十三﹐周必大七十九﹐史浩八十九﹐陸遊八十五﹐包恢八十七﹐鄭望之八十四﹐元石天麟﹑王磐﹑尙文九十二﹐李昶﹑蕭阝﹑黃澤八十七﹐陸文﹑歐陽玄﹑姜澄八十五。《明史》所載大臣老壽者尢多﹐大學士則劉健九十四﹐謝遷八十一﹐沈鯉八十五﹔尙書則胡氵熒八十七﹐魏驥九十八﹐王恕九十三﹐韓文八十六﹐馬文升八十五﹐劉大夏八十一﹐郭宗臯﹑陶琰九十﹐陸樹聲九十七﹐王翺八十九﹐王直八十四﹐王驥八十三﹐章懋八十六﹝懋生三子俱前卒﹐年八十一又生子名接﹞﹐潘恩八十七。弘治中﹐胡拱辰以尙書致仕﹐及年九十﹐巡按禦史請存問﹐正徳三年始卒﹐則年且百歲矣。王學夔亦以尙書致仕﹐隆慶﹑萬曆間存問者再﹐年九十四。侍郎以下﹐則劉淳九十七﹐錢宰九十六﹐葛誥九十二﹐蔡天九十五﹐楊守隨八十五﹐閔八十二﹐孫原貞八十七。以上皆見於正史者。又《梁書。始興王忄詹傳》內記顧思遠一家多壽﹐《宋史》韓億生八子﹐絳爲相﹐年七十七﹐縝太子太保﹐年七十九﹐維太子少傅﹐年八十二﹐縝子宗武大中大夫﹐年八十三。又《陳搏傳》有鄢陵人許永上言「臣年七十五﹐父瓊九十九﹐長兄八十一﹐次兄七十九﹐欲乞近地一官就養。」上迎其父至京﹐神气尙不衰。此又一家多壽﹐有不可思議者。昔謝莊自謂家世無髙年﹐髙祖四十﹐曾祖三十二﹐祖四十七﹐莊亦四十六而死。是固亦關家運耶﹖然陸遊亦自謂家世無髙年﹐而遊竟享髙壽﹐則又未可一槪論也。○多子《史記》﹕秦繆公子四十人﹐田常子七十餘人﹐田嬰子四十餘人。《漢書》﹕中山王勝好內﹐有子百二十餘人。《晉載記》﹕姚弋仲有子四十二人。《宋書》﹕孝武子二十八人﹐胡藩子六十人。《梁書》﹕鄱陽王恢男女百人﹐封侯者三十九人。《陳書》﹕宣帝子四十二人﹐《北史》﹕吐谷渾有子六十人﹔馮跋有了百餘人﹐後俱爲馮弘所殺。馮盎子三十人。李遷哲妾媵百數﹐男女六十九人﹐緣漢千里間﹐第宅相次﹐姬妾之有子者﹐分處其中。遷哲鳴笳導從﹐往來其間﹐子孫參見﹐或忘其名﹐披簿以審之。《唐書》分王守禮有子六十餘人﹐棣王琰五十五子﹐延王玢三十六子﹐靖恭太子琬男女五十八人﹐李林甫子女各二十五人。《宋史》﹕錢昱生子百數。王州《皇明盛事》﹕慶成王九十九子。

○醜女變美《南史》梁武帝丁貴嬪﹐有赤痣在左臂﹐療之不去﹐又體多疣。及武帝將納之﹐遂並失所在。《遼史》﹕欽哀皇后蕭氏﹐黝面狼視﹐入宮嘗拂承天太后榻﹐獲金雞吞之﹐膚色光澤勝常。太后驚異曰「是必生奇子。」又而果生興宗。《宋史》﹕謝皇後面黧黑﹐又翳一目﹐早孤﹐嘗躬親汲飪。有詔選謝氏女入宮﹐諸父櫸伯不肯送﹐曰「卽入宮﹐不過一老宮婢耳。」會上無夕﹐有鵲來巢燈山﹐眾以爲后妃之祥。櫸伯不得已﹐送就道。後忽病疹﹐及愈﹐膚脫﹐瑩白如玉﹐醫又以藥去其翳。入宮未幾﹐遂立爲皇后。

○一門才女《唐書》﹕貝州宋廷芬﹐五女皆警慧善屬文。長若莘﹐次若昭﹑若倫﹑若憲﹑若荀﹐皆不願適人﹐欲以學名其家。節度使李抱眞奏之﹐徳宗愛其才﹐悉畱宮中。帝作詩﹐每令賡和﹐呼爲學士。祕禁圖籍﹐皆令總領。若昭歷憲﹑穆﹑敬三朝﹐皆呼先生﹐後妃與諸生皆以師禮見。而廷芬有男﹐獨愚不可教﹐爲民終身。○童女生子南史張麗華初事龔貴嬪﹐方十歲﹐後主見而悅之﹐因得幸﹐遂有娠。《輟耕錄》﹕至元丁丑﹐民間訛言采秀女﹐故婚嫁不問長幼。松江民蘇達卿女年十二﹐贅浦仲明之子爲婿﹐明年生一子。此皆事之絕奇者。晉明帝崩時﹐年僅二十七。其子成帝享國七年﹐年二十二。則明帝生成帝時﹐年僅十三耳。北魏獻文帝亦十三歲生孝文帝。北齊瑯琊王儼被害時﹐年十四﹐已有四男。此亦皆生子最早。又漢昭帝年十二﹐立皇后上官氏。北齊髙澄亦年十二﹐尙孝靜帝妹馮翊長公主。《後周書》﹕於翼年十一﹐尙宇文泰女平原公主。此又婚期之最早者。

○老婦生子《太平廣記》﹕張妻與貌相似。事郭汾陽﹐旣歿﹐妻僞爲丈夫衣冠﹐名爲弟﹐復事汾陽。汾陽薨﹐妻年七十餘﹐再適潘老﹐生二子﹐曰滔﹐曰渠。《金史》﹕始祖函普居完顏部﹐部有兩族交惡﹐函普解之﹐部人遂以六十歲未嫁之賢女配之﹐卽明懿皇后也。生徳帝烏魯﹐季曰幹魯﹐女曰注思版。亦見洪皓《松漠記聞》。

○賣妻再合《陳書》﹕徐陵弟孝克﹐當侯景之亂﹐京師大饑﹐賣妻臧氏與孔景行。妻不肯﹐卒賣之﹐以其資養母。景行旣歿﹐妻歸﹐謂孝克曰「往日之事﹐非爲相負。今旣得脫﹐當歸供養。」遂復爲夫婦。

○風吹送妻王阮亭自記其先世本農家﹐無妻室﹐忽天大風﹐空中吹墮一女﹐遂以爲妻。厥後子妻繁盛﹐仕宦歷數世不絕。人多疑其妄﹐然古亦有此事。元時郝經有《天賜夫人》詩一首﹐云「八月十五雙星會﹐佳婦佳兒好婚對。黑風當筵滅明燭﹐一朵仙桃降天外。梁家有子是新郎﹐芊氏忽從鍾建背。負來燈下見鬼物﹐雲鬢欹斜倒冠佩。自說成都五千里﹐恍惚不知來此際。甘心與作梁家婦﹐詔起髙門榜天賜。幾年夫婿作相公﹐滿眼兒孫盡朝貴。」

○古婦女不嫌須《晉書。桓溫傳》﹕溫眼如紫石稜﹐須作蝟毛礫﹐尙南康公主。是尙主時已有須也。宋山陰公主夜就褚淵﹐淵不敢從。公主曰「褚公須髯如戟﹐何無丈夫气﹖」是公主並愛其有須也。唐武后時﹐朱敬則疏曰「近聞尙食柳模自言﹕子良賓潔白美須眉﹐堪充宸禦。」是須眉之好者﹐並可進禦於武后也。

○內監娶妻內監多有娶妻者﹐浣濯飠喜爨之事﹐亦所必需﹐不必盡如《雙槐歲抄》所云「此輩男性猶在也」。按《後漢書﹝原無「後字」﹞劉愉﹝瑜﹞傳》﹕常侍﹑黃門亦廣娶妻。《周舉傳》﹕監宦之人﹐亦復以形勢威侮良家﹐取女閉之﹐至於白首﹐歿無配偶。《單超傳》﹕四侯轉橫﹐多取良人美女﹐以爲姬妾﹐《趙皇后傳》﹕宮婢道房與中宮史曹宮對食。應劭注曰﹕宮人自相與爲夫婦﹐名對食。《唐書。髙力士傳》﹕河間人呂元晤有女國姝﹐力士娶之。元晤自刀筆吏擢至少卿。《李輔國傳》﹕帝爲娶元擢女爲妻﹐擢以故爲梁州刺史。宋神宗疾﹐宣仁太后諭內侍梁惟簡曰「令你新婦做領黃袍﹐十歲來孩兒著得者。」又《朱子語類》﹕梁師成妻死﹐蘇叔黨﹑範溫皆衰往哭。《水東日記》﹕明宣徳中﹐賜太監陳蕪兩夫人﹝《明史》本傳作兩宮人﹞。天順初﹐賜故太監吳誠妻第宅莊田。天順中﹐霍奏﹕鎭守大同中官韋力轉彊取部民女爲妾。此皆前代故事。若元順帝時有中官趙伯顏不花﹐本契丹士人被擒者﹐年已三十餘﹐妻﹑子具矣。帝憐其才﹐刑爲閹人﹐命爲樞密院使。不花不捨其妻﹐仍與之共處。則未閹以前之妻﹐非可槪論也。至如秦趙髙養義女﹐贅其婿閻樂﹐此宦官之有養女也。《後漢書》﹕順帝四年詔﹕聽中官得以養子襲爵《劉愉﹝瑜﹞傳》﹕中官競立繼嗣﹐繼體傳爵﹐或乞子於疏屬﹐或買兒於市道。又曹騰有養子曹嵩﹐卽曹操之父。此宦官又有養子也。唐徳宗生母沈氏﹐因天寶之亂﹐失所在﹐登極後﹐使人徧求。有髙力士女﹐頗能言禁中事﹐乃與女官李眞一合謀﹐希圖望外。力士子白其誣。此亦宦官子女也。魚朝恩有養子名令微﹐服綠。朝恩攜以見代宗﹐乞金紫。帝未答﹐有司已奉紫服於前﹐遂賜之。武宗時宦官仇士良﹐請以開府蔭其子﹐爲千牛﹐給事中李中敏判云「開府階誠宜蔭子﹐謁者監何由有兒﹖」昭宗時﹐楊復恭多養假子﹐守信﹑守亮﹑守忠﹑守貞﹑守厚等爲節度使﹑刺史﹐孔緯於上前詰之﹐復恭曰「子壯士﹐欲以衛國家。」緯曰「何不使姓李而姓楊乎﹖」復恭無以對。此又宦官養子之極濫者也。《夷堅志》﹕大張去非之子安世使北朝﹐人送之﹐有「便是中朝一漢兒」之句。京師人以內侍養子不閹者爲漢兒也。元至順二年﹐禦史臺言「江西參政李允中﹐乃宦者李邦寧養子也。」至如《後漢書》欒巴先爲宦者﹐給事掖廷﹐後陽气通暢﹐白上乞退﹐乃拜爲郎中。《北史》﹕魏孝文帝幽皇后馮氏﹐因帝南徵﹐遂與中宦髙菩薩亂。北齊武成帝胡後﹐與諸奄人褻狎。明魏忠賢與客氏淫亂。此又宦官變異﹐仍能爲人道者。

《後漢書》﹕袁紹勒兵誅宦官﹐無少長皆殺之﹐或有無須而誤死者。唐中宗時﹐宦官用事﹐竇從一曲意下之﹐見訟者無須﹐亦曲加承接。

○神像配合杜氏《通典》﹕汾陰后土祠﹐爲婦人塑像﹐武后移河西梁山神塑像以配之。開元十一年﹐有司始遷梁山神像於別室。歐陽公《歸田錄》﹕小孤山日久訛爲小姑﹐而對江有彭郎磯﹐土人遂爲「小姑嫁彭郎」之謠。《蓼花淵閒錄》﹕臨海有杜拾遣廟﹐年久訛爲杜十姨﹐塑爲女像﹔又有伍子胥廟﹐訛爲伍髭須﹐遂塑長髯者爲伍髭須神﹐以配十姨。《張南軒集》﹕舜廟中有武后像卽日投之江中。祠廟之神﹐以訛傳訛﹐而又爲之配合﹐此裏俗之最可笑者也。

○男娼﹑尼站﹑和尙教坊比頑童之訓﹐見於《尙書》﹐可見三代已有此風。後有彌子瑕﹑鄂君﹑龍陽君﹐以及漢之籍孺﹑閎孺﹑鄧通﹑韓嫣﹑董賢之徒﹐至於傅脂粉以爲媚。﹝漢惠帝時﹐黃門侍中皆傅脂粉。衝帝時﹐有飛章告李固胡粉飾貌﹐搔頭弄姿。魏曹子建亦好傅粉。晉何晏動靜自喜﹐粉白不去手。唐張昌宗得幸於武后﹐又薦其兄易之﹐傅粉施朱﹐俱承辟陽之寵。後唐莊宗嘗自傅粉﹐與伶人戲。此皆傅粉故事。﹞史臣之贊曰「柔曼之傾國﹐非獨女徳﹐蓋亦有男色焉。」《癸辛雜識》謂﹐東都盛時﹐有經此圖衣食者。政和中立法﹕告捕男子爲娼者﹐杖一百﹐賞錢五十貫。南渡後﹐吳俗尢盛﹐皆傅脂粉﹐盛妝飾﹐善鍼指﹐呼謂亦如婦人﹐其爲首者號師巫行頭。凡官府有不男之訟﹐則呼使驗之。敗壞風俗﹐莫此爲甚云。按此風相習﹐歷代皆所不免﹐然如宋時之傅脂粉﹐並有師巫行頭之類﹐則罕矣。《癸辛雜識》又記﹐臨平明因寺﹐尼剎也﹐往來僧官每至﹐必呼尼之少艾者供寢﹐寺中苦之。於是專作一寮﹐貯尼之有違濫者﹐以供不時之需﹐名曰尼站。曾三異《同話錄》﹕唐元和中﹐有僧文淑者﹐聚眾論說內典﹐托言鄙褻之事﹐同輩爭爲歌曲﹐呼所居爲和尙教坊。此皆事之不經者也。

○妻肉僧呂藍衍《言鯖》謂陜西邊郡山中﹐僧人皆有家小﹐以爲異。不知其地近蒙古風俗﹐凡喇嘛多娶妻食肉﹐毋足怪也。﹝元人馬祖常《河西歌》﹕「賀蘭山下河西地﹐女郎十八梳髙髻。茜根染衣光如霞﹐卽召瞿曇作夫婿。」正是甘涼一帶舊俗也。﹞《唐書。李徳裕傳》﹕蜀先主祠旁有猱村﹐民皆剃髮若浮屠者﹐而畜妻子自如。鄭熊《番禺雜誌》﹕廣州僧有室家者﹐謂之火宅僧﹐呼僧之妻曰梵嫂。房千里《投荒雜錄》謂﹕南人不信釋氏﹐間有一二僧﹐皆擁婦食肉﹐土人以女配之﹐呼曰師郎。或有疾﹐請僧設食﹐宰殺羊豕以敢之﹐目爲除齋。陶《淸異錄》﹕京師大相國寺僧﹐有妻曰梵嫂。曾三異《同話錄》﹕僧鑑虛作煮肉法﹐行於世。是僧之妻肉﹐由來久矣。又《古今原始》﹕宋太祖時﹐始禁道士不得畜妻。是古來道士亦皆有妻室矣。今世俗亦尙有一種火居道士﹐有妻子﹐與民人無異。○館師爲帝王古來有以孝廉而爲帝王者。孫策死﹐孫權方哭於喪次﹐張昭曰「此豈孝廉哭時耶﹖」晉武帝初以貴公子當品﹐鄕裏莫敢爲輩。州內十二郡中正﹐乃共舉鄭默與帝並登孝廉。是吳大帝﹑晉武帝皆曾舉孝廉也。《隋書》﹕許善心謂﹕「梁武帝出自諸生。」又徐鉉所撰《劉髙阝墓志》有云﹕元宗方在膠庠﹐吳帝使君召拜爲郎中。元宗乃南唐主李也。是梁武﹑李亦俱由秀才起也。有以狀元爲帝王者﹐夏主遵頊也。又有以館師而封王者。北齊後主緯有侍書張景仁﹐封建安王﹐而馬敬徳先爲後主師﹐已卒﹐趙郡王彥深曰「何容侍書封王﹐而侍講翻無封爵﹖」乃亦追封敬徳爲廣漢郡王。宋趙普少時亦爲館師﹐人稱爲趙學究﹐後封韓王。有以館師而爲帝者。《南史》﹕陳霸先少時嘗遊義興﹐館於許氏﹐後遂爲帝。《五代史》﹕朱溫之父誠﹐以五經教授鄕裏﹐號朱五經。卒﹐溫旣爲帝﹐乃追尊爲烈祖。

○奴封侯竇建徳兵至滑州﹐刺史王軌奴殺軌﹐攜其首降。建徳曰「奴殺主﹐大逆﹐吾何爲受之﹖」立命斬奴。唐太宗嘗曰「近有奴告主反者﹐謀反不能獨爲﹐必與人共之﹐何患不破﹐何必使奴告耶﹖自今有奴告主者﹐皆勿受﹐仍斬之。」《唐書。魏傳》﹕大理卿馬曙有犀甲﹐爲奴王慶所告。議者謂﹕「奴訴主﹐法不聽。」蓋引此詔律也。郭子儀婿趙縱﹐爲其奴告謀反﹐徳宗畱其奴於內﹐下其事禦史雜治。張鎰力引太宗事固爭﹐乃杖殺奴﹐而貶縱。建中元年詔書﹕「奴婢告主﹐非謀叛者﹐以自首論。」遼聖宗詔﹕「家主非謀反大逆﹐不得告。」《元史。速不臺傳》﹕徵欽察時﹐有奴來告其主者﹐速不臺縱爲民。太祖曰「奴不忠其主﹐肯忠他人乎﹖」遂戮之。《明史》﹕何眞攻賊王成﹐募擒成者予鈔十千。成奴縛成出﹐眞矛之鈔﹐命具湯鑊烹奴﹐令於眾曰「奴叛主者﹐視此。」是皆嚴於主僕之分﹐所以杜悖逆之萌也。哥舒翰戰敗﹐揭榜收散卒﹐欲復守潼關。其將火拔歸仁執之﹐以降安祿山。祿山曰「汝叛主﹐不忠不義。」乃執而斬之。蕭仲宣家奴告其主怨謗﹐金海陵煬王亮曰「仲宣之侄﹐以誹謗誅﹐故其家奴敢妄告。」趣命殺告者。𨿽劇賊暴主﹐亦復知此﹐何光武之討彭寵﹐寵蒼頭子密殺寵以降﹐竟封子密爲不義侯﹖又劉永將慶吾斬永降﹐亦封慶吾爲列侯耶﹖侯景圍臺城﹐募北人先爲奴者﹐並令自拔﹐賞以不次。朱異黥奴乃以其儕逾城投賊。景以爲儀同﹐使至闕下誘城內﹐乘馬披錦袍﹐詬曰「朱異五十年仕宦﹐方得中領軍﹐我始事侯王﹐已爲儀同。」於是奴僮盡出。光武之侯子密﹐毋乃近是。按《後漢書。光武紀》﹕十一年﹐詔殺奴婢者不得減罪。又詔﹕敢炙灼奴婢﹐論如律。又詔除奴婢射傷人棄市律。是光武之政﹐多假借奴婢﹐豈當時深有見於奴婢之受虐﹐而爲此令耶﹖

○九儒十丐《謝疊山集》有《送方伯載序》曰「今世俗人有十等﹕一官﹐二吏﹐先之者﹐貴之也﹔七匠﹐八娼﹐九儒﹐十丐﹐後之者﹐賤之也。《鄭所南集》又謂﹕元制一官﹐二吏﹐三僧﹐四道﹐五醫﹐六工﹐七獵﹐八民﹐九儒﹐十丐。而無七匠﹑八娼之說。蓋元初定天下﹐其輕重大槪如此﹐是以民間各就所見而次之﹐原非制爲令甲也。

○盜賊敬名徳東漢時﹐盜賊亦知敬信名徳。周黨居廣武﹐托疾杜門。賊暴縱橫﹐惟至廣武﹐過城不入。姜詩至孝﹐赤眉賊經其裏﹐弛兵而過﹐曰「驚大孝必觸鬼神。」乃遺米肉而去。樊宏恩徳著於鄕裏﹐赤眉至﹐皆曰「樊君素善﹐何心攻之﹖」孔嵩宿驛亭﹐盜竊其馬﹐旣而知爲嵩也﹐乃相責曰「孔仲山善士﹐豈宜侵盜乎﹖」遂還之。姜肱兄弟遇盜﹐劫去衣資﹐後盜知肱﹐叩還盜所劫衣物。孫期至孝﹐鄕裏化其仁讓。黃巾賊起﹐過期裏﹐相戒「不犯孫先生捨」。李恂罷官家居﹐西羌反﹐恂被執。羌素聞其名﹐放遣之。徐幸隱居不仕﹐漢末賊寇縱橫﹐皆敬幸﹐轉相約敕﹐不犯其閭。袁閎隱居﹐黃巾賊獨不入閎鄕﹐鄕人就閎避難者皆獲免。鄭康成自徐州還髙密﹐遇黃巾數萬人﹐見康成皆拜﹐相約不入其縣境。事皆見《後漢書》各本傳。蓋其時風气如此﹐𨿽盜賊亦知敬賢也。張角之亂﹐向栩請「不必興兵﹐但遣人於河上北向讀《孝經》以代之」﹐語𨿽可笑﹐然當日人心習俗略可槪見。使在後世﹐𨿽極迂腐之士﹐亦必不出此言矣。

○權姦有仙骨《說郛》載《李林甫外傳》﹕林甫少時﹐有道士見之﹐謂曰「某行世間五百年﹐始見郎君一人﹐已列仙籍﹐當白日升天。如不欲﹐則二十年宰相。郎君何所欲﹖」林甫曰「願爲相。」道士惋惜良久﹐臨行囑其勿行陰賊。後果爲相。安祿山嘗語術者曰「我對天子亦不懼﹐惟見李相公輒無地自容﹐何也﹖」術士曰「公有陰兵五百在左右﹐皆銅頭鐵額。及李相公至﹐一靑衣童子捧香鑪而來﹐則僕射銅頭鐵額之類皆避去。當是仙官暫謫耳。」淩準《ゴサ日疏》﹕盧杞未第時﹐遇仙嫗麻姓者﹐引至水晶宮﹐見太陰夫人。夫人問曰「公有仙相﹐能居此乎﹖能爲地仙時一到此乎﹖能爲中國宰相乎﹖公願何事﹖」曰「願爲宰相。」遂遣還。何《春渚紀聞》﹕蔡京能目視皎曰﹐久而不瞬。又洪容齋《隨筆》﹕蔡京死後四十二年還葬﹐皮肉俱消﹐獨心胸上隱起一┇字﹐髙二分許﹐如鐫就者。《夷堅志》﹕安淳爲諸生時﹐夢入宮闕﹐一眞宮坐殿上﹐有江瀆神先在庭下。眞官背命吏引居其上﹐不敢。眞官曰「鬼趣安得處仙上﹖汝生前乃富陵朱眞人也。」此數事𨿽皆出於小說﹐然必非無稽。豈古來大姦大惡﹐必有仙骨者乃能爲之耶﹖其理不可曉也。

○一人殺四王﹑兩大臣北齊趙郡王睿欲逐幸臣和士開﹐爭論於宮中。旣出﹐至永巷﹐被送華林園﹐於雀離佛院令劉桃枝拉殺之。平秦王歸彥謀逆﹐上令劉桃枝牽入﹐桃枝臨之以刃﹐擊鼓隨之﹐子孫十五人皆棄市。簡平王浚被收﹐入地牢﹐盛以鐵籠。文宣使劉桃枝就籠刺之﹐槊每下﹐浚以手拉折之。於是薪火亂投﹐燒而死。郎琊王儼出至永巷﹐劉檔枝反接其手﹐以袂塞口﹐反袍蒙頭負出大明宮﹐鼻血滿面﹐立殺之。後主欲殺斛律光﹐召至涼風堂﹐劉桃枝自後撲之﹐不倒﹐光曰「桃枝貫作如此事。」桃枝與三力士拉殺之。後主殺隴東郡王胡長仁﹐亦使劉桃枝馳驛至齊州賜死。桃枝一人凡殺四王﹑兩大臣﹐此前古所未有也。初齊文襄令善相者皇甫玉相桃枝﹐曰「極貴﹐王侯將相﹐多死其手。」亦異矣哉﹗

○一將軍平三國﹐皆生擒其王《唐書》﹕蘇定方徵賀魯﹐破降其五弩失畢兵十餘萬﹐追敗賀魯於伊麗水上。賀魯遁至石國﹐定方遣蕭嗣業往擒之。思結闕挨斤都曼擁所部及疏勒﹑朱俱波﹑蔥嶺等國復叛﹐定方討之。將至其地﹐一日夜行三百里﹐遂圍其城﹐都曼面縛出降。後又爲熊津道大總管﹐討百濟。賊傾國來拒﹐定方大戰破之。其王義慈及太子隆等奔於北境﹐定方進圍其城。義慈次子泰自立爲王﹐眾不服﹐有來降者。定方乘勢登城﹐泰開門降﹐其大將又以義慈及太子隆等送款。定方凡平三國﹐皆生俘其王以歸﹐前此所未有也。《明史》安南黎季弒主﹐自稱太上皇﹐立子蒼爲帝。其故王之孫陳天平入訴﹐季詭請還國﹐而伏兵襲殺之。張輔奉命往徵﹐破其多邦城﹐進克東都。季遁﹐輔遣將窮追﹐至奇羅海口﹐獲季及蒼並僞太子等﹐乃班師。後陳氏故臣簡定復叛﹐別立陳季擴爲皇﹐而自稱越上皇。沐晟討之﹐反爲所敗。乃復命輔往﹐分道進擊﹐獲簡定於美良山中﹐惟季擴未獲。帝詔班師﹐而季擴𨿽已請降﹐乘輔歸﹐復出肆劫。輔再往﹐屢擊破之。季擴奔老撾﹐輔遣將師索之。破其三關﹐遂縛季擴出。輔一人凡三定安南﹐皆生俘其王﹐可與定方並稱也。

●卷四十三○成語洪容齋謂﹕世俗稱引成語﹐往往習用爲常﹐反不知其所自出。「公道世間惟白髮﹐貴人頭上不相饒」﹐杜牧詩也。「因過竹院逢僧話﹐又得浮生半日閒」﹐李涉詩也。「今朝有酒今朝醉﹐明日愁來明日愁」﹐「采得百花成蜜後﹐不知辛苦爲誰甜」﹐羅隱詩也。「依稀似曲才堪聽﹐又被風吹別調中」﹐髙駢詩也。容齋不過偶舉此數語耳。今更得二百條於此。﹝按《詩話總龜》謂「今朝有酒」二句系權常侍詩﹐其上二句云「得卽髙歌失卽休﹐多愁多恨漫悠悠。」「采得百花」二句又見《拊掌錄》﹐謂佛印燒豬肉待東坡﹐而口占此詩﹐蓋卽用羅隱句也。﹞少成若天性﹐習慣成自然。﹝見《家語》孔子論叔仲會之語。亦見《大戴禮》及《漢書。賈誼傳》﹑米元章《海嶽名言》。﹞

疾風知勁艸﹐世亂有誠臣。﹝見《隋書》煬帝賜楊素詔﹐謂古語也。﹞

十指有長短﹐痛惜皆相似。﹝曹子建詩。﹞

此處不畱人﹐自有畱人處。﹝陳後主詩。﹞

日月光天徳﹐山河壯帝居。﹝陳後主入隋﹐侍文帝﹐在仁壽宮所上詩。見《北史》。﹞

得他心肯日﹐是我運通時。﹝見《翰苑名談》。本朝太宗詩「待余心肯日﹐是汝命通時」。後唐莊宗每見王慶﹐則心憤然﹐李嗣源爲之言﹐莊宗乃引太宗語以答之。﹞

日出事還生。﹝《全唐詩話》﹕武元衡被刺之前一日﹐作詩云「無因駐淸景﹐日出事還生。」遂成詩讖。﹞

但守方寸地﹐畱與子孫耕。﹝羅《鶴林玉露》但以此爲俗語﹐《直方詩話》謂張嘉甫以此爲水部賀公所作。賀於天聖中爲郎官云。郎瑛《七修類稿》又以爲宋賀仙翁詩。﹞

在家貧亦好。﹝戎昱詩。﹞

世亂奴欺主﹐年衰鬼弄人。海枯終見底﹐人死不知心。﹝皆杜荀鶴詩。《堅瓠集》亦載之。俗語云﹕勢敗奴欺主。﹞

海闊從魚躍﹐天空任鳥飛。﹝見《古今詩話》。本大歷詩僧元覽詩﹐謂「大海從魚躍﹐長空任鳥飛」。﹞

忍事敵災星。﹝司空圖詩。﹞

難將一人手﹐掩得天下目。﹝曹鄴詠李斯詩。﹞

但知行好事﹐莫要問前程﹝馮道詩。﹞

但教方寸無諸惡﹐狼虎叢中也立身。﹝亦馮道詩。﹞

一朝權在手﹐便是令行時。﹝朱灣詠擲籠詩。一說崔戎酒籌詩。﹞

白日莫空過﹐靑春不再來。﹝林寬詩。﹞

久旱逢甘雨﹐他鄕遇故知。洞房花燭夜﹐金榜掛名時。﹝見《容齋隨筆》﹐蓋亦宋人語。﹞

世間好物不堅牢﹐彩雲易散琉璃碎。﹝白樂天《簡簡吟》。﹞

舉世盡從愁裏過﹐何人肯向死前休。﹝杜荀鶴詩。韓昌黎亦有「何向死前休」之句。﹞

最恨年年握鍼綫﹐爲他人作嫁衣裳。﹝秦蘊玉《貧女吟》。﹞

相逢盡道休官好﹐林下何曾見一人。﹝見《雲溪友議》﹐釋靈徹答韋丹詩。﹞

自出洞來無敵手﹐得饒人處且饒人。﹝見《西溪叢語》﹐蔡州褒信縣棋道人詩。﹞

一葉浮萍歸大海﹐人生何處不相逢。﹝丁冠詩。﹞

猶恐相逢是夢中。﹝晏叔原詩。﹞

一舉首登龍虎榜﹐十年身到鳳皇池。﹝見《輟耕錄》﹐劉昌言《上呂蒙正丞相》詩。《事文類聚》又記張虞登第﹐題此二句於興國寺壁。有人續其後云「君看姚弈並梁固﹐不得朝官未可知。」蓋張亦用昌言語題壁也。﹞

近水樓臺先得月﹐向陽花木易逢春。﹝見兪文豹《唾玉集》﹐杭州巡檢蘇麟上範文正詩。﹞

腹有詩書气自華。﹝蘇東坡詩。﹞

善惡到頭終有報﹐只爭來早與來遲。﹝見宋人《螢雪雜說》。﹞

眞个有天沒日頭。﹝宋神童詩。﹞

閉門不管窗前月﹐分付梅花自主張。﹝南宋陳隨隱自述其先人名藏一之詩﹐眞西山﹑劉漫堂賞爲警句。﹞

夜靜水寒魚不餌﹐滿船空載月明歸。﹝見《冷齋夜話》﹐華亭船子和尙詩。﹞是非只爲多開口﹐煩惱皆因彊出頭。

各人自掃門前雪﹐莫管他人瓦上霜。﹝以上二條俱見《事林廣記》。﹞

大家飛上梧桐樹﹐自有旁人說短長。﹝見《夷堅志》﹐都統明椿自立生祠於關王廟側﹐時人嘲之之詩。﹞

兒孫自有兒孫福。﹝見《癸辛雜識》﹐葉李紀夢詩。﹞

此去好憑三寸舌﹐再來不值半文錢。﹝張叔仁《送謝疊山入燕》詩。﹞

鴛鴦繡了從教看﹐莫把金鍼度與人。﹝元遺山《論詩絕句》。﹞

死人身邊有活鬼﹐彊將手下無弱兵。﹝見周遵道《豹隱紀談》及《栗齋詩話》﹐謂俚語自然成對也。﹞

狀元必在荷包裏﹐爭柰京城剪綹多。﹝見《堯山堂外紀》﹐徽人誚唐臯下第詩。﹞

你是何人我是誰。﹝見《輟耕錄》﹐道士洪丹谷與一妓狎﹐妓臨卒索詞﹐丹谷集舊曲送之﹐中有此語。﹞

巧妻常伴拙夫眠。﹝謝在杭詩。﹞

多言多敗。﹝《金人銘》。﹞

禍福無門﹐惟人所召。﹝閔子馬勸公Θ之言。﹞

所得不償所失。﹝楚子重伐吳旣歸﹐而吳來伐﹐君子謂﹕所獲不如所亡也。﹞嘖有煩言。﹝衛敬子謂衛靈公之言。以上皆《左傳》。﹞

金玉滿堂。

知足不辱。

輕諾者必寡信。

天网恢恢﹐疏而不失。﹝唐朱Г篡位而敗走﹐野人誚之﹐亦有此語。﹞

深根固柢。

和光同塵。

大器晚成。﹝以上皆《老子》。「天网」句又見《後漢書。郎顓傳》。「深根」句又見《韓非子》「深其恨﹐固其柢﹐長生久視之法也。」「大器」句又見《呂覽。樂成篇》。﹞

來者不善﹐善者不來。﹝亦本《老子》「善者不辧﹐辧者不善」句。﹞

思之思之﹐鬼神通之。﹝見《管子》「思之思之﹐又重思之﹐思之而不通﹐鬼神將通之。」﹞

從善如登﹐從惡如崩。﹝衛彪之言。﹞

擇禍莫若輕。﹝範文子之言。以上皆《國語》。﹞

知子莫若父﹐知臣莫若君。﹝見《管子。大匡篇》。「知子」句又見《國語》晉祁奚之言。「知臣」句又見《左傳》楚子玉聞申侯死之言。﹞

鷸蚌相持﹐漁翁得利。﹝蘇代對燕王之言。﹞

畫蛇添足。

救寒莫如重裘﹐止謗莫如自修。

冠上加冠。﹝二者皆陳軫說楚令尹昭陽之言。﹞

寧爲雞口﹐無爲牛後。﹝蘇秦說韓惠王語。﹞

自相矛盾。﹝有鬻矛與盾者曰「矛之利﹐無不陷也。盾之堅﹐物莫能陷也。」人應之曰「以子之矛﹐刺子之盾﹐何如﹖」其人無以應。以上皆《國策》。「矛盾」句又見《韓非子》。「救寒」句又見《魏志》王昶戒子弟語。﹞守株待兔。﹝宋人田中有株﹐兔觸而死。宋人釋其耒而守株﹐冀復得兔。﹞遠水不救近火。﹝失火而取水於海﹐𨿽多而火不滅﹐遠水不救近火也。又後魏杜朔周請宇文泰來主賀拔嶽軍事﹐亦有此語。﹞

耳而目之。﹝王子登薦人於襄王﹐王曰「我用登﹐已耳而目之﹐登取人﹐又耳而目之也。」又見《呂覽》﹐作趙襄子與任登語。﹞

吹毛求疵。﹝以上皆《韓非子》。﹞

以不解解之。﹝見《呂覽。審問篇》。﹞

姑妄言之﹐姑妄聽之。﹝見《莊子。逍遙遊》。﹞

爲善無近名。﹝《養生主》。﹞

知其一不知其二。﹝《天地篇》。又《史記》漢髙祖與髙起﹑王陵論所以得天下之故﹐謂起等知其一不知其二。﹞

名者實之賓。﹝許由答帝堯語。又《南史》沈麟士引之答沈約書中語。﹞不爲福先﹐不爲禍始。﹝《刻意篇》。﹞

君子之交談如水﹐小人之交甘若醴。﹝《山木篇》﹐又見《禮記》。﹞

數米而炊。﹝《庚桑楚篇》。﹞

富則多事﹝《天地篇》。堯答華封人祝以多富之語。﹞

見笑大方。﹝《秋水篇》。河泊自言﹕嘗見笑於大方之家。﹞

每況愈下。﹝《北海篇》。本言「每下愈況」﹐言設諭益卑也。﹞

搔虎頭﹐弄虎須。﹝《盜跖篇》。孔子見跖﹐退而嘆之詞﹐謂幾不免於虎口。以上《莊子》。﹞

水至淸則無魚﹐人至察則無徒。

良藥苦口利於病﹐忠言逆耳利於行。﹝皆《孔子家語》。「良藥」句又見《史記》張良勸沛公從樊噲勿畱居秦宮殿之言。﹞

亡賴。﹝《史記。漢髙祖紀》﹕始大人以臣爲無賴。﹞

人微言輕。﹝《史記》﹕穰苴對齊景公﹐自謂人微權輕。又《後漢書》楊喬薦孟嘗疏中語。﹞

將門有將。﹝田文對其父語。又宋武得王鎭惡亦云。梁武見王訓人才﹐謂朱異曰「可謂相門有相。」隋楊玄感自請爲將﹐煬帝曰「將門必有將﹐相門必有相﹐固不虛也。」﹞

利令智昏。﹝平原君納馮亭之降﹐而致秦兵有長平之坑﹐人謂其利令智昏也。﹞官久自富。﹝《貸殖傳》﹕廉吏久﹐久更富。﹞

因禍爲福﹐轉敗爲功。﹝《管晏列傳》。又《宋書》何承天戲庾登之語。﹞大名之下﹐難以久居。﹝範蠡霸越後將去之言。﹞

罪過。﹝信陵君竊符救趙王﹐王迎之﹐信陵自言罪過。又《隋書》長孫晟至染幹帳﹐責其帳中有艸﹐當以待帝。染幹曰「奴罪過。」又司馬徳戡弒帝﹐不能語﹐但於馬上低頭﹐自稱曰「罪過」。﹞

一敗塗地。﹝父老欲以沛公爲沛令﹐髙祖辭之之言。﹞

傍若無人。﹝荊軻與髙漸離飲市中﹐傍若無人。又《北史》顏延之獨酌郊野﹐當其爲適﹐傍若無人。﹞

家貧思良妻﹐國亂思良將。﹝魏文侯與李克之語。﹞

當斷不斷﹐反受其亂。﹝召平引道家言。又《宋書》王僧綽勸宋文帝語。﹞明目張膽。﹝張耳﹑陳余對陳涉之言。﹞

數見不鮮。﹝陸賈過他客不至再三﹐恐數見不鮮也﹞。

不中用。﹝秦始皇謂﹕「吾收天下書﹐不中用者盡去之。」又《王制》用器不中度。《漢書。外戚傳》擇宮人不中用者去之。《王尊傳》敕功曹不中用者各自退避。以上皆《史記》。﹞

福無雙至﹐禍不單行。﹝見《說苑。權謀篇》﹞。

愛及屋烏﹝見《韓詩外傳》﹐太公謂武王曰「愛其人者﹐及屋上烏﹔惡其人者﹐憎及骨餘。」﹞

湯澆雪。﹝見《孔子家語。王言篇》若湯之沃雪。又後漢閻忠說皇甫嵩云「將軍破黃巾﹐甚於湯雪。」《南史》謝超宗求王瑩之父﹐以書屬瑩用一吏﹐曰「丈人一旨﹐如湯澆雪耳。」﹞

無天於上﹐無天於下。﹝見《淮南子。兵略篇》﹐謂勇將奮不顧身也。今俗語以爲人之無忌憚者。﹞

膽欲大而心欲小。﹝見《淮南子》。後孫思邈亦有此語。﹞

刻舟求劍。﹝見《淮南子》﹐客乘舟中流﹐而遺其劍﹐遽契其舟桅﹐薄暮而求之。﹞

矯枉過正。﹝見《漢書。諸侯王表》﹕漢懲秦獘﹐大封同姓﹐可謂矯枉過其正。﹞

談何容易。﹝東方朔《非有先生論》中語。﹞

若要不知﹐除非莫爲。﹝枚乘《諫吳王書》﹕「欲人勿聞﹐莫若勿言﹔欲人勿知﹐莫若勿爲。」﹞

偏聽生姦﹐獨任成亂。﹝鄒陽在獄中所上書。﹞

積少成多。﹝董仲舒對策﹕聚少成多﹐積小致巨。﹞

寧逢惡賓﹐莫逢故人。﹝公孫弘語。﹞

關西出將﹐關東出相。﹝張禹諫安帝棄涼州之言。﹞

山東出相﹐山西出將。﹝《趙充國贊》﹞

百聞不如一見。﹝趙充國欲馳至金城上方略之言。﹞

和气致祥。﹝劉向上封事中語。又後漢楊賜疏中語。以上十條皆《漢書》。﹞酒囊飯袋。﹝見王充《論衡。別通篇》﹐謂不學之人徒以腹爲飯坑﹐腸爲酒囊﹞

庸庸多厚福。﹝虞詡薦左雄﹐謂當時公卿多以拱默爲賢﹐相戒曰「庸庸多後福」。﹞

身處脂膏﹐不能自潤。﹝孔奮居官﹐人笑其過廉之語。﹞

入室操戈。﹝何休著《左氏膏肓》﹐鄭康成作《鍼膏肓》。休嘆曰「康成入吾室﹑操吾戈以伐我。」﹞

守錢虜。﹝馬援謂有財不能施之人。﹞

開心見誠。﹝馬援對隗囂述光武之爲人如此。﹞

不識丁董。﹝曹操旣擒呂布﹐欲緩其縛。劉備曰「公不見丁建陽﹑董太師乎﹖」以上六條皆《後漢書》。﹞

矢在弦上﹐不得不發。﹝見《三國誌》﹐曹操責陳琳爲袁紹作檄討己﹐辱及先世﹐琳對操自解之言。﹞

求田問舍。﹝漢昭烈與許子將語。又《北史》荀赤松劾顏延之﹐謂「求田問舍﹐昔賢所鄙」。﹞

三世仕宦﹐方會著衣喫飯。﹝本魏文帝詔書﹕三世長者知衣服﹐五世長者如飲食。﹞

鐘鳴漏盡﹐夜行不休。﹝見《魏志》。田豫辭官之語。﹞

騙上髙樓拔短梯。﹝見《世說》﹐殷浩廢後﹐恨簡文曰「上人著百尺樓上﹐擔將梯去。」又《三國誌》﹐劉琦與孔明登樓去梯謀自安之策。﹞

何所聞而來﹐何所見而去。﹝《世說》嵇康問鐘會之語。﹞

貧賤之交不可忘﹐糟糠之妻不下堂。﹝見《後漢書》宋弘對光武辭娶湖陽公主之語。﹞

生子癡﹐了官事。﹝楊濟與傅咸書﹕「俗云﹕生子癡﹐了官事。官事未易了也。」﹞

好物不須多。﹝晉元帝曲宴賦詩﹐朱鞏止成一聯﹐自言「好物不在多也。」﹞雅人深致。﹝謝安問道韞《詩》中何句最佳﹐道韞以吉甫作頌二句對﹐安謂有「有雅人深致。」﹞

一事不知﹐以爲深恥。﹝《晉書》陶淵明謂範隆曰「一物不知﹐君子之恥。」又《梁書》陶弘景亦有此語。又劉淵云「一物不知﹐君子恥之。」﹞

不能流芳百世﹐亦當遺臭萬年。﹝見《晉書》桓溫語。﹞

福過災生。﹝見《宋書》劉敬宣答諸葛長民語。又謝瞻以弟晦驟貴﹐言於宋武帝﹐恐福過災生﹐請降黜以保衰門。﹞

人面獸心。﹝《宋書。明帝紀》。﹞

小屈必有大伸。﹝《宋書》孝武以張岱爲新安王子鸞別駕﹐謂之曰「無謂小屈﹐終當大伸也。」﹞

耕當問奴﹐織當問婢。﹝《宋書》沈慶之對文帝語﹐謂將伐魏﹐而徒與徐湛之等白面書生議之也。﹞

不長進。﹝《宋書》孝武責太子子業曰「汝不長進﹐字迹特其一端耳。」﹞不耐煩。﹝《宋書》庾仲文爲人彊急﹐不耐煩。又《五代史》後唐明宗將立後﹐夫人曹氏謂王淑妃曰「我素多病﹐又耐煩﹐妹當代我。」﹞

三十六策﹐走是上計。﹝《齊書》王敬則起兵﹐謂明帝父子惟有走﹐故云「檀公三十六策﹐走是上計。」蓋引宋人譏檀道濟之語也。﹞

那得此副急淚。﹝《南史》羊志從孝武過殷貴妃墓﹐命志哭之﹐志卽鳴咽。或問﹕「那得此副急淚﹖」志曰「我自哭亡妾耳。」﹞

人所應有盡有﹐人所應無本無。﹝《南史》沈懷文稱江智淵之詞。又庾亮問桓彜以徐安期爲人。彜曰「人所應有而不必有﹐人所應無而不必無。」﹞不可無一﹐不可有二。﹝《南史》齊髙帝稱張融之語。﹞

寄人籬下。﹝《齊書》張融自言其作文不肯寄人籬下。﹞

分路揚鑣。﹝《齊書》蕭琛謂裴子野所撰《宋略》﹐可與《過秦論》《王命論》分路揚鑣。又魏元志爲洛陽令﹐與禦史中尉李彪爭路﹐孝文帝詔分路揚鑣。﹞名士風流。﹝《齊書》袁彖曰「齊民微弱﹐柱石之臣皆盡﹐所存惟風流名士耳。」﹞

聽人穿鼻。﹝梁武論徐孝嗣「才非柱石﹐終當聽人穿鼻。」又《五代史》張彥反﹐梁末帝諭詔書﹐彥曰「愚主聽人穿鼻﹐難與共事矣。」﹞

後進領袖。﹝《梁書》武帝謂張纘「朝中領袖」。又竟陵王子良西邸多才士﹐劉繪爲後進領袖。又簡文帝《與湘東王書》曰「領袖者非弟而誰﹖」﹞

名下無虛。﹝《陳書》陳臻以《漢書》十餘事問姚察﹐察並爲剖析。臻嘆曰「名下定無虛士」。﹞

風流罪過。﹝《北史》郎基歷官淸勤﹐惟令人寫書﹐潘子義謂曰「在官寫書﹐亦是風流罪過。」﹞

老蚌出明珠。﹝見《三輔決錄》。韋元將﹑仲將見孔融﹐融器之﹐謂其父端曰「不意雙珠﹐近出老蚌﹐」又《北史》陸子彰之子有才﹐邢邵謂子彰曰「以卿老蚌﹐遂出明珠。」﹞

鑿孔樹須。﹝《魏書》李庶生而天閹﹐崔諶調之曰「教弟種須﹕以錐徧刺作孔﹐插以馬尾。」﹞

未能免俗﹐聊復爾爾。﹝《世說》﹕阮仲容七月七日﹐以長竿掛犢鼻於中庭曬之﹐曰「未能免俗﹐聊復爾爾。」又《北史》慕容紹宗自知有水厄﹐乃浴於河以厭之。或規之﹐亦答以此語。﹞

富貴逼人來。﹝《北史》﹕楊素少爲周文帝所知﹐曰「善自勉﹐不憂不富貴。」素曰「但恐富貴來逼臣﹐臣無心圖富貴也。」﹞

十羊九牧。﹝《北史》﹕楊尙希奏﹕人少官多﹐十羊九牧﹐宜並省州縣。﹞寧可玉碎﹐何能瓦全。﹝《北齊書》元景昭語。﹞

土牛木馬。﹝《周書》蘇綽謂有門資無才具者﹐如土牛木馬﹐形似而用非。﹞聞名不如見面。﹝《周書》﹕房景伯爲郡守﹐有婦人訴其子不孝者﹐景伯母崔曰「聞名不如見面﹐可呼其母子來諷示之。」﹞

掩耳盜鈴。﹝《通鑑》唐髙祖起兵時語。又按《淮南子》﹕有竊鐘而走者﹐槍然有聲﹐恐人聞之﹐乃自掩其耳。掩耳盜鈴蓋本此語。﹞

膽大於身。﹝《唐書》邱劾奏李昭徳曰「臣觀其膽﹐乃大於身﹐鼻息所衝﹐上拂云漢。」﹞

斬艸除根。﹝張柬之等旣誅張易之兄弟﹐薛季昶勸並誅武三思﹐謂「斬艸不除根﹐終當復生。」﹞

五經掃地。﹝祝欽明以經學顯﹐入內宴﹐欽明作八風舞﹐搖頭目。盧藏用曰「五經掃地矣﹗」﹞

快行無好步。﹝《朱敬則傳》﹕急趨者無善迹。﹞

上不上﹐下不下。﹝《田季安傳》譚忠說季安歸正之言。﹞

坐鎭雅俗。﹝《楊綰傳》﹕世以綰坐鎭雅俗﹐比之楊震﹑山濤﹑謝安。﹞天下本無事﹐庸人自擾之。﹝陸象先語。﹞

不癡不聾﹐不作阿家翁。﹝郭子儀之子曖尙公主﹐與公主反目﹐有「薄天子不爲」之語。公主訴於代宗。子儀執曖請罪﹐帝以此言慰之。按《宋書。庾仲文傳》何尙之對文帝云「不癡不聾﹐不成姑公。」又《北史》及《隋書》有告大都督邴紹非毀朝政﹐文帝將誅之﹐長孫平曰「不癡不聾﹐不作大家翁。」則六朝早有此語。﹞

垂頭喪气。﹝韓全誨等失勢﹐皆垂頭喪气。以上九條俱《唐書》。﹞

近朱者赤﹐近墨者黑。﹝見王績《負苓者傳》﹐謂麗朱者丹﹐附墨者黑。﹞張公喫酒李公醉。﹝張《耳目記》則天時謠言。張公謂易之兄弟﹐李公謂廬陵王。﹞

人死畱名﹐豹死畱皮。﹝《五代史》王彥章之言。﹞

不做好事。﹝《五代史》後唐明宗責王建曰「汝爲節度使﹐不做好事。」﹞不快活。﹝《五代史》桑維翰曰「居宰相如著新鞋襪﹐外面好看﹐其中不快活。」又劉句﹑李愚罷﹐百官相賀曰「自此我曹快活矣。」魏鶴山《天寶遺事》詩﹕「弄成晚歲郎當曲﹐正是三郎快活時。」《北齊書》和士開勸武成帝曰「一日快活勝千年。」則快活二字﹐六朝已有之。﹞

酒有別腸。﹝《五代史》﹕閩主王曦宴羣臣﹐惟周維嶽不醉。曦曰「嶽身小﹐何飲之多﹖」左右曰「酒有別腸。」﹞

好事不出門﹐惡事傳千里。﹝《北夢瑣言》﹕和凝以塡曲﹐人呼爲曲子相公﹐故云。﹞

乘船走馬三分命。﹝《北夢瑣言》在杜彥林墜馬條內。﹞

守口如瓶﹐防意如城。﹝朱子《名臣言行錄》謂富鄭公語。又《癸辛雜識》謂本《梁武帝懺》第六卷

。﹞

一网打盡。﹝蘇舜卿以故紙錢會客﹐爲王拱宸所劾﹐得罪者眾。拱宸曰「吾一网打盡矣。」﹞

笑罵由他笑罵﹐好官還我爲之。﹝鄧綰附王安石﹐得集賢校理﹐爲人所笑﹐故以此自解。﹞

姜桂之性﹐老而愈辣。﹝晏惇復對秦檜之言。﹞

汗流浹背。﹝趙幾謂丰稷曰「聞君言﹐使我汗流浹背。」﹞

一蟹不如一蟹。﹝《通鑑》﹕陶使吳越﹐錢ㄈ以蟹供客﹐自蝤蛑以下十二種﹐陶謂一蟹不如一蟹。又《勾龍如淵傳》﹕士論見孟庾之召﹐王庶之來﹐謂一蟹不如一蟹。﹞

三代以下﹐惟恐不好名。﹝史彌遠責陳塤好名﹐塤曰「求士於三代以上﹐惟恐好名﹔求士於三代以下﹐惟恐不好名。」﹞

急流勇退。﹝《宋史》麻衣道人目錢若水語﹐見《陳摶傳》。﹞

一部十七史﹐何處說起。﹝《宋史》文天祥入燕﹐孛羅丞相欲屈之﹐問盤古至今幾帝幾王。天祥曰「一部十七史﹐從何處說起﹖吾非應博學宏詞科﹐何暇泛論」﹞

耳聞不如目見。﹝見《韓琦君臣相遇錄》﹐琦爲陜西安撫使疏中語。﹞

語言無味﹐面目可憎。﹝黃山谷謂人不讀書﹐則塵俗生其間﹐照鏡則面目可憎﹐對人則語言無味。﹞

疑人莫用﹐用人莫疑。﹝《金史》大臣請以州郡皆用本國人﹐熙宗以此語答之。按陸贄疏中已有此語。﹞

急則抱佛腳。﹝《古今詩話》王安石有句云「投老欲依僧。」客應聲曰「急則抱佛腳。」安石曰「投老句是古詩。」客曰「佛腳句是俗諺。上頭下腳﹐豈非的對﹖」安石大笑。按「垂老抱佛腳」本孟東野詩﹐王氏《困學紀聞》嘗引之﹞

佛頭著糞。﹝《典籍使覽》﹕歐陽公修《五代史》﹐或作敍冠其前﹐王荊公曰「佛頭上豈可著糞也﹖」﹞

福至心靈。﹝見畢仲詢《幕府燕閒錄》﹕吳參政以學究登科﹐後爲學士﹐常艸制以示歐公。歐公曰「君福至心靈矣。」﹞

生薑樹上生。﹝俗語謂人之執拗者。劉后村詩﹕「人道生薑樹上生﹐不應一世也隨聲。」﹞

大人不責小人過。﹝見沈作《寓簡》﹐有小官醉後塗攺貴人文字﹐明日以啟謝曰「昨朝醉去﹐巧兒作事拙兒嗔﹔今日醒來﹐大人不責小人過。」蓋二句本皆諺語。﹞

君子樂得爲君子﹐小人枉自爲小人。﹝胡澹庵謫嶺南時﹐方務徳爲廣帥﹐待之頗厚。秦檜死﹐方罷官入京﹐謀起用﹐會澹庵已召用﹐偶與王梅溪語其事﹐梅溪曰「則君子也。」方由此進用。故時人有「樂得爲君子」之語。﹞

聊以塞責。﹝《通鑑記事》﹕韓冑當國﹐言官不敢言事﹐但泛論君徳時事。或問之﹐則愧謝曰「聊以塞責。」﹞

病從口入﹐禍從口出。﹝見莊綽《雞肋編》﹐謂當時諺語。﹞

打艸驚蛇。﹝見《續常談》﹐有主簿貪賄﹐事上﹐長官判曰「汝𨿽打艸﹐吾已驚蛇。」﹞

殺人償命﹐欠債還錢。﹝方禹爲楊五所害﹐死後向楊索命之詞。﹞

自身照不亮。﹝胡仲徽將方試﹐有富人亦就試﹐欲胡爲助。胡曰「吾學業有限﹐所謂自照一身猶未光也。」﹞

髙來不可﹐低來不可。﹝李爲縣令﹐見太守鞠躬作揖﹐太守責之。明日俯首﹐太守又責之。乃具狀言「髙來不可﹐低來不可﹐乞降一个喏樣。」﹞見怪不怪﹐其怪自壞。﹝姜七以養母豬爲業﹐有客宿其家﹐聞豬作人言﹐客以語七。七不聽。謂「見怪不怪﹐其怪自壞。」以上四條皆《夷堅志》。﹞陰地不如心地好。﹝《癸辛雜識》﹕倪文節家與秀王邸爲鄰﹐頗被侵占。文節常語曰「住場好不如肚腸好﹐陰地好不如心地好。」﹞

養兒防老﹐積谷防饑。﹝《百川學海》﹕婺源民詹惠明乞代父償命﹐臨刑無懼色﹐誦此二句。太守曾天遊奏之﹐乃免死。﹞

蛇無頭不行。﹝《金史》﹕斜卯愛實嘗自艸括粟文﹕「雀無翅兒不飛﹐蛇無頭兒不行」﹐以「而」作「兒」﹐掾史不敢攺。﹞

精神滿腹。﹝本溫太眞譽錢鳳語。《金史》﹕李獻甫心思所到﹐絕人遠甚。人稱爲精神滿腹。﹞

拈了一把汗。﹝《元史》﹕憲宗召趙璧問爲治之要﹐璧請先誅近侍之尢不善者。璧出﹐世祖謂曰「秀才﹐汝渾身是膽耶﹖吾亦爲汝握兩手汗也。」﹞黑漆皮燈籠。﹝《輟耕錄》﹕元至正中﹐遣官赴諸道問民疾苦﹐使者多納賄。百姓歌曰「官吏黑漆皮燈籠﹐奉使來時添一重。」﹞

過橋拆橋。﹝《續通考》﹕許有壬科目出身﹐會有詔罷科舉﹐竟署有壬名於後。或謂之曰「參政可謂過橋拆橋矣。」﹞

一馬不被兩鞍。﹝《元史。列女傳》衣氏殉其夫之言也。﹞

讀書種子。﹝《鶴林玉露》﹕周益公謂﹕「士大夫家﹐可使讀書種子衰息乎﹖」又姚廣孝囑文皇入京勿殺方孝孺﹐謂「此讀書種子也。」見《明史》。﹞拔去眼中釘。﹝《五代史》﹕趙在禮殘酷﹐及去任﹐民相見祝曰「拔去眼中釘矣。」在禮聞之﹐後還鎭﹐令民各出拔釘錢。﹞

一語撞倒墻。﹝宋胡程《蒼梧集》﹕錢正老謂方子通云「立朝剛勁﹐須推老兄。然一語撞倒墻﹐亦是老兄。」﹞

一牀錦被蓋過。﹝《宋史》﹕酈瓊素與王徳不睦﹐會張浚以瓊副徳爲都統制﹐瓊懼﹐謂徳曰「向來事太尉不周﹐今日乞一牀錦被蓋過。」徳不答﹐瓊遂叛降劉豫。﹞

十八層地獄。﹝《梁書》﹕劉薩阿暴亡﹐有兩吏引至十八層地獄﹐見諸受苦者﹞

腳著實地。﹝《宋史。邵雍傳》雍論司馬光爲人如此。﹞

千里寄鵝毛。﹝東坡以揚州土物寄子由﹐詩云「且同千里寄鵝毛」。﹞花又不損﹐蜜又得成。﹝《金史》﹕汴州圍急﹐合周奉命括粟甚慘。或規之﹐合周曰「人云花又不損﹐蜜又得成﹔我謂不損花何由成蜜也。」﹞

及不得一腳指。﹝《北齊書》﹕李幼廉遇事立辦﹐神武責諸人曰「卿等作得李長史一腳指否﹖」﹞

兩腳書櫥。﹝齊陸隆學極博﹐而讀《易》不解文義。王儉曰「陸公書櫥也。」今人謂讀書多而不能用者爲兩腳書櫥﹐本此。﹞

騎驢覓驢。﹝見《傳燈錄》﹕道人不解心卽是佛﹐直是騎驢覓驢。﹞

旗鼓相當。﹝《管輅別傳》﹕太守單子春欲試輅之才辧﹐謂輅曰「吾欲自與卿旗鼓相當。」﹞

毛病。﹝黃山谷《刀筆》云「此荊南人毛病。」謂習气也﹞。

與人不睦﹐勸人造屋。﹝宋王韶欲取洮河﹐言只用回易錢便足。文彥博曰「工師造屋﹐初必小計﹐冀人易於動工﹐旣興作﹐如不可已﹐乃方增多。」此諺所本也。﹞

便宜。﹝《齊書》﹕顧憲之疏云「便宜者﹐便於公﹐宜於私也。」﹞

○萱堂﹑桂窟俗謂母爲萱堂﹐蓋因《詩》「焉得萱艸﹐言樹之背。」注云﹕背﹐北堂也。戴埴《鼠璞》以爲此因君子行役而思念之詞﹐與母何與﹖呂藍衍亦謂﹕《詩》注萱艸可忘憂﹐背乃北堂也﹐詩意並不言及母﹐不知何以遂相承爲母事也。按古人寢室之制﹐前堂後室﹐其由室而之內寢﹐有側階﹐卽所謂北堂也。見《尙書。顧命》注﹑疏及《爾雅。釋宮》。凡遇祭祀﹐主婦位於此﹐主婦則一家之主母也。北堂者﹐母之所在也﹐後人因以北堂爲母。而北堂旣可樹萱﹐遂稱曰萱堂耳。世以登科爲折桂﹐本於郤詵對策有「桂林一枝」之語。而或以月中有桂﹐遂因桂而移於月中之桂﹐又月中有蟾﹐謂之蟾窟﹐遂又移而爲桂窟﹐展轉相訛﹐皆沿襲之陋也。﹝《五經通義》﹕月中有兔與蟾蜍何也﹖月﹐陰也﹔蟾蜍﹐陽也﹐與兔並明﹐陰系於陽也。《春秋演孔圖》曰﹕蟾蜍﹐月精也。虞喜《安慶論》曰﹕俗傳月中仙人桂樹﹐今視其生﹐仙人之足已成形﹐桂樹後生。《酉陽雜俎》云﹕月中蟾桂﹐地影也。空處﹐水影也。東坡《鑑空閣》云﹕懸空如水鏡﹐瀉此山河影。妄稱桂兔蟆﹐俗說皆可屏。﹞又如「鶯遷」二字﹐《毛詩》「伐木丁丁﹐鳥鳴嚶嚶﹐出自幽谷﹐遷於喬木。」並無所謂鶯字也。自唐蘇味道有「遷鶯遠聽聞」﹐楊禎詩「軒樹已遷鶯」﹐禮部試士遂有「遷鶯求友」﹑「鶯出谷」之作。○點心世俗以小食爲點心﹐不知所始。按吳曾《能攺齋漫錄》云﹕唐鄭亻參爲江淮畱後﹐家人備夫人晨饌﹐夫人顧其弟曰「治妝未畢﹐我未及餐﹐爾且可點心。」其弟舉甌已罄。俄而女僕請飯庫鑰匙﹐備夫人點心﹐修詬曰「適已點心﹐今何得又請﹖」是唐時已有此語也。亦見《輟耕錄》。又《癸辛雜識》記南宋趙溫叔丞相善啖﹐阜陵聞之曰「朕欲作小點心相請。」乃設具。飲玉海至六七﹐又啖籠炊百枚。

○茅柴灑酒之劣者﹐俗謂之茅柴酒。此語蓋亦起於宋時。東坡詩﹕「幾思壓茅柴﹐禁网日夜急。」《學齋占畢》引李白「金樽美酒斗十千」﹐杜甫詩「速來相就飲一斗﹐恰有三百靑銅錢」之句﹐以爲酒價何太相懸如此﹐想是老杜不擇飲﹐而醉村店中壓茅柴耳。又蘇叔黨詩﹕「茅柴一杯酒﹐相對柰愁何。」劉后村詩﹕「茅柴且酌兄。」是茅柴宋人已用之於詩文矣。然曰壓茅柴﹐蓋酒之新釀﹐用茅柴壓而搾之耳。

○綿力謙言力之薄曰綿力﹐見淮南王安《諫漢武伐越書》﹐曰「越人綿力薄材﹐不能陸戰。」

○對手凡相角伎藝﹐彼此均者﹐曰對手。《舊唐書。宣宗紀》﹕日本國王子入朝﹐王子善棋﹐帝令待詔顧師言與之對手。

○張王李趙見朱弁《曲洧舊聞》﹐俚語有「張王李趙」之語﹐猶言是何等人也。然梁範鎭﹝縝﹞《神滅論》已有「張甲王乙李丙趙丁」之語﹐是張王李趙俗語﹐其來已久。

○籌馬今人博局諸戲﹐多用籌馬紀數﹐其原蓋本於投壺﹐《記》所謂籌室中五扶﹐堂上七扶﹐庭中九扶。又云﹕正爵旣行﹐請爲勝者立馬也。然今世之籌用以紀數﹐而《記》所謂籌﹐卽投壺之矢﹐其紀數則別有算﹐所謂算長尺有二寸也。是則投壺之籌之用﹐與今不同﹐今之籌﹐乃投壺所謂算耳。按《儀禮。鄕射》「籌八十」注云﹕籌﹐算也。博戲所用之籌﹐其或本此歟﹖然鄕射又無所謂馬者。要之﹐投壺與射禮相通﹐籌與馬皆古人所以紀數﹐後世遂襲其名而其用小變耳。猶投壺之馬爲勝算﹐而今所用亦不專以紀勝也。《天香樓偶得》云﹕今世賭博者﹐以物衡錢﹐謂之馬子。交易者以銅爲法馬﹐蓋亦本此。又按古人馬制不詳﹐晉太康中掘地得玉馬﹐或以爲卽投壺所用也。

○屠家稱姜太公俗戲屠宰者謂之姜太公﹐此亦有所本。《國策》﹕姚賈謂秦王曰「太公望﹐齊之逐夫﹐朝歌之廢屠。」按《楚詞》「師望在肆﹐鼓刀揚聲」﹐注云﹕呂望鼓刀在列肆﹐文王親往問之﹐望曰「下屠屠牛﹐上屠屠國。」文王乃載與俱歸。《淮南子》亦云﹕太公之鼓刀。又《韓詩外傳》﹕文王舉太公於舟人而用之。則太公又出自舟子也。

○世界世界﹐見《首楞嚴經》佛告阿難﹐言世爲遷流﹐界爲方位。東﹑西﹑南﹑北﹑東南﹑西南﹑東北﹑西北﹑上﹑下爲界。過去﹑未來﹑現在爲世。方位有十﹐流數有三。猶《淮南子》所云「往古來今謂之宙﹐四方上下謂之宇」也。揚子云《太玄》則謂﹕闔天謂之宇﹐辟宇謂之宙。陸績云﹕闔﹐天地晝夜之稱﹔辟謂開天地晝夜之稱。

○畔吳語謂躲避曰畔﹐亦有所本。陳後主創齊聖觀﹐民謠曰「齊聖觀﹐寇來無處畔。」見《言鯖》。

○外後日陸放翁云﹕今人謂後三日爲外後日﹐意其俗語耳。偶讀《唐逸史。裴老傳》﹐乃有此語。裴﹐大歷中人﹐則此稱已久矣。

○登時俗謂俄頃間曰登時﹐亦云卽刻。《宋書》﹕盧循之走也﹐劉裕知其必寇江陵﹐登遣索邈援荊州。《北齊書》﹕祖守北徐州﹐會有陳寇﹐令城中寂然。寇疑人走城空﹐不復設備。忽鼓噪聒天﹐賊大驚﹐登時退散。《舊唐書》﹕武后幸興泰宮﹐欲就捷路﹐韋安石力諫﹐武后登時爲之回輦。

○鉆世謂夤緣干進者爲鉆。按東坡《和錢安道寄惠建茶》詩云「不敢包裹鉆權幸。」王安石秉政﹐鄧綰﹑李定﹑舒﹑蹇序辰﹑王子韶等同時擢用﹐士大夫有「十鉆」之目。《王子韶傳》﹕劉安世劾子韶在十鉆內﹐爲衙內鉆﹐指其交結要人﹐如刀鉆之利也。呂公著作相務簡靜﹐不多接士大夫﹐惟談禪者得從容。好進之徒往往幅巾道袍﹐日遊古寺﹐冀邂逅之以自售﹐時謂之「禪鉆」。又蔣津《葦航紀淡》﹕嘉定間﹐士大夫有一戲論於從政云﹕將仕者皆攺官﹐獨顏子不得攺。天子曰「回也不攺。」或曰「鉆遂攺。」子曰「顏子鉆錯了。鉆之彌堅﹐如何攺官﹖」方勺《泊宅編》亦云﹕今之巧宦者皆謂之鉆。是宋時已有此語。然班固《答賓戲》云﹕商鞅挾三術以鉆孝公。則漢時已有此語也。

○暖房俗禮有所謂暖壽﹑暖房者。生日前一日﹐親友治具過飲﹐曰暖壽。新遷居者﹐鄰里送酒食過飲﹐曰暖房。《輟耕錄》亦曰﹕暖屋又曰暖室。按王建《宮詞》「太儀前日暖房來。」《五代史》﹕後唐同光二年﹐張全義及諸鎭進暖殿物。則暖房之名由來久矣。

○穿孝父母喪而成服﹐俗謂之穿孝。其親朋臨送﹐暫用袒免者﹐謂之帶孝。蓋以喪服卽爲孝也。此語自六朝已有之。《北齊書》﹕童謠曰「九龍母死不作孝。」已而婁太后崩﹐武成帝服緋不攺。《北史》﹕宕昌公王睿薨﹐送喪者千餘人﹐皆舉聲慟泣﹐以要榮利﹐時謂之「義孝」。和士開喪母﹐富商丁鄒﹑嚴興等亦爲義孝。《新唐書。韋挺傳》﹕世俗營葬旣畢﹐鄰伍全集﹐相與酣醉﹐謂之出孝。李方叔《談記》﹕東坡爲禮部尙書﹐宣仁太后上仙甫七日﹐忽有旨﹕光祿官供羊酒﹐爲太后﹑太妃暖孝。此皆不經之語。

○杜撰《宋稗史》﹕杜默爲詩多不合律﹐故世謂事不合格者曰「杜撰」。此說非也。《湘山野錄》﹕盛文肅度撰《張文節神道碑》﹐石參政中立問﹕「誰撰﹖」文肅率然對曰「度撰。」滿堂皆笑。按文肅在杜默之前﹐則非起於默矣。呂藍衍《言鯖》謂﹕道家經懺俱杜光庭所撰﹐多設虛誕﹐故去杜撰。此亦非也。沈作《寓簡》謂﹕漢田何善《易》﹐言《易》者本田何。何以齊諸田徙杜陵﹐號杜田生。今之裏語謂白撰無所本者爲杜田﹐或曰杜園﹐蓋本此。豈當時譏何之《易》學無所師承而云然耶﹖云云。此乃杜撰二字所由始﹐蓋本因杜田﹐又轉而爲杜園。宋時孔文仲對策有「可爲痛哭太息」之語﹐而人誚之曰「杜園賈誼」是也。因而俗語相沿﹐凡文字之無所本者曰杜撰﹐工作之不經匠師者曰杜做。後世並以米之不從商販來者曰杜米﹐筍之自家園出者曰杜園筍﹐則昔以杜爲劣作﹐而今轉以杜爲佳品矣。

○差官府遣役輒曰差。顏師古《匡謬正俗》曰﹕《詩》云「旣差我馬」﹐《毛傳》云﹕差﹐擇也﹐謂擇取彊壯者﹐今云差科亦此意。遣人曰差﹐蓋亦謂揀擇其人可應役者耳。

○叱气俗語以泄憤爲出气。《北史》作叱气。荀濟謀誅髙澄﹐事敗見執﹐楊謂濟曰「遲暮何爲然﹖」濟曰「叱叱气耳﹐何關遲暮然﹖」气郁於中而借事以泄之﹐究當以出气爲是。

○著力《齊書》﹕蒼梧王欲害蕭道成﹐陳太妃罵曰「道成有大功﹐今害之﹐誰復爲汝著力者﹖」《南史》作「誰爲汝盡力」。

○相打俗以鬥毆曰相打﹐語本《南史。黃回傳》﹕回在宣陽門與人相打。

○底江南俗語﹐問何物曰底物﹐何事曰底事。唐以來已入詩詞中。按《北史。徐之才傳》﹕髙徳正故犯之才家諱﹐之才問坐客曰「个人諱底﹖」則六朝以來已有是語﹐而入之書策﹐則自《北史》始也。顏師古《匡謬正俗》﹕問云「俗謂何物爲底物﹐底義何訓﹖」答曰「此本言何等物也﹐其後遂省﹐但言等物﹐又轉而訛爲底耳。」

○个俗語言這个那个。按《舊唐書。李密傳》﹕密以左親侍在仗下﹐煬帝詢知爲李寬之子﹐謂宇文述曰「个小兒瞻視異常﹐勿令入宿衛也。」

○生活活計曰生活﹐見《梁書》﹕武帝檢視臨州王宏庫室百餘間﹐有錢三億餘萬﹐他物稱是﹐謂宏曰「阿六﹐汝生活大可﹗」《北史》﹕胡叟蓬室艸筵﹐以酒自適﹐謂友人曰「我此生活﹐殊勝焦先。」尉景居官貪穢﹐齊神武戒之﹐景曰「與爾計生活孰多﹖我止人上取﹐爾割天子調。」神武大笑。

○扯俗云以手牽物曰扯﹐然經書無此字。《宋史。杜傳》﹕伴夏國使入見﹐夏使欲有所陳乞﹐連扯之﹐乃不敢言。扯字始見於此。

○你你字﹐惟詞曲用之﹐詩文未嘗用也。惟《北史》齊文襄求好長史﹐舉者多不見納。一日大集﹐謂陳元康曰「我教你好長史處﹐李幼廉卽其人也。」又《隋書。李密傳》﹕密與宇文化及隔水相語﹐責其弒逆之罪。化及曰「共你論相殺事﹐何須作書語。」《許善心傳》﹕宇文化及之逆﹐執善心至朝堂﹐化及令釋之﹐善心不舞蹈而出。化及怒﹐命捉來﹐罵曰「我好欲放你﹐敢如此不遜﹗」遂害之。你字見於書惟此。

○賣弄近代俗語「賣弄」二字﹐專指誇耀之意﹐六朝以前則謂招權攬勢也。《後漢。靈帝紀》注﹕閔貢厲聲責張讓等賣弄國恩。《朱浮傳》﹕浮坐賣弄國事免。又《楊震傳》﹕震疏音親近亻幸臣賣弄威福。《南史》﹕齊髙帝時﹐竟陵王子良啟以範云爲郡﹐齊主曰「聞其恆相賣弄﹐朕不復窮法﹐當宥之以遠。」

○請安《左傳》﹕昭公遜於齊﹐齊侯將享之。子家子曰「朝夕立於朝﹐何享焉﹖乃飲酒﹐使宰獻而請安。二字見此。

○香火《北史》﹕爾朱兆使髙歡統六鎭﹐慕容紹宗諫之﹐兆曰「有香火重誓﹐何慮耶﹖」紹宗曰「親兄弟尙不可信﹐何論香火﹖」陸法和在江夏﹐大治兵艦﹐梁元帝使人止之﹐法和曰「求佛之人﹐豈規王位﹖但於空王佛所與主上有香火因緣﹐以備救應耳。」《唐書》﹕秦王世民遣騎告突厥突利可汗曰「爾往與我盟﹐緩急相救﹐今乃引兵相攻﹐何無香火之情也﹖」

○斫喪人不自愛惜﹐耗其精神於酒色者﹐曰斫喪。語見《左傳》﹕齊陳過衛﹐仲由見之曰「天或者以陳氏爲斧斤﹐旣斫喪公室﹐而他人有之﹐不可知也。其使終享之﹐亦不可知也。」又《唐書。楊復恭傳》﹕斫喪天下。

○門房魏孝靜詔﹕一人爲惡﹐殃及闔門﹐朕甚湣之。自今非謀反大逆﹐罪止其身。於是爾朱文暢謀殺齊神武﹐事敗﹐姊方有寵於神武﹐乃止坐文暢一房。《舊唐書》﹕中宗卽位﹐大赦﹐惟徐敬業一房不在免限。李以反誅﹐詔宗正削一房屬籍。宰相召蔣問﹕「一房自大功﹐可乎﹖」爭執﹐乃止一身及子息﹐余無旁坐。《新唐書。宰相世系表》﹕楊氏有越公房﹐李氏分隴西﹑趙郡二支﹐隴西有四房﹐趙郡有六房。

○馬頭馬門水陸總匯泊舟之地曰馬頭。《南史。何承天傳》﹕宋元嘉三年﹐討謝晦﹐到彥之率兵先至馬頭。《北史。楊侃傳》﹕梁豫州刺史裴邃欲襲壽春﹐謬移云「魏於馬頭置戍。」《魏書》﹕太平眞君十一年﹐帝南伐﹐命長孫眞趨馬頭。此卽是馬頭郡。按《通鑑》﹕史寵誠據魏博﹐於黎陽築馬頭﹐爲渡河之勢。注云﹕附岸築土﹐植木夾之﹐以便兵馬入船也。《五代史》﹕梁將攻淮南﹐遣劉捍先之淮口﹐築馬頭﹐下浮橋以渡。《宋史。馬默傳》﹕河決小吳水﹐官以爲宜使東流﹐默與轉運使以爲宜使北流。於是作東西馬頭。約水復故道﹐此乃俗所謂馬頭之見於史者也。船艙有門曰馬門。曾三異《同話錄》云﹕舟之設屋﹐開門而入﹐其門謂之馬門﹐必先闖而後入﹐因其字義而析之也。明人顧元慶《檐曝偶談》亦云﹕船門曰馬門﹐蓋闖字之義也。引首而觀曰闖。

○生口生口﹐本軍前生擒之人。《漢書。蘇武傳》﹕李陵爲言「捕得生口﹐言太守以下皆白服。」《王莽傳》﹕陳歆言「捕虜生口﹐知犯邊者皆單於咸子角所爲。」《後漢書。袁安傳》﹕和親以來﹐有得邊生口者﹐輒以歸漢。《魏略》﹕太祖賜楊沛生口十人。皆謂捕獲生人也。今北方人乃謂驢馬之類爲生口。此亦有所本。《魏志。王昶傳》注﹕任常與人共買生口﹐各雇八匹。後生口家來贖時﹐價值六十匹﹐嘏仍止取本價八匹。則以牛馬爲生口﹐三國時亦已有此語矣。○騍馬﹑騸馬﹑驏馬俗以牝馬爲騍馬﹐非騍字也。《輟耕錄》謂﹕「課馬」之誤。《唐六典》﹕凡牝四遊五課﹐羊則當年而課之。課者﹐歲課駒犢也。是騍馬應作課馬也。按顏師古《匡謬正俗》云﹕俗呼牝馬爲艸馬﹐以牝少用﹐常放艸中﹐不飼以芻豆﹐故云﹕然則唐以前本呼牝馬爲艸馬。及牧監設課後﹐遂呼課馬﹐後人又易以馬旁而爲騍馬耳。牡馬之去腎者曰騸馬。《五代史》作扇馬。郭崇韜深嫉宦官﹐謂魏王繼岌曰「王登極後﹐必盡去之﹐卽扇馬亦不可騎也。」《北夢瑣言》﹕周帝賜馬南平王﹐王論「良馬不可遇﹐但要坐下穩﹐惟扇庶幾。」自是江南蜀馬往往學扇。然則五代以前馬尙不皆扇也。不鞍而騎曰驏馬。《明史》﹕常遇春夜襲擴廓於太原﹐擴廓出不意﹐不及鞍﹐乃乘驏馬﹐以十八騎遁去。此驏馬之見於正史者也。古時則曰誕馬。《魏書》﹕王瓊見廣平王﹐自言馬瘦。王以誕馬並乘具與之。注﹕不施鞍轡曰誕也。

○甕鼻俗以鼻不淸亮者爲甕鼻。宋人袁文引王充《論衡》「鼻不知香臭爲甕」以証之。然《論衡》云﹕人不博覽古今﹐猶目肓﹑耳聾﹑鼻癰也。其語在《別通篇》﹐乃作癰字﹐非甕字也﹐何得援爲甕鼻之證耶﹖況俗所謂甕鼻者﹐乃謂其聲多鼻音﹐如甕盎耳﹐非謂不知香臭也。然則不知香臭者爲癰﹐聲多鼻音者爲甕﹐本自各別﹐不得牽混耳。

○拿訛頭伺人作姦﹐從而嚇詐取財﹐俗謂之拿訛頭。此俗語﹐未有見之筆墨也。顧寧人《日知錄》載﹕明泰昌元年八月﹐禦史張潑上言「京師姦宄叢集﹐遊手成羣﹐有謂之把棍者﹐有謂之拿訛頭者﹐請將巡城攺爲中差。」拿訛頭三字見此。○回殘凡買物應用後﹐仍減價賣之﹐俗謂之回殘。此二字見《舊唐書。王毛仲傳》﹕毛仲管閒廏馬﹐凡芻粟之類﹐吏下不敢盜竊﹐每歲回殘﹐常致數萬斛。又《新唐書。食貨志》﹕太和九年﹐以天下回殘錢置常平倉本錢。

○毛作無字天津﹑河間等處土音﹐凡無字皆作毛字。《佩Δ集》所謂河朔人謂無曰毛﹐蓋聲之轉也。宋人小說﹕有人邀東坡喫「飯」﹐乃蘆服﹑豆腐﹑白菜﹐三者皆白也。坡明日邀其人喫「毳飯」﹐其人意必獸之有毛者﹐及至﹐則竟日不設飯。詰之﹐。坡答云「酒也毛﹐菜也毛﹐飯也毛。」借河朔間土音以無爲毛也。相與大笑。按此𨿽土音﹐亦有出處。《後漢。馮衍傳》﹕饑者毛食。謂無食也。《五代史》述黃幡綽賜緋毛魚袋﹐謂無魚袋也。則古人文字中亦用之矣。○吳趙蘇﹑常間俗語﹐謂不擇言而亂語者曰吳趙。按《明史》﹕張居正奪情時﹐吳中行﹑趙用賢皆以疏被論坡杖﹐吳中人謂之吳趙。此其始也。

○呼箸爲快俗呼箸爲快子。陸容《菽原雜記》謂起於吳中﹐凡舟行諱住﹐諱翻﹐故呼箸爲快子﹐幡布爲抹布也。今北方人呼幡布爲轉布﹐則又因翻字而轉耳。

○歲寒三友元次山《丐論》云﹕古人鄕無君子﹐則與山水爲友﹔裏無君子﹐則以松竹爲友﹐坐無君子﹐則以琴酒爲友。東坡詩﹕「風泉兩部樂﹐松竹三益友。」

