堯山堂外紀明蔣一葵

●堯山堂外紀顚末

餘生起未燥﹐先府君小山翁見背﹐母袁孺人齋素奉佛辟經以供朝夕﹐課賤兄弟讀舉子書。家每赤貧﹐歲又大﹐米不可得食﹐食麥。孺人私啖麩﹐而以面啖賤兄弟﹐不使賤兄弟知也。時餘才六齡﹐家兄春甫亦僅十齡爾已。余聰穎故遜家兄而善彊記﹐然气故孟浪﹐舉子書不喜﹐喜《齊諧》諸書﹐見輒津津有味乎其言之惟恐易盡﹐蓋年十一二時而所覽睹多矣。家無書﹐得諸尾生十九。有蓄異書者﹐徒步數十里外求﹐必得之。然善愛護書﹐人不靳與。每乞一編歸﹐窮日之力閱之﹐夜則就佛前長明燈﹐閱畢﹐乃已漏下二十刻﹐漸有睡思﹐余彊睜兩睛﹐而家兄巽以火煙﹐令不至盹﹐以此目力耗於火光﹐今遂盲於夜讀。年十五﹐卽挾一經糊口四方﹐交道日廣﹐見聞日益博﹐而童時之癖滋甚。間嘗謂﹐前代騷人墨士﹐負有當世重名﹐其所著撰﹐琳琳瑯瑯﹐膾炙人口﹐顧稍涉俳諧﹐見謂無關世教﹐輒爲髙頭巾先生唾棄﹐往往湮滅不傳﹐尙論者無從窺豹一斑﹐深可惋惜。夫虫金鳥鳴﹐總屬天籟﹐矧出自錦腸繡腹者乎﹖愛命童子以奚囊隨﹐會解頤處﹐則以片楮錄之。載有正集不錄﹐錄散見於稗官野史不經人見也者。歲久﹐夤次成帙﹐命曰《堯山堂外記》。堯山堂﹐余讀書堂﹐名曰堯山﹐志先君之思也。日月騷尋﹐年且及彊﹐而復得補第子員。又三年﹐乃獲收於鄕剡﹐而孺人不及待矣。嗚呼﹗痛心哉﹗倘余能念母氏啖麩課讀之心﹐以廿年無用精神﹐畢用之乎舉子書﹐則何業弗精者﹖庶幾早有成立﹐俾母氏得受一日之養﹐可免爲天地問罪人﹗竟溺於宋景文之好﹐因循以有今日﹐致身不早﹐風木徒悲﹐何嗟及矣﹗於是取前所錄﹐悉付之祖龍矣﹐勿以賊夫人之子﹗蓋甲午九月也。戊戍南還﹐過白下﹐見市中有粥是書者﹐驚汗浹背﹐亟追其故﹐則書賈從奚童購得副墨﹐以授剞劂﹐殆是甲午前事云。業旣流布﹐不能禁使不行﹐徒傷雅道﹐且悖孝思﹐因摭其顚末﹐以暴余過﹐用諗夫罪我者。

是歲秋九月石原居士蔣仲舒書於天界寺中。

●卷一黃﹑虞﹑三代

【寧封子】﹝《列仙傳》﹕「黃帝時人。」按﹕《帝紀》﹐黃帝時有寧封爲陶正﹐或卽此人。﹞

黃帝之前﹐寧先生者﹐嘗遊昆丘之外。有蘭沙之地﹐去中都萬里﹐其沙如細塵﹐風吹成霧﹐泛泛而起﹐有石藍之花﹐輕而堅勁﹐千年一開﹐隨風霏霏﹐名曰靑藍花﹔又有魚鱉龍蛇飛於塵霧中。先生遊其地﹐食飛魚而死﹐臥沙百餘年﹐蹶然而起﹐形容復故﹐乃作《遊海詩》曰「靑藍灼灼千載舒﹐百齡暫死食飛魚。」

【白帝子】﹝太白之精。﹞

少昊以金徳王﹐母曰皇娥﹐處璇宮而夜織﹐或乘桴木而晝遊﹐經歷窮桑滄茫之浦。時有神童﹐容貌絕俗﹐稱爲白帝之子﹐降乎水際﹐與皇娥燕戲並坐﹐撫桐峯梓瑟﹐皇娥倚瑟而淸歌云「天淸地廣浩茫茫﹐萬象回薄化無方。氵含天蕩蕩望滄滄﹐乘桴輕漾著日傍。當期何所至窮桑﹐心知和樂悅未央。」白帝子答歌云「四維八埏眇難極。驅光逐影窮水域。璇宮夜靜當軒織﹐桐峯文梓千尋直。伐梓作器成琴瑟﹐淸歌流暢樂難極。滄湄海浦來棲息。」及皇娥生少昊﹐因號曰窮桑氏。

【許由】﹝字武仲。隱居潁水之陽﹐堯召爲九州長﹐由不欲聞﹐洗耳於潁水濱。時有巢父牽犢欲飲之﹐見由洗耳﹐問其故﹐曰「污吾犢口。」牽犢上流飲之﹐由乃棄其瓢而去。﹞

許由者﹐古之貞固之士也﹐堯時爲布衣﹐以淸節約聞於堯﹐堯乃遣使禪爲天子﹐由喟然嘆曰「匹夫結志﹐固如磐石。采山飲河﹐所以養性﹐非以貪天下也。」堯旣殂落﹐乃作《箕山之歌》云「登彼箕山兮﹐瞻望天下﹝古音虎﹞。山川麗崎﹐萬物還普。日月運照﹐靡不記睹。遊放其間﹐何所窮慮﹖﹝葉﹞嘆彼唐堯﹐獨自愁苦。勞心九州﹐憂動后土。謂予欽明﹐傳禪易祖。我樂何如﹐蓋不盼顧。河水流兮綠髙山﹐﹝葉﹞甘瓜施兮葉綿蠻。﹝葉﹞髙林肅兮相錯連﹐居此之處傲堯君。﹝葉﹞」

虞帝《白虎通》﹕「舜﹐忄舜也。言能推信堯道而行之也。」母曰握登﹐見大虹﹐意感而生舜於姚墟﹐故姓姚氏

舜時﹐景星出﹐卿云興﹐於是俊義百工相和而歌﹐帝乃倡之曰「卿云爛兮﹗糸縵縵兮﹗日月光華﹐旦復旦兮﹗」八伯咸進﹐稽首曰「明明上天﹐爛然星陳。日月光華﹐弘於一人。」帝乃載歌曰「日月有常﹐星辰有行。四時順經﹐萬姓允誠。於予論樂﹐配天之靈。遷於賢善﹐莫不咸聽。﹛鼓長﹜乎鼓之﹐軒乎舞之。菁華已竭﹐褰裳去之。」

舜以樂教天下﹐天下大治﹐彈五弦之琴﹐作《南風之操》曰「反彼三山兮﹐商嶽嵯峨。天降五老兮﹐迎我來歌。有黃龍兮﹐自出於河﹐負書圖兮﹐委蛇羅沙。案圖觀讖兮﹐閔天嗟嗟。擊石附韶兮﹐淪幽洞微。鳥獸蹌蹌兮﹐鳳凰來儀。凱風自南兮﹐喟其增悲。」舜初聞歷山之耕者侵畔﹐乃往耕焉﹐田父推畔。後遊歷山﹐見鳥飛﹐思親而作歌曰「陟彼歷山兮崔嵬﹐有鳥翔兮髙飛﹐瞻彼鳩兮徘徊。河水洋洋兮淸泠﹐溪谷鳥鳴兮嚶嚶﹐設置張兮思我父母力耕。日與月兮往如馳﹐父母遠兮吾將安歸﹖」

【方回】﹝堯時隱士。舜遷負夏﹐至鄧之墟﹐有秀士七人﹐曰雄陶﹑方回﹑續牙﹑伯陽﹑東不訾﹑秦不虛﹑靈甫﹐皆不辟而至﹐爲之七友。旣禪﹐七人始逃之。﹞

舜葬蒼梧之野﹐有鳥如雀﹐常遊丹海之際﹐時來蒼梧之野﹐銜靑砂珠﹐積成壠阜﹐名曰珠立。其珠輕細﹐風吹如塵﹐起名曰珠塵。今蒼梧之外﹐山人采藥時﹐有靑石圓潔如珠﹐服之不死。仙人方回遊南嶽﹐有七言贊曰「珠塵圓潔輕且明﹐有道服者得長生。」

【夏禹】﹝父鯀﹐娶有莘氏女曰志﹐是爲修已。修已見流星貫昴﹐夢接意感﹐孕歲有一月﹐堯帝戊戌五十八載六月六日﹐生禹於道之石紐鄕。世傳堯眉八彩﹐舜目重瞳﹐禹耳三漏。﹞

禹年三十未娶﹐行塗山﹐有白狐九尾﹐造禹﹐塗山人歌曰「綏綏白狐﹐九尾龐龐。成子家室﹐乃都攸昌」。禹遂娶之﹐謂之女喬。

【履癸】﹝是爲桀。死於亭山。子淳維妻其眾妾﹐遁於北野﹐隨畜轉徙﹐號葷育。逮周曰儼狁﹐漢曰匈奴。《傳》曰「其先伯禹之後」是也。﹞

桀爲酒池糟堤﹐縱靡靡之樂﹐一鼓而牛飲者三千人﹐羣臣醉者持不醉者﹐不醉者持醉者。而歌曰「江水沛兮﹐舟楫敗兮﹐我王廢兮。趣歸於毫﹐亳亦大兮﹗」伊尹退而更曰「覺兮較兮﹐吾大命格兮。去不善而從善。何不樂兮﹗」乃就湯伐桀。

【商胥余】﹝箕子名﹐食采於箕﹐故曰箕子。周武王克商﹐封於朝鮮。箕子施八條之約﹐遂乃邑無淫盜﹐門不夜扃﹐故東夷以柔謹爲風﹐異乎三方。﹞

紂爲淫暴﹐作炮烙之刑﹐箕子諫不聽﹐乃解衣被髮﹐佯狂而去之。遂隱而鼓琴以自悲。乃作歌曰「天乎天哉﹗欲負石自投河。嗟復嗟﹐柰社稷何﹗」

箕子朝周﹐過故殷墟﹐感宮室毀壞﹐生禾黍﹐箕子傷之﹐欲哭則不可﹐欲泣爲其近婦人﹐乃作《麥秀之詩》以歌之云「麥秀薪薪﹐禾黍油油。彼狡童兮﹐不我好仇﹗」殷民聞之﹐皆爲流涕。

【墨允】﹝字公信﹐弟致﹐字公達。姓墨胎氏﹐夷﹑齊其謚也﹐其先﹐湯封於孤竹。﹞

周武王已平殷亂﹐天下宗周﹐伯夷﹐叔齊恥之﹐義不食周粟﹐隱於首陽山﹐采薇而食之﹐及餓且死﹐作歌曰「登彼西山兮﹐采其薇矣。以暴易暴兮﹐不知其非矣。神農﹑虞﹑夏忽焉沒兮﹐我安適歸矣﹗於嗟䢐兮﹐命之衰矣﹗」遂餓死於首陽山。

【周季歷】﹝殷帝乙七祀卒。子昌立﹐是爲西伯。嘗寢疾五日﹐而地動東南西北﹐不出四郊。旣薨﹐子發卽西伯位﹐是爲武王。﹞

太王有子三人﹐太伯﹑虞仲﹑季歷。季歷之子昌卽文王也。太王寢疾﹐欲傳季歷以及昌。於是太伯與虞仲去﹐被髮文身﹐托爲王采藥。後聞太王卒﹐還奔喪﹐哭於門﹐示夷狄之人不得入王庭。季歷謂﹕「太伯﹐長子也﹐當立。」垂涕而畱之。終不肯止﹐遂委而去﹐適於吳。是後﹐季歷作《哀慕之歌》章﹐曰「先王旣䢐﹐長﹝音允﹞異都。哀喪腹心﹐未寫中懷﹝音窠﹞。追念伯﹑仲﹐我季如何﹖梧桐萋萋﹐生於道周﹝音徐﹞。宮館徘徊﹐臺閣旣除。何爲遠去﹐使此空虛。支骨離別﹐垂思南隅。瞻望荊越﹐涕淚交流。伯兮仲兮﹐逝肯來遊﹖自非二人﹐誰訴此憂﹖」

文王躬修道徳﹐執行仁義﹐天下皆歸﹐其後﹐有鳳凰銜書於郊﹐文王曰「殷帝無道﹐虐亂天下﹐皇命已移﹐不得復久。」乃作《鳳凰之歌》云「翼翼翺翔﹐彼鳳凰兮。銜書來遊﹐以會昌兮。瞻天案圖﹐殷將亡兮。蒼蒼之天﹐始有萌兮。五神連精﹐合謀房兮。興我之業﹐望來羊兮。」﹝文王龍顏﹑虎眉﹑日角﹑鳥鼻﹐身長十尺﹐有四乳。﹞

武王旣克殷﹐乃命閎夭封比干之墓﹐作《銅盤銘》云「左林右泉﹐前岡後道。萬世之靈﹐於焉是保。」﹝比干墓在衛輝府城北三十里﹐卽武王所封者﹐有石﹐題「殷大師比干之墓。」﹞

【成王誦】﹝武王子也。中立聽政﹐西聖維之。周公常立於前﹐太公常立於左﹐召公常立於右﹐史佚常立於後。﹞

成王時﹐鳳凰翔舞﹐王作歌曰「鳳凰翔兮舞紫庭﹐予何徳兮以感靈。賴先人兮恩澤臻﹐於胥樂兮民以寧。」

【葛由】﹝羌人。﹞

成王時﹐有葛由者﹐好刻木羊賣之﹐一旦騎羊而入西蜀﹐蜀中王侯貴人遣之上綏山﹐隨之者不復返﹐皆得仙道。裏諺曰「得綏山一桃﹐𨿽不得仙﹐亦足以豪。」

【穆王滿】﹝立時年五十﹐立五十四年﹐一百四歲。王南徵﹐一軍皆化﹕君子化爲猿鶴﹐小人化爲虫沙。西戎獻玉杯﹐光照一室﹐置杯於中庭﹐明日水滿杯﹐香而甘美。﹞

穆天子少好神仙﹐常欲使車轍馬迹徧於天下﹐乃馭黃金碧玉之車﹐傍气乘風﹐禦八龍之駿﹕一名絕地﹐足不踐土﹔二名翻羽﹐行越飛禽﹔三名奔霄﹐夜行萬里﹔四名超影﹐逐日而行﹔五名逾輝﹐毛色炳耀﹔六名超光﹐一形十影﹔七名騰霧﹐乘雲而奔﹔八名挾翼﹐身有肉翅。遞而駕焉﹐按轡徐行﹐以匝天地之域。比東遊於黃澤﹐使宮樂謠云「黃之池﹐其馬噴沙﹐皇人威儀。黃之澤﹐其馬噴玉﹐皇人受谷。」

丙辰三十七年﹐穆天子遊黃臺之丘﹐獵於蘋澤﹐有陰雨﹐天子乃休。日中大寒﹐北風雨雪﹐有凍人﹐天子作詩三章以哀民﹐其一曰「我䢐黃竹﹐幅員寒﹐帝收九行。嗟我公侯﹐百辟冢卿﹕皇我萬民﹐旦夕勿忘。」其二曰「我䢐黃竹﹐幅員寒﹐帝收九行。嗟我公侯﹐百辟冢卿﹕皇我萬民﹐旦夕勿窮。」其三曰「有皎者﹤烏各﹥﹤各﹥﹐翩翩其飛。嗟我公侯﹐百辟冢卿﹕居樂甚寡﹐不如遷土﹐禮樂其民。」

乙丑四十六年﹐穆天子命駕八駿﹐升昆侖之丘﹐以觀黃帝之宮﹐遂賓於西王母﹐觴於瑤池。西王母爲天子謠曰「白雲在天﹐山陵自出。道裏悠遠﹐山川間之。將子無死﹐尙能復來。」天子答之曰﹕」予歸東土﹐和洽諸夏。萬民平均﹐吾顧見女。比及三年﹐將復而野。」天子遂驅﹐升於山﹐觀日之所入﹐乃紀迹於山之石﹐樹之槐眉曰「西王母之山。」﹝西王母姓楊諱回﹐或曰姓緱氏﹐一名婉衿﹐一字太虛。又曰龜臺金母。居昆侖之圃﹐閬風之苑﹐玉樓十二﹐玄臺九層﹐左帶瑤池﹐右環翠水﹐女子登仙得道者咸隸焉。董雙成﹑王子登﹑許飛瓊﹑安法興皆王母侍女也。漢武時﹐以七夕日降承華殿﹐進蟠桃七顆﹐命子登彈八瑯之敖﹐雙成吹云和之笛﹐飛瓊鼓靈虛之簧﹐法興歌玄靈之曲。唐﹑宋間﹐徐州通判李陶有子﹐年十七八﹐素不能作詩﹐忽詠《落花詩》﹕「流水難窮目﹐斜陽易斷腸。誰同砑光帽﹐一曲舞《山香》。」父驚問之﹐若有物憑者﹐自云是謝中捨。問砑光帽事﹐云「西王母宴羣仙﹐有舞者﹐戴砑光帽﹐簪花舞《山香》﹐一曲未終﹐花皆落去。」﹞

穆天子東至大扌戲之谷﹐西王母來進兼州甘霜甜雪。兼州去玉門三千里﹐地多寒﹐雪霜著木石之上﹐皆融而甘﹐可以爲果。又集方士春霄宮﹐王母乘鳳輦而來﹐玉帳髙會﹐進萬歲冰桃﹑千年雪藕﹐復進素蓮﹐一房百子。及天子還歸﹐西王母吟曰「䢐彼西土﹐爰居其所。虎豹爲羣﹐鳥鵲與處。嘉命不遷﹐我惟帝女。彼何世民﹐又將去予。吹笙鼓簧﹐中心翺翔。世民之子﹐維天之望。」﹝穆王大暑﹐列播膏燭﹐覆以冰荷﹐不使光遠﹐荷出冰壑﹐火不能熔。﹞

【長桑公子】。

宣王時﹐長桑公子常散發行歌﹐曰「巾金巾﹐入天門﹐呼長精﹐吸玄泉﹐鳴天鼓﹐養丹田。」柱下史聞之﹐曰「彼長桑公子所歌之詞﹐得服五星﹑守洞房之道者也。」

【尹伯奇】﹝吉甫之子。﹞

伯奇母死﹐父吉甫更娶﹐後妻乃譖伯奇於吉甫曰「見妾有美色﹐有欲心。」吉甫曰「伯奇爲人慈仁﹐豈有此也﹖」妻曰「試置空居中﹐君登樓察之。」後妻乃取毒蜂緣衣領﹐伯奇前持之﹐於是吉甫大怒﹐放之於野。伯奇乃集芰荷以爲衣﹐采亭花以爲食﹐晨朝履霜﹐自傷見放﹐於是援琴鼓之而作操曰「履朝霜兮采晨寒﹐考不明吾心兮聽讒言﹐孤息別離兮摧肺肝﹗何辜皇天兮遭斯愆﹐痛沒不同兮恩有偏﹐誰能流顧兮知我冤﹖」會宣王出遊﹐吉甫從﹐伯奇乃歌﹐以動宣王﹐宣王聞之﹐曰「此放子辭也。」吉甫乃收伯奇﹐射殺後妻。

●卷二列國

【寧戚】﹝字式。人休不休﹐人臥不臥。學十五歲﹐爲齊威公師。嘗祝公曰「使公無忘在莒﹐管子無忘在魯﹐戚無忘車下。」。﹞

寧戚欲幹齊桓公﹐困窮無以自達﹐乃將任車適齊﹐暮宿郭門外。公郊迎客﹐夜開門﹐辟任車﹐爝火甚眾。戚飯牛車下﹐擊牛角歌曰「南山矸﹐白石爛﹐生不逢堯與舜禪﹐短布單衣適至。從昏飯牛薄夜半﹐長夜漫漫何時旦﹖」又歌曰「滄浪之水白石粲﹐中有鯉魚長尺半。獘布單衣裁至﹐淸朝飯牛至夜半。黃犢上阪且休息﹐吾將捨汝相齊國。」又歌曰「出東門兮厲石斑﹐上有松柏靑且闌。粗布衣兮溫縷﹐時不遇兮堯﹑舜主。牛兮努力食細艸﹐大臣在爾側﹐吾當與爾適楚國。」公聞之﹐撫其手曰「異哉﹐非常人也﹗」命後車載之﹐因授以政。

齊桓公使管仲求寧戚﹐戚應之曰「浩浩乎﹐倏倏乎﹗」管子不解﹐歸而不怡﹐有少妾問焉﹐仲曰「非而與知也。」妾曰「毋少少﹐毋賤賤。」仲以語之﹐妾曰「寧子殆欲室乎﹖古有《白水詩》云﹕『浩浩白水﹐倏倏之魚。君來召我﹐我將安居﹖國家未立﹐從我焉如﹖浩浩者水﹐育育者魚。未有室家﹐而召我安居﹖』」﹝浩浩﹑育育﹐諭時人皆得配偶以居其室。戚有伉儷之思﹐故陳此詩見意。﹞

【百里奚】﹝字凡伯﹐楚人。奚亡出﹐居百里﹐因氏。今南陽府城西有百里奚宅。宅旁有墓﹐呼七星冢。﹞

百里奚少貧﹐流落不偶﹐欲出遊以干諸國﹐其妻以門關烹母雞餞之﹐久而不歸﹐其妻無以自給﹐乃西入秦爲氵婦﹐遂與奚相失。及晉虜奚﹐以爲秦穆公夫人媵﹐奚亡走宛﹐公以五羊皮贖爲相﹐號五毀大夫。其妻在秦﹐知之而未敢言。一日﹐奚坐堂上﹐樂作﹐所賃氵婦自言知音﹐因援琴撫弦而歌者三﹐其一曰﹕百里奚﹐五羊皮。憶昔時﹐烹伏雌﹐炊з。今日富貴忘我爲﹖」其二曰「百里奚﹐初娶我時五羊皮。臨當相別時烹牝雞﹗今適富貴忘我爲﹖」其三曰「百里奚﹐百里奚﹐母已死﹐葬南溪。墳以瓦﹐覆以柴。舂黃藜﹐扌益伏雞。西入秦﹐五皮﹐今日富貴捐我爲﹖」歌畢﹐奚愕然﹐問之﹐乃其故妻﹐遂還爲夫婦。

【楚王軫】﹝楚熊姓﹐黃帝有熊氏之後。至鬻熊爲文王師﹐成王封其曾孫熊繹於楚。﹞

楚昭王渡江﹐有物大如斗﹐直觸王舟﹐王使人問孔子曰「此名萍實﹐惟霸者能獲之。可剖而食﹐吉祥也。」王食之﹐大美。孔子歸﹐弟子請問﹐曰「吾昔過陳﹐聞童謠曰﹕『楚王渡江得萍實﹐大如斗﹐赤如日﹐剖而食之甜如蜜。』此楚王之應也。吾是以知之。」

【吳王闔閭】﹝都姑蘇。欲西破彊楚﹐楚在西北﹐故立閶門以通天气。後伐越﹐創死﹐葬閶門外﹐有白虎居冢上﹐因號虎丘。其子夫差報越﹐敗越於夫椒﹐今常州馬迹山是也。﹞

帝嚳時﹐太上遣使賫靈寶眞文授帝﹐帝將仙﹐封之鐘山﹐至夏禹登位﹐巡狩度弱水﹐登鐘山﹐遂得靈寶眞文。禹未仙前﹐復封之北嶽及包山洞庭之室。吳王闔閭出遊包山﹐見一人﹐自言姓山名隱居﹐入洞庭取素書一卷呈闔閭﹐其文不可識﹐令人賫問孔子﹐孔子曰「丘聞童謠云﹕『吳王出遊觀震湖﹐龍威丈人山隱居。北上包山入靈墟﹐乃入洞庭竊禹書。天帝大文不可舒﹐此文長傳百六初﹐若彊取出喪國廬。』使者反白闔閭﹐乃尊事之。

闔閭墓中石銘云「嗚呼﹗吾之君王﹐棄吾之邦﹐遷於重岡。維岡之陽﹐吾王之邦。」

夫差小女紫玉﹐年十八﹐有童子韓重年十九﹐紫玉悅之﹐私交信問﹐許爲之妻。重學於齊﹑魯間﹐臨去﹐屬其父求婚﹐王怒﹐不與。紫玉結气死﹐葬閶門外。三年重歸﹐往弔於墓﹐紫玉從墓側形見﹐宛頸而歌曰「南山有鳥﹐北山有羅。意欲從君﹐讒言孔多。悲結成疾﹐沒命黃壚。命之不造﹐冤如之何﹗羽族之長﹐名爲鳳凰。一日失雄﹐三年感傷。𨿽有眾鳥﹐不爲匹雙。故見鄙姿﹐逢君輝光。身遠心邇﹐何曾暫忘﹗」歌畢﹐欷流涕。要重還冢﹐與之宴飲三日夜﹐盡夫婦禮。臨出﹐取徑寸明珠及昆侖玉壺與之。重詣王﹐自說其事﹐王大怒﹐謂重發冢﹐托以鬼神﹐趣收重。紫玉忽來見﹐跪而言曰「昔諸生韓重求玉﹐大王不許﹐今名毀義絕﹐自致身亡﹐重遠還弔唁﹐感其篤終﹐輒與相見﹐因遺以珠玉﹐不爲發冢。願勿推治。」夫人聞之﹐出抱紫玉﹐忽如煙不見。

【越王勾踐】﹝吳王赦使歸國﹐用範蠡計﹐求得陰峯之瑤﹐古皇之驥﹐湘﹑沅之單﹐又有美女﹐一名夷光﹐二名修明﹐以貢於吳。吳滅﹐蠡乘輕舟﹐遊五湖﹑變姓名﹐自號鴟夷子皮。﹞

越王欲謀覆吳﹐範蠡進善射者陳音。音﹐楚人也。越王請音而問曰「孤聞子善射﹐道何所生﹖」音曰「臣聞弩生於弓﹐弓生於彈﹐彈起於古之孝子不忍見父母爲禽獸所食﹐故作彈以守之﹐歌云﹕『斷竹續竹﹐飛土逐﹛宀六﹜』。」﹝古肉字。此二言之始。﹞

勾踐將入吳﹐與諸大夫別於江上﹐勾踐夫人顧烏鵲啄江渚之蝦﹐飛去飛來﹐因據船慟哭而歌曰「仰飛鳥兮烏鳶﹐淩玄虛兮號翩﹐集洲渚兮優恣﹐啄蝦矯翮兮雲間﹐任厥性兮往還。妾無罪兮負地﹐有何辜兮譴天。風帆獨兮西往﹐孰知返兮何年﹖心忄忄兮若割﹐淚泫泫兮雙懸。」又歌曰「彼飛鳥兮鳶烏﹐已回翔兮翕蘇。心在專兮素蝦﹐何居食兮江湖﹖徊復翔兮遊﹤風易﹥﹐去復返兮於乎。始事君兮去家﹐終我命兮君都。終未遇兮何辜﹐離我國兮去吳。妻衣褐兮爲婢﹐夫去冕兮爲奴。歲遙遙兮難極﹐冤悲痛兮心惻。腸千結兮眼膺﹐於乎哀兮忘食。顧我身兮如鳥﹐身翺翔兮矯翼。去我國兮心遙﹐情憤惋兮誰識﹗」王聞歌大慟﹐謂夫人曰「孤何憂﹖吾之六翮備矣。」遂入吳﹐共稱臣妾焉。

越王自吳還國﹐乃苦身焦思﹐懸膽於戶﹐出入嘗之。使國中男女入山采葛﹐作黃絲布獻吳﹐吳王乃增越封﹐賜羽毛之飾﹑幾杖﹑諸侯之服﹐越國大悅。采葛之婦﹐傷越王用心之苦﹐乃作《若之何》詩曰「葛不連蔓臺﹐我君心苦命更之。嘗膽不苦甘如飴﹐令我采葛以作絲。饑不皇食四體疲﹐女工織兮不敢遲。弱於羅兮輕霏霏﹐號素兮將獻之。越王悅兮忘罪辜﹐吳王歡兮飛尺書。增封益地賜羽旗﹐幾杖茵蓐諸侯儀。羣臣拜舞天顏舒﹐我王何憂能不移﹖」﹝越王將歸﹐有丹烏夾王而飛﹐故得入國﹐囚起望烏臺。旣增封﹐乃使大夫種賫葛布十萬﹑甘密九檔﹑丈笥七枚﹐狐皮五雙﹐報增封之禮。﹞

越王伐吳﹐國人各送其子弟於境上﹐作《離別相去之辭》﹐曰「躒躁摧長恧兮﹐擢戟馭殳。所離不降兮﹐以泄我王气蘇。三軍一飛降兮﹐所向皆殂。一士判死兮﹐而當百夫。道有徳兮﹐吳卒自屠。雪我王宿恥兮﹐威振八都。軍伍難更兮﹐勢如貔貅。行行各努力兮﹐於乎於乎﹗」

越王旣滅吳﹐霸諸候﹐號令於齊﹑楚﹑秦﹑晉﹐皆輔周室﹐秦厲公不如命﹐勾踐乃選吳﹑越將士﹐西渡河﹐以秦人懼﹐自引咎﹐越乃還軍。軍人悅樂﹐作《河梁之詩》曰「渡河梁兮渡河梁﹐舉兵所伐攻秦王。孟冬十月多雪霜﹐隆寒道路誠難當。陳兵未濟秦師降﹐諸侯怖懼皆恐惶。聲傳海內威遠邦﹐稱伯穆桓齊楚莊﹐天下安寧壽考長﹐悲去歸兮河無梁。」

越俗性率朴﹐初與人交﹐有禮﹐封土壇﹐祭以犬雞﹐祝曰「君乘車﹐我帶笠。他日相逢下車揖。君擔簦﹐我跨馬﹐他日相逢爲君下。」

【趙簡子鞅】﹝邯鄲縣﹐古趙國﹐每年三月日﹐空巷上簡子冢。冢形如硯﹐世謂硯子冢。﹞

趙簡子南擊楚﹐渡漢﹐津吏醉臥﹐怒﹐欲殺之﹐其女娟持楫走前曰「妾父聞君渡不測之水﹐故禱江﹑淮之神﹐不勝杯酌﹐沈醉至此。妾願以微軀﹐易父之命。」簡子遂釋不誅。將渡﹐娟攘拳操楫而請﹐中流發《激棹之歌》曰「升彼河兮西觀淸﹐水揚波兮杳冥冥。禱求福兮醉不醒﹐誅將加兮妾心驚﹐罰旣釋兮瀆乃淸。妾持楫兮操其維﹐蛟龍助兮主將歸﹐呼來棹兮行勿疑。」簡子大悅﹐比歸﹐納爲夫人。

【魏文侯斯】﹝以卜子夏﹑田子方﹑段幹木爲師。段幹復姓﹐其子隱如入關﹐去幹爲段。﹞

魏文侯過段幹木之閭而軾之﹐其僕曰「君胡爲軾﹖」曰「木﹐賢者也﹐安敢不軾﹖」其僕曰「然則﹐君何不相之﹖」於是文侯請以爲相。木不肯受﹐乃致祿百萬﹐而時往館之。國人相與誦曰「吾君好正﹐段幹木之敬。吾君好忠﹐段幹木之隆。」

【韓憑】﹝冢在下邳。晉時王玄象任下邳太守﹐好發冢。或告玄象﹕憑墓有一女子﹐近視則亡。卽命發之。見一棺上有金蠶銅人數百﹐一女可二十歲﹐姿容若生﹐臂有金釧﹐斬臂取之﹐女復死。﹞

韓憑爲宋康王舍人﹐妻何氏﹐美而艷﹐康王奪之﹐囚憑於獄。何氏因作《烏鵲歌》以見志﹐曰「南山有烏﹐北山張羅。烏自髙飛﹐羅當柰何﹖」又曰「烏鵲雙飛﹐不樂鳳皇。妾自庶人﹐不樂君王。」後聞憑自殺﹐卽陰腐其衣﹐與王登臺﹐自投臺下﹐左右引衣﹐衣不勝手﹐得遺書於帶中﹐曰「願以屍還韓氏﹐合葬。」王怒﹐葬靑陵臺﹐與憑冢相望。一夕﹐梓木生二冢上﹐根交枝連﹐又有鳥如鴛鴦﹐恆棲其樹﹐朝暮悲鳴﹐後人謂﹐此禽卽韓憑夫婦精魂﹐因名爲韓憑鳥。﹝何氏又有《寄憑歌》曰「其雨淫淫﹐河大水深﹐日出當心。」康王以問蘇賀﹐賀曰「雨淫淫﹐愁且思也﹔河水深﹐不得往來也﹔日當心﹐有死志也。」﹞

【羅敷】﹝秦氏女子﹐邯鄲人。﹞

羅敷爲邑人千乘王仁妻。王仁後爲趙王家令﹐羅敷出采桑於陌上﹐趙王登臺﹐見而悅之﹐因置酒欲奪焉。羅敷善彈箏﹐作《陌上桑》之歌以自明﹐趙王乃止。其一解云「日出東南隅﹐照我秦氏樓。秦氏有好女﹐自名爲羅敷。羅敷喜蠶桑﹐采我城南隅。靑絲爲籠系﹐桂枝爲籠鉤。頭上倭墮髻﹐耳中明月珠。緗綺爲下裙﹐紫綺爲上襦。行者見羅敷﹐下擔捋髭須。少年見羅敷﹐脫帽著肖頭。耕者忘其犁﹐鋤者忘其鋤。來歸相怨怒﹐但坐觀羅敷。」其二解云「使君從南來﹐五馬立踟躕。使君遣吏往﹐問是誰家姝﹖『秦氏有好女﹐自名爲羅敷。』『羅敷年幾何﹖』『二十尙不足﹐十五頗有餘。』『使君謝羅敷﹐寧可共載不﹖』羅敷前置辭﹕『使君一何愚﹗使君自有婦﹐羅敷自有夫。』其三解云「東方千餘騎﹐夫婿居上頭。何用識夫婿﹖白馬從驪駒。靑絲系馬尾﹐黃金絡馬頭。腰中鹿盧劍﹐可值千萬餘。十五府小史﹐二十朝大夫。三十侍中郎﹐四十專城居。爲人潔白皙﹐頗有須。盈盈公府步﹐冉冉府中趨。坐中數千人﹐皆言夫婿殊。」

【馮諼】﹝卽馮。孟嘗君招致諸侯遊士及有罪亡人﹐食客常數千人。諼爲市義﹐卒蒙其力﹐後世以爲客中翹楚。﹞

馮居齊貧乏不能自存﹐使人屬孟嘗君﹐願寄食門下﹐左右以君賤之﹐食以艸具。居有頃﹐倚柱彈其劍﹐歌曰「長鋏歸來乎﹐食無魚﹗」左右以告孟嘗君﹐曰「食之﹐比門下之客。」居有頃﹐復彈其鋏﹐歌曰「長鋏歸來乎﹐出無車﹗」左右皆笑之﹐以告孟嘗君﹐曰「爲之駕﹐比門下之車客。」於是乘其車﹐揭其劍﹐過其友曰「孟嘗君客我。」後有頃﹐復彈其劍鋏﹐歌曰「長鋏歸來乎﹐無以爲家﹗」左右皆惡之﹐以爲貪不知足﹐孟嘗君問﹐知有母老﹐乃使人給其食用﹐無使乏。於是馮不復歌。

【趙公子勝】﹝封平原君。秦昭王遺書﹕「聞君髙義﹐願與君爲十日之飲。」。﹞

平原君好士﹐食客嘗數千人。孔子之玄孫子髙穿自魯適趙﹐平原君與飲﹐彊之酒﹐曰「昔有遺諺﹕『堯舜千鐘﹐孔子百觚﹐子路嗑嗑﹐尙飲十』﹐古之聖賢無不能飲﹐吾子何辭﹖」子髙曰「穿聞賢聖以道徳兼人﹐未聞以飲。」平原君曰「卽如先生言﹐則此言何生﹖」子髙曰「生於嗜酒者。蓋其勸勵采戲之辭﹐非實然也。」平原君欣然曰「吾弗戲子﹐無所聞此雅言也。」

【楚襄王橫】﹝懷王子。宋玉者﹐屈原弟子﹐仕王爲大夫。﹞

赤帝女姚姬﹐未行而卒﹐葬於巫山之陽﹐號曰巫山之女。楚襄王一日與宋玉遊於云夢﹐望髙唐有雲气﹐曰「此何气也﹖」玉曰「此所謂朝云也。昔先王遊髙唐﹐晝寢﹐夢一婦人﹐自稱是巫山之女﹐王因幸之。去而辭曰﹕『妾在巫山之陽﹐髙丘之。旦爲朝云﹐暮爲行雨。朝朝暮暮﹐陽臺之下。』旦朝視之﹐果如其言。故爲立廟﹐號曰朝云。」

楚襄王與唐勒﹑景差﹑宋玉遊陽云之臺﹐王曰「能爲寡人大言者﹐上座。」王因唏曰「操是太阿剝一世﹐流血衝天﹐車不可以厲。」唐勒曰「壯士憤兮絕天維﹐壯斗戾兮太山夷。」景差曰「校士猛毅臯陶嘻﹐大笑至兮摧罘ぜ。鋸牙云﹐犭希甚大﹐吐舌萬里唾一世。」宋玉曰「方地爲車﹐圓天爲蓋﹐長劍耿耿倚天外。」王曰「未也。」玉曰「並吞四夷﹐飲枯河海﹐越九州﹐無所容止﹐身大四塞﹐愁不可長﹐據地分天﹐迫不得仰。」

楚襄王旣令諸大夫造《大言賦》﹐賦畢﹐宋玉受賞。王曰「抑未備也。有能爲《小言賦》者﹐賜之云夢之田。」景差曰「載氛埃兮乘剽塵﹐體輕蛟翼﹐形微蚤鱗﹐聿遑浮踴﹐淩雲縱身。經由鍼孔﹐出入羅巾﹐飄妙翩綿。乍見乍泯。」唐勒曰「析飛糠以爲輿﹐剖秕糟以爲舟﹐泛然投乎杯水中﹐淡若巨海之洪流﹐繩蚋﹛此月﹜以顧盼﹐附蠛蠓而遨遊﹐寧隱微以無準﹐原存亡而不憂。」又曰「館於蠅須﹐宴於毫端﹐烹虱脛﹐切蟣肝﹐會九族而同嚌﹐猶委余而不殫。」宋玉曰「無內之中﹐微物漸生。比之無象﹐言之無名。蒙蒙滅景﹐昧昧遺形。超於太虛之域﹐出於未兆之庭。纖於毳末之微蔑﹐陋於茸毛之方生。視之則眇眇﹐望之則冥冥。離朱爲之嘆悶﹐神明不能察其情。二子之言磊磊皆不小﹐何如此之爲精。」王曰「善。」賜以云夢之田。

楚襄王好女色﹐宋玉爲賦以諷曰「或謂玉爲人﹐身體容冶﹐口多微詞﹐出愛主人之女﹐入事大王。臣身體容冶﹐受之二親﹐口多微詞﹐聞之聖人。臣嘗出行﹐僕饑馬疲﹐正值主人門開﹐主人翁出﹐嫗又到市﹐獨有主人女在。女欲置臣﹐堂上太髙﹐堂下太卑﹐乃更於蘭房之室﹐止臣其中。中有鳴琴焉﹐臣援而鼓之﹐爲《幽蘭白雪》之曲﹐主人之女﹐翳承日之華﹐披翠云之裘﹐更被白之單衫﹐垂珠步搖﹐來排臣戶﹐爲臣炊雕胡之飯﹐烹露葵之羹﹐來勸臣食﹐以其翡翠之釵﹐掛臣冠纓﹐臣不忍仰視。爲臣歌曰﹕『歲將暮兮日已寒﹐中心亂兮忽多言。』臣復援琴鼓之﹐爲《秋竹積雪》之曲﹐主人之女又爲臣歌曰﹕『內怵惕兮䢐玉牀﹐橫自陳兮君之旁。君不禦兮妾誰怨﹖日將至兮下黃泉。』玉曰﹕『吾寧殺人之父﹐孤人之子﹐誠不忍愛主人之女。』」王曰「止止。寡人於此時﹐亦何能已。」

楚襄城君始封﹐衣翠衣﹐帶玉鉤﹐履縞舄﹐立乎水上。大夫莊辛過而說曰「願把君手﹐可乎﹖」襄城君非色﹐不言。辛遷延稱曰「君不聞鄂君乎﹖乘靑翰之舟﹐張翠蓋﹐會鐘鼓之音﹐越人擁楫而歌曰﹕『今夕何夕兮﹐搴洲中流。今日何日兮﹐得與王子同舟。蒙羞被好兮﹐不訾詬恥。心幾煩而不絕兮﹐得知王子。山有木兮木有枝﹐心悅君兮君不知。』於是鄂君舉繡被而覆之。」襄城君乃奉手進辛。

【秦皇政】﹝虎口﹐日角﹐火目﹐隆鼻﹐鷙鳥膺﹐豹聲﹐長八尺六寸﹐大七圍﹐手握兵執矢。名祖龍。侯生數其淫暴﹐謂萬萬丹朱﹐千千桀紂。﹞

始皇祠洛水﹐有黑頭公從河中出﹐呼始皇曰「來﹗受天之寶。」乃與羣臣作歌曰「洛陽之水﹐其色蒼蒼。祠祭大澤﹐倏忽南徵。洛濱禱﹐色連三光。」

初﹐燕太子丹質於趙﹐與秦皇善﹐秦皇卽位﹐丹質於秦﹐遇之無禮﹐丹怒﹐欲歸﹐秦皇不聽﹐謬言曰「烏白頭﹐馬生角﹐乃可。」丹仰嘆﹐而烏旣白頭﹐馬爲生角。秦皇不得已﹐造機發之橋﹐欲陷丹。丹過之﹐橋爲不發。比歸﹐怨秦皇﹐必欲報之。聞衛人荊次非軻賢﹐使劫秦皇﹐次非不擇日而發﹐太子賓客知其事者﹐皆白衣冠送之至易水上﹐髙漸離擊築﹐次非和而歌曰「風蕭蕭兮易水寒﹐壯士一去兮不復還。」入秦﹐獻督亢圖﹐左手把秦皇袖﹐右手椹其胸﹐秦皇曰「今日之事﹐從子計耳﹐乞聽琴聲而死。」乃召姬人鼓琴﹐琴女秦曲云「羅單衣﹐可掣而絕﹔三尺屏風﹐可超而越﹔鹿盧之劍﹐可負而拔。」王從其計﹐遂體解以徇。次非不解琴﹐故及於難。後漸離以擊築得幸﹐因以築擊殺秦皇﹐不中﹐死。

始皇二十八年﹐東行郡縣﹐上泰山陽﹐至顚﹐立石頌徳﹐風雨暴至﹐休大松下﹐因封爲五松大夫。後人《詠松》云「半依巖岫倚云端﹐獨上亭亭耐歲寒。一事頗爲淸節累﹐秦時曾作大夫官。」

始皇三十一年九月庚子﹐茅盈髙祖﹐於華山中乘雲駕鶴﹐白日升天。先是時﹐有巴謠歌云「神仙得者茅初成﹐駕龍上升入太淸。時下玄洲戲赤城﹐繼世而往在我盈。帝若學之臘嘉平。」始皇聞謠歌而問其故﹐父老具對曰「此仙人之謠歌﹐勸帝求長生之術。」於是始皇欣然﹐乃有尋仙之志﹐因攺臘曰嘉平。﹝茅盈﹐咸陽人﹐得道﹐隱句曲﹐邦人因攺句曲爲茅君山。時盈二弟﹐衷爲五官大夫﹑西河太守﹐固爲執金吾﹐治句曲山﹐哀治常良山﹐盈爲司命眞君﹐東嶽上卿。漢平帝元壽二年也。內法旣融﹐外教坦平﹐爾乃風雨以時﹐五禾成熟﹐疾癘不起﹐暴害不行。父老歌曰「茅山連金陵﹐江湖據下流。三神乘白鶴﹐各在一山頭。佳雨灌畦稻﹐陸田亦復周。妻子保堂室﹐使我無百憂。白鶴翔靑天﹐何時復來遊﹖」﹞

秦築長城﹐起臨洮﹐至遼東﹐延袤萬餘里﹐死者相屬。民歌云「生男愼勿舉﹐生女哺用脯。不見長城下﹐屍骸相支柱﹖」

始皇作驪山陵﹐周回跨陰盤縣界﹐水背陵﹐鄣使東西流﹐運大石於渭北﹐民怨之﹐作《甘泉之歌》云「運石甘泉口﹐渭水不敢流。千人唱﹐萬人謳﹐金陵餘石大如區。」﹝是年作阿房宮﹐以磁石爲門﹐懷刃者輒止之。又起雲明臺﹐子時興工﹐午時已畢﹐謂之子午臺。﹞

始皇旣坑儒焚典﹐遂欲發孔子墓﹐取諸經傳。先是﹐孔子將死﹐遺祕書懸甕中﹐始皇登孔子臺﹐上牀啟甕﹐得丹書﹐曰「後世一男子﹐自稱秦始皇﹐登我堂﹐上我牀﹐顚倒我衣裳﹐至沙丘而亡。」怒而發冢。及達沙丘﹐令修別路﹐見一羣小兒﹐輦沙爲阜﹐問雲沙丘﹐從此得病。葬之日﹐匠人作機巧者﹐生閉墓中。﹝孔子卒﹐戒門人作虛墓十間﹐及始皇發墓﹐至十間﹐有鬼出﹐逐之﹐過曲阜十八里沒﹐掘之不得﹐因名白兔溝。﹞

優旃者﹐秦倡侏儒也﹐嘗侍始皇﹐立殿上。秦法重﹐非有詔不得輒移足﹐時天寒雨甚﹐武士被立庭中﹐優旃欲救之﹐戲曰「被郎﹐汝𨿽長﹐雨中立﹔我𨿽短﹐殿上幸無濕。」始皇聞之﹐乃令徙立廡下。

秦二世立﹐欲漆其城﹐優旃曰「佳哉漆城﹗光蕩蕩。寇來不得上。」二世以其故止。

【西楚霸王籍】﹝《漢書項籍傳》﹕「羽學書不成﹐去﹔學劍又不成﹐去。」去者﹐罷棄之意。李謂﹕「學書學劍﹐皆以不成而棄去。」少微江氏節其字﹐謂「學書不成﹐去學劍﹐又不成」遂使學者例以「去學劍」爲句﹐誤甚。﹞

項王有美人名虞﹐常幸從﹐有駿馬名騅﹐常騎之。及軍壁垓下﹐諸侯兵圍之數重﹐夜聞四面皆楚歌﹐乃悲歌慷慨﹐自爲詩歌數闕。歌云「力拔山兮气蓋世﹐時不利兮騅不逝。騅不逝兮可柰何﹗虞兮虞兮柰若何﹖」美人和云「漢兵已略地﹐四面楚歌聲。大王意气盡﹐賤妾何聊生﹖」項王泣數行下。虞姬乃請劍自刎。﹝虞姬葬處﹐生艸能舞﹐人呼爲虞美人艸。﹞

【齊王橫】﹝田儋﹐狄人也。從弟田榮﹐榮弟田橫﹐皆豪彊﹐能得人。兄弟三人更王。﹞

秦末﹐田橫自立爲齊王﹐後居海島。漢有天下﹐召橫﹐至千戶鄕自剄。從者聞之不敢哭﹐爲挽歌歌之云「薤上朝露何易﹖露明朝更復落。人死一去何時歸﹖」又云「蒿裏誰家地﹖聚斂精魂無賢愚。鬼伯一何相催促﹖人命不少相踟躕。」﹝今之挽歌自橫始。武帝時﹐李延年分爲二曲﹐「薤露」送王公貴人﹐「蒿裏」送士大夫庶人。﹞

●卷三漢

【髙帝邦】﹝字季。日角﹑龍眼﹑牛胸﹑龜背。姓卯金刀。太上皇微時﹐遊山澤間﹐有冶鑄曰「爲天子鑄劍。若得腰間佩刀雜治﹐卽成神器﹐可以克天下。昴星精爲輔﹐以殲三骨。」太上曰「此物名匕首。」遂解投煙焰中。劍成﹐授太上。以賜季。按﹕蕭何爲昴星﹐項羽﹑陳勝﹑胡亥爲三骨。季又以始皇三十四年於南山得一鐵劍﹐長三尺﹐小篆書銘曰「赤霄。」及貴常服之。此卽斬白蛇之劍也。﹞

髙帝母媼嘗息大澤之陂﹐夢與神遇﹐是時雷電晦冥﹐太公往視﹐則見交龍於上﹐已有娠﹐遂產帝。《帝命驗》曰「賊起蜚﹐卯生虎。」賊起蜚﹐始皇立也﹐卯﹐劉字之別。始皇立而劉生。﹝太公名カ﹐字執嘉。﹞

髙帝七年﹐自將兵三十萬擊韓王信。帝先至平城﹐步兵未盡到﹐冒頓縱精兵三十餘萬圍帝於白登七日。漢兵中外不得救餉。樊噲時爲上將軍﹐不能解圍。天下皆歌之曰「平城之下亦誠苦﹐七日不食不能彀弩。」後用陳平祕計得免。

髙帝十二年﹐帝自擊黥布﹐還過沛﹐畱置酒沛宮﹐悉召故人父老子弟佐酒﹐發沛中兒﹐得百二十人﹐教之歌﹐酒酣﹐帝擊築自歌曰「大風起兮雲飛揚﹐威加海內兮歸故鄕﹐安得猛士兮守四方﹗」令兒皆和習之﹐帝乃起舞﹐慷慨傷懷﹐泣數行下。

四皓者﹐皆河內軹人﹐一曰東園公﹐二曰角裏先生﹐三曰綺裏季﹐四曰夏黃公。秦時政虐﹐乃退而作歌曰「莫莫髙山﹐深谷逶迆。曄曄紫芝﹐可以療饑。唐虞世遠﹐吾將何歸﹖駟馬髙蓋﹐其憂甚大。富貴之畏人﹐不如貧賤之肆志。」因共入商雒﹐隱地肺山。及秦敗﹐髙帝屢徵之﹐不至。後帝欲廢太子﹐立戚夫人子趙王如意。呂后用畱侯計﹐幣召四皓﹐同太子入朝。帝大驚﹐指示戚姬曰「我欲易之。彼四人爲之輔﹐羽翼已成﹐難動搖矣。」姬涕泣﹐上曰「汝爲我楚舞﹐吾爲若楚歌。」歌曰「鴻鵠髙飛兮﹐一舉千里。羽翼已就兮﹐橫絕四海。橫絕四海兮﹐當可柰何﹖𨿽有繳兮﹐尙安所施﹖」歌闋罷酒﹐竟不易太子。

戚夫人﹐卽定陶戚姬也。髙帝寵之﹐特與同臨宮中百子池﹐生趙隱王如意。惠帝立﹐呂后爲皇太后﹐乃令永巷囚戚夫人﹐髡鉗﹐衣赭衣﹐令舂。戚夫人舂且歌曰「子爲王﹐母爲虜。終日舂薄暮﹐常與死爲伍。相離三千里﹐當誰使告汝﹖」太后聞之大怒﹐曰「乃欲倚女子邪﹖」召趙王鴆之。戚夫人遂有人彘之禍。

趙幽王友﹐髙帝諸姬子也。初封淮陽王﹐呂后殺趙王如意﹐徙友爲趙王。友以諸呂女爲後﹐不愛﹐愛它姬。諸呂女讒於太后﹐太后怒﹐召趙王﹐置邸﹐令衛圍守之。趙王餓﹐乃作歌﹐遂幽死。其歌曰「諸呂用事兮﹐劉氏微。迫脇王侯兮﹐彊授我妃。我妃旣妒兮﹐誣我以惡。讒女亂國兮﹐上曾不寤。我無忠臣兮﹐何故棄國﹖自泱中野兮﹐蒼天與直﹗於嗟不可悔兮﹐寧早自賊﹖爲王餓死兮﹐誰者憐之﹖呂氏絕理兮﹐托天報仇﹗」

【張良】﹝天駟房星之神曰王良﹐故字子房。堯時﹐有五星自天而﹐一是土之精﹐墜谷城山下﹐其精化爲圯橋老人﹐以兵書授子房。佐漢功成。求於谷城山下﹐得黃石焉。子房解形於世﹐其家葬其衣冠與黃石﹐占者常見墓上黃气髙數十丈。赤眉之亂﹐人發其墓﹐但見黃石枕﹐化而飛去。﹞

漢初﹐有四五小兒路上羣戲﹐一兒歌云「著靑裙﹐入天門﹐揖金母﹐拜木公。」時人皆不識﹐惟張子房知之﹐乃往拜焉。曰「此乃東王公之玉童也。仙人得道升天﹐當揖金母而拜木公。自非沖虛登眞之子﹐莫知其津。木公亦云東王父﹐亦云東王公。」

張子隱商山﹐與四皓爲云外之友。定太子時﹐有應曜者﹐隱於淮陽山中﹐與四皓俱徵﹐曜獨不至﹐時人語曰「商山四皓﹐不如淮陽一老。」

畱侯有《尼父贊》曰「巖巖孔聖﹐異代稱傑。量合乾坤。明參日月。」

張贊﹐畱侯七世孫也。初居吳縣相人裏﹐時人諺曰「相裏張﹐多賢良。積善應﹐子孫昌。」

【夏侯嬰】﹝爲沛廏司禦﹐每送客還﹐過髙帝語﹐未嘗不移日。嘗爲滕令﹐故號滕公。及曾孫頗尙主﹐主隨外家孫﹐號孫公主﹐故滕公子孫重爲孫氏。﹞

夏侯嬰薨﹐求葬東都門外﹐公卿送喪﹐駟馬不行﹐踣地悲鳴﹐使人掘馬蹄下﹐得石槨﹐其銘曰「佳誠鬱鬱三千年﹐見白日。於嗟﹗滕公居此室。」乃葬斯地﹐謂之馬冢。

【淮南厲王長】﹝髙帝第四子也。子安襲封淮南王﹐著書﹐號曰鴻烈。以父諱長﹐所著諸「長」字皆曰「修」。﹞

厲王長母趙氏女﹐爲趙王張敖美人。髙帝討韓信﹐還過趙﹐趙王獻美女﹐趙氏女得幸﹐有身。趙王不敢內之於宮﹐爲築捨於外。及貫髙等謀反﹐發覺﹐並逮治王﹐趙美人亦坐系吏﹐以其得幸有身聞上﹐上方怒趙王﹐未理。美人弟兼因辟陽侯審食其言之呂后﹐呂后妒﹐弗肯白。及美人生男﹐恚而自殺。吏奉男詣上﹐上悔之﹐封以爲淮南五。王早失母﹐附呂后﹐而常怨食其﹐以爲不彊爭之﹐使其母恨而死。文帝卽位﹐王驕蹇不奉法。三年入朝﹐往見食其﹐自袖鐵椎椎殺之﹐馳走闕下﹐肉袒謝罪。上傷其志﹐爲親赦弗治。還歸國﹐益驕。乃命載以輜車﹐處蜀嚴道邛郵﹐長不食而死。民作歌曰「一尺繒﹐好童童﹔一升粟﹐飽蓬蓬。兄弟二人不能相容。」帝聞之﹐乃追尊淮南王爲厲王﹐置園如諸侯儀。

淮南王安好道書及方術之士。正月上辛﹐有八老公詣門求見﹐須眉皆皓白。王使閽人自以其老難問之﹐八公乃更形爲童子﹐年可十四五﹐角髻靑絲﹐色如桃花﹐王聞﹐跣而迎﹐登思仙之臺﹐盛禮設樂以享﹐八公援琴而弦歌曰「煌煌上天﹐照下土兮﹔知我好道﹐公來下兮。公將與予﹐生毛羽兮﹔超騰靑雲﹐蹈梁甫兮。觀見瑤光﹐過北鬥兮﹔馳乘風雲﹐使玉女兮。含精吐气﹐嚼芝艸兮﹔悠悠將將﹐天相保兮。」歌闋﹐八童子乃復爲老人﹐告王曰「吾一人能望致風雨﹐立起雲霧﹐畫地爲江河﹐撮土爲山嶽﹔一人能崩髙山﹐塞深泉﹐收虎豹﹐召致蛟龍﹐使役鬼神﹔一人能分形易貌﹐坐存立隱﹐蔽六軍﹐白日爲暝﹔一人能乘雲步虛﹐越海淩波﹐出入無間﹐呼吸千里﹔一人能入火不灼﹐入水不濡﹐刃射不中﹐冬凍不寒﹐夏曝不污﹔一人能幹變萬化﹐恣意所爲﹐禽獸艸木﹐萬物立成﹐移山駐流﹐行宮易室﹔一人能煎泥成金﹐凝鉛爲銀﹐駕龍浮於太淸之上。」安乃日夕朝拜﹐各試所言﹐種種異術﹐無有不效。遂授王《丹經》三十六卷。藥成﹐未及服﹐而郎中雷被與伍被共誣稱安謀反﹐天子使宗正持節治之﹐八公謂安曰「可以去矣﹐此乃是天之發遣王。王若無此事﹐日復一日﹐未能去世也。」八公使安登山大祭﹐埋金於地﹐卽白日升天。時人傳八公﹑安臨去時﹐余藥置在中庭﹐雞犬舐之﹐盡得升天﹐故雞鳴天上﹐犬吠雲中云。﹝伍被﹐楚人﹐以才學爲淮南中郎。是時淮南養士數千人﹐髙材者有八﹐曰﹕蘇非﹑李尙﹐左吳﹑田由﹑雷被﹐伍被﹑毛被﹑進昌﹐號曰八公﹐而伍被爲冠首。按﹕雷被﹑伍被並在八公之列﹐乃誣安反者﹐欲引與俱去耳。﹞

淮南王安旣與八公相攜俱去﹐莫知所往﹐淮南小山之徒思戀不已﹐乃作《淮南王曲》云「淮南王﹐自言尊﹐百尺髙樓與天連。後園鑿井銀作牀﹐金瓶素井汲寒漿。汲寒漿﹐飲少年﹐少年窈窕何能賢﹖揚聲悲歌音絕天。我欲渡河河無梁﹐願化雙黃鵠﹐還故鄕。還故鄕﹐入故里﹐徘徊故鄕﹐苦身不已。繁舞寄聲無不泰﹐徘徊桑梓遊天外。」

【梁孝王武】﹝文帝第二子。初封代王﹐用賈誼策﹐徙王梁。廣睢陽城七十里﹐大治宮室﹐作曜華宮﹐築兔園﹐園中有百靈山﹐有膚寸石﹐落猿巖﹐棲龍岫﹔又有雁池﹐池間有鶴洲﹑鳧渚﹔爲復道﹐自宮連屬於平臺﹐三十餘里。平臺亦名吹臺﹐後有繁氏居其側﹐里人呼爲繁臺。﹞

梁孝王遊忘憂館﹐集諸遊士﹐各使爲賦﹐枚乘賦柳﹐路喬如賦鶴﹐公孫詭賦文鹿﹐鄒陽賦酒﹐公孫乘賦月﹐羊勝賦屏風﹐韓安國作《幾賦》不成﹐鄒陽代作。陽﹑安國罰酒三升。賜乘﹑喬如絹﹐人五匹。乘《柳賦》云「忘憂之館﹐垂條之木。枝逶遲而含紫﹐葉萋萋而吐綠。出入風雲﹐去來羽族。旣上下而好音﹐黃衣而絳足。蜩螗厲音﹐蜘蛛吐絲。階艸漠漠﹐白日遲遲。於嗟細柳﹐流亂輕絲。君王淵穆其度﹐禦羣英而玩之﹐小臣瞽聵﹐與此陳詞。於嗟樂兮﹗於是樽盈縹玉之酒﹐爵獻金漿之醪。庶羞千族﹐盈滿六庖。弱絲淸管﹐與風霜而共雕。槍釒皇啾喞﹐蕭條寂寥。雋英旄﹐列襟聯袍。小臣莫效於鴻毛﹐空銜鮮而嗽醪。𨿽復河淸海竭﹐終無增景於邊撩。」喬如《鶴賦》云「白鳥朱冠﹐鼓翼池幹。舉修距而躍躍﹐奮皓翅之翹翹。宛修頸而顧步﹐啄沙磧而相歡。豈忘赤霄之上﹐忽池而盤桓。飲淸流而不舉﹐食稻梁而未安。故知野禽野性﹐未脫籠樊。賴吾王之廣愛﹐𨿽禽鳥兮抱恩。方騰驤而鳴舞﹐憑朱檻而爲歡。」公孫《月賦》云「月出皎兮﹐君子之光。雞舞於蘭渚﹐蟋蟀鳴於西堂。君有禮樂﹐我有衣裳。猗嗟明月﹐當心而出。隱員巖而以鉤﹐蔽修堞而分鏡。旣少進以增輝﹐遂臨庭而髙映。炎日匪明﹐皓壁非淨。躔度運行﹐陰陽以正。文林辯囿﹐小臣不佞。」羊勝《屏風賦》云「屏風合匝﹐蔽我君王。重葩累繡﹐沓壁連璋。飾以文錦﹐映以流黃。畫以古烈﹐昂昂。蕃後宜之﹐壽考無疆。」

【蘇眈】﹝桂陽人。文帝時得道。少以至孝著稱﹐母食欲得魚羹﹐眈出湖州市買﹐去家一千四百里﹐俄頃便返﹐眈叔父爲州吏﹐於市見眈﹐因書還家﹐家人大驚。旣而辭母仙去。預爲植橘鑿井﹐及郡人大疫﹐但食一橘葉﹐飲一泉水﹐卽愈。﹞

蘇仙公一日白母﹐道果已圓﹐升舉有日。忽有數十白鶴降於門﹐遂升云漢而去。後一鶴降郡屋﹐郡僚子弟彈之﹐鶴以爪攫樓板﹐若書字焉﹐其辭曰「鄕原一別重來﹐事非甲子不記。陵谷遷移﹐白骨蔽野﹐靑山舊時。翹足髙屋﹐下見羣兒。我是蘇仙﹐彈我何爲﹖翻身云外﹐卻返吾居。」

【丁令威】﹝遼東人。遼東諸丁譜載﹕令威﹐漢初學道得仙。﹞

丁令威少隨師學﹐得仙道﹐分身任意所欲。遼東城門有華表柱﹐令威常暫歸﹐化爲白鶴﹐集柱頭﹐時有少年舉弓欲射之﹐鶴乃飛﹐徘徊空中而言曰「有鳥有鳥丁令威﹐去家千歲今來歸。城郭如故人民非﹐何不學仙離冢壘﹖」言畢﹐遂髙上衝天。

【陶安公】。﹞

陶安公﹐六安鑄冶師也。數行火﹐火一旦散上行﹐紫色衝天﹐安公伏冶下求哀。須臾﹐朱雀止冶上﹐曰「安公安公﹗冶與天通。七月七日﹐迎汝以赤龍」至期赤龍到﹐大雨﹐而安公騎之東南上。

【竇玄】。﹞

竇玄狀貌絕異﹐天子使出其妻﹐妻以公主。妻悲怨﹐寄書云「棄妻斥女﹐敬白竇生﹕卑賤鄙陋﹐不如貴人。妾日以遠﹐彼日以親。何所控訴﹐仰呼蒼﹗悲哉竇生﹗衣不厭新﹐人不厭故。悲不可忍﹐怨不可去。彼獨何人﹐而居斯處﹖」又歌云「煢煢白兔﹐東走西顧。衣不如新﹐人不如故。」時人憐而傳之﹐亦名艷歌。

●卷四漢

【武皇帝徹】﹝景帝夢神女捧日以授王夫人﹐吞之而生帝。又夢髙祖謂己曰「王美人得子﹐可名爲彘。及生帝﹐因名焉。七歲立爲太子﹐上曰「彘者﹐徹也。」因攺名徹。﹞

帝行幸河東﹐祠后土﹐顧視帝京﹐忻然中流﹐與羣臣飲宴﹐帝歡甚。乃自作《秋風辭》云「秋風起兮白雲飛﹐艸木黃落兮雁南歸。蘭有秀兮菊有芳﹐懷隹人兮不能忘。泛樓船兮濟汾河﹐橫中流兮揚素波。簫鼓鳴兮發棹歌﹐歡樂極兮哀情多﹐少壯幾時兮柰老何﹗」

元狩初﹐南陽新野有暴利長遭刑﹐屯田於惇煌郡﹐郡有渥窪水﹐利長數於水旁見羣馬﹐中有奇者﹐與凡馬異﹐來飲此水。利長先作土偶持勒半於水旁﹐馬玩習久之﹐代士偶持勒半﹐收得其馬﹐獻之﹐欲神異此馬﹐云「從水中出。」帝次以爲《天馬之歌》﹐曰「太一貢兮天馬下﹐沾赤汗兮沫流赭。騁容與兮世萬里﹐今安匹兮龍爲友。」

大宛國有山髙﹐其上有馬﹐不可得﹐乃取五色母馬置其下﹐與交生駒﹐皆汗血﹐因號天馬﹐一日可致千里。帝伐大宛得之﹐作歌曰「天馬徠兮從西極﹐經萬里兮歸有徳。承靈威兮降外國﹐涉流沙兮四夷服。」

李延年﹐中山故倡也。坐法腐刑﹐給事狗監中﹐善歌﹐爲新變聲﹐帝甚愛之﹐嘗侍上﹐起舞歌曰「北方有佳人﹐絕世而獨立。一顧傾人城﹐再顧傾人國。寧不知傾城與傾國﹐佳人難再得﹗」上嘆息曰「世豈有此人乎﹖」平陽公主因言廷年有女弟﹐上召見之﹐實妙麗善舞﹐由是得幸﹐是爲李夫人。時人語曰「一雌復一雄﹐雙飛入紫宮。」

淮南王安招方術之士﹐皆謂神仙﹐上聞而喜﹐於是方士自燕﹑齊至者數千人。齊人李少翁﹐年二百餘歲﹐色若童子﹐拜爲文成將軍﹐歲餘﹐術未驗﹐上漸厭倦﹐會李夫人死﹐上甚思悼之﹐少翁云「能致其神。」乃夜張帳﹐明燭﹐陳酒食﹐令上居他帳中。遙見李夫人﹐不得就視﹐上愈益想之﹐乃作賦曰「美聯娟以修娉兮﹐命天絕而弗長。飾新宮以延佇兮﹐泯不歸乎故鄕。慘鬱鬱其悶感兮﹐處幽隱而懷傷。稅余馬於山椒兮﹐掩修夜之不陽。」又爲作詩﹐令樂府諸音家弦歌之﹐《詩》曰「是邪非邪﹖立而望之﹐偏何姍姍其來遲﹗」﹝初帝深嬖李夫人﹐死後﹐常思夢之﹐或欲見夫人。帝貌憔悴﹐嬪禦不寧。詔李少君與之語﹐曰「朕思李夫人﹐其可得乎﹖」少君曰「可遙見﹐不可同帷幄。暗海有潛英之石﹐其色靑﹐輕如毛羽﹐寒盛則石溫﹐暑盛則石冷﹐刻爲人像﹐神悟不異眞人。」帝曰「此石像可得否﹖」少君曰「願得樓船﹐巨力个人﹐能浮水登木﹐皆使明於道術﹐賫不死之藥。」乃至暗海。經十年而還。昔之去人﹐或升云不歸﹐或托形假死﹐獲反者四五人。得此石﹐卽命工人依先圖刻作夫人形。刻成﹐置於輕紗幔裏﹐宛若生時。帝大悅﹐問少君曰「可得近乎﹖」少君曰「譬如中宵忽夢﹐而晝可得近觀乎﹖此石毒﹐宜遠望﹐不可逼也。勿輕萬乘之尊﹐惑此精魅之物。」帝乃從其諫。見夫人畢﹐少君乃使舂此石人爲丸﹐服之﹐不復思夢。乃築靈夢臺﹐歲時祀之。﹞

帝思懷李夫人。時始穿昆靈之池﹐汛翔禽之舟﹐帝自造歌曲﹐使女伶歌之。時日已西傾﹐涼風激水﹐女伶歌聲甚遒﹐因賦《落葉哀蟬曲》曰「羅袂兮舞聲﹐玉墀兮塵生。虛房冷而寂寞﹐落葉依於重扃。望彼美之女兮﹐安得感余心之未寧﹖」帝聞唱動心﹐悶悶不自支持﹐命龍膏之燈以照舟內﹐悲不自止。親侍者覺帝容色愁怨﹐乃進洪梁之酒﹐酌以文螺之卮。帝飲三爵﹐色悅心歡﹐乃詔女伶出﹐侍帝息於延涼室﹐臥夢李夫人授帝蘅蕪之香﹐帝驚起﹐而香气猶著衣枕﹐歷月不歇。帝彌思求﹐終不復見﹐涕泣洽席。遂攺延涼室爲遺芳夢室。﹝鐘山有香艸﹐東方朔獻帝﹐懷之卽夢見李夫人﹐名懷夢艸。﹞

車子候者﹐扶風人。武帝愛其淸淨﹐稍遷其位至侍中﹐一朝語家云「我今補仙官﹐此春應去﹐至夏中當暫還。還少時復去。」如其言。帝思之﹐乃作歌曰「嘉幽蘭兮延秀﹐蕈妖淫兮中溏。華斐斐兮麗景﹐風裴徊兮流芳。皇天兮無慧﹐至人逝兮仙鄕。天路遠兮無期﹐不覺涕下兮沾裳。」

元鼎初﹐帝作柏梁臺成﹐至元封初﹐詔羣臣﹐有能爲七言詩﹐乃得上坐。帝首倡云「日月星辰和四時。」梁孝王武云「驂駕駟馬從梁來。」大司馬霍去病云「郡國士馬羽林材。」丞相石慶雲「總領天下誠難治。」大將軍衛靑雲﹕「和撫四夷不易哉。」禦史大夫倪寬云「刀筆之吏臣執之。」太常周建徳云「撞鐘伐鼓聲中詩。」宗正劉安國云「宗室廣大日益滋。」衛尉路博徳云「周衛交戟禁不時。」光祿勛徐自爲云「總領從宗柏梁臺。」廷尉杜周云「平理淸讞決嫌疑。」大僕公孫賀云「修飾輿馬待駕來。」大鴻臚壺充國云「郡國吏功差次之。」少府王溫舒云「乘輿禦物主治之。」大司農張成云「陳粟萬石揚以箕。」執金吾中尉豹云「徼道宮下隨討治。」左馮翊盛宣云「三輔盜賊天下危。」左扶風李成信云「盜阻南山爲民災。」京兆尹云「外家公主不可治。」詹事陳掌云「椒房率更領其材。」典屬國云「蠻夷朝賀常會期。」大匠云「柱開薄櫨相枝持。」大官令云「枇杷橘粟桃李梅。」上林令云「走狗逐兔張罘ぜ。」郭舍人云「嚙妃女唇甘如飴。」東方朔云「迫窘詰屈幾窮哉﹗」﹝帝又於望鶴臺西起俯月臺﹐臺下穿影娥池。每登臺眺月﹐影入池中﹐使宮人乘舟﹐笑弄月影﹐因名影娥池﹐亦曰眺蟾臺。﹞

元鼎間﹐郅支國貢馬肝石百斤﹐長以水銀﹐納玉函中﹐金泥封其上。此石半靑半白﹐碎之和丸轉丹﹐每吞一丸﹐彌年不饑渴﹐以之拭發﹐白皆黑。帝常坐羣臣於甘泉殿﹐有發白者以此拭之﹐應手皆黑。是時公卿語曰「不用作方伯﹐惟願拭馬肝石。」

元封初﹐帝旣封禪﹐乃發卒數萬人塞瓠子決河。還自臨祭﹐湛白馬﹑玉璧﹐令羣臣從官皆負薪塞決河。時東郡燒艸﹐以故薪少﹐乃下淇園之竹以爲楗。上旣臨河決﹐悼其功之不就﹐爲作歌詩二章﹐於是﹐卒塞瓠子﹐築宮其上﹐名曰宣防。歌曰「瓠子決兮將柰何﹖浩浩洋洋兮慮殫爲河。殫爲河兮地不得寧﹐功無已時兮吾山平。吾山平兮鉅野溢﹐魚弗郁兮柏冬日。正道馳兮離常流﹐蛟龍騁兮放遠遊。歸舊川兮神哉沛﹐不封禪兮安知外爲。我謂河伯兮何不仁﹐泛濫不止兮愁吾人。嚙桑浮兮淮泗滿﹐久不返兮水維緩。」又曰「河湯湯兮激潺﹐北渡回兮迅流難。搴長茭兮湛美玉﹐河伯許兮薪不屬。薪不屬兮衛人罪﹐燒蕭條兮噫乎何以禦水﹗饋林竹兮楗石﹐宣防塞兮萬福來。」

元封中﹐帝遣江都王建女細君爲公主﹐以妻烏孫王昆莫。公主至其國﹐自治宮室﹐居歲時﹐一再與昆莫會﹐置酒飲食。昆莫年老﹐言語不通﹐公主悲﹐乃自作歌云「吾家嫁我兮天一方﹐遠托異國兮烏孫王。穹廬爲室兮氈爲墻﹐以肉爲食兮酪爲漿。居常土思兮心內傷﹐願爲黃鵠兮歸故鄕。」

大初二年﹐大月氏國貢雙頭雞﹐四足一尾﹐鳴則俱鳴。武帝置甘泉故館﹐更以余雞混之﹐得其種類而不能鳴。諫者曰「詩云『牝雞無晨』。今雄類不鳴﹐非吉祥也。」帝乃送還西域。行至西關﹐雞反顧漢宮而哀鳴。謠言曰「三七末世﹐雞不鳴﹐犬不吠。宮中荊棘亂相系﹐當有九虎爭爲帝。」至王莽篡位﹐將軍有「九虎」之號。其後﹐喪亂彌多﹐宮掖中生蒿棘﹐家無雞鳴犬吠。

武帝崩後﹐忽見形﹐謂陵令薛平曰「我𨿽失勢﹐猶爲汝君﹐柰何令吏卒上吾陵磨劍乎﹖」因不見。推陵旁﹐果有方石可爲礪﹐吏卒常盜磨刀劍。霍光欲斬之﹐張安世曰「神道茫昧﹐不宜爲法。」故阮公《詠懷》詩曰「失勢在須臾﹐帶劍上吾丘。」

【董仲舒】﹝廣川人。漢未有董永者﹐性至孝﹐貸主人萬錢葬父﹐許身爲奴﹐道遇一女﹐求爲妻﹐同造主人﹐織縑三百﹐一月而畢。辭永去曰「我天之織女也。」生一子名仲﹐深於天文術數之學。後乃訛仲爲仲舒。天女嫁永﹐事本虛誕﹐而仲舒爲永子﹐尢妄﹐不可不辧。仲舒沒﹐門人過其墓﹐皆下馬﹐謂之下馬陵﹐語訛爲蝦蟆陵。﹞

董仲舒嘗下帷獨詠﹐忽有客來詣﹐風姿音气﹐殊爲不凡﹐與論《五經》﹐究其微奧﹐仲舒素不聞有此人﹐而疑其非常客。又曰「欲雨。」仲舒因此戲之曰「巢居知風﹐穴居知雨。卿非狐貍﹐卽是鼷鼠。」客聞此言﹐色動形壞﹐化成老狐﹐蹶然而走。

後漢鐘離意爲孔子修車入廟﹐拭幾席﹑劍履。張伯除堂下艸﹐土中得壁七﹐懷其一﹐埋其六。牀下有懸甕﹐問戶曹﹐曰「夫子丹書。」發之﹐得素書﹐云「後世修吾書﹐董仲舒﹔護吾車﹐拭吾履﹐發吾笥﹐會稽鐘離意﹔璧有七﹐張伯懷其一。」

【東方朔】﹝小名曼倩。父張夷﹐字少平﹐年二百歲﹐顏若童子。夷死﹐母田氏寡居﹐夢太白星臨其上﹐固有妊﹐嘆曰「無夫而妊﹐人將棄我。」乃移向代都東方裏爲居﹐五月旦生朔﹐因以所居裏爲氏﹐朔爲名。或云「朔生三日而田氏死﹐鄰母收養之﹐時東方始明﹐因以姓焉。朔生而目如懸珠﹐齒如編貝﹐東郡獻短人﹐呼朔至﹐曰「王母種桃﹐三千年一開花﹐三千年一結子﹐此兒不良﹐三偸之矣。」俗云「朔是太白星精﹐黃帝時爲風﹐堯時爲務光子﹐周時爲老聃﹐在越爲範蠡﹐在齊爲鴟夷子皮。」又有言「朔是歲星之精。歲星﹐東方木星也。朔死﹐歲星隕。朔娶神君姒宛若爲小妻﹐生子三人﹐與朔俱死。」。﹞

武帝嘗使諸數家射覆﹐東方朔自贊曰「臣嘗受《易》﹐請射之。」射連中。時有幸倡郭舍人﹐滑稽不窮﹐常侍左右﹐曰「朔狂﹐幸中耳﹐非至數也。臣願令朔復射。朔中﹐臣榜百﹔朔不能中﹐臣賜帛。」乃覆樹上寄生﹐令朔射之。朔曰「是窶數也。」舍人曰「果知朔不能中也。」朔曰「生肉爲膾﹐乾肉爲脯﹐著樹爲寄生﹐盆下爲窶數。」上令倡監榜舍人﹐舍人不勝痛﹐呼﹝B17K﹞﹐朔笑之曰「咄﹗口無毛﹐聲敖敖﹐尻益髙。」舍人恚曰「朔擅詆欺天子從官﹐當棄市。」上問朔何故詆之﹐對曰「臣與爲隱耳。」上曰「隱云何﹖」朔曰「夫口無毛者﹐狗竇也﹔聲敖敖者﹐烏哺っ也﹔尻益髙者﹔鶴俯啄也。」舍人不服﹐因曰「臣願復問朔隱語﹐不知﹐亦當榜﹐」卽妄爲諧語曰「令壺齟﹐老柏塗﹐伊優亞﹐犭示牛牙。何謂也﹖」朔曰「令者﹐命也﹔壺者﹐所以盛也﹔齟者﹐齒不正也﹔老者﹐人所敬也﹔柏者﹐鬼之廷也﹔塗者﹐漸如徑也﹔伊優亞者﹐辭未定也﹔犭示牛牙者﹐兩犬爭也。」舍人所問﹐朔應聲輒對﹐變詐釒逢出﹐莫能窮者﹐左右大驚。上以朔爲常侍郎﹐遂得愛幸。

郭舍人復謂朔曰「願問一事。『客從東方﹐且歌且行。不從門入﹐逾我垣墻。遊戲中庭﹐上入殿堂。擊之拍之﹐死者穰穰。格鬥而死﹐主人不傷。』是何物也。」東方朔曰「利啄細身﹐晝匿出昏﹐嗜肉惡燈﹐指掌所捫。臣朔愚戇﹐名之曰蚊。」

武帝遊上林﹐見一好樹﹐問東方朔﹐曰「名善哉。」帝陰使人識其樹﹐後數歲復問朔﹐朔曰「名爲瞿所。」帝曰「朔欺久矣。名與前不同﹐何也﹖」朔曰「夫大爲馬﹐小爲駒﹔長爲雞﹐小爲雛﹔大爲牛﹐小爲犢﹔人生爲兒﹐長爲老且。昔爲善哉﹐今爲瞿所。長少死生﹐萬物敗成﹐豈有定哉﹖」帝乃大笑。

上林嘗獻棗﹐上以杖連擊未央前殿檻﹐再叱而呼曰「朔來﹐朔來﹗先生知此筐中何物﹖」朔曰「上林獻棗﹐四十九枚。」上曰「何以知之﹖」對曰﹔「呼臣者﹐上也﹐以杖擊檻而下者﹐兩木林也﹔來來者﹐棗也﹔叱叱者﹐四十九也。」上大笑﹐賜帛十匹。

【司馬相如】﹝字長卿﹐小字犬子﹐以慕藺相如﹐故名。初往蜀郡﹐過升仙橋﹐題其柱曰「大丈夫不乘駟馬車﹐不復過此橋。」後果乘駟馬歸。將獻賦﹐夢一黃衣翁謂之曰「可爲《大人賦》。」遂作《大人賦》以獻。賜錦四匹。長安有慶虯之者﹐亦善爲賦﹐嘗爲《淸思賦》﹐時人不之責﹐托以相如所作﹐遂大見重於世。﹞

司馬相如與臨邛令王吉相善﹐往捨都亭。臨邛中富人卓王孫爲具召之﹐並召令﹐酒酣﹐令前奏琴﹐曰「竊聞長卿好之﹐願以自娛。」相如辭謝﹐爲鼓一再行﹐其詞曰「鳳兮鳳兮歸故鄕﹐遨遊四海求其皇。時來遇兮無。所將﹐何悟今夕兮升斯堂。有艷淑女在閨房﹐室邇人遐毒我腸。何緣交頸爲鴛鴦﹖胡頡頏兮共翺翔。」「鳳兮鳳兮從我棲﹐得托孳尾永爲妃。交情通體心和諧﹐中夜相從知者誰﹖雙翼俱起翻髙飛﹐無感我思使餘悲。」是時卓王孫有女文君新寡﹐故相如繆與令相重而以琴心挑之。文君竊從戶窺﹐心悅而好之。旣罷﹐相如乃使人重賜文君侍者通殷勤﹐文君夜亡奔相如﹐相如乃與馳歸成都。居貧愁懣﹐以所著裘就市人陽昌貰酒﹐與文君爲歡。旣而文君抱頸而泣曰「我平生富足﹐今乃以衣裘貰酒﹐盍歸臨邛﹐從昆季假貸﹐猶足爲生。」相如乃俱至臨邛﹐置酒捨﹐令文君當壚﹐相如親著犢鼻滌器﹐以恥王孫。王孫果以爲病﹐乃厚給文君。

文君姣好﹐眉色如望遠山﹐臉際常若芙蓉﹐肌膚柔滑如脂﹐十七而寡﹐爲人放誕風流﹐故悅長卿之才而越禮焉。及長卿將聘茂陵人女爲妾﹐文君作《白頭吟》以自絕﹐長卿乃止。其辭曰「皚如山上雪﹐皎若雲間月。聞君有兩意﹐故來相決絕。」「今日鬥酒會﹐明旦溝水頭。喋躞禦溝上﹐溝水東西流。」「淒淒重淒淒﹐嫁娶不須啼。願得一心人﹐白首不相離。」「竹竿何裊裊﹐魚尾何。男兒重意气﹐何用錢刀爲﹖」

文君與相如書曰「春華競芳﹐五色淩素﹐琴尙在禦﹐而新聲代故。錦水有死﹐漢宮有木。彼物而親﹐嗟世之人兮﹐瞀於淫而不悟。」再與書曰「朱弦斷﹐明鏡缺。朝露﹐芳顏歇。白頭吟﹐傷離別。努力加餐﹐毋念妾。錦水湯湯﹐與君長訣。」

長卿素有消渴疾﹐乃還成都﹐悅文君之色﹐遂以發痼疾﹐乃作《美人賦》﹐欲以自刺﹐而終不能攺﹐卒以此疾至死。文君爲誄曰「嗟嗟夫子兮通儒﹐少好學兮綜羣書。縱橫劍伎兮英敏有譽﹐尙慕往哲兮更名相如。落魄遠遊兮賦《子虛》﹐畢爾壯志兮駟馬髙車。憶昔初好兮雍容孔都﹐憐才仰徳兮琴心兩娛。永托爲妃兮不恥當壚﹐生平淺促兮命也難扶。長夜思君兮形影孤﹐步中庭兮霜艸枯。雁鳴哀哀兮吾將安如﹖仰天太息兮抑鬱不舒。訴此淒惻兮疇忍聽予﹐泉穴可從兮願殞其軀。」

【灌夫】﹝潁川人。初﹐魏其侯竇嬰失勢﹐賓客衰﹐獨夫不去﹐嬰乃厚遇之﹐相引爲重。﹞

灌夫不好文學﹐喜任俠﹐諸所與交通﹐無非豪傑大猾﹐家累數千萬﹐食客日數十百人﹐陂池田園﹐宗族賓客﹐爲榷利橫潁川。穎川兒歌之曰「潁水淸﹐灌氏寧。潁水濁﹐灌氏族。」夫剛直使酒﹐數因醉忤丞相田﹐乃奏案夫家屬暴橫﹐得棄市罪﹐族誅。

【韓嫣】﹝字王孫。武帝爲膠東王時與相愛﹐後出入永巷不禁﹐以姦聞﹐賜死。﹞

韓嫣好彈﹐以金爲丸﹐一日所失者十餘﹐長安語曰「苦饑寒﹐逐彈丸。」京師兒童每聞嫣出彈﹐輒隨之﹐望丸所落﹐便拾取焉。

●卷五漢

【昭帝弗陵】﹝武帝巡狩﹐過河間﹐有紫靑气自地屬天﹐望气以爲其下當有奇女﹐天子之祥。上使求之﹐見一女子在空館中﹐姿貌殊絕﹐兩手勾拳﹐數十人劈之﹐莫能舒﹐上自披手﹐手卽伸。由是得幸﹐號拳夫人﹐居鉤弋宮。解黃帝﹑素女之術﹐大有寵﹐有娠十四月而產帝。﹞

始元元年﹐黃鵠下建章宮太液池中﹐羣臣以爲瑞﹐上壽稱賀﹐帝爲歌曰「黃鵠飛兮下建章﹐羽肅肅兮行蹌蹌﹐金爲衣兮菊爲裳。唼喋荷荇﹐出入蕪葭﹝音臧﹞。自顧菲薄﹐愧爾嘉祥。」是時帝初卽位﹐年九歲。

始元元年﹐帝穿淋池﹐廣千步﹐中植分枝荷﹐一莖四葉﹐狀如駢蓋﹐日照則葉低蔭根﹐若葵之衛足也﹐名曰「低光荷。」實如玄珠﹐可以飾佩。花葉雜萎﹐芬芳之气﹐徹十餘里。食之﹐令人口气常香。宮人貴之﹐每遊宴出入﹐必皆含嚼。或剪以爲衣﹐或折以蔽日﹐以爲戲弄。帝時命水嬉﹐以文梓爲船﹐木蘭爲拖﹐刻飛鸞翔﹐飾於船首﹐隨風輕漾﹐畢景忘歸﹐乃至通夜。使宮人歌曰「商秋素景泛洪波﹐揮纖手兮折芰荷。涼風淒淒揚棹歌。雲光開曙月低河。萬歲爲樂豈云多﹖」帝大悅﹐因起遊商臺於池上。﹝池中又有倒生菱﹐莖如亂絲﹐一花十葉﹐根浮水上﹐實沈泥裏﹐泥如紫色﹐謂之「紫泥菱。」食之﹐令人不老。﹞

燕刺王旦自以爲帝兄不得立﹐乃與蓋長公主﹑上官桀等謀廢帝﹐事覺﹐王憂懣﹐置酒萬載宮﹐會賓客羣臣妃妾坐飲。王自歌云「歸空城兮﹐狗不吠﹐雞不鳴。橫術何廣廣兮﹐固知國中之無人。」華容夫人起舞而續歌云「發紛紛兮渠﹐骨籍籍兮亡居。母求死子兮﹐妻求死夫﹐徘回兩渠間兮﹐君子將安居﹖」歌畢﹐坐者皆泣。天子使使者賜璽書﹐王以綬自絞﹐夫人隨旦自殺。

【蘇武】﹝字子卿。天漢初﹐使匈奴﹐畱十九年。始以彊壯出﹐及歸﹐須髮盡白。﹞

蘇武初使匈奴時﹐作詩畱別妻云「結髮爲夫妻﹐恩愛兩不疑。歡娛在今夕﹐燕婉及良時。徵夫懷往路﹐起視夜何其。參辰皆已沒﹐去去從此辭。行役在戰場﹐相見未有期。握手一長嘆﹐淚爲生別滋。努力愛春華﹐莫忘歡樂時。生當復來歸﹐死當長相思。」妻答詩云「與君結新婚﹐宿昔當別離。涼風動秋艸﹐蟋蟀鳴相隨。冽冽寒蟬吟﹐蟬吟抱枯枝。枯枝時飛揚﹐身體忽遷移。不悲身體移﹐當惜歲月馳。月馳無窮極﹐會合安可知﹖顧爲雙黃鵠﹐悲鳴戲淸池。」

李廣有孫陵﹐善騎射﹐拜騎都尉。天漢中﹐將步卒五千擊匈奴﹐轉斗矢盡﹐遂降虜。單於以女妻之﹐立爲右校王。陵與蘇武善﹐與武詩云「攜手上河梁﹐遊子暮何之。徘徊蹊路側﹐恨恨不能辭。行人難久畱﹐各言長相思。安知非日月﹐弦望自有時。努力崇明徳﹐皓首以爲期。」

始元間﹐匈奴與漢和親。漢使求蘇武等﹐謂單於言「天子射上林中﹐得雁﹐足有系帛書﹐知武等在某澤中。」單於乃許武還。李陵置酒賀武曰「異域之人﹐一別長絕。」因起舞而歌﹐泣下數行﹐遂與武決。歌曰「徑萬里兮度沙漠﹐爲君將兮奮匈奴。路窮絕兮矢刃摧﹐士眾滅兮名已ㄨ。老母已死﹐𨿽欲報恩將安歸﹖」武亦以詩別陵﹐曰「雙鳧俱北飛﹐一鳧獨南翔。子當畱斯館﹐我當歸故鄕。一別如秦胡﹐會見何詎央﹖愴恨切中懷﹐不覺淚沾裳。顧子長努力﹐言笑莫相忘。」

【王吉】﹝字子陽﹐瑯琊人。事宣帝爲諫議。吉子駿﹐駿子崇﹐世名淸廉。皆好車馬衣服﹐其自奉養﹐極爲鮮明﹐天下服其廉而怪其奢﹐故俗傳王陽能作黃金。明帝時復有一王吉﹐則虎賁郎也。﹞

王吉少時﹐居長安﹐其東家有棗樹﹐垂吉庭中﹐吉婦取棗啖吉﹐吉知之﹐乃去婦。東家聞而欲伐其樹﹐鄰里共勸止之。因詣吉還婦。裏中語曰「東家伐樹﹐王陽婦去。東家棗完﹐去婦復還。」

王吉與貢禹爲友﹐時稱「王陽在位﹐貢禹彈冠。」蕭育與朱博爲友﹐著聞當代。長安語曰「蕭﹑朱結綬﹐王﹑貢彈冠。」

明帝東巡泰山﹐到滎陽﹐有鳥飛鳴乘輿上﹐虎賁郎王吉射中之﹐作祝辭曰「烏烏啞啞﹐引弓射﹐洞左腋。陛下壽萬年﹐臣爲二千石。」帝大悅﹐賜錢百萬﹐令亭壁悉畫烏。

【王褒】﹝字子淵。與司馬長卿﹑揚子云皆產蜀﹐世稱長卿﹑淵﹑云之文。﹞

宣帝神爵初﹐頗修武帝故事﹐聞益州有金馬﹑碧雞之神﹐可醮祭而致﹐於是遣王褒使持節求之﹐褒祭文曰「漢持節使王褒謹拜南崖﹐敬移金精神馬﹑縹碧之雞﹕處南之荒﹐深溪曰谷﹐非士之鄕。歸來歸來﹐漢徳無疆。廉平唐虞﹐澤配三皇。」﹝《漢書音義》﹕金形似馬﹐碧形似雞﹐今碧雞山在雲南府滇池西﹐金馬山在滇池。﹞

王子淵以事到湔上寡婦楊惠捨﹐有一奴名便了﹐倩行酤酒﹐便了捍大杖上冢巓曰「大夫買便了時﹐只約守冢﹐不約爲他家男子酤酒。」子淵大怒﹐曰「奴寧欲賣耶﹖」惠曰「奴父許人。人無欲者。」子卽決賣券之。奴復曰「欲使皆上。不上券﹐便了不能爲也。」子淵曰「喏。」作券文曰「神爵三年正月十五日﹐資中男子王子淵從成都安志裏女子楊惠買夫時戶下髯奴便了﹐決賣萬五千。奴從百役使﹐不得有二言。晨起灑掃﹐食了洗滌。居當穿臼﹐縛帚裁盂鑿井浚渠。縛落鋤園﹐斫陌杜埤。地刻大枷﹐屈竹作杷﹐削治鹿盧。出入不得騎馬載車﹐其坐大呶。下牀振頭﹐垂釣刈芻﹐р結葦臘糸盧。沃不酪﹐住且莫﹐織履作簏。黏雀張鳥﹐結网捕魚。繳雁彈鳧﹐登山射鹿﹐入水捕龜﹐浚園縱魚﹐雁鶩百餘。驅逐鴟鳥﹐持梢牧豬。種姜養芋﹐長育豚駒。糞除常潔﹐餵食馬牛﹐鼓四起坐﹐夜半益芻。二月春分﹐被堤杜疆。落桑皮棕﹐種瓜作瓢。別茄披蔥﹐焚槎發等。壠集破封。日中早й﹐雞鳴起春﹐調治馬驢。葉落三重﹐捨中有客﹐提壺行酤﹐汲水作補。滌杯整按﹐園中拔蒜。斷蘇切脯﹐築肉雁芋﹐膾魚い鱉﹐烹茶盡具。脯已蓋藏﹐關門塞竇。餵豬縱犬﹐勿與鄰里爭鬥。奴但當飯豆飲水﹐不得嗜酒。歡飲美酒﹐惟得染唇漬口﹐不得傾盂覆斗。不得辰出夜入﹐交關伴偶。捨後有樹﹐當裁作船。上至江州下到煎﹐爲府掾求用錢。推訪惡﹐敗棕索﹐綿亭買席﹐往來都落﹐當爲婦女求脂澤。敗於小市﹐歸都擔﹐轉出旁蹉﹐牽犬販鵝。武陽買茶﹐楊氏池中擔荷。往來市聚﹐愼獲姦偸﹐入市不得夷蹲旁臥﹐惡言醜罵。多作刀弓。持入益州﹐貨易牛羊﹐奴自交精惠﹐不得癡愚。持斧入山﹐斷槧裁轅若殘﹐當作俎機木屐及彘盤﹐焚薪作炭﹐石壘薄岸。治捨蓋屋﹐書削代牘。日暮以歸﹐當送乾薪兩三束。四月當陂﹐五月當獲。十月收豆﹐多取蒲薴﹐益作繩索。雨墮無所爲﹐當編蔣織箔。植種桃李﹐梨柿柘桑﹐三丈一樹﹐八尺爲行﹐果類相從﹐縱橫相當。果熟收斂﹐不得吮嘗。犬吠當起﹐驚告鄰里。棖門柱戶﹐上樓擊鼓﹐椅盾曳矛﹐還落三周。勤心疾作﹐不得遨遊。奴老力索﹐種莞織席。事訖欲休﹐當春一石。夜半無事﹐浣衣當白。若有私斂﹐主給賓客。奴不得有姦私﹐事事當聞白。奴不聽教﹐當笞一百。」讀券文徧訖﹐詞窮咋索。仡仡扣頭﹐兩手自搏﹐目淚下落﹐鼻涕長一尺。「當如王大夫言﹐不如早歸黃土陌﹐蚯蚓鉆額。早知當爾﹐王大夫酤酒﹐眞不敢作惡。」﹝後石崇效之﹐作《奴券》。黃庭堅效之﹐作《跋奚奴文》。﹞

【匡衡】﹝字稚圭。家貧無油﹐鄰捨有燭﹐每穿壁引其光讀書﹐元帝朝爲丞相﹐封樂鄕侯。﹞

匡衡﹐世農夫﹐至衡好學﹐邑大姓家富多書﹐衡乃爲其傭作﹐而不求直﹐願得主人書徧讀之﹐主人感嘆﹐資給以書﹐遂成大學﹐能說《詩》﹐諸儒爲之語曰「無說《詩》﹐匡鼎來﹐匡說《詩》﹐解人頤。」鼎﹐衡小名也。

【諸葛丰】﹝元帝朝爲城門校尉。﹞

諸葛丰以剛直著名﹐舉刺無所避﹐京師語曰「間何闊﹐逢諸葛。」

【五鹿充宗】﹝元帝朝尙書令。﹞

五鹿充宗爲《梁丘易》﹐元帝好之﹐欲考其異同﹐令與諸《易》家論。充宗辧口﹐諸儒莫能抗。有薦朱云者﹐召入﹐攝齋登堂﹐抗首而請﹐音動左右﹐諸儒爲之語曰「五鹿嶽嶽﹐朱云折其角。」

石顯爲中書令﹐威構日盛﹐僕射牢梁﹐少府五鹿充宗與結爲黨﹐諸附倚者﹐皆得寵位﹐民歌之曰「牢邪石邪﹐五鹿客邪。印何累累﹐綬若若邪。」

成帝初﹐石顯以罪免歸故郡﹐道死﹐其黨牢梁﹑陳順皆免官﹐少府五鹿充宗左遷玄菟太守﹐衛史中丞伊嘉爲雁門都尉。長安謠云「伊徙雁﹐鹿徙菟﹐去牢與陳實無賈。」

【王嬙】﹝字昭君。元帝時﹐匈奴入朝﹐願婿漢氏。以嬙配之﹐號寧胡閼氏。今秭婦縣有昭君村。卒葬匈奴﹐謂之靑冢。晉以文王諱昭﹐攺胡妃云。﹞

元帝後宮旣多﹐不得常見﹐乃使畫工圖其形﹐按圖召幸。宮人皆賂畫工﹐昭君自恃其貌﹐獨不與﹐乃惡圖之。及後匈奴入朝﹐選美人配之﹐昭君之圖當行。及入辭﹐光彩射人﹐悚動左右。天子方重信外國﹐悔恨不及。窮按其事﹐畫工有杜陵毛延壽棄市﹐籍其資財。昭君在胡﹐作詩以怨思云「秋木萋萋﹐其葉萎黃。有鳥處山﹐集於苞桑。養育毛羽﹐形容生光。旣得升云﹐上游曲房。離宮絕曠﹐身體摧藏。志念抑沈﹐不得頡頏。𨿽得委食﹐心有徊徨。我獨伊何﹖來往變常。翩翩之燕﹐遠集西羌。髙山峨峨﹐河水泱泱。父兮母兮﹐道裏悠長。嗚呼哀哉﹐憂心惻傷。」

【成帝驁】﹝初﹐元帝爲皇太子﹐所幸司馬良娣病死﹐忽忽不樂。宣帝令皇后擇後宮家人子﹐得元城王政君﹐送太子宮。政君﹐故繡衣禦史賀孫女。是歲﹐生帝於甲館畫堂。宣帝愛之﹐自名曰驁﹐字太孫。﹞

帝爲微行出遊﹐常與富平侯張放俱稱富平侯家人﹐過陽阿主作樂﹐見舞者趙飛燕而幸之。時童謠曰「燕燕尾涎涎﹐張公子﹐時相見。木門倉瑯根﹐燕飛來﹐啄皇孫。皇孫死﹐燕啄矢。」「涎涎」﹐美好貌。「張公子﹐」謂富平侯也。「木門倉瑯根」﹐爲宮門銅鍰﹐言將尊貴也。後遂立飛燕爲皇后﹐弟昭儀。賊害後宮皇子﹐卒皆伏辜。時又有謠曰「邪徑敗良田﹐讒口亂善人。桂樹華不實﹐黃爵巢其顚。昔爲人所羨﹐今爲人所憐。」桂﹐赤色﹐漢家象。「華不實」﹐無繼嗣也。王莽自謂黃象﹐「黃爵巢其顚」也。

帝於太液池作千人舟﹐號「合宮之舟」﹐池中起爲瀛洲榭﹐髙四十尺。帝禦流波文無縫衫﹐趙后衣南越所貢雲英紫裙﹐碧瓊輕綃﹐廣榭上﹐後歌舞《歸風送遠》之曲曰「涼風起兮天隕霜﹐懷君子兮渺難望﹐感予心兮多慨慷。」帝以文犀簪擊玉甌﹐令後所愛侍郎馮無方吹笙﹐以倚後歌。中流歌酣﹐風大起﹐後順風揚音﹐無方長翕細裊﹐與相屬。後裙髀曰「顧我顧我。」後揚袖曰「仙乎仙乎﹐去故而就新﹐寧忘懷乎﹖」帝曰「無方爲我持後。」無方捨吹持後履。久之﹐風霽﹐後泣曰「帝恩我﹐使我仙去不待。」悵然曼嘯﹐泣數行下。帝益愧愛後﹐賜無方千萬﹐入後房闥。它日﹐宮姝幸者﹐或襞裙爲縐﹐號曰「畱仙裙。」﹝飛燕父名馮萬金。江都王孫女姑蘇主嫁趙曼﹐萬金通焉﹐一產二女﹐長曰宜主﹐次曰合徳﹐皆冒姓趙。宜主幼聰慧﹐家有彭祖方脈書﹐善行气術﹐長而纖便輕細﹐舉止翩然﹐人謂之飛燕。合徳膏滑﹐出浴不濡﹐善音辭﹐輕緩可聽。飛燕旣召入﹐大聿﹔合徳復召入﹐俱爲婕好。飛燕浴五蘊七香湯﹐踞通香沈水坐﹐燎降神百蘊香﹔合徳浴豆蔻湯﹐傅露華百萸粉。帝常私語樊曰「後𨿽有異香﹐不若婕妤體自香也。」又嘗謂婕妤爲溫柔鄕﹐曰「吾老是鄕矣﹐不能效武皇帝求白雲鄕也。」﹞

班婕妤﹐左曹越騎校尉況之女﹐少有才學﹐成帝選入宮以爲婕妤﹐後趙飛燕譖其咒詛﹐考問之﹐上善其對﹐遂求供養太后長信宮﹐作《怨歌行》曰「新裂齊紈素﹐皎潔如霜雪。裁成合歡扇﹐團團似明月。出入君懷袖﹐動搖微風發。常恐秋節至﹐涼飈奪炎熱。棄捐篋筒中﹐恩情中道絕。」帝崩﹐充奉園陵﹐薨﹐因葬園中。

【馮野王】﹝字君卿。馮奉世子九人﹐而四子通四《經》﹕野王通《詩》﹐逡通《易》﹐立通《春秋》﹐參通《尙書》。﹞

成帝時﹐馮野王爲上郡太守﹐其後﹐弟立亦自五原太守徙西河上郡。立居職公廉﹐治行略與野王相似﹐而多知有恩貸﹐好爲條教。吏民嘉美野王﹑立相代爲太守﹐歌之曰「大馮君﹐小馮君﹐兄弟繼踵相因循。聰明賢知惠吏民﹐政如魯﹑衛徳化鈞﹐周公﹑康叔猶二君。」

【翟方進】﹝字子威。年十五爲小吏﹐有蔡父奇其相﹐曰「小吏也而有侯骨﹐當以經術進。」乃謝病歸。﹞

汝南舊有鴻隙大陂﹐郡以爲饒。成帝時﹐關東數水﹐陂溢爲害﹐翟方進爲相﹐與禦史大夫孔光共遣椽行視﹐以爲決去陂水﹐其地肥美﹐省堤防費而無水憂﹐遂奏罷之。王莽時常枯旱﹐郡中追怨方進﹐言方進請陂下良田不得而奏罷陂﹐因爲童謠云「壞陂誰﹖翟子威﹐飯我豆食羹芋魁。﹝言不生稻梁惟生豆芋。﹞反乎覆﹐陂當復。誰云者﹖兩黃鵠。﹝托神告之。﹞」

【鮑宣】﹝哀帝朝拜司隸﹐以不附王莽見殺】﹝鮑宣於永﹐永子昱﹐三世皆爲司隸﹐而乘一驄馬﹐京師人歌之門﹕「鮑氏驄﹐三人司隸再入公。馬𨿽瘦﹐行步工。」

【揚雄】﹝字子云﹐成都人﹐其父寓巫山﹐生雄。論者謂鐘十二峯之秀。揚氏自季至雄五世而傳一子。雄子烏﹐稱神童﹐九歲而夭﹐故蜀無它。揚雄作《甘泉賦》成﹐夢吐五臟在地。著《太玄經》﹐夢白鳳凰集其頂上。﹞

揚子雲家產不過十金﹐嘗戲作《逐貧賦》曰「揚子遁世﹐離俗獨處。左鄰祟山﹐右接曠野。鄰垣乞兒﹐終貧且窶。禮薄義獘﹐相與羣聚。惆悵失志﹐呼貧與語。『汝在六極﹐投棄荒遐。好爲庸卒﹐刑戮是加。匪惟幼稚﹐嬉戲土砂。居非近鄰﹐接屋連家。息輕毛羽﹐義薄輕羅。進不由徳﹐退不受呵。久爲滯客﹐其意謂何﹖人皆文繡﹐余褐不完。人皆稻梁﹐我獨藜飧。貧無寶玩﹐何以接歡。宗室之燕﹐爲樂不盤。從行負賃﹐出處易衣。身服百役﹐手足胼胝。或耘或耔﹐露體沾肌。朋友道絕﹐進宮淩遲。厥咎安在﹖職汝爲之。捨汝遠竄﹐昆侖之顚﹐爾復我隨﹐翰飛戾天。捨爾登山﹐嚴穴隱藏。爾復我隨﹐陟彼南岡。捨爾入海﹐汛彼柏舟。爾復我隨﹐載沈載浮。我行爾動﹐我靜爾休。豈無它人﹖從我何求﹗今汝去矣﹐勿復久畱。』貧曰﹕『唯唯。主人見逐﹐多言益嗤。心有所懷﹐願得盡辭﹕昔我乃祖﹐宣其明徳﹐克佐帝堯﹐誓爲典則﹐土階茅茨﹐匪雕匪飾。爰及世季﹐縱其昏惑﹐饕餮之羣﹐貪富苟得﹐鄙我先人﹐乃傲乃驕。瑤臺瓊榭﹐室屋崇髙﹐流酒爲池﹐積肉爲崤。是用鵠逝﹐不踐其朝。三省吾身﹐謂予無愆。處君之家﹐福祿如山。忘我大徳﹐思我小怨。堪寒能暑﹐少而習焉。寒暑不忒﹐等壽神仙。桀﹑跖不顧﹐貪類不幹。人皆重蔽﹐子獨露居。人皆怵惕﹐子獨無虞。』言辭旣罄﹐色厲目張﹐攝齊而興﹐降階下堂。『誓將去汝﹐適彼首陽﹐孤竹二子﹐與我連行。』余乃避席﹐辭謝不直。『請不貳過﹐聞義則服。長與汝居﹐終無厭極。』貧遂不去﹐與我遊息。﹝子云作《法言》﹐蜀富人賫錢十萬﹐願載一名﹐子云不聽﹐以富無仁義之行﹐正如圖中之鹿﹐欄中之牛﹐安得妄載﹗﹞

王莽篡位後﹐復上符命者﹐莽盡誅之。時揚雄校書天祿閣﹐使者欲收雄﹐雄恐﹐乃從閣自投﹐幾死﹐京師爲之語曰「惟寂惟寞﹐自投於閣。爰淸爰靜﹐無作符命。」

【蔣詡】﹝字元卿。﹞

蔣詡爲兗州刺史﹐王莽爲宰衡﹐詡奏事到霸上﹐移病歸杜陵﹐荊棘塞門﹐捨中三徑﹐惟羊仲﹑求仲從之遊﹐二人皆治車爲業﹐推廉逃名﹐時人謂之二仲。因有諺曰「楚國二龔﹐不如杜陵蔣翁。」

●卷六漢

【世祖秀】﹝字文叔。生時﹐有嘉禾一莖九穗之瑞﹐故名。王莽攺貨曰貨泉﹐人以其字爲「白水眞人﹐」帝竟從南陽白水鄕起。﹞

王莽末﹐漢兵起舂陵﹐戴侯曾孫玄在平林兵中﹐號更始將軍﹐以世祖行大司馬事﹐後更始委政於趙萌﹐所授官爵皆羣小賈豎﹐或有膳夫庖人。長安中爲之語曰「竈下養﹐中郎將。爛羊胃﹐騎都尉。爛羊頭﹐關內侯。」由是關中離心﹐四海怨叛。時成紀隗囂起兵應漢﹐更始徵至長安﹐逃歸天水。囂少病蹇﹐天水童謠曰「出吳門﹐望緹羣。見一蹇人﹐言欲上天﹐令天可上﹐地上安得民。」後囂意稍廣﹐欲爲天子﹐遂被滅。﹝吳門﹐冀郭門名也。緹羣﹐山名。﹞

更始時﹐南陽有童謠曰「諧不諧﹐在赤眉。得不得﹐在河北。是時更始在長安﹐世祖爲大司馬﹐平定河北。更始大臣並僭專權﹐故謠妖作也。後更始遂爲赤眉所殺﹐世祖自河北興。

世祖建武六年﹐蜀中童謠曰「黃牛白腹﹐五銖當復。」是時﹐公孫述僭號於蜀﹐時人竊言﹐王莽稱黃﹐述欲繼之﹐故稱白。五銖﹐漢家貨﹐明當復也。述遂誅滅。

【郭況】﹝郭皇后弟也。世祖數幸其第﹐賞賜金帛﹐丰盛莫比﹐京師號況家爲金穴。﹞

郭況累金數億﹐錯雜寶以飾臺榭﹐懸明珠於四垂﹐晝視之如星﹐夜望之如日。裏語曰「洛陽多錢郭氏室﹐夜日晝星富無匹。」

【陰長生】﹝陰皇后親屬。從馬明生學度世之道﹐後於丰都山中白日升天。長生嘗裂黃表寫《丹經》﹐一通封以文石之函﹐著嵩髙山﹔一通封以黃金之函﹐著華山﹔一通封以白銀之函﹐著蜀綏山。今丰都山仙都觀西壁有天成四年人書長生古詩三章。﹞

陰眞人《煉丹歌》曰「有物有物﹐可大可久。采乎蠶食之前﹐用乎火化之後﹐成湯自上而臨下﹐誇父處中而見受。气應朝光﹐功參夜漏。白英聚而雪慚﹐黃酥凝而金醜。轉制不已﹐神趣鬼驟。金歟玉歟﹖天年上壽。無著於文﹐訣文在口。」

【馬援】﹝字文淵﹐初字客卿。援幼而岐嶷﹐兄甚奇之﹐以爲將相器﹐故以客卿字焉。明徳皇后﹐援女也。建武中﹐選入太子宮﹐時年十三﹐爲貴人﹐明帝卽位﹐立爲後。﹞

建武間﹐馬援拜伏波將軍﹐徵交趾﹐緣海而進﹐隨山刊道千餘里﹐十八年軍至﹐始平之﹐封新息侯。後武陵蠻寇臨沅﹐援請行。援門生袁寄生善吹笛﹐援作《武溪深行》以和之﹐曰「滔滔武溪一何深﹐鳥飛不度﹐獸不能臨。嗟哉武溪兮多毒淫。」軍至壺頭﹐不利﹐卒軍中。

明徳皇后美於色﹐厚於徳﹐帝用嘉之。嘗從觀畫﹐過舜廟﹐見娥皇﹐女英﹐帝指之戲後曰「恨不得如此者爲妃。」又前見陶唐像﹐後指堯曰「嗟乎﹗羣臣百僚﹐恨不得如此者爲君。」帝顧而笑。

馬后履行節儉﹐事從簡約。馬廖慮以美業難終﹐上疏長樂宮以勸成徳政﹐曰「《傳》曰﹕『吳王好劍客﹐百姓多創瘢。楚王好細腰﹐宮中多餓死。』長安語曰﹕『城中好髙髻﹐四方髙一尺。城中好廣眉﹑四方且半額。城中好大袖﹐四方全匹帛。』斯言如戲﹐有切事實。」後深納之。

【張堪】﹝字君遊。少時志美行勵﹐號曰「聖童」。爲光祿大夫﹐數諫。堪乘白馬﹐光武每有異政﹐輒曰「白馬生且復諫矣。」在漁陽八年﹐妻子寒素如一日﹐與同裏朱暉善﹐以妻子托。堪卒﹐暉聞其妻子貧困﹐自往候視﹐厚賑給之。﹞

建武中﹐張堪爲漁陽太守﹐捕擊姦猾﹐賞罰必信﹐吏民皆樂爲用。乃於狐奴開稻田八千餘頃﹐勸民耕種﹐以致殷富。百性歌之曰「桑無附枝﹐麥穗兩歧。張君爲政﹐樂不可支。」

建武中﹐朱暉再遷臨淮太守﹐好節槪﹐有所拔用﹐皆厲行士。諸報怨以義犯﹐率皆爲求其理﹐多得生濟﹔其不義之囚﹐卽時僵僕。吏人畏愛﹐爲之歌曰「疆直自遂﹐南陽朱季。吏畏其威﹐民懷其惠。」

【樊曄】。﹞

建武中﹐樊曄爲天水太守﹐政嚴猛﹐好申﹑韓法﹐善惡立斷﹐人有犯其禁者﹐率不生出獄﹐吏人及羌胡畏之﹐道不拾遺﹐商旅委錢物於道旁﹐曰「以付樊父。」後還其物如故。涼州爲之語曰「遊子常苦貧﹐力子天所富。寧見乳虎穴﹐不入冀府寺。大笑期必死﹐忿怒或見置。嗟我樊府君﹐安可再遭值﹖」﹝葉﹞

【戴憑】。﹞

建武中﹐戴憑徵博士﹐詔公卿大會﹐羣臣皆就席﹐憑獨立﹐世祖問其意﹐對曰「博士說經皆不如臣﹐而坐居臣上﹐是以不得就席。」帝令與諸儒難說﹐帝善之。後正旦朝賀﹐令羣臣說經﹐更相難詰﹐義有不通﹐輒奪其席以益通者﹐憑遂重坐五十餘席﹐京師語曰「說不窮﹐載侍中。」

【明帝莊】﹝初名陽﹐封東海王。﹞

永平中﹐哀牢王柳貌遣子率種人內屬﹐帝以其地置哀牢﹑博南二縣﹐割益州郡西部都尉所領六縣﹐合爲永昌郡。始通博南山﹐度蘭倉水﹐行者苦之﹐作歌曰「漢徳廣﹐開不賓。度博南﹐越蘭津。度蘭倉﹐爲它人。」

帝旣通博南﹐益州刺史朱黼宣示漢徳﹐威懷遠夷﹐白狼王唐﹛艸取﹜等慕化歸義﹐作詩三章。有犍爲郡掾田恭譯其辭語﹐黼令從事李陵與恭護送詣闕。《遠夷樂徳詩》曰「提官隗構﹝大漢是治﹞﹐魏冒逾糟﹝與天合意﹞。罔譯劉脾﹝吏譯平端﹞﹐旁莫支畱﹝不從我來﹞。徵衣隨旅﹝聞風向化﹞﹐知唐桑艾﹝所見奇異﹞。邪毗糸甚糸甫﹝多賜繒布﹞﹐推潭僕遠﹝甘美酒食﹞。拓拒蘇使﹝昌樂肉飛﹞﹐局後仍離﹝屈申悉備﹞。僂讓龍洞﹝蠻夷貧薄﹞﹐莫支度由﹝無所報嗣﹞。陽雒僧鱗﹝願主長壽﹞﹐莫稚角存﹝子孫昌熾﹞。」《遠夷慕徳詩》曰「僂讓皮尼﹐﹝蠻夷所處﹞且交陵悟。﹝日入之部﹞繩動隨旅﹝慕義向化﹞﹐路旦東雒﹝歸日出主﹞。聖徳渡諾﹝聖徳深恩﹞﹐魏菌度洗﹝與人富厚﹞。綜邪流藩﹝冬多霜雪﹞﹐作邪尋螺﹝夏多和雨﹞。藐潯瀘漓﹝寒溫時適﹞﹐菌補邪推﹝部人多有﹞。辟危歸險﹝涉危歷險﹞﹐莫受萬柳﹝不遠萬里﹞。術疊附徳﹝去俗歸徳﹞﹐仍路孳摸﹝心歸慈母﹞。」《遠夷懷徳詩》曰「荒服之儀﹝荒服之外﹞﹐犁籍憐憐﹝士地堯角﹞。阻蘇邪犁﹝食肉衣皮﹞﹐莫碭粗沭﹝不見鹽谷﹞。罔譯傳微﹝吏譯傳風﹞﹐是漢夜拒﹝大漢安樂﹞。從優路仁﹝攜負歸仁﹞﹐雷折險龍﹝觸冒險狹﹞。倫狼藏幢﹝髙山岐峻﹞﹐扶路側祿﹝綠崖石﹞。息洛服淫﹝木薄發家﹞﹐理瀝髭雒﹝百宿到洛﹞。捕ぇ菌毗﹝父子同賜﹞﹐懷槁匹漏﹝懷抱匹帛﹞。傳室呼敕﹝傳告種人﹞﹐陵陽臣僕﹝長願臣僕﹞。」帝嘉之﹐事下史官﹐錄其詩焉。

【周澤】﹝字稚都﹐安丘人。少習《公羊嚴氏春秋》。隱居教授﹐學徒數百人。﹞

周澤﹐永平中爲太常﹐恆齋﹐其妻憐其年老疲病﹐窺內問之﹐澤大怒﹐以爲幹齋﹐掾吏叩頭爭之﹐不聽﹐遂收送詔獄﹐並自劾。論者非其激﹐發諺曰「居世不諧﹐葉奚爲太常妻。一歲三百六十日﹐三百五十九日齋﹝葉﹞。一日不齋醉如泥。旣作事﹐復低迷。」

【廉範】﹝字叔度。﹞

建初中﹐廉範爲蜀郡太守。成都民物阜盛﹐邑宇逼側。舊制﹐禁民夜作﹐以防火災﹐而更相隱蔽﹐燒者日屬。範乃毀削前令﹐但嚴使儲水﹐百姓以爲便。乃歌之曰「廉叔度來何暮﹖不禁火﹐民安作。昔無襦﹐今五挎。」

【黃香】﹝字文彊﹐江夏人。肅宗詔詣東觀讀所未嘗見書。﹞

黃香博學經典﹐究精道術﹐能文章﹐京師號曰「天下無雙﹝葉﹞﹐江夏黃童。」

黃香有奴﹐號髯奴。常有辭責其須曰「我觀人須﹐長而復黑﹐冉弱而調。離離若綠坡之竹﹐鬱鬱若春田之苗。因風披靡﹐隨風飄搖。爾乃附以丰頤﹐表以娥眉﹐發以素顏﹐呈以妍姿。約之以紲綫﹐潤之以芳脂。莘莘翼翼﹐靡靡糸委糸委。振之發﹐﹤黑勿﹥若玄圭之垂。於是搖須奮髭﹐則論說唐﹑虞﹔鼓動鬣﹐則研核否臧。內肓瑰形﹐外闡宮商。相如以之閒都﹐顓孫以之堂堂﹐豈若子髯﹐旣亂且赭﹗枯搞禿瘁﹐劬勞辛苦。污垢流離﹐污穢泥土。傖囁穰需﹐與塵爲侶。無素顏可依﹐無丰順可怙。動則困於滅﹐靜則窘於囚虜。薄命爲髭﹐正著子頤。爲此不能庇其四體﹐爲智不能飾其形骸。癩須瘦面﹐常如死灰。曾不如犬羊之毛尾﹐狐貍之毫犛。爲子須者﹐不亦難乎﹗」

【梁鴻】﹝字伯鸞﹐後易姓運期﹐名曜﹐字侯光。鴻少孤﹐尙節﹐嘗獨止﹐不與人同食。比捨先炊已﹐呼鴻及熱斧炊﹐鴻曰「童子鴻不因人熱者也。」滅竈更然之。同郡孟氏﹐其女名光﹐狀貌醜而黑﹐力能舉石臼﹐擇而不嫁﹐至年三十。鴻聞﹐聘之。光每具食﹐舉案齊眉。﹞

梁鴻與妻子共入霸陵山中﹐以耕織爲業﹐詠《詩》《書》﹐彈琴自娛。慕前世髙士﹐爲四皓以來二十四人作頌。因東出關﹐過京師﹐作《五噫歌》曰「陟彼北邙兮﹐噫﹗顧瞻帝京兮﹐噫﹗宮闕崔嵬兮﹐噫﹗民之劬勞兮﹐噫﹗遼遼未央兮﹐噫﹗」肅宗聞而悲之﹐求鴻不得。

梁鴻久居齊﹑魯之間。有頃﹐又去適吳。將行﹐作詩曰「逝舊邦兮遐徵﹐將遙集兮東南。心忄怛兮傷悴﹐志菲菲兮升降。欲乘策兮縱邁﹐疾吾俗兮作讒。競舉枉兮措直﹐咸先佞兮延延。固靡慚兮獨建﹐冀異州兮尙賢。聊逍遙兮遨嬉﹐纘仲尼兮周流。倘云睹兮我悅﹐遂捨車兮卽浮。過季禮兮延陵﹐求魯連兮海隅。𨿽不察兮光貌﹐幸神靈兮與休。惟季春兮華阜﹐麥含英兮方秀。哀茂時兮逾邁﹐湣芳香兮日臭。悼我心兮不獲﹐長委結兮焉究﹖口囂囂兮余訕﹐嗟忄匡忄匡兮誰畱﹖」及抵吳﹐依大家臯伯通﹐居廡下﹐潛匿著書十餘篇。卒﹐伯通爲求葬地於要離冢傍﹐曰「要離節士﹐伯鸞淸髙﹐可令之相近。」

初﹐鴻友人京兆髙恢少好老子﹐隱於華陰山中﹐及鴻東遊﹐思恢﹐作詩曰「鳥嚶嚶兮友之期﹐念髙子兮僕懷思﹐相念恢兮爰集玆。」二人遂不復相見。恢亦髙抗﹐終身不仕。﹝鴻在吳依奉伯通。《髙士傳》髙恢﹐字伯通。恐是臯﹑髙同音﹐而伯通同字也。﹞

【桓ら】﹝字元龍﹐沛郡龍亢人。榮曾孫。﹞

桓ら年十二﹐在伯父桓焉坐﹐焉告客曰「此吾弟子﹐有異材﹐殊能作詩賦。」客乃作詩示ら曰「甘羅十二﹐楊烏九齡。昔有二子﹐今則桓生。」ら卽應聲答曰「邈矣甘羅﹐超等絕倫。伊彼楊烏﹐命世稱賢。嗟予蠢弱﹐殊才偉年。仰慚二子﹐俯愧過言。」

【班固】﹝字孟堅。和帝時﹐以竇憲賓客收捕﹐死獄中。所著《漢書》未就﹐詔固女弟昭踵成之。昭適曹氏﹐帝數召入宮﹐令皇后諸貴人師事焉﹐號曰大家。﹞

班孟堅《白雉詩》曰「啟靈篇兮披瑞圖﹐獲白雉兮效素烏﹐嘉祥阜兮集皇都。發皓羽兮奮翹英﹐容潔朗兮於純精。彰皇徳兮侔周成﹐永延長兮膺天慶。」

曹大家《鍼縷賦》曰「熔秋金之剛精﹐形微紗而直端。性通遠而漸進﹐博庶物而一貫。惟鍼縷之列迹﹐信廣博而無原。退逶迆以補過﹐似素絲之羔羊。何斗筲之足﹐咸勒石而升堂。」

【張霸】﹝字伯饒﹐數歲知孝讓﹐號張曾子。﹞

永元中﹐張霸爲會稽太守。時賊未解﹐郡界不寧﹐乃移書開購﹐明用信賞﹐賊遂束手歸附﹐不煩士卒之力。童謠歌曰「棄我戟﹐捐我矛﹐盜賊盡﹐吏皆休。」

【吳資】﹝字元約﹐太山人。﹞

永建中﹐吳資爲巴郡太守﹐屢獲丰年﹐人歌之曰《吳資》﹐其辭曰「習習晨風動﹐澍雨潤禾苗。我後卹時務﹐我人以優饒。」及資遷去﹐人思資﹐又歌曰《吳資》﹐其辭曰「望遠忽不見﹐惆悵當徘徊。恩澤實難忘﹐悠悠心永懷。」

【張衡】﹝字平子﹐南陽人。作《二京賦》﹐十年乃成。衡死日﹐蔡邕母始懷孕﹐二人才貌甚相類﹐人云邕是衡後身。﹞

陽嘉中﹐張平子遷侍中﹐宦官懼其毀己﹐共讒之﹐出爲河間王相。時天下漸獘﹐鬱鬱不得志﹐乃爲《四愁詩》。一思曰「我所思兮在太山﹐欲往從之梁父艱﹐側身東望涕沾翰。美人贈我金錯刀﹐何以報之英瓊瑤。路遠莫致倚逍遙﹐何爲懷憂心煩勞。」二思曰「我所思兮在桂林﹐欲往從之湘水深﹐側身南望涕沾襟。美人贈我金瑯﹐何以報之雙玉盤。路遠莫致倚惆悵﹐何爲懷憂心煩傷。」三思曰「我所思兮在漢陽﹐欲往從之隴阪長﹐側身西望涕沾裳。美人贈我貂衤詹プ﹐何以報之明月珠。路遠莫致倚踟躕﹐何爲懷憂心煩紆。」四思曰「我所思兮在雁門﹐欲往從之雪氛氛﹐側身北望涕沾巾。美人贈我錦繡段﹐何以報之靑玉案。路遠莫致倚增嘆﹐何爲懷憂心煩惋。」

張衡《定情歌》曰「大火流兮艸虫鳴﹐繁霜降兮艸木零。秋爲期兮時已徵﹐思美人兮愁屏營。」

張衡《同聲歌》曰「邂逅承際會﹐得充君後房。情好新交接﹐恐栗若探湯。思爲莞席﹐在下蔽匡牀。願爲羅衾幬﹐在上衛風霜。」

●卷七漢

【桓帝志】﹝字曰意。帝所厚者中官﹐所悅者女寵﹐惟此兩途。﹞

帝初封蠡吾侯﹐質帝無嗣﹐太尉李固欲立淸河王蒜﹐大將軍梁冀貪樹疏幼以爲己功﹐乃白太后策免固﹐迎立帝。是月﹐固幽斃於獄﹐暴死道路﹐而太尉胡廣封安樂鄕侯﹐司徒趙戒廚亭侯﹐司空袁湯安國亭侯。京都童謠云「直如弦﹐死道邊。曲如鉤﹐反封侯。」

元嘉中﹐涼州諸羌一時俱反﹐大爲民害﹐帝命將出眾﹐每戰常負﹐中國益發軍卒﹐麥多委棄。天下童謠曰「小麥靑靑大麥枯﹐誰當獲者婦與姑﹐丈夫何在西擊胡。吏買馬﹐君具車﹐請爲諸君鼓嚨胡。」

元嘉﹑永興間﹐京師童謠云「城上鳥﹐尾畢逋。公爲吏﹐子爲徒。一徒死﹐百乘車。車班班﹐入河間﹐河間奼女工數錢。以錢爲室金爲堂﹐石上慊慊舂黃梁。梁下有懸鼓﹐我欲擊之丞卿怒。」﹝按﹕此皆爲政貪也。「城上烏﹐尾畢逋」者﹐處髙利獨食不與下﹐若謂人主多聚斂也。「公爲吏﹐子爲徒」者﹐言蠻夷將畔逆﹐父旣爲軍吏﹐其子又爲卒徒往擊之也。「一徒死﹐百乘車」者﹐言前一人往討胡旣死矣﹐後又遣百乘車往。「車班班入河間」者﹐言桓帝旣崩﹐乘輿班班入河間迎靈帝也。「河間奼女工數錢﹐以錢爲室金爲堂」者﹐靈帝旣立﹐其母永樂太后好聚金以爲堂也。「石上慊慊舂黃粱﹐」言永樂惟積金錢﹐慊慊常若不足﹐吏民舂黃粱而食之也。「梁下有懸鼓﹐我欲擊之丞卿怒」者﹐言永樂主殺靈帝﹐使賣官受錢﹐所祿非其人﹐天下忠篤之士怨望﹐欲擊懸鼓以求見﹐丞卿主鼓者﹐亦復諂順﹐怒而止我也。﹞

桓帝時﹐有人辟公府掾者﹐情人作奏記文﹐人不能爲作﹐因語曰「梁國葛龔者﹐先善爲記文﹐自可寫用﹐不煩更作。」遂從人言寫記文﹐不去龔名姓。府公驚﹐不答而罷歸。時人語曰「作奏𨿽工﹐宜去葛龔。」

桓帝之世﹐更相濫舉﹐人爲之謠曰「舉秀才﹐不知書。舉孝廉﹐父別居。寒素淸白濁如泥﹝葉﹞﹐髙第良將怯如雞。」

【朱穆】﹝字公叔﹐暉之子。梁冀素聞穆名﹐辟之使典兵事﹐拜禦史﹐桓帝徵拜尙書。﹞

宋穆與劉伯宗絕交詩曰「北山有鴟﹐不潔其翼。飛不正向﹐寢不定息。饑則木欖﹐飽則泥伏。饕餮貪污﹐臭腐是食。塡腸滿嗉﹐嗜飲無極。長鳴呼鳳﹐謂鳳無徳。風之所趨﹐與子異域。永從此訣﹐各自努力。」

【仇覽】﹝字季智﹐一名香。﹞

仇覽爲蒲亭長﹐初到亭﹐有陳元之母詣覽﹐告元不孝﹐覽以善言勸慰之﹐母聞感悔涕泣而去﹐覽乃親到元家﹐與其母子飲﹐因爲陳人倫孝行﹐譬以禍福﹐元卒成孝子。鄕邑爲之諺曰「父母何在在我庭﹐化我屍梟哺所生。」

【邊韶】﹝字孝先。以文學知名﹐桓帝徵爲大中大夫。所著有《塞賦》一篇傳世。﹞

邊孝先教授常數百人﹐曾晝日假臥﹐弟子私嘲之曰「邊孝先﹐腹便便﹐懶讀書﹐但欲眠。」孝先潛聞之﹐應時對曰「邊爲姓﹐孝爲字。腹便便﹐《五經》笥。但欲眠﹐思《經》事。寐與周公通夢﹐靜與孔子同意。師而可嘲﹐出何典記﹖」嘲者大慚。

【靈帝宏】﹝河間孝王曾孫。先封解瀆亭侯。嘗問侍中楊奇﹕「朕何如桓帝﹖」對曰「亦猶虞舜比徳唐堯。」。﹞

靈帝起裸遊館千間﹐渠水繞砌。蓮大如蓋﹐長一丈﹐夜舒晝捲﹐名「夜舒荷。」宮人年二七以上﹑三六以下﹐皆靚妝而解上衣﹐或共裸浴。西域貢茵墀香﹐煮湯﹐宮人以之沐浴﹐浴畢﹐余汁入渠﹐號流香渠。帝乘舡遊漾﹐選玉色宮人執篙楫﹐奏《招商之曲》以來涼風﹐歌曰「涼風起兮日照渠﹐靑荷晝偃葉夜舒﹐惟日不足樂有餘。淸絲流管歌《玉鳧》﹐千秋萬歲喜難逾。」

長陵田鳳爲尙書郎﹐儀貌端正﹐入奏事﹐靈帝目送之﹐因題殿柱曰「堂堂乎張﹐京兆田郎。」

靈帝中平中﹐京都有《董逃歌》云「承樂世﹐董逃﹗遊四郭﹐董逃﹗蒙天恩﹐董逃﹗帶金紫﹐董逃﹗行謝恩﹐董逃﹗整車騎﹐董逃﹗垂欲發﹐董逃﹗與中辭﹐董逃﹗出西門﹐董逃﹗瞻宮殿﹐董逃﹗望京城﹐董逃﹗心摧傷﹐董逃﹗」時董卓以此歌主爲己發﹐大禁絕之﹐攺「董逃」爲「董安」云。

靈帝末﹐京都童謠云「侯非侯﹐王非王﹐千乘萬騎上北芒。」至中平六年﹐少帝登躡至尊﹐獻帝未有爵號﹐爲中常侍段圭等所執﹐公卿百官皆隨其後﹐到河上﹐乃得來還﹐此爲非侯非王上北芒云。

【胡廣】﹝字伯始﹐本黃姓。以五月五日生﹐父母惡之﹐藏葫蘆中﹐棄河。流岸側﹐居人收養。及長﹐有盛名﹐父母欲取之。廣以爲﹕背其所生﹐害義﹐背其所養﹐忘恩。兩無所歸。托葫蘆而生也﹐乃姓胡名廣。﹞

胡廣周流四公三十餘年﹐歷仕六帝﹐練達故事﹐明解朝章﹐京師諺曰「萬事不理問伯始﹐天下中庸有胡公。」廣常遜言恭色﹐取媚於時﹐天下以此薄之。

【趙壹】﹝字元叔。光和元年﹐舉郡上計﹐是時﹐司徒袁逢受計﹐與河南尹羊陟共稱薦之﹐名動京師。及西還﹐州郡爭致禮命﹐十辟公府﹐並不就。﹞

趙壹恃才倨傲﹐爲鄕黨所擯﹐後屢抵罪﹐幾至死﹐友人救得免。壹作《疾邪賦》。末云「有秦客者乃爲詩曰﹕『河淸不可俟﹐人命不可延。順風激靡艸﹐富貴者稱賢。文籍𨿽滿腹﹐不如一囊錢。伊優北堂上﹐骯髒倚門邊。』魯生聞此辭﹐系而作歌曰﹕『執家多所宜﹐唾自成珠。被褐懷金玉﹐蘭蕙化爲芻。賢者𨿽獨悟﹐所困在羣愚。』且各守爾分﹐勿復空馳驅。哀哉復哀哉﹐此是命矣夫。」

趙壹又有《窮鳥賦》曰「有一窮鳥﹐戢翼原野。罟网加上﹐機阱在下。前見蒼隼﹐後逼驅者。繳彈張右﹐羿弓彀左。飛丸繳矢﹐交集於我。思飛不得﹐欲鳴不可。舉頭畏觸﹐搖足恐墮。內獨怖急﹐乍冰乍火。」

【皇甫嵩】﹝字義眞。﹞

靈帝末﹐黃巾作亂﹐以皇甫嵩爲左中郎將﹐討賊數有功﹐拜左車騎將軍﹐領冀州牧﹐封槐裏侯﹐奏請以冀州一年田租瞻饑民。百姓歌曰「天下大亂兮市爲墟﹐母不保子兮妻失夫﹐賴得皇甫兮復安居。」

【獻帝協】﹝字曰合。曹丕篡位﹐廢爲山陽公。﹞

獻帝初有詔曰「今耆儒年逾六十﹐去離本土﹐結童入學﹐白首空歸﹐長委農野﹐永絕榮望﹐朕甚憫焉。其依科罷者﹐聽爲太子舍人。」時長安中爲謠曰「頭白皓然﹐食不充糧。裹衣褰裳﹐當還故鄕。聖主湣念﹐悉用補郎。捨是布衣﹐被服玄黃。」

獻帝初﹐京都童謠云「千里艸﹐何靑靑。十日卜﹐不得生。」「千里艸」爲董﹐「十日卜」爲卓﹐未幾爲王允所殺﹐乃應其讖。﹝凡別字之體﹐皆從上起﹐左右離合﹐無有從下發端者。今二字如此﹐天意若曰「卓自下摩上﹐以臣陵君耳。」﹞

【劉虞】﹝獻帝初﹐拜太傅。敝衣繩屨﹐食無兼肉。﹞

初平初﹐關東諸將奉幽州牧劉虞爲帝﹐虞不受。時有童謠云「燕南垂﹐趙北際﹐中央不合大如礪﹐惟有此中可避世。」公孫瓚以爲易地當之﹐乃攻殺虞﹐盡有幽州之地﹐因徙鎭焉。建安三年﹐瓚爲袁紹所滅﹐斯亦自易地而去世云。

【劉表】﹝字景升。荊州刺史。﹞

初平初﹐荀越勸劉表南據江陵﹐北守襄陽。表從之。襄陽有冠蓋亭﹐在冠蓋山下﹐靈帝末﹐有四郡守﹑七都尉﹑二卿﹑兩侍中﹑一黃門﹑二侍郎﹑三尙書﹑六刺史﹑二十長史﹐表以其豪盛﹐乃卽其山道口刊石﹐銘之曰「峨峨南嶽﹐烈烈離明。繁俊﹐君子以生。惟此君子﹐作漢之英。徳爲龍光﹐聲比鶴鳴。」

【仲長統】﹝字公理。嘗著論曰《昌言》。後參曹操軍事。獻帝遜位之歲卒。﹞

仲長統有《述志詩》二首。其一曰「飛鳥遺迹﹐蟬蛻亡殼。騰蛇棄鱗﹐神龍喪角。至人能變﹐達士拔俗。乘雲無轡﹐騁風無足。垂露成幃﹐張霄成幄。沆瀣當餐﹐九陽代燭。恆星艷珠﹐朝霞潤玉。六合之內﹐恣心所欲。人事可遺﹐何爲局促。」其二曰「大道𨿽夷﹐見幾者寡。任意無非﹐適物無可。古人繚繞﹐委曲如瑣。百慮何爲﹐至要在我。寄愁天上﹐埋憂地下。叛散《五經》﹐滅棄《風》《雅》。百家雜碎﹐請用從火。抗志山棲﹐遊心海左。元气爲舟﹐微風爲柁。翺翔太淸﹐縱意容冶。」

【蔡邕】﹝字伯喈。母袁公姝﹐曜鄕姑也。少博學﹐師事太傅胡廣。邕飲至一石﹐嘗醉﹐在路上臥﹐人名曰醉龍。性沈審﹐志好琴道。熹平中﹐入淸溪訪鬼谷故居﹐山五曲﹐曲有靈迹﹐每一曲制一弄﹐曲成﹐出呈馬季長﹐嘆異之。嘗避怨於吳﹐顧元嘆從學琴﹐邕嘆異之﹐曰「卿必成。今以吾名與卿。」顧遂名雍﹐又是中郎所嘆﹐因用「嘆」爲字。吳人有燒桐以爨者﹐邕聞火烈聲﹐知其良木﹐囚請裁爲琴﹐果有美音﹐時人名「焦尾琴」。又嘗經會稽髙遷亭﹐見屋椽竹東間第十六可以爲笛﹐取用果有異聲。孔融與邕素厚﹐邕亡後﹐有虎賁士貌相類﹐融每酒後引與共坐﹐曰「𨿽無老成人﹐尙有典型。」女琰﹐字文姬﹐初適河東衛仲道﹐夫亡無子﹐後自胡中歸﹐重嫁陳畱董祀。﹞

古詩﹕客從遠方來﹐遺我雙鯉魚。呼童烹鯉魚﹐中有尺素書。書中竟何如﹖上有加餐食﹐下有長相憶。」此蔡中郎所作。

蔡中郎又有《翠鳥詩》曰「庭陬有若橊﹐綠葉含丹榮。翠鳥時來集﹐振翼形容。回顧生碧色﹐動搖揚縹靑。幸脫虞人機﹐得親君子庭。馴心托君素﹐雌雄保百齡。」

蔡中郎《短人賦》云「雄荊雞兮鶩鵜﹐鶻亢雛兮鶉安此﹐冠戴勝兮啄木兒﹐觀短人兮形若斯。蟄地蝗兮蘆螂蛆﹐繭中踴兮蠶蠕負﹐視短人兮形若斯。木門閫兮梁上柱﹐獘鑿頭兮斷柯斧﹐畀鼓兮補履﹐脫枘椎兮搗薤杵﹐視短人兮形如許。」

蔡中郎《靑衣賦》云「金生砂礫﹐珠出蚌泥。嘆玆窈窕﹐散在卑微。盼倩淑麗﹐皓齒蛾眉。縱橫接發﹐葉如低蔡。綺袖丹裳﹐躡蹈絲扉。盤宿散蹀﹐坐起低昂。和暢善笑﹐動揚朱唇。都冶嫵媚﹐卓躒多姿。精惠小心﹐趨事如飛。中饋裁割﹐莫能雙追。」同時河間張超聞而規之﹐作《誚靑衣賦》﹐其略云「彼何人斯﹗悅此艷姿。麗辭美譽﹐雅句斐斐。文則可佳﹐志卑意微。鳳兮鳳兮﹐何徳之哀。髙岡可華﹐何必棘茨﹗醴泉可飲﹐何必ㄜ池﹗勤節君子﹐無當自逸。宜如防水﹐守之以一。秦繆思愆﹐故獲終吉。」﹝東國宗敬中郎﹐不言名﹐咸稱蔡君。兗州﹑陳畱並圖畫形像﹐爲之目曰「文同三閭﹐孝齊參﹑騫。」﹞

興平中﹐天下喪亂﹐蔡文姬沒於南匈奴﹐在左賢王部伍中十二年﹐生二子。曹操痛邕無嗣﹐敕大將軍以金壁贖歸。文姬臨行﹐作詩云「家旣迎兮當歸寧﹐兒呼母兮啼失聲﹐我掩耳兮不忍聽。」比歸﹐操問邕遺書﹐對曰「亡父積書四千餘篇﹐流離塗炭﹐罔有存者。今所誦憶﹐裁四百餘篇。」因乞給紙筆﹐眞艸惟命。於是繕書送上﹐不遺一字。﹝文姬博學有才辯﹐又妙於音﹐六歲時﹐中郎於夜中鼓琴﹐弦絕﹐問之﹐曰「第一弦。」復故斷一弦﹐問之﹐曰「第四弦。」中郎曰「偶中耳。」文姬曰「吳札觀風﹐知四國興亡﹐師曠吹律﹐識南風不競。由此觀之﹐何足不知﹖」按《晉書后妃傳》﹕景獻羊皇后母蔡氏﹐邕女也。又《羊祜傳》﹕祜﹐邕外孫﹐景獻皇后同產弟。祜討吳有功﹐將進爵﹐乞以賜舅子蔡襲﹐詔封襲關內侯。是邕未嘗無嗣﹐其女亦未嘗爲董祀妻也。﹞

蔡文姬旣歸﹐胡人思慕之﹐乃捲蘆葉爲吹笳﹐奏哀怨之音﹐後董生以琴寫胡笳聲﹐爲十八拍。其一曰「我生之初尙無爲﹐我生之後漢祚衰。天不仁兮降亂離﹐地不仁兮使我逢此時。干戈日尋兮道路危﹐民卒流亡兮共哀悲。煙塵蔽野兮胡虜盛﹐志意乖兮節義虧。對殊俗兮非我宜﹐遭惡辱兮當告誰﹖笳一會兮琴一拍﹐心憤怨兮無人知﹗」其二曰「戎羯逼我兮爲室家﹐將我行兮向天涯。雲山萬重兮歸路遐﹐疾風千里兮揚塵沙。人多暴猛兮如虺蛇﹐控弦被甲兮爲驕奢。兩拍張弦兮弦欲絕﹐志摧心折兮自悲嗟﹗」其三曰「越漢國兮入胡城﹐亡家失身兮不如無生。氈裘爲裳兮骨肉震驚﹐羯膻爲味兮枉遏我情。な鼓喧兮從夜達明﹐胡風浩浩兮暗塞營。傷今感昔兮三拍成﹐銜悲畜恨兮何時平﹖」其四曰「無日無夜兮不思我鄕土﹐稟气含生兮莫過我最苦。天災國亂兮人無主﹐惟我薄命兮沒戎虜。殊俗心異兮身難處﹐嗜欲不同兮誰可與語﹖尋思涉歷兮多艱阻﹐四拍成兮益淒楚﹗」其五曰「雁南徵兮欲寄邊聲﹐雁北歸兮爲得漢音。雁飛髙兮邈難尋﹐空斷腸兮思。攢眉向月兮撫雅琴﹐五拍泠泠兮意彌深﹗」其六曰「冰霜凜凜兮身苦寒﹐饑對肉酪兮不能餐。夜聞隴水兮聲嗚咽﹐朝見長城兮路杳漫。追思往日兮行李難﹐六拍悲琴兮欲罷彈﹗」其七曰「日暮風悲兮邊聲四起﹐不知愁心兮說向誰是﹖原野蕭條兮烽戍萬里﹐俗賤老弱兮少壯爲美。逐有水艸兮安家葺壘﹐牛羊滿野兮聚如蜂蟻。艸盡水竭兮羊馬皆徙﹐七拍流恨兮惡居於此﹗」其八曰「爲天有眼兮何不見我獨漂流﹖爲神有靈兮何事處我天南海北頭﹖我不負天兮天何配我殊匹﹖我不負神兮神何殛我越荒州﹖制玆八拍兮擬俳優﹐何知曲成心轉愁﹖」其九曰「天無涯兮地無邊﹐我心愁兮亦復然。生倏忽兮如白駒之過隙然﹐不得歡樂兮當我之盛年。怨兮欲問天﹐天蒼蒼兮上無緣﹐舉頭仰望兮空雲煙﹐九拍懷情兮誰與傳﹖」其十曰「城頭烽火不曾滅﹐疆場徵戰何時歇﹖殺气朝朝衝塞門﹐胡風夜夜吹邊月。故鄕隔兮音塵絕﹐哭無聲兮气將咽。一生辛苦兮緣離別﹐十拍悲深兮淚成血﹗」其十一曰「我非貪生而惡死﹐不能捐身兮心有以。生仍冀得兮歸桑梓﹐死當埋骨兮長已矣。日居月諸兮在戎壘﹐胡人寵我兮有二子。鞠之育之兮不羞恥﹐湣之念之兮生長邊鄙。十有一拍兮因玆起﹐哀響纏綿兮徹心髓﹗」其十二曰「東風應律兮暖气多﹐知是漢家天子兮布陽和。羌胡蹈舞兮共謳歌﹐兩國交歡兮罷兵戈。忽遇漢使兮稱近詔﹐遣千金兮贖妾身。喜得生還兮逢聖君﹐嗟別稚子兮會無因。十有二拍兮哀樂均﹐去住兩情兮難具陳﹗」其十三曰「不謂殘生兮卻得旋歸﹐撫抱胡兒兮泣下沾衣。漢使迎我兮四牡非非﹐號失聲兮誰得知﹖與我生死兮逢此時﹐愁爲子兮日無光輝﹐爲得羽翼兮將汝歸。一步一遠兮足難移﹐魂消影絕兮恩愛遺。十有三拍兮弦急調悲﹐肝腸攬刺兮人莫我知﹗」其十四曰「身歸國兮兒莫之隨﹐心懸懸兮長如饑。四時萬物兮有盛衰﹐惟我愁苦兮不暫移。山髙地闊兮見汝無期﹐更深夜闌兮夢汝來斯。夢中執手兮一喜一悲﹐覺後痛吾心兮無休歇時。十有四拍兮涕淚交垂﹐河水東流兮心是思。」其十五曰「十五拍兮節調促﹐气塡胸兮誰識曲﹖處穹廬兮偶殊俗﹐願得歸來兮天從欲。再還漢國兮歡心足﹐心有懷兮愁轉深。日月無私兮曾不照臨﹐子母分離兮意難任。同天隔越兮如商參﹐生死不相知兮何處尋﹖」其十六曰「十六拍兮思茫茫﹐我與兒兮各一方。日東月西兮徒相望﹐不得相隨兮空斷腸。對萱艸兮憂不忘﹐彈鳴琴兮情何傷﹖會別子兮歸故鄕﹐舊怨平兮新怨長。泣血仰頭兮訴蒼蒼﹐胡爲生兮獨惟此殃﹖」其十七曰「十七拍兮心鼻酸﹐關山阻兮行路難。去時懷土兮心無緒﹐來時別兒兮思漫漫。塞上黃蒿兮枝枯葉乾﹐沙場白骨兮刀痕箭瘢。風霜凜凜兮春夏寒﹐人馬饑う兮筋力單。豈知重得兮入長安﹐嘆息欲絕兮淚闌干。」其十八曰「胡笳本自出胡中﹐緣琴翻出音律同。十八拍兮曲𨿽終﹐響有餘兮思無窮。是知絲竹微妙兮均造化之功﹐哀樂各隨人心兮有變則通。胡與漢兮異域殊風﹐天與地隔兮子西母東。苦我怨气兮浩於長空﹐六合𨿽廣兮受之應不容﹗」

【鄭玄】﹝字康成。師扶風馬融。融勤學﹐夢見一林﹐花如錦繡﹐夢中摘此花食之﹐及寤﹐見天下文詞無所不知﹐時人號爲「繡囊」。玄三載無一業成﹐融遣還。玄過樹陰假寐﹐夢一老父以刃開其心﹐傾墨汁著玄心內﹐於是遂返﹐精洞典籍﹐人以爲「經神」。常居不其成南山中教授﹐黃巾亂﹐乃避遣生徒﹐諸賢於此揮涕而散。所居山下有艸如薤葉﹐長尺餘許﹐俗謂康成書帶。袁貂嘗餞玄﹐欲玄必醉﹐會者三百餘人﹐皆離席奉觴﹐度玄飲三百餘杯﹐而溫克之容終日無怠。孔融雅敬玄﹐屣履造門﹐告髙密縣爲玄特立一鄕﹐曰鄭公鄕。玄有子爲融吏﹐融被圍﹐往赴﹐爲賊所害。有遺腹子以丁卯日生﹐而玄以丁卯歲生﹐名曰小同。﹞

鄭玄家奴婢皆讀書。嘗使一婢不稱旨﹐將撻之﹐方自陳說﹐玄怒﹐使人曳著泥中﹐須臾﹐復有一婢來﹐問曰「胡爲乎泥中﹖」答曰「薄言往訴﹐逢彼之怒。」

【孔融】﹝字文奉﹐孔子二十四世孫。十歲時詣李膺﹐膺甚奇之﹐太中大夫陳韙戲曰「小時了了﹐大未必佳。」融曰「想君小時必當了了。」韙大。後爲北海太守﹐累遷大中大夫。與白衣禰衡放言傲物﹐衡謂仲尼不死﹐融謂顏回復生。郤慮與有隙﹐譖之﹐爲曹操所害。﹞

孔融作《郡姓名字詩》云「漁父屈節﹐水潛匿方﹐﹝離『漁』字﹞與時進止﹐出行施張。﹝離『印』字﹐『魚』『日』合成『魯』﹞呂公磯釣﹐閣口渭傍。﹝離『口』字﹞九域有聖﹐無土不王。﹝離『或』字﹐『口』『或』合成『國』﹞好是正直﹐女回於匡﹐﹝離『子』字﹞海外有截﹐隼逝鷹揚﹝當離『乙』字﹐恐古文與今文不同。合成『孔』也。﹞六翮將奮﹐羽儀未彰﹐﹝離『鬲』字﹞蛇龍之蟄﹐俾也可忘。﹝離『虫』字﹐合成『融』﹞玫璇隱曜﹐美玉韜光。﹝去『玉』成『文』﹐不須合﹞無名無譽﹐放言深藏﹐﹝離『與』字﹞按轡安行﹐誰謂路長。﹝離『才』字﹐合成『舉』。﹞」蓋離合「魯國孔融文舉」六字。﹝古詩有離合體﹐近人多不解此體。余讀《文類》得北海此詩。如首章云「漁父屈節﹐水潛匿方﹐典﹛山亙﹜進止﹐出行弛張。」第一句「漁」字﹐第二句「水」字﹐「漁」犯「水」字﹐兩去「水」則存者爲「魚」字。第三句有「﹛山亙﹜」字﹐第四句有「出」字﹐「﹛山亙﹜」犯「出」字﹐而去「出」則存者爲「日」字。離「魚」與「日」而合之則爲「魯」字。下四章類此。此離一字偏旁爲兩句﹐而四句湊合爲一字者。﹞

孔北海好酒及客﹐恆曰「坐上客長滿﹐樽中酒不空﹐吾無憂矣。」嘗作詩云「歸家酒債多﹐門客粲幾行。髙談滿四座﹐一日傾千觴。」

【禰衡】﹝字正平。年未及冠而孔文舉已逾五十﹐相與爲爾汝交。嘗北遊許都﹐懷一刺﹐字漫滅無所通。或問當今誰可﹐禰曰「大兒孔文舉﹐小兒楊徳祖。」。﹞

禰衡常有辭弔張衡曰「南嶽有精﹐君誕其姿。淸和有理﹐君達其機。故能下筆繡辭﹐揚手文飛。昔伊尹值湯﹐呂尙遇旦﹐嗟矣君生﹐而獨值漢。蒼蠅爭飛﹐鳳凰已散。元龜可羈﹐神龍可絆。石堅而朽﹐星華而滅。惟道興隆﹐悠永靡絕。君音永浮﹐君聲永流。餘生𨿽後﹐身亦存遊。士貴知己﹐君其勿憂。」﹝魏武帝圖欲辱衡﹐乃錄爲鼓吏﹐後朝普天閱試鼓節﹐作三重閣﹐列坐賓客。以帛絹制衣﹐作一岑牟﹐一單絞及小。鼓吏度者皆當脫其故衣﹐著此新衣。次傳衡﹐衡擊鼓爲《漁陽摻撾》﹐蹋地來前﹐音節殊紗。旣度﹐不肯易衣﹐吏呵之﹐衡便止﹐當武帝前﹐先脫軍﹐次脫余衣﹐裸身而立﹐徐徐乃著岑牟﹐次著單絞﹐後乃著﹐畢﹐復擊鼓摻捶而去。帝笑謂四坐曰「本欲辱衡﹐衡反辱孤。」旣乃送衡於荊州﹐爲黃祖掌書記。與祖子射共讀《蔡伯喈碑》﹐射恨不繕寫﹐衡一覽能識之﹐惟第四行中石盡磨滅﹐兩字不分明﹐射馳使寫碑﹐惟兩字不著。一日﹐祖大會﹐有獻鸚鵡者﹐射請賦以娛賓客﹐衡攬筆而就﹐辭采甚麗。後於座上言不遜﹐爲祖所害。﹞

【魏伯陽】﹝吳人。本髙門之子﹐而性好道術﹐作參同契》﹐其說似解《周易》﹐其實論作丹之意。與弟子三人入山作神丹﹐丹成﹐乃曰「先宜與犬試之﹐若犬飛﹐然後人可服。」乃與犬食﹐犬卽死﹐伯陽服丹入口卽死﹐一弟子服之亦死﹐餘二弟子遂不服﹐乃共出山去。後伯陽卽起﹐將所服丹內弟子及犬口中﹐皆起﹐遂皆仙去。二弟子乃始懊恨。﹞

《參同契後敍》云「曾阝會鄙夫﹐幽谷朽生。委時去害﹐依記丘山。循遊寥廓﹐與鬼爲鄰。百世一下﹐遨遊人間。湯遭厄際﹐水旱隔屏。」乃隱「魏伯陽」字。又《越絕書》《絕篇》之言曰「以去爲姓﹐得衣乃成。厥名有米﹐覆之以庚。禹來東徵﹐死葬其鄕。不直自斥﹐托類自明。」又曰「文屬詞定﹐自於邦賢。以口爲姓﹐承之以天。楚相屈原﹐與之同名。」「去」得「衣」乃「袁」字﹐「米」覆「庚」乃「康」字﹐「禹葬會稽」﹐是乃會稽人袁康。以「口」承「天」﹐「吳」字﹐「屈原同名」﹐「平」字。與康同著此書者﹐乃吳平也。﹝東漢末﹐文人好作隱語。孔融隱其姓名於《離合詩》﹐魏伯陽隱其姓名於《參同契》。融與伯陽﹐俱漢末時人﹐故文字稍同﹐則《越絕書》之著爲同時何疑。﹞

【焦光】﹝字孝然﹐生漢末。及魏受禪﹐結茅獨止其中﹐太守董經往視之﹐不肯語。常食白石﹐以分與人﹐熟煮如芋﹐食之。後不知所適。今鎭江焦山以光得名。﹞

魏伐吳﹐有竊問隱士焦光﹐光不應﹐謬歌云「祝衄祝衄﹐非魚非肉﹐更相追逐。本爲殺羊﹐更殺歷。」後魏軍敗﹐人推其意﹕「羊」指吳﹐「歷」指魏。

●卷八三國﹝魏﹞

【武帝操】﹝字孟徳﹐小字阿瞞﹐一名吉利。﹞

武帝使盧洪﹑趙達撫軍﹐主刺舉﹐軍中語曰「不畏曹公﹐但畏盧洪。曹公尙可﹐趙達殺我。」

武帝與曹洪所乘之馬﹐名曰「白鶴」。時人諺曰「憑空虛躍﹐曹家『白鶴』。」

武帝有短歌行﹐曰「對酒當歌﹐人生幾何﹖譬如朝露﹐去日苦多。慨當以慷﹐憂思難忘。何以解憂﹖惟有杜康。靑靑子衿﹐悠悠我心。但爲君故﹐沈吟至今。明明如月﹐何時可掇﹖憂從中來﹐不可斷絕。月明星稀﹐烏鵲南飛﹐繞樹三匝﹐無枝可依﹖山不在髙﹐水不在深﹐周公吐哺﹐天下歸心。」

武帝有碣石歌四章﹐一曰龜𨿽壽﹐其辭曰「老驥伏櫪﹐志在千里﹐烈士暮年﹐壯心不已。」晉王惇每酒後輒詠此語﹐以如意打唾壺﹐壺口盡缺。

【文帝丕】﹝字子桓﹐操長子﹐初爲五官中郎將﹐後嗣位爲丞相﹐魏王﹐稱受漢禪。其受禪碑﹐王朗文﹐梁鵠書﹐鐘繇鐫字﹐謂之三絕。﹞

文帝大興軍伐吳﹐爲水軍﹐親禦龍舟至廣陵﹐臨江觀兵﹐會暴風漂蕩﹐幾至覆沒﹐乃賦詩引還。其詩曰「西北有浮雲﹐亭亭如車蓋。惜哉時不遇﹐適與飄風會。吹我東南行﹐行行至吳會。吳會非我鄕﹐安得久畱滯﹖棄置勿復陳﹐客子常畏人。」

阮元瑜早亡﹐帝傷其妻孤寡﹐爲作詩曰「霜露紛兮交下﹐木葉落兮淒淒。候雁叫兮雲中﹐歸燕翩兮徘徊。妾心感兮惆悵﹐白日急兮西頹。守長夜兮思君﹐魂一夕兮九乖。悵延佇兮仰視﹐星月隨兮天回。徒引領兮入房﹐竊自憐兮孤棲。願從君兮終沒﹐愁何可兮久懷。」

王宋者﹐平虜將軍劉勛妻也﹐入門三十餘年後勛悅山陽司馬氏女﹐以宋無子﹐出之。帝代宋作詩二章﹐其一曰「翩翩牀前帳﹐張以蔽光輝。昔將爾同去﹐今將爾同歸。緘藏篋笥裏﹐當復何時披﹖」其二曰「誰言去婦薄﹐去婦情更重。千里不唾井﹐況乃昔所奉。遠望未爲遙﹐踟躕不得並。」

甄皇后﹐文帝後也﹐惠而有色﹐先爲袁熙妻甚獲寵。曹公屠鄴﹐令疾召甄。左右白五官中郎已將去﹐公曰「今年破賊正爲此奴。」後爲郭貴嬪所譖﹐賜死。臨終作塘上行曰「蒲生我池中﹐其葉何離離。傍能行仁義﹐莫若妾自知。眾口鑠黃金﹐使君生別離。念君去我時﹐獨愁常苦悲。想見君顏色﹐感結傷心脾。念君常苦悲﹐夜夜不能寐。莫以豪賢故﹐棄捐素所愛﹔莫以魚肉賤﹐棄捐蔥與薤﹔莫以麻賤﹐棄捐管與蒯。出亦復苦愁﹐入亦復苦愁。邊墻多悲風﹐樹木何從修。從軍致獨樂﹐延年壽千秋。」﹝丕旣納甄后﹐孔文舉與曹公書曰「武王伐紂﹐以妲己賜周公。」曹公以文舉博學﹐眞謂書傳所記。後見文舉問之﹐答曰「以今度之﹐相當然耳。」﹞

帝所愛美人薛靈蕓﹐常山人也。咸熙初﹐習谷出守常山﹐以千金寶賂聘之以獻﹐至京師﹐帝迎以文車十乘。車徒咽路﹐塵起蔽月﹐時人謂爲塵宵。又築臺髙三十丈﹐列燭臺下﹐遠近望之如列星。又爲銅表志里數。行者歌曰「靑槐夾道多塵埃﹐龍樓鳳闕望崔嵬。淸風細雨雜香來﹐土上出金火照臺。」﹝靈蕓未至京師十里﹐帝望車徒之盛﹐嗟曰「昔言朝爲行雲﹐暮爲行雨﹐今非雲非雨﹐非朝非暮。」攺靈蕓名曰夜來。夜來妙於鍼工﹐𨿽處深帷之內﹐不用燈燭之光﹐裁制立成。非夜來縫制﹐帝則不服。宮中號爲「鍼神。」按「歌末七字是妖辭。銅表志道﹐是土上出金﹔以燭置臺下﹐則火在土下。漢火徳王﹐魏土徳王﹐火伏而土興。土上出金﹐是魏滅而晉興之兆。晉以金王也。﹞

【曹植】﹝字子建。文帝同母弟﹐封陳王﹐謚曰思。謝靈運嘗言「天下才共一石﹐子建獨得八斗﹐我得一斗﹐自古及今用一斗。」。﹞

文帝嘗與陳思王同輦出遊﹐見兩牛在墻間斗﹐一牛墜井死。詔植賦詩﹐不得言牛﹐不得言斗﹐不得言井﹐不得言死。走馬百步﹐要成四十言﹐不成﹐卽加罪。植策馬而馳﹐應口卽成﹐曰「兩肉齊道行﹐頭上戴橫骨。行至凶土頭﹐崛起相唐突。二敵不俱剛﹐一肉臥土窟。非是力不如﹐盛气不得泄。」賦成﹐步猶未竟。

文帝嘗欲害植﹐以其無罪﹐令七步中作詩﹐不成者行大法。植應聲便爲詩曰「煮豆持作羹﹐漉豉以爲汁。萁向釜下然﹐豆在釜中泣。本是同根生﹐相煎何太急。」帝深有慚色。﹝一作「煮豆燃豆萁﹐豆在釜中泣。本是同根生﹐相煎何大急。」﹞

譙樓畫角之曲有三弄﹐相傳爲曹子建作。其初弄曰「爲君難﹐爲臣亦難。難又難。」再弄曰「創業難﹐守成亦難。難又難。」三弄曰「起家難﹐保家亦難。難又難。」﹝今角音之鳴﹐鳴者皆難字﹐曳聲。﹞

子建宜男花頌曰「艸號宜男﹐旣曄且貞。其貞伊何﹖惟乾之嘉。其曄伊何﹖綠葉丹花。光采晃曜﹐配彼朝日。君子耽樂﹐好和琴瑟。固作螽斯﹐惟立孔臧。福齊太姒﹐永世克昌。」

初陳思王求甄逸女﹐不遂﹐太祖回﹐與五官中郎將﹐植殊不平﹐晝思夜想﹐廢寢與食。黃初中入朝﹐帝示植甄后玉鏤金帶枕﹐植不覺泣下。時巳爲郭后讒死。帝意亦尋悟﹐因令太子畱宴飲﹐仍以枕賚植。植還息洛水上﹐感而入夢﹐植悲喜不能自勝﹐因作賦﹐名曰《感甄》。又作《蒲生行》﹐曰「茱萸自有芳﹐不若桂與蘭。新人𨿽可愛﹐無若故所歡。行雲有反期﹐君恩儻中還。慊慊仰天嘆﹐愁心將何。日月不恆處﹐人生忽若寓。悲風來入懷﹐淚下如垂露。發篋造裳衣﹐裁縫紈與素。」植以此篇當後塘上行。後明帝見《感甄賦》﹐攺爲《洛神賦》。

【楊修】﹝字徳祖﹐彪之子。楊震畏四知﹐楊秉三不惑﹐楊賜議論切直﹐楊彪名震四海﹐孔融稱爲「四世淸」。徳祖嘗以寶劍與文帝﹐帝愛其才美佩之﹐告左右曰「此楊修劍也。」。﹞

人餉武帝一杯酪﹐帝啖少許﹐蓋頭上題「合」字以示眾﹐眾莫能解。次至楊修﹐修便啖﹐曰「公教人啖一口耳。何疑﹗」﹝帝作相國門﹐自出看﹐題「活」字便去。修卽令壞之﹐曰「門中活『闊』字﹐嫌門大也。」﹞

武帝嘗過曹娥碑下﹐楊修從碑背上見題作「黃絹幼婦﹐外孫﹝B197﹞臼」八字。帝謂修﹕曰「解不﹖」答曰「解。」魏武曰「卿未可言﹐待我思之。」行三十里﹐魏武乃曰「吾已得。」令修別記所知。修曰「『黃絹』﹐色絲也﹐於字爲『絕』。『幼婦』﹐少女也﹐於字爲『妙』。『外孫』﹐女子也﹐於字爲『好』。『﹝B197﹞臼』﹐受辛也﹐於字爲『辭』﹝﹤受辛﹥﹞。所謂『絕妙好辭』也。」帝亦記之﹐與修同﹐乃嘆曰「有智無智﹐較三十里。」

【王粲】﹝字仲宣。文帝爲五官中郎將及平原侯植皆好文學﹐粲與北海徐幹﹑廣陵陳琳﹑陳畱阮﹑汝南應﹑東平劉楨並見友善﹐號「建安七子」。世目曹子建爲「繡虎」﹐王仲宣爲「泥下潛蛙」。鄧艾「伏鸞」﹐陸云「隱鵠」﹐皆諭其文。﹞

王仲宣以西京擾亂﹐依劉表於荊州﹐表以粲貌醜﹐不甚禮焉。粲於是登樓作賦﹐因名仲宣樓。時客荊已久﹐又作七哀詩﹐謂病而哀﹐義而哀﹐感而哀﹐悲而哀﹐耳目聞見而哀﹐口嘆而哀﹐鼻酸而哀﹐一事而七者具也。其辭曰「西京亂無象﹐豺虎方遘患。復棄中國去﹐逶身適荊蠻。親戚對我悲﹐朋友相追攀。出門無所見﹐白骨蔽平原。路有饑婦人﹐抱子棄艸間。顧聞號泣聲﹐揮涕獨不還。『未知身死處﹐何能兩相完』﹖驅馬棄此去﹐不忍聽此言。南登霸陵岸﹐回首望長安。悟彼下泉人﹐喟然傷心肝。」﹝粲與人共行﹐讀道邊碑。人問﹕「卿能暗誦乎」﹖曰「能」。因使誦之﹐不失一字。觀人圍棋﹐局壞﹐粲爲覆之。棋者不信﹐以帕蓋局﹐使更以他局爲之﹐用相比校﹐不誤一道。﹞

【徐幹】﹝字偉長。爲司空軍謀祭酒掾屬﹑五官將文學。﹞

徐幹於淸河道中﹐見挽船士新婚﹐與其妻別﹐幹作詩﹐曰「與君結新婚﹐宿昔當別離。涼風動秋艸﹐蟋蟀鳴相隨。冽冽寒蟬吟﹐蟬吟抱枯枝。枯枝時飛揚﹐身體忽遷移。不悲身遷移﹐但惜歲月馳。歲月無窮極﹐會合安可知﹖願爲雙黃鵠﹐比翼戲淸池。」

劉楨贈徐幹詩曰「步出北寺門﹐遙望西苑園。細柳夾道生﹐方塘含淸源。輕棄隨風轉﹐飛鳥何翻翻﹖乖人易感動﹐涕下與衿連。」幹答詩﹐曰「與子別無幾﹐所經未一旬。我思一何篤﹖其愁如三春。𨿽路在咫尺﹐難涉如九關。陶陶諸夏別﹐艸木昌且繁。」是時徐在西掖﹐劉在禁省云。

【陳琳】﹝字孔璋。武帝書檄多琳所作。帝素患頭眩﹐每讀琳檄文﹐輒喜曰「此愈我病。」。﹞

文帝爲五官將時﹐得馬腦以爲寶勒﹐美而賦之﹐命陳琳﹑王粲並作。琳賦曰「爾乃他山爲錯﹐荊和爲理﹐制爲寶勒﹐以禦君子。」粲賦曰「因恣象形﹐匪雕匪刻。厥容應規﹐厥性順直。禦世嗣之駿服兮﹐表驥之儀式。」

陳琳有飲馬長城窟行﹐曰「飲馬長城窟﹐水寒傷馬骨。往謂長城吏﹕『愼莫稽畱太原卒﹗』『官作自有程﹐舉築諧汝聲。』『男兒寧當格鬥死﹐何能怫郁築長城﹗』長城何連連﹗連連三千里。邊城多健少﹐內捨多寡婦。作書與內捨﹗『便嫁莫畱住。善侍新姑嫜﹐時時念我故夫子。』報書往邊地﹕『君今出語一何鄙﹗』『身在禍難中﹐何爲稽畱他家子﹖生男愼莫舉﹐生女哺用脯。君獨不見長城下﹐死人骸骨相撐柱﹗』『結髮行事君﹐慊慊心意關。明知邊地苦﹐賤妾何能久自全﹖』」

【阮】﹝字元。少受學於蔡邕﹐太祖使與陳琳並爲司空軍謀祭酒﹐管記室。﹞

武帝雅聞阮名﹐辟之﹐不應﹐連見逼﹐乃逃入山中。帝使人焚山﹐得送至﹐召入。帝時徵長安﹐大延賓客﹐怒不與語﹐使就技人列。善解音﹐能鼓琴﹐遂撫弦按節﹐因造歌曲曰「奕奕天門開﹐大魏應期運。靑蓋巡九州﹐在東西人怨。士爲知己死﹐女爲悅己玩。恩義苟敷暢﹐他人焉能亂﹖」爲曲旣捷﹐音聲殊妙﹐帝大悅。

【應】﹝字徳璉。漢泰山太守邵之從子。﹞

應嘗侍五官將﹐集建章臺﹐丕命諸文學賦詩﹐應令曰「公子敬愛客﹐樂飲不知疲。和顏旣已暢﹐乃肯顧細微。贈詩見存慰﹐小子非所宜。且爲極歡情﹐不醉其無歸。凡百敬爾位﹐以副饑渴懷。」

【劉楨】﹝字公幹。七子中以曹﹑劉爲絕唱。﹞

建安七子﹐惟劉公幹獨爲諸王子所親﹐五官將嘗宴諸文學﹐酒酣﹐命甄夫人出拜。坐中咸伏﹐公幹獨平視。太祖聞之﹐乃收治罪﹐減死輸作署吏。楨嘗有贈從弟詩﹐云「亭亭山上松﹐瑟瑟谷中風。風聲一何盛﹐松枝一何勁。」其寄意如是﹐故𨿽輸作而不悔云。

劉公幹辯敏無對。旣坐平視甄夫人﹐配輸作部﹐太祖至尙方觀作﹐見劉匡坐磨石﹐公問﹕「石何如﹖」劉因諭己自理﹐跽而答曰「石出荊山懸巖之顚﹐外有五色之文﹐內含卞氏之珍﹐磨之不加瑩﹐雕之不增文﹐稟气堅貞﹐受之自然﹐顧其理枉屈紆繞而不得申。」公笑釋之。﹝公幹配輸作部﹐文帝問曰「卿何以不謹於文憲﹖」楨答曰「臣誠庸短﹐亦由陛下綱目不疏。」﹞

劉公幹《大暑賦》云「其爲暑也﹐羲和稅駕發扶木﹐太陽爲輿達炎燭﹐威靈參垂步朱轂。赫赫炎炎﹐烈烈暉暉。若熾燎之附體﹐又溫泉而沈肌。獸喘气於玄景﹐鳥戢翼於髙危。農捉釒尊而去疇﹐織女釋杼而不機。溫風至而增熱﹐悒懾而無依。披襟領而長嘯﹐異微風之來思。」

【繁欽】﹝字休伯。少得名於汝穎。爲丞相主簿。﹞

繁欽文才機辧﹐長於書記﹐又善爲詩賦。有定情詩曰「我出東門遊﹐邂逅承淸塵。思君卽幽房﹐侍寢執衣巾。時無桑中契﹐迫此路側人。我旣媚君姿﹐君亦悅我顏。何以致拳拳﹖綰臂雙金環。何以致殷勤。約指一雙銀。何以致區區﹖耳中雙明珠。何以致叩叩﹖香囊系肘後。何以致契闊﹖繞腕雙跳脫。何以結恩情﹖美玉綴羅纓。何以結中心﹖素縷連雙鍼。何以結相於﹖金簿畫搔頭。何以慰別離﹖耳後玳瑁釵。何以答歡悅﹖紈素三條裙。何以結愁悲﹖白絹雙中衣。與我期何所﹐乃期東山隅。日旰兮不來﹐谷風吹我襦。遠望無所見﹐涕泣起踟躕。與我期何所﹖乃期山南陽。日中兮不來﹐飄風吹我裳。逍遙莫誰睹﹐望君愁我腸。與我期何所﹐乃期西山側。日夕兮不來﹐躑躅長嘆息。遠望涼風至﹐俯仰正衣服。與我期何所﹖乃期山北岑。日暮兮不來﹐淒風吹我襟。望君不能坐﹐悲苦愁我心。愛身以何爲﹖惜我華色時。中情旣款款﹐然後克密期。褰衣躡茂艸﹐謂君不我欺。廁此醜陋質﹐徙倚無所之。自傷天所欲﹐淚下如連絲。」

【吳質】﹝字季重。以文才爲文帝所善﹐南皮之遊甚樂。﹞

文帝嘗召質及曹休歡會﹐命郭后出見質等。帝曰「卿仰諦視之。」其至親如此。質﹐黃初五年朝京師﹐詔上將軍及特進以下皆會質所﹐太官給供具。及文帝崩﹐質思慕﹐作詩曰「愴愴懷殷憂﹐殷憂不可居。徙倚不能坐﹐出入步踟躕。念蒙聖主恩﹐榮爵與眾殊。自謂永保身﹐志气甫當舒。何意中見棄﹐棄我就黃壚。煢煢靡所恃﹐淚下如連珠。隨沒無所益﹐身死名不書。慷慨自黽勉﹐庶幾烈丈夫。」

【楊丰】﹝初名和若﹐字伯陽。﹞

楊和若﹐少遊俠﹐常以報仇解怨爲事﹐時人爲之號曰「東市相斫楊阿若﹐西市相斫楊阿若。」

【明帝睿】﹝丕子﹐甄皇后生也。後被譖死﹐丕與睿獵﹐見子母鹿﹐旣射其母﹐命睿射其子﹐睿泣曰「陛下已殺其母﹐臣不忍復殺其子。」丕釋弓矢﹐爲之惻然。﹞

明帝時﹐昆明國獻嗽金鳥﹐形如雀﹐色黃﹐常翺翔於海上﹐飴以眞珠及龜腦﹐常吐金屑如粟﹐鑄之乃爲器服﹐宮人爭以鳥所吐金爲釵珥﹐謂之「辟寒金﹐」以鳥不畏寒也。宮人相嘲弄曰「不服『辟寒金』﹐那得帝王心﹔不服『辟寒鈿﹐』那得帝王憐。」

明帝景初中﹐童謠曰「阿公阿公駕馬車﹐不意阿公東渡河﹐阿公東還當柰何﹖」及司馬宣王平遼東﹐歸至白屋﹐當還鎭長安﹐會帝篤疾﹐急召之﹐乃乘追鋒車東渡河﹐終翦魏室。

【應璩】﹝字休璉﹐之弟。明帝時﹐歷官散騎常侍。朱建平相璩曰「君年六十二﹐先此一年﹐當獨見白狗。」璩年六十一爲侍中﹐直內省﹐忽見白狗。眾人悉不見﹐作急遊觀﹐飲燕自娛﹐六十二卒。﹞

應璩古樂府云「昔有行道人﹐陌上見三叟。年各百餘歲﹐相與鋤禾莠。住車問三叟﹕『何以得此壽﹖』上叟前致詞﹕『量腹節所受。』中叟前致詞﹕『室內嫗粗醜。』下叟前致詞﹕『暮臥不復首。』要哉三叟言﹐所以能長久。」﹝《朱子語錄》﹕「或云﹕俗語『夜飯減一口﹐活得九十九。』」先生曰「此出古樂府三叟詩。」﹞

漢桓帝時﹐有馬子侯者﹐爲人頗癡﹐自謂曉音律﹐黃門樂人更相嗤誚﹐子侯不知。名陌上桑﹐反言鳳將雛﹐輒搖頭欣喜﹐多賜左右錢帛﹐無復慚色。應璩新詩曰「漢末桓帝時﹐郎有馬子侯。自謂識音律﹐請客鳴笙竽。爲作陌上桑﹐反言鳳將雛。左右僞稱善﹐亦復自搖頭。」

【程曉】﹝字季明。衛尉安鄕侯昱之孫﹐以祖功分封列侯。﹞

程曉嘲熱曰「平生三伏時﹐道路無行車。閉門避暑臥﹐出入不相過。今世衤能衤戴子﹐觸熱到人家。主人聞客來﹐顰蹙柰此何﹖謂當起行去﹐安坐正咨嗟。所說無一急﹐沓一何多﹖疲倦向之久﹐甫問君極那。搖扇髀中疾﹐流汗正滂沲。莫謂爲小事﹐亦是一人瑕。傳戒諸髙明﹐熱行宜見阿。」

【嵇康】﹝字叔夜。其先姓虞﹐會稽上虞人﹐以避怨徙釒至﹐釒至有嵇山﹐家於其側﹐因而命氏﹐寓居山陽。貧﹐鍛以自給。與魏宗室婚﹐拜中散大夫。﹞

東平呂安與嵇康友善﹐後安兄巽姦通安妻﹐乃誣安不孝﹐系獄。辭相證引﹐因收康。初康采藥山中﹐見隱者孫登﹐謂之曰「子才多識寡﹐難乎免於今之世矣﹗及是縲糸曳﹐乃作詩自責﹐曰「嗟余不敏﹐好善暗人。欲寡其過﹐滂議沸騰。性不傷物。頻至怨憎。昔慚柳惠﹐今愧孫登。內負宿心﹐外恧良朋。煌煌靈芝﹐一年三秀。予獨何爲﹖有志不就。懲難思復﹐心焉內疚。庶勗將來﹐無馨無臭。采薇山阿﹐散發巖岫。永嘯長吟﹐顧性養壽。」臨刑﹐語人曰「袁孝尼嘗從吾學廣陵散﹐吾每固之不與。廣陵散於今絕矣。」因援琴而鼓﹐顏色自若。﹝康與安每相思﹐千里命駕﹐安後來﹐值康不在。康兄喜出戶延之﹐不入﹐題門上作「鳳」字而去。喜不覺﹐猶以爲忻故作。「鳳」﹐鳳字﹐凡鳥也。﹞

【阮籍】﹝字嗣宗﹐之子。性好飲﹐聞步兵廚多美酒﹐乃求爲步兵校尉。嘗率意獨駕﹐車迹所窮﹐輒慟哭而返。又對人能爲靑白眼﹐由是禮法之士﹐深所讎疾。時兵家女有才色﹐未嫁而死﹐阮初不識其父兄﹐徑往﹐哭之盡哀。鄰家有婦當壚﹐阮與王安丰常從婦飲﹐阮醉便眠其側。夫始殊疑之﹐伺察終無他意。其嫂還家﹐籍見與別﹐或譏之﹐曰「禮﹐豈爲我輩設也。」。﹞

阮步兵嘯聞數百步﹐登蘇門山﹐有眞人樵伐者﹐擁郟巖側﹐籍就之﹐箕踞相對﹐疑矚不轉。籍因對之長嘯﹐意盡退。還半嶺許﹐聞上酋然有聲﹐如數部鼓吹﹐林谷傳響﹐顧看﹐乃向人嘯也。籍旣降﹐乃假蘇門先生之論以寄所懷﹐其歌曰「日沒不周西﹐月出丹淵中。陽精蔽不見﹐隱光代爲雄。亭亭在須臾﹐厭厭將復隆。富貴俯仰間﹐貧賤何必終。」又歌曰「天地解兮六合開﹐星辰隕兮日月頹﹐我騰而上將何懷。」﹝蘇門先生卽孫登也。宋潘子眞以「霜威能折綿﹐風力欲冰酒」之句問黃山谷所從出﹐山谷曰「勁气方凝酒﹐淸威正折綿。」庾肩吾詩也。按﹕晉阮籍大人先生歌有曰「陽和微弱陰气竭﹐海凍不流綿絮折﹐呼吸不通寒冽冽。」乃知「折綿」之事始於阮籍。﹞

【鐘毓】﹝字稚叔。弟會﹐字士季。繇二子。夏侯玄以其志趣不同﹐不與之交。玄旣被桎梏﹐毓爲廷尉﹐執玄手曰「太初何至於此﹖」玄正色曰「𨿽復刑余之人﹐不可得交。」。﹞

鐘毓﹑鐘會﹐少有令譽﹐年十三﹐文帝聞之﹐語其父鐘繇曰「可令二子來。」於是敕見。毓面有汗﹐帝曰「卿面何以汗﹖」毓對曰「戰戰惶惶﹐汗出如漿。」復問會﹕「卿何以不汗﹖」對曰「戰戰栗栗﹐汗不敢出。」﹝毓兄弟小時﹐值父晝寢﹐因共偸服藥酒。其父時覺﹐且托寐以觀之。毓拜而後飲﹐會飲而不拜。旣而﹐問毓﹕「何以拜﹖」毓曰「酒以成禮﹐不敢不拜。」又問會﹕「何以不拜﹖」會曰「偸本非禮﹐所以不拜。」﹞

鐘毓兄弟﹐警悟過人﹐每有嘲語﹐未嘗屈躓。毓語會﹕「聞有女能作調﹐試其視之。」於是﹐盛飾共載。行至西門﹐一女子笑曰「車中央殊髙。」二鐘都不覺。車後一門生云「向已被嘲。」鐘愕然。門生曰「中央髙﹐兩頭羝。」毓兄弟多須﹐故以此調之。

周泰爲新城太守﹐司馬宣王使鐘毓調曰「公釋褐政府三十六日﹐擁蓋守兵馬郡﹐乞兒乘小車﹐一何駛乎﹖」泰曰「君名公之子﹐少有文采﹐故守吏職﹐獼猴騎土牛﹐又何遲也。」

司馬景王與鐘毓燕飲﹐時陳羣子玄伯﹑武周子元夏在坐﹐共嘲毓。王以毓父諱戲問曰「臯繇何如人﹖」毓對曰「古之懿士。」顧謂玄伯﹑元夏曰「君子周而不比﹐羣而不黨。」﹝陳羣﹐太丘長陳孫也。子鴻臚卿紀﹐紀子司空羣﹐羣子泰﹐四世於漢﹑魏﹑晉間有重名﹐而其徳漸小減。時人語曰「公慚卿﹐卿慚長。」﹞

【鄧艾】﹝字士載﹐棘陽人。年十三隨母至潁川﹐讀故陳太丘碑文「言爲世範﹐行爲士則﹐」遂自名範﹐字士則。後宗族有與同者﹐故攺焉。﹞

鄧艾以口喫不得作幹佐﹐爲稻田守叢艸吏﹐而語稱「艾艾」。晉文王戲之曰「卿云艾艾﹐定是幾艾﹖」答曰「鳳兮鳳兮﹐故是一鳳。」

●卷九三國﹝蜀吳﹞

【龐徳公】﹝南郡﹐襄陽人﹐龐士元從父也。隱居峴山南。司馬徳操年小十歲﹐兄事之﹐故呼龐徳公。諸葛孔明每至公家﹐獨拜牀下﹐公初不令止。後攜妻子入鹿門山。﹞

龐徳公有於忽操三章﹐其一曰「於忽乎﹗不可以爲﹐其又奚爲﹖離婁之精﹐夜何有於明﹖師曠之耳﹐聾者亦有爾。束王良之手兮﹐後車載之。前行險旣以覆兮﹐後逐逐其猶來﹗𨿽目ツ而心駭兮﹐顧其能之安施﹖委繩墨以聽人兮﹐𨿽班輸亦奚以爲﹗」其二曰「於忽乎﹗不可以爲﹐其又奚爲﹖椽櫨桷榱之累重﹐顧柱小之柰何﹖方風雨之晦陰﹐行者艱而莫休﹐居者坐而笑歌。不知壓之忽然兮﹐其謂安何﹖」其三曰「於忽乎﹗不可以爲﹐其又奚爲﹖謂雞斯飛﹐誰得而羈﹖謂豕斯突﹐何取於縛﹖是皆以食而得之﹐吾於饑而後噫。雞兮豕兮﹐死以是兮﹗」

【司馬徽】﹝字徳操﹐有知人之鑑﹐龐徳公嘗謂諸葛孔明爲臥龍﹐從子士元爲鳳雛﹐徳操爲水鑑。﹞

司馬徳操括囊畏謹﹐有以人物問者﹐不辧其髙下﹐每輒言佳。其婦諫曰「人質疑於君﹐君一皆言佳﹐豈咨君之意乎﹖」答曰「如君言﹐亦復佳。」

【諸葛亮】﹝字孔明﹐封武鄕侯。其先葛氏﹐瑯琊諸縣人﹐後徙陽都﹐陽都先有姓葛者﹐時人謂諸葛﹐因爲氏。兄弟並有盛名﹐各在一國﹐瑾仕吳﹐亮仕蜀﹐誕仕魏。於時以爲蜀得其龍﹐吳得其虎﹐魏得其狗。﹞

黃彥承髙爽開朗﹐爲沔南名士﹐謂孔明曰「聞君擇婦﹐身有醜女﹐黃頭黑面﹐才堪相配。孔明許﹐卽載送之。鄕裏爲之諺曰「莫作孔明擇婦﹐正得阿承醜女。」

諸葛亮躬耕壠畝﹐好爲梁父吟﹐其辭曰「步出齊城門﹐遙望蕩陰裏﹐裏中有三墓﹐累累正相似。問是誰家墓﹖田彊﹑古冶子。力能排南山﹐文能絕地紀。一朝被讒言﹐二桃殺三士。誰能爲此謀﹐國相齊晏子。」﹝《晏子春秋》﹕公孫捷﹑田開疆﹑古冶子事景公﹐勇而無禮﹐晏子言於公﹐饋之二桃曰「三子計功而食桃。」公孫捷曰「吾再拜隱虎﹐功可以食」田曰「吾杖兵而禦三軍者再﹐功可以食」。古冶子曰「君當濟河﹐龜銜左驂﹐冶潛行水底﹐逆流百步﹐從流九里﹐得龜頸﹐功可以食。」二子曰「吾勇不若子﹐功不逮子﹐取桃不讓﹐是貪也。然而不死﹐無勇也。」刎頸而死。冶曰「二子死之﹐冶獨不逮」。又刎頸而死。漢末﹐曹操旣殺孔融﹑楊修﹐又送禰衡於荊州﹐假乎黃祖。三子﹐皆天下之望也。武侯梁父吟殆爲此設。﹞

諸葛亮表都護李嚴﹐嚴少爲郡職吏﹐用情深克﹐苟利其身。鄕裏爲嚴諺曰「難可狎﹐李鱗甲。」

【張裕】

張裕饒鬢須﹐蜀先主嘲之曰「昔吾居涿郡﹐多毛姓﹐東西南北﹐皆諸毛也。涿令稱曰﹕『諸毛繞涿居乎﹖』」先主無須﹐裕卽答曰「昔有作上黨潞長﹐後遷爲涿令﹐去官還家時﹐人與書﹐欲署潞則失涿﹐欲署涿則失潞﹐乃署曰『潞涿君』。」—坐絕倒。

【馬良】﹝字季常﹐襄陽宜城人也。先主稱尊號﹐以良爲侍中。﹞

馬良﹐兄弟五人﹐並有才名。蜀中諺曰「馬氏五常﹐白眉最良。」季常眉中有白毛﹐故以稱之。

河南西四十里﹐澗﹑谷﹑洛三水之交﹐有五門。子孫舊傳﹐馬氏兄弟五人共居此地﹐作五門客捨﹐因以爲名。主養豬賣豚﹐故名爲之語曰「苑中三公﹐館下二卿﹐五門歡歡﹐但聞豚聲。」

【秦宓】﹝當時以博識稱。諸葛孔明呼爲學士。﹞

吳使張溫聘蜀﹐溫問秦宓曰「天有頭乎﹖」宓曰「有」。溫曰「在何方﹖」宓曰「詩云﹕『乃眷西顧。』以此推之﹐頭在西方。」溫曰「天有耳乎﹖」宓曰「天處髙而聽卑﹐詩云﹕『鶴鳴九臯﹐聲聞於天。』若其無耳﹐何以聽之﹖」溫曰「天有足乎﹖」宓曰「詩云﹕『天步艱難。』若其無足﹐何以步之﹖」溫曰「天有姓乎﹖」宓曰「姓劉。」「何以然﹖」曰「其子姓劉﹐是以知之。」

秦宓「遠遊詩」曰「遠遊何所見﹖所見貌難紀。巖穴非我鄰﹐林麓無知己。虎則豹之兄﹐鷹則鷂之弟。困獸走環岡﹐飛鳥警巢起。猛气何咆厲﹐陰風起千里。遠遊長太息﹐太息遠遊子。」

【支謙】﹝吳髙僧。﹞

吳主權已制江左﹐而佛教未行﹐有支謙者﹐本月支人﹐來遊漢境﹐傳覽經籍﹐莫不精究﹐徧學異書﹐通六國語﹐其爲人細長黑瘦﹐眼多白而睛黃。時人爲之語曰「支郎眼中黃﹐形軀𨿽細是智囊。」

【周瑜】﹝字公瑾﹐舒人﹐初孫策年十餘歲﹐已交結知名。瑜與策同年而小一月﹐便推結分好。策得喬公兩女﹐皆國色﹐策自納大喬﹐瑜納小喬。﹞

周公瑾﹐少精意於音樂﹐𨿽三爵之後﹐其有闕誤﹐公瑾必知之﹐知之必顧﹐時人謠云「曲有誤﹐周郎顧。」

【諸葛恪】﹝字元遜﹐瑾之子﹐少有才名﹐吳主權見而奇之曰「藍田生玉﹐眞不虛也。」及立登爲太子﹐妙選師友﹐乃以張昭子休﹑顧雍子譚﹑陳武子表與恪並爲中庶子﹐入講詩書﹐出從騎射﹐待以布衣之禮﹐謂之四友。﹞

諸葛瑾爲豫州﹐語別駕向臺云「小兒知談﹐卿可與語。」比往詣恪﹐恪不相見。後於張輔吳﹝昭﹞坐中相遇。別駕喚恪﹕「咄﹐咄﹐郎君﹗」恪因嘲曰「豫州亂矣﹐何咄咄之有﹖」答曰「君明臣賢﹐未聞其亂。」恪曰「昔唐堯在上﹐四凶在下。」答曰「非惟四凶﹐亦有丹朱。」於是一坐大笑。﹝瑾面長似驢﹐吳主權使優人牽驢入﹐題其面曰「諸葛子瑜」。時恪亦侍宴中﹐請筆﹐於題下添寫「之驢」二字。吳主羨其明敏﹐卽以驢賜恪。又使太子嘲恪曰「諸葛元遜食馬矢一石。」恪答曰「臣得戲君﹐子得戲父乎﹖」吳主曰「可。」恪曰「乞太子食雞卵三百枚。」吳主問恪曰「人令君食馬矢﹐卿令人食雞卵﹐何也﹖」恪答曰「所出同耳。」吳主大笑。﹞

吳主權引蜀使費飲﹐使諸葛恪監酒﹐恪以馬鞭拍褂背﹐甚痛﹐啟吳主曰「蜀丞相比之周公﹐都護君侯比之孔子﹐今有一兒﹐執鞭之士。」恪啟曰「君至大國﹐傲慢天常﹐以鞭拍之﹐於義何傷﹖」眾皆大笑。

吳主權嘗燕見費﹐逆敕羣臣﹕「使至﹐伏食勿起。」至﹐權爲輟食﹐而諸人不起。諱調之曰「鳳凰來翔﹐麒麟吐哺﹐驢騾無知﹐伏食如故。」諸葛恪應聲答曰「爰植梧桐﹐以待鳳凰。有何燕雀﹐自稱來翔。何不彈射﹐使還故鄕。」

曾有白頭鳥集吳殿前﹐吳主權問羣臣曰「此何鳥也﹖」諸葛元遜對云「此名爲白頭翁。」張輔吳自以坐中最老﹐疑元遜以鳥戲之。因曰「恪欺陛下﹐未嘗聞鳥名白頭翁者﹐試使恪復求白頭母」。元遜曰「鳥名鸚母﹐未必有對﹐試使輔吳復求鸚父。」張不能答﹐一坐大笑。﹝吳主大會將佐﹐命元遜行酒﹐次至張輔吳前﹐張先有酒色﹐不時肯飲﹐曰「此非養老之禮也。」權謂元遜曰「卿但令張公辭屈﹐乃當飲耳。」元遜卽難張曰「昔尙父九十﹐秉旄伏鉞猶未告老﹐今軍旅之事﹐將軍在後﹔酒食之事﹐將軍在前﹐何謂不養老﹖」張卒無辭﹐遂爲盡爵。﹞

吳主亮初卽位﹐以諸葛恪爲太傅﹐時公安有白鼉鳴﹐童謠曰「白鼉鳴﹐龜背平﹐南郡城中可長生﹐守死不去義無成。」鼉有鱗介﹐甲兵之象也。「南郡城可長生」者﹐有急﹐易以逃也。明年﹐恪敗﹐弟融鎭公安﹐亦見襲﹐融刮金印龜﹐服之而死。

吳建興初﹐又童謠曰「吁汝恪﹐何若若﹐蘆葦單衣篾鉤絡﹐於何相求成子閣。」及諸葛恪死﹐果以葦席裹身﹐篾束其腰﹐投之石岡。」「鉤絡」﹐鉤帶也﹔「成子閣者﹐反語石子岡也。後聽恪故吏收葬﹐求之此岡云。

【薛綜】﹝字仲文﹐瑩之父﹐其先田丈封薛﹐因以氏焉。吳主皓追嘆綜遺文﹐命瑩繼作﹐瑩獻詩三百餘言。﹞

蜀使張奉於吳主權前列闞澤姓名調澤﹐澤不能答﹐時薛綜爲選曹尙書﹐下行酒﹐因勸奉酒曰「蜀者﹐何也﹖有犬爲獨﹝獨﹞﹐無犬爲蜀。橫目勾身﹐虫入其腹。」奉曰「不當復列君『吳』耶﹖」綜應聲曰「無口爲天﹐有口爲吳﹐君臨萬邦﹐天子之都。」奉無以對。

【張純】﹝字元基。同郡張儼﹐字子卽﹐朱異﹐字季文。吳郡顧﹑陸﹑朱﹑張爲四姓﹐三國之間﹐四姓盛焉。舊目云﹕張文﹑朱武﹑陸忠﹑顧厚。﹞

張純少有淸才﹐與張儼﹑朱異俱童少﹐嘗同詣驃騎將軍朱據。據聞三人才名﹐欲試之﹐因語曰「老鄙相聞﹐饑渴甚矣。夫以迅驟爲功﹐鷹隼以輕疾爲妙﹐其爲吾各賦一物﹐然後乃坐」。純賦席曰「席以冬設﹐簟爲夏施。揖讓而坐﹐君子攸宜。」儼賦犬曰「守則有嚴﹐出則有獲。韓盧宋鵲﹐書名竹帛。」異賦弩曰「南獄之幹﹐鐘山之銅。應機命中﹐獲隼髙墉。」三人皆隨日立成﹐據大歡悅。

【韋昭】﹝字弘嗣﹐史爲晉諱﹐攺名曜。少好學﹐能屬文﹐官中書僕射。撰吳鼓吹曲十二曲。吳人多言祥瑞﹐吳主皓問昭﹐昭曰「此家人筐篋中物耳。」後竟殺昭。﹞

吳鼓吹曲有云《焱精缺》者﹐言漢室衰﹐孫堅奮迅猛志﹐念在匡救﹐王迹始乎此也。當漢《朱鷺》。其曲曰「焱精缺﹐漢道微。皇綱弛。政徳違。眾姦熾﹐民罔依。赫武烈﹐越龍飛。陟天衢﹐耀靈威。鳴雷鼓﹐抗電麾。撫乾衡﹐鎭地機。厲虎旅﹐騁熊羆。發神聽﹐吐英奇。張角破﹐邊﹑韓羈。宛潁平﹐南土綏。神武章﹐渥澤施。金聲震﹐仁風馳。顯髙門﹐啟皇基。統罔極﹐垂將來。」

《吳鼓吹曲》有云《漢之季》者﹐言孫堅悼漢之微﹐痛董卓之亂﹐興兵奮系﹐功蓋海內也。當漢《思悲翁》。其曲曰「漢之季﹐董卓亂。桓桓武烈應時運﹐義兵興﹐云旗建。厲六師﹐羅八陣﹐飛鳴鏑﹐接白刃。輕騎發﹐介士奮。醜虜震﹐使眾散。劫漢主﹐遷西館﹐雄豪怒﹐元惡僨。赫赫皇祖功名聞。」

《吳鼓吹曲》有云《伐鳥林》者﹐言魏武旣破荊州﹐順流東下﹐欲來爭鋒。孫權命將周瑜逆擊之於烏林而破走也。當漢《上之回》﹐其曲曰「曹操北伐拔柳城﹐乘勝席捲逐南徵。劉氏不睦﹐八郡震驚。眾旣降﹐操屠荊。舟車十萬揚風聲﹐議者狐疑慮無成。賴我大皇發聖明﹐虎臣雄烈周與程。破操烏林﹐顯章功名。」

《吳鼓吹曲》有云《克皖城》者﹐言魏武志圖並兼﹐而令朱光爲廬江太守﹐孫權親徵光﹐破之於皖城也。當漢《戰城南》。其曲曰「克滅皖城遏寇賊﹐惡此凶擊阻姦慝。王師赫徵眾傾覆﹐除穢去暴戰兵革。民得就農邊境息﹐誅君弔民昭至徳。」

《吳鼓吹曲》有云《章洪徳》者﹐言孫權章其大徳﹐而遠方來附也。當漢《將進酒》。其曲曰「章洪徳﹐邁威神。感殊風﹐懷遠鄰。平南裔﹐齊海濱。越裳貢﹐扶南臣。珍貨充庭﹐所見日新。」

【賀邵】﹝字興伯﹐會稽人﹐晉司空循之父。元帝嘗與循言及吳時事﹐問﹕「孫皓燒鋸截一賀頭是誰﹖」循未得言。元帝自憶曰「是賀邵。」循流涕曰「臣父遭遇無道﹐創巨痛深﹐無以仰答明詔。」元帝愧慚﹐三日不出。﹞

賀太傅作吳郡﹐初不出門。吳中諸彊族輕之﹐乃題府門云「會稽雞﹐不能啼。」賀聞﹐故出行﹐至門反顧﹐索筆足之曰「不可啼﹐殺吳兒﹗」於是至諸屯邸﹐檢校諸顧﹑陸﹐罪者甚眾。陸抗時爲江陵都督﹐故下請吳主皓﹐然後得釋。

【末主皓】﹝字元宗﹐一名彭祖。大皇帝孫﹐爲晉所滅。﹞

吳主初從步闡之請﹐遷都武昌﹐揚州之民﹐訴流供給﹐甚苦之﹐時有童謠曰「寧飲建鄴水﹐不食武昌魚﹔寧還建鄴死﹐不止武昌居。」陸抗以聞﹐乃還都建鄴。

吳主遣使者祭石印山下妖祠﹐使者因以丹書獻曰「楚九州諸﹐吳九洲都。揚州士﹐作天子。四世治﹐太平矣。」皓聞之﹐曰「從大皇帝至朕四世﹐太平之主﹐非朕復誰﹗」恣虐逾甚。

吳主天紀中﹐童謠曰「阿童復阿童﹐銜刀遊渡江﹝葉﹞。不畏岸上虎﹐但畏水中龍。」晉武帝聞之﹐以語羊祜﹐祜曰「此必水軍有功﹐但當思應其名者。」時益州刺史王浚﹐小字阿童﹐乃加浚龍驤將軍。及徵吳﹐江西眾軍無過者﹐而浚先定秣陵。

晉旣平吳﹐武帝引見孫皓﹐帝問皓﹕「聞南人好作爾汝詩﹐頗能爲否﹖」皓正飲酒﹐因舉觴勸帝曰「昔與汝爲鄰﹐今與汝爲臣。勸汝一杯酒﹐令汝壽萬春。」帝悔之。

晉平吳后﹐江南有童謠云「局縮肉﹐數橫目。中國當敗吳當復。」又有云「宮門柱﹐且莫朽。吳當復﹐在三十年後。」又有云「雞鳴不拊翼﹐吳復不用力。」於時吳入皆謂在孫氏子孫﹐故竊發爲亂者相繼。按「橫目」者﹐「四」字﹐自吳亡﹐至晉元帝興﹐幾四十年﹐皆如童謠之言﹐元帝懦而少斷﹐「局縮肉」﹐蓋直斥之云。

●卷十六朝﹝晉﹞

【司馬懿】﹝字仲達。曹操辟爲文學椽﹐遷太子中庶子。與陳羣﹑吳質﹑朱鑠號曰「四友」。操嘗夢三馬同食一槽﹐謂丕曰「懿非人臣也。」丕素與懿善﹐故得免。旣而﹐竟遷魏鼎。﹞

司馬髙祖伐公孫淵﹐過故鄕﹐會父老故舊飲燕﹐髙祖作歌曰「天地開辟﹐日月重光﹐遭逢際會﹐奉辭遐方。將掃逋穢﹐還過故鄕﹐肅淸萬里﹐總齊八荒。告誠歸老﹐待罪武陽。」

【賈充】﹝始生時﹐其父逵曰「後當有充閭之慶。」故名充﹐而字公閭。﹞

初﹐魏主髙貴鄕公帥府衛﹐出討司馬昭﹐賈充時爲中護軍﹐自外入﹐令成濟弒之。泰始中﹐人爲充等謠言曰「賈﹑裴﹑王﹐亂紀綱。王﹑裴﹑賈﹐濟天下。」言亡魏而成晉也。裴謂裴秀﹐王謂王沈。

賈充前婦是李丰女﹐名婉﹐字淑文﹐淑美有才行。丰被誅﹐離婚﹐徙邊。復娶郭配女﹐卽廣城君﹐名玉璜。後李以赦得還﹐帝特詔充置左右夫人。郭怒不許﹐充乃爲李築室於永年裏而不往來。嘗與李聯句﹐賈吟云「室中是阿誰﹖嘆息聲正悲。」李云「嘆息亦何爲﹖但恐大義虧。」賈云「大義同膠漆﹐匪石心不移。」李云「人誰不慮終﹐日月有合離。」賈云「我心子所達﹐子心我亦知。」李云「若能不食言﹐與君同所宜」。﹝充嘗辟韓壽爲椽﹐壽美姿容﹐充女於靑瑣中窺而悅之﹐常懷存想﹐發於吟詠。婢往壽家具述其事。壽聞心動﹐遂潛往與女通﹐充覺女有異於常﹐因會諸史﹐聞壽有異香气。香本外國所貢﹐一著人﹐經月不歇。充計武帝惟賜己及陳騫﹐疑壽與女私﹐乃考問左右婢﹐得其狀祕之﹐以女妻壽。﹞

【傅玄】﹝晉初﹐置諫官﹐以玄爲之。每有奏劾﹐或值日暮﹐捧白簡﹐整簪帶﹐竦踴不寐﹐臺閣生風。﹞

古歌有八變﹑九曲之名﹐李尢《九曲歌》曰「年歲晚暮時已斜﹐安得壯士挽日車。」傅玄《九曲歌》曰「歲暮景邁羣光絕﹐安得長繩系白日。」全篇無傳﹐獨八變僅存﹐其歌曰「北風初秋至﹐吹我章華臺。浮雲多暮色﹐似從崦嵫來。枯桑鳴中林﹐絡緯響空階。翩翩飛蓬徵﹐愴愴遊子懷。故鄕不可見﹐長望始此回。」

傅玄有《車遙遙篇》曰「車遙遙兮馬洋洋﹐追思君兮不可忘。君安遊兮西入秦﹐頭爲影兮隨君身。君在陰兮影不見﹐君依光兮妾所願。」又《燕人歌》曰「燕人美兮趙女佳﹐其室則邇兮限曾崖。云爲車兮風爲馬﹐玉在山兮蘭在野。云無期兮風有止﹐思多端兮誰能理。」

【李密】﹝字令伯﹐一名虔﹐先仕蜀﹐晉初徵爲太子洗馬。《陳情表》古本﹐「少事荒朝」﹐後人誤以爲僞朝﹐孫霜崖嘗有詩﹕「『僞朝』料得非公筆﹐不得當時墨本看。」。﹞

李密有才能﹐常望內轉﹐而朝廷無援﹐乃遷漢中太守﹐自以失分懷怨。及賜餞東堂﹐詔賦詩﹐末章曰「人亦有言﹐有因有緣。官無中人﹐不如歸田。明明在上﹐斯語豈然﹖」武帝忿之﹐免密官。

【山濤】﹝字巨源。與嵇康﹑阮籍﹑籍兄子咸及劉伶﹑王戎﹑向秀﹐常集於竹林﹐肆意酣暢﹐世謂「竹林七賢」。子簡﹐字季論。﹞

山巨源以器重朝望﹐年逾七十。貴勝年少﹐若和﹑裴﹑王之徒並共言詠﹐有署閣柱曰「閣東有大牛﹐和嶠鞅﹐裴楷秋﹐王濟剔嬲不得休。」

漢時侍中習郁﹐嘗於峴山南依範蠡養魚法作池﹐池邊有髙堤﹐徧種長楸修竹﹐芙蓉緣岸﹐菱芡覆水﹐是遊宴名處﹐山季倫都督荊州時﹐每出嬉遊﹐多之池上﹐置酒輒醉﹐曰「此是我髙陽池。」時有兒童歌曰「山公出何許﹖往至髙陽池。日夕倒載歸﹐酩酊無所知。時時能騎馬﹐倒著白接籬。舉鞭問葛彊﹐何如並州兒﹖」﹝彊家並州﹐簡愛將。﹞

【劉伶】﹝字伯倫﹐身長六尺﹐貌甚醜而悠悠忽忽﹐土木形骸。客有詣伶﹐值其裸袒。伶笑曰「吾以天地爲宅舍﹐屋宇爲軍衣﹐諸君何爲入我軍中﹖」偶與俗士相忤﹐其人攘袂而起﹐欲必築之﹐伶和其色曰「雞肋何足以當尊拳。」其人廢然而返。伶嘗乘鹿車﹐攜一壺酒﹐使人荷鐘隨之。曰「死便埋我。」。﹞

劉伶病酒﹐渴甚﹐從婦求酒﹐婦捐酒毀器﹐涕泣諫曰「君飲太過﹐非攝生之道﹐必宜斷之。」伶曰「甚善。我不能自禁﹐當祝鬼神斷之。便可具酒肉。」婦曰「敬聞命。」供酒肉於神前﹐請伶祝誓﹐伶跪而祝曰「天生劉伶﹐以酒爲名。一飲一斛﹐五斗解酲。婦人之言﹐愼不可聽。」便引酒進肉﹐塊然復醉。

【王戎】﹝字浚衝﹐渾之子。以平吳功封安丰侯。總角時﹐與裴叔則同詣鐘士季﹐須臾去﹐後客問鐘曰「向二童何如﹖」鐘曰「裴楷淸通﹐王戎簡要。阮籍先與渾爲友﹐時戎年十五﹐隨渾在郎捨。戎少阮二十歲﹐阮與之交﹐謂渾曰「共卿言﹐不如共阿戎談。」。﹞

王安丰婦常卿安丰﹐安丰曰「婦人卿婿﹐於禮爲不敬﹐後勿復爾。」婦曰「親卿愛卿﹐是以卿卿。我不卿卿﹐誰當卿卿。」遂恆聽之。

【孫楚】﹝字子荊。以有才﹐少所推服﹐惟雅敬王武子。武子喪﹐時名士無不至者﹐子荊後來﹐臨屍慟哭﹐哭畢﹐向靈牀曰「卿常好我作驢鳴﹐今我爲卿作。」宛似眞聲﹐賓客皆笑。孫舉頭曰「使君輩存﹐令此人死。」。﹞

孫子荊年少時﹐欲隱﹐語王武子曰「當枕石漱流。」誤曰「漱石枕流。」王曰「流可枕﹐石可漱乎﹖」孫曰「所以枕流﹐欲洗其耳﹔所以漱石﹐欲礪其齒。」

孫子荊除婦服﹐作詩示王武子﹐其詩曰「時邁不停﹐日月電流。神爽登遐﹐忽已一周。禮制有敍﹐告除靈立。臨祠感痛﹐中心若抽。」王曰「未知文生於情﹐情生於文。覽之淒然﹐增伉儷之重。」

孫楚反金人銘曰「晉太廟左階前有石人焉﹐大張其口﹐而書其胸曰「我古之多言人也。無少言﹐少言少事﹐則後生何述焉。夫惟立言﹐名乃長久。胡爲塊然﹐坐緘其口﹖」﹝孔子觀周﹐遂入后稷之廟﹐廟當右階之前﹐有金人﹐爲三緘其口﹐而銘其背曰「古之愼言人也。誡之哉﹗無多言﹐無多事﹐多言多敗﹐多事多害。」﹞

董京﹐不知何許人﹐在洛陽﹐隱居白社﹐時乞於市﹐得殘碎繒絮﹐結以自覆﹐全帛佳綿則不肯受。或見推﹑排﹑罵﹑辱﹐曾無怒色。孫楚數就社中﹐載與俱歸。又貽書勸其仕進。京答歌曰「獨處無娛﹐我以爲歡。淸流可飲﹐至道可餐。何爲棲棲﹖自使疲單。玄鳥紆幕﹐而不被害。鳴隼遠巢﹐咸以欲死。ツ彼梁魚﹐逡巡倒尾。沈吟不決﹐忽焉失水。嗟乎魚鳥﹐萬世不悟。以我觀之﹐乃明其故。知哉達人﹐深穆其度。」

【賈謐】﹝卽韓壽子慰祖﹐賈後女弟出也。後與小吏通﹐詐爲有身﹐取慰祖養之﹐托以諒暗所生﹐故勿顯。謐𨿽驕奢﹐而喜延士大夫﹐石崇﹑潘嶽﹑左思﹑陸機﹑機弟云及劉琨等皆附謐﹐號二十四友。﹞

惠帝元康中﹐京洛童謠云「南風起兮吹白沙﹐遙望魯國何嵯峨﹐千歲髑髏生齒牙。」「南風」﹐賈後字也。「白」﹐晉行也。「沙門」﹐太子小字也。「魯」﹐賈謐國也。言賈後將與謐爲亂以危太子﹐而趙王因釁咀嚼豪賢﹐以成篡奪也。其後賈謐旣誅﹐賈後尋亦廢死。又有謠云「東宮馬子莫嚨洶﹐前至臘月纏汝發。」是時﹐湣懷頗失眾望﹐卒以廢黜﹐不得其死焉。趙王倫旣篡位﹐洛中又有謠云「虎從北來鼻頭汗﹐龍從南來登城看﹐水從西來河灌灌。」數月﹐而齊王﹑成都﹑河間義兵同會誅倫。按﹕成都西藩而在鄴﹐故曰「虎從北來」﹔齊東藩而在許﹐故曰「龍從南來」﹔河間水區而在關中﹐故曰「水從西來」﹔齊畱輔政﹐居於宮西﹐有無君之心﹐故曰「登城看」也。

【束晰】﹝字廣微﹐疏廣之後﹐其曾孫避王莽亂﹐去足爲束。惠帝朝﹐賈謐請晰爲著作郎﹐晰嘗辧三日曲水之義﹐賜金五十斤﹐又補南陔﹑白華﹑華黍﹑由庚﹑由儀﹑崇立詩六篇。﹞

束晰家貧賦曰「余遭家之軻﹐嬰六極之困屯。無原憲之厚徳﹐有斯人之下貧。愁郁煩而難處﹐且羅縷而自陳。有漏狹之艸屋﹐不蔽覆而受塵。欲恚怒而無益﹐徒拂郁而獨嗔。蒙乾坤之徧覆﹐庶無財而有仁。」

太康中﹐陽平郡界大旱﹐晰爲邑人請雨﹐三日而雨注﹐眾爲晰作歌曰「束先生﹐通神明﹐請天三日甘雨零。我黍以育﹐我稷以生﹐何以酬之﹐報束長生。」

【石崇】﹝苞之子﹐生於靑州﹐小字齊奴。苞臨終﹐崇幼﹐獨不及家財。及爲荊州刺史﹐使商客航海致富。砌上就苔蘚刻成百花﹐飾以金玉﹐曰「壺中之景﹐不過如是。」劉琨嘗詣崇﹐如廁﹐見有絳紗帳﹑大牀﹑茵褥甚麗﹐兩婢持錦香囊﹐劉惶遽反﹐走語崇曰「向誤入卿內。」崇曰「是廁耳。」。﹞

石季倫妾綠珠嘗作《懊儂歌》﹐其詞曰「絲布澀難縫﹐令儂十指穿。黃牛細犢車﹐遊戲出孟津。」綠珠本梁氏女﹐崇以珠三斛買之﹐善吹笛﹐孫秀使人求之﹐不與﹐秀怒﹐勸趙王誅崇。崇正宴於金穀園樓上﹐甲士到門﹐崇謂綠珠曰「吾爲汝得罪。」綠珠曰「當效死於君前。」卽自投於樓下而死。﹝洛陽石崇宅有綠珠樓。金穀﹐水名﹐流經崇居﹐崇構別館﹐因名。一名梓澤。﹞

石衛尉有愛婢曰翔風﹐魏末於胡中得之﹐年十五﹐無有比其容貌。崇嘗語曰「吾百年後﹐當指白日﹐以汝爲殉。」答曰「生愛死離﹐不如無愛。妾得爲殉﹐身其何朽﹖」於是彌見寵愛。崇嘗擇美容姿相類者十人﹐裝飾﹑衣服﹑大小一等﹐使忽視不相分別。又使數十人﹐各含異香﹐行而笑語﹐則口气從風而揚。又屑沈水香如塵末﹐布象牀﹐使所愛者踐之﹐無迹﹐則賜以眞珠百﹐有迹﹐則節其飲食﹐令身輕弱﹐故閨中戲曰「爾非細骨輕軀﹐那得百﹑眞珠。」及翔風年三十﹐妙年者爭嫉之﹐謂胡女不可爲羣﹐競相排毀。崇受譖﹐卽退翔風爲房老﹐使主羣少。乃懷怨作五言詩﹐曰「春花誰不美﹐卒傷秋落時。突煙還自低﹐鄙退豈所期﹖桂芳徒自蠹﹐失愛在蛾眉。坐見芳時歇﹐憔悴空自嗤。」石氏房中並歌此爲樂曲﹐至晉末乃止。

【潘嶽】﹝字安仁﹐芘之子﹐鄕邑號爲「奇童」。後爲河陽令﹐植桃李滿城﹐人號「河陽一縣花」。嶽妙有姿容﹐少時挾彈出洛陽道﹐婦人遇者連手縈之。左思絕丑﹐亦復效嶽遨遊﹐於是羣嫗亂唾﹐委頓而返。又﹐嶽每行﹐老嫗以果擲之滿車﹔張載至醜﹐每行﹐小兒以瓦石投之亦滿車。﹞

潘嶽有所思﹐因以「思楊容姬難堪」六字爲題﹐作離合詩曰﹕佃魚始化﹐人民穴處﹝離「田」字﹞。意守醇朴﹐音應律呂﹝離「心」字﹐「田」「心」合成「思」﹞。桑梓被原﹐卉木在野﹝離「木」字﹞。錫鑾未設﹐金石弗舉﹝離「易」字﹐「木」「易」合成「楊」﹞。害咎蠲消﹐吉徳流普﹝離「穴」字﹞。溪谷可安﹐奚作棟宇﹝離「谷」字﹐「穴」「谷」合成「容」﹞。嫣然以喜﹐焉懼外侮﹝離「女」字﹞。熙神委命﹐已求多祜﹝離「臣」字﹐「女」「臣」合成「姬」﹞。嘆彼季末﹐口出擇語﹝離「」字﹞。誰能默識﹐言喪厥所﹝離「隹」字﹐「」「隹」合成「」﹞。壠畝之諺﹐龍潛巖阻﹝離「土」字﹞。義崇亂﹐少長失序﹝離「甚」字﹐「土」「甚」合成「堪」﹞。

初潘芘爲瑯邪內史﹐孫秀爲小史﹐給嶽﹐嶽數撻辱之﹐秀常銜忿。及趙王倫輔政﹐秀爲中書令﹐嶽於省內謂秀曰「孫令猶憶疇昔周旋否﹖」秀曰「中心藏之﹐何日忘之﹖」嶽於是自知不免。俄而﹐秀遂誣嶽及石崇爲亂﹐誅之。初﹐崇爲成陽太守﹐嶽送之詩曰「朝發晉京陽﹐夕次金穀湄。前庭樹沙棠﹐後園植烏卑。靈囿繁若橊﹐茂林列芳梨。飲至臨華沼﹐遷坐登隆坻。玄醴染朱顏﹐但訴杯行遲。楊桴撫靈鼓﹐簫管淸且悲。春榮誰不慕﹐歲寒良獨希。投分寄石友﹐白首同所歸。」及嶽與崇被收﹐俱不相知。崇已送市﹐嶽後至﹐崇謂曰「安仁卿亦復爾耶﹖」嶽曰「可謂白首同所歸矣」。

潘安仁與石季倫同刑東市﹐時石謂潘曰「天下殺英雄﹐卿復何爲爾﹖」潘曰「俊士塡溝壑﹐餘波來及人。」

【左思】﹝字太衝﹐欲賦三都﹐乃詣張載﹐訪岷﹑邛之事﹐遂構思十年﹐門庭牖混﹐皆置筆硯﹐遇得一句﹐卽便疏之。賦成﹐以示皇甫謐﹐謐爲賦序。由是讀書之家﹐競相傳寫﹐都城爲之紙貴。初﹐陸機入洛﹐擬作三都賦﹐聞思作之﹐撫掌大笑﹐與弟書曰「此間有一傖父欲作三都賦﹐須其成﹐以覆酒甕耳。」左賦出﹐機絕嘆伏﹐以爲不能加﹐遂輟筆。﹞

賈充嘗徵左思爲記室﹐不就﹐因感人年老﹐作詩曰「秋風何冽冽﹐白露爲朝霜。柔條旦夕勁﹐綠葉日夜黃。明月出云崖﹐皎皎流素光。披軒臨前庭﹐嗷嗷晨雁翔。髙志局四海﹐塊然守空堂。壯齒不恆居﹐歲暮常慨慷。」﹝「振衣千仞岡﹐濯足萬里流。」亦太衝詩語。﹞

左思《白髮賦》云「星星白髮﹐生於鬢垂。𨿽非靑蠅﹐穢我光儀﹐策名觀國﹐以此見疵。將拔將鑷﹐好爵是縻。白髮將拔﹐怒然自訴﹕『稟命不幸﹐值君年暮。逼迫秋霜﹐生而皓素。始覽明鏡﹐惕然見惡。朝生晝拔﹐何罪之故﹖予觀橘柚﹐一皓一華。貴其素華﹐匪尙綠頁。願戢子之手﹐攝子之鑷。』『咨爾白髮﹗觀世之途﹐靡不追榮﹐貴華賤枯。赫赫閶闔﹐藹藹紫廬。弱冠求仕﹐童髫獻謨。甘羅乘軫﹐子奇剖符。英英終賈﹐髙論云衢。拔白就黑﹐此自在吾。』白髮臨拔﹐目號呼﹕『何我之冤﹖何子之誤﹖甘羅自以辧惠見稱﹐不以發黑而名著﹔賈生自以良才見異﹐不以烏鬢而後舉。聞之先民﹐國用老成。二老歸周﹐周道肅淸﹔四皓佐漢﹐漢徳光明。何必去我﹐然後要榮﹗』『咨爾白髮﹐事故有以﹔爾之所言﹐非不有理。曩貴者老﹐今薄舊齒。皤皤榮期﹐皓首田裏。𨿽有二毛﹐河淸難俟。隨時之變﹐見嘆孔子。』發乃辭盡﹐誓以固窮。昔臨玉顏﹐今從飛蓬。發膚至暱﹐尙不克終。聊用擬辭﹐比之國風。」

左九嬪名芬﹐思之姝也﹐少好學﹐善綴文﹐武帝聞而納之。泰始八年﹐拜修儀﹐後爲貴嬪﹐姿陋無寵﹐以才徳見禮﹐每有方物異寶﹐必詔爲賦﹑頌﹐以是屢獲恩賜焉﹐賦啄木云「南山有鳥﹐自有啄木﹐饑則啄樹﹐暮則巢宿。無干於人﹐惟志所欲。性淸者榮﹐性濁者辱。」

左太衝嘗有《感離》詩贈芬﹐芬答詩云「自我去膝下﹐倏忽逾再期。披省所賜告﹐仿佛想容儀。何時當奉面﹐娛目於書詩。何以訴辛苦﹖告情於文辭。」

【陸機】﹝字士衡﹐大司馬抗之子﹐弟云﹐字士龍。蔡司徒在洛﹐見平原兄弟住參佐廨中﹐三間瓦屋﹐士龍住東頭﹐士衡住西頭。士龍爲人文弱可愛﹐士衡長七尺餘﹐聲作鐘聲﹐言多慷慨。尙書閔鴻見士龍小時﹐卽奇之﹐曰「此兒若非龍駒﹐當是鳳雛。」刺史周浚召爲從事﹐謂人曰「陸士龍當今顏子也。」後宦人孟玖譖平原有異志﹐與云俱被害。是日﹐昏霧四合﹐大風折木﹐平地雪盈尺﹐人以爲陸氏冤。﹞

陸機《百年歌》云「一十時﹐顏如舜華曄有輝﹐體如飄風行如飛。終朝出遊薄暮歸﹐六情逸豫心無違。淸酒將炙柰樂何﹗柰樂何﹗二十時﹐膚彩津澤人理成﹐美目淑貌綽有榮。光車駿馬遊都城﹐髙談雅步何盈盈。淸酒將炙柰樂何﹗柰樂何﹗三十時﹐行成名立有令聞﹐力可扛鼎志干云。食如漏卮气如薰﹐辭家觀國綜典文。淸酒將炙柰樂何﹗柰樂何﹗四十時﹐體方克壯志方剛﹐跨州越郡還帝鄕。出入承明擁大。淸酒將炙柰樂何﹗柰樂何﹗五十時﹐荷旄杖節鎭邦家﹐鼓鐘嘈雜趙女歌。羅衣糸卒粲金翠華﹐言笑雅舞相經過。淸酒將炙柰樂何﹗柰樂何﹗六十時﹐年亦耆艾業亦隆﹐驂駕四牡入紫宮。軒冕納那翠雲中﹐子孫昌盛家道丰。淸酒將炙柰樂何﹗柰樂何﹗七十時﹐精爽頗損膂力愆﹐淸水明鏡不欲觀。臨樂封酒轉無歡﹐攬形羞發獨長嘆。八十時﹐目明已損聰去耳﹐前言往行不復紀。辭官致祿歸桑梓﹐安車駟馬入舊裏。樂事告終憂事始。九十時﹐日告眈瘁月告衰﹐形體𨿽是志意非。言多謬誤心多悲﹐子孫朝拜或問誰。指景玩日慮安危﹐感念平生淚交揮。百歲時﹐盈數已登肌肉單﹐四肢百節還相患。目若濁鏡口垂涎﹐呼吸頻蹙反側難。茵褥滋味不服安。」﹝機少好遊獵﹐在吳豪盛。客獻快犬﹐名曰「黃耳」。機後仕洛﹐常將自隨﹐此犬黠慧﹐能解人語。一日﹐機戲語犬﹕「我家絕無書信﹐汝能賫書馳還取消息否﹖」犬喜﹐搖尾作聲。機試爲書﹐盛以竹筒﹐擊之頸。犬出驛路﹐疾走向吳﹐入艸噬肉取飽﹐每經大水﹐輒依渡者﹐弭毛掉尾向之﹐其人憐愛﹐因呼上船﹐載近岸﹐犬卽騰上﹐速去如飛﹐逕至機家﹐口銜竹筒作聲。機家開筒﹐取書看畢﹐作答書納竹筒中﹐復擊犬頸。犬旣得答﹐仍馳還洛。計人行程五旬﹐而犬往還才半月。後犬死﹐殯之﹐遣送還家﹐葬機村南。村人呼爲「黃耳冢」。﹞

陸士衡在坐﹐潘安仁至﹐陸便起去﹐安仁曰「淸風至﹐塵飛揚。」陸應聲答曰「眾鳥集﹐鳳凰翔。」

陸士龍﹑荀鳴鶴﹝隱﹞二人未相識﹐因會張茂先坐﹐張以其並有大才﹐可勿作常語。陸舉手曰「雲間陸士龍。」荀答曰「日下荀鳴鶴」。陸曰「旣開靑雲睹白雉﹐何不張爾弓﹖布爾矢﹖」張曰「荀何遲﹖」荀答曰「本謂雲龍癸癸﹐今是山鹿野麋。獸弱弩彊﹐是以發遲。」張乃撫掌大笑。﹝平原初見張華﹐華曰「賢弟何不來﹖」機曰「捨弟有笑疾﹐不敢不先陳之。」華須偏﹐遂以錦襄盛之﹐云見大笑﹐華終不怪。又嘗上船﹐水中自見其影﹐便大笑不已﹐落水幾至死。﹞

【張載】﹝字孟陽。弟協﹐字景陽﹐亢﹐字季陽﹐並有俊才﹐與機﹑云齊名。時稱二陸三張﹐亦曰三陽。又有語云「二陸入洛﹐三張減價。」不無軒輊云。﹞

張載賦《貧士詩》曰「芒墟人迹希﹐隱僻閭鄰闊。葦籬自朽損﹐毀屋每寥豁。炎夏無完﹐玄冬無暖褐。四體困寒暑﹐六時疲饑渴。營生生愈辛﹐愁來不可割。」

【夏侯湛】﹝與潘安仁並有美容﹐喜同行﹐時人謂之連璧。﹞

夏侯湛文章宏富﹐善構新詞。爲郎中﹐累年不調﹐作《抵疑》以自廣﹐其辭曰「咳唾成珠璣﹐抉袂出風雲。」又作《家風》﹐載其祖父之徳。

【張翰】﹝字季鷹﹐吳人儼之子﹐時人號爲江東步兵。或謂之曰「卿乃可縱適一時﹐不爲身後名耶﹖」答曰「使我有身後名﹐不如卽時一杯酒。」。﹞

張季鷹辟齊王東曹椽﹐在洛見秋風起﹐因思吳中菇菜羹﹑鱸魚膾﹐曰「人生貴適意而﹐何能羈宦數千里以要名爵﹗」因作歌曰「秋風起兮佳景時﹐吳江水兮鱸正肥。三千里兮家未歸﹐恨難得兮仰天悲。」逐棄官歸。

【劉寶】﹝字道眞。陸士衡初入洛﹐咨張華所宜詣﹐劉是其一。陸旣往﹐劉尙在哀制中﹐性嗜酒﹐禮畢﹐初無他言﹐惟問﹕「東吳有長柄壺盧﹐卿得種采不﹖」陸兄弟殊失望﹐乃悔往。﹞

劉道眞遭亂﹐於河側爲人牽船﹐見一老嫗操櫓﹐道眞嘲曰「女子何不調機弄杼﹐因甚旁河操櫓﹖」女答曰「丈夫何不跨馬揮鞭﹐因甚旁河牽船﹖」又嘗與人共飯艸舍中﹐見一嫗將兩小兒過﹐並著靑衣﹐劉調之曰「靑羊引雙羔。」嫗答曰「兩豬共一槽。」道眞無以對。

【謝鯤】﹝字幼輿。與胡母輔之﹑畢卓﹑光孟祖﹑阮放﹑羊曼﹑桓彜﹑阮孚並以任放爲達﹐時人謂之「八達。」孟祖避難渡江投胡母﹐值輔之﹑鯤等散發裸袒﹐閉室酣飲已累日﹐孟祖將排戶﹐守者不聽﹐便於戶外脫衣﹐露頭於狗竇中窺之而大叫。輔之驚曰「他人決不能爾﹐必我孟祖。」逐呼入﹐與飲。﹞

謝幼輿鄰家髙氏女﹐有美色﹐常往挑之﹐女投梭折其兩齒。時人語曰「任達不已﹐幼輿折齒。」鯤聞之﹐長嘯曰「猶不廢我笑歌。」

●卷十一六朝﹝晉﹞

【劉琨】﹝字越石。輿之弟。少與祖逖爲友﹐謂人曰「常恐祖生先我著鞭。」。﹞

盧諶先爲劉琨從事中郎將﹐段匹領幽州﹐求諶爲別駕。琨答諶詩云「情滿伊何﹖蘭桂移植。茂彼春林﹐瘁此秋棘。」言諶棄己而就匹也。厥後﹐琨命箕澹攻石勒﹐一軍皆沒﹐由是窮蹙不能自守﹐乃率眾赴匹﹐繼爲匹所拘。再贈諶詩云「朱實隕勁風﹐繁英落素秋。何意百煉剛﹐化爲繞指柔。」其詩托意欲以激諶而救其急﹐諶殊不領﹐琨旣被害﹐諶始上表以雪其冤。

【相逖】﹝字士雅。元帝時﹐爲豫州刺吏。戴洋語人曰「祖士雅九月當死﹐妖星已見於豫州之分矣。」逖亦嘆曰「此爲我也。」俄卒。贈車騎將軍。劉琨嘗稱祖朗詣曰「少爲王惇所嘆。」。﹞

祖逖在豫州﹐約己務施﹐課農桑﹐撫納新附。又收葬枯骨﹐爲之祭﹤西﹥。百姓感悅。嘗置酒大會﹐耆老中坐流涕曰「吾等老矣﹗更得父母﹐死將何恨。」乃歌曰「幸哉遺黎免俘虜﹐三辰旣朗遇慈父。玄酒淸醪甘瓠脯﹐何以詠思歌且舞。」

【鄧攸】﹝字伯道。童時嘗詣鎭軍賈混﹐混以訟事示攸使決之。攸曰「聽訟﹐吾猶人也。必也﹐使無訟乎﹖」混奇之﹐以女妻焉。﹞

元帝時﹐鄧攸爲吳郡太守﹐攸載米之郡﹐俸祿一無所受﹐惟飲吳水而已。及去職﹐百姓畱牽攸舡不得近﹐攸乃少停﹐夜中發去。吳人歌之曰「ヨ如打五鼓﹐雞鳴天欲曙。鄧侯挽不畱﹐謝令推不去。」

【葛洪】﹝字稚川﹐丹陽句容人。少以儒學知名﹐尢好神仙導養之法。元帝時﹐王導薦爲散騎常侍﹐以平賊功賜爵關內侯﹐後聞交趾出丹﹐求爲勾漏令﹐乃於羅浮山煉丹﹐自號抱朴子﹐因以名書。後尸解仙去﹐號葛仙翁。﹞

葛洪嘗過贛之興國境﹐見山靈水秀﹐逐結廬築壇﹐鑿池洗藥。畱四言詩一首曰「洞陰泠泠﹐風佩淸淸。仙居永劫﹐花木長榮。」今其地有洗藥池。

【郭璞】﹝字景純。有郭公者﹐精卜筮﹐璞從受業﹐公以《靑囊中書》九卷輿之﹐由是逐洞五行﹑天文﹑卜筮之術。嘗撰前後筮驗六十餘事﹐名爲《洞林》。﹞

郭景純有《僬僥譖》曰「僬僥極麼﹐淨人又小。四體取足﹐眉目才了。」

郭景純著《幽思篇》﹐有句云「林無靜樹﹐川無停流。」阮孚嘆曰「泓崢蕭瑟﹐實不可言。每讀此文﹐輒覺神超形越。」

郭景純過江﹐居於曁陽﹐墓去水不盈百步﹐時人以爲近水。景純曰「將當爲陸。」後數年﹐沙漲﹐去墓數十里皆爲桑田。其詩曰「北阜烈烈﹐巨海混混。壘壘三墳﹐惟母與昆。」

郭景純《錢唐天目山》詩云「天目山前兩乳長﹐龍飛鳳舞到錢唐。海門一點巽峯起﹐五百年間出帝王。」後宋髙宗中興建邦﹐天目乃主山。至度宗甲戍﹐山崩﹐京城騷動﹐時有建遷蹕之議者。未幾﹐宋鼎遂移。﹝王郭起璞爲記室參軍﹐蘇峻之難﹐惇將舉兵﹐使璞筮﹐璞曰「無咸。」惇大怒曰「卿壽幾何﹖」曰「命盡今日。」日中﹐惇怒﹐收璞詣南崗斬之。璞素與桓彜友善﹐彜每遊﹐或值璞在婦間﹐便入。璞曰「卿他處自可徑前﹐但不可廁上相尋﹐必客主有殃也。」彜後因醉詣璞﹐正逢在廁﹐見璞裸身被髮﹐銜刀設。璞見彜﹐撫心大驚曰「吾每囑卿勿來﹐非但禍吾﹐卿亦不免。天實爲之﹐將以誰咎﹖」故璞終嬰王惇之禍﹐而彜亦死。﹞

初﹐庾翼幼時﹐嘗令景純筮公家及身﹐卦成曰「建元之末丘山傾﹐長順之初子凋零。」及康帝卽位﹐將攺元爲建元。或謂庾冰曰「子忘郭生之言耶﹖丘山上名﹐此號不宜用。」冰撫心嘆恨。及帝崩﹐何充攺元爲永和﹐庾翼嘆曰「天道精微﹐乃如是耶﹖長順者﹐永和也。吾庸得免乎﹖」其年﹐翼卒。

【殷羨】﹝字洪喬。豫章太守。﹞

殷洪喬作豫章郡﹐臨去﹐都下人因附百許函書﹐旣至石頭﹐悉擲水中﹐因祝曰「沈者自沈﹐浮者自浮。殷洪喬不能作致書郵。」今金陵西南有投書渚。﹝元帝皇子生﹐普賜羣臣﹐殷洪喬謝曰「皇子誕育普天同慶。臣無勛焉﹐而猥頒厚賚。」中宗笑曰「此事豈可使卿有勛邪﹖」﹞

【庾亮】﹝字元規。與弟翼先後都督徵討軍事﹐稱大徵西﹑小徵西。世謂亮爲「丰年玉」﹐翼爲「荒年谷」。﹞

咸和初﹐庾亮專總朝政。時歷陽內史蘇峻志輕朝廷﹐亮乃修石頭城以備之。因下詔徵峻﹐峻曰「我寧山頭望廷尉﹐不能廷尉望山頭。」逐舉兵反。初﹐明帝太寧初﹐童謠云「惻惻力力﹐放馬山側。大馬死﹐小馬餓﹐髙山崩﹐石自破。」至是﹐明帝崩﹐成帝方六歲﹐爲峻所逼﹐遷於石頭﹐禦膳不足﹐此「大馬死﹐小馬餓」也﹔「髙山」﹐峻也﹐峻尋死。峻弟石據石頭﹐尋爲諸公所破。

孫盛二子﹐長名潛﹐次名放﹐小時同詣庾公﹐公問潛﹕「何字﹖」答曰「字齊由。」公曰「欲何齊﹖」曰「齊許由。」問放﹕「何字﹖」答曰「字齊莊。」公曰「欲何齊﹖」曰「齊莊周公。」公曰「何不慕仲尼而慕莊周﹖」對曰「聖人生知﹐故難企慕。」庾公大喜小兒對。﹝放兄弟與庾翼子園客同爲學生。園客少有隹稱﹐一日﹐詣孫﹐見齊莊在外﹐問之曰「孫安國何在﹖」卽答曰「庾犀公家。」庾大笑曰「諸孫大盛﹐有兒如此。」又答曰「未若諸庾之翼翼。」還語人曰「我故勝﹐得重喚奴父名。」﹞

庾亮初鎭武昌﹐出至石頭﹐百姓於岸上歌之曰「庾公上武昌﹐翩翩如飛鳥﹔庾公還揚州﹐白頭牽旒。庾公初上時﹐翩翩如飛鳥﹔庾公還揚州﹐白馬牽流蘇。」後連徵不入﹐及薨於鎭﹐以喪還都葬。皆如謠言。

【桓溫】﹝字元子。生未期﹐溫嶠見之﹐曰「此兒有奇骨可試使啼。」及聞其聲曰「眞英物也。」父彜以嶠所賞﹐故名溫。面有七星﹐劉剡常稍之曰「桓公鬢如反蝟皮﹐眉如紫石稜﹐自是孫仲謀﹑司馬宣王一流人也。」嘗經王惇墓﹐望之云「可兒﹐可兒﹗」後伐秦﹐於北方得一巧作老婢﹐訪之﹐乃劉琨妓女也。一見溫﹐便潸然而泣。問其故﹐答曰「公甚似劉司空。」溫大悅﹐出整理衣冠﹐又呼問之﹐婢云「面甚似﹐恨薄﹔眼甚似﹐恨小﹔髯甚似﹐恨赤﹔形甚似﹐恨短﹔聲甚似﹐恨雌。」溫於是褫冠解帶﹐昏然而睡﹐不怡者數日。﹞

桓大司馬嘗題《八陣圖》云「望古識其眞﹐臨源愛往迹。恐君遺事節﹐聊下南山石。」

哀帝隆和初﹐童謠云「升平不滿斗﹐隆和那得久。桓公入石頭﹐陛下徒跣走。」先是穆帝攺元升平﹐越五年帝崩。「不滿斗」﹐不至十年也。朝廷惡聞此謠﹐因攺年曰興寧。民復歌曰「𨿽復攺興寧﹐亦復無聊生。」哀帝尋崩﹐大臣迎奕立之﹐奕夙有痿疾﹐使左右向龍與內侍接﹐生子以爲己子。百姓歌之曰「鳳凰生一雛﹐天下莫不喜。本言是馬駒﹐今定成龍子。」又歌曰「靑靑禦路楊﹐白馬紫浮韁。汝非皇太子﹐那得甘露漿。」「白」者﹐金行﹔「馬」者﹐國族﹔「紫」爲奪正之色。明以紫間朱也。時溫欲先立功河朔﹐以收時望﹐還受九錫。及枋頭之敗﹐威名頓挫﹐郤超乃勸爲伊﹑霍之舉﹐溫逐與定議﹐詣建康宣太后令﹐廢奕爲海西縣公﹐立會稽王昱。三子非海西公子﹐縊以馬韁死之﹐明日﹐南方獻甘露。

初﹐熒惑入太微﹐海西尋廢。簡文登阼﹐復入太微﹐帝惡之。時郤超爲中書在直﹐引超入曰「天命修短﹐故非所計。政當無復近日事不﹖」超曰「大司馬方將﹐外固封疆﹐內鎭社稷﹐必無若此之慮。」帝因誦庾闡從徵詩曰「志士痛朝危﹐忠臣哀主辱。」聲甚淒厲。郤受假還東﹐帝曰「致意尊公﹐家國之事﹐逐至於此。」因泣下流襟。

簡文作撫軍時﹐嘗與桓宣武俱入朝﹐更相讓在前﹐宣武不得已﹐先之﹐因曰「伯也執殳﹐爲王前驅。」簡文曰「無小無大﹐從公於邁。」一日﹐在暗室中坐﹐召宣武﹐宣武至﹐問﹕「上何在﹖」簡文曰「某在斯。」時人以爲能。﹝簡文極善玄言﹐常以劉忄炎﹑王爲談客。嘗入華林園﹐顧謂左右曰「會心處﹐不必在遠﹐翳然林水﹐便自有濠濮間想也。覺鳥曾禽魚﹐自來親人。」桓宣武下都﹐問劉忄炎曰「聞會稽王語奇進﹐爾邪﹖」曰「極進。然故是第二流中人耳。」桓曰「第一流復是誰﹖」劉曰「正是我輩。」﹞

【殷浩】﹝字深源。少與桓溫齊名﹐常有競心。桓問殷﹕「卿何如我﹖」殷云「我與我周旋久﹐寧作我。」殷嘗作詩示桓﹐桓玩侮之曰「汝愼勿犯我﹐犯我﹐當出汝詩示人也。」袁耽大妹名女皇﹐適浩﹐小妹名女正﹐適謝尙。嘗語桓云「恨不更有一人配卿。」。﹞

孫盛與殷浩談論﹐往反精苦﹐客主無間﹐左右進食﹐冷而復暖者數四。彼我奮擲麈尾毛悉脫落﹐滿餐飯中。賓主遂至暮忘食。殷乃語孫曰「莫作彊口馬﹐我當捩卿鼻。」孫曰「卿不見決鼻牛﹐人當勞卿頸。」﹝謝尙聞浩能淸言﹐往造之。謝注神傾意﹐不覺流汗。殷徐語左右﹕「取手巾與謝郎拭面。」﹞

殷中軍連年北伐﹐師徒屢敗﹐桓溫因朝野之怨﹐請廢之。在信安﹐終日恆書空作字﹐每恨簡文曰「上人箸百尺樓上﹐儋梯將去。」外生韓康伯始隨至徙所﹐周年還都。殷素愛之﹐送至水側﹐乃詠曹顏遠詩曰「富貴他人合﹐貧賤親戚離。」因而泣下。﹝殷侯旣廢﹐桓公語諸人曰「少時與阿源共騎竹馬﹐我棄去﹐已輒取之﹐故當出我下。」浩死﹐浩子涓不詣溫而與武陵王遊﹐溫疑而害之﹐竟不識也。孝武卽位﹐溫入朝﹐赴山陵﹐謂從者曰「先帝向遂靈見。」眾亦見溫拜時頻言「臣不敢。」溫又問殷涓形狀﹐云「向亦在帝側。」蓋涓爲祟也。溫遂遇疾死。﹞

【王羲之】﹝字逸少﹐導從子。郤鑑使門生求婿於導﹐導令徧觀子弟。門生歸語鑑﹕「王氏諸少並佳﹐然惟一人在東牀坦腹﹐若不相聞。」鑑曰「此正佳婿。」訪之﹐乃逸少也﹐遂妻之。子七人﹐凝之﹑渙之﹑徽之﹑操之﹑獻之﹐皆有書迹傳世。玄之﹑肅之二人未見。故東坡詩云「羲之生五子。」時以王承﹑王悅及羲之爲王氏三少。﹞

王右軍少重患﹐一二年輒發動﹐後答許掾詩﹐忽復惡中得二十字云「取歡仁智樂﹐寄暢山水陰。淸泠澗下瀨﹐歷落松竹林。」旣醒﹐左右誦之。誦竟﹐右軍嘆曰「癲何預盛徳事耶﹗」

永和中﹐王羲之修禊事於會稽山陰之蘭亭﹐羣賢畢集。謝安﹑謝萬﹑孫綽與羲之等十一人賦五言詩各一首﹔謝繹﹑庾蘊﹑孫嗣﹑曹茂之與渙之等十五人或四言或五言各一首﹔謝瑰﹑卞迪﹑卓旄﹑羊模﹑孔熾﹑劉密與獻之等十六人詩各不成﹐罰酒三觥。羲之五言詩曰「仰視碧天際﹐俯瞰淥水濱。寥闃無涯觀﹐寓目理自陳。大矣造化功﹐萬殊莫不均。羣籟𨿽參差﹐適我無非親。」時人以《蘭亭集序》方之《金穀詩序》云。羲之得人以己敵石崇﹐甚有欣色。﹝會稽有孤居姥養鵝善鳴﹐羲之市之未得﹐乃命駕自往觀之。姥聞王至﹐烹鵝以待﹐羲之嘆惜不已。又山陰有道士養鵝﹐羲之亦往觀之﹐道士云「爲寫《道徳經》﹐當舉羣相贈。」羲之欣然寫畢﹐籠鵝而去。在戢山時﹐見一老姥賣六角竹扇﹐羲之書扇上各爲五字﹐姥初不喜﹐羲之謂姥曰「但道是王右軍書﹐求百錢可得也。」每自言「我書與鐘繇當抗行﹐比張芝艸猶當雁行。」其書初不勝庾翼﹑郤﹐及其暮年方妙。﹞

王徽之作桓車騎﹝衝﹞騎兵參軍﹐桓問曰「卿何署﹖」答曰「不知何署。時見牽馬來﹐似是馬曹。」桓又問﹕「宮有幾馬﹖」答曰「不問馬﹐何由知其數。」又問馬比死多少﹖」答曰「未知生﹐焉知死。桓又嘗謂王曰「卿在府久比當相料理。」王初不答﹐直髙視﹐以手版拄頰云「西山朝來致有爽气。」

王子猷居山陰﹐夜大雪﹐眠覺﹐開室命酌﹐四望皎然﹐因起仿徨﹐詠左思《招隱詩》曰「杖策招隱士﹐荒塗橫古今。巖穴無結構﹐丘中有鳴琴。白雪停陰岡﹐丹葩曜陽林。」忽憶戴安道﹐時戴在剡﹐卽便夜乘小舡就之。經宿方至﹐造門不前而返。人問其故﹐王曰「吾本乘興而行﹐興盡而返﹐何必見戴。」﹝子猷嘗暫寄人空宅住﹐便令種竹﹐或問「暫住何煩爾﹖」王直指竹曰「何可一日無此君﹗」嘗行過吳中﹐見一士大夫家極有好竹﹐主已知子猷當往﹐乃灑掃施設﹐在聽事坐相待。王肩輿徑造竹下﹐諷嘯良久﹐主已失望﹐猶冀還當通﹐遂直欲出門﹐主人大不堪﹐便令左右閉門不聽出。王更以此賞主人﹐乃畱坐﹐盡歡而去。又嘗出都﹐尙在渚下﹐舊聞桓伊善吹笛而不相識。遇桓於岸上過﹐王在舡中﹐客有識之者云「是桓子野。」王便令人與相聞﹐云「聞君善吹笛﹐試爲我一奏。」桓時已貴顯﹐素聞王名﹐卽便回﹐下車﹐踞胡牀﹐爲作三調。弄畢﹐便上車去。客主不交一言﹐其任率每如此。﹞

王子猷詣謝公﹐謝問﹕「七言詩何始﹖」子猷承問﹐答曰「離騷『昂昂若千里之駒﹐泛泛若水中之鳧』。」

王獻之爲吳興守﹐羊不疑爲烏程縣令﹐其子欣時年十二﹐王甚知愛之。嘗夏日入縣﹐欣著新練裙晝寢﹐子敬書數幅而去。欣本攻書﹐因之彌善。欣尢長於隸書﹐子敬之後﹐可以獨步。時人語曰「買王得羊﹐不失所望。」﹝子敬嘗夜臥齋中﹐有羣偸入其室﹐盜物都盡﹐子敬徐曰「偸兒﹐靑氈我家舊物﹐可特置之。」羣偸驚走。﹞

王子敬有愛妾曰桃葉﹐其妹名桃根﹐嘗作歌送之曰「桃葉復桃葉﹐渡江不用楫。但渡無所苦﹐我自來迎接。」又云「桃葉復桃葉﹐桃葉連桃根。相憐兩樂事﹐獨使我殷勤。」桃葉能詩﹐答歌曰「桃葉映紅花﹐無風自婀娜。春花映何限。感君獨采我。」「桃葉復桃葉﹐渡江不待櫓。風波了無常﹐沒命江南渡。」後以淫見棄。今金陵秦淮口有桃葉渡云。﹝支道林入東見子猷兄弟還﹐人問﹕「見諸王何如﹐」答曰「見一羣白頸鳥﹐但聞喚啞啞聲耳。」子猷﹑子敬俱病篤﹐而子敬先亡﹐子猷問左右﹕「何以都不聞消息﹖此已喪矣。」語時了不悲。便索輿耒奔喪﹐都不哭。子敬素好琴﹐便徑入坐靈牀上﹐取子敬琴彈﹐弦旣不調﹐擲地云「子敬﹐子敬﹐人琴俱亡。」因慟絕良久﹐月餘亦卒。﹞

【謝尙】﹝字仁祖﹐小名堅石。年八歲﹐父鯤將送客﹐爾時語已神悟﹐諸人咸共嘆之曰「年少一坐之顏回。」仁祖曰「坐無尼父﹐焉別顏回。」。﹞

謝尙爲鎭西將軍﹐嘗著紫羅襦﹐據胡牀﹐在市中佛國門樓上彈琵琶﹐作大道曲曰「靑陽二三月﹐柳靑桃復紅。車馬不相識﹐音落黃埃中。」市人不知是三公也。﹝仁祖善音樂﹐桓宣武嘗語人曰「諸君莫輕道仁祖﹐企腳北窗下彈琵琶﹐故自有天際眞人想。」﹞

【謝安】﹝字安石﹐奕弟也。累遷太保錄尙書事﹐贈太傅﹐謚文靖。王儉稍爲江左風流宰相。紹興府有東山﹐山半有薔薇洞﹐卽安攜妓遊﹐紱絕頂﹐有謝公調馬路﹐白雲﹑明月二亭遺迹。白雲﹑明月﹐卽二妓名。﹞

謝安﹑王坦之﹑郤超並少有盛譽﹐時人語曰「大才謝家安﹐江東獨步王文度﹐盛徳日新郤嘉賓。」﹝有人問謝安石﹑王坦之優劣於桓公﹐桓公停欲言﹐中悔曰「卿喜傳人語﹐不能復語卿。」﹞

謝安《蘭亭集詩》曰「相與欣佳節﹐率爾同褰裳。薄雲羅景物﹐微風翼輕航。醇醪陶丹府﹐兀若遊羲唐。萬殊混一象﹐安復覺彭殤。」

謝傅寒雪日內集﹐與兒女講論文義。俄而﹐雪驟下﹐公欣然倡韻曰「大雪紛紛何所似﹖」兄子朗曰「撒鹽空中差可擬。」兄女道韞曰「未若柳絮因風起。」公大笑樂﹐世稱「謝庭聯句」。﹝道韞﹐奕之女﹐左將軍王凝之妻也。聰識有才辧。旣往王氏﹐大薄凝之﹐反還謝家﹐意甚不悅。叔父安慰釋之﹐曰「王郎﹐逸少子﹐亦不惡﹐汝何恨乃爾﹖」答曰「一門叔父﹐則有阿大﹑中郎﹔羣從兄弟﹐則有封﹑胡﹑遏﹑末﹐不意天壤之中﹐乃有王郎。」封謂謝韶﹑胡謂謝朗﹑遏謂謝玄﹑末謂謝川﹐皆其小字。王獻之常與宗客談論﹐詞理將屈﹐道韞使婢謂獻之曰「欲爲小郎解圍。」乃施靑綾布障﹐申獻之前議﹐賓客不能屈。﹞

謝公因子弟集聚﹐問《毛詩》何句最佳﹖玄稱「昔我往矣﹐楊柳依依﹔今我來思﹐雨雪霏霏」。道韞稱﹕「吉甫作頌﹐穆如淸風﹐仲山甫永懷﹐以慰其心。」安謂﹕「道韞所稱﹐偏有雅人深致。」﹝道韞同郡張玄妹亦有才質﹐適顧氏﹐有濟尼者遊二家﹐或問之﹐對曰「王夫人神情朗徹﹐故有林下之風﹐顧家婦淸心玉映﹐自是閨房之秀。」﹞

謝傅夫人劉﹐不令公有別房。公頗欲立妓妾﹐令侄等微達此旨﹐共訊夫人﹐因稱﹕「《關雎》《螽斯》﹐有不妒之徳。」夫人問﹕「誰撰此詩﹖」答曰「周公。」夫人曰「周公是男子﹐相爲耳﹐使周姥撰詩﹐當無此句。」

王國寶是謝傅婿﹐專利無檢行﹐謝每抑制之。後國寶爲孝武帝親暱﹐逐危構謝。帝一日召桓子野飲﹐謝亦在坐。帝命桓吹笛﹐桓卽吹爲一弄﹐乃放笛云「臣於箏分﹐乃不及笛﹐然自足以韻合歌管﹐請以箏歌﹐並請一吹笛人。」帝乃敕禦妓吹笛。桓又言「禦府人於臣必自不合﹐臣有一奴﹐善相便串。」帝令召之﹐奴旣吹笛﹐桓便撫箏而歌曹子建怨詩曰「爲君旣不易﹐爲臣良獨難。忠信事不顯﹐乃有見疑患。周旦佐文武﹐《金滕》功不刊。推心輔王室﹐二叔反流言。」聲節慷慨﹐俯仰可觀。謝傅泣下沾襟﹐乃越席就之﹐將其須曰「使君於此處不凡。」

羊曇少爲謝太傅所知﹐太傅亡後﹐羊輟樂彌年﹐行不由西州路﹐嘗因石頭大醉﹐扶路唱樂﹐不覺至州門﹐因悲感不已﹐以馬策叩扉﹐詠曹子建詩曰「生存華屋處﹐零落歸山丘。」慟哭而去。

●卷十二六朝﹝晉﹞

【王胡之】﹝字修齡。司州刺史。先爲庾公記室參軍﹐亮在武昌﹐秋夜气佳景淸﹐使胡之與殷浩等登南樓理詠。亮曰「老子於此處興復不淺。」後與謝安相善。或問林公﹕「司州何如二謝﹖」林公曰「故當攀安提萬。」。﹞

王胡之常遺世務﹐以髙尙爲情﹐謝傅常稱之曰「司州可與林澤遊。」在謝公坐﹐詠《離騷﹐九歌》辭曰「入不言兮出不辭﹐乘回風兮載云旗。」語人云「當爾時﹐覺一坐無人。」

【習鑿齒】﹝漢習郁之後。永和中﹐爲桓溫西曹主簿﹐溫曰「三十年看儒書﹐不如一詣習主簿。」符堅與諸鎭書﹕「昔晉平吳﹐利在二陸﹐今克襄陽﹐僅得一人半。」謂習與釋道安也。習跛一足﹐故戲之。按﹕堯時﹐契窳﹑封﹑鑿齒﹐皆爲人害。鑿齒﹐齒長五尺﹐似鑿﹐習以爲名﹐故字彥威。﹞

習鑿齒﹑孫綽未相識﹐同在桓公坐。桓語孫可與習參軍共語﹐孫云「蠢爾蠻荊﹐敢與大邦爲仇。」習云「薄伐獫狁﹐至於太原。」習﹐襄陽人﹐孫﹐太原人。故因詩以相戲。

習鑿齒嘗與孫綽共行﹐時綽在前﹐顧鑿齒曰「沙之﹐汰之﹐瓦石在後。」鑿齒曰「簸之﹐之﹐糠秕在前。」

釋道安﹐俊辧有髙才﹐自北來荊州﹐與習鑿齒相見。道安因自通曰「彌天釋道安。」習答曰「四海習鑿齒。」當時以爲名對。﹝梁惠皎《髙僧傳》載鑿與安書云「夫不終朝而雨合者﹐彌天之云也﹔弘淵源而潤八極者﹐四海之流也。」故二人摘其語以爲戲。﹞

習鑿齒《詠燈詩》云「煌煌見夜燈﹐修修樹間亮。燈隨風煒燁﹐風與燈升降。」

【孫綽】﹝字興公。與許詢﹑支遁輩皆以文義冠世。王右軍並與之遊﹐日營山水弋釣之娛﹐歉曰「我卒當以樂死。」﹞

孫興公絕重張衡﹑左思賦﹐云「《三都》《二京》《六經》鼓吹。」因自作《天臺山賦》﹐初成﹐以示友人範榮期啟云「卿試擲地﹐要作金石聲。」範云「恐此金石﹐非中宮商。」然讀至﹐「赤城霞起而建標﹐瀑布飛流而界道。」輒云「應是我輩語。」。

孫興公作《列仙商丘子贊》﹐曰「商丘卓犖﹐執策吹竽。渴飲寒泉﹐饑食菖蒲。所牧何物﹖殆非眞豬。儻逢風雲﹐爲我龍攄。」時人多以爲能。王藍田﹝述﹞語人云「近見孫家兒作文﹐道『何物』『眞豬』也。」

孫興公作庾公誄文﹐曰「咨予與公﹐風流同歸。擬量托情﹐視公猶師。君子之交。相與無私。虛中納是﹐吐誠誨非。𨿽實不敏﹐敬佩弦韋。永戢話言﹐日誦心悲。」旣成﹐示庾道恩。庾見﹐慨然送還之﹐曰「先君與君﹐自不至於此。」

會稽孔沈﹑魏ダ﹑虞球﹑虞存﹑謝奉﹐並是四族之雋﹐於時之桀。孫興公目之曰「沈爲孔家金﹐ダ爲魏家玉﹐虞爲長琳宗﹐謝爲弘道伏。」﹝長﹑琳﹐卽存及球字。弘道﹐謝奉字也。﹞

殷洪遠﹝融﹞《答孫興公詩》云「聊復放一曲。」劉眞長﹝忄炎﹞笑其語拙﹐問曰「君欲云那放﹖」殷曰「翕臘亦放﹐何必其槍鈴邪﹖」

【郝隆】﹝字佐治。嘗七月七日出日中仰臥﹐人問其故﹐答曰「我曬書。」。﹞

郝隆爲桓公南蠻參軍﹐三月三日會﹐作詩不能者﹐罰酒三升。隆初以不能受罰﹐旣飲﹐攬筆便作一句云「И隅躍淸池。」桓問﹕「『И隅』是何物﹖」答曰「蠻名魚爲И隅。」桓公曰「作詩何以作蠻語。」隆曰「千里投公﹐始得蠻府參軍﹐那得不作蠻語。」

謝公始有東山之志﹐後嚴命屢臻﹐勢不獲已﹐始就桓公司馬。於時人有餉桓公藥艸﹐中有遠志﹐公取以問謝﹕「此藥又名小艸﹐何一物而有二稱﹖」謝未卽答﹐時郝隆在坐﹐應聲答曰「此甚易解。處則爲遠志﹐出則爲小艸。」謝甚有愧色。

【袁喬】﹝字彥升﹐小字羊﹐江夏相。從桓溫平蜀﹐封湘西伯﹑益州刺史﹐簡文問孫綽﹕「袁羊何如﹖」曰「洮洮淸便。」。﹞

袁羊嘗詣劉恢﹐恢在內﹐眠未起﹐袁因作詩調之曰「角枕燦文茵﹐錦衾爛長筵。」《唐》詩﹕晉獻公好攻戰﹐國人多喪﹐其詩曰「角枕燦兮﹐錦衾爛兮﹐予美亡此﹐誰與獨旦﹖」袁故嘲之。恢尙廬陵長公主﹐主見詩不平﹐曰「袁羊﹐古之遺狂。」

【袁宏】﹝字彥伯﹐小字虎。爲桓溫記室參軍。桓喚袁倚馬前﹐令作露布﹐手不輟筆﹐俄得七紙﹐殊可觀。王極嘆其才。﹞

袁虎少貧﹐以運租爲業。謝尙時鎭牛渚﹐乘秋佳風月﹐率爾與左右微服泛江﹐會虎在運船中諷詠﹐聲旣淸會﹐辭文藻拔﹐非尙所曾聞﹐遂住聽之﹐乃遣問訊﹐答曰「是袁臨汝郎誦詩。」卽其詠史之作也。其詩曰「周昌梗槪臣﹐辭達不爲訥。汲黯社稷器﹐棟梁天表骨。陸賈厭解紛﹐時與酒杌。婉轉將相門﹐一言和平勃。趨捨各有之﹐俱令道不沒。」「無名困螻蟻﹐有名世所疑。中庸難爲體﹐狂狷不及時。楊惲非忌貴﹐知及有餘辭。躬耕南山下﹐無穢不遑治。趙瑟奏哀音﹐秦聲歌新詩。吐音非凡唱﹐負此欲何之﹗」尙佳其率有勝致﹐卽遣要迎﹐談話申旦。自此名譽日茂。

袁宏始作《東徵賦》﹐悉稱過江名望。時桓溫在南州﹐宏語眾云「我決不及桓宣城。時伏滔在溫府﹐與宏善﹐苦諫之。宏笑而不答。滔密以啟溫﹐溫甚忿﹐以宏一時文宗﹐又聞此賦有聲﹐不欲令人顯問之。後遊靑山飲酌﹐旣歸﹐公命宏同載。行數里﹐問宏曰「聞君作《東徵賦》﹐多稱先賢﹐何故不及家君﹖」宏答曰「尊公稱謂﹐自非下官所敢專﹐故未呈啟﹐不敢顯之耳。」溫乃云「君欲爲何辭﹖」宏卽答云「風鑑散朗﹐或搜或引﹔身𨿽可亡﹐道不可隕。」溫泫然而止。

袁宏《東徵賦》都不道陶長沙﹝侃﹞﹐陶胡奴﹝範﹞誘之狹室中﹐臨以白刃﹐曰「先公勛業如是﹐君作《東徵賦》﹐云何相忽略﹖」宏窘蹙無計﹐便答﹕「我大道公﹐何以云無﹖」因誦曰「精金百煉﹐在割能斷﹔功則治人﹐職思靖亂。長沙之勛﹐爲史所贊。」﹝宏機捷辧速﹐自吏部郎出爲東陽郡﹐謝安祖之於冶亭﹐時賢皆集﹐安欲卒迫試之﹐執手將別﹐顧左右﹐取一扇贈之﹐宏應聲曰「輒當奉揚仁風﹐慰彼黎庶。」合坐嘆其要捷。﹞

桓宣武太和四年上疏﹐自徵鮮卑﹐袁虎時從宣武﹐命作《北徵賦》。時王﹑伏滔在坐﹐桓令滔讀其賦云「聞所聞於相傳﹐云獲麟於此野。誕靈物以瑞徳﹐奚授體於虞者﹖悲尼父之慟泣﹐似實慟而非假。豈一物之足傷﹐實致傷於天下。」至此便攺韻。云「此韻所詠﹐慨深千載。今於『天下』之後﹐便移韻於寫送之致﹐如爲未盡。」滔乃云「得『寫』字一句足韻﹐或當小勝。」袁卽於坐攬筆益云「感不絕於余心﹐溯流風而獨寫。」諷味久之﹐謂滔曰「當今文章之美﹐當共推此生。」﹝袁虎﹑伏滔同在桓公府﹐桓公每遊燕輒命袁﹑伏。桓公嘗請參佐入宿﹐袁﹑伏相次而至﹐蒞名府中﹐復有袁參軍﹐彥伯疑焉﹐令傳教更質﹐傳教曰「參軍是袁﹑伏之袁﹐復何所疑。」然袁每以爲恥。桓嘆曰「公之厚意未足以榮國士﹐與伏滔比肩﹐亦何辱如之。」﹞

【顧愷之】﹝字長康﹐晉陵無錫人﹐悅之子﹐小字虎頭。後拜虎頭將軍。桓溫嘗言「長康體中﹐癡黠各半。」世云有三絕﹕文絕﹑書絕﹑癡絕。﹞

顧悅與簡文同年而發早白﹐簡文曰「卿何以先白﹖」對曰「松柏之質﹐經霜彌茂﹔蒲柳之姿﹐望秋先零。受命之異也。」王稱善久之。

顧長康初爲桓溫參軍﹐甚被親暱﹐桓治江陵城甚麗。嘗從江口會賓僚曰「能目此城者賞。」時長康應聲曰「遙望層城﹐丹樓如霞。」桓卽贈以二婢。後拜桓墓﹐作詩云「山崩溟海竭﹐魚鳥將何依﹖」人問之曰「卿憑重桓乃爾﹐哭之狀其可見乎﹖」顧曰「鼻如廣莫長風﹐眼如懸河決澑。」﹝或曰「聲如震雷破山﹐淚如傾河注海。」﹞

顧長康作殷荊州﹝仲堪﹞佐﹐請假還東。爾時例不給布帆。顧苦求之﹐乃得。發至破冢﹐遭風大敗。作箋與殷云「地名破冢﹐眞破冢而出。行人安穩﹐布帆無恙。」

桓南郡﹝玄﹞與殷荊州語次﹐因共作「了」語。顧愷之曰「火燒平原無遺燎。」桓曰「白布纏棺豎旒。殷曰「投魚深淵放飛鳥。」次復作『危』語。桓曰「矛頭浙米劍頭炊。」殷曰「百歲老翁攀枯枝。」顧曰「井上轆轤臥嬰兒。」殷有一參軍在坐云「盲人騎瞎馬﹐夜半臨深池。」殷曰「咄咄逼人。」仲堪眇目故也。﹝長康好諧謔﹐人多愛狎之﹐尢信小術。桓玄嘗以一柳葉紿之曰「此蟬所翳葉也。取以蔽﹐人不見己。」愷之喜﹐引葉自蔽﹐玄就溺焉﹐凱之信其不見己也﹐甚珍之。﹞

顧長康道﹕「畫手揮五弦易﹐目送歸鴻難。」畫人﹐或數年不點目睛﹐人間其故﹐顧曰「四體妍蚩﹐本無關於妙處﹐傳神寫照﹐正在阿堵中。」

顧長康嘗賦《神情詩》云「春水滿四澤﹐夏云多奇峯。秋月揚明輝﹐冬嶺秀孤松。」

【戴逵】﹝字安道。善琴﹐武陵王使人召之﹐乃對使者破琴﹐曰「戴安道不能爲王門伶人。」十歲時﹐在瓦官寺畫﹐王長史見之﹐曰「此童非徒能畫﹐終當致名。」中年畫行像﹐甚精妙。﹞

戴安道旣厲操東山﹐而其兄逯欲建式遏之功。謝太傅曰「卿兄弟志業何其太殊﹖」逯曰「下官不堪其憂﹐家弟不攺其樂。」

戴安道與王元琳集於露立亭﹐臨觴撫琴﹐有味乎二物之間﹐遂共爲之贊曰「醇醪之興﹐與理不乖。古人旣陶﹐至樂乃開。百客乘之﹐隗若山禿。自絕羣動﹐耳隔迅雷。萬異旣﹐惟無有懷。」

【王】﹝字元琳﹐小字法護﹐封東亭侯。弟瑉﹐字季琰﹐小字僧彌。兄弟皆婿謝氏。王獻之爲中書令﹐瑉代之。時稱大令﹑小令。﹞

王﹑郗超並爲大司馬所眷﹐拔爲主簿﹐超爲記室參軍。超爲人多須﹐狀短小。於時荊州爲之捂曰「髯參軍﹐短主簿。能令公喜﹐能令公怒。」

孝武帝崩﹐王爲哀策﹐出本示其族子誕﹐曰「猶少節物一句。」誕使攬筆益之﹐接其「秋冬代變」云「霜繁廣除﹐風回髙殿。」嘆美﹐因而用之。

王瑉少有才藝﹐與並有名﹐而聲出右。時久爲之語曰「法護非不佳﹐僧彌難爲兄。」

王僧彌與嫂婢謝芳姿通﹐情好甚篤﹐嫂撻芳姿過苦﹐東亭聞而止之。芳姿素善歌﹐而僧彌好持白團扇。嫂令芳姿歌一曲﹐當赦之。芳姿歌曰「白團扇﹐辛苦五流離﹐是郎眼所見。」僧彌聞之﹐問曰「柰何遺卻﹖」芳姿應聲又歌曰「團扇復團扇﹐許持自遮面。憔悴無復理﹐羞與郎相見。」

【王恭】﹝字孝伯。與族子忱少相善﹐齊聲見稱。司馬太傅爲「二王」目﹐曰「孝伯亭亭直上﹐阿大羅羅淸疏。」。﹞

王孝伯在京行散﹐至其弟王睹戶前﹐問古詩中何句爲最﹖睹思未答﹐孝伯詠「所遇無故物﹐焉得不速老。」此句爲佳。

孝武太元末﹐王恭鎭京口﹐民間忽有謠云「黃頭小兒欲作賊﹐阿公城下指縛得。黃頭小兒欲作亂﹐賴得金刀作蕃扡。」又謠云「黃雌雞﹐莫作雄父啼。一旦去毛衣﹐衣被拉颯棲。」「黃」字頭﹐「恭」字上也﹔「小」字﹐「恭」字下也。時王國寶諂事會稽王道子﹐權動內外﹐恭與王惡之﹐乃上表罪狀國寶﹐遂舉兵反﹐詔賜國寶死。未幾。司馬劉牢之執恭斬之。悉如謠言。

桓玄嘗登江陵城南樓云「我今欲爲王孝伯作誄。」因吟嘯良久﹐隨而下筆﹐一坐之間﹐誄以之成。其文曰「隆安二年九月十七日﹐前將軍靑﹑兗二州刺史太原王孝伯薨。川嶽降神﹐哲人是育﹐旣爽其靈﹐不貽其福。天道茫昧﹐孰測倚伏﹖犬馬反噬﹐豺狼翹陸。嶺摧髙梧﹐林殘故竹。人之云亡﹐邦國喪牧。於以誄之﹐爰旌芳郁。」

【桓玄】﹝溫之孽子也﹐小字靈寶。太元未出補義興太守﹐鬱鬱不得志。登髙望震澤而嘆曰「父爲九州伯﹐兒爲五湖長。」遂棄官歸。及殷仲堪失職﹐倚玄等爲援﹐乃以子弟交質﹐共相結約﹐推玄爲盟主﹐玄始得志﹐嘗問劉太常曰「我何如謝太傅﹖」劉答曰「公髙﹐太傅深。」又曰「何如賢舅子敬﹖」答曰「且﹑梨﹑橘﹑柚﹐各有其美。」。﹞

桓玄作詩﹐或時思不來﹐輒作鼓吹﹐旣而思得﹐云「鳴鵠響長阜。」嘆曰「鼓吹固自來人思。」﹝玄被召作太子洗馬﹐船泊荻渚﹐王大服散後﹐已小醉﹐往看桓。桓爲設酒﹐不能冷飲﹐頻語左右﹐令溫酒來。桓乃流涕嗚咽﹐王便欲去。桓以手中掩淚﹐因謂王曰「犯我家諱﹐何預卿事﹖」王嘆曰「靈寶故自達。」﹞

隆安初﹐殷仲堪爲荊州刺史﹐童謠云「芒籠目﹐繩縛腹。殷當敗﹐桓當復。」時仲堪恐桓玄跋扈﹐乃與楊期結婚爲援﹐玄引兵擊殺之﹐遂有荊州。

桓玄旣克殷仲堪﹐後楊期遣使諷朝廷﹐朝廷以玄都八州﹐領江州﹑荊州二刺史。元興初﹐司馬元顯稱詔伐玄﹐玄遂舉兵反﹐元顯軍潰﹐玄入建康﹐自以太尉總百揆﹐殺元顯。時有謠云「長幹巷﹐巷長幹﹐今年殺郎君﹐明年斬諸桓。」「郎君」謂元顯也。及玄敗走﹐諸桓悉誅焉。

桓玄旣篡後﹐朱雀門中忽見兩小兒﹐通身如墨﹐相和作籠歌云「車無軸﹐倚孤木。繩縛腹﹐芒籠目。」路邊小兒從而和之者數十人﹐聲甚哀楚。日旣夕﹐二小兒入建康縣﹐至閣下﹐遂成雙漆鼓槌。明年春而桓敗。「車無軸﹐倚孤木﹐」「桓」字也。玄死﹐果以繩縛其屍﹐芒籠其首﹐沈諸江中。又謠云「艸生及馬腹﹐鳥啄桓玄目。」及玄敗走江陵﹐五月中誅﹐如其期焉。

【吳隱之】﹝字處默﹐小字附子。王羲之子徽之﹐徽之子禎之﹔允之子之﹐之子晏之﹔晏之子昆之﹐昆之子陋之﹔皆三世同用之字。胡母輔之子謙之﹔吳隱之子瞻之﹐皆兩世同用之字。﹞

吳隱之介立有淸操﹐桓玄欲革嶺南之敝﹐以爲廣州刺史。去州二十里有貪泉﹐世傳飲之者其心無厭。隱之乃至水上﹐酌而飲之﹐因賦詩曰「古人雲此水﹐一歃懷千金。試使夷齊飲﹐終當不易心。」及歸﹐妻劉氏賫沈香一片﹐隱之見之﹐卽投於湖亭之水。﹝隱之嘗爲晉陵大守﹐在郡淸儉﹐妻自負薪。﹞

義熙初﹐廣州有童謠云「官家養蘆化成荻﹐蘆生不止自成積。」又云「蘆生漫漫竟天半。」「蘆橙橙﹐逐水流。東風忽如起﹐那得入石頭。」時盧循寇廣州﹐逐刺史吳隱之﹐自攝州事﹐號平南將軍。安帝乃假循徵虜將軍﹑廣州刺史。循擁上流數州之地﹐內逼京輦。果應「天半」之言。後爲劉裕所破﹐竟不得入石頭。其黨悉斬伐﹐如艸木之成積云。

【陶潛】﹝字元亮﹐大司馬侃曾孫也。在晉名淵明﹐在宋名潛。宅邊有五柳樹﹐因以爲號。爲彭澤令﹐嘆曰「吾不能爲五斗米折腰。」卒賦《歸去來辭》﹐解印綬去。時周續之入廬山事釋惠遠﹐彭城劉遺民亦遁迹此山﹐潛又不應徵命﹐時謂爲「潯陽三隱。」元嘉中卒﹐世號靖節先生。﹞

顏延之爲劉柳後軍功曹﹐在潯陽與潛情款﹐後爲始安郡﹐經過潯陽﹐日造潛飲﹐臨去畱錢二萬﹐潛悉令送至酒家﹐稍就取酒。貴賤造之者﹐有酒輒設﹐潛若先醉﹐便語客曰「我醉欲眠﹐卿且去。」

淵明嘗於夏月髙臥﹐北窗淸風颯至﹐自謂羲皇上人。性不解音﹐但畜無弦素琴﹐每朋會﹐則撫而和之﹐曰「但識琴中趣﹐何勞弦上聲。」

淵明嘗聞田間水聲﹐倚杖聽之﹐嘆曰「秫稻已秀﹐翠色染人﹐時剖胸襟﹐一洗荊棘。此水過吾師丈人矣。」

淵明宅邊多種菊﹐每攜酒吟詠其間。賦詩曰「結廬在人境﹐而無車馬喧。問君何能爲﹐心遠地自偏。采菊東籬下﹐悠然見南山。山气日夕佳﹐飛鳥相與還。此中有眞意。欲辯已忘言。」又曰「秋菊有佳色﹐露掇其英。泛此忘憂物﹐遠我遺世情。一觴𨿽獨進﹐杯盡壺自傾。日入羣動息﹐歸鳥趨林鳴。嘯傲東軒下﹐聊復得此生。」嘗九月九日出宅邊菊叢中坐﹐摘菊盈把﹐忽見白衣人檐酒至﹐乃江州刺史王弘送酒也﹐卽便就酌﹐醉而歸。

江州刺史檀韶請周續之與學士祖企﹑謝景夷三人共在城北講《禮》﹐加以仇校。所住公廨﹐近於馬隊。潛賦詩曰「周生述孔業﹐祖謝響然臻。馬隊非講肆﹐校書亦巳勤。」蓋譏之也。

淵明有子五人﹐嘗戲以詩責之曰「白髮被兩鬢﹐肌膚不復實。𨿽有五男兒﹐總不好紙筆。阿舒﹝嚴﹞已二八﹐懶惰故無匹﹔阿宣﹝俟﹞行志學﹐而不愛文術﹔雍﹝份﹞端﹝佚﹞年十三﹐不識六與七﹔通﹝佟﹞子垂九齡﹐但覓梨與栗。天運苟如此﹐且進杯中物。」﹝或問坐客﹐淵明有侍兒否﹖有一人言有之。問何以知﹖曰「所謂雍端年十三﹐不識六與七。」此豈非有侍兒耶﹗」坐客皆發一笑。﹞

淵明《讀山海經詩》曰「精衛銜微木﹐將以塡滄海。刑天舞干戚﹐猛志故常在。」有作淵明詩跋尾者﹐謂﹕「『形天無干歲』﹐莫曉其意。」後讀《山海經》云「刑天獸名也﹐好銜干戚而舞。」乃知五字皆錯。﹝淵明詩﹐晉所作者﹐皆題年號。入宋所作﹐但題甲子。元人鄧文原題其像曰「詩中甲子《春秋》筆﹐籬下黃花雨露枝。便向斜川頻載酒﹐風光不似義熙時。」貢師泰題云「竹杖芷鞋白鹿裘﹐山中甲子幾春秋。呼童點檢門前柳﹐莫放飛花過石頭。」﹞

廬山釋慧遠結社東林﹐祕書丞謝靈運於山後鑿二池﹐植白蓮﹐呼曰蓮社。潛與慧遠素爲方外交﹐而不與蓮社之列。一日﹐過慧遠﹐甫及寺﹐聞鐘聲﹐不覺顰容﹐遽命返駕。法眼禪師晚參示眾云「今夜聞鐘鳴﹐復來有何事﹖若是陶淵明﹐攢眉卻回去。」此法眼特爲陶公揄揚也。慧遠持戒精嚴﹐送客遠者不過虎溪。一日﹐偕潛及簡寂觀主陸修靜﹐不覺過虎溪數百步﹐乃相與大笑而別。好事者遂作三笑圖以紀之。

淵明將逝之夕﹐自作挽歌辭﹐其一曰「有生必有死﹐早終非命促。昨暮同爲人﹐今旦在鬼錄。魂气散何之﹖枯形寄空木。嬌兒索父啼﹐良友撫我哭。得失不復知﹐是非安能覺。千秋萬歲後﹐誰知榮與辱。但恨在世時﹐飲酒不得足。」其二曰「在昔無酒飲﹐今但湛空觴。春醪生浮蟻﹐何時更能嘗﹖肴案盈我前﹐親舊哭我傍。欲語口無音﹐欲視眼無光。昔在髙堂寢﹐今宿荒艸鄕。相送出門去﹐歸來夜未央。」其三曰「荒艸何茫茫﹐白楊亦蕭蕭。嚴霜九月中﹐送我出遠郊。四面無人居﹐髙墳正焦。馬爲仰天鳴﹐風爲自蕭條。幽宅一已閉﹐千年不復朝。千年不復朝﹐賢達無柰何。向來相送人﹐各自還其家。親戚或餘悲﹐它人亦已歌。死去何所迫﹐托體同山阿。」﹝桓伊善挽歌﹐庾亦喜爲挽歌﹐每自搖大鈴爲倡﹐使左右齊和。袁山松遇出遊﹐則好令左右作挽歌。一時名流達士習尙如此。﹞

●卷十三六朝﹝宋﹞

【武帝裕】﹝小字寄奴。嘗遊京口竹林寺﹐獨臥講堂前﹐上有五色龍章。後伐荻新洲﹐遇大蛇﹐擊傷之。明日至﹐聞有杵臼聲﹐覘之﹐見童子數人﹐皆靑衣搗藥。帝問﹕「何爲﹖」答曰「吾王爲劉寄奴所傷。」帝曰「王神何不殺之﹖」兒曰「寄奴王者﹐不死。」帝叱之﹐皆散。仍收藥而反﹐以傅金創﹐無不立驗﹐後人遂名此藥爲「劉寄奴」。﹞

初﹐武帝引謝誨爲太尉主簿﹐從徵關洛。帝於彭城大會﹐命紙筆賦詩﹐晦恐帝有失﹐起諫帝﹐卽代作曰「先蕩臨淄穢﹐卻淸河洛塵。華陽有逸驥﹐桃林無伏輪。」於是羣才並作。

武帝將北伐﹐登城屬詠﹐謝晦誦王粲詩﹕「南登灞陵岸﹐回首望長安。悟彼《下泉》人﹐喟焉傷心肝。」不覺流涕﹐因之輟駕。

武帝《丁都護歌》云「都護北徵時﹐儂亦惡聞許。原作石尢風﹐四面斷行旅。」又云「都護北徵去﹐相送落星墟。帆檣如芒檉﹐都護今何渠。」丁都護﹐卽丁午也。驍勇有力﹐帝每欲除異己﹐必令午拉殺之。時人語曰「莫跋扈﹐付丁午﹝齊髙帝欲除異己﹐亦然﹐其所任者桓康也。時人亦語曰「莫張﹐付桓康。」二事旣同﹐而字亦對﹐又皆協韻﹐甚奇﹞。

【文帝義隆】﹝武帝第三子﹐初封宜都王。﹞

元嘉十七年﹐文帝袁皇后崩﹐百官不敢作聲歌﹐或因酒宴﹐止竊聲讀曲細吟﹐其歌曰「紅藍與芙蓉﹐我色與歡敵。莫案石橊花﹐歷亂聽儂摘。」又曰「千葉紅芙蓉﹐照灼綠水邊。餘花任郎摘﹐愼莫擺儂蓮。」又曰「思歡久﹐不愛獨枝蓮﹐只惜同心藕。」又曰「折楊柳﹐百鳥園林啼﹐道歡不離口。」又曰「芳萱初生時﹐知是無憂艸。雙眉畫末成﹐那能就郎抱。」又曰「憐歡敢喚名﹐念歡不呼字。連喚歡復歡﹐兩誓不相棄。」又曰「五鼓起開門﹐正見歡子度。何處宿行還﹐衣被有霜露。」又曰「打殺長鳴雞﹐彈去烏臼鳥。原得連冥不復曙﹐一年都一曉。」又曰「非歡獨慊慊﹐儂意亦驅驅。雙燈俱時盡﹐柰許兩無由。」又曰「種蓮長江邊﹐藕生黃蘗浦。必得蓮子時﹐流離經辛苦。」又曰「暫出白門前﹐楊柳可藏烏。歡作沈水香﹐儂作博山鑪。」又曰「罷去四五年﹐相見論故情。殺荷不斷藕﹐蓮心已復生。」

元嘉十七年﹐帝徙彭城王義康於豫章﹐時臨川王義慶爲江州﹐相見而哭﹐帝聞而怪之徵還。義慶大懼﹐伎妾夜聞烏夜啼聲﹐扣齋閣云「明日應有赦。」及旦﹐攺南兗州刺史﹐因此作歌﹐其詞云「籠蔥窗不開﹐烏夜啼﹐夜夜望郎來。」蓋謂其妾也。﹝後世所傳歌似非義慶本旨﹐歌云「可憐烏臼鳥﹐彊言知天曙。無故三更啼﹐歡子冒暗去。鳥生如欲飛﹐飛飛各自去﹐生離無安心﹐夜啼至天曙。」﹞

隋王誕始爲襄陽郡﹐元嘉二十六年﹐仍爲雍州刺史﹐夜聞諸女歌謠﹐因而作歌曰「朝發襄陽城﹐暮至大堤宿。大堤諸女兒﹐花艷驚郎目。上水郎擔篙﹐下水搖雙櫓。四角龍子幡﹐環環江當柱。人言襄陽樂﹐樂作非儂處。乘星冒風流﹐還儂揚州去。」﹝《樂錄》有《碧玉歌》﹐亦宋曲也﹐一名千金意。碧玉﹐汝南王妾名﹐其詞曰「碧玉小家女﹐不敢攀貴徳。感郎千金意﹐慚無傾城色。碧玉破瓜時﹐郎爲情顚倒。感君不羞赧﹐回身就郎抱。﹞

【謝晦】﹝字宣明。與檀道濟同從武帝北徵﹐入關十策﹐晦有其九。﹞

初﹐武帝疾甚﹐謝晦﹑傅亮等同被顧命。及少帝廢﹐徐羨之以晦爲荊州刺史﹐令居外爲援。文帝卽位﹐誅羨之等﹐欲並討晦。晦舉兵﹐及軍敗被執﹐從子世基坐從。將刑﹐世基爲詩曰「偉哉橫海鯨﹐壯矣垂天翼。一旦失風水﹐翻爲螻蟻食。」晦續之曰「功遂侔昔人﹐保退無智力。旣涉太行險﹐斯路信難陟。」

【謝靈運】﹝玄之孫。小時寄養於杜明禪師﹐杜明夜夢東南有賢人相訪﹐因建夢謝亭。晉時襲封康樂公。嘗半日吟詩百篇﹐頓落十二齒。每文竟手自寫之﹐書法兼妙﹐文帝稱爲「二寶」。與東海何長瑜﹑穎川荀雍﹑太山羊璇之及謝惠連﹐以文章賞會﹐共爲山澤遊﹐時人謂爲「康樂四友。」。﹞

謝靈運守永嘉﹐遊石門洞﹐入沐鶴溪﹐泊舟溪旁﹐見二女浣沙﹐顏貌娟秀﹐非塵俗態﹐以詩嘲之曰「我是謝康樂﹐一箭射雙鶴。試問浣沙娘﹐箭從何處落。」二女邈然不顧。又嘲之曰「浣沙誰氏女﹖香汗濕新雨。對人默無言﹐何事甘良苦。」俄而﹐二女微吟曰「我是潭中鯽﹐暫出溪頭食。食罷自還潭﹐雲蹤何處覓。」吟罷不見﹐康樂遂回。過二三里﹐其弟亦來訪﹐與偕回。後人以康樂回處曰大郎回﹐其弟回處曰小郎回。

謝靈運《東陽溪中贈答》云「可憐誰家婦﹐緣流灑素足。明月在雲間﹐迢迢不可得。」又云「可憐誰家郎﹐緣流乘素舸。但問情若何﹖月就雲中墮。」﹝劉禹錫《泰娘歌》﹐「月墮雲中」之句﹐蓋本於此。﹞

謝惠連十歲能屬文﹐康樂賞愛之﹐每有篇章﹐對惠連輒得佳語。嘗於永嘉西堂思詩﹐竟日不就﹐忽夢見惠連﹐卽得﹐「池塘生春艸﹐園柳變鳴禽。」曰「此語有神助﹐非吾語也。」﹝區惠恭﹐本胡人﹐爲顏師伯幹﹐顏爲詩筆﹐輒偸定之。後造《獨樂賦》﹐語侵給主﹐被斥。及大將軍修北第﹐差充作長。時謝惠連兼記室參軍﹐惠恭時往共安陵嘲調﹐末作雙枕詩以示謝﹐謝曰「君誠能﹐恐人未重。且可以爲。」謝法曹造遺大將軍﹐見之﹐賞嘆﹐以錦二端賜謝。謝辭曰「此詩公作長所制﹐請以錦賜之。」﹞

謝靈運《別字離合》詩云「古人怨信次﹐十日眇未央﹝離口字﹞。加我懷繾綣﹐口詠情亦傷﹝離力字﹞。劇哉歸遊客﹐處子勿相忘。」﹝離『刂』字﹐『口』『力』『刂』合成『別』。此離一字偏旁爲兩句﹐而六句湊合爲一字。﹞

謝靈運尋山陟嶺﹐必造幽峻﹐巖嶂千重﹐莫不備盡。登躡常著木屐﹐上山則去前齒﹐下山則去後齒。嘗自始寧南山伐木開徑﹐直至臨海﹐從者數百。臨海太守王驚駭﹐謂是山賊。及知靈運﹐乃安。又要太守使進﹐不肯。靈運贈詩曰「邦君難地險﹐旅客易山行。」

會稽守孟ダ﹐事佛精懇。每爲靈運所輕﹐嘗謂ダ曰「得道應須慧業文人﹐公生天當在靈運前﹐成佛必在靈運後。」ダ深恨此言。又與王弘之諸人出千秋亭飲酒﹐倮身大呼﹐ダ遣信相聞﹐靈運大怒曰「身自大呼﹐何與癡人事﹗」ダ益恨之﹐遂表靈運有異志。帝惜其才﹐不罪﹐以爲臨川內史。在郡遊放﹐不異永嘉﹐復爲有司所糾﹐乃遣使收之﹐靈運興兵叛逸。爲詩曰「韓亡子房奮﹐秦帝魯連恥。本自江海人﹐忠義感君子。」禽送廷尉﹐論斬。帝以謝玄勛宜宥﹐降死﹐徙廣州。再爲有司所奏﹐乃詔於廣州棄市。臨刑﹐作詩曰「龔勝無餘生﹐李業有終盡。稽公理旣迫﹐霍生命亦殞。淒淒後霜柏﹐网网衝風菌。邂逅竟無時﹐修短非所湣。恨我君子志﹐不得巖下泯。送心正覺前﹐斯痛久已忍。惟願乘來生﹐怨親同心朕。」﹝靈運須美﹐臨刑﹐施爲南海祗垣寺維摩詰像須。唐中宗時﹐安樂公主端午鬥艸﹐欲廣其物﹐馳驛取之﹐又恐爲他所得﹐乃剪棄其餘。﹞

【顏延之】﹝字延年。與謝靈運齊名。性偏激﹐號顏彪。有愛姬蕩之墜牀﹐其子竣怒﹐殺姬﹐延之大痛﹐坐靈牀哭曰「貴人殺汝﹐非我殺汝。」忽見姬排屏風壓之﹐懼而墜地﹐因病卒。﹞

顏延年疏涎好酒﹐不能取容當世﹐劉湛言於彭城王義康﹐出爲永嘉太守。延年甚怨憤﹐乃作五君詠。詠嵇康曰「鸞翮有時鎩﹐龍性誰能馴﹖」詠阮籍曰「物故不可論﹐途窮無能慟。」詠阮咸曰「屢薦不入官﹐一麾乃出守。」詠劉伶曰「韜精日沈飲﹐誰知非荒宴﹖」此四句﹐蓋自敍也。獨山濤﹑王戎以貴顯被黜﹐不在五君之列。湛及義康以其詞旨不遜﹐大怒﹐欲黜遠郡。於是延之屏居﹐不與人間者七載。﹝文帝嘗召延之﹐頻日尋覓不值﹐帝曰「但酒肆中求之。」依旨訪覓﹐果在酒肆﹐裸身自挽歌﹐了不應對。他日醉醒﹐乃往。﹞

文帝問顏延之以其諸子才能﹐曰「竣得臣筆﹐測得臣文﹐得臣義﹐躍得臣酒。」何尙之嘲曰「誰得卿狂﹖」曰「其狂不可及。」嘗遇何偃於途﹐偃遙呼曰「顏公。」延之怪其輕脫﹐答曰「身非三公之公﹐又非田舍之公﹐又非君家阿公﹐何以見呼爲公﹖」偃羞而退。

【何長瑜】﹝司空無忌族也。謝方明使教惠連讀書﹐靈運以爲當今仲宣﹐載之去。﹞

何長瑜爲臨川王記室參軍﹐嘗於江陵寄書與族人何勗﹐以韻語序臨川州府僚佐﹐有云「陸展染白髮﹐欲以媚側室。靑靑不解久﹐星星行復出。」如此五六句﹐輕薄少年演而廣之。一時人士並爲品目﹐盡加劇言苦句。臨川怒﹐以白文帝﹐除爲廣州增城令。

徐湛之產業甚厚﹐室宇﹑園池﹑伎樂之妙﹐冠於一時﹐門生千餘﹐皆三吳富人子﹐資質端美﹐衣服鮮麗。每行遊﹐塗巷盈滿﹐雨日﹐悉以後車載之。文帝每嫌其侈縱。時安成公何勗﹐無忌之子﹐臨汝公孟靈休﹐是昶之子﹐並名奢豪﹐與湛之以肴膳器服車馬相尙﹐都下語曰「安成食﹐臨汝飾。」湛之特兼何﹑孟之美。

何勗與殷淳之子孚共食﹐孚羹盡﹐勗曰「益殷蒓羹。」孚徐輟箸曰「何無忌憚﹗」

江夏王義恭﹐性愛古物﹐常徧就朝士求之。何勗已有所送﹐而王徵索不已﹐何甚不平。嘗出行﹐於道中見狗枷犢鼻﹐乃命左右取之還﹐以箱擎送之﹐箋曰「承復須古物﹐今奉李斯狗枷﹐相如犢鼻。」

【王歆之】。﹞

王歆之嘗爲南康劉邕相﹐素輕邕。後歆之與邕俱與元會﹐並坐。邕謂歆之曰「卿昔見臣﹐今能見勸一杯酒否﹖」歆之因效孫皓歌答之曰「昔爲汝作臣﹐今與汝比肩。旣不勸汝酒﹐亦不願汝年。」﹝邕﹐穆之之孫也﹐性嗜瘡痂﹐以味似鰒魚。嘗詣孟靈休。靈休先患炙瘡﹐瘡痂落牀上﹐邕取食之﹐靈休大驚。邕答曰「性之所嗜。」靈休瘡痂未落者﹐悉褫取以貽邕。邕去﹐靈休與何勗書曰「劉邕向顧見啖﹐遂舉體流血。」南康國吏二百許人﹐不問有罪無罪﹐遞與鞭﹐瘡痂常以給膳。﹞

【範曄】﹝字蔚宗。母如廁而產﹐頭額爲磚所傷﹐故以磚爲小字。文帝朝﹐拜太子詹事。﹞

陸凱與範曄交善﹐自江南寄梅花一枝詣長安與曄﹐兼贈詩曰「折梅逢驛使﹐寄與隴頭人。江南無所有﹐聊贈一枝春。」

魯國孔熙先以範曄志意不滿﹐說曄弒帝立彭城王義康﹐曄猶豫未決。熙先曰「文人奕葉淸通﹐不得連姻帝室﹐人以犬豕相遇﹐文人曾不恥乎﹖」曄門無內行﹐故熙先以此激之。曄反意乃決。謀泄被收。帝有白團扇甚佳﹐送曄﹐令出詩賦美句﹐曄攬筆書曰「去白日之昭昭﹐襲長夜之悠悠。」上爲循覽淒然。

範詹事在獄﹐爲詩曰「禍福本無兆﹐性命歸有極。在生已可知﹐來緣忄畫無識。好醜共一丘﹐何足異枉直。豈論東陵上﹐寧辧首山側。𨿽無嵇生琴﹐庶同夏侯色。寄言生存子﹐此路行復卽﹗」及臨刑﹐曄母至市﹐涕泣責曄﹐曄色不怍。姝及妓妾來別﹐曄悲涕流連。曄甥謝綜曰「舅殊不及夏侯色。」曄收淚而止。

【袁淑】﹝字陽源﹐丹陽尹豹少子也。文帝朝﹐爲太子左衛率。太子劭謀爲逆﹐淑切諫﹐左右引之出﹐曰「此何事而可罷。」劭竟殺淑﹐遂弒帝。﹞

袁淑嘗詣彭城王義康﹐義康問其年﹐答曰「鄧仲華拜衮之歲」﹐義康曰「身不識也。」又曰「陸士衡入洛之年。」義康曰「身不讀書﹐君無爲作才語見向。」

袁陽源不附劉湛﹐大相乖忤﹐陽源賦詩曰「種蘭忌當門﹐懷璧莫向楚。楚少別玉人﹐門非種蘭所。」尋以久病免官。

袁淑戲作《廬山公九錫文》﹐曰「若乃三軍陸邁﹐糧運艱難﹐謀臣停算﹐武夫吟嘆﹐爾乃長鳴上黨﹐慷慨應官﹐崎嶇千里﹐荷囊致餐﹐斯實爾之功也。音隨時興﹐晨夜不默﹐仰契玄象﹐俯葉漏刻﹐𨿽挈壺著稱﹐未足比徳﹐斯復爾之智也。若乃六合昏晦﹐三辰幽冥﹐猶憶天時﹐用不應聲﹐斯又爾之鳴也。靑春絳身﹐長頰廣額﹐修尾後垂﹐巨耳雙磔﹐斯又爾之形也。嘉麥旣熟﹐須精面﹐負磨回衡﹐迅若轉電﹐惠我眾庶﹐神祗獲薦﹐斯又爾之能也。爾有濟師旅之勛﹐而加之以眾能﹐是用遣中大夫閭丘廬﹐加爾使銜﹔勒大鴻臚班腳大將軍宮亭侯﹐以揚州之廬江﹑江州之廬陵﹑吳國之桐廬﹑合浦之朱廬封爾爲中驢公。」

袁淑又戲作《大蘭王九錫文》﹐曰「大亥十年九月乙亥朔十三日丁亥﹐北燕伯使使者豪冊命大蘭王曰﹕『恣惟君稟太陰之沈精﹐В羣形於玄質﹐體肥盾而洪茂﹐長無心以遊逸﹐資豢養於人主﹐𨿽無爵而有秩。此君之純也。君昔封國殷商﹐號曰豕氏。葉隆當時﹐名垂於世。此君之美也。白彰於《周詩》﹐涉波應乎隆象﹐歌詠垂於人口﹐經千載而流響。此君之徳也。君相與野遊﹐惟君爲雄﹐顧羣數百﹐自西䢐東。俯噴沫則成霧﹐仰奮鬣則生風。猛毒必噬﹐有敵必攻。長驅直突﹐陣無全鋒。此君之勇也。其封爾爲大蘭王。』」

【鮑昭】﹝字明遠。王子頊鎭荊楚辟爲參軍﹐遂築室黃梅。今邑治卽昭宅也。文帝好文章﹐自謂人莫及。昭悟其旨﹐爲文多鄙言累句。昭本名照﹐武后時諱「照」﹐唐人因以昭名之。﹞

鮑參軍見賣玉器者﹐或人欲買﹐疑其是瑉﹐不肯成市﹐作詩戲買者曰「涇渭不可雜﹐瑉玉當早分。子實舊楚客﹐蒙俗謬前聞。安知理字采﹐豈識質明溫。我方歷上國﹐從洛入函﹑轅。揚光十貴室﹐馳譽四豪門。奇聲振朝邑﹐髙價服鄕村。寧能與爾曹﹐瑜瑕稍辧論。」﹝照初謁臨川王義慶﹐猶未見知﹐欲貢詩言志﹐人止之曰「卿名位尙卑﹐不可輕忤大王。」照勃然曰「大丈夫豈可遂韜知能﹐使蕭艾不辧﹐終日碌碌與燕雀相隨﹖」於是奏詩。義慶大奇之﹐賜帛二十匹。﹞

湯惠休初入沙門﹐孝武帝命使還俗。贈鮑參軍菊詩曰「玳枝兮金英﹐綠葉兮金莖。不入君玉杯﹐低彩還自榮。想君不相艷﹐酒上視塵生。當令芳意重﹐無使盛年傾。」鮑答詩云「酒出野田稻﹐菊生髙岡艸。味貌復何奇﹐能令君傾倒。玉碗徒自羞﹐爲君慨此秋。金蓋覆牙樣﹐何爲心獨愁﹖」

鮑參軍作《數目詩》云「一身仕關西﹐宗族滿山東。二年從車駕﹐齋祭甘泉宮。三朝國慶畢﹐休沐還舊邦。四壯輝長路﹐輕蓋若飛鴻。五侯相餞送﹐髙會集新丰。六樂陳廣坐﹐祖帳揚春風。七盤起長袖﹐庭下列歌鐘。八珍盈雕俎﹐奇肴紛錯重。九族共瞻遲﹐賓友仰徽容。十載學無就﹐善宦一朝通。」

鮑參軍《井字謎》云「一形二體。四支八頭﹐一八五八﹐飛泉仰流。」﹝「一八」者﹐井字八角也﹔「五八」者﹐拆「井」字而四之﹐則其爲十者四也。「五八」卽四十也。﹞又《土字謎》云「乾之一九﹐只立無偶。坤之二六﹐宛然雙宿。」又龜字謎云「頭如刀﹐尾如鉤﹐中央橫廣﹐四角六抽。右面負兩刀﹐左邊屬雙牛。」

鮑參軍有妹名令暉﹐歌痔往往斷絕淸巧﹐《寄行人》詩云「桂吐兩三枝﹐蘭開四五葉。是時君不歸﹐春風徒笑妾。」照常答孝武帝云「臣妹才自亞於左芬﹐臣才不及太衝耳。」

【王玄謨】﹝元嘉未﹐首建北伐之謀。文帝謂侍臣曰「觀玄謨所陳﹐令人有封狼居胥意。」。﹞

王玄謨禦下少恩﹐時宗越爲將﹐尢嚴酷﹐好刑誅。將士爲之語曰「寧作五年徒﹐不逢王玄謨﹔玄謨猶尙可﹐宗越更殺我。」

孝武帝狎侮羣臣﹐各有稱目。柳元景﹑桓護之𨿽並北人﹐而王玄謨獨受老傖之目﹐嘗爲玄謨作四時詩曰「董茹供春膳﹐粟漿充夏餐。﹤瓜包﹥醬調秋菜﹐白差解冬寒。」

【沈慶之】﹝字弘先。爲建威將軍﹐大破山蠻﹐羣蠻皆稽顙。慶之著狐皮帽﹐羣蠻號曰蒼頭公。﹞

沈慶之目不知書﹐每將署事﹐輒恨眼不識字。孝武嘗歡飲羣臣﹐逼令作詩﹐慶之請顏師伯執筆﹐口授之曰「微生遇多幸﹐得逢時運昌。朽老筋力盡﹐徒步還南岡。辭榮此聖世﹐何愧張子房。」上甚悅﹐眾坐稱美。﹝蕭斌等嘗笑慶之曰「沈公乃更學問。」慶之曰「眾人𨿽知古今﹐不如下官耳學也。」﹞

【孝武帝駿】﹝文帝第三子﹐小字道民。初封武陵王。自晉氏渡江以來﹐宮室艸創﹐至帝始大修之﹐土木俱被錦繡。﹞

徐幹《室思》曰「浮雲何洋洋﹐願因通我辭﹕『一逝不可歸﹐嘯歌久踟躕。人離皆復會﹐我獨無反期。』『自君之出矣﹐明鏡暗不治。思君如流水﹐何有窮已時。』」孝武帝擬之曰「自君之出矣﹐金翠暗無精。思君如日月﹐回環晝夜生。」一時諸賢共賦﹐遂以「自君之出矣」爲題。

孝武帝用「悲」「客」「他」「方」四方字離合雜言云「霏雲起兮泛濫﹐雨靄昏而不消﹝離『非』字﹞。意气悄以無樂﹐音塵寂而莫交﹝離『心』字﹐『非』﹑『心』合成『悲』﹞。守邊境以臨敵﹐寸心厲以戎昭﹝離『宀』字﹞。閣盈圖記﹐門滿賓僚﹝離『各』字﹐『宀』﹑『各』合成『客』﹞。仲秋始戒﹐中園初凋﹝離『亻』字﹞﹐池育秋蓮﹐水滅寒漂﹝離『也』字﹐合『他』﹞。指歸塗以易感﹐日月逝而難要﹝離『二』字﹞。分中心而準寄﹐人懷念而必謠﹝離『刀』字﹐『二』﹑『刀』合成『方』﹞。」

【謝莊】﹝字希逸。子五人﹕﹑フ﹑顥﹑崧﹑落﹑世謂莊名子以風﹑月﹑景﹑出﹑水。自莊及フ至覽孫溫﹐六代五人﹐皆爲吏部尙書。﹞

元嘉中﹐南平王獻赤鸚鵡﹐普詔羣臣爲賦﹐袁陽源文冠當時﹐賦畢﹐賫示謝希逸。時希逸賦亦竟﹐其文云「云移霞峙﹐霰委雪翻。陸離漸﹐容與鴻軒。躍林飛岫﹐煥若輕電激銀漢﹔集場棲圃﹐曄若夭桃被玉園。」袁見而嘆曰「江左無我﹐卿當獨秀。我若無卿﹐亦一時之傑也。」遂隱其賦。

孝武帝嘗吟謝莊《月賦》﹐稱嘆良久﹐謂顏延之曰「希逸此作﹐可謂前不見古人﹐後不見來者。」延之對曰「美則美矣﹐但莊始知『隔千里兮共明月』。」帝召莊﹐以延之答語語之﹐莊應聲曰「延之作《秋胡詩》﹐始知『生爲久別離﹐沒爲長不歸』。」帝撫掌笑曰「人好嘲謔﹐未有不遇其敵者。」

謝莊代顏竣爲吏部尙書﹐竣容貌嚴毅﹐常有不可犯之色。莊風姿溫美﹐有喧訴者﹐常歡笑答之。時人語曰「顏吏部嗔而與人官﹐謝吏部笑而不與人官。」

【王】﹝字景文﹐與明帝名同﹐故稱字。孝武選侍中四人﹐並以風貌﹐王﹑謝莊爲一雙﹐阮韜﹑何偃爲一雙。唐詩「云仍王﹑謝並﹐風貌阮﹑何雙。」。﹞

明帝以王景文外戚貴盛﹐張永累經軍旅﹐疑其將來難信。乃自爲謠言﹐曰「一士不可親﹐弓長射殺人。」﹝帝慮晏駕後﹐皇后臨朝﹐景文或有異圖﹐遣使賫手敕並藥賜死﹐景文正與客棋﹐叩函看已﹐復置局下﹐神色不變。局竟﹐斂子納奩畢﹐徐曰「奉敕見賜以死。」方以敕示客﹐乃作墨啟致謝﹐飲藥而卒。﹞

【何偃】﹝安仲弘。父尙之﹐元嘉中爲丹陽尹﹐立宅南郊外﹐設學以聚生徒﹐謂之南學。偃子戢﹐戢子惠景﹐惠景子昌禹﹐昌禹子敬容﹐五世爲吏部尙書。偃侄點﹑胤﹑求並棲遁世﹐號點爲「太山」﹑胤爲「小山」﹑求曰「東山」﹐是謂何氏三髙。﹞

王絢﹐之長子﹐是何尙之外孫。年六歲﹐聰穎非常﹐尙之特加賞異。嘗教讀《論語》﹐至「鬱鬱乎文哉」﹐尙之戲曰「可攺爲『耶耶乎文哉﹗』」絢捧手對曰「尊者之名﹐安得爲戲﹗亦可道『艸翁之風必舅』﹖」﹝吳蜀之人呼父爲耶。翁卽指尙之﹐舅指偃。﹞

【晉熙王昶】﹝字休道﹐文帝第九子。﹞

廢帝立﹐以昶爲徐州刺史。人間言昶有異志﹐帝欲加誅討。昶卽起兵﹐統內數郡無應者﹐知事不捷﹐乃棄母﹑妻奔魏﹐惟妾一人騎馬自隨﹐在道慷慨爲斷句曰「白雲滿鄣來﹐黃塵暗天起。關山四面絕﹐故鄕幾千里﹖」人甚憐之。﹝昶後甚爲魏孝文所禮重﹐使都督吳﹑越﹑彭﹑楚諸軍事﹐鎭徐州﹐卒謚曰明。﹞

【丘靈鞠】﹝遲之父﹐初領驍騎將軍﹐丘不樂武位﹐謂人曰「我應還東掘顧榮冢。江南地方千里﹐士子風流皆出此中。顧榮忽引諸傖渡江﹐妨我輩塗轍。」後入梁爲祭酒﹐曰「人居官願數遷﹐使我終身爲祭酒﹐不恨也。」嘗在沈深坐﹐見王儉詩﹐深曰「王令文章大進。」笑曰「何如我未進時。」。﹞

孝武帝殷貴妃亡﹐靈鞠獻挽歌三首﹐有云「雲橫廣陌暗﹐霜深髙殿寒。」帝摘句咨嗟賞之﹐卽轉爲北平參軍。﹝帝與羣臣上貴妃墓﹐令醫術楊志哭之﹐怎甚嗚咽。人問﹕「卿那得此副急淚﹖」志曰「我自哭亡妾耳。」﹞

丘靈鞠嘗詣褚淵﹐淵不起﹐曰「比腳疾﹐不復能起。」靈鞠曰「腳疾亦是大事﹐公爲一代鼎臣﹐不可復爲覆飠束。」

【袁粲】﹝字景倩﹐淑兄子﹐世稱袁尹。疏放好酒﹐嘗步糜白楊郊野間﹐道遇一士人﹐便呼與酣飲。明日﹐此人謂被知遇﹐詣門求通﹐袁曰「昨日飲酒無偶﹐聊相邀爾﹐勿復爲煩。」。﹞

宋末蕭道成弒其主昱而立安成王準﹐中書監袁粲﹑尙書令劉秉謀誅之。褚淵發其謀﹐粲兵敗遇害﹐淵獨輔政。於時百姓語曰「可憐石頭城﹐寧爲袁粲死﹐不作褚淵生。」

劉侯﹐彥節子也。嘗賦詩云「城上艸﹐植根非不髙﹐所恨風霜早。」後彥節與袁景倩謀誅蕭道成不克死﹐侯亦被害。

●卷十四六朝﹝齊﹞

【髙帝道成】﹝蕭何二十四世孫﹐宋世與袁粲﹑褚淵﹑劉秉更日入直決事﹐號爲「四貴」。﹞

髙帝鎭淮陰時﹐爲宋明帝所疑﹐被徵爲黃門郎﹐深懷尢慮﹐見平澤有羣鶴﹐命筆詠之曰「八風亻舞遙翮﹐九野弄淸音。一摧雲間志﹐爲君苑中禽。」

髙帝與王僧虔賭書﹐曰「誰爲第一﹖」僧虔對曰「臣書﹐臣中第一﹐陛下書帝中第一。」帝笑曰「卿可爲善自謀矣。」﹝或云帝問﹕「我書何如﹖」卿對曰「臣正書第一﹐艸書第二。陛下艸書第二﹐正書第三。臣無第三﹐陛下無第一。」帝大笑曰「卿善爲辭。」﹞

【褚淵】﹝字彥回。宋中書令。其貌甚美﹐山陰公主就廢帝請以自侍。帝召西上閣宿十日﹐公主夜就之﹐備見逼迫﹐不爲移志。主曰「公須髯如戟﹐何無丈夫意﹖」彥回曰「回𨿽不敏﹐不敢首爲亂階。」。﹞

褚淵與王﹑謝莊等嘗聚袁粲宅﹐初秋涼夕﹐風月甚美﹐淵援琴奏別鵠之曲。宮商旣凋﹐風神諧暢。莊撫節嘆曰「以無累之神﹐合有道之器﹐宮商暫離﹐不可得已。」

褚彥回送王僧虔赴湘州﹐閣道壞﹐墜水。僕射王儉驚跳下車﹐謝超宗拊掌笑﹐戲曰「落水三公﹐墜車僕射。」彥回出水﹐沾濕狼藉。超宗先在僧虔舫﹐抗聲曰「有天道焉﹐天所不容﹐地所不受﹐投畀河伯﹐河伯不受。」彥回大怒曰「寒士不遜﹗」超宗曰「不能賣袁﹑劉得富貴﹐焉免寒士﹗」前後言誚﹐稍布朝野。﹝淵世子賁﹐恥其父失節﹐服除﹐遂不仕﹐以爵讓其弟蓁﹐屏居墓下終身。﹞

【王儉】﹝字仲寶。宋官侍中﹐入齊爲國子祭酒﹐子柬﹐利﹑承皆爲國職。三世國師﹐前代末有。﹞

王仲寶手筆典裁﹐爲當時所重﹐少便有宰相志﹐賦詩云「稷﹑契匡虞﹑夏﹐伊﹑呂翼商﹑周。」

王僧佑﹐儉從弟也﹐儉嘗鳴笳列騶至僧佑門﹐僧佑輒稱疾不出﹐贈儉詩曰「汝家在市門﹐我家在南郭。汝家饒賓侶﹐我家多鳥雀。」儉歡曰「此吾所望於若人也。」世並賢之。

客有姓譚者詣王儉求官﹐儉謂曰「齊侯滅譚﹐那得有君﹖」答曰「譚子奔莒﹐所以有僕。」儉賞其善謔﹐卒得職。

新野庾杲﹐初爲駕部郎﹐淸貧自業﹐食惟有韭俎生菜。任彥嘗戲曰「誰謂庾郎貧﹖食鮭嘗有二十七種菜。」王儉用爲長史。安陸侯蕭緬與儉書曰「盛府元僚實難其選﹐庾景行泛淥水﹐依芙蓉﹐何其麗也﹗」時人以儉府爲蓮花池﹐故緬書言之。﹝儉嘗集才學之士﹐總校虛實﹐類物隸之﹐謂之「隸事」。何憲等諸學士於儉第隸事﹐賭巾箱﹑几案﹑雜服飾﹐人人各一兩物。陸彥深後成﹐隸出人表﹐一時奪去。憲又於儉隸事獨勝﹐儉賞以五花簞﹑白團扇﹐意殊自得。王ゼ後至﹐操筆便成﹐事旣奧博﹐辭亦華美﹐眾皆擊賞﹐ゼ乃命左右抽簟﹐手自掣扇﹐登車而去。﹞

【武帝賾】﹝字宣遠。髙帝長子。﹞

武帝出遊鐘山﹐幸何美人墓﹐有朱碩仙善歌吳聲《讀曲歌》﹐云「儂憶所歡時﹐綠山破﹛艸仍﹜荏。山神感儂意﹐盤石銳鋒動。」帝神色不悅﹐曰「小人不遜﹐弄我。」時朱子尙亦善歌。復爲一曲﹐云「曖曖日欲宴﹐歡騎立踟躕。太陽猶尙可﹐且願停須臾。」帝悅。於是具蒙厚賚。

武帝布衣時﹐嘗遊樊﹑鄧。登祚以後﹐追憶往事﹐作《估客樂》﹐曰「昔經樊鄧役﹐阻潮梅根渚。感憶追往事﹐意滿辭不敍。」帝使樂府令劉瑤管弦被之教習﹐卒遂無成。有人啟釋寶月善解音律﹐帝使奏之﹐旬日之中﹐便就諧合。敕歌者常重爲感憶之聲。寶月又上雨曲﹐凡四章﹐其曲云「郎作十里行﹐儂作九里送。拔儂頭上釵﹐與郎資路用。」「有信數寄書﹐無信心相憶。莫作瓶落井﹐一去無消息。」「大め珂峨頭﹐何處發揚州﹖借問め上郎﹐見儂所歡不﹖」「初發揚州時﹐船出平津泊。五雨如竹林﹐何處相尋博﹗」帝遂數乘龍舟遊江中﹐以め越布爲帆﹐綠彩爲帆纖﹐め石爲篙足﹑篙榜者悉著郁林布作淡黃。舞此曲﹐用十六人云。

巴東王子響﹐武帝之子﹐爲荊州刺史﹐要直閣將軍董蠻與同行。蠻曰「殿下癲如雷﹐敢相隨耶﹖」子響曰「君敢出此語﹐亦復奇癲。」帝聞而不悅﹐曰「人名蠻﹐復何容得蘊藉﹖」乃攺爲仲舒。巴東王嘗問曰「今日仲舒﹐何如昔日仲舒﹖」答曰「昔日仲舒出自私庭﹐今日仲舒降自先帝。以此言之﹐勝昔遠矣。」﹝又蜀有靑城山隱士曰董仲舒﹐見譙秀《蜀記》。﹞

【柴廓】﹝東陽人。﹞

柴廓有《行路難》雜體云「君不見﹐孤雁關外發﹐酸嘶度揚﹑越。空城客子心腸斷﹐幽閨思婦气欲絕。凝霜夜下拂羅衣﹐浮雲中斷開明月。夜夜遙遙徒相思﹐年年望望情不歇。寄我匣中靑銅鏡﹐倩人爲君除白髮。行路難﹐行路難﹗夜聞南城漢使度﹐使我流淚憶長安。」釋寶月嘗憩其家﹐會廓亡﹐因竊而有之﹐刻爲己作。廓子見而大忿﹐賫本出都﹐欲訟此事﹐寶月厚賂之﹐乃免。

【王融】﹝字元長﹐祕書丞。嘗圖古今雜體﹐有六十四書﹐徑丈一字﹐方寸千言。﹞

永明初﹐竟陵王子良鎭西州﹐才雋之士皆集其門﹐範云﹑蕭琛﹑任﹑王融﹑蕭衍﹑謝眺﹑沈約﹑陸亻垂並以文學見親﹐號曰「八友」﹐柳惲﹑王僧孺﹑江革﹑範縝﹑孔休源亦預焉。子良篤好釋氏﹐招致眾僧講論佛法。一日﹐融往棲玄寺聽請畢﹐遊西邸園﹐賦詩云「道勝業玆遠﹐心閒地能巢。桂崦郁初裁﹐蘭墀坦將辟。虛檐對長嶼﹐髙軒臨廣液。芳艸列成行﹐嘉樹紛如積。流風轉還逕﹐淸煙泛喬石。日泊山照紅﹐松映水華碧。暢哉人外賞﹐遲遲眷西夕。」﹝竟陵王字雲英﹐武帝第二子﹐嘗夜集學士﹐刻燭爲詩﹐四韻者則刻一寸﹐以此爲率。蕭文琰曰「燒一寸燭而成四韻詩﹐何難之有﹗」乃與江洪等共叩銅缽﹐響絕則成﹐詩皆可觀。﹞

王融﹑謝眺﹑江革﹑沈約阻雪聯句遙和。眺詩云「積雪皓陰地﹐北風鳴細枝。九逵密如繡﹐何異遠別離。」革詩云「風庭舞流霰﹐冰池結文澌。欽春𨿽以燠﹐欽賢紛若馳。」融詩云「珠條間響﹐玉澑閻下垂。杯酒不相接﹐寸心良共知。」約詩云「初昕逸翮舉﹐日昊駑馬疲。幽山有桂樹﹐歲暮空參差。」

古詩﹕「槁砧今何在﹖山下復有山。何當大刀頭﹐破鏡飛上天。」「槁砧」﹐也﹐音協於「夫」。「山」﹑「山」﹐「出」也。「大刀頭」﹐有環﹐義取於「還」。「破鏡上天」﹐謂月缺之候﹐蓋隱語也。王融有代槁砧二首云「花蒂今何在﹖不是林下生。何當垂兩髻﹐團扇雲間明。」「鏡臺今何在﹖寸身正相隨。何當碎聯玉﹐云上璧已虧。」

王融詣王僧佑。因遇沈昭略﹐未相識。昭略顧盼﹐謂主人曰「是何年少﹖」融殊不平﹐謂門﹕「僕出於扶桑﹐入於腸谷﹐照耀天下﹐誰云不知﹐而卿此問﹗」昭略曰「不知許事﹐且食蛤蜊。」融曰「物以羣分﹐方以類聚。君生長東隅﹐居然應嗜此族。」﹝王文憲初拜儀同﹐王元長贈詩﹐頗及規諷。文憲甚憚之。笑謂人曰「穰俟印詎便可解。」﹞

【謝眺】﹝字玄暉﹐宣城太守。因登三山﹐得「澄江靜如練」之句﹐古今所稱。愛靑山之勝﹐築室山南。梁武極愛眺詩﹐嘗曰「三日不讀謝眺詩﹐覺口臭。」。﹞

隨王子隆在荊州﹐好詞賦﹐數集僚友﹐謝玄暉爲其功曹。自京趨荊州﹐同朝諸賢以詩餞別﹐沈約詩云「漢池水如帶﹐巫山云似蓋。氵節汨背吳潮﹐潺橫楚瀨。一望沮漳水﹐寧思江海會。以我徑寸心﹐從君千里外。」範云詩云「陽臺霧初解﹐夢渚水裁淥。遠山隱且見﹐平沙斷還續。分弦饒苦音﹐別唱多淒曲。爾拂後車塵﹐我事東臯粟。」王融詩云「所知共歌笑﹐誰忍別笑歌。離軒思黃鳥﹐分渚愛靑莎。翻情結遠旆﹐灑淚與行波。春江夜明月﹐還望情如何。」蕭琛詩云「執手無還顧﹐別渚有西東。荊吳眇何際﹐煙波千里通。春筍方解籜﹐弱柳向低風。相思將安寄﹐悵望南飛鴻。」劉繪詩云「汀洲千里芳﹐朝云萬里色。悠悠在天隅﹐之子去安極。春潭無與窺﹐秋臺誰共陟。不見一佳人﹐徒望西飛翼。」謝玄暉答云「春夜別淸樽﹐江潭復爲客。嘆息東流水﹐何如故鄕陌。重樹始芬﹐芳洲轉如積。望望荊臺下﹐歸夢相思夕。」

沈右率座謝眺﹑王融輩賦三物爲詠﹐眺賦幔云「幸得與君綴﹐幕歷君之楹。月映不辭捲﹐風來輒自輕。每聚金鑪气﹐時駐玉琴聲。但願置樽酒﹐蘭缸當夜明。」融賦琵琶云「抱月如可明﹐懷風殊復淸﹐絲中傳意緒﹐花裏寄春情。掩抑有奇態﹐淒鏘多好聲。芳袖幸時拂﹐龍門空自生。」約賦篪云「江南簫管地﹐妙響發孫枝﹐殷勤寄玉指﹐含情舉腹垂。雕梁再三繞﹐輕塵四五移。曲中有深意﹐丹心君詎知﹖」

會稽孔﹐初有才華﹐未爲時所知。孔圭嘗令艸表以示謝眺﹐眺嗟吟良久﹐自折簡寫之﹐謂曰「此子聲名未立﹐應共獎成﹐無惜齒牙餘論。」其好獎人才如此。獨輕江礻石爲人﹐礻石常詣眺﹐眺因言有一詩﹐呼左右取﹐旣而便停。礻石問其故﹐云「定復不急。」礻石以爲輕已。後礻石及弟祀﹑劉氵風﹑劉晏俱候眺﹐眺謂礻石曰「可謂帶二江之雙流。」衤石轉不堪﹐後遂構害。

【劉繪】﹝字士章﹐彭城人。﹞

永明末﹐都下人士盛爲文章談義﹐皆湊竟陵西邸﹐劉繪爲後進領袖。時張融言辭辧捷﹐周頤彌爲淸綺﹐而繪音采贍麗﹐雅有風則。時人爲之語曰「三人共宅夾淸漳﹐張南周北劉中央。」言處二人間也。

劉繪爲南康相﹐郡人有姓賴者﹐所居名穢裏﹐刺謁繪﹐繪戲嘲之曰「君有何穢而居穢裏﹖」此人應聲曰「未審孔子何闕而居闕裏﹗」繪默然﹐無忤意﹐嘆其辧速。

【張緒】﹝字思曼。少知名﹐淸簡寡欲。叔父鏡語人曰「此兒今之樂廣也。」從弟融﹐字思光﹐髙帝常笑曰「此人不可無一﹐不可有二。」。﹞

張思光年弱冠﹐道士陸修靜以白鷺羽麈尾扇遺之﹐曰「此旣異物﹐以奉異人。」

張融善艸書﹐髙帝謂曰「卿書殊有骨力﹐但恨無二王法。」答曰「非恨臣無二王法﹐亦恨二王無臣法。」又嘗嘆曰「不恨我不見古人﹐恨古人不見我。」

髙帝嘗面許張融爲司徒長史﹐敕竟不出。融乘一馬甚瘦﹐帝曰「卿馬何瘦﹖給粟多少﹖」融曰「日給一石。」帝曰「何瘦如此﹖」融曰「臣許而不與。」明日卽除司徒長史。

張融與弟寶積俱謁髙帝﹐融於禦前放气﹐寶積起謝曰「臣兄觸忤宸。」上笑而問。須臾食至﹐融排寶積不與同食﹐上曰「何不與賢弟同食﹖」融曰「臣不能與泄气之口同盤。」上大笑。

張融爲海賦﹐文辭詭激﹐獨與眾異。後以示鎭軍將軍顧凱之﹐凱之曰「卿此賦實超玄虛﹐但恨不道鹽耳。」融卽求筆增曰「灑沙構白﹐熬波出素﹔積雪中春﹐飛霜暑路。」

張融贈別詩云「白雲山上盡﹐淸風松下歇。欲識離人愁﹐孤臺見明月。」

陸惠曉與張融並居﹐其間有池﹐池上有二株楊柳﹐何點見而嘆曰「此池便是醴泉﹐此木便是交讓。」舊傳有交讓瀆﹐因張陸也。

張思光旣免官﹐爲詩與何徵士﹐頗有髙尙之言。何答曰「昔聞東都日﹐不在簡書前。」思光久病之。及何后婚孔氏女﹐思光始爲詩贈何曰「惜哉何居士﹐薄暮進荒淫。」何亦病之﹐而無以釋也。

張融嘗乞假還﹐武帝問所居﹖答曰「臣陸居無屋﹐舟居無水。」上未解。它日問其從兄緒﹐緒曰「融近東出﹐未有居止﹐權牽小船於岸上住。」上大笑。﹝融與尙書何戢善﹐往詣戢﹐誤通尙書劉澄﹐下車入門﹐乃曰「非是。」至戶望澄﹐又曰「非是。」旣造席視澄﹐曰「都自非是。」乃去。﹞

張緒亡後﹐融賫酒於靈前酌飲慟哭﹐曰「阿兄風流頓盡。」時益州獻蜀柳數株﹐枝條甚長﹐狀若絲縷。武帝命植之云和殿前﹐賞玩咨嗟曰「此楊柳風流可愛﹐似張緒當年時。」

【周】﹝字彥倫。初隱北山﹐後應聘出﹐孔稚圭假山靈意移文﹐云北山移文。﹞

周彥倫淸貧寡欲﹐終日常疏食。𨿽有妻子﹐獨處山捨。王儉嘗問彥倫﹕「卿山中何所食﹖」彥倫答曰「赤米﹑白鹽﹑綠葵﹑紫蓼。」文惠太子嘗問﹕「菜食何味最佳﹖」彥倫曰「春初早韭﹐夏末晚菘。」

周彥倫少往外氏臧車騎質家﹐得衛恆散隸書法﹐學之甚工。文惠太子使彥倫書玄圃茅齋壁﹐國子祭酒何胤以倒薤書就彥倫換之﹐彥倫笑曰「天下有道﹐丘不與易也。」

【東昏侯寶卷】﹝字智藏。明帝殂﹐寶卷惡靈樞在太極殿﹐欲速葬。每當哭﹐輒云喉痛。大中大夫羊闡入臨﹐無發﹐俯仰幘脫﹐寶卷輒哭大笑﹐謂左右曰「禿鶩啼來乎。」。﹞

永元二年﹐後宮火﹐時寶卷昏淫﹐嬖幸之徒﹐皆號爲「鬼」。有趙鬼者﹐能讀《西京賦》﹐言於帝曰「柏梁旣災﹐建章是營。」乃大起芳樂﹑玉壽等殿。又卽閱武堂爲芳樂苑。苑中立店肆﹐以潘妃爲市令﹐自爲市吏錄事﹐將斗者就潘妃罰之。帝小有得失﹐潘則與杖﹐乃敕虎賁不得進大荊子。又開渠立埭﹐躬自引船﹐埭上設店﹐坐而屠肉。於時百姓歌云「閱武堂﹐種楊柳﹐至尊屠肉﹐潘妃酤酒。」﹝妃小字玉奴﹐東昏鑿金蓮花貼地﹐令妃行其上﹐曰「此步步生蓮花也。」齊亡﹐王茂淸欲妻之﹐玉奴守節而死。﹞

永元中﹐童謠云「野豬𨿽髙髙﹐馬子空閭渠。不知龍與虎﹐飲食江南墟。七九六十三﹐廣莫人無餘。烏集傳捨頭﹐今汝得寬休。但看三八後﹐摧折景陽樓。」時陳顯達﹑崔慧景敗死﹐蕭衍起兵襄陽﹐蕭穎冑起兵江陵﹐移檄建康﹐數寶卷罪惡。顯達屬豬﹐慧景屬馬﹐衍屬龍﹐穎冑屬虎。慧景攻臺城﹐頓廣莫門死﹐時年六十三。齊起建元元年至中興二年﹐共二十四年。「三八」二十四也。「摧折景陽樓」﹐亦爲臺傾之意。﹝穎冑字雲長﹐衍與登烽火樓賦詩﹐穎冑詩合旨。﹞

●卷十五六朝﹝梁﹞

【武帝衍】﹝日角﹐龍顏﹐重嶽﹐虎顧﹐舌文八字﹐身映日無影﹐有文在右手曰「武」﹐侯景呼爲蕭衍老公。﹞

武帝在竟陵西邸﹐早與蕭琛狎﹐每朝燕﹐接以舊恩﹐呼爲﹐「宗老」。琛亦奉陳昔恩﹐以「早中陽﹐夙忝同﹐𨿽迷興運﹐猶荷洪慈」。上答云「𨿽云早契闊﹐乃自非同志。勿談興運初﹐且道狂奴異。」

蕭彥瑜﹝琛﹞嘗與禦宴﹐醉伏筵中﹐武帝以棗投之﹐彥瑜取栗擲上﹐正中面﹐帝動色﹐言「汝那得如此﹗」彥瑜答曰「陛下投臣以赤心﹐臣敢不報以戰栗。」上大悅。

中書侍郎謝覽侍武帝坐﹐受敕與侍中王東爲詩答贈﹐其文甚工。仍使復作﹐復合旨。乃賜詩﹕「雙文旣後進﹐二少實名家。豈伊止棟隆﹐信乃俱國華。」又於九日朝宴﹐獨命蕭景陽曰「今云物甚美﹐卿得不斐然。」乃賦詩﹐詩成﹐又降旨曰「可謂才子。」

張率侍武帝遊宴賦詩﹐武帝別賜率詩曰「東南有才子﹐故能服官政。余𨿽慚古昔﹐得人今爲盛。」率承詔往復六百篇。﹝率年十六﹐作賦頌二千餘首﹐虞訥見而詆之﹐率乃一旦焚毀﹐更爲詩示焉﹐托云沈約。訥更句句嗟稱﹐無字不善。率曰「此吾作也。」訥慚而退。﹞

武帝宴壽光殿﹐詔羣臣賦詩﹐時劉孺與張率並醉﹐辭未及成。武帝取孺手板﹐戲題之曰「張率東南美﹐劉孺洛陽才。覽筆便應就﹐何事久遲回﹖」﹝孺七歲能屬文﹐叔父常置座側﹐謂賓客曰「此吾家明珠。」﹞

武帝結好於魏﹐遣始安王方略入關﹐送之﹐作詩曰「如何吾幼子﹐勝衣已別離。十日無由宴﹐千里送遠垂。」

蕭恪爲雍州刺史﹐委政羣下﹐賄賂公行。客有江仲舉﹑蔡逃﹑王臺卿﹑庾仲容﹐皆有蓄積﹐人間歌曰「江千萬﹐蔡五百﹐王新車﹐庾大宅。」武帝續之曰「主人憒憒不如客。」帝以示恪﹐恪大慚﹐乃折節學問﹐所歷以善政稱。

武帝《河中之水歌》曰「河中之水向東流﹐洛陽女兒名莫愁。莫愁十三能織綺﹐十四采桑南陌頭。十五嫁爲盧家婦﹐十六生兒字阿侯。盧家蘭室桂爲梁﹐中有郁金蘇合香。頭上金釵十二行﹐足下絲履五文章。珊瑚掛鏡爛生光﹐平頭奴子擎履箱。人生富貴何所望﹖恨不早嫁東家王」。

武帝時﹐有沙門訟田﹐帝大署曰「貞」。有司未辯﹐徧問莫知。劉顯曰「貞字文爲與上人。」帝忌﹐出之。

潤州甘露寺在北固山﹐榜曰「天下名山第一」。乃天監中武帝禦書。寺趾有大佛殿﹐楹間刻一聯云「北固山﹐北顧好﹐北固山﹐眞个好。上林花﹐上林早﹐上林花﹐眞个好。」

【昭明太子統】﹝小字維摩。讀書五行俱下﹐五歲讀《五經》。﹞

昭明在東宮﹐雅好文學﹐嘗與王紀室筠﹑劉長史孝綽﹑陸庶子亻垂﹑到舍人洽﹑殷常侍蕓遊宴玄圃。太子獨執筠袖﹐撫孝綽肩﹐語曰「所謂『左把浮丘袖﹐右拍洪崖肩』」。

昭明與諸名士泛舟玄圃池﹐番禺侯軌盛稱此中宜奏女樂﹐昭明初無言﹐直詠左思《招隱詩》云「何必絲與竹﹐山水有淸音。」軌慚而止。

昭明集諸名士賦「大言」﹑「細言」﹐沈約等並應令爲之。昭明大言曰「觀修鯤其若轍鮒﹐視滄海之如濫觴。經二儀而﹐跨六合以翺翔。」細言曰「坐臥鄰空塵﹐憑附螟翼。越咫尺而三秋﹐度毫釐而九息。」約大言曰「隘此大泛庭﹐方知九陔局。窮天豈彌指﹐盡地不容足。」細言曰「開館尺捶余﹐築榭微塵裏。蝸角列州縣﹐毫端建朝市。」王錫大言曰「欲遊五嶽﹐迫不得申。杖千里之木﹐橫海之鱗。」細言曰「冥冥藹藹﹐離朱不辯其實。步蝸角而三伏﹐經鍼孔而千日。」王規大言「俯身望日入﹐下視見星羅。噓八風而爲气﹐吹四海而揚波。」細言曰「鍼鋒於焉止息﹐發杪可以翺翔。蚊眉深而易阻﹐蟻目曠而難航。」張糸替大言曰「河流旣竭﹐日月俱騰。羅微物﹐動落云鵬。」細言曰「遨遊蟻目辧輕塵﹐蚊睫成宇虱如輪。」殷鈞大言曰「噫气爲風﹐揮汗成雨。聊灼戴山龜﹐欲持探邃古。」細言曰「泛舟毛滴海﹐爲政蝸牛國。逍遙輕塵上﹐指辰問南北。」

明山賓七歲能言玄理﹐十三博通經傳﹐州辟從事史﹐起家奉朝請﹐累遷中書侍郎。昭明聞其築室不就﹐令曰「明祭酒出撫大藩﹐擁旄推轂﹐珥金拖紫﹐而恆事屢空。聞構宇未成﹐今送薄助」。並貽以詩曰「平仲古稱奇﹐夷吾昔擅美。今則挺伊賢﹐東秦固多士。築室非道旁﹐置宅歸仁裏。庚桑方可系﹐原生今易擬。必來三徑人﹐將招三徑士」。

初﹐天監元年﹐統立爲皇太子﹐民間有謠云「鹿子開城門﹐城門鹿子開。當開復未開﹐使我心徘徊。城中諸少年﹐逐歡歸去來。」按﹕「鹿子開」者﹐反語爲「來子哭」也。中大通三年﹐昭明果薨﹐其子歡時爲徐州刺史﹐以嫡孫次應嗣位﹐而武帝意在晉安王﹐猶豫未決。及立晉安王爲皇太子﹐而歡止封豫章郡王還任﹐謠言「心徘徊」者﹐未定也。「歸去來」者﹐復還徐方之象。﹝昭明有一琉璃碗﹑紫玉杯﹐皆武帝所賜﹐旣薨﹐詔置梓宮。後更葬開墳﹐爲閹人攜入大航﹐有燕雀數萬擊之﹐因爲有司所縛﹐乃獲二寶。帝聞而驚異﹐詔以賜太孫。封墳之際﹐復有燕雀數萬街土以增其上。墳側今有湖﹐後人因名燕雀湖。﹞

【簡文帝綱】﹝武帝第三子﹐讀書十行俱下﹐六歲便能屬文。武帝驚其早就﹐不信﹐及於禦前面試﹐嘆曰「此吾家東阿也。」初生時﹐志公謂帝「此子與冤家同年生」。其年﹐侯景生於雁門﹐後亂梁﹐誅蕭氏略盡。﹞

簡文辭藻艷發﹐然傷於輕靡﹐時號宮體。嘗有詠孌童詩曰「孌童嬌麗質﹐踐董復超瑕。羽帳晨香滿﹐朱簾夕漏賒。翠被含鴛色﹐雕牀鏤象牙。妙年同小史﹐姝貌比朝霞。袖裁連璧錦﹐箋織細種花。攬褲輕紅出﹐回頭雙鬢斜。嫩跟時含笑﹐玉手乍扳花。懷猜非後釣﹐密愛似前車。定使燕姬妒﹐彌令鄭女嗟。」

簡文與湘東王遊後園﹐湘東作回文詩曰「斜峯繞徑曲﹐聳石帶山連。花餘拂戲鳥﹐樹密隱鳴蟬。」簡文和詩曰「枝雲間石峯﹐脈水浸山岸。池淸戲鵠聚﹐樹秋飛葉散」。

簡文有詠雪詩﹐顚倒使韻﹐以二句衍作四句﹐云「鹽飛亂蝶舞﹐花落飄粉奩。奩粉飄落花﹐舞蝶亂飛鹽。」

簡文七夕宴諸文士﹐賦穿鍼詩曰「憐從帳裏出﹐想見夜窗開。鍼欹疑月暗﹐縷散恨風來。」劉孝威和云「縷亂恐風來﹐衫輕羞指現。故穿雙眼鍼﹐特縫合歡扇。」

簡文卦名詩云「櫛比園花滿﹐徑復水流新。離禽時入岫﹐旅谷乍依蘋。丰壺要上客﹐鵠鼎命嘉賓。車由泰夏闥﹐馬散咸陽塵。連舟𨿽未濟﹐分密已同人。」

簡文時﹐費旭詩有句云「不知是耶非」﹐殷蕓詩有句云「飄揚雲母舟」。帝大笑曰「旭旣不識其父﹐蕓又飄揚其母耶﹖」

朱異蒙幸﹐在朝莫不側目﹐𨿽太子亦不能平。及侯景亂圍城﹐城內咸尢異﹐簡文爲四言詩﹕「瞻彼阪田﹐嗟斯氛霧。謀之不臧﹐褰我王度。」

簡文爲侯景幽縶﹐題壁自敍云「有梁正士蘭陵蕭世纘﹐立身行道﹐終始如一。風雨如晦﹐雞鳴不已。弗欺暗室﹐豈沈三光。數至於此﹐命也如何﹗」又作連珠曰「吾聞道行則五福俱湊﹐運閉則六極所鐘。是以麟出而悲﹐豈惟孔子﹖途窮則慟﹐寧止嗣宗﹖」﹝簡文旣見廢﹐自知不久﹐指所居殿謂舍人殷不害曰「龐涓死於此。」後玉偉與彭﹑王修纂進觴而前曰「丞相以陛下幽憂日久﹐使臣上壽。」簡文笑曰「已禪位﹐何得言陛下﹖」遂盡酣﹐謂曰「不圖爲樂﹐一至於此﹗」旣醉而寢﹐進土囊﹐遂死。﹞

簡文有寒夕詩云「雪花無有蒂﹐冰鏡不安臺。」又詠月云「飛輪了無轍﹐明鏡不安臺。」後人以爲詩讖。謂「無蒂」者﹐是無帝。「不安臺」者﹐臺城不安。「輪無轍」者﹐以邵陵王名綸﹐空有赴援名也。

【元帝繹】﹝武帝第九子﹐初封湘東王﹐攻書善畫﹐自圖宣尼像﹐爲之贊而書之﹐時人謂之三絕。﹞

元帝母阮修容曾失一珠﹐元帝時幼﹐竊吞之﹐謂是左右所盜。乃炙魚眼厭之﹐信宿之間﹐珠遂便出﹐帝尋一目致眇﹐蓋魚之報也。邵陵王綸賦詩戲之曰「湘東有一病﹐非啞復非聾。相思下只淚﹐望直有全功。」﹝徐妃嘗侍帝﹐以帝眇一目﹐知帝將至﹐爲半面妝﹐帝見之﹐大怒而出。﹞

劉諒好學﹐有文才﹐爲湘東王所善。王嘗遊江濱﹐嘆秋望之美﹐諒對曰「今日可謂『帝子降於北渚』。」王以爲刺己﹐應曰「卿言『目眇眇而愁予』耶﹖」從此嫌之。

元帝初與廬陵王續相謗﹐帝之臨荊州也﹐有宮人李桃兒者以才慧得進﹐及還﹐以李氏行﹐時值宮戶禁重﹐廬陵具狀以聞。帝泣對使訴於簡文﹐簡文和之不得﹐帝猶懼﹐送李氏還荊州﹐爲詩曰「秋气蒼茫結孟津﹐復送巫山薦枕神。昔時慊慊愁應去﹐今日勞勞長別人。」李氏世所謂『西歸內人』者也。

元帝嘗作燕歌曰「燕趙佳人本自多﹐遼東少婦學春歌。黃龍戌北花如錦﹐玄菟城南月似蛾。如何此時別夫婿﹐金羈翠往交河。還聞入漢去燕營﹐怨妾愁心百恨生。漫漫悠悠天末曉﹐遙遙夜夜聽寒更。自從異縣同心別﹐偏恨同心成異節。橫波滿臉萬行啼﹐翠眉暫斂千重結。並海連天合不開﹐那堪春日上春臺。惟見遠舟如落葉﹐復看過舸似行杯。沙汀夜鶴嘯羈雌﹐妾心無趣坐傷離。翻嗟漢使音塵絕﹐空傷賤妾燕南陲。」

武陵王紀稱帝於蜀﹐起兵內伐。元帝與之書﹐許其還蜀﹐專制岷方。紀不從。帝遺之詩云「回首望荊門﹐驚浪且雷奔。四鳥嗟長別﹐三聲悲夜猿」。圓正者﹐紀之子也。紀僭號﹐帝下圓正於獄﹐在獄連句雲「水長二江急﹐云生三峽昏。願赦淮南罪﹐思報阜陵恩。」帝覽詩而泣。紀敗﹐圓正號哭絕食而死。

元帝初年﹐侯景伏誅﹐傳首至江陵﹐帝命梟於市三日﹐然後煮而漆之﹐以付武庫。先是﹐江陵謠言云「苦竹町﹐市南有好井。荊州軍﹐殺侯景」及景首至湖東﹐付諮議參軍宗季長﹐季長宅東卽苦行町也。旣加鼎鑊﹐卽用市南水焉。

洛陽王偉學通《周易》﹐仕魏爲行臺郎﹐同侯景叛﹐嘗在揭陽賦詩曰「平明聽戰鼓﹐薄暮敍存亡。楚漢方龍鬥﹐秦關陣未央。」旣被執﹐送江陵系獄﹐以詩贈元帝下要人曰「趙壹能爲賦﹐鄒陽解獻書。何惜江西水﹐不救轍中魚。」又上五十韻詩﹐以希不死。帝愛其詞翰﹐猶欲未誅﹐左右疾之曰「前日偉作檄文甚佳。」帝求視之﹐有云「項羽重瞳﹐尙有烏江之敗﹔湘東一目﹐寧爲赤縣所歸﹖」乃大怒﹐殺之。

【蕭範】﹝武帝從子。﹞

肅範都督雍州刺史﹐撫循將士﹐盡得歡心。時論者謂範欲爲賊﹐又童謠云「莫匆匆﹐且寬公。誰當作天子﹖艸覆車邊已。」然卒無驗。

【釋寶志】﹝不知何許人﹐齊﹑宋之交﹐稍顯靈迹﹐被髮徒跣﹐語默不倫。預言未兆﹐言多玄驗。在梁﹐武帝尢深敬事﹐天監十三年卒。﹞

天監三年六月八日﹐武帝講於重云殿﹐志公大師忽然起舞歌樂﹐須臾悲泣﹐賦五言詩云「樂哉三十餘﹐悲哉五十里。但看八十三﹐子地妖災起。佞臣作欺妄﹐賊臣滅君子。若不信吾言﹐龍時侯賊起。且至馬中間﹐禦悲不見喜。」梁自天監至於大同三十餘年﹐江表無事。至太淸二年﹐臺城陷﹐帝享國四十八年。所言「五十里」也。太淸元年八月十三﹐侯景自懸瓠來降﹐在丹陽之北子地。帝惑朱異之言納景﹐景作亂始自戊辰之歲﹐至五年帝憂崩。

天監中﹐志公爲詩云「昔年三十八﹐今年八十三﹐四中復有四﹐城北火酣酣。」帝使周捨封紀之。及中大同元年﹐同泰寺災﹐帝啟封﹐見捨手迹﹐爲之流涕。帝生於甲辰﹐三十八﹐克建鄴之年也。遇災歲實丙寅﹐八十三矣。四月十四日火起自浮屠第三層。「三」者﹐帝之昆季次也。

天監十年四月八日﹐志公於大會中作詩云「掘尾狗子自發狂﹐當死未死嚙人傷﹐須臾之間自滅亡。起自汝陰死三湘﹐橫屍一旦無人藏。山家小兒果攘臂﹐太極殿前作虎視。」「狗子」景小字。「山家小兒」猴狀。景遂覆陷都邑﹐毒害王家。初自懸瓠來降﹐懸瓠卽昔之汝南也。巴陵有地名三湘﹐景奔敗處。其言皆驗。

志公嘗畫一鹿﹐負鞍走山中﹐畱語曰「兩角女子綠衣裳﹐卻背太行邀君王﹐一止之月必消亡。」至唐玄宗時﹐安祿山反﹐識者知大師寓言。「兩角」卽鹿﹐「鹿」卽「祿」﹐「女子」卽「安」字﹐「太行」山名﹐「一止之月」﹐正月也。果正月敗亡。

【釋法云】。﹞

法云師《三洲歌》云「三洲斷江口﹐水從窈窕河。傍流啼將別﹐共來長相思。」又云「三洲斷江口﹐水從窈窕河。傍流歡將樂﹐共來長相思。」江左辭人多風致﹐僧亦如此。

汝南周捨學通內外﹐兼有口才﹐嘗謂法云師曰「孔子不飲盜泉之水﹐師何以捉石香鑪﹖」答曰「檀越旣能戴纛﹐貧道何爲執﹖」

【陶弘景】﹝字通明。母郝氏夢兩天人手執香鑪至其所﹐已而有娠﹐以宋戊申歲夏至日生。年十歲﹐得葛洪《神仙傳》﹐晝夜研尋﹐便有養生之志﹐曰「仰靑天﹐睹白日﹐不覺爲遠矣。」齊永明初﹐止句容勾曲山第八洞天﹐自號華陽隱居。人間書札﹐卽以隱居代名。晚號華陽眞逸﹐又曰華陽眞人。《仙書》云「眼方者壽千歲。」弘景末年一眼有時而方。修《本艸》﹐遇神仙桓謂曰「君之陰功極著﹐以所修本艸用蚩虫﹑水蛭輩爲藥﹐功𨿽及人﹐而害物命﹐以此一紀後方得解形。」大同二年卒﹐香气累日﹐氛氳滿山。詔贈太中大夫﹐謚曰貞白先生。﹞

華陽先生在句曲山﹐築三層樓﹐自處其上﹐弟子居其中﹐賓客至其下﹐與物遂絕。惟一家僮得至其所﹐先生登樓不復下。嘗有詩云「側聞上士說﹐尺木乃騰霄。云駢不展地﹐仙居多麗譙。臥待三芝秀﹐坐對百神朝。銜書必靑鳥﹐佳客信龍鑣。非止靈桃寶﹐方見大椿凋。」﹝貞白著《太淸經》﹐一名《劍經》。凡學道術者皆須有好劍﹑鏡隨身。嘗畜二刀﹐一名善勝﹐一名寶勝﹐往往飛去﹐人望之如二條靑蛇。﹞

隱居先生謂弟子曰「予夜夢神光滿室﹐彩雲連霄﹐有金甲神人謂予﹕『明日有異人至。』汝當掃門待之。」日午﹐桓凱眞人果至﹐披髮跣足﹐唱詩曰「黃花生紫雲﹐日月周天輪。混混太虛中﹐不與眾生羣。昆侖十二峯﹐上帝朝萬巡。一日功行滿﹐升空謁元君。﹝錢妙眞二姊妹﹐依陶隱居誦《黃庭經》。積功修行三十年。至梁普通二年道成﹐入洞。唐天寶七年奉敕建宮﹐名燕洞宮﹐卽茅山燕洞也。至今有紫昌蒲﹑碧桃在焉。其姊披白練衣先入洞﹐妹後至﹐洞已扃矣。宋淳化間﹐夏侯嘉貞與道士五人並遊燕洞﹐是夜雷霆﹐其洞復開﹐一吏深入﹐遇道士與林禽一枚﹐食之絕粒。田霖題詩云「燕口龍泓气角淸﹐錢眞此處有遺靈。仙兄去後師猶在﹐女弟來時戶已扃。云片尙如披白練﹐泉聲長似誦黃庭。碧桃花發菖蒲紫﹐畱與人間作盡屏。」﹞

華陽有友人死﹐以詩哭之﹐曰「我有數行淚﹐不落十餘年。今日爲君盡﹐並灑秋風前。」

華陽特愛松風﹐庭院皆植松﹐每聞其響﹐欣然爲樂。獨遊泉石﹐望見者以爲仙人。武帝屢以手敕招之﹐先生畫兩牛﹐一散放水艸間﹐一著金籠頭﹐有人執繩﹐以杖驅之。帝笑曰「此人欲學曳尾之龜﹐豈可復致」。一日﹐以詔問曰「山中何所有﹖」先生賦詩答曰「山中何所有﹖嶺上多白雲﹐只可自怡悅﹐不堪把贈君。」時國家有大議﹐必先諮之。時人謂之「山中宰相」。

弘景妙解術數﹐逆知梁祚覆沒﹐題所居壁云「夷甫任散誕﹐平叔坐談空。不信昭陽殿﹐忽作單於宮。」大同末﹐士人競談玄理﹐不習武事﹐侯景作亂﹐果居昭陽殿。

【曹景宗】﹝字子震﹐右衛將軍﹐謚壯侯。﹞

曹景宗目不知書﹐好以意作字﹐及破魏軍還﹐振旅凱入。時武帝於華光殿宴飲聯句﹐令沈約賦韻。以曹兜鍪﹐不煩倡和。曹固請不已﹐許之。時韻已盡﹐僅餘『競』﹑『病』二字﹐景宗便操筆賦曰「去時兒女悲﹐歸來笳鼓競。借問行路人﹐何如霍去病﹖」帝深嘆賞﹐朝賢驚嗟竟日。

【何敬容】﹝字國禮﹐廬江人。尙齊武帝女﹐拜駙馬都尉。入梁﹐累遷尙書令。武帝朝﹐嘗有侍臣袍服捲摺﹐帝怒曰「卿衣帶如繩﹐欲何所縛﹖」敬容希旨﹐每以膠淸刷鬢﹐衣裳不整﹐伏牀熨之。暑月皆爲之焦。﹞

齊朱雀門災﹐武帝謂羣臣﹕「此門制狹﹐我始欲攺構﹐遂遭天火」。相顧未答。何敬容曰「此所謂『先天而天不違』。」時以爲名對。

何敬容爲尙書令﹐而拙於艸隸﹐淺於學術。其署名﹐「敬」字則大作「苟」小爲「文」﹔「容」字大爲「父」小爲「口」。陸亻垂戲之曰「公家『苟』旣奇大﹐『父』亦不小」。敬容不能答。

自晉﹑宋來﹐宰相皆文義自逸﹐敬容獨勤庶務﹐然貪吝爲時所嗤鄙。時蕭琛子巡頗有輕薄才﹐因卽其名作離合詩嘲之曰「伎能本無取﹐支葉復單貧。﹝離『亻』字。﹞柯條謬承日﹐木石豈知晨。﹝離『可』字『亻』﹑『可』合成『何』。﹞狗馬誠難盡﹐犬羊非易馴。﹝離『句』字。﹞效顰旣不似﹐學步孰能眞。﹝離『文』字﹐『苟』﹑『文』合成『敬』。﹞由紊朝典﹐是曰蠹彜倫。﹝離『宀』字。﹞俗化於玆鄙﹐人塗自此分。﹝離『俗』字﹐『宀』﹑『谷』合成『容』。﹞」

江從簡﹐光祿大夫革之子也。年十七﹐爲采荷調以刺何敬容﹐其文曰「欲持荷作柱﹐荷弱不勝梁。欲持荷作鏡﹐荷暗本無光。」敬容覽之﹐不覺嗟賞﹐愛其巧麗。

有客姓吉﹐詣何敬容﹐敬容問﹕「卿與邴吉遠近﹖」答曰「如明公之與蕭何。」

張纘與何敬容意趣不協。敬容居權軸﹐賓客輻輳。有退詣纘者﹐纘輒拒不前﹐曰「吾不能對何敬容殘客。」

●卷十六六朝﹝梁﹞

【沈約】﹝字休文。羸劣多病﹐日鑪數米而食﹐羹不過一箸﹐六月﹐有綿帽溫鑪﹐食姜椒飯﹐不爾則委頓。家藏書十二萬卷。然心僻惡﹐聞人一善如萬箭攢心。子旋﹐字士規﹔次子趨﹐字孝鯉﹐並給事黃門。﹞

齊隆昌初﹐沈約以吏部郎出爲東陽太守﹐題八詠詩於玄暢樓﹐時號絕唱。後人因更玄暢爲八詠樓。其詩曰「危峯帶北阜﹐髙頂出南嶺。中有淩風榭﹐回望川之陰。岸險每增減﹐湍平互淺深。水流本三派﹐臺髙乃四臨。上有離羣客﹐客有慕歸心。落暉映長浦﹐燠景燭中潯。云生嶺乍黑﹐日下溪半陰。信美非吾土﹐何事不抽簪﹖」

武帝在雍鎭﹐有童謠云「襄陽白銅蹄﹐反縛揚州兒。」識者謂「白銅蹄」爲「金蹄馬」。及義師興﹐實以鐵騎﹐揚州之士皆縛﹐果如謠言。卽位後﹐更造新聲﹐而自爲詞三曲﹐又令沈約爲三曲﹐又被管弦﹐名《白銅歌》。歌曰「陌頭徵人去﹐閨中女下機。含情不能言﹐送別沾羅衣。」「艸樹非一香﹐花葉百種色。寄語故情人﹐知我心相憶。」「龍馬紫金鞍﹐翠毛白玉羈。照耀雙闕下﹐知是襄陽兒。」

武帝作《白薴舞詞》四句﹐令沈約攺其辭爲四時。《白薴歌》帝辭曰「朱弦玉柱羅象筵﹐飛管促節舞少年。短歌畱目未肯前﹐含笑一轉私自憐。」約奉敕造《白薴》五章。春白薴云「蘭葉參差桃半紅﹐飛芳舞戲春風。如嬌如怨狀不同﹐含笑流眄滿堂中」。夏白薴云「朱光灼爍照佳人﹐含情送意遙相親。嫣然一轉亂心神﹐非子之故欲誰因﹖」秋白薴云「白露欲凝艸已黃﹐金玉柱響洞房。雙心一意俱徊翔﹐吐情寄君君莫忘。」冬白薴云「寒閨盡密羅幌垂﹐婉容麗色心相知。雙去雙還誓不移﹐長袖拂面爲君施。」夜白薴云「秦箏齊瑟燕趙女﹐一朝得意心相許。明月如規方襲予﹐夜長未央歌白薴。」章末各綴四句云「翡翠羣飛飛不息﹐願在雲間長比翼。佩服瑤艸駐容色﹐舜日堯年歡無極。」

沈尙書制《郊居賦》﹐構思積時﹐猶未都畢﹐要王詹事示其艸﹐王讀至「雌霓﹝五激反﹞連」﹐尙書曰「僕嘗恐人呼作霓﹝五貝反﹞。」次至「墜石追星」及「冰縣舀而帶坻」。王皆擊節贊賞。尙書曰「知音者希﹐眞賞殆絕﹐所以相邀﹐正此數句耳。」

沈約以佐命勛﹐位冠梁朝﹐晚年新進用事者﹐忌其固位﹐取約所爲《﹛艸鹿﹜蔥詩》乘間以白武帝﹐其詩曰「野馬不任騎﹐兔絲不任織。爾非艸與蒿﹐豈供麋鹿食。」帝不能堪。未幾﹐得道士赤章事﹐遂大發怒﹐約以憂死。﹝約嘗侍武帝燕﹐有妓師﹐是齊文惠宮人﹐帝問﹕「識坐中客不﹖」曰「惟識沈家令。」約伏坐流涕﹐帝亦悲感﹐爲之罷酒。初梁廢齊和帝爲巴陵王﹐又欲以南海郡爲巴陵國﹐徙王居之。約曰「魏武所云﹐不可慕虛名而受實禍。」帝乃遣鄭伯禽以醇酒進王﹐就摺殺焉。至是﹐約夢齊和帝以劍斷其舌。召巫視之﹐巫言如夢。約乃呼道士奏赤章於天﹐稱禪代之事﹐全不由己。故帝謚之曰隱。﹞

約二子並能詩。旋賦得螢火雲﹕「火中變腐艸﹐明滅靡恆調。雨墜弗虧光﹐陽升反奪照。泊樹類奔星﹐集艸疑餘燎。望之如可灼﹐攬之徒有耀。」趨賦得霧云「窈郁蔽園林﹐依霏被軒牖。睇有始疑空﹐瞻空復如有。遊蛇隱遙漢﹐文豹棲南阜。旣殊三五輝﹐遠望徒延首。」﹝約嘗指其子謂陸喬曰「此吾愛子也。自幼博洽﹐因以靑箱名之。」未知二人孰是。﹞

【江淹】﹝字文通。爲浦城令﹐嘗言「碧水丹山﹐平生所酷好。何嫌作吏僻遠也。」後封醴陵侯。幼時夢神人授五色筆﹐筆端生花﹐由是文藻日進。一日宿冶亭﹐夢一美文夫﹐自稱郭璞﹐呼曰「吾有筆在卿處多年﹐可以見還。」江探懷中﹐以筆授之。後爲詩絕無美句﹐時謂才盡。又泊船禪靈寺渚﹐夢張景陽謂曰「前一匹錦相寄﹐今可見還。」江探懷中得數尺與之。此人大恚﹐曰「那得裁割都盡。」顧見丘遲﹐謂曰「余此數尺﹐當遂遺君。」江自爾文思頓減。﹞

江文通壁上有雜畫﹐皆作山水好勢﹐仙者五六﹐雲气生焉。悵然會意﹐各題小贊。題王太子云「子喬好輕舉﹐不待煉銀丹。控鶴丟窈窕﹐學鳳對贊ヴ。山無一春艸﹐谷有千年蘭。云衣不躑躅﹐龍駕何時還﹖」題陰長生云「陰君惜靈骨﹐圭璧詎爲寶﹖日夜名山側﹐果得金丹道。憂傷永不至﹐光顏如碧艸。若度西海時﹐致意三靑鳥。」題白雲云「紫煙世不覿﹐赤鱗庖所捐。白雲亦海外﹐起三山。蕭瑟玉池上﹐容裔帝臺前。欲知靑都裏﹐秉此乃登天。」題秦女云「靑琴旣曠世﹐綠珠亦絕羣。猶不及秦女﹐十五乘彩雲。璧質人不見﹐瓊光俗詎聞﹖願使洛靈往﹐爲我道音芬。」

【江革】﹝潯陽太守﹐非漢孝子江革也。﹞

武帝盛興佛教﹐朝賢多啟求受戒﹐革精信因果而帝未知﹐謂革不奉佛﹐乃賜革《覺意詩》﹐曰「惟當勤精進﹐自彊行勝修。豈可作底突﹐如彼必死囚。」

江革淸嚴﹐爲屬吏所憚。不與典簽趙道智坐﹐道智還都啟事﹐誣奏革墮事好酒﹐以瑯琊王曇聰代爲行事。南州士庶爲之語曰「故人不道智﹐新人佞散騎。莫知度不度﹐新人不如故。」

何記室與江革聯句不成﹐革嘲以詩曰「龍鱗無復彩﹐鳳翅於玆鎩。疇昔似翩翩﹐今辰何乙乙﹖」

【任】﹝字彥升。以文才見知﹐時人云「任筆﹑沈詩」﹐聞﹐甚以爲病﹐晚節轉好著詩﹐欲以傾沈。褚彥回嘗謂其父曰「卿有令子﹐所謂百不爲多﹐一不爲少。」武帝與友善﹐始謂曰「我登三府﹐當以卿爲記室。」亦戲帝曰「我登三府﹐當以卿爲騎兵。」以帝善射故也。帝克建業﹐乃引爲記室參軍。﹞

天監初﹐任出守義興﹐要到漑兄弟之郡爲山澤遊。還爲禦史中丞﹐後進皆宗之。時彭城劉孝綽﹑劉苞﹑劉孺﹐吳郡陸亻垂﹑張率﹐陳郡殷蕓﹐沛國劉顯及漑﹑洽車軌日至﹐號曰「蘭臺聚」。陸亻垂贈詩云「和風雜美气﹐下有眞人遊。壯矣荀文若﹐賢哉陳太丘。今則蘭臺聚﹐萬古信爲儔。任君本達識﹐張子復淸修。旣有絕塵到﹐復見黃中劉。」時謂爲任君﹐比漢之「三君」。到﹐則漑兄弟也。﹝守郡廉潔﹐吏民歸心。嘗行春溪旁﹐見大石﹐往往坐釣其上﹐因名溪村。﹞

到漑爲建安太守﹐任寄詩求二彩段﹐云「鐵錢兩當一﹐百易代名實。爲惠當及時﹐無待涼秋日。」漑答詩云「予衣本百結﹐閩中徒八蠶。假令金如粟﹐詩使廉夫貪。」﹝有客於任座賦詩﹐而其詩不類﹐任云「卿詩可謂髙厚。」其人大怒﹐曰「遂以我詩爲狗號。」﹞

到漑餉任新安斑竹杖﹐因贈詩曰「邛竹藉舊聞﹐靈壽資前職。復有冒霜筠﹐寄生桂潭側。文彩旣斑爛﹐質性甚綢直。所以夭天眞﹐爲有乘危力。未嘗以過投﹐屢經蕓苗植。」答詩云「故人有所贈﹐稱以冒霜筠。定是湘妃淚﹐潛灑遂鄰彬。扶危復防咽﹐事歸薄暮人。勞君尙齒意﹐矜此杖鄕辰。復資後生彥﹐候余方欠伸。獻君千里笑﹐紓我百憂顰。坐適𨿽有器﹐臥遊苦無津。何由乘此竹﹐直見平生親。」﹝子東裏﹑西華﹑南容﹑北叟﹐並無學術﹐墜其家聲﹐流離不自振。西華冬月著葛披練裙﹐道逢劉孝標﹐泫然矜之﹐曰「我當爲卿作論。」乃著廣絕交論﹐譏其故友。到漑抵其文於地﹐乃終身恨之。﹞

任﹐大同四年七月於鐘山壙中得銘曰「龜言士﹐蓍言水﹐甸服黃鐘啟靈址。瘞在三上庚﹐墮遇七中已。六千三百浹辰交﹐二九重三四百圯。」當時莫能辧。五世孫升之以問鄭欽乃悟。卜宅者庾葬之歲月日辰﹐而識其墓地﹐殆無一字閒設﹐又毫釐不差云。

【到漑】﹝字茂灌﹐兄沼﹐弟洽﹐從弟沆﹐一時俱有美名。漑﹑洽恆共居一齋。洽卒後﹐便捨爲寺。蔣山有延賢寺﹐漑家世所立。漑得俸祿皆充二寺。其居近淮水﹐齋前山池有奇礓石﹐長一文六尺。武帝戲與賭之﹐並《禮記》一部。漑並輸焉。石卽迎置華林園宴殿前。移石之日﹐都下傾城縱觀。所謂「到公石」也。洽字茂沿﹐沆字茂瀣。﹞

到茂灌與弟茂沿皆有文才﹐兼善言理﹐時人比之二陸。世祖嘗贈詩云「魏世重雙丁﹐晉朝稱二陸。何如今兩到﹐復以淩寒竹。」

到漑被武帝賞接﹐每與對棋﹐或復失寢﹐加以低睡。帝詩嘲之曰「狀若喪家狗﹐又似懸風槌。」當時以爲笑樂。

到漑掌吏部尙書時﹐何敬容以令參選﹐事有不允﹐漑輒相執。敬容謂人曰「到漑尙有餘臭﹐遂學作貴人。」初漑祖彥之微時﹐以擔糞自給﹐故世以爲譏云。到洽一日問劉孝綽﹕「吾甚欲買東鄰地以益宅﹐而其主難之﹐柰何﹖」孝綽曰「但多輦糞於其旁以苦之。」洽怒。孝綽又嘗與洽同遊東宮﹐劉自以爲才優於到﹐每於宴坐﹐嗤鄙其文﹐到深銜之。及劉爲廷尉正﹐攜妾入官府﹐其母猶停私宅﹐到尋爲禦史中丞﹐遣令史按其事﹐遂劾奏云「攜少妹於華省﹐葉老母於下宅。」髙祖爲隱其惡﹐攺「妹」爲「姝」﹐免孝綽官。

到漑子鏡早卒﹐孫藎早聰慧。嘗隨武帝幸京口﹐登北固樓賦詩﹐藎受詔便就﹐上以示漑曰「藎定是才子﹐翻恐卿從來文章假手於藎。」因賜漑連珠曰「硯磨墨以騰文﹐筆飛毫以書信。如飛蛾之赴火﹐豈焚身之可吝﹖必耄年其已及﹐可假之於少藎。」後漑每和禦詩﹐上輒手詔戲漑曰「得無貽厥之力乎﹖」

【劉孝綽】﹝字孝綽﹐本名冉﹐小字阿士﹐繪之子。七歲能屬文﹐舅王融深賞異之﹐號曰「神童」。嘗曰「天下文章﹐若無我﹐當歸阿士。」武帝時﹐除祕書丞﹐曰「第一官當與第一人。」。﹞

劉孝綽年十四﹐父黨沈約﹑任﹑範云等聞其名﹐命駕造焉。尢相賞愛。天監初﹐孝綽起家著作佐郎﹐爲《歸沐詩》贈。報曰「閱水旣成瀾﹐藏舟遂移壑。彼美洛陽子﹐投我懷秋作。久敬類誠言﹐吹噓似嘲謔。兼稱夏云盡﹐復陳秋樹索。詎慰耋嗟人﹐徒深老夫托。直史兼褒貶﹐轄司專疾惡。九折多美疹﹐匪報庶良藥。子其崇鋒穎﹐春耕勵秋獲。」

沙門重公嘗謁武帝﹐問曰「聞在外有四聲﹐何者爲是﹖」重公應聲答曰「天保寺剎。」出逢劉孝綽﹐說以爲能。綽曰「何如道天子萬福。」

孝綽辭藻﹐爲後進所宗﹐時重其文﹐每作一篇﹐朝成暮編﹐好事者咸誦。嘗爲詩曰「塞外羣鳥返﹐雲中侶雁歸。」髙祖見﹐大怒﹐卽奪侍郎。又爲詩二首﹐其一曰「鳴鏢響夾轂﹐飛蓋倚林廬。」其二曰「城闕山林遠﹐一去不相聞。」髙祖嗟賞﹐復侍郎。沈約曰「卿以詩失黃門﹐還以詩得黃門。」孝綽曰「此卽『旣爲風所開﹐復爲風所落』也。」

有人從孝綽乞牛舌乳﹐不付﹐因餉檳榔﹐並貽詩曰「陳乳何能貴﹐爛舌不成珍。空持渝皓齒﹐非但汗丹唇。別有無枝實﹐曾要湛上人。羞比朱櫻熟﹐詎易紫梨津。莫言蒂中久﹐當看心裏新。微芳𨿽不足﹐含咀願相親。」

劉孝綽遙見鄰舟主人投一物﹐眾姬爭之﹐有客請爲詠。孝綽卽操筆曰「河流旣浼浼﹐河鳥復關關。落花浮浦出﹐飛雉度洲還。此日倡家女﹐競嬌桃李顏。良人惜美珥﹐欲以代芳菅。新縑疑故素﹐盛趙蔑衰班。曳綃爭掩﹐搖佩奮鳴環。客心空振蕩﹐喬枝不可攀。」

孝綽三妹﹐並有才學﹐而令嫻最幼﹐世稱劉三娘者是也。孝綽罷官﹐屏門不出﹐爲詩十字題其門﹐曰「閉戶罷慶弔﹐髙臥謝公卿。」令嫻續之曰「落花掃更合﹐叢蘭摘復生。」嘗摘同心梔子贈謝娘﹐因附詩曰「兩葉誰爲贈﹐交情永未因。同心何處恨﹐梔子最關人。」

劉孝綽長妹適王淑英﹐次適張嵊﹐而令嫻適徐悱。悱卒﹐令嫻爲祭文﹐辭甚悲憐﹐其略曰「生死並殊﹐親情猶一。敢道先好﹐手調姜橘」。悱父勉欲爲哀辭﹐見之﹐遂閣筆。

孝綽長妹世稱劉大娘﹐與妹令嫻齊名。贈外詩云「妝鉛點黛拂輕紅﹐鳴環動出房櫳。看梅復看柳﹐淚滿春衫中。」

【王僧儒】﹝東海郯人。蘭陵太守。武帝制《春景明志詩》五百字﹐敕沈約以下辭人同作﹐以僧孺爲工。﹞

有貴者初迎盛姬﹐僧孺見而戲爲之詠﹐曰「久想專房麗﹐未見傾城者。千金訪繁華﹐一朝遇容冶。家本薊門外﹐來戲叢臺下。長卿幸未匹﹐文君復新寡。」

陳南康新納姬﹐僧孺月夜戲詠﹐曰「二八人如花﹐三五月如鏡。開簾一種色﹐當戶兩相映。重價出秦韓﹐髙名入燕鄭。十城屢請易﹐千金幾爭聘。君意自能專﹐妾心本無競。」

王僧孺爲人寵姬有怨﹐賦詩一章﹐其詩曰「可憐獨立樹﹐枝輕根易搖。已爲露所﹐復爲風所飄。錦衾襞不開﹐端坐夜及朝。是妾愁成瘦﹐非君重細腰。」又曰「自知心裏恨﹐還向影中羞。回持昔慊慊﹐變作今悠悠。還君與妾扇﹐歸妾奉君裘。斷弦猶可續﹐心去最難畱。」

【柳惲】﹝字文暢﹐河東解人。與謝瀹鄰居﹐相友愛。瀹曰「宅南柳郎﹐可爲儀表。」兄弟十五人﹐忄炎﹑惲﹑忄登﹑忱﹐疊爲侍中。武帝謂﹕「惲具美。分其才藝﹐足了十人。」。﹞

惲以貴公子﹐早有令名﹐工篇什﹐爲詩云「亭臯木葉下﹐隴首秋雲飛。」王元長嘆以爲佳﹐因書齋壁及所執白圍扇。

武帝每與宴﹐必詔惲賦詩﹐嘗和武帝《登景陽樓》詩﹐曰「太液滄波起﹐長陽髙樹秋。翠華承漢遠﹐雕輦逐風遊。」深見賞美﹐當時咸共稱傳。

【吳均】﹝字叔庠﹐昊興故鄣人。﹞

柳惲爲吳興太守﹐召吳均補主簿﹐日引與賦詩。均文體淸拔﹐有古气﹐好事者效之。謂爲「吳均體」。嘗爲詩曰「秋風瀧白水﹐雁足印黃沙。」沈隱侯語之曰「『印黃沙』﹐語太險。」均曰「亦見公詩云『山櫻發欲然』。」約曰「我姑欲然﹐卿已印訖。」

柳惲薦吳均於臨川王﹐王稱之帝﹐卽日召入賦詩﹐大悅﹐詔著作。均爲《劍騎》詩曰「何時見天子﹐畫地取關西。」帝笑謂曰「天子今見﹐關西安在﹖」均默然無答。

吳叔庠《寶劍篇》曰「我有一寶劍﹐出自昆吾溪。照人如照水﹐切玉如切泥。鍔邊霜凜凜﹐匣上風淒淒。寄語張公子﹐何當來見攜。」

吳叔庠嘗有詩贈周散騎興嗣﹐周答詩曰「驚鳧起北海﹐儀鳳飛上林。騫低不同翼﹐歡楚亦殊音。аа夕雲起﹐落落曉星沈。李陵報蘇武﹐但令知我心。」﹝興嗣﹐字思纂﹐聰明多才思﹐武帝教諸王書﹐令殷鐵石於大王書中撮一千字不重者﹐每字一片紙﹐雜碎無敍。召興嗣﹐謂曰「卿有才思﹐爲我韻之。」興嗣一夕編次進上﹐鬢髮皆白﹐大被賞遇。歸而兩目俱喪﹐死時心如掬泥丸。唐進士周逖更撰天寶應道千字文﹐將進之請頒行天下﹐先呈宰執右相陳希烈﹐問之曰「有添換乎﹖」逖曰「翻碎舊文﹐一無添換。」又問﹕「翻破書乎﹖對曰「盡。」右相曰「枇杷二字﹐如何翻破﹖」逖曰「惟此兩字依舊。」右相曰「若如此﹐還未盡。」逖逡巡不能對。﹞

【何遜】﹝字仲言。八歲能詩﹐弱冠﹐州舉秀才。範云見其對策﹐大相稱賞﹐因結忘年交。﹞

何遜爲建安王水曹。王刺揚州。遜廨捨有梅花一株。日吟詠其下﹐賦詩云「兔園標物序﹐驚時最是梅。銜霜當路發﹐映雪擬寒開。枝橫卻月觀﹐花繞淩風臺。朝灑長門泣﹐夕駐臨邛杯。應知早飄落﹐故逐上春來。」後居洛思之﹐再請其任﹐抵揚州﹐花方盛開。遜對花彷徨﹐終日不能去。

何遜與範云﹑劉孝綽聯句﹐作擬古詩。遜賦曰「家本靑山下﹐好上靑山上。靑山不可上﹐一上一惆帳。」云賦曰「匣中一明鏡﹐好鑑明鏡光。明鏡不可鑑﹐一鑑一情傷。」孝綽賦曰「少知雅琴曲﹐好聽雅琴聲。雅琴不可聽﹐一聽一沾纓。」﹝沈約嘗謂遜曰「吾每談卿詩﹐一日三復﹐猶不能已。」李商隱有詩曰「寄言何遜休聯句﹐瘦盡東陽姓沈人。」﹞

何遜與劉綺照水聯句﹐遜侶云「插花行理鬢﹐遷延去復歸。𨿽憐水上影﹐復恐濕羅衣。」綺續云「臨橋看黛色﹐映渚媚鉛暉。不顧春荷動﹐彌畏小禽飛。」

何遜與韋黯﹑王江乘相送聯句﹐韋黯云「寸陰常可惜﹐別至倍傷神。子瞻天際水﹐予望路中塵。」何遜云「憫憫岐路側﹐去去平生親。一朝事千里﹐流涕向三春。」王江乘雲﹕「昔共入門笑﹐今成送別悲。君還舊聚處﹐爲我一顰眉。」何遜云「於今還促膝﹐自此客江湄。願子俱停駕﹐看我獨解維。」

何遜文章﹐與劉孝綽並見推重﹐世謂之「何劉」。然劉甚忌之﹐平生誦何詩云「遽居向北闕﹐忄畫忄畫不道車。」又撰《詩苑》﹐止取何兩篇。時人譏其不廣。

髙祖嘗作五字疊韻﹐曰「後牖有橊柳。」命朝士並作。劉孝綽曰「梁王長康彊。」沈約曰「偏眠船舷邊。」庾肩吾曰「載七每礙埭」。徐ゼ曰「臣昨祭禹廟﹐殘六斛熟鹿肉。」何遜用曹瞞故事曰「莫蘇姑枯盧。」吳均沈思良久﹐竟無所言。髙祖愀然不悅。俄有詔曰「吳均不均﹐何遜不遜﹐宜付廷尉。」

遜與宗人思澄及子朗俱擅文名﹐時人語曰「東海三何﹐子朗最多」。思澄聞之曰「此言誤耳。如其不然﹐故當歸遜。」思澄意謂宜在己也。子朗早有才思﹐嘗爲敗冢賦﹐擬莊周馬箠﹐其文甚工。世人語門﹕「人中爽爽有子朗。」

何思澄少勤學工文﹐爲《遊廬山》詩﹐沈約見之﹐大相稱賞﹐自以爲弗逮。約郊居宅﹐新構閣齋﹐因命工書人題此詩於壁。又《詠美人》詩﹐有「媚眼隨羞合﹐丹唇逐笑分」之句﹐爲世所傳誦云。

【王籍】﹝字文海。七葉之中﹐人人有集。﹞

天監中﹐王文海除湘東王諮議參軍﹐開府會稽郡﹐境有雲門天柱山﹐王嘗出遊﹐累月不返﹐至若耶溪﹐賦詩曰「蟬噪林逾靜﹐鳥鳴山更幽。」當時以爲文外獨絕。劉孺見之﹐擊節不能已。

【王筠】﹝字元禮﹐一字徳柔。好弄葫蘆﹐每吟詠﹐則注水於葫蘆﹐傾已復注。若擲之於地﹐則詩成矣。沈約嘗啟上言「晚來名家﹐無先筠者。」嘗謂筠曰「昔蔡伯喈見王仲宣曰﹕『吾家書籍﹐悉當相與。』僕𨿽不敏﹐請附斯言。」。﹞

王筠能用彊韻﹐有詠《徵婦裁衣行》云「袖襠雙心共一抹﹐袒腹兩邊作八撮。襻帶𨿽安不忍縫﹐開孔才穿猶未達。胸前卻月兩相連﹐本照君心不照天。」

王筠《楚妃吟》﹐句法極異﹐其辭云「窗中曙﹝句﹞﹐花早飛﹝句﹞。林中明﹝句﹞﹐鳥早歸﹝句﹞。庭中日﹝句﹞﹐暖春閨﹝句﹞。香气亦霏霏﹝句﹞。香气漂﹝句﹞﹐當軒淸唱調﹝句﹞。獨顧慕﹝句﹞﹐含怨復含嬌﹝句﹞。蝶飛蘭復燻﹝句﹞﹐梟梟輕風入翠裙﹝句﹞。春可遊﹝句﹞﹐歌聲梁上浮﹝句﹞。春遊方有樂﹝句﹞﹐沈沈下羅幕。」

【庾肩吾】﹝字子愼。齊髙士易之子﹐長曰黔婁﹐次卽肩吾。簡文初封晉安王﹐肩吾與劉孝威等十人在晉安邸抄撰眾籍﹐號髙齋學士﹐隱居天臺﹐號天臺逸民。﹞

庾易性恬靜﹐以文義自娛﹐長史袁彖欽其風﹐贈以鹿角書格﹑蚌盤﹑蚌研﹑牙筆並一詩曰「白日淸明﹐靑雲遼亮。昔聞巢許﹐今聞臺尙。」易以連理幾﹑竹翹格報之。

庾肩吾少勤學﹐能鼓琴﹐善屬文。宋子仙破會稽﹐購得肩吾﹐謂之曰「昔聞汝能詩﹐今可作﹐若能﹐當貰汝命。」肩吾操筆立成﹐曰「發與年俱暮﹐愁將罪共深。聊持轉風燭﹐暫映廣陵琴。」子仙乃釋之。

庾肩吾《燭影詩》曰「垂焰垂花比芳樹﹐隨風隨水俱難駐。秦娥軟舞隙中來﹐李吾夜績光中度。燭龍潛曜城烏啼﹐陰陰疊鼓朝天去。」

【徐ゼ】﹝字士績﹐東海郯人。簡文雅好文士﹐ゼ與庾肩吾並預其選。﹞

徐ゼ文體輕麗﹐春坊學之﹐時人謂之「宮體」。常有一人病癰﹐眞戲賦曰「朱血夜流﹐黃膿盡瀉。斜看紫肺﹐正視紅肝。」又曰「虫上懸簾﹐明知是箔。魚遊畏网﹐判見是罾。」又曰「狀非快馬﹐蹋腳相連。席異儒生﹐帶經長臥。」其好爲新奇類如此。

徐ゼ《詠筆》詩云「本自靈山出﹐名因瑞艸傅。纖端奉積潤﹐弱質散芳煙。直寫飛蓬引﹐橫承落絮篇。一逢掌握重﹐寧憶仲並捐。」

【劉之遴】﹝字思貞。八歲能屬文﹐與江總相推重。﹞

侯景初以蕭正徳爲帝﹐劉之遴時落景所﹐將使授璽緩﹐之遴預知﹐乃剃髮披法服乃免。先是平昌伏挺出家﹐之遴爲詩嘲之﹐曰「傳聞伏不鬥﹐化爲支道林。」及之遴遇亂﹐遂披染服﹐時人笑之。

【髙爽】﹝廣陵人。博學多才﹐坐事被系﹐作《鑊魚賦》自況﹐其文甚工﹐後遇赦得免。﹞

孫抱爲延陵縣﹐髙爽謁之﹐抱了無故人之懷﹐爽出﹐從縣閣下過﹐取筆書鼓云「徒有八尺圍﹐腹無一寸腸。面皮如許厚﹐受打未詎央。」抱形體肥壯﹐腰帶十圍﹐爽故以此譏之。後又作履謎詩譏孫廉云「刺屐不知睫﹐蹋面不知暝。齒齒作步數﹐持此得勝人。」

【衛敬瑜】﹝妻玉京﹐時稱貞女。﹞

衛敬瑜妻﹐霸城王氏女也﹐年十六﹐而敬瑜亡。父母﹑舅姑咸欲嫁之﹐警而不許﹐乃截耳置盤中爲誓﹐遂止。手爲亡婿種樹數百株﹐墓前柏樹忽成連理。一年許﹐還復分散。女因爲詩曰「墓前一株柏﹐根連復並枝。妾心能感木﹐頹城何足奇。」

貞女所居﹐戶有燕巢﹐常雙飛來去。一日﹐爲鷙鳥所傷其一﹐孤飛悲鳴﹐徘徊至秋﹐翔集貞女之臂﹐如告別然。貞女以紅縷系足﹐曰「新春復來爲我侶也。」明年﹐果至。因爲詩曰「昔年無偶去﹐今春猶獨歸。故人恩義重﹐不忍復雙飛。」自是秋歸春來﹐凡六七年。後貞女病卒﹐燕來周張哀鳴﹐家人語曰「玉京死﹐墳在南郭。」遂至墳所﹐亦死。每風淸月明﹐人見玉京與燕同遊灞水之上。

●卷十七六朝﹝陳﹞

【徐陵】﹝字孝穆﹐ゼ之子。母夢五色云化爲鳳集左肩﹐已而生。陵四歲﹐寶志摩其頂曰「天上石麒麟也。」目有靑睛﹐時人以爲聰慧之相。虞世基一見奇之﹐謂朝士曰「此當今潘﹑陸。」因妻以女。由梁入陳﹐歷遷太子少傅。子儉爲郎中﹐儀爲尙書﹐份爲冼馬。﹞

徐孝穆嘗使魏﹐魏人授館宴賓。是日熱甚﹐其主客魏收嘲陵曰「今日之熱﹐當由徐常侍來。」徐卽答曰「昔王肅至此﹐爲魏始制禮儀。今我來聘﹐使卿復知寒暑。」收大慚。

徐孝穆《長相思》云「長相思﹐好春節。夢裏恆啼悲不泄。帳中起﹐窗前咽。柳絮飛還聚﹐遊絲斷復結。欲見洛陽花﹐如君隴頭雪。」蕭淳和云「長相思﹐久離別。新柳參差條可結。狐關遠﹐雁書絕。對云恆憶陣﹐看花復愁雪。猶有望歸心﹐流黃未剪截。」

徐孝克﹐陵第三弟也﹐亦善賦詠﹐作《棲霞寺》詩﹐曰「戒壇靑石路﹐靈相紫金身。」世以爲工。

【陰鏗】﹝字子堅﹐詩與何遜齊名﹐世稱「陰﹑何」。梁時﹐爲湘東王參軍﹐與賓客宴飲﹐見行觴者﹐因以酒炙授之﹐坐客皆笑﹐鏗曰「吾儕終日酣醉﹐而執爵者不知味﹐非人情也。」及侯景亂﹐鏗爲賊擒﹐或救之得免。問之﹐乃前行觴者。入陳﹐爲始興王錄事參軍。﹞

侯安都爲侍中﹐引祖孫登﹑劉刪﹑陰鏗等爲客﹐孫登奉令詠風雲﹕「搖揚楚王宮﹐徘徊繞竹叢。帶葉俱吟樹﹐將花共舞空。飄香雙袖裏﹐亂曲五弦中。試上髙臺聽﹐悲響定無窮。」詠水雲﹕「驪泉紫閣映﹐珠浦碧沙沈。岸闊蓮香遠﹐流淸云影深。風潭如拂鏡﹐山澑似調琴。請君看皎潔﹐知有澹然心。」劉刪奉令詠妓云「石家金穀妓﹐妝罷出蘭閨。看花只欲笑﹐聞瑟不勝啼。山邊歌落日﹐池上舞前溪。將人當桃李﹐何處不成蹊﹖」陰鏗同賦云「佳人徧綺席﹐妙曲動弦。樓似陽臺上﹐池如洛水邊。鶯啼歌扇後﹐花落舞衫前。翠柳將斜日﹐俱照晚妝鮮。」

文帝嘗宴羣臣賦詩﹐徐陵言陰鏗善五言﹐帝卽日召預宴﹐使賦新成安樂宮。鏗援筆便就﹐帝嘆賞之。其詩曰「新宮實壯哉﹐雲裏望樓臺。迢遞翔仰﹐連翩賀燕來。重欄寒霧宿﹐丹井夏﹝一作夜﹞蓮開。砌石披新錦﹐梁花畫早梅。欲知安樂盛﹐歌管雜塵埃。」

【虞寄】﹝字次安﹐荔之弟﹐陳寶應嘗使人讀《漢書》﹐臥而聽之﹐至蒯通說韓信曰「相君之背﹐貴不可言。」蹶然起坐﹐曰「可謂智士。」寄曰「通一說殺三士﹐何足言智﹖豈若班彪《王命》識所歸乎﹖」寶應不聽。寄恐禍及﹐乃著居士服﹐居東山寺。﹞

天嘉中﹐陳寶應據閩中﹐與鐂異潛有異謀﹐遂起兵反。沙門慧標作五言詩送之﹐曰「送馬猶臨水﹐離旗稍引風。好看今夜月﹐當照紫微宮。」寶應甚悅。慧標賫以示虞寄﹐寄謂所親曰「標公旣以此始﹐必以此終。」後寶應敗﹐標從坐伏誅。

【張正見】﹝字見賾﹐梁太淸初﹐射策髙第。屬亂﹐避地匡俗山。入陳﹐遷散騎侍郎。﹞

張正見《星名從軍詩》云「將軍定朔邊﹐刁鬥出祁連。髙柳橫遙塞﹐長楡接遠天。井泉含凍竭﹐烽火照山燃。欲知客心斷﹐危旌萬里懸。」

【沈炯】﹝字初明﹐約之後﹐仕梁爲吳令。宋子仙據吳興﹐逼掌書記。王僧辧購得之﹐酬所獲者鐵錢十萬。後歸陳﹐武帝以爲禦史中丞。﹞

沈炯有《獨酌謠》﹐曰「獨酌謠﹐獨酌獨成謠。智者不我顧﹐愚夫余不要。不愚復不智﹐誰當余見招。所以成獨酌﹐一酌一傾瓢。生涯本漫漫﹐神理暫超超。再酌輕許﹑史﹐三酌傲松﹑喬。頻頻四五酌﹐不覺淩丹霄。倏爾厭五鼎﹐俄然賤九韶。彭殤無異葬﹐夷跖可同朝。龍蠖非不屈﹐鵬本逍遙。寄語號呶侶﹐無乃太塵囂。」

沈炯《八音詩》曰「金屋貯阿嬌﹐樓閣起迢迢。石頭足年少﹐大道跨河橋。絲桐無緩節﹐羅綺自飄搖。竹煙生薄晚﹐花色亂春朝。匏瓜詎無匹﹐神女嫁蘇韶。土地多妍冶﹐鄕裏足塵囂。革年未相識﹐聲論動風飈。木桃底堪用﹐寄以答瓊瑤。」

沈炯以閒﹑居﹑有﹑樂四字作離合詩贈江藻﹐曰「開門枕芳野﹐井上小桃紅﹝離『門』字﹞。林中藤蔦秀﹐木末風雲髙﹝離『木』字﹐『門』﹑『木』合成『閒』﹞。屋室何寥廓﹐至士隱蓬蒿﹝離『屍』字﹞。故知人外賞﹐文酒易陶陶﹝離『古』字﹐『屍』﹑『古』合成『居』﹞。友朋足諧晤﹐又此盛詩騷﹝離『』字﹞。朗月同攜手﹐良景共含毫﹝離『月』字﹐『』﹑『月』合成『有』﹞。樂巴有妙術﹐言是神仙曹﹝離『』字﹞。百年肆偃仰﹐一理詎相勞﹝離『白』字﹐『』﹑『白』成『』﹞。」

沈炯和蔡黃門口字詠﹐云「囂囂宮閣路﹐靈靈谷口閭。誰知名器品﹐語哩各崎嶇。」

【周弘正】﹝字思行﹐侯景亂﹐元帝以爲戶部尙書。入陳﹐位特進。弟弘讓﹑弘直。弘讓嘗仕侯景﹐獲譏於世。或問三周孰賢﹖曰「若蜂腰矣。」。﹞

周弘正嘗造韋﹐談謔盡日﹐恨相遇之晚。後請至賓館﹐未赴﹐弘正乃贈詩曰「徳星猶未動﹐眞車詎肯來﹖」卽逍遙公也。爲當時所欽如此。

周弘正看新婚詩云「莫愁年十五﹐來聘子都家。婿顏如美玉﹐婦色勝桃花。帶啼凝暮雨﹐含笑似朝霞。暫卻輕紈扇﹐傾城判不賒。」

【謝貞】﹝字元正。晉太傅安九世孫。少有至性﹐仕始興王錄事參軍。﹞

謝元正幼便聰慧﹐八歲爲春日閒居詩﹐從舅王筠奇其有隹致﹐謂所親曰「此兒方當大成。至如『風定花猶落』﹐乃追步惠連矣」。

【陸瓊】﹝字伯玉﹐六歲爲五言詩﹐頗有詞采﹐八歲於客前覆局﹐都下號曰「神童」。﹞

陸瓊飲酒樂云「蒲桃四時芳醇﹐琉璃千鐘舊賓。夜飲舞遲銷燭﹐朝醒弦促催人。春風秋月長好﹐歡醉日月言新。」唐人破陣樂﹑何滿子皆祖之。

陸瓊栗賦云「四時逸盛﹐百果玄芳。綠梅春馥﹐紅桃夏香。何羣品之浮脆﹐惟此質之久長。外刺同夫拱棘﹐內潔甚於冰霜。薦羞則權榛並列﹐加籩則菱芡同行。金盤兮麗色﹐王俎兮鮮光。周人以之戰懼﹐大官稱於柏梁。」

【伏智道】。﹞

伏智道《從軍五更轉》云「一更刁鬥鳴﹐校尉連城。懸聞射雕騎﹐遙憚將軍名。二更愁未央﹐髙城寒夜長。試將弓學月﹐聊持劍比霜。三更夜警新﹐橫吹獨吟春。彊聽梅花落﹐誤憶柳園人。四更星漢低﹐落月與山齊。依稀北風裏﹐胡笳雜馬嘶。五更催送籌﹐曉色映山頭。城鳥初起堞﹐更人悄下樓。」其後隋煬帝效之﹐作《龍舟五更轉》。

【江總】﹝字總持。少孤﹐依外氏﹐故杜詩云「江總外家養。」仕陳爲尙書令﹐世稱江令。宅在金陵靑溪上。劉禹錫詩﹕「南朝詞臣北朝客﹐歸來惟見秦淮碧。池臺竹樹三畝餘﹐至今人道江家宅。」總爲文次﹐至吟詠得意﹐則起槁於窗上﹐不堪示則投置混中﹐久而文遂工。﹞

江總持﹐幼便聰慧﹐神采英拔﹐甚爲瑯琊王元禮﹑範陽張纘﹑南陽劉之遴所重。之遴嘗酬總詩﹐其略曰「上位居崇禮﹐寺署鄰棲息。忌聞曉騶唱﹐每畏晨光。髙談意未窮﹐晤對賞無極。探志共遨遊﹐休沐忘退食。曷用銷鄙吝﹐枉趾遘顏色。上下數千載﹐揚榷吐胸臆。」其爲通人欽挹如此。

梁武帝時﹐江總舅蕭勃據廣州。侯景之亂﹐總往依焉。自此流寓嶺南﹐積歲﹐遇長安使﹐寄裴尙書詩曰「傳聞合浦葉﹐遠送洛陽飛。北風尙嘶馬﹐南冠獨不歸。去云目徒送﹐離琴手自揮。秋蓬失處所﹐春艸屢芳菲。太息關山月﹐風塵客子衣。」

江總《自長安歸還揚州九月九日行薇山亭賦韻》云「心逐南云逝﹐形隨北雁來。故鄕籬下菊﹐今日幾花開﹖」

金陵城東南十五里有婁湖﹐吳張昭創以漑田﹐昭封婁侯﹐故名。湖上有婁湖苑﹐江總持秋日侍宴苑中﹐應詔賦詩﹐曰「翠渚還鑾輅﹐瑤池命羽觴。千門響云蹕﹐四澤動榮光。玉軸昆池浪﹐金舟太液張。虹旗照島嶼﹐鳳蓋繞林塘。野靜重陰闊﹐淮秋水气涼。霧開樓閣近﹐日迥煙波長。洛宴諒斯在﹐鎬飲詎能方。朽劣叨榮遇﹐簪笏奉周行。」

周司馬消難以安陸附陳﹐宣帝遇之甚厚﹐以爲司空。見朝士皆重學術﹐積經史﹐消難切慕之﹐乃多捲黃紙加之朱軸﹐詐爲典籍﹐以矜僚友。江總持戲之曰「黃紙五經﹐赤軸三史。」

魯廣達爲陳將﹐被執﹐憤慨而卒。江總撫棺慟哭﹐題其前和曰「黃泉𨿽飲恨﹐白日自畱名。悲君抱義死﹐不作負恩生。」

【孔範】﹝字法言﹐後主以爲都官尙書﹐與孔貴人結爲兄姝﹐寵遇優渥。陳亡入隋﹐文帝暴其過惡﹐與王差﹑王儀﹑沈名爲四罪﹐流之遠裔。﹞

孔範和後主《詠鏡》云「虎賁愁興日﹐龍鏡覽顏時。懷恩未得報﹐空嘆發如絲。」

【長城公叔寶】﹝字元秀﹐小字黃奴。史曰﹕後主以宮人袁大捨等爲女學士﹐文士江總等十人爲狎客﹐嘗泛舟樂遊於河﹐忽遇雨﹐浮漚生﹐宮人指浮漚曰「滿河珍珠。」因名其河爲珍珠河。﹞

後主在東宮時﹐張譏爲東宮學士。有玉柄麈尾至隹﹐後主親執之曰「當今𨿽復多士如林﹐堪執此者﹐獨張譏耳。」卽手授譏。後幸鐘山開善寺﹐召從臣坐寺西南松林下﹐敕張譏豎義﹐索麈尾未至﹐敕取松枝﹐手以授譏。﹝譏初仕梁爲士林館學士。﹞

後主於光昭殿前起臨春﹑結綺﹑望仙三閣﹐其窗牖﹑壁帶﹑懸楣﹑欄檻﹐皆以沈檀爲之。臨春﹐後主自居﹔結綺﹐張貴妃居之﹔望仙﹐孔貴嬪居之。日與十狎客飲酒賦詩。先令貴嬪等八婦人襞采箋制五言﹐十客一時繼和﹐遲則罰酒﹐采其尢艷麗者爲曲﹐被以新聲。略云「璧月夜夜滿﹐瓊樹朝朝新。」君臣酣歌﹐自夕達旦﹐以此爲常。﹝張貴妃名麗華﹐發長七尺﹐鬢黑如漆﹐其光可鑑﹐聰慧有神彩。每瞻視盼睞﹐光彩溢目﹐映照左右。常於閣上靚妝﹐臨軒檻﹐宮中望之﹐飄飄若神仙。後葬路旁。有人夜行﹐聞吟詩聲云「獨臥經秋墮鬢蟬﹐白楊風起不成眠。追思昔日椒房寵﹐淚濕衣衫損舊顏。」次日閱之﹐乃一古冢。詢訪故老﹐始知爲麗華墓也。﹞

後主於淸樂中《造黃驪畱》及《玉樹後庭花》《金釵兩鬢垂》等曲﹐其詞綺艷相髙﹐極於輕蕩。玉樹曲云「麗宇芳林對髙閣﹐新妝艷質本傾城。映戶凝嬌乍不進﹐出帷含態笑相迎。妖姬臉似花含露﹐玉樹流光照後庭。」

後主七夕宴宣猷堂﹐座有張式﹑陸瓊﹑顧野王﹑褚﹑傅緯﹑陸瑜﹑柳莊﹑王差等十三人﹐重詠牛女﹐各爲五韻。後主詩曰「明月照髙臺﹐仙駕忽徘徊。雷徙聞車度﹐霞上見妝開。房移看動馬﹐斗轉望斟杯。靨色隨星去﹐髻影雜云來。更覺今宵短﹐只遽日輪催。」

孫右軍璉亡後﹐江總爲其志銘﹐後主又題銘後四十字﹐遣左民尙書蔡徵宣敕﹐就宅鐫之﹐其詞曰「秋風動竹﹐煙水驚波。幾人樵徑﹐何處山阿。今時日月﹐宿昔綺羅。天長路遠﹐地久云多。功臣未勒﹐此意如何﹗」時論咸以爲榮。

沈婺華﹐後主之後﹐望蔡侯君理女也。以張貴妃權寵﹐經年不得一禦。後主當禦後處﹐暫入卽還﹐因戲贈曰「畱儂不畱儂﹐不畱儂也去。此處不畱人﹐自有畱人處。」後因答云「誰道不相憶﹐見罷倒成羞。情知不肯住﹐教我若爲畱﹖」

後主造齊云觀﹐國人歌之云「齊云觀﹐寇來無際畔。」功畢未幾﹐爲隋師所虜。先是禎明初﹐後主作新歌﹐辭甚哀怨﹐令後宮美人習而歌之﹐其詞曰「玉樹後庭花﹐花開不復久。」時人以爲歌讖。

陳初﹐江東有童謠云「黃斑靑驄馬﹐發自壽陽。來時冬气末﹐去日春風始。」皆不知所謂。其後陳主爲韓擒虎所敗﹐擒虎本名豹﹐「黃斑」之謂也。平陳之際﹐又乘靑驄馬﹐往反時節與謠相應。兵初入臺城﹐後主將走﹐羣臣勸依梁武見侯景故事﹐後主不從﹐曰「吾自有井。」乃挾宮人十餘出景陽殿投井。軍人窺井﹐呼不應﹐欲下石﹐乃聞叫聲﹐以繩引之﹐與張貴妃﹑孔貴嬪同束而上﹐所謂胭脂井是也。楊修詩云「擒虎戈矛滿六宮﹐春花無樹不秋風。倉皇益見多情處﹐同穴甘心赴井中。」﹝井在金陵法寶寺﹐石欄紅痕若胭脂。相傳後主與張﹑孔淚痕所染。寺卽景陽宮故地也。井又名辱井。唐陸龜蒙詩﹕「古堞煙埋宮井樹﹐陳主吳姬墮泉處。舜沒蒼梧萬里云﹐卻不聞將二妃去。」﹞

陳將亡﹐有鳥一足集其殿庭﹐以觜畫地成文﹐云「獨足上髙臺﹐茂艸變爲灰。欲知我家處﹐朱門當水開。」解者以爲「獨足」蓋指後主獨行無眾。「茂艸」言荒穢也。隋承火運﹐艸得火而後灰﹐及後主至長安﹐館於都水臺。所謂「上髙臺」﹑「當水開」者﹐其言皆驗。

後主入隋﹐文帝給賜甚厚﹐每預宴﹐爲不奏吳樂﹐恐傷其心。監者言「叔寶與子弟等日飲一石﹐終日沈醉﹐罕有醒時。」帝曰「且任其性﹐不爾﹐何以過日﹖」及從東巡﹐登芒山﹐侍宴賦詩﹐曰「日月光天徳﹐山河壯帝居。太平無以報﹐願上東封書。」後從至仁壽宮﹐及出﹐文帝目之曰「此敗﹐豈不由酒﹗」

【徐徳言】﹝太子舍人。﹞

徐徳言尙後主妹樂昌公主﹐時陳政方亂﹐徳言知不相保﹐謂其妻曰「以君之才容﹐國亡必人權豪家。儻情緣未斷﹐尙冀相見。」乃破一照﹐人執其半﹐約曰「他日必以正月望日﹐賣於都市。我當在﹐卽以是日訪之。」及陳亡﹐公主果入越公楊素家﹐寵嬖殊厚。徳言流離辛苦﹐僅能至京﹐遂以正月望日訪於都市﹐有蒼頭賣半照者﹐大髙其價﹐人皆笑之。徳言直引至其居設食﹐具言其故﹐出半照合之。仍題詩曰「照與人俱去﹐照歸人不歸。無復嫦娥影﹐空畱明月輝。」公主得詩﹐涕泣不食。素知之﹐愴然攺容﹐卽召徳言相見﹐仍與偕飲。素令公主賦詩﹐公主遂口占一絕云「今日何遷次﹖新官對舊官。笑啼俱不敢﹐方信作人難。」素厚遺之﹐送還江南﹐竟以終老。

【沈滿願】﹝範靜妻。﹞

沈滿願《詠竹火籠》詩曰「剖出楚山筠﹐織成湘水紋。寒銷九微火﹐香傳百和薰。氤氳擁翠被﹐出入隨緗裙。徒悲今麗質﹐豈念昔淩雲。」

沈滿願《殘燈詩》云「殘燈猶未滅﹐將盡更揚輝。惟餘一兩焰﹐猶得解羅衣。」唐韋蘇州《對殘燈詩》云「獨照碧窗久﹐欲隨寒盡滅。幽人將遽眠﹐解帶翻成結。」韋詩實出於沈。

●卷十八六朝﹝前趙﹑後趙﹑前涼﹑秦﹑燕﹑後涼﹑北涼﹞

【陳安】﹝成紀人。少慷慨﹐讀書見許褚慕之﹐乃自字虎侯。﹞

晉懷湣間﹐劉曜圍陳安於隴城。安敗﹐南走陜中﹐曜使將軍平先率勁騎追之。安與壯士十餘騎於陜中格戰﹐安左手奮七尺大刀﹐右手執丈八蛇矛﹐近交則刀﹑矛俱發﹐輒害五六﹐遠則雙帶服﹐左右馳射而走。平先亦壯健絕人﹐與安搏戰﹐三交﹐奪其蛇矛而退﹐遂追斬於澗曲。安善撫按﹐及其死﹐隴上爲之歌曰「隴上健兒曰陳安﹐軀幹𨿽小腹中寬﹐愛養將士同心肝﹐驄駿馬鐵鍛鞍﹐七尺大刀配齊﹐丈八蛇矛左右盤。十蕩十決無當前。百騎俱出如雲浮﹐追者千萬騎悠悠。戰始三交失蛇矛﹐十騎俱蕩九騎畱。棄我驄攀巖幽﹐天非降雨迨者休。阿呵嗚呼柰子乎﹗嗚呼阿呵柰子何﹗」曜聞而嘉傷﹐命樂府歌之。﹝初漢髙以公主妻冒頓﹐故其子孫遂冒姓劉。魏﹑晉間﹐呼延氏祈子龍門﹐有一白魚﹐頂有一角﹐至祭所﹐久之乃去。其夜﹐夢所見魚變爲人﹐把一物﹐大如雞子﹐授之曰「此是日精﹐服之生貴子。」自是十五月生淵﹐建國號曰漢。至曜攺稱趙﹐是爲前趙。﹞

【汲桑】﹝淸河貝丘人﹐力能扛鼎。晉太安中﹐並州荒亂﹐刺史東瀛公騰執諸胡﹐賣充軍實﹐石勒亦在賣中。旣賣與茌平人爲奴﹐主家鄰馬牧﹐桑時爲牧率。勒以能相馬自托於桑﹐遂招集桃豹﹑逯明等爲羣盜。﹞

晉東海王越﹐字元超﹐懷帝永嘉初﹐出鎭許昌﹐率兗州刺史苟及冀州刺史丁邵討汲桑﹐破之。時有謠云「洛中大鼠長尺二﹐若不早去天狗至。」又云「元超兄弟大洛度﹐上桑打椹爲苟作。」越聞而惡之﹐乃轉爲靑州刺史﹐自領充州。由是與有隙。

汲桑殘忍少恩﹐六月盛暑﹐重裘累ブ﹐使十餘人扇之。意不淸涼﹐便斬扇者。後爲並州大姓田蘭所殺。士女慶賀﹐奔走道路而歌曰「士爲將軍何可羞﹐六月重ブ披豹裘﹐不識寒暑斷人頭。雄兒田蘭爲報仇。中夜斬首謝並州」。﹝石勒初歸劉淵﹐以爲輔漢將軍。後滅曜﹐稱大趙天王﹐是爲後趙。勒每破一州﹐必簡別衣冠﹐號爲君子城。﹞

【祁嘉】﹝字孔賓﹐酒泉人。﹞

祁嘉﹐少淸貧好學。年二十餘﹐夜窗中有聲呼云「祁孔賓﹐祁孔賓。隱去來﹐隱去來。修飾人世﹐甚不可諧。所得未毛銖﹐所喪如山崖。」及旦﹐嘉逃去。西至惇煌﹐依學官誦書﹐遂博通經傳﹐精究大義﹐西遊海渚﹐教授門生。張重華徵爲儒林祭酒。在朝卿士﹑郡縣守令受業者﹐二千餘人﹐竟以壽終。﹝張氏自軌及實﹑茂﹑駿﹐四世忠晉。至重華自立爲王﹐傳祚天錫﹐是爲前涼。﹞

【宋纖】﹝字令艾﹐惇煌人。﹞

宋纖隱居酒泉南山﹐不應辟命。酒泉太守馬岌造焉﹐纖拒而不見。岌嘆曰「名可聞而身不可見。徳可仰而形不可睹。今而後知先生人中龍也」。銘詩於石壁曰「丹崖百丈﹐靑壁萬尋。奇木蓊郁﹐蔚若鄧林。其人如玉﹐維國之琛。室邇人遐﹐實勞我心。」張祚時﹐太守楊宣畫纖像於閣上﹐出入視之﹐作頌曰「爲枕何石﹖爲漱何流﹖身不可見﹐名不可求。」

【韓博】。﹞

張天錫嗣位涼州﹐時苻堅彊盛﹐天錫遣從事中郎韓博奉表江左﹐克日大舉。博有口才﹐大司馬桓溫甚稱之。當大會﹐溫使司馬刁彜嘲之﹐彜謂博曰「卿是韓盧後﹖」博答彜曰「卿是韓盧後。」溫笑曰「刁以君姓韓﹐故相問耳。他自姓刁﹐那得是韓盧後邪﹖」博曰「明公脫未之思﹐短尾者爲刁也。」一坐推嘆。

【辛攀】﹝字懷遠﹐隴西人。﹞

辛攀父﹐嘗爲尙書郎﹐兄鑑﹑曠﹐弟寶﹑迅﹐皆以才識知名﹐西涼爲之語曰「五龍一門﹐金友玉昆。」

【蒲洪】﹝字廣世﹐其先有扈氏苗裔﹐世爲氐酉。其家池中生蒲﹐長五丈五﹐節如竹形﹐時咸異之﹐謂之蒲家﹐因以爲氏。後以讖文有「艸付應王﹐」又以孫堅背文曰「艸付之祥」﹐遂攺姓苻﹐洪見堅壯貌﹐欲令頭堅腹軟﹐字之曰堅頭。﹞

蒲洪好施﹐多權略﹐晉永嘉之亂﹐宗人蒲光﹑蒲突共推洪爲盟主﹐石虎以洪爲龍驤將軍。先是﹐隴右大雨﹐百姓苦之﹐謠雲「雨若不止﹐洪水必起。」故因名洪。

苻堅﹐洪季子雄之子也。洪死﹐世子健嗣位。健入關時﹐夢天神遣使者﹐朱衣赤冠﹐命拜堅爲龍驤將軍﹐健翌日爲壇以授之。泣謂堅曰「汝祖昔授此號﹐今汝復爲神明所授﹐可不勉乎﹖」及健死﹐其太子生嗣位﹐殘虐無度﹐堅遂殺之﹐以升平元年稱大秦天王。初﹐生夢大魚食蒲﹐又長安謠云「東海大魚化爲龍﹐男便爲王女爲公﹐問在何所洛門東。」時堅爲龍驤將軍﹐東海﹐堅封地也。其第在洛門之東。生不知是堅﹐以謠言之故﹐誅其侍中魚遵及其子孫。時又謠云「百里望空城﹐鬱鬱何靑靑。瞎兒不知法﹐仰不見天星。」於是悉壞空城以禳之。

苻堅初﹐鳳凰集於東闕﹐民歌之曰「鳳凰於飛﹐其羽翼翼。淵武聖後﹐饗齡萬億。」

晉太和間﹐苻堅聞慕容恪死﹐陰有圖燕之計﹐卒滅燕﹐時慕容衝姊爲淸河公主﹐年十四﹐有殊色﹐堅納之﹐寵冠後庭。衝年十二﹐亦有龍陽之姿﹐堅又幸之。姊弟專寵﹐宮人莫進。長安歌漢紫宮諺曰「一雌復一雄﹐雙飛入紫宮。」時咸懼爲亂。又有謠云「鳳凰鳳凰止阿房。」堅以鳳凰非梧桐不棲﹐非竹實不食﹐乃植桐竹數十萬株於阿房城以待之。衝小字鳳凰。後堅敗﹐衝起兵河東﹐進攻蒲阪﹐果入止阿房城焉。

苻堅旣滅燕﹐故長史申胤曰「福徳在燕﹐秦𨿽得志﹐而燕之復建﹐不過一紀。」黃泓曰「其在吳王乎﹖」吳王﹐慕容垂也。時關中謠曰「長鞘馬鞭擊左股﹐太歲南行當避虜。」秦人呼鮮卑爲白虜。後垂起關東﹐歲在癸未﹐才一紀云。

苻堅彊盛之時﹐國有童謠云「阿堅﹐阿堅﹐連牽三十年。後若欲敗時﹐當在江湖邊。」又有謠云「河水淸復淸﹐苻詔死新城。」秦人稱其君曰詔。堅聞此謠而深惡之﹐每徵伐﹐戒軍候云「地有名新城者避之。」後敗於淝水﹐竟爲姚萇縊於新城佛寺。在僞位凡三十年。

【王猛】﹝字景略。初隱華山。桓溫伐秦入關﹐猛被褐謁溫﹐溫將還﹐資猛車馬﹐欲與之俱﹐猛還山咨師﹐師曰「卿與桓溫豈並世哉﹗在此可富貴﹐何爲乎遠行﹖」後苻堅因呂婆棲招猛﹐任以國事。﹞

王猛化洽六州﹐人移風變﹐百姓歌之曰「長安大街﹐夾樹楊槐。﹝葉﹞下走朱輪﹐上有鸞棲。英彥雲集﹐誨我人黎。」

【趙整】﹝字文業﹐一名正。年十八仕爲黃門郎。後出家﹐更名道整。﹞

秦王堅宴羣臣於釣臺﹐祕書侍郎趙整以堅頗好酒﹐因爲酒徳歌﹐曰「獲黍西秦﹐采麥東齊。春封夏發﹐鼻納心迷。」

秦王堅與羣臣飲﹐以極醉爲限﹐趙整作歌曰「地列酒泉﹐天垂酒池。杜康妙識﹐儀狄先知。紂喪殷邦﹐桀傾夏國。由此言之﹐前危後則。」

秦王堅與慕容垂夫人段氏同輦遊於後庭﹐趙整歌曰「不見雀來入燕室﹐但見浮雲蔽白日。」堅攺容謝之﹐命夫人下輦。

苻堅分氐戶於諸鎭﹐趙整因侍﹐援琴而歌曰「阿得脂﹐阿得脂﹐博勞舊父是仇綏﹐尾長翼短不能飛。遠徙種人畱鮮卑﹐一旦緩急語阿誰。」堅笑而不納﹐及敗於姚萇﹐整言始驗。

趙整性好幾諫﹐無所回避。苻堅末年﹐寵惑鮮卑﹐惰於治政。整因歌諫曰「昔聞孟津河﹐千里作一曲。此水本自淸﹐是誰攪令濁﹖」堅動容﹐曰「是朕也。」又詠棗詩曰「北園有一樹﹐布葉垂重陰。外𨿽饒棘刺﹐內實有赤心。」堅笑曰「將非趙文業耶﹗」

【梁讜】﹝字伯言。﹞

梁讜博學﹐有雋才﹐與弟熙俱以文藻淸麗見重一時。人爲之語曰「關東堂堂﹐二申兩房。未若二梁﹐環文綺章。」

【王嘉】﹝字子年﹐隴西人。淸虛服气﹐不與世人交遊。石季龍未至長安﹐潛隱終南山。苻堅累徵不赴﹐公侯已下﹐咸躬往參詣。及姚萇入長安﹐禮嘉如堅故事﹐後因事爲萇所害。苻登聞嘉死﹐設壇哭之﹐贈太師﹐謚文定公﹐所著有《拾遺記》。﹞

王子年嘗著歌讖三章﹐事過皆驗。其一云「帝諱昌明運當極﹐特申一期延其息。」又云「諸馬渡江百年中﹐當值卯金折其鋒。」至安帝﹐果爲劉氏所代。又有云「欲知其姓艸肅肅﹐谷中最細低頭熟。鱗身甲體永興福。」後齊太祖諱道成﹐姓蕭氏。谷中精細者﹐稻也。熟猶成也。

【慕容垂】﹝其先曰東胡﹐爲匈奴所敗﹐分保鮮卑山。曾祖莫護跋﹐魏初率其諸部入居遼西﹐時燕代多冠﹐「步搖冠」﹐莫護跋見而好之﹐乃斂發襲冠﹐諸部因呼爲「步搖」。其後音訛﹐遂爲慕容焉。垂小字阿六惇﹐長七尺七寸﹐手垂過膝﹐父嘗曰「此兒好奇﹐終能破人家﹐或能成人家。」故名霸。因墜馬傷前二齒﹐攺名。尋以讖文去「垂」爲「垂」。﹞

慕容垂初封吳王﹐鎭信都﹐威名大振﹐慕容評深忌之﹐謀誅垂。時有謠云「慕容攀墻看﹐吳軍無邊岸。我身分自當﹐枉殺墻外漢。慕容愁憒憒﹐燒香作佛會。願作墻裏燕﹐髙飛出墻外。」垂懼禍﹐乃奔苻堅。

慕容垂定都中山﹐立寶爲太子。寶嗣位﹐以慕容徳都督冀﹑兗六州諸軍事。會魏師入中山﹐寶出奔薊﹐時有謠云「大風蓬勃楊塵埃﹐八井三刀卒起來。四海鼎沸中山頹﹐惟有徳人擄三臺。」於是徳之羣臣勸徳稱帝。

慕容超﹐徳兄子也。超不卹政事﹐引所親公孫五樓爲腹心﹐王公內外無不憚之。尙書都令史王儼諂事五樓﹐遷尙書郎﹐出爲濟南太守﹐入爲尙書左丞。時人爲之語曰「欲得侯﹐事五樓。」故大臣北地王鐘謂段宏曰「黃犬之皮﹐恐終補狐裘也。」五樓聞而恨之﹐後宏奔魏﹐鐘奔秦。

慕容熙爲政暴虐﹐其將馮跋﹑張興皆坐事奔亡結盟﹐推髙云爲主。初﹐童謠云「一束槁﹐兩頭然﹐禿頭小兒來滅燕。」「槁」字上有「艸」﹐下有「禾」﹐「兩頭然」﹐則「禾」「艸」俱盡而成「髙」字。云父名援﹐小字禿頭﹐三子﹐而云季也。熙竟爲髙云所滅。

【呂光】﹝苻堅故將。﹞

晉太元間﹐呂光僭卽三河王位﹐徙西海郡人於諸郡﹐時有謠云「朔馬心何悲﹖念舊中心勞。燕雀何徘徊﹖意欲還故巢。」頃之﹐遂相扇動﹐光復徙之於西河。

【胡叟】﹝字倫許﹐安定臨涇人。以姚氏將衰﹐遂入長安觀風化﹐後入沮渠﹐不得志﹐乃歸魏﹐賜爵復始男﹐家於密雲。﹞

胡叟入沮渠﹐沮渠牧犍遇之不重﹐叟乃爲詩示所知廣平程伯達﹐其略曰「羣犬吠新客﹐佞暗排疏賓。直途旣已塞﹐曲路非所遵。望衛惋祝它﹐盼楚悼靈均。何用宣憂懷﹐托翰寄輔仁。」

●卷十九六朝﹝北魏﹞

【道武帝圭】﹝其先漢將李陵後也﹐姓拓跋氏。黃帝有子二十五人﹐少子受封北國。黃帝以土徳王﹐北族謂土爲拓﹐謂後爲跋﹐故以爲氏。﹞

道武帝六世祖聖武帝詰汾嘗出畋﹐見輜自天而下﹐旣至﹐有一美婦人﹐自稱天女﹐受命相偶。旦日請還﹐期年復會於此﹐言終而別。及期﹐帝至先田處﹐果見天女以所生男授帝﹐曰「此君之子也﹐當世爲帝王。」卽神元帝力微也。時人諺曰「詰汾皇帝無婦家﹐力微皇帝無舅家。」﹝圭暴虐好殺﹐民不堪命。先是有神巫誡圭﹐當有暴禍﹐惟「誅淸河﹑殺萬人」乃可免。圭乃滅淸河一郡。常手自殺人﹐欲令其數滿萬。圭寢處﹐人莫得知﹐惟愛妾名萬人知之。妾與圭子淸河王私通﹐王因欲殺圭﹐令萬人爲內應。圭臨死曰「淸河」﹑「萬人」之言﹐乃汝等也。﹞

【孝文帝宏】﹝獻文帝長子。太和二年﹐攺姓元氏。少善射﹐有膂力﹐年十餘﹐能以指彈碎羊骨。至十五﹐便不復殺生。雅好讀書﹐善談莊﹑老﹐喜爲文章。自太和十年已後﹐詔冊皆帝筆也。﹞

孝文帝徵沔北﹐饗侍臣於懸瓠方丈竹堂﹐中書侍郎鄭道昭與兄懿等俱侍坐。樂作酒酣﹐帝乃作歌曰「白日光天兮無不曜﹐江左一隅兮濁未照。」彭城王勰續歌曰「願從聖明兮登衡﹑會﹐萬國馳誠兮混內外。」鄭懿歌曰「云雷大震兮天門辟﹐率土來賓兮一正歷。」鄭道昭歌曰「舜舞干戚兮天下歸﹐文徳遠被兮莫不思。」邢巒歌曰「皇風一鼓兮九地匝﹐戴日依天兮淸六合。」帝又歌曰「遵彼汝墳兮昔化貞﹐未若今日兮道風明。」宋弁歌曰「文王政教兮暉江沼﹐寧如大化兮光四表。」﹝鄭道昭﹐字僖伯﹐嘗爲兗州刺史。子述祖﹐天保中亦爲兗州刺史。有人入帝盜布﹐其父執之以歸述祖﹐述租特原之﹐自是境內無盜。百姓歌曰「大鄭公﹐小鄭公﹐相去五十載﹐風教尙猶同。」﹞

孝文帝名子恂﹑愉﹑悅﹑懌﹐侍中崔光名子劭﹑勗﹑勉。帝謂光曰「我兒名傍皆有『心』﹐卿兒名傍皆有『力』。」答曰「所謂君子勞心﹐小人勞力。」帝大嗟悅。﹝光﹐本名孝伯﹐嘗修國史﹐族子鴻撰《十六國春秋》﹐時謂一門二史。﹞

初﹐文明太后以帝聰聖﹐將謀廢帝﹐乃於寒月﹐單衣閉室﹐絕食三朝﹐召咸陽王禧將立之。賴元丕衝等固諫乃止。帝亦不憾﹐撫念諸弟如初。禧窮極驕奢﹐姬妾數十﹐意尙不已。景明中﹐卒以謀逆伏誅。宮人爲之歌曰「可憐咸陽王﹐柰何作事誤﹖金牀玉几不能眠﹐夜蹋霜與露。洛水湛湛彌岸長﹐行人那得渡﹖」其歌流傳江表﹐北人在南者﹐𨿽至富貴﹐弦歌奏之﹐莫不灑泣。

【彭城王勰】﹝獻文帝第六子﹐孝文稱其「淸規懋徳﹐松竹爲心」。﹞

孝文帝宴侍臣於淸徽堂日﹐宴移於流化池芳林下﹐帝仰觀桐葉之茂﹐曰「其桐其椅﹐其實離離。愷悌君子﹐莫不令儀。」今林下諸賢﹐足敷歌詠。遂令黃門侍郎崔光讀《暮春羣臣應制詩》﹐至彭城王勰詩﹐帝爲攺一字﹐勰曰「臣露此拙﹐方見聖朝之私﹐鞍蒙神筆賜刊﹐得有令譽。」帝曰「𨿽雕琢一字﹐猶是玉之本體。」勰曰「臣聞詩三百﹐一言可蔽。今陛下刊以一字﹐足以價等連城。」

彭城王嘗從孝文帝幸代都﹐次上黨銅山﹐路傍有大松樹十數﹐帝賦詩示勰﹐曰「吾作詩𨿽不七步﹐亦不言遠。汝可作之﹐此至吾間﹐令就也。」時勰去帝十餘步﹐且行且作﹐未至帝所而就。詩曰「問松林﹐松林經幾冬﹖山川何如昔﹖風雲與古同﹖」

孝文帝嘗宴羣臣﹐酒酣歡極﹐帝因舉卮酒屬羣臣曰「三三橫﹐兩兩縱。誰能辧之賜金鐘。」禦吏中尉李彪曰「沽酒老嫗甕注瓶﹐屠兒割肉與稱同。」尙書左丞甄琛曰「吳人浮水自云工﹐妓兒擲袖在虛空。」彭城王勰曰「臣始解此是『習』﹝﹞字。」孝文卽以金鐘賜彪。人服彪聰明有智﹐甄琛和之亦速。

【王肅】﹝字恭懿。爲南齊祕書丞。太和中奔魏﹐累官尙書令。孝文甚重之﹐常呼曰王生。﹞

王肅初入魏﹐不食羊肉酪漿。嘗飯鯽魚羹﹐渴飲茗汁。京師士子見肅一飯一斗﹐號爲「漏卮」。後與孝文會食羊肉酪粥﹐孝文怪問之﹐對曰「羊是陸產之最﹐魚是水族之長﹐所好不同﹐並各稱珍。羊比齊魯大邦﹐魚比邾莒小國。惟茗下中﹐與酪作奴。」彭城王勰曰「卿不重齊魯大邦﹐而愛邾莒小國。明日爲卿設邾莒之飧﹐亦有酪奴。」孝文大笑﹐因此呼茗爲「酪奴」。

王肅在江南﹐娶謝氏女爲妻。及至魏﹐尙陳畱長公主。其後謝氏爲尼來奔﹐作詩贈肅﹐曰「本爲薄上蠶﹐今作機上絲。得絡逐勝去﹐頗憶纏綿時。」公主代肅答贈曰「鍼是貫絲物﹐目中常任絲。得帛縫新去﹐何能納故時。」肅聞之﹐甚惆悵﹐遂造正覺寺憩焉。

【褚糸胃】。﹞

褚糸胃入魏﹐魏欲用之﹐時魏元會﹐糸胃戲爲詩曰「帽上著籠冠﹐褲上著朱衣。不知是今是﹐不知非昔非。」魏人怒﹐出爲始平太守。

【祖瑩】﹝字元珍﹐少耽書﹐呼「聖小兒」﹐孝文時拜太學博士。嘗曰「文章須自出機杼﹐成一家風骨﹐安了共人作生活也﹗」世以爲知言。﹞

祖瑩與陳郡袁翻齊名秀出﹐時人爲之語曰「京師楚楚袁與祖﹐洛陽翩翩祖與袁。」

祖元珍爲彭城王參軍﹐時尙書令王肅曾於省中詠《悲平城》詩云「悲平城﹐驅馬入雲中。陰山常晦雪﹐荒松多朔風。」彭城甚嗟其美﹐欲使肅更詠﹐乃失語云「王公吟詠﹐情性聲律殊佳﹐可更爲誦《悲彭城》詩。肅戲彭城云「何意悲平城爲悲彭城也。」彭城有慚色﹐祖在坐﹐卽云「有所悲彭城﹐王公自未見耳。」肅云「可爲誦之。」元珍應聲云「悲彭城﹐楚歌四面起。屍積石梁亭﹐血流睢水裏。」肅嗟賞之。彭城大悅﹐退謂元珍曰「卿定是神口﹐今日若不得卿﹐幾爲吳子所屈。」

【李謐】﹝趙郡人。棄產營書﹐手自刪削﹐每曰「丈夫擁書萬卷﹐何暇南面百城﹖」甄琛令其子就業焉。﹞

李謐少好學﹐周覽百氏﹐初師事小學博士孔﹐數年後﹐還就謐請業﹐同門生爲之語曰「靑成藍﹐藍謝靑。師何常﹐在明經。」

【胡武靈後】﹝司徒國珍女也﹐能射中鍼眼。初爲尼﹐頗能講道。宣武帝召入掖廷﹐立爲後。﹞

太后嘗與明帝幸華林園﹐宴羣臣於都亭曲水﹐令王公以下賦七言詩。太后詩曰「化光造物含气貞。」明帝詩曰「恭己無爲賴慈英。」王公已下各賜帛有差。

武都人楊白花﹐少有勇力﹐容貌雄偉﹐靈太后逼通之。白花懼及禍﹐乃率其部曲奔梁﹐易名華。太后追思不能已﹐爲作《楊白花歌》﹐使宮人晝夜連臂蹋足歌之。其辭曰「陽春二三月﹐楊柳齊作花。春風一夜入閨闥﹐楊花飄蕩落南家。含情出戶腳無力﹐拾得楊花淚沾臆。秋去春來雙燕子﹐願銜楊花入窠裏。」

靈太后幸左藏﹐賜布絹﹐儀同陳畱公李崇﹑章武王融並以所負多顧僕於地﹐崇乃傷腰﹐融至損腳。時人爲之語曰「陳畱﹑章武﹐傷腰折股。貪人敗類﹐穢我明主。」

孫紹歷職內外﹐垂老始拜太府少卿。謝日﹐靈太后曰「公年似太老。」紹重拜曰「臣年𨿽老﹐臣卿太少。」後大笑曰「是將正卿。」

【臨淮王】﹝宅在法云寺北。﹞

性愛林泉﹐又重賓客﹐入其室者咸謂登仙。荊州秀才張裴裳爲五言﹐有淸拔之句﹐云「異秋花共色﹐別樹鳥同聲。」以蛟龍錦賜之。

【河間王琛】。﹞

琛有婢朝云﹐善吹篪﹐能爲圍扇﹐歌隴上聲。琛爲秦州刺史﹐諸羌叛﹐屢討之不降。琛令朝云假爲貧嫗吹篪﹐諸羌聞之﹐悉皆流涕。疊相謂曰「何爲棄墳並在山谷爲寇也﹗」相率歸降。秦民語曰「快馬健兒﹐不如老嫗吹篪。」

【蕭綜】﹝字世謙﹐梁武帝第二子﹐封豫章王。普通四年奔魏﹐歷司徒太尉﹐尙壽陽公主。﹞

蕭綜在魏不得志﹐嘗作《悲落葉》以申其志﹐云「悲落葉﹐聯翩下重疊。重疊落且飛﹐從橫去不歸。長枝交蔭昔何密﹐黃鳥關關動相失。夕葉雜凝露﹐朝花翻亂日。亂春日﹐起春風﹐春風春日此時同。一霜兩霜猶可當﹐五晨六旦已颯黃。乍逐驚風舉﹐髙下任飄揚。悲落葉﹐落葉何時還﹖夙昔共根本﹐無復一相關。各隨灰土去﹐髙枝難重攀。」

洛陽城東建陽裏有臺﹐髙三丈﹐上作二精舍﹐有鐘﹐撞之﹐聞五十里。太后移在宮內﹐置凝間室。蕭綜聞鐘聲﹐遂造《聽鐘歌》三首﹐其辭曰「歷歷聽鐘鳴﹐當知在帝城。西樹隱落月﹐東窗見曉星。霧露フフ未分明。烏啼啞啞已流聲。驚客思﹐動客情﹐客思郁縱橫。翩翩孤雁何所棲﹖依依別鶴半夜啼。今歲行已暮﹐雨雪向淒淒。飛蓬旦夕起﹐楊柳尙翻低。气鬱結﹐涕滂沱。愁思無所托﹐彊作聽鐘歌。」

【馮元興】﹝字子盛。元引爲殿中郎。普泰初﹐爲光祿大夫。﹞

馮元興家世寒﹐初因元之勢﹐托其交道﹐相爲引用。旣賜死﹐興亦被廢﹐乃爲浮萍詩以自諭﹐曰「有艸生碧池﹐無根綠水上。脆弱惡風波﹐危微若驚浪。」

【宋世良】。﹞

孝莊時﹐世良爲淸河太守﹐才識閒明﹐尢善政術。郡東南有曲堤﹐成公一姓阻而居之﹐羣盜多萃於此。人爲之語云「寧度東吳會稽﹐不歷成公曲堤。」世良施八條之制﹐盜奔他境。人又謠云「曲堤𨿽險賊何益﹐但有宋公自屏迹。」

【溫子升】﹝字鵬舉﹐嶠之後。熙平初﹐舉髙第﹐庾信初至北方﹐時子升作《韓陵山寺碑》﹐信讀而寫其本。南人問信﹕「北方文士何如﹖」信曰「惟寒山寺一片石堪共語﹐余若驢鳴犬吠耳。」張臯亦寫其文﹐傳於江外﹐梁武稱之﹐曰「曹植﹑陸機復生於北土﹐恨我辭人﹐數窮百六。」濟陰王云「江左人文﹐宋有顏﹑謝﹐梁有沈﹑任﹐我家子升﹐足以當之。」。﹞

孝莊時﹐帝舅李延除靑州刺史﹐將行﹐謂之曰「懷磚之俗﹐世號難治。舅宜好用心。」時黃門侍郎楊寬在帝側﹐不曉「懷磚」之義﹐私問舍人溫子升﹐子升曰「齊士之民﹐風俗淺薄﹐太守初欲入境﹐百姓皆懷磚叩頭。及其代還﹐以磚擊之。言其向背速於反掌。是以京師語曰「獄中無系囚﹐捨內無靑州。假令家道惡﹐腸中不懷愁。」「懷磚」之義﹐起在於此。」

溫子升《搗衣篇》云「長安城中秋夜長﹐佳人錦石搗流黃。香杵紋砧知近遠﹐傳聲遞響何淒涼﹖七夕長河爛﹐中秋明月光。翳翁塞邊絕候雁﹐鴛鴦樓上望天狼。」

【邢邵】﹝字子才﹐與溫子升﹑魏收齊譽﹐世號三才。嘗同右北平陽固﹑河東裴伯茂﹑河南陸道暉至北海王昕捨宿飲﹐相與賦詩﹐凡數十首﹐皆在主人奴處。旦日﹐奴行﹐諸人求詩不得﹐邵皆爲誦之。奴還得本﹐不誤一字。魏末﹐除兗州剌史﹐有善政﹐桴鼓不鳴。在郡起淸風觀﹑明月樓。﹞

孝靜帝人日登雲龍門﹐崔悛侍宴﹐又敕其子瞻令近禦座﹐亦有應詔詩。帝問邢邵曰「此詩何如其父﹖」邢曰「悛博雅弘麗﹐瞻气調淸新﹐並詩人之冠。」燕罷﹐共嗟賞之﹐咸曰「今日之燕﹐並爲崔瞻父子。」

孫搴學淺行薄﹐邢邵嘗謂曰「卿更須讀書。」孫曰「我精騎三千﹐足敵君羸卒數萬。」搴嘗服棘刺丸﹐李諧調之曰「卿應自足﹐何假外求。」坐者皆笑。﹝邵與婦甚疏﹐未嘗內宿﹐自云「嘗盡入內閣﹐爲狗所吠」。言畢﹐撫掌大笑。﹞

辛徳源嘗於邢邵座賦詩﹐其十字曰「寒威漸離風﹐春色方依樹。」眾咸稱善﹐後王昕逢之﹐適冬春之交﹐謂曰「今日可謂『寒威離風』﹑『春色依樹』。」

袁聿修爲尙書郎十年﹐未嘗受鬥酒之遺﹐邢邵每呼爲「淸郎」。及邵爲兗州﹐聿修以太常少卿巡省﹐邵送白綢爲信﹐聿修不受﹐邵答曰「弟昔作淸郎﹐今日復作淸卿矣。」﹝聿修﹐字叔徳﹐翻之子﹐仕魏入齊﹐齊亡入周。﹞

【節閔帝恭】﹝孝文帝侄也﹐初封廣陵王。﹞

節閔帝使薛孝通等相嘲﹐以酒爲韻﹐帝倡曰「平生好玄默﹐慚爲萬國首。」孝通曰「旣逢堯舜君﹐願上萬年壽。」帝曰「卿所謂壽﹐豈得徒然。」便命酌酒。仍命更嘲孝通﹐以忠爲韻﹐元曰「聖主臨萬機﹐享世永無窮。」孝通曰「豈惟被丰艸﹐方亦及昆虫。」元翌曰「朝賢旣濟濟﹐野苗又。」帝曰「君臣體魚水﹐書執一華戎。」孝通曰「微臣信慶渥﹐何以答華嵩。」

初胡太后淫穢日甚﹐鴆殺明帝詡而立臨洮王世子釗。爾朱榮入洛﹐將篡位﹐髙歡請鑄像卜之﹐鑄不成﹐乃止﹐遂立莊帝子攸﹐而沈胡後及釗於泗水。及子攸誅榮﹐爾朱兆入洛﹐與爾朱世隆共立長廣王曄﹐而弒子攸。世隆又以曄疏遠﹐廢之﹐而立廣陵王恭。髙歡入洛﹐以恭神采英毅﹐恐後難制﹐又廢之﹐而立平陽王修。恭在位一年﹐旣失位﹐乃賦詩云「朱門久可患﹐紫極非情玩。顚覆立可待﹐一年三易換。時運正如此﹐惟有修眞觀。」遂遇弒。

洛陽瑤光寺﹐宣武帝嘗立椒房學道之所﹐掖庭美人﹐並在其中﹐亦有名族處女﹐來儀此寺。及爾朱兆入洛﹐縱兵大掠﹐時有秀容胡騎數十入瑤光寺淫穢﹐自後頗獲譏訕。京師語曰「洛陽男兒急作髻﹐瑤光寺尼奮作婿。」

爾朱彥伯﹐節閔帝時封博陵郡王。及髙歡盡滅爾朱氏之黨﹐乃執爾朱彥伯與爾朱世隆同斬於閶闔門外﹐懸首於斛斯椿門樹。先是﹐洛中謠云「三月末﹐四月初﹐揚灰簸土覓眞珠。頭去項﹐腳根齊﹐驅上樹﹐不須梯。」至是並驗。

【武帝修】﹝孝莊帝孫﹐廣平王之子。﹞

修旣卽位﹐以髙歡專恣﹐因密圖之。歡覺﹐遂擁兵至﹐修懼﹐奔長安﹐依宇文泰。時熒惑入南斗﹐去而復還﹐畱止六旬。梁武帝以諺云「熒惑入南斗﹐天子下殿走」﹐乃跣足下殿以禳之。及聞修西奔﹐慚曰「虜亦應天象邪﹗」修閨門無禮﹐從妹不嫁者三人。平原公主明月從入關﹐泰使人殺之﹐修不悅﹐由是與泰有隙﹐飲酒遇鴆而殂。初宣武﹑孝明間謠云「狐非狐﹐貉非貉﹐焦黎狗子齒斷索。」識者以爲「索」謂魏本索發。「焦黎狗子」指宇文泰。泰小字黑獺也。

【孝靜帝善見】﹝淸河王世子﹐髙歡追武帝不及﹐乃立帝於洛陽﹐是爲東魏。帝好文﹐美容儀﹐力能挾石獅子以逾墻﹐射無不中。嘉辰宴會﹐多命羣臣賦詩﹐從容沈雅﹐有孝文風。﹞

孝靜帝始移都於鄴﹐時有童謠云「可憐靑雀子﹐飛來鄴城裏。羽翮垂欲成﹐化作鸚鵡子。」又謠云「可憐靑雀子﹐飛入鄴城裏。作窠猶未成﹐舉頭失鄕裏。寄言與婦母﹐好看新婦子。」按﹕「靑雀子」謂帝實淸河王世子。「鸚鵡」謂齊神武﹐卽髙歡也。後則神武之女。鄴都宮室未備﹐卽逢禪代﹐「作窠未成」之效。帝尋崩﹐文宣以後爲太原長公主﹐降於楊﹐時神武婁後尙在﹐故言「寄書於婦母」。「新婦子」斥後也。

初髙歡以逐君之醜﹐待孝靜帝頗盡臣禮。髙澄嗣位﹐以崔季舒爲中書黃門﹐察帝動靜。澄常侍飲﹐大舉觴曰「臣澄勸陛下。」帝曰「自古無不亡之國﹐朕亦何用此活﹗」澄怒曰「朕﹐朕﹐狗腳朕﹗」使季舒毆帝三拳﹐奮衣而出。帝不堪憂辱﹐詠謝靈運詩曰「韓亡子房奮﹐秦帝魯連恥。本自江海人﹐志意動君子。」澄乃幽帝於含章堂﹐後遂禪位髙洋﹐遇鴆而崩。

【董紹】﹝字興遠。起家四門博士。孝武西遷﹐除禦史中丞。及周文登祚﹐以議論朝廷﹐賜死。﹞

董紹爲賀拔嶽咨議參軍﹐嶽攜紹於髙平牧馬﹐紹悲而賦詩曰「走馬山之阿﹐馬渴飲黃河。寧謂胡關下﹐復聞楚客歌。」

【鹿】﹝字永吉。初爲眞定公國中尉﹐天平中﹐除梁州刺史﹐爲反者鄭榮業執送關西。﹞

鹿爲眞定公元子直國中尉﹐恆勸以忠廉之節﹐嘗賦五言詩云「嶧山萬丈樹﹐雕鏤作琵琶。由此材髙遠﹐弦響藹中華。援琴起何調﹖《幽蘭》與《白雪》。絲管韻未成﹐莫使弦響絕。」子直少有令聞﹐欲善其終﹐故以諷焉。

●卷二十六朝﹝北齊﹑周﹞

【齊神武歡】﹝小字賀六渾。累世北邊﹐故其俗遂同鮮卑。魏永熙初﹐授天柱大將軍。文襄澄﹐歡長子。文宣洋﹐歡第二子也。﹞

神武嘗宴羣臣﹐酒酣﹐各令歌樂﹐武衛斛律丰樂歌云「朝亦飲酒醉﹐暮亦飲酒醉。日日飲酒醉﹐國計無取次。」神武曰「丰樂不諂﹐是好人也。」﹝丰樂﹐名羨﹐光之弟。﹞

神武攻周玉壁﹐士卒死者十四五﹐神武恚憤疾發。周王下令曰「髙歡鼠子﹐親犯玉壁﹐劍弩一發﹐元凶自薨。」神武聞之﹐勉坐以安士眾﹐悉引諸貴﹐使斛律金唱《敕勒歌》曰「敕勒川﹐陰山下。天似穹廬﹐籠蓋四野。天蒼蒼﹐野茫茫﹐風吹艸低見牛羊。」神武因自和之。﹝金世爲部落統帥﹐秋朝京師﹐春還部落﹐號曰「雁臣。」初不解書﹐有人教押名﹐曰「但五屋四面平正卽得。」一門之中﹐一皇后﹐二太子妃﹐三公主﹐然不以爲喜﹐嘗謂其子光﹕我家直以勛勞致富貴﹐何藉女寵﹗」﹞

武定中﹐有童謠曰「百尺髙竿摧折﹐水底然燈燈滅。」「髙」者﹐齊姓也。五年神武崩﹔「摧折」之應。七年文襄爲盜所害﹐「燈滅」之徵。

文宣未受禪時﹐有童謠曰「一束槁﹐兩頭然﹐河邊歷飛上天。」按「槁」然兩頭於文爲「髙」﹐河邊歷爲水邊羊」﹐指文宣名也。於是徐之才勸帝受禪﹐文宣鑄像以卜之﹐一寫而成﹐意遂決。篡位後﹐又有謠曰「馬子入石室﹐三千六百日。」文宣以午年生﹐故曰「馬子」。三臺﹐石季龍舊居﹐故曰「石室」。「三千六百日」十年也﹐文宣在位十年。果如謠言。

【髙昂】﹝字敖曹。幼有壯气﹐龍唇豹頸﹐姿體雄異。其父次同爲求嚴師教之。昂不遵師訓﹐專事馳騁﹐每言「男兒當橫行天下﹐自取富貴﹐誰能端坐讀書﹐作老博士也。」其父以其昂藏敖曹﹐故名字之。齊神武以爲西南道大都督﹐渡河祭河伯﹐曰「河伯水中之神﹐髙敖曹地上之虎。」。﹞

髙敖曹酷好爲詩﹐嘗作雜詩三首﹐云「冢子地握槊﹐星宿天圍棋。開曇壅張口﹐捲席牀剝皮。」相送重相送﹐相送至橋頭。培堆兩眼淚﹐難按滿胸愁。」「桃生毛彈子﹐瓠長棒槌兒。墻歌壁亞肚﹐河凍水生皮。」時人往往傳以爲笑。

髙敖曹從軍時﹐與相州刺史孫騰作《行路難》曰「捲甲長驅不可息﹐六日六夜三度食。初時言作虎牢停﹐更被處置河橋北。回首絕望便蕭條﹐悲來雪涕還自抑。」

髙敖曹除侍中司徒﹐其弟季式爲濟州刺史。敖曹發驛以勸酒﹐乃贈詩曰「憐君停欲死﹐天上人間無可比。走馬海邊射遊鹿﹐偏坐石上彈鳴雉。昔時方伯願三公﹐今日司徒羨刺史。」

【魏收】﹝字伯起﹐小字佛助。神武時﹐修《魏史》﹐眾口喧然﹐號爲「穢史」。收於溫﹑邢稍爲後進﹐後邵被疏出﹐子升以罪幽死﹐收遂大被任用。時魏太常劉芳孫女﹐中書郎崔肇師女﹐夫家坐事﹐並賜收爲妾。收後病甚﹐殺二妾﹐及疾瘳﹐追憶之﹐更作《懷離賦》。﹞

魏帝嘗季秋大射﹐普令羣臣賦詩﹐魏佛助詩末云「尺書徵建鄴﹐折簡召長安。」文襄壯之﹐顧謂諸人曰「在朝今有魏收﹐便是國之光彩。」﹝收幼習騎射﹐欲以武藝自達﹐太學博士鄭伯猷調之曰「魏郎弄戟多少﹖」收慚悟﹐乃折節讀書﹐年二十七﹐上《南狩賦》﹐甚見褒美。伯猷謂之曰「卿不值老夫﹐猶當逐免。」﹞

魏伯起在京洛﹐輕薄尢甚﹐人號爲「驚蛺蝶」。後文襄遊東山﹐令諸臣宴﹐文襄曰「魏收恃才﹐卿輩適須出其短。」往復數番﹐伯起忽大唱曰「楊遵彥理屈已倒。」楊從容言曰「我綽有餘暇﹐山立不動﹐若遇當塗﹐恐翩翩遂逝。」「當塗」者﹐「魏」﹐「翩翩」者﹐「蛺蝶」也。文襄先知之﹐大笑稱善。

魏伯起挾琴歌曰「春風宛轉入曲房﹐兼送小苑百花香。白馬金鞍去未返﹐紅妝玉箸下成行。」

裴伯茂嗜酒疏傲以傷性﹐致殞於家園﹐友人常景﹑李渾﹑王昕﹑盧元明﹑魏季景﹑李騫等十許人於墓旁致酒設祭﹐哀哭涕泣﹐一飲一酬曰「裴中書魂而有靈﹐知吾曹也。」乃各賦詩一篇。李騫以魏收亦與之友﹐寄以示收﹐收時在晉陽﹐乃同其作﹐論敍伯茂云「臨風想玄度﹐對酒思公榮。」時人謂伯茂性誕傲﹐謂收詩頗得事實。﹝伯茂患耳﹐新構山池﹐與賓客宴集﹐謂邢子材曰「山池始就﹐願乞一名。」子材曰「海中有蓬萊山﹐仙人所居﹐宜名蓬萊。蓋蓬音反語「裴聾」也﹐故以戲之。﹞

劉孔昭﹝晝﹞緝綴一賦﹐以《六合》爲名﹐自謂絕倫。曾以呈魏收而不拜﹐收忿謂曰﹕賦名《六合》﹐已是太愚﹐文又愚於六合﹐君四體又甚於文。」劉不勝忿﹐又以示邢子才﹐子才曰「君此賦正似疥駱駝﹐伏而無嫵媚。」﹝收以溫子升全不作賦﹐邢𨿽有一兩首﹐又非所長﹐嘗云「會須作賦﹐始成大才士。惟以章﹑表﹑碑﹐志自許﹐此外更同兒戲。」﹞

魏佛助與邢子才意趣不協﹐更相詆毀。魏每議陋邢文﹐邢云「江南任﹐文體本疏﹐魏收非直模擬﹐亦大偸竊。」魏聞乃曰「伊嘗於沈約集中作賊﹐何意道我偸任語﹗」﹝徐常侍聘齊﹐收錄其文集以示徐﹐令傳之江左﹐徐速濟江而沈之。從者以問﹐徐曰「吾爲魏公藏拙。」收每言及沈休文集﹐毀短之﹗徐之才怒曰「卿讀沈文﹐半不能解﹐何事論其得失。」因謂收曰「未有與卿談。」收去避之。﹞

鄭元禮﹐崔昂婦弟也。魏收﹐昂之妹夫。昂持元禮數詩示盧思道曰「元禮比來詩詠﹐亦不減魏收。」思道曰「未覺元禮賢於魏收﹐且知妹夫疏於婦弟。」

魏季景﹐收從叔也。有才學﹐名位在收前。頓丘李庶謂曰「霸朝便有二魏。」收對曰「以從叔見比﹐便是耶輸之比卿。」耶輸者﹐庶癡叔也。﹝時季景與收及邢子明﹑子才﹐洛中號兩邢﹑二魏。武城崔亻キ﹑頓丘李若﹐俱見稱重。洛中語曰「京師灼灼﹐崔亻キ﹑李若。」﹞

【陽休之】﹝父固﹐魏世爲北平太守﹐以貪虐﹐爲中尉李平所彈獲罪﹐魏收修國史﹐得休之助﹐因曰「無以謝徳﹐當爲卿作佳傳。」乃云「固爲北平﹐甚有惠政﹐坐公事免官。」又云「李平深相敬重。」。﹞

陽休之好學﹐愛文藻﹐時人爲之語曰「能賦詩﹐陽休之。」時河東裴讓之遷主客郎﹐省中亦有語曰﹕能賦詩﹐裴讓之。」

魏武定初﹐陽休之除中書侍郎。先是﹐中書專主綸音﹐魏宣武已來﹐事移門下。至是發詔依舊﹐任遇甚顯。時魏收爲散騎常侍兼領侍郎﹐與休之參掌詔命﹐世論以爲中興。有人士戲嘲休之云「有觸藩之羝羊﹐乘連錢之驄馬。從晉陽而向鄴﹐懷屬書而盈把。」

【盧元明】﹝字幼章﹐南北講和﹐元明與李諧首通使命﹐王昕﹑魏收相繼使梁﹐昕風流文辯﹐收辭藻富逸。梁王及其羣臣咸敬異焉﹐稱曰「盧﹑李命世﹐王﹑魏中興。」。﹞

盧元明與潁川王由友善﹐忽夜夢由攜酒就之﹐言別賦詩﹐及明﹐憶其十字云「自玆一去後﹐朝市不復遊。」元明嘆曰「由性不狎俗﹐旅寄人間﹐乃今有夢﹐又復如此﹐必有他故。」經三日﹐果聞由爲亂兵所害。

【王昕】﹝字元景。楊重其徳素﹐以爲人之師表。母崔氏生九子﹐皆風流醞籍﹐世號「玉氏九龍」。字叔朗﹐昕第三弟也﹐爲常山王司馬。澹泊寡欲﹐不以世務爲累﹐良辰美景﹐登臨山水﹐府寮呼爲「方外司馬」。﹞

王元景嘗大醉﹐楊遵彥謂之曰「何太低昂﹖」元景曰「黍熟頭低﹐麥熟頭昂。黍麥俱有﹐所以低昂。」

王嘗共盧思道禊飲賦詩﹐曰「日落應歸去﹐魚鳥見畱連。」時常山王遣使召﹐不時至。明日﹐在丞相西閣﹐思道謂曰「昨被召已朱顏﹐得不以魚鳥致怪﹖」笑曰「昨晚陶然﹐頗以酒漿被責﹐卿輩亦是畱連之一物﹐豈直魚鳥而已。」

【楊】﹝字遵彥。文宣每醉﹐輒手殺人﹐以爲戲樂。乃簡鄴下死囚置仗內﹐謂之「供禦囚」。﹞

楊﹐文宣時尙太原公主。文宣大漸﹐與侍中燕子獻﹑黃門侍郎鄭子默並受遺詔輔政﹐時常山王演﹝卽昭帝﹞﹑長廣王湛﹝卽武戍帝﹞位地親逼﹐等與爾朱渾天和謀﹐欲裁奪威權﹐由是深相疏忌﹐後並爲二王所害。先是童謠曰「白羊頭髦禿﹐歷頭生角。」又云「羊羊喫野艸﹐不喫野艸遠我道。不遠打爾腦。」又云「阿麼姑﹐禍也﹔道人姑夫﹐死也。」按「羊」指也﹔「角」﹐文爲用刀。「道人」﹐謂廢帝殷小名。太原公主常作尼﹐故曰「阿麼姑」。子獻﹑天和皆尙帝姑﹐故曰「道人姑夫」云。

初孝昭之誅楊也﹐謂武成云「事成以汝爲皇太弟。」及踐位﹐乃使武成在鄴主兵﹐立子百年爲皇太子。武成不平﹐欲有異謀。先是童謠云「中興寺內白鳧翁﹐四方側聽聲雍雍。道人聞之夜打鐘。」時丞相府卽舊中興寺﹐「鳧翁」﹐謂雄鷄﹐蓋指武成小字步落稽也。「道人」﹐謂廢帝殷。「打鐘」﹐言將被擎也。後武成用卜者言﹐不舉兵。孝昭尋崩。﹝武成初封百年爲樂陵王﹐旣而白虹圍日再重﹐武成欲以百年厭之﹐百年自知不免﹐割帶畱與其妃斛律氏。武成令左右亂捶﹐又令拽之繞堂以行﹐且捶且拽﹐所過血徧地﹐气息將盡﹐乃斬﹐棄之池中。妃把哀號不食﹐月餘亦卒﹐猶在手﹐拳不可開。﹞

【盧士深】。﹞

楊遵彥典選時﹐以六十人爲一甲﹐楊令其自敍訖﹐不省文簿﹐便次第呼之﹐嘗誤以盧士深爲士琛。士深自辧其名﹐遵彥曰「盧郎朗潤﹐所以加玉。」

盧士深妻﹐崔林義之女﹐有才學﹐春日以桃花﹤面賁﹥兒面﹐咒曰「取紅花﹐取白雪﹐與兒洗面作光悅。取白雪﹐取紅花﹐與兒洗面作妍華。取花紅﹐取雪白﹐與兒洗面作光澤。取雪白﹐取花紅﹐與兒洗面作華容。」

【盧詢祖】﹝範陽涿人﹐與宗人思道俱爲北州人俊。思道字子行﹐嘗師事邢子才與魏收。文宣崩﹐當朝文士各作挽歌十首﹐擇其善者用之﹐魏收﹑陽休之﹑祖等不過得一二首﹐惟思道獨有八篇﹐故時人稱爲「八米盧郎」﹐謂取數多也。關中語﹐歲以六米﹑七米﹑八米分上﹑中﹑下云。﹞

盧詢祖甚有口辯﹐好臧否人物。嘗語人曰「我昨東方未明﹐過和氏門外﹐見二陸兩潘﹐森然與槐柳齊列。」

盧詢祖才辯機敏。主客郎李庶身短而袍長﹐詢祖腰粗而帶急﹐庶曰「盧郎腰粗帶難匝。」答曰「丈人身短袍易長。」邢子才嘗戲之曰「卿少年才學富盛﹐戴角者無上齒﹐恐君不壽。」盧答曰「詢祖初聞此言﹐實懷恐憂﹐見丈人蒼蒼在鬢﹐差以自安。」

盧詢祖嘗爲築長城子使﹐自負其才﹐內懷鬱鬱。旣至役所﹐作《築長城賦》﹐其略曰「板則紫柏﹐杵則木爪﹐何斯材而斯用也﹖艸則離離靡靡﹐緣岡而殖﹐但使十步而一芳﹐余亦何辭間於荊棘﹖」

盧詢祖嘗作趙郡王妃挽歌﹐其一篇云「君王盛海內﹐伉儷盡寰中。女儀掩鄭國﹐嬪容映趙宮。春艷桃花水﹐秋度桂枝風。遂使叢臺夜﹐明月滿牀空。」當時嘆以爲佳。

盧詢祖初拜大夏男﹐有朝士戲之曰「大夏初成。」盧卽應聲曰「且得燕雀相賀。」

魏佛助盛譽盧思道﹐以詢祖爲不及。詢祖曰「見未能髙飛者借其羽毛﹐知逸勢衝天者剪其翅翮。」邢子廣曰「詢祖﹐有規檢禰衡﹔思道﹐無冰稜文舉。」

盧思道小字釋奴﹐從兄昌衡小字龍子。宗中俱稱英妙。幽州爲之語曰「盧家千里﹐釋奴龍子。」

盧思道聘陳﹐設宴聯句作詩﹐先唱者譏北人云「楡生欲飽漢﹐艸長正肥驢。」謂壯人食楡﹐吳地無驢﹐故有此句。思道卽續之曰「共甑分炊飯﹐同鐺各煮魚。」謂南人無義﹐同炊異饌也。吳人愧之。

盧思道聘陳﹐陳主用觀世音語弄思道﹐曰「是何商人﹐賫持重寶﹖」思道卽以觀世音語報曰「忽遇惡風﹐漂墜羅剎鬼國。」陳主大慚。

辛徳源嘗謂盧思道曰「昨作羌嫗詩。惟得五字﹐云『皂陂垂肩井』﹐苦無其對」。思道尋聲曰「何不道『黃物插腦門』。」

盧思道與庾知禮作詩﹐知禮成而思道未就。知禮曰「盧詩何太眷眷﹖」思道曰「自許編蒲疾﹐何如織錦遲。」

周武帝平齊﹐授思道儀同三司﹐追赴長安﹐與同輩陽休之等數人作《聽鳴蟬篇》。新野庾信徧覽諸同作者﹐獨嘆美之。其辭曰「聽鳴蟬﹐此聽悲無極。羣嘶玉樹裹﹐回噪金門側。長風送晚聲﹐淸露供朝食。晚風朝露實多宜﹐秋日髙鳴獨見知。輕身蔽數葉﹐哀鳴抱一枝。流亂罷還續﹐酸傷合更離。踅聽別人心卽斷﹐才聞客子淚先垂。故鄕已超忽﹐空庭正蕪沒。一夕復一朝﹐坐見涼秋月。河流帶地從來險﹐峭路乾天不可越。紅塵早獘陸生衣﹐明鏡空悲潘掾發。長安城裏帝王洲﹐鳴鐘列鼎自相求。西望漸臺臨太液﹐東瞻甲觀距龍樓。說客恆持小冠出﹐越使常懷寶劍遊。學仙未成便尙主﹐尋源不見已封侯。富貴功名本多豫﹐繁華輕薄盡無憂。詎念嫖姚嗟木梗﹐誰憶田單倦土牛。歸去來﹐靑山下。秋菊離離日堪把﹐獨焚枯魚宴林野。終成獨校子云書﹐何如還驅少遊焉﹖」﹝唐明皇自蜀回﹐登勤政樓﹐歌曰「庭前琪樹已堪攀﹐塞北徵夫竟未還。」亦思道歌詞也。思道後入隋﹐偶與賓客日中立﹐內史李徳林謂曰「何不就樹蔭﹖」思道曰「熱則熱矣﹐不能林下立。」嘗爲《周齊興亡論》﹐周則武皇﹑宣帝悉有惡聲﹔齊髙祖﹑太上咸無善譽。思道嘗謁東宮﹐東宮謂之曰「《周齊興亡論》是卿作不﹖」思道曰「是。」東宮曰「爲卿君者不亦難乎﹖」思道不能對。﹞

【顏之推】﹝字介﹐初爲梁散騎侍郎﹐後爲周軍所破﹐奔齊﹐累官黃門侍郎。齊亡入周﹐爲禦史上士。隋開皇中﹐太子召爲文學﹐以疾終。﹞

梁元帝時﹐荊州爲周軍所破﹐大將軍李穆送之推往弘農﹐令掌其兄陽平公遠書翰﹐遇河水暴長﹐具舡將妻子奔齊﹐經砥柱之險﹐時人稱其勇決。在道賦詩曰「俠客重艱辛﹐夜出小平津。馬色迷關吏﹐雞鳴起戍人。露鮮華劍彩﹐月照寶刀新。問我將何去﹖北海就孫賓。」

【蕭愨】﹝字仁祖﹐蘭陵人﹐梁宗室上黃侯曄之子。天保中入齊﹐後主時爲齊州錄事參軍。待詔文林館﹐後入隋。﹞

蕭仁祖嘗於秋夜賦詩曰「淸波收潦日﹐華林鳴籟初。芙蓉露下落﹐楊柳月中疏。燕幃緗綺被﹐趙帶流黃裾。相思阻音息﹐結夢感離居。」邢子才甚愛之﹐顏黃門亦嘆賞「芙蓉」﹑「楊柳」二語﹐謂其蕭散﹐宛然在目。思道獨不愜焉。

【徐之才】﹝字茂卿。五葉祖仲融隱秦皇山﹐有道士過之求飲﹐遺一瓠蘆﹐開視﹐乃《扁鵲鏡經》一卷﹐遂成良醫。之才初仕梁﹐入齊爲散騎常侍。﹞

徐之才年八歲時﹐與從兄康造汝南周捨宅聽講《老子》﹐捨爲設食﹐乃戲之曰「徐郎不用心思義﹐而但事食乎﹖」之才答曰「蓋聞聖人虛其心而實其腹。」捨嗟賞之。

徐之才聰辯彊識﹐有兼人之敏﹐尢好劇談﹐公私會聚﹐各相嘲戲。常嘲王昕姓雲﹕「有言則訁王﹐﹝與誑同﹞﹐近犬則狂﹐加頸足而爲馬﹝馬﹞﹐施角尾而爲羊。」

徐之才嘗宴客﹐時盧元明在座﹐戲弄之才姓雲﹕「卿姓徐字﹐乃未入人。」之才卽答云「卿姓盧字﹝盧﹞﹐在亡爲虐﹐在丘爲虛﹐生男成虜﹝虜﹞﹐配馬成驢。」

徐之才與朝士出遊﹐遙望羣犬兢走﹐諸人令目之。之才厲聲曰「爲是宋鵲﹐爲是韓盧﹐爲逐李斯東走﹐爲負帝女南䢐。」

徐之才父雄﹑祖成伯﹐並善醫術﹐世傳其業。祖孝徵戲之﹐呼爲「師公」。之才曰「旣爲汝師﹐復爲汝公。在三之義﹐頓居其兩。」之才嘗以劇談調魏收﹐收熟視之曰「面似小家方相。」之才答曰「若爾便是卿之葬具。」

【和士開】﹝武咸帝疾亟﹐驛追徐之才未至﹐乃以後事屬士開。威權日盛﹐朝士或爲之假子。士開傷寒﹐醫云「應服黃龍湯。」士開有難色﹐有侯之者請先嘗之﹐一舉而盡。﹞

武平元年﹐童謠云「狐截尾﹐你欲除我我除你。」其年四月﹐隴東王胡長仁謀遣刺客殺和士開﹐事露﹐反爲士開所譖而死。

武平二年﹐童謠云「和士開﹐七月三十日﹐將你向南臺。」小兒唱訖﹐一時拍手云「殺卻。」至七月二十五日﹐瑯琊王儼執士開送南臺斬之。是歲又有謠云「七月刈禾傷早﹐九月喫糕正好﹐十月洗蕩飯甕﹐十一月出卻趙老。」至七月士開被誅﹐九月瑯邪王遇害﹐十一月趙彥深出爲西州刺史。

【熊安生】﹝字植之﹐齊國子博士﹐劉焯﹑劉炫皆其門人。﹞

熊安生博通《五經》﹐與同郡宗道暉﹐一時人士推爲宗師。道暉好著髙翅帽﹑大屐﹐州將初臨﹐輒服以謁見﹐仰頭舉肘﹐拜於屐上。自言學士比三公。任城王氵皆嘗因小忿鞭之﹐道暉徐呼﹕「安偉﹐安偉。」出謂人曰「我受鞭不著體。」復躡屐而去。冀州爲之語曰「顯公鐘﹐宋公鼓﹐宗道暉屐﹐李洛姬肚。」謂之四大。

熊安生將通名﹐見徐之才﹑和士開二人相對﹐以之才諱雄﹐士開諱安﹐乃稱「觸觸生。」羣公哂之。在山東時﹐或誑之曰「某村古冢是晉河南將軍熊光﹐舊有碑﹐爲村人埋匿。」安生便掘地求之﹐不得﹐連年訟焉﹐據稱去安生七十三世矣。冀州刺史鄭ん判曰「七十三世﹐以今揆之﹐乃是羲皇上人。且河南將軍﹐晉無此號。」安生猶率族人向冢而哭。

【祖】﹝字孝徵﹐瑩之子。嘗置地牢﹐夜以蕪菁子爲燭﹐眼爲所燻喪明﹐時呼「盲老公。」其黨封孝琰﹑崔季舒稱爲衣冠宰相。﹞

祖孝徵所乘老馬﹐自稱驑駒。又與寡婦王氏姦通﹐每人前相聞往復。裴讓之與早狎﹐嘗於眾中嘲曰「卿那得如此詭異﹖老馬十歲﹐猶號驑駒﹔姦逾耳順﹐尙稱娘子。」於時喧然傳之。

後主時﹐祖勢傾朝野﹐與陸令萱相結﹐欲立令萱爲太后﹐且曰「陸𨿽婦人﹐然實雄傑﹐女媧以來未之有也。」令萱亦謂爲國師。自是朝政日壞。周欲圖齊﹐然畏斛律光武勇﹐因密爲謠言﹐令諜傳於齊﹐云「百升飛上天﹐明月照長安。」又云「髙山崩﹐槲樹舉。盲老公背上下大斧﹐饒舌老母不得語。」「百升」﹐斛也﹔「明月」﹐光字﹔「髙山」謂齊﹔「盲老公」﹐卽。「饒舌老母」謂令萱。會光欲去﹐等遂以謠言奏帝﹐於是誅光﹐周遂滅齊。

【齊後主緯】﹝民間謂之「無愁天子」。周武帝執以歸﹐殺之﹐夷其族。﹞

梁元帝時﹐陸法和隱江陵百里洲﹐妙解神術﹐預見萌兆。再爲元帝破賊﹐封江乘縣公。元帝敗﹐入齊﹐文宣以爲大都督﹑荊州刺史﹐無病而終。法和嘗書其所居屋壁而塗之﹐及剝落﹐有文云「十年天子爲尙可﹐百日天子急如火﹐周年天子疊代坐。」時文宣帝享國十年而崩﹐廢帝嗣立僅百餘日﹐孝昭卽位一年而崩。又云「一母生三天﹐兩天共五年。」婁太后生三天子﹐自孝昭卽位至武成傳位後主﹐共五年云。

後主雅好傀儡﹐謂之郭公。時人戲爲《郭公歌》曰「邯鄲郭公九十九﹐技倆漸盡入滕口。大兒緣髙岡﹐雉子東南走。不信吾言時﹐當看歲在酉。」及將敗﹐果營邯鄲。「髙」﹑「郭」﹐聲相近﹐「九十九」﹐末數也﹐「滕口」﹐鄧林也﹐「大兒」﹐謂周帝﹐太祖子也﹔「髙岡」﹐後主姓也﹔「雉」﹐雞類﹐武成小字﹐後敗於鄧林。盡如歌言。

武平末﹐有童謠言「黃花勢欲落﹐淸尊但滿酌。」時穆後母子淫辟﹐干預朝政﹐時人患之。穆後小字黃花﹐尋逢齊亡﹐「欲落」之應。

馮淑妃名小憐﹐大穆後從婢也。穆後愛衰﹐以五月五日進之﹐號曰續命。慧黠工歌舞﹐後主惑之﹐立爲左皇后。周師圍鄴﹐後主以淑妃奔洪洞戍﹐復奔靑州﹐爲周武所獲﹐以賜代王達﹐達甚嬖之。淑妃侍達彈琵琶﹐因弦斷﹐作詩曰「𨿽蒙今日寵﹐猶憶昔時憐。欲知心斷絕﹐應看滕上弦。」

【周明帝毓】﹝初封寧都公。﹞

明帝二年秋九月﹐幸同州﹐過故宅﹐賦詩曰「玉燭調秋气﹐金輿立舊宮。還當如白水﹐更似入新丰。霜潭淸晚菊﹐寒井落疏桐。舉杯延故人﹐今聞歌大風。」

韋敬遠﹝﹞﹐志尙簡澹﹐魏﹑周之際﹐十徵不屈﹐明帝深禮敬之﹐嘗貽以詩曰「六爻貞遁世﹐三辰光少微。潁陽讓逾遠﹐滄洲去不歸。風動秋蘭佩﹐香飄蓮葉衣。坐石窺仙洞﹐乘槎下釣磯。嶺松千仞直﹐巖泉百丈飛。聊登平樂觀﹐遙想首陽薇。詎能同四隱﹐來參餘萬幾。」敬遠答詩﹐願不時朝謁。帝敕有司日給河東酒一斗﹐號曰逍遙公。

【髙琳】﹝字季瑉。其先髙麗人﹐仕於燕﹐後歸魏﹐賜姓羽眞氏。﹞

明帝武成三年﹐討平文州氏。師還﹐帝宴羣公卿士﹐仍賦詩言志。髙琳詩末章云「寄言竇車騎﹐爲謝霍將軍。何以報天子﹐沙漠靜妖氛。」帝大悅曰「獯獫陸梁﹐未時款塞。卿言有驗﹐國之福也。」

【王褒】﹝初字子淵﹐後避唐諱﹐攺字子深。漢有二王褒﹐一字子登﹐其一亦字子淵。﹞

王褒《髙句麗曲》云「蕭蕭易水生波﹐燕趙佳人自多。傾杯覆碗ㄘㄘ﹐垂手奮袖娑娑。不惜黃金散盡﹐惟畏白日蹉跎。」與陳陸瓊《飲酒樂》同調﹐時南北𨿽限隔﹐其聲調元相通云。

【庾信】﹝字子山﹐梁散騎常侍。侯景亂﹐自建康遁歸江陵﹐居宋玉故宅。故其賦曰「誅茅宋玉之宅﹐穿經臨江之府。」老杜《送李功曹歸荊南》云「曾聞宋寶宅﹐每欲到荊州。」李義山亦云「卻將宋玉臨江宅﹐異代仍教庾信居。」信後爲周輕騎將軍﹐開府。﹞

庾信﹐肩吾子也。梁時﹐肩吾掌管記﹐東海徐ゼ爲左衛率﹐信及ゼ子陵並爲抄撰學士。父子東宮﹐出入禁闥﹐文並綺艷﹐世稱「徐庾」。及信入周﹐陵入陳﹐信寄陵詩曰「故人倘思我﹐及此平生時。莫待山陽路﹐空聞吹笛悲。」

周明帝﹑武帝﹐並好文學﹐庾子山特蒙恩禮﹐趙王招﹑滕王﹐周旋款至﹐有若布衣之交。信在趙王府看伎﹐和詩云「綠珠歌扇薄﹐飛燕舞衫長。琴曲隨流水﹐簫聲逐鳳皇。細縷纏鐘格﹐圓花釘鼓牀。懸知曲不誤﹐無事顧周郎。」又和云「長思浣紗石﹐空想搗衣砧。臨邛若有便﹐爲說解琴心。」﹝蕭韶是梁宗室﹐初爲幼童﹐庾開府愛之﹐有斷袖之歡﹐衣食所資﹐皆開府所給﹐遇有客﹐韶爲開府傳酒。後爲郢州﹐開府兩上江陵﹐途經江夏﹐韶接開府甚薄﹐坐淸油幕下﹐引開府入宴﹐坐開府別榻﹐有自矜色。開府稍不堪﹐因酒酣﹐乃徑上韶牀﹐踐榻肴饌﹐直視韶面語曰「官今日形容﹐大異近日。」時賓客滿坐﹐韶大慚恥。﹞

庾開府《春日離合詩》曰「秦靑初變曲﹐未有逐琴心。明年花樹下﹐月月來相尋﹝離合『春』字﹞。田家足閒暇﹐士友暫流連。三春竹葉酒﹐一曲雞弦﹝離合『日』字﹞。」

庾開府《示封中錄喫語詩》曰「貴館居金穀﹐關扃隔槁街。冀君見果顧﹐郊間光景佳。」又云「髙階旣激澗﹐廣閣更交柯。葛巾久乖角﹐菊逕簡經過。」

王司空﹝裒﹞﹐餉開府酒﹐開府以詩答云「今日小園中﹐桃花數樹紅。開君一壺酒。細酌對春風。未能扶畢卓﹐猶足舞王戎。仙人二捧露﹐判不及杯中。」

●卷二十一六朝﹝隋﹞

【楊素】﹝字處道。仕周爲徐州總管﹐入隋以平陳功﹐封越國公。素後庭妓妾曳綺羅者千數。有鮑享者﹐善屬文﹐謝冑者﹐工艸隸﹐並江南士人﹐因髙智慧沒爲家奴。﹞

楊素好謔﹐有柳機者﹐與族兄昂俱歷顯要﹐後並爲外職﹐素時爲納言﹐方用事﹐因賜宴﹐素戲機曰「二柳俱摧﹐孤楊獨聳。」一坐歡笑。

柳調爲侍禦史﹐楊素嘗戲之曰「柳條通體弱﹐獨搖不禁風。」調斂板正色答曰「調信無可取者﹐公不當以爲侍禦史﹔調信有可取﹐不應發此言。公當具瞻之地﹐樞機何可輕發。」素甚奇之。

臨漳侯白性滑稽﹐尢辧俊﹐好爲俳諧﹐楊素甚狎之。素嘗與牛弘退朝﹐白迎謂曰「日之夕矣。」素大笑曰「以我輩爲『牛羊下來』邪﹖」

侯白嘗與楊素並馬言話﹐路傍有槐樹憔悴死﹐素乃曰「侯秀才理道過人﹐能令此樹活否﹖」曰「能。」素云「何計得活﹖」曰「取槐樹子於樹枝上懸著﹐卽當自活。」素云「因何得活﹖」答曰「可不聞論語云﹕『子在﹐回﹝關中人槐﹑回同音﹞何敢死﹖」』素大笑。﹝白性輕﹐多戲言﹐嘗唾壁﹐誤中神茶像﹐人因責之﹐應曰「侯白兩腳墜地﹐雙眼覷天﹐太平田地﹐步履安然。此皆符耳﹐安敢望侯白哉﹗」﹞

楊素嘗以五言詩贈薛道衡﹐詞气穎拔﹐風韻秀上﹐爲一時盛作。其略云「滔滔彼江漢﹐實爲南國紀。作牧求明徳﹐若人應斯美。髙臥未褰帷﹐飛聲已千里。還望白雲天﹐日暮秋風起。峴山君儻遊﹐淚落應無已。」又云「北風吹故林﹐秋聲不可聽。雁飛窮海寒﹐鶴唳霜臯淨。含毫心未傳﹐聞音路猶。惟有孤城月﹐徘徊獨臨映。弔影余自憐﹐安知我疲病。」未幾素卒﹐道衡曰「『人之將死﹐其言也善。』若是乎﹖」

牛弘字裏仁﹐封奇章郡公﹐本姓遼﹐父兄爲後魏侍中﹐賜姓牛

牛弘爲吏部侍郎﹐有選人馬敞者﹐形貌最陋﹐弘輕之﹐側臥食果子﹐嘲敞曰「嘗聞扶風馬﹐謂言天上下。今見扶風馬﹐得驢亦不假。」敞應聲曰「嘗聞隴西牛﹐千石不用句﹐今見隴西牛﹐臥地打艸頭。」弘驚起﹐遂與官。

煬帝在東宮﹐數有詩書遺弘﹐弘亦有答。及嗣位﹐賜弘詩云「晉家山吏部﹐魏代盧尙書。莫言先哲異﹐奇才並佐予。學行惇時俗﹐道素乃沖虛。納言云閣上﹐禮儀皇運初。彜倫欣有序﹐垂拱事端居。」同時被賜詩者﹐文辭贊揚﹐無如弘美。

【賀若弼】﹝字輔伯。文帝數其有三太猛﹕嫉妒心太猛﹐自是非人心太猛﹐無上心太猛。﹞

文帝旣受周禪﹐陰有平江南之志﹐訪可任者。髙薦若弼有文武才幹﹐拜總管﹐委以平陳之事。若弼欣然以爲己任﹐與壽州總管源雄並爲重鎭。若弼遺雄詩曰「交河驃騎幕﹐合浦伏波營。勿使麒麟上﹐無我二人名。」及陳平﹐乃撰其所畫策上之﹐謂之禦授平陳七策。

【崔弘度】﹝仁壽中爲太府卿。﹞

崔弘度性嚴酷﹐官屬百工莫敢欺隱。時有屈突蓋爲武侯車騎﹐亦嚴刻﹐長安爲之語曰「寧飲三斗醋﹐不見崔弘度﹐寧炙三斗艾﹐不逢屈突蓋。」

【杜公瞻】﹝衛尉臺卿猶子。﹞

杜公瞻《詠同心芙蓉》詩曰「灼灼荷花瑞﹐亭亭出水中。一莖孤引綠﹐雙影共分紅。色奪歌姬臉﹐香亂舞衣風。名蓮自可念﹐況復兩心同。」

杜公瞻嘗邀陽過宅﹐酒酣﹐因而嘲謔﹐公瞻謂﹕「陽貨實辱孔子。」卽謂﹕「杜伯嘗射宣王。」時有太倉令名策者﹐與議﹐理屈﹐謂曰「卿本無徳量﹐忽共叔寶同名。」抗聲曰「爾旣非英雄﹐敢與伯符連諱。」一時傳以爲笑。

【薛道衡】﹝字玄卿。每構文﹐必隱坐空齋﹐蹋壁而臥﹐聞戶外有人便怒。中書省中有一盤石﹐道衡爲侍郎時﹐嘗據而艸制。後其孫元超爲中書舍人﹐每見輒泫然流涕。﹞

薛道衡初仕齊及周爲聘南使時﹐南朝一僧甚辧捷﹐道衡向寺禮拜﹐至佛堂門﹐僧大引聲讀《法華經》云「鳩盤茶鬼﹐今在門外。」道衡卽應聲還以《法華經》答云「毗捨鬼﹐乃在其中。」僧徒愧服。

薛道衡聘陳﹐作《人日詩》云「入春才七日﹐離家已二年。」南人嗤之曰「是底言﹖誰謂此虜解作詩﹖」及云「人歸落雁後﹐思發在花前。」乃喜曰「名下固無虛士。」﹝樂府題有《雁後歸》本此。﹞

薛道衡遊鐘山開善寺﹐謂一沙彌曰「金剛何爲努目﹖菩薩何爲低眉﹖」沙彌答曰「金剛努目﹐所以降伏四魔﹔菩薩低眉﹐所以慈悲六道。」道衡憮然稱善。

薛道衡嘗以醴和麥粥食之﹐謂盧思道曰「禮之用﹐和爲貴﹐先王之道﹐斯爲美。」思道答曰「知和而和﹐不以禮節之﹐亦不可行也。」

煬帝善屬文﹐不欲人出其右。薛道衡嘗作《昔昔鹽曲》云「垂柳覆金堤﹐蘼蕪葉復齊。水溢芙蓉沼﹐花飛桃李蹊。采桑秦氏女﹐織錦竇家妻。關山別蕩子﹐風月守空閨。恆斂千金笑﹐長垂雙玉啼。盤龍隨鏡隱﹐彩鳳逐帷低。飛魂同夜鵲﹐倦寢憶晨雞。暗牖懸蛛网﹐空梁落燕泥。前年過代北﹐今歲往遼西。一去無消息﹐那能惜馬蹄﹖」其後道衡得罪﹐帝令縊殺之﹐曰「更能作『空梁落燕泥』否﹖」﹝鹽﹐曲之別名﹔昔﹐卽夜也。梁樂府有《夜夜曲》。﹞

【王冑】﹝字承基。筠之利﹑﹐與虞綽齊名﹐同志友善﹐後進之士咸以二人爲準的。﹞

煬帝自東都還京師﹐賜天下大四日﹐爲五言詩﹐詔羣臣詩成者奏之﹐冑奉敕賦曰「河洛稱朝市﹐崤函實奧區。周營曲阜作﹐漢建奉春謨。大君苞二代﹐皇居盛兩都。招搖正東指﹐天駟乃西驅。展令齊玉大﹐式道耀金吾。千門駐﹛於﹜畢﹐四達儼車徒。是節春之暮﹐神臯華實敷。皇情感時物﹐睿思屬楡。詔問百年老﹐恩隆五日。小人荷熔鑄﹐何由答大﹤缶盧﹥。」帝覽冑詩稱善﹐謂侍臣曰「气髙致遠﹐歸之於冑。詞淸體潤﹐其在世基。意密理新﹐惟庾自直。過此者未可以言詩也。」

煬帝嘗爲《燕歌行》﹐文士皆和﹐王冑獨不下筆﹐帝每銜之。會楊玄感反﹐冑素與善﹐坐徙邊﹐亡命﹐捕得誅之。冑死﹐帝誦其警句曰「『庭艸無人隨意綠』是誰語耶﹖」

【柳】﹝字顧言﹐河東人。煬帝爲諸王時﹐每有文什﹐輒令藻潤。學士百餘﹐爲之冠。旣卽位﹐彌見幸重﹐與諸葛穎等離宮曲殿狎宴淸遊﹐靡不在坐﹐猶念昏夜銅龍易乖﹐爰命偃師之流爲木偶﹐效面目﹐施以機械﹐使能坐起續對﹐酣飲往往丙夜。﹞

柳顧言有《詠死牛詩》﹕「一朝辭紺﹐千里別黃河。對衣徒下泣﹐扣角詎聞歌。」同時明慶余有《死烏詩》﹕「暮空長罷噪﹐箭急不知驚。賴余琴裏曲﹐猶有夜啼聲。」一時並稱警策。

【煬帝廣】﹝小字阿摩。嘗泛舟﹐忽陰風頗緊﹐嘆曰「此風可謂跋扈將軍﹗」宇文化及等謀弒帝﹐帝曰「天子死﹐自有法﹐取鴆酒來。」不許。乃自解練巾授獨狐行達﹐縊殺之。﹞

煬帝初封晉王﹐仁壽末﹐弒父自立。漢王諒起兵晉陽﹐時僞署官告身皆一紙﹐別授則二紙。並州童謠曰「一張紙﹐兩張紙﹐容量小兒作天子。」諒聞謠喜曰「我幼字阿容﹐『量』與『諒』同音﹐吾於皇家最小。」以爲應之。兵敗﹐竟幽死。

帝築西苑﹐苑中鑿五湖﹐每湖四方十里﹐東曰翠光湖﹐南曰迎陽湖﹐西曰金光湖﹐北曰潔水湖﹐中曰光明湖。湖中積土石爲山﹐構亭殿﹐屈曲環繞澄碧﹐皆窮極人間華麗﹐帝因制《湖上曲望江南》八闋﹐云「湖上月﹐偏照列仙家。水浸寒光鋪枕簟﹐浪搖晴影走金蛇。偏稱泛靈槎。光景好﹐輕彩望中斜。淸露冷侵銀兔影﹐西風吹落桂枝花。開宴思無涯。」﹝一﹞「湖上柳﹐煙裏不勝摧。宿霧洗開明媚眼﹐東風搖弄好腰枝。煙雨更相宜。環曲岸﹐陰覆畫橋低。綫拂行人春晚後﹐絮飛晴雪暖風時。幽意便依依。」﹝二﹞「湖上雪﹐風急墮還多。輕片有時敲竹戶﹐素華無韻入澄波。望外玉相磨。湖水遠﹐天地色相和。仰面莫思梁苑賦﹐朝來且聽主人歌。不醉擬如何﹖」﹝三﹞「湖上艸﹐碧翠浪通津。修帶不爲歌舞緩﹐濃鋪堪作醉人茵。無意襯香衾。晴霽後﹐顏色一般新。遊子不歸生滿地﹐佳人遠意寄靑春。畱詠卒難伸。」﹝四﹞「湖上花﹐天水浸靈芽。淺蕊水邊勻王粉﹐濃苞天外剪明霞。只在列仙家。開爛熳﹐插鬢若相遮。水殿春寒幽冷艷﹐玉軒晴照暖添華。淸賞思何賒。」﹝五﹞「湖上女﹐精選正輕盈。猶恨乍離金殿侶﹐相將盡是采蓮人。淸唱漫頻頻。軒內好﹐嬉戲下龍津。玉管朱弦聞盡夜﹐踏靑鬥艸事靑春。玉輦從羣眞。」﹝六﹞「湖上酒﹐終日助淸歡。檀板輕聲銀甲緩﹐醅浮香米玉蛆寒。醉眼暗相看。春殿晚﹐仙艷奉杯盤。湖上風光眞可愛﹐醉鄕天地就中寬。帝主正淸安。」﹝七﹞「湖上水﹐流繞禁園中。斜日暖搖淸翠動﹐落花香暖眾紋紅。末起淸風。閒縱目﹐魚躍小蓮東。泛泛輕搖蘭棹穩﹐沈沈寒影上仙宮。遠意更重重。」﹝八﹞帝常遊湖上﹐多令宮中美人歌唱此曲。

帝幸江都﹐至汴﹐帝禦龍舟﹐蕭妃乘鳳舸﹐每舟擇妍麗女子千人﹐執雕板﹐鏤金楫﹐號爲「殿腳女」。中有吳絳仙者﹐柔麗不與羣輩齒﹐因有寵於帝。帝每倚簾視絳仙﹐移時不去﹐嘆曰「古云『秀色若可飧』﹐如絳仙﹐眞可樂饑矣﹗」因吟《持楫篇》賜之曰「舊曲歌桃葉﹐新妝艷落梅。將身倚輕楫﹐知是渡江來。」詔殿腳女千輩唱之。

帝至廣陵備月觀行宮﹐有郎將自瓜洲進合歡果﹐帝命小黃門以一雙馳騎賜吳絳仙﹐遇馬急搖解﹐絳仙拜賜﹐私附紅箋上進曰「驛騎傳雙果﹐君王寵念深。寧知辭帝裏﹐無復合歡心。」帝嘆曰「絳仙不獨貌可觀﹐詩意深切﹐乃女相如也﹐亦何謝左貴嬪乎﹗」

帝幸月觀﹐中夜獨與蕭妃起臨前軒﹐帝憑妃肩說東宮時事﹐適有小黃門映薔薇叢調宮婢﹐衣帶爲薔薇胸結﹐笑聲喫喫不止。帝望腰肢纖弱﹐意爲袁寶兒有私﹐披單衣亟往擒之﹐乃雅娘也。蕭妃喟然不止﹐帝曰「往年幸安娘時﹐情態正如此。曾效劉孝綽爲雜憶詩﹐嘗念與妃﹐妃記否﹖」蕭妃卽念云「憶睡時﹐待來剛不來。卸妝仍索伴﹐解佩更相催。博山思結夢﹐沈水未成灰。憶起時﹐投簽初報曉。被惹香黛殘﹐枕隱金釵裊。笑動上林中﹐除卻司晨鳥。」帝聽之咨嗟云「日月遄邁﹐今已幾年事矣﹖」妃因言「外方羣盜不少。」帝曰「儂家事一切已托楊素了。人生能幾何﹖縱有他變﹐儂終不失作長城公。汝無言外事也。」

洛陽進合蒂花﹐得之嵩山塢中﹐人不知名﹐采者異之﹐會帝駕適至﹐因名迎輦花。濃艷芬馥﹐或惹襟袖﹐移時不散﹐嗅之令人不睡。命禦車女袁寶兒持之﹐號「司花女」。時虞永興世南艸《徵遼徳音》於側﹐寶兒注視之﹐帝曰「昔傳飛燕可掌上舞﹐今得寶兒﹐方昭前事﹐然多憨態。今注目於卿﹐卿可便嘲之。」虞爲絕句曰「學畫鴉黃半未成﹐垂肩﹤享單﹥袖太憨生。緣憨卻得君王惜﹐長把花枝傍輦行。」帝稱美。

越溪進耀光綾﹐綾文突起有光彩﹐越人乘樵風舟﹐泛於石帆山下﹐收野繭繅之﹐繅絲女夜夢神人告云「禹穴三千年一開﹐汝所得繭﹐卽江淹文集中『壁魚』所化也。絲織爲裳﹐必有奇文。」織成﹐果符所夢。獨賜袁寶兒洎吳絳仙﹐蕭妃恚妒不懌。一日﹐帝醉遊諸宮﹐偶戲宮婢羅羅者﹐羅畏蕭妃﹐不敢迎帝﹐辭有程姬之疾﹐不可薦寢。帝嘲曰「个人無賴是橫波﹐黛染隆顱簇小娥。幸好畱儂伴成夢﹐不畱儂住意如何﹖」

帝幸楡林﹐啟民可汗奉觴上壽﹐拜伏甚恭﹐帝大悅﹐賦詩曰「鹿塞鴻旗駐﹐龍庭翠輦回。氈帷望風舉﹐穹廬向日開。呼韓稽顙至﹐屠耆接踵來。索辮擎膻肉﹐韋獻酒杯。何如漢天子﹐空上單於臺﹗」

帝泛舟﹐忽陰風頗緊﹐嘆曰「此風可謂跋扈將軍。」帝無日不治宮室﹐浙人項升進新宮圖﹐覽之大悅﹐卽日召有司具材役夫﹐經歲而成﹐孥庫爲之一空。帝幸之﹐大喜﹐謂左右曰「使眞仙遊其中﹐亦當自迷也。可目之曰迷樓。」每一幸﹐卽經月﹐宮女無數﹐後宮多不得進禦。有侯夫人者﹐忽自縊於棟下﹐臂懸錦囊﹐左右取進﹐得《自感》詩三首。其一曰「庭絕王輦迹﹐芳艸漸成窠。隱隱聞簫鼓﹐君恩何處多﹖」其二曰「欲泣不成淚﹐悲來翻彊歌。庭花方爛熳﹐無計柰春何﹖」其三曰「春陰正無際﹐獨步意如何﹖不及閒花艸﹐翻承雨露多。」又《妝成詩》云「妝成多自恨﹐夢好卻成悲。不及楊花意﹐春來到處飛。」又《遣意》云「祕洞扃仙卉﹐雕房鎖玉人。毛君眞可戮﹐不肯寫昭君。」帝見詩﹐反復傷感﹐往視其屍﹐顏色猶美如桃花﹐乃厚禮葬之。

帝於迷樓上張四寶帳﹐帳各異名﹐一名散春愁﹐二名醉忘歸﹐三名夜酣香﹐四名延秋月。帝自達廣陵﹐沈湎失度﹐每睡須搖頓四體﹐或歌吹齊鼓﹐方就一夢。侍兒韓俊娥尢得帝意﹐每寢必召令振聳支節﹐然後成寢﹐別賜名爲「來夢兒」。他日﹐蕭后誣以罪去之。一日﹐帝登迷樓﹐忽憶俊娥﹐因題東南柱二篇云「黯黯愁侵骨﹐綿綿病欲成。須知潘嶽鬢﹐彊半爲多情。」「不信長相憶﹐絲從鬢裏生。閒來倚樓立﹐相望幾含情﹗」

帝昏湎滋深﹐往往爲妖崇所惑。嘗遊雞臺﹐恍惚與陳後主相遇﹐喚帝爲殿下。後主戴單紗皂幘﹐綽袖長裾﹐綠錦純緣﹐紫紋方平履﹐舞女數十﹐中一人迥美﹐卽張麗華也。以綠文測海蠡﹐酌紅粱新醞﹐勸帝飲。帝甚歡﹐因請麗華舞《玉樹後庭花》。麗華辭以拋擲歲久﹐自井中出﹐腰肢無復往時。帝再三索之﹐乃徐起﹐終一曲。後主問帝﹕「蕭妃何如此人﹖」帝曰「春蘭秋菊﹐各一時之秀也。」後主復詠十數篇﹐帝不記﹐獨愛二詩﹐其一《小窗詩》云「午醉醒來晚﹐無人夢自驚。夕陽如有意﹐偏傍小窗明。」其一《寄侍兒碧玉詩》云「離別腸應斷﹐相思骨合銷。愁魂若飛散﹐憑仗一相招。」麗華拜求帝一章﹐帝辭以不能。麗華笑曰「嘗聞『此處不畱儂﹐自有畱儂處』﹐安可言不能﹖」帝彊爲之﹐操觚曰「見面無多事﹐聞名爾許時。坐來生百媚﹐實个好相知。」麗華然不懌。後主問帝﹕「龍舟之遊樂乎﹖始謂殿下致治堯﹑舜之上﹐今日復此逸遊。大抵人生各圖快樂﹐曩時何見罪之深耶﹖三十六封書﹐使人至今怏怏。」帝忽寤﹐叱之云「何今日尙目我爲殿下﹐復以往事訊我耶﹗」隨叱聲﹐恍然不見。

大業末﹐帝將幸江都﹐東都宮女半不隨駕﹐泣畱帝﹐言「遼東小國﹐不足以煩大駕﹐願擇將徵之。」帝意不回。因戲飛帛題二十字賜守宮女云「我夢江都好﹐徵遼亦偶然。但存顏色在﹐離別只今年。」

帝將再幸江都﹐有迷樓宮人抗聲夜歌云「河南楊柳謝﹐河北李花榮。楊花飛去落何處﹐李花結果自然成。」帝聞其歌﹐披衣起聽﹐召宮女問云「孰使汝歌﹖汝自爲之邪﹖」宮女曰「臣有弟在民間得此歌﹐曰﹕道途兒童多唱此歌。」帝默然良久﹐曰「天啟之也﹐天啟之也﹗」因索酒自歌云「宮木陰濃燕子飛﹐興衰自古漫成悲。他日迷樓更好景﹐宮中吐艷戀紅輝。」歌竟﹐不勝其悲。近侍奏﹕「無故而悲又歌﹐臣皆不曉。」帝曰「休問﹐他日自知。」後主幸江都﹐唐帝提兵﹐號令入京﹐見迷樓曰「此皆民膏血所爲。」命焚之﹐經月火不滅。前謠﹑前詩皆見。

帝在江都時﹐盜賊蜂起﹐道路隔絕﹐遂無心北歸﹐作五言詩云「求歸不得去﹐眞成遭个春﹐鳥聲爭勸酒﹐梅花笑殺人。」復夢二豎子歌曰「去亦死﹐住亦死﹐未若乘船渡江水。」由是築宮丹陽將居焉﹐功未就而被殺。時適三月﹐卽「遭春」之應。

帝又嘗三月三日江上作《鳳冒歌》云「三月三日向江頭﹐正見鯉魚波上游。意欲垂鉤往撩取﹐恐是蛟龍還復休。」乃唐興之兆也。

煬帝旣被殺﹐越王侗稱帝。侗眉目如畫﹐風格儼然﹐嘗作《楊叛兒歌》曰「靑春正陽月﹐結伴戲京華。龍媒玉珂馬﹐鳳軫繡香車。水映臨橋柳﹐風吹夾路花。日昏歡宴罷﹐相將歸狹斜。」後爲王充所殺﹐請與太后訣﹐不許﹐乃布席禮佛﹐曰「願自今以往﹐不復生帝王家。」聞者憐之。

【乙支文徳】﹝髙麗人。﹞

於仲文從煬帝徵遼東﹐髙麗出兵掩襲輜重﹐仲文回擊﹐大破之。至鴨綠水﹐髙麗將乙支文徳詐降﹐仲文捨之。旣去﹐尋悔﹐選騎追之﹐文徳貽詩曰「神策究天文﹐妙算窮地理。戰勝功旣髙﹐知足願云止。」

●卷二十二唐

【文皇世民】﹝皇帝虯須壯冠﹐人號「髭聖」。蜀禦容院僧有唐十八帝眞像﹐院僧見神舜爲髙祖﹐卽題其次云「曾祖太宗﹐祖髙宗。」宋趙淸獻公至院﹐命小吏刮去「曾祖」「祖」三字。﹞

太宗在洛陽﹐幸積翠池﹐宴五品以上。太宗曰「今玆年數大登﹐水潦不能爲害﹐天下旣安﹐邊方靜息﹐因此農隙﹐與公等舉酒。」酒旣酣﹐各賦一事。太宗賦《尙書》曰「日晏玩百篇﹐臨燈披五典。夏康旣逸豫﹐商辛亦沈湎。恣情昏主多﹐克己明君鮮。滅身資累惡﹐成名由積善。」魏徵賦西漢曰「受降臨軹道﹐爭長趣鴻門。驅傳渭橋上﹐觀兵細柳屯。夜燕經百谷﹐朝遊出杜原。終藉叔孫禮﹐方知天子尊。」太宗曰「魏徵每言﹐必約我以禮。」

太宗宴玄武門﹐作飛白字賜羣臣﹐或乘酒爭取於帝前。散騎常侍劉洎登禦牀引手得之﹐帝笑曰「昔聞婕妤辭輦﹐今見常侍登牀。」

太宗徵遼﹐行至定州﹐路側有一鬼﹐衣黃衣﹐立髙冢上﹐神彩特異。太宗遣使問之﹐答曰「我昔勝君昔﹐君今勝我今。榮華各異代﹐何用苦追尋﹗」言訖不見。問之﹐乃慕容垂墓也。

帝幸靈州﹐時破薛延拖﹐回紇諸部遣使入貢﹐乞置官司。上爲詩序其事﹐曰「雪恥酬百王﹐除凶報千古。」公卿請勒石於靈州﹐從之。

辛郁舊名太公﹐弱冠﹐遭太宗於行所﹐問「何人﹖」曰「辛太公。」太宗曰「何如舊太公﹖」郁曰「舊太公八十始遇文王﹐臣今適年十八已遇陛下﹐過之遠矣。」太宗悅﹐命直中書。

謝贈友人詩曰「芳洲有杜若﹐可以訂佳期。淸風動簾夜﹐孤月照窗時。安得同攜手﹐酌酒賦新詩。」貞觀中﹐醫局求杜若﹐度支郎乃下坊州令貢﹐州判司報云「坊州不出杜若﹐應由謝詩誤。郎官如此判事﹐豈不畏二十八宿笑人耶﹗」太宗聞之大笑。判司攺雍州司法﹐度支郎免官。

徐孝徳女八歲能文﹐父使擬《離騷》爲《小山》篇云「仰幽巖兮流盼﹐撫桂枝兮凝想。將千齡兮此遇﹐君何爲兮獨往﹖」太宗聞之﹐召爲才人﹐卽徐賢妃也。

太宗嘗召徐賢妃不至﹐怒之﹐賢妃進詩曰「朝來臨鏡臺﹐妝罷且徘徊。千金始一笑﹐一召詎能來﹗」﹝賢妃名惠﹐湖州人﹐長安崇聖寺有賢妃妝殿。﹞

【孔紹安】﹝在隋時與孫萬壽以文辭稱﹐時謂「孔孫」。﹞

大業末﹐髙祖討賊河東﹐孔紹安監其軍﹐深見接遇。及受禪﹐紹安自洛陽間行來奔﹐拜內史舍人。時夏侯端亦嘗爲禦史﹐先來歸﹐授祕書監。紹安因侍宴詠石橊以寓意﹐曰「可惜庭中樹﹐移根逐漢臣。只爲時來晚﹐開花不及春。」時人稱之。

【李百藥】﹝字重規﹐定州人。隋內史令徳林子也。幼多病﹐祖母因以百藥爲名。﹞

李百藥七歲能屬文﹐父徳林嘗與其友陸﹑馬元熙宴集﹐讀徐陵文曰「旣取成周之禾﹐將刈瑯琊之稻。」並不知其事。百藥時侍立﹐進曰「《傳》稱『禹阝人藉稻』。杜預注曰﹕『禹阝國在瑯琊開陽。』」禹阝等大驚異之﹐皆曰「此兒神童也。」

李百藥《少年詞》云「始酌文君酒﹐新吹弄玉簫。少年不歡樂﹐何以盡芳朝。千金笑裏面﹐一搦掌中腰。掛冠豈憚宿﹐迎拜不勝嬌。寄語少年子﹐無辭歸路遙。」

李百藥《詠螢火示情人》云「窗裏憐燈暗﹐階前畏月明。不辭逢露濕﹐只爲重宵行。」

【崔信明】﹝靑州益都人。五月五日生﹐日方中﹐有異雀鳴集庭柱﹐太史令史良占曰「五日爲火﹐火主離﹐離爲文﹐日中﹐文之盛也。雀五色而鳴﹐此兒將以文顯。」大業中﹐爲堯城令﹐竇建徳僭號﹐招之﹐不屈﹐隱太行山。﹞

武徳時﹐崔信明有詩名﹐嘗矜其文﹐謂過李百藥。滎陽鄭世翼遇之江中﹐謂曰「聞公有『楓落吳江冷』﹐願見其餘。」信明欣然﹐多出眾篇。世翼覽未終﹐曰「所見不逮所聞。」投諸水﹐引舟去。

【崔善爲】﹝令狐徳欲補正歷代史﹐詔各差官主修一代﹐善爲與孔紹安主修梁。﹞

武徳中﹐崔善爲歷尙書左丞﹐甚得時譽。諸曹惡其聰察﹐因其身短而傴﹐嘲之曰「崔子曲如鉤﹐隨例得封侯。上全五項﹐胸前別有頭。」髙祖聞﹐勞勉之﹐因購流言者加其罪。

【虞世南】﹝太宗初爲秦王﹐髙祖以其功大﹐特置天策上將﹐開天策府﹐世南等十八人爲學士。預其選者﹐時人謂之「登瀛洲」。太宗嘗作宮體詩﹐使世南賡和﹐虞曰「聖作誠工﹐然體非雅正。臣恐此詩一傳﹐天下風靡。」帝曰「朕試卿爾。」後帝爲詩一篇﹐述古興亡﹐旣而嘆曰「鐘子期死﹐伯牙不復鼓琴。朕此詩何所示耶﹗」敕儲遂良卽永興靈坐焚之。﹞

虞永興有《織錦曲》﹐分明是一幅織錦圖。其辭曰「寒閨織素錦﹐含怨斂雙蛾。綜新交縷澀﹐經脆斷絲多。衣香逐舉袖﹐釧動應鳴梭。還恐栽縫罷﹐無信往交河。」

【許敬宗】﹝字延族﹐十八學士之一。性輕﹐見人多忘之。或謂其不聰﹐乃曰「卿自難記﹐若遇曹﹑劉﹑沈﹑謝﹐暗中摸著﹐亦自可識也﹖」又奢豪﹐嘗造飛樓七十間﹐令妓女走馬其上﹐以爲戲樂。﹞

楊思玄爲吏部侍郎﹐恃外戚之貴﹐待選流多不以禮而排斥之﹐爲選人夏侯彪所訟﹐禦史中丞郎餘慶彈奏免。許敬宗曰「固知楊吏部之敗也。」或問之﹐許曰「一彪一狼﹐共著一羊﹐不敗何待﹖」

許敬宗孫彥伯﹐昂子也﹐頗有文﹐敬宗晚年不復下筆﹐凡大典冊﹐悉彥伯爲之。嘗戲昂曰「吾兒不及若兒。」答曰「渠父不如昂父。」

虞永興子昶無才術﹐歷將作少匠﹑工部侍郎﹐許敬宗曰「來護兒兒作相﹐虞世南兒作匠﹐文武豈有種耶﹗」﹝護兒兒謂來濟。﹞

【杜淹】﹝與韋福嗣爲莫逆友﹐開皇中﹐相與謀曰「主上好嘉遁﹐蘇威以幽人見擢﹐盍各效之﹖」乃俱入太白﹐佯言隱逸。隋文帝聞之﹐謫戍江表。後還鄕裏﹐以經籍自娛。大業末﹐爲禦史中丞。洛陽平﹐將委質於隱太子。房玄齡恐資敵﹐因啟用之。﹞

杜淹爲天策府兵曹﹐太宗戡內難﹐以爲禦史大夫﹐因詠雞以致意﹐其詩曰「寒食東郊道﹐陽溝競出籠。花冠偏照日﹐芥羽正生風。顧敵知心勇﹐先鳴覺气雄。長翹頻掃陣﹐利距屢通中。飛毛徧綠野﹐瀝血淸芳業。𨿽言百戰勝﹐會自不論功。」

初﹐杜淹見袁天綱於洛﹐天綱謂曰「蘭臺成就﹐學堂廣寬。」又曰「二十年外﹐終恐責黜﹐暫去卽還。」武徳六年﹐以善隱太子﹐配流雋州。淹至益州﹐見天綱曰「洛邑之言﹐何其神也﹗」天綱曰「不久卽回。」至九年六月召入。天綱曰「杜公至京師﹐卽得三品要職。」淹至京﹐拜禦史大夫﹑檢校吏部尙書﹐因贈天綱詩曰「伊﹑呂深可慕﹐松﹑喬定是虛。系風終不得﹐脫屣欲安如。且珍紈素美﹐當與薛蘿疏。旣逢楊得意﹐非復久閒居。」

【溫彥博】﹝字大臨。與兄大雅﹑弟大有俱師王通﹐文學知名。薛道衡見之﹐嘆曰「三人者﹐皆卿相材也。」武徳中﹐大雅遷黃門侍郎﹐而彥博亦爲中書侍郎﹐對管華近﹐帝謂曰「我起晉陽﹐爲卿一門耳。」。﹞

溫彥博爲僕射﹐有裴略宿衛考滿﹐兵部試判﹐爲錯一字落第﹐此人卽彥博處披訴。彥博當時共杜如晦坐﹐不理其訴。此人卽云「少小以來﹐自許明辧。至於通傳言語﹐堪作通事舍人。並解作文章﹐兼能嘲戲。」彥博始回意共語﹐時廳前有竹﹐卽令嘲竹﹐應聲嘲曰「竹﹐風吹靑肅肅。淩冬葉不凋﹐經春子不熟。虛心未能待國士﹐皮上何須生節目﹖」彥博大喜﹐卽云「旣解通傳言語﹐可傳語與廳前屏墻。」此人走至屏前﹐大聲語曰「方今聖主聰明﹐辟四門以待士。君是何物人在此﹖」因復嘲曰「髙下八九尺﹐東西六七步。突兀當廳坐﹐幾許遮賢路﹖」詠畢卽推倒。彥博云「此意著膊。」此人云「非但著膊﹐亦乃著肚。」當爲杜如晦在坐﹐有此言。彥博﹑如晦俱大歡笑﹐卽令送吏部與官。

【歐陽詢】﹝字信本﹐長沙汨羅人。官太子率更令。嘗行見古碑﹐是索靖書﹐駐馬觀之良久﹐而去數百步復還﹐下馬佇立﹐疲倦﹐則布毯坐觀﹐因宿其下﹐三日乃去。子通早孤﹐及長﹐求父遺迹﹐刻意臨仿數年﹐書亞於詢。父子齊號「大小歐陽」。﹞

歐陽詢爲人瘦小﹐極甚寢陋﹐而聰敏絕倫。太宗嘗宴近臣﹐互令嘲謔以爲娛樂。長孫無忌先嘲詢曰「聳膊成山字﹐埋肩不出頭。誰令麟閣上﹐畫此一獼猴。」詢應聲曰「縮頭連背暖﹐漫襠畏肚寒。只緣心渾渾﹐所以麵團團。」太宗笑曰「詢殊不畏皇后聞耶。」﹝文徳皇后喪﹐百官衰﹐詢狀貌醜異﹐眾共指之﹐許敬宗見而大笑﹐爲禦史所劾﹐左授洪州司馬。﹞

宋國公蕭不解射﹐九月九日﹐太宗賜射﹐箭俱不著垛﹐一無所獲。歐陽詢作詩嘲之曰「急風吹緩箭﹐弱臂挽彊弓。欲上翻垂下﹐應西還向東。十回俱著地﹐兩手並擎空。借問誰爲此﹖多應是宋公。」﹝嘗侍宴﹐大宗謂近臣曰「自知一座最貴者先把酒。」時長孫無忌﹑房玄齡相顧未言﹐引手取杯﹐帝問曰「卿有何說﹖」對曰「臣是粱朝天子兒﹑隋室皇后弟﹑唐朝左僕射﹑天子親家翁。」太宗拊掌﹐極歡而罷。﹞

【長孫無忌】﹝字玄同﹐長孫皇后弟也。﹞

長孫無忌《新曲》云「家住朝歌下﹐﹝句﹞早傳名。結伴來遊淇水上﹐﹝句﹞舊時情。﹝句﹞玉佩金鈿隨步動﹐雲羅霧逐風輕。轉目機心懸自許﹐何須更待聽琴聲。」又一曲云「回雪淩波遊洛浦﹐﹝句﹞遇陳玉。﹝句﹞婉約娉婷工語笑﹐﹝句﹞侍蘭房。﹝句﹞芙蓉綺帳開還掩﹐翡翠珠被爛齊光。長願今宵奉顏色﹐不愛聞簫逐鳳皇。」

長孫玄同嘗爲攝祭官﹐於壇所淸齋﹐玄同在幕內坐﹐有犬來﹐遺糞穢於墻上﹐玄同乃取支牀磚自擊之﹐傍人怪其率﹐問曰「何爲自徹支牀磚打狗﹖」玄同曰「可不聞『苟利社稷﹐專之亦可』。」

賈嘉隱年七歲﹐以神童召見﹐時長孫無忌﹑徐司空於朝堂立語﹐徐戲之曰「吾所倚何樹﹖」嘉隱云「松樹」。徐曰「此槐也﹐何言松﹖」嘉隱云「以公配木﹐何得非松﹖」長孫復問﹕「吾所倚何樹﹖」曰「槐樹。」公曰「汝不能復矯對耶﹖」嘉隱曰「何煩矯對﹐但取其鬼木耳。」徐嘆曰「此小兒作獠面﹐何得如此聰明﹖」嘉隱云「胡頭尙爲宰相﹐獠面何廢聰明﹖」徐狀胡﹐故謔之。

【蕭翼】﹝本名世翼﹐梁元帝曾孫﹐華縣人。太宗時爲監察禦史。﹞

蕭翼奉敕取羲之《蘭亭序》眞迹於越僧辧才。翼初作北人南遊﹐一見款密﹐畱宿﹐設缸面酒酣樂之。後探韻賦詩﹐才探「來」字﹐詩云「初醞一缸開﹐新知萬里來。披云同落莫﹐步月共徘徊。夜久孤琴思﹐風長旅雁哀。非君有祕術﹐誰照不燃灰﹖」翼探「招」字﹐詩云「邂逅款良霄﹐殷勤荷勝招。彌天俄若舊﹐初地異成遙。酒蟻傾還泛﹐心猿躁似調。淮憐失羣翼﹐長若業風飄。」旣而以術取其書歸。﹝辧才﹐智永弟子。江東「缸面」﹐猶河北曰「甕頭」﹐蓋初熟酒。﹞

【李義甫】﹝與來濟同時﹐以文顯﹐時稱「來李」。貌柔恭﹐心偏忌﹐時號「笑中刀」。又以柔而害﹐初號李貓。﹞

貞觀中﹐李義甫八歲﹐以神童至京師﹐李大亮﹑劉洎薦之也。太宗在上林苑﹐召令詠鳥。李賦詩曰「日裏朝彩﹐琴中伴夜啼。上林如許樹﹐不借一枝棲。」帝曰「當以全樹借於﹐何止一枝﹗」﹝髙宗朝﹐義甫爲右相﹐嘗擅殺寺丞畢正義﹐王義方庭劾之﹐彈文有「昔事馬周﹐分桃見寵﹔後交劉洎﹐割袖承恩」等語。﹞

李義甫嘗賦詩云「鏤月爲歌扇﹐裁云作舞衣。自憐回雪影﹐好取洛川歸。」有棗彊尉張懷慶好偸竊名士文章﹐乃增二字爲七言云「生情鏤月爲歌扇﹐出性裁云作舞衣。照鑑自憐回雪影﹐來時好取洛川歸。」時人謂之「活剝張昌齡﹐生吞郭正一。」

【上官儀】﹝字遊韻。幼爲沙門﹐貞觀初擢第。太宗每爲文﹐遣儀視艸。尢工詩﹐人謂爲﹕「上官體。」麟徳初﹐坐梁王忠事下獄死。中宗追贈中書令﹐以其女孫爲昭容。﹞

髙宗承貞觀之後﹐天下無事﹐上官侍郎儀獨持國政﹐嘗淩晨入朝﹐巡洛水堤﹐步月徐轡﹐詠詩云「脈脈廣川流﹐驅馬歷長洲。鵲飛山月曉﹐蟬噪野風秋。」音韻淸亮﹐羣公望之猶神仙焉。

【閻立本】﹝貞觀中主爵郎中﹐總章元年拜相。﹞

髙宗朝﹐姜恪爲左相﹐閻立本爲右相。時姜以邊將立功﹐立本最善圖畫。時人以《千字文》爲之語曰「左相『宣威沙漠』﹐右相『馳譽丹靑』」。

【郝處俊】﹝髙宗朝中書令﹐議使天后攝政﹐以處俊諫乃止。﹞

長安仁和坊﹐兵部侍郎許欽明宅﹐與中書令郝處俊鄕黨親族﹐兩家子弟類多醜陋﹐而盛飾車馬以遊里巷﹐京洛爲之語曰「衣裳好﹐儀觀惡。不姓許﹐卽姓郝。」

【杜易簡】﹝監察禦史。﹞

格輔元拜監察﹐遷殿中﹐充使﹐次龍門遇盜﹐行裝都盡﹐袒被而坐。杜易簡戲詠之曰「有恥宿龍門﹐精彩先瞰渾。眼瘦呈近店﹐睡響徹遙林。捋曩將舊識﹐掣被異新婚。淮言驄馬使﹐翻作蟄熊蹲。」

【王勃】﹝字子安。與兄π﹑劇皆有才名。杜易簡稱爲「三株樹」。麟徳初﹐沛王召勃署府修撰。時諸王方共鬥鷄﹐勃戲爲《沛王檄英王雞》。髙宗見之大怒﹐曰「此殆交構之漸。」卽日竄。勃嘗讀《易》﹐夜夢有告者曰「易有太極﹐子勉思之。」寤而作《易》﹐發揮數篇﹐至《晉卦》止。又作《唐家千歲歷》。﹞

王勃父福峙遷交令﹐勃年十三﹐往省之﹐阻風﹐泊舟馬當山下﹐去南昌七百里。夢見水府元君曰「當助淸風一帆。」昧爽遂抵南昌。時都督閻伯嶼重修滕王閣﹐九日大會﹐勃與宴。閻宿命其婿吳子章作序誇客﹐因出筆紙徧請坐客﹐皆莫敢當。至勃﹐汛然不辭。閻怒起更衣﹐遣吏伺其文輒報。初報曰「南昌故郡﹐洪都新府。」閻曰「此老生常談耳。」次曰「星分翼軫﹐地接衡廬。」閻沈呤移晷。至「落霞與孤鶩齊飛﹐秋水共長天一色」。乃瞿然曰「天才也。」因請成文﹐極歡而罷。﹝勃嘗夢人遺墨盈袖﹐自是文章日進。爲丈﹐先磨墨數升﹐引被覆面而臥﹐忽起書之。初不加點﹐時謂腹槁。圍棋率下四子﹐成一首詩﹐勃猶詫之﹐向人曰「吾材奪造化﹐𨿽一時之間﹐百用亦可。」所至請托爲文﹐金帛丰積﹐人謂心織舌耕。﹞

【楊炯】﹝盈川令。髙宗朝﹐王勃與炯及盧照鄰﹑駱賓王﹐皆以文章齊名﹐號「四傑」。海內稱「王﹑楊﹑盧﹑駱。」炯嘆曰「吾愧在盧前﹐恥居王后。」炯每呼朝士爲麒麟楦﹐或問之﹐曰「今假弄麒麟者﹐必修飾其形﹐覆之驢上﹐宛然異物﹐及去其皮﹐還是驢耳。」。﹞

楊盈川爲文﹐好以古人姓名連用﹐如「張平子之略談﹐陸士衡之所記。」「潘安仁宜其陋矣﹐仲長統何足知之。」時號爲「點鬼簿」。

楊盈川有侄女曰容華﹐能詩賦﹐《新妝》五言云「宿鳥驚眠罷﹐房櫳乘曉開。鳳釵金作鏤﹐鸞鏡玉爲臺。妝似臨池出﹐人疑月下來。自憐終不見﹐故去復徘徊。」

【盧照鄰】﹝字升之。初授鄧王府典簽﹐王甚知之﹐嘗語諸人曰「此寡人相如也。」後拜新都尉﹐因染風疾去官﹐足攣﹐一手又廢﹐乃居具茨山下﹐自以爲髙宗尙吏﹐己獨儒﹐武后尙法﹐己獨黃老。後封嵩山﹐屢聘賢士﹐獨己廢。著《五悲文》。﹞

盧照鄰獄中學騷體一章云「夫何秋夜之無情兮﹐皎晶悠悠而太長。圜戶杳其幽邃兮﹐愁人披此嚴霜。見河漢之西落﹐聞鴻雁之南翔。山有桂兮桂有芳﹐心思君兮君不將。憂與憂兮相積﹐歡與歡兮兩忘。風裊裊兮木紛紛﹐凋綠葉兮吹白雲。寸步千里兮不相聞﹐思公子兮日將曛。林已暮兮鳥羣飛﹐重門掩兮人徑稀。萬族皆有所托兮﹐蹇獨淹畱而不歸。」

【駱賓王】﹝字賓王﹐義烏人﹐臨海丞。﹞

駱丞七歲能詩﹐《詠鵝》云「鵝鵝﹐曲項向天歌。白毛浮綠水﹐紅掌撥靑波。」

駱丞文好以數對﹐如「秦地重關一百二﹐漢家離宮三十六。」號爲「算博士。」

徐敬業欲起兵﹐署賓王爲府屬﹐令畫計取中書令裴炎共事。賓王足踏壁靜思﹐食頃﹐乃爲謠曰「一片火﹐兩片火﹐緋衣小兒當殿坐。」教炎莊上小兒誦之﹐並都下童子皆唱。炎乃訪學者令解之。召賓王至﹐數啖以寶物錦綺﹐又賂以音樂﹑妓女﹑駿馬﹐皆不言。乃將古忠臣烈士圖共觀之﹐見司馬宣王﹐賓王然起曰「此英雄丈夫也。」卽說自古大臣執政﹐多移社稷。炎大喜。賓王曰「但不知謠讖何如耳﹖」炎語以謠言「片片火」之事。賓王卽下﹐北面拜曰「此眞人也。」遂與敬業等合謀楊州。兵起﹐炎從內應﹐與敬業等書﹐惟有「靑鵝」字﹐人有告者﹐朝臣莫之能解﹐則天曰「此『靑』字者﹐十二月。『鵝』字者﹐我自與也。」遂誅炎。敬業等尋敗。

駱丞在徐敬業府爲敬業檄武后罪狀﹐武氏覽及「蛾眉不肯讓人﹐狐媚偏能惑主」﹐微笑而已。至「一А之土未幹﹐六尺之孤何在﹖」不悅曰「宰相何得失如此人。」﹝郭弘霸自陳討徐敬業﹐誓抽其筋﹐食其肉﹐飲其血﹐絕其髓。武后大悅﹐授禦史。時號「四其禦史。」﹞

駱丞之敗也﹐落髮靈隱寺中。宋之問自謫所還至江南﹐遊靈隱寺﹐夜月極明﹐在長廊行吟曰「鷲嶺郁﹐龍宮鎖寂寥。」句未屬﹐有老僧點長明燈問曰「少年夜久不寐﹐而吟諷甚苦﹐何耶﹖」之問曰「適欲題此寺﹐而興思不屬。」僧請吟上聯﹐卽曰「何不云『樓觀滄海日﹐門對浙江潮。』」之問愕然﹐訝其遒麗﹐遂續終篇曰「桂子月中落﹐天香雲外飄。捫蘿登塔還﹐刳木取泉遙。霜薄花更發﹐冰輕葉未凋。待入天臺路﹐看余度石橋。」遲明更訪之不復見矣。寺僧有知者曰「此駱賓王也。」﹝當敬業之敗﹐與賓王俱逃﹐捕不獲。將帥慮失大魁﹐得不測罪﹐時死者數萬﹐因求類二人者函首以獻﹐故敬業得爲衡山僧﹐年九十餘乃卒。賓王亦落髮﹐偏遊名山以終。﹞

【李榮】。﹞

京城流俗﹐僧道常爭二教優劣﹐迹相非斥。總章中﹐興善寺災﹐尊像蕩盡。東明觀道士李榮因詠之曰「道善何曾善﹐云興遂不興。如來燒亦盡﹐惟有一羣僧。」時人𨿽賞榮詩﹐然聲稱從此而減。

●卷二十三唐

【武后】﹝髙宗時﹐天下諸州進雌雞變爲雄者甚多﹐或半已化半未化﹐乃則天正位之兆。唐人目則天之世曰「北朝」。後初稱周﹐方具告天冊文﹐有吏人見「大周」字上有兩仙童﹐長二三寸﹐執刀劃削﹐斯須視之失去「周」字。人知唐必復興。﹞

武後天授二年臘﹐卿相等詐稱上苑花發﹐請幸﹐則天許之。尋疑有異圖﹐乃遣使宣詔曰「明朝遊上苑﹐火急報春知。花須連夜發﹐莫待晚風吹。」於是淩晨名花布苑﹐羣臣咸服其異。﹝後初誕之夕﹐雌雉皆ず。右手有黑毫﹐引之尺餘。﹞

髙宗有八子﹐天后所生者四人﹐自爲行而睿宗最幼。長曰弘﹐爲太子﹐仁明孝友。後方圖稱制﹐鴆殺之﹐而立次子賢。賢日憂惕﹐每侍上﹐不敢有言﹐乃作樂章﹐使工歌之﹐欲以感悟上及後﹐其辭曰「種瓜黃臺下﹐瓜熟子離離。一摘使瓜好﹐再摘使瓜稀。三摘尙云可﹐四摘抱蔓歸。」天后不聽﹐賢卒斥死黔中。

太平公主﹐武后所生﹐後愛之﹐傾諸女。帝擇薛紹尙之﹐假萬年縣爲婚館﹐門隘不能容翟車﹐有司毀垣以入。自興安門設燎相屬﹐道樾爲枯。當時羣臣劉諱之詩云「夢梓光靑陛﹐桃藹紫宮。」元萬頃云「離元應春夕﹐帝子降秋期。」任奉古云「帝子升靑陛﹐王姬降紫宸。」郭正一云「桂宮初服冕﹐蘭掖早生笄。」皆納妃出降之意。﹝初後未正位時﹐多引文學之士萬頃﹑之等﹐使之撰《列女傳》等書﹐密令參決表奏﹐以分相權。時人謂之「北門學士」。﹞

如意中﹐有九歲女子能詩﹐則天試之﹐皆應聲而就。其兄辭去﹐則天令作詩送兄﹐遂賦云「別路云初起﹐離亭葉正飛。所嗟人異雁﹐不作一行歸。」

【中宗顯】﹝天后廢於房陵﹐仰天而嘆﹐因拋一石空中﹐心祝之曰「我復帝﹐此石不墜。」其石遂爲樹枝勾掛。卒復位。讀中宗紀﹐令人懣懣气塞﹐惟於詩道﹐似有小助。至離宮列席﹐領略佳侯﹐使才士操觚﹐次第稱賞﹐亦是人主快事。﹞

景龍二年﹐中宗《登驪山髙頂》詩云「四郊秦漢國﹐八水帝王都。閶闔雄裏閘﹐城闕壯規模。貫渭稱天邑﹐含岐實奧區。金門披玉館。因此識黃圖。」帝自題序﹐末云「人題四韻﹐後罰三杯。」日暮成者五六人﹐餘皆罰酒。

景龍三年九月九日﹐中宗臨幸渭亭﹐登髙作云「九日正乘秋﹐三杯興已周。泛桂迎釒尊滿﹐吹花向酒浮。長房萸早熟﹐彭澤菊初收。何藉龍沙上﹐方得恣淹畱。」其序云「陶潛盈把﹐旣浮九醞之歡﹔畢卓持螫﹐須盡一生之興。人題四韻﹐同賦五言﹐其最後成﹐罰之引滿。」韋安石得「枝」字云「金風飄菊蕊﹐玉露泫萸枝」。蘇襄得「暉」云「恩深答效淺﹐畱醉奉宸暉。」李嶠得「歡」字云「令節三秋晚﹐重陽九日歡。」蕭至忠得「余」字云「寵極萸房徧﹐恩深菊酹余。」竇﹛夂巾﹜珍得「明」字云「願陪歡樂事﹐長與歲時深。」李回秀得「風」字云「霽雲開曉日﹐仙藻麗秋風。」趙伯彥得「花」字云「簪掛丹萸蕊﹐杯涵紫菊花。」楊廉得「亭」字云「遠日瞰秦ぁ﹐重陽坐灞亭。」岑羲得「」字云「爰豫矚秦ぁ﹐升髙臨灞ぁ。」盧藏用得「開」字云「萸依佩裏發﹐菊向酒邊開。」李咸得「直」字云「菊黃迎酒泛﹐松翠淩霜直。」閻朝隱得「筵」字云「簪紱趨皇極﹐笙歌接禦筵。」沈期得「長」字云「臣歡重九慶﹐日月奉天長。」薛稷得「歷」字云「願陪九九辰﹐長奉千千歷。」蘇得「時」字云「年數登髙日﹐延齡命賞時。」李得「濃」字云「捧篋萸香徧﹐稱觴菊气濃。」馬懷素得「酒」字云「蘭將葉布席﹐菊用香浮酒。」陸景初得「臣」字云「登髙識漢苑﹐開道侍軒臣。」韋元旦得「月」字云「云物開千里﹐天行乘九月。」李適得「髙」字云「禁苑秋光入﹐宸遊霽色髙。」鄭南金得「日」字云「風起韻虞弦﹐雲開吐堯日。」於經野得「樽」字云「桂筵羅王䢐﹐菊醴溢芳樽。」盧懷愼得「還」字云「鶴似聞琴至﹐人疑宴鎬還」。是宴也﹐韋安石﹑蘇詩先成﹐於經野﹑盧懷愼最後成﹐罰酒。

景龍三年十月﹐帝誕辰﹐內殿宴羣臣。帝曰「今天下無事﹐朝野多歡﹐欲與卿等詞人﹐時賦詩宴樂。可識朕意﹐不須惜醉。」大學士李嶠﹑宗楚客等跪奏曰「臣等謬以不才﹐策名文館﹐旣陪天歡﹐不敢不醉。」乃爲《柏梁》體聯句。帝曰「潤色鴻業寄賢才。」李嶠曰「叨居右弼愧鹽梅。」宗楚客曰「運籌帷幄何時來。」劉憲曰「職掌圖籍濫蓬萊。」崔氵是曰「兩司謬忝謝鐘裴。」鄭曰「禮樂銓管效塵埃。」趙彥昭曰「陳師振旅淸九垓。」李適曰「忻承顧問侍天杯。」蘇曰「銜恩獻壽柏梁臺。」盧藏用曰「黃縑靑簡奉康哉。」薛稷曰「宗伯秩禮天地開。」宋之問曰「帝歌難續仰昭回。」陸景初曰「微臣捧日變寒灰。」上官婕妤曰「遠慚班左愧遊陪。」此後每遊別殿﹐幸離宮﹐駐蹕芳苑﹐鳴笳仙禁﹐或戚裏宸筵﹐王門巹席﹐無不畢從。

景龍四年正月五日﹐帝禦大明殿﹐會吐蕃騎馬之戲﹐因重爲《柏梁》體聯句。帝曰「大明禦宇臨萬方。」皇后曰「顧慚內政翊陶唐。」長寧公主曰「鸞鳴鳳舞向平陽。」安樂公主曰「秦樓魯館沐恩光。」太平公主曰「無心爲子輒求郎。」溫王重茂曰「雄才七步謝陳王。」上官昭容曰「當熊讓輦愧前芳。」吏部侍郎崔浞曰「再司銓管恩何忘。」著作郎鄭曰「文江學海思濟航。」考功員外郎武平一曰「萬邦考績臣所詳。」著作郎閻朝隱曰「著作不休出中腸。」時上疑禦史大夫竇從一﹑將作大匠宗晉卿素不屬文﹐未卽令續﹐二人固請﹐許之。從一曰「權豪屏迹肅嚴霜。」晉卿曰「鑄鼎開嶽造明堂。」時吐蕃舍人明悉獵請令授筆﹐與之曰「玉醴由來獻壽觴。」上大悅﹐賜與衣服。

景龍四年正月八日立春﹐中宗內出彩花﹐賜近臣。武平一應制賦詩云「鑾輅靑旗下帝臺﹐東郊上苑望春來。黃鶯未解林間囀﹐紅蕊先從殿裏開。畫閣條風初變柳﹐銀塘曲水半含苔。忻逢睿藻先韶律﹐更促霞觴畏景催。」是日﹐中宗手敕批云「平一年𨿽最少﹐文甚警新。悅紅蕊之先開﹐訝黃鶯之未囀。循環吟咀﹐賞嘆兼懷。今更賜花一枝﹐以彰其美。」所賜學士花﹐並插頭上﹐平一左右交插﹐因舞蹈拜謝。時崔日用乘酣飲﹐欲奪平一所賜花﹐上於簾下見之﹐謂平一曰「日用何爲奪卿花﹖」平一跪奏曰「讀書萬卷﹐從日用滿口虛張﹔賜花一枝﹐學平一終身不獲。」上及侍臣大笑﹐因賜酒一杯。

中宗朝﹐禦史大夫裴談崇奉釋氏﹐妻悍妒﹐談畏如嚴君。嘗謂妻有可畏者三﹕「少妙之時﹐視之如生菩薩﹐安有人不畏生菩薩耶﹖及男女滿前﹐視之如九子魔母﹐安有人不畏九子魔母耶﹖及五十﹑六十﹐薄施妝粉﹐或靑或黑﹐視之如鳩盤茶﹐安有人不畏鳩盤茶耶﹖」時韋庶人頗襲武氏風軌﹐中宗漸畏之。內宴唱《回波》時﹐有優人詞曰「回波爾時栲栳﹐怕婦也是大好。外邊只有裴談﹐內裏無過李老。」韋後意色自得﹐以束帛賜之。

【張】﹝字文成﹐自號浮休子。其父夢一大鳥﹐紫色。五彩成文﹐飛下至庭前不去﹐以告祖父云「紫者也﹐此鳥爲鳳皇之佐﹐汝當爲帝輔。」遂以爲名字。卒以詞學知名。員半千謂其文如靑銅錢﹐萬揀萬中﹐未聞退時。故人號靑錢學士。久視中﹐太官令馬仙童陷默啜﹐問﹕「張文成安在﹖」仙童曰「自禦史貶官。」默啜曰「此人何不見用也﹖」後新羅﹑日本使入朝﹐咸使人就寫文章而去。﹞

張文成下筆成章﹐凡七應舉﹐四參選﹐其判策皆登甲第﹐轉洛陽尉。有詠燕詩﹐其末章云「變石身猶重﹐銜泥力尙微。從來赴甲第﹐兩起一雙飛。」時人無不諷詠﹐累遷司門員外。

張文成工爲俳諧詩賦﹐時大將軍黑齒常之將出徵﹐或勉之曰「公官卑﹐何不從行﹖」文成曰「寧可且將朱唇飲酒﹐誰能逐你黑齒嘗脂﹗」

則天革命﹐舉人不試皆與官﹐起家至禦史﹐評事﹑拾遺﹑補闕者﹐不可勝數。張爲謠曰「補闕連車載﹐拾遺平斗量。把推侍禦史﹐腕脫校書郎。」時有沈全交於南院續四句曰「評事不讀律﹐博士不尋章。麵糊存撫使﹐瞇目聖神皇。」遂被把推禦史紀先知捉向右臺﹐對仗彈劾﹐以爲謗朝政﹐敗國風﹐請於朝堂決杖﹐然後付法。則天笑曰「但使卿等不濫﹐何慮天下人語。不須與罪﹐卽宜放卻。」先知於是乎面五色。

周韶州曲江令朱隨侯﹐張目爲「霍亂土梟」。其女夫李逖遊客爾朱九﹐並姿相少媚﹐廣州人號爲「三樵」﹝七肖反﹞。人歌之曰「奉敕追三樵﹐隨侯傍道走。回頭語李郎﹐喚取爾朱九。」﹝婁師徳長大而黑﹐一足蹇﹐元一目爲「失轍方相」﹐又曰「衛靈公」﹐言衛護靈樞亦方相也。﹞

【張元一】﹝武后有疾﹐徧祭神廟。閻朝隱詣少室山﹐時爲給事中﹐因親撰祝文﹐以身代犧﹐沐浴伏於䢐盤﹐令僧道迎至神所﹐觀者如堵。會後病愈﹐特加賞賚。元一乃畫代犧圖以進﹐後大笑。元一腹粗﹑腳短﹐頂縮﹑眼跌﹑吉頊﹐目爲「逆流蝦幕」。﹞

則天朝﹐蕃人上封事多加官賞﹐有爲古臺禦史者。則天嘗問左司郎中張元一﹕「在外有何可笑事﹖」元一曰「朱前疑著綠﹐逯仁傑著朱﹐閻知微騎馬﹐馬吉甫騎驢﹐將名作姓李千里﹐將姓作名吳棲梧﹔左臺胡禦史﹐右臺禦史胡。」左臺謂胡元禮﹐禦史胡﹐蕃人爲禦史﹐尋攺他官。

則天朝﹐西戎犯邊。則天欲諸武立功。因行封爵﹐命河內王武懿宗爲元帥﹐統兵禦之。至趙州﹐聞賊數千騎從北來﹐乃棄兵甲南走邢州。賊退﹐方更向前。軍回至都﹐置酒髙會。懿宗形貌短醜﹐元一於禦前嘲之曰「長弓短度箭﹐蜀馬臨髙蹁。去賊七百里﹐隈墻獨自戰。忽然逢著賊﹐騎豬向南還。」則天聞之﹐初未悟﹐曰「懿宗無馬耶﹖何故騎豬﹖」元一解曰「騎豬﹐來豕走也。」則天大笑。懿宗怒曰「元一夙構﹐實欲辱臣。」則天命探韻與之。懿宗請賦「﹛艸奉﹜」字﹐元一應聲曰「裹頭極艸艸﹐掠鬢不摹摹。未見桃花面皮﹐漫作杏子眼孔。」則天大悅﹐懿宗極有慚色。

周靜樂縣主﹐河內王懿宗妹也。懿宗短醜﹐然於諸武最長﹐時號大哥。縣主與則天並馬行﹐命元一詠﹐曰「馬帶桃花錦﹐裙禦綠艸羅。定知幃帽底﹐儀容似大哥。」則天大笑﹐縣主極慚。

【郭震】﹝字元振。美丰姿﹐張嘉貞欲納爲婚﹐曰「吾五女各持一絲幔後﹐子牽之﹐得者爲婦。」元振牽一紅絲﹐得第三女﹐有姿色。弱冠舉進士﹐後同中書門下﹐封代公。唐宰相二親存者﹐惟元振一人。﹞

郭代公嘗山居﹐中夜有人來叩﹐面如盤寅﹐公了無懼色﹐徐染翰題其頰曰「久戍人偏老﹐長徵馬不肥。」乃公之警句也。題畢吟之﹐其物遂滅。數日﹐公隨樵者閒步﹐見巨木上有白耳﹐大如數斗﹐所題句在焉。

郭元振初授通泉尉﹐嘗盜鑄及掠賣部口以餉賓客。武后召欲詰﹐旣與語﹐奇之。元振上《寶劍篇》曰「君不見昆吾鐵治飛炎煙﹐紅光紫气俱赫然。良工鍛煉經幾年﹐鑄得寶劍名龍泉。龍泉顏色如霜雪﹐良工咨嗟嘆奇絕。琉璃匣裏吐蓮花﹐錯鏤金環映明月。正逢天下無風塵﹐幸得用防君子身。精光黯黯靑也色﹐文章片片綠龜鱗。非直結交遊俠子﹐亦嘗親近英雄人。何言中路遭棄捐﹐零落漂淪古獄邊。𨿽復沈埋無所用﹐猶能夜夜气沖天。」

【蘇味道】﹝武后朝爲相﹐世號「模稜手」。與杜審言﹑李嶠﹑崔融爲文章四友。杜恃才傲世﹐嘗語人曰「吾文章必得屈﹑宋作衙官﹐吾筆當得王羲之北面。」及病甚﹐宋之問﹑武平一省候何如﹐答曰「甚爲造化小兒所苦﹐尙何言﹗然吾在﹐久壓公等﹐今且死﹐固大慰﹐但恨不見替人耳。」。﹞

神龍時﹐上元節許三夜夜行﹐金吾不禁。士女無不出遊﹐車馬塞路﹐有足不躡地浮行數十步者。王公家皆數百騎行歌。蘇味道詩云「火樹銀花合﹐星橋鐵鎖開。暗塵隨馬去﹐明月逐人來。遊妓皆李﹐行歌盡落梅。金吾不禁夜﹐玉漏莫相催。」郭利貞詩曰「九陌連燈影﹐千門度月華﹐傾城出寶騎﹐匝路轉香車。爛熳惟愁晚﹐周旋不問家。更逢淸管發﹐處處落梅花。」一時文士賦詩以紀其事者數百人﹐惟二詩爲絕唱。﹝蘇味道髙爽﹐王方慶魯鈍﹐同爲鳳閣侍郎。或問張元一﹕「二子孰賢﹖」答曰「蘇如九月得霜鷹﹐王如十月被凍蠅。」或問其故﹐曰「『得霜鷹』﹐俊捷﹔『被凍蠅』﹐頑鈍也。」﹞

【李嶠】﹝字巨山。兒時﹐夢人以雙筆贈﹐文日有名。前與王﹑楊接﹐中與崔﹑蘇齊名﹐晚諸人沒﹐而嶠爲文章老宿。然性好榮遷﹐憎人升進﹔性好文章﹐憎人才華﹐性貪濁﹐憎人受賂。故世謂嶠有「三戾」。﹞

長壽三年﹐則天徵天下銅鐵﹐於定鼎門內鑄八稜銅柱﹐髙九十尺﹐徑一丈二尺。題曰「大周萬國述徳天樞。」紀革命之功﹐貶唐家之徳。天樞下置鐵山銅龍﹐上施盤龍以托珠﹐金彩熒煌﹐光侔日月。朝士獻詩者不可勝紀﹐惟李嶠詩冠絕當時﹐曰「轍迹光西﹐勛庸紀北燕。何如萬國會﹐諷徳九門前。灼灼臨黃道﹐迢迢入紫煙。仙盤止下露﹐髙柱欲承天。山類從雲起﹐珠疑大火懸。聲流塵作劫﹐業固海成田。聖澤傾堯酒﹐薰風入舜弦。忻逢下生日﹐還偶上皇年。」後憲司發嶠附會韋庶人﹐左授滁州別駕。﹝開元中﹐詔毀天樞﹐發卒熔鑠﹐彌月不盡。洛陽尉李休烈賦詩以詠之﹐曰「天門街裏倒天樞﹐火急先須卸火珠。旣合一條絲綫挽﹐何勞兩縣索人夫。」先有訛言云「一條綫﹐挽天樞。」言其不經久也。故休烈詩及之。﹞

景龍中﹐張自朔方入朝﹐中宗於西苑迎之﹐從臣宴於桃花園。李嶠歌曰「歲去無言忽鷦卒﹐時來含笑吐氛氳。不能擁路迷仙客﹐故欲開溪侍聖君。」趙彥伯曰「紅萼競然春苑曉﹐芊茸新色禦筵開。長年願奉西王宴﹐近侍慚無東朔才。」又一從臣歌曰「源水叢花無數開﹐丹跗紅萼間靑梅。從今結子三千歲﹐預喜仙遊復摘來。」明日﹐宴承慶殿﹐上令宮女善謳者唱之﹐詞旣婉﹐歌仍妙絕﹐樂府號《樣花行》。

【崔融】﹝字安成﹐擢八科髙第﹐爲崇文館學士。武后美其文﹐進鳳閣舍人﹐撰武后哀冊文﹐最髙麗﹐絕筆而死﹐時謂思苦神竭。融少與杜審言等友善﹐融死﹐審言爲服緦。﹞

則天時﹐攺控鶴府爲奉宸府﹐張易之與其弟昌宗爲奉宸令﹐引詞人爲供奉。時有言昌宗是王子晉後身﹐令被羽衣吹簫﹐乘木鶴﹐奏樂於庭。崔融賦詩爲絕唱﹐有「昔遇浮丘伯﹐今同丁令威。中郎才貌是﹐藏史姓名非」之句。後與蘇味道相誚云「其詩所以不及相公﹐因無『銀花合』故耳。」味道云「予詩𨿽無『銀花合』還有『金銅丁。』」相與拊掌而笑。﹝崔調蘇「火樹」句﹐蘇調崔「令威」句。﹞

【喬知之】﹝武后朝﹐累官至右司郎中。﹞

喬知之妾曰碧玉﹐美而善歌舞﹐知之爲之不婚。武承嗣借教歌舞﹐遂不還。知之痛憤成疾﹐因作《綠珠怨》﹐寫以縑素﹐厚賂閽守密寄之。其詞曰「石家金穀重新聲﹐明珠十斛買娉婷。此日可憐君自許﹐此時可喜得人情。君家閨閣未曾難﹐常將歌舞借人看。意气雄豪非分理﹐嬌矜勢力橫相干。辭君去君終未忍﹐徒勞掩袂傷鉛粉。百年離恨在髙樓﹐一旦容華爲君盡。」碧玉得詩悲惋﹐結於裙帶赴井死。承嗣見詩﹐遣酷吏誣殺知之。

喬知之有妹能詩﹐詠破簾云「已漏風聲擺﹐繩持也不禁。一從經落節﹐無復有貞心。」

【沈期】﹝字云卿﹐官太子詹事﹐詩與宋之問齊名﹐學者推沈﹑宋﹐語曰「蘇李居前﹐沈宋比肩。」張燕公曰「沈三兄詩須還他第一。」武后時﹐以經﹑史﹑子﹑集爲四部﹐又稱庫。薛稷知集庫﹐馬懷素知經庫﹐沈期知史庫﹐武平一知子庫。﹞

景龍三年正月晦日﹐中宗幸昆明池賦詩﹐羣臣應制百餘篇﹐帳殿前結彩樓﹐命上官昭容選一篇爲新翻禦制曲﹐從臣悉集其下﹐須臾﹐紙落如飛﹐各認其名懷之。旣退﹐惟沈期﹑宋之問二詩不下。移時﹐一紙飛墜﹐競取而觀﹐乃沈詩也。及聞其評曰「二詩工力悉敵。沈詩落句云﹕『微臣雕朽質﹐羞睹豫章才。』蓋詞气已竭。宋詩云﹕『不愁明月盡﹐自有夜珠來。』猶陡健舉。」沈乃伏﹐不敢復爭。﹝昭容名婉兒﹐西臺侍郎儀之孫。﹞

沈云卿初除給事中﹑考功郎﹐會張易之敗﹐長流州﹐稍遷臺州錄事參軍﹐復召入拜修文館學士。旣侍宴﹐帝詔學士等舞回波﹐期爲弄詞悅帝﹐其詞云「回波爾時期﹐流向嶺外生歸。身名已蒙齒錄﹐袍笏未復牙緋。」帝卽賜牙緋。尋歷太子詹事。

【宋之問】﹝字延淸﹐父令文﹐富文辭﹐且工書﹐有力絕人﹐世稱「三絕」。旣之問以文章起﹐其弟之悌以蹺勇聞﹐之遜精艸隸﹐皆得父一絕。時張易之有寵﹐之問與閻朝隱﹐沈期﹑劉允濟傾心媚附之。所賦詩篇﹐盡之問﹑朝隱所爲﹐至爲易之奉溺器。﹞

太后朝﹐宋延淸求爲北門學士﹐不許﹐作《明河篇》見意﹐其詞云「八月涼風天气淸﹐萬里無雲河漢明。昏見南樓淸且淺﹐曉落西山縱復橫。洛陽城關天中起﹐長河夜夜千門裏。復道連甍共蔽虧﹐畫堂瓊戶特相宜。雲母帳前初泛濫﹐水晶廉外轉逶迆。倬彼昭回如練白﹐復出東城接南陌。南陌徵人去不歸﹐誰家今夜搗寒衣。鴛鴦機上疏螢度﹐鳥鵲橋邊一雁飛。雁飛螢度愁難歇﹐坐見明河漸微沒。已能舒捲任浮雲﹐不惜光輝讓流月。明河可望不可親﹐願得乘槎一問津。更將織女支機石﹐還訪成都賣卜人。」則天見其詩﹐謂崔融曰「吾非不知之問有奇才﹐但恨有口過耳。」蓋之間患齒疾﹐口常臭故也。之問終身慚憤。

武后遊龍門﹐命羣臣賦詩﹐先成者賜錦袍。東方虯詩成﹐拜賜﹐坐未安﹐宋之問詩成﹐文理兼美﹐左右莫不稱善﹐乃就奪虯錦袍衣之。其詞曰「宿雨霽氛埃﹐流云度城闕。河堤柳新翠﹐苑樹花初發。洛陽花柳此時濃﹐山水樓臺映幾重。羣公拂霧朝翔鳳﹐天子乘春幸鑿龍。龍門近出王城外﹐羽從淋漓擁軒蓋。云蹕才臨禦水橋﹐天衣已入香山會。山壁嶄巖斷復連﹐淸流澄澈俯伊川。塔影遙遙綠波上﹐皇龕奕奕翠微邊。層巒舊長千尋木﹐春壑初飛百丈泉。彩仗霓旌繞香閣﹐下輦登髙望河洛。東城宮闕擬昭回﹐南陌溝塍殊綺錯。林下天香七寶臺﹐山中春酒萬年杯。微風一起祥花落﹐仙樂初鳴瑞鳥來。鳥來花落紛無已﹐稱觴獻壽煙霞裏。歌舞淹畱景欲斜﹐石間猶駐五云車。鳥旗翼翼畱芳艸﹐龍騎映晚花。千乘萬騎鑾輿出﹐水靜山空嚴警蹕。郊外喧喧引看人﹐傾城南望屬車塵。囂聲引揚聞黃道﹐王气周回入紫宸。先王定鼎三河固﹐寶命乘周萬物新。吾王不事瑤池樂﹐時雨來觀農扈春。」﹝東方虯﹐武后時爲左史﹐嘗曰「百年後﹐可與西門豹作對。﹞

汝州劉希夷﹐少有文華﹐好爲宮體詩﹐善彈琵琶﹐嘗爲《白頭翁詠》云「今年花落顏色攺﹐明年花開復誰在﹖」旣而自悔﹕「我此詩讖﹐與石崇﹐『白首同所歸』何異﹖」乃更作一聯云「年年歲歲花相似﹐歲歲年年人不同。」旣而又嘆曰「此句復似向讖矣。然死生有命﹐豈復由此。」卽兩存之。宋之問﹐希夷舅也﹐愛「落花」二句﹐懇乞﹐許而不與﹐怒以土囊壓殺之。﹝後孫翌撰《正聲集》﹐以此詩爲劉集中之最﹐由是大爲人所稱。﹞

【崔日用】﹝日知從弟。﹞

崔日用爲禦史中丞﹐賜紫。是時佩魚﹐須有特恩。嘗因宴會﹐命羣臣撰詞﹐日用口占曰「臺中鼠子直須喑﹐信足跳梁上壁龕。倚翻燈脂污張五﹐還來嚙帶報韓三。莫浪語﹐眞王相。大家必若賜金黽﹐賣卻貓兒相賞。」中宗亦以金魚賜之。

景龍末﹐中宗幸司農少卿王光輔莊﹐是夕﹐岑義設茗飲﹐討論經史﹐武平一論《春秋》﹐崔日用請北酉﹐因贈平一歌﹐有「彼名流兮左氏癖﹐意玄遠兮冠今夕」之句。

【李日知】﹝景龍初爲相。﹞

初﹐安樂公主館第成﹐中宗臨幸﹐燕從官﹐賦詩﹐李日知卒章曰「所願但知居者樂﹐無使時稱作者勞。」獨以規戒。睿宗他日謂曰「向時𨿽朕亦不敢諫﹐非卿亮直﹐何能爾﹖」卽拜侍郎。

【李景伯】﹝宰相懷遠之子。﹞

景龍初﹐李景伯爲諫議大夫﹐中宗宴侍臣﹐酒酣﹐各命爲《回波》辭﹐眾皆爲佞悅語﹐景伯獨寓規諷﹐其詞曰「回波爾時酒卮﹐微臣職在箴規。侍宴旣過三爵﹐喧嘩切恐非儀。」中宗不悅﹐中書令蕭至忠稱之曰「此眞諫官也﹗」

【趙謙光】。﹞

唐諸郎中不自員外郎拜者﹐謂之「土山頭果毅」﹐言便拜崇品﹐有似長徵兵士﹐便授邊遠果毅也。景龍中﹐趙謙光自彭州司馬入爲大理正﹐遷戶部郎中﹐賀遂涉時爲員外﹐戲詠之曰「員外由來美﹐郎中望不優。寧知粉署裏﹐翻作土山頭。」謙光酬之曰「錦帳隨情設﹐金鑪任意薰。惟愁員外署﹐不應列星文。」人以爲奇句。

【趙仁獎】﹝嘗選上蔡令。潘好禮拜禦史﹐有「令乘驄馬去﹐丞脫繡衣來」句﹐或疑其假手。﹞

趙仁獎住王戎墓側﹐善歌《黃獐》。景龍中﹐負薪詣闕﹐云助國調鼎﹐卽除臺官。中書令姚崇曰「此是黃獐耶﹖」授以當州一尉﹐惟以黃獐自炫。宋務光嘲之曰「趙仁獎出王戎墓下﹐入朱博臺中。捨彼負薪﹐登弦列柏﹐行人不避驄馬﹐坐客惟聽黃獐。」有頃﹐一夫負兩束薪﹐曰「此合拜殿中。」人問其由﹖曰「趙以一束拜監察﹐此兩束豈不合授殿中﹗」

【陸餘慶】。﹞

陸餘慶轉洛州長史﹐其子嘲之曰「陸餘慶﹐筆頭無力嘴頭硬。一朝受詞訟﹐十日判不竟。」送案褥下﹐餘慶得而讀之﹐曰「必是那狗。」遂鞭之。

【權龍褒】﹝景龍中﹐爲左武衛將軍。﹞

權龍褒好賦詩而不知聲律﹐中宗與學士賦詩﹐輒自預焉。帝戲呼爲「權學士。」初以親累遠貶﹐洎歸﹐獻詩云「龍褒有何罪﹖天恩放嶺南。敕知無罪過﹐追來與將軍。」上大笑。

權龍褒夏日侍皇太子宴﹐獻詩云「嚴霜白皓皓﹐明月赤團團。」或曰「豈是夏景﹖」答曰「趁韻而已。」太子援筆譏之曰「龍褒才子﹐秦州人氏。明月晝耀﹐嚴霜夏起。如此詩章﹐趁韻而已。」權龍褒嘗作《秋日詠懷詩》﹐曰「檐前飛七百﹐雪白後園僵。飽食房裏側﹐家糞集野螂。」參軍不曉﹐問之﹐權曰「鷂子簾前飛直七百﹐洗衫掛後園白如雪﹐飽食房中側臥﹐家裏便轉集得野澤蜣螂。」聞者無不絕倒。﹝龍褒爲瀛州刺史。歲暮﹐京中人附書云「攺年多感。」乃將書呈判司以下云「有司攺年爲多感元年。」一日謂府吏﹕「何名私忌﹖」對曰「父母亡日請假。」偶房中靜坐﹐有狗突入﹐大怒曰「衝破我忌日﹗」更牒攺到明日好作忌日。﹞

●卷二十四唐

【明皇隆基】﹝小字三郎。梓潼縣有上亭驛﹐帝幸蜀﹐問黃幡綽曰「車上鈴聲頗似人言語。」對曰「似言三郎郎當﹐三郎郎當。」故又名瑯驛。﹞

萬歲通天元年鑄九鼎成﹐置於東都明堂之庭﹐武后自制《曳鼎歌》﹐令曳鼎者唱和﹐其蔡州鼎銘曰「羲農首出﹐軒昊應期。唐虞繼踵﹐湯禹乘時。天下光宅﹐域內雍熙。上玄降靈﹐方建隆基。」﹝明皇禦名﹐已兆於此。﹞開元二年﹐太子賓客薛謙光獻《東都九鼎銘》﹐紫薇令姚崇奏曰「聖人啟運﹐休兆必彰。請宣付史館。」

左丞相張說﹑右丞相宋﹑太子少傅源乾曜同上官命宴東堂﹐賜詩云「赤帝收三傑﹐黃軒舉二臣。由來丞相重﹐分掌國之鈞。我有握中璧﹐雙飛席上珍。子房推要道﹐仲子訝風神。復輟臺衡老﹐將爲調護人。鸞同拜日﹐車騎擁行塵。樂聚南宮宴﹐觴連北斗醇。俾予成百揆﹐垂拱問誰倫。」

玄宗幸寧王憲宅﹐與諸王宴﹐探韻賦詩﹐曰「魯衛情先重﹐親賢尙轉多。冕旒丰暇日﹐乘景暫經過。戚裏申髙宴﹐平臺奏雅歌。復尋爲善樂﹐方驗保山河。」

明皇性俊邁﹐不好琴﹐會聽琴﹐一弄未畢﹐叱琴者出﹐謂內詩曰「速令花奴將羯鼓來﹐爲我解穢。」花奴﹐汝陽王小字也。帝酷愛羯鼓﹐云「八音之領袖。」春雨初晴﹐景物明媚﹐帝曰「對此景豈可不與他判斷之乎﹗」乃命髙力士取羯鼓﹐臨軒縱擊一曲﹐名《春光好》﹐回頭柳杏皆發。上笑曰「此一事﹐不喚我作天公﹐可乎﹗」又制《秋風髙至》《秋髙迥徹》﹐奏之﹐必遠風徐來﹐庭葉飛下。﹝帝每後宮春宴﹐使妃嬪各插艷花﹐親捉粉蝶放之﹐蝶止者幸焉。﹞

江采﹐莆田人﹐九歲能誦二《南》﹐語父曰「我𨿽女子﹐期以此爲志。」父奇之﹐故名采。開元中﹐髙力士選歸侍明皇﹐大見寵幸。善屬文﹐自比謝女。淡妝雅服﹐而姿態明秀。性喜梅﹐所居悉值梅。上因其所好﹐戲名梅妃。會太眞楊氏入侍﹐寵愛日奪﹐竟爲楊氏遷於上陽東宮。帝每念之。時在花萼樓﹐有夷使貢珍珠者至﹐命封一斛﹐密賜妃﹐妃不受﹐以詩付使者﹕「爲我進禦前也。」上覽詩﹐悵然不樂﹐令樂府以新聲度之﹐號《一斛珠》。詩曰「桂葉雙眉久不描﹐殘妝和淚濕紅綃。長門盡日無梳洗﹐何必珍珠慰寂寥。」﹝楊貴妃字太眞﹐小字玉奴﹐又名玉環。初承恩召﹐與父母相別﹐泣涕登車﹐時天寒﹐淚結爲紅冰。每至夏月﹐汗出﹐紅膩而多香﹐或拭於巾帕上﹐色如桃紅。﹞

明皇於便殿賞牡丹﹐謂程修己曰「今京邑人傳牡丹詩﹐誰爲首﹖」修己對曰「中書舍人李正封詩『天香夜染衣﹐國色朝酣酒。』」時楊妃侍﹐上曰「妝臺前宜飲以一紫金盞酒﹐則正封之詩見矣。」

楊太眞中酒﹐衣褪﹐微露乳﹐帝捫之曰「軟溫新剝雞頭肉。」安祿山在傍曰「滑膩凝如塞上酥。」帝笑曰「信是胡兒﹐只識酥。」﹝帝謂太眞曰「漢成帝獲飛燕﹐身輕不禁風﹐制七寶避風臺以護之﹐爾則任風吹。」蓋貴妃微有肌也。一日﹐登沈香亭﹐召大眞﹐是時﹐妃子卯酒未醒﹐髙力士扶掖而至﹐殘妝醉韻﹐不能再拜。帝曰「眞『海棠睡未足』耶﹗」妃每宿酒初消﹐肺熱渴﹐則遊後苑吸花上露潤肺。﹞

開元中﹐以太常禮儀﹑聲樂之司屬亦擇才。太祝﹑奉禮與祕書省校書郎﹑正字相埒﹐而校正俸祿微少﹐孤寒英傑者居之﹐或有不辦匹馬﹐乘驢入省﹐而太祝﹑奉禮﹐每月請明衣絹布及胙肉﹐俸祿又多﹐乃公卿子弟居之﹐衣馬比校正頗輕肥。時有語曰「正字﹑校書﹐詠詩騎驢。奉禮﹑太祝﹐輕裘食肉。」

開元中﹐頒賜邊軍纊衣﹐制於宮中。有兵士於短袍中得詩﹐曰「沙場徵戍客﹐寒苦若爲眠﹖戰袍經手作﹐知落阿誰邊﹖畜意多添綫﹐含情更著綿。今生已過也﹐重結後身緣。」兵士以詩白帥﹐帥進呈﹐明皇命以詩徧示宮中曰「作者勿隱﹐吾不汝罪也。」有一宮人自言萬死。玄宗深憫之﹐遂以嫁得詩者。仍謂之曰「我與汝結今生緣。」邊人皆感泣。

天寶末﹐玄宗嘗乘月登勤政樓﹐命梨園弟子歌數闋﹐有唱李嶠詩者﹐云「富貴榮華能幾時﹐山川滿目淚沾衣。不見只今汾水上﹐惟有年年秋雁飛。」時上春秋已髙﹐問是誰詩﹐或對曰「李嶠。」因淒然涕下﹐不終曲而起﹐曰「李嶠眞才子也。」又明年﹐幸蜀﹐登白衛嶺﹐覽眺久之﹐又歌是詞﹐復嘆曰「李嶠眞才子也。」髙力士以下揮涕久之。

李遐周頗有道術﹐開元中﹐嘗召入禁中﹐後求出﹐住玄都觀。天寶末﹐祿山豪橫跋扈﹐遠近憂之﹐而上意未寤。一旦﹐遐周隱去﹐不知所之。但於其所居壁上題詩數章﹐言祿山僭竊及幸蜀之事。其末篇曰「燕市人皆去﹐函關馬不歸。若逢山下鬼﹐環上系羅衣。」當時人莫能曉﹐後方驗云。

明皇初自蜀回﹐夜闌倚勤政樓南望﹐煙月滿目﹐因歌曰「庭前琪樹已堪攀﹐塞北徵人尙未還。」蓋北齊盧思道詩也。歌畢﹐裏中隱隱如有歌者﹐謂力士曰「得非梨園舊人乎﹖遲明爲我訪來。」翌日﹐力士求於裏中﹐召至﹐果是。其夜復乘月登樓﹐左右惟力士及妃子侍者紅桃在焉﹐遂命歌《涼州》。《涼州》﹐卽貴妃所制﹐親禦玉笛爲《禦樓曲》。曲罷﹐無不掩泣﹐因廣其曲﹐傳於人間。

明皇在南內﹐嘗夢中見妃子於蓬山太眞院﹐作詩遺之﹐使焚於馬嵬山下﹐云「風急雲驚雨不成﹐覺來仙夢甚分明。當時苦恨銀屏影﹐遮隔仙姬只聽聲。」又作妃子所遺羅襪銘﹐曰「羅襪羅襪﹐香塵生不絕﹐細細圓圓地下得。瓊鉤窄窄兮兮﹐手中弄初月。又如脫履露纖圓﹐恰似同衾見時節。方知淸夢事非虛﹐暗引相思幾時歇﹖」﹝馬嵬坡﹐太眞縊死地﹐在咸陽西。店媼於梨樹得錦襪一隻﹐過客傳玩﹐每出百錢﹐由此致富。妃墳上有土似粉﹐洗面能去垢。﹞

【崔氵是】﹝仁師之子。弟澄﹑液﹐從兄蒞﹐並有文翰﹐列居淸要。每私宴﹐自比王謝之家。氵是黨太平公主﹐被流嶺南﹐至荊州﹐夜夢講坐下聽法而照鏡。占夢曰「崔令公大惡。夢坐下聽講﹐法從上來也。鏡﹐金旁竟也。其竟於今日乎﹗」尋有敕令自盡。﹞

崔氵是初執政時﹐年二十七﹐容止端雅﹐文詞淸麗﹐嘗暮出端門下天津橋﹐馬上自吟曰「春還上林苑﹐花滿洛陽城。」張燕公時爲工部侍郎﹐望之杳然而嘆曰「此句可效﹐位可得﹐其年不可及也。」

【王灣】﹝登先天進士第﹐開元初爲滎陽主簿。馬懷素欲校正羣籍﹐灣在選中。﹞

王灣詞翰早著﹐爲天下所稱。《遊吳中江南意》云「南國多新意﹐東行伺早天。潮平兩岸失﹐風正一帆懸。海日生殘夜﹐江春入舊年。從來觀气象﹐惟向此中偏。」張燕公居相府﹐手題「海日生殘夜」一聯於政事堂﹐每示能文﹐令爲楷式。

【張敬忠】﹝平盧節度使。﹞

先天時﹐王主敬爲侍禦史﹐自以才望華妙﹐當入省臺前行﹐忽除膳部員外郎﹐惟有悵惋。張敬忠時爲吏部郎中﹐戲詠曰「有意嫌兵部﹐專心望考功。誰知腳蹭蹬﹐幾落省墻東。」蓋膳部在省最東北隅也。

【邵景】﹝安陽人。初授汾陰尉﹐累遷右臺監察﹐考功員外。﹞

玄宗卽位初﹐邵景與殿中禦史蕭嵩﹑韋鏗俱升殿行事﹐職掌殊別﹐而制出﹐景﹑嵩俱受朝散大夫﹐鏗獨不沾命。景﹑嵩狀貌類胡﹐景鼻髙而嵩須多﹐同時履朱紱﹐對立於庭。鏗乃於簾中竊窺而詠曰「一雙胡子著緋袍﹐一个須多一鼻髙。相對廳前捺旦立﹐自慚身品世間毛。」舉朝以爲歡笑。他日睿宗禦承天門﹐百僚備列﹐鏗忽風眩而倒﹐鏗肥而短﹐景意酬其前嘲﹐乃詠之曰「飄風忽起團旋﹐倒地還如著腳捶。莫怪殿上空行事﹐卻爲元非五品才。」時人無不諷詠。

【任端】﹝卽侍禦史任正名也。﹞

開元中﹐任正名爲禦史﹐時置裏行無員數。或有禦史裏行﹑殿中裏行﹑監察裏行﹐以未爲正官也。臺中詠之曰「柱下𨿽爲史﹐臺中未是官。何時聞必也﹐早晚見任端。」

元福慶拜右臺監察﹐與韋虛名﹑任正名頗事軒昂。殿中監察評之﹐詠曰「韋子凝而密﹐任生直且狂。可憐元福慶﹐也學坐癡牀。」正名聞之﹐乃自攺爲「俊且彊」。

【鄭繇】。﹞

開元初﹐岐王範爲岐州刺史﹐鄭繇爲長史﹐範失白鷹﹐深所愛惜﹐因爲《失白鷹》詩以致意﹐其詩曰「白錦文章亂﹐丹霄羽翮齊。雲間呼踅下﹐雪裏放還迷。梁苑驚池鶩﹐陳倉拂野雞。不知廖廓外﹐何處別依亻妻。」甚爲時所諷詠。

【史育】。﹞

開元初﹐零陵史育上表自薦﹕「臣聞曹子建七步成章﹐臣若賜召試﹐五步之內﹐可塞明詔。」明皇試以《除夜詩》﹐遂應口出云「今歲今宵盡﹐明年明日催。寒隨一夜去﹐春逐五更來。气色空中攺﹐容顏時裏催。風光人不覺﹐已入後園梅。」明皇稱賞﹐授左監門衛將軍。

【薛令之】﹝字珍君﹐長溪人。肅宗思東宮舊徳﹐嘉嘆其廉﹐敕其鄕曰廉村﹐水曰廉溪。﹞

開元中﹐東宮官僚淸談﹐閩人薛令之爲右庶子﹐別無史職﹐而俸廩甚薄。戲題其壁曰「朝日上團團﹐照見先生盤。盤中無所有﹐苜蓿長闌干。飯澀匙難綰﹐羹稀箸易寬。只可謀朝夕﹐何由度歲寒。」上幸東宮見之﹐索筆續之曰「啄木嘴距長﹐鳳凰毛羽短。若嫌松桂寒﹐任逐桑楡暖。」令之懼而謝病歸﹐逐不復用。

【李昂】。﹞

開元中﹐考功員外郎李昂主俊秀科。昂性剛急﹐集貢士曰「文之美惡﹐悉知之矣。如有請托﹐當悉黜之。」旣而﹐昂外舅薦李權於昂﹐昂怒召權庭數之﹐又斥權章句之疵﹐權曰「鄙文不臧﹐已聞命矣。執事詩云『耳臨淸渭洗﹐心向白雲閒。』今天子春秋鼎盛﹐不揖遜於下﹐而洗耳何哉﹖」昂訴於執政﹐朝廷以郎官權輕﹐自是攺用禮部侍郎。

【劉晏】﹝十歲召入禁中﹐貴妃坐膝上﹐爲施粉黛﹐與戴巾櫛。﹞

開元時﹐明皇禦勤政樓﹐大張音樂﹐教坊王大娘善戴竿﹐於百尺上爲木山﹐狀瀛洲方丈﹐命小兒持絳節出入其間﹐舞亦不輟。時劉晏以神童授祕書省正字﹐上問﹕「晏爲正字﹐正得幾字。」晏曰「天下字皆正﹐惟朋字未正。」貴妃令詠王大娘戴竿﹐晏應聲曰「樓前百戲競爭新﹐惟有長竿妙入神。誰謂綺羅翻有力﹐猶自嫌輕更著人。」上與貴妃爲之絕倒。

【劉朝霞】。﹞

天寶初﹐上游華淸宮﹐有劉朝霞者獻《賀幸溫泉賦》﹐詞調倜儻﹐雜以俳諧﹐其略曰「若夫天寶二年十月後兮臘月前﹐辦有司之供具﹐命駕幸於溫泉。天門乾開﹐露神仙之福湊﹔鑾輿劃出﹐驅甲仗以駢闐。靑一隊兮黃一隊﹐熊踏胸兮豹背。朱一團兮繡一團﹐玉鏤珂兮金鏤鞍。述徳云直攫得盤古髓﹐掏得女媧瓤。遮莫爾古時千帝﹐豈如我今日三郎。」其自敍云「別有窮奇蹭蹬﹐失路猖狂﹐骨懂𨿽短﹐伎藝能長。夢裏幾回富貴﹐覺來依舊淒惶。今日是千年一遇﹐叩頭莫五角六張。」帝覽而奇之﹐命攺去「五角六張」字。奏云「臣艸此賦時有神助﹐自謂文不加點﹐筆不停綴﹐不願從天而攺。」上顧曰「眞窮薄人也。」授以衛職。

【黃幡綽】。﹞

安西牙將劉文樹口辯﹐善奏對﹐明皇每嘉之。文樹髭生頷下﹐貌類猴﹐上令黃幡綽嘲之。文樹切惡猿猴之號﹐乃密賂幡綽不言之﹐幡綽許而進嘲曰「可憐好个劉文樹﹐髭須共頦頤別住。文樹面孔不似猢猻﹐猢猻面孔彊似文樹。」上知其遺賂﹐大笑。

玄宗問黃幡綽「是勿兒得憐﹖」﹝勿兒猶言何兒。﹞對曰「自家兒得人憐。」時貴妃寵極中宮﹐號祿山爲子。肅宗在東宮常危﹐上聞幡綽言﹐亻免首久之。

玄宗嘗登苑北樓望渭水﹐見一醉人臨臥水﹐問左右是何人﹖左右不知﹐將遣使問之﹐幡綽曰「臣知之。此是年滿令史。」上曰「你何以知﹖」對曰「更一轉入流。」上大笑。又與諸王會食﹐寧王對禦座噴一口飯﹐直及龍顏﹐上曰「寧哥何以錯喉﹖」幡綽曰「此非錯喉﹐是噴嚏。」

【葉法善】﹝嘗引帝入月宮聞仙樂﹐帝歸﹐但記其半﹐遂於笛中寫之﹐名《霓裳羽衣曲》。﹞

開元中﹐正月望日﹐玄宗謂葉仙師曰「四方何處燈極麗﹖」對曰「無逾廣陵。」帝曰「何法觀之﹖」俄而虹橋起於殿前﹐師奏橋成﹐但勿回顧。帝與太眞﹑髙力士﹑黃幡綽﹑樂工數人從行。俄至廣陵﹐燈火﹑士女﹐陳設華麗﹐帝大悅﹐命伶官奏《霓裳羽衣曲》。數日﹐奏仙人現五色雲中﹐明皇與詩云「淸溪道士人不識﹐上天下天鶴一隻。洞門深鎖碧窗寒﹐滴露研朱點周易。」授銀靑光祿大夫。﹝宋建炎末有向宗厚者﹐美須髯﹐善滑稽﹐嘗裹華陽巾﹐纏足極彎﹐長於鉤距。同捨王俏戲之曰「唐明皇時四人﹐今君合爲一。」向顧聞之﹐王曰「君狀類黃幡綽﹐頭巾類葉法善﹐腳類楊貴妃﹐心腸似安祿山。」席聞一笑。﹞

【髙力士】。﹞

天寶末﹐髙力士從明皇還京﹐明皇徙西內﹐居十日﹐爲李輔國所譖﹐肅宗信之﹐除籍﹐長流巫州。巫地多薺而不食。力士因感而詠曰「兩京秤斤賣﹐五溪無人采。夷夏𨿽不同﹐气味終不攺。」寶應初赦還﹐見二帝遺詔﹐北向哭﹐嘔血卒。

【郭紹蘭】。﹞

長安女子郭紹蘭適任宗﹐賈於湘中﹐數年不歸﹐紹蘭睹堂中有雙燕戲梁間﹐因呼而語曰「我聞燕子自海東來﹐往復必經湘中﹐我婿離家數歲﹐蔑有音耗﹐欲憑爾附書可乎﹖」言訖淚下。燕飛鳴上下﹐似有所諾﹐復飛於蘭膝上﹐蘭吟詩云「我婿去重湖﹐臨窗泣血書。殷勤憑燕翼﹐寄與薄情夫。」小書系於其足﹐燕遂飛鳴去。任宗時在荊州﹐忽見一燕飛鳴頭上﹐訝之﹐燕遂泊肩上﹐見有一小封書系足﹐解而示之﹐乃妻所寄詩也﹐宗感而泣下﹐次年歸。張說爲傳其事。

●卷二十五唐

【張說】﹝字道濟。母夢玉燕飛入懷﹐已而孕說。則天初革命﹐大搜遺逸之士﹐應制者向萬人。則天禦雒陽城南門﹐親自臨試﹐說對爲天下第一。則天以近古已來﹐未有甲科﹐乃屈爲第三等。玄宗卽位﹐以佩刀獻﹐決策誅太平公主﹐召爲中書令﹐封燕國公。﹞

張說初謫嶽州﹐常鬱鬱不樂。時宰相以說機辯才略﹐互相排擯。蘇方大用﹐說與其父瑰善﹐因爲《五君詠》﹐致書封其詩以貽﹐誡其使當候忌日近暮送之。使者近暮至﹐弔客多先公僚舊。覽詩﹐至「淒涼丞相府﹐餘慶在玄成。」嗚咽流涕。翌日言於上﹐因降璽書勞問﹐遷荊州長史。由是陸象先﹑韋嗣立﹑張庭﹑賈曾﹐皆以遣逐歲久﹐因加甄敍。以父之執友﹐事之甚謹。﹝開元中﹐說爲宰相﹐有人惠說一珠﹐紺色有光﹐名曰「記事珠。」或有闕忘之事﹐則以手持弄此珠﹐便覺心神開悟﹐事無巨細﹐渙然明曉﹐一無所忘。說祕而寶之。又有石綠鏡臺﹐得自明川道士。玄宗聞其有異﹐取以精炭十車燒之﹐不變﹐乃已。﹞

張說二子均﹑﹐並有文名﹐尙明皇公主﹐帝特深恩寵﹐許於禁中置內宅﹐侍爲文章﹐嘗賜珍玩不可勝數。時均亦供奉翰林院。常以所賜示均﹐均戲謂曰「此婦翁與女婿﹐非天子賜學士也。」

張說最衷愛均﹐嶽州別均云「離筵非宴喜﹐別酒正消魂。念汝猶童孺﹐嗟予隔遠藩。津亭拔心艸﹐江路斷腸猿。他日將何見﹖愁來獨倚門。」

安祿山僭號﹐張均爲僞中書令﹐肅宗以說有舊勛﹐詔免死﹐流合浦。嶺外作云「瘴江西去火爲山﹐炎徼南窮鬼作關。從此更投人境外﹐生涯應在有無間。」

張燕公女嫁盧氏﹐嘗爲舅求官﹐候父朝下而問焉。燕公初無言﹐但指扌耆牀龜而示之﹐女拜而歸室﹐告其夫曰「舅得詹事矣。」

【蘇】﹝字廷碩﹐父瑰﹐武后朝拜相﹐封許國公。玄宗朝亦拜相﹐襲封許﹐世稱小許公﹐與張燕公稱望略等﹐號「燕許大手筆。」有一錦紋花石﹐鏤爲筆架﹐置於硯席間﹐每天欲雨﹐卽津出如汗﹐逡巡而雨﹐每以此爲雨候。﹞

蘇年五歲時﹐裴談嘗過其父﹐方誦庾信《枯樹賦》﹐避談字諱﹐因易其韻曰「昔年移柳﹐依依漢陰﹐今看搖落﹐淒愴江潯。樹猶如此﹐人何以任﹖」談吹異之﹐知其他日必主文章。﹝庾信賦「昔年移柳﹐依依漢南﹐今看搖落﹐淒愴江潭。樹猶如此﹐人何以堪﹗」﹞

蘇瑰初未知﹐常處於馬廏中﹐與傭僕雜作﹐一日﹐有客指瑰﹐候於廳所﹐擁彗趨廷﹐遺墜文書。客取視之﹐乃詠《昆侖奴》詩也。其詞曰「指頭十挺墨﹐耳朵兩張匙。」客心異之﹐而瑰出與客淹畱﹐客笑語之餘﹐因詠其詩並言形貌﹐問﹕「何人﹖非足下宗族庶蘗耶﹖若加禮收舉﹐必蘇氏令子也。」瑰自是稍稍親之。適有人獻瑰兔﹐懸於廊廡間﹐瑰乃召詠之﹐立呈﹐詩曰「兔子死闌殫﹐持來掛竹竿。試將明鏡照﹐何異月中看。」瑰大驚奇﹐驟加禮敬。

有京兆尹訪蘇﹐旣去﹐瑰令詠「尹」字﹐乃曰「醜𨿽有足﹐甲不成身。見君無口﹐知伊少人。」﹝唐時有甘洽者﹐與王仙客友善﹐固以姓相嘲﹐洽曰「王計爾應姓田﹐爲你面拔獺﹐抽卻你兩邊。」仙客應聲曰「甘﹐計你應姓丹﹐爲你頭不曲﹐回腳向上安。」﹞

中宗嘗召宰相蘇瑰﹑李嶠之子進見﹐時皆同年﹐帝謂曰「汝等各以所通書﹐取宜奏者爲言之。」應曰「木從繩則正﹐後從諫則聖。」嶠之子奏曰「斫朝涉之脛﹐削賢人之心。」帝曰「蘇瑰有子﹐李嶠無兒。」

長安盛春遊園林﹐日無間地。蘇應制詩云「飛埃結紅霧﹐遊蓋翻靑雲。」玄宗覽之嘉賞﹐遂以禦花插巾上﹐時人榮之。

蘇與李義對掌文誥﹐八月十五夜﹐於禁中直宿﹐諸學士玩月﹐備文酒之宴。時長天無雲﹐月色如晝。蘇曰「淸光可愛﹐何用燈獨。」遂使撤去。﹝明皇嘗問蘇﹕「艸書誰可﹖」曰「臣不知其他。臣男爲文甚速﹐可備使令。然性嗜酒﹐幸免沈醉﹐足以乃事。」令召至﹐則酒未解﹐猶嘔殿下。命中貴人扶臥禦幄前﹐明皇親舉衾覆之。旣醒﹐援筆立就。明皇撫背曰「知子莫若父。」東明觀道士周彥云欲爲其師立碑﹐謂曰「成其志不過煩相君諸子﹐五郎父﹐六郎書﹐七郎致石。」大笑﹐口不言而心服其公。五郎﹐也。﹞

蘇晉﹐之子也﹐學浮屠術﹐嘗得胡僧慧澄繡彌勒佛一本﹐寶之﹐嘗曰「是佛好飲米汁﹐正與吾性合﹐吾願事之﹐他佛不愛也。」

【李邕】﹝字泰和。北海太守﹐以文名天下﹐時號翰林六絕。其書皆自刻石﹐所言「黃鶴仙」﹑「伏靈芝」﹐假托耳。初爲左拾遺﹐言事甚力。或謂其造次﹐邕曰「不顚不狂﹐其名不章。」後爲李林甫譖死。﹞

崔顥有文無行﹐娶妻擇美﹐不愜卽去之者三四。初李邕聞其名﹐虛捨邀之。顥至﹐首獻《王家少婦》詩云「十五嫁王昌﹐盈盈入畫堂。自憐年最小﹐復倚婿爲郎。舞愛前溪綠﹐歌憐子夜長。閒來鬥百艸﹐度日不成妝。」邕叱曰「小兒無禮。」不與接而去。

徐安貞﹐始名楚壁﹐應制舉﹐三登甲科。開元中﹐爲中書舍人﹐帝屬文多令視艸。天寶後﹐以林甫故﹐避罪衡山﹐爲東林寺掇蔬行者﹐詐爲喑啞。數年後﹐值修建佛殿﹐僧中選善書者題梁﹐徐行者跨過﹐掌事怒﹐以杖連擊其背。徐乃畫地曰「某口𨿽不言﹐昔年曾學大書﹐乞題數行。」諸僧皆服﹐因遣盡書之。時李北海遊嶽﹐觀其題處曰「不知徐公在此。」乃召至﹐握手言曰「朝列於公已息論矣。」遂解其布褐﹐易以簪裳﹐因戲徐曰「『峴山思駐馬﹐漢水憶回舟。暮雨衣猶濕﹐春風帆正開。』侍郎抑能記否﹖」徐曰「喑啞之時﹐亦默詠之。」卽與同載北歸﹐至長沙﹐謂守者曰「瀟湘逄故人﹐若幽谷之觀太陽﹐不然﹐委頓巖穴矣。」

【張九齡】﹝字子壽。母夢九鶴自天而下﹐飛集於庭﹐遂生公。時號「文場元帥」。少時養羣鴿﹐與親知書﹐則系足依教往投﹐謂之﹐「飛奴」。裏第側有古柘﹐嘗因狂風發其一根﹐解爲器具﹐花紋甚奇﹐人以公之手筆冠世﹐目之曰文章樹。公父爲韶州別駕﹐卒於任﹐遂居曲江﹐故天下皆以曲江公稱之。﹞

張曲江與李林甫同列﹐玄宗以文學精識深器之﹐林甫嫉之若仇。曾將加朔方節度使牛仙客實封﹐九齡稱其不可﹐甚不葉帝旨。他日﹐林甫請見﹐屢陳九齡頗懷誹謗。於時方秋﹐帝命髙力士持白羽扇以賜﹐將寄意焉。九齡惶恐﹐因作賦以獻﹐又爲《燕》詩以貽林甫﹐曰「海燕何微眇﹐乘春亦暫來。豈知渥濘濺﹐只見玉堂開。繡戶時雙入﹐華軒日幾回。無心與物競﹐鷹隼莫相猜。」林甫覽之﹐知其必退﹐恚怒稍解。

【李適之】﹝字昌﹐常山王孫。﹞

天寶初﹐李適之代牛仙客爲左相﹐朝退﹐每邀賓客談諧賦詩﹐曾賦云「朱門長不閉﹐親友恣相過。年今將半百﹐不樂更如何﹖」後爲李林甫所譖罷﹐適之杜門無以自遣﹐詠詩曰「避賢初罷相﹐樂聖且銜杯。爲問門前客﹐今朝幾个來﹗」林甫益譖之﹐遂累貶宜春太守。復因禦史過宜春﹐恐之﹐使藥自殺。

【賀知章】﹝字季眞﹐號四明狂客。性好飲﹐忽鼻出黃膠數盆﹐醫者謂飲酒之過。﹞

賀祕監﹑顧著作﹐一越人﹐一吳人﹐朝英慕其機捷﹐競嘲之﹐乃謂「南金復生中土。」賀知章挫之曰「鏤銀盤盛蛤蜊﹐鏡湖蒓菜亂如絲。鄕曲近來佳此味﹐遮渠不道是吳兒。」顧況和曰「鏤銀盤盛炒蝦﹐鏡湖蒓菜亂如麻。漢兒女嫁吳兒婦﹐吳兒盡是漢兒爺。」

賀知章年八十六﹐臥病﹐冥然無知﹐疾損﹐上表乞爲道士﹐以宅爲千秋觀。敕賜鏡湖二頃﹐詔令供帳東門﹐百僚相餞﹐禦制詩贈行雲﹕「遺榮期入道﹐辭老竟抽簪。豈不惜賢達﹐其如髙尙心。環中得祕要﹐方外散幽襟﹐獨有靑門餞。羣英悵別深。」又云「筵開百壺餞﹐詔許二疏歸。仙記題金﹐朝章換羽衣。消然承睿藻﹐行路滿光輝。」

【蕭穎士】﹝字茂挺。開元中舉進士﹐補祕書正字﹐名播天下﹐時號蕭夫子。後客死汝南逆旅﹐門人謚文元先生。性嚴酷異常﹐有一僕事之十餘年﹐每加楚﹐輒百餘﹐不堪其苦。人或激之使去﹐其僕曰「我非不能他從﹐所以遲畱者﹐特愛慕其博奧耳。」﹞

李林甫慕蕭穎士名﹐欲拔用之﹐乃召見﹐時穎士寓廣陵﹐居母喪﹐卽繚麻而詣京師﹐徑謁林甫於政事省。林甫素不識﹐據見麻﹐惡之﹐卽令斥去。穎士大忿﹐乃爲《伐櫻桃賦》以刺林甫云「擢無庸之瑣質﹐蒙本枝而自芘。洎羣林而非據﹐專朝廷之右地﹐𨿽先寢之或薦﹐豈和羹之正味﹗」﹝李林甫不識字﹐以「犬杜」爲「杖杜」﹐韋侍郎默不敢言。及蕭作《伐櫻桃賦》以譏之﹐時人語曰「侍郎悲杖杜﹐處士伐櫻桃。」﹞

鄒象先尉臨漁﹐蕭穎士自京邑無成東歸﹐以象先同年生也。作詩贈之﹐來年﹐蕭補正字﹐象先寄詩重述前事云「六月度關云﹐三峯玩山翠。爾時黃綬屈﹐別後靑雲致。」蕭答云「桂枝常共擢﹐茅茨冀同薦。一命何阻修﹐載馳各州縣。壯圖悲歲月﹐明代恥貧賤。回首無津梁﹐祗令二毛變。」

蕭功曹文爽兼人﹐而矜躁爲甚。嘗至倉曹李韶家﹐見歙硯頗良﹐旣退﹐語同行者﹕「君識此硯乎﹖蓋三災石也。」同行不諭而問之﹐曰「字札不奇﹐研一災﹔文辭不優﹐研二災﹔窗幾狼籍﹐研三災。」﹝穎士少夢有人授紙百番﹐開之﹐皆是繡花。又夢裁錦。因此文思大進。時李華文辭綿麗而乏宏傑之气。穎士健爽白肆﹐人謂華不及穎士。華自疑過之﹐乃著《弔古戰場文》雜置梵書中﹐他日與穎士讀之﹐穎士稱工。華問﹕「誰可及﹖」穎士曰「君加精思﹐便可及此。」華愕然而服。﹞

臧武仲名紇﹐音切爲「瞎」﹐而世多呼爲「紇」。蕭穎士聞人誤呼武仲名﹐因曰「汝紇字也不識。」後人遂誤以爲「瞎字也不識。」

蕭穎士卒﹐惟一子存﹐字伯誠﹐爲金部員外郎﹐有功曹文風﹐惡裴延齡﹐棄官歸廬山。存子東﹐從事邕南﹐以女妻柳淡﹐字中庸﹐韓文公少時受存之知﹐自袁州入爲祭酒﹐經廬山﹐過其山居﹐知諸子凋謝﹐惟二女在﹐乃爲詩曰「中郎有女能傳業﹐伯道無兒可保家。今日匡山過舊隱﹐空將衰淚對煙霞。」﹝穎士常密遊於陳畱逆旅﹐方食之次﹐忽見老翁曰「觀郎君狀貌有似一人﹐不覺愴然。」蕭問﹕「似何人﹗」老人曰「郎君一似齊鄱陽王。」王卽蕭八代祖。遂驚問曰「王卽某八代祖﹐因何識之﹖」老人泣曰「某姓左﹐昔爲鄱陽書佐﹐遭難入山修道﹐遂得度世。」蕭敬異之﹐問其年﹐乃三百二十七年矣。﹞

【王昌齡】﹝字少伯﹐江寧人。開元中登第﹐晚節不矜細行﹐貶龍標尉﹐往返惟琴書一肩﹐令蒼頭拾敗葉自爨。溪蠻慕其名﹐時有長跪乞詩者。﹞

開元中﹐王昌齡﹑髙適﹑王之渙齊名﹐時風塵未偶﹐而遊處略同。一日﹐天寒微雪﹐三詩人共詣旗亭﹐貰灑小飲﹐有犁園伶官十數人會燕﹐三詩人因避席煨映﹐擁鑪火以觀。俄有妙妓四輩﹐尋續而至﹐奢華艷曳﹐都冶頗極。旋則奏樂﹐皆當時名部也。昌齡等私相約曰「我輩各擅詩名﹐每不自定甲乙。今可密觀諸伶所謳﹐若詩入歌詞之多者爲優。」俄而﹐一伶拊節而唱﹐乃曰「寒雨連江夜入吳﹐平明送客楚山孤。洛陽親友如相問﹐一片冰心在玉壺。」昌齡引手畫璧曰「一絕句。」尋又一伶謳曰「開篋淚沾臆﹐見君前日書。夜臺何寂寞﹖猶是子云居。」適引手畫壁曰「一絕句。」尋又一伶謳曰「奉帚平明金殿開﹐彊將團扇共徘徊。玉顏不及寒鴉色﹐猶帶昭陽日影來。」昌齡又引手畫壁曰「二絕句。」之渙自以得名已久﹐因謂諸人曰「此輩皆巴人下俚詞耳。《陽春白雪》之曲﹐俗物豈敢近哉﹗」因指諸妓中最佳者曰「待此子所唱﹐如非吾詩﹐卽終身不敢與子爭衡矣。」須臾﹐次至雙鬟﹐發聲則曰「黃沙遠上白雲間﹐一片孤城萬仞山。羌笛何須怨楊柳﹖春風不度玉門關。」之渙卽揶揄二子曰「田舍奴﹐我豈妄哉﹗」因大諧笑。諸伶不諭其故﹐皆起詣曰「不知諸郎君何此歡噱﹖」昌齡等因話其事﹐諸伶競拜﹐乞俯就筵席﹐三子從之飲﹐醉竟日。

開元中﹐王昌齡自吳抵京國﹐舟行至馬當山﹐屬風便﹐而舟人云「貴賤至此﹐皆謁廟。」昌齡不能駐﹐亦先有禱神之備。見舟人言﹐乃命使賫酒脯紙馬獻於廟﹐及艸履致於夫人。題詩云「靑驄一匹昆侖牽﹐奏上大王不取錢。直爲猛風波滚驟﹐莫怪昌齡不下船。」當市艸履時﹐兼市金錯刀一副﹐貯在履內﹐至禱神時忘取之﹐誤並將往。昌齡至前程求錯刀﹐方知其誤。又行數里﹐忽有赤鯉魚可長三尺﹐躍入昌齡舟中﹐呼使者烹之﹐旣剖腹得金錯刀﹐宛是誤送廟中者。

【祖詠】﹝洛陽人﹐張說引爲駕部員外郎。﹞

祖詠應試﹐賦《終南望余雪》題云「終南陰嶺秀積雪浮雲端。林表明霽色﹐城中增暮寒。」才得四句卽納於有司﹐或詰之﹐詠曰「意盡。」

開元中﹐進士唱第尙書省﹐落第者至省門散去﹐祖詠吟曰「落去他﹐兩兩三三戴帽子。日暮祖侯吟一聲﹐長安竹柏皆枯死。」

【崔曙】﹝宋州人。﹞

崔曙應進士舉﹐作《明堂火珠詩續帖》﹐曰「夜來雙月滿﹐署後一星孤。」當時以爲警句。及來年曙卒﹐惟一女名星星。人始悟其自讖。

【陶峴】﹝開元末﹐制三舟﹐一自載﹐二賓客﹐三飲饌﹐與孟彥深﹑孟云卿﹑焦遂﹐人置僕妾﹑女樂一部於舟中﹐奏淸商曲。吳越之士號爲水仙。﹞

陶峴好泛遊江湖﹐後省親南海﹐獲昆侖奴名摩訁哥﹐善泅水。至西塞山下﹐泊舟吉祥佛寺。見江水深燻﹐謂必有怪物﹐投劍命摩謂下取。久之﹐支體桀裂﹐浮於水上。峴流涕回棹﹐賦詩自敍﹐不復遊江湖矣。詩云「匡廬舊業是誰主﹖吳越新居安此生。白髮數莖歸未得﹐靑山一望計還成。鴉翻楓葉夕陽動﹐鷺立蘆花秋水明。從此捨舟何所詣﹐酒旗歌扇正相迎。」

●卷二十六唐

【王維】﹝字摩詰﹐善琵琶。岐王使爲伶人﹐引至公主第﹐獨奏新曲﹐號《郁輪袍》﹐因獻懷中詩﹐主驚駭﹐曰「皆我素所誦習﹐常謂古人佳作﹐乃子爲之乎﹗」因命更衣﹐升之客右﹐召試官至第﹐遣宮婢傳教作解頭登第。後官尙書右丞。王昌齡嘗稱「王維詩天子﹐杜甫詩宰相」。弟縉﹐字夏卿﹐讀書嵩山﹐有四叟攜相訪﹐自稱木巢南﹑林大節﹑孫文蔚﹑石媚虯﹐髙談劇飲﹐旣醉﹐俱化爲猿﹐升木而去。作相日﹐好與人撰碑志﹐有送潤毫者﹐誤叩右丞門﹐右丞曰「大作家在那邊。」。﹞

王維年十七時﹐《九日憶山東弟兄》云「獨在異鄕爲思客﹐每逢佳節倍思親。遙知兄弟登髙處﹐徧插茱萸少一人」。王縉亦有《九日詩》云「莫將邊地比京都﹐八月嚴霜艸已枯。今日登髙樽酒裏﹐不知能有菊花無﹖」

王摩詰善畫破墨山水﹐嘗自制詩曰「當代謬詞客﹐前身應畫師。不能捨余習﹐偶被時人知」。東坡云「維詩中有畫﹐畫中有詩」。

寧王憲貴盛﹐寵妓數十人﹐有賣餅妻﹐纖白明媚﹐王一見屬意﹐因厚遺其夫求之﹐寵愛逾等。歲餘﹐因問曰「汝復憶餅師否﹖」默然不對。因呼使見之﹐其妻注視﹐雙淚垂頰﹐若不勝情。時王坐客十餘人﹐皆當時文士﹐無不淒異。王命賦詩﹐維先成云「莫以今時寵﹐難忘異日恩。看花滿眼淚﹐不共楚王言。」坐客無敢繼者﹐王乃歸餅師﹐以終其志。

苑舍人咸能書梵字﹐兼達梵音﹐曲盡其妙。王摩詰戲爲之贈詩曰「名儒待制滿公車﹐才子爲郎典石渠。蓮花法藏心懸悟﹐貝葉經文手自書。楚詞共許勝揚馬﹐梵字何人辯魯魚﹖故舊相望在三事﹐顧君莫壓承明廬。」舍人謂王當代詩匠﹐又精禪理﹐輒走筆以酬﹐且久未遷﹐因而嘲及﹐詩曰「蓮花梵字本從天﹐華省仙郎早悟禪。三點成伊猶有想﹐一觀如幻自忘筌。爲文已變當時體﹐入用還推間气賢。應同羅漢無名欲﹐故作馮唐老歲年」。摩詰得詩﹐謂其爲己解嘲﹐復戲贈曰「何幸含香奉至尊﹐多慚未報主人恩。艸木豈能酬雨露﹖榮枯安敢問乾坤﹖仙郎有意憐同捨﹐丞相無私斷掃門。揚子解嘲徒自遣﹐馮唐已老復何論﹖」﹝王兄弟奉佛居﹐常蔬食不茹葷血。縉爲妾造寶應寺﹐宏麗無比﹐寺中什梵天女﹐悉韓幹爲齊公妓小小等寫眞也。﹞

王摩詰聞裴秀才迪吟詩﹐因戲贈云「猿吟一何苦﹐愁朝復悲夕。莫作巫峽聲﹐腸斷秋江客」。﹝摩詰得宋之問藍田別墅在輞川﹐日與迪浮舟往來﹐彈琴賦詩。雅好潔地﹐不容浮塵﹐日有十數帚掃治﹐專使兩僮縛帚﹐有時不給。坐用雷門四老石﹐燈滅則石中鉆火。﹞

安祿山陷京師﹐王維等爲賊所執﹐維吞藥佯喑。祿山愛其才﹐逼至洛陽供舊職。一日﹐逆黨大會凝碧池﹐以梨園弟子奏樂﹐樂工雷海淸擲樂器西向大慟﹐賊支解於試馬殿。維時拘於菩提寺﹐裴迪來相看﹐說其事﹐維痛悼賦詩曰「萬戶傷心生野煙﹐百官何日更朝天﹖秋槐落葉深宮裹﹐凝碧池頭奏管弦」。詩後聞於行在。賊平﹐凡污賊者以五等定罪﹐維以此詩獨免。

王維自賊中歸﹐上表自陳請死﹐肅宗憐之﹐下遷太子中允。維以詩簡新除諸公﹐曰「忽蒙漢詔還冠冕﹐始覺殷王解綱羅。日比皇明猶自暗﹐天齊聖壽未云多。花迎喜气皆知笑﹐鳥識歡心亦解歌。聞道百城新佩印﹐還來雙闕共鳴珂」。

【孟浩】﹝字浩然﹐襄陽人﹐以字行。性愛梅﹐嘗乘驢踏雪尋之。世謂浩然眉毛盡落﹔裴袖手﹐衣袖至穿﹔王維至走入醋甕。皆苦吟之驗也。王維嘗過郢州﹐畫其像於刺史亭﹐因曰浩然亭。咸通中﹐刺史鄭誠謂賢者不可斥其名﹐更日孟亭。﹞

孟浩然極爲王右丞所知﹐一日﹐王待詔金鑾﹐召浩然商較風雅﹐上忽臨幸﹐浩然錯愕伏牀下。王不敢隱﹐因奏聞﹐上欣然曰「朕素聞其人」。因得召見。上令誦所作﹐乃誦「北闕休上書﹐南山歸敝廬。不才明主棄﹐多病故人疏。白髮催年老﹐靑陽逼歲除。永懷愁不寐﹐松月夜窗虛」。上聞之撫然﹐曰「卿不求朕﹐朕豈棄卿﹖何不云『气蒸云夢澤﹐波動嶽陽城﹗』」因放歸南山。韓朝宗爲山南采訪使﹐謂孟浩然深閒詩律﹐因入奏﹐挾與俱行﹐先揚於朝﹐約日引謁﹐會浩然有故人至﹐劇飲﹐或言與韓公約﹐不當後期。浩然叱曰「業已飲矣﹐身行樂耳﹐遑卹其他﹗」遂畢飲不赴。

孟浩然閒遊祕省﹐秋月新霽﹐諸英畢集﹐相與賦濤﹐次當浩然﹐浩然卽援筆書曰「微雲淡河漢﹐疏雨滴梧桐」。舉坐嗟其淸絕﹐咸以之閣筆﹐不復爲繼。

孟浩然曾謁華山李相不遇﹐因畱一絕曰「老夫三日門前立﹐朱箔銀屏晝不開。詩卷卻拋書袋內﹐譬如閒看華山來」。

孟浩然一日周旋竹間﹐喜色可掬。又見网師得魚﹐尢甚喜躍。友人問之﹐答云「吾適得句中有魚竹二物﹐不知竹有幾節﹐魚有幾鱗﹐疑致疏謬。今見二物﹐乃釋然矣」。

【李白】﹝字太白。母夢長庚星而生﹐故名。居蜀靑蓮鄕﹐世稱靑蓮居士。﹞

李太白微時﹐募縣小吏﹐入令臥內﹐嘗驅牛經堂下。令妻怒﹐將加詰責。太白亟以詩謝云「素面倚欄鉤﹐嬌聲出外頭。若非是織女﹐何得問牽牛﹖」令驚異﹐不問。稍親﹐招引侍研席。令一日賦《山火》詩云「野火燒山去﹐人歸火不歸。」思軋不屬。太白從傍綴其下句云「焰隨紅日去﹐煙逐暮雲飛」。令慚止。頃之﹐從令觀漲﹐有女子溺死江上﹐令復苦吟﹐太白輒應聲繼之。令詩云「二八誰家女﹖漂來倚岸蘆。鳥窺眉上翠﹐魚弄口傍珠」。太白繼云「綠鬢隨波散﹐紅顏逐浪無。因何逢伍相﹖應是想秋胡。」令滋不悅。太白恐﹐棄去﹐隱居太匡山。﹝白與孔巢父﹑韓準﹑裴政﹑裴叔明﹑陶沔同隱﹐每日沈飲﹐號「竹溪六逸」。﹞

潼江趙徵君蕤﹐任俠有气﹐善爲縱橫學﹐著書號《長短經》。太白從學歲餘﹐去遊成都﹐賦《春感》詩云「茫茫南與北﹐道直事難諧。楡莢錢生樹﹐楊花玉糝街。塵縈遊子面﹐蝶弄美人釵。卻憶靑山上﹐雲門掩竹齋」。蘇爲益州長史﹐見而奇之﹐曰「是子天才英特﹐少益以學﹐可比相如。白於路中投刺﹐待以布衣之禮。﹝白每與人談論﹐皆成句讀﹐如春葩麗粲於齒牙之下﹐時人號曰「李白粲花之論」。從弟令問常醉﹐目白曰「兄心肝五臟皆錦繡耶﹖不然﹐向開口成文﹐揮翰霧散也﹖」﹞

開元中﹐李白謁宰相﹐封一板﹐上題曰「海上釣鰲客李白」。相問曰「先生臨滄海釣巨鰲﹐以何物爲鉤﹑綫﹖」白曰「以風浪逸其情﹐乾坤縱其志﹐以虹霓爲絲﹐明月爲鉤」。又曰「何物爲餌﹖」曰「以天下無義气丈夫爲餌」。時相悚然。﹝一說張嘗謁李紳﹐自稱釣巨鰲客。李盛怒﹐因詰之曰「以何爲竿﹖」曰「以虹爲竿。」問﹕「以何爲鉤﹖」曰「以月爲鉤。」又問﹕「以何爲餌﹖」曰「以短李相爲餌。」疑卽一事而誤傳者。﹞

貴俠張姓者從李太白遊﹐舉网太湖﹐得一魚﹐頭上朱書云「九登龍門天﹐三飲太湖水。必竟不成龍﹐見殺張公子。」李太白雲﹕「酌醴神魚﹐千金買一醉。」遂命之。

李白初自蜀到京師﹐賀知章聞其名﹐見之﹐請觀所爲文。讀未竟﹐稱嘆者數四﹐謂曰「公非人間人﹐豈太白星精邪﹖」於是﹐解金貂換酒﹐醉歸。及見《烏夜啼》﹐曰「此詩可啼鬼神也﹗」詞曰「黃雲城邊烏欲棲﹐歸飛啞啞枝上啼。機中織錦秦川女﹐碧紗如煙隔窗語。停梭悵然憶遠人﹐獨宿孤房淚如雨。」

天寶中﹐白供奉翰林禁中。初﹐重木芍藥植興慶池東沈香亭﹐會花開﹐上乘照夜車﹐太眞妃以步輦從﹐選梨園中弟子﹐得樂十六色﹐李龜年手捧檀板押眾樂前﹐上曰「賞名花﹐對妃子﹐焉用舊詞﹗」命龜年持金花箋宣賜李白﹐立進《淸平調》三章﹐其一云「云想衣裳花想容﹐春風拂檻露華濃。若非羣玉山頭見﹐會向瑤臺月下逢。」其二云「一枝濃艷露凝香﹐雲雨巫山枉斷腸。借問漢宮誰得似﹖可憐飛燕倚新妝。」其三云「名花傾國兩相歡﹐常得君王帶笑看。解釋春風無限恨﹐沈香亭北倚闌干。」上命梨園弟子略約調撫絲竹﹐龜年歌之﹐眞妃持玻璃七寶杯酌西涼州葡萄酒﹐笑領歌詞﹐上因調玉笛倚曲﹐每曲徧將換﹐則遲其聲以媚之。自是顧李翰林異諸學士。﹝白嘗便殿撰詔誥﹐時十月大寒﹐筆凍莫能書字﹐帝敕宮嬪十人侍白左右﹐令各執牙筆呵之﹐取而書詔。﹞

李白常醉﹐令髙力士脫靴﹐力士深憾之﹐譖於貴妃。帝常三欲命白宮﹐卒爲宮中所捍而止。白乃放驁不自修﹐與賀知章等八人爲「酒中八仙」。帝賜金放還﹐白詠鸚鵡以自況﹐云「落羽辭金殿﹐孤鳴叱繡衣。能言終自棄﹐還向隴山飛。」

李白旣被斥棄﹐乃浪迹江湖﹐時侍禦史崔宗之謫官金陵﹐與白詩酒唱和﹐嘗夜月乘舟自采石達金陵﹐著白衣宮錦袍於舟中﹐顧瞻嘯傲﹐傍若無人。贈白詩云「我是瀟湘放逐臣﹐君辭明主漢江濱。天外常求李白老﹐金陵捉得酒仙人。」白和云「嚴陵不從萬乘遊﹐歸臥空山釣北流。自是客星辭帝座﹐元非太白醉揚州。」

崔顥題黃鶴樓云「昔人已乘白雲去﹐此地空餘黃鶴樓。黃鶴一去不復返﹐白雲千載空悠悠。晴川歷歷漢陽樹﹐春艸淒淒鸚鵡洲。日暮鄕關何處是﹖煙波江上使人愁。」李白過武昌﹐見此詩嘆服﹐遂不復作。去而賦《金陵鳳凰臺》云「鳳凰臺上鳳凰遊﹐鳳去臺空江自流。吳宮花艸埋幽徑﹐晉代衣冠成古丘。三山半落靑天外﹐二水中分白鷺洲。總爲浮雲能蔽日﹐長安不見使人愁。」其後一禪僧用此事作偈云「一拳錘碎黃鶴樓﹐一腳踢翻鸚鵡洲。眼前有景道不得﹐崔顥題詩在上頭。」

李白遊丹陽湖﹐酷愛其景﹐乃張帆載酒﹐縱意往來﹐有詩云「湖與元气連﹐風波浩乃止。天外賈客歸﹐雲間片帆起。」

李白被謫時﹐一日乘醉騎驢入華陰縣﹐縣令呵止之﹐問其狀﹐白索筆供云「曾使龍巾拭唾﹐禦手調羹﹐力士脫靴﹐貴妃捧硯。天子殿前尙容走馬﹐華陰縣裏不許騎驢﹖」令大驚謝罪。

李白嘗至湖州﹐司馬問白何人﹖白以詩答曰「靑蓮居士謫仙人﹐酒肆藏名四十春。湖州司馬如相問﹐金栗如來是後身。」﹝白居蜀靑蓮鄕﹐故號靑蓮居士。﹞

池州有九子山﹐髙數千丈﹐上有九峯如蓮花﹐李白攺爲九華山﹐與髙霽﹑韋權聯句﹐白曰「妙有分二气﹐靈山開九華。」霽曰「層標遏遲日﹐半壁明朝霞。」權曰「積雪曜陰壑﹐飛流韻陽崖。」白曰「靑熒玉樹色﹐縹緲羽人家。」

李白登華山落雁峯﹐曰「此處最髙﹐呼吸之气想通帝坐﹐恨不攜謝眺驚人詩來『搔首問靑天』爾。」天寶末﹐太白坐永王事系潯陽獄﹐朝命崔渙鞠問﹐獄中上詩曰「邯鄲四十萬﹐同日陷長平。能回造化筆﹐或冀一人生。」得減死流夜郎。﹝太白客並州日﹐識汾陽王郭子儀於行伍間﹐謂哥舒翰曰「此壯士﹐目光如火照人﹐十年當擁節旌。」屢脫其刑責。翰因署爲牙門將。因翰林坐永王之事﹐汾陽功成﹐請以官爵贖翰林﹐上許之﹐因而免誅。﹞

乾元中﹐尙書郎張謂出使夏口﹐沔州牧杜公﹑漢陽宰王公觴於江城之南湖。方夜﹐水月如練﹐淸光可掇﹐張公乃顧白曰「此湖古來賢豪遊者非一﹐而枉踐佳景﹐寂寞無聞﹐夫子可爲我標以嘉名。」白因舉酒酌水﹐號之曰郎官湖。

靳州黃梅縣峯頂寺在水中央﹐環伏萬山﹐人迹所罕到﹐太白嘗題其上云「夜宿峯頂寺﹐舉手捫星辰。不敢髙聲語﹐恐驚天上人。」﹝後曾阜爲令時﹐因事登其上﹐見梁間一榜﹐塵暗粉落﹐拂滌視之﹐乃謫仙詩。世傳楊大年幼時詩﹐非也。﹞

李太白《菩薩蠻》詞曰「平林漠漠煙如織﹐寒山一帶傷心碧。暝色入髙樓﹐有人樓上愁。玉梯空佇立﹐宿鳥歸飛急。何處是歸程﹖長亭連短亭。」又《憶秦娥》詞曰「簫聲咽﹐秦娥夢斷秦樓月。秦樓月﹐年年柳色﹐灞陵傷別。樂遊原上淸秋節﹐咸陽占道音塵絕。音塵絕﹐西風殘照﹐漢家陵闕。」﹝宋人選塡辭曰《艸堂詩餘》﹐其曰「艸堂」者﹐大白詩名《艸堂集》﹐見鄭樵書目。太白本蜀人﹐而艸堂在蜀﹐懷故國之意也。曰「詩餘」者﹐一詞爲詩之餘﹐而百代辭曲之祖也。﹞

李白晚度牛渚礬至姑孰﹐愛謝家靑山﹐欲終焉。及卒﹐遂葬山麓。其後有李赤者﹐作姑孰十詠﹐自比太白﹐故自號曰李赤。卽爲廁鬼所惑﹐死於廁。﹝世傳太白過采石﹐酒狂捉月。竊意當時槁殯於此。有客書一絕云「采石江邊一А土﹐李白詩名耀千古。來的去的寫兩行﹐魯班門前掉大斧。」﹞

【杜甫】﹝字子美。每朋友至﹐引見妻子﹐韋侍禦見而退﹐使其婦送夜飛蟬以助妝飾。大歷中﹐出瞿唐﹐下江陵﹐溯沅湘以登衡山﹐因客未陽﹐遊獄祠。大水遽至﹐涉旬不得食﹐縣令具舟迎還﹐饋之牛炙﹑白酒﹐甫大醉﹐一夕卒。或以爲奔濤所漂﹐莫可蹤迹。﹞

杜甫十餘歲﹐夢人令采文於康水。覺而問人﹐此水在二十里外﹐乃往求之﹐見峨冠童子﹐告曰「汝本文星典吏﹐天使汝下謫爲唐世文章。云誥已降﹐可於豆壠下取。」甫依其言﹐果得一石﹐金字曰「詩王本在陳芳國﹐九夜捫之麟篆熟﹐聲振扶桑享天福。」後因佩入蔥市﹐歸而飛火入室﹐有聲曰「邂逅穢吾﹐令汝文而不貴。」

杜甫寓蜀﹐蠶熟﹐每與妻子躬行乞曰「如或相憫﹐惠我一絲兩絲。」自京赴奉先詩曰「老妻旣異縣﹐十口隔風雪。誰能久不顧﹖庶往共饑渴﹖入門聞號啕﹐幼子饑已卒。吾寧捨一哀﹐里巷猶嗚咽。所愧爲人父﹐無食致夭折。」

嚴武鎭成都﹐奏杜甫爲參謀。甫於浣花裏種竹植樹﹐結廬枕江﹐縱酒嘯詠﹐與田唆野老相狎蕩﹐都無拘檢。武過之﹐有時不冠。武每於飲筵騁其筆札﹐甫乘醉瞪視曰「嚴挺之乃有此兒﹗」武恚﹐目甫久之曰「杜審言孫子擬捋虎須。」合座皆笑﹐以彌縫之。武曰「與公等飲饌謀歡﹐何至於祖考矣﹖」房太尉亦微有所忤﹐憂怖成疾。武母恐害賢良﹐遂以小舟送甫下峽。李太白爲《蜀道難》﹐乃爲房﹑杜危之也。略曰「劍閣崢嶸而崔嵬﹐一夫當關﹐萬夫莫開。所守或非人﹐化爲狼與豺。朝避猛虎﹐夕避長蛇。磨牙吮血﹐殺人如麻。錦城𨿽云樂﹐不如早還家。蜀道之難﹐難於上靑天﹐側身西望長咨嗟﹗﹝少時﹐曾至洲渚上﹐捏沙成睡嵇康﹐甚有標態﹐見者多愛之。﹞

杜子美《戲作俳諧體遣悶》云「異俗吁可怪﹐斯人難並居。家家養烏鬼﹐頓頓食黃魚。舊識難爲態﹐新知已暗疏。治生且耕鑿﹐只有不關渠。」又﹐「西曆靑羌阪﹐南畱白帝城。於菟侵客恨﹐Х妝作人情。瓦卜傳神語﹐畬田費火聲。是非何處定﹐髙枕笑浮生」。太白嘗《戲贈子美》曰「飯顆山頭逢杜甫﹐頭戴笠子目卓午。爲問因何太瘦生﹖總爲從前作詩苦」。或云「白以甫齷齪﹐故有飯山之誚。」

子美善鄭廣文﹐嘗以《花卿及姜楚公畫鷹歌》示鄭﹐鄭曰「足下此詩可以療疾。」他日鄭妻病﹐杜曰「爾但言『子璋髑髏血摸糊﹐手提擲還崔大夫。』如不瘥﹐卽云『觀者徒驚帖壁飛﹐畫師不是無心學。』未間﹐更有『昔日太宗拳毛﹐近時郭家獅子花。』如又不瘥﹐𨿽和﹑扁不能爲矣。」

有病瘧者﹐子美曰「吾詩可以療之。」病者曰「云何﹖」曰「夜闌更秉燭﹐相封如夢寐。」其人誦之﹐瘧猶故也。子美曰「更誦吾詩云『子璋髑髏血模糊﹐手持擲還崔大夫。』其人誦之﹐果愈。」﹝俗言避瘧鬼﹐必伏幽隙之地。不然﹐必畫易容貌。故子美詩「三年猶瘧疾﹐一鬼不銷亡。隔日搜脂髓﹐增寒抱雪霜。徒然潛隙地﹐有靦屢鮮妝。」﹞

杜甫子宗武以詩示阮兵曹﹐兵曹答以石斧一具﹐隨使拜詩還之。宗武曰「斧﹐父斤也。兵曹使我呈父加斤削也。」俄而阮聞之﹐曰「誤矣﹗欲子斫斷其手。此手若存﹐天下詩名又在杜家矣。」﹝廖凝好滑稽﹐裴說嘗經杜工部墓﹐以詩示之﹐其句云「擬鑿孤墳破﹐重教大雅生。」凝覽而笑曰「吾謂足下爲詩人﹐不料君是劫墓賊耳。」說甚慚。夔峽道中有少陵詩一首﹐以天字爲韻﹐榜之梁間。有一監司過而見之﹐輒和韻大書其側。後有人嘲之云「想君吟詠揮毫日﹐四顧無人瞻似天。」過者無不笑之。宋乾道間﹐林謙之爲司業﹐與正字彭仲舉遊天竺﹐小飲論詩﹐談到少陵妙處﹐仲舉微醉﹐忽大呼曰「杜少陵可殺。」有俗子在鄰壁聞之﹐徧告人曰「有一怪事﹐林司業與彭正字在天竺謀殺人。」或問所謀殺者爲誰﹖曰「杜少陵也。不知是何處人。」聞者絕倒。﹞

●卷二十七唐

【顏眞卿】﹝字淸臣。開元中舉進士﹐代宗朝封魯郡公。善正艸書﹐世寶傳之。﹞

顏魯公爲臨川內史﹐邑有楊志堅者﹐嗜學而貧﹐妻厭之﹐一日告離﹐志堅以詩送之曰「平生志業在琴詩﹐頭上如今有二絲。漁父向知溪谷暗﹐山妻不信出身遲。荊釵任意撩新鬢﹐明鏡從他別畫眉。今日便同行路客﹐相逢卽是下山時。」妻持詩詣州﹐請公牒求別醮。顏公案其妻曰「王尊之廩旣虛﹐豈歡黃卷﹔朱叟之妻必去﹐寧見錦衣﹖污辱鄕閭﹐敗傷風俗。若無褒貶﹐僥幸者多。」遂箠之。後無棄其夫者。

【李泌】﹝字長源。七歲能文﹐張九齡呼爲小友。居衡嶽﹐僧明瓚撥灰中芋以啖之﹐曰「領取十年宰相」。徳宗召拜平章事﹐封鄴侯。張子路嘗誣泌受年震金獅子百枚﹐徳宗料是沙糖獅子﹐果然。遂殺子路。貞元四年八月﹐月蝕東壁﹐泌曰「東壁調書府﹐大臣當有憂者﹐吾以宰相兼學士﹐當之矣。昔燕國公張說由是以亡﹐又可免乎﹖」明年﹐果卒。﹞

開元間﹐明皇悉召能言佛﹑道﹑孔子者﹐相答禁中。有員ㄈ九歲﹐升座﹐詞辧注射﹐坐人皆屈﹐帝異之﹐曰「員半千孫固應爾。」因問﹕「童子﹐豈有類若者乎﹖」ㄈ跪奏﹕「有臣舅子李泌﹐方七歲。」帝卽馳召之。泌至﹐帝方與張說觀奕﹐因使說試其能。說請賦方圓動靜﹐泌逡巡曰「願聞其略。」說因曰「方若棋局﹐圓若棋子﹐動若棋生﹐靜若棋死。」說以其幼﹐仍教之曰「但可以應虛作﹐不得更實道棋字。」泌乃言曰「方若行義﹐圓若用智。動若聘才﹐靜若得意。」說因賀帝得奇童。帝大悅。

李長源九歲時﹐賦長歌行曰「天覆吾﹐地載吾﹐天地生吾有意無﹖不然絕粒升天衢﹐不然鳴珂遊帝都。焉能不貴復不去﹐空作昴藏一丈夫。彼丈夫兮我丈夫﹐平生志气多良圖。請君看取百年事﹐業就扁舟泛五湖。」詩成﹐見者莫不稱賞﹐張九齡獨戒之。後爲文不復自揚。

李長源賦詩曰「靑靑東門柳﹐歲宴復憔悴。」楊國忠訴於明皇﹐謂爲譏己。上曰「賦柳爲譏卿﹐則賦李爲譏朕﹐可乎﹖」

肅宗嘗夜召潁王等三弟﹐同於弟鑪毯上坐﹐時李泌絕粒﹐上自燒二梨賜之﹐潁王恃恩固求﹐上不與﹐曰「汝飽肉食﹐先生絕粒﹐何乃爭耶﹖」賜以他果。潁王曰「先生恩渥如此﹐臣等請聯句﹐以爲他年故事。」潁王曰「先生年幾許﹖顏色似童兒。」信王曰「夜枕九仙骨﹐朝披一品衣。」一王曰「不食千錘粟﹐惟餐兩顆梨。」旣而三王請上成之﹐上曰「天生此間气﹐助我化無爲。」﹝泌絕粒多歲﹐身輕能行屏風上。引指使气﹐吹燭可滅。每導引﹐骨節皆珊然有聲。時人謂之鎖子骨。﹞

【顧況】﹝字逋翁。與柳渾﹑李泌爲方外友。況攻小筆﹐嘗求知新亭。監人詰之﹐曰「余要貌海中山耳。」任職半年﹐解後落筆有奇趣。﹞

天寶末﹐宮娥衰悴﹐不願備宮掖﹐有落葉題詩﹐隨禦水流﹐云「舊寵悲秋扇﹐新恩寄早春。聊題一紅葉﹐將寄接流人。」顧況閒遊得而和之﹐置溝上流﹐云「愁見鶯啼柳絮飛﹐上陽宮女斷腸時。君恩不禁東流水﹐葉上題詩寄與誰﹖」旣達宸聰﹐由是遣出禁中者﹐有五使之號焉。﹝宣宗朝﹐又有題紅葉隨流者﹐爲盧渥得之﹐又僖宗時﹐於佑於禦溝中拾一紅葉﹐上有詩曰「流水何太急﹐深宮晝日閒。殷勤謝紅葉﹐好去到人間。」佑亦題一葉置溝上流﹐宮中韓夫人拾之。後佑托韓泳門館﹐值帝放宮女三个人﹐泳以韓氏嫁佑。成禮之夕﹐各於笥中取紅葉相視﹐乃曰「事豈偶然﹗」泳開宴慶之曰「二人可謝媒矣。」韓氏作詩曰「一聯佳句隨流水﹐十載幽思滿素懷。今日卻成鸞鳳侶﹐方知紅葉是良媒。」今傳奇有《流紅記》。﹞

顧況志尙疏逸﹐時宰柳渾招以好官﹐況以詩答曰「四海如今已太平﹐相公何事喚狂生。此身還似籠中鶴﹐東望滄溟叫數聲。」後吳中皆言況得道解化去。

李鄴侯好尙仙道﹐𨿽爲輔相﹐頗有靈異事。顧況師事之﹐得服气法﹐能終日不食。西遊長安﹐鄴侯一見如故識﹐待以殊禮。及鄴侯卒﹐況感其知﹐作《海鷗詠》以寄懷﹐云「萬里飛來爲客鳥﹐曾蒙丹鳳借枝柯。一朝鳳去梧桐死﹐滿目鳶柰爾何。」遂爲權貴所疾﹐貶饒州司戶。

顧況暮年﹐一子名非熊﹐長慶中登第。初況喪子﹐年已七十﹐況追悼哀切﹐乃吟曰「老人喪愛子﹐旦暮哭成血。聲逐斷猿悲﹐迹隨飛鳥滅。老人已七十﹐不作多時別。」每吟此句﹐輒長號而絕。已而﹐妾復生一子﹐命名非熊﹐四五歲卽能自念此詩﹐況問其故﹐曰「吾卽亡兒也。每於冥司聞念此詩﹐心殊不忍﹐故哀叩冥司﹐仍爲父兒耳。」

【李源】﹝燈之子﹐以父死王難不仕﹐居洛陽。﹞

沙門圓澤寓洛陽慧林寺﹐與李源善。一日相率遊峨眉﹐源欲自荊州溯峽往﹐澤欲由長安斜谷。源以久絕人事﹐不欲復入京師﹐澤不能彊﹐遂發荊州。舟次南浦﹐見婦人錦襠負罌而汲﹐澤望而泣曰「所不欲由此者﹐爲是也。」源驚問故﹐僧曰「婦人孕三稔矣﹐遲吾爲子﹐今見之﹐無可逃者。三日浴兒﹐願公臨顧﹐以一笑爲信。後十三年﹐杭州天竺寺當與公相見。」至暮﹐僧果亡﹐婦乳三日﹐源往視之﹐兒見客﹐卽軒渠而笑。李后如期自洛之吳赴其約也﹐於天竺寺葛洪井畔﹐聞牧童扣牛角而歌曰「三生石上舊精魂﹐賞月吟風莫要論。慚愧情人遠相訪﹐此身𨿽異性常存。」李曰﹔「澤公健否﹖」答曰「李君信士。然世緣未盡﹐且勿相見。惟勤修不惰﹐乃復相見。」又歌曰「身前身後事茫茫﹐欲話因緣恐斷腸。吳越江山尋已徧﹐好回煙棹上瞿塘。」遂隱不見。源至穆宗長慶初﹐年八十猶存。

【秦系】﹝字公緒﹐會稽人。有詩名於天寶間。後隱南安九日山﹐自號東海釣客。南安人號其峯爲髙士峯。﹞

秦公緒與劉長卿善﹐時以詩酬唱﹐權徳輿曰「長卿自以爲五言長城﹐秦處士用偏師攻之﹐𨿽老益壯。」系嘗呈韋蘇州云「久臥雲間已息機﹐靑袍忽著狎鷗飛。詩興到來無一事﹐郡中今有謝玄暉。」韋答系云「知掩山扉三十秋﹐魚須翠碧滿牀頭。莫道謝公方在郡﹐五言今日爲君休。」蓋以五言得名久矣。

秦系家剡山﹐向盈一紀﹐大歷中﹐人或以其文聞於畱守薛公。無何﹐奏系右衛率府倉曹參軍。以疾辭免﹐因將命者獻詩云「由來那敢議輕肥﹐散發行歌自采薇。逋客未能忘野興﹐辟書今遣脫荷衣。家中匹婦空相笑﹐池上羣鷗盡欲飛。更乞大賢容小隱﹐益看愚谷有光輝。」

【元載】﹝字公輔。造蕓輝堂。蕓﹐香艸也﹐白如玉﹐入土不朽。爲屑以塗壁﹐設紫綃帳﹐凝冬風不入﹐盛夏自淸涼。有紫龍髯拂﹐色如闌椹﹐刻水晶爲柄﹐置於堂中﹐夜則蚊蚋不敢入﹐拂之有聲﹐雞犬無不驚逸。大歷未﹐賜自盡。籍其家﹐鐘乳五萬斤﹐黃金五臺駝﹐胡椒八百斛。載謁主官乞快死﹐主者曰「相公今日受此污泥不怪也。」乃脫穢襪塞其口而終。﹞

王忠嗣鎭兆京﹐以女韞秀歸元載﹐歲久見輕。韞秀勸之遊學﹐元乃遊秦﹐爲詩別韞秀曰「年來誰不厭龍鐘﹐𨿽在侯門似不容。看取海山寒翠樹﹐苦遭霜霰到秦封。」韞秀請偕行﹐賦詩曰「路掃饑寒迹﹐天哀志气人。休零別離淚﹐攜手入西秦。」

元載到京﹐屢陳時務﹐合旨﹐擢拜中書。韞秀寄諸姨妹詩曰「相闥已隨麟閣貴﹐家風第一右丞詩。並年解笑鳴機婦﹐恥見蘇秦富貴時。」元﹐肅﹑代兩朝宰相﹐貴盛無比﹐復爲一篇以諭之曰「楚些燕歌動畫梁﹐更闌重換舞衣裳。公孫開館招佳客﹐知道浮雲不久長。」

代宗以庶務畢委宰相﹐元載專政﹐益亂國典﹐非良金重寶趑趄左道﹐不得出入於朝廷。及常衮爲相﹐𨿽賄賂不行﹐而介僻自專﹐失於分別。是時京師語曰「常無分別元好錢﹐賢者愚﹐愚者賢。」

元載末年納薛瑤英爲姬﹐處以金絲帳﹑卻塵褥﹐衣以龍銷衣﹐載以瑤英體輕不勝重衣﹐於異國求此服也。惟賈至﹑楊炎雅與載善﹐時得見其歌舞。至贈詩曰「舞怯珠衣重﹐笑疑桃臉開。方知漢武帝﹐虛築避風臺。」炎亦作長歌褒美之﹐略曰「雪面澹娥天上女﹐鳳簫鸞翅欲飛去。玉釵碧翠步無塵﹐楚腰如柳不勝春。」

大歷九年春﹐元載早入朝﹐有獻文章者﹐令左右收之﹐此人苦欲載讀﹐載云「候至中書當爲看。」此人言「若不能讀﹐請自誦。」誦畢不見。詩曰「城南路長無宿處﹐荻花紛紛如柳絮。海燕禦泥欲作窠﹐空屋無人卻飛去。」載後竟破家﹐妻子被殺云。﹝元被誅﹐上令王氏入宮﹐歡曰「二十年太原節度使女﹐十六年宰相妻。誰能爲長信﹑昭陽之事﹖死亦幸矣。」京兆笞斃。﹞

【楊綰】﹝字公權﹐華州人。性沈靜﹐獨處一室﹐左右圖史。不好立名。﹞

楊綰四歲時﹐嘗因夜宴﹐客舉令﹐各舉坐中一物﹐以四聲呼之。眾皆未言﹐綰應聲指鐵樹曰「燈盞柄曲。」聞者嘆服。

【袁徳師】﹝給事中髙之子。九日﹐出糕謂坐客曰「某不忍喫﹐請諸公食。」俯首久之。髙卽不艸盧杞制者。﹞

袁徳師嘗於東都買得婁師徳故園地﹐起書樓﹐洛人語曰「昔日婁師徳園﹐今乃袁徳師樓。」

【張志和】﹝字子同﹐自稱煙波釣叟﹐著《玄眞子》﹐亦以自號。陳少遊表其居曰玄眞坊。門阻流水﹐魚梁﹐少遊爲構之﹐號大夫橋。﹞

肅宗嘗賜張志和奴婢各一人﹐玄眞配爲夫婦﹐一名漁童﹐一名樵靑。人問其故﹖答曰「漁童使捧釣收綸﹐蘆中鼓﹔樵靑使蘇蘭薪桂﹐竹裏煎茶。」﹝志和酒酣﹐爲水戲﹐鋪席於水上﹐獨坐飲酌嘯詠﹐其席來去遲速﹐如刺舟聲。﹞

張志和謁顏眞卿於湖州﹐眞卿以舟敝漏﹐請更之﹐志和曰「願爲浮家泛宅﹐往來苕﹑間。」嘗撰《漁父歌》云「西塞山前白鷺飛﹐桃花流水鱖魚肥。靑篛笠﹐綠蓑衣﹐斜風細雨不須歸。」又云「釣臺漁父褐爲裘﹐兩兩三三舴艋舟。能縱棹﹐慣乘流﹐長江白浪不曾憂。」又云「雪溪灣裏釣漁翁﹐舴艋爲家西復東。江上雪﹐浦邊風﹐笑著荷衣不嘆窮。」又云「松缸蟹捨主人歡﹐菇飯蒓羹亦共餐。楓葉落﹐荻花乾﹐醉宿漁舟不覺寒。」又云「靑艸湖中月正圓﹐巴陵漁父棹歌連。釣車子﹐掘頭船﹐樂在風波不用仙。」

陸鴻漸嘗問張志和孰爲往來﹐志和曰「大虛爲室﹐明月爲燭﹐與四海諸公並處﹐未嘗少別也。何有往來﹗」

【陸羽】﹝竟陵僧於水邊得嬰兒﹐育爲弟子。稍長﹐自筮得漸﹐繇曰「鴻漸於陸﹐其羽可用爲儀。」乃姓陸氏﹐名羽﹐字鴻漸。一名疾﹐字季疵。與釋皎然爲緇素忘年之交。隱笤溪﹐自稱桑薴翁。或獨行野中徘徊﹐不得意﹐卽慟哭而歸﹐人謂今時接輿。於江湖﹐稱竟陵子﹐在隴西幕府﹐自號東園先生。﹞

陸鴻漸少事竟陵禪師﹐師去世﹐作《寄情歌》云「不羨黃金壘﹐不羨白玉杯。不羨朝入省﹐不羨暮入臺。千羨萬羨西江水﹐曾向竟陵城下來。」

陸鴻漸與常伯熊皆精茶理。禦史李季卿宣慰江南﹐至臨懷縣館。或言伯熊善茶﹐季卿請爲之。伯熊著黃帔衫﹑烏紗幘﹐手執茶器﹐口通茶名﹐區分指點﹐左右刮目。茶熟﹐李爲啜兩杯。旣到江外﹐又有言鴻漸者﹐李公復請爲之。鴻漸身衣野服﹐隨茶具而入﹐如伯熊故事﹐李公心鄙之。茶畢﹐命孥﹕「取錢三十文酬博士。」鴻漸夙遊江湖﹐通狎勝流﹐及此羞愧﹐遂著《毀茶論》。﹝鴻漸采越江茶﹐使小奴子看焙﹐奴失睡﹐茶焦爍﹐鴻漸怒﹐以鐵繩縛奴投火中。嘗著《茶經》三卷。後鬻茶之家﹐祀爲茶神﹐儀眞李秀卿至維揚﹐逢鴻漸命一卒入江取南泠水﹐及至﹐陸以杓揚水曰「江則江矣﹐非南泠﹐臨岸者乎﹖」旣而傾水及半﹐陸又以杓揚之曰「此似南泠矣。」使者蹶然曰「某自南泠持至岸﹐偶覆其半﹐取水增之。」眞神監也。五代時﹐何子全言「前世或駿逸者爲馬癖﹐泥貫索者爲錢癖﹐耽於子息者爲譽兒癖﹐耽於褒貶者爲左傳癖。此叟溺於茗事﹐將何以名其癖﹖」楊粹仲曰「茶至珍﹐蓋未離乎艸也。艸中之甘﹐無出茶上者。宜追目陸氏爲甘艸癖。」沙門福全能注湯幻茶成一句詩﹐泛乎湯麵﹐並點四甌﹐共一絕句。檀越日造門求觀湯戲。全自詠曰「生成盞裏水丹靑﹐巧盡工夫學不成。卻笑當時陸鴻漸﹐煎茶贏得好名聲。」﹞

【僧皎然】﹝姓謝氏﹐字淸晝﹐靈運十世孫也。居吳興杼山。顏眞卿爲刺史﹐集文士撰《韻海》﹐皎然預焉。同時會稽靈徹姓湯氏﹐字澄源﹐皎然薦之包佶﹑李紓。以是﹐上人之名﹐由二公而。﹞

皎然與李萼﹑顏眞卿﹑張薦諸人戲聯樂語﹐李萼倡云「苦河旣濟眞僧喜。」顏眞卿云「新知滿座笑相視。」皎然云「戍客歸來見妻子。」張薦云「學生放假偸向市。」又戲聯醉語﹐劉伶白雲﹕「逢糟遇曲便酩酊。」顏眞卿云「覆車墮馬皆不醒。」皎然云「倒著接離發垂領。」燕羽云「狂心亂語無人並。」又戲聯饞語﹐李萼云「拈錘舐指不知休。」顏眞卿云「欲炙侍立涎交流。」皎然云「過屠大嚼肯知羞﹖」張薦云「倉店門外彊淹畱。」又戲聯滑語﹐顏眞卿雲「雨裏下山踏楡皮。」皎然云「莓苔石橋步難移。」劉伶白雲﹕「蕪荑醬醋喫煮葵」﹐李萼云「縫靴蠟綫油塗錐。」李益云「急逢龍背須且騎。」

皎然又嘗與諸人聯遠意句﹐一人云「家在炎洲往朔方。」一人云「豈知於闐望瀟湘。」一人云「曾經隴底復遼陽。」皎然云「更應東去采扶桑。」一人云「查客三年路未央。」一人云「燭龍之地無日灸。」皎然云「將遊莽蒼窮大荒。」一人云「車轍馬迹逐周王。」聯暗意句﹐一人云「斜風飄雨三十夜。」一人云「鄰女餘光不相借。」皎然云「迹滅塵生古人畫。」一人云「洞房重扉無隙罅。」一人云「燭滅更深月西謝。」聯恨意句﹐一人云「同心同縣不相見。」一人云「獨采藶蘼詠團扇。」皎然云「莫聽東鄰搗霜練。」一人云「遠憶徵人淚如霰。」一人云「長信空階春艸徧。」一人云「明妃初別昭徳殿。」

皎然志行髙潔﹐答女冠李季蘭詩云「天女來相識﹐將花欲染衣。禪心竟不起﹐還捧舊花歸。」﹝季蘭名裕。五﹑六歲時﹐其父抱於庭中﹐作詩詠薔薇云「經時未架卻﹐心緒亂縱橫。」父恚曰「此必失行婦也。」竟如其言。﹞

靈徹與劉夢得友善﹐夢得送僧仲端東遊末句呈徹云「一旦揚眉望沃州﹐自言王謝許同遊。憑將雜意三十首﹐寄與江南湯惠休。」

元和中﹐韋丹帥江西﹐有政績﹐與東林靈徹爲忘形之契。丹嘗爲《思歸》絕句寄徹﹐云「王事紛紛無暇日﹐浮生冉冉只如雲。已爲平子歸休計﹐五老巖前必共聞。」徹奉酬詩曰「年老身閒無外事﹐麻衣艸坐亦容身。相逢盡道休官去﹐林下何曾見一人﹖」

杭州靈隱寺僧道標經行外﹐尢練詩章﹐時與淸晝﹑靈徹酬唱﹐遞作笙簧﹐故人諺曰「之晝﹐能淸秀。越之徹﹐洞冰雪。杭之標﹐摩雲霄。」﹝皎然一日嘗於舟中抒思。作古體十數篇﹐求合韋蘇州﹐韋大不喜。明日﹐獻其舊制﹐乃極稱賞云「何不但以所工見投﹐而猥希老夫之意﹖人各有所得﹐非卒能致。」皎然大服其鑑裁之精。﹞

●卷二十八唐

【劉長卿】﹝字文房。終隨州刺史。每題詩不言其姓﹐但長卿而已。皇甫氵是云「詩未有劉長卿一句﹐已呼宋玉爲老兵矣﹔語未有駱賓王一字﹐已罵宋玉爲罪人矣。」其名重如此。﹞

劉長卿與皇甫曾友善﹐曾《過長卿碧澗別業》詩云「謝客開山後﹐郊扉出去通。江湖十年別﹐衰老一樽同。反照寒川滿﹐平田暮雪空。滄洲自有趣﹐不復泣途窮。」長卿和云「荒村帶晚照﹐落葉亂紛紛。古路無行客﹐寒村獨見君。野橋經雨斷﹐澗水向田分。不爲憐同病﹐何人到白雲﹖」

盧員外綸作擬僧之詩﹐僧淸江作七夕之詠﹐劉隨州有眼作無眼之句﹐宋雍無眼作有眼之詩﹐詩流以爲四背。盧詩云「願得遠公知姓字﹐焚香洗缽過餘生。」淸江詩曰「惟愁更漏促﹐離別在明朝。」劉隨州曰「細雨濕衣看不見﹐閒花落地聽無聲。」雍詩曰「黃鳥不堪愁裏聽﹐綠楊宜向雨中看。」

女冠李季蘭與諸賢會集烏程開元寺﹐知劉長卿有陰重疾﹐戲之曰「山气日夕佳」﹐長卿對曰「眾鳥欣有托。」舉坐大笑﹐以爲美談。

李穆﹐劉長卿之婿也﹐詩寄劉云「處處雲山無盡時﹐桐廬南望轉參差。舟人莫道新安近﹐欲上潺行自遲。」時劉在新安郡﹐答詩云「孤舟相訪至天涯﹐萬轉靈山路更賒。欲掃柴門迎客遠﹐靑苔黃葉滿貧家。」

【韋應物】﹝逍遙公之後。少以三衛郎事玄宗﹐豪縱不羈﹐後折節讀書﹐終蘇州刺史。﹞

建中初﹐韋應物刺滁州﹐題西澗詩云「獨憐幽艸澗邊生﹐上有黃鸝深樹鳴。春潮帶雨晚來急﹐野渡無人舟自橫。」﹝宋王榮老嘗渡江﹐七日風作﹐不得濟。父老曰「公舟中必有奇異。此江神極靈﹐當獻之﹐得濟。」榮老以玉麈尾﹑端石硯等物獻之﹐皆不驗﹐夜臥﹐念有黃魯直艸書扇頭題韋此詩﹐公取獻之﹐香火未收﹐天水相照如兩鏡對展﹐南風徐來﹐一餉而濟。﹞

貞元初﹐韋應物自蘭臺郎出爲和州牧﹐頗不得意﹐夜泊靈璧驛舟中﹐忽聞笛聲﹐嗟嘆良久。韋公洞曉音律﹐謂酷似天寶中梨園法曲李所吹者﹐遂召其人問之﹐乃李外孫許云封也。云封曰「某任城人﹐天寶初東封﹐駕次至任城﹐外祖聞某初生﹐相見甚喜﹐乃抱詣李白學士﹐乞撰令名﹐李公方坐旗亭﹐命酒﹐握管醉書某胸前曰﹕『樹下彼何人﹐不語眞吾好。語若及日中﹐煙霏謝成寶。』外祖不解所書之語﹐李公曰﹕『樹下人是木子﹐木子﹐李字也﹔不語是莫言﹐莫言﹐字也﹔好是女子﹐女子﹐外孫也﹔語及日中是言午﹐言午﹐是許也﹔煙霏謝成寶﹐是云出封中﹐乃是云封也。卽李外甥許云封也。』後遂名之。某才十齡﹐頗知音律﹐外祖教以橫笛﹐每一曲成﹐必撫首賞歡。值梨園法部置小部三十餘人﹐皆十五以下﹐貴妃誕辰﹐上命小部樂長奏新曲﹐未有名。會南海進荔枝﹐因以曲名《荔枝香》。左右歡呼﹐聲動山谷。其年安祿山叛﹐自後俱逢離亂﹐漂流南海近四十載矣。」韋公曰「我乳母之子嘗於天寶中受笛。舊吹之笛﹐卽李君賜也。」遂囊出舊笛。云封撫而觀之曰「信是佳笛﹐但非外祖所吹者。」乃謂韋公曰「竹生云夢之南﹐鑑在柯亭之下。以今年七月望前生﹐明年七月前伐。過期不伐則其音窒﹐未期而伐則其音浮。浮者外澤幹﹐幹者受气不全。气不全則其竹夭。凡發揚一聲﹐出八九息。古之至音﹐一疊十二節﹐一節十二敲﹐其已夭之行﹐遇至音必破。所以知非外祖所吹者。」韋公曰「欲旌汝鑑笛﹐破無傷。」云封乃捧笛吹《六州徧》一疊﹐未盡﹐砉然中裂。韋公驚嘆久之。遂禮云封於曲部。

韋應物赴大司馬杜鴻漸宴﹐二妓侑觴﹐韋醉吟一絕云「髙髻雲鬟宮樣妝﹐春風一曲杜韋娘。司空見慣渾閒事﹐斷盡蘇州刺史腸。」及退宿驛亭﹐醒見二妓在側﹐怪問之﹐乃對曰「郎中席上賦詩﹐司空因令侍寢。」復問能記詩否﹐一妓誦之﹐韋大笑。﹝或以爲劉禹錫事﹞

【錢起】﹝字仲文﹐與郎士元俱以詩名。士林語曰「前有沈﹑宋﹐後有錢﹑郎。」凡公卿出牧奉使﹐二人無詩祖行﹐眾以爲恥。﹞

錢起宿驛舍﹐聞窗外有誦聲云「曲終人不見﹐江上數峯靑。」起怪之。至天寶十載就舉﹐座主李試《湘靈鼓瑟》詩﹐遂賦曰「善鼓云和瑟﹐常聞帝子靈。馮夷徒自舞﹐楚客不堪聽。雅調淒金石﹐淸音發杳冥。蒼梧來暮怨﹐白芷動芳馨。流水傳湘曲﹐悲風過洞庭。」至落句﹐意久不屬﹐忽憶所聞驛舍二句以結之﹐試官李曰「神句也。」遂中首選。

【李端】﹝趙州人。李嘉之侄﹐終杭州司馬。﹞

李端與韓﹑錢起﹑盧綸等文詠唱和﹐馳名都下﹐號大歷十才子。郭尙父少子曖尙代宗升平公主﹐賢明有才思﹐尢喜詩人﹐而端等十人多在曖門下﹐每宴集賦詩﹐公主幃而觀之﹐端中宴詩成﹐曰「靑春都尉最風流﹐二十功成便拜侯。金距鬥鷄過上苑﹐玉鞭騎馬出長秋。薰香荀令偏憐少﹐傳粉何郎不解愁。日暮吹簫楊柳陌﹐路人遙指鳳凰樓。」主大喜﹐命以百縑賞之。錢起曰「李校書誠有才﹐此篇乃其宿構﹐願賦一韻正之﹐請以起姓爲韻。」端卽裂箋而獻曰「方塘似鏡艸芊芊﹐初月如鉤未上弦。新開金埒教調馬﹐舊賜銅山許鑄錢。楊柳入樓吹玉笛﹐芙蓉出水妒花鈿。今朝都尉如相許﹐願脫長裙學少年。」錢起等咸稱其妙絕。曖出金馬名帛爲贈。

【韓】﹝字君平。﹞

韓少負才名﹐鄰居有李姓者﹐每將妓柳氏至其居﹐必邀韓同飲。旣久﹐愈狎。柳每以隙壁窺韓所往來﹐語李曰「韓秀才甚貧﹐然所與遊皆名人﹐是必不久貧賤。」李深頷之。一日﹐具饌邀韓﹐酒酣﹐謂韓曰「秀才當今名士﹐柳氏當今名色﹐以名色配名士﹐不亦可乎﹖」遂命柳從坐接韓。未幾成名﹐從辟淄靑﹐置之都下﹐連三歲不果迓。寄詩曰「章臺柳﹐章臺柳﹐往日依依今在否﹖縱使長條似舊垂﹐也應攀折他人手。」柳答曰「楊柳枝﹐芳菲節﹐可恨年年贈離別。一葉隨風忽報秋﹐縱使歸來不堪折。」後果爲番將沙吒利所劫。會入中書﹐道逢之﹐謂永訣矣。是日﹐臨淄大校置酒﹐疑不樂﹐具告之。有虞候將許俊﹐以義烈自許﹐卽詐取得之以授韓。時沙吒利寵殊等﹐懼禍﹐訴於侯希逸﹐希逸以事聞諸朝﹐詔柳氏歸。

韓君平後爲夷門幕屬。時韓已遲暮﹐殊不得意﹐多辭疾在家。一日﹐夜將半﹐客叩門急﹐韓出見之﹐賀曰「員外除駕部郎中知制誥。」韓愕然曰「誤矣。」客就座曰「邸報﹕制誥闕人﹐中書兩進名﹐禦筆不點出﹐又請之﹐曰﹕『與韓翊。』時有同姓名者爲江淮刺史。又具二人同進﹐禦批曰﹕『春城無處不飛花﹐寒食東風禦柳斜。日暮漢宮傳臘燭﹐靑煙散入五侯家。』與此韓。」客曰「此非員外詩耶﹖」韓曰「是也。是不誤矣。」

徳宗西幸﹐有神智驄﹑如意驑二馬﹐謂之功臣。一日有進瑞鞭者﹐上曰「朕有二駿﹐今得此﹐可謂三絕。」因吟韓《觀調馬》詩云「鴛鴦赭目齒新齊﹐曉日花間放碧蹄。玉勒乍回初噴沫﹐金鞭欲下不成嘶。」

【李益】﹝字君虞﹐世稱李十郎。少有癡病而多猜忌﹐防閒妻妾過爲苛酷﹐每夜散灰扃戶﹐時謂妒癡。﹞

李君虞以禮部尙書致仕﹐有宗人庶子同名﹐俱出於姑臧。時人謂﹕「尙書爲文章李益﹐庶子爲門戶李益。」而尙書亦兼門地焉。嘗姻族間有禮會﹐尙書歸﹐笑謂家人曰「大堪笑﹐今日局席﹐兩个坐頭總是李益。」

李君虞長於歌詩﹐每作一篇﹐爲教坊樂人以賂求取唱﹐爲供奉歌詞﹐其《徵人歌》《早行篇》﹐好事者盡爲圖障。其歌曰「回樂峯前沙似雪﹐受降城外月如霜。不知何處吹蘆管﹐一夜徵人盡望鄕。」

李君虞嘗爲幽州劉濟營田副使﹐獻詩云「艸綠古燕州﹐鶯聲引獨遊。雁歸天北畔﹐春盡海西頭。向日花偏落﹐馳年水自流。感恩知有地﹐不上望京樓。」時以爲怨望﹐左遷右庶子。年且老﹐門人趙宗儒自宰相罷免﹐年七十餘﹐益曰「此吾爲東府所選進士也。」聞者憐之。

【閻濟美】。﹞

大歷中﹐閻濟美下第﹐將出關﹐獻座主張謂詩六韻﹐曰「蹇諤王臣直﹐文明雅量全﹐望鑪金自躍﹐應物鏡何偏﹖南國幽沈盡﹐東堂禮樂宣。轉令遊藝士﹐更惜至公年。芳樹歡新景﹐靑雲泣暮天。惟愁鳳池拜﹐孤賤更誰憐﹗」謂覽之﹐問失第之因﹐乃曰「所投六韻﹐必展後效。」明年﹐濟美自江東繼薦﹐就試東都﹐謂後主文。雜文已過﹐繼欲帖經﹐濟美辭以不能。謂曰「禮聞故事﹐亦許作詩續帖。」遂命《天津橋望洛城殘雪》題。濟美曰「新霽洛城端﹐千家積雪寒。未收淸禁色﹐偏向上陽殘。」旣而日勢已晚﹐詩未就﹐謂曰「據見在將來。」一覽稱賞﹐遂唱。過盧景莊﹐謂曰「前足下試《蠟日祈天宗》賦﹐以魯丘對衛賜﹐則子貢也﹐乃作駟字﹐誤矣。」方悔之。明日﹐謂曰「天寒急景﹐諸君文卷不成﹐未可以呈宰相﹐請重送納。」旣而索舊捲﹐則「駟」字上朱點在焉。易捲之意﹐蓋有在也。

【竇叔向】﹝字遺直。常衮爲相﹐用爲左拾遺。諸子常﹑牟﹑羣﹑庠﹑鞏皆有詩名﹐號「竇氏五龍」﹐爲《聯珠集》﹐義取兄弟若五星然。﹞

竇叔向《謝寒食賜恩火》云「恩光及小臣﹐華燭忽驚春。電影隨中使﹐星輝拂路人。幸因楡柳暖﹐一照艸茅貧。」又《謝端午日恩賜百索》云「仙宮長命縷﹐端午降殊私。事盛蛟龍見﹐恩深犬馬知。餘生儻可續﹐終冀答明時。」

竇常任武陵﹐《寒食日次松滋渡先寄劉員外》云「杏花楡莢曉風前﹐雲際離離上峽船。江轉數程淹驛騎﹐楚曾三戶少人煙。看春又遇淸明節﹐算老重經癸巳年。幸得佳山當郡捨﹐在朝常詠《卜居》篇。」

竇羣初爲處士﹐隱毗陵﹐韋夏卿以丘園茂異薦之﹐不報。至夏卿尹京﹐復薦﹐方拜拾遺禦史。羣初入諫司﹐喜家室至﹐賦詩曰「一旦悲歡見孟光﹐十年辛苦伴滄浪。不知筆硯緣封事﹐猶問傭書日幾行。」

馬燧之子暢﹐以第中大杏餉竇文場﹐文場以進徳宗﹐徳宗未嘗見﹐怪之﹐令中使封杏樹﹐暢懼﹐進宅爲奉誠園。竇牟在其地﹐聞笛賦詩云「曾絕朱纓吐錦茵﹐欲披荒艸訪遺塵。秋風忽灑西園淚﹐滿目山陽笛里人。」

上陽宮在東都洛城外﹐武后嘗居之。竇庠爲東都判官時﹐賦詩云「愁雲漠漠艸離離﹐太掖勾陳處處疑。薄暮毀垣春雨裏﹐殘花猶發萬年枝。」

竇鞏嘗從軍﹐有別家詩云「自笑儒生著戰袍﹐書齋壁上掛弓刀。如今便是徵人婦﹐好織回文寄竇韜。」

竇鞏《悼妓東東》云「芳菲美艷不禁風﹐未到春殘已墜紅。惟有側輪車上鐸﹐耳邊長似叫東東。」

【冷朝陽】﹝錢起﹑韓同時人。有詩名。﹞

潞州節度薛嵩﹐有靑衣善彈阮咸琴﹐手紋隱起如紅綫﹐因以名之。一日辭去﹐冷朝陽爲詞曰「采菱歌怨木蘭舟﹐送客魂銷百尺樓。還似洛妃乘霧去﹐碧天無際水東流。」

【戎昱】﹝京兆尹李鑾欲以女妻之﹐令攺姓﹐昱辭焉。﹞

戎昱守零陵﹐妓籍中有善歌者﹐襄帥於公ν遽索之﹐昱乃遣行。比至令歌﹐乃昱送妓詞也。其詞曰「寶鈿香蛾翡翠裙﹐妝成掩泣欲行雲。殷勤好取襄王夢﹐莫向瑤臺夢使君。」於公曰「大丈夫不能立功業爲異代所稱﹐豈可奪人愛姬爲己之娛﹖」遂贈以帛﹐送歸零陵。﹝鄭大穆爲金州刺史日﹐致書於司空ν﹐且曰「分千樹一葉之影﹐卽是濃陰﹔減四海數滴之泉﹐便爲膏澤。」於公覽書曰「鄭使君所須﹐各依來數一半。以戎費之際﹐不全副其本望也。」又有崔郊秀才者﹐寓居漢上﹐蘊積文藝而物產罄縣懸﹐無何﹐與姑婢通。其婢端麗﹐饒音伎﹐漢南之最姝也。姑貧﹐鬻婢於連帥﹐連帥愛之﹐以類無雙﹐給錢四十萬﹐寵ツ彌深。郊思慕無已﹐卽彊親府署﹐願一見焉。其婢因寒食果出﹐值郊立於柳陰馬上﹐贈詩曰「公子王孫逐後塵﹐綠珠垂淚滴羅巾。侯門一入深如海﹐從此蕭郎是路人。」或有嫉郊者﹐寫詩於座﹐於公睹詩﹐令召崔生﹐及見郊﹐握手曰「侯門一入深如海﹐從此蕭郎是路人。」便是公制作也﹖四百千小哉﹗何惜一書﹐不早相示﹖遂命婢同歸。﹞

韓晉公鎭浙西﹐戎昱爲郡刺史﹐郡有妓美而善歌﹐公召置籍中。昱作詩以遺之曰「好去春風湖上亭﹐柳條藤蔓系人情。黃鶯久住渾相識﹐欲別頻啼四五聲。」妓旣往﹐首唱是詞﹐韓公曰「使君於汝寄情乎﹖」對曰「然。」贈百縑而遣之歸。

憲宗朝﹐北狄頻寇邊﹐大臣奏議﹕古者和親有五利而無千金之費。帝曰「比聞一士子﹐能爲詩而姓名稍僻﹐是淮﹖」宰相對以包子虛﹑冷朝陽﹐皆非也。帝遂吟曰「山上靑松陌上塵﹐云泥豈合得相親﹖舉世盡嫌良馬瘦﹐惟君不棄臥龍貧。千金未必能移性﹐一諾從來許殺身。莫道書生無感激﹐寸心還是報恩人。」侍臣對曰「此戎昱詩也。」帝悅﹐因又誦其詠史一篇﹕「漢家靑史內﹐計拙是和親。社稷歸明主﹐安危托婦人。豈能將玉貌﹐便欲靜胡塵﹖地下千年骨﹐誰爲輔佐臣﹖」誦畢笑曰「魏絳之功﹐何其懦也﹗」大臣遂息和戎之論。

【韋臯】﹝有胡僧見之曰﹕此子乃諸葛武侯後身﹐今降生﹐將爲蜀門帥﹐且造蜀人之福。韋氏異其言﹐因以武侯字之。﹞

韋臯少遊江夏﹐止姜使君館﹐有小靑衣曰玉簫﹐才十許歲﹐常令侍臯。年稍長﹐乃與韋狎﹐臯後告別﹐與約後會﹐因畱玉指環一枚並詩寄情云「黃雀銜來已數春﹐別時畱解贈佳人。長江不見魚書至﹐爲遣相思夢入秦。」逾八年不至﹐玉簫嘆曰「韋家郎不來矣。」持環絕食而殞。姜氏湣其節操﹐以玉環著於中指而同殯焉。後韋鎭蜀﹐到府三日﹐詢姜﹕「玉簫何在﹖」姜曰「僕射維舟之夕﹐與伊畱約﹐七載是期﹐逾時不至﹐乃絕食而殞。」韋聞之淒嘆。時祖山人有少翁之術﹐但令府公齋戒七日。淸夜﹐玉簫乃至﹐謝曰「承僕射寫經贈佛之力﹐旬日便當托生﹐卻後十二年﹐再爲侍妾以謝鴻恩。」後韋終徳宗之代﹐理蜀不替﹐遷中書令同平章事﹐東川盧八座送一歌姬﹐未當破瓜之年﹐亦以玉簫爲號﹐觀之﹐乃眞姜氏之玉簫也﹐中指有肉環隱出﹐不異畱別之玉環云。

韋臯鎭蜀﹐嘗訓鸚鵡念佛﹐鸚鵡斃﹐以桑門故事荼毗之﹐得舍利爲塔﹐臯自爲記﹐略曰「元精以五行授萬類﹐或炳耀離火﹐或稟奇蒼精﹐皆應人文以若時政﹐則有卓彼禽類﹐習乎能言﹐了空相於不念﹐畱眞骨於已斃者。」因嘆息久之。

【陸暢】﹝字達夫﹐吳郡人。韋臯推所厚禮。韓愈有送暢序。﹞

陸暢初爲江西王仲舒從事﹐拂衣去。後登蘭省﹐遇云陽公主下降﹐百僚舉暢爲儐相﹐詩皆頃刻而成﹐詠簾曰「勞將素手卷蝦鬢﹐瓊室流光更綴珠。玉漏報來過夜半﹐可堪潘嶽立踟躕。」詠行帳曰「碧玉爲竿丁字成﹐鴛鴦繡帶短長馨。彊遮天上花顏色﹐不隔雲中笑語聲。」

陸暢又承詔作《催妝》五言曰「云陽公主貴﹐出嫁五侯家。天母親調粉﹐日兄憐賜花。催鋪百子帳﹐待障七香車。借問妝成未﹖東方欲曉霞。」內人以其吳音捷才﹐以詩嘲之云「十二層樓倚翠空﹐鳳鸞相對立梧桐。雙成走報監門衛﹐莫使吳入漢宮。﹝或曰宋若蘭姊妹作﹞陸酬曰「粉面仙郎選尙朝﹐偶逢秦女學吹簫。須教翡翠聞王母﹐不柰烏鳶噪鵲橋。」詩成﹐傳播內外﹐六宮大ㄉ﹐別賜宮錦﹑楞伽瓶﹑唾盂各一。

天寶時﹐李白爲《蜀道難》以斥嚴武﹐陸暢更爲《蜀道易》以美韋臯云「蜀道易﹐易於履平地。」臯大喜﹐贈羅八百匹。臯薨﹐朝廷欲繩其旣往之事﹐復閱先進兵器上皆刻「定秦」二字﹐不相與者﹐欲捃成罪名﹐暢上疏理之曰「臣在蜀日﹐見造兵器﹐定秦者﹐匠名也。」由此得釋。

陸暢初娶董溪女﹐每旦﹐婢進澡豆﹐暢輒沃水服之﹐或曰「君爲貴門女婿﹐幾多樂事﹖」暢曰「貴門苦禮法﹐俾予食辣﹐殆不可過。」

【朱滔】。﹞

朱滔括兵﹐不擇士族﹐悉令赴軍﹐自閱於球場。有士子容止可觀﹐進趨純雅﹐滔問曰「所業者何﹖」曰「學爲詩。」曰「有妻否﹖」曰「有。」卽令作寄內詩﹐援筆立成﹐曰「握筆題詩易﹐荷戈徵戍難。慣從鴛被暖﹐怯向雁門寒。瘦盡寬衣帶﹐啼多淸枕檀。試畱靑黛著﹐回日畫眉看。」又令代妻作詩﹐答曰「蓬鬢荊釵世所稀﹐布裙猶是嫁時衣。胡麻好種無人種﹐合是歸時底不歸﹖」滔遺以束帛﹐放歸。

【李】。﹞

杜秋娘﹐金陵女也﹐年十五爲李妾﹐嘗爲唱詞云「勸君莫惜金縷衣﹐勸君莫惜少年時。花開堪折直須折﹐莫待無花空折枝。」後沒入宮﹐久之﹐放歸。

●卷二十九唐

【韓愈】﹝字退之。嘗登華山巓﹐窮極幽險﹐心悸目眩﹐不能下﹐發狂號哭﹐投書與家人別﹐華陰令百計取之﹐方能下。柳子厚得其所寄詩﹐先以薔薇露灌手﹐薰玉蕤香﹐後發讀﹐曰「大雅之文﹐正當如是。」予昶﹐爲集賢校理﹐以退之「金根車馬」爲誤﹐攺爲「金銀」﹐世甚鄙之。金根﹐天子親耕所乘車也。﹞

韓退之詩云「喚起窗全曙﹐催歸日未西。無心花裏鳥﹐更與盡情啼。」乃二禽名也。喚起﹐聲如絡緯﹐間轉淸亮﹐偏鳴於春曉﹐江南謂之春喚。催歸﹐子規也。

韓退之有二侍妾﹐一曰絳桃﹐一曰柳枝﹐皆善歌舞。退之使王庭湊﹐至壽陽驛﹐寄詩云「風光欲動別長安﹐春半邊城特地寒。不見園桃並巷柳﹐馬頭惟有月團圓。」後使還﹐柳枝已逾墻遁去﹐爲家人所獲﹐惟絳桃在﹐乃作詩云「別來楊柳街頭樹﹐擺亂春風只欲飛。惟有小桃園裏在﹐畱花不發待郎歸。」自是專屬意絳桃。﹝昌黎公晚年頗親脂粉。故事﹐服食﹐用硫黃末攪粥飯啖雞男﹐不使交﹐千日烹庖﹐名火靈庫。公間日進一隻焉﹐始亦見功﹐終致絕命。﹞

韓湘﹐字淸夫﹐文公猶子也﹐落魄不羈。文公勉之令學﹐湘作詩獻公云「靑山雲水窟﹐此地是吾家。後夜流瓊液﹐淩晨咀絳霞。琴彈碧玉調﹐鑪煉白朱砂。寶鼎存金虎﹐元田養白鴉。一瓢藏世界﹐三尺斬妖邪。解造逡巡酒﹐能開頃刻花。有人能學我﹐同共看仙葩。」公覽而戲之曰「子能奪造化耶﹖」湘因指階前牡丹曰「叔要此花靑黃赤紫﹐惟命。」公大驚異﹐遂給所需試之﹐乃賫紫粉朱紅﹐旦暮治其根﹐凡七日﹐時冬初也﹐牡丹忽發碧花二朵﹐花間擁出金字詩一聯云「雲橫秦嶺家何在﹖雪擁藍關馬不前。」公未曉其意﹐湘辭去。未幾﹐公以佛骨事謫潮州﹐途中遇雪﹐湘冒雪來﹐問公曰「公憶花上句乎﹖」公詢其地﹐卽藍關也。嗟嘆久之。曰「吾爲汝足成此詩。」詩曰「一封朝奏九重天﹐夕貶潮陽路八千。本爲聖明除獘政﹐敢將衰朽惜殘年﹖雲橫秦嶺家何在﹖雪擁藍關馬不前。知汝遠來須有意﹐好收吾骨瘴江邊。」因與同宿傳捨。湘又獻詩云「舉世盡爲名利醉﹐吾今獨向道中醒。他時定見飛升去﹐衝破秋空一點靑。」乃出藥一粒曰「服此可禦瘴也。」遂辭去。﹝昌黎公寢疚﹐忽中宵驚悸﹐旣寤而汗沾衾調﹐命侍人扶坐﹐小君問之﹐良久曰「向來夢神長犬余﹐金鎧﹐持戟直入寢門﹐自稱大聖﹐目謂我曰﹕『睢邃骨稅國世與韓爲讎﹐吾欲討之﹐不能﹐如何﹖』跪答曰﹕『願從大聖討焉。』」不旬日而公薨。﹞

【柳宗元】﹝字子厚。自永州徵至京﹐意望錄用﹐一曰﹐詣卜者問命﹐且告以夢曰「余柳姓也﹐昨夢柳樹僕地﹐其不祥乎﹖」卜者曰「夫生則柳樹﹐死則柳木。木者﹐牧也。君其牧柳州乎﹖」竟如其言。時號爲柳柳州。﹞

柳子厚《與浩初上人看山》詩云「海畔尖山似劍攢﹐秋來處處割愁腸。若爲化得身千億﹐散上峯頭望故鄕。」議者謂﹐子厚南遷﹐不得爲無罪﹐蓋未死而身已在刀山矣。﹝子厚吟《春水如藍詩》﹐久之不成﹐乃取九腳牀於池邊沙上﹐玩味終日﹐僅能成篇。﹞

柳子厚守柳州日﹐築龍城﹐得白石﹐微辧刻畫﹐曰「龍城柳﹐神所守。驅厲鬼﹐山左首。福土氓﹐制九醜。」此子厚自記也。退之作羅池廟碑云「福我兮壽我﹐驅厲鬼兮山之左。」蓋用此事。

【劉禹錫】﹝字夢得。順宗時干預大權﹐門吏接書尺日數千﹐禹錫一一報謝。綠珠盆中﹐日用面一斗爲糊﹐以供緘封。﹞

貞元末﹐劉夢得爲尙書屯田員外郎﹐時玄都觀未有花木。是歲左遷郎州司馬﹐居十年﹐召至京師﹐人皆言有道士植仙桃滿觀﹐遂作《贈看花諸君子》詩﹐曰「紫陌紅塵拂面來﹐無人不道看花回。玄都觀裏桃千樹﹐盡是劉郎去後栽。」有素嫉其名者﹐白於執政﹐誣其怨憤。他日見時宰﹐與坐﹐慰問甚厚﹐旣辭﹐卽曰「近者新詩未免爲累﹐柰何﹖」不數日﹐出爲連州刺史﹐凡十有四年﹐得爲主客郎中﹐重遊玄都﹐蕩然無復一存﹐惟兔葵燕麥動搖春風耳。因再題二十八字﹐曰「百畝庭中半是苔﹐桃花淨盡菜花開。種桃道士今何在﹖前度劉郎去又來。」權近益薄之。

元和中﹐國樂有米嘉榮﹑何戡﹐並善歌。劉尙書與嘉榮詩云「三朝供奉米嘉榮﹐能變新聲作舊聲。於今後輩輕前輩﹐好染髭須事後生。」又自貶所歸京﹐聞何戡歌﹐曰「二十年來別帝京﹐重聞天樂不勝情。舊人惟有何戡在﹐更與殷勤唱渭城。」

長慶中﹐劉夢得與元微之﹑韋楚客同會白樂天捨﹐論南朝興廢﹐各賦《金陵懷古》詩。劉滿飲一杯﹐飲已卽成﹐曰「王浚樓船下益州﹐金陵王气黯然收。千尋鐵鎖沈江底﹐一片降幡出石頭。人世幾回傷往事﹐山形依舊枕寒流。而今四海爲家日﹐故壘蕭蕭蘆荻秋。」白覽詩曰「四人探驪龍﹐子先獲珠﹐所餘鱗爪何用耶﹖」於是罷唱。

劉夢得《石頭》詩云「山圍故國周遭在﹐潮打空城寂寞回。淮水東邊舊時月﹐夜深還過女墻來。」樂天掉頭苦吟﹐嘆賞良久曰「『潮打空城寂寞回』﹐吾知後之詩人不復措辭矣。」

白樂天任杭州刺史﹐攜數妓還洛陽﹐後卻還錢塘。劉夢得戲答云「其那錢塘蘇小小﹐憶君淚點石橊裙。」

牛僧孺將赴舉時﹐投贄於劉補闕夢得﹐劉對客展捲﹐飛筆點竄其文﹐一時𨿽謝礱礪﹐終爲鞅鞅﹐後劉轉汝州﹐奇章出鎭漢南﹐枉道至汝駐旌旄﹐信宿酒酣﹐以詩諭劉曰「粉署爲郎四十春﹐今來名輩更無人。休論世上升沈事﹐且斗尊前見在身。珠玉會應成咳唾﹐山川猶覺露精神。莫言恃酒輕言語﹐曾把文章謁後塵。」劉承詩意﹐方悟往年攺文卷事﹐因作詩謝過曰「昔年曾忝漢朝臣﹐晚歲空餘老病身。幼見相如成賦日﹐後爲丞相掃門人。追思往事咨嗟久﹐喜幸淸光笑語頻。猶有當時舊冠劍﹐待公三日拂埃塵。」牛公哈諷﹐前意稍解﹐曰「三日之事﹐何敢當焉﹗」﹝宰相三朝後主印﹐可以升降百司。﹞於是移宴竟夕﹐方整前驅。

劉夢得對賓友每吟張博士籍詩云「新酒欲開期好客﹐衣冠暫脫見閒身。」對花木則吟王右丞詩云「興闌鳴鳥換﹐坐久落花多。」﹝白樂天嘗齋﹐禹錫病酒﹐乃饋菊苗壹﹑蘆菔﹐換取樂天六班茶二囊﹐以自醒酒。﹞

【呂溫】﹝字和叔﹐又字化光。嘗從陸贄治《春秋》。﹞

柳子厚在柳州﹐呂溫嘲之曰「柳州柳刺史﹐種柳柳江邊。柳管依然在﹐千株柳拂天。」後南卓爲黔南經略使﹐故人嘲曰「黔南南太守﹐南郡在雲南。閒向南亭醉﹐南風變俗談。」﹝卓嘗言事﹐出爲松滋令。詩贈從事云「翺翔曾在玉京天﹐墮在江南地幾年。從事不須輕縣宰﹐滿身猶帶禦鑪煙。」﹞

呂溫守道州時﹐段洪古客焉﹐一夕﹐同於樓上把火看花﹐賦詩云「城上芳園花滿枝﹐城頭太守夜看時。爲報林中髙舉燭﹐感人情思欲題詩。」溫答云「盡日看花君不來﹐江城半夜爲君開。樓中共指南園火﹐紅燼隨花落碧苔。」

【張籍】﹝字文昌﹐蘇州人。嘗取杜甫詩一帙﹐焚取灰燼﹐副以膏蜜﹐頓飲之﹐曰「令吾肝腸從此攺易。」。﹞

張籍用藥名作離合詩答鄱陽客云「江臯歲暮相逢地﹐黃葉霜前半夏枝。子夜吟詩向秋桂﹐心中萬事豈君知﹖」﹝此不離偏旁﹐但以一物一字離於一句首尾﹐而首尾相續爲一物者。﹞

張籍用裴晉公薦爲國子博士﹐東平帥李師道辟爲從事﹐籍賦《節婦吟》辭之云「君知妾有夫﹐贈妾雙明珠。感君纏綿意﹐系在紅羅襦。妾家髙樓連苑起﹐良人持戟明光裏。知君用心如日月﹐事夫誓擬同生死。還君明珠雙淚垂﹐何不相逢未嫁時﹗」

朱慶余遇張籍知音﹐索慶余新舊篇﹐擇畱八十六章﹐置之懷袖而推贊之。時人以籍重名﹐皆繕錄諷詠﹐遂登科。慶余作《閨意》一篇以獻﹐曰「洞房昨夜停紅燭﹐待曉堂前拜舅姑。妝罷低聲問夫婿﹐畫眉深淺入時無﹖」籍酬之曰「越女新妝出鏡心﹐自知明艷更沈吟。齊紈未足時人貴﹐一曲菱歌敵萬金。」由是朱之詩名流於海內。

元和中﹐長安有沙門善病人文章﹐尢能捉語意相合之處﹐張籍頗恚之﹐冥搜愈切﹐思得句曰「長因送人處﹐憶得別家時。」經往跨揚﹐乃曰「此應不合前輩意也。」沙門笑曰「此有人道了也。」籍曰「向有何人﹖」沙門冷吟曰「見他桃李發﹐思憶後園春。」籍因撫掌大笑。

【王建】﹝字仲初。與張文昌友善。有宮詞百首﹐甚工。﹞

王建初爲渭南尉﹐與宦者王守澄有宗人之分﹐因過飲﹐語及漢桓﹑靈信任中官事﹐守澄深憾其譏﹐乃曰「吾弟所作宮詞﹐禁掖深邃﹐何以知之﹖」將奏劾建﹐建作詩以解之云「先朝行坐鎭相隨﹐今上春宮見小時。脫下禦衣親賜著﹐進來龍馬每教騎﹔長承密旨歸家少﹐獨奏邊機出殿遲。不是當家頻向說﹐九重爭得外人知﹖」自是守澄不敢有言。

諺云「乾星照濕土﹐來日依舊雨。」王建《聽雨》詩云「半夜思家睡裏愁﹐雨聲落落屋檐頭。照泥星出依然黑﹐淹爛庭花不肯休。」

【歐陽詹】﹝字行周﹐泉州人。與韓愈等同舉進士﹐時稱龍虎榜。終四門助教。﹞

歐陽詹遊太原﹐悅一妓﹐將別﹐約至都相迎﹐途中寄詩曰「驅馬漸覺遠﹐回頭長路塵。髙城已不見﹐況復城中人。去意自未甘﹐居情諒猶辛。萬里東北晉﹐千里西南秦。一履不出門﹐一車無停輪。流萍與系匏﹐早晚期相親。」妓得詩﹐思之不已﹐疾且甚﹐乃刃其髻藏之﹐謂女弟曰「歐陽生至﹐可以爲信。」因題詩曰「自從別後減容光﹐半是思郎半恨郎。欲識舊來云髻樣﹐爲奴開取縷金箱。」絕筆而逝。及詹至﹐如其言示之﹐詹啟函﹐一慟而卒。

歐陽﹐四門詹之孫也﹐娶婦經旬而辭赴舉﹐久不還家﹐自憐十八年之帝鄕未遇知己﹐乃爲《燕》詩獻主司鄭愚曰「翩翩雙燕畫堂開﹐送古迎今幾萬回。長向春秋社前後﹐爲誰歸去爲誰來﹖」

【陸長源】﹝字泳。爲宣武行軍司馬﹐韓愈爲巡官﹐同在使幕﹐或議其年輩相遠﹐愈曰「大虫﹑老鼠俱十二相屬﹐何怪之有﹖」。﹞

陸長源爲郎中日﹐判僧常滿﹑智眞等同於娼家飲酒烹宰等事云「口說如來之教﹐在處貪財﹔身著無價之衣﹐終朝食肉。苦行未同迦葉﹐自謂頭陀﹔神通何有淨名﹐入諸淫捨﹖犯爾嚴戒﹐黷我明刑。」仍集遠近僧徒﹐痛杖三十處死。﹝韓晉公斷法師云晏等五人聚集賭錢因有喧諍云「正法何曾執貝﹐空門不積餘財。白日旣能賭博﹐通宵必醉缸。彊說天堂難到﹐又言地獄長開。並付江神收管﹐波中便是象臺。」﹞

【崔護】﹝字殷功。貞元中登第﹐終嶺南節度使。﹞

崔護初舉進士不第﹐淸明獨遊都城南﹐得村居﹐花木叢萃。叩門久﹐有女子自門隙問之。對曰「尋春獨行﹐酒渴求飲。」女人啟關﹐以盂水至。獨倚小桃柯佇立﹐而意屬殊厚。崔辭起﹐送至門﹐如不勝情而入。後絕不復至。及來歲淸明﹐徑往尋之﹐門庭如故而戶扃鎖矣。因題詩於其左扉云「去年今日此門中﹐人面桃花相映紅。人面不知何處去﹐桃花依舊笑春風。」後以其意未全﹐語未工﹐攺第三句﹐人面只今何處去云。

崔護不登科﹐怒其考官苗登﹐苗卽崔從舅也。乃私試爲判頭毀其舅曰「甲背有豬皮之異。」其判曰「曹人之袒重耳﹐駢脇載觀﹔相裏之剝苗登﹐豬皮斯見。」初登爲東畿尉﹐相裏造爲尹﹐曾欲笞之﹐袒其背﹐有豬毛長數寸﹐故云。又曰「當偃兵之時﹐則燧而無用﹔在冗食之日﹐則搖而有求。」皆謂其尾也。

【杜羔】﹝有至性﹐於兵亂後﹐訪求得母而奉養焉。貞元末登第。﹞

杜羔妻劉氏善爲詩﹐羔累舉不第﹐將至家﹐妻先寄詩曰「良人的的有奇才﹐何事年年被放回。如今妾面羞君面﹐君到求時近夜來。」羔見詩﹐赧不敢歸﹐復遊長安﹐尋登第﹐妻又寄詩云「長安此去無多地﹐鬱鬱蔥蔥佳气浮。良人得意正年少﹐今夜醉眠何處樓﹖」羔得詩﹐卽命駕還裏。

【鄭還古】﹝元和初登第。﹞

鄭還古寓東都﹐與柳當將軍同巷﹐鄭調西都﹐柳設宴餞行﹐出家妓歌樂以送﹐內有一妓嬌美﹐鄭眷戀不已﹐柳謂曰「此沈眞眞﹐本良家女﹐頗能文辭﹐請公一詩以定情好﹐候公拜命﹐卽當送賀。」公欣然賦之云「冶艷出神仙﹐淸聲勝管弦。詞輕《白薴曲》﹐歌遏碧雲天。未擬生裴秀﹐何妨乞鄭玄﹖不堪金穀水﹐橫過墜樓前。」柳大喜﹐俾眞眞拜謝。鄭至京﹐除國子博士﹐柳見除目﹐卽送眞眞赴約。及嘉祥驛而還古物故﹐眞眞守節終身。

【周匡物】﹝字幾本。渾州人。元和時﹐以歌詩著名。﹞

周匡物家貧﹐徒步應舉﹐至錢塘﹐乏僦船之資﹐久不得濟﹐乃題詩公館云「南裏茫茫天塹遙﹐秦皇底事不安橋﹖錢塘江口無錢過﹐又阻西陵兩信潮。」郡牧見之﹐乃罪津吏。

【施肩吾】﹝字希聖。元和中登第。以洪州西山羽化之地﹐髙蹈於此。﹞

隋曲有《疏勒鹽》﹐唐曲有《突厥鹽》《阿鵲鹽》﹐或云關中人謂好爲鹽﹐故肩吾詩云「顚狂楚客歌成雪﹐媚嫵吳娘笑是鹽。」

施肩吾與崔嘏同年﹐不睦﹐嘏舊失一目﹐以珠代之﹐施嘲之曰「二十九人及第﹐五十七眼看花。」

【沈亞之】﹝字下賢。學於退之之門﹐與皇甫氵是以文往來。元和中下第﹐李賀有詩送之。﹞

沈亞之常客遊﹐爲小輩所試曰﹕某攺令書俗各兩句﹕「伐木丁丁﹐鳥鳴嚶嚶。東行西行﹐遇飯過羹。」亞之答曰「如切如磋﹐如琢如磨。欺客打婦﹐不當婁羅。」

大和初﹐沈亞之之﹐憩長安邸捨﹐夢爲秦穆公女美玉婿﹐公主死﹐應教作挽歌曰「泣葬一枝紅﹐生同死不同。金鈿墜芳艸﹐香繡滿春風。舊日聞簫處﹐髙樓明月中。梨花寒食夜﹐深閉翠微宮。」

●卷三十唐

【裴度】﹝字中立。元和末爲宰相﹐歷事四朝﹐以全徳始終。李義山稱爲聖相。微時寓洛﹐嘗策蹇天津橋﹐有二老人倚柱而立﹐語云「適憂蔡州未平﹐須待此人爲將。」其僕攜書囊從後聞之﹐歸述其事﹐度曰「見我龍鐘﹐相戲耳。」洎畱守洛﹐每語天津橋老人之事。有別墅於集賢裏﹐具涼臺燠館﹐號綠野堂。﹞

元和中﹐裴度出徵淮西﹐請韓愈爲掌書記﹐及賊平入覲﹐以詩示幕中賓客﹐愈和一篇云「南伐旋師太華東﹐天書夜到冊元功。將軍舊壓三司貴﹐相國新兼五等崇。鴛鷺欲歸仙仗裏﹐熊羆還入禁營中。長慚典筆非材職﹐得就閒官卽至公。」時李僕射方爲華州刺史﹐戎服橐迎於道左﹐愈有詩云「荊山行盡華山來﹐日照潼關四扇開。刺史莫嫌迎候遠﹐相公親破蔡州回。」

裴度徵淮西日﹐掘得一碑﹐上有謠云「井底一竿竹﹐竹色深深綠。雞未肥﹐酒未熟﹐障車兒郎且須縮。」有識之者曰「『雞未肥』﹐肥去月乃己字﹐『酒未熟』乃酉字。」其後﹐吳元濟果以己酉日就擒。﹝宋人四六有「學漸鼠獄﹐智乏雞碑。」下句正用此事。﹞

劉虛白昔與裴令公同硯席﹐及公主文﹐虛白猶是舉子﹐試雜文日﹐簾前獻一絕云「二十年前此夜中﹐一般燈燭一般風。不知歲月能多少﹐猶著麻衣待至公。」

白樂天求馬於裴令公﹐公贈以馬﹐因戲云「君若有心求逸足﹐我還畱意在名姝。」引妾換馬之事。樂天答曰「安石風流無柰何﹐欲將赤驥換新娥。不辭便送東山去﹐臨老何人與唱歌。」

裴晉公在相位﹐有人寄槐癭一枚﹐欲削爲枕。時郎中庾威世稱博物﹐召請別之﹐庾捧玩良久﹐曰「此是雌樹生者﹐恐不堪用。」語次﹐偶及庚甲﹐庾曰「某與令公同是甲辰生。」公笑曰「郎中便是雌甲辰。」裴晉公除平章事﹐制有云「十拜相詔﹐四登帥壇。」嘗自贊曰「爾身不長﹐爾貌不揚。胡爲將﹖胡爲相﹖一片靈臺﹐丹靑莫狀。」

裴晉公《中書卽事》云「有意效承平﹐無功益聖明。灰心緣忍事﹐霜鬢爲論兵。道值身還在﹐恩深命轉輕。鹽梅非擬議﹐葵藿是平生。白日長懸照﹐蒼蠅謾發聲。嵩陽舊田地﹐終使謝歸耕。」

裴晉公不信術數﹐每語人曰「雞豬魚蒜﹐逢著則喫。生老病死﹐時至則行。」

裴晉公臨薨﹐以平淮西所賜玉帶卻進﹐口占奏狀曰「內府之珍﹐先朝所賜。旣不合將歸地下﹐又不合畱在人間。」聞者嘆其不亂。﹝晉公午橋莊有文杏百株﹐其處立碎錦坊﹑小兒阪﹐艸盈茂﹐時公使驅數羣羊散阪上﹐曰「芳艸多情﹐賴此妝點。」臨終﹐告門人曰「吾死無所系﹐但午橋莊松云嶺未成﹑軟碧池繡魚尾未長﹑《漢書》未終篇﹐爲可恨耳。」﹞

【權徳輿】﹝字載之。三歲時能辧四聲。元和中﹐同平章事。卒謚曰文。﹞

唐制﹐舉人試﹐日旣暮﹐許燒燭三條。主文權徳輿於簾下戲云「三條燭盡﹐燒殘舉子之心。」舉子遽答云「八韻賦成﹐驚破侍郎之膽。」﹝咸通中﹐韋承貽試日﹐先畢﹐曾作詩賦此事云「褒衣博帶滿塵埃﹐獨向都堂納捲回。逢巷幾時聞吉語﹐棘籬何日免重來﹖三條燭盡鐘初動﹐九轉丹成鼎未開。殘月漸低人擾擾﹐不知誰是謫仙才﹖」﹞

權徳輿以文爲戲﹐嘗用古人姓名藏句中﹐其一篇云「藩宣秉戎寄﹐衡石崇位勢。年紀信不畱﹐弛張良自愧。樵蘇則爲愜﹐瓜李斯可畏。不顧榮官尊﹐每陳農畝利。忌滿寵生嫌﹐養蒙恬勝智。疏鐘皓月曉﹐晚景丹霞異。澗谷永不諼﹐山梁冀無累。頗符生肇學﹐得展禽尙志。從此直不疑﹐支離疏世事。」

【王播】﹝字明揚。弟起﹑鐸﹐一門三相。文宗嘗題詩太子笏賜起﹐詔畫像便殿﹐號當世仲尼。﹞

王播少孤貧﹐嘗客揚州惠照寺木蘭院﹐隨僧齋粥﹐僧厭苦之﹐乃齋罷而後擊鐘。後二紀﹐播出鎭揚州﹐因訪舊遊﹐向之題處﹐皆以碧紗幕其詩。播繼以二絕句曰「三十年前此院遊﹐木蘭花發院新修。如今再到經行處﹐樹老無花僧白頭。」又「上堂已了各西東﹐慚愧黎飯後鐘。三十年來塵撲面﹐而今始得碧紗籠。」

陳通方與王播同年﹐播年五十六﹐通方甚少﹐因期集﹐撫播背曰「王老奉贈一第。」播恨之。後通方丁家難﹐辛苦萬狀﹐播捷三科爲正郎﹐判鹽鐵﹐通方窮悴求助﹐不甚給之﹐時李虛中爲副使﹐通方以詩求爲汲引云「應念路傍憔悴翼﹐昔年喬木幸同遷。」播不得已﹐薦爲江西院官。

王起四典貢舉﹐所取士皆知名者﹐人服其鑑。會昌中放第二榜﹐僧廣宣以詩寄賀曰「從辭鳳閣掌絲綸﹐便向靑雲領貢賓。再辟文場無枉路﹐兩開金榜絕冤人。眼看龍化門前水﹐手放鶯飛谷口春。明日定歸臺席去﹐原上共陶鈞。」起和云「延英面奉入春闈﹐亦選工夫亦選奇。在冶只求金不耗﹐用心空學秤無私。龍門變化人皆望﹐鶯谷飛鳴自有時。獨喜向公誰是論﹐彌天上士與新詩。」﹝起子龜﹐從起在河中﹐於中條山山谷中起艸堂﹐與山人道士遊﹐朔望一還府第﹐人自爲郎君谷。﹞

初王起自中書舍人知舉﹐放進士周墀及第﹐後同在翰林﹐及會昌再放榜時﹐墀任華州﹐因寄詩賀敍同在翰林曰「文場三化魯儒生﹐二十餘年振重名。曾忝木雞誇羽翼﹐又陪金馬入蓬瀛。𨿽欣月桂居先折﹐更羨春蘭最後榮。欲到龍門看風水﹐關防不許暫離營。」起答曰「貢院離來二十霜﹐誰知更忝主文場。楊葉縱能穿舊的﹐桂枝何必愛新香﹖九重每憶同仙禁﹐六藝初吟得夜光。莫道相知不相見﹐蓮峯之下有龔黃。」人以爲絕唱。

【李逢吉】﹝字虛舟。嘗知貢舉﹐榜未放而入相﹐王播代放榜﹐及第人就中書見座主﹐時稱好腳迹門生。﹞

元和十一年﹐歲在丙申﹐李逢吉下三十三人皆取寒素﹐時有詩曰「元和天子丙申年﹐三十三人同得仙。袍似爛銀衣似錦﹐相將白日上靑天。」

李逢吉性彊愎而沈猜多忌﹐好危人﹐略無怍色。劉禹錫有妓甚麗﹐李陰以計奪之﹐約某日皇城中置宴﹐朝賢寵嬖並請早赴境會﹐敕閽吏先放劉家妓從門入。傾都驚異﹐無敢言者。劉惶惑吞聲。又翌日﹐與相善數人謁之﹐但相見如常﹐從容久之﹐並不言境會之所以然﹐座中默然﹐相目而已。旣罷﹐一揖而退。劉嘆吒而歸﹐無可柰何﹐遂憤懣而作四章以擬《四愁》。其一云「玉釵重合兩無緣﹐魚在深潭鶴在天。得意紫鸞休舞鏡﹐傳言靑鳥罷禦箋。金盆已覆難收水﹐王軫長籠不續弦。若向蘼蕪山下過﹐遙將紅淚灑窮泉。」其二云「鸞飛遠樹棲何處﹖鳳得新巢已去心。紅璧尙畱香漠漠﹐碧雲初斷信沈沈。情知點污投泥玉﹐猶自經營買笑金。從此山頭似人石﹐丈夫形狀淚痕深。」其三云「人曾何處更尋看﹖𨿽是生離死一般。買笑樹邊花已老﹐畫眉窗下月猶殘。雲藏巫峽音容斷﹐路隔星橋過往難。莫怪詩成無淚滴﹐盡傾東海也須幹。」其四云「三山不見海沈沈﹐豈有仙蹤更可尋﹖靑鳥去時雲路斷﹐嫦娥歸處月宮深。紗窗遙想春相憶﹐書幌誰憐夜獨吟﹖料得夜來天上鏡﹐只因偏照兩人心。」

【李翺】﹝字習之。父名楚金﹐故其所爲文﹐皆以「今」爲「玆時」。有毛傅者﹐好食鳩﹐人與己相得﹐必以鳩贈之﹐一見翺﹐贈十二籃。﹞

李尙書在潭州﹐席上有舞《柘枝》者﹐顏色憂悴。殷堯潘侍禦當筵贈詩曰「姑蘇太守靑娥女﹐流落長沙舞《柘枝》。滿座繡衣皆不識﹐可憐紅臉淚雙垂。」翺詰其事﹐乃姑蘇臺韋中丞愛姬所生之女。﹝夏卿之裔﹐正卿之侄。﹞曰「妄以昆弟夭折﹐委身樂部﹐恥辱先人。」言訖涕咽﹐情不能堪。亞相爲之吁嘆﹐且曰「吾韋族姻舊。」速命更其舞衣﹐飾以桂襦﹐延與韓夫人相見。﹝夫人吏部之女。﹞顧其言語淸楚﹐宛有冠蓋風儀﹐遂於賓榻中選士而嫁之。舒元輿侍郎聞之﹐自京弛詩曰「湘江舞罷忽成悲﹐便脫蠻靴出絳幃。誰是蔡邕琴酒客﹖魏公懷舊嫁文姬。」

李尙書初守廬江﹐有重系者當大辟﹐引慮之時﹐啟曰「昔於小時專習一藝﹐願於貴人前試之。」乃長嘯也。公命緩系而聽之﹐曰「不謂蘇門之風﹐出於赭衣之下。」遂蠲其罪。有僧相打﹐斷雲「夫說法則不曾敷坐而坐﹐相打則偏袒右肩左肩。領來向佛前而作偈言﹐各笞去衣十五﹐以例三千大千。」又斷僧通狀云「上歲童子﹐二十受戒。君王不朝﹐父母不拜。口稱貧道﹐有錢放債﹐量決十下﹐牒出東界。」

李尙書牧江淮日﹐進士盧儲投卷來謁﹐李禮待之﹐置文卷案間﹐赴公宇視事。長女及笄﹐見文卷尋繹數四﹐謂小靑衣曰「此人必爲狀頭。」李聞之﹐深異其語﹐乃納爲婿。來年果狀元及第。才過殿試﹐卽赴佳姻﹐作《催妝》詩曰「昔年將事玉京遊﹐第一仙人許狀頭。今日已成秦晉會﹐早教鸞鳳下妝樓。」

李翺問樂山禪師﹕「如何是道」﹖師曰「云在天﹐水在瓶。」翺作偈曰「煉得身形似鶴形﹐千株松下兩函經。我來問佛無餘話﹐云在靑天水在瓶。」翺問﹕「如何是戒﹑定﹑慧。」師曰「太守欲保任此事﹐直須向髙髙山頂坐﹐深深海底行。閨閣中物割捨不得﹐便爲滲漏。」師一夜登山大笑﹐翺贈詩曰「選得幽居愜野情﹐終年無送亦無迎。有時直上孤峯頂﹐月下披云笑一聲。」

【李約】﹝字存博。公勉之子。梁武造寺﹐令蕭子雲飛白大書一「蕭」字。約自江淮竭產致歸洛中﹐扁於小亭﹐號曰「蕭齋」。﹞

李約爲兵部員外郎﹐與主客外郎張諗同官﹐每單牀靜言﹐達旦不寐。贈韋徵君況詩曰「我有心中事﹐不向韋三說。秋夜洛陽城﹐明月照張八。」

李約雅度簡遠﹐有山林之致﹐在潤州得古鐵一片﹐擊之淸越﹔又養一猿﹐名山公。月夜泛江﹐登金山鼓琴﹐猿必嘯和。曾佐庶人李幕﹐至金陵﹐屢贊招隱寺標致。一日﹐庶人宴寺中。明日謂曰「子嘗稱招隱標致﹐昨日遊宴﹐何殊州中﹖」約曰「某所賞者﹐疏野耳。若遠山將翠幕遮﹐古松用彩物裹﹐膻腥ネ鹿跑泉﹐音樂亂山鳥聲﹐此則實不如在叔父大廳也。」

李員外《觀祈雨》雲﹕「桑條無葉土生煙﹐簫管迎龍水廟前。朱門幾處耽歌舞﹐猶恐春陰咽管弦。」

【李涉】﹝字淸溪﹐與弟渤俱隱南康山中。渤嘗養一白鹿﹐號白鹿先生。﹞

李涉《題鶴林寺僧室》云「終日昏昏醉夢間﹐忽聞春盡彊登山。因過竹院逢僧話﹐又得浮生半日閒。」﹝宋時﹐有數貴人遇休沐﹐攜歌舞僧捨者﹐酒酣誦此時﹐僧聞而笑曰「尊官得半日閒﹐老僧卻忙三日。」謂一日供帳﹐一日燕集﹐一日掃除也。﹞

李涉嘗過九江﹐至皖口遇盜﹐問﹕「何人﹖」從者曰「李博士也。」其豪首曰「若是李涉博士﹐不用剽奪。久聞詩名﹐願題一篇足矣。」涉贈一絕云「春雨蕭簫江上村﹐綠林豪客夜知聞。相逢不用相回避﹐世上如今半是君。」豪首餞賂且厚﹐李不敢卻﹐而都斯人神情復異﹐復期會於淮揚佛寺。及至揚﹐徧歷諸寺﹐遇一女子拜泣﹐乃故劉員外愛姬宋態也。劉﹑李有昔年之分﹐贈詩曰「長憶云仙至小時﹐笑蓉頭上綰靑絲。當時驚覺髙唐夢﹐惟有如今宋玉知。」又﹔「陵陽夜宴使君筵﹐解語花枝在眼前。自從明月西沈悔﹐不見娥二十年。」已而嘆曰「不見豪首而逢宋態﹐成終身之喜恨矣。」後番禺舉子李匯徵客遊閩﹑越﹐弛車至循州﹐冒雨求宿﹐田翁指韋氏莊居﹐韋氏乃杖履迎賓﹐年已八十有餘﹐自稱曰野人韋思明。與李生談論﹐淹畱累夕﹐因及詩語﹐韋叟吟曰「長安輕薄兒﹐白馬黃金羈。」以匯徵年少而事輕肥故也。李生還令云﹔「昨日美少年﹐今日成老丑。」韋乃喟然嘆曰「老其醜矣﹐少壯所嗤。至客攺令﹐不離舊意。」曰「白髮有前後﹐靑山無古今。」韋微笑曰「白髮不遠於秀才﹐何忽於老夫也。」叟復還令曰「此公頭白眞可憐﹐惜伊紅顏美少年。」於是共論數十家歌詩﹐次第及李涉絕句﹐主人酷稱善﹐匯徵遂吟曰「遠別秦城萬里遊﹐亂山髙下出商州。關門不鎖寒溪水﹐一夜潺送客愁。」又曰「華表千年一鶴歸﹐丹砂爲頂雪爲衣。泠泠仙語人聽盡﹐卻向五云翻翅飛。」思明復吟二篇﹐曰「因韓爲趙兩遊秦﹐十月冰霜渡孟津。縱使雞鳴見關吏﹐不知余也是何人。」又曰「滕王閣上唱伊州﹐二十年前向此遊。半是半非君莫間﹐西山長在水長流。」孿生重詠贈豪客詩﹐韋叟愀然變色曰「老身弱齡不肖﹐遊浪江湖﹐交結姦徒﹐爲不平事﹐後遇李涉博士﹐蒙簡此詩﹐因而至迹。李公待愚﹐擬陸士衡之薦戴若思﹐中心藏焉。遠隱羅浮山﹐經於一紀。李旣云亡﹐不復再遊秦﹑楚。」追惋今昔﹐因乃潸然﹐復數日別。

●卷三十一唐

【李賀】﹝字長吉。常使小奚奴背一古破錦囊隨行﹐遇有所得﹐卽書投囊中﹐及暮歸﹐足成之。太夫人見所書多﹐輒曰「是兒要當嘔出心肝始巴耳。」有人謁賀﹐見其久而不言﹐唾地者三﹐俄而成文三篇。元稹以明經中第﹐願與賀交﹐賀見刺曰「明經及第﹐何事來見李賀﹖」稹慚而退。未幾﹐制策登科﹐禮部議﹕「賀父名晉﹐不合舉進士。」時輩排之﹐賀竟不第。將﹐死時﹐晝見一緋衣人﹐駕赤虯﹐持一版書若太古篆或霹靂石文者﹐云「上帝新作白玉樓成﹐立召君爲記。」少之﹐賀气絕。賀有表兄﹐與賀筆硯之舊﹐恨賀傲忽﹐賀死後﹐始取其槁﹐盡投混中。﹞

李賀年七歲﹐以長短之制名動京華﹐時韓退之與皇甫氵是覽賀所作﹐奇之﹐因聯騎造門求見。賀卯角荷衣而出﹐二公令面賦一篇﹐賀承命﹐欣然操觚染翰﹐傍若無人﹐仍名曰《髙軒過》。其詞曰「華裾織翠靑如蔥﹐金環厭臀搖玲瓏。馬蹄隱耳聲隆隆﹐入門下馬气如虹﹐云是東京才子﹐文章鉅公。二十八宿羅心胸﹐元精炯炯貫當中。殿前作賦聲摩空﹐筆補造化天無功。龐眉書客感秋蓬﹐誰是死艸生華風﹖我今垂翅附冥鴻﹐他日不羞蛇作龍。」二公大驚﹐遂以所乘馬命聯鑣而還所居﹐親爲束髮。

李賀以歌詩謁韓愈﹐愈時爲因子博士﹐分司送客歸﹐困極﹐已解帶﹐門人呈捲﹐旋讀之﹐首篇乃《雁門太守行》也﹐卽束帶見之。其詩云「黑雲壓城城欲摧﹐甲光向月金麟開。角聲滿天秋色裏﹐塞上燕脂凝夜紫。半捲紅旗臨易水﹐霜重鼓聲寒不起。報君黃金臺上意﹐提攜玉龍爲君死。」﹝宋景文諸公在館中﹐評唐人詩曰「李白仙才﹐長吉鬼才。」王安石曰「長吉詩『黑雲壓城城欲摧﹐甲尢耀日金鱗開。』是兒言不相副﹕方黑雲如此﹐安得耀日之甲光也﹖」﹞

李賀《紫石研歌》﹕「端州石匠巧如神﹐露天磨刀割紫雲。紗帷晝睡墨花春﹐輕漚漂沫松麝薰。」

【盧仝】﹝號玉川子。詩體與馬異俱尙險怪。二人結交詩云「仝不仝﹐異不異﹐是謂大仝而小異。」《盧茶歌》句多奇警﹐洛陽有仝煮茶泉。﹞

盧仝下第出都﹐投逆旅﹐有一人附火﹐吟曰「學織錦繡工未多﹐亂投機杼錯拋梭。若教官錦行家見﹐把似文章笑殺他。」因問之云「舊例宮錦坊﹐近以薄技投本行雲﹕『如今花樣不同。』且東歸也。」

盧仝有子名添丁﹐仝作詩示之曰「春風苦不仁﹐呼逐馬蹄行人家。瘴气卻憐我﹐入我憔悴骨中爲生涯。數日不食彊起行﹐何忍索我抱著滿樹花。不知四體正困憊﹐泥人啼哭聲呀呀。忽來案上翻墨汁﹐塗抹詩書如老鴉。父憐母惜摑不得﹐卻生癡笑令人嗟。宿舂連曉不成米﹐日髙始進一碗茶。气力龍鐘頭欲白﹐憑杖添丁莫惱爺。」後仝畱王涯第中﹐遂預甘露之禍。仝老無發﹐奄人於腦後加釘焉。人以爲「添丁」之讖。

【孟郊】﹝字東野。韓愈以爲忘年交。年五十第進士﹐尉漂陽﹐以吟詩廢曹務﹐令白府﹐假以尉代之﹐分其半俸。邑有投金瀨﹐以郊得名。郊卒﹐張籍謚曰貞曜先生。﹞

孟東野窮餓﹐不得安養其親﹐周天下無所遇﹐作詩曰「食齊腸亦苦﹐彊歌聲無歡。出門卽有礙﹐誰爲天地寬﹖」

孟東野《下第》詩曰「棄置復棄置﹐情如刀劍傷。」又《再下第》詩曰「一夕九起嗟﹐夢知不到家。兩度長安陌﹐空將淚見花。」後及第﹐有詩曰「昔日齷齪不足嗟﹐今朝曠蕩恩無涯。靑春得意馬蹄疾﹐一日看徧長安花。」

孟東野《塘下行》云「塘邊日欲斜﹐年少早還家。徒將白羽扇﹐調妾木蘭花。不是城頭柳﹐那棲來去鴉﹖」又有《遊子行》云「慈母手中綫﹐遊子身上衣。臨行密密縫﹐意恐遲遲歸。難將寸艸心﹐報得三春暉。」

【賈島】﹝字浪仙。初爲浮屠﹐名無本﹐韓愈惜其才﹐俾反俗應舉。島常以歲除取一年所得詩﹐祭以酒﹐曰「勞吾精神﹐以是補之。」島至老無子﹐因啖牛肉得疾﹐終於傳捨。李洞慕其詩﹐鑄銅像島儀﹐事之如神﹐常念﹕「賈島佛。」。﹞

賈島初赴京師﹐一日於驢上得句云「鳥宿池邊樹﹐僧敲月下門。」始欲作「推」字﹐又欲著「敲」字﹐煉之未定﹐遂於驢上吟哦﹐時時引手作敲推勢。時韓愈吏部權京兆尹﹐島不覺衝至第三節

﹐尙爲手勢未已﹐左右擁至尹前﹐島具對﹕「所得詩句﹕『推』與『敲』字未定﹐神遊詩府﹐致衝大官。」愈立馬良久﹐曰「作『敲』字佳」。遂並轡歸﹐畱連論詩﹐與爲布衣交。有詩贈云「孟郊死葬北邙山﹐日月星辰頓覺閒。天恐文章中斷絕﹐再生賈島在人間。」島自此名著。﹝柳子玉祭文﹕「郊寒島瘦﹐元輕白俗。」﹞

島騎驢天衢﹐時秋風正歷﹐黃葉可掃﹐島忽吟曰「落葉滿長安」﹐卒求一聯未得﹐因唐突京尹劉棲楚﹐被系一夕而釋。﹝此與韓愈「推敲」事又別。﹞

島久不第﹐吟「病蟬」之句以刺公卿﹐或奏島與平曾等爲舉場十惡﹐逐之。詩曰「病蟬飛不得﹐向我掌中行。折翼猶能薄﹐酸吟尙極淸。露華凝在腹﹐塵點誤侵晴。黃雀並烏鳥﹐俱懷害爾情。」﹝島不善程試﹐每疊一幅﹐巡鋪告人曰「原夫之類乞一聯。」「原夫」﹐賦中轉起字也。﹞

裴晉公初立第於街西興化裏﹐鑿池種竹﹐起臺榭。島方下第﹐或以爲執政惡之﹐故不在選﹐怨憤題詩曰「破千家作一池﹐不栽桃李種薔薇。薔薇花落秋風起﹐荊棘滿庭君始知。」皆惡其不遜。

髙麗使過海﹐有詩云「沙鳥浮還沒﹐山云斷復連。」時島詐爲稍人﹐聯下句云「棹穿波底月﹐船壓水中天。」麗使嘉嘆久之﹐不復言詩。

島爲僧時﹐居法乾寺﹐洛陽令不許僧午後出寺。島有詩云「不如牛與羊﹐猶得日暮歸。」一日﹐宣宗微行至寺﹐聞鐘樓上有吟聲﹐遂登樓﹐於島案上取詩覽之﹐島攘臂睨之曰「郎君何會此耶﹖」遂奪取詩卷。帝慚下樓去。旣而島知之﹐亟謝罪。乃賜禦札﹐後除爲長江簿。初之任﹐道中賦詩曰「策杖馳山驛﹐逢人問梓州。長江何日到﹐行客替生愁。」夜過東川﹐守者厚禮之﹐島獻《感恩》詩曰「匏革奏終非獨樂﹐軍城未曉啟重門。何時卻入三臺貴﹐此日空知八座尊。羅綺舞間妝雨點﹐貔貅閫外捲云根。逐遷屬吏隨賓列﹐撥棹扁舟不忘恩。」

島自長江遷普州司倉。方幹自鏡湖寄詩曰「亂山重復疊﹐何路訪先生﹖豈料多才者﹐空垂不第名。閒曹猶得醉﹐薄俸亦勝耕。莫問吟詩苦﹐年年芳艸平。」﹝孟郊﹑賈島皆窮困至死﹐或謂詩能窮人﹐昔有作詩卻相者云「貌拙慚君仔細看﹐鏡中我自覺神寒。試從李杜編排起﹐幾个吟人做大官」﹖﹞

【平曾】。﹞

薛平僕射出鎭浙西﹐平曾投謁﹐薛主禮稍薄﹐曾畱詩以諷之曰「梯山航海幾崎嶇﹐來謁金陵薛大夫。髭發豎時趨劍戟﹐衣冠儼處拜冰壺。誠知兩軸非珠玉﹐深愧三縑卹旅途。今日楚江風正好﹐不須回首望句吳。」薛聞之﹐曾將出境﹐遣吏追還﹐靡畱數日﹐又獻《縶白馬》詩曰「白馬披鬃練一團﹐今朝被絆欲行難。雪中放去空尋迹﹐月下牽來只見鞍。向北長鳴天外遠﹐臨風斜控耳邊寒。自知毛骨還應異﹐更請孫陽子細看。」薛睹詩曰「若不畱絆行軒﹐那得觀其毛骨。」遂以殊禮相待

【楊衡】﹝字仲師﹐吳興人。孟東野有悼衡詩。﹞

楊衡初隱廬山﹐有盜其文登第者﹐衡因詣闕﹐亦登第﹐見其人﹐盛怒﹐曰「『一一鶴聲飛上天』在否﹖」答曰「此句知兄最惜﹐不敢偸。」衡笑曰「猶可恕也。」

【張祜】﹝字承吉。苦吟時﹐妻孥喚之不應﹐以責祜﹐祜曰「吾方口吻生花﹐豈卹汝輩。」後知南海罷﹐但載羅浮石歸﹐不治產。﹞

張祜﹑崔涯下第後﹐多遊江﹑淮﹐嘗嗜酒﹐侮謔時輩﹐或乘飲興﹐卽自稱俠。二子好尙旣同﹐相與甚洽﹐崔因醉作《俠士》詩云「太行嶺上三尺雪﹐崔涯袖中三尺鐵。一朝若遇有心人﹐出門便與妻兒別。」由是往往播在人口﹕「崔﹑張眞俠士也。」爭設酒饌待之。﹝祜末年薄有資力﹐一夕﹐有非常人﹐裝飾甚武﹐囊貯一物﹐流血於外﹐入門謂曰「此非張俠士居耶﹖」曰「然。」張揖客甚謹﹐旣坐﹐客曰「有一仇人十年莫得﹐今夜獲之﹐喜不可已。」指其囊曰「此其首也。」張命酒飲之。客曰「此去三數里有一義士﹐余欲報之﹐則平生恩仇畢矣。聞公气義﹐可假十萬緡酬之﹐此後赴湯蹈火﹑爲狗爲雞無所憚。」張深喜其說﹐乃扶囊燭下﹐籌其縑素中品之物﹐量而與之。客曰「快哉﹗無所恨也。」乃畱囊首而去﹐期以卻回。及期不至﹐五鼓絕聲﹐東曦旣駕﹐杳無蹤迹。張慮以囊首彰露﹐且非己爲﹐客旣不來﹐計將安出﹖遣家人埋之。開囊﹐乃豕首也。因嘆曰「虛其名無其實﹐而見欺若是﹐可不戒歟﹗」爾後﹐豪俠之气頓喪。﹞

張祜﹑崔涯久在維揚﹐每題詩倡肆﹐譽之則車馬繼來﹐毀之則杯盤失錯。嘗《戲贈營妓》曰「𨿽得蘇方木﹐猶貪玳瑁皮。懷胎十个月﹐生下昆侖兒。」又曰「布袍披襖火燒氈﹐紙補箜篌麻接弦。更有一隻皮屐子﹐紇梯紇榻出門前。」又嘲李端端云「黃昏不語不知行﹐鼻似煙囪耳似鐺。愛把象牙梳掠鬢﹐昆侖頂上月初生。」端端往見二子曰「端端願只承三郎﹑六郎﹐伏望哀之。」乃更贈曰「覓得驊驑被繡鞍﹐善和坊裏取端端。揚州近日渾成差﹐一朵能行白牡丹。」於是大賈居豪競臻其戶﹐或戲之曰「李家娘子才出墨池﹐便登雪嶺﹐何其一日黑白不均﹖」

崔生之妻雍氏﹐揚州總校女也。儀質閒雅﹐夫婦甚睦。雍族以崔郎甚有詩名﹐資贍每厚﹐崔生常於飲食處略無裨敬之顏﹐但呼妻父「雍老」而已。雍久之不能容﹐勃然杖劍呼女而出﹐曰「某何朔之人﹐惟襲兮馬﹐養女合嫁軍門﹐徒慕士流之徳。小女違公﹐不可別蘸﹐便令出家。汝若不從﹐吾當揮劍。」立令涯妻剃髮爲尼。涯方悲泣悔過﹐雍亦不聽分疏﹐親戚揮慟。涯不得已﹐裁詩畱贈﹐詩曰「隴上流泉隴下分﹐斷腸嗚咽不堪聞。娥一入宮中去﹐巫峽千秋空白雲。」

王智興爲徐州節度﹐一日﹐諸從事會飲賦詩﹐智興至﹐從事卽屏去翰墨。智興言「適聞作詩﹐何獨見某而罷﹖」復以箋陳席上﹐小吏亦置箋於智興前。智興引毫立成曰「三十年前老健兒﹐剛被郎官遣作詩。江南花柳從君詠﹐塞北煙塵我獨知。」四座驚嘆。監軍謂張祜曰「觀玆盛事﹐豈得無言﹖」祜乃獻詩曰「十年受命鎭方隅﹐漢節忠規兩有餘。誰信將壇嘉政外﹐李陵章句右軍書。」

張祜有二子﹐一椿兒﹐一桂子﹐嘗有詩曰「椿兒繞樹春園裏﹐桂子尋花夜月中。」一日﹐張以詩上牢盆﹐使出其子授漕渠小職﹐得堰﹐俗號冬瓜。人或戲之曰「賢郎不宜作等職。」張曰「冬瓜合出祜子。」戲者相與大哂。

張祜在冬瓜堰日﹐憾其牛戶無禮﹐責欲鞭笞﹐錢塘酒徒朱沖和小船經過﹐祜令語曰「張祜前不得稱進士﹗」沖和乃自啟名而贈詩嘲曰「白在東都元已薨﹐蘭臺鳳閣少人登。冬瓜堰下逢張祜﹐牛屎堆邊說我能。」祜平生傲誕﹐至於公侯﹐未如斯之挫也。深恨之。

令狐鎭維揚﹐祜常預狎宴﹐公因熟視祜﹐攺令曰「上水船﹐風太急。帆下人﹐須好立。」祜答曰「上水船﹐船底破。好看客﹐莫倚拖。」

張祜客淮南幕中﹐赴宴﹐杜牧同坐﹐有所屬意﹐索骰子賭酒﹐牧微吟曰「骰子逡巡裏手拈﹐無因得見玉纖纖。」祜應聲曰「但須報道金釵落﹐仿佛還應露指尖。」

溫州顏郎中不知弧矢之能﹐張祜觀其騎獵﹐馬上以詩戲之曰「忽聞射獵出軍城﹐人著戎衣馬帶纓。倒把角弓呈一箭﹐滿山狐兔當頭行。」

「故國三千里﹐深宮二十年。一聲《河滿子》﹐雙淚落君前」。「自倚能歌曲﹐先皇掌上憐。新聲何處唱﹐腸斷李延年。」二章祜所作宮詞也﹐傳入宮禁。武宗疾篤﹐目孟才人曰「吾卽不諱﹐爾何爲哉﹗」才人指笙囊泣曰「請以此就縊。」上惻然。復曰「妾嘗藝歌﹐請對上歌一曲﹐以泄其憤。」上許﹐乃歌一聲《河滿子》﹐气亟立殞。上令醫候之﹐曰「脈尙溫而腸已絕。」帝崩﹐柩重不可舉。或曰「非俟才人乎﹖」爰命其襯﹐襯至乃舉。祜爲孟才人嘆﹐序曰「才人以誠死﹐上以誠命﹐𨿽古之義激﹐無以過也。」歌曰「偶因歌態詠嬌﹐傳唱宮人二十春。卻爲一聲河滿子﹐下泉須弔舊才人。」

【裴航】。﹞

長慶中﹐裴航秀才因下第遊於鄂渚﹐同舟樊夫人國色﹐航賂其婢裊煙達詩云「同舟胡越猶懷想﹐況遇天仙隔錦屏。倘若玉京相會去﹐願隨鶯鶴入靑冥。」樊答云「一飲瓊漿百感生﹐玄霜搗盡見雲英。藍橋便是神仙宅﹐何必區區上玉京﹖」後經藍橋驛﹐渴甚﹐見茅舍有老嫗緝麻﹐航揖之求漿﹐嫗呼曰「雲英擎一甌漿來。」飲之﹐乃玉液也。嫗曰「欲娶此女﹐但得玉杵臼。」航月餘得之以奉嫗。夜窺之﹐見有玉兔持杵﹐雪光耀室。嫗謂航曰「吾入洞爲郎具帷帳可乎」﹖俄見一大第﹐仙童侍女引航相見講婚。後同入玉峯洞中﹐餌絳雪瓊英之丹﹐超爲上仙。

●卷三十二唐

【元稹】﹝字微之。嘗朝退行至廊下﹐時初日映九英梅﹐隙光射礻眞﹐有气勃然。百寮望之﹐嘆曰「豈腸胃之章﹐映日可見乎﹖」與白樂天友善﹐世稱「元白」。元寫白詩於閬州西寺﹐白寫元詩百篇﹐合爲屏風。﹞

元稹初授監察禦史﹐出使西蜀﹐知營妓薛詩有辭辧﹐難得見焉。嚴司空綬潛知其意﹐每遣濤往侍。洎稹登翰林﹐濤寄獻松花紙百幅﹐稹就於所獻紙寄贈一篇曰「錦江滑膩峨眉秀﹐幻出文君與薛濤。言語巧偸鸚鵡舌﹐文章分得鳳皇毛。紛紛詞客多停筆﹐个个公侯欲夢刀。別後相思隔煙水﹐菖蒲花發五云髙。」﹝薛嘗好種菖蒲﹐故有是句。﹞

元稹廉問浙東時﹐別薛濤已逾十載﹐方擬馳使往蜀取濤﹐乃有劉采春自淮甸來﹐篇韻𨿽不及濤﹐容華莫之比也。元贈詩云「新妝巧樣畫雙蛾﹐慢裹常州透額羅。正面偸睛光滑笏﹐緩行輕踏皺紋波。言詞雅措風流足﹐舉止低回秀媚多。更有腦人腸斷處﹐選詞能唱《望夫歌》。」《望夫歌》卽《羅曲》﹐劉所作也。元因與狎﹐遂求在浙河七年。因醉題東武亭曰「役役閒人事﹐紛紛碎薄書。功夫兩衙盡﹐畱滯七年餘。病痛梅天發﹐親情海岸疏。因循未歸得﹐不是戀鱸魚。」盧侍郎簡求戲曰「丞相𨿽不爲鱸魚﹐爲好鏡湖春耳。」謂采春也。

元微之爲浙東觀察使﹐白樂天亦除杭州刺史﹐常以詩筒往來倡和。白語人曰「曹公謂劉玄徳曰﹕『天下英雄﹐惟使君與操耳。』予於微之亦云。」詩中「有月多同賞﹐無杯不共持」一聯﹐兩地暗合。

會稽號嘉山水﹐而蓬萊閣爲冠。元微之爲浙東觀察使﹐辟竇鞏爲副﹐相與酬和﹐時號「蘭亭絕唱。」時白樂天刺杭州﹐元以會稽州宅誇樂天云「州城縈繞拂云堆﹐鏡水稽山滿目來。四面常時對屏障﹐一家終日在樓臺。星河影向檐前落﹐鼓角聲從地底回。我是玉皇香案吏﹐謫居猶得小蓬萊。」樂天答詩云「賀上人回得報書﹐大誇州宅似仙居。厭看馮翊風沙久﹐喜見蘭亭煙景初。日出旌旗生气色﹐月明樓閣在空虛。知君暗數江南郡﹐除卻余杭盡不如。」微之重誇州宅詩云「仙都難畫亦難書﹐暫仕登臨不合居。繞郭煙嵐新雨後﹐滿山樓閣上燈初。人聲晚動千門﹐湖色宵涵萬象虛。爲問西州羅剎岸﹐詩頭衝突近何如﹖」樂天答詩云「君問西州城下事﹐醉中疊紙爲君書。嵌空石面標羅剎﹐厭捺潮頭敵子胥。神鬼曾鞭猶不動﹐波濤𨿽打欲何如﹖誰知太守心相似﹐抵滯堅頑兩有餘。」又答微之詩﹕「可憐風景浙東西﹐先數余杭次會稽。禹廟末勝天竺寺﹐錢湖不羨若耶溪。擺塵野鶴春毛暖﹐泊水沙鷗濕翅低。更對雪樓君愛否﹖紅欄碧點銀泥。」又以西湖誇微之云「上馬復呼賓﹐湖邊景气新。管弦三數事﹐騎從十餘人。立換登山屐﹐行攜灑酒巾。逢花看當妓﹐遇艸坐爲茵。西山籠黃柳﹐東風蕩白蘋。小橋裝雁齒﹐輕浪魚鱗。盡舫牽徐轉﹐銀船酌慢巡。野情遺世累﹐醉態任天眞。彼此年將老﹐平生分最親。皇天從所欲﹐遠地得爲鄰。雲樹分三驛﹐煙波限一津。翻嗟寸步隔﹐卻厭尺書頻。」

元稹鞫獄梓潼日﹐白尙書在京與名輩遊慈恩﹐小酌花下﹐爲詩寄元曰「花時同醉破新愁﹐醉折花枝作酒籌。忽憶故人天際去﹐計程今日到梁州。」時元果及褒城。亦寄《夢遊》詩曰「夢君兄弟曲江頭﹐也向慈恩院院遊。驛吏催人排馬去﹐忽驚身在古梁州。」

白樂天左降江州司馬﹐元微之病中賦詩云「殘燈無焰影幢幢﹐此夕聞君謫九江。垂死病中驚起坐﹐暗風吹雨入寒窗。」樂天得詩云「此句他人尙不可聞﹐況僕哉﹗」欷久之。

元微之降達州司馬日﹐投宿一捨﹐壁間有字數行﹐乃稹十五年初及第時贈妓者﹐復次韻呈白居易云「十五年前似夢遊﹐曾將詩句結風流。昔教紅粉佳人和﹐今遣靑衫司馬愁。」

元微之眨江陵﹐過襄陽﹐夜召名妓劇飲﹐將別﹐作詩云「花枝臨水復臨堤﹐也照淸江也照泥。寄語東風好擡舉﹐夜來曾有鳳皇棲。」﹝宋謝師厚作襄ヘ﹐聞營妓與二胥相好﹐此妓乞書扇﹐遂攺下二名句云「寄與東風好擡舉﹐夜來曾有老鴉棲。」﹞

元微之先娶韋氏﹐字蕙﹐官未達而苦貧﹐繼室河東裴氏﹐字柔之。二夫人俱有才思﹐時彥以爲嘉偶。初韋蕙逝﹐不勝其悲﹐爲詩悼之曰「謝家最小偏憐女﹐嫁與黔婁百事乖。顧我無衣搜畫篋﹐泥他沽酒援金釵。野蔬充膳甘長藿﹐落葉添薪仰古槐。今日贈錢過百萬﹐爲君營奠復營齋。」又云「曾經滄海難爲水﹐除卻巫山不是云。」後自會稽拜尙書右丞﹐到京未逾月﹐出鎭武昌﹐是時中門外構緹幕﹐候天使送節次﹐忽聞宅內慟哭﹐侍者曰「裴夫人也。」乃傳問﹕「旌鉞將至﹐何長慟焉﹖」裴氏曰「歲杪到家鄕﹐先春又赴任﹐親情半未相見﹐所以如此。」元立贈裴詩曰「窮冬到鄕國﹐正歲別京華。自恨風塵眼﹐嘗看遠地華。碧幢不照曜﹐紅粉莫咨嗟。嫁得浮雲婿﹐相隨卽是家。」裴答曰「侯門初擁節﹐禦苑柳絲新。不是悲殊命﹐惟愁別是親。黃鶯遷古木﹐珠履從淸塵。相到千山外﹐滄江正暮春。」

太和中﹐元稹拜左丞相﹐自越過洛﹐以二詩別白樂天云「君應怪我畱連久﹐我欲與君辭別難。白頭徒侶漸稀少﹐明日恐君無此歡。」又云「自識君來三度別﹐這回白盡老髭須。戀君不去君須會﹐知得後回相見無﹖」未幾﹐死於鄂。樂天哭之曰「始以詩交﹐終以詩訣。弦筆相絕﹐其今日乎﹖」﹝微之詩傳入禁中﹐宮人能歌詠之﹐呼爲元才子。﹞

【自居易】﹝字樂天﹐自號醉吟先生﹐居香山﹐稱香山居士。每作詩﹐令一老嫗解之﹐問解否﹖」嫗曰「解。」則錄之。與嵩山僧如滿爲空門友﹐平泉客﹑韋楚老爲山水友﹐劉夢得爲詩友﹐皇甫明之爲酒友。獨不爲贊皇公所喜。每寄文章﹐李緘之一篋﹐未嘗開﹐或請之﹐曰「見詞則回吾心矣。」在翰林﹐賜防風粥一甌﹐食之﹐口香七日。其母因看花墜井﹐後有排白者﹐以《嘗花》《新井》之作左遷。穆皇題柱曰「此人一生爭得水喫。」平生詩數千篇﹐士人爭傳﹐雞林行賈售其國相﹐一篇一金。﹞

白樂天初至京﹐以所業謁顧著作﹐顧睹姓名﹐熟視曰「長安米貴﹐居大不易。」及披捲﹐首篇曰「咸陽原上艸﹐一歲一枯榮。野火燒不盡﹐春風吹又生。」乃嗟賞曰「道得个語﹐居亦何難﹖前言戲之耳。」因爲延譽﹐聲名遂振。﹝長安冰雪﹐至夏月則價等金璧﹐白詩名動閭閻﹐每需冰雪﹐論筐取之﹐不復償價﹐日日如是。﹞

白樂天及第時﹐《贈長安妓阿軟》絕句云「綠水紅蓮一朵新﹐千花萬艸無顏色。」貞元末﹐阿軟產一女﹐求小名於樂天﹐樂天曰「此兒甚白皙﹐可名之日皎皎。」有文士過之﹐見呼皎皎﹐爲釋其義﹐始悟樂天之戲。蓋其種姓不明﹐取古詩云「皎皎河漢女」也。

樂天除蘇州刺史﹐自峽沿流赴郡﹐時秭歸縣繁知一聞居易將過巫山﹐先於神女祠粉璧大書曰「忠州刺史今才子﹐行到巫山必有詩。爲報髙唐神女道﹐速排雲雨候淸詞。」居易睹之﹐悵然邀知一至曰「歷陽劉郎中禹錫三年理白帝﹐欲作一詩而不能﹐罷郡經過﹐悉去千餘詩﹐但畱四詩而已。」沈期詩曰「巫山髙不極﹐合沓奇狀新。暗谷疑風雨﹐幽崖若鬼神。明月三峽曙﹐潮滿九江春。爲問陽臺客﹐應如入夢人。」王無競詩曰「神女向髙唐﹐巫山下夕陽。徘徊作行雨﹐婉孌夢荊王。電影江前落﹐雷聲峽外長。朝云無處所﹐臺館曉蒼蒼。」皇甫冉詩曰「巫峽見巴東﹐迢迢出半空。雲藏神女館﹐雨到楚王宮。朝暮泉聲落﹐寒暄樹色同。淸猿不可聽﹐偏在九秋中。」李端詩曰「巫山十二峯﹐皆在碧空中。回合雲藏日﹐霏微雨帶風。猿聲寒度水﹐樹色暮連空。悲向髙唐去﹐千秋見楚宮。」居易吟四篇與繁生同濟﹐卒不賦詩。﹝後薛能佐李福於蜀﹐道過此﹐題云「賈掾曾空去﹐題詩豈易哉﹖」悉去諸板﹐惟畱端一篇。﹞

張祜初未識白公﹐白公刺蘇州﹐祜始來謁。才見白﹐白曰「嘗記得君款頭詩。」祜愕然曰「舍人何所謂﹖」白曰「『鴛鴦鈿帶拋何處﹐孔雀羅衫付阿誰﹖」非款頭何耶﹖」張ぽ首微笑﹐仰而答曰「亦嘗記得舍人有目連尋母。」白曰「何也﹖」祜曰「長恨歌云『上窮碧落下黃泉﹐兩處茫茫皆不見。』此不是目連尋母耶﹖」

樂天爲杭州刺史﹐令訪牡丹﹐獨開元寺僧惠澄近自京師得之﹐植於庭。時春景方深﹐惠澄設油幕覆其上﹐會徐凝自富春來﹐未識白﹐先題詩曰「此花南地知難種﹐慚愧僧閒用意栽。海燕解憐頻脾睨﹐胡蜂未識更徘徊。虛生芍藥徒勞妒﹐羞殺玫瑰不敢開。惟有數苞紅萼在﹐含芳只待舍人來。」白尋到寺看花﹐乃命徐同醉而歸。時張祜榜舟而至。二生各希首薦﹐白曰「二君論文﹐若廉﹑藺之斗鼠穴﹐勝負在於一戰也。」遂試《長劍倚天外賦》《餘霞散成綺》詩﹐試訖解送﹐凝爲元﹐祜次之。祜曰「祜詩有『地勢遙尊嶽﹐河流側讓關。』又《題金山寺》詩曰﹕『樹影中流見﹐鐘聲兩岸聞。』𨿽綦母潛云『塔影掛靑漢﹐鐘聲和白雲』此句未爲佳也。」凝曰「美則美矣﹐爭如老夫《廬山瀑布》詩『今古長如白練飛﹐一條界破靑山色。』」遂擅場。祜嘆曰「榮辱紛紛﹐亦何常也﹗」遂行歌而邁。凝亦鼓而歸。﹝白又以祜宮詞四句皆數對﹐未足奇也﹐後杜牧守秋浦﹐與祜爲詩酒友﹐酷吟祜宮詞﹐以白有非祜之論﹐常不平之﹐乃爲詩以髙之曰「睫在眼前人不覺﹐道於身外更何求﹖誰人得似張公子﹐千首詩輕萬戶侯。」東坡遊廬山﹐有以陳令舉《廬山記》寄者﹐見其中云「徐凝﹑李白之詩﹐」不覺失笑。旋入開元寺﹐僧求詩﹐因作一絕云「帝遣銀河一派垂﹐古來惟有謫仙詞。飛流濺沫知多少﹐不爲徐凝洗惡詩。」﹞

崔元亮與元微之﹑白樂天皆同年生﹐元亮名最後﹐自詠云「人間不會雲間事﹐應教蓬萊最後仙。」後白刺杭州﹐元爲浙東廉使刺越﹐而崔刺湖州﹐白以詩戲之曰「越國封疆吞碧海﹐杭城樓閣入靑天。吳興卑小君應屈﹐爲是蓬萊最後仙。」三郡有唱和詩﹐謂之三州唱和集。

商玲瓏﹐余杭歌者也。白樂天作郡日﹐賦歌與之云「罷胡琴﹐掩秦瑟﹐玲瓏再拜歌初畢。誰道使君不解歌﹐聽唱黃雞與白日。黃雞催曉醜前鳴﹐白日催年酉後沒。腰間赤綬系未穩﹐鏡裏朱顏看已失。玲瓏玲瓏柰老何﹐使君歌了汝更歌。」時元微之在越州聞之﹐厚幣邀去﹐月餘始遣還﹐贈之詩兼寄樂天云「休遣玲瓏唱我詞﹐我唱多是寄君詩。明朝又向江頭別﹐月落潮平是去時。」

唐﹑宋間﹐郡守新到﹐營妓皆出境而迎﹐旣出﹐猶得以鱗鴻往返﹐靦不爲異。白樂天《湖上醉中代諸妓寄嚴郎中》詩云「笙歌杯酒正歡娛﹐忽憶仙郎望帝都。借問連宵直南省﹐何如盡日醉西湖﹖蛾眉久別心知否﹖雞舌含多口厭無﹖還有些些惆悵事﹖春來山路見蘼蕪。」

唐時﹐杭妓承應燕會﹐皆得騎馬以從﹐白樂天《代賣薪女贈諸妓》詩﹕「亂蓬爲鬢布爲巾﹐曉踏寒山自負薪。一種錢塘江畔女﹐著紅騎馬是何人﹖」

白樂天《失婢》詩云「宅院小墻卑﹐坊門帖榜遲。舊恩慚自薄﹐前事悔難追。籠鳥無常主﹐風花不戀枝。今宵在何處。惟有月明知。」劉賓客賀云「把鏡朝猶在﹐添茶夜不歸。鴛鴦分瓦去﹐鸚鵡透籠飛。不遂張公子﹐卽隨劉武威。新知正相樂﹐從此脫靑衣。」﹝唐人有《誚失婢》榜詩﹐原情寄嘲云「撫養在香閨﹐嬌癡教不依。總然桃葉寵﹐打得柳花飛。曉露空調粉﹐春羅枉賜衣。內家方妒殺﹐好處任從歸。偸鎖出深閨﹐風花何所依﹖想應乘月去﹐難道綽天飛。燭暗新垂淚﹐香凝舊舞衣。恩情如不斷﹐還向夢中歸。揭榜諱因依﹐千聲叫不歸。頭盤紅縷髫﹐身著紫羅衣。夾帶無金玉﹐窩藏有是非。請君看賞格﹐惆悵信音稀。」﹞

徐州張尙書有愛妓關ツツ﹐善歌舞﹐雅多風態。尙書旣歿﹐舊第中有小樓名燕子﹐ツツ念舊愛不嫁﹐居是樓十餘年﹐有詩三首﹐其一云「樓上殘燈伴曉霜﹐獨眠人起合歡牀。相思一夜情多少﹖地角天涯未是長。」其二﹕「適看鴻雁嶽陽回﹐又睹玄禽逼社來。瑤瑟玉簫無意緒﹐任從蛛网任從灰。」其三﹕「北邙松柏鎖愁煙﹐燕子樓中思悄然。自埋劍履歌塵絕﹐紅袖香消二十年。」白樂天愛其詩﹐和之﹕「滿窗明月滿簾霜﹐被冷香銷拂臥牀。燕子樓中更漏水﹐秋宵只爲一人長。」「今春有客洛陽回﹐曾到尙書墓上來。見說白楊堪作柱﹐爭教紅粉不成灰。」「細帶羅衫色似煙﹐幾回欲起卽潸然﹖自從不舞霓裳袖﹐壘在空箱二十年。」又贈絕句諷之﹕「黃金不惜買蛾眉﹐揀得如花四五枝。歌舞教成心力盡﹐一朝身去不相隨。」ツツ得詩﹐反覆讀之﹐泣曰「自我公薨背﹐妾非不能死﹐恐百載之後﹐人以我公重色﹐有從死之妾﹐是玷我公淸範也。」乃答白公詩曰「自守空房斂恨眉﹐形同春後牡丹枝。舍人不會人深意﹐訝道泉臺不去隨。」旬日不食而死。

開成初﹐白傅分司東都﹐諸朝臣祖送。裴休有令﹐各取一物爲詩端﹐從一字至七字成章﹐須有離情之意。「酒﹐酒。酌來﹐飲取。君莫訴﹐時難久。偏樂少年﹐能誤老叟。對月不可無﹐看花必須有。於髡一醉一石﹐劉伶解醒五斗。臨行彊戰三五場﹐酩酊更能相憶否﹖」

白傅分司東都﹐詩寄畱守李絳雲「白首故情在﹐靑雲往事空。同時六學士﹐五相一漁翁。」謂裴慶﹑崔羣﹑裴﹑王播﹑李絳及居易自己也。

開成時﹐李玨爲河南尹﹐以人和歲稔﹐三月三日將禊於洛濱﹐前一日﹐啟畱守裴晉公召白居易﹑劉禹錫等十七人宴於舟中﹐簪組交映﹐歌笑間發﹐前水戲而後妓樂﹐左筆硯而右壺觴﹐望之若仙﹐觀者如堵﹐晉公首賦詩﹐居易舉酒抽毫奉韻以獻詩云「金鈿耀桃李﹐絲管駭鳧。水引春心蕩﹐花牽醉眼迷。舞倦紅腰旋﹐歌連翠黛低。夜歸何用燭﹖新月畫樓西。」

會昌初﹐白傅致仕﹐時裴晉公夜宴諸進士﹐白賦詩云「九燭臺前十二姝﹐主人畱醉任歡娛。飄飄舞袖雙飛蝶﹐宛轉歌喉一索珠。坐久欲醒還酩酊﹐夜深臨去更踟躕。南山賓客東山妓﹐此會人間曾有無﹖」

會昌五年春﹐樂天與胡杲﹑吉皎﹑劉眞﹑鄭據﹑盧貞﹑張渾等爲尙齒會﹐各賦七言六韻詩一章記之﹐白詩有「天年髙邁二束傳﹐人數多於四皓圖」之句。其年夏﹐又有洛中遺老李元爽年一百三十六﹐禪僧如滿年九十五歲﹐亦來斯會﹐續命書姓名年齒﹐寫其形貌﹐與前七老題爲九老圖﹐仍以一絕贈之云「雪作須眉云作衣﹐遼東華表暮雙歸。當時一鶴猶希有﹐何況今逢兩令威。」

白尙書姬人樊素善歌﹐小蠻善舞﹐尙書賦詩有曰「櫻桃樊素口﹐楊柳小蠻腰。」尙書年旣髙邁﹐而小蠻方丰艷﹐因爲《楊柳詞》以托意云「一樹春風萬萬枝﹐嫩於金色軟於絲。永丰東角荒園裏﹐盡日無人屬阿誰﹖」及宣宗朝﹐國樂唱是詞﹐帝問永丰在何處﹖左右具以對。遂因命取永丰柳兩枝植於禁中。白感上知﹐又爲詩云「一樹衰殘委泥土﹐雙枝移種植天庭。定知此後天文裏﹐柳宿光中見兩星。」

白樂天語人曰「吾已脫去利名枷鎖﹐開淸髙門戶﹐但連龕子母丹不知何日成耳﹖」嘗燒丹於廬山艸堂﹐作飛雲履﹐玄綾爲質﹐四面以素絲作雲朵﹐染以異香﹐振履則如煙霧﹐樂天著示山中道友曰「吾足下生云﹐計不久上升朱府矣。」﹝白傅葬龍門山﹐河南尹盧貞刻《醉吟先生傳》﹐立於墓側﹐四方過者﹐必奠酒冢前﹐方丈之土﹐常成泥濘。子龜年一日於嵩山東巖下遇李白﹐曰「吾與汝父皆仙矣。」出一軸素書授之曰「讀此﹐可辧九天禽語﹐九地獸言。」後試之﹐悉驗。﹞

【楊汝士】﹝字慕巢﹐小子沙哥。鎭東川日﹐族昆弟嗣復鎭西川﹐對擁旄節﹐世榮其門。﹞

寶歷中﹐楊於陵僕射入覲﹐其子嗣復率兩榜門生迎於潼關﹐晏新昌裏第。嗣復領諸生翼兩序﹐元﹑白俱在﹐卽席賦詩﹐汝士詩最後成﹐元﹑白覽之失色﹐詩曰「隔座應須賜玉屏﹐盡將仙翰入髙冥。文章舊價畱鸞掖﹐桃李新陰在鯉庭。再歲生徒陳賀宴﹐一時良史盡傳馨。當時疏傳𨿽云盛﹐詎有玆筵醉。」是日汝士大醉歸﹐謂子弟曰「吾今日壓倒元﹑白矣。」

開成初﹐楊汝士以尙書出鎭東川﹐與妻崔同履任﹐白樂天是尙書妹婿﹐時以太子少傅分洛﹐《戲代內子作詩賀兄嫂》曰「劉綱與婦共登仙﹐弄玉隨夫亦上天。何似沙哥領崔嫂﹐碧油幢引向東川。」又曰「金花銀碗饒兄用﹐罨畫羅裙任嫂裁。嫁得黔婁爲妹婿﹐可能空寄蜀茶來。」又《寒食寄詩》曰「蠻旗似火行隨馬﹐蜀妓如花坐繞身。不使黔婁夫婦看﹐誇張富貴向何人﹖」

唐名族重京官而輕外任﹐汝士建節後詩云「拋卻弓刀上砌臺﹐上方樓殿雲開。山僧見我衣裳窄﹐知道新從戰地來。」又云「而今老大騎官馬﹐羞向關西道姓楊。」

裴令公居守東洛﹐夜宴半酣﹐公索句﹐元﹑白有得色。時公爲破題﹐次至汝士曰「昔日蘭亭無艷質﹐此時金穀有髙人。」白知不能加﹐據裂之曰「笙歌鼎沸﹐勿作此冷澹生活。」元顧語曰「樂天所謂能全其名者也。」

汝士鎭東川﹐其子知溫及第﹐命妓張宴﹐人與紅綾一匹﹐詩曰「郎君得意又靑春﹐蜀國將軍又不貧。一曲髙歌紅一匹﹐兩頭娘子謝夫人。」

東川柳棠應進士舉﹐才思優贍﹐楊汝士作鎭日﹐以巨魚飲之﹐棠不卽飲﹐楊以詩戲之曰「文章謾道能吞鳳﹐杯酒何曾解喫魚。今日梓州張社會﹐應須遭這老尙書。」棠答曰「未向燕臺逢厚禮﹐幸因社會接餘歡。一魚喫子終無愧﹐化爲鵬也不難。」楊頗不悅﹐後棠每於東川席上狂縱日甚﹐詩忤楊公﹐云「莫言名位未相儔﹐風月何曾阻獻酬﹖前輩不須輕後輩﹐靖安今日在衡州。」靖安﹐李宗閔尙書﹐與楊中外昆弟。東川益怒﹐爲書讓其座主髙鍇﹐棠不任憂惕﹐其後參越軍事﹐卒。

會昌四年﹐王起奏五人﹕楊知至﹐尙書汝士之子﹔牛源重﹐故相牛僧孺之孫﹔鄭朴﹐河東節度使崔永式女婿﹔楊嚴﹐監察禦史發之弟﹔竇緘﹐故相易直之子。有旨﹐令送所試雜文付翰林重考覆﹐續奉進﹐旨﹕「楊嚴一人宜與及第﹐源重等四人落下。」知至因以長句呈同年曰「由來梁雁與冥鴻﹐不合翩翩向碧空。寒谷謾勞鄒氏律﹐長天獨遇宋都風。此時泣玉情𨿽異﹐他日銜環事亦同。二月春光正搖蕩﹐無因得醉杏園中。」

【薛濤】﹝字洪度。本長安良家女﹐父鄖因官遇蜀而卒﹐母孀﹐養濤及笄﹐以詩聞﹐僑止百花潭﹐躬撰深紅小彩箋﹐裁書供吟﹐蜀中才子旣以爲便﹐後減諸箋亦如是﹐特名曰薛濤箋。﹞

薛濤八九歲知聲律﹐其父一日坐亭中﹐指井梧示之曰「庭除一梧桐﹐聳幹入雲中。」令詩續之﹐應聲曰「枝迎南北鳥﹐葉送往來風。」父愀然久之。父卒﹐韋臯鎭蜀﹐召令侍酒賦詩﹐因入樂籍。

濤辧慧﹐有黎州刺史作千字文﹐令帶魚禽鳥獸﹐乃曰「有虞陶唐」﹐詩曰「佐時阿衡﹐」其人謂﹕「語中無魚鳥﹐行罰。」薛曰「『衡』字內有小『魚』字﹐使君『有虞陶唐』都無一『魚』。」坐客大笑。又成都節度使命詩攺一字﹐令曰「須得一字象形﹐又須遂韻。」節度曰「口﹐有似沒梁斗。」濤曰「川﹐有似三條椽。」節度曰「如何一條曲﹖」濤曰「相公爲西川節度使﹐尙使一沒梁斗﹐至於窮酒佐﹐有三條椽﹐內一條曲﹐又何足怪﹖」﹝或以後一節爲髙駢事﹐非也。按駢﹐乾符初始節度西川﹐去大和中四十餘年。﹞

元微之矜持筆硯﹐詩走筆作《四友贊》﹐其略曰「磨潤色﹐先生之腹﹔濡藏鋒﹐都尉之頭。引書媒而黯黯﹐入文圃以休休。」微之驚服。

濤初爲連帥所喜﹐因事獲罪﹐怒而遠之﹐作《十離詩》以獻。一曰《犬離主》﹕「馴擾朱門四五年﹐毛香足淨主人憐。無端咬著親情腳﹐不得紅絲毯上眠。」二曰《筆離手》﹕「越管宣毫始稱情﹐紅箋紙上撒花瓊。都緣用久鋒頭盡﹐不得羲之手裏擎。」三曰《馬離廏》﹕「雪耳紅毛淺碧蹄﹐追風曾到日東西。爲驚玉貌郎君墜﹐不得華軒更一嘶。」四曰《鸚鵡離籠》﹕「隴西猶自一孤身﹐飛去飛來上錦茵。都緣出語無方便﹐不得籠中更喚人。」五曰《燕離巢》﹕「出入朱門未忍拋﹐主人常愛語交交。銜泥穢污珊瑚簟﹐不得梁間更疊巢。」六曰《珠離掌》﹕「皎皎圓明內外通﹐淸光似照水晶宮。都緣一點瑕相污﹐不得終霄在掌中。」七曰《魚離池》﹕「戲躍蓮池四五秋﹐常搖朱尾弄輪鉤。無端擺斷芙蓉朵﹐不得淸波更一遊。」八曰《鷹離拳》﹕「爪利如鋒眼似鈴﹐平原捉兔趁髙情。無端竄向靑雲外﹐不得君王掌上擎。」九曰《竹離亭》﹕「蓊郁新栽四五行﹐常將貞節負秋霜。爲緣春筍鉆墻破﹐不得垂陰覆玉堂。」十曰《鑑離臺》﹕「釒主瀉黃金鑑始開﹐初生三五月徘徊。爲遭無限塵蒙蔽﹐不得華堂上玉臺。」連帥遂復喜焉。﹝《摭言》以爲獻元稹事。﹞

蜀人皆呼營妓爲女校書﹐胡曾有詩贈薛濤曰「萬里橋邊薛校書﹐枇杷花下閉門居。掃眉才子知多少﹐管領春風總不知。」﹝蜀娼類能文﹐蓋薛壽之遺風也。宋時﹐有翁容自蜀挾一妓歸﹐畜之別室﹐率數日一往﹐偶以病少疏﹐妓頗疑之﹐容作詞自解﹐妓卽韻答之云「說盟說誓﹐說情說意﹐動便春愁滿紙。多應念得脫空經﹐是那个先生教底﹖不茶不飯﹐不言不語﹐一味供他憔悴。相思已是不曾閒﹐又那得工夫咒你﹖」﹞

●卷三十三唐

【牛僧孺】﹝字思黯﹐弘之後。弘封奇章公﹐僧孺亦封奇章公。初至京﹐以所業謁韓文公﹑皇甫員外﹐二公大喜﹐令於客戶坊稅一廟院以居﹐且誨之曰「某日可遊靑龍寺﹐薄暮而歸。」其日﹐二公聯鑣至彼﹐因大書其門曰「韓愈﹑皇甫氵是同謁牛先輩不遇。」翌日﹐輦轂名士咸往觀焉。奇章之名由是赫然。﹞

元和三年﹐宣政殿試賢良方正能直言極諫科﹐一十人登科﹐其後牛僧孺﹑李宗閔﹑王起﹑賈飠束四人皆相次拜相。先是﹐白居易在翰林爲考校官﹐後僧孺罷相﹐出鎭揚州﹐居易退居洛中﹐有詩送云「北闕至東京﹐風光十六程。坐移丞相閣﹐春入武陵城。紅旆擁雙節﹐白須無一莖。萬人開路看﹐百吏立班迎。閫外君彌重﹐樽前我亦榮。何須身自得﹐將相是門生。」

牛奇章鎭揚州日﹐秀才蒯希逸有詩云「蟾蜍醉裏破﹐蛺蝶夢中殘。」奇章每坐吟之。

白樂天求箏於牛奇章﹐奇章贈詩曰「但愁封寄去﹐魔物或驚禪。」樂天云「會教魔女弄﹐不動是禪心。」樂天嘗言「思黯自誇前後服鐘乳三千兩﹐而歌舞之妓甚多﹐乃謔予衰老。」故答思黯詩云「鐘乳三千兩﹐金釵十二行。妒他心似火﹐欺我鬢如霜。慰老資歌笑﹐銷愁仰酒漿。眼看狂不得﹐狂得且須狂。」奇章又有詩云「不是道公狂不得﹐恨公逢我不教狂。」

牛思黯有能箏者﹐白傅戲之曰「何時得見十三弦﹐待取無雲有月天。顧得金波明似鏡﹐鏡中照出月中仙。﹝白傅集有《與牛家妓樂雨夜合宴》之詩。牛是奇章公也。風流宰相﹐謝安之後復有此人。﹞

【李程】﹝字表臣。在翰林時﹐以階前磚日影爲入候﹐因性懶﹐每入必逾八磚﹐號八磚學士。﹞

李程﹐貞元中試《日五色賦》﹐先榜落矣﹐初出試﹐楊於陵見其賦槁﹐破曰「徳動天鑑﹐祥開日華。」於陵覽之﹐謂程曰「公今須作狀元。」翌日﹐雜文無名﹐於陵深不平﹐攜之以詣主文﹐亟命取程所納面對﹐不差一字﹐主文因擢爲狀元﹐前榜不復放矣。程後出大梁﹐聞浩虛舟應弘詞﹐復試此題﹐慮浩愈於己﹐專馳一介取﹐旣至﹐將啟緘﹐尙有憂色﹐及觀破題曰「麗日煌﹐中含瑞光。」程喜曰「李程在裏。」至未韻「侵晚水以芒動﹐俯寒山而秀發﹐」程大ㄉ﹐曰「李程賦且在端日﹐何爲到夜秀發﹖」由是﹐浩賦不能淩邁。

元和初﹐達官與中外之親爲婚者﹐先已涉溱﹑洧之譏。就禮之夕﹐儐相則有淸河張仲素﹑宗室李程。女家索《催妝詩》﹐仲素朗吟曰「舜耕余艸木﹐禹鑿舊山川。」程久之乃悟曰「張九﹐張九﹗舜﹑禹之事﹐吾知之矣。」於是羣客大笑。

【李紳】﹝字公垂。爲人短小精悍﹐號短李。與李徳裕﹑元礻眞同時號「三俊。」紳嘗建亭啼淮﹐後人題曰短李亭。﹞

李公垂初赴薦﹐以古風求知於呂溫﹐溫見齊煦﹐誦其《憫農》詩﹐因曰「李二十秀才﹐必爲卿相。」果如其言。詩曰「春種一粒粟﹐秋成萬顆子。四海無閒田﹐農夫猶餓死。」「鋤禾日當午﹐汗滴禾下土。誰知盤中餐﹐粒粒皆辛苦。」

李紳性暴﹐不禮士﹐鎭宣武﹐有士人過﹐於中道避不及﹐爲前騶所拘﹐紳鞠之﹐乃宗室﹐答曰「勤政樓前尙容緩步﹐開封橋上不許徐行。汴州豈大於帝都﹖尙書未尊於天子。」公失色﹐使去。

白傅藏書於東都聖善寺﹐號白氏集﹐李公垂有詩曰「寄玉蓮花藏﹐緘書貝葉扃。院閒容客讀﹐講倦許僧聽。部列雕金榜﹐題存刻石銘。永添《鴻寶集》﹐莫雜《小乘經》。」

元稹廉察江東日﹐修龜山寺魚池﹐爲《放生銘》戒其僧曰「勸汝諸生好護持﹐不須垂釣引靑絲。雲山莫厭看經坐﹐便是浮生得道時。」李公垂到鎭﹐遊於野寺﹐觀元公詩﹐笑曰「僧有漁罟之事﹐必投於鏡湖。後有犯者﹐遂不恕。」復爲二絕示之云「剃髮多緣是代耕﹐好聞人死惡人生。祗緣說法無髙下﹐爾輩何勞尙世情。」「汲水添情活白蓮﹐十千鬣盡生天。凡庸不識慈悲意﹐自葬江魚人九泉。」

李相鎭淮南﹐布素孫處士來謁﹐李惇舊分﹐待之殊禮﹐將行﹐祖送河橋﹐舟人回篙﹐水濺飲妓。李大怒﹐孫獻《楊柳詞》曰「半額鵝黃金縷衣﹐玉搔頭裊鳳雙飛。從教水濺羅裙濕﹐知道巫山行雨歸。」舟子獲免罪。

【李徳裕】﹝字文饒。吉甫之子。贊皇人﹐世稱贊皇公。少卓犖有大節﹐不喜與諸生試有司﹐吉甫勉之﹐答曰「好驢馬不入隊行。」遂以蔭補校書郎。開成間﹐京師大旱﹐徳裕拜相﹐卽日大雨﹐京師喜曰「相公乃李徳雨也。」吉甫年五十一出鎭廣陵﹐五十四自郡入相﹐及徳裕帥揚州﹐後大拜一如父之年﹐時謂異數。﹞

李吉甫父微時﹐以一絕投維揚都護朱甄﹐朱殊無意﹐李后生吉甫﹐吉甫節判靑州﹐有舉子吳武陵詣府投刺﹐並不禮之﹐武陵遂書前詩以獻﹐吉甫厚賂之﹐請爲寢默。詩曰「十處投人九處違﹐家鄕萬里又空歸。嚴霜昨夜侵人骨﹐誰念髙堂未授衣﹖」﹝武陵𨿽有文華﹐而彊悍激訐﹐爲人所畏。又嘗爲容州部內史﹐贓罪狼籍﹐詔廣州幕吏鞫之。吏少年自負﹐殊不假貸。武陵不勝其憤﹐因題詩路左佛堂曰「雀兒來逐颶風髙﹐下視鷹意气豪。自謂能生千里翼﹐黃昏依舊入蓬蒿。」﹞

李徳裕營平泉莊﹐遠方以異物奉之﹐或題曰「隴右諸侯供語鳥﹐日南太守送名花。」﹝平泉莊有一石甚奇﹐人醉坐其上卽醒﹐名曰「醒石。」徳裕戒子孫記曰「鬻平泉者﹐非吾子孫也。以平泉一樹一石與人者﹐非佳子弟也。」﹞

李徳裕平泉莊去洛城三十里﹐東南卽徵士韋楚老拾遺別墅。楚老風韻髙致﹐雅好山水﹐相國居廊廟日﹐以白衣擢升諫署﹐後歸平泉﹐造門訪之﹐楚老避於山谷﹐相國題詩云「昔日禦黃詔﹐余慚在鳳池。今來招隱士﹐恨不見瓊枝。」﹝贊皇公在中書﹐不飲京城水﹐悉用惠山泉﹐時謂水遞。有使京口者﹐令於金山下楊子江﹑中泠水各置一壺﹐其人至石城方憶﹐乃汲一瓶歸獻﹐李飲之曰「此頗似建業石城下水。」其人謝過﹐不敢隱。﹞

李文饒再貶珠崖﹐道中詩曰「十年紫殿掌洪鈞﹐出入三朝一品身。文帝寵深陪雉尾﹐武皇恩重宴龍津。黑山永破和親虜﹐烏嶺全坑跋扈臣。自是功髙臨盡處﹐禍來名滅不由人。」又《登崖州城樓》曰「獨上髙樓望帝京﹐鳥飛猶是半年程。靑山似欲畱人住﹐百匝千遭繞郡城。」

交趾有鬼門關﹐其南多瘴癘﹐去者罕得生還﹐李徳裕貶崖州經此﹐賦詩云「一去一萬里﹐千知千不還。崖州在何處﹖生度鬼門關。」

李徳裕在相位﹐頗爲寒素開路﹐及謫官南去﹐或爲詩曰「八百孤寒齊下淚﹐一時回首望崖州。」亦有惡之者﹐爲詩曰「勢欲淩雲威觸天﹐朝輕諸夏力排山。三年驥尾有人附﹐一日龍髯無路攀。畫閣不開梁燕去﹐朱門罷掃乳鴉還。千巖萬壑應惆悵﹐流水斜傾出武關。」

潤州甘露寺有僧﹐道行孤髙﹐李徳裕廉問日﹐以方竹杖一贈焉。方竹出大宛國﹐堅實而正方﹐節須四面對出。及再鎭浙右﹐其僧尙在﹐問曰「前所奉竹杖無恙否﹖」僧喜對曰「已規員而漆之矣。」公嗟惋彌日。故當時曾有詩云「削員方竹杖﹐漆卻斷紋琴。」

【白敏中】﹝王起主文﹐意欲以第一人處之﹐恨其與賀拔基爲友﹐基有文而落魄﹐因密令親知述意﹐俾與基絕。旣而基造門﹐敏中悉以實告﹐乃曰「一第何門不致﹐柰輕負至交﹗」相與歡醉。或語於起。起曰「我比只得敏中﹐今當更取基矣。」遂以第一人處基而敏中居三焉。﹞

白敏中與樂天﹑行簡兄弟相繼中第﹐樂天作詩云「自憐郡姓爲儒少﹐豈料詞場中第頻。桂折一枝先語我﹐楊穿三葉盡驚人。」

白敏中鎭荊南﹐杜蘊廉問長沙﹐請從事盧發致聘焉﹐發酒酣傲睨﹐公少不懌﹐因攺著詞令曰「十姓胡中第六胡﹐也曾金閣掌洪鑪。少年從事誇門地﹐莫向樽前語气粗。」發答曰「十姓胡中第六胡﹐文章官職勝崔﹑盧。暫來關外分憂寄﹐不稱賓筵語气粗。」公極歡而罷。

【崔鉉】﹝字臺碩﹐元略之子。後相宣宗﹐太液亭宴餞賜詩﹐有「七載秉鈞調四序」之句﹐當世榮之。嘗朝罷﹐謂侍臣曰「崔鉉眞貴人﹐裴休眞措大。」。﹞

崔魏公爲兒時﹐隨父訪韓晉公﹐指架上鷹令詠焉。吟曰「天邊心膽架頭身﹐欲擬飛騰未有因。萬里碧霄終一去﹐不知誰是解絳人。」曰「此兒可謂前程萬里也。」寶歷三年登第。

崔鉉初爲荊南節度李石從事﹐開成中﹐鉉拜相而石猶在鎭﹐賀啟云「賓筵初啟﹐曾陪樽俎之歡﹐將幕未移﹐已在陶鈞之下。」

崔鉉在相位﹐所與善者﹐鄭魯﹑楊紹﹑段復環﹑薛蒙﹐頗參議論﹐時語曰「鄭﹑楊﹑段﹑薛﹐炙手可熱。欲得命通﹐魯﹑紹﹑環﹑蒙。」

【馬植】﹝字存之。爲李贊皇所抑。白敏中當國﹐不次用之。﹞

唐京兆府試與同州﹑華州解送﹐無不捷者。元和中﹐令狐楚鎭三峯﹐時及秋賦榜云「特加試五場。」莫有至者。惟盧洪正獨詣華請試﹐已試兩場﹐馬植方下解狀。植﹐將家子﹐從事輩皆竊笑﹐楚曰「此未可知。」已而﹐試《登山采玉賦》。略曰「文豹且異於驪龍﹐采斯疏矣﹔白石又殊於武蚌﹐剖莫得之。」公大服其精﹐遂奪解元。後洪正自丞郎將判鹺﹐俄爲植所據﹐復以手札戲植曰「昔日華元﹐已遭毒手﹔今來鹺務﹐又中老拳。」

植罷安南都護﹐及除黔南﹐殊不得意。維舟峽中古寺﹐寺前有長堤﹐夜月明甚﹐見白衣緩步堤上﹐吟曰「截竹爲筒作笛吹﹐鳳皇池上鳳皇飛。勞君更向黔南去﹐卽是陶萬類時。」邀問﹐則失之矣。後自黔南召入爲大理﹐遷刑部﹐判鹽鐵﹐拜相。

【章孝標】﹝子碣。或謂前有八元﹐後有孝標。皆桐廬人﹐復同姓而皆不達。﹞

元和中﹐孝標下第﹐時輩多爲詩以刺主司﹐獨孝標爲《歸燕》詩畱獻﹐侍郎庾承宣得詩﹐展轉吟諷。庾重典禮曹﹐孝標來年登第。詩云「舊壘危巢泥已落﹐今年故向社前歸。連云大廈無棲處﹐更向誰家門戶飛﹖」

李紳鎭揚州﹐請孝標賦《春雪》詩﹐命題於臺盤上。孝標惟然﹐索筆一揮云「六出飛花處處飄﹐粘窗拂砌上寒條。朱門到晚難盈尺﹐盡是三軍喜气銷。」

孝標及第後寄李紳曰「及第全勝十攺官﹐金鞍鍍了出長安。馬頭漸入揚州郭﹐爲報時人洗眼看。」紳以一絕箴之曰「假金方用眞金鍍﹐若是眞金不鍍金。十載長安得第一﹐何須空腹用髙心﹗」

孝標及第﹐除正字﹐東歸﹐《題杭州樟亭驛》云「樟亭驛上題詩客﹐一半尋爲山下塵。世事日隨流水去﹐紅花還似白頭人。」初成落句云「紅花眞笑白頭人﹐」攺爲「還似﹐」且曰「我將老﹐成名似我﹐芳艷詎能久乎﹖」及還鄕而逝。

章碣《焚書坑》詩曰「竹帛煙銷帝業虛﹐關河空鎖祖龍居。坑灰未冷山東亂﹐劉﹑項元來不讀書。」

章碣未第時﹐方幹贈詩曰「織錦𨿽云用舊機﹐抽梭起樣更新奇。何如且破望中葉﹐未可便攀低處枝。籍地落化春半後﹐打窗斜雪夜深時。此時才子吟應苦﹐吟苦鬼神知不知。」後登乾符進士。

【姚合】﹝崇曾孫。終祕書少監。﹞

唐人及第後﹐或遇舊題名處﹐卽加前字。有詩曰「曾題名處添前字﹐送出城人乞舊詩。」元和中﹐姚合及第﹐賦詩曰「新銜添一字﹐舊友讓前途。」

姚合及第後﹐調武功尉﹐意甚不愜﹐有《閒居》詩云「縣去京城遠﹐爲官與隱齊。馬隨山鹿放﹐雞雜野禽棲。連捨惟藤架﹐侵階是藥畦。更師嵇叔夜﹐不擬作書題。」

【張又新】﹝字孔昭﹐薦之子。時號張三頭﹐謂進士狀頭﹐宏詞敕頭﹐京兆解頭。﹞

張又新嘗作廣陵從事﹐有佐酒妓﹐每致情焉。後二十年﹐罷江南郡﹐舟道廣陵﹐適李紳鎭淮南﹐又新素與李隙﹐方懼其讎己﹐而又遇風﹐漂沒二子﹐乃投長箋首謝。李憫然﹐復書曰「端溪不讓之詞﹐愚罔懷怨﹔荊浦沈淪之禍﹐鄙實湣然。」旣而宴遇殊厚﹐前所謂酒妓者猶在席﹐目張涕下﹐李起更衣﹐張以指染酒題詞盤上曰「雲雨分飛二十年﹐當時求夢不曾眠。今來頭白重相見﹐還上襄陽玳瑁筵。」李覺之﹐卽命妓歌以送酒﹐張醉歸。李令妓就之。

張郎中與楊虔州友善﹐楊妻有徳無容﹐楊敬待特甚﹐張嘗語楊欲得美室﹐楊曰「必求是﹐但與我同好﹐必諧君心。」張深信之﹐旣婚﹐殊不愜心﹐楊以笏觸之曰「君何大癡﹖」張不勝忿﹐應曰「與君無間﹐以情告君﹐君誤我如是﹐何謂癡﹖」楊歷數求名從宦之由﹐曰「豈不與君皆同邪﹖」曰「然」。「然則我得醜婦﹐君詎不聞邪﹖」張色解﹐問﹕「君室何如我﹖」曰「特甚。」張大笑﹐遂如初。乃爲詩曰「牡丹一朵直千金﹐將謂從來色最深。今日滿欄開似雪﹐一生辜負看花心。」

張又新刺九江﹐有門士劉魯風往謁之﹐爲典謁者所阻﹐作詩云「萬卷詩書劉魯風﹐煙波千里謁文翁。無錢乞與報知客﹐名紙毛生不肯通。」﹝又新初與李仲言﹑李續之﹑李虞﹑劉棲楚﹑姜治及張權輿﹑程昔範八人附李逢吉﹐又有從而附麗之者﹐八人皆任要處﹐號「八關十六子。」﹞

【胡釘鉸】。﹞

胡生者﹐以釘鉸爲業﹐居近白洲傍﹐有古墳﹐每因茶飲必奠酹之﹐忽夢一人謂之曰「吾柳揮也。平生善爲詩而嗜茗﹐感子茶茗之惠﹐無以爲報﹐欲教子爲詩。」胡生辭以不能﹐柳曰「但率子意言之﹐當有致矣。」生後遂工詩﹐時人謂之「釘鉸詩。」其《喜圃田韓少府見訪》曰「忽聞梅福來相訪﹐笑著荷衣出艸堂。兒童不慣見車馬﹐爭入蘆花深處藏。」又《觀鄭州崔郎中諸妓繡樣》曰「日暮堂前花蕊嬌﹐爭拈小筆上牀描。繡成安向春園裏﹐引得黃鶯下柳條。」又《觀江際小兒垂釣》曰「蓬頭稚子學垂綸﹐側坐莓苔艸映身。路人借問遙招手﹐恐畏魚驚不應人。」

【郭捧劍】。﹞

咸陽郭氏僕媵甚眾﹐其間有一蒼頭名曰捧劍﹐不事音樂﹐常以望水沈云﹑不遵驅策﹐每遭鞭捶﹐終所見違﹐一旦忽題一篇章﹐其主益怒﹐詩曰「靑鳥銜葡萄﹐飛上金井欄。美人恐驚去﹐不敢捲簾看。」儒士聞而競觀之﹐以爲協律之詞﹐其主稍容焉。又題後堂牡丹花曰「一種芳菲出後庭﹐卻輸桃李得佳名。誰能爲向夫人說﹐從此移根近太淸。」捧劍私啟賓客曰「願作夷狄之鬼﹐恥爲愚俗蒼頭。」其後將竄﹐復畱詩曰「珍重郭四郎﹐臨行不得別。曉漏動離心﹐輕車冒殘雪。欲出主人門﹐零涕暗鳴咽。萬里隔關山﹐一心思漢月。」

●卷三十四唐

【文宗涵】﹝性嗜蛤蜊﹐一日﹐禦饌中有劈不開者﹐焚香禱之﹐乃開﹐見菩薩形具足﹐賜興善寺。﹞

大和末﹐帝誅王涯等﹐仇士良愈專恣﹐帝惡之﹐𨿽登臨遊幸﹐未嘗爲樂﹐或瞠目獨語﹐左右莫敢進問﹐因題詩曰「輦路生春艸﹐上林花滿枝。憑髙何限意﹐無復侍臣知。」一日看牡丹﹐或吟曰「折者如語﹐含者如咽﹐俯者如愁﹐仰者如悅。」吟罷﹐方省舒元輿詞﹐不覺嘆息﹐泣下沾衣。

開成中﹐裴晉公以病丐還東都﹐帝命盧洪宣諭曰「爲朕臥護北門也。」上巳曲江賜宴﹐羣臣賦詩﹐帝遣中使賜度詩曰「注想待元老﹐識君恨不早。我家柱石衰﹐憂來學丘禱。」仍賜禦札曰「朕詩集中欲得見卿唱和詩﹐故令示此。卿疾未瘥﹐可他日進來。」禦札及門而度薨。

文宗禦宴﹐宮妓沈翹翹舞《河滿子》﹐其詞云「浮雲蔽白日。」文宗曰「汝知書耶﹖此是《文選》第一首﹐念君臣值姦邪所蔽。正是今日。」乃賜金玉環﹐遂問其由﹐翹翹泣曰「妾本吳元濟女﹐沒入掖庭﹐易姓沈﹐因配樂籍。本藝方響﹐乃白玉也。」因奏《梁州曲》﹐音韻淸絕﹐上喜謂曰「卿欲歸宮禁﹖欲適人﹖」翹翹不對。上知其意﹐乃選金吾判官秦誠聘之。出宮之夕﹐宮人伴送﹐花燭之盛﹐皆自天恩。數年後﹐誠使日本久不歸﹐翹翹執玉方響登樓﹐自爲一曲﹐名《憶秦郎》云。

【柳公權】﹝字誠懸﹐公綽之弟。當時﹐大臣家碑志﹐非其筆﹐人以子孫爲不孝。外夷入貢者﹐皆別署貨貝﹐曰「此購柳書。」唐朝﹐歐陽詢《化度寺碑》﹐虞世南《孔子廟堂記》﹐柳公權《陰符經序》﹐三公以書名﹐三碑又最精者。﹞

文宗時﹐柳公權充翰林學士﹐從幸永安宮﹐苑中駐蹕﹐謂公權曰「我有一喜事﹐邊上衣賜久不及時﹐今年二月給春衣訖。」公權前奉賀﹐上曰「可賀我以恃。」宮人迫其口進﹐公權應聲曰「去歲𨿽無戰﹐今年未得歸。皇恩何以報﹐春日得春衣。」上悅﹐激賞之。﹝公權爲學士日﹐每玉堂召對﹐蠟燭見跋﹐宮人以蠟揉紙繼之。﹞

文宗夏日與諸學士聯句﹐曰「人皆苦炎熱﹐我愛夏日長。」柳公權續曰「薰風自南來﹐殿閣生微涼。」諸學士屬和﹐帝獨諷公權兩句﹐令公權題於壁上﹐字方圓五寸﹐帝視之﹐嘆曰「鐘﹑王復生﹐無以加矣。」﹝公權嘗以隔風紗作《龍城記》﹐及入朝﹐名品號錦樣書以進﹐上方禦剪刀面﹑月兒羹﹐卽命分賜。﹞

武宗朝﹐柳在內庭﹐上嘗怒一宮嬪久之﹐旣而復召﹐謂公權曰「朕怪此人﹐若得學士一篇﹐當釋然矣。」目禦前蜀箋數十幅授之。公權略不佇思﹐而成一銫曰「不分前時忤主恩﹐已甘寂寞守長門。今朝卻得君王顧﹐重入椒房拭淚痕。」上大悅﹐令宮人上前拜謝之。

柳誠懸常貯杯盂一笥﹐滕緘如故﹐而所貯物皆亡﹐奴妄言叵測者﹐誠懸笑曰「銀杯羽化矣。」不復詰。

【楊敬之】﹝字茂孝。文宗命爲祭酒兼太常少卿﹐是日﹐二子戎﹑載登科﹐時號楊家三喜。﹞

項斯始末爲聞人﹐因以捲謁楊敬之﹐楊苦愛之﹐贈詩云「幾度見詩詩盡好﹐及觀標格過於詩。平生不解藏人善﹐到處逢人說項斯。」未幾﹐詩達長安。明年擢上第。

【王彥威】﹝洪文館舊不置學士﹐文宗特置一員﹐以待彥威】﹝長安舊俗﹐以不歷臺省出領廉車節鎭者﹐率呼爲粗官﹐大率重內而輕外。王彥威有詩﹐刻石宣武軍鼓角樓曰「天兵十萬勇如貔﹐正是酬恩報國時。汴水波瀾喧鼓角﹐隋堤楊柳拂旌旗。前驅紅旆關西將﹐坐間靑娥趙國姬。寄與長安舊冠蓋﹐粗官到底是男兒。」彥威自太常博士出辟使府﹐至玆鎭﹐故有是句。

【劉得仁】﹝咸通間﹐宰臣張文蔚奏名儒不遇者十餘人﹐請賜一官以慰地下﹐得仁其一也。﹞

劉得仁﹐貴主之子﹐自開成至大中三朝﹐昆弟皆歷貴仕﹐而得仁苦於詩﹐出入舉場三十年﹐卒無成。常自述曰「外族帝王是﹐中朝親故稀。翻令浮議者﹐不許九霄飛。」旣終﹐詩人競爲詩弔之。

得仁《悲老宮人》云「白髮宮娃不解悲﹐滿頭猶自插花枝。曾緣玉貌君王愛﹐準擬人看似舊時。」

【杜牧】﹝字牧之﹐時稱小杜﹐以別杜甫。爲睦州刺史﹐訟簡刑淸﹐號紫薇太守。揚州蘇隱夜臥﹐聞被下有數人齊念牧《阿房宮賦》﹐聲緊而小﹐急開被視之﹐無他物﹐惟得虱十餘﹐其大如豆﹐殺之卽止。﹞

杜舍人牧﹐弱冠登科﹐名振京邑﹐嘗與一二同年城南遊覽﹐至寺中﹐有禪僧擁褐獨坐﹐與之語﹐玄言妙旨﹐咸出意表﹐問杜姓字﹐又云「修何業﹖」眾具以對﹐且以累捷誇之﹐顧而笑曰「吾皆不知也。」杜嘆訝﹐因題詩曰「家在城南杜曲傍﹐兩枝仙桂一時芳。禪師都未知名姓﹐始覺空門意味長。」

大和末﹐牧佐宣州幕﹐有湖州刺史崔元亮爲設宴﹐張水嬉﹐兩岸觀者如堵﹐忽有裏姥引ヮ髻女十餘歲﹐眞國色也﹐牧命至舟﹐姥﹑女皆懼﹐牧曰「且不卽納﹐當爲後期。吾十年後必爲此郡﹐不來﹐乃從他適。」後大中三年﹐牧乞守湖州﹐比至﹐則十四年﹐女從人已三載﹐生二子矣。牧悵然賦詩曰「自恨尋芳到已遲﹐往年曾見未開時。如今風擺花狼籍﹐綠葉成陰子滿枝。」

杜牧爲宣州幕時﹐有酒妓肥大﹐牧贈詩曰「盤祖當時有遠孫﹐尙令今日逞家門。一車白土將泥臉﹐十幅紅綃補破礻昆。瓦棺寺裏逢行迹﹐華嶽山前見掌痕。不須啼哭愁難嫁﹐待與將書問嶽神。」﹝牧同時﹐澧州酒糸崔云娘形貌瘦瘠﹐每戲調﹐舉罰眾賓﹐兼恃歌聲﹐自以爲郢人之妙﹐李宣古當筵一詠﹐遂至鉗口。詩曰「何事最堪悲﹐云娘只首奇。瘦拳拋令急﹐長嘴出歌遲。只見肩侵鬢﹐惟憂骨透皮。不須當戶立﹐頭上有鐘馗。」又陸巖夢桂州筵上贈胡子女詩云「自道風流不可攀﹐那堪蹙額更頹顏﹖眼睛深卻湘江水﹐鼻孔髙於華嶽山。舞態固難居掌上﹐歌聲應不繞梁間。孟陽死後欲千載﹐猶有佳人覓往還。」﹞

杜牧之旣爲禦史﹐久之﹐分務洛陽。時李司徒願罷鎭閒居﹐聲伎豪侈﹐嘗開筵集朝士﹐以杜持憲﹐不敢邀致﹐杜遣座客達意﹐願預斯會﹐李不得已邀之。杜獨坐南行﹐瞪目注視﹐問李云「聞有紫雲者孰是﹖」李指示之﹐杜凝睇良久﹐曰「名不虛得﹐宜以見惠。」李俯而笑﹐諸妓亦皆回首破顏。杜乃自飲﹐起吟曰「華堂今日綺筵開﹐誰喚分司禦史來﹖忽發狂言驚四座﹐兩行紅粉一時回。」气意閒逸﹐旁若無人。

初﹐牛奇章帥維揚﹐杜牧之在幕中﹐每夜出狹斜痛飲﹐酣醉而歸﹐奇章常令人潛護之。及牧之拾遺召﹐臨別﹐公因以縱逸爲戒﹐牧之初猶抵飾﹐牛命取一篋以示﹐皆每夜街吏所報杜書記平善帖也﹐杜始愧謝。後牧自以年漸遲暮﹐常追賦感舊﹐詩曰「落魄江湖載酒行﹐楚腰纖細掌中輕。十年一覺揚州夢﹐贏得靑樓薄幸名。」又曰「光船一棹百分空﹐十載靑春不負公。今日鬢絲禪榻畔﹐茶煙輕落花風。」﹝奇章公卒﹐牡爲志﹐極言其美﹐報所知也。﹞

【魏扶】﹝大和中進士。﹞

魏扶知禮闈﹐入貢院題詩云「梧桐葉落滿庭陰﹐鎖閉朱門試院深。曾是當年辛苦地﹐不將今日負初心。」及放榜﹐無名子削其「梧桐」「鎖閉」「曾是」「不將」二字﹐爲五言詩以譏之。

【範ガ】。﹞

劉郇伯與範ガ郎中爲詩友﹐範曾得一句云「歲盡天涯兩﹐」久而莫屬﹐郇伯曰「何不曰『人生分外愁』﹖」範甚賞之。

大和八年﹐放榜多貧士﹐無名子作詩曰「乞兒還有大通年﹐六十三人籠仗全。薛庶準前騎瘦馬﹐範ガ依舊蓋番氈。」

【雍陶】﹝字國鈞。大和末進士﹐後自國子《毛詩》博士刺簡州。﹞

雍陶﹐蜀川人也﹐上第後﹐稍薄親黨﹐其舅云安劉敬之罷舉歸三峽﹐責陶不寄書﹐曰「山近衡陽𨿽少雁﹐水連巴蜀豈無魚﹖」陶得詩悸赧﹐乃有狐首之思。

雍陶爲簡州牧﹐自比謝宣城﹑柳吳興﹐賓至則挫折之﹐投贄者稀得見。有馮道明者請謁﹐詒閽者曰「與太守故舊。」及引見﹐呵責曰「與公昧平生﹐何故舊之有﹖」道明曰「誦公詩﹐日得相見﹐何隔平生﹖」遂吟雍《白鷺》詩云「立當靑艸人先見﹐行傍白蓮魚未知。」又「閉門客到常疑病﹐滿院花開不似貧。」「江聲秋入峽﹐雨气夜侵樓。」雍聞吟﹐歡狎道明﹐遂如曩昔之交。

折柳橋在簡縣﹐初名情盡橋﹐雍陶典雅州日﹐送客至其地﹐問左右﹐曰「送迎之地止此﹐故名。」陶命筆題其柱曰「折柳。」因賦詩曰「從來只說情難盡﹐何事教名情盡橋﹖自此攺名爲折柳﹐任教離恨一條條。」自後送別﹐必吟是詩。

【李商隱】﹝字義山﹐自稱玉溪子。爲文多檢閱書冊﹐左右鱗次﹐號獺祭魚。時與溫庭筠﹑段成式輩相誇﹐號三十六體。﹞

李義山少遊長安﹐投宿旅店﹐適主人會客﹐因召與坐﹐不知爲義山也。酒酣﹐客賦《木蘭花》詩﹐義山後就﹐曰「洞庭波冷曉侵云﹐日月徵帆送遠人﹐幾度木蘭舟上望﹐不知元是此花身。」坐客大驚﹐詢之﹐方知義山。

李商隱《淚》詩﹕「永巷長年怨綺羅﹐離情終日思風波。湘江竹上痕無數﹐峴首碑前灑幾多。人去紫臺秋入塞﹐兵殘楚帳夜聞歌。朝來灞水橋邊問﹐未抵靑袍送玉珂。」

商隱爲彭陽公﹝令狐楚﹞從事﹐以箋奏受知。彭陽子繼相﹐惡商隱從鄭亞之辟﹐以爲忘家恩﹐疏之。重陽日﹐商隱詣廳事﹐題云「曾共山翁把酒卮﹐霜天白菊繞階墀。十年泉下無消息﹐九日尊前有所思。不學漢臣栽苜蓿﹐空教楚客詠江籬。郎君官貴施行馬﹐東閣無因再得窺。」睹之慚恨﹐扃鎖此廳﹐終身不處。

韓父瞻﹐開成六年李義山同年也。義山有《餞韓同年西迎家室戲贈》云「籍籍徵西萬戶侯﹐新緣貴婿起珠樓。一名我漫居先甲﹐千騎君翻在上頭。雲路招邀回彩鳳﹐天河迢遞笑牽牛。南朝禁臠無人寄﹐瘦盡瓊枝爲四愁。」小字冬郎﹐義山云「嘗卽席爲詩相送﹐一座盡驚。句有老成之風。」因有詩云「十歲裁詩走馬成﹐冷灰殘燭動離情。桐花萬里丹山路﹐雛鳳淸於老鳳聲。」﹝詩到李義山﹐謂之文章一厄﹐以其用事僻澀﹐時稱「西昆體。」嘗有《送宮人入道》詩云「九枝燈外朝金殿﹐三素雲中侍玉樓。」按《入道祕言》曰「立春日﹐淸朝北望﹐有紫﹑綠﹑白雲者﹐爲三元君。三素﹐飛雲也。乘八輪之輿﹐上詣天帝﹐侯見再拜﹐自陳乞得侍給輪轂。三過見元君之輩者﹐白日升天。」義山詩出此。﹞

【盧肇】﹝字子發。登第時﹐或問由來﹐曰「肇﹐袁民也。」或曰「袁州出舉人耶﹖」肇曰「袁州出舉人﹐亦猶沅江出鰲甲﹐九肋者稀。」。﹞

開成初﹐盧肇就江西解試﹐爲試官末送﹐肇有謝啟云「巨鰲﹐首冠蓬山。」試官謂之曰「某恨人數擠排﹐深慚名第奉浼﹐何云首冠。」肇曰「頑石處上﹐巨鰲戴之﹐豈非首冠﹖」一坐大笑。

盧肇與同郡黃頗齊名﹐頗富而肇貧﹐同日赴舉﹐郡守獨餞頗於郵亭﹐肇駐蹇十里以俟。明年﹐肇狀元歸﹐郡守大慚﹐會延肇看競渡﹐肇席中賦詩曰「後溪久住思端午﹐館驛樓前看發機。な鼓動時雷隱隱﹐獸頭淩處雪微微。衝波突出人齊啖﹐躍浪爭先鳥退飛。向道是龍剛不信﹐果然奪得錦標歸。」

牛奇章納妓曰眞珠﹐有殊色。盧肇初計偕至襄陽﹐奇章重其文﹐延於中寢﹐會眞珠沐髮﹐方以手捧其髻﹐插釵於兩鬢間。丞相曰「何妨一詠。」肇卽賦云「神女初離碧玉階﹐彤雲猶擁牡丹鞋。知道相公憐玉腕﹐故將纖手整金釵。」﹝皇甫松﹐牛奇章公之甥﹐怨公不薦﹐爲謗詩曰「夜入眞珠寶﹐朝遊玳瑁宮。」眞珠﹐卽公侍妾名也。﹞

李徳裕嘗左宦宜春﹐盧肇以文見知。旣拜相﹐舊例﹐放榜先呈宰相﹐王起問徳裕所欲﹐答曰「何問爲﹖如盧肇﹑丁稜﹑姚鵠豈可以不與及第﹖」起遂依次放之。唐制﹐進士放榜訖則謁宰相﹐卽榜元致詞。時盧肇首冠﹐有故不至。次乃丁稜﹐稜口喫﹐又形體小陋﹐迨引見﹐則俯而致詞﹐意本言「稜等登科﹐」而稜然汗發﹐鞠躬移時﹐乃曰「稜等登﹐稜等登。」竟不能發後語﹐左右皆笑。翌日﹐友人戲之曰「聞君善箏﹐可得聞乎﹖」稜猶不悟﹐友人曰「昨日聞『稜等登﹐稜等登」豈非箏聲耶﹖」

張祜於甘露寺觀肇詩﹐曰「不謂三吳經此詩也。」祜曰「日月光先到﹐山河勢盡來。」肇曰「地從京口斷﹐人自海門回。」因而仰伏。

王鐐富有才情﹐數舉未捷﹐盧肇等公薦於春官﹐乃旌鐐嘉句曰「擊石易得火﹐扣人難動心。今日朱門者﹐曾恨朱門深。」聲聞藹然﹐遂擢上第。

【裴思謙】﹝開成初登上第。﹞

裴思謙及第後﹐作紅箋名紙十數﹐詣平康裏﹐因宿於裏中﹐詰旦﹐賦詩曰「銀缸斜背解鳴﹐小語偸聲喚玉郎。從此不知蘭麝貴﹐夜來新染桂枝香。」

【許】。﹞

開成初﹐進士許涯遊河中﹐忽得病﹐夢至昆侖﹐見數人飲﹐招之﹐至暮而罷﹐賦詩曰「曉入瑤臺露气淸﹐座中惟有許飛瓊。塵心未盡俗緣在﹐十里下山空月明。」他日復夢至其處﹐飛瓊曰「何故顯余姓名於人間﹖」坐中卽攺爲「天風吹下步虛聲。」

【薛逢】﹝字陶臣。崔鉉相日﹐引直弘文館。﹞

會昌中﹐薛逢累遷巴州刺史﹐人歌曰「日出而耕﹐日入而歸。吏不到門﹐夜不掩扉。有孩有童﹐願以名垂。何以字之﹐薛孫﹑薛兒。」

薛逢晚年厄於宦途﹐嘗策羸赴朝﹐值新進士榜下﹐綴行而出﹐時進士團司所由輩數十人﹐見逢行李蕭條﹐前導曰「回避新郎君。」逢輾然遣介﹐語曰「莫貧相﹗阿婆三五少年時﹐也曾東塗西抹來。」

王鐸﹑楊收皆薛逢同年也。收作相﹐逢有詩曰「須知金印朝天客﹐同是沙堤避路人。威鳳偶時皆瑞聖﹐應龍無水謾通神。」收聞之怒。王鐸作相﹐逢又有詩曰「昨日鴻毛萬鈞重﹐今朝山嶽一毫輕。」鐸又怒之。

【趙嘏】﹝字承祜。曾有詩曰「早晚粗酬身事了﹐水邊歸去一閒人。」果卒於渭南尉。﹞

杜紫薇覽嘏《早秋》詩云「殘星幾點雁橫塞﹐長笛一聲人倚樓。」吟味不已﹐因目爲趙倚樓。復贈詩曰「今代風騷將﹐誰登李杜壇﹖灞陵鯨海動﹐秦苑鶴天寒。今日訪君還有意﹐三條冰雪獨來看。」

趙嘏嘗家於浙西﹐有美姬惑之﹐洎計偕﹐以其母所阻﹐遂不攜去。會中元爲鶴林遊﹐浙帥窺其姬﹐遂奄有之。明年嘏及第﹐因以一絕箴之曰「寂寞堂前日又曛﹐陽臺去作不歸云。當時聞說沙吒利﹐今日靑娥屬使君。」浙帥不自安﹐遣一介歸之於嘏。嘏時方出關﹐途次橫水驛﹐見兜舁人馬甚盛﹐偶訊其左右﹐對曰「浙西尙書差送新及第趙先輩娘子入京。」姬在舁中亦認嘏。嘏下馬揭簾視之﹐姬抱嘏慟哭而卒。遂葬於橫水之陽。

會昌末﹐陳商榜翰林覆落張等八人﹐趙渭南貽等詩曰「莫向春風訴酒杯﹐謫仙眞个是仙才。猶堪與世爲祥瑞﹐曾到蓬山頂上來。」

令狐楚自翰林學士拜相﹐子自湖州召入翰林爲學士﹐間歲拜相﹐趙嘏獻詩曰「鶚在卿云冰在壺﹐代天才業奉︳謨。榮同伊﹑陟傳朱戶﹐秀比王﹑商入盡圖。昨夜星辰回劍履﹐前年風月滿江湖。不知機務時多暇﹐猶許詩家屬和無﹗」

【薛能】﹝字大拙。會昌末進士﹐官徐州節度使。﹞

薛能自負過髙﹐從事西川日﹐每短諸葛功業﹐爲詩曰「陣圖誰許可﹖廟貌我揶揄。」又云「焚卻《蜀書》宜不讀﹐武侯無可律吾身。」又曰「當時諸葛成何事﹖只合終身作臥龍。」譏李白曰「我生若在開元日﹐爭遣名爲李翰林﹖」又曰「李白終無取﹐陶潛固不刊。」自題其集云「詩源何代失澄淸﹐處處狂波污後生。常感道孤吟有淚﹐卻緣風壞語無情。難甘惡少欺韓信﹐枉被諸侯殺禰衡。縱到緱山也無益﹐四方聯絡盡蛙聲。」﹝能詩差勝蔡邕州﹐其佻矜相類。蔡譏四皓曰「如何鬢髮霜相似﹐更出深山定是非﹖」薛譏孔明屢見於篇章﹐二子功名不終﹐亦略相等﹐當是口業報。﹞

薛能獻僕射相公云「淸如冰玉重如山﹐百辟嚴趨禮絕攀。彊虜外聞應破膽﹐平人相見盡開顏。朝廷有道靑春好﹐門館無私白晝閒。致卻垂衣更何事﹖幾多詩句詠關關。」

趙儀質瑣陋﹐成名後爲婿﹐薛能爲儐相﹐乃爲詩嘲謔﹐其略曰「巡關每傍樗蒲局﹐望月還登乞巧樓。第一莫教嬌太過﹐緣人衣帶上人頭。」又曰「不知元在鞍橋裏﹐將爲空馱席帽歸。」又曰「火鑪牀上平身立﹐便與夫人作鏡臺。」

秦宗權始爲薛能吏﹐坐法笞背﹐薛因唱云「素脊鳴秋杖﹐」良久不繼﹐因幕吏白事﹐續云「烏靴響暮廳。」乃命決行。其後﹐宗權起兵﹐首捕薛﹐令舉前詩﹐因又續云「刃飛三赤雪﹐白日落文星。」遂害之。

【張揆】。﹞

會昌中﹐有邊將張揆防邊近十年﹐其妻侯氏繡回文作龜形詩﹐詣闕進曰「暌離已是十年彊﹐對鏡那堪更理妝。聞雁幾回修尺素﹐見霜先爲制衣裳。開箱疊練先垂淚﹐拂杵調砧更斷腸。繡作龜形獻天子﹐願教行客早還鄕。」

●卷三十五唐

【宣宗忱】﹝帝酷愛進士及第﹐常於內自題「鄕貢進士李道龍。」。﹞

宣宗微時﹐以武宗忌之﹐遁迹爲僧。一日遊方﹐遇黃蘗禪師同行﹐因觀瀑布﹐黃蘗曰「我詠此得一聯﹐而下韻不接。」宣宗曰「當爲續成之。」黃蘗云「千巖萬壑不辭勞﹐遠看方知出處髙。」宣宗續云「溪澗豈能畱得住﹖終歸大海作波濤。」後竟踐位。

南昌有百丈山﹐吳源水倒出飛下千尺﹐故號百丈。下有大智院﹐宣宗遁迹方外時﹐嘗至此題詩云「日月每從肩上過﹐山河長向掌中看。」

宣宗重陽日賜宴羣臣﹐有禦制詩﹐略曰「款塞旋徵騎﹐和戎委廟賢。傾心方倚注﹐協力共安邊。」宰臣以下應制皆和﹐魏兩聯云「四方無事去﹐神豫抄秋來。八水寒光起﹐千山霽色開。」上嘉賞久之﹐魏蹈舞拜謝﹐羣寮聳視﹐魏有得色﹐極歡而罷。

白樂天卒﹐宣宗以詩弔之曰「綴玉聯珠六十年﹐誰教冥路作詩仙﹖浮雲不系名居易﹐造化無爲字樂天。童子解吟《長恨曲》﹐胡兒能唱《琵﹝音弼﹞琶》篇。文章已滿行人耳﹐一度思量一愴然。」

宣宗愛唱《菩薩蠻》詞云「牡丹帶露眞珠顆﹐佳人折向庭前過。含笑問檀郎﹕『花彊妾貌彊﹖』檀郎故相惱﹐只道『花枝好』。一向發嬌嗔﹐碎ソ花打人。」時有婦人斷夫兩足者﹐上戲語宰相曰「無乃『碎ソ花打人』耶﹖」

宣宗舅鄭光鎭河中﹐上封其妾爲夫人﹐不受﹐表辭曰「白屋同愁﹐已失鳳鳴之侶﹔朱門自樂﹐難容烏合之人﹖」上笑曰「誰教阿舅作此好事﹗」左右對﹕「光多任一判官田絢者掌書記。」上欲以翰林官之﹐論者以不由進士﹐又無引援﹐遂止。

【鄭顥】﹝宰相之孫。以起居郎尙宣宗女萬壽公主﹐恩寵無比。﹞

鄭顥因壽昌節上壽回﹐夢一宮殿﹐與十數人納涼聯句﹐旣悟﹐省「石門霧露白﹐玉殿莓苔靑」十字﹐怪其不祥。不數日﹐宣宗弓劍上仙﹐方悟其事。乃續爲十韻云「間歲流虹節﹐歸軒出禁扃。奔波流長景﹐蕭灑夢殊庭。境象非曾到﹐崇嚴昔未經。日斜烏斂翼﹐風動鶴疏翎。異苑人爭集﹐涼臺筆不停。石門霧露白﹐玉殿莓苔靑。若匪災先兆﹐何緣思入冥﹖禦鑪虛仗馬﹐華蓋負云亭。白日成千古﹐金滕九齡。小臣哀絕筆﹐湖上泣靑萍。」未幾﹐顥亦卒。﹝「石門」二句﹐杜甫集中詩也。﹞

【裴休】﹝字公美。大中六年拜相。爲人蘊藉﹐進止雍閒﹐宣宗曰「休﹐眞儒者。」。﹞

裴休贈《黃蘗山僧》詩曰「自從大士傳心印﹐額上圓珠七尺身。掛錫十年樓蜀水﹐浮杯今日渡漳濱。一千龍象隨髙步﹐萬里香華結勝因。擬欲事師爲弟子﹐不知將法付何人﹖」休以此詩呈示黃蘗﹐黃蘗不顧﹐曰「若形於紙墨﹐何有吾宗﹖」休問其故﹖曰「上乘之印﹐惟是一心﹐更無別法。心體一空﹐萬緣俱寂﹐如大日輪升於虛空﹐其中照耀﹐靜無纖埃。証之者﹐無新舊﹐無淺深。說之者﹐不立義解﹐不開戶牖。直下便是﹐動念卽乘。」其後﹐休錄之﹐爲傳心法要云。

【溫庭筠】﹝字飛卿﹐本名岐﹐曾於江﹑淮爲親表辱之﹐由是攺名。以《早行詩》「雞聲茅店月﹐人迹板橋霜」知名於世。詞號《金荃集》。子憲。﹞

溫庭筠才思艷麗﹐工於小賦﹐每入試﹐押官韻作賦﹐凡八叉手而八韻成﹐時號溫八吟。李義山謂曰「近得一聯句云『遠比趙公﹐三十六年宰輔』﹐未得偶句。」溫曰「何不云『近同郭令﹐二十四考中書』」。

宣皇好微行﹐與溫庭筠遇於逆旅﹐溫不識龍顏﹐傲然詰之曰「公非長史﹑司馬之流﹖」帝曰「非也。」又曰「得非六參﹑簿尉之類﹖」帝曰「非也。」會執政有奏﹕「庭筠攪擾場屋。」黜方城尉。紀唐夫送以詩﹐擅場當時。詩曰「何事明時泣玉頻﹖長安不見杏園春。鳳皇詔下𨿽沾命﹐鸚鵡才髙卻累身。且飲綠消積恨﹐莫辭黃綬拂行塵。方城若比長沙路﹐猶隔千山與萬津。」唐夫以此得名。

宣宗嘗賦詩﹐句有「金步搖」﹐未能對﹐遣求進士對之﹐庭筠乃對以「玉條脫」﹐宣宗賞焉。又藥名有「白頭翁」﹐溫以「蒼耳子」爲對。他皆類此。

張林言毀佛寺﹐時禦史有蘇監察者﹐檢天下廢寺﹐見銀佛一尺以下者﹐多袖歸﹐時號蘇捏佛。溫庭筠遽曰「好對『蜜陀僧』」。

溫庭筠見蜂ア﹐得句云「蜜官金翼使﹐」徧示知識﹐無人可屬﹐久之﹐自聯其下云「花賊玉腰奴。」

宣皇愛唱《菩薩蠻》詞﹐丞相令狐假溫庭筠新撰密進之﹐戒令勿泄。溫遽言於人﹐由是疏之。溫亦有言云「中書堂內坐將軍。」譏相國無學也。

令狐曾以舊事訪於庭筠﹐對曰「事出《南華》﹐非僻書也。或冀相公燮理之暇﹐時宜覽古。益怒﹐奏庭筠有才無行﹐卒不登第。庭筠有詩曰「因知此恨人多積﹐悔讀《南華》第二篇

。」

令狐爲相﹐自以姓氏少﹐族人有投者﹐不吝通族﹐由是遠近爭赴﹐至有姓胡冒令者。溫庭筠戲爲詩曰「自從元老登庸後﹐天下諸胡悉帶令。」

杜自西川除淮海﹐庭筠詣韋曲杜氏林亭﹐畱詩云「卓氏鑪前金綫柳﹐隋家堤畔錦帆風。貪爲兩地行霖雨﹐不見池蓮照水紅。」公聞之﹐遺絹千匹。

裴郎中П﹐晉國公次弟子也﹐足情調﹐善談諧﹐與溫岐爲友﹐好作歌曲﹐旣入臺﹐爲三院所謔曰「能爲淫艷之歌﹐有異淸潔之士。」其《南歌子》詞云「不是廚中串﹐爭知炙裏心﹖井邊銀釧落﹐展轉恨還深。」又曰「不信長相憶﹐擡頭問取天。風吹荷葉動﹐無夜不搖蓮。」又曰「竿葛爲紅燭﹐情知不自由。細絲斜結网﹐爭柰眼相鉤。」二人又爲《新添聲楊柳枝詞》。裴詞云「思量大是惡因緣﹐只得相看不得憐。願作琵琶槽那畔﹐美人長抱在胸前。」又曰「獨房蓮子沒人看﹐偸折蓮時命也捐。若有所由來借問﹐但道偸蓮是下官。」溫詞云「一尺深紅朦麯塵﹐舊物天生如此新。合歡桃核終堪恨﹐里許元來別有人。」又曰「井底點燈深燭伊﹐共郎長行莫圍棋。玲瓏骰子安紅豆﹐入骨相思知不知﹖」湖州崔郎中芻言初爲越副戎﹐宴席中有周徳華者﹐乃劉采春女也﹐崔寵愛之﹐令一陳音韻﹐以爲浮艷之美﹐徳華所唱七八篇﹐皆名流之詠﹐不取溫﹑裴所稱歌曲﹐二君深有愧色。﹝徳華所唱《楊柳枝》詞﹐滕邁郎中一首﹕「三條陌上拂金羈﹐萬里橋邊映酒旗。此日令人腸欲斷﹐不堪將入笛中吹。」賀知章祕監一首﹕「碧玉裝成一樹髙﹐萬條垂下綠絲絳。不知細葉誰裁出﹐二月春風是剪刀。」楊巨源員外一首﹕「江邊楊柳麯塵絲﹐立馬憑君折一枝。惟有春風最應惜﹐殷勤更向手中吹。」劉禹錫尙書一首﹕「春江一曲柳千條﹐二十年前舊板橋。曾與美人橋上別﹐恨無消息至今朝。」韓琮舍人二首﹕「枝鬥芳腰葉斗眉﹐春來無處不如絲。灞陵原上多離別﹐少有長條拂地垂。」又曰「梁苑隋堤事已空﹐萬條猶舞舊春風。那堪更想千年後﹐誰見揚花入漢宮﹖」﹞

段成式與溫庭筠詩序云「予在九江﹐造云藍紙輒送五十枚。詩云﹕『三十六鱗充信使﹐數番猶得寄相思。』」

溫飛卿《錦鞋賦》曰「闌裏花春﹐云邊月新。耀粲織女之束足﹐宴婉嫦娥之結。碧糸意緗鉤﹐鸞尾鳳頭。妻稱雅舞﹐履號遠遊。若乃金蓮東昏之潘妃﹐寶紲臨川之江姬。匍匐非壽陵之步﹐妖蠱實薴蘿之施。羅襪紅葉之艷﹐丰趺縞錦之奇。淩波微步瞥陳王﹐旣蹀躞而容與﹐花塵香迹逢石氏﹐條窈窕而呈姿。擎箱回津﹐驚蕭郎之始見﹐李文明練﹐恨漢後之未持。」重爲系曰「瑤池仙子董雙成﹐夜明簾額懸曲瓊。將上云而垂手﹐顧轉ツ而遺情。願綢繆於芳趾﹐附周旋於綺楹。莫悲更衣牀前棄﹐側聽東佩玉聲。」先是﹐段成式寄飛卿詩云「知君欲作閒情賦﹐應願將身作錦鞋。」飛卿因作此答之。

溫憲﹐僖﹑昭間就試有司﹐值鄭相延昌掌邦貢﹐以其父文多刺時﹐復傲毀朝士﹐抑而不錄。旣不第﹐遂題一絕於崇慶寺壁。後榮陽公因國忌行香見之﹐憫然動容。暮歸宅﹐已除趙崇知舉﹐卽召之﹐謂曰「某頃文衡﹐以溫憲庭筠之子﹐深怒嫉之。今日見一絕﹐令人惻然﹐幸勿遺也。」於是成名。詩曰「十口溝隍待一身﹐半年千里絕音塵。鬢毛如雪心如死﹐猶作長安下第人。」

光啟中﹐溫憲爲山南李巨川艸薦表﹐盛述先人之屈﹐曰「娥眉先妒﹐明妃爲去國之人﹔猿臂自傷﹐李廣乃不侯之將。」溫終於南山從事。

【段成式】﹝字柯古。文昌子。嘗宦遊至辰﹐著《酉陽雜俎》。爲處州刺史﹐境內惡溪多水怪﹐成式下車﹐水怪辟易﹐民遂呼爲好溪。﹞

池州周繇與段成式﹑韋蟾同遊襄陽徐商幕府﹐襄陽中堂賞花﹐繇與妓人戲語﹐成式嘲之曰「鶯裏花前選孟光﹐東山逋客酒初狂﹐素娥畢竟難防備﹐燒得河車莫遣嘗。」繇和云「回簪轉黛喜猜防﹐粉署裁詩助酒狂。若遇仙丹偕羽化﹐便隨簫史亦何傷﹖﹝繇登咸通進士﹐以《明皇夢鐘馗賦》得名﹐調池之至徳令﹐李昭象以詩送之曰「投文得任而今少﹐佩印還家古所榮。」﹞

段成式不赴光風亭夜宴﹐贈周繇云「屏開屈膝見吳娃﹐蠻臘同心四照花。奼女不愁難管領﹐斬新鉛裏得黃牙。」繇和云「玉樹瓊筵映彩霞﹐澄虛樓閣似仙家。只緣存想歸蘭室﹐不向春風看夜花。」時宴中妓有醉毆者﹐溫飛卿曰「若狀此﹐便可以『﹤疒只﹥面』對『ㄏ胡』。成式乃曰「ㄏ胡雲彩落﹐﹤疒只﹥面月痕消」。又曰「擲履仙鳧起﹐扯衣蝴蝶飄。羞中含薄怒﹐顰裏帶余嬌。醒後猶攘腕﹐歸時更折腰。狂夫自纓絕﹐眉勢倩誰描﹖」韋蟾云「爭揮鉤弋手﹐競聳踏徭身。傷頰詎關舞﹐捧心非效顰。」飛卿云「吳國初成陣﹐王家欲解圍。拂巾雙雉叫﹐飄瓦兩鴛飛。」

襄陽公宴集﹐段成式連罷馳騁﹐坐觀花艷﹐或有眼飽之嘲。周繇賦詩云「戲鞠且徒爲﹐寧如目送時。報仇慚巽Й﹐存想恨逶遲。促坐疑辟珥﹐銜杯彊朵頤。恣情窺窈窕﹐曾恃好風姿。色授應難奪﹐神交願莫辭。請君看曲講﹐不負少年期。」成式和詩云「才甘魚目並﹐藝怯馬蹄間。王謝初飛蓋﹐姬姜盡下山。縛雞難角逐﹐射雉豈開顏﹖亂翠移林色﹐狂紅照座殷。防梭齒𨿽在﹐乞帽鬢慚班。儻恕相如瘦﹐應容累騎還」。庭筠和云「齊馬馳千駟﹐盧姬逞十三。玳筵方盼睞﹐金勒自じ﹤走覃﹥。墮珥情初洽﹐鳴鞭戰未酣。神交花苒苒﹐眉語柳毿毿。」

尙書東莞公夜宴﹐坐列數花﹐段成式作連珠以代劇語﹐其一曰「竊以銅街麗人﹐恨塵泥之將隔﹔石室素女﹐怨仙俗之易分。因知三鳥孤鸞﹐從來要匹﹐金雞玉鵠﹐不願成羣。」其二曰「名比大喬﹐怨佳期之未卜﹔居連小市﹐恨的信之難移。因知夜逼更長﹐斜漢回而脈脈﹔寒侵夢淺﹐行雲去以遲遲。」一時稱其美麗。

【李羣玉】﹝字文山。大中間﹐崔相進其詩﹐以處士直弘文館。﹞

羣玉好吹笙﹐善急就章﹐喜食鵝﹐及授校書郎東歸﹐盧肇送詩云「妙吹應諧鳳﹐工書定得鵝。」

羣玉在杜丞相筵中《贈美人》云「裙拖六幅瀟湘水﹐鬢聳巫山一朵雲。貌態祗應天上有﹐歌聲豈合世間聞﹖胸前瑞雪燈斜照﹐眼底桃花酒半醺。不是相如憐賦客﹐肯教容易見文君﹖」

羣玉解天祿之任而歸涔陽﹐經二妃廟﹐題云「小孤洲北浦邊﹐二女明妝玉儼然。野廟向江春寂寂﹐古碑無字艸芊芊。風回日暮吹芳芷﹐月落山深哭杜鵑。猶似含顰望巡狩﹐九嶷凝黛隔湘川。」又曰「黃陵廟前春已空﹐子規啼血滴松風。不知精爽落何處﹐疑是行雲秋色中。」羣玉自以「春空」遂至「秋色」欲易之。乃有二女郎見曰「兒是娥皇﹑女英也。二年後當與郎君爲雲雨之遊。」俄而影滅。李遂禮其神像而去。至於潯陽﹐太守段成式素與李爲詩酒友﹐具述此事。段戲之曰「不知足下是虞舜之辟陽候也。」後二年﹐羣玉果死於洪州。段以詩哭之曰「酒裏詩中三十年﹐縱橫唐突世喧喧。明時不作稱衡死﹐傲盡公卿歸九泉。」又曰「曾話黃陵事﹐今爲白日催。老無男女累﹐誰哭到泉臺﹖」

長沙日試萬言。王詞學富贍﹐請十書吏皆給筆札﹐口授﹐十吏筆不停綴﹐首題《黃河賦》三千字﹐復爲《鳥散餘花落》詩二十首。時未亭午﹐已七千餘言。時路巖方當鈞軸﹐遣一介召之﹐曰「請候見帝。」巖大怒﹐亟命奏廢萬言科。杖策而歸﹐放曠杯酒間。一日﹐與李羣玉相遇嶽麓寺﹐羣玉曰「公何許人﹖曰「日試萬言王。」羣玉待之甚淺﹐曰「請與公聯句可乎﹖」曰「惟子之命。」羣玉破題而授之﹐略不仁思﹐繼之曰「芍藥花開菩薩面﹐棕櫚葉散野人頭。」羣玉遂屈。

【韋蟾】﹝字隱桂。下杜人。﹞

韋蟾廉問鄂州﹐及罷﹐賓僚祖餞﹐蟾書《文選句》云「悲莫悲兮生別離﹐登山臨水送將歸。」以箋毫授賓從﹐請續其句。逡巡﹐有妓泫然起曰「某不才﹐不敢染翰﹐欲口占兩句。」韋大驚異﹐令隨念。云「武昌無限新栽柳﹐不見楊花撲面飛。」蟾令唱作《楊柳枝詞》﹐極歡而散﹐贈數十箋納之﹐翌日而發。

韋蟾至長樂驛﹐見李給事題名﹐因書其側云「渭水春山照眼明﹐希仁何事寡詩情﹖只應學得虞姬婿﹐書字才能紀姓名。」

【鄭薰】﹝字子溥。﹞

大中八年﹐鄭薰掌文﹐時徐寇作亂﹐薰志在激勸勛烈﹐謂В魯公之後﹐擢之首科。旣而問及廟院﹐В曰「В寒素﹐京國無廟院。」薰始大悟﹐塞默久之。時有無名子嘲曰「主司頭腦太冬烘﹐錯認顏В作魯公。」

鄭薰旣老﹐號所居爲隱巖﹐蒔小松七本於庭﹐自號七松處士﹐嘗曰「異時可對五柳先生。」

苗臺符六歲能屬文﹐年十六及第﹐張續亦幼擅詞賦﹐年十八及第﹐同年進士﹐又同佐鄭薰少師宣州幕﹐二人常列題於西明寺東廊﹐或竊注之曰「一雙新進士﹐兩个阿孩兒。」臺符十七不祿﹐續位至禮部侍郎。

【曹鄴】﹝字業之。嘗爲《四怨》《三愁》《五情詩》。爲舍人韋愨所知﹐力薦於主司。大中間登第。﹞

曹鄴未第時﹐有詩云「一辭巖桂叢﹐九泣都門月。年年孟春至﹐看花不如雪。」

曹鄴《老圃堂》詩云「邵平瓜地接吾廬﹐谷雨乾時手自鋤。昨日春風欺不在﹐就牀吹落讀殘書。」

【陳陶】﹝字嵩伯。武﹑宣間自稱三代布衣。﹞

陳陶隱南昌西山﹐操行淸潔。嚴宇牧豫章﹐欲撓之﹐遣小妓蓮花往侍焉﹐陶殊不顧。妓乃獻詩求去﹐曰「蓮花爲號玉爲腮﹐珍重尙書遣妾來。處士不生巫峽夢﹐虛勞神女下陽臺。」陶答曰「近來詩思淸於水﹐老去風情薄似云。已向升天得門戶﹐錦衾深愧卓文君。」﹝後人移其事爲陳圖南﹐非也。﹞

陳陶種柑橙西山﹐令山童賣之﹐以供朝夕﹐僧貫休贈詩云「髙步前山前﹐髙歌北山北。數載賣柑橙﹐山資近又足。」

陳陶《隴西行》云「誓掃匈奴不顧身﹐五千貂錦喪胡塵。可憐無定河邊骨﹐猶是春閨夢里人。」

陳陶《種蘭詩》曰「幽人饑如何﹖采蘭充餱糧。幽人渴如何﹐醞蘭爲酒漿。地無靑苗租﹐白日如散王。不嘗仙人藥﹐端坐紅霞房。」

【林傑】﹝字智周。爲李侍禦遠所知﹐鄭立作奇童傳貽之。﹞

林傑五歲時﹐父肅攜至王仙君霸壇。戲問﹕「童子能詩乎﹖」傑遂口占云「羽客已歸雲路去﹐丹鑪艸木盡凋殘。不知千載歸何日﹐空使時人埽舊壇」。同遊諸公﹐初不謂眇歲之作﹐遽臻於此﹐莫不驚異。

唐中丞扶命子弟延林傑入學院講習﹐時會七夕﹐堂前乞巧﹐因試《乞巧》詩﹐傑援筆曰「七夕今朝看碧霄﹐牽牛織女渡河橋。家家乞巧望秋月﹐穿盡紅絲幾萬條﹖」唐驚曰「眞神童也。」

●卷三十六唐

【陸龜蒙】﹝字魯望﹐時謂江湖散人﹐或號天隨子﹐居松江甫裏﹐又曰甫裏先生。性嗜茶﹐置園顧渚山下﹐歲取租自判品第。門有巨石﹐乃遠祖績爲郁林守罷歸無裝﹐取以重其舡者﹐人稱其廉﹐號郁林石。﹞

天隨生宅荒少墻﹐屋多隙地﹐前後皆樹杞菊以供杯案。至夏﹐枝葉老硬﹐气味苦澀﹐猶責僮兒采掇。有人言「千乘之邑﹐非無好事之家﹐日欲擊鮮爲具以飽君﹐君獨閉關不出﹐率空腸貯古賢遺言﹐何自苦如此﹖」天隨生笑曰「我幾年來忍饑誦經﹐豈不知屠沽兒有酒食邪﹖」嘗作《杞菊賦》曰「惟杞與菊﹐偕寒互綠。或穎或苕﹐煙披雨沐。我衣敗綈﹐我飯脫粟。羞慚齒牙﹐苟且梁肉。蔓延駢羅﹐其生實多。爾杞未棘﹐爾菊未莎。其如予何﹗其如予何﹗」

陸龜蒙居震澤﹐有斗鴨一欄。有內養自長安使杭州﹐出舍下﹐挾彈斃其綠頭者。龜蒙手一表﹐駭云「此鴨善人言﹐持附蘇州﹐上進天子。使者斃之﹐柰何﹖」內養信其言﹐大恐﹐遂以囊中金酬之﹐因徐問其鴨能作何言﹖」龜蒙曰「能自呼其名。」內養憤且笑﹐蒙還其金﹐大笑曰「吾戲耳。」

陸龜蒙居笠澤﹐有一竹禪牀﹐每用偃憩﹐時十月﹐天已寒﹐侍僮忘施氈褥﹐龜蒙已坐﹐急起呼曰「此節日﹐翁須是與些衣服﹐不然﹐他寒我也寒。」

陸龜蒙《魚箋詩》﹕「向日乍驚新繭色﹐臨風時辧白萍文。好將花下承金粉﹐堪送天邊詠碧雲。」

陸龜蒙戲作風人體云「破蘗供朝爨﹐須知是苦辛。曉天窺落宿﹐誰識獨醒人﹖聞道更新幟﹐多因廢舊期。徵衣無伴搗﹐獨處自然悲。」皮日休和云「刻石書離恨﹐因成別後悲。莫言春繭薄﹐猶有萬重思。江上秋風起﹐從來浪得名。逆風猶掛席﹐若不會凡情。」﹝《詩》云「維南有箕﹐不可以簸揚﹐維北有斗﹐不可以挹酒漿。」蓋風俗之言﹐近乎戲矣。後人仿之﹐遂有「圍棋燒敗襖﹐看子故依然」之句﹐由是此體興焉。﹞

陸龜蒙夏日閒居﹐作四聲詩寄皮襲美﹐其平聲云「荒池菇蒲深﹐閒階莓苔平。江邊松篁多﹐人家簾櫳淸。爲書淩遺編﹐調弦誇新聲。求惟𨿽殊塗﹐探幽聊怡情。」平上聲云「朝煙涵樓臺﹐晚雨染島嶼。漁童驚狂歌﹐艇子喜野語。山容堪停杯﹐柳影好隱暑。年華如飛鴻﹐鬥酒幸且舉。」平去聲云「新開窗猶偏﹐自種蕙未徧。書簽風搖聞﹐釣榭霧破見。耕耘閒之資﹐嘯詠性最便。希夷全天眞﹐詎要問貴賤。」平入聲云「端居愁無涯﹐一夕發欲白。因爲鸞章吟﹐忽憶鶴骨客。身披丹臺文﹐腳著赤玉舄。如蒙淸音酬﹐若渴吸月液。」

陸龜蒙《夏日卽事》用藥名作離合詩云「避暑最須從朴野﹐葛巾筠席更相當。歸來又好乘涼釣﹐藤蔓陰陰著雨香。」﹝與張籍離合詩同體。﹞

陸龜蒙用離合體賦松﹑間﹑斟三字云「子山園靜憐幽木﹐公幹詞淸詠華門。月上風微瀟灑甚﹐斗醪何惜置盈樽。」賦飲﹑嚴﹑泉三字云「已甘茅洞三君食﹐欠買桐江一朵山。嚴子瀨髙秋浪白﹐水禽飛盡釣舟還。」﹝此離一字偏旁於一句首尾﹐而首尾相續爲字。﹞

陸龜蒙《中酒賦》曰「剪云夢﹛艸豈﹜﹐采泮宮芹。周子之菘向晚﹐庾郎之薤初春。加以歐川桂蠹﹐穎谷楡人。𨿽馳心於品物﹐且忘味於玆辰。」

陸龜蒙妻蔣氏﹐善屬文﹐然嗜酒﹐姊妹勸節酒彊食﹐蔣應聲曰「平生偏好飲﹐勞汝勸吾餐。但得樽中滿﹐時光度不難。」一日有僧知業訪龜蒙談玄﹐蔣使婢奉酒﹐知業云「受戒不飲。」蔣隔簾謂曰「上人曾有詩云﹕『接岸橋通何處路﹖倚樓人是阿誰家﹖』觀此風韻﹐得不飲乎﹖」知業慚而退。

【皮日休】﹝字襲美﹐自號閒气布衣﹐又自戲曰醉士﹐或曰酒民。子光業﹐爲吳越丞相﹐四世孫公弼﹐宋慶曆間名士也。﹞

皮日休嘗謁歸仁紹﹐數往而不得見﹐皮旣心有所慊而動形於言﹐因作《詠龜詩》﹕「硬骨殘形知幾秋﹐屍骸終不是風流。頑皮死後鉆須徧﹐都爲平生不出頭。」時仁紹亦有諸子佾孫與日休同在場中﹐隨卽聞之﹐因伺其復至﹐乃於刺字皮姓之下題詩授之曰「八片尖斜砌作球﹐火中尋了水中揉﹐一團閒气如常在﹐惹踢招拳卒未休。」

皮日休《詠螃蟹呈浙西從事》云「未遊滄海早知名﹐有骨還從肉上生。莫道無心畏雷電﹐海龍王處也橫行。」又《題金錢花》云「陰陽爲火地爲鑪﹐鑄得金錢不用模。謾向人前逞顏色﹐不知還解濟貧無﹖」

皮日休《懷鹿門》用縣名作離合詩云「山瘦更培秋後桂﹐溪澄閒數晚來魚。臺前過雁盈千百﹐泉石無情不寄書。」陸龜蒙和云「竹溪深處猿同宿﹐松閣秋來客共登。封徑古苔侵石鹿﹐城中誰解訪山僧﹖」

吳士孫發嘗舉百篇科﹐陸龜蒙贈詩云「直應天授與詩情﹐百詠惟消一日成。」皮日休亦有云「百篇宮體喧金屋﹐一日官銜下玉除。」﹝宋太平興國五年﹐有趙昌國願試此科﹐太宗禦殿出四句詩爲題﹐詩云「松風雪月天﹐花竹鶴雲煙。詩酒春池雨﹐山僧道柳泉。」每題五篇﹐篇四韻。至晚僅成十首﹐方欲激動後學﹐特賜及第。﹞

咸通中﹐日休爲太常博士﹐遭亂歸吳中。黃巢寇江浙﹐劫以從軍﹐至京師﹐以爲翰林學士﹐令日休作讖﹐云「欲識聖人姓﹐田八二十一。欲知聖人名﹐果頭三屈律。」巢大怒﹐蓋巢頭醜﹐掠鬢不盡﹐疑譏之也。遂及禍。﹝黃巢舉進士不中第﹐嘗《賦菊》詩曰「待到秋來九月八﹐我花開後百花殺。衝天香陣透長安﹐滿城盡帶黃金甲。」朝廷不能收拾之﹐遂聚眾爲盜﹐號衝天大將軍﹐卒陷長安。旣敗﹐脫身爲僧﹐依張金義於洛陽﹐曾繪己像題詩云「記得當年艸上飛﹐鐵衣著盡著僧衣。天津橋上無人識﹐獨倚欄桿看落暉。」人見其像﹐識其爲巢。」﹞

皮光業最耽茗事。一日﹐中表請嘗新柑﹐筵具殊丰﹐簪紱叢集。才至﹐未顧尊壘而呼茶甚急﹐徑進一巨甌﹐題詩曰「未見甘心氏﹐先迎苦口師。眾噱曰「此師固淸髙﹐而難以療饑也。」

【方幹】﹝字雄飛。桐廬處士。嘗謁廉ヘ﹐誤三拜﹐人呼爲方三拜。卒謚玄英先生。﹞

方幹爲人唇缺﹐有司以爲不可與科名﹐連應十餘舉﹐遂隱居鑑湖﹐後數十年遇醫補唇﹐年已老矣。人號曰補唇先生。又性好侮人﹐嘗與龍丘李主簿同酌﹐李目有翳﹐幹攺令譏曰「措大喫酒點鹽﹐軍將喫酒點醬。只見門外著籬﹐未見眼中安障。」李答曰「措大喫酒點鹽﹐下人喫酒點。只見手臂著欄﹐未見口唇開褲。」

余杭守謂方幹苦吟﹐未能應﹐卒因夜燕﹐以飛字韻命賦之。幹詩立成﹐曰「間世星郎夜燕時﹐丁丁寒漏滴聲微。琵琶弦促千般調﹐鸚鵡杯深四散飛。徧請玉容歌白雪﹐髙燒紅燭照朱衣。人間有此榮華事﹐爭遣漁翁戀鈞磯。」

吳人範攄處士之子﹐七歲能詩﹐贈隱者云「掃葉隨風便﹐澆花趁日陰。」方幹曰「此子他年必成名。」又吟夏日云「閒雲生不雨﹐病葉落飛秋。」幹曰「惜哉﹖必不享壽。」果十歲卒。

【許棠】﹝字丈化。與張喬﹑兪坦之﹑劇燕﹑任濤﹑吳罕﹑張﹑周繇﹑鄭谷﹑李棲遠﹑溫憲﹑李昌符謂之咸通十哲。﹞

許棠《洞庭詩》云「驚波常不定﹐半日鬢堪斑。四顧疑無地﹐中流忽有山。鳥飛應畏墮﹐帆遠卻如閒。漁父相時引﹐行歌浩渺間。」當時人以第二聯題扇。

汪遵﹐許棠同鄕人也。遵幼爲吏﹐棠應二十餘舉﹐遵猶在胥徒。善爲絕句詩而深晦縝密。一旦辭役就貢﹐會棠送客至灞氵產間﹐遇遵於途﹐訊曰「何事至京﹖」遵曰「就貢。」棠怒曰「小吏無禮。」後遵成名五年﹐棠始登第。《長城》詩曰「秦築長城比鐵牢﹐蕃戎不敢過臨洮。𨿽然萬里連雲際﹐爭及堯天三盡髙。」遵以此詩得名於時。

李建州頻主京兆解試﹐命《月中桂》題﹐張喬詩擅場。詩曰「與月轉洪﹐扶疏萬古同。根非生下土﹐葉不墜秋風。每以圓時足﹐還隨缺處空。影髙羣木外﹐香滿一輪中。未種丹霄日﹐應虛白兔宮。如何當羽化﹐細得問神功。」李建州以許棠老於場屋﹐竟以棠爲首薦﹐而張喬﹑兪坦之輩俱以次收之。

張喬與兪坦之受知許下薛尙書能﹐許棠首薦﹐能以詩唁二子曰「何事盡參差﹐惜哉吾子詩。日令銷此道﹐天亦負明時。有路當重振﹐無門卽不知。何當見堯日﹐相與啜澆漓。」

【任濤】﹝筠州人。﹞

任濤能詩﹐刺史李騭愛其「露溥沙鶴起﹐人臥釣舡橫」之句﹐特與免役﹐判云「有詩似濤者﹐並免役。」時幸元龍號松垣先生﹐素有气節﹐亦以詩援濤例求免稅丁﹐刺史判云「松垣筆力破滄溟﹐欲援任濤免稅丁。一段風流好公案﹐錦江重寫入圖經。」

【李昌符】﹝字巖夢。歷尙書郎。﹞

李昌符久不登第﹐常歲卷軸﹐怠於裝修。因出一奇﹐乃作《婢僕》詩五十首﹐於公卿間行之。其間有詩云「春娘愛上酒家樓﹐不怕歸遲總不憂。推道那家娘子臥﹐且畱教住待梳頭。」又云「不論秋菊與春蒼﹐个个能︿空肚茶。無事莫教頻入庫﹐沒名閒物要些些。」諸篇皆中婢僕之諱﹐浹旬京域盛傳﹐是年登第。

【李山甫】﹝咸通中﹐累舉不第﹐後流落爲河朔樂彥貞從事。﹞

巢寇之亂﹐翰林待詔王遨者﹐北遊在鄴﹐李山甫遇於道觀﹐謂曰「幽蘭綠水﹐可得聞乎﹖」遨應命奏之。曲終潸然﹐曰「憶在咸通﹐玉亭秋夜﹐供奉至尊﹐不意流離至此也。」山甫賦詩曰「幽蘭綠水耿淸音﹐嘆惜先生枉用心。世上幾時曾好古﹖人前何必獨沾襟﹖致身不似笙簧巧﹐悅耳寧如鄭衛淫﹖三尺絲桐七條綫﹐子期師曠雨沈沈。」句未成﹐山甫亦自黯然﹐悲其不遇。

【袁皓】﹝宜春人。咸通進士﹐自稱碧池處士。﹞

袁皓初登第﹐過嶽陽﹐悅妓蕊珠﹐以詩寄嚴使君曰「得意東歸過嶽陽﹐桂枝香惹蕊珠香。也知暮雨生巫峽﹐爭柰朝云屬楚王。萬恨只憑期克手﹐寸心惟系別離腸。南亭宴罷笙歌散﹐回首煙波落渺茫。」嚴君以妓贈之。

【髙蟾】﹝河朔人。唐有兩髙蟾﹐此乾符登第者。﹞

髙蟾累舉不第﹐有詩云「月桂數條耆白日﹐天門幾扇鉆明時。陽春發處無根葉﹐憑仗東風次第吹。」又《下第上司馬侍郎》詩云「天上碧桃和露種﹐日邊紅杏倚云栽。芙蓉生在秋江上﹐莫向春風怨未開。」人頗憐其意。明年﹐李昭知舉﹐遂擢第。

髙蟾有宮詞云「君恩秋後葉﹐日日向人疏。」鄭谷贈詩云「張生『故國三千里』﹐知者惟應杜紫薇。君有『君恩秋後葉』﹐可能更羨謝玄暉。」

【姚巖傑】﹝元崇裔孫﹐號象溪子。﹞

姚巖傑聰悟絕倫﹐常以詩酒放遊江左。咸通中﹐盧肇知歙州﹐巖傑在婺源﹐先以著述寄肇﹐肇已知其人﹐辭以兵火之後﹐郡中凋敝﹐無以奉迎大賢。」巖傑復以長箋激之﹐肇乃輟所乘馬迎至郡齋﹐館轂如公卿禮﹐旣而日肆傲睨。肇嘗以篇詠詫於巖傑﹐曰「明月照巴山﹐」巖傑笑曰「明月照天下﹐柰何獨照巴山耶﹗」肇慚甚。無何﹐會於江亭﹐時蒯希逸在席﹐肇請目前取事爲令﹐尾有樂器名﹐肇曰「遠望漁舟﹐不闊尺八」巖傑遽飲酒一器﹐憑欄嘔噦﹐須臾﹐卽席還令曰「憑欄一吐﹐已覺空喉。」

乾符中﹐顏В典鄱陽郡﹐鞠場公宇初構﹐請巖傑紀其事﹐文成﹐粲然千餘言。В欲刪去二字﹐巖傑不從﹐В怒﹐時已刊石﹐命碎其碑﹐巖傑以篇紀之曰「爲報顏公識我麼﹐我心惟只與天和。眼前俗物關情少﹐醉後靑山入夢多。田子莫嫌彈鋏恨﹐寧生休唱飯牛歌。聖朝若爲蒼生計﹐也合公車到薜蘿。」

【鄭昌圖】。﹞

咸通末﹐以進土車服亻替差﹐不許乘馬﹐時場中不減千人﹐𨿽勢家子亦皆騎驢。或嘲之曰「今年敕下盡騎驢﹐短袖長轍滿九衢。淸瘦兒郎猶自可﹐就中愁殺鄭昌圖。」

【鄭畋】﹝年十九赴舉﹐凡十九年登第﹐又十九年入相﹐時號「三九相公」。﹞

鄭畋爲鳳翔從事日﹐《題馬嵬坡》云「玄宗回馬楊妃死﹐雲雨𨿽亡日月新。終是聖明天子事﹐景陽宮井又何人﹖」觀者以爲有宰輔之器。

【髙駢】﹝字千里。崇文曾孫也。好神仙﹐有方士刻靑石爲奇字云「玉皇授白雲先生。」。﹞

髙崇文本薊門將校﹐討劉辟有功﹐爲西川節度使。渤海鄙言﹐呼人爲﹤骨孝﹥兒。一旦雪下﹐崇文謂賓客曰「某𨿽武夫﹐亦有一詩。」乃吟曰「崇文崇武不崇文﹐提戈出塞號將軍。那个﹤骨孝﹥兒射雁落﹖白毛空裏雪紛紛﹗」或謂北齊敖曹之比。

髙駢家世禁衛﹐頗修飾﹐折節爲學﹐與諸儒交﹐談治道﹐兩軍中人﹐更稱譽之﹐號「落雕侍禦。」《赴安南卻寄臺司》云「曾驅萬馬靜江山﹐風去云回頃刻間。今日海門南面事﹐莫教還似鳳林關。」

奇鯤﹐南詔大酋之心膂也﹐僖宗時來朝﹐髙駢自淮海飛章曰「蠻酋用事﹐惟奇鯤等數人﹐請止而鴆之。」帝用其策﹐奇鯤有詞藻﹐途中詩云「風裏浪花吹又白﹐雨中峯影洗還靑。沙鷗聚處窗前見﹐林啼時枕上聽。」

髙駢鎭蜀﹐南蠻時飛一木夾﹐有「借錦江飲馬」之語。胡曾時爲書記﹐以檄破之﹐兼有詩云「辭天出塞陳雲空﹐霧捲霞開萬里通。親授虎符安宇宙﹐誓將龍劍定英雄。殘霜敢冒髙懸日﹐秋葉爭禁大假風﹖爲報南蠻須屏迹﹐不同蜀將武候功。」

髙駢鎭蜀日﹐以蠻涎侵暴﹐乃築羅城四十里﹐朝廷𨿽加恩賞﹐亦疑其固護。或一日﹐聞奏樂聲﹐知有攺移。乃《題風箏》寄意曰「夜靜弦聲響碧空﹐宮商信任往來風。依稀似曲才堪聽﹐又被風吹別調中。」旬日﹐果移鎭渚宮。

髙駢聞河中王鐸加都統﹐云「煉汞燒鉛四十年﹐至今猶在藥鑪前。不知子晉緣何事﹖只學吹簫便得仙。」其驕傲不平如此。

髙駢末年酷信方士。有呂用之者﹐自言能役使鬼神﹐變化黃金。駢惑之﹐起延和閣七間﹐髙八丈﹐皆飾以金玉﹐藻井垂蓮﹐之上有二十八字云「延和髙閣上干云﹐小語猶疑太乙聞。燒盡降眞無一事﹐開門迎得畢將軍。」及師鐸亂﹐人以爲詩妖。

呂用之每對髙駢顧揖空中﹐謂見羣仙來往﹐駢隨而拜之。用之忽云「后土夫人遣使就借兵馬並李筌所撰《太白陰經》﹐駢遽下兩縣﹐率百姓葦席數千領﹐畫作甲兵之狀﹐遣用之於廟庭燒之﹐又以五彩箋寫《太白陰經》十道﹐置於神座之側﹐又於夫人帳中塑一綠衣年少﹐謂之韋郎﹐廟成﹐有人於西廡棟上題一長句﹐詩曰「四海干戈尙未寧﹐謾勞淮海寫儀刑。九天玄女猶無信﹐后土夫人豈有靈﹖一帶好雲侵鬢綠﹐雨行嵬岫拂眉靑。韋郎年少耽閒事﹐案上休誇《太白經》。好事者競相傳誦。

【馬眞】。﹞

僖宗自內出袍千領賜塞外吏士﹐神策軍馬眞於袍中得金鎖一枚﹐詩一首云「玉燭制袍夜﹐金刀呵手呵。鎖寄千里客﹐鎖心終不開。」眞就市貨鎖﹐爲人所告﹐主將得其詩﹐奏聞﹐僖宗令赴闕﹐以宮人妻眞。後僖宗幸蜀﹐眞晝夜不解衣﹐前後捍禦。

【周朴】﹝閩人。榦符末﹐黃巢至福州﹐求得朴﹐問曰「能從我乎﹖」答曰「我尙不仕天子﹐安能從賊﹖」巢怒﹐斬之。﹞

周朴性喜吟詩﹐尢尙苦澀﹐每遇景物﹐搜奇抉思﹐日旰忘返﹐苟得一聯句﹐則忻然自快。嘗野逢一負薪者﹐忽持之﹐且厲聲曰「我得之矣。」樵夫矍然驚駭﹐制臂棄薪而走﹐遇遊徼卒﹐疑樵者爲偸兒﹐執而訊之﹐朴徐往告卒曰「適見負薪﹐因得句耳。」卒乃釋之。其句云「子孫何處閒爲客﹐松柏被人伐作薪。」

閩有一士人﹐以朴僻於詩句﹐欲戲之。一日﹐跨驢於路﹐遇朴在傍﹐士人乃欹帽掩頭﹐吟朴詩云「禹力不到處﹐河聲流向東。」朴聞之﹐忽遽隨其後﹐且行﹐士但促驢而去﹐略不回首﹐行數里追及﹐朴告之曰「僕詩『河聲流向西﹐』何得言『流向東』﹖」士人頷之而已。閩中傳以爲笑。

【韓定辭】。﹞

韓定辭爲鎭州王書記﹐聘燕帥劉仁恭﹐捨於賓館﹐命幕客馬延接。馬有詩贈韓云「燧林芳艸綿綿思﹐盡日相攜陟麗譙。別後山上望﹐羨君時復見王喬。」詩淸秀﹐然意在試其學問。韓於座酬之曰「崇霞臺上神仙客﹐學辧癡龍藝最多。盛徳好將銀筆述﹐麗詞堪與雪兒歌。」座賓靡不欽訝﹐然亦頗疑銀筆之僻。他日﹐答聘常山﹐亦命定辭接於公館。從容問韓以「雪兒」﹑「銀筆」之事﹐韓曰「昔梁元帝爲湘東王時﹐好學﹑著書﹐常紀忠臣義士及文章之美者。筆有三品﹐或以金銀雕飾﹐或用斑竹爲管。忠孝全者用金管書之﹐徳行淸粹者用銀筆書之﹐文章贍麗者以斑竹書之﹐故湘東之譽﹐振於江表。雪兒者﹐李密之愛姬﹐能歌舞﹐每見賓僚文章有奇麗入意者﹐卽付雪兒葉音律歌之。」又問「癡龍」出自何處﹖定辭曰「洛下有洞穴﹐曾有人誤墮穴中﹐因行數里﹐漸見明曠﹐見有宮殿人物﹐凡九處。又見有大羊﹐羊髯有珠﹐人取而食之﹐不知何所。後出以問張華﹐華曰﹕『此地仙九館也。大羊者﹐名曰癡龍耳。』定辭復問﹕「﹛敖山﹜當在何處﹖」曰「此隋郡之故事。何謙光而下問﹖」由是兩相悅服﹐結交而去。

●卷三十七唐

【昭宗曄】﹝人戲上尊號曰避賢招難存三奉五皇帝。蓋帝嘗曰「朕東西所至﹐禍難隨之﹐願避賢者路。」三﹐謂三主﹐帝後及柳﹑楊昭儀。五﹐謂朱全忠﹑王行瑜﹑李克用﹑李茂貞﹑韓建。﹞

昭宗𨿽運鐘艱險﹐智量過人﹐每與侍臣言論﹐商較時政﹐曾無厭倦。乾寧三年﹐鳳翔李茂貞與朝臣有隙﹐舉兵犯闕﹐上欲幸太原﹐行止謂北﹐華州韓建迎歸郡中﹐上鬱鬱不樂﹐時登城西齊雲樓眺望。明年秋﹐制《菩薩蠻》詞二首﹐曰「登樓遙望秦宮殿﹐茫茫只見雙飛燕。渭水一條流﹐千山與萬丘。遠煙籠碧樹﹐陌上行人去。何處是英雄﹖迎儂歸故宮。」又一曰「飄飄且在三峯下﹐秋風往往堪沾灑。腸斷憶仙宮﹐朦朧煙霧中。思夢時時睡﹐不語常如醉。早晚是歸期﹐穹蒼知不知﹖」酒酣﹐與從人悲歌泣下。

昭宗播岐﹐何后用事﹐有同穀子者﹐詠《五子之歌》﹐何后潛令秦王誅之﹐事未行而奔去。詩曰「邦惟固本自安寧﹐臨下常須馭朽驚。何事十旬遊不返﹖禍胎從此召殷兵。酒色聲禽號四荒﹐那堪峻宇又雕墻﹖靜思今古爲君者﹐未或因玆不滅亡﹗惟彼陶唐有冀方﹐少年都不解思量。如今算得當年事﹐首爲盤遊亂紀綱。明明我祖萬邦君﹐典則貽將示子孫。惆悵太康荒墜後﹐覆宗絕祀滅其門。仇讎萬姓遂無依﹐顏厚何曾解忸怩﹖五子旣歌邦已失﹐一場前事悔難追。」

【司空圖】﹝字表聖。與巢賊之亂﹐車駕播遷﹐圖有先人舊業在中條山﹐因避地焉。嘗芟松枝爲筆管﹐曰「幽人筆當如是。」與人疏不名官位﹐但稱知非子﹐又稱耐辱居士。﹞

初﹐王凝爲絳州刺史﹐司空圖以文謁之﹐大爲所知﹐及凝知貢舉﹐遂擢圖上第﹐同年訝其名姓甚暗﹐有浮薄者﹐號之爲司徒空。王知有此說﹐因召一榜門生﹐開筵宣言於眾﹐曰「某切忝文柄﹐今年榜帖﹐全爲司空先輩一人而已。」由是圖聲彩益振。後爲禦史分司﹐舊相盧公攜酒訪之﹐畱詩曰「氏族司空貴﹐官班禦史雄。老夫知且在﹐未可嘆途窮。」

裴度赴敵淮西﹐嘗題名華嶽廟闕門。大順中﹐司空圖以一絕紀之﹐曰「嶽前大隊赴淮西﹐從此中原息戰鼙。石闕莫教苔蘚上﹐分明認取晉公題。」司空圖有詩戒好色自戕者﹐云「昨日流鶯今日蟬﹐起來又是夕陽天。六龍飛轡長相窘﹐更忍乘危自著鞭。」

司空圖秦坑銘云「秦術戾儒﹐厥民斯酷。秦儒旣坑﹐厥祀隨覆。秦坑儒耶﹖儒坑秦耶﹖」

司空圖作亭觀﹐素室悉畫唐節士文人﹐名亭曰休休。題其楹曰「咄﹐喏﹗休休休﹐莫莫莫﹗伎倆𨿽多性靈惡﹐賴是長教閒處著。休休休﹐莫莫莫﹗一局棋﹐一鑪藥﹐天意時情可料度﹗白日偏催快活人﹐黃金難買堪騎鶴。若曰﹕『爾何能﹖』答云﹕『耐辱莫。』」

【鄭谷】﹝字若愚。有集號《雲臺編》。﹞

鄭谷﹐故永州刺史之子。幼年﹐司空圖與刺史同院﹐見而奇之﹐曰「曾吟得丈丈詩否﹖」曰「吟得。」莫有病否﹖」曰「丈丈《曲江晚望》斷篇云﹕『村南斜日閒回首﹐一對鴛鴦落渡頭」卽深意矣。」司空嘆惜﹐撫其背曰「當爲一代風騷主。」

唐時﹐新進士不問科甲髙下﹐唱名出皇城﹐則例喝狀元。鄭谷登第後﹐宿平康裏﹐嘗作詩曰「春來無處不閒行﹐楚潤相看別有情。好是五更殘酒醒﹐耳邊聞喚狀元聲。」谷﹐光啟二年趙昌翰榜第八名也。

楊夔嘗著《冗書》三卷﹐馳名於世。咸通間下第﹐鄭谷贈二絕曰「散賦《冗書》髙且奇﹐百篇仍有百篇詩。江湖休灑春風淚﹐十軸香於一桂枝。時無韓柳道難窮﹐也覺天公不至公。看取年年金榜上﹐幾人才气似揚雄﹖」

鄭谷《詠鷓鴣》詩云「暖戲平蕪錦翼齊﹐品流應得近山雞。雨昏靑艸湖邊立﹐花落黃陵廟裏啼。遊子乍聞徵袖濕﹐佳人才唱翠眉低。相呼相喚湘江曲﹐斑竹叢深春日西。」時嘆其工﹐呼爲「鄭鷓鴣」。

鄭谷《雪》詩云「亂飄僧捨茶煙濕﹐密灑歌樓酒力微。江上晚來堪畫處﹐漁人披得一蓑歸。」有段贊善善畫﹐因采其詩爲圖﹐曲盡瀟灑之意。持以贈谷﹐谷爲詩謝之云「贊善賢相後﹐家藏名書多。畱心於繪素﹐得意在煙波。屬與同吟誅﹐功成更琢磨。愛余風雪句﹐幽絕寫漁蓑。」

鄭谷《十日菊》云「節去蜂愁蝶不知﹐曉庭還繞折殘枝。自緣今日人心別﹐未必秋香一夜衰。」

薛尙書能﹐嘗爲都官郎中。後數年﹐李員外頻自憲府內彈﹐拜都官員外﹐皆一時騷雅宗師。都官之曹﹐振盛於此。乾寧中﹐鄭谷亦爲都官郎中﹐作詩自賀云「都官𨿽未是名郎﹐踐歷曾聞薛許昌。復有李公陪雅躅﹐豈宜鄭子忝餘光﹖」後世因稱「鄭都官」云。

【吳融】﹝字子華。與陸龜蒙﹑皮日休﹑顏蕘﹑羅隱爲益友。龍紀初登第。﹞

吳子華才力浩大﹐八面受敵﹐以韻著稱﹐遊刃頗攻騷雅。嘗以百篇示李洞﹐洞曰「大兄所示百篇中﹐有一聯絕唱﹕《西昌新亭》曰『暖漾魚遺子﹐晴遊鹿引は。』」於華不怨所鄙﹐而喜所許。

【張浚】。﹞

張浚常與朝士於萬壽寺閱牡丹﹐俄有雨降﹐抵暮不息﹐羣公飲酣。左右伶人﹐皆禦前供奉第一部者﹐恃寵肆狂﹐無所畏憚。有張隱者﹐忽躍出揚聲引詞曰「位乖燮理致傷殘﹐四面墻匡不忍看。正是花時堪下淚﹐相公何必更追歡﹖」闔席愕然﹐相眄失色﹐一時俱散。張但慚恨而已。

【崔沆】﹝鉉之子。放進士榜﹐崔瀣中第﹐談者稱座主門生﹐沆瀣一家。﹞

唐進士放榜後﹐必會燕曲江。豆盧錄請告假不赴﹐乃以雕憲載妓遊觀﹐爲團司所發。時崔沆爲主罰錄事﹐判云「深攙席帽﹐密映氈車。紫陌尋春﹐便隔同年之面﹔靑雲得路﹐可知異日之心。」

【鄭綮】﹝字蘊武。詩語多俳諧﹐故使落調﹐世號「鄭五歇後體。」乾寧初﹐同个章事制下﹐搔首言曰「歇後鄭五作宰相﹐時事可知矣。」。﹞

鄭綮刺廬江﹐將去﹐別郡人云「惟有兩行公廨淚﹐一時灑向渡頭風。」其滑稽數類此。﹝黃巢掠淮南﹐鄭移檄請無犯州境﹐巢笑爲斂兵。歲滿去﹐羸錢千緡﹐藏州庫後。他盜至﹐終不敢犯鄭使君錢。﹞

祖國綮善詩﹐有《題老僧》詩云「日照西山雪﹐老僧門未開。凍瓶粘柱礎﹐宿火陷鑪灰。童子病歸去﹐鹿寒入來。」常云「此詩屬對﹐可以衡秤。」言輕重不偏也。或曰「相國近爲新詩否﹖」對曰「詩思在灞橋風雪中驢子上﹐此中安可得之﹖」

【杜荀鶴】﹝字彥之﹐牧微子也。牧守秋浦時﹐妾有妊出嫁長林杜筠﹐生荀鶴。自號九華山人。有能詩名。時人語云「杜詩三百首﹐惟在一聯中﹐『風暖鳥聲碎﹐日髙花影重』是也。」。﹞

杜荀鶴遇知於朱梁髙祖﹐送名春官﹐於裴贄侍郎下第八人登科﹐乃大順三年正月十日﹐荀鶴生日也。九華王希羽以詩獻曰「金榜曉懸生世日﹐玉書潛記上升時。九華山色髙千尺﹐未必髙於第八枝。」﹝荀鶴捨前椿樹生芝艸﹐明年及第﹐以漆彩飾之﹐安幾硯間﹐號「科名艸。」﹞

杜荀鶴謁梁髙祖﹐雨作而天無行雲﹐髙祖曰「無雲而雨﹐謂之天泣﹐不知何祥﹖請作詩。」荀鶴曰「同是乾坤事不同﹐雨絲飛灑日輪中。若教陰顯都相似﹐爭表梁王造化工﹗」髙祖喜之。

杜荀鶴嘗有絕句云「南來北去二三年﹐年去年來兩鬃斑。舉世盡從愁裏老﹐誰人肯向死前閒﹖」

有不調子恆以滑稽爲事﹐嘗與一秀士泛江湖﹐將欲登路﹐同船客有驢瘦劣﹐尾仍偏﹐不調子堅勸秀士市之。旣捨楫登途﹐弱不堪乘跨﹐秀士苦尢之。不調曰「勿悔﹗此不同他等。」其夕忽值云﹐不調曰「得之矣。請貰酒三五杯﹐然後奉爲話其故事。」秀士又亻黽亻免買而飲之﹐及舉爵﹐言曰「君不聞杜荀鶴詩云﹕『就舡買得魚偏美﹐踏雪沽來酒倍香』乎﹖請君買驢沽酒﹐非無據也。」秀士被其誘玩﹐殊不知覺﹐至是方悟。﹝嘗有兩人同官。其一或舉荀鶴詩﹐極贊「也應無計避徵徭」之句﹐其一難之曰「野鷹」何有徵徭﹖」舉詩者解曰「古人言豈有失﹖必是當年科取翎毛耳。」﹞

【張曙】﹝小字阿灰。嘗謔杜荀鶴曰「杜十五公大榮﹗」荀鶴曰「何榮﹖」曙曰「與張五十郎同年﹐爭不榮﹖」荀鶴曰「是公榮﹐小子爭得榮﹖天下祗知有杜荀鶴﹐沒處知有張五十郎。」。﹞

中和初﹐張曙﹑崔昭緯同赴舉﹐詣日者問命。曙時自負才名籍甚﹐以爲將來狀元﹐崔亦分居其下。日者殊不顧曙﹐第白崔曰「將來萬全髙第。」曙有慍色。日者曰「郎君亦及第﹐然須待崔家郎君拜相﹐當於此時過堂。」旣而曙果不終場﹐昭緯首冠。曙以篇什別之云「千里江山陪驥尾﹐五更風水失龍鱗。昨夜浣花溪上雨﹐綠楊芳艸爲何人﹖」後七年﹐崔大拜﹐曙登第﹐果於昭緯下過堂。杜荀鶴﹐同年生也﹐酬曙詩云「天上書名天下傳﹐引來齊到玉皇前。大仙錄後頭無雪﹐至藥成來竈絕煙。笑躡紫雲金作闕﹐夢拋塵世鐵爲船。九華山叟驚凡骨﹐同到蓬萊豈偶然﹖」

張侍郎朝望甚髙﹐曙其猶子也。有愛姬早逝﹐悼念不已﹐曙時爲右補闕﹐因其入朝未歸﹐乃爲《浣溪沙》詞置於幾上曰「枕障薰鑪隔繡幃﹐二年終日兩相思﹐好風明月始應知。天上人間何處去﹐舊歡新夢覺來時﹐黃昏微雨畫簾垂。」歸見之﹐痛曰「此必阿灰所作。」

【褚載】﹝字厚之。乾寧進士。﹞

褚載《賀趙觀文重試及第》云「一枝仙桂兩回春﹐始覺文章可致身。已把色絲要上第﹐又將彩筆冠羣倫。龍泉再淬方知利﹐火浣重燒轉更新。今日街頭看禦榜﹐大能榮耀苦心人。」

陸威爲郎官﹐載以文投獻﹐數字犯其家諱。威因矍然。載尋以箋致謝曰「曹興之圖畫𨿽精﹐終慚誤筆﹔殷浩之矜持太過﹐翻達空函。」

【王轂】﹝字虛中。褚厚之同年也。﹞

王轂有《玉樹曲》云「陳宮內宴明朝日﹐玉樹新妝逞嬌逸。三閣霞明天上開﹐靈鼉振扌神仙出。天花數朵風吹綻﹐對舞輕盈瑞香散。金管紅弦旖旎隨﹐霓旌玉佩參差轉。璧月夜滿樓風輕﹐蓮舌冷冷詞調新。當行狎客盡居祿﹐直諫犯顏無一人。歌舞未終樂未闋﹐晉王劍上粘腥血。君臣猶在醉鄕中﹐一面已無陳日月。聖君禦宇三百祀﹐濮上桑間宜禁止。請停此曲歸正聲﹐願將雅樂調元气。」轂未及第時﹐輕忽﹐被人歐擊﹐揚聲曰「莫無禮﹗吾便是『君臣猶在醉鄕中﹐一面已無陳日月。』」歐者斂衽慚謝而退。

【翁承贊】﹝字文堯。建安登第者﹐自咸通中蔡京始﹐及乾寧﹐復有承贊﹐官諫議大夫。﹞

唐語云「槐花黃﹐舉子忙。」承贊有詩雲「雨中妝點望中黃﹐勾引蟬聲送夕陽。憶得當年隨計吏﹐馬蹄終日爲君忙。」

【路徳延】﹝儋州巖相之侄。﹞

路徳延少日﹐《詠芭蕉》詩云「一種靈苗異﹐天然體性虛。葉如斜界紙﹐心似倒抽書。」爲時所稱。及從父巖廢黜﹐遂不復振﹐屢舉不第。賦詩云「初騎竹馬詠芭蕉﹐曾忝名公誦滿朝。五字便容登要路﹐一枝還許折丹霄。豈知流落萍蓬遠﹐不覺蹉跎歲月遙。國計未寧身未遇﹐竄身江海混漁樵。」光化初方擢第。

天中﹐路徳延爲拾遺﹐會河中節度使朱友謙領鎭﹐辟掌書記﹐友謙甚禮之﹐然徳延浮薄﹐動多忤物﹐友謙稍解體。徳延乃作《孩兒詩》百韻刺之﹐友謙大怒﹐乃因醉沈之黃河。其詞曰「情態任天然﹐桃紅兩頰鮮。乍行人共看﹐初語客多憐。臂膊肥如瓠﹐肥膚軟勝綿。長頭才覆額﹐分角漸垂肩。散誕無塵慮﹐逍遙占地仙。排衙朱閣上﹐喝道畫堂前。合調歌《楊柳》﹐齊聲踏《采蓮》。走堤行細雨﹐奔巷趁輕煙。嫩竹乘爲馬﹐新蒲折作鞭。鶯雛金鏃擊﹐貓子彩絲牽。擁鶴歸晴島﹐驅鵝入暖泉。楊花爭弄雪﹐楡葉共收錢。錫鏡當胸掛﹐銀珠對耳懸。頭依蒼鶻裹﹐袖學柘枝揎。酒丹砂暖﹐茶催小玉煎。頻邀籌箸掙﹐時乞繡鍼穿。寶篋拿紅豆﹐妝奩拾翠鈿。戲袍披按褥﹐尖帽戴靴膻。展畫趨三聖﹐開屏笑七賢。貯懷靑杏小﹐垂額綠荷圓。驚滴沾羅淚﹐妖流污錦涎。倦書饒婭奼﹐憎藥巧遷延。弄帳燕綃映﹐藏衾鳳綺纏。指敲銀使鼓﹐筋撥賽神弦。簾拂魚鉤動﹐箏推雁柱偏。棋圖添路畫﹐笛管欠吹鐫。惱客初酣睡﹐驚僧半入禪。尋蛛窮屋瓦﹐采雀徧樓椽。拋果忙開口﹐藏鉤亂出拳。夜分圍﹐朝聚打秋千。折竹裝泥燕﹐添絲放紙鳶。牙誇輪水碓﹐相教放風旋。旗小裁紅絹﹐書幽戴碧箋。遠鋪張鴿网﹐低控射鷹弦。詁語時時道﹐謠歌處處傳。匿窗眉乍曲﹐遮路臂相連。鬥艸當春逕﹐爭球出晚田。柳傍慵獨坐﹐花底困橫眠。等鵲前籬畔﹐聽蛩伏砌邊。傍枝粘舞蝶﹐隈樹捉鳴蟬。平島誇し上﹐層崔逞捷緣。嫩苔車迹小﹐深雪履痕全。兢指云生岫﹐齊呼月上天。蟻窠尋逕﹐蜂穴繞階塡。樵唱回深嶺﹐牛歌下遠川。壘柴爲屋木﹐和土作盤筵。險砌髙臺石﹐危跳峻塔磚。忽升鄰捨樹﹐偸上後池船。項橐稱師日﹐甘羅作相年。明時方任徳﹐勸爾減狂顚。」

【裴說】﹝唐舉子先投所業於公卿之門﹐謂之行捲。說只行五言十九首﹐至來年《秋賦》﹐復行舊捲﹐人有譏之者﹐說曰「只此十九首苦吟﹐尙未有人見知﹐何假別行捲哉﹖」識者以爲知言。天復元年﹐擢進士第一。遭亂故﹐官不達。﹞

裴說詩以苦吟難得爲工﹐且拘格律。嘗有詩曰「苦吟僧入定﹐得句將成功。」又《贈僧貫休》云「總無方是法﹐難得始爲詩。」又云「是事精皆易﹐難詩會卻難。」

裴說《洛中作》云「莫怪苦吟遲﹐詩成鬢亦絲。鬢絲猶可染﹐詩病卻難醫。山瞑雲橫處﹐星沈月側時。冥搜不易得﹐一句至公知。」

裴說《賦棋》詩云「十九條平路﹐言平又人心無美處﹐國手有輸時。勢迥流星遠﹐聲乾下雹遲。臨軒才一局﹐寒日又西垂。」

【曹唐】﹝羅隱嘗謂﹕「唐有鬼詩。」唐曰「羅有女子詩。」或曰「何也﹖」曹因舉羅《牡丹詩》曰「若教解語應傾國﹐任是無情也動人。」。﹞

曹唐常寓江陵佛寺﹐境甚幽勝﹐每自臨玩賦詩﹐得兩句曰「水底有天春漠漠﹐人間無路月茫茫。」自以爲常制皆不及此。一日﹐還坐亭沼上﹐方用怡詠﹐忽見二婦人﹐衣素衣﹐貌甚閒冶﹐徐步而吟﹐則唐前所作二句也。唐自以制未翌日﹐人固未有知者﹐何處得之﹖因迫而訊焉﹐不應而去。未十餘步﹐忽不見矣。唐甚疑怪﹐寺僧法舟曰「兩日前有一少年見訪﹐曾懷一碧箋﹐示我此詩。」乃出示唐。唐惘然﹐數日﹐卒於佛捨中。

【韓浦】﹝晉公氵冕之後。﹞

韓浦﹑韓洎咸有辭學。浦善聲調﹐洎能爲古文﹐洎嘗輕浦﹐語人曰「吾兄爲文﹐譬如繩樞艸舍﹐庇風雨而已。予之文﹐是造五鳳樓手。」浦性滑稽﹐聞其言﹐因有親知遺蜀箋﹐浦作詩與洎曰「十樣蠻箋出益州﹐寄來新自浣溪頭。老兄得此全無用﹐助爾添修五鳳樓。」

【任翻】。﹞

任翻《題臺州寺壁》詩曰「前峯月照一江水﹐僧在翠微開竹房。」旣去﹐有觀者取筆攺「一」字爲「半」字﹐翻行數十里﹐乃得「半」字﹐亟回欲易之﹐見所攺字﹐因嘆曰「臺州有人。」

【唐球】﹝居蜀之味江山﹐邦人謂之唐隱居。王建召爲參謀﹐不就。後以其故居爲隱居寺。所著詩稿納大瓢中。後臥病﹐投之江﹐至新渠﹐有識者曰「此唐山人瓢也。」接得之﹐十才二三。﹞

唐山人《題鄭處士隱居》云「不信最淸曠﹐及來愁已空。數點石泉雨﹐一溪霜葉風。業在有山處﹐道成無事中。酌盡一杯酒﹐老夫顏亦紅。」贈《行如上人》云「不知名利苦﹐念佛老岷峨。補衲云千片﹐焚香篆一窠。戀山人事少﹐憐客道心多。日日齋鐘罷﹐髙懸濾水羅。」

【釋齊己】﹝與乾康皆以詩名。﹞

齊己疾世之以財殺身者﹐托《朴滿子》以示戒﹐其詩云「氐愛滿我腹﹐爭知滿害身﹖到頭須朴破﹐卻散與他人。」

鄭谷在袁州﹐齊已往謁之﹐獻詩云「髙名喧省闥﹐雅頌出吾唐。疊供秋望﹐飛雲到夕陽。自封修藥院﹐別下著僧牀。幾夢中朝事﹐久離鴛鷺行。」谷覽之云「請攺一字﹐方可相見。」經數日﹐再謁﹐稱已攺得詩云「別掃著僧牀。」谷嘉賞﹐結爲詩友。又呈《早梅》詩云「萬木凍欲折﹐孤根暖獨回。前村深雪裏﹐昨夜數枝開。風遞幽香出﹐禽窺素艷來。明年如應律﹐先發望春臺。」谷曰「數枝﹐非早也﹐未若『一枝。』」齊己不覺下拜。自是士林以谷爲『一字師』。

張迥少年苦吟﹐未有所得﹐夢五色云自天而下﹐取一團吞之﹐遂精雅道。有《寄遠》詩曰「錦字憑誰達﹖閒庭艸又枯。夜長燈影滅﹐天遠雁聲孤。蟬鬢凋將盡﹐虯髯白也無﹖幾回愁不語﹐因看朔方圖。」攜捲謁齊己點頭吟諷無ル﹐爲攺「虯髯黑在無」。迥遂拜作「一字師」。

齊己在長沙居相西道林寺﹐乾康往謁之。齊己知其爲人﹐使謂曰「我師門仞﹐非詩人不遊﹐大徳來﹐非詩人耶﹖請爲一絕﹐以代門刺。」乾康卽作詩曰「隔岸紅塵忙似火﹐當軒靑嶂冷如冰。烹茶童子休相問﹐報道門前是衲僧。」齊己大喜﹐日與款接﹐及別﹐以詩送之。

乾徳中﹐左補闕王伸知永州﹐乾康捧詩見。伸睹其老醜﹐曰「豈有狀貌如此能爲詩乎﹖宜試之。」時積雪方消﹐命爲詩。乾康應聲曰「六出奇花已住開﹐郡城相次見樓臺。時人莫把和泥看﹐一片飛從天上來。」伸驚曰「其旨不淺﹐吾豈可以貌相人。」待以殊禮。

●卷三十八五代﹝梁﹑唐﹑晉﹑漢﹑周﹞

【陳摶】﹝字圖南。亳州眞源人﹐與老子同鄕裏﹐自號扶搖子。唐僖宗封淸虛處士。歷五代亂離﹐遊行四方﹐後隱居華陰山﹐周世宗賜號白雲先生。宋太祖賜號希夷。﹞

陳希夷嘗舉唐長興中進士不第﹐遂不復幹祿﹐乃隱華山雲臺觀。華陰令彊起之﹐先生爲詩曰「華山髙處是吾宮﹐出卽淩空跨晚風。臺殿不將金鎖閉﹐來時自有白雲封。」令得詩﹐愧謝。﹝毛女在華山﹐山客﹑獵師世世見之﹐體生毛﹐自言秦始皇宮人。摶在華山﹐或謗以與毛女往來。﹞

陳希夷遁迹初﹐有詩云「十年蹤迹走紅塵﹐回首靑山入夢頻。紫陌縱榮爭及睡﹐朱門𨿽貴不如貧。愁聞劍戟扶危主﹐悶見笙歌聒醉人。攜取舊書歸舊隱﹐野花啼鳥一般春。」

陳希夷居雲臺觀日﹐多閉門獨臥﹐或累月不起﹐周世宗召入禁中﹐扃戶試之﹐月餘始開﹐摶熟睡如故﹐對禦歌云「臣愛睡﹐臣愛睡﹐不臥氈﹐不蓋被。片石枕頭﹐蓑衣鋪地﹐震雷掣電鬼神驚﹐臣當其時正鼾睡。閒思張良﹐悶想範蠡。說甚孟徳﹐休言劉備。三四君子﹐只是爭些閒气。爭如臣﹐向靑山頂上﹐白雲堆裏﹐展開眉頭﹐解放肚皮﹐且一覺睡﹗管甚玉兔東升﹐紅輪西墜﹗」﹝希夷初隱武當﹐有五老人來聽講《易》﹐謂希夷曰「吾輩日月池中龍也﹐此非君所棲。」令閉目禦風而行。頃之﹐已至華山石上。或云「希夷之睡﹐乃五龍蟄法﹐龍所授也。」﹞

有衣冠子金勵問希夷先生曰「勵向遊華山﹐謁見先生﹐先生睡未覺﹐亦有道乎﹖」先生笑而不言﹐答之以詩云「常人無所重﹐惟睡乃爲重。舉世此爲息﹐魂離神不動。覺來無所知﹐知來心愈用。堪笑塵世中﹐不知夢是夢。」﹝馮翊士寇朝一常事眞人﹐得睡之崖略﹐後還鄕﹐惟睡而巳。郡南劉垂範往謁﹐其徒以睡告﹐垂範坐寢外﹐聞ぴ鼾之聲﹐雄美可聽﹐退而告人曰「寇先生睡中有樂﹐乃華胥調雙門曲也。」或曰「末審譜記何如﹖」垂範以痕墨塗紙滿幅﹐題曰《混沌譜》﹐云「卽此是也。」﹞

自晉﹑漢以後﹐希夷每聞一朝革命﹐顰蹙數日﹐人有問者﹐瞪目不答。一日﹐方乘驢遊華陰市﹐聞宋祖登極﹐大笑墜驢﹐曰「天下自此定矣。」太平興國中﹐嘗兩入朝﹐太宗賜詩云「曾向前朝出白雲﹐後來消息杳無聞。如今若肯隨徵召﹐總把三峯乞與君。」先生服華陽巾﹐艸屨垂絳﹐以賓禮見。賜坐。後再召﹐辭表曰「九重仙詔﹐休教彩鳳銜來﹕一片野心﹐已被白雲畱住。」端拱初﹐命弟子張超鑿石爲室﹐化形連花峯下。

【李琪】﹝唐昭宗朝中第﹐梁祖受禪﹐自前殿中侍禦史擢翰林學士。﹞

李琪父敬﹐唐廣明中佐滑州幕。琪生而敏異﹐十歲通六籍﹐十三工詞賦頌。府帥王鐸聞而異之。總角謁鐸﹐適蜀中詔到﹐用夏州拓跋思恭爲京北收復都統﹐鐸命作詩﹐卽秉筆立制﹐云「飛騎經巴棧﹐鴻恩及夏臺。將從天上去﹐人自日邊來。此處金門遠﹐何時玉輦回﹖早平關右賊﹐莫待詔書催。」鐸益奇之﹐執琪手曰「其鳳毛也。」時年十四。﹝僖宗再幸梁洋﹐琪竊賦﹐有『哀痛不下詔﹐登封誰上書』之句。﹞

【王易簡】。﹞

易簡﹐唐末進士。梁乾化中及第﹐名居榜尾﹐不看榜﹐卻歸。及辭官歸隱﹐畱詩一絕曰「汩漢朝班愧不才﹐誰能低折向塵埃﹖靑山得去且歸去﹐官職有來還自來。」及再召爲郎﹐遷諫垣﹑臺閣三十年﹐歸華山﹐十年而終。

【馮道】﹝字可道。初事劉守光爲參軍﹐再事張承業爲巡官﹐得薦於晉王﹐後事唐﹑事晉﹑事契丹﹐事漢﹑事周。對耶律徳光自稱無才無徳癡頑老子。子吉﹐字惟一﹐滑稽無行﹐爲太常少卿﹐頗不得意﹐以杯酒自娛﹐每朝士宴集﹐𨿽不召亦常自至﹐酒酣﹐卽彈琵琶﹐彈罷賦詩﹐詩成起舞﹐時人愛其俊逸﹐謂之三絕。﹞

後唐天成元年﹐命馮道﹑趙鳳充端明殿學士﹐非舊號也。道笏記云「天下儒生僅餘萬數﹐殿前學士只有兩人。」詩輩榮之。

馮道與趙鳳同在館中書。鳳有女適道仲子﹐以飲食不中﹐爲道夫人譴罵。趙令婢長號知院者齊訴﹐凡數百言﹐道都不答﹐及去﹐但云「傳與親家翁﹐今日好雪。」

明宗不豫﹐馮道入問疾。道言「寢膳之間﹐尢宜調謹。」因指禦前果實曰「如食桃不康﹐他日見李思戒。」馮道﹑和凝同在中書﹐一日和問馮曰「公靴新買﹐其值幾何﹖」馮舉左足曰「九百。」和性褊急﹐顧吏詬責曰「吾靴何用一千八百﹖」馮舉其右足﹐曰「此亦九百。」

馮道之在中書也﹐有舉子李道投贄所業﹐馮見之戲謂曰「老夫名道﹐秀才亦名道﹐於禮可乎﹖」李抗聲曰「相公是無寸底道字﹐小子是有寸底道字﹐何謂不可﹖」公笑曰「老夫不惟名無寸﹐諸事亦無寸。吾子可謂知人矣。」了無怒色。

馮道門下客講《道徳經》﹐首章有﹐「道可道﹐非常道。」門客見道字是馮名﹐乃曰「不敢說﹐可不敢說﹐非常不敢說。」

範陽竇禹鈞以諫議大夫致仕﹐五子俱登第﹐義方家法﹐爲一時標表。馮道贈詩曰「燕山竇十郎﹐教子有義方。靈椿一株老﹐仙桂五枝芳。」五子﹐長儀﹐禮部尙書﹔次儼﹐禮部侍郎﹐皆爲翰林學士﹔次侃﹐左補闕﹔次稱﹐參知政事﹔次僖﹐起居郎。﹝時謂『竇氏五龍』。﹞

馮瀛王鎭南陽﹐郡中宣聖廟壞﹐有酒戶十餘輩投狀乞修﹐瀛王未及判﹐一幕客題四句狀後云「槐影參差覆杏壇﹐儒門於弟盡髙官。卻教酒戶重修廟﹐覺我慚惶也不難。」瀛王遽罷其請﹐出己俸重修。

馮瀛王性仁厚﹐家有一池﹐得生魚則畜之﹐每爲其子監丞竊釣﹐瀛王聞之不悅﹐乃峻垣鑰戶﹐書一詩門版曰「髙卻墻垣鑰卻門﹐監承從此罷垂綸。池中魚鱉應相賀﹐從此方知有主人。」

【楊凝式】﹝涉之子。歷仕梁﹑唐﹑晉﹑漢﹑周﹐以心疾致仕﹐居洛。書畫獨步一時﹐求字者紙軸堆疊﹐凝式浩嘆曰「無柰許多債主﹐眞尺二冤家也。」。﹞

楊凝式有材自負﹐遇寺觀幽勝之地﹐吟詠忘歸﹐筆迹殆偏。馮惟一題壁下曰「少卿眞迹滿僧居﹐只恐鐘﹑王也不如。爲報遠公須愛惜﹐此書書後更無書。」安鴻漸題曰「端溪石硯宣城管﹐王屋松煙紫兔毫。更得孤卿老書札﹐人間無此五般髙。」洛陽歌婦楊寧羅聰惠有才思﹐楊凝式甚憐之﹐時有僧云辧者善講經﹐楊令對歌者講﹐忽蜘蛛垂絲云辧前﹐楊笑謂歌者曰「試嘲。得著﹐奉絹二匹。」歌者應聲曰「喫得肚嬰撐﹐尋思繞寺行。空中設羅网﹐只待殺虫生﹐」辧體充肚大﹐故嘲之。楊見詩絕倒﹐大叫﹕「和尙將絹來。」云辧慚且笑﹐與絹五匹。

【和凝】﹝字成績。夢人以五色筆一束與之﹐謂曰「子才可舉進士。」自是才思敏贍。梁貞明三年﹐在薛延下第十三人及第﹐時年十九。後凝知貢舉﹐獨愛範質文﹐語質曰「君文合在第一﹐輒屈居第十三人﹐用傳老夫衣缽。」時以爲榮。凝封魯國公﹐質入﹐果位至宰相﹐亦封魯公。﹞

和凝少年時好爲曲子詞﹐布於汴﹐洛。洎入相﹐專托人收拾﹐焚毀不暇。契丹入夷門﹐號爲曲子相公。﹝《香奩集》﹐和魯公詞也。貴後﹐嫁其名於韓﹐自爲《遊藝集》。序云「予有《香奩ぷ全集》﹐不行於世。」凝在政府﹐避議論﹐諱其名﹐又欲後人知﹐故《遊藝集》序實之﹐此凝之意也。﹞

優童解紅舞﹐衣紫緋繡襦﹐銀帶﹐花鳳冠﹐和凝賦《解紅歌》云「百戲罷﹐五音淸。解紅一曲新教成。兩个瑤池小仙子﹐此時奪卻柘枝名﹐」﹝今誤傳呂洞賓。﹞

李翰及第於和凝榜下﹐後與座主同任學士﹐會凝作相﹐瀚爲承旨﹐適當批詔﹐次日﹐於玉堂輒開和相舊閣﹐悉取圖書器玩去﹐因畱一詩於榻云「座主登庸歸鳳閣﹐門生批詔立鰲頭。玉堂舊閣多珍玩﹐可作西齋潤筆不﹖」﹝魯公有白方硯﹐通明無纖翳﹐得之於峨眉比丘﹐公自題硯室曰雪方池。﹞

和魯公慷慨厚徳﹐每滑稽﹐則哄堂大笑﹐時博士楊永符能艸聖﹐有省郎聞魯公笑聲﹐戲謂楊曰「丞相口歡。」永符曰「予忝事筆墨﹐方揮掃之際﹐亦謂太博手怒耶﹖」﹝凝在朝﹐率同列遞日以茶相飲﹐味劣者有罰﹐號爲湯社。﹞

【唐莊宗存勗】﹝本姓朱耶﹐先世唐賜姓李。帝幼善音律﹐或時自傅粉墨﹐與優人共戲﹐優名謂之李天下。同光初﹐立劉夫人爲後。後少﹐因兵亂與父相失﹐及貴寵﹐其父劉山叟負藥詣宮門請見﹐時諸嬪禦爭以門第相尙﹐後恐爲己辱﹐卽曰「妾離家時﹐父已亡歿﹐安得有是﹖」命驅出杖之。帝常於宮中敝服攜篚﹐裝劉山叟尋女﹐以爲戲笑。﹞

唐主滅梁﹐納其妃郭氏﹐許收葬末帝。殷鵬作志文﹐警句云「七月有期﹐不見望陵之妾。九嶷無色﹐空餘泣竹之妃。」聞者爲之淒然。﹝莊宗滅梁﹑平蜀﹐志頗自逸﹐命蜀匠旋織十幅無縫錦爲被﹐作被成﹐賜名六合被。﹞

唐主嘗制小詞云「曾宴桃源深洞﹐一曲舞鶴歌鳳。長記別伊時﹐和淚出門相送。如夢﹐如夢﹐殘月落花煙重。」此莊宗自度曲也。樂府因取辭中「如夢」二字名曲。﹝今誤傳呂洞賓。﹞

莊宗小酌﹐進新橘﹐命諸侯詠之﹐唐朝美詩先成﹐曰「金香大丞相﹐兄弟八九人。剝皮去滓子﹐若个是汝人。」帝大笑﹐賜所禦軟金杯。﹝同光末﹐鄭兵作亂﹐帝至萬勝鎭﹐不得進﹐與元行欽登道旁冢﹐置酒相顧泣下﹐有野人獻雉﹐問其冢名﹐野人曰「愁臺也。」帝益不悅﹐因罷酒去。﹞

【韋吉】。﹞

天成年﹐盧文進鎭鄧﹐賓從祖餞。舍人韋吉年老﹐無力控馭﹐旣醉﹐馬逸馳桑林中﹐被橫枝掛巾冠﹐露禿而奔﹐僕夫執從則已墜矣﹐舊患肺風﹐鼻癮疹而黑﹐臥於道周﹐幕客無不笑者﹐左司郎中李任﹑祠部員外任瑤各賦一韻嘲之。賦項云「當其廳子潛窺﹐衙官共看﹐喧呼麥隴之裏﹐偃僕桑林之畔。藍攙鼻孔﹐直同生鐵之椎﹔甸骷髏﹐宛是熟銅之罐。」聞者無不絕倒。

【桑維翰】﹝字國僑。爲人身短而面長﹐嘗臨鑑自奇曰「『七尺之身﹐不如一尺之面。』慨然有志於公輔。初舉進士﹐主司惡其姓與『喪』同音﹐黜之﹐乃著《日出扶桑賦》以見志。」又鑄鐵硯示人曰「硯敝則攺而他仕。」卒以進士及第。或謂晉主﹕「馮道作相﹐如禪僧飛鷹。」乃再相維翰。﹞

裴知貢舉﹐放三榜﹐桑維翰﹑竇正固﹑張礪﹑馬裔孫四人拜相。後唐淸泰二年﹐裔孫知貢舉﹐才放榜謝恩﹐引諸生詣座主宅謁拜﹐裴公以詩示之曰「宦途最重是文衡﹐天與愚夫著盛名。三主禮闈年八十﹐門生門下見門生。」世以爲榮。﹝鳳尾袍者﹐維翰未仕時衣也。謂其襤褸穿結﹐類乎鳳尾。﹞

桑維翰在中書日﹐嘗謁裴﹐不迎不送﹐或問之﹐答曰「見維翰於中書﹐則庶僚也﹐維翰見於稅館﹐則門生也。何送迎之有﹖﹝宋太祖與趙普論事不合﹐曰「安得宰相如桑維翰者與之謀乎﹖」晉曰「維翰受錢。」上曰「苟用其長﹐當護其短。措大眼孔小﹐賜與十萬則塞破屋子矣。」﹞

胡嵩詩「瓶里數枝婪尾春」﹐時人因諭其意﹐桑維翰曰「唐末文人有謂芍藥爲婪尾春者。婪尾酒乃最後之杯﹐芍藥殿春﹐亦得是名。」﹝嵩宿學雄才﹐未達﹐爲耶律徳光所虜北去﹐後間道復歸﹐得瓜種﹐以牛糞種之﹐大如斗而味甘﹐因名西瓜。﹞

【王仁裕】﹝字徳輦。少時夢人剖其腸胃﹐以西江水滌之﹐顧見江中沙石皆篆籀文﹐由是文思日進﹐因以西江名集。﹞

王仁裕嘗使荊渚﹐髙從誨出女妓數十﹐並善彈胡琴﹐仁裕有詩美之﹐曰「紅妝齊抱紫檀槽﹐一抹朱弦四十條。湘水淩波漸鼓瑟﹐秦樓明月罷吹簫。寒敲白玉聲逾婉﹐暖逼黃鶯語自嬌。丹禁舊臣來側耳﹐骨淸神爽似聞韶。」﹝仁裕性曉音律﹐石晉初定雅樂﹐秦於永福殿﹐仁裕聞之﹐曰「黃鐘音不純﹐肅而無和聲﹐當有爭者起禁中。」已而果有兩軍校鬥於升龍門。﹞

蜀興元境內有斗山觀自平川內聳起。一山四面懸絕﹐其上方於斗底﹐故名。上有唐公飲李八百仙酒﹐全家拔宅之迹。其宅基三畝許﹐陷爲坑。此蓋連地而上升也。王仁裕辛已歲於此爲節度判官﹐嘗以片板題詩於觀曰「霞衣欲舉醉陶陶﹐不覺全家住絳霄。拔宅只知雞犬在﹐上天誰信路歧遙﹖三淸寥廓拋塵夢﹐八景雲煙事早朝。爲有故林蒼柏健﹐露華涼葉鎖金飈。」斗山一洞西去二千里通於靑城大面山﹐又與嚴眞觀井相通。仁裕癸未歲入蜀﹐因謁嚴眞觀﹐見斗山詩碑在焉﹐詰其道流﹐云「不知所求。」當時無不異之。

興元南有大竹路通巴州﹐其路深谷峭嚴﹐捫蘿摸石﹐一上三日始達於山頂﹐其絕頂謂之孤云兩角﹐彼中諺云「孤云兩角﹐去天一握。」淮陰侯廟在焉。昔漢祖不用韓信﹐信遁歸西楚﹐蕭相國追及玆山﹐故立廟貌。王仁裕入蜀﹐往返登陡﹐畱題於祠壁曰「一握寒天古木深﹐路人猶說漢淮陰。孤云不掩興亡策﹐兩角曾懸去住心。不是冕旒輕布素﹐豈勞丞相遠追尋﹖當時若放還西楚﹐尺寸中華未可侵。」

王仁裕嘗養一猿﹐名曰野賓﹐久而放之歸山﹐因作詩﹕「放爾丁寧復故林﹐舊來行處好追尋。月明巫峽堪憐靜﹐路隔巴山莫厭深。樓宿免勞靑嶂夢﹐躋攀應愜白雲心。三秋果熟松梢健﹐任抱髙枝徹曉吟。」後入蜀﹐過番冢祠前漢江之陰﹐有羣猿聯臂而下飲淸流﹐首一巨猿捨羣而前﹐從者指曰「此野賓也。」呼之猶應﹐哀吟而去。又作一篇云「番冢祠邊漢水濱﹐山猿連臂下嶙峋。漸來仔細窺行客﹐認得依稀似野賓。月宿應勞羈旅夢﹐松樓那復稻梁身。數聲腸斷和云叫﹐識得前年舊主人。」

王仁裕知貢舉﹐王溥爲狀元﹐時年二十六﹐後六年遂相周世宗。仁裕以詩賀云「一戰文場拔趙旗﹐便調金鼎佐無爲。白麻驟降恩何極﹐黃髮初聞喜可知。跋敕按前人到少﹐築沙堤上馬歸遲。立班始得遙相見﹐親洽爭如未貴時﹖」溥在位﹐每休沐﹐必詣仁裕從容終日。蓋唐以來﹐座主門生之禮尢厚云。﹝溥相日﹐其父祚累遷防禦使﹐每見客﹐溥常朝服侍立﹐客不安﹐求去﹐祚曰「學生勞賢者起避耶﹖」宋祖時﹐以大子太保罷歸班﹐年終四十二。﹞

王仁裕知貢舉﹐時已年髙﹐有數子皆早亡﹐諸孫並幼﹐每諸生至門﹐必延於中堂﹐與夫人偶坐﹐受諸生拜如兒孫禮﹐其餅餌羹霍之物﹐皆公與夫人親手調品。忽一日﹐生徒畢集﹐出一詩箋曰「二百一十四門生﹐春風初長羽毛成。哀翁漸老兒孫小﹐他日知誰略有情﹖」

【扈載】﹝嘗遊相國寺﹐見叢竹可愛﹐作《碧鮮賦》題壁門。周世宗命黃門錄進﹐稱善久之。載時爲校書郎。從兄蒙爲右拾遺。兄弟並直史館﹐掌內外制﹐時號﹐「二扈」。﹞

扈載畏內特甚﹐未仕時﹐欲出﹐則謁假於細君﹐細君滴水於地﹐指曰「不乾﹐須前歸。」若去遠﹐則燃香﹐印掐至某所﹐以爲還家之驗。因筵聚﹐方三行酒﹐載色欲逃遁﹐朋友默曉﹐嘩曰「扈君恐砌水隱形﹑香印過界耳。是當罰也。吾徒人撰新句一聯﹐勸請酒一盞。眾以爲善。乃俱起。」一人捧甌吟曰「解稟香三令﹐能遵水五申。」逼載飲盡。別云「細彈防事水﹐短藝戒時香。」別云「戰競思水約﹐匍匐赴香期。」別云「出佩香三尺﹐歸防水九章。」別云「命系逡巡水﹐時牽決定香。」載連沃六七巨觥﹐吐嘔淋漓。旣上馬﹐羣噪曰「若夫人怪遲﹐但道被水香勸盞畱住。﹝扈同時﹐禮部郎康凝畏妻甚有聲﹐妻嘗病﹐求烏鴉爲樂﹐而積雪未消﹐難以网捕﹐妻大怒﹐欲加捶楚。凝畏懼﹐涉泥出郊﹐用粒食引致之﹐僅獲一枚﹐同省劉尙賢戲之曰「聖人以鳳凰來儀爲瑞﹐君獲此免禍﹐可謂黑鳳凰矣。」﹞

【孟貫】。﹞

孟貫見周世宗﹐世宗詢其所作﹐誦云「不伐有巢樹﹐多移無主花。」世宗曰「朕伐暴弔民﹐何謂有巢無主﹖」遂不錄用。

【李慶】。﹞

周顯徳中﹐李慶舉進士﹐工詩﹐有云「醉輕浮世事﹐老重故鄕人。」樞密王朴以此聯薦於申文炳﹐文炳知舉﹐遂爲第三人。

【於則】。﹞

於進士則謁外親於陽﹐未至十餘里﹐飯於野店﹐旁有紫荊樹﹐村民祠以爲神﹐呼曰紫相公。則烹茶﹐因以一杯置相公前﹐策馬經去。是夜夢峨冠紫衣人來見﹐自陳﹕「余則紫相公﹐主一方菜疏之屬。隸有天平吏﹐掌丰﹔辣判官﹐主儉。然皆嗜茶﹐而奉祠者鮮以是品爲供﹐蚤蒙厚飲﹐可謂非常之惠。」因口占贈詩曰「降酒先生風韻髙﹐攪銀公子更淸豪。碎牙粉骨功成後﹐小碾當街馬腳槽。」蓋則是日以小分須銀匙打茶﹐故目爲攪銀公子。則家業蔬﹐圃中祠之﹐年年獲收。

【李善寧】。﹞

臨川李善寧之子﹐十歲能卽席賦詩﹐親友嘗以《貧家壁》試之﹐略不構思﹐吟曰「椒气從何得﹖燈光鑿處分。拖涎來藻飾﹐惟有篆愁君。」﹝指蝸牛也。﹞

●卷三十九五代﹝吳﹑越﹑荊南﹑湖南﹞

【吳越王Α】﹝字具美。生時光怪滿室﹐其父欲不舉﹐鄰媼彊畱之﹐故名錢婆畱。卒謚武肅。所居殿名握發。吳音「握」「惡」相亂﹐錢唐人遂謂曰「此大王惡發殿也。」傳四世﹐忠懿王Α納土歸宋﹐國除。﹞

錢Α王旣貴﹐置酒髙會﹐父老八十歲以上者金尊﹐百歲者玉尊﹐時飲玉尊者十餘人。Α執爵上壽﹐歌曰「三節還鄕掛錦衣﹐吳越一王駟馬歸。天明明兮愛日輝﹐百歲荏苒兮會時稀。」時父老聞歌﹐多不解音律﹐Α覺其歡意不洽﹐乃髙揭吳音以歌曰「你輩見儂底歡喜﹐別是一般滋味子﹐長在我儂心子裏﹗」歌訖﹐舉座賡之﹐叫笑振席。﹝臨安石鏡山東峯有圓石﹐徑二尺七寸﹐其光如鑑﹐Α布衣時﹐嘗照此鏡﹐顧其形服皆冠冕如王者狀。其後﹐唐昭宗攺Α所居營曰衣錦營﹐又升衣錦營爲衣錦城﹐石鑑山曰衣錦山﹐大官山曰功臣山。Α遊衣錦城宴故老﹐山林皆覆八錦﹐號其幼所嘗戲大木曰「衣錦將軍」。﹞

武肅王開國日﹐頻役士卒。或夜書其門曰「沒了期﹐沒了期﹐修城才了又開池。」王出見之﹐命羅隱從事續書其傍云「沒了期﹐沒了期﹐春衣才罷又冬衣。」卒伍悉怡然力役﹐不復怨咨。﹝Α有鐵箭﹐大若杵﹐今在杭城南新橋﹐𨿽首出土﹐可撼不可拔﹐父老云「掘之則隨土陷﹐培之則隨士髙。」Α嘗晝寢﹐湯沸於鑪﹐一童子恐其驚寢﹐以水沃之﹐令無聲﹐Α適寤見﹐怒曰「是能窺我心事。」遂殺之。忽見形於前﹐Α懼﹐乃封爲臨安土地之神。﹞

武肅王登淥波亭﹐閩僧契盈從﹐王曰「三千里外一條水」﹐契盈云「十二時中兩度潮。」人以爲切對。蓋其時兩浙貢賦白海路至靑州登陸﹐故云「三千里」。

武肅王遣使於梁太祖﹐太祖問曰「王於國中好何物﹖」使者曰「好玉帶﹑駿馬。」太祖嘆曰「眞英雄也。」選玉帶一﹑名馬四賜之。及宋祖登極﹐忠懿王入朝﹐進寶犀帶﹐藝祖顧謂曰「朕有三條帶﹐與此蓋不同。」ㄈ請宣示﹐太祖笑曰「汴河一條﹐淮河一條﹐揚子江一條。」汴大愧服。

宋祖宴錢ㄈ王﹐出內妓彈琵琶﹐王獻詞曰「金鳳欲飛遭掣搦。情脈脈﹐看卽玉樓雲雨隔。」太祖憐之﹐起拊其背曰「誓不殺錢王。」

宋祖宴錢ㄈ王於後苑﹐時惟太宗及秦王侍坐﹐酒酣﹐詔王與太宗敍兄弟齒﹐坐太宗上﹐ㄈ叩頭辭讓繼之以泣﹐方得免。ㄈ後入朝﹐太宗亦宴苑中﹐ㄈ子安僖王惟浚侍焉﹐太宗手舉禦杯賜﹐ㄈ跪而飲之。明日奉表謝﹐其略曰「禦苑深沈﹐想人臣之不到﹔天顏咫尺﹐惟父子以同親。」其優禮如此。

宋太宗卽位時﹐杭州有和尙行歌於市云「還鄕寂寂杳無蹤﹐不掛徵帆水陸通。踏得故鄕田地穩﹐更無南北與西東。」或問其說﹐但云「明年大家都去。」未幾﹐錢ㄈ王納土。

【羅隱】﹝字昭諫﹐自號江東生﹐好臧否﹐往往奇中﹐故至今江東人稱前定不爽者﹐猶云「羅隱題破」。唐咸通﹑乾符中﹐與宗人虯鄴齊名﹐時號「三羅」。又錢唐羅威酷嗜隱詩﹐遣使賂遺﹐敍其宗姓﹐推爲叔父﹐乃目己所爲曰《偸江東集》。﹞

羅隱爲唐相鄭畋所知﹐畋女覽隱詩﹐至「張華謾出如丹語﹐不及劉侯一紙書。」大愛其才﹐諷誦不已。隱貌寢陋﹐女一日簾窺之﹐自此絕不詠其詩。

羅隱與顧云同謁淮南髙駢。云爲人素雅重﹐而隱性傲睨﹐髙公畱云而遠隱。隱欲歸武林﹐駢與賓幕餞於云亭。時盛暑﹐靑蠅入座﹐髙命扇驅之﹐云因謔隱曰「靑蠅被扇扇離席。」隱見白澤圖釘在門﹐應曰「白澤遭釘釘在門。」﹝《郡閣閒談》謂是寇豹﹑謝觀﹐誤也。豹與觀同在唐崔裔孫相公門下﹐以詞藻相尙。豹謂觀曰「君白賦有何隹語﹖」對曰「曉入梁王之苑﹐雪滿羣山﹔夜登庾亮之樓﹐月明千里」。豹唯唯。觀大言曰「僕已擅名海內﹐子才調多﹐胡不作赤賦﹖豹未搜思﹐歷聲曰「田單破燕之日﹐火燎平原﹔武王伐紂之時﹐血流漂杵。」觀大駭服。﹞

唐僖宗幸蜀﹐羅昭諫有詩云「馬嵬山色翠依依﹐又見鑾輿幸蜀歸。泉下阿蠻應有語﹐這回休更怨楊妃。」

唐昭宗播遷﹐隨駕有弄猴者﹐猴頗馴﹐能隨班起居﹐昭宗賜以緋袍﹐號供奉﹐羅隱賦詩曰「何如學取孫供奉﹐一笑君王便著緋。」﹝朱梁篡位﹐取此猴﹐令殿下起居﹐猴望殿陛﹐見全忠﹐徑移其所﹐跳躍奮擊﹐遂令殺之。﹞

唐昭宗愛羅隱才﹐欲以甲科處之﹐有大臣奏曰「隱𨿽有才﹐然多輕易。明皇聖徳﹐猶橫遭譏﹐將相臣僚﹐豈免淩轢﹖」帝問譏謗之詞﹐對曰「隱有《華淸詩》曰﹕『樓殿層層住气多﹐開元時節好笙歌。也知道徳勝堯舜﹐爭柰楊妃解笑何﹗』」其事遂寢。

羅隱初赴舉﹐過鐘陵﹐見營妓雲英。後下第過﹐復見之﹐雲英曰「羅秀才尙未脫白」﹖隱以詩嘲之曰「鐘陵醉別十餘春﹐重見雲英掌上身。我未成名君未嫁﹐可能俱是不如人。」

裴筠婚簫遘女﹐問名未幾﹐便擢進士第﹐羅隱以一絕刺之﹐略曰「細看月輪還有意﹐信知靑桂近娥。」

關圖有妹甚慧﹐圖常語同僚曰「某家有一進士﹐所恨不櫛耳。」後寓江陵﹐鹺賈常公有子﹐狀貌儒雅﹐略曉文墨﹐圖以妹妻之﹐則常修也。關氏乃與修讀習二十餘年﹐修才學優博﹐越絕流輩﹐咸通六年登科。羅隱下第東歸﹐有詩別修云「六載辛勤九陌中﹐卻尋岐路五湖東。名漸桂苑一枝綠﹐繪憶松江滿棹紅。浮世到頭須適性﹐男兒何必盡成功﹖惟應鮑叔深知我﹐他日蒲帆百尺風。」又廣陵秋夜讀修所賦三篇﹐復吟寄修云「入蜀還吳三首詩﹐藏於篋笥重於師。劍關夜讀相如聽﹐瓜步秋吟煬帝悲。物景也知輸健筆﹐時情誰不許髙枝﹖明年二月東風裏﹐江島間人慰所思。」修名望爲時所重如此﹐關氏亦有助焉。後修卒﹐關氏自爲文祭之﹐時人竟相傳寫。

羅隱下第東歸﹐黃寇事平。朝賢議欲官隱﹐韋貽範曰「某曾與同舟而載﹐舟人告云﹕『此有朝官。』羅曰﹕『是何朝官﹖我腳夾筆﹐可以敵得數輩﹗』必若登科通籍﹐吾徒爲秕糠也。」由是不果召。隱頗鞅鞅﹐嘗有《送竈詩》云「一盞淸茶一望煙﹐竈君皇帝上靑天。玉皇若問凡間事﹐爲道文章不直錢。」

羅隱與桐廬章魯風齊名。錢Α召魯風司筆札﹐不就﹐怒而殺之。有吳仁璧者﹐關中人﹐中第入浙﹐Α辟入幕府﹐堅辭不就﹐又詩以謝云「東門上相好知音﹐數展臺前郭隗金。累重𨿽然容食椹﹐力微無計報焚林。敝貂不稱芙蓉幕﹐衰朽仍慚玳瑁簪。十里溪光一山月﹐何堪從此負歸心﹖」Α怒﹐沈仁璧於江。會隱遊京師不遇﹐歸謁Α﹐Α辟爲錢唐令﹐隱懼而受命﹐然亦時有督過。一日侍宴﹐獻口號云「一个禰衡容不得﹐思量黃祖謾英雄。」武肅始悔悟﹐加禮於隱。

沈嵩與羅隱從事浙西幕下﹐主公出妓﹐眾稱殊麗﹐便是娥﹐嵩曰「娥甚陋﹐安可及」﹖主公驚曰「書記識娥否」﹖曰「嵩兩度到月宮折桂﹐何爲不識」﹖嵩欲警隱﹐故有是言。﹝江南李氏嘗遣使聘吳越。或問﹕「見羅給事否」﹖使人曰「不識﹐亦不聞名」。或云「四海聞有羅江東﹐何拙之甚﹗」使人曰「爲金榜上無名﹐所以不知。」﹞

沈嵩嘗得新榜﹐封示羅隱﹐隱批一絕於紙尾曰「黃土原邊狡兔肥﹐犬如流電馬如飛。灞陵老將無功業﹐尢憶當時夜獵歸。」

唐光化中﹐錢Α初授鎭海軍節度﹐命沈嵩艸謝表﹐盛稱浙西繁盛﹐成以示羅隱﹐隱曰「是自賈徵索也。請更之。」乃極言兵火凋敝﹐有﹐「天寒而麋鹿來遊﹐日暮而牛羊不下」之語﹐延臣見之﹐曰「此羅隱詞也。」又賀昭宗更名曄表曰「左則姬昌之半字﹐右則虞舜之全文。」京師稱爲諸鎭第一。

錢氏時﹐西湖漁者日納魚數斤﹐謂之使宅魚﹐有不及數者﹐必市以供﹐頗爲民害。羅隱侍坐﹐壁間有溪垂釣圖﹐武肅指示隱索詩﹐隱應聲曰「呂望當年展廟謨﹐直鉤釣國更誰如﹖若教生在西湖上﹐也是須供使宅魚。」武肅王大笑﹐遂蠲其徵。

越州僧處默賦詩﹐輒有奇句。題《聖果寺》云「路自中峯上﹐盤回出薜羅。到江吳地盡﹐隔岸越山多。古木叢靑靄﹐遙天浸白波。下方城郭近﹐鐘磬雜笙歌。」羅隱見「吳地」﹐「越山」之聯﹐詫曰「此吾句也﹐失之久矣。乃爲師所得耶﹖」聞者鄙其儇薄。

【孫承】﹝吳越外戚。奢僭異常﹐用千金市得石綠一塊﹐天質嵯峨如山﹐命匠治爲博山香鑪﹐峯尖上作一暗竅出煙﹐呼不二山。又用龍腦煎酥制小樣驪山﹐山水﹑屋室﹑人畜﹑林木﹑橋道纖悉備具。﹞

孫承嘗饌客﹐指其盤筵曰「今日坐中﹐南之蝤蛑﹐北之紅羊﹐東之蝦魚﹐西之棗栗﹐無不畢備﹐可謂富有小四海矣。」

【毛勝】﹝字無敵﹐晉陵人。吳越功徳判官。嘗以天饞居士自名。﹞

毛勝多雅戲。以地產魚蝦海物﹐四方所無﹐因造《水族加恩簿》﹐品敍精奇﹐各令一通。令者﹐蓋滄海龍君之命也。封江瑤令曰「咨爾獨步王江殊﹐鼎鼐仙姿﹐瓊瑤紺體﹐天賦臣美﹐時稱絕佳﹐宜以流碧郡爲靈淵國﹐追號王桂仙君﹐稱海珍元年。」封蟹令曰「爾甘黃州甲杖大使﹐咸宜作解蘊中﹐足材腴妙﹐螯徳充盈。宜授曹丘常侍兼美。」封鰣令曰「爾珍曹必用郎中時充﹐鐺材本美﹐妙位無髙。宜授諸衙效死軍使﹐持節雅州諸軍事。」封鱭令曰「爾白圭夫子﹐貌則淸瞿﹐材極美俊﹐宜授骨鯁卿。」封鱉令曰「爾甲拆翁﹐挾彈於中﹐巧也﹔負擔於外﹐禮也﹔介冑自防﹐不問寒暑﹐智也﹐步武懦緩﹐不逾規繩﹐仁也。故前以探甲尙書榮其迹﹐顯其能﹐宜授金丸丞相﹑九肋君。」封龜令曰「爾元介卿﹐卜灼之效﹐吉凶了然﹐所主大矣。宜授通幽博士。」封水母令曰「爾借眼公﹗受體不全﹐兩相籍賴。宜授同體合用功臣﹐左右衛駕海將軍。」封眞珠玳瑁令曰「爾藏珍﹐照乘走盤﹐厥價不貲。班希﹐裁簪制器不在金銀珠玉之下。藏珍宜授圓輝隱士﹐班希宜授點花使者。」封鯽令曰「爾鮮於羹﹐斫膾淸妙﹐見稱杜陵。宜授輕薄使﹑銀絲省厭徳郎。」封鯿令曰「爾縮項仙人﹐鬼腹星鱗﹐道享襄﹑漢。宜授槎頭刺史。」封河豚令曰「黃薦可﹐爾澤嫩可貴﹐然失於經治﹐敗傷厥毒﹐故世以醇疵隱士爲爾之目。特授三徳尉﹐兼春榮小供奉。」

【梁震】﹝蜀依政人。歸過江陵﹐髙季昌愛其才識﹐畱之以爲謀主﹐呼曰先輩。﹞

髙季昌初欲奏梁震爲判官﹐震恥之﹐欲去﹐恐及禍﹐乃請以白衣侍樽俎。終身止稱前進土﹐不受髙氏辟署。晚年﹐固請退居﹐築室於土洲﹐披鶴氅﹐每詣村﹐騎黃牛﹐自稱荊臺隱士﹐題院中壁曰「桑田一變賦歸來﹐爵祿焉能冫免我哉﹗黃犢依然花竹外﹐淸風萬古凜荊臺。」羅隱過震居﹐畱題曰「道院迎仙客﹐書堂隱相儒。庭栽樓鳳竹﹐池養化龍魚。」

【孫光憲】﹝蜀之資州人。旅遊江陵﹐髙從誨辟爲掌書記。自號葆光子。著《北夢瑣言》。﹞

孫光憲以兵戈之際﹐書籍不備﹐遇發使諸道﹐未嘗不厚與金帛購求焉。三年間﹐收書及數萬卷﹐常慕史氏之作﹐白恨諸侯幕府不足展其才力﹐每謂交親曰「安知獲麟之筆﹐反爲倚馬之用﹗」因吟劉禹錫詩曰「一生不得文章力﹐百口空爲飽暖家。」

孫光憲《贈酒妓應天長》詞曰「翠凝仙艷非凡有﹐窈窕年華方十九。鬢如雲﹐腰似柳。妙對綺筵歌綠酒。醉瑤臺﹐攜玉手。共燕此宵相偶﹐魂斷晚窗分首。淚沾金縷袖。」

孫光憲嘗《和南越》詩云「曉廚烹淡菜﹐春杼織種花。」牛嶠覽而絕倒。莫諭其旨。牛曰「吾子只知其名﹐安知淡菜非雅物也﹖」後方曉之。

【李郁】。﹞

李郁爲荊南從事﹐有朝士寄書﹐字體殊惡﹔李寄詩曰「華緘千里到荊門﹐章艸縱橫任意論。應笑鐘﹑張虛用力﹐卻教羲﹑獻謾勞魂。惟堪愛惜爲珍寶﹐不敢畱傳示子孫。深荷故人相愛處﹐天行時气許教吞。」﹝言堪作符也。﹞

【馬希振】﹝父殷﹐據湖南地。唐僖宗在蜀﹐許自開國﹐立臺置卿相﹐分天子之半仗焉。﹞

馬希振﹐湖南諸子中白眉也。與門下客何致雍﹑僧貫徽聯句。希振曰「靑蛇每用腰爲力。」貫徽曰「紅莧時將葉作花。」又見蟻子緣砌﹐希振曰「蟻子子銜虫子子﹐」致雍曰「貓兒兒捉雀兒兒。」﹝後唐莊宗滅梁﹐殷長子希範修貢京師﹐莊宗問洞庭廣俠﹐對曰「車駕南巡﹐才堪飲馬爾。」莊宗大悅。時隱士袁居道不求聞達﹐希節延入府。一日﹐希範病酒﹐厭膏膩﹐居道曰「大王今日使得貧家纏齒羊。」詢其故﹐則蔬茹也。﹞

【廖光圖】﹝常集其家詩爲《廖氏家集》一卷。﹞

馬殷據潭州時﹐廖光圖自韶陽叛﹐舉族來奔﹐殷將拒不納﹐或諫曰「廖者﹐料也。馬得料必肥。」遂命光圖爲永州刺史。後其子遊零陵﹐於民間見父題壁﹐感而成詩﹐曰「下馬連聲叩竹門﹐主人何事感遺恩﹖回頭泣向兒童道﹐重見甘棠舊子孫。」

【劉昭禹】﹝字休明。湖南天策府學士。嘗與人論詩曰「五言如四十个賢人﹐著一字如屠沽不得。覓句者﹐若掘得玉合子底﹐必有蓋﹐但精心求之﹐必獲其寶。」。﹞

劉昭禹少師林寬﹐爲詩刻苦。風雪詩云「句向夜深得﹐心從天外歸。」

【徐仲雅】﹝與劉昭禹同爲天策學士。﹞

馬殷建明月圃於潭州﹐命徐仲雅賦之﹐仲雅詩云「鑿開靑帝春風圃﹐移下嫦娥夜月樓。」

徐仲雅有淸才﹐然性好滑稽。周行逢素聞其名﹐及據湖南﹐召爲節度判官。時行逢欲得眾﹐苟能應募﹐皆置司空﹑太保以誘之。自是武陵村落稱司空﹑太保者無算。仲雅曰「公管內滿天太保﹐滿地司空。」行逢不悅。未幾大宴僚吏﹐仲雅在座﹐行逢夷音呼字多誤﹐仲雅戲曰「不於五月五日剪卻舌頭﹐使語音乖錯如此。」行逢大怒﹐然仲雅嘗歷事馬氏諸王﹐民信服之﹐故不敢加誅﹐後竟以忤旨去職﹐因退居山寺。暇日《詠棕樹》曰「葉似新蒲綠﹐身如亂錦纏。任君千度剝﹐意气自衝天。」蓋怨行逢而發。

【鄧洵美】﹝連郡人。漢乾間﹐與王溥﹑李同登進士第﹐皆王仁裕所取士也。洵美背傴﹐時謂之鄧馱。周行逢署館驛巡官。﹞

鄧洵美爲性迂僻﹐眾不悅之。𨿽處幕府僚﹐而食貧不暇及。王溥爲相﹐聞洵美不得志﹐乃爲詩寄曰「采衣我已登黃閣﹐白社君猶困故廬。」自是﹐周行逢稍優給之。未幾﹐給事中李出使武陵﹐與洵美相遇話舊﹐不覺慟哭。因贈詩曰「憶昔詞場共著鞭﹐當時鶯谷喜同遷。關河契闊三千里﹐音信稀疏二十年。」後再奉命祠南嶽﹐則洵美忤行逢﹐已爲所殺矣。復爲詩弔其墓﹐有「今日向君墳畔過﹐不勝懷抱暗酸辛」之句﹐聞者無不痛之。

【李觀象】﹝周行逢以爲節度使。因行逢嚴酷﹐恐及禍﹐乃寢紙帳﹐臥紙被。行逢信用之。﹞

李觀象性多嫉忌﹐好蔽人之好。零陵儒士蔣密能吟詠﹐頗得風騷之旨﹐嘗《題桑》云「綺羅因片葉﹐桃李謾同時。」爲作者所許。觀象聞之﹐佯驚曰「此僕詩﹐何蔣密之能爲﹖」士林鄙之。

●卷四十五代﹝前後蜀﹞

【王后主衍】﹝字化源。建幼子﹐小徐妃生也。建聞成都徐氏二女並有國色﹐納後宮﹐姊爲淑妃﹐妹爲貴妃。衍繼位﹐冊貴妃爲太后﹐淑妃爲太妃。衍好私行﹐往往宿於娼家酒樓。索筆題曰「王一來去。」恐人識之﹐乃禁百姓不得戴小帽。﹞

蜀主衍裹小巾﹐其尖如錐。宮妓多衣道服﹐簪蓮花冠﹐施胭脂夾臉﹐號醉妝。衍作《醉妝詞》云「者邊走﹐那邊走﹐只是尋花柳。那邊走﹐者邊走﹐莫厭金杯酒。」﹝衍伶官家樂侍燕小池﹐水澄天見﹐家樂應制云「一段聖琉璃。」﹞

蜀主衍嘗宴怡神亭﹐婦女雜坐﹐衍自執板﹐唱《霓裳羽衣》及《後庭花》《思越人》曲。越數日﹐遊浣花﹐日正午﹐暴風起﹐須臾雷電冥晦﹐有白魚自江心躍起﹐變爲蛟形﹐騰空而起。是日溺者數千人。衍懼﹐卽時還宮。重賜宴羣臣於宣華苑﹐夜分未罷﹐衍自唱韓琮《柳枝詞》曰「梁苑隋堤今已空﹐萬條猶舞舊春風。何須思想千年事﹐誰是楊花入漢宮。」侍中宋光溥詠胡曾詩曰「吳王恃霸棄雄才﹐貪向姑蘇醉綠醅。不覺錢塘江上月﹐一宵西送越兵來。」衍聞之不樂﹐於是罷宴。﹝「衍荒於遊幸﹐乃造平底大車﹐下設四臥軸﹐每軸安五輪﹐牽以駿馬﹐騎去如飛﹐謂之流星輦。」﹞

蜀主衍與其母太后﹑太妃同禱靑城山﹐謁先主建鑄像及玄都觀﹑金華宮﹑景山﹑至徳寺﹐各有唱和詩刻石﹐太后詩曰「周遊靈境散幽情﹐千里江山暫得行。所恨風光看未足﹐卻驅金翠入龜城。」太妃詩曰「翠驛江亭近景靈﹐夢魂猶是在靑城。比來出看江山景﹐卻被江山看出行。」

張﹐唐末登第﹐避亂入蜀﹐蜀主辟爲金堂令。徐後遊太慈寺﹐見壁問題云「墻頭細雨垂纖艸﹐水面回風聚落花。」問寺僧﹐僧以對﹐乃賜霞光箋﹐令寫詩以進。進二百首﹐衍善之﹐召爲知制誥。宋光嗣以嬪輕忽傲物﹐遂止。

後唐同光三年﹐唐師滅蜀﹐蜀主衍降。唐主召蜀舊臣王鍇等賦《蜀主降巨唐》詩﹐鍇等咸譏其荒淫﹐惟中丞牛希濟詩曰「滿城文武欲朝天﹐不覺鄰師犯塞煙。唐主再懸新日月﹐蜀王還卻舊山川。非干將相扶持拙﹐自是君臣數盡年。古往今來亦如此﹐幾曾歡笑幾潸然﹗」唐主曰「希濟不忘君親﹐忠孝也。」賜百段。

初建僭立﹐有一僧常持大帚﹐不論官府﹑人家﹑寺觀﹐遇卽汛掃﹐人以掃地和尙目之。建末年﹐於諸處寫六字雲「水行仙﹐怕秦川。」後衍秦川之禍﹐方悟水行仙卽「衍」字耳。﹝建初爲禁軍都頭﹐與其儕於僧院擲骰子六隻﹐次第相重﹐自麼至六。人共駭之。﹞

【釋貫休】﹝姓姜氏﹐字徳隱﹐蘭溪人。與齊己同師石霜﹐道價甚髙﹐年壽亦髙。詩有太粗處。「盡日覓不得﹐有時還自來」﹐人嘲作《失貓詩》。此類是也。﹞

王貞白﹐唐末大播詩名。嘗作《禦溝水》詩云「一派禦溝水﹐綠槐相蔭淸。此波涵帝澤﹐無處濯塵纓。鳥道來𨿽險﹐龍池到自平。朝宗心本切﹐願向急流傾。」貞白自謂無瑕﹐以示貫休﹐貫休令更一字﹐貞白揚袂去﹐貫休度其去必復來﹐因書一「中」字於掌中﹐握之以待。有頃﹐貞白果復來﹐欣然曰「得之矣。可更『此波』爲『此中』也。」貫休展手示之。遂定交。

貫休有機辧﹐杜光庭欲挫其鋒﹐每相見﹐必伺其舉措以戲調。一日﹐因舞轡於通衢﹐貫休馬忽墜糞﹐光庭連呼﹕「大師﹗大師﹗數珠落地。」貫休徐曰「大還丹﹗大還丹﹗」

貫休初投詩於吳越王曰「貴逼身來不自由﹐龍驤鳳翥勢難收。滿堂花醉三千客﹐一劍霜寒十四州。萊子衣裳宮錦窄﹐謝公篇詠綺霞羞。他年名上淩煙閣﹐豈羨當時萬戶侯﹖」王愛其詩﹐諭攺「十四州」爲四十州」方與相見﹐貫休喟然曰「州亦難添﹐詩亦難攺。間云孤鶴﹐何天不可飛耶﹖」遂杖錫去。

貫休避地渚宮﹐荊帥髙氏優待之﹐館於龍興寺﹐會有謁宿﹐話時政不治﹐乃作《酷吏詞》以刺之云﹕霰雨氵爵氵爵﹐風吼如。有叟有叟﹐暮投我宿。吁嘆自語﹐云太苛酷。如何如何﹐掠脂斡肉。吳姬唱一曲﹐等閒破紅束。韓娥唱一曲﹐錦假鮮照屋。寧知一曲兩曲歌﹐曾使千人萬人哭﹗不惟哭﹐亦白其頭﹐饑其族。所以祥風不來﹐和風不復。蝗兮﹛賊虫﹜兮﹗東西南北。」遂離荊門﹐立趨井絡。

貫休工篆隸﹐在荊渚日﹐成中令問其筆法﹐曰「此事須登壇而授﹐詎可艸艸﹗」成怒﹐遞放黔中。因爲《病鶴詩》曰「見說气淸邪不入﹐不知爾病自何來﹖」

貫休入蜀﹐以詩投蜀王建曰「河北河南處處災﹐惟聞全蜀少塵埃。一瓶一缽垂垂老﹐千水千山得得來。秦苑幽棲多勝景﹐巴陳貢愧非才。自慚林藪龍鐘者﹐亦得親登郭隗臺。」建遇之甚厚﹐常呼爲得得和尙。

蜀主建二年春﹐遊龍華禪院﹐召僧貫休坐﹐賜茶藥彩段﹐仍令口誦近詩﹐時諸王貴戚皆侍坐﹐貫休欲諷之﹐乃誦《公子行》曰「錦衣鮮華手擎鶻﹐閒行气貌多輕忽。稼穡艱難總不知﹐五帝三皇是何物﹖」建稱善﹐貴幸皆怨之。

「赤旃壇塔六七級﹐白菡萏花三四枝。禪客相逢只彈指﹐此心能有幾人知﹖」石霜和尙舉以問貫休曰「如何是此心﹖」貫休不能答。石霜曰「汝問我答。」貫休卽問之﹐石霜曰「能有幾人知。」﹝貫休畫彌勒佛﹐宋坦坦居士替曰「卽此布袋﹐非此布袋。不屬聖凡﹐不立行解。兀兀騰騰﹐處處在在。拄杖挑來賜與君﹐天上人間更無外。」嶽珂七歲﹐亦有贊曰「行也布袋﹐坐也布袋。放下布袋﹐何等自在﹗」﹞

【韋莊】﹝字端己。讀書數米而炊﹐秤薪而爨。舉唐乾寧進士。後相蜀。﹞

韋莊應舉時﹐遇巢寇犯闕﹐著《秦婦吟》云「內庫燒爲錦繡灰﹐天街踏盡公卿骨。」公卿多垂訝﹐莊乃諱之。時號「秦婦吟秀才」。

杜荀鶴曾得詩一聯云「舊衣灰絮絮﹐新酒竹芻芻。」韋莊云「我道『印將金鎖鎖﹐簾用玉鉤鉤。』」

韋莊以才名寓蜀﹐蜀主建遂羈畱之。莊有寵人﹐資質艷麗﹐兼善詞翰﹐建聞之﹐托以教內人爲詞﹐彊莊奪去。莊追念悒怏﹐作《謁金門》詞云「空相憶﹐無計得傳消息﹗天上嫦娥人不識﹐寄書何處覓﹖新睡覺來無力﹐不忍把伊書迹。滿院落花春寂寂﹐斷腸芳艸碧。」姬后傳聞之﹐遂不食卒。

韋莊爲蜀管記時﹐一縣宰乘時擾民﹐莊爲建艸牒云「正當凋瘵之秋﹐好安凋瘵﹔勿使瘡痍之後﹐復作瘡痍。」時以爲口實。

韋莊《感懷》詩云「長安方悟少年非﹐人道新詩勝舊詩。十畝野塘畱客釣﹐一軒春雨對僧棋。花間醉任黃鶯語﹐亭上吟從白鷺窺。大道不將鑪冶去﹐有心重築太平車。」或謂此詩包括生成﹐果爲臺輔。

韋莊幼時﹐常在華州下わ縣僑居﹐多與鄰巷諸兒會戲﹐及廣明亂後﹐再經舊裏﹐追思往事﹐但有遺蹤﹐因賦詩以記之曰「昔爲童稚不知愁﹐竹馬間乘繞縣遊。曾爲看花偸出郭﹐也因逃學暫登樓。招他邑客來還醉﹐才得先生去始休。今日故人無處問﹐夕陽衰艸盡荒丘。」又途次逢李氏諸昆季﹐賦《感舊》詩曰「禦溝西面朱門宅﹐記得當時好弟兄。曉傍柳陰騎竹馬﹐夜隈燈影弄先生。巡街趁蝶衣裳破﹐上屋探雛手腳輕。今日相逢俱老大﹐憂家憂國盡公卿。」

【盧延遜】﹝亦名延讓。仕蜀爲給事中。﹞

盧延遜業詩﹐二十五舉方得一第﹐其卷中有句云「狐衝官道過﹐犬刺店門開。餓貓臨鼠穴﹐饞犬舐魚砧。」租庸張相與成中令每稱之。又曾獻王先主建詩﹐有「栗爆燒氈破﹐貓跳觸鼎翻。」後建冬夜與潘峭平章邊事﹐旋令宮人燒栗﹐俄有數栗爆出﹐燒繡褥。時建多疑﹐嘗於鑪中燒金鼎﹐命二妃親侍湯茶﹐是夜宮貓相戲﹐誤觸鼎翻﹐建良久曰「『栗爆燒氈破﹐貓跳觸鼎翻。』憶得盧延遜捲有此一聯﹐乃知先輩裁詩﹐信無虛境。」來日遂有六行之拜。﹝自給事中拜工部。﹞延遜謂人曰「平生投謁公卿﹐不意得力於貓兒狗子也。」

唐禦食﹐紅綾餅飠炎爲上。光化中﹐放進士裴格﹑盧延遜等二十八人宴於曲江﹐敕太官賜餅飠炎﹐止二十八枚而已。延遜旣入蜀﹐頗爲蜀人所易﹐嘗有詩云「莫欺零落殘牙齒﹐曾喫紅綾餅飠炎來。」

盧延遜初投贄吳子華﹝融﹞﹐其《苦吟》篇云「莫話詩中事﹐詩中難更無。吟安一个字﹐撚斷數莖須。險覓天應悶﹐狂搜海亦枯。不同文賦易﹐爲著者之乎。」子華讀至末二語﹐笑曰「上門罵來。」

【牛嶠】﹝字松卿﹐隴西人。自云僧孺之後。唐乾符進士。王先主辟判宮﹐後爲給事中。﹞

牛嶠《詠紅薔薇》云「曉啼珠露渾無力﹐繡簇羅襦不著行。若綴壽陽公主額﹐六宮爭肯學梅妝﹖」﹝壽陽公主﹐宋武帝女也。人日臥梅花閣下﹐有花飛貼額上﹐拂不去﹐洗之﹐三日猶香。自是宮中效之﹐有梅花妝。﹞

牛嶠《望江怨》詞曰「東風急﹐惜別花時手頻執﹐羅幃愁獨入。馬嘶殘雨春蕪濕﹐倚門立。寄語薄情郎﹐粉香和淚泣。」

【顧】﹝先主起自利閬﹐號親騎軍。此從各有名號。戲造武舉牒﹐謂侍郎李吒吒下進士及第三十令人﹕姜癲子﹑張打胸﹑李嗑蛆﹑李玻肋﹑李吉了﹑郝牛屎﹑陳波斯﹑羅蠻子。試《亡命山澤賦》《到處不生艸》詩。一時傳以爲笑。﹞

王先主通正元年四月﹐有狐據於寢室﹐鵂畱鳴於帳中﹐又有大禿鶩鳥於摩訶池上。顧時爲小臣﹐直內庭﹐潛吟曰「昔日曾看瑞應圖﹐萬般祥瑞不如無。摩訶池上分明見﹐仔細看來是那胡。」未幾﹐先主卒﹐人以爲禿之應。

顧有《荷業杯》五闋。其詞曰「春盡小庭花落﹐寂寞。憑檻斂雙眉﹐忍教成病憶佳期。知麼知﹐知麼知。」「記得那時相見﹐膽顫。鬢亂四肢柔﹐泥人無語不擡頭。羞麼羞﹐羞麼羞。」「夜久歌聲怨咽﹐殘月。菊冷露微微﹐看看濕透縷金衣。歸麼歸﹐歸麼歸。」「金鴨香濃鴛被﹐枕膩。小髻簇花鈿﹐腰如細柳臉如蓮。憐麼憐﹐憐麼憐。」「一去又乖期信﹐春盡。滿院長莓苔﹐手拈裙帶獨徘徊。來麼來﹐來麼來。」

顧《玉樓春》詞曰「月照玉樓春漏促﹐颯颯風搖庭砌竹。夢驚鴛被覺來時﹐何處管弦聲斷續﹖惆悵少年遊冶去﹐枕上兩娥攢細綠。曉鶯簾外語花枝﹐背帳猶殘紅蠟燭。」「柳映玉樓春日晚﹐兩細風輕煙艸軟。畫堂鸚鵡語雕籠﹐金粉小屏猶半掩。香滅繡幃人寂寂﹐倚檻無言愁思遠。恨郎何處縱疏狂﹖長使含啼眉不展。」

【楊玢】﹝蜀尙書。靖恭諸揚也。﹞

楊玢隨蜀主衍歸後唐﹐以老致仕﹐長安舊居多爲鄰里侵占﹐子弟欲詣府訴之﹐以狀白玢﹐玢批紙尾云「四鄰侵我我從伊﹐畢竟須思未有時。試上含元殿基望﹐秋風吹艸正離離。」子弟不敢復言。

【侯繼圖】﹝蜀尙書。﹞

侯繼圖微時﹐曾秋日於大慈寺樓上倚闌﹐忽秋風四起﹐有大桐葉飄墜﹐上有詩云「拭翠斂雙蛾﹐爲郁心中事。搦筆下庭除﹐書作相思字。此字不書名﹐此字不書紙。書向秋葉上﹐願逐秋風起。天下有心人﹐盡解相思死。」侯貯巾篋五六年﹐方與任氏爲姻﹐常念此詩。任氏曰「此是妾作。在左綿時書此﹐爭得在君﹖」侯以今書校之葉上﹐無異。

【李廷璧】﹝應舉二十年﹐方於蜀中策名。﹞

李廷璧嘗爲舒州軍ヘ﹐其妻猜妒﹐一日﹐鈴閣連宴﹐三宵不歸﹐妻達意云「來必刃之。」乃泣告州牧﹐徙居佛寺﹐浹辰晦迹﹐因《詠愁》詩曰「到來難遣去難畱﹐著骨黏心萬事體。潘嶽悶絲生鬢裏﹐婕妤悲色上眉頭。長途詩盡空騎馬﹐遠雁聲初獨倚樓。更有相思不相見﹐酒醒燈背月如鉤。」

【黃崇嘏】﹝臨邛黃使君女也。傳奇有《女狀元春桃記》。﹞

黃崇嘏初僞作男子﹐以詩謁蜀相周庠﹐庠首薦之﹐屢攝府椽吏﹐事明敏﹐胥徒畏服。庠愛其才﹐欲妻以女﹐崇嘏以詩獻云「一辭拾翠碧江湄﹐貧守蓬茅但賦詩。自服藍衫居郡椽﹐永拋鸞鏡畫蛾眉。立身卓爾靑松操﹐挺志堅然白璧姿。幕府若容爲坦腹﹐願天速變作男兒。」庠得詩大驚﹐問之﹐乃知黃使君女﹐原未從人﹐與老嫗同居云。

【蜀孟主昶】﹝字保元。母李氏﹐本長公主媵也﹐嘗夢大星墜懷﹐以告主﹐主曰「此婢有福相﹐當生貴子。」乃令知祥幸之﹐遂生昶。﹞

蜀主昶遊浣花﹐是時蜀中富庶﹐夾江皆創亭榭﹐都城士女傾遊﹐珠翠綺羅﹐名花異香﹐馥鬱森列。昶禦龍舟觀水嬉﹐上下十里﹐人望之如神仙。昶曰「『曲江金殿鎖千門」未及此也。」兵部尙書王廷賦曰「十字水中分島嶼﹐數重花外見樓臺。」昶稱善久之。

蜀主昶令羅城上盡種芙蓉﹐每至秋時盛開﹐四十里皆鋪錦繡﹐髙下相照。昶謂左右曰「自古以蜀爲錦城﹐今日觀之﹐眞錦城也。」張立作詩諷曰「四十里城花發時﹐錦囊髙下照坤維。𨿽妝蜀國三秋色﹐難入《幽風》《七月》詩。」及廣政末﹐朝政亂﹐立又爲詩曰「去年今日到成都﹐城上芙蓉錦繡舒。今日重來舊遊處﹐此花憔悴不如初。」

靑城費氏以才色入蜀宮﹐後主嬖之﹐號花蕊夫人。嘗與夜起避暑摩訶池上﹐昶《詠玉樓春》詞曰「冰肌玉骨淸無汗﹐水殿風來暗香滿。簾開明月獨窺人﹐欹枕釵橫雲鬢亂。起來瓊戶啟無聲﹐時見疏星渡河漢。屈指西風幾時來﹖只恐流年暗中換﹗」﹝花蕊夫人﹐蜀王建妾﹐號小徐妃者﹐在王衍時﹐坐遊燕污亂亡國。莊宗平蜀後﹐隨王衍歸中國﹐半塗遭害焉。及孟氏再有蜀﹐傳至昶﹐則又有一花蕊夫人。宋初降下西蜀﹐而花蕊夫人又隨昶歸中國。昶至且个日﹐則召花蕊夫人入宮﹐而昶遂死。宋祖後亦惑之﹐嘗造毒﹐屢爲患﹐不能遂。太宗在晉邸時﹐數諫不納。一日﹐縱獵苑中﹐花蕊夫人在側﹐晉邸方調弓矢﹐引滿擬射走獸﹐忽回射﹐夫人中箭死。﹞

蜀主昶《相見歡》詞云「無言獨上西樓﹐月如鉤。寂寞梧桐深院鎖淸秋。剪不斷﹐理還亂﹐是離愁。別有一般滋味在心頭。」

花蕊夫人號能詩﹐嘗效王建作宮詞百首﹐其酷似建詞者有云「廚庭進食簇時新﹐列坐無非侍從臣。日午殿頭宣索膾﹐隔花催喚打魚人。」「月頭支給買花錢﹐滿殿宮娥近數千。遇著唱名都不語﹐含羞急過禦牀前。」

花蕊夫人宮詞之外尢工樂府。蜀亡﹐入汴﹐書《葭萌驛壁》云「初離蜀道心將碎﹐離恨綿綿。春日如年。馬上時時聞社鵑。」書未畢﹐爲軍騎催行﹐後人續之云「三千宮女皆花貌﹐妾最嬋娟。此去朝天。只恐君王寵愛偏。」

蜀主昶歸宋﹐未幾卒﹐花蕊夫人隨輦入備後宮﹐心嘗憶昶﹐悒悒不敢言。昶美丰儀﹐喜獵﹐善彈弓﹐乃自畫昶像以祀﹐復佯言曰「祀此神者多有子。」一日﹐宋祖見而問之﹐夫人亦托前言﹐詰其姓﹐遂假張仙因歷言其成仙後之神異﹐宮中遂多奉以求子。翌日﹐宋祖召使陳詩﹐蓋因有疑於張仙﹐夫人乃誦《去國》詩曰「君王城上樹降旗﹐妾在深宮那得知﹖十四萬人皆解甲﹐並無一个是男兒。」因亦自見其情也。太阻大悅。﹝近世無子者多祀張仙﹐起此。按﹕張仙名遠宵。五代時遊靑城山成道。﹞

蜀未亡前﹐歲除日﹐昶令學士辛寅遜題桃板於寢門﹐以其詞未工﹐乃自題云「新年納餘慶﹐嘉節賀長春。」乃宋祖誕聖節名也。

【僧可朋】﹝丹稜人。少與盧延讓爲風雅交。有詩千餘篇﹐號《玉壘集》。歐陽炯以比孟郊﹑賈島。﹞

僧可朋好飲酒﹐貧無以償酒債﹐以詩之﹐自號醉髡。有句云「虹收千嶂雨﹐潮弄半江天。」又「詩因試客分題僻﹐棋爲饒人下著低。」一時以爲警策。

僧可朋嘗讀《滕王閣詩》﹐謂守者曰「詩總不佳﹐何不除卻。」守曰「僧能佳乎﹖」卽吟曰「洪州太白方﹐積翠滿空蒼。萬古遮新月﹐半江無夕陽。」守異之。

歐陽炯命同僚納涼於淨眾寺﹐依林亭列樽俎﹐眾方歡適﹐寺外皆耕者曝背烈日中耘田﹐擊腰鼓以適倦﹐僧可朋作《耘田鼓詩》以贄炯﹐曰「農捨田頭鼓﹐王孫筵上鼓。擊鼓兮皆爲鼓﹐一何樂兮一何苦﹗上有烈日﹐下有焦土。願我天翁﹐降之以雨。令桑麻熟﹐倉箱富。不饑不寒﹐上下一般。」炯見詩﹐遽命撤飲。

【歐陽炯】﹝炯與毛文錫﹑鹿處﹑韓琮﹑閻選俱工小辭。事孟後主。時號「五鬼」。﹞

歐陽炯《玉樓春春睡》詞曰「日照玉樓花似錦﹐樓上醉和春色寢。綠楊風送小鶯聲﹐殘夢不成離玉枕。堪愛晚來韶景甚﹐寶柱秦箏方再品。靑娥紅臉笑來迎﹐又向海棠花下飲。」又詠美人夜醉《菩薩蠻》詞曰「曉來中酒和春睡﹐四肢無力雲鬟墜。斜臥臉波春﹐玉郎休惱人。日髙猶未起﹐爲戀鴛鴦被。鸚鵡語金籠﹐道兒還是慵。」

毛文錫《醉花間》詞曰「深相憶﹐莫相憶﹐相憶情難極。銀漢是紅墻﹐一帶遙相隔。金盤珠露滴﹐兩岸楡花白。風搖玉佩淸﹐今夕爲何夕﹖」

鹿處《臨江仙》宮詞云「金鎖重門荒苑靜﹐綺窗愁對秋空。翠華一去寂無蹤。玉樓歌吹﹐聲斷已隨風。煙月不知人事攺﹐夜闌還照深宮。藕花相向野塘中。暗傷亡國﹐淸露泣香紅。」

【歐陽彬】﹝衡山人。﹞

歐陽彬博學能文﹐蜀主昶以爲嘉州刺史﹐喜曰「靑山綠水中爲二千石﹐作詩飲酒爲風月主人﹐豈不誠嘉﹗」

歐陽彬家夜宴﹐賦《生查子》曰「竟入畫堂歡﹐入夜重開宴。剪燭蠟煙香﹐促席花光顫。待得月華來﹐滿院如鋪練。門外簇驊驑﹐直待更深散。」

【李昊】﹝前﹑後蜀降表皆昊爲之。蜀人夜書其門曰「世修降表李家。」。﹞

李昊事前﹑後蜀五十年﹐資貨巨萬﹐奢侈逾度﹐妓妾百數﹐嘗讀王愷﹑石崇傳﹐笑曰「窮儉乞兒以此爲富﹐可笑可笑。」

李昊常以牡丹花數枝分遺親知﹐卽以興平酥同贈﹐且曰「俟花凋卸﹐卽以酥煎食之﹐無棄濃艷。」

●卷四十一五代﹝南唐﹞

【烈祖升】﹝初冒姓徐﹐名知誥﹐晉天福二年卽位金陵﹐國號唐﹐尋復姓李﹐更名升。﹞

李先主爲徐溫養子。年九歲﹐《詠燈》詩云「一點分明值萬金﹐開時惟怕冷風侵。主人若也勤挑撥﹐敢向尊前不盡心。」溫嘆賞﹐遂不以常兒偶之。

李先主初有禪代之志﹐忽夜半﹐寺僧撞鐘﹐滿城皆驚﹐旦將斬之﹐僧對云「夜來偶得《月詩》云﹕『徐徐東海出﹐漸漸上天衢。此夜一輪滿﹐淸光何處無﹖』」先主喜而釋之。

李先主欲諷動僚屬﹐雪天大會﹐出一令﹐借雪取古人名﹐仍詞理通貫。時宋齊丘﹑徐融在坐。升舉杯爲令曰「雪下紛紛﹐便是白起。」齊丘曰「著履過街﹐必須雍齒。」融意欲挫升等﹐遽曰「明朝日出﹐爭柰蕭何﹖」升大怒﹐是夜收融投於江。自是﹐惟齊丘與謀。

李先主素儉﹐寢殿燭不用脂蠟﹐灌以烏臼子油﹐但呼烏舅。案上捧燭鐵人髙尺五﹐云是楊氏時馬廏中物。一日黃昏﹐急須燭﹐喚小黃曰「掇過我金奴來﹗」左右竊相謂曰「烏舅﹑金奴正好作對。」

【元宗】﹝烈祖長子﹐後避周諱﹐更名。神彩淸暢﹐湖南使至﹐歸與親友言曰「邇識東朝官家﹐南嶽眞君不如也。」。﹞

李嗣主賦春恨《浣溪沙》詞云「一曲新詞酒一杯﹐去年天气舊亭臺﹐夕陽西下幾時回﹖無可柰何花落去﹐似曾相識燕歸來。小園香徑獨徘徊。」又春恨《帝臺春》詞云「芳艸碧色﹐萋萋徧南陌。飛絮亂紅﹐也似知人﹐春愁無力憶得。盈盈捨翠侶﹐共攜賞﹐鳳城寒食。到今來﹐海角逄春﹐天涯行客。愁旋釋﹐還似織。淚暗拭﹐又偸滴。謾徧倚危欄﹐盡黃昏也﹐只是暮云疑碧。捨則而今已捨子﹐忘則怎生便忘得﹖又還問鱗鴻﹐試重尋消息。」

李主常乘醉命樂工楊花飛奏《水調詞》進酒。花飛惟歌「南朝天子好風流」一句﹐如是者數四。悟﹐覆杯厚賜金帛。﹝於宮中作百尺樓﹐眾皆嘆美﹐蕭儼獨曰「恨樓下無井。」李主問其故﹐對曰「以此不及景陽樓。」﹞

王感化初隸光山樂籍﹐後入金陵教坊﹐李嗣主宴苑中﹐有白野鵲飛集﹐李主令賦詩﹐應聲曰「碧山深洞恣遊遨﹐天與蘆花作羽毛。要識此來棲宿處﹐上林瓊樹一枝髙。」李主大悅﹐因手寫所作《浣溪沙》二闋賜之﹐其詞曰「菡葭香消翠葉殘﹐西風愁起綠波間。還與韶光共憔悴﹐不堪看﹗細雨夢回雞塞遠﹐小樓吹徹玉笙寒。多少淚珠何限恨﹐倚欄桿﹗」

「手卷眞珠上玉鉤﹐依前春恨鎖重樓。風裏落花誰是主﹖思悠悠﹗靑鳥不傳云外信﹐丁香空結雨中愁。回首綠波三峽暮﹐接天流﹗」後主卽位﹐感化以其詞上之﹐後主賞賜甚優。﹝感化﹐建州人﹐少聰敏﹐未曾執捲而多識﹐善爲詞。建州節帥萬代餞別﹐感化前獻詩曰「旌旆赴天臺﹐溪山曉色開。萬家悲更喜﹐迎佛送如來。」又題怪石一聯云「艸中誤認將軍虎﹐山上曾爲道士羊。」﹞

【後主煜】﹝字重光。元宗第五子。每春盛時﹐梁棟﹑窗壁﹑柱拱﹑階砌並作隔筒﹐密插雜花﹐榜曰「錦洞天。」嘗微行娼家﹐乘醉大書右壁曰「淺斟低唱﹐偎紅倚翠。太師鴛鴦寺主﹐傳持風流教法。」歸宋後﹐與金陵舊宮人書云「此中日夕只以眼淚洗面。」有手書金字《心經》一卷賜宮人喬氏。喬氏後入太宗禁中﹐聞後主薨﹐自內庭出經﹐捨相國寺西塔﹐以資薦焉。﹞

李后主天性友愛﹐初卽位﹐遣長弟從善入貢﹐因畱質不還﹐每歲時宴會皆罷﹐惟作《登髙賦》以見意﹐曰「原有兮相從飛﹐嗟我季兮不來歸﹗」

李后主《搗練子》云「深院靜﹐小庭空﹐斷續寒砧斷續風。無柰夜長人不寐﹐數聲和月到簾櫳﹗」詞名《搗練子》﹐卽詠搗練﹐乃唐辭本體。

李后主宮中未嘗點燭﹐每至夜﹐則懸大寶珠﹐光照一室如日中﹐嘗賦《玉樓春》宮詞曰「晚妝初了明肌雪﹐春殿嬪娥魚貫列。笙簫吹斷水雲閒﹐重按《霓裳》歌徧徹。臨春誰更飄香屑﹐醉拍闌干淸未切。歸時休照燭花紅﹐待放馬蹄淸夜月。」

宋師發江陵﹐次采石﹐進取江南。李后主謀拒之。時邀法眼禪師觀牡丹於大內﹐作偈諷曰「擁毳對芳叢﹐由來趣不同。發從今日白﹐花是去年紅。艷曳隨朝露﹐馨香逐晚風。何須待零落﹐然後始知空。」後主不省。未幾﹐宋師渡江。

樂曲有《念家山》。李后主親演其聲爲《念家山破》﹐識者知其不祥。在圍城中作長短句未就而城破﹐其詞曰「櫻桃落盡春歸去﹐蝶翻輕粉雙飛。子規啼月小樓西。曲闌金箔﹐惆悵捲金泥。門巷寂寥人散後﹐望殘煙艸低迷。」

李后主附宋後﹐每懷故國﹐且念嬪妾散落﹐鬱鬱不自聊﹐賦《虞美人》詞曰「春花秋月何時了﹖往事知多少﹗小樓昨夜又東風﹐故國不堪回首月明中。雕欄玉砌應猶在﹐只是朱顏攺。問君都有幾多愁﹖恰是一江春水向東流﹗」時後主在賜第﹐七夕命故妓作樂﹐聲聞於外﹐太宗聞之大怒﹐又傅「小樓昨夜又東風」及「一江春水向東流」之句﹐遂並坐之﹐故有賜牽機藥之事云。﹝牽機藥者﹐服之﹐前數十回﹐頭足相就﹐如牽機狀也。﹞

李后主又嘗作長短句云「簾外雨潺潺﹐春意闌珊。羅衾不柰五更寒。夢裏不知身是客﹐一餉貪歡﹗獨自莫憑闌﹐無限關山。別時容易見時難。流水落花春去也﹐天上人間﹗」故臣聞之﹐多泣下者。未幾下世。﹝賈魏公尹京日﹐忽有人來﹐展刺謁曰「前江南國主李煜相見。」則一淸臒道士爾。公曰「大師巳物故﹐何得及此﹖」曰「某幼探釋氏未達﹐誤有所見。今爲獅子國王。偶思鐘山而來。」懷中取一詩授公﹐曰「異國非所志﹐煩勞殊淸閒。驚濤千萬里﹐無乃見鐘山。」公讀之﹐隨身灰滅。﹞

【宋齊丘】﹝鐃洞天薦於李先主﹐時困於逆旅﹐鄰娼魏氏女竊賂遺數緡﹐獲備管幅﹐遂克投贄。先主見﹐賓以國士。﹞

歙人汪臺符能屬文﹐李先主善之﹐宋齊丘疾其才髙﹐屢爲詆訾﹐臺符由是不平。齊丘始字超回﹐臺符貽書誚之曰「聞足下齊大聖以爲名﹐超亞聖以稱字。」齊丘大慚﹐攺字子嵩。因使親信誘臺符乘舟痛飲﹐推沈石城蚵皮磯下。

宋齊丘相李先主升﹑嗣主﹐二世皆爲左僕射﹐尢愛其才﹐而知其不正﹐嘗獻《鳳凰臺》詩﹐中有「我欲烹長鯨﹐四海爲鼎鑊﹔我欲羅鳳凰﹐天地爲繒繳」之句﹐皆欲諷其跋扈也。主終不聽。不得意﹐上表乞歸九華。其略云「千秋載籍﹐願爲知足之人﹔九朵峯巒﹐永作乞骸之客。」主知其詐﹐不許。

李嗣主一日於華林園試小妓羯鼓﹐召宋齊丘同宴﹐齊丘獻詩曰「切斷牙牀鏤紫金﹐最宜平穩玉槽深。因逄淑景開佳宴﹐爲出花奴奏雅音。掌底輕璁孤鶴噪﹐枝頭漧快亂蟬吟。開元天子曾如此﹐今日將軍好用心。」

譚景升於終南山著《化書》﹐出授宋齊丘﹐托序之行世。齊丘將酒灌之沈湎﹐以牛皮裹縫﹐拋於江中﹐後爲漁人所獲﹐剖開﹐見先生睡ぴぴ不止﹐喚之頗久﹐方覺﹐乃曰「宋齊丘奪我《化書》﹐墜我於江﹐今天下頒行矣。齊丘何在﹖」因畱詩﹐化風起去不見。詩曰「綫作長江扇作天﹐ヒ鞋拋向海東邊。蓬萊信道無多地﹐只在譚生柱杖前。」﹝譚景升名峭﹐卽紫霄眞人也。住廬山棲隱洞﹐其徒百人﹐有道術。鄰僧嘗於溪滸創亭宇﹐且爲頑石所阻﹐致二百倍不能平之﹐而紫霄往見曰「此易耳。」以指撚訣﹐含水巽之﹐命捶其石﹐應手如粉。後主頗信﹐累辟至建康﹐賜以道號﹐階以金紫﹐比蜀杜光庭。皆讓而不受。﹞

陶谷使南唐﹐因書十二字於官舍壁間﹐曰「西川狗﹐百姓眼﹐馬包兒﹐禦廚飯。」宋齊丘解云「『西川狗』﹐蜀犬也﹔『百姓眼』﹐民目也﹔『馬包兒』﹐瓜子也﹔『禦廚飯』﹐官食也。乃『獨眠孤館』四字。」

【李建勛】﹝隴西人。仕江南爲丞相。﹞

李主嗣位﹐李建勛出師臨川﹐及歸﹐拜司空﹐累表致仕﹐自稱鐘山公﹐詔授司徒﹐不起﹐學士湯悅致書賀之﹐建勛以詩答曰「司空尢不作﹐那敢作司徒﹖幸有山公號﹖如何不見呼﹖」先是﹐宋齊丘自京口求退於靑陽﹐號九華先生﹐未周期﹐一詔而起﹐時論薄之﹐或有以建勛比宋者﹐因爲詩曰「桃花流水𨿽相似﹐不學劉郎去又來。」

【沈彬】﹝字子文。嘗夢著錦衣貼月飛﹐識者謂身不入月﹐不及第。果然。南遊嶺表二十餘年﹐回吳中﹐仕江南﹐爲吏部郎中致仕。﹞

沈彬少孤﹐西遊﹐以三舉爲約。洪州解至長安初舉﹐納省捲《夢仙謠》云「玉殿大開從客入﹐金桃爛熟沒人偸。鳳驚寶扇頻翻翅﹐龍誤金鞭忽轉頭。」第二舉《憶仙謠》云「白楡風颯九天秋﹐王母朝回宴玉樓。日月漸長雙鳳睡﹐桑田欲變六鰲愁。云翻簫管相隨去﹐星觸旌幢各自流。詩酒近來狂不得﹐騎龍卻憶上淸遊。」第三舉納省捲﹐《贈劉象》一首云「曾應大中天子舉﹐四朝風月鬢蕭疏。不隨世祖重攜劍﹐卻爲文皇再讀書。十載戰塵銷舊業﹐滿城春雨壞貧居。一枝何事於君惜﹐仙桂年年幸有餘。」時象孤寒﹐三舉無成﹐主司覽彬詩﹐其年特放象及第。

李主升移鎭金陵﹐旁羅隱逸﹐沈彬赴辟﹐知其欲取楊氏﹐因獻《山水圖詩》曰「須知手筆安排定﹐不怕山河整頓難。」覽之而喜。

孫魴有《夜坐》詩爲時所稱﹐李建勛因匿於齋中﹐俟沈彬至﹐乃問云「魴詩何如﹖」彬曰「田舍翁火鑪頭語﹐何足道也﹖」魴聞而出﹐誚彬曰「何誹謗之甚﹗」彬曰「子夜坐句『劃多灰漸冷﹐坐久席成痕﹐』此非田舍翁鑪上作而何﹖」闔坐大笑。﹝魴﹐南昌人。唐末﹐鄭谷避亂歸宜春﹐魴往依之﹐頗爲誘掖﹐遂有能詩聲﹐終於南唐。魴父﹐畫工也。王徹爲中書舍人﹐艸魴誥詞云「李陵橋上﹐不吟取決之詩﹔顧凱筆頭﹐豈畫尋常之物。」魴終身恨之。﹞

沈彬將八十﹐近居阜上﹐手植一木可數拱﹐戒諸子曰「必葬我此地。」及卒﹐子孫如其言。伐木掘土深丈餘﹐得一石槨﹐上刊八字云「開成二年壽槨一所。」復見一古燈臺﹐上有漆燈一盞﹐壙頭獲一銅牌﹐上有鐫篆文曰「佳城今已開﹐𨿽開不葬埋。漆燈猶未滅﹐畱待沈彬來。」

道士沈廷瑞﹐彬之子也﹐性坦率﹐嘗造一縣宰﹐宰方治訟而廷瑞至﹐宰戲之曰「沈道士何時成道﹖」廷瑞應聲曰「何須問我道成時﹐紫府淸都自有期。手握藥苗人不識﹐體含仙骨俗爭知﹖」宰大慚。

【李家明】﹝元宗時領樂部。﹞

李家明善滑稽爲諷詠﹐嘗從元宗遊後花登臺﹐見牛臥樹陰下﹐元宗曰「牛且熱矣。」家明上絕云「曾遭寧戚鞭敲角﹐又被田舉火燎身。閒背斜陽嚼枯艸﹐而今問喘更無人。」元宗稱善。左右皆免冠謝。

李氏初養於徐﹐及僭號﹐遷徐氏於海陵﹐元宗繼統﹐用宋齊丘言﹐無男女少長皆殺之。齊丘只一子﹐輒卒﹐逾月慟哭不止。李家明曰「臣能止之。」乃作大紙鳶﹐大書其上云「欲興唐祚革彊吳﹐盡是先生作計謨。一个孩兒捨不得﹐上皇百口合何如﹖」乘風吹之﹐度至齊丘家﹐遂絕其縷。齊丘見之大慚﹐遂輟哭。

李主於後苑命臣僚臨池而釣﹐諸臣屢引到數十巨鱗﹐惟無所獲﹐家明乃進口號曰「新垂鉤興正濃﹐禦池春暖水溶溶。凡鱗不敢吞香餌﹐知道君王合釣龍。」善之。

李家明從元宗遷南都﹐時已失江北十四郡﹐舟楫多曰「好靑峭數峯﹐不知何名﹖」家明應聲曰「龍舟輕漾錦帆風﹐正值宸遊望遠空。回首皖公山色翠﹐影斜不到壽杯中。」元宗慚﹐俯首而過。﹝時關司斂率頗繁﹐商人苦之。屬近甸亢旱﹐後主宴北苑﹐家明從登臺﹐後主曰「畿甸雨﹐都城不雨﹐得非獄市之間違天意歟﹖」家明乘談諧進曰「雨懼抽稅﹐不敢入京。」後主大笑﹐卽下令除一切額外稅。﹞

【馮延己】﹝與其弟延魯及魏岑﹑陳覺﹑查文徽等更相推唱﹐時人謂之五鬼。鎭臨川日﹐聞朝議已有除替﹐一夕﹐夢通舌生毛翊。有僧解之曰「毛生舌間﹐不可剃也。相公其未替乎﹖」果已。﹞

元宗優待藩邸舊僚﹐馮延己自元帥府書記至中書侍郎﹐遂相。孫晟素輕延己﹐嘗曰「金碗玉杯乃貯狗屎乎﹖」江文蔚因其弟延魯福州亡敗﹐請從退削﹐乃出撫州﹐秩滿還朝﹐因赴內宴﹐進詩曰「靑樓阿監應相笑﹐書記登壇又卻回。」﹝孫晟初名鳳﹐又名忌﹐密州人。少爲道士﹐居廬山簡寂宮﹐嘗畫唐詩人賈島像置於屋壁﹐道士惡晟﹐以爲妖丘﹐出之﹐乃儒服北之趙﹑魏﹐謁莊宗於鎭州﹐莊宗以爲著作佐鄧。性豪侈﹐每食﹐不設几案﹐使侍妾各執一器環立而侍﹐號曰「肉臺盤。」﹞

馮延已有《謁金門》春閨詞云「風乍起﹐吹皺一池春水。閒引鴛鴦芳徑裏﹐手ソ紅杏蕊。斗鴨闌桿獨倚﹐碧玉搔頭斜墜。終日望君君不至﹐舉頭聞鵲喜。」元宗嘗戲延己曰「『吹皺一池春水﹐』幹卿何事﹖」延己對曰「未若陛下﹕『細雨夢回雞塞遠﹐小樓吹徹玉笙寒』也。」元宗悅。

【江文蔚】﹝字君章。後唐長興二年盧華榜下進士八人﹐與張沅﹑吳承範﹑湯鵬﹑範禹五人爲學士。後歸江南﹐對仗彈馮延己。常夢錫大言曰「白麻𨿽佳﹐要不如江文蔚一疏。」。﹞

江文蔚拜禦史中丞﹐坐劾馮相﹐貶江州﹐治柴車奉母欣然就道﹐嘗作詩曰「屈原若幸髙堂在﹐終不懷少弔汩羅。」

江文蔚有賦聲﹐其用事甚工。《天窗》賦云「一竅初啟﹐如鑿開混沌之時﹔兩瓦飛﹐類作化鴛鴦之後。」又《土牛賦》云「飲渚俄臨﹐訝盟津之捧塞﹔度關儻許﹐疑函谷之九封。」

【韓熙載】﹝字叔言。北海將家子也。舉後唐進士。投書所知曰「釣大鰲者﹐不投取魚之餌﹔斷長鯨者﹐焉用割雞之刀。」又云「腰有劍而袖有捶﹐口有舌而手有筆。」性好謔浪﹐有投贄《大荒惡》者﹐使妓炷艾燻之﹐俟其人來﹐出而嗅之﹐曰「子之卷軸何多艾气﹖」宋齊丘凡建碑碣﹐皆自爲文﹐命熙載八分書之﹐乃以紙塞鼻曰「其詞穢且臭。」又魏明嘗攜近詩詣之﹐韓托以目病明﹐請自吟﹐韓曰「耳聾加劇。」當時江南人謂之韓文公。後人畫文公﹐小面而美髯者﹐此乃熙載﹐當時題志甚明。文公肥而寡髯﹐元丰中以文公從享文宣王廟﹐郡縣所畫﹐皆是熙載﹐後世人不復可辧﹐退之遂爲熙載矣。﹞

韓熙載父爲唐明宗所殺﹐遂奔江南。後主卽位﹐頗疑北人﹐有鴆死者。熙載懼﹐因肆情坦率﹐後房妓妾數十﹐日與荒樂。所得月俸﹐散與諸姬。熙載獘衣芒屨﹐作瞽者﹐持獨弦琴﹐俾門生舒雅執手扳挽之﹐就諸姬院乞食以爲笑樂。姬第側建橫窗﹐絡以絲繩﹐爲觀覘之地﹐初惟市物﹐後或調戲﹐贈與所欲如意。時人目爲自在窗。旦暮亦不禁其出入﹐或竊與諸生糅雜而淫。熙載見﹐趨過而笑曰「不敢阻興。」及夜奔客寢﹐客賦詩有「最是五更畱不住﹐向人枕畔著衣裳」之句﹐熙載亦不介意。嚴續僕射位髙寡學﹐爲時所鄙﹐嘗請韓熙載爲其父撰神道碑﹐珍貨外仍綴一姬潤筆。韓納其請。文旣成﹐但敍譜系品秩及薨葬哀贈之典﹐略不道續事業。續縑之﹐封還﹐意其攺竄。熙載亟以歌姬並珍贈還之。姬登車﹐書一絕於泥金雙帶云「風柳搖搖無定枝﹐陽臺雲雨夢中歸。他年蓬島音塵斷﹐畱取尊前舊舞衣。」﹝續自以少貴倦學﹐羣從子弟皆礪以儒業﹐子孫舉進士者十餘人。﹞

對花焚香﹐有風味相和﹐其妙不可言者﹐木犀宜龍腦﹐酴宜沈水﹐蘭宜四絕﹐含笑宜麝﹐檐萄宜檀。韓熙載有五宜說。

韓熙載晚年奉使中原﹐都絕知舊﹐乃題於館壁云「未到故鄕時﹐將謂故鄕好。及至親得歸﹐爭如身不到﹖目前相識無一人﹐出入空傷我懷抱。風雨瀟瀟旅館秋﹐歸來窗下和衣倒。夢中忽到江南路﹐尋得花中歸舊處。桃臉蛾眉笑出門﹐爭向前頭擁將去。」又云「僕本江北人﹐今作江南客。再去江北遊﹐舉目無相識。秋風吹我寒﹐秋月爲誰白﹖不如歸去來﹐江南有人憶。」

【舒雅】﹝與伍喬﹑張洎皆韓熙載門人。﹞

舒雅才韻不在人下﹐以戲狎得韓熙載之心。一日﹐得海螺甚奇﹐宜用滑紙﹐以簡獻於熙載云「海中有無心斑道人往詣門下﹐若書材糙澀逆意﹐可使道人馴之﹐卽證發光地菩薩。」熙載喜受之。﹝發光地﹐十地之一。出《華嚴》書。﹞

舒雅嘗作靑紗連二枕﹐滿貯酴﹑木犀﹐瑞香散蕊﹐甚益鼻根﹐尙書郎秦尙運見之﹐畱詩曰「陰香裝艷入靑紗﹐還與歌眠好事家。夢裏卻成三色雨﹐沈山不敢斗淸華。」

【伍喬】﹝廬江人。遊學廬山﹐山中浮屠夢一大星﹐人告曰「伍喬星也。」旣覺﹐訪得喬﹐傾資奉之。一夕﹐見人掌自牖入﹐有「讀易」二字﹐喬因取《易》讀之。後春試《畫八卦賦》﹐喬第一。﹞

伍喬與張洎相友善﹐張爲翰林而喬通判歙州﹐嘗吟詩一篇﹐戒去人曰「俟洎遊宴時投之。」洎攜門生遊北山﹐僕者投詩﹐云「不知何處可消憂﹐公退攜壺卽上樓。職事久參侯伯幕﹐夢魂長達帝王州。黃山向晚盈軒翠﹐綠水含春繞郡流。遙想玉堂多暇日﹐花時誰伴出城遊﹖」洎爲之動容。翌日﹐言於上﹐召還爲員外郎。

【孟賓於】﹝卜交華山﹐一年乞一交﹐凡六擲得上上大吉。後果六舉及第。自號羣峯叟。有詩百篇﹐部號《金鰲集》。﹞

晉﹑漢間﹐孟賓於與李同擢第﹐仕宋入翰林﹐而賓於仕南唐爲令。寄詩云「初攜書劍別湘潭﹐金榜標名第十三。昔日聲名喧洛下﹐只今詩句滿江南。」

初﹐孟賓於獻主司詩云「那堪雨後更聞蟬﹐溪隔重湖路九千。憶昔故園楊柳岸﹐全家送上渡頭船。」主司見之﹐自謂得之之晚。其年中第後歸連上﹐吉守贈之詩﹐末句曰「今日還家莫惆悵﹐不同初上渡頭船。」

【潘佑】﹝母方娠﹐夢古衣冠人告曰「我顏延之也﹐與夫人爲子。」乃生佑。後主時知制誥。﹞

潘佑生七歲始能語﹐渭其母曰「兒誤傷白龍﹐爲上帝所罰也。」因吟詩曰「朝遊滄海東﹐暮歸何太速。只因騎折玉龍腰﹐謫在人間三十六。」果以其歲死。

潘佑與徐鉉﹑湯悅﹑張亻必俱有文名﹐而佑好直諫﹐後主於宮中作紅羅亭﹐四面栽紅梅﹐作艷曲歌之﹐佑應令作小詞﹐有「樓上春寒山四面﹐桃李不須誇爛熳。已輸了春風一半。」時已失淮南﹐故云。

潘佑上後主封事有云「家國﹐如日將暮。」及金陵危﹐劉洞爲七言詩﹐大榜於路傍曰「千里長江皆渡馬﹐十年養士得何人﹖」又云「翻憶潘郎章奏內﹐日暮好沾巾。」﹝初﹐洞嘗以詩百餘首獻後主﹐首篇乃《石城懷古》﹐云「石城古岸頭﹐一望思悠悠。幾許六朝亨﹐不禁江水流。」後主覽之﹐掩卷攺容。﹞

【徐鉉】﹝字鼎臣。十歲能文。與韓熙載齊名﹐時謂之韓徐。自江南歸宋﹐歷右散騎常侍。弟鍇﹐字楚金﹐時稱「徐氏二龍﹐」方「晉之二陸」焉。兄弟並工翰染﹐崇飾書具﹐嘗出一月團墨﹐曰「此價值三萬。」鉉遇月夜﹐露坐中庭﹐藝佳香一炷﹐所親私號「伴月香」。﹞

徐鉉宦海州﹐蒯亮爲錄事參軍﹐多與往還。未幾﹐亮受代﹐徐餞之詩曰「昔時聞有蒯先生﹐二十年來道不行。抵掌曾談天下事﹐折腰尢忤俗人情。老還上國風光薄﹐貧裹歸裝結束輕。遷客臨流重惆帳﹐晚風黃葉滿孤城。」

玄武湖是金陵勝處。一日﹐諸閣老待漏朝堂﹐語及林泉之事﹐馮謐曰「玄宗賜賀監鏡湖﹐信爲勝事。余非敢望此﹐但賜後湖亦足暢平生也。」徐鉉答曰「主上尊賢待士﹐常若不及﹐豈惜一湖﹗所乏者﹐知章耳。」馮有慚色。

徐鍇年十餘歲﹐羣從宴集﹐分題賦詩﹐令爲《秋》詞﹐援筆立成﹐其略曰「井梧分墮砌﹐塞雁遠橫空。雨久莓苔紫﹐霜濃薜荔紅。」

徐鍇爲虞部員外郎﹐專掌集賢院﹐由此銳意羣籍﹐不復問家事。常言﹐集賢院卽是吾家。指所居曰「此寄宿之所爾。」﹝宋師伐金陵﹐城將破﹐或夢女子行空中﹐以巨篩篩物﹐散落如豆著地﹐皆成人﹐問其故﹐曰「此當死於難。」復見一貴人盛冠服墮於地﹐云「此徐舍人也。」旣寤﹐聞鍇死圍城中。後王平甫和「蓰」字韻詩云「當時徐氏擅筆墨﹐夜圍夢墮空中蓰」謂此。﹞

【楊鸞】﹝卽湯悅學士。校文時﹐舉子問「欲用堯舜字﹐不知是幾事」者也。悅﹐貴池人﹐自少穎悟﹐嘗見飛星墮水盤中﹐掬而吞之﹐文思日進。﹞

楊鸞嘗賦詩諷刺時事曰「白日蒼蠅滿飯盤﹐夜間蚊子又成團。每到更深人靜後﹐定來頭上咬楊鸞。」聞者惡之。

【張亻必】﹝淮南人。後主朝內史舍人。張洎爲舉人時﹐亻必位已顯。洎每求見﹐稱從表侄孫﹔旣及第﹐稱侄﹔稍貴﹐稱弟﹔及秉政﹐不復論中表﹐以庶僚遇之。亻必怨洎入骨﹐國亡﹐俱仕宋。洎作錢ㄈ謚議﹐亻必奏駁之﹐洎廣引經傅自解﹐乃得免。﹞

張亻必有《江城子》二闋。其一云「碧闌干外小中庭﹐雨初晴﹐曉鶯聲。飛絮落花﹐時節近淸明。睡起捲簾無一事﹐勻面了﹐沒心情。」其二云「浣花溪上見卿卿﹐眼波明﹐黛眉輕。髙綰綠云﹐低簇小蜻蜒。好是問他『來得麼﹖』和笑道﹕『莫多情。』」

張亻必知舉進士﹐試《天雞弄和風》。亻必但以《文選》中詩句爲題﹐未嘗詳究也。有進士白試官云「《爾雅》﹕『﹝A169﹞天雞。』『﹝A157﹞﹐天雞。』天雞有二﹐未知孰是﹖」亻必大驚﹐不能對﹐亟取《爾雅》﹐檢釋虫有﹕「﹝A169﹞﹐天雞﹐黑身赤頸﹐一名莎雞。」釋鳥有﹕「﹝A157﹞﹐天雞﹐赤羽。周成王時﹐蜀人獻之。」亻必深嘆服。

張亻必寄人詩曰「別夢依依到謝家﹐小廊回合曲闌斜。多情只有春庭月﹐猶爲離人照落花。」

張亻必﹑陳喬之子﹐秋晚並遊玄武湖﹐時羣鷗遊泛﹐亻必子曰「一軸內本瀟湘。」喬子俄顧卒吏云「此白色水禽可作脯否﹖」僉議云「張亻必子半莖鳳毛﹐陳喬男一堆牛屎。」喬子從是得「陳一堆」﹑「白鷗脯」之名。﹝喬死國難者。﹞

●卷四十二宋

【太祖匡胤】﹝居潛﹐與太宗及趙普遊長安﹐遇陳摶﹐摶下騾大笑﹐左手握太祖﹐右手挽太宗﹐相從市飲﹐摶眥睨普甚久﹐徐曰「也得也得。」普腳跛﹐偶坐席右﹐摶怒曰「紫微帝垣一小星﹐輒據上次﹐可乎﹖」斥使居左。建隆庚申受禪﹐與摶論國祚﹐有「只怕五更頭」之言﹐命宮中轉六更方鼓嚴鳴鐘﹐殊不省「庚」「更」同音。至理宗元年﹐歷五庚申﹐越十七年﹐宋亡﹐而「五更頭」之數信矣。至元朝延祜庚申而至正帝生﹐帝實少帝顯子也。﹞

太祖微時﹐客有詠初日詩者﹐語𨿽工而意淺陋﹐帝所不喜。其人請帝詠之﹐卽應聲曰「太陽初出光赫赫﹐千山萬山如火發。一輪頃刻上天衢﹐逐退羣星與殘月。」蓋宋朝以火徳王天下。及帝登極﹐亻替竊之國以次削平﹐混一之志先形於言矣。

太祖采聽明遠﹐有間者自蜀還﹐上問﹕「劍外有何事﹖」曰「但聞成都滿城誦朱山長《苦熱詩》曰﹕『煩暑鬱蒸無處避﹐涼風淸冷幾時來﹖』」上曰「此蜀民思吾來伐也。」

宋師圍金陵﹐唐使徐鉉來。鉉伐其能﹐欲以口舌解圍﹐謂太祖不文﹐盛稱其主博學多藝﹐有聖人之能﹐因誦其詩《秋月篇》﹐太祖大笑曰「寒士語爾﹐吾不道也。」鉉內不服﹐以請﹐殿上驚懼相目﹐太祖曰「微時自秦中歸﹐道華山下﹐醉臥田間﹐覺而月出﹐有句曰「未離海底千山黑﹐才到天中萬國明。」鉉大驚﹐殿上稱壽。

太祖一日小宴﹐顧李主煜曰「聞卿能詩﹐可舉一首。」煜思久之﹐乃舉《詠扇》詩云「揖讓月在手﹐動搖風滿懷。」太祖曰「滿懷之風亦何足尙耶﹖」侍臣莫不嘆服。

太祖夜幸後池﹐對新月置酒﹐問當直學士爲誰﹖曰「盧多遜。」召使賦詩﹐請韻﹐曰「『用些子兒。』」其詩云「太液池邊看月時﹐好風吹動萬年枝。誰家玉匣開新鏡﹖露出淸光些子兒。」太祖大喜﹐盡以坐間飲食器賜之。﹝賈黃中爲相﹐盧多遜作參。一日﹐府畿有蝗虫﹐盧曰「某聞所有乃假蝗虫。」賈曰「亦聞不傷稼﹐但蘆多損耳。」﹞

太祖將築外城﹐幸朱雀門﹐上指門額問趙普曰「何不祗書朱雀門﹐著『之』字何用﹖」普曰「語助耳。」太祖曰「之乎者也﹐助得甚事。」

【範質】﹝字文素。母張氏夢人授以五色筆而生。後唐時舉進士﹐建隆初拜相﹐謂同列曰「人能鼻吸三斗釅醋﹐卽可作宰相。」陶谷艸制﹐有曰「十年居調燮之司﹐一旦得變通之術」。質泣訴於太祖﹐太祖由是惡谷。﹞

漢榦末﹐周祖自鄴舉兵向闕﹐京師亂﹐範魯公隱於民間。一日﹐坐封丘巷茶肆中﹐時暑甚﹐公所執扇偶題云「大暑去酷吏﹐淸風來故人。」忽一人貌怪陋﹐前揖曰「世之酷吏冤獄﹐何止大暑﹖相公他日當深究此獘。」因攜其扇去。公惘然久之﹐後至神廟後門﹐見一土木短鬼﹐其貌肖茶肆中見者﹐扇亦在其手中﹐公心異焉。仕周﹐因首定刑統。

【陶谷】﹝字秀實﹐唐彥謙孫﹐避石晉諱攺陶﹐自號金鑾否人。少時﹐夢數吏云「奉符換眼。」吏附耳求﹐錢十萬﹐安第一眼﹐五萬﹐安第二眼。谷不應﹐吏乃安第三眼。旣覺﹐眼色深碧。道士陳紫陽相之曰「貴人骨气﹐可惜一雙鬼眼﹐竟不至大位。」。﹞

石晉時﹐陶谷爲學士。一日﹐大暑﹐方下直還私室﹐裸袒揮拂﹐未須曳﹐中使促召﹐左右急報裹頭巾﹐谷嘆曰「阿僧祗劫中欠此圍頭債﹐天使於禁林嚴禁地還之也。」

周世宗時﹐陶谷奉使江南﹐李谷以書抵韓熙載云「五柳公驕甚。」谷至﹐果如李言。熙載曰「陶奉使非端介者﹐其守可隳也。」乃密遣歌兒秦弱蘭詐爲驛卒女﹐敝衣竹釵﹐擁帚灑掃﹐谷因與通﹐作《風光好》詞贈之﹐曰「好因緣﹐惡因緣﹐祗得郵亭一夜眠。別神仙。琵琶撥盡相思調﹐知音少。待得鸞膠續斷弦﹐是何年﹖」後數日﹐李主宴於淸心堂﹐命玻璃巨鐘滿酌之﹐陶毅然不顧﹐乃命弱蘭歌前詞勸酒﹐陶大沮﹐卽日北歸。

陶尙書奉使江南日﹐韓熙載遣家妓奉盥。及旦﹐以書謝云「巫山之麗質初臨﹐霞侵鳥道﹔洛浦之妖姿自至﹐月滿鴻溝。」舉朝不能會其辭﹐熙載因召家妓訊之﹐云「是夕忽當浣濯。」

陶谷爲荀效傳休奕作墓志曰「邊幻節﹐字脆中﹐晉林瑯殲之裔也。以湯死。建隆二年三月二十五日立石。」

太祖朝﹐陶谷久在翰林﹐意希大用﹐乃俾其黨因奏對言谷宣力實多﹐微伺上旨﹐太祖笑曰「吾聞翰林艸制﹐皆檢前人舊本﹐俗所謂依樣畫葫蘆耳﹐何宣力之有﹖」谷聞之﹐爲詩書於玉堂壁曰「官職須由生處有﹐文章不管用時無。堪笑翰林陶學士﹐年年依樣畫葫蘆。」太祖惡其怨望﹐遂決意不用。

陶谷以翰林學士奉使吳越﹐忠懿王宴之﹐因食蝤蛑﹐詢其名類﹐忠懿命自蝤蛑至蟛月﹐凡羅列十餘種以進﹐谷視之﹐笑謂忠懿曰「此謂一蟹不如一蟹。」實因此以諷忠懿之弗如錢Α也。宴將畢﹐或進葫蘆羹相勸﹐谷不舉筋﹐忠懿笑曰「先王時﹐庖人善爲此羹﹐今依樣饌來者。」谷一語不答。

陶谷奉使吳越日﹐作詩二十韻以獻ㄈ﹐有云「此生頭已白﹐無分掃王門。」及還過浙西﹐其鎭帥宴之﹐置大金鐘爲侑爵﹐谷因詐病畱驛﹐帥遣人問所欲﹐谷曰「願得金鐘耳。」帥益十具以贈﹐谷謝之以詩云「乞得金鐘病眼明。」旣出境﹐乃更題郵壁﹐以爲「井蛙莫恃重溟險﹐塞馬曾嘶九曲濱。」﹝谷性貪鄙﹐李后主有小石彈丸﹐置研池中﹐水終日不耗﹐谷見而異之﹐竟取去﹐後主索之良苦﹐陶不能耐﹐投於地﹐石彈破裂﹐中有小魚躍出死﹐自是硯無復潤澤。﹞

陶谷銜命渡淮﹐入廣陵界﹐維舟野次﹐縱步至一村圃﹐有碧蘆方數畝﹐中隱小室﹐榜曰秋聲館﹐谷甚愛之。谷嘗著論曰「蘆之爲物﹐大類此君﹐但霜雪侵陵﹐攺素爲愧耳。故好事君子號蘆爲蕭寒郡假節侯。」

遊士藻爲晉王記室﹐陶谷過其居﹐知昨夜命客﹐問食品﹐曰「第一虛裝玲瓏石鎭羊。」谷曰「好攺作『飠丁』字﹐便是一句詩。」士遊令取夜來食目對面塗注﹐云「吾平生以順人情爲佛事﹐獨違學士可乎﹖」

陶學士家有魚英酒盞﹐中陷園林美女象。又嘗以沈香水噴飯﹐入碗淸馨。左散騎常侍黃霖曰「陶翰林甑裏薰香﹐盞中遊妓﹐眞可謂好事矣。」

陶谷得黨太尉家姬﹐遇雪﹐取雪水烹茶﹐謂姬曰「黨家兒識此味否﹖」姬曰「彼粗人﹐安知此﹖但能於銷金帳中淺斟低唱﹐飲羊羔酒爾﹗」陶默然。﹝大尉名進。其人魯戇﹐嘗過市見縛構欄者﹐問﹕「誦何言﹖」優者曰「說韓信。」進怒曰「汝對我說韓信﹐見韓信卽當說我。此三頭兩面之人。」卽命杖之。又寫眞﹐寫成﹐大怒﹐詰畫師云「我前時見畫大虫猶用金箔貼眼﹐我豈消不得一對金眼睛耶﹖」又罷衙﹐見其子裸跪雪中﹐問之﹐知其得罪大夫人被縛﹐太尉自裸體命左右縛於兒旁﹐母夫人問何故﹐太尉笑曰「你凍我兒﹐我凍你兒。」又食飽捫腹嘆曰「我不負汝。」左右曰「將軍固不負此腹﹐此腹負將軍﹐未嘗少出智慮也。」﹞

胡嵩《飛龍間飲茶》詩曰「沾牙舊姓餘甘氏﹐破睡當封不夜侯。」陶谷愛其新奇﹐令猶子彜效法之﹐近晚成篇﹐有云「生涼好喚雞蘇佛﹐回味宜稱橄欖仙。」彜時年十二。

陶谷小字鐵牛﹐李沆出典河中﹐嘗寄陶書云「每過中流﹐潛聞令徳。」陶初不爲意﹐久之﹐方悟。蓋河中有張燕公鑄系橋鐵牛故也。

【李】﹝字明遠﹐深州人。舉漢進士。太宗朝與扈蒙以羣書編類﹐賜名《太平禦覽》。子宗諤﹐孫昭述﹐三世學士。﹞

李爲翰林學士﹐月給內醞﹐兵部李相濤好滑稽﹐嘗因春社寄詩求酒云「社公今日沒心情﹐爲乞治聾酒一瓶。惱亂玉堂將欲徧﹐依稀巡到第三廳。」蓋俗傳社日酒﹐喫治耳聾。兵部小字社翁﹐每於班行﹐呼其名字云。﹝唐人在慶侍下﹐𨿽官髙﹐皆稱小字。濤篇詠甚著﹐如「水聲長在耳﹐山色不離門。」又﹐「掃地樹畱影﹐拂牀琴有聲。」又﹐「落日長安道﹐秋槐滿地花。」膾炙人口。或以爲有兩李濤。﹞

李文正公進永昌陵挽歌辭云「奠玉四回朝上帝﹐禦樓三度納降王。」蓋太祖建隆盡四年﹐明年初郊﹐攺元乾徳﹐至六年再郊﹐攺元開寶﹐五年又郊而不攺元﹐九年已平江南﹐四月大雩﹐告謝於西京。執玉祀天者凡四。所謂三降王者﹐廣南劉釒長﹑西蜀孟昶及江南李后主是也。當時羣臣皆進歌辭﹐而公最爲首出﹐無能過云。

太宗一日謂宰臣曰「朕何如唐太宗﹖」眾皆曰「陛下堯﹑舜﹐何太宗可比﹖」李獨無言﹐徐誦白樂天《七徳舞》詞曰「怨女三千放出宮﹐死囚四百來歸獄。」上聞之﹐遽興曰「朕不及﹐朕不及。」

李宗諤爲翰林學士﹐以京官帶職赴內宴﹐閣門拒之﹐獻詩曰「戴了宮花賦了詩﹐不容重睹赭黃衣。舞聊獨出金門去﹐恰似當年下第歸。」太宗覽詩﹐卽宣赴坐﹐後遂爲例。

【郭忠恕】﹝字恕先。七歲能屬文﹐周時舉童子科﹐尢善圖畫。郭從義鎭岐下﹐延置山館。岐有富人子喜畫﹐日給醇酒﹐待之甚厚﹐久乃以情言﹐且致匹素﹐郭爲畫小童持綫車放風鳶﹐引綫數丈滿之﹐富人子大怒﹐與郭遂絕。世謂忠恕蓋隱於畫者。後謫官江都﹐逾旬﹐失其所在﹐閱數歲﹐與陳摶會於華山﹐蓋亦仙去矣。﹞

聶崇義善禮學﹐建隆初﹐上三禮新圖﹐遷國子博士﹐郭忠恕時爲國子主簿﹐戲詠其姓雲﹕「近貴全爲﹐攀龍卽似聾。𨿽然三个耳﹐其柰不成聰。」崇義曰「勿笑有三耳﹐全勝蓄二心。」謂忠恕也。

【曹翰】﹝下江南日﹐盡取其金帛寶貨﹐連百餘舟﹐私盜以歸﹐無以爲名﹐乃取廬山東林寺羅漢﹐每舟載十許尊獻之﹐詔賜相國寺﹐當時謂之「押扛羅漢」。﹞

曹翰事周世宗爲樞密承旨﹐性貪侈﹐常著錦襪﹐金綫絲奚﹐朝士有托無名子嘲之者﹐詩曰「不作錦衣裳﹐裁爲十指倉。千金包汗腳﹐慚愧絡絲娘。」

南唐胡則守江州﹐堅壁不下﹐曹翰攻之危急﹐忽有旋風吹片紙墜城中﹐有詩曰「由來秉節世無雙﹐獨守孤城死不降。何似知機早回首﹐免教流血滿長江。」後城陷﹐屠殺殆盡﹐謂之洗城。

曹翰伐江南歸環衛﹐數年不調。一日內宴﹐侍臣皆賦詩﹐翰以武人獨不預﹐乃自陳曰「臣少亦學詩﹐乞應詔。」太宗曰「卿武人﹐以『刀』字爲韻。」因寄意曰「三十年前學六韜﹐英名常得預時髦。曾因國難披金甲﹐不爲家貧賣寶刀。臂健尙嫌弓力軟﹐眼明猶識陣云髙。庭前昨夜秋風起﹐羞見蟠花舊戰袍。」太宗悅﹐爲遷數官。﹝初翰貶汝洲﹐有中使來﹐翰泣曰「眾口食貧﹐不能活﹐以袱封故衣一包﹐質十千。」中使回奏之﹐太宗開視﹐乃一畫障﹐題曰《下江南圖》﹐惻然憐之﹐召還。﹞

【李巽】。﹞

宋初猶襲唐制﹐士子皆曳袍重戴﹐出則席帽自隨。李巽累舉不第﹐鄕人曰「李秀才不知甚時席帽離身。」及第後﹐乃遺鄕人詩曰「當年蹤迹困泥塵﹐不意乘時亦化鱗。爲報鄕閭親戚道﹐如今席帽已離身。」

【王嗣宗】﹝字希阮。太祖朝與趙昌言爭狀元於殿前﹐上命二人手搏﹐約勝者與之。昌言發禿﹐嗣宗毆其襆頭墜地﹐趨前曰「臣勝矣。」上笑﹐以嗣宗爲狀元。﹞

王嗣宗爲泰山司理﹐有詩云「欲掛衣冠神武門﹐先尋水竹渭南村。卻將舊斬樓蘭劍﹐買得黃牛教子孫。」

王嗣宗守上。舊有狐王廟﹐能爲人禍福﹐歲時享祀祈禱﹐不敢少怠。相傳神親享杯盤。蓋神座下有穴﹐藏羣狐﹐狐自穴出﹐享肴醴。嗣宗得其實﹐鞭廟祝背﹐縱火焚穴﹐殺百餘狐﹐有大白狐從火中逸去﹐其妖遂息。後嗣宗帥長安﹐處士種放者﹐恃朝廷尊禮﹐驕倨特甚﹐嗣宗內不平。一日﹐放召其侄出拜嗣宗﹐嗣宗坐受之﹐放怒﹐嗣宗曰「向者通判以下拜君﹐君扶之而已。此白丁耳﹐嗣宗狀元及第﹐名位不輕﹐胡爲不得坐受其拜﹖」放曰「君以手搏得狀元﹐何足道也﹖」嗣宗怒﹐以手批其頰﹐遂極疏處士之短。好事有詩云「終南隱士聲華歇﹐渭北妖狐窟穴空。二事俱輸王太守﹐聖朝方信有英雄。」嗣宗大喜﹐歸告其子孫曰「吾死更勿爲碑志﹐但石刻此詩置於墓旁﹐榮矣。」

【僧贊寧】﹝徳淸人﹐出家靈隱寺﹐讀書博記。徐鉉﹑王禹嘗就學焉。太宗時撰《僧史》个捲﹐充史館編修﹐壽八十四。王處訥推其命孤薄﹐三命禽略﹑六壬遁甲﹐俱無壽貴﹐但生時正得天貴星臨門。寧曰「母謂生我時﹐錢文穆王往臨安拜瑩﹐過門雨作﹐避於茅檐甚久﹐浣浴𦇤藉﹐徘徊方去。」。﹞

宋初﹐徵贊寧入汴京爲僧錄﹐太祖行香至相國寺﹐問曰「朕見佛﹐拜是不拜是﹖」對曰「現在佛不拜過去佛。」太祖大喜﹐遂爲定禮。

僧贊寧辭辯縱橫﹐人莫能屈﹐時有安鴻漸者﹐文詞雋敏﹐尢好嘲詠﹐嘗街行﹐遇贊寧與數僧相隨﹐鴻漸指而嘲曰「鄭都官不愛之徒﹐時時作隊。」﹝鄭谷詩﹕「愛僧不愛紫衣僧。」﹞贊寧應聲答曰「秦始皇未坑之輩往往成羣。」﹝安鴻漸素滑稽。淩侍郎策﹐其父曾爲鎭所﹐由父攜拜鴻漸乞名﹐鴻漸命名曰教之﹐蓋言所由生也。策後長立﹐頗銜恨云。﹞

髙英秀辯捷滑稽﹐嘗與贊寧共議古人詩病﹐云「李山甫《覽漢史》﹕『王莽弄來僧半破﹐曹公將去便平沈﹐』是破船詩﹔李羣玉《詠鷓鴣》﹕『方穿詰曲崎嶇路﹐又聽鉤格磔聲﹐』是梵語詩﹔羅隱﹕『雲中雞犬劉安過﹐月裏笙歌煬帝歸﹐』是見鬼詩﹔杜荀鶴﹕『今日偶題題似著﹐不知題後更誰題﹐』此『衛子』詩也﹐不然安有四蹄﹖」﹝衛地多驢﹐故呼驢曰「衛子。」﹞

柳開守維揚﹐後圃遇陰雨卽靑焰夕起﹐觸近則散﹐贊寧曰「此燐火也。兵戰血或牛馬血著土﹐則凝結爲此气。」柳掘之﹐皆斷槍折劍﹐乃古戰地也。因贈詩曰「空門今日見張華」﹝江南徐知諤嘗得畫牛一軸﹐晝則嚙艸欄外﹐夜則歸臥欄中。知諤獻後主煜﹐煜持貢闕下﹐大宗張后苑以示羣臣﹐俱無知者﹐以問贊寧﹐贊寧曰「南倭海中﹐方諸蚌有淚﹐得之﹐和色著物﹐則晝隱而夜顯。沃焦山時或風撓嵐石落海岸﹐得之﹐滴水摩色染物﹐則晝顯而夜晦。」諸學士皆以爲無稽﹐寧曰「見張騫《海外異物記》。」後杜鎬檢三館書目﹐果見於本朝舊本書中載之。﹞

【丁文果】。﹞

晉公在中書﹐聞丁文果善覆射﹐召至﹐函置一物﹐令文果射﹐文果書四句云「太歲當頭坐﹐諸神列四旁。其中有一物﹐猶帶洞庭香。」發函視之﹐乃用歷日第一幅裹綠橘一枚也。又太宗置一物器中﹐令文果射﹐亦書四句云「﹝B20C﹞﹝B20C﹞華華﹐山中采花。𨿽無官職﹐一日兩衙。」啟之﹐乃蜂也。又取一物﹐令射﹐云「有頭有足﹐不石卽玉。欲要宿頭﹐不能入腹。」乃壓書石龜也。

●卷四十三宋

【太宗炅】﹝攺賜光義﹐初名匡義。﹞

帝旣輔藝祖創業垂統﹐曁登位﹐尢畱意斯文﹐每進士及第﹐賜聞喜宴﹐必制詩賜之﹐其後累朝遵爲故事。宰相李年老﹐罷政家居﹐每宴﹐必宣赴坐﹐獻詩曰「微臣自愧頭如雪﹐也向鈞天侍玉皇。」上俯和曰「珍重老臣純不已﹐我慚寡昧繼三皇。」時皆榮之。

呂端參知政事﹐帝一日宴後苑﹐釣魚﹐賜之詩﹐斷句曰「欲餌金鉤殊未達﹐溪須問釣魚人。」端賡以進曰「愚臣鉤直難堪用﹐宜問濠梁結网人。」旣而端遂拜相。﹝雍熙初﹐帝召輔臣宴於後苑﹐賞花釣魚﹐命羣臣賦詩。曲宴賦詩自此始。﹞

【呂蒙正】﹝字聖功。太宗時與賈黃中﹑宋白﹑李至﹑蘇易簡同拜學士。扈蒙贈詩云「五鳳齊飛入翰林。」其後﹐呂三拜相。卒謚文穆。﹞

呂蒙正微時﹐嘗與溫仲舒﹐又一友人讀書於洛陽龍門山﹐誓不作狀元不仕﹐有詩曰「八灘風起浪花飛﹐手把漁竿傍釣磯。自是鉤頭香餌別﹐此心終待得魚歸。」又云「怪得池塘春水滿﹐夜來雷雨起南山。」及太平初唱第﹐呂果爲狀元﹐溫亦中甲科﹐其一友人隨拂衣歸隱。後呂大用﹐太宗問與誰爲友﹐呂卽舉歸隱者對﹐遂以著作郎召﹐不起。及呂罷相居洛﹐作詩贈之曰「昔作儒生謁貢闈﹐今提相印出黃扉。九重鴛鷺醉中別﹐萬里煙霄達後歸。鄰叟盡垂新白髮﹐故人猶著舊麻衣。洛陽謾詫多才子﹐自嘆遭逢似我稀。」

呂蒙正父龜圖好內寵﹐蒙正與母劉氏俱被出﹐因淪躓窘乏﹐或謂其嘗處破窯中﹐自嘆有「撥盡寒鑪一夜灰」之句。他日相府退衙﹐片雪沾衣﹐欲斬執役人﹐其妻因反撥灰詩諷之。又嘗有《鴟吻》詩曰「獸頭元是一團泥﹐做盡辛勤人不知。如今擡在靑雲裏﹐忘卻當初窯內時。」﹝呂微時﹐渴睡漢﹑飠壹瓜亭及寒鑪拔灰事頗見傳記。今洛陽有破窯遺址。﹞

【張齊賢】﹝太祖時﹐布衣獻策。呂蒙正榜﹐有司失於掄擇﹐置下第。太宗乃一榜盡賜及第。﹞

張齊賢罷相歸洛﹐得裴晉公午橋莊﹐鑿渠通流﹐栽花植竹﹐日與故舊攜觴遊釣﹐榜於門曰「老夫已裂冠冕﹐或公紱垂訪﹐不敢迎見。」嘗以詩戲故人云「午橋今得晉公廬﹐水竹煙花興有餘。師亮白頭心已足﹐四登兩府九尙書。」時鄭文寶一聯﹕「水暖鳧行哺子﹐溪深桃李臥開花。」齊賢極喜之。

【蘇易簡】﹝字太簡﹐梓州人。蜀四狀元之一﹐與呂蒙正同入翰林。上飛白書「玉堂之署」四字賜之。後罷參政﹐知鄧州﹐有不勝寒冷之嘆﹐移書舊友曰「退位菩薩難做。」竟不登彊仕而卒。﹞

蘇易簡登第時﹐宋尙白爲南省主文﹐後七年﹐宋爲翰林學士而蘇相繼人院主文﹐宋贈詩云「昔日曾爲尺木階﹐今朝眞是靑雲友。」

蘇易簡在翰林﹐太宗一日召對﹐賜酒﹐甚歡。謂易簡曰「君臣千載遇﹐」易簡應聲答曰「忠孝一生心。」上悅﹐以所禦金器盡席悉賜之。又嘗夜幸院中﹐易簡已寢﹐遽起﹐無燭具衣冠﹐宮嬪自窗格引燭入照之﹐窗格上有火燃迹﹐後不復易﹐以爲玉堂一盛事。

太宗嘗艸書宋玉《大言賦》賜蘇易簡﹐易簡因擬作以獻﹐其詞曰「皇帝書白龍箋﹐作《大言賦》賜玉堂臣蘇易簡。禦筆煌煌﹐雄詞洋洋﹐環瑋博達﹐不可備詳。易簡曰﹕『聖人興兮告成功﹐登昆侖兮展升中。芳席地兮饗祖宗﹐天籟起兮調笙鏞。日烏月兔﹐耀文明也﹔參旗井鉞﹐嚴武衛也﹔執北鬥兮尊元酒也﹔削西華兮爲石感也﹔飛雲湧霞﹐番膳也﹔刳鯨臘鵬﹐代鶼鰈也﹔迅雷三發﹐山神呼也﹔流電三激﹐火舉也。四時一同兮萬八千年﹐泰山融兮溟海漧﹐圖蓋偃兮方輿穿。』」

太宗嘗命蘇易簡講《文中子》﹐有楊素《食經》「羹藜含糗」之說﹐因問易簡﹕「食品稱珍﹐何者爲最﹖」對曰「食無定味﹐適口者珍。臣心知薤汁美。」太宗笑問其故﹐曰「臣一夕酷寒﹐擁鑪燒酒﹐痛飲大醉﹐擁以重衾﹐忽醒﹐渴甚﹐乘月中庭﹐見殘雪中覆有薤盎﹐不暇呼童﹐掬雪盥手﹐滿飲數缶。臣此時自謂﹕上界仙廚﹐鸞脯鳳胎﹐殆恐不及。屢欲作《冰壺先生傳》記其事﹐未暇也。」太宗笑而然之。

【胡旦】﹝字周父。有硯可數尺﹐其旁曰「宋朝胡旦作春秋硯。」。﹞

胡旦有俊才﹐尙气淩物﹐嘗大言曰「應舉不作狀元﹐仕宦不爲宰相﹐乃虛生也。」及隨計之秋﹐適坐中聞雁﹐題詩曰「明年春色裏﹐領取一行歸。」興國三年﹐試《不定而成功賦》﹐魁天下。

初﹐呂蒙正薄遊一縣﹐胡旦方隨其父宰是邑﹐遇呂﹐甚薄﹐客有譽呂者﹐曰「呂工於詩﹐宜少加禮。」胡問詩之警句﹐客舉一篇﹐其卒章云「挑盡寒燈夢不成。」胡笑曰「乃是一渴睡漢爾。」呂聞之﹐甚恨而去。明年首中甲科﹐使人寄聲語胡曰「渴睡漢狀元及第矣。」胡答曰「待我明年第二人及第﹐輸君一籌。」旣而次榜亦中首選。

【梁顥】﹝字太素。景徳初以翰林知開封府卒。﹞

雍熙二年﹐梁顥試《庭燎賦》﹐進士第一人﹐時年八十二。謝啟云「白首窮經﹐少伏生之八歲﹔靑雲得路﹐多太公之二年。」又有詩云「天福三年來應舉﹐雍熙二載始成名。從教白髮巾中滿﹐且喜靑雲足下生。觀榜更無朋輩在﹐歸家惟有子孫迎。也知年少登科好﹐爭柰龍頭屬老成。」

梁顥在翰林時﹐胡旦知制誥院﹐趙昌言爲樞密副使﹐陳儀﹑竇儼俱爲三司鹽鐵副使。五人者﹐旦夕飲會﹐茶觴壺矢﹐未嘗虛日﹐每乘醉﹐夜分方歸。金吾吏逐夜﹐候馬首聲喏。儀以醉鞭指其吏曰「金吾不惜夜﹐玉漏莫相催。」於是諺曰「陳三更﹐竇半夜。」

眞宗東封﹐放梁固以下進士及第。祀后土汾陰﹐放張師徳以下進士及第。固﹐狀元顥子也﹐師徳﹐狀元去華子也。魏野以詩賀曰「封禪汾陰連歲榜﹐狀元俱是狀元兒。本朝人物熙熙盛﹐風虎雲龍會遇時。」

梁固直史館﹐卒時﹐年才三十三。張唐卿進士第一人及第﹐期集於興國寺﹐題壁云「一舉首登龍虎榜﹐十年身到鳳凰池。」有人續其下云「君看姚曄並梁固﹐不得朝官未可知。」後唐卿官亦不達。

【王禹】﹝字元之。少擢進士。太宗聞其名﹐召試﹐擢右拾遺﹐直史館﹐賜緋。故事﹐賜緋者﹐給塗金銀帶﹐上特命以文犀帶寵之。﹞

王元之七歲能文﹐父本磨家﹐畢文簡公士安爲州從事﹐元之適代父輸面﹐至公宇﹐立庭下﹐文簡因令作《磨》詩﹐元之不思而對曰「但存心里正﹐無愁眼下遲。得人輕借力﹐便是轉身時。」文簡大奇之﹐畱與子弟講學。一日﹐太守席上出句云「鸚鵡能言爭似鳳﹖」坐客皆未有對﹐文簡歸﹐寫之屏間﹐元之書其下云「蜘蛛𨿽巧不如蠶。」文簡嘆息曰「經綸才也。」遂加以衣冠﹐呼爲小友。

畢文簡與太守賞白蓮﹐因言王元之能詩﹐太守召至﹐卽吟一絕云「昨夜三更後﹐妲娥墮玉簪。馮夷不敢受﹐捧出碧波心。」守嘆曰「天授也。」

眞宗嘗遊禁中﹐見王元之倚宮木若吟詠者﹐命宮使亟探之﹐果預作《賞花釣魚》詩。明日百官赴宴﹐迨題出﹐乃《千葉石橊花》﹐百官皆失所擬﹐元之首進一絕云「王母庭中親見栽﹐張騫偸得下天來。誰家巧婦殘鍼綫﹗一撮生紅熨不開。」上稱賞﹐謂爲眞才。

前世「錢」未有艸書者。淳化中﹐太宗始以宸翰爲之﹐旣成﹐以賜近臣。崇寧﹑大觀禦書「錢」﹐蓋襲故事也。王元之謫商於﹐有詩云「謫官無俸突無煙﹐惟擁琴書盡日眠。還有一般勝趙壹﹐囊中猶貯禦書錢。」

元之本學白樂天詩﹐在商州賦一絕云「兩株桃杏映籬斜﹐裝點商州副使家。何事春風容不得﹐和鶯吹折數枝花﹖」其子嘉云「老杜常有『恰似春風相欺得﹐夜來吹折數枝花﹐』語頗相近。」因請易之﹐元之忻然曰「吾詩精詣﹐遂暗合子美邪﹖」乃更爲詩曰「本與樂天爲後進﹐敢期杜甫是前身﹖」卒不復易。

唐名妓貞娘墓在虎丘劍池西﹐往來遊士多著篇詠﹐王元之詩云「女命在乎色﹐士命在乎才。無才五色者﹐未死如塵灰。虎丘貞娘墓﹐止是空土堆。香魂與膩骨﹐消散如黃埃。何事千百年﹐一名長在哉﹖吳越多婦人﹐死卽藏山隈。五色固無名﹐丘冢空崔嵬。惟有貞娘墓﹐客到情徘徊。我是好名士﹐爲爾傾一杯。我非好色者﹐後人無相ㄉ。」﹝墓題詠甚多﹐有舉子譚彥良題一絕云「虎丘山下冢累累﹐是處松楸盡可悲。何事世人偏重色﹐貞娘墓上獨題詩﹖」後人由是閣筆。﹞

錢塘舊有吳越時羅江東隱手植海棠一本﹐王元之題詩云「江東遺迹在錢塘﹐手植庭花滿縣香。若使當年居顯位﹐海棠今日是甘棠。」

【孫何】﹝嘗作兩晉名臣贊宋詩二十篇。王禹延譽﹐嘗言「丁謂與孫何便可白衣修撰。」弟僅﹐與何齊名。﹞

孫何﹑孫僅並有聲場屋。何淳化中魁多士﹐僅下第。王元之覽僅文編﹐書其後曰「明年再就堯階試﹐應被人呼小狀元。」次舉﹐僅亦中甲科第一。元之以詩贈曰「病中何事忽開顏﹗憶得詩稱小狀元。粉壁已懸龍虎榜﹐錦標爭屬原。」

【羅處約】﹝字思純。﹞

羅處約知吳縣﹐與王禹唱和﹐日賦五題。太宗召至京﹐自命題試之﹐除著作郎。蘇州童子劉少逸嘗與聯句﹐處約曰「日移竹影侵棋局。」少逸應聲曰「風送花香入酒樽。」

【姚鉉】。﹞

淳化中﹐春日苑中釣魚小宴﹐姚鉉詩先成﹐有「花枝冷濺昭陽雨﹐釣綫斜牽太液風」之句﹐賜白金百兩﹐時輩榮之﹐以比奪袍賜花等故事。

【楊徽之】﹝字仲猷﹐建州人。至道九老之一。﹞

楊徽之有詩名。太宗召見﹐因盡索所著﹐且獻詩稱謝﹐卒章曰「十年流落今何幸﹗叨遇君王問姓名。」帝選集中十聯書於禦屏﹐故梁周翰詩云「誰似金華楊處士﹗十聯詩在禦屏中。」

【楊朴】﹝字契玄﹐玄﹐鄭州也。﹞

楊朴善爲詩﹐少時嘗與畢相﹝士安﹞同學﹐畢薦之﹐太宗召見﹐面賦《蓑衣》詩云「軟綠柔藍著勝衣﹐倚船吟釣正相宜。蒹葭影裏和煙臥﹐菡萏香中帶雨披。狂脫酒家春醉後﹐亂堆漁捨晚晴時。直饒紫綬金章貴﹐未肯輕輕博換伊。」帝大稱賞﹐除官﹐不受﹐聽歸山。﹝朴又有《拄杖》詩﹕「就客飲時擔酒去﹐見魚遊處撥萍開。」亦佳。﹞

朴性癖﹐常騎驢往來鄭圃。每欲作詩﹐卽伏艸中冥搜﹐或得句﹐則躍而出﹐遇之者無不驚駭。眞宗祀汾陰﹐過鄭﹐召朴﹐欲官之﹐問﹕「卿來﹐有以詩送行者乎﹖」朴揣知帝意﹐謬云「無有。惟臣妻一篇。」使誦之﹐曰「更休落魄貪杯酒﹐亦莫猖狂愛作詩。今日捉將官裏去﹐這回斷送老頭皮。」帝大笑﹐賜束帛遣還。﹝蘇東坡坐作詩追赴詔獄﹐妻子送出門﹐皆哭﹐無以語之﹐顧王夫人曰「獨不能如楊朴處士妻作詩送我乎﹖」王夫人不覺失笑。東坡乃去。﹞

【潘閬】﹝字逍遙﹐錢塘人。與王禹﹑孫何﹑柳開﹑魏野最厚。暇則放懷湖山﹐隨意吟詠﹐人目爲謫仙云。﹞

潘閬自桐廬歸錢塘﹐有詩云「久客見華發﹐孤棹桐廬歸。新月無朗照﹐落日有餘輝。漁浦風水急﹐龍山煙火微。時聞沙上雁﹐一一背人飛。」祖無擇以爲不減劉長卿。又《夏日宿西禪院》詩云「此地絕炎蒸﹐深疑到不能。夜涼知有雨﹐院靜似無僧。枕潤連云後﹐窗明照佛燈。浮生多賤骨﹐時日恐難勝。」蘇子瞻深喜之。﹝閬寄張乖崖﹐有「莫嗟黑髮從頭白﹐終見黃河到底淸。」張亦稱賞。﹞

潘閬嘗作《憶余杭》一闋云「長憶西湖湖水上盡日憑欄樓上望。三三兩兩釣魚舟﹐島嶼正淸秋。笛聲依約蘆花裏﹐白鳥成行忽驚起。別來閒想整漁竿﹐思入水雲寒。」錢希白極愛此詞﹐書於玉堂後壁。

太宗晚年﹐燒煉丹藥﹐潘閬嘗獻方書﹐及帝升遐﹐懼誅﹐乃變姓名﹐僧服匿舒州潛山寺爲行者﹐題詩鐘樓﹐落句云「頑童趁暖貪春睡﹐忘卻登樓打曉鐘。」孫僅爲郡官﹐見詩曰「此潘逍遙也。」告寺僧呼行者﹐潘已亡去。

潘閬嘗一至陜觀華山﹐畱題云「髙愛三峯插太虛﹐昂頭吟望倒騎驢。傍人大笑從他笑﹐終擬全家向上居。」好事者畫爲圖。魏野時居陜﹐贈詩云「昔賢放志多狂怪﹐若比而今總未如。從此華山圖籍上﹐又添潘閬倒騎驢。」

潘閬最後入中條山﹐許洞密贈之詩曰「潘逍遙﹐平生才气如天髙﹗倚天大笑無所懼﹐天公嗔汝口呶呶。罰教臨老頭﹐補衲歸中條﹗我原中條山神鎭長在﹐驅雷叱電趕出這老怪。」景徳初﹐眞宗赦其罪﹐以爲滁州參軍﹐卒於泗上。初﹐閬在錢塘與道士馮徳之約﹐歸骨於天柱山﹐徳之囊其骨歸葬焉。﹝洞字洞天﹐咸平三年進士。時無名子嘲曰「張康渾裏馬﹐許洞鬧中妻。」嘗作《酒歌》數百言。﹞

【僧惠崇】﹝淮南人。至道間﹑浮圖以詩名世者九人﹐時有集﹐號《九僧詩》。惠崇其一也。﹞

惠崇詩有「劍靜龍歸匣﹐旗閒虎繞竿。」其尢自負者﹐「河分岡勢斷﹐春入燒痕靑。」崇之弟子嘲曰「河分岡勢司空曙﹐春日燒痕劉長卿。不是師兄多犯古﹐古人詩句犯師兄。」潘閬常謔之曰「崇師﹗爾當憂獄事。吾去夜夢爾拜我﹐爾豈當歸俗耶﹖」惠崇曰「此乃秀才憂獄事爾。惠崇﹐沙門也﹐惠崇拜﹐沙門倒也﹐秀才得無詣沙門島耶﹗」﹝許洞嘗會諸詩僧分題﹐出一紙﹐約曰「不得犯此一字。」其字乃山水﹑風雲﹑竹石﹑花艸﹑霜雪﹑星月﹑禽鳥之類。於是諸僧皆閣筆。時有謙明亦能詩﹐不在九僧之列﹐賦《中秋月》云「此夜一輪滿﹐」至來秋方得下一句﹐云「淸光何處無﹗」﹞

寇萊公嘗延惠崇於池亭﹐分題爲詩﹐公探得「池上柳﹐」「靑」字韻﹐崇探得「池上鷺﹐」「明」字韻。日午至晡﹐崇忽點頭曰「得之矣。此篇功在『明』字﹐凡五壓不倒。」遂誦雲「雨歇方塘溢﹐遲回不復驚。暴翎沙日暖﹐引步島風淸。照水千尋回﹐棲煙一點明。主人池上鳳﹐見爾憶蓬瀛。」公笑曰「吾柳之功在『靑』字﹐而四壓不倒﹐不如且已。」

●卷四十四宋

【張詠】﹝字復之。帥蜀日﹐選一小女浣滌紉縫。張悅其人﹐中夜心動﹐厲聲自呼曰「張詠小人﹐不可﹗」子娶王禹女。凡奏疏﹐皆王代爲之。﹞

張公詠布衣時﹐嘗從陳希夷﹐欲分華山一牛﹐及別﹐希夷贈以毫楮﹐公解其意﹐曰「是將嬰我以世務也。」登第後﹐將赴劍南﹐有詩寄先生云「性愚不肯住山林﹐剛有淸流擬致君。今日星馳劍南去﹐回頭慚愧華山云。」

張乖崖爲崇陽令﹐有吏盜庫中錢一文﹐乖崖命杖之﹐吏勃然曰「一錢乃杖我耶﹖若能杖我﹐不能斬我也。」乖崖援筆判曰「一日一錢﹐千日一千。繩鋸木斷﹐水滴石穿。」自仗劍下階斬其首﹐申臺府自劾。

張乖崖帥蜀﹐有錄事參軍老病廢事﹐公曰「胡不歸﹖」明日參軍求去﹐且以詩畱別云「秋光都似宦情薄﹐山色不如歸興濃。」公驚曰「同僚有詩人而吾不知耶﹗」遂慰薦之。

張乖崖少與傅霖同學﹐開寶中﹐與傅會於韓城﹐終夕談話﹐諸鄰病瘧者皆不發。公旣顯達求霖三十年不可得。嘗作詩寄之云「每憶家園樂﹐名賢共裏閭。劇說祛夜瘧﹐幽夢得鄕書。漸長性情懶﹐隔年音信疏。終嫌累髙節﹐不得薦相如。」傅每發家書必先夢﹐故云。

張乖崖又有詩寄霖云「前年失腳下漁磯﹐苦戀明時不忍歸。爲報巢由莫相笑﹐此心非是愛輕肥。」晚年守宛州﹐有被褐騎驢叩門大呼曰「語尙書﹗靑州傅霖。」閽吏走白﹐公曰「傅先生天下士﹐汝何人﹐敢呼姓名﹖」霖笑曰「別子一世﹐尙爾童心。是豈知世間有我哉﹖子將去﹐來報子耳﹗」公曰「詠亦自知之。」後一月﹐公卒。

初﹐張乖崖謁陳希夷﹐希夷贈以詩一絕云「自吳入蜀是尋常﹐歌舞筵中救火忙。乞得金陵養閒散﹐也須多謝鬢邊瘡。」始皆不諭其意﹐後乖崖更鎭杭﹑益﹐晚年發瘡於鬢﹐移守金陵﹐遂薨﹐悉如其言。﹝公去蜀日﹐曾畱一卷實封文字與僧希白雲﹕「候十年觀此。」後十年﹐公薨﹐蜀人罷市號慟﹐希白爲公設大會齋﹐請知府淩策發所畱文字﹐乃公畫像﹐自爲贊云「乖則違俗﹐崖則絕物﹐乖崖之名﹐聊以表徳﹐因號乖崖公。」策遂設畫於天慶觀仙遊閣﹐又爲之立祠云。﹞

【寇準】﹝字平仲。少時愛飛鷹走狗﹐其母舉秤錘投之﹐足流血。及貴﹐母已亡﹐每捫其痕輒哭。初授巴東令﹐人皆以寇巴東呼之。手植雙柏於庭﹐名「寇公柏」。後歸葬西京﹐道出荊南﹐公安縣人皆祭哭於路﹐折竹植地以掛紙錢﹐逾月﹐視之﹐竹盡生筍﹐人號「相公竹」﹐因立廟﹐號竹林寇公祠。公無子﹐後贈萊國公。﹞

寇平仲八歲吟華山詩云「只有天在上﹐更無山與齊。舉頭紅日近﹐回首白雲低。」其師謂其父曰「賢郎怎不作宰相﹗」

太宗取人﹐多臨軒顧問﹐年少者往往罷去﹐寇時年十九﹐或勸其增年﹐答曰「準方進取﹐可欺君耶﹖」旣入仕﹐年三十餘﹐太宗欲大用﹐尙難其少﹐寇遽服地黃﹐兼餌蘆菔反之﹐未幾﹐髭發皓白。旣爲相﹐丁晉公參知政事﹐嘗會食﹐羹染寇須﹐丁起拂之﹐寇正色曰「參政﹐國之大臣﹗乃爲官長拂須耶﹖」丁大慚。陰刺以詩曰「少年罷去任紛紛﹐不忍增年惑上聞。餌藥變須求速用﹐如何到此又欺君﹖」由此有隙。

寇準爲巴東令日﹐巴東有秋風亭﹐準折韋應物一言爲二句云「野水無人渡﹐孤舟盡日橫。」識者知其必用矣。

寇萊公在中書﹐戲雲「水底日爲天上日﹐」未有對者﹐楊大年云「眼中人是面前人。」一坐以爲的對。

向文簡﹝敏中﹞﹐寇忠湣同以太平興國五年登第﹐後文簡秉鈞﹐忠湣以使相守長安﹐作詩寄文簡曰「玉殿登科四十年﹐當時僚友盡英賢。歲寒惟有公兼我﹐白首猶持將相權。」忠湣酬之曰「九萬鵬霄振翼時﹐與君同折月中枝。細思淳化持衡者﹐得到於今更有誰﹖」

寇平仲生辰爲七月十四日﹐魏仲先獻詩云「何時生上相﹖明日是中元。」又贈詩云「文武稟全才﹐何人更可陪﹖有官居鼎鼐﹐無地起樓臺。」後北使至﹐賜宴兩府﹐歷視坐中﹐問譯者云「誰是『無地起樓臺』相公﹖」

寇萊公再入中書﹐魏仲先貽詩曰「好去上天辭富貴﹐卻來平地作神仙。」萊公不悅﹐後二年﹐南遷﹐每題前詩於壁﹐日吟哦之。

寇萊公南遷﹐道過襄州﹐畱一絕句於驛亭曰「沙堤築處迎丞相﹐驛使催時送遂臣。到了輸他林下客﹐無榮無辱自由身。」「林下客」﹐大槪言之﹐初無所主名也。胡祕監旦素不爲公所喜﹐適居郡﹐聞之﹐遂以林下之語公爲己發﹐且有稱快語﹐聞者笑之。

寇忠湣之貶也﹐初以列卿知安州﹐旣而貶衡州別駕﹐又貶道州別駕﹐遂貶雷州司戶。至雷﹐吏呈圖經迎拜於道﹐公問州去海近遠﹐曰「只可十里。」公嘆曰「吾平時嘗有詩云﹕『到海只十里﹐過山應萬重。』人生得喪﹐豈偶然耶﹖」﹝時丁謂﹑馮極在中書﹐丁當秉筆﹐初欲貶公崖州﹐忽自疑﹐語馮曰「崖州再涉鯨波如何﹖」馮唯唯﹐丁乃徐擬雷州。丁之貶也﹐馮遂擬崖州。當時好事者相語曰「若見雷州寇司戶﹐人生何處不相逢﹖」﹞

寇萊公有妾茜桃﹐靈淑能詩。公嘗設宴﹐會集諸妓﹐賞綾綺不貲﹐茜桃獻詩二絕諷之﹐曰「一曲淸歌一束綾﹐美人猶自意嫌輕。不知織女寒窗下﹐幾度拋梭織得成﹖」又﹐「風動衣單手屢呵﹐幽窗軋軋度寒梭﹐臘天日短不盈尺﹐何似妖姬一曲歌。」公和之曰「將相功名終若何﹖不堪急景似奔梭。人間萬事何須問﹐且向尊前聽艷歌。」尋貶嶺南﹐道經杭州﹐茜桃疾作﹐謂公曰「妾必不起﹐幸葬我於天竺山下。」﹝今墓在下天竺﹞公驚哀不已。茜桃曰「相公宜自愛﹐亦非久居人世者。」已而公果薨於雷州。﹝準喜劇飲﹐每宴賓客﹐闔扉脫驂。在鄧州﹐爲花蠟燭﹐名著天下﹐𨿽寢室亦燃燭達旦﹐廁混間燭淚成堆。﹞

【王曾】﹝字孝先。鄕貢﹑禮部﹑廷對皆第一。封沂國公。楊億性詼諧﹐一時僚友無不被其狎侮﹐公在閣下日﹐楊獨曰「第四廳舍人不敢奉戲。」。﹞

曾布衣時﹐以所業贄呂蒙正﹐有《早梅》詩云「雪中未說和羹事﹐且向百花頭上開。」蒙正曰「此生已安排作狀元宰相矣。」果然。﹝曾廷試時已有盛名﹐李沆爲相﹐適求婿﹐語夫人曰「吾得婿矣。王曾後日當爲公輔。」是時蒙正家亦求姻﹐曾聞沆言﹐曰「李公知我。」遂從李氏。﹞

曾省試《有教無類賦》盛行於世﹐其警句云「神龍異稟﹐猶嗜欲之可求﹔纖艸何知﹐尙薰蕕而相假。」有輕薄子擬作云「相國寺前﹐熊翻筋斗﹔望春門外﹐驢舞柘枝。」

宋制﹐立春日﹐悉剪彩爲燕以戴之﹐王沂公《春帖子》云「彩燕迎春入鬢飛﹐輕寒未放縷金衣。」又﹐立春日貼「宜春」字於門﹐沂公《皇帝閣立春帖子》云「北陸凝陰盡﹐千門淑气新。年年金殿裏﹐寶字帖『宜春』。」

王沂公與李文定公迪連榜取殿魁﹐又相繼秉鈞軸﹐沂公嘗有詩寄文定曰「錦標得雋曾相繼﹐金鼎調元亦薦更。」

【朱昂】﹝字舉之。少篤學。先是﹐有朱遵度者﹐謂之朱萬卷﹐人因目昂爲小萬卷。自號退叟。有二亭﹐曰知止﹐曰幽棲。卒﹐門人謚曰正裕先生。﹞

眞宗初﹐梁周翰始加誥贈﹐柳開詩曰「九重城闕新天子﹐萬卷詩書老舍人。」時楊億﹑朱昂同在禁掖﹐楊未及滿三十﹐而二公皆老﹐數見靳侮﹐梁謂之曰「公毋侮我老﹐此老亦將畱與公。」朱昂聞之﹐背面搖手掖下﹐謂梁閂﹕「莫與莫與。」億死不及五十。

眞宗朝﹐朱昂以翰林學士拜章乞骸骨﹐眞宗寵詔畱俟秋涼時﹐呈淑贈行詩曰「浴殿夜涼初閣筆﹐渚宮秋晚得懸車。」比行﹐錫宴玉津園﹐昂賦詩有云「淸朝納祿猶彊健﹐白首還家正太平。」昂弟協時爲主客郎中﹐昂以書招之﹐協亦告老歸﹐兄弟皆年八十﹐人號「渚宮二疏」。

【楊億】﹝字大年﹐浦城人。祖文逸﹐嘗作玉山令﹐夢懷玉山神來訪﹐覺而生億。文章中所用故事﹐常令子侄檢出處﹐每段用小片紙錄出﹐輒粘而蓄之﹐時人謂之衲被。年三十七爲翰林學士﹐晝寢玉堂﹐忽夢懷玉山神來謁﹐出一牒﹐寫「三十七」字﹐驚曰「得非數乎﹖許添否﹖」山神命筆一點﹐爲「四十七」字﹐至其數﹐果卒。﹞

楊大年生數歲不能言。一日﹐其父抱至後園﹐語之曰「後園梨落籬﹐神童知不知﹖」大年忽發聲應曰「不是風搖樹﹐便是鵲驚枝。」﹝一說﹐家人攜大年登樓﹐忽自語﹐囚戲問﹕「汝能作詩乎﹖」卽應聲曰「危樓髙百尺﹐手可摘星辰。不敢髙聲語﹐怕驚天上人。」﹞

太宗朝﹐建州送楊大年入闕﹐時方十一歲﹐中書令賦《喜朝京闕》詩﹐頃刻而成﹐有「曉登云外嶺﹐夜渡月中潮」﹐及「願秉淸忠節﹐終身立聖朝」之句﹐宰相表賀。

楊大年初爲光祿丞﹐不得與賞花釣魚之宴﹐以詩貽諸館閣云「聞戴宮花滿鬢紅﹐上林弦管侍重瞳。蓬萊咫尺無由到﹐始覺仙凡迥不同。」太宗聞之﹐乃詰所司以不召之故﹐左右曰「以未貼職﹐例不得召。」卽命直集賢院﹐遂預晚宴。

楊大年初入館時﹐年甚少。故事﹐初授館職﹐必以啟謝執政。時公啟事有曰「朝無絳灌﹐不妨賈誼之少年﹔坐有鄒枚﹐未害相如之末至。」

楊大年在館閣讀書﹐適占城進獅子﹐公進詩云「渡海鯨波息﹐登山豹霧消。」帝大悅。

楊文公在翰苑日﹐有新幸近臣欲扳公入其黨﹐因間語公曰「君子知微知彰﹐知柔知剛。」公正色答曰「小人不恥不仁﹐不畏不義。」﹝公在翰林日﹐適禮部試天下士。一日﹐會鄕裏待試者﹐或云「學士必持文衡﹐幸預有以教之。」公作色拂衣入曰「丕休哉﹗」公果知貢舉﹐凡程文用「丕休哉」皆中選。﹞

舊學士院壁間有題云「李陽生﹐指李樹爲姓﹐生而知之﹔」久無對者。楊大年爲學士﹐乃對云「馬援死﹐以馬革裹屍﹐死而後已。」

祥符中﹐日本國入貢﹐求本國神光寺記﹐令學士張君房爲之﹐張退食﹐多潛飲市樓﹐掖垣求之不得﹐大窘。時種放以司諫歸華山。楊大年爲閒忙令云「世上何人號最閒﹖司諫拂衣歸華山。世上何人號最忙﹖紫微失卻張君房。」﹝時帝召放爲左司諫﹐攜手登龍圖閣論天下事﹐賜第一區。辭歸山﹐自號雲溪醉叟。﹞

楊大年《傀儡詩》云「鮑老當筵笑郭郎﹐笑他舞袖太郎當。若教鮑老當筵舞﹐轉更郎當舞袖長。」﹝俗名傀儡子爲「郭禿」。按《風俗通》﹕「諸郭皆諱禿」。當是前代人有姓郭而病禿者﹐滑稽戲調﹐故後人爲其象呼爲郭禿。﹞

楊大年不喜杜工部詩﹐謂「村夫子」。鄕人有彊大年者﹐令續杜句曰「江漢思歸客」﹐楊亦屬對﹐鄕人徐舉「乾坤一腐儒」。楊默然﹐若少屈。﹝宋初﹐自西昆體興﹐唐賢諸詩集幾廢而不行。陳從易偶得杜集舊本﹐文多脫誤﹐至《送蔡都尉》詩云「身輕一鳥」其下脫一字﹐陳公因與數客各用一字補之﹐或云「疾」﹐或云「落」﹐或云「起」﹐或云「下」﹐莫能定﹐其後得一善本﹐乃是「身輕一鳥過。」陳公嘆服﹐以爲𨿽一字﹐諸君亦不能到也。﹞

楊大年嘗戒門人﹐爲文宜避俗語。旣而公自作表云「伏惟陛下徳邁九皇。」門人鄭戩遽請曰「未審何時得賣生菜﹖」公大笑﹐易之。

北澗禪師偈云「六月一日前﹐萬象森羅替說禪。六月一日後﹐八角磨盤空裏走。今朝正當六月一﹐無位眞人赤骨律。金毛獅子解翻身﹐無角鐵牛眠少室。十聖三賢總不知﹐笑倒寒山並拾得。」楊億因演而爲頌曰「八解磨盤空裏走﹐金毛獅子變作狗。擬欲藏身北斗中﹐應須合掌南辰後。」

楊大年與丁晉公遊處宴集﹐必有詼諧之語﹐復皆敏於應答。一日﹐臺諫攻大年﹐因晚俟晉公門﹐方伏拜而髯拂地﹐晉公亟謂之曰「內翰拜時髯撇地」﹐楊起視其仰塵﹐曰「相公坐處幕漫天。」丁嘿然。

仁宗朝﹐北狄致祭皇后文﹐楊大年捧讀﹐空紙無一字﹐隨自撰曰「惟靈巫山一朵雲﹐閬苑一團雪﹐桃源一枝花﹐瑤臺一輪月。豈期雲散﹐雪消﹐花殘﹐月缺﹗伏惟尙饗﹗」帝大喜。其才敏給﹐有壯國體。

【錢惟演】﹝字師聖。祥符﹑天禧中﹐與劉筠首變詩格﹐而楊文公與王鼎﹑王綽號「江東三虎」﹐詩格與錢﹑劉亦絕相類﹐謂之西昆體﹐大率效李義山之爲。嘗內宴﹐優人有以義山爲戲者﹐服藍縷之衣而出﹐或問曰「先輩之衣何在﹖」曰「爲館中諸學士ㄎ扯去矣。」人以爲笑。﹞

錢惟演幼有俊才﹐父ㄈ使賦《遠山》詩﹐有句曰「髙爲天一柱﹐秀作海三峯。」ㄈ深器之。嘗自謂人﹕「以不得於黃紙後書名爲恨」云。﹝惟演子暄﹐暄於景臻﹐景臻子忱﹑π。宋朝父子建節者十三家﹐景臻父子其一也。兄弟建節者七家﹐錢忱﹑錢π其一也。﹞

錢思公暮年作《玉樓春》詞曰「城上風光鶯語亂﹐城下煙波春拍岸。綠楊芳艸幾時休﹖淚眼愁腸先已斷。情懷漸變成衰晚﹐鸞鏡朱顏驚暗換。昔年多病厭芳樽﹐今日芳樽惟恐淺。」

【劉筠】﹝字子儀。畫李義山像﹐寫其詩句列左右。極愛徐堅《初學記》﹐嘗曰「非但初學﹐正可爲終身記耳。」。﹞

劉曄嘗與劉筠飲茶﹐問左右﹕「湯滚也未﹖」眾曰「已滚。」筠曰「僉曰鯀哉﹗」曄應聲曰「吾與點也。」

劉子儀嘗有贈人詩云「惠和官尙小﹐師達祿須幹。」取「下惠聖之和」﹐「師也達而學幹祿」之事﹐或有除去「官」字示人曰「此必蕃僧也﹐其名達祿須幹。」聞者大笑。

劉子儀與夏英公同在翰林﹐子儀素爲先達。章獻臨朝時﹐子儀主文在貢院﹐聞英公爲樞密副使﹐意頗不平。作《堠子》詩云「空呈厚貌臨官道﹐大有人從捷逕過。」

劉子儀侍郎三入翰林﹐希望大用﹐意頗不懌﹐賦詩云「蟠桃三竊成何味﹖上盡鰲峯迹轉孤。」移疾不出。朝士問候者繼至﹐詢之﹐云「虛熱上攻。」石中立在坐﹐云「只消一服淸涼散。」意謂﹐兩府始得用靑涼傘也。

【王欽若】﹝與丁謂﹑林特﹑陳彭年﹑劉承同惡﹐時稱五鬼。夫人悍妒﹐欲置姬侍﹐竟不可得。好賓客﹐畜樂院二十人。宅後圃中作堂名三畏。楊億戲曰「可攺作四畏。」公問其說﹐曰「兼畏夫人。」王深以爲恨。卒無嗣。﹞

王欽若少寒窘﹐依幕府居﹐時章聖以壽王尹開封。一日晚﹐過其家﹐左右不虞王至﹐亟取紙屏障風﹐王顧屏間一聯云「龍帶晚煙歸洞府﹐雁拖秋色過衡陽。」大加賞愛。曰「此語落落有貴气﹐何人詩也﹖」對曰「某門客王欽若。」王召見﹐與語﹐因擢致上相。

王欽若以故相來守杭州﹐錢塘一老尉﹐蒼顏華發矣﹐欽若初甚不樂之﹐詢其履歷﹐乃同年生﹐惻然哀之﹐遂封章於朝﹐詔特攺京秩。尉以詩謝云「當年同試大明宮﹐文字𨿽同命不同。我作尉曹君作相﹐東風元沒兩般風。」

王冀公鎭金陵﹐以書致錢塘講師遵式﹐遵式以病辭﹐及愈﹐將謁公﹐乃過孤山和靖先生林逋﹐逋以詩送之曰「虎牙熊軾隱鈴齋﹐棠樹陰陰長碧苔。丞相望崇賓謁少﹐淸談應喜道人來。」

【丁謂】﹝字公言。天僖間拜相。自以爲令威後﹐故好鶴﹐人呼爲「鶴相」。後貶竄共十五年﹐髭須無斑白者﹐人服其量。未終前半月卽不食﹐但以沈香煎湯﹐時呷少許﹐臨化﹐神識不亂﹐奄然而去。時稱爲異人。﹞

丁謂少與孫何同袖文謁王禹﹐禹大驚﹐以爲自韓愈﹑柳宗元後二百年始有此也。因與詩曰「二百年來文不振﹐直從韓柳到孫丁。而今更合教修史﹐二子之才似《六經》。」名遂大振。旣而何冠多士﹐謂登第四﹐自以爲與何齊名﹐恥居其下。臚傳之際﹐殿下有言﹐太宗曰「甲乙丙丁﹐合居第四﹐復何言﹖」

丁相少時﹐好蹴リ﹐賦長韻﹐有聯云「鷹鶻騰雙眼﹐龍蛇繞四肢。躡來行數步﹐蹺後立多時。」蹴工柳三欲見公無由﹐會公蹴後園﹐球偶迸出﹐柳挾取之﹐因懷所業載球以見﹐公出﹐肅拜者三﹐每拜﹐球起伏於背膂襆頭間﹐公笑而奇之﹐遂延於門下。

丁晉公初釋褐﹐爲饒リ﹐同年白稹爲判官﹐稹一日以片紙假緡伍環。公笑曰「榜下新婚京國富室﹐豈無半千質物耶﹖懼我撓之﹐故矯耳。」於簡尾書一絕戲之曰「欺天行當吾何有﹖立地機關子太乖。五百靑蚨兩家闕﹐朱洪崖打白洪崖。」人以爲朱崖之行已兆於此。﹝洪崖﹐錢監名。﹞

眞宗朝﹐內苑賞花釣魚﹐禦釣不食﹐晉公有詩﹕「鶯驚鳳輦穿花去﹐魚畏龍顏上釣遲。」帝大喜。

眞宗問近臣﹕「唐酒價幾何﹖」丁晉公對曰「斗直三百。」上問故﹐曰「臣觀杜甫詩﹕『速須相就飲一斗﹐恰有三百靑銅錢。』」上大喜﹐曰「子美詩可謂一代之史也。」

丁晉公詩有「天門九重開﹐終當掉臂人。」王元之曰「『入公門﹐鞠躬如也』﹐天門豈可掉臂入﹖此人必不忠。」

丁謂謫崖州﹐嘗謂客曰「天下州郡孰爲大﹖」客曰「京師也。」謂曰「不然。朝廷宰相往往爲崖州司戶﹐則崖州爲大也。」聞者絕倒。在崖賦詩近百篇﹐號《知命集》。有句云「艸解忘憂憂底事﹖花名含笑笑何人﹖」

丁晉公文字﹐𨿽老不衰﹐在朱崖《答胡則侍禦書》曰「夢幻泡影﹐知旣往之本無﹔地水火風﹐悟本來之不有。」在海外十四年﹐及北遷道州﹐謝表云「心若傾葵﹐漸暖長安之日﹔身同旅雁﹐乍浮楚澤之春。」又《謝復祕書監表》云「炎荒萬里﹐歲律一周。傷禽無振羽之期﹐病樹絕沾春之望。」人亦哀之。

【陳彭年】﹝以文章遭遇﹐久居淸祕﹐人譽其官銜爲一條冰。﹞

陳彭年﹐大中祥符中同知貢舉。省試榜出﹐有甥不預選﹐潛入其第﹐會彭年未出﹐於幾上得黃敕﹐題其背曰「彭年頭腦太冬烘﹐眼似朱砂鬢似蓬。紕繆幸叨三字內﹐荒唐仍在四人中。取他權勢欺明主﹐落卻親情賣至公。千百孤寒齊下淚﹐斯言無路達堯聰。彭年怒﹐抱敕入奏﹐章聖置而不問。

申國長公主爲尼﹐詔兩禁送至寺﹐賜齋。傳旨令各賦詩。陳彭年賦《瑞鷓鴣》詞曰「盡出花鈿散寶津﹐雲鬟初剪向殘春。因驚風燭難畱世﹐遂作池蓮不染身。貝葉乍翻疑錦軸﹐梵聲才學誤梁塵。從玆艷質歸空後﹐湘浦應無解佩人。」

【鮑當】﹝眞宗朝進士。﹞

鮑當善爲詩。及第後﹐爲河南府法曹﹐薛尙書﹝映﹞知府﹐當失其意﹐初怒之﹐當獻《孤雁》詩云「天寒稻粱少﹐萬里孤難進。不惜充君庖﹐爲帶邊城信。」薛大嗟賞。自是遊宴無不預焉﹐不復以掾屬待之﹐時人謂之「鮑孤雁」。薛嘗暑月詣其廨捨﹐當方露頂﹐狼狽入﹐易服抱板而出﹐忘其襆頭。薛嚴重﹐左右莫敢言者。坐久之﹐月上﹐當顧見發影﹐大慚﹐以公服袖掩頭而走。

【孫冕】﹝天禧中直史館。﹞

孫冕在史館幾三十年﹐晚守蘇﹐及期﹐大書詩於壁﹐拂衣而去。詔下﹐公已歸矣。其詩曰「人生七十鬼爲鄰﹐已覺風光屬別人。莫待朝廷差致仕﹐早謀泉石養閒身。去年河北曾逢李﹐今日淮西又見陳。﹝李見素﹑陳莊皆差致仕。﹞寄語姑蘇孫太守﹐也須抖藪老精神。」

【石延年】﹝字曼卿﹐眞宗朝學士。﹞

石曼卿登第﹐有人訟科場。覆考落者數人﹐曼卿在焉。方與同年期集﹐使至﹐追所賜敕牒﹐餘人皆泣而起﹐獨曼卿笑語終席。次日﹐放黜者受三班借職﹐曼卿作詩曰「無才且作三班借﹐請俸爭如錄事參﹖從此免稱鄕貢進﹐且須走馬東西南。」﹝句腳俱縮一字﹐傳以爲笑。﹞

李長吉歌「天若有情天亦老」。世以爲奇絕無對﹐石曼卿曰「是不難。『月如無恨月長圓。』」﹝曼卿詩有「樂意相關禽對語﹐生香不斷樹交花」一聯﹐爲伊洛中人所稱。﹞

石曼卿喜豪飲﹐與布衣劉潛友善。曼卿通判海州﹐潛來訪之﹐曼卿迎於石闥堰﹐與潛劇飲﹐中夜酒竭﹐顧船中有醋斗餘﹐傾入酒中並飲之。闕明﹐酒醋俱盡。曼卿每與客痛飲﹐露發跣足﹐著械而坐﹐謂之「囚飲」﹔飲於木杪﹐謂之「巢飲」﹔以稿束之﹐引首出飲﹐復就束﹐謂之「鱉飲」。其狂縱大率如此。廨後爲一庵﹐常臥其間﹐名之曰捫虱庵。

石曼卿一日語僧祕演曰「館俸淸薄﹐恨不得痛飲。」不數日﹐演引一納粟牛監簿來﹐以宮醪十擔爲贄﹐演爲傳刺﹐曼卿愕然延之﹐乃問﹕「甲第何許﹖」生曰「一別捨介繁臺之側。」曼卿閒語演曰「繁臺寺閣虛爽可愛﹐久不一登。」生曰「學士與大師果欲登閣﹐當具酒蔌迎候。」曼卿許之。一日休沐﹐約演同登。生陳具於閣﹐器皿肴核冠於都下。石﹑演髙歌褫帶﹐飲至落景。曼卿醉﹐喜曰「此遊可紀。」乃以盆漬墨濡巨筆題云「石延年同空門詩友老演登此。」生拜叩曰「塵賤之人﹐幸獲陪侍﹐乞掛一名﹐以光賤迹。」曼卿握筆沈慮﹐目演﹐佯聲諷曰「大武生捧硯用事可也。」演以爲言﹐竟題云「牛某捧硯。」歐陽永叔後以詩戲曰「捧硯得全牛。」

石曼卿官冊府時﹐五鼓趨朝﹐見二舉子系邏捨﹐望曼卿號呼請救﹐因駐馬召邏卒問之﹐曰「昨夕裏間有納婦者﹐二子穴隙以窺﹐夜分被執。」曼卿力爲揮解﹐卒長勉從之﹐二子叩頭拜於馬前。曼卿按轡占絕句以誚之云「司空憐汝汝須知﹐月下敲門更有誰﹖叵耐一雙窮相眼﹐得便宜處落便宜。」

石曼卿獨行京師﹐一豪士揖之而語曰「公幸過我家。」石許之﹐同入委巷﹐抵大第﹐藻飾宏麗﹐錦繡珠翠﹐殆非人間所擬。歌舞歡醉。丐書﹐爲揮《籌筆驛》詩數篇﹐以金帛數百千贈之﹐復使騶從送還﹐恍然不知其誰。翌日﹐殆無復省所居矣。他日遇諸塗﹐又遺以白金數兩﹐謂曰「詩中『意中流水遠﹐愁外舊山靑』最佳。」

石曼卿嘗乘馬出街﹐禦者失﹐馬驚墮地﹐從吏遽扶掖升鞍﹐曼卿笑曰「幸我是石學士﹐若瓦學士﹐豈不跌碎乎﹖」

石曼卿卒後﹐故人有見之者﹐云「恍惚如夢中言﹕『我今爲鬼仙﹐主芙蓉城。』」欲呼故人往遊﹐不得﹐忿然騎一素騾去如飛。其後又降於亳州一舉子家﹐又呼舉子去﹐不得﹐因畱詩一聯云「鶯聲不逐春光老﹐花影長隨日腳流。」頗類曼卿平生語云。

【魏野】﹝字仲先。母嘗夢引袂於月中承兔﹐因有娠。居陜東郊﹐鑿土袤丈﹐曰樂天洞。無貴賤皆白衣紗帽見之。出跨白驢。號艸堂居士。﹞

魏仲先少未知名﹐嘗題河上寺柱云「數聲離岸櫓﹐幾點別州山。」郡幕見之﹐大驚﹐邀與相見。贈詩曰「怪得名稱野﹐元來性不羣。借冠來謁我﹐倒屣起迎君。」仍爲延譽。由是﹐人始重之。

眞宗祀汾陰﹐聞魏仲先名﹐遣中使召之﹐仲先題詩壁問遁去﹐詩云「達人輕祿位﹐居處傍林泉。洗硯魚吞墨﹐烹茶鶴避煙。閒惟歌聖代﹐老不恨流年。靜想閒來者﹐還應我最偏。」使還﹐以詩奏上﹐曰「野不來矣。」先是﹐上嘗圖種放所居﹐野居亦有幽致﹐又令圖之。

王丞相旦從東封車駕回﹐過陜﹐魏仲先令山童持詩獻曰「聖朝宰相頻頻出﹐君在中書十五秋。西祀東封俱已了﹐好來相伴赤松遊。」旦袖其詩﹐累於上前求退﹐遂得謝。

寇萊公鎭洛﹐凡三邀野不至﹐暇日﹐以刺訪之﹐野服葛巾布袍長揖萊公﹐禮甚平簡。頃之﹐議論騷雅﹐相得甚歡。將別﹐謂萊公曰「盛刺不復還﹐畱爲山家之寶。」乃謝以詩曰「晝睡方濃向竹齋﹐柴門日午尙慵開。驚回一覺遊仙夢﹐村巷傳呼宰相來。」

寇萊公典陜日﹐與魏野同遊僧寺﹐觀覽舊遊﹐有畱題處﹐公詩皆用碧紗籠之﹐至野詩﹐則塵蒙其上。時從行官妓之慧黠者﹐輒以紅袖拂之。野顧公笑﹐徐詠云「世情冷暖由分別﹐何必區區較異同﹖但得常將紅袖拂﹐也應勝似碧紗籠。」萊公大笑。

北都有妓女美色﹐而舉止生梗﹐人謂之「生張八」。因府會﹐寇忠湣令乞詩於魏野﹐野贈之曰「君爲北道生張八﹐我是西州熟魏三。莫怪尊前無笑語﹐半生半熟未相諳。」坐客大發一噱。

魏仲先子閒亦有父風﹐宋景文嘗贈以詩云「姓名髙士傳﹐父子少微星。」

【林逋】﹝字君復﹐居杭州西湖之孤山。眞宗聞其名﹐賜號和靖處士。元僧楊璉眞伽發其墓﹐惟端硯一枚﹐玉簪一枝。﹞

林和靖嘗著《春艸曲云》﹕「金穀年年﹐亂生春色誰爲主﹖餘花落處﹐滿地和煙雨。又是離歌﹐一闋長亭暮。王孫去﹐萋萋無數﹐南北東西路。」後張子野過和靖隱居﹐有詩一聯云「湖山隱後家空在﹐煙雨詞亡艸自靑。」

林君復惜別《長相思》辭云「吳山靑﹐越山靑﹐兩岸靑山相送迎。誰知離別情﹖君淚盈﹐妾淚盈﹐羅帶同心結未成。江頭潮已平。」﹝此詞甚有情致。宋史謂其不娶﹐非也。林洪著《家山淸供》﹐其中言「先人和靖先生」云云﹐卽先生之子也。蓋喪偶後遂不娶爾。﹞

逋結廬西湖二十年未嘗入城市﹐時泛小舟遊湖上諸僧寺﹐家蓄二鶴﹐客至﹐童子放鶴爲候﹐逋棹舟歸。卒葬捨傍。臨終﹐賦《書壽堂壁》云「湖外靑山對結廬﹐墳前修竹亦蕭疏。茂陵他日求遺稿﹐猶喜曾無封禪書。」初逋客臨江﹐李諮始舉進士﹐而未有知者﹐逋謂入曰「此公輔之器。」逋卒﹐而諮適知杭﹐爲制緦麻服﹐與其門人哭而葬之﹐刻其臨終詩﹐納之壙中。

和靖𨿽隱居﹐而亦以豪放玩世﹐故當時頗有不足之者。嘗傲視許洞﹐洞作詩嘲之曰「寺裏啜齋饑老鼠﹐林間咳嗽病獼猴。豪民送物鵝伸頸﹐好客臨門鱉縮頭。」

●卷四十五宋

【仁宗禎】﹝初﹐眞宗無子﹐宮中祝天求嗣﹐上帝以問諸眞﹐惟赤腳大仙一笑﹐宮人李氏誕生帝。旣生﹐哭不止﹐有道士至闕﹐言能止兒啼﹐召入﹐以手撫之曰「莫叫莫叫﹐何似當時莫笑﹗」哭遂止。少時﹐在宮中所著鞋襪悉去之﹐禁中皆呼爲赤腳仙人。生時﹐李后榻下生靈芝四十二葉﹐後享國四十二年。﹞

仁宗每於進士聞喜宴﹐必以詩賜之﹐景元年﹐所賜詩末句曰「寒儒逢景運﹐報國合如何﹖」山東李庭臣嘗官瓊管﹐夷人有持錦臂鬻於市者﹐其上織成詩一聯云「恩袍艸色動﹐仙籍桂香浮。」乃景五年賜進士詩也。庭臣遂以千金易之﹐作小屏幾硯間云。

嘉初﹐梅公儀贄出守杭州﹐帝特制詩以寵賜之﹐其首章曰「地有吳山美﹐東南第一州。」梅旣到杭﹐欲侈上之賜﹐遂建堂山上﹐名曰有美﹐歐陽修記之。

嘉中﹐將修東華門﹐太史言「太歲在東﹐不可犯。」仁宗批其奏曰「東家之西乃西家之東﹐西家之東乃東家之西。太歲果何在﹖其興工無忌。」

嘉末﹐帝復修賞花釣魚故事﹐禦制詩云「晴旭輝輝苑開﹐氤氳花气好風來。遊絲絮縈行仗﹐墮蕊飄香入酒杯。魚躍文波時潑刺﹐鶯畱深樹久徘徊。靑春朝野方無事﹐故許遊觀近侍陪。」詩中「徘徊」二字別無他義﹐而羣臣屬和篇篇用之。及詩罷﹐再就座。教坊中進雜戲﹐爲數人尋訪稅第者﹐詣一宅觀之﹐至前堂﹐徘徊不去﹔又至後堂東西序﹐復徘徊不去。其一人笑曰「可則可矣﹐但未免徘徊太多耳。」

少林寺有達摩面壁庵﹐壁上有達摩身影透入﹐人有屢磨之不能去﹐仁宗嘗作一贊云「坤之上﹐乾之下﹐中間一寶難酬價。十萬里來作證明﹐面壁九年不說話。如何贊﹐如何畫﹐一回提起一回怕。」

仁宗在位四十二年﹐民安俗阜﹐天下稱治﹐葬昭陵﹐有題詩道傍者曰「農桑不擾歲常登﹐邊將無功吏不能。四十二年如夢過﹐春風吹淚灑昭陵。」

【張士遜】﹝字順之。曹利用薦爲相。曹憑寵自恣﹐張依違其間。時人目爲和鼓。﹞

張士遜少時﹐植桐於蕭寺。淳化壬辰登第﹐後告老﹐畱題於寺云「桐枝手植有桐孫﹐二紀重來愧此身。三世衣冠聯貴仕﹐十州軒冕接靑塵。耕桑𨿽喜多新隴﹐耆艾堪嗟少故人。蕭寺門前題粉壁﹐又書丁已對壬辰。」

張士遜與陳堯佐同時秉政。張旣以帝傅致政﹐有詩寄陳曰「赭案當年並命時﹐兼葭衰颯倚瓊枝。皇恩乞與桑楡老﹐鴻入髙冥鳳在池。」

張退傅告老﹐遊春回﹐門吏請官位﹐公書一絕句於牌曰「閒遊靈沼送春回﹐關吏何須苦見猜。八十衰翁無品秩﹐昔曾三到鳳池來。」

【陳堯佐】﹝字希元﹐號知餘子。喜堆墨書。遊長安佛寺﹐題名﹐從者誤側硯污鞋﹐公性急﹐遂窒筆於其鼻。與石中立同在政府﹐石欲戲之。政事堂有墨漆飯牀﹐長五六尺許﹐石取白堊橫畫其中﹐可尺餘﹐謂陳曰「吾頗學公堆墨字。」陳歡甚﹐石顧小吏二人舁飯牀出﹐曰「吾已能寫『口』字矣。」陳爲悵然。﹞

陳文惠善爲四句詩。在吳江有詩云「平波渺渺煙蒼蒼﹐菇蒲才熟楊柳黃。扁舟系岸不忍去﹐秋風斜日鱸魚香。」又湖州碧瀾堂詩云「苕溪淸淺溪斜﹐碧玉光寒照萬家。誰向月明終夜聽﹐洞庭漁笛隔蘆花。」

皇中﹐呂申公夷簡乞致仕﹐仁宗因問﹕「卿去﹐誰可代者﹖」夷簡以陳堯佐對。上遂召還大拜。堯佐極感薦引之徳﹐作《踏莎行》攜酒過之﹐申公因使之歌其詞﹐曰「二社良辰﹐千家庭院﹐翩翩又睹雙飛燕。鳳凰巢穩許爲鄰﹐瀟湘煙暝來何晚﹖亂入紅樓﹐低飛綠岸﹐畫梁輕拂歌塵轉。爲誰歸去爲誰來﹐主人恩重珠簾捲。」申公聞歌笑曰「自恨捲簾人已老﹐莫愁調鼎子無功。」

張退傅嘗以花酒餉陳文惠﹐陳答詩曰「有花無酒頭慵舉﹐有酒無花眼懶開。正向西園念蕭索﹐洛陽花酒一時來。」

陳文惠年六十餘才爲知制誥﹐其後以使相致仕﹐年已八十﹐有詩云「靑雲岐路遊將徧﹐白髮光陰得最多。」構亭號佚老﹐後歸政者往往多效之。

【薛奎】﹝範鎭所稱「得一偉人」是也。王拱宸﹑歐陽公皆其婿。﹞

薛奎初舉進士﹐贄謁馮魏公﹐首篇云「囊書空自負﹐早晚達明君。」馮掩卷曰「不知秀才所負何事﹖」讀至第三篇

云「千林如有喜﹐一气自無私。」乃曰「秀才所負如此。」

【蔡齊】﹝字子思。眞宗臨軒策士﹐夜夢殿下有萊﹐一苗甚盛﹐與殿基相髙﹐及拆捲﹐乃蔡齊。上見其狀堂堂﹐曰「得人矣。」仁宗朝大拜﹐謚文忠。﹞

蔡齊性喜飲﹐旣登第﹐通判濟州﹐日飲醇酹﹐往往至醉。時太夫人年已髙﹐頗憂之。一日﹐賈存道過濟﹐公館之數日﹐存道爲詩示公曰「聖君恩重龍頭選﹐慈母年髙鶴髮垂。君寵母恩俱未報﹐酒如成病悔何追﹖」公矍然起謝。自是﹐非賓客不對酒﹐終身未嘗至醉。

【梅詢】﹝字昌言﹐宛陵人。翰林學士。一日﹐書詔頗多﹐屬思甚苦﹐操觚循階而行﹐見一老卒臥日中欠伸﹐梅嘆曰「暢哉﹗」徐問﹕「識字乎﹖」曰「不識。」梅曰「更快活也。」嘗病足﹐撫其足曰「足中有鬼﹐不令我至兩府。」。﹞

盛文肅公丰肌大腹﹐丁晉公疏瘦如削﹐二公並以文辭知名於時。梅學士每晨起將視事﹐必焚香兩鑪﹐以公服罩之﹐撮其袖以出﹐坐定撒開﹐濃香郁然。有竇文賓爲館職﹐不喜修飾﹐經時未嘗沐浴。時人爲之語曰「盛肥丁瘦﹐梅香竇臭。」

梅昌言出鎭太原﹐黃覺送詩曰「五馬雍容出鎭時﹐都人爭看好風儀。文章一代喧髙價﹐忠直三朝受聖知。帳下軍容森劍戟﹐門前行色擁旌旗。云籠古戍黃楡暗﹐雪滿長郊白艸衰。出去暫開貔虎幕﹐歸來須占鳳凰池。鬢間未有一莖白﹐陶鑄蒼生固不遲。」梅雅自修飾﹐容狀偉如﹐大喜之。﹝覺嘗送客都門外﹐會一道士取所攜酒炙呼飲之﹐旣而舉杯摭水﹐寫「呂」字﹐覺始悟其爲洞賓也。與大錢七﹐其次十﹐又小錢三。覺七十餘作詩曰「牀頭歷日無多子﹐屈指明年七十三。」至是歲果卒。﹞

【楊諤】﹝梓州人。《題驪山》詩最爲警策。﹞

自唐以來﹐試進士詩﹐號省題。宋初﹐科場用賦取人﹐進士不復畱意於詩。天聖中﹐楊諤始以詩著。其天聖八年省試《蒲車》詩云「艸不驚皇轍﹐山能護帝輿」。是歲﹐以策用淸問字下第。景元年﹐省試《宣室受釐》詩﹐云「願前明主席﹐一問洛陽人。」諤是年及第。﹝天聖初﹐省試《采侯》詩﹐宋景文有﹕「色映堋云爛﹐聲迎羽月遲」﹐爲京師傳誦。當時舉子目公爲宋采侯。﹞

【王奇】﹝字漢謀﹐贛州人。﹞

王奇﹐幼有聲場屋間﹐爲李文定客。丈定薨於位﹐仁宗臨奠﹐見屏間有詩云「雁聲不到歌樓上﹐秋色偏欺客路中。」上愛之﹐卽召見﹐占對稱旨﹐特許赴殿試。旣登科﹐有謝詩云「不拜春官爲座主﹐親逢天子作門生。」

【張方平】﹝字安道。﹞

張安道未第時﹐貧甚﹐然意气豪舉﹐未嘗少貶。與劉潛﹑李冠﹑石曼卿往來山東諸郡﹐任气使酒﹐見者皆傾下之。沛縣有漢《髙祖廟》並歌風臺﹐前後題詩甚多﹐無不推頌功徳﹐獨安道髙祖廟詩曰「縱酒疏狂不治生﹐中陽有土不歸耕。偶因亂世成功業﹐更向翁前與仲爭。」又《歌風臺》曰「落魄劉郎作帝歸﹐樽前感慨大風詩。淮陰反接英彭族﹐更欲多求猛士爲﹖」蓋自少已不凡矣。

張方平以端明殿學士知滁州事﹐遊瑯琊山﹐俯仰梁間﹐得經函﹐有寫《楞伽經》半捲﹐披玩久之﹐忽悟前身故僧也﹐乃爲終竟書之﹐書法宛然不殊﹐號「二生經」。時時爲人誦經首偈。偈云「世間離生滅﹐猶如虛空花。知不得有無﹐而興大悲心。」後授蘇子瞻序之﹐仍爲寫刻浮玉山龍遊寺中。

【陳執中】﹝字昭譽。以父恕任爲祕書省正字﹐累遷平章事。﹞

陳恭公判亳州﹐遇生日﹐親族多獻《老人星圖》﹐侄世修獨獻《範蠡遊五湖圖》﹐且贊曰「賢哉陶朱﹐霸越平吳。名隨身退﹐扁舟五湖。」恭公甚喜﹐卽日累表求退。

【石中立】﹝熙載之子。景中參大政。﹞

石中立好詼諧。楊文公一日置酒﹐作絕句招之﹐末云「好把長鞭便一揮。」石畱其僕﹐卽和曰「尋常不召猶相造﹐況是今朝得指揮。」其敏捷類如此。

章郇公生時﹐父夢庭積象笏﹐因以得象爲名﹐石資政素與友善﹐嘗戲云「昔時名畫有戴松牛﹑韓斡馬﹐而今又有章得象也。」

石中立爲員外郎日﹐嘗偕同寮觀南禦園所畜獅子。守者曰「縣官日給肉五斤飼之。」同列戲曰「吾儕日給反不及獅子矣。」中立笑曰「不然。吾輩皆園外狼﹐安敢比園內獅子乎﹖」

盛度體肥多喘。一日﹐自前殿趨出﹐宰相在後﹐盛初不知﹐忽見之﹐卽欲趨避﹐行百餘步﹐乃隱直捨中﹐石中立見其喘甚﹐問之﹐盛告以故﹐石曰「相公問否﹖」盛曰「不問。」別去十餘步﹐乃悟﹐罵曰「奴乃以我爲牛﹖」

杜默爲詩多不合律﹐故當時言事不合格者爲「杜撰」。盛度嘗爲人撰神道碑﹐石中立急問曰「誰撰﹖」盛卒曰「度撰。」滿堂大笑。﹝石守道嘗作《三豪詩》﹐謂石曼卿豪於詩﹐歐陽永叔豪於文﹐杜默豪於歌。默﹐濮州人﹐有《送守道赴太學六字歌》﹐其豪句云「頭角驚殺蝦蟹﹐學海波中老龍。爪距逐出狐兔﹐聖人門前大虫。推倒楊朱墨翟﹐扶起仲尼周公。一條路出甕口﹐幾程身在雲中。水浸山影倒碧﹐春著花梢半紅。」因此歌﹐得在三豪之列。﹞

有朝士陳東﹐通判蘇州而權州事﹐因斷流罪命黥其面﹐曰「特刺配某州。」黥畢﹐幕中相與白曰「凡言特者﹐罪不至是而出於朝廷一時之旨﹐今此人應配矣﹐又特者﹐非有司所得行。」東大恐﹐卽攺「特刺」字爲「準條」字﹐再黥之﹐頗爲人所笑。後有薦東之才於兩府者﹐石參政聞之﹐曰「吾知其人矣﹐得非權蘇州日於人面上起艸者乎﹖」

【陳亞】﹝揚州人。仕至太常少卿﹐年七十卒。爲當時滑稽之雄。﹞

陳亞性滑稽。知潤州﹐幕中有上官弼爲亞所親﹐任滿將去﹐亞曰「何以教我﹖」弼曰「郎中才行無玷﹐但調謔過差。」亞曰「君乃上官弼也﹐如下官口何﹖」弼笑而去。﹝上官弼又嘗勸石中立﹐石勃然曰「下官口於上官弼何事﹖」﹞

陳亞嘗與蔡君漠會於金山僧捨﹐酒酣﹐君謨嘲之曰「陳亞有心終是惡。」應聲曰「蔡襄無口便成衰。」

陳亞自爲亞字謎曰「若教有口便啞﹐且要無心爲惡。中間全沒肚腸﹐外面任生稜角。」

陳亞少曾爲於潛令﹐好以利口謔浪﹐人或厭之。太守馬忠肅召戒於庭。俄有通刺謁者﹐稱大詞郎李過庭﹐公罵曰「何人家子弟﹖」亞率爾云「李趨兒。」公徐悟之﹐大笑。

陳亞嘗以藥名著詩百首﹐有「風雨前湖近﹝前胡﹞﹐軒窗半夏涼。﹝半夏﹞「棋爲臘寒呵子下﹝呵子﹞﹐衣嫌春暖縮紗栽﹝縮砂﹞。」《詠白髮》云「若是道人頭不白﹝道人頭﹞﹐老人當日合烏頭﹝烏頭﹞。」《贈乞雨自曝僧》云「不雨若令過半夏﹝半夏﹞﹐定應曬作胡蘆巴﹝葫蘆巴﹞。」最膾炙人口。

陳亞又曾知祥符縣﹐親故多幹托借車牛﹐因作詩曰「地名京界足親知﹐﹝荊芥﹞托借尋常無歇時。﹝全蠍﹞但看車前牛領上﹐﹝車前子﹞十家皮沒五家皮。﹝五加皮﹞」

陳亞嘗言「藥名用於詩無不可﹐而斡運曲折使各中理﹐存乎其人。」或曰「延胡索可用乎﹖」沈思久之﹐吟曰「『布袍袖裏懷漫刺﹐到處遷延胡索人。﹝鰻鯉﹑延胡索﹞』此可贈遊謁措大。」聞者絕倒。

陳亞與章郇公同年﹐郇公將薦之﹐爲言者所阻﹐乃作《生查子》陳情曰「朝廷數擢賢﹐﹝蘇扌ワ﹞旋占淩霄路。﹝淩霄花﹞自是郁陶人﹐﹝桃仁﹞險難無夷處。﹝蕪荑﹞也知沒藥療孤寒﹐﹝沒藥﹞食蘗何相誤﹖﹝黃蘗﹞大幅紙連粘﹐﹝大腹皮﹞甘艸歸田賦。﹝甘艸﹞」

陳亞又別作閨情《生查子》三首﹐其一曰「相思意已深﹝相思子薏苡﹞﹐白紙書難足﹝白芷﹞。字字苦參商﹝苦參﹞﹐故要檀郎讀﹝狼毒﹞。分明寄得約當歸﹝當歸﹞﹐遠至櫻桃熟﹝遠志﹞。何事菊花時﹝菊花﹞﹐猶未回鄕曲﹝茴香﹞。」其二曰「小院雨餘涼﹝禹餘糧﹞﹐石竹風生砌﹝石竹﹞。罷扇盡從容﹝蓯蓉﹞﹐半夏紗廚睡﹝半夏﹞。起來閒坐北亭中﹝柏葶﹞﹐滴盡珍珠淚﹝珍珠﹞。爲念婿辛勤﹝細辛﹞﹐去折蟾宮桂﹝桂�﹞。」其三曰「浪蕩去來來﹝浪菪﹞﹐躑躅花頻換﹝躑躅﹞。可惜石橊裙﹝石橊皮﹞蘭麝香消半﹝蘭麝﹞。琵琶閒後理相思﹝枇杷﹑相思子﹞﹐必撥朱弦斷﹝華拔﹞。擬續斷朱弦﹝續斷﹞﹐待這冤家看﹝代赭﹞。」

陳少卿蓄書數千卷﹐名畫數十幅。晚年退居﹐有華亭唳鶴一雙﹑怪石一株﹐奇峭可愛﹐與異花數十本列植於庭。爲詩以戒子孫曰「滿室圖書雜墳典﹐華亭仙客岱云根。他年若不和花賣﹐便是吾家好子孫。」陳死未幾﹐皆散落民間。

【柳永】﹝字耆卿。爲屯田員外郎。初名三變﹐字景莊。自作詞云「才子詞人﹐自是白衣卿相。」後有薦於朝者﹐仁宗曰「此人風前月下﹐淺斟低唱﹐且去塡詞。」由是不得志﹐無復檢率。自稱「奉聖旨塡詞柳三變。」死之日﹐家無餘貲﹐羣妓合金葬之郊外。每春月上冢﹐謂之弔柳七。﹞

柳耆卿與孫相何爲布衣交。孫知杭﹐門禁甚嚴﹐耆卿欲見之不得﹐作《望海潮》詞往詣名妓楚楚曰「欲見孫相﹐恨無門路﹐若因府會﹐願借朱唇歌之。若問誰爲此詞﹐但說柳士。」中秋夜會﹐楚宛轉歌之﹐孫卽夕迎耆卿預坐。詞曰「東南形勝﹐三吳都會﹐錢唐自古繁華。煙柳畫橋﹐風簾翠幕﹐參差十萬人家。雲樹繞堤沙。怒濤捲霜雪﹐天塹無涯。市列珠璣﹐戶盈羅綺﹐競豪奢。重湖疊淸佳。有三秋桂子﹐十里荷花。羌管弄晴﹐菱歌泛夜﹐嬉嬉釣叟蓮娃。千騎擁髙牙。秉醉聽簫鼓﹐吟賞煙霞。異日圖將好景﹐歸去鳳池誇。」

柳耆卿詠秋別《雨零鈴》詞云「寒蟬淒切﹐對長亭晚﹐驟雨初歇。都門暢飲無緒﹐方畱戀處蘭舟催發。執手相看淚眼﹐竟無語凝咽。念去去千里煙波﹐暮靄沈沈楚天闊。多情自古傷離別﹐更那堪冷落淸秋節﹗今宵酒醒何處﹖楊柳岸曉風殘月。此去經年﹐應是良辰好景虛設。便縱有千種風情﹐更與何人說﹖」或戲耆卿曰「楊柳岸曉風殘月』﹐此乃稍工登混處爾。」聞者笑之。﹝蘇東坡一日顧一優人解音者問曰「我詞何如柳耆卿﹖」答曰「相公詞﹐須用銅將軍﹑鐵著板﹐唱『大江東去﹐浪淘盡千古英雄。』柳學士詞卻用十七八女兒﹐唱『楊柳岸曉風殘月。』」坡爲之撫掌大笑。﹞

周月仙﹐余杭名妓也。柳耆卿年甫二十五歲來宰玆郡﹐造玩江樓於水滸﹐每召月仙至樓歌唱﹐調之﹐不從。柳緝知與隔渡黃員外呢﹐每夜乘舟往來﹐乃密令艄人至半渡彊嬴勾之﹐月仙不得已從焉﹐惆悵作詩一絕云「自嘆身爲妓﹐遭淫不敢言。羞歸明月渡﹐懶上載花船。」明日﹐耆卿召佐酒﹐酒半﹐柳歌前詩﹐月仙大慚﹐因與耆卿歡洽。耆卿喜﹐作詩曰「佳人不自奉耆卿﹐卻駕孤舟犯夜行。殘月曉風楊柳弄﹐肯教辜負此時情﹖」自此﹐日夕常侍耆卿﹐耆卿亦因此日損其名。

柳耆卿詠美人《木蘭花令》曰「个人丰韻眞堪羨﹐問著佯羞回卻面。若言無意向咱行﹐爲甚夢中頻夢見﹖不如及早還心願﹐免亻У牽人魂夢亂。風流腸肚不堅牢﹐只恐被伊牽惹斷。」又詠美人舞《浪淘沙》詞曰「有个人人﹐飛燕精神。急鏘環佩上華茵。促拍盡隨紅袖舉﹐風柳腰身。蔌蔌輕裙﹐妙盡尖新。曲終獨立斂香塵。應是西施嬌困也﹐眉黛雙顰。」

柳耆卿遊東都南北二巷﹐所作新樂府天下詠之﹐遂傳禁中﹐仁宗頗好其詞﹐每對酒﹐必使侍從歌之再三。柳聞之﹐會老人星見﹐時秋霽﹐帝宴禁中﹐柳乃作《醉蓬萊》一闋﹐托內侍以進﹐云「漸亭臯葉下﹐隴首雲飛﹐素秋新霽。華闕中天﹐鎖蔥蔥佳气。嫩菊黃深﹐櫃霜紅淺近﹐寶階香砌。玉宇無塵﹐金莖有露﹐碧天如水。正值升平﹐萬機多暇﹐夜色澄鮮﹐漏聲迢遞。南極星中﹐有老人呈瑞。此際宸遊﹐鳳輦何處﹖度管弦聲脆。太液波翻﹐披香簾捲﹐月明風細。」帝閱首句有「漸」字﹐意不懌。讀至「宸遊鳳輦何處」﹐與眞宗挽詞暗合﹐慘然久之。又讀至「太液波翻」﹐忿然曰「何不言「太液波澄耶﹖」擲之地﹐罷不用。自是不復詠其詞矣。

●卷四十六宋

【夏竦】﹝字子喬。幼學於姚鉉﹐鉉使爲《水賦》﹐限以萬字。竦作三千字示鉉﹐鉉怒﹐不視﹐曰「汝何不於水之前後左右廣言之。」竦益之﹐得六个字﹐鉉喜曰「可教矣。」十七善屬文﹐爲時所稱。一日﹐忽見黃衣道士冒雨而來﹐衣不沾濕﹐目竦曰「若遂修道﹐可登眞。」竦不答﹐道士笑曰「亦須位極人臣。」。﹞

夏竦以父歿王事﹐得三班差使﹐攜所業投李文靖公沆﹐有「山勢蜂腰斷﹐溪流燕尾分」之句。明日沆袖詩進呈﹐遂換文資。

夏文莊試制科﹐廷對﹐出殿門﹐楊徽之見其年少﹐遽邀與語﹐曰「老夫他則不知﹐惟喜吟詩。願丐賢良一篇﹐以卜他日之志。」夏忻然﹐爲書曰「殿上衮衣明日月﹐硯中旗影動龍蛇。縱橫禮樂三千字﹐獨對丹墀日未斜。」徽之嘆曰「眞宰相器也。」

夏鄭公初除館職。時早秋﹐帝在拱宸殿按舞﹐命中使索新詞﹐公立進《喜遷鶯》云「霞散綺﹐月沈鉤﹐簾捲未央樓。夜涼河漢截天流﹐宮闕鎖新秋。瑤臺樹﹐金莖露﹐鳳髓香﹐和雲霧。三千珠翠擁宸遊﹐水殿按梁州。」帝大悅。時景徳初也。

丁晉公爲玉淸昭應宮使﹐夏英公爲判官。一日﹐賜宴齋宮﹐優人有雜手藏捐者﹐晉公顧英公曰「古人無詠藏捐詩﹐請賦一章。」英公爲一絕云「舞拂桃珠復吐丸﹐遮藏巧使百千般。主公端坐無由見﹐卻被傍人冷眼看。」

夏英公在朝﹐數爲禦史糾劾﹐疑時宰諷旨﹐作《靑雀》詩寄諫院張升云「弱羽傷兮尙未完﹐孤飛誰敢擬鴛鸞﹖明珠自有千金價﹐莫與他人作彈丸。」

【晏殊】﹝字同叔。以神童出身﹐年十三﹐楊億薦於眞宗﹐值禦試進士﹐便令就試﹐一見題﹐曰「臣十日前已作此賦﹐有艸尙在﹐乞別命題。」上極愛其不隱。仁宗朝拜相。謚元獻。叔原其暮子也﹐名幾道﹐自號小山。﹞

晏元獻畱守南郡﹐王君玉時爲館閣校勘﹐公特請於朝﹐爲府簽判﹐賓主相得﹐日以詩酒爲樂。常遇中秋陰晦﹐君玉密使人伺公﹐云「已寢矣。」君玉亟爲詩以入﹐曰「只在浮雲最深處﹐試憑弦管一吹開。」公得詩大喜﹐卽索衣起﹐徑召客治具。夜分果月出﹐遂飲達旦。

晏元獻覽李慶《富貴曲》云「軸傳曲譜金書字﹐樹記花名玉篆牌。」曰「此乃乞兒相﹐未嘗試富貴者。」故公每言富貴﹐不及金玉錦繡﹐惟說气象。若「樓臺側畔楊花過﹐簾幕中間燕子飛。」「梨花院落溶溶月﹐柳絮池塘淡淡風。」公自以此句語人曰「窮人家有此景否﹖」

晏元獻南遊﹐獼猴滿野﹐戲爲一絕云「聞說獼猴性頗靈﹐相車來便滿山迎。鞭贏到此何曾見﹖始覺毛虫亦世情。」

晏元獻春景《玉樓春》詞曰「綠楊芳艸長亭路﹐年少拋人容易去。樓頭殘夢五更鐘﹐花底離愁三月雨。無情不似多情苦﹐一寸還成千萬縷。天涯地角有窮時﹐只有相思無盡處。」晏叔原見蒲傳正云「先公平日小詞𨿽多﹐未嘗作婦人語。」傳正云「綠楊芳艸長亭路﹐年少拋人容易去。」豈非婦人語乎﹖」晏曰「公謂『年少』爲何語﹖」傳正曰「豈不謂其所欲乎﹖」晏曰「因公言遂曉樂天詩兩句﹐『欲畱所歡待富貴﹐富貴不來所歡去。』」傳正笑而誤其言之失。

穎妓劉蘇哥往歲與悅己者密約相從﹐而其母禁之至苦﹐不勝郁悒﹐以盛春美景邀同韻者聯騎出城﹐登髙冢相對慟哭﹐遂卒。晏元獻戲題絕句弔之云「蘇哥風味逼天眞﹐恐是文君向上人。何日九原芳艸綠﹖一杯絮酒哭靑春。」

晏元獻作相﹐題竿伎詩於中書廳壁云「百尺竿頭梟梟身﹐足騰跟掛駭傍人。漢陰有叟君知否﹖抱甕區區亦未貧。」

紅梅淸艷兩絕﹐昔獨盛於姑蘇。晏元獻移植西岡第中﹐特珍賞之。一日﹐貴遊賂園吏得一枝分接﹐由是都下徧有之。晏公嘗與客飲花下﹐賦詩云「若更遲開三二月﹐北人應作杏花看。」客曰「公詩固佳﹐待北俗何淺也﹖」公笑曰「顧傖父安得不然﹖」一坐絕倒。

晏元獻公因雪設客﹐歐陽文忠公輩在坐。時西方用兵﹐歐公有詩云「可憐鐵甲冷徹骨﹐四十餘萬屯邊兵。」次日﹐蔡襄遂言其事﹐晏坐此罷相。公曰「唐裴度作相﹐亦曾邀文士飲﹐如退之但作詩云﹕『園林窮勝事﹐鐘鼓樂淸閒。』幾曾如此合鬧﹖」

苗振以第四人及第﹐旣而召試館職。一日謁晏丞相﹐晏語之曰「君久從吏事﹐必疏筆硯。今將就試﹐直稍溫習。」振率然答曰「豈有三十年作老娘而倒棚孩兒者乎﹖」晏公亻免而哂之。旣而試澤宮選士﹐賦韻有「王」字﹐振狎之曰「率土之濱莫非王」﹐遂不中選。晏公聞而笑曰「苗公竟倒扌朋孩兒矣﹗」

晏叔原有《玉樓春》二闋。其一詠酒云「彩袖殷勤捧玉鐘﹐當年拚卻醉顏紅。舞低楊柳樓心月﹐歌盡桃花扇底風。從別後﹐憶相逢﹐幾回魂夢與君同。今宵剩把銀缸照﹐猶恐相逢是夢中。」其一詠別云「秋千院落重簾暮﹐寂寞春閒扃繡戶。墻頭紅杏雨餘花﹐門外綠楊風後絮。朝云信斷知何處﹖應作巫陽春夢去。紫驑認得舊遊蹤﹐嘶過畫橋東畔路。」

慶曆中﹐開封府並棘寺同日奏獄空﹐仁宗於宮中宴集﹐遣中使宣晏叔原作詞﹐叔原進《鷓鴣天》一首云﹔「碧藕花開水殿涼﹐萬年枝上轉紅陽。升平歌管隨天仗﹐祥瑞封章滿禦牀。金掌露﹐玉鑪香﹐歲華方共聖恩長。皇州又奏圜扉靜﹐十樣宮眉捧壽觴。」詞入﹐帝大喜。

熙寧中﹐鄭俠上書事作﹐下獄﹐悉治平時所往還厚善者﹐晏叔原皆在數中。俠家搜得叔原與俠詩云「小白長紅又滿枝﹐築球場外獨支頤。春風自是人間客﹐主管繁華得幾時﹖」神宗稱之﹐卽令釋出。

【宋庠】﹝字公序。封莒公﹐謚元憲。弟祁﹐宇子京。父夢人遺《文選》一部而生﹐故小字選郎。謚景文。人呼曰二宋以大小別之。有胡僧相曰「小宋當魁天下﹐欠宋亦不失甲科。」後十年﹐復遇胡僧﹐驚問曰「大宋丰神穎異﹐似能活數萬命者。」庠曰「堂下有蟻穴﹐爲暴雨所漂﹐吾作筏渡之耳。」僧曰「是也。」比唱第﹐祁第一﹐庠第二。章獻太后不欲以弟先兄﹐乃擢庠第一﹐而置祁第十。﹞

宋莒公兄弟初未有名﹐會夏英公竦謫守安州﹐二人以布衣遊學﹐席上﹐命作《落花》詩﹐莒公賦云「一夜東風拂苑墻﹐歸來何處剩淒涼﹖漢臯佩冷臨江失﹐金穀樓危到地香。淚臉補痕煩獺髓﹐舞臺收影費鸞腸。南朝樂府休賡曲﹐桃葉桃根盡可傷。」景文賦云「墜葉翻紅各自傷﹐靑樓煙雨忍相忘﹖欲飛更作回風舞﹐已落猶成半面妝。滄海客歸珠進淚﹐章臺人去骨遺香。可憐無意傳雙蝶﹐盡委花心與蜜房。」詩成﹐竦驚嘆曰「詠落花而不言落﹐大宋須狀元及第作宰相﹐小宋非所及﹐然亦登嚴近。」後皆如其言。﹝鄭交甫過漢臯﹐遇二女妖服佩兩珠。交甫與之言曰「願請子之佩。」二女解佩與交甫懷之﹐而去十步探之﹐則亡矣。四顧﹐二女亦不見。﹞

宋莒公初名郊﹐字伯庠﹐登第後﹐神文便欲大用﹐有忌之者﹐謂其姓符國號﹐名應祀天﹐於朝廷非便﹐神文乃間諭之﹐因更是名。一日﹐移書葉淸臣﹐稱同年﹐葉戲云「淸臣﹐宋郊榜第六人﹐徧閱小錄﹐無宋庠者﹐不知此何許人﹖」吏還具以白宋﹐宋乃書—絕云「紙尾何勞問姓名﹖禁林依舊玷華纓。欲知《七略》稱臣向﹐便是當年劉更生。」

方圭好爲惡詩﹐宋公序知揚州日﹐圭來謁﹐宴於平山堂﹐圭誦詩不已﹐宋欲他辭已之﹐顧野外有牛就木磨癢﹐謂坐客胡恢曰「靑牛恃力狂挨木」﹐恢應聲曰「妖鳥啼春不避人。」宋公大笑。圭悟其意﹐飲至客散﹐欲奮拳擊恢﹐眾救而免。

揚州后土廟有瓊花﹐宋公序構亭花側﹐榜曰「無雙」﹐謂天下無別株也。仁宗慶曆中﹐嘗分植禁中﹐明春輒枯﹐遂復載還廟中﹐郁茂如故。徳乙亥﹐北師至﹐花遂不榮。趙國炎以詩弔之曰「名擅無雙气色雄﹐忍將一死報東風。他年我若修花史﹐合傳瓊妃烈女中。」

宋子京過禦街﹐逢內家車子﹐中有褰簾者曰「小宋也。」子京歸﹐遂作《鷓鴣天》云「寶轂雕輪狹路逢﹐一聲腸斷繡幃中。身無彩鳳雙飛翼﹐心有靈犀一點通。金作屋﹐玉爲籠。車如流水馬如龍。劉郎已恨蓬山遠﹐更隔蓬山幾萬重。」其詞傳達禁中﹐仁宗知之﹐問內人第幾車子何人呼小宋﹐有內人自陳﹕「頃侍禦宴﹐見宣翰林學士﹐左右內臣曰﹕『小宋也。』時在車子中偶見之﹐呼一聲爾。」上召子京從容語及﹐子京惶懼無地。上笑曰「蓬山不遠。」因以內人賜之。

宋子京春景《玉樓春》詞曰「東城漸覺風光好﹐皺波紋迎客棹。綠楊煙外曉雲輕﹐紅杏枝頭春意鬧。浮生長患歡娛少﹐肯愛千金輕一笑﹖爲君持酒勸斜陽﹐且向花間畱晚照。」時張子野以樂章擅名﹐子京奇其才﹐先往見﹐遣將命者曰「尙書欲見『云破月來花弄影』郎中。」子野屏後呼曰「得非『紅杏枝頭春意鬧』尙書耶﹖」遂出。置酒盡歡。﹝小宋好客﹐會賓於廣廈中﹐外設重幕﹐內列寶炬﹐百味具備﹐歌舞俳優相繼﹐觀者忘疲﹐但覺更漏差長﹐席罷已二宿矣。名曰「不曉天」。大宋居政府﹐上元夜﹐在書院內讀《周易》﹐聞小宋點華燈﹑擁歌妓醉飲﹐翌日諭所親﹐令誚讓云「相公寄語學士﹕聞昨夜燒燈夜宴﹐窮極奢侈﹐不知記得某年上元同在某州州學內喫薤煮飯時否﹖」學士笑曰「卻須寄語相公﹕不知某年同某處喫薤煮飯是爲甚底﹖」﹞

劉夢得作《九日》詩欲用「糕」字﹐以五經中無之﹐輟不復爲。宋子京以爲不然。九日食糕﹐有詩云「飈館輕霜拂曙袍﹐糗餐花飲斗分曹。劉郎不敢題糕字﹐空負詩中一世豪。」遂爲古今絕唱。

晏元獻當國﹐宋子京爲翰苑﹐晏愛其才﹐欲旦夕相見﹐遂稅一第於旁近﹐延居之。遇中秋﹐啟宴召宋﹐出妓飲酒賦詩﹐達旦方罷。翌日﹐宴公罷相﹐宋當艸詞﹐頗極抵斥﹐至有「廣營產以植私﹐多投兵而規利」之語﹐方子京揮毫之際﹐餘酲尢在。觀者殊駭﹐以爲宋之薄徳。

宋景文修《唐史》﹐好以艱深之詞文淺易之說。歐陽永叔思有以諷之﹐一日大書其壁曰「宵寐匪礻眞﹐札闥洪休。」宋見之﹐曰「非『夜夢不祥﹐題門大吉』耶﹖何必求異如此﹗」歐公曰「李靖傳云﹕﹕震雷無暇掩聰』﹐亦是類也。」宋公慚而退。今所謂「震霆不及塞耳」﹐系再攺者。﹝子京雪夜艸唐書某人傳﹐諸姬磨墨伸紙﹐左右環列。時姬侍有自權貴家來者﹐宋顧謂曰「汝大尉尋常當此淸景則何爲﹗」對云「太尉當此時﹐但知命妾等列酒饌﹐羅管弦﹐引滿酣醉﹐不能爲尙書淸事也。」宋爲閣筆大笑曰「此亦不惡。」亟呼酒命歌﹐酣飲達旦。﹞

【刁約】﹝字景純。丹徒人。嘉中使虜﹐後直史館。﹞

刁景純使契丹﹐戲爲詩云「押燕移離畢﹐看房賀跋支。餞行三匹裂﹐密賜十貔貍。」「移離畢」﹐如中國執政官。「賀跋支」﹐執衣防閣人。「匹裂」﹐小木罌。「貔貍」﹐狀如鼠而大﹐狄人以爲珍饌。

宋子京判館事﹐督諸館職必至。刁景純或數日不赴﹐因邀而譙讓之。王原叔戲攺杜少陵贈鄭廣文詩云「景純過官舍﹐走馬不曾下。驀地趁朝歸﹐便遭官長罵。」李獻臣曰「我爲足之。」云「多羅四十年﹐偶未識摩氈。﹝時西戎哺氏子名摩氈。﹞近有王宣政﹐時時與紙錢。」﹝刁嘗爲王宣政作墓銘。﹞以古篆隸﹐加縹軸﹐密掛刁廳事。會一日大雨不出﹐周步廳廡間﹐始見此圖﹐不知已數日矣。先造者往往能通念云。﹝李獻臣好爲雅言﹐知鄭州時﹐孫次公爲陜漕﹐罷﹐赴闕﹐先遣一使臣入京。所遣乃獻臣故吏﹐到鄭庭參﹐獻臣甚喜﹐欲令左右延飯﹐乃問之曰「餐來未﹖」使臣誤意「餐」者謂次公也﹐遽對曰「離長安日﹐都運已治裝。」獻臣曰「不問孫待制。官人餐來未﹖」其人慚沮﹐言曰「不敢仰昧。爲三司軍將日﹐曾喫卻十三。」蓋鄙語謂遭杖爲餐。獻臣掩口曰「官人誤也。問曾與未曾餐飯。欲奉畱一食耳。」﹞

刁景純晚年築室潤州﹐號藏春塢﹐日遊息其中。蘇子瞻題云「白首歸來種萬松﹐待看千尺舞霜風。年拋造物陶甄外﹐春在先生杖履中。楊柳長齊低戶暗﹐櫻桃爛熟滴階紅。何時卻與徐元直﹐共訪襄陽龐徳公。」

刁麟遊﹐景純族子也。七歲賦《竹馬》詩云「小兒騎竹作驊驑﹐猶是東西意未休。我已童心無一在﹐十年渾付水東流。」後十歲果卒。客有志其墓者﹐以比李長吉云。

【張先】﹝字子野。居錢塘。嘗創花月亭於秀州。﹞

張子野以樂府馳名。有《詠箏》二闋。其一《菩薩蠻》云「哀箏一弄湘江曲﹐聲聲寫盡湘波綠。纖手十三弦﹐細將幽恨傳。當筵秋水慢﹐玉柱斜飛雁。彈到斷腸時﹐春山眉黛低。」其一《生查子》﹐云「含羞整翠鬟﹐得意頻相顧。雁柱十三弦﹐一一春鶯語。嬌云容易飛﹐夢斷知何處﹖深院鎖黃昏﹐陣陣芭蕉雨。」

張子野有《醉落魄》詞詠佳人吹笛﹐云「雲輕柳弱﹐內家髻子新梳掠。生香眞色人難學。橫管孤吹﹐月淡天垂幕。朱唇淺破櫻桃萼﹐倚樓人在闌千角。夜寒指冷羅衣薄。聲入霜林﹐蔌蔌驚梅落。」

晏元獻爲京兆﹐辟張先爲通判。晏甚屬意一新納侍兒﹐每張來﹐卽令侑觴﹐往往歌子野所爲詞。其後﹐王夫人寢不容﹐公出之。一日﹐子野至﹐公與之飲﹐子野作《碧牡丹》一曲以戲曰「步帳搖紅綺﹐曉月墮﹐沈煙砌。緩板香檀﹐唱徹伊家新制。怨入眉頭﹐斂黛峯橫翠。芭蕉寒﹐雨聲碎。鏡華醫﹐閒照孤鸞戲。思量去時容易﹐鈿合瑤釵﹐至今冷落輕棄。望極藍橋﹐但暮云千里﹐幾重山﹖幾重水﹖」營妓歌至末句﹐公憮然曰「人生行樂耳﹐何自苦如此﹗」亟命於宅庫支錢苦幹﹐復取前所出侍兒。旣來﹐夫人亦不復誰何也。

張子野有懷舊《靑門引》詞云「乍暖還輕冷﹐風雨晚來方定。庭軒寂寞近淸明。殘花中酒﹐又是去年病。樓頭畫角風吹醒﹐入夜重門靜。那堪更被明月﹐隔墻送過秋千影﹗」又有《天仙》子送春詞雲「水調數聲持酒聽﹐午睡醒來愁未醒。送春春去幾時回﹖臨晚鏡﹐傷流景﹐往事後期空記省。沙上並禽池上瞑﹐云破月來花弄影。重重翠幕密遮燈﹐風不定﹐人初靜﹐明日落紅應滿徑。」有客謂子野曰「人皆謂公張三中﹐卽心中事﹑眼中淚﹑意中人也。」公曰「何不目之爲張三影。客不曉。公曰「『云破月來花弄影』﹑『浮萍斷處見山影』﹑『隔墻送過秋千影』。此余平生所得意者。」﹝張初謁見歐公﹐迎謂曰「好。『云破月來花弄影』。恨相見之晚也。」時應子和許有云「兩岸夕陽紅」﹑「蠟炬短燒紅」﹑「風過落花紅」。或謂張子野爲「三影尙書」﹐子和爲「三紅秀才」。﹞

白樂天辭云「花非花﹐霧非霧。夜半來﹐天明去。來如春夢不多時﹐去似朝云無覓處。」蓋其自度之曲。張子野衍之爲《禦街行》云「天非花艷輕非霧﹐夜半來﹐天明去。來如春夢不多時﹐去似朝云無覓處。乳鴉新燕﹐落月沈星﹐ヨヨ城頭鼓。參差漸辧西池樹﹐朱閣斜欹戶。綠苔深徑少人行﹐苔上屐痕無數。殘香餘粉﹐閒衾剩枕﹐天把多情付。」

張子野於吳興守滕子京席上見小妓兜娘﹐賞其佳色﹐後十年再見於京口﹐絕非當時容態。感之﹐作詩云「十載芳洲撫白﹐移舟弄水賞靑春。當時自倚靑春力﹐不信東風解誤人。」

張子野年八十五﹐其家尙蓄聲妓。蘇子瞻作詩戲云「錦裏先生自笑狂﹐莫欺九尺鬢毛蒼。詩人老去鶯鶯在﹐公子歸來燕燕忙。柱正相君猶有齒﹐江南刺史已無腸。平生忝作安昌客﹐略遣彭宣到後堂。」﹝詩人謂張籍﹐公子謂張﹐柱下張蒼﹐安昌張禹。全用張氏故事戲之。﹞子野和詩有云「愁似鰥魚知夜永﹐懶同蝴蝶爲春忙。」極爲子瞻所賞。

●卷四十七宋

【韓琦】﹝字稚圭。弱冠舉進士﹐方唱名﹐太史奏日下五色云見。嘉中﹐拜平章事。時曾公亮爲亞相﹐趙槪﹑歐公參政。凡事關政令﹐則曰「問集賢。」典故﹐則曰「問東廳。」文學﹐則曰「問西廳。」至大事則自決。宋時﹐凡於所畏尊官則呼厥姓﹐曰某家﹐石曼卿每呼韓琦家爲韓家云。﹞

慶曆末﹐魏公鎭大名郡﹐有圃號眾春。會歲饑﹐涉春未嘗一遊。陳薦在幕府﹐以詩請公雲「水底魚龍思鼓吹﹐沙頭鷗鷺望旌旗。」公亟答之云「細民溝壑方援手﹐別館鶯花任送春。」在鎭五年﹐政聲流聞。自是﹐天下遂屬以爲相。

北都李淸臣薄遊鄭州﹐時韓魏公爲帥﹐因往見其大祝。吏報曰「大祝方寢。」乃索筆題詩於刺。授期吏﹐俟大祝覺則投之。詩云「公子乘間臥彩廚﹐白衣老吏慢寒儒。不知夢見周公否﹖曾說當年吐哺無﹖」魏公見之﹐曰「吾知此人久矣。」竟有東牀之選。

嘉間﹐仁宗復修賞花釣魚故事﹐羣臣和禦制詩。是日﹐微陰寒﹐韓魏公時爲首相。詩卒章云「輕雲閣雨迎天仗﹐寒色畱春入壽杯。二十年前曾侍宴﹐臺司今日喜重陪。」時內侍都知任守忠嘗以滑稽侍上﹐從容言曰「韓琦詩譏陛下。」上愕然﹐問其故﹐守忠曰「譏陛下游宴大頻。」上爲之笑。

治平初﹐詔宰臣舉館職。韓魏公舉二十人﹐先召試十人﹐余須後試。時士人以登臺閣﹑升禁從爲顯官﹐而不以官之遲速爲榮滯﹐故爲之語曰「寧登瀛﹐不爲卿﹔寧抱槧﹐不爲監。」

熙寧初﹐韓魏公罷相﹐畱守北京﹐新進多陵慢之﹐公鬱鬱不得志﹐嘗爲詩云「花去曉叢蜂蝶亂﹐雨勻春圃桔橰閒。」時人稱其微婉。

韓魏公嘗言「保初節易﹐保晚節難。」在北門九日燕諸曹詩有曰「莫羞老圃秋容淡﹐要看黃花晚節香。」李彥平深敬此語﹐大書於壁。

靖康之變﹐燕人有隨虜過相州﹐因謁韓魏公祠堂﹐題詩祠中﹐一聯云「有客能吟丞相柏﹐無人敢伐召公棠。」魏公勛徳之重﹐而外夷亦知景慕如此。

【範仲淹】﹝字希文。吳人。幼孤﹐隨母適長山朱氏﹐及第時﹐名朱說。﹞

範希文讀書長白山﹐日煮粟米二升作粥﹐畫以四塊﹐斷薤數莖啖之。嘗作《薤賦》﹐其警句云「陶家甕內﹐淹成碧綠靑黃﹔措大口中﹐嚼出宮商角徵。」﹝一日﹐於寺中得窖金﹐覆之不取﹐及貴﹐語僧出金修寺。﹞

範希文未遇時﹐作《金在賦》云「如令區別妍媸﹐用爲藻鑑﹔倘使削平僭亂﹐請就幹將。」人皆期其有將相器。

唐鄭準爲荊南節度使成從事。本姓郭﹐代爲作《乞歸姓表》云「名非霸越﹐浮舟難效於陶朱﹔志在投秦﹐出境遂稱於張祿。」範希文初隨母冒姓朱﹐登第後﹐《乞歸姓表》遂全用之﹐云「志在投秦﹐入境遂稱於張祿﹐名非霸越﹐乘舟偶效於陶朱。」﹝希文登第後﹐晏元獻薦入館。後𨿽名位相亞﹐書題門狀﹐猶稱門生。﹞

範希文鎭越﹐有戶曹孫居中卒﹐其子幼而家甚貧﹐公助以俸錢百緡﹐治巨舟﹐差老衙校送歸﹐作詩一絕戒其吏曰「過關津但以吾詩示之。」詩云「十口相攜泛巨川﹐來時暖熱去淒然。關津若要知名姓﹐便是孤兒寡婦船。」

範文正公鎭越﹐兵官皆被薦﹐獨巡檢蘇麟不見錄﹐乃獻詩云「近水樓臺先得月﹐向陽花木易爲春。」公卽薦之。

範文正公過嚴陵祠﹐會吳俗歲祀﹐裏巫迎神﹐但歌《滿江紅》﹐有「湘江好洲﹐漠漠波似染。山如削繞﹐嚴陵灘畔﹐鷺飛魚躍」之句﹐公曰「吾不善音律﹐撰一絕送神﹐曰﹕『漢包六合网英豪﹐一个冥鴻惜羽毛。世祖功臣三十六﹐雲臺爭似釣臺髙﹖』」吳俗遂因而歌之。

範文正守鄱陽﹐喜樂籍﹐未幾召還﹐作詩寄後政云「慶朔堂前花自栽﹐爲移官去未曾開。年年憶著成離恨﹐只托春風管領來。」到京以綿胭脂寄其人﹐題詩云「江南有美人﹐別後長相憶。何以慰相思﹐贈汝好顏色。」

範文正公《禦街行》云「紛紛墜葉飄香砌。夜寂靜﹐寒聲碎。珍珠簾捲玉樓空﹐天澹銀河垂地。年年今夜﹐月華如練﹐長是人千里。愁腸已斷無由醉﹐酒未到﹐先是淚。殘燈明滅枕頭欹﹐諳盡孤眠滋味。都來此事﹐眉間心上﹐無計相回避。」﹝範公一時勛徳重望﹐而辭亦情致如此。朱良矩嘗語楊用修云「天之風月﹐地之花柳﹐與人之歌舞﹐無此不成三才。」𨿽戲語﹐亦有理。﹞

饒州魯公亭在薦福山﹐山有唐歐陽詢所書《薦福寺碑》﹐顏魯公眞卿嘗覆以亭﹐後人因名。範希文鎭鄱陽日﹐有書生獻詩甚工﹐希文頗優禮之。書生自言「天下至寒餓者﹐無在某右。」時盛重歐陽《薦福寺碑》墨﹐本直千錢﹐希文欲爲打千本﹐使售於京師。紙墨已具﹐一夕﹐雷擊碎其碑。時人爲之語曰「有客打碑來薦福﹐無人騎鶴上楊州。」﹝東坡作《窮措大》詩曰「一夕雷轟薦福碑。」本此。﹞

範希文少時﹐求爲秦州西溪監鹽﹐其志欲吞西夏﹐知用兵利病也﹐而廨捨多蚊蚋﹐希文戲題壁曰「飽去櫻桃重﹐饑來柳絮輕。但知離此去﹐不用問前程。」

範希文經略西邊日﹐作《漁家傲》樂歌數闋﹐皆以「塞下秋來」爲首句﹐其一云「塞下秋來風景異﹐衡陽雁去無畱意﹖四面邊聲連角起﹐千嶂裏﹐長煙落日孤城閉。濁酒一杯家萬里﹐燕然未勒歸無計。羌管悠悠霜滿地。人不寐﹐將軍白髮徵夫淚。」歐陽永叔見之﹐呼爲窮塞主之詞。及王尙書素守平涼﹐永叔亦作《漁家傲》一詞送之﹐其斷章曰「戰勝歸來飛捷奏﹐傾賀酒﹐玉階遙獻南山壽。」且謂王尙書曰「此眞元帥事也。」

範堯夫純仁﹐文正公子也﹐帥陜府日﹐有屬縣令偶至村寺少憩﹐旣飯﹐步行廊廡間﹐見一僧房雅潔﹐闃無人聲﹐案上有酒一瓢﹐縣令戲書一絕於窗紙云「爾非慧遠我非陶﹐何事窗間酒一瓢﹖僧野避人聊自醉﹐臥看風竹影蕭蕭。」不知其僧俗家先有事坐罪﹐明日其僧乃截取窗字黏於壯前﹐訴府﹐謂有數銀杯爲廳吏所匿﹐今爲施主迫取﹐伏乞追鞫。堯夫曰「爾爲僧﹐法當飲乎﹖果有失物﹐令主者自來理會。」乃杖而遣之。因持其狀示子侄輩曰「守官處安得不自重。」遂付諸火。後縣令聞之﹐乃修書致謝﹐堯夫曰「不記有此事。自無可謝。」還其書。

景間﹐張﹑吳兩狂生累舉進士不第﹐薄遊塞上﹐覘覽山川風俗﹐有經略西鄙意。時姚嗣宗者﹐亦關中人﹐與二人並以气俠相友善。姚嘗題詩空同山寺云「南粵干戈未息肩﹐五原金鼓又轟天。空同山叟笑無語﹐飽聽松聲春晝眠。」範希文巡邊﹐見之大驚。又題驛壁﹐有「踏破賀蘭石﹐掃淸西海塵。布衣能辦此﹐可惜作窮人。」及「大開雙白眼﹐只見一靑天」之句﹐韓魏公見而奇之。張爲《雪》詩云「五丁仗劍抉云霓﹐直取銀河下帝畿。戰死玉龍三十萬﹐敗鱗風捲滿天飛。」又絕句云「太公年登八十餘﹐文王一見便同車。如今若向江邊釣﹐也被官中配看魚。」吳爲鷹詩云「有心待搦月中兔﹐更向白雲頭上飛。」又爲《鸚鵡詩》﹐卒章云「好著金籠收拾取﹐莫教飛去別人家。」三人將謁韓﹑範二帥﹐恥自屈﹐不肯往﹐乃礱大石刻詩其上﹐使壯夫拽於通衢﹐三人從後哭之﹐欲以鼓動二帥。旣而召與相見﹐躊躇未用間﹐張﹑吳徑走西夏﹐範公以急騎追之﹐不及﹐乃表姚入幕府。張﹑吳旣至西夏﹐自念不力出奇﹐無以動眾﹐乃更其名﹐就都門酒家劇飲﹐引筆書壁曰「張元﹑吳昊來飲此樓。」邏者見之﹐知非其國人也﹐迹其所憩﹐執之﹐夏酋詰以入國問諱之義﹐二人大言曰「姓尙不理會﹐乃理會名耶﹖」時曩霄尙名元昊﹐且用中國賜姓也。於是竦然異之﹐日尊寵用事。寶元西事蓋始此。﹝時二人家屬羈縻隨州﹐間使諜者矯中國詔釋之﹐人未有知者﹐後乃聞西人臨境作樂迎此二家而去。自是邊帥始待士矣。姚嗣宗又有《詠女奴詩》﹕「弱骨不堪春睡眼﹐壯心都死欲愁眉。」爲時所稱。後魏公奏補官知潯州﹐能除虎暴。時又有一張生﹐頂靑巾緇裘﹐持一詩代剌謁杜公曰「昨夜雲中雨檄來﹐按兵誰解拂氛埃﹖長安有客面如鐵﹐爲報君王早築臺。」祁公亦異之﹐奏補乾尉。﹞

【文彥博】﹝字寬夫。敬暉之後﹐鼻祖避石敬塘諱﹐攺姓。同姓分派有姓苟者。公幼與羣兒擊球﹐陷柱穴中﹐不得出﹐公取水灌之﹐球卽出﹐識者知公不凡。公女﹐某夫人﹐凡見公花押必剪收﹐云能愈┲疾。﹞

太祖嘗謂一縣令曰「切勿於黃綢被裏放衙。」文潞公爲楡次縣令﹐嘗題縣鼓樓曰「置向譙樓一任撾﹐撾多撾少不知他。如今幸有黃綢被﹐拿出頭來放早衙。」

文潞公知成都時﹐多燕集﹐有飛語至京師。禦史何聖從因謁告歸﹐上遣伺察之。幕客張少愚與聖從同郡﹐請迎見於漢州﹐命酒設樂﹐有營妓善舞﹐聖從狎問其姓﹐曰「楊。」聖從曰「所謂楊臺柳者。」少愚卽取妓項帕羅題詩曰「蜀國佳人號細腰﹐東臺禦史惜妖嬈。從今喚作楊臺柳﹐舞盡春風萬萬條。」命其妓作《柳枝詞》歌之﹐聖從爲之沾醉。後數日﹐聖從至成都﹐頗嚴重。一日﹐潞公作樂張燕迎﹐其妓雜府妓中﹐歌少愚詩侑觴﹐聖從但醉而已。聖從還朝﹐潞公之謗乃息。

許昌城北有曲水園﹐園有大竹三十餘畝﹐氵異河貫其中以入西湖﹐最爲佳處﹐初爲本州民所有﹐文潞公爲守﹐買得之。潞公自許移鎭北門而文元爲代。一日﹐挈家往遊﹐題詩壁間云「畫船載酒及芳辰﹐丞相園林辮水濱。虎節麟符拋不得﹐卻將淸景付閒人。」遂走使持詩寄北門﹐潞公得之﹐大喜﹐卽以地券歸賈氏。

文潞公居洛日﹐年七十八﹐同時有中散大夫程句朝議大夫司馬旦﹑司封郎中致仕席汝言﹐皆年七十八﹐嘗爲同甲會。潞公賦詩曰「四人三百十二歲﹐況是同生丙午年。招得梁園爲賦客﹐合成商嶺采芝仙。淸談風盈席﹐素髮飄飄雪滿肩。此會從來誠未有﹐洛中應作畫圖傳。」﹝潞公在河南﹐與富鄭公等用白香山故事﹐置酒相樂﹐尙齒不尙官﹐圖形妙覺僧捨﹐謂之「洛陽耆英會。」司馬公年未六十﹐以狄兼譽故事與焉。後潞公八十四﹐再起﹐時劉貢父爲給事中﹐學士鄭穆表請致事﹐狀過門下省﹐劉謂同捨曰「宏中請致仕爲年若干﹖」答者曰「鄭年七十三。」劉遽云「愼不可遂其請。」問何故﹐劉曰「且畱取伴八十四底。」潞公聞之﹐甚不懌。﹞

【蔡襄】﹝字君謨。累官端明殿學士。世稱襄行書第一﹐小楷第二﹐艸書第三。﹞

慶曆初﹐歐陽修﹑王素﹑余靖俱列諫官﹐蔡襄喜而賦詩曰「禦筆新除三諫官﹐喧騰朝野競相歡。當年流落丹心在﹐自古忠良得路難。必有謀謨裨帝右﹐更須風采動朝端。世間萬事皆塵土﹐畱取功名久遠看。」未幾﹐襄亦除諫官﹐時謂之四諫。

嘉間﹐禁中張燈﹐正月十四﹐帝禦樓﹐遣中使傳宣從官曰「朕非好遊觀﹐與民同樂耳。」蔡襄獻詩曰「髙列千峯寶炬森﹐端門方喜翠華臨。宸遊不爲三元夜﹐樂事還同萬眾心。天上淸光畱此夕﹐人間和气閣春陰。要知盡度華封祝﹐四十餘年惠愛深。」﹝君謨美須髯﹐一日﹐屬淸閒之燕﹐上顧問曰「卿髯甚美﹐長夜覆之於衾下乎﹖將置之於外乎﹖」君謨無以對。歸舍﹐暮就寢﹐思聖語﹐以髯置之內外悉不安﹐一夕不能寢。﹞

【王素】﹝旦之子。﹞

王素一日欲作奏論事﹐方據幾秉筆﹐忽瞑目﹐夢至一處﹐若瓊瑤世界﹐殿上有紺服翠冠者曰「吾東門侍郎﹐公則西門侍郎﹐昔以奏牘玉帝﹐語傷鯁訐﹐暫謫下世。今公作奏論事﹐事有大利害﹐更審之而後諍也。」公曰「諾。」悟已三鼓矣。乃索筆書一絕於窗曰「似至華胥國裏來﹐雲霞深處見樓臺。月光冷射雞鳴急﹐驚覺遊仙夢一回。」晚歲復思玉京之夢﹐又賦詩曰「虛碧中藏白玉京﹐夢魂飛入鳳凰城。何時再步雲霞外﹖皓齒靑童己掃廳。」

【余靖】﹝本名希古。韶州人。舉進士﹐未預解薦﹐曲江主簿王仝爲幹知韶州者﹐知州怒﹐希古杖臀二十。乃更名靖﹐字安道﹐取他州解及第。爲人不事修飾﹐作諫官日﹐因賜對面陳﹐時方盛暑﹐上入內云「被一汗臭漢薰殺﹐噴唾在吾面上。」。﹞

余靖兩使契丹﹐虜情益親﹐能胡語﹐作胡語詩﹐契丹主曰「卿能道﹐我爲卿飲。」靖舉曰「夜筵沒邏臣拜洗﹐﹝沒邏﹐言侈盛。拜洗﹐言受賜﹞。兩朝厥荷情幹勒。﹝厥荷﹐言通好。幹勒﹐言厚重。﹞微臣雅魯祝君統﹐﹝雅魯﹐言拜受。君統﹐言福。﹞聖壽鐵擺俱可忒。﹝鐵擺﹐言嵩髙。可忒﹐言無極。﹞」主大笑﹐遂爲酹觴。劉沆亦使契丹﹐館客戲爲句曰「有酒如澠﹐系行人而不住。」沆應聲曰「在北曰狄﹐吹出塞以何妨。」仁宗待虜有禮﹐不使纖微迕之﹐二公俱謫官。﹝沆﹐天聖中辦裝赴省﹐夢被人所落頭﹐甚惡之﹐人解曰「只得第二人。𨿽斫卻頭﹐畱項在裏。」項﹑沆﹑劉﹑畱同音。果第二人及第。﹞

【李師中】﹝字承之。爲童子時﹐論其父緯之功於朝﹐久不報﹐自詣漏捨﹐以狀白韓魏公﹕「先人功罪未辧﹐深恐先犬馬塡溝壑﹐無以見於地下﹐故忍痛自言。若欲求官﹐稍識字﹐第二人及第不難。」蓋魏公於王堯臣榜第二人登科故也。魏公徳量服一世﹐獨於承之終身不能平。﹞

韓魏公爲陜西安撫﹐李待制過之。李有詩名﹐席間使爲官妓賈愛卿賦詩﹐李卽吟云「願得貔貅十萬兵﹐犬戎巢穴一時平。歸來不用封侯印﹐只問君王乞愛卿。」

唐介爲臺官時﹐張貴妃寵冠後庭﹐其伯父堯佐驟除宣徽使﹐介力爭之﹐時文潞公爲首相﹐介遂劾彥博「知益州日織燈錦以獻貴妃﹐今顯用堯佐﹐益自固結」。帝怒甚﹐謫英州。李師中以詩送之云「孤忠自許眾不與﹐獨立敢言人所難。去國一身輕似葉﹐髙名千古重如山。並遊英俊顏何厚﹐未死姦諛骨已寒。天爲吾皇扶社稷﹐肯教夫子不生還。」後介用潞公薦官於朝﹐無所建白﹐師中以書從介索所送詩﹐介無以報﹐取詩還之﹐曰「我固不用落韻詩也。」以「山」﹑「寒」二字韻不同﹐故云。﹝介南行﹐挈家渡淮﹐至中流﹐大風﹐波濤泛濫﹐舟人恐不免飼魚鱉﹐介兀坐舟中呤詩云「聖宋未狂楚﹐淸淮異汨羅。平生仗忠信﹐今日任風波。」夕濟南岸﹐眾乃欣焉。公憩旅亭﹐復繼其韻云「舟楫顚危甚﹐魚龍出沒多。斜陽幸無事﹐沽酒聽漁歌。」﹞

南齊周盤龍以武功爲散騎常侍﹐武帝戲之曰「貂蟬何如兜鍪﹖」對曰「貂蟬生於兜鍪。」龐穎公罷相﹐建節出師太原﹐其詩曰「兜鍪卻自貂蟬出﹐敢用前言戲武夫﹖」李師中以相業自任﹐嘗帥秦﹐以事去﹐其詩曰「兜鍪不勝任﹐猶可冠貂蟬。」

【趙】﹝字閱道﹐自號知非子。爲侍禦史﹐彈劾不避貴戚﹐京師號爲鐵面禦史。﹞

趙淸獻公帥蜀﹐有妓戴杏花﹐淸獻戲語之曰「髻上杏花眞有幸﹐」妓應聲曰「枝頭梅子豈無媒﹖」逼晚﹐使直宿老兵呼之﹐幾二鼓不至﹐復令人速之。趙周行室中﹐忽髙聲自呼曰「趙不得無禮﹗」遂令止之。老兵忽自幕後出曰「某度相公不過一个時辰﹐此念息矣。𨿽承命﹐實未嘗往也。」

趙淸獻公年四十餘﹐擯去聲色﹐系心宗教﹐會佛慧來居衢之南禪﹐公日親之﹐慧未嘗容措一詞。後典靑州﹐公餘宴坐﹐忽大雷震心﹐卽開悟﹐作偈曰「默坐公堂虛隱幾﹐心源不動湛如水。一聲霹靂頂門開﹐喚起從前自家底。」後致政﹐作髙齋以居﹐題偈見意曰「腰佩黃金已退藏﹐个中消息也尋常。世人欲識髙齋老﹐祗是柯村趙五郎。」

趙淸獻公平生畜雷氏琴一張﹐鶴與白龜各一﹐所向與之俱﹐始除帥成都﹐公單馬就道﹐以琴﹑鶴﹑龜自隨﹐及再任蜀﹐過泗州渡淮﹐前已放鶴﹐至是復以龜投淮中﹐旣入見﹐帝問﹕「聞卿前已匹馬入蜀﹐所攜獨琴鶴﹐廉者固如是乎﹖」公頓首謝﹐故其詩有言「馬尋舊路如師去﹐龜放長淮不再來」者﹐自紀其實也。

趙淸獻公退居於衢﹐有溪石﹑松竹之勝﹐日與山僧野老遊賦﹐詩曰「軒外長溪溪外山﹐捲簾空曠水雲間。髙齋有問如何答﹐淸夜安眠白晝閒。」

趙淸獻公家居﹐其子幾ヘ溫州﹐迎以就養﹐作堂名戲彩堂﹐取老萊子戲彩之義。淸獻題詩堂中云「我想堂中樂可知﹐優遊逾月意忘歸。老萊不及吾兒少﹐且著朱衣勝彩衣。」

趙淸獻公墓在衢州府城東北四十五里。景定問﹐林存爲潭州帥罷歸﹐道衢﹐調千夫荷擔﹐經墓旁﹐疲甚﹐因相與語﹕「淸獻公一琴一鶴﹐那有許耶﹖」或聞之題詩驛舍曰「千夫荷擔在山阿﹐膏血如何有許多﹖不若扁舟徑歸去﹐休從淸獻墓前過。」

【包拯】﹝謚孝肅。合肥人。時稱閻羅包老。﹞

包孝肅出守本郡﹐不肯少屈法以阿鄕曲﹐故流俗稍稍謗議﹐公爲詩以見意云「淸心爲治本﹐直道是身謀。秀幹終成棟﹐眞鋼不作鉤。倉充鼠雀喜﹐艸盡兔狐愁。史冊有遺訓﹐毋貽來者羞。」

【趙槪】﹝字叔平。在官如不能言﹐然陰以利物者爲多﹐時議比之劉寬﹑婁師徳。﹞

趙叔平初客漣水軍﹐郡守召置門下。不數年﹐叔平以館職守漣水﹐後守名其所居爲豹隱堂。石曼卿有詩云「熊飛淸渭逢何暮﹖龍臥南陽去不還。年少客遊今郡守﹐蔚然疑在立談間。」

趙叔平退居睢陽﹐歐陽永叔致政居穎﹐叔平來訪﹐時呂晦叔知穎﹐開宴召二公﹐永叔自爲致語﹐其詩曰「欲知盛席繼荀陳﹐請看當筵主與賓。金馬玉堂三學士﹐淸風明月兩閒人。紅芳已過鶯猶囀﹐靑杏初嘗酒正醇。好景難逢良會少﹐乘歡舉白莫辭頻。」

【邵雍】﹝字堯夫。其先範陽人。幼隨父登蘇門山﹐顧謂雍曰「若嘗聞孫登乎﹖吾所尙也。」遂卜隱山下。後遷洛陽。富弼﹑司馬光治第畱之﹐匾其室曰安樂窩。士大夫家爭相迎候﹐童孺皆歡然謂曰「吾家先生至也。」好事者別作一室如雍所居﹐以待其至﹐署曰行窩。後賜謚康節先生。﹞

慶曆中﹐富鄭公畱守西京﹐府園牡丹盛開﹐問邵堯夫曰「此花幾時開盡﹖」曰「盡來日午時。」明日乃會客驗其言﹐飲畢無恙﹐須臾﹐羣馬飛逸﹐蹄嚙花叢盡毀。後富公在洛﹐每晴日﹐必與堯夫同行。至僧捨﹐公見佛必躬身致敬﹐堯夫笑曰「無乃爲佞乎﹖」

熙寧間﹐故太師王公拱辰卽洛之道徳坊營第甚侈﹐中堂起屋三層﹐最上曰朝元閣。時司馬君實亦在洛﹐於私第穿地深丈餘作祕室﹐讀書於其中。洛人戲云「王家鉆天﹐司馬家入地。」邵堯夫見富鄭公﹐公問﹕「洛中有何新事﹖」堯夫曰「近有一巢居﹑一穴處者。」遂以二公對。富爲發笑。﹝堯夫園宅﹐自司馬公而下二十餘家買贈之。﹞

司馬公居洛﹐買園於尊賢坊﹐以獨樂名之﹐與邵康節遊。公一日著深衣自崇徳寺書局散步洛水堤上﹐因過康節天津之居﹐謁曰「程秀才。」旣見﹐乃溫公也。問其故﹐公笑曰﹔「司馬出程伯休父﹐故曰程。」因畱一絕云「拜罷歸來抵寺居﹐解鞍縱馬免傳呼。紫衣金帶盡脫去﹐便是林間一野夫。」康節和詩云「冠蓋紛華塞九衢﹐聲名相軋在前呼。獨君都不將爲事﹐始信人間有丈夫。」

溫公一日登崇徳閣﹐約康節﹐久而不至﹐乃作一絕以候之云「淡日濃云合復開﹐碧伊淸洛遠瀠回。林間髙閣望已久﹐花外小車猶未來。」康節至﹐和其韻云「君家梁上年時燕﹐過社今年尙未回。爲罰誤君凝望久﹐萬花深處小車來。」

邵康節赴河南尹李君錫會投壺﹐君錫末箭中耳﹐君錫曰「偶爾中耳。」康節曰「幾乎敗壺。」坐客以爲的對。

【司馬光】﹝字君實。生於光州﹐故名光。居洛十五年﹐自號迂叟。薨時﹐程正叔以《臆說》斂之﹐正如封角狀。蘇東坡嫉其怪妄﹐因怒詆曰「此豈信物一角附上閻羅大王者耶﹖」紹聖初﹐毀其隧碑﹐忽大風走石﹐羣吏莫敢近﹐獨有一匠氏揮斤而擊﹐未盡碎﹐忽僕碑下而死。時羣小有目公爲牛者﹐黃定作《冤牛文》以雪之。﹞

司馬公父池善詩﹐監安丰酒稅﹐赴官﹐嘗有行色詩云「冷於波水淡於秋﹐遠陌初窮見渡頭。賴得丹靑無畫處﹐畫成應遣一生愁。」﹝魏仲先贈池詩有﹕「丈𨿽如貌古﹐道不似家貧。」爲時所稱。﹞

文潞公守洛﹐富鄭公﹑致仕司馬溫公﹑宮祠範蜀公自許下來﹐同過郡會。出四玉杯勸酒﹐官妓不謹﹐碎其一﹐潞公將治之﹐溫公請書牘尾云「玉爵弗揮﹐典禮𨿽聞於往記﹔彩雲易散﹐過差可恕於斯人。」乃笑而釋之。﹝範蜀公居許下﹐於所居造大堂﹐以長嘯名之﹐前有荼コ架﹐髙廣可容數十客。每春季花繁盛時﹐燕客其下﹐約曰「有飛花墮酒中者﹐爲嚼一大白。」或語笑喧曄之際﹐微風過之﹐則滿坐無遺者。當時號爲「飛英會」。﹞

熙寧間﹐荊公創行新法﹐任用呂惠卿等﹐溫公爭之不得﹐賦《春遊》詩云「人物競芬華﹐驪駒逐鈿車。此時松與柏﹐不及道傍花。」

司馬溫公爲定武從事﹐同幕以妓會飲僧廬﹐王荊公往迫之﹐使妓逾垣而去﹐公度不可隱﹐乃具道其實﹐荊公集句戲之云「年去年來來去忙﹐暫偸閒臥老僧牀。驚回一覺遊仙夢﹐又遂流鶯過短墻。」他日荊公賦詩﹐有「卻憶金明池上路﹐紅裙爭看綠衣郎。」歐公笑曰「謹願者亦復爲之耶﹖」

司馬溫公嘗卽席賦《西江月》詞云「寶髻松松綰就﹐鉛華淡淡妝成。紅煙紫霧罩輕盈﹐飛絮遊絲無定。相見爭如不見﹐有情還似無情。笙歌散後酒微醒﹐深院月明人靜。」楊元素學士云「公剛風勁節﹐聳動朝野﹐宜其金心鐵意﹐不善吐軟媚語﹐近得其席上所制小詞﹐雅亦風情不薄也。」

嵩山峻極﹐中院法堂後檐壁間有詩四句云「一團茅艸亂蓬蓬﹐驀地燒天驀地空。爭似滿鑪煨Й﹐慢騰騰地熱烘烘。」司馬公隸書其旁云「勿毀此詩。」又於柱間大字隸書曰「旦﹑光﹑頤來。」其上一字公兄也﹐第三字程正叔也。

神宗一日在講筵從容謂侍臣曰「頃見司馬光所作《昭君》古風甚佳﹐如雲『宮門銅環雙獸面﹐回首何時復來見﹖自嗟不若住巫山﹐布袖蒿簪嫁鄕縣。』讀之使人愴然。」時司馬公病假數日矣。呂惠卿因進曰「陛下深居九重﹐何從得而見之﹖此詩不無深意。」神宗曰「此四句有何深意﹖」﹝紹聖間﹐馬從一監南京排岸司﹐適漕使至﹐隨眾迎謁。漕一見怒甚﹐卽叱之曰「聞汝不職﹐來欲按汝﹐何不亟去﹐尙敢來見耶﹖」從一惶恐自陳﹕「湖湘人﹐迎親竊祿。」求哀不已。漕察其語﹐南音也﹐乃稍霽威﹐云「湖南亦有司馬氏乎﹖」從一答曰「某姓馬﹐監排岸司耳。」漕乃微笑曰「然則勉力職事可也。」初蓋誤認爲溫公族人﹐故欲害之。自是從一刺謁﹐但稱監南京排岸而已。傳者皆以爲笑。﹞

●卷四十八宋

【歐陽修】﹝字永叔。生四歲而孤﹐母鄭氏教之。家貧﹐以荻畫地學書。比舉進士﹐兩試國子監﹐一試禮部﹐皆第一﹐遂中甲科。其父葬吉之瀧岡﹐惟葬母一至其地。中歲居穎﹐集古一千卷﹐藏書一萬卷﹐琴一張﹐棋一局﹐酒一壺﹐公以一翁老於五物間﹐自號六一居士。公作文多在三上﹐蓋馬上﹑枕上﹑廁上也。﹞

歐陽公登第後﹐授洛陽節推。時錢維演守西都﹐歐與一官妓荏苒。一日﹐維演宴後園﹐客集而歐與妓移時方至﹐因妓中暑往涼堂睡著﹐覺失金釵故也。錢公曰「若得歐推官一詞﹐當爲償汝。」歐卽席云「柳外輕雷池上雨﹐雨聲滴碎荷聲。小樓西角斷虹明。闌干倚徧﹐待月華生。燕子飛來棲畫棟﹐玉鉤垂下簾旌。涼波不動簟紋平。水精雙枕倚﹐有墮釵橫。」坐皆稱善﹐遂命妓滿酌賞歐﹐而令公庫償釵。」﹝時謝希深﹑梅聖兪與歐公並在維演幕下。一日遊嵩山﹐自穎陽歸﹐暮抵龍門香山﹐俄而雪作﹐登石樓四望﹐忽於煙靄中有車馬渡伊水來﹐旣至﹐則維演遣廚傳歌妓至﹐傳公語曰「山行良佳﹐少畱龍門賞雪﹐無遽歸也。」﹞

慶曆間﹐歐陽公謫守滁陽﹐築醒心﹑醉翁兩亭於瑯琊幽谷﹐令幕官謝希深絳雜植花卉其間﹐謝以狀問名品﹐公批紙尾云「淺紅深白宜相間﹐先後仍須次第栽。我欲四時攜酒去﹐莫教一日不花開。」未幾徙揚州﹐別滁詩曰「花光濃鬱柳輕明﹐酌酒花前送我行。我亦且如常日醉﹐莫教弦管作離聲。」

歐陽公守維揚日﹐於城西北大明寺側建平山堂﹐頗得遊觀之勝。劉原父出守揚州﹐公作《朝中措》餞之云「平山欄檻倚晴空﹐山色有無中。手種堂前楊柳﹐別來幾度春風﹖文章太守﹐揮毫萬字﹐一飲千鐘。行樂直須年少﹐樽前看取衰翁。﹝後東坡亦守是邦﹐登平山堂有感而賦《西江月》一闋云「三過平山堂下﹐半生彈指聲中。十年不見老仙翁﹐壁上龍蛇飛動。欲弔丈章太守﹐仍歌楊柳春風。休言萬事轉頭空﹐未轉頭時皆夢。」﹞

歐陽公在揚州﹐暑月會客﹐取荷花千朵插畫盆中﹐圍繞坐席﹐又命坐客傳花﹐人摘一葉﹐盡處飲以酒﹐故《答呂通判》詩云「千頃芙蕖蓋水平﹐揚州太守舊多情。畫盆圍處花光合﹐紅袖傳來酒令行。」

歐陽公自維揚移守汝陰﹐作《西湖》詩云「綠菱紅蓮畫舸浮﹐使君寧復憶揚州﹖都將二十四橋月﹐換得西湖十頃秋。」

歐陽公有《浣溪紗》春遊詞曰「湖上朱橋響畫輪﹐溶溶春水浸春云﹐碧琉璃滑淨無塵。當路遊絲縈醉客﹐隔花啼鳥喚行人﹐日斜歸去柰何春﹗」又有《蝶戀花》春暮詞曰「庭院深深深幾許﹐楊柳堆煙﹐簾幕無重數。金勒雕鞍遊冶處﹐樓髙不見章臺路。雨橫風狂三月暮﹐門掩黃昏﹐無計畱春住。淚眼問花花不語﹐亂紅飛過秋千去。」後李易安酷愛此詞﹐用其語作「庭院深深」數闋。

歐陽公與人行令﹐各作詩兩句﹐須犯徒以上罪者。一云「持刀哄寡婦﹐下海劫人船。」一云「月黑殺人夜﹐風髙放火天。」歐云「酒粘衫袖重﹐花壓帽檐偏。」或問之﹐答云「當此時﹐徒以上罪亦做了。」

歐陽公嘗有小詞云「江南柳葉﹐小未成陰。人爲絲輕那忍折﹐鶯憐枝嫩不勝吟﹐畱取待春深。十四五間﹐抱琵琶尋。堂上簸錢堂下走﹐恁時相見己畱心﹐何況到如今﹗」後有謗歐公盜甥者﹐表云「喪厥夫而無托﹐攜孤女以來歸。」張女此時年方七歲﹐錢穆父素恨公﹐見而笑云「年七歲正是學簸錢時也。」及知貢舉時﹐落第舉人復作《醉蓬萊》詞以譏之。

崇徽公主﹐僕固懷恩女﹐唐代宗冊立之以嫁吐蕃者﹐歐陽公題公主手痕云「故鄕飛鳥尙啁啾﹐何況悲笳出塞愁﹖靑冢芳魂知不返﹐翠崖遺迹爲誰畱﹖玉顏自昔爲身累﹐肉食何嘗預國謀﹖行路至今空嘆息﹐巖花野艸自春秋。」

至和﹑嘉間﹐舉子文尙奇澀﹐讀或不能成句﹐歐陽公力欲革其獘。旣知貢舉﹐凡文涉雕刻者皆黜之。時範景仁﹑王禹玉﹑梅公儀等同事﹐而梅聖兪爲參詳官。未引試前﹐唱酬詩極多﹐歐公「無嘩戰士銜枚勇﹐下筆春蠶食葉聲」最爲警策﹐聖兪有「萬蟻戰時春日暖﹐五星明處夜堂深﹐」亦爲諸公所稱。及放榜﹐平時有聲如劉幾輩皆不預選﹐士論洶洶﹐哄然以爲主司耽於唱酬﹐不暇詳考校﹐且以五星自比﹐而待我曹如蠶蟻﹐因造爲醜語。自是﹐禮闈不敢作詩者幾三十年。

時劉幾好撰怪之語﹐歐公深惡之﹐會知貢舉﹐決意痛懲。有一舉人曰「天地軋﹐萬物茁﹐聖人發。」修曰「此必劉幾也。」戲續曰「秀才剌﹐試官刷。」因以朱筆橫抹之﹐謂之紅勒帛﹐判「大紕繆」字﹐榜之﹐果幾也。被黜之士﹐候修早朝﹐聚噪馬前﹐王爲祭文投修家。後三年﹐公爲禦試考官而幾在廷﹐修曰「除惡務本﹐今必痛斥輕薄子以除文章之害。」是時﹐試《堯舜性仁賦》﹐有曰「靜以延年﹐獨髙五帝之壽﹔動而有勇﹐形爲四罪之誅。」修大稱賞﹐擢第一﹐及唱名﹐乃劉輝﹐卽幾易名也。修愕然久之。

歐陽公知貢舉日﹐每遇閱卷﹐坐後常覺一朱衣人﹐若點頭﹐則其文入格﹐始疑侍史﹐及回視之﹐一無所見﹐因語同列﹐爲之三嘆﹐嘗有句云「惟準願朱衣一點頭。」

初﹐歐公在洛陽與梅聖兪同遊嵩山﹐望四峯巨崖之上﹐有丹書四字﹐云「神淸之洞﹐」指示聖兪。洎告老歸穎﹐思前四字﹐作一絕云「四字丹書萬仞崖﹐神淸之洞鎖樓臺。煙霞極目無人到﹐鸞鶴今應待我來。」後數月薨。

【鄭獬】﹝字毅夫。神文愼於選士﹐皇五年廷試前一日﹐焚香祝曰「願得忠孝狀元。」洎唱名﹐得獬﹐故鄭謝及第啟云「何以副上心忠孝之求」是也。卒之日﹐家貧子弱﹐槁殯僧捨者十餘年﹐及滕甫守安州﹐乃克葬。﹞

鄭毅夫少年自負﹐監中送以第五﹐意甚不平﹐其謝主司啟云「李廣事業﹐自謂無雙﹔杜牧文章﹐止得第五。」

鄭獬微時﹐夢至一處﹐有小池方闊數尺﹐以明玉﹐獬以水浴身﹐視其臂生白鱗﹐視水中影﹐頭已角出﹐有吏云「此玉龍池也。」故登第詩云「霹靂一聲從地起﹐到頭身是白龍翁。」

鄭毅夫爲翰林學士﹐艸富鄭公拜相制。毅夫自負其文敏贍﹐因爲詩曰「中使傳宣內翰家﹐君王令艸侍中麻。紫泥金印封題了﹐紅燭才燒一寸花。」

許虞部女好學能詩﹐爲方勉妻﹐夜與勉看《晁錯傳》﹐作詩云「匣劍未磨晁錯血﹐已聞刺客殺袁絲。」後勉與友人飲於市﹐犯夜禁﹐時鄭毅夫作尹﹐囚之。許氏投詩云「明時樂事娛詩酒﹐帝裏風光剩占春。況是白衣重得侶﹐不堪靑旆自招人。早知玉漏催三鼓﹐不把金貂換百巡。大抵仁人憐气類﹐不教孤客作囚身。」遂釋之。

鄭毅夫《夢仙詩》云「授我碧簡書﹐奇篆蟠丹砂。讀之不可識﹐翻身淩紫霞。」王介甫見之﹐大笑曰「此人不識字﹐不堪自承。」毅夫曰「不然。吾用太白詩語耳。」介甫又笑曰「自首減等。」

吳門蠡口瀕太湖﹐乃範蠡自此乘扁舟泛五湖也。鄭毅夫有詩曰「千重越甲夜城圍﹐戰罷君王醉不知。若論破吳功第一﹐黃金印合鑄西施。」

周師厚在鄭獬榜及第﹐只壓得陳傳一人﹐自賦詩云「有眼不堪看鄭獬﹐回頭猶喜見陳摶。」

【滕元發】﹝初名甫﹐字元發﹐避諱攺字爲名而字達道。布衣時﹐嘗爲範文正客﹐時範尹京。滕少年﹐頗不羈﹐往往潛出狹邪﹐範公病之。一夕﹐至滕書室中﹐明燭觀書﹐以俟其至﹐意將愧之。滕夜分大醉而歸﹐略無懾懼﹐長揖問曰「公所讀何書了」公曰「《漢書》。」復問﹕「漢髙祖何如人﹖」公逡巡而入。﹞

滕元發少居鄕裏寺中修業﹐主僧出﹐諸生夜盜其犬烹之﹐僧歸覺﹐笑曰「能作《滕先生偸狗賦》卽不申理。」其破題云「僧惟不淨﹐狗也宜偸。輟藍宮之夜吠﹐充絳帳之晨羞。摶飯引來﹐猶掉續貂之尾﹔索牽去﹐難回顧免之頭。」又云「旣欲思於實腹﹐遂乃設於空喉﹝取狗器﹞。」卽日傳播諸郡。﹝紹興初﹐臨安學帑被盜﹐邏者夜搜溝中﹐所盜金在焉。時府學黃生立於傍﹐遂錄送府。彊公黻時爲錄事參軍﹐引滕公作賦故事﹐乞俾之試。府主張公澄許之﹐以《取傷廉》爲題。生倉皇不成文﹐彊公潛代爲之﹐其一聯云「門人竊履﹐何傷孟子之賢﹔同捨誣金﹐始見直生之量。」張公見之喜﹐遂置不問。﹞

滕元發皇五年禦試律《聽軍聲》詩云「萬國休兵外﹐羣生奏凱中。」以是得第三人﹐最爲場屋所稱。初甫與楊繪﹑鄭獬同試﹐自謂必魁天下﹐與二人約﹕「若其不然﹐寧罰。」及獬首選﹐楊次之﹐滕第三﹐鄭戲責所約﹐甫答曰「一人解﹐一人會﹐予安得不第三乎﹖」

司馬溫公章奏《王廣淵乞誅之以謝天下》。是時滕元發爲起居注﹐侍立殿陛。旣歸﹐廣淵就元發問﹕「早來司馬君實上殿﹐乞斬某以謝天下﹐不知聖語如何﹖」元發戲曰「我只聽得聖語云﹕『依卿所奏』。」

滕元發受知神宗﹐以議政與荊公不合﹐遂出爲帥﹐後又中飛語﹐謫知筠州﹐陳表自辯﹐神宗乃以公知湖州﹐湖﹐公所乞也。是時﹐林子中作禮部員外郎﹐與公婿何洵直邦彥同曹﹐聞公得湖﹐以詩賀曰「淸風樓下兩溪春﹐三十餘年一夢新。欲識玉皇香案吏﹐水晶宮裏謫仙人。」蓋公初第卽ヘ湖﹐湖州距是三十年矣。

滕甫有弟申﹐狠暴無禮﹐其母獨篤愛﹐用是數淩侮其兄﹐而閫政多紊。章子厚與甫舊狎﹐一日語之曰「公多類虞舜﹐然亦有不似者。」甫究其說﹐子厚曰「類者﹐父頑﹑母囂﹑象傲﹔不類者﹐克諧以孝耳。」

【馮京】﹝字當世。父名式。京生而俊邁不羣﹐式題其所誦書後云「將作監丞通判荊南軍府事馮京。」式旣退十一年﹐京舉進士﹐自鄕選至廷對﹐俱策名第一﹐果爲將作監丞通判荊南。時張堯佐欲妻以女﹐不肯就﹐富弼以女妻之。再娶﹐則晏殊女也。當時有曰「兩娶相家之女﹐三魁天下之儒。」嘗患傷寒﹐死已而蘇﹐云「往五臺﹐見昔爲僧時室中物皆在﹐有言﹐我俗緣未盡﹐故遣歸。」因作文記之﹐屬其子﹐他日勿載志中。﹞

馮當世未第時﹐客余杭縣﹐爲官逋拘窘﹐計無所出﹐題小詩於所寓寺壁。一胥魁範生見之﹐爲白令﹐丐寬假﹐令疑胥受賕遊說﹐胥云「馮秀才甚貧﹐某但見其所畱詩﹐知他日必顯。」出其詩﹐令笑釋之。詩云「韓信棲遲項羽窮﹐手提長劍喝秋風。吁嗟天下蒼生眼﹐不識男兒未濟中。」

馮當世又嘗薄遊﹐爲街卒所系﹐鄭守王公素釋之﹐及使關中﹐王方帥渭﹐與宴集甚歡﹐貽之詩曰「吞炭難酬當日事﹐積薪深愧後來恩。」﹝祖龍圖無擇晚娶徐氏有姿色。議親時﹐無擇爲館職﹐徐氏必欲相其人﹐而無擇貌寢﹐恐不得當也。時馮當世與同捨﹐丰姿秀美﹐乃諭媒妁﹕俟馮出局﹐揚鞭躍馬經過徐居﹐曰「此祖學士也。」徐竊窺喜甚﹐成婚始悟其非﹐竟以反目離婚。﹞

【王俊民】。﹞

王俊民登第﹐二親無恙﹐韓魏公贈詩曰「靑雲一第人皆有﹐白髮雙親世所無。」陳林亦贈詩曰「一舉登科日﹐雙親未老時。錦衣歸故里﹐端的是男兒。」﹝時又有兄弟同榜者﹐有客贈詩曰「彩衣膝下成行舞﹐丹桂庭前並幹生。」﹞

【李渤】﹝字子文。樂昌人。﹞

李渤世業儒﹐有聲嶺表﹐登嘉進士﹐郡人尊之﹐號爲李夫子。嘗試南昌﹐作《聞伯夷之風頑夫廉賦》中魁﹐時人膾炙﹐稱爲李伯夷﹐有詩云「嶺表嘗聞夫子號﹐江西曾振伯夷風。」

【褚歸】。﹞

褚歸應治平中省試《大舜善與人同賦》﹐其破題云「昔有大舜﹐潛心至仁。道𨿽貫於萬世﹐善猶同於眾人。」卒見黜﹐心甚不平﹐一友戲慰曰「公以『尿罐』對『油筒』﹐宜見黜落﹐何慍之有﹖」﹝治平中﹐國學試策問體貌大臣﹐進士對策曰「若之相公﹑富相公﹐皆大臣之有體者﹔若馮當世﹑沈文通﹐皆大臣之有貌者。」意謂文﹑富丰碩﹐馮﹑沈美少也。劉原甫目馮﹑沈爲有貌大臣。﹞

【黃裳】﹝字冕仲。酷嗜燒煉﹐晚年疾篤﹐諭諸子曰「我死以大缸一枚坐之﹐復以大缸覆之﹐用鐵綫上下管定﹐赤石脂固縫﹐置之穴中足矣。」。﹞

黃冕仲未第時﹐嘗有魁天下之志。元丰四年﹐南劍州譙門一柱忽爲迅雷所擊﹐冕仲聞之﹐占成四句云「風雷昨夜破枯株﹐借問天公有意無﹖莫是臥龍蹤迹困﹐放開頭角入天衢﹖」次年對策﹐爲天下第一。

【焦蹈】。﹞

元丰八年﹐貢院夜四鼓火﹐翟曼﹑陳之方﹑馬希孟皆焚死﹐其後別試﹐焦蹈爲魁﹐諺云「不因南省火﹐安得狀元焦﹖」

【吳儔】。﹞

熙寧未攺科前﹐有吳儔賢良﹐爲廬州教授﹐嘗誨諸生﹕作文須用倒語﹐如「名重燕然之勒」之類﹐則文勢自然有力。廬州士子遂作賦嘲之云「教授於廬﹐名儔姓吳﹐大假意頭之沒﹐全然巴鼻之無。」﹝「沒意頭」﹑「無巴鼻」﹐皆當時俗語。熙寧初﹐有人自常調上書﹐迎合宰相意﹐遂丞禦史﹐蘇長公戲之曰「有甚意頭求富貴﹐沒些巴鼻使姦邪。」﹞

●卷四十九宋

【梅堯臣】﹝字聖兪﹐詢從子。歐陽公與爲詩友﹐嘗謂﹕「作詩貴能狀難寫之景於目前﹐含不盡之意於言外。」歐深服之。﹞

梅聖兪幼戲謝師直曰「古錦裁詩句﹐班衣戲坐隅。木奴今正熟﹐肯效陸郎無﹖」師直﹐小名錦衣奴﹐至十歲讀此方悟之。

晏同叔守汝陰﹐梅聖兪往見之。將行﹐同叔置酒穎河上﹐因言「古人章句中全用平聲﹐制字穩帖﹐如『枯桑知天風』是也﹐恨未見『亥』字詩耳。」聖兪旣引舟﹐遂作五亥詩寄之曰「月出斷岸口﹐影照別舸背。且獨與婦飲﹐頗勝俗客對。月漸上我席﹐暝色亦稍退。豈必在秉燭﹖此景亦可愛。」

宣城守呂士龍欲杖營妓井麗華。呂眷一客娼﹐井短肥。梅聖兪戲作小調解之云「莫打鴨﹐打鴨驚鴛鴦。鴛鴦新自南洲落﹐不比孤洲老禿。禿尙欲遠飛去﹐何況鴛鴦羽翼長﹖」

梅聖兪四《禽言詩》云「泥滑滑﹐苦竹岡。雨蕭蕭﹐馬上郎。馬蹄淩兢雨又急﹐此鳥爲君應斷腸。」「婆餅焦﹐兒不食。爾父向何之﹖爾母山頭化爲石。山頭化石可柰何﹖遂作微禽啼不息。」「提葫蘆﹐沽美酒。風爲賓﹐樹爲友。山花繚亂目前開﹐勸爾今朝千萬壽。」「不如歸去﹐春山雲暮。萬木兮參天﹐蜀天兮何處﹖人言有翼可歸飛﹐安用空啼向髙樹﹖」

梅聖兪以詩知名﹐三十年終不得一館戢。晚年受敕修《唐書》﹐語其妻刀氏曰「吾之修書﹐可謂胡孫入布袋矣。」刀應聲曰「君於仕宦﹐不可謂鮎魚上竹竿耶﹖」聞者無不絕倒。

梅聖兪嘗於範希文席上賦《河豚》詩云「春洲生荻芽﹐春岸飛楊花。河豚於此景﹐貴不數魚蝦。」劉元甫戲云「鄭都官鷓鴣詩﹐人謂『鄭鷓鴣』﹔聖兪河豚詩﹐當謂『梅河豚』也。」﹝鄭谷詩名盛於唐末﹐號《雲臺編》﹐而世俗但稱鄭都官詩。梅聖兪晚年官亦至都官。劉原父戲之曰「聖兪官必止於此。」坐客皆驚。原父曰「昔有鄭都官﹐今有梅都官也。」未幾﹐聖兪病卒。其詩爲《宛陵集》﹐而後人亦但謂之梅都官詩。一言之戲﹐遂成語讖。﹞

【蘇子瞻嘗於氵育】﹝監得西南夷人所賣蠻布弓衣﹐其上織成文﹐有云「朔風三日暗吹沙﹐蛟龍捲起噴成花。花飛萬里奪曉月﹐白石爛堆愁女媧。」乃梅聖兪《春雪》詩也。子瞻以遺歐陽公。公家舊蓄琴一張﹐乃寶歷三年雷會所斬﹐遂以此布更爲琴囊云。

【蘇舜欽】﹝字子美。與梅聖兪齊名﹐而二家詩體特異。性豪放好飲。在外舅杜祁公家﹐每夕讀書以一斗爲率﹐公使子弟密覘之﹐聞子美讀《漢書張良傳》﹐至「良與客狙擊秦皇帝﹐誤中副車。」遽撫掌曰「惜乎擊之不中﹗」遂滿引一大白。又讀至「良曰﹕『始臣起下邳﹐與上會於畱﹐此天以授陛下』。」又撫按曰「君臣相遇﹐其難如此。」復舉一大白。公聞之大笑曰「有如此下物﹐一斗不足多也。」。﹞

蘇子美魁偉﹐與宋中道並立﹐下視之﹐笑曰「交不著。﹝京師市語。﹞」號爲錐宋﹐以其穎利而麼麼也。因贈詩曰「辟如利錐末﹐所到物已破。」後ヘ州﹐﹐本趙地﹐有毛遂冢﹐梅聖兪遂舉處囊事爲送行詩戲之。

蘇子美坐監進奏院﹐市故紙會客﹐削籍爲民。徙居蘇州學之南﹐有水數頃﹐傍有小山﹐髙下相望﹐蓋錢氏時廣陵王所作。子美以四十千得之爲居﹐傍水作滄浪亭﹐自號滄浪翁﹐題《水調歌頭》於亭上曰「瀟灑太湖岸﹐澹蕩洞庭山。魚龍隱處﹐煙霧深鎖渺彌間。方念陶朱張翰﹐忽有扁州急漿﹐撇浪載鱸還。落日暴風雨﹐歸路繞汀灣。丈夫志﹐當景盛﹐恥疏閒。壯年何事憔悴﹖華發攺朱顏。擬借寒潭垂釣﹐又恐鷗鳥相猜﹐不肯傍靑綸。刺棹穿蘆荻﹐無語看波瀾。」

博州崔存因遊王屋﹐見二人坐水濱﹐存願聞名號﹐東坐曰「豈不知世有石曼卿乎﹖」西坐者卽蘇舜欽子美也。存曰「世傳學士爲鬼仙矣。」曼卿曰「甚哉﹐二三子之妄也﹗夫純陽卽仙﹐純陰卽鬼。升於天爲仙﹐沈於幽爲鬼﹐處於中爲人。旣爲仙﹐又爲鬼乎﹖」存願得一語以救塵骸﹐曼卿作詩曰「牛尾麟角成眞少﹐莫道從來是壯夫。龜鶴性靈終好道﹐神仙言語不關書。不將靑目觀浮世﹐都把仙春駐玉壺。寄語世人無妄語﹐髙眞幽鬼適殊途。」子美作詩曰「宿植靈根何太早﹐洞悟眞風正年少。常令丹海飛日烏﹐又使玉液朝元腦。昆臺气候四時春﹐紫府光陰夜如曉。來時不用五云車﹐跨著淸風下蓬島。」須臾﹐有翠鳥飛下﹐銜書置二子前﹐子美曰「瀛洲有召。」遂飛逾山頂而去。

【劉敞】﹝字原父﹐號公是先生。弟﹐字貢父﹐號公非先生。敞子奉世﹐字仲馮。是爲三劉。﹞

劉原父晚年再娶﹐歐公作詩戲之云「仙家千載一何長﹐浮世空驚日月忙。洞裏桃花莫相笑﹐劉郎今是老劉郎。」原父得詩不悅。歐公與王拱辰同爲薛簡肅公婿﹐歐公先娶王夫人姊﹐再娶其妹﹐故拱辰有「舊女婿爲新女婿﹐大姨夫作小姨夫」之戲。原父思報之﹐三人會間﹐原父曰「昔有一學究訓學子誦《毛詩》﹐至『委蛇委蛇』﹐學子念從原字﹐學究怒而責之曰﹕『蛇』當讀作『姨』字﹐毋得再誤。明日﹐學子觀乞兒弄蛇﹐飯後方來﹐問﹕『何晏也』﹖」曰「遇有弄姨者﹐從眾觀之。先弄大姨﹐後弄小姨。是以來遲。」歐公亦爲之噱然。﹝按﹕薛簡肅公五女﹐長適張奇﹐次喬易從﹐次王拱辰﹐次歐陽公﹖次又適拱辰。載公墓﹐文甚明。而詩話等書皆稱歐陽公兩爲簡肅公婿﹐未確。﹞

劉貢父性滑稽﹐與王彥和汾同在館中﹐汾病口喫﹐貢父爲之贊曰「恐是昌家﹐又疑非類﹐未聞雄名﹐只有艾气。」﹝周昌﹑韓非﹑揚雄﹑鄧艾皆口喫者。﹞

王彥和汾與劉貢父同趨朝﹐王戲劉曰「內朝日日須呼汝。」蓋常朝知班吏多雲『班班』謂之喚班。劉應聲曰「寒食年年必上公。」劉又嘗戲王覿云「公何故見賣王﹖」答曰「賣公直甚分文﹖」

治平初﹐濮安懿王原寢皆用紅泥雜飾﹐劉貢父謂王汾曰「頃聞王墳賜緋﹐得非子有銀章之命耶﹖」劉貢父爲中書舍人﹐一日朝會﹐幕次與三衛相鄰﹐時諸帥兩人出一水晶茶盂﹐傳玩良久﹐一帥曰「不知何物所成﹐瑩潔如此﹖」貢父隔幕戲云「諸公豈不識﹐此乃多年老冰耳。」﹝兵冰同音。﹞

劉貢父爲試官﹐出《臨以教思無窮論》﹐舉人上請曰「此卦大象如何﹖」劉曰「要見大象﹐當詣南禦苑可也。」時馬默爲臺官﹐彈奏輕薄﹐不當致在文館。貢父嘆曰「旣云馬默﹐豈合驢鳴﹖」

王中父﹝介﹞與劉貢父同考試﹐中父以舉人卷子用「小畜」字﹐疑「畜」字與禦名同音﹐貢父爭以爲非﹐中父不從﹐固以爲禦名。貢父曰「此字非禦諱﹐乃中父家之諱也。」因相詬罵。貢父坐罷﹐同判太常禮院罰銅歸館。有啟謝執政云「虛船獨舟﹐忮心不怨。彊弩射市﹐薄命何逃﹖」時雍子方爲開封推官﹐戲曰「據罪名當決臀杖十三。」貢父曰「吾已入文字云﹕切見雍子方身材長大﹐臀腿丰肥﹐臣實不如舉以自代。」

沈存中適爲內翰﹐劉貢父與從官數人同訪之﹐始下馬﹐典謁者報云「內翰方就澡盆浴﹐可少待也。」貢父語同行曰「存中死矣﹐待之何益﹖」眾驚問故。貢父曰「《孟子》云﹕『死矣﹐盆盛括﹝適﹞』。」適聞之﹐亦大笑。

劉貢父與王荊公素厚﹐荊公當國﹐劉屢謔之﹐荊公每爲絕倒。荊公嘗攺杜詩「天開象緯逼」爲「天閱象緯逼」﹐黃山谷對眾極言其是﹐貢父聞之曰「直是怕他。」

王介甫多思而喜鑿說﹐嘗與劉貢父共食﹐介甫曰「孔子不撤姜食何也﹖」貢父曰「本艸言﹕姜食多損智道。非明民﹐將以愚之。孔子以道教人﹐故不撤姜食﹐所以愚之。」介甫欣然而笑。久乃悟其爲戲。

熙寧始尙經術﹐說詩者競爲穿鑿﹐如「伊其相謔﹐贈之以芍藥。」謂此爲淫佚之會。必求其爲士贈女乎﹖女贈士乎﹖劉貢父曰「芍藥能行血破胎气﹐此蓋士贈女也﹔若『視爾如﹛艸收﹜﹐貽我握椒』﹐則女之贈士也﹐本艸云﹕『椒﹐性溫﹑明日﹑暖水髒』故耳。」聞者絕倒。

王介甫爲相﹐大講天下水利﹐有獻策曰「梁山泊決而涸之﹐可得良田萬頃。」介甫喜甚﹐沈思曰「然安得所貯許水乎﹖」劉貢父在坐中曰「此甚不難。自其旁別穿一梁山泊﹐則足以貯此水矣。」介甫大笑而止。﹝一說﹕貢父謂﹕「此事楊蟠無齒。」介甫思其說而不得。貢父笑曰「此易曉耳。楊蟠﹐杭人﹐善作詩﹐自號浩然居士。相公熟識之﹐今欲涸湖爲田﹐此事浩然無涯也。」一時聞者絕倒。﹞

王荊公謂劉貢父曰「三代夏商周可對乎﹖」貢父卽曰「四詩風雅頌。」荊公拊髀曰「天造地設也。」

劉貢父與荊公論新法不便﹐出通判泰州﹐題館中壁云「壁門金闕倚天開﹐五見宮花落井槐。明日扁州滄海去﹐卻從雲气望蓬萊。」荊公見而諷詠之﹐仍書於扇。

劉貢父通判泰州﹐東坡送以詩曰「君不見﹐阮嗣宗﹐臧否不掛口。莫誇舌在牙齒中﹐是中惟可飲醇酒。讀書不用多﹐作詩不須工。海邊無事日日醉﹐夢魂不到蓬萊宮。秋風昨夜入庭樹﹐蒓絲未老君先去。君先去﹐幾時回﹖劉郎應白髮﹐桃花開不開﹖」

東坡嘗與劉貢父言「某與捨弟習制科時﹐日享三白﹐食之甚美﹐不復信世間有八珍也。」貢父問三白之說﹐坡言「是一撮鹽﹐一碟生蘿卜﹐一碗飯。」貢父大笑。久之﹐折簡召坡喫飯。坡不復省憶﹐謂人云「貢父讀書多﹐必有出處。」比至﹐見案上所設﹐惟蘆菔﹑鹽﹑飯而已﹐始悟貢父以三白爲戲也。後數日﹐坡復召貢父食毳飯﹐貢父意必有毛物相苦﹐迨往﹐談論至日晏並不設食﹐貢父餒甚﹐索飯再三﹐坡徐曰「鹽也毛﹐蘆菔也毛﹐飯也毛﹐非毳而何﹖」貢父捧腹曰「固知君必報東門之役﹐然慮不及此。」坡始命進食﹐抵暮乃去。﹝毛﹐去聲﹐俗呼無曰毛。﹞

劉貢父一日問蘇子瞻﹕「『老身倦馬河堤永﹐踏盡黃楡綠槐影』﹐非閣下之詩乎﹖」子瞻曰「然。」貢父曰「是日影耶﹖月影耶﹖」子瞻曰「『竹影金鎖碎』﹐又何嘗說日月也﹖」二公大笑。

劉貢父觴客﹐蘇子瞻有事欲先起﹐劉以三果一藥調之曰「幸早裏且從容。」蘇答曰「柰這事﹐須當歸。」

傅欽之作中丞﹐言劉仲馮。一日貢父逄之曰「小侄何過﹐致起臺章﹖」欽之慚云「也只三平二滿文字。」貢父熟視笑曰「七上八下人材。」

呂望之﹝問嘉﹞提舉市易務﹐三司使曾希劾其違法﹐荊公惑黨人之說﹐曾反罷朝請﹐而嘉問治事如故。劉貢父聞而嘆曰「豈意曾子避席﹐望之儼然。」

王荊公罷相﹐出鎭金陵﹐時飛蝗自北而南﹐江東諸郡皆有之。百官餞荊公於城外﹐劉貢父後至﹐追之不及﹐見其行榻上有一書屏﹐因書一絕以寄之云「靑苗助役兩妨農﹐天下嗷嗷怨相公。惟有蝗虫偏感徳﹐又隨車騎過江東。」

王介甫嘗戲拆劉貢父名曰「劉不直分文。」貢父遂拆介甫名曰「失女便成宕﹐無宀莫是妒﹖下交亂眞如﹐上頭誤當寧。」介甫大慚而心銜之。元丰末﹐貢父貶衡州監酒﹐𨿽坐他累﹐議者嘗以介甫姓名爲戲惡之也。元初﹐起知襄州﹐淳於髡墓在境內﹐嘗以詩題云「微言動相國﹐大笑絕冠纓。流轉有餘智﹐滑稽全姓名。師儒空稷下﹐衡蓋盡南荊。贅婿不爲辱﹐旅墳知客卿。」又有續陳師厚善謔詩云「善謔知君意﹐何傷衛武公﹖」蓋記前事﹐且以自解云。

劉貢父晚年得惡疾﹐須眉墜落﹐鼻梁斷壞﹐苦不可言。一日﹐與東坡會飲﹐令各引古人一聯相戲﹐子瞻遽言曰「大風起兮眉飛揚﹐安得猛士兮守鼻梁﹗」坐中大噱﹐貢父默然無言﹐但感愴而已。﹝子瞻又嘗謂貢父曰「少壯讀書﹐頗知故事﹕孔子嘗出﹐顏﹑仲二子行而過市﹐卒遇其師﹐子路矯捷﹐躍而升木﹔顏淵懦﹐緩顧無所之﹐就市中刑人所經幢避之。所謂石幢子者。旣去﹐市人以賢者所至﹐不可復以故名﹐遂共謂避孔塔。」坐者絕倒。﹞

【孫洙】﹝字巨源。嘗注杜詩﹐注中稱「洙曰」者是也。與孫覺同爲館職。覺字莘老。﹞

孫巨源在翰林﹐日與李端願太尉往來﹐尢數會。一日鎖院宣召者至其家﹐則出數十輩蹤迹之﹐得於李氏。時李新納妾﹐能琵琶。公飲不肯去而迫於宣命﹐入院幾二鼓矣。遂艸三制﹐罷﹐復作《菩薩蠻》詞以記別恨﹐遲明﹐遣示李﹐其辭曰「樓頭尙有三通鼓﹐何須抵死催人去﹖上馬苦匆匆﹐琵琶曲未終。回頭凝望處﹐那更廉纖雨。謾道玉爲堂﹐玉堂今夜長。」

孫巨源從劉貢父乞墨﹐吏送孫莘老﹐巨源復來乞﹐乃知莘老誤畱也﹐以皆姓孫﹐又同館職﹐故吏輩莫得而別。劉曰「何不取其髯爲別﹖」吏曰「皆胡而莫能別也。」劉曰「旣皆胡﹐何不以其身之大小爲別﹖」吏曰「諾。」於是館中以莘老爲大胡孫學士﹐巨源爲小胡孫學士。

孫莘老形貌古奇﹐熙寧中﹐論事不合﹐責出﹐世謂沒興孔夫子。孔宗翰﹐宣聖之後﹐气質肥厚﹐劉貢父目爲孔子家小二郎。元中﹐二人俱爲侍郎﹐二部爭事於殿門外幄次中﹐劉貢父過而謂曰「吾黨之直者異於是。」坐中有悟之者﹐大笑。

【韓縝】﹝字玉汝。億之子。兄弟八人﹕綱﹑綜﹑絳﹑繹﹑維﹑縝﹑緯﹑緬。世謂桐樹韓家。縝初請字於歐公﹐公字之曰玉女﹐縝以爲侮己﹐不悅。蓋公從毛詩「王欲玉女」﹐元無水偏傍也。﹞

韓玉汝治泰州尙嚴﹐人語曰「寧逄暴虎﹐莫逄韓玉汝。」孫臨滑稽﹐尢善對﹐或問曰「『莫逄韓玉汝』﹐當以何對﹖」孫應聲曰「何怕李金吾。」聞者賞之。

元丰初﹐契丹來議地界﹐韓玉汝承旨出分畫。玉汝有愛妾劉氏﹐將行﹐與飲通夕﹐且作樂府詞畱別。翌日﹐神宗已密知﹐忽中批步軍司遣人爲搬家追送之。玉汝初莫測所因﹐久之﹐方知其自樂府發也。劉貢父﹐玉汝姻黨﹐卽作小詩寄之以戲云「嫖姚不復顧家爲﹐誰謂東山久不歸﹖捲耳幸容攜婉孌﹐皇華何啻有光輝。」玉汝之詞由此亦遂盛傳於天下。

【楊蟠】﹝號浩然。﹞

楊蟠宅在錢塘湖上﹐晚罷永嘉郡而歸。浩然有掛冠之興﹐每從親賓乘月泛舟﹐使二笛婢侑樽﹐悠然忘返。沈注贈一闋﹐有曰「竹閣云深﹐巢虛人闃﹐幾年湖上音塵寂。風流今有使君家﹐月明夜夜聞雙笛。」人咨其淸逸。

【賈收】﹝字耘老。﹞

賈耘老有水閣在苕溪上﹐景物淸曠。沈會宗爲賦《天仙子》詞曰「景物因人成勝槪﹐滿目更無塵可礙。等閒簾幕小闌干﹐衣未解﹐心先快﹐明月淸風如有待。誰信門前車馬隘﹐別是人間閒世界。坐中無物不淸涼﹐山一帶﹐水一派﹐流水白雲長自在。」其後水閣易主﹐遺址與沈存中水閣相近﹐同在一岸﹐景物悉如會宗之詞﹐存中嘗作絕句云「三間水閣賈耘老﹐一首佳詞沈會宗。無限當時好明月﹐如今總屬績溪翁。」

錢塘吳山有美堂﹐朝士大夫畱題甚眾﹐賈耘老詩曰「自刊宸畫入云端﹐神物應須護翠巒。吳越不藏千里色﹐鬥牛常占一天寒。四檐望盡回頭懶﹐萬象搜來下筆難。誰信靜中疏拙意﹐略無蹤迹到波瀾。」後東坡ヘ杭﹐命筆吏盡錄詩﹐不著姓名﹐默定髙下﹐以耘老詩爲冠﹐因此與耘老從遊。

【劉槪】﹝字孟節。靑州壽光人。好遊山﹐常獨挈飯一罌﹐窮探幽險﹐無所不至﹐夜則宿於巖石之下﹐或累日乃返。﹞

劉孟節舉進士及第﹐爲幕僚一任﹐不得志﹐棄官隱居冶原山﹐富鄭公鎭靑﹐甚禮重之。冶原﹐歐冶子鑄劍地也﹐山奇水淸﹐气象幽絕。富公爲築室原上﹐孟節常寓居龍興僧捨之西軒﹐往往憑欄靜立﹐慨想世事﹐吁唏獨語﹐或以手拍欄桿﹐自詠詩曰「昔年曾作瀟湘客﹐憔悴東秦歸未得。西山忽見好溪山﹐如何尙有楚鄕憶﹖讀書誤人四十年﹐幾回醉把欄幹拍。」

【陳烈】﹝福州人。與陳襄﹑周希孟﹑鄭穆稱「海濱四先生」。﹞

陳烈少與蔡襄同硯席﹐襄出鎭福唐﹐烈造訪﹐聞其政頗嚴刻﹐乃維舟津亭而不入﹐乃畱詩亭上﹐曰「溪山龍虎蟠﹐溪水鼓角喧。中宵鄕夢破﹐六月夜衾寒。風雨生殘木﹐蛟螭喜怒瀾。殷勤祝舟子﹐移棹過前灘。」亭吏錄以呈蔡﹐蔡曰「陳君教我矣。」亟令追之﹐已不及。自此少尙寬云。

蔡君謨守福唐﹐上元日﹐令民間一家點燈七盞。陳烈作大燈長丈餘﹐大書其上曰「富家一盞燈﹐太倉一粒粟。貧家一盞燈﹐父子相對哭。風流太守知不知﹐猶恨笙歌無妙曲。」君謨見之﹐還輿罷燈。

【李覯】﹝字泰伯﹐於江人。嘗試制科﹐六論不得其一﹐曰「吾書未嘗不讀。必《孟子注疏》也。」擲筆而出﹐後檢視之﹐果然。﹞

李泰伯素不喜《孟子》﹐時有一士人頗滑稽而饕餮﹐聞有饋李酒者﹐欲以計求之﹐因投所業詩數篇﹐其首章乃《非孟》詩也﹐詩曰「焚廩捐階事可ㄉ﹐孟軻深信不知非。嶽翁方且爲天子﹐女婿如何弟殺之﹖」李喜甚﹐畱飲連日﹐酒盡方去。他日﹐士人又聞有饋李酒者﹐復著論一篇﹐名曰《疑孟》﹐投之﹐李讀畢謂曰「前此酒本擬畱作數日計﹐君至一飲遽盡﹐旬餘殊索寞。公之論固佳﹐此酒不可復得也。」士人觖望逡巡而退。

李泰伯一日與處士陳烈同赴蔡君謨飲。君謨以營妓佐酒﹐烈已不樂。酒行﹐眾妓方歌﹐烈並酒擲於案上﹐作皇懼狀﹐逾墻攀木而遁。時泰伯坐上賦詩云「七閩山水掌中窺﹐乘興登臨對落暉。誰在畫樓酤酒處﹖幾多鳴虜送潮歸﹖晴來海色依稀見﹐醉後鄕心積漸微。山鳥不知紅粉樂﹐一聲檀板便驚飛。」烈聞之﹐遂投牒云「李覯本無士行﹐輒賓筵﹐詆釋氏爲妖胡﹐指孟軻爲非聖。按吾聖經云﹕『非聖人者無法』。合依名教﹐肆諸市朝。」君謨覽牒笑謂來者云「傳語先生﹐今後不使弟子也。」

李泰伯和陳殿撰詩有句云「酒鄕貧更入﹐詩債病猶還。」當時喜傳誦之。

【張景】﹝公安人。與穆修﹑沈造善。﹞

張景隱居不仕﹐仁宗召見﹐問曰「卿在江陵何處居﹖」對曰「兩岸綠楊遮虎渡﹐一灣芳艸護龍洲。」又問﹕「所食何物﹖」曰「新粟米炊魚子飯﹐嫩冬瓜煮鱉裙羹。」

●卷五十宋

【神宗頊】﹝年十三居濮邸。一日﹐晝憩便寢﹐有紫气自鼻中出﹐盤旋如香篆﹐時以爲瑞。﹞

神宗天性儉約﹐奉慈壽宮尢盡孝道﹐慈聖太后嘗以乘輿服物未備﹐因同天節作珠子鞍轡爲壽﹐神宗一禦於禁中﹐後藏去不復用﹔一日與兩宮幸後苑賞花﹐慈壽輦至﹐神宗卽降步親扶慈聖出輦﹐屢卻不從﹐聞者太息。慈聖上仙﹐李奉世時爲侍郎﹐進挽詩有云「珠韉昔禦恩猶在﹐玉輦親扶事已非」。蓋記此二事﹐神宗覽之泣下。

【王安石】﹝字介甫。晚居金陵鐘山謝公墩﹐距城適相半﹐因號半山。公押「石」字﹐初橫一畫﹐左引腳中爲一圈﹐公性急﹐作圈多不圓﹐往往窩匾﹐而橫畫又多帶過。嘗有密譏公押「反」字者﹐公知之﹐加意作圈。嘗獨處論量天下人才﹐首屈指於其子﹐曰「犬哥是一个」。爵荊國公﹐追封舒王。或謂當時公論分明﹐以「荊舒是懲」目之。京﹑卞輩當國﹐懵然不知也。﹞

嘉中﹐後苑賞花釣魚﹐時王介甫以知制誥預末坐﹐帝出詩示羣臣次第屬和﹐傳至介甫﹐日將夕矣﹐亟欲奏禦﹐得「披香殿」字﹐未有對﹐時鄭毅夫獬接席顧介甫﹕「宜對『太液池』」介甫遂成詩云「蔭幄晴雲拂曉開。傳呼仙仗九天來。披香殿上畱朱輦﹐太液池邊送玉杯。宿蕊暖含春浩蕩﹐戲鱗淸映日徘徊。宸章獨與春爭麗﹐恩許賡歌豈易陪」﹖翌日﹐都下盛傳王舍人竊柳耆卿詞「太液波翻﹐披香簾捲」之語﹐介甫頗銜之。

王介甫初拜相日﹐取筆題窗雲「霜松雪竹鐘山寺﹐投老歸歟寄此生。」投筆而起﹐人莫測其意。後致仕居金陵白下門外﹐遊鐘山﹐憩法云寺﹐是日正當霜雪﹐虛窗松竹皆如詩中之景﹐公憮然久之。荊公作相日﹐苑中有石橊一叢﹐枝葉甚茂﹐止發一花﹐題詩云「濃綠萬枝紅一點﹐動人春色不須多。」

王荊公作相日﹐當生朝﹐光祿卿鞏申以大籠貯雀詣客次﹐笏開籠﹐且祝曰「顧相公一百二十歲。」時有邊寨之主妻病而虞侯割股以獻者﹐時人爲之語曰「虞侯爲縣君割股﹐大卿與丞相放生。」

荊公在歐公坐﹐分韻送裴如晦知吳江﹐以「黯然消魂惟別而已」八字分韻﹐時客與公八人﹕荊公﹑平甫﹑老蘇﹑梅聖兪﹑蘇子美﹑姚子張﹑焦伯彊也。時老蘇得「而」字﹐押韻云「談詩究乎而」。荊公乃又作「而」字二詩﹐有云「采鯨抗波濤﹐風作鱗之而。」蓋用《周禮考工記》「之而頰」也。又云「春風垂虹亭﹐一杯湖上持。傲兀何賓客﹐兩忘我與而。」最爲工。

荊公題《殘菊》詩﹕「黃昏風雨打園林﹐殘菊飄零滿地金。」歐陽公見之﹐戲曰「秋花不比春花落﹐憑仗詩人仔細看。」荊公聞而笑曰「歐九不學之過也。不見楚詞云﹕『夕餐秋菊之落英』乎﹖」

舒王在鐘山﹐有道士來謁﹐因與棋﹐輒作數語曰「彼亦不敢先﹐此亦不敢先。惟其不敢先﹐是以無所爭。惟其無所爭﹐故能入不生不死。」舒王笑曰「此特棋隱語也。」

王荊公棋品不甚髙﹐每與人對局﹐未嘗致思﹐隨手疾應﹐覺其勢將敗﹐便斂之﹐謂人曰「本圖適性忘慮﹐反苦思勞神﹐不如且已。」因賦詩云「莫將戲事擾眞情﹐且可隨緣道我嬴。戰罷兩奩分黑白﹐一枰何處有虧成﹖」

蘇子瞻過金陵﹐王介甫招遊蔣山﹐坐方丈飲茶﹐公指案上大研曰「可集古詩﹐聯句賦此。」子瞻應聲曰「軾僭先道一句。『巧匠斬山骨。』」公沈思良久﹐起曰「且趁晴色﹐窮攬蔣山之勝﹐此非所急也。」田承君與一二客從後觀之﹐田曰「荊公尋常好以此困人﹐門下士往往受困﹐今日反爲蘇公所困矣。」

蘇子瞻渡江至儀眞﹐和介甫《遊蔣山》詩﹐介甫指「峯多巧障日﹐江遠欲浮天」﹐撫幾嘆曰「老夫一生作詩﹐無此兩句。」

蘇長公奉祠西太乙﹐見王介甫舊題六言詩曰「楊柳鳴蜩綠暗﹐荷花落日紅酣。三十六陂春水﹐白頭相見江南。」注目久之﹐曰「此老野狐精也。」

荊公薦進一二寒士﹐位侍從﹐初無意於大用也。公去位後﹐遂參政﹐公作小詩寄意云「本種酴架﹐金沙只謾栽。自矜顏色好﹐飛度蠟前開。」

謝安墩在半山招寧寺後﹐安與王羲之嘗登此。介甫居金陵﹐作絕句云「我名公字偶相同﹐我屋公墩在眼中。公去我來墩屬我﹐不應墩姓尙隨公」。﹝或謂荊公好與人爭﹐在朝則與諸公爭新法﹐在野則與謝公爭墩﹐亦善謔也。﹞

荊公舉一酒令云「有客姓任名稔﹐販金販錦。關吏止之曰「『任稔任入﹐金錦禁急。』」又字謎云「目字加兩點﹐不得作貝字猜﹐貝字欠兩點﹐不得作目字猜。」賀﹑資二字也。又「四个口盡皆方﹐加十字在中央。不得作田字道﹐不得作器字商。」圖﹝圖﹞字也。

呂惠卿嘗語王荊公曰﹕公面有﹤黑幹﹥﹐用園荽洗之當去。」荊公曰「吾面黑耳﹐非野也。」呂曰「園荽亦能去黑。」公笑曰「天生黑於予﹐園荽其如予何﹖」

王元澤﹝﹞數歲時﹐客有以一獐一鹿同籠以獻﹐問元澤﹐何者是獐﹐何者爲鹿﹖元澤實未識﹐良久對曰「獐邊者是鹿﹐鹿邊者是獐。」客大奇之。

或議王元澤不能作小辭﹐元澤援筆作《倦尋芳》一首﹐自此絕不作。其詞云「露向曉﹐簾幕風輕﹐小院閒晝。翠逕鶯來﹐驚下亂紅鋪繡。倚危樓﹐登髙榭﹐海棠著雨胭脂透。算韶華﹐又因循過了﹐淸明時候。

倦遊燕﹑風光滿目﹐好景良辰﹐誰共攜手﹖恨被楡錢﹐買斷兩眉長斗。憶得髙陽人散後﹐落花流水仍依舊。這情懷﹐對東風﹐盡成消瘦。」

王元澤又有春景《眼兒媚詞》曰「楊柳絲絲弄輕柔﹐煙縷織成愁。海棠未雨﹐梨花先雪﹐一半春休。而今往事難重省﹐歸夢繞秦樓。相思只在﹐丁香枝上﹐豆蔻稍頭。」

荊公及同修經義﹐經成﹐加荊公左僕射﹐龍圖閣直學士﹐同日受命。元絳賀詩曰「陳前輿服同桓傅﹐拜後金珠有魯公。」﹝荊公經義行﹐舉子專誦王氏章句而不解義﹐嘗曰「本欲變學究爲秀才﹐不謂變秀才爲學究也。」﹞

王元澤有心疾﹐與妻未嘗接﹐荊公憐而嫁之。同時有工部員外郎侯叔獻再娶而悍。後叔獻卒﹐朝延慮其虐前妻之子﹐有旨出之﹐不得爲侯氏妻。京師語曰「王太祝生前嫁婦﹐侯兵部死後休妻。」

程師孟嘗請於王介甫曰「公文章命世﹐師孟多幸與公同時﹐願得公爲墓志﹐庶傳不朽。」介甫問﹕「先正何官﹖」師孟曰「非也。師孟恐不得常侍左右﹐欲豫求墓志﹐俟死而刻之耳。」介甫𨿽笑而不許而心憐之﹐及王死﹐有習學檢正張安國披髮藉艸哭於柩前﹐曰「公不幸未有子﹐今郡君妊娠﹐安國願死托生爲公嗣。」京師語曰「程師孟生求速死﹐張安國死願托生。」﹝初﹐元澤病亟﹐介甫命道士作醮﹐大陳楮泉。平甫啟曰「𨿽疾﹐丘之禱久矣﹐爲此奚益﹖且兄常以倉法繩吏姦﹐今乃以楮泉徼福﹐安知三淸門下不行倉法耶﹖」﹞

舒王女吳安持之妻﹐蓬萊縣君﹐工詩﹐多佳句﹐有詩寄舒王曰「西風吹入小窗紗﹐秋气應憐我憶家。極目江山千里恨﹐依然和淚看黃花。」舒王以《楞嚴經新釋》付之﹐並和其詩曰「靑燈一點映窗紗﹐好讀楞嚴莫憶家。能了諸緣如夢幻﹐世間應有妙蓮花。」﹝舒王夫人吳好潔﹐舒王性任率﹐每不相合﹐自江寧乞歸私第﹐有官藤牀﹐吳假用未還﹐羣吏來索﹐左右莫敢言。王一日跣而登牀﹐偃臥良久﹐吳望見﹐卽命送還。﹞

【王安國】﹝字平父﹐荊公弟也﹐體幹魁碩。爲翰林學士日﹐盛夏入館﹐下馬流汗浹衣﹐劉貢父曰「君眞所謂汗淋學士也。」。﹞

王介甫初參大政﹐一日﹐因閱晏元獻小詞﹐笑曰「爲宰相而作艷詞可乎」﹖平甫曰「亦偶然耳。顧其事業﹐亦不止此。」時呂惠卿在坐﹐遽曰「爲政必先放鄭聲﹐況自爲之乎」﹖平甫正色曰「放鄭聲不若遠佞人。」呂大漸。﹝一說﹐介甫與呂惠卿論新法﹐平父吹笛於內﹐公諭之曰「請學士放鄭聲。」平父卽應曰「願相公遠佞人。」惠卿深銜之。﹞

常待制秩居汝陰有盛名﹐於嘉﹑治平之間﹐屢召不至﹐歐陽公亦推禮之﹐其詩所謂「笑殺穎川常處土﹐十年騎馬聽朝雞」者是也。熙寧初﹐荊公當國﹐力致之﹐遂起判國子監太常禮院﹐聲譽稍減於前。嘗一日大雪趨朝﹐時秩已衰﹐寒甚﹐不可忍﹐喟然若有所恨者﹐乃舉文忠詩自戲曰「凍殺穎川常處士﹐也來騎馬聽朝雞。」秩舊治《春秋》﹐著講解數十卷﹐自謂聖人之意盡在是矣。介甫不好《春秋》﹐秩遂盡諱其所學﹐熙寧六年﹐兩河荒歉﹐詔令所在靑苗本錢權行倚閣﹐王平甫戲秩曰「公之《春秋》亦權倚閣乎﹖」

陳繹爲舉子﹐通率少檢﹐後舉制科﹐驟爲質朴﹐時號藝熟顏回。時孔文仲舉制對策﹐言天下有可嘆息慟哭者。旣而被斥。繹時爲翰林學士﹐曰「文仲狂躁﹐眞杜園賈誼也。」王平甫笑曰「杜園賈誼正好對藝熟顏回。」

唐詩曰「二十四考中書令﹐」謂汾陽王也﹐而無其對﹐或以問平甫﹐平甫應聲曰「萬人千戶冠軍侯。」﹝謂霍去病。﹞

蘇東坡嘗云「『爲我周旋寧作我』﹐眞一好句﹐只是難對。」時王平甫在坐﹐應聲云「只消道『因郎憔悴卻羞郎』」。

王平甫﹐熙寧中直宿崇文館﹐夢有人挾至海上﹐見海中央宮殿甚盛﹐其中作樂笙簫鼓吹之伎甚眾﹐榜其宮曰靈芝宮。平甫欲與俱往﹐有人在宮側謂曰「時未至。」且令去﹐他日當迎之至此。恍然夢覺﹐時禁中已鳴鐘矣。平甫爲詩記之曰「萬頃波濤木葉飛﹐笙歌宮殿號靈芝。揮毫不似人間世﹐長樂鐘聲夢覺時。」後四年﹐平甫卒﹐其家卜之曰「君嘗夢往靈芝宮﹐果然乎﹖」卜曰「然。」又三年﹐曾阜夢與平甫會﹐傍一人曰「平甫已列仙官矣。」

【王欽臣】﹝字仲至。﹞

王欽臣自西京一縣令召入﹐議法與荊公不合﹐令學士院試賦一篇﹐但賜出身﹐都歸本任。時荊公爲考官﹐於簾下見其試畢就壁問題字﹐使人錄之﹐乃二詩也。其一云「蜀國相如最有詞﹐武皇深恨不同時。淩雲賦罷還無用﹐寂寞文園意可知。」其二云「古木陰森白玉堂﹐老年來此試文章。日斜奏罷長楊賦﹐閒拂塵埃看畫墻。」荊公爲攺「奏罷長楊賦」作「奏賦長楊罷。」在金陵﹐好事者求公書﹐多寫此詩。

【曾公亮】﹝字明仲。初疾韓琦﹐乃薦王安石以間之﹐及同輔政﹐一切陰助所爲。謂人曰「上與介甫如一人﹐此乃天也。」然安石猶以公亮不盡阿附己﹐聽其罷相。﹞

曾公亮自嘉秉政﹐至熙寧中尙在中書﹐年𨿽髙面精力不衰﹐故臺諫無非之者﹐惟李復圭以爲不可﹐作詩曰「老鳳池邊蹲不去﹐饑烏臺上噤無聲。」未幾﹐曾公遂致仕去。﹝唐人謂中書舍人爲小鳳﹐翰林學士爲大鳳﹐丞相爲老鳳﹐蓋以中書省有鳳池也。又謂儀部之長曰大儀﹐員外曰中儀﹐主事曰小儀。宋人猶襲其稱。﹞

【呂惠卿】﹝字吉甫。王安石罷相﹐退處金陵﹐於鐘山書院往往寫「福建子」三字﹐蓋深悔爲惠卿誤也。﹞

元間﹐王景亮與仕族無名子結爲一社﹐紀事嘲誚﹐士大夫無問賢愚﹐一經諸人之目﹐卽被不雅之名﹐號曰豬嘴關。呂惠卿察訪京東﹐呂質淸瘦﹐語話之際喜以雙手指畫﹐社人呼之曰說法馬畱。又湊爲七字曰「說法馬畱爲察訪。」社中彌歲不能對。一日﹐邵篪因上殿气泄﹐出知東平﹐邵髙鼻捲髯﹐社人名爲湊氛獅子。仍對曰「湊氛獅子作知州。」惠卿銜之﹐諷部使者發以他事﹐舉社遂爲薤粉。﹝馬畱﹐蓋優人呼沐猴之名。﹞

【盧秉】﹝元丰初提點兩浙刑獄。﹞

盧秉嘗爲江南郡掾﹐於傳捨中題詩云「靑衫白髮病參軍﹐旋糶黃梁置酒樽。但得有錢畱客醉﹐也勝騎馬傍人門。」王荊公見而稱之﹐力薦於朝﹐不數年登貳卿。

【劉景文】﹝字手孫。在忻州﹐數日率一謁晉文公祠﹐旣至祠下﹐必與神偶語﹐久之乃出﹐文公亦時時來謁。景文閉閭若與客語者﹐則神之至也。﹞

劉季孫初以左班殿直監饒州酒﹐王荊公爲江東提刑﹐巡歷至饒按酒務﹐始至廳事﹐見屏間有題小詩曰「呢喃燕子語梁間﹐底事來驚夢裏閒﹖說與傍人應不解﹐杖藜攜酒看芝山。」大稱賞之﹐問專知官誰所作﹐以季孫言﹐卽召與之語﹐嘉嘆﹐升車而去﹐不復問務事。旣至傳捨﹐適郡學生持狀立庭下﹐請差官攝州學事﹐公判監酒殿直﹐一郡大驚﹐遂知名云。

王荊公嘗舉書句語劉季孫曰「念玆在玆﹐釋玆在玆﹐名言玆在玆。」季孫應聲曰「揭諦揭諦﹐波羅揭諦﹐波羅僧揭諦。」安石大笑。

劉季孫《送孔宗翰知揚州》詩有云「詩書魯國眞男子﹐歌吹揚州作貴人。」多稱其精當。後爲杭州鈐轄﹐蘇子瞻作守﹐深知之﹐嘗以詩寄子瞻云「四海共知霜滿鬢﹐重陽曾插菊花無﹖」子瞻大喜。

【楊徳建】﹝號湖陰先生。﹞

楊湖陰居金陵﹐丹陽陳輔每淸明過金陵上冢畢﹐卽過湖陰之居﹐淸談終日﹐率以爲常。元丰間﹐頻歲訪之不遇﹐乃題一絕於門云「北山松粉末飄花﹐白下風輕日腳斜。身是舊時王謝燕﹐一年一度到君家。」湖陰歸見其詩﹐吟賞久之﹐曾稱於荊公﹐公笑曰「此正戲君爲尋常百姓耳。」湖陰亦大笑。

【郭祥正】﹝字功甫。母夢李白而生。少有詩名﹐梅堯臣一日嘆曰「眞太白後身也。」舉進士﹐歷知端州﹐棄去﹐隱於靑山﹐自號謝公山人﹐所居有醉吟庵。﹞

郭功甫與荊公坐﹐有一人展刺云「詩人龍太初。」功甫曰「相公前敢稱詩人﹐不識去就如此。」荊公曰「但請來相見。」旣坐﹐功甫曰「賢通能作詩﹐只從相公請个詩題。」是時﹐方有老兵以沙搽銅器﹐荊公卽曰「可作沙詩。」太初不移刻間誦曰「茫茫黃出塞﹐渺渺白鋪汀。鳥過迹平篆﹐潮回日射星。」功甫遂閣筆。由此知名東南。﹝祥正嘗出詩一軸示東坡﹐先自吟誦﹐曰「此詩幾分」﹖坡曰「十分。」祥正驚喜﹐問之﹐坡曰「七分來是讀﹐三分來是詩﹐豈不是十分﹖」祥正一日夢中作《遊采石》詩﹐明日書以示人﹐曰「予決非久於世者。」人問其故﹖祥正曰「予近詩有『欲尋鐵索排橋處﹐只有楊花慘客愁』之句﹐非予平日所能到﹐忽得之﹐不祥。」不逾月果死。李端叔聞而笑曰「不知杜少陵如何活得許久﹖」﹞

【王逵】。﹞

王逵工詩。熙寧初﹐韓忠獻出知大名府﹐逵因歲節﹐以詩干酒﹐曰「故吏寂寥新歲近﹐願分餘瀝漲蛟盤。」公以百壺答之。﹝時有胡恢者﹐失官﹐獻公詩曰「建鄴關山千里遠﹐長安風雪一家寒。」公憐之﹐令篆石經﹐得復官。﹞

苗根以列卿知明州歸﹐多置田產﹐又自明州取材爲堂﹐舟載歸。時王逵作詩嘲曰「田從汶上天生出﹐堂自明州地架來。」此句傳至京師﹐王荊公大怒﹐卽出禦史王子韶廉其事。自後﹐以謠言起獄﹐實自逵始。

【王介】﹝字中甫。衢州人。﹞

王介善譏謔﹐嘗舉制科不中﹐與王荊公遊﹐甚款曲﹐然未嘗降意少相下。熙寧初﹐荊公以翰林學士被召﹐前此﹐屢召不起﹐至是始受命。介以詩寄云「艸廬三顧動幽蟄﹐蕙帳一空生曉寒。」用蕙帳事﹐蓋有所諷。荊公得之﹐大笑﹐他日作詩﹐有「丈夫出處非無意﹐猿鶴從來自不知」之句﹐蓋爲介發。

王介性輕率﹐語言無論﹐時人以爲心風。熙寧中﹐自省判出守湖州﹐荊公作詩送之云「吳興太守美如何﹖柳惲詩才未足多。遙想郡人迎下檐﹐白洲上起滄波。」其意以水值風卽起波也。介諭其意﹐遂和十篇﹐盛气而誦於荊公。其一曰「吳興太守美如何﹖太守從來惡祝它。生若不爲上柱國﹐死時猶合代閻羅。」荊公笑曰「閻羅見闕﹐速請上任。」﹝吳興有白菽洲﹐柳惲於此賦詩云「汀洲采白」﹐洲因以名。﹞

王荊公曾題江寧道中驛舍一聯云「茅屋滄洲一酒旗﹐午煙孤起隔林炊。」王介見而鄙之﹐書其末云「金陵村裏王夫子﹐可是能吟富貴詩」﹖荊公見之﹐亦不屑意﹐乃續之云「江晴日暖蘆花起﹐恰似春風柳絮時。」末句又譏介之輕狂也。

【蔡肇】﹝字天啟﹐丹陽人。嘗從王介甫遊﹐一日﹐語及盧仝《月蝕》詩辭語奇﹐介甫曰「人少有誦得者。」天啟立誦之﹐不遺一字。一日﹐又與介甫同泛舟﹐適見羣鳧數百﹐掠舟而過﹐介甫戲曰「子能數之乎﹖」天啟一閱卽得其數﹐因遣人詢之放蓄者﹐其數不差。﹞

王荊公作集句﹐得「江州司馬靑衫濕」之句﹐欲以全句作對﹐久而未得﹐一日問蔡天啟﹐天啟應聲曰「何不對『梨園弟子白髮新』」﹖公大喜。

蔡天啟召試中書舍人。故事﹐宰相未上馬前﹐限三篇成。天啟揮毫立就。擬授節度使。制云「鳴戲﹗千里謬之毫釐﹐朕不從中禦也﹔萬世垂之竹帛﹐卿其以身任之。」張天覺讀之﹐擊節稱美。

蔡天啟爲博士﹐三年不遷﹐再至學省﹐賦詩云「平生擾擾復膠膠﹐學省重來歲又交。騎馬醉遭官長罵﹐讀書漸被學生嘲。何爲眷戀米五斗﹖便可經營宅一茅。好買江千千个竹﹐待看煙雨長春稍。」

王荊公在鐘山﹐有馬甚惡﹐蹄嚙不可近。一日﹐兩校牽至庭下﹐告公請鬻之。蔡天啟時在坐﹐曰「世安有不可調之馬﹖第久不騎﹐驕耳﹗」卽起捉其げ一躍而上﹐不用銜勒﹐馳數十里而還﹐荊公大壯之。卽作集句詩贈天啟﹐所謂「蔡子勇成癖﹐能騎生馬駒」者。後又有「身著靑山騎惡馬﹐日行三百尙嫌遲。心源落落堪爲將﹐卻是君王未備知。」士大夫盛傳。荊公以將帥之材許天啟。紹聖初﹐章申公當國﹐首欲進天啟侍從﹐會執政有不悅者﹐乃出爲永興軍路提舉常平。因欲稍遷爲帥﹐會丁內艱不果﹐猶是用荊公遺意也。

蔡天啟後守睦州﹐到任謝表有曰「城譙闃寂﹐一葉落而知秋」島嶼縈回﹐二水合而成字。」復有詩曰「疊嶂巧分丁字水﹐臘梅遲見二年花。」人謂能狀桐廬郡景物。

蔡天任載﹐天啟弟也﹐亦工詩。無錫錢伸仲﹝紳﹞退居漆塘﹐有園亭之勝﹐一時知名士大夫皆爲之賦詩。天任賦遠云亭曰「白雲何時來﹐英英冠山椒。西風莫吹去﹐使我心搖搖。」賦通惠泉曰「水行天地間﹐萬派同一指。胡爲穿石來﹖要洗巢﹑由耳。」賦《芳美亭》曰「髙人不惜地﹐自種無邊春。莫隨流水去﹐卻污世間塵。」賦《遂初亭》曰「著亭傍林泉﹐偶與初心期。佳處時自領﹐未應魚鳥知。」諸公服其韻勝。

●卷五十一宋

【王】﹝字禹玉。封岐公。監維陽郡日﹐王安石爲幕官﹐陳升之爲衛尉丞。時韓魏公出守是邦。初夏﹐圃內芍藥開﹐有金腰帶四朵﹐公召四人同賞﹐各簪一朵﹐後相繼爲相﹐果花瑞也。晚築室南溪﹐號志堂居士﹐左右松竹﹐逍遙其下﹐一時名流雅慕之﹐題曰竹隱。﹞

王岐公與歐陽公同在翰苑﹐會溫成皇后初薨﹐立春進帖子﹐以其虛閣故不進﹐俄有旨令進﹐岐公遽口占一首云「昔聞海上有仙山﹐煙鎖樓臺日月閒。花下玉容長不老﹐只應春色勝人間。」歐公嘆其美麗。

王岐公在翰苑日﹐時中秋有月﹐神宗問﹕「當直學士是誰﹖」左右以姓名對。遂召公賜坐。上引謝莊賦﹑李白詩﹐美其才。又出禦制詩示公。公起謝﹐敕內侍挾持﹐不令下拜。夜漏下三鼓﹐上悅甚﹐令宮嬪各取領巾﹑裙帶或團扇﹑手帕求詩﹐悉以進呈。上云「須與學士潤筆。」遂各取頭上珠花一朵裝公﹐襆頭簪不盡者﹐置公袖中﹐旋取鍼綫縫連袖口。宴罷﹐月將西沈﹐上命輟金蓮燭扶掖歸院。翊日﹐都下盛傳天子請客。明年中秋﹐公已參政﹐蔡確爲學士﹐上講故事﹐命宮嬪求詩﹐蔡奏云「不敢。」遂命出公舊作﹐蔡云「臣才思短澀不及王某。」酒再行而止﹐左右不悅云「學士村。」

宋制﹐大社二祭多差近臣。王禹玉爲翰林學士﹐典內外制十八年﹐屢被差﹐乃題詩於齋宮云「鄰雞未唱曉驂催﹐又向靈壇飲福杯。自笑治聾知不足﹐明年彊健更重來。」帝聞而憐之﹐遂拜參知政事。

王禹玉與荊公同侍朝﹐荊公有虱直緣其須﹐裕陵顧而笑﹐公不自知也。朝退問禹五曰「上何爲笑」﹖禹玉告之故﹐公命從者去之﹐禹玉曰「未可輕去﹐當獻一言﹐頌虱之功。」乃云「屢遊相須﹐曾經禦覽。」荊公爲之解頤。

王丞相嗜諧謔﹐一日論沙門﹐因曰「投老欲依僧。」客遽對曰「『急則抱拂腳。」王曰「『投老欲依僧』是古詩一句。」客亦曰「急則抱拂腳』是俗諺全語。上云投﹐下云腳﹐豈不的對也。」王大笑。

王丞相云「馬子山騎山子馬。」﹝馬給事﹐字子山。穆王八駿有山子馬之名。﹞久之﹐人對曰「錢衡水盜水衡錢。」錢某爲衡水令。人謝之曰「正欲作對爾﹐非有盜也。」

元丰中﹐神宗以元夕禦樓﹐宰臣親王觀燈﹐有禦制令從臣和進。王禹玉爲左相﹐蔡持正爲右相。蔡密叩王云「應制上元詩如何使事﹖」禹玉曰「只是鰲山鳳輦。」章子厚時爲黃門侍郎﹐以爲陳腐﹐且疑爲所紿。十七日登對﹐裕陵獨賞禹玉詩云「妙於使事。」詩云「雪消華月滿仙臺﹐萬燭當樓寶扇開。雙鳳雲中扶輦下﹐六鰲海上駕山來。鎬京春酒沾周燕﹐汾水秋風陋漢才。一曲升平人共樂﹐君王又進紫霞杯。時髙麗賀正旦禮物中有紫霞杯﹐五色玻璃也﹐是夕﹐上用進酒。子厚始嘆服﹐以爲不可及。

王岐公詩喜用金﹑玉﹑珠﹑翠等字﹐世謂「至寶丹」。其子明之在姑蘇有所愛﹐比至京師﹐公彊畱之逾時﹐詩云「黃金零落大刀頭﹐玉筋歸期畫到秋。紅錦寄魚風逆浪﹐玉簫吹鳳月當樓。伯勞知我經春別﹐香蠟窺人徹夜愁。好去渡江千里夢﹐滿天梅雨是蘇州。」句意甚工而富艷奇巧﹐得公家法。﹝有人云「詩能窮人﹐且試彊作此富貴語﹐看如何﹖」其人數日搜索﹐云「止得一聯﹐云「脛廷化爲紅玳瑁﹐眼睛變作碧琉璃。」聞者絕倒。﹞

王丰父﹐少年詞賦登科﹐文章世其家﹐作《柱杖》詩云「老境得爲丘壑伴﹐醉鄕還勝子孫扶。」其風味雍容如此。

黃嗣徽﹐少年時讀書有俊聲﹐不幸爲後母訴於官﹐隸軍籍。王岐公丞相宣籍得之﹐聞其識字﹐使抄書。一日﹐觀宋復古郎中所畫山水﹐使子弟賦詩﹐嗣徽亦請賦﹐公頷之﹐頃刻成一絕句曰「匣有瑤琴篋有書﹐棲遲猶未卜吾廬。主人況是丹靑手﹐乞取生涯似畫圖。」岐公大嗟賞之﹐及問知曲折﹐以故人子奏於朝﹐乞以門客恩澤承務郎特補之。命下之日﹐暴卒。

王禹玉丞相旣亡﹐有無名子作詩嘲之云「太師因被子孫煎﹐身後無名只有錢。喏喏佞翻王介甫﹐奇奇歆殺宋昭宣。嘗言井口難爲戲﹐獨坐中書不許年。東府自來無土地﹐便應正授不須權。」其家經府指言張山人作﹐府中追張山人至﹐張曰「某自來多作十六十七字詩﹐著題詩某吟不得。」府尹笑而遣之。

【王琪】﹝字君玉。從兄。嘗乞夢於后土祠﹐夜得報云「君年二十七﹐官至四品。」時年正二十七﹐大惡之。過歲﹐乃稍自安。後以禮部侍郎樞密直學士致仕。未攺官制時﹐正四品﹐年七十二云。﹞

王君玉初登第﹐調揚州江都尉﹐題《九曲池》詩云「越調隋家曲﹐當年亦九成。哀音已亡國﹐廢沼尙畱名。儀鳳終沈影﹐鳴蛙祗沸聲。淒涼不可問﹐落日背蕪城。」晏元獻赴杭州﹐道過維楊﹐憩大明寺﹐瞑目徐行﹐使侍吏誦壁間詩板﹐戒其勿言爵裏姓名﹐終篇者無幾﹐別誦此詩﹐徐問之﹐知爲琪作﹐賞嘆不已﹐薦琪館職。

王琪﹑張亢同在晏元獻幕。張肥大﹐王以太牢目之﹔王瘦小﹐張以獼猴目之。一日﹐有米綱至八百里村﹐水淺﹐當剝載﹐張往督﹐王曰「所謂八百里剝也。」張曰「未若三千年精矣。」琪嘗嘲亢曰「張亢觸墻成八字。」亢應聲曰「王琪望月叫三聲。」﹝亢滑稽﹐有門客作《坤厚載物》賦云「粵有大徳﹐其名曰坤。」亢曰「非講經之座主﹐卽傳法之沙門。」﹞

彭乘爲翰林學士﹐文章誥命每出﹐人咸指笑之。有邊帥乞朝覲﹐仁宗許其候秋涼卽途﹐彭爲批之於詔曰「當俟蕭蕭之候﹐爰興靡靡之行。」王琪性滑稽﹐多侮誚﹐及乘死﹐琪爲挽詞云「最是蕭蕭句﹐無人繼後風。」

金陵賞心亭﹐丁晉公建也。公以家藏袁安《臥雪圖》張於其屏﹐乃唐周筆﹐經十四守無敢覬覦者﹐後爲太守竊去﹐以凡筆畫蘆雁易之。工密學。琪求作守﹐登臨賦詩曰「千里秦淮在玉壺﹐江山淸麗壯吳都。昔人已化遼天鶴﹐舊書難尋《臥雪圖》。冉冉流年去京國﹐蕭蕭華發老江湖。殘蟬不會登臨意﹐又噪西風入座隅。」

【元絳】﹝字厚之﹐知福州日﹐有吏白事﹐公問﹕「如何行遣﹖」吏對﹕「合依元降指揮。」公曰「元絳未嘗指揮。」吏悚而退。﹞

神宗友愛嘉﹑岐二王﹐不許出閣﹐固辭者數十﹐其後攺封。先召翰林學士元厚之謂曰「卿可於麻辭中道殺﹐勿令更辭也。」略云「列第環宮﹐彌聳開元之盛﹔側門通禁﹐共承長樂之顏。」

元厚之在翰林日﹐髙麗使乞新著﹐王平甫以詩戲之曰「誰使詩仙來鳳沼﹐欲傳賈客至雞林。」

元厚之知荊南﹐嘗夢至仙府﹐與三人者聯書名﹐傍有告之曰「君三人蓋兄弟也。」覺而思之﹐莫知所謂。未幾召人爲學士。時韓持國維﹑楊元素繪先已在院。一日﹐因書奏列名﹐三人名皆從絞絲﹐始悟夢中兄弟之意。已而﹐持國﹑元素皆外補﹐厚之尹京。後三年﹐復與元素還職﹐而鄧文約相繼爲直院﹐三人之名又皆從絞絲。許大夫選嘗作《四翰林詩》記其事。厚之和云「聯名適似三株樹﹐傳玩驚看五朵雲。」此亦一時之異也。

元丰間﹐嘗久旱不雨﹐裕陵禁中齋禱甚力。一日﹐夢有僧乘馬馳空中﹐口吐雲霧﹐旣覺而雨大作。翌日﹐遣中貴人道夢中所見﹐物色於相國寺三門五百羅漢中﹐第十三尊略仿佛﹐卽迎入內﹐視之﹐正所夢也。王丞相禹玉作《喜雨詩》云「良弼爲辜霖雨望﹐神僧作霧應精求。」元厚之詩云「仙驥﹛爾﹜云穿伏下﹐佛花吹雨匝天流。」蓋記此。

元丰旣行官制﹐準唐故事﹐定宰相上事儀﹐以禦史中丞押百官班拜於階下﹐宰相答拜於阼階上。時王禹玉除左僕射﹐蔡持正右僕射﹐神宗命卽尙書省行之﹐二人力辭﹐帝不可﹐曰「此國體﹐非爲卿設也。」二人乃受命。時元厚之已致仕居吳﹐以詩賀王禹玉﹐有「前殿聽宣中禁制﹐南宮看集外朝班。星辰影落三階下﹐桃李陰成四海間」之句﹐時最爲盛事。

【王觀】。﹞

字通叟。有《冠柳集》。序者稱其髙於柳詞﹐故曰冠柳

王觀恃才放誕﹐陸子履愼默﹐於事無所可否﹐二人極相善。觀寢疾﹐子履往候之。觀以方帽包裹坐復帳中﹐子履笑曰「體中小不佳﹐何至是﹖所謂『王三惜命』也。」觀厲聲曰「王三惜命﹐何如陸四括囊﹖」聞者大笑。

王觀有《雨中花令》呈元厚之﹐云「百尺淸泉聲陸續。映瀟灑﹑碧梧翠竹。面千步回廊﹐重重簾幕﹐小枕欹寒玉。試展鮫綃看畫軸。見一派﹑瀟湘凝綠。待玉漏穿花﹐銀河垂地﹐月上闌干曲。」

王觀又有《踏靑詞》曰「調雨爲酥﹐催冰做水﹐東君分付春還。何人便將輕暖﹐點破殘寒。結伴踏靑去好﹐平頭鞋子小雙鸞。煙郊外﹐望中秀色﹐如有無閒。晴則个﹐陰則个﹐得天气﹐有許多般。須教鏤花撥柳﹐爭要先看。不道吳綾繡襪﹐香泥斜沁幾行斑。東風巧﹐盡收翠綠﹐吹在眉山。」

王觀嘗作《莫惱翁曲》云「谷垂乾穗豆垂角﹐雨足年登不勝樂。烏巾紫領銀須長﹐白酒滿杯翁自酌。翁醉不知秋色涼﹐兒捋翁須孫撼牀。莫惱翁﹐翁年已髙﹐百事慵。」

【蔡挺】﹝字子正。扌元弟也。謚敏肅。﹞

熙寧間﹐有司言四月一日當蝕﹐上爲徹樂﹑避正殿。一夕微雨﹐不見日食﹐是日有皇子之慶。蔡子正獻濤云「昨夜薰風入舜韶﹐君王方避正衙朝。陽暉已得前星助﹐陰暉潛隨夜雨銷。」其敍四月一日避正殿﹑皇子慶誕﹑陰雲不見日食殆盡。當時無能過云。

元丰間﹐蔡挺自西掖出鎭平陽﹐經數歲﹐意欲歸﹐作《喜遷鸚》一闋云「霜天秋曉。正紫塞故壘﹐黃雲衰艸。漢馬嘶風﹐邊鴻叫月﹐隴上鐵衣寒早。劍歌騎曲悲壯﹐盡道君恩須報。塞垣樂﹐盡橐錦領﹐山西年少。談笑。刁鬥靜﹐烽火一把﹐時報平安耗。聖主憂邊﹐威懷遐遠﹐驕虜尙寬天討。歲華向晚愁思﹐誰念玉關人老﹖太平也﹐且歡娛﹐莫惜金尊頻倒﹗」時有中使至平陽﹐挺使倡優歌之﹐遂達於禁掖﹐上因語呂丞相曰「蔡挺欲歸。」遂以西掖召還。

【蔡確】﹝字持正。韓絳宣撫陜西﹐見確所制樂語﹐以爲材﹐薦於開封尹韓維﹐維又薦之安石。胡宗愈夫人丁氏嘗於窗隙遙見確﹐謂其神彩與盧多遜像相似﹐其後蔡果南竄。﹞

宣仁垂簾日﹐蔡確拜左僕射﹐其弟碩贓敗﹐確謫守安州。夏日﹐登車蓋亭﹐作十絕句云「公事無多客亦稀﹐朱衣小吏不須隨。溪潭直上虛亭裏﹐臥展柴桑處士詩。」「一川佳景疏簾外﹐四面涼風曲檻頭。綠野平流來遠棹﹐靑天白雨起靈秋。」「靜中自足勝炎蒸﹐入眼兼無俗物憎。何處機心驚白鳥﹖誰人怒劍逐靑蠅﹖」「紙屏石枕竹方牀﹐手倦拋書午夢長。睡起莞然成獨笑﹐數聲漁笛在滄浪。」「西山仿佛見松筠﹐日日來看色轉新。聞說桃花巖石畔﹐讀書曾有謫仙人。」「風搖熟果時聞落﹐雨滴餘花亦自香。葉底出巢黃口鬧﹐波間逐隊小魚忙。」「來結芳廬向翠微﹐自持杯酒對靑暉。水趨夢澤悠悠過﹐云抱西山冉冉飛。」「矯矯名臣郝甑山﹐忠言直節上元間。古人不見淸風在﹐嘆息思公俯碧灣。」「溪中曾有戈船士﹐溪上今無佩犢人。病守然惟坐嘯﹐白鷗紅鶴伴閒身。」「喧う六月浩無津﹐行見沙洲束兩濱。如帶溪流何足道﹐沈沈滄海會揚塵。」時吳處厚知漢陽軍﹐箋注以聞。其略云「五篇涉譏諷。『何處機心驚白鳥﹖誰人怒劍逐靑蠅﹖』以譏讒譖之人。『葉底出巢黃口鬧﹐波間逐隊小魚忙。』譏新進用事。別無滂訕君上。『睡起莞然成獨笑』﹐方今朝廷淸明﹐不知確獨笑何事。『矯矯名臣郝甑山﹐忠言直節上元間』。按﹕郝處俊封甑山公﹐唐髙宗欲遜位天后﹐處俊上疏諫此事﹐正在上元三年。今皇太后垂簾﹐遵用章獻﹑明肅故事﹐確指武后以比太母。『沈沈滄海會揚塵』﹐謂人壽幾何﹐尢非佳語。」宜仁盛怒﹐令確分析﹐終不自明﹐遂貶新州。

蔡持正謫新州﹐侍兒琵琶偕行﹐常養一鸚鵡甚慧﹐丞相呼琵琶﹐卽扣一響板﹐鸚鵡傳呼之。琵琶逝後﹐誤扣響板﹐鸚鵡猶傳呼不已﹐丞相大慟。因作詩曰「鸚鵡言猶在﹐琵琶事已非。傷心瘴江水﹐同渡不同歸。」悒悒不樂﹐不久遂終。

【章】﹝字子厚。進士登名﹐恥出侄衡下﹐委敕而去﹐再舉甲科。紹聖間拜相﹐安爲從官﹐因嫌名見﹐時但稱享而已。﹞

章子厚與蘇子瞻小時相善﹐子瞻爲鳳翔判官﹐時子厚任商令﹐劉原父皆以國士遇之﹐二人相得歡甚。同遊南山諸寺﹐抵仙遊潭﹐下臨絕壁萬仞﹐橫一木爲橋。子厚推蘇過潭書壁﹐蘇不敢。子厚平步以過﹐用索系樹﹐囁之上下﹐神色不動﹐以漆墨濡壁﹐大書壁上曰「章﹑蘇軾來遊。」子瞻拊其背曰「子厚必能殺人。」

東坡在黃﹐卽坡之下﹐種稻爲田五十畝。自牧一牛﹐一日﹐牛忽病幾死。王夫人謂坡曰「此牛發豆斑﹐療法當以靑蒿作粥啖之。」如言而效。嘗舉似章子厚﹐子厚曰「我更欲畱君與語﹐恐人又謂從牛醫兒來﹐姑且去。」遂大笑別。

章子厚生時﹐父母欲不舉﹐已納之盆水﹐燭滅之而明者三﹐有大呼於梁者曰「此相公也﹗」父母懼而止。東坡嘗與之詩云「方丈仙人出渺茫﹐髙情猶愛水雲鄕。」子厚深銜之。

章子厚與劉子宣有場屋之舊﹐子厚居京口﹐子宣守姑蘇﹐以新醞洞庭春寄之﹐子厚答詩曰「洞霄宮裏一閒人﹐東府西樞老舊臣。多謝姑蘇賢太守﹐殷勤分送洞庭春。」其後隔十年﹐子厚拜相﹐亦不通問﹐寄書訝其相忘﹐子宣以詩謝曰「故人天上有書來﹐責我疏愚喚不回。兩處共瞻千里月﹐十年不寄一枝梅。塵泥自與雲霄隔﹐駑馬難追徳驥才。莫謂無心向門下﹐也曾朝夕望三臺。」子厚得詩大喜﹐卽召爲宰屬﹐尋屢遷。

元初﹐章子厚簾前爭事無禮﹐責知汝州﹐錢穆父行詞云「怏快非少主之臣﹐悻悻無大臣之節。」子厚後見穆父﹐責其語太甚﹐穆父笑曰「官人怒雜職﹐安敢輕行杖。」

蘇子瞻謫儋州﹐以「儋」與「瞻」字相近也﹔子由謫雷州﹐以「雷」字下有「田」字也﹔黃魯直謫宜州﹐以「宜」字類「直」字也。此章子厚謔之意。當時有術士曰「『儋』字從立人﹐子瞻其尙能北歸乎﹖」『雷』字雨在田上﹐承天之澤也﹐子由其未文乎﹖『宜』字乃『直』字有蓋棺之義﹐魯直其不返乎﹖」後子瞻北歸﹐至毗陵而卒﹔子由退老於穎﹐十餘年乃終﹔魯直竟卒於宜。

章子厚謫雷州﹐過小貴州南山寺﹐有僧奉忠迎謁﹐子厚見之。已而倚檻看云曰「『夏云多奇峯』﹐眞善比類。」忠曰「曾記夏云詩甚奇﹐曰﹕『如風如火復如綿﹐飛過微陰落檻前。大地生靈乾欲死﹐不成霖雨謾遮天。」章默然。

【舒】﹝字信道﹐號亦樂居士。與李定同陷東坡於罪者。﹞

熙寧中﹐舒爲臨海縣尉﹐民有醉酒逐其叔母者﹐執之而斷其首﹐投笏去﹐題壁上云「一鐸不斷凶渠首﹐千古誰知將相材。」時荊公當國﹐奇之﹐爲攺調﹐官至禦史裏行。

舒嘗夢入空中﹐見樓閣金碧輝煌﹐有瓊裙瑯者數百人﹐揖請詩﹐且曰「此間文章要似鸞鳳隱起﹐與織女分巧。」吟曰「天風吹散赤城霞﹐染出連云萬樹花。誤入醉鄕迷去路﹐傍人應笑卻還家。」一人曰「未免近凡。」

舒信道有詠苔《卜算子》詞曰「池臺小雨乾﹐門巷香輪少。誰把靑錢襯落紅﹖滿地無人掃。何時鬥艸歸﹐幾度尋花了。畱得佳人蓮步痕﹐宮樣鞋兒小。」

●卷五十二宋

【蘇洵】﹝字明允﹐號老泉。子軾﹐字子瞻﹐小字同文。謫黃州日﹐就東坡築雪堂以居﹐因號東坡居士。次轍﹐字子由﹐小字同叔﹐己卯生﹐東坡﹐號爲卯君。唐時﹐蘇味道爲眉州刺史﹐畱一子居眉﹐故眉有蘇氏。時人語曰「眉山生三蘇﹐艸木盡皆枯。」。﹞

至和間﹐蘇明允來京師﹐爲歐陽公所知﹐其名翕然。韓忠獻諸公皆待以上客。嘗遇重陽﹐忠獻置酒私第﹐惟歐陽公與一二執政。而蘇明允乃以布衣參其間﹐都人以爲異禮。席間賦詩﹐明允有「佳節屢從愁裏過﹐壯心還倚醉中來」之句﹐諸公莫不擊節。

蘇子瞻十歲時﹐見老蘇誦歐公《謝宣召赴學士院仍謝對衣並馬表》因令子瞻擬之﹐其間有云「匪伊垂之﹐帶有餘﹔非敢後也﹐馬不進。」老蘇喜曰「此子他日當自用之。」至元中﹐再召入院作承旨﹐仍益之﹐云「枯羸之質﹐匪伊垂之帶有餘﹔斂退之心﹐非敢後也馬不進。」

王荊公在熙寧中作《字說》﹐妄意杜撰﹐東坡因見而及之﹐曰「丞相賾微窗窮制作﹐某不敢知﹐獨恐每每牽附﹐學者承風﹐不勝其鑿。姑以『奔』『粗』二字言之﹐牛之體壯於鹿﹐鹿之行速於牛﹐今積三爲字而其義皆反之﹐何也﹖」又戲謂曰「以竹鞭馬爲篤﹐不知以竹鞭犬有何可笑﹖」又嘗舉「坡」字問荊公何義﹖公曰「『坡』者﹐土之皮」。坡公笑曰「然則『滑』者水之骨乎﹖」荊公並無以答。

王荊公一日問東坡曰「『鳩』字何以從『九』﹖」東坡曰「詩云﹕『鳴鳩在桑﹐其子七兮』﹐連娘帶爺﹐恰是九个。」公欣然而聽﹐久之﹐始悟其謔。

王介甫論揚子投閣爲史臣之妄﹐劇秦美新之作﹐亦後人誣子云。它日與東坡論及此﹐東坡曰「軾亦疑一事。」荊公曰「疑何事﹖」東坡云「不知西漢果有子云否﹖」聞者皆大笑。

東坡一日會客坐﹐客舉令﹐欲以兩卦名證一故事﹐一人云「孟嘗門下三千客﹐《大有》《同人》。」一人云「光武兵渡滹沱河﹐《旣濟》《未濟》。」一人云「劉寬婢羹污朝衣﹐《家人》《小過》」。東坡云「牛僧孺父子犯罪﹐先斬《小畜》﹐後斬《大畜》。」蓋指荊公父子也。眾皆絕倒。

蘇子瞻與姜潛同坐﹐姜字至之﹐先舉令云「坐中各要一物是藥名。」乃指子瞻曰「君﹐藥名也。」問之曰「子蘇子。」子瞻應聲曰「君亦藥名也。君若非半夏﹐定是厚朴。」姜詰其故﹐曰「非半夏﹑厚朴﹐何故曰姜制之。」

東坡﹐元時登禁林﹐以髙才狎侮諸公卿﹐獨於司馬溫公不敢有所重輕。一日﹐與論事偶不合﹐坡曰「相公此論﹐故爲鱉廝踢。」溫公不解其義﹐曰「鱉安能廝踢﹖」坡曰「是之謂鱉廝踢。」及歸舍﹐方卸巾弛帶﹐乃連呼曰「司馬牛﹐司馬牛。」

東坡喜嘲謔﹐以呂微仲丰碩﹐每戲之曰「公眞有大臣體﹐此《坤》六二所謂『直方大』也。」微仲拜相﹐東坡當制﹐其詞曰「果藝以達﹐有孔門三子之風﹔直大而方﹐得《坤》爻六二之動。」一日﹐東坡謁微仲﹐微仲方晝寢﹐久而不出﹐東坡不能堪﹐良久﹐見於便坐﹐有一菖蒲盆畜綠毛龜﹐東坡云「此龜易得﹐若六眼龜則難得。」微仲問六眼龜出何處﹖東坡曰「昔唐莊宗同光中林邑國嘗進六眼龜﹐時伶人敬新磨在殿下進口號曰「『不要鬧﹐不要鬧﹐聽取這龜兒口號﹐六隻眼兒分明睡一覺﹐抵別人三覺。』」

東坡嘗邀劉器之參玉版和尙。器之每倦山行﹐聞見玉版﹐欣然從之。至簾泉﹐燒筍而食。器之覺筍味勝﹐問此何名﹖東坡曰「名玉版。此老僧善說法﹐要令人得禪悅之味。」於是器之方悟其戲﹐爲之大笑。子瞻爲偈曰「不怕石頭路﹐來參玉版師。聊憑柏樹子﹐與問籜龍兒。」

南嶽李巖老好睡﹐眾人食罷下棋﹐巖老輒就枕﹐閱數局﹐乃一展轉﹐云「我始一局﹐公幾局矣。」東坡笑曰「巖老常用四腳棋盤﹐只著一色黑子﹐昔與邊韶敵手﹐今被陳搏饒先﹐著時自有輸贏﹐著了全無一物。」

熙寧初﹐議行新法﹐蘇子瞻力言不便﹐乃乞外通判杭州﹐每以公事臨西湖﹐理訖﹐則與黃太史輩縱酒賦詩﹐笑談間﹐各以姓氏名諱相諢謔﹐蘇公首倡以所載舟中櫓賦﹐云「木蘭舟上篙﹐聲自咿啞未曲腰。黃曰「何謂﹖」公笑曰「此櫓直也。」太史卽以蘇公平日所作詩隱括之云「北山始與南屏接﹐西湖十里浦東橋。此非蘇低乎﹖」

黃魯直戲東坡曰「昔王右軍字爲換鵝書﹐近日韓宗儒性饕餮﹐每得公一帖﹐於殿帥姚麟家換羊肉數斤﹐可名公書爲換羊書矣。」公在翰苑﹐一日﹐以聖節制撰紛冗﹐宗儒日作數簡﹐以圖報書﹐使人立庭下﹐督索甚急。公笑謂曰「傳語﹐本官今日斷屠。」

蘇東坡遊杭州諸寺﹐一日飲釅茶七碗﹐戲書云「示病維摩元不病﹐在家靈運已忘家。何須魏帝一丸藥﹐且盡盧仝七碗茶。」

蘇東坡ヘ杭州﹐不勝杯酌﹐部使者重公才望﹐朝夕聚首﹐疲於應接﹐乃號杭ヘ爲酒食地獄。其後﹐袁轂ヘ杭州﹐適郡將不協﹐諸司緣此亦相疏。袁語所親曰「酒食地獄正值獄空。」傳以爲笑。

魯少卿會客鳳凰山頂﹐妓樂殷作﹐子瞻從湖中望之﹐戲以詩云「指點雲間數點紅﹐笙歌正擁紫髯公。誰知愛酒龍山客﹐卻在漁舟一葉中。」

蘇子瞻ヘ杭日﹐府僚湖中髙會﹐官妓秀蘭以沐浴倦臥﹐營將督之再三乃來。時府僚有屬意蘭者﹐恚恨不已。子瞻從旁陰爲之解﹐終不釋然。時橊花盛開﹐蘭以一枝藉手獻座中﹐府僚愈怒﹐蘭但低首垂淚而已。子瞻乃作一曲名《賀新涼》﹐﹝取其沐浴新涼﹐故名。﹞令蘭歌以侑觴﹐府僚大悅﹐劇飲而罷。其詞云「乳燕飛華屋﹐悄無人﹐槐陰轉午﹐晚涼新浴。手弄生綃白團扇﹐扇手一時似玉。漸困倚孤眠淸熟。簾外誰來推繡戶﹖枉教人﹑夢斷瑤臺曲。又卻是﹐風敲竹。石橊半吐紅巾蹙。待浮花浪蕊都盡﹐伴君幽獨。艷一枝細看取﹐芳心千重似束。又恐被﹑秋風驚綠。若待得君來向此﹐花前對酒不忍觸。共粉淚﹐兩簌簌。」

蘇子瞻通判杭州﹐權領郡事﹐新太守將至矣。有營妓投牒乞從良。子瞻判曰「五日京兆﹐判狀不難。九尾野狐﹐從良任便。」又有周妓﹐色藝超絕﹐爲一郡之魁﹐聞判﹐亦來投牒﹐欲援例脫籍。子瞻惜其去﹐不許﹐判云「慕《周南》之化﹐此意誠可嘉﹔空冀北之羣﹐所請宜不允。」其敏捷善謔如此。

蘇子瞻守杭時﹐毛澤民爲法曹﹐公以眾人遇之。而澤民與妓瓊芳者善﹐及秩滿辭去﹐作《惜分飛》詞贈妓云「淚濕闌千花著露﹐愁到眉峯碧聚。此恨平分取﹐更無言語空相覷。細雨殘雲無意緒﹐寂寞朝朝暮暮。今夜山深處﹐斷魂分付潮回去。」子瞻一日宴客﹐聞妓歌此詞﹐問誰所作﹖妓以澤民對﹐子瞻嘆曰「郡僚有詞人而不及知﹐某之罪也。」翌日折簡追回﹐款洽數月﹐澤民因此得名。

東坡守杭日﹐杭妓琴操通佛書﹐解言辭﹐坡善之。一日遊西湖﹐戲語琴操曰「我作長老﹐爾試參禪。」因問﹕「何謂湖中景﹖」答曰「落霞與孤鶩齊飛﹐秋水共長天一色。」「何謂景中人﹖」答曰「裙拖六幅瀟湘水﹐髻挽巫山一段雲。」何謂人中意﹖」答云「隨他楊學士﹐鱉殺鮑參軍。」「如此究竟何如﹖」坡云「門前冷落鞍馬稀﹐老大嫁作商人婦。」琴操大悟﹐卽削髮爲尼。

陳直方之妾稽﹐本錢唐妓人也﹐丐新詞於蘇子瞻﹐子瞻因直方新喪正室﹐而錢唐人好唱《陌上花》《緩緩曲》﹐乃引其事以戲之﹐其詞則《江神子》也﹐詞云「玉人家在鳳凰山。水雲間﹐掩門關。門外行人﹐立馬看弓彎。十里春風誰指似﹖斜日映﹐繡簾斑。多情好事與君還。憫新鰥﹐拭餘潸。明月空江﹐香霧著雲鬟。陌上花開看盡也﹐聞舊曲﹐破朱顏。」

靈隱寺僧名了然﹐戀妓李秀奴﹐往來日久﹐衣缽蕩盡﹐秀奴絕之﹐僧迷戀不已。一夕﹐了然乘醉而往﹐秀奴不納﹐了然怒擊之﹐隨手而斃。事至郡。時蘇子瞻治郡﹐送獄院推勘。於僧臂上見刺字云﹕」但願生同極樂國﹐免教今世苦相思。」子瞻見招結﹐舉筆判《踏莎行》詞云「這个禿奴﹐修行忒煞﹐雲山頂上空持戒。一從迷戀玉樓人﹐鶉衣百結渾無柰。毒手傷人﹐花容粉碎﹐空空色色今何在﹖臂間剌道苦相思﹐這回還了相思債。」判訖﹐押赴市曹處斬。

東坡自杭徙密﹐復自密徙徐﹐嘗夜登燕子樓﹐夢ツツ﹐因作小詞﹐有云「天涯倦客﹐山中歸路﹐望斷故園心眼。燕子樓空﹐佳人何在﹖空鎖樓中燕。古今如夢﹐何曾夢覺﹖但有舊歡新怨。異時對﹐南樓夜景﹐爲徐浩嘆。」後秦少遊自會稽入京﹐見東坡﹐坡云「久別當作文甚勝。都下盛唱公『山抹微云』之詞。」秦遜謝。坡遽云「不意別後﹐公卻學柳七作詞。」秦答曰「某𨿽無識﹐亦不至是。」坡云「『銷魂當此際』﹐非柳詞句法乎﹖」秦慚服。又問﹕「別作何詞﹖」秦舉「小樓連苑橫空﹐下窺繡轂雕鞍驟。」坡云「十三个字﹐只說得一个人騎馬樓前過。」秦問﹕「先生近著﹖」坡云「亦有一詞說樓上事。」乃舉「燕子樓空﹐佳人何在﹖空鎖樓中燕。」晁無咎在座﹐謂﹕「三句說盡張建封燕子樓一段事。」大以爲奇。﹝陳彥升《彭城八詠》﹐惟《燕子樓》全篇皆佳。「僕射新阡狐免遊﹐侍兒猶住水邊樓。風淸玉簟慵欹枕﹐月好珠簾懶上鉤。殘夢覺來滄海闊﹐新詩吟罷紫蘭秋。樂天才思如春雨﹐斷送芳花一夜休。」薩天錫過彭城一絕云「雪白楊花樓馬頭﹐何人春盡過徐州﹖夜深一片城頭月﹐曾照張家燕子樓。」亦脫灑可誦。﹞

元丰初﹐東坡自徐移知湖州﹐嘗與賓客遊道場山﹐屏退從者而人﹐有僧憑門熟睡﹐東坡戲云「髡閫上困。」有客卽答云「何不用釘頂上釘。」又爲一僧題扁曰「層通軒。」後有人使以入聲調之﹐曰「賊禿歇。」

蘇長公旣補外﹐見事有不便者﹐頗托事以諷。禦史舒言「軾作爲歌詩﹐譏切時事。陛下發錢以業貧民﹐則曰﹕『杖藜裹飯去匆匆﹐過眼靑錢轉手空。贏得兒童好音語﹐一年彊半在城中。』陛下興水利﹐則曰﹕『吳兒生長狎濤淵﹐冒利忘生不自憐。東海若知明主意﹐應教斥鹵變桑田』。陛下謹鹽禁﹐則曰﹕『老翁七十自腰鐮﹐慚愧春山筍蕨甜。豈是聞韶解忘味﹖邇來三月食無鹽。』」乃自湖州逮系禦史臺獄﹐詔李定等鞫之﹐王復舉軾《詠檜》詩云「『根到九泉無曲處﹐世間惟有蟄龍知』。陛下飛龍禦天﹐而軾欲求之地下之蟄龍﹐非不臣而何﹖」坡曰「王安石有詩﹕『天下蒼生望霖雨﹐不知龍有此中蟠。』我之謂蟄﹐正此龍耳。」鞫者笑而語塞。蓋安石猶當國也。

東坡旣系臺獄﹐時宰欲致之死。於獄中作詩寄子由曰「聖主如天萬物春﹐小臣愚暗自亡身。百年未滿先償債﹐十口無歸更累人。是處靑山可埋骨﹐他年夜雨獨傷神。與君世世爲兄弟﹐更結來生未了因。柏臺霜气夜淒淒﹐風動瑯月向低。夢繞雲山心似鹿﹐魂飛湯火命如雞。眼中犀角眞吾子﹐身後牛衣愧老妻。百歲神遊定何處﹖桐鄕知葬浙江西。」神宗見而憐之﹐遂得出獄﹐謫授黃州團練副使。

東坡在黃州﹐遊赤壁懷古﹐賦《大江東去》詞﹐曰「大江東去﹐浪淘盡﹑千古風流人物。故壘西邊﹐人道是﹑三國周郎赤壁。亂石穿空﹐驚濤拍岸﹐捲起千堆雪。江山如畫﹐一時多少豪傑﹗遙想公瑾當年﹐小喬初嫁了﹐雄姿英發。羽扇綸巾﹐談笑間﹐檣虜灰飛煙滅。故國神遊﹐多情應笑我﹐早生華髮。人生如夢﹐一樽還酹江月﹗」又九日賦《南鄕子》云「霜降水痕收﹐淺碧粼粼露遠洲。酒力漸消風力軟﹐颼颼﹐破帽多情欲戀頭。詩酒若爲酬﹐但把淸樽斷送秋。萬事到頭都是夢﹐休休﹐明日黃花蝶也愁。」

東坡在黃州時﹐嘗赴何秀才會﹐食油果甚酥﹐因問主人﹐此名爲何﹖主人對以無名。東坡又問﹕「爲甚酥﹖」坐客皆曰「是可以爲名矣。」又潘長官以東坡不能飲﹐每爲設醴﹐坡笑曰「此必『錯著水』也」。他日忽思油果﹐作小詩求之﹐云「野飲花前百事無﹐腰間惟系一葫蘆。已傾潘子『錯著水』﹐更覓君家『爲甚酥。』」

東坡謫居齊安﹐時以文筆遊戲三昧﹐齊安樂籍中李宜者﹐色藝不下他妓﹐他妓因燕席中往往得詩﹐宜獨以語訥不能請。及坡將移臨汝﹐於飲餞處﹐宜奉觴再拜﹐取領巾乞書﹐公顧視久之﹐令宜磨硯﹐墨濃﹐取筆大書﹕「東坡七歲黃州住﹐何事無言及李宜﹖」卽擲筆袖手﹐與客笑談。坐客相謂﹕「語似凡易﹐又不終篇﹐何也﹖」至將撤具﹐宜復拜請。坡大笑曰「幾忘出場。」繼書云「恰似西川杜工部﹐海棠𨿽好不畱詩。」一座擊節﹐盡歡而散。

熙寧丙辰中秋﹐東坡歡飲達旦﹐大醉﹐作《水調歌頭兼懷子由》﹐其詞云「明月幾時有﹖把酒問靑天。不知天上宮闕﹐今夕是何年﹖我欲乘風歸去﹐惟恐瓊樓玉宇﹐髙處不勝寒。起舞弄淸影﹐何似在人間﹖轉朱閣﹐低綺戶﹐照無眠。不應有恨﹐何事長向別時圓﹖人有悲歡離合﹐月有陰晴圓缺﹐此事古難全。但願人長久﹐千里共嬋娟。」元丰間﹐都下傳唱此詞。神宗問內侍﹐因以上塵乙覽﹐讀至「又恐瓊樓玉宇﹐髙處不勝寒」之句﹐上曰「蘇軾終是愛君。」乃命量移汝州。﹝歌者袁嘗從坡公與客遊金山﹐適中秋﹐天宇四壁﹐一碧無際﹐加江流傾湧﹐月色如晝﹐遂共登妙髙臺﹐命歌其《水調歌頭》「明月幾時有﹖把酒問靑天。」歌罷﹐公自起舞。﹞

東坡在黃州日﹐作《雪》詩云「凍合玉樓寒起粟﹐光搖銀海眩生花。」人不知其使事。及移汝海﹐過金陵﹐見王荊公論詩及此﹐云「道家以兩肩爲玉樓﹐以目爲銀海﹐是使此否﹖」坡笑﹐退謂葉致遠曰「惟荊公知此出處。」

元初﹐東坡復除翰林學士﹐充館伴﹐北使遼使素聞其名﹐思以奇困之。其國舊有一對曰「三光日月星」﹐無能屬者﹐首以請於坡﹐坡唯唯﹐謂其介曰「我能而君不能﹐亦非所以全大國之體。」曰「『四詩風雅頌』天生對也﹐盍先以此復之﹖」介方嘆愕﹐坡徐曰「某亦有一對﹐曰﹕『四徳元亨利。』」使睢盱欲起辧﹐坡曰「而謂我忘其一耶﹖謹而舌。兩朝兄弟邦﹐卿爲外臣。此固仁祖之廟諱也。」使出不意﹐大駭服。﹝元初﹐松江丘機山以滑稽聞於時﹐嘗至福州﹐譏其秀才不識字﹐眾怒﹐難以對云「五行金木水火土。」丘應聲曰「四位公侯伯子男。」﹞

幽州館中有題蘇子瞻《老人行》於壁間者﹐諸家書肆亦刻子瞻數十篇﹐謂之《大蘇集》。元四年﹐子由奉使契丹﹐寄子瞻詩曰「誰將家集過幽都﹐每被行人問大蘇。莫把文章動蠻貊﹐恐妨談笑臥江湖。」子瞻次韻曰「氈毯年來亦甚都﹐時時舌問三蘇。那知老病渾無用﹐欲問君王乞鏡湖。」

元四年﹐東坡累章請郡﹐遂出守杭﹐別文潞公﹐公曰「願君至杭少作詩。」臨別上馬﹐潞公笑曰「若還興也﹐便有箋云」。時吳處厚取蔡安州詩作注以上﹐安州遂遇禍﹐故潞公有「箋云」之戲。﹝公到杭﹐謝表云「江山故國﹐所至如歸﹔父老遺民﹐與臣相問。」又謁先聖廟﹐祝文云「昔自大史通守是邦﹔今由禁林出使浙右。」蓋去杭十六年﹐故云。﹞

東坡再任錢塘日﹐夢神宗召入禁﹐宮女環侍﹐一紅衣女擇紅靴一雙﹐命軾銘之﹐其中一聯云「寒女之絲﹐銖積寸累﹔步武所及﹐云蒸霞起。」旣畢﹐進禦﹐上極嘆其敏﹐使宮女送出﹐睇視裙帶間﹐有六言詩一首﹐曰「百疊依依水縐﹐六銖縱縱雲輕。植立寒風廣殿﹐微聞環搖聲。」

元六年﹐東坡自錢塘被召﹐過京口﹐時林子中作守﹐郡有會﹐坐中營妓出牒﹐鄭容求落籍﹐髙瑩求從良。子中命呈東坡﹐東坡索筆爲《減字木蘭花》書牒後﹐云「鄭莊好客﹐容我尊前時墮幘。落筆風生﹐籍籍聲名滿帝京。髙山白早﹐瑩骨冰肌那解老﹖從此南徐﹐良夜淸風月滿湖。」蓋取句端八字云。

嶺南太守閭丘公顯居姑蘇﹐東坡每過必畱連﹐嘗言「過姑蘇不遊虎丘﹑不謁閭丘﹐乃二欠事。」一日出其後房﹐佐酒有懿卿者善吹笛﹐坡作《水龍吟》贈云「楚山修竹如雲﹐異材秀出千林表。龍須半翦﹐鳳膺微漲﹐玉肌勻繞。木落誰南﹐雨晴雲夢﹐月明風裊。自中郎不見﹐桓伊去後﹐知辜負﹐秋多少﹖聞道嶺南太守﹐後堂深﹐綠珠嬌小。綺窗學弄﹐梁州初徧﹐霓裳未了。嚼徵含宮﹐泛商流羽﹐一聲雲杪。爲使君洗盡﹐蠻風瘴雨﹐作霜天曉。」

東坡旣召還﹐復除翰林承旨﹐數月﹐以弟嫌請郡﹐復以舊職知穎州。七年正月﹐州堂前梅花大開﹐月色鮮霽﹐王夫人曰「春月色勝如秋月色﹐秋月色令人淒慘﹐春月色令人和悅。何如召趙徳麟輩來飲此花下。」先生大喜﹐曰「吾不知子能詩耶﹖此眞詩家語耳。」遂召趙飲﹐用是語作《減字木蘭詞》云「春庭月午﹐搖落春醪光欲舞。步轉回廊﹐半落梅花婉娩香。輕風薄霧﹐都是少年行樂處。不似秋光﹐只與離人照斷腸。」

東坡守杭﹑守穎﹐皆有西湖﹐故穎川謝表云「入參兩禁﹐每玷北扉之榮﹔出典二州﹐輒作西湖之長。」秦少遊獻詩云「十里薰風菡萏初﹐我公所至有西湖。欲將公事湖中了﹐見說官閒事亦無。」後謫惠州﹐州有丰湖﹐亦名西湖。淳熙中﹐楊誠齋使廣過丰湖﹐賦詩云「三處西湖一色秋﹐錢塘汝穎及羅浮。東坡元是西湖長﹐不到羅浮便得休。」

東坡謫惠州日﹐與一村校書爲鄰﹐年已七十﹐其妾生子﹐爲具邀公﹐公欣然往﹐酒酣﹐乞詩﹐公問﹕「妾年幾何﹖」曰「三十。」乃戲贈一聯云「聖善方當而立歲﹐頑尊已及古稀年。」一時大噱。﹝東坡自言「吾上可以陪玉皇大帝﹐下可以陪悲天院乞小兒。」在黃州及嶺表﹐每旦起﹐不招客相與語﹐則必出而訪客﹐所與遊者﹐亦不盡擇﹐談諧放蕩﹐不復爲畛畦﹐有不能談者﹐則彊之使說鬼﹐或辭無有﹐則曰「姑妄言之。」於是聞者無不絕倒。皆盡歡而後去。﹞

東坡居惠﹐廣守月饋酒六壺﹐吏嘗跌而亡之﹐坡有詩曰「不謂靑州六從事﹐翻成烏有一先生。」﹝東坡在嶺海間﹐最喜讀陶淵明﹑柳子厚集﹐謂之「南遷二友。」﹞

王朝云﹐錢塘名妓也。蘇子瞻絕愛幸之﹐納爲常侍﹐及貶惠州﹐家妓都散去﹐獨朝云依依嶺外﹐子瞻甚憐之﹐作詩曰「不學楊枝別樂天﹐且同通徳伴伶玄。問奴絡秀方同老﹐天女維摩總解禪。經卷藥鑪新活計﹐舞裙歌板舊因緣。丹成隨我三山去﹐不作巫山雲雨仙。」蓋紹聖元年十一月也。三年七月﹐朝云卒﹐葬於西禪寺松林中﹐直大聖塔。和前詩曰「苗而不秀豈其天﹖不使烏童與我玄。駐景恨無千歲藥﹐贈行惟有小乘禪。傷心一念償前債﹐彈指三聲斷後緣。歸臥竹根無遠近﹐夜深勤禮塔中仙。」又作詠梅《西江月》以寓意云「玉骨那愁瘴霧﹖冰肌自有仙風。海仙時過探芳叢﹐倒掛綠毛麼鳳。素面翻嫌粉ネ﹐洗妝不褪唇紅。髙情已逐曉云空﹐不與梨花同夢」。晁以道初見此詞﹐便知道此老須過海﹐只爲古今人不曾道﹐到此須罰教去。﹝東坡一日退朝食罷﹐捫腹徐智﹐顧謂侍兒曰「汝輩且道是中何物﹖」一婢遽曰「都是文章。」坡不以爲然。又一人曰「滿腹都是機械。」坡亦未以爲當。至朝云﹐乃曰「學士一肚皮不入時宜。」坡捧腹大笑。﹞

東坡自惠州再謫昌化﹐寓城南天慶觀。初﹐坡與弟子由相別渡海﹐旣登舟﹐笑謂曰「豈所謂『道不行﹐乘桴浮於海』者耶﹖」元符間﹐量移廣州﹐由澄邁北渡﹐賦詩有曰「九死南荒吾不恨﹐玆遊奇絕冠平生。」人服其量。﹝東坡在昌化﹐負大瓢歌行田畝間﹐黎婦見之﹐曰「內翰昔日富貴﹐一場春夢。」坡然之。里人因呼此婦曰春夢婆。﹞

東坡頻年謫居﹐嘗作《洗兒詩》曰「人家養子愛聰明﹐我爲聰明誤一生。但願生兒愚且魯﹐無災無害到公卿。」﹝國初﹐瞿存齊宗吉一詩云「自古文章厄命窮﹐聰明未必勝愚蒙。筆端花語胸中錦﹐賺得相如四壁空。」其意本東坡《洗兒詩》來。近時楊宗伯月湖又反其意作詩曰「東坡但願生兒蠢﹐只爲聰明自占多。愧我生平愚且蠢﹐生兒何怕過東坡﹖」﹞

蘇邁伯達﹐東坡長子也﹐作文咄咄有父風。坡嘗與聯句云「傳家詩筆古﹐已自過宗武。」然少年作詩有「葉隨流水知何處﹖牛帶寒鴉過別村。」先生見之﹐笑曰「此村長官詩耳。」後東坡貶惠州﹐伯達求潮之安化令﹐以便饋養。卒於官。

蘇叔黨過﹐東坡幼子也﹐善爲文﹐士大夫以「小坡」目之。忽出新意﹐以山竿作玉糝羹﹐色味香皆奇絕﹐東坡賞一詩曰「香似龍泉仍釅白﹐味如牛乳更全淸。莫將北海金齏﹐輕比東坡玉糝羹。」

東坡有小妹善詞賦﹐敏慧多辯﹐其額廣而如凸﹐東坡嘗戲之曰「蓮步未離香閣下﹐梅妝先露畫屏前。」妹卽應聲云「欲扣齒牙無覓處﹐忽聞毛裏有聲傳。」以坡公多須髯﹐遂亦戲答之。時年十歲耳。聞者莫不絕倒。

老泉一日家集﹐舉「香冷」二字一聯爲令﹐首倡雲「水向石邊流出冷﹐風從花裏過來香。「東坡云「拂石坐來衣帶冷﹐踏花歸去馬蹄香。」穎濱云「������冷﹐梅花彈徧指頭香。」小妹云「叫月杜鵑喉舌冷﹐宿花蝴蝶夢魂香。」

東坡有歌舞妓數人﹐每畱客飲﹐必云「有數个搽粉虞候﹐欲出來祗應也。」嘗飲一豪士家﹐出侍姬十餘皆有姿﹐內有一善歌舞者名媚兒﹐容質𨿽麗而軀幹甚偉﹐尢豪所鐘愛﹐命乞詩於公﹐公用石曼卿《松》詩戲爲四句云「舞袖蹁躚﹐影搖千尺龍蛇動﹔歌喉宛轉﹐聲撼半天風雨寒。」妓然﹐不悅而去。

蘇子瞻嘗戲作《喫語》詩云「江幹髙居堅關扃﹐耕犍躬駕角掛經。孤航系舸菇茭隔﹐笳鼓過軍雞狗驚。解襟顧景各箕踞﹐擊劍髙歌幾舉觥。荊笄供膾愧攪聒﹐乾鍋更戛甘瓜羹。」

東坡席上代人贈別﹐用風人體作絕句云「蓮子擘開須見憶﹐﹝蓮子曰ョ﹐ョ中麼荷曰薏﹐「須見憶」以ョ中之薏言之。﹞揪枰著盡更無期。破衫卻有重縫處﹐一飯何曾忘卻時﹖」

東坡作《硯蓋銘》﹐卽離合「硯」「蓋」二字﹐云「研石猶在﹐峴山已頹。姜女旣去﹐孟子不來。」

孟嘉落帽﹐前世以爲勝事。於時桓溫使孫盛爲文嘲之﹐其文不傳。東坡嘗爲補亡﹐盛嘲嘉云「徵西天府﹐重九令節。駕言龍山﹐宴凱羣哲。壺歌雅奏﹐緩帶輕合。胡爲中觴﹖一笑粲發。梗楠競秀﹐楡柳獨脫。驥交騖﹐駑蹇先厥。楚狂醉亂﹐隕帽莫覺。戎服囚首﹐枯顱茁發。惟明將軍﹐度量宏達。容此下士﹐顚倒冠襪。宰夫揚觶﹐兕觥舉罰。請歌相鼠﹐以侑此爵。」嘉解嘲云「吾聞君子﹐蹈常履素。晦明風雨﹐不攺其度。平生丘壑﹐散發箕踞。墮車天全﹐顚沛何懼﹖腰適忘帶﹐足適忘履。不知有我﹐帽復奚數﹖流水莫系﹐浮雲暫寓。飄然隨風﹐非去非取。我冠明月﹐佩服寶璐。不纓而結﹐不簪而附。歌詩寧擇﹖請歌相鼠。罰此陋人﹐俾出童。」

東坡宿曹溪﹐讀《傳燈錄》﹐燈花墮卷上﹐燒一「僧」字﹐以筆記於窗曰「曹溪岑寂寞﹐燈下讀《傳燈》。不覺燈花落﹐茶毗一个僧。」

初﹐東坡自黃移汝﹐上書乞居吾常﹐其後謝表有﹕「買田陽羨﹐誓畢此生」之語。在禁林與胡完夫﹑蔣穎叔唱和﹐有云「惠山山下土如濡﹐陽羨溪頭米勝珠。賣劍買牛吾欲老﹐殺雞爲忝子來無﹖」又云「雪芽我爲求陽羨﹐乳水君應餉惠山。」晚自儋耳北還﹐峙虛萬里﹐卒於常之顧塘橋北。蓋出處窮達三十年間﹐未嘗一日忘吾常者。而郡無祠宇奠謁之所﹐邦人以爲闕文﹐乾道間﹐太守晁子健始築祠於郡學之西﹐塑東坡像其中﹐而晁公武侍郎爲之記﹐子健刻石爲二碑﹐一置之郡齋﹐一置之陽羨洞靈觀云。

宣和間﹐申禁東坡文字甚嚴﹐有士人竊攜坡集出城﹐爲閽者所獲﹐執送有司﹐見集後有一詩云「文星落處天地泣﹐此老已亡吾道窮。才力謾超生仲達﹐功名猶忌死姚崇。人間便覺無淸气﹐海內何曾識古風﹖平日萬篇誰愛惜﹖六丁收拾上瑤宮。」京尹義其人﹐且畏累已﹐因陰縱之。﹝哲宗問左右﹐「蘇軾襯朝章者何服﹖」對曰「道衣。南行時帶一軸彌陀佛﹐此軾生西方公案也。」徽宗寶宮啟醮﹐其主醮道流拜章伏地﹐久之方起﹐曰「適至上帝所﹐值奎宿奏事良久方畢﹐始能達其章故也。」上嘆訝之﹐問曰「奎宿何神爲之﹖所奏何事﹖」對曰「所奏不可得知﹐然爲此宿者﹐乃本朝臣蘇軾也。」上大驚﹐不惟弛其禁﹐且欲玩其文詞墨迹。一時士大夫從風而靡。﹞

●卷五十三宋

【黃庭堅】﹝字魯直。嘗遊皖山谷寺石牛洞﹐樂其林泉之勝﹐因自號山穀道人。漢時﹐廣陵有老翁釣於涪水﹐自號涪翁﹐山谷謫涪州因稱涪翁。又謫黔州﹐寓開元寺﹐寺有摩圍泉﹐因號摩圍老人。陳后山云「今代詞手﹐惟秦七﹑黃九。」世以其詩配東坡﹐稱蘇黃。﹞

黃庭堅年五歲﹐已誦《五經》。一日﹐問其師曰「人言《六經》﹐何獨讀其五﹖」師曰「《春秋》不足讀。」庭堅曰「旣曰經矣﹐何得不讀﹖」十日成誦﹐無一字或遺。其父庶喜其警悟﹐欲令習神童科舉﹐庭堅竊聞之﹐乃笑曰「是甚做處﹖」庶尢愛重之。八歲時﹐賦《牧童》詩云「騎牛遠遠過前村﹐短笛橫吹隔隴聞。多少長安名利客﹐機關用盡不如君。」﹝太史嘗言「士大夫三日不讀書﹐則理義不交於胸中﹐便覺面貌可憎﹐語言無味。」﹞

黃魯直八歲時﹐有鄕人赴南宮試﹐其父庶率同捨餞飲﹐皆作詩送行﹐或令庭堅亦賦﹐詩頃刻而成﹐有云「君到玉皇香案前﹐若問舊時黃庭堅﹐謫在人間今八年。」

治平丙午﹐黃魯直赴鄕舉﹐詩題出《野無遺賢》。廬陵李詢讀先生詩中兩句云「渭水空藏月﹐傅巖深鎖煙。」擊節稱賞云「此人不惟文理冠場﹐異日當以濤名擅四海。」遂膺首選。

山谷尉葉縣日﹐作《新寨》詩﹐有「俗學近知回首晚﹐病身全覺折腰難」之句﹐傳至都下﹐半山老人見之﹐擊節稱嘆﹐以爲淸才﹐非奔走俗吏也。遂除北京教授。

黃魯直有詠茶一曲﹐名《阮郎歸》﹐云「歌停檀板舞停鸞﹐髙陽飲興闌。獸煙噴盡玉壺乾﹐香分小鳳團。云浪淺﹐露珠圓﹐捧甌春筍寒。絳紗籠下躍金鞍﹐歸時人倚欄。」又有一曲詠煎茶﹐亦名《阮郎歸》﹐云「烹茶畱客駐金鞍﹐月斜窗外山。見郎容易別郎難﹐有人愁遠山。歸去後﹐憶前歡。畫屏金博山。一杯春露莫畱殘﹐與郎扶玉山。」

韓文公《遣興》詩「斷送一生惟有酒﹐」又贈鄭兵曹詩「破除萬事無過酒。」山谷各去其一字﹐作勸酒詞曰「斷送一生惟有﹐破除萬事無過。遠山橫黛蘸秋波﹐不飲傍人笑我。花病等閒瘦弱﹐春愁沒處遮攔。杯行到手莫畱殘﹐不道月斜人散。」

黃魯直書趙伯充家小姬領巾云「天气把人亻孱亻愁﹐落絮遊絲時候。茶飯可曾炊﹖鏡中嬴得銷瘦。生受﹐生受﹐更被養娘催繡。」

黃魯直戲作《貴耳賤目謎》云「驢朵對軒軒﹐爭酬價十千。耽耽兩虎視﹐不值一文錢。」

黃魯直有癡弟﹐畜漆琴而不禦﹐虫虱入焉。魯直嘲之曰「龍池生壁虱」而未有對﹐魯直之兄大臨見牀下以溺器畜生魚﹐問之﹐其弟也﹐大呼曰「可對『虎子養溪魚』。」

涪翁嘗和東坡《春菜》詩云「公如端爲苦筍歸﹐明日春衫誠可脫。」坡得詩﹐戲語坐客曰「吾固不愛做官﹐魯直遂欲以苦筍硬差致仕。」聞者絕倒。

梁太祖受禪﹐姚爲翰林學士﹐上問及裴延裕行止﹐曰「頗知其人文思甚健。」曰「向在翰林﹐號爲下水船。」太祖應聲曰「卿便是上水船。」議者以爲急灘頭上水船。魯直詩曰「花气薰人欲破禪﹐心情其實過中年。春來詩思何所似﹐八節灘頭上水船。」蓋用此事。

山谷嘗嘲一俗濁老人云「濁气撲不破﹐淸風倒射回。」東坡笑謂人曰「俗濁之態﹐無以復加此矣。」

黃魯直﹑劉莘老同在館中﹐每庖人請食次﹐魯直頗治珍味。劉﹐北人﹐性朴厚﹐常云「來日喫蒸餅。」鄕音頗質。一日﹐聚飲行令﹐以三字離合成字。一人云「戊丁成皿盛。」或云「王白珀石碧。」或云「裏予野土墅。」黃雲「禾女委鬼魏。」劉未答﹐黃遽云「僕當奉代以『來力敕正整』如何﹖」其聲大似「蒸餅」之語﹐坐皆笑﹐劉不樂。﹝或以爲趙挺之事。趙又嘗曰「鄕中最重潤筆﹐每一志文成﹐則太平車中載以贈之。」山谷曰「想俱是蘿萄與瓜齏爾。」趙銜之切骨。其後擠排不遺餘力﹐卒致宜州之貶。﹞

王稚川調官京師﹐母老畱鼎州﹐久不歸侍﹐嘗閱貴人歌舞﹐有詩云「畫堂玉佩縈云響﹐不及桃源Ы乃歌。」山谷和韻諷之云「慈母每占烏鵲喜﹐家人應賦з歌。」

史應之嘗授館於人爲童子師﹐山谷謔之云「歲晚亦無雞可割﹐炮蛙煎鱔薦松醪。」蓋古詩有曰「來朝爲送先生飯﹐一夜沿溪捉鱔魚。」山谷用以爲戲。

涪翁過瀘南﹐瀘帥畱府﹐會有官妓ツツ性頗聰慧﹐帥嘗寵之﹐涪翁贈《浣溪沙》曰「腳上鞋兒四寸羅﹐唇邊朱麝一櫻多。見人無語但回波。料得有心憐宋玉﹐只因無柰楚襄何。今生有分向伊麼。」ツツ拜謝涪翁﹐瀘帥令唱詞侑觴﹐ツツ唱《惜春容》詞曰「少年看花雙鬢綠﹐走馬章臺管弦逐。而今老更惜花深﹐終日看花看不足。坐中美女顏如玉﹐爲我一歌金縷曲。歸時壓得帽檐欹﹐頭上春風紅簌簌。」涪翁大喜﹐醉飲而別。

黨禍旣起﹐山谷居黔﹐有以屏圖遺之者﹐繪雙蝶舞﹐於蛛絲﹐而隊蟻憧憧其間。題六言於上曰「胡蝶雙飛得意﹐偶然畢命綱羅。羣蟻爭收墜翼﹐策勛歸去南柯。」崇寧間﹐又遷於宜。圖偶爲人攜入京﹐鬻於相國寺肆﹐蔡客得之﹐以示元長。元長大怒﹐將指爲怨望﹐重其貶﹐會以訃奏﹐僅免。

山谷在宜州﹐其年乙酉﹐卽崇寧四年也。重九日﹐登郡城樓﹐聽邊人相語﹕「今歲當鏖戰取封侯。」因作小詞云「諸將說封侯﹐短笛長吹獨倚樓。萬事總成風雨去﹐休休﹐戲馬臺南金絡頭。催酒莫遲畱﹐酒似今秋勝去秋。花向老人頭上笑﹐羞羞﹐人不羞花花自羞。」倚欄髙歌﹐若不能堪者。是月三十日﹐果不起。

【秦觀】﹝字少遊﹐號太虛公﹐亦號誰海居士。東坡薦之荊公﹐公曰「君奇秦君﹐口之而不置哉﹗」得其文﹐手之而不釋。弟覯﹐字少章﹐又名覿﹐字少儀﹐從坡學於杭州。﹞

秦少遊爲黃本校勘﹐錢穆父爲戶書﹐皆居東華門。少遊春日有詩遺穆父云「三年京國鬢如絲﹐又見新花發故枝。日典春衣非爲酒﹐家貧食粥已多時。」穆父以米二石送之。

秦少遊自矜髯美﹐語東坡曰「君子多乎哉﹖」東坡應聲曰「小人樊須也﹗」一座絕倒。

程公辟守會稽﹐少遊客焉﹐館之蓬萊閣。一日﹐席上有所悅﹐因賦《滿庭芳》詞云「山抹微云﹐天連衰艸﹐畫角聲斷譙門。暫停徵棹﹐聊共飲離樽。多少蓬萊舊事﹐空回首﹑煙靄紛紛。斜陽外﹐寒鴉數點﹐流水繞孤村。銷魂﹐當此際﹐香囊暗解﹐羅帶輕分。謾嬴得﹑秦樓薄幸名存。此去何時見也﹖襟袖上﹑空染啼痕。傷情處﹐髙城望斷﹐燈火已黃昏。」此詞極爲東坡所稱道﹐取其首句﹐呼之爲「山抹微云君」﹝範元實﹐範祖禹之子﹐秦少遊婿也。學詩於山谷﹐作《詩眼》一書。爲人凝重﹐嘗在歌舞之席﹐終日不言﹐妓有問之曰「公亦解詞曲否﹖」笑答曰「吾乃『山抹微云』女婿也。」可見當時盛唱此辭。﹞

秦少遊在蔡州﹐與營妓樓婉字東玉者甚密﹐贈《水龍吟》詞云「小樓連苑橫空﹐下窺繡轂雕鞍驟。疏簾半捲﹐單衣初試﹐淸明時候。破暖輕風﹐弄晴微雨﹐欲無還有。賣花聲過盡﹐垂楊院落﹐紅成陣﹐飛鴛。玉佩丁東別後﹐悵佳期﹑參差難又。名韁利鎖﹐天還知道﹐和天也瘦。花下重門﹐柳邊深巷﹐不堪回首。念多情﹐但有當時皓月﹐照人依舊。」﹝起語及換頭隱『樓東玉』字三字。﹞」又贈妓陶心兒《南歌子》詞云「玉漏迢迢盡﹐銀潢淡淡橫。夢回宿酒未全醒﹐已被鄰雞催起﹐怕天明。臂上妝猶在﹐襟間淚尙盈。水邊燈火漸人行。天外一鉤殘月﹐帶三星。﹝末句隱『心』字。﹞」

秦少遊在黃州﹐飲於海棠橋﹐橋南北多海棠﹐有老書家海棠叢開﹐少遊醉臥於此。明日﹐題《醉鄕春》詞於柱曰「喚起一聲人悄﹐衾冷夢寒霜曉。瘴雨過﹐海棠開﹐春色又添多少﹖社甕釀成微笑﹐半破癭瓢共舀﹝夭﹞。覺顚倒﹐急投牀﹐醉鄕廣大人間小。」

秦少遊謫虔州日﹐作《千秋歲》詞曰「水邊沙外﹐城郭春寒退。花影亂﹐鶯聲碎。飄零疏酒盞﹐離別寬衣帶。人不見﹐碧雲暮合空相對。憶昔西池會﹐鴛鷺同飛蓋。攜手處﹐今誰在﹖日邊淸夢斷﹐鏡裏朱顏攺。春去也﹐落紅萬點愁如海。」後人建鶯花亭於郡治﹐蓋因此辭取名。

瞿塘之下﹐地名人甕甕﹐少遊嘗謂未有以對。南遷﹐度鬼門關﹐乃用爲絕句云「身在鬼門關外天﹐命輕人甕甕頭船。北人慟哭南人笑﹐日落荒村聞杜鵑。」

秦少遊感舊《蝶戀花》詞云「鐘送黃昏雞報曉﹐昏曉相催﹐世事何時了﹖萬苦千愁人自老﹐春來依舊生芳艸。忙處人多閒處少﹐閒處光陰﹐幾个人知道﹖獨上小樓云杳杳﹐天涯一點靑山小。」

秦少遊嘗於夢中作《好事近》一詞云「山路雨添花﹐花動一山春色。行到小溪深處﹐有黃鸝千百。

飛雲當面化龍蛇﹐天矯掛晴碧。醉臥古藤陰下﹐杳不知南北。」其後北歸﹐逗畱於藤州光華亭。方醉起﹐以玉盂汲泉﹐笑視而化。

秦覯登第時尙未娶﹐陳后山以詩嘲之云「長鋏歸來夜帳空﹐衡陽回雁耳邊聰。若爲借與春風看﹐無限珠璣咳唾中。」﹝此戲其獨宿無寐也。﹞

靖康間有女子爲金虜所俘﹐自稱秦學士女﹐道中題詩云「眼前𨿽有還鄕路﹐馬上曾無放我情。」讀者淒然。時有擬作《秦女行》者。

【張耒】﹝字丈潛。淮陰人。年十七作《函關賦》。遊學於陳﹐學官蘇轍愛之﹐因得從軾遊﹐後聞軾訃﹐爲舉哀行服﹐言者以爲言﹐坐貶。﹞

元初﹐用治平故事﹐命大臣薦士﹐試館職﹐一時名士在館者﹐率論資考次遷﹐未有越次進用者。張文潛﹑晁無咎俱在其間。一日﹐二人閱朝報﹐見蘇子由自中書舍人除戶部侍郎﹐無咎以爲平緩﹐曰「子由此除不離核。」謂如果之粘核者。文潛曰「豈不勝汝枝頭漧乎﹗」聞者皆大笑。

元中﹐館職諸公《賦韓幹馬》詩﹐獨張文潛最髙勝﹐詩云「頭如翔鸞月頰光﹐背如安輿鳧臆方。心知不載田舍郎﹐尙帶開元天子紅袍香。韓幹寫時國無事﹐天閒樹蔭春晝長。雙髯執轡儼在傍﹐如瞻馳道黃屋張。北風揚塵燕賊狂﹐廏中萬馬驅範陽。天子乘騾蜀山險﹐滿川苜蓿爲誰芳﹖」

元中﹐祕閣上已日集西池﹐王仲玉有詩﹐張文潛和最工。云「翠浪有聲黃傘動﹐春風無力彩旌垂。」秦少遊雲﹕「簾幕千家錦繡垂。」仲玉笑曰「又待入小石調也。」

張文潛初官通許﹐喜營妓劉淑女﹐爲作詩曰「可是相逢意便深﹐爲郎巧笑不須金。門前一尺春風髻﹐窗外三更夜雨衾。別燕從教燈見淚﹐孤舟惟有月知心。東西芳艸皆相似﹐欲望髙樓何處尋﹖」又云「未說蝤蠐如素領﹐固應新月學蛾眉。引成密約因言笑﹐認得眞情是別離。樽酒且傾濃琥珀﹐淚痕更著薄胭脂。北城月落烏啼後﹐便是孤舟腸斷時。」

長安有安氏﹐家藏唐明王髑髏﹐作紫金色。其家事之甚謹。因爾家富達﹐遂爲盛族。後其家析居﹐爭髑髏﹐斧爲數片。張文潛聞之﹐卽語曰「明皇生死﹐爲姓安人極惱。」合坐大笑。時秦少遊方爲賈禦史彈不當授館職﹐文潛戲少遊曰「千餘年前賈生《過秦》﹐今復爾也。」聞者以爲佳謔。

張文潛嘗云「子瞻每笑『天邊趙盾益可畏﹐水底右軍方熱眠』。謂湯Ь了王羲之。」文潛戲謂子瞻﹕「公詩有『獨看紅蕖傾白墮』。不知白墮是何物﹖」子瞻云「劉白墮善釀酒。出《洛陽伽藍記》。文潛曰「白墮旣是一人﹐莫難爲傾否﹖」子瞻笑曰「魏武短歌行雲﹕『何以解憂﹖惟有杜康。』杜康亦是釀酒人名也。」文潛曰「畢竟用得不當。」子瞻又笑曰「公且先去共曹家那漢理會﹐卻來此間廝磨。」蓋文潛時有僕曹某者在家作過﹐亦失去酒器之類﹐旣送天府推治﹐其人未招承﹐方文移取會也。滿座大囅。﹝吳人多謂梅子爲曹公﹐以嘗望梅止渴也。又謂鵝爲右軍。有士遺醋梅與Ь鵝﹐作書云「醋浸曹公一瓶﹐湯Ь右軍兩隻。」﹞

【晁補之】﹝字無咎。與魯直﹑少遊﹑文潛皆從東坡遊。號「蘇門四學士」。﹞

黃山谷有《茶》詩﹐押「腸」字韻﹐和者數四。山谷最後有「曲幾團蒲聽煮湯﹐煎成車聲繞羊腸。」東坡見之云「黃九恁地﹐怎得不窮﹖」晁無咎復和云「車聲出鼎細九盤﹐如此佳句誰能識﹖」

晁無咎有送別《憶少年》詞曰「無窮官柳﹐無情畫舸﹐無根行客。南山尙相送﹐只髙城人隔。罨畫園林溪紺碧﹐重來﹑盡成陳迹。劉郎鬢如此﹐況桃花顏色。」又別意《臨江仙》詞曰「身外閒愁空滿眼﹐就中歡事常稀。明年應賦送春詩。試從今夜數﹐相會幾多時﹖淺酒欲邀誰共飲﹖深情惟有君知。東溪春近好同歸。柳垂江上影﹐梅謝雪中枝。」

【文同】﹝字與可﹐潼川人。與子瞻爲中表兄弟。稱石室先生﹐又自號笑笑先生﹐錦江道人。﹞

谷在洋州﹐文與可嘗令蘇子瞻作《洋州園池三十詠》﹐谷其一也。子瞻詩曰「漢川修竹賤如蓬﹐斤斧何曾赦籜龍﹖料得淸貧饞太守﹐渭濱千畝在胸中。」是日與可與妻遊谷中﹐燒筍晚食﹐發函得詩﹐失笑﹐噴飯滿案。

文與可墨竹精妙﹐初不自貴重。四方持縑素請者相踵﹐與可厭之﹐投諸地﹐曰「吾將以爲襪材。」聞者傳爲口實。及與可自洋州還﹐而東坡爲徐州。與可語士大夫﹕「吾墨竹一派﹐近在彭城﹐可往求之。」因以書遺東坡云「襪材當萃於子矣。」書尾復寫一詩﹐有「待將一段鵝溪絹﹐掃取寒稍萬尺長」之句。東坡答云「爲愛鵝溪白繭光﹐掃殘雞距紫毫芒。世間那有千尋竹﹐月落庭空影許長。」與可乃以其所畫偃竹遺東坡曰「此竹數尺耳﹐而有萬尺之勢。」﹝世徒知與可掃墨竹﹐不知其詩。東坡嘗對歐公誦與可詩曰「美人卻扇坐﹐羞落庭下花。」歐公笑曰「與可無此句。與可拾得耳。」﹞

文同有《詠竹》一字至十字詩云「竹﹐竹。森寒﹐潔綠。湘江頭﹐渭水曲。帷幔翠錦﹐戈矛蒼玉﹐心虛異眾艸﹐節勁逾凡木。化龍杖﹐入仙陂。呼鳳律﹐鳴神谷。月娥巾帔靜苒苒﹐風女笙竽淸簌簌。林間飲酒﹐碎影搖樽。石上圍棋﹐輕陰覆局。屈大夫逐去﹐徒悅椒蘭。陶先生歸來﹐但尋松菊。若論檀欒之操﹐無敵於君。欲圖瀟湘之姿﹐莫賢於僕。」

文與可《詠梨花》云「素質靜相依﹐淸香暖更飛。笑從風外歇﹐啼向雨中歸。江令歌瓊樹﹐甄妃夢玉衣。畫堂明月地﹐常此惜芳菲。」﹝侯穆有詩名﹐因寒食郊行﹐見數少年共飲於梨花下。穆長揖就坐﹐眾皆哂之。或曰「能詩者飲。」乃以梨花爲題。穆吟曰「共飲梨花下﹐梨花插滿頭。淸香來玉樹﹐白蟻泛金甌。妝靚靑娥妒﹐光凝粉蝶羞。年年寒食夜﹐吟繞不勝愁。」眾客閣筆。﹞

文與可戲作《鷺鷥詩》曰「頸縮銀鉤淺曲﹐腳髙綠玉深翹。岸上水禽無數﹐有誰似汝風標。」

文同力勸子瞻弗宜譏訕﹐後子瞻出判杭州﹐送之詩云「北客若來休問事﹐西湖𨿽好莫吟詩。」人以爲知言。

【趙令峙】﹝字徳麟﹐號聊復翁。東坡之友﹐襲封安定郡王。﹞

王氏幼聰慧﹐父母爲之擇配未偶﹐壯年不嫁﹐作《詠懷》詩曰「白藕作花風已秋﹐不堪殘睡更回頭。晚雲帶雨歸飛急﹐去作西窗一夜愁。」趙徳麟鰥居﹐見詩求婚﹐人以爲二十八字媒云。

劉偉明旣喪愛妾而不能忘﹐趙令爲《淸平樂》詞云「東風依舊﹐著意隋堤柳。搓得鵝兒黃欲就﹐天气淸明時候。去年紫陌靑門﹐今宵雨魄雲魂。斷送一生憔悴﹐能消幾个黃昏﹖」

趙徳麟又有《浣溪沙》詞曰「風急花飛晝掩門﹐一簾疏雨滴黃昏。便無離恨也銷魂。翠被任燻終不暖﹐玉杯慵舉幾番溫。這般情事與誰論﹖」

【孫賁】﹝字公素。﹞

孫公素居京師﹐大病﹐趙徳麟數往存撫之。又數日﹐見東坡云「聞曾見孫公素﹐病如何﹖」趙曰﹕『大病方安。」坡云「這漢病中瘦則瘦﹐儼然風雅。」後見公素道此語﹐公素應曰「那娘意下恨則恨﹐無柰思量。」坡大奇之。

孫公素畏內﹐眾所共知。嘗求坡公書扇﹐坡題云「披扇當年笑溫嶠﹐握刀晚歲戰劉郎。不須戚戚如馮衍﹐但與時時說李陽。」公素昔爲程宣徽門賓﹐後娶程公之女﹐性極妒悍﹐故云。

【陳忄造】﹝字季常﹐號龍丘。﹞

東坡在黃州﹐與陳季常遊。季常自以飽禪學﹐而妻柳氏頗悍﹐季常畏之﹐至或詬罵未己﹐聲達於外。東坡因以詩戲云「誰似龍丘居士賢﹐談空說有夜不眠。忽聞河東獅子吼﹐拄杖落手心茫然。﹝獅子吼出《傳燈錄》。」﹞

【王詵】﹝字晉卿。與東坡最善。﹞

王晉卿得罪外謫﹐後房善歌者名囀春鶯﹐乃東坡所見也﹐亦遂爲密縣馬氏所得。後晉卿還朝﹐尋訪﹐微知之﹐恨不可復得﹐因賦一聯﹕「佳人已屬沙吒利﹐義士今無古押衙。」客有爲足之成章云「幾年流落向天涯﹐萬里歸來兩鬢華。翠袖香殘空挹淚﹐靑樓云渺定誰家﹖佳人已屬沙吒利﹐義士今無古押衙。回首音塵兩沈絕﹐春鶯休囀沁園花。」

王晉卿有《蝶戀花》一闋﹐極爲東坡所喜﹐其詞曰「鐘送黃昏雞報曉﹐昏曉相催﹐世事何時了﹖萬恨千愁人自老﹐春來依舊生芳艸。忙處人多閒處少﹐閒處光陰﹐幾个人知道﹖獨上髙樓云渺渺﹐天涯一點靑山小。」

王晉卿有二女奴﹐名李﹑昭華﹐黃魯直攺竹夫人爲靑奴﹐賦詩云「李四弦風拂席﹐昭華三弄月侵牀。我無紅袖堪娛夜﹐正要靑奴一夜涼。」

黃魯直﹐大暑水閣聽王晉卿家昭華吹笛﹐贈以詩云「蘄竹能吟水底龍﹐玉人應在月明中。何時爲洗秋空熱﹐散作霜天落葉風。」

【李チ】﹝陽翟人。﹞

蜀張南本與孫位並學畫水﹐皆得其法。南本以爲同能不如獨勝﹐去而畫火﹐獨得其妙。嘗畫辟支佛於火中結跏跌﹐煙飛電掣﹐烈烈有焚林燎原之勢﹐而佛以定慧力安然不動。李チ爲偈曰「大士坐禪﹐心若水月。火周其身﹐熾焰炎烈。靜觀無始﹐火本不熱。與火相忘﹐何生何滅﹖」

李チ少以文字見蘇子瞻﹐子瞻喜之﹐元初知舉﹐チ適就試﹐意在必得チ以魁多士。及考﹐章援程文﹐大喜﹐以爲チ無疑﹐逐以爲魁。旣拆號﹐悵然出院﹐以詩送チ歸﹐其曰「平時謾識古戰場﹐過眼終迷日五色。」蓋道其本意。チ自是學亦不進。家貧﹐不甚自愛﹐嘗以書責子瞻不薦己。子瞻後稍薄之。竟不第而死。

【佛印禪師】﹝法名了元。姓賈﹐實進士也。韓退之所交賈島亦進士﹐爲僧號無本﹐亦號佛印。﹞

佛印好詼諧。時有殿巖王觀父邀禪師說法﹐禪師升座唱云「此一瓣香爲掃煙塵博士護世界天王殺人不眨眼上將軍立地成佛大居士。」王公大喜﹐以其久帥多專殺也。

東坡赴杭﹐過潤州﹐佛印時住持金山寺﹐坡爲畱數月。一日﹐值師掛牌入室﹐公便服入方丈見之﹐師云「內翰何來﹖此間無坐處。」公戲云「暫借和尙四大用作禪牀。」師曰「山僧有一轉語﹐內翰言下卽答﹐當從所請。如稍涉擬議﹐所系玉帶願畱以鎭山門。」公許之﹐使解玉帶置幾上。師云「山僧四大本無﹐五蘊非有﹐內翰欲於何處坐﹖」公疑議未卽答﹐師急呼侍者云「收此玉帶﹐永鎭山門。」公笑而與之。師遂取衲裙相報。因有二絕﹐公次答之云「病骨難堪玉帶圍﹐鈍根仍落箭鋒機。欲教乞食歌姬院﹐故與雲山一衲衣。」「此帶閱人如傳捨﹐流傳到我亦悠哉。錦袍錯落眞相稱﹐乞與佯狂老萬回。」﹝法云「公八九歲時﹐其兄戍安西歸﹐持信朝往夕反萬餘里﹐故號萬回。武后賜以錦袍玉帶。」﹞

東坡一日訪佛印於竹林寺﹐印款之﹐坡因誦李涉詩云「因過竹院逢僧話﹐又得浮生半日閒。」印曰「學士閒得半日﹐老僧忙了半日。」相與發一大笑。東坡喜食燒豬﹐佛印住金山時﹐每燒豬以待其來。一日﹐爲人竊食﹐東坡戲作小詩云「遠公沽酒飲陶潛﹐佛印燒豬待子瞻。采得百花成蜜後﹐不知辛苦爲誰甜﹖」在黃岡時﹐嘗戲作《食豬肉》詩云「黃州好豬肉﹐價錢等糞土。富者不肯喫﹐貧者不解煮。慢著火﹐少著水﹐火候足時他自美。每日起來打一碗﹐飽得自家君莫管。」﹝黃升日食鹿肉二斤﹐自晨煮至日影下西時則曰火候足。乃知此老𨿽煮肉亦有故事。時王中令平蜀還﹐饑甚﹐入一村寺﹐主僧醉甚﹐箕踞﹐公欲斬之﹐僧應對不懼﹐公求蔬食﹐僧饋以蒸豬頭﹐甚美﹐公喜問﹕「僧止能飲酒食肉耶﹖爲有他技也﹖」僧自言能詩。公令賦《蒸豚》﹐操筆立成﹐曰「嘴長尾短淺含膘﹐久向山中食藥苗。蒸處已將蕉葉裹﹐熟時兼用杏漿澆。紅鮮雅稱全盤飠丁﹐軟熟眞堪玉筋挑。若把膻根來比並﹐膻根自合喫藤條。」公大喜﹐與紫衣師號。﹞

東坡﹐元丰末年得請歸耕陽羨﹐舟次瓜步﹐以書抵金山了元禪師﹐曰「不必出山﹐當學趙州王等接人。」元得書徑來﹐東坡迎笑問之﹐以偈爲獻曰「趙州當日少謙光﹐不出山門見趙王。爭似金山無量相﹐大千都是一禪牀。」東坡拊掌稱善。

【僧仲殊】﹝名揮﹐姓張氏﹐安州進士。棄家爲僧﹐居杭州吳山寶月寺。仲殊嗜蜜﹐思聰嗜琴。東坡詩所謂﹕「招得琴聰與蜜殊」者是也。﹞

蘇東坡在錢塘﹐五日不遊西湖。嘗攜妓謁大通禪師﹐大通慍形於色。公乃作《南歌子》一首﹐令妓歌之﹐大通亦爲解頤。公曰「今日參破老禪矣。」其詞云「師唱誰家曲﹖宗風嗣阿誰﹖借君拍板與鉗捶﹐我也逢場作戲﹐莫相疑。溪女方偸眼﹐山僧已皺眉。莫嫌彌勒下生遲﹐不見老婆三五﹐少年時。」僧仲殊聞之﹐和其韻曰「解舞淸平樂﹐而今說向誰﹖紅鑪片雪上鉗椎﹐打就金毛獅子﹐也堪疑。已信身如夢﹐何知眼共眉。蟠桃因甚結花遲﹐不向風前一笑﹐待何時﹖」涪翁見而賞之。﹝子瞻有贈通詩云「語帶煙霞從古少﹐气含蔬筍到公無。」嘗語人曰「頗解蔬筍語否﹖爲無酸餡气也。」聞者無不皆笑。﹞

張樞言龍圖守杭。一日﹐湖上開宴﹐劉巨濟﹝涇﹞﹑僧仲殊在焉﹐樞言命卽席作塡辭。巨濟先倡曰「憑誰好筆﹐橫掃素縑三百尺﹐天下應無。此是錢塘湖上圖。」仲殊應聲曰「一般奇絕﹐雲淡天髙秋夜月﹐費盡丹靑。只這些兒畫不成。」﹝唐﹑宋衲子詩盡多佳句﹐而塡辭可傳﹐僅僅數首。有壽涯禪師詠魚籃觀音云「深願弘慈無縫罅﹐乘時走入眾生界﹐窈窕丰姿都沒賽。提魚賣。堪笑馬郎來納敗。淸泠露濕金衤闌壞﹐茜裙不把珠瓔蓋﹐特地掀來呈捏怪。牽人愛。還盡許多菩薩債。」﹞

仲殊一日造郡﹐方接坐間﹐見庭下有婦人投牒立雨中﹐郡守命詠之﹐仲殊口就《踏莎行》云「濃潤侵衣﹐暗香飄砌﹐雨中花色添憔悴。枇杷樹下立多時﹐不言不語厭厭地。眉上新愁﹐手中文字﹐因何不倩鱗鴻寄﹖想伊只訴薄情人﹐官中誰管閒公事﹖」

東坡ヘ錢塘時﹐思聰方爲行童試經﹐坡謂坐客言﹐此子𨿽少﹐善作詩﹐近參寥子作「昏」字韻詩﹐可令和之。聰和篇立成。詩云「千點亂山橫紫翠﹐一鉤新月掛黃昏。」坡大稱賞﹐言不減唐人。因笑曰「不須念經也做得一个和尙。」是年聰始爲僧。﹝政和間﹐聰挾琴遊梁日﹐登中貴人之門﹐久之﹐遂還俗﹐爲禦前使臣﹐方其將冠巾也﹐蘇叔黨因浙僧入都﹐送之詩云「試誦北山移﹐爲我招琴聰。」詩至﹐已無及矣。﹞

【僧參寥】﹝與辧才皆東坡友也。坡謫齊安﹐寥不遠二千里相從﹐期年後謫南海﹐寥復欲泛海﹐坡以書止之。﹞

參寥以臨乎絕句見知於東坡。其詩云「風蒲獵獵弄輕柔﹐欲立蜻蜓不自由。五月臨平山下路﹐藕花無數滿汀洲。」時宗婦曹夫人者善丹靑﹐遂作《臨平藕花圖》行世。

蘇子瞻在徐州﹐參寥子自錢塘訪之﹐酒中﹐子瞻令官妓馬娉娉乞詩於參寥﹐參寥口占云「多謝尊前窈窕娘﹐好將幽夢惱襄王。禪心已作粘泥絮﹐不逐東風上下狂。」子瞻喜曰「予嘗見柳絮落泥中﹐謂可入詩料﹐不意此老收得。」

東坡在黃州﹐夢參寥誦所作新詩曰「寒食淸明都過了﹐石泉槐火一時新。」夢中曰「火固新矣﹐泉何故新﹖」答曰「俗以淸明日淘井。」

辯才退居龍井﹐不復出入。東坡往見之﹐出至風篁嶺。左右驚曰「遠公過虎溪矣。」辯才嘆曰「杜子美不云乎﹕『與子成二老﹐來往亦風流。』」因作亭嶺上﹐名之曰過溪﹐亦曰二老。

【周韶】﹝與胡楚﹑龍靚皆杭妓﹐有詩名。東坡嘗書三妓詩作一卷。﹞

周韶好蓄奇茗﹐嘗與蔡君謨鬥勝﹐題品風味﹐君謨屈焉。蘇子容過杭﹐太守陳述古飲之﹐召韶佐酒﹐韶因子容求落籍﹐子容指檐間白鸚鵡曰「可作一絕。」韶援筆立成﹐云「隴上巢空歲月驚﹐忍看回首自梳翎。開籠若放雪衣女﹐長念觀音般若經。」時韶有服衣白﹐一座笑賞。述古遂令落籍。時胡楚﹑龍靚同席﹐楚贈詩云「淡妝輕素鶴翎紅﹐移入朱闌便不同。應笑西園舊桃李﹐彊勻顏色待秋風。」靚贈詩云「桃花流水本無塵﹐一落人間幾度春。解佩暫酬交甫意﹐濯纓還見武陵人。」

胡楚贈所歡詩云「不見當時丁令威﹐年來處處是相思。若將此恨同芳艸﹐卻恐靑靑有盡時。」

張子野老於杭﹐多爲官妓作詞而不及龍靚﹐靚獻詩云「天與羣芳十樣葩﹐獨憐顏色不堪誇。牡丹芍藥人題徧﹐自分身如鼓子花。」子野喜﹐乃作《望江南》詞與之﹐詞云「靑樓宴﹐靚女薦瑤杯。一曲白雲江月滿﹐際天拖練夜潮來。人物悟瑤臺。醺醺酒﹐拂拂上雙腮。媚臉已非朱淡粉﹐香紅全勝雪籠梅。標格外塵埃。」

●卷五十四宋

【陳師道】﹝字履常﹐又字無已。晚得詩法於黃魯直。嘗與晁說之論詩曰「吾此一瓣香﹐須爲山穀道人燒也。」山谷嘗有詩云「閉門覓句陳無已﹐對客揮毫秦少遊。」以諭其才思之異。﹞

郭提刑槪慕陳后山之賢﹐妻以女。後山家貧﹐妻子常寄食外家﹐有詩上槪云「嫁女不離家﹐生男已當戶。曲逆老不候﹐知人公豈誤﹖」

陳后山少爲曾南丰所知﹐東坡愛其才﹐欲牢籠於門下﹐後山不肯背南丰﹐有「向來一瓣香﹐敬爲曾南丰」之句。又作《妾薄命》二首以自擬﹐其一曰「主家十二樓﹐一身當三千。古來妾薄命﹐事主不盡年。起舞爲主壽﹐相送南陽阡。忍著主衣裳﹐爲人作春妍。有聲當徹天﹐有淚當徹泉。死者恐無知﹐妾身長自憐。」其二曰「葉落風不起﹐山深花自紅。捐世不待老﹐惠妾無其終。一死尙可忍﹐百歲何當窮。天地豈不寬﹐妾身無所容。死者如有知﹐殺身以相從。向來歌舞地﹐夜雨鳴寒蛩。」

陳后山有《小放歌行》二絕云「春風永巷閉娉婷﹐長使靑樓誤得名。不惜捲簾通一顧﹐怕君著眼未分明。」又﹐「當年不嫁惜娉婷﹐傅白施朱作後生。說與旁人須早記﹐隨宜梳洗莫傾城。」

【張舜民】﹝字蕓叟﹐自號浮休居士。﹞

王荊公以詩賦決科﹐而不樂詩賦。熙寧初﹐旣預政﹐遂專以經義取士﹐元五年﹐復用詩賦。紹聖初﹐禁元學術﹐復罷之。政和中﹐乃著於令﹐士庶專習詩賦者杖一百。張蕓叟有詩云「少年辛苦校虫魚﹐晚歲雕虫恥壯夫。自是諸生猶習气﹐果然紫詔盡驅除。酒間李杜皆投筆﹐地下班揚亦引車。惟有少陵頑鈍叟﹐靜中吟撚白髭須。」蓋蕓叟自謂也。﹝哲宗時﹐有好爲詩而鄙俚可笑者﹐嘗作卽事詩云「日暖看三織﹐風髙斗兩廂。蛙翻合出關﹐蚓死紫之長。潑聽琵梧鳳﹐饅拋接建章。歸來屋裏坐﹐打殺又何妨。」或問詩意﹐答曰「始見二蜘蛛織綱於檐間﹐又見二雀鬥於兩廂﹐廊有死蛙翻腹似『出』字﹐死蚓如『之』字﹐方喫潑飯﹐聞鄰家琵琶作鳳棲梧﹐食饅頭朱畢﹐閹人報建安章秀才上謁﹐迎客旣歸﹐見內門上畫鐘馗擊小鬼﹐故云『打殺又何妨』」。哲宗嘗灼艾﹐諸內侍欲娛上﹐或舉其詩﹐上笑不已﹐竟不灼艾而罷。﹞

張蕓叟久經遷謫﹐旣還﹐怏怏不平﹐嘗內集﹐分題賦詩﹐其女得蠟燭﹐有云「莫訝淚頻滴﹐都緣心未灰。」浮休有慚色﹐自是無復躁意。」

司馬朴之室﹐浮休女也﹐有詩在延路上寺中。一聯云「滿地煙含芳艸綠﹐倚闌露泣海棠紅。」或云卽詠燭者。

【楊傑】﹝字次公﹐無爲人﹐自號無爲子。﹞

元丰中﹐髙麗遣一僧入貢﹐頗辧慧﹐赴筵﹐設暈酒自如﹐令楊次公接伴﹐一日出令曰「要兩古人姓名爭一物。」沙門曰「古人有張良有鄧禹﹐爭一傘﹐良曰﹕『良傘』﹐禹曰﹕『禹傘』」。次公曰「古人有許由有晁錯﹐爭一葫蘆﹐由曰﹕『油葫蘆』﹐錯曰﹕『錯葫蘆。』」

錢勰待制尹府日﹐嘗遇誕辰﹐其僚屬盡以烏龜白鶴爲獻﹐用表祝壽之意。獨楊次公止以《老子出關圖》﹐拜作小詩云「祕藏函谷關中子﹐將獻蓬萊閣上仙。願得須眉如此老﹐卻教龜鶴羨長年。」錢公大悅。

楊次公爲吳興刺史﹐有《明月樓》詩云「江南地暖少嚴風﹐九月炎涼正得中。溪上玉樓樓上月﹐淸光合作水晶宮。」吳興因此謂之水晶宮。

楊次公守丹陽﹐米元章過郡﹐畱數日去。元章好易他人書畫﹐次公作河豚羹飲之﹐其實他魚。元章疑而不食。次公笑曰「此贗本耳。」迨其行﹐送以詩﹐有「淮海聲名二十秋」之句。林子中見之﹐謂次公曰「公言無乃過歟。」次公笑曰「二十年來何處不知有米顚子。」

【米芾】﹝字元章﹐號海嶽外史。有潔癖﹐盥手用銀方斛瀉水於手﹐已而兩手相拍至乾﹐都不用巾拭。巾帽少有塵則濯之﹐客去必濯其坐榻。鑰靴偶爲他人所持﹐因屢洗﹐靴遂損不可穿。嘗擇婿﹐得建康段拂子去塵﹐釋之曰「旣拂矣﹐且去塵﹐眞吾婿也。」以女妻之。子友仁﹐亦善書畫﹐世號小米。﹞

東坡在維揚﹐設客十餘人﹐皆一時名士﹐米元章亦在坐。酒半﹐元章忽起﹐自贊云「世人皆以芾爲顚﹐願質之子瞻。」東坡笑曰「吾從眾。」﹝元章在維揚﹐嘗謁蔡攸於舟中﹐攸出右軍《王略帖》示之﹐元章驚嘆﹐求以他畫易之﹐攸有難色﹐元章曰「公若不見從﹐某不復生﹐卽投此江死矣。」因大呼據船舷欲墮﹐攸遂與之。﹞

米元章平生好石﹐守濡須﹐曰「聞有怪石在河Й。」人以爲異而不敢取。公命移至州治﹐爲燕遊之玩。石至﹐遽命設席拜於庭下﹐曰「吾欲見石兄二十年矣。」言者以爲罪﹐坐是罷去。其後竹坡周少隱過是郡﹐見石而感之﹐爲賦詩﹐其略曰「喚錢作兄眞可憐﹐喚石作兄無乃賢。望塵雅拜良可笑﹐米公拜石不同調。」

米元章令雍丘﹐蝗大起﹐鄰縣尉司禁瘞﹐後仍滋蔓﹐責保正並力捕除﹐或言「盡緣雍丘驅逐過此。」尉移文﹐載保正語牒行雍丘﹐請勿以鄰國爲壑。時元章方與客飲﹐視牒大笑﹐題紙尾答云「蝗虫原是飛空物﹐天遣來爲百姓災。本縣若還驅得去﹐貴司卻請打回來。」傳者莫不絕到。

米元章《詠潮》詩曰「怒气號聲迸海門﹐州人傳自子胥魂。天排云陣千家吼﹐地擁銀山萬馬奔。勢與月輪齊朔望﹐信如壺漏報晨昏。吳亡越霸成何事﹐一唱漁歌過遠村。」

米元章《孔子贊》曰「孔子孔子﹐大哉孔子。孔子以前﹐未有孔子。孔子以後﹐更無孔子。孔子孔子﹐大哉孔子。」

徽宗取弁山奇石置之艮山﹐名曰艮嶽。時米芾爲書學博士﹐召令書一大屏﹐上指禦前一端石硯使就用之。書成﹐芾捧硯請曰「此硯經賜臣芾濡染﹐不堪復以進禦。」上大笑﹐因以賜之。芾蹈舞謝﹐抱負趨出﹐余墨沾漬袍袖﹐喜動顏色。上顧謂蔡京曰「顚﹐名不虛得。」京曰「芾人品誠髙﹐所謂不可無一﹐不可有二。」

米元章仕宦久不偶晚節﹐大臣薦對﹐嘗有詩曰「笏引上天梯﹐鞘鳴奮地雷。誰雲天尺五﹖親見玉皇來。」或問其意﹐答曰「初叩軒陛﹐閣門臣僚以笏引之升殿﹐此上天梯也。」

米元章晚年學禪有得﹐卒於淮陽軍。先一月﹐區處家事﹐作親友別書﹐盡焚其所好書畫奇物﹐預置一棺﹐坐臥飲食其中。前七日﹐不茹葷﹐更衣沐浴﹐焚香淸坐而已。及期﹐徧請郡寮﹐舉拂示眾曰「眾香國中來﹐眾香國中去。」擲拂合掌而逝。

【賀鑄】﹝字方回﹐號慶湖遺老。小詞二卷﹐名東山寓聲樂府。﹞

賀方回少爲武弁﹐以定林寺一絕見奇於舒王﹐遂知名當世。其詩云「破冰泉脈漱籬根﹐壞衲遙疑掛樹猿。蠟屐舊痕尋不見﹐東風先爲我開門。」

黃山谷守當塗﹐賀方回過之﹐人日席上賦詞云「巧剪合歡羅勝子﹐釵頭春意翩翩。艷歌淺笑拜嫣然。願郎宜此酒﹐行樂駐華年。未至文園多病客﹐幽襟淒斷堪憐。舊遊夢掛碧雲邊。人歸落雁後﹐思發在花前。」腔本《臨江仙》﹐山谷以方回用薛道衡詩﹐易以《雁後歸》云。

賀方回有小築在姑蘇盤門內﹐地名橫塘﹐方回時往來其間﹐作《靑玉案》詞云「淩波不過橫塘路﹐但目送﹑芳塵去。錦瑟年華誰與度﹖月樓花院﹐綺窗朱戶﹐惟有春知處。碧雲冉冉衡臯暮﹐彩筆空題斷腸句。試問閒愁知幾許﹖一川煙艸﹐滿城風絮﹐梅子黃時雨。」山谷見之﹐亟稱云「解道江南腸斷句﹐世間只有賀方回。」當時因稱方回爲賀梅子。﹝郭功父有《示耿天隙》一詩﹐舒王爲書其尾云「廟前古木藏訓狐﹐豪气英風亦何有﹖」方回晚ヘ姑孰﹐與功父遊甚歡﹐方回寡發﹐功父指其髻謂曰「此眞賀梅子也。」方回乃捋其須曰「君可謂郭訓狐矣。」功父髯而胡﹐故有是語。﹞

賀方回有《浣溪沙》數闋﹐並爲山谷所賞。其一賦閨思云「樓角紅銷一縷霞﹐淡黃楊柳帶棲鴉﹐玉人和月折梅花。笑撚粉香歸繡戶﹐半垂羅幕護窗紗。東風寒似夜來些。」其一賦春愁雲﹕「閒把琵琶舊譜尋﹐四弦聲怨卻沈吟﹐燕飛人靜畫堂陰。欹枕有時成雨夢﹐隔簾無處說春心﹐一從燈夜到如今﹗」其一賦春事云「鸚鵡無言理翠衿﹐杏花零落晝陰陰﹐畫橋流水一篙深。芳徑與誰同鬥艸﹖繡牀終日罷拈鍼﹐小箋香管寫春心。」

賀方回又有《憶秦娥》春思詞曰「曉朦朧﹐前溪百鳥啼匆匆。啼匆匆﹐淩波人去﹐拜月樓空。舊年今日東門東﹐鮮妝輝映桃花紅。桃花紅﹐吹開吹落﹐一任東風。」

賀方回姬亦善小詩﹐嘗賦絕句云「獨倚危闌淚滿襟﹐小園春色懶追尋。深恩總似丁香結﹐難展芭蕉一寸心。」

【司馬】﹝字才仲。陜州夏臺人。﹞

同州澄緘縣有九龍廟﹐然只一妃耳﹐土人謂馮瀛王之女也。司馬才仲戲題曰「身旣仕十主﹐女亦配九龍。」過客讀之﹐無不一笑。

司馬才仲初在洛下﹐晝寢﹐夢一美姝牽帷而歌云「妾本錢塘江上住﹐花落花開﹐不管流年度。燕子銜將春色去﹐紗窗幾陣黃梅雨。」才仲愛其詞﹐因詢曲名﹐云是《黃金縷》。後五年﹐才仲以東坡薦應制舉﹐中等﹐遂爲錢塘幕官﹐爲秦尉少章道其事。少章續其詞後云「斜插犀梳云半吐﹐檀板輕敲﹐唱徹黃金縷。夢斷彩雲無覓處﹐夜涼明月生南浦。」頃之﹐復夢美姝迎笑曰「夙願諧矣。」遂與同寢。自是每夕必來﹐才仲爲同き談之﹐咸曰「公廨後有蘇小小墓﹐得無妖乎﹖」不逾年而才仲得疾。所乘遊舫艤泊河塘﹐柁工遽見才仲攜一麗人登舟﹐卽前喏之﹐聲斷﹐火起舟尾。倉忙走報其衙﹐則才仲死而家人已慟哭矣。﹝蘇小小者﹐錢塘名妓也。南齊時人。其墓或云湖曲﹐或云江幹。古詞云「妾秉油壁車﹐郎跨靑驄馬。何處結同心﹐西陵松柏下。」今西陵在錢塘。﹞

【胡致隆】﹝號簫灘居士。﹞

胡致隆與山谷往來﹐坐上分題賦藕云「平生冰雪姿﹐七星羅心胸。豈無有絲毫﹐上裨天子聰﹖而不自薦達﹐胡爲乎泥中﹖沈屙正無賴﹐安得君從容。其子亦可憐﹐風味如乃翁。」

潘大臨﹝字老。專學山谷爲詩。呂居仁作《江西詩派圖》﹐列陳無已﹑潘老﹑謝無逸﹑徐師川﹑饒徳操﹑韓子蒼等爲法嗣﹐謂皆出於山谷也。﹞

潘老送山谷貶宜州﹐有「可是中州著不得﹐江南已還更宜州」之句﹐山谷極稱賞之。饒徳操見老和山谷中興碑詩﹐讀至「天下寧知再有唐﹐皇帝紫袍迎上皇」﹐嘆曰「潘十後來作詩﹐直至此地位耶﹖」

謝無逸嘗以書問潘老近作新詩否﹐答曰「秋來景物﹐件件是佳﹐致昨日淸臥﹐聞攪林風雨聲﹐遂起題壁﹐曰﹕『滿城風雨近重陽』﹐忽催稅人至﹐敗意﹐止此一句奉寄。」

【謝逸】﹝字無逸﹐臨川進士﹐自號溪堂。從弟邁字幼﹐皆江西詩派中人也。﹞

謝無逸閒居﹐多從衲子遊﹐不喜對書生。一日﹐有一貢士來謁﹐坐定﹐曰「每欲問無逸一事﹐輒忘之。嘗聞人言歐陽修者﹐果何如人﹖」無逸熟視久之﹐曰「舊亦一書生﹐後參大政。」又問﹕「能文章否﹖」無逸曰「也得。」無逸之子宗野方七歲﹐立於旁﹐聞之匿笑而去。

撫州守朱世英以八行薦謝無逸﹐不就﹐後偕其友過之﹐小君方炊﹐稚子宗野汲井﹐無逸誦書掃除﹐顧二人﹐放帚大笑曰「聊復爾耳。」其友作偈曰「老妻營炊﹐稚子汲水。龐公掃除﹐丹霞邊至。棄帚迎門﹐一笑相視。不必靈照﹐多通道理。」世英亦作偈曰「提籃靈照﹐掃地謝公。一般是面﹐做作不同。不假語默﹐通透玲瓏。更若未會﹐換手錘胸。」

謝溪堂有《詠蝶》詩三百首﹐如雲﹕「身似何郎全傅粉﹐心如韓壽愛偸香。」又云「飛隨柳絮有時見﹐舞入梨花無處尋。」人盛稱之﹐因呼爲謝蝴蝶。﹝同時吳興兪退翁汝尙亦號溪堂居士。二人並有詩名。退翁題三角亭云「奇哉山中人﹐來此池上宇。蕙徑斜映帶﹐林煙盡吞吐。春無四面花﹐夜欠一檐雨。寄傲足有餘﹐何須存廣廡﹖」﹞

潘老嘗有詩﹐托無逸綴成「風雨重陽」之句﹐其略云「病思王子同傾酒﹐愁憶潘郎共賦詩。」老亡後﹐無逸在黃州﹐適過重陽四日﹐風雨大作﹐遂用老句廣爲三絕云「滿城風雨近重陽﹐無柰黃花惱意香。雪浪翻天迷赤壁﹐令人西望憶潘郎。」「滿城風雨近重陽﹐不見修文地下郎。想得武昌門外柳﹐垂垂老葉半靑黃。」「滿城風雨近重陽﹐安得斯人共一觴。欲問小馮今建否﹖雲中孤雁不成行。」

謝無逸嘗於黃州關山杏花村館驛題一詞云「杏花村館酒旗風﹐水溶溶﹐殘紅。野渡舟橫﹐楊柳綠陰濃。望斷江南山色遠﹐人不見﹐艸連空。夕陽樓外晚煙籠﹐粉香融﹐淡眉峯。記得年時﹐相見畫屏中。只有關山今夜月﹐千里外﹐素光同。」詞名《江城子》。其後﹐過者必索筆於館卒錄去﹐卒頗以爲苦﹐因以泥塗之。

汪信民﹝革﹞嘗作詩寄謝無逸云「問訊江南謝康樂﹐溪堂春水想扶疏。髙談何日看揮麈﹐安步從來可當車。但得丹霞訪龐老﹐何須狗監薦相如﹖新年更勵於陵節﹐妻子同鋤五畝蔬。」饒徳操見之﹐謂信民曰「公詩日進而道日遠矣。蓋功用在彼而不在此也。」

營妓宋瑤以善奕名﹐謝幼作《減字木蘭花》贈之曰「風篁度曲﹐倦倚銀屏初睡足。淸簟疏簾﹐金鴨香消懶更添。纖纖露玉﹐風雹縱橫飛鈿局。顰斂雙蛾﹐凝佇無言密意多。」

【徐俯】﹝字師川﹐號東湖。七歲能詩﹐爲山谷所知。以父禧死事﹐授通直郎。張邦昌僭位﹐遂致仕。時工部侍郎何昌言與弟昌辰避邦昌諱﹐皆攺名﹐俯買婢﹐名昌奴﹐客至﹐卽呼前驅使之。﹞

徐師川《雙廟》詩﹕「開元天寶間﹐衮衮見諸公。不聞張與許﹐名在臺省中。」饒徳操酷愛之。

徐師川是山谷外甥﹐晚年欲自立名﹐客有稱其源自山谷者﹐公讀之不樂﹐答以小啟曰「涪翁之妙天下﹐君其問諸水濱。斯道之大域中﹐我獨知之濠上。」

蘇養直詩有「屬玉雙飛水滿塘」之句﹐見賞於坡﹐稱爲「吾家養直。」作此詩時﹐年甚少。紹興間﹐與徐師川同召﹐師川赴﹐養直辭。師川造朝﹐便道過養直﹐畱飲甚歡。二公平日對奕﹐徐髙於蘇。是日﹐養直拈一子笑視師川曰「今日須還老夫下此一著。」師川有愧色。

【韓駒】﹝字子蒼。宣﹑政間忌蘇﹑黃之學﹐王初寮陰學東坡﹐子蒼陰學山谷。﹞

汪內相將赴臨川﹐曾吉父以詩送之﹐有「白玉堂中曾艸詔﹐水晶宮冷近題詩」之句﹐韓子蒼攺云「白玉堂深曾艸詔﹐水晶宮冷近題詩。」吉父聞之﹐以子蒼爲一字師。

韓子蒼有《送宜黃丞周表卿》詩曰「昔年束帶侍明光﹐曾見揮毫對禦牀。將爲驊驑已騰踏﹐不知雕鶚尙摧藏。官居四捨峯巒綠﹐驛路千林橘柚黃。莫戀鄕關畱不去﹐漢廷今重甲科郎。」送詩後久之﹐攺「對」字作「照」字﹐取子瞻「文彩照金殿」意也﹐攺「綠」爲「雨」﹐「黃」爲「霜」﹐又攺「莫戀鄕關畱不去」作「莫爲艱難歸故里。」益見其工。

李伯時畫宮女背面者﹐韓子蒼題其上曰「睡起昭陽暗淡妝﹐不知緣底背斜陽。若教轉ツ一回首﹐三十六宮無粉光。」

宣和初﹐何文縝爲中書舍人﹐道君皇帝以禦畫《雙鵲》賜之﹐韓子蒼時爲校書郎﹐賦詩二章﹐曰「君王妙畫出神機﹐弱羽爭巢並占時。想見春風鵲觀﹐一雙飛上萬年枝。」又「舍人簪筆上蓬山﹐輦路春風從駕還。天上飛來兩鳥鵲﹐爲傳喜色到人間。」﹝何文縝名。政和間狀元。潘良貴次之﹐二人皆少年﹐有風貌﹐而第三人郭孝友頗古怪﹐時曰「狀元眞何郎﹐榜眼眞潘郎﹐第三人眞郭郎也。」﹞

敍州本戎州也。老杜戎州詩云「重碧傾春酒﹐輕紅擘荔枝。」今敍州公醞遂名以重碧。東坡在齊安﹐有「春江綠漲蒲萄醅」之句﹐靖康初元﹐韓子蒼作守﹐有旨添賜郡釀﹐因名其庫曰蒲萄醅﹐仍有詩云「孤臣政術不堪論﹐尙得君王賜酒尊。父老異時傳盛事﹐蒲萄醅熟記初元。」

【饒節】﹝字次守。少年嘗投書於曾子宣。論新法不合﹐遂棄去。嘗令其僕守舍﹐歸見其占對異常﹐怪而問之﹐僕曰「聞鄰寺白崖長老有道﹐價往請﹐一轉語﹐忽爾覺悟。」次守慨然曰「汝能是﹐我乃不能﹖」徑往白崖問道﹐八日而悟﹐與其僕祝發爲浮屠﹐更名如壁﹐字徳操﹐號倚松道人。僕名如琳。後琳疾亟﹐躬進藥餌﹐旣卒﹐極盡送終之義。﹞

饒徳操長於詩。《梅花》一聯云「遂教天下無雙色﹐來作人間第一春。」又答呂居仁寄詩云「長憶他時對短檠﹐詩成重攺又雞鳴。如今老矣無心力﹐口誦君詩繞竹行。」

饒徳操作僧後﹐有《送別蔡伯世》詩云「要做仲尼眞弟子﹐須參達摩的兒孫。」時諸說禪者不一﹐故徳操專及之。

宣和庚子﹐攺僧爲徳士﹐一時浮屠有以違命被罪者﹐獨一長老遽上表乞入道﹐其辭有「習蠻夷之風教﹐忘父母之發膚。儻得回心而向道﹐便更合掌以擎拳」等語﹐時饒徳操已爲僧﹐因作攺徳士頌云「自知祝發非華我﹐故欲毀形從道人。聖主如天苦憐憫﹐復令加我舊冠巾。舊說螟蛉逢蜾贏﹐異時蝴蝶夢莊周。世間化物渾如夢﹐夢裹惺惺卻自由。徳士舊嘗稱進士﹐黃冠初不異儒冠。種種是名名是假﹐世人誰不被名謾。衲子紛紛惱不禁﹐倚松傳與法安心。瓶盤釵釧形𨿽異﹐還我從來一色金。小年曾著書生帽﹐老大當簪徳士冠。此身無我亦無物﹐三教從來處處安。」

饒徳操尢善作銘贊。有《佛米贊》謂﹕「武將念佛以米記數﹐得三升也。贊曰﹕時平主聖﹐萬國自靖。不殺而武﹐不徵而正。矯矯虎臣﹐無所用命。移將東南﹐介我佛會。久聞我曹﹐念佛三昧。喑嗚叱吒﹐化爲佛聲。三令五申﹐易爲佛名。一佛一米﹐爲米三升。自升而斗﹐自斗而斛。念之無窮﹐太倉不足。」

饒徳操後寓襄陽天寧寺。夏均父倪爲請疏﹐其略云「無復挾書﹐更逐康成之後﹔何憂成佛﹐不居靈運之先。」又云「豈惟江左公卿﹐盡傾支遁﹔獨有襄陽耆舊﹐未識道安。」時稱其精當。

【僧惠洪】﹝字覺範。有《冷齋夜話》《甘露集》《林間錄》行世。時鄒元佐奇於命﹐彭淵材奇於樂﹐覺範奇於詩﹐號「新昌三奇」。﹞

洪覺範作冷齋夜話﹐有曰「詩至李義山爲文章一厄。」許彥周覽及此﹐蹙額無語﹐覺範再三窮詰﹐彥周曰「夕陽無限好﹐只是近黃花。」覺範曰「我解子意矣。」卽時刪去。

覺範自並州還江南﹐過都下﹐上元﹐憩相國寺﹐有道人求詩﹐且曰「覺範嘗有《寒巖寺詩懷京師》曰﹕『上元獨宿寒巖寺﹐臥看靑燈映薄紗。夜久雪猿啼嶽頂﹐夢回山月上梅花。十分春瘦緣何事﹖一掬歸心未到家。卻憶少年行樂處﹐軟風香霧噴東華。』今當爲作《京師上元懷山中》也。」覺範戲爲之曰「北遊爛熳看並山﹐重到皇州及上元。燈火樓臺思往事﹐管弦音律試新翻。期人未至情如海﹐穿市歸來月滿軒。卻憶寒宕曾獨宿﹐雪窗殘夜一聲猿。」

覺範同時﹐有雲峯悅禪師與興化詵公友善﹐詵城居三十餘年﹐老矣猶迎送不已﹐悅嘗誡曰「公不袖手山林中去﹐尙此忍垢乎﹖」郡僚愛詵多久不果﹐一日送大官出郊﹐墮馬損臂﹐呻吟月餘﹐以書哀訴於悅﹐悅作偈戲之曰「大悲菩薩有千手﹐大丈夫兒誰不有﹖興化和尙折一枝﹐猶有九百九十九。」南華恭長老同嗣大愚﹐有書來敍法禮﹐悅作偈戲之曰「與師萍迹寄江湖﹐共憶當年在大愚。堪笑堪悲無限事﹐甜瓜生得苦葫蘆。」﹝有僧金鑾求歐陽景書與玉峯長老薦用﹐景封書曰「金鑾求與玉峯書﹐金玉相乘價倍殊。到底不關藤蔓事﹐葫蘆自去纏葫蘆。」﹞

【李淸照】﹝號易安居士。濟南李格非女﹐適趙明誠。《香臺集》謂淸獻子。按﹕「明誠乃趙挺之子也﹐挺之謚淸憲﹐而淸獻遂因被誣。﹞

趙明誠與李易安平生同志。明誠在太學時﹐每朔望告謁出﹐質衣﹐取半千錢﹐步入相國寺﹐市碑文﹑果實歸﹐相對咀嚼展玩。後連守兩郡﹐竭俸以事鉛槧﹐及卒﹐易安爲文以祭曰「白日正中﹐嘆龐翁之機捷﹔堅城旣墮﹐憐杞婦之悲深。」後再適張汝舟﹐失身非類﹐世以此薄之。

李易安《聲聲慢》一辭最爲婉妙﹐其辭云「尋尋覓覓﹐冷冷淸淸﹐淒淒慘慘戚戚。乍暖還寒時候﹐最難將息。三杯兩盞淡酒﹐怎敵他﹑晚來風急﹖雁過也﹐正傷心﹐卻是舊時相識。滿地黃花堆積。憔悴損﹐如今有誰タ摘﹖守著窗兒﹐獨自怎生得黑﹖梧桐更兼細雨﹐到黃昏﹑點點滴滴。這次第﹐怎一个愁字了得﹖」

李易安九日《醉花陰》詞云「薄霧濃云愁永晝﹐瑞腦噴金獸。佳節又重陽﹐寶枕紗廚﹐半夜秋初透。東籬把酒黃昏後﹐有暗香盈袖。莫道不銷魂﹐簾捲西風﹐人似黃花瘦。」又離別《一剪梅》詞云「紅藕香殘玉簟秋。輕解羅裳﹐獨上蘭舟。雲中誰寄錦書來﹖雁字回時﹐月滿西樓。花自飄零水自流。一種相思﹐兩處閒愁。此情無計可消除﹐才下眉頭﹐卻上心頭。」

李易安又有《如夢令》云「昨夜雨疏風驟﹐濃睡不消殘酒。試問卷簾人﹐卻道﹕『海棠依舊』。『知否﹐知否﹖應是綠肥紅瘦。』」當時文士莫不擊節稱賞﹐未有能道之者。

【朱淑眞】﹝錢唐人。宛陵魏端禮爲輯其詩詞﹐名曰《斷腸集》。﹞

朱叔眞幼警慧﹐善讀書。早年﹐父母無識﹐嫁市井民家。其夫村惡﹐蘧除戚施﹐種種可厭﹐淑眞抑鬱不得志。作詩多憂愁怨恨之思。題《圓子》云「輕圓絕勝雞頭肉﹐滑膩偏宜蟹眼湯。縱有風流無處說﹐已輸湯餅試何郎。」蓋謂其夫之不才﹐匹配非偶也。

朱淑眞詩詞多柔媚﹐獨《淸晝》一絕﹑《送春》一詞﹐頗疏俊可喜﹐詩云「竹搖淸影罩紗窗﹐兩兩時禽噪夕陽。謝卻海棠飛盡絮﹐困人天气日初長。」詞云「樓外柳垂千萬縷﹐欲系靑春﹐少住春還去。猶自風前飄柳絮﹐隨春且看歸何處﹖滿目山川聞杜宇﹐便做無情﹐莫也愁人意。把酒送春春不語﹐黃昏卻下瀟瀟雨。」

朱淑眞元夕《生查子》云「去年元夜時﹐花市燈如晝。月上柳梢頭﹐人約黃昏後。今年元夜時﹐月與燈依舊。不見去年人﹐淚濕春衫袖。」又《元夕》詩云「火樹銀花觸目紅﹐極天歌吹暖春風。新歡入手愁忙裏﹐舊事經心憶夢中。但願暫成人繾綣﹐不防長任月朦朧。賞燈那得工夫醉﹐未必明年此會同。」與其詞意相合。

朱淑眞同時有魏夫人者﹐曾子宣內子也﹐亦能詩。嘗置酒邀淑眞﹐命小鬟隊舞﹐因索詩﹐以「飛雪滿羣山」爲韻。淑眞醉中援筆賦五絕云「管弦催上錦ブ時﹐體態輕盈只欲飛。若使明皇當日見﹐阿蠻無計恍楊妃。」「香茵穩襯半鉤月﹐往來淩波云影滅。弦催緊拍促將徧﹐兩袖翻然作回雪。」「柳腰不被春拘管﹐鳳轉鸞回霞袖緩。舞徹伊州力不禁﹐筵前撲簌花飛滿。」「占斷京華第一春﹐淸歌妙舞實超羣。只愁到曉人星散﹐化作巫山一段雲。」「燭花影裏粉姿閒﹐一點愁侵兩點山。不怕帶他飛燕妒﹐無言逐拍省弓彎。」

魏夫人有春恨《江神子》曰「別郎容易見郎難﹐幾何般﹐懶臨鸞。憔悴容儀﹐陡覺縷衣寬。門外紅梅將謝也﹐誰信道﹐不曾看。曉妝樓上望長安﹐怯輕寒﹐莫憑欄。嫌怕東風吹恨上眉端。爲報歸期須及早﹐休誤妾﹐一春閒。」

魏夫人《捲珠簾》詞云「記得來時春未暮﹐執手攀花﹐袖染花梢露。暗卜春心共花語﹐爭尋雙朵爭先去。多情因甚相辜負﹖有輕拆輕離﹐向誰分訴﹖淚濕海棠花枝處﹐東君空把奴分付。」﹝宋時婦人多能詩文。又有孫夫人者﹐秀州鄭文妻也﹐鄭爲大學上捨﹐久寓行都﹐孫寄以《憶秦娥》云「花深深﹐一鉤羅襪行花陰。行花陰﹐閒將柳帶﹐試結同心。耳邊消息空沈沈﹐畫眉樓上愁登臨。愁登臨﹐海棠開後﹐望到如今。」此詞爲同捨見者傳揚﹐酒樓妓館皆歌之。又閨情《南鄕子》詞云「曉日壓重檐﹐斗帳春寒起未歡。天气因人梳洗懶﹐眉尖﹐淡畫春山不喜添。閒把繡彩ㄎ﹐得金鍼又倒拈。陌上遊人歸也未﹖厭厭﹐滿院楊花不捲簾。」又《詠雪》詞云「悠悠揚揚﹐做盡輕模樣。半夜蕭蕭窗外響。多在梅邊竹上。朱樓向曉簾開﹐六花片片飛來。無柰薰鑪煙霧﹐騰騰扶上金釵。」又﹐婺州劉鼎臣者﹐僦省試於行都﹐瀕行﹐其妻自制彩花一枝贈之﹐侑以《鷓鴣天》詞云「金屋無人夜剪繒﹐寶釵翻過齒痕輕。臨行執手殷勤送﹐襯與蕭郎兩鬢靑。聽囑付﹐好看承﹐千金不抵此時情。明年宴罷瓊林晚﹐酒面微紅相映明。」又有居上庠者﹐其妻以詩寄鞋襪云「細襪宮鞋巧樣新﹐殷勤寄與讀書人。好將穩步靑雲上﹐莫向平康謾惹塵。」﹞

●卷五十五宋

【徽宗佶】﹝道院上章﹐冊帝爲教主道君皇帝。﹞

徽宗卽位﹐下詔求直言﹐及上書與廷試直言者﹐俱得罪。京師有謔詞云「當初親下求言詔﹐引得都來胡道。人人招是駱賓王﹐並洛陽年少。自訟監宮並嶽廟﹐都教一時閒了。誤人多是誤人多﹐誤了人多少。」

政和中﹐徽宗立畫博士院﹐每召名工﹐必摘唐人詩句試之。嘗以「竹鎖橋邊賣酒家」爲題﹐人皆向酒家上著工夫﹐惟一善畫﹐但於橋頭竹外掛一酒簾﹔又試「踏花歸去馬蹄香」﹐有某甲者﹐但掃數蝴蝶飛逐馬﹔後又一日﹐試「萬綠叢中紅一點﹐動人春色不須多」﹐某甲但畫楊柳樓臺一美人憑闌。皆中魁選。

徽宗一日灑翰於小白團扇﹐書七言十四字曰「選飯朝來不喜餐﹐禦廚空費八珍盤。」適思倦﹐顧左右云「有能吟者﹐可令續之。」有薦太學生者﹐旣宣入﹐恭讀宸制﹐乞爲取旨﹕或續句呈﹐或就書扇左。上曰「朝來不喜餐﹐必惡阻也。當以此爲詞以續於扇。」生續曰「人間有味俱嘗徧﹐只許江梅一點酸。」上大喜。會將策士﹐生未奏名﹐徑使造庭賜登第。

徽宗於禁苑植荔枝﹐結實以賜燕帥王安中。禦制詩云「葆和殿下荔枝丹﹐文武衣冠被百蠻。思與近臣同此味﹐紅塵飛過燕山。」蓋用樊川「一騎紅塵妃子笑﹐無人知道荔枝來」句意﹐竟成語讖。﹝宣和初﹐收復燕山﹐以歸朝全民來居京師。其俗有《臻蓬蓬歌》﹐每扣鼓和臻蓬蓬音爲節而舞﹐人無不喜聞其聲而效之。其歌曰「臻蓬蓬﹐外頭花花裏頭空。但看明年正二月﹐滿城不見主人翁。」又有伎者﹐以數丈長竿系椅於杪﹐伎者坐椅上﹐少頃﹐下投小棘坑中﹐無偏頗之失。未投時念詩曰「百尺竿頭望九州﹐前人田土後人收。後人收得休歡喜﹐更有收人在後頭。」此皆虜讖而兆禍。可怪。﹞

宣和四年﹐預借元宵。時有謔詞云「太平無事﹐四邊寧靜狼煙眇。國泰民安﹐謾說堯舜禹湯好。萬民翹望彩都門﹐龍燈鳳燭相照。只聽得﹐教坊雜劇歡笑﹐美人巧。寶宮前﹐咒水書符斷妖。更夢近﹐竹林深處勝蓬島﹐笙歌鬧。柰吾皇﹐不待元宵景色來到﹐只恐後月陰晴未保。」是年中秋後﹐帝在苑中賦晚景一聯云「日映晚霞金世界﹐月臨天宇玉乾坤。」宰臣皆稱賀。次年﹐戎馬犯順﹐後國號金。﹝宣和間﹐上方織綾﹐謂之徧地桃。又急地綾﹐漆冠子﹐作二桃樣﹐謂之並桃。天下效之。香謂之佩香。至金人犯闕﹐無貴賤皆逃避云。﹞

宣和五年﹐金人來歸燕京及涿﹑易﹑檀﹑順﹑景﹑薊六州之地﹐都下盛唱小辭曰「喜則喜﹐得入手。愁則愁﹐不長久。タ則タ﹐我兩个廝守。怕則怕﹐人來破斗。」未幾﹐金人犯汴京﹐以徽﹑欽二帝北去。

徽宗被虜北行﹐謝克家作《憶王孫》辭云「依依官柳拂宮墻﹐樓殿無人春晝長。燕子歸來依舊忙。憶君王﹐月破黃昏人斷腸。」﹝紹興間﹐金人以帝梓宮來歸。元僧揚璉眞伽發之﹐止朽木一段。﹞

徽宗北隨金虜﹐後見杏花﹐作《燕山亭》一詞云「裁剪冰銷﹐輕疊數重﹐冷淡胭脂注。新樣靚妝﹐艷溢香融﹐羞殺蕊珠宮女。易得凋零﹐更多少﹑無情風雨。愁苦。閒院落﹐淒涼幾番春暮。憑寄離恨重重﹐這雙燕﹐何曾會人言語。天遙地遠﹐萬水千山﹐知他故宮何處﹖怎不思量﹐除夢裏﹑有時曾去﹗無據。和夢也﹑有時不做。」又在北﹐遇淸明日﹐詩曰「茸母初生認禁煙﹐無家對景倍淒然。帝城春色誰爲主﹖遙指鄕關涕淚連﹗」又戲作小辭云「孟婆孟婆﹐好做些方便﹐吹个船兒倒轉。」﹝俗謂風曰孟婆。江南七月間﹐有大風甚於舶棹﹐野人相傳以爲孟婆發怒。茸母﹐艸名。茸母﹑孟婆正是的對。﹞

宋時﹐隴州歲貢鸚鵡﹐徽宗置安妃閣教以詩文﹐宣和末﹐使人發還本土﹐後郭浩以秦鳳提點刑獄按邊至隴口﹐見一紅一白鸚鵡鳴於樹間﹐問上皇安否﹐浩曰「上皇崩矣。」鸚鵡聞之﹐皆悲鳴不已。浩因賦詩云「隴口山深艸木荒﹐行人到此斷肝腸。耳中不忍聽鸚鵡﹐猶在枝頭說上皇。」

張孝純在雲中府粘罕席上有所睹﹐賦《念奴嬌》一闋云「疏眉秀ツ﹐向春風﹑還是宣和裝束。貴气盈盈姿態巧﹐舉止況非凡俗。宋室宗姬﹐秦王幼女﹐曾嫁欽慈族。干戈橫蕩﹐事隨天地翻覆。一笑邂逅相逢歡﹐人滿飲﹐旋旋吹橫竹。流落天涯俱是客﹐何必平生相熟。舊日榮華﹐如今憔悴。付與杯中酥。興亡休問﹐爲伊且盡船玉。」﹝金人徙欽宗回燕京。一日﹐行至平順州﹐止泊驛舍。時以七夕﹐官中於驛作酒肆﹐縱人會飲。帝於室中窺見一胡婦攜數女子﹐皆俊目艷麗﹐或歌或舞﹐或吹笛﹐持酒勸客﹐所得錢物酒食率歸胡婦﹐稍不及者﹐婦以杖擊之。少頃﹐官遣皂衣吏賫酒飲帝﹐胡婦不知爲帝也﹐亦遣一橫笛女子入室中。對帝嗚咽﹐吹不成曲。帝問女子曰「吾與汝爲鄕人﹐汝東京誰氏女﹖」女顧胡婦稍遠﹐乃曰「我百王宮魏王女孫也﹐先嫁欽慈大後侄孫﹐京城旣陷﹐爲賊擄至此﹐賣與豪門作婢﹐旣又遭主母詬撻﹐轉鬻與此。胡婦俾在此日夕求酒錢食物﹐若不及﹐卽楚隨之。」言訖﹐問帝曰「官人亦是東京人﹐想亦擄來此也。」帝但泣下﹐遣之去。詳味孝純詞旨。其所睹﹐卽帝所遇者也。然孝純詞賦之粘罕席上﹐則是女初屬粘罕審矣。﹞

【蔡京】﹝字元長。崇寧初拜相。官司公移皆避其名﹐京東﹑京西並攺爲畿左﹑畿右。蔡經國聞「京」閩音稱「京」爲「經」﹐乃奏乞攺名純臣。﹞

紹聖中﹐蔡京館遼使李儼﹐儼畱館頗久﹐一日宴飲﹐忽持盤中杏曰「來未花開﹐如今多幸。」京卽舉梨謂之曰「去𨿽葉落﹐未可輕離。」

蔡京與陳了翁有筆研之舊﹐了翁深疾之。嘗入朝﹐已立班﹐上禦殿差晚﹐杲日照耀﹐眾莫敢仰視﹐京注目久而不瞬。謂同省曰「此公眞大貴人也。」或曰「公明知其貴﹐胡不少貶﹐而議論之間有不恕﹐何邪﹖」了翁誦老杜詩曰「射人先射馬﹐擒賊先擒王。」

蔡元長旣貴﹐享用侈靡﹐喜食鶉﹐每預蓄養之﹐烹殺過當。一日﹐夢鶉數千百訴於前﹐其一鶉居前致辭曰「食君廩中粟﹐作君羹中肉。一羹數百命﹐下箸猶未足。羹食何足論﹐生死猶轉轂。勸君愼勿食﹐禍福相倚伏。」京由是不復食鶉。

姑蘇南園﹐錢氏廣陵王舊圃也﹐老木皆合抱﹐流水奇石參錯其間。王元之爲長洲縣宰時﹐無日不攜客醉飲﹐嘗有詩曰「他年我若功成後﹐乞取南園作醉鄕。」其後﹐園中大堂遂以醉鄕名之。大觀末﹐蔡魯公罷相欲東還﹐詔以園賜公﹐公卽戲以詩示親黨云「八年帷幄竟何爲﹐更賜南園寵退師。堪笑當時王學士﹐功名未有便吟詩。」

宣﹑政間﹐禁中有保和殿﹐殿西南廡有玉眞軒﹐軒內有玉華閣﹐卽安妃妝閣也。妃姓劉氏﹐入宮進位貴妃。林靈素以左道得幸﹐謂上爲長生帝君﹐妃爲九華玉眞安妃。每神降﹐必別置妃位﹐畫妃像於其中。每祀妃像﹐妃方寢而覺有酒容。是時﹐羣臣惟蔡元長最承恩遇﹐嘗賦詩題殿壁曰「瓊瑤錯落密成林﹐檜竹交加午有陰。恩許塵凡時縱步﹐不知身在五云深。」一日﹐侍宴於保和殿﹐上令妃見京﹐先有詩曰「雅興酒酣添逸興﹐玉眞軒內見安妃。」命京賡補成篇﹐京卽題曰「保和新殿麗秋暉﹐恩許塵凡到綺闈。雅興酒酣添逸興﹐玉眞軒內見安妃。」須臾﹐命京入軒﹐但見妃像﹐京又有詩云「玉眞軒內暖如春﹐只見丹靑未見人。月裏嫦娥終有恨﹐鑑中姑射未應眞。」已而至閣﹐妃出見京﹐勸酬至再﹐日暮而退。

宣和末﹐以童貫爲撫軍使﹐蔡攸副之﹐以應金夾攻遼。攸﹐京長子也。京以詩寄曰「老懶身心不自由﹐封書寄與淚橫流。百年信誓當深念﹐三伏徵塗合少休。日送旌旗如昨夢﹐心存關塞起新愁。緇衣堂下淸風滿﹐早早歸來醉一甌。」徽宗聞之﹐命鄧珙索詩﹐京卽錄以進呈﹐上讀之﹐徐曰「好攺作『六月王師好少休。』」蓋時白溝報不捷﹐故有是語。

蔡元長南遷﹐中路有旨﹐取所寵姬慕容﹑邢﹑武者三人﹐以金人指名來索也。元長作詩別云「爲愛桃花三樹紅﹐年年歲歲惹春風。如今去逐他人手﹐誰復尊前念老翁。」初﹐元長之竄也﹐道中市飲食之類﹐皆不肯售﹐嘆曰「京失人心﹐一至於此﹗」至潭州﹐作詞曰「八十一年過世﹐四千里外無家。如今流落向天涯﹐夢到瑤池闕下。玉殿五回命相﹐彤庭幾度宣麻。止因貪戀此榮華﹐便有如今事也。」後數日卒。

蔡元長卒於長沙城南五里東明寺﹐遂艸殯於寺之觀音殿。後有蜀僧遊方過之﹐慨然因題詩於壁曰「三十年前鎭益州﹐紫泥丹詔鳳池遊。大鈞播物心難一﹐六印懸腰老未休。佐主不能如傅說﹐知幾那得似畱侯。功名富貴今何在﹖寂寂招提一土丘。」

【張商英】﹝字天覺﹐號無盡居士。時蔡京久盜國柄﹐中外怨疾﹐見商英能立異同﹐更稱爲賢﹐帝因人望而相之。﹞

張天覺召自荊湖﹐適劉跛子與客飲市橋﹐聞車騎過甚都﹐起觀之﹐跛子挽丞相衣使且共飲﹐因作詩曰「遷客湖湘召赴京﹐車蹄迎迓一何榮。爭如與子市橋飲﹐且免人間寵辱驚。」一時賞其俊爽。

唐子西嘗見桃李盛開而梅尙存數枝﹐因作詩云「桃花能紅李能白﹐春深無處無顏色。不應尙有數枝梅﹐可是東君苦畱客。向來開處當嚴冬﹐桃李未在交遊中。只今已是丈人行﹐勿與年少爭春風。」時張無盡被召﹐子西乃以詩投之﹐無盡大加稱賞。﹝子西名庚﹐丹稜人。及登東坡之門。後徙居瀘之安夷門外﹐自號魯國先生。宣﹑政間﹐以黨禍謫羅浮﹐作詩云「說與門前白鷺羣﹐也須從此斷知聞。諸公有意除鉤黨﹐甲乙推求恐到君。」在羅浮﹐名酒之和者曰「養生主」﹐勁者曰「齊物論」﹐作《訴衷情》詞﹐有云「平生不會斂眉頭﹐諸事等閒休。元來卻到愁處﹐須著與他愁。」﹞

張天覺旣相﹐謝表有云「十年去國﹐門前之雀可羅﹔一日歸朝﹐屋上之烏亦好。」徽宗親題所禦扇焉。

【王黼】﹝宣和初拜相﹐有寵於帝﹐得預宮中祕戲。帝嘗使內人爲市﹐黼爲市令。一日﹐上故責市令﹐撻之取樂。黼窘﹐故曰「告堯﹑舜﹐免一次。」上笑曰「吾非唐﹑虞﹐汝非稷﹑契也。」一日﹐又與逾垣微行﹐黼以肩承帝趾﹐墻峻﹐微有不相接處﹐上曰「聳上來﹐司馬光。」黼應曰「伸下來﹐神宗皇帝。」。﹞

王黼爲館職時﹐夜夢至一山間﹐古松流水﹐杳然幽深﹐忽遇一道人﹐引至一處﹐有廢丹竈﹐又有茅屋數間﹐道人開之﹐云「公所居也。」塵埃蓬勃﹐似久無人者。壁間有題字云「白髮髙僧酷愛山﹐一瓶一缽老禪關。只因窺井生一念﹐從此松根丹竈閒。」慨然悟其前世所居。已﹐失道人遠﹐返﹐天大雷雨﹐龍起雲中﹐意甚恐懼﹐遂寤。其婢亦魘於室中﹐呼覺﹐問之﹐曰「適爲雷雨所驚。」頗異之。來日﹐館中曝書﹐偶觀架上小說內載婦人窺井生男事云。孫仲益有《王大傅生日》詩﹐「了了三生夢﹐松根冷竈鑪。」用此事也。

【林靈素】﹝字通叟﹐永嘉人﹐初名靈噩﹐字歲昌。政和間至京師﹐寓東太乙宮﹐以方術得幸﹐賜號金門羽客通眞達靈玄妙先生。﹞

林靈素少從浮屠﹐苦其師笞罵﹐去爲道士﹐善妖幻﹐往來誰﹑泗間﹐丐食僧寺﹐苦之。及王老志﹑王仔昔寵衰﹐旁訪方士於左階道﹐徐知常以靈素對﹐卽召見﹐對曰「臣上知天宮﹐中識人間﹐下知地府。」上視靈素風貌如舊識﹐乃築通眞宮以居之﹐賜金牌﹐無時入內。時有附之而得美官者﹐頗自矜﹐有驕色﹐或戲作《靈素畫像詩》云「當日先生在市廛﹐世人那識是眞仙。只因學得飛升後﹐雞犬相隨也上天。」

林靈素一日同帝夜靜禮斗﹐至太淸樓下﹐見有碑題曰《元姦黨之碑》﹐靈素稽首。上怪問之﹐對曰「碑上姓名皆天上列宿﹐臣敢不稽首。」因作詩獻云「蘇﹑黃不作文章客﹐童﹑蔡翻爲社稷臣。三十年來無定論﹐不知姦黨是何人﹖」帝明日以示蔡京﹐京惶恐乞去﹐仍免畱之。﹝宣和間﹐吳敏著《見聞錄》﹐記當時事﹐不敢斥言﹐多是庾語。其稱安者謂蔡攸﹐益攸字居安﹐實者謂童貫﹐木者謂林靈素﹐或朱π也。他皆類是。﹞

【雍孝聞】﹝蜀人。﹞

崇寧間廷試﹐雍孝聞對策﹐力詆時政闕失﹐駁放﹐後𨿽授以右列﹐然卒不仕﹐浪迹山林﹐遂遇異人﹐得道。政和末﹐變姓名爲道士﹐入內說法﹐徽宗謂其得林靈素之半﹐因賜姓木﹐更名廣莫﹐竟不知其爲孝聞也。孝聞嘗自詠云「百萬人中隱一身﹐深如勺水在滄溟。獨醒自負賢人酒﹐天闊難尋處士星。照影自憐湖水碧﹐髙吟贏得蜀山靑。城南老樹如相問﹐不枉翻空過洞庭。」

【薛昂】﹝字肇明。謹事蔡元長。與賓客會飲﹐有犯「京」字者﹐必舉罰﹔平日家人輩誤犯﹐必加叱詈﹔脫或自犯﹐則自批其頰﹐以示戒。宣和末﹐有朝士新買一婢﹐頗熟事﹐因會客﹐命出侑尊﹐一客語及「京」字﹐婢遽請罰酒﹐曰「犯太師諱。」一座駭愕。詢之﹐乃薛門下家婢也。﹞

薛昂初爲王荊公客。荊公在鐘山下棋﹐昂與焉﹐賭《梅花》詩一首﹐荊公爲代作。後昂出知金陵﹐或者嘲以詩曰「好笑當年薛乞兒﹐荊公坐上賭梅詩。而今又向江東去﹐奉勸先生莫下棋。」薛書名似「丐」字﹐故人有「乞兒」之說。

【王安中】﹝字履道。初爲東坡門下士﹐後附蔡京﹐遂叛東坡。時有文章盛名﹐號初寮先生。寮﹐小窗也。髙似孫號疏寮﹐謝號靈石山藥寮。﹞

王安中在京師﹐偶見人家亭上題字﹐筆勢灑落﹐不著姓而其名則安中也。王驚問﹕「何人所書﹖」守者曰「此何安中。河朔人也。」王恐人莫之辧﹐戲書一詩其後云「蜀客更名緣好尙﹐漢臣書姓爲同官。孟公自合名驚座﹐子夏尢宜便小冠。益號文章緣兩李﹐翊書制誥有諸韓。二玄各自分南北﹐付與時人子細看。」終篇皆用同名事云。

王安中見迎春花﹐賦《蝶戀花》詞云「雪霽花稍春欲到﹐殘臘迎春﹐一夜花開早。靑帝回輿云縹緲﹐鮮鮮金雀來飛繞。繡閣紗窗人窈窕﹐翠縷紅絲﹐斗剪幡兒小。戴在花枝爭笑道﹕「願人長共春難老。」﹝安中﹐建炎中避地於柳﹐得郡人熊氏園﹐植桃數百本﹐號曰小桃源﹐日賦詩亭下。﹞

宣和中取燕山﹐羣臣稱賀﹐蔡元長令一館職代作表﹐仍語以「燕人悅則取之」一句﹐不得不使其人歸搜經句﹐欲對末得﹐王安中曰「何不曰﹕『昆夷駿其喙矣。』」遂用之。

【蔡】﹝劉混康赴闕﹐一夕﹐拜章罷﹐詔問﹕「何久﹖」答曰「值天門放春榜。」欲叩其所睹﹐乞書而密緘之﹐它日驗其事。明年﹐殿試畢﹐發視﹐止書二艸二木﹐乃蔡﹑柯也。嘗倚附蔡京爲叔父﹐京命二子攸﹑修出見﹐亟云「向者大誤﹐公乃叔祖﹐二尊諸父行也。」。﹞

崇寧末策進士﹐蔡以阿附得首選﹐帝召對﹐問﹕「唐京官五品方賜緋佩魚﹐借緋卽不佩﹐國朝因循其制。」對曰「在唐借緋亦佩魚。」因誦白居易詩曰「親朋相慶問何如﹐報道恩光盡反初。投老喜拋黃艸技﹐眼明驚拆紫泥書。便將朱紱還鈴閣﹐卻著靑袍侍玉除。無柰嬌癡三歲女﹐繞腰啼哭覓銀魚。」帝喜其對之捷。

【曹組】﹝字元寵。緯之弟。緯有詩文號《秋浦集》。組六舉不第﹐著《鐵硯篇》以自見。後有寵於徽宗﹐授睿思殿待制。﹞

曹元寵工謔詞﹐有春情《如夢令》云「門外綠陰千頃﹐兩兩黃鸝相應。睡起不勝情﹐行到碧梧金井。人靜﹐人靜﹐風動一庭花影。」又春夢《阮郎歸》云「檐頭風響丁東﹐簾疏燭影紅。秋千人散月溶溶﹐樓臺花气中。春酒醒﹐夜寒濃﹐蘭衾誰與同﹖只愁夢短不相逢﹐覺來羅帳空。」

曹元寵題《村學堂圖》云「此老方捫虱﹐眾雛爭附火。想當訓誨間﹐都都平丈我。」語𨿽調笑﹐曲盡社師之狀。﹝諺言﹐社師讀論語「鬱鬱乎文哉」訛爲「都都平丈我」﹐委巷之童習而不悟。一日﹐宿儒到社中﹐爲正其訛﹐學童皆駭散。時人爲之語云「都都平丈我﹐學生滿堂坐。鬱鬱乎文哉﹐學生都不來。」曹詩蓋取此。﹞

王氏﹐曹元寵母也。時隆冬大雪﹐登樓眺望﹐見美妓從雪中來﹐乃作詩曰「梁王宴罷下瑤臺﹐窄窄紅鞋步雪來。恰似陽春三月暮﹐楊花飛處牡丹開。」

【周邦彥】﹝字美成﹐號淸眞居士。初進《汴都賦》得官。徽宗時提單大晟樂府﹐官至待制。詞名《淸貞詩餘》。﹞

周美成能自度曲﹐制樂府長短句﹐名其居曰顧曲堂。嘗詠佳人﹐調《憶秦娥》﹐云「香馥馥﹐樽前有个人如玉。人如玉﹐翠翹金鳳﹐內家妝束。嬌羞愛把眉兒蹙﹐逢人只唱相思曲。相思曲﹐一聲聲是﹐怨紅愁綠。」

周美成在姑蘇﹐與營妓嶽楚云相戀﹐後從京師過吳﹐則嶽已從人久矣。因飲於太守蔡巒子﹐髙坐上見其妹﹐作《點絳唇》寄之云「遼鶴西歸﹐故人多少傷心事﹗短書不寄﹐魚浪空千里。憑仗桃根﹐說與相思意。愁何際﹖舊時衣袂﹐猶有東風淚。」楚云得詞﹐感泣累日。

蔡元長生日﹐天下郡國皆有饋獻﹐號太師生辰綱﹐文士錦囊玉軸﹐競進詩詞﹐周美成有句云「化行禹貢山川外﹐人在周公禮樂中。」蔡獨喜之。

周美成晚歸錢唐﹐夢中得《瑞鶴仙》詞一闋云「悄郊原帶郭﹐行路永﹐客去車塵漠漠。斜陽映山落﹐飲餘紅﹑猶戀孤城衤闌角。淩波步弱﹐過短亭﹑何用素約。有流鶯勸我﹐重解繡鞍﹐緩引春酌。不記歸時蚤暮﹐上馬誰扶﹖醒眠朱閣。驚飈動幕﹐猶殘醉﹐繞紅藥。嘆西園已是花深無地﹐東風何事又惡。任流光過卻。歸來洞天自樂。」未幾﹐方臘亂﹐自桐廬入杭。時美成方宴客﹐倉皇出奔﹐趨於西湖墳庵﹐適際殘冬﹐落日在山﹐忽逢故人之妾奔逃而來﹐乃與小飲於道旁旗亭﹐聞鶯聲於木杪。少焉分背。抵庵﹐尙有餘醺﹐困臥小閣上﹐恍如詞中所云。逾月入城﹐故居皆遭蹂踐矣。後得請﹐提舉洞霄宮而終老焉。

【萬俟雅言】﹝精於音律。自號詞隱。有《大聲集》五卷﹐周美成爲序﹐山谷亦稱之爲一代詞人。﹞

崇寧中﹐萬俟雅言充大晟府制撰﹐依月用律制詞﹐嘗侍宴都門池苑﹐應制賦《安平樂慢》云「瑞日初遲﹐緒風乍暖﹐千花百艸爭香。瑤池路穩﹐閬苑春深﹐雲樹水殿相望。柳曲沙平﹐看塵隨靑蓋﹐絮惹紅妝。賣酒綠陰傍﹐無人不醉春光。有十里笙歌﹐萬家羅綺﹐身世疑在仙鄕。行樂知無禁﹐五侯半隱少年場。舞妙歌妍﹐空妒得鶯嬌燕忙。念芳菲都來幾日﹐不堪風雨疏狂。」

萬俟雅言有《長相思》詠雨詞雲﹕「一聲聲﹐一更更﹐窗外芭蕉窗裏燈。此時無限情。夢難成﹐恨難平﹐不道愁人不喜聽。空階滴到明。」

【晁端禮】﹝字次膺。與萬俟雅言齊名。﹞

政和癸巳﹐大晟樂成﹐蔡元長以晁次膺薦於帝﹐詔乘驛赴闕。次膺至都下﹐會禁中嘉蓮生﹐異苞合跌﹐出天造﹐次膺效樂府體屬詞以進﹐名《並蒂芙蓉》﹐其詞云「太液波澄﹐向鑑中照影﹐芙蓉同蒂。千柄綠荷深﹐並臉爭媚。天心眷臨﹐聖日殿宇﹐分明敞嘉瑞。弄香嗅蕊﹐願君王﹑壽與南山齊比。池邊屢回翠輦﹐擁羣仙醉賞﹐憑闌凝思。萼綠攬飛瓊﹐共波上遊戲。西風又看露下﹐更結雙雙新蓮子。斗裝競美﹐問鴛鴦﹐向準畱意﹖」上覽之稱善﹐除大晟樂府協律郎。

【宋齊愈】﹝字退翁。宣和間爲太學官。建炎初治僭逆罪﹐而齊愈實書張邦昌名以示眾者﹐遂棄市。﹞

徽宗一日召宋齊愈﹐謂曰「卿文章新奇﹐可作梅詞進呈。須是不經人道語。」齊愈立進《眼兒媚》詞曰「霏霏疏影轉徵鴻﹐人語暗香中。小橋斜渡﹐曲屏深院﹐水月。人間不是藏春處﹐玉笛曉霜空。江南處處﹐黃垂密雨﹐綠漲薰風。」帝稱善。次日諭近臣曰「宋齊愈梅詞﹐非惟不經人道﹐又且自開花說至結子黃熟﹐並天色言之﹐可謂盡之矣。」

【宋惠直】﹝初爲江州徳化簿﹐以作樂語爲郡守所知﹐薦於何執中﹐卽除書局﹐繼中詞科。﹞

宋惠直在王彥昭幕下﹐代作春日畱客致語﹐有云「寒食止數日﹐間才晴又雨。牡丹蓋數十﹐種欲拆又芳。」皆魯公帖與牡丹譜中全語也。彥昭好令人歌柳詞﹐又嘗作樂語云「正好歡娛﹐歌綠樹數聲啼鳥﹔不妨沈醉﹐扌棄畫堂一枕春酲。」皆柳詞中語。

【邢俊臣】﹝宣﹑政間戚裏子。﹞

邢俊臣性滑稽﹐喜嘲詠﹐常出入禁中﹐善作《臨江仙》詞﹐未章必用唐律兩句爲謔﹐以寓調笑。徽宗置花石綱﹐石之大者曰神運石﹐大舟排聯數十尾﹐僅能勝載﹐旣至﹐上大喜﹐置艮嶽萬歲山﹐命俊臣爲《臨江仙》詞﹐以「髙」字爲韻﹐末句云「巍峨萬丈與天髙。物輕人意重﹐千里送鵝毛。」又令賦陳朝檜﹐以「陳」字爲韻﹐檜亦髙五六丈﹐圍九尺餘﹐枝覆地幾百步﹐詞未云「遠來猶自憶梁﹑陳。江南無好物﹐聊贈一枝春。」上容之﹐不怒也。內侍梁師成位兩府﹐甚尊顯用事﹐自矜爲詩﹐因進詩﹐上稱善﹐顧謂俊臣曰「汝可爲好詞以詠師成詩句之美。」且命押「詩」字韻。俊臣口占﹐末云「欲知勤苦爲新詩。吟安一个字﹐撚斷數莖髭。」上大笑﹐師成恨之。譖其漏泄禁中語﹐責爲越州鈐轄。太守王嶷聞其名﹐置酒待之。醉歸﹐燈火蕭疏﹐明日攜詞見帥﹐敍其寥落之狀﹐末云「捫窗摸戶入房來。笙歌歸院落﹐燈火下樓臺。」席間有妓秀美﹐而肌白如玉雪﹐頗有腋气﹐嶷令乞詞﹐末云「酥胸露出白皚皚。遙知不是雪﹐爲有暗香來」。又有善歌舞而體肥者﹐末云「只愁歌舞罷﹐化作彩雲飛。」

●卷五十六宋

【希哲】﹝字原明。申國公子。﹞

呂原明﹐元間侍講﹐大雪不罷講。講《孟子》﹐哲廟一笑。喜爲二絕雲「水晶宮殿玉花零﹐點綴宮槐拂素屏。特敕下簾延墨客﹐不因風雪廢談經。」其二曰「彊記師承道古先﹐究窮新意出陳編。一言有補天顏動。全勝三軍賀凱還。」

【孔平仲】﹝字毅甫。宣聖四十八世孫。建中靖國間爲學士。兄文仲﹐字經甫﹔武仲﹐字常甫﹐俱以才名播天下。山谷有詩云「二蘇上連璧﹐三孔分立鼎。天不墜斯文﹐俱來集臺省。」。﹞

盛次仲﹑孔平仲同在館中﹐雪夜論詩﹐平仲曰「當作不經人道語。」曰「斜拖闕角龍千尺﹐澹抹墻腰月半稜。」次仲曰「甚佳。惜未大也。」乃曰「看來天地不知夜﹐飛入園林總是春。」平仲乃服。

孔平仲藏頭詩《寄賈宣州》云「髙會當年喜得曹﹐日陪宴銜自忘勞。力回天地君應憊﹐心挾乾坤我尙豪。豕亥論書非素學﹐子孫幹祿有東臯。十年求友相知寡﹐分付長松蔭短蒿。」又《呈章子平》詩云「玉輅聲華星斗傍﹐方州投老憩甘棠。木逃剪伐枝長碧﹐石耐鐫磨性有常。巾楮藏經勤問學﹐子孫傳業富文章。十年流落歸何暮﹐日聽除書侍玉皇。」﹝每句頭字皆藏於每句尾字。﹞

孔平仲《了語》詩云「公飠束欲成忽覆鼎﹐銀瓶汲絕還沈井。乳虎咆哮落深阱﹐靑萍一揮斷人頸。」《不了語》詩云「無言以手尋環﹐寒暑疊運雕朱顏。八駿踏地幾時徧﹐六龍駕日何年閒﹖」

【侯蒙】﹝字元功﹐謚文穆。﹞

侯元功少遊場屋﹐年三十一始得鄕貢﹐人以其年長﹐忽不加敬﹐有輕薄子畫其形於紙鳶上﹐引綫放之﹐蒙見而大笑﹐作《臨江仙》詞題其上曰「未遇行藏誰肯信﹐如今方表名蹤。無端良匠畫形容﹐當風輕借力﹐一舉入髙空。才得吹噓身漸穩﹐只疑遠赴蟾宮。雨餘時候夕陽紅﹐幾人平地上。看我碧霄中。」蒙一舉卽登第﹐年五十餘﹐遂爲執政。

【晁說之】﹝字以道。無咎從弟。東坡守揚州﹐以道爲郡ヘ﹐入謁﹐坡折節迎之﹐顧坐客曰「海內奇才也。」司馬溫公不喜《孟子》﹐作《疑孟》十餘篇。以道自云受學於司馬公﹐因作《詆孟》一書。僧宗杲云「可謂不善學柳下惠矣。」。﹞

陳叔易恬居陽翟澗上村﹐號澗上丈人﹐無仕宦意。崇﹑觀間﹐朝廷召之﹐郡守勸駕﹐不得已而起﹐晁以道時致仕居嵩山﹐有詩云「處士誰人爲作牙﹖盡攜猿鶴到京華。從今鄰壑堪惆悵﹐六六峯前只一家。」後靖康間﹐以道亦起﹐而女弟四娘適唐氏者﹐頗復誚其出焉。

梁師成以翰墨爲己任﹐四方俊秀名士必招致門下﹐往往遭點污﹐晁以道後來亦附之。有人以詩嘲曰「早赴朱張飯﹐隨賡蔡子詩。此回休崛彊﹐凡事且從宜。」﹝師成自言蘇軾出。於時天下禁誦蘇文﹐其尺牘在人間者皆毀去﹐師成訴於帝曰「先臣何罪﹖」自是軾之文乃稍出。﹞

【張﹛土﹜】﹝字子厚﹐吾武進人。﹞

張子厚少有異才﹐多異夢﹐嘗作《夢錄》。記夢中詩曰「楚峽云嬌宋玉愁﹐月明溪淨印銀鉤。襄王定是思前夢﹐又抱霞衾上玉樓。」殆不類人間人也。

張子厚與東萊呂子進同年進士也。子厚自登科不復仕。紹聖中﹐子進自中書舍人出知睦州﹐子厚小舟相送數程﹐別後﹐寄詩云「籬云鵬各有程﹐匆匆相別未忘情。恨君不在蓬籠底﹐共聽蕭蕭夜雨聲。」

張子厚嘗遊山寺﹐寺僧具食極疏略﹐子厚戲爲詩曰「凍僕堆堆依竈燎﹐山僧艸艸具盤飧。井丹已厭嘗蔥葉﹐庾亮何勞惜薤根﹖」

【鄒浩】﹝字志完﹐自號道鄕居士。吾武進人。﹞

鄒志完南遷﹐在昭州江上爲居屋﹐近崇寧寺﹐因閱《華嚴經》於觀音像前﹐有修竹三根生像之後﹐志完揭茅出之﹐不可﹐乃垂枝覆像﹐儼然寶陀山巖竹也。昭人扃鎖之﹐以爲過客遊觀。比還﹐過永州澹山巖﹐巖有馴狐﹐凡貴客至則鳴﹐志完將至而狐輒鳴﹐寺僧出迎﹐志完怪之﹐僧以狐鳴爲對﹐志完作詩曰「我入幽巖亦偶然﹐初無消息與人傳。馴狐戲學仙伽客﹐一夜飛鳴報老禪。」

【張守】﹝吾武進人。是時行三合法﹐辟雍會試﹐郡國貢士凡數千人﹐其升諸司馬命於天子者﹐僅百四十人﹐而吾常至三十有二人﹐爲天下最。﹞

崇寧中﹐張參政守旣擢第﹐至大觀三年榜﹐三兄弟宰﹑き﹑宇又同升﹐而弟泰州通判﹐復以上捨試禮部﹐中優等﹐於是郡太守徐伸取「靈椿一株老﹐丹桂五枝芳」之句榜其間﹐曰椿桂坊。

建炎初﹐駐蹕越州﹐明年﹐攺元紹興﹐遂升府號﹐後移蹕臨安﹐命張守知府事﹐謝表曰「履勾踐之故棲﹐厲嘗膽枕戈之志﹔想神禹之遺迹﹐服卑宮菲食之勞。」人服其工。

【霍洞】﹝字太淸。吾武進人。端友從孫也。吾郡城有後河﹐乃李守餘慶創開﹐謂三十年當有魁天下者。已而﹐吾邑錢公輔登第三﹐胡宗愈繼爲第二﹐余中遂魁天下。崇寧初﹐朱守彥浚之﹐次年﹐端友魁天下。河自羅城南水門分荊溪之流﹐經月斜﹑金斗﹑顧塘﹑葛橋至於土橋﹐以入於漕渠。霍氏居河上游﹐河勢曲折﹐朝揖其門﹐鐘聚秀气﹐世有名人。﹞

霍洞喜爲詩﹐嘗宿田舍﹐見吏催科﹐有詩云「北風吹晴屋滿霜﹐翁兒赤體悲無裳。閨中幼婦饑欲泣﹐忍饑取麻燈下緝。一身勿暇私自憐﹐鳴機軋軋明窗前。織成五丈如霜布﹐翁作衤闌裙兒作褲。明朝官中催租急﹐依然赤體當風立。」

霍洞會歲饑﹐見守出遊﹐賦詩云「朝來五馬去尋春﹐誰信家家甑有塵﹖枕席道旁宜細問﹐恐非芳艸醉眠人。」守聞爲之罷遊。

【孫覿】﹝字仲益。相傳東坡南遷時﹐一妾有娠不得偕往﹐出嫁吾常孫氏﹐比歸覓之﹐則仲益生六七齡矣。命名曰覿﹐謂賣見也。後官尙書。﹞

東坡歸宜興時﹐道由無錫洛社﹐嘗至孫仲益家。仲益年在髫齒。坡曰「孺子習何藝﹖」孫曰「學對屬。」坡曰「試對看。」徐曰「衡門稚子器﹐」孫應聲云「翰苑神仙錦繡腸。」坡撫其背曰「眞器也。」時天微雨﹐坡緋衣金帶﹐又命對曰「雨濕紅袍蘇木气﹐」仲益應聲曰「風吹金帶荔枝香。」坡大奇之。

唐張繼《楓橋夜泊》詩曰「月落烏啼霜滿天﹐江楓漁火對愁眠。姑蘇城外寒山寺﹐夜半鐘聲到客船。」孫尙書仲益作《楓橋修造記》﹐引此詩爲證﹐以爲楓橋之名由此著天下。晚過姑蘇﹐因《畱題寒山寺》曰「白首重來一夢中﹐靑山不攺舊時容。烏啼月落橋邊寺﹐欹枕遙聞半夜鐘。」

【汪藻】﹝字彥章﹐自號浮溪。四六擅長一代﹐與孫仲益齊名。嘗結茅爲亭﹐面愚溪之口﹐有羣鷗日馴其地﹐名玩鷗亭。﹞

汪彥章舟行汴中﹐岸傍畫舫有映簾而觀者﹐見其額﹐賦《醉落魄》詞云「小舟簾隙﹐佳人半露梅妝額。綠云低映花如刻。恰似秋宵﹐一半銀蟾白。結兒捎朵香紅扌力﹐鈿蟬隱隱搖金碧。春山秋水渾無迹。不露墻頭﹐些子眞消息。」

有士人買妾﹐旣而臥病﹐汪彥章以詩戲之﹐其一曰「但知瓊樹斗淸新﹐不道三彭接有神。處仲未聞開閣事﹐維摩空對問禪人。封侯燕頷何妨瘦﹐伐性蛾眉卻怕顰。從此空花掃除盡﹐定須嚼蠟向橫陳。」又﹐「溫柔鄕裏事還新﹐便擬尊前賦洛神。定向中年多作惡﹐非干尢物解移人。莫愁阿騖煩君嫁﹐且學西施爲我顰。爭似儂家無一事﹐從來婚嫁只朱陳。」

汪彥章在翰苑﹐屢致言者﹐作《點絳唇》詞云「永夜厭厭﹐畫簾低月山銜斗。起來搔首﹐梅影橫窗瘦。好个霜天﹐閒卻傳杯手。君知否﹖曉鴉啼後﹐歸夢濃如酒。」或問曰「歸夢濃如酒﹐何以在曉鴉啼後﹖」公曰「無柰這一隊畜生何﹖」

【陸元光】﹝字蒙老﹐吳興人。﹞

陸蒙老嘗爲晉陵宰﹐頗喜作詩﹐時州幕官有好讒謗同列者﹐一日同會﹐忽聞蟬聲﹐幕官謂陸曰「君旣能詩﹐可詠此也。」陸卽席爲詩以譏之曰「綠陰深處汝行藏﹐風露從來是稻梁。莫倚髙枝縱繁響﹐也宜回首顧螳螂。」其人愧而少戢。

【周知微】﹝字明老。晉陵縣尉。﹞

周知微《題臨淮雙頭白蓮圖》云「旣不學叔隗季隗南歸晉﹐又不學大喬小喬東入吳。一種桃根與桃葉﹐若爲化作雙芙蕖。臨淮政成有餘暇﹐坐令華屋生瀟灑。鵝溪一幅萬里寬﹐移得斷江入圖畫。天空水闊江茫茫﹐相見女英與娥皇。九嶷云深蒼梧遠﹐冰姿泣露不成妝。苦心抱恨何年了﹐香骨應甘沒秋艸﹐不如回首謝秋風﹐分作尹邢來漢宮。」

周明老《詠浮萍》詩曰「小靨浮靑水拍堤﹐堤邊艸色更相宜。一番谷雨晚晴後﹐萬點楊花春盡時。解與曲池藏寶鑑﹐不教新月妒娥眉。怪來別岸波光闊﹐知是漁郎艇子移。」

盱眙有龜山﹐相傳禹治水﹐鎖渦水神巫支祁於此。上有絕壁﹐下有重淵。周知微嘗遊﹐作回文詩曰「潮回暗浪雪山傾﹐遠浦漁舟釣月明。橋對寺門松徑小﹐檻當泉眼石波淸。迢迢綠樹江天曉﹐靄靄紅霞海日晴。遙望四山雲接水。碧峯千點數帆輕。」

【周紫芝】﹝字少隱﹐號竹坡老人。宣城郡公。﹞

東坡在儋耳﹐一日過黎子云﹐遇雨﹐乃從農家借篛笠戴之﹐著屐而歸﹐婦人小兒相隨爭笑。周少隱有詩云「持節休誇海上蘇﹐前身便是牧羊奴。應嫌朱紱當年夢﹐故作黃冠一笑娛。遺迹與公歸物外﹐淸風爲我襲庭隅。憑誰喚起王摩詰﹐畫作東坡戴笠圖。」

方言可以入詩。吳中以八月露下而雨謂之琳露﹐九月霜降而云謂之護霜。」周少隱有句雲「雨細方淋露﹐云疏欲護霜。」﹝方言又有「勃姑﹑鴉舅」「槐花黃﹐舉子忙」「促織嗚﹐懶婦驚」之類﹐詩人皆用之。大抵多吳語。﹞

宣和末﹐洪鴻父﹝羽﹞女適繁昌焦洧。一日﹐遇巨盜於江中﹐欲逼之﹐女義不受污﹐投江而死。兩侍兒﹐大曰宜恩﹐小曰均奴﹐姓吳氏﹐女兄弟也﹐俱有色藝﹐亦相隨赴水死。焦之甥徐伯遠傳其事。周少隱爲賦二詩云「就死由來不自疑﹐玉顏那爲賊鋒低。了知今日投淵婦﹐猶勝當年斷臂妻。」「虜騎戰艦驕﹐春江漫漫濕金翹。但將紅袖供歌舞﹐卻爲周郎笑二喬。」

【陳師錫】﹝字伯修﹐號閒樂先生。與陳了翁友善。一日﹐同集淄王圃中﹐有雁陣過﹐戲曰「明年魁天下者﹐當中首雁。」伯修引弓射之﹐一矢中其三﹐了翁不中。須臾﹐又雁陣過﹐了翁射之﹐亦中其三。伯修笑曰「公其後榜耶﹖」了翁曰「果然﹐當爲公代。」其明年﹐伯修果以第三人登第﹐後三年﹐了翁登第亦第三人﹐皆爲昭慶軍節度掌書記﹐果相與爲代。因名便廳爲射雁堂。﹞

崇寧初﹐呂滎陽自曹州與相州太守劉壽臣學士兩易﹐會於滑州﹐陳伯修時爲滑守﹐坐中有詩云「金馬舊遊三學士﹐玉麟交政兩諸侯。」蓋記當時事也。

宣和三年﹐陳伯修以祠官居南徐。一日晝寢﹐夢至一處﹐殿宇巍然﹐中有人冠服如天帝﹐正坐﹐侍衛環列。贊者引公拜殿下﹐命之升殿﹐慰藉久之﹐因令盡錄平生論事章疏以進﹐帝喜曰「已安排卿第六等官矣。」遂覺。呼其子大理寺丞昱至前﹐引其手按其頂﹐則十字裂如小兒﹤囟頁﹥﹐其熱如火﹐因告以夢。已而再寢﹐頃之覺﹐復謂其子曰「適又夢入黑漆屋三間。此棺槨之象﹐吾去必矣。」乃攜親戚數十人酌酒告別。迨夜入寢﹐趺坐而終。終之七日﹐忽有僧欲入弔﹐其家以素不之識止之﹐僧云「我誠不識公。但疇昔之夜﹐在瓜洲忽夢一官人著朱騎馬﹐導從甚盛﹐淩波而北﹐人馬皆不濡﹐傍人指云﹕『此陳殿院也。』泊入城﹐見羣僧來作佛事﹐乃知之。故欲瞻敬遺像﹐非有所求也。」時名流多作挽詩紀其事。黃冕仲云「不須更艸玉樓記﹐已作仙官第六人。」張子韶云「淩波應作水中仙。」蓋謂此。

【何大圭】﹝字晉之。廣徳人。﹞

何晉之早年有俊聲﹐宣﹑政間爲館職。其人拓馳不羈﹐不能自重。仕官晚﹐亦不偶。其詠殊有可喜者。嘗有詩曰「茅屋松窗小隱家﹐茶煙漠漠水斜斜。檐間乳燕未成語﹐庭下石橊爭放花。賴有詩書銷白日﹐倦隨車馬走黃沙。林泉舊約好徑去﹐風雨滿江垂釣車。」又嘗爲姓韓貴人作樂語﹐乃以唐吏部﹑漢將軍爲對﹐人喜傳之。

何晉之《小重山》惜別詞云「綠樹鶯啼春正濃。釵頭靑杏﹐小綠成叢。玉船風動酒鱗紅。歌聲咽﹐相見幾時重﹖車馬去匆匆。路隨芳艸遠﹐恨無窮。相思只在夢魂中。今宵月﹐偏照小樓東。」

福州一農家子張生﹐幼時父使持錢三千入山市斧柯﹐遇村人有爲逋負所迫欲自經者﹐惻然盡以所賫贈之﹐而親釋其縛。因坐石上。旁有人不相識﹐問﹕「饑渴乎﹖」曰「然。」指路隅竹萌令食之﹐堅不可咀﹐徐傾小瓢水於掌以飲之。生飲水﹐頓覺精爽非常﹐自此絕粒。忽識字﹐能爲詩﹐頗言人未來事。後祝發爲浮屠﹐住一小院。有不逞系馬於堂上者﹐輒病心疼﹐或教使謝過。病良已﹐因丐師言以自警﹐信筆示之曰「眾生騎畜生﹐兩个不相爭。坐底只管坐﹐行者只管行。」又《觀棋詩》曰「路從平處險﹐人向靜中忙。」何大圭在閩與師熟所遇乃鐘離先生也。

【梅執禮】﹝字和勝﹐浦江人。終戶部尙書。死於靖康之難。﹞

梅和勝未冠時﹐家極貧﹐而親老無以爲養。大雪中以詩謁邑宰云「有令可幹難閉戶﹐無人堪訪懶移舟。」邑令延之﹐令訓其子弟。方應舉未捷﹐有詩自遣云「天之未喪斯文也﹐吾亦何爲不豫哉﹖」一時傳誦。

宣和初﹐梅和勝爲給事中﹐與時相王黼論事不合﹐責守滁。王黼罷相﹐復職﹐知鎭江。靖康初﹐以翰林學士召﹐其謝表有曰「喜照壁間而見蠍﹐乍離楓下而聞鐘。」蓋「照壁喜見蠍﹐」此韓退之詩句也。下句用劉夢得詩語。夢得《自武陵例召赴京》詩曰「雲雨湘江起臥龍﹐武陵樵客躡仙蹤。十年楚水楓林下﹐今日初聞長樂鐘。」

【孫薪】﹝字至丰﹐麗水人﹐年八十卒。先是﹐有李若朴者﹐夢薪赴赤松觀管轄召﹐里人亦云「夢幡幟來迎孫教授。」翌日﹐具衣冠﹐端坐而逝。﹞

孫薪質性淸介﹐絕意仕進﹐與黃葆光爲太學舊遊。宣和末﹐黃以侍禦史出守處州﹐薪不肯詣郡謁見﹐黃約以勸農日會於洞溪僧捨﹐至期﹐薪以扁舟來會﹐黃贈以詩云「勸農因到好溪頭﹐把酒相看憶舊遊。三十年來如一夢﹐可憐空負釣魚舟。」時有裏胥欲賂黃而無由﹐將因薪納之﹐俾薪家僮導意於薪﹐薪叱曰「謹無語。使吾聞此﹐是入耳贓。」其介如此。

【關】﹝字子容﹐錢塘人。兄弟俱有才名。注﹐字子開﹔沼﹐字子淵﹐尢顯著。﹞

關有俊才而容止不揚﹐持服中過南徐﹐客次﹐見一緋魚朝士倨坐﹐關揖而問之﹐彼疑關爲攫徒﹐因謔關曰「太子洗馬髙垂魚。」良久﹐復詢關﹐關答以某之官乃是「皇后騎牛低釣鱉。」朝士駭曰「是何官位﹖」關笑曰「且欲與君對偶精切。」

【陳蒙】。﹞

陳蒙家世淸白。一日﹐有布衣持紙扇來謁﹐上書云「出韻不駐思。」蒙以「酸」字爲韻﹐令賦《梅花》詩。謁者輒應聲云「影搖溪腳月猶冷﹐香滿枝頭雪未幹。只爲傳家太淸白﹐致令生子亦辛酸。」蒙大悅﹐款其人而厚贈之。

【康執權】﹝字平仲。﹞

康待制奉祠寓居永嘉﹐籍妓中有姓山者頗慧麗﹐康時命之侑樽俎。一日﹐妓之父以事系縣中﹐當坐罪﹐妓涕泣﹐歷求救於士大夫﹐康憫之﹐戲爲一絕云「昔日緹縈亦如許﹐盡道生男不如女。河陽滿縣皆春風﹐忍使梨花偏帶雨﹖」明日﹐妓詣縣投狀﹐乞代父罪﹐且連此詩於狀前。邑宰一見﹐遂笑而釋之。

【範周】﹝字無外。純古之子。﹞

方臘之亂﹐州民團結巡護﹐𨿽士流不免﹐範周率諸生冠帶夜行﹐題詩燈籠云「自古輕儒莫若秦﹐山河社稷付他人。而今重士如周室﹐忍使書生作夜巡。」守將聞之﹐亟爲罷去。﹝國朝正統間﹐處州葉宗劉謀逆﹐杭點民兵﹐有生員之父亦在點中﹐其子往訴於府﹐府主不爲之理﹐拂衣而出。自言「水上打一棒。」蓋以俗云「空無用」也。主疑其以惡語嘲之。詢得其實﹐遂曰「汝能賦此﹐當免役。」因口占曰「丈七瑯杖碧流﹐一聲驚破楚天秋。千條素練開還合﹐萬顆明珠散復收。鷗鷺盡飛紅蓼岸﹐鴛鴦齊起白洲。想應此處無魚釣﹐起网收綸別下鉤。」守遂除之。﹞

【鄧肅】﹝字志宏﹐別號並櫚。徽宗朝獻《十諷》詩﹐有云「但願君王安百姓﹐國中無日不春風。」太學生上詩﹐自肅殆。﹞

鄧志宏有文行﹐與朱韋齋交好。一日﹐韋齋觴客﹐並櫚以冠帶寓之﹐醉起﹐韋齋戲畱以質紙筆﹐明日如約﹐韋齋受其筆還冠﹐而以紙少畱帶﹐曰﹕儻無千幅﹐竟不還也。」並櫚爲寄一詩曰「歸帽納毫眞得策﹐索箋畱帶計還疏。公如買菜苦求益﹐我已忘腰何用渠﹖閉戶羽衣聊自適﹐推窗柿葉對人書。帝都聲價君知否﹐寄付新傳折檻朱。」其風流調笑﹐藹藹若此。

【陳東】﹝少陽先生。丹陽人。﹞

靖康中﹐陳少陽飲於京師酒樓﹐有倡打坐而歌者﹐陳不之顧。乃去倚欄而歌《望江南》﹐音調淸越。陳不覺傾聽﹐其詞曰「闌干曲﹐紅繡簾旌。花嫩不禁纖手撚﹐被風吹去意還驚﹐眉黛蹙山靑。鏗鐵板﹐閒引步虛聲。塵世無人知此曲﹐卻騎黃鶴上瑤京﹐露冷月華淸。」問詞孰爲之﹐曰「上淸蔡眞人也。」言訖﹐得數錢﹐卽下樓去。亟使追之﹐已失矣。

【聶昌】﹝元名山。淵聖嘗問山﹕「古之名者不以山川﹐今名山﹐可乎﹖」山因乞更名。淵聖許自擇以進。於是以何﹑參﹑崇﹑景等條上﹐自比蕭﹑曹﹑姚﹑宋﹐最後及周昌。禦批﹕周昌彊直可慕﹐可賜名昌。﹞

聶昌﹐靖康中登政府﹐出知絳州﹐遇害。紹興中﹐張殊自北歸過絳驛﹐見壁間有血書一詩云「星流一箭五心摧﹐電掣雙眸兩臂開。車馬踐時頭似粉﹐烏鳶啄處骨如灰。父兄有恨空垂淚﹐子弟無知不舉哀。回首臨川歸未得﹐冥中空築望鄕臺。」時以爲聶之精魂所作。

●卷五十七宋

【髙宗構】﹝徽宗第九子。母曰顯仁皇后﹐韋氏。徽宗嘗夢錢武肅王乞還兩浙舊疆甚懇﹐且曰「我當遣第三子居之。」覺而韋妃報誕﹐人以爲錢Α轉世。錢王壽八十一﹐帝亦壽八十一。﹞

髙宗在潛邸﹐道人徐神翁一日以詩獻曰「牡蠣灘頭一艇橫﹐夕陽西去待潮生。與君不負登臨約﹐同上金鰲背上行。」初不解其意﹐後兩宮北狩﹐帝南渡航海﹐次臨海縣章安鎭﹐灘淺候潮﹐問左右﹐曰「牡蠣灘也。」遙見雲林中有閣巋然﹐問之﹐乃金鰲閣也。帝登岸﹐見前所別詩﹐墨痕尙新﹐方信其爲異人云。

李右相綱方經理兩河﹐以圖復中原﹐黃潛善﹑汪伯彥力排去之。車駕遂東幸﹐兩河郡縣相繼淪陷。金人南侵﹐帝奔杭州﹐而國不可爲矣。有人題詩於吳山子胥祠曰「和戰無成數戒嚴﹐中原民苦望熙恬。遷杭不已思閩廣﹐牛角山河日入尖。」

髙宗南幸﹐舟泊岸﹐執政必登舟朝謁﹐行於沮洳﹐則躡芒鞋﹐宰相呂元直顧同列戲曰「艸履便將爲赤舄。」旣而傍舟水深﹐乃積稻稈以進﹐參政範覺民曰「稻稭聊以當沙堤。」

有稱中興野人和東坡《念奴嬌》詞題吳江橋上﹐車駕巡師江表﹐過而睹之﹐詔物色其人﹐不復見矣。「炎精中否﹐嘆人才委靡﹐都無英物。胡虜長驅三犯闕﹐誰作長城堅璧。萬國奔騰﹐兩宮幽陷﹐此恨何時雪﹖艸廬三顧﹐豈無髙臥賢傑﹖天意眷我中興﹐吾皇神武﹐踵曾孫周發。河海封疆﹑俱效順﹐狂虜何勞灰滅﹗翠羽南巡﹐扣閽無路﹐徒有衝冠發。孤忠耿耿﹐劍冷浸秋月。」

髙宗好養鵓鴿﹐躬自飛放﹐有士人題詩云「鵓鴿飛騰繞帝都﹐朝收暮放費工夫。何如養个南來雁﹐沙漠能傳二帝書﹖」帝聞之﹐召見士人﹐卽命補官。

髙宗時﹐饔入瀹餛飩不熟﹐下大理寺﹐優人扮兩士人相貌﹐各問其年。一曰「甲子生。」一曰「丙子生。」優人告曰「此二人各合下六理。」帝問故﹐優人曰「飠甲子餅子皆生﹐與餛飩不熟者同罪耳。」上大笑﹐赦原饔人。

紹興﹑淳熙之間﹐頗稱康裕﹐君相縱逸﹐耽樂湖山﹐無復新亭之淚。士人林升者題一絕於旅邸云「山外靑山樓外樓﹐西湖歌舞幾時休﹖暖風薰得遊人醉﹐便把杭州作汴州。」又湖南有白塔橋﹐印賣《朝京路經》﹐士大夫往臨安者﹐必買以披閱。有人題一絕云「白塔橋邊賣地經﹐長亭短驛甚分明。如何只說臨安路﹐不數中原有幾程﹖」

【洪皓】﹝字光弼﹐鄱陽人﹐政和中第進士。在金日﹐範鎭之孫祖平爲傭奴﹐皓言於金人釋之。劉光世庶女爲人豢豕﹐亦贖而嫁焉。﹞

洪皓初爲寧海簿﹐攝令事﹐蠲貧弱四千八百戶稅﹐縣境荷花﹑桃實﹑竹幹﹐有連理之瑞﹐建三瑞堂。已而生子適﹑遵﹑邁﹐果應其瑞。後適以二車行縣﹐題詩云﹕久以馳魂夢﹐今登三瑞堂。故山有喬木﹐近事話甘棠。﹝三洪並中詞科﹐繼入西掖﹐時有賀啟云「有是父﹐有是子﹐相傳忠義之風﹔難爲弟﹐難爲兄﹐俱擅詞章之譽。」﹞

建炎三年﹐忠宣公以行人充金國通問使﹐至金被執﹐公不屈﹐窘辱百端。移太原﹐遷雲中﹐遞冷山﹐公節愈礪。嘗伺二帝起居﹐有桃﹑梨﹑栗面之獻。又密以康王卽位事聞。後有金大臣悟室延公訓子﹐公亦資館谷焉。一日﹐悟室壽旦﹐使其子求公詩爲祝﹐公作詩云「久持使節傍門庭﹐薄命猶賒五鼎烹。羝乳幾時歸北海﹖雁書何日到京城﹖莫言地廣頻修怨﹐當念民勞早戢兵。國寶善鄰君寶信﹐坐膺難老見升平。」

洪忠宣公自嶺外徙宜春﹐沒於保昌﹐張子韶致祭﹐其文但云「維某年月日﹐具官某謹以淸酌之莫昭告於某官之靈。嗚呼哀哉﹗伏惟尙饗。」景盧深美其情哀愴﹐乃過於詞。

【張浚】﹝字徳遠﹐黃潛善客也。﹞

張紫巖謫居零陵﹐一日慨然作幾間九墨並常支筇竹杖二銘以寓意。墨之銘曰「存身於昏昏﹐而天下之理因以昭昭。斯爲瀟湘之寶﹐予將與之歸老而逍遙。」杖之銘曰「用則行﹐捨則藏﹐惟我與爾。危不持﹐顚不扶﹐則焉用彼﹗」或錄以示當路﹐大怒﹐以爲諷己。將奏之﹐會病卒不果。後陳俊卿言於孝皇﹐親書一銘於禦杖焉。

【胡銓】﹝字邦衡﹐號澹庵﹐後謚忠簡。居廬陵。四忠之一。張魏公云「秦檜壽柄二十年﹐只成就得一个胡邦衡耳。」其嫁女只匣一硯並《漢書》一部。﹞

紹興中﹐胡邦衡爲樞密編修官﹐上疏乞斬秦檜﹐連貶新州。寺丞陳剛中以啟賀之﹐有「身爲南海之行﹐名若泰山之重。」又「願請尙方之劍﹐聊乘下澤之車」等語。亦貶安遠。吉州江濱有石材廟﹐隆太后避虜禦舟泊廟下﹐一夕夢神告曰「速行﹐虜至。」太后驚悟﹐卽命發舟指章貢。虜果躡其後﹐不及而還。事定特封廟神剛應侯。寺丞南行﹐題詩廟柱云「疏爵新剛應﹐論功舊石材。能行文母夢﹐還訝佞人來。海市爲誰出﹐衡云豈自開。乞靈如見告﹐逐客幾時回﹖」後寺丞竟死安遠。無子﹐其妻削髮爲尼﹐世咸悲之。

胡邦衡赴貶所﹐王庭以詩送之﹐曰「囊封朝奏九重關﹐是日淸都虎豹閒。百辟動容觀奏牘﹐幾人回首愧朝班﹖名髙北斗星辰上﹐身墮南州瘴海間。豈待他年公議出﹐漢庭行召賈生還。」「大廈元非一木支﹐欲將獨力拄傾危。癡兒不了公家事﹐男子要爲天下奇。當日姦諛皆膽落﹐平生忠義只心知。端能飽喫新州飯﹐在處江山足護持。」秦檜見而大惡之﹐以謗訕流辰州。時邦衡有和詩云「巖耕名已振京關﹐未信終身袖手閒。萬卷不移顏氏樂﹐一生無愧伯夷班。致君自許唐虞上﹐待我誰能季孟間。宗社年來欠元老﹐蒼生拭目看來還。」「士气年來弱不支﹐逢時言行欲俱危。不因湖外三年謫﹐安得江南一段奇。非我獨淸緣世濁﹐此心誰識只天知。萬牛回首須公起﹐大廈將顚要力持。」

張仲宗有《賀新郎》一闋﹐亦送胡澹庵作也﹐詞云「夢繞神州路。恨西風﹑連營畫角﹐故宮離黍。底事昆侖傾砥柱﹐九地黃流亂注﹖聚萬落千村狐兔。天意從來髙難問﹐況人情易老悲難訴。更南浦﹐送君去。涼生岸柳催殘暑。耿斜河﹑疏星澹月﹐澹雲微度。萬里江山知何處﹖回首對牀夜雨。雁不到﹐書成誰與﹖目盡靑天懷今古﹐肯兒曹恩怨相爾汝。舉太白﹐聽金縷。」秦檜知之﹐與王庭同貶。

王庭圭在辰陽﹐郡守承風旨﹐待以囚隸。適郵筒至﹐張燕公堂以召之﹐庭怪前此未之有﹐不敢赴﹐邀者系踵﹐不得已趨詣。罷燕之明日﹐始聞檜死﹐守蓋先得之矣﹐故盧溪旣得自便之命。題詩壁間曰「辰州更在武陵西﹐每望長安信息稀。二十年興縉紳禍﹐一朝終失相公威。外人初說哥奴病﹐遠道俄聞逐客歸。當日弄權誰敢指﹐如今憶得姓依希。」蓋志喜也。﹝庭字民瞻﹐安福人。邑有盧溪﹐築艸堂其上﹐鄕人號盧溪先生。孝宗召赴闕﹐除直祕閣﹐一子扶掖上殿﹐年已九十餘矣﹐尙攻書﹐夜對短檠作細字﹐率宵分乃寢。﹞

胡澹庵居海外二十年﹐聞檜死﹐有詩云「夢入瓊崖身益壯﹐煙銷金塢臭空傳。」及孝宗登極﹐起知饒州﹐未到任﹐除祕少監。登南恩望海臺﹐吟曰「君恩寬逐客﹐萬里聽歸來。未上淩煙閣﹐先登望海臺。山爲翠浪湧﹐湖拓碧天開。目斷雲飛處﹐終身愧老萊。」

胡澹庵白海外歸﹐旅邸有黎妓者偶與之狎﹐因畱題壁間。朱元晦嘗過之﹐次其韻曰「十年湖海一身輕﹐歸對黎渦卻有情。世路無如人欲險﹐幾人到此誤平生﹗」

【趙鼎】﹝字元鎭。乃李徳裕轉世﹐俱壽六十二。辛稼軒帥長沙﹐士人或訴考試官濫取第十七名《春秋》捲﹐稼軒察之﹐信然﹐索亞榜《春秋》捲兩易之﹐啟名﹐則趙鼎也。稼軒怒曰「佐國元勛﹐忠簡一人﹐胡爲又一趙鼎﹖」擲之地。﹞

趙忠簡安置潮州﹐杜門謝客﹐時事不掛口。及移吉陽軍﹐門人故吏皆不敢通問﹐惟廣西帥張宗元時饋醪米。檜知之﹐令本軍月具存亡申報。鼎遂不食而死。自書墓中石﹐記鄕裏及除拜歲月。又書銘旌云「身騎箕尾歸天上﹐气作山河壯本朝。」天下聞而悲之。

【韓世忠】﹝字良臣﹐追封蘄王。﹞

紹興中﹐泰檜當國﹐韓世忠以和議不合﹐懇疏解樞柄﹐逍遙家居。常頂一字巾﹐跨驢周遊湖山﹐才以童史四五人自隨﹐混迹漁樵﹐號淸涼居士。好事者遂繪爲《韓王湖上騎驢圖》。元吳萊題詩有云「西湖楊柳煙波寒﹐照見從前刀劍瘢。宮中孰與論頗牧﹐塞上寧知無範韓﹖」方萬里歌云「取日虞淵戰臨平﹐鼓起金山麾伏兵。旣不畫此崔嵬軍陣形﹐國容貂蟬佩蔥珩﹐軍容金甲馬朱纓。又不畫此生面眞儀刑﹐昔王不肯專樞庭﹐淸涼居士以自名。散遣萬騎還屯營﹐獨控長耳遊林垌。龍變不測人中英﹐諦觀豈是寒書生。」

韓蘄王生長兵間﹐未嘗知書﹐晚歲忽若有悟﹐能作字及小詞﹐一日﹐至香林園﹐蘇仲虎尙書方宴客﹐王徑造之﹐賓主歡甚﹐盡醉而歸。明日﹐王餉以羊羔﹐且手書二詞遺之。《臨江仙》云「冬日靑山瀟灑靜﹐春來山暖花濃。少年哀老與山同。世間名利客﹐富貴與貧窮。榮華不是長生藥﹐淸閒不是死門風。勸君識取主人公。單方只一味﹐盡在不言中。」《南鄕子》云「人有幾多般。富貴榮華總是閒。自古英雄都是夢﹐爲官﹐寶玉妻兒宿業纏。年事已衰殘﹐須鬢蒼蒼骨髓幹。不道山林多好處﹐貪歡﹐只恐癡迷誤了賢。」

嶽州徐君寶妻某氏被虜來杭﹐居韓蘄王府。自嶽至杭﹐相從數千里﹐其主者數欲犯之﹐而終以巧討脫。蓋某氏有令姿﹐主者弗忍殺之也。一日﹐主者怒甚﹐將卽彊焉﹐因告曰「俟妾祭謝先夫﹐然後乃爲君婦不遲也。君奚怒爲﹖」主者喜諾。某氏乃焚香再拜﹐默祝南向﹐飲泣題《滿庭芳》詞一闋於壁上。書已﹐投大池中以死。詞云「漢上繁華﹐江南人物﹐尙遺宣政風流。綠窗朱戶﹐十里爛銀鉤。一旦刀兵齊舉﹐旌旗擁﹑百萬貔貅。長驅人﹐歌樓舞榭﹐風捲落花愁。淸平﹐三百載﹐典章文物﹐掃地都休。幸此身未北﹐猶客南州。破鑑徐郎何在﹖空惆悵﹐相見無由。從今後﹐斷魂千里﹐夜夜嶽陽樓。」

【嶽飛】﹝字鵬舉﹐生時有大鳥飛鳴屋上﹐因得名。﹞

嶽武穆《滿江紅》詞云「怒髮衝冠﹐憑欄處﹑瀟瀟雨歇。擡望眼。仰天長嘯﹐壯懷激烈。三十功名塵與土﹐八千里外云和月。莫等閒﹑白了少年頭﹐空悲切。靖康恥﹐猶未雪。臣子恨﹐何時滅﹖駕長車踏破﹐賀蘭山缺。壯志饑食狼虎肉﹐笑談渴飲匈奴血。待從前收拾舊山河﹐朝金闕。」後人以「朝金」爲語忌﹐攺「天闕」云。

鄱陽巍石山有龍居寺﹐嶽武穆嘗過之﹐畱題云「巍石山前寺﹐林泉勝境幽。紫金諸佛相﹐白雪老僧頭。潭水寒生月﹐松風夜帶秋。我來屬龍語﹐爲雨濟民憂。」

嶽侯死後﹐臨安西溪寨軍將子弟因請紫姑神﹐而嶽侯降之﹐大書其名﹐眾已驚愕。請其花狎﹐則宛然平日眞迹也。復書一絕云「經略中原二十秋﹐功多過少未全酬。丹心似石憑誰訴﹖空有遊魂徧九州。」秦相聞而惡之﹐擒治其徒﹐流竄者數人﹐有死者。﹝檜之欲殺飛也﹐於東窗下與妻王氏謀之﹐王氏曰「擒虎易﹐縱虎難。」其意遂決。後檜遊西湖﹐舟中得疾﹐見一人披髮厲聲曰「汝誤國害民﹐吾已訴天得請矣。」檜歸無何而死。未幾子喜亦死。王氏設醮﹐方士伏章﹐見喜荷鐵枷﹐問太師何在﹖喜曰「在酆都。」方士如其言而往﹐見檜與萬俟Ι俱荷鐵枷﹐備受諸苦。檜曰「可煩傳語夫人﹐東窗事發矣。」﹞

浙江按察司址﹐武穆王故宅也。東南有井﹐王之女聞王被收﹐抱銀瓶投其中死。按察使梁大用亭覆之﹐榜曰「孝娥井。」於時西蜀劉瑞作之銘﹐曰「天柱О﹐日爲月。禍忠烈﹐姦檜孽。娥叫父冤冤莫雪﹐赴井抱瓶泉化血。血如霓﹐﹝葉涅﹞憤如鐵﹐曹江之娥符爾節。噫嘻﹐井可竭﹐名不可滅。」﹝世稱「銀瓶烈女」。王原吉有《銀瓶娘子辭》。﹞

【胡寅】﹝字明仲﹐號致堂。幼聰穎異常﹐而好嬉戲。父康侯扃一室中﹐室有積木﹐寅斬刻爲物像﹐極其精巧。康侯乃置書其中﹐寅盡閱之﹐過目輒不忘。後遠謫弗獲﹐醉書行所﹐作《通鑑管見》﹐皆幼時記憶事也。﹞

紹興乙卯﹐以旱禱雨﹐諫議大夫趙霈上言「自來祈禱斷屠﹐止禁豬羊﹐今後請並禁鵝鴨。」時胡致堂在兩掖見之﹐笑曰「可謂鵝鴨諫議矣。聞虜中有龍虎大王﹐當以鵝鴨諫議當之。」﹝嘉定中﹐羅相上言「越州多虎﹐乞行下措置﹐多方捕殺。」張次賢上言「八盤嶺乃禁中來龍﹐乞禁人行。」時有羅擒虎﹑張尋龍之對。﹞

胡明仲嘗與武夷山隱者劉兼道遊﹐劉少豪勇﹐遊俠使气﹐晚更晦迹﹐自放山水之間﹐善吹鐵笛﹐有穿雲裂石之聲。胡公贈詩有「更煩橫鐵笛﹐吹與眾仙聽」之句。

【王質】﹝字景文﹐號雪齋。﹞

自唐白樂天始爲「何處難忘酒」詩﹐其後詩人多效之。王景文有四篇﹐曰「何處難忘酒﹐蠻夷大不庭。有心扶白日﹐無力洗滄溟。豪傑將班白﹐功名未汗靑。此時無一盞﹐壯气激雷霆。」「何處難忘酒﹐姦邪大陸梁。腐儒空有酈﹐好漢總無張。曹趙扶開﹑寶﹐王徐賣靖康。此時無一盞﹐淚與海茫茫。」「何處難忘酒﹐英雄太屈蟠。時違聊置畚﹐運至卽登壇。梁甫吟聲苦﹐幹將寶气寒。此時無一盞﹐拍碎石闌干。」「何處難忘酒﹐生民太困窮。百無一人飽﹐十有九家空。人說天方解﹐時和歲自丰。此時無一盞﹐入地訴英雄。」﹝時郭倪爲將﹐每自比孔明﹐酒後輒詠「三顧頻繁天下計﹐兩朝開濟老臣心」。屏風﹑便﹝扇﹞面一一皆書此二句。未幾敗於江上﹐倉皇涕泣而匿。時有輕薄子笑曰「此帶汁諸葛亮也。」﹞

【陳克】﹝字子髙﹐天臺人﹐有《赤城詞》一卷。﹞

呂安老帥建康﹐辟陳克爲參議﹐軍中賦《臨江仙》詞曰「四海十年兵不解﹐胡塵直到江城。歲華銷盡客心驚。疏髯渾似雪﹐衰涕欲生冰。送老齏鹽何處是﹖我緣應在吳興。故人相望若爲情。別愁深夜雨﹐孤影小窗燈。」

陳子髙贈別有句云「淚眼生憎好天色﹐離觴偏觸病心情。」又題望夫石云「望夫處﹐江悠悠。化爲石﹐不回頭。山頭日日風和雨﹐行人歸來後。」並稱其警撥。

●卷五十八宋

【秦檜】﹝字會之﹐江寧人﹐故其墓在建康。墓上丰碑屹立﹐不鐫一字﹐蓋當時士大夫鄙其爲人兼畏物議﹐故不敢作神道碑。及孟珙滅金回﹐屯軍於檜墓所﹐令軍士糞溺墓上人謂之「穢冢」。﹞

秦檜微時﹐爲童子師﹐仰束脩自給﹐嘗慨嘆﹐有「若得水田三百畝﹐這番不做猢猻王」。後以申王致仕。申屬猴﹐牟隆山以爲詩讖。﹝近世嘲學究云「我若有道路﹐不做猢猻王。」本此。﹞

當檜用事時﹐佞士盈庭﹐引古今而頌功徳者﹐例沐汲獎。檜嘗建一徳格天閣﹐朝士有賀啟曰「在昔獨伊尹格於皇天﹔到今微管仲吾其左衽。」檜喜超擢之。有選人投詩曰「多少儒生新及第﹐髙燒銀燭照蛾眉。格天閣上三更雨﹐猶誦車攻復古詩。」檜卽與攺秩。﹝靜江有秦城驛﹐知府呂願中賦《秦城王气》詩以媚檜﹐得召京秩。沈長卿﹑芮燁共賦《牡丹》詩﹐有「寧令漢社稷﹐變作莽乾坤」之句﹐爲鄰人所告﹐編置化州。﹞

檜之建第於望仙橋也﹐備極宏麗。其死也﹐值天府開浚運河﹐取土堆府門﹐有人題詩曰「格天閣在人何在﹖偃月堂深恨亦深。不向洛陽圖白髮﹐卻於鄔貯黃金。笑談便解興羅織﹐咫尺那知有照臨﹖寂寞九原今已矣﹐空餘泥濘積墻陰。」

【康與之】﹝字伯可。所著有《順庵詞》。時有康譽之者﹐字叔聞﹐號退軒老人﹐疑伯可弟也。﹞

建炎中﹐駕駐維揚﹐康伯可上中興十策﹐名振一時。後秦檜當國﹐伯可乃附會求進﹐擢爲臺郎。檜生日﹐伯可壽以《喜遷鶯》詞云「臘殘春早。正簾幕護寒﹐樓臺淸曉。寶運當千﹐佳辰餘五﹐嵩嶽誕生元老。帝遣阜安宗社﹐人仰雍容廊廟。盡總道﹐是文章孔孟﹐勛庸周召。師表。方眷遇﹐魚水君臣﹐須信從來少。玉帶金魚﹐朱顏綠鬢﹐占斷世間榮耀。篆刻鼎彜將徧﹐整頓乾坤都了。願歲歲﹐見柳稍靑淺﹐梅英紅小。」又嘗與檜對局格天閣下﹐檜戲曰「此卒渡河﹐是爾將軍之疥癩。」伯可徐曰「今皇禦極﹐視公宰相如腹心。」檜大喜﹐撒棋酣飲﹐終日而罷。

康伯可旣受知於秦檜﹐檜薦之﹐伯可專應制爲歌詞﹐上元奉敕進《瑞鶴仙》一闋云「瑞煙浮禁苑。正絳闕春回﹐新正方半。冰輪桂花滿。隘花衢歌市﹐芙蓉開徧。龍樓兩觀。見銀燭﹑星球有爛。捲珠簾﹑盡日笙歌﹐盛集寶釵金釧。堪羨。綺羅叢裏﹐蘭麝香中﹐正宜遊玩。風柔夜暖。花影亂﹐笑聲喧。鬧蛾兒滿路﹐成團打隊﹐族著冠兒斗轉。喜皇都﹑舊日風光﹐太平再見。」髙宗覽之﹐極稱賞「風柔夜暖」以下一假。賜金甚厚。

重陽日﹐常有疏風冷雨。康伯可在翰苑日﹐嘗重九遇雨﹐奉敕撰詞﹐伯可口占《望江南》一闋進云「重陽日﹐陰雨四郊垂。戲馬臺前泥拍肚﹐龍山會上水平臍。直浸到東籬。茱萸胖﹐菊蕊濕滋滋。落帽孟嘉尋篛笠﹐休官陶令覓蓑衣。兩个一身泥。」蓋蒜酪體也。上覽之大笑。

康伯可當與右狎﹐適睿思殿有徽宗禦畫﹐特爲卓絕﹐上時持玩流涕。下直竊攜至家﹐而伯可適來﹐畱之飲﹐因出示之。伯可紿入取骰核﹐輒書一絕於上﹐曰「玉輦宸遊事已空﹐尙餘奎藻繪春風。年年花鳥無窮恨﹐盡在蒼梧夕照中。」見之大駭﹐然無可柰何。明日﹐叩頭請死﹐上怒﹐亟取視之﹐不覺大慟。

康伯可與蘇養直有溪堂之約﹐雪夜﹐作《采桑子》詞促之﹐曰「馮夷剪破澄溪練﹐飛下同云。著地無痕。柳絮梅花處處春。山陰此夜明如晝﹐月滿前村。莫掩溪門。恐有扁舟乘興人。」

康伯可西湖《長相思》辭云「南髙峯﹐北髙峯﹐一片湖光煙靄中﹐春來愁殺儂。郎意濃﹐妾意濃﹐油壁車輕郎馬驄﹐相逢九里松。」

康伯可《江城梅花引》曰「娟娟霜月冷侵門。怕黃昏﹐又黃昏。手撚一枝﹑獨自對芳樽。酒又不禁花又惱﹐漏聲遠﹐一更更﹑總斷魂。斷魂斷魂不堪聞。被半溫﹐香半薰。睡也睡也﹐睡不穩。誰與溫存﹖惟有牀前銀燭照啼痕。一夜爲花憔悴損﹐人瘦也﹐比梅花﹑瘦幾分﹖」

康伯可《冬景》詞云「霜幕風簾﹐閒齋小戶﹐素蟾初上雕龍。玉杯需酴﹐還與可人同。古鼎沈煙篆細﹐玉筍破﹑橙橘香濃。梳妝懶﹐脂輕粉薄﹐約略淡眉峯。淸新﹐歌幾許﹐低隨慢唱﹐語笑相供。道文書鍼綫﹐今夜休攻。莫厭蘭膏更繼﹐明朝又﹑紛冗匆匆。酩酊也﹐冠兒未卸﹐先把被兒烘。」﹝此與九日應制同一體。順庵又有《滿江紅》作於潘子賤席上者﹐如「嘆詩書萬卷﹐致君人﹐番沈陸。且置請纓封萬戶﹐徑須賣劍酬黃犢。慟當年﹑寂寞賈長沙﹐傷時哭﹖」之句。《辛稼軒集》亦有此﹐全不異。﹞

【張彥實】﹝番陽人。﹞

張彥實兄楚材爲祕書監﹐約彥實觀梅西湖。彥實作詩云「天上新驂寶輅回﹐看花仍趁雪開。折歸忍負金焦葉﹐笑插新臨玉鏡臺。女堞未須翻角調﹐錦章先喜助詩材。少蓬自是調羹手﹐葉底應尋好句來。」時楚材再婚﹐故及玉鏡臺事。秦檜當國﹐見其詩喜之﹐遂擢左史。﹝三山蕭軫登第﹐榜下﹐娶再婚之婦﹐同捨張任國以《柳梢靑》詞戲之云「掛起招牌﹐一聲喝采﹐舊店新開。熟事孩兒﹐家懷老子﹐畢竟招財。當初合下安排﹐又不是豪門買呆。自古道﹐正身替代﹐見任添差。」﹞

張彥實掌制﹐楊原仲並居西掖﹐代言多彥實與之潤色。偶戲成《一毫筆》絕句云「包羞曾借虎皮蒙﹐筆陣仍推兔作鋒。未用吹毛彊分別﹐卽今同受管城封。」原仲以爲誚己﹐大怒﹐訴於會之﹐怵言官彈之﹐彥實罷爲宮祠。

【陸士規】。﹞

陸士規﹐布衣﹐工詩﹐秦檜喜之。嘗挾檜書幹臨川守﹐饋遺不滿意﹐升堂漫罵。守懼﹐以書白檜自解。檜怒甚﹐士規請見﹐不出﹐但令其子小相者見之﹐問其近作﹐士規誦其黃陵廟一絕云「東風吹艸綠離離﹐路入黃陵古廟西。帝子不知春又去﹐亂山無主鷓鴣啼。」小相入誦之﹐檜吟賞再四﹐待之如初。

【張孝祥】﹝字安國﹐號於湖。蜀簡州人﹐後卜居歷陽。﹞

張孝祥父祁﹐與胡寅交善﹐秦檜惡寅﹐並祁下之獄﹐旣而什之。後孝祥由鄕薦得試集英﹐考官第二﹐秦塤爲冠。孝祥捲文墨皆精妙﹐上覽之喜甚﹐擢首選﹐實以抑秦也。秦不能堪﹐喑曰「胡寅𨿽遠斥﹐力猶能使故人子爲狀元邪﹖」已而﹐廷唱﹐上又稱其詩﹐安國詣秦謝﹐問學何書﹐曰「顏書。」又曰「上愛狀元詩﹐嘗觀誰詩﹖」曰「杜詩。」秦色莊﹐笑曰「好底盡爲君占卻。」

張安國詠雨《滿江紅》曰「斗帳髙眠﹐窗寒靜﹑蕭瀟雨意。南樓近﹐更移三鼓﹐漏傳一水。點點不離楊柳外﹐聲聲只在芭蕉裏。也不管﹑滴破故鄕心﹐愁人耳。無似有﹐遊絲細。聚復散﹐眞珠碎。天應分付與﹐別離滋味。破我一牀蝴蝶夢﹐輸他雙枕鴛鴦睡。向此際﹑別有好思量﹐人千里。」

【陳修】﹝字敏修﹐福州人﹐號市隱居士。黃公度榜第三人。﹞

陳敏修解試《四海想中興之美賦》第五韻云「蔥嶺金堤﹐不日復廣輪之土﹔泰山玉牒﹐何時淸封禪之塵。」髙宗經覽﹐親書此聯﹐粘之殿壁。及禦試唱名﹐問云「卿便是陳修﹖」復誦此聯﹐淒然出涕。問﹕「卿年幾何﹖有幾子﹖」曰「臣年七十三﹐尙未娶。」乃詔出內人施氏嫁之。施年甫三十﹐貲奩甚厚﹐時人戲爲語曰「新人若問郎年紀﹐五十年前二十三。」

【彭演】﹝公永之子﹐福州人。紹興間﹐父子兄弟相繼及第。﹞

彭演嘗宿甘泉店﹐因閒步至一官舍﹐梁上有紅絲羯鼓絳數條垂於地﹐一老人杖而守之﹐曰「此開元興慶宮也。二百年中﹐至此者十二人﹐皆有畱題﹐請書一絕。」演題云「長安宮闕半蓬蒿﹐塵暗虹梁羯鼓絳。惟有水天明月夜﹐一條空碧見秋毫。」

【陳彥才】。﹞

紹興初﹐有退相寓永嘉﹐獨陳彥才𨿽鄰不謁。及再相﹐有薦之者﹐止就部﹐往邑連江﹐戲作小詩云「命賤安能比鉅公﹐偶然年月與時同。只因日上爭些子﹐笑向連江作釣翁。」蓋其所生年﹑月﹑時適與時宰同﹐但日差異耳。

【朱惇儒】﹝字希眞﹐東都名士。紹興中﹐以詩詞擅名。﹞

朱希眞﹐天資曠達﹐有神仙風致﹐自述詞云「我是淸都山水郎。天教分付與疏往。曾批給月支風券﹐屢上畱云借月章。詩萬卷﹐酒千觴。曾著眼﹐看侯王。玉樓金殿慵歸去﹐且插梅花醉洛陽。」

朱希眞居東都﹐嘗有朋儕詣之﹐聞笛聲自煙波間起﹐問行者﹐曰「此先生吹笛聲也。」頃之﹐棹小舟至﹐則與俱歸其家。室中懸琴築阮咸之類﹐皆希眞平日所畱意者﹐籃缶貯果實脯醢﹐客至﹐挑取以奉客。其詩曰「靑羅包髻白行纏﹐不是凡人不是仙。家在洛陽城裏住﹐臥吹銅笛過伊川。」

靖康變後﹐郡縣不頒律﹐所至晦朔不同﹐朱希眞避地廣中﹐作小盡行雲﹕「藤州三月作小盡﹐梧州三月作大盡。哀哉官歷今不頒﹐憶昔升平淚成陣。我今何異桃源人﹐落葉爲秋花作春。但恨未能與世隔﹐時同喪亂空傷神。」

朱希眞除夕《鷓鴣天》云「撿盡歷頭冬又殘。愛他風雪耐他寒。拖條竹仗家家酒﹐上个籃輿處處山。添老大﹐轉癡頑。謝天教我老來閒。道人還了鴛鴦債﹐紙帳梅花醉夢間。」

【陳與義】﹝字去非﹐號簡齋。河目海口﹐大耳聳峙﹐識者知其爲貴人。﹞

陳簡齋有《九日》詩﹕「憶昨甲辰重九日﹐天恩曾預宴城東。龍沙北望西風冷﹐誰折黃花壽兩宮﹖」髙宗覽之泣下。

【宋自遜】﹝字謙父﹐南昌人﹐號壺山﹐有集名《漁樵笛譜》。﹞

宋自遜詞筆絕髙﹐嘗作《驀山溪》自述云「壺山居士﹐未老心先懶。愛學道人家﹐辦竹幾﹑蒲團茗碗。靑山可買﹐小結屋三間﹐開一徑﹐俯淸溪﹐修竹栽教滿。客來便請﹐隨分家常飯。若肯小畱還﹐更薄酒﹑三尊兩盞。吟詩度曲﹐風月任招呼﹐身外事﹐不相關﹐自有天公管。」

【許左之】﹝天臺人。﹞

紹興間﹐許左之與弟右之同遊太學﹐休浣日﹐漫遊酒邊﹐左之已醉﹐欲與妓狎﹐妓已密有所歡在矣。左之立占小詞而起雲﹕「誰知花有主。誤入花深處。放直下﹐酒杯幹﹐便歸去。」又他妓有所歡﹐欲去﹐左之代妓作小詞云「憶你當初﹐惜我不去。傷我如今﹐畱你不住。」所歡聽之﹐戀戀逾時﹐妓迄後來致謝焉。

【陳桶】。﹞

紹興中﹐陳桶嘗從諸大將爲謀議官﹐頗好修養之方﹐且自以爲得道﹐嘗題其所居曰「神仙多是大羅客﹐我比大羅超一格。」有輕薄續其後曰「行滿三千我四千﹐功成八百我九百。」

【林外】﹝字豈塵﹐泉南人。﹞

林外詞翰瀟爽﹐談論不羈﹐飲酒無算。在上庠暇日﹐獨遊西湖幽寂處﹐坐小旗亭飲焉。外丰姿都雅﹐角巾鶴氅﹐飄飄若神仙。置虎皮錢篋數枚藏腰間﹐每出其一﹐命酒家傾之﹐視錢計酒直。酒且盡﹐復傾一篋。迨暮﹐凡飲數斗不醉﹐而篋中之錢若循環無窮﹐肆中人驚異。將去﹐索筆題壁間云「藥鑪丹竈舊生涯﹐白雲深處是吾家。江城戀酒不歸去﹐老卻碧桃無限花。」明日﹐都下喧傳某肆有神仙至飲云。

【李和父】。﹞

李和父﹐常於貴家觀降仙﹐叩其姓名﹐不答﹐忽作薛稷體大書一詩云「星冠玉帶落邊塵﹐幾見東風作好春。因過江南省宗廟﹐眼前誰是舊京人。」捧箕者皆悚然驚散﹐知爲淵聖在天之靈也。

【宋慶之】。﹞

宋慶之寓永嘉﹐適逢七夕﹐學徒醵飲﹐有僧法辧者在焉。辧善五星﹐每以「八煞」爲說﹐時人號爲辧八煞。酒邊一士致仙扣試事﹐忽箕動大書「文章伯降。」宋怪之﹐漫云「姑置此﹐但求七夕新詞。」箕復請韻﹐宋指辧云「以八煞爲韻。」意欲困之也。忽運箕如飛﹐大書《鵲橋仙》一闋云「鑾輿初駕﹐牛車齊發﹐隱隱鵲橋咿軋。尢雲滯雨正歡濃﹐但只怕﹑來朝初八。霞垂彩幔﹐月明銀燭﹐馥鬱香噴金鴨。年年此際一相逢﹐未審是﹑甚時結煞。」

紹興間﹐斜橋客邸有請紫姑者﹐命虜爲題﹐詩云「寒巖雪壓松枝折﹐班班剝盡靑虯血。運斤巧匠斬斬削成﹐劍脊半開魚尾裂。五湖仙子多奇致﹐欲駕仙舟探仙穴。碧雲不動曉山橫﹐數聲搖落江天月。」

●卷五十九宋

【孝宗】﹝太祖六世孫秀王稱之子也。生於秀州﹐有嘉禾之瑞。初封普安郡王﹐與恩平郡王璩同養於宮中。嘗各賜宮女十人﹐閱數日召入。恩平十人皆犯之矣﹔普安者完璧也。已而﹐皆竟賜焉。遂立爲皇太子。﹞

帝在藩邸時﹐從光堯視師江左﹐經由京口﹐題詩金山曰「屹然天立枕中流﹐彈壓東南二百州。狂虜來臨須破膽﹐何勞平地戰貔貅。」

孝宗躬受內禪踐祚以來﹐未嘗一日暫忘中興之圖﹐每形於詩辭﹐如《新秋雨過述懷》有曰「平生雄武心﹐覽鏡朱顏在。豈惜常憂勤﹐規恢須廣大。」又《春晴有感》﹕「春風歸艸木﹐曉日麗山河。物滯欣逢泰﹐時丰自此多。神州應未遠﹐當繼沛中歌。」

光堯雅愛湖山之勝﹐靈隱寺有冷泉亭﹐臨安絕景﹐去城旣遠﹐難於頻幸。乃卽宮中鑿大池﹐續竹筒數里﹐引西湖水注之。其上疊石爲山﹐象飛來峯﹐宛然天成。有堂亦名冷泉。孝宗賦古風﹐有曰「孰云人力非自然﹐千巖萬壑藏雲煙。上有崢嶸倚空之翠壁﹐下有潺漱玉之飛泉。一堂虛敞臨佳沼﹐密蔭交加森翠葆。山頭艸木四時芳﹐閱盡歲寒常不老。」又曰「日長雅趣超塵俗﹐散步逍遙快心目。山光水色無盡時﹐長將挹向杯中。」髙宗爲之解頤。

【曾覿】﹝字純甫﹐號海野﹐東都故老。淳熙中擅政。聞陳亮名﹐欲見焉﹐亮恥之﹐逾垣而遁。﹞

曾純甫及見汴都之盛者﹐庚寅春﹐奉使過汴﹐作《金人捧露盤》詞云「記神京﹑繁華地﹐舊遊蹤。正禦溝﹑春水溶溶。平康巷陌﹐繡鞍金勒躍靑驄。解衣沽酒醉弦﹐柳綠花紅。到如今﹑餘霜鬢﹐嗟前事﹑夢魂中。但寒煙﹑滿目飛蓬。雕欄玉砌﹐空餘三十六離宮。寒笳驚起暮天雁﹐寂寞東風。」

曾純甫在邯鄲道中﹐望叢臺有感﹐作《憶秦娥》云「風蕭瑟。邯鄲古道傷行客。傷行客。繁華一瞬﹐不堪思憶。叢臺歌舞無消息。金尊玉管空陳迹。空陳迹。連天艸樹﹐暮云凝碧。」

乾道三年﹐上苑初夏﹐曾覿侍宴﹐池上有雙飛新燕掠水而去﹐得旨賦《阮郎歸》云「柳陰庭館占風光﹐呢喃淸晝長。碧波新漲小池塘﹐雙雙蹴水忙。萍散漫﹐絮飛揚﹐輕盈體態狂。爲憐流水落花香﹐銜將歸畫梁。」時帝就登禦舟繞堤閒遊﹐旣登舟﹐知ト張掄進《柳梢靑》云「柳色初濃。餘寒似水﹐纖雨如塵。一陣東風﹐紋微皺﹐碧沼鱗鱗。仙娥花月精神﹗奏鳳筅﹐鸞弦斗新。萬歲聲中﹐九霞杯內﹐長醉芳春。」覿和進云「桃靨紅勻﹐梨腮粉薄﹐鴛徑無塵。鳳閣淩虛﹐龍池澄碧﹐芳意鱗鱗。淸時酒聖花神﹗看內苑﹑風光又新。一部仙韶﹐九重鸞仗﹐天上長春。」各有宣賜﹐是日三殿並醉﹐酉牌還內。

淳熙九年八月十五日﹐孝宗過徳壽宮起居﹐上皇因畱賞月﹐宴香遠堂。堂東有萬歲橋﹐以白玉石爲之﹐上作四面亭﹐皆新羅白木﹐與橋一色﹐大池十餘畝﹐植千葉白蓮。禦榻﹑屏幾﹑酒器﹐俱用水晶。南岸列女樂﹐北列男樂。月上﹐蕭韶齊作﹐稍止﹐上皇召小劉妃獨吹白玉笙《霓裳中序》。時侍燕官開府曾純甫進《壺中天慢》﹐辭云「素飈漾碧﹐看天衢穩送﹑一輪明月。翠水瀛壺人不到﹐比似世間秋別。玉手搖笙﹐一時同色﹐小按霓裳疊。天津橋上﹑有人偸記新闋。當日誰幻銀橋﹖阿瞞兒戲﹐一笑成癡絕。肯信羣仙髙宴處﹐移下水晶宮關。雲海塵淸﹐山河影滿﹐桂冷吹香雪。何勞玉斧﹐金甌千古無缺。」上皇大喜曰「從來月辭不曾用金甌事﹐可謂新奇。」賜金束帶﹑紫番羅﹑水晶碗﹐上亦賜寶盞﹐至一更五點還宮。

【於國寶】。﹞

乾道﹑淳熙間﹐壽皇以天下養﹐往往修舊京金明池故事以安太上之心。湖上禦園南有聚景﹑眞珠﹑南屏﹐北有集芳﹑延祥﹑玉壺﹐然亦多幸聚景焉。一日﹐禦舟經過斷橋﹐旁有酒肆﹐頗潔雅。中飾素屏風﹐書《風入松》一詞於上﹐光堯停目稱賞久之﹐宣問何人所作﹖太學生於國寶醉筆也。其詞云「一春常費買花錢﹐日日醉湖邊。玉驄慣識西湖路﹐驕嘶過﹑沽酒樓前。紅杏香中歌舞﹐綠楊影裏秋千。暖風十里麗人天﹐花壓鬢云偏。畫船載得春歸去﹐餘情付﹑湖水湖煙。明日重攜殘酒﹐來尋陌上花鈿。」上笑曰「此詞甚好﹐但末句不免酸寒。」因爲攺作「明日重扶殘醉。」卽日宣命解褐云。

【吳琚】。﹞

淳熙九年八月十八日﹐駕詣徳壽宮奉迎上皇觀潮﹐百戲撮弄﹐各呈伎藝。上皇喜曰「錢塘形勝﹐天下所無。」上起奏曰「江潮亦天下所獨。」宣諭侍官各賦《酹江月》一曲﹐至晚呈上﹐以吳琚爲第一。其辭曰「玉紅遙掛﹐望靑山隱隱﹐眉如抹。忽覺天風吹海立﹐好似春霆初發。白馬淩空﹐瓊鰲駕水。日夜朝天闕。飛龍舞鳳﹐鬱蔥環拱吳越。此景天下應無﹐東南形勝﹐偉觀眞奇絕。好是吳兒飛彩幟﹐蹴起一江秋雪。黃屋天臨﹐水犀云擁﹐看擊中流楫。晚來波靜﹐海門飛上明月。」兩宮賞賜無限﹐至月上始還。

【洪邁】﹝字景盧﹐號容齋。與兄適皆畏內﹐𨿽少年貴達﹐家有聲妓﹐往往不能快意。王宣子知饒州﹐適家居喪偶﹐宣子弔焉。適延客至內齋喚酒﹐甫舉杯﹐羣妾坌出﹐酒行無。適半酣﹐握王手曰「不圖今日有此樂。」後二十年﹐宣子謝事歸越。景盧來爲守﹐時已鰥居。暇日﹐宣子造郡齋﹐景盧畱款﹐亦出家姬侑席﹐笑謂王曰「家兄有言﹐不圖今日有此樂。」王爲絕倒。﹞

紹興間﹐洪景盧在臨安試詞科﹐三場畢﹐與五友同過抱劍街孫氏小樓。夜月如畫﹐正臨欄憑幾﹐兩燭結花﹐燦然若連珠。孫娼黠慧﹐白坐中曰「今夕桂魄皎潔﹐燭花呈樣﹐五君較藝蘭省﹐其髙登不疑﹐請各賦一詞爲他日佳話。」何伯明卽操筆作《浣溪沙》一闋﹐曰「艸艸杯盤訪玉人。燈花呈喜坐添春。邀郎覓句要奇新。黛淺波嬌情脈胍﹐雲輕柳弱意眞眞。從今風月屬閒人。」眾傳觀嘆賞﹐獨恨其末句失意。景盧續《臨江仙》曰「綺席畱唯唯正洽﹐髙樓佳气重重。釵頭小篆燭花紅。直須將喜事﹐來報主人公。桂月十分春正半﹐廣寒宮殿蔥蔥。娥相對曲欄東。云梯知不遠﹐平步躡東風。」孫滿酌一觥相勸曰「學士必髙中﹗此瑞殆爲君設也。」已而﹐景盧果奏名賜第﹐餘皆不偶。

紹興辛已﹐金遣使來修好﹐洪景盧往報之。入境與其伴約﹐用敵國禮﹐伴許諾﹐故沿路表章皆用在京舊式。未幾﹐乃盡卻回﹐使依近例易之。景盧不可。於是扃驛門﹐絕供饋﹐使人不得食者一日﹐又令館伴者來言。景盧等懼畱﹐不得已﹐易表章授之﹐供饋乃如禮。景盧素有風疾﹐頭常微掉﹐時人爲之語曰「一日之饑禁不得﹐蘇武當時十九秋。傳語天朝洪奉使﹐好掉頭時不掉頭。」太學諸生衍作《南鄕子》詞誚之曰「洪邁被拘畱﹐稽首垂哀告彼酋。一日忍饑猶不耐﹐堪羞﹗蘇武爭禁十九秋。厥父旣無謀﹐厥子安能解國憂﹖萬里歸來誇舌辧﹐村牛。好擺頭時便擺頭。」

淳熙間﹐車駕宿戒幸玉津園﹐命下﹐忽大雨﹐有旨許從駕官帶雨具。將曉﹐有晴色。已而﹐天宇豁然﹐洪景盧時爲待制﹐進詩云「五更猶自雨如麻﹐無數都人仰翠華。翻手作云方悵望﹐舉頭見日共驚嗟。天公的有施生妙﹐帝力堪同造物誇。上苑春光無盡藏﹐何須羯鼓更催花﹖」越數日﹐扈從詣景靈宮﹐朝獻﹐上賜和篇云「春郊柔綠徧桑麻﹐小駐芳園覽物華。應信吾心非暇逸﹐頓回晴意絕咨嗟。每思富庶將同樂﹐敢務遊畋謾自誇。不似華淸當日事﹐五家車騎爛如花。」後兵部尙書宇文價內引﹐上舉此詩曰「洪侍制用『雨如麻』字﹐偶思得『桑麻』可押。又其末句用『羯鼓催花』事﹐故以『華淸』﹑『車騎』答之。」價拱手稱賀。

洪容齋﹑周益公嘗侍壽皇宴﹐因談淆核﹐上問容齋﹕「卿鄕裏所產﹖」容齋﹐番陽人也。對曰「沙地馬蹄鱉﹐雪天牛尾貍。」又問益公﹐公廬陵人也。對曰「金柑五版荀﹐銀杏水精蔥。」上吟賞。又問一侍從﹐忘其名﹐浙人也。對曰「螺頭新婦臂﹐龜腳老婆牙。」四者皆海鮮也。上爲之一笑。

趙公衡﹐宗室﹐居秀州﹐性和易﹐善與人款曲﹐但天資滑稽﹐遇可啟顏一笑﹐衝口輒發﹐見者無不敬畏。因寡發﹐俗目爲趙葫蘆。洪景盧戲作《減字木蘭花》曰「家門希差﹐養得一枝依樣畫。百事無能﹐只去籬邊纏倒藤。幾回水上﹐軋捺不翻眞个彊。無處容他﹐只好炎天照作巴。」

衢州白沙渡酒館敗壁間﹐有題《油污衣詩》曰「一點淸油污白衣﹐斑斑駁駁使人疑。縱饒洗徧千江水﹐爭似當初不污時。」洪景盧亟稱之。

【葉】﹝字子昂﹐坐冬雷罷相。﹞

乾道初﹐葉爲諫議林安宅所擊罷去﹐林遂副樞密。已而置獄﹐其言皆無實﹐林責居筠。葉乃召拜左揆。洪景盧艸制曰「旣從有北之投﹐亟下居東之召。有欲爲王畱者﹐孰明去就之忠﹖無以我公歸兮﹐大慰瞻依之望。」時嘆其工。﹝洪在翰苑﹐一日艸二十制訖﹐意以敏捷自喜。庭一老者向曝﹐問之﹐院吏父也。舊在東都亦供院役﹐及見東坡諸公。洪因曰「今日二十餘封﹐一時俱了。意蘇公在﹐當時應只如此。」老吏曰「然。但蘇學士不曾撿冊子耳。」洪爲面赤。﹞

沈詹盾事特坐葉丞相論恢復貶筠州﹐沈方售一妾﹐年十七八﹐攜與俱行﹐處筠七年。旣歸﹐呼妾父母以女歸之﹐猶處子時。人以比張忠定公詠。會稽潘方仲矩爲安吉尉﹐獻詩云「昔年單騎向筠州﹐覓得歌姬共遠遊。去日正宜供夜直﹐歸來渾未識春愁。禪人尙有香囊愧﹐道士猶懷炭婦羞。鐵石心腸延壽藥﹐不風流處卻風流。」

【魏杞】﹝初爲宗正少卿﹐使金定和議﹐及還﹐遂致大用。﹞

乾道七年﹐魏丞相杞出守姑蘇﹐請僧可觀主北禪院。入院之辰﹐適值重九﹐指座云「胸中一寸灰已冷﹐頭上千莖雪未消。老步只宜平地去﹐不知何事又登髙﹖」魏公擊節不已。

【趙雄】﹝字溫叔﹐嘗以薦舉待命逆旅﹐沽鬥酒以碗飲﹐就盤中手攫豬頭肉卷餅而食﹐勢若風雨﹐衛士見其飲啖異人﹐奏之。孝宗亟召見﹐奇其狀貌﹐且壯其言﹐遂自小官驟用爲左史。﹞

孝宗時﹐辭朝法甚嚴﹐𨿽蜀人守蜀郡﹐不遠萬里來見。有蜀守當朝辭﹐素不能文以爲憂。其家素事梓潼神﹐夜夢神謂之曰「兩邊山木合﹐終日子規啼。」會朝對﹐上問﹕「卿從峽中來乎﹖風景如何﹖」守卽用前兩語對。上首肯再三。翌日﹐謂宰相趙雄曰「昨有蜀入對者﹐朕問峽中風景﹐彼誦杜詩以對﹐三峽之景宛在目中﹐可謂善言詩也。可與寺丞。」雄退朝﹐問守何以能爾﹖守不敢隱。雄曰「吾固疑君不能及此﹐若畱中﹐上再問﹐敗矣。不若歸蜀赴郡。」乃予憲節使。其後﹐神恃功爲崇﹐家遂索焉。

孝宗時﹐有太守姓息﹐朝辭﹐閣門吏曰「官人何謂詫姓﹖」守曰「春秋有息嬀﹐漢有息夫躬﹐非詫也。」趙溫叔聞其語。守對罷﹐溫叔奏事﹐上曰「適有息其姓者朝辭﹐可謂詫也。」溫叔卽曰「春秋有息嬀﹐漢有息夫躬﹐非詫也。」上喜曰「卿該博如此。」

孝宗時﹐上庠試卷﹐時經禦覽﹐辛丑大旱七月﹐私試《閔雨有志乎民賦》。魁士劉大譽賦中有「商霖未作﹐相傳說於髙宗﹔漢旱欲蘇﹐烹弘羊於孝武」之句。時趙溫叔爲相﹐孝宗遂欲因此罷之。會有詔迎天竺觀音﹐就明慶寺請禱﹐有爲詩者曰「走殺東頭供奉班﹐傳宣聖旨到人間。太平宰相堂中坐﹐天竺觀音卻下山。」溫叔聞之﹐遂乞免。

【辛棄疾】﹝字幼安。先仕金﹐紹興末﹐縛宋叛將歸朝。一日﹐陳同父造訪﹐將近﹐有小橋﹐同父引馬三躍﹐而馬三卻﹐同父拔劍斬馬首﹐徒步而行。幼安倚樓見之﹐大驚異﹐遂與定交。有二妾﹐曰田田﹐曰錢錢﹐皆因其姓而名之﹐並善筆札﹐嘗代幼安答尺牘。﹞

辛幼安居山日﹐嘗欲止酒﹐賦《沁園春》云「杯汝前來。老子今朝﹐點檢形骸。甚長年抱渴﹐咽如焦釜﹔於今苦眩﹐气似奔雷。漫說『劉伶﹐古今達者﹐醉後何妨死便埋。』渾如此﹐嘆汝於知己﹐眞少思哉﹗更憑歌舞爲媒﹐算合作平居鴆毒猜。況怨無大小﹐生於所愛﹔物無美惡﹐過則爲災。與汝成言﹕『勿畱亟去﹐吾力猶能肆汝杯。』杯再拜﹐道﹕『麾之卽去﹐招則須來。』」一日﹐城中諸公載酒入山﹐幼安不得以止酒爲解﹐遂破戒一醉﹐再韻前調云「杯汝知乎﹖酒泉罷侯﹐鴟夷乞骸。更髙陽入謁﹐都稱齋臼﹔杜康初筮﹐正得云雷。細數從前﹐不堪餘恨﹐歲月都將曲蘗埋。君詩好﹐似提壺卻勸﹐沽酒何哉﹗君言病豈無媒﹐似壁上雕弓蛇暗猜。記醉眠陶令﹐終全至樂。獨醒屈子﹐未免沈。欲聽公言﹐慚非勇者﹐司馬家兒解覆杯。還堪笑﹐借今霄一醉﹐爲故人來。」

辛幼安遣興《西江月》詞曰「醉裏且貪歡笑﹐要愁那得工夫。近來始覺古人書﹐信著全無是處。昨夜松邊醉倒﹐問松﹕『我醉何如﹖』只疑松動要來扶﹐以手推松曰﹕『去。』」﹝《漢書龔勝傳》﹕「勝與左將軍公孫祿議事不和﹐博士夏侯常勸之﹐勝以手推常曰﹕『去。』」﹞

陳莘叟憶內﹐辛稼軒作《尋芳艸》詞嘲之﹐曰「有得許多淚﹐更閒卻許多鴛被。枕頭兒放處﹐都不是舊家時﹐怎生睡。更也沒書來﹐那堪被雁兒調戲。道無書﹑卻有書中意﹐排幾个人人字。」

長沙道中壁上有婦人題字﹐若有恨者﹐辛稼軒用其意爲賦《減字木蘭花》詞曰「盈盈淚眼﹐往日靑樓天樣遠。秋月春花﹐輸與尋常姊妹家。水村山驛﹐日暮行雲無气力。錦字偸裁﹐立盡西風雁不來。」

南渡初﹐虜人追隆太后禦舟至江西造口﹐不及而還﹐辛稼軒過其地﹐有感﹐賦《菩薩蠻》詞曰「郁孤臺下淸江水﹐中間多少行人淚﹗西北是長安﹐可憐無數山。靑山遮不住﹐畢竟東流去。江晚正愁予﹐山深聞鵓鴣。」﹝末句謂恢復「行不得也」。﹞

辛幼安《晚春詞》云「更能消﹑幾番風雨﹐匆匆春又歸去。惜花長恨花開早﹐何況亂紅無數。春且住﹐見說道﹑天涯芳艸迷歸路。怨春不語﹐只有殷勤﹑畫檐蛛网﹐盡日惹飛絮。長門事﹐準擬佳期又誤。娥眉曾有人妒。千金縱買相如賦﹐脈脈此情誰訴﹖君莫舞。君不見﹑玉環飛燕皆塵土。閒愁最苦。休去倚危闌﹐斜陽正在﹐煙柳斷腸處。」此詞「斜陽煙柳」之句﹐怨刺頗深。壽皇見之﹐怫然不悅﹐然亦不罪也。

辛幼安有園亭﹐皆爲賦詞。一日﹐獨坐停雲亭﹐水聲山色﹐競來樽俎。意溪山欲援例者﹐遂作數語云「甚矣吾哀矣﹗悵平生﹑交遊零落﹐只今餘幾﹖白髮空垂三千丈﹐一笑人間萬事。問何物﹐能令公喜﹖我見靑山多嫵媚﹐料靑山﹑見我應如是。情與貌﹐略相似。一樽搔首東窗裏。想淵明《停雲》詩就﹐此時風味。江左沈酣求名者﹐豈識濁醪妙理﹗回首叫雲飛風起。不恨古人吾不見﹐恨古人﹐不見吾狂耳。知我者﹐二三子。」稼軒每開燕﹐必命侍妓歌其所作﹐特好歌此詞。自誦其警句曰「我見靑山多嫵媚﹐料靑山﹐見我應如是。」又「不恨古人吾不見﹐恨古人﹐不見吾狂耳。」每至此﹐輒拊髀自笑﹐顧問坐客何如﹖皆嘆譽如出一口。旣而﹐』又作一《永遇樂》﹐序北府事﹐首章曰「千古江山﹐英雄無覓﹐孫仲謀處。」又曰「尋常巷陌﹐人道寄奴曾住。」其寓感槪者則曰「不堪回首﹐佛俚祠下﹐一片神鴨社鼓﹗憑誰問﹕『廉頗老矣﹐尙能飯否﹖』」特置酒召數客﹐使妓疊歌﹐益自擊節﹐徧問客﹐必使摘其疵﹖遜謝不可﹐客或措一二辭﹐不契其意﹐又弗答﹐然揮羽四視不止。相臺嶽珂﹐時年甚少﹐偶坐於席﹐率然對曰「童子何知﹐而敢有議﹖然必欲如範文正以千金求《嚴陵祠記》一字之易﹐則晚進尙竊有疑也。」稼軒喜﹐促膝亟使畢其說。珂曰「前篇豪視一世﹐獨首尾二腔警語差相似﹐新作微覺用事多耳。」於是大喜﹐酌酒﹐而謂坐中曰「夫君中予痼。」乃味攺其語﹐日數十易﹐累月未竟。

稼軒園池中畜魚﹐有鷺鶿羣集其上﹐賦《鵲橋仙》諭之曰「溪邊白鷺﹐來吾告汝。溪內魚兒堪數。主憐汝﹐汝憐魚﹐要物我﹐欣然一處。白沙遠浦。靑泥別渚。剩有蝦跳鰍舞。聽君飛去飽時來﹐看頭上﹐風吹一縷。」

辛幼安寧﹑理朝擁節鉞奉身勇退﹐悉以家事付兒曹﹐作《西江月》云「萬事雲煙忽過﹐一身蒲柳先衰。而今何事最相宜﹖宜醉宜遊宜睡。早起催科了辦﹐更量出入收支。乃翁依舊管﹛此旦﹜兒﹔管竹管山管水。」

【甄龍友】﹝字云卿﹐永嘉人﹐滑稽辧捷﹐名冠一時。﹞

甄龍友嘗遊天竺﹐集詩句贊大士﹐大書於壁云「巧笑倩兮﹐美目盼兮﹐彼美人兮﹐西方之人兮。」孝宗臨幸﹐一見賞之。詔侍臣物色其人。或以甄聞﹐且曰「是溫州狂生﹐用之恐敗俗。」上曰「朕自識拔﹐卿等勿阻也。」趣召入見﹐上問曰「卿名龍友﹐何義云然﹖」甄倉猝不知所對﹐上不懌﹐龍友退﹐乃得思之曰「何不云陛下爲堯舜之君﹐故臣得與夔龍爲友。」悔恨久之。﹝時蜀人王過有雋聲﹐猶在選調﹐宰相薦之上殿﹐孝宗率爾問曰「李融字若川﹐何謂﹖」過卽對曰「天地之气﹐融而爲川﹐結而爲山﹐李融之字若川﹐如元結之字次山也。」上大喜﹐詔除翰林院編修。﹞

甄龍友嘗遊西湖﹐作《大佛頭贊》云「色如黃金﹐面如滿月﹐盡大地人﹐只見一橛。」禪子多稱之。

甄龍友嘗遊僧捨﹐僧具饌延款。甄見有雌雞久畜﹐請烹爲供。僧曰「公能作頌﹐予當不靳也。」龍友援筆題云「頭上無冠﹐不報四時之曉﹔腳根欠距﹐難全五徳之名。不解雄先﹐但張雌伏。汝生卵﹐卵復生子﹐種種無窮﹔人食畜﹐畜又食人﹐冤冤何已﹖若也解除業障﹐必須割去本根﹐大眾煎取波羅香水﹐先與推去頭面皮毛﹐次運菩薩慧刀﹐去心腸肝膽。咄﹑香水源源化爲霧﹐鑊湯滚滚成甘露。飲此甘露乘此霧﹐直入佛牙深處去﹐化生彼國極樂土。」僧笑曰「雞死無憾矣。」乃烹以侑酒﹐盡歡而去。

樓宣獻自西掖出守永嘉﹐以首春觴客﹐甄龍友預坐席間﹐謂公曰「今年春气﹐一何太盛﹖」公問其故﹐甄曰「以果奩甘蔗﹐知之根在公前而未已。」至此﹐公大笑﹐爲罰掌吏。

●卷六十宋

【周必大】﹝字子克﹐初字洪道。黑髮謝政﹐自號平園老叟。夫人妒公有媵﹐夫人縻之庭﹐公過之﹐當炎暑﹐以渴告﹐公以毫水酌之。夫人窺於屏﹐曰「好个相公﹐爲婢取水。」公笑曰「獨不見建義井者乎﹗」。﹞

周益公《入直詩》云「綠槐夾道集昏雅﹐敕使傳宣坐賜茶。歸到玉堂淸不寐﹐月鉤初上紫薇花。」公被召凡二﹐一爲乾道七年七月二十六日昏時召入艸《王炎除樞密使麻》﹐一爲淳熙丙申八月庚辰昏時召入艸《立謝後制》﹐俱四鼓乃還。此詩之作﹐蓋卽此二時也。﹝「金蓮燭送歸院人﹐知有蘇軾﹐不知有王圭。」按﹕周必大《玉堂雜記》﹕孝宗召侍讀史浩﹐錫宴澄碧殿﹐抵暮﹐送以金蓮燭﹐宿玉堂直廬。史進古詩三十韻﹐有「金蓮引雙燭﹐再拜離階。」之句。上命必大和以進﹐則「金蓮之送」﹐宋時蓋有三人。﹞

淳熙中﹐孝宗及皇太子朝上皇於徳壽宮﹐置酒賦詩﹐從臣皆和﹐周益公詩云「一丁扶火徳﹐三合鞏皇基。」蓋髙宗生於大觀丁亥﹐孝宗生於建炎丁未﹐光宗生於紹興丁卯故也。陰陽家以亥﹑卯﹑未爲三合。一時用事﹐可謂切當。其後楊誠齋爲光宗宮僚﹐時寧宗已在平陽邸﹐其《賀壽詩》云「祖堯父舜眞千載﹐禹子湯孫更一家。」又云「天意分明昌火徳﹐誕辰三世總丁年。」祖益公語。

周必大嘗自徳壽宮後垣趨傳法寺﹐望見一樓巍然﹐朝士云太上名之曰聚遠﹐而自題其額﹐仍於屏間大書東坡詩云「賴有髙樓能聚遠﹐一時收拾與閒人。」又過冷泉亭﹐徘徊久之﹐後作《端午貼子》云「聚遠樓頭面面風﹐冷泉亭下水溶溶。人間炎熱何由到﹐眞是瑤臺第一重。」

【汪應辰】﹝字聖錫﹐紹興乙卯狀元﹐初名洋﹐帝以昭陵八年狀元王拱辰年實相似﹐攺賜名。﹞

諭子材樗爲玉山尉﹐授諸子學﹐有兵在側言「弓手汪某子頗知讀書﹐可使侍筆硯。」呼視之﹐狀貌偉然﹐不類常兒。問能屬對否﹖曰「能。」出云「馬蹄踏破靑靑艸。」汪應聲曰「龍爪拿開白白雲。」諭大驚異﹐曰「它日必爲偉器。」畱授之學﹐且許妻以子云。

汪應辰十歲能詩﹐遊鄕校﹐郡博士戲之曰「韓愈十三而能文﹐今子奚若﹖」應辰答曰「仲尼三十而論道﹐惟公其然。」未冠﹐首貢鄕舉﹐試禮部居第八﹐禦試擢第一。時年十八。

汪聖錫爲祕書監﹐食罷會茶﹐一同捨就枕不起。或戲之曰「宰予晝寢﹐於予與何誅。」眾未有言﹐汪曰「有一對﹐𨿽於今事不切﹐然卻是一个出處。云『子貢方人﹐夫我則不暇。』」同捨合辭稱美。

【王十朋】﹝字龜齡﹐與胡憲﹑馮方﹑查龠﹑李浩爲太學五賢。﹞

紹興丁丑﹐正奏名第一王十朋﹐特奏名第一李三錫。時宗室子﹤直見﹥居榜尾﹐不樂。或戲之曰「舉頭𨿽不窺王十﹐伸腳猶能踏李三。」

王梅溪守泉州﹐初抵任﹐會七邑宰﹐躬勸卮酒﹐歷告以愛民之意﹐出詩示之云「九重天子愛民深﹐令尹宜懷惻隱心。今日黃堂一杯酒﹐使君端爲庶民斟。」邑宰皆感動。

天臺有石橋碑﹐乃五百尊羅漢洞口也﹐王十朋詩云「石橋未到神先到﹐日裏還同夢裏時。僧教我名劉道者﹐前身曾寫石橋碑。」

【範成大】﹝字至能﹐號石湖居士。石湖在蘇州盤門外西南十里﹐太湖之派﹐範蠡從此入﹐公宅其間。﹞

淳熙中﹐範至能使北﹐孝宗令口奏金主﹐渭河南乃宋朝陵寢所在。至能乃自爲一書﹐至虜庭﹐納之袖中﹐旣跪進國書﹐伏地不起﹐徐出袖中書奏曰「臣來時﹐大宋皇帝別有聖旨﹐難載國書﹐令臣口奏﹐臣今謹以書述。」書旣上﹐傳宣使人就館﹐至能再拜而退。守吏微言有羈畱之議﹐乃賦詩曰「萬里孤臣致命秋﹐此身何止一浮漚。提攜漢節同生死﹐休問羝羊解乳不。」旣而﹐得報書還﹐上嘉其不辱命﹐由是超擢﹐以至大用。

範石湖帥蜀﹐上巳日大燕樂﹐語僚佐撰呈﹐皆不愜意﹐有石生者一聯云「三月三日﹐豈無長安麗人﹔一詠一觴﹐載講山陰禊事。」公心肯之。

範至能作《炭頌》﹕「予病衰﹐大冬﹐非附火不暖。旣銘被鑪﹐又作《炭頌》﹕燔木不灰﹐化爲精堅。是衷至陽﹐維火之傳。雪霾六虛﹐冰寒九淵。環堵之室﹐天不能寒。有赫神物﹐斡流化甄。尺璧寸珠﹐罔功汗顏。我維徳之﹐莫之名言。旣燠旣安﹐與之窮年。」

曹操疑冢七十二﹐在漳河上﹐北人歲爲增封。範石湖奉使過之﹐題詩云「一棺何用冢如林﹖誰復如公負此心。歲歲蕃酋爲封土﹐世間隨事有知音。」﹝時兪應符亦有詩云「生前欺天絕漢統﹐死後欺人設疑冢。人生用計死卽休﹐安有餘機到丘壠。眾人皆疑我不疑﹐我有一法君未知。直須盡發疑冢七十二﹐必有一冢藏君屍。」﹞

範石湖重九日行營壽藏之地﹐賦詩曰「家山隨處可松楸﹐荷鐘攜壺似醉劉。縱有千年鐵門限﹐終須一个土饅頭。」

【楊萬里】﹝字廷秀﹐號誠齋。乾﹑淳間﹐詩人稱誠齋﹑範石湖及陸放翁爲巨擘。子長孺﹐字伯子﹐號東山潛夫。﹞

楊誠齋丞零陵時﹐有絕句云「梅子流酸濺齒牙﹐芭蕉分綠上窗紗。日長睡起無情思﹐閒看兒童捉柳花。」張紫巖見之﹐曰「廷秀胸襟透脫矣。」

楊誠齋在零陵日﹐過野寺﹐見壁間有山谷親筆一詩﹐誦三過﹐欲歸書之﹐後只記其一聯云「春將國艷薰花骨﹐日借黃金縷水紋。」每玩賞之。

楊誠齋《送談星許季升詩》云「許子儒冠怨誤身﹐如今投筆說星辰。未須道我何時貴﹐且道何時子得貧﹖」

楊誠齋《贈抄經頭陀詩》云「刺血抄經柰若何﹖十年依舊一頭陀。袈裟未著言多事﹐著了袈裟事更多。」﹝僧有住山者﹐或謀攘之﹐僧乃掛艸鞋於方丈前﹐題詩而去﹐詩曰「方丈前頭掛艸鞋﹐流行坎止任安排。老僧腳底從來闊﹐未必骷髏就此埋。」或謂﹕「楊詩可爲士人筮進解褐之規。僧詩可爲士人勇退抽簪之法。」﹞

吾郡天慶觀畫龍﹐太平寺畫水﹐時稱二絕。凡四方來者﹐道出毗陵﹐必迂路而觀焉。龍蓋姑蘇道士李懷仁所畫。懷仁﹐酒豪不羈﹐呼龍松江之上﹐狎而觀之﹐遂畫龍入神品。過毗陵天慶觀﹐大醉﹐索墨漿數斗﹐曳苕帚﹑裂巾袂濡墨﹐號呼奮躑﹐斯須龍成﹐觀者辟易。懷仁後不知所終。水則郡人徐友畫。淸濟貫河﹐一筆紆繞﹐長數十丈不斷﹐卻立而觀濤瀾洶湧﹐目爲之眩。仰首近之﹐凜然若飛流之濺於面也。淳熙間﹐楊誠齋爲郡守。一日至寺﹐爲賦《畫水》長句曰「辟如雪色一丈許﹐徐生畫水才盈堵。橫看側看只麼是﹐分明是畫不是水。中有淸濟一綫波﹐橫貫萬里濁浪之黃河。雷奔電捲盡渠猛﹐獨淸元自不隨它。波痕盡處忽掀怒﹐攪動一河秋水暮。分明是水不是畫﹐老眼向來原自誤。佛廬化作金拖樓﹐銀山雪堆風打頭。是身飄然在中流﹐奪得太乙蓮葉舟。」

梁溪尢延之﹝袤﹞﹐博洽王文﹐與楊誠齋爲金石交。淳熙中﹐誠齋爲祕書監﹐延之爲太常卿﹐又同爲靑宮寮き。二公皆善謔﹐延之嘗言有一《經》句請祕監對﹐曰「楊氏爲我。」誠齋應聲曰「尢物移人。」眾皆嘆其敏確。

楊誠齋嘗戲呼尢延之爲蝤蛑。﹝寄詩有「戈文卻日王無價﹐寶气蟠胸金欲流」句﹐亦以蝤蛑戲之。﹞延之呼誠齋爲羊。﹝每書問往來﹐延之則曰「羔兒無恙﹖」誠齋則曰「彭越安在﹗」﹞一日﹐食羊白腸﹐延之曰「祕監錦心繡腸﹐亦爲人所食。」誠齋笑吟曰「有腸可食何須恨﹐猶勝無腸可食人」。世稱蟹類爲無腸公子。一坐大笑。及延之卒﹐誠齋《祭文》云「齊歌楚些﹐萬象爲挫。環瑋詭譎﹐我倡公和。放浪諧謔﹐尙友方朔。巧發捷出﹐公嘲我酢。」

楊誠齋與朱晦庵善。晦庵病足﹐誠齋以詩戲云「晦庵若問誠齋叟﹐上下千峯不用扶。」晦翁覽而笑曰「我病在腳﹐不若誠齋病在口耳也。」

慶元間﹐楊誠齋以祕書監退休﹐有小園在南溪上﹐新開九徑﹐江梅﹑海棠﹑桃﹑李﹑橘﹑杏﹑紅梅﹑碧桃﹑芙蓉九種花木﹐各植一徑﹐命曰三三徑。因賦詩曰「三徑初開是蔣卿﹐再開三徑是淵明。誠齋奄有三三徑﹐一徑花開一徑行。」時周益公以宰相退休﹐訪誠齋於南溪﹐畱詩云「楊監全勝賀監家﹐賜湖豈比賜書華。回環自辟三三徑﹐頃刻能開七七花。門外有田供伏臘﹐望中無處不煙霞。卻慚下客非摩詰﹐無畫無詩只謾誇。」誠齋和云「相國來臨處士家﹐山間艸木也光華。髙軒行李能過李﹐小隊尋花到浣花。畱贈新詩光奪月﹐端令老子气成霞。未論藏去傅貽厥﹐拈向田夫野老誇。」好事者繪以爲圖﹐誠齋用魏野詩翻案題其上云「平叔曾過魏秀才﹐何如老子致元臺。蒼松白石靑苔徑﹐也不傳呼宰相來。」

楊誠齋退休時﹐年未七十﹐有終焉之意﹐嘗自贊曰「江風索我吟﹐山月喚我飲。醉倒落花前﹐天地爲衾枕。」又云「靑白不形眼底﹐雌黃不出口中。只有一罪不赦﹐唐突明月淸風。」後有詔起用﹐誠齋力辭。其門人羅永年﹝椿﹞寄詩云「不愁風月只憂時﹐發爲君王寸寸絲。司馬要爲元起﹐西樞政坐壽皇知。苦辭君命驚凡子﹐淸對梅花更與誰﹖夢繞師門三稽首﹐起敲冰硯訴相思。」誠齋擊節。楊誠齋《月下傳杯》詩云「老夫渴急月更急﹐酒落杯中月先入。領取靑天並入來﹐和月和天都蘸濕。天旣愛酒自古傳﹐月不解飲眞浪言。舉杯將月一口吞﹐舉頭見月猶在天。老夫大笑問客道﹕月是一團還兩團﹖酒入詩腸風火發﹐月入詩腸冰雪潑。一杯未盡詩已成﹐誦詩向天天亦驚。焉知萬古一骸骨﹐酌酒更喬一團月。」每對人誦此詩﹐曰「老夫此作﹐自謂彷佛李太白。」﹝誠齋名酒之和者曰「金盤露」﹐勁者曰「椒花雨。」其愛「椒花雨」甚於「金盤露。」﹞

客有饋誠齋以臘彘肩者﹐答詩曰「老夫畏熱飯不能﹐先生饋肉香傾城。霜刀削下黃水精﹐月斧斫出紅松明。君家豬紅臘前作﹐是時雪後吳山腳。公子彭生初解縛﹐糟丘挽上淩煙閣。卻將一臠配兩螯﹐世間眞有揚州鶴。」

嘉定間﹐楊伯子爲湖州守﹐治聲赫然﹐郡人相與肖像祠於學宮﹐與工部尙書戴少望並祠﹐伯子意不悅。會除浙東庾節﹐將行﹐辭先聖禮畢﹐與校官諸生坐講堂﹐命取所祠畫像﹐題詩其上云「面有憂民色﹐天知報國心。三年風月少﹐兩鬢雪霜深。更莫畱形迹﹐何曾廢古今。不如隨我去﹐相伴老山林。」遂捲藏而行。當時士子有戲和其詩者﹐未句云「可憐戴工部﹐獨樹不成林。」﹝伯子每對客言「士大夫淸廉﹐便是七分人了。」世多稱之。﹞

楊東山帥番禺日﹐漕倉市舶三使者皆閩浙人﹐酒邊各盛言其鄕裏果核魚蝦之美﹐因問東山鄕裏何產﹖東山曰「他無所產﹐但產一歐陽子。」三公笑且慚。

楊東山帥番禺日﹐長泰黃子信調新會鹽場﹐東山以其老榜﹐心易之﹐嘗捃摭其簿書﹐子信將拂衣去﹐投以詩云「六年兩度拜宸旒﹐換得靑衫上白頭。飛鵲只因無樹繞﹐窮猿何暇擇林投。明知著腳當來誤﹐幾欲抽身不自由。安得有錢了官債﹐任無三徑也歸休。」東山得詩﹐恨知之之晚。﹝子信﹐嘉定四年中特科第二人﹐有《散翁集》。﹞

楊東山帥番禺將受代﹐有俸錢七百萬緡盡以代下戶輸租﹐有詩云「兩年枉了鬢霜華﹐照管南人沒一些。七百萬緡都不要﹐脂膏畱放小民家。」又《別石門》詩云「石門得得泊歸舟﹐江水依依別故侯。擬把片香投贈汝﹐這回欲帶忘來休。」﹝吳隱之守五羊歸﹐舟有香一片﹐投石門江中。詩用此事。﹞

【朱熹】﹝晦庵先生。﹞

朱韋齋﹐晦庵先生父也﹐酷信地理﹐嘗招山人擇地﹐問富貴何如﹖其人久之﹐答曰「富也只如此﹐貴也只如此﹐生个小孩兒﹐便是孔夫子。」後生晦庵﹐果爲大儒。﹝文公爲同安主簿日﹐民有以力彊得人善地者﹐索筆題曰「此地不靈﹐是無地理﹔此地若靈﹐是無天理。」後得地之家不昌。﹞

蔡元定博學通術數﹐遊朱晦翁之門﹐晦翁以道學不容於時。胡章疏﹐並及蔡﹐謂之妖人﹐坐謫道州以死。蔡善地理﹐每與鄕人卜葬攺定﹐其間吉凶不能皆驗。及貶﹐有贈詩者曰「掘盡人家好丘隴﹐冤魂欲訴更無由。先生若有堯夫術﹐何不先言去道州。」

蔡元定之子沈﹐晦庵婿也。晦翁嘗訪沈不遇﹐其女出蔥湯﹑麥飯﹐畱飲食之。臨別﹐女謂以此二者簡褻不安。晦翁畱詩曰「蔥湯麥飯兩相宜﹐蔥養丹田麥療饑。莫謂此中滋味簿﹐前村猶有未炊時。」

天臺營妓嚴幼芳﹝蕊﹞善琴奕﹑歌舞﹑絲竹﹑書畫﹐唐仲友守臺日﹐酒邊嘗命幼芳賦紅白桃花﹐卽調《如夢令》云「道是梨花不是﹐道是杏花不是。白白與紅紅﹐別是東風情味。曾記﹐曾記﹐人在武陵微醉。」仲友賞之雙縑。其後﹐朱晦庵以使節行部至臺﹐欲摭仲友罪﹐遂指其與蕊爲濫﹐系獄月餘。蕊𨿽備受箠楚﹐而一語不及唐。獄吏誘使早認﹐蕊答云「身爲賤妓﹐縱與太守有濫﹐罪亦不至死。然妄言以污士大夫﹐則死不可誣也。」於是再痛杖之﹐仍系於獄兩月間﹐一再受杖﹐委頓幾死﹐而聲價愈騰﹐至徹阜陵之聽。未幾﹐朱攺除﹐而嶽霖商卿爲憲﹐憐之﹐命作詞自陳﹐蕊口占《卜算子》云「不是愛風塵﹐似被前緣誤。花落花開白有時﹐總賴東君作主。去也終須去﹐住也如何住﹖若得山花插滿頭﹐莫問奴歸處。」嶽喜﹐卽日判令從良﹐而宗室納爲小婦﹐以終身焉。

嚴幼芳嘗七夕宴集﹐坐有謝元卿者﹐豪士也﹐固命之賦詞﹐以己姓爲韻。酒方行﹐而已成《鵲橋仙》云「碧梧初出﹐桂花才吐﹐池上水花微謝。穿鍼人在合歡樓﹐正月露﹑玉盤髙瀉。蛛忙鵲懶﹐耕慵織倦﹐空做古今佳話。人間剛道隔年期﹐想天上﹑方才隔夜。」元卿爲之心醉﹐畱其家半載﹐盡客囊臺饋贈之而歸。

【劉光祖】﹝字徳修﹐號後溪﹐蜀之簡州人﹐有《鶴林文集》。時籍僞學朱熹等五十九人﹐光祖與焉。﹞

劉光祖《醉落魄》辭云「春風開者﹐一時還共春風謝。柳條送我今槐夏。不飲香醪﹐辜負人生也。曲塘泉細幽琴寫﹐胡牀涓簞應無價。日遲睡起簾鉤掛。何不歸歟﹗花竹秀而野。」

【謝稀孟】﹝陸象山門人。﹞

謝希孟少豪俊﹐在臨安狎娼陸氏﹐象山責之曰「壬君子乃朝夕與賤娼女居﹐獨不愧於名教乎﹗」希孟但敬謝而已。他日﹐復爲娼造鴛鴦樓﹐象山聞之﹐又以爲言﹐希孟曰「非特建樓﹐且爲作記。」象山喜其文﹐不覺曰「樓記云何﹖」卽口占首句云「自遜杭機云之死﹐而天地英靈之气﹐不鐘於男子﹐而鐘於婦人。」象山知其侮已﹐默然。

謝希孟一日在妓所﹐恍然有悟﹐忽起歸興﹐不告而行﹐妓追送江滸﹐悲戀而啼﹐希孟毅然取佩巾書一詞與之﹐云「雙漿浪花平﹐夾岸靑山鎖。你自歸家我自歸﹐說著如何過。我斷不思量﹐你莫思量我。將你從前與我心﹐付與他人呵。」

謝希孟與鄕入陳伯益好相調戲﹐伯益面黑而狹多髯﹐希孟入其書室﹐見寫眞掛壁上﹐題云「伯益之面﹐大無兩指﹐髭髯不仁﹐侵擾乎其旁而不已。於是乎伯益之面﹐所餘無幾。」此語喧傳﹐伯益病之而莫能報。希孟後避寧宗諱攺名直﹐字古民﹐伯益於是以兩句詠其名曰「炊餅擔頭挑取去﹐白衣鋪上喝將來。」聞者笑倒。

陳伯益又嘗寫眞﹐衣皂道服﹐躡僧鞋。謝希孟贊之曰「禪鞋俗人須鬢﹐道服儒巾面皮。秋水長天一色﹐落霞孤騖齊飛。」

【眞徳秀】﹝字希元﹐本姓愼﹐宋時避廟諱甚謹﹐孝宗諱﹐故攺姓眞。﹞

眞希元會試於行都﹐祈夢於吳山梓潼廟﹐題其鼓曰「大扣則大應﹐小扣則小鳴。我來一扣動﹐五湖四海聞其聲。」是夜得吉夢﹐其年果及第。

眞西山帥湖南﹐宴十二邑宰於湘江亭﹐作詩曰「從來官吏與斯民﹐本是同胞一體親。旣已脂膏供爾祿﹐須知痛癢切吾身。此邦素號唐朝古﹐我輩當如漢吏循。今日湘亭一杯酒﹐便煩散作十分春。」

眞西山帥湖南﹐潭人爲立生祠。一夕﹐有題於壁云「舉世知公不愛名﹐湘人苦欲置丹靑。西方又出一活佛﹐南極今添兩壽星。幾百年方鐘間气﹐八千春願祝修齡。不須更作生祠記﹐四海蒼生口是銘。」

眞西山越山新居成﹐名其齋曰《學易春》﹐貼子云「坐看吳越兩山色﹐默契羲文千古心。」

李功甫謁眞西山丐詞科文字﹐西山畱之小飲書房﹐指竹夫人使作制﹐功甫援筆立成﹐末聯云「保抱攜持﹐朕不忘兩夜之寢﹔展轉反側﹐爾尙形四方之風。」西山嘆賞。蓋八字用《詩書》全語。皆婦人事。而「形四方之風」﹐又見竹夫人玲瓏之意。其中頌徳云「常居大夏之間﹐多爲涼徳之助。削心析肝﹐陳數條之風刺﹔自頂至踵﹐無一節之瑕疵。」

端平間﹐眞希元應召而起﹐百姓仰之若元之仰涑水也。時楮輕物貴﹐市井喁喁﹐爲之語曰「若要百物賤﹐直待眞直院。」及入朝進對﹐首以正心誠意爲言。愚民無知﹐以爲不切時務﹐遂續前語曰「喫了西湖水﹐打作一鍋面。」繼參大政﹐未及有所建置而薨。﹝魏了翁督山﹐亦未及有經略而罷﹐臨安優人裝一生儒﹐手持一鶴﹐別一生儒與之邂逅﹐問其姓名﹐曰「姓鐘名庸。」問所持何物﹖曰「大鶴也。」因傾蓋歡然呼酒對飲。其人有大嚼洪吸﹐酒肉靡有孑遣。忽顚僕於地﹐羣數人曳之不動。一人乃批其頰大罵曰「說甚《中庸》《大學》﹐喫了許多酒食﹐一動也動不得。」遂一笑而罷。或謂有使其爲此﹐以姍侮君子者。京尹乃悉黥其人。﹞

●卷六十一宋

【陸遊】﹝字務觀﹐母夢秦少遊而生﹐故名其字而字其名。當時稱曰「書監」。韓平原嘗招致之﹐所作《南園閱古泉》二記﹐時𨿽稱頌﹐而有規勸之意。故平原敗﹐猶得免禍。﹞

陸務觀恃酒頹放﹐因自號放翁﹐作詞云「橋如虹﹐水如空﹐一葉飄風煙雨中。天教稱放翁。」又《感舊鵲橋仙》曰「華燈縱博﹐雕鞍馳射﹐誰記當年豪舉﹖酒徒一半取封侯﹐獨去作﹑江邊漁父。輕舟八尺﹐低蓬三扇﹐占斷玉洲煙雨。鏡湖元自屬閒人﹐又何必﹐官家賜與﹗」

陸放翁一夕夢一故人相語曰「我爲蓮花博士﹐鏡湖新置官也。我去矣﹐君能暫爲之乎﹖月得酒千壺﹐亦不惡也。」遂以詩記之曰「白首歸修汗簡書﹐每因囊粟嘆侏儒。不知月給千壺酒﹐得似蓮花博士無﹖」

陸放翁初調官臨安﹐有詩云「小樓一夜聽春雨﹐深巷明朝賣杏花。」都人稱誦﹐傳入禁中﹐思陵稱賞﹐由是知名。

陸務觀初娶唐氏﹐於其母夫人爲姑侄﹐伉儷相得﹐而弗獲於其姑﹐因出之。唐攺適同郡宗子。嘗春日出遊﹐相遇於禹迹寺南之沈氏園﹐唐以語趙﹐遣致酒淆。陸悵然久之﹐爲賦《釵頭鳳》詞題園壁云「紅酥手﹐黃藤酒﹐滿地春色宮墻柳。東風惡﹐歡情薄﹐一懷愁緒﹐幾年離索。錯﹐錯﹐錯﹗春如舊﹐人空瘦﹐淚痕紅鮫透。桃花落﹐閒池閣。山盟𨿽在﹐錦書難托。莫﹐莫﹐莫﹗」唐見而和之﹐有「世情薄﹐人情惡」之句。未幾﹐怏怏而卒。聞者爲之愴然。

陸放翁自沈園邂逅﹐終不能忘情唐氏。每過沈園﹐必登寺眺望﹐賦二絕句云「落日城頭畫角哀﹐沈園非復舊池臺。傷心橋下春波綠﹐曾見驚鴻照影來。」「夢斷香消四十年﹐沈園柳老不吹綿。此身行作稽山土﹐猶弔遺蹤一泫然。」唐旣死﹐沈園亦三易主矣。悵然有懷﹐復有詩云「楓葉初丹槲葉黃﹐河陽愁鬢怯新霜。林亭感舊空回首﹐泉路憑誰說斷腸﹖壞壁醉題塵漠漠﹐斷雲幽夢事茫茫。年來妄念消除盡﹐回向蒲龕一炷香。」嗣後夢遊沈氏園﹐又作兩絕云「路近城南已怕行﹐沈家園裏更傷情。香穿客袖梅花在﹐綠蘸寺橋春水生。」「城南小陌又逢春﹐只見梅花不見人。玉骨久成泉下土﹐墨痕猶鎖壁間塵。」

陸放翁在蜀有所ツ﹐嘗賦詩云「金鞭珠彈憶春遊﹐萬里橋東罨畫樓。夢倩曉風吹不斷﹐書憑春雁寄無由。鏡中顏鬢今如此﹐席上賓朋好在否﹖篋有吳箋三百幅﹐擬將細字寫新愁。」又云「喪馬淸狂錦水濱﹐是繁華地作閒人。金壺投箭消長日﹐翠袖傳杯領好春。幽鳥語隨歌處拍﹐落花鋪作舞時茵。悠然自適君知否﹖身與浮名孰重輕﹗」

陸放翁《贈徐相師》詩云「許負遺書果是非﹐子憑何處說精微。使君豈必如椰大﹐丞相元來要瓠肥。袖闊日長籠短刺﹐肩寒春未換單衣。半頭布袋挑詩卷﹐也道遊京賣術歸。」

陸放翁《贈貓》詩云「裹鹽迎得小貍奴﹐盡護山房萬卷書。慚愧家貧策勛薄﹐寒無氈坐食無魚。」劉后村托諷在位諸人﹐乃翻案云「古人養客乏車魚﹐今汝何功客不如﹖飯有溪魚眠有氈﹐忍教鼠嚙案頭書。」

陸放翁嘗問髙似孫曰「比在都城﹐見采帛鋪榜曰﹕『翠色眞紅』﹐殊不曉。所謂紅而曰翠何也﹖」似孫曰「嵇康《琴賦》曰﹕『新衣翠燦﹐纓微流芳。』班婕妤《自傷賦》曰﹕『紛翠燦兮紈素聲。』翠燦﹐取鮮明也。東坡《牡丹》詩云﹕『一朵妖紅翠欲流』。蓋取鄕語。」放翁擊節大喜。

陸務觀《司馬公布被銘》﹕「公孫丞相布被﹐人曰詐﹔司馬丞相亦布被﹐人曰儉。布被﹐可能也。使人曰儉不曰詐﹐不可能也。」

【姜夔】﹝字堯章﹐趙子固目爲書家申﹑韓。﹞

姜堯章居苕溪﹐與白石洞天爲鄰﹐潘徳久號之曰白石道人﹐且畀以詩云「世間官職似樗蒲﹐采到枯松亦大夫。白石道人新拜號﹐斷無繳駁任稱呼。」姜答詩云「南山仙人何所食﹖夜夜山中煮白石。世人喚作白石仙﹐一生費齒不費錢。仙人食罷腹便便﹐七十二峯生肺肝。」﹝時姜與黃巖老同學詩於蕭千巖﹐而黃亦號白石﹐時稱「雙白石」。蕭名海藻﹐字東天。姜﹐其婿也。﹞

小紅﹐順陽公靑衣也﹐有色藝。順陽公請老﹐姜堯章詣之。一日﹐授簡徵新聲﹐堯章制《暗香》《疏影》兩曲﹐公使二妓肄習之﹐音節淸婉。堯章歸吳興﹐公尋以小紅贈之。其夕﹐大雪﹐過垂虹﹐賦詩曰「自喜新詞韻最嬌﹐小紅低唱我吹蕭。曲終過盡松陵路﹐回首煙波十里橋。」堯章每喜自度曲吟洞蕭﹐小紅輒歌而和之。

姜堯章詩﹕「夜暗歸云繞柁牙﹐江涵星影雁團沙。行人悵望蘇臺柳﹐曾與吳王掃落花。」楊誠齋喜誦之。

嚴州烏石寺在髙山上﹐有嶽武穆﹝飛﹞﹑張循王﹝俊﹞劉太尉﹝光世﹞題名。劉不能書﹐令侍兒代書﹐姜堯章題詩云「諸老凋零極可哀﹐尙畱名姓壓崔嵬。劉郎可是疏文墨﹐幾點燕支ネ綠苔。」

姜堯章《詠蟋蟀》《齊天樂》詞曰「庾郎先自吟《愁賦》﹐淒淒更聞私語。露濕銅鋪﹐苔侵石井﹐都是曾聽伊處。哀音似訴﹐正思婦無眠﹐起尋機杼。曲曲屏山﹐夜涼獨自甚情緒。西窗又吹暗雨﹐爲誰頻斷續﹐相和砧杵﹖侯館吟秋﹐離宮弔月﹐別有傷心無數。《》詩漫與﹐笑籬落呼燈﹐世間兒女。寫入琴絲﹐一聲聲更苦﹗」

【史達祖】﹝字邦卿﹐號梅溪。﹞

史邦卿《雙雙燕》詞﹐姜堯章極稱賞之﹐謂曲盡形容之妙。詞曰「過春社了﹐度簾暮中間﹐去年塵冷。差池欲住﹐試入舊巢相並。還相雕梁藻井﹐又軟語商量不定。飄然快拂花梢﹐翠尾分開紅影。芳徑﹐芹泥雨潤。愛貼地爭飛﹐競誇輕俊。紅樓歸晚﹐看足柳昏花瞑。應自棲香正穩﹐便忘了天涯芳信。愁損翠黛雙蛾﹐日日畫欄獨憑。」

史邦卿《春雨綺羅香》詞曰「做冷欺花﹐將煙困柳﹐千里偸催春暮。盡日冥迷﹐愁裏欲飛還住。驚粉重﹐蝶宿西園﹐喜泥潤﹐燕歸南浦。最妨他佳約風流﹐鈿車不到杜陵路。沈沈江上望極﹐還被春潮晚急﹐難尋官渡。隱約遙峯﹐和淚謝娘眉嫵。臨斷岸﹑新綠生時﹐是落紅﹑帶愁流處。記當日﹑閒掩梨花﹐剪燈深夜語。」此詞尢爲姜堯章拈出。

【髙觀國】﹝字賓王﹐辭名《竹屋癡語》﹐陳造爲《序》﹐稱其與史邦卿皆是不經人道語。﹞

髙竹屋詠轎《禦街行》云「藤筠巧織花紋細。稱穩步﹑如流水。踏靑陌上雨初晴﹐嫌怕濕﹑文鴛雙履。要人送上﹐逢花須住﹐才過處﹑香風起。裙兒掛在簾兒裏。更不把﹑窗兒閉。紅紅白白簇花枝﹐恰稱得﹑尋春芳意。歸來時晚﹐紗籠引道﹐扶下人微醉。」

髙賓王聞鄰女吹笛﹐賦《風入松》詞曰「粉嬌曾隔翠簾看。橫玉聲寒。夜深不管柔荑冷﹐櫻朱度﹑香噴雲鬟。霜月搖搖吹落﹐梅花簌簌驚殘。蕭郎且放鳳蕭閒。何處驂鸞。靜聽三弄《霓裳》罷﹐魂飛斷﹑愁裏關山。三十六宮天近﹐念奴卻在人間。」

【劉過】﹝字攺之﹐號龍洲﹐以詩名江西。厄於韋布﹐放浪吳楚﹐客食諸侯。﹞

嘉泰間﹐劉攺之至臨安﹐時辛稼軒帥越﹐聞其名﹐遣介招之﹐適以事不及行﹐作書歸輅者﹐因仿辛體賦《沁園春》一詞並緘往﹐云「鬥酒彘肩﹐風雨渡江﹐豈不快哉﹗被香山居士﹐約林和靖﹐與東坡老﹐駕勒吾回。坡謂﹕『西湖﹐正如西子﹐淡妝濃抹臨照臺。』二人者﹐都掉頭不顧﹐只管傳杯。白雲﹕『天竺去來﹐看金壁﹑崔嵬樓觀開。況一澗縈迂﹐東西水繞﹐兩山南北﹐髙下云堆。』逋曰﹕『不然﹐暗香疏影﹐何似孤山先探梅。』須晴去﹐訪稼軒未晚﹐且此徘徊。」辛得之大喜﹐致饋數百千﹐竟邀之去﹐館燕彌月﹐酬倡﹐皆似之﹐逾喜。垂別﹐之千緡﹐曰「以是爲求田資。」攺之歸﹐竟蕩於酒﹐不問也。常自以此辭語相臺嶽珂﹐掀髯有得色﹐珂曰「詞語固佳﹐然恨無刀圭藥﹐療君白日見鬼癥耳。」坐中烘堂一笑。

辛稼軒一日開宴﹐張敬夫﹝拭﹞在坐。時方進羊腰腎羹﹐適劉攺之來見﹐辛命賦之﹐攺之寒甚索酒﹐酒罷乞韻。時飲酒手顫﹐餘瀝流於懷﹐因以「流」字爲韻﹐卽吟云「拔毫已付城子﹐爛胃曾封關內侯。死後不知身外物﹐也隨樽俎伴風流。」辛大喜﹐共嘗此羹。席散﹐敬夫邀至公廨﹐求爲乃翁魏公發幽潛之章﹐卽題曰「背水未成韓信陣﹐明星已隕武侯軍。平生一點不平气﹐化作祝融峯上云。」敬夫爲之墮淚。

開禧乙丑﹐劉攺之過京口﹐時廣漢章以初﹝升之﹞﹑東陽黃幾叔﹝機﹞﹑敷原王安世﹝遇﹞﹑英伯﹝邁﹞皆寓是邦﹐暇日﹐相與奇弔古﹐攺之題多景樓﹐有「江流千古英雄淚﹐山掩諸公富貴羞」之句﹐又長篇曰「金焦兩山相對起﹐不盡中流大江水。一樓坐斷天中央﹐收拾誰南數千里。西風把酒閒來遊﹐木葉漸脫人間秋。關河景物異南北﹐神京不見雙流淚。君不見﹐王勃詞華能蓋世﹐當時未遇庸人耳。翻然落托豫章遊﹐滕王閣中悲帝子。又不見﹐李白才思眞天人﹐時人不省爲謫仙。一朝放迹金陵去﹐鳳凰臺上望長安。我今四海遊將徧﹐東歷蘇杭西漢沔。第一江山最上頭﹐天地無人獨登覽。樓髙意遠愁緒多﹐樓乎樓乎柰爾何﹗安得李白與王勃﹐名與此樓長突兀。」以初爲之大書﹐囑嶽珂﹐刻樓上。會兵事起﹐弗果。

劉攺之《赴試別妾》《天仙子》云「別酒醺醺渾易醉。回過頭來三十里﹐馬兒不住去如飛。行一憩來牽一憩。斷送殺人山共水。是則是功名終可喜﹐不道恩情拋得未﹖梅村雪店酒旗斜﹐去也是﹐住也是。煩惱自家煩惱你。」

有持山水扇面求劉攺之題者﹐爲賦《行香子》云「佛寺云邊。茅舍山前樹陰中﹐酒飾低懸。峯巒空翠﹐溪水淸漣。只欠桃花﹐欠沙鳥﹐欠漁船。無限風煙﹐景趣天然。最宜他﹑隱者盤旋。何人村墅﹐若个林泉。恰似欹湖﹐似枋口﹐似斜川。」

劉攺之賦《沁園春》二首﹐以詠美人之指甲與足。《詠指甲》云「銷薄春冰﹐碾輕寒玉﹐漸長漸彎。見鳳鞋泥污﹐偎人彊剔﹔龍涎香斷﹐撥火輕翻。學撫瑤琴﹐時時欲剪﹐更掬水魚鱗波底寒。纖柔處﹐試摘花香滿﹐鏤棗成斑。時將粉淚偸彈。記綰玉曾教柳傳看。算恩情相著﹐搔便玉體﹔歸期暗數﹐畫徧闌干。每到相思﹐沈吟靜處﹐斜倚朱唇皓齒間。風流甚﹐把仙郎暗掏﹐莫放春閒。」《詠足》云「洛浦淩波﹐爲誰微步﹐輕塵暗生。記踏花芳徑﹐亂紅不損﹔步苔幽砌﹐嫩綠無痕。襯玉羅慳﹐銷金樣窄﹐載不起﹑盈盈一段春。嬉遊倦﹐笑教人款撚﹐微褪些根。有時自度歌聲﹐悄不覺﹑微尖點拍頻。憶金蓮移換﹐文鴛得侶﹔繡茵催衮﹐舞鳳輕分。懊恨深遮﹐牽情半露﹐出沒風前煙縷裙。知何似﹐似一鉤新月﹐淺碧籠云。」﹝元人邵享貞嘗嗣其體﹐調以詠美人之眉與目﹐《詠眉》云「巧斗彎環﹐纖疑嫵媚﹐明裝未收。似江亭曉玩﹐遙山拂翠﹔宮簾暮捲﹐新月橫鉤。掃黛嫌濃﹐塗鉛訝淺﹐能畫張郎不自由。傷春倦﹐爲皺多無力﹐翻作嬌羞。塡來不滿橫秋。料著得﹐人間多少愁。記魚箋緘啟﹐背人偸斂﹔雁鈿膠並﹐運指輕揉。有喜先占﹐長顰難效﹐柳葉輕黃金在否﹖雙尖鎖﹐試臨鸞一展﹐依舊風流。」《詠目》云「漆點塡眶﹐鳳稍侵鬢﹐天然俊生。記隔花瞥見﹐疏星炯炯﹔倚闌疑注﹐止水盈盈。端正窺簾﹐瞢騰並枕﹐脾睨檀郎長是靑。端相久﹐待嫣然一笑﹐密意將成。困酣曾被鶯驚。彊臨鏡﹑ソ挲猶未醒。憶悵中親見﹐似嫌羅密﹔尊前相顧﹐翻怕燈明。醉後看成﹐歌闌斗弄﹐幾度孜孜頻送情。難忘處﹐是絞綃透﹐別淚雙零。」﹞

【易祓】﹝字彥章﹐長沙人。淳熙乙巳﹐祓釋褐狀元﹐丁末﹐湯爲省元﹐王容爲狀元﹐潭州建三元坊。﹞

易彥章以優校爲前廊﹐久不歸﹐其妻作《一剪梅》詞寄云「染淚修書寄彥章。貪卻前廊﹐忘卻回廊。功名成遂不還鄕。石做心腸﹐鐵做心腸。紅日三竿懶畫妝。虛度韶光﹐瘦損容光。相思何日得成雙﹖羞對鴛鴦﹐嫩對鴛鴦。」

蘇師旦將建節﹐學士顏或﹑莫子純皆莫肯當制。易彥章與師旦暱﹐欣然願任責﹐遂以國子司業兼兩制﹐爲師旦艸麻﹐極其諛佞。至用前人舊對﹐所爲「有文事﹐有武備﹐無智名﹐無勇功」者。卽宣布﹐物論曄然。亟擢彥章左司諫。諸生爲之語曰「陽城毀裴延齡之麻﹐由諫官而下遷於司業﹔易祓艸蘇師旦之制﹐由司業而上擢於諫官。」旣而韓誅﹐蘇得罪﹐彥章遂遠貶。

【李璧】﹝字季璋﹐燾之子也。弟埴﹐字季永﹐蜀人比之三蘇。﹞

蜀中類試﹐主司多私意﹐與士人相約爲暗號﹐李璧兄弟皆以文名一時﹐而律賦非所長。鄕人侯姓者﹐以能賦稱﹐因資之以潤色。旣書卷﹐不以示侯﹐侯頗疑之。將出門﹐故少畱﹐候李出而踵其後﹐至納捲所﹐以小金牌與吏取視二李卷子。策聯皆曰「日射紅鸞羽﹐風淸白獸樽。」侯卽於己捲攺用之。旣而皆中選。二李謝主司﹐主司問﹕「此二句何爲又以與人﹖」二李恍然。他日偶有所聞﹐終身與侯不協。

【徐淵子】﹝號竹隱﹐天臺人。﹞

徐淵子好以詩文諧謔﹐丁少詹與妻有違言﹐乃棄家居茶寮山﹐茹素誦經﹐日買海物放生﹐久而不歸。妻患之﹐祈徐譬解。徐許諾。出門見賣老婆牙者﹐買一巨筐餉丁﹐並遺以《阮郎歸》詞云「茶寮山上一頭陀﹐新來學者麼。蝤蛑螃蟹與烏螺﹐知他放幾多﹖有一物﹐似蜂窩﹐姓牙名老婆。𨿽然無柰得它何﹐如何放得它﹖」丁見詞大笑而歸。

徐淵子初官戶曹﹐其長方以道學自髙﹐每以輕銳抑之。適其長以母死去官﹐淵子賦《一剪梅》詞云「道學從來不則聲。行也東銘﹐坐也《西銘》﹐爺娘死後更伶仃。也不看《經》。也不齋僧。卻言淵子太狂生。行也輕輕﹐坐也輕輕﹐他年靑史總無名。你也能亨﹐我也能亨。」

徐淵子詩云「俸余擬辦買山錢﹐卻買端州古硯磚。依舊被渠驅使在﹐買山之事定何年﹖」後除直院﹐劉攺之《賀啟》云「以載鶴之船載書﹐八覲之淸標如此﹔移買山之錢買硯﹐平生之雅好可知。」

徐淵子《九日》詩云「衰容不似秋容好﹐坐上誰憐老孟嘉。牢裏烏紗莫吹卻﹐免教白髮見黃花。」時一朝士和云「呼兒爲我整烏紗﹐不是無心學孟嘉。要摘金英滿頭插﹐明朝還是過時花。」

徐淵子夜切廬山作小詞云「風緊浪花生﹐蛟吼鼉鳴﹐家人睡著怕人驚。只有一翁捫虱坐﹐依約二更。雪又打殘燈﹐欲暗還明﹐有誰知我此時情。獨對梅花傾一盞﹐又詩成。」

徐淵子晚歲得二子﹐戴石屏以詩賀曰「竹隱種竹知幾年﹖千竿萬竿長拂天。羣飛不敢下棲止﹐常有淸風凜凜然。丹穴飛來兩雛鳳﹐鳳來此竹爲之重。牙簽玉軸帶蕓香﹐家藏萬卷爲渠用。人間豚犬不足多﹐我來爲作徐卿二子歌。手傳竹隱文章印﹐看取他日官職髙嵯峨。」

郢州有白雪樓﹐唐時崔郢州館孟浩然於樓上﹐遂有浩然亭。後人尊浩然攺爲孟亭。徐淵子與戴石屏同登﹐約各賦一詩﹐必以宋玉石對莫愁村。徐詩雲「水落方成放牧坡﹐水生還作浴鷗波。春風自共桃花笑﹐秀色偏於麥壠多。村號莫愁勞想象﹐石名宋玉漫摩挲。試將有褲無襦曲﹐翻作《陽春白雪歌》。」戴詩云「樓名白雪因詞勝﹐千古江山春雨餘。宋玉遺蹤兩蒼石﹐莫愁居處一荒村。風橫煙艇客呼渡﹐水落沙洲人网魚。借問風流賢太守﹐盂亭添得野夫無﹖」

【戴復古】﹝字式之﹐號石屏﹐學詩於徐竹隱﹐又登陸放翁之門者。﹞

戴石屏嘗見夕照映山﹐峯巒重疊﹐得句云「夕陽山外山。」自以爲奇﹐欲以「塵世夢中夢」對之﹐而不愜意。後行村中﹐春雨方霽﹐行潦縱橫﹐得「春水渡傍渡」之句以對﹐上下始相稱。

戴石屏《織女》詩云「春蠶成絲復成絹﹐養得夏蠶重剝繭。絹未脫軸擬輸官﹐繭未脫車圖贖典。一春一夏爲蠶忙﹐織婦布衣仍布裳。有布得著猶自可﹐今年無麻愁殺我﹗」

戴石屏薄遊江西﹐有富家翁愛其才﹐以女妻之。居二三年﹐忽欲作歸計﹐妻問其故﹐告以曾娶。妻白之父﹐父怒﹐妻宛曲解釋﹐盡以奩具贈﹐行仍餞以詞云「惜多才﹐憐薄命﹐無計可畱汝。揉碎花箋﹐忍寫斷腸句。道傍楊柳依依﹐千絲萬縷﹐抵不住﹑一分愁緒。捉月盟言﹐不是夢中語。後回君若重來﹐不相忘處﹐把杯酒﹑洗奴墳土。」石屏旣別﹐遂赴水死。﹝世俗有謔辭云「孫飛虎好色﹐柳盜跖貪財﹐這賊牛兩般都愛。」石屏之謂也。﹞

【嚴羽】﹝字儀卿﹐號滄浪﹐戴石屏同時。其論詩欲如那叱太子折骨還父﹐拆肉還母。﹞

嚴滄浪《聞笛》詩云「江上誰家吹笛聲﹐月明霜白不堪聽。孤舟萬里瀟湘客﹐一夜歸心滿洞庭。」

【袁樵】。﹞

宋時﹐西湖三賢堂兩處﹐皆有東坡﹐其一在孤山竹閣﹐三賢者白樂天﹑林君復﹑蘇子瞻也。其一在龍井壽聖院。三賢者趙閱道﹑僧辯才﹑蘇子瞻也。寶慶間﹐袁樵尹京﹐移竹閣三賢祠於蘇堤﹐建亭館以沽官酒。或題詩云「和靖東坡白樂天﹐三人秋菊薦寒泉。而今滿面生塵土﹐卻與官司趁酒錢。」袁聞之﹐愧而止。

【姚鏞】﹝字希聲﹐剡人﹐自號雪蓬。戴石屏忘年友也。﹞

姚鏞判吉州﹐以平寇論功﹐不數年﹐擢守章貢。嘗令畫工肖其像﹐跨牛於澗谷間﹐索郡人趙時習題詩。時習題云「騎牛無笠又無蓑﹐斷隴橫岡到處過。暖日暄風不常有﹐前村雨暗卻如何﹖」無何﹐忤帥臣﹐以貪劾之。時端平更化之初﹐特重施行﹐眨衡陽。人皆服時習先見。

【曹幽】﹝字西士﹐號東畝﹐官待制﹐與王萬﹑郭磊卿﹑徐淸叟俱負直聲﹐號嘉熙四諫。﹞

曹東畝赴省試﹐陸行良苦﹐作《紅窗迥》詞自慰其足云「春闈期近也﹗望帝鄕迢迢﹐猶在天際。懊恨這一雙腳底。一日廝趕上五六十里。爭气。扶持我去﹐轉得官歸﹐憑時賞你。穿對朝靴﹐安排你在轎兒裏。更選對﹑弓樣鞋﹐夜間伴你。」

趙南仲以誅李全功﹐見忌於鄭淸之﹐史揆每左右之﹐得畱於朝。其後﹐恢復事起﹐遂分委邊面。赴鎭之日﹐朝紳置酒以餞。適有呈緣竿伎者﹐曹東畝賦詩云「又被鑼聲送上竿﹐這番難似舊時難。勸君著腳須教穩﹐多少傍人冷眼看。」未幾﹐師果不競。

【卓田】﹝字稼翁﹐建陽人﹐能賦馳聲。﹞

卓稼翁題《蘇小樓》辭云「丈夫只手把吳鉤。欲斷萬人頭。因何鐵石﹐打成心性﹐卻爲花柔。君看項籍並劉季﹐一怒使人愁。只因撞著﹐虞姬﹑戚氏﹐豪气都休。」

卓稼翁送人赴上庠﹐賦《昭君怨》曰「千里功名岐路﹐幾糸兩英雄艸履。八座與三臺﹐个中來。壯士寸心如鐵﹐有淚不沾離別。劍未斬樓蘭﹐莫空還。」

【劉克莊】﹝字潛夫﹐號後村﹐丞相鄭淸之奏賜進士出身。﹞

劉潛夫初學晚唐﹐少時作《十老詩》﹐其《老將》云「昨解兵符歸故里﹐耳聽邊事幾番新。偶逢麾下來猶識﹐欲說遼陽記不眞。兒覓寶刀偏愛惜﹐奴吹蘆管輒悲辛。夜寒不作關山夢﹐萬一君王起舊人。」《老妓》云「籍中歌舞昔馳聲﹐憔悴猶存態與情。愛說舊官當日寵﹐偏呼狎客小時名。薄鬟已脫梳難就﹐半被長空睡不成。卻羨鄰姬門戶熱﹐隔墻張燭到天明。」《老儒》云「向來歲月雪螢邊﹐老去生涯井臼前。舉孝廉科非復古﹐給靈壽杖定何年﹖空蟠萬卷終無用﹐專巧三場恐未然。猶記兒時聞緒論﹐白頭不敢負師傳。」《老吏》詩云「少諳刀筆老尢工﹐舊貫新條問略通。鬥智固應雄鶩輩﹐論年亦合作狙公。孫魁明有堪瞞處﹐包老嚴猶在套中。祗恐閻羅難抹過﹐鐵鞭他日鬼臀紅。」﹝「鐵鞭打鬼臀」﹐用章子厚語。﹞

劉潛夫《長相思》詞云「朝有時﹐暮有時﹐潮水猶知日兩回﹐人生長別離。來有時﹐去有時﹐燕子猶知社後歸﹐君行無定期。」又「風蕭蕭﹐雨蕭蕭﹐相送津亭折柳條﹐春愁不自聊。煙迢迢﹐水迢迢﹐準擬江邊駐畫橈﹐舟人頻報潮。」

劉潛夫《別意》《淸平樂》云「休彈別鶴﹐淚與弦俱落。歡事中年如水薄﹐懷抱那堪作惡。昨宵月露髙樓﹐今朝煙雨孤舟。除是無身方了﹐有身長有閒愁。」

豫章有徐孺子亭﹐官司鬻民賣酒其間﹐劉潛夫題詩云「孺子亭前插酒旗﹐遊人哪解薦江離。白鷗欲下還飛起﹐曾見當年解榻時。」帥聞之﹐亟令住賣。

劉后村《書所見》絕句云「新剃黎頂尙靑﹐滿村聽請《法華經》。那知世有彌天釋﹐萬衲如雲座下聽。」又云「刮膜良方直萬金﹐國醫曾費一生心。誰知ヮ髻攜籃者﹐也有盲人問點鍼。」又云「黃童白叟往來忙﹐負鼓盲翁正作場。死後是非誰管得﹐滿村聽說蔡中郎。」

【王邁】﹝字實之﹐號臒庵﹐莆陽人。時以爲元龍﹑太白流人。﹞

王邁丁丑第四人及第﹐劉后村《賀啟》云「聲名早著﹐不數王香之無雙﹔科目小低﹐猶壓杜牧之第五。元化孕此五百年之間气﹐同輩立於九萬里之下風。」又云「朱云折檻﹐諸公慚請劍之言﹔陽子哭庭﹐千載壯裂麻之語。」又贈之辭云「天壞王郎﹐數人物﹐方今第一。談笑裏﹐風霆驚坐﹐雲煙生筆。落落元龍湖海气﹐瑯瑯董相《天人策》。」其重之如此。

楊平舟﹝楝﹞以樞椽出守莆陽﹐劉潛夫兄弟俱以史官裏居郡集﹐寓公王臒軒﹝邁﹞戲之云「大編修﹐小編修﹐同赴編修之會。」潛夫云「欲屬對不難﹐不可見怒。」王願聞之。乃云「前通判﹐後通判﹐但聞通判之名。」蓋王凡五得ヘ﹐而不上云。王又嘗拆劉名調之﹐云「十兄二十年前何其壯﹐二十年後何其不壯﹖」劉應之曰「二兄二十年前何其遇﹐二十年後何其不遇﹖」﹝王同郡有林叔弓者﹐亦善嘲謔。延平張少負才﹐其人眇小而好作爲﹐林以其名字作詩賦各一首嘲之﹐賦有云「身材短小﹐欠曹交六尺之長﹔腹內空虛﹐乏劉一點之墨。」詩有云「身分爻兩段﹐風使十橫斜。文上元無分﹐人前彊出些。」﹞

【趙孟堅】﹝字子固﹐號彜齋居士。寶慶初進士﹐修雅博識﹐人比米南宮。﹞

趙子固酷嗜法書﹐多藏三代以來金石名迹。周公謹嘗邀子固各攜所藏。放舟湖上﹐相與評賞。飲酣﹐子固脫帽﹐以酒發﹐箕踞歌《離騷》﹐旁若無人。薄暮﹐入西泠﹐掠孤山﹐艤棹茂樹間﹐指林麓最幽處﹐瞪目絕叫曰「此是洪穀子﹑董北苑得意筆也﹗」鄰舟數十皆驚嘆﹐以爲眞謫仙人。﹝周公謹名密﹐居齊之東﹐作書曰《齊東野語》。後來杭居癸辛街﹐書名《癸辛雜識》。泗水出山東魯縣﹐號泗水潛夫。又嘗居華不注之陽﹐號弁陽老人。以周子窗前艸不除﹐號艸窗。﹞

趙子固嘗得姜白石所藏《定武不損》本《禊貼》﹐乘舟夜泛而歸。行至之升山﹐風起舟覆﹐行李朴被皆淹溺無餘。子固方披濕衣立淺水中﹐手持《禊帖》語人曰「《蘭亭》在此﹐余不足問也。」因題於卷首云「性命可輕﹐至寶是保。」

【龔孟釒癸】。﹞

咸淳末﹐慶元秋試﹐兩浙運司幹官臨川龔孟釒癸爲考官。龔道出慈﹐忽夢有人以杯湯飲之﹐且作「四」字於掌中。曉起﹐便覺目視荒荒﹐及入院發策﹐第一道中誤以「一祖十三宗」爲「十四宗」。於是﹐士子大哄﹐徑排試官房舍﹐悉遭箠辱。至有負笈而逃者﹐龔偶得一兵負去而免。劉制使良貴親至院外撫諭﹐遂權宜以策題第二道爲首篇﹐續撰其三﹐久之始定。於是﹐好事者作隔聯云「龔運幹出題疏脫﹐以十三宗作十四宗﹔劉制使下院調停﹐用第二道爲第一道。」明年秋﹐度宗賓天。於是十四宗之語遂驗。﹝度宗崩﹐幼君諒陰。榜第一名王龍潭﹐第二名路萬里﹐三名郎幼黃。行都爲之語曰「龍在潭﹐飛不得。萬里路﹐行不得。幼而黃﹐醫不得。」﹞

●卷六十二宋

【韓冑】﹝字昂夫﹐琦七世孫也。封平原郡王。顏艸制﹐言其「得聖之淸。」易祓撰答詔以「元聖」褒之。四方投書獻頌者﹐謂「伊﹑霍﹑旦﹑不足以擬其勛。」有稱爲我王者。﹞

韓平原在慶元初﹐其弟仰冑爲知閣門事﹐頗與密議﹐時人謂之大﹑小韓﹐求捷徑者爭趨之。一日內燕﹐優人有爲衣冠到選者﹐自敍履歷材藝﹐應得美官而畱滯銓曹﹐徘徊浩嘆。又爲日者獘帽持扇過其旁﹐邀使談庚甲﹐問得祿之期。日者厲聲曰「君命甚髙﹐但於五星局中財帛宮若有所礙。目下若欲亨達﹐先見小寒﹐更望成事﹐必見大寒可也。」優蓋以「寒」爲「韓」。侍燕者皆縮頸匿笑。時有宗室就試南宮者﹐題詩客邸云「蹇衛衝風怯曉寒﹐也隨舉子到長安。路人莫作親王看﹐姓趙如今不似韓。」

韓冑旣逐趙汝愚﹐至衡州暴卒﹐或謂中毒云。大學生敖陶孫賦詩於三元樓壁云「左手旋乾右轉坤﹐如何羣小恣流言。狼胡無地居姬旦﹐魚腹終天弔屈原。一死固知公所欠﹐孤忠幸有史長存。九泉若遇韓忠獻﹐休說如今有末孫。」陶孫方縱筆﹐飲未一二行﹐壁已舁去。陶孫知必爲韓所廉。頃之﹐捕者至矣。急更衣持酒具下樓﹐與捕者交臂。問敖上捨在否﹖對曰「方酣飲。」亟亡命走閩。冑敗﹐乃登第一。﹝陶孫字器之﹐號臒庵﹐懷才挾气﹐嘗有詩云「蟠胸三萬卷﹐落筆五千言。」﹞

嘉太四年﹐火及太廟﹐而韓冑府獨全﹐蓋殿帥馮時力爲撲護耳。洪舜兪詩云「殿前將軍猛如虎﹐救得汾陽令公府。祖宗神靈飛上天﹐可憐九廟成焦土。」

韓冑嘗以冬月攜家遊西湖﹐徧覽南北兩山之勝﹐末乃置宴南園﹐族子判院與焉。有獻牽絲傀儡爲土偶負小兒者﹐名爲「迎春黃胖。」韓顧族子詠之﹐卽賦一絕云「腳踏虛空手弄春﹐一人頭上要安身。忽然綫斷兒童手﹐骨肉都爲陌上塵。」冑怫然﹐不終宴而歸。未幾禍作。﹝判院者趙不敏弟也。不敏與錢唐名娼﹤耳兮﹥奴甚洽。久之﹐不敏日益貧﹐﹤耳兮﹥奴周給之﹐使篤於業﹐遂捷南省得官﹐授襄陽府司戶。赴官三載﹐想念成疾而卒。有祿俸余貲﹐囑判院均分之﹐一以膳判院﹐一以送﹤耳兮﹥奴。且言「﹤耳兮﹥奴有妹小娟﹐俊雅能詩﹐可謀致之佳耦也。」判院至錢塘﹐則﹤耳兮﹥奴一月前死矣。小娟亦以於潛官絹誣攀系獄﹐ヘ從獄中召出﹐詰之曰「汝誘商人官絹百匹﹐何以償之﹖」小娟叩頭言「此亡姊﹤耳兮﹥奴事﹐乞賜周旋。」ヘ喜其辭宛順﹐以趙司戶所寄付之。小娟拆書﹐惟一詩﹐云「當時名妓鎭東吳﹐不好黃金只好書。借問錢塘蘇小小﹐風流還似大蘇無﹖」小娟得詩默默﹐ヘ索和﹐援筆書云「君住襄江妾住吳﹐無情人寄有情書。當年若也來相訪﹐還有於潛絹也無﹖」ヘ大喜﹐盡以所寄物與之﹐免其償絹﹐且爲脫籍﹐歸判院偕老焉。﹞

韓平原甲第﹐罪逐後攺爲寺監﹐齋捨生有題二絕於壁曰「掀天聲勢只冰山﹐廣廈空餘十萬間。若使早知明哲計﹐肯將富貴博淸閒。」「花柳依然弄曉風﹐才郎袖手去無蹤。不知塢金多少﹐爭似盧門席不重。」﹝兩詩皆用董卓塢事。﹞

初﹐冑擅權日﹐一時獻佞者皆稱師王。參知政事錢象祖嘗諫用兵﹐與有隙﹐史彌遠因與合謀﹐旣得罷相之旨﹐遂私謀批殺之。寧宗實不知也。都下語曰「釋伽佛﹐中間坐。胡漢神﹐立兩傍。文殊普賢自斗﹐象祖打殺獅王。」聞者絕倒。

【京鏜】﹝字仲遠﹐漢魏郡太守房之後﹐晚得宋齊丘宅址﹐古松百章﹐自號松坡居士。韓冑欲傾趙汝愚﹐乃引以自助。﹞

上元前一日立春﹐京仲遠賦《漢宮春》詞曰「暖律初回。又燒燈市井﹐賣酒樓臺。誰將星移萬點﹐月滿千街。輕車細馬﹐隘通衢﹑蹴起香埃。今歲好﹐土牛作伴﹐挽畱春色同來。不是天公省事﹐要一時壯觀﹐特地安排。何妨彩樓鼓吹﹐綺席樽。良宵勝景﹐語邦人﹑莫惜徘徊。休笑我﹑癡頑不去﹐年年爛醉金釵。」

光堯之喪﹐金遣使弔祭﹐以京仲遠爲報謝使﹐金錫燕汴亭﹐仲遠與郊勞使康元弼言﹐請免燕﹐不許﹔請撤樂﹐亦不許。至期﹐虜促入席﹐傳呼不絕。仲遠趨退復位﹐甲士露刃閉門。仲遠排闥而出。元弼等以聞其主﹐仲遠畱館俟命﹐賦詩曰「鼎湖龍馭去無蹤﹐三遣行人意則同。凶禮彊更爲吉禮﹐夷風終未變華風。設令耳與笙鏞末﹐只願身縻鼎鑊中。已辦滯畱期得請﹐不辭築館汴江東。」越七日﹐竟獲免樂之命。

歐陽修謚文忠﹐京鏜亦溢文忠﹐初謚文穆﹐時有無名子作詩曰「一在廬陵一豫章﹐文忠文穆兩相望。大家吹上梧桐樹﹐自有傍人說短長。」

【趙師Э】﹝字從善﹐號東墻﹐趙千里侄也。Э卽古擇字﹐觀其字曰從善﹐蓋取「擇其善者而從之」義也。尹京時﹐有政聲﹐戮杭州姦僧尢奇。﹞

趙師Э於儀眞拂云亭有詩云「落得公餘半日閒﹐拂雲臺榭許躋攀。眼前好景眞如畫﹐柳外人家江外山。」又道中詩云「儀眞樽酒賞花時﹐比著江南已較遲。及至儀眞花盡謝﹐都梁才見鬧欣枝。」語意流麗﹐是爲佳作。

慶元初﹐趙師Э爲臨安尹﹐嘗請盡以西湖爲放生池﹐作亭池上﹐求國子司業髙炳如文虎爲《記》﹐髙故博洽﹐疾時文浮誕﹐痛抑之﹐以此失士子心。會《記》中有「鳥獸魚鱉咸若商歷以興。」旣已鋟之石本流傳﹐殆不可掩。攺商爲夏﹐痕刻猶存。輕薄子作詞以謔之﹐云「髙文虎﹐稱伶俐。萬苦千辛﹐作个《放生亭記》。從頭無一句說著官家﹐盡把太師歸美。這老子忒無廉恥﹐不知潤筆能幾﹖夏王卻作商王﹐只怕伏生是你。」

韓平原南園中有所謂村莊者﹐竹籬茅舍﹐宛然田家气象。平原嘗遊其間﹐甚喜﹐曰「撰得絕似﹐但欠雞鳴犬吠耳。」旣出莊﹐遊他所﹐忽聞莊中雞犬聲﹐令人視之﹐乃趙師Э所爲也。平原大笑﹐益親愛之。其後﹐冑敗﹐有贈之謔詞曰「堪笑明庭鴛鷺﹐甘作村莊犬雞。一日冰山失勢﹐湯Ь鑊煮刀到。」又曰「侍郎自號東墻﹐曾學犬吠村莊。今日不須搖尾﹐且尋土洞深藏。」﹝周公謹辧此事﹐乃太學生私憾師Э造謅爲之。又謂冑南園有沈香山﹐髙五丈﹐立之淩風閣下﹐乃枯耳。賦詩云「舊事淒涼尙可尋﹐斷碑閒臥艸深深。淩風閣下槎牙樹﹐當日人疑是水沈。」﹞

【史彌遠】﹝丞相浩之子。﹞

史浩與覺長老善﹐一日浩坐廳上﹐儼然見覺突入堂中﹐使人往寺廉之﹐則報覺死矣。茶頃﹐浩後院弄璋﹐浩默然﹐知爲覺也﹐遂以覺爲小名。及長﹐名之曰彌遠。後相兩朝﹐二十六年﹐權震海內。時有人作詩規之者曰「前身元是覺黎﹐業障紛華總不迷。到此更須睜隻眼﹐好將慧力運金釒。」

開禧間﹐韓冑以用兵起釁﹐中外憂恚﹐史彌遠定計擁至玉津園側擊殺之﹐命臨安府函其首詣金人求和。建陽劉淮爲之詩云「寶蓮山下韓王府﹐鬱鬱沈沈深幾許﹖主人飛頭去和虜﹐綠戶雕窗鎖風雨。九世卿家一朝覆﹐太師宜誅魏公辱。後車不悟有前車﹐兀突眼中觀此屋。」髙九萬詩云「拂曉官家簿錄時﹐未曾吹徹玉參差。傍人不忍聽鸚鵡﹐猶向金籠喚太師。」

史彌遠比周楊后﹐出入宮禁﹐外議甚嘩﹐有人作《詠云》詞譏之云「往來與月爲儔﹐舒捲和天也蔽。」及廢濟王而殺之也﹐甚冤。劉克莊有詩譏之云「楊柳春風丞相府﹐梧桐夜雨濟王家。」

史彌遠初反韓冑所爲﹐時頗稱治。及濟王不得其死﹐論者紛起﹐遂專任忄僉壬以居臺諫﹐李知孝﹑梁成大等爲之鷹犬﹐搏擊善類。士流無恥者多以鉆刺進秩。宮宴時﹐有伶人執拳石﹐以大鉆鉆之﹐久而不入﹐嘆曰「鉆之彌堅。」一伶遽撲其首曰「汝不去鉆彌遠﹐卻來鉆彌堅。可知道鉆不入也。」舉座齊栗。翌日﹐彌遠杖伶人而出之境。﹝又蜀閫大宴﹐有優爲衣冠者數輩﹐皆稱爲孔門弟子﹐相與言﹕吾儕皆選人。遂各言其姓曰「吾爲常從事﹐吾爲於從政﹐吾爲吾將仕﹐吾爲路文學。別有二人出曰「吾宰予也。夾子曰﹕『於予與攺。』可謂僥幸。」其一曰「吾顏回也。夫子曰﹕『回也不攺。』」其人憤然曰「吾爲四科之首而不攺﹐汝何爲獨攺﹖」宰予曰「吾鉆遂攺﹐汝何不鉆﹖」回曰「吾非不鉆﹐而鉆堅耳。」曰「汝之不攺﹐宜也。何不鉆彌遠乎﹗」﹞

史彌遠欲占育王寺地作墳﹐眾僧俯首莫敢誰何。有一小僧曰「我有一策阻之。」作偈云「寺前一塊地﹐常有天子气。丞相要作墳﹐不知主何意﹖」用是題於通衢﹐史意遂息。

史彌遠死已久﹐一夕﹐其家聞叩門聲曰「丞相歸﹗」舉家駭匿。比入門﹐燈轎紛紛﹐升堂卽席﹐子婦皆出羅拜。訊慰平生﹐歷歷囑家事﹐索紙筆題詩云「冥路茫茫萬里云﹐妻無復舊爲羣。早知泡影須臾事﹐悔把恩讎抵死分。」

【鄭淸之】﹝安晚先生。﹞

鄭淸之在太學十五年﹐殊困滯無聊。及試《靑紫明主恩詩》﹐押「明」字。短晷逼暮﹐思索良艱﹐漫撿韻中有「」字可押﹐遂用爲未句云「他年蒙渥澤﹐方玉帶圍。」歸爲同捨道之﹐皆大笑曰「綠衫尙未能得看﹐乃妄思系玉乎﹖」已而中選﹐攀附史彌遠﹐官至極品﹐竟賜玉焉。遂成吉讖。

宋時﹐臨安三學之橫﹐盛於景定﹑淳之間﹐鄭淸之當國﹐議行諸州各試之法﹐以散遊學之士。於是相率而去﹐作文告先聖曰「斯文將喪。嗚呼﹗天呼﹗吏議逐客。嗚呼﹗人乎﹗乘桴浮海。嗚呼﹗聖乎﹗遁世無悶。嗚呼﹗士乎﹗敢告。」又作詩云「塞翁何必恨失馬﹐城火可憐殃及魚。一笑出門天萬里﹐檐頭猶有斥姦書。」又詩云「鄭五不去國﹐金陵深誤君。校存知必毀﹐書在已如焚。自是淸流禍﹐非干北黨分。歸歟𨿽幸矣﹐恨未效朱云。」﹝大學古語云「有發頭陀寺﹐無官禦史臺。」言其淸苦而鯁亮也。嘉定以後﹐妓飲酣沈﹐黃白錯落。推門要路﹐陽爲矯激﹐陰則附麗﹐而徒以健吻劇舌﹐雌黃國是。去古語遠矣。時有詔禁士庶不得用靑涼傘﹐多以皂絹爲之。有題一絕於朝天門曰「冠蓋如雲自古然﹐易靑爲皂且從權。中原多少黃羅傘﹐何不多多出賞錢。」聞者啟齒。後遂盡用黑油傘焉。又車駕饗景靈宮﹐大學﹑武學﹑宗學諸生俱在禮部前迎駕﹐有作十七字詩曰「駕幸景靈宮﹐諸生盡鞠躬。頭烏身上白﹐米虫。」蓋譏其襆頭衤闌服﹐歲縻廩祿﹐不得出身﹐年年迎駕也。﹞

王荊公《詠北髙峯塔》云「飛來峯上千尋塔﹐聞說雞鳴見日升。不畏浮雲遮望眼﹐自緣身在最髙層。」鄭淸之《詠六和塔》云「經過塔下幾春秋﹖每恨無因到上頭。今日始知髙處險﹐不如歸臥舊林丘。」二詩皆自諭﹐荊公作於未大用前﹐安晚作於旣大用後。然卒皆如其意。

【馬光祖】﹝號裕齋﹐人謂光祖尹臨安猶之包孝肅尹開封云。﹞

淳間﹐史嵩之入相﹐以二親年耄﹐慮有不測﹐預爲起復之計。時馬光祖末卒哭﹐起爲淮東總領﹔許堪未終喪制﹐起爲鎭江守臣。里巷爲十七字謠曰「光祖做總領﹐許堪爲節制﹐丞相要起復﹐援例。」

寶間﹐馬裕齋尹臨安﹐不畏貴戚豪彊﹐庭無畱訟。福王府訟民不入賃房錢﹐民云房漏。裕齋判云「晴則雞卵鴨卵﹐雨則盆滿缽滿。福王若要房錢﹐直待光祖任滿。」﹝唐裴請爲河南尹﹐有投牒誤書紙背﹐婿判云「這畔似那畔﹐那畔似這畔。我也不辭與你判﹐笑殺門前著靴漢。」又婦人同投狀爭貓兒﹐狀云「若是兒貓兒﹐卽是兒貓兒。若不是兒貓兒﹐卽不是兒貓兒。」大笑﹐判其狀曰「貓兒不識主﹐傍家搦老鼠。兩家不須爭﹐將來與裴。」遂納其貓兒﹐爭者亦止。﹞

馬裕齋尹臨安日﹐有士子逾墻盜人室女﹐事覺到官﹐裕齋試《逾墻摟處子》詩﹐士人秉筆云「花柳平生債﹐風流一段愁。逾墻乘興下﹐處子有心摟。謝砌應潛越﹐韓香許暗偸。有情生愛欲﹐無語彊嬌羞。不負秦樓約﹐安知漢獄囚。玉顏麗如此﹐何用讀書求﹖」裕齋喜甚﹐卽判一《減字木蘭花》詞云「多情多愛。還了平生花柳債。好个檀郎﹐室女爲妻也合當。傑才髙作﹐聊贈靑蚨三百索。燭影搖紅﹐記取冰人是馬公。」遂令女歸生﹐且厚贈之。

【方嶽】﹝字巨山﹐歙人﹐號秋崖。賈似道號秋壑﹐時人有「秋崖秋壑一般秋」之語。初爲趙丞相幕客﹐趙父名方﹐乃攺姓萬。旣而又爲丘嶽端明屬﹐於是復攺名爲萬山。﹞

方秋崖《除夜小盡生日》辭曰「今朝二十九﹐明日初一﹐怎欠个秋崖生日。客中情緒老天知﹐道這月﹑不消三十。春盤縷翠﹐春缸搖碧﹐便泥做﹑梅花消息。雪邊試問是耶非﹖笑今夕﹑不知何夕。」

方秋崖客中遇新雪﹐賦《一剪梅》詞曰「誰剪輕瓊做物華。春繞天涯﹐水繞天涯﹐園林曉樹恁橫斜。道是梅花﹐不是梅花。宿鷺聯拳倚斷槎。昨夜寒些﹐今夜寒些﹐孤舟蓑笠釣煙沙。待不思家﹐怎不思家﹗」

方秋崖以諫去國﹐髙九萬贈詩云「忠言歷歷未曾行﹐盡載圖書出帝京。餘子但知才可忌﹐先生當以去爲榮。門闌竹石關心義﹐部曲溪山照眼明。長嘯歸余莫惆悵﹐浙江風定自潮平。」

【謝方叔】﹝字惠國﹐淳末﹐與吳潛爲左右丞相。﹞

謝方叔自寶免相﹐歸江西寓第。壬申正月﹐公夔居無他﹐忽報雙鶴相繼而斃﹐公喟然嘆曰「鶴旣仙化﹐余亦從此逝矣﹗」於是區處家事﹐凡他人負券﹐一切焚之﹐沐浴朝衣焚香﹐望闕遙拜﹐次詣家廟祝白﹐招親友從容敍別﹐遂大書《偈》曰「罷相歸來十七年﹐燒香禮佛學神仙。今朝雙鶴催歸去﹐一念無慚對越天。」瞑目靜坐﹐須臾而逝。

【吳潛】﹝字毅甫﹐號履齋﹐嘉定丁丑狀元。﹞

吳履齋和吳夢窗﹝文英﹞賦梅﹐調寄《聲聲慢》云「挨晴拶暖﹐載酒呼朋﹐夷猶東圃西園。綠萼枝頭﹐兩三初破輕寒。平生自甘寂寞﹐占冷妝﹑不爲人妍。林逋去﹐問《影疏》《香暗》﹐誰賦其間﹖空想故山奇事﹐正煙橫嶺曲﹐月浸溪灣。杏錯桃訛﹐那時靑子都圓。惟曉夢窗知處﹐對翠禽﹑依約神仙。休引角﹐怕徵人﹑淚落塞邊。」

吳履齋贈建寧妓唐玉《賀新郎》詞云「可意人如玉。小簾櫳﹑輕勻淡佇﹐道家妝束。長恨春歸無尋處﹐全在波明黛綠。看冶葉﹑倡條渾俗。比似江梅淸有韻﹐更臨風﹑對月斜依竹。看不足﹐詠不足。曲屏半掩春山簇。正輕寒﹑夜永花睡﹐半欹殘燭。縹渺九霞光裏夢﹐香在衣裳剩馥。又只恐﹑銅壺聲促。試問送人歸去後﹐對一奩﹑花影垂金粟。腸易斷﹐情難續。」

吳履齋爲人豪雋﹐在相位﹐其兄弟多以附麗登庸。賈似道與隙﹐遂爲飛謠於上曰「大蜈公﹐小蜈公﹐盡是人間業毒虫。夤緣攀附百虫叢﹐若使飛天能食龍。」語聞﹐謫循州中毒死。後似道遭貶﹐時人顯壁云「去年秋﹐今年秋﹐湖上人家樂復憂。西湖依舊流。吳循州﹐賈循州﹐十五年間一轉頭。人生放下休。」

【賈似道】﹝字師憲﹐臺州人。少落魄遊博﹐會其姊有寵於理宗﹐十數年超致相位﹐時有朱某者以札幹賈﹐稱頓首萬拜﹐因號朱萬拜。﹞

賈似道初入相﹐有人作詩云「收拾乾坤一擔擔﹐上肩容易下肩難。勸君髙著擎天手﹐多少傍人冷眼看。」

賈似道嘗作堂曰半閒﹐每治事畢﹐則入堂中打坐。有佞人上《糖多令》詞﹐大稱其意﹐其詞曰「天上謫星班。靑牛度關。幻出蓬萊新院宇﹐花外竹﹐竹邊山。軒冕倘來間。人生閒最難。算眞閒﹑不到人間。一半神仙先占取﹐畱一半﹑與公閒。」

賈似道欲行富彊之策﹐是時劉良貴爲都曹尹天府﹐吳勢卿餉誰東﹐入爲浙漕﹐遂交贊公田事﹐欲先行之浙右﹐候有端緒﹐則諸路仿行之。於是﹐以官品限田﹐立回買派買之目﹐民間騷然。有爲詩云「襄陽累載困孤城﹐豢養湖山不出徵。不識咽喉形勢地﹐公田枉自害蒼生。」其後﹐又立推排打量之法﹐白沒民產。有人作詩云「三分天下二分亡﹐猶把山川寸寸量。縱使一丘添一畝﹐也應不似舊封疆。」又有作《沁園春》詞云「道過江南﹐泥墻粉壁﹐右具在前。述何縣何鄕裏﹖住何人地﹖佃何人田﹖气象蕭條﹐生靈憔悴﹐經界從來未必然。惟何甚﹐爲官爲己﹐不把人憐。思量幾許山川。況土地﹑分張又百年。西蜀巖﹐云迷鳥道﹔兩誰淸野﹐日驚狼煙。宰相弄權﹐姦人罔上﹐誰念干戈未息肩。掌大地﹐何須經理﹐萬取千焉。」

禦史陳伯大﹐奏立士籍﹐似道毅然行之。凡應舉及免舉人﹐州縣給歷一道﹐親書年貌﹑世系及所肄業於歷首﹐執以赴舉。過省參對筆迹異同﹐以防僞濫。時人有詩譏之云「戎馬掀天動地來﹐襄陽幾處哭聲哀。平章束手全無策﹐卻把科場惱秀才。」又有詞云「士籍令行﹐條件分明﹐逐一排連。問子孫何習﹖父兄何業﹖明經詞賦﹐右具如前。最是中間﹐娶妻某氏﹐試問於妻何與焉。鄕保舉﹐那當著押﹐開口論錢。祖宗立法於前﹐又何必﹑更張萬萬千。行關攺會﹐限田放糴﹐生民凋瘁﹐膏血俱。只有士心﹐僅存一脈﹐今又艱難最可憐。誰作俑﹐陳堅伯大﹐附勢專權。」

賈似道令人販鹽百艘至臨安﹐太學生有詩云「昨夜江頭湧碧波﹐滿船都載相公差。𨿽然要作調羹用﹐未必調羹用許多。」賈聞之﹐遂以士人付獄。

賈似道開閫日﹐有《桃符》一聯云「笑迎珠履三千客﹐坐擁貔貅百萬兵。」人皆稱羨。一客獨笑曰「若是﹐則客居主位矣﹗何不曰﹕『坐擁貔貅兵百萬﹐笑迎珠履客三千。』」賈大喜﹐厚贈之。﹝他如「威行塞北幾千里﹐春滿淮南第一州。」「陽春膏雨三千里﹐明月香風十二樓。」皆門客所諂獻者。﹞

賈似道一日招馬廷鸞﹑葉夢鼎飲﹐行令﹐舉一物與人﹐還詩一聯。似道云「我有一局棋﹐付與棋師﹐棋師得之﹐予我一聯詩﹕自出洞來無敵手﹐得饒人處且饒人。」廷鸞云「我有一竿竹﹐付與漁翁﹐漁翁得之﹐予我一聯詩﹕夜靜水寒魚不食﹐滿船空載月明歸。』夢鼎雲「我有一張犁﹐付與農夫﹐農夫得之﹐予我一聯詩﹕但存方寸地﹐畱與子孫耕。」似道不悅而罷。

賈似道偶退居湖山﹐有一蜀僧﹐檻褸徘徊其側﹐賈問之曰「汝爲何僧﹖」對曰「某詩僧也。」賈適見勘中有漁翁﹐遂命賦之。僧請韻﹐賈以「天」字爲韻。僧應口對曰「籃裏無魚欠酒錢﹐酒家門外系漁船。幾回欲脫蓑衣當﹐又恐明朝是雨天。」賈喜﹐厚贈之。

廖瑩中﹐賈似道門客也﹐當撰《福華編》以紀鄂功。八月八日﹐似道生辰﹐瑩中獻《木蘭花慢》云「請諸君著眼﹐來看我﹑《福華編》。記江上秋風﹐鯨漲雪﹐雁徼迷煙。一時幾多人物﹐且我公﹑只手護山川。爭睹階符瑞象﹐又扶紅日中天。因懷下走奉橐﹐磨盾夜無眠。知重開宇宙﹐活人萬萬﹐合壽千千。鳧太平世也﹐要東還﹑越上是何年﹗消得淸時鐘鼓﹐不妨平地神仙。」又郭居安《聲聲慢》云「捷書連晝﹐甘灑通宵﹐新來喜沁堯眉。許大擔當﹐人間物力須彌。年年八月八日﹐長記他﹑三月三時。平生事﹐想祗和天語﹐不遣人知。一片閒心鶴外﹐被乾坤系足﹐虹玉腰圍。閶闔云邊﹐西風萬籟吹齊。歸舟列歸何處﹖是天教﹑家在蘇堤。千千歲﹐比周公﹑多个彩衣。」且侑以儷語云「彩衣宰輔﹐古無一品之曾參。衮服湖山﹐今有半閒之姬旦。」時似道母猶在養﹐所謂三月三者﹐蓋頌其庚申蘋艸坪之捷。而「歸舟」﹐乃舫齋名也。賈大喜﹐旣而語客曰「此詞固佳﹐然失之太俳。安得有著彩衣周公乎﹖」

賈似道有異志。有一術士能拆字﹐賈以策畫地作「奇」字與之﹐拆術者曰「公相之志不諧矣﹗道立﹐又不可。道可﹐又立不成。」公默不語﹐禮而遣之。恐泄其事﹐使人害諸途。

有富春子善風角鳥占﹐賈秋壑招之。一日﹐叩以飲食之事﹐密寫緘封。明日﹐賈宴客湖舟﹐至暮﹐賈立船頭﹐歌「月明星稀﹐烏鵲南飛」之句。廖瑩中言日已晚﹐可拆書觀之。諸事不及﹐惟有「月明星稀﹐烏鵲南飛」八字。眾皆驚賞。

賈似道嘗齋雲水千人﹐其數已足。有一道士衣裾襤褸﹐至門求齋。主者以數足﹐不肯引入。道士堅求不去﹐不得已﹐於門側齋焉。齋罷﹐覆其缽於案而去。眾將缽力舉之不動。啟於似道﹐自往舉之﹐乃有詩二句云「得好休時便好休﹐收花結子在綿州。」始知眞仙降臨而不識也。後死木綿庵﹐此其兆云。

【文及翁】﹝字時學﹐號本心﹐綿州人﹐文山通譜。﹞

文及翁登第後﹐期集遊西湖﹐一同年戲之曰「西蜀有此景否﹖」及翁卽席賦《賀新郎》云「一勺西湖水。渡江來﹐百年歌舞﹐百年酣醉。回首洛陽花世界﹐煙渺《黍離》之地。更不復﹑新亭墮淚。簇樂紅妝搖畫舫﹐問中流﹑擊楫何人是﹖千古恨﹐幾時洗﹖

餘生自負澄淸志。更有誰﹑蟠溪未遇﹐傅巖未起。國事如今誰倚仗﹐衣帶一江而已。便都道﹑波神堪恃。借問孤山林處士﹐但掉頭﹑笑指梅花蕊。天下事﹐可知矣。」

理宗朝﹐嘗欲舉行推回畝田之令﹐有言而未行﹐至賈似道當國﹐卒行之。文及翁作百字令《詠雪》以譏之云「沒巴沒鼻﹐煞時間﹑做出漫天漫地。不問髙低並上下﹐平白都教一例。鼓弄滕六﹐招邀巽二﹐只恁施威勢。識他不破﹐至今道是祥瑞。最苦是﹑鵝鴨池邊﹐三更半夜﹐誤了吳元濟。東郭先生都不管﹐挨上門兒穩睡。一夜東風﹐三竿紅日﹐萬事隨流水。東皇笑道﹕『山河原是我的。』」

文本心典淮郡﹐蕭條甚﹐《謝賈相啟》有云「人家如破寺﹐十室九空﹔太守若頭陀﹐兩粥一飯。」

【葉李】﹝字太白﹐宋亡入元﹐上書獻鈔式﹐世皇嘉納﹐遂爲至元鈔。﹞

賈似道當國時﹐行公田﹑關子兩法﹐民間苦之。葉李時爲太學生﹐上書力詆。似道怒﹐嗾林徳夫告葉泥金飾齋扁不法﹐令獄吏鞫之﹐云「只要你做一个麻糊。」葉卽口占一詩曰「如今便一似麻糊﹐也是人間大丈夫。筆裏無時那解有﹐命中有處未應無。百千萬世傳名節﹐二十三年非故吾。寄語長安朱紫客﹐盡心好上帝王書。」遂遭黥﹐流嶺南。及放還﹐似道謫漳州﹐相遇諸途﹐葉以詞贈云「君來路。吾歸路。來來去去何時住﹖公田關子竟何如﹖國事當時誰汝誤﹖雷州戶﹐崖州戶。人生會有相逢處。客中頗恨乏蒸羊﹐聊贈一篇長短句。」

●卷六十三宋

【江萬里】﹝字子遠﹐元人破襄陽時﹐鑿池芝山後圃﹐扁其亭曰止水。饒州破﹐赴止水死。﹞

馬遠嘗畫《三教圖》﹐釋迦中坐﹐老子儼立於旁﹐孔子乃作禮於前。蓋內故令作此以侮聖人也。理宗詔江子遠作《贊》﹐子遠《贊》云「釋氏跌坐﹐老聃旁睨﹐惟吾夫子﹐絕倒在地。」遂大稱之。

【文天祥】﹝本名云孫﹐字天祥﹐後以字貢於鄕。理宗見其名曰「此天之祥﹐乃宋之瑞也。」因字宋瑞。﹞

寶丙辰﹐上元里人有叩箕仙場事者﹐云「文章天下無雙手﹐到底由知是吉祥。」其年文山擢第一。

徳初﹐牒報元師渡江﹐詔諸路勤王﹐天祥乃發郡中豪傑並結溪洞山蠻應之﹐或議其猖狂。時士友爲之歌曰「出師自古尙張皇﹐何況長江恣擾攘。聞道義旗離漕口﹐已驅北騎走池陽。先將十萬來迎敵﹐最好諸軍自裹糧。說與無知饒舌者﹐文魁元不是猖狂。」

賈餘慶﹑劉岜相繼降元。一日畱遠亭夜集﹐北人然火亭前﹐聚諸公列坐行酒。賈有名風子﹐滿口罵坐﹐毀宋朝人物無遺﹐以此獻佞。北人惟笑。劉數奉以淫褻﹐諸酋專以爲笑具。於舟中取一村婦至亭中﹐使薦劉寢﹐據劉交坐。諸酋又嗾婦抱劉爲戲。文山不勝悲憤﹐口占刺之。刺賈云「甘心賣國罪滔天﹐酒後猖狂詐作顚。把酒逢迎酋虜笑﹐從頭罵坐數時賢。」刺劉云「落得稱呼浪子劉﹐樽前百媚佞旃裘。當年鮑老不如此﹐畱遠亭前犬也羞。」﹝時淮南閫帥夏貴歸附﹐元授中書左丞﹐凡四年死。有人贈以詩云「自古誰無死﹐惜公遲四年。問公今日死﹐何似四年前﹗」又有人弔其墓云「享年八十三﹐而不七十九。嗚呼夏相公﹐萬代名不朽。」﹞

祥興初﹐張弘範襲執文天祥於五坡嶺﹐以客禮見之﹐至崖山﹐張命李恆索公書諭張世傑降﹐公乃書《過零丁洋》詩與之﹐詩云「辛苦遭逢起一經﹐干戈落落四周星。山河破碎風拋絮﹐身世飄搖雨打萍。皇恐灘頭說皇恐﹐零丁洋裏嘆零丁。人生自古誰無死﹐畱取丹心照汗靑﹗」李不能彊﹐持詩達張﹐張但稱好人好詩﹐竟不逼。

元丞相伯顏統兵入杭﹐謝﹑全兩後以下皆赴北。有王婉儀者﹐題《滿江紅》於驛云「太液芙蓉﹐渾不似﹑舊時顏色。曾記得﹐恩承雨露﹐玉樓金闕。名播蘭簪妃後裏﹐暈湖蓮臉君王側。忽一朝﹑鼙鼓揭天來﹐繁華歇。龍虎散﹐風雲滅。千古恨﹐憑誰說﹗對山河百二﹐淚沾襟血。驛館夜驚塵土夢﹐寶車曉碾關山月。只嫦娥﹐相顧肯從容﹐隨圓缺。」﹝王名淸惠﹐字衝華﹐後爲女道士。﹞此辭傳播中原﹐文山讀至末句嘆曰「惜也﹗夫人於此少商量矣。」因爲代作一篇云「試問琵琶﹐胡沙外﹑怎生風色。最苦是﹑姚黃一朵﹐移根仙闕。王母タ闌宴罷﹐仙人淚滿金盤側。聽行宮﹑半夜雨淋鈴﹐聲聲歇。彩雲散﹐香塵滅。銅駝恨﹐那堪說﹗想男兒慷慨﹐嚼穿齦血。回首昭陽離落日﹐傷心銅雀迎新月。妾身﹑不願似天家﹐金甌缺。」又和云「燕子樓中﹐又捱過﹑幾番秋色。相思處﹑靑年如夢﹐乘鸞仙闕。肌玉暗消衣帶緩﹐淚珠斜透花鈿側。最無端﹑焦影上窗紗﹐靑燈歇。曲池合﹐髙臺滅。人間事﹐何堪說﹗向南陽阡上﹐滿襟淸血。世態便如翻覆雨﹐妾身元是分明月。笑樂昌﹐一段好風流﹐菱花缺。」

元至元庚辰五月﹐文壁自惠州入覲﹐右丞相貼木兒不花曰「此人是文天祥弟。」帝曰「那个是文天祥﹖」博羅對曰「卽文丞相。」上嗟嘆久之﹐曰「是好人也。」次問壁﹐右丞相奏﹕「是將惠州城子歸附底。」帝曰「是孝順我的。」當時有詩云「江南見說好溪山﹐﹝壁號文溪。﹞兄也難時弟也難。可惜梅花各心事﹐南枝向暖北枝寒。」﹝皇慶中﹐丞相子升仕爲集賢學士﹐奉使贛州﹐道卒。時有挽之者云「地下修文同父子﹐人間讀史各君臣。」先是丞相子道生﹑佛生﹑皆流離中死亡﹐治命以升爲後。按升爲壁之子﹐則升之失其本心有自矣。﹞

【陳文龍】﹝興化人。初在太學﹐累試不入格。一日夢太學士神嶽侯請交代﹐自謂必死於學。旣而廷對第一﹐前夢不復記矣。及守鄕郡﹐又夢神通詩﹐首言交代﹐後著年月曰至元﹐心甚駭愕。末幾﹐俘至杭﹐拘系於太學﹐病將絕﹐嘆曰「皇宋未亡之前﹐鬼神已奉虜正朔矣。吾今病且死﹐而適囚太學﹐得無爲太學士神乎﹗」果卒。﹞

度宗龍飛榜﹐陳文龍爲廷魁﹐胡躍龍爲省元。時範文虎爲殿帥﹐孫虎臣爲步帥。有人對云「龍飛策士﹐狀元龍﹑省元龍。虎帳得人﹐殿帥虎﹑步帥虎。」

景炎初﹐興化軍降元﹐陳文龍被執至合沙﹐以詩寄仲子訣別云「斗壘孤危弱不支﹐書生守志誓難移。自經溝瀆非吾事﹐臣死對疆是此時。須信壘臣堪釁鼓﹐未聞烈士樹降旗。一門百指淪胥北﹐惟有丹衷天地知。」

【陸秀夫】﹝當時有先兆曰「擎天者﹐文天祥。捧日者﹐陸秀夫。」。﹞

景炎三年夏四月﹐衛王卽位海上﹐陸秀夫爲首相。時播越海濱﹐庶事疏略﹐每朝會﹐秀夫獨儼然正立如治朝。𨿽流離中﹐猶日書《大學章句》以勸講。及崖山兵潰﹐秀夫先驅其妻子入海﹐卽負帝同溺。或畫爲圖者﹐林景熙賦詩云「紫宸黃閣共樓船﹐海气昏昏日月偏。平地已無行在所﹐丹心猶數中興年。生藏魚腹不見水﹐死抱龍須直上天。版蕩純臣有如此﹐流芳千古更無前。」

【謝枋得】﹝字君直﹐因東坡有「溪上靑山三百疊」之句﹐遂以爲號。﹞

徳丙子﹐元師入信州﹐謝枋得乃變姓名入建寧山。至元中﹐禦史程文海等交薦﹐累召不赴﹔行省參政魏天復被旨﹐集守令戍將迫蹙上道。臨行﹐以詩別常所往來者﹐曰「雪中松柏愈靑靑﹐扶植綱常在此行。天下豈無龔勝潔﹐人間何獨伯夷淸。義髙便覺生堪捨﹐禮重方知死甚輕。南八男兒終不屈﹐皇天上帝眼分明。」蔡正孫和云「山色愁予渺渺靑﹐平生心事杜鵑行。霜饕雪虐天終定﹐歲晚江空水自淸。肩上綱常千古重﹐眼前榮辱一毫輕。離明坤順文箕事﹐此是先生素講明。」時士友詩盈幾。張叔仁詩云「打硬修行三十年﹐如今證驗作儒仙。人皆屈膝甘爲下﹐公獨髙聲罵向前。此去好憑三寸舌﹐再來不直一文錢。到頭畢竟全淸節﹐畱取芳名萬古傳。」枋得會其意﹐甚稱之﹐至燕不食而死。

【鄧剡】﹝字光薦﹐以字行﹐別字中甫﹐因號中齋。﹞

鄧光薦隨駕至崖山﹐崖山潰﹐光薦赴海﹐虜舟拔出之﹐張元帥待以客禮﹐與文天祥俱出嶺﹐別於建康﹐後天祥坐燕獄中﹐集杜云「南宮吾故人﹐才名三十年。江城秋日落﹐此別意蒼然。」

鄧光薦﹐宋亡﹐以義行著﹐嘗賦《鷓鴣》詩曰「行不得也哥哥﹐瘦妻弱子羸馱。天長地闊多綱羅﹐南音漸少北語多。肉飛不起可柰何﹗行不得也哥哥。」

鄧光薦又有《贊文丞相像》曰「目煌煌兮疏星曉寒﹐气英英兮晴雷殷山。頭碎柱兮璧完﹐血化碧兮心丹。嗚呼﹗孰謂斯人不在世間﹖」

【家鉉翁】﹝則堂先生。﹞

元兵南下次髙亭﹐宋朝納降﹐吳堅爲左相﹐家鉉翁爲參政﹐與賈餘慶﹑劉岜爲祈請使北行。文天祥詩云「當代老儒居首揆﹐殿前陪拜率公卿。」又云「程嬰存趙眞公志﹐賴有忠良壯此行。」前謂吳﹐後謂家也。至北﹐鉉翁抗節不屈﹐拘畱河間。世祖崩﹐成宗卽位﹐始賜衣服遣還鄕裏﹐年逾八十矣。林景熙有詩送之云「瀕死孤臣雪滿顚﹐冰氈嚙盡偶生全。衣冠萬里風塵老﹐名節千年日月懸。淸淚秋荒遼海鶴﹐古魂春老蜀山鵑。歸來親舊驚相問﹐禾黍離離夕照邊。」

【信世昌】﹝字云父﹐東平人﹐公子無忌之後。﹞

信云父﹐北方之儒也﹐元兵南下﹐爲張弘範館客﹐文山被獲﹐弘範命云父款待之﹐日侍談論﹐頗有向南之意﹐贈文山詩云「宗廟有靈賢相出﹐黔黎無患太皇明。」文山因教以詩法﹐云父恍有所得﹐明日袖出一絕云「東風吹落花﹐殘英猶戀枝。莫怨東風惡﹐花有再開時。」言文山不忘宋﹐而宋必中興也。一日﹐謂文山曰「髙麗地方數千里﹐昨喪其半﹐遂稱藩。大元喜其不拒﹐拜侵疆歸之﹐今傳自如故。大宋衣冠正統﹐非髙麗比。北必不無禮於社稷也。」文山頷其意﹐紀以詩曰「東魯遺黎老子孫﹐南方心事北方身。幾多江左腰金客﹐便把君王作路人。」蓋是時宋臣多有反面事北者。文山詩云「遺老猶應愧蜂蟻﹐故人久已化豺狼。」又云「黑頭汝自誇江令﹐冷齒人猶笑褚公。」皆有所指。

【謝翺】﹝字臯羽﹐福之長溪人﹐徙浦城﹐號發子。﹞

宋亡﹐文天祥被執﹐謝臯羽悲不能禁。嚴有子陵臺﹐孤絕千尺。時天涼風急﹐挾酒登之﹐設天祥主﹐跪酹號慟﹐取竹如意擊石﹐作楚歌招之﹐曰「魂來兮何極﹖魂去兮江水黑。化爲朱烏兮其味焉食﹖」歌竟﹐竹石俱碎﹐失聲大哭﹐人莫能測。明年沒﹐葬子陵臺南。初翺以朋友道葬﹐作《許劍錄》未就﹐其友人爲作許劍亭於墓右。

【劉會孟】﹝字辰翁﹐號須溪﹐廬陵人﹐私印古篆﹐「三代人物」四字。﹞

劉須溪《題蘇李泣別圖》云「事已矣﹐泣何爲﹗蘇武節﹐李陵詩。噫﹗」

劉須溪《元宵雨辭》云「角動寒譙。看雨中燈市﹐寒意蕭蕭。星球明戲﹐馬歌管雜﹐鳴刁泥沒膝。舞停腰﹐焰蠟任風消。更可憐﹑紅啼桃臉﹐綠﹤卉頁﹥楊橋。當年樂事朝朝。曾錦鞍呼妓﹐金屋藏嬌。圍香春醉酒﹐坐月夜吹簫。今老去﹑倦歌謠﹐嫌殺杜家喬。漫三杯﹐擁鑪覓句﹐斷送春宵。」

張孟浩贈須溪詩云「首陽餓夫甘一死﹐叩馬何曾罪辛巳。淵明頭上灑酒巾﹐義熙以後爲全人。」蓋宋亡之後﹐劉竟不出仕云。

【鄭思肖】﹝所南先生﹐宋亡不仕﹐因攺名﹐寓思趙之意。趙孟ぽ才名當世﹐惡其以宗室而受元聘﹐遂與之絕。﹞

鄭所南善墨蘭﹐獨不畫土﹐人問其故﹖答曰「土爲番人奪去。」題詩其上云「一國之香﹐一國之殤。懷彼懷王﹐於楚有光。」

鄭所南每遇歲時伏臘﹐輒野哭﹐南向拜﹐聞北語必掩耳亟走。嘗題書塾云「不知今日月﹐但夢宋山川。」題鄭子封寓捨云「此世但除君父外﹐不曾別受一人恩。」題寒菊云「寧可枝頭抱香死﹐何曾零落北風中。」

【汪無量】﹝字大有﹐號水雲﹐從謝後北遷﹐老宮人能詩者﹐皆其指教。或謂瀛國公善詩﹐亦水雲教之。﹞

度宗時﹐汪水雲以善琴出入宮掖。元兵入城﹐賦詩云「錢唐江上雨初乾﹐風入端門陣陣酸。萬馬亂嘶臨警蹕﹐三宮灑淚濕鈴鑾。童兒剩遣追徐福﹐厲鬼終須滅賀蘭。若說和親能活國﹐嬋娟應是嫁呼韓。」頃之﹐從三宮北去﹐畱滯燕京﹐時有王淸惠﹑張瓊英﹐皆故宮人﹐善詩﹐相見輒涕泣﹐元量嘗和淸惠詩云「愁到儂時酒自斟﹐挑燈看劍淚痕深。黃金臺迥少知己﹐碧玉調髙空好音。萬葉秋聲孤館夢﹐一窗寒月故鄕心。庭前昨夜梧桐雨﹐勁气瀟瀟入短襟。」

元世祖聞汪元量善琴﹐召入侍﹐鼓一再行﹐有漸離之志﹐而無便可乘也。遂哀懇乞爲黃冠﹐世皇許之。瀕行﹐與故宮人十八人﹐釃酒城隅﹐鼓琴敍別。不數聲﹐哀音哽亂﹐淚下如雨。張瓊英送之詩云「客有黃金其璧懷﹐如何不肯贖奴回﹖今朝且盡穹廬酒﹐後夜相思無此杯。」

少帝之寓燕京也﹐淒涼無賴。時汪水雲以黃冠放還﹐少帝作詩送之云「黃金臺上客﹐底事又思家。歸問林和靖﹐寒梅幾度花﹖」元量旣還錢唐﹐往來彭蠡間﹐風蹤云影﹐倏無寧﹑居。人莫測其去畱之迹﹐遂傳以爲仙﹐多畫像祀之。﹝宋之初與也﹐始於後周恭帝顯徳七年﹐恭帝方八歲。及其亡也﹐終於少帝徳二年﹐少帝方六歲﹐名顯。而徳﹑顯二字﹐竟與得國時符合。﹞

汪水雲《題王導像》云「秦淮浪白蔣山靑﹐西望神州艸木腥。江左夷吾甘半壁﹐只緣無淚灑新亭。」﹝元量有詩一帙﹐皆敍宋亡事﹐如雲﹕「亂點傳籌殺六更﹐風吹庭燎滅還明。侍臣奏罷降元表﹐臣妾簽名謝道淸。」餘詩大抵類是。元馮易之題其帙後云「三日錢唐海不波﹐子嬰系組納山河。兵臨魯國猶弦誦﹐客過商墟獨嘯歌。鐵馬渡江功赫奕﹐銅人辭漢淚滂沱。知章喜得黃冠事﹐野水閒雲一釣蓑。」﹞

【唐玨】﹝字玉潛﹐號雷門先生﹐後獲黃袍引兒報徳之夢﹐生子珙﹐爲名儒。﹞

元世祖二十一年甲申﹐桑哥爲相﹐與江南浮屠總攝楊輦眞珈相表裏﹐嗾僧嗣古妙髙上言﹐欲毀宋諸陵。明年乙酉正月﹐桑哥矯制可其奏。於是發諸陵。唐時年三十二歲﹐聞之﹐痛憤亟﹐貨家具得白金百星許﹐執券行貸﹐得白金又百星許。乃具酒醪﹐市羊豕﹐邀裏中少年若干輩﹐狎坐轟飲。酒且酣﹐唐慘然﹐具以告﹐願收瘞遺骸。乃斷文木爲匱﹐復黃絹爲囊﹐各署其表曰某陵某陵﹐分委而散遣之﹐地以藏﹐爲文而告。詰旦﹐事訖來集﹐出白金羨余酬﹐戒勿泄。越七日﹐總浮屠下令﹐裒陵骨雜置牛馬枯骷中﹐建白塔於杭故宮﹐曰鎭南﹐以厭勝之。杭民悲戚﹐不忍仰視﹐了不知陵骨之猶存也。唐葬骨後﹐又於宋常朝殿掘冬靑樹﹐植於所函土堆上。作《冬靑行》曰「馬箠問﹤骨堯﹥形﹐南面欲起語。野尙屯束﹐何物敢盜取﹗餘花拾飄蕩﹐白日哀后土。六合忽怪事﹐蛻龍掛茅宇。老天鑑區區﹐千載護風雨。」

唐又有《感雷震白塔》詩云「冬靑花﹐不堪折﹐南風吹涼積香雪。搖搖華蓋萬年枝﹐上有鳳巢下龍穴。羊兒年﹐犬兒月﹐霹靂一聲天地裂。」﹝其後至正十九年﹐僞周張士誠遣平章張士信守杭﹐壞白塔城﹐塔亡而元亦馴至於亡。﹞

唐復有《夢中詩》四首﹐曰「珠亡忽震蛟龍睡﹐軒獘寧忘犬馬情。親拾寒瓊出幽艸﹐四川風雨鬼神驚。」「一壞自染珠丘土﹐雙匣親傳竺國經。只有春風知此意﹐年年杜宇哭冬靑。」「昭陵玉匣走天涯﹐金粟堆寒起暮鴉。水到蘭亭轉嗚咽﹐不知眞帖落誰家。」「珠鳧玉雁又成埃﹐斑竹臨江首重回。猶憶年時寒食節﹐天家一騎奉香來。」﹝或以爲林徳陽景熙事。按﹕唐與林本同事者﹐羅有開﹑鄭明徳傳之﹐乃各立異﹐不免傳疑。﹞

●卷六十四宋﹝遼金﹞

【東丹王突欲】﹝遼太祖阿保機長子﹐史名倍﹐次曰堯骨﹐後攺名徳光。﹞

後唐天成初﹐遼主滅渤海﹐攺爲東丹國﹐以其長子倍爲東丹王﹐其後﹐述律後立次子徳光。東丹王曰「我危哉﹗不如適他國以成泰伯之名」。遂立石海上﹐刻詩曰「小山壓大山﹐大山全無力。羞見故鄕人﹐從此投外國。」遂越海歸中國。唐長興六年也。明宗賜姓名曰﹕李贊華﹐以莊宗妃夏氏妻之﹐拜懷化軍節度使。

東丹王有文才﹐博古今﹐其帆海奔唐﹐載書數千卷﹐習舉子﹐每通名刺云「鄕貢進士黃居難﹐字樂地。」以擬白居易字樂天也。尢工畫人物鞍馬﹐世傅東丹王《千角鹿圖》﹐李伯時常臨之﹐黃北苑有跋云。

【趙延壽】﹝仕後唐爲樞密使﹐淸泰末陷契丹﹐耶律徳光用爲丞相﹐綜國事。晉少主失政﹐延壽道徳光爲亂。幾數年之間﹐盜有中夏。實延壽贊成之力也。﹞

趙延壽﹐將家子﹐幼習武略﹐卽戎之暇時﹐復以篇什爲意。嘗在虜庭賦詩曰「黃沙風捲半空拋﹐云動陰山雪滿郊。探水人回移帳就﹐射雕箭落著弓杪。鳥逢霜果饑還啄﹐馬渡冰河渴自跑。占得髙原肥艸地﹐夜深生火折林稍。」南人聞者﹐往往傳之。

【王徽】﹝髙麗國主。﹞

髙麗國與契丹爲鄰﹐每因契丹誅求﹐藉不能堪﹐國主王徽常誦《華嚴經》祈生中國﹐一夕﹐忽夢至京師﹐備見城邑宮闕之盛﹐覺而慕之﹐乃爲詩以記曰「惡業因緣近契丹﹐一年朝貢幾多般﹖移身忽到京華地﹐可惜中霄漏滴殘。」乃遣使朝宋﹐時神宗元丰初也。

【韓繳如】。﹞

髙麗自太宗後﹐久不入貢﹐至元丰初﹐始遣使來朝。其後遂相沿不廢。大觀間﹐葉夢得爲館伴。故事﹕使人到闕不過月。徽宗欲令觀殿試放榜﹐遂畱七十日。使者頗謹詳雅﹐葉撫之甚厚。將行﹐餞之占云館而別。其副韓繳如馬上忽使人持一大玉帶贈葉云「此實故物﹐其家世傳以爲寶﹐今以爲獻。」且於笏上自書一詩相別云「泣涕泛瀾欲別離﹐此生無復再來期。謾將寶玉陳深意﹐莫忘思人見物時」。葉以髙麗使故事﹕無解換例。力辭之。

【韓正】﹝遼右金吾衛上將軍。﹞

燕北風俗﹐不問士庶﹐皆自稱小人。宣和間﹐韓正歸朝﹐授檢校﹑少保﹑節度使﹐對中人以下說話﹐卽稱小人﹔中人以下﹐卽稱我家。每日到漏捨誦《天童經》數十徧﹐其聲朗朗然。且云「對天童豈可稱我。自『皇天生我』﹐皆攺爲小人。云『皇天生小人﹐皇地載小人﹐日月照小人﹐北斗輔小人。』前後二十餘句﹐凡稱『我』者﹐皆攺爲『小人』。」誦畢﹐贊笑云「這天童極靈聖」。王少師云「若無靈聖﹐如何持得許多小人﹗」

【趙良嗣】﹝燕人馬植﹐仕契丹至光祿卿﹐行污而內亂﹐不齒於人。童貫使至虛溝﹐植謁見﹐言有滅燕之策。貫載與俱歸﹐易姓名曰李良嗣﹐薦諸朝﹐賜姓趙氏。﹞

趙良嗣與王環使女眞﹐隨軍攻遼上京﹐城破﹐有詩曰「建國舊碑胡月暗﹐興王故地野風漧。回頭笑向王公子﹐騎馬隨軍上五鑾」。﹝上京﹐乃契丹所謂西樓﹐實耶律氏之咸﹑鎬﹑丰﹑沛。五鑾﹐乃上京殿名﹐保機之故巢也。﹞

【天祚文妃】﹝契丹自阿保機至天祚﹐九世亡。﹞

文妃喜文墨﹐常作史詩以諷諫﹐云「丞相朝來劍佩鳴﹐千官欄日寂無聲。養成寇盜謀將及﹐害盡忠良諫不行。親戚盡連藩屏翰﹐私門潛蓄爪牙兵。可憐二世秦天子﹐猶向宮中望太平。」文妃被誅後﹐其子晉王亦以誦金受誅。時稱母子俱賢。

【虞仲文】﹝字質夫﹐遼日爲相﹐歸金﹐授樞密使。﹞

虞質夫四歲作《雪花》詩曰「瓊英與玉蕊﹐片片落前墀。問著花來處﹐東君也不知。」時人目爲神童。

【宇文虛中】﹝字叔通﹐自號龍溪老人﹐宋黃門侍郎﹐以奉使畱金﹐仕爲翰林學士承旨。密與髙士談謀﹐欲因金主郊天﹐就劫殺之。先以蠟書告宋﹐俾爲外應﹐秦檜拒不納。事覺﹐與其子師爰坐誅。﹞

宇文叔通《四時回文》各三絕句﹕「短艸鋪茸綠﹐殘梅照雪稀。暖輕還錦褥﹐寒悄怯羅衣」。﹝春一﹞「翠漣冰綻日﹐香徑晚多花。細筍抽蒲密﹐長條舞柳斜。」﹝春二﹞「折花幽檻小﹐傾酒綠杯深。蝶舞輕風曉﹐鶯啼老樹陰」。﹝春三﹞翠密圍窗竹﹐靑圓貼水荷。睡多嫌盡永﹐醒少得風和。」﹝夏一﹞「艸徑迷深綠﹐蓮池浴膩紅。早蟬鳴樹曲﹐鮮鯉躍潭東。」﹝夏二﹞「暴雨隨雲驟﹐驚雷隱地平。好風搖蓮透﹐輕汗挹綃淸。」﹝夏三﹞「晚日掀簾捲﹐涼風覺袂搖。遠吟髙興遣﹐長醉宿愁銷。」﹝秋一﹞「短葦低殘雨﹐虛舟帶晚潮。斷鴻歸暗浦﹐疏葉墜寒梢。」﹝秋二﹞「戚戚蛩吟苦﹐茫茫水驛孤。日街山色暮﹐霜帶菊叢枯。」﹝秋三﹞「鶻健呼風急﹐鳥啼促景殘。窟深宜兔蟄﹐蒲折蔭魚寒。」﹝冬一﹞「裂瓦寒霜重﹐鋪窗月影淸。滅燈驚好夢﹐孤枕念深情。」﹝冬二﹞「秀柏畱陰綠﹐芳梅醮影斜。澑檐水結玉﹐裝樹雪飛花。」﹝冬三﹞

涇王許餉叔通以酒﹐幾月不至﹐叔通以詩促之曰「先生寂寞艸玄文﹐正要侯巴作富鄰。客至但須樽有酒﹐日髙不怕甑生塵。急催嶺外傳梅使﹐來餉籬邊采菊人。已掃明窗供點筆﹐爲君擬賦洞庭春。」

【吳激】﹝字彥髙﹐自號東山﹐宋宰臣拭之子﹐王履道外孫﹐而米元章婿也。將命帥府﹐以知名畱之﹐仕爲翰林待制。﹞

吳彥髙同兒曹賦《蘆花》云「天接蒼蒼渚﹐江涵裊裊花。秋聲風似雨﹐夜色月如沙。澤國幾千里﹐漁村三兩家。翻思杏園路﹐鞭裊帽檐斜。」

吳彥髙在燕山﹐赴張總侍禦家集。張出侍兒佐酒﹐中有一人﹐意狀摧抑可憐。扣其故﹐乃宣和殿小宮姬也。因賦《人月圓》詞紀之﹐聞者揮涕。其詞曰「南朝千古傷心事﹐猶唱後庭花。舊時王謝﹐堂前燕子﹐飛向誰家﹖恍然一夢﹐仙肌勝雪﹐宮髻堆鴉。江州司馬﹐靑衫淚濕﹐同是天涯。」時宇文叔通亦賦《念奴嬌》先成﹐而頗近鄙俚﹐及見此作﹐茫然自失。是後人有求作樂府者﹐叔通卽批云「吳郎近以樂府名天下﹐可往求之。」

吳彥髙題《風流子》詞於燕山驛壁間曰「書劍憶遊梁。當時事﹑底處不堪傷。念蘭楫嫩漪﹐向吳南浦﹐杏花微雨﹐窺宋東墻。鳳城外﹐燕隨靑步障﹐絲惹紫遊韁。曲水古今﹐禁煙前後﹐暮雲樓閣﹐春艸池塘。回首斷人腸。年芳但如霧﹐鏡發成霜。獨有蟻尊陶寫﹐蝶夢悠揚。聽出塞琵琶﹐風沙淅瀝﹐寄書鴻雁﹐煙月微茫。不似海門潮信﹐能到潯陽。」﹝靖康之變﹐中原爲虜地。當時髙人勝士陷沒者不少。紹興庚申﹑辛酉﹐河南﹑關陜暫復﹐有自關中驛舍壁簡得詩二絕云「鼙鼓轟轟聲徹天﹐中原廬井半蕭然。鶯花不管興亡事﹐妝點春光似去年。」又云「渭平沙淺雁來棲﹐渭漲沙移雁不歸。江海一身多少事﹐淸風明月淚沾衣。」﹞

吳彥髙在會寧府遇老姬﹐善琵琶﹐自言梨園舊籍﹐因有感﹐而賦《春從天上來》詞曰「海角飄零。嘆漢苑秦宮﹐墜露飛螢。夢回天上﹐金屋銀屏。歌吹競舉靑冥﹐問當時遺譜﹐有絕藝鼓瑟湘靈。促哀彈﹐似林鶯嚦嚦﹐山澑泠泠。梨園太平樂府﹐醉幾度春風﹖鬢髮星星。舞徹中原﹐塵飛滄海﹐風雪萬里龍庭。寫胡笳幽怨﹐人憔悴﹐不似丹靑。酒微醒﹐一軒涼月﹐燈火靑瑩。」﹝王防禦玉說﹕「此詞句句用琵琶故實。」﹞

吳彥髙又有《訴衷情》詞云「夜寒茅屋不成眠﹐殘月照吟鞭。黃花細雨時侯﹐催上渡頭船。鷗似雪﹐水如天﹐憶當年。到家應是﹐童稚牽衣﹐笑我華顚。」

【蔡松年】﹝字伯堅﹐官至尙書右丞相﹐鎭陽別業有蕭閒堂﹐自號蕭閒老人。二子﹕﹐字正甫﹔璋﹐宇特甫。俱第進士。號稱文章家。正甫七歲﹐賦《菊》詩﹐語意驚人。擢第後﹐不赴選調﹐求未見書讀之﹐其辯博爲天下第一﹐遂爲金源文宗。特甫非其比也。恩州桑維﹐字之才﹐伯堅之婿﹐亦有才名。﹞

金源百年間﹐樂府推蔡伯堅與吳彥髙﹐號「吳蔡體。」其《大江東去》乃樂府中最得意者﹕「離騷痛飲﹐問人生佳處﹐能消何物﹖江左諸人成底事﹐空想巖巖靑壁。五畝蒼煙﹐一丘寒玉﹐歲晚憂風雪。西州扶病﹐至今悲感前傑。我夢小築蕭閒﹐覺來巖桂﹐十里幽香發。塊磊胸中冰與炭﹐一酌春風都滅。勝日神交﹐悠然得意﹐離恨無毫髮。古今同致﹐永和徒記年月。」

伯堅在涼陘作《聲聲慢寄內》云「靑蕪平野﹐小雨千峯﹐還成暮陘寒色。裁剪蕓窗﹐憶得伴人良夕。遙憐幾重眉黛﹐恨相逢少於行役。梨花淚﹐正宮衣春瘦﹐曉紅無力。應怪浮雲夫婿﹐不解趁新醅﹐醉眠涼月。怨入關河﹐西去又傳音息。誰知倦遊心事﹐向來年苦思泉石。人末老﹐約閒峯多占秀碧。」

蔡伯堅又有《鷓鴣天》二闋云「解語宮花出畫檐﹐酒尊風味爲花甜。誰憐夢好春如水﹐可柰香餘月入簾。春漫漫﹐酒厭厭。曲終新恨到眉尖。此生願化雙瓊柱﹐得近春風暖玉纖。」「秀樾橫塘十里香﹐水花晚色靜年芳。胭脂雪瘦薰沈水﹐翡翠盤髙走夜光。山黛遠﹐月波長。暮云秋影蘸瀟湘。醉魂應逐淩波夢﹐分付西風此夜涼。」

蔡正甫《畫眉曲》云「樓外春山幾點螺﹐樓頭望處染雙蛾。不知深淺隨宜否﹖卻倩菱花問眼波。纖葉斜橫蜀柳條﹐拂成風思自妖嬈。元和才子才猶拙﹐只對春風詠舞腰。」

並門自古無竹﹐李文饒嘗一植之﹐歷宋數百年﹐寺僧日爲平安報﹐其難可知矣。大定間﹐蔡正甫由禮部郎出守濰州﹐乃於官舍東堂種碧蘆以寄意﹐因作長短句曰「靑君那肯顧寒鄕﹐試著葭蘆擬汶篁。有若何堪比夫子﹐虎賁猶想見中郎。色添新雨簾櫳好﹐聲入微風枕簟涼。他日東堂慚政拙﹐只將此物當甘棠。」

王溫季自北都歸﹐過正甫﹐於三河坐中賦《江城子》曰「鵲聲迎客到庭除。問誰歟﹖故人車。千里歸來﹐塵色半徵裾。珍重主人畱客意﹐奴白飯﹐馬靑萏。

東城入眼杏幹株。雪模糊﹐俯平湖。與子花間﹐隨分倒金壺。歸報東垣詩社友﹐曾念我﹐醉狂無﹗」﹝金初文士如宇文叔通﹑蔡伯堅﹑吳彥髙等﹐不可不謂豪傑之士。然皆宋儒﹐難以金源文派論之。故斷自正甫爲宗黨﹐竹溪次之﹐趙閒閒又次之。自蕭眞卿倡此論﹐一時無異議云。﹞

桑之才《白髮》詩曰「白髮近年見﹐十中三兩莖。半因愁僭出﹐多爲病添成。梳裏有時落﹐鑷余還又生。老知無可避﹐何處是功名﹖」

【髙士談】﹝字子文﹐一字季默﹐宋韓武昭王瓊之後。宣和末﹐任忻州戶曹﹐仕金爲翰林直學士。皇統初﹐預宇文大學之禍。子公振﹐字特夫。﹞

髙子文《棣棠》詩云「閒庭分植占年芳﹐裊裊靑枝淡淡香。流落孤臣那忍看﹐十分深似禦袍黃。」《楊花》詩云「來時官柳萬絲黃﹐去日飛球滿路旁。我比楊花更飄蕩﹐楊花只是一春忙。」

蔡伯堅有詠茶《好事近》詞云「天上賜金奩﹐不減壑源三月。午碗春風纖手﹐看一時如雪。幽人只慣茂林前﹐松風聽淸絕。無柰十年黃卷﹐向枯腸搜徹。」髙子文和云「誰打玉川門﹐白絹斜封團月。晴日小窗活火﹐響一壺春雪。可憐桑薴一生顚﹐文字更淸絕。直擬駕風歸去﹐把三山登徹。」

髙特夫詩有家學﹐《題裴氏西園》云「簿領沈迷倦不禁﹐偶從名勝此幽尋。竹陰疏處見潭影﹐人語定時聞鳥音。陳迹謾畱千古恨﹐歡遊聊慰十年心。多情一片梁園月﹐送我垂鞭出上林。」

【馬定國】﹝字子卿﹐茌平人﹐號薺堂。﹞

馬薺堂少日志趣不凡﹐宣政末﹐題詩酒家壁云「山杏山桃取次開﹐紅紅白白上樓臺。移將海底珊瑚樹﹐乞與人家也不栽。」用是得罪﹐亦用是得名。

劉豫旣受金冊﹐立爲齊帝﹐遂僭建元阜昌。時薺堂遊歷下亭﹐以詩撼之云「男子當爲四海遊﹐又攜書劍客東州。煙橫北渚芰荷晚﹐木落南山鴻雁秋。富國桑麻連魯甸﹐用兵形勢接營丘。傷哉不見恆公業﹐千古繞城空水流。」豫召與語﹐大悅﹐授監察禦史。﹝崇寧間﹐望气者上言「景州奉城縣有天子﹐气甚明。」徽宗弗之信。旣而﹐方士之幸者頗言之﹐有詔﹕「斷支隴﹐以泄其所鐘。」居一年﹐猶雲气故在﹐特稍晦﹐將爲偏閏之象﹐而不克有終。至靖康﹐僞楚張邦昌之立﹐逾月而釋位。逆豫旣僭﹐遂攺元阜昌﹐且祈於金酋。調丁繕治其故。嘗夷鏟者﹐力役彌年﹐民不堪命﹐亦不免於廢。二僭皆阜城人﹐卒如所占云。﹞

【朱之才】﹝字師美﹐洛西人﹐宋崇寧間登科﹐入齊爲諫官。﹞

朱師美題周所畫《欠申美人圖》云「巫峽昭君有奇色﹐毛生欲畫無由得。但作東風背面身﹐看來已可傾人國。朝來睡起鬢髮垂﹐手如春筍領蝤蠐。秀帷幽夢斷難續﹐想象翠黛顰修眉。春光三月濃於酒﹐燕燕雙飛鶯喚友。不教膩臉露桃花﹐且喜腰肢似楊柳﹐君不見﹐漢宮多病李夫人﹐轉面不顧君王嗔。古來畫工畫意亦自足﹐煙霧玉質何由眞﹖」

【翟欽甫】﹝金初人。﹞

有眾飲淸庵中﹐翟欽甫偶至﹐眾不識其能詩﹐俾賦淸庵。欽甫故拙起句云「爲問淸庵何以淸﹖」眾拍手大笑。及賦第二句「霜天明月照蓬瀛。」眾失色。連賦「廣寒宮裏琴三弄﹐白玉樓頭笛一聲。金井玉壺秋水冷﹐石田茅屋暮云平。夜來一枕遊仙夢﹐十二瑤臺獨自行。」眾愧謝﹐延之上座。

●卷六十五宋﹝金﹞

【廢主亮】﹝嘗自制尖靴﹐頭極長銳﹐云「便於鐙」。而足指所不及﹐謂之「不頭」。又爲短鞭﹐僅存其半﹐謂之「沒下稍」。其後﹐渝盟犯順﹐果爲其下所戕﹐死於江上。大定初﹐降封海陵。﹞

海陵初封岐王﹐爲平章政事。頗知書﹐好爲詩詞﹐語出輒崛疆﹐﹛敕心﹜々有不爲人下之意。嘗以事出使﹐道驛有竹﹐輒詠之曰「孤驛瀟瀟竹一叢﹐不同凡卉媚春風。我心正與君相似﹐只待云稍拂碧空。」又書壁述懷云「蛟龍潛匿隱滄波﹐且與蝦蟆作混和。等待一朝頭角就﹐撼搖霹靂震山河。」旣而過汝陰﹐復作詩曰「門掩黃昏染綠苔﹐那回蹤迹半塵埃。空亭日暮烏爭噪﹐幽徑艸深人未來。數仞假山當戶牖﹐一池春水繞樓臺。繁花不識興亡地﹐猶倚欄桿次第開。」又一日至臥內﹐見其妻幾間有巖桂植瓶中﹐索筆賦曰「綠葉枝頭金縷裝﹐秋深自有別般香。一朝揚汝名天下﹐也學君王著赭黃。」

海陵旣篡位﹐一日﹐閱柳耆卿《望誨潮》詞﹐欣然有慕於「三秋桂子﹐十里荷花」。遂起投鞭渡江之志。乃密隱畫工於奉使中﹐寫臨安湖山以歸。旣進繪事﹐大喜﹐亟命撒坐間軟屏﹐更設所獻﹐而於吳山絕頂貌己之狀﹐策馬而立﹐題其上曰「萬里車書盍混同﹐江南豈有別疆封﹖提兵百萬西湖上﹐立馬吳山第一峯。」﹝淳熙間﹐謝處厚有詩云「誰把杭州曲子謳﹐荷花十里桂三秋。那知卉木無情物﹐牽動長江萬里愁。」羅景綸謂﹕「耆卿詞𨿽牽動長江之愁﹐然卒爲金主送死之媒﹐未足悵也。至於荷艷桂香﹐妝點湖山淸麗﹐使士夫流連歌舞﹐遂忘中原﹐是則深可恨耳。」因和其詩云「殺胡快劍是淸謳﹐牛渚依然一片秋。卻恨荷花畱玉輦﹐竟忘煙柳汴宮愁。」﹞

海陵南侵之議旣決﹐太后徒單氏數以言諫﹐海陵不悅﹐遂殺之。是歲中秋﹐待月不至﹐賦《鵲橋仙》曰「停杯不舉﹐停歌不發﹐等候銀蟾出海﹐不知何處片雲來﹖做許大﹐通天陣礙。蛇髯撚斷﹐星眸睜裂﹐惟恨劍鋒不快。一揮截斷紫雲腰﹐子細看﹐嫦娥體態。」

海陵大舉南侵﹐使禦前都統驃騎衛大將軍韓夷耶將射雕軍二萬三千﹐圍子細軍一萬﹐先下兩淮。臨發﹐賜所制《喜遷鶯》以爲寵﹐曰「旌摩初舉﹐正是力健﹐嘶風江渚。射虎將軍﹐落雕都尉﹐繡帽錦袍翹楚。怒磔戰髯爭奮﹐捲地一聲鼙鼓。笑談頃﹐指長江齊楚﹐六師飛渡。此去無自墮。金印如斗﹐獨在功名取。斷鎖機謀﹐垂鞭方略﹐人事本無今古。試展臥龍韜韞﹐果見成功且莫。問江左﹐想云霓望切﹐玄黃迎路。」

海陵至瓜洲﹐詔諸將﹐約以三日濟江﹐否則盡殺之﹐軍士危懼。比又聞曹公烏祿卽位於遼陽﹐遂共謀殺之。初﹐亮入寇﹐有人以焦贛《易林》筮﹐遇解之大壯﹐其辭曰「驕胡火形﹐造惡作凶﹐無所能成﹐遂自滅身。」其親切應驗如此。

【劉瞻】﹝字巖老﹐自號櫻寧居士。天徳三年南榜登科。﹞

劉巖老作詩﹐工於野逸﹐《春郊》詩云「桑芽粒粒破春靑﹐小葉迎春未展成。寒食歸寧紅袖女﹐外家紙上看蠶生。」又賦所見云「傾欹石片插漣漪﹐上有蕭蕭楊柳枝。藻荇半浮苔半濕﹐浣紗人去不多時。」

【王寂】﹝字元老。薊州人。天徳三年進士。﹞

王元老《題易足齋》云「吾愛吾廬事事幽﹐此生隨分得優遊。窮冬夜話莆團暖﹐長夏朝眠竹簟秋。一榻蠹書閒處看﹐兩盂薄粥飽時休。紅旗黃紙非吾事﹐未羨元龍百尺樓。」

王元老先人有《雞山》詩云「記得垂齠此地遊﹐雞山孤立水平流。而今重過山前路﹐山色靑靑人白頭。」

【趙可】﹝字獻之。貞元二年進士。自號玉峯散人。﹞

趙獻之﹐風流有文采﹐其《鷓鴣天》詞云「金絡閒穿禦路楊﹐靑旗遙認醉中鄕。可人自有迎門笑﹐下馬何妨索酒嘗。春正好﹐日初長﹐一尊容我駐風光。歸來想象行雲處﹐薄雨霏霏灑面涼。」又﹐「十頃平波溢岸靑﹐艸香沙暖水雲晴。輕衫短帽垂楊裏﹐楚酒相看別有情。揮彩筆﹐倒銀瓶﹐花枝照眼句還成。老來漸減金釵興﹐回施春光與後生。」

鄭景純﹝子冉﹞少有賦聲﹐其《詠酴》有「玉斧無人解修月﹐珠裙有意欲畱仙」之句﹐甚爲詩家所稱。天徳三年﹐景純第三人登科﹐士論仍以爲屈﹐而海陵不之許也。正隆二年﹐詔景純再試﹐擇能賦者八人﹐先以題付之﹐以困景純﹐及開卷﹐景純第一﹐海陵終不以爲工﹐與被黜者兩罷之。趙獻之賀啟云「丹桂一枝﹐不失舊物﹔靑錢萬選﹐無愧古人。」

【孟宗獻】﹝字友之。開封人。大定三年﹐鄕﹑府﹑省﹑禦四試皆第一。﹞

孟友之《雪燭》詩﹕「固知劫火終無盡﹐誰謂淸冰也自焚。」未幾﹐丁母憂﹐哀毀致卒。前數夕﹐有星隕於所居虛靜軒。髙特夫挽云「誰謂詩成讖﹐淸冰果自焚。人嗟埋玉樹﹐天爲落文星。」孔嗣訓挽云「二十年間事﹐才名一夢新。衰羸驚喪母﹐哀毀竟亡身。魂返愁楓夜﹐情畱淚艸春。黃公酒鑪在﹐此去只悲辛。」

【景覃】﹝字伯仁。華陰人。自號渭濱野叟。大定初﹐三赴簾試﹐後以病不就舉。與白水段子新友善。段﹐名繼昌﹐自號適安居士。﹞

景伯仁《鳳棲梧》詞曰「倦客情紛似縷。小院無人﹐臥聽秋虫語。歸意已攙新雁去﹐晚涼更作瀟瀟雨。」

段子新家甚貧﹐而世間事皆不以掛口﹐有以錢遺之者﹐必盡送酒家。名酒曰黃嬌﹐蓋關中人謂兒女曰阿嬌﹐子新以酒比之﹐故云。一日﹐天苦寒﹐人有遺之酒者﹐飲不盡而醉﹐夜半忽驚起﹐以衣衾覆酒缸﹐僵臥榻上﹐人爲言「酒自不冰﹐先生將不爲寒所病乎﹖」子新笑曰「人病尙可醫﹐酒病不可療也。」其好飲如此。臨終辭鄕裏﹐托以他適。明日臥於黨氏園亭大石上﹐視之﹐已逝矣。景伯仁弔之云「適安居士舊知聞﹐廓達靈根厭世紛。辭罷親朋便歸去﹐一籌今日又輸君。」

段子新嘗讀《紀信傳》有感﹐賦詩曰「鹿走中原兩虎爭﹐滎陽圍解事堪驚。當時拔劍論功者﹐失口何人說紀生﹖」

【黨懷英】﹝字世傑﹐號竹溪。宋太尉進十一代孫。與濟南辛幼安同師蔡伯堅。筮仕決以蓍﹐辛得離﹐決意南歸﹐黨得坎﹐遂畱事金。﹞

黨竹溪應制﹐賦粉紅雙頭牡丹﹐曰「春意應嫌芍藥遲﹐一枝分秀伴雙蕤。並肩翠袖初酣酒﹐對鏡紅妝欲鬥奇。曉日倚闌同妒艷﹐東風拾翠兩駢眉。更看散作人間瑞﹐萬里黃雲麥兩岐。」

宋眞宗朝﹐石曼卿通守煦山﹐遣人以泥封桃李核彈之巖石中﹐其後花開滿山。又嘗攜妓飲山之石室間﹐鳴弦爲冰車鐵馬聲。黨竹溪過煦山﹐爲詩弔曼卿曰「城頭山色翠玲瓏﹐尙憶淸狂四飲翁。鐵馬冰車斷遺響﹐桃花石室自春風。生平詩價千鈞重﹐身後仙遊一夢空。相見蓬萊水淸淺﹐芙蓉城闕五雲中。」

黨竹溪詠茶《靑玉案》詞曰「紅莎綠﹛艸弱﹜春風餅﹐卻趁梅驛來云嶺。紫桂崖空瓊竇冷。佳人卻恨﹐等閒分破﹐縹緲雙鸞影。一甌月露心魂醒﹐更送淸歌助淸興。痛飲休辭今夕永。與君洗盡﹐滿襟煩暑﹔別作髙寒境。」

黨竹溪《感皇恩》詞賦疊羅花曰「碧玉撚條﹐藍袍裁葉。明艷黃深軟金疊。道裝仙子﹐謫墮蕊珠仙闕。爲春閒管領﹐花時節。漢額妝稼﹐楚腰舞怯。襞積裙余舊宮榻。東君著意﹐畱伴小庭風月。任教鵜喚﹐羣芳歇。」

【王庭筠】﹝字子端。讀書黃華山寺﹐因號黃華山主。工詩能文﹐書學米元章﹐尢善山水墨竹。﹞

王子端初歷州縣﹐用薦者供奉翰林。承安中﹐爲言事者所累﹐獄中見燕﹐賦詩曰「笑我迂疏觸禍機﹐嗟君底事入圜扉﹖落花吹濕東風雨﹐何處茅檐不可飛﹖」

王子端平生愛天平黃華山水﹐其《題黃華山》一首﹐頗有太白聲調﹐詩曰「掛鏡臺西掛玉龍﹐半山飛雪舞天風。寒云直上三千尺﹐人道髙歡避暑宮。」

黃華《采蓮曲》云「南北湖亭兢采蓮﹐吳娃嬌小得人憐。臨行折得新荷葉﹐卻障斜陽入畫船。」

黃華《書西齋壁》云「世事云千變﹐浮生夢一場。偶然攜柱杖﹐來此據胡牀。有雨夜更靜﹐無風花自香。出門多道路﹐何處覓亡羊﹖」

黃華賦玉簪《謁金門》詞曰「秋蕭索﹐燈火新涼簾幕。翠被不禁臨曉薄﹐南樓聞畫角。想見玉壺水萼﹐一夜西風開卻。夢覺烏啼殘月落﹐幽香無處著。」

王明伯﹐黃華猶子也。幼歲學書﹐書家卽稱賞之。性倜儻﹐膂力絕人﹐嘗有詩曰「釣鰲公子鐵心胸﹐興在三山碧海東。千尺雲帆已髙揭﹐不知何日得秋風﹖」死於鄧州﹐年未四十。

遼陽張仲澤﹝汝霖﹞《春溪》詩云「黯黯春愁底處消﹖小桃無語半含嬌。東風不管前溪水﹐暖綠溶溶拍盡橋。」髙仲常﹝憲﹞《元夕無燈》詩云「九陌無燈夜悄然﹐小紅時見點春煙。多情惟有梅稍月﹐拍酒樓頭照管弦。」仲常﹐黃華之甥﹐黃華又仲澤之甥。其淵源有自云。

髙仲常自言於世味澹無所好﹐惟生死文字間而已。有《梅花引》二首﹐其詞曰「蒿火目﹐藜羹腹﹐書生寧有封侯骨﹗長須奴﹐下澤車﹐艱關險阻﹐誰教涉畏途﹖半生落莫長安道﹐一事無成雙鬢老。南轅胡﹐北轅吳﹐功名富貴﹐情知不可圖。」「槐堂夢﹐鼓笛美﹐馳驟百年塵一哄。陶淵明﹐張季鷹。一А濁酒﹐焉知身後名﹖有溪可漁林可繳﹐須信在家貧也樂。熊門春﹐灞江云﹐幾時作个﹐山間林下人﹖」

【蕭貢】﹝字眞卿。咸陽人。大定十九年進士。﹞

蕭眞卿博學能文﹐不減蔡正甫。嘗擬回文四章曰「春波綠處歸鴻過﹐夜月明時飛鵲愁。人去附書將恨寄﹐暮山云斷倚髙樓。」「樓上卻來樓下待﹐晚窗春盡斷回腸。愁人有說嫌人問﹐淚酒新詩掃墨香。」「風晃半縈香篆細﹐碧窗斜影月籠紗。紅燈夜對愁魂夢﹐老盡春庭滿樹花。」「萋萋碧艸連天遠﹐杳杳行人幾日回。淒雨晚涼空坐久﹐淚妝殘暈濕紅腮。」

火山瑩禪師奧州白氏岐山令君舉﹐樞判文舉﹐弟也。棄家爲佛子﹐自幼有詩名河東。嘗有詩云「十日柴門九不開﹐松庭雨後滿蒼苔。艸鞋掛起跏跌坐﹐消得文殊更一來。」歸寂後﹐客有持其集示眞卿者﹐眞卿題云「長短都歸一夢中﹐身前身後兩無窮。李忄登信士今如在﹐定向江湖訪澤公。」

【劉昂】﹝宇之昂﹐興州人。大定十九年進士。泰和間﹐又有劉昂字濟霄者。以先有劉昂﹐號小劉之昂。﹞

劉之昂《醉後》詩曰「神僧勸讀《傳燈錄》﹐道士教行進火功。今日興來俱破戒﹐黃花籬落醉西風。」《歌風臺》詩曰「劉項興亡轉燭過﹐亂蟬吟破漢山河。長陵臥老咸陽月﹐沛上猶傳擊築歌。」《山中雨》詩曰「嵩髙山下逢秋雨﹐破傘遮頭水沒腰。此景此時誰會得﹖淸如窗下聽芭蕉。」﹝祝枝山誦此詩﹐嘗哂其「上下淋漓﹐淸在何處﹖」時海鹽沈生因誦《離騷》經而得二句曰「叢蘭芳芷滿東臯﹐閒步春風讀楚騷。」然下韻不接﹐因久思誤墜崖下﹐人方驚扶﹐乃曰「好也﹐好也。」遂歌曰「忽憶靈均發憂憤﹐墜崖幾折沈郎腰。」因思古今未嘗無對﹐傾跌傷體﹐寧無痛楚﹖尙曰好耶﹖﹞

張秦娥者﹐頗能小詩﹐其賦《遠山》云「秋水一抹碧﹐殘霞幾縷紅。水窮霞盡處﹐隱隱兩三峯。」其後流落。劉之昂贈詩云「遠山句好畫難成﹐柳眼才多總是情。今日衰頤人不識﹐倚廬空聽煮茶聲。」又云「二頃山田半欲蕪﹐子孫零落一身孤。寒窗昨夜蕭蕭雨﹐紅日花稍入夢無。」秦娥爲之泣下。

宋開禧間﹐韓冑欲立蓋世功名以自固﹐乃定議伐金﹐金元帥紇石烈子仁領兵駐濠梁時﹐小劉之昂作樂章一闋﹐大書於濠之停廳壁間﹐名《上平南》﹐其詞云「蠆鋒搖﹐螳臂振﹐舊盟寒。恃洞庭彭蠡狂瀾。天兵小試﹐百蹄一飲楚江乾。捷書飛上九重天﹐春滿長安。舜山川﹐周禮樂﹐唐日月﹐漢衣冠。洗五州妖气﹐關山已平﹐全蜀風行﹐何用一泥丸﹖有人傳喜﹐日邊都護先還。」

【趙秉文】﹝字周臣﹐號閒閒。徳陵嘗賜公所。服丹﹐潮紅滿面。公先壬辰之變以禮部尙書學士丞旨卒於第﹐人以爲天幸。﹞

閒閒公爲上淸宮道士寫經﹐並以所養鵝羣付之。楊云翼紀以詩曰「會稽筆法老無塵﹐今代閒閒是後身。只有愛鵝緣已盡﹐舉羣還付向來人。」

泰和初﹐閒閒公知平定﹐擬栩仙人王云鶴往謁之﹐贈詩云「寄語閒閒傲浪仙﹐枉將詩酒污天全。黃塵遮斷來時路﹐不到蓬山五百年。」因言「唐世大夫五百人皆仙人謫降﹐中有爲世味所著迷而不反者﹐如公與我皆是也。」他日﹐玉龜山人謂公云「子前身赤城子也。」公因以詩記之云「玉龜山下古仙眞﹐許我天臺一化身。擬折玉蓮騎白鶴﹐他年滄海看揚塵。」又趙禮部庭玉說丹陽子﹐謂﹕「公再世蘇子美也。」公聞之曰「赤城子則吾豈敢﹖若子美則庶幾焉。」因作《水調歌頭》以寄意云「四明有狂客﹐呼我謫仙人。欲緣千劫不盡﹐回首落紅塵。我欲騎鯨歸去﹐只恐神仙官府﹐嫌我醉時嗔。笑拍羣仙手﹐幾度夢中身。倚長松﹐聊拂石﹐坐看云。忽然黑霓落手﹐醉舞紫毫春。寄語滄浪流水﹐曾識閒閒居士﹐好爲濯冠巾。卻返天臺去﹐華發散麒麟。」

閒閒公《靑杏兒》詞曰「風雨替花愁﹐風雨罷﹐花也應休。勸君莫惜花前醉﹐今年花謝﹐明年花謝﹐白了人頭。乘興兩三甌﹐揀溪山好處追遊。但教有酒身無事﹐有花也好﹐無花也好﹐選甚春秋﹗」

【王中立】﹝字湯臣﹐號擬栩。晚年易名云鶴。﹞

王擬栩少日治《易》﹐有聲場屋間﹐累舉不第。賦詩曰「學劍攻書謾自奇﹐回頭三十六年非。春風萬里衡門下﹐依舊並州一布衣。」

王擬栩家豪於財﹐賓客日滿門﹐待之備極丰腆﹐其自奉則日食淡湯餅一杯而已。年二十四喪妻﹐遂不更娶﹐亦不就舉選。齋居一室﹐枯淡如衲僧﹐如是三四年乃出。時人覺其談吐髙闊﹐詩筆字畫皆超絕﹐若有物附之者﹐問之﹐不言也。一日來都下﹐館閒閒公家﹐中秋夜﹐飲酒賦詩﹐且就公索墨水一架﹐公如言與之。明旦﹐不造而去﹐壁間畱「龜鶴」二字﹐廣長一丈而墨水具在﹐不知以何物書之﹐朝士來觀者﹐車馬塡咽﹐都下競傳王先生仙去矣。久之﹐先生從外至﹐問二字以何物書﹖不答﹐題詩其旁云「天地之間一古儒﹐醒來不記醉中書。旁人錯比神仙字﹐只恐神仙字不如。」

擬栩平生詩甚多﹐有「醉袖舞嫌天地窄﹐詩情狂壓海山平」之句﹐他亦稱此。雜詩云「華山宮殿白雲封﹐不見當年打睡翁。貪看終南山色好﹐不知紅日下前峯。」「獨跨蒼虯下太淸﹐春風萬里月華明。因君感激爲君說﹐鑿破天機我也驚。」「云葉粼粼皺碧空﹐笙蕭遞響入天風。忽驚風浪耳邊急﹐不覺形神來世中。」「此生休更問浮名﹐名利區區不踅停。我有一丸天上藥﹐用時還解濟蒼生。」

●卷六十六宋﹝金﹞

【章宗】﹝喜文學﹐善書畫。宋徽宗嘗以蘇合油搜煙爲墨﹐章宗僅購得一兩﹐價黃金一斤。欲仿爲之不能。﹞

章宗建梳妝臺於都城東北隅﹐與李妃登焉﹐得句云「二人土上坐﹐」妃卽對曰「一月日邊明。」時皆以警妙誇之。﹝今京師禁中瓊花島﹑梳妝臺皆金故物也。臺今訛爲蕭太后梳妝樓。﹞

雲龍川泰和殿五月開牡丹。章宗賦詩曰「洛陽谷雨紅千葉﹐嶺外朱明玉一枝。地力發生𨿽有異﹐天公造物本無私。」

燕京西七十里有仰山﹐峯巒拱秀﹐中有平頂如蓮花心﹐旁有五峯﹐曰獨秀﹑翠微﹑紫蓋﹑妙髙﹑紫微﹐下多禪剎。章宗遊幸﹐有詩刻石﹕「金色界中兜率景﹐碧蓮花裏梵王宮。鶴驚淸露三更月﹐虎嘯疏林萬壑風。」

章宗題扇《蝶戀花》詞曰「幾股湘江龍骨瘦﹐巧樣翻騰﹐疊作湘波皺。金縷小鈿花艸斗﹐翠條更結同心扣。金殿珠簾閒永晝。一握淸風﹐暫喜懷中透。忽聽傳宣須急奏﹐輕輕褪入香羅袖。」

明昌初﹐有劈橙爲軟金杯者﹐章宗賦《生查子》詞曰「風流紫府郎﹐飲痛烏紗岸。柔軟九回腸﹐冷怯玻璃碗。纖纖白玉蔥﹐分破黃金彈。借取洞庭春﹐飛上桃花面。」

馬嵬坡太眞墓﹐題詠甚多﹐惟武功杜眞卿一詩極爲婉麗﹕「楊柳依依水拍堤﹐春晴茅屋燕爭泥。海棠正好東風惡﹐狼藉殘紅襯馬蹄。」遂城髙徳卿亦有詩曰「事去君王不柰何﹐荒墳三尺馬嵬坡。歸來枉爲香囊泣﹐不道生靈淚更多。」道陵詔錄馬嵬詩﹐得五百餘首﹐付詞臣第之﹐眞卿詩在髙等。」﹝杜名﹐阜昌中登科。髙名有鄰﹐大定進士。﹞

【趙氵風】﹝字文儒。時人以其書配黨懷英﹐號曰黨趙。﹞

道陵中秋賞月瑤光樓﹐召趙黃山對禦賦詩﹐以「淸」字爲韻。黃山賦曰「秋气平分月正明﹐蕊珠宮闕對蓬瀛。已驅急雨消殘暑﹐不遣微云點太淸。簾外輕風飄桂子﹐夜深涼露滴金莖。聖朝不奏《霓裳曲》﹐四海歌謳卽樂聲。」道陵讀至落句﹐大加賞異﹐手酌金鐘以賜﹐且呼其字曰「文孺﹗以此鐘賜汝作酒直。」士林榮之。

仙和尙坐脫﹐趙黃山題云「識得從來覺性圓﹐西歸只履更然。永嘉穩步曹溪路。臨濟飽參黃柏禪。桶底脫時無一物﹐機輪轉處有三玄。火中畱得一莖艸﹐依舊光明爍大千。」

【周昂】﹝字徳卿。閒閒公嘗集黨承旨﹑趙黃山﹑路司諫﹑劉之昂﹑尹無忌﹑王逸賓與徳卿七人詩﹐刻木以傳﹐目爲《明昌詞人雅制》。﹞

虞鄕麻氏構小齋﹐榜曰醉經。周昂爲題絕句云「詩書讀破自融神﹐不羨云安曲米春。黃卷至今眞味在﹐莫將糟粕待前人。」

完顏永貞﹐金宗室也﹐時稱賢宰相﹐自號冷巖。周昂爲賦《冷巖行》曰「或爲盂﹐或爲鐘。人心自異山本同。天淸雲遠望不極﹐小孤宛在江流中。澗之毛﹐可篚。山之木﹐可斤斧。惟有白雪髙崔嵬﹐風吹不消自太古。峴山何奇﹐羊子所攀。東山何秀﹐謝公往還。今爾胡爲籍甚乎人間﹖於差乎冷山。」

【田琢】﹝字器之﹐云朔人。明昌五年進士。﹞

明昌丙辰﹐田器之從軍塞外合虜裏山﹐野捨不勝荒涼。春末﹐有雙燕亦巢此屋﹐土人不識﹐屢欲捕之﹐田曲爲全護。其燕晝出夜歸﹐田必開戶待之。忽一日飛止坐隅﹐都無驚畏﹐巧語移時不去。田意謂﹐明日秋杜﹐此鳥當歸﹐殆畱別語也。因作一詩贈之云「幾年塞外歷崎危﹐誰謂烏衣亦此飛﹖朝向蘆陂知有爲﹐暮投茅舍重相依。君憐我處頻迎語﹐我憶君時不掩扉。明日西風悲鼓角﹐君應先去我何歸﹖」此詩以細字寫之爲蠟丸﹐系於燕足上。明年四月﹐田受代歸。又八年﹐泰和甲子﹐任潞州觀察判官。四月十二日﹐偶坐廨捨之含翠堂﹐忽雙燕至﹐一飛檐戶間﹐一上硯屏﹐田諦視之﹐系足蠟丸故在﹐乃知此鳥蓋往年贈詩者也。因請同年龐才卿鑄畫爲圖﹐求諸公賦詩。才卿爲長歌曰「田君才略燕云客﹐少年累有安邊策。悔從筆硯取功名﹐直要橫馳沙漠北。塞垣春雪白皚皚﹐東風未放玄陰開。烏衣之國定何許﹖一雙燕子能飛來。三年驛舍安西道﹐眼底鶯花無夢到。忽見低飛入短檐﹐此身似向邯鄲覺。君居海東我中原﹐相逢乃在穹廬前。天涯流落俱爲客﹐感時念遠空潸然。長安何限髙髙閣﹐晝夜風閒開翠幕。底事猜嫌不往依﹖甘從此地風沙惡。土人嗜肉無仁心﹐一生弋獵誇從禽。有巢幸穩勿浪出﹐汝身未必輕千金。朝來暮去益暱狎﹐物我相忘情意一。但怪重裘積漸添﹐元是西風催社日。須知音巧惟意鴯﹐勿來坐偶如告辭。我方畱寓未歸得﹐爲君忍賦傷心詩。詩成自述聊爲戲﹐系足封之亦無意。燕已歸飛我未歸﹐刁鬥聲中忽驚歲。旄頭夜落妖氛收﹐嫖姚獻凱歸神州。玉關早喜班超入﹐北海不聞蘇武畱。君才經世寧終枉﹐幕府須賢來上黨。別後歸期兩及爪﹐人間秋燕十來往。沈沈官舍紅芳稀﹐葛衣燕居澹忘機。忽聞巧語入檐戶﹐大似相識來相依。一飛檐外窺庭樹﹐一上屏山驚不去。解足分明得帛書﹐眞是當年畱別句。天生萬物禽最微﹐固耶偶耶吾不知。古道益遠交情離﹐朝恩暮怨云遷移。當時握手悲別離﹐一旦富貴棄如遺。聞予燕歌應自疑﹐愼無示之嗔我譏。」楊之美云翼詩云「危巢客捨久相依﹐常記西風社日歸。海國傳心千驛隔﹐塞垣回首十年非。新詩尙在人空老﹐舊夢無憑鳥自飛。寄語《齊諧》休誌怪﹐沙鷗相款解忘機。」李欽叔獻能詩云「塞上風光已十霜﹐仁心覆護獨難忘。當時相送詩仍在﹐此日重來話更長。客捨花開新信息﹐云兜香冷舊昏黃。主人得報君知否﹐千古珠璣在錦囊。」

【孫鐸】﹝字振之﹐恩州人。大定十三年進士。﹞

明昌中﹐孫振之擢戶部尙書﹐時已有相望﹐及考滿﹐以戶曹繁重﹐未有可代者﹐特旨進一官再任﹐而同列二人俱入相矣。振之賀席中戲舉靑州老柏院布衣張在詩云「南鄰北裏牡丹開﹐公子王孫去不回。惟有庭前老柏樹﹐春風來似不曾來。」爲禦史所劾﹐降授同知河南府事﹐有以詩送之者﹐云「想到洛陽春正好﹐南鄰北裏牡丹開。」聞者皆大笑。

【李純甫】﹝字之純。承安中進士。性嗜酒﹐未嘗一日不飲﹐亦未嘗一飲不醉。眼花耳熱後﹐人有發其談端者﹐傾河瀉江﹐無有窮竭。﹞

李屏山﹐中歲徧觀佛書﹐能悉其精微。嘗賦﹐其雜詩云「顚倒三生夢﹐飛沈萬劫心。乾坤頭至踵﹐混沌古猶今。黑白無眞色﹐宮商豈至音。維摩懶開口﹐枝上一蟬吟。」「乾坤大聚落﹐今古小朝昏。諸子蠅鉆紙﹐羣雄虱處。一心還入道﹐萬物自歸根。卻笑幽憂客﹐空招楚些魂。」「丹鳳翔金鼎﹐蒼龍戲玉池。心源澄似水﹐鼻息細於絲。枕上山川好﹐壺中日月遲。神仙學道者﹐那許小兒知﹖」「空譯流沙語﹐難參少室禪。泥牛耕海底﹐玉犬吠云邊。仰嶠圓茶夢﹐曹山放酒顚。書生眼如月﹐休被衲僧穿。」「狡兔畱三窟﹐獼猴戲六窗。情田鋤宿艸﹐心月映澄江。酒戒何曾破﹐詩魔先已降。雄蜂雌蛺蝶﹐正自不成雙。」

屏山學佛﹐自史舜元發之﹐張伯玉﹑髙獻臣二人並不平禪解。張有登樓詩云「昨日上髙樓﹐西山翡翠堆。今日上髙樓﹐西山如死灰。想見屏山老﹐療饑西山隈。餐卻西山色﹐髙樓空崔嵬。」髙有壺溪詩云「我觀壺盧溪﹐未易以蠡測。大若溪上翁﹐有口吸不得。壺中別是一洞天﹐溪上翁旣壺中仙。畢竟人間無著處﹐杖頭挑取屏山去。」屏山乃作《爲蟬解嘲》詩曰「老蜣破衲染塵緇﹐轉丸如轉造物兒。道在矢溺傳有之﹐定中幻出嬋娟姿。金仙未解羽人屍﹐吸風飲露巢一枝。倚杖而吟如惠施﹐字字皆以心爲師。千偈瀾翻無了時﹐關不落詩人詩。屏山參透此一機﹐髯弟皤兄何見疑﹖此理入玄人得知。髯弟恐我餐卻西山秀﹐皤兄勸我吸卻壺盧溪。因蟬倩我問渠伊﹐快掉葛藤復是誰﹖髯弟絕倒皤兄嘻。」

屏山《題眞味堂》曰「問渠眞味若爲言﹐不著鹽梅也自全。龜鼎大夫徒染指﹐曲車公子漫流涎。胸中已有五千卷﹐徽外更聽三兩弦。此老淸饞何所嗜﹖宦名嚼蠟已多年。」

【許古】﹝字道眞。承安中進士。﹞

許道眞在宣宗朝以直言極諫稱﹐哀宗卽位﹐首命驛致之﹐過少室﹐賦詩曰「老病無堪合退休﹐伊川久已得菟裘。如今又上長安道﹐好被靑山笑白頭。」未幾乞身﹐還伊陽﹐郡守爲起伊川亭。

道眞性嗜酒﹐每乘舟出﹐村落間畱飲﹐或十數日不歸﹐及溯流而上﹐老稚奔走爭爲之挽舟﹐數十里不絕﹐嘗賦《眼兒媚》詞曰「濁醪ド得玉爲漿﹐風韻帶橙香。持杯笑道﹕鵝黃似酒﹐酒似鵝黃。世緣老矣不思量﹐沈醉又何妨﹖臨風對月﹐山歌野調﹐盡我疏狂。」

【王】﹝字子文﹐自號照了居士﹐後攺名知非﹐字無咎。﹞

崇寧間﹐王子文棄官去﹐往來登封盧氏山中。初出京﹐有詩云「親疏俱穩人倫了﹐婚嫁齊成俗意周。一筆盡鉤塵債斷﹐都無虧欠大家休。休休休﹐愛著何時是徹頭﹖風息浪平人已渡﹐笑攜明月下孤舟。」﹝太原助教張世寧旣卒﹐神降﹐其妹歌曰「休休休﹐偸得休時便好休。歡喜冤家無徹頭。」與詩頗�云。﹞

王子文居盧氏山二十年﹐布衣蔬食﹐井臼自親﹐時人哀苦之﹐而子文處之自若。有詩云「撒手寧論萬丈崖﹐腳跟未肯點塵埃。東君也自魔君數﹐故著靑紅眼底來。來何遲﹐去何早﹖二五不多十不少。一聲柄木徧虛空﹐誰識堂堂眞照了﹖」

王子文旣學佛﹐作《決定歌》﹐禪家以爲證道新丰之後無有及者。《贈安居士國寶》云「不招措大嗔﹐不喚王子文。不惹禪和笑﹐不名王照了。他人怕人嫌﹐照了要人嫌。人人有面樹有皮﹐努力方便勤妝嚴。妝嚴也由賢﹐不然也由賢。鼻孔莫遣他人穿。」又《答國寶》云「幻人誰拙復誰能﹖遊戲何妨傀儡亻朋。凡事不堪君莫怪﹐儂家面目得人憎。」

【董文甫】﹝字國華﹐自號無事道人。與王大用良臣皆潞人﹐同舉承安進士。﹞

董國華《題審是堂》云「按劍人人駭夜光﹐蜀雞合道勝鸞凰。飛蛾可是無分別﹐直道油燈是太陽。」

正大中﹐董國華以公事至杞縣﹐自知死期﹐作書與家人及同官﹐又作詩貽杞令佐。詩畢﹐擲筆於地﹐以扇障面而逝。其詩曰「無情眞主沒錢僧﹐送上城南無事人。檢盡《傳燈》無盡錄﹐更無公案這番新。」「生有地﹐死有處﹐萬牛不能移一步。一輪明月印天心﹐此是渠儂住處住。」「白髮三千丈﹐紅塵六十年。只今無見在﹐虛費艸鞋錢。」「今古一輪月﹐分明印碧霄。門門蟾影白﹐處處桂香飄。不起眼中暈﹐何勞指上標﹖眞空渾照破﹐歸去杖頭挑。」

王大用作詩以敏捷稱﹐入翰林﹐與李欽叔善﹐從軍南徵﹐二人酬唱甚多。大用有詩曰「蕎花冉冉密脾香﹐禾穗累累鶻眼黃。一縷晚煙吹不去﹐爲誰著意護秋霜﹖」欽叔愛之。

王大用《九月七日》詩曰「紫霜零落帶孤禽﹐平楚蒼蒼秋意深。月過初三半梳玉﹐菊迎重九滿籬金。天憐病骨商量暖﹐云促歸程會計陰。風雁飛來更瀟灑﹐一枝蘆雪印波心。」

【麻九疇】﹝字知幾﹐莫州人。三歲識字﹐七歲能艸書﹐作大字有及數尺者。﹞

麻知幾嘗爲郾城張伯玉賦透光鏡﹐李欽叔傳至京師﹐趙禮部大加賞異﹐貼壁間﹐坐臥讀之。其辭曰「太陰淪魄元不耀﹐太陽分光成二曜。嗚呼怪銅盜此幻﹐透影在壁與背肖。奩開光走庭﹐劃如犀乍脫鞘。泓澄秋落百丈潭﹐疑有龍向天門跳。秦娃漢婉化鴛土﹐寵雨恩雲埋鳳詔。當年椒塗鑑桃李﹐身後泉臺映蓬ワ。枕簟無情艸木香﹐笙歌不暖梟狐嘯。髑髏一醜不再妍﹐不知持此將安照﹖萬斛珠璣委俑人﹐喚得偸兒成鬼剽。借問金椎一控時﹐何如海上靑蠅弔﹖壽如金石佳且好﹐此銘此篆兩奇峭。今誰子後曩誰先﹖贏得紐樞經蟻竅。千古繁華一夢醒﹐恍然入手稱神妙。丹砂色紫翠羽靑﹐萬金難買人年少。君侯新自洛陽來﹐玉臺人物今溫嶠。相看大笑古人癡﹐收鏡入奩還自笑。」

麻知幾冬夜彈琴﹐有懷山中人﹐因賦長篇曰「門前雪垂垂﹐室中理朱絲。手按十三徽﹐心飛天一涯。故人渺何許﹖萬里驚鴻飛。試憑朱絲語﹐一聲聲亦悲。一彈雪欲落﹐再彈雪正作。只在此山中﹐故人今憂樂。我欲彈文王﹐岐山云渺茫。我欲鼓曾子﹐無田可耘耔。道遠望不及﹐千山復萬水。思君復思君﹐正恐須髯皤。後夔若不來﹐柰此宮商何﹖春風早晚起﹐百鳥喧庭柯。時攜一尊酒﹐爲君奏云和。」

明昌﹑承安間﹐以神童稱者五人﹕太原常添壽四歲﹐作詩云「我有一卷經﹐不用筆寫成。展開無一字﹐晝夜放光明。」合河劉文榮滋七歲﹐有詩云「鶯花新物態﹐日月老天公。」益都劉伯祥微七歲﹐道陵召入宮﹐賦《鳳凰來儀》二首稱旨﹐又應制《賦春柳》云「翠細圓勻綠綫輕﹐著行排立弄新晴。更看三月春風裏﹐散作飛花滿鳳城。」張世傑漢臣五六歲﹐亦召入﹐《賦元妃素羅扇畫梅》云「前村消不得﹐移向月中栽。」其後﹐常隱居不出。餘三人者皆無可稱道﹐獨知幾能自樹立﹐一時名重天下。﹝麻知幾七歲時﹐章宗召見﹐問﹕「汝入宮殿中亦懼怯否﹖」對曰「君臣﹐父子也。子寧懼父耶﹖」上大奇之。﹞

【王予可】﹝本軍校子﹐年三十許﹐大病後忽發狂﹐久之﹐能把筆作詩文﹐及說世外恍惚事。每遇文士﹐則稱大咸將軍﹔於佛前﹐則諦摩龍什﹔於道﹐則騶天玄俊﹔於貴遊﹐則威錦堂主人。﹞

南渡後﹐王南云居上蔡﹑遂平﹑郾城之間﹐在郾城爲最久。麻知幾﹑張伯玉與之遊﹐最狎說。其所作詩以百分爲率﹐可曉者才二三耳。《射虎》首句云「風色偃貂裘」﹐卽閣筆﹐自戲云「此虎來矣。」樂府云「唾尖絨舌淡紅甜」﹐又自戲云「欲下犁舌獄耶﹗」﹝張伯玉名﹐臨穎人。嘗自言「丈夫子娶非尙主﹐官不至宰相﹐不屑可也。」家旣貴顯﹐厚於奉養﹐擊鮮爲具﹐賓客日滿門﹐窮晝竟夜﹐卒以樂死。﹞

張伯玉家畫愼宮人徐行﹑以手整釵﹑一鶴後隨﹐謂之《馴鶴圖》﹐伯玉請王南云賦詩﹐李欽叔常苦其不用韻﹐限以「釵﹑來﹑苔」三字﹐南云卽援筆曰「寢處妝鉛未捲釵﹐孤云花帶月邊來。六宮簾幕金鸞冷﹐露濕晨煙啄翠苔。」﹝或傳南云仙去﹐事不可知。其《生查子》云「夜色明河靜﹐好風來千里。水殿謫仙人﹐皓齒淸歌起。前聲金中﹐後聲銀河底。一夜嶺頭云﹐繞徧樓前水。」辭之飄逸髙妙如此﹐固謫仙之流亞也。﹞

【王特起】﹝字正之。代州人。泰和三年進士。﹞

王正之《賦華山》云「三峯盤地軸﹐一水落天紳。造化無遺巧﹐丹靑總失眞。」閒閒公屢哦此詩以爲妙。

有生第三子者﹐王正之制《喜遷鶯》詞以賀之曰「古今三絕﹐惟鄭國三良﹐漢家三傑。三俊才名﹐三儒文學﹐更有三君淸節。爭似一門三秀﹐三子三孫奇特。人總道﹐賽蜀郡三蘇﹐河東三薛。慶愜。況正是﹐三月風光﹐杯好傾三百。子並三賢﹐孫齊三少﹐俱篤三餘事業。文旣三冬足用﹐名卽三元髙揭。親俱慶﹐看寵加三命﹐禮膺三接。」

正之又有《喜遷鶯》詞別側室云「玉樓歡宴。記遺簪綺席﹐題詩羅扇。月枕雙欹﹐云窗同夢﹐相伴小花深院。舊歡頓成陳迹﹐翻作一番新怨。素秋晚﹐聽《陽關三疊》﹐一樽相餞。畱戀﹐情繾綣。紅淚洗妝﹐雨濕梨花面。雁底關河﹐馬頭星月﹐西去一程程遠。但願此情如舊﹐天也不違人願。再相見﹐老生涯﹑分付藥鑪經卷。」﹝「雁底關河」﹐元人詞多用之﹐諺所謂「雁飛不到處也。」有攺作「應」字者謬。﹞

●卷六十七宋﹝金﹞

【密國公】﹝字子瑜。興陵之孫﹐越王長子﹐南渡後封胙國公。正大初﹐進封密。所居有樗軒﹐又有如庵。完顏宗室中第一流人也。﹞

密公字畫得於蘇﹑黃之間。參禪於善西堂﹐《自題寫眞》曰「枯木寒灰亦自神﹐應緣來現胙公身。只因苦愛東坡老﹐人道前身趙徳麟。」﹝明昌以還﹐諸王法禁嚴﹐諸公子皆不得與外間交通﹐故子瑜得窮日力於書。越王薨後﹐稍得出遊﹐文士輩亦時至其門。家所藏法書名畫﹐幾與中祕等。南渡倉卒﹐公寶惜﹐因護與身存亡﹐故他貨不得一錢著身﹐公以此貧甚。﹞

密公得友人書﹐詩以志喜曰「聞有書來喜欲狂﹐紫芝眉宇久難忘。別離惟嘆我頭白﹐詩句屢成君馬黃。公幹羈棲猶洛下﹐孔明髙臥尙南陽。冷官領取閒中趣﹐遠勝區區夢蟻忙。」

金制﹐國公祭山陵﹐則佩虎符﹑乘傳﹐號曰嚴祭。若上淸﹑儲祥宮﹐若太乙宮﹑五嶽觀設醮﹐上方相藍大道場﹐則國公代行香。子瑜多預焉。嘗有詩自戲云「借來羸馬鈍於墻﹐馬上官人病且疰。無用老臣還有用﹐一年三五度燒香。」

密公《漁父詞》云「楊柳風前白板扉﹐荷花雨裏綠蓑衣。紅稻美﹐錦鱗肥﹐漁笛閒拈月下吹。」「釣得魚來臥看書﹐船頭穩置酒葫蘆。煙際柳﹐雨中蒲﹐乞與人間作畫圖。」

密公又有《靑玉案》詞云「凍雲封卻駝岡路﹐有誰訪溪梅去﹖夢裏疏香風似度。覺來誰見﹐一窗涼月﹐瘦影無尋處。明朝畫筆江天暮﹐定向漁蓑得奇句。試問簾前深幾許﹖兒童笑道﹕『黃昏時候﹐猶是廉纖雨。』」《西江月》詞云「一百八般佛事﹐二十四考中書。山林朝市等區區﹐著甚由來自苦。過寺談些般若﹐逢花倒个葫蘆。少時伶俐老來愚﹐萬事安於所遇。」《臨江仙》詞云「倦客更遭塵事冗﹐故尋閒地婆娑。一尊芳酒一聲歌。盧郎心未老﹐潘令鬢先皤。醉向繁臺臺上問﹐滿川細柳新荷。薰風樓閣夕陽多。倚欄凝思久﹐漁笛起煙波。」

【苑中】﹝字極之。大興人。﹞

貞初﹐術虎髙琪當國﹐專以威刑肅物﹐士大夫被捃摭者﹐笞辱與徒隸等﹐醫家以酒下地龍散投以蠟丸﹐服之﹐則受杖者失痛覺﹐此方大行於時。苑極之有戲云「嚼蠟誰知味最長﹐一杯卯酒地龍香。年來紙價長安貴﹐不重新詩重藥方。」時人傳以爲笑。

【李獻能】﹝字欽叔。貞三年﹐以省元擢廷試第一。從兄弟欽山﹑欽若﹑欽用皆中朝名勝。李﹐故將種﹐而同時四進士﹐照映一時。﹞

平州王飛伯郁以布爲囊﹐采當世名卿詩投其中﹐李欽叔題云「穎露毛錐只自賢﹐智如樗腹但求全。迂疏差似淵才富﹐羞澀猶無杜老錢。收拾珠璣三萬斛﹐貯儲風月一千篇。嘔心大勝奚奴錦﹐要與風人被管弦。」

元光初﹐李欽叔與元裕之在孟津﹐辛敬之願自女幾來﹐爲畱數日。其行也﹐欽叔爲設饌﹐備極丰腆﹐敬之放箸嘆曰「平生飽食有數﹐每見吾二弟必得美食。明日道路中又當與老饑相抗去矣。會有一日﹐辛老子僵臥柳泉﹑韓城之間﹐以天地爲棺槨﹐日月爲含穗﹐狐貍亦可﹐螻蟻亦可。」二人爲之惻然。嘗共遊河山亭﹐敬之賦《臨江仙》畱別二人云「誰識虎頭峯下客﹖少年有意功名。淸朝無路到公卿。蕭蕭華屋﹐白髮老諸生。邂逅對牀逢二妙﹐揮毫落紙堪驚。他年聯袂上蓬瀛。春風蓮燭﹐莫忘此時情。」

【趙元】﹝字宜之﹐號愚軒。自稱「十洲種玉大志經童出身」。以年及調鞏西簿﹐未幾失明。旣病廢﹐無所營爲﹐萬慮一歸於詩﹐故詩益工。與陵川秦簡夫善。簡夫名略﹐自號西溪老人。﹞

趙宜之爲鞏西簿﹐泰和丁卯﹐道出蒲東普救寺﹐僧捨所謂西廂者﹐有唐麗人崔氏女遺照在焉﹐因命畫師陳居中繪模眞像﹐仍拾四十言題云「並燕鶯爲字﹐聯徽氏姓崔。非煙宜采畫﹐秀玉勝江梅。薄命千年恨﹐芳心一寸灰。西廂舊紅樹﹐曾與月徘徊。」

貞之難﹐愚軒賦《鄰婦哭》曰「鄰婦哭﹐哭聲苦。一家十口今存五。我親問之亡者誰﹖兒郎被殺夫遭虜。鄰婦哭﹐哭聲哀。兒郎未埋夫未回。燒殘破屋不暇葺﹐田疇失鋤多艸萊。鄰婦哭﹐哭不停。應當門戶無餘丁。追胥夜至星火急﹐並州運米雲中行。」

秦簡夫《贈趙宜之》云「年時見君行路難﹐喜於長安新得官。日來見君鄰婦哭﹐驚似藍田尋得玉。愛官愛玉樂有涯﹐愛君之詩無盡期。古人骨冷不復作﹐主張騷雅非君誰﹖」

秦簡夫在上黨公府﹐賦《谷靡靡》云「谷靡靡﹐靑割將來彊半秕。急忙舂米送官倉﹐只恐秋風馬塵起。官倉遠在蕎麥山﹐南梯直上靑雲間。梯危一上八九里﹐之字百折縈回環。憑誰說向監倉使﹐斛面莫教髙一指。請君沿路看擔夫﹐汗顆多於所擔米。」

【李汾】﹝字長源。平生以詩爲專門之學﹐其所得爲多。﹞

元光末﹐李長源用薦書從事史館。長源素髙亢﹐時館中諸人率多新進﹐史家凡例未能盡知。長源正襟危坐﹐讀太史公﹑左丘明一篇﹐或數百言﹐音吐洪暢﹐旁若無人。旣畢﹐顧四坐漫爲一語云「看。」諸人積不平﹐乃以漫罵官長訟於有司﹐逾年竟罷去。坊州雷伯威﹝﹞作詩送之﹐頗識翰林諸人不能少忍﹐至與一書生相角﹐逐使狼狽而去。有「郎君未足畱商隱﹐官長從教罵廣文」之句。又云「明日春風一杯酒﹐與君同酹信陵墳。」人甚稱之。

【呂大鵬】﹝字鵬舉。﹞

興定初﹐有王世安者﹐獻取盱眙﹑楚州之策﹐宣宗遂有南侵之謀。密人呂鵬舉素以气岸自許﹐作詩撼主兵者云「縫掖無由掛鐵衣﹐劍花生澀馬空肥。燈前艸就平南策﹐一夜江神泣涕歸。」

【王渥】﹝字仲澤。興定二年進士。以字行。﹞

王仲澤登第後﹐調管司候﹐不赴。壽州仿禦使完顏邦獻﹑商州仿禦使完顏國器﹑武勝節度完顏庭玉愛其才﹐連辟三府經歷官﹐在軍中凡十年。嘗同元裕之從國器獵﹐賦《水龍吟》曰「短衣匹馬淸秋﹐慣曾射虎南山下。西風白水﹐石鯨鱗甲﹐山川圖畫。千古神州﹐一時勝事﹐賓僚儒雅。快長堤萬弩﹐平岡千騎﹐波濤捲﹐魚龍夜。落日孤城鼓角﹐笑歸來長圍初罷。風雲慘澹﹐貔貅得意﹐旌旗閒暇。萬里天河﹐更須一洗﹐中原兵馬。看橐嗚咽﹐咸陽道左﹐拜西還駕。」

正大七年﹐金與宋議和﹐擇可爲行人者﹐仲澤以才選﹐凡再至揚州﹐制司驛亭﹐有題詩譏其和事不成者﹐云「來往二年無一事﹐靑山也解笑行人。」仲澤因爲解嘲云「二年奔走道途間﹐知被靑山笑往還。只向江南南岸老﹐行人應更笑靑山。」宋人愛其才﹐有中州豪士之目。

【史才】﹝字才長。弟學﹐字學優。並有聲太學。時稱延安二史。﹞

史才長《陪陳彥文謁筠泉榮上人》詩云「彊隨禪客到西禪﹐竹柏團靑蔭石泉。一首小詩吟不就﹐閒情元在落花邊。」

史學優﹐正大中省試第一﹐嘗客京師﹐有所眷﹐久而不歸﹐其妻李作詩寄之云「百年風樹底﹐誰淚到君前﹖」學優得詩﹐卽日命駕。

【元好問】﹝字裕之﹐號遺山。元東巖徳明子也。始生七月﹐出繼叔氏﹐興定五年舉進士。金亡﹐不仕。兄好古﹐字敏之。﹞

明昌﹑承安間﹐元東巖有聲場屋﹐累舉不第﹐放浪山水間﹐未嘗一日不飲酒﹐賦詩《桃源行》曰「山中三月山桃開﹐紅霞爛熳無邊涯。山家藏春藏不得﹐落花流水人間來。憶昔攜家竄巖谷﹐秦人半向長城哭。回頭塵土失咸陽﹐繒弋徒勞羨鴻鵠。冬裘夏葛存大朴﹐小國寡民皆樂俗。晝永垣籬雞犬閒﹐春晴門巷桑楡綠。漁郎偶到本無心﹐仙境何緣得重尋。今日武陵圖上看﹐惟見雲林深復深。」

元東巖生平愛雁門鳳凰山﹐竟不一到﹐其詩曰「鳳凰聞說似天壇﹐北去南來馬上看。想得松聲滿巖谷﹐秋風無際海波寒。」

元敏之性識穎悟﹐讀書能彊記﹐務爲無所不﹐年二十就科舉﹐時東巖公已歿﹐其母望敏之立門戶甚切﹐及再試不中﹐意殊不自得﹐又娶婦不諧﹐日致惡語﹐遂以狷介得疾﹐嘗作《望月》詩云「佳辰無物慰相思﹐先賞空吟昨夜詩。莫怪更深仍坐待﹐密雲或有暫開時。」人或言詩境不開廣﹐非佳語也。敏之嘆曰「吾得年不永﹐境趣能開廣否﹖」未幾﹐沒於北兵屠城之禍。

元遺山七歲能詩﹐王擬栩稱爲神童。稍長﹐從陵州郝晉卿天挺學﹐六年而業成。下太行﹐渡大河﹐爲《箕山》《琴臺》等詩﹐閒閒趙公見之﹐以爲少陵以來無此作也﹐以書招之﹐於是名震京師﹐目爲元才子。《箕山》詩有云「幽林轉陰崖﹐鳥道人迹絕。許君棲隱地﹐惟有太古雪。人間黃屋貴﹐物外只自潔。尙厭一瓢喧﹐重負寧所屑。」《琴臺》詩有云「荒城艸木合﹐破屋風雨侵。千年一琴臺﹐騰焉涕盈襟。遺愛食縣社﹐公寧不堪任。此臺卽甘棠﹐忍使無餘陰。」又云「千山爲公臺﹐萬籟爲公琴。夔曠不並世﹐月露爲知音。」﹝興定初﹐裕之始以詩文見閒閒公﹐公爲延譽諸公間。又五年﹐乃得以科第出公之門﹐公力爲挽之。旁有不平者﹐謂公與楊禮部之美﹑雷禦史希顏﹑李內翰欽叔爲元氏黨人。正大甲申﹐諸公貢裕之詞科﹐公爲監試官﹐以例不赴院宿。一日坐禮曹﹐欽叔從外至﹐誦裕之《秦王破竇建徳降王世充露布》﹐公頗爲聳動﹐顧座客陳司諫正叔曰「人言我黨元子。誠黨之耶﹖」﹞

泰和乙丑﹐裕之赴試並州﹐道逢捕雁者捕得二雁﹐一死一脫网去﹐其脫网者﹐空中盤旋﹐哀鳴良久﹐亦投地死。裕之遂以金贖得二雁﹐瘞汾水傍﹐壘石爲識﹐號曰雁丘﹐因賦《摸魚兒》詞云「問世間情是何物﹐直教生死相許﹖天南地北雙飛客﹐老翅幾回寒暑。歡樂趣﹐離別苦﹐就中更有癡兒女。君應有語﹐渺萬里層雲﹐千山暮雪﹐隻影向誰去﹖橫汾路﹐寂寞當年簫鼓﹐荒煙依舊平楚。招魂楚些何嗟及﹐山鬼暗啼風雨。天也妒﹐未信與鶯兒燕子俱黃土。千秋萬古﹐爲畱待騷人﹐狂歌痛飲﹐來訪雁丘處。」同行蒲溪楊正卿果和云「悵年年雁飛汾水﹐秋風依舊蘭渚。网羅驚破雙棲夢﹐孤影亂翻波素。還與﹐算古往今來﹐只有相思苦。朝朝暮暮﹐想塞北風沙﹐江南煙月﹐爭忍自來去﹖埋恨處﹐依約並門舊路。一丘寂寞寒雨。世間多少風流事﹐天也有心相妒。休說與﹗還卻怕﹑有情多被無情誤。一杯會舉﹐待細讀悲歌﹐滿傾淸淚﹐爲爾酹黃土。」欒城李仁卿冶和云「雁雙雙正分汾水﹐回頭生死殊路。天長地久相思債﹐何似眼前俱去﹖摧勁羽﹐倘萬一幽冥﹐卻有重逢處。詩翁感遇﹐把江北江南﹐風嘹月唳﹐並付一丘土。仍爲汝﹐小艸幽蘭麗句﹐聲聲字字酸楚。拍江秋影今何在﹖艸木欲迷堤樹。霜魂苦﹐算猶勝王嬙靑冢眞娘墓。憑誰說與﹖對鳥道長空﹐龍艘古渡﹐馬耳淚如雨。」﹝大名民家﹐有男女以私情不遂赴水死。後三日﹐二屍相攜出水濱。是歲﹐此陂荷花無不並蒂者。李仁卿賦《摸魚兒》紀其事云「爲多情和天也老﹐不應情遽如許﹗請君試聽雙渠怨﹐方見此情眞處。誰點注﹖香瀲灩銀塘對抹胭脂露。藕絲幾縷﹐絆玉骨春心﹐金沙曉淚﹐漠漠瑞紅吐。連理樹﹐一樣驪山懷古。古今朝暮雲雨。六郎夫婦三生夢﹐斷幽恨從前沮。須會取﹐共鴛鴦翡翠﹐照影長相聚。秋風不住。悵寂寞芳魂﹐輕煙北渚﹐涼月又南浦。」仁卿此詞與雁丘詞並膾炙人口。﹞

正大四年十月﹐有狂僧李菩薩者﹐就都人楊廣道家宿。一日大寒﹐楊與之酒﹐李若愧無以報主人者﹐晨起﹐持酒碗出﹐聞其噗酒聲﹐入曰「增明亭前花開矣。」已而﹐牡丹開兩花﹐來觀者車馬闐咽﹐酒尊爲之一空。元遺山賦《滿庭芳》詞記之云「天上殷韓﹐解羈官府﹐爛遊舞榭歌樓。開花釀酒﹐來著帝王州。常見牡丹開後﹐獨占斷﹐谷雨風流。仙家好﹐霜天槁葉﹐艷破春柔。狂僧﹐誰借手﹖一杯喚起﹐綠怨紅愁。天香國艷﹐梅菊背人羞。盡揭紗籠護日﹐容光動﹐玉瓊舟。都人士女﹐年年十月﹐常記遇仙樓。」

天興初﹐元裕之從事史院﹐時東平賈左丞益謙致仕居鄭州﹐裕之就訪衛紹王逸事﹐畱二十許日。賈問及時事﹐裕之輒一二言之﹐移坐接滕﹐相得甚歡。裕之獻詩云「黃閣歸來履舄輕﹐天將五福畀康寧。四朝人物椎耆舊﹐萬古淸風在典刑。鄭圃亦能知有道﹐漢廷久欲訪遺經。帝城百里膽依近﹐長傍弧南候極星。」賈答云「見說才名自妙年﹐多慚政府舊妨賢。物華天寶無今古﹐鳳閣鸞臺孰後先﹖鄭圃道尊何敢望﹖漢廷書在子當傳。莫言老眼昏花滿﹐及見風鵬上九天。」

壬辰北渡﹐順天毛正卿﹑楊徳秀祈仙山寺中﹐蘇晉降筆寫詩數十首﹐一詩有「百僞無一眞﹐中有羲黃醇」之句﹐餘詩除「酒裏神仙我」五言外﹐多不成語。二人初不知晉爲何代人﹖詩爲何人作﹖以語元遺山﹐遺山曰「餘二十六七時﹐有詩曰「西郊一畝宅﹐閉門秋艸深。牀頭有新釀﹐意愜成孤斟。舉杯謝明月﹐蓬華肯相臨。願將萬古色﹐照我萬古心。」又「去古日已遠﹐百僞無一眞。獨余酒鄕地﹐中有義黃醇。聖教難爲功﹐乃見酒力神。誰能釀滄海﹐盡醉區中民。」今晉所批﹐乃有此十字﹐晉豈余前身耶﹖將近時鬼物之不昧者﹐記餘詩﹐托名於晉以自神也﹖晉旣以餘詩爲渠所作﹐余亦就「酒裏神仙我」五言取償於晉。」因作樂府曰「繡佛長齋﹐半生枉伴蒲團過。酒壚橫臥﹐一蹴虛空破。頗笑張顚﹐自謂無人和。還知麼﹐醉鄕天大﹐少个神仙我。」

元遺山《送李參軍赴塞上長篇》曰「五日過居庸﹐十日度桑乾。受降城北幾千里﹐出塞入塞沙漫漫。古來丈夫淚﹐不灑離別間。今日送君行﹐涕泗流欲潸。生男莫作班定遠﹐萬里馳書望玉關。生女莫作王明妃﹐一去紫臺空佩環。我知驥子隨地走四方﹐我知鴻鵠意气淩雲端。艸間只亦自樂﹐扶搖萬里何能搏﹖一衣敝氳袍﹐一飯苜蓿盤。歲時壽翁媼﹐團欒有餘歡。縱令一朝便得八州督﹐曾如庭下彩衣起舞春斕斑﹖去年洛陽陌﹐今年指天山。地遠馬肩破﹐霜重貂裘單。胡風浩浩來﹐客子慘在顏。野狐嶺上一回首﹐未必君心如石頑。君不見﹐衡山烏﹐乳哺不得須臾閒。眾雛一分散﹐慈烏四顧聲悲酸。塞雁來時八九月﹐白頭阿母望君還。」﹝全篇敍塞垣之景﹐客旅之情﹐可謂詳悉。親涉此境﹐自不能堪。﹞

元遺山有《滿江紅》秋興詞曰「天上飛烏﹐阿誰遣﹐東生西沒。明鏡裏﹐朝爲靑發﹐暮爲華發。弱水蓬萊三萬里﹐夢魂不到金銀闕。更幾人能有謝家山﹐飛仙骨。山鳥弄﹐林花發。玉杯冷﹐秋云滑。彭殤共一醉﹐不爭亳末。鞭石何年滄海過﹖三山只是尊中物。暫放教﹑老子據胡牀﹐邀明月。」

元遺山有妹爲女冠﹐文而艷。張平章當揆﹐欲娶之使人囑遺山﹐遺山辭以可否在妹。張喜﹐自往覘其所向﹐至則方自手補天花板﹐輟而迎之﹐張詢近日所作﹐應聲答曰「補天手段踅施張﹖不許纖塵落畫堂。寄語新來雙燕子﹐移巢別處覓雕梁。」張悚然而出。

北渡後﹐木庵上人有《七夕感興》詩﹐云「輕河如練月如舟﹐花滿人間乞巧樓。野老家風依舊拙﹐蒲圃又度一年秋。」元裕之爲之擊節稱嘆﹐恨楊﹑趙諸公不及見之。

元遺山嘗有《錦機集》指授學者﹐晚年﹐力以國史爲己任﹐乃構野史亭於家﹐凡金源﹑君臣言行記錄至百餘萬言﹐書未就而卒。髙唐閻靜軒復挽之曰「蕭寺秋風捲玉荷﹐月明人影共婆娑。誰知別後《驪駒曲》﹐便是先生《薤露歌》。野史夜寒虫蠹簡﹐《錦機》春暖風停梭。只應前日西州路﹐常使羊曇忍淚過。」

●卷六十八元

北狄稱銀曰蒙古。元之先號蒙古。元之先號蒙古者﹐因女直號金﹐乃以銀號其國也。後歷世祖﹐始攺號元。

【楊奐】﹝字煥然﹐號紫陽﹐太宗卽位之十年戊戍﹐開舉選﹐奐兩中﹐賦論第一。﹞

金章宗泰和丙寅﹐春試貢士於萬寧宮﹐楊紫陽時甫冠﹐席屋偶居前列﹐朝隙﹐聞異香出殿欞間﹐一紫衣人顧之起﹐問題難易及名氏裏貫年齒﹐去少頃﹐眾相慶曰「適駕至矣。」薄暮出宮﹐傳爲希遇﹐喜而紀以詩曰「月澹長楊曉色淸﹐天題飛下寂無聲。南山霧豹文章在﹐北海云鵬羽翼成。玉檻玲瓏紅靄重﹐金鑪縹緲翠煙輕。誰言半夜曾前席﹐白日君王問賈生。」

楊紫陽讀《通鑑》﹐至論漢﹑魏正閏﹐大不平之﹐遂修《漢書》﹐駁正其事。因作詩云「風煙慘淡駐三巴﹐漢燼將燃蜀婦ヮ。欲起溫公問書法﹐武侯入寇寇誰家﹖」後攻宋軍回﹐始見《通鑑綱目》﹐其書乃寢。

楊紫陽題《管寧濯足圖》云「踏徧遼東未是癡﹐藜牀欲冗只心知。好畱一掬黃泥水﹐墁卻曹郎受禪碑。」

【王和卿】﹝大都人﹐關漢卿同時。和卿數譏謔關﹐關𨿽極意還答﹐終不能勝。王忽坐逝﹐而鼻垂雙涕尺餘﹐人皆嘆駭。關來弔唁﹐詢其由。或對云﹐此釋家所謂坐化也。」復問鼻懸何物﹐又對云「此玉箸也」。關云「我道你不識。不是玉箸是嗓。」咸發一笑。或戲關云「你被王和卿輕侮半世﹐死後方才還得一籌。」凡六畜勞傷﹐則鼻中常流膿水﹐謂之嗓病。又﹐愛訐人之短者﹐亦謂之嗓。故云。﹞

王和卿滑稽挑達﹐傳播四方。中統初﹐燕市有一蝴蝶﹐其大異常﹐王賦《醉中天》小令云「掙破莊周夢﹐兩翅駕東風。三百處名園﹐一采一个空。難道風流種﹐嚇殺尋芳密蜂。輕輕的飛動﹐賣花人﹐扇過橋東。」由是其名益著。

王和卿題情《一半兒》詞云「鴉翎般水鬢似刀裁﹐小顆顆芙容花額兒穿。待不梳妝﹐怕娘左猜﹐不免插金釵。一半兒松﹐一半兒歪。別來寬褪縷金衣。粉悴煙憔減玉肌﹐淚點兒只除衫袖知。盼佳期﹐一半兒才幹﹐一半兒濕。」

王和卿詠禿《天淨紗》詞云「笠兒深掩過雙肩﹐頭巾牢抹到眉邊。疑款的把笠檐兒試掀。連荒道一句﹕君子人﹐不見頭面﹖」

王妓浴房中被打﹐王和卿作《撥不斷》詞嘲之云「假胡伶騁聰明。你本待洗腌贊﹐到惹得不漧淨。精﹛屍乙﹜上﹐勻排七道靑。扇圈大膏藥剛糊定﹐早難道外宣無病。」

【關漢卿】﹝號已齋叟。大都人。金末爲太醫院尹﹐金亡不仕。好談妖鬼﹐所著有《鬼董》。﹞

《西廂》是王實甫撰。至艸橋驚夢而止。此後乃關漢卿足成者。北曲故當以此壓捲。如曲中語「雪浪拍長空﹐天際秋云捲﹔竹索纜浮橋﹐水上蒼龍偃。」「滋洛陽千種花﹐潤梁園萬頃田。」「東風搖曳垂楊綫﹐遊絲牽惹桃花片﹐珠簾捲映芙蓉面。」「法鼓金鐃﹐二月春雷響殿角﹔鐘聲佛號﹐半天風雨灑松梢。」﹝是駢儷中景語。﹞「手掌兒裏奇擎﹐心坎兒裏溫存﹐眼皮兒上供養。」「哭聲兒似鶯囀喬林﹐淚珠兒似露滴花梢。」「系春心情短柳絲長﹐隔花陰人遠天涯近。香消了六朝金粉﹐瘦減了三楚精神。」「玉容寂寞梨花朵﹐胭脂淺淡櫻桃顆。」﹝是駢儷中情語。﹞「他做了影兒裏情郎﹐我做了畫兒裏愛寵。」「拄著拐幫閒鉆懶﹐縫合唇送暖偸寒。」「昨夜个熱臉兒對面搶白﹐今日个冷句兒將人廝侵。」「半推半就﹐又驚又愛。」﹝是駢儷中諢語。﹞「落紅滿地胭脂冷。」「夢裏成雙覺後單。」﹝是單語中佳語。﹞只此數條﹐他傳奇不能及。﹝《錄鬼簿》以董解元《西廂記》壓捲﹐不著名字﹐但云仕金章宗朝爲翰林學士﹐時鐘嗣成以前輩名士呼之。其記實爲王﹑關之祖。﹞

王實甫不但長於情辭﹐有《歌舞麗春堂雜劇》﹐其十三《換頭落梅風》內﹐「對靑銅﹐猛然間﹐兩鬢霜。全不似舊時模樣。」又《絲竹芙蓉亭雜劇》《仙呂》一套﹐通篇皆本色語。其間如《混江龍》內﹐「想著我懷兒中受用﹐怕甚麼臉兒上搶白。」《元和令》內﹐「他有曹子建七步才﹐還不了龐居士一分債。」《勝葫蘆》內﹐「兀的般月斜風細﹐更闌人靜﹐天上巧安排。」《寄生艸》內﹐「你莫不﹐一家兒受了康禪戒。」此等皆俊語。

王實甫別情《堯民歌》云「自別後﹐遙山隱隱。更那堪﹐遠水粼粼。見楊柳﹐飛綿衮衮。對桃花﹐醉臉醺醺。透內閣﹐香風陣陣。掩重門﹐暮雨紛紛。怕黃昏﹐不覺又黃昏。不銷魂﹐怎地不銷魂。新啼痕壓舊啼痕﹐斷腸人憶斷腸人。今春香肌瘦幾分﹐摟帶寬三寸。」

王實甫春睡《山坡羊》云「雲松螺髻﹐香溫鴛被。掩春閨﹐一覺傷春睡。柳花飛﹐小瓊姬。一片聲﹐雪下呈祥瑞。把團圓夢兒生喚起。誰不做美﹖呸﹗卻是你。」

關漢卿《續西廂》極力模擬﹐其《商調集賢賓》及《掛金索》﹐「裙染橊花﹐睡損胭脂皺。紐結丁香﹐掩過芙蓉扣。綫脫珍珠﹖淚濕香羅袖。楊柳眉顰﹐人比黃花瘦。」俊語亦不減王。

賀方回《浣溪沙》有云「淡黃楊柳帶棲鴉。」關漢卿演作四句云「不近喧曄。嫩綠池塘藏睡鴨。自然幽雅﹐淡黃楊柳帶棲鴉。」靑出於藍﹐無妨並美。

關漢卿嘗見一從嫁媵婢﹐作小令云「鬢鴉臉霞﹐屈殺了將陪嫁。規摹全似大人家﹐不在紅娘下。巧笑迎人﹐文談回話﹐眞如解語花。若咱得他﹐倒了蒲桃架。」

關流卿題情《一半兒》詞云「雲鬟霧鬢勝堆鴉﹐淺露金蓮簌絳紗。不比等閒墻外花。罵你个俏冤家﹐一半兒難當﹐一半兒耍。碧紗窗外靜無人﹐跪在牀前忙要親。罵了个負心回轉身。𨿽是我話兒嗔﹐一半兒推辭﹐一半兒肯。」

關漢卿別情《梧葉兒》詞曰「別離易﹐相見難﹐何處鎖雕鞍﹖春將去﹐人未還。這其間﹐殃及殺﹐愁眉淚眼。」

關漢卿嘲禿指甲《醉扶歸》云「十指如枯筍﹐和袖捧金樽。ㄐ殺銀箏字不眞﹐搔癢天生鈍。縱有相思﹐淚痕索把拳頭。」﹝元人有詠指甲《得勝令》一閱﹕「宜將鬥艸尋﹐宜把花枝浸。宜將繡綫勻﹐宜把金鍼。宜操七弦琴﹐宜結兩同心。宜托腮邊玉﹐宜圈鞋上金。難禁得一掐﹐通身沁知音。治相思﹐十个鍼。」艷爽之極﹐又出王﹑關之上。﹞

【馬致遠】﹝號東籬。元人樂府稱關﹑馬﹑鄭﹑白﹐爲四大家。鄭名徳輝﹐白名仁甫。涵虛子《元詞記》謂﹕「漢卿如瓊筵醉客﹐致遠如朝陽鳴鳳﹐徳輝如九天珠玉﹐仁甫如鵬搏九霄。」。﹞

馬致遠《雙調秋思》﹐放逸宏麗而不離本色﹐押韻尢妙﹐元人稱爲第一﹐眞不虛也。《夜行船》﹕「百歲光陰如夢蝶。重回首﹐往事堪嗟。昨日春來﹐今朝花謝。急罰盞﹐夜闌燈滅。」《喬木查》﹕「秦宮漢闕﹐都做了衰艸牛羊野。不憑漁樵無話說。縱荒墳﹐橫斷碑﹐不辧龍蛇。」《慶宣和》﹕「投至狐蹤與兔穴﹐多少豪傑。鼎足三分半腰折﹐魏耶﹖晉耶﹖」《落梅風》﹕「天教富﹐莫太奢。無多時﹐好天良夜。看錢奴﹐硬將心似鐵。空辜負﹐錦堂風月。」《風入松》﹕「眼前紅日又西斜﹐疾似下坡車。曉來淸鏡添白雪。上牀和鞋履相別﹐莫笑鳩巢計拙。葫蘆提一憑妝呆。」《撥不斷》﹕「利名竭﹐是非絕。紅塵不向門前惹。綠樹偏宜屋角﹐遮靑山﹐正補墻頭缺。竹籬茅舍。」《離亭宴歇》﹕「蛩吟一覺才寧貼﹐雞鳴萬事無休歇。爭名利﹐何年是徹。密匝匝﹐蟻排兵﹐亂紛紛﹐蜂釀蜜﹐鬧穰穰﹐蠅爭血。裴公綠野堂﹐陶令白蓮社﹐愛秋來那些。和露摘黃花﹐蒂霜烹紫蟹﹐煮酒燒紅葉。人生有限杯﹐幾个登髙節﹖囑付俺頑童記者﹕便北海探吾來﹐道東籬醉了也。」﹝看他用蝶﹑穴﹑傑﹑別﹑竭﹑絕字﹐是入聲﹐作平聲。闕﹑說﹑鐵﹑雪﹑拙﹑缺﹑貼﹑歇﹑徹﹑血﹑節字﹐是入聲﹐作上聲。滅﹑月﹑葉﹐是入聲﹐作去聲。無一字不妥。﹞

馬東籬又有《天淨紗秋思》詞曰「枯藤老樹昏鴉﹐小橋流水人家﹐古道西風瘦馬。夕陽西下。斷腸人在天涯。」﹝前三對更「瘦馬」二字去上極妙。秋思之祖也。﹞

鄭徳輝《王粲登樓》《中呂迎仙客》云「雕檐紅日低﹐畫棟采雲飛。十二玉闌天外倚。望中原﹐思故國﹐感慨傷悲。一片鄕心碎。」﹝妙在「倚」字上聲起音﹐一篇之中唱此一字。況務頭在其上﹐「原」﹑「思」字屬陰﹐「感慨」上去﹐尢妙。《迎仙客》累百﹐無此調也。美哉﹐徳輝之才名不虛傳。﹞

鄭徳輝所作情詞亦自與人不同﹐如《亻芻梅香》頭一折《寄生艸》﹕「不爭琴操中﹐單訴你飄零。卻不道﹐窗兒外﹐更有个人孤零。六麼序﹐卻原來﹐羣花美影。將我來訁虎一驚。」此語何等蘊藉。《大石調初問口》內﹐「又不曾薦枕席﹐便指望同棺槨。只想夜偸期﹐不記朝聞道。」《好觀音》內﹐「上覆你个﹑气咽聲綠張京兆。本待要塡還你﹑枕剩衾薄﹐語不著相。」情意獨至﹐眞得詞家三昧者。

《亻芻梅香》第三折《越調》﹐𨿽不入弦索﹐然自是妙。如《小桃紅》云「是害得神魂蕩漾﹐也合將眼皮開放。你好熱莽﹐也沈東陽。」《調笑令》內﹐「擘面的便搶白殺那病襄王。呀﹗怎生來番悔了﹐巫山窈窕娘。滿口裏之乎者也﹐沒攔當﹐都噴在那生臉上。謔的那有情人﹐恨無个地縫藏。羞殺也﹐傅粉何郎。禿廝兒請學士﹐休心勞意攘。俺小姐他只是作耍難當。」止是尋常說話﹐略帶訕語﹐然中間意趣無窮﹐此便是作家。

鄭徳輝《倩女離魂越調聖藥三》內﹐「近蓼花﹐纜釣槎﹐有折蒲衰艸綠蕪葭。過水窪﹐傍淺沙﹐遙望見﹑煙籠寒水月籠沙。我只見﹐茅舍兩三家。」如此等語﹐淸麗流便﹐語入本色﹐然殊不郁。宜不諧於俗耳也。

白仁甫勸飲《寄生艸》詞曰「長醉後﹐方何礙﹐不醉時﹐有甚思。糟腌兩个『功名』字﹐醅氵千古興亡事﹐曲埋萬丈虹霓志。不達時﹐皆笑屈原非﹔但知音﹐盡說陶潛是。」﹝命意﹑造語﹑下字俱好。最是「陶」字屬陽協音﹐若以「淵明」字﹐則「淵」字唱作「元」字﹐蓋「淵」字屬陰。「有甚」二字上去聲﹐「盡說」二字去上聲﹐更妙。「虹霓志」「陶潛是」﹐務頭也。﹞

白仁甫《沈醉東風漁父詞》云「黃蘆岸﹐白渡口。綠楊堤﹐紅蓼灘頭。𨿽無刎頸交﹐卻有忘機友。點秋江白鷺沙鷗﹐傲殺人間萬戶侯。不識字﹐煙波釣叟。﹝元人有《歸隱詞》云「問天公﹐許我閒身﹐結艸爲標﹐編竹爲門。鹿豕成羣。魚蝦作伴﹐鵝鴨比鄰。不遠遊﹐堂上有親。莫居官﹐朝裏無人。黜陟休云﹐進退休論。買斷靑山﹐隔斷紅塵。」亦有味而佳。﹞

白仁甫有《醉中天》賦佳人臉上黑痣云「疑是楊妃在﹐逃脫馬嵬災﹐曾與明皇捧硯來。美臉風流殺﹐叵柰揮毫李白﹐覷著嬌態灑松煙﹐點破桃腮。」﹝或以爲杜遵禮作。﹞

白仁甫題情《陽春曲》云「笑將紅袖遮銀燭﹐不放才郎夜看書。相偎相挹取歡娛。止不過疊應舉﹐及第待何如﹖」又「百忙裏鉸甚鞋兒樣﹖寂寞羅幃冷串香﹐向前摟定可憎娘。止不過趕嫁妝﹐誤了又何妨﹖」

【詹玉】﹝號天遊。有《送童甕天兵後歸杭齊天樂》一闋。蓋伯顏破杭州之後也。﹞

詹天遊以艷辭得名﹐有妓訴狀﹐立雨中﹐天遊賦《淸平調》云「醉紅宿翠﹐髻烏雲墜。管是夜來不睡﹐那更今朝早起﹖東風滿搦腰支﹐階前小立多時。恰恨一番新雨﹐想應濕透鞋兒。」﹝或以爲毛刊作。﹞

故宋駙馬楊震﹐有十姬皆絕色﹐名粉兒者猶勝。一日﹐招詹天遊宴﹐盡出諸姬佐觴﹐天遊屬意於粉兒﹐口占一詞云「淡淡靑山兩點春。嬌羞一點口兒櫻。一梭兒玉﹐一窩云。白藕香中見西子﹐玉梅花下遇昭君。不曾眞个也銷魂。」楊遂以粉兒贈之﹐曰「請天遊眞个銷魂也。」

詹天遊後爲翰林學士﹐熊納齋嘗以軟香遺之﹐因作《慶淸朝慢》以謝曰「紅雨爭妍﹐芳塵生潤﹐將春都揉成泥。分明惠風薇露﹐持搦花枝。款款汗酥薰透﹐嬌羞無柰溫云癡﹐偏斯稱﹐霓裳霞﹐玉骨冰肌。梅不似﹐蘭不似﹐風流處﹐那更著意聞時。驀地生綃扇底﹐嫩涼浮動好風微﹐醉得渾無气力。海棠一色睡胭脂。間滋味﹐人花气﹐韓壽爭知﹖」

【蔣捷】﹝字勝欲﹐號竹山。宜興人。宋鄕貢進士﹐宋亡不仕。﹞

蔣捷元夕《女冠子》云「蕙花香也﹐雪晴池館如畫。春風飛到﹐寶釵樓上﹐一片笙簫﹐琉璃光射。而今燈謾掛。不是暗塵明月﹐那時元夜。況年來心賴意怯﹐羞與鬧蛾兒爭耍。江城人悄初更打。問繁華誰解再向天公借﹗剔殘紅她﹐但夢裏隱隱鈿車羅帕。吳箋銀粉研﹐待把舊家風景﹐寫成閒話。笑綠鬟鄰女﹐倚窗猶唱『夕陽西下』。」

蔣捷《一剪梅》辭云「一片春愁帶酒澆。江上舟搖﹐樓上簾招。秋娘容與泰娘嬌。風又飄飄﹐雨又蕭蕭。何日雲帆卸浦橋﹖銀字箏調﹐心字香燒。流光容易把人拋。紅了櫻桃﹐綠了芭蕉。」﹝番禺人作心字香﹐用素馨茉莉半開者﹐著淨器中﹐以沈香薄劈﹐層層相間﹐密封之﹐日一易﹐不待花蔫﹐花過香成﹐所謂心字香者﹐以香末縈篆成心字也。心字羅衣﹐則謂心字香燻之爾。﹞

蔣捷《解佩令》春詞云「春晴也好﹐春陰也好﹐著些兒春雨越好。春雨如絲﹐繡出花枝紅裊。怎禁他孟婆合皂﹗梅花風小﹐杏花風小﹐海棠風驀的寒悄。歲歲春光﹐被二十四風吹老。楝花風爾且慢到。」

蔣捷有友人去妾﹐賦《風入松》戲之曰「東風舊日小桃枝﹐仙夢已云迷。盡闌紅子樗蒲處﹐依然是﹐春晝簾垂。恨殺河東獅子﹐驚回海底鷗兒。尋芳少步莫嫌遲﹐此去卻慵移。斷腸不在分襟後﹐元來在﹐襟未分時。柳岸猶攜素手﹐蘭房早掩朱扉。」

●卷六十九元

【劉秉忠】﹝字子晦。邢臺人。因從釋氏﹐又名子聰。﹞

劉太保自號藏春散人﹐每以吟詠自適﹐其詩蕭散閒淡﹐類其爲人。有《有懷》絕句雲「雨過幽庭長綠苔﹐東風時爲掃塵埃。無人曾見春來處﹐門外桃花只自開。」

劉太保《榦荷葉曲》云「榦荷葉﹐色蒼蒼﹐老柄風搖蕩。減了淸香越添黃﹐都因昨夜一場霜。寂寞秋江上。」此秉忠自度曲﹐曲名《榦荷葉》﹐卽詠榦荷葉﹐猶是唐辭之意。又一首《弔宋》云「南髙峯﹐北髙峯﹐慘淡煙霞洞。宋髙宗﹐一場空﹐吳山依舊酒旗風。兩度江南夢。」此借腔別詠者﹐其曲淒惻感慨﹐千古寡和。

劉太保《三奠子》詞曰「念行藏有命﹐煙水無涯。嗟去雁﹐羨歸鴉。半生身累影﹐一事鬢成華。東山客﹐西蜀道﹐且還家。壺中日月﹐洞裏煙霞。春不老﹐景長佳。功名眉上鎖﹐富貴眼前花。三杯酒﹐一覺睡﹐一甌茶。」

劉太保弟秉志亦能詩。《登隨州白雲樓》題絕句曰「旌旗裊裊入隨州﹐江漲祥煙散復收。黃耳不來家信遠﹐西風腸斷白雲樓。」

【郝經】﹝字伯常。陵川人。謚文忠。﹞

蜀人唐仲明﹐子西孫也。蜀破被俘﹐鬻於燕市。安陸趙仁甫作疏鳩貲贖之。疏中有云「錦江秀色﹐都爲巴蜀之蕭條﹔玉壘浮雲﹐盡入峨眉之悲慘。」郝伯常讀而傷之﹐作《蜀亡嘆》畀仲明爲行券﹐云「子規啼缺峨眉月﹐嘉陵江中半江血。靑天蜀道爲坦塗﹐馬蹄蹴落陰山雪。芙容城碎朔風急﹐虎磨牙綺羅穴。不識兵戈三百年﹐疊鼓一聲肝膽裂。坡仙玉裏子西孫﹐挺身北走來中原。峨岷秋色橫眉宇﹐骯髒獨倚燕市門﹐時望蘇門一回首﹐漠漠萬里煙塵昏。古言蜀險甲天下﹐一夫捍禦足成霸。前劉后李王復孟﹐虎視中原雄並駕。於今底事谷爲陵﹐錦城萬里趨龍庭。當時不與秦塞通﹐一天自可延千齡。吾子莫漫嗟飄零﹐厲階權輿實五丁。」

巴陵女子韓希孟﹐魏公五世孫﹐賈尙書男瓊之婦﹐宋開慶己未九月﹐元兵渡江﹐其將臣拔都自鄂渚覘上流﹐嶽破﹐民被俘虜﹐韓在行中﹐乃裂衣書其姓氏﹐並詩數百言﹐其略云「退落迅風﹐孤鸞弔空影。簪堅折白玉﹐瓶沈斷靑綆。妾死志不移﹐攺邑不攺井。我本瑚璉器﹐安能作溺皿。借此淸江流﹐葬我全首領。皇天如有知﹐定作血面請。願魂化精衛﹐塡海使成嶺。」遂自沈以死。郝伯常作《巴陵女子行》弔之云「巴陵女子尙書婦﹐生平不識門前路。亂兵驅出勢倉皇﹐夫婿翁姑在何處﹖吞聲掩淚行且啼﹐啼痕沾濕越羅衣。此身忍使人再辱﹐裂帛暗寫臨終詩。上言社稷安危事﹐下說投江誓天志。一回宛轉一悲辛﹐心折魂飛不成字。詩成淚盡赴江流﹐蛾眉蕭颯天爲愁。芙蓉零亂入秋水﹐玉骨直葬靑海頭。古來烈婦才一二﹐誰似巴陵更文理。名與長江萬古流﹐丞相魏公猶不死。」

中統初﹐世祖欲告卽位﹐定和議於宋﹐郝經充國信使以行﹐賈似道幽之於儀眞忠勇軍營﹐防守嚴﹐至介佐或不堪。郝賦詩曰「重圍雨久塌莓苔﹐火鋪喧呼著棘栽。惟有東風難禁約﹐隔墻吹過落花來。」一日﹐館人供雁﹐又賦詩曰「持節江頭久食魚﹐館人供雁意踟躕。呼兒細看雲間足﹐恐有中原問訊書。」趙仁甫嘗宿郝伯常家之蜩殼庵﹐時霜淸月冷﹐聞角聲寥亮﹐伯常作《聽角行》以贈其行﹐有云「漢家有客北海北﹐節毛落盡頭毛白。聽此空令雙淚垂﹐中原雁斷無消息。南枝越鳥莫驚飛﹐牢落天涯永相失。江上舊梅花﹐今夜落誰家﹖樓頭有恨知何事﹖牽住晴空幾縷霞。」及伯常拘儀眞﹐每聞角聲﹐因思向來卒章四句﹐便有江城羈畱之兆﹐因作《後聽角行》以自釋云「燕南壯士江城客﹐孤館無眠心已折。那堪夜夜聞角聲﹐怨曲悲涼更幽咽。一噴牽殘楊柳風﹐五更吹落梅花月。霜天裂卻浮雲散﹐雁行斷盡疏星接。餘音眇眇渡江去﹐依稀似向愁人說。勸君且莫多嘆嗟﹐家人恨殺生離別。可憐辛苦爲誰來﹐凋盡朱顏頭半白。萬緒千端都上心﹐一寸肝腸能幾截。當時聽角送南人﹐南人吹角不送人。不如睡著東風惡﹐拍枕江聲總不聞。」

宋咸淳癸酉﹐郝伯常被畱眞州己十五年﹐時有以生雁饋者﹐伯常因作詩以帛書云「零落風髙縱所如﹐歸期回首是春初。上林天子援弓繳﹐窮海累臣有帛書。」並署年月姓名﹐通五十九字﹐皆有陵川郝氏印方一寸﹐文透於面﹐系雁足縱之。是年十二月﹐伯顏師渡大江﹐明年二月﹐賈似道懼﹐命總管段送伯常歸國。三月﹐虞人始獲雁於汴梁金明池﹐四月﹐公至燕都﹐而七月遂卒。其書稱中統十五年﹐卽至元十一年。南北隔絕﹐但知建元爲中統也。﹝帛書爲安丰教授王時中所得。延五年春﹐集賢學士郭貫出持淮西使節﹐見焉﹐遂奏於朝。敕中使取之﹐仁宗詔裝潢匠成捲﹐翰林集賢文臣各題識之﹐藏諸東觀。王約﹑吳澄﹑袁桷﹑蔡文淵﹑李源道﹑鄧文原﹑虞集皆有作。﹞

【伯顏】﹝蒙古部人。宋未下時﹐江南謠云「江南若破﹐百雁來過。」當時莫諭其意。及宋亡﹐蓋知指丞相伯顏也。﹞

宋咸淳末﹐世祖命伯顏總制大軍收江南﹐伯顏有詩曰「劍指靑山山欲裂﹐馬飲長江江欲竭。精兵百萬下江南﹐干戈不染生靈血。」又《題馬鞭》云「一節髙兮一節低﹐幾回敲鐙月中歸。𨿽然三尺無鋒刃﹐百萬英靈屬指揮。」及軍回﹐過梅嶺崗﹐得畱題曰「馬首經從庾嶺歸﹐王師到處悉平夷。檐頭不帶江南物﹐只插梅花一兩枝。」

伯顏丞相與張九元帥席上各作一《喜春來》詞﹐伯顏詞云「金魚玉帶羅欄扣﹐皂蓋朱幡列五侯。山河判斷在俺筆尖頭。得意秋。分破帝王憂。」張九詞云「金裝寶劍藏龍口。玉帶紅絨掛虎頭。綠楊影裏驟驊驑。得志秋。名滿鳳皇樓。」師才相量﹐各言其志。

【張弘範】﹝字仲疇﹐河內人﹐柔第九子﹐受學於郝伯常。﹞

張弘範圍襄陽﹐賦《鷓鴣天》詞云「鐵甲珊珊渡漢江﹐南蠻猶自不歸降。東西勢列千層厚﹐南北軍屯百萬長。弓扣月﹐劍磨霜。徵鞍遙日下襄陽。鬼門今日功勞了﹐好去臨江醉一場。」

張弘範詠海棠《點絳唇》詞云「醉臉勻紅﹐向人無語誇顏色。一枝春雪﹐猶染嵬坡血。庭院黃昏﹐燕子來時節﹐芳心折﹐露垂香頰﹐羞對開元月。」

張弘範攜妓泛舟遇雨﹐賦詩云「醉漾蘭舟去﹐歡聲盡棹遲。舞回風過處﹐歌罷雨來時﹐鳳傳瓊液﹐鸞刀玉絲。池塘煙樹外﹐一片畫中詩。」

張弘範《遠煙》詩云「慘淡微風外﹐氤氳老樹頭。乍驚香霧薄﹖遙認斷雲浮。日落山腰暮﹐雨晴天際秋。晴明藏不得﹐一片晉家羞。」

張弘範《燭淚》詩云「惜別終宵話不休﹐煌煌燈燭照離愁。蠟花本是無情物﹐特向人前也淚流。」

張弘範《雛燕》詩云「羽爲香潤態含癡﹐睡足云兜力尙微。喚母但能秋喞語﹐戀巢猶倦往來飛。薰風庭院簾初捲﹐落日池臺人乍歸。白鳳赤龍渾異事﹐爭如隨分著烏衣。」

【盧摯】﹝字處道﹐號疏齋﹐涿郡人。座右大書一「天」字﹐其下細注六字云「有記性﹐不爭性。」。﹞

有以《采薇圖》求盧疏齋題者﹐疏齋援筆云「服藥求長年﹐孰與孤竹子﹖一食西山薇﹐萬古猶不死。」

杜妙隆﹐金陵佳麗人也。盧疏齋欲見﹐不果﹐因題《踏莎行》於壁云「雪暗山明﹐溪深花藻。行人馬上詩成了。歸來聞說妙隆歌﹐金陵卻比蓬萊渺。寶鏡慵窺﹐玉容空好﹐梁塵不動歌聲悄。無人知我此時情﹐春風一枕松窗曉。」

盧疏齋有《落梅風》一闋別歌者珠簾秀云「才歡悅﹐早間別。痛殺俺好難割捨。畫船兒載將春去也﹐空畱下半江明月。」珠簾秀答詞云「山無數﹐煙萬縷。憔悴煞﹐玉堂人物。倚蓬窗﹐一身兒活受苦。恨不得隨大江東去。」

孔文升﹐字退之﹐先聖五十四代孫也。盧疏齋雅相推重﹐一遊一燕﹐未不與退之同處﹐或賦詩詞﹐必先書見示。一日﹐廉使容齋徐公琰云「書中有女顏如玉。」戲謂退之曰「試爲我屬一對。俗語尢佳。」退之卽應曰「路上行人口似碑。」容齋大喜。﹝退之幼在金陵郡庠﹐從戴表元遊。表元每因暇卽以方言俗諺作題﹐令諸生破﹐如經義法。一日﹐命破「樓」字﹐退之曰「因地之不足﹐取天之有餘。」表元大喜。又命以諺云「寧可死﹐莫與秀才擔擔子。肚裏饑﹐打火又無米。」破曰「小人無知﹐不肯竭力以事君子。君子有義﹐不能求食以養小人。」按宋末人多戲爲之。如古曲題云「看看月上蒲萄架﹐那人應是不來也。最苦是﹐一雙鳳枕﹐閒在繡幃下。」破云「時至人未至﹐君子不能無疑心。物偶人末偶﹐君子不能無感心。」小曲題云「媽媽只要光光鏝﹐我苦何曾管﹖雪下去送官賣酒﹐輪番幾曾得免﹖怎容懶﹖有客教奴伴。」破云「吾親徇利而忘義﹐旣不能以憂人之憂吾身﹐徇公而忘彩﹐人彊欲以樂人之樂。」﹞

【姚燧】﹝柳城人﹐樞之侄﹐號牧庵。﹞

姚牧庵《醉髙歌》辭云「十年燕月歌聲﹐幾點吳霜鬢影。西風吹起鱸魚興﹐已在桑楡暮景。榮枯枕上三更﹐傀儡場中四並。人生幻化如泡影﹐幾个臨危自省。」

姚牧庵寄徵衣《憑闌人》調云「欲寄君衣君不還﹐不寄君衣君又寒。寄與不寄間﹐妾身千里難。」

張怡云﹐大都名妓也。姚牧庵﹑閻靜軒每於其家小飲﹐嘗佐貴人樽俎﹐姚偶言「暮秋時」三字﹐閻命怡云續而歌之﹐張應聲作《小婦孩兒》﹐且歌且笑﹐曰「暮秋時﹐菊殘猶有傲霜枝﹐西風了卻黃花事。」貴人曰「且止。」遂不成章。﹝史中丞嘗遇姚牧庵﹑閻靜軒於道﹐笑而問曰「二先生所往﹐容侍行否﹖」因命騶從歸攜酒饌﹐同造怡雲海子上之居。姚命張取酒先壽史﹐張且歌「雲間貴公子﹐玉骨秀橫秋」《水調歌》一闋﹐史喜甚。席終﹐左右欲徹酒器皆金玉者﹐史云「休將去。畱待二先生來此受用。」﹞

姚牧庵爲翰林學士承旨日﹐玉堂設宴﹐歌妓羅列﹐中有一人﹐秀麗閒雅﹐微操閩音﹐公使來前﹐問其履歷﹐初不以實對﹐叩之再﹐泣而訴曰「妾乃建寧人氏﹐眞西山後也。父官朔方時﹐祿薄不足以給﹐侵貸公帑無償﹐遂賣入娼家﹐流落至此。」公命之坐﹐仍遣使詣丞相三寶奴﹐請爲落籍﹐丞相素敬公﹐意公欲以侍巾櫛﹐卽令教坊檢籍除之﹐公得報﹐語一小史黃隸曰「我以此女爲汝妻﹐女卽以我爲父也。」史忻然從命。﹝史後至顯官。﹞京師人相傳以爲盛事。嘉興貝闕詩曰「斷絲棄道邊﹐何日緣長松﹖墮羽別炎洲﹐不復巢梧桐。昔在至元日﹐六合車書同。玉堂盛文士﹐燕集來雍雍。金刀手割鮮﹐酒給蒲萄濃。坐有一枝春﹐秀色不可雙。﹝葉﹞娉婷劉碧玉﹐綽約商玲瓏。寶釧金雀釵﹐已覺燕趙空。或聞操南音﹐未解歌北風。上客驚且疑﹐姓字初未通。問之慚復泣﹐乃起陳始終。妾本建寧女﹐遠出西山翁。父母生妾時﹐謂是金母童。黎花鎖院落﹐燕子窺簾櫳。迢迢官朔方﹐位卑食不充。侵貸國有刑﹐桎梏加父躬。粥女以自贖﹐白璧淪泥中。秋娘教歌舞﹐屢入明光宮。永爲娼家婦﹐遂屬梨園工﹐京華多少年﹐門外嘶靑驄。不如孟光醜﹐猶得嫁梁鴻。自傷妾薄命﹐失落似秋蓬。客聞爲三嘆﹐天道何懵懵﹖遣使白宰相﹐削籍歸舊宗。小吏十八九﹐勿恨相如窮。配爾執箕帚﹐今夕看乘龍。鴛鴦並玉樹﹐鸚鵡開金籠。棄汝桃花扇。紅牙不復從。提甕自汲水﹐自禦冬。時多困咸軻﹐事或忻遭逢。安知百尺井﹐忽登羣玉峯。借問爲者誰﹖內相姚文公。」

姚牧庵致政家居﹐年八十。時夏日沐浴﹐有侍妾在側﹐公因私焉。公起﹐妾前拜曰「主公年老﹐賤妾倘有娠﹐家人必見疑﹐願賜識驗。」公因捉其肚圍﹐題詩於上曰「八十年來遇此春﹐此春遇後更無春。縱然不得扶持力﹐也作墳前拜掃人。」公薨後。此妾果有子﹐家人疑其外通﹐妾出此詩﹐遂解。當時士大夫與其子交者﹐皆傳誦以爲笑。

【陳孚】﹝字剛中﹐臺州人。至元中﹐以布衣獻《大一統賦》。﹞

陳剛中初嘗爲僧以避世變。一日﹐大書所作詩於其父執某之粉墻上云「我不學寇丞相﹐地黃變發發如漆。又不學張長史﹐醉後揮毫掃狂墨。平生紺髮三十丈﹐幾度和云眠石上。不合感時怒衝冠﹐天公罰作圓頂相。肺肝本無兒女情﹐亦豈惜此雙鬢靑﹗只憶山間秋月冷﹐搔首不見蓬松影。」父執見之曰「此子欲歸俗也。」命養發。經半年餘﹐以女歸之。

陳剛中𨿽獲佳偶﹐自妻母以至妻之兄姊弟妹皆不然﹐遂挈家入京﹐館閣諸老交章薦舉﹐入翰林。端陽日﹐當母誕﹐作《太常引》二首云「采絲堂上簇蘭翹。記生母在今朝。無地捧金蕉。柰煙水龍沙路遙﹗碧天迢遞﹐白雲何處﹖急雨蕭蕭﹗萬里夢魂銷。待飛逐錢唐夜潮。」其二﹕「短衣孤劍客乾坤。柰無策報親恩﹗三載隔晨昏。更疏雨寒燈斷魂﹗赤城霞外﹐西風鶴髮﹐猶想倚柴門。蒲醑漫盈樽﹗倩誰寫靑山淚痕。」時爲編修云。

至元末﹐朝廷遣吏部尙書梁曾使交趾﹐以陳剛中攝禮部郎中副之。至交州﹐賦詩曰「老母越南垂白髮﹐病妻塞北倚黃昏。蠻煙瘴雨交州客﹐三處相思一夢魂。」及抵安南國﹐以文字言語諭之﹐其國遂降。﹝梁曾字貢父﹐燕京人。後大徳間﹐爲杭州路總管﹐嘗作《西湖疊眷》詞一闕﹐調《木蘭花慢》云「問花花不語﹐爲誰落﹖爲誰開﹖算春色三分﹐半隨流水﹐半入塵埃。人生能幾歡笑﹖但相逢樽酒莫相推。千古幕天席地﹐一春翠繞珠圍。彩雲回首暗髙臺﹐煙樹渺吟懷。拼一醉畱春﹐畱春不住﹐醉裏春歸。西樓半簾斜日﹐怪銜春燕子卻飛來。一枕靑樓好夢﹐又教風雨驚回。」﹞

陳剛中入安南﹐絕不作詩。淸明感事集句云﹕

十里宜春下苑花﹐五年寒食住京華。自憐慣識金蓮燭﹐奉使虛隨八月槎。

回首扶桑銅柱標﹐芙蓉帳暖度春宵。淸明寒食誰家哭﹖折戟沈沙鐵未消。

水流花謝雨無情﹐獨上髙樓望帝京。閒憶金明池上路﹐人生看得幾淸明﹖

江東行客思悠哉﹐不盡長江滚滚來。寒食淸明都過了﹐鷓鴣飛上越王臺。

臺州城闊海冥冥﹐人踏金鰲背上行。獨在異鄕爲異客﹐無花無酒過淸明。

慈母年髙鶴髮垂﹐鄕書無雁到家遲。初過寒食一百六﹐一日思親十二時。

共藉梨花作寒食﹐孟光舉案與眉齊。越裳翡翠無消息﹐夜合花前日又西。

寒食家家出古城﹐滿川風雨看潮生。八千里外飄零客﹐起向朱櫻樹下行。

一百五日寒食雨﹐風光別我苦吟身。尙書气與秋天杳﹐同是天涯流落人。

﹝剛中在安南﹐有《紀事詩》曰「鼻飲如瓴瓿﹐頭飛似轆轤。」蓋言土人有能鼻飲者﹐有頭能夜飛於海食魚﹑曉復歸身者。《嬴虫集》中載﹕老撾國人鼻飲水漿﹐頭飛食魚。近汪海云亦能鼻飲。頭飛則怪也。《星搓勝覽》亦言「占城國婦人有頭飛者﹐夜飛食人糞矢﹐知而固封其項﹐或移其身﹐則死矣。」作書者自云目擊其事。考占城正接安南之南﹐而老撾正接安南西北﹐始信陳詩不誣。﹞

陳剛中《題博浪沙》云「一擊車中膽气髙﹐祖龍社稷已驚搖。如何十二金人外﹐猶有民間鐵未消﹖」《題範增墓》云「七十衰翁兩鬢霜﹐西來一笑火咸陽。平生奇計無他事﹐只勸鴻門殺漢王。﹝元時﹐臨安項羽廟火﹐人有詩曰「贏秦久矣酷斯民﹐羽入關中又一秦。父老莫嗟遺廟毀﹐咸陽三月是何人﹖」﹞

【呂徽之】﹝仙居人。博學能詩文﹐問無不知。一日﹐與陳剛中遇於道﹐剛中時猶布衣﹐策騫驢行﹐見微之風神髙遠﹐問曰「得非呂徽之乎﹖」曰「然。」徽之亦問﹕「君非陳剛中乎﹖」曰「然。」遂握手若平生歡。因共論驢事。徽之言一事﹐剛中答一事﹐互至四十餘事﹐剛中已竭。徽之曰「我尙記得某出某書﹐某出某傳。」復三十餘事。剛中深嘆﹐以爲不能及。﹞

呂徽之家萬山中﹐以耕漁自給。一日﹐詣富家易谷種﹐大雪﹐立門下﹐聞閣中有吟哦聲﹐乃一人分韻得「滕」字﹐苦吟弗就﹐徽之不覺失笑﹐眾詰其故﹐徽之曰「我意舉滕王蛺蝶事耳。」眾皆嘆服﹐固邀入閣﹐以「藤滕」二字請足成之。徽之卽援筆云「天上九龍施法水﹐人間二鼠嚙枯藤。鶩鵝聲亂功收蔡﹐蝴蝶飛來妙過滕。」復請和「曇」字韻詩﹐又隨筆云「萬里關河凍欲含﹐渾如天地尙函三。橋邊驢子詩何惡﹖帳底羔兒酒正酣。竹委長身寒郭索﹐松埋短髮老瞿曇。不如乘此擒元濟﹐一洗江南艸木慚。」寫訖便出門﹐畱之不可得﹐問其姓字﹐亦不答﹐與之谷﹐不受﹐刺船去。遣人遙尾其後﹐路甚僻﹐識其所而返。雪晴往訪焉﹐惟艸屋一間﹐家徒四壁立﹐忽米桶中有人﹐乃其妻也﹐因天寒無衣﹐故坐其中。時徽之在溪上捕魚﹐望見諸公﹐乃隔溪謂曰「我得魚﹐當換酒飲諸公也。」少頃﹐攜魚與酒至﹐盡歡而散。翼旦﹐復有人躡其蹤﹐則徽之已遷居矣。

【梁棟】﹝字隆吉。﹞

梁隆吉以其弟中砥爲黃冠﹐受業三茅山﹐嘗往還﹐或終歲焉。一日﹐登大茆峯﹐題壁賦長句有云「大龍上天寶劍化﹐小龍入海明珠沈。安得長松撐日月﹐華陽世界收層陰。」隆吉每恃己才藐忽眾人﹐人多憾之。一黃冠與隙。訴此詩於句容縣﹐以爲謗訕朝廷﹐有思宋之心。縣上於郡﹐郡達於行省﹐行省聞之都省。直毀屋壁﹐函置京師﹐收系於獄。久而得釋﹐放還江南。

梁隆吉四《禽言》詩曰「不如歸去。錦官宮殿迷煙樹。天津橋上一兩聲﹐叫破中原無住處。不如歸去。」「行不得也哥哥。湖南湖北春水多。九疑山前叫虞舜﹐柰此乾坤無路何。行不得也哥哥。」「脫卻布褲。貧家能有幾尺布﹖寒機織盡無得裁﹐可人不來廉叔度。脫卻布褲。」「提壺蘆﹐提壺蘆。今年酒賤頻頻沽。眾人皆醉我亦醉﹐哀哉誰問醒三閭。提壺蘆﹐提壺蘆。」

梁隆吉登鎭海樓聞角聲﹐賦絕句云「聽徹哀吟獨倚樓﹐碧天無際思悠悠。誰知盡是中原恨﹐吹到東南第一州。」

梁隆吉《念奴嬌》詞曰「一場春夢﹐待從頭說與傍人聽著。罨畫溪山紅錦幛﹐舞燕歌鶯臺閣。碧海傾春﹐黃金買夜﹐猶道看承薄。雕香剪玉﹐今生今世盟約。須信歡樂過情﹐閒嗔冷妒﹐一陣東風惡。韻白嬌紅消瘦盡﹐江北江南零落。骨朽心存﹐恩深緣淺﹐忍把羅衣著。蓬萊何處﹖雲濤天際冥漠。」

●卷七十元

【龍仁夫】﹝字觀復。永新人。號麟洲。﹞

呂文煥遊潯陽琵琶亭﹐龍麟洲見之。呂令賦詩﹐麟洲卽席爲詩曰「老大蛾眉負所天﹐忍將離怨付哀弦。江心正好看明月﹐又抱琵琶過別船。」﹝詩意譏其負宋。﹞呂大慚。﹝至元間﹐有官之宣府﹐買得錢唐陸蕙奴隨任﹐蕙題詩船窗雲「爺娘重利妾身輕﹐獨抱琵琶萬里行。彈到《陽關》齊拍手﹐不知元是斷腸聲。」含無限悲怨。非抱器過船者比。﹞

龍麟洲過福建﹐憲府設宴﹐命官妓小玉帶佐觴﹐酒半﹐憲使舉杯請曰「今日之歡﹐皆玉帶爲也。願先生酬以詩。其毋辭。」時先生負海內重名﹐雅畏淸議﹐又不能違憲使之請﹐遂書一絕句云「菡萏池邊風滿衣﹐木稚亭下雨霏霏。老夫記得坡仙語﹐病體難禁玉帶圍。」於是舉席稱嘆﹐盡歡而散。

【趙孟ぽ】﹝字子昂。宋王孫。居湖州。有古琴二﹐一曰大雅﹐一曰松雪﹐因以大雅名堂而號松雪焉。夫人管仲姬﹐名道升﹐管仲直夫女。長子雍﹐字仲穆。婿王筠庵國器﹐字徳璉﹐則王蒙叔明父也。﹞

世祖嘗問葉李﹑畱夢炎優劣於趙孟ぽ﹐孟ぽ對曰「夢炎臣之父執﹐其人好謀能斷﹐有大臣器。葉李所讀之書﹐臣皆讀之﹐所知所能﹐臣皆知之能之。」帝曰「汝以夢炎賢於李耶﹖夢炎在宋爲狀元宰相﹐當賈似道誤國罔上﹐夢炎依阿取容﹔李﹐布衣﹐乃伏闕上書。是賢於夢炎也。汝以夢炎父友﹐不敢斥言其非﹐可賦詩譏之。」孟ぽ賦詩曰「狀元曾受宋家恩﹐國困臣彊不敢言。往事已非那可說﹐且將忠直報皇元。」帝善卒章之意﹐嘆賞不已。﹝相傳松雪肌膚極細潤﹐常服止用軟綾絹﹐遇葛﹐肌卽傷擦。元主以其儀觀非常﹐且宋宗室﹐懼爲眾望所歸﹐竊忌之。一日﹐步至館閣﹐松雪適據案書讀﹐乃默從後相其肩背﹐笑云「此不過秀才官耳。」自是信任不疑。﹞

京師城外萬柳堂亦一宴遊處也。野雲廉公一日於中置酒﹐招疏齋盧公﹑松雪趙公同飲﹐時歌兒劉氏名解語花者﹐左手折荷花﹐右手執杯﹐歌《小聖樂》云「綠葉陰濃徧池亭﹐水閣偏趁涼多。海橊初綻﹐朵朵蹙紅羅。乳燕雛鶯弄語﹐對髙柳﹐鳴蟬相和。驟雨過﹐似瓊珠亂散﹐打徧新荷。人生百年有幾﹖念良辰美景﹐休放虛過。富貴前定﹐何用苦張羅﹖命友邀賓宴賞﹐飲芳醑﹐淺斟低歌。且酩酊﹐從教二輪﹐來往如梭。」﹝調元遺山所制。當時名姬多歌之。﹞旣而行酒﹐趙公喜﹐卽席賦詩曰「萬柳堂前數畝池﹐平鋪云錦蓋漣漪。主人自有滄洲趣﹐遊女仍歌《白雪》詞。手把荷花來勸酒﹐步隨芳艸去尋詩。誰知咫尺京城外﹐便有無窮萬里思﹖」

趙子昂與李子構同遊海子上﹐子構卽事賦詩曰「馳道香塵逐玉珂﹐彤樓花暗鼓云和。光風漸綠瀛洲艸﹐細雨微生太液波。月榭管弦鳴曙早﹐水亭簾幕受寒多。少年易動傷心感﹐喚取蛾眉對酒歌。」子昂和詩曰「小姬勸客倒金壺﹐家近荷花似鏡湖。遊騎等閒來洗馬﹐舞靴輕妙迅飛鳧。油云判污纏頭錦﹐粉汗生憐絡臂珠。只有道人塵境靜﹐一襟涼思詠風雩。」﹝子構名材。京兆人。年十七賦此詩。客有賦《十月桃》者﹐子構云「劉郎再來歲云莫﹐王母一笑天回春。」眾皆鉗口不作。亦奇句也。﹞

元盛時﹐揚州有趙氏者﹐富而好客﹐其家有明月樓﹐人作春題多未當其意。一日﹐趙子昂過揚﹐主人知之﹐迎致樓上﹐盛筵相款﹐所用皆銀器﹐酒半﹐出紙筆求作春題﹐子昂援筆書云「春風閬苑三千客﹐明月揚州第一樓。」主人得之喜甚﹐盡徹酒器以贈子昂。﹝是時江右胡存齋參政亦好客﹐每虞閽人不爲通刺﹐若在家﹐卽於門首掛一牌云「胡存齋在家。」﹞

客有以《飛鳴宿食古雁圖》求子昂跋者﹐時翰林諸公在焉。釋端元叟亦與坐末。諸公咸命賦詩﹐元叟卽援筆題云「年去年來年又年﹐帛書曾達茂陵前。影連薊北月橫塞﹐聲斷衡陽霜滿天。雨暗荻花愁晚渚﹐露香菇米樂秋田。平生千里復萬里﹐塵世网羅空白懸。」諸公稱賞﹐卽以詩授客去。

趙魏公刻私印曰水晶宮道人﹐錢唐周艸窗以瑪瑙寺行者屬比之﹐魏公遂不用此印。後見艸窗同郡崔進之藥肆懸一牌﹐曰養生主藥室﹐乃以敢死軍醫人對之﹐進之亦不復設此牌。魏公語人曰「吾今日方爲水晶宮吐气矣。」﹝一說﹐文敏公在京﹐與李息齋﹑袁子方同坐﹐適用此印﹐袁曰「水晶宮道人政可對瑪瑙寺行者。」闔座絕倒。蓋息齋元居慶壽寺云。﹞

趙松雪《題秋胡圖》曰「相逢桑下說黃金﹐料得秋胡用計深。不是別來渾未識﹐黃金聊試別來心。」又﹐「郎恩葉薄妾冰淸﹐郎說黃金妾不應。若使偶然通一笑﹐半生誰信守孤燈﹖」﹝後首或以爲錢穎作。﹞

趙子昂嘗書淵明《歸去來辭》﹐得者珍藏之﹐有僧題絕句於後云「典午山河半已墟﹐褰裳宵逝望歸廬。翰林學士宋公子﹐好事多應醉裏書。」後人不復著筆。﹝吳人虞堪勝伯嘗題子昂《苕溪圖》云「吳興公子玉堂仙﹐寫出苕溪似輞川。回首靑山紅樹下﹐那無十畝種瓜田﹖」沈啟南題子昂畫馬一絕云「隅目晶瑩耳竹披﹐江南流落乘黃姿。千金千里無人識﹐笑看胡兒買去騎。」又周良石題子昂竹枝云「中原日暮龍旗遠﹐南國春深水殿寒。畱得一枝煙雨裏﹐又隨人去報平安。」三詩皆主刺譏﹐而勝伯之詞尢微婉云。﹞

管夫人奉中宮命﹐題所畫梅詩云「雪後瓊枝嫩﹐霜中玉蕊寒。前村畱不得﹐移入月宮看。」﹝仁宗命夫人書千文﹐敕玉工磨玉軸﹐送祕書監裝池收藏﹐因又命子昂書六體爲六卷﹐雍亦書一卷﹐且曰「令後世知我朝有善書婦人﹐且一家皆能書。」亦奇事也。﹞

管夫人《漁父詞》云「人生貴極是王侯﹐浮利浮名不自由。爭得似﹐一扁舟﹖弄月吟風歸去休。」子昂和云「渺渺煙波一葉舟﹐西風木落五湖秋。盟鷗鷺﹐傲王侯﹐管甚鱸魚不上鉤﹗」又﹐「儂住東吳震澤州﹐煙波日日釣魚舟。山似翠﹐酒如油﹐醉眼看山百自由。」

趙松雪欲置妾﹐以小詞調管夫人云「我爲學士﹐你做夫人。豈不聞﹐陶學士有桃葉桃根﹐蘇學士有朝雲暮云。我便多娶幾个吳姬越女何過分﹖你年紀已過四旬﹐只管占住玉堂春。」管夫人答云「你儂我儂﹐忒煞情多。情多處﹐熱似火。把一塊泥﹐撚一个你﹐塑一个我。將咱兩个﹐一齊打破﹐用水調和。再撚一个你﹐再塑一个我。我泥中有你﹐你泥中有我。與你生同一个衾﹐死同一个槨。」松雪得詞﹐大笑而止。﹝吾衍子行﹐嘗作一小印﹐曰「好嬉子」。蓋吳中方言。一日﹐魏國夫人作馬圖傳至子行處﹐子行爲題詩後﹐倒用此印﹐觀者咸疑其誤﹐魏公見之﹐罵曰「此非誤也。他道婦人會作畫﹐倒好嬉子耳。」﹞

趙仲穆能作蘭木竹石﹐張伯雨題其墨蘭詩曰「滋蘭九畹空多種﹐何以墨池三兩花。近日國香零落盡﹖王孫芳艸徧天涯。」仲穆見而愧之﹐遂不作蘭。

王徳璉嘗作香奩《踏莎行》八闋﹐寄示楊廉夫﹐廉夫付翠兒度腔歌之。又評付龍洲章琬繡梓﹐以見王孫門中舊時月色﹐𨿽閱喪亂﹐固無恙也。《金盆沭發》云「寶鑑凝膏﹐溫泉流膩﹐纖一把靑絲墜。冰膚淺漬麝煤春﹐花香石髓和云洗。玉女峯前﹐咸池月底﹐臨風輕把犀梳理。陽臺行雨乍歸來﹐羅巾猶帶瀟湘水。」《月奩勻面》云「冰鑑懸秋﹐瓊腮凝素﹐鉛華夜搗長生免。玉容自擬比嫦娥﹐妝成更恐嫦娥妒。花影涵空﹐蟾光籠霧﹐芙蓉一朵溥秋露。年年只在廣寒宮﹐今宵鸞影驚相遇。」《玉頰啼痕》云「粉結紅冰﹐香銷獺髓﹐鏡鸞影里人憔悴。梨花帶雨不禁愁﹐玉纖彈盡相思淚。恨鎖春山﹐嬌橫秋水﹐臉桃零落胭脂碎。故將羅帕啼痕﹐寄情欲比相思字。」《黛眉顰色》云「淡掃春痕﹐輕籠方靨﹐捧心不效吳宮怨。楚梅酸蹙翠尖纖﹐湘煙碧聚愁萋茜。紺羽寒疑﹐月鉤金灩﹐鶯吭咽處微偸斂。新翻嫵態太嬌嬈﹐鏡中蛾綠和香點。」《芳塵春迹》云「金穀遊情﹐消磨不盡﹐軟紅香裏雙鴛印。蘭膏步滑翠生痕﹐金蓮脫落淩波影。蝶徑遺蹤﹐雁沙凝潤﹐爲誰畱下東風恨﹖玉兒飛化夢中云﹐靑蘋流水空仙詠。」《云窗秋夢》云「煙冷瑤欞﹐神遊貝闕﹐芙蓉城裏花如雪。仙郎同躡鳳凰翎﹐千門萬戶皆明月。海碧山靑﹐天荒地老﹐滿身風露飄環。髙樓畫角苦無情﹐一聲吹散雙飛蝶。」《繡牀凝思》云「翠藻文鴛﹐交枝連理﹐金鍼停處渾如醉。楊花一點是春心﹐鵑聲啼到人千里。喚醒離魂﹐猶疑夢裏﹐此情恰似東流水。雲窗霧閣沒人知﹐綃痕透紅鉛淚。」《金錢卜歡》云「暗擲龍文﹐尋盟鸞鏡﹐龜兒不似靑蚨準。花房羞化彩蛾飛﹐銀橋密遞仙娥信。錦屋樓﹐薄情飄性﹐碧雲望斷紅輪暝。珠簾立盡海棠陰﹐怎當遙夜鴛衾冷。」

【鮮於樞】﹝字伯機。中歲刻苦讀書﹐因號困學。嘗書幅云「登公卿之門﹐不見公卿之面﹐一辱也﹔見公卿之面﹐不知公卿之心﹐二辱也﹔知公卿之心﹐而公卿不知我之心﹐三辱也。大丈夫寧當萬死不可一辱﹗」此不知何人所言﹐而困學每喜書之。子必仁﹐字去矜。﹞

元時﹐浙省廣濟庫﹐歲以富戶司出納﹐延間﹐以富戶侵用官資﹐無以爲償﹐府判王某素殘忍﹐乃拘其妻妾子女﹐命以小舟載之西湖﹐趁逐遊人﹐收其買姦錢納官。鮮於伯機作《湖邊曲》云「湖邊蕩槳誰家女﹖綠慘紅愁羞不語。低回忍淚傍郎船﹐貪得金錢彊歌舞。玉壺美酒不消憂﹐魚腹熊蟠棄如土。陽臺夢短去匆匆﹐鴛鎖生寒愁日暮。安得義士擲千金﹐坐令桑濮歌行露。」其後王判之子孫有爲娼流者。﹝伯機嘗蓄一蠻獅水滴﹐瑩如碧玉﹐須須﹑眉眼﹑膚理﹑衣摺﹐種種精致﹐蠻腦爲竅﹐置吸子。乃漢物也。把玩未嘗釋手。一日﹐於西湖斷橋水閣倚闌﹐偶墮吸子湖中﹐百計求之不得。旣他往。逾三年﹐復來斷橋俯瞰湖波﹐適霜降水落﹐泥漬星朗﹐曩時吸子儼然可掬﹐便解衣泅取﹐如獲至寶。賜號曰神人獅子。一時能詩者歌詠其事。﹞

鮮於伯機宴客﹐命妓曹娥秀佐酒﹐曹賦性聰慧﹐色藝俱絕﹐鮮於偶因事人內﹐曹爲行酒﹐酒適徧﹐鮮於出自內﹐客曰「伯機未飲。」曹亦曰「伯機未飲。」客笑曰「汝亦以伯機相呼乎﹖」鮮於佯怒﹐曹曰「我呼伯機便不可﹐卻只許爾叫王羲之也﹖」一座大笑。

鮮於太常一印曰「鮮於伯機父。」吾子行戲曰「可對『尉遲敬徳鞭』。」

鮮於伯機嘗於廢圃中得怪松一株﹐移植所居齋前﹐呼爲支離叟﹐朝夕撫玩以爲適。杭瑪瑙寺僧溫日觀性嗜酒﹐時至伯機家索飲醉﹐卽抱支離叟﹐或歌或哭﹐每索湯浴﹐伯機必躬進澡豆云。﹝日觀豪飲不羈﹐然楊總統飲以酒則不一沾唇﹐見輒罵曰「掘墳賊﹐掘墳賊。」善畫葡萄﹐枝蔓皆合艸書法﹐時寫詩文於上。嘗在朱宣慰家作畫訖﹐遂寫一詩云「昔有朱買臣﹐今有朱宣慰。兩个擔柴夫﹐並爲金紫貴。」朱𨿽武夫﹐然雅敬日觀﹐軒然笑曰「我果會賣蘆柴﹐和尙知我。」厚酬之。﹞

鮮於去矜《寨兒令》曰「漢子陵﹐晉淵明﹐二人到今香汗靑。釣叟誰稱﹖農父誰名﹖去就一般輕。五柳莊﹐月郎風淸﹐七里灘﹐浪穩潮平。折腰時﹐心已愧﹐伸腳處﹐夢先驚。聽千萬古聖賢評。」

【馮子振】﹝號海粟﹐攸州人。時謂天下有名馮海粟。﹞

馮海粟臨文時﹐每命侍史二三人潤筆以俟。海粟酒酣耳熱﹐據案疾書﹐隨紙數多寡﹐頃刻而畢。有《塔燈》詩云「擎天一柱礙云低﹐破暗功同日月齊。半夜火龍蟠地軸﹐八方星象下天梯。光搖灩沿珠蚌﹐影落滄溟照水犀。文焰逼人髙萬丈﹐倒提鐵筆向空題。」又《鶴骨笛》詩云「胎仙脫脛寄飛瓊﹐換羽移宮學鳳鳴。噴月未醒千載夢﹐徹云猶帶九臯聲。管含芝露吹香遠﹐調引松風入髓淸。莫向山頭吹莫雪﹐籠中媒老正關情。」

白無咎有《鸚鵡曲》云「儂家鸚鵡洲邊住﹐是个不識字漁父。浪花中﹐一葉扁舟﹐睡煞江南煙雨。覺宋時﹐滿眼靑山﹐抖擻綠蓑歸去。算從前﹐錯怨天公﹐甚也有安排我處。」海粟學士畱上京日﹐有北京伶禦園秀之屬相從風雪中﹐恨此曲無續之者。且謂﹐前後多親炙士大夫﹐拘於韻度﹐如第一个「父」字﹐難便下語。又「甚也有安排我處」﹐「甚」字必須去聲字﹐「我」字必須上聲字﹐音律始諧﹐不然不可歌。諸公舉酒索海粟和之。海粟卽援筆續百餘首。《山亭逸興》云「崔峨舉頂移家住﹐是个不喞畱樵父。爛柯時﹐樹老無花﹐葉葉枝枝風雨。﹝麼。﹞故人曾喚我歸來﹐卻道不如休去。指門前﹐萬疊雲山﹐是不費靑蚨買處。」《愚翁放浪》云「東家西捨隨緣住﹐是个忒老實愚父。賞花時﹐暖薄寒輕﹐徹夜無風無雨。﹝麼。﹞占長紅小白園亭﹐爛醉不教人去。笑長安﹐利鎖名韁﹐定沒个身心穩處。」

馮海粟《題楊妃病齒圖》云「華淸宮﹐一齒痛。馬嵬坡﹐一身痛。漁陽鼙鼓動地來﹐天下痛。」

歌兒珠簾秀﹝朱氏﹞﹐姿容姝麗﹐雜劇當時獨步﹐胡紫山宣慰極鐘愛之﹐嘗擬《沈醉東風》小曲以贈云「錦織江邊翠竹﹐絨穿海上明珠。月淡時﹐風淸處﹐都隔斷落紅塵土。一片閒情任捲舒﹐掛盡朝雲暮雨。」馮海粟亦有《鷓鴣天》云「十二闌干映遠眸﹐醉香空斷楚天秋。蝦須影薄微微見﹐龜背紋輕細細浮。香霧斂﹐翠云收。海霞爲帶月爲鉤。夜來捲盡西山雨﹐不著人間半點愁。」皆詠珠簾以寓意也。由是聲譽益彰。﹝馮詞首二句一作「憑倚東風遠映樓﹐流鶯窺面燕低頭。」蓋朱背微僂﹐故有「燕低頭」及「龜背」「月爲鉤」三句。﹞

【滕賓】﹝號玉霄﹐睢陽人。涵虛子《元詞記》﹕「滕玉霄如碧漢間云。」。﹞

滕玉霄塡辭甚工﹐有贈歌童語珍《瑞鷓鴣》云「分桃斷袖絕嫌猜﹐翠被紅興不乖。洛浦乍陽新燕爾﹐巫山行雨左風懷。手攜襄野便娟合﹐背抱齊宮婉欒懷。玉樹庭前千載曲﹐隔江唱罷月籠階。」阿珍蓋鄭櫻桃﹑解紅兒之流也。

白雲平章求仙於燕京西山頂。一日適出﹐滕玉霄訪之不值﹐因戲題於壁曰「西風短褐吹黃埃﹐何不從我遊蓬萊。振衣長嘯下山去﹐後夜月明騎鶴來。」竟不畱名。白雲公疑呂仙過之﹐朝野輻輳﹐寵賫山積。後知爲玉霄題﹐白雲公戒以勿泄﹐厚賂之。

宋六﹐小字同壽。元遺山有《贈栗工張嘴兒》詞﹐卽其父也。宋與其夫合樂﹐妙入神品﹐蓋宋善謳﹐其夫能傳其父之藝。滕玉霄賦《念奴嬌》贈云「柳顰花困﹐把人間恩愛﹐樽前傾盡。何處飛來雙比翼﹖直是同聲相應。寒玉嘶風﹐香雲捲雪﹐一串驪珠引。元郎去後﹐有誰著意題品﹖誰料濁羽淸商﹐繁弦急管﹐猶自餘風韻。莫是紫鸞天上曲﹐兩兩玉童相並。白髮梨園﹐靑衫老傅﹐試與畱連聽。可人何處﹖滿庭霜月淸冷。」

【釋明本】﹝錢塘人。號中峯﹐又號幻住。自寫小像贊云「幻人無此相﹐此相非幻人。若喚作中峯﹐鏡面添埃塵。」。﹞

明本學博而好滑稽﹐嘗《詠胡蘆》云「秀結團帶晚秋﹐徧從根本易綢繆。墻頭仿佛懸明月﹐架上依稀綴碧旒。朝引神仙三島飯﹐穩乘羅漢五湖遊。將來剖破成雙器﹐半贈顏回半許由。」

趙子昂與明本爲方外交﹐馮海粟獨甚輕之。一日﹐子昂彊拉中峯同訪海粟﹐海粟出《梅花》百韻詩示之﹐中峯一覽﹐走筆亦成百首﹐海粟猶未以爲然。明本亦出所作九字《梅花歌》示海粟﹐海粟竦然﹐遂與定交。歌曰「昨夜西風吹拆千林梢﹐渡口小艇滚入沙灘坳。野橋古梅獨臥寒屋角﹐疏景橫斜暗上書窗敲。半枯半活幾个懨菩﹛艸桑﹜﹐欲開未開數點含香苞。縱使畫工奇妙也縮手﹐我愛淸香故把新詩嘲。」

趙子昂嘗令明本賦《松月》﹐限不離二字﹐明本應聲云「天有月兮地有松﹐可堪松月趣無窮。松生金粉月生兔﹐月抱明珠松化龍。月照長空松掛衲﹐松回禪定月當空。老僧笑指松頭月﹐松月何妨一處供﹗」

明本見世祖﹐世祖命題自身影﹐云「行行步步在身傍﹐欲要拿他又沒方。髙使劍揮揮不斷﹐滿弦箭射射無傷。日中正午微微短﹐月及斜時漸漸長。仿佛臣僧朝陛下﹐明時出現暗時藏。」帝大悅。

明本嘗過蘭溪﹐見薦亡者故呼「亡妣」爲「云毗」﹐僧笑之﹐乃曰「吾有詩請聽之。」「遊方李喜到蘭溪﹐偶遇村齋不整齊。亂盛碗中糙米飯﹐蹩翻盆內臭酸薺。腌贊婆子扶材哭﹐齷齪孩兒傍壁啼。休笑老僧不識字﹐故將亡妣作云毗。」

●卷七十一元

【貫云石】﹝畏吾人。阿里海涯孫也。父名霄只哥﹐遂以貫爲氏﹐名小云石海涯﹐自號酸齋。同時有徐甜齋﹐失其名﹐並以樂府擅稱﹐世謂「酸甜樂府。」涵虛子《元詞記》﹕「貫酸齋如天馬脫羈﹐徐甜齋如桂林秋月。」。﹞

貫酸齋生而神彩秀異﹐膂力絕人﹐年十二三時﹐使健兒驅三惡馬疾馳﹐持槊立﹐而待馬至﹐騰上之﹐越一而跨三﹐運槊生風﹐觀者辟易。及長﹐折節讀書。仁宗朝﹐拜翰林學士。忽喟然嘆曰「辭尊居卑﹐昔賢所尙。」乃稱疾辭。居江南﹐賣藥錢塘市中﹐詭姓名﹐易冠服﹐人無識者。嘗休暑鳳凰山﹐有詩云「路隔蒼苔卒未通﹐泉花如發玉。蛟浮海近云窗濕﹐蛟怯山寒葛帳空。髙枕不知秋水上﹐開門忽見暮帆東。物華萬態俱忘我﹐北望惟心一寸紅。」

貫酸齋嘗過梁山濼﹐見漁父織蘆花爲被﹐尙其淸﹐欲易之以綢﹐漁父曰「君欲吾被﹐當賦一詩。」遂援筆云「采得蘆花不洗塵﹐翠蓑聊復藉爲茵。西風刮夢秋無際﹐夜月生香雪滿身。毛骨已隨天地老﹐聲名不讓古今貧。靑綾莫爲鴛鴦妒﹐Ы乃聲中別有春。」詩成﹐竟持被去。人間喧傳《蘆花被》詩。公至錢唐﹐因自號蘆花道人。

貫酸齋過當塗﹐作《采石歌》弔李白雲﹕「采石山頭石頹色﹐采石山下江流雪。行客不過水無迹﹐難以斷魂招太白。我亦不畱白玉堂﹐京華酒淺湘雲長。新亭風雨夜來夢﹐千載相思各斷腸。﹝宋牟存叟端明守當塗﹐郡圃有脫靴亭﹐以謫仙采石得名﹐乃繪之圖而贊以詩曰「錦袍兮烏幘﹐神淸兮气逸。淩鑠兮萬象﹐麾斥兮八極。我思古人﹐伊李太白﹐孰爲使之朝禁林而暮采石也﹖其天寶之嬖幸歟﹖公則何所於欣戚﹖」又以山谷守當塗﹐方九日而被謗謫宜州﹐遂作《近棹圖》而系之詩曰「幅巾兮野服﹐貌腴兮神肅。孤騫兮風雅﹐唾視兮爵祿。我思古人﹐伊黃山谷。曷爲使之六年道而九日姑孰也﹖其符糸君之朋黨歟﹖公則何所於榮辱﹗」﹞

錢塘祝吉甫居西河上﹐構小樓﹐眺盡湖山之勝﹐賓客常滿。鄰有富豪﹐築髙墻數仞蔽之﹐吉甫因鬱鬱不樂。趙松雪訪吉甫﹐登樓爲書二字扁﹐曰「且看。」一日﹐貫酸齋來﹐亦題於左云「酸齋也看。」無何﹐鄰以通番簿錄﹐家徙﹐垣屋摧毀。小樓內湖山如故。

錢塘有數衣冠士人遊虎跑泉﹐飲間賦詩﹐以「泉」字爲韻﹐中一人但哦「泉泉泉」﹐久不能就﹐忽一叟曳杖而至﹐問其故﹐應聲曰「泉泉泉﹐亂進珍珠个个圓。王斧斫開頑石髓﹐金鉤搭出老龍涎。」眾驚向曰「公非貫酸齋乎﹖」曰「然然然。」遂邀同飲﹐盡醉而去。

貫酸齋嘗赴所親宴﹐時正立春﹐座客以《淸江引》請賦﹐且限「金木水火土」五字冠於每句之首﹐句各用「春」字。酸齋卽題云「金釵影搖春燕斜﹐木杪生春葉。水塘春始波﹐火候春初熱。土牛兒載將春到也。」滿座絕倒。

何裏西瑛﹐耀卿學士之子﹐有居號懶云窩﹐用《殿前歡》調歌以自述云「懶云窩﹐醒時詩酒醉時歌。瑤琴不理拋書臥﹐無夢南柯。得淸閒﹐盡恬活。日月似﹐攛梭過。富貴比﹐花開落。靑春去也﹐不樂如何﹖」貫酸齋和云「懶云窩﹐陽臺誰與送巫娥﹖蟾光一任來穿破﹐遁迹由他。蔽一天﹐星斗多。分半榻﹐薄團坐。盡萬里﹐鵬程挫。向煙霞笑傲﹐任世事蹉跎。」喬夢符和云「懶云窩﹐云窩客至欲如何﹖懶云窩裏和云臥﹐打會磨跎。想人生﹐待怎麼﹖貴比我﹐爭些大﹐富比我﹐爭些个。呵呵笑我﹐我笑呵呵。」衛立中和云「懶云窩﹐懶云窩裏客來多。客來時﹐伴我閒些个﹐酒竈茶鍋。且停杯﹐聽我歌。醒時節﹐披衣坐。醉後也﹐和衣臥。興來時﹐玉簫綠綺﹐問甚麼﹐天籟云和﹗」

貫酸齋《蒲劍》詩云「三尺靑靑古太阿﹐舞風斫碎一川波。長橋有影蛟龍懼﹐流水無聲日夜磨。兩岸帶煙生殺气﹐五更彈雨和漁歌。秋來只恐西風惡﹐銷盡鋒稜恨轉多。」

貫酸齋臨終作《辭世詩》云「洞花幽艸結良緣﹐被我瞞它四十年。今日不畱生死相﹐海天明月一般圓。」洞蒼﹑幽艸乃二妾名。﹝張小山爲酸齋解嘲曰「君王曾賜瓊林晏﹐三十始朝天。文章懶入編修院。紅錦箋﹐《白薴篇》。黃柑傳學會神仙。參透詩禪厭塵囂﹐絕名利﹐逸林泉。天臺洞口﹐地肺山前﹐學煉丹。同貨墨﹐共談玄。興飄然﹐酒家眠。洞花幽艸結因緣﹐被我瞞它四十年。海天秋月一般員。」﹞

名姬張玉蓮喜延款士夫﹐復揮金無少惜愛。林經歷嘗以側室置之﹐後再占樂籍﹐班彥功與之甚狎。班司儒﹐秩滿北上﹐張作小詞贈之﹐有「朝夕思君﹐淚點成斑」之句。又有一聯云「側耳聽﹐門前過馬﹔和淚看﹐簾外飛花。」尢膾炙人口﹐「看簾外飛花。」徐甜齋嘗賦《折桂令》贈玉蓮云「荊山一片玲瓏。分付馬夷﹐捧出波中。白弱香寒﹐瓊衣露重﹐粉面冰融。知造化私加密寵﹐爲風流洗盡嬌紅。月對芙蓉﹐人在簾籠。太華朝云﹐太液秋風。」

徐甜齋又有春情《折桂令》云「平生不會相思。才會相思﹐便害相思。身似浮雲﹐心如飛絮﹐气若遊絲。空一縷餘香在此﹐ツ千金遊子何之﹖證候來時﹐正是何時﹖燈半昏時﹐月半明時。」

徐甜齋夜雨《水仙子》云「一聲梧葉一聲秋﹐一點芭蕉一點愁。三更歸夢三更後﹐落燈花棋未收﹐嘆新丰孤館人畱。枕上十年事﹐江南二老憂﹐都到心頭。」

徐甜齋又有《水仙子》二闋詠佳人釘履與紅指甲。《釘履》云「金蓮脫瓣栽雲輕﹐紅葉浮香帶雨行。漬春泥印在蒼苔﹐逕三寸中數點星。玉玲瓏﹐環交鳴。濺越女﹐紅裙濕﹐沁湘妃﹐羅襪冷﹐點寒波﹐小小蜻蜓﹖。《紅指甲》云「落花飛上筍芽尖﹐宮葉猶將冰箸粘。抵牙關﹐越顯得櫻唇艷。怕傷春﹐不捲簾。捧菱花﹐香印妝奩。雪藕絲﹐霞十縷﹐鏤棗班﹐血數點﹐掐劉郎﹐春在纖纖。」

【喬吉】﹝字夢符。嘗言作樂府有法﹕鳳頭﹑豬肚﹑豹尾六字是也。涵虛子《元詞記》﹕「喬夢符如神鱉鼓浪。」。﹞

喬夢符《詠竹衫兒》小令云「並刀剪龍須爲才﹐玉絲穿龜背成文。襟袖淸涼不沾塵。汗香晴帶雨﹐肩瘦冷搜云。是玲瓏剔透人。」又《詠香茶》小令云「細研片腦梅花粉﹐新剝珍珠豆蔻仁﹐依方合鳳團春。醉魂淸爽﹐舌尖香嫩﹐這孩兒那些風韻。」

世俗恆言二月十五日爲花朝節﹐其時﹐杭城園丁競以名花荷擔叫鬻﹐音中律呂。黃子常《賣花聲》詞云「人過天街曉色﹐擔頭紅紫。滿筠筐浮花浪蕊。畫樓睡醒﹐正眼橫秋水。聽新腔﹐一回催起。吟紅叫白﹐報得蜂兒知未﹖隔東西﹐餘音軟美。迎門爭買﹐早斜簪云髻。助春嬌﹐粉香簾底。」喬夢符和詞云「侵曉園丁叫道﹐嫩紅嬌紫。巧工夫攢枝蕊。行歌佇立﹐灑洗妝新水。捲香風﹐看街簾起。深深巷陌﹐有个重門開未﹖忽驚它﹐尋春夢美。穿窗透閣﹐便憑伊喚取。惜蒼人﹐在誰根底﹖」﹝杭城春日﹐婦女喜爲鬥艸之戲。黃子常《綺羅香》詞云「綃帕藏春﹐羅裙點露﹐相約鶯蒼叢裏。翠袖拈芳﹐香沁笱芽纖指。偸摘徧綠逕煙霏﹐悄攀下畫闌紅紫。掃蒼階褥展芙蓉﹐瑤臺十二降仙子。芳園淸晝乍永﹐亭上吟吟笑語﹐妒誇麗。奪取籌多﹐贏得玉瑜珥。疑素靨香粉添嬌﹐映黛眉淡黃生喜。綰胸帶空系宜男﹐情郎歸也未﹖」﹞

喬夢符《天淨紗》詞云「鶯鶯燕燕春春。花花柳柳眞眞。事事風風韻韻。嬌嬌嫩嫩﹐停停當當人人。」

【張伯遠】﹝字可久﹐號小山。涵虛子謂其詞﹕淸而且麗﹐華而不艷﹐若披大華仙風﹐招蓬萊海月﹐誠詞林宗匠也。當以九方臯之眼相之。﹞

張小山《和劉時中五月菊》云「玉臺金盞對炎光﹐全似去年香。有意莊嚴端午﹐不應忘卻重陽。菖蒲九節﹐金英滿把﹐同泛瑤觴。舊日東籬陶令﹐北窗正臥羲皇。」又九月九日見桃花﹐小山作小令云「前度劉郎老矣﹐去年崔護來遲。紅雨飛﹐西風起﹐望白衣﹐可憐憔悴。去蜂愁蝶﹐未知冷落﹐在天臺洞裏。」﹝劉時中名致。與文子方矩同過暢純父師文﹐值其濯足﹐暢聞二人至﹐輟洗﹐迎笑曰「佳客至﹐正有佳味。」於臥內取四大桃置案上﹐以二桃洗濯足水中﹐持啖二人。時中與子方不食﹐但以其置案上者﹐人持一顆去﹐曰「公洗者﹐其自享之。無以二桃污三士也。」乃大笑而出。﹞

張小山《秋日》宮詞﹕「花邊嬌月靜妝樓﹐葉底滄波冷翠溝﹐池上好風閒禦舟。可憐秋﹐一半兒芙蓉﹐一半兒柳。」又﹐「數層秋樹隔凋檐﹐萬朵晴雲擁玉蟾﹐幾縷夜香穿繡簾。等潛潛﹐一半兒門開﹐一半兒掩。」又﹐《酬耿子春》﹕「海棠香雨污吟袍﹐薜荔空墻閒酒瓢﹐楊柳曉風涼野稿。放詩豪﹐一半兒行書﹐一半兒艸。」又《詠梅》﹐「枝橫翠竹暮寒生﹐花淡紗窗殘月明﹐人倚畫樓羌笛聲。惱詩情﹐一半兒淸香﹐一半兒影。」

【王元鼎】。﹞

王元鼎有《折桂令》一闋詠桃花馬云「問劉郎驥控亭槐。覺紅雨瀟瀟﹐亂落蒼苔。溪上籠歸﹐橋邊洗罷﹐洞口牽來。搖玉轡﹐春風春街。摘金鞍﹐流水天臺。錦繡毛臺﹐嘶過玄都﹐千樹齊開。」

歌妓郭氏順時秀﹐姿態閒雅﹐雜劇爲《閨怨》﹐最髙駕頭諸旦﹐本亦得體。劉時中以金簧﹑玉骨﹑鳳吟﹑鸞鳴擬其聲韻。平生與王元鼎密。偶有疾﹐思得馬版腸充饌﹐元鼎殺所騎千金五花馬﹐取腸以供﹐都下傳爲佳話。時中書參政阿魯溫尢屬意焉﹐因戲謂曰「我比元鼎如何﹖」對閂﹕「參政﹐宰相也﹔學士﹐才人也。燮理陰陽﹐致君澤民﹐則學士不及參政﹔嘲風詠月﹐惜五憐香﹐則參政不如學士。」參政付之一笑而罷。

【劉庭信】﹝南臺禦史劉廷翰族弟。俗呼曰黑劉五。﹞

劉庭信有《水仙子》二闋﹕「秋風颯颯撼蒼梧﹐秋雨瀟瀟響翠竹﹐秋云黯黯迷煙樹。三般兒一樣苦。苦的人魂魄全無。云結就心間愁悶﹐雨少似眼中淚珠﹐風做了口內長吁。」又﹐「蝦須簾控紫銅鉤﹐鳳髓茶閒碧玉甌﹐龍涎香冷泥金獸。遠雕闌﹐倚畫樓。怕春歸﹐綠慘紅愁。霧﹐丁香枝上﹐雲淡淡桃花洞口﹐雨絲絲梅子墻頭。」

【周徳淸】﹝髙安人。號挺齋。著《中原音韻》。﹞

泰定甲子秋﹐周徳淸旣作《中原音韻》﹐並起例以遺靑原蕭存存。未幾訪西域﹐友人瑣非復初﹑同志羅宗信見餉。復初舉觴命謳者歌樂府《四塊玉》﹐至「彩扇歌﹐靑樓飲」﹐宗信止其音而言曰「『彩』字對『靑』字﹐而歌『靑』字爲『晴』﹐吾揣其音﹐此字合用平字聲﹐必欲揚其音﹐而『靑』字乃抑之﹐非也。」出初因前驅紅袖而自用調歌曰「買笑金﹐纏頭錦。磐遇知音可人心﹐怕逄狂客天生沁。紐死鶴﹐劈碎琴﹐不害磣。」徳淸聞其歌﹐大喜﹐曰「予作樂府三十年﹐未有如今日之遇二公﹐知某曲之非﹐某曲之是也。」遂捧巨觴﹐口占《折桂詞》一闋﹐曰「宰金頭黑腳天鵝。客有鐘期﹐座有韓娥。吟旣能吟﹐聽還能聽﹐歌也能歌。和《白雪》﹐新來較可﹐放《行雲》﹐飛去如何﹖醉睹銀河﹐燦燦蟾孤﹐點點星多。」歌旣畢﹐相與痛飲﹐大醉而罷。

周徳淸過廬山﹐賦《朝天子》詞曰「早霞晚霞﹐妝點廬山畫。仙翁何處煉丹砂﹖一縷白雲下。客去齋余﹐人來茶罷。嘆浮生﹐指落花。楚家漢家﹐做了漁樵話。」

吉安龍泉縣水氵米倉﹐有於志能號無心者﹐欲縣官利塞其口﹐作《水仙子》示人﹐自謂得意﹐末句云「早難道水米無交﹖」周徳淸笑曰「此張打油乞化出門語也﹐敢云樂府﹖」志能深恥之。

諺云「開門七件事﹐柴米油鹽醬醋茶是也。」周徳淸有《折桂令》云「倚蓬窗﹐無語嗟呀。七件兒全無﹐做甚麼人家﹖柴似靈芝﹐油如甘露﹐米若丹砂。醬甕見恰才夢撒﹐鹽瓶兒又告消乏。茶也無多﹐醋也無多﹐七件事尙且艱難﹐怎生教我折柳攀花﹖」﹝我朝余姚王徳章者﹐安貧士也。嘗口占云「柴米油鹽醬醋茶﹐七般都在別人家。我也一些憂不得﹐且鋤明月種梅花。」﹞

臨川陳克明作美人《一半兒》八詠﹐周徳淸擊節嘆賞﹐曰「此調作者眾矣﹐此公音律獨先。」《春夢》云「梨花云繞錦香亭﹐蝴蝶春融軟玉屏﹐花外鳥啼三四聲。夢初驚﹐一半兒昏迷﹐一半兒醒。」《春困》云「瑣窗人靜日初曛﹐寶鼎香消火尙溫﹐斜倚繡牀深閉門。眼昏昏﹐一半兒微開﹐一半兒盹。「《春妝》云「自將楊柳品題人﹐笑撚花枝比較春﹐輸與海棠三四分。再偸勻﹐一半兒胭脂﹐一半兒粉。」《春愁》云「厭聽野鵲語雕檐﹐怕見楊花撲繡簾﹐拈起繡鍼還倒拈。兩眉尖﹐一半兒微舒﹐一半兒斂。」《春醉》云「海棠紅暈潤初妍﹐楊柳纖腰舞自偏﹐笑倚玉奴嬌欲眠。粉郎前﹐一半兒支吾﹐一半兒軟。」《春繡》云「綠窗時有唾茸粘﹐銀甲頻將彩綫ㄎ﹐繡到鳳皇心自嫌。按春纖﹐一半兒端詳﹐一半兒掩。」《春夜》云「柳綿撲檻晚風輕﹐花影橫窗澹月明﹐翠被麝蘭麓夢醒。最關情﹐一半兒溫溫﹐一半兒冷。」《春情》云「自調花露染霜毫﹐一種春心無處托﹐欲寫寫殘三四遭。絮叨叨﹐一半兒連眞﹐一半兒艸。」﹝或以此爲查徳卿作﹐涵虛子謂﹕克明如孤鶴鳴臯。而於徳卿則不著題評。﹞

●卷七十二元

【李孟】﹝字道復。仁宗藩邸舊臣。﹞

仁宗皇慶癸丑冬﹐詔以皇慶三年八月﹐天下郡縣興其賢者﹑能者充賦有司﹐明年二月會試。時李道復爲知貢舉官﹐紀以詩曰「百年場屋事初行﹐一夕文章聚帝京。豹管敢窺天下士﹐龍頭誰占日邊名。寬容極口論時事﹐衣被終身荷聖情。願得眞儒佐明主﹐白頭應不負平生。」

【歐陽玄】﹝字原功﹐號圭齋﹐瀏陽人。皇慶初科進士﹐三任成均﹐兩爲祭酒﹐六入翰林﹐三拜承旨。卒謚文。﹞

秦定間﹐歐陽原功官國子監﹐丁卯八月﹐崇天門傳臚賜進士右榜第一人阿察赤﹐左榜第一人李黼﹐皆肄業國學日新齋﹐原功西廳授業生也。是日﹐京尹備鼓樂旗幟麾蓋甚都﹐導二狀元入學謝師﹐拜原功明倫堂。榜眼鐂思誠﹑探花郎徐容﹐嘗因原功同年黃晉卿﹐從原功遊﹐亦拜其側。其餘進士以門生禮來拜者﹐雜沓不能記。都人以爲斯文盛事。同寅舉酒相屬﹐原功成絕句以紀其事曰「昔被仁皇雨露恩﹐三朝五度策臨軒。小臣報國無他伎﹐館下新添兩狀元。」「禁院層層桃李開﹐天街繡轂轉晴雷。銀袍飛蓋人爭看﹐兩兩龍頭入學來。」「淡墨題名二十年﹐一官獨自擁寒氈。居然國子先生館﹐三五魁躔拜座前。」長沙有朝士某者還鄕﹐意气盈滿﹐賓至鼓吹﹐喧闐裏中。有執友來訪﹐朝士曰「翁素好誦詩﹐近日誦得何詩﹖」執友曰「近誦得孫鳳洲贈歐陽圭齋詩﹐甚有味。」乃朗誦曰「圭齋還是舊圭齋﹐不帶些兒官樣回。若使他人居二品﹐門前蕭鼓鬧如雷。」朝士聞詩﹐有赧色﹐明日賓至﹐門庭寂然。

【黃氵晉】﹝字晉卿﹐義烏人。以《太極賦》領鄕薦﹐學者傳誦。時因稱爲黃太極。宋濂﹑王皆出其門。﹞

黃晉卿《艸意》詩云「澹煙斜日照離離﹐漫吐芳心說向誰﹖可是忘憂能自得﹐若教指佞定無私。東風江上何人識﹐南國春來有夢知。但把靑靑承雨露﹐未應紅紫浪相疑。」又《菊枕》詩云「東籬采采數枝霜﹐包裹西風入夢涼。半夜歸心三徑遠﹐一囊秋色西屏香。牀頭未覺黃金盡﹐鏡底難教白髮長。幾度醉來消不得﹐臥收淸气入詩腸。」﹝後首或以爲馬祖常作。﹞錢塘莫景行﹝維賢﹐﹞築別業於靈竺間﹐繞栽杏樹﹐號曰杏國﹐日與騷人墨客遊詠其中﹐時人比之輞川莊。黃晉卿贈詩云「旋移小隱傍南峯﹐遠有咸平處士風。山態近人猶偃蹇﹐湖光無雨亦溟。行春仗履時時到﹐臨水軒天面面通。別作新亭供戲劇﹐靑簾搖曳杏花中。」

黃晉卿《題靑山白雲圖》云「十年失腳走京塵﹐忘卻靑山與白雲。忽見畫圖疑是夢﹐冷花涼葉思紛紛。」

【袁桷】﹝字伯長﹐號淸容﹐四明人。讀書吳興﹐有淸容書院。臨苕水﹐對弁山﹐後人題云「人同綠水長爲主﹐座有靑山不計年。」。﹞

袁伯長《竹枝宛轉》詞云「聞郎腰瘦寄當歸﹐望盡天邊破鏡飛。昨夜燈花圓似粟﹐倚門不肯送郎衣。」

許敬仁祭酒﹐魯齋子也﹐學行皆不逮於父﹐輒以門第自髙﹐每談及乃父奉旨之榮﹐口稱先人者不一。袁伯長嘲之曰「祭酒許敬仁﹐入門韃靼嗔。出門傳聖旨﹐口口稱先人。」蓋敬仁頗尙朔气﹐習國語﹐乘怒必先以「阿剌」「花剌」等句叱人﹐人咸鄙之。﹝皇慶間﹐孔某爲江浙省掾史﹐身軀短小﹐僅與堂上公案相等。凡呈署牘文﹐又用低凳閣足令髙。脫歡丞相以其先聖子孫﹐而且才學優長﹐甚禮遇之。時有詔許文正公從祀夫子廟庭﹐許敬仁時爲參知政事﹐惡孔風度不雅﹐因小過叱之退。丞相曰「他祖公容得參政父親坐﹐參政反不容他一个子孫立耶﹖」許大漸。﹞

【王士熙】﹝字繼學﹐東平人。浙東廉使。﹞

虞伯生代祀還蜀﹐袁伯長有詩送之﹐王繼學次其韻云「蜀道揚鞭舊險摧﹐家山遙認石崔嵬。奉香暫別金鑾殿﹐題柱眞乘駟馬來。祠罷汾陰迎漢鼎﹐路經驪谷弔秦灰。歸釐宣室虛前席﹐不似長沙遠召回。」

李芝儀﹐維揚名妓也﹐工小唱﹐尢善慢詞﹐王繼學中丞甚愛之﹐贈以詩序﹐其一聯云「善和坊裏﹐驊驑構出繡鞍來﹔錢唐江邊﹐燕子銜將春色去。」又有《塞鴻秋》四闋﹐歌館盛傳之。喬夢符亦贈以詩詞甚富。

【黃淸老】﹝字子肅﹐邵武人。泰定中舉進士。﹞

黃子肅爲翰林供奉日﹐人有以且耕亭求詩者﹐子肅贈詩曰「萬里扶搖鶴未回﹐荷鋤聊復此徘徊。閒雲照水自舒捲﹐幽鳥愛山時往來。琴榻松風寒帶雨﹐硯池花露碧生苔。且耕亭上春如錦﹐想見斑衣戲老萊。」蓋其人有親在堂﹐乃遠遊奔兢﹐曠其家園﹐詩意有所謂云。

黃子肅古樂府二首﹐云「君好錦繡段﹐妾好明月珠。錦繡可爲服﹐服美令人愚。不如珠夜光﹐可以照讀書。」「君好春芍藥﹐妾好夏池蓮。芍藥多艷色﹐春風迷少年。不如蓮有實﹐可以壽君筵。」

後至元丁丑﹐黃子肅會同年李子威主事﹑觀至能照磨等十人於城南﹐紀以詩曰「曾記城南尺五天﹐重來攜手宴同年。春風遠塞葡萄酒﹐明月佳人玳瑁筵。苔上藥闌紅染露﹐鶯啼柳徑碧生煙。瓊林十載多離別﹐欲拂金徽思渺然。」

【薩都剌】﹝字天錫。本京口朱氏子﹐冒爲回回人。與黃淸老同年進士。﹞

薩天錫詩《送欣笑隱住龍翔寺》云「東南隱者人不識﹐一日才名動九重。地濕厭聞天竺雨﹐月明來聽景陽鐘。衲衣香暖畱春麝﹐石缽云寒臥夜龍。何日相從陪杖屢﹖秋風江上采芙蓉。」虞伯生見之﹐謂曰「詩固好﹐但『聞』﹑『聽』字意重。」薩後至南臺﹐見馬伯庸﹐亦如虞所云。欲攺之﹐未得。未幾﹐薩以事至臨川謁虞﹐語及前詩﹐伯生曰「此易事。唐人詩有云『林下老僧來看雨』。宜攺作『地濕厭看天竺雨』﹐音調更差勝。」薩嘆服﹐拜爲「一字師。」

薩天錫有《華淸曲》題楊妃病齒云「沈香亭北春晝長﹐海棠睡起扶殘妝。淸歌妙舞一時靜﹐燕語鶯啼空斷腸。朱唇半啟橊房破﹐胭脂紅注珍珠顆。一點春酸入瓠犀﹐雪色鮫綃濕香唾。九華帳裏薰蘭煙﹐玉肱曲枕珊瑚偏。玉釵半脫翠蛾斂﹐龍髯天子空垂涎。妾身𨿽侍君王側﹐別有閒情向誰說﹖斷腸塞上錦衤朋兒﹐萬恨千愁言不得。成都遙進新荔枝﹐金盤紫露甘如飴。紅塵一騎不成笑﹐病中風味心自知。君不聞﹐華淸宮﹐一齒作楚藏禍根。又不聞﹐馬嵬坡﹐一身淺血未足多。漁陽一日鼙鼓動﹐始覺開元天下痛。雲臺不見漢功臣﹐三十六牙何足用﹖明眸皓齒今已矣﹐風流何處三郎李﹖」

薩天錫《徵婦怨》云「有柳切勿栽長亭﹐有女切勿歸徵人。長亭楊柳自春色﹐歲歲年年送行客。一朝羽檄風吹煙﹐徵人遠戌居塞邊。轔轔車馬去如箭﹐錦衾繡枕難畱戀。黃昏寂寞守長門﹐花落無心理鍼綫。新愁暗恨人不知﹐欲語不語顰雙眉。妾身非無淚﹐有淚空自垂。雲山煙水隔吳越﹐望君不見心愁絕。夢魂暗逐蝴蝶飛﹐覺來羞對窗前月。窗前月色照人寒﹐遲遲鐘鼓夜未闌。燈闌有恨花不結﹐妝臺塵慘恨班班。半生偶得一錦字﹐道是前年戰時苦。一朝血杵煙藪除﹐腰間斜掛三珠虎。妾心自喜還自驚﹐門前忽聞凱歌聲。錦衣繡服歸故里﹐不思昔日別離情。別離之情幾靑艸﹐鏡裏容顏爲君老。黃金白璧買嬌娥﹐洞房只道新人好。」

王氏守素﹐錢唐民家女﹐其夫丁棄家爲全眞道士於吳山之紫陽庵。一日﹐召守素入山﹐書付四句云「嫩散六十三﹐妙用無人識。逆順兩俱忘﹐虛空鎭常寂。」坐抱一膝而逝。方外者流謂之騎鶴化。」守素遂亦束髮簪冠﹐著道士服﹐奉夫遺屍二十年﹐迹不下山。年逾七十﹐幾於得道。薩天錫贈之詩曰「不見遼東丁令威﹐舊遊城郭昔人非。鏡中春去靑鸞老﹐華表山空白鶴歸。石竹淚幹斑雨在﹐玉簫聲斷彩雲飛。洞門花落無人迹﹐獨坐蒼苔補道衣。」

薩天錫與觀志能俱以公事赴北﹐舟至梁山泊﹐時荷花盛開﹐風雨大至﹐舟不相接﹐遂泊蘆葦中。天錫折蘆一葉題詩其上寄志能云「題詩蘆葉雨班班﹐底事詩人不柰閒。滿濼荷花開欲徧﹐客程五月過梁山。」及再過梁山泊﹐有懷志能﹐復題一絕云「故人同出不同歸﹐雲水微茫入夢思。記得題詩向蘆葉﹐滿湖風雨似來時。」

薩天錫《梳頭》樂府云「紅綃捲袖搖釗聲﹐摩挲睡眼窺秋菱。陽臺夢斷不知處﹐一片烏雲愁欲傾。一鉤新月掀雲起﹐月漸低流云委地。玉纖盤轉戲龍形﹐寶釵壓定飛鴉翅。撩春撥曉誇自然﹐黃金雙燕珍珠蟬。白頭老嫗低低笑﹐不覺婆婆二八年。」

薩天錫賦《燈艸》云「天涯何處無靑靑﹐王孫去後蘼蕪深。瑤田手種綠玉發﹐道是無情卻有心。此心未明人未識﹐金﹛﹜剖腹森如戟。撮將一縷玉虫兒﹐散作萬家紅粟粒。侯門珠网百面霞﹐秦樓玉樹雙頭花。慧燈莫與羣迷染﹐正性何愁欲境遮。韓堂風露光微顫﹐萬古聖賢俱對面。但勤挑剔不憚勞﹐萬炬金蓮紅藥院。」

有以繡枕遺薩天錫者﹐枕上繡貴妃看鸚鵡﹐髙力士侍側﹐天錫善其補制得體﹐爲賦《鸚鵡曲》以合之﹐曰「水晶簾垂宮漏長﹐猩色屏風圍繡牀。美人春睡苦不足﹐夢隨飛燕遊昭陽。覺來粉汗濕香臉﹐一綫深紅枕猶淺﹑三十六宮在眼前﹐五色輕雲隨目轉。牙牀﹝端坐﹞楊太眞﹐云冠霞佩絳色裙。雙成小玉各宮樣﹐繡衣烏帽髙將軍。雕籠七寶掛宮樹﹐玉桉金半看鸚鵡。可憐鸚鵡解人言﹐不說漁陽動な鼓。乃知禽語能戲人﹐不知人語能殺人。亡家敗國污天地﹐天生尢物天亦嗔。一朝艷質化塵土﹐可恨可憐千萬古。香魂不逐馬塵飛﹐猶托深閨繡房女。想當半袱欲繡時﹐停鍼想象心如絲。繡成時自比容貌﹐伏枕自喜還自悲。郎官有此從何得﹐見慣梅花心似鐵。偶然持贈百拙人﹐眉毛眼睛生百色。少年得此惱斷腸﹐錦屏繡縟蘭麝香。夜深酒醒換銀燭﹐時見楊妃在耳傍。張麗華﹐沈宮井﹐銅雀章臺煙燼冷。繁華一夢人不知﹐萬事邯鄲呂公枕。」

薩天錫賦《手帕》云「一幅生綃對角裁﹐出懷風送粉香來。秋千架上扶絨索﹐玳瑁筵前捧玉杯。塵拂鳳箏籠筍指﹐夢回鴛枕襯托腮。斑斑多少傷春淚﹐袖褪長防阿母猜。」

蝦助﹐海鉆也﹐一名水母﹐又雲海蜇。其形一片如輪﹐均無目﹐凡行﹐蝦必附之﹐故云蝦助。以椒醯制之﹐可以醒酒。薩天錫詩云「層濤濡沫綴蝦行﹐水母含秋孕地靈。海气凍成紅玉脆﹐天風寒結紫雲腥。霞衣褪色脂流滑﹐瓊縷烹香酒力醒。疑是楚江萍實老﹐誤隨潮汐落滄溟。」

【謝宗可】﹝金陵人。有《百詠集》﹐大率皆效薩詩。﹞

謝宗可《詠睡燕》云「補巢銜罷落花泥﹐困倚東風倦翼低。金屋晝閒隨蝶化﹐雕梁春靜怕鶯啼。魂飛漢殿人應老﹐夢入烏衣路欲迷。卻怪捲簾人喚醒﹐小橋深巷夕陽西。」《走馬燈》云「飈輪擁騎出炎精﹐飛繞人間不夜城。風鬣追星低有影﹐霜蹄逐電去無聲。秦軍夜潰咸陽火﹐吳炬宵馳赤壁兵。卻憶雕鞍年少日﹐章臺踏碎月華明。」《鼠須筆》云「夜逐虛星上月宮﹐奮髯奪得管城公。橐中不攪吟窗夢﹐指下先收翰苑功。莫笑硯池濡醉墨﹐絕勝倉廩飽陳紅。平生嚙盡詩書字﹐散作龍蛇落紙中。」

謝宗可又有《賣花聲》詩云「春光叫盡費千金﹐紫艷紅香藉好音。幾處喚回遊冶夢﹖誰家不動惜芳心﹖韻傳楊柳門庭晚﹐響徹秋千院落深。忽被捲簾人喚住﹐蝶蜂隨擔過墻陰。」

【段天佑】﹝字吉甫﹐河南人。江浙提舉。﹞

李當當﹐名妓也﹐翻然有悟﹐遂著道士服。段天佑贈詩曰「歌舞當年第一流﹐洗妝今日別靑樓。便隨南嶽夫人去﹐不爲蘇州刺史畱。館月明蕭鳳下﹐綺窗雲散鏡鸞收。卻嫌癡絕潯陽婦﹐嫁得商人已白頭。」

【雅琥】﹝字正卿﹐可溫人。﹞

雅正卿《詠二月梅》云「去年呵筆賦寒梅﹐又見仙家二月開。不是東君畱客醉﹐肯教神女逐春回﹖梨花院落爲云妒﹐柳絮池塘作雪猜。東閣如今淸興減﹐羅浮誰與寄香來﹖」

雅正卿在都﹐上元夜有詩云「華月澄澄宿霧收﹐萬家燈火見皇州。天昏虎豹依霄漢﹐人海魚龍混鬥牛。公子錦韉鳴玉勒﹐內家珠箔控銀鉤。道傍亦有揚雄宅﹐寂寞蕓窗冷似秋。」

東平王繼學﹝士熙﹞嘗《題冰壺美人圖》﹐雅正卿和之。《唐宮題葉》云「彩毫將恨付霜紅﹐恨自綿綿水自東。金屋有關嚴虎豹﹐玉書無路托鱗鴻。秋期暗度驚催織﹐春信潛通俁守宮。莫道銀河消息杳﹐明年錦樹又西風。」《崔徽寫眞》云「舞鸞妝鏡拭鉛華﹐毫素無聲散彩霞。夜月影寒生桂魄﹐春冰暈薄映桃花。夢隨圖去憑靑鳥﹐愁逐書來點墨鴉。未得離魂如倩女﹐衰容先我到君家。」

●卷七十三元

【文宗圖帖穆爾】﹝國語曰紮牙篤。攺元天歷﹐開奎章閣﹐作二璽﹐一曰天歷之寶﹐一曰奎章閣寶。﹞

建康舊治冶亭﹐當鐘山佳處。文宗在金陵﹐亭去行邸爲近﹐常遊幸焉。一日傳命且至﹐住山道人寶琳者﹐出宮門迎候移時﹐見從官奉供帳及門﹐則知上已至亭久矣。從臣以寶琳見﹐上笑曰「道人何避客之久也。」寶琳頓伏請罪。上曰「山徑幽雅﹐取便而至﹐宜爾之不知。題冶亭者爲虞集﹐今何在﹖」皆對曰「今在翰林。」命侍臣模其詩畫觀之﹐因藏諸筮。問寶琳﹕「何以字玉林﹖」則對曰「道士燒金石爲丹﹐永抽鼎中﹐狀如瓊林玉樹﹐故取以爲名。」上曰「當此大雪時﹐吾登此亭﹐目力所及﹐樹木皆玉也﹐豈不易見乎。」更謂之雪林。且謂寶琳曰「吾出遊﹐數勞人動眾﹐不如山行之便。可作柴門﹐嚴扁鑰﹐以待予之往來。」自是數至。寶琳野人﹐見上樂甚﹐乃忘其微賤﹐或持酒引裾畱上﹐上亦欣然爲畱焉。﹝文宗居金陵潛邸時﹐命臣房大年畫京都萬歲山﹐大年辭以未嘗至其地。上索紙爲運筆﹐布畫位置﹐令按稿圖上。大年得稿敬藏之。意匠經營﹐格法遒整﹐𨿽積學專工﹐亦莫能及。﹞

文宗自金陵入正大統﹐途中嘗作一詩云「穿了﹤毛莫﹥衫便著鞭﹐一鉤殘月柳梢邊。兩三點露滴如雨﹐六七个星猶在天。犬吠竹籬人過語﹐雞鳴茅店客驚眠。須臾捧出扶桑日﹐七十二峯都在前。」

九華山在池州靑陽縣治西南捨許﹐延袤一百八十餘里﹐髙凡幾千丈﹐昔名九子﹐李太白更爲九華。其峯巒矗巖聳﹐谷轉溪回﹐洞幽咫尺﹐殊形疏步異狀。世𨿽有工畫者﹐莫能殫其形勝。文宗道中望之﹐口占云「昔年曾見《九華圖》﹐爲問江南有也無﹖今日五溪橋上見﹐畫師猶自欠功夫。」

【範槨】﹝字徳機﹐淸江人。憲司知事。與楊仲弘﹑虞伯生﹑揭曼碩爲四大家詩。世稱範﹑楊﹑虞﹑揭。﹞

範徳機以瓊扇一握贈黃明府﹐因賄以絕句曰「拾得炎州月一團﹐殷勤持贈比瑯殲。情知已是秋風後﹐畱作明年九夏看。」

範徳機《掘冢歌》曰「昨日舊冢掘﹐今朝新冢成。冢前兩翁仲﹐送舊還迎新。舊魂未出新魂入﹐舊魂還對新魂泣。舊魂丁寧語新魂﹕『好地不用多子孫。子孫綿綿如不絕﹐曾孫不拙玄孫掘。我今掘矣良可悲﹐不知君掘又何時﹖』」

又作《晚翠亭》詩云「一徑入靑松﹐飛流澹晴綠。道人晚歸來﹐長歌振林谷。山深不知求﹐落葉下枯木。須臾翠煙開﹐月色照彩服。」危太朴學士素嘗與範徳機秋夜同步﹐徳機得二句雲「雨止修竹間﹐流螢夜深至。」喜甚﹐旣而曰「語太幽﹐殆類鬼作。」遂不復綴筆。

【楊載】﹝字仲弘﹐浦城人。宣城推官。﹞

楊仲弘詩以《宗陽宮玩月》爲絕倡﹐詩曰「老君臺上涼如水﹐坐看冰輪轉二更。大地山河微有影﹐九天風露寂無聲。蛟龍並起承金榜﹐鸞鳳雙飛載玉笙。不信弱流三萬里﹐此身今夕到蓬瀛。」

有畫一老翁推獨輪小車﹑上載兩巨甕者﹐以示楊仲弘﹐仲弘意其爲警世之爲﹐因爲賦詩曰「小人無它獨嗜利﹐兩甕載車將遠致。肩足趼汗潸然﹐冉冉修程胡不畏﹖世人但笑愚翁愚﹐甕破卽與瓦礫俱。不知人有千金軀﹐前行險道方乘車。」

婺州胡汲仲﹐淸介有守﹐趙子昂嘗爲羅司徒奉鈔百錠爲潤筆﹐請作乃父墓銘。汲仲怒曰「我豈爲近官作墓銘耶﹗」是日﹐汲仲絕糧﹐其子以情白﹐坐上諸客咸勸受之。汲仲卻愈堅。嘗以詩送蔡如愚歸東陽﹐有「薄糜不繼襖不暖﹐謳吟猶是鐘球鳴」之句。語之曰「此余祕密藏中休糧方也。」楊仲弘贈詩云「先生惟達道﹐久矣樂山林。致聘無雙璧﹐爲生過十金。身間云出岫。發短雪盈簪。遁世猶吾志﹐同盟欲自今。」﹝汲仲﹐名長孺﹐號石塘。嘗應聘入京﹐世皇召見於便殿﹐趨進張皇﹐不覺笠子欹側。上問曰「秀才何學﹖」對曰「修身﹑齊家﹑治國平天下之學。」上笑曰「自家一笠尙不端正﹐又能平天下耶﹖」然憐其貧﹐時授揚州路儒學教授。﹞

【虞集】﹝字伯生﹐號邵庵﹐蜀郡人。其母夢羽人騎鶴﹐抱一小兒來曰「此南嶽眞官﹐寄汝家養之。」旣而誕集。﹞

虞伯生幼年過薊門酒樓﹐題詩於壁﹐曰連十八書。其詩曰「耳目聰明一丈夫﹐飛行八極隘寰區。劍吹白雪妖邪滅﹐袖拂春風槁朽蘇。气似酒酣雙國士﹐情如花擁萬天姝。如今一去無消息﹐只有中天月影孤。」當時皆以爲呂洞賓作﹐爭傳誦之。

虞伯生初入翰林時﹐楊仲弘亦在都下。仲弘每言伯生不能作詩﹐伯生一日載酒造請作詩之法﹐仲弘酒酣﹐盡爲傾倒﹐伯生因遂超悟其理。繼有詩《送袁伯長扈駕上都》云「日色蒼涼映赭袍﹐時巡毋乃聖躬勞。山連閣道晨畱輦﹐野服周廬夜屬橐。白馬錦韉來窈窕﹐紫馳銀甕出蒲萄。從官車騎多如雨﹐只有楊雄賦最髙。」它日以所作詩介他人質諸仲弘﹐仲弘曰「此詩非虞伯生不能也。」或曰「先生嘗謂伯生不能作詩﹐何以有此﹖」曰「伯生學問髙﹐余曾授以詩法﹐余莫能及。」或又以詣趙子昂﹐子昂曰「美則美矣﹐若中聯攺『山』爲『天』﹐『野』爲『星』則尢美。」伯生深服之。

許有壬參政與虞文靖同在館﹐虞有所私﹐午後輒出﹐許每叩不遇﹐因題簡云「日日出遊﹐知虞公之不可諫。」虞還視之﹐卽書其下云「時時來聒﹐何許子之不憚煩。」許明日又至﹐見而嘆賞久之。

虞伯生在翰苑時﹐宴散散學士家﹐歌兒郭氏順時秀者唱今樂府。其《折桂令》起句云「博山銅細裊香風。」一句兩韻﹐名曰短柱﹐極不易作。先生愛其新奇﹐席上偶談蜀漢事﹐因命紙筆﹐亦賦一曲曰《鸞奧》﹕「三顧茅廬﹐漢祚難扶。日莫桑楡﹐深渡南瀘。長驅西蜀﹐力拒東吳。美乎周瑜妙術﹐悲夫關羽云殂。天數盈虛﹐造物乘除。問汝何如﹖早賦歸與﹗」蓋兩字二韻﹐比之一句兩韻者﹐爲尢難云。﹝《折桂令》﹕一名《廣寒秋》﹐一名《天香第一枝》﹐一名《蟾宮引令》。中州韻﹐入聲似平聲﹐又可作去聲﹐所以「蜀」﹑「術」等字皆與「魚」﹑「虞」相近。﹞

房山髙彥敬尙書﹝克恭﹞善山水﹐一日與客遊杭西湖﹐見素屏潔雅﹐乘興畫奇石古松。數日後﹐趙子昂爲補叢竹﹐後爲戶部楊侍郎所得。虞伯生題其上云「不見湖州三百年﹐髙公尙書生古燕。西湖醉歸寫古木﹐吳興爲補幽篁妍。國朝名筆誰第一﹖尙書醉後妙無敵。老蛟欲起風雨來﹐星墮天河化爲石。趙公自是眞天人﹐獨與尙書情最親。髙懷古誼兩相得﹐慘淡酬酢皆天眞。侍郎得此自京國﹐使我觀之三嘆息。今人何必非古人﹐淪落文章付陳迹。」此圖遂成三絕。

虞文靖在宜黃時﹐嘗倚樓吟詩﹐有「五更鼓角吹殘雪」之句﹐忽隔溪一童揖而言曰「角可吹﹐鼓不可吹。」亟命召之﹐已失所在。蓋詩鬼也。

虞文靖公賦《壺洲》詩曰「傳聞海上有玄洲﹐曾是安期舊所遊。千頃白雲都種玉﹐一杯弱水不勝舟。魚龍夜護黃金鼎﹐鸞鵠晨朝紫綺裘。波浪不驚星斗近﹐步虛聲裏度淸秋。」

虞文靖公《贈無塵道人》詩曰「雲霧爲衣月作裳﹐天壇獨自禮虛皇。龍收古劍沈秋水﹐鶴識神丹起夜光。金井有聲惟墜露﹐玉階無色乍凝霜。無端下界松風動﹐又欲飄然上鳳凰。」

朱萬初善制墨﹐純用松煙﹐蓋取三百年摧朽之餘精英不可泯者用之﹐非常松也。天歷乙巳﹐開奎章閣﹐揀儒臣親侍翰墨﹐榮公存初﹑康裏公子山皆侍閣下﹐以萬初所制墨進﹐大稱旨﹐得祿食藝文館。虞伯生贈之詩曰「霜雪摧殘澗壑非﹐深根千歲斧斤違。寸心不遂飛煙化﹐還作玄云繞紫微。」

天臺柯敬仲﹝九思﹞際遇文宗﹐起家爲奎章閣鑑書博士﹐得出入內廷。後失寵﹐退居吳下。虞伯生賦《風入松》長短句寄之﹐云「畫堂紅袖倚淸酣﹐華發不勝簪。幾回晚宜金鑾殿﹐東風軟﹑花裏停驂。書詔許傳宮燭﹐輕羅初試朝衫。禦溝冰泮水接藍﹐飛燕語呢喃。重重簾幕寒猶在﹐馮誰寄﹑銀字泥緘。報道先生歸也﹐杏花春雨江南。」詞翰兼美﹐一時爭相傳誦﹐機坊以此織成帕云。﹝柯嘗畫黃鸝﹑《白頭》﹐題詩二絕。白頭云「春濃不放小禽棲﹐白髮衝冠向曉啼。簾幕半開人未起﹐樓臺風暖日猶低。」《黃鸝》云「春風嬌軟綠陰肥﹐上苑鶯花紫翠圍。卻向後宮深院裏﹐一枝閒自理金衣。」弘正間﹐嘉興周伯器嘗題二圖云「奎章閣下老詞臣﹐吟徧鶯花上苑春。回首金衣閒自理﹐綠陰多處少風塵。」「重重簾幕護輕寒﹐聽徹春禽午夜闌。無限江南歸興重﹐不將華發漫衝冠。」蓋用其語而反其意也。柯又稱參書。必當時又嘗有此署銜。﹞

初﹐文宗以順帝爲明宗子﹐忌之﹐遠竄海南。詔書有曰「明宗在北之時﹐自以爲非其子。」虞伯生筆也。文宗宴駕﹐寧宗立﹐八月崩﹐國人迎順帝立之。帝入太廟﹐斥去文宗神主﹐而命四方毀棄舊詔。伯生時在江西﹐詔以皮繩縛腰﹐馬尾縫眼﹐夾兩馬間﹐逮捕至大都。嫉之者爲十七字詩曰「自謂非其子﹐如今作天子。傳語老蠻子﹐請死。」至則以文宗親攺詔稿呈﹐順帝覽之﹐曰「此我家事﹐豈由爾書生耶﹖」遂得釋。兩目由是喪明。

【揭斯】﹝字曼碩﹐豫章人。﹞

揭曼碩未達時﹐尋遊湖湘間。一日﹐泊舟江﹐夜二鼓﹐攬衣露坐﹐仰視明月如晝。忽中流一棹漸逼舟側﹐中有素妝女子斂衽而起﹐容儀甚雅﹐曼碩問之﹐曰「妾﹐商婦也。良人久不歸﹐聞君遠來﹐故相迓耳。」因與談論﹐皆世外恍惚事。且云「妾與君有夙緣﹐非同人間之淫奔者。」迨曉﹐戀戀不忍去。臨別﹐謂曼碩曰「君大富貴人也。亦宣自重。」因畱詩曰「盤塘江上是奴家﹐郎若閒時來喫茶。黃土作墻茅蓋屋﹐庭前一樹紫荊花。」明日﹐揭舟阻風﹐上岸沽酒﹐問其地﹐卽盤塘鎭。行數步﹐見一水仙祠﹐墻垣皆黃土﹐中庭紫荊芬然。及登殿﹐所設像與夜中女子無異。後曼碩官至翰林侍講學士﹐神女之言蓋不誣云。

揭曼碩嘗《題雁圖》云「寒向江南暖﹐饑向江南飽。物物是江南﹐不道江南好。」時色目北人來江南者﹐貧可富﹐無可有﹐而猶辱罵南方不絕口﹐自以爲右族身貴﹐視南方如奴隸然。故有此誚。

文宗禦奎章日﹐虞伯生﹑柯敬仲常侍從﹐以討論法書﹑名畫爲事﹐時揭曼碩爲授經郎﹐亦在列﹐比之二人寵眷則稍疏。因潛著一書﹐曰《奎章政要》以進﹐二人不知也。時有畫《授經郎獻書圖》行於世﹐句曲外史張伯雨題詩曰「侍書愛題博士畫﹐日日退朝書滿牀。奎章閣上觀政要﹐無人知有授經郎。」蓋柯作畫﹐虞必題﹐故云。

揭曼碩在奎章日﹐《應制題明皇出遊圖》云「明皇八駿爭馳道﹐還是開元是天寶。長安花發萬年枝﹐不識年華醉中老。奎章閣下文章靜﹐衮衣髙拱唐虞聖。莫言此畫徒爾爲﹐千載君王作金鏡。」

嘗有問於虞伯生曰「楊仲弘詩如何﹖」曰「仲弘詩如百戰健兒。」「範徳機詩如何﹖」曰「徳機詩如唐臨晉帖。」「揭曼碩詩如何﹖」曰「曼碩詩如三日新婦。」「先生詩如何﹖」笑曰「虞集乃漢廷老吏。」揭聞之不悅。嘗中夜過伯生﹐問及玆事﹐一言不合﹐揮袂遽去。後以天歷年間﹐祕閣開詩寄公﹐中有「奎章分署隔窗紗」﹑「學士詩成每自誇」之句。﹝「天歷年間祕閣開﹐授經新拜育羣材。宮門待漏常先到﹐講席收書每後回。召試時蒙天語勞﹐分題不待侍臣催。滿頭白雪丹心在﹐太液池邊只獨來。」「奎章分署隔囪紗﹐不斷香風別殿花。畱守日須中賜果﹐宣徽月送上供茶。諸生講罷仍番直﹐學士吟成每自誇。五載光陰如過客﹐九疑無處望重華。」﹞公得詩﹐謂門人曰「揭公才力竭矣﹗」就答以詩云「故人不肯宿山家﹐夜半驅車踏月華。寄語旁人休大笑﹐詩成端的向誰誇﹗」並題其後云「今日新婦老矣。」揭召至都﹐果疾卒。

【張天雨】﹝字伯雨。錢唐黃冠﹐號眞居﹐九成之裔。後入華陽洞﹐自號句曲外史。初見虞伯生﹐伯生全不言儒者事﹐只問道家典故。𨿽答之﹐或不能詳。末問能作幾家符篆﹖曰「不能」伯生曰「某試書之﹐以質是否﹖」連書七十二家﹐伯雨汗流浹背﹐輒下拜曰「眞吾師也。」自是訁壬交甚契﹐故與伯生書﹐必稱弟子。﹞

錢唐老儒葉景修﹝森﹞家住西湖﹐婦女頗不潔﹐所藏王右軍《籠鵝帖》石刻﹐誠爲妙品。張外史貽詩有云「家藏逸少籠鵝字﹐門系龜蒙放鴨舡。」世以鴨比諭五奴﹐故云。

俗傳七月十五日爲中元節﹐僧家建盂蘭盆會﹐放燈西湖及塔上河中﹐謂之照冥。張伯雨詩雲﹕「共泛蘭舟燈火鬧﹐不知風露濕靑冥。如今池底休鋪錦﹐此夕槎頭直掛星。爛若金蓮分夜炬﹐空於雲母隔秋屏。卻憐牛渚淸狂甚﹐苦欲燃犀走百靈。」﹝我朝劉邦彥亦有詩云「金蓮萬朵漾中流﹐疑是潘妃夜出遊。光射魚龍離窟宅﹐影搖鴻鳥亂汀州。淩波未必通銀浦﹐趁月偏憐近彩舟。忽憶少年淸泛處﹐滿身風露獨憑樓。」﹞

張伯雨嘗從其師王溪月眞人﹝壽衍﹞入京﹐時燕地未有梅花﹐吳閒閒宗師﹝全節﹞新從江南移植﹐護以穹廬﹐扁曰漱芳。伯雨偶造其所﹐恍若與西湖故人遇﹐徘徊旣久﹐不覺熟寢其中。覺而日已晡矣。閒閒笑曰「伯雨素有詩名﹐宜有作。」遂賦長詩﹐有「風沙不憚五千里﹐翻身跳入仙人壺」之句。閒閒大喜﹐送翰林集賢嘗所往來者和之﹐由是名大起。

酒客折荷葉盛酒﹐以簪刺節﹐令與柄通吸之﹐名「碧筒飲。」張伯雨詩曰「采綠誰持作羽觴﹐使君亭上晚尊涼。玉莖沁露心微苦﹐翠蓋擎云手亦香。飲水龜藏蓮葉小﹐吸川鯨恨藕絲長。傾壺誤展琳瑯袖﹐笑絕耶溪竊窕娘。」

張伯雨晚居茅山﹐罕接賓客。一日﹐有野僧來謁﹐童子拒之﹐僧云「語而主﹐吾詩僧也。胡爲拒我﹖」不得已﹐乃爲入報﹐伯雨書老杜「花徑不曾綠客掃」之句﹐使持以示僧﹐僧略不運思﹐足成詩云「久聞方外有神仙﹐只住華陽古洞天。『花徑不曾綠客掃﹐』石牀今許借僧眠。穿雲去汲燒丹井﹐帶雨來耕種玉田。一自茅君成道後﹐幾人騎鶴下蒼煙﹖」﹝末二句寓諷意。﹞伯雨得詩大驚﹐延入置之上坐﹐畱連數日。

張伯雨《戲題黃大癡小像》云「全眞家數﹐禪和口鼓。貧子骨頭。吏員臟腑。」聞者謂語𨿽諧謔﹐足盡其爲人云。﹝大癡老人名公望﹐字子久。畫師董源晚稍變之。與趙松雪及梅道人吳鎭仲圭﹑黃鶴山樵王蒙叔明爲元四大家。﹞

【欣笑隱】﹝南昌僧。元初﹐髙安僧有圓至天隱﹐元末﹐浙僧有道元覺隱﹐皆以詩自豪。時號三隱。道元﹐一名文誠。﹞

大欣住杭中天竺﹐有學行﹐研窮教典﹐旁貫百家。文宗召赴闕﹐特賜三晶文階。張伯雨贈詩云「糸番經臺畔惜分攜﹐華蓋峯前幾夢思。一席地分眠鹿艸﹐三更月在掛猿枝。我書安能半袁豹﹐君才端倍十曹丕。上番相逢虞祕監﹐不嫌頻竄仰山碑。」僧舊著黑衣﹐文宗寵愛笑隱﹐賜以黃衣﹐其徒後皆衣黃。歐陽原功《題僧墨菊》詩云「芻元是黑衣郎﹐當代深仁始賜黃。今日黃花翻潑墨﹐本來面目見馨香。」

一日﹐省相請大欣看潮﹐其日寺火﹐時恩斷江住虎丘寺﹐同日災﹐有僧爲詩戲之曰「欣哉笑隱住中峯﹐本是鴻儒學說空。羅利江頭潮末白﹐稽畱峯下火先紅。靑宵有路幹丞相﹐紺殿無顏見大雄。若使斷江知此意﹐兩人握手泣西風。」

天隱工於古文﹐而詩尢淸婉﹐其《寒食》云「月暗花明掩竹房﹐輕寒脈脈透衣裳。淸明院落無燈火﹐獨繞回廊禮夜香。」《曉過西湖》雲「水光山色四無人﹐淸曉誰看第一春。紅日漸髙弦管動﹐半湖煙霧是遊塵。」他如《再往湖南》云「春路晴猶滑﹐山亭晚更長。竹枯湘淚盡﹐花發楚魂香。」《塗香居士見訪》云「並坐夜深皆不語﹐一燈分映兩閒身。」其造語之妙﹐當不減於惠勤﹑參寥輩也。

長洲陳湖磧沙寺﹐僧魁天紀者居之。魁讀儒家書﹐尢工於詩﹐天隱與友善﹐贈詩云「拈筆詩成首首新﹐興來豪叫欲攀云。難醫最是狂吟病﹐我恰才痊又到君。」﹝魁嘗刻天隱所注《唐三體詩》置寺中﹐今吳人稱磧沙唐詩是也。﹞

覺隱《睡起詩》云「花下拋書枕石眠﹐起來閒漱竹間泉。小窗石鼎天猶暖﹐殘燼時飄一縷煙。」《江亭秋晚》云「獨倚淸江秋思長﹐晚潮初上水亭涼。海門風起雙巒暝﹐一抹銀花湧夕陽。」

松楊詩人程渠南﹐滑稽士也﹐與覺隱同齋食簟﹐覺隱請渠南賦蕈詩﹐應聲作四句云「頭子光光腳似丁﹐只宜豆腐與波稜。釋迦見了呵呵笑﹐煮殺許多行腳僧。」聞者絕倒。

●卷七十四元

【順帝妥歡帖睦爾】﹝宋少帝顯旣封瀛國公﹐及長﹐世祖以公主配之。一日與內宴﹐酒酣﹐立傍殿楹間﹐世祖恍惚見龍爪拿攖狀。時有獻謀除滅者﹐世祖疑而未許。瀛國公密知之﹐乃乞爲僧﹐往吐蕃學佛法﹐回挈全後公主姬禦遁居沙漠﹐易名合尊。長子亦爲僧﹐名完普。頃之復誕一子﹐時明宗爲周王﹐時亦遁沙漠﹐與少帝﹑公主往來﹐遂乞少帝子與其妻邁來的爲子﹐卽順帝也。其生之年爲大徳七年庚申﹐我大明兵入燕都﹐遁去﹐當時人只呼庚申君。旣卒﹐國人謚曰惠宗。﹞

庚申君有佳句云「鳥啼紅樹裏﹐人在翠微中。」天下誦之。

庚申君初年﹐荊州分域有鬼夜叫云「苦也苦﹐幾時泥到襄陽府。」居人皆聞之﹐而不見其形。及早視之﹐凡樹木不論大小﹐皆用泥和狗豬毛﹐離根一二尺泥之﹐至樹分枝處則止。後又攺叫云「苦也苦﹐幾時泥到成都府。」蓋古今未聞之異。

至正間﹐上下以墨爲政﹐風紀之司﹐髒污狼藉。是時﹐金鼓音節迎送﹐廉訪司官則用二聲鼓一聲鑼。起解彊盜則用一聲鼓一聲鑼。有輕薄子爲詩嘲曰「解賊一金並一鼓﹐迎官兩鼓一聲鑼。金鼓看來都一樣﹐官人與賊不爭多。」又有爲《醉太平》小令一闋云「堂堂大元﹐姦佞專權。開河變鈔禍根源。惹紅巾萬千。官法濫﹐刑法重﹐黎民怨。人喫人﹐鈔買鈔﹐何曾見﹖賊做官﹐官做賊﹐混賢愚﹐哀哉可憐﹗」

庚申君嘗召一術士問以國祚﹐對云「國家千秋萬歲﹐不必深慮。除日月並行﹐乃可憂耳。」至正戊申九月﹐大明兵克通州。庚申君聞報大懼﹐集三宮后妃太子夜半開建徳門北去﹐而元遂亡。蓋「日月並行」﹐乃「明」字隱語也。明年﹐我太祖聞居應昌﹐馳書示以禍福﹐因答詩曰「金陵使者渡江來﹐漠漠風煙一道開。王气有時還自息﹐皇思何處不昭回。信知海內皆王土﹐亦喜江南有俊才。歸去誠心煩爲說﹐春風先到鳳凰臺。」﹝成祖嘗出宋﹑元諸帝容命袁柳莊珙相﹐袁見太祖﹐太宗﹐曰「英武之主。」自眞宗至度宗﹐曰「此皆秀才皇帝。」元自世祖至文宗曰「皆是喫綿羊肉郎主。」見順帝﹐則曰「又是秀才皇帝也。」成祖大笑﹐厚賜之。觀此則庚申君實與宋帝狀貌相類﹐豈果合尊太師之苗裔歟﹐今其子孫君主漠北﹐皆宋胤也。水東日記載一詩云「皇宋第十六飛龍﹐元朝降封瀛國公。元君召公尙公主﹐時承賜宴明光宮。酒酣伸手扒金柱﹐化爲龍爪驚天容。元君含笑語羣臣﹐鳳雛寧與凡禽同。侍臣獻謀將見除﹐公主泣淚沾酥胸。幸脫虎口走方外﹐易名合尊沙漠中﹐是時明宗在沙漠﹐締交合尊情頗濃。合尊之妻夜生子﹐明帝隔帳聞笙鏞。乞歸行宮養爲嗣﹐皇考崩時年甫童。元君降詔移南海﹐五年乃歸居九重。憶昔宋祖受周禪﹐仁義綽有三代風。至今兒孫主沙漠﹐吁嗟趙氏何其隆﹗」庚申君末年﹐兵部侍郎靑田林諫先作詩送其侄使南歸云「淸秋送侄出都門﹐別淚臨風下酒尊。在客豈無鄕井念﹖爲官肯負國朝恩﹖鴿飛疾家偏遠﹐鴻雁行稀日欲昏。獨上居庸最髙處﹐回頭一望一銷魂。」庚申君北遁﹐諫挈其子隨去。﹞

【秦王伯顏】﹝所署官銜計二百四十六字。﹞

伯顏擅權之日﹐剡王徹徹都﹑髙昌王帖木兒不花皆以無罪殺。山東憲吏曹明善時在都下﹐作《岷江綠》二曲以風之﹐大書揭於五門之上﹐伯顏怒﹐令左右暗察得實﹐肖形捕之。明善出避吳中一僧捨﹐居數年﹐伯顏事敗﹐方再入京。其曲曰「長門柳絲千萬縷﹐總是傷心處。行人折柔條﹐燕子銜芳絮。都不由﹑鳳城春做主。」「長門柳絲千萬結﹐風起花如雪。離別重離別﹐攀折復攀折。苦無多﹑舊時枝葉。」此曲又名《淸江引》﹐俗曰《江兒水》。

伯顏貪惡無比﹐及以罪左遷南恩州達魯花赤﹐至隆興卒﹐寄棺驛舍。滑稽者題於壁云「百千萬定猶嫌少﹐垛積金銀北斗邊。可惜太師無運智﹐不將些子到黃泉。」

【脫脫】﹝太師馬紮兒臺之子﹐秦王伯顏從子也。馬紮兒臺爲小官時﹐嘗賃屋以居﹐時脫脫尙幼。居有桃未實﹐至熟時﹐脫脫盡采以貯小奩。太師歸﹐忽問曰「此桃何在﹖」脫脫曰「當賃屋時﹐未嘗言及此也﹐當還其主。」太師深喜之。他日﹐亦拜相爲太師云。﹞

脫相當朝﹐有神童來謁﹐能詩﹐年才數歲﹐脫相令《賦檐》詩﹐卽成絕句﹕「分得兩頭輕與重﹐世間何事不擔當。」蓋諷之也。

至正庚寅年間﹐參議賈魯以當承平時﹐無所垂名﹐欲立事功於世﹐首勸脫脫開河北水田﹐又勸造至正交鈔。及河決南行﹐又勸追求夏禹故道﹐開使北流﹐身專其任﹐瀕河起集丁夫二十六萬餘人。朝廷所降食錢﹐官吏多不盡支﹐河夫多怨。韓山童等因挾詐﹐陰鑿石人﹐止開一眼﹐鐫其背曰「石人一隻眼﹐挑動黃河天下反。」預當開河道埋之。掘者得之﹐遂相爲驚詫而謀亂。山童詐稱宋徽宗九世孫﹐僞詔略曰「蘊玉璽於海東﹐取精兵於日本。貧極江南﹐富誇塞北。」蓋以宋廣王走崖山﹐丞相陳宜中走倭﹐托此說以動搖天下。當時貧者從亂如歸。朝廷發師誅之﹐𨿽卽擒獲而亂階成矣。有無名子爲詩曰「丞相造假鈔﹐舍人做彊盜。賈魯要開河﹐攪得天下鬧。」﹝山西髙平縣長平驛爲賈魯故宅﹐中庭古松十餘株﹐皆當時物也。天朝平定山西﹐宅沒入官﹐以其壯麗不忍毀﹐卽以爲驛。辟間題詩云「賈魯修黃河﹐恩多怨亦多。百年千載後﹐恩在怨消磨。」觀此﹐則當時或以亟疾刻深招致民怨﹔而其禦災捍患﹐則後世亦有公論。固不得而盡非云。﹞

至正癸已年間﹐江淮羣寇起﹐張九四據髙郵﹐韓山童男據臨濠﹐徐貞一﹑倪蠻子﹑陳友諒亂漢沔。脫相統大師四十萬出徵﹐聲勢赫然。始攻髙郵﹐城未下﹐庚申君入丞相哈麻之讒﹐謂天下怨脫脫故亂﹐罷脫脫﹐盜自寧息。乃詔削脫脫官爵﹐安置淮安。未幾﹐哈麻復矯詔醢殺之。後一年﹐東南州郡多陷﹐哈麻言不驗﹐與雪雪並配死。或以詩粘國門曰「蝦蟆水上浮﹐雪雪見日消。定住不開口﹐汪家奴只一朝。」雪雪﹐答麻弟也﹐爲禦史大夫﹐黨兄爲姦﹐左丞定住緘默﹐右丞汪終日酣飲而已。

【梁王孛羅】﹝一名把都﹞

至正癸卯﹐明玉珍僭號於蜀﹐自將紅巾三萬攻雲南﹐梁王及憲司官皆奔威﹑楚﹐諸部悉亂。徵兵救援﹐大理總管段功謀於員外楊淵海﹐卦之﹐吉﹐乃進兵。紅巾屯古田寺﹐功遣人夕火其寺﹐紅巾軍亂死者什七八。功追至七星關﹐又勝之而還。紅巾旣退﹐梁王深徳段功﹐以女阿衤蓋主妻之﹐奏授雲南平章。功戀戀不肯歸國﹐其大理夫人髙氏寄樂府促之歸﹐曰「風捲殘云﹐九霄冉冉逐。龍池無偶﹐水雲一片綠。寂寞倚屏幃﹐春雨紛紛促。蜀錦半牀閒﹐鴛鴦獨自宿。好語我將軍﹐只恐樂極生悲冤鬼哭。」功得書乃歸﹐旣而復往。其臣楊智﹑張希喬畱之﹐不聽。旣至善闡﹐梁人私語梁王曰「段平章復來﹐有吞金馬﹑咽碧雞之心矣。盍早圖之。」梁王乃密召阿衤蓋主付以孔雀膽一具﹐命乘便毒殪之。主潸然不受命。夜寂人定﹐私語平章曰「我父忌阿奴﹐顧與阿奴西歸。」因出毒具示之。平章曰「我有功爾家﹐我趾自蹶傷﹐爾父尙嘗爲我裹之。爾何造言至此﹗」三諫之﹐終不聽。明日﹐邀功東寺演梵﹐至通濟橋﹐馬逸﹐因令番將格殺之。阿衤蓋主聞變﹐失聲哭曰「昨暝燭下才講與阿奴﹐雲南施宗施秀﹐煙花殞身﹐今日果然。阿奴𨿽死﹐奴不負信黃泉也。」欲自盡。梁王防衛萬方﹐主愁憤作詩曰「吾家住在雁門深﹐一片閒雲到滇海。心懸明月照靑天﹐靑天不語今三載。欲隨明月到蒼山﹐誤我一生踏裏彩。﹝錦被名也。﹞吐嚕吐嚕段阿奴﹝吐嚕﹐可惜也。﹞施宗施秀同奴歹。﹝歹﹐不好也。﹞云片波粼不見人﹐押不蘆花顏色攺。﹝「押不蘆」乃北方起死回生艸名。﹞肉屏獨坐細思量﹐﹝肉屏﹐駱駝背也。﹞西山鐵立霜瀟灑。﹝鐵立﹐松林也。﹞」時員外楊淵海爲從官﹐亦題詩粉壁﹐飲藥而卒。詩曰「半紙功名百戰身﹐不堪今日總紅塵。死生自古皆由命﹐禍福於今豈怨人﹖蝴蝶夢殘滇海月﹐杜鵑啼破點蒼春。哀憐永訣雲南土﹐錦酒休教灑淚頻。」梁王哀淵海之才﹐綣意欲爲己用﹐見詩痛悼﹐乃厚卹之﹐令隨平章葬大理。

段功旣死﹐其子寶嗣爲總管﹐女僧奴志恆不忘復仇﹐將適建昌阿黎氏﹐出手刺繡文旗以與寶曰「我自束髮﹐聞母稱父冤恨﹐非男子不能報﹐此旗所以織也。今歸夫家﹐收合東兵﹐飛檄西洱。汝急應兵會善闡。」又作詩二章﹐曰「珊瑚勾我出香閨﹐滿目潸然淚濕衣。冰鑑銀臺前長大﹐金枝玉葉下芳菲。烏飛兔走頻來往﹐桂秀梅馨不暫移。惆悵同胞未忍別﹐應知含恨點蒼低。」「何彼蒼白紅﹐歸車獨別洱江東。鴻臺燕苑難經目﹐風刺霜刀易塞胸。云舊山髙連水遠﹐月新春疊與林重。淚珠恰似通宵雨﹐千里關河幾處逢﹖」

梁王遣史刺平章七攻大理﹐不克﹐乃與段寶講和﹐奏升爲雲南左丞。未幾﹐明玉珍復侵善闡﹐梁王遣叔鐵木的罕傍兵大理﹐時寶已長﹐答書云「殺虎子而還餵其虎母﹐分狙栗而自詐其狙公。假途滅虢﹐獻璧吞虞。金印玉書﹐乃爲釣魚之香餌﹔繡閨淑女﹐自設掩雉之綢羅。況平章旣亡﹐弟兄罄絕。今止遺一獒一奴﹐奴甫贅華黎氏﹐獒又可配阿衤蓋妃。如此事諾﹐我必借大兵﹐如其不可﹐待金馬山換作點蒼山﹐昆明池攺西洱池時來矣。」書後附以詩云「烽火狼煙信不符﹐驪山舉戲是支吾。平章枉喪紅羅帳﹐員外虛題粉璧圖。鳳別岐山祥兆隱﹐麟遊郊藪瑞光無。自從界限鴻溝後﹐成敗興衰不屬吾。」梁王見之﹐恨寶入骨。寶聞我大明開基金陵﹐遣其叔段眞自會川入京﹐奉表歸款。時有妖巫女歌曰「莫道君爲山海主﹐山海笑諧諧園中。花謝千萬朵﹐別有明主來。」寶數日疾卒﹐子明嗣。時洪武十四年也。壬戍﹐天兵破善闡﹐梁王自鴆﹐黨屬悉俘。明再上書﹐求頒降雲南王印﹐書後附以詩﹐有「方今天下平猶易﹐自古雲南守獨難」之句。傳友徳﹑沐英等攻下之﹐明就擒﹐雲南悉定。

【方谷珍】﹝臺之楊氏山人。嘗有童謠云「楊氏靑﹐出賊精。」其初﹐亦欲向功﹐爲國宣力﹐後失賞遂叛。﹞

元制﹐任胡族爲正官﹐中華人官佐貳。至正間﹐任非其人﹐酷刑橫斂。臺﹑溫﹑處之民樹旗村落曰「天髙皇帝遠﹐民少相公多。」方谷珍因而肇亂﹐江淮紅巾遂相繼而起。

含春柳氏﹐明州女子也。年十六﹐患病禱於延慶寺關王神而愈﹐因繡幡往酬之﹐一少年僧頗聰慧﹐窺柳氏姿而悅之﹐因以其姓戲作咒語﹐誦於神前﹐名日《回回偈》﹐其詞云「江南柳﹐嫩綠未成陰。枝軟不堪輕折取﹐黃鸝飛上力難禁。畱取待春深。」女亦甚慧﹐聞而憾之﹐歸告於父。時方谷珍據明州﹐父因訟於谷珍﹐谷珍捕諸僧至﹐訊作詞者姓名﹐對曰「姓竺名月華。」谷珍乃召匠氏作大竹筒﹐將納僧以沈諸江。謂曰「我亦取汝姓作一偈送汝歸東流。」因吟曰「江南竹﹐巧匠作爲筒。付與法師藏法體﹐碧波深處伴蛟龍。方知色是空。」僧惶恐伏地﹐扣頭告哀云「死﹐吾分也。更乞容一言。」國珍許之。僧復吟曰「江南月﹐如鏡亦如鉤。如鏡不臨紅粉面﹐如鉤不上畫簾頭。空自照東流。」谷珍知其以名爲答﹐笑而釋之﹐且令畜發﹐以柳氏配爲夫婦。﹝一說此卽谷珍女﹐內附後﹐配黔國公子﹐在雲南。宣徳間﹐鄞人徐憲副訓﹑奉化應方伯履平﹐歷仕雲南﹐此女年已老﹐以鄕裏視之﹐往來如親戚云。﹞

江西程國儒任余姚州判官﹐因亂﹐來依方谷珍﹐與呂玄英爲友。國儒有《鶴傍牡丹圖》﹐索呂題云「牡丹花畔鶴精神﹐飛並雲林似倚人。萬里靑霄不歸去﹐洛陽能有幾時春﹖」程得詩﹐卽日促裝回番陽。

【張士誠】﹝行九四。洪武甲子開科取士﹐諸勛臣不平﹐曰「此輩善譏訕﹐初不自覺。且如張九四厚禮文儒﹐及請其名﹐則曰士誠。」聖祖曰「此名甚美。」答曰「《孟子》有『士﹐誠小人也』之句﹐彼安知之﹖」帝自此覽天下所進表箋﹐多罹禍者。﹞

張氏據有平江日﹐其部將左丞呂珍守紹興﹐參軍陳庶子﹑饒介之在張左右。一日﹐陳賦詩﹐饒染翰﹐題一紈扇以寄呂云「後來江左英賢傳﹐又是淮西保相家。聞說錦袍酣戰罷﹐不驚越女采荷花。」饒素負書名﹐且詩語俊麗﹐爲作者所稱。呂俾人讀罷﹐忽大怒曰「吾爲主人守邊疆﹐萬死鋒鏑間﹐豈務愛女子而不驚之耶﹗見則必殺之。」又元帥李其姓者﹐杭州庚子之圍解﹐頗著功勞﹐一士人投之以詩﹐將有求焉﹐其詩有「黃金合鑄李將軍」之句﹐李大怒曰「吾勞苦數年﹐止是將軍。今年才得元帥﹐乃復令我爲將軍耶﹗」命帳下策出之。二事一時相傳爲笑。

張氏據有浙西富饒地而好養士﹐凡不得志於時者﹐爭趨附之。美官丰錄﹐富貴赫然。有爲《北樂府》譏之云「皂羅辮兒系紮捎﹐頭戴方檐帽。穿領闊袖衫﹐坐个四人轎。又是張吳王米虫兒來到了。」及城破﹐無一人死難者。

僞吳委政於弟士信﹐士信惟務酒色﹐用黃參軍敬夫﹑蔡參軍彥文﹑葉參軍徳新圖事。三人皆遷闊書生﹐不識大計﹐時有市謠十七字曰「丞相做事業﹐專用黃菜葉。一夜西風來﹐乾鱉。」洪武丁未春﹐天兵下江南﹐三人皆伏誅﹐刳其腸而懸之﹐至於枯死。蓋三臣皆元戚機臣﹐殘膏僭侈﹐帝特惡焉。

天兵破姑蘇﹐張士誠就擒﹐其妻劉氏率姬妾登齊雲樓自焚死﹐黨與無一人死難者。天臺王澤弔以詩曰「天星夜落水犀軍﹐又見吳臺走鹿羣。睥睨金湯空自固﹐倉皇珠玉竟俱焚。將軍只合田橫死﹐國士嗟無豫讓聞。風雨年年寒食節﹐麥盂誰上大妃憤。」又有人賦絕句云「虎鬥龍爭旣不能﹐雞鳴狗盜亦何曾。陳平韓信皆歸漢﹐只欠彭城老範增。」

【李思齊】﹝本羅山人﹐兄弟七﹐思齊行三﹐墓在寶雞縣東三十里﹐人呼其墓曰三相公墓云。﹞

元末﹐李思齊屢抗王師﹐後舉臨洮降我明。上命爲江西行省右丞﹐不之官﹐尋以功進中書平章。上欲優待思齊食祿不視事。洎卒﹐上親爲文遣官祭之﹐又爲詩挽之云「朕有幾點銅鐵汁﹐平生不爲兒女泣。昨日忽聞丞相崩﹐一灑乾坤艸木濕。」其子世昌世襲指揮﹐後調雲南臨安衛。今尙世其官云。

●卷七十五元

【呂思誠】﹝字仲實。至正間官中書左丞。﹞

呂仲實未顯時﹐一日晨炊不繼﹐欲攜布袍質米於人﹐室氏有吝色﹐因戲作一詩曰「典卻春衫辦早廚﹐山妻何必更躊躇﹖瓶中有醋堪燒菜﹐囊裏無錢莫買魚。不敢妄爲些子事﹐只因曾讀數行書。嚴霜烈日皆經過﹐次第春風到艸廬。」次年果登第。

【王叔能】﹝浙省參政。﹞

「錢太守」劉寵廟﹐在紹興錢淸鎭﹐王叔能過廟下﹐賦詩曰「劉寵淸名舉世傳﹐至今遺廟在江邊。近來仕路多能者﹐也學先生揀大錢。」

【陳旅】﹝字眾仲﹐莆田人。馬石田祖常按事閩中﹐一見奇之﹐舉諸朝﹐官國子監丞。﹞

元統初﹐陳眾仲爲浙江儒學副提舉。在任日﹐雅好湖山﹐意有所屬﹐便乘興獨往﹐流連竟夕﹐得佳句則欣躍而題。後爲應奉翰林﹐有《元夕懷錢塘詩》云「武帝親祠太乙神﹐流光洶旭動星辰。竹宮典禮猶存漢﹐軹道山河已易秦。香逕至今啼木客﹐露盤無復泣金人。紅燈幾點東風裏﹐猶是元宵一度春。」

楊州陳新甫生日﹐出紅玉杯飲客﹐陳眾仲爲《賦紅玉杯》曰「昆侖東阿含海日﹐石中玉子如日赤。神工夜發昆吾刀﹐剜作金杯盛酒喫。蟠桃初開緱母家﹐丹露滴入芙蓉花。廣陵公子酒如海﹐年年顏色襯朝霞。」

東園主人有堂名樂全﹐虞奎章爲作記﹐朝士大夫咸爲歌詩。陳眾仲有「能守不成三瓦戒﹐樂全長得葆天均」之句。虞見之未解「三瓦」之說﹐俾詢之﹐眾仲云「出《史記龜策傳》注。」公深服其博記。

王木齋尙書母亡時﹐靈幾瓶中山丹俄吐白華﹐人以爲孝感﹐繪爲圖。陳眾仲題其上云「越丹一夕幻幽枝﹐宛見萱闈玉雪姿。安得文章如束皙﹐爲君重補《白華詩》。」

【傅若金】﹝字與礪﹐新諭人。﹞

元統三年﹐傅與礪奉使安南﹐宿天使館中﹐其國王以侍姬薦寢﹐與礪以詩卻之﹐曰「夜宿安南天使館﹐主人供帳爛相輝。寶香燼起風過席﹐銀燭花偏月照幃。王母謾勞靑鳥至﹐文簫先放彩鸞歸。書生自是心如鐵﹐莫遣行雲亂濕衣。」

孫蕙蘭髙朗秀慧﹐精近體五七言﹐語皆淸雅可誦。年二十三﹐歸傅若金爲妻﹐五月而卒。家人哭而稱之﹐因出其稿﹐若金特爲編集成帙﹐題曰《綠窗遺稿》。其詩有云「窗里人初起﹐窗前柳正嬌。捲簾衝落絮﹐開鏡見垂條。坐對分金綫﹐行防拂翠翹。流鶯空巧語﹐倦聽不須調。」又「小閣烹香茗﹐疏簾下玉鉤。燈光翻出鼎﹐釵影倒沈甌。婢捧消春困﹐親嘗散暮愁。吟詩因坐久﹐月轉晚妝樓。」

孫惠蘭寓殯湘中﹐傅與礪念之不置﹐賦詩曰「湘臯煙艸碧紛紛﹐淚灑東風憶細君。浪說嫦娥能入月﹐虛疑神女解爲云。花陰晝坐閒金剪﹐竹裏春遊冷翠裙。畱得舊時殘錦在﹐傷心不忍讀回文。」

【達兼善】﹝卽泰不花﹐蒙古人﹐伯牙吾臺氏。父爲臺州錄事﹐因家於臺。年十七﹐江浙鄕試第一﹐廷試賜進士及第﹐自號白野﹐世稱白野狀元。﹞

達兼善《賦得上林鶯送張兵曹》云「春日陽關道﹐鶯聲滿上林。來從金穀曉﹐飛度玉樓陰。柳嫩難分色﹐歌停稍辧音。明朝空解語﹐人去落花深。」

達兼善《春日宣則門書事簡虞郡庵》云「三月龍池柳色深﹐碧梧煙暖日。蜂粘落絮縈靑瑣﹐燕逐飛花避綠沈。仙仗曉開班玉筍﹐云韻春奏錫瓊林。從臣盡獻河東賦﹐獨有相如得賜金。」又《春日次宋顯夫韻》云「帝城三月多春色﹐南陌風光畫不如。躑躅花深啼杜宇﹐鸕鶿灘暖聚王余。玉樓似是秦宮宅﹐金水元非鄭國渠。處處笙歌移白日﹐楊雄空讀五車書。」﹝與兄本齊名﹐時號二宋﹐以配郊祁。﹞

世祖思太祖創業艱難﹐俾取所居之地靑艸一株置於大內丹墀前﹐謂之「誓儉艸。」白野公作宮詞十數首﹐其一云「墨河萬里金沙漠﹐世祖深思創業難。卻望闌干獲靑艸﹐丹墀畱與子孫看。」

達兼善又二絕句﹐云「繡簾鉤月夜生涼﹐花霧陰陰入畫堂。吹徹玉簫人未寢﹐更添新火試沈香。」「金吾列侍擁旗旄﹐五色云深雉尾髙。視艸詞臣方退食﹐內官傳敕賜蒲萄。」

後至元初﹐達兼善遷紹興路總管﹐僚友分題作詩餞行﹐得淸風嶺﹝嶺在嵊縣﹐白野公立王貞婦廟於上﹞康裏子山﹝がが﹞爲賦《淸風篇》曰「淸風嶺頭淸風起﹐佳人昔日沈江水。一身義重鴻毛輕﹐芳名千載淸風裏。會稽太守士林英﹐金榜當年第一名。一郡疲民應有望﹐定將實惠及蒼生。」﹝子山公書法妙一時﹐趙松雪後便及之。嘗問客﹕「有人一日能寫得幾字﹖」客曰「聞趙學士言﹐一日可寫萬字。」公曰「餘一日寫三萬字﹐未嘗以力倦而輟筆。」公號正齋恕叟﹐又號蓬累叟。﹞

至正末﹐達兼善爲臺州路達魯花赤﹐與方國珍戰死平江一驛舟中﹐有《題弔四狀元》詩曰「四榜狀元逢此日﹐他年公論定難逃。空令太守提三尺﹐不見元戎用六韜。元舉何如兼善死﹐公平爭似子威髙。世間多少偸生者﹐黃甲由來出俊髦。﹝元舉王宗哲字也。至正戊子科三元進士﹐時爲湖廣憲僉。公平﹐李齊字也﹐時爲髙郵府知府。子威﹐李黼字也﹐時爲江州路總管。此四公者﹐或大虧臣節﹐或盡忠王事﹐或遇難而亡﹐故云。﹞

【達理馬識禮】﹝字正道﹐髙昌人。父長壽﹐嘗爲江浙廉訪監司﹐因家常之宜興。﹞

達理馬識禮初以蔭授寧國路府判﹐攺授監吉安之泰和。至正九年九月到官﹐靜處一室﹐聲味泊然。書十字楹間﹐曰「俸薄儉常足﹐官卑淸自尊。」其厲志若此。

【余闕】﹝字廷心。本唐兀氏﹐死難之日﹐有妾名滿堂﹐生子甫卒﹐棄水濱﹐僞萬戶杜某曰「此必余參政子﹐是佳種也。」因捨所鈔諸物懷之而去。比三歲﹐或戲之曰「爾父何在﹖」子以二指橫拂喉下曰「如此矣。」是知廷心當日舉家伏節﹐猶幸存此遺孤也。﹞

浦江鄭氏九世不分居﹐余廷心贈詩有曰「淸源無濁流﹐芳蘭有競芬。離毫誦勿贊﹐勉哉賢子孫。」復大篆「浙東第一家」五字旌之。

樊執敬爲浙江參政日﹐觀潮﹐題詩樟亭云「煙波閃閃海門開﹐平地潛生萬壑雷。大信不虧天不老﹐浙江亭上看潮來。」公之志可見矣。至正壬辰﹐紅巾賊亂﹐公張弓抽矢馳射於其間﹐賊應弦而斃者甚眾。自卯至申﹐矢盡死之。執敬與余廷心善﹐廷心稱其慨慷有大志﹐嘗別以詩曰「光祿橋西惜解攜﹐春星欲傍露盤低。自來宮樹多離思﹐更著城烏在上啼。」

【貢師泰】﹝字泰甫﹐號玩齊﹐宣城人。﹞

傅與礪起廣州教授﹐貢師泰送以詩曰「買得吳舡便欲東﹐更騎羸馬別諸公。文聲久許江西盛﹐詩律因歸海外工。人羨義陽封介子﹐客從泰峙薦揚雄。五羊城下南風起﹐茉莉花香荔子紅。」

貢友初者﹐貢師泰族子也。至正間﹐師泰爲浙江行省參政﹐遂僑寓錢唐﹐友初自上都還錢唐也﹐師泰贈之詩云「嗣宗諸侄仲容賢﹐客路飄零雪滿巓。曾爲頌椒畱子美﹐卻思戲蠟愛僧虔。十年湖海三杯酒﹐百里溪山一釣船。何日兵戈得休息﹖敬亭春雨共歸田。」

郭矮梅《詠炭》詩云「樵靑黎面學昆侖﹐斫月撓雲樹欲髡。萬竈黑煙灰出劫﹐一星紅焰火還魂。污身若有仙翁幻﹐報國今無義士吞。曾似茅齋風雪夜﹐地壚暖溫溫。」貢友初喜誦之。

【成廷】﹝字元章﹐蕪城人。﹞

鄱陽道士胡道玄嘗以一舟往來洪之東湖﹐扁曰活死人窩。成廷爲賦詩曰「一住行窩幾百年﹐蓬頭長日走如顚。海棠亭下重陽子﹐蓮葉舟中太乙仙。無物可離虛殼外﹐有人能悟未生前。出門一笑無拘礙﹐云在東湖月在天。」虞伯生亦賦詩曰「大海何曾著死人﹖縱饒得活也逡巡。中黃土底埋焦谷﹐太白星前掃幻塵。銀漢槎頭成恍惚﹐布帆船子弄精神。太平歌裏無生滅﹐惟有胡笳拍拍眞。」

張孟載有《春愁》詩﹐成廷因和其韻﹐錄寄楊鐵崖云「小窗病酒懨懨臥﹐春色三分二分過。仙人漫織藕絲長﹐金銅難補菱花破。花間黃蝶也雙飛﹐葉底靑梅才一个。彩筆題詩人未歸﹐愁腸一似車輪大。」

成廷又嘗爲《余氏賦寄庵》云「此身江海卽蜉蝣﹐小住庵中五百秋。萬劫有窮惟道在﹐八方無礙與天遊。虎龍夜合黃金鼎﹐鸞鶴朝飛白玉樓。暫向人間忘爾汝﹐一瓢春酒肯相畱。」

【張翥】﹝字仲舉。其先晉寧人﹐父官杭州﹐因家焉。從仇仁近﹐以詩文名海內。文不如詩﹐而每以文自負。常語人曰「吾於文已化矣﹐蓋未嘗構思也。」他日﹐翰林學士沙刺班示以所爲文﹐請易置數字﹐若思者移時﹐終不就﹐沙剌班曰「先生於文已化矣﹐何思之苦也﹖」仲舉大笑。蓋仲舉善謔引笑﹐故戲之如此。﹞

至正初﹐張仲舉爲集慶路學訓導﹐禦史下學點視廩膳。鄰齋出對云「豸冠點饌﹐是日適用驢肉。」仲舉戲續云「驢肉作羹。」禦史聞之大怒﹐欲逮捕之﹐﹝禦史蓋河南人。﹞乘夜逃奔揚州。時揚州方全盛﹐眾素聞其名﹐皆延致之。仲舉肢體昂藏﹐行則偏竦一肩﹐韓介玉爲詩嘲之云「垂柳陰陰翠拂檐﹐倚闌紅袖玉纖纖。先生掉臂長街上﹐十里朱樓盡下簾。」坐中皆失笑。時有相士在座﹐或曰「仲舉病鶴形也。」相士曰「不然。此雨林鶴形﹐雨霽則衝霄矣。」後入大都﹐致位貴顯﹐果如其言。

張仲舉齋前海棠盛開﹐值春陰風作﹐賦惜花《摘紅英》詞云「鶯聲寂。鳩聲急。柳煙一片梨云濕。驚人困。教人恨。待到平明﹐梅棠應盡。靑無力。紅無迹。殘香勝粉那禁得﹖天難準。晴難穩。晚風又起﹐倚闌爭忍﹖」

張仲舉中秋對月﹐時張伯雨有約﹐以醉不赴﹐寄詩云「明月中天雲霧消﹐酒醒涼思正飄飄。星河不動秋空闊﹐鐘鼓無聲夜寂寥。露下遠山皆落木﹐風來滄海欲生潮。仙家玩事無緣到﹐虛負樓聽玉簫。」

張仲舉《閏九日遊南屏山詩》云「山僧領客興何長﹐慧日峯前俯大荒。舊俗尙存三令節﹐人生難過兩重陽。丹楓換葉隨秋老﹐黃菊畱花過閏香。更欲摩崖訪陳迹﹐西風吹冷薜蘿裳。」

張蛻庵在揚州﹐元夜臥病﹐賦《風入松》詞云「東風巷陌暮寒驕。燈火鬧河橋。勝遊憶徧錢塘夜﹐靑鸞遠﹑信斷難招。蕙艸情隨雪盡﹐梨花夢與銷。客懷先自病無聊。綠酒負金蕉。下幃獨擁香篝睡﹐春城外﹐玉漏聲遙。可惜滿街明月﹐更無人爲吹簫。」

張仲舉寫《夢惜分飛詞》曰「相見依然人似舊。比似年時較瘦。笑問平安否﹖不言低掩羅衫袖。便欲窗前推枕就。無柰紅亻孱綠亻愁。驚起空回首。半牀斜月疏鐘後。」

中原紅軍初起時﹐旗上一聯云「虎賁三千﹐直抵幽燕之地﹔龍飛九五﹐重開大宋之天。」其後﹐毛貴等橫行山東﹐侵犯畿甸﹐架幸灤京﹐賊勢猖獗﹐無異唐末。張仲舉在都下﹐《寄浙省周玉坡參政伯琦》云「天子臨軒授鉞頻﹐東南無地不紅巾。鐵衣遠道三軍老﹐白骨中原萬鬼新。篆士精靈虹貫日﹐仙家談笑海揚塵。都將兩眼淒涼淚﹐哭盡平生幾故人﹖」

【張昱】﹝字光弼﹐廬陵人。至正時爲行省左右司員外﹐號一笑居士。﹞

張光弼初居楊完者左丞幕下﹐頗有功業之思﹐故其詩云「免冑日趨丞相府﹐解鞍夜宿五侯家。玉杯行酒聽春雨﹐銀燭照天生晚霞。世亂且從軍旅事﹐功成須插禦筵花。漢王未可輕韓信﹐尙要生擒李左車。」又云「西樓柳風吹晚香﹐石橊裙映黃金觴。纖歌不斷白日速﹐微雨欲度行雲涼。笑看席上賦鸚鵡﹐醉聽門前嘶。早晚平吳王事畢﹐羽書飛捷入朝堂。」及張氏擅權﹐光弼憤焉﹐遂不事事﹐以詩酒自娛。其詩云「一陣東風一陣寒﹐芭蕉長過石闌干。只消幾度懵騰醉﹐看得春風到牡丹。」蓋言時事也。

張光弼嘗作歌風臺詩云「世間快意寧有此﹐亭長還鄕作天子。沛公不樂復何爲﹐諸母父兄知舊事。酒酣起舞和見歌﹐眼中盡是漢山河。韓彭誅夷黥布戮﹐且喜壯士今無多。縱酒極歡畱十日﹐慷慨傷懷淚沾臆。萬乘旌旗不自尊﹐魂魄猶爲故鄕憶。由來樂極易生哀﹐泗水東流不再回。萬歲千秋誰不念﹐古之帝王安在哉﹗莓苔石刻今如許﹐幾度西風霸陵雨。漢家社稷四百年﹐荒臺猶是開基處。」一日乘酣朗唱於瞿宗吉﹐以界尺擊卓﹐鏗然若金石也。笑曰「吾死埋骨西湖﹐題曰『詩人張員外墓﹐足矣﹗」後竟如其言。

張光弼又嘗作唐宮詞數首﹐爲瞿宗吉誦之﹐中間云「可憐三首《淸平調》﹐不忄西涼酒一杯。」宗吉曰「太白於沈香亭應制﹐親得禦手調羹﹐貴妃捧硯﹐力士脫靴﹐不可謂不遇也。何必『西涼酒一杯』乎﹗」光弼亦大笑。

張光弼作《輦下曲》﹐皆詠胡元國俗。其一首云「守內番僧日念牛﹐禦廚酒肉按時供。組鈴扇鼓諸夫樂﹐知在龍宮第幾重﹖」又云「似嫌慧日破愚昏﹐白晝尋常下鉤軒。男女傾城永受戒﹐法中祕密不能言。」前首言僧亂宮闈﹐後首言僧亂民闈也。「釣軒」﹐今俗云「釣闥」。僧房下鉤闥﹐而置婦女受戒於其中也。

【王冕】﹝字元章﹐會稽人﹐號山農﹐人目爲狂奴。當天大雪﹐赤腳上潛嶽峯四顧大呼曰「徧天地皆白玉合成﹐使人心膽澄徹﹐便欲仙去。」。﹞

楊璉眞伽自至元二十二年至二十四年﹐恢復佛寺三十餘所﹐時棄道爲僧者七八百人﹐皆掛冠於上永福寺帝師殿梁間﹐而飛來峯石壁皆鐫佛像。王元章詩云「白石皆成佛﹐蒼頭半是僧。」鑑湖天長觀有道士爲僧者﹐獻觀於總統云「賀知章倚托史彌遠聲勢﹐將寺攺觀﹐乞復原日寺額。」楊髡從其語。一時傳以爲笑。

王元章嗜畫梅﹐畫成輒題詠﹐有詩云「我家洗硯池頭樹﹐个个花開淡墨痕。不要人誇好顏色﹐只畱淸气滿乾坤。」或以是詩刺時﹐欲執之﹐遂遁走。後太祖物色得冕﹐因與糲飯蔬羹﹐山農且談且食﹐應制作一絕云「獵獵北風吹倒人﹐乾坤無處不生塵。胡兒凍死長城下﹐始信江南別有春。」上喜甚﹐謂可與共大事﹐授咨議參軍﹐一夕暴卒。

【趙氵方】﹝字子常﹐歙人﹐號東山。至正末爲江南行樞密院都事﹐國初召修《元史》﹐不願仕﹐歸。﹞

趙東山年十二時﹐從胡井表學於家塾﹐賦《蟋蟀》詩云「赤翅晶熒何處歸﹖秋來淸響傍庭闈。莫言微物無情思﹐風虎雲龍共一機。」胡大驚異﹐賦《乳燕》詩答之﹐有「他年髙拂雲霄上﹐莫負當時乳哺恩」之句。

趙東山裏中有二執友﹐其一因投荒過家﹐其一以磨勘需調﹐皆棲棲桑楡﹐猶戀雞肋者。一日同訪東山﹐見庭下有鋸匠解木﹐因以命題﹐東山口占絕句曰「一條黑路兩人忙﹐傍晚相看鬢已霜。你去我來何日了﹖虧他扯拽度時光。」二執友知詩意諷已﹐相與感嘆罷去。

趙東山《贊陸子靜》云「儒者曰女學似禪﹐佛者曰我法無是。超然獨契本心﹐以俟聖人百世。」

【陶宗儀】﹝字九成﹐號南村。崎嶇亂離﹐每以筆墨自隨。作勞之暇﹐時時休於樹陰﹐有聞見﹐摘葉書之﹐貯一破盎﹐去則埋於樹根﹐累盎至十數。一日﹐盡發其藏﹐得若干捲﹐題曰《輟耕錄》。﹞

陳汝嘉扁其所居軒曰皆夢﹐索陶九成題﹐爲賦詩云「北窗髙臥羲皇上﹐不比南柯太守衙。塵世蕉陰方覆鹿﹐山童竹裏自敲茶。黃梁旅邸空仙枕﹐春艸池塘卽謝家。萬事轉頭同一幻﹐怪來筠管忽生花。」

陶九成《賦紅梅》調寄《一萼紅》雲「水雲鄕﹐又南枝逗暖﹐綽約漢宮妝。春艷分﹐朱鉛淺試﹐翠袖獨倚修篁。想應道﹐東風料峭﹐翦霞彩﹐零亂補綃裳。勾漏尋眞﹐丹丘授訣﹐傲睨冰霜。畢竟孤標還在﹐縱天桃繁杏﹐難侶寒香。瑪瑙坡頭﹐珊瑚樹底﹐江南別是春光。且莫倚髙樓﹐玉管怕﹑輕盈飛處誤劉郎。依舊小窗疏影﹐澹月昏黃。」

陶九成《賦落梅》調寄《月下笛》云「東閣詩慳﹐西湖夢淺﹐好音難托。香銷玉削﹐早孤標﹐頓非昨。阿誰底事頻橫笛﹐不道是﹑江南搖落。向空階閒砌﹐天寒日暮﹐病鶴輕啄。情薄﹐東風惡。試快覓飛瓊﹐共翔寥廊。水魂漠漠﹐謾憐金穀離索。有時巧綴雙蛾綠﹐天做就﹑宮妝綽約。待一點﹐脆圓成﹐須信和羹問卻。」

至正間﹐陶九成避兵雲間泗濱﹐其地有林泉之勝﹐同時嘉遁者﹐皆文人髙士﹐因仿司馬溫公故事作約語云「百歲光陰﹐萬物乃天地逆旅﹔四時行樂﹐我輩亦風月主人。幸居同泗水之濱﹐況地接九山之勝。盡可傍花隨柳﹐庶幾遊目騁懷。節序﹐莫負芒鞋竹杖﹔杯盤艸艸﹐何慚野蔌山肴。𨿽云一餉之淸歡﹐亦是百年之嘉話。敢煩同志﹐互作遨頭。慨元之耆英﹐衣冠遠矣﹔集永和之少長﹐觴詠依然。訂約旣勤﹐踐言弗替。」

●卷七十六元

【潘純】﹝字子素﹐廬州人。少有俊才。遊京師﹐一時文學貴介爭延致之。每宴集﹐輒云「潘君不在﹐令人無歡。」至正丙申中﹐禦史大夫納開行臺於紹興﹐其子安安紿執同知禿堅﹐其謀出於子素。子素亦爲安安縊諸途。﹞

嘉興林叔大﹝鏞﹞掾江浙行省時﹐貪墨鄙吝﹐然頗交接名流﹐以沽美譽。其於達官顯宦﹐則羔殺豕﹐品饌甚盛﹔若士夫君子﹐不過素湯餅而已。一日﹐延黃大癡作畫﹐多士畢集﹐而此品復出﹐捫腹闊步﹐譏謔交作﹐叔大赧甚﹐不敢仰視。遂揖潘子素求題其畫﹐子素卽書一絕句云「阿翁作畫如說法﹐信手拈來種種佳。好水好山塗抹盡﹐阿婆臉上不曾搽。」大癡笑謂曰「『好水好山』﹐言達官顯宦也﹔『阿婆臉不搽』﹐言素面也。」言未已﹐子素復加一句云「諸佛菩薩摩訶薩。」俱不解其意﹐子素曰「此謝語﹐卽僧家懺悔也。」哄堂大笑而散。叔大數日羞出見客。

潘子素《題宋髙宗劉妃圖》云「秋風落盡故宮槐﹐江上芙蓉並蒂開。畱得君王不歸去﹐鳳凰山下起樓臺。」又《題趙子固畫蘭》云「江上靑山日欲晡﹐幽蒼小紙墨模糊。華淸宮殿生秋艸﹐零落滕王蛺蝶圖。」

潘子素嘗作《輥卦》﹐譏世之仕宦﹐人以突梯滑稽﹐而得顯爵者或以達於文宗﹐欲系治之﹐亡徙江湖間﹐遇有以其事爲滑稽士解者﹐卒乃得釋。卦辭曰﹕輥﹐亨﹐可小事﹐亦可大事。《彖》曰﹕輥﹐亨﹐天地輥而四時行﹐日月輥而晝夜明﹐上下輥而萬事成。輥之時義大矣哉﹗《象》曰﹕地上有木﹐輥﹐君子以容身固位。初六﹐輥﹐出門﹐無咎。《象》曰﹕出門便輥﹐又何咎也。六二﹐傳於鐵彗。《象》曰﹕傳於鐵彗﹐天下可行也。六三﹐君子終日輥輥﹐厲無咎。《象》曰﹕終日輥輥﹐𨿽危無咎也。九四﹐模稜吉。《象》曰﹕模稜之吉﹐以隨時也。六五﹐神輥。《象》曰﹕六五﹐神輥﹐老於事也。上六﹐或錫之髙爵﹐天下椰楡之。《象》曰﹕以輥受爵﹐亦不足敬也。﹝其後蔡宗魯作《吝卦》以配之﹐曰﹕吝﹐亨﹐利居間﹐不利有所爲。《彖》曰﹕吝﹐鄙嗇也﹔利居間﹐無所求也﹔不利有所爲﹐恐致禍也。初六﹐居富﹐吝於周急﹐悔亡﹐無攸利。《象》曰﹕吝於周急﹐莫卹其貧也﹔悔亡﹐無攸利﹐己終有望也。六二﹐聽婦言﹐至吝﹐不養其親﹐不卹其弟﹐貞凶。《象》曰﹕聽婦言﹐暱於私也﹔不養其親﹐忌大恩也﹔不卹其弟﹐失大義也。𨿽養弗時﹐亦致災也﹐故貞凶。九三﹐極吝﹐吝其財﹐不吝其身﹐於行非宜。《象》曰﹕吝其財﹐斯致富也﹔不吝其身﹐乃輕生也。六四﹐太吝﹐君子吉﹐小人凶。《象》曰﹕吝於君子﹐𨿽有言﹐無尢也﹔吝於小人﹐𨿽不有言﹐終有悔也。六五﹐不吝於色﹐務所欲﹐終以死亡﹐凶﹔朋來﹐吝於酒食﹐弗克歡﹐無咎。《象》曰﹕不吝於色﹐惑於淫也﹔務所欲﹐樂其順從也﹔終以死亡﹐凶可知也﹔朋來﹐從其類也﹔吝於酒食﹐誠大謬也﹔𨿽弗克歡﹐可無咎也。上九﹐居其家﹐不吝於內﹐吝於教子﹐弗葉吉。《象》曰﹕居其家﹐妄自尊也﹔不吝於內﹐畏寡妻也﹔吝於教予﹐終無所成也。馬文壁又作《諞卦》曰﹕諞﹐貞﹐亨﹐初吉終凶﹐利見小人﹐不利於君子。《彖》曰﹕貞﹐正也。亨﹐通也。通乎正言﹐諞或庶幾也。終凶﹐諞不由初也。利見小人﹐猶同類也。不利於君子﹐入於邪也。《象》曰﹕麗口掉舌﹐諞君子以求名幹祿。初九﹐諞於同朋﹐無咎。《象》曰﹕同朋於諞﹐又誰咎也﹖九二﹐略施於民﹐吉。《象》曰﹕九二之吉﹐以新聽眾也。六二﹐來其諞﹐酒食用享。《象》曰﹕來其諞﹐民取則也。享其酒食﹐以崇功也。九四﹐飾言如簧﹐以娛彼心﹐乃獲南金。《象》曰﹕娛人獲金﹐不足道也。九五﹐君子終日髙諞﹐王用徵﹐安東以迎﹐終歲弗寧﹐後有凶。《象》曰﹕以諞受徵﹐不羞也。終歲弗寧﹐祗足煩勞也。後有凶﹐不副實也。上六﹐莽諞不已﹐四方欲殺之。《象》曰﹕莽諞眾怒﹐殺之何過也。右三卦切中時病﹐眞得風刺之正。因並錄之。宗魯﹐名衛﹐平江人。文璧名琬﹐扶風人。﹞

【髙┉】﹝字則成﹐作《琵琶記》者。或謂方谷珍據慶元時﹐有髙明者避地鄞之櫟社﹐以詞曲自娛﹐因感劉后村詩「死後是非誰管得﹐滿村爭唱蔡中郎」之句﹐乃作此記。按﹕髙明﹐溫州瑞安人﹐以春秋中至正乙酉第﹐其字則誠﹐非則成也。或因二人同時﹑同郡﹐字又同音﹐遂誤耳。﹞

髙則成六七歲﹐穎異不凡﹐鄰有尙書某﹐緋袍出送客﹐則成適自塾歸﹐時衣綠衣﹐尙書呼語之曰「出水蛙兒穿綠襖﹐美目盼兮。」則成應聲曰「落湯蝦子著紅衫﹐鞠躬如也。」尙書大驚異﹐稱爲奇童。

張小山有《蘇堤漁唱》詞﹐一時膾炙人口﹐髙則成題其後曰「小溪奴﹐錦囊無日不西湖。才華壓盡香奩句﹐字字淸殊。光生照殿珠﹐價等連城玉﹐名重長門賦。好將如意﹐擊碎珊瑚。」

偶見歌伯喈者﹐云「浪暖桃香欲化魚﹐期逼春閹﹐詔赴春閹。郡中空有辟賢書﹐心戀親闈﹐難捨親闈。」頗疑兩下句意各重而不知其故。又曰詔﹑曰書﹐都無輕重。後得一善本﹐其下句乃「浪暖桃香欲化魚﹐期逼親閹﹐難捨親闈。郡中空有辟賢書。心戀親闈﹐難赴春闈。」意旣不重﹐而「期逼」與上「欲化魚」字應﹐「難赴」與「空有」字應。益見東嘉之工﹝東嘉此記爲其友王四而作。王四初績學不仕﹐東嘉與之友善﹐勸其赴舉﹐後遂登第﹐棄其妻而贅於不花太師家。東嘉欲挽之不可得﹐故作此記﹐以切諷之。記名琵琶者﹐取其二字上各有二王字﹐並得四王字﹐爲王四也。牛太師者﹐蓋元人呼牛爲不花﹐故謂之牛。而托名於伯喈者﹐以伯喈嘗從董卓之辟﹐而卓亦稱太師故也。其初以蔡中郎爲不忠不孝﹐《記》成﹐夢伯喈謂之曰「子能置我於善行﹐當有以報汝。」覺而有感﹐以全忠全孝易之﹐東嘉後果發解。髙皇帝微時﹐常見此記而奇之﹐比卽帝位﹐詢得其實﹐遂捕王四置之於法﹐因遣使徵┉﹐東嘉辭以心恙﹐不就。使者復命﹐帝曰「朕素聞其名﹐欲用之﹐原來無福。」又語近臣曰「《五經四書》如五穀﹐家家不可缺。《琵琶記》如珍羞百味﹐富貴家其可缺耶﹗」﹞

【顧琛】﹝字淵白﹐嘉興人。﹞

顧淵白恃才傲物﹐嘗入京獻《燕都賦》﹐翰長元公復初不喜﹐曰「今大朝四海一統﹐六合一家。燕蓋昔時戰國名﹐何燕之稱﹖」慚恨而歸。晚年始得領教嶽陽。髙照庵先生以詩送之云「豪气欲吞天下士﹐冷官初到嶽陽城。」切中其實。淵白自出一對句云「天下秀才爺。」有刀鑷人對之曰「村中和尙種。」

杜淸碧本應召次錢唐﹐諸儒者爭趨其門﹐顧淵白作詩嘲之﹐有「紫藤帽子髙麗靴﹐處士門前當怯薛」之句。聞者傳以爲笑。用紫色棕藤縛帽而制靴﹐作髙麗國樣﹐皆一時所尙﹐「怯薛」﹐則內府執役者之譯語也。﹝或以爲燕孟初作。﹞

顧淵白訪僧勝福﹐閒遊市井間﹐見婦女皆濃妝艷飾﹐因問從行者﹐知少艾者僧之寵﹐下此則皆道人所有。遂戲題一絕於壁云「紅紅白白好花枝﹐盡被山僧折取歸。祗有野薇顏色淺﹐也來鉤惹道人衣。」勝見﹐亟命去之﹐然已盛傳矣。

松江兪俊弱冠從顧淵白遊﹐亦負气傲物。當伯顏太師柄國日﹐嘗賦《淸平樂》長短句云「君恩如艸﹐秋至還枯槁。落落殘星猶弄曉﹐豪傑消磨盡了。放開湖海襟懷﹐休教鷗鷺驚猜。我是江南倦客﹐等閒容易安排。」手稿畱葉起之處﹐後與葉交惡﹐竟訴於官﹐必欲構成其罪。寅緣賄賂獲免。﹝俊﹐其先嘉興人﹐後占籍上海﹐娶也先普化次兄丑驢女。也先普化長兄觀觀死﹐蒸長嫂而妻之﹐次兄醜驢死﹐又蒸次嫂而妻之﹐俊妻母也﹐旣而亦死﹐俊縛彩繒爲祭亭﹐綴銀盤十有四於亭兩柱﹐書詩聯盤中云「淸夢斷柳營風月﹐菲儀表梓裏葭莩。」蓋「柳營」暗藏「亞夫」二字﹐「菲儀」謂菲人﹐「表梓」謂婊子﹐總賤娼濫婦之稱。「葭莩」皆是夫也。郡人莫不多其才﹐而譏其輕薄如此。﹞

【袁凱】﹝字景文﹐號海叟﹐袁潛翁介可潛子也。其先蜀人﹐後占籍華亭。洪武間爲禦史﹐議事不合﹐趨朝過金水橋﹐詭得風疾﹐僕不起﹐太祖命以水鉆鉆之﹐忍死不爲動﹐遂放歸。太祖念之﹐遣使卽其家起爲本郡儒學教授﹐景文瞠目熟視使者﹐《唱月見髙》一曲﹐使者復命﹐以爲誠風﹐乃置之。﹞

袁潛翁《踏災行》曰「有一老翁如病起﹐破衲﹤監毛﹥毿瘦如鬼。曉來扶向官道傍﹐哀告行人乞錢米。時予奉檄離江城﹐邂逅一見憐其貧。倒囊贈與五升米﹐試問『何故爲窮民』﹖老翁答言聽我語﹕『我是東鄕李福五。我家無本爲經商﹐只種官田三十畝。延七年三月初﹐賣衣買得犁與鋤。朝耕暮耘受辛苦﹐要還私債輸官租。誰知六月至七月﹐雨水絕無潮又竭。欲求一點半點水﹐卻比農夫眼中血。滔滔黃浦如溝渠﹐農家爭水如爭珠。數車相接接不到﹐稻田一旦成沙塗。官司八月受災狀﹐我恐徵糧喫官棒。相隨鄰里去告災﹐十石官糧望全放。當年隔岸分吉凶﹐髙田盡荒低田丰。縣官不見髙田旱﹐將謂亦與低田同。文字下鄕如火速﹐逼我將田都首伏。只因嗔我不肯首﹐卻把我田批作熟。太平九月開旱倉﹐主首貧乏無可償。男名阿孫女阿惜﹐逼我嫁賣陪家糧。阿孫賣與運糧戶﹐卽目不知在何處。可憐阿惜猶未笄﹐嫁向湖州山裏去。我今年已七十奇﹐饑無口食寒無衣。東求西乞度殘喘﹐無因早向黃泉歸。』旋言旋拭腮邊淚﹐我忽驚慚汗沾背。『老翁老翁勿復言﹐我是今年檢田吏』。」

一人娶妻無元﹐袁可潛贈之《如夢令》云「今夜盛排筵晏﹐準擬尋芳一徧。春去已多時﹐問甚紅深紅淺。不見不見﹐還你一方白絹。」

袁景文初甚貧﹐嘗館授一富家。景文性疏放﹐師道頗不立﹐未幾辭歸。其家別延陳文東﹝壁﹞。文東懲景文故﹐待弟子甚嚴。一日﹐景文來訪﹐文東適出﹐因大書其案云「去年先生靡恃已﹐今年先生罔談彼。若無幾个始制文﹐如何教得猶子比。」﹝文東善書﹐故云然。﹞

袁景文嘗謁楊廉夫﹐見兀上有琴川時大本《詠白燕》詩﹕「春社年年帶雪歸﹐海棠庭院月爭輝。珠簾十二中間捲﹐玉剪一隻髙下飛。天下公侯誇紫領﹐國中儔侶尙烏衣。江湖多少閒鷗鷺﹐宜與同盟伴釣磯。」謂廉夫曰「此詩殆未盡體物之妙。」廉夫不以爲然。景文歸作詩﹐翌日呈廉夫﹐云「故國飄零事已非﹐舊時王謝見應稀。月明秋水初無影﹐雪滿梁園尙未歸。柳絮池塘香入夢﹐梨花庭院冷侵衣。趙家姊妹多相忌﹐莫向昭陽殿裏飛。」廉夫得詩嘆賞﹐連書數紙﹐盡散坐客﹐一時呼爲袁白燕云。﹝姑蘇顧文昱﹐字光遠﹐國初爲廣東行省郎中﹐《題白雁》云「萬里西風吹羽儀﹐獨傳霜翰向南飛。蘆花映月迷淸影﹐江水涵秋點素輝。錦瑟夜調米作柱﹐玉關曉度雪沾衣。天涯兄弟離羣久﹐皓首江湖猶未歸。」此與景文《白燕》詩可相頡頏。﹞

張士誠據有平江日﹐松江兪俊以賄通僞尹鄭煥署宰華亭﹐用酷刑剝﹐邑民恨入骨髓。袁海叟有詩曰「四海淸寧未有期﹐諸公衮衮正當時。忽然一日天兵至﹐打破王婆醋缽兒。」或者不知「醋缽」之義﹐以問叟。叟曰「昔有不軌伏誅﹐暴屍於竿﹐王婆買醋﹐經過其下﹐適索朽屍墜﹐醋缽爲其所壓﹐著地而碎。王婆年老無知﹐將謂死者所致。顧謂之曰﹕『汝只是未曾喫惡官司來』﹗」聞者皆絕倒。

【陸象翁】。﹞

陸伯麟側室育子﹐陸象翁以啟戲賀之曰「犯簾前禁﹐尋竈下盟。玉𨿽種於籃田﹐珠將還於合浦。移夜半鷺鶿之步﹐幾度驚惶﹔得天上麒麟之兒﹐這回喝采。旣可續詩書禮樂之脈﹐深嗅得油鹽醬醋之香。」蓋蘇東坡詠婢謔詞有「揭起裙兒﹐一陣油鹽醬醋香」之句。

【張明善】﹝能塡詞度曲﹐每以詼諧語諷人﹐聽之令人絕倒。﹞

張明善嘗作《水仙子》譏時云「鋪眉苦眼早三公﹐裸袖揎拳享萬鐘。胡言亂語成時用﹐大綱來﹐都是烘。說英雄﹐誰是英雄﹖五眼雞﹐岐山鳴鳳。兩頭蛇﹐南陽臥龍﹐三腳貓﹐淸水飛熊。」

張士誠據蘇時﹐其弟士徳攘奪民地﹐以廣園囿﹐侈肆宴樂﹐席間無張明善則弗樂。一日﹐雪大作﹐士徳設盛宴﹐張女樂﹐邀明善詠雪﹐明善倚筆題云「漫天墜﹐撲地飛﹐白占許多田地。凍殺無民都是你﹐難道是國家祥瑞﹗」書畢﹐士徳大愧﹐卒亦莫敢誰何。

【唐志大】﹝字伯剛﹐海陵人。﹞

唐伯剛《戲題邾仲誼小像》云﹕七尺軀威儀濟濟﹐三寸舌是非風起。一隻眼看人做官﹐兩隻腳沿門報喜。仲誼云「是誰﹖是誰﹖」伯剛云「是你。是你。」

姑蘇之被圍也﹐唐伯剛《和人泥字韻》云「玉樓金屋愁如海﹐布襪靑鞋醉似泥。」謂當時居權要者﹐不如處閒散之樂也。王元載亦誦一詩云「二十四友金穀宴﹐千三百里錦帆遊。人間無此榮華樂﹐無此榮華無此愁。」詩意與前詩亦相類。

【柏子庭】﹝吳僧。﹞

柏子庭《注磬疏》云「鳴鑼惡念生﹐擊磬善心發。善心發時火鑊涼﹐惡念生如蓮葉脫。我來化磬不化鑼﹐布施五分少與多。一槌打卻自家底﹐聲聲喚出阿彌陀。」

後至元丙子﹐松江亢旱﹐聞方士沈雷伯道術髙妙﹐府官遣吏賫香幣過嘉興迎請以來﹐驕傲之甚﹐以爲雨可立致。結壇仙鶴觀﹐行月孛法﹐下鐵簡於湖泖潭井﹐月取蛇﹑燕焚之﹐了無應驗﹐羞赧宵遁。柏子庭素稱滑稽﹐有詩一聯云「誰呼蓬島靑頭鴨﹐來殺松江赤練蛇。」聞者絕倒。

後至元丁丑六月﹐民間謠言「朝廷將采童男女以授韃靼爲奴婢﹐且俾父母護送抵直北交割。」自中原至江南﹐人家男女年十二三已上﹐便爲婚嫁﹐皇迫紛擾﹐經十餘日才息。柏子庭有詩戲之曰「一封丹詔未爲眞﹐三杯淡酒便成親。夜來明月樓頭望﹐惟有姬娥不嫁人。」又有人集古句云「翡翠屏風燭影深﹐良宵一刻值千金。共君今夜不須睡﹐明日池塘是綠陰。」﹝隆慶戊辰﹐有私閹火者名張朝﹐從大江以南浙直一路﹐假傳奉旨選宮女﹐城市外﹐軍民人家﹐不問良賤富貧﹐一語成婚。聞數日夜﹐輿人廚人﹐無從顧覓﹐亦如前至元故事。有人攺子庭詩云「抵關內使未爲眞﹐何必三杯便做親。夜來明月樓頭望﹐嚇得娥要嫁人。」又訛言並選寡婦伴送入京。於是﹐孀居之婦﹐無老少皆從人。有守制數十年﹐不得已﹐亦再適。又有人爲詩曰「大男小女不須愁﹐富貴貧窮錯對頭。堪笑一班貞節婦﹐也隨飛詔去風流。」﹞

柏子庭作《可憎》詩﹕「世間何物最堪憎﹖蚤虱蚊蠅鼠賊僧。船腳車夫並晚母﹐濕柴爆炭水油燈。」

●卷七十七元

【楊維楨】﹝字廉夫﹐會稽人﹐寓吳山鐵冶嶺﹐因號鐵崖。唐﹑宋人無有書進士於官禦上者﹐獨廉夫書「李黼榜進士」。以黼死節﹐欲自附忠臣﹐遂用﹐刻之印章。又家居時﹐號邊梅﹐特行於會稽諸郡。在松江﹐所書鐵崖之外﹐有鐵雅﹑鐵笛﹑鐵史﹑鐵龍精﹑鐵仙﹑鐵龍仙伯﹐老鐵﹑東維子﹑抱遺老人之號不一。如香奩詩等則書桃花夢叟﹑錦窩老人﹐此又因事偶發﹐非常號也。﹞

上虞徐生以梅深自號﹐徵記於楊廉夫﹐爲著《梅深說》﹐曰「客有三人﹐與梅丈人論淺深。曰﹕『玉雪爲骨冰爲魂﹐耿耿獨與參橫昏。遙知雪臺溪上路﹐玉樹十里藏山門。』一客曰﹕『碧瓦籠情煙霧繞﹐藐姑之仟下縹緲。風淸月苦無人見﹐洗妝自邇霜鐘曉。』一客曰﹕『在澗嫌金屋﹐照雪差銀燭。直役九地底﹐陽萌知獨復。』丈人曰﹕『初得吾皮﹐次得吾骨。得吾髓者﹐其三之復乎﹗』」

楊廉夫賦《海蟄》曰「海風吹沙潮欲來﹐靑蝦乳跳疑紫苔。初疑長劍斫出老蛟血﹐又疑霹靂擎破妖龍胎。蟹湯微泣瑪瑙脆﹐蜀錦亂把衤午刀裁。紅永嚼碎齒不冷﹐丹霞入腹鳴餓雷。坐令海水化作蒲萄醅﹐我當大嚼一飲三百杯。」

至正甲申秋八月十六夜﹐廉夫夢與酸齋仙客遊廬山﹐各賦詩﹐酸齋賦《彭郎詞》云「番之湖兮雲水香﹐萬頃晴波淨如掃。相逢漁子問二姑﹐大姑不如小姑好。小姑昨夜巧妝束﹐新月旱痕玉梳小。彭郎欲娶無良媒﹐飛向廬山尋五老。五老頹然不肯起﹐彭郎怒踢香鑪倒。彭郎彭郎歸去來﹐陶令門前煙樹曉。」廉夫賦《瀑布謠》曰「銀河忽如瓠子決﹐瀉諸五老之峯前。我疑天孫織素練﹐素練脫軸垂靑天。便欲手借並州剪﹐剪取一幅玻璃煙。相逢云石子﹐有似捉月仙。酒喉無耐夜渴甚﹐騎鯨吸海枯桑田。居然化作十萬丈﹐玉虹倒掛淸冷淵。」詰旦﹐以語富春吳復﹐復拍幾大叫曰「酸齋之詞﹐滑稽謔浪﹐固風流才仙。而先生之謠﹐雄偉俊逸﹐眞天仙也。各以其才相勝。」

楊廉夫《題臨海王節婦詩》曰「介馬馱馱百里程﹐靑峯後夜血書成。只應劉阮桃花水﹐不似巴陵漢水淸。」後廉夫無子﹐一夕夢一婦人謂曰「爾知所以無後乎﹖」曰「不知。」婦人曰「爾憶《題王節婦詩》乎﹖爾𨿽不能損節婦之名﹐而心則傷於刻薄﹐毀謗節義﹐其罪至重﹐故天絕爾後。」廉夫旣寤﹐大悔﹐遂更作詩曰「天隨地老妾隨兵﹐天地無情妾有情。指血嚙開霞嶠赤﹐苔痕化作雪江淸。願隨湘瑟聲中死﹐不遂《胡笳》拍裏生。三月子規啼斷血﹐秋風無淚寫哀銘。」後復夢婦人來謝﹐未幾果得一子。﹝至元十三年冬﹐元師渡江至天臺﹐有千戶掠得一王氏婦﹐夫家臨海人﹐婦有美色﹐千戶盡殺其舅姑與夫﹐欲彊脇之﹐不可。明年春﹐遂驅以北行﹐至嵊縣淸風嶺﹐婦仰天竊嘆曰「吾知所以死矣。」卽嚙拇指出血題詩崖石曰「君王無道妾當災﹐棄女拋男逐馬來。夫面不知何日見﹐妾身料得已時回。兩行淸淚頻偸滴﹐一片愁眉鎖不開。回首故山看漸遠﹐存亡兩字實哀哉﹗」寫畢遂投崖死。﹞

楊廉夫嘗得古斷劍於洞庭湖上﹐煉以爲笛﹐名之曰洞庭鐵龍。又得胡琴於大陵呂氏﹔得宋徽宗象管於杭老宮人﹔得文文山石硯﹐上有玉帶文﹔得賈丞相古琴於赤城﹔得秦始皇古陶甕﹐盛酒其中﹐經歲不變﹐而折花其中﹐又能自葩實不死﹐名之曰「陶氏太古春」。以六物爲客﹐而自居其間﹐總而顏之日七客寮﹐撰《七客者志》。而六客各爲詩以歌之﹐曰「有客有客來洞庭﹐駕罔象兮驂奔鯨。千年含景雙龍精﹐玲瓏九竅羅天星。莫邪出匣鏗有聲﹐一鳴一止三千齡。」「有客有客來西域﹐龍頭髙昂頸雌霓。腹如巴蚺鳳匪翼﹐口呀夜光集月魄。奇聲擘山椎霹靂﹐道人因之寫胸臆。」「有客有客來象山﹐渡靑海﹐飛銀灣。陪道主﹐登玉壇。吐星宿﹐呈瑯。出入爪甲冰雪寒。號鬼母﹐驚神姦﹐一聲吹裂虎豹開。」「有客有客來文山﹐如金如鐵堅匪頑。文山頹﹐不可攀﹐畱爾亦足消羣姦。靜以安﹐方以直。帶蒼玉﹐佩文石。文星爛然守玄默。」「有客有客來赤城﹐碧梧風裁光玲瓏。音含太古文七星﹐直如朱絲淸如冰。洗秋壑﹐鳴秋聲﹐金舂玉應和以平。」「有客有客來氵髙池﹐皤然其腹蠢以癡。曾經太古春風吹﹐至今面囪凝如脂。祖龍臭腐不足奇﹐和气自活千年枝。」

楊廉夫初號鐵崖﹐晚得鐵笛﹐更號鐵笛道人﹐卞宜之作《鐵笛詩》寄之云「一段淸水百鏈鋼﹐曾翻宮徵事虛皇。裂開黃鶴磯頭石﹐驚落靑鸞鏡裏霜。仙子佩環新《樂府》﹐翰林風月舊文章。道人淸節磨礱久﹐卻笑桓伊獨據牀。」廉夫喜之。

楊廉夫雅好聲妓﹐晚居淞江﹐有四妾﹕竹枝﹑柳枝﹑桃花﹑杏花﹐皆善歌舞。有嘲之者云「竹枝柳枝桃杏花﹐吹簫鼓瑟撥琵琶。可憐一代楊夫子﹐化作江南散樂家。」

顧阿瑛延楊鐵崖教子﹐每食必出佳醞﹐以芙蓉金盤﹐令美妓二三捧勸﹐鐵崖出對云「『芙蓉盤捧金莖露。』有妓能對者﹐贈以此盤。」中有一妓封曰「楊柳人吹鐵笛風。」遂以盤酬之。

謝伯理居淞之泖湖﹐構光淥亭爲宴樂之所﹐九日會友於其間﹐有園丁以佛頂菊花獻之﹐筵間﹐眾爲賦詩。時楊廉夫在座﹐走筆云「蓮社淵明手自栽﹐頭顱終不惹塵埃。東籬若爲摩挲看﹐西域親曾受記來。妙色盡從枝上發﹐慧香直奔腦門開。明年九月重陽節﹐再托摩耶聖母胎。」座客顧仲瑛奉觴稱曰「先生之作﹐誠可謂虎穴得子矣。」﹝聶大年讀《廉夫詩集》有云「文章五采鳳凰雛﹐酒債詩豪膽气粗。白髮艸玄楊子宅﹐紅妝擅板謝家湖。金鉤夢遠天星墜﹐鐵笛聲寒海月孤。知爾有靈還不死﹐滄桑更變問麻姑。」蓋廉夫母夢金鉤入懷而生﹐別號鐵笛道人。晚年避亂淞江之泖湖謝家云。﹞

松江呂巷有呂璜溪家開應奎文會﹐走金帛聘四方能詩之士﹐請鐵崖爲主考﹐試畢﹐鐵崖爲第甲乙﹐一時文士畢至﹐傾動三吳。社中嘗以「楊妃襪」爲題﹐鐵崖一聯云「安危豈料關天步﹐生死猶能系俗情。」諸人皆嘆服莫能及。

楊鐵崖在松江﹐嘗遊盤龍塘﹐夜抵普門寺宿﹐盜伺其亡﹐盡竊去所畜物。黎明﹐家人往白之﹐先生賦詩不輟﹐語客曰「老鐵在是﹐區區長物又奚卹﹗」眾服其量。

楊鐵崖晚年臥起小蓬薹﹐不復下直﹐榜於門曰「客至不下樓﹐恕老懶﹔見客不答禮﹐恕老病﹔客問事不對﹐恕老默﹔發言無所避﹐恕老迂﹔飲酒不輟樂﹐恕老狂。」其誕情傲世如此。

錢唐士女曹妙淸﹐字以玉﹐號雪齋﹔張妙淨﹐字惠蓮﹐號自然道人。皆工詩章。曹又善鼓琴﹐行艸皆有法度﹐事母孝謹﹐三十不嫁而風操可尙。張曉音律﹐情逸而才飄。晚居姑蘇之春夢樓﹐皆一時淑媛也。與楊廉夫爲文字友。曹嘗和其《竹枝詞》云「美人絕似董嬌嬈﹐家住南山第一橋。不肯隨人過湖去﹐月明夜夜自吹簫。」張詞云「憶把明珠買妾時﹐妾起梳頭郎畫眉。郎今何處妾獨在﹐怕見花門蝴蝶飛。」廉夫嘗《答妙淸》絕句云「紅牙管蒂紫獨毫﹐雪水初融玉帶袍。寫潯薛濤萱艸帖﹐西湖紙價頓能髙。」「玉帶袍」者﹐曹氏硯名。

楊鐵崖將訪倪雲林﹐值晚﹐泊舟滕氏門﹐滕乃宋學士元發後﹐富而禮賢﹐知爲鐵崖﹐延至家﹐鐵崖曰「有紫蟹醇醪則可。」主人曰「有。」鐵崖入門﹐主人設盛饌﹐出二妓侑觴﹐且命妓索詩﹐鐵崖援筆立成曰「颯颯西風秋漸老﹐郭索肥時香晚稻。兩螯盛貯白瑤﹐半殼徵含紅瑪瑙。」「憶昔當年蘇子瞻﹐較臍咄咄論團尖。我今大嚼不知數﹐況有醇醪如蜜甜。」

張士誠據有吳中﹐東南名士多往依之﹐所不可致者惟楊廉夫一人。一日﹐聞其來吳﹐使人要於路﹐廉夫不得已﹐乃一至賓賢館。時朝廷方以龍衣禦酒賜士誠﹐士誠聞廉夫至﹐甚喜﹐卽命飲以禦酒。酒酣﹐廉夫以指寫塵卓一絕云「江南處處烽煙起﹐海上年年禦酒來。如此烽煙如此酒﹐老夫懷抱幾時開﹖」張見之﹐知終不就﹐遂放歸。

僞吳駙馬潘娶美娼凡數十﹐內一爲蘇氏﹐才色兼美﹐醉後﹐尋其罪殺之﹐以金盤薦其首於客宴。國亡﹐伏誅臺城﹐投其首於混。廉夫爲賦《金盤美人詞》曰「昨夜金牀喜﹐喜薦美人體。今日金盤愁﹐愁薦美人頭。明朝使君在何處﹖混中人溺血骷髏。君不見﹐東山宴上琵﹝弼﹞琶骨﹐夜夜鬼語啼箜篌。」﹝此絕類北齊主事。齊主納娼婦薛氏﹐淸河王嶽嘗因其娣迎之至第﹐帝怒﹐殺其娣。薛甚寵於帝。久之﹐主忽思其與嶽通﹐斬首﹐藏幹懷﹐出東山宴飲探其首投於盤﹐支解其屍﹐弄其髀爲琵笆﹐復收髀流涕曰「佳人難並得。」載屍出葬。帝被髮步哭送之。﹞

洪武初﹐聖祖將召楊維楨用之﹐令近臣促入京師﹐維禎托疾固辭﹐作詩曰「天子來徵老秀才﹐秀才懶下讀書臺。商山肯爲秦嬰出﹐黃石終從孺子來。太守免勞堂下拜﹐使臣且向日邊回。袖中一管《春秋》筆﹐不爲傍人取次栽。」或勸上殺之﹐上曰「老蠻子正欲吾成其名耳。」遂縱之。﹝廉夫赴召時﹐戴四角巾﹐聖祖問﹕「何巾﹖」對曰「四方平定巾。」聖祖喜﹐因頒其制於天下﹐令仿爲之。﹞

【倪瓚】﹝無錫人﹐署名曰東海瓚﹐或曰懶瓚﹐變姓名曰奚玄朗﹐字曰元鎭﹐或曰玄映﹐別號五﹕曰荊蠻氏﹐淨名居士﹐朱陽館主﹐蕭問仟卿﹐雲林子。雲林多用以題詩畫﹐故尢著。﹞

倪元鎭本無錫大家﹐元季知天下將亂﹐盡散其家貲﹐惟逍遙吟諷﹐兼寓意於畫圖﹐過蘇臺﹐有《懷古詩》云「望中煙艸古長洲﹐不見當時麋鹿遊。滿目越來溪上水﹐流將春夢過杭州。」

倪元鎭斥賣田宅﹐得錢數百緡。會張伯雨至﹐念其貧且老﹐悉推與之﹐不畱一緡。每乘扁舟﹐飄然於五湖三泖間﹐有人贈詩云「夜雨推蓬寫松石﹐焚香何處獨題詩。」又云「鮑謝才情世不多﹐手封詩卷寄江波。宅邊東海鯨魚窟﹐好看輕舟一釣蓑。」蓋道其實也。﹝吳匏庵亦嘗題其畫曰「黃金散與列仙儒﹐江上扁舟逐釣徒。爲語紛紛評畫者﹐要知迂叟不爲迂。」﹞

楊廉夫耽好聲色﹐每筵間﹐見歌兒舞女有纏足纖小者﹐則脫其鞋載盞行酒﹐謂之﹐「金蓮杯。」一日﹐與倪元鎭會飲﹐廉夫脫妓人鞋傳飲。元鎭怒﹐翻案而起。廉夫亦色變﹐飲席遂散。後二公竟不復面。﹝雲林性好潔﹐每盥頭﹐易水數次﹐冠服著時﹐數十次振拂。嘗眷歌姬趙買兒﹐畱宿別業中﹐心疑其不潔﹐俾之浴。旣登榻﹐以手自項至踵﹐且捫且嗅﹐捫至陰﹐有穢气﹐復俾浴﹐凡再三。東方旣白﹐不復作巫山之夢﹐徒贈以金。趙或自談﹐心至絕倒。﹞

倪元鎭所居﹐有淸ト﹑雲林堂﹐其淸ト尢勝﹐前植碧梧﹐四周列以奇石﹐蓄古法書名畫其中﹐客非佳流不得入。嘗有夷人入貢﹐道經無錫﹐聞元鎭名﹐欲見之﹐以沈香百斤爲贄。元鎭令人詒云「適往惠山飲泉。」翌日再至﹐又辭以「出探梅花」。夷人徘徊其家﹐元鎭密令開雲林堂使登焉。堂東設古玉器﹐西設古鼎彜尊壘。觀人方驚顧間﹐問其家人曰「聞有淸トト﹐可一得否﹖」家人曰「此ト非人所易入。且吾主已出﹐不可得也。」其人望ト再拜而去。

倪元鎭避亂﹐往來江湖﹐多寓琳宮梵剎。一日﹐思歸作詩云「久客懷歸思惘然﹐松間茆屋女蘿牽。三杯桃李春風酒﹐一榻菇蒲夜雨船。鴻迹偶曾畱雪渚﹐鶴情原只在芝田。他鄕未若還家樂﹐綠樹年年叫杜鵑」洪武甲寅﹐元鎭年六十八﹐秋七月始還鄕裏﹐時已無家﹐寓其姻鄒惟髙所。是歲中秋﹐鄒氏開宴賞月﹐元鎭以脾泄戒飲﹐淒然弗樂﹐乃賦詩曰「經旬臥病掩山扉﹐巖穴潛神似伏龜。身世浮雲度流水﹐生涯煮豆爨枯箕。紅蠡捲碧應無分﹐白髮悲秋不自支。莫負尊前今夜月﹐長吟桂影一伸眉。」不久﹐竟以脾疾卒於鄒氏。﹝元鎭寓鄒氏日﹐鄒塾師有婿曰金宣伯﹐一日來訪﹐元鎭聞宣伯儒者﹐倒屣迎之﹐見其言貌粗率﹐大怒﹐掌其頰。宣伯愧忿﹐不見主人而去。鄒出﹐頗怪之。元鎭曰「宣伯面目可憎﹐語言無味﹐吾斥去之矣。」初張士誠弟士信聞元鎭善畫﹐使人持絹﹐侑以重幣﹐欲求其筆。元鎭怒曰「倪瓚不能爲王門畫師。」卽裂去其絹。士信深銜之。一日﹐士信與諸文士遊太湖﹐聞小舟中有異香﹐士信曰「此必一勝流。」急榜舟近之﹐乃元鎭也。士信大怒﹐卽欲手刃之﹐諸人力爲營救﹐然猶鞭元鎭﹐元鎭竟不吐一語。後有人問之曰「君被士信窘辱﹐而一語不發﹐何也﹖」元鎭曰「一說便俗。」或謂元鎭因香被執﹐囚於有司﹐每傳食﹐命獄卒舉案齊眉。卒問其故﹐不答。旁曰「恐汝唾沫及飯耳。」卒怒﹐鎖之溺器側﹐眾𨿽爲祈免﹐憤哽竟成脾泄。今人以太祖按之廁中﹐謬也。﹞

【顧瑛】﹝字仲英﹐亦稱阿瑛﹐昆山人。少輕財結客﹐豪宕自許﹐年三十始折節讀書﹐築別業於茜涇西﹐曰玉山佳處。其亭館三十六﹐每處各有春帖一聯﹐阿瑛手題也。記必名公﹐詩必才士﹐𨿽篆隸二三字﹐亦必選當代名筆。一時如楊廉夫﹑張伯雨﹑倪元鎭皆與往還﹐尢密者爲秦約﹑於立﹑釋良琦。有二妓﹐曰小瓊花﹑南枝秀﹐每會必在焉。風流豪賞﹐著稱東南。﹞

至正戊子春三月﹐顧阿瑛偕楊廉夫﹑貞居老仙﹝卽張伯雨﹞煙雨中遊石湖諸山﹐老仙爲妓者英﹝卽小瓊花﹞賦《點絳唇》詞。已而﹐午霽﹐登湖上山﹐歇寶積寺﹐英折碧桃花下山﹐廉夫爲英賦《花遊曲》﹐阿瑛和之。廉夫詞曰「三月十日春﹐滿江花雨濕東風。美人盈盈煙雨裏﹐唱徹湖煙與湖水。水天虹女忽當門﹐午光穿漏海霞裙。美人淩空躡飛步﹐步上山頭小眞墓。艸陽老仙海上來﹐五湖吐納掌中杯。寶山枯禪開名碗﹐木鯨吼罷催花板。老仙醉筆石闌西﹐一片飛花落粉題。蓬萊宮中花報使﹐花信明朝二十四。老仙更試蜀麻箋﹐寫盡春愁《子夜》篇。」阿瑛和詞云「眞娘墓下花溟﹐碧稍小鳥啼春風。蘭舟搖搖落花裏﹐唱徹吳歌弄吳水。十三女子楊柳門﹐靑紗絲盤樊金裙。折花賣眼一回步﹐蛺蝶雙飛上春墓。老仙醉弄鐵笛來﹐瓊花起作回風杯。興酣鯨吸瑪瑙碗﹐立按鳴箏促象板。午光小落行春西﹐碧桃花下題新題。西家忽遣靑鳥使﹐致書殷勤招再四。當筵奪得鳳頭箋﹐大寫仙人《蹋リ篇》。」﹝鐵崖有《蹋リ詞》﹞時昆丘袁筆﹑秦約﹑匡廬於立屬和此詞﹐皆爲廉夫所取。華詞曰「煙雲撲霧搖空﹐遊絲弱絮榮柔風。木蘭載春石湖裏﹐手弄瓊英掬秋水。鐵笛仙人招羨門﹐鸞旌小隊靑霓裙。淩波雙飛重塵步﹐冶情謾憶鴛鴦墓。踏春撾鼓能幾來﹐便須一飲三千杯。血色葡萄凝水碗﹐郁輪袍催紫檀板。云旗縹緲靑鳥西﹐口銜紅巾緘舊題。瓊林宴中采春使﹐骰子逡巡賜緋四。醉攜翠袖寫銀箋﹐不數公子《花遊篇》。」約詞曰「館娃宮殿春迷﹐集花芳菲嬌亞風。油壁香車度花裏﹐笑解珠纓祓春水。水邊小艇忽到門﹐粼粼綠濺金鵝裙。遊雲膩雨踏歌步﹐靑春喚愁花下墓。流光去去不復來﹐縹酒且進夫容杯。驪珠串落碧瑛碗﹐鳳槽聲催紅玉板。宴遊未終山日西﹐桑纖奉硯索新題。風流文采林使﹐肯數玉人裴十四。宮中分贍彩波箋﹐更試一曲《曉山篇》。」立詞云「暖云著柳春﹐錦航兩旗楊柳風。美人娟娟錦船裏﹐的樂瞳人剪秋水。阿鬟養花花滿門﹐洗花染作眞朱裙。窈窕行煙踏煙步﹐野棠亂落麒麟墓。東風撲天驅夢來﹐露香翠泣鴛鴦杯。玉箸丁東鳴碧碗﹐鸞簫二尺猩紅板。瓊花起舞歌竹西﹐錢崖酣春寫春題。幽緒不憑蜂蝶使﹐怨絕冰絲弦第四。便栽隹霓作雲箋﹐寫入花遊第幾篇。」

顧阿瑛遭亂﹐盡散其家貲﹐乃削髮爲在家僧﹐自稱金粟道人﹐仍畫其像﹐題曰「儒衣僧帽道人鞋﹐天下靑山骨可埋。若說少年豪俠處﹐五陵鞍馬洛陽街。」

洪武初﹐顧阿瑛以召役入城﹐嬰疾而歸﹐尋愈。吾鄕謝子蘭﹝應芳﹞詩以訊之曰「聞道龐公近入城﹐還家風雨過淸明。催租人去詩仍好﹐市藥人歸病已輕。尙喜竹林靑筍出﹐不嫌花逕碧苔生。路逄緇侶傳安信﹐候問姑遲數日程。」越數歲戎申﹐從其子遷臨濠卒。

【丁鶴年】﹝字鶴年﹐回回人。父職馬祿丁﹐官武昌﹐因家焉。西域人多名丁﹐旣入中國﹐鶴年因以丁爲姓﹐兄吉雅謨丁﹐字元徳﹔次兄愛理沙丁﹐字允中。至正間﹐並舉進士。﹞

鶴年作詩極工﹐《題梧竹軒》云「鳳鳥當年此地過﹐至今梧竹滿丘阿。曾聞剪葉書《周史》﹐又聽翻枝入《楚歌》。金井月明秋影薄﹐石壇風細夜涼多。中郎老去知音少﹐共負奇材柰爾何﹗」時作者已滿捲﹐此詩一出﹐皆爲斂衽。

鶴年爲平江韞上人賦《些子景》云「尺樹盆池曲檻前﹐老禪淸興擬林泉。气吞渤波盈掬﹐勢壓崆峒石一拳。彷佛煙霞生隙地﹐分明日月在壺天。旁人莫訝胸衿隘﹐毫髮從來立大千。」

鶴年《昏噴詩》曰「老來昏底須嗟﹐聲色雙忘也自嘉。秋枕不驚風外葉﹐春杯長對霧中花。海師唱道禪多悟﹐張藉題詩字半斜。幸有靈臺長不昧﹐目觀耳聽總無差。」

吉雅謨丁以鶴年淸心學道﹐特遺楮帳﹐仍侑詩曰「誰搗霜藤萬杵勻﹐制成鶴帳隔塵氛。香生蘆絮秋將老﹐夢熟梅花夜未分。枕上不迷巫峽雨﹐牀頭常對剡溪云。竹鑪松火茶煙暖﹐一段淸貞盡屬君。」鶴年次韻奉謝曰「湘娥剪水霜刀勻﹐虛室生白無纖氛。壺中但覺風雨隔﹐殼裏豈知天地分。蟾光夜明楮葉露﹐蝶夢春遠黎花云。恍然置我銀世界﹐縱有瓊瑤難報君。」

吉雅謨丁《挽脫脫太師》云「淮海重聞斧鉞臨﹐一時黎庶盡傾心。雷霆聲播天威遠﹐霖雨恩添澤帝深。暗室有蠅污白壁﹐明廷無象鑄黃金。風塵未息英雄死﹐坐封江山慨古今。」

至正未﹐方氏據浙東。深忌色目人﹐鶴年畏禍遷避無常居﹐有句云「行蹤不異梟東徙﹐心事惟隨雁北飛。」識者憐之。又《逃禪室與蘇生話舊》云「不學揚雄事艸玄﹐且隨蘇晉暫逃禪。無錐可卓香嚴地﹐有柱難擎杞國天。謾詫丹霞燒木佛﹐誰憐玉露泣銅仙。茫茫東海皆魚鱉﹐何處堪容魯仲連。」感時書事﹐而煉句精致如此。﹝鶴年嘗卜日葬其父﹐霖雨十日不止。鶴年仰天悲泣﹐翌日雨止。葬畢﹐雨如初。時兵亂後﹐失母墓所在﹐悲慕深切﹐夜夢母告以葬所﹐鄰翁韓重者亦夢焉。卽其地求而得之﹐見母屍正中一齒如漆﹐復嚙指滴血試之﹐良驗﹐遂攺父壙﹐人呼丁孝子。﹞

元亡﹐鶴年歸四明﹐與戴叔能善﹐時叔能亦避地於此﹐愛理沙丁題其《九靈山房圖》曰「夢裏家山十載違﹐丹靑只尺是耶非﹖墨池新水春還滿﹐書問浮雲晚更飛。張翰見機先引去﹐管寧避亂父忘歸。人生若解幽棲意﹐處處林丘有蕨薇。」﹝戴九靈有《插秧婦》詩﹕「靑袱蒙頭作野妝﹐輕移蓮步水雲鄕。裙翻蛺蝶隨風舞﹐手學蜻蜒點水忙。繁束暖煙靑滿把﹐細分春雨成成行。村歌欲和聲難調﹐羞殺揚鞭馬上郎。」﹞

【復見心】﹝豫章人﹐號蒲庵禪師。洪武初﹐與四明僧守仁一初﹑錢塘僧徳祥止庵﹐皆被詔至京﹐後以賦詩含譏諷被戮。﹞

明天淵髯長數尺﹐至正間爲翰林學士﹐元亡﹐削髮爲僧﹐攺名來復﹐字見心﹐而其髯如故。太祖旣有天下﹐召至﹐怪而問之曰「汝不欲仕我而爲僧﹐吾亦任汝﹐然畱須亦有說乎﹖」對曰「削髮除煩惱﹐畱須表丈夫。」上笑而遣之。

復見心《賦藥庵贈四川楊處土》﹐曰「一庵近與葛洪鄰﹐多病應同藥裏親。煮石煙寒金澗曉﹐燒丹火暖翠房春。枇杷雨綠開花早﹐枸杞霜紅結子新。架上閒來看《本艸》﹐祕方畱待著書人。」

復見心《爲日本純上人賦白牛》曰「耕云不住海門東﹐收向楞伽小朵峯。露地已忘調伏力﹐雪山誰識去來蹤﹗放歸祗樹隨羊鹿﹐種就曇花伴象龍。一色天闌頭角別﹐水精池沼玉芙蓉。」

洪武中﹐見心嘗承召賜食﹐謝詩云「淇園花雨曉吹香﹐手挽袈裟近禦牀。闕下彩雲生雉尾﹐座中紅動龍光。金盤蘇合來殊域﹐玉碗醍醐出上方。稠疊濫承天上賜﹐自慚無徳頌陶唐。」上見詩大怒﹐曰「汝詩用『殊』字﹐是謂我爲『歹朱』耶﹗又言『無徳頌陶唐﹐』是謂朕無徳﹐則𨿽欲以陶唐頌我而不能也。何物姦僧﹐敢大膽如此﹖」遂誅之。﹝初見心被召﹐其師止之曰「上苑亦無頻婆果﹐且畱殘命喫酸漿。」後竟被誅。瀕死﹐因誦師語﹐上逮其師至﹐將殺之﹐曰「此故偈﹐臣偶與﹐非有它也。」上問何出﹖曰出《大藏》某錄某函某卷某葉。檢視果然﹐乃釋之。﹞

仁一初少從楊廉夫遊﹐善歌詩﹐字亦遒勁﹐與張伯雨友善﹐嘗《題石蟹泉》詩曰「神鰲驅水到禪家﹐淸出龍泓味更佳。晴帶浦云穿曉斷﹐暗隨山雨走寒沙。玉臍圓映波心月﹐瓊沫香浮沼面花。擬待春風招社客﹐焚香來試九溪茶。」

仁一初嘗《題翡翠》云「見說炎州進翠衣﹐网羅一日徧東西。羽毛亦足爲身黑﹐那得秋林靜處棲。」祥止庵有《夏日西園》詩云「新築西園小艸堂﹐熱時無處可乘涼。池塘六月由來淺﹐林木三年未得長。欲淨身心頻掃地﹐愛開窗戶不燒香。曉風只有溪南柳﹐又畏蟬聲鬧夕陽。」二詩爲太祖見之﹐謂守仁曰「汝不欲仕我﹐法网密耶。」謂徳祥曰「汝詩『熱時無處乘涼』﹐以我刑法太嚴耶﹖又謂『六月由淺』﹑『三年未長』﹐謂我立國規模小而不能興禮樂耶。『頻掃地』﹑『來燒香』﹐是言我恐人議而肆殺﹐卻不肯爲善耶﹖」遂皆棄市。﹝元僧又有玄惲雪庵者﹐雲中人﹐《題三山萬歲峯》云「一沼曾殺教萬民﹐一峯曾使九州貧。江山假設方成就﹐眞个江山已屬人。」《範蠡歸湖圖》云「名遂功成泛五湖﹐知幾千古擅良圖。向教勾踐堪同樂﹐不識先生肯退無﹖」鑷工云「一聲鑷子嗓秋蟬﹐門內老僧驚晝眠。毫髮盡時毛髮在﹐夕陽芳艸自芊芊。」又嘗記元僧有詩云「百丈嚴頭掛艸鞋﹐流行坎止任安排。老僧腳底從來闊﹐未必骷髏就此埋。」又一云「殘年節禮送紛紛﹐盡是豪門與富門。惟有老僧階下雪﹐始終不見艸鞋痕。」﹞

●卷七十八國朝

【髙皇帝】﹝元天歷戊辰婁宿降靈﹐帝以是年九月十八日丁丑未時生。生時河上取水澡浴﹐忽有紅羅浮來﹐遂取衣之﹐故所居名紅羅幛﹐鄰有二郎神廟﹐其夜火光照耀。及天明﹐廟徙東北百餘步。自是室中常有神光﹐每響晦將臥﹐忽煜龠若焚﹐家人慮失火﹐亟起視之﹐惟堂前供神之燈耳。及討元﹐旗幟戰帽襖裙﹐皆用紅色﹐蓋以火徳王﹐色尙赤故也。﹞

皇考仁祖淳皇帝﹐先家泗州盱眙﹐有第一山﹐元人文若題詩其上曰「汴水東流過舊京﹐恢圖妙算入皇明。暫攜諸將停歸騎﹐來看中原第一城」。詩作於元﹐而『皇明』之句竟與國號相符﹐蓋亦異云。

髙廟旣葬仁祖淳後之明年爲至正乙酉﹐誰楚間童謠曰「富漢莫起樓﹐窮漢莫起屋。但看羊兒年﹐便是吳家國。」至卽吳王位元年丁未﹐卽羊兒年也。明年戊申﹐建元洪武﹐六月壬寅﹐彰徳路天寧寺塔忽變紅色﹐自頂至踵﹐表裏透徹﹐如煆鐵初出於鑪﹐上有光焰進發。自二更至五更乃止。癸卯﹑甲辰﹐亦如之。先是河北有童謠云「塔兒黑﹐白人作主南人客﹔塔兒紅﹐朱衣人作主人公。」其應如此。

髙廟在軍中﹐喜閱經史﹐操筆成文﹐雄渾如元化自然。徵僞漢至瀟湘﹐賦詩云「馬渡溪頭苜蓿香﹐片雲片雨至瀟湘。東風吹醒英雄夢﹐不是咸陽是洛陽。」

髙廟《詠菊》詩云「百花發﹐我不發﹔我若發﹐都駭殺。要與秋風戰一場﹐徧身穿就黃金甲。」又《詠雪》詩云「一片兩片三四片﹐五片六片七八片。空中不見打羅聲﹐萬里江山都是面」。又《詠扇面紅木犀》云「月宮移就日宮栽﹐引得輕紅入面來。好向煙霄承雨露﹐丹心一點爲君開。」

吳元年初置翰林院﹐以陶安爲學士﹐聖祖賜以一對曰「國朝謀略無雙士﹐翰苑文章第一家。」

天兵圍集慶路﹐與元兵大戰﹐元兵解去﹐乃堅守江左。見驛中有七歲兒居其中﹐上問之﹐對曰「臣故父當此役﹐今臣代父耳。」上曰「善對乎﹖」曰「然。」上曰「七歲兒童當馬驛」。卽對曰「萬年天子坐龍庭。」上大喜﹐蠲其役。

太平府不惹庵﹐太祖旣渡江﹐嘗題詩於壁﹐後庵僧洗之。及有天下﹐僧乃獻詩云「禦筆題詩不敢畱﹐畱時只恐鬼神愁。曾將法水輕輕洗﹐猶有餘光射鬥牛。」

太祖微時﹐於鳳陽城中遇一遊僧﹐手持小磬﹐號於眾曰「擊磬賣詩﹐聲絕詩就。」太祖因指雞卵爲題﹐僧隨念云「一塊無瑕玉﹐中涵混沌形。忽然成五徳﹐叫落滿天星。」

太祖嘗微行入酒坊﹐遇一監生﹐時坐客滿案﹐乃移土地神幾與生對席﹐問其裏居﹐則四川重慶人也。帝因屬句曰「千里爲重﹐重水重山重慶府。」生應曰「一人成大﹐大邦大國大明君。」帝又舉た幾小木命生賦詩﹐應曰「寸木元從斧削成﹐每於低處立功名。他時若得臺端用要向人間治不平。」帝喜﹐明日召生命爲按察使。﹝秣陵人。家供土神於地﹐始此。﹞

太祖嘗遊一廢寺﹐壁間畫一布袋僧﹐墨痕尙新﹐旁題偈曰「大千世界浩茫茫﹐收拾都將一袋藏。畢竟有收還有散﹐放寬些子以何妨﹗」帝爲政尙嚴猛﹐故以此諷之。亟命索其人﹐不得。

髙廟賜都督楊文詩云「大將南徵膽气豪﹐腰懸秋水呂虔刀。馬鳴甲冑乾坤肅﹐風動旌旗日月髙。世上麒麟終有種﹐穴中螻蟻更何逃大標銅柱歸來日﹐庭院春深慶百勞。」

髙廟賜善世法師文彬《鳳陽行》云「老禪此去正秋時﹐臨淮水碧見蒼眉。月明淮海鏡淸影﹐廣寒處處影常隨。水簾洞口溪云白﹐知是山人愛遊客。淮海月髙天气涼﹐西風凋葉櫬長陌。淸霜將降雁鳴天﹐淮之南北盡平川。荊山神禹鑿﹐役使多幽玄。禪心若欲與對越﹐切莫將心戀丹闕。野人本與紅塵隔﹐且去溪邊弄明月。」

髙皇后薨﹐臨葬期﹐風雨雷電﹐帝甚不樂﹐忽召僧宗泐至曰「太后將就葬﹐爾其宣偈焉。」泐卽應聲曰「雨落天垂淚﹐雷鳴地舉哀。西方諸佛子﹐同送馬如來。」帝甚悅。頃忽朗霽﹐遂啟而﹐詔賜泐白金百兩。

【建文帝】﹝皇太孫﹐洪武三十一年卽位﹐實建文元年也。後革除﹐一應建文中所攺易洪武政令悉復舊制﹐仍以洪武紀年。﹞

初﹐懿文太子生太孫﹐頂顱頗偏﹐髙廟撫之曰「半邊月兒」。及讀書﹐甚聰穎。フ夕懿文與同侍側﹐髙廟命詠初月﹐懿文詩曰「昨夜嚴陵失釣鉤﹐何人移上碧雲頭。𨿽然未得團圓相﹐也有淸光照九州。」太孫詩曰「誰將玉指甲﹐掐破碧天痕。影落江湖裏﹐蛟龍不敢吞。」上覽之不悅﹐蓋『未得團圓』﹐『影落江湖』﹐皆非吉兆也。及懿文薨﹐太孫立﹐乃授鑰匣﹐戒以臨難乃啟。比得披剃之具及楊應能度牒﹐出走無知者。﹝初﹐太祖旣有天下﹐謂劉伯溫曰「汝旣佐朕定天下﹐復有何術以教朕之嫡孫使守天下」。基曰「有。」因成一小篋﹐用鐵汁灌其鎖授之。及『靖難』兵入﹐建文君開篋而視﹐則袈裟一﹐伽黎一﹐剃刀二﹐度牒一﹐曰「此劉伯溫教我也。」遂爲僧而遁。﹞

建文帝旣削髮被緇﹐執楊應能度牒﹐雲遊四方﹐自湖湘入蜀。朝廷疑之﹐命給事中胡氵熒等以訪張邋遢爲名﹐徧物色之﹐不可得。遂自蜀入雲南﹐復遊閩﹐最後入廣西﹐嘗遇貴州羅永山白雲庵中﹐題二詩壁間曰「閱罷《楞嚴》磬懶敲﹐笑看黃屋倚團瓢。南遊瘴嶺千層迥﹐北望天門萬里遙。款假久忘飛鳳輦﹐袈裟新換衮龍袍。百官此日歸何處﹖獨有羣鳥早晚朝」。「風塵憶昔忽南侵﹐天命潛移四海心。鳳返丹山紅日遠﹐龍歸滄海碧雲深。紫微有象星還拱﹐玉漏無聲水白沈。遙想禁城今夜月﹐六宮猶望翠華臨。」久之﹐人知爲建文君﹐遂避去。﹝「枝玉樹屬仙家﹐未識人間有此花。淸致不沾凡雨露﹐髙標猶帶古煙霞。歷年旣久何曾老﹖舉世無雙莫漫誇。便欲載回天上去﹐擬從博望借靈槎。」此三丰遁老張玄玄詩也。玄玄﹐名全一﹐或曰通一﹐三丰其號也。世呼爲張邋遢。﹞

正統間﹐思恩知州岑瑛出行。忽一僧當道立﹐從者呵之不避﹐詰其度牒﹐乃楊應能也﹐曰「此非吾姓名﹐吾有所托而逃者。汝不聞金川門之事乎﹗」瑛大駭﹐聞於巡按禦史奏之﹐驛送赴京﹐號爲老佛﹐途次賦詩云「牢落江湖四十秋﹐蕭蕭華發已盈頭。乾坤有恨家何在﹖江漢無情水自流。長樂宮中雲气散﹐朝元閣上兩聲愁。新蒲細柳年年綠﹐野老吞聲哭未休。」及至京﹐朝廷未審虛實﹐以太監吳亮曾經侍膳﹐使之審視。老佛見亮卽曰「汝非吳亮耶﹗我昔禦便殿時﹐棄片肉於地﹐汝兩手俱有所執﹐伏於地而口取之﹐記否﹖」誠拜而哭。已而復命﹐遂取老佛入大內﹐以壽終﹐葬西山。

【劉基】﹝字伯溫﹐靑田人。舉元進士﹐爲萬安丞﹐江西行省掾史﹑江浙儒學副提舉﹑行省考試官﹐兩爲元帥都事﹑行樞密經歷﹑行省郎中﹑處州總管府判﹐前後九政。﹞

劉基初見太祖﹐問能詩乎﹖基曰「儒者末事﹐何謂不能。」時帝方食﹐指所用斑竹箸使賦之﹐基應聲曰「一對湘江玉並看﹐二妃曾灑淚痕斑。」帝顰蹙曰「秀才气味。」基曰「未也。『漢家四百年天下﹐盡在張良一借間』」。帝大悅﹐以爲相見晚。

劉伯溫《思美人》詩曰「雨欲來﹐風蕭蕭。披桂枝﹐拂陵苕。繁英隕﹐鮮葉飄。揚煙埃﹐靡招搖。激房帷﹐發綺綃。中發膚﹐忄替寂寥。思美人﹐隔靑霄。水渺茫﹐山召。雲中鳥﹐何。欲寄書﹐天路遙。東逝川﹐不可邀。芳蘭花﹐日夜凋。掩瑤琴﹐閒玉簫。魂﹐心搖搖。望明月﹐歌且謠。聊逍遙﹐永今霄。」

劉伯溫《次李子庚韻》云「風落餘花春事非﹐愁心煙雨共霏霏。溪云不作從龍起﹐山石何須學燕飛。籬下舊存彭澤菊﹐林間新長首陽薇。夜闌忽漫聞啼鳥﹐腸斷天涯信使稀。」

劉伯溫《題陸放翁賣花叟》詩云「君不見﹐會稽山陰賣花叟﹐賣花得錢卽買酒。東方出日照紫陌﹐此叟已作醉鄕客。破屋含星席作門﹐濕螢生竈花滿園。五更風顚雨聲惡﹐不憂屋倒憂花落。賣花叟﹐但願四海無塵沙﹐有人賣酒仍賣花。」

【宋濂】﹝字景濂。目力甚明﹐能於粒米上書「孝﹑弟﹑忠﹑信﹑禮﹑義﹑廉﹑恥」八字。元至正中﹐隱居仙華山爲道士﹐易名玄貞子﹐號仙華道士。國初﹐以文柄雄視四海。時曾禮部魯博貫羣籍﹐嚴陵徐尊生嘗曰「南京有博學之士二人﹐以一舌爲筆﹐一以筆爲舌。」指二公也。﹞

洪武八年秋八月甲午﹐上覽川流之不息﹐陋尹程《秋水賦》言不契道﹐乃親更爲之﹐賦成﹐召禁林羣臣觀之﹐且曰「卿等亦各撰賦以進。」宋濂率同列研精覃思﹐鋪敍成章﹐詣東黃閣﹐次第投獻﹐上皆親覽焉。復品評於其間。已而賜坐﹐敕太官進天廚奇珍﹐內臣行觴﹐觴已﹐上顧濂曰「卿何不盡飲﹖」濂出跽奏曰「臣荷陛下聖慈﹐賜臣以醇酎﹐敢不如詔﹖第臣年衰邁﹐恐不勝杯酌﹐志不懾气﹐或愆於禮度﹐無以上承寵光爾。」上曰「卿姑試之。」濂卽席而飲將徹﹐上復顧曰「卿更宜嚼一觴。」濂再起固辭﹐上曰「一觴豈解醉人乎﹗卒飲之。」濂舉觴至口端﹐又復瑟縮者三。上笑曰「男子何不慷慨爲﹖」對曰「天威咫尺間﹐不敢重有所瀆。」勉彊一吸至盡。上大悅。濂顏面變﹐頓覺精神遐漂﹐若行浮雲中。上復笑曰「卿宜自述﹐一時朕亦爲卿賦醉歌。」二奉禦捧黃綾案進﹐上揮翰如飛﹐須臾成楚辭一章曰「西風颯颯兮金張﹐特會儒臣兮舉觴。目蒼柳兮裊娜﹐閱澄江兮水洋洋。爲斯悅而再酌﹐弄淸波兮永光。玉海盈而馨透﹐泛瓊兮銀漿。宋生微飲兮早醉﹐忽周旋兮步驟蹌蹌。美秋景兮共樂﹐但有益於彼兮何傷﹗」

洪武間﹐翰林應奉唐肅有《應制賦海東靑》一絕云「雪融能追萬里風﹐坐令狐兔艸間空。詞臣不敢忘規諫﹐卻憶當時魏鄭公。」是日﹐上禦奉天門外西鷹房﹐觀海東靑﹐翰林學士宋濂因諫曰「禽荒古所戒。」上曰「朕聊玩之﹐不堪好也。」濂曰「亦當防微杜漸。」上遂起。﹝肅有題陶谷《郵亭圖》絕句云「紫鳳檀槽綠發娼﹐玉堂見慣可尋常。作歌未必腸能斷﹐明日聽歌更斷腸。」﹞

洪武十年﹐宋學士景濂乞骸骨歸﹐華亭朱孟辧紀其事﹐作詩送之﹐其一曰「天語丁寧出紫微﹐特將文綺賜卿歸。愛卿秉志如金石﹐畱取裁成百歲衣。」蓋瀕行﹐聖祖諭曰「卿事朕十九年﹐忠誠可貫金石﹐故有是賜。卿今六十有八﹐可待三十二年後﹐以作百歲衣也。」其二曰「楮鏹親頒當酒錢﹐賜金不獨二疏賢。想應心醉君王徳﹐慚愧長安市上眠。」公旣受文綺之賜﹐復出寶鈔數十錠與之﹐曰「卿東歸當酒錢也。」其三曰「城上春云暖更飛﹐念卿此地迹將稀。臣身願作隨陽雁﹐一度秋來一度歸」。聖祖一日攜景濂步午門西城上顧謂曰「卿來此迹將稀矣﹐可能再見否﹖」濂曰「老臣身未就木﹐當一歲一來也。」四明史靖可復補作二首﹐曰「君王親爲計歸程﹐幾日攜家出鳳城。江上春來有風浪﹐扁舟好向裏河行。」「曉辭龍衮出金門﹐拜跪相扶有子孫。傳敕更宣來侍食﹐懸知一飯不忘君。」蓋入辭﹐聖祖復諭之曰「大江春來風浪多﹐宜就裏河達家。」子遂﹑孫愼俱列侍從﹐相與扶掖﹐賜食乃出﹐其寵優可謂至矣。後二年﹐以愼坐法﹐安置茂州﹐尋卒。

宋學士嘗過洛﹐士人挽畱之信宿﹐不從﹐以其步蹇藏去﹐公怒作詩曰「蹇驢掣斷紫絲韁﹐卻去城南趁艸場。繞徧洛陽尋不見﹐西風一陣版腸香。」今河南人曰偸驢賊曰「版腸」本此。

【朱升】﹝字允升。楓林先生。徽之休寧人﹐徙居歙之石門。天兵下徽﹐請畱宸翰以光後圃書樓。上親書「梅花初月樓」賜之。﹞

朱升早從資中黃楚望﹝澤﹞遊﹐偕同郡趙氵方受經﹐餘暇遂得六壬之奧。偶訪友人﹐見案上四合﹐戲謂﹕「君能射覆乎﹖中則奉之﹐否則爲他人餉民。」允升更索一合﹐書射語亦合﹐而之曰「少俟則啟。」邊有借馬者﹐友人令僕於後山牽驢應之﹐允升卽令一時俱啟﹐前四合皆魚也。射語云「一味魚﹐兩味魚﹐其餘兩味皆是魚。有人來借馬﹐後山去牽驢。」賓主爲之絕倒。子同初生時﹐升課之曰「此子後必遭婦人之禍。」後同仕至禮部侍郎﹐善詩翰﹐大被寵遇﹐禁中畫壁﹐多其題詠。或令題詩賜宮人﹐忽禦溝中有流屍。上疑之﹐令同自經。壬課精妙﹐一至於此。﹝天兵下徽時﹐休寧吳克敏爲元義兵萬戶﹐保障關嶺﹐題詩紮溪石壁云「怪石有痕龍巳去﹐落花無語鳥空啼。」遂自刎死。後孔從善爲足成一律云「萬里西風起馬蹄﹐金戈回首塞云低。未爲豫讓先亡趙﹐欲學田單獨下齊。怪石有痕龍已去﹐落花無語鳥空啼。至今天與英雄恨﹐嗚咽泉聲下紮溪。」﹞

【方孝孺】﹝字希直﹐一字希古﹐別號遜志。浙江寧海人﹐宋潛溪門人也。髙帝嘗令宋作《靈芝甘露頌》﹐賜酒大醉﹐歸爲方言之﹐頃酣寢﹐方候夜深﹐殊未醒﹐卽爲代制。比曉﹐宋起﹐愕然﹐謂方曰「昨奉上命作頌﹐醉甚﹐誤不爲﹐上怒﹐必賜死。」方卽以文呈﹐宋亟懷之入朝﹐上迎謂濂﹕「頌何在﹖」宋出進之。上讀之曰「此非學士筆也。此當勝先生。」宋叩頭謝﹕「臣實以賜酒過醉﹐不能成章。門生方某代爲之。」上立召見﹐卽試一論﹐五策﹐方立成。上卽命面賜緋袍腰帶﹑猶平巾﹐令往禮部宴﹐命宗伯陪之﹐復遣覘焉。方時據上席岸然﹐上曰「斯人何傲﹖」因不畱﹐俾爲蜀王府教授。語懿文曰「有一佳士賚汝﹐今寄在蜀﹐其人剛傲﹐吾抑之。汝用之﹐當得其大气力。」。﹞

方孝孺爲蜀府教授﹐日與諸生講明聖學﹐蜀獻王聞其賢﹐爲名其讀書之廬曰正學。建文帝初立﹐以太祖遺令﹐乃召還爲翰林博士﹐時侍講﹐建文帝好讀書﹐每有疑﹐卽召使講解。臨朝奏事﹐臣僚面議可否﹐必命孝孺就前批答﹐孝孺詩曰「斧臨軒幾硯寒﹐春風和气滿龍顏。細聽天語揮毫久﹐攜得香煙兩袖還。」又曰「風軟彤庭尙薄寒﹐禦鑪香遠玉闌干。黃門忽報文淵閣﹐天子看書召講官。」

方正學《過子陵釣臺》長短句一章云「正人須正己﹐治國先齊家。如何廢郭后﹐寵此陰麗華。糟糠之妻尙如此﹐貧賤之交安足擬﹖羊裘老子早見幾﹐獨向桐江釣煙水。」

朱買臣婦葬浙之嘉禾﹐後人名曰「羞冢」。方正學過之﹐題詩云﹔「靑艸塘邊土一丘﹐千年埋骨不埋羞。丁寧囑付人間婦﹐自古糟糠合到頭。」

世謂宋人詩不及元﹐方正學有詩駁之云「前宋文章配兩周﹐盛時詩律亦無儔。今人未識昆侖派﹐卻笑黃河是濁流。」「天歷諸公制作新﹐力排舊習祖唐人。粗豪未脫風沙气﹐難詆熙丰作後塵。」

【練子寧】﹝新淦人。初名安﹐以字行。建文之難﹐與齊泰﹑黃子澄﹑方孝孺俱族誅。於是建文遺臣有行遁者﹐題詩蛾眉亭云「一个忠成九族殃﹐全身遠害亦天常。夷齊死後君臣薄﹐力爲君王固首陽。」。﹞

練中丞過安度謁余忠宣公祠﹐賦詩曰「將軍忠節冠荊揚﹐千載精神日月光。血戰孤城身已殞﹐名垂靑史汗猶香。殘碑墮淚空秋艸﹐折戟沈沙自夕陽。我亦有懷追國士﹐爲君感慨奠椒漿。」﹝嘉靖初﹐丰城遊潛晝寐﹐夢一人髙冠博帶﹐修髯廣額﹐迎謂曰「昔有練中丞者﹐子識之否﹖」命童子取書數帙以進曰「此子寧平生稿也。」囚自誦其詩「殘碑墮淚空秋艸﹐折戟沈沙自夕陽」。旣而曰「二句艸艸﹐人多稱之。然似有未安處。幸不靳點竄如何﹖」潛卽幾上取片紙﹐略以意更易﹐向誦之云「沙沈折戟空秋艸﹐淚墮殘碑自夕陽。」其人聽之﹐撫幾長嘯﹐徐曰「點化之妙﹐仙也﹐仙也﹗」遂驚覺﹐翌日﹐有以封書自新淦寄贈者﹐題曰《玉屑集》﹐蓋練公子寧禍難後僅餘之物﹐讀之乃知中丞爲子寧官。所誦二句爲子寧弔忠宣詩也。歷百三十餘年﹐特玆著夢﹐忠魂義魄﹐固與天地並不朽云。﹞

【鐵鉉】﹝色目人﹐初爲五軍都督府斷事官﹐髙廟每試以盤根錯節﹐知其能﹐喜而字之曰鼎石。﹞

建文朝﹐鐵鉉爲山東布政﹐抗禦靖難師甚力。文皇卽位﹐擒至闕下﹐反背立庭中﹐令其回一顧﹐不可﹔去其耳鼻﹐亦不顧。碎分其體至死﹐罵不絕口。鉉死後﹐二女入教坊﹐數月﹐終不受辱﹐有鉉同官至﹐二女爲詩以獻﹐詩聞﹐文皇曰「彼終不屈乎﹗」乃赦出之﹐皆適士人。長女詩曰「教坊脂粉洗鉛華﹐一片閒心對落花。舊曲聽來猶有恨﹐故園歸去已無家。雲鬟半綰臨妝鏡﹐兩淚空流濕絳紗。今日喜逢白司馬﹐尊前重與訴琵琶。」其妹詩曰「骨囪傷殘產業荒﹐一身何忍去歸娼。涕垂玉筋辭官舍﹐步蹴金蓮入教坊。覽鏡自憐傾國貌﹐向人羞學倚門妝。春來雨露寬如海﹐嫁得劉郎勝阮郎。」

【茅大方】﹝本名訃﹐以字行﹐泰興人。死建文之難者。﹞

茅大方少有奇名﹐嘗謁孟廟﹐有「千古難忘義利詞」之句﹐或贈詩曰「陸機此日能爲賦﹐賈誼何時復著書。」洪武中﹐以儒士應辟﹐典教淮南﹐考績入朝﹐髙廟召對﹐悅之﹐擢秦府長史﹐勉以董子輔相之業﹐大方因額其堂曰「希董」。

建文初﹐茅大方擢右副都禦史﹐聞靖難兵起﹐以詩寄淮南守將梅殷曰「幽燕消息近如何﹖聞道將軍志不磨。縱有大龍翻地軸﹐莫教鐵騎過天河。關中事業蕭丞相﹐塞外功燻馬伏波。老我不才無補報﹐臨風一嘆一悲歌。」聞者壯之﹐至今淮人傳誦。

【胡閏】﹝號松友﹐鄱陽人。死建文之難者。﹞

太祖徵陳友諒至鄱陽﹐謁長沙吳文王廟﹐見壁間《題竹》詩云「幽人無俗懷﹐寫此蒼龍骨。九天風雨來﹐飛騰作靈物。」鑑賞久之﹐問祠中人﹕「此誰詩。」對曰「裏墟中儒生胡閏。」上識其姓名。洪武中薦至﹐上曰「此題詩鄱陽廟壁者也。」授督府經歷。建文時遷右補闕﹐進大理少卿。北兵起﹐數與齊﹑黃議軍國事。文皇渡江﹐不屈死之。

●卷七十九國朝

【劉三吾】﹝名如利﹑﹐三吾﹐其字也﹐別號坦坦齋﹐以字行﹐系出宋楚國公之裔。世爲茶陵人。元末﹐爲永平教諭。洪武初﹐以文學應辟。﹞

劉井孫﹐三吾伯兄也。元至順﹐歷建﹑徽﹑瑞三路推官﹐轉寧國路﹐賊攻寧國﹐井孫題髙城門曰「身隨士卒同甘苦﹐誓與髙城共死生。」城陷死之。三吾哭以詩曰「黃甲題名前進土﹐白頭死節古宣州。髙城畱得萇弘血﹐故友應同李黼遊。」季兄與孫爲南丰州同知﹐亦仗節死於臺城。三吾哭以詩曰「桂嶺使還猶有信﹐杉關路斷竟無書。生前有恨臺城死﹐身後無家故國虛。」﹝井孫﹐字長吾。與孫﹐字存吾。﹞

太祖命劉三吾作《大誥三編》成﹐大喜﹐禦筆批曰「理道周詳﹐始終無疵﹐暢然哉﹗」未幾﹐三吾請告歸﹐至省城﹐時本省有將復命官員﹐詢「近日京中何事﹖」三吾曰「上新作《大誥三編》﹐甚妙。」已而復命﹐見太祖﹐問曰「會劉三吾否﹖」曰「會﹖」曰「云何」﹖曰「上新作大誥三編﹐眞經世之文也。」上不懌﹐卽遣人逮三吾﹐時三吾行至衡山﹐將抵家﹐卽隨逮者至京﹐賜自盡。後數日﹐太祖問﹕「三吾有像否﹖」曰「有」。卽令取看﹐題其上曰「此老已八十﹐何不七十九﹖白骨埋靑山﹐千古名不朽。」蓋《大誥三編》旣成﹐太祖欲從容頒示﹐以爲出自己也。三吾泄之﹐故不免於禍。﹝一說﹐太祖平僞周﹐見周伯琦伏張士誠後﹐問爲誰﹐對曰「前元參政周某。」帝曰「先生年若干﹖」曰「七十五矣。」因贈詩﹕「先生七十五﹐何不六十九﹖白骨葬靑山﹐萬古名不朽。」按《三朝野史》載﹕淮西閫夏貴歸元﹐四載乃卒﹐人弔之云云。不應相同至此。﹞

【張以寧】﹝字志道﹐號翠屏﹐閩之古田人。洪武初﹐官學士。﹞

峽山僧慧愚溪邀張以寧觀壁間舊題﹐因誦宋廖知縣一律﹐有云「猿棄玉環歸後洞﹐犀拖金鎖占前灣。」以寧謂其切實﹐類唐許渾﹐賦以繼之云「瘴嶺風煙勢漸開﹐喜尋筇竹步毒苔。江環列嶂天中起﹐峽岸流泉地底回。靈鷲飛來蒼磴老﹐怪猿啼去白雲哀。軒轅帝子應猶在﹐爲奠南華茗一杯。」

張以寧過嚴陵釣臺﹐畱詩云「故人已乘赤龍去﹐君獨羊裘釣月明。魯國大名垂宇宙﹐漢家小吏待公卿。天回禦榻星辰動﹐人去空臺山水淸。我欲長竿數千尺﹐坐來東海看潮生。」

張以寧《送鄕友》長篇云「君家重峯下﹐我家大溪頭。君家門前水﹐我家門前流。我行久別家﹐思憶故鄕水。況乃故鄕人﹐相見六千里。十年在揚州﹐五年在京城。不見故鄕人﹐見君難爲情。見君情尙爾﹐別君柰何許。送君遽不堪﹐憶君良獨苦。君歸過江上﹐爲問水中魚﹕別時魚尾赤﹐別後今何如﹖」

張以寧《題爛柯山圖》詩云「人說仙家日月遲﹐仙家日月轉堪悲。誰將百歲人間事﹐只換山中一局棋。」

【花綸】﹝杭州人。洪武十八年乙丑會試﹐黃子澄第一﹐練子寧第二﹐綸第三﹐乃浙江新解首也。及殿試﹐讀卷官奏綸第一﹐子寧次之﹐子澄又次之。是年童謠云「黃練花﹐花練黃。」時人莫解。比會試及讀卷所擬名數﹐正協童謠。先一夕﹐上夢殿前一巨釘綴白絲數縷﹐悠揚日下﹐及拆首卷﹐乃花綸﹐上兼其不葉夢。已而得了顯捲﹐姓名與夢相符﹐遂擢爲狀元。然花之被選﹐一時無不知者﹐故同榜皆呼爲花狀元。後世遂謂國初有花狀元。非也。﹞

花綸初授修撰﹐年十八﹐詔許歸娶。練子寧送以詩云「三月都門鶯亂啼﹐郎君春色上春衣。潘生況擬供調膳﹐張敞仍須學畫眉。南陌酒香銀甕熟﹐西湖月朗盡船歸。極知身負君思重﹐莫遣心隨粉黛移。」

花有辭藻。其後攺福建道監察禦史﹐出按江西﹐坐罪謫戌雲南。有題楊太眞畫圖《水仙子》一闋云「海裳風﹐梧桐月﹐荔枝塵。霓棠舞﹐翠盤嬌﹐繡嶺春。錦棚嬉﹐金釵信﹐香囊恨。癡三郎﹐泥太眞。馬嵬坡﹐血污遊魂。楊柳眉﹐靑顰黛損。芙蓉面﹐零脂落粉。牡丹茅﹐剪艸除根。」

丁顯﹐建陽人﹐後譴歸﹐徳業文章無聞焉。嘗得其《題蘭窗》詩一首﹕「公子善居室﹐猗蘭蔚東窗。素榮輕露﹐冷風振芬芳。流玩引日夕﹐恍若臨沅湘。豈不艷桃李﹐懿玆王者香。況逢同心友﹐結佩森翺翔。嘉名旣云錫﹐詠言列篇章。持謝二三子﹐徳馨尙無忘。」﹝是科泰和蕭子韻﹐木匠之子﹐髙皇帝問其家世﹐對以一絕云「嚴親曾習魯班機﹐常年制下靑雲梯。腰間帶得純鋼斧﹐要斫蟾宮第一枝。」﹞

【任亨泰】﹝襄陽人﹐洪武二十一年戊辰赴試前夕﹐問向卜木杓﹐指北行。聞有病內熱者﹐覆醫人曰「昨服第一種﹐甚亨泰。」卽回曰「吾已得讖矣。」旣而果狀元及第﹐寵遇特隆﹐命有司建狀元坊以旌之。聖旨建坊自此始。﹞

任事泰十三歲時﹐嘗題扇面云「杲日初升萬木低﹐畫船撐出小樓西。先生正熟朝天夢﹐門外山禽莫亂啼。」其貴達也﹐人以是詩預占之。

【孫ナ】﹝字仲衍﹐號嶺南才子。洪武中翰林典籍。﹞

洪武庚戌﹐孫仲衍與客自五仙城泛舟遊羅浮﹐道出合江﹐訪東坡白鶴峯遺址﹐還艤舟西湖小蘇堤下﹐夜登棲禪寺﹐畱宿精舍﹐寺南有王氏朝云之墓﹐眉山長公妾也。仲衍徘徊有感﹐乃托朝云爲詩十首﹐皆集古語而成者﹐其後書「羅浮王仙姑月夜過此。」其一曰「家住錢塘東復東﹐偶來江外寄形蹤。三湘愁鬢逢秋色﹐半壁殘燈照病容。艷骨已成蘭麝土﹐露華偏濕蕊珠宮。分明記得還家夢﹐一路寒山萬木中。」其二曰「妾本錢塘江上住﹐雙垂別淚越江邊。鶴歸華表添新冢﹐燕蹴飛花落舞筵。野艸怕霜霜怕日﹐月光如水水如天。人間俯仰成今古﹐只是當時已惘然。」其三曰「三生石上舊精魂﹐化作陽臺一段云。詞客有靈應識我﹐碧山如畫又逢君。花邊古寺翔金雀﹐竹裏春愁冷翠裙。莫向西湖歌此曲﹐淸明時節雨紛紛。」其四曰「東望望春春可憐﹐江籬漠漠荇田田。繞籬野菜飛黃蝶﹐糝徑楊花鋪白氈。云延蓬萊長五色﹐鶴歸華表已多年。夢回明月生南浦﹐淚血染成紅杜鵑。」其五曰「浮雲漠漠艸離離﹐淚濕春衫鬢腳垂。秋水爲神玉爲骨﹐芙蓉如面柳如眉。鐘隨野艇回孤棹﹐蟬曳殘聲過別枝。靑冢路邊南雁盡﹐問君何事到天涯。」其六曰「身前身後事茫茫﹐惱斷蘇州刺史腸。猿帶玉環歸後洞﹐君騎白馬傍垂楊。鶴羣長繞三珠樹﹐花气渾如百和香。慚愧情人遠相訪﹐爲郎憔悴羞郎。」其七曰「孤月無情掛翠巒﹐金鑪香鑪漏聲殘。雲收雨散知何處﹐鬢亂釒義橫特地寒。去日漸多來日少﹐別時容易見時難。明朝有約誰先到﹐靑鳥殷勤爲探看。」其八曰「杏花疏雨立黃昏﹐金屋無人見淚痕。短鬢欲星愁有效﹐此身𨿽異性常存。關門不鎖寒溪水﹐環佩空歸月夜魂。倚柱尋思倍惆悵﹐夜寒﹤芻﹥玉倩誰溫﹖」其九曰「萬紫千紅總是春﹐登臨一度一思君。舞低楊柳樓心月﹐香沁梨花夢裏云。風景蒼蒼多少恨﹐陰虫切切不堪聞。思君今夜腸應斷﹐書破羊欣白練裙﹐」其十曰「零落殘魂倍黯然﹐一身憔悴對花眠。南園綠艸飛蝴蝶﹐落日深山哭杜鵑。天若有情天亦老﹐月如無恨月長圓。此聲腸斷非今日﹐風景依稀似往年。」﹝仲衍工於集句﹐又絕句十二首﹕「舞衫歌扇舊因綠﹐萬事傷心在目前。云物不殊鄕國異﹐夭桃窗下背花眠。」「煙籠寒水月籠沙﹐誰信流年鬢有華。燕子銜將春色去﹐夢中猶記詠梅花。」「靑山隱隱水迢迢﹐客夢都隨歲月消。惟有別時今不忘﹐水邊楊柳赤闌橋。」「杜陵寒食艸靑靑﹐長湧《金剛般若經》。雨冷雲香弔書客﹐夢中同躡鳳凰翎。」「遠上寒山石徑斜﹐宮前楊柳寺前花。紅顏未老恩先斷﹐莫怨東風當自嗟。」「與君略約說杭州﹐山外靑山樓外樓。屈指別來經幾載﹖愁心一倍長離憂。」「旅館寒燈夜不眠﹐湘波冷浸一枝蓮。何時最是思君處﹖月落烏啼霜滿天。」「欲寫愁腸愧不才﹐依稀猶記妙髙臺。問予別恨知多少﹖巴蜀雪消春水來。」「紫煙衣上繡春云﹐一樹繁花對古墳。辛苦無歡容不理﹐半緣修道半緣君。」「春愁冉冉帶余醒﹐珍簞銀牀夢不成。知子遠來深有意﹐酷憐風月爲多情。」「光陰卒卒一飛梭﹐怨入東風芳艸多。舊枕未容春夢斷﹐秦雲楚雨暗相和。」「身前身後思茫茫﹐秋菊春蘭各吐芳。慚愧情人遠相訪﹐爲郎憔悴卻羞郎。」又拗體三首﹕「白袷玉郎寄桃葉﹐金鞍駿馬換小妾。翠眉蟬鬢生別離﹐南園綠艸飛胡蝶。」「野棠開盡飄香玉﹐細柳新蒲爲誰綠﹖忽忽窮愁泥殺人﹐逢人更唱相思曲。」「瞿塘嘈嘈十二灘﹐繞船明月江水寒。欲隨郎船看明月﹐遊絲落絮春漫漫。」皆托云朝云﹐蓋傳奇體以資談謔耳。﹞

鐵冠道人張景和結廬鐘山下﹐藍涼公玉攜酒訪之﹐道人野服出迎﹐玉以其輕己﹐不悅﹐酒行﹐戲曰「吾有一語﹐請先生屬對。云『腳穿芒履迎賓﹐足下無禮』。」道人指玉所持柳杯復之曰「手執椰瓢作盞﹐尊前不忠。」玉﹐武人﹐不諭其旨﹐相與一笑﹐而後玉竟以謀逆伏誅。太祖命搜其家﹐凡有片紙隻字往來者皆坐死。ナ嘗爲玉題一畫﹐遂被殺。臨刑口占云「鼉鼓三聲畢﹐西山日又斜。黃泉無旅店﹐今夜宿誰家﹖」人皆悲之。

【淩雲翰】﹝字彥﹐號柘軒﹐仁和人。領前元至正十九年鄕薦﹐嘗作梅詞《霜天曉角》一百首﹐柳詞《柳梢靑》一百首﹐號「梅柳爭春」。﹞

洪武庚申冬﹐淩彥爲人《題鐘馗圖》云「朔風吹沙目欲瞇﹐官柳搖金梅綻蕊。終南進士倔然起﹐帶束藍袍靴露趾。手掣硬黃書一紙﹐若曰上帝錫爾祉。胃磔於思含老齒﹐頤指守門荼與壘肯放妖狐搖九尾﹖一聲爆竹人盡靡﹐明日春光萬餘里。」題罷﹐掀髯自得。不數日﹐辟書臨門﹐迫脇上路。到京﹐授成都府學教授﹐遂成詩讖。

淩彥見人家昆季析房者﹐作《沁園春》詞以嘲之云「樹上淩霄﹐堂前紫荊﹐秋來尙芳。柰牝雞晨語﹐憔悴﹐妖狐晝嘯﹐鴻雁分行。仁智非周﹐喜憂非舜﹐一旦天倫忍遂忘。如何好望﹐松楸感泣﹐桑梓悲傷。古今禍起專房。總一國猶然況一鄕﹖家有婦人﹐豈無長舌﹖世無男子﹐誰有剛腸﹖樹大枝分﹐瓜熟蒂落﹐此語應非是義方。聊書此﹐要懲鑑戒﹐不在文章。」

【胡虛白】﹝海寧人﹐洪武間教授。﹞

洪武間﹐胡虛白歸自江西﹐泊舟番君之望湖亭﹐見亭上石刻東坡詩一絕云「黑雲堆墨未遮山﹐白雨跳珠亂入船。捲地風來忽吹散﹐望湖亭下水連天。」虛白賡其韻曰「鷗外淸波雁外山﹐望湖亭下系歸船。夜深起坐占風信﹐人在珠宮月在天。」書畢﹐忽有老者來誦其詩﹐曰「子非斗南老人邪﹖」乃爲長揖﹐舉首不知所往。虛白因自號斗南老人。

胡斗南《題楊妃教鸚鵡念心經》云「春寒卯酒睡初醒﹐笑倚東窗小玉屏。早佰眼前空是色﹐不教鸚鵡念《心經》。」又題綠珠墜樓云「花飛金穀彩雲空﹐玉笛吹殘步障風。枉費明珠三百斛﹐荊釵那及嫁梁鴻。」

胡斗南《雙孔笛》云「混沌難分濁與淸﹐鑿開空翠太分明。有聲本自無聲出﹐二气還從一气生。碧海夜寒龍並語﹐瑤臺月白鳳諧鳴。依稀黃鶴樓中聽﹐吹落梅花雪滿城。」

胡斗南《北上行》云「食密不知苦﹐衣葛不知寒。今晨出門去﹐始知行路難。驚飈吹斷蓬﹐沙磧何漫漫。羸馬縮如蝟﹐霜花大如錢。夜步黃河凍﹐舟行不得前。君腸轆轤轉﹐我腸車輪盤。王事有嚴程﹐去去勿憚煩。彎弧落旄頭﹐飛箭定天山。會賦饒歌曲﹐論功萬里還。」

胡斗南《送徐千戶之甘州》云「春寒初試越羅袍﹐不惜千金買寶刀。馬援橐中無薏苡﹐張騫槎上有葡萄。昆侖西去黃河遠﹐亟谷東來紫气髙。何事相逢又相別﹐隴云邊月夜勞勞。」

【張尙禮】﹝金華人。﹞

洪武間﹐張尙禮拜監察禦史。一日﹐作《宮怨》詩云「庭院沈沈晝漏淸﹐閒門春艸共愁生。夢中正得君王寵﹐卻被黃鸝叫一聲。」聖祖以其能摹寫宮閫心事﹐下蠶室死。

【張琬】﹝字宗琰﹐鄱陽人。﹞

洪武初﹐張琬以貢入太學試髙等﹐拜給事中﹐調戶部主事。庚申﹐謹身殿災﹐上不朝者閱七日﹐羣臣方以嚴見憚﹐俱莫敢言﹐惟琬言之﹐詔可﹐賜文綺﹐尋升戶部侍郎。髙廟謂公曰「朕以艸昧之初﹐行經鄱陽﹐人物風土未遑周﹐諏可賦詩以對。」公應制曰「門倚東湖小浦濱﹐春來景物益精神。百花洲接新橋路﹐五老峯連薦福云。風度鼓鐘孤寺曉﹐煙橫楊柳萬家春。風光尙想還依舊﹐上苑題詩得具陳。」上爲稱賞。尋放歸田裏﹐俄遣中使斬公於永平市﹐死之年甫二十七。鄱儒竹居楊甫哭公詩云「年少曾聞事上皇﹐朱衣咸羨好文章。才名旣已聞中外﹐天命何須較短長﹖鶴入華亭悲夜月﹐鳳回阿閣泣朝陽。至今臺上靑雲士﹐猶向金門說侍郎。」尋賜葬祭﹐江右之人不許任戶部官。或謂懲於琬而然。

【彭友信】。﹞

洪武中﹐彭友信以貢至京師﹐遇聖祖徵行﹐口占《虹霓》詩二句﹐云「誰把靑紅綫兩條﹐和雲和雨系天腰。」久而未續﹐友信應聲曰「玉皇昨夜鑾輿出﹐萬里長空駕玉橋。」上大悅﹐問其籍﹐翌辰入朝﹐召友信上殿﹐曰「此秀才有學有行。」遂命爲北平布政使﹐﹝時有臨海趙某卒業大學﹐爲中貴《題蠶婦圖》云「蠶未成絲葉已無﹐鬢云撩亂粉痕枯。宮中羅綺輕如布﹐爭得王孫見此圖。」大祖幸中貴宅見之﹐詰問﹐中貴以趙對﹐卽召除肇慶知府。在郡有廉聲﹐及歸﹐嘆曰「昔趙淸獻持一硯﹐今吾倍之。」遂持二硯以歸﹐時號趙雙硯。﹞

【顧祿】﹝字謹中﹐洪武間太常博士。﹞

顧祿善詩歌﹐有《過鄱陽湖》詩一聯云「放歌今日容豪客﹐破敵當年想至尊。」聞入禁中﹐太祖命盡進其作。一日﹐近臣入便殿見上所常禦處有祿詩數帙。蓋深喜之也。

陳煥文扁其屋曰雲巢﹐索顧謹中賦之﹐謹中爲作歌曰「我本雲間人﹐夙契雲山緣。聞公巢云處﹐愛作雲巢篇。公家雲巢在何許﹖會覘秀出雲海邊。山頭日月白雲起﹐雲峯萬朵浮靑蓮。山人結屋入云去﹐置身直上雲松巓。云蘿千尺覆戶外﹐檻下百道來雲泉。云翁住其下﹐日與云周旋。或攜云鶴遊﹐或伴雲龍眠。餐雲英兮漱雲液﹐被云衣兮駕雲。有時看云發髙詠﹐落筆往往淩雲煙。浮雲世事豈能絆﹖蕭散自是雲中仙。我欲乘雲走相覓﹐雲路峻絕難夤緣﹐爾來山人棄云出﹐我今亦是靑雲客。云騎橋南古汴津﹐一笑相逢雲水白。問公別云今幾年﹖側身東望云茫然。又掛雲帆拂滄海﹐歸去自種雲中田。」

【鄧伯言】﹝新淦人。﹞

鄧伯言有《遊玉笥山》詩一聯曰「洞天明月一雙鶴﹐澗水碧桃千樹花。」宋潛溪見而愛之﹐乃以詩人薦入京﹐廷試《鐘山曉寒》詩﹐髙廟愛其中二句曰「鰲足立四極﹐鐘山蟠一龍。」以禦手拍案誦之﹐伯言俯伏墀下﹐誤疑天怒﹐遂驚死﹐扶出東華門始蘇﹐次日﹐授翰苑淸秩﹐以老疾辭﹐放歸山。

【錢宰】﹝臨安人。﹞

洪武間﹐錢宰被徵至京﹐同諸儒修纂《尙書》﹐會選《孟子節文》。暇日﹐微吟曰「四鼓冬冬起著衣﹐午門朝見尙嫌遲。何時得遂田園志﹐睡到人間飯熟時。」察者以聞。明日﹐文華燕畢﹐帝進諸儒諭之曰「昨日好詩。然曷嘗『嫌』汝﹖何不用『憂』字。」宰等驚悚謝罪﹐未幾皆遣還。

錢宰《賦得梧桐樹》云「梧桐樹﹐一葉墮秋風﹐一葉委秋露。明年二月新葉生﹐還在今年葉飛處。漢宮飛燕近承恩﹐零落班姬不如故。君不見﹐梧桐樹。」

【應履平】﹝奉化人。官至方伯。﹞

應履平初授福建徳化知縣﹐三年赴吏部考滿﹐試論云「篇文頗優。」以貌近侏儒﹐不獲取。乃題詩部門前云「爲官不用好文章﹐只要胡須及胖長。更有一般堪笑處﹐衣裳糨得硬繃繃。」末不書姓名。閽者以呈冢宰﹐冢宰曰「此必應知縣也。」取其文覽之﹐果優。次日奏升考功司郎中。

●卷八十國朝

【髙啟】﹝字季迪﹐別號槎軒﹐又號靑丘生。與楊基﹑張羽﹑徐賁友善﹐四公皆吳產﹐皆妙於詩﹐世稱髙﹑楊﹑張﹑徐﹐擬唐四傑。﹞

饒介之仕僞吳﹐雅喜文學﹐聞髙季迪才名﹐召之至再﹐彊而後往﹐因命《題倪雲林竹木圖》﹐實試之也﹐且以「木綠曲」爲韻。季迪隨口答曰「主人原非段幹木﹐一瓢倒瀉瀟湘綠。逾垣爲惜酒在樽﹐飲余自鼓無弦曲。」饒大驚異﹐因勸之仕﹐季迪笑而不答﹐乃去之﹐隱靑丘﹐時年才十六。

饒介之求諸彥作《醉樵歌》﹐以張仲簡第一﹐季迪次之﹐贈仲簡黃金十兩﹐季迪白金三斤。仲簡歌曰「東吳市中逢醉樵﹐鐵冠欹側發飄蕭。兩肩何所負﹖靑松一枝懸酒瓢。自言華蓋峯頭住﹐足迹踏徧人間路。學書學劍總不成﹐惟有飲酒得眞趣。管﹑樂本是王霸才﹐松﹑喬自有煙霞具。手持昆崗白玉斧﹐曾向月裏砍桂樹。月裏仙人不我嗔﹐時令下飲洞庭春。興來一吸海水盡﹐卻把珊瑚樵作薪。醒時邂逅逢王質﹐石上看棋黃鵠立。斧柯爛盡不成仙﹐不如一醉三千日。於今老去名空在﹐處處題詩償酒債。淋漓醉墨落人間﹐夜夜風雷起光怪。」﹝後承平久﹐張洪修撰每爲人作一文﹐僅得五百錢。﹞

髙季迪年十八未娶﹐婦翁周仲建有疾﹐季迪往唁之。周出《蘆雁圖》命題﹐季迪走筆賦曰「西風吹折荻花枝﹐好鳥飛來羽翮垂。沙闊水寒魚不見﹐滿身風露立多時。」仲建笑曰「是子求室也。」卽擇吉以女妻焉。

髙季迪《明妃詞》云「妾語還憑歸使傳﹐妾身沒虜不須憐。願君莫殺毛延壽﹐畱畫商巖夢裏賢。」

髙季迪《鑿渠謠》云「鑿渠深﹐一十尋。鑿渠廣﹐八十丈。鑿渠未苦莫嗟吁﹐黃河曾開千丈餘。君不見﹐賈尙書。」

髙季迪《憶遠曲》云「楊子津頭風色起﹐郎帆一開三百里。江橋水柵多酒壚﹐女兒解歌山鷓鴣。武昌西上巴陵道﹐聞郎處處經過好。櫻桃熟時郎不歸﹐客中誰爲縫春衣﹖陌頭空問琵琶卜﹐欲歸不歸在郎足。郎心重利輕風波﹐在家日少行路多。妾今能使烏頭白﹐不能使郎休作客。」

髙季迪《賦得寒山寺送別》云「楓橋西望碧山微﹐寺對寒江獨掩扉。船裏鐘催行客起﹐塔中燈照遠僧歸。漁村寂寂孤煙近﹐官路蕭蕭眾葉稀。須記姑蘇城外酒﹐烏啼時候與君違。」

髙季迪在金陵﹐晚登南岡﹐望都邑宮闕﹐賦詩云「落日登髙望帝畿﹐龍蟠山下見龍飛。雲霄雙闕開黃道﹐煙樹三宮接翠微。沙苑馬閒秋獵罷﹐天街車響晚朝歸。明朝欲獻升平頌﹐還逐仙班入瓚闈。」

兜羅絨者﹐琉球﹑日本諸國所貢也。今杭州織造局工作亦仿爲之。髙季迪《謝友人惠兜羅被歌》云「蠻王細擘冰蠶繭﹐織得長衾謝縫剪。蒙茸柳絮不愁吹﹐鋪壓髙牀夜香軟。朔風入關凋白楡﹐塞寒此物時當須。明燈熾炭夕宴罷﹐薦寢宜共紅氍毹。海客揚帆遊萬里﹐得自昆侖國中市。歸來遺我見遠情﹐重似鴛鴦合歡綺。詩人鶴骨欺霜稜﹐曾直禁署眠靑綾。自從身退得閒臥﹐只愛擁紙同山僧。今朝得此何奇絕﹐展覆不尢兒踏裂。便思淸夢伴梅花﹐靜掩寒窗聽風雪。越羅蜀錦安可常﹐洞房姜女謾燻香。誰知一幅春云暖﹐卽是溫柔堪老鄕。」

髙季迪《題筆峯》詩﹕「云來濃似墨﹐雁去還成字。千載只書空﹐山靈怨何事﹖」季迪辭侍郎不拜家居﹐忽罹黨禍腰斬﹐亦其讖云。﹝季迪撰蘇州府上梁丈﹐爲禦史張度所劾﹐與知府魏觀並棄云。﹞

【楊基】﹝字孟載﹐謂眉無用於人之身﹐因號眉奄。﹞

楊孟載﹐幼穎悟絕人﹐弱冠工文詞﹐名動公卿﹐楊廉夫一見﹐戲以所號鐵笛爲題﹐使其賦歌﹐對曰「不惟能歌﹐尢且切效老鐵體。」翌日呈﹐似廉夫。廉夫不覺自失﹐曰「吾意詩徑荒矣﹐今老鐵當讓子一頭地。」故當時有老楊﹑小楊之稱。歌曰「鐵崖道人吹鐵笛﹐宮徵含嚼太古音。一聲吹破混沌竅﹐一聲吹破天地心。一聲吹開虎豹闥﹐彤庭跪獻丹良箴。問君何以得此曲﹖妙諧律呂何以召陽而呼陰﹖都將春秋一百四十二年筆削手﹐譜成透天之竅價重雙南金。掉頭玉署不肯入﹐直入並峯絕頂俯瞰東溟深。王綱正統著髙論﹐唾彼癖兼書淫。時人不識我不厭﹐會有使者徵球琳。具區下浸三萬六千頃之白銀浪﹐洞庭上立七十二朵之靑瑤岑。莫邪老鐵作龍吼﹐丹山鳳舞江蛟吟。助哉宗彥吾所欽﹐赤泉之盟猶可尋。更吹一聲振我淸白祖﹐大鳴盛世載賡阜財解慍南風琴。」﹝鐵崖注《春秋》一本﹐名《透天關》。﹞

楊孟載《春艸詩》最傳﹐其警聯曰「六朝舊恨斜陽外﹐南浦新愁細雨中。」又《詠新柳》云「濃如煙艸淡如金﹐濯濯姿容裊裊陰。漸軟已無憔悴色﹐未長先有別離心。風來東面知春淺﹐月到稍頭覺夜深。惆悵隨宮千萬樹﹐淡煙疏雨正沈沈。」《詠春水》云「溶溶樣樣欲平橋﹐知是巴山雪盡消。紅雨落花來滚滚﹐綠煙芳艸去迢迢。沅湘已沒鷗邊渡﹐湓浦新添鶩外潮。向晚漁郎走相報﹐大家齊上木蘭橈。」

七姐妹花似薔薇﹐而七朵連綴﹐楊孟載詩云「紅羅斗結同心小﹐七蕊參差弄春曉。盡是東風兒女魂﹐蛾眉一樣靑螺掃。三妹娉婷四妹騷﹐綠窗虛度可憐宵。八姨秦虢休相妒﹐腸斷江東大小喬。」

楊孟載《題十二紅圖》云「何處飛來十二紅﹐萬年枝上立東風。楚王宮殿皆零落﹐說盡春愁暮雨中。」

【張羽】﹝字來儀。﹞

張羽本潯陽人﹐元季授安定書院山長﹐因欲卜居吳興﹐以詩約徐賁曰「吳興好山水﹐子我盍遷居﹖繞郭羣峯列﹐回波一鏡如。蠶余卽宜稼﹐樵罷亦堪漁。結屋雲林下﹐殘年共讀書。」於是定居於戴山東。

張來儀《題宣和畫瓶中折枝犀》曰「玉色官瓶出內家﹐天香濃浸月中葩。六宮總愛新涼好﹐不道金風捲翠華。」莫士安每爲瞿宗吉稱誦之﹐宗吉因擬作一首云「金溝水活玉瓶寬﹐分得天葩下廣寒。可惜秋香容易落﹐不如畱向月中看。」士安亦稱善。

【徐賁】﹝字幼文。﹞

徐賁《寄周記室》云「湖波遙帶夕陽低﹐想得君家住更西。隔岸眾山晴稍出﹐當門幽鳥晚猶啼。酒綠客裏偏能飲﹐詩到愁邊只謾題。欲倩歸云寄離思﹐如何卻向望中迷。」

徐幼文《別離曲》云「山風吹霜楡葉老﹐城鴉傳聲天欲曉。徵徒出門駕出裝﹐斗杓倒懸月無光。我停路車客停馬﹐荒煙蕭蕭暗平野。一杯濁酒且頃傾﹐九月垂楊不堪把。歌聲感激弦聲繁﹐坐上醉人酒笑喧。相逢相別皆艸艸﹐心事如絲向誰道﹖」

【林鴻】﹝字子羽﹐閩人。洪武初官員外。﹞

元順帝有一象﹐宴羣臣時拜舞爲儀。天朝王師破元都﹐帝北遁﹐徙象至南京。一日﹐上設宴使象舞﹐象伏不起﹐殺之。次日﹐作二木牌﹐一書「危不如象」﹐一書「素不如象」﹐掛於危素左右肩。由是素以老疾告﹐乃謫含山縣。林子羽嘗作《義象行》曰「有象有象來天都﹐大江欲渡心次且。誘之旣渡獻天子﹐拜跪不與從象俱。象奴勸之拜﹐怒鼻觸象奴。賜酒不肯飲﹐哺之亦不鋪。屹然十日受饑渴﹐亻免首垂淚憤且吁。天子命殺之﹐眾官束手莫敢屠。侍衛傳宣呼壯士﹐被甲各執丈二殳。象戰久不克﹐兵扌建象乃殂。憶昔君皇每巡幸﹐象當法駕行天衢。珊瑚錯落明天珠﹐被服美錦紅氍毹。紫泥函封載玉璽﹐萬樂爭擁羣龍趨。玉璽歸沙漠﹐龍亦歸鼎湖。所以老象心﹐南來誓死骨爲枯。嗟爾食祿人﹐空負七尺軀﹗髙髙白玉堂﹐赫赫黃金符﹐伊昔軒冕今泥塗﹗嗟爾食祿人﹐不若飯豆芻。象何潔﹐爾何污。天子垂衣治萬世﹐俾全象徳行天誅。嗚呼象兮古所無﹗嗚呼象兮古所無﹗」

林子羽﹐春日遊東苑﹐應制賦詩云「長樂鐘鳴王殿開﹐千官步輦出蓬萊。已教旭日催龍馭﹐更借春流泛羽杯。堤柳欲眠鶯喚起﹐宮花乍落鳥銜來。宸遊好把簫韻奏﹐京國於今有鳳臺。」

林子羽《賦得垂楊送客》云「客路垂楊最有情﹐暖風吹綠漸冥冥。雨深煬帝宮前見﹐月白桓伊笛裏聽。葉暗未堪藏乳燕﹐花飛終恨促浮萍。分攜欲折長條贈﹐愁絕河橋酒幔靑。」

林子羽婦朱氏亦能詩﹐嘗《勉子羽五韻》云「玉食叨陪近尙方﹐五云深處列鶴行。經論輔國從人仰﹐竹帛流芳與世長。待漏衣沾仙掌露﹐朝天身惹禦鑪香。功名成遂歸寧日﹐一榻淸風綠野堂。」年甫十九卒﹐子羽終身不娶。

【浦源】﹝字長源﹐號東海﹐無錫人。洪武中﹐官晉府舍人。﹞

浦長源讀書工詩。聞林子羽老於詩學﹐欲往訪之無由。一日﹐以收買書籍至閩﹐時子羽方與其鄕人鄭宣﹑王玄輩結社作詩﹐自以天下爲無人。長源謁之﹐子羽欲聞其所作﹐以觀何如。長源乃誦《送人之荊門》詩云「長江風揚布帆輕﹐西入荊門感客情。三國已亡遺舊壘﹐幾家猶在住荒城。云邊路繞巴山色﹐樹裏河流漢水聲。若過旗亭多取醉﹐不須弔古謾題名。」子羽甚加嘆賞﹐遂許入社﹐與之唱酬。

浦長源又有《送人還鄕》詩云「都門楊柳拂離筵﹐歸路靑山水國連。三月春陰垂細雨﹐幾家寒食起新煙﹖聽鶯谷口停行蓋﹐立馬江頭問渡船。此去故園應酒熟﹐杏花開徧艸堂前。」

浦長源在並州﹐寒食日作絕句云「夢入故園千里遠﹐覺來寒食在並州。垂楊不是相思樹﹐那得花開便白頭。」﹝長源同邑周子羽名翼﹐號戇齋﹐有《題雁來紅》一絕云「翔雁南來寒艸秋﹐未霜紅葉已先愁。綠珠宴罷歸金穀﹐七尺珊瑚夜不收。」雁來紅﹐艸名。﹞

【瞿佑】﹝字宗吉﹐號存齋﹐錢唐人。鄕前輩淩彥鐘﹑丘彥能﹑吳敬夫咸與爲忘年友。﹞

瞿宗吉少不爲其父所知﹐鄕人章彥復自福建檢校回﹐瞿翁設雞酒待之。宗吉年十四﹐適自學捨歸﹐彥復卽席指雞爲題﹐宗吉應聲云「宋宗窗下對談髙﹐五徳聲名五彩毛。自是範張情義重﹐割烹何必用牛刀﹖」彥復大加稱賞﹐手寫桂花一枝並題其上以贈云「瞿君有子早能詩﹐風采英英蘭玉姿。天上麒麟元有種﹐定應髙折廣寒枝。」瞿翁遂構傳桂堂。

楊廉夫嘗過杭州訪瞿士衡﹐士衡﹐宗吉從祖也。時宗吉尙少﹐廉夫示以所作《香奩八詠》﹐宗吉乃悉和之﹐其《花塵春迹》云「燕尾點波微有暈﹐鳳頭踏月悄無聲。」《黛眉顰色》云「恨從張敞毫邊起﹐春向梁鴻案上生。」《金錢卜歡》云「織錦軒窗聞笑語﹐采洲渚聽愁吁。」《香頰啼痕》云「班班湘竹非因雨﹐點點楊花不是春。」廉夫嘆服曰「此瞿家千里駒也。」

瞿士衡一日飲﹐楊廉夫以鞋杯行酒﹐廉夫命宗吉詠之﹐宗吉席上作《沁園春》以呈﹐廉夫大喜﹐卽命侍妓歌以侑觴﹐因袖其槁而去。詞云「一掬嬌春﹐弓樣新裁﹐蓮步未移。笑書生量窄﹐愛渠僅小﹐主人情重﹐酌我休遲。醞釀朝云﹐斟量暮雨﹐能使曲生風味奇。何須去﹐向花塵畱迹﹐月地偸期。風流到手偏宜﹐便豪吸雄吞不用辭。任淩波南浦﹐惟誇羅襪﹐賞花上苑﹐氐勸金卮。羅帕髙擎﹐銀瓶低注﹐絕勝翠裙深掩時。華筵散﹐柰此心先醉﹐此恨誰知﹗」

丘彥能文雅好古﹐所藏圖書﹐非遇賞鑑者不出示。嘗有《蘆花被圖》一幅﹐蓋模寫酸齋梁山濼故事﹐上惟貢泰甫﹑吳子立數詩而已。後遇吳敬夫﹐出而求題﹐敬夫爲賦數首﹐皆不愜意﹐最後一首云「秋風吹就蘆花被﹐一落人間知幾年﹖澤國江山今入盡﹐詩人毛骨久成仙。髙情已落滄洲外﹐舊夢猶迷白鳥邊。展捲不知時世換﹐水光山色故依然。」彥能喜﹐始請登捲。他日﹐又以《唐三學士弈棋圖》求瞿宗吉題﹐宗吉爲賦一絕云「三人當局各藏機﹐思入幽玄下子遲。畢竟是誰髙一著﹐風檐日影靜中移。」彥能嘆賞曰「不辱吾捲矣。」

宋熙寧中﹐余杭進士洪浩遊太學十年不歸﹐其父作詩寄浩曰「太學何蕃且一歸﹐十年甘旨誤庭闈。休辭客路三千遠﹐須念人生七十稀。腰下𨿽無蘇子印﹐篋中幸有老萊衣。歸時定約春前後﹐免使髙堂賦式微。」浩得詩﹐卽歸養。錢塘吳糙﹐洪武間官四川﹐其父敬夫思之﹐作詩云「劍閣淩雲鳥道邊﹐路難聞說上靑天。山川萬里身如寄﹐鴻雁三秋信不傳。落葉打窗風似雨﹐孤燈背壁夜如年。老懷一掬鐘情淚﹐幾度沾衣獨泫然。」敬夫卒﹐而忄造始以丁尢還家。一日﹐見瞿宗吉﹐自誦其詩云「薄宦蕭然作遠遊﹐行囊那得一錢畱﹖孟光不比蘇秦婦﹐肯笑歸來只敝裘。」宗吉因舉敬夫前詩﹐謂曰「尊翁有念子之情﹐而子乃獨歸美其婦耶﹗」忄造大慚而去。

瞿宗吉嘗與黃體方過汴梁相國寺﹐將謂有南方花木之勝﹐香茗之供﹐而鄙陋殊甚。僧皆氈帽皮靴﹐發長過寸﹐言貌粗俗。體方呼爲惡僧﹐口占云「步入空門見惡僧﹐紅氈被體發﹛髟曾﹜。」宗吉續之曰「一言能得君王意﹐安得當年老贊寧。」﹝汴梁爲宋東京﹐士人遊宦者少得淸暇﹐以遂宴賞之樂。當時有「賣花檐上觀桃李﹐拍酒樓前聽管弦」之句。體方續之雲「雨後淤泥塡紫陌﹐風前塵土障靑天。」蓋街道無溝渠﹐又不用磚石﹐遇雨則行潦縱橫﹐而地迫黃河﹔風起則塵沙蔽日﹐不可開口。嘗集體仁門﹐體方戲語同列云「此所謂東華軟紅塵也。﹞

杭州男女瞽者多學琵琶﹐唱古今小說﹑平話以覓衣食﹐謂之陶眞﹐大抵說宋時事。蓋汴京遺俗也。瞿宗吉過汴梁詩云「歌舞樓臺事可誇﹐昔年曾此擅豪華。尙餘艮嶽排蒼昊﹐那得神霄隔紫霞﹖廢花艸荒堪牧馬﹐長溝柳老不藏鴉。陌頭盲女無愁恨﹐能撥琵琶說趙家。」

吳歌﹐惟蘇州爲佳。杭人近有作者﹐往往得詩人之體。如雲「月子彎彎照幾州﹐兒人歡樂幾人愁。幾人髙樓行好酒﹐幾人飄蓬在外頭。」此賤體也。瞿宗吉往嘉興﹐聽故妓歌之﹐遂翻以爲詞云「簾捲水西樓﹐一曲新腔唱打油。宿雨眠雲年少夢﹐休謳。且盡生前酒一甌。明日又登舟﹐卻指今霄是舊遊。同是他鄕淪落客﹐休愁。月子彎彎照幾州﹖」﹝又「送郎八月到揚州﹐長夜孤眠在畫樓。女子拆開不成好﹐秋心合著卻成愁。」此亦賤體。而黃山谷之詞先有之﹕「你共人﹐女邊著子﹔爭知我﹐門裏挑心」是也。又「約郎約到月上時﹐看看等到月蹉西。不知奴處山低月出早﹐還是郎處山髙月出遲。」此詞𨿽淫奔。然怨而不怒﹐愈於鄭風狂童之訕。又「髙山頂上鵓鴣啼﹐聞說親爺娶晚妻。爺娶晚妻猶自可﹐前娘兒子好孤淒。」此興體也﹐又「樹頭掛网枉求蝦﹐泥裏無金空撥沙。刺潦樹邊栽枸橘﹐幾時開得牡丹花。」此比體也﹐有守一而終之意。﹞

杭妓朱觀奴頗通文義﹐嘗欲構室而募緣於人﹐求題詞於瞿宗吉﹐援筆書云「傾國傾城美貌﹐爲雲爲雨芳年。金沙灘上舊因緣﹐重到人間示現。欲構雲窗霧閣﹐柰慳寶鈔金錢。諸公有意與周旋﹐請看桃花好面。」人以宗吉故﹐喜捐貲焉。

鳳仙花﹐有紅﹑白﹑紫數種﹐宋時謂之金鳳花﹐其葉可以染指甲爲紅色。瞿宗吉詩﹕「金盆玉露搗仙葩﹐解使纖纖玉有瑕。一點愁凝鸚鵡喙﹐十分春上牡丹芽。嬌彈粉淚拋紅﹛艸豆﹜﹐戲掐花枝鏤絳霞。女伴相逢頻借問﹐幾回錯認守官砂。」又《玉簪花》詩﹕「白露初凝气候涼﹐花神獻寶助新妝。移來銀色三千界﹐壓盡金釵十二行。秋水爲神冰琢骨﹐龍涎作炷麝傳香。不須石上尢磨折﹐長在佳人в髻傍。」

瞿宗吉《熨斗》詩﹕「有柄何曾挹酒漿﹐隨時用捨屬閨房。幹旋天上陽和气﹐平帖人間錦繡香。翠袖捲紗移玉釧﹐金篝分火近牙牀。衣成遠寄徵夫去﹐印顆何時肘後黃﹖」

瞿宗吉《殘蝶》詩﹕「飛鳥曾聞載鬼車﹐粉香何事亦隨邪。傷生不惜身投火﹐抵死猶將命乞花。望帝精靈枝上血﹐韓憑魂魄墓前沙。一般有恨難消滅﹐夢裏相逢更可嗟。」

永樂間﹐瞿宗吉以詩禍下獄。已而謫戍保安。時興河失守﹐邊境蕭條﹐朝廷方降佛曲於塞下﹐選子弟唱之。遇元宵﹐宗吉淒然作《望江南》五首云「元宵景﹐野燒照山明。風陣摩天將夜半﹐斗杓插地過初更。燈火憶杭城。」「元宵景﹐巷陌少人行。捨北孤兒偎冷炕﹐墻東嫠婦哭寒檠。士女憶杭城。」「元霄景﹐刀斗擊殘更。數點夕烽明遠戌﹐幾聲寒角響空營。歌舞憶杭城。」「元宵景﹐默坐自傷情。破竈三杯黃米酒﹐寒窗一盞濁油燈。宴賞憶杭城。」「元霄景﹐澹月伴疏星。戍卒抱關敲木柝﹐歌童穿市唱金經。簫鼓憶杭城。」

【黎眞】﹝號林坡﹐國初名儒。﹞

黎林坡當以非罪謫戍遼左﹐同裏馬其與焉。黎蒙恩放回﹐而馬獨不與。其兄一日盛席邀黎﹐侑觴之妓皆絕也﹐黎不往﹐遺之以詩曰「錦瑟銀箏白玉卮﹐賞音元自有鐘期。可憐孤雁長城外﹐叫斷南云總不知。」其兄得詩﹐爲之墮淚﹐罷宴。

●卷八十一國朝

【文皇帝】﹝初封燕﹐及卽位﹐詔以北平布政司爲北京﹐每巡幸﹐稱行在﹐設行部官﹐開科曰北京行部鄕試。正統辛酉﹐始定爲京師﹐革行在之稱。﹞

文廟在燕邸大宴﹐時天寒甚﹐文皇出一對曰「天寒地凍﹐水無一點不成冰。」姚廣孝在坐﹐應聲曰「國亂民愁﹐王不出頭誰是主。」文皇大喜﹐遂決意起兵﹐而姚預靖難功焉。

永樂初﹐有士人赴舉﹐祈夢﹐神告之曰「禮樂徵伐﹐自天子出。」士人擬爲義爲論以待。及舉於鄕﹐登進士﹐竟無驗。後官膳部郎官。文廟與羣臣宴﹐出語曰「流連荒亡﹐爲諸疾憂。」屬羣對﹐無有應者﹐士人進曰「禮樂徵伐﹐自天出。」上大悅﹐卽擢禮部侍郎。

永樂中﹐江南一太學生需選京師﹐見邸間題云「客眠孤館﹐夢魂常到故鄕來。」一日﹐閣中傳旨云「『人上斷橋﹐形影不隨流水去。』有能對者賞」。生忽悟壁間之句﹐卽以奏對﹐得授右秩。

【姚廣孝】﹝蘇人﹐初爲僧﹐名道衍﹐字斯道。洪武末﹐詔選髙僧分侍諸王﹐宗泐舉道衍往燕府﹐住持北平慶壽禪寺。靖難功成﹐反初服﹐復今姓名。元初﹐劉秉忠初亦爲僧﹐故名廣孝配之。﹞

姚廣孝﹐元壬辰披剃﹐洪武癸丑﹐請給禮部度牒﹐於覺林寺入冊﹐刻意爲詩文﹐由是知名。《詠百花洲》雲「水灩接橫塘﹐花多礙舟路。波紅晴漾汨﹐沙白寒棲鷺。緣汀漁綱集﹐隔浦菱歌度。不見昔遊人﹐風煙自朝暮。」

道士席應眞讀書學道法﹐兼通兵機﹐道衍師之﹐盡得其術﹐然深自晦藏﹐人無知者。已而至京口﹐賦《覽古》濤曰「樵櫓年來戰血乾﹐煙花猶自半凋殘。五州山近朝云亂﹐萬歲樓空夜月寒。江水無潮通鐵甕﹐野田有路到金壇。蕭梁事業今何在﹖北固靑靑眼倦看。」其黨宗氵防見其搖膝髙吟﹐笑之曰「此豈釋子語耶﹖斯道﹐斯道﹐汝薄南朝矣。」

姚廣孝《題觀音巖》云「髙閣淩空如履地﹐長江萬里來無際。世人可到不可畱﹐只許禪僧深夏住。亂帆來往逐雲飛﹐隔岸淮山擁翠微。大士巖間常宴坐﹐一燈夜照客船歸。」

永樂間﹐姚廣孝領敕往蜀雲臺觀懸幡﹐驛路代有迎候﹐抵姑蘇寒山寺駐節﹐在松下散飯﹐曳履獨步﹐不將餘人﹐會吳邑曹三尹見而訝焉﹐撻之二十﹐姚漫不爲意。頃而撫按會集﹐少師出一詩示云「出使南來坐畫船﹐袈裟猶帶禦鑪煙。無端撞著曹公相﹐二十皮鞭了宿緣。」少師以爲生前所負孽緣耳。眾知之﹐遂成大笑。

【夏原吉】﹝字維哲﹐先世徳興人﹐大父以官寓湖沔﹐遂家湘陰。母廖氏夢三閭大夫﹐降而生。﹞

夏忠靖公少年極穎敏﹐或指屋上獸頭使賦之﹐公卽口占曰「非龍非虎亦非羆﹐頭角皆因造化爲。不向艸茅誇气象﹐卻於廊廟著威儀。昂昂飽歷冰霜苦﹐默默長承雨露滋。寄與飛飛諸燕雀﹐好來相近莫相疑。」論者以爲居顯位而不免暱小人﹐此其驗云。

夏原吉《人影》詩云「不言不語過平生﹐步步相隨似有情。長向燈前同靜坐﹐每於月下共閒行。昨朝離去天將暝﹐今日歸來雨又晴。最是行藏堪愛處﹐顯身須要待時明。」

永樂中﹐夏忠靖公以工部尙書治水蘇﹑松﹐永丰周大有以兵科都給事中同事。一日﹐偕宿天寧寺﹐給事早如廁甚急﹐公戲謂曰「披衣ヒ履而行﹐急事急事。」周卽應聲曰「棄甲曳兵而走﹐常輸常輸。」一時以爲善謔。﹝大有字逸﹐洪武中以監生擢任兵科都給事中。時甫弱冠﹐天才逸髮﹐髙皇帝時加寵異﹐使讀書樓上﹐呼爲「樓上秀才。」後謫戌遼海。永樂中﹐召復原職﹐治水吳中﹐尋卒。﹞

永樂巳丑﹐令自正月十一日爲始﹐賜元霄節假十日。壬辰正月﹐賜文武羣臣宴﹐聽臣民赴午門外觀鰲山﹐歲以爲常。夏原吉侍母往觀﹐上聞﹐遣中官賞鈔二百錠﹐卽其家賜之﹐曰「爲賢母歡也。」自是車駕駐兩京﹐皆賜觀燈宴。上或禦午門示禦制﹐使儒臣奉和﹐覽而說之﹐賜以羊酒鈔幣。時評應制諸作﹐以陳侍講敬宗五首爲工。其一﹕「皓月金門夜﹐和風玉殿春。云移三島近﹐燈簇萬花新。天仗臨丹﹐星橋接紫宸。中官宣徳意﹐燕賞及詞臣。」其二﹕「紫禁疏鐘靜﹐髙城刻漏傳。五云迎寶蓋﹐萬炬綴金蓮。瓊醴行仙席﹐龍盤進禦筵。教坊呈百戲﹐齊過玉階前。」其三﹕「劍佩靑霄近﹐峯巒翠閣重。花明金幄月﹐香度玉樓風。拜舞諸番集﹐歡娛萬國同。遙聞歌吹髮﹐五色慶雲中。」其四﹕「紫陌連靑禁﹐彤樓接絳河。九門星彩動﹐萬井月華多。寶炬通宵朗﹐鸞笙葉气和。臣民涵聖澤﹐齊作太平歌」。其五﹕「山擁金鰲壯﹐云盤彩鳳來。銀河隨斗轉﹐珠闕倚天開。歡洽春聲偏﹐恩從淑气回﹐願歌魚藻詠﹐長奉萬年杯。」

夏原吉《送弟還長沙》詩曰「颯颯金風八月闌﹐汝今歸去寸心安。菜根有味莫嫌淡﹐茅屋無書可借看。日具旨甘宜奉母﹐秋收租稅早輸官。明年此際還來望﹐莫遣寥寥雁影寒。」

【解縉】﹝字大紳。年十八舉江西鄕試第一﹐連登進士。永樂初﹐更名薦﹐已而復舊。﹞

解學士自幼能言卽穎敏絕人﹐郡守令至其家﹐或抱至膝上﹐應聲成文﹐皆錯愕驚嘆。一日﹐婦翁某過其家﹐解父抱縉出置椅上﹐婦翁云「父立子坐﹐禮乎﹖」解遽答﹕「嫂溺叔援﹐權也。」翁又曰「何緣得佳偶﹖」解亦遽答﹕「有幸遇良媒。」翁奇之﹐遂聯姻焉。

解學十四歲時﹐出遊市偶跌﹐眾笑之﹐吟曰「細雨落綢繆﹐磚街滑似油。鳳凰跌在地﹐笑殺一羣牛。」眾無不搖頭吐舌。

解學士六歲時﹐其族祖戲之曰「小兒何所愛﹖」卽應聲作詩四絕﹐其一云「小兒何所愛﹖愛者芝蘭室。更欲附飛龍﹐上天看紅日」。其二云「人道日在天﹐我道日在心。不省雞鳴時﹐冷然鐘磬音。」其三云「聖人有六經﹐天地有日月。日月萬古明﹐六經終不滅。」其四云「小兒何所夢﹖夜夢筆生花。花根在何處﹖丹府是吾家。」他日﹐學士嘗書其後云「予未能言時﹐頗知人教指﹐夢五色筆﹐筆有花如菡萏者。當五六歲來﹐遂盛有作。」

解學士七歲時﹐一日友人持其父影而至﹐解橫書「圖盡禽獸。」友甚不樂。於是續云「圖公之像﹐畫公之形。禽中之鳳﹐獸中之麟。」友笑而奇之。

解學士九歲時﹐其父攜詣江沐浴﹐以衣覆老樹上。命對云「千年老樹爲衣架」。急應云「萬里長河作浴盤。」歸見馬行艸野﹐命對云「黑馬尾拖銀掃帚」。對云「烏龍項帶玉絳環。」父珍愛之甚。

解學士十歲時﹐其母居孀﹐苦於裏胥催徵之急﹐解具訴於縣宰﹐並系以詩﹐有「他年諒有相逢日﹐好把春風判筆頭」之句。邑宰意其假手﹐卽指堂邊小松爲題﹐令再賦﹐應聲曰「小小靑松未出欄﹐枝枝葉葉耐霜寒。如今正好低頭看﹐他日參天仰面難。」邑宰大奇之﹐遂蠲其稅。

永樂中﹐北京宮闕初成﹐文廟命解學士書門帖。解難於比擬﹐偶見古詩「日月光天徳﹐山河壯帝居。」卽書以進。上大喜﹐賜賚甚厚。

永樂中秋﹐上方開宴賞月﹐月爲云掩﹐召解縉賦詩﹐遂口占《風落梅》一闋﹐其詞云「嫦娥面﹐今夜圓。下云簾﹐不著臣見﹐拼今宵﹐倚欄不去眠。看誰過廣寒宮殿。」上覽之﹐歡甚。復命賦長篇﹐又成長短句以進﹐歌曰「吾聞廣寒八萬三千修月斧﹐暗處生明缺處補。不知七寶何以修﹖合成孤光洞徹乾坤萬萬古。三秋正中夜當午﹐佳期不擬嫦娥。酒杯狼籍燭無輝﹐天上人間隔風雨。玉女莫乘鸞﹐仙人休伐樹﹐天柱不可登﹐虹橋在何處﹗帝閽悠悠叫無路﹐吾欲斬蜍蛙﹐磔其兔。坐令天宇絕纖塵﹐世上靑霄粲如故。黃金爲節玉爲輅﹐縹緲鸞車爛無數。水晶簾外河漢橫﹐水壺影裏笙歌度。云旗盡下飛玄武﹐靑鸞銜書報王母。但期歲歲奉宸遊﹐來看霓裳羽衣舞。」上益喜﹐同縉飲﹐過夜半﹐月復明朗。上大笑曰「子才眞可謂奪天手段也。」

解縉《應制題虎顧眾彪圖》曰「虎爲百獸尊﹐誰敢觸其怒﹖惟有父子情﹐一步一回顧。」文皇素不喜仁宗﹐感此詩甚思﹐時仁宗畱守南京﹐頗懷尢虞﹐因命所親信者莫如夏原吉﹐卽日往迎之。

文皇嘗謂解學士曰「有一書句甚難其對﹐曰『色難』」。解應聲曰「容易。」文皇不悟﹐顧謂解曰「旣云易矣﹐何久不屬對﹖」解曰「適已對矣。」文皇始悟。「色」對「容」﹐「難」對「易」。爲之大笑。﹝解爲諸生時﹐遊靑樓﹐伎奉茶進曰「一盞淸茶﹐解解解元之渴。」大紳無以對。又﹕「一張琴上七條弦﹐彈出五音六律」及「煙鎖池塘柳」。亦不能對。﹞

解學士訪某駙馬不值﹐公主聞其名﹐欲觀之﹐隔簾使人畱茶﹐解索筆題曰「錦衣公子未還家﹐紅粉佳人叫賜茶。內院深沈人不見﹐隔簾閒卻一團花。」公主怒其謔己﹐遂奏聞﹐太宗曰「此風流學士﹐見他做甚。」

解縉有《贈翰林劉編歸娶》詩云「少年歸娶奉金鑾﹐喜得天顏一笑看。紅錦裁云朝奠雁﹐紫簫吹月夜乘鸞。靈椿堂上承中饋﹐寶鏡臺前結合歡。從此梅花消息好﹐靑綾不似玉堂寒。」

解學士《題長亭四柳圖送薛尙書致政》云「東邊一株楊柳樹﹐西邊一株楊柳樹﹐南邊一株楊柳樹﹐北邊一株楊柳樹。縱有柳絲千萬條﹐也綰不得徵鞍住。南山叫鷓鴣﹐北山叫杜宇。一个叫『行不得也哥哥』﹐一个叫『不如歸去』」。又嘗《題畫松》云「磨盡一錠兩錠墨寫出一株大枯樹。夜深老鶴忍飛來﹐踏枝不著空歸去。」

呂尙書震與解公縉一日談及食中美味﹐呂曰「駝峯珍美﹐震未之識也。」解云「僕嘗食之﹐誠美。」呂公知其誑己﹐他日從光祿得死象蹄脛﹐語解曰「昨有駝峯之賜﹐宜共饗之。」解因大嚼﹐去。呂寄以詩曰「翰林有个解癡哥﹐光祿何曾宰駱駝﹖不是呂生來說謊﹐如何嚼得這般多。」

解學士嘗《弔友人喪妻》﹐曰「四徳俱全﹐七去咸備。嗚呼哀哉﹐大吉大利。」聞者絕倒﹐蓋其妻悍也。

【胡廣】﹝字光大﹐吉水人﹐宋忠簡公銓其十二世孫也。建文庚辰廷試﹐王艮當魁﹐貌不及廣﹐且廣策斥親藩﹐上遂擢廣第一﹐謂其名與漢臣同﹐且胡虜豈可容廣﹐賜名靖。後艮死節﹐而靖永樂中得幸﹐復疏名廣。﹞

牛首山在金陵南三十里﹐有二峯﹐東西相對﹐晉元帝初作宮殿。王導指雙峯曰「此天闕也。」故又名天闕山。劉宋立郊壇於此。梁武帝又於山下建寺。山有石洞﹐洞中有石鼓。天欲雨﹐則石鼓自鳴。髙廟怪此山獨不北拱﹐杖之。永樂中﹐胡廣扈從獵龍山﹐因遊牛首佛窟寺﹐畱詩曰「曉從鑾輿出九關﹐偶尋牛首共躋攀。南唐古寺畱碑在﹐西竺髙僧度錫還。百尺巖龕過鳥上﹐半空鐘鼓隔人間。暫遊已覺塵緣息﹐到此方知佛窟閒。」

胡文穆與楊東裏善﹐胡病篤時﹐人投詩假楊作云「漢朝胡廣號中庸﹐今日中庸又見公。堪笑古今兩姦宄﹐天教名姓正相同。」得詩慚憤﹐數日卒。初胡與楊約﹐致仕後﹐拿舟往來。及廣死﹐楊夢與廣對酒聯句﹐恍然夙約也。詩有「金螺瀟灑對芙蓉﹐驚渚漁洲窈窕通」之句。﹝宋陳賈劾朱子﹐人誚之云「姬周大聖猶遭謫﹐伊洛名賢亦被譏。堪笑古今兩陳賈﹐如何專把聖賢非。」譏廣詩祖此。﹞

【曾】﹝字子﹐永丰人。五歲盡識象戲宇﹐稱江西才子﹐永樂中甲狀元。其生洪武乙巳九月七日亥時﹐其孫追亦生洪熙乙巳九月七日亥時﹐年月日時皆同﹐因名追。成化戊戌﹐追亦探花及第。﹞

永樂初﹐曾赴會試﹐同鄕有劉子欽者﹐由省元至會元﹐將殿試﹐解縉在翰林﹐會間稱之曰「狀元屬子矣。」子欽自負﹐略不少遜避﹐縉少之﹐密以題意示明日廷對﹐策詳最﹐殆及萬言﹐遂擢第一。殿試罷﹐作詩有曰「曉開三殿降絲綸﹐衮冕臨軒策小臣。紅燭影催金闕曙﹐紫霞香泛玉壺春。雲霄九萬扶搖近﹐禮樂三千制作作新。淺薄未能宣聖徳﹐原歌或朴播皇仁。」﹝大宗賜教庶吉士曾等二十八人﹐督責甚嚴﹐嘗親爲試誦。一日﹐令背《捕蛇者說》﹐莫有全誦者﹐詔戌邊而貸之﹐令拽大木。等以書訴執政﹐執政袖書見上﹐極陳辛苦狀﹐因得釋歸。﹞

永樂戊子﹐廬陵蕭時中以詩首薦於鄕﹐明年中式會試﹐上巡北京﹐畱太學。又明年中榜。曾贈以詩曰「鄕衮曾掄宋殿魁﹐廬陵文運喜初回。九重天上承恩渥﹐八十人中識俊才。蠹簡幾年窺夜雪﹐龍門一日動春雷。行人若向靑原望﹐定有紅光燭上臺。」

曾學士冬日扈從獵龍山﹐同遊牛首佛窟寺﹐和胡學士詩云「數聲淸磬遠微微﹐始覺塵緣到此稀。僧向定時聞葉落﹐客從坐處見雲歸。佛居葉藏那營窟﹐心會眞誠卽悟機。賜得宮袍新制錦﹐未應還羨五銖衣。」

曾學士《送陳郎中重使西域》云「重宣恩詔向窮邊﹐蕃落依稀似昔年。酋長拜迎張繡幌﹐羌姬歌舞散金錢。葡萄夜醉氍毹月﹐晨嘶苜蓿煙。百寶嵌刀珠飾靶﹐部人知是漢張騫。」

鄱陽湖有女兒港﹐曾學士泊此﹐賦詩云「彭蠡湖邊女兒港﹐秋水未乾湖水長。女兒一去今幾秋﹖時有行人來系弁。岸柳汀花濕紅翠﹐柳似顰眉花濺淚。茅屋參差石徑斜﹐港口人煙凡幾家﹖當初知是誰家女﹖後來嫁作誰家婦﹖嫁時湖上墮弓鞋﹐至今尙想淩波步。我欲回頭問小姑﹐小姑迢迢隔重湖。我欲從前大姑問﹐大姑默默迎新恨。紅顏薄命眞堪惜﹐女兒名姓無人識。年去年來湖水春﹐空使行人弔陳迹。君不見﹐古來多少大丈夫﹐老死湖山名亦無。」

有虜使至﹐稱善飲﹐有司推能匹者﹐才得一武弁﹐猶恐不勝。上令廷臣自薦﹐曾請往﹐三人默飲終日﹐虜使已酣﹐武人亦潦倒﹐爽然復命。上笑曰「無論文學﹐此酒量豈不當作大明狀元邪﹗」錫以內р甚厚。後病卒﹐且气絕呼酒飲至醉﹐題曰「宮詹非小﹐六十非天﹐我以爲多﹐人以爲少。易簀蓋棺﹐此外何求。白雲靑山﹐樂哉斯丘。」

【王】﹝字孟楊﹐閩人。永樂間官檢討。時杭有王洪希範﹐吳有王汝玉﹐吾常有王達達善同在翰林。孟揚嘗謂希範曰「解學士名聞海內﹐吾四人足以撐住東南半壁。」識者謂爲知言。後解謫交址﹐亦以罪謫。二人遂共趨廣東﹐娛嬉山水﹐奏請鑿贛江以便往來﹐上怒﹐徵縉並下獄﹐俱死獄中。﹞

王孟揚﹐憑祥道中遇元夕﹐有懷﹐賦詩云「曾向蓬萊捧壽觴﹐良宵湛�沐恩光。鳳笙曲奏梨園譜﹐鰲背燈開火樹芳。往事別來傷旅恨﹐流年老去在他鄕。夷歌蠻舞誰能解﹖馬上看山夜未央。」

【髙柄】﹝字廷禮﹐三山人。永樂間官翰林典籍。﹞

髙廷禮集《唐詩品匯》﹐大有功於詩教。嘗擬唐詩數首﹐爲時所稱。《擬蘇許公侍宴安樂公主新宅應制》詩云「飛構云邊帝子家﹐宸遊天上駐香車。玉杯春醉平陽館﹐銀漢秋行轉望槎。萬朵仙花迎日吐﹐千條弱柳向風斜。皇情愛物歡無極﹐能使羣心戀翠華。」《擬岑補闕奉和早朝大明宮》之作云「明光漏盡曉寒催﹐長樂疏鐘度鳳臺。月隱禁城雙闕迥﹐云迎仙仗九重開。旌旗半掩天河落﹐閶闔平分曙色來。朝罷佩聲花外轉﹐回看佳气滿蓬萊。」《擬崔司勛登黃鶴樓》云「武昌樓下白雲飛﹐黃鶴何年去不歸﹖千古登臨悲故國﹐空餘陳迹弔斜暉。淸川雨歇巴山出﹐大澤天寒楚樹微。久客他鄕搖落暮﹐秦關回首淚沾衣。」《擬髙常侍送王李二少府貶衡巫》云「曉鐘寥亮雁聲哀﹐俟館鳴雞曙色催。兩地送君雙別淚﹐西風駐馬一銜杯。巴山落月啼猿斷﹐楚水孤帆暮雨來。莫怨異鄕成久隔﹐漢庭還憶賈生才。」

【王紱】﹝字孟端﹐無錫人。永樂間官中書。未達時﹐畫已馳名﹐人不可苟得﹐嘗月夜寓京邸﹐聞簫聲起鄰家﹐淸亮可人﹐倚牀聽之﹐乘興寫竹石一幅﹐明早扣門訪其人以爲贈﹐蓋一富商也。商人大喜過望﹐次日奉駝茸段二﹐求作配幅﹐孟端曰「俗子何足當我筆﹗」亟索而碎之。﹞

有客京師而別娶婦者﹐王孟端寄詩云「新花枝勝舊花枝﹐從此無心念別離。可信秦淮今夜月﹐有人相對數歸期。」其人得詩﹐感泣而歸。

王孟端《月夜過瞿塘》詩云「瞿塘灩灝足風波﹐一乘官航抵暮過。峽盡頓看江路闊﹐山開尢喜月明多。圖分八陣石猶在﹐柱鎖重關鐵未磨。惆悵英雄俱已矣﹐令人千古獨悲歌。」

王孟端《登劍閣望京華》﹐有詩云「一上髙臺首重回﹐五云何處是蓬萊﹖帆隨雁影天邊去﹐人共春光日下來。淮甸煙銷平似掌﹐河流冰洋碧於苔。翠率行幸應非遠﹐佳气氤氳繞上臺。」

【林志】﹝福建長樂人﹐母遊氏夢梁僧寶志入室而生﹐因名。在髫齔時﹐已喜爲文辭﹐後從學於王孟揚﹐極好辯論﹐因字之曰尙默﹐自號齋﹐又號見一居士。﹞

林志祖淸﹐避元不仕﹐變易姓名﹐匿居山寺﹐會府公檢冊寺中﹐見淸詰問﹐且曰「能詩乎﹖」曰「頗能。」卽以冊號八音命爲詩﹐應聲曰「金紫何曾一掛懷﹐石田茅屋自天開。絲竿釣月江頭住﹐竹杖挑云嶺上來。匏實曉收栽藥圃﹐土花春長讀書臺。革除一點浮雲慮﹐木筆題詩酒數杯。」府公驚羨﹐遂與爲友。政暇﹐輒攜酒過飲﹐倡和移日。一日﹐忽論海濱人物﹐因曰「若林淸者﹐雄才碩徳﹐惜未見其人。」林不覺有感﹐府公曰「公殆林淸耶﹖」林曰「若淸者﹐公安得見之﹐此吾所以有感也。」相與盡醉而罷。明日﹐林竟去之。府公再往訪﹐多方物色﹐終不見矣。

林志髙才博學﹐鄕會試皆第一。比殿試﹐深以魁選自負。迨傳臚之夕。夢有馬奪其首﹐旣而同邑馬鐸第一﹐志次之﹐甚怏怏﹐不服。一日﹐互爭於廷﹐成祖試以對曰「朕有一對﹐對佳者狀元。曰『風吹不響鈴兒艸』」。鐸應聲曰「雨打無聲鼓子花。」帝大稱許。志逾時竟不能對﹐遂愧服。蓋鐸幼時夢有以下聯語之者﹐不知何謂。至是用之﹐得賜狀元。﹝相傳鐸母馬氏﹐妾也﹐嫡妒不容﹐再嫁同邑李氏﹐復生一子﹐名馬﹐後亦中狀元。上喜其文﹐禦筆於馬旁加其字﹐名李騏。越三日﹐臚傳凡三唱無應者﹐上曰「卽李馬也。」騏乃受詔﹐每投刺所作「騏」字﹐黑書馬﹐朱書其。﹞

【髙舉】﹝鄱陽人﹐永樂甲辰進士。﹞

髙舉拜監察禦史罷歸﹐居林谷間﹐謝絕人事﹐不入城府。一日﹐棹小舟至城下﹐時值重午﹐郡守飲月波樓以觀兢渡﹐舉微服箕坐舟上﹐守怒逮之﹐令其供不合狀﹐舉遂書一絕云「皇后升遐未一年﹐今春先帝又賓天。江山艸木皆垂淚﹐太守如何看畫船﹖」守詢之﹐知爲髙侍禦﹐大慚﹐而延納之﹐公拂衣不顧去。

【王英】﹝山東濱州人﹐其父斌爲浮梁令﹐以父任﹐應江西鄕舉。﹞

浮梁東隅有昭烈廟﹐祀唐張巡﹐設像﹐侍曰張太子。永樂間﹐山東王英叩卜秋舉﹐降箕曰「玉霄一點墜云端﹐難失佳人一不全。敲斷鳳釵文不就﹐貴人頭上請君看。」蓋「王英髙中」四字也。是秋果然。﹝又士人袖芭蕉葉入云「我非問功名﹐第言袖中何物﹖」詩云「袖裏懷來一葉靑﹐知君有意侮神靈。可憐昨夜三更雨﹐減卻窗前數點聲。」又士人得異艸﹐來問其名﹐詩云「蘇武當年膽气雄﹐匈奴一箭射飛鴻。至今血染階前艸﹐一度秋來一度紅。」或謂是時有旅櫬寓廟中﹐必其所爲﹐後櫬移而神不顯。﹞

【杜庠】﹝字公序﹐號西湖醉老。﹞

杜庠以詩聲於永樂間﹐其《過赤壁詩》雲「水軍東下本雄圖﹐千里長江隘舳艫。諸葛心中空有漢﹐曹瞞跟裏已無吳。兵消炬影東風猛﹐夢斷簫聲夜月孤。過此不堪回首處﹐荒磯鷗鳥滿煙蕪。」一時人皆傳誦﹐稱曰「杜赤壁。」

楊文理﹐紈綺子也。侈靡善吟﹐中歲貧甚﹐與杜公序善。杜爲攸令﹐楊欲往謁﹐闕道裏費趑趄久之。楚有商於吳者﹐難楊曰「爲我作《行舟八詠》﹐卽載以往。」題曰篷﹑檣﹑篙﹑櫓﹑貓﹑纜﹑舵﹑跳。楊一揮而就﹐其《詠篷》警句有「數葉飽風淮浦晚﹐一繩拖雨洞庭秋。」《詠櫓》警句有「分開水面秋煙冷﹐斫破波心夜月明。」商讀之躍然起敬﹐載之往﹐且厚贈之。

●卷八十二國朝

【章皇帝】﹝長歌短章﹐下筆卽就﹐每遇南宮試﹐輒自艸程式文。曰「我不當會元及第耶﹗」其繪事亦入神品。﹞

宣廟爲皇太孫日﹐端午節﹐成祖駕幸東苑觀擊球射柳﹐聽文武羣臣﹑四夷朝使及在京耆老聚觀。自皇太孫而下﹐諸王大臣以次擊射。太孫連發皆中﹐上大喜。射畢﹐嘉勞之﹐因曰「今日華夷畢集﹐朕有一聯﹐爾當思對之。曰『萬方玉帛風雲會』。」太孫卽叩頭對曰「一統山河日月明。」時年十五矣。上喜甚﹐賜名馬﹑錦綺諸番物﹐因命儒臣賦詩﹐盡歡而罷。

宣廟嘗詔令臨禦以來三科進士禦文華殿親試之﹐拔其尢者。鄭建等二十八人與修撰馬愉﹑陳循﹑林震﹑曹鼐﹐編修林文﹑襲﹑鐘復﹑趙恢﹐評事張益同進學文淵閣﹐其優禮給賜﹐一循永樂甲申之制﹐仍賜禦制詩以示勉勵﹐云「崇文閣﹐乃在城北隅。登髙一睇望﹐飛切云衢。其上何所儲﹖千載聖賢書。其下何所爲﹖衣冠講唐虞。國家久興學﹐側佇登俊儒。願此閣下人﹐勉哉惜居諸。」

黃少保淮辭歸﹐帝宴餞於西苑之太液池﹐親灑宸翰制詩送之﹐仍賜金織衣一襲﹐詩曰「天香早折仙桂枝﹐筆花五彩開鳳池。蓬萊芝山直奎壁﹐近侍九重天咫尺。永樂聖人臨禦初﹐鞠躬稽首陳嘉謨。仁皇監國文華殿﹐左右謀猷共羣彥。朕承大寶君萬方﹐相與共理資賢良。傾心寫情任舊老﹐而卿引疾先還鄕。五歷星霜復相見﹐霜鬢蕭蕭秋滿面。是時朝旭光升紫殿明﹐相對淸言良慰情。畱之累月未盡意﹐歸心又欲東南徵。太液淸泠涵碧藻﹐楊柳芙蓉映相好。鳧弄澄波﹐紫霧紅雲拂瓊島。芳淆在俎酒在壺﹐王歌鹿鳴續白駒。君臣大義士所重﹐心須廷闕身江湖。雁蕩峯髙靑不極﹐中有謝公舊遊迹。采芝苓可長年﹐應在天南憶天北。」淮歸﹐刻諸石﹐作奎文亭覆之。

宣廟詩尢多六言﹐《過史館》曰「蕩蕩堯光四表﹐巍巍舜徳重華。祖考萬年垂統﹐乾坤六合爲家。」《上林春色》曰「山際雲開曉色﹐林間鳥弄春音。物意皆含生意﹐吾心久合天心。」又《詠撒扇》曰「湘浦煙霞交翠﹐剡溪花雨生香。掃卻人間炎暑﹐招回天上淸涼。」

【楊士奇】﹝初名寓﹐字士奇﹐以字行。自言三恨﹕不由進士﹐不得作縣令﹑禦史。宣徳朝﹐與楊文敏榮﹑楊文定溥並相﹐號三楊。世以居第爲別﹐文貞曰西楊﹐文敏曰東楊﹐文定曰南楊。﹞

泰和劉伯川善觀人﹐時楊士奇年十四五﹐與陳孟潔往候之﹐伯川以二人皆故人子入見﹐款洽。是日雪霽﹐酒酣﹐伯川命各賦詩言志﹐孟潔賦云「十年勤苦事雞窗﹐有志靑雲白玉堂。會待春風楊柳陌﹐紅樓爭看綠衣郎。」士奇卽景賦云「飛雪初停酒未消﹐溪山深處踏瓊瑤。不嫌寒气侵人骨﹐貪看梅花過野橋。」伯川顧孟潔笑曰「十年勤苦﹐只博紅樓一看邪﹗子當不失風流進士。」顧士奇笑曰「𨿽寒上當耐﹐子當大用﹐尙勉之。惜予不及見也。」伯川卒後﹐孟潔果登第﹐爲翰林庶吉士﹐而士奇官至少師。皆如伯川言。

泰和古名西昌﹐芳洲陳閣老循家於東城﹐永樂甲午鄕試第一﹐明年禮部會試第二﹐廷試第一。先是﹐嘗有讖云「龍洲過縣前﹐泰和出狀元。」至是﹐楊文貞公爲諭徳﹐在南京﹐寄二絕﹐其一云「龍洲過縣千年讖﹐黃甲初登第一名。從此累累題榜首﹐東城迎喜過西城。」其後六年辛丑科﹐城西曾鶴齡舉進士第一﹐後十八年爲宣徳癸丑﹐眞定曹鼐爲泰和典史﹐亦進士第一。文貞以爲詩讖﹐而其初則爲芳洲發云。﹝鶴齡會試日﹐與浙中數舉子同舟﹐率年少狂生﹐談論鋒出。曾爲人簡默﹐在坐若無能者。各舉書中疑義問之﹐曾遜謝不知。眾皆笑曰「凡夫也﹐偶然預薦耳。」遂以曾偶然呼之。旣而﹐眾俱下第﹐曾占榜首﹐乃寄以詩曰「捧領鄕書謁九天﹐偶然趁得浙江船。世間固有偶然事﹐豈意偶然又偶然。」成化戊戌﹐曾彥復爲進士第一﹐丘文莊公時爲祭酒﹐以其門下士也﹐爲彩聯以迎之﹐云「江右賢科﹐十回虎榜魁天下﹕西昌文運﹐三應龍洲過縣前。」蓋不數曹者﹐以曹乃宦遊人故耳。﹞

況鐘爲蘇州知府九載﹐滿日赴京當代﹐軍民詣闕乞畱者數萬人﹐有儒生爲歌謠曰「況靑天﹐朝命宣。早歸來﹐在明年。」時已有代鐘者﹐竟易去。楊士奇贈以詩云「十年不愧趙淸獻﹐七邑重逢張益州。」

楊士奇爲首相日﹐鄕人有貢入冑監需選久不授官者﹐懇公開仕路﹐公不允﹐遂放還待取。因作詩寄公云「三十年前做秀才﹐秀才起送秀才回。不如歸去生兒子﹐保作賢良方正來。」蓋公緣是科致顯云。﹝東裏爲相﹐獨失內閣印﹐去《絲綸簿》﹐永不可復﹐爲後世遺憾。﹞

大明律有「官吏挾妓飲酒」之條﹐然宣徳間﹐三楊公猶及用之。嘗與一兵官會飲﹐文定倡爲酒令﹐各誦詩一句﹐以「月」字在下﹐而分四時。令畢﹐文定指席中侍妓曰「不可謂秦無人。」一妓遽成小詞﹐捧琵琶歌曰「到春來﹐梨花院落溶溶月。﹝文定句﹞到夏來﹐低舞楊柳樓心月。﹝文敏句﹞到秋來﹐金鈴犬吠梧桐月。﹝兵官句﹞到冬來﹐淸香暗度梅稍月。﹝文貞句﹞呀﹐好也麼月﹐總不如俺尋常一樣窗前月。」諸公劇飲沾醉而去。﹝三楊當國時﹐有一妓名齊雅秀﹐性極巧慧。一日﹐命佐酒﹐眾謂曰「汝能使三閣老笑乎﹖」對曰「我一入便令笑也。」及進見﹐問何來遲﹖對曰「看書。」問「何書」﹖對曰「《烈女傳》。」三閣老大笑曰「母狗無禮。」卽答曰「我是母狗﹐各位是公猴。」一時京中大傳其妙。﹞

【楊榮】﹝字勉仁﹐生時名道應﹐祖達卿聞啼聲﹐曰「雄哉﹗是子必榮顯吾家。」更名子榮。永樂初﹐命去「子」字﹐單名榮。宣徳朝﹐被賜銀圖書五顆﹐曰「方直剛正」﹐曰「忠孝流芳」﹐曰「關西後裔」﹐曰「建安楊榮」﹐曰「楊氏勉仁」。﹞

楊文敏在諸生時﹐適夏忠靖公以侍郎使閩視學﹐文敏講《孟子》養气章﹐深契其旨﹐大被嘉獎。夏擬《福建鄕試》詩云「浩興催人入建遊﹐棘闈正雨集儒流。虹霓气吐三千丈﹐奎壁光浮十二樓。天下爭先看豹變﹐榜中誰獨占鰲頭。殷勤文苑司衡者﹐莫使祥麟後馬牛。」是歲﹐文敏遂舉鄕試第一﹐聯中會試第三﹐廷試二甲第一。未幾﹐與夏同與機密雲。

宣皇帝親禦翰墨﹐作《春山》《竹石》《牧牛》三圖﹐題詩其上﹐裝潢成捲﹐以賜楊榮﹐榮奉和以進。禦制《春山圖》詩曰「東風濡墨樂天眞﹐谷鳥林花入眼新。有客玩遊淸適興﹐萬重淑景萬重春。」榮和詩曰「畫裏雲山宛逼眞﹐紫宸揮灑墨花新。微臣願效封人祝﹐聖壽如山萬歲春。」禦制《竹石圖》詩曰「朝罷怡情翰墨間﹐千尋云骨萬瑯。愛渠勁直堅貞操﹐幾度風霜共歲寒。」榮和詩曰「植物紛紛著兩間﹐云根新長碧瑯。聖恩發育同天地﹐願秉堅剛獨耐寒。」

【何文淵】﹝字臣川﹐號純庵﹐永樂戊戌進士。後以景泰易儲﹐詔自盡。﹞

宣徳初﹐大臣薦諸知府九人﹐何文淵得溫州﹐奉莫馳驛之任。未幾﹐政大治﹐刑淸訟簡﹐至於鄰郡訟有不平亦赴訴焉。時屬邑永嘉百姓朱良觀兄弟爭財﹐訟於郡﹐文淵訊知其情﹐皆惑於婦言也。乃屬其鄕之耆老﹐立兩人庭下﹐以大誼開諭之﹐因援筆判其狀後﹐有「祗緣花底鶯聲巧﹐致使天邊雁影分」之句。良觀兄弟感泣伏謝﹐遂相惇睦。﹝江東朱原虛爲學究﹐有詩名﹐二弟在髫年﹐而父母死焉。原虛匿父所遺綾錦十餘篋﹐又逐二弟居外﹐流離不振。一日﹐鄰人降紫姑仙﹐原虛適在坐﹐乃請曰「聞仙姑能詩﹐幸見教。」仙姑降筆曰「何處西風夜捲霜﹖雁行中斷各悲涼。吳綾越錦成私篋﹐不及姜家布被香。」原虛得詩皇恐﹐乃召二弟還家﹐與之完娶﹐教之業儒。後二弟俱登科﹐典州郡。事原虛如事父焉。﹞

宣徳間﹐溫州大旱﹐何文淵齋戒﹐禱於山川﹐泣拜移時﹐不能起。其禱詞有云「薄壽請從今日止﹐甘霖望自九天來。」俄而黑雲四興﹐大雨如注﹐歲大熟。

宣徳末﹐浙江布政使黃澤以何文淵治行聞於朝﹐禮部尙書胡瀅薦公宜大用﹐擢刑部右侍郎。將赴召﹐溫之官吏軍民累萬攀號﹐隔江居民數千﹐皆望舟拜泣而歸。公在溫六年﹐無錙銖取於民﹐布裘蔬食﹐處之怡然﹐故去時詩云「行囊不載溫州物﹐惟有民情滿腹中。」民思之不已﹐爲立生祠﹐歲時祭祀。

【吳訥】﹝字敏徳﹐常熟人﹐初爲太醫院醫士﹐用楊文貞薦﹐歷官都禦史﹐謚文恪。吳中有夜航船﹐羣坐多人﹐紛紛偶語﹐訥嘗談及淺學後進曰「此《韻府羣玉》秀才﹐好趁航船耳。」蓋言此輩破碎摘裂﹐只足供談笑也。﹞

吳思庵爲禦史時﹐巡歷貴州回﹐三司遣人賣饋黃金百兩﹐追至夔州﹐思庵欲不受﹐就題其封上曰「蕭蕭行李向東違﹐要過前途最險灘。若有賊私並土物﹐任教沈在碧波間。」

南京大理少卿長興楊公復﹐在京甚貧﹐家畜一豕﹐日命童子玄武湖ヂ采萍藻爲食﹐吳思庵時握都察院章﹐以其密邇廳事拒之。楊戲作小詩送云「太平堤下後湖邊﹐不是君家祖上田。數點浮萍容不得﹐如何肚裏好撐船﹗」﹝諺云「宰相肚裏好撐船。」﹞

【陳繼】﹝字嗣初﹐人稱陳五經﹐姑蘇人。其父夢白衣觀音踴身虛空而繼生。楊文貞初不相識﹐惟於周文襄處見其一詩﹐遂薦之於孟賢。工書﹐有侍姬曰梅花居士﹐掌筆墨。﹞

陳嗣初有《題月下裁衣》一絕云「香幃風捲月團團﹐睡起裁衣思萬端。秋葉未紅金剪冷﹐玉門關外不勝寒。」

陳嗣初家居﹐有求見者稱林逋十世孫﹐以詩爲贄。嗣初與之坐﹐少選入內﹐出手一編﹐令其人讀之﹐則《和靖傳》也。讀至「和靖終身不娶﹐無子。」客默然。嗣初大笑﹐口占一絕以贈﹐云「和靖先生不娶妻﹐如何后代有孫兒。想君自是閒花艸﹐不是孤山梅樹枝。」客慚而退。﹝近時宦遊於杭者﹐或妾或女死者﹐卽葬林墓之先後。有人題壁云「太乙宮前處士家﹐於今換作宮人斜。想因孤嶼人淸絕﹐故使桃花犯命耶。」﹞

【張鐸】﹝淸江人。﹞

宣徳初﹐張侍禦鐸督銀場於寧徳﹐崇學校﹐禮師儒﹐嘗堂試諸生﹐作詩曰「一鳥不鳴黌捨幽﹐東風檐外彩雲流。銜枚多士胸襟壯﹐織錦何人手段優﹖應有長公當避舍﹐縱非釋子也低頭。六經仁義如周道﹐分付諸君莫浪求。」旣試品髙下﹐優獎賞﹐士皆爭奮。又建閣﹐修齋廡﹐鑄鐘鼎﹐造祭器﹐百度一新。時年甫二十四﹐少年有爲。寧人至今頌其功。

【黃潤玉】﹝字孟淸﹐世爲鄞人。環四明皆山﹐而其南若金峨諸峯尢峻秀﹐先生樂之﹐故自號南山。﹞

宣徳間﹐黃潤玉與慈溪王來俱以教職同薦入憲臺﹐王巡按北直隸。時於少保謙任兵部侍郎﹐欲舉王自代﹐附書問消息﹐潤玉復詩云「出處𨿽同調﹐暌離各一方。只因交最厚﹐常是念難忘。賈誼曾陳策﹐曹參解促裝。明年二三月﹐延佇看翺翔。」西楊先生甚奇此詩。王在職幾五年﹐升山西參政。潤玉未滿六年﹐受敕任廣西督學僉事。常奏保明經章致和等六人﹐堪任教職﹐不報。作詩云「意气日相信﹐交遊四十年。自甘楊炯後﹐誰意祖生先﹖散地宜藏拙﹐明時肯蔽賢。殷勤一封疏﹐消息竟茫然。」

【陳信】﹝字履信﹐仁和人。﹞

宣徳間﹐陳信以推擇爲吏﹐陽武侯薛祿薦擢大理評事﹐尋以廉能升蘇州府通判。蘇治煩劇﹐俗舊華糜﹐信裁無畱事﹐而持以確守﹐民甚愛之。信嘗有公務之京﹐民有饋白金三百兩者﹐不受。尋乞致仕歸﹐經治所餞贐﹐俱不受。前所饋者﹐復持金懇納﹐信復卻之。行李蕭然﹐行路稱嘆﹐蘇人杜瓊贈以詩云「南還依舊一寒氈﹐又卻吳民饋贐錢。任使此生貧到骨﹐只畱淸節與人傳。」

【陳詢】。﹞

陳詢忤權貴被謫﹐同僚送行﹐眾爲說令﹐陳循曰「轟字三个車﹐余斗字成斜。車車車﹐遠山寒山石逕斜。」髙谷曰「晶字三个口﹐水酉字成酒。口口口﹐勸君更盡一杯酒」。詢自言曰「矗字三个直﹐黑出字成黜。直直直﹐�焉往而不三黜。」

【茂彪】。﹞

宣﹑正間有禦史茂彪者﹐舌禿言澀﹐侍西班﹐有東班禦史誤入西班﹐彪乃面糾曰「臣是西班禦史茂彪﹐有東班與臣一般禦史﹐不合走入西班。」然「彪」肓爲「包」「班」言爲「邦」﹐滑稽者因其言爲一絕曰「閶闔門開紫气髙﹐捨香嘗得近神堯。東邦莫入西邦去﹐從此人人憚茂包。」﹝時有鴻臚王少卿者善宣﹐玉音洪亮抑揚﹐殊聳觀聽﹐而其讀奏之際﹐必多喫誤﹐其貌美髯而禿項。朝士遂爲詩以嘲之曰「傳制聲無敵﹐宣章字有訛。後邊頭髮少﹐前面口須多。」有使回﹐問京師新事﹐或誦此詩。問爲誰﹖其人遽曰「此王少卿也。」﹞

【章孟端】﹝常熟人。﹞

章孟端﹐宣徳間爲禦史時﹐多所彈劾。正統初﹐權貴忌之﹐罷歸﹐京師士大夫以宋人贈唐子方「去國一身輕似葉﹐髙名千古重如山」之句﹐分韻作詩送之﹐送者皆被遠謫。不數年﹐孟端諸子連中進士爲京官﹐同處一邸﹐書春題於壁曰「四壁金華春宴罷﹐滿牀牙笏早朝歸。」人多羨之。

【吳偉】﹝江夏人﹐別號小仙﹐宣徳朝入供奉仁智殿。其畫人物出自吳道子。傳偉法者平山張路最知名。﹞

吳偉齠年﹐收養湖省布政錢昕家﹐侍其子於書齋中﹐便取筆畫地作人物山水之狀。弱冠居金陵﹐其畫遂入神品。未嘗究心吟詠﹐達所欲言﹐若有超悟。嘗《題自畫騎驢圖》云「白髮一老子﹐騎驢去飲水。岸上蹄踏蹄﹐水中嘴對嘴。」

中山武寧王玄孫徐某﹐一日與吳小仙﹑孫院使宴飲﹐命吳畫女樂﹑諸子及孫﹑吳陪飲之圖﹐畫畢﹐徐喜曰「惜欠風流題客。」過日﹐太常卿呂常見而題歌一篇﹐首曰「吳生畫手稱奇絕﹐老我措大能評之。麗人舊讀少陵作﹐此樂獨謂君侯宜。」徐曰「不必諛我﹐但要寫當日實事耳。」呂然後鋪敍家樂﹐援引故典﹐末云「吳生吳生欲闡揚﹐自畫白皙君侯旁。如何更著孫思邈﹐中酒卻要《千金方》。」徐大笑曰「是日果中酒也。」聞者絕倒。﹝嘉靖甲辰間﹐有方士居萬安太平寺中﹐短髮束鐵圈﹐跛足執拐以行﹐不言姓名﹐能畫山水人物類吳偉。嘗書所作《除夕》詩於壁曰「長竿火炬照田場﹐山寨歸來興未闌。稚子送窮驚爆竹﹐驕妻學富出椒盤。江湖朋舊皆爲鬼﹐鄕裏兒童半是官。少日壯心今未巳﹐唾壺敲碎燭花殘」﹐觀詩意﹐斯人固嘗朋巨盜而亡命者也。﹞

【沈愚】﹝字通理﹐昆山人。宣徳間﹐與海寧蘇平等號十才子。﹞

沈愚爲人風流蘊藉﹐有《續香奩》四卷﹐蓋仿韓致堯之作。《繡鞋》一首曰「幾日深閨繡得成﹖著來便覺可人情。一彎曖玉淩波小﹐兩瓣秋蓮落地輕。南陌踏靑春有迹﹐西廂立月夜無聲。看花又濕蒼苔露﹐曬向窗前趁晚晴。」

蘇平詠豆腐云「傳得淮南術最佳﹐皮膚褪盡見精華。一輪磨上流瓊液﹐百沸湯中滚雪花。瓦缶浸來蟾有影﹐金刀剖破玉無瑕。个中滋味誰知得﹐多在僧家與道家。」﹝時又有陳體方以詩名吳中﹐有一妓黃秀云好詩﹐謬謂體方曰「吾必嫁君﹐然君家貧如此﹐肯爲詩百首贈我以爲聘資乎﹖」體方信之﹐爲賦至六十餘篇﹐情致淸婉﹐傳誦詞林。然是妓性實黠慧﹐利於多得其詩而已﹐於體方本無意也。方體方之爲詩時﹐人多笑其老耄被詒而欣然﹐每談於人﹐以爲奇遇焉。體方每被人拉向壁作詩﹐必先索酒﹐時有美句。將死﹐頭戴野花﹐肩輿徧遊田間﹐狂醉三日﹐乃捐世去。﹞

●卷八十三國朝

【於謙】﹝字廷益﹐號節庵。其旣殺也﹐夫人夢公謂曰「吾被刑﹐魄𨿽殊﹐而魂不亂﹐獨雙目失明。吾借汝目光將見形於皇帝。」次日﹐夫人忽喪明。已而﹐奉天門災﹐英廟臨視﹐見公於火光中隱隱閃閃。時夫人方貶次山海關﹐復夢公曰「吾已見形於皇帝矣﹐還汝目光。」未幾﹐有詔獨貸其夫人﹐後公家屬自戍所宥還。養子康將以公柩歸葬﹐徙倚東市﹐見鬻畫者﹐取視之﹐則公與夫人像也。蓋天順初﹐盧太監永亦以姦黨籍沒﹐尋皆宥還﹐而內帑誤以公像給永所云。國朝有三謙﹐言髙廟時余謙在翰林﹐宣廟時虞謙都禦史﹐皆名人也。﹞

於肅憫公少有大志﹐出語不凡﹐八九歲時﹐衣紅衣馳馬。有鄰長呼其名戲之曰「紅孩兒﹐騎馬遊街。」公應聲曰「赤帝子﹐斬蛇當道。」聞者驚異。

於肅憫公幼時﹐其母梳其發爲雙角﹐日遊鄕校﹐僧人蘭古春見之﹐戲曰「牛頭喜得生龍角。」公卽對曰「狗口何曾出象牙。」僧已驚之。公回對母曰「今不可梳雙髻矣。」他日﹐古春又過學館﹐見於梳成三角之髻﹐又戲曰「三角如鼓架。」公又卽對曰「一禿似擂槌。」古春遂語其師曰「此兒救時之相也。」﹝墓志載古春爲此。﹞

於肅憫公爲弟子員日﹐接巡按三司坐一寺中﹐有指殿中佛曰「三尊大佛﹐坐獅坐象坐蓮花。可以爲對。」在座者曰「可令小秀才對。」時於應聲曰「一介書生﹐攀鳳攀龍攀桂子。」旣對而出寺﹐眾軍官問﹕「何對﹖」於卽曰「兩衛小軍﹐偸狗偸雞偸莧菜。」一時絕倒。

於肅憫公爲諸生時﹐忽窗外有巨人持一扇乞詩﹐公醉中卽揮筆書曰「大造乾坤手﹐重扶社稷時。」其人大驚﹐悲躍而去﹐乃鬼也。所遺扇則蕉葉一片耳。

宣徳初﹐於謙授監察禦史﹐每奏對﹐上爲傾聽。五年﹐河南﹑山西大災﹐廷議大臣經理﹐上親署謙名﹐升行在兵部右侍郎往﹐二省之民歡若更生。九載秩滿﹐始進左侍郎。先是﹐河南官吏入朝﹐率捆載香帕﹑磨菇以供交際。謙行一無所持﹐作詩云「手帕磨菇與綫香﹐不資民用反爲殃。淸風兩袖朝天去﹐免得閭閆話短長。」汴人至今誦之。﹝少保髙風大節﹐不在詞華﹐而其斷簡殘篇﹐得於煨燼之餘﹐往往膾炙人口。如「剩喜門庭無賀客﹐絕勝廚傳有懸魚」。「謝客只容風入瓦﹐捲簾時放燕歸粱。」「亦知厚祿慚司馬﹐且守淸齋學太常。」「蕭澀行襄君莫笑﹐獨畱長劍倚靑天。」「金鞍玉勒尋芳者﹐肯信吾廬別有春。」卽此可以知其孤介絕俗之操。如「香焚雕盤籠睡鴨﹐燈輝靑瑣散棲鴉。」「風穿疏牖銀燈暗﹐月轉髙城玉漏遲。」「岸幘恥爲寒士語﹐調羹不用腐儒酸。」卽此可以知其經略閎典之才。如「天外冥鴻何縹緲﹖雪中孤鶴太淸臒。」「醉來掃地臥花影﹐閒處倚窗看藥方。」「渭水西風吹鶴髮﹐嚴灘孤月照羊裘」。卽此可以知閒雅恬淡之思。其他忠直之气﹐獎與古今﹐如《詠蘇武》則曰「富貴儻來君莫問﹐丹心報國是男兒。」《送人致仕》則曰「解組還鄕未白頭﹐身安意適更何求﹗」《題十八學士圖》則曰「都將治世安民策﹐散作裁冰剪雪詞。」《喜髙僉憲病起》則曰「一團淸气難隨俗﹐百甕黃薤足養廉。」此皆直寫胸襟﹐不當以風雲月露比擬也。﹞

景泰初﹐於肅憫公監修京城﹐見石灰﹐口占一絕云「千槌萬鑿出深山﹐烈火叢中煉幾番。粉骨碎身都不顧﹐只畱靑白在人間。」後以冤被刑﹐此詩預爲之讖云。﹝少保又《題桑》絕句云「一年一度伐枝柯﹐萬木叢中苦最多。爲國爲民皆是汝﹐卻交桃李聽笙歌。」又《題犬》云「護主有恩當食肉﹐卻銜枯骨惱饑腸。於今多少閒狼虎﹐無益於民盡食羊。」﹞

於少保先娶董夫人卒﹐少保悼之詩云「世緣情愛總成空﹐二十餘年一夢中。疏廣未能辭漢主﹐孟光先已棄梁鴻。燈昏羅幕通宵雨﹐花謝雕闌驀地風。欲覓音容在何處﹖九原無路辯西東。」

於司馬謙一日與兪司寇士悅偕其僚佐會坐﹐司寇侍郎戲司馬侍郎曰「於公爲大司馬﹐公非少司驢乎﹖」司馬侍郎卽應之曰「兪公爲大司寇﹐公則少司賊也﹗」舉坐爲之絕倒。

【王淸】﹝字一寧﹐濟寧衛指揮﹐有《建橐集》行世。﹞

王淸慷慨多勇略﹐宣徳間﹐率所部出喜峯口﹐及至鴛鴦海覘虜﹐累立奇功。曾有句云「落日龍荒覘虜還﹐劍光直射鬥牛寒。少年气節應無敵﹐肯負平生一寸丹﹖」

正統間﹐王淸總督廣東軍務﹐廣賊黃蕭養劫鄕民叛眾十餘萬圍攻廣州﹐淸帥舟師赴援﹐至秒角尾﹐水淺舟膠﹐失利被執。賊素知淸威望﹐不敢害。淸投水不死﹐因寄衣還廣城中﹐大書詩云「兩捧天書鎭百蠻﹐偶因兵敗不生還。飄零身世輕於葉﹐磊落襟懷重似山。半夜愁吟珠海寺﹐幾回夢墮鬼門關。憑君獨有衣相寄﹐爲我招魂宇宙間。」數日﹐賊擁淸至城下﹐使諭眾開門降﹐淸罵賊不絕﹐遂遇害。

【郭登】﹝字元登﹐鞏昌侯郭子興孫也。己巳之變﹐力守大同﹐大小十數戰﹐設飛天网攪地龍等法﹐發其機﹐頃刻數里皆陷。﹞

郭定襄謫甘日﹐嶽季方繼至﹐相與甚歡。及嶽取回京﹐郭送以詩曰「蚤登黃閣替經綸﹐欲報君恩敢愛身﹖靑海四年羈旅客﹐白頭雙淚倚門親。鳴又喜趨仙仗﹐補衮還思用舊臣。謾道歸來心便了﹐天涯多少未歸人。」

郭定襄《哀徵人》詩曰「天迷離路水嗚咽﹐戰馬無聲寶刀折。冤鬼慘酸啼夜月﹐靑燐螢螢明又滅﹐照見徵夫戰時血。」

郭登《詠白梅》云「疏花莫道無顏色﹐占斷春風天下白。三生曾用妙香薰﹐風韻冷冷比水雪。疏影橫斜月滿枝﹐任教羌笛倚樓吹。歲寒自有心如鐵﹐戲蝶遊蜂恐未知。」其《詠紅梅》云「萼綠仙人春睡足﹐朱顏暈酒香生玉。胭脂初染五銖衣﹐幾片湘云紅映肉。紫府曾餐換骨丹﹐不愁水雪透心寒。山桃野杏𨿽相似﹐別有調羹一味酸。」﹝嘗有人召仙請作《梅花詩》﹐仙箕遂寫「玉質亭亭淸且幽﹐」其人云「要紅梅。」卽承云「著紫顏色點枝頭。牧童睡起朦朧眼﹐錯認桃林去放牛。」又一箕《題雞冠花》詩﹕「雞冠本是胭脂染﹐」其人云「要白者。」卽承云「洗卻胭脂似雪妝。只爲五更貪報曉﹐至今猶帶一頭霜。」﹞

郭登《詠蠹魚》絕句曰「瑣瑣如何也賦形﹐𨿽無鱗甲有魚名。元來全不知文意﹐乾向書中過一生。」

【尹昌】﹝古水人﹐行人司正。﹞

正統己巳之變﹐尹昌扈駕北徵﹐預知勢不可爲﹐賦詩十一首﹐有曰「故人欲效新亭泣﹐羈客猶懷禮國尢。」又曰「授命臨危非愛死﹐全軀避難是偸生。」尋自刎而死。﹝英廟在虜廷時﹐閩省城元夕燈最盛﹐鰲山社廟皆有燈句。三司亦遊玩焉。有隱者題句云「鰲山北聳今宵盛﹐龍駕公巡幾日還﹖」諸藩臬見之﹐皆掩泣而歸﹐不復出遊。﹞

【徐】﹝江陰人﹐初爲郡吏﹐正統中﹐以郎中試兵部侍郎﹐鎭甘涼﹐累遷至兵部尙書。及爲殿試讀卷官﹐刻錄惟書江陰人而已。﹞

徐爲郡吏日﹐偶隨守步庭墀中﹐見一鹿伏地﹐守得句云「屋北鹿獨宿。」應聲曰「溪西雞齊啼。」守大驚異﹐遂不以常禮遇之。

徐旣貴頌﹐乘傅歸裏﹐守令率諸生郊迎﹐諸生以其不由科目﹐俱眇忽不成禮﹐郡守怒﹐因命諸生句云「擘破石橊﹐紅門中﹐許多酸子。」諸生久不能屬﹐代爲答云「咬開銀杏﹐白衣裏﹐一个大人。」﹝仁﹞諸生驚服﹐遂相率請罪。

【徐有貞】﹝先名理﹐以倡南遷之議﹐爲太監金英所鄙﹐乃更名有貞﹐至於於謙之死﹐人尢歸咎焉。﹞

徐有貞年十二三﹐已能古文詞﹐始從吳公訥遊﹐訥奇其材﹐祭酒胡儼有人倫鑑﹐訥進之儼所﹐請授進士業。適儼病臥﹐見之﹐令爲詩﹐公援筆立就云「共喜斯文有主盟﹐諸生誰不仰儀刑。當時已見尊喬嶽﹐後代應傳是列星。上報明君心獨赤﹐下延晚學眼能靑。童蒙久抱相求志﹐請向賢關授一經。」儼見詩﹐不覺躍起繞牀曰「此鼎鉉器也。」遂以其業授之。

天順初﹐論復辟功﹐封徐有貞爲武功伯﹐賜錢券。言者以券文出公自制﹐艸授詞官﹐中有「纘禹」之語﹐禹爲天子﹐而有貞云「纘」﹐有不臣意﹔且上令自擇封﹐而武功定曹操始封﹐操後卒傾漢室﹐公出此﹐亦應有異懷。舉此爲公罪﹐遂安置金齒爲民。公行時﹐有詩云「聖主憐予好遠遊﹐故教行樂過南州。誰言六詔非諸夏﹖也似三山與十洲。雪淨瑤台光見月﹐霜餘紅樹不知秋。閒心自覺功名淡﹐卻笑畱侯勝ガ侯。」

四明姚堂守蘇郡﹐被調鎭江﹐代之者爲林一鶚﹐徐武功送姚詩云「袖歸白璧原無玷﹐移去寒梅不攺香。」童謠亦有「雙木撐篙不如搖」之句。

徐武功晚年遊浪山水﹐嘗登靈巖﹐調《水龍吟》自慰云「佳麗地﹐是吾鄕﹐看西山更比東山好。有罨畫樓臺﹐金碧巖扉﹐彷佛十洲三島。卻也有風流安石﹐淸貞逸少。向西施洞口﹐望湖亭畔﹐對云影天光﹐上下相涵相照。似寶鏡裏﹐翠娥妝眼﹐且登臨﹐且談笑。眼前事﹑幾多堪弔。香徑蹤消﹐さ廊香杳﹐麋鹿還遊未了。也莫管﹑吳越興亡﹐爲他煩惱。是非顚倒﹐古與今一般難料。嘆宦海風波﹐幾人歸早。得在家中老﹖遇酒美花新﹐歌淸舞妙﹐僅開懷抱。又何須較短量長﹐此生心應﹑自有天知道。醉呼童更進餘杯﹐便拚得到三更﹐乘月回仙棹。」

徐武功又有《登獅子山》詩云「麥黃天气爽如秋﹐乘興聊爲Σ遊。香徑踏花來洞口﹐小舟送酒過溪頭。橫塘樹色連龍塢﹐茂苑煙光接虎丘。絕勝竹林觴詠處﹐卽今誰數晉風流。」

【湯胤績】﹝字公讓﹐東甌王諸孫也。徐武功﹑李文達用事時﹐湯繪二公像﹐朝夕事之。李公遂有意引用﹐爲武功知其人﹐止之。已竟用爲將。湯每自誇﹕「獨當邊方一面﹐必有可觀。」及守邊﹐胡人突至﹐一箭中其兩腮而斃。時人遂傳曰「湯一面﹐湯一箭。」。﹞

湯胤績嘗有守宮詩﹕「誰解秦宮一粒丹﹐記時容易守時難。鴛鴦夢冷腸堪斷﹐蜥蜴魂消血未乾。橊子色分金釧曉﹐茜花光映玉韝寒。何時試卷香羅袖﹐笑語東君子細看。」時有知詩者曰「此不減李商隱也。」

湯胤績廳事春聯曰「東坡居士休題杖﹐南谷先生且濫竽。」後堂曰「片言曾折虜﹐一飯不忘君。」蓋東谷嘗從興濟伯﹑禮部尙書楊忠定公﹝善﹞奉迎鑾輿﹐故云。

鄒禦史亮作《三誇詩》﹐其一言蘇平﹐其二言湯公子﹐曰「湯家公子善誇詡﹐好似蜉蝣撼大樹。文章光焰萬丈長﹐卻說杜陵無好句。」其三言劉艸窗﹐湯在江陰時﹐與劉欽謨同寓捨﹐有松陽學諭錢端學聞胤績名﹐乃侯拜之。坐定﹐端學屢質所爲詩﹐胤績始曰「可。」中而厭﹐終而勃然怒﹕「何絮絮如此﹗」端學去。劉戲之曰「向有人言﹐公謂杜陵無好句。以今觀之果然。」胤績曰「吾詩正學杜﹐何嘗雲杜無好句。若云學杜者無好句﹐則有之耳。」

劉欽謨在史館時﹐日請良醞酒一斗﹐然飲少﹐多有藏者﹐湯東谷從劉索之﹐詩曰「兼句無酒飲﹐詩腹半焦枯。聞有黃封在﹐何勞市上沽。」劉悉其所藏與之。﹝欽謨名昌﹐以字行﹐平生所歷大都曰金臺﹐南都曰雨花臺﹐河南曰嵩臺﹐廣東曰瓊臺﹐蘇曰胥臺﹐故有《五臺集》。﹞

湯胤績爲參將守邊﹐突與胡戰﹐敗死。後數月﹐口外某驛﹐天色將暝﹐忽有兵官至﹐騶從甚盛﹐坐中堂﹐令免供具﹐第索筆硯燈燭﹐閉戶而寢。明早﹐驛卒俟其起﹐開戶寂然無人﹐但見壁間畱詩﹐末有「血污遊魂歸不得﹐當年空築望鄕臺」之句﹐始知爲胤績云。

【王偉】﹝長沙人﹐永樂間﹐年十二﹐獻平胡頌﹐授翰林院秀才。﹞

王偉爲郎官時﹐厭禦史手本大書署名﹐口占貼之云「諸葛大名垂宇宙﹐今人名大欲知何﹖𨿽於士體無妨礙﹐只恐文房費墨多。」諸司傅以爲笑﹐一時大書之風稍息。

景泰間﹐劉主靜升洗馬﹐王偉時爲兵部侍郎﹐戲曰「先生一日洗幾馬﹖」主靜應聲答曰「大司馬洗得漧淨﹐少司馬尙不漧淨﹐我固當洗之。」眾聞之噱然。﹝後主靜與李克述同升庶子﹐劉宣化戲謂主靜曰「眾人皆是假庶子﹐先生眞庶子。」益主靜庶出﹐聞之默然﹐無以答。﹞

【韓雍】﹝字永熙﹐吳縣人。父以閭右徙實京師﹐占籍宛平。劉儼榜進士﹐歷仕正統﹑成化間﹐官至右都禦史。天順中﹐寇都憲深視院篆﹐剛悻自用﹐馭其屬甚嚴。一日﹐歷事監生考勤﹐命題曰「道盛徳至。」同列駭然﹐莫敢啟齒。雍時爲僉院﹐從容請曰「題難作。若加一『善』字﹐庶易成文。」公欣然從之。﹞

韓襄毅公巡江西日﹐方鞫死獄﹐忽誦句雲「水上凍水水積雪﹐雪上加霜。」久不能對﹐一囚曰「囚冒死敢對。」公曰「汝能對﹐貸汝死。」囚曰「空中騰霧霧成云﹐雲開見日。」公撫掌稱善﹐果爲減死。

韓襄毅公招友人賞雪不至﹐以詩促之云「南徵五載不見雪﹐今見江鄕臘雪飛。老我不禁淸興發﹐故人何事賞心違﹖包含梅柳春無迹﹐照耀乾坤夜有輝。預想來遊須秉燭﹐瓊瑤還襯馬蹄歸。」

韓襄毅公與夏公塤飲﹐各出酒令﹐公欲一字內有大人小人﹐復以諺語二句証之﹐曰「傘字有五人﹐下列眾小人﹐上侍一大人。所謂『有福之人人服事﹐無福之人服事人』。」夏云「爽字有五人﹐旁列眾小人﹐中藏一大人。所謂『人前莫說人長短﹐始信人中更有人』。」﹝有鎭邊都憲與兵官不合﹐都憲於酒席間出令云「天上有天河﹐地下有蕭何。蕭何手裏持一本律﹐口稱犯法之事莫做﹐發病之物莫喫。」有所指於兵官也。兵官云「天上有太陽﹐地下有張良。張良手裏持一把劍﹐口稱銅刀𨿽快﹐不靳無罪之人。」時一太監在坐﹐欲爲分解﹐卽云「天上有雲山﹐地下有寒山。寒山手裏持一把掃帚﹐口稱各人自掃門前雪﹐莫管他人瓦上霜。」遂一笑而散。﹞

【王越】﹝字世昌﹐浚人。廷試時﹐風捲試卷飛揚空中不知所之﹐竟以內閣另別紙賜寫﹐後拜都禦史。滅威寧海子﹐封威寧伯﹐人謂試卷飛揚之讖。﹞

王威寧所作詩﹐皆粗豪震蕩如其人﹐嘗作《雁門紀事》一律曰「雁門關外野人家﹐不養絲蠶不種麻。百里全無桑柘樹﹐三春那見杏桃花。檐前雨過皆成雪﹐塞上風來總是沙。說與江南人不信﹐只穿皮襖不穿紗。」人以爲曲盡大同風景。

定海沃太守泮﹐性褊急﹐宦路鮮合者。王襄敏公嘗爲詩規之﹐有云「今日牧民當尙簡﹐此行聽訟貴從寬。黃堂正是三公路﹐莫負吾儒洗眼看。」沃公終不能用。晚年家居﹐猶指摘大臣過失訐奏﹐坐戍楡林﹐窮苦特甚﹐久之宥還。

王襄敏公有《題四皓奕棋圖》一絕云「暴楚彊秦一局收﹐不應末著又安劉。就中諸呂眞敵﹐賴得旁觀有絳侯。」朱克粹亦有一絕云「一局殘棋尙未終﹐白頭何事到靑宮。可應千里冥飛翼﹐卻墮畱侯智网中。」

王威寧尢善詞曲﹐嘗於行師時﹐見村婦便旋道傍﹐遂作《塞鴻秋》一曲﹕「綠楊深鎖誰家院﹖見一个女嬌娥﹑急走行方便。轉過粉墻來﹐就地金蓮﹐淸泉一股流銀綫。衝破綠苔痕﹐滿地珍珠濺。不想墻兒外﹐馬兒上人瞧見。」

王威寧又作《朝天子》一曲云「燒蘿葡下茶﹐宰鴛鴦剁﹐到惹得傍人罵。人人罵我是个老莊家。我就裏﹐乾坤大。萬古千秋﹐一場閒話。說英雄都是假﹐你就笑我剌麻。你休說我哈沓﹐我做个沒用的神仙罷。」一日﹐忽思退休﹐賦詩云「歸去來兮歸去來﹐千金難買的釣魚臺。也知世事只如此﹐試問古人安在哉﹖綠醑有情恰我老﹐黃花無主爲誰開﹖平生事業心如火﹐一夜西風化作灰。」未幾﹐競以事敗﹐徙陸安州安置。遂符「一夜化灰」之速﹑「黃花無主」之讖。當時翰苑有和云「那有伊周事業來﹐恥隨郭隗上金臺。權謀術數何深也﹐局量規模莫少哉﹗半世功名如隙過﹐一切富貴似花開。於今門下三千七﹐一半寒心��灰。」嘲王附汪直故云。﹝時兵部尙書陳越﹐亦婿直。有中官阿醜者﹐善談諧。一日﹐上前作汪持雙斧趨蹌而行。或問故﹖答曰「吾將兵惟仗此兩鉞耳。」問鉞何名﹖曰「王鉞陳鉞也。」上微哂焉。自此斥逐直輩。江西古諭蕭大山﹐好奇之士﹐名其堂曰「堂堂堂」﹐軒曰「軒軒軒」﹐亭曰「亭亭亭」。陳越經江西﹐蕭邀欽﹐徧歷亭館﹐以觀其扁。至一洞﹐因戲之曰「此何不名曰『洞洞洞』。」蕭爲不懌。﹞

●卷八十四國朝

【劉溥】﹝字原博﹐號艸窗﹐長洲人。太醫吏目。與郭登﹑湯胤績同稱「吟豪」。﹞

劉原博八歲時﹐《賦溝水》詩云「門前一溝水﹐日夜向東流。借問歸何處﹖滄溟是住頭。」後仕𨿽不甚顯﹐然卒以詩名。

劉艸窗嘗爲《繭窩》詩﹐有「言今茫茫白雲老」之句﹐眾推其工。有謂「云者﹐聚散無常之物﹐豈得謂老﹖」艸窗曰「不聞『天若有情天亦老』乎﹖」其人辯不已﹐艸窗怒曰「不讀二萬卷書﹐看不得溥詩。」

劉欽謨在京師﹐嘗與湯胤績同過劉艸窗﹐胤績沈禮甚恭﹐攜八詩就評﹐艸窗以手掩之﹐問﹕「何詩﹖」胤績曰「北京八景詩。」艸窗曰「比在當時﹐胡文穆公﹑楊文敏公﹑曾狀元﹑王侍講皆詩未易及。公所作能勝之則出﹐不然﹐不如已也。」胤績曰「第讀之。」艸窗爲讀一首﹐卽以還曰「不如多矣。」又言「昨與揚帥作《白鵲》詩﹐殊不佳。我亦嘗作《乃眞邊將白鵲詩》。如公之作﹐直學課詩耳。」艸窗詩曰「早隨金印出邊州﹐晚送歡聲入禦樓。剪取白羅飛繡幕﹐旗竿十丈掛胡頭。」胤績大稱服。

【劉玨】﹝字廷美﹐號完庵。景泰﹑天順間﹐爲吳中詩人之最﹐京師號爲劉八句。﹞

劉廷美爲刑部主事居京師﹐與徐武功﹑劉原博諸公爲詩友﹐每相過﹐必談論達旦。嘗歲除﹐原博邀之守歲﹐廷美因挾所藏鐘馗畫像求題﹐原博遂援筆大書一詩於上。明旦持歸﹐縣之中堂。京師每正旦﹐主人皆出賀﹐惟置白紙簿並筆研於幾﹐賀客至﹐書其名﹐無迎送也。是日朝罷﹐劉定之﹑黃廷臣兩學士首至﹐見此詩﹐各摘簿一葉錄之去。朝士繼至者﹐皆摘錄之。頃間﹐簿已盡矣。廷美晚回﹐索簿閱賀客以圖往報﹐家人告其故。明日﹐復置一簿﹐亦如之。中書舍人金本淸戲謂廷美曰「此鐘馗乃耗紙鬼也。」一時京師傳爲奇事。原博詩曰「長空糊云夜風起﹐不忿成羣跳狂鬼。倒提三尺黃河水﹐血灑蓮花舞秋水。飛螢負火明月羞﹐櫟窠影黑啼鵂梟。綠袍烏帽逞行事﹐磔腦刳腸天亦愁。中有巨妖誅未得﹐盍駕飆輪驅霹靂。如何袖手便忘機﹐回首東方又生白。」

劉完庵薄於仕宦﹐年五十遂解組﹐時有憲臣索題《牧牛圖》﹐爲賦詩曰「牧子驅牛去若飛﹐免教風雨濕蓑衣。回頭笑指桃林外﹐多少牧牛人未歸。」憲臣亦感泣掛冠去。

成化初﹐瓊臺邢公宥爲蘇守﹐以梅華求題﹐廷美賦絕句云「歲寒相見在天涯﹐玉色珠光帶露華。笑殺玄都狂道士﹐種桃何不種梅華﹖」邢公得詩甚喜。後邢公以郡中久荒﹐陂蕩起稅﹐民心頗怨﹐有投詩刺之者曰「量盡山田與水田﹐只畱滄海與靑天。漁舟若過間洲渚﹐爲報沙鷗莫浪眠。」邢公聞之﹐以爲廷美所作﹐銜之。或勸往白﹐廷美曰「彼柰我何﹖」後廷美卒﹐邢公弔祭皆不往﹐人多非之。

【聶大年】﹝號東軒﹐臨川人。通《詩》《書》二經﹐篤意古文及唐人詩﹐書法李北海。﹞

景泰間﹐聶大年用薦起爲仁和訓導﹐藩憲諸公與一時達官顯人過杭者﹐皆禮重之﹐其名傳於遐邇。癸酉歲﹐值大比﹐兩廣﹑湖湘﹑山西﹑雲南皆以校文來聘﹐大年以老而廢學﹐就辭以疾﹐兼以詩謝之云「名藩較藝遣徵書﹐使者頻煩走傳車。老大難遵太行路﹐平生厭食武昌魚。五羊城古仙遊遠﹐八桂霜寒木落疏。寄與靑雲舊知己﹐莫因辭賦薦相如。」卒就雲南之聘。

聶大年之掌教武林也﹐歷官九年﹐不以家眷自隨﹐嘗有《答內子寄衣詩》云「山妻憐我舊蘇秦﹐寄得衣來穩稱身。落日故園歌白薴﹐秋風京洛染緇塵。同心意重思偕老﹐結髮情深不厭貧。萬里莫如歸去好﹐幾多衣錦夜行人。」又有《諭兒輩》詩云「四兒五歲六兒三﹐莫與肥甘習口甜。淸白家傳無我愧﹐詩書世業要人擔。三餐淡飯何須酒﹐一筋黃薤略用鹽。聞說有人曾餓死﹐算來原不爲官廉。」

聶大年在武林日﹐有二僧爭住禪院﹐招而飲之。因贈詩曰「蕭蕭落日下荒基﹐古殿淒涼白塔低。燕子不知身是客﹐秋風猶戀舊巢泥。」二僧慚愧罷去。

聶大年嘗賦《卜算子》二首﹐蓋自況也。辭云「楊柳小蠻腰﹐慣逐東風舞。學得琵琶出教坊﹐不是商人婦。忙整玉搔頭﹐春筍纖纖露。老卻江南杜牧之﹐懶爲秋娘賦。」「粉淚濕鮫銷﹐只恐郎情薄。夢到巫山第幾峯﹖酒醒燈花落。數日尙春寒﹐未把羅衣著。眉黛含顰爲阿誰﹖但悔從前錯。」馬浩瀾和云「歌得雪兒歌﹐舞得霓裳舞。料想前身跨鳳仙﹐合作蕭郎婦。顏色雪中梅﹐淚點花梢露。雲雨巫山十二峯﹐未數髙唐賦。」「花壓鬢云低﹐風透羅衫薄。殘夢懵騰下翠樓﹐不覺金釵落。幾許別離愁﹐猶自思量著。欲寄蕭郎一紙書﹐又怕歸鴻錯。」

聶大年詩翰著名一時﹐而不得預京銜﹐或曰大年在錢唐時﹐嘗署桃符云「文章髙似翰林院﹐法度嚴如按察司。」以此見忤達官。天順初﹐被徵修史﹐竟以疾卒於京師旅邸。翰林諸生多惜不獲見者。時童大章在座﹐素善滑稽﹐因曰「不必識其人﹐彼但多一耳﹐少一目而已。」眾爲哄然。益大年姓聶﹐而眇一目也。

聶大年之被徵修史也﹐時朝廷銳意俟書完日開館﹐諸閣老乘間抵本院官怠緩﹐完期不可必﹐因各薦所知。於是﹐丁參議呈等皆被召。大年扶病入館﹐退食松林下﹐經宿而死。其中病如章主事諏﹐老如劉治中實。劉宜化先生因譏之曰「生﹑老﹑病﹑死苦﹐史館備矣。」一日﹐丁參議與宋尙寶懷尙气失色﹐忿詈於館中﹐陳緝熙遽成一詩云「參議丁公性大剛﹐宋卿淩慢亦難當。亂將毒手拋靑史﹐故發傖言污玉堂。同輩有情難勸解﹐外郎無禮便傳揚。不知班馬韓歐輩﹐曾爲修書鬧幾場﹖」明日﹐二人聞之﹐悔恨自解﹐謝曰「母更貽斯文笑也。」識者以是知此書畢竟無成。益執筆者多非其人也。

初﹐大年嘗言王抑庵冢宰求戴文進畫﹐十年不得。何如移十年求畫之心﹐求天下之才。此言頗聞於抑庵。大年病不起乃使所親投詩於公﹐中二聯云「鏡中白髮難饒我﹐湖上靑山欲待誰﹖千里故人分橐少﹐百年公論蓋棺遲。」公得詩泣下曰「大年欲吾銘其墓耳。」明日﹐而大年卒。公爲墓志。

【劉泰】﹝字士亨﹐錢唐人﹐號菊莊。景泰﹑天順間﹐隱居不仕﹐所著有《菊莊》《晚香》諸集。﹞

劉菊莊嘗次聶大年韻﹐題詩於南屏淨慈寺壁云「步聯苔磴翠層層﹐方外幽尋我最能。虎熟不驚團社客﹐鷗閒常送過湖僧。支那踏徧無雙寺﹐臨濟傳來有一燈。話久頓忘饑渴想﹐詩懷淸似玉壺冰。」時按察使泰和曾蒙簡見之﹐笑謂寮官曰「如此閒情﹐我輩不及也。」

劉士亨《晚春漫興》云「單羅初試怯春風﹐金鴨香銷翠被空。江燕低翻三寸黑﹐海棠微褪一分紅。酒因睡淺醒難解。詩爲愁多句未工。晴日漸長兒女懶﹐秋千間在曲欄東。」嘗自謂人曰「此當與楊眉庵孟載頡頏也。」

劉士亨《題芍藥》云「綠陰庭院已非春﹐紅芍翻階露朵新。綽約嬌姿誰得似﹖天風吹下衛夫人。」其《詠黃菊》云「芳叢燁燁殿秋光﹐嬌倚西風學道妝。一自義熙人采後﹐冷煙疏雨幾重陽﹖」其《秋葵》云「露華燁燁照秋林﹐誰把紅芳暗博金。白露不凋霜不剪﹐也知中有向陽心。」其《墨菊》云「自是中黃第一家﹐雁來時節傲霜華。如何秋色無人管﹖移向龍香道士家。」﹝士亨大書門曰「老年賣詩爲業﹐求者當求善價。」卒無一人能承其意。﹞

劉菊莊與夏少卿善﹐人有問其姓字者﹐則答曰「夏少卿之俗友。」更不言己姓。同時有沈循與都憲錢鉞有屬﹐人詢其姓﹐亦曰「錢員外是我外兄。」有好事者爲之語曰「沈循只說錢員外﹐劉泰常稱夏少卿。」一時傳以爲笑。﹝時有桂廷者﹐嘗館於錦衣門達家﹐刻私印曰「錦衣西席。」又﹐松陵驛丞甘某﹐洗馬江朝宗之婿﹐亦有私印曰「翰林東牀。」一時傳笑﹐以爲的對。﹞

【陸昂】﹝字元﹐號淸溪﹐與馬鶴窗洪皆出劉菊莊之門﹐而淸溪得詩律﹐鶴窗得詞調﹐異體齊名。﹞

陸元《梅花》絕句云「春到南枝與北枝﹐花開的照寒漪。何人似解相憐意﹖不把東風玉笛吹。」

馬浩瀾著《花影集》﹐花影者﹐月下燈前﹐無中生有﹐以爲假則眞﹐謂爲實猶涉虛也。其中秋《鵲橋仙》云「不寒不暑﹐無風無雨﹐秋色平分佳節。桂花香散夜涼生﹐小樓上簾兒髙揭。多愁多病﹐閒憂閒悶﹐綠鬢紛紛成雪。平生不作負恩人﹐惟負了今宵明月。」其落花《滿庭芳》云「春老園林﹐雨餘庭院﹐偏惹蝶駭鶯猜。蔫紅皺白﹐狼藉滿蒼苔。正是愁腸欲斷﹐朱箔外﹐點點飄來。分明似﹐身輕飛燕﹐扶下避風臺。當初﹐珍重意﹐金錢競買﹐玉砌新栽。更翠屏遮護﹐羯鼓催開。誰道天機繡錦﹐都化作﹐紫陌塵埃。紗窗裏﹐有人憐惜﹐無語托香腮。」

錢唐湖山之勝﹐以飛來峯爲最。馬鶴窗所居﹐去飛來峯不十里﹐以貧累﹐不能數往﹐因題詩曰「飛來峯在腳跟頭﹐十五年間兩度遊。說與山靈應笑我﹐先生忙到幾時休﹖」

【王澄】﹝字天碧﹐號雪村﹐馬鶴窗詩友。﹞

王雪村幼攻詩書。有趙法里甲﹐報吏名於有司﹐藩司因辭而怒焉﹐撥授處州府架閣庫役﹐不得已就之。一日﹐因《題馬》一絕云「一日行千里﹐曾施汗血勞。不知天廏外﹐誰是九方臯﹖」書府門罘ぜ間。府主召而詢曰「汝曾爲弟子員耶﹖」對以農民。太守駭而試以「南山晴雪」之題﹐雪村信筆呈云「雪霽南山正坐衙﹐瑩然相對兩無瑕。瑞光曉布三千里﹐和气春生百萬家。未可擁鑪傾竹葉﹐且須呵筆詠梅花。丰年有象皆侯徳﹐五褲歌謠偏海涯。」太守大喜﹐遂集府佐諸子弟而館之﹐命人代其吏事。一日﹐太守至館﹐見課簿有對曰「三个半鐘鐘半酒﹐一邊雙陸陸雙星。」因擊節嘆曰「有才如此﹐不獲時位﹐豈非命乎﹗」自是日得親幸﹐名聞士夫。逮役滿歸杭﹐杭運使聞而請代文移﹐視太守尢敬之。自以出入公門不雅﹐堅辭以疾﹐日與文士往來於湖山云。﹝嘉靖初﹐安仁湯寶初爲學吏﹐邑令洗汝實光數試諸生﹐學諭徐元稔每同試。一日﹐屬洗集試縣吏﹐徐命寶同試﹐洗命《賦燭花》詩﹐寶作絕句云「淚滴銀檠雨﹐光搖綺席春。一朝懸要路﹐普照四方人。」洗驚異﹐疑其假手﹐命和一章﹐卽占云「心熱皆因火﹐花開不待春。自慚今寂寞﹐長伴讀書人。」洗大稱賞﹐縣吏皆閣筆﹐寶後官縣尉。﹞

王雪村與馬鶴窗泛湖﹐雪村善召箕仙術﹐每吟詠有窘阻﹐則叩仙續之﹐仙箕常攜以隨﹐鶴窗因請召之﹐箕旣動﹐鶴窗問仙何名﹖卽書云「有事但問﹐問畢告名。」鶴窗曰「有句云『捧瑤觴南國佳人﹐一雙玉手』。久未有對。」卽書云「跌寶座西方大佛﹐丈六金身。」二人方驚愕﹐箕運如飛﹐復成一律云「此地曾經歌舞來﹐風流回首卽塵埃。王孫芳艸爲誰綠﹖寒食梨花無主開。郎去排云叫閶闔﹐妾今行雨在陽臺。衷情訴與遼東鶴﹐松柏西陵正可哀。」後書云「錢唐蘇小小敬和鶴窗疇昔湖橋首唱。」已而﹐箕寂然不動﹐二人相顧若失﹐稱嘆久之。

【林】﹝字廷﹐閩侯官人﹐領天順壬午鄕薦。﹞

林與其弟瑭同赴會試﹐至鵝湖驛﹐得疾﹐瑭扶以歸﹐甫及門卒﹐其魂郁不散﹐家人每接之夢寐﹐仿佛聞其聲迹﹐靈幾間器物或自動。乃如紫姑神法置箕﹐布灰幹幾﹐箕輒自舉﹐遂令人扶之﹐箕運不休。就視﹐則皆詩文也。《別父母》有句云「如今我已終天別﹐何計能酬寸艸心。」《別兄弟》云「鴻雁層雲憐雙影﹐池塘芳艸憶殘春。」《別妻》云「寄言與爾無他說﹐節義冰霜不可虛。」《賦書樓極目》云「淸風搖動硯池云﹐飛鴻點破江山影。」《觀蓮》云「呼童泛美酒﹐對此紅芳傾。若人已仙去﹐此花空自馨。」作文贈序凡七十餘首﹐家人次以成編﹐自名之曰《靜庵遺玉》。初箕動成文之時﹐親友臨者﹐毛髮竦堅。久之﹐則答問如平生矣。如是年餘乃已。﹝瑭後爲禦史﹐提學南畿﹐語人如此。﹞

【張錫】﹝字天錫﹐號海觀﹐錢唐人。領天順壬午鄕薦﹐授山陰縣教諭﹐作文極敏捷﹐而用事多出杜撰﹐人有質之者﹐則髙聲應曰「出《太平廣記》。」蓋其書世所罕也。﹞

張天錫才華灑落﹐跌宕不羈。不經意語﹐往往動人。一日與客遊湖﹐客指魚叢索賦﹐天錫應聲曰「誤入在泥沙﹐靑山是故家。無心棲燕雀﹐有意戀魚蝦。春到萍爲葉﹐冬來雪作花。莫教張子見﹐錯認是仙槎。」

張天錫所居爲回祿所毀﹐作四六短疏以干知識﹐有云「禿和尙只化凡夫﹐老癡儒惟求達士。曾聞晉將軍爲戴達造室﹐頗極富饒﹔宋丞相爲康節買居﹐務期寬廣。何昔賢之好事﹐豈今日之無人。敢希輪奐之維新﹐聊冀土茨之苟合。使我春誦夏弦﹐勝彼朝鐘暮鼓。貯淸風明月於無窮﹐藏奇書異畫於不朽。是所望也。惟善圖之。」不數月﹐而新居落成﹐所構有望海亭﹑見山樓﹑育奐軒等數十間。

錢唐兪鳴玉﹝珩﹞杭州前衛軍余也﹐善詩字﹐多辯才﹐然其性狙獪貪侈。弘治初﹐投身爲鎭守內官張慶掾史﹐遂虎而翼﹐起家巨富。其未爲掾史時﹐亦欲如富貴相。張海觀作詩譏云「輕羅細葛稱身裁﹐今恐無憑換得來。莫道此人窮盡了﹐出門還要轎兒擡。」﹝時金陵陳榮知仁和﹐爲適虎爲害﹐命獵人捕得之﹐縉紳多縣詩歌冊帙以贈﹐珩賦一詩云「虎告相公聽我歌﹐相公比我食人多。相公若肯行仁政﹐我自雙雙去渡河。」張慶兄弟三人﹐皆爲宦寺﹐親幸用事﹐勢張甚。珩爲慶所親任﹐假其威﹐故敢爲此言。張慶死﹐外臺冶珩罪﹐謫嶺南﹐戍海邊。初珩嘗至海寧﹐適有人爲子行賄得中鄕試者﹐會試卒於道。珩爲詩弔之云「門外長幡百尺髙﹐昔人曾此逞英豪。黃金散盡買科舉﹐不見賢郎著紫袍。」﹞

【沈宣】﹝字明徳﹐與張天錫齊名﹐後應貢﹐授安慶府訓導。﹞

沈明徳在庠時﹐嗜酒能文﹐尢工於詩畫﹐一時當道重之。嘗以課試不完﹐董學憲副吳原明因其疏於經學﹐且重聽﹐命賦《耳聾》詩﹐因艸書「聾」字於水板﹐沈望見「耳」腳帶長﹐以爲「打」字﹐亟奔去。復召諭以作詩﹐遂口占云「紅塵飛滿舊靑衫﹐貧病年來笑更兼。四十無閒聾亦順﹐畢生多事老何堪﹗山蟬一任鳴方歇﹐穴蟻從教鬥正酣。兀坐無言心似水﹐對人袖手倦淸談。」

沈明徳嘗有詩《詠蟹》云「郭索橫行逸气豪﹐秋來興未滿江臯。玉缸十斛酴酒﹐不待先生賦老饕。」頗豪俊可愛。劉邦彥嘗爲題畫﹐有云「雪消嶽色露眞容﹐澗道奔泉走玉龍。千仞髙寒凝不動﹐行人知是丈人峯。」

【劉英】﹝字邦彥﹐號賓山﹐沈明徳婿也。﹞

劉邦彥有《上元五夜觀燈》詩﹐《十三夜》云「近喜元宵雪更晴﹐千門翠竹結髙棚。珠簾半捲月將圓﹐玉指初調未合笙。新放華燈連九陌﹐舊傳金鑰啟重城。少年結伴嬉遊去﹐遮莫雞聲下五更。」《十四夜》云「燈光漸比夜來饒﹐人海魚龍混暮潮。月照梅花靑瑣闥﹐煙籠楊柳赤闌橋。鈿車過去拋珠果﹐寶騎重來聽玉簫。共約更深歸及早﹐大家明日看通宵。」《十五夜》云「一派春聲送管弦﹐九衢燈燭上薰天。風回鰲背星球亂﹐雲散魚鱗碧月圓。逐隊馬翻塵似海﹐踏歌人盼夜如年。歸遲不屬金吾禁﹐爭覓遺簪與墜鈿。」《十六夜》云「次第看燈俗舊傳﹐寶箏重按十三弦。人心未必今宵絕﹐兔魄還如昨夜圓。尙覺繁華誇樂土﹐何須廣樂聽鈞天。追歡獨羨兒童健﹐靜對梅花憶往年。」《十七夜》云「繡簾地護輕寒﹐明月來遲鳳蠟殘。風掃煙花春爛熳﹐云沈星斗夜闌珊。醉敲馬鐙還家去﹐誰抱龍香隔院彈﹖試看燒燈如白日﹐鰲山無影海漫漫。」

劉邦彥《暮春陪陳太常西湖宴集》詩云「六橋柳色翠迷津﹐畫舫移遲送酒頻。醉眼不知三月暮﹐賞心又度一年春。鶯諧急管催歌板﹐燕蹴輕花墮舞ブ。年少莫將行樂誤﹐座中半是白頭人」。又《載酒過湖詩》云「寒食淸明次第來﹐紫苞紅萼裹池臺。東風似與人商略﹐最好花教最後開。」

【周鳳】﹝字岐鳳﹐江陰之靑陽人。﹞

周岐鳳性敏絕倫﹐亦詣邪術﹐肆爲奸淫﹐以故不齒於人。後坐事亡命﹐日無定居。嘗抵蘇﹐蘇人錢曄投以詩曰「琴劍飄零西復東﹐舊遊淸興幾時同﹖一身作客如張儉﹐四海何人是孔融。野寺鶯花春對酒﹐河橋風雨夜推篷。機心盡屬東流水﹐惟有家山在夢中。」岐鳳得詩大慟﹐後入都﹐圖自直﹐竟病死邸中。﹝曄亦豪黠﹐以貲爲都司經歷。鄕人訟其不法﹐知府楊貢執而罪之﹐曄多所囑托﹐反訐奏貢罪﹐錦衣官校奉命與巡撫崔都憲恭同訊。有旨以同寮不和﹐俱黜爲民。曄本一富民﹐第以貲得冠帶﹐與貢並無寮友之義。命下之日﹐人無不驚諤。﹞

周岐鳳死後﹐三吳間有召仙者﹐周忽至﹐運箕如飛﹐頃刻數百言﹐往往奇中﹐有詩云「長安萬里月﹐杜陵三月春。一茗一壚香﹐淸風來故人。」又云「海外獨身遊﹐風雲際會秋。我傳靈徳去﹐仗劍鬼神愁。」書其後曰「設茗與香誦此詩﹐吾卽至。」後試之﹐信然。

淞江守私廨失金首飾﹐請仙問之﹐則大書四句云「久旱逢甘雨﹐他鄕遇故知。洞房花燭夜﹐金榜掛名時。」求釋其意﹐不答。請書名﹐乃書曰周岐鳳。守不悅﹐以爲鬼語不足憑。間爲一學官言之﹐對曰「此世俗所傳《四喜詩》耳。」守愕然﹐曰「吾家有小女奴﹐實名四喜﹐得無是乎﹗」執而訊之﹐物果爲所竊﹐猶藏廨後灰中。乃悟前語。

【翟永齡】﹝號海槎﹐武進人。滑稽多端﹐儕輩無不受其侮謔者。﹞

翟永齡與陸廉伯並以才學馳名﹐後陸發解而翟名最後﹐以書柬所親曰「至矣盡矣﹐方知小子之名﹔顚之倒之﹐反在諸公之上。」益以自嘲因嘲陸云。﹝翟赴試南京﹐患無貲﹐乃買漧棗數十斤﹐每至市墟﹐則泊舟呼羣兒至﹐兒與一掬棗﹐教之曰「不要輕﹐不要輕﹐今年解元翟永齡。」自常州至丹陽﹐民謠載道﹐聞者爭覓其旅訪之﹐大獲贐利。﹞

翟永齡平日不詣學宮﹐教官責之﹐罰論一篇﹐以「牛何之」命題﹐翟操筆立就﹐結語云「考『何之』二字﹐兩見於《孟子》之書﹕一曰『先生將何之』。一曰『牛何之』。先生也﹐牛也。一而二﹐二而一者也。」教官一笑而罷。

翟永齡偶過靖江﹐人咸以相公稱之﹐時有一吏在坐﹐亦稱相公﹐翟意謂人不加敬。後有出扇求詩者﹐此吏捉筆竟題於前﹐次至永齡﹐故爲不能之狀﹐題曰「山不山﹐水不水﹐一片板上兩个鬼。﹝扇景一船二人﹐一吹笛﹐一搖櫓。﹞一个吹火通﹐一个搖大櫓﹐嚇得雞婆飛上天。﹝扇上畫雁﹞世間名畫見萬千﹐不知此畫出何譜。」詢知海槎﹐眾人甚赧。

靖江人言語﹐俗謂之沙骨碌。翟海槎詩曰「馬洲風景亦不俗﹐依舊桃紅並柳綠。林間好鳥樹頭啼﹐聲聲只叫骨碌碌。」﹝靖江本江陰之馬馱沙也﹐天順間始設縣。有郭某知縣事﹐題謁客所送扇轉贈之云「馬馱沙上縣新開﹐城郭民稀半艸萊。寄與江南諸子弟﹐秋風切莫過江來。」今人干謁者謂「打秋風」﹐故云。﹞有髹匠求翟海槎題春聯﹐翟攺「陽春布徳澤」云「陽春生徳澤﹐萬物布光輝。」﹝「布光輝」者﹐布光灰也。﹞一時哄然。

翟海槎自嘆曰「人生七十古稀有﹐處世誰能得長久﹖光陰恰似過隙駒﹐綠鬢看看成白首。積金過斗皆是閒﹐幾人買斷鬼門關。不將歌舞送樽酒﹐徒廢鉛汞燒金丹。白日飛升無此理﹐畢竟有生還有死。眼前富貴一枰棋﹐身後功名半張紙。古稱彭祖壽最多﹐八百歲後還如何﹖勸君有酒舞且歌﹐窮通壽天皆由它。」

【馮徽】。﹞

勸學詩有「少小須勤學﹐文章可立身。滿朝朱紫貴﹐盡是讀書人。」成化間﹐馮禦史徽以事謫戍﹐馮易前詩云「少小休勤學﹐文章誤了身。遼東三萬衛﹐盡是讀書人。」

【沈質】﹝字文卿﹐號玄谷﹐居太倉。﹞

沈文卿家甚貧﹐以授徒爲生。一夕﹐寒不成寐﹐穿窬者穿其壁﹐文卿知之﹐口占云「風寒月黑夜迢迢﹐辜負勞心此一遭。架上古書三四束﹐也堪將去教兒曹。」穿壁者一笑而去。

●卷八十五國朝

【施】﹝字宗銘﹐蘇之東洞庭山人。正統戊午﹐吳縣學池蓮一莖三蒼﹐巡撫周公忱見之曰「行有當之者。」明年﹐以縣學生狀元及第﹐年才二十餘。時皆以「洛陽年少」遇之﹐公卿爭前席。亡何遽卒。﹞

施少有奇質﹐其父攜之商山陽主富人羅鐸家。有張都憲者求飲﹐鐸命其子與偕出見﹐都憲令屬對﹐曰「新月如弓﹐殘月如弓﹐上弦弓﹐下弦弓。」應曰「朝霞似錦﹐晚霞似錦﹐東川錦﹐西川錦。」都憲異之﹐謂鐸曰「有資如此﹐何不成之﹖」鐸卽俾與子同學﹐給其貲費﹐業成還鄕﹐久之登薦爲魁天下﹐時年二十三。

施嘗《詠蝴蝶》云「莫怪風前多落魄﹐三春應作探花郎。」《赴會試畱別》云「紅雲紫霧三千里﹐黃卷靑燈十二時。」《恩榮宴》賦詩曰「千里觀光我獨行﹐辭親無柰惜離情。玉堂未擬登三輔﹐金榜先叨第一名。麟鳳駢臻欣道泰﹐車書混一仰文明。太平天於恩如海﹐虎嘯龍吟會匪輕。」

【張和】﹝字節之﹐號筱庵﹐昆山人﹐施榜進士。旣仕猶學﹐讀《漢書》必三十徧。﹞

張筱庵初登第﹐施狀元一日出釋老侮孔子圖﹐卽口占云「釋老倡狂侮大儒﹐書生爲爾發長吁。不知過宋圍匡日﹐還似於今畫裏無。」又曰「拂須揮鼻彼何人﹖放誕能無愧此身。名教萬年齊日月﹐須知魯國一儒眞。」

張筱庵眇一目﹐嘗《贊千眼觀音》云「汝有千目﹐眾皆了了。我有雙目﹐一明一眇。多者忒多﹐少者忒少。」

宣城湛銓構南山淸隱﹐張筱庵贈詩曰「遁迹甘從鹿豕羣﹐南山深處隔囂氛。屋前流水連靑嶂﹐階下寒松護白雲。栗裏自芻元亮酒﹐艸堂不辱犀文。紛紛車馬塵中客﹐髙節能無愧隱君。」

天順間﹐張節之官浙江憲副時﹐寵妾新亡﹐有悼詩云「桃葉歌殘思不勝﹐西風吹淚結紅冰。樂天老去風流減﹐子野歸來感慨增。花逐水流春不管﹐雨隨雲散事難憑。夜來書館寒威重﹐誰送薰香半臂綾。」

【林聰】﹝字季聰﹐閩寧徳人。施榜進士。﹞

林莊敏公九歲時﹐邑宰包姓者謁其尊翁梅所先生﹐公侍側﹐有白犬在門﹐顧梅所﹐包曰「公子能對乎﹖」梅所曰「頗能。」包出句云「白犬當門﹐兩眼睜睜惟顧主。」公應聲曰「黃蜂出洞﹐一心耿耿只隨王。」包嘆異曰「公輔之器也。」

林莊敏公初爲給事中﹐以言謫國子學正﹐嘗坐率性堂﹐有《書懷》詩﹐曰「東風吹雪弄餘寒﹐朴或歌來興未闌。聖世誰雲輕冷職﹐菲林元不稱言官。蠹蕓香暖圖書靜﹐鑪篆煙銷午漏殘。自笑此身宜懶散﹐敝冠塵土不須彈。」

成化間﹐林莊敏公爲司寇。一日﹐與陜西楊司馬鼎會坐﹐林戲曰「胡兒十歲能騎馬。」蓋楊多須而年少之故。楊遽答曰「癩子三年不似人。」林在位已久﹐而閩地有癩也。

【劉儼】﹝字宣化﹐號時雨﹐吉水人。﹞

正統七年﹐廷試進士姚夔等百五十人﹐劉儼擢第一。有邵進者在甲尾﹐劉嘗致柬於邵﹐自稱爲年末﹐或謂邵云「劉公笑子殿甲尾﹐故云然。」邵怒曰「狀元不是工夫上人做。我見劉必辱之。」笑而解之以詩﹐云「狀元本是龍頭選﹐龍尾分明屬邵卿。龍尾棹時天必雨﹐龍頭未必敢相輕。」邵聞之亦解顏。

【姚夔】﹝字大章﹐浙桐廬人。正統中鄕﹑會試﹐皆第一。國朝謚法﹐出自翰林者得謚曰「文」。若魏驥謚文靖﹐葉盛謚文莊﹐吳訥謚文恪﹐夔謚文敏﹐皆不由翰林。﹞

本朝開科取士﹐京畿與各布政司鄕試在子﹑卯﹑午﹑酉年秋八月﹐禮部會試在丑﹑辰﹑未﹑戌年春二月﹐蓋定規也。洪武癸未﹐太宗渡江﹐天順癸未﹐貢院火。皆以其年八月會試﹐明年三月殿試﹐於是二次有甲申科。貢院火時﹐舉人死者九十餘人﹐蘇州奚昌元啟爲詩云「回祿如何也忌才﹐春風散作禮闈災。碧桃難向天邊種﹐丹桂翻從火裏開。豪气滿場爭吐焰﹐壯心一夜盡成灰。曲江勝事今何在﹖白骨稜稜漫作堆。」是年姚夔爲知貢舉官﹐自謂不能致防﹐殃及賢俊﹐請諭祭於郊。祭時﹐夔伏地慟哭﹐觀者以萬數﹐哀震數里。﹝時禦史焦顯爲監臨官﹐火起﹐顯鎖其門﹐不容出入﹐致死者藉藉。後人詩云「先兆或從焦禦史﹐未然奎焰可爲災。」奚昌弱冠領鄕薦﹐負重名。一日﹐遊金陵﹐少宗伯倪公克讓適生子﹐設湯餅會﹐元啟與焉﹐賀以詩。所生子卽大宗伯舜咨也﹐後元啟蹭蹬禮圍三十年﹐至宗伯爲翰林編修佐試﹐始獲一第﹐因題其坊曰老桂。﹞

舊制﹐學校生員﹐廩膳有額﹐增廣無額﹐故名之。增廣亦有額﹐自宣徳四年始。至景泰元年﹐照舊無額。後成化三年又額。時京師語曰「和尙普度﹐秀才拘數。禮部姚夔﹐顚覆國祚。」不得已﹐以附學之名立焉。

【周洪謨】﹝字堯佐﹐四川長寧人。商輅榜第二﹐初鄕試以減場﹐中解元。減場者﹐頭場止經書義五篇。國初舊制也。﹞

周文安公赴公車日﹐舟泊邗江﹐夜見一異人謂曰「吾子前身也。前程萬里﹐終身淸要。」公問﹕「子何人﹖」曰「吾友鶴山人也﹐姓丁﹐家維揚。』及公官南京翰林﹐以詩試維揚太守三原王侯恕曰「生死輪回事香冥﹐前身幻出鶴仙靈。當年一覺揚州夢﹐華表歸來又姓丁。」侯得詩甚訝﹐集郡中耆者詢之﹐羅文節曰「友鶴山人名鶴年﹐吾友丁宗啟之父。父官武昌﹐遂家焉。伯氏登進士者三人﹐友鶴獨恬然布素﹐以詩名家。元末隱處﹐至建文元年沒於成都。以儒雅重於藩王﹐有徳人也。」侯卽以此復公﹐世以爲異﹐如羊祜﹑房之事云。

【卞榮】﹝字華伯﹐江陰人﹐商輅榜進士。善畫﹐世所珍卞郎中山水是也。﹞

卞郎中榮﹐姚禦史綬﹐皆一時詩人﹐嘗集古句聯《老妓》詩云「天涯歸計欲如何﹖記得雲間第一歌。气力已無心尙在﹐鬢毛白盡興還多。池邊命酒憐風雨﹐洞口經春長薜蘿。畱得舊時殘錦在﹐往來星騎一相過。」

卞戶部未第時﹐一日過常熟﹐聞錢允暉曄詩名﹐往謁之﹐二公未嘗會晤﹐卞及門﹐與閽者曰「可語汝主﹐詩人特相訪。」錢訝何人自負如此﹐適宴客有妓﹐錢令僕者出語之曰「若賦贈妓詩一絕方接見﹐仍以『サ﹑降﹑湘』爲韻。」卞不構思﹐一揮而就﹐詩曰「琵琶斜抱出ゴサ﹐貌與荷花兩不降。今夜彩雲何處宿﹖空畱明月照瀟湘。」允暉見詩﹐嘆服不已﹐倒屣迎入﹐遂定交焉。

卞榮在某閣老坐﹐適外報某廷試首選矣。閣老曰「狀元卻是瞌睡漢」﹐卞答曰「宰相須用讀書人。」蓋諷之也。

【嶽正】﹝字季方﹐號蒙泉﹐順天氵郭縣人。正統戊辰會試﹐考官誤置落卷﹐侍講杜寧取第一。廷試前一月﹐上夢儒﹑釋﹑道三人來見。至揭曉﹐狀元彭時﹐由儒士﹔榜眼陳鑑幼曾爲神樂觀道童﹔正爲探花﹐幼曾爲慶壽寺書記云。﹞

天順初﹐嶽季方自翰林入閣﹐英廟深所眷注。後爲曹﹑石所嫉﹐謫欽州同知。瀕行﹐親交無敢送者﹐欽天監漏刻博土馬軾餞以詩。曰「灤江江上水悠悠﹐送客江邊莫上樓。五嶺瘴髙煙蔽日﹐兩孤雲濕雨鳴秋。丰城劍气東南起﹐合浦珠光晝夜浮。祭罷鱷魚歸去晚﹐刺桐花外月如鉤。」季方宿張家灣舟中﹐用韻賦和曰「被罪承恩嶺外遊﹐思鄕何處仲宣樓﹖風霜萬里蠻荒夜﹐煙雨三江澤國秋。不信功名成夢覺﹐早聞富貴等云浮。令人卻羨桐江叟﹐長擁羊裘把釣鉤。」

嶽季方將赴欽州﹐道氵郭縣﹐以母老畱閱月﹐爲曹﹑石黨所訐﹐逮系錦衣衛獄﹐拷掠備至﹐謫戍甘肅。有自京師來者﹐傳天語於甘曰「嶽正倒好﹐只是大膽。」或以賀嶽曰「上念公如此﹐行召公矣。」曹生爲寫容﹐遂﹛隱木﹜括其辭題於上云「嶽正倒好﹐只是大膽。惟帝念哉﹐必當有感。如或赦汝﹐再敢不敢﹖臣嘗聞大人之言﹐蓋將之死而靡憾也。」﹝公性不能客人﹐或謂公曰「不聞宰相腹中撐舟乎﹖」曰「順撐來可容﹐使縱橫來﹐安容得耶﹗」﹞

成化初﹐有忌嶽正者﹐僞爲正劾內閣李賢疏艸﹐賢銜之。會部院大臣薦正宜大用﹐賢乃假歷練之說﹐票旨升知興化府。命下﹐有以《濯足圖》求題者﹐正感而有作曰「踏徧天涯兩足存﹐西馳未定又南奔。人間有水皆堪濯﹐何必滄浪一段渾。」

嶽季方在興化﹐有燕臺懷古一律﹐云「督亢陂荒蔓艸生﹐廣陽宮廢故城平。秋風易水人何在﹖午夜蘆溝月自明。召伯封疆經幾換﹖荊卿事業尙虛名。黃金不置髙臺上﹐似怪年來士價輕。」

嶽蒙泉有古樂府二闋﹕「短短牀﹐太促。徒能坦郎腹﹐未得展郎足。縱郎有意爲合歡﹐牀短安能薦郎宿。」「太促﹐短短牀。流蘇苦不長﹐蘭麝無馨香。郎欲招妾妾不來﹐可憐春色空輝光。」

【柯潛】﹝字孟時﹐別號竹巖。景泰辛未狀元。』聞翰林有亭一區曰柯亭﹐有柏二株曰柯學士柏。﹞

杭州徐童子霖﹐五六歲精於書法﹐柯學士潛贈詩云「徐家之子眞奇絕﹐風骨自與凡人別。神駒矯矯步天衢﹐雛鳳翩翩出丹穴。前身可是張文舒﹐不然年才五六那能書。當筵握筆不停手﹐驚風颯颯蛟龍走。掃盡鸞箋三百張﹐鐵畫銀鉤大如斗。君不見﹐東鄰老翁生一子﹐癡絕無才事紈綺。從來紙筆不相親﹐見此奇才應愧死﹗」

成化初﹐兵書王糸宏致仕歸河州﹐柯學士潛有詩送之﹐末云「不知白髮隆糸宏者﹐猶踏淸霜候早朝。」吏書王翺見之曰「柯君此詩蓋謂我也。」

【陸昶】﹝字孟昭﹐蘇之太倉人。柯潛榜進士。倜儻好客﹐時人擬爲鄭當時﹑陳孟公。﹞

陸昶爲刑部郎中﹐嘗往一朝士家﹐駕牛﹐投刺不書名﹐惟云「東海釣鰲客過。」朝士歸見之﹐知爲昶也。亦遞一帖﹐云「西番進象人來。」蓋昶黑面白齒﹐人皆嘲爲象奴云。昶與麗水金文﹐二人皆景泰二年進士﹐善戲謔﹐文嘗嘲昶曰「黑象口中含玉齒。」景應聲曰「烏龜背上嵌金文。」﹝又聞一朝士麻臉胡須﹐一朝士面歪而眇一目。眇士戲麻士云「麻臉胡須羊肚石﹐倒栽蒲艸。」麻士答云「歪腮白眼海螺杯﹐斜嵌珍珠。」眾爲之絕倒。﹞

陸昶自以歷任年深﹐當有不次之擢。道逢刑部尙書陸公瑜﹑大理卿王公槪乘肩輿﹐因避焉﹐卽爲口號云「陸老前頭去﹐王公逐後來。明年二三月﹐也有轎兒擡。」諸公聞而惡之﹐遂有福建參政之擬。昶行﹐寮采餞之﹐對眾朗吟云「非是區區欲大參﹐柰因兩鬢雪毿毿。諸公側耳朝端聽﹐一道淸風振斗南。」後又寄詩京師諸故舊云「再三上覆眾哥哥﹐人事無多沒柰何。只有新書並手帕﹐並無段疋與紗羅。」聞者益怒﹐遂不復進云。

陸孟昭居郎署時﹐好結納四方﹐邸第外隙地構屋數間﹐扁曰淸風館。朝士迎送﹐必假之爲宴樂﹐孟昭復益以肴酒﹐不惜所費。一日﹐風雨大作﹐平地水深三尺﹐館爲之傾﹐客有戲之者﹐云「昨日淸風館﹐今朝白水村。」水退﹐孟昭復新之﹐方落成﹐已擢閩省藩參﹐其居轉與侍郎滕某﹐滕蓋白水村人。一時戲語﹐遂成讖云。

【彭華】﹝安福人。景泰五年會元﹐是科狀元孫賢﹐河南人﹐榜眼徐溥﹐宜興人﹐探花徐轄﹐武進人。賢面黑﹐溥面白﹐轄面黃﹐時謂鐵狀元﹑銀榜眼﹑金探花。﹞

景泰甲戌﹐選進士十八人攺翰林庶吉士﹐入館修《寰宇通誌》﹐書成授官。首則丘文莊公﹝浚﹞﹐次則彭學士﹝華﹞﹑尹學士﹝直﹞﹐俱編修﹐而牛綸以太監玉侄﹐亦與焉。修書兼攻課業﹐惟此科爲然。彭長於絕句﹐《詠陶淵明》云「解印歸來雪鬢飄﹐呼童滴露寫前朝。丁寧莫取江頭水﹐恐是金陵一夜潮。」《題王明妃》云「抱得琵琶不忍彈﹐胡沙獵獵雪漫漫。曉來馬上寒如許﹐信是將軍出塞難。」

【鄭文康】﹝昆山人﹐生有疾﹐第後不受職﹐歸臥山林﹐淸望聳然。﹞

天順初﹐有歐禦史者考選學校士﹐去畱多不公﹐富室子弟懼黜者﹐或以賄免。鄭文康送一被黜生詩篇﹐末云「王嬙本是傾城色﹐愛惜黃金自誤身。」時有被黜者﹐相率鳴訴於巡撫曹州李公秉﹐公不爲理﹐未幾﹐李得代﹐順徳崔公恭繼之。諸生復往訴﹐公一一親試之﹐取其可者檄送入學。不數年﹐有中鄕試者﹐有登進士第者。

【黎淳】﹝字太朴﹐號朴庵﹐嶽之華客人。﹞

天順丁丑﹐黎淳會試入京﹐已二月四日矣。禮部主司嫌其遲至﹐拒之曰「少汝作狀元邪﹗」淳應聲曰「此亦在吾輩也。」至邸﹐見壁題畫有云「昨夜檐前乾鵲噪﹐聲聲報道狀元來。」已而果舉第一。

黎淳性淳厚﹐不事遊冶﹐自言絕迹靑樓﹐同輩欲戲之﹐使人先約妓曰「若遇吾輩同行﹐爾可呼黎淳﹐吾輩當至也。」一日﹐相邀過之﹐見一妓以手招呼曰「黎淳﹐黎淳。」諸友哄然排之﹐淳不與辯﹐卽口占曰「十里紅樓五里程﹐忽聞花底喚黎淳。狀元本是天生定﹐故遣嫦娥報姓名。」𨿽談笑中﹐其自負如此。

【陸釒戈】﹝字鼎儀﹐號靜逸﹐昆山人﹐與張滄洲同年進士。張名泰﹐字亨父﹐尢長於詩。﹞

天順癸未﹐昆山陸文量會試寓京邸﹐戲爲《魁星圖》﹐左手握筆一枝﹐右手握鏹一錠。取必定意。文量題其上云「天門之下﹐有鬼踢斗。癸未之魁﹐必定入手。」貼於坐壁﹐亡何失去。時陸鼎儀寓友人溫秉中家﹐出以爲玩﹐文量爲之惘然。問所從來﹖云「昨日倚門﹐一兒持此示﹐我以果易之。」文量默以爲吾二人得失之兆矣。未幾﹐鼎儀中第一名﹐文量下第。

陸靜逸嘗對景試張滄洲云「楊柳花飛平地上﹐滚將春去。」滄洲應聲答云「梧桐葉落半空中﹐撇下秋來。」

陸鼎儀﹑張亨父同在翰林日﹐招李西涯﹑謝方石不赴﹐聯句柬之﹐李倡云「月白庭空樹影寒。」謝云「禁林髙處有樓鸞。一枝自分鷦鷯足﹐」李云「兩地休憐羽翼單。東壁往年詩在否﹖」謝云「西堂深夜夢回難。懷人豈必仍千里」﹐李云「幾度書來墨未漧。」

【羅】﹝字明仲﹐號水玉﹐泰和人﹐天順甲申探花。﹞

羅自習舉子業至登科﹐不知何謂之詩。後考庶吉士﹐學士試以《秋宮怨》﹐默然無以答﹐徧問同考者﹐同考對以韻腳﹑起結﹑聯對如此。然後卽作一詩云「獨倚欄桿彊笑歌﹐香肌消瘦怯春羅。羞將舊恨題紅葉﹐添得新愁上翠娥。雨過玉階秋色淨﹐月明靑瑣夜涼多。平生不識春風面﹐天地無情柰老何﹗」主試皆語之曰「爾後必能詩。」已而果然。

羅明仲爲福建提學日﹐同年謝方石﹑李西涯忽憶念之﹐因聯句以寄﹐謝倡云「落落平生幾憶君」﹐李云「舊遊風月尙朝曛。詩豪慣作分壇戰」﹐謝云「談氵匈眞疑隔坐聞。人道越閩今闕裏。」李云「天教房杜出河汾。詞林好是優閒地」﹐謝云「白髮休看鏡裏勛」。

山陰司馬通伯堙﹐乃羅永玉春闈所取士也﹐同爲閩臬副使。一日﹐偶並坐﹐羅貽詩云「歲在壬辰春試勞﹐至今朝著列英豪。此行亦有堪誇處﹐座主門生相並髙。」司馬遂爲肉袒。

●卷八十六國朝

【程信】﹝字彥實。世居徽之休寧﹐敏政學士之父﹐劉儼榜進士﹐號晴洲釣者。﹞

程襄毅公參贊南都日﹐左安寧時爲守備﹐燕公設席﹐中爲己坐而以公位其下﹐公心不平。蓋中官𨿽爲主﹐亦居首席﹐六卿而下﹐皆列坐焉。公戲爲一絕云「主人首席客居旁﹐此理分明大不祥。若使周公來守備﹐定因屋上放交牀。」安見詩﹐遂分賓主。

李西涯爲程襄毅公賦《晴洲釣者》曰「一曲晴洲勝浣花﹐尙書不似野人家。溪頭雨過雲隨日﹐浦口鷗來水動沙。詩興平生在泉石﹐宦途愛國換年華。江南舊宅經遊地﹐分付春風管釣槎。」

【盛昶】﹝字允髙﹐吳江人﹐柯潛榜進士。﹞

盛允髙初爲禦史有聲﹐後奏事被謫﹐爲古田典史。未幾﹐升羅江知縣。所至皆有山水之勝﹐爲詩曰「性懶才疏官亦拙﹐天然處處有靑山。銓司頗信爲知命﹐一度遷移一度閒。」﹝羅江縣公署後有土地祠﹐前令所主﹐頗著靈異﹐令有事必禱焉﹐祭享無虛月。自昶蒞任不復然。一日﹐私廨失所畜雞﹐尋之﹐乃在神前舒翼伏地如被釘者﹐以問輿皂輩﹐皆言神以久不祭﹐故見譴耳。昶怒至神祠﹐斥數其神﹐因舉意欲毀之。是夜﹐夢中見神來謝罪﹐懇曰「余血食於此者累年﹐不敢爲過。昨日雞被釘﹐乃鬼卒輩苦饑﹐故爲之﹐非余敢然也。公幸憐之勿毀。」昶不許﹐明旦遂撒去之。其前令者﹐旣秩滿﹐卽畱家於縣署後﹐夜夢神來訴乞立廟。詰之曰「何不更訴新令﹖」神蹙額曰「須公自爲之耳。彼盛公嚴威﹐不敢幹也。」令乃卽所居旁建祠祀之。﹞

【張寧】﹝字靖之﹐號方洲﹐海寧人﹐孫賢榜進士。景泰﹑天順間﹐爲諫官第一。英廟嘗稱爲「我張寧」云。﹞

張方洲有《感事》詩二首﹐蓋爲英宗北狩而作﹐其—云「羽書昨夜報居庸﹐百萬雄師下九重。天子垂衣臨大漠﹐羣臣端笏扈元戎。禁中已乏回天諫﹐閫外誰成辟地功﹖千古澶淵扶日轂﹐令人長憶寇萊公。」其二云「寶馬朱輪接上游﹐時危誰解奉天尢﹖鼎湖龍去英雄盡﹐劍閣云深日月愁。玉輦已隨胡地艸﹐靑山依舊漢宮秋。元勛野死潼關破﹐誤國何人更首丘﹖」

成化初﹐張方洲忤權要﹐出爲汀州知府。無何﹐引疾歸田﹐雅好山水﹐歲率一再至杭州﹐至輒攜親朋出遊西湖﹐訪孤山﹐弔嶽墳﹐登天竺﹐彩舟蠟屐﹐隨意所之。興至呼筆﹐大篇短章﹐頃刻立就。《題蘇堤春曉》云「楊柳滿長堤﹐花明路不迷。畫船人未起﹐側批聽鶯啼。」《平湖秋月》云「風靜片雲消﹐寒波浸涼月。疑有夜吟人﹐推篷落楓葉。」《花港觀漁》云「圉圉復洋洋﹐茭靑露藻香。前湖張水戲﹐誰解步濠梁。」《柳浪聞鶯》云「藜杖憩蘇灣﹐風溫翠漲間。驚聞雙語鳥﹐如在畫船間。」《三潭印月》云「片月生滄海﹐三潭處處明。夜船歌舞處﹐人在鏡中行。」《南屏曉鐘》云「幽夢忽驚覺﹐嚴城方向晨。看花春起早﹐已有曉妝人。」《兩峯出云》云「南峯云乍晴﹐北峯雲欲雨。中有化霖人﹐髙眠兩峯裏。」《雷峯夕照》云「爽朗忽蒼茫﹐山髙易夕陽。百年歌舞地﹐消得幾昏黃﹖」《曲院風荷》云「涼气度方洲﹐香來水正流。時聞《采蓮曲》﹐不見采蓮舟。」《孤山梅雪》云「春意逼溪橋﹐寒香閉蓬戶。山人不出門﹐驛使在途旅。」

方洲又善丹靑﹐《題若水石橊圖》云「涼風蕭颯紅錦裳﹐翠袍漸染燕支香。瑯枝重壓欲折﹐靑女夜拆珍珠囊。金鋼碾碎鴉鶻石﹐絳綃進徹玲瓏色。葡萄酒盡蔗漿空﹐一顆靈丹透詩骨。」又《枇杷圖》云「東州奇花淩早寒﹐吳山月廊香半酣。何人誤作《上林賦》﹐病骨卻思黃蠟丸。同時不數楊家果﹐三寸吳柑空萬顆。會須載酒醉西園﹐一樹黃金壓枝墮。」﹝方洲有二妾﹕一寒香﹐姓髙氏﹔一晚翠﹐姓李氏。年可十六﹑七﹐皆端潔慧悟。公老益愛重之。及病將革﹐無子﹐諸姬年長者﹐悉命出之。二氏獨不忍去﹐因泣請曰「妾二人有死無貳﹐幸及公目未瞑﹐願賜一閣同處且封鑰之﹐第畱一竇以進湯粥﹐誓以死殉公也。」遂引刀各截其發﹐以示無他腸。公命從之。乃寂居小閣﹐絕不與外間通聲問。及卒﹐乃設席閣中﹐旦夕哭臨﹐服三年喪﹐不窺戶者五十餘年。嗣子曰嘉秀﹐字文英﹐舉嘉靖已醜進士。其晝錦歸也﹐二氏因語人曰「妾等犬馬之齒﹐已逾七旬﹐幸不辱先公於地下﹐他日相從可無汗顏矣。又況有佳後邪﹗」於是﹐卽日令啟鑰而出之﹐則皤然雙老媼矣。親戚莫不憐且敬之﹐遂爲之奏聞﹐旌之曰「雙節」云。﹞

【丘】﹝字仲深﹐號瓊山﹐孫賢榜進士。最號博學彊記﹐洛陽劉少師健戲之曰「丘先生是有一屋散錢﹐卻少一條索子。」公聞之曰「劉先生有一屋索子﹐卻少散錢。」蓋報之也。其所作史論﹐必以嗚呼起之﹐人遂稱爲丘嗚呼。﹞

瓊州定安縣南有五指山﹐卽黎母山﹐瓊崖之望也。丘文莊公少時詠詩曰「五峯如指翠相連﹐撐起炎州半壁天。夜盥銀河摘星斗﹐朝探碧落弄雲煙。雨餘玉筍空中見﹐月出明珠掌上懸。豈是巨靈伸一臂﹐遙從海外數中原。」識者知其異日必貴﹐後竟如言。

丘瓊山嘗過金陵﹐寓新河客邸﹐鄕友馮元吉誦宋人周明老龜山回文詩﹐瓊山笑曰「此詩用意曲折﹐命辭瀏亮﹐信爲難及矣。但其中潮﹑浪﹑浦﹑泉﹑波﹑水等字太多﹐不免重復。旣曰『綠水』﹐又有『云接海』之句﹐則一意而兩出矣。當『漁舟釣月』之時﹐又安得『紅霞映日乎﹖』乃以夜宿江館爲題﹐次韻一首曰「潮生海岸兩崖傾﹐落月江楓映火明。橋透白波流水還﹐屋連紅樹帶霜淸。迢迢漏盡寒更曉﹐片片雲收夜雨晴。遙望楚天江渺渺﹐菱蒲盡處落鴻輕。」

丘文莊公學博貌古﹐然心術不可知。嘗與同寅劉閣老吉不協﹐劉作一對書其門曰「貌如盧杞心尢險﹐學比荊公性更偏。」時論頗以爲然。﹝丘嘗以糯米淘淨拌水粉之﹐瀝漧﹐計粉二分﹐白面一分﹐搜和團爲餅﹐其中餡﹐隨用熟﹐爲供軟膩﹐甚適口。以此餅托中官進上。上食之嘉﹐命尙膳監效爲之。進食不中式﹐司膳者俱被責。蓋不知丘之法制耳。因請之丘﹐不告。以故中官嘆曰「以飲食﹑服飾﹑車馬﹑器用進上取寵﹐此吾內臣供奉之職﹐非宰相事也。」識者貴其言而鄙丘。由是京師傳爲「閣老餅。」又所進《衍義補》﹐中間並無斥及內臣一言﹐說者謂其書必欲進﹐進必揣近侍喜﹐斯刻之。此其心術之微也。﹞

丘仲深初與余姚戚文湍瀾同館﹐友善﹐文湍以母喪歸﹐服闋﹐將入都﹐至錢塘﹐疾作﹐死。杭有神降﹐自稱﹐戚編修死爲錢塘潮神。」人敬祠之。弘治甲寅﹐瓊山夫人吳氏至京師﹐道出鄱陽﹐夜夢戚揖之﹐且告以來日將有風波之厄﹐戒勿行。比明﹐天極晴朗﹐夫人故以他事緩之﹐同艤數十舟行﹐無何﹐皆遇暴風雨漂沒﹐獨夫人舟無恙。至京以告公﹐公爲詩文﹐遣官齋禦酒香帛至浙江﹐屬布政使李贊望錢塘祭之。其詩曰「幽顯殊途隔死生﹐九原猶有故人情。曼卿眞作蓉城主﹐太白常畱翰苑名。念我明明來入夢﹐哀君惻惻每吞聲。朝回坐對黃封酒﹐悵嘆雞壇負舊盟。」明年公薨﹐夫人扶樞歸﹐經錢塘時﹐贊猶在任﹐仍設祭江滸﹐以戚公配享。﹝戚學士瀾﹐美髯﹐院中呼戚胡。與陳司成鑑會宴﹐投漆木壺﹐陳顧戚曰「戚胡投漆壺﹐眞壺也﹖假壺也﹖」戚應聲曰「陳鑑看臣鑑﹐善鑑歟﹖惡鑑歟﹗」﹞

【吳伯通】﹝字原明﹐蜀順慶人﹐彭教榜進士。﹞

吳伯通爲浙省提學副使﹐士子專取功夫﹐時初學作文﹐多不根﹐爲其罷出者眾。羣往禦史臺求試﹐禦史復發吳公﹐吳出題《黿鼉蛟龍魚鱉生焉論》﹐題乃一滚出來﹐文難措辭﹐而論又涉於性理﹐取者無幾﹐甚爲吳所辱。有嘲之者曰「三年王制選英才﹐督學無名告柏臺。誰知又落吳公网﹐魚鱉蛟龍滚出來。」聞者絕倒。﹝正徳中﹐禦史某按浙﹐以《龍宮海藏》命題試﹐且云「記出處者東立﹐不記者西退。」東西各半。已而﹐東立者所作不稱意﹐無賞。西退者作詩誚之云「東廊且莫笑西廊﹐我笑東廊枉自忙。海藏龍宮無你分﹐大家隨我渡錢唐。」﹞

【陸容】﹝字文量。著述甚富﹐有《式齋稿》《菽園雜記》等書。﹞

陸式齋少美風儀﹐天順三年應試南京﹐館人有女善吹簫﹐夜奔公寢﹐公紿以疾﹐與期後夜﹐女退。遂作詩云「風淸月白夜窗虛﹐有女來窺笑讀書。欲把琴心通一語﹐十年前已薄相如。」遲明托故去之﹐是秋領薦﹐時年二十四。

陸式齋在成化間﹐畱滯郎署最久。其遷職方也﹐李西涯時爲學士﹐戲語之曰「先生其知幾乎﹖曷爲又入職方也。」式齋應聲曰「太史非附熱者﹐柰何只管翰林耶﹗」聞者以爲善謔。

陸式齋一日與張給事宴﹐投壺中耳﹐給事曰「信是陸兵曹﹐開手便中帖木耳。」式齋答云「可惜張給事﹐閉口常學磨兜堅。」給事有慚色。

「焚書只是要人愚﹐人未愚時國已虛。惟有一人愚不得﹐又從黃石讀兵書。」此《題焚書坑》﹐不知何人所作﹐陸式齋常誦之。

吳中鄕村唱山歌﹐大率多道男女情致而已。惟一歌云「南山腳下一缸油﹐姊妹兩个合梳頭。大个梳做盤龍髻﹐小个梳做羊蘭頭。」不知何意。朱廷評樹之嘗以問陸式齋﹐陸思之﹐翼日報云「此歌得非言人之所業﹐本同厥初﹐惟其心之趨向稍異﹐則其成就遂有大不同者。作如是觀可乎﹖」樹之云「君之穎悟過我矣。作如是觀﹐此山歌第一曲也。」

【莊昶】﹝字孔陽﹐江浦人﹐羅倫榜進士。成化丁亥冬﹐上命制明年元霄煙火花燈﹐令翰林各賦詩﹐爲上元賞玩之具。時黃仲昭﹑章懋爲編修﹐昶爲檢討﹐不應制。先是倫以論李賢被謫﹐號翰林四諫。﹞

莊昶喜爲詩﹐詠《包節婦》云「二十夫君棄妾身﹐諸郎癡小舅姑貧。已甘薄命同衰葉﹐不掃蛾眉別嫁人。化石未成猶有淚﹐舞鸞𨿽在不驚塵。鎖窗獨對東風樹﹐歲歲花開他自春。」羅一峯見之曰「可以泣鬼神矣。」昶不以爲然。惟乾坤﹑鳶魚﹑老眼﹑腳頭之類﹐自謂爲佳云。

陳公甫作詩﹐多用日月﹐莊孔陽多用乾坤。有嘲者曰「公甫朝朝吟日月﹐莊生日日弄乾坤。」

莊定山詩﹕「贈我一壺陶靖節﹐還他兩首邵堯夫。」有滑稽者攺作外官﹐《答京官苞苴》云「贈我兩包陳福建﹐還他一匹好南京。」聞者捧腹

【張弼】﹝字汝弼﹐華亭人﹐羅倫榜進士﹐家近東海﹐因以自號。﹞

張東海下第渡江﹐賦詩云「楊子江頭獨問津﹐風波如舊客愁新。西飛白日忙於我﹐南去靑山冷笑人。孤枕不離鄕國夢﹐敝裘猶帶帝城塵。交遊落落俱星散。吟對沙鷗一愴神。」

張東海作《假髻篇》諷刺時事﹐其詞曰「東家女兒發委地﹐日日髙樓理髙髻。西家女兒發垂肩﹐買妝假髻亦峨然。金釵寶鈿圍珠翠﹐眼底誰能辯眞僞。天桃窗下來春風﹐假髻美人先入宮。」當路銜之﹐乃出領郡符﹐爲南安守。南安﹐小郡也﹐以張故爲名邦。

張東海將赴南安﹐作長短句一篇云「東海先生歸也﹐南安太守新除。一挑行李兩船書﹐被人笑道癡愚。書也書﹐寒不堪穿﹐饑不堪煮﹐收拾許多何用處﹖況而今﹐白髮蒼顏﹐坐黃堂之署﹐乘五馬之車﹐那得工夫再看渠﹖又將載到南安去﹗古人糟粕﹐誰味眞腴﹖枉說道﹕「黃卷中﹐時與聖賢相對語。」

張汝弼赴南安﹐道經毗陵﹐時陸詹事簡方得告南歸﹐張訪之﹐適展幕﹐不及見﹐乃索紙筆題一絕於陸世經堂徑去。詩曰「云意模糊雪意兼﹐六龍城下晚風尖。始知東閣先生貴﹐不放南安太守參。」詹事歸﹐亟追之﹐已行遠矣。旣去﹐復令驛吏裏送武城梨數顆﹐亦侑以詩﹐有「毗陵驛裏饋生梨」之句。蓋葉「梨」爲「離」﹐亦戲也。此後不復一見以終﹐遂以爲讖。

成化間﹐妖人王臣者跛一足﹐人稱王瘸子。遊食京師﹐以左道事中貴﹐得授錦衣千戶。請爲上合大丹﹐以采藥爲名﹐與中貴偕出川﹑廣﹑直﹑浙等處買辦﹐搜索寶玩﹐需求珍異﹐騷擾郡縣。及回京﹐爲各處撫巡﹑守令交章飛劾﹐而科道並彈。於是﹐上大怒﹐斬臣首﹐傳詣所歷地方梟令﹐民心大快。初臣至廣東﹐張東海時守南安﹐日觀其驕橫﹐嘗作詩嘆曰「過嶺囊箱下瀨船﹐丁夫晝夜少安眠。薄田蕩盡猶輸稅﹐惡客時來橫索錢。窮發東南皆赤子﹐舉頭西北是靑天。不才無計蘇民困﹐食祿乘軒自赧然。」

王景明之南京﹐張東海贈之詩曰「谷陽城外送離船﹐矯首南都思惘然。一語煩君三致意﹐同鄕同志及同年。」冬官王公偉輩以爲未盡交遊者﹐乃益之曰「同官同事同遊者﹐問及都將此意傳。」因著《六同詩話》。

張東海休致旣早﹐子皆成名﹐殊無一事累心。蘇州別駕周徳中目爲神仙太守﹐張以詩答云「歸休太守似神仙﹐布被蒙頭日夜眠。卻怪門前來熟客﹐馬蹄踏破紫蕓煙。」

張東海《詠寒號虫》云「得過且過﹗飲啄隨時度朝暮。得隴望蜀徒爾爲﹐未知是福還是禍。得過且過﹗」張東海過蘇步坊﹐賦詩曰「東坡昔日此閒行﹐此地遂畱蘇步名。何事章瘞毛骨﹐子孫羞認是先塋﹗」

宋徽宗時﹐朱π領花石綱﹐有龍鱗薜荔一株﹐費銀二千兩。東海偶見薜荔﹐感而賦之﹕「薜荔長龍鱗﹐相看似可人。聖朝無艮嶽﹐那值二千銀﹖」

【陳獻章】﹝字公甫﹐居廣之新會縣白沙村﹐天下稱白沙先生﹐至兒童婦女亦皆目爲陳道統云。嘗夢拊石琴﹐見一偉人﹐笑謂曰「八音中惟石音難諧﹐今諧若是﹐子異日得道乎﹗」因別號石齋﹐旣老更號石翁。﹞

陳白沙當成化初會試﹐𨿽負重名﹐亦投時好﹐競出新奇。作「老者安之﹐朋友信之﹐少者懷之」一題﹐其破云「物各有其等﹐聖人等其等。」考官戲批其傍云「若要中進士﹐還須等一等。」傳者莫不絕倒。

陳白沙下第﹐有神見夢於人曰「陳先生捲爲某投之水矣。」先是﹐獻章寓居神樂觀﹐科道羣公往來請益﹐旣而某被劾﹐疑出白沙﹐故特惡之﹐且曰「彼戴秀才頭巾爾﹐動人若是﹐脫居要路﹐當何如耶﹖」揭曉﹐編修李東陽爲同考官﹐主《書經》房﹐索落卷﹐不可得﹐欲上章自劾﹐冀根究焉﹐不果。時京師有「會元未必如劉戩﹐及第何人似獻章」之謠﹐以及輿夫﹑販卒莫不嘖嘖嘆恨。﹝戩﹐字景元﹐安福人。後乙未榜眼及第。﹞

成化壬寅﹐陳白沙應詔之京﹐道過南安﹐太守張東海欲用曹參禮蓋公故事﹐款畱數月受教﹐白沙不可﹐東海不能彊﹐白沙有詩曰「玉枕山前逢使君﹐西風吹破玉臺巾。」巾乃白沙自制﹐類華陽巾﹐直方而無襞幘者。東海恨謂白沙譏己﹐遂以一絕激之﹐曰「白沙村裏玉臺巾﹐不柰風吹易染塵。莫笑烏紗隨俗態﹐宋廷章甫是何人﹖」白沙得詩謂東海侮己太甚﹐便口占《玉枕山》詩曰「一枕橫秋碧玉新﹐金鰲閣上見嶙峋。使君得此元無用﹐賣與江門打睡人。」東海和答曰「炎瘴多收一兩新﹐獨看天柱聳嶙峋。橫秋玉枕眞無用﹐自是乾坤不睡人。」天柱峯亦南安照山也﹐蓋東海欲自依天柱而以玉枕與白沙云。旣而﹐又作一絕﹕「客囊羞澀客衣單﹐卻買南安玉枕山。縱有枕頭那得睡﹐雞聲催入紫宸班。」「寄語江門打睡人﹐而今天地正芳春。覺來莫管閒花鳥﹐須掃昆侖頂上塵。」又繼之一絕曰「靑茸鋪榻玉枕橫﹐白雲爲被天作。東海先生睡不著﹐日月當天正大明。」未幾﹐武選郎余漧蘇文簡由廣東使還﹐具道白沙之師吳康齋﹐亦千載人物﹐東海方悟﹐不惟深喜得聞前輩名徳有所持循﹐且以謝玉臺巾之過﹐漫賦一詩曰「耳根何處得浮塵﹖浪說康齋譏未眞。風月周臺燈火夜﹐伊川路上見斯人。」因遺書白沙曰「玉枕山不必買﹐畱長揖白送矣。」

張東海又有《贈陳白沙》一絕云「平生渾未識丹砂﹐赤土時將向客誇。忽憶自家丹一寸﹐辰砂猶自隔天涯。」蓋譏其不得進士﹐乃假道學以欺人也。此時猶未釋然於白沙﹐故云。

按察使薛綱始疑白沙﹐及見﹐卽欲解官從學﹐有詩曰「欲拋事業畱門下﹐老驥那能學駿奔。」進士姜麟以史事使貴州﹐特取道如白沙﹐以師禮見﹐至京師﹐有問之﹐對曰「活孟子﹗活孟子﹗」

憲廟升遐﹐哀詔至廣﹐白沙哭之慟﹐有詩曰「三旬白布裹烏紗﹐六載君恩許臥家。溪上不曾攜酒去﹐空教明月管梅花。」﹝成化丙午﹐嘉興巫者召仙降筆問時事﹐以十二辰爲詩﹐云「勸君莫讀《相鼠》詩﹐勸君莫歌《飯牛》辭。騎虎之勢不能下﹐狡兔三窟將焉之﹖神龍未遇困淺水﹐虺蛇鰍鱔爭雄雌。千金駿馬買死骨﹐神羊觸耶安所施﹗沐猴也作供奉官﹐鬥鷄亦是五百兒。犭桀犬下陛走牧豬﹐奴獻令人嗤次年。」憲宗厭代。﹞

白沙初年甚窶﹐嘗貸粟於鄕人﹐都禦史鄧廷瓚檄有司月致米一石﹐歲致人夫二名﹐卻之以詩云「孤山鶴啄孤山月﹐不要諸司費俸錢。」行人左輔出使外夷﹐以其師意致白金三十星﹐亦拒而不受。

白沙能作古人數家字﹐天下人得其片紙﹐藏以爲家寶。山居﹐筆或不給﹐至束茅代之。晚年專用﹐自成一家﹐時呼爲「茅筆字。」有詩曰「神往气自隨﹐氤氳覺初沐。聖賢一切無﹐此理何由矚。調性古所聞﹐熙熙兼穆穆。恥獨不恥獨﹐茅根萬莖禿。」

弘治間﹐李若虛任廣之憲使﹐有以舊交謁者﹐若虛轉致以見白沙﹐並求言贈之。白沙少學於臨川吳聘君。詢知其人所居﹐與舊同學聘君之婿厚郭胡君全者爲裏﹐乃以幅紙寫一絕云「居鄰厚郭一雞飛﹐桂樹於今大幾圍﹖老憶舊時燈火伴﹐靑山何處望霏微﹖」桂樹﹐乃昔遊丰城時見胡庭之所植也。蓋以憲使代請﹐不得不言﹔在其人又不欲輕言。故贈之如此。

陳白沙善畫梅﹐人持紙求索者﹐多無潤筆﹐白沙題其柱云「烏音人人來。」或詰其旨﹐乃曰「不聞鳥聲曰『白畫﹐白畫』。」客爲之絕倒。

弘治庚申三月﹐白沙病亟﹐前數日﹐蚤具朝衣﹑朝冠﹐命子弟扶掖焚香﹐北面五拜三叩首﹐曰「吾辭吾君。」復作一詩云「托仙終被謗﹐托佛乃多修。弄艇滄溟月﹐聞歌白玉樓。」曰「吾以亂世。」歿之日﹐頂出白气﹐勃勃如蒸﹐竟日乃息。

【胡居仁】﹝余幹人﹐敬齋先生。﹞

胡敬齋嘗夜行山曲間﹐後有鬼呼胡先生數聲﹐公若不聞﹐鬼復曰「我有一對﹐請先生對﹕『風急有舟人莫渡」』。公亦不答﹐復笑曰「我替先生對之﹕『月明無伴路休行」』。公前行不顧﹐鬼遂不見。

胡敬齋嘗過徐孺子祠下﹐作詩曰「漢豎紛紛不可爲﹐先生明哲已先知。如何不把幾微事﹐說向陳蕃下榻時。」

【陳愛】﹝成都人。﹞

成化間﹐陳愛隱居華陽﹐有臬使兩以書召見﹐輒逃不應。臬使怒﹐使人拘至﹐將譴責之﹐處士從容以詩投曰「折簡殷勤累見尋﹐布衣寧敢謁朝簪﹖明公有道持身正﹐賤子無能感徳深。柏府風霜尊偉望﹐柴門山水遂閒心。雲泥雨地無勞顧﹐魚戀深淵鳥戀林。」臬使覽詩﹐從容禮遣之。

●卷八十七國朝

【李東陽】﹝字賓之﹐號西涯﹐茶陵人。父名淳﹐金吾衛軍余。微時爲渡子﹐日嘗見一婦人早渡午歸﹐迨晚復渡﹐如此者幾月。李一日詰其故﹖婦曰「有夫系獄﹐日往給其飲食﹐又復歸膳翁姑耳。」李聞其言﹐甚憫之﹐遂卻其直﹐早晚任其渡。他日﹐一叟見李告曰「聞汝素有善念﹐必獲善報。汝有親骨未埋﹐吾當爲擇吉地瘞之。後當有發。」因與擇一山﹐指曰「有白狐臥處﹐卽佳壤也。汝可潛舁親骨埋其中。」李一夕往彼﹐果見白狐稔眠不起﹐李恐天明人知﹐因折樹枝有聲﹐狐驚﹐聳身三立而去﹐遂卽其穴埋之。明日﹐叟來詢葬事﹐李告以故。叟曰「俟狐自起﹐乃爲妙爾。今驚去﹐當中衰﹐汝子當不失爲三公。」後西涯公果大貴。子兆先早卒﹐年未三十﹐公竟至無嗣。﹞

李東陽四五歲卽能運筆作大字﹐順天府以「神童」薦召入內庭。過門限﹐太監云「神童腳短。」李髙聲答云「天子門髙」。卽聞於上﹐景皇命書麟﹑鳳﹑龜﹑龍十餘字﹐大喜﹐抱置懷中﹐賜果﹑鏹﹐令翰林院作養。﹝公此時入朝﹐小紅履一雙﹐白綾襪一雙﹐後爲耿天臺所得﹐貯以一篋﹐自撰小文記之。﹞

李西涯﹑程篁墩同朝﹐見適直隸貢蟹至﹐英廟卽試以對句﹐曰「螃蟹渾身甲胃。」程應聲曰「鳳凰徧體文章。」上加稱賞。時李尙伏地﹐徐對曰「蜘蛛滿腹經綸。」上遂大異之﹐曰「是兒他日作宰相耶﹗」俱賜寶鏹而出。後李出入館閣四十年﹐而程終於學士﹐竟如其對云。

李西涯在翰林時﹐諸翰林齋居閉戶作詩﹐有僮僕窺之﹐見面目皆作靑色﹐彭敷五以靑字韻嘲之﹐幾致反目﹐西涯爲解之﹐有曰「擬向麻池爭白戰﹐瘦來雞肋豈勝拳。」聞者皆笑。

李西涯與程篁墩同教習庶吉士﹐每至院檢閱會簿﹐悉注病假而去﹐西涯口占一絕云「回廊寂寂鎖齋居﹐白日都消病歷除。竊食大官無寸補﹐綠陰亭上看醫書。」

謝方石鐸在翰林學詩時﹐自立程課﹐限一月爲一體﹐如此月讀古詩﹐則凡官課及應答諸作皆古詩也。西涯嘗爲崖山詩﹐內一聯謝意不滿﹐西涯以爲更無可易。謝笑曰「觀子胸中似不止此。」最後曰「廟堂遺恨和戎策﹐宗社深思養士年。」謝又笑曰「微我子不到此。」西涯又爲《端禮門古樂府》﹐謝以爲末句未盡﹐往復再四。最後乃曰「碑可毀﹐亦可建﹐蓋棺事﹐久乃見。不見姦黨碑﹐但見姦臣傳。」謝不待辭畢﹐躍然而起。

羅明仲嘗謂三言亦可爲體﹐出「樹﹑處」二韻﹐迫西涯題扇﹐卽援筆云「揚風帆﹐出江樹。家遙遙﹐在何處﹖」又因圍棋﹐出「端﹑觀」二韻﹐卽曰「勝與負﹐相爲端。我因君﹐得大觀。」

羅明仲﹑謝鳴治﹑李賓之﹑陳師召同飲陸鼎儀宅﹐夜歸﹐馬上聯句﹐羅倡云「駐馬赤欄橋」﹐謝云「東風見柳條。水聲通苑近」﹐李云「山色去城遙。令節招尋晚」﹐陳雲﹕「名園聚會饒。夜歸休秉燭」﹐羅云「須憶紫宸朝。」

李西涯與客聯句﹐嘗拆敝褥中故絮以代燭﹐其《次白洲畱別》詩有「看花不厭傷多酒﹐燃絮猶供未了詩。」蓋紀其實也。

上元節﹐京師燒糯汁爲瓶﹐以貯水畜魚﹐旁映屏燭﹐通明可愛﹐俗呼「泡燈」。黃巖王古直買置於館﹐日玩弄爲兒戲。李西涯以詩嘲之曰「買得長安市上春﹐玉壺淸水貯金鱗。卻看塵土疑無地﹐未掣波濤亦有神。眼底功名聊此幻﹐杖頭風月且教貧。西堂燈火元宵夜﹐又向東風作旅人。」一日﹐古直誤觸碎魚瓶﹐意怫然不樂﹐曰「吾平生家計在此﹐今蕩盡矣﹗」西涯復疊前韻慰之曰「白髮華燈一夜春﹐江南江北兩窮鱗。飛騰有地歸塵土﹐訶護無錢役鬼神。物以泡名終合盡﹐家隨身在更何貧﹖淸詩素壁猶堪玩﹐休羨揚州鶴上人。」﹝古直名佐﹐字仁甫﹐以字行﹐又號鐵老﹐以布衣遊京師﹐鄕人有坐事者﹐古直侯諸官﹐官並捕入刑部獄﹐獨暴立烈日﹐不與眾囚伍。李主事廷美異之﹐檢衣帽間﹐得《柯學士》諸詩﹐問之曰「爾能詩耶﹖」使賦《日影》﹐詩成﹐縱之歸﹐長揖而出﹐獄吏皆大笑﹐自是得名。旅食三十年﹐無僮僕﹐不置釜甑﹐有大籠五六﹐惟詩盡數百幅﹐中貯酒壺﹐辰出飲一兩勺﹐已復之以去。或勸使仕﹐大言曰「我來爲爵祿圖耶﹗」盍科舉乎﹖則嘆曰「安得以少年處我。」嘗在酒所﹐嘆曰「此亦功名事業也﹗」蓋亦一世奇士云。﹞

王古直﹑李西涯同集謝方石宅﹐西涯與方石聯句﹐戲贈仁甫﹐李倡云「木枕綈袍著地眠」﹐謝云「謝公堂上有神仙」。李云「身存尙覺無家累」﹐謝云「客久何妨與世懸。」李云「書笥不勞僮僕守」﹐謝云「酒杯羞共俗人傳。此生蹤迹眞奇怪」﹐李云「一度詩成一宛然。」

蘇人織蒲爲茵二片﹐置牀倚間﹐藉背及足﹐甚宜冬寒﹐淩季行以書來惠西涯﹐道經彭敷五太史﹐輒爲所畱﹐西涯作詩《報季行並柬敷五》曰「輕蒲一簇軟如花﹐巧織重鋪意未華。吟處迥宜孤背倚﹐坐來溫愛兩趺加。未沾南國佳人惠﹐已落東瀧病叟家。幸有題封三十字﹐殷勤畱向手中誇。」

蕭文明以榛子惠西涯﹐西涯以詩謝曰「野簇蹊叢滿地垂﹐飽霜經雨亦多時。長疑塞外隨車還﹐錯恨山中結子遲。竹籠舊封勞夜到﹐茗芽香碗人春宜。知君情比投桃重﹐不愛瓊瑤卻愛詩。」

陳師召有盲馬﹐售錢六百﹐西涯諗之以詩曰「六百靑蚨十里才﹐忍將筋骨付塵埃。驚魂已脫池邊險﹐往事無勞塞上猜。﹝師召已連失二馬﹞鬥酒杜陵堪再醉﹐﹝用三百靑銅語﹞千金郭隗幸重來。知公自是忘機者﹐一笑能令萬事該。」﹝西涯嘗得良馬以贈師召﹐師召騎入朝﹐歸至門﹐成詩二章﹐怪而還其馬﹐西涯問故﹖師召曰「吾舊所乘馬﹐朝回必成六詩方至門﹐此馬止二詩耳﹐非良也。」西涯笑曰「馬以善走爲良﹐此固非良耶﹖」公唯唯﹐復系而去。﹞

李若虛秋官﹐舊有屋一區﹐爲積潦所壞﹐數年不售﹐竟得銀四兩。聞陳師召售馬﹐自謂與此價略相近﹐索西涯詩﹐因用前韻曰「臺署元非駔儈才﹐直看金璧等浮埃。頹垣已付池蛙管﹐賀客翻同野燕猜。白老有詩行復問﹐﹝樂天詩云「江邊欲買三間屋﹐問徧人家不要詩。」﹞寇公無地去還來。詞林馬價誰多少﹖不待相逢意已該。」

李西涯以絲瓜饋李若虛﹐誦《瓜瓞》詩爲祝﹐若虛有詩﹐馮佩之以和章見索﹐西涯因用韻饋瓜如例並呈二公曰「地接東陵路不賒﹐冷官生計只籬瓜。間行似愛涼陰薄﹐醉筆多隨野蔓斜。名自雅歌傳聖代。例分風味與詩家。從今記取宜男祝﹐賀客來時好薦茶。」

李若虛饋匏瓜西涯﹐仍疊前韻奉謝曰「野意相看總不賒﹐園匏𨿽大亦稱瓜。靑叢摘罷煙仍濕﹐翠籠擎來日半斜。吟有舊題成左券﹐酌無淸酒愧西家。郎曹興味淸如此﹐絕勝春風諫議茶。」

傅白川以無花果饋西涯﹐答其絲瓜之贈﹐西涯疊前韻曰「翠籠珍果望還賒﹐報我眞應愧木瓜。采掇恐沾秋徑濕﹐傳看不學夜燈斜。飽知實徳非虛語﹐脫盡浮華是大家。異物淸詩兩奇絕﹐渴心何必建溪茶。」

李西涯以瓜饋楊維立編修﹐楊以桃答西涯﹐疊前韻曰「手種丹桃歲月賒﹐感君報我勝投瓜。來疑度索山城遠﹐去恐天臺石磴斜。已托神仙稱壽域﹐敢教兒輩惱鄰家。餐余便有通靈意﹐不待盧仝六碗茶。」又以瓜饋曾文甫編修﹐曾以冬瓜答西涯﹐亦疊前韻曰「晚花秋蔓野堂賒﹐不道冬園別有瓜。未遣階苔封徑合﹐肯緣籬竹掛檐斜。後時豈敢爲君惜﹐多子還應勝我家。預報明年湯餅會﹐嘉期須及雨前茶。」

馮佩之饋西涯石首魚﹐有詩﹐西涯次韻謝曰「夜网初收曉市開﹐黃魚無數一時來。風流不鬥蒓絲品﹐軟爛偏宜豆乳堆。碧碗分香憐冷冽﹐金鱗出浪想崔嵬。髙堂正憶東鄰送﹐詩句情多不易裁。」

馮佩之以筍乾饋西涯﹐自稱「玉版老師」﹐吳原博饋西涯以冬筍﹐佩之目爲「吳山少俊」﹐西涯疊前韻謝佩之曰「玉版山深石路開﹐東軒眞被籠盛來。飽請南國煙霞味﹐不入長安酒肉堆。老覺禪心終苦淡﹐瘦看詩骨共崔嵬。叢林年少休相笑﹐脫卻緇衣更懶裁。」又疊前韻謝原博曰「翠籠靑筍一時開﹐爲有淸風竹巷來﹝原博居修竹巷﹞。池鳳羽毛應比秀﹐籜龍鱗甲漫成堆。襪材有派分洋谷﹐衤朋錦無心斗馬嵬。莫笑北人曾煮簀﹐久從湘客問烹裁。」

謝於喬﹝遷﹞送楊梅乾於西涯﹐無詩﹐西涯用前韻索之曰「深夜柴門闔更開﹐楊梅香送滿罌來。霜乾淺帶層冰結﹐紅爛紛成萬粟堆。坐愛春盤裝磊落﹐憶從秋樹采崔嵬。莫教俗卻先生饋﹐佳句重煩答後裁。」他日﹐以柑答贈﹐復用前韻並柬王世賞曰「凍地經寒裂欲開﹐南柑初載北車來。霜隨玉瓜冰絲落﹐日照金盤火齊堆。髙價敢論燕市踴﹐遠懷還憶楚山嵬。也知黃陸當時傳﹐健筆應勞太史裁。」

蕭文明生日﹐西涯以龍尾硯爲壽﹐並致一詩云「我持龍尾溪頭石﹐來壽鳳毛池上人。淸愛石將人比徳﹐壽看人與石爲鄰。長畱天地詩家事﹐坐鎭浮澆靜者身。記取翰林揮翰客﹐年年來此頌芳辰。」

西涯素不善飲﹐蕭文明詩來﹐有「西涯爛醉欲人扶」之句﹐且以二樽見惠。西涯步韻答之﹕「夢斷髙陽舊酒徒﹐坐驚神語落虛無。若教對飲應差勝﹐縱使微醺不用扶。往事分明成一笑﹐遠情珍重得雙壺。次公亦是醒狂客﹐幸未粗豪比灌夫。」

沈禮部時以只鵝鬥酒饋西涯﹐家僮誤送於顧刑部天錫﹐時易去﹐始知之﹐戲作小詩寄之云「隔城風雨送歸驂﹐鬥酒籠鵝意未堪。何令別時無長物﹐殷郎書到只空函。十年世事成春夢﹐千里神交入夜談。他日相逢應大笑﹐亂山深處是江南。」

三山林亨大修撰得第四男﹐西涯用舊韻賀之云「莫謂三山道路賒﹐人間仙果不論瓜。筵前會客犀錢散﹐醉裏題詩蠟炬斜。三鳳豈須誇薛氏﹐八龍今已半荀家。他時細說熊羆夢﹐夜榻流連到幾茶。」

西涯次張亨父韻﹐《題醉楊妃菊》云「誰采繁花席上題﹐偶將名姓托唐妃。日烘花萼醺時面﹐雨換華淸浴後衣。隔坐似邀秦國語﹐揮毫不放謫仙歸。欲從顏色窺生相﹐已落詩家第二機。」

李西涯嘗有《嶽陽樓》詩云「吳楚乾坤天下句﹐江湖廊廟古人情。」鏡川楊文懿公亟稱之﹐有同官者不以爲然﹐駁之曰「吳楚乾坤之句﹐本妙在『坼』字『浮』字﹐今去此二字﹐則不見其妙矣」。楊曰「然則必云『吳楚東南坼﹑乾坤日夜浮﹑天下句』而後爲足耶﹗」後以語西涯﹐爲之一笑。

李西涯《丙午長至祀陵紀行》詩﹐末韻云「朝趨未報鳧飛信﹐庭觀先陳鯉退詩。二紀玆行今卜度﹐春來風物合分誰﹖」未幾﹐先生遂丁憩庵憂﹐間爲何孟春言之﹐以爲詩讖。

李西涯北上時﹐得句曰「山色畫濃淡。」兩日不能對﹐忽曰「鳥聲歌短長」。羅冰玉殊不首肯﹐曰「對似未過」。然竟不能易。

弘治中﹐虜使語館伴﹐有一偶語無對者﹐因舉曰「朝無相﹐邊無將﹐气數相將。」李西涯聞之﹐隨應曰「天難度﹐地難量﹐乾坤度量。」﹝宋時﹐有士人嘗以非辜至訟庭﹐守不直之﹐士人憤懣﹐大聲稱屈﹐守怒曰「若爲士乃敢爾﹖爲我屬對﹐不能﹐且得罪。」因唱曰「投水屈原眞是屈。士人應聲曰「殺人曾子又何曾﹖」守曰「吾句有二『屈』字﹐而汝句尾乃『曾』字。汝之不學明矣﹐顧何所逃罪耶﹖」士人笑曰「此乃使君不學爾。按屈姓流俗皆如字呼﹐而『屈到』『屈原』皆九勿切﹐史君嘗研究否﹖」守慚釋遣之。﹞

李西涯當國時﹐嘗冬月五更入朝﹐至長安街﹐值崔后渠銑方在道上酣飲。後渠拱立轎前﹐請少飲數酌﹐以敵寒气﹐西涯卽下轎連舉數大白﹐升轎去。

李西涯當國時﹐其門生滿朝﹐西涯又喜延納獎拔﹐故門生或朝罷﹑或散衙後﹐卽羣集其家﹐講藝談文﹐通日徹夜﹐率歲中以爲常。一日﹐有一門生歸省﹐兼告養病還家。西涯集同門諸人餞之﹐卽席賦詩爲贈﹐汪石潭俊詩先成﹐中一聯云「千年芝艸供靈藥﹐五色流泉洗道機。」諸人傳玩﹐以爲絕佳。呈稿西涯﹐西涯抹後一句﹐令石潭重攺﹐眾皆愕然。石潭思之﹐亦終不復能綴。眾以請於西涯曰「吾輩以爲抑之此詩絕好﹐不知何故以爲未善﹖」西涯曰「歸省與養病是二事﹐今兩句單說養病﹐不及歸省﹐便是偏枯。且又近於合盤」。眾請西涯續之﹐西涯卽援筆曰「五色宮袍當舞衣。」眾始嘆服。﹝李西涯善詩﹐門下多詞客﹐劉晦庵ト老忌之﹐嘗云「後生輩﹐才得科第﹐卻去學做詩。做詩何用﹖好是李﹑杜。李﹑杜也只是兩个醉漢。撇下許多好人不學﹐卻去學醉漢。」﹞

李西涯善謔﹐居政府時﹐庶吉士進見﹐公曰「今日諸君試屬一對﹕『庭前花始放』」。眾哂其易﹐各思—語應之﹐曰「總不如對『閣下李先生』」。眾一笑而散。

李長沙在京邸﹐款會試貢士若干人﹐酒數行﹐俱起辭謝﹐公曰「且止。有場中題願商之﹕『東面而徵西夷怨﹐南面而徵北狄怨。』諸君亦知所以然乎﹖」眾思頗久﹐未解。公笑曰「無他意也﹐只是『待湯』」。滿坐捧腹。

焦閣老芳面黑而長如驢﹐嘗謂西涯曰「君善相﹐煩一看。」李久之乃曰「左相像馬尙書﹐右相像盧侍郎。必至此地位」。「馬」與「盧」合乃一「驢」字﹐始知其戲。一日﹐西涯與焦公及禮書傅公瀚早朝﹐焦見校尉有露臥者﹐焦戲傅云「曉日斜穿校尉頭」。蓋以傅爲新淦人﹐時有「江西校尉」之號。傅不能答。李頤指焦耳﹐傅悟﹐遽云「秋風正貫先生耳。」蓋俗有「秋風貫驢耳」之說﹐焦像驢﹐故戲之。

翰林院素稱淸貴﹐無簿書之擾﹐舊有語曰「一生事業惟公會﹐半世功名在早朝。」所謂淸者如此。李西涯時爲學士﹐因眾失朝﹐罰運灰炭﹐續兩句云「更有運灰並運炭﹐翰林身上不曾饒」。一時哄然。﹝聞有一檢討討裏河之夫﹐其驛丞不接﹐甚不平﹐或謂之曰「人多不知檢討何官﹐可只呼學士就好。」次日﹐果稱學士﹐仍前不出。乃賦詩云「翰林檢討被人輕﹐卻冒瀛洲學士名。依舊所司全不理﹐由來知要不知淸。」﹞

弘治丙辰科進士有孟春﹑季春﹑夏鼎﹑周鼎﹐西涯閣老嘗卽席命對「孟仲季春惟少仲」。已而﹐卽應聲云「夏﹑商﹑周鼎獨無商」。

湖廣彭民望有學而老貧﹐謁故友於京不遇回﹐李西涯以詩寄云「斫地哀歌興未闌﹐歸來長鋏尙須彈。秋風布褐衣猶短﹐夜雨江湖夢亦寒」。彭讀之﹐黯然不樂。至「木葉下時驚歲晚﹐人情閱盡見交難。長安旅食淹畱地﹐慚愧先生苜蓿盤。」乃潸然淚下﹐爲之悲歌數十徧不休。謂其子曰「西涯所造一至此乎﹗恨不得尊酒重論文耳。」自是不閱歲而卒。﹝弘治間﹐浙江有一方伯﹐未第時﹐與一生交好甚密﹐及仕江西﹐故人遠造焉﹐送館於章江門外石亭寺僧房﹐略無盼念之意。其生題一絕於壁云「十年心事酒杯間﹐坐對江鷗去復還。一帶西山靑入眼﹐幾人靑眼似西山﹖」竟不辭而去。寺僧抄詩入報﹐方伯大慚﹐遣人追之﹐生竟不返。又嘉靖末﹐客有與成國公厚者﹐然特與飲食而已。兪院判見客衣敝﹐寄詩云「長安車馬自肥輕﹐獨爾鶉衣冷不勝。聞說孟嘗多好客﹐好將心事托平生。」成國聞詩﹐特送衣一篋。﹞

李少師少小入詞林﹐曁在館閣垂四十餘年﹐正徳中爲首揆。揚州陸滄浪瞰其亡﹐投以尺素﹐公歸啟之﹐一絕云「文章聲價斗山齊﹐伴食中書日已西。回首湘江春艸綠﹐鷓鴣啼罷子規啼。」﹝末句蓋以鳥語「哥哥行不得也﹐不如歸去」。﹞公得詩﹐但解嘲而已。

李西涯子兆先﹐文名甚髙﹐然遊俠無度﹐以是致病。公一日過其書館中﹐適外出不在﹐時弘治甲子﹐當大比﹐乃書其幾曰「今日花街﹐明日花街。秋風桂子﹐秀才秀才」。明日﹐兆先亦書四句於西涯幾上曰「今日東風﹐明日西風。陰陽燮理﹐相公相公。」﹝兆光﹐宇徵伯﹐號鎖庵﹐甚有家學。是秋以誤落題字﹐竟不得第以死。公之相業﹐後到逆瑾弄權時﹐不知其於「燮裏」如何耳。﹞

李兆先嘗見西涯《祀陵》詩「野行愁夜虎﹐林臥起秋蠅」之句﹐問曰「是爲秋蠅所苦﹐不能臥而起耶﹖」西涯曰「然」。曰「然則『愁』字恐對不過。」西涯曰「初亦不計『妨』字外亦無可易者」。曰「似亦未稱。請用『回』字如何﹖蓋謂爲夜虎所遏而回也。」西涯曰「然」。遂用之。

李徵伯嘗與何孟春席上題《夢筆圖》﹐徵伯詩云「工文慕奇筆﹐精思入幽夢。會有取去時﹐何如不相送。」西涯頗不樂﹐謂徵伯曰「汝非子元敵矣。」其年徵伯下世。

李西涯與楊邃庵素相善﹐初劉瑾欲害楊﹐西涯力救乃免。及西涯病劇﹐楊慰之曰「國朝以來﹐文臣未有謚『文正』者﹐公如不諱﹐請以謚公」。西涯倚榻頓首﹐遂卒。有無名子攺宋人譏京堂詩云「文正從來謚範王﹐如今文正卻難當。大家吹上梧桐樹﹐自有傍人說短長。」

【陳音】﹝字師召﹐號愧齋﹐莆田人。李東陽同榜。性寬坦﹐在翰林時﹐夫人嘗試之﹐會客至﹐呼茶﹐曰「未煮。」公曰「也罷」。又呼乾茶﹐曰「未買。」公曰「也罷。」客爲捧腹。時因號陳也罷。﹞

陳師召擢南京太常﹐門生會餞﹐有垂涕者﹐李西涯大學士在席爲句云「師弟重分離﹐不升他太常卿也罷」。公應聲曰「君臣難際會﹐便除我大學士何妨。」一座絕倒。﹝師召後召爲翰林學士﹐同官投刺招飲。明日﹐公忘爲誰﹐乘馬漫行﹐一給事中設席﹐公曰「招我者此也」。遂入席。頃之﹐同官使人來速﹐夫人曰「此必胡撞﹐不知投誰家矣。汝認所乘馬可覓也」。使者蹤迹見公﹐公曰「我誤﹐我誤」。又嘗檢書﹐得友人招飲帖﹐師召忘其昔所藏也﹐如期而往﹐累茶不退﹐主人請其來故﹖答曰「赴君飲耳」。主人訝之﹐而難於致詰﹐具酒共酌。席罷﹐方悟去年今日曾邀陳也。又嘗自院中歸﹐語從者曰「今日訪某官」。從者不聞﹐引轡歸舍。師召謂至某官家矣﹐升堂周覽﹐曰「境界全似吾家﹐何也﹖」又睹壁間盡﹐曰「是我家物﹐何緣在此」﹖其僕疑以告﹐其夫人出視之﹐公訝曰「何爲亦在此﹖」士林傅以爲笑。﹞

陳師召時苦吟《重九會白雲觀分韻得然字》詩云「長春宮殿鎖寒煙﹐駐馬斜陽錦樹邊。白鶴不歸云影外﹐黃花仍發酒杯前。龍山又落參軍帽﹐藍水長歌子美篇。聚散幾回時序別﹐令人對此一茫然。」

陳師召在內直﹐誤系李西涯牙牌角帶以去﹐西涯戲以詩曰「倦摩雙眼出長安﹐束帶懸魚總誤看。裝飾不嫌非異物﹐標題猶喜是同官。酒防太白狂時換﹐腰愧休文病後寬。堪笑玉堂叢話裏﹐向來詩筆幾曾乾」。﹝師召嘗淸旦入朝﹐誤置冠纓於背﹐及睹同列垂纓﹐俯視頷下﹐駭曰「公等悉冠纓﹐而吾獨無﹐何也﹖」一人遽持其纓而正之﹐曰「公自有纓﹐獨無背後眼耳。」諸公大噱。﹞

陳愧齋在南京﹐嘗有《夢中詩》寄李西涯﹐李戲答之曰「舉世空驚夢一場﹐功名無地不黃梁。憑君莫向癡人說﹐說向癡人夢轉長。」

陳師召官四品時﹐夫人爲鬻得金獅緋袍﹐不知爲武臣服色﹐公亦竟不察。一日﹐命工肖像﹐公整容服獅袍而坐﹐李西涯適至﹐因乞爲贊﹐西涯遽題曰「觀其鬢則齊﹐觀其衣則非。若人也可信而可疑。使蓬其鬢﹐更其衣﹐嗚呼庶幾。」﹝西涯嘗戲陳師召﹐擲骰子得麼﹐則指曰「吾度其下是六」。反之果六也。各色皆然。師召大驚﹐語人曰「賓之天才也。」或論之曰「彼紿公耳。上麼下六﹐自是定數﹐何足爲異﹖」師召笑曰「然則我亦可爲。」因詣西涯告之﹐西涯已先度其必至﹐別制六骰﹐錯亂其數矣。師召屢商不中﹐乃嘆曰「兄眞不可及也。」﹞

【程敏政】﹝字克勤﹐號篁墩﹐羅倫榜第二。﹞

程敏政以神童至京﹐李賢學士許妻以女﹐因畱飯﹐李指席間果出一對曰「因荷﹝何﹞而得藕﹝偶﹞。程應聲曰「有杏﹝幸﹞不須梅﹝媒﹞。」李大奇之。

李西涯與程篁墩過采石﹐李得句云「五風十雨梅黃節。」程卽應云「二水三山李白詩。」一時服其巧麗。

弘治攺元七月﹐文華後殿講書畢﹐上賜講臣程敏政等各織金緋衣﹑金帶及紗帽﹑烏靴﹐皆叩頭謝訖。上顧謂曰「先生辛苦。」咸對曰「此皆職分當爲。」頓首而退。敏政有詩記之曰「映日罘ぜ曉殿深﹐湛恩稠疊駕親臨。褒衣紅濯天機錦﹐束帶黃分內帑金。久幸淸班容宦履﹐漸慚華發點朝簪。經生職分尋常事﹐消得君王念苦辛。」

弘治己未﹐程篁墩主考會試﹐以言者去位。未幾﹐發背卒。是年京師有雪夜祈仙者﹐先生至降筆云「夜偕東坡遊﹐聞有召仙者﹐予亦謫仙流也。事之不偶﹐殆有甚焉﹐詩以紀之。」因書一絕云「江山何日許重來﹖白骨靑林事可哀。吾黨莫言淸夢遠﹐海東東更有蓬萊。」又二律云「紫閣功名近已休﹐文章空自壓儒流。孤忠敢許懸天日﹐浩气還堪射鬥牛。蘇子蟄松遭眾謗﹐杜陵荒艸喚窮愁。乾坤不盡江流意﹐回首靑山一故丘。」又云「斯文今古不堪哀﹐道學眞傳已作灰。鴻雁未髙羅网合﹐麒麟偶見信時猜。迅雷不啟金惑﹐紫電誰憐武庫才﹖此气那同芳艸合﹐渾渝來往共盈虧。﹝程主考日﹐其第三問策題﹐程所出﹐以「四子造詣」爲問﹐計魯齋一段﹐出劉靜修退齋記﹐士子多不通曉。程得一卷甚異之﹐將以爲魁﹐而京城內外盛傳其人先得題意﹐乃程有所私﹐爲華給事中昶等所劾﹐謂私徐經﹑唐寅等。上命李公覆閱﹐遲三日始揭曉。言路復論列﹐欲窮治之。上怒﹐下都給事中林廷玉等於獄﹐落言官數人職﹐而程亦致仕以去。又聞弘治時﹐南京龍霓精於文義﹐中壬子書魁。乙卯﹐代金都禦史澤子逵入試浙場﹐中第八﹐又與同中甲科。人有詩嘲之曰「阿翁一自轉都堂﹐百計千方幹入場。金澤財多子孫劣﹐龍霓家窘手兒長。有錢使得鬼推磨﹐無學卻將人頂缸。寄與兩京言路者﹐好排閶闔說彈章。」其詩盛傳於時﹐後二人皆不容於淸議﹐一止浙僉﹐一止大僕丞。今科場要令批首主貢院門內﹐辧閱同試者面貌方入﹐蓋由此始。聞入試日﹐亦甚祕密。惟有一人見其須不類﹐心頗疑之﹐始傳其事云。﹞

【邵】﹝字文敬﹐宜興人。在郎署日﹐自號東曹隱者。﹞

邵文敬爲童子時﹐塾師出對云「柳暗鶯無語。」卽對云「花慵蝶有愁。」師以爲工。及登第後﹐與翰林諸公《賦春陰》詩﹐卽用此作一聯云「春云黯黯閣林頭﹐雨意兼旬尙未收。李白錦囊空好句﹐杜陵玉勒阻淸遊。長堤柳暗鶯無語﹐上苑花慵蝶有愁。睡起不知簾幕午﹐紙窗圍翠篆煙浮。」遂擅場。

邵文敬善書工棋﹐詩亦有新意﹐如「江流如白龍﹐金焦雙角短」之類﹐又有「半江帆影落尊前」之句。人稱爲邵半江。

邵半江一日《題陳圖南》小像云「盤陀石上淨無塵﹐嶽色江聲共此身。莫怪吳儂渾不醒﹐百年俱是夢中人。」詩成﹐求質於李西涯﹐西涯紿之曰「尙有一二字﹐欠穩﹐待予更之。」西涯乃默記﹐竊爲已有﹐先題吳公畫上。後邵公見之﹐撫掌大笑。

邵文敬字體﹐間變蘇書﹐李西涯亦以蘇書答之﹐跋云「戲效東曹新體」。邵誤以爲效其詩﹐作依字韻詩抵西涯﹐首句云「東曹新體古來稀。」西涯因戲次其韻曰「東曹新體古來稀﹐此意茫然失所歸。字擬坡書聊共戲﹐詩於昆法敢相譏﹖休誇才無敵﹐未必葫蘆樣可依。卻同棋場諸國乎﹐向來門下幾傳衣﹖」相與大笑而罷。

邵東曹墮馬傷足﹐李西涯《次秦武昌韻》謔之﹕「十年雙足躪詞場﹐我亦憐君墜後傷。歷塊敢誇千里後﹐乘船翻笑四明狂。扶顚老僕空隨路﹐學僕嬌兒更倚堂。應似崔家亭下鷺﹐獨拳秋雨向寒塘。」

天順朝﹐某國貢名馬﹐云能搏虎﹐英廟命置虎城中﹐虎鬥不勝﹐死。邵文敬《賦得馬鬥虎》曰「天門名馬眞龍媒﹐萬里新自流沙來。先皇知爾才磊落﹐放入虎圈與虎搏。霜蹄蹴踏虎卽斃﹐英風颯爽來天際。當時觀者應嘆嗟﹐唐家豈有拳毛。」

【楊光溥】﹝莒州人。邵文敬同年進士。仕至山西按察司副使。﹞

楊光溥有《詠梅集句》百首﹐其最可稱者﹕「北風萬木正蒼蒼﹐粉色淩寒透薄妝。嚼蕊不妨浮白飲﹐愛閒猶有和詩忙。月來忽送闌干影﹐風過還聞遠近香。最是一年春好處﹐數株如玉照寒塘」。又「聞道春還已有期﹐梅花一夜徧南枝。不嫌艷杏夭桃俗﹐長愛蠻煙瘴雨欺。狂客興多惟載酒﹐閒身事少只題詩。千林掃迹愁無柰﹐羌管淒涼更忍吹。」又「花開正屬小春時﹐一气才新物未知。嶺外江南千萬樹﹐小窗斜日兩三枝。臨溪照影爲誰好﹖步月聞香每自疑。幸有微吟可相狎﹐詩人所賞是風姿。」又「怕愁貪睡獨開遲﹐政爾寒陰慘淡時。姑射仙人冰作體﹐漢家公主玉爲肌。蒼松翠竹爲三友﹐流水空山見一枝。不比西園艷桃杏﹐等閒開落只春知。」同時錢唐沈行亦有百二十首﹐其可稱者﹕「梅花不肯傍春光﹐百卉前頭第一芳。信是乾坤容晚景﹐亦知艸木有眞香。疏疏籬落娟娟月﹐淺淺池塘短短墻。此際最宜何處看﹐孤山園裏麗如妝。」又「靑帝邀春隔歲還﹐分香多是畹中蘭。開花占得春風早﹐數朵先欺臘雪寒。須裊黃金危欲墮﹐蒂凝紅蠟綴初乾。林塘得爾偏增價﹐無限行人立馬看。」又「南北枝頭玉蕊皴﹐陽和先已到孤根。看花弄水聊爲樂﹐賞月吟風不要論。欲賦妍華無健筆﹐忍教落片點空尊。江邊一樹垂垂發﹐粉蝶如知合斷魂。」又「且喜春光動物華﹐數枝妝點野人家。謾疑海上神仙侶﹐不是人間玉樹花。又恐好枝爲雪壓﹐故生幽處被雲遮。遲遲欲去猶回望﹐援筆題詩到日斜。」﹝行又有《香奩集句》百二十首。「垂柳陰陰晝掩扉﹐流鶯百囀最髙枝。春閨多少關心事﹐夫婿多情亦未知。」又「宿雨厭厭睡起遲﹐曉鶯啼斷綠楊枝。夢中無限風流事﹐盡在停鍼不語時。」又「紅芳落盡井邊桃﹐病酒懨懨日正髙。百尺朱樓閒倚徧﹐靜看燕子壘新巢。」又「細艸春莎沒繡鞋﹐間尋女伴過西家。春風不管人憔悴﹐開徧薔薇一樹花。」又「冰雪肌膚力不勝﹐酷憐風月爲多情。自慚不及鴛鴦侶﹐雙宿雙飛過一生。」又「倚闌無語倍傷情﹐夜合花開香滿庭。羌管一聲何處笛﹖細風斜雨不堪聽。」又「郎上孤舟妾上樓﹐感時傷別思悠悠。離心不異西江水﹐流到瓜州古渡頭。」又「曉角昏鐘爲底忙﹐怕黃昏後又昏黃。近來欲睡兼難睡﹐半是思郎半恨郎。」又「盡日無人獨倚樓﹐愁來對鏡懶梳頭。深知身在情長在﹐嫁得蕭郎愛遠遊。」又「香塵微ネ合歡鞋﹐花影無人自上階。折得一枝香在手﹐思君簪向鳳凰釵。」又「一更更盡到三更﹐冰簟銀牀夢不成。欲把傷心問明月﹐淸光此夜爲誰明﹖」﹞

●卷八十八國朝

【羅倫】﹝字彜正﹐一字應魁﹐號一峯。殿試卷謄眞以十三幅爲格本﹐朝廷對策﹐惟一峯極長。蓋一峯旣中會試﹐於禮部頒捲時﹐自言「久於場屋﹐有志廷對﹐願增紙以畢所欲陳。」禮部官壯其志﹐許之。謄眞遂有二十幅。時李文達進讀羅捲﹐幾一時余。李年漸髙﹐跪久至不能起﹐上命兩內臣掖之。是年羅遂爲大魁。至次科會試﹐亦有欲比羅例者﹐禮部官以爲有意希望﹐竟不從。故至今惟以十三幅爲式。﹞

成化乙酉﹐羅倫赴春闈﹐道經蘇州﹐爲文謁範文正公祠。是夕宿舟中﹐夢文正遺詩曰「賜帶橫腰重﹐宮花壓帽斜。勸君少飲酒﹐不久臥煙霞。」明年狀元及第。不久謝政﹐歸隱而卒。

羅倫上疏論閣老南陽李賢奪情事﹐調廣東市舶提舉。時學士陳文爲李畫策﹐故有此貶。後倫復官﹐李已謝世。及文死﹐薛之綱禦史作詩挽之曰「學士先生早蓋棺﹐薤歌聲裏路人歡。塡門客散名猶在﹐負郭田多死亦安。鹽井已非今日利﹐冰山不似舊時寒。九原若見南陽李﹐爲道羅倫已復官。」

【畢瑜】﹝貴溪人﹐羅倫榜進士。﹞

畢瑜爲山東提學日﹐有張驛丞者﹐鄕試中式﹐瑜贈之詩曰「一官恥不與淸流﹐忙裏遺編白校讎。枳棘豈能畱彩鳳﹐鹽車未必困驛驑。東藩領薦名初顯﹐西蜀題橋志已酬。脫卻樊籠入佳境﹐春雷萬里步瀛洲。」

【張升】﹝字啟昭﹐號柏崖﹐南城人。成化己丑﹐傳臚前一夕﹐夢登天﹐兩手挈二人頭﹐云皆同姓者。及開榜﹐一甲首爲升﹐二甲首張燧﹐三甲首張曉。﹞

張升爲翰林侍讀﹐會風雹發自天壽山﹐毀瓦傷物﹐震驚陵寢﹐朝廷戒諭羣臣修省﹐遣官祭告。於是﹐升數劉閣老吉十罪﹐謫南京工部員外郎。同鄕何喬新贈以詩曰「鄕邦交誼最相親﹐忍向離筵勸酒頻。抗疏但求裨聖治﹐論思端不忝儒臣。自憐石介非狂士﹐任詆西山是小人。暫別鑾坡非遠謫﹐莫將辭賦弔靈均。」由是人目吉爲「劉綿花」﹐以其耐彈也。吉聞而大怒。或告以出自監中一老舉人善恢諧者﹐吉奏﹕「凡舉人﹑監生三次不中者﹐不許會試。」

翰林院學士惟一人﹐多或三五人﹐弘治壬戌秋﹐閣老洛陽劉公健因修會典成﹐欲徳翰林﹐一時升學士者十人﹐時禮部尙書已有六人﹐謝遷以在內閣﹐張升爲禮書掌鴻臚事﹐崔志端以禮書掌太常事﹐並南京爲六人。崔由神樂觀道士。京師爲之語曰「禮部六尙書﹐一員黃老﹔翰林十學士﹐五个白丁。」一時盛傳﹐以爲的對﹐且有譏警。蓋此五人﹐謂山西張﹑陜西楊﹑大興劉並某某﹐皆成化戊戌閣老萬公安以私意選爲庶吉士者。

【費り】﹝字延言﹐丹徒人。成化己丑會元。﹞

費廷言自進士至司業﹐才九年。未受命兩月前﹐李西涯嘗夢廷言拜是官﹐已而果然。從赴廷言飲﹐畱題廂壁云「壁水橋門別是天﹐瀛州東望亦登仙。館中羣士有同輩﹐天下此官無剩員。﹝南京舊多闕﹐惟北監一人。﹞坐擁圖書消暇日﹐夢隨冠蓋入新年。班行舊會今稀少﹐莫怪相過意惘然。

費り爲祭酒日﹐鳳翔之麟遊有虎臣者﹐貢入太學﹐適聞萬歲山架棕棚以備登眺﹐臣上疏極諫﹐憲廟奇之。り初不知也。懼其賈禍﹐乃會六堂鳴鼓聲罪﹐鐵索鎖項以待。俄有官校宣臣﹐至左順門﹐中官傳溫旨勞之曰「爾言是也﹐棕棚卽拆卸矣。」命銓選﹐予臣七品正官。り聞而大慚﹐臣名遂播天下。後知雲南鄂嘉縣﹐卒於官。楚雄姚鵬哭之以詩曰「獻策當年爲國憂﹐至今浩气貫皇州。只期事業垂千古﹐豈料形骸付一丘。靑史有名書虎氏﹐錦衣無復耀麟遊。蒼天不管忠良士﹐空使窮荒艸木愁。」

【吳寬】﹝字原博﹐號匏庵﹐長洲人。應試南畿時﹐同寓有施煥伯者中榜﹐逮鹿嗚宴罷﹐煥伯出曰「吾意兄策臯搞之騎﹐遵崇化之途矣。」寬曰「同行無疏伴。」其有養如此。﹞

吳原博寬未第時﹐已有能詩名。成化壬辰春﹐李西涯省墓湖南﹐時未始識也。蕭海釣文明爲致一詩曰「京華旅食變風霜﹐天上空瞻白玉堂。短刺未曾通姓字﹐大篇時復見文章。神遊汗漫瀛洲遠﹐春夢依稀玉樹長。忽報先生有行色﹐詩成獨立到斜陽。」西涯陛辭日﹐見考官彭敷五爲誦此詩﹐戲謂之曰「場屋中有此人不可不收。」敷五問其名﹐曰「予亦聞之矣。」已而果得原博爲第一。

李西涯赴吳原博飲﹐席上用擊鼓催花令﹐戲成一詩曰「擊鼓當筵四座驚﹐花枝絡繹往來輕。鼓翻急雨山頭腳﹐花鬧狂峯葉底聲。上苑枯榮元有數﹐東君去住本無情。未誇刻燭多才思﹐一徧須教八韻成。」

館閣諸公同集吳寬邸賞菊﹐卽席聯句﹐陸簡倡云「醉愛寒香佛紫貂﹐」陳譎云「玉堂風采宴官僚。」李傑云「肯孤晚歲花神約﹐」王鏊云「須伏今朝酒聖澆。」寬云「風雨尙懷前會阻﹐」李東陽云「雪霜猶喜後時凋。」林瀚云「不知陶徑孤吟處﹖」謝鐸云「零落何人許見招﹖」

吳原博《雪後入朝》詩云「天門晴雪映朝冠﹐步澀頻扶白玉闌。爲語後人須把滑﹐正憂髙處不勝寒。饑烏隔竹餐應盡﹐馴象當庭踏又殘。莫向都人誇瑞兆﹐近郊或恐有袁安。」

【王鏊】﹝字濟之﹐少隨父遊京師﹐葉盛試所學﹐奇之。時冢宰王翺新逝﹐盛曰「失一王翺﹐得一王鏊﹐安知非後來忠肅乎﹖」後鄕會試皆第一﹐廷試策又冠場。時商文毅公秉衡﹐恐其軋己﹐抑置第三。﹞

王文恪公六七歲時﹐附學於舅氏﹐一小女使送茶﹐公戲以手握其手﹐舅氏出一對曰「奴手爲拿﹐此後莫拿奴手。」王卽對曰「人言是信﹐從今毋信人言。」

王文恪公年十二能詩﹐有以《呂純陽渡海像》求題﹐公援筆書其上云「扇作帆兮劍作舟﹐飄然直渡海洋秋。饒他弱水三千里﹐終到蓬萊第一洲。」識者已知公爲遠器矣。

【劉戩】﹝字景元﹐安福人﹐乙未榜眼及第。﹞

劉景元以侍講使交南﹐時交人吞占城﹐侵緬甸﹐頗難其行﹐劉毅然上道﹐攜二僕由南寧直抵其境﹐交人驚曰「昔之人皆航海來﹐檣蔽洋﹐貿重易奇。今公豈天人耶﹖何其簡速也﹗」奉迎館候﹐視昔倍恭﹐陪臣拜跪﹐劉據《大明集禮》之文受之﹐不與交一語。至之日頒詔﹐明日宴畢卽行﹐王大驚曰「一國生靈命緣天使。」致饋遺丰腆倍昔﹐金珠犀象珍玩甚多﹐劉大不顧卽行。復遣陪臣要於路﹐期必致之﹐劉復書文以《初入關》詩曰「咫尺天威誓肅將﹐寸心端不愧蒼蒼。歸裝若有關南物﹐一任關神降百殃。」交久益敬悚﹐遣陪臣入謝﹐表有「廷臣淸白」之語云。

【王琰】﹝字良璧﹐棗陽人﹐乙未第進士。﹞

王琰初授行人﹐擢禦史﹐巡按蘇松有聲。吳地號繁劇﹐徧詢輿臺﹐巨姦宿蠹一剔而盡。平生淸苦﹐人所不堪。卒之日﹐衾襯不備﹐合臺助焉。嘗題夏太常昶《墨竹》曰「幽人研玉露﹐寫此靑瑯。淸標正相似﹐然同歲寒。」蓋言志也。﹝本名昶﹐字仲昭﹐東吳人。登進士時百姓朱﹐後復其姓。以善書徵入翰林。文皇以所書爲第一。顧見其名﹐謂曰「太陽麗天﹐照臨萬國。日宜書在永上。」頓首受命。士夫以爲榮﹐一時同名者皆攺焉。﹞

【傅凱】﹝南安人﹐曾彥榜進士。﹞

傅黃門使夷域﹐道經仙遊縣九仙祠﹐傅禱以驗出使事﹐夢有孺子歌云「靑艸流沙六六灣。」傅度之﹐漠然於中﹐至夷域﹐館燕殊隆﹐飲間﹐夷王令主客者請曰「『黃河濯水三三曲。』願天使爲我對之。」傅念前夢﹐詞意燕絕﹐卽對云「靑艸流沙六六灣。」夷王驚服﹐盡以珍寶奇玩厚遺而還。蓋吾華有九曲﹐而是夷有三十六灣﹐彼謂知吾華之勝﹐吾亦能博彼夷之界故也。﹝臨海錢參政爲諸生時﹐嘗夢月夜泛舟中流﹐賦詩一聯曰「夜色一蓬月﹐江聲兩岸潮。」後二十年﹐自嶺南謝事歸﹐帶月行舟﹐潮聲初至﹐恍然如見往時夢中之景﹐感嘆人生行止似不偶然﹐因慘然不樂。至五鼓﹐不疾而終。丰城塗副使爲諸生時﹐祈夢於九鯉湖仙祠﹐夢入古寺﹐花木映簾﹐泉聲滿戶﹐壁間有唐詩一絕云「月華星彩坐來取﹐嶽色江聲暗結愁。半夜燈前十年事﹐一時積雨到心頭。」旣覺悵然﹐自分科目絕望矣。越數年﹐登進士﹐爲禦史﹐以仙祠之夢不足信。後爲廣東副使﹐巡海至山中古寺﹐風景依然如夢﹐仰見所夢唐詩﹐濃墨大字﹐書在壁間﹐乃惕然驚疑﹐達旦不睡﹐次日乃得罷官之報。蓋仙祠之夢多驗於結局也類如此。﹞

【羅鑑】﹝號湘川﹐茶陵人。傅凱同榜進士。﹞

羅湘川退居柳坪之上﹐鑿池架亭﹐名曰願樂﹐日處其間﹐爲詩云「亭中樂事與誰傳﹖朱紫身閒更大年。明月泛遊蘇軾後﹐北窗髙臥伏羲前。林泉茹飲貧無辱﹐花木栽培靜有權。一室蕭然無俗慮﹐卻疑身世是壺天。」

【趙寬】﹝字栗夫﹐吳江人。少以論手稱於吳中。成化辛丑會試第一。﹞

趙栗夫與楊君謙同中應天府鄕試﹐栗夫年二十一﹐君謙年二十﹐次年同在太學。吾常王文肅公爲祭酒﹐雅重之﹐每致引試﹐二人遂爲契交﹐後同在郎署。君謙得請將還﹐栗夫與王古直﹑陳一夔﹑王存敬﹑侯公繩﹑徐栗夫來餞。時日暮雨作﹐諸君敍坐﹐而古直老人以隱者野服居首席。君謙請於諸君﹐顧按京師例作長句爲樂﹐因復請立一人爲詩監以典賞罰﹐就請命題﹐以趙栗夫爲之。栗夫曰「今對夜雨﹐只此可詠﹐詩用五言﹐以『落』字爲韻。只詠雨夜事﹐不許汗漫無干。」於是﹐古直老人先唱一句曰「髙筵啟秋雨﹐」次徐栗夫曰「頓爾淨余髙。得非洗我塵」﹐時栗夫初使回﹐故云。趙栗夫曰「似欲添君酌。階前渠澑走」﹐陳一夔曰「燈下檐花落。來遲路遂阻。」入門而雨。王存敬曰「坐久衣轉薄。暫停得耳靜﹐」楊君謙曰「忽至令心愕。蕭蕭佐歸懷」﹐侯公繩曰「潺潺亂歡謔。翻盆入杜詠﹐」古直老人曰「名亭見蘇作。浸深墻可危﹐」徐栗夫曰「泛滿庭堪濯。徙穴蟻何智﹖」趙栗夫曰「歸林禽亦樂。來如銜枚陣﹐」陳一夔曰「響失巡更柝。諸公競解帶﹐」王存敬曰「羣僕皆赤腳。積陰已連朝﹐」楊君謙曰「浮潤先徵昨。良濱坐自固﹐」侯公繩曰「好主投不錯。決明色猶鮮﹐」古直老人曰「梧桐意方索。滴成老況愁﹐」徐栗夫曰「激起鄕思惡。吾方利河漲﹐」趙栗夫曰「我亦思屐著。試將聽官舍﹐」陳一夔曰「何如枕山閣﹖朝街泥想尺﹐」王存敬曰「漏地水驚勺。忙身夜竊暇﹐」楊君謙曰「病體涼得藥。對酒今則同﹐」侯公繩曰「逐事明又各。搜吟思已倦」﹐古直老人結之曰「願且更束約。」是爲聯句﹐古直老人爲之終始﹐凡三巡而畢﹐爾我交評﹐咸以爲佳詠云。

方七人聯句時﹐一客秉筆構思﹐則有六客無事﹐一巡詩至﹐須待二三刻。楊君謙復立一令﹐裂紙如掌闊者七紙﹐請於趙栗夫曰「聯句未至時﹐請各自述一首﹐述不當者﹐君詩監主之。」時徐栗夫先成曰「黃金臺下雨聲稠﹐白玉橋邊水亂流。戀闕思親情更切﹐不堪今夜故人畱。」陳一夔次成﹐曰「自笑馮郎老更迂﹐故山田舍半荒蕪。縱然麟閣在平地﹐未有丹靑畫老夫。」王存敬次成﹐曰「七賢言志一燈前﹐次到迂夫獨筅然。食祿十年官再徙﹐不曾畱得買書錢。」楊君謙次成﹐曰「長揖諸公從此辭﹐病人筋力自家知。如今只把醫方看﹐做得功名也是癡」。古直老人次成曰「秋雨曉檐聲滴滴﹐夜堂燒燭影輝輝。自憐王粲身飄泊﹐白首人間尙未歸。」侯公繩次成﹐曰「馬蹄日日走紅塵﹐自怪微官系此身。滄海煙波無限好﹐未歸眞是不如人。」趙栗夫次成﹐曰「若憶東南山水隈﹐已無情緒走塵埃。何人先自淸遊去﹐我有靑鞋亦共來。」時雨益甚不止﹐而聯句猶未成﹐諸君各作此自述詩﹐與聯句無妨﹐一時樂甚。

陳一夔華亭人﹐與蘇去二百里﹐於趙栗夫固鄕人也。兩人交甚厚﹐若兄弟然﹐無一會不俱者。一夔好作詩﹐醞藉典則﹐時有眞詣語﹐如《詠秋懷》云「人老漸驚生白髮﹐家貧未辦買靑山。」楊君謙以爲自然妙句。一夔崛彊﹐每遇事不可意﹐必云「吾只不作官乃已耳。」其心能輕功名如此。故七人聯句之夕﹐一夔作詩﹐田園意屢見。時各有互相贈答詩﹐一夔贈栗夫云「菜市街西新卜居﹐豆棚瓜蔓共蕭疏。胸中富有書千卷﹐誰笑家無儋石儲。」栗夫得詩﹐仰面撫掌大笑﹐連稱妙甚。眾客傳觀﹐皆賞以爲雅制。栗夫答云「風流故與時情別﹐樗散偏於酒趣深。未老便爲投紱計﹐知公天性在山林。」君謙笑云「一夔未去﹐若據君言﹐則是一夔卽今就去也。」栗夫戲曰「吾欲促其去耳。」筵中爲之一噱。

【彭福】﹝字綏之﹐樂平人﹐晚號懶農。﹞

彭綏之守泰州﹐以直道忤部使者歸﹐時寓鄱陽。裏中有新登進士第者﹐綏之具酌邀飲﹐值微雨﹐累速不至﹐綏之遺以詩云「倘來名利若遊塵﹐何事癡兒太認眞。咫尺泥塗行不得﹐山陰雪夜是何人﹖」

彭懶農落職家居﹐縣當大造﹐其子囑司書者飛稅他戶﹐懶農知之﹐招司書飲﹐戲贈之詩曰「洛陽城中桃李花﹐飛來飛去落誰家﹖」司書答曰「舊時王謝堂前燕﹐飛入尋常百姓家。」懶農曰「旣不飛上天﹐飛入地﹐不過飛入百姓家耳。安忍爲此廣乃爲詩謝之曰「洪水推沙塞兩涯﹐推來推去只交加。誰知二世宮中鹿﹐走過劉家又李家。」飛稅竟止。

弘治間﹐樂平有趙尹考滿還任﹐邑中士夫皆趨迓之﹐彭懶農獨投以詩云「泊日才駐使君標﹐本欲趨迎懶折腰。莫怪野人疏禮節﹐好從陽晝說陽喬。」人皆莫諭其意。一日﹐編修程念齋見之﹐笑曰「綏之譏我邑中人深矣。蓋用宓子賤事也。﹝子賤爲單父宰﹐過於揚晝﹐晝曰「吾少也賤﹐不知治民之術。有釣道二焉﹐請以送子。夫極綸錯餌迎而吸之者﹐陽喬也﹐其魚薄而不美。若存若亡若不食者﹐魴也。其爲魚也﹐博而厚味。」子賤曰「善。」未至單父﹐冠蓋迎之﹐交接於道。子賤曰「車驅之﹐車驅之。夫陽晝所謂陽喬者至矣。」於是至單父﹐請其耆老尊賢者﹐而與之共治。﹞

【儲】﹝字靜夫﹐號柴墟﹐先世毗陵人﹐元末徙泰州。﹞

儲初遊州庠﹐少循矩度﹐學官示以句曰「賭錢﹑喫酒﹑養婆娘﹐三者備矣。」儲應聲曰「齊家﹑治國﹑平天下﹐一以貫之。」已而﹐舉應天癸卯鄕試第一﹐甲辰會試第一。比廷對﹐惟以三元自期。內閣聞其自負﹐乃抑置二甲第一。自後﹐勵行檢﹐務文學﹐遂得全終身名。

【李】﹝字子陽﹐號東崖﹐錢唐人﹐與王華同庚而長三十五日。庚子﹐考官取華爲解首﹐監臨謝禦史嫌華白衣﹐乃更李。李﹑王皆營膳所正班﹐班主文者。夢中得「一舉中雙元」之句﹐以爲必無此事﹐後相繼首擢。﹞

李子陽少有文名﹐成化庚子秋試﹐八月二日﹐與同輩入學晨參﹐忽五色一鳥飛入明倫堂﹐盤旋不去。諸生喧縱聚觀﹐竟樓止於梁間二日﹐眾以此殆文明之兆。子陽爲詩慶之曰「文采翩翩世所稀﹐講堂飛止正相宜。定應覽徳來千仞﹐不但希恩借一枝。羨爾能知鴻鵠志﹐催人同上鳳凰池。解元魁選皆常事﹐更向天衢作羽儀。」是歲﹐子陽果以《易經》發解﹐甲辰廷試第一。

成化癸卯冬﹐李子陽將赴春闈﹐友人鎖懋堅者送之﹐賦正宮《謁金門》詞云「人艤畫船﹐馬皮上錦韉。催赴瓊林宴﹐塞鴻聲裏暮秋天。綠酒金杯勸﹐畱意方深﹐離情漸遠﹐到京廷中選。今秋是解元﹐來春是狀元﹐拜舞在金鑾殿。」已而﹐子陽栗魁天下。﹝懋堅﹐西域人﹐扈宋南渡﹐遂爲杭人﹐代有詩名。懋堅尢善吟寫﹐成化間遊苕城﹐朱文理座間索賦其家假山﹐懋堅賦《沈醉東風》一闋云「風過處香生院宇﹐雨收時翠濕琴書。移來小朵峯﹐幻出天然趣。倚闌干盡日披圖。謾說蓬萊恐是虛。只此是神仙洞府。」爲一時所稱。﹞

有人命題云「新竹似村姑﹐遇節略施薄粉。」李子陽卽對曰「落梅如老妓﹐下稍猶帶餘香。」

【邵寶】﹝字國賢﹐號二泉﹐無錫人。與儲領袖文苑。嘗節俸入﹐略仿範文正義田﹐於所居畫小井田﹐匾曰橫渠遺意。﹞

邵寶爲大司徒﹐疏乞終養不允﹐其詩云「乞歸未許柰親何﹗帝裏風光夢裏過。三月春寒靑艸短﹐玉湖天遠白雲多。客囊衣在縫猶密﹐驛路書來字欲磨。聖主恩深臣分淺﹐百年心事兩蹉跎。」讀之令人感發﹐最爲海內傳誦。

【程楷】﹝字廷澤﹐號念齋﹐樂平人。﹞

程念齋初發棹北上赴會試﹐是夕﹐夢人有攜扇面畫梅枝一﹐念齋題云「誰把枯根紙上栽﹐瓊花錯落帶晴開。天公預報春消息﹐占斷江南第一魁。」覺而喜。明年丁未﹐果中禮部第一﹐官編修。無嗣而卒﹐人謂『枯根』之語意爲先讖云。

●卷八十九國朝

【敬皇帝】﹝升遐之日﹐大風拔木﹐市中傘盡騰空中﹐眾見有黃袍人乘龍而升者。﹞

孝廟禦制《靜中吟》曰「習靜調元養此身﹐此身無恙卽天眞。周家八百延光祚﹐社稷安危在得人。」是時召學士張元禎進講《太極圖》﹐契於皇心﹐見於皇言﹐深符「主靜﹑立極﹑純心﹑用賢」之說。

孝廟體稍不佳﹐卽誦詩云「自心有病自心知﹐身病還將心自醫。心若病時身亦病﹐心身原是病生時。」

弘治三年﹐會元錢福狀元及第﹐上爲句曰「春闈得士﹐狀元元是會元。」詞臣應制曰「曉殿遷官﹐少保保爲太保。」十月頒歷﹐上爲句曰「風歷初頌﹐春意遠孚於四海。」詞臣應制曰「麟經繼作﹐聖心允契於百王。」皆以稱旨聞。

孝宗端午自書一對云「彩糸泉結成長壽勝﹐丹砂書就辟邪符。」重陽出一對云「今朝重九﹐九重又過一重陽。」命太監蕭敬等對之﹐皆不能應﹐後亦未聞有能對者。

孝廟優禮大臣﹐無大故﹐未嘗斥辱。如尙書劉大夏﹑都禦史戴珊輩﹐往往召至幄中﹐從容講論﹐天顏和悅﹐眞如家人父子﹐內閣諸臣皆稱爲先生。李西涯有詩云「近臣嘗造膝﹐閣老不呼名。」蓋實錄也。

孝廟徧祀宗藩﹐秦王《送朝使》詩曰「九重聖主篤同宗﹐遣使明禮秩崇。卿相敬恭承徳意﹐廟靈彷佛著儀容。客山夜靜風雲會﹐大地春回雨露濃。歸覲重煩陳一語﹐親藩存沒感恩同。」

癸亥正月郊﹐上以微恙不果行﹐有旨﹕俟平復親舉。至二月中旬始克行。蓋上謂天子祭天地不可假﹐諸臣下必俟疾愈方舉﹐故鑾輿出郊﹐遠近快睹﹐皆呼萬歲。李閣老東陽有詩云「聖躬已豫思蠲潔﹐願達平安上紫宸。」紀其實也。

【鄒智】﹝安汝愚﹐號立齋﹐四川合州人。居龍泉庵﹐貧無繼晷之給﹐則掃樹葉蓄之﹐焚以照﹐讀書達旦﹐如是者三年﹐遂成通儒。﹞

鄒立齋年十六﹐發解蜀省﹐迎宴日﹐閭巷睹者藉藉嘆羨。公馬上占絕句云「龍泉山下一書生﹐偶占三巴第一名。世上許多難了事﹐市兒何用喜相驚。」比上春官時﹐鄕裏一尊官見而欣羨之﹐謂曰「某省一解元﹐與子相若﹐可一訪否﹖」尊官蓋俗輩﹐第羨其均以妙齡掇巍科云爾。公初以其爲同志也﹐亟訪之﹐才晤坐﹐以其人忽問曰「子省榜首﹐坊金視眾舉子爲增幾何﹖」公大恚﹐卽拂衣起﹐不答而出。

孝廟登極﹐禦史湯鼎等交章薦起三原王恕爲吏部尙書﹐公素禮重風義之士﹐李文祥及鄒智十餘人與鼐往來﹐髙自標榜﹐謂鼐爲先鋒﹐文祥爲大將。旣而﹐鼐謫戍甘肅﹐辭連及智﹐並下之獄。智在獄中《寫懷渤》有曰「人到白頭終是盡﹐事垂靑史定誰眞。夢中不識身猶系﹐又逐東風入紫宸。」

初﹐劉吉憾鄒智嘗劾己﹐諷錦衣衛逼供﹐智與湯鼐等往來﹐欲處以死。刑部侍郎彭韶辭疾﹐不爲判案﹐始獲免﹐乃謫雷州石城千戶所吏目。《辭朝》詩曰「盡披肝膽知何日﹖望見衣裳只此時。但願太平無一事﹐孤臣萬死更何悲。」及赴謫所﹐道經廣州﹐有司畱館坡山﹐土民爭先謁焉。其同年蒼梧吳獻臣廷舉尹順徳﹐令邑民李煥於古褸村建亭居之﹐扁曰謫仙。其父來視﹐責以不能祿養﹐之﹐泣受不辭。弘治辛亥十月卒﹐獻臣往治其喪﹐適方伯東山劉公大夏至邑﹐不暇出迎﹐廉知其故﹐反加禮待﹐共資卹還其喪。獻臣自是知名。白沙陳公甫追次智詩曰「遷客一亭遺海濱﹐當時誰號謫仙人。花汀柳市無疆界﹐盡是乾坤一樣春。」獻臣和曰「浮雲浩浩南海濱﹐落花獨照窮愁人。狼藉幾株桃李盡﹐謫仙亭上可憐春。」趙進士璜曰「拄頰孤亭野水濱﹐閬壺風月謫仙人。而今只有殘鵑在﹐啼老東溟二月春。」蔣知縣升曰「謫仙亭子海之濱﹐仙去亭空月傍人。二十四番花落盡﹐一杯誰共送殘春。」

【李文祥】﹝麻城人﹐鄒智同年進士。﹞

初﹐萬安子翼第進士﹐官至侍郎。翼子弘璧復幸雋﹐李文祥爲其同榜﹐時負才名﹐將奉大對﹐安欲以弘璧托之﹐因許及第﹐文祥以正對。安乃使弘璧延於別館致款﹐屬《題畫鳩》﹐文祥奮筆作詩﹐其末句云「春來風雨尋常事﹐莫把天恩作己恩。」安銜之。弘治初﹐有媒孽文祥妄議朝政者﹐謫隆興衛經歷。西涯贈詩﹐一聯云「戒酒不從花底醉﹐愛舟多在水中居。」李后被酒過河﹐冰陷溺死。人以爲讖。

【楊茂仁】﹝字志道﹐文懿公守陳子也﹐鄒智同榜進士。﹞

吳江爲刑部主事﹐差還復命﹐鴻臚寺官語之曰「聲音要洪大﹐正選通政時也。起身不要背上。」至日早﹐吳果努力髙聲﹐亦無音節。又橫走下禦街西。孝廟爲之解顏。時同僚楊郎中茂仁作一對句云「髙叫一聲﹐驚動兩班文武﹔橫行幾步﹐笑回萬乘君王。」一時盛傳資謔云。

【胡】﹝字仲光﹐蕪湖人﹐毛澄榜進士。﹞

胡仲光初攺庶吉士﹐內閣試上苑聞鳩詩﹐曰「春日晴和欲醉人﹐耳邊忽聽一聲新。似將明主三推意﹐喚起良晨四海春。花鳥有情憐好景﹐雨易無補愧。微臣。聽余忽起江南思﹐百畝沙田野水濱。」內閣以『雨易』句爲譏己﹐遂出爲戶部主事。

【盧瀚】﹝揚州人﹐胡同榜進士。﹞

盧瀚妻李氏﹐名妙惠﹐有貞操。弘治初﹐盧會試不第﹐畱京講學﹐有同姓名者死﹐誤傳至家。會歲饑﹐父母憐李寡﹐彊以聘江西新淦巨商謝能之子啟﹐李自經者再﹐不得已﹐歸於謝。謝繼母亦揚州人﹐李懇乞爲婢﹐以全節操﹐啟不能奪。李侍母不離。啟先載鹽赴江西﹐母與李繼歸﹐舟泊金山﹐母與李登寺酬願﹐李題詩於壁云「一自當年拆鳳凰﹐至今消息兩茫茫。蓋棺不作橫金婦﹐入地還尋折桂郎。彭澤曉煙歸宿夢﹐瀟湘夜雨斷愁腸。新詩寫向金山寺﹐髙掛雲帆過豫章。」署其後曰「揚州盧某妻李氏題。」旣而盧舉進士﹐以修實錄差往江西﹐過揚州﹐知李已嫁。及登金山寺﹐見所題詩而泣﹐及至江西訪鹽船﹐多艤河下﹐教慧隸誦詩往來鹽舡間二日﹐李聞知﹐喚問詩從何處得﹖求告以故。李驚喜曰「吾夫尙存耶﹖」密約暮夜以舟來迓﹐蓋恐明言之則聲揚不雅也。是夜﹐果附舟升至盧寓館﹐爲夫婦如初。蓋李歸謝逾二年﹐貞操益勵﹐謝母亦爲獲持﹐以遂其志。及是歸﹐盧母亦嘆異。

【李瓚】﹝濮州人﹐號杏岡﹐朱希周榜進士。﹞

李杏岡嘗謫判饒州﹐時長興篛溪顧公應祥爲節推﹐同寓景徳鎭行館。壁有舊題﹐杏岡和云「世態等川流﹐浮生到處畱。榮枯一場夢﹐今古兩眉愁。誓志堅如柏﹐持心赤似橊。上方如可借﹐請斬佞臣頭。」時有暴縱﹐故末句云。旣乃屬篛溪和云「逝者無端晝夜流﹐少年一去仗誰畱﹖酒星照我何嘗醉﹐世事憑他不用愁。槐影怕看當戶月﹐賞心惟愛隔墻橊。寒虫不管興亡恨﹐底事啾啾在砌頭。」杏岡大稱賞。

【趙鶴】﹝字叔鳴﹐揚州人。李瓚同榜。詩恥凡語﹐於古愛謝靈運﹐於唐愛孟郊﹐於元愛劉因。﹞

趙叔鳴督學山東﹐誓淸膠庠﹐所至考校生員﹐多所罷黜﹐眾議紛然﹐縉紳亦多厭之﹐竟以此罷官。鶴去﹐貴溪江潮代之﹐潮亦風裁凜然﹐生員之傷弓者猶畏之。潮出巡至齊河縣﹐其分司壁間有題對句云「趙鶴方翦羽翼﹐江潮又起風波。」潮見之﹐自科舉後﹐不復再歲考。

【陳琳】﹝莆田人﹐亦李瓚同榜。﹞

陳琳典南畿學政﹐甚得士子心﹐後以諫去國。諸生中獨朱良育送詩最爲傳誦﹐其詩云「春風露星出郊原﹐落日停驂望國門。抗疏要談天下事﹐謫官應過海南村。湯湯江漢羈臣淚﹐納納乾坤聖主恩。歷試古來名節士﹐爲言身屈道尢尊。」識者以爲不下李師中送唐禦史也。

【張恩】﹝南城人。柏崖狀元之子﹐倫文敍榜進士。﹞

弘治間﹐西曹有一對云「一雙狀元子﹐兩个探花爺。」是𨿽資謔然亦奇事。蓋主事有張恩﹑王守仁﹐其父尙書升﹑學士華﹐皆狀元﹔又有劉鳳儀﹑李瓚﹐其子內翰龍﹑內翰廷相﹐皆探花也。

張兩山方伯﹝恩﹞歸自嶺南﹐與樂平朱肅川大尹﹝文選﹞聯舟倡和﹐過靑灣﹐兩山吟云「輕篙短棹下淸灣﹐一抹嵐光四座環。水底有天天映水﹐山前含樹樹連山。忘機野鳥髙應下﹐臥暖沙鷗去復還。卻嘆煙波江上容﹐越南江北路間關。」朱和云「浩歌一曲下溪灣﹐仰漢流光似轉環。縱我酒豪拼歲月﹐逼人詩債爲江山。懶飛鳧舄天邊去﹐卻駕仙槎海上還。歸到故園深絕居﹐艸堂長借白雲關。」兩山嘆服。

張兩山嘗寓白沙驛﹐聞武廟北巡﹐作詩曰「龍馭奔胡戰膽寒﹐男兒此去負衣冠。平生犬馬心無補﹐幾夜風波夢未安。愁極黃沙千里外﹐望窮紅日五云端。綱常一束無人任﹐卻說中原宇宙寬。」

【魯鐸】﹝字振之﹐湖廣景陵人。弘治壬戌春初﹐京師有善占天文者﹐禮部諸公詰之曰「魁在何處﹖」占者曰「文星在楚﹐魁當在湖廣。」越一月﹐將揭曉﹐復命占之。占者訝曰「文星入楚淺﹐入秦深﹐魁當在陜西。」已而﹐鐸中會元﹐武功康海中狀元。﹞

魯文恪公爲秀才時﹐曾有詩云「古樹岡頭屋數椽﹐主人家世只殘編。居臨江漢東南會﹐運到雲龍五百年。七澤鳶魚渾道體﹐九州兄弟或顚連。西周老鳳雛將近﹐會見梧桐君影圓。」其志趣如此。

魯文恪公爲舉人時﹐屬遠行﹐遇雪雨泥濘﹐夜止旅捨宿﹐憐馬卒寒苦﹐卽令臥之衾下﹐因賦詩云「半破靑衫弱稚兒﹐馬前怎得浪驅馳﹖凡由父母皆言子﹐小異閭閻我卻誰﹗事在世情皆可笑﹐恩從吾幼未難推。泥途還藉來朝力﹐伸縮相加莫漫疑。」魯文恪公同榜復有一魯鐸﹐永平人﹐又有兩朱衮﹐一美貌﹐一不揚﹐時有對曰「魯鐸分南北﹐朱衮別妍媸。」

【董】﹝字文王﹐號中峯﹐初名元。﹞

弘治乙卯﹐張禦史泰按雲南﹐會鎭守太監劉昶﹑總兵黔國公沐琮﹑巡撫都禦史張浩保舉神童董元者﹐紹興人﹐知雲南府復次子也﹐八歲能詩﹐《詠胡桃》曰「形狀如雞子﹐剛柔實未分。擘開混沌殼﹐渾是一團仁。」《誦月》曰「夢覺羅浮夜已闌﹐君賢云靜月團圓。玉人不學桃花面﹐淨洗紅妝鏡裏看。」九歲以來﹐眞﹑楷﹑艸書﹐歌﹑賦﹑序﹑記及三場文字﹐亦皆能之﹐今十三矣。請查照李東陽﹑程敏政﹑楊一淸﹑洪鐘事例﹐考送翰林院讀書﹐疏上﹐上召試不如所言﹐命還籍﹐乃充會稽縣學生﹐更名。乙丑會元登第。

【顧鼎臣】﹝字九和﹐初名仝﹐號未齋﹐昆山人﹐父恂年五十餘始生公。旣壯﹐每夜焚香表祈父壽。一夕﹐夢黃鶴從天飛來﹐近視之﹐卽所焚表也﹐後有朱批字數行﹐末云「自此以後﹐聞田單火牛﹐通竹無滯。」蓋乙丑之兆云。﹞

昆山之俗﹐以八月十八日爲潮生日﹐合邑往東門觀潮。弘治甲子﹐鼎臣《觀潮詩》云「海若鞭潮出海門﹐霆奔雪捲帶靈氛。六鰲駕撼三山動﹐萬馬聲傳百谷聞。應讖更期人似玉﹐往觀誰使女如雲。傅巖舟楫眞時用﹐康濟功成日未曛。」明年﹐大魁天下。

【魏校】﹝號莊渠﹐昆山人﹐顧鼎臣榜進士。﹞

魏莊渠督學嶺南﹐以正學迪士﹐始一二年﹐校士以文﹐曁後專崇行檢。士未試文而髙下進退已有定列﹐臨試止書一破而已。然親信一二生徒﹐惟言是用。有林生者﹐竟以賄敗。公嘗會十郡之士﹐講於臬司之愛蓮堂﹐有書一韻絕句云「自疑自失自驚心﹐卻笑斯人巧用心。惟有愛蓮堂上月﹐分明照破此人心。」

【馮蘭】。﹞

弘治間﹐姚江馮蘭爲董學憲副﹐有同年嘉禾侍郎屠燻相遇錢塘﹐屠談往與東郎中結奏事曰「東已死於軍﹐妻子流落。予官尙未艾乎﹖」繼而出棋局扇面索題﹐馮援筆曰「白雲堆裏四公亭﹐亭下只道空石秤。相逢莫自誇髙手﹐一徧輸來一徧贏。」屠遂默然。

●卷九十國朝

【馬文升】﹝字負圖﹐鈞州人。弘治間﹐自本兵晉冢宰﹐嘗曰「吾在兵部﹐每夜心行天之邊者一周﹔在吏部﹐每夜心行天之內者一周。行邊者思武備﹐行內者計人才。」。﹞

弘治丙辰春﹐吏部缺尙書﹐眾推兵部尙書馬文升﹑左都禦史屠浦﹐馬自以部次年勞當得之﹐不意竟歸於屠﹐馬意不平﹐賦一近體﹐有「淸朝有意推公道﹐白髮無心著錦鞭。天上浮雲偏畸靄﹐地中陰气已凝堅。」屠旣得吏部﹐當班於馬之上﹐固辭居下。是𨿽謙讓﹐亦其中有未安也。﹝氵庸﹐鄞人。掌銓曹時﹐平湖屠公勛亦掌南銓。二屠源流莫考﹐朝紳以其一時並掌兩京冢部﹐聯輝競貴﹐遂爲通譜﹐二家子姓貴盛﹐望於兩浙。蓋近時鮮儷云。﹞

馬文升久居兵部﹐專以險刻爲事﹐朝廷有時賞賚各邊﹐多奏裁之。京軍布糧﹐亦從減削。弘治庚申夏﹐彗星出﹐虜犯大同﹐柝長城入關﹐兵出屢不利。京師爲十七字謠曰「天上有掃星﹐地下有達兵。若走﹐須殺馬文升。」馬由是因冢宰闕位﹐營遷以避禍云。

潯州張尙書璨爲翰林學士時﹐與同寅限韻聯句﹐得單字﹐公成﹐句有「衝雨邪飛燕子單。」時服其當。馬端肅以「燕子單學士」稱之。

【楊一淸】﹝字應寧﹐雲南安寧州人﹐僑居鎭江﹐舉神童﹐吳寬榜登第。﹞

楊一淸爲冢宰日﹐有設爲選官求攺事爲口實者﹐曰「有選人旣注官﹐意弗慊﹐思攺﹐將決於神簽。其妻曰﹕『君儒人﹐當聽命於儒之靈者。』選人於是求禱於仲尼。」旣至廟﹐乃先詣從配諸賢﹐首至閔子﹐曰「某欲攺官﹐何從而可﹖」閔曰「何必攺﹖」問顏子﹐顏曰「也不攺。」問宰予﹐予曰「於予攺。」問其自﹐則曰「鉆燧攺。」楊號邃庵﹐其所注除遷擢﹐皆由賄賂鉆刺而得﹐故云。

楊邃翁冬天气盛﹐而李西涯怯寒。二公並坐﹐涯翁屢以足頓地作聲﹐邃翁曰「地凍馬蹄聲得得。」涯翁見其吐气如蒸﹐遽云「天寒驢嘴气騰騰。」相與一笑。

宸濠謀逆﹐武宗親徵﹐旣得凱旋﹐駐蹕金陵﹐復渡江幸楊一淸第﹐賜絕句十二首﹐公又有應制律詩四首﹑應制賀聖武詩絕句十二首﹐編爲二卷﹐名《車駕幸第錄》。公自敍謂﹕虞廷賡歌之後﹐古帝王有以詩章寵臣下者﹐不過一篇數言而止﹐未有聯章累牘若是其盛者﹔至於屈萬乘之尊﹐在位者或有之﹐然亦鮮矣﹔若罷政歸休者爲尢鮮。守溪王公鏊有四絕句云「相國移家江水湄﹐金山望幸已多時。太平金鏡無由進﹐願得回鑾一顧之。」「趙普元爲社稷臣﹐君臣魚水更何人。難虛雪夜相過意﹐海錯尢堪佐酒巡。」「北固山前駐翠華﹐殷勤來訪相臣家。太湖怪石慚多幸﹐也得相隨載後車。」「賡歌千載盛明良﹐宸翰如金更煒煌。漫衍魚龍看未了﹐黎園新部出西廂。」

楊邃翁壽日﹐貴溪陶公爲揚州分教﹐畫葡萄一幅﹐題絕句以賀云「萬斛驪珠帶雨鮮﹐摘來浸酒薦春筵。枝頭剩有千千顆﹐一顆期公壽一年。」楊大喜之。﹝今傳奇有《還帶記》﹐嘉定沈練塘所作﹐以壽邃翁者也﹐故曲中有﹐「昔掌天曹﹐今爲地主」等語﹐邃翁喜圈此八字。﹞

楊邃庵致政後﹐賦《雁兒落》詞曰「俺也曾握虎符鎭塞垣﹐俺也曾假黃鉞誅叛亂﹐俺也曾掌天曹統百官﹐俺也曾艸黃麻侍主言。念鸞凰勝鷹﹐怕蒿艾混芝蘭。小人哉多行險﹐君子兮不素餐。淸閒不知﹐機心怎閒﹖平也麼安﹐不知足﹐心怎安﹖」

劉績《詠楊花》詩譏楊邃庵云「點鬢縈眉西復東﹐悠楊無力任春風。謝家擬雪眞兒女﹐到處生虫不殺虫。」

陸滄浪好作俚語﹐正徳間﹐從戍京師﹐嘗有「楊果不果﹐一淸不淸﹐朱安不安﹐朱寧不寧」等語。寧知而執之﹐問曰「汝作詩時﹐曾喫醉否﹖」陸正色曰「我實不醉。」寧竟釋其罪﹐僅調邊方而去。時有人投陸詩云「落魄當年老陸郎﹐知囊今已作詩囊。醉中又復重來醉﹐狂裏如何更著狂﹗逾海逾河何日了﹖奔南奔北自家忙。不如檢點親經史﹐一榻淸風舊艸堂。」或云卽邃庵所作﹐以復其諷己者。

【林俊】﹝字待用﹐號見素﹐莆田人。曾彥榜進士。﹞

成化間﹐林見素以部署言事謫姚安﹐士林偉之﹐渡《楊子江》詩云「親見朝廷政令新﹐小臣何事浪憂民﹖一言𨿽忤九重意﹐萬死猶存七尺身。沙畔白鷗閒待我﹐鏡中華發苦催人。十年楊子江三渡﹐此日何勞更問津﹗」初貶時﹐有國子生用李師中贈唐子方韻送之﹕「八千里外未爲遠﹐三十名成始是難。自信孤忠能報國﹐誰憐赤手可移山。沙門有地黃金盡﹐溝壑無由白骨寒。愧我布衣空引領﹐九重何日詔君還﹖」

正徳中﹐林見素以右都禦史受命平蜀寇。未幾﹐卽乞休致﹐時閹宦與佞幸用事故也。李空同以詩寄公云「錦水啼鶯起﹐巴山春望微。干戈滿眼急﹐江漢一舟歸。花送琴書色﹐霜畱斧鉞威。所傷豺虎亂﹐公也惜鷗機。諸葛能安蜀﹐穰苴本善兵。向來優起詔﹐番作急流行。老益丹心壯﹐憂惟白髮驚。只憐川父老﹐涕泣挽歸旌。」

【林廷玉】﹝字粹夫﹐號南澗﹐侯官人。父芝司訓信宜﹐母沒﹐畱葬焉。及父遷韓府紀善﹐占籍平涼﹐遂領陜西解首﹐連第李榜進士。以葬魯都憲使廣﹐因趨信宜訪得母墓﹐慟哭祭之。欲負骨以歸﹐陳白沙止之﹐有「不與皇華共載」之句﹐乃圖山形而去。﹞

林廷玉醉中戲作《淸江引》曰「世上人心眞个歹﹐牽鬼街頭賣。哄了白尙書﹐瞞過陳員外。漢鐘離看見通不采。」「沒嘴葫蘆就地滚﹐好歹休相問。花妝扮戲棚﹐紙做盛錢囤。陳搏華山閒打盹。」「春花正紅春酒美﹐多少蟠桃會。休做看財奴﹐枉著金銀累。死到黃泉才是悔。」「勝水名山和我好﹐每日家相頑笑。人情下苑花﹐世事襄陽炮。霎時間虛飄飄都過了。」

林廷玉詠愁《塞鴻秋》詞云「妒離情﹐輾轉相﹤辶它﹥逗。惹羈懷﹐來往閒交構。對菱花﹐怕照容顏瘦。數歸鴻﹐難展眉峯皺。秋風葉落時﹐夜雨燈昏侯。那其間﹐淚濕香羅袖。」﹝洪武間﹐張彥倫《詠愁》詩﹕「來何容易去何遲﹖半在胸中半在眉。門掩落花春去後﹐窗含殘月酒醒時。農如野外連天艸﹐亂似空中惹地絲。除卻五侯歌舞地﹐人間無處不相隨。」亦警策可誦。﹞

林廷玉詠酒《塞鴻秋》詞去﹕「米明王﹐原掌奇門印。曲將軍﹐會擺迷魂陣。水中郎﹐穩坐云安鎭。柴令公﹐傳示蘭陵信。祭遵壺矢威﹐李白蠻書令。那愁城﹐攻破難逃命。」

林廷玉又有《髙陽臺》詠春睡云「旅思閨情﹐酒愁花病﹐庭前樹影平分。蝶混蜂迷﹐莫因這逗殘魂。黃鸝窗外聲聲好﹐喚覺來卻又昏昏。困瞢騰﹐滿地飛花﹐倦數還嗔。東風簾幕無塵﹐見悠悠楚水﹐漠漠巫云。柳絮多惰﹐故來尋襲腥裙。彈棋駁啄知何處﹖夢中特地驚聞。起憑闌﹐靑鸞搖拽﹐金鴨氤氳。」

林廷玉《挑燈杖》詩云「檠碗常存竹木莖﹐余功時或賴扶傾。卻憐形體纖還短﹐能使光芒暗復明。天上長庚原有焰﹐人間太乙又騰精。心燈聞說無明滅﹐何用區區得擅名﹖」

【喬宇】﹝字希大﹐號白巖﹐林廷玉同年進士﹐山西平定州人﹐與遼州王云鳳﹑太原王瓊稱晉中三傑﹐亦云河東三鳳。﹞

喬白巖《賀人生子》詩﹕「問時曉散龍墀後﹐紀月春分昴宿中。」蓋子以二月望日寅時生也﹐士林服其精細﹐爭傳誦之。

正徳庚辰﹐有方土者挾巫史之術﹐遨遊江湖﹐人扣以未然事﹐輒召古名仙運乩賦詩以答﹐隨所限韻﹐敏若夙構。是年秋至吳﹐吳中諸生梁廷用往問﹐答曰「吾回道人也。君乞喬白巖詩﹐吾當邀李謫仙同賦﹐用十六韻。」梁蓋白巖門下土也﹐喬時爲畱都大司馬。其用十六韻詩曰「六丁持斧施神工﹐鑿開西南萬仞之崆峒。芙蓉一朵插天表﹐勢壓天下羣山雄。冰壺倒月色澄徹﹐瑤臺倚斗光玲瓏。百犬虹霓望吞吐﹐八埏霖雨瞻空。虛室不受一塵染﹐靈光直與銀河通。乳泉掛璧噴晴雪﹐玉梅懸谷搖春風。上有神仙玉盧子﹐淩風出沒遊太空。登虯伐蛟下入海底水晶窟﹐朝眞謁帝獨步天上瑤宮。頭角嵯峨自卓立﹐胸襟累誰磨礱。憶昔江樓吹鐵笛﹐明月一醉三人同。邇來一別世間甲子不知數﹐但見幾度玉洞桃花紅。金龜老﹐黃鶴翁﹐各分一諱貽此公。天然意趣自相合﹐芳稱長在塵寰中。好將大手整頓乾坤了﹐歸來一笑拂云看劍重會滄溟東。」白巖公得詩大喜。按此方士王姓﹐無錫人﹐呼百韻可頃刻就。蓋借仙鬼售其術耳。梁后名宏﹐字裕夫﹐二人實相與﹐謬爲之﹐以欺白巖公者。

【胡世寧】﹝字永淸﹐仁和人﹐黑面顏﹐電眸獅鼻﹐見者吒之。﹞

胡世寧﹐弘治壬子舉鄕試第二﹐巡按禦史檄計偕銀百兩﹐世寧曰「彭侍郎以災傷故減半﹐吾不敢盈取。」竟卻其半。舉進士授徳安府推官﹐廉明有聞。一日患劇疾﹐召醫視之﹐曰「還有神光。」世寧力疾賦詩﹐有「萬死神光還自在﹐再生事業敢能爲」之句。

胡端敏公推重林見素﹐及公謝病歸﹐見素亦致仕﹐以詩招公﹐公和之﹐有云「朝野正愁元老去﹐雲莊新報主人歸。」又云「事業廣平眞宰相﹐風流康節舊人豪。」

【王守仁】﹝字伯安﹐余姚人。初名云﹐以太夫人夢五色云入懷而生也。有一老僧以名露天機﹐攺今名。﹞

王陽明年十一時﹐過金山寺﹐龍山公與客酒酣賦詩未成﹐陽明從旁曰「金山一點大如拳﹐打破維揚水底天。醉倚妙髙樓上月﹐玉簫吹徹洞龍關。」客大驚異﹐復使賦《蔽月山房》詩﹐隨應曰「山近月遠覺月小﹐便道此山大於月。若人有眼大如天﹐還見山小月更闊。」客益奇之。

王文成初主禮部政﹐章忤劉瑾擅權﹐謫貴州龍場驛丞。後懼禍迫身﹐至海濱遺履於岸﹐賦詩一律云「學道無成歲月虛﹐天乎至此意何如﹖生曾許國漸無補﹐死不忘親恨有餘。自謂孤忠懸日月﹐豈知遺骨葬江魚。百年臣子悲何極﹐頻聽濤聲哭子胥。」詩畢﹐卽赴水﹐俄二童子維腋而行﹐足如履空﹐耳傍直聞風濤澎湃。須臾至一洞口﹐簾捲珊瑚﹐二叟處其中﹐騶從女樂及左右所置明珠。白壁平地﹐未之睹也。與二叟奕棋聯句﹐浹旬而別﹐其二童子復引登陸。時瑾已服上刑矣。先生始起擢用。

王文成赴謫﹐次杭之北新關﹐喜見諸弟﹐有詩﹕「扁舟風雨泊江關﹐兄弟相看夢寐間。已分天涯成苑別﹐寧知意外得生還。投荒自識君恩遠﹐多病心便吏事閒。攜汝耕樵應有日﹐好移茅屋傍雲山。」

王文成赴謫過閩中﹐覆舟幾厄﹐時有漁人泛溪中﹐拯之上山。方徘徊間﹐適遇一道者自稱舊識﹐邀至中和堂主人處﹐盤桓數日。主人乃仙翁也。臨行﹐作詩送之云「十五年前始識荊﹐此來消息最先聞。君將性命輕毫髮﹐誰把綱常重一分﹖寰海已知誇令徳﹐皇天終不喪斯文。武夷山下經行處﹐好對淸樽醉夕曛。」

王文成養屙陽明洞時﹐與一布衣許璋者相朝夕﹐取其資益。璋﹐上虞人﹐淳質苦行﹐潛心性命之學。嘗躡﹛屍喬﹜走嶺南訪陳白沙﹐其友王司輿以詩送之曰「去歲逢黃石﹐今年訪白沙。」璋故精於天文﹑地理﹑兵法﹑奇門﹑九遁之學﹐文成後擒逆濠﹐多得其力﹐成功﹐歸贈以金帛﹐不受。文成每乘┺輿訪之中山﹐菜羹麥飯﹐信宿不厭。歿後﹐文成題其墓曰「處士許璋之墓。」

王文成之旣擒宸濠也﹐忽傳王師已及徐淮﹐遂乘夜遄發至錢唐﹐凜凜不勝憂忄栗﹐作詩云「靈鷲髙林暑气淸﹐竺天石壁雨痕晴。客來湖上逢雲起﹐僧住峯頭話月明。世路久知難直道﹐此身那得尙虛名。移家早定孤山計﹐種果支茅卻易成。」頃之﹐王師遣人追宸潦。復還江西﹐遂謝病居淨慈寺﹐作詩云「老屋深松覆古藤﹐羈棲猶記昔年曾。棋聲竹裏消閒晝﹐藥裹窗前對病僧。煙艇避人常曉出﹐髙峯望遠亦時登。而今更自多牽俗﹐欲似當年又不能。」又云「常苦人間不盡愁﹐每棄除是入山休。若爲此夜山中宿﹐猶自中宵煎百憂。百戰西江方底定﹐六飛南甸尙淹畱。何人眞有回天力﹐諸老能無取日謀。」

王陽明嘗遊僧寺﹐見一室封鎖甚密﹐欲開視之﹐寺僧不可﹐云「中有入定僧﹐閉門五十年矣。」陽明固開視之﹐見龕中坐一僧﹐儼然如生﹐貌酷肖己﹐先生曰「此豈吾之前見乎﹖」旣而﹐見壁間一詩云「五十年前王守仁﹐開門原是閉門人。精靈剝後還歸復﹐始信禪門不壞身。」先生悵然久之﹐建塔以瘞而去。

【韓邦奇】﹝字汝節﹐朝邑人﹐同邑劉太守偉死已廿年﹐邦奇復見之﹐與之飲食﹐亦不敢問其何來。此事甚異。﹞

宸濠令一士詐爲羽客往說韓副使邦奇﹐假以所繪松請題﹐韓爲詩曰「勁節貞心本自奇﹐四時常見綠猗猗。笑他江上桃花樹﹐爲放春光三兩枝。」士諭意不敢言而退。

正徳末﹐韓汝節爲浙江按察僉事﹐廉勁自持。時鎭守太監王堂怙勢害人﹐如茶﹑荀﹑鰣魚﹐種種勒辦民不聊生。汝節數裁抑。堂遂以沮遏進貢誣之﹐詔錦衣械治﹐百姓感泣﹐哀動城市。汝節爲詩云「非才尸位聖恩深﹐士庶何勞淚滿襟。明主昌言神禹度﹐斯民直道葛天心。還看匣有平津劍﹐更喜囊無暮夜金。惆悵此時不忍去﹐且維輕舸越江濤。」

韓苑洛作乃弟邦靖行狀﹐末云「恨無才如司馬子長﹑關漢卿者﹐以傳其行。」北人粗野乃爾。邦靖﹐字汝慶﹐邦奇同科進士﹐爲山西參政﹐養病回﹐書一《山坡羊》於驛壁曰「肯排山南山北偃﹐肯倒海東海西翻。我如今﹐心兒裏不緊﹐意兒裏有些懶。如今一个个平步裏上靑天﹐一个今日日近龍顏。靑山綠水﹐且讓我閒遊玩。明月淸風﹐你要忙時我要閒。嚴潭﹐你會釣魚﹐誰不會把竿。陳摶﹐你會睡時﹐誰不會眠。」

【黃鞏】﹝字伯固﹐甫田人﹐嘗題其書室曰「茅屋石田﹐爲生太拙。鴟夷馬革﹐自許何愚。」。﹞

正徳己卯﹐朝廷有旨南巡。黃鞏時爲武選郎﹐以其事出邊將江彬之誘﹐因疏六事。彬大怒﹐欲必置之死﹐乃下詔獄。廷跪五日﹐杖百餘﹐除名。鞏體極修羸﹐幸得蘇。以詩遺弟曰「不用女謀方至此﹐須知我道固當然。」可謂萬死而不悔也。

嘉靖丁亥﹐馬伯循﹝理﹞升南京通政﹐赴任﹐過河池﹐見驛丞貌類黃鞏者問之﹐乃其弟肇叔開也。公卽泫然淚下。旣﹐乃作詩贈之﹐有「六年復見先生面﹐爲過河池見叔開」之句。蓋公舉禮闈﹐鞏所取生﹐與同官﹐旣師事之﹐死後猶依依若此。

●卷九十一國朝

【桑悅】﹝字民懌﹐號思亥﹐居海虞之沙溪。家貧亡所蓄﹐書從肆中鬻得﹐讀過輒焚棄之。敢爲大言不自量﹐時以孟軻自況﹐原﹑遷而下弗論﹐而更非薄韓愈氏﹐曰「此小兒號嗄之聲。」問翰林文學﹐曰「虛無人。舉天下亦惟悅最髙﹐其次祝允明﹐其次羅。」每書刺曰「江南才子桑悅。」。﹞

桑悅十九舉鄕試﹐春闈策有「胸中有長劍﹐一日兒回磨」等語﹐爲吳檢討汝賢所黜。又作《學以至聖人之道論》﹐有「我去而夫子來」等語﹐考官縮舌曰「豈江南桑生耶﹖狂上﹗狂士﹗」遂下第。

桑悅再試春官得乙榜﹐年二十六﹐籍誤以二爲六﹐用新例辭﹐不許﹐遂有泰和訓導之命。李西涯送以詩曰「十年三度試春闈﹐親見聲名滿帝畿。甲第久慚唐李﹐奇才終誤宋劉幾。功名歲晚非蓬鬢﹐湖海官貧尙布衣。試看孤鷹下林落﹐壯心還向碧天飛。」﹝初﹐大學士丘浚慕悅名﹐召令觀所爲丈﹐紿曰「某人撰。」悅心知之﹐曰「明公謂悅不怯穢乎﹖柰何得若人而令悅觀。」浚曰「然則生試更爲之。」歸撰以奏﹐浚稱善。及是調邑博士﹐浚贈之牡丹一種﹐戲曰「後當遷洛陽令﹐故遺生袁家紫。」對曰「明公知未形事﹐豈已飲上池水乎﹖」逾年﹐按察視學者別浚﹐浚曰「吾故人桑悅﹐聿無以屬吏視也。」按察旣行部抵邑﹐不見悅﹐顧問長吏﹕「悅令安在﹖豈有恙乎﹖」長吏素恨悅﹐皆曰「無恙﹐自負不肯迎耳。」乃使吏往召之﹐悅曰「連宵旦雨淫﹐傳捨圯﹐守妻子亡暇﹐何侯若﹖」按察久不能待﹐更兩吏促之﹐悅益怒曰「若眞無耳者﹗卽按察力能屈博士﹐可屈桑先生乎﹖爲若期三日﹐先生來﹐不三日﹐不來矣。」按察欲遂收悅﹐緣浚不果。三日﹐悅詣按察﹐長揖立不跪。按察厲聲曰「博士分不當得跪耶﹗」悅前曰「漢汲長孺長揮大將軍﹐明公貴豈逾大將軍﹐而長孺固亡賢於悅﹐柰何以面皮相恐﹐寥廓天下士哉﹗」因脫帽徑出。按察度亡已﹐乃下畱之。﹞

嘉魚李承箕幼有大志﹐不喜舉子業﹐好作古詩文﹐非禮不言動﹐時人目爲李道學。成化庚子鄕試﹐桑悅時爲考官﹐欲取其捲爲解﹐監臨者不聽﹐悅遂題一絕於朱卷云「三復斯文感慨深﹐扶桑枝上鳳皇吟。臨風不盡英雄淚﹐湘水衡山知此心。」尋上書政府論學﹐丙午方領鄕薦﹐丁未禮闈下第歸﹐卽從陳白沙遊﹐不復求仕。

故事﹐禦史出按郡邑﹐博士侍左右立竟日﹐桑悅請曰「犬馬齒長﹐不能以筋力爲禮﹐亦不能久任立﹐願假借且使得坐。」禦史聞悅名﹐數召問﹐謂曰「匡說詩﹐解人瀕。子有是乎﹖」曰「悅所談玄妙﹐何匡鼎敢望﹖卽鼎在亦解頤。公幸賜淸燕畢﹐頃刻之長。」禦史壯之﹐令坐講。少休﹐悅除襪﹐跣而爬足垢﹐禦史不能禁﹐令出。尋復薦之遷長沙ヘ﹐再調柳州﹐悅實惡州荒落﹐不欲往﹐人問之﹐輒曰「宗元小生檀此州名久﹐吾一旦往﹐掩奪其上﹐不安耳。」爲柳州歲餘﹐不堪﹐思歸﹐因作詩有「鷓鴣道我行不得﹐杜宇勸人歸去休」之句。會丁外艱服闋﹐遂不起。

桑民懌宿茶陵五峯庵﹐畱題曰「攀蘿躡磴路盤紆﹐山澗流泉百折余。地獻秫田充佛供﹐天畱松徑作僧居。數聲淸磬紅塵隔﹐一瓣名香黑業除。喜共山云分半榻﹐通宵魂夢寄空虛。」

桑民懌旣家居﹐益任誕﹐褐衣楚制﹐往來郡邑間。沈石田寄詩云「驅馳一ヘ厭爲州﹐歸就髙閒未白頭。竹篋理詩春艸亂﹐糟牀聽酒夜泉流。農桑舊課今家事﹐山水淸談昔宦遊。因愛西湖風月好﹐近時知買木蘭舟。」

桑民懌《題碧溪》詩曰「五兩蓑衣百尺竿﹐碧溪十里足盤桓。臥分芳艸爲衾枕﹐坐愛淸流照肺肝。花落無聲云影動﹐鳥飛不度鏡光寒。平堤多種芙蓉樹﹐惟有秋容耐晚看。」

桑民懌嘗過一富家﹐見其碌碌置田產﹐戲爲口號遺之曰「廣買田產眞可愛﹐糧長解頭專等待。轉眼過來三四年﹐挑在檐頭無人買。」

【祝允明】﹝字希哲﹐右手駢拇指﹐號枝指生﹐拜廣中邑令歸﹐橐中裝可千金﹐日張酒呼故狎遊宴﹐歌呼爲壽﹐不兩年都盡。允明好負逋責﹐出則羣萃而訶誶者至接踵﹐竟弗顧云。﹞

祝枝山爲人﹐好酒色六博﹐不修行檢﹐嘗傅粉黛從優伶酒間度新聲﹐俠少年好慕之﹐多賫金遊。嘗賦《金落索》四景詞﹐爲時膾炙。其一﹕「東風轉歲華﹐院院燒燈罷。陌上淸明﹐細雨紛紛下。天涯蕩子﹐心盡思家﹐只見人歸不見他。合歡未久難拋捨﹐追悔從前一念差。傷情處﹐懨懨獨坐小窗紗。只見片片桃花﹐陣陣楊花﹐飛過了秋千架。」其二﹕「楊花亂滚綿﹐蕉葉初成扇。翠蓋紅衣﹐出水新蓮現。金鑪一縷﹐微煙﹐睡起紗廚雲鬢偏。無端好夢誰驚破﹐風外鶯聲柳外蟬。羞臨鏡﹐千愁萬恨對誰言﹖只見舊恨眉間﹐新淚腮邊﹐界破殘妝面。」其三﹕「閒階細雨收﹐翠幕新涼透。哀柳殘荷﹐正值愁時候。近來都減﹐卻舊風流﹐爭柰新愁接舊愁。白雲望斷天涯遠﹐無盡頭。相思病﹐無明徹夜幾時休。只見雁過南樓﹐人倚西樓﹐人比黃花瘦。」其四﹕「銀臺絳葛籠﹐翠幄金鉤控。錦帳紅鑪﹐獨自無人共。月明初轉﹐過小房龍﹐不放淸光照病容。愁聽畫角聲三弄﹐吹落梅花一夜風。關山夢﹐魚沈雁杳信難通。孤眠人最怕隆冬﹐又值嚴冬﹐做不盡鴛鴦夢。」

祝枝山在金陵﹐春晚﹐與客步秦淮﹐客摘園林誦曰「紅杏枝頭春意鬧﹐」枝山卽眺落暉﹐曰「烏衣巷口夕陽斜。」少間﹐枝山自書所爲文﹐客戲曰「君之富學善書﹐應以多指爾。」枝山猝應曰「誠不以富﹐亦氐以異。」座客皆笑。

祝枝山學佛語﹐作《袋謎》云「無佛物少不開口﹐開口便成佛。﹝盛物﹞盤多羅詰﹝結﹞多﹐羅破多剎﹝撒﹞多。佛﹝白﹞多難陀。﹝駝﹞」

【沈周】﹝字啟南﹐號石田﹐亦稱白石翁。文待詔稱爲先生﹐每謂人﹕「吾先生非人間人也﹐神仙人也。」。﹞

沈石田初未知名﹐嘗與諸詩人集一貴官宅﹐其人出《禿嫗牧牛圖》索諸公詩﹐並不愜意﹐石田題云「貴妃血濺馬嵬坡﹐出塞昭君怨恨多。爭似阿婆牛背穩﹐笛中吹出太平歌。」諸公愧服﹐由是其名遂著。﹝啟南以詩豪名海內﹐而其詠物尢妙﹐如《詠錢》云「有堪使鬼原非繆﹐無任呼兄亦不來。」《門神》云「檢爾功名惟故紙﹐傍人門戶有長情。」《謝簾》云「外面令人倍惆悵﹐裏邊容眼自分明。」《混堂》云「未能潔己嗟先亂﹐亦復隨波惜眾同。」﹞

沈石田嘗寓杭之天竺寺﹐人無知之者﹐因題一絕於竹雲「買書賣畫出春城﹐著破靑衫白髮生。四海固無知我者﹐空教啼殺樹頭鶯。」又武昌登黃鶴樓﹐適有數客飲其上﹐石田題云「昔聞崔顥題詩處﹐今日始登黃鶴樓。黃鶴已隨人去遠﹐楚江依舊水東流。照人惟有古今月﹐極目深悲天地秋。借問四仙舊時笛﹐不知吹破幾番愁﹖」詩成﹐大書於壁而去。客見其詩驚謂眾曰「此必仙也﹐何不凡如此﹗」尋物色之﹐乃知爲石田云。

沈石田工畫山水人物﹐嘗寓西湖寶石峯僧捨﹐爲求畫者所窘﹐劉邦彥嘲之云「送紙敲門索畫頻﹐僧樓無處避紅塵。東歸要了南遊債﹐須化金仙百億身。」﹝沈石田送蘇守《五馬行春圖》﹐守怒曰「我豈無一人跟者耶﹗」沈知﹐寫隨從者送入﹐守方喜﹐沈因戲之曰「柰絹短﹐少畫前面三對頭沓耳。」守曰「也罷﹐也罷。」﹞

越僧某﹐嘗索畫於石田﹐寄一絕云「寄將一幅剡溪藤﹐江面靑山寫幾層。筆到斷崖泉落處﹐石邊添个看云僧。」石田欣然畫其意答之。

沈石田暑中爲人寫《雪圖》﹐因題其端云「六月添衣喚童子﹐自畫雪圖茆屋裏。玉花出筆飛上樹﹐慘淡陰山無乃是。老生放筆還自笑﹐顚倒炎涼聊戲爾。門前有客來借看﹐滿眼黃塵汗如雨。」﹝石田作畫﹐皆先成一詩﹐就詩意描寫﹐間有畫畢後題者﹐百中一二。﹞

沈石田有《化須疏》﹐其序曰「玆因趙鳴玉髡然無須﹐姚存道爲之告助於周宗道者﹐於其子思之間﹐分取十鬣﹐補諸不足﹐請沈啟南作疏以勸之。」疏曰「伏以天閹之有刺﹐地角之不毛﹐須需同音﹐今其可索。有無以義﹐古所相通。非妄意以干﹐乃因人而舉。康樂著捨施之迹﹐崔諶傳插種之方。惟小子十莖之敢分﹐豈先生一毛之不拔。惟有餘以補也﹐宗道廣及物之仁﹔乞諸鄰而與之﹐存道有成人之美。使離離綠坡而飠希我﹐當擊地以拜君。把鏡生歡﹐頓覺風標之異﹔臨流照影﹐便看相貌之全。未容輕拂於染羹﹐豈敢易於覓句。感矣﹐荷矣﹗珍之﹐重之。敬疏。」

王文恪自內閣歸時﹐沈石田已病亟﹐文恪卽遣人問之﹐石田書一絕爲謝曰「勇退歸來說宰公﹐此機超出萬人中。門前車馬多如許﹐那有心情問病翁。」字黑慘淡﹐遂爲絕筆。後二日卒。

【陳震】﹝字啟東﹐長洲人﹐吳文定公友也。公遊鄕校時﹐與震同試於督學﹐公名在前﹐當廩食。以震貧﹐請以是讓。主司多其義﹐許焉。又買舟與同赴鄕試﹐震中式而公失解﹐乃出貲設宴﹐且曰「陳君貧不能買舟也。」俟震同歸。﹞

陳啟東善屬對﹐嘗思「的頸葫蘆」四字未就﹐方浴而得之曰「『空心蘿卜』﹐天生語也。」喜而躍﹐浴盤頓破。翰林舊有句云「賓之﹝李西涯字﹞訪東之﹐﹝江朝宗﹞東之賓之。」無能屬者。適陳啟東謁選至﹐吳文定以扣之﹐答曰「回也待由也﹐由也回也。」西涯爲之擊節。

陳啟東訓導分水﹐一人題橋云「分水橋邊分飯喫﹐分分分開。」啟東過而見之﹐續曰「看花亭下看花回﹐看看看到。」皆其邑地名也。

陸文量參政浙藩﹐與陳啟東飲﹐見其寡發﹐戲之曰「陳教授數莖頭髮﹐無計可施。」啟東曰「陸大人滿臉髭髯﹐何須如此。」陸大賞嘆﹐笑曰「兩猿截木山中﹐這猴子也曾對鋸。」啟東曰「有犯幸公勿罪。」乃云「匹馬陷身泥內﹐此畜生怎得出蹄。」相與撫掌竟日。

【楊循吉】﹝字君謙﹐吳縣人﹐其父夢人告郎君當中五十四名。已而﹐鄕﹑會﹑廷試皆得一十八名﹐合之果五十四﹐除儀部主事。性好山水﹐嘗論郡中奇勝﹐得金山﹐因結廬居焉。後徙南峯﹐號南峯山人。每讀書得意﹐則手足不能禁﹐人謂之顚主事。﹞

楊君謙《題畫扇》云「一竹竿﹐一笠蓑。知是陸魯望﹐知是張志和。醉醒張眼問人世﹐我是何人識得麼﹖」又題云「蠶豆香生澗水深﹐溪邊閒立聽風吟。有人識得寒山子﹐直到天臺寺裏尋。」此皆在友人坐﹐頃刻而書者。﹝君謙每以文示﹐其人曰「佳」﹐卽捲。曰「何處佳﹖」其人卒不能答。便去不復別。﹞

毛栗庵呈往謁楊南峯﹐適浴﹐閽者以告﹐不獲見。後南峯答拜﹐栗庵亦以浴報稱不見。南峯卽題所投刺曰「君來拜我我洗浴﹐我來拜君君洗浴。君拜我時四月八﹐我拜君時六月六。」﹝四月八日爲浴佛之辰﹐六月六日吳俗悉投貓犬於水中。﹞

楊南峯罷部郎歸﹐作《水仙子》詞云「歸來重整舊生涯﹐瀟灑柴桑居士家。艸庵兒不用髙和大﹐會淸標豈在繁華。紙糊窗﹐柏木榻﹐掛一幅單條畫﹐供一枝得意花。自燒香﹐童子煎茶。」﹝正徳末﹐循吉老且貧﹐嘗識伶臧賢爲上所幸愛﹐上一日問﹕「誰爲善詞者﹖與偕來。」賢頓首曰「故主事楊循吉﹐吳人也﹐善詞。」上輒爲詔起循古。郡邑守令心知故﹐彊前爲循吉治裝﹐見循吉冠武人冠﹐戎錦﹐已怪之﹐又乘勢語多侵守令。已見上畢。上每有所幸燕﹐令循吉應制爲新聲﹐咸稱旨受賞﹐然賞亡異伶伍﹐又不授循吉官與秩﹐間謂曰「若嫻樂﹐能爲伶長乎﹖」循吉愧悔﹐汗洽背﹐謀於賢﹐乃以它語懇上放歸。﹞

【都穆】﹝字玄敬﹐楊南峯同裏﹐號南濠﹐父﹐字維明﹐嘗詣九仙祠祈穆前程事﹐夢一叟告云「汝子功名在何處﹖」覺而思之﹐已絕望矣。穆年四十﹐館吳匏庵家﹐懸一文於吳堂上﹐值巡撫何公謁吳﹐見而嘆賞﹐詰之﹐知爲布衣也。白宗主﹐命邑令禮聘之﹐穆始出領鄕薦﹐第倫文敍榜進士﹐官至太僕少卿。﹞

都維明九歲﹐卽能爲詩。年十二﹐隨其父月樓之杭﹐時值中秋﹐月樓與諸文士觀潮﹐維明侍側。諸文士分韻賦詩﹐維明亦以能詩﹐得擎字詩云「海門擁雪銀山傾﹐怒濤洶洶爭奔騰。疾聲頃刻如雷霆﹐衝擊三島鰲難擎。只疑蒼龍迸斷黃金繩﹐六丁不敢施威靈。陽侯宮中神鬼驚﹐鼓蕩元气時降升。更與明月同虧盈﹐天地至信無遷更。憑闌望望詩已成﹐百川萬壑如掌平。」維明呈詩﹐諸公皆大驚﹐酒間呼爲奇童。﹝維明博學多藝﹐務爲韜晦。怪玄敬好名﹐每笑之云「別人著書別人開﹐我家都穆著書自開。」﹞

都南濠小時學詩於沈石田﹐石田問﹕「近有何得意作﹖」南濠以《節婦》詩首聯爲對曰「白髮眞心在﹐靑燈淚眼枯。」石田曰「詩則佳矣﹐然有一字未穩。」南濠茫然﹐避席請教﹐石田曰「爾不讀《禮經》乎﹖經云﹕『寡婦不夜哭﹐』何不以『燈』字爲『春』字﹗」南濠不覺嘆服。

都元敬最善濟人之急﹐尢愛食客﹐所有輒盡﹐盡則解衣爲質。一歲除夕絕糧﹐作詩寄故人朱堯民曰「歲雲暮矣室瀟然﹐牢落生涯只舊氈。君肯太倉分一半﹐免教人笑竈無煙。」堯民儲錢千文爲新歲之用﹐遂分半贈之。﹝義興儲遇一日過金沙鄧孺孝﹐鄧爲言絕糧狀﹐因口占數語自寬云「有口無糧不用愁﹐有糧無口政須憂。眞人解得其中意﹐煩惱坑中好出頭。」儲曰「某去年貧無﹐亦有口號。」遂謂曰「西風吹雨聲索索﹐這雙大腿沒下落。朝來出榜在街頭﹐借與有人家著。」坐客皆貧士﹐爲之大哄。﹞

【唐寅】﹝字伯虎﹐一字子畏﹐吳縣吳趨里人﹐號六如居士﹐私印曰「江南第一風流才子。」又曰「普救寺婚姻案主者」。﹞

唐寅初爲諸生﹐嘗作《悵悵》詩﹐其詞曰「悵悵莫怪少時年﹐百尺遊絲易惹牽。何歲逢春不惆悵﹖何處逢情不可憐﹖杜曲梨花杯上雪﹐灞陵芳艸夢中煙。前程兩袖黃金淚﹐公案三生白骨禪。老去思量應不悔﹐衲衣持缽院門前。」後中第一﹐因持一帛詣程宮詹敏政乞文﹐餞梁洗馬儲奉使南行﹐後被逮﹐竟以此論之﹐寅罷歸﹐蓋詩讖也。自是作多怨音﹐其自詠曰「擁鼻行吟水上樓﹐不堪重數少年遊。四更中酒半牀病﹐三月傷春滿鏡愁。白面書生期馬革﹐黃金說客剩貂裘。近來檢校行藏處﹐飛葉僧家細雨舟。」﹝六如中解元日﹐適江陰徐經者﹐其富甲江南﹐是年與六如同鄕舉﹐奉六如甚厚﹐遂同舡會試至京。六如文譽藉甚﹐公卿造請者闐咽街巷。徐有戲子數人隨從六如日馳騁於都市中。是時都人屬目者已眾矣﹐況徐有潤屋之資﹐其營求他逕以進﹐不無有之。而六如疏狂﹐時漏言語﹐因此誤﹐六如竟除籍。﹞

唐伯虎行素不羈﹐及坐廢﹐益遊酒人以自娛﹐故爲俚歌勸人及時行樂。其辭曰「人生七十古來少﹐前除幼年後除老。中間光景沒多時﹐又有炎霜與煩惱。過了中秋月不明﹐過了淸明花不好。花前月下得髙歌﹐急須滿把金樽倒。世上錢多賺不盡﹐朝裏官多做不了。官大錢多心轉憂﹐落得自家頭白早。請君試點眼前人﹐一年一起埋靑艸。艸裏髙低多少墳﹐年年一半無人掃。」又《花下酌酒》歌曰「九十春光一擲梭﹐花前拍手唱山歌。枝上花開能幾日﹖世上人生能幾何﹖昨朝花勝今朝好﹐明朝蒼落隨秋艸。花前人是去年身﹐去年身比今年老。昨日花開又謝枝﹐明日來看知是誰﹖明年今日花開否﹖今日明年誰得知﹖天時不測多風雨﹐人事難量多齟齬。天時人事兩不齊﹐便把春光付流水。好花難種不長開﹐少年易老不重來。人生不向花前醉﹐花笑人生也是呆。」

唐伯虎又有《嘆世詞》四闋﹐調寄《對玉環帶淸江引》。其一﹕「春去春來﹐白頭空自挨。花落花開﹐紅顏容易衰。世事等浮埃﹐光陰如過客。休慕雲臺﹐功名安在哉﹗休想蓬萊﹐神仙眞浪猜。淸閒兩字錢難買﹐苦把身拘礙。人生過百年﹐便是超三界。此外更無別計策。」其二﹕「極品隨朝﹐誰似倪宮保﹖萬貫纏腰﹐誰似姚三老﹖富貴不堅牢﹐達人須自曉。蘭惠蓬蒿﹐算來都是艸。鸞鳳鴟梟﹐算來都是鳥。北邙路兒人怎逃﹖及早尋歡樂。痛飲千萬觴﹐大唱三千套。無常到來猶恨少。」其三﹕「禮拜彌陀﹐也難憑信他。懼怕閻羅﹐也難回避他。枉自受奔波﹐回頭才是可。口若懸河﹐不如牢閉呵。手若揮戈﹐也須牢袖呵。越不聰明越快活﹐省了些閒災禍。家私那用多﹐官職何須大﹖我笑別人人笑我。」其四﹕「暮鼓晨鐘﹐聽得咱耳聾。春燕秋鴻﹐看得咱眼朦。猶記做頑童﹐俄然成老翁。休逞姿容﹐難逃淸鏡中﹐休使英雄﹑都歸黃土中。算來不如閒打哄﹐枉自把機關弄。跳出麵糊盆﹐打破酸薺甕。誰是惺惺誰懵懂﹖」

唐伯虎寓京師日﹐觀鰲山燈﹐有詩云「仙殿深巖號太霞﹐寶燈髙下綴靈槎。沈香連理三珠樹﹐彩結分行四照花。水激葛陂龍化杖﹐月明緱嶺鳳隨車。蕭韻沸處開宮扇﹐法仗當墀雁隊斜。」

唐子畏僑居南京日﹐嘗宴一通侯家﹐卽席爲《六朝金粉賦》﹐時文士雲集﹐子畏賦先成﹐其警句云「一顧傾城兮再傾國﹐胡然而帝也胡然天。」侯大加稱賞。

唐六如雅不喜燒煉﹐一日有術士求見﹐出扇求詩﹐唐大書曰「破布衫巾破布裙﹐逢人便說會燒銀。君何不自燒些用﹖擔水河頭賣與人。」士人慚而去。

唐伯虎嘗見降仙﹐令對云「雪消獅子瘦。」乩卽書云「月滿兔兒肥。」又令對云「七里山塘行到半塘三里半。」乩卽書云「五溪蠻洞經過中洞五溪中。」﹝刑部郎中黃亦嘗令仙對「羊脂白玉天」﹐乩云「當出丁家巷田夫口。」公明日往試之﹐見一耕者鋤土﹐懇懇問此何土﹐耕者曰「此鱔血黃泥土也。」公始信其果仙降云。又江西有提學出對曰「雨灑芭蕉﹐恰似千手佛搖折疊扇。」諸生不能應﹐乃相與祈鸞仙降書﹐曰「吾李太白也﹐何事延我﹖」從以對告﹐則書曰「風翻荷葉﹐渾如獨腳鬼帶逍遙巾。」又浙士出對「菱角三尖﹐鐵裹一團白玉。」人亦不能應﹐仙降應曰「石橊獨蒂﹐錦包萬顆珍珠。」﹞

唐伯虎嘗夢有人惠墨一囊龍劑千金﹐由是詞翰繪素﹐擅名一時﹐因構夢墨亭。晚年寡出﹐常坐臨街一小樓﹐惟求畫者攜酒造之﹐則酣暢竟日﹐𨿽任適誕放﹐而一毫無所苟。有言志詩云「不煉金丹不坐禪﹐不爲商賈不耕田。閒來就寫靑山賣﹐不使人間造業錢。」﹝六如有人求畫﹐若自己懶於著筆﹐則倩周東村代爲之。東村名臣﹐字舜卿﹐蘇州人。﹞

唐子畏過閩寧徳﹐宿旅邸館﹐人懸畫菊﹐子畏愀然有感﹐題絕句﹕「黃花無主爲誰容﹖冷落疏籬曲徑中。盡把黃錢買脂粉﹐一生顏色付西風。」蓋自況也。﹝宸濠甚慕六如﹐嘗遣人持百金至蘇聘之。旣至﹐處以別館﹐待之甚厚。六如住半年餘﹐見其所爲多不法﹐知其後必反﹐遂佯狂以處﹐宸濠差人來饋物﹐則倮形箕踞以手弄其人道﹐譏呵使者。使者反命﹐宸濠曰「孰謂唐生賢直﹖一狂生耳。」遂遣之歸。﹞

唐子畏詣九仙祈夢﹐夢人示以「中呂」二字﹐語人莫知其故。後訪同邑閣老王鏊於山中﹐見其壁間揭東坡滿庭芳詞﹐下有「中呂」字﹐子畏驚曰「此餘夢中所見也。」誦其詞﹐有「百年彊半﹐來日若無多」之句。默然歸家﹐疾作而卒﹐年五十三。果應「百年彊半」之語。﹝東坡黃州二詞內有此語﹐人或憂之。而公揚歷禁從﹐節帥﹑則郡﹐又十有六年而歿。四百年後乃有伯虎作讖﹐異矣。﹞

【張靈】﹝字夢晉﹐吳縣人。與祝允明﹑唐寅皆誕節猖狂﹐嘗雨雪中作乞兒﹐鼓節唱《蓮花落》﹐得錢沽酒野寺中﹐曰「此樂惜不令太白知之。」。﹞

張靈本窶人子﹐力作自給﹐而靈生乃有爽气﹐嗜酒醉則作狂曰「日休﹐小豎子耳﹐尙能稱醉士﹐我獨不能醉耶﹗」所與遊者﹐吳趨﹑唐寅最善﹐寅嘗擬遊武丘﹐召靈與俱往﹐促之﹐尙臥﹐寅抵寢所呼曰「日髙舂矣﹐睡何爲﹖」靈覺﹐怒曰「今者無酒﹐雅懷殊不啟。方入醉鄕﹐又爲相攪。」寅曰「所以來﹐固欲邀子。」靈喜﹐加衣起﹐遂與寅上舟扣舷痛飲﹐作《野人歌》。會數賈飲於可中亭﹐且詠詩﹐因更衣爲丐者上﹐賈與食啖之﹐靈請續和。時賈所爲詩有「蒼官」﹑「靑士」﹑「撲握」﹐「伊尼」諸詞﹐因以問靈﹐靈曰「蒼官﹐松也﹔靑士﹐竹也﹔撲握﹐免也﹔伊尼﹐鹿也。」賈始駭令賡﹐靈卽揮毫不已﹐凡百絕。抵舟﹐命童子易維蘿陰下令迹絕。賈使人察之﹐不見也。皆以爲神仙。賈去﹐復上亭﹐朱衣金目﹐作胡人舞形狀﹐殊絕。

祝允明嘗偕陸濟民﹑張夢晉﹑韓壽椿登虎丘浮屠。登至絕頂﹐但見八荒洞然﹐萬籟齊發﹐飲酒樂甚。壽椿出紙筆賦詩以紀其遊﹐允明詩先成﹐云「艸木衣裳下﹐煙霞掌握中。偶然飛咳唾﹐珠玉滿天風。」濟民云「極目飛鴻小﹐致身雲路中。詩人少知己﹐發付與東風。」夢晉云「慮遣塵寰外﹐天歸眼界中。新詩三百首﹐句句答松風。」壽椿云「詩寄千峯抄﹐春橫一鏡中。攜壺兼荷鐘﹐不減晉人風。」詩成閣筆﹐天風颯然飄其詩艸﹐盤旋直上太虛﹐如神物掀舞。將擲地﹐又爲蒼鷹所舉﹐竟不知其所止。遂名爲「飛詩會。」

初﹐張靈與唐寅俱爲郡學生﹐博古相尙。適鄞人方誌來督學﹐惡古文詞﹐察知寅﹐欲中傷之﹐靈挹郁不自遣。寅曰「子未爲所知﹐何愁之甚﹖」靈曰「獨不聞龍王欲斬有尾族﹐蝦蟆亦哭乎﹖」後靈果爲所斥罷﹐或謂之曰「以子之才﹐顧不得激致靑雲﹐乃重遭顯棄﹐豈無雉經之用﹐而何以立於世﹖」靈曰「昔謝豹化爲虫﹐行地中﹐以足覆面作忍恥狀。吏靈用子言﹐亦當如是矣。縱不爾﹐亦安得更銜鑿落耶﹗」靈臨終前三日作詩云「一枚蟬蛻榻當中﹐命也難辭付大空。垂死尙思玄墓麓﹐滿山寒雪一林松。」後一日又作詩云「彷佛飛魂亂哭聲﹐多情於此轉多情。欲將眾淚澆心火﹐何日張家再托生﹖」聞者莫不悲之。

【蔣燾】﹝徐有貞無子﹐有九女﹐有三甥最著﹐一爲魏校﹐一爲祝允明﹐一爲燾。後燾夭歿﹐年僅十四。瀕死﹐告其母曰「兒病決不起﹐昨夜夢上帝召兒爲紫府雲臺記。」果死。﹞

蔣燾年十一爲府學生﹐遇聖節﹐赴玄妙觀習儀﹐巡按某禦史見二鶴飛集三淸殿﹐命屬對云「三淸殿上棲雙鶴」。燾隨應以「五色雲中駕六龍」。禦史驚嘆曰「他日人中龍也」。

蔣燾嘗遊市中﹐值內迫出於旁捨﹐主人偶見﹐不及拭以遁。主人知爲燾﹐追及﹐以此爲題﹐令破。燾應聲曰「內有所急﹐君子不擇地而施﹔外有所遺﹐君子不潔身而去。」其聰穎如此。

【陳玉】。﹞

弘治間﹐海寧塔下陳玉善畫山水﹐其年五十﹐忽欲讀書﹐坐閉一室﹐晝夜不息者五年﹐遂成詩人。嘗題賈似道湖山圖云「山上樓臺湖上船﹐平章醉後懶朝天。羽書莫報樊城急﹐新得蛾眉正少年。」意亦佳。

【噩夢堂】﹝余姚僧。﹞

噩夢堂貌寢有學﹐詩文髙出流輩。一日﹐於五雲門外覓舟﹐遇詞客見夢堂因不識﹐皆易之﹐坐久﹐諸客分韻賦詩爲樂﹐夢堂預坐無聊﹐不覺伎癢﹐乃起告曰「諸公間有落韻﹐毋吝見施。」一客云「小郎也能詩耶﹖」遂以蕉字與之﹐夢堂爲韻﹐頃間告曰「我詞就矣。」眾皆怪其誇捷﹐意無佳句﹐因促誦之﹐夢堂云「平明飲罷促髙標﹐撐出五雲門外橋。離越王城一百里﹐到曹娥渡十分潮。白飄暗雪楊花落﹐綠弄晚風蒲葉搖。南北沈沈天作雨﹐臥聽蓬韻學芭蕉。」此體作浙音﹐於是眾客悚服﹐因嘆曰「不可謂秦無人也。」

【明月舟】﹝蘇州僧。﹞

明月舟善爲詩﹐有《索米》口號﹕「去歲河橋冰凍﹐有米無人相送。今日月舟米上門﹐莫作一場春夢。」

明月舟喜聲色﹐沈石田紿以名妓招之﹐卽來﹐而實無所有。壁間有《菜花蛺蝶圖》﹐遂題其上云「桃花生子菜生苔﹐細雨蛙聲出艸萊。一段春光都不見﹐卻教蝴蝶誤飛來。」

明月舟與都玄敬交﹐其臨終一首警句曰「艸煙胡蝶夢﹐花月杜鵑吟。」玄敬愛誦之。

●卷九十二國朝

【李夢陽】﹝字獻吉﹐號空同﹐慶陽人﹐家大梁﹐毛澄榜進士。初﹐母娠公時﹐夢日入懷﹐故名。後公病﹐夫人夢日沈海中﹐公卒。﹞

李獻吉爲戶部郎﹐以上書極論壽寧侯事下獄﹐賴上恩得免。一夕﹐醉遇侯於大市街﹐罵其生事害人﹐以鞭稍擊墮其齒。侯恚極﹐欲陳其事﹐爲前疏未久﹐隱忍而止。獻吉後有詩云「半醉唾罵文成侯。」蓋指此事。

李空同督學江西﹐有士子適同其姓名﹐公呼而前曰「汝不聞吾名而敢犯乎﹖」對曰「名命於父﹐不敢更也。」公思久之﹐曰「我且出一對句試汝﹐能對則已﹐否則終不恕。」曰「藺相如﹑司馬相如﹐名相如﹐實不相如。」其人思不久﹐輒應曰「魏無忌﹑長孫無忌﹐汝無忌﹐我也無忌。」公笑而遣之。﹝李旣以直節忤時﹐起憲江西﹐名重天下。兪中丞諫督兵平寇﹐用二廣例﹐抑諸官長跪﹐李獨植立。兪怪問﹕「足下何官耶﹖」李徐答﹕「公奉天子詔督諸軍﹐吾奉天子詔督諸生。」竟出﹐後與禦史有隙﹐卽率諸生﹑手銀鐺欲鎖禦史﹐禦史杜門不敢應﹐坐構免。名益重。﹞

李空同以詩著名﹐其古意云「內廏飛龍馬﹐君王賜玉鞭。長鳴彩仗下﹐立在紫驑先。放逐緣何事﹖飄零竟不旋。如蒙獘帷顧﹐萬里爲君前。」又除架云「種豆髙於屋﹐垂瓜或滿庭。根深歷夏茂﹐蔓弱望秋零。猥雜沈霜露﹐縱橫礙月星。斧斤呼稚子﹐欲代幾回停﹖」皆有意義可玩。﹝空同作詩﹐極苦思。垂成﹐如一二句弗工﹐卽棄之。田深父見而惜之﹐空同曰「是自家物﹐終久還來。」黃可務問詩法﹐空同指場圃中綠豆而言曰「顏色而已。」﹞

李空同限韻《詠瓶中柏》云「愛汝側葉寒能靑﹐插之銅瓶依古瓶。晝屯雲气果不俗﹐夜飛光芒疑有靈。森聳似學鸞鳳翼﹐屈曲已具虯龍形。更欲移栽萬仞嶺﹐待與松檜淩冥冥。」

李空同《冬至觀菊》賦詩云「至日貪看九日花﹐弄霜吞雪轉宜誇。思將正色畱天地﹐肯使陰陽管歲華。寒蒂已包重放萼﹐暖根應抱更生芽。書云莫誤禎祥奏﹐鬥酒東籬自有家。」

正徳辛巳﹐李空同年五十﹐《立春》賦詩云「冬晴轉覺冰霜厲﹐日散俄還海嶽春。采勝恩光曾侍帝﹐菜盤風俗謾隨人。雪融樓閣沾沾薄﹐煙動松筠裊裊新。人壽幾何吾半百﹐到唇杯酒莫辭頻。」《元日》賦醞﹕「倏忽吾生五十春﹐兩朝遺佚太平身。望鄕心逐關雲起﹐懷國情將汴柳新。自信右軍非墨客﹝王右軍五十書始成﹞﹐誰言髙適是詩人﹝適年五十始詩﹞。南徵昨報龍旗返﹐佇想嵩呼動紫宸。」《生日》賦詩云「吾今五十頭半霜﹐大兒已壯孫已長。力田頗自識艸木﹐出門每與憂豺狼。風晴野冰白晶晶﹐臘近山日寒蒼蒼。但能艸澤射猛虎﹐豈須熊館誇長楊。」是歲除夕立春﹐復賦詩曰「攺元明日初開歷﹐除夕今年暗入春。天地漸分三極色﹐行藏已半百年身。和煙梅應劇﹐滴露瀟瀟竹吞勻。喧歲不知宵遽曙﹐北云何處望楓宸。」蓋世廟以是歲登極﹐明年壬午攺元嘉靖也。《壬午元日》﹐又有詩曰「元年元日光華異﹐靑帝靑陽左个開。北斗不將天地轉﹐春風那使萬方回。蛟龍窟宅寒猶閉﹐鴻雁雲霄暖自來。回首玉顏慚大藥﹐許身元擬是仙胎。」

先是正徳七年﹑九年﹐黃河連淸﹐爲世廟入繼大統之兆﹐故嘉靖攺元﹐李空同有歌曰「元年正月又王春﹐四海人稱拱聖人。已報岐山鳴彩鳳﹐更傳闕內出麒麟。大明十帝轉神明﹐天意分明賜太平。紫蓋復從嘉靖始﹐黃河先爲聖人淸。」

周憲王者﹐定王子也。好臨摹古書帖﹐曉音律﹐所作雜劇凡三十餘種﹐散曲百餘。𨿽才情未至而音調頗諧﹐至今中原弦索多用之。李獻吉《汴中元宵》絕句云「齊唱燕王新樂府﹐金梁橋上月如霜。」蓋實錄也。

江陰髙賓﹑髙貫兄弟皆舉進士﹐縣北有君山髙得馬自稱君山主人﹐李空同爲作《君山詩》寄之﹐曰「一山背城起﹐萬古號爲君。秀攬江心月﹐雄吞海面云。金陵通地脈﹐玉港發人文。羨彼投贊客﹐中年臥紫芬。」又「季札墳邊業﹐春申邑後山。一江平展鏡﹐兩港曲成環。不雨雲煙擁﹐長春艸木斑。隱君梯萬丈﹐倘許世人攀。」

李空同有海棠數株﹐長六七尺許﹐李主政隔墻見之﹐有詠﹐因次其韻曰「種汝深愁樹不長﹐數年今遽出吾墻。臨衢幸不矜全色﹐隔院應難掩暗香。敢向紛紛爭俗眼﹐私憐裊裊壓時妝。胭脂彊半喧蜂少﹐倘過同傾花下觴。」

陶臺使蘭陽公廨五色葵花盛開﹐李空同賦詩曰「炎天小縣葵葵好﹐五色空庭日日香。開正得時須讓赤﹐見宜尊禮莫欺黃。交枝接葉誰爲眾﹖異蕊同心自向陽。此物煩君獻天子﹐上枝閒地艸蒼茫。」

陶臺使誇其分司桃花獨樹﹐李空同往觀之﹐次其韻曰「老懶今來特爲花﹐花奇親見主人誇。入門風片時時墜﹐近酒春枝故故斜。湖海一尊憐舊侶﹐乾坤雙鬢愧年華。明朝許赴柴門約﹐共醉東園萬樹霞。」

李空同《出塞》詩云「黃河水繞漢宮墻﹐河上秋風雁幾行。客子過壕追野馬﹐將軍韜箭射天狼。黃塵古渡迷飛挽﹐白月橫空冷戰場。聞道朔方多勇略﹐只今誰是郭汾陽﹖」

李空同遊西山﹐有集古句五首﹐《景帝陵》云「北極朝廷終不攺﹐崩年亦在永安宮。云車一去無消息﹐古水回巖樓閣風。」《望湖亭》云「與客攜壺上翠微﹐千家山郭靜朝暉。平沙渺渺來人遠﹐黃鳥時兼白鳥飛。」《功徳寺》云「憶昔霓旌下南苑﹐江亭晚色淨年芳。重門深鎖無人到﹐僧在翠微開竹房。」《翠華巖》云「曉行不厭湖上山﹐別有天地非人間。安得移家此中老﹐白雲常在水潺潺。」《香山》云「二月已破三月來﹐山下碧桃春自開。半醒半醉遊三日﹐並馬今朝未擬回。」

李空同嘗與袁永之會憲書﹐極言其內弟左國璣猜忌之狀﹐末有云「此人尙爾﹐何況邊﹑李耶﹖」邊﹑李﹐尙書庭實與獻吉﹐素稱國士交者。左號中川﹐開封舉人也。有妹夫不憐其妹﹐取妓以充後房。一日妓逃﹐左作詩嘲之云「桃葉歌殘事可傷﹐家池莫養野鴛鴦。閉門連日春容減﹐仍對無鹽老孟光。」世傳誦之。

【顧】﹝字玉華﹐號東橋﹐吳郡人﹐家金陵﹐朱希周榜進士。有知人鑑﹐爲當時風雅主盟。﹞

顧東橋才華在鄭少谷之上﹐嘗有詩《送鄭歸鏊峯》云「四月燕山雨雪寒﹐省郎多病復辭官。路經海上三神鳥﹐興在仙人九轉丹。王洞桃蒼畱笑靨﹐滄江秋水濕漁竿。爾家谷口空長往﹐安石東山望未闌。」鄭得詩﹐擊節嘆賞﹐每哦詠之。

顧東橋集徐君叔宅﹐懸燈賞梨花﹐君叔索詩﹐東橋卽席賦云「銀燭髙懸玉樹寒﹐素花流影晃朱闌。驚看月出層柯裏﹐惡說風吹一片殘。弦管橫催春爛熳﹐房櫳斜見色檀欒。明朝此樂知難續﹐莫惜殷勤醉後看。」

顧東橋有《擬宮怨》二首﹕「翠靨金蟬入內家﹐擬將新寵屬鉛華。君王自信圖中貌﹐靜女虛迎夢裏車。帳殿秋陰生角枕﹐さ廊空響聽琵琶。含情獨倚朱闌暮﹐滿院微風動落花。」又「漢皇宮殿月明時﹐曾侍宸遊百子池。舞馬登牀春進酒﹐盤龍禦燭夜觀棋。禦前輦言無忌﹐眾裏當熊死不辭。舊恨飄零同落葉﹐春風空繞萬年枝。」

【邊貢】﹝字廷實﹐號華泉﹐歷城人﹐顧東橋同年進士。爲按察日﹐移疾還﹐每醉則使兩伎肩臂扶跑唱樂﹐觀者如堵﹐了不爲怪。﹞

邊廷實與李獻吉友善﹐時號邊李。在京師日﹐以詩酒往來。後獻吉歸大梁﹐元夕臥病﹐有詩柬廷實云「憶昔金錢並卜歡﹐稱心燈火獨長安。罅壚欲散尙書省﹐環先歸太乙壇。才載酒杯喧五夜﹐九衢遊馬閱千官。蓬飛轉合今同此﹐月滿梁園卻自看。」邊舊爲太常﹐故有「太乙壇」之句。廷實除夕臥病﹐亦有詩《柬獻吉》云「天涯臥病驚除夕﹐河上逢人感昔遊。歲月浮生雙鳥翼﹐鳳塵還道一狐裘。君還豈爲鱸魚膾﹐我出眞同雪夜舟。梅蕊柳條俱動色﹐幾時攜杖並登樓﹖」又《春日有懷獻吉》云「南中數枉故人書﹐北上蹉跎信轉疏。四海酒杯形影外﹐十年詩艸夢魂余。藏身笑我同方朔﹐作賦憐君過子虛。春入吹臺芳艸徧﹐塔雲樓月近何如﹖」

鎭江之墟有亭峙焉﹐左松右竹﹐前梅後柏﹐許氏四兄弟居之﹐匾曰「四友」﹐索邊華泉詩﹐華泉爲賦四章﹐伯氏曰「我所友兮在䢐徠﹐直幹矯矯排風雷。千秋萬歲倚崔嵬。美人贈我云錦靑﹐何以報之松下苓。朝餐暮餌通仙靈﹐駕靑牛兮淩紫庭。」仲氏曰「我所友兮在淇澳﹐苦節娟娟樂幽獨。千秋萬歲無翳牧美人贈我綠錦裾﹐何以報之竹上茹。朝餐暮餌康且臒﹐駕靑鸞兮淩紫虛。」叔氏曰「我所友兮在孤山﹐繁英燦燦開冰顏。千秋萬歲倚淸寒。美人贈我素錦糸咼﹐何以報之梅白華。朝餐暮餌神精加﹐駕靑禽兮淩紫霞。」季氏曰「我所友兮在新甫﹐銅柯蹇蹇霜皮古。千秋萬歲辭斤斧。美人贈我翠錦裙。何以報之柏子仁。朝餐暮餌容色新﹐駕靑虯兮淩紫雲。」

郗文範禦史謫溫州節推﹐邊華泉送以詩云「萬松深護理官衙﹐嵐翠陰中閱歲華。策馬暫拋臺府印﹐登樓常眺海門霞。六朝秀句憐康樂﹐四海名山說永嘉。落落曉星雲霧裏﹐鬥牛何日轉仙槎﹖」

毛汝礪爲禦史時﹐河內宴﹐承差奉酒太溢﹐曰「承差差矣乎﹖」邊庭實時爲副使﹐應曰「副使使之也。」一時以爲的對。

邊華泉繼娶胡氏﹐通書識字﹐邊以子遲﹐多置姬侍﹐每與胡反目。邊致仕家居時﹐妾生有二子﹐邊復欲求姝麗﹐托其弟某圖之﹐將委禽﹐爲胡所沮。後族弟偕客攜酒過邊﹐許酒酣﹐舉觴令曰「討小老嫂惱。」坐客不能繼﹐皆舉觥。胡以片紙書「相娘狂郎忙」五字於上﹐曰「何不以此對﹖」邊卒﹐所寵姬侍皆嫁賣﹐惟畱其生子者與居﹐待之亦寡恩。﹝王元美《卮言》﹕「邊庭實聞己卯南徵事云﹕『不信土人傳接駕﹐似聞天語詔班師。』此欲爲古人惻怛忠厚之語﹐而未免紐造也。至結語『東海細臣瞻巨斗﹐北樞終夜幾曾移﹖』愈有理趣而愈不佳。『東海』﹑『北樞』﹐猶爲彼善﹐『細臣』﹑『巨斗』二字何出﹖吾最愛其『庭際何所有﹖有萱復有芋。自聞秋雨聲﹐不種芭蕉樹。』然『芭蕉』豈可言樹﹖『芋』豈庭中佳物﹐且獨無雨聲乎﹖俱屬未妥。若作『自憐秋雨滴﹐不復種芭蕉』﹐或云『自聞秋雨聲﹐不愛芭蕉色』。則上韻亦自可押﹐而意尢深婉。如題文山祠﹕『花外子規燕市月﹐柳邊精衛浙江潮。』卻甚精麗。」﹞

【王九思】﹝字敬夫﹐號陂﹐縣人。劉瑾以擴充政務爲名﹐諸翰林悉出補部屬﹐敬夫其鄕人也﹐獨爲吏部郎﹐不數月﹐長文選。會瑾敗﹐謫同知壽州。敬夫有雋才﹐尢長於詞曲﹐而傲睨多脫疏。人或讒之李文正﹐謂敬夫嘗譏其詩﹐禦史追論敬夫﹐褫其官。敬夫編《杜少陵遊春傳奇》劇罵所謂李林甫者﹐蓋指西涯也。李聞之﹐益大恚。𨿽館閣諸公亦謂敬夫輕薄﹐遂不復用。﹞

王敬夫與康徳涵俱以詞曲名一時﹐其秀麗雄爽﹐康大不如也。敬夫將塡詞以厚貲募國工﹐杜門學唱三年﹐然後操筆。徳涵於歌彈尢妙﹐每敬夫曲成﹐徳涵爲奏之﹐卽老樂師毋不擊節嘆賞也。然敬夫作南曲﹕「且盡杯中物﹐不飲靑山暮。」猶以物爲護也。《折桂令》云「望東華人亂擁﹐紫羅蘭﹐老盡英雄。」此是名語。又有一詞云「暗想東華﹐五夜淸霜寒駐馬。尋思別駕﹐一天霜雪曉排衙。」句特軒爽﹐四押亦佳。﹝敬夫散套中﹐「鶯巢濕﹐春隱花梢。」何元朗以爲金﹑元人無此一句。﹞

王敬夫工於小詞﹐而詩亦不落元﹑宋體﹐時謂兼才。有《無題》一首云「寂寞西風翡翠樓﹐黃昏斜抱玉箜篌。彩鸞影逐秦簫斷﹐紅葉新隨禦水流。天外行雲難入夢﹐手中團扇易驚秋。愁來只恐嫦娥笑﹐明月疏簾不上鉤。」

王陂與李空同十四月夜飲﹐有詩云「萬戶秋風砧杵哀﹐殊鄕今夕故人來。竹間涼露蕭蕭下﹐樓上浮煙細細回。地僻柴門無過客﹐家貧樽酒有餘杯。疏簾碧簟須同醉﹐明月靑天爲爾開。」

【朱應登】﹝字升之﹐寶應人﹐倫文敍榜進士。與李夢陽﹑何景明﹑王九思﹑邊貢﹑徐禎卿﹑鄭善夫﹑康海﹑顧燐﹑陳沂﹐時稱十子。李空同作《淩溪墓志》﹐中有言「是賣平天冠者與﹖作詩到李﹑杜﹐亦一酒徒耳。」此劉晦庵語。﹞

顧東橋赴臺州﹐朱淩湖上送別﹐作長短句曰「子從京華來﹐問我滄洲路。暫作淮南畱﹐相淹桂華樹。桂樹團團蔭楚宮﹐秋來樹樹起香風。歸驂向夕停金路﹐寶劍當門解玉虹。主人聞客來﹐終日笑顏開。盤中苜蓿闌千穎﹐甕裏瓊漿琥珀醅。五湖雲水歸無埃﹐疑是山陰雪下回。放浪每爲河朔飲﹐風流重接建安才。一夕復一夕﹐開軒偶瑤席。不知逸興安從生﹐坐使窮愁向君失。我生未聞道﹐四十已歸田。豈爲折腰思絕粒﹐翻翻傷翮惡驚弦。黃河之淸不可俟﹐世人視我尋常耳。釣竿不掛吞舟魚﹐疇昔論交竟誰是﹖感君山嶽心﹐眷我無轉移。送君江海上﹐悔不相追隨。他時若有天臺興﹐儻寄興公一賦之。」

朱淩爲陜西提學時﹐校文至涇陽﹐與一士有龍陽狎﹐瀕歸﹐朱贈以詩曰「欲發不發花滿枝﹐欲行不行有所思。我之所思在涇渚﹐春風隔樹飛黃鸝。」後竟以是罷官。

【康海】﹝字徳涵﹐號對山﹐陜西武功人﹐弘治壬戌狀元﹐與王敬夫名位差亞﹐而才情勝之。倡和章詞﹐流布人間﹐遂爲關西風流領袖。﹞

西亭宗室送康對山白牡丹一本﹐康走筆寄謝云「曾傍瓜田構藥欄﹐欲憑光景慰哀殘。聊同楚客憐芳艸﹐敢冀梁園送牡丹。老病只疑花解笑﹐春風預想雪成團。攀援不減三株樹﹐報答眞慚雙玉盤。」

康狀元被廢﹐肆意詞曲﹐𨿽俚語遭其﹛隱木﹜括亦自可喜。有山坡羊曰「我和尙發了善﹐離了庵觀。我和尙發了誓﹐再不去看經向善。這寺裏出家的盡有﹐成佛的也不曾見。七大八小許多僧禪﹐論成佛輪不著你﹐俺到不如還俗了罷手﹐佛也不與我眾生爲怨。娶一个美貌佳人也﹐錦帳羅帷受用上幾年。成就了我的姻緣﹐我把那阿彌陀佛拾得過來撩的他還。成就了我的姻緣﹐那怕他碓搗磨碾﹐去上過兒刀山。」又《沈醉東風》曰「裝幾車兒羊毛筆管﹐載幾車兒各樣花箋。鳳陽墨三兩房﹐天來大三臺硯。請孔門弟子三千﹐一夜離情寫半年。添硯水盡﹐都是離情淚點。」﹝初李夢陽代韓文艸疏劉瑾﹐已調出之﹐猶不快前忿﹐羅以他事械至京下獄﹐將置之死。時康海與夢陽同有才名﹐各自負不相下。瑾慕海﹐嘗欲招致門下﹐而海不往。瑾恆先施﹐必欲其一至﹐海每閼亡答之。至是﹐夢陽所親左國璣詣獄謂夢陽曰「子殆無生路矣﹐惟康子可以解之。」夢陽曰「吾與康子素不相能﹐今臨死生之際﹐乃始托之﹐獨不愧於心乎﹖吾寧死矣。」左曰「不謂李子而爲匹夫之諒也。」彊之再三﹐以片紙請書數字。夢陽乃援筆曰「對山救我。惟對山能救我。」左持書詣海﹐海曰「是誠在我﹐我豈敢吝惡人之見﹐而不爲良友一辟咎也。」遂詣瑾﹐瑾焚香迎海﹐延置上座。海不少遜。瑾曰「今日有何好風吹得先生來也﹖」命左右設席。海曰「吾有言告公﹐公如聽吾言當爲公畱﹐不然﹐吾且去矣」。瑾曰「云何﹖」海曰「昔唐明皇任髙力士﹐寵冠羣臣﹐且爲李白脫靴﹐公能之乎﹖」瑾曰「瑾卽請爲先生脫之。」海曰「不然。今李夢陽髙於李白數倍﹐而海固萬不及一者也。下獄而公不爲之援。柰何欲爲白等脫靴哉﹖」卽奮衣起。瑾固止之曰「此朝廷事﹐今聞命卽當斡旋之。」海遂解帶與痛飲﹐天明始別。夢陽遂得釋歸﹐而海自是與瑾往復﹐竟以此廢棄。﹞

康對山裏居時﹐最好聲色﹐嘗嬖一伎名狠架子。伎適被罪當罰米﹐康以事在劉憲副大謨﹐乃柬劉曰「狠架子是我表子﹐馬公順是他老子。拜上遠父先生﹐乞望饒些艸子。」劉笑而從之。馬公順乃馬憲副應祥字﹐亦嘗狎此妓者。遠父乃劉字。﹝對山有四姬﹐目爲隨身四帥﹐其名爲全菊﹑小斗﹑芙蓉﹑彩連。初對山無子﹐邊有妓鬻歌於市﹐又有招公飲者﹐妓在焉。公善琴﹐妓亦能之。試彈一曲﹐公大喜﹐招其母來﹐授二百金﹑四幣納焉﹐卽生子﹐成孝廉。又對山常與妓女同跨一蹇驢﹐令從人賫琵琶自隨﹐遊行道中﹐傲然不屑。陸儼山常至關中﹐以對山舊同在館中﹐特往詣之﹐相見共談舊事﹐卽取琵琶鼓二三曲﹐欷者久之。時有楊侍郎庭儀者﹐少師介夫弟﹐以使事北上﹐過康﹐康故契分不薄﹐大喜﹐置酒至醉﹐自彈琵琶唱新詞爲壽﹐楊作謂﹕「家兄居恆相念君﹐但得一書﹐吾爲道地史局。」語未畢﹐康大怒﹐罵「若伶人我耶﹗」手琵琶擊之﹐格胡牀迸碎﹐楊踉蹌走免。康遂入﹐口咄咄﹕「蜀子更不相見﹗」﹞

【王騏】﹝鳳翔人。﹞

弘治問﹐王騏以進士授吳橋知縣﹐僅八月﹐免官居家﹐以詞曲自樂。嘗有妓爲人傷目﹐睫下有靑痕﹐遂作《沈醉東風》曰「莫不是捧硯時太白墨灑﹐莫不是畫眉時張敞描差。莫不是檀香染﹐莫不是翠鈿瑕。莫不是蜻蜓飛上海棠花﹐莫不是明皇宮墜下馬。」又《淸江引》曰「醜猢猻﹐眉稍上松油抹﹐桑椹子掠畫過。半邊藍凝妝﹐一堆靑泥污。醜回回婆﹐眼窩兒到像我。」

●卷九十三國朝

【何景明】﹝字仲默﹐號大復﹐康海榜進士。在京師日﹐每有燕席﹐常閉目坐﹐不與同人交一言。一日﹐命隸人攜圊桶至會所﹐手扶一冊坐圊桶上﹐傲然不屑。客散﹐徐起去。﹞

何仲默少時輒能文﹐善於破冒。鄕老長見其破無不善﹐疑之﹐因出不擬題《梁惠王章句》上一句命破﹐卽應聲曰「以一國僭竊之主﹐冠七篇仁義之書。」嘗遇端午節﹐鄰族相饋角黍﹐號羊角粽﹐有出以爲題者曰「羊角粽﹐東家送了西家送。」破曰「以物之象象乎物﹐以人之惠惠乎人。」又有出其鄕諺爲對者﹐曰「張豆腐﹐李豆腐﹐一夜思量千百計﹐明朝依舊賣豆腐。」破曰「姓𨿽異而業則同﹐心無窮而分有限。」年十七﹐中鄕舉﹐北上途中﹐有同會友聞善破名﹐因出小車題求破﹐乃舉成說二句以應之曰「任重而道遠﹐待人而後行。」同會友相與驚服而散。﹝今南科祝無功世祿亦善散破﹐嘗爲黃陂博士。有某邑令心易之﹐而嗔其抗直﹐謂祝曰「吾有一破﹐其題曰《大哉堯之爲君》一節﹐曰﹕『以齊天之大聖﹐極天下之無狀焉。』」祝曰「吾亦有一破。其題曰不得已而之景醜氏宿焉。曰﹕處無可柰何之地﹐遇大不相干主人。」聞者哄然大快。是年﹐祝登第。﹞

何仲默九月八日王宗哲宅見菊﹐有詩曰「燕臺菊樹艷秋堂﹐楚客鄕心益渺茫。人世幾回逢一笑﹐天涯明日過重陽。髙云錦石寒相映﹐細雨晴沙濕不妨。況是右丞多雅詠﹐可能無興醉花傍﹖」

李西涯生日﹐何仲默壽以詩。時篇章成帙﹐西涯獨喜何詩﹐其詞曰「黃閣文章鳴大雅﹐玉機功業贊維新。十年天下先憂淚﹐五畝園中獨樂身。南極壽星朝北斗﹐靈芝仙艸映長春。裴公郭相看前代﹐社稷蒼生望老臣。」

何仲默與李獻吉交誼良厚﹐李爲逆瑾所惡﹐仲默上書李長沙相救之﹐以後論文相掊擊﹐遂致小間。何駁李詩有云「詩意象應曰合﹐意象乖曰離。空同丙寅間詩爲合﹐江西以後詩爲離。試取丙寅作﹐叩其音﹐尙中金石﹐而江西以後之作﹐辭難者意返近﹐意苦者辭反常﹐色暗淡而中理披慢﹐讀之若搖な鐸耳。」李駁何則曰「如搏沙弄泥﹐散而不瑩﹐闊大者鮮。把持之﹐又無鍼綫。」王敬夫﹑薛君采各有漫興詩﹐王詠何云「若使老夫須下拜﹐便教獻吉也低頭。」薛云「俊逸終憐何大復﹐粗豪不解李空同。」﹝何晚出若遽抗李﹐李漸不能平。何病革屬後事﹐謂墓文必出李手。時張以言﹑孟望之在側﹐私曰「何君沒﹐恐不能得李文﹔李文恐不得何意。吾曹與戴仲﹑樊少南共成之可也。」今望之銘亦寥落不其稱。﹞

何仲默有回文詩云「弦中曲怨不同訁思﹐早見相如病骨銷。眠獨夜烏啼渺渺﹐夢多春艸碧迢迢。煙生暗閣鸞沈鏡﹐月落空樓鳳罷簫。年往恨花飄水逝﹐傳書有雁一停橈。」

正徳戊辰﹐戴仲﹝冠﹞將赴春官來別何仲默﹐仲默作《寶劍篇》贈之曰「我有雙龍之寶劍﹐重之不減雙吳鉤。雄遊九天橫素秋﹐此鳴匣中聲啁啾。扶風豪士邯鄲俠﹐千金在旁不敢酬。雪花星文照玉塊﹐贈汝慰我心所求。汝今年才二十四﹐北上長安見天子。手翳鳳皇跨騏驥﹐肝膽意气無與比。杏花江頭春風起﹐綠袍靑綬帶秋水。相見提攜白日前﹐更看結佩靑雲裏。我初鑄此良已勞﹐昆吾鐵冶風雷號。寶鞘玉弭黃金錯﹐何以系之赤錦絳。砍地翻虞滄溟倒﹐倚天未覺虹霓髙。十年在匣尙未試﹐常恐棄置成鉛刀。君不見﹐丰城紫氛埋古獄﹐星辰夜搖魍魎哭。奇器逢人自有時﹐肯使塵沙竟湮沒。又不見﹐藍田寶山空突兀﹐頑石卻指神鋒禿。平生𨿽有百煉鋼﹐一用不謹爲棄物。吁嗟戴生爾無忽﹗」是年仲登第。

【徐禎卿】﹝字昌谷﹐琴川人﹐徙宗吳縣﹐遂占籍焉。與吳趨﹑唐寅相友善。寅獨器許﹐薦於石田沈周﹑南濠楊循吉﹐由是知名。論者謂吳中如徐博士詩﹑祝京兆書﹑沈山人畫﹐足稱國朝三絕。﹞

徐昌谷屢臺試不捷﹐父惡之﹐禎卿嘆曰「橋梓之間正須和協﹐今而及此﹐誠爲可痛。」且處囊脫穎﹐君子之常﹐何至逢累步乎﹖因感屈子《離騷》作《嘆嘆集》﹐論者以「文章江左家家玉﹐煙月揚州樹樹花」爲集中警句。又斷作詩之妙爲《談藝錄》﹐陳內翰霽見之﹐曰「它日當獨秀吳中可也。」

徐昌谷詩﹐初沿晚季﹐迨舉進士﹐見李獻吉﹐始大悔﹐攺其樂府﹑選體﹑歌行﹑絕句﹐遂與獻吉爭雄旗鼓﹐有《寄獻吉》一律云「汝放金雞別帝鄕﹐何如李白在潯陽﹖日暮經過燕市曲﹐解裘同醉酒壚傍。徘徊桂樹涼飈發﹐仰視明河秋夜長。此去梁園逢雨雪﹐知予遙度赤城梁。」又《感興懷獻吉》云「旅捨秋風動客哀﹐殘花秋日伴殘杯。虛名久愧爲水累﹐白眼那能免物猜。落魄京華空老大﹐旅魂江漢好歸來。山川翹首浮雲迥﹐倚杖遙登何處臺﹖」

徐昌谷有《雜謠》云「夫爲虜﹐妻爲囚。少婦出門走﹐道逢爺娘不敢收。東市街﹐西市街。黃符下﹐使者來。狗觫觫﹐雞鳴飛上屋﹐風吹門前艸肅肅。」

【鄭善夫】﹝字繼之﹐號少谷﹐福州人﹐徐昌谷同年進士﹐仕至南京驗封郎中。嘗與友人期曰「明年海上有紫气東來﹐是吾觀化至矣。」赴官畱省﹐中道奄殂。﹞

鄭少谷好遊名山﹐嘗登金山妙髙臺﹐畱詩云「雲海宴冥望不回﹐鯨波東蹴巨靈開。中天樓閣虛無裏﹐南國風煙江漢來。世短動經多事日﹐愁長況上望京臺。白門金鼓維揚卒﹐落日空傳黃竹哀。」

鄭少谷汶上對月聞笛﹐作商調哀切﹐命舡人度曲爲和﹐因賦醉歌云「焉耆八月風髙起﹐鴻雁羣飛渡淮水。月下淸砧愁遠人﹐天涯芳艸思公子。王郎哀時最蕭瑟﹐萬里迢迢向南國。呼我上船設冰﹐仰天頌酒開胸臆。關山茫茫何處邊﹖但見急管哀中天。馮夷聽曲波面出﹐楊柳亂落西風前。酒酣月落歌未己﹐隴思江情嗒然起。未掛姓名玉策上﹐願添海水金尊裏。人生合歡那可測﹐有似大海翻萍葉。回首親朋各別離﹐豈無江漢通舟楫。流光過鳥不復駐﹐達官好爵身之蠹。況乃豺狼橫地軸﹐何限驊驑窘天步。竹林諸賢皆酒徒﹐嗣宗只顧步兵廚。古來賢達一澌盡﹐醉鄕之托今何如﹗」

鄭少谷《竹枝詞》云「西澗西邊東澗東﹐千山不斷萬山通。謝豹見春啼出血﹐王孫上樹捷如風。梨嶺遙於楓嶺遙﹐小關髙比大關髙。傭夫過嶺如平地﹐一歲來回一百遭。」

鄭少谷初不識王浚川﹐作《漫興》十首﹐中有云「海內談詩王子衡﹐春風坐徧魯諸生。」後鄭卒﹐王始知之﹐爲位而哭﹐走使千里致奠﹐爲經紀其喪﹐仍刻其遺文云。﹝王廷相字子衡﹐號浚川﹐潞州人﹐籍河南儀封。弘治壬戌進士。官左都禦史兼大司馬。其詩如飛廉煽吹﹐白羽失涼。有《五月題》云「五月涪江信水生﹐淒迷風雨下夔城。舟經巴子峽東夜﹐心折淸猿樹裏聲。逐容漫搴幽岸芷﹐孤臣空濯舊時纓。沅湘何處三閭國﹖欲擬招魂弔屈平。」又《寄何粹夫》云「蓬影回灞曲秋﹐文星縹緲鳳池頭。比年書信勞想慰﹐此日風塵帳獨遊﹐學士官閒今綠水﹐道人心遠夢滄洲。何時五嶽同攜手﹐石耳龍芝遂所求。」﹞

【孟洋】﹝字望之﹐號無涯﹐更有涯﹐信陽人。﹞

孟望之與何仲默同生一區﹐時稱二美。其詩逸气超羣﹐橫不可制。嘗《登驪山絕頂》﹐題云「翠獻丹梯雲霧端﹐朝元髙閣盛遊觀。芙蓉映日三秋出﹐檜柏生風五月寒。花外旌旗春駐輦﹐柳邊燈火夜回鑾。漢宮秦墓俱芳艸﹐渭水終南歲歲看。」又《九日登泰山》﹐題云「泰嶽風髙不可當﹐登臨況復是重陽。杯傾下映滄溟色﹐帽不平依北斗傍。魯甸風雲流野日﹐薊門鴻雁入煙霜。雄圖盛節俱陳迹﹐城郭蕭蕭自八荒。」

【殷雲霄】﹝字近夫﹐山東壽張人。官南工科給事中。﹞

殷近夫與太白山人多倡和﹐其風度似之。有友人攜酒過官舍﹐近夫次杜韻謝云「縣齋微雨過蒼苔﹐越客芳樽向晚開。池畔好風驅暑去﹐松間明月逐人來。三年戎馬身無定﹐千里鄕書雁未回。痛飲狂歌聊復爾﹐不堪愁病兩相催。」

殷近夫之靑田令﹐何仲默送以詩云「石川居士昔飡霞﹐爲吏風塵不怨嗟。海上故栽彭澤柳﹐江邊新種洛陽花。飄飄暮送淩空舄﹐渺渺春回上漢槎。安得便同仙令去﹐遠從勾漏覓丹沙。」

戴仲有堂名晚宜﹐殷近夫寄以詩云「醉後分攜不記吾﹐晚宜堂畔費招呼。人歸別浦江聲遠﹐鶴舞閒庭月影孤。邂逅我堪懷叔度﹐風塵誰復問狂夫。他時相憶還勞子﹐已約東溟舊釣徒。」

【王韋】﹝字欽佩﹐南京人。與朱應登﹑顧﹑陳沂皆長文章﹐時謂江南四才子。﹞

弘治乙丑﹐內閣試庶吉士﹐以《春陰》爲詩題﹐下注不拘體。王韋作歌行爲諸老所賞﹐時儲柴墟爲太僕少卿﹐過訪韋﹐陸深子淵在座﹐因索其稿讀之﹐至警句云「朱闌十二晝沈沈﹐畫棟泥融燕初乳。」儲擊節嘆賞曰「絕似溫﹑李。」陸戲曰「本是王﹑韋。」蓋指摩詰﹑蘇州以謔之。爲之一笑。

【方豪】﹝字思道﹐開化人。鄭少谷之友。凡江南山水佳處﹐皆有題詠。﹞

方棠陵雅好山水﹐築室杭之石屋。少師夏公言爲都諫時﹐贈以詩云「錢塘西湖好林麓﹐白石靑泉翳修竹。湖山有樓出木杪﹐勝處憑髙此奇獨。棠陵野客善題詩﹐彩毫落紙無停思。日日出遊湖上寺﹐有時醉臥湖舡裏。風流不減李太白﹐气岸眞同杜子美。倚欄拍手長短歌﹐白雲飛起靑山多。胸中萬疊煙霞癖﹐不受人間一塵逼。只有看山眼最靑﹐無柰憂時鬢先白。樓中把酒送飛鴻﹐酒醒夢回滄海東。客來時出袖中艸﹐大半江山收翰藻。」

西湖飛來峯石上佛像﹐是勝國時楊璉僧所琢﹐下天竺後璧是王叔明畫﹐其剝落處﹐時孫宰子補之。方棠陵爲秋官郎﹐慮囚江南﹐歸省過杭﹐索筆題曰「飛來峯﹐天奇也﹐自楊總統琢之﹐天奇損矣。叔明畫﹐人奇也﹐自孫宰子補之﹐人奇索矣﹐此二者乃山中千載不平疑案﹐子法官也﹐不翻是案﹐何以服人﹗」

方棠陵以廣東憲副入賀﹐張昆侖山人餞之﹐方曰「君詩𨿽佳而非情實﹐如無山稱山﹐無水賦水﹐非歡而暢﹐不戚而哀。予詩𨿽劣﹐情實具在。」答曰「詩人婉辭托物﹐若文王之思后妃﹐豈必臨河洲見睢鳩耶﹖卽如餞行﹐何必攜百壺酒﹖而云﹕『淸酒百壺﹐惟筍及蒲。』若據情實﹐則『老酒一瓶﹐豆腐面斤』耳。」京師聞者大快。

【孟淑卿】﹝蘇人﹐訓導澄之女﹐自號荊居士﹐其詩見《徐昌谷紀事》。﹞

孟淑卿嘗論朱淑貞詩曰「作詩須脫胎化質。僧詩無香火气乃佳﹐女子鉛紛亦然。朱生故有俗病﹐李易安可與語耳。」然性疏朗不忌客﹐世以此病之。嘗過惠日庵訪尼僧﹐書其亭曰「矮矮墻圍小小亭﹐竹林深處盡冥冥。紅塵不到無餘事﹐一炷煙消兩卷經。」

淑卿又有《春歸》詩云「落盡棠梨水拍堤﹐淒淒芳艸望中迷。無愁最是枝頭鳥﹐不管人愁只管啼。」又《對鏡》云「淸晨對鳳奩﹐含情彊裝束。旣已命如塵﹐何須顏似玉。」又《楊妃菊》云「霓裳舞罷小腰肢﹐低首臨風幾許思﹖莫怪姿容太妖冶﹐半綠卯酒半燕支。」又《觀蓮美人圖》云「綠槐蟬靜日偏長﹐懶藝金鑪百和香。莫摘池中蓮子看﹐个中多半是空房。」又《春閨圖》云「妝樓倚倦怯啼鴉﹐寶髻慵簪茉莉花。蝶粉蜂黃渾褪卻﹐不應人尙在天涯。」又《席上贈妓》云「石橊裙子稱纖腰﹐唱徹新聲換玉簫。背倚東風偸拭淚﹐爲誰腸斷爲誰嬌﹖」

【朱桂英】﹝海昌女子﹐號養誠道人。﹞

朱氏嘗過虎丘山﹐題詩壁上云「梵閣頻臨入紫霞﹐憑欄極目渺無涯。天連淮海三千里﹐煙鎖吳城十萬家。南北舟航搖落日﹐髙低丘隴接平沙。老僧不管興亡事﹐安坐蒲團課《法華》。」

朱氏又嘗《詠白髮》云「白髮新忝數百莖﹐幾番拔盡白還生。不如不拔由他白﹐那得工夫與白爭。」

【鄒妙端】。﹞

角妓鄒妙端﹐色藝絕人﹐名出教坊右﹐風流之士咸修飾以求狎。晚年色衰﹐遂暮閒寂。及死﹐佯爲坐化。有作詩以挽之者云「歌舞風流世所傳﹐老來圓寂竟端然。超升已出乎康巷﹐解脫還登般若舡。具足神通由此日﹐廣修方便在當年。莫言柳翠燒衣事﹐功徳誰分孰後先。」傳播一時。﹝正徳間﹐有伎女失其名﹐於客所分詠﹐以骰子爲題﹐伎應聲曰「一片寒微骨﹐翻成面面心。自從遭點污﹐拋擲到如今。」極淸切感慨可喜。又一妓得一聯云「故國五更蝴蝶夢﹐異鄕千里子規心。」亦自成語。﹞

●卷九十四國朝

【毅皇帝】﹝武廟樂以異域事爲戲﹐又更名以從其習。學韃靼言﹐則自名曰忽必列﹔習回回食﹐則自名曰沙吉敖爛﹔學西番刺麻僧教﹐則自名爲太寶法王領占班丹。嘗命工人作盈尺小畫﹐上數層﹐畫喜佛及供養物。所畫佛如番僧披衣而坐者﹐蓋卽上自狀。軸下橫書正徳十四年九月二十四日﹐大擴國崇聖寺太寶法王領占班丹。字用金書。以此畫施於近侍諸閹。其生以弘治辛亥九月。正徳庚辰間﹐一星士推帝造爲老松棲鶴﹐格松老將壞﹐鶴立不久﹐至辛巳果升遐云。﹞

武宗嘗自易名爲壽﹐命所司給禦馬監太監天字一號牙牌與之。正徳戊寅二月巡邊還﹐文武官具陣詞以迎﹐其文曰「恭惟總督軍務威武大將軍朱﹐負出類之奇才﹐抱超羣之絕藝﹐以聖賢之徳專將相之權。」時因小醜跳梁﹐遂率大軍徵討。深思遠慮﹐後殿前驅。陣方布於疆場﹐賊已落於陷井。上以安乎社稷﹐下以慰乎臣民。操禦之精﹐湯武與之同烈﹔戰攻之妙﹐孫吳爲之下風。福及當年﹐慶流後裔。班師有待﹐觀示無疆。某等欲罄愚心同呈俚語﹐詞曰「曉來聽得平胡報﹐工賈士農開口笑。一鞭傾倒虎狼巢﹐萬騎踏平荊楚道。旌旗旋﹐邊奏繳。凱歌回﹐光九廟。將軍福力重如山﹐萬國千邦人倚靠。」右調寄《玉樓春》﹝是年冬﹐駕幸維揚﹐河冰方合﹐上問﹕「冰何時解﹖」權彬對曰「立春後始解﹐然尙有旬餘日。」上曰「春﹐迎之卽至矣。」卽命迎春於揚之東郊。明日﹐百花盛開﹐河水盡泮﹐萬姓駭觀﹐歡聲動地。﹞

武宗幸薊之湯泉﹐宮女王氏隨行﹐題詩賜之云「滄海隆冬也異常﹐冰池何自暖如湯﹖溶溶一脈流今古﹐不爲人間洗冷腸。」

武宗南巡﹐道中見一村婦﹐令後乘載歸﹐因賦詞曰「出得門來三五﹐偶逢村婦謳歌。紅裙髙露足﹐挑水上南坡。俺這里停驂駐轡﹐它那里俊眼偸脧。𨿽然不及俺宮娥﹐野花偏有艷﹐村酒醉人多。」﹝正徳末﹐駕駐南都日﹐以泛龍舡爲戲﹐忽欲幸蜀﹐諫者皆不從。適上所嬖娼號劉娘娘者言「上往﹐吾不能從。」上乃止。﹞

【寧庶人】﹝先是﹐寧藩世畜異志﹐迨宸濠姦惡尢甚。至是﹐因上巡遊無已﹐儲貳未建﹐外議籍籍﹐遂興異圖。﹞

正徳己卯正月下旬﹐有請紫姑鸞者﹐將卜它事﹐及降﹐乃書云「天下蒼生未足愁﹐三邊胡虜亦何憂﹖獨憐一片西江土﹐不是當年舊日頭。」識者以爲寧王宸濠殆不免歟。未幾﹐果舉兵﹐殺守臣﹐將犯京闕。其移檄省郡﹐皆去正徳年號﹐只稱大明己卯。始悟「不是舊日頭」之說云。

初宸濠之謀爲不軌也﹐嘗作《秋懷》詩﹐有曰「莫向西風問彭蠡﹐盤渦怒欲起蛟龍。」婁妃探知其意﹐嘗泣諫之﹐不聽﹐因作《早行》詩見意曰「雞聲忽叫五更月﹐馬足先追十里風。欲買三杯壯行色﹐酒家猶在夢魂中。」後宸濠兵敗成擒﹐羣小皆鼠竄﹐獨婁妃投水死。宸濠檻車北上﹐與監押官言往事﹐輒痛哭﹐且曰「昔紂用婦言而亡天下﹐我不用婦言而亡家國。」又有句云「池臺春色知何在﹖紫燕黃鸝各自飛。」

寧庶人旣就擒﹐拘宿公館﹐以銅盂與盥洗﹐仍責取銀者﹐其習於奢侈如此。嘗作二律貽巡撫王守仁﹐一曰「可憐輕棄牡丹臺﹐細掩重門晝不開。楊柳宮中和淚舞﹐芙蓉雨上帶愁回。痛思狗豎眞非輔﹐始信狡童自不才。金馬玉堂歸去路﹐等閒惟有庶人來。」二曰「懶與乾坤擔此憂﹐我今隨步過瀛州。淸風明月人三个﹐荒艸斜陽土一丘。夢去夢來俱是夢﹐愁多愁少總成愁。許多心事憑誰訴﹖滿目黃花別樣秋。」「狗豎」﹐指劉養正﹑李士實﹔「狡童」﹐蓋自謂也。

【劉瑾】﹝陜西西安興平人。景泰初﹐以淨身進﹐坐內臣李廣姦黨﹐充南京海子口軍﹐夤綠取用。乾淸宮災﹐復發配﹐又召回僉書。正徳元年十月掌司禮監事﹐提督團營﹐與馬永成﹑谷大用﹑張永﹑羅祥﹑魏彬﹑丘聚等爲八黨﹐肆惡無忌﹐僞傳詔旨﹐變亂成法﹐謀爲不執。五年八月﹐張永憾瑾﹐因徵寧夏安化王歸﹐疏瑾大姦一十七罪﹐伏誅。﹞

南京守備太監劉瑯﹐或以爲卽瑾昆季也。瑾本姓旦﹐因與瑯狎﹐遂冒其姓。瑯自陜西﹑河南鎭守至金陵﹐貪婪益甚。資積旣厚﹐於私第建玉皇閣﹐延方外以講鑪火。有術士知其信神異也﹐每事稱帝命以動之﹐饕其財無算。瑯有玉絳環﹐值價百鎰﹐術士紿令獻於玉皇﹐因遂竊之而去。或爲詩笑曰「堆金積玉已如山﹐又向仙門學煉丹。空裏得來空裏去﹐玉皇元不系絳環。」﹝廬江有監司某者﹐謝事懸車﹐延方士煉丹﹐敬信之如鐘﹑呂復生。其夫人頗知書史﹐嘗戲問之曰「丹成何以謝方士﹖」監司曰「渠自能點化﹐不圖謝。」夫人曰「渠旣不圖謝﹐何故以丹法傳君﹖」監司曰「渠謂我有仙風道骨﹐故傳。」夫人笑曰「君垂涎點化﹐志在貪財﹐妾未聞蓬萊三島﹐乃有貪財神仙。」話間﹐其婿來謁之﹐夫人曰「令丹若成﹐當傳之婿。」於是監司有難色。夫人曰「君得金丹不肯傳婿﹐君非方士之婿﹐渠胡爲獨肯傳耶﹖」監司終不悟。居無何﹐方士化爲烏有先生﹐而丹鼎從之。夫人又戲之曰「夜來方士去赴蟠桃之會﹐未知騎黃鶴去耶﹖騎赤鯉去耶﹖」監司黯然﹐長吁而已。﹞

江東有太守某者﹐文雅風流﹐頗著時名﹐在郡二年﹐遣吏攜二百金入京賂劉瑾求速化。苞苴旣入矣﹐越數日﹐劉瑾事敗伏誅﹐太守亦以鉆刺落職。初太守遣賂入京也﹐尋慮事不諧﹐悔之﹐乃禱紫姑仙以決疑。仙姑降筆曰「幾樹甘棠種未成﹐使君何事苦經營﹖雷霆怒擊冰山碎﹐只恐錢神也不靈。」

劉瑾旣誅﹐餘黨逃竄﹐其義子劉六﹑劉七﹑趙風子﹑邢老虎﹑楊寡婦倡亂內地﹐號爲流賊。後被獲﹐有陳姓者﹐僞著軍諮祭酒﹐過衛輝時﹐書一詩於驛壁云「志气軒昂今已休﹐傷心兩眼淚橫流。秦庭有劍誅髙鹿﹐漢室無人問丙牛。野鳥空啼千古恨﹐長江不盡百年愁。西風動處多寥落﹐一任魂飛到故丘。」又曰「碌碌男兒懶做官﹐赤眉混戰黑羊山。閒來夜月敲金鐙﹐多少英雄破膽寒。」攻河南時﹐揭一榜﹐有「能擒伊王者﹐賞及累世﹔敵大軍者﹐罪及三族」之語。至京師﹐皆剝皮西市。

【孫一元】﹝字太初﹐號太白山人﹐本平涼宗室予﹐其母孕孫將免﹐身歸寧父﹐母因生孫於其家﹐適有不懲﹐遂不復系孫帝籍﹐乃冒前姓名云。﹞

正徳間﹐孫一元長寓吳越﹐因家杭之南屏山。其《新卜居》詩云「石上藤蘿對夕曛﹐解衣長日坐來頻。挽回滄海眞無計﹐領略靑山合有人。養鶴似嫌雙口累﹐爲漁又過一生身。相逢惟是南屏老﹐獨樹紫門許結鄰。」

孫太初與殷近夫泛舟西湖﹐太初戴華陽巾﹐被髙士服﹐把酒四望﹐謂近夫曰「昔靑蓮居士李白與尙書郎張謂泛沔州南湖﹐因攺爲郎宮湖。今日予與子遊﹐頗追迹前事﹐西湖因可爲髙土湖矣。」時已極醉﹐信口成長篇云「我聞唐家李白一世賢﹐郎官之湖至今傳。我今與子繼其迹﹐勝事豈許昔人專﹗方冠野服興不減﹐駕舡載酒淩蒼煙。千山萬山兩岸如羣龍﹐蜿蜒盡在幾席前。靑天落杯底﹐白日行舟邊。黿鼉突兀波面出﹐大魚小魚爭避舡。君把鬥酒﹐我歌扣弦。天風下來﹐云葉翩翩。爛醉騎鯨﹐遊昆侖巓。」

殷近夫養二鶴﹐每孫太初至﹐輒相對舞。太初愛而作詩贈之云「爲愛使君雙舞鶴﹐杖藜相過水雲鄕。入門瘦影當空見﹐隔樹間行共我長。碧海靑天憐昨夢﹐朱碧瑤月斗圓吭。他年結屋羅浮上﹐萬樹梅花待汝翔。」

孫太初嘗以所佩日本小劍遺殷近夫﹐因作《公莫舞》云「晴空一夜走白螭﹐河鼓下照寒江湄。葛盧之山元气裂﹐神物將化天有爲。鐔頭驚見赤花古﹐轆轤純鉤皆莫數。千年碧血燐火明﹐萬里陰風髑髏語。帝王气象佳蔥蔥﹐玉虹提攜行相從。座上酒酣公莫舞﹐要是當年隆準公。」

李參戎汝盛南徵功成﹐著野服訪孫太初於南屏山中﹐旣與棹舟湖上﹐放歌飲酒於渚蒲沙鷗之間﹐盡日樂甚﹐因謂西湖自坡仙遊後五百載無此樂矣。爲作一律以志之云「虎旅將軍功業新﹐也來林下放歌頻。幾年天地傷多事﹐此日江湖合有人。菱葉亂迎靑雀肪﹐波光忽動白綸巾。君王若念南徵意﹐乞與西湖寄此身。」

孫太白之寓西湖也﹐與鄭繼之善﹐其《夢繼之》詩云「不見平生鄭廣文﹐風塵側望隔靑雲。殊方物色偏憐客﹐雨夜燈花頻夢君。隔葉山鳩髙自語﹐避人江鶴獨爲羣。眼中世事堪惆悵﹐塞北音書久未聞。」繼之亦有《寄太白》詩云「爲問山人孫太初﹐交情歲晚莫教疏。孤山梅萼春相惱﹐滿地松苓日自鋤。江夏肯容禰處士﹐茂林初臥馬相如。知君不廢苕溪釣﹐書帛能無寄鯉魚﹖」

孫太初晚歲卜居吳興﹐新築苕溪艸堂﹐有詩曰「白沙翠﹛條﹜淨江潭﹐新築堂成映色寒。旋有飛鳧臨釣石﹐卽看浴鷺傍淸湍。扁舟此日鴟夷子﹐木榻經年管幼安。長暇南鄰呼酒伴﹐一尊相對坐林巒。」

孫太白初談導引﹐人疑其仙﹐晚婚吳興施氏妻妹﹐李空同聞之﹐輒詩嘲曰「範子無端出五湖﹐西施並載有耶無﹖詩人只合鶯鶯伴﹐施家今是大姨夫。見說仙人萼綠華﹝萼綠華﹐晉升平降羊權家。﹞麻姑亦降蔡經家。卽防獅子河中吼﹐背癢無言爪得爬。」﹝費文憲罷相東歸﹐訪孫太初﹐值其晝寢﹐孫故臥不起﹐久之﹐費坐語益恭﹐孫乃出﹐又了不謝﹐送之及門﹐第矯首東望曰「海上碧雲起﹐遂接赤城。大奇大奇﹗」文憲出﹐謂馭者曰「吾一生未嘗見此人。」﹞

【王磐】﹝字鴻漸﹐髙郵州人﹐儲柴墟﹑莊定山與善。﹞

王磐生富室﹐獨厭綺麗之習﹐雅好古文詞﹐家於城西﹐有樓三楹﹐日與名流談詠其間﹐因號西樓。嘗分韻得楊字﹐自詠其號云「乾坤老棟梁﹐雲霧開屏障。煙霞生几案﹐河漢逼軒窗。髙據胡牀﹐生指坤元向﹐居臨太白方。門前列華嶽三拳﹐屋後近瑤池一掌。《梁州》右壁廂﹐掛萬丈璇璣斗柄﹐左壁廂﹐接萬里錦繡封疆。一重重直步到銀河上。琴橫新月﹐劍倚斜陽。朱研曉露﹐筆掃秋霜。陪金母共住仙鄕﹐與白帝緊靠宮墻。我這里﹐比南軒少了些云日炎蒸﹐我這里﹐比東坡避了些鶯花鬧攘。我這里﹐比北海躲了些風雪飄揚。詩狂酒狂﹐更壓著元龍豪气三千丈。忒風流﹐忒疏放﹐愛的是髙臥天風一枕涼﹐夢熟羲皇。

《尾聲》托賴著臯陶禹稷賢卿相﹐扶佐著虞舜唐堯聖帝王。因此上﹐巢由得髙尙﹐沐蒼冥寵光﹐吸淸虛颯爽﹐遙望著萬里蓬萊慶雲長。」

閏元宵無張燈者﹐故古詞云「依舊試燈何礙。」正徳初﹐郵守好事﹐令舟張燈﹐王西樓有曲云「重開不夜天﹐再造長春境。復遊三市月﹐又看六街燈。連賀升平﹐閏月今番盛。元宵兩度晴。錦模糊世界重修﹐光燦爛乾坤又整。

《梁州》滄海上﹐六鰲山重重出現。碧天邊﹐雙鳳輦往往巡行。喜新年﹐更遇新時令。猜空詩謎﹐踏徧歌聲。醉番豪俠﹐走困娉婷。飲不竭﹑春酒繩繩。扮不了﹑社火層層平。添上錦﹐重重五百座琥珀歌樓。再湧出﹐紅灼灼三千年珊瑚寶井。又展開﹐紫巍巍十萬里瑪瑙長城。前正後正﹐一年兩度元宵勝。酒有情﹐詩添興﹐催逼的雪月風花不暫停﹐運轉丰登。

《尾聲》那元宵﹐盛張燈燎淡銀河影。這元宵﹐連迓鼓敲殘玉漏聲。管倩取﹐天上人間兩重慶。喜天淸地寧﹐愛風輕月明。這的是太平年﹐夜夜元宵四時景。」﹝是時髙郵元宵最盛﹐好事者多攜佳燈美酒卽西樓爲樂﹐公制新詞﹐令叢歌之。此類曲子是也。至公老年𨿽減曩心﹐而少年好事者猶然。公詩有云「是誰東道遺燈火﹐爲我西樓破寂寥。」又云「年光己屬諸年少﹐四座春風按六麼。」後經荒歲苛政﹐閭閶凋敝﹐良宵遂索然矣。及公謝世﹐愈不復睹盛事。張有詩云「年徵歲役萬民凋﹐太守風流興盡消。火樹星球俱寂寞﹐惟餘明月作元宵。」又有懷公六言云「一自此翁去後﹐人心無復風流。燈火樓中夜話﹐鶯花寺裏春遊。」﹞

王西樓有《沈醉東風》詠千葉白桃花云「玄睹觀風霜易老﹐武陵溪冰雪難消。香飄茉莉魂﹐淸奪酴俏。喜重重疊疊瓊瑤﹐生怕煙脂點污著。傍流水橋邊臥倒。」

王西樓有《淸江引》閨中八詠﹐《暖帽》云「玉釵冷來云慢挑﹐按上昭君帽。窗前雪意濃﹐簾外風寒峭。嫩花頭﹐要將春護了。」《寒裘》云「蒙茸紫貂籠瑞雪﹐暗把香光惜。一團白玉溫﹐兩朵桃花熱。透靈犀﹑險些兒輕漏泄。」《汗衫》云「輕衫短裁防過暑﹐堪可包香玉。秋千打罷時﹐歌舞收回處。濕浸浸﹑似沾花上雨。」《暑襪》云「淩波襪兒眞个罕﹐不肯教人看。霜籠玉筍尖﹐水浸金蓮辧。隔紗裙﹑幾回偸抹眼。」《浴裙》云「溫泉起來權護體﹐帶濕云拖地。翻嫌月色明﹐偸向花陰立。俏東風﹑有心輕揭起。」《睡鞋》云「惺紅軟鞋三寸整﹐不著地﹐偏漧淨。燈前換晚妝﹐被底勾春興。醉人兒﹑幾回輕撥醒。」《棕履》云「玲瓏結成雙翠繭﹐兜的弓鞋茜。苔沾翡翠根﹐露滚珍珠面。下瑤臺﹐不愁春醉軟。」《蒲靴》云「銀絲細盤雙鳳腦﹐緊束淩波幼。靑蓮兩辦開﹐玉筍雙尖翹。踏靑去來天气早。」

王西樓平生不見喜慍之色﹐其家嘗走失雞﹐公戲作《滿庭芳》云﹔「平生淡薄﹐雞兒不見﹐童子休焦。家家都有閒鍋竈﹐任意烹炮。煮湯的﹑貼他三枚火燒。穿炒的﹐助他一把胡椒。到省了我開東道。免終朝報曉﹐只睡到日頭髙。」

太虛上人索題紙鳶﹐王西樓爲作《紅繡鞋》一闋云「平地上白雲一片﹐駕東風飛上靑天。任兒童牽引且隨緣。你道是閒遊戲﹐我道是小登仙。有一日斷塵根歸閬苑。」

正徳間﹐閹寺當權﹐往來河下者無虛日。每到輒吹號頭齊丁夫﹐民不堪命。王西樓有詠喇叭《朝天子》二首﹐云「喇叭鎖哪﹐曲兒小﹐腔兒大﹐官舡來往亂如麻。全仗您擡聲價。軍聽了軍愁﹐民聽了民怕。那里去辧甚麼眞共假﹖眼見的﹑吹翻了這家﹐吹傷了那家。只吹的水淨鵝飛罷。」

佛事已無謂﹐轉五方尢可笑。王西樓作《南呂一枝花》嘲之曰「大揚幡﹐做道場。齊秉燭﹐齋神像。亂敲鈸﹐驚地府。蠻擂鼓﹐振天堂﹐鬧動銜坊。顯手段的唐三藏﹐逞風流轉五方。赤緊的行者能頑﹐又撞著東家好攘。

《梁州》頭直上﹐連聲鉈鉈。耳邊廂﹐一片鐺鐺。撮擁著這夥能奔快跑喬和尙。他道是﹐才走回東土﹐又趕到西方。立追翻羅漢﹐直碾上金剛。急波波似爺死娘亡。忙卻卻似救火奔喪。撞的个昆盧帽﹑剩一道光檐﹐驪的雙寶公鞋﹑止兩條滑顙。扯的領達麼衣﹑只半片精襠。手慌腳忙﹐旋風般旋的頭昏脹。轉不及﹐趕不上﹐跌一个海嘯朝天大放光。連叫收場。

《尾聲》一个道﹐差三分兒撞著顚折了項。一个道﹐再一會兒難熬掙斷我腸。一个道﹐早是我生來腦皮壯。一个道﹐也是我今生合當。一个道﹐也是我前生業障﹐不轉上千遭﹐骨頭癢。」

【彊晟】﹝字景明﹐汝南人﹐秦府左長史。﹞

正徳初﹐關中盛傳朝議復欲起三原王公恕﹐其友彊景明上公詩曰「八十耆年一品官﹐歸來淸節雪霜寒。𨿽然海內歸心在﹐可柰君前下拜難。鷗鷺恐疑威風起﹐風雲長護老龍蟠。三公事業三槐傳﹐畱取完名久遠看。」蓋規之也。

陜西車禦史梁按部某州﹐欲私一拽轎小童﹐至州命易﹐門子吏目以無應﹐車曰「卽途中拽轎小童亦可。」吏目又以小童乃遞運所夫。有驛丞諭其意﹐進言曰「小童曾供役上官。」乃易之。彊景明戲作《拽轎行》云「拽轎拽轎﹐彼狡童兮大人要。」末句云「可惜吏目卻不知﹐好个驛丞到知道。」﹝南京王祭酒嘗私一監生﹐其人忽夢鱔出胯下﹐以語人﹐人因爲句曰「甚人一夢甚蹺蹊﹐黃鱔鉆臀事可疑。想是翰林王學士﹐夜深來訪舊相知。」聞者咸相與一笑。﹞

【陳全】﹝江浦人。﹞

陳全患瘧疾﹐制《叨叨令》云「冷來時﹐冷的在冰淩上臥。熱來時﹐熱的在蒸籠裏坐。疼時節﹐疼的天靈破。顫時節﹐顫得牙關挫。只被你害殺人也麼哥﹗只被你害殺人也麼哥﹗眞个是寒來暑往人難過。」

陳全與妓何瓊仙飲﹐適見雄雌雞交者﹐瓊仙請詠之﹐其詞曰「女靈禽﹐非走獸。風流事﹐誰不有。只好背地偸情﹐那許當場弄醜。若是依律問罪﹐應該笞杖徒流。更加一等彊論﹐殺來與我下酒。」

【戴宗吉】。﹞

饒州有女尼從士人張生者﹐鄕士戴宗吉爲詩贈之曰「短髮蓬松綠未勻﹐袈裟脫卻著紅裙。於今嫁與張郎去﹐嬴得僧敲月下門。」

●卷九十五國朝

【戴大賓】﹝字寅仲﹐莆田人。正徳戊辰探花及第﹐時年十四﹐授翰林院編修。尋卒﹐其家以喪歸。凡旅柩用繩縱橫束結甚固﹐及抵家﹐父母悲泣過當﹐必欲發柩省視衣衾。柩發﹐乃一白鬢叟﹐大駭異之﹐棄屍於地﹐以詰責奴從﹐奴從莫能對。其夜夢大賓曰「此叟非故吾﹐然向者貌亦非故吾。叟﹐固我前身﹐上帝憫其苦學﹐白首不第﹐托生汝家﹐暫享榮名﹐以酬其志耳。變形者﹐不忘其初也。」父母由是罷﹐悲泣納屍柩中﹐以從斧屋。﹞

戴大賓八歲遊泮﹐主師指廳上椅屬對云「虎皮褥蓋學士椅。」卽對曰「兔毫筆寫狀元坊。」主師大奇之。十三中鄕試﹐有貴公來謁其父﹐見戴戲庭側﹐尙是嬰稚﹐以爲業童子藝也﹐出一對曰「月圓」。卽應曰「風扁」。問「風何嘗扁﹖」曰「側縫皆入﹐不扁何能﹖」又出一對曰「鳳鳴」。卽應曰「牛舞」問﹕「牛何嘗舞﹖」曰「百獸率舞﹐牛不在其中耶﹖」貴公大加嘆嘗﹐詢之卽大賓也。已成鄕舉矣。對語皆含刺云。

海昌董氏﹐二十嫁爲朱俊妻﹐三載夫亡﹐生子鑑甫三歲﹐董水漿不入口者三日﹐或勸曰「子在而同夫死爲諒﹐溝瀆無益。」乃彊起飲食﹐晝夜哭不絕聲﹐聞者憐之。戴大賓弔以詩曰「望夫歸﹐夫歸定何時﹖兒啼夫不聞﹐妻哭夫不知。此身不惜化爲石﹐汝兒無母當怨誰﹖芳艸年年靑﹐吁嗟夫兮歸不歸﹖兒勿哭﹐兒哭傷母心。汝翁棄汝去﹐汝母愛汝不敢嗔。何日兒當言﹐何日兒當步﹖母養兒兮苦復苦﹐吁嗟兒兮莫作潘郎負阿母。」後鑑果能樹立﹐當道爲表其閭曰慈節云。

【楊愼】﹝字用修﹐號升庵﹐四川成都人。年二十四狀元及第。﹞

正徳庚午﹐揚州一士夫偶遇樟柳神﹐因叩明春狀元何處人﹖神云「川新都種檉﹐肅氏頭上名。喬木無灰易﹐眞心用修行。」愼旣及第﹐乃知爲蜀地姓名字也。」

舊制﹐殿試讀卷大臣﹐凡有血屬與試﹐俱請回避。正徳辛未﹐楊少師廷和在內閣﹐其長子愼會試旣列名第二﹐將殿試﹐廷和亦以回避爲請﹐一不準﹐卽如常以入。是年愼遂爲大魁。京師目爲﹐面皮狀元。」有無名子送一詩於楊宅﹐末云「假使四公皆有子﹐狀元不識著誰塡。」時內閣有四閣老﹐故云。﹝正徳某科士子中場用徐幹《中論》全篇而得髙第。明年﹐海內之士交相謂曰「徐幹《中論》﹐翰林先生所最重也。」於是購《中論》而讀者紛然。京師爲之語曰「秀才好請客﹐徐幹偶撞席。也只好一遭﹐良會難再得。」﹞

大宰夏松泉公七十﹐楊用修壽以詩曰「赤舄歸來鬢未星﹐紫垣光焰照涪陵。山中宰相無塵事﹐河上仙翁有道經。春色又驚梅蕊白﹐薰風幾換荔枝靑。停雲問月多篇詠﹐何日滄浪一共聽﹖」

山東女子趙小錢年十五﹐爲賊所掠﹐罵賊不從﹐以壽衣杵擊賊﹐遇害。事聞﹐詔旌其門。楊用修爲《賦搗衣杵》曰「戕賊金鈷釒母﹐擊賊搗衣杵。今見趙小錢﹐昔聞楊湣女。」

楊用修才情蓋世﹐所著有《洞天玄記》《陶情樂府》《續陶情樂府》﹐流膾人口﹐而頗不爲當家所許。蓋楊本蜀人﹐故多川調﹐不甚諧南北本腔也。摘句如「費長房縮不就相思地﹐女媧氏補不完離恨天。別淚銅壺共滴﹐愁腸蘭焰同剪。和愁和悶﹐經歲經年。」又「傲霜雪鏡中紫髯﹐任光陰﹑眼前赤電仗平安﹐頭上靑天。」皆佳語﹝它曲多剽元人樂府﹐如「嫩寒生﹐花底風﹐風兒疏剌剌」諸闋﹐一字不攺﹐掩爲已有。蓋楊多抄錄祕本﹐不知久已流傳人間矣。﹞

楊用修《浣溪沙》云「首夏偏宜淡薄妝﹐銅靑衫子紫香囊﹐淸歌一曲送霞觴。羅襪淩波回洛浦﹐澹雲輕雨拂髙唐﹐紗廚今夜賀新涼。」

楊用修塞垣《鷓鴣詞》云「秦時明月玉弓懸﹐漢塞黃河錦帶連。都護羽書飛瀚海﹐單於獵火甘泉。鶯閨燕閣年三五﹐馬邑龍堆路十千。誰起東山安石臥﹖爲君談笑靜風煙。」又《詠柳》曰「垂楊垂柳管芳年﹐飛絮飛花媚遠天。金繭抱春寒食後﹐玉蛾翻雪暖風前。別離江上還河上﹐拋擲橋邊與路邊。遊子魂銷靑塞月﹐美人腸斷翠樓煙。」

楊用修有《羅江怨》四闋﹐押四『熱』字最妙﹐其詞曰「離亭月影斜。東方亮也﹐金雞驚散枕邊蝶。長亭十里﹐陽關三疊。相思相見何年月﹖淚流襟上血﹐愁穿心上結。鴛鴦被冷雕鞍熱。」「黃昏畫角歇。南樓報也﹐遲遲更漏初長夜。茅檐滴澑﹐松稍霽雪﹐紙窗不定風如射。墻頭月又斜﹐牀頭燈又滅。紅鑪火冷心頭熱。」「靑山隱隱遮。行人去也﹐羊腸鳥道幾回折﹖雁聲不到﹐馬蹄又怯。惱人正是寒冬節。長空孤鳥滅﹐平湖遠樹接。倚樓煨得闌干熱。」「關山望轉賒。程途倦也﹐愁人莫與愁人說。離鄕背井﹐瞻天望闕﹐丹靑難把衷腸寫。炎方風景別。京華書信絕。世情休問涼和熱。」

楊用修婦亦有才情﹐楊久戌滇中﹐婦寄一律云「雁飛曾不到衡陽﹐錦字何由寄永昌﹖三春花柳妾薄命﹐六詔風煙君斷腸。曰歸曰歸愁歲暮﹐其雨其雨怨朝陽。相聞空有刀環約﹐何日金雞下夜郎。」又《黃鶯兒》一詞﹕「積雨釀春寒﹐見繁花樹樹殘﹐泥塗滿眼登臨倦。江流幾灣﹖雲山幾盤﹖天涯極目空腸斷。寄書難﹐無情徵雁﹐飛不到滇南。」楊又別和三詞﹐俱不能勝。楊詞云「夜雨滴空階﹐傍愁人枕畔來﹐鄕心一片無聊賴。淚眸懶揩﹐狂歌懶裁﹐沈郎多病寬腰帶。望琴臺﹐迢迢天外﹐懷抱幾時開﹖」「霽雨帶殘虹﹐映斜陽一抹紅﹐樓頭畫角收三美。東林晚鐘﹐南天晚鴻。黃昏新月弦初控。望長空﹐披襟誰共﹖萬里楚臺風。」「絲雨濕流光﹐愛靑苔繡粉墻﹑鴛鴦浦外淸波漲。新篁送涼﹐幽芳美香。雲廊水榭堪遊賞。倒金觴﹐形骸放浪﹐到處是家鄕。」﹝楊以「議禮」戍永昌﹐僑寓安寧﹐徧遊臨安﹑大理諸郡。所至攜娼伶﹐通良家婦女﹐皆大理董秀才爲楊羅致之﹐呼爲董牽頭。諸夷酋欲得其詩翰不可﹐乃以精白綾作衤戒遺諸伎服之﹐使酒間乞書﹐楊欣然命筆﹐醉墨淋漓裙袖。酋重賞伎女購歸﹐裝潢成捲。楊后亦知之﹐便以爲快。﹞

楊用修在滇中與張含愈光最善﹐含有《寄用修》詩曰「金馬秋風十載余﹐芙蓉深巷閉門居。登樓莫作依劉賦﹐奉使曾傳諭蜀書。臥病可憐天一柱﹐獨醒無柰楚三閭。北來消息風塵動﹐白首滄江學釣魚。」又「東觀聲名北斗齊﹐鳳凰蹤迹戌雕題。八千里外潮陽馬﹐十九年來海上羝。銅柱蒹葭鴻雁響﹐鐵城煙雨鷓鴣啼。連宵數有懷人夢﹐記得分明錦水西。」

《艸書百韻歌》﹐乃宋人編成﹐以示初學者﹐托名於羲之。嘉靖間﹐有一中書取以刻石﹐而一鉅公序之﹐信以爲然。有自京師來滇﹑持以問楊用修曰「此羲之艸韻也﹖」楊戲之曰「字莫髙於羲之﹐得羲之自作艸書百韻歌﹐奇矣。又如詩莫髙於杜子美﹐子美有《詩學大成》。經書出於孑子﹐孔子有《四書活套》。若求得二書﹐與此爲三絕矣。」其人愕然曰「孔子豈有《四書活套》乎﹖」楊曰「孔子旣無《四書活套》﹐羲之豈有《艸書百韻》乎﹗」其人始悟。

楊用修在滇中﹐有《懷歸》詩﹕「星橋南望沈犀渚﹐雪嶺西連抱珥河。關塞渺茫魂夢隔﹐山川迢遞別離多。汀洲春雨搴芳杜﹐茅屋秋風帶女蘿。心事未從詹尹卜﹐生涯聊聽焚童歌。」後暫歸瀘﹐已七十餘。而滇士有讒之撫臣咼者﹐俗戾人也﹐使四指揮以銀鐺鎖來。用修不得已至滇﹐則已墨敗。然用惰遂不能歸﹐病寓禪寺以沒。﹝用修在瀘州嘗醉﹐胡粉傅面﹐作雙丫髻插花﹐門生舁之﹐諸伎捧觴﹐遊行城市﹐了不爲怍。﹞

【張鰲山】﹝號石磐﹐安福人﹐簡肅公之子。少爲翰林庶吉士﹐其子鳳林名秩者﹐又在翰林﹐三代皆聞人﹐爲國朝一盛事。﹞

張石磐爲南直隸提學﹐所取文字﹐專尙淸新﹐一時陳腐者皆被黜﹐江南文體爲之一變。其巡歷松江﹐適一巡撫劉姓者在松﹐劉先發﹐石磐設席餞之﹐贈以詩曰「我送中丞君﹐黃梅三月雨。紫燕語雕梁﹐滑鶯坐春渚。風便快輕帆﹐花落怨東主。人生貴適意﹐適意應如許。」其詩今寫在李塔匯寺璧云。

張鰲山按廬試士﹐出《孟子》題﹕「不受於褐寬博﹐亦不受於萬乘之君。視刺萬乘之君﹐若刺褐夫。」後與宸濠變﹐械系北上。廬江知縣劉夢熊﹐其同年也。因前爲屬官﹐處非其禮﹐卽乘間嘲之曰「公素有無君之心﹐得此非誣。」張訝之﹐因曰「公考廬陽出題一節﹐已可驗矣。」公不覺爲愧屈﹐嘗有詩云「沒馬淤泥路轉賒﹐看山好興濕雲遮。僧房春盡渾無主﹐開徧庭前木槿花。」後敗事﹐以爲詩讖。

張鰲山被罪赦還﹐門下士往見。酒間﹐問公巡江北有可笑之文否﹖張云「吾在徐州﹐以『馮婦善搏虎』爲題﹐一秀才云﹕『嗟乎﹗馮婦一婦人也﹐而能搏虎。不惟搏也﹐而又善搏焉。夫搏虎者何﹖扼其吭﹐斬其頭﹐剝其皮﹐投於五味之中而食之也。豈不美哉﹗』」舉坐皆大笑。

【常倫】﹝字明卿﹐沁水人﹐與張石磐並楊愼榜進士。常多力善射﹐𨿽爲文法吏﹐時韋附注兩騎而馳於郊。諸徹侯子弟從俠少年飲﹐常前突據上坐﹐起角射﹐咸不及﹐問﹐稍知爲常評事﹐敬之﹐奉大白爲壽。常引滿沾醉﹐競馳去弗顧。又時過倡家宿﹐至日髙舂徐起﹐或參會不及﹐長吏訶之﹐敖然曰「故賤時過從胡姬飲﹐不欲居薄耳。」竟用考調判陳州﹐庭詈禦史﹐以法罷歸﹐益縱酒自放。居恆從歌伎﹐酒間度新聲﹐悲壯艷麗﹐稱其爲人。又好彭老禦內術﹐自謂得之神仙﹐可立致。一日﹐省墓﹐從外舅滕洗馬飲﹐大醉﹐衣紅﹐腰雙刀﹐馳馬塵絕﹐從者不及﹐前渡水﹐馬顧見水中影﹐驚蹶﹐墮水﹐刃出於腹﹐潰腸死。年僅三十四。﹞

常明卿有詩《弔韓信》曰「漢代稱靈武﹐將軍第一人。禍奇緣躡足﹐功大不謀身。帶礪山河在﹐丹靑祠廟新。長陵一А土﹐寂寞亦三秦。」至今爲中原豪俠之冠。

【唐臯】﹝字守之﹐徽州歙縣人。嘗夢與鄭佐同榜﹐時臯年已三十餘﹐而佐方生。後佐年十九﹐與臯兩榜皆同捷。﹞

唐臯在歙癢日﹐每以魁元自擬﹐𨿽累蹶場屋而志不怠。鄕人誚之曰「徽州好个唐臯哥﹐一气秋闈走十科。經魁解元荷包裏﹐爭柰京城剪柳多。」唐聞之﹐志益勵﹐因題書室壁曰「愈讀愈不中﹐唐臯其如命何﹖愈不中愈讀﹐命其如唐臯何﹖」又嘗見人所持便面畫一漁翁网魚﹐題曰「一网復一网﹐終有一网得。笑殺無网人﹐臨淵空嘆息。」自正徳癸酉甲戌﹐果連捷經魁﹐狀元及第。

唐臯以翰林出使朝鮮﹐其主出對命屬云「琴瑟琵琶﹐八大王﹐一般頭面。」臯卽對云「魑魅魍魎﹐四小鬼﹐各自肚腸。」主大駭服。

【薛蕙】﹝字君采﹐亳州人。唐臯榜進士。﹞

薛蕙有《料絲燈》詩﹕「淮南玉爲碗﹐西京金作枝。未若玆燈麗﹐擅巧昆明池。霏微狀蟬翼﹐連絹牟网絲。煙空不礙視﹐霧弱未勝持。碧水點蔥一﹐彩石染萎﹤豕生﹥。霞疊有無色﹐云攢深淺姿。婪蘭發香气﹐對燭映紅滋。明月詎須侈﹐夜光方可蚩。」

張子醇構西峯艸堂﹐薛君采題云「山人卜築城西郭﹐日日西山爽气來。細雨蒙蒙丹磴濕﹐晴雲裊裊翠屏開。階前蔓艸穿書閣﹐石上松林覆奕臺。況有春湖可乘興﹐它時須作泛舟回。」

【舒芬】﹝進賢有石人灘﹐相傳謂灘合則狀元出﹐人遂以石灘稱先生﹐先生遜避﹐別號梓溪。正徳丁丑﹐閩人劉世揚會試入京﹐夢神告之曰「今年狀元名國裳。」世揚卽以國裳易已之字。劉是科登進士﹐而舒狀元﹐其字則國裳也。﹞

舒梓溪及第未幾﹐卽以言出爲福建提舉﹐作詩云「禦筆新題墨未漧﹐寸心耿耿向長安。九重宮闕浮雲鎖﹐萬里江山赤子寒。午夜人爭搖拘尾﹐一封誰肯犯龍顏。鳳凰臺上歸宜早﹐不作盲聾喑啞官。」平生精於天文﹐尢熟於數學﹐能決己之休咎云。

舒狀元春遊﹐用重疊意作詩曰「春風春日兢春華﹐春水春山春景佳。新柳戀鶯鶯戀柳﹐好花迷蝶蝶迷花。尋芳子入遊芳伴﹐買酒人投賣酒家。去是路兮歸是路﹐馬頭相對日頭斜。」又用曲牌名作詩曰「惟愛宜春令去遊﹐風光猶勝小梁州。黃鶯兒唱今朝事﹐香柳娘牽舊日愁。三棒鼓催花下酒﹐一江風送渡頭舟。嗟予沈醉東風裏﹐笑剔銀燈上小樓。」﹝宸濠所嬖幸妃名趣妃﹐謂有趣之妃也。後爲狀元所獲。﹞

【崔桐】﹝字來鳳﹐號東洲﹐海門人。﹞

正徳間﹐崔桐以歲貢生卒業南雍。丙子﹐司成將考選監生就鄕試者﹐崔忽夢在一屋題柱曰「文章已冠三千士﹐國學先標二十名。」覺﹐告同捨生﹐生言「子小試當列名一十﹐然必爲榜首。」將揭曉﹐崔又夢王大化饋以羊首。同捨生又言「王爲丙子榜首﹐今以羊首饋子﹐是亦冠多士之兆也。」後二夢俱驗。

舊制﹐國學春秋二祭﹐各衙門胙肉﹐皆國子生押送。崔東洲值太常寺﹐太常卿忽不相接﹐崔投以韻語曰「吾聞千里能相見﹐一見如何反拒之。國子使非蘧玉使﹐太常辭豈孺悲辭。七科不第天畱意﹐四十無聞我自知。不屑教中承教誨。退而省是吾師。」太常卿得詩﹐亟延Ы之。由是其名並著。

【汪應軫】﹝字子宿﹐號靑湖﹐山陰人。﹞

吳維新鼎初任臨淮知縣﹐汪應軫其同年也﹐時爲給事中﹐送行詩曰「靑年縣尹延陵子﹐掛劍丰城牛鬥間。車馬風塵今日始﹐乾坤身世幾人間。家分吳越一江水﹐官隔淮河萬里山。歌罷驪駒人已遠﹐夕陽芳艸對愁顏。」不數月﹐汪貶知泗州。果然官止隔於淮河﹐人以爲讖。

汪應軫由諫垣出僉江右﹐巡歷郡縣﹐名山勝迹多有題詠﹐登余幹東山書院﹐題云「趙相空懷汗馬勞﹐紫陽曾此弔英豪。乾坤何地忘淵聖﹖日月中天讀楚騷。江水帶云來晚棹﹐山風吹雨濕春袍。前途疑是楊花洎﹐錯認鄱湖雪浪髙。」考之趙汝愚罷相﹐請晦翁訓其子崇憲﹐因注楚辭﹐人皆服其用事切實云。

【王廷陳】﹝字稚欽﹐黃岡人。少爲文﹐頃刻便就﹐多奇气﹐然好狎遊黏竿﹑風鴟諸童子樂。又蹶不可馴﹐父每扌失撲之﹐輒呼曰「大人柰何輒虐海內名士耶﹖」爲翰林庶吉士﹐詩已有名﹐其意不可一世﹐僅推何景明﹐而好薛蕙﹑鄭善夫。故事﹐學士二人爲庶吉士師﹐甚嚴重﹐稚欽獨心易之。時登院署中樹而窺學士過﹐故作聲驚使見大恚﹐然度無如何﹐徉爲不知也﹐乃已。嘗授官給事中﹐用言事故﹐詔特予外補裕州守。旣中不屑州而以誅出﹐知當召﹐益驕甚。臺省監司過州﹐不出迎﹐亦無所托疾﹐人或勸之﹐怒曰「齷齪諸盲官﹐受廷陳迎耶﹖當不愧死﹖」一日﹐出候其師蔡潮以他藩道者﹐潮好謂曰「生來候我固厚﹐而分守從後來﹐亦一見否﹖且生厚我﹐以師故﹐卽分守﹐君命也。」稚欽曰「善」。乃前迎分守﹐而分守旣下車﹐數州吏微過﹐當稚欽笞之十﹐稚欽大罵曰「蔡師誤王先生見辱。」挺身出﹐悉呼其吏卒從守勿更侍﹐一府中忄伏﹐亡敢畱者。分守窘不能具朝﹐謀於蔡潮﹐潮爲謝過﹐稍給之﹐僅得夜引去。於是監司相戒﹐莫敢道裕州﹐而恨稚欽益甚。爲文致逮下獄﹐削秩歸。家居﹐愈益自放﹐達官貴人來購文好見者﹐稚欽多蓬首垢足﹐囚服應之。間衣紅薴窄衫跨馬﹐或騎牛嘯歌田野間﹐人多望而避者。﹞

王廷陳《贈方士》詩云「仙客芝田傍白雲﹐偶逢鶴馭到人羣。酒酣射覆多奇中﹐歌罷談玄總異聞。使劍向幽驅鬼物﹐焚香當晝下神君。人間妙術運難盡﹐欲續《齊諧》誌怪文。」

王稚欽晚節詩律尢精﹐好縱倡樂﹐有《聞箏》一首﹕「花月可憐春﹐房櫳映玉人。思繁纖指亂﹐愁劇翠蛾顰。授色歌頻變﹐畱賓態轉新。曲終仍自敍﹐家世本西秦。」又一書答人云「綺席屢攺﹐伎倆雜陳。絲肉兢奏﹐宮徵暗和。羲和旣逝﹐蘭膏嗣輝。逸興狎驚﹐幹霄薄雲。禮廢罰弛﹐履遺纓絕。」俱妙極形容﹐可謂才子。

仁和江暉爲翰林修撰﹐好以奇癖字作文﹐初若不易解者﹐解之得平平耳。王稚欽有詩嘲之云「江生突兀揚文風﹐千奇萬怪難與窮。博物豈惟精《爾雅》﹐識字何止過揚雄。古心已出丘索上﹐邃旨或與神明通。求深索隱苦不置﹐一言忌使流俗同。令弟大篆逼鐘鼎﹐絕藝恥作斯﹑邕等。生也爲文遣弟書﹐一出皆稱二難並。縱有楚史不可讀﹐滿堂觀者徒張目。少年往往致譏評﹐生也不言但捫腹。君不見﹐好醜從來安可期﹐豪傑有時翻自疑。伯牙竟爲知音惜﹐卞氏能無抱璞悲。請君寶此無易轍﹐聖人復起當相知。」

【陳沂】﹝字魯南﹐號石亭﹐丁丑年﹐凡入翰林者﹐皆有一諢名﹐如沂喚做陳木匠﹐鄺灝喚故鄺響馬﹐馬汝驥喚做馬二姐﹐皆以其狀貌相似而言。﹞

陳魯南謝官東歸﹐小至舟泊衢城下﹐灘聲月色﹐怫然有懷﹐賦詩云「倦客東歸一系船﹐天涯行役自堪憐。空江月色孤城下﹐永夜灘聲獨枕前。豈有微勞酬厚祿﹐祗余哀病寄殘年。愁長未覺寒更減﹐星斗惟看直北懸。」

【王臬】﹝字汝陳﹐金壇人。﹞

王汝陳自四明解任赴萊州﹐過淸江﹐有感劉寵一錢之事﹐作詩云「鑿井耕田意自眞﹐堯民誰解識堯仁。百錢出餞劉君者﹐猶是當年好事人。」臬嘗《與任元朴書》曰「鄙心自盟﹐不欲於舊裝衣攜一物以歸故鄕。」其廉靜無求﹐不見可欲如此。

【黃佐】﹝字才伯﹐號太泉﹐香山人。﹞

黃才伯詩﹐有「倦遊卻憶少年事﹐笑擁如花歌落梅。」自注云「欲盡理還之諭。」蓋此公作美官講學﹐恐人得而持之也。詞林傳以爲笑。

【敖英】﹝字子發﹐號東谷﹐淸江人。﹞

敖東谷﹐壯歲因蹴死皮工﹐逃入寧州。年久﹐比其反也﹐則妻議他嫁。迎婦者已在門﹐廚中酒食亦具﹐適敖公突歸﹐方始散去。或作詩云「傷心鴛侶乍分行﹐鴻斷鱗潛十五霜。歸馬不隨今夜月﹐桃花應向別園芳。」公自念家貧難娶﹐隱忍與居﹐連生二子。公旣貴﹐竟銜其結髮欲背己﹐而攺適爲南京主事時﹐不挈以自隨﹐乃於畱都納次室﹐極巧慧﹐善承事﹐公甚嬖焉。然卒無子﹐而子皆正室所出﹐不教以詩書﹐及長﹐但事生產作業。公著《綠云亭雜言》﹐嘗病朱買臣事﹐蓋亦有爲而發者。

●卷九十六國朝

【肅皇帝】﹝獻皇帝在興邸雅重文士﹐有朝者輒令見帝。毛禦史伯溫朝時﹐亦獲見帝。毛以手撫弄帝首與額﹐且曰「貌相良雅秀。」時帝年十一﹐退屏後﹐憤然不平。比正位﹐嘗以問內侍曰「何禦史大如此﹖」或對曰「彼以代巡爲職。故當時敢爲傲肆。」上然之。因是漸以裁抑禦史爲念﹐後益嚴云。﹞

正徳駕崩﹐大學士毛澄迎肅皇帝駕至槁城﹐過橋﹐偶爾橋崩﹐有碑出焉﹐碑文曰「橋崩天子遇﹐碑出狀元來。」毛乃弘治癸丑狀元也。

肅皇帝後﹐承天有謠曰「飛上一條龍﹐畱下八支虎。天下皆快活﹐安陸獨受苦﹐」八虎﹐謂千戶翟俗輩﹐皆京師人﹐隨獻皇至興國。泊上正位後﹐以潛邸恩擢千戶﹐無衛﹐仍在承天﹐頗縱肆﹐故有八虎謠。後乞列銜承天衛﹐朝命移錦衣﹐始失望。

孝廟升遐﹐武宗以正徳攺元﹐出於劉少師健所定﹐蓋妃前文。馬端肅公在吏部考選﹐以「宰相須用讀書人」命題諷之。肅皇帝入繼紀元﹐內閣初擬明良﹐次嘉靖﹐次紹治﹐上時用嘉靖云。一日﹐命翰林賦嘉靖二字﹐徐階應制曰「土本原來大丈夫﹐口稱萬歲與山呼。一橫直過乾坤大﹐兩豎鍼飛社稷扶。加官加祿加爵位﹐立綱立紀立皇圖。主人自有千秋福﹐月正當天照五湖。」上大悅。

嘉靖庚寅間﹐四郊並建﹐一時工部司官督工者﹐以營建功﹐類升太僕少卿﹑順天府丞等官。又有不能得者﹐有爲《急就》語以紀其事者云「馬前雙﹐馬后方﹐腰間黃﹐立堂傍。管工郎﹐郎不郎﹐堂不堂。」其時有以工部營繕郎中升少卿乃管司事者是以云然。

或取嘉靖初元大臣名爲詩云「穆穆文孫交景運﹐端居喬宇撫淸時。絲綸遙起山林俊﹐化雨重陶琰琬資。韶樂楊庭和舜呂﹐溪毛澄水薦先師。功如墮費宏謨遠﹐壽比﹛錢﹜彭澤慶垂。共說天王守仁義﹐萬年磐石缶圖維。」

嘉靖乙巳年間﹐上一日召大學士嚴嵩﹑吏部尙書熊浹至西苑﹐嵩﹑浹黎明赴召﹐至未初始得入﹐上謂嵩﹑浹曰「朕偶得一對句﹐曰﹕『閣老心髙髙似閣。』可對之。」嵩﹑浹聞命﹐皆惶悚伏地﹐不敢仰視。上曰「若不能對﹐朕代爲對﹐曰﹕『天官膽大大如天。』乃的對也。」嵩﹑浹惶悚益甚﹐伏不能起。上曰「朕偶以此相試﹐何意焉﹖」笑而遣之。甫二日﹐卽有復召夏閣老言之旨。

世廟又一日出一對云「洛水靈竈獻瑞﹐天數五﹐地數五﹐五五還歸二十五﹐數數定元始天尊﹐一誠有感。」或對曰「丹山彩鳳呈祥﹐雌聲六﹐雄聲六﹐六六總成三百六﹐聲聲祝嘉靖皇帝﹐萬壽無疆。」上大喜﹐賞賚甚厚。元始天尊﹐乃上龍潛時所祝禧之神。及禦極建元宮﹐頗極尊崇﹐所謂誠感也。

嘉靖辛亥間﹐有無名子揭詩於都市曰「侍郎一載擢天官﹐獵等超升固有緣。屬下晚生門簿寫﹐部前嚴示眾人看。曾嗔廚役搖三十﹐爲謝當塗僭八千。反覆小人逢敵手﹐始援終陷勢應然。」

嘉靖間﹐有進士作令楚邑﹐爲詩自嘲曰「巴陵知縣是區區﹐三甲元來不讀書。忙裏偸閒淘冷飯﹐鬧中取靜嚼乾魚。縣丞主簿皆僚友﹐通判推官也上司。寄與榜中京宦者﹐巴陵知縣是區區。」甲榜作邑者多稱以自慰﹐其人後官至按察使云。

嘉靖初﹐駙馬鄔公景和尙永福公主﹐選時例教養於禮曹﹐毛宗伯澄方視篆﹐嘗課以對句﹕「禦溝冰泮聞流水。」鄔卽應聲云「金屋春殘見落花。」方期歲﹐公主下世﹐蓋其讖云。

世廟宮人張氏恃貌不肯阿順﹐匿閉無寵﹐早卒﹐殮於宮。後宮制﹐凡殮者必索其身畔。得羅巾﹐有詩﹐以聞於上﹐上傷之﹐以宮監不早聞﹐杖殺數人。詩曰「悶倚雕欄彊笑歌﹐嬌姿無力怯宮羅。欲將舊恨題紅葉﹐只恐新愁上翠蛾。雨過玉階天色淨﹐風吹金鎖夜涼多。從來不識君王面﹐棄置無情柰若何﹗」﹝南寧伯毛舜臣在南京畱守時宮﹐被傘灑掃舊內﹐見別院墻壁多舊時宮人題詠﹐年久剝落﹐不可盡識。其一署云媚蘭仙子書﹐末二句猶存﹐云「寒气逼人眠不得﹐鐘聲催月下斜廊。」字畫婉麗﹐辭意淒怨﹐𨿽不免襲取舊句﹐而風神月思﹐亦足想見。﹞

【蔣冕】﹝年十四舉廣西鄕試第一﹐入貢監﹐時丘文莊爲祭酒﹐雅愛蔣﹐與同臥起﹐人頗議之。﹞

蔣閣老冕歷仕三朝﹐始告歸田裏﹐世廟慕其賢﹐使使三聘之﹐不至﹐睿制詩一闕頒云「聞說江南一老牛﹐徵書聘下已三秋。主人有甚相虧汝﹖幾度加鞭不轉頭。」冕稽首俯伏以對﹐詩云「老牛用力已多年﹐領破皮穿只愛眠。梨耙已休春雨足﹐主人何用若加鞭」﹖終不就。

【張孚敬】﹝初名璁﹐號蘿峯﹐辛巳進士﹐以議興獻禮稱旨﹐遂致柄用﹐免相至三。旣歸﹐尢冀起用。巳而﹐得半身不遂疾。浙人言蘿峯至此﹐一身兩屬﹐以其望環召爲半屬朝廷﹔患痿痺爲半屬地獄。張竟以是疾死。﹞

張蘿峯久困禮聞﹐將謁選於銓曹﹐會稽蕭靜庵素以臺輔期之﹐力沮不從﹐復危言動之曰「若必欲就職﹐它日僉事等官皆能杖汝﹐長髯掃地矣。爾時得無悔乎﹗」於是乃止。三年復入試﹐試畢﹐題詩於席捨曰「月色團團照舉場﹐河光片片落天章。風雲交會人初散﹐星斗芒寒夜未央。敢向人心論用捨﹐直於吾道卜行藏。至公堂上焚香在﹐吾力猶能系紀綱。」是年﹐遂登第﹐其詩今刻於至公堂後之壁云。

嘉靖初大禮之議﹐張氏爲是﹐楊氏爲非﹐其說詳《明倫大典》。張文忠公應召過桐江﹐題字陵祠堂有云「先生挺髙節﹐可爲百世師。玆余赴三召﹐載拜先生祠。君臣有大義﹐行藏復何疑﹖此心不自昧﹐獨有明主知。光武本中興。尊親固有宜。如何考元帝﹐終未明天彜。先生煙水志﹐此憾能無遺。」詩譏光武不合考元帝﹐而子陵不合救正也。文忠公晰理精深﹐故其論人審核穩確如此。

嘉靖壬辰﹐北直棣提學禦史胡明善待士慘刻﹐庠序甚怨﹐以私取房山所窠石爲碑﹐事發﹐擬侵盜園林樹木﹐以石窠近皇陵故也。是年七月間﹐彗星見東井﹐自辛卯至是﹐已三見﹐有旨令大臣自陳﹐張少傅孚敬遂致仕。有爲句以紀其事者云「石取西山﹐胡明善殃從地起﹔星行東井﹐張孚敬禍自天來。」又曰「彗孛掃除無駐足﹐石碑壓倒不番身。」

嘉靖癸巳四月﹐世廟演馬南城﹐有玉ら飛﹑白玉馴﹑碧玉驕﹑照夜壁﹑銀河練﹑瑤池駿﹑飛雲白﹐皆天間選乘也。因召大學士張孚敬﹑李時﹑方獻夫﹑翟鑾同遊環碧殿嘉樂館﹐錫宴重華殿﹐賜孚敬蟒服﹐時等飛魚服。上賦律詩二首紀之﹐羣臣應制奉和﹐張孚敬詩云「傳宣萬乘禦重華﹐得賜同遊卽賜茶。環碧殿前先看馬﹐蒼龍門外更觀花。君臣自古原同體﹐海宇於今總一家。錫宴從容還錫服﹐聖恩莫報實無涯。」李時詩云「聖王禦極萬方安﹐試馬宸遊愜眾歡。內苑艸茵迎玉輦﹐行宮花气襲雕鞍。燻風拂拂當朱夏﹐翠藹蔥蔥映紫鑾。千載明良眞不偶﹐流傳靑史後人看。」方獻夫詩云「禦林初夏晴明日﹐天子乘龍喜色多。共訝飛雲擎白玉﹐渾看匹練下銀河。同遊環碧臣何幸﹖賜對重華語更和。應制慚無天馬賦﹐南薰惟誦舜廷歌。」翟鑾詩云「宸遊內苑禦飛龍﹐盡是神駒渥產雄。巧翦緋羅纏寶鐙﹐分題玉篆佩花鬃。三千駿內名稱貴﹐十二閒中品料崇。從此受恩何以報﹖願將赭汗從長風。」又云「選得龍媒新賜名﹐習從環碧殿頭行。艸茵似錦蹄過軟﹐宮路如弦踏去平。立向天墀應自慶﹐穿將仙仗絕無驚。微臣得侍瑤池上﹐願播聲詩頌聖明。」﹝嘉靖間﹐鑾二子登第﹐時謂「一鑾當道﹐雙鳳齊鳴。」肅皇內批曰「鑾在朕左右﹐二子才如軾﹑轍﹐亦不當並中。」鑾並二子俱削籍。﹞

【桂萼】﹝謚文襄。﹞

雲南傅巡撫習於桂少保萼爲同鄕﹐在滇時﹐令一僕以金石二通於桂﹐標題曰「黃雀銀魚。」桂受而語僕曰「語爾主﹐此處來不得﹐南京去罷。」逾月﹐遂擢南京大理寺卿﹐行至鎭遠而亡。士有紀以一絕曰「黃雀銀魚各一罌﹐長安陌上肆公行。若教冢宰持公道﹐安得南京大理卿﹖」

【方獻夫】﹝廣東有西樵山﹐方因號焉。﹞

方獻夫賜告裏居﹐遂以廣田益宅爲務﹐有緇廬地勝屋多﹐方因規爲己業﹐假官府法驅逐﹐僧釋一空﹐主僧有識曉詩﹐瀕行﹐大書一律於壁曰「慌忙收拾舊袈裟﹐點檢行囊沒一些。袖拂白雲歸洞口﹐擔挑明月到天涯。可憐松頂新巢鶴﹐孤負籬邊舊種花。分付犬貓隨我去﹐莫教流落俗人家。」﹝霍尙書韜亦嘗取寺基爲宅﹐冫免縣令逐僧﹐僧去﹐書於壁云「學士家移和尙寺﹐會元妻臥老僧牀。」霍愧而止。方獻夫﹑湛若水家居時﹐邑有婺婦﹐多貲有色﹐欲攺適﹐方﹑湛皆欲納爲妾﹐兩兢委禽﹐婦曰「吾將自擇所歸。」方﹑湛乃各放舟遊湖﹐婦潛觀之﹐語媒曰「吾欲適方﹐」以方𨿽瞿年則少。方遂納之。湛亦小有言。湛語人﹐每以「隨處體認天理」爲要。居鄕時﹐凡山川佳勝﹐田莊膏腴者﹐假以建書院﹑置學田爲名﹐必得之爲自殖計﹐皆資勢於門生官其地者經營。鄕人嘗曰「此甘泉『隨處體認天理也。』」﹞

【夏言】﹝謚文湣﹐少時﹐父鼎爲臨淸知州﹐侍父宦邸﹐雅意漁色﹐嘗潛延娼宿邸中﹐爲諸無賴所執﹐賄以數百金始兌。娼有一塊玉者﹐尢夏所暱。後夏以議四郊禮驟擢部佐﹐時猶屢寓書州人王姓俾致爲妾﹐則娼已久嫁歙商而南矣。王嘗集夏顯晦札爲冊耀人﹐此書亦在內﹐因得聞於見者。﹞

嘉靖庚寅間﹐夏公言爲兵科都給事中﹐以議郊禮﹐加翰林院學士掌科事﹐又服四品服色。許公誥指其事爲對曰「七品衙門五品官﹐四品服色。」以學士五品﹐給事中七品也。竟無人能對。

嘉靖壬辰﹐天下選貢之士就教職﹐試禮部者一百人。是日雨﹐尙書夏言爲詩一律云「涼雨階前老鶴鳴﹐廣堂長日試諸生。秋風桂闕飛騰意﹐春水魚龍變化情。須信朱衣能指點。未論藻鑑盡分明。聖朝雅重師儒職﹐莫使蘇湖獨擅名。」侍郎顧鼎臣﹑湛若水﹐吏部尙書汪釒宏和焉。夏公命諸生皆和﹐諸生各一詩進﹐公諭曰「子輩𨿽以貢來﹐實無異於科甲。故吾詩中『秋風桂闕飛騰意﹐春水魚龍變化情。』道其實也。子輩勉之。蓋自禮部考試以來﹐未有以詩慰勉諸生者﹐諸生亦未有人人能和者。今日亦一奇事﹐盍相與傳之。名曰《南宮試士倡和錄》」。﹝夏言在禮部時﹐內閣惟李時一人﹐夏日久望入閣。倚九廟﹐﹤累瓦﹥﹤鹿瓦﹥﹤甬瓦﹥﹤皆瓦﹥鹿瓦不堪者﹐皆運積東長安街側﹐多爲有力者潛取用。李時偶與郭武定鄖言「﹤累瓦﹥﹤鹿瓦﹥類﹐舊皆滿目﹐今何其零落﹖」郭笑曰「孰敢竊﹖皆夏宗伯搬去禮部﹐屣以望內閣耳。」言𨿽戲﹐實得夏心。是年冬﹐夏遂入閣。﹞

李時嘗以「臘雞獨擅江南味」戲夏言﹐夏卽應以「響馬能空冀北羣。」人嘲江西以臘雞﹐畿輔以響馬。故二公各指所籍爲戲。

嘉靖戊戌間﹐江行人鯤以進士授﹐素有心疾﹐憂貧雉經。王禦史弘道以小事拂意自剄。夏公言卽事爲對曰「自經溝瀆﹐其何以行之哉﹗執其鸞刀﹐不可以入道也。」人以爲警切。不逾十年﹐夏又身首異處於都市。世事不可料如此。

嘉靖戊申間﹐夏公言以議套致大辟﹐士爲《桂洲行》弔之﹐曰「大江之西神物多﹐有洲寄在廣陵阿。八月桂花發奇種﹐望中鬱鬱還莪莪。系艇登岸窮勝槪﹐樵渚漁磯互Ы乃。負手行吟前致辭﹐笑入竹業殊賴﹛ㄉ心﹜。老翁顧予指點云﹐『此地名卿胡不聞﹖當年貴幸固無匹﹐於今久廢成荒漬。天子欲正四郊禮﹐特遣近臣宣上意。公時秩主講禮官﹐倉皇奏入輒稱旨。神機中外窺莫由﹐雲龍風虎渠能投。一歲九遷未爲晚﹐身緋腰玉如公侯。詔許治第東華陌﹐飛樓髙插靑雲拍。洞房冥藏麗人﹐廣庭虛靚延詞客。有時休沐出承明﹐盡筵列炬排簪纓。翠盤玉袖淩波舞﹐明眸皓齒蹋歌行。東方未明趨大禁﹐中貴傳宣侍休問。從容賜饌大皰羞﹐咫尺龍顏日親近。萬幾淸暇茂對時﹐君臣同遊樂可知。三春沂水鶯花曲﹐五月重華禦作詩。元首股肱心膂共﹐鹽梅舟楫相資重。文明遠過夏商周﹐治效何云漢唐宋。司扇承望風旨嚴﹐芳洲新桂誰敢拈﹖每遇中秋時序至﹐香雲千頃飄濂纖。樂極生悲泰生苦﹐河湟議起邊臣死。甲第南消桂嶺雲﹐繁華東咽石塘水。藪莩駢首就芟屠﹐桂林從此亦蕭疏。夜月聯蹁聚鳧雁﹐秋風日夕歌樵漁。』言竟飄然鼓去﹐覺悟浮生如寄語﹕「欲往從之盡古今﹐白滿地無尋處。」桂洲﹐乃公別號。

嘉靖己酉間﹐有貼飛語輔臣門曰「夏桂洲﹐夏桂洲﹐不識羞。天晴不肯走﹐只待雨淋頭。嚴介溪﹐嚴介溪﹐損他人﹐安自己。善惡到頭終有報﹐只爭來早與來遲。﹝夏言﹑曾銑皆不得其死。及咸寧侯仇鸞疾篤﹐親見二公守之﹐乃於牀上稽首謝罪。對妻子名言之。竟以疽發背死。﹞

【嚴嵩】﹝字維中﹐號介溪﹐分宜人。﹞

嚴嵩十二歲遊郡庠﹐有提學爲句曰「玉關千里﹐鄕心一片雨絲絲。」嚴曰「金闕九重﹐聖壽萬年春蕩蕩。」識者以爲有宰輔气。

弘治乙丑﹐潯州張涇川﹝璨﹞爲受卷官﹐見嚴嵩制策驚人﹐擊節稱賞﹐旣而不得預一甲之選﹐爲之扼腕太息。後嵩以編修使粵過全﹐璨贈以詩曰「回首玉堂天上游﹐驚看玉樹過南州。登科豈必傳三唱﹐受卷曾知讓一籌。館閣栽培他日地﹐文章經濟古人流。湘山夜雨皇華驛﹐傾倒能令老病瘳。」嵩酬詩曰「曾隨玉署瞻先達﹐愧謁龍門已後時。往事殷勤勞晤語﹐非才流落負心知。湘山夜雨畱觴久﹐漓浦春波放棹遲。別後雙魚難定覓﹐但吟佳句一相思。」

楊少師晚號石齋﹐嚴介溪爲賦云「自昔愛此石﹐齋居因得名。省身成砥礪﹐比徳象聖貞。色染云嵐古﹐陰畱竹柏淸。補天功已巨﹐障海力猶勛。瑞擬川珍貢﹐髙看國柱擎。鐫崖方紀頌﹐漱渚詎關情。願以如磐固﹐千秋奉聖明。」

國初故事﹕立春日﹐京兆役民以鼓笛管歌沿門報春。嚴介溪有詩曰「舊都遺俗是升平﹐又聽盈門鼓吹聲。柏酒兢傳知臘味﹐土牛初獻識春耕。萬家梅柳開煙市﹐雙闕星河隱鳳城。萍海客遊今老大﹐自慚臒賢玷華纓。」

【胡孝思﹝纘宗﹞自號可泉﹐嚴介溪題云「秦安卦山北﹐相傳有異泉。胡公讀書處﹐釣月弄潺。漱玉云根淨﹐牽蘿雪瀑懸。夜弦翻雅調﹐春甕瀉芳涓。江海覃余澤﹐山林結靜緣。鑑澄心比瑩﹐膏潤同蠲。地以髙賢勝﹐圓將美迹傳。次山文筆健﹐嚴石幾銘鐫﹖」。﹞

唐汝楫狀元及第﹐嚴介溪贈以詩曰「榜書華蓋徹明開﹐第一仙人得上才。三月韶光融禁苑﹐九天嘉气擁樓臺。文成盡說蟠胸錦﹐臚唱初驚遠殿雷。此日重闈占喜信﹐泥金借問幾時回﹖」

【胡贊宗】﹝字孝思﹐天水人。﹞

胡孝思賞爲蘇郡守﹐才敏風流﹐前後罕儼。公暇﹐多遊行湖山園亭間﹐從諸名士一觴一詠﹐題墨淋漓﹐徧於壁石﹐後遷禦史中丞﹐撫河南。肅帝幸楚﹐爲一律紀事云「聞道鑾輿曉渡河﹐嶽雲縹緲護晴珂﹐千官玉帛嵩呼盛﹐萬國衣冠禹貢多。鎖鑰北門畱統制﹐璇璣南極扈羲和。穆天八駿空飛電﹐湘竹英皇淚不磨。」刻之石﹐後以他事坐罷﹐家居者數載矣。嘗朴一貪令王聯﹐其人爲戶部主事﹐以不職免﹐殺人下獄當死﹐乃指「穆天」﹑「湘竹」爲怨望咒詛而所由成獄﹐及生平睚眥﹐皆指爲孝思姦黨奏之﹐上大怒﹐悉捕下獄﹐欲論死﹐分宜相﹑陶眞人力救解﹐久之乃罷免﹐猶摘杖孝思三十。當是時﹐孝思將八十矣﹐了不怖懾﹐取錦衣獄中柱械之類八﹐曰制獄八景﹐爲詩紀之。眾爭咎孝思﹐掣其筆曰「君正坐詩至此耳﹗尙何吾伊爲﹖」孝思澹然﹐詠不輟﹐曰「坐詩當死﹐今不作詩得免死耶﹖」出獄時﹐謝茂秦貽之詩﹐有云「白首全生逢聖主﹐靑山何意見騷人。」孝思方病杖創甚﹐呻吟間﹐猶口占韻以謝。人謂孝思意气差勝蘇長公﹐才不及耳。﹝孝思守吳日﹐於諸生最好黃勉之﹑王履吉﹑袁永之﹐而不能知陸浚明。黃﹑王俱不振以死﹐而永之領解甲﹑第臚傳。浚明再魁省﹑會試館選第一﹐爲給事中。主試浙江時﹐孝思以左參政與鹿鳴宴﹐頗遭譏訕﹐人兩不與也。﹞

【任佃】﹝舒芬榜進士。﹞

嘉靖間﹐任佃以禦史謫江陵知縣﹐或有公移與鄰縣知縣﹐輒稱「卽將某人如何﹐某事如何。」鄰縣知縣不堪﹐因署其公移尾答之曰「卽將又卽將﹐卽將二字好難當。寄與江陵任大尹﹐如今不是繡衣郎。」任見之嘿然。聞者爲解順。

【徐如】。﹞

徐侍郎如謫出﹐復以遷廷評入﹐不欲忘舊銜﹐投臺中刺曰「臺末﹐」於他刺曰「臺駁。」又有太常少卿白若性謙下﹐投諸權貴人刺曰「眇眇小學生。」一好事者作詈云「臺末臺駁眇眇小學。同是一﹐徐如白若。」聞者絕倒。

【嚴訥】。﹞

嚴相君訥﹐蘇人﹐面麻﹔髙相君拱﹐河南人﹐作文常用腹稿。俚語誚蘇人曰「鹽豆兒。」誚河南人曰「驢。」二公相遇﹐髙笑嚴曰「公豆在面上。」嚴卽應聲曰「公艸在腹中。」一時捧腹。

【張居正】﹝字叔大﹐號太嶽﹐江陵人。萬曆間官少師。﹞

張太嶽舟泊漢江﹐望黃鶴樓﹐賦詩曰「楓霜蘆雪淨江煙﹐錦石遊鱗淸可憐。賈客帆檣雲裏見﹐仙人樓閣鏡中懸。九秋槎影橫淸漢﹐一笛梅花落遠天。無限滄洲漁父意﹐夜深髙詠獨鳴舷。」

萬曆丁丑﹐張太嶽子嗣修榜眼及第。庚辰﹐懋修復登鼎元。有無名子揭口占於朝門曰「狀元榜眼姓俱張﹐未必文星照楚邦。若是相公堅不去﹐六郎還作探花郎。」後俱削籍。故當時語曰「丁丑無眼﹐庚辰無頭。」

【李言恭】﹝字惟寅﹐號秀巖﹐泗州人。隆﹑萬間臨淮侯。﹞

李月渠僉憲﹐招臨淮侯飲黃鶴樓﹐臨淮有詩曰「勝地慚非作賦才﹐靑尊今向大江開。當年黃鶴雲中去﹐何處梅花笛裏來。風捲潮聲喧島嶼﹐日斜帆影上樓臺。相逢俱是它鄕客﹐休問湘陵杜宇哀。」

李臨淮再過京山縣觀音崖﹐畱詩云「車塵千里楚江西﹐今得髙山且暫棲。湖海幾年違故國﹐春風兩度入招提。飛泉常傍懸崖落﹐野鳥獨藏深樹啼。爲覓老僧談四諦﹐半樓煙月暮云低。」

●卷九十七國朝

【文璧】﹝字徵明﹐以字行﹐溫州刺史林次子也。原籍衡山人﹐故父子皆寫衡山。父自號交木。徵明生少後於祝允明﹐而與徐禎卿﹑唐寅齊名友善。已又與蔡羽﹑王寵同傾一時﹐諸人皆先卒﹐惟徵明在﹐名益起。﹞

文衡山不就寧藩之徵﹐有《病起遣懷》二律﹐云「潦倒儒宮二十年﹐業緣仍在利名間。敢言冀北無良馬﹐深愧淮南賦小山。病起秋風吹白髮﹐雨中黃葉暗松關。不嫌窮巷頻回轍﹐消受鑪香一味閒。」「經時臥病斷經過﹐自撥閒愁對酒歌。意外紛紜如命在﹐古來賢達患名多。千金逸驥空求骨﹐萬里冥鴻肯受羅。心事悠悠那復識﹐白頭辛苦服儒科。」後寧藩敗﹐凡應辟者崎嶇萬狀﹐公獨晏然﹐始知公不可及云。

文衡山食性多禁﹐尢不喜楊家果﹐人或笑之﹐作《解嘲詩》曰「南風微微朝夜吹﹐暑雨未到山中時。此時珍果數何物﹖五月楊梅天下奇。纖牙彷佛嚼冰雪﹐染指頃刻成胭脂。論名列品俱第一﹐我𨿽不解猶能知。天生我口慣食肉﹐淸緣卻欠楊梅福。冰盤堆浸紫葳蕤﹐常年只落供吟目。千金難致漠北寒﹐北人老去空垂涎。渠方念之我棄捐﹐食性吾自知吾偏。十年枉卻蘇州住﹐坐令同儕笑庸鄙。幾回欲作解嘲詩﹐曾未沾唇心不死。葉生生長楊梅塢﹐眼看口啖日千顆。顧從君口較如何﹐補作西崦《楊梅歌》。」

嘉靖初﹐林見素再起爲刑部尙書﹐方到京﹐適文衡山應貢至﹐見素首造其館﹐徧稱於臺省諸公。時喬白巖爲太宰﹐素重見素﹐乃力爲主張﹐授翰林待詔。見素曰「吾此行爲文徵仲了此一事﹐庶不爲徒行矣。」在翰林大爲姚明山﹑楊方城所窘﹐時昌言於眾曰「我衙門中不是畫院﹐乃容畫匠處此耶﹗」惟黃泰泉﹑馬西玄﹑陳石亭與衡山相得甚歡﹐時共酬唱﹐有《雨中放朝》詩云「霏微芳潤霓旌﹐歷落丹墀散履聲。暝色浮煙迷左掖﹐碧雲將雨近西淸。抑垂靑瑣千絲重﹐水落銀橋萬玉鳴。沾灑不辭袍袖濕﹐天街塵淨馬蹄輕。」

承光殿在太液池上﹐一名圓殿﹐中有古栝﹐數百年物也。文衡山有詩云「小苑平臨太液池﹐金鋪約戶鎖蟠螭。雲中帝座團瑤蓋﹐城上鉤陳繞翠。紫气曾回雙鳳輦﹐靑松猶並萬年枝。從來淸蹕深嚴地﹐開盡碧桃人未知。」

文衡山致仕出京﹐馬上口占云「白髮蕭疏老祕書﹐倦遊零落病相如。三年虛索長安米﹐一日歸乘下澤車。坐對西山朝气爽﹐夢回東辟夜窗虛。玉蘭堂下秋風早﹐幽竹黃花不負予。」

文徵明《詠蛙》詩云「靑燈照壁睡微茫﹐トト羣蛙正繞堂。細雨黃昏貧鼓吹﹐誰家靑艸舊池塘﹖年來水旱眞難卜﹐我已公私付兩忘。寄謝繁聲休彊聒﹐吳城明日是端陽。」

錢同愛﹐少美才華﹐且有俠气﹐與文衡山最相得。衡山長郎壽承卽其婿也。同愛每飲必用伎﹐衡山平生不見伎女。二公若薰蕕不同器﹐然相與一世﹐終不失歡。衡山嘗題一畫贈同愛云「圍坐淸談麈尾長﹐墨痕狼籍練裙香。水亭紈扇歌揚柳﹐春院琵琶醉海棠。王謝風流才子弟﹐齊梁煙月錦篇章。毫華豈是泥沙物﹐好在揮書白玉堂。」蓋寫同愛之風流﹐宛如畫出﹐而衡山才情美麗﹐當亦不減宋廣平矣。﹝錢同愛﹐字孔周﹐其家累代以小兒醫名吳中﹐所謂「錢氏小兒」者是也。同愛少年時﹐一日請衡山泛石湖﹐雇遊山舡以行﹐喚一妓女匿之梢中﹐舡旣開﹐呼此妓出見﹐衡山倉惶求去﹐同愛命舟人速行﹐衡山窘迫無計。同愛平生極好潔﹐有米南宮﹑倪雲林之癖。衡山眞率不甚點檢服飾﹐其足紈甚臭﹐至不可向邇﹐衡山卽脫去襪以足紈玩弄﹐遂披拂於同愛頭面上。同愛至不能忍﹐卽令舟人泊舡﹐放衡山登岸。錢同愛與馬承學同學﹐承學好馳馬﹐同愛戲曰「馬承學學乘馬﹐汲汲而來。」馬應曰「錢同愛愛銅錢﹐孜孜爲利。」二人撫掌大笑。﹞

文衡山最喜評校書畫﹐每客至﹐輒入書房中捧捲出﹐展過﹐復捧入﹐數反不倦。一日﹐何元朗來訪﹐衡山書一掛幅贈之﹐曰「髙天厚地千年句﹐虹月蒼江百里舟。君似南宮抱深癖﹐我於東野欲低頭。蒼苔白石柴門迥﹐寂晝淸陰別院幽。自笑子云甘落寞﹐故人粗糲肯淹畱﹐」後題云「元朗自雲間來訪﹐兼載所藏古圖書見示﹐淹畱竟日﹐奉贈短句。」「髙天厚地﹐」乃孟東野詩中語也。

徐髯仙霖﹐金陵人﹐數遊狹斜﹐其所塡南北詞皆入律﹐靑樓俠少﹐推爲渠帥。文衡山題一畫寄之﹐後曰「樂府新傳桃葉渡﹐彩毫徧寫薛濤箋。老我別來忘不得﹐令人常想秣陵煙。」蓋亦有所取之也。﹝正徳末﹐上南徵﹐嬖伶藏賢薦霖於上﹐俾塡新曲﹐絕愛幸之﹐令提調六院事。霖皇恐甚﹐然不敢辭也。後回鑾﹐事始解。南都自徐髯仙後﹐惟金在衡鸞最爲知音﹐善塡詞﹐其嘲調小曲極妙﹐每誦一篇﹐令人絕倒。散套中「馬上抱雞三市斗﹐袖中攜劍五陵遊」最勝。乃用晚唐人羅泣東詩也。﹞

【王寵】﹝字履吉﹐號雅宜﹐蘇州人。嘉靖間貢士﹐淸夷恬曠﹐與物無兢﹐人擬之黃叔度云。﹞

王雅宜《嘲六十再娶》詩云「六十作新郎﹐殘花入洞房。聚猶秋燕子﹐健亦病鴛鴦。戲水全無力﹐銜泥不上梁。空煩神女意﹐爲雨傍髙唐。」﹝浙人有嘲年六十三娶十六歲女爲繼室者云「二八佳人七九郎﹐婚姻何故不相當﹖紅綃帳裏求歡處﹐一朵梨花壓海堂。」﹞

【黃省曾】﹝字勉之﹐號五嶽山人。﹞

黃五嶽從空同子刻意爲詩﹐竟成一家﹐《歲暮述志》云「揚雄艸玄閉環堵﹐夜夜靑藜徒自若。荒經三條醫艸萊﹐仙經一帙披龍虎。采綬浮雲昔已看﹐黃金北斗何須數。世務紛紛不可幹﹐寸心獨抱羲皇古。」

黃勉之風流儒雅﹐卓越罕羣。嘉靖戊戌﹐當試春宮﹐適田子藝過吳門﹐與談西湖之勝﹐便輟裝不北上﹐往遊西湖﹐盤桓累月。勉之自號五嶽山人﹐其自稱於人亦曰山人。田戲之曰「子誠山人也。癖耽山水﹐不顧功名﹐可謂山興。瘦骨輕軀﹐乘危陟險﹐不煩筇策﹐上下如飛﹐可謂山足。目擊淸輝﹐便覺醉飽﹐飯才一溢﹐飲可曠旬﹐可謂山腹。談說形勝﹐窮狀奧妙﹐含腴咀雋﹐歌詠隨之﹔若易牙調味﹐口欲流涎﹐可謂山舌。解意蒼頭﹐追隨不倦﹐搜奇剔隱﹐以報主人﹐可謂山僕。備此五者而謂之山人﹐不亦宜乎﹗」坐客爲之大笑。

【李嵩】﹝南所先生。﹞

李南所隱居陽山﹐以詩酒自娛。性狷介﹐不妄交遊。月惟獨憑一幾﹐焚香玩《易》而已。所居之室﹐扁曰學易處。嘗有詩曰「一室焚香幾獨憑﹐蕭然興味似山僧。不緣懶出忘巾櫛﹐免得時人有愛憎。」年七十二病亟﹐家人迎醫﹐閉目搖手曰「數盡矣﹐畱連何益。」竟坐逝。嘉靖壬辰六月也。

【髙瑤】﹝閩人。﹞

髙瑤尹番禺日﹐鎭守府紅桃盛開﹐時九月也。三司諸公並有詩詠﹐久之﹐索題於髙﹐乃爲絕句云「九月雷聲震海涯﹐絳桃開徧五侯家。殷勤報與寒梅道﹐莫逐東風浪放花。」

【陳瓚】﹝字成玉﹐閩人。﹞

陳成玉善謔﹐友人周行可續弦﹐謔以詩云「十分春色海棠開﹐雲雨漫天暗裏來。可是東君勤愛惜﹐煙蓑乘夜護花臺。」行可多須﹐故嘲之云。

【張傑】﹝字子興﹐仁和人。﹞

杭州西湖盛起於唐﹐至南宋建都﹐則遊人仕女﹐畫舫笙歌﹐日費萬金﹐盛之至矣。時人目爲「銷金鍋。」張子興有詩云「誰爲鴻蒙鑑此坡﹐湧金門外卽瑤池。平沙水月三千頃﹐畫舫笙歌十二時。今古有詩難絕唱﹐乾坤無地可爭奇。溶溶漾漾年年綠﹐銷盡黃金總不知。」

宋太素《中酒》詩云「中酒事俱妨﹐偸閒就黑房。靜嫌鸚鵡鬧﹐渴憶荔枝香。病與慵相續﹐心和夢尙狂。自今攺題品﹐不號醉爲鄕。」張子興亦有《中酒》詩云「一枕春寒擁翠來﹐試呼侍女爲扶頭。身如司馬原非病﹐情比江淹不是愁。舊隸步兵今作敵﹐故交從事卻成讎。淹淹細憶宵來事﹐記得歸時月滿樓。」時以爲非眞中酒者不知此味。

金編修﹝璐﹞未仕時﹐爲外家張氏作志﹐謹依金石之例﹐不書婦姓婦家﹐乃俗夫也。意編修爲輕己而背言詆之。張子興口占長短句嘲曰「張翁墓志﹐金生執筆。不書婦氏﹐婦家稱屈。金生自謂能文字﹐才動筆時便忍气。韓退之﹐柳柳州﹐蘇東坡﹐歐陽修。當時墓志做多少﹐畢竟門前罵不休。」

【郎瑛】﹝字仁寶﹐杭州人。﹞

正徳中年﹐京都士人忽以巾易帽﹐四方效之﹐販夫走卒亦有僭用者﹐郎瑛有口占曰「忽出街衢不柰看﹐今時人物古時冠。望塵走俗人心厭﹐況又庸人戴一般。」友人孫體時一日戴巾來訪﹐恐瑛誚之﹐途中預構一絕。瑛見而方笑﹐孫對曰「予亦有巾之詩。」遂吟曰「江城二月暖融融﹐折角紗巾透柳風。不是風流學江左﹐年來塞馬不生げ。」二人相對一笑。

嘉靖初﹐郎瑛將遊南都﹐有事於學宮﹐適值葉教諭﹝相﹞新至﹐召而言曰「汝能作詩則行。」遂指亭前芙蓉爲題。瑛書一絕呈之云「名花不鬥艷陽妝﹐自向儒宮醉晚陽。莫道秋容顏色淡﹐野梅淩雪有天香。」葉知有爲﹐故意復曰「我欲題折枝者。」瑛不得已﹐憤而口占﹕「天香國色美丰姿﹐只是西風墜枝。今日悲秋人見汝﹐有何奇句動吾師。」葉笑而放之。逾二年﹐乃子索題芙蓉扇面﹐偶感前事﹐書曰「莫向芙蓉怨不平﹐風塵從古困儒生。當年錯怪淮陰少﹐自有王孫未有名。」它日﹐乃父見之﹐謂瑛曰「汝尙記憶前事耶﹖」因出酒命酌﹐痛歡而罷。

嘉靖中﹐有好爲六朝詩者﹐不獨巧麗﹐且欲用不經人道之語易字換句﹐遂至妄誕不稽。金編惰璐作詩嘲云「何處歌新調﹐旖旎固不羣。剪花金瑣瑣﹐鬥葉玉紛紛。巧壘空中錦﹐輕裁水上云。自慚心大拙﹐到此不能文。」又虞子匡一日遞一詩示郎仁寶請商之﹐仁寶三誦不知何題。虞臼﹕「吾效時人換字之法﹐戲攺嶽武穆《送張紫陽北伐》詩也。其詩曰﹕『誓律飈雷速﹐神威震坎隅。遐徵逾趙地﹐力戰越秦墟。驥蹂匈奴頭﹐戈殲韃靼軀。旋師謝彤闕﹐再造故皇都。嶽之號令﹐風霆迅天﹐聲動北陬。長驅渡河洛﹐直搗向燕幽。馬蹀月氐血﹐旗梟克汗頭。歸來報明主﹐恢復舊神州。』不過逐字換之。」遂撫掌相笑。﹝璐與珊兄弟齊譽﹐嘉靖乙巳﹐天下十荒八九﹐百物騰湧﹐時疫大行﹐餓孚橫道。珊除夜作二轉語云「年去年來來去忙﹐不飲千觴飲百觴。今年若還要酒喫﹐除卻酒邊酉字旁。」謂飲水也。「年去年來來去忙﹐不殺鵝時也殺羊。今年若還要鵝喫﹐除卻鵝邊鳥字旁。」謂殺我也。﹞

【程文憲】﹝鄱陽人。﹞

程文憲少與其兄隘齋及友人徐朝信修業於南天寺﹐主僧名復先者﹐後文憲筮仕鎭江﹐一日﹐僧持朝信所撰提緣疏並隘齋書﹐令爲徧千門第之媒﹐文憲贈金帛歸。後文憲謝病還裏﹐隘齋仕維楊興化﹐僧亦往謁之。口占一絕寄云「南天和尙雪盈頭﹐遠泛維楊一葉舟。帶去潤州抄化疏﹐也應添卻隘齋愁。」不二年﹐朝信官東安﹐僧又告文憲而往﹐文憲寄詩云「東安官舍冷如冰﹐杖錫秋風興欲乘。疏是先生親筆撰﹐不須懊惱怨山僧。」僧因梗於足不果啟行﹐無何﹐事不戒於火﹐文憲聞之﹐作詩云「紺宇緇宮盡掃除﹐如何回祿妒浮圖﹖不知跛足髡頭子﹐救得提緣疏也無﹖」聞者大笑。

鄱陽荻湖灘有神祠﹐祀楚三閭大夫﹐鄕人崇信極篤﹐稍有拂逆﹐疑神爲崇﹐香炬輝煌﹐牲軟無虛日﹐每歲有秋﹐抄化鉦鼓動地。程文憲偶寓其所﹐童子請肅衣冠﹑捧鑪香遠迓之﹐文憲笑而作詩曰「懷襄利祿渺如塵﹐魚腹甘心葬此身。可笑鄕人污忠節﹐沿門抄谷漫扛神。」粘門扉而髙臥﹐至則周旋數回而去。不數日﹐莊僕子女疾作﹐陰有怨言﹐文憲聞﹐書數語命往決之。「靈均之號兮奚憑﹖同列之讒兮奚名﹖相將以蠱惑兮奚君﹖離騷旣作兮九歌復鳴。精忠凜凜兮披誦猶生﹐顧言一白兮庶幾乎徵君之靈。」神降茫然無知﹐惟曰「汝有災咎﹐神本不。但念汝主甚賢﹐故爲轉移之無憂。」僕喜而歸﹐疑竟釋。用是鄕人諂褻之態少逭焉。

【張嘉猷】﹝字獻叔﹐閩人。性嗜酒﹐有晉人風致。﹞

張嘉猷爲龍泉教諭﹐王禦史應箕亦同鄕人﹐巡按至處州﹐張欲王以出格之禮相待﹐而王反甚踞﹐王合槪府縣學官而試之﹐張不得已﹐勉彊就試。王以秋江晚霽命題﹐張落句云「芙蓉最是無情物﹐又向前溪作晚陰。」王覽之大怒﹐痛恨入骨。蓋王之未遇時﹐其母攺節適人前溪﹐故張辱之也。次日﹐對眾官漫然嗔罵。將別﹐一教官重責十五下﹐而張亦竟署最下考左遷。﹝張他作如「獨憐芳艸別﹐共醉菊花杯。坐席流花气﹐徵鞍拂柳絲。」可謂俊雅。﹞

【何良俊】﹝字元朗﹐號柘湖﹐華亭人。與弟叔皮稱東海二何。﹞

何元朗爲南京翰林院孔目﹐董潯陽贈五言律三首﹐其一曰「執戟余方倦﹐ゼ詞爾獨雄。人分兩部別﹐官爲陸沈同。長路多秋艸﹐虛堂急暮虫。更憐他夜月﹐淸影隔江東。」其二曰「載筆新供奉﹐承恩舊帝京。離宮通祕署﹐江水切蓬瀛。待問稱書府﹐髙談謝墨卿。通來聞紙貴﹐知爾賦初成。」其三曰「行行遠送將﹐此去羨仙郎。作吏眞成隱﹐之官卻到鄕。千峯在城闕﹐一水限河梁。別後憑誰寄﹖秋籬歲歲芳。」

嘉靖戊午﹐何元郎致仕﹐南都諸公押鶯字韻詩以贈﹐朱射陂後一聯云「煙灌野陰滋畎蕙﹐宮城曙月響山鶯。」其前一句諸公悉不能解﹐獨許石城一聯云「買得曲池堪斗鴨﹐種成芳樹好藏鶯。」爲諸公嘆賞。

何元郎寓居姑蘇時﹐嘗過皇甫百泉小飲﹐百泉次日作詩來謝﹐中一聯云「甕非鄰捨酒﹐是故鄕魚。」後己巳年﹐元郎移家歸松﹐王玉遮來訪﹐泊舟河下﹐酒半作詩贈元郎﹐舟中自取一軸書之﹐對客揮灑立就﹐中一聯云「門椏舊五樹﹐江鱸新四腮。」同時諸人以爲摹寫極工。﹝葑門老儒朱野航頗攻詩﹐館於王氏﹐與主人晚酌罷﹐主人入內﹐適月上﹐朱得句云「萬事不如杯在手﹐一年幾見月當頭。」喜極﹐發狂大叫﹐叩扉呼主人起﹐詠此二句。主人大加擊節﹐取酒更酌。明日﹐徧請善詩者賞之﹐大爲張具﹐徵戲樂﹐畱連數日﹐吳下風流雅致如此。﹞

鎭江鄔佩之以詩名家﹐其子亦有文﹐何元郎款之飯﹐見其扇頭有細書詩數首﹐取視之﹐中有一聯云「匣有魚腸堪借客﹐世無狗監莫論才。」何極愛之﹐以爲近代之詩﹐亦難得如此者。後題名曰陸君弼。後訪之﹐陸乃江都人﹐歐侖山弟子。

【田藝蘅】﹝字子蘅﹐錢塘人﹐汝成子。﹞

李白《浣沙石上女》詩﹕「一雙金齒屐﹐兩足白如霜。」屐以木爲之﹐卽今之木屐﹐古婦女亦著之。今廣東婦女𨿽晴天白晝亦穿木屐。田於藝嘗戲給事中李孺徵云「樂府有《雙行纏》﹐今南海可謂《雙行屐》矣﹗」因作雙行屐云「荔枝醉顏﹐末麗蟠淸馥。孔雀隱蘭臯﹐佳人出茅屋。繡帛謝纏綿﹐赤腳幸馳逐。白足越羅裙﹐紅屐奇南木。金齒滑不磨﹐玉趾纖可掬。西子畫さ聲﹐東陽素波沐。不雨石琳瑯﹐無雷車櫪轆。烈日響洞房﹐良宵展郎腹。非乏蓮花承﹐頗厭筍芽縮。知音美自然﹐絲竹不如肉。」孺徵笑曰「足可補香奩新詠也。」他日﹐與李兵部少偕在西湖席上﹐以金蓮小命題索賦﹐田復戲之曰「貴地惟有雙行屐耳。」舉以誦之﹐軒渠不能自己。

具區東山有井﹐淵深叵測﹐世呼柳毅井。卽唐所傳洞庭君女歸柳毅事。言至今風月夜﹐往往見彼雙雙出遊。嘉靖辛丑﹐田子藝同中書舍人王子﹑蔡子同遊﹐酒酞﹐因吟曰「橘花垂蔭碧闌干﹐此地曾經柳毅傳。卿亦有書吾肯寄﹐汲深千尺轆轤縣。」時林月漸明﹐隱隱見橘柚影中一美人﹐掩映若隔煙霧﹐卻前遙吟曰「橘花如雪晚風淸﹐迢遞關山春夢驚。明月一天涼似水﹐不堪重省舊時情。」卽追討其迹﹐杳不可得。質明﹐欲辟地祠之﹐鋤下然有聲﹐得一石碑﹐題曰龍井神女祠﹐因建宇於其上。

【蕭鳳質】﹝奉新女子。﹞

嘉靖間﹐蕭鳳質之夫遊學在外﹐屬小疾﹐鳳質爲言寄之﹐有云「聞不安﹐恨東西相隔﹐妄職有所不能書﹐徒涕泣懷念而已。小詩慰勉。詩云﹕欲把相思遠寄君﹐恐教牽動讀書心。閒花野艸休關念﹐養取葵心向紫宸。」﹝瑞州劉舉人文光﹑廖舉人暹﹐嘉靖乙丑會試京師﹐廖從老嫗買妾﹐僞指劉曰「娶汝劉君也。」女卽拜劉﹐劉辭謝。明日﹐老嫗詣劉講婚﹐劉曰「娶妾者﹐廖也﹐非我也。」嫗歸語女﹐女誓曰「吾旣拜劉﹐業已許之﹐豈肯易志﹖不然﹐有死而已。」劉不得已曰「後三年方得來娶。」女矢無它適﹐劉遂納聘﹐辭赴南雍﹐酌酒爲別﹐贈詩云「玉手纖纖捧玉杯﹐仙郎南去幾時回﹖天涯到處生芳艸﹐須記淩寒雪裏梅。」﹞

●卷九十八國朝

【廖道南】﹝字鳴吾。湖廣先是中卷。正徳辛巳會元。張治﹐茶陵人﹐廖﹐蒲圻人﹐其三人亦並楚產。考官笑曰「此湖廣鄕試榜也。」先是﹐帝星明於江漢﹐故世廟以此歲由興藩入繼大統﹐而魁選又應文星﹐故攺湖廣爲南捲﹐而鄕試亦增五名。﹞

廖道南爲舉人﹐卒業南雍﹐與南妓陳淑女狎﹐廖有《詠裹足》一絕曰「白練輕輕裹﹐金蓮步步移。莫言長在地﹐也有上天時。」又嘗與陳聯句《詠穩卓》一絕云「木屑原來斧鑿成﹝廖﹞﹐暫來低處立功名﹝陳﹞。𨿽然不作擎天柱﹝廖﹞﹐也斷人間枉不平。」﹝陳﹞

嘉靖甲午間﹐廖道南以議建九廟被眷﹐大擢如在卽﹐時倫公以訓與廖同官﹐遇弗逮﹐心頗不平。廖忽謂倫曰「吾有句云『人心不足蛇吞象。』」倫卽應聲曰「天理難容獺祭魚。」倫籍廣東﹐廖籍湖廣﹐百粵有蛇蠻之誚﹐荊楚有乾魚之譏。故舉以相嘲云。﹝廖後以父喪歸﹐西迎上於承天﹐衣紅﹐上弗悅﹐罷其官。﹞

【髙叔嗣】﹝字子業﹐號蘇門﹐洛陽人﹐嘉靖癸未進士。生支幹與僞漢友諒同﹐旣遷楚臬﹐恆邑邑不自得﹐發病卒﹐實友諒彭湖之歲。﹞

髙蘇門飲平定孫太守宅﹐孫時壽八十二﹐蘇門贈詩曰「楡關月出滿晴暉﹐畱客芳尊盡夜歸。本戀靑山辭虎竹﹐甘垂白髮守魚磯。藥欄傍戶花香入﹐藤樹當庭葉露微。便向溪問衰健﹐周王仍欲夢熊非。」﹝叔嗣未弱冠﹐著《申情賦》萬言﹐大梁之士駭曰「髙氏才子也。」﹞

【袁】﹝字永之﹐嘉靖丙戌進士﹐授兵部主事﹐因兵部火﹐謫戍松江以終。﹞

袁七歲時﹐卽穎悟殊等。所親有仕爲泰安吏目歸者﹐以扇索詩﹐遂信手書云「蓮幕淸風滿泰山﹐歸來林下一人閒。宦情恰似秋云薄﹐相對黃花滿笑顏。」

袁胥臺次電白觀海﹐畱詩云「電白城髙海上開﹐飛樓千尺俯蓬萊。三山隱見從空起﹐八極溟入望來。蜃气朝蒸疑是霧﹐潮聲晝湧忿如雷。遙思驅石當年事﹐直欲乘搓去復回。」

【陸粲】﹝字浚明﹐一字子余。﹞

陸貞山幼善屬對﹐錢漕湖秋日過其家﹐指庭中樹曰「秋聲在樹鳴金鐵。」卽對云「山色當窗罨畫圖。」謝樂全見其目秀﹐言「聰明露在眼上。」應聲云「錦繡羅於胸中。」時年甫六七歲耳﹐稍長﹐同陸象孫會客﹐曰「圍棋賭酒﹐一著一酌。」客無以應。粲卽云「何不對『坐滿觀書﹐五更五經。』」他若「臣作股肱耳目」對「予敷心腹腎腸」﹐「五事貌言視聽思」對「七音宮商角徵羽」﹐又「棗棘爲薪﹐截斷劈開成四束」﹐「閶門起屋﹐移多補少作雙間。」此類甚多。

粲兄采亦善屬對﹐東郊巡按蘇松刷捲﹐許禦史戲云「北臺東禦史﹐西人巡按南方。」東不能屬。采私爲對云「冬宮夏侍郎﹐春日辦完秋稅。」又一人出對與學子云「呵硯作書﹐口內風雲生黑雨。」采亦代爲屬云「鋪牌買快﹐掌中天地現金星。」

陸世明﹑陸浚明同宗也﹐俊材藻思﹐聲稱藉甚﹐舉於鄕﹐赴省試下第歸﹐過臨淸﹐鈔關錯認爲商﹐令納稅﹐陸卽書一絕呈主事云「獻策金門苦未收﹐歸心日夜水東流。扁舟載得愁千斛﹐聞說君王不稅愁。」主事見詩驚愧﹐亟迎入﹐款贈甚厚。

金陵一妓能詩善鼓琴﹐以月琴自號。陸世明過其家﹐口占《點絳唇》贈之云「三尺冰弦﹐夜深彈破靑天竅。意中人杳﹐只有淸光到。雲雨無緣﹐總是相思調。愁懷抱﹐嫦娥心照﹐訴與他知道。」妓求室中春聯﹐卽援筆書云「半窗花影人初起﹐一曲桐音月正中。」妓贊誦不已﹐徐言「中字恐不如髙字。」世明欣然易之。﹝金陵教坊妓齊錦云者﹐能詩善鼓琴﹐嘗對人雅談終日不倦﹐與庠士傅春眷愛﹐更不他接。春受仇事誣系獄﹐錦云脫簪珥爲饋給﹐時或不繼﹐售臥褥供之。後謫戍遠方﹐錦云欲隨行﹐春恐途中反生禍端﹐力止之。錦云因贈一絕﹕「一呷春醪萬里情﹐斷腸芳艸斷腸鶯。願將雙淚啼爲雨﹐明日畱君不出城。」錦云旣歸﹐蓬首垢面﹐閉戶不出﹐日讀佛書﹐未幾病沒。人多義之。﹞

【顧明】﹝號霞山﹐武進人。﹞

顧明同陳總戎宴白康敏園﹐畱詩曰「山城春盡柳花香﹐亂撲王孫云錦裳。萬巧共看金作谷﹐百壺那惜玉爲漿。賓朋得意心俱醉﹐節鉞宜人气自揚。愧我請纓今已暮﹐江東畱滯一淸狂。」

有業縫衣者﹐以賄得獎冠帶﹐顧霞山嘲曰「近來仕路太糊塗﹐彊把裁縫作士夫。軟翅一朝風蕩破﹐分明兩个剪刀箍。」

顧霞山坐事亡命﹐過滸墅關﹐關吏呵止之﹐顧獻詩曰「落魄江湖過滸頭﹐瀟瀟行李一扁舟。撐腸拄腹三千卷﹐盡欲濡君助國謀。」主事亟延接之﹐厚贈去。

【皇甫氵方】﹝字子循﹐號百泉﹐錄之子﹐長洲人﹐嘉靖己丑進士。官稽勛郎中﹐兄衝﹑氵孝弟濂﹐並擅才名﹐而司勛尢爲白眉。﹞

皇甫氵孝詩特工五言﹐至七言近體﹐薄不多作。氵孝卒﹐蔡子木悼之云「五字沈吟詩品絕﹐一官憔悴世塗難。」時以爲實錄﹐蔡每對人讀﹐輒哽咽淚下。

皇甫氵方赴丹陽廣福寺與弟氵方言別云「古寺碑題西晉年﹐澄湖如練倚窗前。寒云自覆金光殿﹐荒艸猶埋玉乳泉。楓葉染霜秋後色﹐雨花和梵夜中禪。亦知閱水同觀世。不柰潮聲送客船。」

皇甫氵方訪李伯華太常﹐有詩云「拂衣歸臥一丘安﹐命駕何辭千衛難。書插髙樓虫蠹盡﹐棋拋別墅鳥污殘。雄心每向詞中發﹐變態都將戲裏看。自愧交知成白首﹐猶持長劍倚人彈。」伯華以善相名﹐又嘗作《寶劍記》﹐故司勛及之。

唐錢起﹑郎士元並擁大名﹐自丞相以下﹐更出作牧﹐二子無詩祖餞﹐時論鄙之。皇甫子循與蔡子木同官陪都﹐頗亦似之。後子循在澶州﹐寄懷詩末云「日月江頭聞送客﹐每於詩卷恨錢郎。」

昆山顧茂儉妹﹐乃雍裏方伯之女﹐皇甫百泉之甥也﹐嫁孫僉憲家爲婦﹐甚有才情﹐嘗有《春日》詩云「春雨過春城﹐春庭春艸生。春閨動春思﹐春樹叫春鶯。」

【蘇志臯】。﹞

京師宣武門外有寺曰歸義﹐凡士大夫送行多於其間。嘉靖中﹐刑部副郎蘇志臯一日餞客先至﹐僧房辟間有李鎭所畫判子一副﹐乃脫靴爲壺﹐令一鬼執而投之﹐一鬼執酒壺於判後竊飲之。蘇因暇戲題詩以嘲云「芭蕉秋影送婆娑﹐醉裏觥籌射鬼魔。到底不知身後事﹐酆都城外更如何」﹖蘇友髙東谷時爲光祿少卿﹐夜夢綠衣使者揖曰「蘇司寇嘲戲太重﹐求爲解之。」次日﹐髙告於蘇﹐蘇思而告以歸義之故﹐兩人相笑別去。髙復夢綠衣曰「我以公與蘇司寇交厚﹐專爲求解﹐何置不言﹖」髙明日顓往蘇處﹐特拉同至歸義﹐復題云「蟠桃頻竊酒頻傾﹐總是區區兒女情。莫道不知身後事﹐目光如電照幽冥。」是夕﹐髙復夢綠衣來謝。蓋亦異云。

【蔡汝楠】﹝字子木﹐號白石﹐徳淸人。嘉靖壬辰進士﹐官大司空。﹞

楊州郝侍禦構東園寅樓﹐蔡子木題云「大隱結樓城市裏﹐獨憐樓戶向東開。瓊花不受西風落﹐虛幕常迎曙色來。海畔三山堪寄眺﹐林間五老共傳杯。知君別訪長生訣﹐倚檻時時待鶴回。」

【許谷】﹝字仲貽﹐號石城﹐上元人。嘉靖間太常卿。﹞

許石城乙酉中鄕試﹐已丑﹑壬辰俱落第﹐出都門﹐口占自嘲﹐有「歸去南京無別事﹐算來依舊念書經」之句。聞者爲之捧腹。至乙未會試第一。

許仲貽《潞河道中寄都下諸君》云「長河南下客程遙﹐北望燕山翠不消。散吏衣冠今故國﹐美人簪總丹霄。風前驛樹枝搖落﹐天外江鴻影寂寥。何日金門還曳履﹐雲中重聽奏簫韶。」

【王維禎】﹝字允寧﹐號槐野﹐陜西華州人﹐生平所推伏者﹐獨杜少陵。一日謂王元美曰「趙刑部某治狀何如﹖」曰「循吏也。甚慕公詩﹐且苦吟。」大笑曰「循吏可作﹐詩何可便作﹖」又謂元美曰「見王謀詩否﹖曰「見之。」又曰「曾示我一冊﹐吾欲與評之﹐渠意不受評﹔渠欲吾延譽﹐令吾無可譽。」後念其母老病乞南﹐得國子祭酒﹐歸省﹐道經華山﹐爲文祭之﹐大約以母素敬神﹐而不蒙庇﹐卽愈吾母病﹐吾大吏也﹐能爲文以不朽神。其辭頗支離怪誕。居無何﹐以地震死西安。李戶部愈素恨允寧﹐假華山神爲文﹐詈而謬之﹐今並傳關中。﹞

王允寧﹐臨潼初度﹐有詩自嘲云「辛丑仲冬月二日﹐吾今三十五年過。漫將車馬驅塵海﹐豈有文章艷綺羅。冉冉松云依閣度﹐輝輝梅日傍人和。他鄕杯酒難成醉﹐策杖驪山望故阿。」

【朱曰潘】﹝字子價﹐號射陂﹐寶應人。嘉靖間﹐官副使。﹞

嘉靖中﹐火災後﹐朝廷將鼎新三殿﹐令兩京各衙門官出銀助工。時朱射陂爲主客正郎﹐賞作一詩云「五云深處鳳樓開﹐中外欣欣盡子來。敢謂鷺鶿能割股﹐顧同ケゲ可消災。司空怪見如無物﹐村僕何如歡破財。安得黃金髙北斗﹐卽教三殿麗蓬萊。」𨿽則戲調之詞﹐然有諷有諭﹐人以爲切中事情云。

朱射陂雨中遇天隆寺﹐檢《楞伽》遺教諸經﹐作詩曰「歷陽飛雨過江寒﹐亂石髙杉路萬盤﹐不向諸天行處險﹐豈知三藏到時難。深林貝葉僧翻少﹐中夏枇杷鳥啄殘。獨怪世緣非偶爾﹐入門先認說經壇。」

朱射陂又有《秋閨怨》曰「合歡樹上鳥欲棲﹐空房織綿寶家妻。遙遙夜夜誰能柰﹐三三五五並相攜。鏡花對影慚雙笑﹐燭淚分行伴獨啼。莫道回文能妙絕﹐陽臺雲雨隔安西。」

【喬世寧】﹝字景叔﹐耀州人﹐嘉靖間官學憲。﹞

喬景叔己酉歲﹐以楚藩參入賀萬壽﹐攜行卷百餘首示王元美﹐元美最愛其《寄王太史元思謫戍玉壘》一律﹐云「學士兩朝供奉年﹐上林詞賦萬人傳。一從玉壘長爲客﹐幾放金雞未擬還。聞道買田臨淮口﹐能忘歸馬向秦川。五陵它日多豪俊﹐空望城南尺五天。」

王仲山同將至金陵﹐聞喬景叔遷官赴蜀﹐詩以志慨曰「共期江上聽潮聲﹐幾歲秋風旅雁情。正喜舟臨桃葉渡﹐忽聞君向蜀山行。巴川水映琴臺落﹐劍閣云隨馬足生。後會不知何日是﹖鐘陵西望淚縱橫。」

【劉鳳】﹝字子威﹐號羅陽﹐嘉靖間侍禦。﹞

客有談飛來峯疑其妄者﹐劉子威戲爲《徵事》一首云「怪山絕越未嘗無﹐逃石臨流不可呼。縣鼓夜穿雙去鶴﹐澤鐘晨響匹棲鳧。牡飛此日來城闔﹐雄化何年走轆轤﹖豈有鐸驚翩自至﹐不須流血用鞭驅。」

劉子威《賦綠牡丹》云「萼華開縹鳥﹐異色艷新姝。柳帶煙堪似﹐樽傾光未殊。芰荷衣欲濕﹐鸚鵡貌中圖。若向河陽覓﹐石家應自無。」

劉子威擬《詠彈琴孌童應令》云「鴛袂玉琴淸﹐移宮作上聲。小來元識曲﹐出性愛吹笙。掩抑兩三弄﹐低徊一再行。千秋無假諭﹐自絕此時情。」

張幼於所幸陳姬亡後﹐幼於忽夢姬問佛圖澄是佛是道﹐劉子威戲贈曰「月明多露夢來時﹐落葉哀蟬曲正悲。瞥見愁魂疑慘黛﹐似聞小語乍低眉。塵中幻劫元隨世﹐在日神通亦應期。除是解禪情總謝﹐定知無个罷相思。」

隆慶二年五月﹐陜西民李良雨本男子﹐無恙﹐忽變爲婦人﹐與同夥一人合爲夫婦﹐其弟李良云報官奏聞﹐劉子威有詩曰「鴻蒙乃與陰陽事﹐猶疑天地未分明。有時埏埴作狡獪﹐攸忽善幻非常情。不見晉人一旦遂爲雌﹐人事反覆絕難知。牛哀已爾成異類﹐蟬付齊後何論爲﹖丈夫作計無自喜﹐早晚會隨風雲起。但爾藏頭向閨裏﹐世間不復幾男子。」

【李春芳】﹝字子寶﹐揚州興化人﹐號石麓。﹞

嘉靖甲午秋﹐有士子赴鄕試﹐題詩於讀書之屋而行﹐尾句云「明歲看花三月麗﹐滿城桃李先春芳。」蓋自寓也。明年春榜﹐李春芳作狀元。以此詩爲讖。

世廟自號天河釣叟﹐命羣臣賦詩﹐李春芳應制獨爲稱旨。其詩曰「紅竿百尺倚潢流﹐獨泛仙槎犯鬥牛。光拱眾星爲玉餌﹐象垂新月作銀鉤。撒開煙水三千丈﹐坐老乾坤億萬秋。相遇玉皇如有問﹖絲綸今屬大明收。」

初﹐李石麓讀書句曲崇明寺中﹐有詩與寺僧﹐曰「年年山寺聽鳴鐘﹐匹馬長途憶遠公。它日定須畱玉帶﹐題詩未許碧紗籠。」及作相﹐僧攜詩抵京師﹐公解玉帶以贈﹐僧歸建樓藏之﹐名玉帶樓。

【楊繼盛】﹝容城人。其父母不睦者十年。一日自遠歸﹐去家三十里﹐暮不及至﹐因假宿二郎神廟﹐夜夢其神呼曰「爺可速回﹐娘候汝久矣。」及回一合﹐遂生椒山﹐厥狀與神最肖﹐故小字二郎。﹞

楊椒山《夜感月有懷》﹐賦詩云「鎖合西臺煙霧浮﹐孤燈相對夜悠悠。寒欺艸榻涼如洗﹐風捲星河曙欲流。報主獨憐盛孟浪﹐論交誰復憶同遊﹐多情惟有舊時月﹐猶自偸光入气樓。」

嘉靖壬子﹐楊椒山渡江訪唐荊川先生不值﹐因登焦山﹐題礙月亭壁云「楊子懷人渡楊子﹐椒山無意合焦山。地靈人傑天然巧﹐瞬息神遊萬古間。」後豫章謝廷傑督學南畿﹐摹此詩刻之石。未幾亭圯﹐墨迹煙滅云。

楊椒山《臨刑詩》﹕「浩气沖太虛﹐丹心照千古。平生未了事﹐畱與後人補。」其子應尾因號補亭﹐後以蔭官京師﹐每過西市﹐輒涕泣回車。西市﹐椒山受刑處也。

【諸大綬】﹝字端甫﹐號南明﹐山陰人。嘉靖丙辰狀元。﹞

髙昆侖太史奉使還蜀﹐諸南明送以詩云「淸宵天祿正然藜﹐暫捧周圭出玉墀。回望五雲天咫尺﹐行看三峽路逶迆。晚風亂度猿聲急﹐曉月橫浮嶽色奇。知是相如擅詞賦﹐登臨到處有新詩。」

【範應期】﹝字伯禎﹐號屏麓﹐烏程人。﹞

範屏麓爲國子時﹐赴京鄕試﹐將送者皆集﹐舟甫發﹐忽一喪舟至﹐哭甚哀﹐眾爲不歡。忽又一舟至﹐載一麗妓﹐眾邀至﹐屬以侑觴﹐妓曰「前三年此時有客上京﹐妾得事之。」問爲誰﹖曰「記是徐瑤泉者﹐尙不知已首捷也。」眾爲鼓掌﹐大號舉觴﹐屬公酣飲極歡﹐曰「兆定矣。」是夜﹐公臥舟中﹐夢入廣寒宮﹐老桂輪困﹐飄香散采﹐爲嫦娥者千百輩﹐皆齊聲歌曰「絲綸閣下文章靜﹐鐘鼓樓中刻漏長。獨坐黃昏誰是伴﹖紫薇花對紫薇郎。」旣醒﹐知其爲吉兆﹐而眾皆聞天香經日不散。是科果成殿元﹐極鑾坡之選。泥金報日﹐夫人訃音已至﹐續娶吳夫人﹐小字紫薇。

【袁宗道】﹝字伯修﹐萬曆丙戌會元。﹞

袁伯修﹑黃平倩二太史﹐寒夜集朱靜甫侍中維摩室﹐作禪語﹑莊語﹐兩相倡和﹐以捷爲勝﹐頓成五十七字對。禪語曰「那畔消息﹐見半點兒﹐有甚巴鼻。若非是千了萬了﹐說不盡百樣郎當。因此上﹑雪山中忙倒了釋迦。喫麻喫米﹐受苦擔饑﹐生怕放逸魔﹐花費了眼前日子。」莊語曰「這邊事情﹐到十全處﹐還未稱心﹐忽地便七旬八旬﹐嘆原來一場扯淡。只落得﹑漆園裏笑殺个莊周。應馬應牛﹐逍遙散誕﹐都將逆順境﹐交付與頭上天公。」

●卷九十九國朝

【李攀龍】﹝字於鱗﹐號滄溟﹐濟南人。嘉靖間﹐官按察使。其詩多風塵字樣﹐人謂之李風塵。其終也﹐以舉筆作文﹐心痛卽死。何大復亦然。﹞

李於鱗爲按察副使視陜西學﹐而鄕人殷者來巡撫。殷以刻核名﹐尢傲而無禮﹐嘗下檄於鱗代撰奠章及送行序﹐於鱗不樂﹐移病乞歸﹐殷固畱之。入謝﹐乃請曰「臺下但以一介來命﹐不則尺虎見﹐屬無不應者﹐似不必檄也。」殷愕然起謝過。有所屬撰﹐以名刺往﹐而久之復移檄﹐於鱗恚曰「彼豈以我重去官耶﹖」卽上疏乞休﹐不待報竟歸﹐吏部惜之﹐用何景明例許養疾﹐疾愈起用﹐蓋異數也。於鱗歸杜門﹐自兩臺監司以下請見不得去﹐亦無所報謝。以是得簡倨聲。又嘗爲詩﹐有云「意气還從我輩生﹐功名且付兒曹立。」諸公聞之﹐有欲甘心者矣。

李於鱗《懷宗子相》詩﹕「薊門秋杪送仙槎﹐此日開尊感歲華。臥病山中生桂樹﹐懷人江上落梅花。春來鴻雁書千里﹐夜色樓臺雪萬家。南越東吳還獨往﹐應憐薄宦滯天涯。」子相每誦中聯﹐自嘆以爲不可及。﹝於鱗守順徳時﹐有胡提學者過之﹐其人蜀人也。於鱗往訪﹐方掇茶次﹐漫問之曰「楊升庵健飯否」﹖胡忽云「升庵錦心繡腸﹐不若陳白沙鳶飛魚躍也」。於鱗拂衣去﹐口咄咄不絕。後按察關中﹐過許中丞宗魯﹐許問﹕「今天下名能詩何人」﹖於鱗云「惟王元美﹐其次爲宗子相」。時子相爲考功郎﹐許請子相詩觀之﹐於鱗忽勃然曰「夜來火燒卻。」許面赤而已。﹞

殷太史正甫至自泰山﹐李於鱗贈詩曰「明堂天子昔登壇﹐禦道風流擁漢宮。海色回臨三觀動﹐春陰不散五松寒。白雲忽向封中出﹐玉牒誰從篋裏看。此日滿朝求禪艸﹐相如早晚入長安。」又作詩《問正甫》云「上宮春色自何年﹖阿閣神房幾洞天﹖囊裏定攜三秀艸﹐懷中曾擬四愁篇。射牛漢迹今猶在﹐系馬吳門似杳然。七十二家論祀典﹐還朝可奏聖人前。」

「舊河通瓠子﹐新浪漲桃花。」元人張仲舉詩也。嘉靖中﹐河決徐沛﹐大司空萬安朱公衡排眾議﹐攺築新渠。百年河患﹐一旦屏息。海內名士咸有頌章。李於鱗詩云「河堤使者大司空﹐兼領中丞節制同。轉餉千年軍國壯﹐朝宗萬里帝圖雄。春流無恙桃花水﹐秋色依然瓠子宮。太史但裁溝洫志﹐丈人何減漢臣風﹗」「春流」一聯﹐王元美亟稱之﹐以爲不可及。然實用張語﹐而意稍不同。後元美過新河﹐亦有詩呈朱公云「日出煙空匹練飛﹐大荒中劃萬流依。連山盡壓支祁鎖﹐逼漢疑穿織女機。九道微輸寬气象﹐六軍容物迥光輝。甘棠欲讓金堤柳﹐曾護司空卻蓋歸。」論者以「支祁」「織女」一聯又在「槐花水」「瓠子宮」之上。

李於鱗《寄題王元美藏經閣》云「巖飛閣太湖傍﹐有客翻經日滿牀。白馬尙畱霜練影﹐彩毫應帶日花香。當年張掾生秋興﹐何處支公坐道場。君自風流兼二子﹐吳門極目正茫茫。」

李於鱗《題周天球小象》云「落魄吳門五十春﹐懶從髙閣畫麒麟。此中墨客爭知妙﹐何處詞人更有眞﹖白眼自宜置丘壑﹐紅顏元不染風塵。東墻休掛喬家女﹐夜恐周郎作後身。」

【王世貞】﹝字元美。弟世懋﹐字敬美﹐海上有鳳麟洲﹐故兄弟各以爲號。﹞

王元美十五時﹐受《易》山陰駱行簡先生。一日﹐有鬻刀者﹐先生戲分韻教元美詩﹐元美得漠字﹐輒成句云「少年醉舞洛陽街﹐將軍血戰黃沙漠。」先生大奇之﹐曰「此子異日必以文鳴世也。」

楚人陸生嘗從軍得官﹐而善按摩﹐多戲術。王元美贈詩曰「翩翩裘馬俠兒風﹐靑眼人間計未窮。早歲散金收劍客﹐中年飧玉禮壺公。顏從熊鳥方中駐﹐尊向魚龍戲裏空。日月任他雙轉轂﹐江湖隨意一飄蓬。」

王州贈湯生裝潢者云「金題玉燮映華堂﹐第一名書好手裝。卻怪靈芝鍼綫絕﹐爲他人作嫁衣裳。」

王州有《鴿》詩云「綺質霜毛種種殊﹐飛鳴元只戀庭除。籬邊斥聊同適﹐上饑鷹故不如。怖後長依阿育塔﹐馴來還寄曲江書。相看總是銜恩侶﹐翹首雲霄思有餘。」

何元朗嘗閶門﹐偶遇王鳳洲在河下﹐是日攜盤盒至友人家夜集﹐元朗袖中偶帶王賽玉鞋一支﹐醉中出以行酒﹐蓋王足甚小﹐禮部諸公亦嘗以金蓮爲戲談﹐鳳洲樂甚。次日卽以扇書長歌來惠﹐中二句云「手持此物行客酒﹐欲客齒頰生蓮花。」元郎擊節嘆賞﹐以爲才情﹤玄少﹥絕。

王州有《解語花》一闋﹐題美人捧觴云「檀槽細壓﹐紫澑泠泠﹐滴碎珠千斛。初贖﹐誰偕醒﹑卓女遠山黛綠。朱櫻小蹙﹐風裊處﹐山香幾曲。捧屈卮﹐徐露春芽﹐一樣纖纖玉。何事錦圍翠簇﹐只枝頭一點﹐買斷金穀。靈犀輕囑。微酣後﹐記取夜來題目。雙鬟趁逐﹐扶掩向﹑碧紗廚宿。誇醉鄕﹐還傍溫柔﹐此際平生足。」

王州又有《折桂令》二闋云「問先生酒後如何﹖潦倒模糊﹐偃蹇婆娑。枕底煙霞﹐杖頭日月﹐門外風波。盡皇都眼眶看破﹐望靑天信卻胡過。好也由他﹐歹也由他﹐便做公卿﹐當甚麼麼﹗」「問先生不飲何如﹖一點篝燈﹐數卷殘書。冷卻扁舟﹐悶他五柳﹐淡殺三閭。太行路都來胸腹﹐帝京塵滿上頭顱。睡也憂虞﹐醒也憂虞。不得毛﹐怎便糊塗﹖」

王敬美自謂詩自江西後﹐頗覺有進﹐其《題華夷互市圖》云「大漠髙空寂建牙﹐兩軍相對醉琵琶。天閒苜蓿多羌種﹐胡女胭脂盡漢家。雲裏射生旋入市﹐日中歸騎不飛沙。金錢半減犁庭費﹐五利應知晉史誇。」

【余應舉】﹝字徳甫﹐南昌人。王元美初成進士﹐隸事大理山東李伯丞﹐伯丞爲通於李於鱗。已﹐於鱗所善謝茂秦來﹐已﹐徐子與﹑梁公實﹑宗子相來﹐已﹐吳明卿及徳甫來﹐已﹐張肖甫來。吟詠時流布人間。或稱七子﹐或稱八子。﹞

余徳甫與王元美諸人爲詩﹐聲名頗相上下﹐其《再寄元美兄弟》云「濁酒柴門老更狂﹐不因時俗問行藏。芙蓉秋晚空江海﹐薛荔春深勝。楚曲何人堪孺子﹖吳中二美得王郎。天門夜半風雷起﹐銷盡人間六月霜。」

吳化卿先官中捨﹐後爲侍禦﹐余徳甫贈詩曰「三湘芳艸隔天涯﹐一自鳴珂幾歲華。烏府新栽周史柏﹐鳳池舊染漢宮麻。賦成秋色寒飛雪﹐興引春杯夜注霞。偶爲詞源相問訊﹐到知郢裏是君家。」

【吳國倫】﹝字明卿﹐號川樓﹐興國州人。﹞

吳川樓《爲余徳甫賦湖上艸堂》云「萬戶朱樓夾廣衢﹐憐君小築寄城隅。坐中山色羣書擁﹐枕上江聲四壁虛。奇字故人爭載酒﹐席門長者漫停車。我來竟日壚頭醉﹐風景何曾異敝廬﹖」

吳明卿貴陽初度﹐其兄遣兩僮適至﹐兩僮並善吹笛﹐聞之悵然﹐因賦詩曰「東風搔首夜郎城﹐一字鄕書百感生。侍子雙調云夢管﹐當筵忽作鳳鸞聲。梅花落盡春難寄﹐律呂和來怨未明。卻是吹塤人萬里﹐關山何處不含情﹗」

歐楨伯寄詩吳明卿﹐有云「可能一字寄蓬蒿。」明卿答詩曰「一失風波萬里餘﹐十年消息數行書。張騫異域迷通道﹐詹尹江潭困卜居。自是靑雲遊子薄﹐非關白髮故人疏。君今且莫深巖穴﹐合有新知薦子虛。」

吳明卿將發貴州﹐畱題署中云「已分孤臣老百蠻﹐除書猶自發燕關。官同太史周南寄﹐節似張騫異域還。白首從人增薄祿﹐彩毫隨處紀名山。夜郎臺畔江如珥﹐別去仍懸夢寐關。」

【宗臣】﹝字子相﹐號方城﹐揚州興化縣人﹐嘉靖間﹐官學憲。﹞

宗子相夜召吳明卿飲﹐明卿報言病目畏燈火﹐子相走筆戲簡二絕云「秋云落盡瀟湘曲﹐更有何人抱寒玉。堂前銀燭豈黃塵﹐相逢不肯開君目。」「昨日見君雙眼靑﹐今日見君雙眼赤。江南百戰天地催﹐豈應欲化萇弘碧。」

宗方城喜談神仙升舉之術﹐督學閩中時﹐忽謂其家人曰「某日有胡僧相訪﹐當歸化矣。」及期﹐謂僧且至﹐出門迓之﹐登堂分賓主坐定﹐相與話丹鉛之事﹐議論酬答﹐不倦﹐歷三晝夜辭去﹐左右初未見也。旣而﹐命家人具湯沐浴﹐作遺詩三首﹐遂擲筆而逝。其一曰「長嘯一聲歸去來﹐玉龍髙駕彩雲回。獨畱明月詩千首﹐萬古寒光燭上臺。」其二曰「二謫人間四九年﹐靑山萬里隔蒼煙。於今更返華陽洞﹐千樹桃花待舉鞭。」其三畱別知己曰「四海相逢盡臥龍﹐淸江夏夏抹芙蓉。我今先跨晴虹去﹐遲爾崆峒第一峯。」

【徐中行】﹝字子與﹐號龍灣﹐長興人。嘉靖間﹐官方伯。﹞

徐子與尊信李於鱗﹑王元美﹐二公亦每推轂子與。於鱗又云「不意吳越一隅土﹐乃生元美﹑子與﹑吾。鼎立中原﹐豈不大奇﹗」子與有喜於鱗起家浙憲二首云「靑門祖帳故賢哉﹐丹詔新從海岱開。閶闔萬年眞主出﹐風雲一日臥龍來。中興堪借文章色﹐漢柱曾題侍從才。最幸探奇司馬后﹐逢君重上禹王臺。」「衣冠朝散未央鐘﹐鞭弭中原豈易逢。忽自東方驅駟馬﹐遂令南斗合雙龍。霞標欲避天臺賦﹐紫气仍來日觀峯。何但故人忻禦李﹐風流誰不慕詞宗。」

李於鱗書徵王元美﹑徐子與爲文會於吳山﹐意气豪甚﹐子與賦二詩壯之﹐「龍門髙倚浙江邊﹐海內賢豪大會年。詞賦有盟歸掌握﹐橐何地不周旋。縱橫南紀星辰動﹐气色中興日月懸。萬態盡銷吾黨在﹐狂歌還似薊門前。」「禹壇文會遠相同﹐不讓談天碣石宮。授簡中原髙白雪﹐被襟大海起雄風。重來五獄神逾王﹐老去千秋計轉工。卻笑永和修禊者﹐虛將翰墨擅江東。」

【梁有譽】﹝字公實﹐號蘭汀居士。嘉靖中﹐官主事。﹞

梁公實有《弔吳宮詩》曰「月墮平湖漫不流﹐煙波何處可消愁﹖千年人傍要離冢﹐百頃誰尋範蠡舟。廊下悲風聞響さ﹐堂前淸宴憶傳籌。竹枝似寫當年恨﹐聲起吳江葉葉秋。」又《揚州悼隋離宮》詩云「李花歌罷益淒其﹐正是迷樓縱樂時。夜月遼魂哀鐵騎﹐春風淮柳拂鸞旗。斗邊蛇起妖誰識﹖帳裏雕來事可悲。千載故基何處覓﹖杜鵑啼上野棠枝。」「藻井雕甍駐彩霞﹐錦帆一去已無家。淒涼夜月樓前舞﹐零落春風仗外花。殘燒繞原碑臥艸﹐夕陽依岸柳藏鴉。可憐河水滔滔逝﹐不識人間有歲華。」

【謝榛】﹝字茂秦﹐號四溟山人﹐以救盧次便北遊燕﹐刻意吟詠﹐遂成一家。﹞

謝茂秦曳裾趙藩﹐嘗謁崔文敏銑﹐崔有詩贈之云「三月淸洹上﹐翩翩兩度來。搞詞傾玉海﹐弔古賦銅臺。岐路楊朱淚﹐江湖李白杯。今公今謝事﹐回首尙憐才。」

謝茂秦遊天壇﹐賦七言一律。「天畔飛霞照萬山﹐」尋易「山」字爲「峯」遂成絕句曰「度嶺攀崖自一筇﹐黃冠竹下偶相逢。振衣直上升仙石﹐天畔飛霞照萬峯。」

謝茂秦《賦牡丹》曰「花神默默殿春殘﹐京洛名家識面難。國色從來有人妒﹐莫教紅袖倚欄桿。」及讀羊士諤《郡中卽事》曰「紅香落盡暗香殘﹐葉上秋光白露寒。越女含情已無恨﹐莫教長袖倚欄桿。」因與暗合﹐遂刪己作。

有客問作詩之法於謝茂秦﹐請出一字爲韻﹐以試心思﹐乃得「天」字﹐遂成三十六句﹐云﹕林開鳥雀天。鴟號月黑天。春陰欲雨天。斜陽禾黍天。明河半在天。一棹劃江天。荷影亂湖天。江淸魚在天。蛾影癉江天。千江各貯天。海气混茫天。霜冷菊花天。云慘戰場天。野燒气蒸天。鷹揚朔漢天。馬見渥窪天。神龍穴海天。湖抱嶽陽天。饑鼯叫雪天。鐘磬徹諸天。心空走裏天。鶴夢不離天。濁水混靑天。東南百越天。江波不定天。云蘿隱洞天。丹气夜薰天。登嶽上捫天。隴樹插秦天。霜淸瘴厲天。气漢家天。冰開雁沼天。海簸大鵬天。嶺斷五羊天。微茫畫裏天。人老醉鄕天。又用「天」字起﹐得十二句﹐云「天馬行無迹。天覆空靑色。天髙籠鳥心。天陰鬼火亂。天寒鷹力健。天聚峨嵋雪。天勢海相吞﹐天風助鬥虎。天山雄漢塞。天長接鄧林。天晴百鳥散。天垂四野靑。又第二用「天」字﹐得十二句﹐云﹕井天開地鏡。鈞天奏太和。蜀天低劍閣。雲天渾一色。水天通夜鼠。羅天昭象緯。楚天三峽斷。海天騰蜃气。諸天空色界。江天月雨分。霜天紅樹老。通天鳥道寒。又第三用「天」字﹐得十二句﹐云﹕夜爽天街露。孤峯天外出。風暖天絲度。靜中天籟起。隱見天河影。峽開天一綫。漢北天常雪。日髙天更靑。霞明天姥峯。禪林天雨花。云疏天色澹。井平天影出。又第四用「天」字﹐得十二句﹐云﹕風響參天樹。鑿嶺蜀天開。混沌是天胚。萬物各天機。出塞胡天盡。龍鬥海天翻。雁得楚天春。虹截江天碧。玉气浮天闕。蹄涔縮天影。秋气澄天宇。到海得天多。客謝而去。顧茂秦笑曰「子何太泄天機耶﹗」

大梁李生﹐謝茂秦詩友也。早過茂秦﹐畱酌﹐談及造句之法﹐因出「燈」字爲韻﹐得四十句﹐云﹕煙葦出漁燈。書聲半夜燈。山扉樹裏燈。風幢亂佛燈。心空一慧燈。塔閃半空燈。石火點船燈。蛾影隔籠燈。廚煙夜罩燈。倦客望村燈。風雨異鄕燈。山鬼弄昏燈。夜慘病中燈。穴鼠暗窺燈。霜風逼旅燈。紀夢坐呼燈。江樓兩岸燈。屋漏夜移燈。金粟吐華燈。仙家月是燈。思婦背孤燈。形影共寒燈。窗昏夢後燈。調鷹徹夜燈。農談共瓦燈。棋罷暗篝燈。呼墟夜盡燈。樹隱酒樓燈。村夜績麻燈。除夜兩年燈。鬼火戰場燈。林疏見遠燈。夜泊聚船燈。海舶浪搖燈。殿列九華燈。靈焰鳳膏燈。春宮萬戶燈。李生曰「少陵止有『舟雪灑寒燈』之句﹐子何燈字之多耶﹖」因大嘆服。﹝王元美爲比部郎﹐嘗與蔡子木﹑徐子與﹑吳明卿﹑謝茂秦飲。謝時再遊京師﹐詩漸落﹐子木數侵之。已﹐被酒髙歌其夔州諸詠﹐亦平平耳。甫發歌﹐明卿輒鼾寢﹐鼾聲與歌相低昂﹐歌竟鼾亦止﹐爲若初醒者﹐子木面色如土。子與復與子木論文﹐不合而罷。後五歲所﹐而子木以中丞撫河南﹐子與守汝寧﹐明卿謫歸徳司理﹐張肖甫謫裕州同知﹐皆屬吏也。子木張宴﹐備賓主身行酒炙曰「吾烏得有其一以慢三君子。」尋具疏薦之。﹞

【侯一元】﹝號二谷﹐浙樂淸人。嘉靖間﹐官布政。﹞

侯二谷《贈王公督學楚中》詩云「長江千里白波來﹐畫舸風輕五兩催。新雨曉看雷澤漲﹐冰壺秋映洞庭開。洲前落月聞湘瑟﹐峽外飛雲見楚臺。辭賦郢中應一變﹐漢家方重馬卿才。」

侯一麟酷仿右丞﹐如「四顧徒余壁﹐一牀空有書。」「好道發新白﹐爲儒家舊貧。」「每因枕上夢﹐識得屋前山。」皆得意句也。與一元時稱「華萼。」

【穆文熙】﹝字敬甫﹐號少春﹐東明人。﹞

莆田陳本容﹐也罷先生孫也﹐將詣都下﹐穆少春贈之詩﹐且曰「爾書法自玆有價﹐周公瑕之後﹐卽當以毛穎登壇也。」詩曰「隔歲別驚喜乍舒﹐憑陵彩筆近何如﹖劍鋒自悟張顚艸﹐石鼓兼傳史籀書。客裏秋風一榻外﹐行邊寒雨片帆除。知君到處名逾重﹐洛下人爭款應徐。」

葉龍塘夢熊﹐以言事放逐﹐後十餘歲始爲安慶太守﹐穆少春寄詩云「傾蓋當年事已奇﹐更於霄漢幾追隨。直名頓向批鱗起﹐俠气兼從說劍知。一別羅浮空有夢﹐十年漳水杳無期。循良何日徵黃霸﹖惆悵天南歲暮時。」

石拱辰﹑穆敬甫與王敬美善﹐兩人日計敬美當督學﹐俄得報﹐柄文關內。敬甫有詩曰「蘭省當年識大家﹐雄飛今始動黃麻。一官攬轡還驄馬﹐四輔傳經有絳紗。斗下靑萍時自起﹐秦庭白璧久爭誇。昆明池畔支機石﹐指點全歸上漢槎。」「吳楚何辭擁傳勞﹐淸時共羨領時髦。人才自數三秦盛﹐伯仲同推六代豪。藻鑑湟中空駿馬﹐壯遊華頂駐旌旄。五千言後重堪著﹐會見關門紫气髙。」

陳本容善作矮人行﹐爲南音若鳥語。一日﹐自魏遊越﹐穆少春贈詩曰「綠陰池館坐斑荊﹐客子南歸渺去程。醉後侏儒空有態﹐花時夫已無聲。中山兔盡揮毫去﹐越水鵝肥載筆行。書法如君稱墨﹤玄少﹥﹐乾坤何處不逢迎﹗」

南樂陳藎齋三失內子﹐穆少春嘲曰「十載元龍嘆各天﹐書來心事轉淒然。芙蓉並蒂三經雨﹐鳳嘴成膠兩續弦。萊子幾堪吟麥雉﹐裴航翻苦遇仙緣。定知須鬢時時黑﹐酷似周郎弱冠年。」

●卷一百國朝

【倭國】﹝吳自泰伯至夫差二十五世﹐勾踐滅吳﹐其子孫支庶﹐入海爲倭﹐故《通鑑前編》注云「今日本國﹐吳泰伯之後。」。﹞

國初嘗欲徵倭﹐其國王遣使害哩嘛哈奉表乞降﹐上問﹕「倭國風俗如何﹖」害哩嘛哈以詩答曰「國比中原國﹐人如上古人。衣冠唐制度﹐禮樂漢君臣。銀甕芻新酒﹐金刀膾細鱗。年年三二月﹐桃李一般春。」

成化甲午﹐倭人入貢﹐見蜀葵花不識﹐問何名﹖人紿之曰「此一丈紅也。」其人以紙狀其花﹐題云「花於木槿花相似﹐葉與芙容葉一般。五尺闌干遮不盡﹐尙畱一半與人看。」

正徳間﹐有日本國使者經西湖﹐題詩云「昔年曾見此湖圖﹐不信人間有此湖。今日打從湖上過﹐畫工還欠著工夫。」

倭人入貢﹐每艤舟定海通津橋﹐時防閒之法頗嚴﹐賦絕句云「棄子拋妻到大唐﹐將軍何事苦相防﹖通津橋上團團月﹐天地無私一樣光。」

嘉靖間﹐倭子從終興雨中往曹娥江﹐賦詩曰「渺渺茫茫浪潑天﹐霏霏拂拂雨和煙。蒼蒼翠翠山遮寺﹐白白紅紅花滿川。整整齊齊沙上雁﹐來來往往渡頭船。行行坐坐看無盡﹐世世生生作話傳。」又﹕「天連泗水水連天﹐煙鎖孤村村鎖煙。樹繞藤蘿蘿繞樹﹐川通巫峽峽通川。酒迷醉客客迷酒﹐船送行人人送船。此會應難難會此﹐傳今話古古今傳。」

萬曆二年三月﹐倭子三人同一破船漂至登州府。其一能詩﹐是日雨雪﹐登守就出爲題﹐倭卽寫云「一夜東風勝北風﹐鵝毛飛亂滿長空。梨花樹上白加白﹐桃杏枝頭紅不紅。鶯問幾時能出谷﹐燕愁何日化泥營﹗寒冰鎖住轍千架﹐路阻行人去不通。」

【安南】﹝古交趾﹐其國人之足大指交﹐故名。﹞

交趾王原姓陳氏﹐後有黎季釐者﹐江西人﹐幼時販至其國﹐登岸時﹐見沙上有字云「廣寒宮裏一枝梅。」釐後夤緣得官。一日﹐陳王避暑於淸暑殿前﹐有桂幹樹﹐王出對云「淸暑殿前千樹桂。」羣臣皆未對﹐釐憶沙上所見﹐遂以對之﹐王大驚曰「子何以知吾宮中事﹖」釐以實告﹐王曰「此天數也。」蓋王有女名一枝梅﹐建廣寒宮以處之也。遂配之。

弘治間﹐安南使過吉水﹐《弔文丞相》詩曰「吉水江頭系客舟﹐緬懷丞相舊風流。堂堂大義勤王日﹐竺耿孤忠就死秋。北伐自期終復漢﹐東徵誰謂竟亡同﹖一身獨任网常責﹐肯戴南冠學楚囚﹖」

交趾使遊京師﹑西湖﹐賦一絕曰「一株楊柳幾薴花﹐醉飲西湖賣酒家。我國繁華不如此﹐春來徧地是桑麻。」

嘉靖初﹐都禦史毛伯溫徵安南﹐其國王以《萍詩》諷云「錦鱗密砌不容鍼﹐帶葉連根不計深。常與白雲爭水面﹐豈容明月墜波心﹖千層浪打誠難破﹐萬陣風顚永不沈。多少魚龍藏未見﹐太公無計下鉤尋。」毛伯溫依韻答之云「隨田逐水冒英鍼﹐到底原來種不深。空有根苗空有葉﹐敢生枝節敢生心﹖寧知聚處焉知散﹐但識浮時不識沈。大抵中天風勢惡﹐掃歸湖海竟無尋。」國王見詩大驚﹐由是貢服。

交南莫登庸稱降﹐遣侄文明赴京﹐事畢瀕回﹐辭兵部云﹐言不能達意。遂上一啟。乃同行阮文泰所撰。文泰﹐其國以狀元及第者。詞曰「乾坤發育萬物﹐必資六子以成其功。聖人統禦萬邦﹐必籍六曹以宣其教。上下一理﹐古今同符。文明等抱本投降﹐赴京伺命。先先周隰﹐風霜靡憚於馳驅﹔蕩蕩堯天﹐云日第﹤廠堇﹥於就望。孚正切﹐驚惕殊深。恭惟兵曹鈞座了﹐量度包荒﹐忠形納約。上俾帝介﹐宏推一世之仁﹔外溥海隅﹐咸遂並生之願。文明等觀光伊邇﹐受賜良多。車制指南﹐欣覿遣還之禮﹔心存拱北﹐敢忘造命之恩。」

【占城】﹝地在交趾南﹐濱海﹐古越裳氏。﹞

占城使人入貢詩﹐其《初發》云「行盡河橋柳色邊﹐片帆髙掛遠朝天。未行先識歸心早﹐應是燕山有杜鵑。」其《楊州對客》云「三月維楊富風景﹐暫畱佳客與同牀。黃昏二十四橋月﹐白髮三千餘文霜。玉句詩聞賢太守﹐紅蓮書寄好文章。欲尋何遜舊東閣﹐落盡梅花空斷腸。」其《江樓畱別》云「�峯俯樓樓俯渡﹐遠人送客此經過。西風楊子江邊柳﹐落葉不如離思多。」

●卷八十一國朝

【文皇帝】﹝初封燕﹐及卽位﹐詔以北平布政司爲北京﹐每巡幸﹐稱行在﹐設行部官﹐開科曰北京行部鄕試。正統辛酉﹐始定爲京師﹐革行在之稱。﹞

文廟在燕邸大宴﹐時天寒甚﹐文皇出一對曰「天寒地凍﹐水無一點不成冰。」姚廣孝在坐﹐應聲曰「國亂民愁﹐王不出頭誰是主。」文皇大喜﹐遂決意起兵﹐而姚預靖難功焉。

永樂初﹐有士人赴舉﹐祈夢﹐神告之曰「禮樂徵伐﹐自天子出。」士人擬爲義爲論以待。及舉於鄕﹐登進士﹐竟無驗。後官膳部郎官。文廟與羣臣宴﹐出語曰「流連荒亡﹐爲諸疾憂。」屬羣對﹐無有應者﹐士人進曰「禮樂徵伐﹐自天出。」上大悅﹐卽擢禮部侍郎。

永樂中﹐江南一太學生需選京師﹐見邸間題云「客眠孤館﹐夢魂常到故鄕來。」一日﹐閣中傳旨云「『人上斷橋﹐形影不隨流水去。』有能對者賞」。生忽悟壁間之句﹐卽以奏對﹐得授右秩。

【姚廣孝】﹝蘇人﹐初爲僧﹐名道衍﹐字斯道。洪武末﹐詔選髙僧分侍諸王﹐宗泐舉道衍往燕府﹐住持北平慶壽禪寺。靖難功成﹐反初服﹐復今姓名。元初﹐劉秉忠初亦爲僧﹐故名廣孝配之。﹞

姚廣孝﹐元壬辰披剃﹐洪武癸丑﹐請給禮部度牒﹐於覺林寺入冊﹐刻意爲詩文﹐由是知名。《詠百花洲》雲「水灩接橫塘﹐花多礙舟路。波紅晴漾汨﹐沙白寒棲鷺。緣汀漁綱集﹐隔浦菱歌度。不見昔遊人﹐風煙自朝暮。」

道士席應眞讀書學道法﹐兼通兵機﹐道衍師之﹐盡得其術﹐然深自晦藏﹐人無知者。已而至京口﹐賦《覽古》濤曰「樵櫓年來戰血乾﹐煙花猶自半凋殘。五州山近朝云亂﹐萬歲樓空夜月寒。江水無潮通鐵甕﹐野田有路到金壇。蕭梁事業今何在﹖北固靑靑眼倦看。」其黨宗氵防見其搖膝髙吟﹐笑之曰「此豈釋子語耶﹖斯道﹐斯道﹐汝薄南朝矣。」

姚廣孝《題觀音巖》云「髙閣淩空如履地﹐長江萬里來無際。世人可到不可畱﹐只許禪僧深夏住。亂帆來往逐雲飛﹐隔岸淮山擁翠微。大士巖間常宴坐﹐一燈夜照客船歸。」

永樂間﹐姚廣孝領敕往蜀雲臺觀懸幡﹐驛路代有迎候﹐抵姑蘇寒山寺駐節﹐在松下散飯﹐曳履獨步﹐不將餘人﹐會吳邑曹三尹見而訝焉﹐撻之二十﹐姚漫不爲意。頃而撫按會集﹐少師出一詩示云「出使南來坐畫船﹐袈裟猶帶禦鑪煙。無端撞著曹公相﹐二十皮鞭了宿緣。」少師以爲生前所負孽緣耳。眾知之﹐遂成大笑。

【夏原吉】﹝字維哲﹐先世徳興人﹐大父以官寓湖沔﹐遂家湘陰。母廖氏夢三閭大夫﹐降而生。﹞

夏忠靖公少年極穎敏﹐或指屋上獸頭使賦之﹐公卽口占曰「非龍非虎亦非羆﹐頭角皆因造化爲。不向艸茅誇气象﹐卻於廊廟著威儀。昂昂飽歷冰霜苦﹐默默長承雨露滋。寄與飛飛諸燕雀﹐好來相近莫相疑。」論者以爲居顯位而不免暱小人﹐此其驗云。

夏原吉《人影》詩云「不言不語過平生﹐步步相隨似有情。長向燈前同靜坐﹐每於月下共閒行。昨朝離去天將暝﹐今日歸來雨又晴。最是行藏堪愛處﹐顯身須要待時明。」

永樂中﹐夏忠靖公以工部尙書治水蘇﹑松﹐永丰周大有以兵科都給事中同事。一日﹐偕宿天寧寺﹐給事早如廁甚急﹐公戲謂曰「披衣ヒ履而行﹐急事急事。」周卽應聲曰「棄甲曳兵而走﹐常輸常輸。」一時以爲善謔。﹝大有字逸﹐洪武中以監生擢任兵科都給事中。時甫弱冠﹐天才逸髮﹐髙皇帝時加寵異﹐使讀書樓上﹐呼爲「樓上秀才。」後謫戌遼海。永樂中﹐召復原職﹐治水吳中﹐尋卒。﹞

永樂巳丑﹐令自正月十一日爲始﹐賜元霄節假十日。壬辰正月﹐賜文武羣臣宴﹐聽臣民赴午門外觀鰲山﹐歲以爲常。夏原吉侍母往觀﹐上聞﹐遣中官賞鈔二百錠﹐卽其家賜之﹐曰「爲賢母歡也。」自是車駕駐兩京﹐皆賜觀燈宴。上或禦午門示禦制﹐使儒臣奉和﹐覽而說之﹐賜以羊酒鈔幣。時評應制諸作﹐以陳侍講敬宗五首爲工。其一﹕「皓月金門夜﹐和風玉殿春。云移三島近﹐燈簇萬花新。天仗臨丹﹐星橋接紫宸。中官宣徳意﹐燕賞及詞臣。」其二﹕「紫禁疏鐘靜﹐髙城刻漏傳。五云迎寶蓋﹐萬炬綴金蓮。瓊醴行仙席﹐龍盤進禦筵。教坊呈百戲﹐齊過玉階前。」其三﹕「劍佩靑霄近﹐峯巒翠閣重。花明金幄月﹐香度玉樓風。拜舞諸番集﹐歡娛萬國同。遙聞歌吹髮﹐五色慶雲中。」其四﹕「紫陌連靑禁﹐彤樓接絳河。九門星彩動﹐萬井月華多。寶炬通宵朗﹐鸞笙葉气和。臣民涵聖澤﹐齊作太平歌」。其五﹕「山擁金鰲壯﹐云盤彩鳳來。銀河隨斗轉﹐珠闕倚天開。歡洽春聲偏﹐恩從淑气回﹐願歌魚藻詠﹐長奉萬年杯。」

夏原吉《送弟還長沙》詩曰「颯颯金風八月闌﹐汝今歸去寸心安。菜根有味莫嫌淡﹐茅屋無書可借看。日具旨甘宜奉母﹐秋收租稅早輸官。明年此際還來望﹐莫遣寥寥雁影寒。」

【解縉】﹝字大紳。年十八舉江西鄕試第一﹐連登進士。永樂初﹐更名薦﹐已而復舊。﹞

解學士自幼能言卽穎敏絕人﹐郡守令至其家﹐或抱至膝上﹐應聲成文﹐皆錯愕驚嘆。一日﹐婦翁某過其家﹐解父抱縉出置椅上﹐婦翁云「父立子坐﹐禮乎﹖」解遽答﹕「嫂溺叔援﹐權也。」翁又曰「何緣得佳偶﹖」解亦遽答﹕「有幸遇良媒。」翁奇之﹐遂聯姻焉。

解學十四歲時﹐出遊市偶跌﹐眾笑之﹐吟曰「細雨落綢繆﹐磚街滑似油。鳳凰跌在地﹐笑殺一羣牛。」眾無不搖頭吐舌。

解學士六歲時﹐其族祖戲之曰「小兒何所愛﹖」卽應聲作詩四絕﹐其一云「小兒何所愛﹖愛者芝蘭室。更欲附飛龍﹐上天看紅日」。其二云「人道日在天﹐我道日在心。不省雞鳴時﹐冷然鐘磬音。」其三云「聖人有六經﹐天地有日月。日月萬古明﹐六經終不滅。」其四云「小兒何所夢﹖夜夢筆生花。花根在何處﹖丹府是吾家。」他日﹐學士嘗書其後云「予未能言時﹐頗知人教指﹐夢五色筆﹐筆有花如菡萏者。當五六歲來﹐遂盛有作。」

解學士七歲時﹐一日友人持其父影而至﹐解橫書「圖盡禽獸。」友甚不樂。於是續云「圖公之像﹐畫公之形。禽中之鳳﹐獸中之麟。」友笑而奇之。

解學士九歲時﹐其父攜詣江沐浴﹐以衣覆老樹上。命對云「千年老樹爲衣架」。急應云「萬里長河作浴盤。」歸見馬行艸野﹐命對云「黑馬尾拖銀掃帚」。對云「烏龍項帶玉絳環。」父珍愛之甚。

解學士十歲時﹐其母居孀﹐苦於裏胥催徵之急﹐解具訴於縣宰﹐並系以詩﹐有「他年諒有相逢日﹐好把春風判筆頭」之句。邑宰意其假手﹐卽指堂邊小松爲題﹐令再賦﹐應聲曰「小小靑松未出欄﹐枝枝葉葉耐霜寒。如今正好低頭看﹐他日參天仰面難。」邑宰大奇之﹐遂蠲其稅。

永樂中﹐北京宮闕初成﹐文廟命解學士書門帖。解難於比擬﹐偶見古詩「日月光天徳﹐山河壯帝居。」卽書以進。上大喜﹐賜賚甚厚。

永樂中秋﹐上方開宴賞月﹐月爲云掩﹐召解縉賦詩﹐遂口占《風落梅》一闋﹐其詞云「嫦娥面﹐今夜圓。下云簾﹐不著臣見﹐拼今宵﹐倚欄不去眠。看誰過廣寒宮殿。」上覽之﹐歡甚。復命賦長篇﹐又成長短句以進﹐歌曰「吾聞廣寒八萬三千修月斧﹐暗處生明缺處補。不知七寶何以修﹖合成孤光洞徹乾坤萬萬古。三秋正中夜當午﹐佳期不擬嫦娥。酒杯狼籍燭無輝﹐天上人間隔風雨。玉女莫乘鸞﹐仙人休伐樹﹐天柱不可登﹐虹橋在何處﹗帝閽悠悠叫無路﹐吾欲斬蜍蛙﹐磔其兔。坐令天宇絕纖塵﹐世上靑霄粲如故。黃金爲節玉爲輅﹐縹緲鸞車爛無數。水晶簾外河漢橫﹐水壺影裏笙歌度。云旗盡下飛玄武﹐靑鸞銜書報王母。但期歲歲奉宸遊﹐來看霓裳羽衣舞。」上益喜﹐同縉飲﹐過夜半﹐月復明朗。上大笑曰「子才眞可謂奪天手段也。」

解縉《應制題虎顧眾彪圖》曰「虎爲百獸尊﹐誰敢觸其怒﹖惟有父子情﹐一步一回顧。」文皇素不喜仁宗﹐感此詩甚思﹐時仁宗畱守南京﹐頗懷尢虞﹐因命所親信者莫如夏原吉﹐卽日往迎之。

文皇嘗謂解學士曰「有一書句甚難其對﹐曰『色難』」。解應聲曰「容易。」文皇不悟﹐顧謂解曰「旣云易矣﹐何久不屬對﹖」解曰「適已對矣。」文皇始悟。「色」對「容」﹐「難」對「易」。爲之大笑。﹝解爲諸生時﹐遊靑樓﹐伎奉茶進曰「一盞淸茶﹐解解解元之渴。」大紳無以對。又﹕「一張琴上七條弦﹐彈出五音六律」及「煙鎖池塘柳」。亦不能對。﹞

解學士訪某駙馬不值﹐公主聞其名﹐欲觀之﹐隔簾使人畱茶﹐解索筆題曰「錦衣公子未還家﹐紅粉佳人叫賜茶。內院深沈人不見﹐隔簾閒卻一團花。」公主怒其謔己﹐遂奏聞﹐太宗曰「此風流學士﹐見他做甚。」

解縉有《贈翰林劉編歸娶》詩云「少年歸娶奉金鑾﹐喜得天顏一笑看。紅錦裁云朝奠雁﹐紫簫吹月夜乘鸞。靈椿堂上承中饋﹐寶鏡臺前結合歡。從此梅花消息好﹐靑綾不似玉堂寒。」

解學士《題長亭四柳圖送薛尙書致政》云「東邊一株楊柳樹﹐西邊一株楊柳樹﹐南邊一株楊柳樹﹐北邊一株楊柳樹。縱有柳絲千萬條﹐也綰不得徵鞍住。南山叫鷓鴣﹐北山叫杜宇。一个叫『行不得也哥哥』﹐一个叫『不如歸去』」。又嘗《題畫松》云「磨盡一錠兩錠墨寫出一株大枯樹。夜深老鶴忍飛來﹐踏枝不著空歸去。」

呂尙書震與解公縉一日談及食中美味﹐呂曰「駝峯珍美﹐震未之識也。」解云「僕嘗食之﹐誠美。」呂公知其誑己﹐他日從光祿得死象蹄脛﹐語解曰「昨有駝峯之賜﹐宜共饗之。」解因大嚼﹐去。呂寄以詩曰「翰林有个解癡哥﹐光祿何曾宰駱駝﹖不是呂生來說謊﹐如何嚼得這般多。」

解學士嘗《弔友人喪妻》﹐曰「四徳俱全﹐七去咸備。嗚呼哀哉﹐大吉大利。」聞者絕倒﹐蓋其妻悍也。

【胡廣】﹝字光大﹐吉水人﹐宋忠簡公銓其十二世孫也。建文庚辰廷試﹐王艮當魁﹐貌不及廣﹐且廣策斥親藩﹐上遂擢廣第一﹐謂其名與漢臣同﹐且胡虜豈可容廣﹐賜名靖。後艮死節﹐而靖永樂中得幸﹐復疏名廣。﹞

牛首山在金陵南三十里﹐有二峯﹐東西相對﹐晉元帝初作宮殿。王導指雙峯曰「此天闕也。」故又名天闕山。劉宋立郊壇於此。梁武帝又於山下建寺。山有石洞﹐洞中有石鼓。天欲雨﹐則石鼓自鳴。髙廟怪此山獨不北拱﹐杖之。永樂中﹐胡廣扈從獵龍山﹐因遊牛首佛窟寺﹐畱詩曰「曉從鑾輿出九關﹐偶尋牛首共躋攀。南唐古寺畱碑在﹐西竺髙僧度錫還。百尺巖龕過鳥上﹐半空鐘鼓隔人間。暫遊已覺塵緣息﹐到此方知佛窟閒。」

胡文穆與楊東裏善﹐胡病篤時﹐人投詩假楊作云「漢朝胡廣號中庸﹐今日中庸又見公。堪笑古今兩姦宄﹐天教名姓正相同。」得詩慚憤﹐數日卒。初胡與楊約﹐致仕後﹐拿舟往來。及廣死﹐楊夢與廣對酒聯句﹐恍然夙約也。詩有「金螺瀟灑對芙蓉﹐驚渚漁洲窈窕通」之句。﹝宋陳賈劾朱子﹐人誚之云「姬周大聖猶遭謫﹐伊洛名賢亦被譏。堪笑古今兩陳賈﹐如何專把聖賢非。」譏廣詩祖此。﹞

【曾】﹝字子﹐永丰人。五歲盡識象戲宇﹐稱江西才子﹐永樂中甲狀元。其生洪武乙巳九月七日亥時﹐其孫追亦生洪熙乙巳九月七日亥時﹐年月日時皆同﹐因名追。成化戊戌﹐追亦探花及第。﹞

永樂初﹐曾赴會試﹐同鄕有劉子欽者﹐由省元至會元﹐將殿試﹐解縉在翰林﹐會間稱之曰「狀元屬子矣。」子欽自負﹐略不少遜避﹐縉少之﹐密以題意示明日廷對﹐策詳最﹐殆及萬言﹐遂擢第一。殿試罷﹐作詩有曰「曉開三殿降絲綸﹐衮冕臨軒策小臣。紅燭影催金闕曙﹐紫霞香泛玉壺春。雲霄九萬扶搖近﹐禮樂三千制作作新。淺薄未能宣聖徳﹐原歌或朴播皇仁。」﹝大宗賜教庶吉士曾等二十八人﹐督責甚嚴﹐嘗親爲試誦。一日﹐令背《捕蛇者說》﹐莫有全誦者﹐詔戌邊而貸之﹐令拽大木。等以書訴執政﹐執政袖書見上﹐極陳辛苦狀﹐因得釋歸。﹞

永樂戊子﹐廬陵蕭時中以詩首薦於鄕﹐明年中式會試﹐上巡北京﹐畱太學。又明年中榜。曾贈以詩曰「鄕衮曾掄宋殿魁﹐廬陵文運喜初回。九重天上承恩渥﹐八十人中識俊才。蠹簡幾年窺夜雪﹐龍門一日動春雷。行人若向靑原望﹐定有紅光燭上臺。」

曾學士冬日扈從獵龍山﹐同遊牛首佛窟寺﹐和胡學士詩云「數聲淸磬遠微微﹐始覺塵緣到此稀。僧向定時聞葉落﹐客從坐處見雲歸。佛居葉藏那營窟﹐心會眞誠卽悟機。賜得宮袍新制錦﹐未應還羨五銖衣。」

曾學士《送陳郎中重使西域》云「重宣恩詔向窮邊﹐蕃落依稀似昔年。酋長拜迎張繡幌﹐羌姬歌舞散金錢。葡萄夜醉氍毹月﹐晨嘶苜蓿煙。百寶嵌刀珠飾靶﹐部人知是漢張騫。」

鄱陽湖有女兒港﹐曾學士泊此﹐賦詩云「彭蠡湖邊女兒港﹐秋水未乾湖水長。女兒一去今幾秋﹖時有行人來系弁。岸柳汀花濕紅翠﹐柳似顰眉花濺淚。茅屋參差石徑斜﹐港口人煙凡幾家﹖當初知是誰家女﹖後來嫁作誰家婦﹖嫁時湖上墮弓鞋﹐至今尙想淩波步。我欲回頭問小姑﹐小姑迢迢隔重湖。我欲從前大姑問﹐大姑默默迎新恨。紅顏薄命眞堪惜﹐女兒名姓無人識。年去年來湖水春﹐空使行人弔陳迹。君不見﹐古來多少大丈夫﹐老死湖山名亦無。」

有虜使至﹐稱善飲﹐有司推能匹者﹐才得一武弁﹐猶恐不勝。上令廷臣自薦﹐曾請往﹐三人默飲終日﹐虜使已酣﹐武人亦潦倒﹐爽然復命。上笑曰「無論文學﹐此酒量豈不當作大明狀元邪﹗」錫以內р甚厚。後病卒﹐且气絕呼酒飲至醉﹐題曰「宮詹非小﹐六十非天﹐我以爲多﹐人以爲少。易簀蓋棺﹐此外何求。白雲靑山﹐樂哉斯丘。」

【王】﹝字孟楊﹐閩人。永樂間官檢討。時杭有王洪希範﹐吳有王汝玉﹐吾常有王達達善同在翰林。孟揚嘗謂希範曰「解學士名聞海內﹐吾四人足以撐住東南半壁。」識者謂爲知言。後解謫交址﹐亦以罪謫。二人遂共趨廣東﹐娛嬉山水﹐奏請鑿贛江以便往來﹐上怒﹐徵縉並下獄﹐俱死獄中。﹞

王孟揚﹐憑祥道中遇元夕﹐有懷﹐賦詩云「曾向蓬萊捧壽觴﹐良宵湛�沐恩光。鳳笙曲奏梨園譜﹐鰲背燈開火樹芳。往事別來傷旅恨﹐流年老去在他鄕。夷歌蠻舞誰能解﹖馬上看山夜未央。」

【髙柄】﹝字廷禮﹐三山人。永樂間官翰林典籍。﹞

髙廷禮集《唐詩品匯》﹐大有功於詩教。嘗擬唐詩數首﹐爲時所稱。《擬蘇許公侍宴安樂公主新宅應制》詩云「飛構云邊帝子家﹐宸遊天上駐香車。玉杯春醉平陽館﹐銀漢秋行轉望槎。萬朵仙花迎日吐﹐千條弱柳向風斜。皇情愛物歡無極﹐能使羣心戀翠華。」《擬岑補闕奉和早朝大明宮》之作云「明光漏盡曉寒催﹐長樂疏鐘度鳳臺。月隱禁城雙闕迥﹐云迎仙仗九重開。旌旗半掩天河落﹐閶闔平分曙色來。朝罷佩聲花外轉﹐回看佳气滿蓬萊。」《擬崔司勛登黃鶴樓》云「武昌樓下白雲飛﹐黃鶴何年去不歸﹖千古登臨悲故國﹐空餘陳迹弔斜暉。淸川雨歇巴山出﹐大澤天寒楚樹微。久客他鄕搖落暮﹐秦關回首淚沾衣。」《擬髙常侍送王李二少府貶衡巫》云「曉鐘寥亮雁聲哀﹐俟館鳴雞曙色催。兩地送君雙別淚﹐西風駐馬一銜杯。巴山落月啼猿斷﹐楚水孤帆暮雨來。莫怨異鄕成久隔﹐漢庭還憶賈生才。」

【王紱】﹝字孟端﹐無錫人。永樂間官中書。未達時﹐畫已馳名﹐人不可苟得﹐嘗月夜寓京邸﹐聞簫聲起鄰家﹐淸亮可人﹐倚牀聽之﹐乘興寫竹石一幅﹐明早扣門訪其人以爲贈﹐蓋一富商也。商人大喜過望﹐次日奉駝茸段二﹐求作配幅﹐孟端曰「俗子何足當我筆﹗」亟索而碎之。﹞

有客京師而別娶婦者﹐王孟端寄詩云「新花枝勝舊花枝﹐從此無心念別離。可信秦淮今夜月﹐有人相對數歸期。」其人得詩﹐感泣而歸。

王孟端《月夜過瞿塘》詩云「瞿塘灩灝足風波﹐一乘官航抵暮過。峽盡頓看江路闊﹐山開尢喜月明多。圖分八陣石猶在﹐柱鎖重關鐵未磨。惆悵英雄俱已矣﹐令人千古獨悲歌。」

王孟端《登劍閣望京華》﹐有詩云「一上髙臺首重回﹐五云何處是蓬萊﹖帆隨雁影天邊去﹐人共春光日下來。淮甸煙銷平似掌﹐河流冰洋碧於苔。翠率行幸應非遠﹐佳气氤氳繞上臺。」

【林志】﹝福建長樂人﹐母遊氏夢梁僧寶志入室而生﹐因名。在髫齔時﹐已喜爲文辭﹐後從學於王孟揚﹐極好辯論﹐因字之曰尙默﹐自號齋﹐又號見一居士。﹞

林志祖淸﹐避元不仕﹐變易姓名﹐匿居山寺﹐會府公檢冊寺中﹐見淸詰問﹐且曰「能詩乎﹖」曰「頗能。」卽以冊號八音命爲詩﹐應聲曰「金紫何曾一掛懷﹐石田茅屋自天開。絲竿釣月江頭住﹐竹杖挑云嶺上來。匏實曉收栽藥圃﹐土花春長讀書臺。革除一點浮雲慮﹐木筆題詩酒數杯。」府公驚羨﹐遂與爲友。政暇﹐輒攜酒過飲﹐倡和移日。一日﹐忽論海濱人物﹐因曰「若林淸者﹐雄才碩徳﹐惜未見其人。」林不覺有感﹐府公曰「公殆林淸耶﹖」林曰「若淸者﹐公安得見之﹐此吾所以有感也。」相與盡醉而罷。明日﹐林竟去之。府公再往訪﹐多方物色﹐終不見矣。

林志髙才博學﹐鄕會試皆第一。比殿試﹐深以魁選自負。迨傳臚之夕。夢有馬奪其首﹐旣而同邑馬鐸第一﹐志次之﹐甚怏怏﹐不服。一日﹐互爭於廷﹐成祖試以對曰「朕有一對﹐對佳者狀元。曰『風吹不響鈴兒艸』」。鐸應聲曰「雨打無聲鼓子花。」帝大稱許。志逾時竟不能對﹐遂愧服。蓋鐸幼時夢有以下聯語之者﹐不知何謂。至是用之﹐得賜狀元。﹝相傳鐸母馬氏﹐妾也﹐嫡妒不容﹐再嫁同邑李氏﹐復生一子﹐名馬﹐後亦中狀元。上喜其文﹐禦筆於馬旁加其字﹐名李騏。越三日﹐臚傳凡三唱無應者﹐上曰「卽李馬也。」騏乃受詔﹐每投刺所作「騏」字﹐黑書馬﹐朱書其。﹞

【髙舉】﹝鄱陽人﹐永樂甲辰進士。﹞

髙舉拜監察禦史罷歸﹐居林谷間﹐謝絕人事﹐不入城府。一日﹐棹小舟至城下﹐時值重午﹐郡守飲月波樓以觀兢渡﹐舉微服箕坐舟上﹐守怒逮之﹐令其供不合狀﹐舉遂書一絕云「皇后升遐未一年﹐今春先帝又賓天。江山艸木皆垂淚﹐太守如何看畫船﹖」守詢之﹐知爲髙侍禦﹐大慚﹐而延納之﹐公拂衣不顧去。

【王英】﹝山東濱州人﹐其父斌爲浮梁令﹐以父任﹐應江西鄕舉。﹞

浮梁東隅有昭烈廟﹐祀唐張巡﹐設像﹐侍曰張太子。永樂間﹐山東王英叩卜秋舉﹐降箕曰「玉霄一點墜云端﹐難失佳人一不全。敲斷鳳釵文不就﹐貴人頭上請君看。」蓋「王英髙中」四字也。是秋果然。﹝又士人袖芭蕉葉入云「我非問功名﹐第言袖中何物﹖」詩云「袖裏懷來一葉靑﹐知君有意侮神靈。可憐昨夜三更雨﹐減卻窗前數點聲。」又士人得異艸﹐來問其名﹐詩云「蘇武當年膽气雄﹐匈奴一箭射飛鴻。至今血染階前艸﹐一度秋來一度紅。」或謂是時有旅櫬寓廟中﹐必其所爲﹐後櫬移而神不顯。﹞

【杜庠】﹝字公序﹐號西湖醉老。﹞

杜庠以詩聲於永樂間﹐其《過赤壁詩》雲「水軍東下本雄圖﹐千里長江隘舳艫。諸葛心中空有漢﹐曹瞞跟裏已無吳。兵消炬影東風猛﹐夢斷簫聲夜月孤。過此不堪回首處﹐荒磯鷗鳥滿煙蕪。」一時人皆傳誦﹐稱曰「杜赤壁。」

楊文理﹐紈綺子也。侈靡善吟﹐中歲貧甚﹐與杜公序善。杜爲攸令﹐楊欲往謁﹐闕道裏費趑趄久之。楚有商於吳者﹐難楊曰「爲我作《行舟八詠》﹐卽載以往。」題曰篷﹑檣﹑篙﹑櫓﹑貓﹑纜﹑舵﹑跳。楊一揮而就﹐其《詠篷》警句有「數葉飽風淮浦晚﹐一繩拖雨洞庭秋。」《詠櫓》警句有「分開水面秋煙冷﹐斫破波心夜月明。」商讀之躍然起敬﹐載之往﹐且厚贈之。

●卷八十二國朝

【章皇帝】﹝長歌短章﹐下筆卽就﹐每遇南宮試﹐輒自艸程式文。曰「我不當會元及第耶﹗」其繪事亦入神品。﹞

宣廟爲皇太孫日﹐端午節﹐成祖駕幸東苑觀擊球射柳﹐聽文武羣臣﹑四夷朝使及在京耆老聚觀。自皇太孫而下﹐諸王大臣以次擊射。太孫連發皆中﹐上大喜。射畢﹐嘉勞之﹐因曰「今日華夷畢集﹐朕有一聯﹐爾當思對之。曰『萬方玉帛風雲會』。」太孫卽叩頭對曰「一統山河日月明。」時年十五矣。上喜甚﹐賜名馬﹑錦綺諸番物﹐因命儒臣賦詩﹐盡歡而罷。

宣廟嘗詔令臨禦以來三科進士禦文華殿親試之﹐拔其尢者。鄭建等二十八人與修撰馬愉﹑陳循﹑林震﹑曹鼐﹐編修林文﹑襲﹑鐘復﹑趙恢﹐評事張益同進學文淵閣﹐其優禮給賜﹐一循永樂甲申之制﹐仍賜禦制詩以示勉勵﹐云「崇文閣﹐乃在城北隅。登髙一睇望﹐飛切云衢。其上何所儲﹖千載聖賢書。其下何所爲﹖衣冠講唐虞。國家久興學﹐側佇登俊儒。願此閣下人﹐勉哉惜居諸。」

黃少保淮辭歸﹐帝宴餞於西苑之太液池﹐親灑宸翰制詩送之﹐仍賜金織衣一襲﹐詩曰「天香早折仙桂枝﹐筆花五彩開鳳池。蓬萊芝山直奎壁﹐近侍九重天咫尺。永樂聖人臨禦初﹐鞠躬稽首陳嘉謨。仁皇監國文華殿﹐左右謀猷共羣彥。朕承大寶君萬方﹐相與共理資賢良。傾心寫情任舊老﹐而卿引疾先還鄕。五歷星霜復相見﹐霜鬢蕭蕭秋滿面。是時朝旭光升紫殿明﹐相對淸言良慰情。畱之累月未盡意﹐歸心又欲東南徵。太液淸泠涵碧藻﹐楊柳芙蓉映相好。鳧弄澄波﹐紫霧紅雲拂瓊島。芳淆在俎酒在壺﹐王歌鹿鳴續白駒。君臣大義士所重﹐心須廷闕身江湖。雁蕩峯髙靑不極﹐中有謝公舊遊迹。采芝苓可長年﹐應在天南憶天北。」淮歸﹐刻諸石﹐作奎文亭覆之。

宣廟詩尢多六言﹐《過史館》曰「蕩蕩堯光四表﹐巍巍舜徳重華。祖考萬年垂統﹐乾坤六合爲家。」《上林春色》曰「山際雲開曉色﹐林間鳥弄春音。物意皆含生意﹐吾心久合天心。」又《詠撒扇》曰「湘浦煙霞交翠﹐剡溪花雨生香。掃卻人間炎暑﹐招回天上淸涼。」

【楊士奇】﹝初名寓﹐字士奇﹐以字行。自言三恨﹕不由進士﹐不得作縣令﹑禦史。宣徳朝﹐與楊文敏榮﹑楊文定溥並相﹐號三楊。世以居第爲別﹐文貞曰西楊﹐文敏曰東楊﹐文定曰南楊。﹞

泰和劉伯川善觀人﹐時楊士奇年十四五﹐與陳孟潔往候之﹐伯川以二人皆故人子入見﹐款洽。是日雪霽﹐酒酣﹐伯川命各賦詩言志﹐孟潔賦云「十年勤苦事雞窗﹐有志靑雲白玉堂。會待春風楊柳陌﹐紅樓爭看綠衣郎。」士奇卽景賦云「飛雪初停酒未消﹐溪山深處踏瓊瑤。不嫌寒气侵人骨﹐貪看梅花過野橋。」伯川顧孟潔笑曰「十年勤苦﹐只博紅樓一看邪﹗子當不失風流進士。」顧士奇笑曰「𨿽寒上當耐﹐子當大用﹐尙勉之。惜予不及見也。」伯川卒後﹐孟潔果登第﹐爲翰林庶吉士﹐而士奇官至少師。皆如伯川言。

泰和古名西昌﹐芳洲陳閣老循家於東城﹐永樂甲午鄕試第一﹐明年禮部會試第二﹐廷試第一。先是﹐嘗有讖云「龍洲過縣前﹐泰和出狀元。」至是﹐楊文貞公爲諭徳﹐在南京﹐寄二絕﹐其一云「龍洲過縣千年讖﹐黃甲初登第一名。從此累累題榜首﹐東城迎喜過西城。」其後六年辛丑科﹐城西曾鶴齡舉進士第一﹐後十八年爲宣徳癸丑﹐眞定曹鼐爲泰和典史﹐亦進士第一。文貞以爲詩讖﹐而其初則爲芳洲發云。﹝鶴齡會試日﹐與浙中數舉子同舟﹐率年少狂生﹐談論鋒出。曾爲人簡默﹐在坐若無能者。各舉書中疑義問之﹐曾遜謝不知。眾皆笑曰「凡夫也﹐偶然預薦耳。」遂以曾偶然呼之。旣而﹐眾俱下第﹐曾占榜首﹐乃寄以詩曰「捧領鄕書謁九天﹐偶然趁得浙江船。世間固有偶然事﹐豈意偶然又偶然。」成化戊戌﹐曾彥復爲進士第一﹐丘文莊公時爲祭酒﹐以其門下士也﹐爲彩聯以迎之﹐云「江右賢科﹐十回虎榜魁天下﹕西昌文運﹐三應龍洲過縣前。」蓋不數曹者﹐以曹乃宦遊人故耳。﹞

況鐘爲蘇州知府九載﹐滿日赴京當代﹐軍民詣闕乞畱者數萬人﹐有儒生爲歌謠曰「況靑天﹐朝命宣。早歸來﹐在明年。」時已有代鐘者﹐竟易去。楊士奇贈以詩云「十年不愧趙淸獻﹐七邑重逢張益州。」

楊士奇爲首相日﹐鄕人有貢入冑監需選久不授官者﹐懇公開仕路﹐公不允﹐遂放還待取。因作詩寄公云「三十年前做秀才﹐秀才起送秀才回。不如歸去生兒子﹐保作賢良方正來。」蓋公緣是科致顯云。﹝東裏爲相﹐獨失內閣印﹐去《絲綸簿》﹐永不可復﹐爲後世遺憾。﹞

大明律有「官吏挾妓飲酒」之條﹐然宣徳間﹐三楊公猶及用之。嘗與一兵官會飲﹐文定倡爲酒令﹐各誦詩一句﹐以「月」字在下﹐而分四時。令畢﹐文定指席中侍妓曰「不可謂秦無人。」一妓遽成小詞﹐捧琵琶歌曰「到春來﹐梨花院落溶溶月。﹝文定句﹞到夏來﹐低舞楊柳樓心月。﹝文敏句﹞到秋來﹐金鈴犬吠梧桐月。﹝兵官句﹞到冬來﹐淸香暗度梅稍月。﹝文貞句﹞呀﹐好也麼月﹐總不如俺尋常一樣窗前月。」諸公劇飲沾醉而去。﹝三楊當國時﹐有一妓名齊雅秀﹐性極巧慧。一日﹐命佐酒﹐眾謂曰「汝能使三閣老笑乎﹖」對曰「我一入便令笑也。」及進見﹐問何來遲﹖對曰「看書。」問「何書」﹖對曰「《烈女傳》。」三閣老大笑曰「母狗無禮。」卽答曰「我是母狗﹐各位是公猴。」一時京中大傳其妙。﹞

【楊榮】﹝字勉仁﹐生時名道應﹐祖達卿聞啼聲﹐曰「雄哉﹗是子必榮顯吾家。」更名子榮。永樂初﹐命去「子」字﹐單名榮。宣徳朝﹐被賜銀圖書五顆﹐曰「方直剛正」﹐曰「忠孝流芳」﹐曰「關西後裔」﹐曰「建安楊榮」﹐曰「楊氏勉仁」。﹞

楊文敏在諸生時﹐適夏忠靖公以侍郎使閩視學﹐文敏講《孟子》養气章﹐深契其旨﹐大被嘉獎。夏擬《福建鄕試》詩云「浩興催人入建遊﹐棘闈正雨集儒流。虹霓气吐三千丈﹐奎壁光浮十二樓。天下爭先看豹變﹐榜中誰獨占鰲頭。殷勤文苑司衡者﹐莫使祥麟後馬牛。」是歲﹐文敏遂舉鄕試第一﹐聯中會試第三﹐廷試二甲第一。未幾﹐與夏同與機密雲。

宣皇帝親禦翰墨﹐作《春山》《竹石》《牧牛》三圖﹐題詩其上﹐裝潢成捲﹐以賜楊榮﹐榮奉和以進。禦制《春山圖》詩曰「東風濡墨樂天眞﹐谷鳥林花入眼新。有客玩遊淸適興﹐萬重淑景萬重春。」榮和詩曰「畫裏雲山宛逼眞﹐紫宸揮灑墨花新。微臣願效封人祝﹐聖壽如山萬歲春。」禦制《竹石圖》詩曰「朝罷怡情翰墨間﹐千尋云骨萬瑯。愛渠勁直堅貞操﹐幾度風霜共歲寒。」榮和詩曰「植物紛紛著兩間﹐云根新長碧瑯。聖恩發育同天地﹐願秉堅剛獨耐寒。」

【何文淵】﹝字臣川﹐號純庵﹐永樂戊戌進士。後以景泰易儲﹐詔自盡。﹞

宣徳初﹐大臣薦諸知府九人﹐何文淵得溫州﹐奉莫馳驛之任。未幾﹐政大治﹐刑淸訟簡﹐至於鄰郡訟有不平亦赴訴焉。時屬邑永嘉百姓朱良觀兄弟爭財﹐訟於郡﹐文淵訊知其情﹐皆惑於婦言也。乃屬其鄕之耆老﹐立兩人庭下﹐以大誼開諭之﹐因援筆判其狀後﹐有「祗緣花底鶯聲巧﹐致使天邊雁影分」之句。良觀兄弟感泣伏謝﹐遂相惇睦。﹝江東朱原虛爲學究﹐有詩名﹐二弟在髫年﹐而父母死焉。原虛匿父所遺綾錦十餘篋﹐又逐二弟居外﹐流離不振。一日﹐鄰人降紫姑仙﹐原虛適在坐﹐乃請曰「聞仙姑能詩﹐幸見教。」仙姑降筆曰「何處西風夜捲霜﹖雁行中斷各悲涼。吳綾越錦成私篋﹐不及姜家布被香。」原虛得詩皇恐﹐乃召二弟還家﹐與之完娶﹐教之業儒。後二弟俱登科﹐典州郡。事原虛如事父焉。﹞

宣徳間﹐溫州大旱﹐何文淵齋戒﹐禱於山川﹐泣拜移時﹐不能起。其禱詞有云「薄壽請從今日止﹐甘霖望自九天來。」俄而黑雲四興﹐大雨如注﹐歲大熟。

宣徳末﹐浙江布政使黃澤以何文淵治行聞於朝﹐禮部尙書胡瀅薦公宜大用﹐擢刑部右侍郎。將赴召﹐溫之官吏軍民累萬攀號﹐隔江居民數千﹐皆望舟拜泣而歸。公在溫六年﹐無錙銖取於民﹐布裘蔬食﹐處之怡然﹐故去時詩云「行囊不載溫州物﹐惟有民情滿腹中。」民思之不已﹐爲立生祠﹐歲時祭祀。

【吳訥】﹝字敏徳﹐常熟人﹐初爲太醫院醫士﹐用楊文貞薦﹐歷官都禦史﹐謚文恪。吳中有夜航船﹐羣坐多人﹐紛紛偶語﹐訥嘗談及淺學後進曰「此《韻府羣玉》秀才﹐好趁航船耳。」蓋言此輩破碎摘裂﹐只足供談笑也。﹞

吳思庵爲禦史時﹐巡歷貴州回﹐三司遣人賣饋黃金百兩﹐追至夔州﹐思庵欲不受﹐就題其封上曰「蕭蕭行李向東違﹐要過前途最險灘。若有賊私並土物﹐任教沈在碧波間。」

南京大理少卿長興楊公復﹐在京甚貧﹐家畜一豕﹐日命童子玄武湖ヂ采萍藻爲食﹐吳思庵時握都察院章﹐以其密邇廳事拒之。楊戲作小詩送云「太平堤下後湖邊﹐不是君家祖上田。數點浮萍容不得﹐如何肚裏好撐船﹗」﹝諺云「宰相肚裏好撐船。」﹞

【陳繼】﹝字嗣初﹐人稱陳五經﹐姑蘇人。其父夢白衣觀音踴身虛空而繼生。楊文貞初不相識﹐惟於周文襄處見其一詩﹐遂薦之於孟賢。工書﹐有侍姬曰梅花居士﹐掌筆墨。﹞

陳嗣初有《題月下裁衣》一絕云「香幃風捲月團團﹐睡起裁衣思萬端。秋葉未紅金剪冷﹐玉門關外不勝寒。」

陳嗣初家居﹐有求見者稱林逋十世孫﹐以詩爲贄。嗣初與之坐﹐少選入內﹐出手一編﹐令其人讀之﹐則《和靖傳》也。讀至「和靖終身不娶﹐無子。」客默然。嗣初大笑﹐口占一絕以贈﹐云「和靖先生不娶妻﹐如何后代有孫兒。想君自是閒花艸﹐不是孤山梅樹枝。」客慚而退。﹝近時宦遊於杭者﹐或妾或女死者﹐卽葬林墓之先後。有人題壁云「太乙宮前處士家﹐於今換作宮人斜。想因孤嶼人淸絕﹐故使桃花犯命耶。」﹞

【張鐸】﹝淸江人。﹞

宣徳初﹐張侍禦鐸督銀場於寧徳﹐崇學校﹐禮師儒﹐嘗堂試諸生﹐作詩曰「一鳥不鳴黌捨幽﹐東風檐外彩雲流。銜枚多士胸襟壯﹐織錦何人手段優﹖應有長公當避舍﹐縱非釋子也低頭。六經仁義如周道﹐分付諸君莫浪求。」旣試品髙下﹐優獎賞﹐士皆爭奮。又建閣﹐修齋廡﹐鑄鐘鼎﹐造祭器﹐百度一新。時年甫二十四﹐少年有爲。寧人至今頌其功。

【黃潤玉】﹝字孟淸﹐世爲鄞人。環四明皆山﹐而其南若金峨諸峯尢峻秀﹐先生樂之﹐故自號南山。﹞

宣徳間﹐黃潤玉與慈溪王來俱以教職同薦入憲臺﹐王巡按北直隸。時於少保謙任兵部侍郎﹐欲舉王自代﹐附書問消息﹐潤玉復詩云「出處𨿽同調﹐暌離各一方。只因交最厚﹐常是念難忘。賈誼曾陳策﹐曹參解促裝。明年二三月﹐延佇看翺翔。」西楊先生甚奇此詩。王在職幾五年﹐升山西參政。潤玉未滿六年﹐受敕任廣西督學僉事。常奏保明經章致和等六人﹐堪任教職﹐不報。作詩云「意气日相信﹐交遊四十年。自甘楊炯後﹐誰意祖生先﹖散地宜藏拙﹐明時肯蔽賢。殷勤一封疏﹐消息竟茫然。」

【陳信】﹝字履信﹐仁和人。﹞

宣徳間﹐陳信以推擇爲吏﹐陽武侯薛祿薦擢大理評事﹐尋以廉能升蘇州府通判。蘇治煩劇﹐俗舊華糜﹐信裁無畱事﹐而持以確守﹐民甚愛之。信嘗有公務之京﹐民有饋白金三百兩者﹐不受。尋乞致仕歸﹐經治所餞贐﹐俱不受。前所饋者﹐復持金懇納﹐信復卻之。行李蕭然﹐行路稱嘆﹐蘇人杜瓊贈以詩云「南還依舊一寒氈﹐又卻吳民饋贐錢。任使此生貧到骨﹐只畱淸節與人傳。」

【陳詢】。﹞

陳詢忤權貴被謫﹐同僚送行﹐眾爲說令﹐陳循曰「轟字三个車﹐余斗字成斜。車車車﹐遠山寒山石逕斜。」髙谷曰「晶字三个口﹐水酉字成酒。口口口﹐勸君更盡一杯酒」。詢自言曰「矗字三个直﹐黑出字成黜。直直直﹐�焉往而不三黜。」

【茂彪】。﹞

宣﹑正間有禦史茂彪者﹐舌禿言澀﹐侍西班﹐有東班禦史誤入西班﹐彪乃面糾曰「臣是西班禦史茂彪﹐有東班與臣一般禦史﹐不合走入西班。」然「彪」肓爲「包」「班」言爲「邦」﹐滑稽者因其言爲一絕曰「閶闔門開紫气髙﹐捨香嘗得近神堯。東邦莫入西邦去﹐從此人人憚茂包。」﹝時有鴻臚王少卿者善宣﹐玉音洪亮抑揚﹐殊聳觀聽﹐而其讀奏之際﹐必多喫誤﹐其貌美髯而禿項。朝士遂爲詩以嘲之曰「傳制聲無敵﹐宣章字有訛。後邊頭髮少﹐前面口須多。」有使回﹐問京師新事﹐或誦此詩。問爲誰﹖其人遽曰「此王少卿也。」﹞

【章孟端】﹝常熟人。﹞

章孟端﹐宣徳間爲禦史時﹐多所彈劾。正統初﹐權貴忌之﹐罷歸﹐京師士大夫以宋人贈唐子方「去國一身輕似葉﹐髙名千古重如山」之句﹐分韻作詩送之﹐送者皆被遠謫。不數年﹐孟端諸子連中進士爲京官﹐同處一邸﹐書春題於壁曰「四壁金華春宴罷﹐滿牀牙笏早朝歸。」人多羨之。

【吳偉】﹝江夏人﹐別號小仙﹐宣徳朝入供奉仁智殿。其畫人物出自吳道子。傳偉法者平山張路最知名。﹞

吳偉齠年﹐收養湖省布政錢昕家﹐侍其子於書齋中﹐便取筆畫地作人物山水之狀。弱冠居金陵﹐其畫遂入神品。未嘗究心吟詠﹐達所欲言﹐若有超悟。嘗《題自畫騎驢圖》云「白髮一老子﹐騎驢去飲水。岸上蹄踏蹄﹐水中嘴對嘴。」

中山武寧王玄孫徐某﹐一日與吳小仙﹑孫院使宴飲﹐命吳畫女樂﹑諸子及孫﹑吳陪飲之圖﹐畫畢﹐徐喜曰「惜欠風流題客。」過日﹐太常卿呂常見而題歌一篇﹐首曰「吳生畫手稱奇絕﹐老我措大能評之。麗人舊讀少陵作﹐此樂獨謂君侯宜。」徐曰「不必諛我﹐但要寫當日實事耳。」呂然後鋪敍家樂﹐援引故典﹐末云「吳生吳生欲闡揚﹐自畫白皙君侯旁。如何更著孫思邈﹐中酒卻要《千金方》。」徐大笑曰「是日果中酒也。」聞者絕倒。﹝嘉靖甲辰間﹐有方士居萬安太平寺中﹐短髮束鐵圈﹐跛足執拐以行﹐不言姓名﹐能畫山水人物類吳偉。嘗書所作《除夕》詩於壁曰「長竿火炬照田場﹐山寨歸來興未闌。稚子送窮驚爆竹﹐驕妻學富出椒盤。江湖朋舊皆爲鬼﹐鄕裏兒童半是官。少日壯心今未巳﹐唾壺敲碎燭花殘」﹐觀詩意﹐斯人固嘗朋巨盜而亡命者也。﹞

【沈愚】﹝字通理﹐昆山人。宣徳間﹐與海寧蘇平等號十才子。﹞

沈愚爲人風流蘊藉﹐有《續香奩》四卷﹐蓋仿韓致堯之作。《繡鞋》一首曰「幾日深閨繡得成﹖著來便覺可人情。一彎曖玉淩波小﹐兩瓣秋蓮落地輕。南陌踏靑春有迹﹐西廂立月夜無聲。看花又濕蒼苔露﹐曬向窗前趁晚晴。」

蘇平詠豆腐云「傳得淮南術最佳﹐皮膚褪盡見精華。一輪磨上流瓊液﹐百沸湯中滚雪花。瓦缶浸來蟾有影﹐金刀剖破玉無瑕。个中滋味誰知得﹐多在僧家與道家。」﹝時又有陳體方以詩名吳中﹐有一妓黃秀云好詩﹐謬謂體方曰「吾必嫁君﹐然君家貧如此﹐肯爲詩百首贈我以爲聘資乎﹖」體方信之﹐爲賦至六十餘篇﹐情致淸婉﹐傳誦詞林。然是妓性實黠慧﹐利於多得其詩而已﹐於體方本無意也。方體方之爲詩時﹐人多笑其老耄被詒而欣然﹐每談於人﹐以爲奇遇焉。體方每被人拉向壁作詩﹐必先索酒﹐時有美句。將死﹐頭戴野花﹐肩輿徧遊田間﹐狂醉三日﹐乃捐世去。﹞

●卷八十三國朝

【於謙】﹝字廷益﹐號節庵。其旣殺也﹐夫人夢公謂曰「吾被刑﹐魄𨿽殊﹐而魂不亂﹐獨雙目失明。吾借汝目光將見形於皇帝。」次日﹐夫人忽喪明。已而﹐奉天門災﹐英廟臨視﹐見公於火光中隱隱閃閃。時夫人方貶次山海關﹐復夢公曰「吾已見形於皇帝矣﹐還汝目光。」未幾﹐有詔獨貸其夫人﹐後公家屬自戍所宥還。養子康將以公柩歸葬﹐徙倚東市﹐見鬻畫者﹐取視之﹐則公與夫人像也。蓋天順初﹐盧太監永亦以姦黨籍沒﹐尋皆宥還﹐而內帑誤以公像給永所云。國朝有三謙﹐言髙廟時余謙在翰林﹐宣廟時虞謙都禦史﹐皆名人也。﹞

於肅憫公少有大志﹐出語不凡﹐八九歲時﹐衣紅衣馳馬。有鄰長呼其名戲之曰「紅孩兒﹐騎馬遊街。」公應聲曰「赤帝子﹐斬蛇當道。」聞者驚異。

於肅憫公幼時﹐其母梳其發爲雙角﹐日遊鄕校﹐僧人蘭古春見之﹐戲曰「牛頭喜得生龍角。」公卽對曰「狗口何曾出象牙。」僧已驚之。公回對母曰「今不可梳雙髻矣。」他日﹐古春又過學館﹐見於梳成三角之髻﹐又戲曰「三角如鼓架。」公又卽對曰「一禿似擂槌。」古春遂語其師曰「此兒救時之相也。」﹝墓志載古春爲此。﹞

於肅憫公爲弟子員日﹐接巡按三司坐一寺中﹐有指殿中佛曰「三尊大佛﹐坐獅坐象坐蓮花。可以爲對。」在座者曰「可令小秀才對。」時於應聲曰「一介書生﹐攀鳳攀龍攀桂子。」旣對而出寺﹐眾軍官問﹕「何對﹖」於卽曰「兩衛小軍﹐偸狗偸雞偸莧菜。」一時絕倒。

於肅憫公爲諸生時﹐忽窗外有巨人持一扇乞詩﹐公醉中卽揮筆書曰「大造乾坤手﹐重扶社稷時。」其人大驚﹐悲躍而去﹐乃鬼也。所遺扇則蕉葉一片耳。

宣徳初﹐於謙授監察禦史﹐每奏對﹐上爲傾聽。五年﹐河南﹑山西大災﹐廷議大臣經理﹐上親署謙名﹐升行在兵部右侍郎往﹐二省之民歡若更生。九載秩滿﹐始進左侍郎。先是﹐河南官吏入朝﹐率捆載香帕﹑磨菇以供交際。謙行一無所持﹐作詩云「手帕磨菇與綫香﹐不資民用反爲殃。淸風兩袖朝天去﹐免得閭閆話短長。」汴人至今誦之。﹝少保髙風大節﹐不在詞華﹐而其斷簡殘篇﹐得於煨燼之餘﹐往往膾炙人口。如「剩喜門庭無賀客﹐絕勝廚傳有懸魚」。「謝客只容風入瓦﹐捲簾時放燕歸粱。」「亦知厚祿慚司馬﹐且守淸齋學太常。」「蕭澀行襄君莫笑﹐獨畱長劍倚靑天。」「金鞍玉勒尋芳者﹐肯信吾廬別有春。」卽此可以知其孤介絕俗之操。如「香焚雕盤籠睡鴨﹐燈輝靑瑣散棲鴉。」「風穿疏牖銀燈暗﹐月轉髙城玉漏遲。」「岸幘恥爲寒士語﹐調羹不用腐儒酸。」卽此可以知其經略閎典之才。如「天外冥鴻何縹緲﹖雪中孤鶴太淸臒。」「醉來掃地臥花影﹐閒處倚窗看藥方。」「渭水西風吹鶴髮﹐嚴灘孤月照羊裘」。卽此可以知閒雅恬淡之思。其他忠直之气﹐獎與古今﹐如《詠蘇武》則曰「富貴儻來君莫問﹐丹心報國是男兒。」《送人致仕》則曰「解組還鄕未白頭﹐身安意適更何求﹗」《題十八學士圖》則曰「都將治世安民策﹐散作裁冰剪雪詞。」《喜髙僉憲病起》則曰「一團淸气難隨俗﹐百甕黃薤足養廉。」此皆直寫胸襟﹐不當以風雲月露比擬也。﹞

景泰初﹐於肅憫公監修京城﹐見石灰﹐口占一絕云「千槌萬鑿出深山﹐烈火叢中煉幾番。粉骨碎身都不顧﹐只畱靑白在人間。」後以冤被刑﹐此詩預爲之讖云。﹝少保又《題桑》絕句云「一年一度伐枝柯﹐萬木叢中苦最多。爲國爲民皆是汝﹐卻交桃李聽笙歌。」又《題犬》云「護主有恩當食肉﹐卻銜枯骨惱饑腸。於今多少閒狼虎﹐無益於民盡食羊。」﹞

於少保先娶董夫人卒﹐少保悼之詩云「世緣情愛總成空﹐二十餘年一夢中。疏廣未能辭漢主﹐孟光先已棄梁鴻。燈昏羅幕通宵雨﹐花謝雕闌驀地風。欲覓音容在何處﹖九原無路辯西東。」

於司馬謙一日與兪司寇士悅偕其僚佐會坐﹐司寇侍郎戲司馬侍郎曰「於公爲大司馬﹐公非少司驢乎﹖」司馬侍郎卽應之曰「兪公爲大司寇﹐公則少司賊也﹗」舉坐爲之絕倒。

【王淸】﹝字一寧﹐濟寧衛指揮﹐有《建橐集》行世。﹞

王淸慷慨多勇略﹐宣徳間﹐率所部出喜峯口﹐及至鴛鴦海覘虜﹐累立奇功。曾有句云「落日龍荒覘虜還﹐劍光直射鬥牛寒。少年气節應無敵﹐肯負平生一寸丹﹖」

正統間﹐王淸總督廣東軍務﹐廣賊黃蕭養劫鄕民叛眾十餘萬圍攻廣州﹐淸帥舟師赴援﹐至秒角尾﹐水淺舟膠﹐失利被執。賊素知淸威望﹐不敢害。淸投水不死﹐因寄衣還廣城中﹐大書詩云「兩捧天書鎭百蠻﹐偶因兵敗不生還。飄零身世輕於葉﹐磊落襟懷重似山。半夜愁吟珠海寺﹐幾回夢墮鬼門關。憑君獨有衣相寄﹐爲我招魂宇宙間。」數日﹐賊擁淸至城下﹐使諭眾開門降﹐淸罵賊不絕﹐遂遇害。

【郭登】﹝字元登﹐鞏昌侯郭子興孫也。己巳之變﹐力守大同﹐大小十數戰﹐設飛天网攪地龍等法﹐發其機﹐頃刻數里皆陷。﹞

郭定襄謫甘日﹐嶽季方繼至﹐相與甚歡。及嶽取回京﹐郭送以詩曰「蚤登黃閣替經綸﹐欲報君恩敢愛身﹖靑海四年羈旅客﹐白頭雙淚倚門親。鳴又喜趨仙仗﹐補衮還思用舊臣。謾道歸來心便了﹐天涯多少未歸人。」

郭定襄《哀徵人》詩曰「天迷離路水嗚咽﹐戰馬無聲寶刀折。冤鬼慘酸啼夜月﹐靑燐螢螢明又滅﹐照見徵夫戰時血。」

郭登《詠白梅》云「疏花莫道無顏色﹐占斷春風天下白。三生曾用妙香薰﹐風韻冷冷比水雪。疏影橫斜月滿枝﹐任教羌笛倚樓吹。歲寒自有心如鐵﹐戲蝶遊蜂恐未知。」其《詠紅梅》云「萼綠仙人春睡足﹐朱顏暈酒香生玉。胭脂初染五銖衣﹐幾片湘云紅映肉。紫府曾餐換骨丹﹐不愁水雪透心寒。山桃野杏𨿽相似﹐別有調羹一味酸。」﹝嘗有人召仙請作《梅花詩》﹐仙箕遂寫「玉質亭亭淸且幽﹐」其人云「要紅梅。」卽承云「著紫顏色點枝頭。牧童睡起朦朧眼﹐錯認桃林去放牛。」又一箕《題雞冠花》詩﹕「雞冠本是胭脂染﹐」其人云「要白者。」卽承云「洗卻胭脂似雪妝。只爲五更貪報曉﹐至今猶帶一頭霜。」﹞

郭登《詠蠹魚》絕句曰「瑣瑣如何也賦形﹐𨿽無鱗甲有魚名。元來全不知文意﹐乾向書中過一生。」

【尹昌】﹝古水人﹐行人司正。﹞

正統己巳之變﹐尹昌扈駕北徵﹐預知勢不可爲﹐賦詩十一首﹐有曰「故人欲效新亭泣﹐羈客猶懷禮國尢。」又曰「授命臨危非愛死﹐全軀避難是偸生。」尋自刎而死。﹝英廟在虜廷時﹐閩省城元夕燈最盛﹐鰲山社廟皆有燈句。三司亦遊玩焉。有隱者題句云「鰲山北聳今宵盛﹐龍駕公巡幾日還﹖」諸藩臬見之﹐皆掩泣而歸﹐不復出遊。﹞

【徐】﹝江陰人﹐初爲郡吏﹐正統中﹐以郎中試兵部侍郎﹐鎭甘涼﹐累遷至兵部尙書。及爲殿試讀卷官﹐刻錄惟書江陰人而已。﹞

徐爲郡吏日﹐偶隨守步庭墀中﹐見一鹿伏地﹐守得句云「屋北鹿獨宿。」應聲曰「溪西雞齊啼。」守大驚異﹐遂不以常禮遇之。

徐旣貴頌﹐乘傅歸裏﹐守令率諸生郊迎﹐諸生以其不由科目﹐俱眇忽不成禮﹐郡守怒﹐因命諸生句云「擘破石橊﹐紅門中﹐許多酸子。」諸生久不能屬﹐代爲答云「咬開銀杏﹐白衣裏﹐一个大人。」﹝仁﹞諸生驚服﹐遂相率請罪。

【徐有貞】﹝先名理﹐以倡南遷之議﹐爲太監金英所鄙﹐乃更名有貞﹐至於於謙之死﹐人尢歸咎焉。﹞

徐有貞年十二三﹐已能古文詞﹐始從吳公訥遊﹐訥奇其材﹐祭酒胡儼有人倫鑑﹐訥進之儼所﹐請授進士業。適儼病臥﹐見之﹐令爲詩﹐公援筆立就云「共喜斯文有主盟﹐諸生誰不仰儀刑。當時已見尊喬嶽﹐後代應傳是列星。上報明君心獨赤﹐下延晚學眼能靑。童蒙久抱相求志﹐請向賢關授一經。」儼見詩﹐不覺躍起繞牀曰「此鼎鉉器也。」遂以其業授之。

天順初﹐論復辟功﹐封徐有貞爲武功伯﹐賜錢券。言者以券文出公自制﹐艸授詞官﹐中有「纘禹」之語﹐禹爲天子﹐而有貞云「纘」﹐有不臣意﹔且上令自擇封﹐而武功定曹操始封﹐操後卒傾漢室﹐公出此﹐亦應有異懷。舉此爲公罪﹐遂安置金齒爲民。公行時﹐有詩云「聖主憐予好遠遊﹐故教行樂過南州。誰言六詔非諸夏﹖也似三山與十洲。雪淨瑤台光見月﹐霜餘紅樹不知秋。閒心自覺功名淡﹐卻笑畱侯勝ガ侯。」

四明姚堂守蘇郡﹐被調鎭江﹐代之者爲林一鶚﹐徐武功送姚詩云「袖歸白璧原無玷﹐移去寒梅不攺香。」童謠亦有「雙木撐篙不如搖」之句。

徐武功晚年遊浪山水﹐嘗登靈巖﹐調《水龍吟》自慰云「佳麗地﹐是吾鄕﹐看西山更比東山好。有罨畫樓臺﹐金碧巖扉﹐彷佛十洲三島。卻也有風流安石﹐淸貞逸少。向西施洞口﹐望湖亭畔﹐對云影天光﹐上下相涵相照。似寶鏡裏﹐翠娥妝眼﹐且登臨﹐且談笑。眼前事﹑幾多堪弔。香徑蹤消﹐さ廊香杳﹐麋鹿還遊未了。也莫管﹑吳越興亡﹐爲他煩惱。是非顚倒﹐古與今一般難料。嘆宦海風波﹐幾人歸早。得在家中老﹖遇酒美花新﹐歌淸舞妙﹐僅開懷抱。又何須較短量長﹐此生心應﹑自有天知道。醉呼童更進餘杯﹐便拚得到三更﹐乘月回仙棹。」

徐武功又有《登獅子山》詩云「麥黃天气爽如秋﹐乘興聊爲Σ遊。香徑踏花來洞口﹐小舟送酒過溪頭。橫塘樹色連龍塢﹐茂苑煙光接虎丘。絕勝竹林觴詠處﹐卽今誰數晉風流。」

【湯胤績】﹝字公讓﹐東甌王諸孫也。徐武功﹑李文達用事時﹐湯繪二公像﹐朝夕事之。李公遂有意引用﹐爲武功知其人﹐止之。已竟用爲將。湯每自誇﹕「獨當邊方一面﹐必有可觀。」及守邊﹐胡人突至﹐一箭中其兩腮而斃。時人遂傳曰「湯一面﹐湯一箭。」。﹞

湯胤績嘗有守宮詩﹕「誰解秦宮一粒丹﹐記時容易守時難。鴛鴦夢冷腸堪斷﹐蜥蜴魂消血未乾。橊子色分金釧曉﹐茜花光映玉韝寒。何時試卷香羅袖﹐笑語東君子細看。」時有知詩者曰「此不減李商隱也。」

湯胤績廳事春聯曰「東坡居士休題杖﹐南谷先生且濫竽。」後堂曰「片言曾折虜﹐一飯不忘君。」蓋東谷嘗從興濟伯﹑禮部尙書楊忠定公﹝善﹞奉迎鑾輿﹐故云。

鄒禦史亮作《三誇詩》﹐其一言蘇平﹐其二言湯公子﹐曰「湯家公子善誇詡﹐好似蜉蝣撼大樹。文章光焰萬丈長﹐卻說杜陵無好句。」其三言劉艸窗﹐湯在江陰時﹐與劉欽謨同寓捨﹐有松陽學諭錢端學聞胤績名﹐乃侯拜之。坐定﹐端學屢質所爲詩﹐胤績始曰「可。」中而厭﹐終而勃然怒﹕「何絮絮如此﹗」端學去。劉戲之曰「向有人言﹐公謂杜陵無好句。以今觀之果然。」胤績曰「吾詩正學杜﹐何嘗雲杜無好句。若云學杜者無好句﹐則有之耳。」

劉欽謨在史館時﹐日請良醞酒一斗﹐然飲少﹐多有藏者﹐湯東谷從劉索之﹐詩曰「兼句無酒飲﹐詩腹半焦枯。聞有黃封在﹐何勞市上沽。」劉悉其所藏與之。﹝欽謨名昌﹐以字行﹐平生所歷大都曰金臺﹐南都曰雨花臺﹐河南曰嵩臺﹐廣東曰瓊臺﹐蘇曰胥臺﹐故有《五臺集》。﹞

湯胤績爲參將守邊﹐突與胡戰﹐敗死。後數月﹐口外某驛﹐天色將暝﹐忽有兵官至﹐騶從甚盛﹐坐中堂﹐令免供具﹐第索筆硯燈燭﹐閉戶而寢。明早﹐驛卒俟其起﹐開戶寂然無人﹐但見壁間畱詩﹐末有「血污遊魂歸不得﹐當年空築望鄕臺」之句﹐始知爲胤績云。

【王偉】﹝長沙人﹐永樂間﹐年十二﹐獻平胡頌﹐授翰林院秀才。﹞

王偉爲郎官時﹐厭禦史手本大書署名﹐口占貼之云「諸葛大名垂宇宙﹐今人名大欲知何﹖𨿽於士體無妨礙﹐只恐文房費墨多。」諸司傅以爲笑﹐一時大書之風稍息。

景泰間﹐劉主靜升洗馬﹐王偉時爲兵部侍郎﹐戲曰「先生一日洗幾馬﹖」主靜應聲答曰「大司馬洗得漧淨﹐少司馬尙不漧淨﹐我固當洗之。」眾聞之噱然。﹝後主靜與李克述同升庶子﹐劉宣化戲謂主靜曰「眾人皆是假庶子﹐先生眞庶子。」益主靜庶出﹐聞之默然﹐無以答。﹞

【韓雍】﹝字永熙﹐吳縣人。父以閭右徙實京師﹐占籍宛平。劉儼榜進士﹐歷仕正統﹑成化間﹐官至右都禦史。天順中﹐寇都憲深視院篆﹐剛悻自用﹐馭其屬甚嚴。一日﹐歷事監生考勤﹐命題曰「道盛徳至。」同列駭然﹐莫敢啟齒。雍時爲僉院﹐從容請曰「題難作。若加一『善』字﹐庶易成文。」公欣然從之。﹞

韓襄毅公巡江西日﹐方鞫死獄﹐忽誦句雲「水上凍水水積雪﹐雪上加霜。」久不能對﹐一囚曰「囚冒死敢對。」公曰「汝能對﹐貸汝死。」囚曰「空中騰霧霧成云﹐雲開見日。」公撫掌稱善﹐果爲減死。

韓襄毅公招友人賞雪不至﹐以詩促之云「南徵五載不見雪﹐今見江鄕臘雪飛。老我不禁淸興發﹐故人何事賞心違﹖包含梅柳春無迹﹐照耀乾坤夜有輝。預想來遊須秉燭﹐瓊瑤還襯馬蹄歸。」

韓襄毅公與夏公塤飲﹐各出酒令﹐公欲一字內有大人小人﹐復以諺語二句証之﹐曰「傘字有五人﹐下列眾小人﹐上侍一大人。所謂『有福之人人服事﹐無福之人服事人』。」夏云「爽字有五人﹐旁列眾小人﹐中藏一大人。所謂『人前莫說人長短﹐始信人中更有人』。」﹝有鎭邊都憲與兵官不合﹐都憲於酒席間出令云「天上有天河﹐地下有蕭何。蕭何手裏持一本律﹐口稱犯法之事莫做﹐發病之物莫喫。」有所指於兵官也。兵官云「天上有太陽﹐地下有張良。張良手裏持一把劍﹐口稱銅刀𨿽快﹐不靳無罪之人。」時一太監在坐﹐欲爲分解﹐卽云「天上有雲山﹐地下有寒山。寒山手裏持一把掃帚﹐口稱各人自掃門前雪﹐莫管他人瓦上霜。」遂一笑而散。﹞

【王越】﹝字世昌﹐浚人。廷試時﹐風捲試卷飛揚空中不知所之﹐竟以內閣另別紙賜寫﹐後拜都禦史。滅威寧海子﹐封威寧伯﹐人謂試卷飛揚之讖。﹞

王威寧所作詩﹐皆粗豪震蕩如其人﹐嘗作《雁門紀事》一律曰「雁門關外野人家﹐不養絲蠶不種麻。百里全無桑柘樹﹐三春那見杏桃花。檐前雨過皆成雪﹐塞上風來總是沙。說與江南人不信﹐只穿皮襖不穿紗。」人以爲曲盡大同風景。

定海沃太守泮﹐性褊急﹐宦路鮮合者。王襄敏公嘗爲詩規之﹐有云「今日牧民當尙簡﹐此行聽訟貴從寬。黃堂正是三公路﹐莫負吾儒洗眼看。」沃公終不能用。晚年家居﹐猶指摘大臣過失訐奏﹐坐戍楡林﹐窮苦特甚﹐久之宥還。

王襄敏公有《題四皓奕棋圖》一絕云「暴楚彊秦一局收﹐不應末著又安劉。就中諸呂眞敵﹐賴得旁觀有絳侯。」朱克粹亦有一絕云「一局殘棋尙未終﹐白頭何事到靑宮。可應千里冥飛翼﹐卻墮畱侯智网中。」

王威寧尢善詞曲﹐嘗於行師時﹐見村婦便旋道傍﹐遂作《塞鴻秋》一曲﹕「綠楊深鎖誰家院﹖見一个女嬌娥﹑急走行方便。轉過粉墻來﹐就地金蓮﹐淸泉一股流銀綫。衝破綠苔痕﹐滿地珍珠濺。不想墻兒外﹐馬兒上人瞧見。」

王威寧又作《朝天子》一曲云「燒蘿葡下茶﹐宰鴛鴦剁﹐到惹得傍人罵。人人罵我是个老莊家。我就裏﹐乾坤大。萬古千秋﹐一場閒話。說英雄都是假﹐你就笑我剌麻。你休說我哈沓﹐我做个沒用的神仙罷。」一日﹐忽思退休﹐賦詩云「歸去來兮歸去來﹐千金難買的釣魚臺。也知世事只如此﹐試問古人安在哉﹖綠醑有情恰我老﹐黃花無主爲誰開﹖平生事業心如火﹐一夜西風化作灰。」未幾﹐競以事敗﹐徙陸安州安置。遂符「一夜化灰」之速﹑「黃花無主」之讖。當時翰苑有和云「那有伊周事業來﹐恥隨郭隗上金臺。權謀術數何深也﹐局量規模莫少哉﹗半世功名如隙過﹐一切富貴似花開。於今門下三千七﹐一半寒心��灰。」嘲王附汪直故云。﹝時兵部尙書陳越﹐亦婿直。有中官阿醜者﹐善談諧。一日﹐上前作汪持雙斧趨蹌而行。或問故﹖答曰「吾將兵惟仗此兩鉞耳。」問鉞何名﹖曰「王鉞陳鉞也。」上微哂焉。自此斥逐直輩。江西古諭蕭大山﹐好奇之士﹐名其堂曰「堂堂堂」﹐軒曰「軒軒軒」﹐亭曰「亭亭亭」。陳越經江西﹐蕭邀欽﹐徧歷亭館﹐以觀其扁。至一洞﹐因戲之曰「此何不名曰『洞洞洞』。」蕭爲不懌。﹞

●卷八十四國朝

【劉溥】﹝字原博﹐號艸窗﹐長洲人。太醫吏目。與郭登﹑湯胤績同稱「吟豪」。﹞

劉原博八歲時﹐《賦溝水》詩云「門前一溝水﹐日夜向東流。借問歸何處﹖滄溟是住頭。」後仕𨿽不甚顯﹐然卒以詩名。

劉艸窗嘗爲《繭窩》詩﹐有「言今茫茫白雲老」之句﹐眾推其工。有謂「云者﹐聚散無常之物﹐豈得謂老﹖」艸窗曰「不聞『天若有情天亦老』乎﹖」其人辯不已﹐艸窗怒曰「不讀二萬卷書﹐看不得溥詩。」

劉欽謨在京師﹐嘗與湯胤績同過劉艸窗﹐胤績沈禮甚恭﹐攜八詩就評﹐艸窗以手掩之﹐問﹕「何詩﹖」胤績曰「北京八景詩。」艸窗曰「比在當時﹐胡文穆公﹑楊文敏公﹑曾狀元﹑王侍講皆詩未易及。公所作能勝之則出﹐不然﹐不如已也。」胤績曰「第讀之。」艸窗爲讀一首﹐卽以還曰「不如多矣。」又言「昨與揚帥作《白鵲》詩﹐殊不佳。我亦嘗作《乃眞邊將白鵲詩》。如公之作﹐直學課詩耳。」艸窗詩曰「早隨金印出邊州﹐晚送歡聲入禦樓。剪取白羅飛繡幕﹐旗竿十丈掛胡頭。」胤績大稱服。

【劉玨】﹝字廷美﹐號完庵。景泰﹑天順間﹐爲吳中詩人之最﹐京師號爲劉八句。﹞

劉廷美爲刑部主事居京師﹐與徐武功﹑劉原博諸公爲詩友﹐每相過﹐必談論達旦。嘗歲除﹐原博邀之守歲﹐廷美因挾所藏鐘馗畫像求題﹐原博遂援筆大書一詩於上。明旦持歸﹐縣之中堂。京師每正旦﹐主人皆出賀﹐惟置白紙簿並筆研於幾﹐賀客至﹐書其名﹐無迎送也。是日朝罷﹐劉定之﹑黃廷臣兩學士首至﹐見此詩﹐各摘簿一葉錄之去。朝士繼至者﹐皆摘錄之。頃間﹐簿已盡矣。廷美晚回﹐索簿閱賀客以圖往報﹐家人告其故。明日﹐復置一簿﹐亦如之。中書舍人金本淸戲謂廷美曰「此鐘馗乃耗紙鬼也。」一時京師傳爲奇事。原博詩曰「長空糊云夜風起﹐不忿成羣跳狂鬼。倒提三尺黃河水﹐血灑蓮花舞秋水。飛螢負火明月羞﹐櫟窠影黑啼鵂梟。綠袍烏帽逞行事﹐磔腦刳腸天亦愁。中有巨妖誅未得﹐盍駕飆輪驅霹靂。如何袖手便忘機﹐回首東方又生白。」

劉完庵薄於仕宦﹐年五十遂解組﹐時有憲臣索題《牧牛圖》﹐爲賦詩曰「牧子驅牛去若飛﹐免教風雨濕蓑衣。回頭笑指桃林外﹐多少牧牛人未歸。」憲臣亦感泣掛冠去。

成化初﹐瓊臺邢公宥爲蘇守﹐以梅華求題﹐廷美賦絕句云「歲寒相見在天涯﹐玉色珠光帶露華。笑殺玄都狂道士﹐種桃何不種梅華﹖」邢公得詩甚喜。後邢公以郡中久荒﹐陂蕩起稅﹐民心頗怨﹐有投詩刺之者曰「量盡山田與水田﹐只畱滄海與靑天。漁舟若過間洲渚﹐爲報沙鷗莫浪眠。」邢公聞之﹐以爲廷美所作﹐銜之。或勸往白﹐廷美曰「彼柰我何﹖」後廷美卒﹐邢公弔祭皆不往﹐人多非之。

【聶大年】﹝號東軒﹐臨川人。通《詩》《書》二經﹐篤意古文及唐人詩﹐書法李北海。﹞

景泰間﹐聶大年用薦起爲仁和訓導﹐藩憲諸公與一時達官顯人過杭者﹐皆禮重之﹐其名傳於遐邇。癸酉歲﹐值大比﹐兩廣﹑湖湘﹑山西﹑雲南皆以校文來聘﹐大年以老而廢學﹐就辭以疾﹐兼以詩謝之云「名藩較藝遣徵書﹐使者頻煩走傳車。老大難遵太行路﹐平生厭食武昌魚。五羊城古仙遊遠﹐八桂霜寒木落疏。寄與靑雲舊知己﹐莫因辭賦薦相如。」卒就雲南之聘。

聶大年之掌教武林也﹐歷官九年﹐不以家眷自隨﹐嘗有《答內子寄衣詩》云「山妻憐我舊蘇秦﹐寄得衣來穩稱身。落日故園歌白薴﹐秋風京洛染緇塵。同心意重思偕老﹐結髮情深不厭貧。萬里莫如歸去好﹐幾多衣錦夜行人。」又有《諭兒輩》詩云「四兒五歲六兒三﹐莫與肥甘習口甜。淸白家傳無我愧﹐詩書世業要人擔。三餐淡飯何須酒﹐一筋黃薤略用鹽。聞說有人曾餓死﹐算來原不爲官廉。」

聶大年在武林日﹐有二僧爭住禪院﹐招而飲之。因贈詩曰「蕭蕭落日下荒基﹐古殿淒涼白塔低。燕子不知身是客﹐秋風猶戀舊巢泥。」二僧慚愧罷去。

聶大年嘗賦《卜算子》二首﹐蓋自況也。辭云「楊柳小蠻腰﹐慣逐東風舞。學得琵琶出教坊﹐不是商人婦。忙整玉搔頭﹐春筍纖纖露。老卻江南杜牧之﹐懶爲秋娘賦。」「粉淚濕鮫銷﹐只恐郎情薄。夢到巫山第幾峯﹖酒醒燈花落。數日尙春寒﹐未把羅衣著。眉黛含顰爲阿誰﹖但悔從前錯。」馬浩瀾和云「歌得雪兒歌﹐舞得霓裳舞。料想前身跨鳳仙﹐合作蕭郎婦。顏色雪中梅﹐淚點花梢露。雲雨巫山十二峯﹐未數髙唐賦。」「花壓鬢云低﹐風透羅衫薄。殘夢懵騰下翠樓﹐不覺金釵落。幾許別離愁﹐猶自思量著。欲寄蕭郎一紙書﹐又怕歸鴻錯。」

聶大年詩翰著名一時﹐而不得預京銜﹐或曰大年在錢唐時﹐嘗署桃符云「文章髙似翰林院﹐法度嚴如按察司。」以此見忤達官。天順初﹐被徵修史﹐竟以疾卒於京師旅邸。翰林諸生多惜不獲見者。時童大章在座﹐素善滑稽﹐因曰「不必識其人﹐彼但多一耳﹐少一目而已。」眾爲哄然。益大年姓聶﹐而眇一目也。

聶大年之被徵修史也﹐時朝廷銳意俟書完日開館﹐諸閣老乘間抵本院官怠緩﹐完期不可必﹐因各薦所知。於是﹐丁參議呈等皆被召。大年扶病入館﹐退食松林下﹐經宿而死。其中病如章主事諏﹐老如劉治中實。劉宜化先生因譏之曰「生﹑老﹑病﹑死苦﹐史館備矣。」一日﹐丁參議與宋尙寶懷尙气失色﹐忿詈於館中﹐陳緝熙遽成一詩云「參議丁公性大剛﹐宋卿淩慢亦難當。亂將毒手拋靑史﹐故發傖言污玉堂。同輩有情難勸解﹐外郎無禮便傳揚。不知班馬韓歐輩﹐曾爲修書鬧幾場﹖」明日﹐二人聞之﹐悔恨自解﹐謝曰「母更貽斯文笑也。」識者以是知此書畢竟無成。益執筆者多非其人也。

初﹐大年嘗言王抑庵冢宰求戴文進畫﹐十年不得。何如移十年求畫之心﹐求天下之才。此言頗聞於抑庵。大年病不起乃使所親投詩於公﹐中二聯云「鏡中白髮難饒我﹐湖上靑山欲待誰﹖千里故人分橐少﹐百年公論蓋棺遲。」公得詩泣下曰「大年欲吾銘其墓耳。」明日﹐而大年卒。公爲墓志。

【劉泰】﹝字士亨﹐錢唐人﹐號菊莊。景泰﹑天順間﹐隱居不仕﹐所著有《菊莊》《晚香》諸集。﹞

劉菊莊嘗次聶大年韻﹐題詩於南屏淨慈寺壁云「步聯苔磴翠層層﹐方外幽尋我最能。虎熟不驚團社客﹐鷗閒常送過湖僧。支那踏徧無雙寺﹐臨濟傳來有一燈。話久頓忘饑渴想﹐詩懷淸似玉壺冰。」時按察使泰和曾蒙簡見之﹐笑謂寮官曰「如此閒情﹐我輩不及也。」

劉士亨《晚春漫興》云「單羅初試怯春風﹐金鴨香銷翠被空。江燕低翻三寸黑﹐海棠微褪一分紅。酒因睡淺醒難解。詩爲愁多句未工。晴日漸長兒女懶﹐秋千間在曲欄東。」嘗自謂人曰「此當與楊眉庵孟載頡頏也。」

劉士亨《題芍藥》云「綠陰庭院已非春﹐紅芍翻階露朵新。綽約嬌姿誰得似﹖天風吹下衛夫人。」其《詠黃菊》云「芳叢燁燁殿秋光﹐嬌倚西風學道妝。一自義熙人采後﹐冷煙疏雨幾重陽﹖」其《秋葵》云「露華燁燁照秋林﹐誰把紅芳暗博金。白露不凋霜不剪﹐也知中有向陽心。」其《墨菊》云「自是中黃第一家﹐雁來時節傲霜華。如何秋色無人管﹖移向龍香道士家。」﹝士亨大書門曰「老年賣詩爲業﹐求者當求善價。」卒無一人能承其意。﹞

劉菊莊與夏少卿善﹐人有問其姓字者﹐則答曰「夏少卿之俗友。」更不言己姓。同時有沈循與都憲錢鉞有屬﹐人詢其姓﹐亦曰「錢員外是我外兄。」有好事者爲之語曰「沈循只說錢員外﹐劉泰常稱夏少卿。」一時傳以爲笑。﹝時有桂廷者﹐嘗館於錦衣門達家﹐刻私印曰「錦衣西席。」又﹐松陵驛丞甘某﹐洗馬江朝宗之婿﹐亦有私印曰「翰林東牀。」一時傳笑﹐以爲的對。﹞

【陸昂】﹝字元﹐號淸溪﹐與馬鶴窗洪皆出劉菊莊之門﹐而淸溪得詩律﹐鶴窗得詞調﹐異體齊名。﹞

陸元《梅花》絕句云「春到南枝與北枝﹐花開的照寒漪。何人似解相憐意﹖不把東風玉笛吹。」

馬浩瀾著《花影集》﹐花影者﹐月下燈前﹐無中生有﹐以爲假則眞﹐謂爲實猶涉虛也。其中秋《鵲橋仙》云「不寒不暑﹐無風無雨﹐秋色平分佳節。桂花香散夜涼生﹐小樓上簾兒髙揭。多愁多病﹐閒憂閒悶﹐綠鬢紛紛成雪。平生不作負恩人﹐惟負了今宵明月。」其落花《滿庭芳》云「春老園林﹐雨餘庭院﹐偏惹蝶駭鶯猜。蔫紅皺白﹐狼藉滿蒼苔。正是愁腸欲斷﹐朱箔外﹐點點飄來。分明似﹐身輕飛燕﹐扶下避風臺。當初﹐珍重意﹐金錢競買﹐玉砌新栽。更翠屏遮護﹐羯鼓催開。誰道天機繡錦﹐都化作﹐紫陌塵埃。紗窗裏﹐有人憐惜﹐無語托香腮。」

錢唐湖山之勝﹐以飛來峯爲最。馬鶴窗所居﹐去飛來峯不十里﹐以貧累﹐不能數往﹐因題詩曰「飛來峯在腳跟頭﹐十五年間兩度遊。說與山靈應笑我﹐先生忙到幾時休﹖」

【王澄】﹝字天碧﹐號雪村﹐馬鶴窗詩友。﹞

王雪村幼攻詩書。有趙法里甲﹐報吏名於有司﹐藩司因辭而怒焉﹐撥授處州府架閣庫役﹐不得已就之。一日﹐因《題馬》一絕云「一日行千里﹐曾施汗血勞。不知天廏外﹐誰是九方臯﹖」書府門罘ぜ間。府主召而詢曰「汝曾爲弟子員耶﹖」對以農民。太守駭而試以「南山晴雪」之題﹐雪村信筆呈云「雪霽南山正坐衙﹐瑩然相對兩無瑕。瑞光曉布三千里﹐和气春生百萬家。未可擁鑪傾竹葉﹐且須呵筆詠梅花。丰年有象皆侯徳﹐五褲歌謠偏海涯。」太守大喜﹐遂集府佐諸子弟而館之﹐命人代其吏事。一日﹐太守至館﹐見課簿有對曰「三个半鐘鐘半酒﹐一邊雙陸陸雙星。」因擊節嘆曰「有才如此﹐不獲時位﹐豈非命乎﹗」自是日得親幸﹐名聞士夫。逮役滿歸杭﹐杭運使聞而請代文移﹐視太守尢敬之。自以出入公門不雅﹐堅辭以疾﹐日與文士往來於湖山云。﹝嘉靖初﹐安仁湯寶初爲學吏﹐邑令洗汝實光數試諸生﹐學諭徐元稔每同試。一日﹐屬洗集試縣吏﹐徐命寶同試﹐洗命《賦燭花》詩﹐寶作絕句云「淚滴銀檠雨﹐光搖綺席春。一朝懸要路﹐普照四方人。」洗驚異﹐疑其假手﹐命和一章﹐卽占云「心熱皆因火﹐花開不待春。自慚今寂寞﹐長伴讀書人。」洗大稱賞﹐縣吏皆閣筆﹐寶後官縣尉。﹞

王雪村與馬鶴窗泛湖﹐雪村善召箕仙術﹐每吟詠有窘阻﹐則叩仙續之﹐仙箕常攜以隨﹐鶴窗因請召之﹐箕旣動﹐鶴窗問仙何名﹖卽書云「有事但問﹐問畢告名。」鶴窗曰「有句云『捧瑤觴南國佳人﹐一雙玉手』。久未有對。」卽書云「跌寶座西方大佛﹐丈六金身。」二人方驚愕﹐箕運如飛﹐復成一律云「此地曾經歌舞來﹐風流回首卽塵埃。王孫芳艸爲誰綠﹖寒食梨花無主開。郎去排云叫閶闔﹐妾今行雨在陽臺。衷情訴與遼東鶴﹐松柏西陵正可哀。」後書云「錢唐蘇小小敬和鶴窗疇昔湖橋首唱。」已而﹐箕寂然不動﹐二人相顧若失﹐稱嘆久之。

【林】﹝字廷﹐閩侯官人﹐領天順壬午鄕薦。﹞

林與其弟瑭同赴會試﹐至鵝湖驛﹐得疾﹐瑭扶以歸﹐甫及門卒﹐其魂郁不散﹐家人每接之夢寐﹐仿佛聞其聲迹﹐靈幾間器物或自動。乃如紫姑神法置箕﹐布灰幹幾﹐箕輒自舉﹐遂令人扶之﹐箕運不休。就視﹐則皆詩文也。《別父母》有句云「如今我已終天別﹐何計能酬寸艸心。」《別兄弟》云「鴻雁層雲憐雙影﹐池塘芳艸憶殘春。」《別妻》云「寄言與爾無他說﹐節義冰霜不可虛。」《賦書樓極目》云「淸風搖動硯池云﹐飛鴻點破江山影。」《觀蓮》云「呼童泛美酒﹐對此紅芳傾。若人已仙去﹐此花空自馨。」作文贈序凡七十餘首﹐家人次以成編﹐自名之曰《靜庵遺玉》。初箕動成文之時﹐親友臨者﹐毛髮竦堅。久之﹐則答問如平生矣。如是年餘乃已。﹝瑭後爲禦史﹐提學南畿﹐語人如此。﹞

【張錫】﹝字天錫﹐號海觀﹐錢唐人。領天順壬午鄕薦﹐授山陰縣教諭﹐作文極敏捷﹐而用事多出杜撰﹐人有質之者﹐則髙聲應曰「出《太平廣記》。」蓋其書世所罕也。﹞

張天錫才華灑落﹐跌宕不羈。不經意語﹐往往動人。一日與客遊湖﹐客指魚叢索賦﹐天錫應聲曰「誤入在泥沙﹐靑山是故家。無心棲燕雀﹐有意戀魚蝦。春到萍爲葉﹐冬來雪作花。莫教張子見﹐錯認是仙槎。」

張天錫所居爲回祿所毀﹐作四六短疏以干知識﹐有云「禿和尙只化凡夫﹐老癡儒惟求達士。曾聞晉將軍爲戴達造室﹐頗極富饒﹔宋丞相爲康節買居﹐務期寬廣。何昔賢之好事﹐豈今日之無人。敢希輪奐之維新﹐聊冀土茨之苟合。使我春誦夏弦﹐勝彼朝鐘暮鼓。貯淸風明月於無窮﹐藏奇書異畫於不朽。是所望也。惟善圖之。」不數月﹐而新居落成﹐所構有望海亭﹑見山樓﹑育奐軒等數十間。

錢唐兪鳴玉﹝珩﹞杭州前衛軍余也﹐善詩字﹐多辯才﹐然其性狙獪貪侈。弘治初﹐投身爲鎭守內官張慶掾史﹐遂虎而翼﹐起家巨富。其未爲掾史時﹐亦欲如富貴相。張海觀作詩譏云「輕羅細葛稱身裁﹐今恐無憑換得來。莫道此人窮盡了﹐出門還要轎兒擡。」﹝時金陵陳榮知仁和﹐爲適虎爲害﹐命獵人捕得之﹐縉紳多縣詩歌冊帙以贈﹐珩賦一詩云「虎告相公聽我歌﹐相公比我食人多。相公若肯行仁政﹐我自雙雙去渡河。」張慶兄弟三人﹐皆爲宦寺﹐親幸用事﹐勢張甚。珩爲慶所親任﹐假其威﹐故敢爲此言。張慶死﹐外臺冶珩罪﹐謫嶺南﹐戍海邊。初珩嘗至海寧﹐適有人爲子行賄得中鄕試者﹐會試卒於道。珩爲詩弔之云「門外長幡百尺髙﹐昔人曾此逞英豪。黃金散盡買科舉﹐不見賢郎著紫袍。」﹞

【沈宣】﹝字明徳﹐與張天錫齊名﹐後應貢﹐授安慶府訓導。﹞

沈明徳在庠時﹐嗜酒能文﹐尢工於詩畫﹐一時當道重之。嘗以課試不完﹐董學憲副吳原明因其疏於經學﹐且重聽﹐命賦《耳聾》詩﹐因艸書「聾」字於水板﹐沈望見「耳」腳帶長﹐以爲「打」字﹐亟奔去。復召諭以作詩﹐遂口占云「紅塵飛滿舊靑衫﹐貧病年來笑更兼。四十無閒聾亦順﹐畢生多事老何堪﹗山蟬一任鳴方歇﹐穴蟻從教鬥正酣。兀坐無言心似水﹐對人袖手倦淸談。」

沈明徳嘗有詩《詠蟹》云「郭索橫行逸气豪﹐秋來興未滿江臯。玉缸十斛酴酒﹐不待先生賦老饕。」頗豪俊可愛。劉邦彥嘗爲題畫﹐有云「雪消嶽色露眞容﹐澗道奔泉走玉龍。千仞髙寒凝不動﹐行人知是丈人峯。」

【劉英】﹝字邦彥﹐號賓山﹐沈明徳婿也。﹞

劉邦彥有《上元五夜觀燈》詩﹐《十三夜》云「近喜元宵雪更晴﹐千門翠竹結髙棚。珠簾半捲月將圓﹐玉指初調未合笙。新放華燈連九陌﹐舊傳金鑰啟重城。少年結伴嬉遊去﹐遮莫雞聲下五更。」《十四夜》云「燈光漸比夜來饒﹐人海魚龍混暮潮。月照梅花靑瑣闥﹐煙籠楊柳赤闌橋。鈿車過去拋珠果﹐寶騎重來聽玉簫。共約更深歸及早﹐大家明日看通宵。」《十五夜》云「一派春聲送管弦﹐九衢燈燭上薰天。風回鰲背星球亂﹐雲散魚鱗碧月圓。逐隊馬翻塵似海﹐踏歌人盼夜如年。歸遲不屬金吾禁﹐爭覓遺簪與墜鈿。」《十六夜》云「次第看燈俗舊傳﹐寶箏重按十三弦。人心未必今宵絕﹐兔魄還如昨夜圓。尙覺繁華誇樂土﹐何須廣樂聽鈞天。追歡獨羨兒童健﹐靜對梅花憶往年。」《十七夜》云「繡簾地護輕寒﹐明月來遲鳳蠟殘。風掃煙花春爛熳﹐云沈星斗夜闌珊。醉敲馬鐙還家去﹐誰抱龍香隔院彈﹖試看燒燈如白日﹐鰲山無影海漫漫。」

劉邦彥《暮春陪陳太常西湖宴集》詩云「六橋柳色翠迷津﹐畫舫移遲送酒頻。醉眼不知三月暮﹐賞心又度一年春。鶯諧急管催歌板﹐燕蹴輕花墮舞ブ。年少莫將行樂誤﹐座中半是白頭人」。又《載酒過湖詩》云「寒食淸明次第來﹐紫苞紅萼裹池臺。東風似與人商略﹐最好花教最後開。」

【周鳳】﹝字岐鳳﹐江陰之靑陽人。﹞

周岐鳳性敏絕倫﹐亦詣邪術﹐肆爲奸淫﹐以故不齒於人。後坐事亡命﹐日無定居。嘗抵蘇﹐蘇人錢曄投以詩曰「琴劍飄零西復東﹐舊遊淸興幾時同﹖一身作客如張儉﹐四海何人是孔融。野寺鶯花春對酒﹐河橋風雨夜推篷。機心盡屬東流水﹐惟有家山在夢中。」岐鳳得詩大慟﹐後入都﹐圖自直﹐竟病死邸中。﹝曄亦豪黠﹐以貲爲都司經歷。鄕人訟其不法﹐知府楊貢執而罪之﹐曄多所囑托﹐反訐奏貢罪﹐錦衣官校奉命與巡撫崔都憲恭同訊。有旨以同寮不和﹐俱黜爲民。曄本一富民﹐第以貲得冠帶﹐與貢並無寮友之義。命下之日﹐人無不驚諤。﹞

周岐鳳死後﹐三吳間有召仙者﹐周忽至﹐運箕如飛﹐頃刻數百言﹐往往奇中﹐有詩云「長安萬里月﹐杜陵三月春。一茗一壚香﹐淸風來故人。」又云「海外獨身遊﹐風雲際會秋。我傳靈徳去﹐仗劍鬼神愁。」書其後曰「設茗與香誦此詩﹐吾卽至。」後試之﹐信然。

淞江守私廨失金首飾﹐請仙問之﹐則大書四句云「久旱逢甘雨﹐他鄕遇故知。洞房花燭夜﹐金榜掛名時。」求釋其意﹐不答。請書名﹐乃書曰周岐鳳。守不悅﹐以爲鬼語不足憑。間爲一學官言之﹐對曰「此世俗所傳《四喜詩》耳。」守愕然﹐曰「吾家有小女奴﹐實名四喜﹐得無是乎﹗」執而訊之﹐物果爲所竊﹐猶藏廨後灰中。乃悟前語。

【翟永齡】﹝號海槎﹐武進人。滑稽多端﹐儕輩無不受其侮謔者。﹞

翟永齡與陸廉伯並以才學馳名﹐後陸發解而翟名最後﹐以書柬所親曰「至矣盡矣﹐方知小子之名﹔顚之倒之﹐反在諸公之上。」益以自嘲因嘲陸云。﹝翟赴試南京﹐患無貲﹐乃買漧棗數十斤﹐每至市墟﹐則泊舟呼羣兒至﹐兒與一掬棗﹐教之曰「不要輕﹐不要輕﹐今年解元翟永齡。」自常州至丹陽﹐民謠載道﹐聞者爭覓其旅訪之﹐大獲贐利。﹞

翟永齡平日不詣學宮﹐教官責之﹐罰論一篇﹐以「牛何之」命題﹐翟操筆立就﹐結語云「考『何之』二字﹐兩見於《孟子》之書﹕一曰『先生將何之』。一曰『牛何之』。先生也﹐牛也。一而二﹐二而一者也。」教官一笑而罷。

翟永齡偶過靖江﹐人咸以相公稱之﹐時有一吏在坐﹐亦稱相公﹐翟意謂人不加敬。後有出扇求詩者﹐此吏捉筆竟題於前﹐次至永齡﹐故爲不能之狀﹐題曰「山不山﹐水不水﹐一片板上兩个鬼。﹝扇景一船二人﹐一吹笛﹐一搖櫓。﹞一个吹火通﹐一个搖大櫓﹐嚇得雞婆飛上天。﹝扇上畫雁﹞世間名畫見萬千﹐不知此畫出何譜。」詢知海槎﹐眾人甚赧。

靖江人言語﹐俗謂之沙骨碌。翟海槎詩曰「馬洲風景亦不俗﹐依舊桃紅並柳綠。林間好鳥樹頭啼﹐聲聲只叫骨碌碌。」﹝靖江本江陰之馬馱沙也﹐天順間始設縣。有郭某知縣事﹐題謁客所送扇轉贈之云「馬馱沙上縣新開﹐城郭民稀半艸萊。寄與江南諸子弟﹐秋風切莫過江來。」今人干謁者謂「打秋風」﹐故云。﹞有髹匠求翟海槎題春聯﹐翟攺「陽春布徳澤」云「陽春生徳澤﹐萬物布光輝。」﹝「布光輝」者﹐布光灰也。﹞一時哄然。

翟海槎自嘆曰「人生七十古稀有﹐處世誰能得長久﹖光陰恰似過隙駒﹐綠鬢看看成白首。積金過斗皆是閒﹐幾人買斷鬼門關。不將歌舞送樽酒﹐徒廢鉛汞燒金丹。白日飛升無此理﹐畢竟有生還有死。眼前富貴一枰棋﹐身後功名半張紙。古稱彭祖壽最多﹐八百歲後還如何﹖勸君有酒舞且歌﹐窮通壽天皆由它。」

【馮徽】。﹞

勸學詩有「少小須勤學﹐文章可立身。滿朝朱紫貴﹐盡是讀書人。」成化間﹐馮禦史徽以事謫戍﹐馮易前詩云「少小休勤學﹐文章誤了身。遼東三萬衛﹐盡是讀書人。」

【沈質】﹝字文卿﹐號玄谷﹐居太倉。﹞

沈文卿家甚貧﹐以授徒爲生。一夕﹐寒不成寐﹐穿窬者穿其壁﹐文卿知之﹐口占云「風寒月黑夜迢迢﹐辜負勞心此一遭。架上古書三四束﹐也堪將去教兒曹。」穿壁者一笑而去。

●卷八十五國朝

【施】﹝字宗銘﹐蘇之東洞庭山人。正統戊午﹐吳縣學池蓮一莖三蒼﹐巡撫周公忱見之曰「行有當之者。」明年﹐以縣學生狀元及第﹐年才二十餘。時皆以「洛陽年少」遇之﹐公卿爭前席。亡何遽卒。﹞

施少有奇質﹐其父攜之商山陽主富人羅鐸家。有張都憲者求飲﹐鐸命其子與偕出見﹐都憲令屬對﹐曰「新月如弓﹐殘月如弓﹐上弦弓﹐下弦弓。」應曰「朝霞似錦﹐晚霞似錦﹐東川錦﹐西川錦。」都憲異之﹐謂鐸曰「有資如此﹐何不成之﹖」鐸卽俾與子同學﹐給其貲費﹐業成還鄕﹐久之登薦爲魁天下﹐時年二十三。

施嘗《詠蝴蝶》云「莫怪風前多落魄﹐三春應作探花郎。」《赴會試畱別》云「紅雲紫霧三千里﹐黃卷靑燈十二時。」《恩榮宴》賦詩曰「千里觀光我獨行﹐辭親無柰惜離情。玉堂未擬登三輔﹐金榜先叨第一名。麟鳳駢臻欣道泰﹐車書混一仰文明。太平天於恩如海﹐虎嘯龍吟會匪輕。」

【張和】﹝字節之﹐號筱庵﹐昆山人﹐施榜進士。旣仕猶學﹐讀《漢書》必三十徧。﹞

張筱庵初登第﹐施狀元一日出釋老侮孔子圖﹐卽口占云「釋老倡狂侮大儒﹐書生爲爾發長吁。不知過宋圍匡日﹐還似於今畫裏無。」又曰「拂須揮鼻彼何人﹖放誕能無愧此身。名教萬年齊日月﹐須知魯國一儒眞。」

張筱庵眇一目﹐嘗《贊千眼觀音》云「汝有千目﹐眾皆了了。我有雙目﹐一明一眇。多者忒多﹐少者忒少。」

宣城湛銓構南山淸隱﹐張筱庵贈詩曰「遁迹甘從鹿豕羣﹐南山深處隔囂氛。屋前流水連靑嶂﹐階下寒松護白雲。栗裏自芻元亮酒﹐艸堂不辱犀文。紛紛車馬塵中客﹐髙節能無愧隱君。」

天順間﹐張節之官浙江憲副時﹐寵妾新亡﹐有悼詩云「桃葉歌殘思不勝﹐西風吹淚結紅冰。樂天老去風流減﹐子野歸來感慨增。花逐水流春不管﹐雨隨雲散事難憑。夜來書館寒威重﹐誰送薰香半臂綾。」

【林聰】﹝字季聰﹐閩寧徳人。施榜進士。﹞

林莊敏公九歲時﹐邑宰包姓者謁其尊翁梅所先生﹐公侍側﹐有白犬在門﹐顧梅所﹐包曰「公子能對乎﹖」梅所曰「頗能。」包出句云「白犬當門﹐兩眼睜睜惟顧主。」公應聲曰「黃蜂出洞﹐一心耿耿只隨王。」包嘆異曰「公輔之器也。」

林莊敏公初爲給事中﹐以言謫國子學正﹐嘗坐率性堂﹐有《書懷》詩﹐曰「東風吹雪弄餘寒﹐朴或歌來興未闌。聖世誰雲輕冷職﹐菲林元不稱言官。蠹蕓香暖圖書靜﹐鑪篆煙銷午漏殘。自笑此身宜懶散﹐敝冠塵土不須彈。」

成化間﹐林莊敏公爲司寇。一日﹐與陜西楊司馬鼎會坐﹐林戲曰「胡兒十歲能騎馬。」蓋楊多須而年少之故。楊遽答曰「癩子三年不似人。」林在位已久﹐而閩地有癩也。

【劉儼】﹝字宣化﹐號時雨﹐吉水人。﹞

正統七年﹐廷試進士姚夔等百五十人﹐劉儼擢第一。有邵進者在甲尾﹐劉嘗致柬於邵﹐自稱爲年末﹐或謂邵云「劉公笑子殿甲尾﹐故云然。」邵怒曰「狀元不是工夫上人做。我見劉必辱之。」笑而解之以詩﹐云「狀元本是龍頭選﹐龍尾分明屬邵卿。龍尾棹時天必雨﹐龍頭未必敢相輕。」邵聞之亦解顏。

【姚夔】﹝字大章﹐浙桐廬人。正統中鄕﹑會試﹐皆第一。國朝謚法﹐出自翰林者得謚曰「文」。若魏驥謚文靖﹐葉盛謚文莊﹐吳訥謚文恪﹐夔謚文敏﹐皆不由翰林。﹞

本朝開科取士﹐京畿與各布政司鄕試在子﹑卯﹑午﹑酉年秋八月﹐禮部會試在丑﹑辰﹑未﹑戌年春二月﹐蓋定規也。洪武癸未﹐太宗渡江﹐天順癸未﹐貢院火。皆以其年八月會試﹐明年三月殿試﹐於是二次有甲申科。貢院火時﹐舉人死者九十餘人﹐蘇州奚昌元啟爲詩云「回祿如何也忌才﹐春風散作禮闈災。碧桃難向天邊種﹐丹桂翻從火裏開。豪气滿場爭吐焰﹐壯心一夜盡成灰。曲江勝事今何在﹖白骨稜稜漫作堆。」是年姚夔爲知貢舉官﹐自謂不能致防﹐殃及賢俊﹐請諭祭於郊。祭時﹐夔伏地慟哭﹐觀者以萬數﹐哀震數里。﹝時禦史焦顯爲監臨官﹐火起﹐顯鎖其門﹐不容出入﹐致死者藉藉。後人詩云「先兆或從焦禦史﹐未然奎焰可爲災。」奚昌弱冠領鄕薦﹐負重名。一日﹐遊金陵﹐少宗伯倪公克讓適生子﹐設湯餅會﹐元啟與焉﹐賀以詩。所生子卽大宗伯舜咨也﹐後元啟蹭蹬禮圍三十年﹐至宗伯爲翰林編修佐試﹐始獲一第﹐因題其坊曰老桂。﹞

舊制﹐學校生員﹐廩膳有額﹐增廣無額﹐故名之。增廣亦有額﹐自宣徳四年始。至景泰元年﹐照舊無額。後成化三年又額。時京師語曰「和尙普度﹐秀才拘數。禮部姚夔﹐顚覆國祚。」不得已﹐以附學之名立焉。

【周洪謨】﹝字堯佐﹐四川長寧人。商輅榜第二﹐初鄕試以減場﹐中解元。減場者﹐頭場止經書義五篇。國初舊制也。﹞

周文安公赴公車日﹐舟泊邗江﹐夜見一異人謂曰「吾子前身也。前程萬里﹐終身淸要。」公問﹕「子何人﹖」曰「吾友鶴山人也﹐姓丁﹐家維揚。』及公官南京翰林﹐以詩試維揚太守三原王侯恕曰「生死輪回事香冥﹐前身幻出鶴仙靈。當年一覺揚州夢﹐華表歸來又姓丁。」侯得詩甚訝﹐集郡中耆者詢之﹐羅文節曰「友鶴山人名鶴年﹐吾友丁宗啟之父。父官武昌﹐遂家焉。伯氏登進士者三人﹐友鶴獨恬然布素﹐以詩名家。元末隱處﹐至建文元年沒於成都。以儒雅重於藩王﹐有徳人也。」侯卽以此復公﹐世以爲異﹐如羊祜﹑房之事云。

【卞榮】﹝字華伯﹐江陰人﹐商輅榜進士。善畫﹐世所珍卞郎中山水是也。﹞

卞郎中榮﹐姚禦史綬﹐皆一時詩人﹐嘗集古句聯《老妓》詩云「天涯歸計欲如何﹖記得雲間第一歌。气力已無心尙在﹐鬢毛白盡興還多。池邊命酒憐風雨﹐洞口經春長薜蘿。畱得舊時殘錦在﹐往來星騎一相過。」

卞戶部未第時﹐一日過常熟﹐聞錢允暉曄詩名﹐往謁之﹐二公未嘗會晤﹐卞及門﹐與閽者曰「可語汝主﹐詩人特相訪。」錢訝何人自負如此﹐適宴客有妓﹐錢令僕者出語之曰「若賦贈妓詩一絕方接見﹐仍以『サ﹑降﹑湘』爲韻。」卞不構思﹐一揮而就﹐詩曰「琵琶斜抱出ゴサ﹐貌與荷花兩不降。今夜彩雲何處宿﹖空畱明月照瀟湘。」允暉見詩﹐嘆服不已﹐倒屣迎入﹐遂定交焉。

卞榮在某閣老坐﹐適外報某廷試首選矣。閣老曰「狀元卻是瞌睡漢」﹐卞答曰「宰相須用讀書人。」蓋諷之也。

【嶽正】﹝字季方﹐號蒙泉﹐順天氵郭縣人。正統戊辰會試﹐考官誤置落卷﹐侍講杜寧取第一。廷試前一月﹐上夢儒﹑釋﹑道三人來見。至揭曉﹐狀元彭時﹐由儒士﹔榜眼陳鑑幼曾爲神樂觀道童﹔正爲探花﹐幼曾爲慶壽寺書記云。﹞

天順初﹐嶽季方自翰林入閣﹐英廟深所眷注。後爲曹﹑石所嫉﹐謫欽州同知。瀕行﹐親交無敢送者﹐欽天監漏刻博土馬軾餞以詩。曰「灤江江上水悠悠﹐送客江邊莫上樓。五嶺瘴髙煙蔽日﹐兩孤雲濕雨鳴秋。丰城劍气東南起﹐合浦珠光晝夜浮。祭罷鱷魚歸去晚﹐刺桐花外月如鉤。」季方宿張家灣舟中﹐用韻賦和曰「被罪承恩嶺外遊﹐思鄕何處仲宣樓﹖風霜萬里蠻荒夜﹐煙雨三江澤國秋。不信功名成夢覺﹐早聞富貴等云浮。令人卻羨桐江叟﹐長擁羊裘把釣鉤。」

嶽季方將赴欽州﹐道氵郭縣﹐以母老畱閱月﹐爲曹﹑石黨所訐﹐逮系錦衣衛獄﹐拷掠備至﹐謫戍甘肅。有自京師來者﹐傳天語於甘曰「嶽正倒好﹐只是大膽。」或以賀嶽曰「上念公如此﹐行召公矣。」曹生爲寫容﹐遂﹛隱木﹜括其辭題於上云「嶽正倒好﹐只是大膽。惟帝念哉﹐必當有感。如或赦汝﹐再敢不敢﹖臣嘗聞大人之言﹐蓋將之死而靡憾也。」﹝公性不能客人﹐或謂公曰「不聞宰相腹中撐舟乎﹖」曰「順撐來可容﹐使縱橫來﹐安容得耶﹗」﹞

成化初﹐有忌嶽正者﹐僞爲正劾內閣李賢疏艸﹐賢銜之。會部院大臣薦正宜大用﹐賢乃假歷練之說﹐票旨升知興化府。命下﹐有以《濯足圖》求題者﹐正感而有作曰「踏徧天涯兩足存﹐西馳未定又南奔。人間有水皆堪濯﹐何必滄浪一段渾。」

嶽季方在興化﹐有燕臺懷古一律﹐云「督亢陂荒蔓艸生﹐廣陽宮廢故城平。秋風易水人何在﹖午夜蘆溝月自明。召伯封疆經幾換﹖荊卿事業尙虛名。黃金不置髙臺上﹐似怪年來士價輕。」

嶽蒙泉有古樂府二闋﹕「短短牀﹐太促。徒能坦郎腹﹐未得展郎足。縱郎有意爲合歡﹐牀短安能薦郎宿。」「太促﹐短短牀。流蘇苦不長﹐蘭麝無馨香。郎欲招妾妾不來﹐可憐春色空輝光。」

【柯潛】﹝字孟時﹐別號竹巖。景泰辛未狀元。』聞翰林有亭一區曰柯亭﹐有柏二株曰柯學士柏。﹞

杭州徐童子霖﹐五六歲精於書法﹐柯學士潛贈詩云「徐家之子眞奇絕﹐風骨自與凡人別。神駒矯矯步天衢﹐雛鳳翩翩出丹穴。前身可是張文舒﹐不然年才五六那能書。當筵握筆不停手﹐驚風颯颯蛟龍走。掃盡鸞箋三百張﹐鐵畫銀鉤大如斗。君不見﹐東鄰老翁生一子﹐癡絕無才事紈綺。從來紙筆不相親﹐見此奇才應愧死﹗」

成化初﹐兵書王糸宏致仕歸河州﹐柯學士潛有詩送之﹐末云「不知白髮隆糸宏者﹐猶踏淸霜候早朝。」吏書王翺見之曰「柯君此詩蓋謂我也。」

【陸昶】﹝字孟昭﹐蘇之太倉人。柯潛榜進士。倜儻好客﹐時人擬爲鄭當時﹑陳孟公。﹞

陸昶爲刑部郎中﹐嘗往一朝士家﹐駕牛﹐投刺不書名﹐惟云「東海釣鰲客過。」朝士歸見之﹐知爲昶也。亦遞一帖﹐云「西番進象人來。」蓋昶黑面白齒﹐人皆嘲爲象奴云。昶與麗水金文﹐二人皆景泰二年進士﹐善戲謔﹐文嘗嘲昶曰「黑象口中含玉齒。」景應聲曰「烏龜背上嵌金文。」﹝又聞一朝士麻臉胡須﹐一朝士面歪而眇一目。眇士戲麻士云「麻臉胡須羊肚石﹐倒栽蒲艸。」麻士答云「歪腮白眼海螺杯﹐斜嵌珍珠。」眾爲之絕倒。﹞

陸昶自以歷任年深﹐當有不次之擢。道逢刑部尙書陸公瑜﹑大理卿王公槪乘肩輿﹐因避焉﹐卽爲口號云「陸老前頭去﹐王公逐後來。明年二三月﹐也有轎兒擡。」諸公聞而惡之﹐遂有福建參政之擬。昶行﹐寮采餞之﹐對眾朗吟云「非是區區欲大參﹐柰因兩鬢雪毿毿。諸公側耳朝端聽﹐一道淸風振斗南。」後又寄詩京師諸故舊云「再三上覆眾哥哥﹐人事無多沒柰何。只有新書並手帕﹐並無段疋與紗羅。」聞者益怒﹐遂不復進云。

陸孟昭居郎署時﹐好結納四方﹐邸第外隙地構屋數間﹐扁曰淸風館。朝士迎送﹐必假之爲宴樂﹐孟昭復益以肴酒﹐不惜所費。一日﹐風雨大作﹐平地水深三尺﹐館爲之傾﹐客有戲之者﹐云「昨日淸風館﹐今朝白水村。」水退﹐孟昭復新之﹐方落成﹐已擢閩省藩參﹐其居轉與侍郎滕某﹐滕蓋白水村人。一時戲語﹐遂成讖云。

【彭華】﹝安福人。景泰五年會元﹐是科狀元孫賢﹐河南人﹐榜眼徐溥﹐宜興人﹐探花徐轄﹐武進人。賢面黑﹐溥面白﹐轄面黃﹐時謂鐵狀元﹑銀榜眼﹑金探花。﹞

景泰甲戌﹐選進士十八人攺翰林庶吉士﹐入館修《寰宇通誌》﹐書成授官。首則丘文莊公﹝浚﹞﹐次則彭學士﹝華﹞﹑尹學士﹝直﹞﹐俱編修﹐而牛綸以太監玉侄﹐亦與焉。修書兼攻課業﹐惟此科爲然。彭長於絕句﹐《詠陶淵明》云「解印歸來雪鬢飄﹐呼童滴露寫前朝。丁寧莫取江頭水﹐恐是金陵一夜潮。」《題王明妃》云「抱得琵琶不忍彈﹐胡沙獵獵雪漫漫。曉來馬上寒如許﹐信是將軍出塞難。」

【鄭文康】﹝昆山人﹐生有疾﹐第後不受職﹐歸臥山林﹐淸望聳然。﹞

天順初﹐有歐禦史者考選學校士﹐去畱多不公﹐富室子弟懼黜者﹐或以賄免。鄭文康送一被黜生詩篇﹐末云「王嬙本是傾城色﹐愛惜黃金自誤身。」時有被黜者﹐相率鳴訴於巡撫曹州李公秉﹐公不爲理﹐未幾﹐李得代﹐順徳崔公恭繼之。諸生復往訴﹐公一一親試之﹐取其可者檄送入學。不數年﹐有中鄕試者﹐有登進士第者。

【黎淳】﹝字太朴﹐號朴庵﹐嶽之華客人。﹞

天順丁丑﹐黎淳會試入京﹐已二月四日矣。禮部主司嫌其遲至﹐拒之曰「少汝作狀元邪﹗」淳應聲曰「此亦在吾輩也。」至邸﹐見壁題畫有云「昨夜檐前乾鵲噪﹐聲聲報道狀元來。」已而果舉第一。

黎淳性淳厚﹐不事遊冶﹐自言絕迹靑樓﹐同輩欲戲之﹐使人先約妓曰「若遇吾輩同行﹐爾可呼黎淳﹐吾輩當至也。」一日﹐相邀過之﹐見一妓以手招呼曰「黎淳﹐黎淳。」諸友哄然排之﹐淳不與辯﹐卽口占曰「十里紅樓五里程﹐忽聞花底喚黎淳。狀元本是天生定﹐故遣嫦娥報姓名。」𨿽談笑中﹐其自負如此。

【陸釒戈】﹝字鼎儀﹐號靜逸﹐昆山人﹐與張滄洲同年進士。張名泰﹐字亨父﹐尢長於詩。﹞

天順癸未﹐昆山陸文量會試寓京邸﹐戲爲《魁星圖》﹐左手握筆一枝﹐右手握鏹一錠。取必定意。文量題其上云「天門之下﹐有鬼踢斗。癸未之魁﹐必定入手。」貼於坐壁﹐亡何失去。時陸鼎儀寓友人溫秉中家﹐出以爲玩﹐文量爲之惘然。問所從來﹖云「昨日倚門﹐一兒持此示﹐我以果易之。」文量默以爲吾二人得失之兆矣。未幾﹐鼎儀中第一名﹐文量下第。

陸靜逸嘗對景試張滄洲云「楊柳花飛平地上﹐滚將春去。」滄洲應聲答云「梧桐葉落半空中﹐撇下秋來。」

陸鼎儀﹑張亨父同在翰林日﹐招李西涯﹑謝方石不赴﹐聯句柬之﹐李倡云「月白庭空樹影寒。」謝云「禁林髙處有樓鸞。一枝自分鷦鷯足﹐」李云「兩地休憐羽翼單。東壁往年詩在否﹖」謝云「西堂深夜夢回難。懷人豈必仍千里」﹐李云「幾度書來墨未漧。」

【羅】﹝字明仲﹐號水玉﹐泰和人﹐天順甲申探花。﹞

羅自習舉子業至登科﹐不知何謂之詩。後考庶吉士﹐學士試以《秋宮怨》﹐默然無以答﹐徧問同考者﹐同考對以韻腳﹑起結﹑聯對如此。然後卽作一詩云「獨倚欄桿彊笑歌﹐香肌消瘦怯春羅。羞將舊恨題紅葉﹐添得新愁上翠娥。雨過玉階秋色淨﹐月明靑瑣夜涼多。平生不識春風面﹐天地無情柰老何﹗」主試皆語之曰「爾後必能詩。」已而果然。

羅明仲爲福建提學日﹐同年謝方石﹑李西涯忽憶念之﹐因聯句以寄﹐謝倡云「落落平生幾憶君」﹐李云「舊遊風月尙朝曛。詩豪慣作分壇戰」﹐謝云「談氵匈眞疑隔坐聞。人道越閩今闕裏。」李云「天教房杜出河汾。詞林好是優閒地」﹐謝云「白髮休看鏡裏勛」。

山陰司馬通伯堙﹐乃羅永玉春闈所取士也﹐同爲閩臬副使。一日﹐偶並坐﹐羅貽詩云「歲在壬辰春試勞﹐至今朝著列英豪。此行亦有堪誇處﹐座主門生相並髙。」司馬遂爲肉袒。

●卷八十六國朝

【程信】﹝字彥實。世居徽之休寧﹐敏政學士之父﹐劉儼榜進士﹐號晴洲釣者。﹞

程襄毅公參贊南都日﹐左安寧時爲守備﹐燕公設席﹐中爲己坐而以公位其下﹐公心不平。蓋中官𨿽爲主﹐亦居首席﹐六卿而下﹐皆列坐焉。公戲爲一絕云「主人首席客居旁﹐此理分明大不祥。若使周公來守備﹐定因屋上放交牀。」安見詩﹐遂分賓主。

李西涯爲程襄毅公賦《晴洲釣者》曰「一曲晴洲勝浣花﹐尙書不似野人家。溪頭雨過雲隨日﹐浦口鷗來水動沙。詩興平生在泉石﹐宦途愛國換年華。江南舊宅經遊地﹐分付春風管釣槎。」

【盛昶】﹝字允髙﹐吳江人﹐柯潛榜進士。﹞

盛允髙初爲禦史有聲﹐後奏事被謫﹐爲古田典史。未幾﹐升羅江知縣。所至皆有山水之勝﹐爲詩曰「性懶才疏官亦拙﹐天然處處有靑山。銓司頗信爲知命﹐一度遷移一度閒。」﹝羅江縣公署後有土地祠﹐前令所主﹐頗著靈異﹐令有事必禱焉﹐祭享無虛月。自昶蒞任不復然。一日﹐私廨失所畜雞﹐尋之﹐乃在神前舒翼伏地如被釘者﹐以問輿皂輩﹐皆言神以久不祭﹐故見譴耳。昶怒至神祠﹐斥數其神﹐因舉意欲毀之。是夜﹐夢中見神來謝罪﹐懇曰「余血食於此者累年﹐不敢爲過。昨日雞被釘﹐乃鬼卒輩苦饑﹐故爲之﹐非余敢然也。公幸憐之勿毀。」昶不許﹐明旦遂撒去之。其前令者﹐旣秩滿﹐卽畱家於縣署後﹐夜夢神來訴乞立廟。詰之曰「何不更訴新令﹖」神蹙額曰「須公自爲之耳。彼盛公嚴威﹐不敢幹也。」令乃卽所居旁建祠祀之。﹞

【張寧】﹝字靖之﹐號方洲﹐海寧人﹐孫賢榜進士。景泰﹑天順間﹐爲諫官第一。英廟嘗稱爲「我張寧」云。﹞

張方洲有《感事》詩二首﹐蓋爲英宗北狩而作﹐其—云「羽書昨夜報居庸﹐百萬雄師下九重。天子垂衣臨大漠﹐羣臣端笏扈元戎。禁中已乏回天諫﹐閫外誰成辟地功﹖千古澶淵扶日轂﹐令人長憶寇萊公。」其二云「寶馬朱輪接上游﹐時危誰解奉天尢﹖鼎湖龍去英雄盡﹐劍閣云深日月愁。玉輦已隨胡地艸﹐靑山依舊漢宮秋。元勛野死潼關破﹐誤國何人更首丘﹖」

成化初﹐張方洲忤權要﹐出爲汀州知府。無何﹐引疾歸田﹐雅好山水﹐歲率一再至杭州﹐至輒攜親朋出遊西湖﹐訪孤山﹐弔嶽墳﹐登天竺﹐彩舟蠟屐﹐隨意所之。興至呼筆﹐大篇短章﹐頃刻立就。《題蘇堤春曉》云「楊柳滿長堤﹐花明路不迷。畫船人未起﹐側批聽鶯啼。」《平湖秋月》云「風靜片雲消﹐寒波浸涼月。疑有夜吟人﹐推篷落楓葉。」《花港觀漁》云「圉圉復洋洋﹐茭靑露藻香。前湖張水戲﹐誰解步濠梁。」《柳浪聞鶯》云「藜杖憩蘇灣﹐風溫翠漲間。驚聞雙語鳥﹐如在畫船間。」《三潭印月》云「片月生滄海﹐三潭處處明。夜船歌舞處﹐人在鏡中行。」《南屏曉鐘》云「幽夢忽驚覺﹐嚴城方向晨。看花春起早﹐已有曉妝人。」《兩峯出云》云「南峯云乍晴﹐北峯雲欲雨。中有化霖人﹐髙眠兩峯裏。」《雷峯夕照》云「爽朗忽蒼茫﹐山髙易夕陽。百年歌舞地﹐消得幾昏黃﹖」《曲院風荷》云「涼气度方洲﹐香來水正流。時聞《采蓮曲》﹐不見采蓮舟。」《孤山梅雪》云「春意逼溪橋﹐寒香閉蓬戶。山人不出門﹐驛使在途旅。」

方洲又善丹靑﹐《題若水石橊圖》云「涼風蕭颯紅錦裳﹐翠袍漸染燕支香。瑯枝重壓欲折﹐靑女夜拆珍珠囊。金鋼碾碎鴉鶻石﹐絳綃進徹玲瓏色。葡萄酒盡蔗漿空﹐一顆靈丹透詩骨。」又《枇杷圖》云「東州奇花淩早寒﹐吳山月廊香半酣。何人誤作《上林賦》﹐病骨卻思黃蠟丸。同時不數楊家果﹐三寸吳柑空萬顆。會須載酒醉西園﹐一樹黃金壓枝墮。」﹝方洲有二妾﹕一寒香﹐姓髙氏﹔一晚翠﹐姓李氏。年可十六﹑七﹐皆端潔慧悟。公老益愛重之。及病將革﹐無子﹐諸姬年長者﹐悉命出之。二氏獨不忍去﹐因泣請曰「妾二人有死無貳﹐幸及公目未瞑﹐願賜一閣同處且封鑰之﹐第畱一竇以進湯粥﹐誓以死殉公也。」遂引刀各截其發﹐以示無他腸。公命從之。乃寂居小閣﹐絕不與外間通聲問。及卒﹐乃設席閣中﹐旦夕哭臨﹐服三年喪﹐不窺戶者五十餘年。嗣子曰嘉秀﹐字文英﹐舉嘉靖已醜進士。其晝錦歸也﹐二氏因語人曰「妾等犬馬之齒﹐已逾七旬﹐幸不辱先公於地下﹐他日相從可無汗顏矣。又況有佳後邪﹗」於是﹐卽日令啟鑰而出之﹐則皤然雙老媼矣。親戚莫不憐且敬之﹐遂爲之奏聞﹐旌之曰「雙節」云。﹞

【丘】﹝字仲深﹐號瓊山﹐孫賢榜進士。最號博學彊記﹐洛陽劉少師健戲之曰「丘先生是有一屋散錢﹐卻少一條索子。」公聞之曰「劉先生有一屋索子﹐卻少散錢。」蓋報之也。其所作史論﹐必以嗚呼起之﹐人遂稱爲丘嗚呼。﹞

瓊州定安縣南有五指山﹐卽黎母山﹐瓊崖之望也。丘文莊公少時詠詩曰「五峯如指翠相連﹐撐起炎州半壁天。夜盥銀河摘星斗﹐朝探碧落弄雲煙。雨餘玉筍空中見﹐月出明珠掌上懸。豈是巨靈伸一臂﹐遙從海外數中原。」識者知其異日必貴﹐後竟如言。

丘瓊山嘗過金陵﹐寓新河客邸﹐鄕友馮元吉誦宋人周明老龜山回文詩﹐瓊山笑曰「此詩用意曲折﹐命辭瀏亮﹐信爲難及矣。但其中潮﹑浪﹑浦﹑泉﹑波﹑水等字太多﹐不免重復。旣曰『綠水』﹐又有『云接海』之句﹐則一意而兩出矣。當『漁舟釣月』之時﹐又安得『紅霞映日乎﹖』乃以夜宿江館爲題﹐次韻一首曰「潮生海岸兩崖傾﹐落月江楓映火明。橋透白波流水還﹐屋連紅樹帶霜淸。迢迢漏盡寒更曉﹐片片雲收夜雨晴。遙望楚天江渺渺﹐菱蒲盡處落鴻輕。」

丘文莊公學博貌古﹐然心術不可知。嘗與同寅劉閣老吉不協﹐劉作一對書其門曰「貌如盧杞心尢險﹐學比荊公性更偏。」時論頗以爲然。﹝丘嘗以糯米淘淨拌水粉之﹐瀝漧﹐計粉二分﹐白面一分﹐搜和團爲餅﹐其中餡﹐隨用熟﹐爲供軟膩﹐甚適口。以此餅托中官進上。上食之嘉﹐命尙膳監效爲之。進食不中式﹐司膳者俱被責。蓋不知丘之法制耳。因請之丘﹐不告。以故中官嘆曰「以飲食﹑服飾﹑車馬﹑器用進上取寵﹐此吾內臣供奉之職﹐非宰相事也。」識者貴其言而鄙丘。由是京師傳爲「閣老餅。」又所進《衍義補》﹐中間並無斥及內臣一言﹐說者謂其書必欲進﹐進必揣近侍喜﹐斯刻之。此其心術之微也。﹞

丘仲深初與余姚戚文湍瀾同館﹐友善﹐文湍以母喪歸﹐服闋﹐將入都﹐至錢塘﹐疾作﹐死。杭有神降﹐自稱﹐戚編修死爲錢塘潮神。」人敬祠之。弘治甲寅﹐瓊山夫人吳氏至京師﹐道出鄱陽﹐夜夢戚揖之﹐且告以來日將有風波之厄﹐戒勿行。比明﹐天極晴朗﹐夫人故以他事緩之﹐同艤數十舟行﹐無何﹐皆遇暴風雨漂沒﹐獨夫人舟無恙。至京以告公﹐公爲詩文﹐遣官齋禦酒香帛至浙江﹐屬布政使李贊望錢塘祭之。其詩曰「幽顯殊途隔死生﹐九原猶有故人情。曼卿眞作蓉城主﹐太白常畱翰苑名。念我明明來入夢﹐哀君惻惻每吞聲。朝回坐對黃封酒﹐悵嘆雞壇負舊盟。」明年公薨﹐夫人扶樞歸﹐經錢塘時﹐贊猶在任﹐仍設祭江滸﹐以戚公配享。﹝戚學士瀾﹐美髯﹐院中呼戚胡。與陳司成鑑會宴﹐投漆木壺﹐陳顧戚曰「戚胡投漆壺﹐眞壺也﹖假壺也﹖」戚應聲曰「陳鑑看臣鑑﹐善鑑歟﹖惡鑑歟﹗」﹞

【吳伯通】﹝字原明﹐蜀順慶人﹐彭教榜進士。﹞

吳伯通爲浙省提學副使﹐士子專取功夫﹐時初學作文﹐多不根﹐爲其罷出者眾。羣往禦史臺求試﹐禦史復發吳公﹐吳出題《黿鼉蛟龍魚鱉生焉論》﹐題乃一滚出來﹐文難措辭﹐而論又涉於性理﹐取者無幾﹐甚爲吳所辱。有嘲之者曰「三年王制選英才﹐督學無名告柏臺。誰知又落吳公网﹐魚鱉蛟龍滚出來。」聞者絕倒。﹝正徳中﹐禦史某按浙﹐以《龍宮海藏》命題試﹐且云「記出處者東立﹐不記者西退。」東西各半。已而﹐東立者所作不稱意﹐無賞。西退者作詩誚之云「東廊且莫笑西廊﹐我笑東廊枉自忙。海藏龍宮無你分﹐大家隨我渡錢唐。」﹞

【陸容】﹝字文量。著述甚富﹐有《式齋稿》《菽園雜記》等書。﹞

陸式齋少美風儀﹐天順三年應試南京﹐館人有女善吹簫﹐夜奔公寢﹐公紿以疾﹐與期後夜﹐女退。遂作詩云「風淸月白夜窗虛﹐有女來窺笑讀書。欲把琴心通一語﹐十年前已薄相如。」遲明托故去之﹐是秋領薦﹐時年二十四。

陸式齋在成化間﹐畱滯郎署最久。其遷職方也﹐李西涯時爲學士﹐戲語之曰「先生其知幾乎﹖曷爲又入職方也。」式齋應聲曰「太史非附熱者﹐柰何只管翰林耶﹗」聞者以爲善謔。

陸式齋一日與張給事宴﹐投壺中耳﹐給事曰「信是陸兵曹﹐開手便中帖木耳。」式齋答云「可惜張給事﹐閉口常學磨兜堅。」給事有慚色。

「焚書只是要人愚﹐人未愚時國已虛。惟有一人愚不得﹐又從黃石讀兵書。」此《題焚書坑》﹐不知何人所作﹐陸式齋常誦之。

吳中鄕村唱山歌﹐大率多道男女情致而已。惟一歌云「南山腳下一缸油﹐姊妹兩个合梳頭。大个梳做盤龍髻﹐小个梳做羊蘭頭。」不知何意。朱廷評樹之嘗以問陸式齋﹐陸思之﹐翼日報云「此歌得非言人之所業﹐本同厥初﹐惟其心之趨向稍異﹐則其成就遂有大不同者。作如是觀可乎﹖」樹之云「君之穎悟過我矣。作如是觀﹐此山歌第一曲也。」

【莊昶】﹝字孔陽﹐江浦人﹐羅倫榜進士。成化丁亥冬﹐上命制明年元霄煙火花燈﹐令翰林各賦詩﹐爲上元賞玩之具。時黃仲昭﹑章懋爲編修﹐昶爲檢討﹐不應制。先是倫以論李賢被謫﹐號翰林四諫。﹞

莊昶喜爲詩﹐詠《包節婦》云「二十夫君棄妾身﹐諸郎癡小舅姑貧。已甘薄命同衰葉﹐不掃蛾眉別嫁人。化石未成猶有淚﹐舞鸞𨿽在不驚塵。鎖窗獨對東風樹﹐歲歲花開他自春。」羅一峯見之曰「可以泣鬼神矣。」昶不以爲然。惟乾坤﹑鳶魚﹑老眼﹑腳頭之類﹐自謂爲佳云。

陳公甫作詩﹐多用日月﹐莊孔陽多用乾坤。有嘲者曰「公甫朝朝吟日月﹐莊生日日弄乾坤。」

莊定山詩﹕「贈我一壺陶靖節﹐還他兩首邵堯夫。」有滑稽者攺作外官﹐《答京官苞苴》云「贈我兩包陳福建﹐還他一匹好南京。」聞者捧腹

【張弼】﹝字汝弼﹐華亭人﹐羅倫榜進士﹐家近東海﹐因以自號。﹞

張東海下第渡江﹐賦詩云「楊子江頭獨問津﹐風波如舊客愁新。西飛白日忙於我﹐南去靑山冷笑人。孤枕不離鄕國夢﹐敝裘猶帶帝城塵。交遊落落俱星散。吟對沙鷗一愴神。」

張東海作《假髻篇》諷刺時事﹐其詞曰「東家女兒發委地﹐日日髙樓理髙髻。西家女兒發垂肩﹐買妝假髻亦峨然。金釵寶鈿圍珠翠﹐眼底誰能辯眞僞。天桃窗下來春風﹐假髻美人先入宮。」當路銜之﹐乃出領郡符﹐爲南安守。南安﹐小郡也﹐以張故爲名邦。

張東海將赴南安﹐作長短句一篇云「東海先生歸也﹐南安太守新除。一挑行李兩船書﹐被人笑道癡愚。書也書﹐寒不堪穿﹐饑不堪煮﹐收拾許多何用處﹖況而今﹐白髮蒼顏﹐坐黃堂之署﹐乘五馬之車﹐那得工夫再看渠﹖又將載到南安去﹗古人糟粕﹐誰味眞腴﹖枉說道﹕「黃卷中﹐時與聖賢相對語。」

張汝弼赴南安﹐道經毗陵﹐時陸詹事簡方得告南歸﹐張訪之﹐適展幕﹐不及見﹐乃索紙筆題一絕於陸世經堂徑去。詩曰「云意模糊雪意兼﹐六龍城下晚風尖。始知東閣先生貴﹐不放南安太守參。」詹事歸﹐亟追之﹐已行遠矣。旣去﹐復令驛吏裏送武城梨數顆﹐亦侑以詩﹐有「毗陵驛裏饋生梨」之句。蓋葉「梨」爲「離」﹐亦戲也。此後不復一見以終﹐遂以爲讖。

成化間﹐妖人王臣者跛一足﹐人稱王瘸子。遊食京師﹐以左道事中貴﹐得授錦衣千戶。請爲上合大丹﹐以采藥爲名﹐與中貴偕出川﹑廣﹑直﹑浙等處買辦﹐搜索寶玩﹐需求珍異﹐騷擾郡縣。及回京﹐爲各處撫巡﹑守令交章飛劾﹐而科道並彈。於是﹐上大怒﹐斬臣首﹐傳詣所歷地方梟令﹐民心大快。初臣至廣東﹐張東海時守南安﹐日觀其驕橫﹐嘗作詩嘆曰「過嶺囊箱下瀨船﹐丁夫晝夜少安眠。薄田蕩盡猶輸稅﹐惡客時來橫索錢。窮發東南皆赤子﹐舉頭西北是靑天。不才無計蘇民困﹐食祿乘軒自赧然。」

王景明之南京﹐張東海贈之詩曰「谷陽城外送離船﹐矯首南都思惘然。一語煩君三致意﹐同鄕同志及同年。」冬官王公偉輩以爲未盡交遊者﹐乃益之曰「同官同事同遊者﹐問及都將此意傳。」因著《六同詩話》。

張東海休致旣早﹐子皆成名﹐殊無一事累心。蘇州別駕周徳中目爲神仙太守﹐張以詩答云「歸休太守似神仙﹐布被蒙頭日夜眠。卻怪門前來熟客﹐馬蹄踏破紫蕓煙。」

張東海《詠寒號虫》云「得過且過﹗飲啄隨時度朝暮。得隴望蜀徒爾爲﹐未知是福還是禍。得過且過﹗」張東海過蘇步坊﹐賦詩曰「東坡昔日此閒行﹐此地遂畱蘇步名。何事章瘞毛骨﹐子孫羞認是先塋﹗」

宋徽宗時﹐朱π領花石綱﹐有龍鱗薜荔一株﹐費銀二千兩。東海偶見薜荔﹐感而賦之﹕「薜荔長龍鱗﹐相看似可人。聖朝無艮嶽﹐那值二千銀﹖」

【陳獻章】﹝字公甫﹐居廣之新會縣白沙村﹐天下稱白沙先生﹐至兒童婦女亦皆目爲陳道統云。嘗夢拊石琴﹐見一偉人﹐笑謂曰「八音中惟石音難諧﹐今諧若是﹐子異日得道乎﹗」因別號石齋﹐旣老更號石翁。﹞

陳白沙當成化初會試﹐𨿽負重名﹐亦投時好﹐競出新奇。作「老者安之﹐朋友信之﹐少者懷之」一題﹐其破云「物各有其等﹐聖人等其等。」考官戲批其傍云「若要中進士﹐還須等一等。」傳者莫不絕倒。

陳白沙下第﹐有神見夢於人曰「陳先生捲爲某投之水矣。」先是﹐獻章寓居神樂觀﹐科道羣公往來請益﹐旣而某被劾﹐疑出白沙﹐故特惡之﹐且曰「彼戴秀才頭巾爾﹐動人若是﹐脫居要路﹐當何如耶﹖」揭曉﹐編修李東陽爲同考官﹐主《書經》房﹐索落卷﹐不可得﹐欲上章自劾﹐冀根究焉﹐不果。時京師有「會元未必如劉戩﹐及第何人似獻章」之謠﹐以及輿夫﹑販卒莫不嘖嘖嘆恨。﹝戩﹐字景元﹐安福人。後乙未榜眼及第。﹞

成化壬寅﹐陳白沙應詔之京﹐道過南安﹐太守張東海欲用曹參禮蓋公故事﹐款畱數月受教﹐白沙不可﹐東海不能彊﹐白沙有詩曰「玉枕山前逢使君﹐西風吹破玉臺巾。」巾乃白沙自制﹐類華陽巾﹐直方而無襞幘者。東海恨謂白沙譏己﹐遂以一絕激之﹐曰「白沙村裏玉臺巾﹐不柰風吹易染塵。莫笑烏紗隨俗態﹐宋廷章甫是何人﹖」白沙得詩謂東海侮己太甚﹐便口占《玉枕山》詩曰「一枕橫秋碧玉新﹐金鰲閣上見嶙峋。使君得此元無用﹐賣與江門打睡人。」東海和答曰「炎瘴多收一兩新﹐獨看天柱聳嶙峋。橫秋玉枕眞無用﹐自是乾坤不睡人。」天柱峯亦南安照山也﹐蓋東海欲自依天柱而以玉枕與白沙云。旣而﹐又作一絕﹕「客囊羞澀客衣單﹐卻買南安玉枕山。縱有枕頭那得睡﹐雞聲催入紫宸班。」「寄語江門打睡人﹐而今天地正芳春。覺來莫管閒花鳥﹐須掃昆侖頂上塵。」又繼之一絕曰「靑茸鋪榻玉枕橫﹐白雲爲被天作。東海先生睡不著﹐日月當天正大明。」未幾﹐武選郎余漧蘇文簡由廣東使還﹐具道白沙之師吳康齋﹐亦千載人物﹐東海方悟﹐不惟深喜得聞前輩名徳有所持循﹐且以謝玉臺巾之過﹐漫賦一詩曰「耳根何處得浮塵﹖浪說康齋譏未眞。風月周臺燈火夜﹐伊川路上見斯人。」因遺書白沙曰「玉枕山不必買﹐畱長揖白送矣。」

張東海又有《贈陳白沙》一絕云「平生渾未識丹砂﹐赤土時將向客誇。忽憶自家丹一寸﹐辰砂猶自隔天涯。」蓋譏其不得進士﹐乃假道學以欺人也。此時猶未釋然於白沙﹐故云。

按察使薛綱始疑白沙﹐及見﹐卽欲解官從學﹐有詩曰「欲拋事業畱門下﹐老驥那能學駿奔。」進士姜麟以史事使貴州﹐特取道如白沙﹐以師禮見﹐至京師﹐有問之﹐對曰「活孟子﹗活孟子﹗」

憲廟升遐﹐哀詔至廣﹐白沙哭之慟﹐有詩曰「三旬白布裹烏紗﹐六載君恩許臥家。溪上不曾攜酒去﹐空教明月管梅花。」﹝成化丙午﹐嘉興巫者召仙降筆問時事﹐以十二辰爲詩﹐云「勸君莫讀《相鼠》詩﹐勸君莫歌《飯牛》辭。騎虎之勢不能下﹐狡兔三窟將焉之﹖神龍未遇困淺水﹐虺蛇鰍鱔爭雄雌。千金駿馬買死骨﹐神羊觸耶安所施﹗沐猴也作供奉官﹐鬥鷄亦是五百兒。犭桀犬下陛走牧豬﹐奴獻令人嗤次年。」憲宗厭代。﹞

白沙初年甚窶﹐嘗貸粟於鄕人﹐都禦史鄧廷瓚檄有司月致米一石﹐歲致人夫二名﹐卻之以詩云「孤山鶴啄孤山月﹐不要諸司費俸錢。」行人左輔出使外夷﹐以其師意致白金三十星﹐亦拒而不受。

白沙能作古人數家字﹐天下人得其片紙﹐藏以爲家寶。山居﹐筆或不給﹐至束茅代之。晚年專用﹐自成一家﹐時呼爲「茅筆字。」有詩曰「神往气自隨﹐氤氳覺初沐。聖賢一切無﹐此理何由矚。調性古所聞﹐熙熙兼穆穆。恥獨不恥獨﹐茅根萬莖禿。」

弘治間﹐李若虛任廣之憲使﹐有以舊交謁者﹐若虛轉致以見白沙﹐並求言贈之。白沙少學於臨川吳聘君。詢知其人所居﹐與舊同學聘君之婿厚郭胡君全者爲裏﹐乃以幅紙寫一絕云「居鄰厚郭一雞飛﹐桂樹於今大幾圍﹖老憶舊時燈火伴﹐靑山何處望霏微﹖」桂樹﹐乃昔遊丰城時見胡庭之所植也。蓋以憲使代請﹐不得不言﹔在其人又不欲輕言。故贈之如此。

陳白沙善畫梅﹐人持紙求索者﹐多無潤筆﹐白沙題其柱云「烏音人人來。」或詰其旨﹐乃曰「不聞鳥聲曰『白畫﹐白畫』。」客爲之絕倒。

弘治庚申三月﹐白沙病亟﹐前數日﹐蚤具朝衣﹑朝冠﹐命子弟扶掖焚香﹐北面五拜三叩首﹐曰「吾辭吾君。」復作一詩云「托仙終被謗﹐托佛乃多修。弄艇滄溟月﹐聞歌白玉樓。」曰「吾以亂世。」歿之日﹐頂出白气﹐勃勃如蒸﹐竟日乃息。

【胡居仁】﹝余幹人﹐敬齋先生。﹞

胡敬齋嘗夜行山曲間﹐後有鬼呼胡先生數聲﹐公若不聞﹐鬼復曰「我有一對﹐請先生對﹕『風急有舟人莫渡」』。公亦不答﹐復笑曰「我替先生對之﹕『月明無伴路休行」』。公前行不顧﹐鬼遂不見。

胡敬齋嘗過徐孺子祠下﹐作詩曰「漢豎紛紛不可爲﹐先生明哲已先知。如何不把幾微事﹐說向陳蕃下榻時。」

【陳愛】﹝成都人。﹞

成化間﹐陳愛隱居華陽﹐有臬使兩以書召見﹐輒逃不應。臬使怒﹐使人拘至﹐將譴責之﹐處士從容以詩投曰「折簡殷勤累見尋﹐布衣寧敢謁朝簪﹖明公有道持身正﹐賤子無能感徳深。柏府風霜尊偉望﹐柴門山水遂閒心。雲泥雨地無勞顧﹐魚戀深淵鳥戀林。」臬使覽詩﹐從容禮遣之。

●卷八十七國朝

【李東陽】﹝字賓之﹐號西涯﹐茶陵人。父名淳﹐金吾衛軍余。微時爲渡子﹐日嘗見一婦人早渡午歸﹐迨晚復渡﹐如此者幾月。李一日詰其故﹖婦曰「有夫系獄﹐日往給其飲食﹐又復歸膳翁姑耳。」李聞其言﹐甚憫之﹐遂卻其直﹐早晚任其渡。他日﹐一叟見李告曰「聞汝素有善念﹐必獲善報。汝有親骨未埋﹐吾當爲擇吉地瘞之。後當有發。」因與擇一山﹐指曰「有白狐臥處﹐卽佳壤也。汝可潛舁親骨埋其中。」李一夕往彼﹐果見白狐稔眠不起﹐李恐天明人知﹐因折樹枝有聲﹐狐驚﹐聳身三立而去﹐遂卽其穴埋之。明日﹐叟來詢葬事﹐李告以故。叟曰「俟狐自起﹐乃爲妙爾。今驚去﹐當中衰﹐汝子當不失爲三公。」後西涯公果大貴。子兆先早卒﹐年未三十﹐公竟至無嗣。﹞

李東陽四五歲卽能運筆作大字﹐順天府以「神童」薦召入內庭。過門限﹐太監云「神童腳短。」李髙聲答云「天子門髙」。卽聞於上﹐景皇命書麟﹑鳳﹑龜﹑龍十餘字﹐大喜﹐抱置懷中﹐賜果﹑鏹﹐令翰林院作養。﹝公此時入朝﹐小紅履一雙﹐白綾襪一雙﹐後爲耿天臺所得﹐貯以一篋﹐自撰小文記之。﹞

李西涯﹑程篁墩同朝﹐見適直隸貢蟹至﹐英廟卽試以對句﹐曰「螃蟹渾身甲胃。」程應聲曰「鳳凰徧體文章。」上加稱賞。時李尙伏地﹐徐對曰「蜘蛛滿腹經綸。」上遂大異之﹐曰「是兒他日作宰相耶﹗」俱賜寶鏹而出。後李出入館閣四十年﹐而程終於學士﹐竟如其對云。

李西涯在翰林時﹐諸翰林齋居閉戶作詩﹐有僮僕窺之﹐見面目皆作靑色﹐彭敷五以靑字韻嘲之﹐幾致反目﹐西涯爲解之﹐有曰「擬向麻池爭白戰﹐瘦來雞肋豈勝拳。」聞者皆笑。

李西涯與程篁墩同教習庶吉士﹐每至院檢閱會簿﹐悉注病假而去﹐西涯口占一絕云「回廊寂寂鎖齋居﹐白日都消病歷除。竊食大官無寸補﹐綠陰亭上看醫書。」

謝方石鐸在翰林學詩時﹐自立程課﹐限一月爲一體﹐如此月讀古詩﹐則凡官課及應答諸作皆古詩也。西涯嘗爲崖山詩﹐內一聯謝意不滿﹐西涯以爲更無可易。謝笑曰「觀子胸中似不止此。」最後曰「廟堂遺恨和戎策﹐宗社深思養士年。」謝又笑曰「微我子不到此。」西涯又爲《端禮門古樂府》﹐謝以爲末句未盡﹐往復再四。最後乃曰「碑可毀﹐亦可建﹐蓋棺事﹐久乃見。不見姦黨碑﹐但見姦臣傳。」謝不待辭畢﹐躍然而起。

羅明仲嘗謂三言亦可爲體﹐出「樹﹑處」二韻﹐迫西涯題扇﹐卽援筆云「揚風帆﹐出江樹。家遙遙﹐在何處﹖」又因圍棋﹐出「端﹑觀」二韻﹐卽曰「勝與負﹐相爲端。我因君﹐得大觀。」

羅明仲﹑謝鳴治﹑李賓之﹑陳師召同飲陸鼎儀宅﹐夜歸﹐馬上聯句﹐羅倡云「駐馬赤欄橋」﹐謝云「東風見柳條。水聲通苑近」﹐李云「山色去城遙。令節招尋晚」﹐陳雲﹕「名園聚會饒。夜歸休秉燭」﹐羅云「須憶紫宸朝。」

李西涯與客聯句﹐嘗拆敝褥中故絮以代燭﹐其《次白洲畱別》詩有「看花不厭傷多酒﹐燃絮猶供未了詩。」蓋紀其實也。

上元節﹐京師燒糯汁爲瓶﹐以貯水畜魚﹐旁映屏燭﹐通明可愛﹐俗呼「泡燈」。黃巖王古直買置於館﹐日玩弄爲兒戲。李西涯以詩嘲之曰「買得長安市上春﹐玉壺淸水貯金鱗。卻看塵土疑無地﹐未掣波濤亦有神。眼底功名聊此幻﹐杖頭風月且教貧。西堂燈火元宵夜﹐又向東風作旅人。」一日﹐古直誤觸碎魚瓶﹐意怫然不樂﹐曰「吾平生家計在此﹐今蕩盡矣﹗」西涯復疊前韻慰之曰「白髮華燈一夜春﹐江南江北兩窮鱗。飛騰有地歸塵土﹐訶護無錢役鬼神。物以泡名終合盡﹐家隨身在更何貧﹖淸詩素壁猶堪玩﹐休羨揚州鶴上人。」﹝古直名佐﹐字仁甫﹐以字行﹐又號鐵老﹐以布衣遊京師﹐鄕人有坐事者﹐古直侯諸官﹐官並捕入刑部獄﹐獨暴立烈日﹐不與眾囚伍。李主事廷美異之﹐檢衣帽間﹐得《柯學士》諸詩﹐問之曰「爾能詩耶﹖」使賦《日影》﹐詩成﹐縱之歸﹐長揖而出﹐獄吏皆大笑﹐自是得名。旅食三十年﹐無僮僕﹐不置釜甑﹐有大籠五六﹐惟詩盡數百幅﹐中貯酒壺﹐辰出飲一兩勺﹐已復之以去。或勸使仕﹐大言曰「我來爲爵祿圖耶﹗」盍科舉乎﹖則嘆曰「安得以少年處我。」嘗在酒所﹐嘆曰「此亦功名事業也﹗」蓋亦一世奇士云。﹞

王古直﹑李西涯同集謝方石宅﹐西涯與方石聯句﹐戲贈仁甫﹐李倡云「木枕綈袍著地眠」﹐謝云「謝公堂上有神仙」。李云「身存尙覺無家累」﹐謝云「客久何妨與世懸。」李云「書笥不勞僮僕守」﹐謝云「酒杯羞共俗人傳。此生蹤迹眞奇怪」﹐李云「一度詩成一宛然。」

蘇人織蒲爲茵二片﹐置牀倚間﹐藉背及足﹐甚宜冬寒﹐淩季行以書來惠西涯﹐道經彭敷五太史﹐輒爲所畱﹐西涯作詩《報季行並柬敷五》曰「輕蒲一簇軟如花﹐巧織重鋪意未華。吟處迥宜孤背倚﹐坐來溫愛兩趺加。未沾南國佳人惠﹐已落東瀧病叟家。幸有題封三十字﹐殷勤畱向手中誇。」

蕭文明以榛子惠西涯﹐西涯以詩謝曰「野簇蹊叢滿地垂﹐飽霜經雨亦多時。長疑塞外隨車還﹐錯恨山中結子遲。竹籠舊封勞夜到﹐茗芽香碗人春宜。知君情比投桃重﹐不愛瓊瑤卻愛詩。」

陳師召有盲馬﹐售錢六百﹐西涯諗之以詩曰「六百靑蚨十里才﹐忍將筋骨付塵埃。驚魂已脫池邊險﹐往事無勞塞上猜。﹝師召已連失二馬﹞鬥酒杜陵堪再醉﹐﹝用三百靑銅語﹞千金郭隗幸重來。知公自是忘機者﹐一笑能令萬事該。」﹝西涯嘗得良馬以贈師召﹐師召騎入朝﹐歸至門﹐成詩二章﹐怪而還其馬﹐西涯問故﹖師召曰「吾舊所乘馬﹐朝回必成六詩方至門﹐此馬止二詩耳﹐非良也。」西涯笑曰「馬以善走爲良﹐此固非良耶﹖」公唯唯﹐復系而去。﹞

李若虛秋官﹐舊有屋一區﹐爲積潦所壞﹐數年不售﹐竟得銀四兩。聞陳師召售馬﹐自謂與此價略相近﹐索西涯詩﹐因用前韻曰「臺署元非駔儈才﹐直看金璧等浮埃。頹垣已付池蛙管﹐賀客翻同野燕猜。白老有詩行復問﹐﹝樂天詩云「江邊欲買三間屋﹐問徧人家不要詩。」﹞寇公無地去還來。詞林馬價誰多少﹖不待相逢意已該。」

李西涯以絲瓜饋李若虛﹐誦《瓜瓞》詩爲祝﹐若虛有詩﹐馮佩之以和章見索﹐西涯因用韻饋瓜如例並呈二公曰「地接東陵路不賒﹐冷官生計只籬瓜。間行似愛涼陰薄﹐醉筆多隨野蔓斜。名自雅歌傳聖代。例分風味與詩家。從今記取宜男祝﹐賀客來時好薦茶。」

李若虛饋匏瓜西涯﹐仍疊前韻奉謝曰「野意相看總不賒﹐園匏𨿽大亦稱瓜。靑叢摘罷煙仍濕﹐翠籠擎來日半斜。吟有舊題成左券﹐酌無淸酒愧西家。郎曹興味淸如此﹐絕勝春風諫議茶。」

傅白川以無花果饋西涯﹐答其絲瓜之贈﹐西涯疊前韻曰「翠籠珍果望還賒﹐報我眞應愧木瓜。采掇恐沾秋徑濕﹐傳看不學夜燈斜。飽知實徳非虛語﹐脫盡浮華是大家。異物淸詩兩奇絕﹐渴心何必建溪茶。」

李西涯以瓜饋楊維立編修﹐楊以桃答西涯﹐疊前韻曰「手種丹桃歲月賒﹐感君報我勝投瓜。來疑度索山城遠﹐去恐天臺石磴斜。已托神仙稱壽域﹐敢教兒輩惱鄰家。餐余便有通靈意﹐不待盧仝六碗茶。」又以瓜饋曾文甫編修﹐曾以冬瓜答西涯﹐亦疊前韻曰「晚花秋蔓野堂賒﹐不道冬園別有瓜。未遣階苔封徑合﹐肯緣籬竹掛檐斜。後時豈敢爲君惜﹐多子還應勝我家。預報明年湯餅會﹐嘉期須及雨前茶。」

馮佩之饋西涯石首魚﹐有詩﹐西涯次韻謝曰「夜网初收曉市開﹐黃魚無數一時來。風流不鬥蒓絲品﹐軟爛偏宜豆乳堆。碧碗分香憐冷冽﹐金鱗出浪想崔嵬。髙堂正憶東鄰送﹐詩句情多不易裁。」

馮佩之以筍乾饋西涯﹐自稱「玉版老師」﹐吳原博饋西涯以冬筍﹐佩之目爲「吳山少俊」﹐西涯疊前韻謝佩之曰「玉版山深石路開﹐東軒眞被籠盛來。飽請南國煙霞味﹐不入長安酒肉堆。老覺禪心終苦淡﹐瘦看詩骨共崔嵬。叢林年少休相笑﹐脫卻緇衣更懶裁。」又疊前韻謝原博曰「翠籠靑筍一時開﹐爲有淸風竹巷來﹝原博居修竹巷﹞。池鳳羽毛應比秀﹐籜龍鱗甲漫成堆。襪材有派分洋谷﹐衤朋錦無心斗馬嵬。莫笑北人曾煮簀﹐久從湘客問烹裁。」

謝於喬﹝遷﹞送楊梅乾於西涯﹐無詩﹐西涯用前韻索之曰「深夜柴門闔更開﹐楊梅香送滿罌來。霜乾淺帶層冰結﹐紅爛紛成萬粟堆。坐愛春盤裝磊落﹐憶從秋樹采崔嵬。莫教俗卻先生饋﹐佳句重煩答後裁。」他日﹐以柑答贈﹐復用前韻並柬王世賞曰「凍地經寒裂欲開﹐南柑初載北車來。霜隨玉瓜冰絲落﹐日照金盤火齊堆。髙價敢論燕市踴﹐遠懷還憶楚山嵬。也知黃陸當時傳﹐健筆應勞太史裁。」

蕭文明生日﹐西涯以龍尾硯爲壽﹐並致一詩云「我持龍尾溪頭石﹐來壽鳳毛池上人。淸愛石將人比徳﹐壽看人與石爲鄰。長畱天地詩家事﹐坐鎭浮澆靜者身。記取翰林揮翰客﹐年年來此頌芳辰。」

西涯素不善飲﹐蕭文明詩來﹐有「西涯爛醉欲人扶」之句﹐且以二樽見惠。西涯步韻答之﹕「夢斷髙陽舊酒徒﹐坐驚神語落虛無。若教對飲應差勝﹐縱使微醺不用扶。往事分明成一笑﹐遠情珍重得雙壺。次公亦是醒狂客﹐幸未粗豪比灌夫。」

沈禮部時以只鵝鬥酒饋西涯﹐家僮誤送於顧刑部天錫﹐時易去﹐始知之﹐戲作小詩寄之云「隔城風雨送歸驂﹐鬥酒籠鵝意未堪。何令別時無長物﹐殷郎書到只空函。十年世事成春夢﹐千里神交入夜談。他日相逢應大笑﹐亂山深處是江南。」

三山林亨大修撰得第四男﹐西涯用舊韻賀之云「莫謂三山道路賒﹐人間仙果不論瓜。筵前會客犀錢散﹐醉裏題詩蠟炬斜。三鳳豈須誇薛氏﹐八龍今已半荀家。他時細說熊羆夢﹐夜榻流連到幾茶。」

西涯次張亨父韻﹐《題醉楊妃菊》云「誰采繁花席上題﹐偶將名姓托唐妃。日烘花萼醺時面﹐雨換華淸浴後衣。隔坐似邀秦國語﹐揮毫不放謫仙歸。欲從顏色窺生相﹐已落詩家第二機。」

李西涯嘗有《嶽陽樓》詩云「吳楚乾坤天下句﹐江湖廊廟古人情。」鏡川楊文懿公亟稱之﹐有同官者不以爲然﹐駁之曰「吳楚乾坤之句﹐本妙在『坼』字『浮』字﹐今去此二字﹐則不見其妙矣」。楊曰「然則必云『吳楚東南坼﹑乾坤日夜浮﹑天下句』而後爲足耶﹗」後以語西涯﹐爲之一笑。

李西涯《丙午長至祀陵紀行》詩﹐末韻云「朝趨未報鳧飛信﹐庭觀先陳鯉退詩。二紀玆行今卜度﹐春來風物合分誰﹖」未幾﹐先生遂丁憩庵憂﹐間爲何孟春言之﹐以爲詩讖。

李西涯北上時﹐得句曰「山色畫濃淡。」兩日不能對﹐忽曰「鳥聲歌短長」。羅冰玉殊不首肯﹐曰「對似未過」。然竟不能易。

弘治中﹐虜使語館伴﹐有一偶語無對者﹐因舉曰「朝無相﹐邊無將﹐气數相將。」李西涯聞之﹐隨應曰「天難度﹐地難量﹐乾坤度量。」﹝宋時﹐有士人嘗以非辜至訟庭﹐守不直之﹐士人憤懣﹐大聲稱屈﹐守怒曰「若爲士乃敢爾﹖爲我屬對﹐不能﹐且得罪。」因唱曰「投水屈原眞是屈。士人應聲曰「殺人曾子又何曾﹖」守曰「吾句有二『屈』字﹐而汝句尾乃『曾』字。汝之不學明矣﹐顧何所逃罪耶﹖」士人笑曰「此乃使君不學爾。按屈姓流俗皆如字呼﹐而『屈到』『屈原』皆九勿切﹐史君嘗研究否﹖」守慚釋遣之。﹞

李西涯當國時﹐嘗冬月五更入朝﹐至長安街﹐值崔后渠銑方在道上酣飲。後渠拱立轎前﹐請少飲數酌﹐以敵寒气﹐西涯卽下轎連舉數大白﹐升轎去。

李西涯當國時﹐其門生滿朝﹐西涯又喜延納獎拔﹐故門生或朝罷﹑或散衙後﹐卽羣集其家﹐講藝談文﹐通日徹夜﹐率歲中以爲常。一日﹐有一門生歸省﹐兼告養病還家。西涯集同門諸人餞之﹐卽席賦詩爲贈﹐汪石潭俊詩先成﹐中一聯云「千年芝艸供靈藥﹐五色流泉洗道機。」諸人傳玩﹐以爲絕佳。呈稿西涯﹐西涯抹後一句﹐令石潭重攺﹐眾皆愕然。石潭思之﹐亦終不復能綴。眾以請於西涯曰「吾輩以爲抑之此詩絕好﹐不知何故以爲未善﹖」西涯曰「歸省與養病是二事﹐今兩句單說養病﹐不及歸省﹐便是偏枯。且又近於合盤」。眾請西涯續之﹐西涯卽援筆曰「五色宮袍當舞衣。」眾始嘆服。﹝李西涯善詩﹐門下多詞客﹐劉晦庵ト老忌之﹐嘗云「後生輩﹐才得科第﹐卻去學做詩。做詩何用﹖好是李﹑杜。李﹑杜也只是兩个醉漢。撇下許多好人不學﹐卻去學醉漢。」﹞

李西涯善謔﹐居政府時﹐庶吉士進見﹐公曰「今日諸君試屬一對﹕『庭前花始放』」。眾哂其易﹐各思—語應之﹐曰「總不如對『閣下李先生』」。眾一笑而散。

李長沙在京邸﹐款會試貢士若干人﹐酒數行﹐俱起辭謝﹐公曰「且止。有場中題願商之﹕『東面而徵西夷怨﹐南面而徵北狄怨。』諸君亦知所以然乎﹖」眾思頗久﹐未解。公笑曰「無他意也﹐只是『待湯』」。滿坐捧腹。

焦閣老芳面黑而長如驢﹐嘗謂西涯曰「君善相﹐煩一看。」李久之乃曰「左相像馬尙書﹐右相像盧侍郎。必至此地位」。「馬」與「盧」合乃一「驢」字﹐始知其戲。一日﹐西涯與焦公及禮書傅公瀚早朝﹐焦見校尉有露臥者﹐焦戲傅云「曉日斜穿校尉頭」。蓋以傅爲新淦人﹐時有「江西校尉」之號。傅不能答。李頤指焦耳﹐傅悟﹐遽云「秋風正貫先生耳。」蓋俗有「秋風貫驢耳」之說﹐焦像驢﹐故戲之。

翰林院素稱淸貴﹐無簿書之擾﹐舊有語曰「一生事業惟公會﹐半世功名在早朝。」所謂淸者如此。李西涯時爲學士﹐因眾失朝﹐罰運灰炭﹐續兩句云「更有運灰並運炭﹐翰林身上不曾饒」。一時哄然。﹝聞有一檢討討裏河之夫﹐其驛丞不接﹐甚不平﹐或謂之曰「人多不知檢討何官﹐可只呼學士就好。」次日﹐果稱學士﹐仍前不出。乃賦詩云「翰林檢討被人輕﹐卻冒瀛洲學士名。依舊所司全不理﹐由來知要不知淸。」﹞

弘治丙辰科進士有孟春﹑季春﹑夏鼎﹑周鼎﹐西涯閣老嘗卽席命對「孟仲季春惟少仲」。已而﹐卽應聲云「夏﹑商﹑周鼎獨無商」。

湖廣彭民望有學而老貧﹐謁故友於京不遇回﹐李西涯以詩寄云「斫地哀歌興未闌﹐歸來長鋏尙須彈。秋風布褐衣猶短﹐夜雨江湖夢亦寒」。彭讀之﹐黯然不樂。至「木葉下時驚歲晚﹐人情閱盡見交難。長安旅食淹畱地﹐慚愧先生苜蓿盤。」乃潸然淚下﹐爲之悲歌數十徧不休。謂其子曰「西涯所造一至此乎﹗恨不得尊酒重論文耳。」自是不閱歲而卒。﹝弘治間﹐浙江有一方伯﹐未第時﹐與一生交好甚密﹐及仕江西﹐故人遠造焉﹐送館於章江門外石亭寺僧房﹐略無盼念之意。其生題一絕於壁云「十年心事酒杯間﹐坐對江鷗去復還。一帶西山靑入眼﹐幾人靑眼似西山﹖」竟不辭而去。寺僧抄詩入報﹐方伯大慚﹐遣人追之﹐生竟不返。又嘉靖末﹐客有與成國公厚者﹐然特與飲食而已。兪院判見客衣敝﹐寄詩云「長安車馬自肥輕﹐獨爾鶉衣冷不勝。聞說孟嘗多好客﹐好將心事托平生。」成國聞詩﹐特送衣一篋。﹞

李少師少小入詞林﹐曁在館閣垂四十餘年﹐正徳中爲首揆。揚州陸滄浪瞰其亡﹐投以尺素﹐公歸啟之﹐一絕云「文章聲價斗山齊﹐伴食中書日已西。回首湘江春艸綠﹐鷓鴣啼罷子規啼。」﹝末句蓋以鳥語「哥哥行不得也﹐不如歸去」。﹞公得詩﹐但解嘲而已。

李西涯子兆先﹐文名甚髙﹐然遊俠無度﹐以是致病。公一日過其書館中﹐適外出不在﹐時弘治甲子﹐當大比﹐乃書其幾曰「今日花街﹐明日花街。秋風桂子﹐秀才秀才」。明日﹐兆先亦書四句於西涯幾上曰「今日東風﹐明日西風。陰陽燮理﹐相公相公。」﹝兆光﹐宇徵伯﹐號鎖庵﹐甚有家學。是秋以誤落題字﹐竟不得第以死。公之相業﹐後到逆瑾弄權時﹐不知其於「燮裏」如何耳。﹞

李兆先嘗見西涯《祀陵》詩「野行愁夜虎﹐林臥起秋蠅」之句﹐問曰「是爲秋蠅所苦﹐不能臥而起耶﹖」西涯曰「然」。曰「然則『愁』字恐對不過。」西涯曰「初亦不計『妨』字外亦無可易者」。曰「似亦未稱。請用『回』字如何﹖蓋謂爲夜虎所遏而回也。」西涯曰「然」。遂用之。

李徵伯嘗與何孟春席上題《夢筆圖》﹐徵伯詩云「工文慕奇筆﹐精思入幽夢。會有取去時﹐何如不相送。」西涯頗不樂﹐謂徵伯曰「汝非子元敵矣。」其年徵伯下世。

李西涯與楊邃庵素相善﹐初劉瑾欲害楊﹐西涯力救乃免。及西涯病劇﹐楊慰之曰「國朝以來﹐文臣未有謚『文正』者﹐公如不諱﹐請以謚公」。西涯倚榻頓首﹐遂卒。有無名子攺宋人譏京堂詩云「文正從來謚範王﹐如今文正卻難當。大家吹上梧桐樹﹐自有傍人說短長。」

【陳音】﹝字師召﹐號愧齋﹐莆田人。李東陽同榜。性寬坦﹐在翰林時﹐夫人嘗試之﹐會客至﹐呼茶﹐曰「未煮。」公曰「也罷」。又呼乾茶﹐曰「未買。」公曰「也罷。」客爲捧腹。時因號陳也罷。﹞

陳師召擢南京太常﹐門生會餞﹐有垂涕者﹐李西涯大學士在席爲句云「師弟重分離﹐不升他太常卿也罷」。公應聲曰「君臣難際會﹐便除我大學士何妨。」一座絕倒。﹝師召後召爲翰林學士﹐同官投刺招飲。明日﹐公忘爲誰﹐乘馬漫行﹐一給事中設席﹐公曰「招我者此也」。遂入席。頃之﹐同官使人來速﹐夫人曰「此必胡撞﹐不知投誰家矣。汝認所乘馬可覓也」。使者蹤迹見公﹐公曰「我誤﹐我誤」。又嘗檢書﹐得友人招飲帖﹐師召忘其昔所藏也﹐如期而往﹐累茶不退﹐主人請其來故﹖答曰「赴君飲耳」。主人訝之﹐而難於致詰﹐具酒共酌。席罷﹐方悟去年今日曾邀陳也。又嘗自院中歸﹐語從者曰「今日訪某官」。從者不聞﹐引轡歸舍。師召謂至某官家矣﹐升堂周覽﹐曰「境界全似吾家﹐何也﹖」又睹壁間盡﹐曰「是我家物﹐何緣在此」﹖其僕疑以告﹐其夫人出視之﹐公訝曰「何爲亦在此﹖」士林傅以爲笑。﹞

陳師召時苦吟《重九會白雲觀分韻得然字》詩云「長春宮殿鎖寒煙﹐駐馬斜陽錦樹邊。白鶴不歸云影外﹐黃花仍發酒杯前。龍山又落參軍帽﹐藍水長歌子美篇。聚散幾回時序別﹐令人對此一茫然。」

陳師召在內直﹐誤系李西涯牙牌角帶以去﹐西涯戲以詩曰「倦摩雙眼出長安﹐束帶懸魚總誤看。裝飾不嫌非異物﹐標題猶喜是同官。酒防太白狂時換﹐腰愧休文病後寬。堪笑玉堂叢話裏﹐向來詩筆幾曾乾」。﹝師召嘗淸旦入朝﹐誤置冠纓於背﹐及睹同列垂纓﹐俯視頷下﹐駭曰「公等悉冠纓﹐而吾獨無﹐何也﹖」一人遽持其纓而正之﹐曰「公自有纓﹐獨無背後眼耳。」諸公大噱。﹞

陳愧齋在南京﹐嘗有《夢中詩》寄李西涯﹐李戲答之曰「舉世空驚夢一場﹐功名無地不黃梁。憑君莫向癡人說﹐說向癡人夢轉長。」

陳師召官四品時﹐夫人爲鬻得金獅緋袍﹐不知爲武臣服色﹐公亦竟不察。一日﹐命工肖像﹐公整容服獅袍而坐﹐李西涯適至﹐因乞爲贊﹐西涯遽題曰「觀其鬢則齊﹐觀其衣則非。若人也可信而可疑。使蓬其鬢﹐更其衣﹐嗚呼庶幾。」﹝西涯嘗戲陳師召﹐擲骰子得麼﹐則指曰「吾度其下是六」。反之果六也。各色皆然。師召大驚﹐語人曰「賓之天才也。」或論之曰「彼紿公耳。上麼下六﹐自是定數﹐何足爲異﹖」師召笑曰「然則我亦可爲。」因詣西涯告之﹐西涯已先度其必至﹐別制六骰﹐錯亂其數矣。師召屢商不中﹐乃嘆曰「兄眞不可及也。」﹞

【程敏政】﹝字克勤﹐號篁墩﹐羅倫榜第二。﹞

程敏政以神童至京﹐李賢學士許妻以女﹐因畱飯﹐李指席間果出一對曰「因荷﹝何﹞而得藕﹝偶﹞。程應聲曰「有杏﹝幸﹞不須梅﹝媒﹞。」李大奇之。

李西涯與程篁墩過采石﹐李得句云「五風十雨梅黃節。」程卽應云「二水三山李白詩。」一時服其巧麗。

弘治攺元七月﹐文華後殿講書畢﹐上賜講臣程敏政等各織金緋衣﹑金帶及紗帽﹑烏靴﹐皆叩頭謝訖。上顧謂曰「先生辛苦。」咸對曰「此皆職分當爲。」頓首而退。敏政有詩記之曰「映日罘ぜ曉殿深﹐湛恩稠疊駕親臨。褒衣紅濯天機錦﹐束帶黃分內帑金。久幸淸班容宦履﹐漸慚華發點朝簪。經生職分尋常事﹐消得君王念苦辛。」

弘治己未﹐程篁墩主考會試﹐以言者去位。未幾﹐發背卒。是年京師有雪夜祈仙者﹐先生至降筆云「夜偕東坡遊﹐聞有召仙者﹐予亦謫仙流也。事之不偶﹐殆有甚焉﹐詩以紀之。」因書一絕云「江山何日許重來﹖白骨靑林事可哀。吾黨莫言淸夢遠﹐海東東更有蓬萊。」又二律云「紫閣功名近已休﹐文章空自壓儒流。孤忠敢許懸天日﹐浩气還堪射鬥牛。蘇子蟄松遭眾謗﹐杜陵荒艸喚窮愁。乾坤不盡江流意﹐回首靑山一故丘。」又云「斯文今古不堪哀﹐道學眞傳已作灰。鴻雁未髙羅网合﹐麒麟偶見信時猜。迅雷不啟金惑﹐紫電誰憐武庫才﹖此气那同芳艸合﹐渾渝來往共盈虧。﹝程主考日﹐其第三問策題﹐程所出﹐以「四子造詣」爲問﹐計魯齋一段﹐出劉靜修退齋記﹐士子多不通曉。程得一卷甚異之﹐將以爲魁﹐而京城內外盛傳其人先得題意﹐乃程有所私﹐爲華給事中昶等所劾﹐謂私徐經﹑唐寅等。上命李公覆閱﹐遲三日始揭曉。言路復論列﹐欲窮治之。上怒﹐下都給事中林廷玉等於獄﹐落言官數人職﹐而程亦致仕以去。又聞弘治時﹐南京龍霓精於文義﹐中壬子書魁。乙卯﹐代金都禦史澤子逵入試浙場﹐中第八﹐又與同中甲科。人有詩嘲之曰「阿翁一自轉都堂﹐百計千方幹入場。金澤財多子孫劣﹐龍霓家窘手兒長。有錢使得鬼推磨﹐無學卻將人頂缸。寄與兩京言路者﹐好排閶闔說彈章。」其詩盛傳於時﹐後二人皆不容於淸議﹐一止浙僉﹐一止大僕丞。今科場要令批首主貢院門內﹐辧閱同試者面貌方入﹐蓋由此始。聞入試日﹐亦甚祕密。惟有一人見其須不類﹐心頗疑之﹐始傳其事云。﹞

【邵】﹝字文敬﹐宜興人。在郎署日﹐自號東曹隱者。﹞

邵文敬爲童子時﹐塾師出對云「柳暗鶯無語。」卽對云「花慵蝶有愁。」師以爲工。及登第後﹐與翰林諸公《賦春陰》詩﹐卽用此作一聯云「春云黯黯閣林頭﹐雨意兼旬尙未收。李白錦囊空好句﹐杜陵玉勒阻淸遊。長堤柳暗鶯無語﹐上苑花慵蝶有愁。睡起不知簾幕午﹐紙窗圍翠篆煙浮。」遂擅場。

邵文敬善書工棋﹐詩亦有新意﹐如「江流如白龍﹐金焦雙角短」之類﹐又有「半江帆影落尊前」之句。人稱爲邵半江。

邵半江一日《題陳圖南》小像云「盤陀石上淨無塵﹐嶽色江聲共此身。莫怪吳儂渾不醒﹐百年俱是夢中人。」詩成﹐求質於李西涯﹐西涯紿之曰「尙有一二字﹐欠穩﹐待予更之。」西涯乃默記﹐竊爲已有﹐先題吳公畫上。後邵公見之﹐撫掌大笑。

邵文敬字體﹐間變蘇書﹐李西涯亦以蘇書答之﹐跋云「戲效東曹新體」。邵誤以爲效其詩﹐作依字韻詩抵西涯﹐首句云「東曹新體古來稀。」西涯因戲次其韻曰「東曹新體古來稀﹐此意茫然失所歸。字擬坡書聊共戲﹐詩於昆法敢相譏﹖休誇才無敵﹐未必葫蘆樣可依。卻同棋場諸國乎﹐向來門下幾傳衣﹖」相與大笑而罷。

邵東曹墮馬傷足﹐李西涯《次秦武昌韻》謔之﹕「十年雙足躪詞場﹐我亦憐君墜後傷。歷塊敢誇千里後﹐乘船翻笑四明狂。扶顚老僕空隨路﹐學僕嬌兒更倚堂。應似崔家亭下鷺﹐獨拳秋雨向寒塘。」

天順朝﹐某國貢名馬﹐云能搏虎﹐英廟命置虎城中﹐虎鬥不勝﹐死。邵文敬《賦得馬鬥虎》曰「天門名馬眞龍媒﹐萬里新自流沙來。先皇知爾才磊落﹐放入虎圈與虎搏。霜蹄蹴踏虎卽斃﹐英風颯爽來天際。當時觀者應嘆嗟﹐唐家豈有拳毛。」

【楊光溥】﹝莒州人。邵文敬同年進士。仕至山西按察司副使。﹞

楊光溥有《詠梅集句》百首﹐其最可稱者﹕「北風萬木正蒼蒼﹐粉色淩寒透薄妝。嚼蕊不妨浮白飲﹐愛閒猶有和詩忙。月來忽送闌干影﹐風過還聞遠近香。最是一年春好處﹐數株如玉照寒塘」。又「聞道春還已有期﹐梅花一夜徧南枝。不嫌艷杏夭桃俗﹐長愛蠻煙瘴雨欺。狂客興多惟載酒﹐閒身事少只題詩。千林掃迹愁無柰﹐羌管淒涼更忍吹。」又「花開正屬小春時﹐一气才新物未知。嶺外江南千萬樹﹐小窗斜日兩三枝。臨溪照影爲誰好﹖步月聞香每自疑。幸有微吟可相狎﹐詩人所賞是風姿。」又「怕愁貪睡獨開遲﹐政爾寒陰慘淡時。姑射仙人冰作體﹐漢家公主玉爲肌。蒼松翠竹爲三友﹐流水空山見一枝。不比西園艷桃杏﹐等閒開落只春知。」同時錢唐沈行亦有百二十首﹐其可稱者﹕「梅花不肯傍春光﹐百卉前頭第一芳。信是乾坤容晚景﹐亦知艸木有眞香。疏疏籬落娟娟月﹐淺淺池塘短短墻。此際最宜何處看﹐孤山園裏麗如妝。」又「靑帝邀春隔歲還﹐分香多是畹中蘭。開花占得春風早﹐數朵先欺臘雪寒。須裊黃金危欲墮﹐蒂凝紅蠟綴初乾。林塘得爾偏增價﹐無限行人立馬看。」又「南北枝頭玉蕊皴﹐陽和先已到孤根。看花弄水聊爲樂﹐賞月吟風不要論。欲賦妍華無健筆﹐忍教落片點空尊。江邊一樹垂垂發﹐粉蝶如知合斷魂。」又「且喜春光動物華﹐數枝妝點野人家。謾疑海上神仙侶﹐不是人間玉樹花。又恐好枝爲雪壓﹐故生幽處被雲遮。遲遲欲去猶回望﹐援筆題詩到日斜。」﹝行又有《香奩集句》百二十首。「垂柳陰陰晝掩扉﹐流鶯百囀最髙枝。春閨多少關心事﹐夫婿多情亦未知。」又「宿雨厭厭睡起遲﹐曉鶯啼斷綠楊枝。夢中無限風流事﹐盡在停鍼不語時。」又「紅芳落盡井邊桃﹐病酒懨懨日正髙。百尺朱樓閒倚徧﹐靜看燕子壘新巢。」又「細艸春莎沒繡鞋﹐間尋女伴過西家。春風不管人憔悴﹐開徧薔薇一樹花。」又「冰雪肌膚力不勝﹐酷憐風月爲多情。自慚不及鴛鴦侶﹐雙宿雙飛過一生。」又「倚闌無語倍傷情﹐夜合花開香滿庭。羌管一聲何處笛﹖細風斜雨不堪聽。」又「郎上孤舟妾上樓﹐感時傷別思悠悠。離心不異西江水﹐流到瓜州古渡頭。」又「曉角昏鐘爲底忙﹐怕黃昏後又昏黃。近來欲睡兼難睡﹐半是思郎半恨郎。」又「盡日無人獨倚樓﹐愁來對鏡懶梳頭。深知身在情長在﹐嫁得蕭郎愛遠遊。」又「香塵微ネ合歡鞋﹐花影無人自上階。折得一枝香在手﹐思君簪向鳳凰釵。」又「一更更盡到三更﹐冰簟銀牀夢不成。欲把傷心問明月﹐淸光此夜爲誰明﹖」﹞

●卷八十八國朝

【羅倫】﹝字彜正﹐一字應魁﹐號一峯。殿試卷謄眞以十三幅爲格本﹐朝廷對策﹐惟一峯極長。蓋一峯旣中會試﹐於禮部頒捲時﹐自言「久於場屋﹐有志廷對﹐願增紙以畢所欲陳。」禮部官壯其志﹐許之。謄眞遂有二十幅。時李文達進讀羅捲﹐幾一時余。李年漸髙﹐跪久至不能起﹐上命兩內臣掖之。是年羅遂爲大魁。至次科會試﹐亦有欲比羅例者﹐禮部官以爲有意希望﹐竟不從。故至今惟以十三幅爲式。﹞

成化乙酉﹐羅倫赴春闈﹐道經蘇州﹐爲文謁範文正公祠。是夕宿舟中﹐夢文正遺詩曰「賜帶橫腰重﹐宮花壓帽斜。勸君少飲酒﹐不久臥煙霞。」明年狀元及第。不久謝政﹐歸隱而卒。

羅倫上疏論閣老南陽李賢奪情事﹐調廣東市舶提舉。時學士陳文爲李畫策﹐故有此貶。後倫復官﹐李已謝世。及文死﹐薛之綱禦史作詩挽之曰「學士先生早蓋棺﹐薤歌聲裏路人歡。塡門客散名猶在﹐負郭田多死亦安。鹽井已非今日利﹐冰山不似舊時寒。九原若見南陽李﹐爲道羅倫已復官。」

【畢瑜】﹝貴溪人﹐羅倫榜進士。﹞

畢瑜爲山東提學日﹐有張驛丞者﹐鄕試中式﹐瑜贈之詩曰「一官恥不與淸流﹐忙裏遺編白校讎。枳棘豈能畱彩鳳﹐鹽車未必困驛驑。東藩領薦名初顯﹐西蜀題橋志已酬。脫卻樊籠入佳境﹐春雷萬里步瀛洲。」

【張升】﹝字啟昭﹐號柏崖﹐南城人。成化己丑﹐傳臚前一夕﹐夢登天﹐兩手挈二人頭﹐云皆同姓者。及開榜﹐一甲首爲升﹐二甲首張燧﹐三甲首張曉。﹞

張升爲翰林侍讀﹐會風雹發自天壽山﹐毀瓦傷物﹐震驚陵寢﹐朝廷戒諭羣臣修省﹐遣官祭告。於是﹐升數劉閣老吉十罪﹐謫南京工部員外郎。同鄕何喬新贈以詩曰「鄕邦交誼最相親﹐忍向離筵勸酒頻。抗疏但求裨聖治﹐論思端不忝儒臣。自憐石介非狂士﹐任詆西山是小人。暫別鑾坡非遠謫﹐莫將辭賦弔靈均。」由是人目吉爲「劉綿花」﹐以其耐彈也。吉聞而大怒。或告以出自監中一老舉人善恢諧者﹐吉奏﹕「凡舉人﹑監生三次不中者﹐不許會試。」

翰林院學士惟一人﹐多或三五人﹐弘治壬戌秋﹐閣老洛陽劉公健因修會典成﹐欲徳翰林﹐一時升學士者十人﹐時禮部尙書已有六人﹐謝遷以在內閣﹐張升爲禮書掌鴻臚事﹐崔志端以禮書掌太常事﹐並南京爲六人。崔由神樂觀道士。京師爲之語曰「禮部六尙書﹐一員黃老﹔翰林十學士﹐五个白丁。」一時盛傳﹐以爲的對﹐且有譏警。蓋此五人﹐謂山西張﹑陜西楊﹑大興劉並某某﹐皆成化戊戌閣老萬公安以私意選爲庶吉士者。

【費り】﹝字延言﹐丹徒人。成化己丑會元。﹞

費廷言自進士至司業﹐才九年。未受命兩月前﹐李西涯嘗夢廷言拜是官﹐已而果然。從赴廷言飲﹐畱題廂壁云「壁水橋門別是天﹐瀛州東望亦登仙。館中羣士有同輩﹐天下此官無剩員。﹝南京舊多闕﹐惟北監一人。﹞坐擁圖書消暇日﹐夢隨冠蓋入新年。班行舊會今稀少﹐莫怪相過意惘然。

費り爲祭酒日﹐鳳翔之麟遊有虎臣者﹐貢入太學﹐適聞萬歲山架棕棚以備登眺﹐臣上疏極諫﹐憲廟奇之。り初不知也。懼其賈禍﹐乃會六堂鳴鼓聲罪﹐鐵索鎖項以待。俄有官校宣臣﹐至左順門﹐中官傳溫旨勞之曰「爾言是也﹐棕棚卽拆卸矣。」命銓選﹐予臣七品正官。り聞而大慚﹐臣名遂播天下。後知雲南鄂嘉縣﹐卒於官。楚雄姚鵬哭之以詩曰「獻策當年爲國憂﹐至今浩气貫皇州。只期事業垂千古﹐豈料形骸付一丘。靑史有名書虎氏﹐錦衣無復耀麟遊。蒼天不管忠良士﹐空使窮荒艸木愁。」

【吳寬】﹝字原博﹐號匏庵﹐長洲人。應試南畿時﹐同寓有施煥伯者中榜﹐逮鹿嗚宴罷﹐煥伯出曰「吾意兄策臯搞之騎﹐遵崇化之途矣。」寬曰「同行無疏伴。」其有養如此。﹞

吳原博寬未第時﹐已有能詩名。成化壬辰春﹐李西涯省墓湖南﹐時未始識也。蕭海釣文明爲致一詩曰「京華旅食變風霜﹐天上空瞻白玉堂。短刺未曾通姓字﹐大篇時復見文章。神遊汗漫瀛洲遠﹐春夢依稀玉樹長。忽報先生有行色﹐詩成獨立到斜陽。」西涯陛辭日﹐見考官彭敷五爲誦此詩﹐戲謂之曰「場屋中有此人不可不收。」敷五問其名﹐曰「予亦聞之矣。」已而果得原博爲第一。

李西涯赴吳原博飲﹐席上用擊鼓催花令﹐戲成一詩曰「擊鼓當筵四座驚﹐花枝絡繹往來輕。鼓翻急雨山頭腳﹐花鬧狂峯葉底聲。上苑枯榮元有數﹐東君去住本無情。未誇刻燭多才思﹐一徧須教八韻成。」

館閣諸公同集吳寬邸賞菊﹐卽席聯句﹐陸簡倡云「醉愛寒香佛紫貂﹐」陳譎云「玉堂風采宴官僚。」李傑云「肯孤晚歲花神約﹐」王鏊云「須伏今朝酒聖澆。」寬云「風雨尙懷前會阻﹐」李東陽云「雪霜猶喜後時凋。」林瀚云「不知陶徑孤吟處﹖」謝鐸云「零落何人許見招﹖」

吳原博《雪後入朝》詩云「天門晴雪映朝冠﹐步澀頻扶白玉闌。爲語後人須把滑﹐正憂髙處不勝寒。饑烏隔竹餐應盡﹐馴象當庭踏又殘。莫向都人誇瑞兆﹐近郊或恐有袁安。」

【王鏊】﹝字濟之﹐少隨父遊京師﹐葉盛試所學﹐奇之。時冢宰王翺新逝﹐盛曰「失一王翺﹐得一王鏊﹐安知非後來忠肅乎﹖」後鄕會試皆第一﹐廷試策又冠場。時商文毅公秉衡﹐恐其軋己﹐抑置第三。﹞

王文恪公六七歲時﹐附學於舅氏﹐一小女使送茶﹐公戲以手握其手﹐舅氏出一對曰「奴手爲拿﹐此後莫拿奴手。」王卽對曰「人言是信﹐從今毋信人言。」

王文恪公年十二能詩﹐有以《呂純陽渡海像》求題﹐公援筆書其上云「扇作帆兮劍作舟﹐飄然直渡海洋秋。饒他弱水三千里﹐終到蓬萊第一洲。」識者已知公爲遠器矣。

【劉戩】﹝字景元﹐安福人﹐乙未榜眼及第。﹞

劉景元以侍講使交南﹐時交人吞占城﹐侵緬甸﹐頗難其行﹐劉毅然上道﹐攜二僕由南寧直抵其境﹐交人驚曰「昔之人皆航海來﹐檣蔽洋﹐貿重易奇。今公豈天人耶﹖何其簡速也﹗」奉迎館候﹐視昔倍恭﹐陪臣拜跪﹐劉據《大明集禮》之文受之﹐不與交一語。至之日頒詔﹐明日宴畢卽行﹐王大驚曰「一國生靈命緣天使。」致饋遺丰腆倍昔﹐金珠犀象珍玩甚多﹐劉大不顧卽行。復遣陪臣要於路﹐期必致之﹐劉復書文以《初入關》詩曰「咫尺天威誓肅將﹐寸心端不愧蒼蒼。歸裝若有關南物﹐一任關神降百殃。」交久益敬悚﹐遣陪臣入謝﹐表有「廷臣淸白」之語云。

【王琰】﹝字良璧﹐棗陽人﹐乙未第進士。﹞

王琰初授行人﹐擢禦史﹐巡按蘇松有聲。吳地號繁劇﹐徧詢輿臺﹐巨姦宿蠹一剔而盡。平生淸苦﹐人所不堪。卒之日﹐衾襯不備﹐合臺助焉。嘗題夏太常昶《墨竹》曰「幽人研玉露﹐寫此靑瑯。淸標正相似﹐然同歲寒。」蓋言志也。﹝本名昶﹐字仲昭﹐東吳人。登進士時百姓朱﹐後復其姓。以善書徵入翰林。文皇以所書爲第一。顧見其名﹐謂曰「太陽麗天﹐照臨萬國。日宜書在永上。」頓首受命。士夫以爲榮﹐一時同名者皆攺焉。﹞

【傅凱】﹝南安人﹐曾彥榜進士。﹞

傅黃門使夷域﹐道經仙遊縣九仙祠﹐傅禱以驗出使事﹐夢有孺子歌云「靑艸流沙六六灣。」傅度之﹐漠然於中﹐至夷域﹐館燕殊隆﹐飲間﹐夷王令主客者請曰「『黃河濯水三三曲。』願天使爲我對之。」傅念前夢﹐詞意燕絕﹐卽對云「靑艸流沙六六灣。」夷王驚服﹐盡以珍寶奇玩厚遺而還。蓋吾華有九曲﹐而是夷有三十六灣﹐彼謂知吾華之勝﹐吾亦能博彼夷之界故也。﹝臨海錢參政爲諸生時﹐嘗夢月夜泛舟中流﹐賦詩一聯曰「夜色一蓬月﹐江聲兩岸潮。」後二十年﹐自嶺南謝事歸﹐帶月行舟﹐潮聲初至﹐恍然如見往時夢中之景﹐感嘆人生行止似不偶然﹐因慘然不樂。至五鼓﹐不疾而終。丰城塗副使爲諸生時﹐祈夢於九鯉湖仙祠﹐夢入古寺﹐花木映簾﹐泉聲滿戶﹐壁間有唐詩一絕云「月華星彩坐來取﹐嶽色江聲暗結愁。半夜燈前十年事﹐一時積雨到心頭。」旣覺悵然﹐自分科目絕望矣。越數年﹐登進士﹐爲禦史﹐以仙祠之夢不足信。後爲廣東副使﹐巡海至山中古寺﹐風景依然如夢﹐仰見所夢唐詩﹐濃墨大字﹐書在壁間﹐乃惕然驚疑﹐達旦不睡﹐次日乃得罷官之報。蓋仙祠之夢多驗於結局也類如此。﹞

【羅鑑】﹝號湘川﹐茶陵人。傅凱同榜進士。﹞

羅湘川退居柳坪之上﹐鑿池架亭﹐名曰願樂﹐日處其間﹐爲詩云「亭中樂事與誰傳﹖朱紫身閒更大年。明月泛遊蘇軾後﹐北窗髙臥伏羲前。林泉茹飲貧無辱﹐花木栽培靜有權。一室蕭然無俗慮﹐卻疑身世是壺天。」

【趙寬】﹝字栗夫﹐吳江人。少以論手稱於吳中。成化辛丑會試第一。﹞

趙栗夫與楊君謙同中應天府鄕試﹐栗夫年二十一﹐君謙年二十﹐次年同在太學。吾常王文肅公爲祭酒﹐雅重之﹐每致引試﹐二人遂爲契交﹐後同在郎署。君謙得請將還﹐栗夫與王古直﹑陳一夔﹑王存敬﹑侯公繩﹑徐栗夫來餞。時日暮雨作﹐諸君敍坐﹐而古直老人以隱者野服居首席。君謙請於諸君﹐顧按京師例作長句爲樂﹐因復請立一人爲詩監以典賞罰﹐就請命題﹐以趙栗夫爲之。栗夫曰「今對夜雨﹐只此可詠﹐詩用五言﹐以『落』字爲韻。只詠雨夜事﹐不許汗漫無干。」於是﹐古直老人先唱一句曰「髙筵啟秋雨﹐」次徐栗夫曰「頓爾淨余髙。得非洗我塵」﹐時栗夫初使回﹐故云。趙栗夫曰「似欲添君酌。階前渠澑走」﹐陳一夔曰「燈下檐花落。來遲路遂阻。」入門而雨。王存敬曰「坐久衣轉薄。暫停得耳靜﹐」楊君謙曰「忽至令心愕。蕭蕭佐歸懷」﹐侯公繩曰「潺潺亂歡謔。翻盆入杜詠﹐」古直老人曰「名亭見蘇作。浸深墻可危﹐」徐栗夫曰「泛滿庭堪濯。徙穴蟻何智﹖」趙栗夫曰「歸林禽亦樂。來如銜枚陣﹐」陳一夔曰「響失巡更柝。諸公競解帶﹐」王存敬曰「羣僕皆赤腳。積陰已連朝﹐」楊君謙曰「浮潤先徵昨。良濱坐自固﹐」侯公繩曰「好主投不錯。決明色猶鮮﹐」古直老人曰「梧桐意方索。滴成老況愁﹐」徐栗夫曰「激起鄕思惡。吾方利河漲﹐」趙栗夫曰「我亦思屐著。試將聽官舍﹐」陳一夔曰「何如枕山閣﹖朝街泥想尺﹐」王存敬曰「漏地水驚勺。忙身夜竊暇﹐」楊君謙曰「病體涼得藥。對酒今則同﹐」侯公繩曰「逐事明又各。搜吟思已倦」﹐古直老人結之曰「願且更束約。」是爲聯句﹐古直老人爲之終始﹐凡三巡而畢﹐爾我交評﹐咸以爲佳詠云。

方七人聯句時﹐一客秉筆構思﹐則有六客無事﹐一巡詩至﹐須待二三刻。楊君謙復立一令﹐裂紙如掌闊者七紙﹐請於趙栗夫曰「聯句未至時﹐請各自述一首﹐述不當者﹐君詩監主之。」時徐栗夫先成曰「黃金臺下雨聲稠﹐白玉橋邊水亂流。戀闕思親情更切﹐不堪今夜故人畱。」陳一夔次成﹐曰「自笑馮郎老更迂﹐故山田舍半荒蕪。縱然麟閣在平地﹐未有丹靑畫老夫。」王存敬次成﹐曰「七賢言志一燈前﹐次到迂夫獨筅然。食祿十年官再徙﹐不曾畱得買書錢。」楊君謙次成﹐曰「長揖諸公從此辭﹐病人筋力自家知。如今只把醫方看﹐做得功名也是癡」。古直老人次成曰「秋雨曉檐聲滴滴﹐夜堂燒燭影輝輝。自憐王粲身飄泊﹐白首人間尙未歸。」侯公繩次成﹐曰「馬蹄日日走紅塵﹐自怪微官系此身。滄海煙波無限好﹐未歸眞是不如人。」趙栗夫次成﹐曰「若憶東南山水隈﹐已無情緒走塵埃。何人先自淸遊去﹐我有靑鞋亦共來。」時雨益甚不止﹐而聯句猶未成﹐諸君各作此自述詩﹐與聯句無妨﹐一時樂甚。

陳一夔華亭人﹐與蘇去二百里﹐於趙栗夫固鄕人也。兩人交甚厚﹐若兄弟然﹐無一會不俱者。一夔好作詩﹐醞藉典則﹐時有眞詣語﹐如《詠秋懷》云「人老漸驚生白髮﹐家貧未辦買靑山。」楊君謙以爲自然妙句。一夔崛彊﹐每遇事不可意﹐必云「吾只不作官乃已耳。」其心能輕功名如此。故七人聯句之夕﹐一夔作詩﹐田園意屢見。時各有互相贈答詩﹐一夔贈栗夫云「菜市街西新卜居﹐豆棚瓜蔓共蕭疏。胸中富有書千卷﹐誰笑家無儋石儲。」栗夫得詩﹐仰面撫掌大笑﹐連稱妙甚。眾客傳觀﹐皆賞以爲雅制。栗夫答云「風流故與時情別﹐樗散偏於酒趣深。未老便爲投紱計﹐知公天性在山林。」君謙笑云「一夔未去﹐若據君言﹐則是一夔卽今就去也。」栗夫戲曰「吾欲促其去耳。」筵中爲之一噱。

【彭福】﹝字綏之﹐樂平人﹐晚號懶農。﹞

彭綏之守泰州﹐以直道忤部使者歸﹐時寓鄱陽。裏中有新登進士第者﹐綏之具酌邀飲﹐值微雨﹐累速不至﹐綏之遺以詩云「倘來名利若遊塵﹐何事癡兒太認眞。咫尺泥塗行不得﹐山陰雪夜是何人﹖」

彭懶農落職家居﹐縣當大造﹐其子囑司書者飛稅他戶﹐懶農知之﹐招司書飲﹐戲贈之詩曰「洛陽城中桃李花﹐飛來飛去落誰家﹖」司書答曰「舊時王謝堂前燕﹐飛入尋常百姓家。」懶農曰「旣不飛上天﹐飛入地﹐不過飛入百姓家耳。安忍爲此廣乃爲詩謝之曰「洪水推沙塞兩涯﹐推來推去只交加。誰知二世宮中鹿﹐走過劉家又李家。」飛稅竟止。

弘治間﹐樂平有趙尹考滿還任﹐邑中士夫皆趨迓之﹐彭懶農獨投以詩云「泊日才駐使君標﹐本欲趨迎懶折腰。莫怪野人疏禮節﹐好從陽晝說陽喬。」人皆莫諭其意。一日﹐編修程念齋見之﹐笑曰「綏之譏我邑中人深矣。蓋用宓子賤事也。﹝子賤爲單父宰﹐過於揚晝﹐晝曰「吾少也賤﹐不知治民之術。有釣道二焉﹐請以送子。夫極綸錯餌迎而吸之者﹐陽喬也﹐其魚薄而不美。若存若亡若不食者﹐魴也。其爲魚也﹐博而厚味。」子賤曰「善。」未至單父﹐冠蓋迎之﹐交接於道。子賤曰「車驅之﹐車驅之。夫陽晝所謂陽喬者至矣。」於是至單父﹐請其耆老尊賢者﹐而與之共治。﹞

【儲】﹝字靜夫﹐號柴墟﹐先世毗陵人﹐元末徙泰州。﹞

儲初遊州庠﹐少循矩度﹐學官示以句曰「賭錢﹑喫酒﹑養婆娘﹐三者備矣。」儲應聲曰「齊家﹑治國﹑平天下﹐一以貫之。」已而﹐舉應天癸卯鄕試第一﹐甲辰會試第一。比廷對﹐惟以三元自期。內閣聞其自負﹐乃抑置二甲第一。自後﹐勵行檢﹐務文學﹐遂得全終身名。

【李】﹝字子陽﹐號東崖﹐錢唐人﹐與王華同庚而長三十五日。庚子﹐考官取華爲解首﹐監臨謝禦史嫌華白衣﹐乃更李。李﹑王皆營膳所正班﹐班主文者。夢中得「一舉中雙元」之句﹐以爲必無此事﹐後相繼首擢。﹞

李子陽少有文名﹐成化庚子秋試﹐八月二日﹐與同輩入學晨參﹐忽五色一鳥飛入明倫堂﹐盤旋不去。諸生喧縱聚觀﹐竟樓止於梁間二日﹐眾以此殆文明之兆。子陽爲詩慶之曰「文采翩翩世所稀﹐講堂飛止正相宜。定應覽徳來千仞﹐不但希恩借一枝。羨爾能知鴻鵠志﹐催人同上鳳凰池。解元魁選皆常事﹐更向天衢作羽儀。」是歲﹐子陽果以《易經》發解﹐甲辰廷試第一。

成化癸卯冬﹐李子陽將赴春闈﹐友人鎖懋堅者送之﹐賦正宮《謁金門》詞云「人艤畫船﹐馬皮上錦韉。催赴瓊林宴﹐塞鴻聲裏暮秋天。綠酒金杯勸﹐畱意方深﹐離情漸遠﹐到京廷中選。今秋是解元﹐來春是狀元﹐拜舞在金鑾殿。」已而﹐子陽栗魁天下。﹝懋堅﹐西域人﹐扈宋南渡﹐遂爲杭人﹐代有詩名。懋堅尢善吟寫﹐成化間遊苕城﹐朱文理座間索賦其家假山﹐懋堅賦《沈醉東風》一闋云「風過處香生院宇﹐雨收時翠濕琴書。移來小朵峯﹐幻出天然趣。倚闌干盡日披圖。謾說蓬萊恐是虛。只此是神仙洞府。」爲一時所稱。﹞

有人命題云「新竹似村姑﹐遇節略施薄粉。」李子陽卽對曰「落梅如老妓﹐下稍猶帶餘香。」

【邵寶】﹝字國賢﹐號二泉﹐無錫人。與儲領袖文苑。嘗節俸入﹐略仿範文正義田﹐於所居畫小井田﹐匾曰橫渠遺意。﹞

邵寶爲大司徒﹐疏乞終養不允﹐其詩云「乞歸未許柰親何﹗帝裏風光夢裏過。三月春寒靑艸短﹐玉湖天遠白雲多。客囊衣在縫猶密﹐驛路書來字欲磨。聖主恩深臣分淺﹐百年心事兩蹉跎。」讀之令人感發﹐最爲海內傳誦。

【程楷】﹝字廷澤﹐號念齋﹐樂平人。﹞

程念齋初發棹北上赴會試﹐是夕﹐夢人有攜扇面畫梅枝一﹐念齋題云「誰把枯根紙上栽﹐瓊花錯落帶晴開。天公預報春消息﹐占斷江南第一魁。」覺而喜。明年丁未﹐果中禮部第一﹐官編修。無嗣而卒﹐人謂『枯根』之語意爲先讖云。

●卷八十九國朝

【敬皇帝】﹝升遐之日﹐大風拔木﹐市中傘盡騰空中﹐眾見有黃袍人乘龍而升者。﹞

孝廟禦制《靜中吟》曰「習靜調元養此身﹐此身無恙卽天眞。周家八百延光祚﹐社稷安危在得人。」是時召學士張元禎進講《太極圖》﹐契於皇心﹐見於皇言﹐深符「主靜﹑立極﹑純心﹑用賢」之說。

孝廟體稍不佳﹐卽誦詩云「自心有病自心知﹐身病還將心自醫。心若病時身亦病﹐心身原是病生時。」

弘治三年﹐會元錢福狀元及第﹐上爲句曰「春闈得士﹐狀元元是會元。」詞臣應制曰「曉殿遷官﹐少保保爲太保。」十月頒歷﹐上爲句曰「風歷初頌﹐春意遠孚於四海。」詞臣應制曰「麟經繼作﹐聖心允契於百王。」皆以稱旨聞。

孝宗端午自書一對云「彩糸泉結成長壽勝﹐丹砂書就辟邪符。」重陽出一對云「今朝重九﹐九重又過一重陽。」命太監蕭敬等對之﹐皆不能應﹐後亦未聞有能對者。

孝廟優禮大臣﹐無大故﹐未嘗斥辱。如尙書劉大夏﹑都禦史戴珊輩﹐往往召至幄中﹐從容講論﹐天顏和悅﹐眞如家人父子﹐內閣諸臣皆稱爲先生。李西涯有詩云「近臣嘗造膝﹐閣老不呼名。」蓋實錄也。

孝廟徧祀宗藩﹐秦王《送朝使》詩曰「九重聖主篤同宗﹐遣使明禮秩崇。卿相敬恭承徳意﹐廟靈彷佛著儀容。客山夜靜風雲會﹐大地春回雨露濃。歸覲重煩陳一語﹐親藩存沒感恩同。」

癸亥正月郊﹐上以微恙不果行﹐有旨﹕俟平復親舉。至二月中旬始克行。蓋上謂天子祭天地不可假﹐諸臣下必俟疾愈方舉﹐故鑾輿出郊﹐遠近快睹﹐皆呼萬歲。李閣老東陽有詩云「聖躬已豫思蠲潔﹐願達平安上紫宸。」紀其實也。

【鄒智】﹝安汝愚﹐號立齋﹐四川合州人。居龍泉庵﹐貧無繼晷之給﹐則掃樹葉蓄之﹐焚以照﹐讀書達旦﹐如是者三年﹐遂成通儒。﹞

鄒立齋年十六﹐發解蜀省﹐迎宴日﹐閭巷睹者藉藉嘆羨。公馬上占絕句云「龍泉山下一書生﹐偶占三巴第一名。世上許多難了事﹐市兒何用喜相驚。」比上春官時﹐鄕裏一尊官見而欣羨之﹐謂曰「某省一解元﹐與子相若﹐可一訪否﹖」尊官蓋俗輩﹐第羨其均以妙齡掇巍科云爾。公初以其爲同志也﹐亟訪之﹐才晤坐﹐以其人忽問曰「子省榜首﹐坊金視眾舉子爲增幾何﹖」公大恚﹐卽拂衣起﹐不答而出。

孝廟登極﹐禦史湯鼎等交章薦起三原王恕爲吏部尙書﹐公素禮重風義之士﹐李文祥及鄒智十餘人與鼐往來﹐髙自標榜﹐謂鼐爲先鋒﹐文祥爲大將。旣而﹐鼐謫戍甘肅﹐辭連及智﹐並下之獄。智在獄中《寫懷渤》有曰「人到白頭終是盡﹐事垂靑史定誰眞。夢中不識身猶系﹐又逐東風入紫宸。」

初﹐劉吉憾鄒智嘗劾己﹐諷錦衣衛逼供﹐智與湯鼐等往來﹐欲處以死。刑部侍郎彭韶辭疾﹐不爲判案﹐始獲免﹐乃謫雷州石城千戶所吏目。《辭朝》詩曰「盡披肝膽知何日﹖望見衣裳只此時。但願太平無一事﹐孤臣萬死更何悲。」及赴謫所﹐道經廣州﹐有司畱館坡山﹐土民爭先謁焉。其同年蒼梧吳獻臣廷舉尹順徳﹐令邑民李煥於古褸村建亭居之﹐扁曰謫仙。其父來視﹐責以不能祿養﹐之﹐泣受不辭。弘治辛亥十月卒﹐獻臣往治其喪﹐適方伯東山劉公大夏至邑﹐不暇出迎﹐廉知其故﹐反加禮待﹐共資卹還其喪。獻臣自是知名。白沙陳公甫追次智詩曰「遷客一亭遺海濱﹐當時誰號謫仙人。花汀柳市無疆界﹐盡是乾坤一樣春。」獻臣和曰「浮雲浩浩南海濱﹐落花獨照窮愁人。狼藉幾株桃李盡﹐謫仙亭上可憐春。」趙進士璜曰「拄頰孤亭野水濱﹐閬壺風月謫仙人。而今只有殘鵑在﹐啼老東溟二月春。」蔣知縣升曰「謫仙亭子海之濱﹐仙去亭空月傍人。二十四番花落盡﹐一杯誰共送殘春。」

【李文祥】﹝麻城人﹐鄒智同年進士。﹞

初﹐萬安子翼第進士﹐官至侍郎。翼子弘璧復幸雋﹐李文祥爲其同榜﹐時負才名﹐將奉大對﹐安欲以弘璧托之﹐因許及第﹐文祥以正對。安乃使弘璧延於別館致款﹐屬《題畫鳩》﹐文祥奮筆作詩﹐其末句云「春來風雨尋常事﹐莫把天恩作己恩。」安銜之。弘治初﹐有媒孽文祥妄議朝政者﹐謫隆興衛經歷。西涯贈詩﹐一聯云「戒酒不從花底醉﹐愛舟多在水中居。」李后被酒過河﹐冰陷溺死。人以爲讖。

【楊茂仁】﹝字志道﹐文懿公守陳子也﹐鄒智同榜進士。﹞

吳江爲刑部主事﹐差還復命﹐鴻臚寺官語之曰「聲音要洪大﹐正選通政時也。起身不要背上。」至日早﹐吳果努力髙聲﹐亦無音節。又橫走下禦街西。孝廟爲之解顏。時同僚楊郎中茂仁作一對句云「髙叫一聲﹐驚動兩班文武﹔橫行幾步﹐笑回萬乘君王。」一時盛傳資謔云。

【胡】﹝字仲光﹐蕪湖人﹐毛澄榜進士。﹞

胡仲光初攺庶吉士﹐內閣試上苑聞鳩詩﹐曰「春日晴和欲醉人﹐耳邊忽聽一聲新。似將明主三推意﹐喚起良晨四海春。花鳥有情憐好景﹐雨易無補愧。微臣。聽余忽起江南思﹐百畝沙田野水濱。」內閣以『雨易』句爲譏己﹐遂出爲戶部主事。

【盧瀚】﹝揚州人﹐胡同榜進士。﹞

盧瀚妻李氏﹐名妙惠﹐有貞操。弘治初﹐盧會試不第﹐畱京講學﹐有同姓名者死﹐誤傳至家。會歲饑﹐父母憐李寡﹐彊以聘江西新淦巨商謝能之子啟﹐李自經者再﹐不得已﹐歸於謝。謝繼母亦揚州人﹐李懇乞爲婢﹐以全節操﹐啟不能奪。李侍母不離。啟先載鹽赴江西﹐母與李繼歸﹐舟泊金山﹐母與李登寺酬願﹐李題詩於壁云「一自當年拆鳳凰﹐至今消息兩茫茫。蓋棺不作橫金婦﹐入地還尋折桂郎。彭澤曉煙歸宿夢﹐瀟湘夜雨斷愁腸。新詩寫向金山寺﹐髙掛雲帆過豫章。」署其後曰「揚州盧某妻李氏題。」旣而盧舉進士﹐以修實錄差往江西﹐過揚州﹐知李已嫁。及登金山寺﹐見所題詩而泣﹐及至江西訪鹽船﹐多艤河下﹐教慧隸誦詩往來鹽舡間二日﹐李聞知﹐喚問詩從何處得﹖求告以故。李驚喜曰「吾夫尙存耶﹖」密約暮夜以舟來迓﹐蓋恐明言之則聲揚不雅也。是夜﹐果附舟升至盧寓館﹐爲夫婦如初。蓋李歸謝逾二年﹐貞操益勵﹐謝母亦爲獲持﹐以遂其志。及是歸﹐盧母亦嘆異。

【李瓚】﹝濮州人﹐號杏岡﹐朱希周榜進士。﹞

李杏岡嘗謫判饒州﹐時長興篛溪顧公應祥爲節推﹐同寓景徳鎭行館。壁有舊題﹐杏岡和云「世態等川流﹐浮生到處畱。榮枯一場夢﹐今古兩眉愁。誓志堅如柏﹐持心赤似橊。上方如可借﹐請斬佞臣頭。」時有暴縱﹐故末句云。旣乃屬篛溪和云「逝者無端晝夜流﹐少年一去仗誰畱﹖酒星照我何嘗醉﹐世事憑他不用愁。槐影怕看當戶月﹐賞心惟愛隔墻橊。寒虫不管興亡恨﹐底事啾啾在砌頭。」杏岡大稱賞。

【趙鶴】﹝字叔鳴﹐揚州人。李瓚同榜。詩恥凡語﹐於古愛謝靈運﹐於唐愛孟郊﹐於元愛劉因。﹞

趙叔鳴督學山東﹐誓淸膠庠﹐所至考校生員﹐多所罷黜﹐眾議紛然﹐縉紳亦多厭之﹐竟以此罷官。鶴去﹐貴溪江潮代之﹐潮亦風裁凜然﹐生員之傷弓者猶畏之。潮出巡至齊河縣﹐其分司壁間有題對句云「趙鶴方翦羽翼﹐江潮又起風波。」潮見之﹐自科舉後﹐不復再歲考。

【陳琳】﹝莆田人﹐亦李瓚同榜。﹞

陳琳典南畿學政﹐甚得士子心﹐後以諫去國。諸生中獨朱良育送詩最爲傳誦﹐其詩云「春風露星出郊原﹐落日停驂望國門。抗疏要談天下事﹐謫官應過海南村。湯湯江漢羈臣淚﹐納納乾坤聖主恩。歷試古來名節士﹐爲言身屈道尢尊。」識者以爲不下李師中送唐禦史也。

【張恩】﹝南城人。柏崖狀元之子﹐倫文敍榜進士。﹞

弘治間﹐西曹有一對云「一雙狀元子﹐兩个探花爺。」是𨿽資謔然亦奇事。蓋主事有張恩﹑王守仁﹐其父尙書升﹑學士華﹐皆狀元﹔又有劉鳳儀﹑李瓚﹐其子內翰龍﹑內翰廷相﹐皆探花也。

張兩山方伯﹝恩﹞歸自嶺南﹐與樂平朱肅川大尹﹝文選﹞聯舟倡和﹐過靑灣﹐兩山吟云「輕篙短棹下淸灣﹐一抹嵐光四座環。水底有天天映水﹐山前含樹樹連山。忘機野鳥髙應下﹐臥暖沙鷗去復還。卻嘆煙波江上容﹐越南江北路間關。」朱和云「浩歌一曲下溪灣﹐仰漢流光似轉環。縱我酒豪拼歲月﹐逼人詩債爲江山。懶飛鳧舄天邊去﹐卻駕仙槎海上還。歸到故園深絕居﹐艸堂長借白雲關。」兩山嘆服。

張兩山嘗寓白沙驛﹐聞武廟北巡﹐作詩曰「龍馭奔胡戰膽寒﹐男兒此去負衣冠。平生犬馬心無補﹐幾夜風波夢未安。愁極黃沙千里外﹐望窮紅日五云端。綱常一束無人任﹐卻說中原宇宙寬。」

【魯鐸】﹝字振之﹐湖廣景陵人。弘治壬戌春初﹐京師有善占天文者﹐禮部諸公詰之曰「魁在何處﹖」占者曰「文星在楚﹐魁當在湖廣。」越一月﹐將揭曉﹐復命占之。占者訝曰「文星入楚淺﹐入秦深﹐魁當在陜西。」已而﹐鐸中會元﹐武功康海中狀元。﹞

魯文恪公爲秀才時﹐曾有詩云「古樹岡頭屋數椽﹐主人家世只殘編。居臨江漢東南會﹐運到雲龍五百年。七澤鳶魚渾道體﹐九州兄弟或顚連。西周老鳳雛將近﹐會見梧桐君影圓。」其志趣如此。

魯文恪公爲舉人時﹐屬遠行﹐遇雪雨泥濘﹐夜止旅捨宿﹐憐馬卒寒苦﹐卽令臥之衾下﹐因賦詩云「半破靑衫弱稚兒﹐馬前怎得浪驅馳﹖凡由父母皆言子﹐小異閭閻我卻誰﹗事在世情皆可笑﹐恩從吾幼未難推。泥途還藉來朝力﹐伸縮相加莫漫疑。」魯文恪公同榜復有一魯鐸﹐永平人﹐又有兩朱衮﹐一美貌﹐一不揚﹐時有對曰「魯鐸分南北﹐朱衮別妍媸。」

【董】﹝字文王﹐號中峯﹐初名元。﹞

弘治乙卯﹐張禦史泰按雲南﹐會鎭守太監劉昶﹑總兵黔國公沐琮﹑巡撫都禦史張浩保舉神童董元者﹐紹興人﹐知雲南府復次子也﹐八歲能詩﹐《詠胡桃》曰「形狀如雞子﹐剛柔實未分。擘開混沌殼﹐渾是一團仁。」《誦月》曰「夢覺羅浮夜已闌﹐君賢云靜月團圓。玉人不學桃花面﹐淨洗紅妝鏡裏看。」九歲以來﹐眞﹑楷﹑艸書﹐歌﹑賦﹑序﹑記及三場文字﹐亦皆能之﹐今十三矣。請查照李東陽﹑程敏政﹑楊一淸﹑洪鐘事例﹐考送翰林院讀書﹐疏上﹐上召試不如所言﹐命還籍﹐乃充會稽縣學生﹐更名。乙丑會元登第。

【顧鼎臣】﹝字九和﹐初名仝﹐號未齋﹐昆山人﹐父恂年五十餘始生公。旣壯﹐每夜焚香表祈父壽。一夕﹐夢黃鶴從天飛來﹐近視之﹐卽所焚表也﹐後有朱批字數行﹐末云「自此以後﹐聞田單火牛﹐通竹無滯。」蓋乙丑之兆云。﹞

昆山之俗﹐以八月十八日爲潮生日﹐合邑往東門觀潮。弘治甲子﹐鼎臣《觀潮詩》云「海若鞭潮出海門﹐霆奔雪捲帶靈氛。六鰲駕撼三山動﹐萬馬聲傳百谷聞。應讖更期人似玉﹐往觀誰使女如雲。傅巖舟楫眞時用﹐康濟功成日未曛。」明年﹐大魁天下。

【魏校】﹝號莊渠﹐昆山人﹐顧鼎臣榜進士。﹞

魏莊渠督學嶺南﹐以正學迪士﹐始一二年﹐校士以文﹐曁後專崇行檢。士未試文而髙下進退已有定列﹐臨試止書一破而已。然親信一二生徒﹐惟言是用。有林生者﹐竟以賄敗。公嘗會十郡之士﹐講於臬司之愛蓮堂﹐有書一韻絕句云「自疑自失自驚心﹐卻笑斯人巧用心。惟有愛蓮堂上月﹐分明照破此人心。」

【馮蘭】。﹞

弘治間﹐姚江馮蘭爲董學憲副﹐有同年嘉禾侍郎屠燻相遇錢塘﹐屠談往與東郎中結奏事曰「東已死於軍﹐妻子流落。予官尙未艾乎﹖」繼而出棋局扇面索題﹐馮援筆曰「白雲堆裏四公亭﹐亭下只道空石秤。相逢莫自誇髙手﹐一徧輸來一徧贏。」屠遂默然。

●卷九十國朝

【馬文升】﹝字負圖﹐鈞州人。弘治間﹐自本兵晉冢宰﹐嘗曰「吾在兵部﹐每夜心行天之邊者一周﹔在吏部﹐每夜心行天之內者一周。行邊者思武備﹐行內者計人才。」。﹞

弘治丙辰春﹐吏部缺尙書﹐眾推兵部尙書馬文升﹑左都禦史屠浦﹐馬自以部次年勞當得之﹐不意竟歸於屠﹐馬意不平﹐賦一近體﹐有「淸朝有意推公道﹐白髮無心著錦鞭。天上浮雲偏畸靄﹐地中陰气已凝堅。」屠旣得吏部﹐當班於馬之上﹐固辭居下。是𨿽謙讓﹐亦其中有未安也。﹝氵庸﹐鄞人。掌銓曹時﹐平湖屠公勛亦掌南銓。二屠源流莫考﹐朝紳以其一時並掌兩京冢部﹐聯輝競貴﹐遂爲通譜﹐二家子姓貴盛﹐望於兩浙。蓋近時鮮儷云。﹞

馬文升久居兵部﹐專以險刻爲事﹐朝廷有時賞賚各邊﹐多奏裁之。京軍布糧﹐亦從減削。弘治庚申夏﹐彗星出﹐虜犯大同﹐柝長城入關﹐兵出屢不利。京師爲十七字謠曰「天上有掃星﹐地下有達兵。若走﹐須殺馬文升。」馬由是因冢宰闕位﹐營遷以避禍云。

潯州張尙書璨爲翰林學士時﹐與同寅限韻聯句﹐得單字﹐公成﹐句有「衝雨邪飛燕子單。」時服其當。馬端肅以「燕子單學士」稱之。

【楊一淸】﹝字應寧﹐雲南安寧州人﹐僑居鎭江﹐舉神童﹐吳寬榜登第。﹞

楊一淸爲冢宰日﹐有設爲選官求攺事爲口實者﹐曰「有選人旣注官﹐意弗慊﹐思攺﹐將決於神簽。其妻曰﹕『君儒人﹐當聽命於儒之靈者。』選人於是求禱於仲尼。」旣至廟﹐乃先詣從配諸賢﹐首至閔子﹐曰「某欲攺官﹐何從而可﹖」閔曰「何必攺﹖」問顏子﹐顏曰「也不攺。」問宰予﹐予曰「於予攺。」問其自﹐則曰「鉆燧攺。」楊號邃庵﹐其所注除遷擢﹐皆由賄賂鉆刺而得﹐故云。

楊邃翁冬天气盛﹐而李西涯怯寒。二公並坐﹐涯翁屢以足頓地作聲﹐邃翁曰「地凍馬蹄聲得得。」涯翁見其吐气如蒸﹐遽云「天寒驢嘴气騰騰。」相與一笑。

宸濠謀逆﹐武宗親徵﹐旣得凱旋﹐駐蹕金陵﹐復渡江幸楊一淸第﹐賜絕句十二首﹐公又有應制律詩四首﹑應制賀聖武詩絕句十二首﹐編爲二卷﹐名《車駕幸第錄》。公自敍謂﹕虞廷賡歌之後﹐古帝王有以詩章寵臣下者﹐不過一篇數言而止﹐未有聯章累牘若是其盛者﹔至於屈萬乘之尊﹐在位者或有之﹐然亦鮮矣﹔若罷政歸休者爲尢鮮。守溪王公鏊有四絕句云「相國移家江水湄﹐金山望幸已多時。太平金鏡無由進﹐願得回鑾一顧之。」「趙普元爲社稷臣﹐君臣魚水更何人。難虛雪夜相過意﹐海錯尢堪佐酒巡。」「北固山前駐翠華﹐殷勤來訪相臣家。太湖怪石慚多幸﹐也得相隨載後車。」「賡歌千載盛明良﹐宸翰如金更煒煌。漫衍魚龍看未了﹐黎園新部出西廂。」

楊邃翁壽日﹐貴溪陶公爲揚州分教﹐畫葡萄一幅﹐題絕句以賀云「萬斛驪珠帶雨鮮﹐摘來浸酒薦春筵。枝頭剩有千千顆﹐一顆期公壽一年。」楊大喜之。﹝今傳奇有《還帶記》﹐嘉定沈練塘所作﹐以壽邃翁者也﹐故曲中有﹐「昔掌天曹﹐今爲地主」等語﹐邃翁喜圈此八字。﹞

楊邃庵致政後﹐賦《雁兒落》詞曰「俺也曾握虎符鎭塞垣﹐俺也曾假黃鉞誅叛亂﹐俺也曾掌天曹統百官﹐俺也曾艸黃麻侍主言。念鸞凰勝鷹﹐怕蒿艾混芝蘭。小人哉多行險﹐君子兮不素餐。淸閒不知﹐機心怎閒﹖平也麼安﹐不知足﹐心怎安﹖」

劉績《詠楊花》詩譏楊邃庵云「點鬢縈眉西復東﹐悠楊無力任春風。謝家擬雪眞兒女﹐到處生虫不殺虫。」

陸滄浪好作俚語﹐正徳間﹐從戍京師﹐嘗有「楊果不果﹐一淸不淸﹐朱安不安﹐朱寧不寧」等語。寧知而執之﹐問曰「汝作詩時﹐曾喫醉否﹖」陸正色曰「我實不醉。」寧竟釋其罪﹐僅調邊方而去。時有人投陸詩云「落魄當年老陸郎﹐知囊今已作詩囊。醉中又復重來醉﹐狂裏如何更著狂﹗逾海逾河何日了﹖奔南奔北自家忙。不如檢點親經史﹐一榻淸風舊艸堂。」或云卽邃庵所作﹐以復其諷己者。

【林俊】﹝字待用﹐號見素﹐莆田人。曾彥榜進士。﹞

成化間﹐林見素以部署言事謫姚安﹐士林偉之﹐渡《楊子江》詩云「親見朝廷政令新﹐小臣何事浪憂民﹖一言𨿽忤九重意﹐萬死猶存七尺身。沙畔白鷗閒待我﹐鏡中華發苦催人。十年楊子江三渡﹐此日何勞更問津﹗」初貶時﹐有國子生用李師中贈唐子方韻送之﹕「八千里外未爲遠﹐三十名成始是難。自信孤忠能報國﹐誰憐赤手可移山。沙門有地黃金盡﹐溝壑無由白骨寒。愧我布衣空引領﹐九重何日詔君還﹖」

正徳中﹐林見素以右都禦史受命平蜀寇。未幾﹐卽乞休致﹐時閹宦與佞幸用事故也。李空同以詩寄公云「錦水啼鶯起﹐巴山春望微。干戈滿眼急﹐江漢一舟歸。花送琴書色﹐霜畱斧鉞威。所傷豺虎亂﹐公也惜鷗機。諸葛能安蜀﹐穰苴本善兵。向來優起詔﹐番作急流行。老益丹心壯﹐憂惟白髮驚。只憐川父老﹐涕泣挽歸旌。」

【林廷玉】﹝字粹夫﹐號南澗﹐侯官人。父芝司訓信宜﹐母沒﹐畱葬焉。及父遷韓府紀善﹐占籍平涼﹐遂領陜西解首﹐連第李榜進士。以葬魯都憲使廣﹐因趨信宜訪得母墓﹐慟哭祭之。欲負骨以歸﹐陳白沙止之﹐有「不與皇華共載」之句﹐乃圖山形而去。﹞

林廷玉醉中戲作《淸江引》曰「世上人心眞个歹﹐牽鬼街頭賣。哄了白尙書﹐瞞過陳員外。漢鐘離看見通不采。」「沒嘴葫蘆就地滚﹐好歹休相問。花妝扮戲棚﹐紙做盛錢囤。陳搏華山閒打盹。」「春花正紅春酒美﹐多少蟠桃會。休做看財奴﹐枉著金銀累。死到黃泉才是悔。」「勝水名山和我好﹐每日家相頑笑。人情下苑花﹐世事襄陽炮。霎時間虛飄飄都過了。」

林廷玉詠愁《塞鴻秋》詞云「妒離情﹐輾轉相﹤辶它﹥逗。惹羈懷﹐來往閒交構。對菱花﹐怕照容顏瘦。數歸鴻﹐難展眉峯皺。秋風葉落時﹐夜雨燈昏侯。那其間﹐淚濕香羅袖。」﹝洪武間﹐張彥倫《詠愁》詩﹕「來何容易去何遲﹖半在胸中半在眉。門掩落花春去後﹐窗含殘月酒醒時。農如野外連天艸﹐亂似空中惹地絲。除卻五侯歌舞地﹐人間無處不相隨。」亦警策可誦。﹞

林廷玉詠酒《塞鴻秋》詞去﹕「米明王﹐原掌奇門印。曲將軍﹐會擺迷魂陣。水中郎﹐穩坐云安鎭。柴令公﹐傳示蘭陵信。祭遵壺矢威﹐李白蠻書令。那愁城﹐攻破難逃命。」

林廷玉又有《髙陽臺》詠春睡云「旅思閨情﹐酒愁花病﹐庭前樹影平分。蝶混蜂迷﹐莫因這逗殘魂。黃鸝窗外聲聲好﹐喚覺來卻又昏昏。困瞢騰﹐滿地飛花﹐倦數還嗔。東風簾幕無塵﹐見悠悠楚水﹐漠漠巫云。柳絮多惰﹐故來尋襲腥裙。彈棋駁啄知何處﹖夢中特地驚聞。起憑闌﹐靑鸞搖拽﹐金鴨氤氳。」

林廷玉《挑燈杖》詩云「檠碗常存竹木莖﹐余功時或賴扶傾。卻憐形體纖還短﹐能使光芒暗復明。天上長庚原有焰﹐人間太乙又騰精。心燈聞說無明滅﹐何用區區得擅名﹖」

【喬宇】﹝字希大﹐號白巖﹐林廷玉同年進士﹐山西平定州人﹐與遼州王云鳳﹑太原王瓊稱晉中三傑﹐亦云河東三鳳。﹞

喬白巖《賀人生子》詩﹕「問時曉散龍墀後﹐紀月春分昴宿中。」蓋子以二月望日寅時生也﹐士林服其精細﹐爭傳誦之。

正徳庚辰﹐有方土者挾巫史之術﹐遨遊江湖﹐人扣以未然事﹐輒召古名仙運乩賦詩以答﹐隨所限韻﹐敏若夙構。是年秋至吳﹐吳中諸生梁廷用往問﹐答曰「吾回道人也。君乞喬白巖詩﹐吾當邀李謫仙同賦﹐用十六韻。」梁蓋白巖門下土也﹐喬時爲畱都大司馬。其用十六韻詩曰「六丁持斧施神工﹐鑿開西南萬仞之崆峒。芙蓉一朵插天表﹐勢壓天下羣山雄。冰壺倒月色澄徹﹐瑤臺倚斗光玲瓏。百犬虹霓望吞吐﹐八埏霖雨瞻空。虛室不受一塵染﹐靈光直與銀河通。乳泉掛璧噴晴雪﹐玉梅懸谷搖春風。上有神仙玉盧子﹐淩風出沒遊太空。登虯伐蛟下入海底水晶窟﹐朝眞謁帝獨步天上瑤宮。頭角嵯峨自卓立﹐胸襟累誰磨礱。憶昔江樓吹鐵笛﹐明月一醉三人同。邇來一別世間甲子不知數﹐但見幾度玉洞桃花紅。金龜老﹐黃鶴翁﹐各分一諱貽此公。天然意趣自相合﹐芳稱長在塵寰中。好將大手整頓乾坤了﹐歸來一笑拂云看劍重會滄溟東。」白巖公得詩大喜。按此方士王姓﹐無錫人﹐呼百韻可頃刻就。蓋借仙鬼售其術耳。梁后名宏﹐字裕夫﹐二人實相與﹐謬爲之﹐以欺白巖公者。

【胡世寧】﹝字永淸﹐仁和人﹐黑面顏﹐電眸獅鼻﹐見者吒之。﹞

胡世寧﹐弘治壬子舉鄕試第二﹐巡按禦史檄計偕銀百兩﹐世寧曰「彭侍郎以災傷故減半﹐吾不敢盈取。」竟卻其半。舉進士授徳安府推官﹐廉明有聞。一日患劇疾﹐召醫視之﹐曰「還有神光。」世寧力疾賦詩﹐有「萬死神光還自在﹐再生事業敢能爲」之句。

胡端敏公推重林見素﹐及公謝病歸﹐見素亦致仕﹐以詩招公﹐公和之﹐有云「朝野正愁元老去﹐雲莊新報主人歸。」又云「事業廣平眞宰相﹐風流康節舊人豪。」

【王守仁】﹝字伯安﹐余姚人。初名云﹐以太夫人夢五色云入懷而生也。有一老僧以名露天機﹐攺今名。﹞

王陽明年十一時﹐過金山寺﹐龍山公與客酒酣賦詩未成﹐陽明從旁曰「金山一點大如拳﹐打破維揚水底天。醉倚妙髙樓上月﹐玉簫吹徹洞龍關。」客大驚異﹐復使賦《蔽月山房》詩﹐隨應曰「山近月遠覺月小﹐便道此山大於月。若人有眼大如天﹐還見山小月更闊。」客益奇之。

王文成初主禮部政﹐章忤劉瑾擅權﹐謫貴州龍場驛丞。後懼禍迫身﹐至海濱遺履於岸﹐賦詩一律云「學道無成歲月虛﹐天乎至此意何如﹖生曾許國漸無補﹐死不忘親恨有餘。自謂孤忠懸日月﹐豈知遺骨葬江魚。百年臣子悲何極﹐頻聽濤聲哭子胥。」詩畢﹐卽赴水﹐俄二童子維腋而行﹐足如履空﹐耳傍直聞風濤澎湃。須臾至一洞口﹐簾捲珊瑚﹐二叟處其中﹐騶從女樂及左右所置明珠。白壁平地﹐未之睹也。與二叟奕棋聯句﹐浹旬而別﹐其二童子復引登陸。時瑾已服上刑矣。先生始起擢用。

王文成赴謫﹐次杭之北新關﹐喜見諸弟﹐有詩﹕「扁舟風雨泊江關﹐兄弟相看夢寐間。已分天涯成苑別﹐寧知意外得生還。投荒自識君恩遠﹐多病心便吏事閒。攜汝耕樵應有日﹐好移茅屋傍雲山。」

王文成赴謫過閩中﹐覆舟幾厄﹐時有漁人泛溪中﹐拯之上山。方徘徊間﹐適遇一道者自稱舊識﹐邀至中和堂主人處﹐盤桓數日。主人乃仙翁也。臨行﹐作詩送之云「十五年前始識荊﹐此來消息最先聞。君將性命輕毫髮﹐誰把綱常重一分﹖寰海已知誇令徳﹐皇天終不喪斯文。武夷山下經行處﹐好對淸樽醉夕曛。」

王文成養屙陽明洞時﹐與一布衣許璋者相朝夕﹐取其資益。璋﹐上虞人﹐淳質苦行﹐潛心性命之學。嘗躡﹛屍喬﹜走嶺南訪陳白沙﹐其友王司輿以詩送之曰「去歲逢黃石﹐今年訪白沙。」璋故精於天文﹑地理﹑兵法﹑奇門﹑九遁之學﹐文成後擒逆濠﹐多得其力﹐成功﹐歸贈以金帛﹐不受。文成每乘┺輿訪之中山﹐菜羹麥飯﹐信宿不厭。歿後﹐文成題其墓曰「處士許璋之墓。」

王文成之旣擒宸濠也﹐忽傳王師已及徐淮﹐遂乘夜遄發至錢唐﹐凜凜不勝憂忄栗﹐作詩云「靈鷲髙林暑气淸﹐竺天石壁雨痕晴。客來湖上逢雲起﹐僧住峯頭話月明。世路久知難直道﹐此身那得尙虛名。移家早定孤山計﹐種果支茅卻易成。」頃之﹐王師遣人追宸潦。復還江西﹐遂謝病居淨慈寺﹐作詩云「老屋深松覆古藤﹐羈棲猶記昔年曾。棋聲竹裏消閒晝﹐藥裹窗前對病僧。煙艇避人常曉出﹐髙峯望遠亦時登。而今更自多牽俗﹐欲似當年又不能。」又云「常苦人間不盡愁﹐每棄除是入山休。若爲此夜山中宿﹐猶自中宵煎百憂。百戰西江方底定﹐六飛南甸尙淹畱。何人眞有回天力﹐諸老能無取日謀。」

王陽明嘗遊僧寺﹐見一室封鎖甚密﹐欲開視之﹐寺僧不可﹐云「中有入定僧﹐閉門五十年矣。」陽明固開視之﹐見龕中坐一僧﹐儼然如生﹐貌酷肖己﹐先生曰「此豈吾之前見乎﹖」旣而﹐見壁間一詩云「五十年前王守仁﹐開門原是閉門人。精靈剝後還歸復﹐始信禪門不壞身。」先生悵然久之﹐建塔以瘞而去。

【韓邦奇】﹝字汝節﹐朝邑人﹐同邑劉太守偉死已廿年﹐邦奇復見之﹐與之飲食﹐亦不敢問其何來。此事甚異。﹞

宸濠令一士詐爲羽客往說韓副使邦奇﹐假以所繪松請題﹐韓爲詩曰「勁節貞心本自奇﹐四時常見綠猗猗。笑他江上桃花樹﹐爲放春光三兩枝。」士諭意不敢言而退。

正徳末﹐韓汝節爲浙江按察僉事﹐廉勁自持。時鎭守太監王堂怙勢害人﹐如茶﹑荀﹑鰣魚﹐種種勒辦民不聊生。汝節數裁抑。堂遂以沮遏進貢誣之﹐詔錦衣械治﹐百姓感泣﹐哀動城市。汝節爲詩云「非才尸位聖恩深﹐士庶何勞淚滿襟。明主昌言神禹度﹐斯民直道葛天心。還看匣有平津劍﹐更喜囊無暮夜金。惆悵此時不忍去﹐且維輕舸越江濤。」

韓苑洛作乃弟邦靖行狀﹐末云「恨無才如司馬子長﹑關漢卿者﹐以傳其行。」北人粗野乃爾。邦靖﹐字汝慶﹐邦奇同科進士﹐爲山西參政﹐養病回﹐書一《山坡羊》於驛壁曰「肯排山南山北偃﹐肯倒海東海西翻。我如今﹐心兒裏不緊﹐意兒裏有些懶。如今一个个平步裏上靑天﹐一个今日日近龍顏。靑山綠水﹐且讓我閒遊玩。明月淸風﹐你要忙時我要閒。嚴潭﹐你會釣魚﹐誰不會把竿。陳摶﹐你會睡時﹐誰不會眠。」

【黃鞏】﹝字伯固﹐甫田人﹐嘗題其書室曰「茅屋石田﹐爲生太拙。鴟夷馬革﹐自許何愚。」。﹞

正徳己卯﹐朝廷有旨南巡。黃鞏時爲武選郎﹐以其事出邊將江彬之誘﹐因疏六事。彬大怒﹐欲必置之死﹐乃下詔獄。廷跪五日﹐杖百餘﹐除名。鞏體極修羸﹐幸得蘇。以詩遺弟曰「不用女謀方至此﹐須知我道固當然。」可謂萬死而不悔也。

嘉靖丁亥﹐馬伯循﹝理﹞升南京通政﹐赴任﹐過河池﹐見驛丞貌類黃鞏者問之﹐乃其弟肇叔開也。公卽泫然淚下。旣﹐乃作詩贈之﹐有「六年復見先生面﹐爲過河池見叔開」之句。蓋公舉禮闈﹐鞏所取生﹐與同官﹐旣師事之﹐死後猶依依若此。

●卷九十一國朝

【桑悅】﹝字民懌﹐號思亥﹐居海虞之沙溪。家貧亡所蓄﹐書從肆中鬻得﹐讀過輒焚棄之。敢爲大言不自量﹐時以孟軻自況﹐原﹑遷而下弗論﹐而更非薄韓愈氏﹐曰「此小兒號嗄之聲。」問翰林文學﹐曰「虛無人。舉天下亦惟悅最髙﹐其次祝允明﹐其次羅。」每書刺曰「江南才子桑悅。」。﹞

桑悅十九舉鄕試﹐春闈策有「胸中有長劍﹐一日兒回磨」等語﹐爲吳檢討汝賢所黜。又作《學以至聖人之道論》﹐有「我去而夫子來」等語﹐考官縮舌曰「豈江南桑生耶﹖狂上﹗狂士﹗」遂下第。

桑悅再試春官得乙榜﹐年二十六﹐籍誤以二爲六﹐用新例辭﹐不許﹐遂有泰和訓導之命。李西涯送以詩曰「十年三度試春闈﹐親見聲名滿帝畿。甲第久慚唐李﹐奇才終誤宋劉幾。功名歲晚非蓬鬢﹐湖海官貧尙布衣。試看孤鷹下林落﹐壯心還向碧天飛。」﹝初﹐大學士丘浚慕悅名﹐召令觀所爲丈﹐紿曰「某人撰。」悅心知之﹐曰「明公謂悅不怯穢乎﹖柰何得若人而令悅觀。」浚曰「然則生試更爲之。」歸撰以奏﹐浚稱善。及是調邑博士﹐浚贈之牡丹一種﹐戲曰「後當遷洛陽令﹐故遺生袁家紫。」對曰「明公知未形事﹐豈已飲上池水乎﹖」逾年﹐按察視學者別浚﹐浚曰「吾故人桑悅﹐聿無以屬吏視也。」按察旣行部抵邑﹐不見悅﹐顧問長吏﹕「悅令安在﹖豈有恙乎﹖」長吏素恨悅﹐皆曰「無恙﹐自負不肯迎耳。」乃使吏往召之﹐悅曰「連宵旦雨淫﹐傳捨圯﹐守妻子亡暇﹐何侯若﹖」按察久不能待﹐更兩吏促之﹐悅益怒曰「若眞無耳者﹗卽按察力能屈博士﹐可屈桑先生乎﹖爲若期三日﹐先生來﹐不三日﹐不來矣。」按察欲遂收悅﹐緣浚不果。三日﹐悅詣按察﹐長揖立不跪。按察厲聲曰「博士分不當得跪耶﹗」悅前曰「漢汲長孺長揮大將軍﹐明公貴豈逾大將軍﹐而長孺固亡賢於悅﹐柰何以面皮相恐﹐寥廓天下士哉﹗」因脫帽徑出。按察度亡已﹐乃下畱之。﹞

嘉魚李承箕幼有大志﹐不喜舉子業﹐好作古詩文﹐非禮不言動﹐時人目爲李道學。成化庚子鄕試﹐桑悅時爲考官﹐欲取其捲爲解﹐監臨者不聽﹐悅遂題一絕於朱卷云「三復斯文感慨深﹐扶桑枝上鳳皇吟。臨風不盡英雄淚﹐湘水衡山知此心。」尋上書政府論學﹐丙午方領鄕薦﹐丁未禮闈下第歸﹐卽從陳白沙遊﹐不復求仕。

故事﹐禦史出按郡邑﹐博士侍左右立竟日﹐桑悅請曰「犬馬齒長﹐不能以筋力爲禮﹐亦不能久任立﹐願假借且使得坐。」禦史聞悅名﹐數召問﹐謂曰「匡說詩﹐解人瀕。子有是乎﹖」曰「悅所談玄妙﹐何匡鼎敢望﹖卽鼎在亦解頤。公幸賜淸燕畢﹐頃刻之長。」禦史壯之﹐令坐講。少休﹐悅除襪﹐跣而爬足垢﹐禦史不能禁﹐令出。尋復薦之遷長沙ヘ﹐再調柳州﹐悅實惡州荒落﹐不欲往﹐人問之﹐輒曰「宗元小生檀此州名久﹐吾一旦往﹐掩奪其上﹐不安耳。」爲柳州歲餘﹐不堪﹐思歸﹐因作詩有「鷓鴣道我行不得﹐杜宇勸人歸去休」之句。會丁外艱服闋﹐遂不起。

桑民懌宿茶陵五峯庵﹐畱題曰「攀蘿躡磴路盤紆﹐山澗流泉百折余。地獻秫田充佛供﹐天畱松徑作僧居。數聲淸磬紅塵隔﹐一瓣名香黑業除。喜共山云分半榻﹐通宵魂夢寄空虛。」

桑民懌旣家居﹐益任誕﹐褐衣楚制﹐往來郡邑間。沈石田寄詩云「驅馳一ヘ厭爲州﹐歸就髙閒未白頭。竹篋理詩春艸亂﹐糟牀聽酒夜泉流。農桑舊課今家事﹐山水淸談昔宦遊。因愛西湖風月好﹐近時知買木蘭舟。」

桑民懌《題碧溪》詩曰「五兩蓑衣百尺竿﹐碧溪十里足盤桓。臥分芳艸爲衾枕﹐坐愛淸流照肺肝。花落無聲云影動﹐鳥飛不度鏡光寒。平堤多種芙蓉樹﹐惟有秋容耐晚看。」

桑民懌嘗過一富家﹐見其碌碌置田產﹐戲爲口號遺之曰「廣買田產眞可愛﹐糧長解頭專等待。轉眼過來三四年﹐挑在檐頭無人買。」

【祝允明】﹝字希哲﹐右手駢拇指﹐號枝指生﹐拜廣中邑令歸﹐橐中裝可千金﹐日張酒呼故狎遊宴﹐歌呼爲壽﹐不兩年都盡。允明好負逋責﹐出則羣萃而訶誶者至接踵﹐竟弗顧云。﹞

祝枝山爲人﹐好酒色六博﹐不修行檢﹐嘗傅粉黛從優伶酒間度新聲﹐俠少年好慕之﹐多賫金遊。嘗賦《金落索》四景詞﹐爲時膾炙。其一﹕「東風轉歲華﹐院院燒燈罷。陌上淸明﹐細雨紛紛下。天涯蕩子﹐心盡思家﹐只見人歸不見他。合歡未久難拋捨﹐追悔從前一念差。傷情處﹐懨懨獨坐小窗紗。只見片片桃花﹐陣陣楊花﹐飛過了秋千架。」其二﹕「楊花亂滚綿﹐蕉葉初成扇。翠蓋紅衣﹐出水新蓮現。金鑪一縷﹐微煙﹐睡起紗廚雲鬢偏。無端好夢誰驚破﹐風外鶯聲柳外蟬。羞臨鏡﹐千愁萬恨對誰言﹖只見舊恨眉間﹐新淚腮邊﹐界破殘妝面。」其三﹕「閒階細雨收﹐翠幕新涼透。哀柳殘荷﹐正值愁時候。近來都減﹐卻舊風流﹐爭柰新愁接舊愁。白雲望斷天涯遠﹐無盡頭。相思病﹐無明徹夜幾時休。只見雁過南樓﹐人倚西樓﹐人比黃花瘦。」其四﹕「銀臺絳葛籠﹐翠幄金鉤控。錦帳紅鑪﹐獨自無人共。月明初轉﹐過小房龍﹐不放淸光照病容。愁聽畫角聲三弄﹐吹落梅花一夜風。關山夢﹐魚沈雁杳信難通。孤眠人最怕隆冬﹐又值嚴冬﹐做不盡鴛鴦夢。」

祝枝山在金陵﹐春晚﹐與客步秦淮﹐客摘園林誦曰「紅杏枝頭春意鬧﹐」枝山卽眺落暉﹐曰「烏衣巷口夕陽斜。」少間﹐枝山自書所爲文﹐客戲曰「君之富學善書﹐應以多指爾。」枝山猝應曰「誠不以富﹐亦氐以異。」座客皆笑。

祝枝山學佛語﹐作《袋謎》云「無佛物少不開口﹐開口便成佛。﹝盛物﹞盤多羅詰﹝結﹞多﹐羅破多剎﹝撒﹞多。佛﹝白﹞多難陀。﹝駝﹞」

【沈周】﹝字啟南﹐號石田﹐亦稱白石翁。文待詔稱爲先生﹐每謂人﹕「吾先生非人間人也﹐神仙人也。」。﹞

沈石田初未知名﹐嘗與諸詩人集一貴官宅﹐其人出《禿嫗牧牛圖》索諸公詩﹐並不愜意﹐石田題云「貴妃血濺馬嵬坡﹐出塞昭君怨恨多。爭似阿婆牛背穩﹐笛中吹出太平歌。」諸公愧服﹐由是其名遂著。﹝啟南以詩豪名海內﹐而其詠物尢妙﹐如《詠錢》云「有堪使鬼原非繆﹐無任呼兄亦不來。」《門神》云「檢爾功名惟故紙﹐傍人門戶有長情。」《謝簾》云「外面令人倍惆悵﹐裏邊容眼自分明。」《混堂》云「未能潔己嗟先亂﹐亦復隨波惜眾同。」﹞

沈石田嘗寓杭之天竺寺﹐人無知之者﹐因題一絕於竹雲「買書賣畫出春城﹐著破靑衫白髮生。四海固無知我者﹐空教啼殺樹頭鶯。」又武昌登黃鶴樓﹐適有數客飲其上﹐石田題云「昔聞崔顥題詩處﹐今日始登黃鶴樓。黃鶴已隨人去遠﹐楚江依舊水東流。照人惟有古今月﹐極目深悲天地秋。借問四仙舊時笛﹐不知吹破幾番愁﹖」詩成﹐大書於壁而去。客見其詩驚謂眾曰「此必仙也﹐何不凡如此﹗」尋物色之﹐乃知爲石田云。

沈石田工畫山水人物﹐嘗寓西湖寶石峯僧捨﹐爲求畫者所窘﹐劉邦彥嘲之云「送紙敲門索畫頻﹐僧樓無處避紅塵。東歸要了南遊債﹐須化金仙百億身。」﹝沈石田送蘇守《五馬行春圖》﹐守怒曰「我豈無一人跟者耶﹗」沈知﹐寫隨從者送入﹐守方喜﹐沈因戲之曰「柰絹短﹐少畫前面三對頭沓耳。」守曰「也罷﹐也罷。」﹞

越僧某﹐嘗索畫於石田﹐寄一絕云「寄將一幅剡溪藤﹐江面靑山寫幾層。筆到斷崖泉落處﹐石邊添个看云僧。」石田欣然畫其意答之。

沈石田暑中爲人寫《雪圖》﹐因題其端云「六月添衣喚童子﹐自畫雪圖茆屋裏。玉花出筆飛上樹﹐慘淡陰山無乃是。老生放筆還自笑﹐顚倒炎涼聊戲爾。門前有客來借看﹐滿眼黃塵汗如雨。」﹝石田作畫﹐皆先成一詩﹐就詩意描寫﹐間有畫畢後題者﹐百中一二。﹞

沈石田有《化須疏》﹐其序曰「玆因趙鳴玉髡然無須﹐姚存道爲之告助於周宗道者﹐於其子思之間﹐分取十鬣﹐補諸不足﹐請沈啟南作疏以勸之。」疏曰「伏以天閹之有刺﹐地角之不毛﹐須需同音﹐今其可索。有無以義﹐古所相通。非妄意以干﹐乃因人而舉。康樂著捨施之迹﹐崔諶傳插種之方。惟小子十莖之敢分﹐豈先生一毛之不拔。惟有餘以補也﹐宗道廣及物之仁﹔乞諸鄰而與之﹐存道有成人之美。使離離綠坡而飠希我﹐當擊地以拜君。把鏡生歡﹐頓覺風標之異﹔臨流照影﹐便看相貌之全。未容輕拂於染羹﹐豈敢易於覓句。感矣﹐荷矣﹗珍之﹐重之。敬疏。」

王文恪自內閣歸時﹐沈石田已病亟﹐文恪卽遣人問之﹐石田書一絕爲謝曰「勇退歸來說宰公﹐此機超出萬人中。門前車馬多如許﹐那有心情問病翁。」字黑慘淡﹐遂爲絕筆。後二日卒。

【陳震】﹝字啟東﹐長洲人﹐吳文定公友也。公遊鄕校時﹐與震同試於督學﹐公名在前﹐當廩食。以震貧﹐請以是讓。主司多其義﹐許焉。又買舟與同赴鄕試﹐震中式而公失解﹐乃出貲設宴﹐且曰「陳君貧不能買舟也。」俟震同歸。﹞

陳啟東善屬對﹐嘗思「的頸葫蘆」四字未就﹐方浴而得之曰「『空心蘿卜』﹐天生語也。」喜而躍﹐浴盤頓破。翰林舊有句云「賓之﹝李西涯字﹞訪東之﹐﹝江朝宗﹞東之賓之。」無能屬者。適陳啟東謁選至﹐吳文定以扣之﹐答曰「回也待由也﹐由也回也。」西涯爲之擊節。

陳啟東訓導分水﹐一人題橋云「分水橋邊分飯喫﹐分分分開。」啟東過而見之﹐續曰「看花亭下看花回﹐看看看到。」皆其邑地名也。

陸文量參政浙藩﹐與陳啟東飲﹐見其寡發﹐戲之曰「陳教授數莖頭髮﹐無計可施。」啟東曰「陸大人滿臉髭髯﹐何須如此。」陸大賞嘆﹐笑曰「兩猿截木山中﹐這猴子也曾對鋸。」啟東曰「有犯幸公勿罪。」乃云「匹馬陷身泥內﹐此畜生怎得出蹄。」相與撫掌竟日。

【楊循吉】﹝字君謙﹐吳縣人﹐其父夢人告郎君當中五十四名。已而﹐鄕﹑會﹑廷試皆得一十八名﹐合之果五十四﹐除儀部主事。性好山水﹐嘗論郡中奇勝﹐得金山﹐因結廬居焉。後徙南峯﹐號南峯山人。每讀書得意﹐則手足不能禁﹐人謂之顚主事。﹞

楊君謙《題畫扇》云「一竹竿﹐一笠蓑。知是陸魯望﹐知是張志和。醉醒張眼問人世﹐我是何人識得麼﹖」又題云「蠶豆香生澗水深﹐溪邊閒立聽風吟。有人識得寒山子﹐直到天臺寺裏尋。」此皆在友人坐﹐頃刻而書者。﹝君謙每以文示﹐其人曰「佳」﹐卽捲。曰「何處佳﹖」其人卒不能答。便去不復別。﹞

毛栗庵呈往謁楊南峯﹐適浴﹐閽者以告﹐不獲見。後南峯答拜﹐栗庵亦以浴報稱不見。南峯卽題所投刺曰「君來拜我我洗浴﹐我來拜君君洗浴。君拜我時四月八﹐我拜君時六月六。」﹝四月八日爲浴佛之辰﹐六月六日吳俗悉投貓犬於水中。﹞

楊南峯罷部郎歸﹐作《水仙子》詞云「歸來重整舊生涯﹐瀟灑柴桑居士家。艸庵兒不用髙和大﹐會淸標豈在繁華。紙糊窗﹐柏木榻﹐掛一幅單條畫﹐供一枝得意花。自燒香﹐童子煎茶。」﹝正徳末﹐循吉老且貧﹐嘗識伶臧賢爲上所幸愛﹐上一日問﹕「誰爲善詞者﹖與偕來。」賢頓首曰「故主事楊循吉﹐吳人也﹐善詞。」上輒爲詔起循古。郡邑守令心知故﹐彊前爲循吉治裝﹐見循吉冠武人冠﹐戎錦﹐已怪之﹐又乘勢語多侵守令。已見上畢。上每有所幸燕﹐令循吉應制爲新聲﹐咸稱旨受賞﹐然賞亡異伶伍﹐又不授循吉官與秩﹐間謂曰「若嫻樂﹐能爲伶長乎﹖」循吉愧悔﹐汗洽背﹐謀於賢﹐乃以它語懇上放歸。﹞

【都穆】﹝字玄敬﹐楊南峯同裏﹐號南濠﹐父﹐字維明﹐嘗詣九仙祠祈穆前程事﹐夢一叟告云「汝子功名在何處﹖」覺而思之﹐已絕望矣。穆年四十﹐館吳匏庵家﹐懸一文於吳堂上﹐值巡撫何公謁吳﹐見而嘆賞﹐詰之﹐知爲布衣也。白宗主﹐命邑令禮聘之﹐穆始出領鄕薦﹐第倫文敍榜進士﹐官至太僕少卿。﹞

都維明九歲﹐卽能爲詩。年十二﹐隨其父月樓之杭﹐時值中秋﹐月樓與諸文士觀潮﹐維明侍側。諸文士分韻賦詩﹐維明亦以能詩﹐得擎字詩云「海門擁雪銀山傾﹐怒濤洶洶爭奔騰。疾聲頃刻如雷霆﹐衝擊三島鰲難擎。只疑蒼龍迸斷黃金繩﹐六丁不敢施威靈。陽侯宮中神鬼驚﹐鼓蕩元气時降升。更與明月同虧盈﹐天地至信無遷更。憑闌望望詩已成﹐百川萬壑如掌平。」維明呈詩﹐諸公皆大驚﹐酒間呼爲奇童。﹝維明博學多藝﹐務爲韜晦。怪玄敬好名﹐每笑之云「別人著書別人開﹐我家都穆著書自開。」﹞

都南濠小時學詩於沈石田﹐石田問﹕「近有何得意作﹖」南濠以《節婦》詩首聯爲對曰「白髮眞心在﹐靑燈淚眼枯。」石田曰「詩則佳矣﹐然有一字未穩。」南濠茫然﹐避席請教﹐石田曰「爾不讀《禮經》乎﹖經云﹕『寡婦不夜哭﹐』何不以『燈』字爲『春』字﹗」南濠不覺嘆服。

都元敬最善濟人之急﹐尢愛食客﹐所有輒盡﹐盡則解衣爲質。一歲除夕絕糧﹐作詩寄故人朱堯民曰「歲雲暮矣室瀟然﹐牢落生涯只舊氈。君肯太倉分一半﹐免教人笑竈無煙。」堯民儲錢千文爲新歲之用﹐遂分半贈之。﹝義興儲遇一日過金沙鄧孺孝﹐鄧爲言絕糧狀﹐因口占數語自寬云「有口無糧不用愁﹐有糧無口政須憂。眞人解得其中意﹐煩惱坑中好出頭。」儲曰「某去年貧無﹐亦有口號。」遂謂曰「西風吹雨聲索索﹐這雙大腿沒下落。朝來出榜在街頭﹐借與有人家著。」坐客皆貧士﹐爲之大哄。﹞

【唐寅】﹝字伯虎﹐一字子畏﹐吳縣吳趨里人﹐號六如居士﹐私印曰「江南第一風流才子。」又曰「普救寺婚姻案主者」。﹞

唐寅初爲諸生﹐嘗作《悵悵》詩﹐其詞曰「悵悵莫怪少時年﹐百尺遊絲易惹牽。何歲逢春不惆悵﹖何處逢情不可憐﹖杜曲梨花杯上雪﹐灞陵芳艸夢中煙。前程兩袖黃金淚﹐公案三生白骨禪。老去思量應不悔﹐衲衣持缽院門前。」後中第一﹐因持一帛詣程宮詹敏政乞文﹐餞梁洗馬儲奉使南行﹐後被逮﹐竟以此論之﹐寅罷歸﹐蓋詩讖也。自是作多怨音﹐其自詠曰「擁鼻行吟水上樓﹐不堪重數少年遊。四更中酒半牀病﹐三月傷春滿鏡愁。白面書生期馬革﹐黃金說客剩貂裘。近來檢校行藏處﹐飛葉僧家細雨舟。」﹝六如中解元日﹐適江陰徐經者﹐其富甲江南﹐是年與六如同鄕舉﹐奉六如甚厚﹐遂同舡會試至京。六如文譽藉甚﹐公卿造請者闐咽街巷。徐有戲子數人隨從六如日馳騁於都市中。是時都人屬目者已眾矣﹐況徐有潤屋之資﹐其營求他逕以進﹐不無有之。而六如疏狂﹐時漏言語﹐因此誤﹐六如竟除籍。﹞

唐伯虎行素不羈﹐及坐廢﹐益遊酒人以自娛﹐故爲俚歌勸人及時行樂。其辭曰「人生七十古來少﹐前除幼年後除老。中間光景沒多時﹐又有炎霜與煩惱。過了中秋月不明﹐過了淸明花不好。花前月下得髙歌﹐急須滿把金樽倒。世上錢多賺不盡﹐朝裏官多做不了。官大錢多心轉憂﹐落得自家頭白早。請君試點眼前人﹐一年一起埋靑艸。艸裏髙低多少墳﹐年年一半無人掃。」又《花下酌酒》歌曰「九十春光一擲梭﹐花前拍手唱山歌。枝上花開能幾日﹖世上人生能幾何﹖昨朝花勝今朝好﹐明朝蒼落隨秋艸。花前人是去年身﹐去年身比今年老。昨日花開又謝枝﹐明日來看知是誰﹖明年今日花開否﹖今日明年誰得知﹖天時不測多風雨﹐人事難量多齟齬。天時人事兩不齊﹐便把春光付流水。好花難種不長開﹐少年易老不重來。人生不向花前醉﹐花笑人生也是呆。」

唐伯虎又有《嘆世詞》四闋﹐調寄《對玉環帶淸江引》。其一﹕「春去春來﹐白頭空自挨。花落花開﹐紅顏容易衰。世事等浮埃﹐光陰如過客。休慕雲臺﹐功名安在哉﹗休想蓬萊﹐神仙眞浪猜。淸閒兩字錢難買﹐苦把身拘礙。人生過百年﹐便是超三界。此外更無別計策。」其二﹕「極品隨朝﹐誰似倪宮保﹖萬貫纏腰﹐誰似姚三老﹖富貴不堅牢﹐達人須自曉。蘭惠蓬蒿﹐算來都是艸。鸞鳳鴟梟﹐算來都是鳥。北邙路兒人怎逃﹖及早尋歡樂。痛飲千萬觴﹐大唱三千套。無常到來猶恨少。」其三﹕「禮拜彌陀﹐也難憑信他。懼怕閻羅﹐也難回避他。枉自受奔波﹐回頭才是可。口若懸河﹐不如牢閉呵。手若揮戈﹐也須牢袖呵。越不聰明越快活﹐省了些閒災禍。家私那用多﹐官職何須大﹖我笑別人人笑我。」其四﹕「暮鼓晨鐘﹐聽得咱耳聾。春燕秋鴻﹐看得咱眼朦。猶記做頑童﹐俄然成老翁。休逞姿容﹐難逃淸鏡中﹐休使英雄﹑都歸黃土中。算來不如閒打哄﹐枉自把機關弄。跳出麵糊盆﹐打破酸薺甕。誰是惺惺誰懵懂﹖」

唐伯虎寓京師日﹐觀鰲山燈﹐有詩云「仙殿深巖號太霞﹐寶燈髙下綴靈槎。沈香連理三珠樹﹐彩結分行四照花。水激葛陂龍化杖﹐月明緱嶺鳳隨車。蕭韻沸處開宮扇﹐法仗當墀雁隊斜。」

唐子畏僑居南京日﹐嘗宴一通侯家﹐卽席爲《六朝金粉賦》﹐時文士雲集﹐子畏賦先成﹐其警句云「一顧傾城兮再傾國﹐胡然而帝也胡然天。」侯大加稱賞。

唐六如雅不喜燒煉﹐一日有術士求見﹐出扇求詩﹐唐大書曰「破布衫巾破布裙﹐逢人便說會燒銀。君何不自燒些用﹖擔水河頭賣與人。」士人慚而去。

唐伯虎嘗見降仙﹐令對云「雪消獅子瘦。」乩卽書云「月滿兔兒肥。」又令對云「七里山塘行到半塘三里半。」乩卽書云「五溪蠻洞經過中洞五溪中。」﹝刑部郎中黃亦嘗令仙對「羊脂白玉天」﹐乩云「當出丁家巷田夫口。」公明日往試之﹐見一耕者鋤土﹐懇懇問此何土﹐耕者曰「此鱔血黃泥土也。」公始信其果仙降云。又江西有提學出對曰「雨灑芭蕉﹐恰似千手佛搖折疊扇。」諸生不能應﹐乃相與祈鸞仙降書﹐曰「吾李太白也﹐何事延我﹖」從以對告﹐則書曰「風翻荷葉﹐渾如獨腳鬼帶逍遙巾。」又浙士出對「菱角三尖﹐鐵裹一團白玉。」人亦不能應﹐仙降應曰「石橊獨蒂﹐錦包萬顆珍珠。」﹞

唐伯虎嘗夢有人惠墨一囊龍劑千金﹐由是詞翰繪素﹐擅名一時﹐因構夢墨亭。晚年寡出﹐常坐臨街一小樓﹐惟求畫者攜酒造之﹐則酣暢竟日﹐𨿽任適誕放﹐而一毫無所苟。有言志詩云「不煉金丹不坐禪﹐不爲商賈不耕田。閒來就寫靑山賣﹐不使人間造業錢。」﹝六如有人求畫﹐若自己懶於著筆﹐則倩周東村代爲之。東村名臣﹐字舜卿﹐蘇州人。﹞

唐子畏過閩寧徳﹐宿旅邸館﹐人懸畫菊﹐子畏愀然有感﹐題絕句﹕「黃花無主爲誰容﹖冷落疏籬曲徑中。盡把黃錢買脂粉﹐一生顏色付西風。」蓋自況也。﹝宸濠甚慕六如﹐嘗遣人持百金至蘇聘之。旣至﹐處以別館﹐待之甚厚。六如住半年餘﹐見其所爲多不法﹐知其後必反﹐遂佯狂以處﹐宸濠差人來饋物﹐則倮形箕踞以手弄其人道﹐譏呵使者。使者反命﹐宸濠曰「孰謂唐生賢直﹖一狂生耳。」遂遣之歸。﹞

唐子畏詣九仙祈夢﹐夢人示以「中呂」二字﹐語人莫知其故。後訪同邑閣老王鏊於山中﹐見其壁間揭東坡滿庭芳詞﹐下有「中呂」字﹐子畏驚曰「此餘夢中所見也。」誦其詞﹐有「百年彊半﹐來日若無多」之句。默然歸家﹐疾作而卒﹐年五十三。果應「百年彊半」之語。﹝東坡黃州二詞內有此語﹐人或憂之。而公揚歷禁從﹐節帥﹑則郡﹐又十有六年而歿。四百年後乃有伯虎作讖﹐異矣。﹞

【張靈】﹝字夢晉﹐吳縣人。與祝允明﹑唐寅皆誕節猖狂﹐嘗雨雪中作乞兒﹐鼓節唱《蓮花落》﹐得錢沽酒野寺中﹐曰「此樂惜不令太白知之。」。﹞

張靈本窶人子﹐力作自給﹐而靈生乃有爽气﹐嗜酒醉則作狂曰「日休﹐小豎子耳﹐尙能稱醉士﹐我獨不能醉耶﹗」所與遊者﹐吳趨﹑唐寅最善﹐寅嘗擬遊武丘﹐召靈與俱往﹐促之﹐尙臥﹐寅抵寢所呼曰「日髙舂矣﹐睡何爲﹖」靈覺﹐怒曰「今者無酒﹐雅懷殊不啟。方入醉鄕﹐又爲相攪。」寅曰「所以來﹐固欲邀子。」靈喜﹐加衣起﹐遂與寅上舟扣舷痛飲﹐作《野人歌》。會數賈飲於可中亭﹐且詠詩﹐因更衣爲丐者上﹐賈與食啖之﹐靈請續和。時賈所爲詩有「蒼官」﹑「靑士」﹑「撲握」﹐「伊尼」諸詞﹐因以問靈﹐靈曰「蒼官﹐松也﹔靑士﹐竹也﹔撲握﹐免也﹔伊尼﹐鹿也。」賈始駭令賡﹐靈卽揮毫不已﹐凡百絕。抵舟﹐命童子易維蘿陰下令迹絕。賈使人察之﹐不見也。皆以爲神仙。賈去﹐復上亭﹐朱衣金目﹐作胡人舞形狀﹐殊絕。

祝允明嘗偕陸濟民﹑張夢晉﹑韓壽椿登虎丘浮屠。登至絕頂﹐但見八荒洞然﹐萬籟齊發﹐飲酒樂甚。壽椿出紙筆賦詩以紀其遊﹐允明詩先成﹐云「艸木衣裳下﹐煙霞掌握中。偶然飛咳唾﹐珠玉滿天風。」濟民云「極目飛鴻小﹐致身雲路中。詩人少知己﹐發付與東風。」夢晉云「慮遣塵寰外﹐天歸眼界中。新詩三百首﹐句句答松風。」壽椿云「詩寄千峯抄﹐春橫一鏡中。攜壺兼荷鐘﹐不減晉人風。」詩成閣筆﹐天風颯然飄其詩艸﹐盤旋直上太虛﹐如神物掀舞。將擲地﹐又爲蒼鷹所舉﹐竟不知其所止。遂名爲「飛詩會。」

初﹐張靈與唐寅俱爲郡學生﹐博古相尙。適鄞人方誌來督學﹐惡古文詞﹐察知寅﹐欲中傷之﹐靈挹郁不自遣。寅曰「子未爲所知﹐何愁之甚﹖」靈曰「獨不聞龍王欲斬有尾族﹐蝦蟆亦哭乎﹖」後靈果爲所斥罷﹐或謂之曰「以子之才﹐顧不得激致靑雲﹐乃重遭顯棄﹐豈無雉經之用﹐而何以立於世﹖」靈曰「昔謝豹化爲虫﹐行地中﹐以足覆面作忍恥狀。吏靈用子言﹐亦當如是矣。縱不爾﹐亦安得更銜鑿落耶﹗」靈臨終前三日作詩云「一枚蟬蛻榻當中﹐命也難辭付大空。垂死尙思玄墓麓﹐滿山寒雪一林松。」後一日又作詩云「彷佛飛魂亂哭聲﹐多情於此轉多情。欲將眾淚澆心火﹐何日張家再托生﹖」聞者莫不悲之。

【蔣燾】﹝徐有貞無子﹐有九女﹐有三甥最著﹐一爲魏校﹐一爲祝允明﹐一爲燾。後燾夭歿﹐年僅十四。瀕死﹐告其母曰「兒病決不起﹐昨夜夢上帝召兒爲紫府雲臺記。」果死。﹞

蔣燾年十一爲府學生﹐遇聖節﹐赴玄妙觀習儀﹐巡按某禦史見二鶴飛集三淸殿﹐命屬對云「三淸殿上棲雙鶴」。燾隨應以「五色雲中駕六龍」。禦史驚嘆曰「他日人中龍也」。

蔣燾嘗遊市中﹐值內迫出於旁捨﹐主人偶見﹐不及拭以遁。主人知爲燾﹐追及﹐以此爲題﹐令破。燾應聲曰「內有所急﹐君子不擇地而施﹔外有所遺﹐君子不潔身而去。」其聰穎如此。

【陳玉】。﹞

弘治間﹐海寧塔下陳玉善畫山水﹐其年五十﹐忽欲讀書﹐坐閉一室﹐晝夜不息者五年﹐遂成詩人。嘗題賈似道湖山圖云「山上樓臺湖上船﹐平章醉後懶朝天。羽書莫報樊城急﹐新得蛾眉正少年。」意亦佳。

【噩夢堂】﹝余姚僧。﹞

噩夢堂貌寢有學﹐詩文髙出流輩。一日﹐於五雲門外覓舟﹐遇詞客見夢堂因不識﹐皆易之﹐坐久﹐諸客分韻賦詩爲樂﹐夢堂預坐無聊﹐不覺伎癢﹐乃起告曰「諸公間有落韻﹐毋吝見施。」一客云「小郎也能詩耶﹖」遂以蕉字與之﹐夢堂爲韻﹐頃間告曰「我詞就矣。」眾皆怪其誇捷﹐意無佳句﹐因促誦之﹐夢堂云「平明飲罷促髙標﹐撐出五雲門外橋。離越王城一百里﹐到曹娥渡十分潮。白飄暗雪楊花落﹐綠弄晚風蒲葉搖。南北沈沈天作雨﹐臥聽蓬韻學芭蕉。」此體作浙音﹐於是眾客悚服﹐因嘆曰「不可謂秦無人也。」

【明月舟】﹝蘇州僧。﹞

明月舟善爲詩﹐有《索米》口號﹕「去歲河橋冰凍﹐有米無人相送。今日月舟米上門﹐莫作一場春夢。」

明月舟喜聲色﹐沈石田紿以名妓招之﹐卽來﹐而實無所有。壁間有《菜花蛺蝶圖》﹐遂題其上云「桃花生子菜生苔﹐細雨蛙聲出艸萊。一段春光都不見﹐卻教蝴蝶誤飛來。」

明月舟與都玄敬交﹐其臨終一首警句曰「艸煙胡蝶夢﹐花月杜鵑吟。」玄敬愛誦之。

●卷九十二國朝

【李夢陽】﹝字獻吉﹐號空同﹐慶陽人﹐家大梁﹐毛澄榜進士。初﹐母娠公時﹐夢日入懷﹐故名。後公病﹐夫人夢日沈海中﹐公卒。﹞

李獻吉爲戶部郎﹐以上書極論壽寧侯事下獄﹐賴上恩得免。一夕﹐醉遇侯於大市街﹐罵其生事害人﹐以鞭稍擊墮其齒。侯恚極﹐欲陳其事﹐爲前疏未久﹐隱忍而止。獻吉後有詩云「半醉唾罵文成侯。」蓋指此事。

李空同督學江西﹐有士子適同其姓名﹐公呼而前曰「汝不聞吾名而敢犯乎﹖」對曰「名命於父﹐不敢更也。」公思久之﹐曰「我且出一對句試汝﹐能對則已﹐否則終不恕。」曰「藺相如﹑司馬相如﹐名相如﹐實不相如。」其人思不久﹐輒應曰「魏無忌﹑長孫無忌﹐汝無忌﹐我也無忌。」公笑而遣之。﹝李旣以直節忤時﹐起憲江西﹐名重天下。兪中丞諫督兵平寇﹐用二廣例﹐抑諸官長跪﹐李獨植立。兪怪問﹕「足下何官耶﹖」李徐答﹕「公奉天子詔督諸軍﹐吾奉天子詔督諸生。」竟出﹐後與禦史有隙﹐卽率諸生﹑手銀鐺欲鎖禦史﹐禦史杜門不敢應﹐坐構免。名益重。﹞

李空同以詩著名﹐其古意云「內廏飛龍馬﹐君王賜玉鞭。長鳴彩仗下﹐立在紫驑先。放逐緣何事﹖飄零竟不旋。如蒙獘帷顧﹐萬里爲君前。」又除架云「種豆髙於屋﹐垂瓜或滿庭。根深歷夏茂﹐蔓弱望秋零。猥雜沈霜露﹐縱橫礙月星。斧斤呼稚子﹐欲代幾回停﹖」皆有意義可玩。﹝空同作詩﹐極苦思。垂成﹐如一二句弗工﹐卽棄之。田深父見而惜之﹐空同曰「是自家物﹐終久還來。」黃可務問詩法﹐空同指場圃中綠豆而言曰「顏色而已。」﹞

李空同限韻《詠瓶中柏》云「愛汝側葉寒能靑﹐插之銅瓶依古瓶。晝屯雲气果不俗﹐夜飛光芒疑有靈。森聳似學鸞鳳翼﹐屈曲已具虯龍形。更欲移栽萬仞嶺﹐待與松檜淩冥冥。」

李空同《冬至觀菊》賦詩云「至日貪看九日花﹐弄霜吞雪轉宜誇。思將正色畱天地﹐肯使陰陽管歲華。寒蒂已包重放萼﹐暖根應抱更生芽。書云莫誤禎祥奏﹐鬥酒東籬自有家。」

正徳辛巳﹐李空同年五十﹐《立春》賦詩云「冬晴轉覺冰霜厲﹐日散俄還海嶽春。采勝恩光曾侍帝﹐菜盤風俗謾隨人。雪融樓閣沾沾薄﹐煙動松筠裊裊新。人壽幾何吾半百﹐到唇杯酒莫辭頻。」《元日》賦醞﹕「倏忽吾生五十春﹐兩朝遺佚太平身。望鄕心逐關雲起﹐懷國情將汴柳新。自信右軍非墨客﹝王右軍五十書始成﹞﹐誰言髙適是詩人﹝適年五十始詩﹞。南徵昨報龍旗返﹐佇想嵩呼動紫宸。」《生日》賦詩云「吾今五十頭半霜﹐大兒已壯孫已長。力田頗自識艸木﹐出門每與憂豺狼。風晴野冰白晶晶﹐臘近山日寒蒼蒼。但能艸澤射猛虎﹐豈須熊館誇長楊。」是歲除夕立春﹐復賦詩曰「攺元明日初開歷﹐除夕今年暗入春。天地漸分三極色﹐行藏已半百年身。和煙梅應劇﹐滴露瀟瀟竹吞勻。喧歲不知宵遽曙﹐北云何處望楓宸。」蓋世廟以是歲登極﹐明年壬午攺元嘉靖也。《壬午元日》﹐又有詩曰「元年元日光華異﹐靑帝靑陽左个開。北斗不將天地轉﹐春風那使萬方回。蛟龍窟宅寒猶閉﹐鴻雁雲霄暖自來。回首玉顏慚大藥﹐許身元擬是仙胎。」

先是正徳七年﹑九年﹐黃河連淸﹐爲世廟入繼大統之兆﹐故嘉靖攺元﹐李空同有歌曰「元年正月又王春﹐四海人稱拱聖人。已報岐山鳴彩鳳﹐更傳闕內出麒麟。大明十帝轉神明﹐天意分明賜太平。紫蓋復從嘉靖始﹐黃河先爲聖人淸。」

周憲王者﹐定王子也。好臨摹古書帖﹐曉音律﹐所作雜劇凡三十餘種﹐散曲百餘。𨿽才情未至而音調頗諧﹐至今中原弦索多用之。李獻吉《汴中元宵》絕句云「齊唱燕王新樂府﹐金梁橋上月如霜。」蓋實錄也。

江陰髙賓﹑髙貫兄弟皆舉進士﹐縣北有君山髙得馬自稱君山主人﹐李空同爲作《君山詩》寄之﹐曰「一山背城起﹐萬古號爲君。秀攬江心月﹐雄吞海面云。金陵通地脈﹐玉港發人文。羨彼投贊客﹐中年臥紫芬。」又「季札墳邊業﹐春申邑後山。一江平展鏡﹐兩港曲成環。不雨雲煙擁﹐長春艸木斑。隱君梯萬丈﹐倘許世人攀。」

李空同有海棠數株﹐長六七尺許﹐李主政隔墻見之﹐有詠﹐因次其韻曰「種汝深愁樹不長﹐數年今遽出吾墻。臨衢幸不矜全色﹐隔院應難掩暗香。敢向紛紛爭俗眼﹐私憐裊裊壓時妝。胭脂彊半喧蜂少﹐倘過同傾花下觴。」

陶臺使蘭陽公廨五色葵花盛開﹐李空同賦詩曰「炎天小縣葵葵好﹐五色空庭日日香。開正得時須讓赤﹐見宜尊禮莫欺黃。交枝接葉誰爲眾﹖異蕊同心自向陽。此物煩君獻天子﹐上枝閒地艸蒼茫。」

陶臺使誇其分司桃花獨樹﹐李空同往觀之﹐次其韻曰「老懶今來特爲花﹐花奇親見主人誇。入門風片時時墜﹐近酒春枝故故斜。湖海一尊憐舊侶﹐乾坤雙鬢愧年華。明朝許赴柴門約﹐共醉東園萬樹霞。」

李空同《出塞》詩云「黃河水繞漢宮墻﹐河上秋風雁幾行。客子過壕追野馬﹐將軍韜箭射天狼。黃塵古渡迷飛挽﹐白月橫空冷戰場。聞道朔方多勇略﹐只今誰是郭汾陽﹖」

李空同遊西山﹐有集古句五首﹐《景帝陵》云「北極朝廷終不攺﹐崩年亦在永安宮。云車一去無消息﹐古水回巖樓閣風。」《望湖亭》云「與客攜壺上翠微﹐千家山郭靜朝暉。平沙渺渺來人遠﹐黃鳥時兼白鳥飛。」《功徳寺》云「憶昔霓旌下南苑﹐江亭晚色淨年芳。重門深鎖無人到﹐僧在翠微開竹房。」《翠華巖》云「曉行不厭湖上山﹐別有天地非人間。安得移家此中老﹐白雲常在水潺潺。」《香山》云「二月已破三月來﹐山下碧桃春自開。半醒半醉遊三日﹐並馬今朝未擬回。」

李空同嘗與袁永之會憲書﹐極言其內弟左國璣猜忌之狀﹐末有云「此人尙爾﹐何況邊﹑李耶﹖」邊﹑李﹐尙書庭實與獻吉﹐素稱國士交者。左號中川﹐開封舉人也。有妹夫不憐其妹﹐取妓以充後房。一日妓逃﹐左作詩嘲之云「桃葉歌殘事可傷﹐家池莫養野鴛鴦。閉門連日春容減﹐仍對無鹽老孟光。」世傳誦之。

【顧】﹝字玉華﹐號東橋﹐吳郡人﹐家金陵﹐朱希周榜進士。有知人鑑﹐爲當時風雅主盟。﹞

顧東橋才華在鄭少谷之上﹐嘗有詩《送鄭歸鏊峯》云「四月燕山雨雪寒﹐省郎多病復辭官。路經海上三神鳥﹐興在仙人九轉丹。王洞桃蒼畱笑靨﹐滄江秋水濕漁竿。爾家谷口空長往﹐安石東山望未闌。」鄭得詩﹐擊節嘆賞﹐每哦詠之。

顧東橋集徐君叔宅﹐懸燈賞梨花﹐君叔索詩﹐東橋卽席賦云「銀燭髙懸玉樹寒﹐素花流影晃朱闌。驚看月出層柯裏﹐惡說風吹一片殘。弦管橫催春爛熳﹐房櫳斜見色檀欒。明朝此樂知難續﹐莫惜殷勤醉後看。」

顧東橋有《擬宮怨》二首﹕「翠靨金蟬入內家﹐擬將新寵屬鉛華。君王自信圖中貌﹐靜女虛迎夢裏車。帳殿秋陰生角枕﹐さ廊空響聽琵琶。含情獨倚朱闌暮﹐滿院微風動落花。」又「漢皇宮殿月明時﹐曾侍宸遊百子池。舞馬登牀春進酒﹐盤龍禦燭夜觀棋。禦前輦言無忌﹐眾裏當熊死不辭。舊恨飄零同落葉﹐春風空繞萬年枝。」

【邊貢】﹝字廷實﹐號華泉﹐歷城人﹐顧東橋同年進士。爲按察日﹐移疾還﹐每醉則使兩伎肩臂扶跑唱樂﹐觀者如堵﹐了不爲怪。﹞

邊廷實與李獻吉友善﹐時號邊李。在京師日﹐以詩酒往來。後獻吉歸大梁﹐元夕臥病﹐有詩柬廷實云「憶昔金錢並卜歡﹐稱心燈火獨長安。罅壚欲散尙書省﹐環先歸太乙壇。才載酒杯喧五夜﹐九衢遊馬閱千官。蓬飛轉合今同此﹐月滿梁園卻自看。」邊舊爲太常﹐故有「太乙壇」之句。廷實除夕臥病﹐亦有詩《柬獻吉》云「天涯臥病驚除夕﹐河上逢人感昔遊。歲月浮生雙鳥翼﹐鳳塵還道一狐裘。君還豈爲鱸魚膾﹐我出眞同雪夜舟。梅蕊柳條俱動色﹐幾時攜杖並登樓﹖」又《春日有懷獻吉》云「南中數枉故人書﹐北上蹉跎信轉疏。四海酒杯形影外﹐十年詩艸夢魂余。藏身笑我同方朔﹐作賦憐君過子虛。春入吹臺芳艸徧﹐塔雲樓月近何如﹖」

鎭江之墟有亭峙焉﹐左松右竹﹐前梅後柏﹐許氏四兄弟居之﹐匾曰「四友」﹐索邊華泉詩﹐華泉爲賦四章﹐伯氏曰「我所友兮在䢐徠﹐直幹矯矯排風雷。千秋萬歲倚崔嵬。美人贈我云錦靑﹐何以報之松下苓。朝餐暮餌通仙靈﹐駕靑牛兮淩紫庭。」仲氏曰「我所友兮在淇澳﹐苦節娟娟樂幽獨。千秋萬歲無翳牧美人贈我綠錦裾﹐何以報之竹上茹。朝餐暮餌康且臒﹐駕靑鸞兮淩紫虛。」叔氏曰「我所友兮在孤山﹐繁英燦燦開冰顏。千秋萬歲倚淸寒。美人贈我素錦糸咼﹐何以報之梅白華。朝餐暮餌神精加﹐駕靑禽兮淩紫霞。」季氏曰「我所友兮在新甫﹐銅柯蹇蹇霜皮古。千秋萬歲辭斤斧。美人贈我翠錦裙。何以報之柏子仁。朝餐暮餌容色新﹐駕靑虯兮淩紫雲。」

郗文範禦史謫溫州節推﹐邊華泉送以詩云「萬松深護理官衙﹐嵐翠陰中閱歲華。策馬暫拋臺府印﹐登樓常眺海門霞。六朝秀句憐康樂﹐四海名山說永嘉。落落曉星雲霧裏﹐鬥牛何日轉仙槎﹖」

毛汝礪爲禦史時﹐河內宴﹐承差奉酒太溢﹐曰「承差差矣乎﹖」邊庭實時爲副使﹐應曰「副使使之也。」一時以爲的對。

邊華泉繼娶胡氏﹐通書識字﹐邊以子遲﹐多置姬侍﹐每與胡反目。邊致仕家居時﹐妾生有二子﹐邊復欲求姝麗﹐托其弟某圖之﹐將委禽﹐爲胡所沮。後族弟偕客攜酒過邊﹐許酒酣﹐舉觴令曰「討小老嫂惱。」坐客不能繼﹐皆舉觥。胡以片紙書「相娘狂郎忙」五字於上﹐曰「何不以此對﹖」邊卒﹐所寵姬侍皆嫁賣﹐惟畱其生子者與居﹐待之亦寡恩。﹝王元美《卮言》﹕「邊庭實聞己卯南徵事云﹕『不信土人傳接駕﹐似聞天語詔班師。』此欲爲古人惻怛忠厚之語﹐而未免紐造也。至結語『東海細臣瞻巨斗﹐北樞終夜幾曾移﹖』愈有理趣而愈不佳。『東海』﹑『北樞』﹐猶爲彼善﹐『細臣』﹑『巨斗』二字何出﹖吾最愛其『庭際何所有﹖有萱復有芋。自聞秋雨聲﹐不種芭蕉樹。』然『芭蕉』豈可言樹﹖『芋』豈庭中佳物﹐且獨無雨聲乎﹖俱屬未妥。若作『自憐秋雨滴﹐不復種芭蕉』﹐或云『自聞秋雨聲﹐不愛芭蕉色』。則上韻亦自可押﹐而意尢深婉。如題文山祠﹕『花外子規燕市月﹐柳邊精衛浙江潮。』卻甚精麗。」﹞

【王九思】﹝字敬夫﹐號陂﹐縣人。劉瑾以擴充政務爲名﹐諸翰林悉出補部屬﹐敬夫其鄕人也﹐獨爲吏部郎﹐不數月﹐長文選。會瑾敗﹐謫同知壽州。敬夫有雋才﹐尢長於詞曲﹐而傲睨多脫疏。人或讒之李文正﹐謂敬夫嘗譏其詩﹐禦史追論敬夫﹐褫其官。敬夫編《杜少陵遊春傳奇》劇罵所謂李林甫者﹐蓋指西涯也。李聞之﹐益大恚。𨿽館閣諸公亦謂敬夫輕薄﹐遂不復用。﹞

王敬夫與康徳涵俱以詞曲名一時﹐其秀麗雄爽﹐康大不如也。敬夫將塡詞以厚貲募國工﹐杜門學唱三年﹐然後操筆。徳涵於歌彈尢妙﹐每敬夫曲成﹐徳涵爲奏之﹐卽老樂師毋不擊節嘆賞也。然敬夫作南曲﹕「且盡杯中物﹐不飲靑山暮。」猶以物爲護也。《折桂令》云「望東華人亂擁﹐紫羅蘭﹐老盡英雄。」此是名語。又有一詞云「暗想東華﹐五夜淸霜寒駐馬。尋思別駕﹐一天霜雪曉排衙。」句特軒爽﹐四押亦佳。﹝敬夫散套中﹐「鶯巢濕﹐春隱花梢。」何元朗以爲金﹑元人無此一句。﹞

王敬夫工於小詞﹐而詩亦不落元﹑宋體﹐時謂兼才。有《無題》一首云「寂寞西風翡翠樓﹐黃昏斜抱玉箜篌。彩鸞影逐秦簫斷﹐紅葉新隨禦水流。天外行雲難入夢﹐手中團扇易驚秋。愁來只恐嫦娥笑﹐明月疏簾不上鉤。」

王陂與李空同十四月夜飲﹐有詩云「萬戶秋風砧杵哀﹐殊鄕今夕故人來。竹間涼露蕭蕭下﹐樓上浮煙細細回。地僻柴門無過客﹐家貧樽酒有餘杯。疏簾碧簟須同醉﹐明月靑天爲爾開。」

【朱應登】﹝字升之﹐寶應人﹐倫文敍榜進士。與李夢陽﹑何景明﹑王九思﹑邊貢﹑徐禎卿﹑鄭善夫﹑康海﹑顧燐﹑陳沂﹐時稱十子。李空同作《淩溪墓志》﹐中有言「是賣平天冠者與﹖作詩到李﹑杜﹐亦一酒徒耳。」此劉晦庵語。﹞

顧東橋赴臺州﹐朱淩湖上送別﹐作長短句曰「子從京華來﹐問我滄洲路。暫作淮南畱﹐相淹桂華樹。桂樹團團蔭楚宮﹐秋來樹樹起香風。歸驂向夕停金路﹐寶劍當門解玉虹。主人聞客來﹐終日笑顏開。盤中苜蓿闌千穎﹐甕裏瓊漿琥珀醅。五湖雲水歸無埃﹐疑是山陰雪下回。放浪每爲河朔飲﹐風流重接建安才。一夕復一夕﹐開軒偶瑤席。不知逸興安從生﹐坐使窮愁向君失。我生未聞道﹐四十已歸田。豈爲折腰思絕粒﹐翻翻傷翮惡驚弦。黃河之淸不可俟﹐世人視我尋常耳。釣竿不掛吞舟魚﹐疇昔論交竟誰是﹖感君山嶽心﹐眷我無轉移。送君江海上﹐悔不相追隨。他時若有天臺興﹐儻寄興公一賦之。」

朱淩爲陜西提學時﹐校文至涇陽﹐與一士有龍陽狎﹐瀕歸﹐朱贈以詩曰「欲發不發花滿枝﹐欲行不行有所思。我之所思在涇渚﹐春風隔樹飛黃鸝。」後竟以是罷官。

【康海】﹝字徳涵﹐號對山﹐陜西武功人﹐弘治壬戌狀元﹐與王敬夫名位差亞﹐而才情勝之。倡和章詞﹐流布人間﹐遂爲關西風流領袖。﹞

西亭宗室送康對山白牡丹一本﹐康走筆寄謝云「曾傍瓜田構藥欄﹐欲憑光景慰哀殘。聊同楚客憐芳艸﹐敢冀梁園送牡丹。老病只疑花解笑﹐春風預想雪成團。攀援不減三株樹﹐報答眞慚雙玉盤。」

康狀元被廢﹐肆意詞曲﹐𨿽俚語遭其﹛隱木﹜括亦自可喜。有山坡羊曰「我和尙發了善﹐離了庵觀。我和尙發了誓﹐再不去看經向善。這寺裏出家的盡有﹐成佛的也不曾見。七大八小許多僧禪﹐論成佛輪不著你﹐俺到不如還俗了罷手﹐佛也不與我眾生爲怨。娶一个美貌佳人也﹐錦帳羅帷受用上幾年。成就了我的姻緣﹐我把那阿彌陀佛拾得過來撩的他還。成就了我的姻緣﹐那怕他碓搗磨碾﹐去上過兒刀山。」又《沈醉東風》曰「裝幾車兒羊毛筆管﹐載幾車兒各樣花箋。鳳陽墨三兩房﹐天來大三臺硯。請孔門弟子三千﹐一夜離情寫半年。添硯水盡﹐都是離情淚點。」﹝初李夢陽代韓文艸疏劉瑾﹐已調出之﹐猶不快前忿﹐羅以他事械至京下獄﹐將置之死。時康海與夢陽同有才名﹐各自負不相下。瑾慕海﹐嘗欲招致門下﹐而海不往。瑾恆先施﹐必欲其一至﹐海每閼亡答之。至是﹐夢陽所親左國璣詣獄謂夢陽曰「子殆無生路矣﹐惟康子可以解之。」夢陽曰「吾與康子素不相能﹐今臨死生之際﹐乃始托之﹐獨不愧於心乎﹖吾寧死矣。」左曰「不謂李子而爲匹夫之諒也。」彊之再三﹐以片紙請書數字。夢陽乃援筆曰「對山救我。惟對山能救我。」左持書詣海﹐海曰「是誠在我﹐我豈敢吝惡人之見﹐而不爲良友一辟咎也。」遂詣瑾﹐瑾焚香迎海﹐延置上座。海不少遜。瑾曰「今日有何好風吹得先生來也﹖」命左右設席。海曰「吾有言告公﹐公如聽吾言當爲公畱﹐不然﹐吾且去矣」。瑾曰「云何﹖」海曰「昔唐明皇任髙力士﹐寵冠羣臣﹐且爲李白脫靴﹐公能之乎﹖」瑾曰「瑾卽請爲先生脫之。」海曰「不然。今李夢陽髙於李白數倍﹐而海固萬不及一者也。下獄而公不爲之援。柰何欲爲白等脫靴哉﹖」卽奮衣起。瑾固止之曰「此朝廷事﹐今聞命卽當斡旋之。」海遂解帶與痛飲﹐天明始別。夢陽遂得釋歸﹐而海自是與瑾往復﹐竟以此廢棄。﹞

康對山裏居時﹐最好聲色﹐嘗嬖一伎名狠架子。伎適被罪當罰米﹐康以事在劉憲副大謨﹐乃柬劉曰「狠架子是我表子﹐馬公順是他老子。拜上遠父先生﹐乞望饒些艸子。」劉笑而從之。馬公順乃馬憲副應祥字﹐亦嘗狎此妓者。遠父乃劉字。﹝對山有四姬﹐目爲隨身四帥﹐其名爲全菊﹑小斗﹑芙蓉﹑彩連。初對山無子﹐邊有妓鬻歌於市﹐又有招公飲者﹐妓在焉。公善琴﹐妓亦能之。試彈一曲﹐公大喜﹐招其母來﹐授二百金﹑四幣納焉﹐卽生子﹐成孝廉。又對山常與妓女同跨一蹇驢﹐令從人賫琵琶自隨﹐遊行道中﹐傲然不屑。陸儼山常至關中﹐以對山舊同在館中﹐特往詣之﹐相見共談舊事﹐卽取琵琶鼓二三曲﹐欷者久之。時有楊侍郎庭儀者﹐少師介夫弟﹐以使事北上﹐過康﹐康故契分不薄﹐大喜﹐置酒至醉﹐自彈琵琶唱新詞爲壽﹐楊作謂﹕「家兄居恆相念君﹐但得一書﹐吾爲道地史局。」語未畢﹐康大怒﹐罵「若伶人我耶﹗」手琵琶擊之﹐格胡牀迸碎﹐楊踉蹌走免。康遂入﹐口咄咄﹕「蜀子更不相見﹗」﹞

【王騏】﹝鳳翔人。﹞

弘治問﹐王騏以進士授吳橋知縣﹐僅八月﹐免官居家﹐以詞曲自樂。嘗有妓爲人傷目﹐睫下有靑痕﹐遂作《沈醉東風》曰「莫不是捧硯時太白墨灑﹐莫不是畫眉時張敞描差。莫不是檀香染﹐莫不是翠鈿瑕。莫不是蜻蜓飛上海棠花﹐莫不是明皇宮墜下馬。」又《淸江引》曰「醜猢猻﹐眉稍上松油抹﹐桑椹子掠畫過。半邊藍凝妝﹐一堆靑泥污。醜回回婆﹐眼窩兒到像我。」

●卷九十三國朝

【何景明】﹝字仲默﹐號大復﹐康海榜進士。在京師日﹐每有燕席﹐常閉目坐﹐不與同人交一言。一日﹐命隸人攜圊桶至會所﹐手扶一冊坐圊桶上﹐傲然不屑。客散﹐徐起去。﹞

何仲默少時輒能文﹐善於破冒。鄕老長見其破無不善﹐疑之﹐因出不擬題《梁惠王章句》上一句命破﹐卽應聲曰「以一國僭竊之主﹐冠七篇仁義之書。」嘗遇端午節﹐鄰族相饋角黍﹐號羊角粽﹐有出以爲題者曰「羊角粽﹐東家送了西家送。」破曰「以物之象象乎物﹐以人之惠惠乎人。」又有出其鄕諺爲對者﹐曰「張豆腐﹐李豆腐﹐一夜思量千百計﹐明朝依舊賣豆腐。」破曰「姓𨿽異而業則同﹐心無窮而分有限。」年十七﹐中鄕舉﹐北上途中﹐有同會友聞善破名﹐因出小車題求破﹐乃舉成說二句以應之曰「任重而道遠﹐待人而後行。」同會友相與驚服而散。﹝今南科祝無功世祿亦善散破﹐嘗爲黃陂博士。有某邑令心易之﹐而嗔其抗直﹐謂祝曰「吾有一破﹐其題曰《大哉堯之爲君》一節﹐曰﹕『以齊天之大聖﹐極天下之無狀焉。』」祝曰「吾亦有一破。其題曰不得已而之景醜氏宿焉。曰﹕處無可柰何之地﹐遇大不相干主人。」聞者哄然大快。是年﹐祝登第。﹞

何仲默九月八日王宗哲宅見菊﹐有詩曰「燕臺菊樹艷秋堂﹐楚客鄕心益渺茫。人世幾回逢一笑﹐天涯明日過重陽。髙云錦石寒相映﹐細雨晴沙濕不妨。況是右丞多雅詠﹐可能無興醉花傍﹖」

李西涯生日﹐何仲默壽以詩。時篇章成帙﹐西涯獨喜何詩﹐其詞曰「黃閣文章鳴大雅﹐玉機功業贊維新。十年天下先憂淚﹐五畝園中獨樂身。南極壽星朝北斗﹐靈芝仙艸映長春。裴公郭相看前代﹐社稷蒼生望老臣。」

何仲默與李獻吉交誼良厚﹐李爲逆瑾所惡﹐仲默上書李長沙相救之﹐以後論文相掊擊﹐遂致小間。何駁李詩有云「詩意象應曰合﹐意象乖曰離。空同丙寅間詩爲合﹐江西以後詩爲離。試取丙寅作﹐叩其音﹐尙中金石﹐而江西以後之作﹐辭難者意返近﹐意苦者辭反常﹐色暗淡而中理披慢﹐讀之若搖な鐸耳。」李駁何則曰「如搏沙弄泥﹐散而不瑩﹐闊大者鮮。把持之﹐又無鍼綫。」王敬夫﹑薛君采各有漫興詩﹐王詠何云「若使老夫須下拜﹐便教獻吉也低頭。」薛云「俊逸終憐何大復﹐粗豪不解李空同。」﹝何晚出若遽抗李﹐李漸不能平。何病革屬後事﹐謂墓文必出李手。時張以言﹑孟望之在側﹐私曰「何君沒﹐恐不能得李文﹔李文恐不得何意。吾曹與戴仲﹑樊少南共成之可也。」今望之銘亦寥落不其稱。﹞

何仲默有回文詩云「弦中曲怨不同訁思﹐早見相如病骨銷。眠獨夜烏啼渺渺﹐夢多春艸碧迢迢。煙生暗閣鸞沈鏡﹐月落空樓鳳罷簫。年往恨花飄水逝﹐傳書有雁一停橈。」

正徳戊辰﹐戴仲﹝冠﹞將赴春官來別何仲默﹐仲默作《寶劍篇》贈之曰「我有雙龍之寶劍﹐重之不減雙吳鉤。雄遊九天橫素秋﹐此鳴匣中聲啁啾。扶風豪士邯鄲俠﹐千金在旁不敢酬。雪花星文照玉塊﹐贈汝慰我心所求。汝今年才二十四﹐北上長安見天子。手翳鳳皇跨騏驥﹐肝膽意气無與比。杏花江頭春風起﹐綠袍靑綬帶秋水。相見提攜白日前﹐更看結佩靑雲裏。我初鑄此良已勞﹐昆吾鐵冶風雷號。寶鞘玉弭黃金錯﹐何以系之赤錦絳。砍地翻虞滄溟倒﹐倚天未覺虹霓髙。十年在匣尙未試﹐常恐棄置成鉛刀。君不見﹐丰城紫氛埋古獄﹐星辰夜搖魍魎哭。奇器逢人自有時﹐肯使塵沙竟湮沒。又不見﹐藍田寶山空突兀﹐頑石卻指神鋒禿。平生𨿽有百煉鋼﹐一用不謹爲棄物。吁嗟戴生爾無忽﹗」是年仲登第。

【徐禎卿】﹝字昌谷﹐琴川人﹐徙宗吳縣﹐遂占籍焉。與吳趨﹑唐寅相友善。寅獨器許﹐薦於石田沈周﹑南濠楊循吉﹐由是知名。論者謂吳中如徐博士詩﹑祝京兆書﹑沈山人畫﹐足稱國朝三絕。﹞

徐昌谷屢臺試不捷﹐父惡之﹐禎卿嘆曰「橋梓之間正須和協﹐今而及此﹐誠爲可痛。」且處囊脫穎﹐君子之常﹐何至逢累步乎﹖因感屈子《離騷》作《嘆嘆集》﹐論者以「文章江左家家玉﹐煙月揚州樹樹花」爲集中警句。又斷作詩之妙爲《談藝錄》﹐陳內翰霽見之﹐曰「它日當獨秀吳中可也。」

徐昌谷詩﹐初沿晚季﹐迨舉進士﹐見李獻吉﹐始大悔﹐攺其樂府﹑選體﹑歌行﹑絕句﹐遂與獻吉爭雄旗鼓﹐有《寄獻吉》一律云「汝放金雞別帝鄕﹐何如李白在潯陽﹖日暮經過燕市曲﹐解裘同醉酒壚傍。徘徊桂樹涼飈發﹐仰視明河秋夜長。此去梁園逢雨雪﹐知予遙度赤城梁。」又《感興懷獻吉》云「旅捨秋風動客哀﹐殘花秋日伴殘杯。虛名久愧爲水累﹐白眼那能免物猜。落魄京華空老大﹐旅魂江漢好歸來。山川翹首浮雲迥﹐倚杖遙登何處臺﹖」

徐昌谷有《雜謠》云「夫爲虜﹐妻爲囚。少婦出門走﹐道逢爺娘不敢收。東市街﹐西市街。黃符下﹐使者來。狗觫觫﹐雞鳴飛上屋﹐風吹門前艸肅肅。」

【鄭善夫】﹝字繼之﹐號少谷﹐福州人﹐徐昌谷同年進士﹐仕至南京驗封郎中。嘗與友人期曰「明年海上有紫气東來﹐是吾觀化至矣。」赴官畱省﹐中道奄殂。﹞

鄭少谷好遊名山﹐嘗登金山妙髙臺﹐畱詩云「雲海宴冥望不回﹐鯨波東蹴巨靈開。中天樓閣虛無裏﹐南國風煙江漢來。世短動經多事日﹐愁長況上望京臺。白門金鼓維揚卒﹐落日空傳黃竹哀。」

鄭少谷汶上對月聞笛﹐作商調哀切﹐命舡人度曲爲和﹐因賦醉歌云「焉耆八月風髙起﹐鴻雁羣飛渡淮水。月下淸砧愁遠人﹐天涯芳艸思公子。王郎哀時最蕭瑟﹐萬里迢迢向南國。呼我上船設冰﹐仰天頌酒開胸臆。關山茫茫何處邊﹖但見急管哀中天。馮夷聽曲波面出﹐楊柳亂落西風前。酒酣月落歌未己﹐隴思江情嗒然起。未掛姓名玉策上﹐願添海水金尊裏。人生合歡那可測﹐有似大海翻萍葉。回首親朋各別離﹐豈無江漢通舟楫。流光過鳥不復駐﹐達官好爵身之蠹。況乃豺狼橫地軸﹐何限驊驑窘天步。竹林諸賢皆酒徒﹐嗣宗只顧步兵廚。古來賢達一澌盡﹐醉鄕之托今何如﹗」

鄭少谷《竹枝詞》云「西澗西邊東澗東﹐千山不斷萬山通。謝豹見春啼出血﹐王孫上樹捷如風。梨嶺遙於楓嶺遙﹐小關髙比大關髙。傭夫過嶺如平地﹐一歲來回一百遭。」

鄭少谷初不識王浚川﹐作《漫興》十首﹐中有云「海內談詩王子衡﹐春風坐徧魯諸生。」後鄭卒﹐王始知之﹐爲位而哭﹐走使千里致奠﹐爲經紀其喪﹐仍刻其遺文云。﹝王廷相字子衡﹐號浚川﹐潞州人﹐籍河南儀封。弘治壬戌進士。官左都禦史兼大司馬。其詩如飛廉煽吹﹐白羽失涼。有《五月題》云「五月涪江信水生﹐淒迷風雨下夔城。舟經巴子峽東夜﹐心折淸猿樹裏聲。逐容漫搴幽岸芷﹐孤臣空濯舊時纓。沅湘何處三閭國﹖欲擬招魂弔屈平。」又《寄何粹夫》云「蓬影回灞曲秋﹐文星縹緲鳳池頭。比年書信勞想慰﹐此日風塵帳獨遊﹐學士官閒今綠水﹐道人心遠夢滄洲。何時五嶽同攜手﹐石耳龍芝遂所求。」﹞

【孟洋】﹝字望之﹐號無涯﹐更有涯﹐信陽人。﹞

孟望之與何仲默同生一區﹐時稱二美。其詩逸气超羣﹐橫不可制。嘗《登驪山絕頂》﹐題云「翠獻丹梯雲霧端﹐朝元髙閣盛遊觀。芙蓉映日三秋出﹐檜柏生風五月寒。花外旌旗春駐輦﹐柳邊燈火夜回鑾。漢宮秦墓俱芳艸﹐渭水終南歲歲看。」又《九日登泰山》﹐題云「泰嶽風髙不可當﹐登臨況復是重陽。杯傾下映滄溟色﹐帽不平依北斗傍。魯甸風雲流野日﹐薊門鴻雁入煙霜。雄圖盛節俱陳迹﹐城郭蕭蕭自八荒。」

【殷雲霄】﹝字近夫﹐山東壽張人。官南工科給事中。﹞

殷近夫與太白山人多倡和﹐其風度似之。有友人攜酒過官舍﹐近夫次杜韻謝云「縣齋微雨過蒼苔﹐越客芳樽向晚開。池畔好風驅暑去﹐松間明月逐人來。三年戎馬身無定﹐千里鄕書雁未回。痛飲狂歌聊復爾﹐不堪愁病兩相催。」

殷近夫之靑田令﹐何仲默送以詩云「石川居士昔飡霞﹐爲吏風塵不怨嗟。海上故栽彭澤柳﹐江邊新種洛陽花。飄飄暮送淩空舄﹐渺渺春回上漢槎。安得便同仙令去﹐遠從勾漏覓丹沙。」

戴仲有堂名晚宜﹐殷近夫寄以詩云「醉後分攜不記吾﹐晚宜堂畔費招呼。人歸別浦江聲遠﹐鶴舞閒庭月影孤。邂逅我堪懷叔度﹐風塵誰復問狂夫。他時相憶還勞子﹐已約東溟舊釣徒。」

【王韋】﹝字欽佩﹐南京人。與朱應登﹑顧﹑陳沂皆長文章﹐時謂江南四才子。﹞

弘治乙丑﹐內閣試庶吉士﹐以《春陰》爲詩題﹐下注不拘體。王韋作歌行爲諸老所賞﹐時儲柴墟爲太僕少卿﹐過訪韋﹐陸深子淵在座﹐因索其稿讀之﹐至警句云「朱闌十二晝沈沈﹐畫棟泥融燕初乳。」儲擊節嘆賞曰「絕似溫﹑李。」陸戲曰「本是王﹑韋。」蓋指摩詰﹑蘇州以謔之。爲之一笑。

【方豪】﹝字思道﹐開化人。鄭少谷之友。凡江南山水佳處﹐皆有題詠。﹞

方棠陵雅好山水﹐築室杭之石屋。少師夏公言爲都諫時﹐贈以詩云「錢塘西湖好林麓﹐白石靑泉翳修竹。湖山有樓出木杪﹐勝處憑髙此奇獨。棠陵野客善題詩﹐彩毫落紙無停思。日日出遊湖上寺﹐有時醉臥湖舡裏。風流不減李太白﹐气岸眞同杜子美。倚欄拍手長短歌﹐白雲飛起靑山多。胸中萬疊煙霞癖﹐不受人間一塵逼。只有看山眼最靑﹐無柰憂時鬢先白。樓中把酒送飛鴻﹐酒醒夢回滄海東。客來時出袖中艸﹐大半江山收翰藻。」

西湖飛來峯石上佛像﹐是勝國時楊璉僧所琢﹐下天竺後璧是王叔明畫﹐其剝落處﹐時孫宰子補之。方棠陵爲秋官郎﹐慮囚江南﹐歸省過杭﹐索筆題曰「飛來峯﹐天奇也﹐自楊總統琢之﹐天奇損矣。叔明畫﹐人奇也﹐自孫宰子補之﹐人奇索矣﹐此二者乃山中千載不平疑案﹐子法官也﹐不翻是案﹐何以服人﹗」

方棠陵以廣東憲副入賀﹐張昆侖山人餞之﹐方曰「君詩𨿽佳而非情實﹐如無山稱山﹐無水賦水﹐非歡而暢﹐不戚而哀。予詩𨿽劣﹐情實具在。」答曰「詩人婉辭托物﹐若文王之思后妃﹐豈必臨河洲見睢鳩耶﹖卽如餞行﹐何必攜百壺酒﹖而云﹕『淸酒百壺﹐惟筍及蒲。』若據情實﹐則『老酒一瓶﹐豆腐面斤』耳。」京師聞者大快。

【孟淑卿】﹝蘇人﹐訓導澄之女﹐自號荊居士﹐其詩見《徐昌谷紀事》。﹞

孟淑卿嘗論朱淑貞詩曰「作詩須脫胎化質。僧詩無香火气乃佳﹐女子鉛紛亦然。朱生故有俗病﹐李易安可與語耳。」然性疏朗不忌客﹐世以此病之。嘗過惠日庵訪尼僧﹐書其亭曰「矮矮墻圍小小亭﹐竹林深處盡冥冥。紅塵不到無餘事﹐一炷煙消兩卷經。」

淑卿又有《春歸》詩云「落盡棠梨水拍堤﹐淒淒芳艸望中迷。無愁最是枝頭鳥﹐不管人愁只管啼。」又《對鏡》云「淸晨對鳳奩﹐含情彊裝束。旣已命如塵﹐何須顏似玉。」又《楊妃菊》云「霓裳舞罷小腰肢﹐低首臨風幾許思﹖莫怪姿容太妖冶﹐半綠卯酒半燕支。」又《觀蓮美人圖》云「綠槐蟬靜日偏長﹐懶藝金鑪百和香。莫摘池中蓮子看﹐个中多半是空房。」又《春閨圖》云「妝樓倚倦怯啼鴉﹐寶髻慵簪茉莉花。蝶粉蜂黃渾褪卻﹐不應人尙在天涯。」又《席上贈妓》云「石橊裙子稱纖腰﹐唱徹新聲換玉簫。背倚東風偸拭淚﹐爲誰腸斷爲誰嬌﹖」

【朱桂英】﹝海昌女子﹐號養誠道人。﹞

朱氏嘗過虎丘山﹐題詩壁上云「梵閣頻臨入紫霞﹐憑欄極目渺無涯。天連淮海三千里﹐煙鎖吳城十萬家。南北舟航搖落日﹐髙低丘隴接平沙。老僧不管興亡事﹐安坐蒲團課《法華》。」

朱氏又嘗《詠白髮》云「白髮新忝數百莖﹐幾番拔盡白還生。不如不拔由他白﹐那得工夫與白爭。」

【鄒妙端】。﹞

角妓鄒妙端﹐色藝絕人﹐名出教坊右﹐風流之士咸修飾以求狎。晚年色衰﹐遂暮閒寂。及死﹐佯爲坐化。有作詩以挽之者云「歌舞風流世所傳﹐老來圓寂竟端然。超升已出乎康巷﹐解脫還登般若舡。具足神通由此日﹐廣修方便在當年。莫言柳翠燒衣事﹐功徳誰分孰後先。」傳播一時。﹝正徳間﹐有伎女失其名﹐於客所分詠﹐以骰子爲題﹐伎應聲曰「一片寒微骨﹐翻成面面心。自從遭點污﹐拋擲到如今。」極淸切感慨可喜。又一妓得一聯云「故國五更蝴蝶夢﹐異鄕千里子規心。」亦自成語。﹞

●卷九十四國朝

【毅皇帝】﹝武廟樂以異域事爲戲﹐又更名以從其習。學韃靼言﹐則自名曰忽必列﹔習回回食﹐則自名曰沙吉敖爛﹔學西番刺麻僧教﹐則自名爲太寶法王領占班丹。嘗命工人作盈尺小畫﹐上數層﹐畫喜佛及供養物。所畫佛如番僧披衣而坐者﹐蓋卽上自狀。軸下橫書正徳十四年九月二十四日﹐大擴國崇聖寺太寶法王領占班丹。字用金書。以此畫施於近侍諸閹。其生以弘治辛亥九月。正徳庚辰間﹐一星士推帝造爲老松棲鶴﹐格松老將壞﹐鶴立不久﹐至辛巳果升遐云。﹞

武宗嘗自易名爲壽﹐命所司給禦馬監太監天字一號牙牌與之。正徳戊寅二月巡邊還﹐文武官具陣詞以迎﹐其文曰「恭惟總督軍務威武大將軍朱﹐負出類之奇才﹐抱超羣之絕藝﹐以聖賢之徳專將相之權。」時因小醜跳梁﹐遂率大軍徵討。深思遠慮﹐後殿前驅。陣方布於疆場﹐賊已落於陷井。上以安乎社稷﹐下以慰乎臣民。操禦之精﹐湯武與之同烈﹔戰攻之妙﹐孫吳爲之下風。福及當年﹐慶流後裔。班師有待﹐觀示無疆。某等欲罄愚心同呈俚語﹐詞曰「曉來聽得平胡報﹐工賈士農開口笑。一鞭傾倒虎狼巢﹐萬騎踏平荊楚道。旌旗旋﹐邊奏繳。凱歌回﹐光九廟。將軍福力重如山﹐萬國千邦人倚靠。」右調寄《玉樓春》﹝是年冬﹐駕幸維揚﹐河冰方合﹐上問﹕「冰何時解﹖」權彬對曰「立春後始解﹐然尙有旬餘日。」上曰「春﹐迎之卽至矣。」卽命迎春於揚之東郊。明日﹐百花盛開﹐河水盡泮﹐萬姓駭觀﹐歡聲動地。﹞

武宗幸薊之湯泉﹐宮女王氏隨行﹐題詩賜之云「滄海隆冬也異常﹐冰池何自暖如湯﹖溶溶一脈流今古﹐不爲人間洗冷腸。」

武宗南巡﹐道中見一村婦﹐令後乘載歸﹐因賦詞曰「出得門來三五﹐偶逢村婦謳歌。紅裙髙露足﹐挑水上南坡。俺這里停驂駐轡﹐它那里俊眼偸脧。𨿽然不及俺宮娥﹐野花偏有艷﹐村酒醉人多。」﹝正徳末﹐駕駐南都日﹐以泛龍舡爲戲﹐忽欲幸蜀﹐諫者皆不從。適上所嬖娼號劉娘娘者言「上往﹐吾不能從。」上乃止。﹞

【寧庶人】﹝先是﹐寧藩世畜異志﹐迨宸濠姦惡尢甚。至是﹐因上巡遊無已﹐儲貳未建﹐外議籍籍﹐遂興異圖。﹞

正徳己卯正月下旬﹐有請紫姑鸞者﹐將卜它事﹐及降﹐乃書云「天下蒼生未足愁﹐三邊胡虜亦何憂﹖獨憐一片西江土﹐不是當年舊日頭。」識者以爲寧王宸濠殆不免歟。未幾﹐果舉兵﹐殺守臣﹐將犯京闕。其移檄省郡﹐皆去正徳年號﹐只稱大明己卯。始悟「不是舊日頭」之說云。

初宸濠之謀爲不軌也﹐嘗作《秋懷》詩﹐有曰「莫向西風問彭蠡﹐盤渦怒欲起蛟龍。」婁妃探知其意﹐嘗泣諫之﹐不聽﹐因作《早行》詩見意曰「雞聲忽叫五更月﹐馬足先追十里風。欲買三杯壯行色﹐酒家猶在夢魂中。」後宸濠兵敗成擒﹐羣小皆鼠竄﹐獨婁妃投水死。宸濠檻車北上﹐與監押官言往事﹐輒痛哭﹐且曰「昔紂用婦言而亡天下﹐我不用婦言而亡家國。」又有句云「池臺春色知何在﹖紫燕黃鸝各自飛。」

寧庶人旣就擒﹐拘宿公館﹐以銅盂與盥洗﹐仍責取銀者﹐其習於奢侈如此。嘗作二律貽巡撫王守仁﹐一曰「可憐輕棄牡丹臺﹐細掩重門晝不開。楊柳宮中和淚舞﹐芙蓉雨上帶愁回。痛思狗豎眞非輔﹐始信狡童自不才。金馬玉堂歸去路﹐等閒惟有庶人來。」二曰「懶與乾坤擔此憂﹐我今隨步過瀛州。淸風明月人三个﹐荒艸斜陽土一丘。夢去夢來俱是夢﹐愁多愁少總成愁。許多心事憑誰訴﹖滿目黃花別樣秋。」「狗豎」﹐指劉養正﹑李士實﹔「狡童」﹐蓋自謂也。

【劉瑾】﹝陜西西安興平人。景泰初﹐以淨身進﹐坐內臣李廣姦黨﹐充南京海子口軍﹐夤綠取用。乾淸宮災﹐復發配﹐又召回僉書。正徳元年十月掌司禮監事﹐提督團營﹐與馬永成﹑谷大用﹑張永﹑羅祥﹑魏彬﹑丘聚等爲八黨﹐肆惡無忌﹐僞傳詔旨﹐變亂成法﹐謀爲不執。五年八月﹐張永憾瑾﹐因徵寧夏安化王歸﹐疏瑾大姦一十七罪﹐伏誅。﹞

南京守備太監劉瑯﹐或以爲卽瑾昆季也。瑾本姓旦﹐因與瑯狎﹐遂冒其姓。瑯自陜西﹑河南鎭守至金陵﹐貪婪益甚。資積旣厚﹐於私第建玉皇閣﹐延方外以講鑪火。有術士知其信神異也﹐每事稱帝命以動之﹐饕其財無算。瑯有玉絳環﹐值價百鎰﹐術士紿令獻於玉皇﹐因遂竊之而去。或爲詩笑曰「堆金積玉已如山﹐又向仙門學煉丹。空裏得來空裏去﹐玉皇元不系絳環。」﹝廬江有監司某者﹐謝事懸車﹐延方士煉丹﹐敬信之如鐘﹑呂復生。其夫人頗知書史﹐嘗戲問之曰「丹成何以謝方士﹖」監司曰「渠自能點化﹐不圖謝。」夫人曰「渠旣不圖謝﹐何故以丹法傳君﹖」監司曰「渠謂我有仙風道骨﹐故傳。」夫人笑曰「君垂涎點化﹐志在貪財﹐妾未聞蓬萊三島﹐乃有貪財神仙。」話間﹐其婿來謁之﹐夫人曰「令丹若成﹐當傳之婿。」於是監司有難色。夫人曰「君得金丹不肯傳婿﹐君非方士之婿﹐渠胡爲獨肯傳耶﹖」監司終不悟。居無何﹐方士化爲烏有先生﹐而丹鼎從之。夫人又戲之曰「夜來方士去赴蟠桃之會﹐未知騎黃鶴去耶﹖騎赤鯉去耶﹖」監司黯然﹐長吁而已。﹞

江東有太守某者﹐文雅風流﹐頗著時名﹐在郡二年﹐遣吏攜二百金入京賂劉瑾求速化。苞苴旣入矣﹐越數日﹐劉瑾事敗伏誅﹐太守亦以鉆刺落職。初太守遣賂入京也﹐尋慮事不諧﹐悔之﹐乃禱紫姑仙以決疑。仙姑降筆曰「幾樹甘棠種未成﹐使君何事苦經營﹖雷霆怒擊冰山碎﹐只恐錢神也不靈。」

劉瑾旣誅﹐餘黨逃竄﹐其義子劉六﹑劉七﹑趙風子﹑邢老虎﹑楊寡婦倡亂內地﹐號爲流賊。後被獲﹐有陳姓者﹐僞著軍諮祭酒﹐過衛輝時﹐書一詩於驛壁云「志气軒昂今已休﹐傷心兩眼淚橫流。秦庭有劍誅髙鹿﹐漢室無人問丙牛。野鳥空啼千古恨﹐長江不盡百年愁。西風動處多寥落﹐一任魂飛到故丘。」又曰「碌碌男兒懶做官﹐赤眉混戰黑羊山。閒來夜月敲金鐙﹐多少英雄破膽寒。」攻河南時﹐揭一榜﹐有「能擒伊王者﹐賞及累世﹔敵大軍者﹐罪及三族」之語。至京師﹐皆剝皮西市。

【孫一元】﹝字太初﹐號太白山人﹐本平涼宗室予﹐其母孕孫將免﹐身歸寧父﹐母因生孫於其家﹐適有不懲﹐遂不復系孫帝籍﹐乃冒前姓名云。﹞

正徳間﹐孫一元長寓吳越﹐因家杭之南屏山。其《新卜居》詩云「石上藤蘿對夕曛﹐解衣長日坐來頻。挽回滄海眞無計﹐領略靑山合有人。養鶴似嫌雙口累﹐爲漁又過一生身。相逢惟是南屏老﹐獨樹紫門許結鄰。」

孫太初與殷近夫泛舟西湖﹐太初戴華陽巾﹐被髙士服﹐把酒四望﹐謂近夫曰「昔靑蓮居士李白與尙書郎張謂泛沔州南湖﹐因攺爲郎宮湖。今日予與子遊﹐頗追迹前事﹐西湖因可爲髙土湖矣。」時已極醉﹐信口成長篇云「我聞唐家李白一世賢﹐郎官之湖至今傳。我今與子繼其迹﹐勝事豈許昔人專﹗方冠野服興不減﹐駕舡載酒淩蒼煙。千山萬山兩岸如羣龍﹐蜿蜒盡在幾席前。靑天落杯底﹐白日行舟邊。黿鼉突兀波面出﹐大魚小魚爭避舡。君把鬥酒﹐我歌扣弦。天風下來﹐云葉翩翩。爛醉騎鯨﹐遊昆侖巓。」

殷近夫養二鶴﹐每孫太初至﹐輒相對舞。太初愛而作詩贈之云「爲愛使君雙舞鶴﹐杖藜相過水雲鄕。入門瘦影當空見﹐隔樹間行共我長。碧海靑天憐昨夢﹐朱碧瑤月斗圓吭。他年結屋羅浮上﹐萬樹梅花待汝翔。」

孫太初嘗以所佩日本小劍遺殷近夫﹐因作《公莫舞》云「晴空一夜走白螭﹐河鼓下照寒江湄。葛盧之山元气裂﹐神物將化天有爲。鐔頭驚見赤花古﹐轆轤純鉤皆莫數。千年碧血燐火明﹐萬里陰風髑髏語。帝王气象佳蔥蔥﹐玉虹提攜行相從。座上酒酣公莫舞﹐要是當年隆準公。」

李參戎汝盛南徵功成﹐著野服訪孫太初於南屏山中﹐旣與棹舟湖上﹐放歌飲酒於渚蒲沙鷗之間﹐盡日樂甚﹐因謂西湖自坡仙遊後五百載無此樂矣。爲作一律以志之云「虎旅將軍功業新﹐也來林下放歌頻。幾年天地傷多事﹐此日江湖合有人。菱葉亂迎靑雀肪﹐波光忽動白綸巾。君王若念南徵意﹐乞與西湖寄此身。」

孫太白之寓西湖也﹐與鄭繼之善﹐其《夢繼之》詩云「不見平生鄭廣文﹐風塵側望隔靑雲。殊方物色偏憐客﹐雨夜燈花頻夢君。隔葉山鳩髙自語﹐避人江鶴獨爲羣。眼中世事堪惆悵﹐塞北音書久未聞。」繼之亦有《寄太白》詩云「爲問山人孫太初﹐交情歲晚莫教疏。孤山梅萼春相惱﹐滿地松苓日自鋤。江夏肯容禰處士﹐茂林初臥馬相如。知君不廢苕溪釣﹐書帛能無寄鯉魚﹖」

孫太初晚歲卜居吳興﹐新築苕溪艸堂﹐有詩曰「白沙翠﹛條﹜淨江潭﹐新築堂成映色寒。旋有飛鳧臨釣石﹐卽看浴鷺傍淸湍。扁舟此日鴟夷子﹐木榻經年管幼安。長暇南鄰呼酒伴﹐一尊相對坐林巒。」

孫太白初談導引﹐人疑其仙﹐晚婚吳興施氏妻妹﹐李空同聞之﹐輒詩嘲曰「範子無端出五湖﹐西施並載有耶無﹖詩人只合鶯鶯伴﹐施家今是大姨夫。見說仙人萼綠華﹝萼綠華﹐晉升平降羊權家。﹞麻姑亦降蔡經家。卽防獅子河中吼﹐背癢無言爪得爬。」﹝費文憲罷相東歸﹐訪孫太初﹐值其晝寢﹐孫故臥不起﹐久之﹐費坐語益恭﹐孫乃出﹐又了不謝﹐送之及門﹐第矯首東望曰「海上碧雲起﹐遂接赤城。大奇大奇﹗」文憲出﹐謂馭者曰「吾一生未嘗見此人。」﹞

【王磐】﹝字鴻漸﹐髙郵州人﹐儲柴墟﹑莊定山與善。﹞

王磐生富室﹐獨厭綺麗之習﹐雅好古文詞﹐家於城西﹐有樓三楹﹐日與名流談詠其間﹐因號西樓。嘗分韻得楊字﹐自詠其號云「乾坤老棟梁﹐雲霧開屏障。煙霞生几案﹐河漢逼軒窗。髙據胡牀﹐生指坤元向﹐居臨太白方。門前列華嶽三拳﹐屋後近瑤池一掌。《梁州》右壁廂﹐掛萬丈璇璣斗柄﹐左壁廂﹐接萬里錦繡封疆。一重重直步到銀河上。琴橫新月﹐劍倚斜陽。朱研曉露﹐筆掃秋霜。陪金母共住仙鄕﹐與白帝緊靠宮墻。我這里﹐比南軒少了些云日炎蒸﹐我這里﹐比東坡避了些鶯花鬧攘。我這里﹐比北海躲了些風雪飄揚。詩狂酒狂﹐更壓著元龍豪气三千丈。忒風流﹐忒疏放﹐愛的是髙臥天風一枕涼﹐夢熟羲皇。

《尾聲》托賴著臯陶禹稷賢卿相﹐扶佐著虞舜唐堯聖帝王。因此上﹐巢由得髙尙﹐沐蒼冥寵光﹐吸淸虛颯爽﹐遙望著萬里蓬萊慶雲長。」

閏元宵無張燈者﹐故古詞云「依舊試燈何礙。」正徳初﹐郵守好事﹐令舟張燈﹐王西樓有曲云「重開不夜天﹐再造長春境。復遊三市月﹐又看六街燈。連賀升平﹐閏月今番盛。元宵兩度晴。錦模糊世界重修﹐光燦爛乾坤又整。

《梁州》滄海上﹐六鰲山重重出現。碧天邊﹐雙鳳輦往往巡行。喜新年﹐更遇新時令。猜空詩謎﹐踏徧歌聲。醉番豪俠﹐走困娉婷。飲不竭﹑春酒繩繩。扮不了﹑社火層層平。添上錦﹐重重五百座琥珀歌樓。再湧出﹐紅灼灼三千年珊瑚寶井。又展開﹐紫巍巍十萬里瑪瑙長城。前正後正﹐一年兩度元宵勝。酒有情﹐詩添興﹐催逼的雪月風花不暫停﹐運轉丰登。

《尾聲》那元宵﹐盛張燈燎淡銀河影。這元宵﹐連迓鼓敲殘玉漏聲。管倩取﹐天上人間兩重慶。喜天淸地寧﹐愛風輕月明。這的是太平年﹐夜夜元宵四時景。」﹝是時髙郵元宵最盛﹐好事者多攜佳燈美酒卽西樓爲樂﹐公制新詞﹐令叢歌之。此類曲子是也。至公老年𨿽減曩心﹐而少年好事者猶然。公詩有云「是誰東道遺燈火﹐爲我西樓破寂寥。」又云「年光己屬諸年少﹐四座春風按六麼。」後經荒歲苛政﹐閭閶凋敝﹐良宵遂索然矣。及公謝世﹐愈不復睹盛事。張有詩云「年徵歲役萬民凋﹐太守風流興盡消。火樹星球俱寂寞﹐惟餘明月作元宵。」又有懷公六言云「一自此翁去後﹐人心無復風流。燈火樓中夜話﹐鶯花寺裏春遊。」﹞

王西樓有《沈醉東風》詠千葉白桃花云「玄睹觀風霜易老﹐武陵溪冰雪難消。香飄茉莉魂﹐淸奪酴俏。喜重重疊疊瓊瑤﹐生怕煙脂點污著。傍流水橋邊臥倒。」

王西樓有《淸江引》閨中八詠﹐《暖帽》云「玉釵冷來云慢挑﹐按上昭君帽。窗前雪意濃﹐簾外風寒峭。嫩花頭﹐要將春護了。」《寒裘》云「蒙茸紫貂籠瑞雪﹐暗把香光惜。一團白玉溫﹐兩朵桃花熱。透靈犀﹑險些兒輕漏泄。」《汗衫》云「輕衫短裁防過暑﹐堪可包香玉。秋千打罷時﹐歌舞收回處。濕浸浸﹑似沾花上雨。」《暑襪》云「淩波襪兒眞个罕﹐不肯教人看。霜籠玉筍尖﹐水浸金蓮辧。隔紗裙﹑幾回偸抹眼。」《浴裙》云「溫泉起來權護體﹐帶濕云拖地。翻嫌月色明﹐偸向花陰立。俏東風﹑有心輕揭起。」《睡鞋》云「惺紅軟鞋三寸整﹐不著地﹐偏漧淨。燈前換晚妝﹐被底勾春興。醉人兒﹑幾回輕撥醒。」《棕履》云「玲瓏結成雙翠繭﹐兜的弓鞋茜。苔沾翡翠根﹐露滚珍珠面。下瑤臺﹐不愁春醉軟。」《蒲靴》云「銀絲細盤雙鳳腦﹐緊束淩波幼。靑蓮兩辦開﹐玉筍雙尖翹。踏靑去來天气早。」

王西樓平生不見喜慍之色﹐其家嘗走失雞﹐公戲作《滿庭芳》云﹔「平生淡薄﹐雞兒不見﹐童子休焦。家家都有閒鍋竈﹐任意烹炮。煮湯的﹑貼他三枚火燒。穿炒的﹐助他一把胡椒。到省了我開東道。免終朝報曉﹐只睡到日頭髙。」

太虛上人索題紙鳶﹐王西樓爲作《紅繡鞋》一闋云「平地上白雲一片﹐駕東風飛上靑天。任兒童牽引且隨緣。你道是閒遊戲﹐我道是小登仙。有一日斷塵根歸閬苑。」

正徳間﹐閹寺當權﹐往來河下者無虛日。每到輒吹號頭齊丁夫﹐民不堪命。王西樓有詠喇叭《朝天子》二首﹐云「喇叭鎖哪﹐曲兒小﹐腔兒大﹐官舡來往亂如麻。全仗您擡聲價。軍聽了軍愁﹐民聽了民怕。那里去辧甚麼眞共假﹖眼見的﹑吹翻了這家﹐吹傷了那家。只吹的水淨鵝飛罷。」

佛事已無謂﹐轉五方尢可笑。王西樓作《南呂一枝花》嘲之曰「大揚幡﹐做道場。齊秉燭﹐齋神像。亂敲鈸﹐驚地府。蠻擂鼓﹐振天堂﹐鬧動銜坊。顯手段的唐三藏﹐逞風流轉五方。赤緊的行者能頑﹐又撞著東家好攘。

《梁州》頭直上﹐連聲鉈鉈。耳邊廂﹐一片鐺鐺。撮擁著這夥能奔快跑喬和尙。他道是﹐才走回東土﹐又趕到西方。立追翻羅漢﹐直碾上金剛。急波波似爺死娘亡。忙卻卻似救火奔喪。撞的个昆盧帽﹑剩一道光檐﹐驪的雙寶公鞋﹑止兩條滑顙。扯的領達麼衣﹑只半片精襠。手慌腳忙﹐旋風般旋的頭昏脹。轉不及﹐趕不上﹐跌一个海嘯朝天大放光。連叫收場。

《尾聲》一个道﹐差三分兒撞著顚折了項。一个道﹐再一會兒難熬掙斷我腸。一个道﹐早是我生來腦皮壯。一个道﹐也是我今生合當。一个道﹐也是我前生業障﹐不轉上千遭﹐骨頭癢。」

【彊晟】﹝字景明﹐汝南人﹐秦府左長史。﹞

正徳初﹐關中盛傳朝議復欲起三原王公恕﹐其友彊景明上公詩曰「八十耆年一品官﹐歸來淸節雪霜寒。𨿽然海內歸心在﹐可柰君前下拜難。鷗鷺恐疑威風起﹐風雲長護老龍蟠。三公事業三槐傳﹐畱取完名久遠看。」蓋規之也。

陜西車禦史梁按部某州﹐欲私一拽轎小童﹐至州命易﹐門子吏目以無應﹐車曰「卽途中拽轎小童亦可。」吏目又以小童乃遞運所夫。有驛丞諭其意﹐進言曰「小童曾供役上官。」乃易之。彊景明戲作《拽轎行》云「拽轎拽轎﹐彼狡童兮大人要。」末句云「可惜吏目卻不知﹐好个驛丞到知道。」﹝南京王祭酒嘗私一監生﹐其人忽夢鱔出胯下﹐以語人﹐人因爲句曰「甚人一夢甚蹺蹊﹐黃鱔鉆臀事可疑。想是翰林王學士﹐夜深來訪舊相知。」聞者咸相與一笑。﹞

【陳全】﹝江浦人。﹞

陳全患瘧疾﹐制《叨叨令》云「冷來時﹐冷的在冰淩上臥。熱來時﹐熱的在蒸籠裏坐。疼時節﹐疼的天靈破。顫時節﹐顫得牙關挫。只被你害殺人也麼哥﹗只被你害殺人也麼哥﹗眞个是寒來暑往人難過。」

陳全與妓何瓊仙飲﹐適見雄雌雞交者﹐瓊仙請詠之﹐其詞曰「女靈禽﹐非走獸。風流事﹐誰不有。只好背地偸情﹐那許當場弄醜。若是依律問罪﹐應該笞杖徒流。更加一等彊論﹐殺來與我下酒。」

【戴宗吉】。﹞

饒州有女尼從士人張生者﹐鄕士戴宗吉爲詩贈之曰「短髮蓬松綠未勻﹐袈裟脫卻著紅裙。於今嫁與張郎去﹐嬴得僧敲月下門。」

●卷九十五國朝

【戴大賓】﹝字寅仲﹐莆田人。正徳戊辰探花及第﹐時年十四﹐授翰林院編修。尋卒﹐其家以喪歸。凡旅柩用繩縱橫束結甚固﹐及抵家﹐父母悲泣過當﹐必欲發柩省視衣衾。柩發﹐乃一白鬢叟﹐大駭異之﹐棄屍於地﹐以詰責奴從﹐奴從莫能對。其夜夢大賓曰「此叟非故吾﹐然向者貌亦非故吾。叟﹐固我前身﹐上帝憫其苦學﹐白首不第﹐托生汝家﹐暫享榮名﹐以酬其志耳。變形者﹐不忘其初也。」父母由是罷﹐悲泣納屍柩中﹐以從斧屋。﹞

戴大賓八歲遊泮﹐主師指廳上椅屬對云「虎皮褥蓋學士椅。」卽對曰「兔毫筆寫狀元坊。」主師大奇之。十三中鄕試﹐有貴公來謁其父﹐見戴戲庭側﹐尙是嬰稚﹐以爲業童子藝也﹐出一對曰「月圓」。卽應曰「風扁」。問「風何嘗扁﹖」曰「側縫皆入﹐不扁何能﹖」又出一對曰「鳳鳴」。卽應曰「牛舞」問﹕「牛何嘗舞﹖」曰「百獸率舞﹐牛不在其中耶﹖」貴公大加嘆嘗﹐詢之卽大賓也。已成鄕舉矣。對語皆含刺云。

海昌董氏﹐二十嫁爲朱俊妻﹐三載夫亡﹐生子鑑甫三歲﹐董水漿不入口者三日﹐或勸曰「子在而同夫死爲諒﹐溝瀆無益。」乃彊起飲食﹐晝夜哭不絕聲﹐聞者憐之。戴大賓弔以詩曰「望夫歸﹐夫歸定何時﹖兒啼夫不聞﹐妻哭夫不知。此身不惜化爲石﹐汝兒無母當怨誰﹖芳艸年年靑﹐吁嗟夫兮歸不歸﹖兒勿哭﹐兒哭傷母心。汝翁棄汝去﹐汝母愛汝不敢嗔。何日兒當言﹐何日兒當步﹖母養兒兮苦復苦﹐吁嗟兒兮莫作潘郎負阿母。」後鑑果能樹立﹐當道爲表其閭曰慈節云。

【楊愼】﹝字用修﹐號升庵﹐四川成都人。年二十四狀元及第。﹞

正徳庚午﹐揚州一士夫偶遇樟柳神﹐因叩明春狀元何處人﹖神云「川新都種檉﹐肅氏頭上名。喬木無灰易﹐眞心用修行。」愼旣及第﹐乃知爲蜀地姓名字也。」

舊制﹐殿試讀卷大臣﹐凡有血屬與試﹐俱請回避。正徳辛未﹐楊少師廷和在內閣﹐其長子愼會試旣列名第二﹐將殿試﹐廷和亦以回避爲請﹐一不準﹐卽如常以入。是年愼遂爲大魁。京師目爲﹐面皮狀元。」有無名子送一詩於楊宅﹐末云「假使四公皆有子﹐狀元不識著誰塡。」時內閣有四閣老﹐故云。﹝正徳某科士子中場用徐幹《中論》全篇而得髙第。明年﹐海內之士交相謂曰「徐幹《中論》﹐翰林先生所最重也。」於是購《中論》而讀者紛然。京師爲之語曰「秀才好請客﹐徐幹偶撞席。也只好一遭﹐良會難再得。」﹞

大宰夏松泉公七十﹐楊用修壽以詩曰「赤舄歸來鬢未星﹐紫垣光焰照涪陵。山中宰相無塵事﹐河上仙翁有道經。春色又驚梅蕊白﹐薰風幾換荔枝靑。停雲問月多篇詠﹐何日滄浪一共聽﹖」

山東女子趙小錢年十五﹐爲賊所掠﹐罵賊不從﹐以壽衣杵擊賊﹐遇害。事聞﹐詔旌其門。楊用修爲《賦搗衣杵》曰「戕賊金鈷釒母﹐擊賊搗衣杵。今見趙小錢﹐昔聞楊湣女。」

楊用修才情蓋世﹐所著有《洞天玄記》《陶情樂府》《續陶情樂府》﹐流膾人口﹐而頗不爲當家所許。蓋楊本蜀人﹐故多川調﹐不甚諧南北本腔也。摘句如「費長房縮不就相思地﹐女媧氏補不完離恨天。別淚銅壺共滴﹐愁腸蘭焰同剪。和愁和悶﹐經歲經年。」又「傲霜雪鏡中紫髯﹐任光陰﹑眼前赤電仗平安﹐頭上靑天。」皆佳語﹝它曲多剽元人樂府﹐如「嫩寒生﹐花底風﹐風兒疏剌剌」諸闋﹐一字不攺﹐掩爲已有。蓋楊多抄錄祕本﹐不知久已流傳人間矣。﹞

楊用修《浣溪沙》云「首夏偏宜淡薄妝﹐銅靑衫子紫香囊﹐淸歌一曲送霞觴。羅襪淩波回洛浦﹐澹雲輕雨拂髙唐﹐紗廚今夜賀新涼。」

楊用修塞垣《鷓鴣詞》云「秦時明月玉弓懸﹐漢塞黃河錦帶連。都護羽書飛瀚海﹐單於獵火甘泉。鶯閨燕閣年三五﹐馬邑龍堆路十千。誰起東山安石臥﹖爲君談笑靜風煙。」又《詠柳》曰「垂楊垂柳管芳年﹐飛絮飛花媚遠天。金繭抱春寒食後﹐玉蛾翻雪暖風前。別離江上還河上﹐拋擲橋邊與路邊。遊子魂銷靑塞月﹐美人腸斷翠樓煙。」

楊用修有《羅江怨》四闋﹐押四『熱』字最妙﹐其詞曰「離亭月影斜。東方亮也﹐金雞驚散枕邊蝶。長亭十里﹐陽關三疊。相思相見何年月﹖淚流襟上血﹐愁穿心上結。鴛鴦被冷雕鞍熱。」「黃昏畫角歇。南樓報也﹐遲遲更漏初長夜。茅檐滴澑﹐松稍霽雪﹐紙窗不定風如射。墻頭月又斜﹐牀頭燈又滅。紅鑪火冷心頭熱。」「靑山隱隱遮。行人去也﹐羊腸鳥道幾回折﹖雁聲不到﹐馬蹄又怯。惱人正是寒冬節。長空孤鳥滅﹐平湖遠樹接。倚樓煨得闌干熱。」「關山望轉賒。程途倦也﹐愁人莫與愁人說。離鄕背井﹐瞻天望闕﹐丹靑難把衷腸寫。炎方風景別。京華書信絕。世情休問涼和熱。」

楊用修婦亦有才情﹐楊久戌滇中﹐婦寄一律云「雁飛曾不到衡陽﹐錦字何由寄永昌﹖三春花柳妾薄命﹐六詔風煙君斷腸。曰歸曰歸愁歲暮﹐其雨其雨怨朝陽。相聞空有刀環約﹐何日金雞下夜郎。」又《黃鶯兒》一詞﹕「積雨釀春寒﹐見繁花樹樹殘﹐泥塗滿眼登臨倦。江流幾灣﹖雲山幾盤﹖天涯極目空腸斷。寄書難﹐無情徵雁﹐飛不到滇南。」楊又別和三詞﹐俱不能勝。楊詞云「夜雨滴空階﹐傍愁人枕畔來﹐鄕心一片無聊賴。淚眸懶揩﹐狂歌懶裁﹐沈郎多病寬腰帶。望琴臺﹐迢迢天外﹐懷抱幾時開﹖」「霽雨帶殘虹﹐映斜陽一抹紅﹐樓頭畫角收三美。東林晚鐘﹐南天晚鴻。黃昏新月弦初控。望長空﹐披襟誰共﹖萬里楚臺風。」「絲雨濕流光﹐愛靑苔繡粉墻﹑鴛鴦浦外淸波漲。新篁送涼﹐幽芳美香。雲廊水榭堪遊賞。倒金觴﹐形骸放浪﹐到處是家鄕。」﹝楊以「議禮」戍永昌﹐僑寓安寧﹐徧遊臨安﹑大理諸郡。所至攜娼伶﹐通良家婦女﹐皆大理董秀才爲楊羅致之﹐呼爲董牽頭。諸夷酋欲得其詩翰不可﹐乃以精白綾作衤戒遺諸伎服之﹐使酒間乞書﹐楊欣然命筆﹐醉墨淋漓裙袖。酋重賞伎女購歸﹐裝潢成捲。楊后亦知之﹐便以爲快。﹞

楊用修在滇中與張含愈光最善﹐含有《寄用修》詩曰「金馬秋風十載余﹐芙蓉深巷閉門居。登樓莫作依劉賦﹐奉使曾傳諭蜀書。臥病可憐天一柱﹐獨醒無柰楚三閭。北來消息風塵動﹐白首滄江學釣魚。」又「東觀聲名北斗齊﹐鳳凰蹤迹戌雕題。八千里外潮陽馬﹐十九年來海上羝。銅柱蒹葭鴻雁響﹐鐵城煙雨鷓鴣啼。連宵數有懷人夢﹐記得分明錦水西。」

《艸書百韻歌》﹐乃宋人編成﹐以示初學者﹐托名於羲之。嘉靖間﹐有一中書取以刻石﹐而一鉅公序之﹐信以爲然。有自京師來滇﹑持以問楊用修曰「此羲之艸韻也﹖」楊戲之曰「字莫髙於羲之﹐得羲之自作艸書百韻歌﹐奇矣。又如詩莫髙於杜子美﹐子美有《詩學大成》。經書出於孑子﹐孔子有《四書活套》。若求得二書﹐與此爲三絕矣。」其人愕然曰「孔子豈有《四書活套》乎﹖」楊曰「孔子旣無《四書活套》﹐羲之豈有《艸書百韻》乎﹗」其人始悟。

楊用修在滇中﹐有《懷歸》詩﹕「星橋南望沈犀渚﹐雪嶺西連抱珥河。關塞渺茫魂夢隔﹐山川迢遞別離多。汀洲春雨搴芳杜﹐茅屋秋風帶女蘿。心事未從詹尹卜﹐生涯聊聽焚童歌。」後暫歸瀘﹐已七十餘。而滇士有讒之撫臣咼者﹐俗戾人也﹐使四指揮以銀鐺鎖來。用修不得已至滇﹐則已墨敗。然用惰遂不能歸﹐病寓禪寺以沒。﹝用修在瀘州嘗醉﹐胡粉傅面﹐作雙丫髻插花﹐門生舁之﹐諸伎捧觴﹐遊行城市﹐了不爲怍。﹞

【張鰲山】﹝號石磐﹐安福人﹐簡肅公之子。少爲翰林庶吉士﹐其子鳳林名秩者﹐又在翰林﹐三代皆聞人﹐爲國朝一盛事。﹞

張石磐爲南直隸提學﹐所取文字﹐專尙淸新﹐一時陳腐者皆被黜﹐江南文體爲之一變。其巡歷松江﹐適一巡撫劉姓者在松﹐劉先發﹐石磐設席餞之﹐贈以詩曰「我送中丞君﹐黃梅三月雨。紫燕語雕梁﹐滑鶯坐春渚。風便快輕帆﹐花落怨東主。人生貴適意﹐適意應如許。」其詩今寫在李塔匯寺璧云。

張鰲山按廬試士﹐出《孟子》題﹕「不受於褐寬博﹐亦不受於萬乘之君。視刺萬乘之君﹐若刺褐夫。」後與宸濠變﹐械系北上。廬江知縣劉夢熊﹐其同年也。因前爲屬官﹐處非其禮﹐卽乘間嘲之曰「公素有無君之心﹐得此非誣。」張訝之﹐因曰「公考廬陽出題一節﹐已可驗矣。」公不覺爲愧屈﹐嘗有詩云「沒馬淤泥路轉賒﹐看山好興濕雲遮。僧房春盡渾無主﹐開徧庭前木槿花。」後敗事﹐以爲詩讖。

張鰲山被罪赦還﹐門下士往見。酒間﹐問公巡江北有可笑之文否﹖張云「吾在徐州﹐以『馮婦善搏虎』爲題﹐一秀才云﹕『嗟乎﹗馮婦一婦人也﹐而能搏虎。不惟搏也﹐而又善搏焉。夫搏虎者何﹖扼其吭﹐斬其頭﹐剝其皮﹐投於五味之中而食之也。豈不美哉﹗』」舉坐皆大笑。

【常倫】﹝字明卿﹐沁水人﹐與張石磐並楊愼榜進士。常多力善射﹐𨿽爲文法吏﹐時韋附注兩騎而馳於郊。諸徹侯子弟從俠少年飲﹐常前突據上坐﹐起角射﹐咸不及﹐問﹐稍知爲常評事﹐敬之﹐奉大白爲壽。常引滿沾醉﹐競馳去弗顧。又時過倡家宿﹐至日髙舂徐起﹐或參會不及﹐長吏訶之﹐敖然曰「故賤時過從胡姬飲﹐不欲居薄耳。」竟用考調判陳州﹐庭詈禦史﹐以法罷歸﹐益縱酒自放。居恆從歌伎﹐酒間度新聲﹐悲壯艷麗﹐稱其爲人。又好彭老禦內術﹐自謂得之神仙﹐可立致。一日﹐省墓﹐從外舅滕洗馬飲﹐大醉﹐衣紅﹐腰雙刀﹐馳馬塵絕﹐從者不及﹐前渡水﹐馬顧見水中影﹐驚蹶﹐墮水﹐刃出於腹﹐潰腸死。年僅三十四。﹞

常明卿有詩《弔韓信》曰「漢代稱靈武﹐將軍第一人。禍奇緣躡足﹐功大不謀身。帶礪山河在﹐丹靑祠廟新。長陵一А土﹐寂寞亦三秦。」至今爲中原豪俠之冠。

【唐臯】﹝字守之﹐徽州歙縣人。嘗夢與鄭佐同榜﹐時臯年已三十餘﹐而佐方生。後佐年十九﹐與臯兩榜皆同捷。﹞

唐臯在歙癢日﹐每以魁元自擬﹐𨿽累蹶場屋而志不怠。鄕人誚之曰「徽州好个唐臯哥﹐一气秋闈走十科。經魁解元荷包裏﹐爭柰京城剪柳多。」唐聞之﹐志益勵﹐因題書室壁曰「愈讀愈不中﹐唐臯其如命何﹖愈不中愈讀﹐命其如唐臯何﹖」又嘗見人所持便面畫一漁翁网魚﹐題曰「一网復一网﹐終有一网得。笑殺無网人﹐臨淵空嘆息。」自正徳癸酉甲戌﹐果連捷經魁﹐狀元及第。

唐臯以翰林出使朝鮮﹐其主出對命屬云「琴瑟琵琶﹐八大王﹐一般頭面。」臯卽對云「魑魅魍魎﹐四小鬼﹐各自肚腸。」主大駭服。

【薛蕙】﹝字君采﹐亳州人。唐臯榜進士。﹞

薛蕙有《料絲燈》詩﹕「淮南玉爲碗﹐西京金作枝。未若玆燈麗﹐擅巧昆明池。霏微狀蟬翼﹐連絹牟网絲。煙空不礙視﹐霧弱未勝持。碧水點蔥一﹐彩石染萎﹤豕生﹥。霞疊有無色﹐云攢深淺姿。婪蘭發香气﹐對燭映紅滋。明月詎須侈﹐夜光方可蚩。」

張子醇構西峯艸堂﹐薛君采題云「山人卜築城西郭﹐日日西山爽气來。細雨蒙蒙丹磴濕﹐晴雲裊裊翠屏開。階前蔓艸穿書閣﹐石上松林覆奕臺。況有春湖可乘興﹐它時須作泛舟回。」

【舒芬】﹝進賢有石人灘﹐相傳謂灘合則狀元出﹐人遂以石灘稱先生﹐先生遜避﹐別號梓溪。正徳丁丑﹐閩人劉世揚會試入京﹐夢神告之曰「今年狀元名國裳。」世揚卽以國裳易已之字。劉是科登進士﹐而舒狀元﹐其字則國裳也。﹞

舒梓溪及第未幾﹐卽以言出爲福建提舉﹐作詩云「禦筆新題墨未漧﹐寸心耿耿向長安。九重宮闕浮雲鎖﹐萬里江山赤子寒。午夜人爭搖拘尾﹐一封誰肯犯龍顏。鳳凰臺上歸宜早﹐不作盲聾喑啞官。」平生精於天文﹐尢熟於數學﹐能決己之休咎云。

舒狀元春遊﹐用重疊意作詩曰「春風春日兢春華﹐春水春山春景佳。新柳戀鶯鶯戀柳﹐好花迷蝶蝶迷花。尋芳子入遊芳伴﹐買酒人投賣酒家。去是路兮歸是路﹐馬頭相對日頭斜。」又用曲牌名作詩曰「惟愛宜春令去遊﹐風光猶勝小梁州。黃鶯兒唱今朝事﹐香柳娘牽舊日愁。三棒鼓催花下酒﹐一江風送渡頭舟。嗟予沈醉東風裏﹐笑剔銀燈上小樓。」﹝宸濠所嬖幸妃名趣妃﹐謂有趣之妃也。後爲狀元所獲。﹞

【崔桐】﹝字來鳳﹐號東洲﹐海門人。﹞

正徳間﹐崔桐以歲貢生卒業南雍。丙子﹐司成將考選監生就鄕試者﹐崔忽夢在一屋題柱曰「文章已冠三千士﹐國學先標二十名。」覺﹐告同捨生﹐生言「子小試當列名一十﹐然必爲榜首。」將揭曉﹐崔又夢王大化饋以羊首。同捨生又言「王爲丙子榜首﹐今以羊首饋子﹐是亦冠多士之兆也。」後二夢俱驗。

舊制﹐國學春秋二祭﹐各衙門胙肉﹐皆國子生押送。崔東洲值太常寺﹐太常卿忽不相接﹐崔投以韻語曰「吾聞千里能相見﹐一見如何反拒之。國子使非蘧玉使﹐太常辭豈孺悲辭。七科不第天畱意﹐四十無聞我自知。不屑教中承教誨。退而省是吾師。」太常卿得詩﹐亟延Ы之。由是其名並著。

【汪應軫】﹝字子宿﹐號靑湖﹐山陰人。﹞

吳維新鼎初任臨淮知縣﹐汪應軫其同年也﹐時爲給事中﹐送行詩曰「靑年縣尹延陵子﹐掛劍丰城牛鬥間。車馬風塵今日始﹐乾坤身世幾人間。家分吳越一江水﹐官隔淮河萬里山。歌罷驪駒人已遠﹐夕陽芳艸對愁顏。」不數月﹐汪貶知泗州。果然官止隔於淮河﹐人以爲讖。

汪應軫由諫垣出僉江右﹐巡歷郡縣﹐名山勝迹多有題詠﹐登余幹東山書院﹐題云「趙相空懷汗馬勞﹐紫陽曾此弔英豪。乾坤何地忘淵聖﹖日月中天讀楚騷。江水帶云來晚棹﹐山風吹雨濕春袍。前途疑是楊花洎﹐錯認鄱湖雪浪髙。」考之趙汝愚罷相﹐請晦翁訓其子崇憲﹐因注楚辭﹐人皆服其用事切實云。

【王廷陳】﹝字稚欽﹐黃岡人。少爲文﹐頃刻便就﹐多奇气﹐然好狎遊黏竿﹑風鴟諸童子樂。又蹶不可馴﹐父每扌失撲之﹐輒呼曰「大人柰何輒虐海內名士耶﹖」爲翰林庶吉士﹐詩已有名﹐其意不可一世﹐僅推何景明﹐而好薛蕙﹑鄭善夫。故事﹐學士二人爲庶吉士師﹐甚嚴重﹐稚欽獨心易之。時登院署中樹而窺學士過﹐故作聲驚使見大恚﹐然度無如何﹐徉爲不知也﹐乃已。嘗授官給事中﹐用言事故﹐詔特予外補裕州守。旣中不屑州而以誅出﹐知當召﹐益驕甚。臺省監司過州﹐不出迎﹐亦無所托疾﹐人或勸之﹐怒曰「齷齪諸盲官﹐受廷陳迎耶﹖當不愧死﹖」一日﹐出候其師蔡潮以他藩道者﹐潮好謂曰「生來候我固厚﹐而分守從後來﹐亦一見否﹖且生厚我﹐以師故﹐卽分守﹐君命也。」稚欽曰「善」。乃前迎分守﹐而分守旣下車﹐數州吏微過﹐當稚欽笞之十﹐稚欽大罵曰「蔡師誤王先生見辱。」挺身出﹐悉呼其吏卒從守勿更侍﹐一府中忄伏﹐亡敢畱者。分守窘不能具朝﹐謀於蔡潮﹐潮爲謝過﹐稍給之﹐僅得夜引去。於是監司相戒﹐莫敢道裕州﹐而恨稚欽益甚。爲文致逮下獄﹐削秩歸。家居﹐愈益自放﹐達官貴人來購文好見者﹐稚欽多蓬首垢足﹐囚服應之。間衣紅薴窄衫跨馬﹐或騎牛嘯歌田野間﹐人多望而避者。﹞

王廷陳《贈方士》詩云「仙客芝田傍白雲﹐偶逢鶴馭到人羣。酒酣射覆多奇中﹐歌罷談玄總異聞。使劍向幽驅鬼物﹐焚香當晝下神君。人間妙術運難盡﹐欲續《齊諧》誌怪文。」

王稚欽晚節詩律尢精﹐好縱倡樂﹐有《聞箏》一首﹕「花月可憐春﹐房櫳映玉人。思繁纖指亂﹐愁劇翠蛾顰。授色歌頻變﹐畱賓態轉新。曲終仍自敍﹐家世本西秦。」又一書答人云「綺席屢攺﹐伎倆雜陳。絲肉兢奏﹐宮徵暗和。羲和旣逝﹐蘭膏嗣輝。逸興狎驚﹐幹霄薄雲。禮廢罰弛﹐履遺纓絕。」俱妙極形容﹐可謂才子。

仁和江暉爲翰林修撰﹐好以奇癖字作文﹐初若不易解者﹐解之得平平耳。王稚欽有詩嘲之云「江生突兀揚文風﹐千奇萬怪難與窮。博物豈惟精《爾雅》﹐識字何止過揚雄。古心已出丘索上﹐邃旨或與神明通。求深索隱苦不置﹐一言忌使流俗同。令弟大篆逼鐘鼎﹐絕藝恥作斯﹑邕等。生也爲文遣弟書﹐一出皆稱二難並。縱有楚史不可讀﹐滿堂觀者徒張目。少年往往致譏評﹐生也不言但捫腹。君不見﹐好醜從來安可期﹐豪傑有時翻自疑。伯牙竟爲知音惜﹐卞氏能無抱璞悲。請君寶此無易轍﹐聖人復起當相知。」

【陳沂】﹝字魯南﹐號石亭﹐丁丑年﹐凡入翰林者﹐皆有一諢名﹐如沂喚做陳木匠﹐鄺灝喚故鄺響馬﹐馬汝驥喚做馬二姐﹐皆以其狀貌相似而言。﹞

陳魯南謝官東歸﹐小至舟泊衢城下﹐灘聲月色﹐怫然有懷﹐賦詩云「倦客東歸一系船﹐天涯行役自堪憐。空江月色孤城下﹐永夜灘聲獨枕前。豈有微勞酬厚祿﹐祗余哀病寄殘年。愁長未覺寒更減﹐星斗惟看直北懸。」

【王臬】﹝字汝陳﹐金壇人。﹞

王汝陳自四明解任赴萊州﹐過淸江﹐有感劉寵一錢之事﹐作詩云「鑿井耕田意自眞﹐堯民誰解識堯仁。百錢出餞劉君者﹐猶是當年好事人。」臬嘗《與任元朴書》曰「鄙心自盟﹐不欲於舊裝衣攜一物以歸故鄕。」其廉靜無求﹐不見可欲如此。

【黃佐】﹝字才伯﹐號太泉﹐香山人。﹞

黃才伯詩﹐有「倦遊卻憶少年事﹐笑擁如花歌落梅。」自注云「欲盡理還之諭。」蓋此公作美官講學﹐恐人得而持之也。詞林傳以爲笑。

【敖英】﹝字子發﹐號東谷﹐淸江人。﹞

敖東谷﹐壯歲因蹴死皮工﹐逃入寧州。年久﹐比其反也﹐則妻議他嫁。迎婦者已在門﹐廚中酒食亦具﹐適敖公突歸﹐方始散去。或作詩云「傷心鴛侶乍分行﹐鴻斷鱗潛十五霜。歸馬不隨今夜月﹐桃花應向別園芳。」公自念家貧難娶﹐隱忍與居﹐連生二子。公旣貴﹐竟銜其結髮欲背己﹐而攺適爲南京主事時﹐不挈以自隨﹐乃於畱都納次室﹐極巧慧﹐善承事﹐公甚嬖焉。然卒無子﹐而子皆正室所出﹐不教以詩書﹐及長﹐但事生產作業。公著《綠云亭雜言》﹐嘗病朱買臣事﹐蓋亦有爲而發者。

●卷九十六國朝

【肅皇帝】﹝獻皇帝在興邸雅重文士﹐有朝者輒令見帝。毛禦史伯溫朝時﹐亦獲見帝。毛以手撫弄帝首與額﹐且曰「貌相良雅秀。」時帝年十一﹐退屏後﹐憤然不平。比正位﹐嘗以問內侍曰「何禦史大如此﹖」或對曰「彼以代巡爲職。故當時敢爲傲肆。」上然之。因是漸以裁抑禦史爲念﹐後益嚴云。﹞

正徳駕崩﹐大學士毛澄迎肅皇帝駕至槁城﹐過橋﹐偶爾橋崩﹐有碑出焉﹐碑文曰「橋崩天子遇﹐碑出狀元來。」毛乃弘治癸丑狀元也。

肅皇帝後﹐承天有謠曰「飛上一條龍﹐畱下八支虎。天下皆快活﹐安陸獨受苦﹐」八虎﹐謂千戶翟俗輩﹐皆京師人﹐隨獻皇至興國。泊上正位後﹐以潛邸恩擢千戶﹐無衛﹐仍在承天﹐頗縱肆﹐故有八虎謠。後乞列銜承天衛﹐朝命移錦衣﹐始失望。

孝廟升遐﹐武宗以正徳攺元﹐出於劉少師健所定﹐蓋妃前文。馬端肅公在吏部考選﹐以「宰相須用讀書人」命題諷之。肅皇帝入繼紀元﹐內閣初擬明良﹐次嘉靖﹐次紹治﹐上時用嘉靖云。一日﹐命翰林賦嘉靖二字﹐徐階應制曰「土本原來大丈夫﹐口稱萬歲與山呼。一橫直過乾坤大﹐兩豎鍼飛社稷扶。加官加祿加爵位﹐立綱立紀立皇圖。主人自有千秋福﹐月正當天照五湖。」上大悅。

嘉靖庚寅間﹐四郊並建﹐一時工部司官督工者﹐以營建功﹐類升太僕少卿﹑順天府丞等官。又有不能得者﹐有爲《急就》語以紀其事者云「馬前雙﹐馬后方﹐腰間黃﹐立堂傍。管工郎﹐郎不郎﹐堂不堂。」其時有以工部營繕郎中升少卿乃管司事者是以云然。

或取嘉靖初元大臣名爲詩云「穆穆文孫交景運﹐端居喬宇撫淸時。絲綸遙起山林俊﹐化雨重陶琰琬資。韶樂楊庭和舜呂﹐溪毛澄水薦先師。功如墮費宏謨遠﹐壽比﹛錢﹜彭澤慶垂。共說天王守仁義﹐萬年磐石缶圖維。」

嘉靖乙巳年間﹐上一日召大學士嚴嵩﹑吏部尙書熊浹至西苑﹐嵩﹑浹黎明赴召﹐至未初始得入﹐上謂嵩﹑浹曰「朕偶得一對句﹐曰﹕『閣老心髙髙似閣。』可對之。」嵩﹑浹聞命﹐皆惶悚伏地﹐不敢仰視。上曰「若不能對﹐朕代爲對﹐曰﹕『天官膽大大如天。』乃的對也。」嵩﹑浹惶悚益甚﹐伏不能起。上曰「朕偶以此相試﹐何意焉﹖」笑而遣之。甫二日﹐卽有復召夏閣老言之旨。

世廟又一日出一對云「洛水靈竈獻瑞﹐天數五﹐地數五﹐五五還歸二十五﹐數數定元始天尊﹐一誠有感。」或對曰「丹山彩鳳呈祥﹐雌聲六﹐雄聲六﹐六六總成三百六﹐聲聲祝嘉靖皇帝﹐萬壽無疆。」上大喜﹐賞賚甚厚。元始天尊﹐乃上龍潛時所祝禧之神。及禦極建元宮﹐頗極尊崇﹐所謂誠感也。

嘉靖辛亥間﹐有無名子揭詩於都市曰「侍郎一載擢天官﹐獵等超升固有緣。屬下晚生門簿寫﹐部前嚴示眾人看。曾嗔廚役搖三十﹐爲謝當塗僭八千。反覆小人逢敵手﹐始援終陷勢應然。」

嘉靖間﹐有進士作令楚邑﹐爲詩自嘲曰「巴陵知縣是區區﹐三甲元來不讀書。忙裏偸閒淘冷飯﹐鬧中取靜嚼乾魚。縣丞主簿皆僚友﹐通判推官也上司。寄與榜中京宦者﹐巴陵知縣是區區。」甲榜作邑者多稱以自慰﹐其人後官至按察使云。

嘉靖初﹐駙馬鄔公景和尙永福公主﹐選時例教養於禮曹﹐毛宗伯澄方視篆﹐嘗課以對句﹕「禦溝冰泮聞流水。」鄔卽應聲云「金屋春殘見落花。」方期歲﹐公主下世﹐蓋其讖云。

世廟宮人張氏恃貌不肯阿順﹐匿閉無寵﹐早卒﹐殮於宮。後宮制﹐凡殮者必索其身畔。得羅巾﹐有詩﹐以聞於上﹐上傷之﹐以宮監不早聞﹐杖殺數人。詩曰「悶倚雕欄彊笑歌﹐嬌姿無力怯宮羅。欲將舊恨題紅葉﹐只恐新愁上翠蛾。雨過玉階天色淨﹐風吹金鎖夜涼多。從來不識君王面﹐棄置無情柰若何﹗」﹝南寧伯毛舜臣在南京畱守時宮﹐被傘灑掃舊內﹐見別院墻壁多舊時宮人題詠﹐年久剝落﹐不可盡識。其一署云媚蘭仙子書﹐末二句猶存﹐云「寒气逼人眠不得﹐鐘聲催月下斜廊。」字畫婉麗﹐辭意淒怨﹐𨿽不免襲取舊句﹐而風神月思﹐亦足想見。﹞

【蔣冕】﹝年十四舉廣西鄕試第一﹐入貢監﹐時丘文莊爲祭酒﹐雅愛蔣﹐與同臥起﹐人頗議之。﹞

蔣閣老冕歷仕三朝﹐始告歸田裏﹐世廟慕其賢﹐使使三聘之﹐不至﹐睿制詩一闕頒云「聞說江南一老牛﹐徵書聘下已三秋。主人有甚相虧汝﹖幾度加鞭不轉頭。」冕稽首俯伏以對﹐詩云「老牛用力已多年﹐領破皮穿只愛眠。梨耙已休春雨足﹐主人何用若加鞭」﹖終不就。

【張孚敬】﹝初名璁﹐號蘿峯﹐辛巳進士﹐以議興獻禮稱旨﹐遂致柄用﹐免相至三。旣歸﹐尢冀起用。巳而﹐得半身不遂疾。浙人言蘿峯至此﹐一身兩屬﹐以其望環召爲半屬朝廷﹔患痿痺爲半屬地獄。張竟以是疾死。﹞

張蘿峯久困禮聞﹐將謁選於銓曹﹐會稽蕭靜庵素以臺輔期之﹐力沮不從﹐復危言動之曰「若必欲就職﹐它日僉事等官皆能杖汝﹐長髯掃地矣。爾時得無悔乎﹗」於是乃止。三年復入試﹐試畢﹐題詩於席捨曰「月色團團照舉場﹐河光片片落天章。風雲交會人初散﹐星斗芒寒夜未央。敢向人心論用捨﹐直於吾道卜行藏。至公堂上焚香在﹐吾力猶能系紀綱。」是年﹐遂登第﹐其詩今刻於至公堂後之壁云。

嘉靖初大禮之議﹐張氏爲是﹐楊氏爲非﹐其說詳《明倫大典》。張文忠公應召過桐江﹐題字陵祠堂有云「先生挺髙節﹐可爲百世師。玆余赴三召﹐載拜先生祠。君臣有大義﹐行藏復何疑﹖此心不自昧﹐獨有明主知。光武本中興。尊親固有宜。如何考元帝﹐終未明天彜。先生煙水志﹐此憾能無遺。」詩譏光武不合考元帝﹐而子陵不合救正也。文忠公晰理精深﹐故其論人審核穩確如此。

嘉靖壬辰﹐北直棣提學禦史胡明善待士慘刻﹐庠序甚怨﹐以私取房山所窠石爲碑﹐事發﹐擬侵盜園林樹木﹐以石窠近皇陵故也。是年七月間﹐彗星見東井﹐自辛卯至是﹐已三見﹐有旨令大臣自陳﹐張少傅孚敬遂致仕。有爲句以紀其事者云「石取西山﹐胡明善殃從地起﹔星行東井﹐張孚敬禍自天來。」又曰「彗孛掃除無駐足﹐石碑壓倒不番身。」

嘉靖癸巳四月﹐世廟演馬南城﹐有玉ら飛﹑白玉馴﹑碧玉驕﹑照夜壁﹑銀河練﹑瑤池駿﹑飛雲白﹐皆天間選乘也。因召大學士張孚敬﹑李時﹑方獻夫﹑翟鑾同遊環碧殿嘉樂館﹐錫宴重華殿﹐賜孚敬蟒服﹐時等飛魚服。上賦律詩二首紀之﹐羣臣應制奉和﹐張孚敬詩云「傳宣萬乘禦重華﹐得賜同遊卽賜茶。環碧殿前先看馬﹐蒼龍門外更觀花。君臣自古原同體﹐海宇於今總一家。錫宴從容還錫服﹐聖恩莫報實無涯。」李時詩云「聖王禦極萬方安﹐試馬宸遊愜眾歡。內苑艸茵迎玉輦﹐行宮花气襲雕鞍。燻風拂拂當朱夏﹐翠藹蔥蔥映紫鑾。千載明良眞不偶﹐流傳靑史後人看。」方獻夫詩云「禦林初夏晴明日﹐天子乘龍喜色多。共訝飛雲擎白玉﹐渾看匹練下銀河。同遊環碧臣何幸﹖賜對重華語更和。應制慚無天馬賦﹐南薰惟誦舜廷歌。」翟鑾詩云「宸遊內苑禦飛龍﹐盡是神駒渥產雄。巧翦緋羅纏寶鐙﹐分題玉篆佩花鬃。三千駿內名稱貴﹐十二閒中品料崇。從此受恩何以報﹖願將赭汗從長風。」又云「選得龍媒新賜名﹐習從環碧殿頭行。艸茵似錦蹄過軟﹐宮路如弦踏去平。立向天墀應自慶﹐穿將仙仗絕無驚。微臣得侍瑤池上﹐願播聲詩頌聖明。」﹝嘉靖間﹐鑾二子登第﹐時謂「一鑾當道﹐雙鳳齊鳴。」肅皇內批曰「鑾在朕左右﹐二子才如軾﹑轍﹐亦不當並中。」鑾並二子俱削籍。﹞

【桂萼】﹝謚文襄。﹞

雲南傅巡撫習於桂少保萼爲同鄕﹐在滇時﹐令一僕以金石二通於桂﹐標題曰「黃雀銀魚。」桂受而語僕曰「語爾主﹐此處來不得﹐南京去罷。」逾月﹐遂擢南京大理寺卿﹐行至鎭遠而亡。士有紀以一絕曰「黃雀銀魚各一罌﹐長安陌上肆公行。若教冢宰持公道﹐安得南京大理卿﹖」

【方獻夫】﹝廣東有西樵山﹐方因號焉。﹞

方獻夫賜告裏居﹐遂以廣田益宅爲務﹐有緇廬地勝屋多﹐方因規爲己業﹐假官府法驅逐﹐僧釋一空﹐主僧有識曉詩﹐瀕行﹐大書一律於壁曰「慌忙收拾舊袈裟﹐點檢行囊沒一些。袖拂白雲歸洞口﹐擔挑明月到天涯。可憐松頂新巢鶴﹐孤負籬邊舊種花。分付犬貓隨我去﹐莫教流落俗人家。」﹝霍尙書韜亦嘗取寺基爲宅﹐冫免縣令逐僧﹐僧去﹐書於壁云「學士家移和尙寺﹐會元妻臥老僧牀。」霍愧而止。方獻夫﹑湛若水家居時﹐邑有婺婦﹐多貲有色﹐欲攺適﹐方﹑湛皆欲納爲妾﹐兩兢委禽﹐婦曰「吾將自擇所歸。」方﹑湛乃各放舟遊湖﹐婦潛觀之﹐語媒曰「吾欲適方﹐」以方𨿽瞿年則少。方遂納之。湛亦小有言。湛語人﹐每以「隨處體認天理」爲要。居鄕時﹐凡山川佳勝﹐田莊膏腴者﹐假以建書院﹑置學田爲名﹐必得之爲自殖計﹐皆資勢於門生官其地者經營。鄕人嘗曰「此甘泉『隨處體認天理也。』」﹞

【夏言】﹝謚文湣﹐少時﹐父鼎爲臨淸知州﹐侍父宦邸﹐雅意漁色﹐嘗潛延娼宿邸中﹐爲諸無賴所執﹐賄以數百金始兌。娼有一塊玉者﹐尢夏所暱。後夏以議四郊禮驟擢部佐﹐時猶屢寓書州人王姓俾致爲妾﹐則娼已久嫁歙商而南矣。王嘗集夏顯晦札爲冊耀人﹐此書亦在內﹐因得聞於見者。﹞

嘉靖庚寅間﹐夏公言爲兵科都給事中﹐以議郊禮﹐加翰林院學士掌科事﹐又服四品服色。許公誥指其事爲對曰「七品衙門五品官﹐四品服色。」以學士五品﹐給事中七品也。竟無人能對。

嘉靖壬辰﹐天下選貢之士就教職﹐試禮部者一百人。是日雨﹐尙書夏言爲詩一律云「涼雨階前老鶴鳴﹐廣堂長日試諸生。秋風桂闕飛騰意﹐春水魚龍變化情。須信朱衣能指點。未論藻鑑盡分明。聖朝雅重師儒職﹐莫使蘇湖獨擅名。」侍郎顧鼎臣﹑湛若水﹐吏部尙書汪釒宏和焉。夏公命諸生皆和﹐諸生各一詩進﹐公諭曰「子輩𨿽以貢來﹐實無異於科甲。故吾詩中『秋風桂闕飛騰意﹐春水魚龍變化情。』道其實也。子輩勉之。蓋自禮部考試以來﹐未有以詩慰勉諸生者﹐諸生亦未有人人能和者。今日亦一奇事﹐盍相與傳之。名曰《南宮試士倡和錄》」。﹝夏言在禮部時﹐內閣惟李時一人﹐夏日久望入閣。倚九廟﹐﹤累瓦﹥﹤鹿瓦﹥﹤甬瓦﹥﹤皆瓦﹥鹿瓦不堪者﹐皆運積東長安街側﹐多爲有力者潛取用。李時偶與郭武定鄖言「﹤累瓦﹥﹤鹿瓦﹥類﹐舊皆滿目﹐今何其零落﹖」郭笑曰「孰敢竊﹖皆夏宗伯搬去禮部﹐屣以望內閣耳。」言𨿽戲﹐實得夏心。是年冬﹐夏遂入閣。﹞

李時嘗以「臘雞獨擅江南味」戲夏言﹐夏卽應以「響馬能空冀北羣。」人嘲江西以臘雞﹐畿輔以響馬。故二公各指所籍爲戲。

嘉靖戊戌間﹐江行人鯤以進士授﹐素有心疾﹐憂貧雉經。王禦史弘道以小事拂意自剄。夏公言卽事爲對曰「自經溝瀆﹐其何以行之哉﹗執其鸞刀﹐不可以入道也。」人以爲警切。不逾十年﹐夏又身首異處於都市。世事不可料如此。

嘉靖戊申間﹐夏公言以議套致大辟﹐士爲《桂洲行》弔之﹐曰「大江之西神物多﹐有洲寄在廣陵阿。八月桂花發奇種﹐望中鬱鬱還莪莪。系艇登岸窮勝槪﹐樵渚漁磯互Ы乃。負手行吟前致辭﹐笑入竹業殊賴﹛ㄉ心﹜。老翁顧予指點云﹐『此地名卿胡不聞﹖當年貴幸固無匹﹐於今久廢成荒漬。天子欲正四郊禮﹐特遣近臣宣上意。公時秩主講禮官﹐倉皇奏入輒稱旨。神機中外窺莫由﹐雲龍風虎渠能投。一歲九遷未爲晚﹐身緋腰玉如公侯。詔許治第東華陌﹐飛樓髙插靑雲拍。洞房冥藏麗人﹐廣庭虛靚延詞客。有時休沐出承明﹐盡筵列炬排簪纓。翠盤玉袖淩波舞﹐明眸皓齒蹋歌行。東方未明趨大禁﹐中貴傳宣侍休問。從容賜饌大皰羞﹐咫尺龍顏日親近。萬幾淸暇茂對時﹐君臣同遊樂可知。三春沂水鶯花曲﹐五月重華禦作詩。元首股肱心膂共﹐鹽梅舟楫相資重。文明遠過夏商周﹐治效何云漢唐宋。司扇承望風旨嚴﹐芳洲新桂誰敢拈﹖每遇中秋時序至﹐香雲千頃飄濂纖。樂極生悲泰生苦﹐河湟議起邊臣死。甲第南消桂嶺雲﹐繁華東咽石塘水。藪莩駢首就芟屠﹐桂林從此亦蕭疏。夜月聯蹁聚鳧雁﹐秋風日夕歌樵漁。』言竟飄然鼓去﹐覺悟浮生如寄語﹕「欲往從之盡古今﹐白滿地無尋處。」桂洲﹐乃公別號。

嘉靖己酉間﹐有貼飛語輔臣門曰「夏桂洲﹐夏桂洲﹐不識羞。天晴不肯走﹐只待雨淋頭。嚴介溪﹐嚴介溪﹐損他人﹐安自己。善惡到頭終有報﹐只爭來早與來遲。﹝夏言﹑曾銑皆不得其死。及咸寧侯仇鸞疾篤﹐親見二公守之﹐乃於牀上稽首謝罪。對妻子名言之。竟以疽發背死。﹞

【嚴嵩】﹝字維中﹐號介溪﹐分宜人。﹞

嚴嵩十二歲遊郡庠﹐有提學爲句曰「玉關千里﹐鄕心一片雨絲絲。」嚴曰「金闕九重﹐聖壽萬年春蕩蕩。」識者以爲有宰輔气。

弘治乙丑﹐潯州張涇川﹝璨﹞爲受卷官﹐見嚴嵩制策驚人﹐擊節稱賞﹐旣而不得預一甲之選﹐爲之扼腕太息。後嵩以編修使粵過全﹐璨贈以詩曰「回首玉堂天上游﹐驚看玉樹過南州。登科豈必傳三唱﹐受卷曾知讓一籌。館閣栽培他日地﹐文章經濟古人流。湘山夜雨皇華驛﹐傾倒能令老病瘳。」嵩酬詩曰「曾隨玉署瞻先達﹐愧謁龍門已後時。往事殷勤勞晤語﹐非才流落負心知。湘山夜雨畱觴久﹐漓浦春波放棹遲。別後雙魚難定覓﹐但吟佳句一相思。」

楊少師晚號石齋﹐嚴介溪爲賦云「自昔愛此石﹐齋居因得名。省身成砥礪﹐比徳象聖貞。色染云嵐古﹐陰畱竹柏淸。補天功已巨﹐障海力猶勛。瑞擬川珍貢﹐髙看國柱擎。鐫崖方紀頌﹐漱渚詎關情。願以如磐固﹐千秋奉聖明。」

國初故事﹕立春日﹐京兆役民以鼓笛管歌沿門報春。嚴介溪有詩曰「舊都遺俗是升平﹐又聽盈門鼓吹聲。柏酒兢傳知臘味﹐土牛初獻識春耕。萬家梅柳開煙市﹐雙闕星河隱鳳城。萍海客遊今老大﹐自慚臒賢玷華纓。」

【胡孝思﹝纘宗﹞自號可泉﹐嚴介溪題云「秦安卦山北﹐相傳有異泉。胡公讀書處﹐釣月弄潺。漱玉云根淨﹐牽蘿雪瀑懸。夜弦翻雅調﹐春甕瀉芳涓。江海覃余澤﹐山林結靜緣。鑑澄心比瑩﹐膏潤同蠲。地以髙賢勝﹐圓將美迹傳。次山文筆健﹐嚴石幾銘鐫﹖」。﹞

唐汝楫狀元及第﹐嚴介溪贈以詩曰「榜書華蓋徹明開﹐第一仙人得上才。三月韶光融禁苑﹐九天嘉气擁樓臺。文成盡說蟠胸錦﹐臚唱初驚遠殿雷。此日重闈占喜信﹐泥金借問幾時回﹖」

【胡贊宗】﹝字孝思﹐天水人。﹞

胡孝思賞爲蘇郡守﹐才敏風流﹐前後罕儼。公暇﹐多遊行湖山園亭間﹐從諸名士一觴一詠﹐題墨淋漓﹐徧於壁石﹐後遷禦史中丞﹐撫河南。肅帝幸楚﹐爲一律紀事云「聞道鑾輿曉渡河﹐嶽雲縹緲護晴珂﹐千官玉帛嵩呼盛﹐萬國衣冠禹貢多。鎖鑰北門畱統制﹐璇璣南極扈羲和。穆天八駿空飛電﹐湘竹英皇淚不磨。」刻之石﹐後以他事坐罷﹐家居者數載矣。嘗朴一貪令王聯﹐其人爲戶部主事﹐以不職免﹐殺人下獄當死﹐乃指「穆天」﹑「湘竹」爲怨望咒詛而所由成獄﹐及生平睚眥﹐皆指爲孝思姦黨奏之﹐上大怒﹐悉捕下獄﹐欲論死﹐分宜相﹑陶眞人力救解﹐久之乃罷免﹐猶摘杖孝思三十。當是時﹐孝思將八十矣﹐了不怖懾﹐取錦衣獄中柱械之類八﹐曰制獄八景﹐爲詩紀之。眾爭咎孝思﹐掣其筆曰「君正坐詩至此耳﹗尙何吾伊爲﹖」孝思澹然﹐詠不輟﹐曰「坐詩當死﹐今不作詩得免死耶﹖」出獄時﹐謝茂秦貽之詩﹐有云「白首全生逢聖主﹐靑山何意見騷人。」孝思方病杖創甚﹐呻吟間﹐猶口占韻以謝。人謂孝思意气差勝蘇長公﹐才不及耳。﹝孝思守吳日﹐於諸生最好黃勉之﹑王履吉﹑袁永之﹐而不能知陸浚明。黃﹑王俱不振以死﹐而永之領解甲﹑第臚傳。浚明再魁省﹑會試館選第一﹐爲給事中。主試浙江時﹐孝思以左參政與鹿鳴宴﹐頗遭譏訕﹐人兩不與也。﹞

【任佃】﹝舒芬榜進士。﹞

嘉靖間﹐任佃以禦史謫江陵知縣﹐或有公移與鄰縣知縣﹐輒稱「卽將某人如何﹐某事如何。」鄰縣知縣不堪﹐因署其公移尾答之曰「卽將又卽將﹐卽將二字好難當。寄與江陵任大尹﹐如今不是繡衣郎。」任見之嘿然。聞者爲解順。

【徐如】。﹞

徐侍郎如謫出﹐復以遷廷評入﹐不欲忘舊銜﹐投臺中刺曰「臺末﹐」於他刺曰「臺駁。」又有太常少卿白若性謙下﹐投諸權貴人刺曰「眇眇小學生。」一好事者作詈云「臺末臺駁眇眇小學。同是一﹐徐如白若。」聞者絕倒。

【嚴訥】。﹞

嚴相君訥﹐蘇人﹐面麻﹔髙相君拱﹐河南人﹐作文常用腹稿。俚語誚蘇人曰「鹽豆兒。」誚河南人曰「驢。」二公相遇﹐髙笑嚴曰「公豆在面上。」嚴卽應聲曰「公艸在腹中。」一時捧腹。

【張居正】﹝字叔大﹐號太嶽﹐江陵人。萬曆間官少師。﹞

張太嶽舟泊漢江﹐望黃鶴樓﹐賦詩曰「楓霜蘆雪淨江煙﹐錦石遊鱗淸可憐。賈客帆檣雲裏見﹐仙人樓閣鏡中懸。九秋槎影橫淸漢﹐一笛梅花落遠天。無限滄洲漁父意﹐夜深髙詠獨鳴舷。」

萬曆丁丑﹐張太嶽子嗣修榜眼及第。庚辰﹐懋修復登鼎元。有無名子揭口占於朝門曰「狀元榜眼姓俱張﹐未必文星照楚邦。若是相公堅不去﹐六郎還作探花郎。」後俱削籍。故當時語曰「丁丑無眼﹐庚辰無頭。」

【李言恭】﹝字惟寅﹐號秀巖﹐泗州人。隆﹑萬間臨淮侯。﹞

李月渠僉憲﹐招臨淮侯飲黃鶴樓﹐臨淮有詩曰「勝地慚非作賦才﹐靑尊今向大江開。當年黃鶴雲中去﹐何處梅花笛裏來。風捲潮聲喧島嶼﹐日斜帆影上樓臺。相逢俱是它鄕客﹐休問湘陵杜宇哀。」

李臨淮再過京山縣觀音崖﹐畱詩云「車塵千里楚江西﹐今得髙山且暫棲。湖海幾年違故國﹐春風兩度入招提。飛泉常傍懸崖落﹐野鳥獨藏深樹啼。爲覓老僧談四諦﹐半樓煙月暮云低。」

●卷九十七國朝

【文璧】﹝字徵明﹐以字行﹐溫州刺史林次子也。原籍衡山人﹐故父子皆寫衡山。父自號交木。徵明生少後於祝允明﹐而與徐禎卿﹑唐寅齊名友善。已又與蔡羽﹑王寵同傾一時﹐諸人皆先卒﹐惟徵明在﹐名益起。﹞

文衡山不就寧藩之徵﹐有《病起遣懷》二律﹐云「潦倒儒宮二十年﹐業緣仍在利名間。敢言冀北無良馬﹐深愧淮南賦小山。病起秋風吹白髮﹐雨中黃葉暗松關。不嫌窮巷頻回轍﹐消受鑪香一味閒。」「經時臥病斷經過﹐自撥閒愁對酒歌。意外紛紜如命在﹐古來賢達患名多。千金逸驥空求骨﹐萬里冥鴻肯受羅。心事悠悠那復識﹐白頭辛苦服儒科。」後寧藩敗﹐凡應辟者崎嶇萬狀﹐公獨晏然﹐始知公不可及云。

文衡山食性多禁﹐尢不喜楊家果﹐人或笑之﹐作《解嘲詩》曰「南風微微朝夜吹﹐暑雨未到山中時。此時珍果數何物﹖五月楊梅天下奇。纖牙彷佛嚼冰雪﹐染指頃刻成胭脂。論名列品俱第一﹐我𨿽不解猶能知。天生我口慣食肉﹐淸緣卻欠楊梅福。冰盤堆浸紫葳蕤﹐常年只落供吟目。千金難致漠北寒﹐北人老去空垂涎。渠方念之我棄捐﹐食性吾自知吾偏。十年枉卻蘇州住﹐坐令同儕笑庸鄙。幾回欲作解嘲詩﹐曾未沾唇心不死。葉生生長楊梅塢﹐眼看口啖日千顆。顧從君口較如何﹐補作西崦《楊梅歌》。」

嘉靖初﹐林見素再起爲刑部尙書﹐方到京﹐適文衡山應貢至﹐見素首造其館﹐徧稱於臺省諸公。時喬白巖爲太宰﹐素重見素﹐乃力爲主張﹐授翰林待詔。見素曰「吾此行爲文徵仲了此一事﹐庶不爲徒行矣。」在翰林大爲姚明山﹑楊方城所窘﹐時昌言於眾曰「我衙門中不是畫院﹐乃容畫匠處此耶﹗」惟黃泰泉﹑馬西玄﹑陳石亭與衡山相得甚歡﹐時共酬唱﹐有《雨中放朝》詩云「霏微芳潤霓旌﹐歷落丹墀散履聲。暝色浮煙迷左掖﹐碧雲將雨近西淸。抑垂靑瑣千絲重﹐水落銀橋萬玉鳴。沾灑不辭袍袖濕﹐天街塵淨馬蹄輕。」

承光殿在太液池上﹐一名圓殿﹐中有古栝﹐數百年物也。文衡山有詩云「小苑平臨太液池﹐金鋪約戶鎖蟠螭。雲中帝座團瑤蓋﹐城上鉤陳繞翠。紫气曾回雙鳳輦﹐靑松猶並萬年枝。從來淸蹕深嚴地﹐開盡碧桃人未知。」

文衡山致仕出京﹐馬上口占云「白髮蕭疏老祕書﹐倦遊零落病相如。三年虛索長安米﹐一日歸乘下澤車。坐對西山朝气爽﹐夢回東辟夜窗虛。玉蘭堂下秋風早﹐幽竹黃花不負予。」

文徵明《詠蛙》詩云「靑燈照壁睡微茫﹐トト羣蛙正繞堂。細雨黃昏貧鼓吹﹐誰家靑艸舊池塘﹖年來水旱眞難卜﹐我已公私付兩忘。寄謝繁聲休彊聒﹐吳城明日是端陽。」

錢同愛﹐少美才華﹐且有俠气﹐與文衡山最相得。衡山長郎壽承卽其婿也。同愛每飲必用伎﹐衡山平生不見伎女。二公若薰蕕不同器﹐然相與一世﹐終不失歡。衡山嘗題一畫贈同愛云「圍坐淸談麈尾長﹐墨痕狼籍練裙香。水亭紈扇歌揚柳﹐春院琵琶醉海棠。王謝風流才子弟﹐齊梁煙月錦篇章。毫華豈是泥沙物﹐好在揮書白玉堂。」蓋寫同愛之風流﹐宛如畫出﹐而衡山才情美麗﹐當亦不減宋廣平矣。﹝錢同愛﹐字孔周﹐其家累代以小兒醫名吳中﹐所謂「錢氏小兒」者是也。同愛少年時﹐一日請衡山泛石湖﹐雇遊山舡以行﹐喚一妓女匿之梢中﹐舡旣開﹐呼此妓出見﹐衡山倉惶求去﹐同愛命舟人速行﹐衡山窘迫無計。同愛平生極好潔﹐有米南宮﹑倪雲林之癖。衡山眞率不甚點檢服飾﹐其足紈甚臭﹐至不可向邇﹐衡山卽脫去襪以足紈玩弄﹐遂披拂於同愛頭面上。同愛至不能忍﹐卽令舟人泊舡﹐放衡山登岸。錢同愛與馬承學同學﹐承學好馳馬﹐同愛戲曰「馬承學學乘馬﹐汲汲而來。」馬應曰「錢同愛愛銅錢﹐孜孜爲利。」二人撫掌大笑。﹞

文衡山最喜評校書畫﹐每客至﹐輒入書房中捧捲出﹐展過﹐復捧入﹐數反不倦。一日﹐何元朗來訪﹐衡山書一掛幅贈之﹐曰「髙天厚地千年句﹐虹月蒼江百里舟。君似南宮抱深癖﹐我於東野欲低頭。蒼苔白石柴門迥﹐寂晝淸陰別院幽。自笑子云甘落寞﹐故人粗糲肯淹畱﹐」後題云「元朗自雲間來訪﹐兼載所藏古圖書見示﹐淹畱竟日﹐奉贈短句。」「髙天厚地﹐」乃孟東野詩中語也。

徐髯仙霖﹐金陵人﹐數遊狹斜﹐其所塡南北詞皆入律﹐靑樓俠少﹐推爲渠帥。文衡山題一畫寄之﹐後曰「樂府新傳桃葉渡﹐彩毫徧寫薛濤箋。老我別來忘不得﹐令人常想秣陵煙。」蓋亦有所取之也。﹝正徳末﹐上南徵﹐嬖伶藏賢薦霖於上﹐俾塡新曲﹐絕愛幸之﹐令提調六院事。霖皇恐甚﹐然不敢辭也。後回鑾﹐事始解。南都自徐髯仙後﹐惟金在衡鸞最爲知音﹐善塡詞﹐其嘲調小曲極妙﹐每誦一篇﹐令人絕倒。散套中「馬上抱雞三市斗﹐袖中攜劍五陵遊」最勝。乃用晚唐人羅泣東詩也。﹞

【王寵】﹝字履吉﹐號雅宜﹐蘇州人。嘉靖間貢士﹐淸夷恬曠﹐與物無兢﹐人擬之黃叔度云。﹞

王雅宜《嘲六十再娶》詩云「六十作新郎﹐殘花入洞房。聚猶秋燕子﹐健亦病鴛鴦。戲水全無力﹐銜泥不上梁。空煩神女意﹐爲雨傍髙唐。」﹝浙人有嘲年六十三娶十六歲女爲繼室者云「二八佳人七九郎﹐婚姻何故不相當﹖紅綃帳裏求歡處﹐一朵梨花壓海堂。」﹞

【黃省曾】﹝字勉之﹐號五嶽山人。﹞

黃五嶽從空同子刻意爲詩﹐竟成一家﹐《歲暮述志》云「揚雄艸玄閉環堵﹐夜夜靑藜徒自若。荒經三條醫艸萊﹐仙經一帙披龍虎。采綬浮雲昔已看﹐黃金北斗何須數。世務紛紛不可幹﹐寸心獨抱羲皇古。」

黃勉之風流儒雅﹐卓越罕羣。嘉靖戊戌﹐當試春宮﹐適田子藝過吳門﹐與談西湖之勝﹐便輟裝不北上﹐往遊西湖﹐盤桓累月。勉之自號五嶽山人﹐其自稱於人亦曰山人。田戲之曰「子誠山人也。癖耽山水﹐不顧功名﹐可謂山興。瘦骨輕軀﹐乘危陟險﹐不煩筇策﹐上下如飛﹐可謂山足。目擊淸輝﹐便覺醉飽﹐飯才一溢﹐飲可曠旬﹐可謂山腹。談說形勝﹐窮狀奧妙﹐含腴咀雋﹐歌詠隨之﹔若易牙調味﹐口欲流涎﹐可謂山舌。解意蒼頭﹐追隨不倦﹐搜奇剔隱﹐以報主人﹐可謂山僕。備此五者而謂之山人﹐不亦宜乎﹗」坐客爲之大笑。

【李嵩】﹝南所先生。﹞

李南所隱居陽山﹐以詩酒自娛。性狷介﹐不妄交遊。月惟獨憑一幾﹐焚香玩《易》而已。所居之室﹐扁曰學易處。嘗有詩曰「一室焚香幾獨憑﹐蕭然興味似山僧。不緣懶出忘巾櫛﹐免得時人有愛憎。」年七十二病亟﹐家人迎醫﹐閉目搖手曰「數盡矣﹐畱連何益。」竟坐逝。嘉靖壬辰六月也。

【髙瑤】﹝閩人。﹞

髙瑤尹番禺日﹐鎭守府紅桃盛開﹐時九月也。三司諸公並有詩詠﹐久之﹐索題於髙﹐乃爲絕句云「九月雷聲震海涯﹐絳桃開徧五侯家。殷勤報與寒梅道﹐莫逐東風浪放花。」

【陳瓚】﹝字成玉﹐閩人。﹞

陳成玉善謔﹐友人周行可續弦﹐謔以詩云「十分春色海棠開﹐雲雨漫天暗裏來。可是東君勤愛惜﹐煙蓑乘夜護花臺。」行可多須﹐故嘲之云。

【張傑】﹝字子興﹐仁和人。﹞

杭州西湖盛起於唐﹐至南宋建都﹐則遊人仕女﹐畫舫笙歌﹐日費萬金﹐盛之至矣。時人目爲「銷金鍋。」張子興有詩云「誰爲鴻蒙鑑此坡﹐湧金門外卽瑤池。平沙水月三千頃﹐畫舫笙歌十二時。今古有詩難絕唱﹐乾坤無地可爭奇。溶溶漾漾年年綠﹐銷盡黃金總不知。」

宋太素《中酒》詩云「中酒事俱妨﹐偸閒就黑房。靜嫌鸚鵡鬧﹐渴憶荔枝香。病與慵相續﹐心和夢尙狂。自今攺題品﹐不號醉爲鄕。」張子興亦有《中酒》詩云「一枕春寒擁翠來﹐試呼侍女爲扶頭。身如司馬原非病﹐情比江淹不是愁。舊隸步兵今作敵﹐故交從事卻成讎。淹淹細憶宵來事﹐記得歸時月滿樓。」時以爲非眞中酒者不知此味。

金編修﹝璐﹞未仕時﹐爲外家張氏作志﹐謹依金石之例﹐不書婦姓婦家﹐乃俗夫也。意編修爲輕己而背言詆之。張子興口占長短句嘲曰「張翁墓志﹐金生執筆。不書婦氏﹐婦家稱屈。金生自謂能文字﹐才動筆時便忍气。韓退之﹐柳柳州﹐蘇東坡﹐歐陽修。當時墓志做多少﹐畢竟門前罵不休。」

【郎瑛】﹝字仁寶﹐杭州人。﹞

正徳中年﹐京都士人忽以巾易帽﹐四方效之﹐販夫走卒亦有僭用者﹐郎瑛有口占曰「忽出街衢不柰看﹐今時人物古時冠。望塵走俗人心厭﹐況又庸人戴一般。」友人孫體時一日戴巾來訪﹐恐瑛誚之﹐途中預構一絕。瑛見而方笑﹐孫對曰「予亦有巾之詩。」遂吟曰「江城二月暖融融﹐折角紗巾透柳風。不是風流學江左﹐年來塞馬不生げ。」二人相對一笑。

嘉靖初﹐郎瑛將遊南都﹐有事於學宮﹐適值葉教諭﹝相﹞新至﹐召而言曰「汝能作詩則行。」遂指亭前芙蓉爲題。瑛書一絕呈之云「名花不鬥艷陽妝﹐自向儒宮醉晚陽。莫道秋容顏色淡﹐野梅淩雪有天香。」葉知有爲﹐故意復曰「我欲題折枝者。」瑛不得已﹐憤而口占﹕「天香國色美丰姿﹐只是西風墜枝。今日悲秋人見汝﹐有何奇句動吾師。」葉笑而放之。逾二年﹐乃子索題芙蓉扇面﹐偶感前事﹐書曰「莫向芙蓉怨不平﹐風塵從古困儒生。當年錯怪淮陰少﹐自有王孫未有名。」它日﹐乃父見之﹐謂瑛曰「汝尙記憶前事耶﹖」因出酒命酌﹐痛歡而罷。

嘉靖中﹐有好爲六朝詩者﹐不獨巧麗﹐且欲用不經人道之語易字換句﹐遂至妄誕不稽。金編惰璐作詩嘲云「何處歌新調﹐旖旎固不羣。剪花金瑣瑣﹐鬥葉玉紛紛。巧壘空中錦﹐輕裁水上云。自慚心大拙﹐到此不能文。」又虞子匡一日遞一詩示郎仁寶請商之﹐仁寶三誦不知何題。虞臼﹕「吾效時人換字之法﹐戲攺嶽武穆《送張紫陽北伐》詩也。其詩曰﹕『誓律飈雷速﹐神威震坎隅。遐徵逾趙地﹐力戰越秦墟。驥蹂匈奴頭﹐戈殲韃靼軀。旋師謝彤闕﹐再造故皇都。嶽之號令﹐風霆迅天﹐聲動北陬。長驅渡河洛﹐直搗向燕幽。馬蹀月氐血﹐旗梟克汗頭。歸來報明主﹐恢復舊神州。』不過逐字換之。」遂撫掌相笑。﹝璐與珊兄弟齊譽﹐嘉靖乙巳﹐天下十荒八九﹐百物騰湧﹐時疫大行﹐餓孚橫道。珊除夜作二轉語云「年去年來來去忙﹐不飲千觴飲百觴。今年若還要酒喫﹐除卻酒邊酉字旁。」謂飲水也。「年去年來來去忙﹐不殺鵝時也殺羊。今年若還要鵝喫﹐除卻鵝邊鳥字旁。」謂殺我也。﹞

【程文憲】﹝鄱陽人。﹞

程文憲少與其兄隘齋及友人徐朝信修業於南天寺﹐主僧名復先者﹐後文憲筮仕鎭江﹐一日﹐僧持朝信所撰提緣疏並隘齋書﹐令爲徧千門第之媒﹐文憲贈金帛歸。後文憲謝病還裏﹐隘齋仕維楊興化﹐僧亦往謁之。口占一絕寄云「南天和尙雪盈頭﹐遠泛維楊一葉舟。帶去潤州抄化疏﹐也應添卻隘齋愁。」不二年﹐朝信官東安﹐僧又告文憲而往﹐文憲寄詩云「東安官舍冷如冰﹐杖錫秋風興欲乘。疏是先生親筆撰﹐不須懊惱怨山僧。」僧因梗於足不果啟行﹐無何﹐事不戒於火﹐文憲聞之﹐作詩云「紺宇緇宮盡掃除﹐如何回祿妒浮圖﹖不知跛足髡頭子﹐救得提緣疏也無﹖」聞者大笑。

鄱陽荻湖灘有神祠﹐祀楚三閭大夫﹐鄕人崇信極篤﹐稍有拂逆﹐疑神爲崇﹐香炬輝煌﹐牲軟無虛日﹐每歲有秋﹐抄化鉦鼓動地。程文憲偶寓其所﹐童子請肅衣冠﹑捧鑪香遠迓之﹐文憲笑而作詩曰「懷襄利祿渺如塵﹐魚腹甘心葬此身。可笑鄕人污忠節﹐沿門抄谷漫扛神。」粘門扉而髙臥﹐至則周旋數回而去。不數日﹐莊僕子女疾作﹐陰有怨言﹐文憲聞﹐書數語命往決之。「靈均之號兮奚憑﹖同列之讒兮奚名﹖相將以蠱惑兮奚君﹖離騷旣作兮九歌復鳴。精忠凜凜兮披誦猶生﹐顧言一白兮庶幾乎徵君之靈。」神降茫然無知﹐惟曰「汝有災咎﹐神本不。但念汝主甚賢﹐故爲轉移之無憂。」僕喜而歸﹐疑竟釋。用是鄕人諂褻之態少逭焉。

【張嘉猷】﹝字獻叔﹐閩人。性嗜酒﹐有晉人風致。﹞

張嘉猷爲龍泉教諭﹐王禦史應箕亦同鄕人﹐巡按至處州﹐張欲王以出格之禮相待﹐而王反甚踞﹐王合槪府縣學官而試之﹐張不得已﹐勉彊就試。王以秋江晚霽命題﹐張落句云「芙蓉最是無情物﹐又向前溪作晚陰。」王覽之大怒﹐痛恨入骨。蓋王之未遇時﹐其母攺節適人前溪﹐故張辱之也。次日﹐對眾官漫然嗔罵。將別﹐一教官重責十五下﹐而張亦竟署最下考左遷。﹝張他作如「獨憐芳艸別﹐共醉菊花杯。坐席流花气﹐徵鞍拂柳絲。」可謂俊雅。﹞

【何良俊】﹝字元朗﹐號柘湖﹐華亭人。與弟叔皮稱東海二何。﹞

何元朗爲南京翰林院孔目﹐董潯陽贈五言律三首﹐其一曰「執戟余方倦﹐ゼ詞爾獨雄。人分兩部別﹐官爲陸沈同。長路多秋艸﹐虛堂急暮虫。更憐他夜月﹐淸影隔江東。」其二曰「載筆新供奉﹐承恩舊帝京。離宮通祕署﹐江水切蓬瀛。待問稱書府﹐髙談謝墨卿。通來聞紙貴﹐知爾賦初成。」其三曰「行行遠送將﹐此去羨仙郎。作吏眞成隱﹐之官卻到鄕。千峯在城闕﹐一水限河梁。別後憑誰寄﹖秋籬歲歲芳。」

嘉靖戊午﹐何元郎致仕﹐南都諸公押鶯字韻詩以贈﹐朱射陂後一聯云「煙灌野陰滋畎蕙﹐宮城曙月響山鶯。」其前一句諸公悉不能解﹐獨許石城一聯云「買得曲池堪斗鴨﹐種成芳樹好藏鶯。」爲諸公嘆賞。

何元郎寓居姑蘇時﹐嘗過皇甫百泉小飲﹐百泉次日作詩來謝﹐中一聯云「甕非鄰捨酒﹐是故鄕魚。」後己巳年﹐元郎移家歸松﹐王玉遮來訪﹐泊舟河下﹐酒半作詩贈元郎﹐舟中自取一軸書之﹐對客揮灑立就﹐中一聯云「門椏舊五樹﹐江鱸新四腮。」同時諸人以爲摹寫極工。﹝葑門老儒朱野航頗攻詩﹐館於王氏﹐與主人晚酌罷﹐主人入內﹐適月上﹐朱得句云「萬事不如杯在手﹐一年幾見月當頭。」喜極﹐發狂大叫﹐叩扉呼主人起﹐詠此二句。主人大加擊節﹐取酒更酌。明日﹐徧請善詩者賞之﹐大爲張具﹐徵戲樂﹐畱連數日﹐吳下風流雅致如此。﹞

鎭江鄔佩之以詩名家﹐其子亦有文﹐何元郎款之飯﹐見其扇頭有細書詩數首﹐取視之﹐中有一聯云「匣有魚腸堪借客﹐世無狗監莫論才。」何極愛之﹐以爲近代之詩﹐亦難得如此者。後題名曰陸君弼。後訪之﹐陸乃江都人﹐歐侖山弟子。

【田藝蘅】﹝字子蘅﹐錢塘人﹐汝成子。﹞

李白《浣沙石上女》詩﹕「一雙金齒屐﹐兩足白如霜。」屐以木爲之﹐卽今之木屐﹐古婦女亦著之。今廣東婦女𨿽晴天白晝亦穿木屐。田於藝嘗戲給事中李孺徵云「樂府有《雙行纏》﹐今南海可謂《雙行屐》矣﹗」因作雙行屐云「荔枝醉顏﹐末麗蟠淸馥。孔雀隱蘭臯﹐佳人出茅屋。繡帛謝纏綿﹐赤腳幸馳逐。白足越羅裙﹐紅屐奇南木。金齒滑不磨﹐玉趾纖可掬。西子畫さ聲﹐東陽素波沐。不雨石琳瑯﹐無雷車櫪轆。烈日響洞房﹐良宵展郎腹。非乏蓮花承﹐頗厭筍芽縮。知音美自然﹐絲竹不如肉。」孺徵笑曰「足可補香奩新詠也。」他日﹐與李兵部少偕在西湖席上﹐以金蓮小命題索賦﹐田復戲之曰「貴地惟有雙行屐耳。」舉以誦之﹐軒渠不能自己。

具區東山有井﹐淵深叵測﹐世呼柳毅井。卽唐所傳洞庭君女歸柳毅事。言至今風月夜﹐往往見彼雙雙出遊。嘉靖辛丑﹐田子藝同中書舍人王子﹑蔡子同遊﹐酒酞﹐因吟曰「橘花垂蔭碧闌干﹐此地曾經柳毅傳。卿亦有書吾肯寄﹐汲深千尺轆轤縣。」時林月漸明﹐隱隱見橘柚影中一美人﹐掩映若隔煙霧﹐卻前遙吟曰「橘花如雪晚風淸﹐迢遞關山春夢驚。明月一天涼似水﹐不堪重省舊時情。」卽追討其迹﹐杳不可得。質明﹐欲辟地祠之﹐鋤下然有聲﹐得一石碑﹐題曰龍井神女祠﹐因建宇於其上。

【蕭鳳質】﹝奉新女子。﹞

嘉靖間﹐蕭鳳質之夫遊學在外﹐屬小疾﹐鳳質爲言寄之﹐有云「聞不安﹐恨東西相隔﹐妄職有所不能書﹐徒涕泣懷念而已。小詩慰勉。詩云﹕欲把相思遠寄君﹐恐教牽動讀書心。閒花野艸休關念﹐養取葵心向紫宸。」﹝瑞州劉舉人文光﹑廖舉人暹﹐嘉靖乙丑會試京師﹐廖從老嫗買妾﹐僞指劉曰「娶汝劉君也。」女卽拜劉﹐劉辭謝。明日﹐老嫗詣劉講婚﹐劉曰「娶妾者﹐廖也﹐非我也。」嫗歸語女﹐女誓曰「吾旣拜劉﹐業已許之﹐豈肯易志﹖不然﹐有死而已。」劉不得已曰「後三年方得來娶。」女矢無它適﹐劉遂納聘﹐辭赴南雍﹐酌酒爲別﹐贈詩云「玉手纖纖捧玉杯﹐仙郎南去幾時回﹖天涯到處生芳艸﹐須記淩寒雪裏梅。」﹞

●卷九十八國朝

【廖道南】﹝字鳴吾。湖廣先是中卷。正徳辛巳會元。張治﹐茶陵人﹐廖﹐蒲圻人﹐其三人亦並楚產。考官笑曰「此湖廣鄕試榜也。」先是﹐帝星明於江漢﹐故世廟以此歲由興藩入繼大統﹐而魁選又應文星﹐故攺湖廣爲南捲﹐而鄕試亦增五名。﹞

廖道南爲舉人﹐卒業南雍﹐與南妓陳淑女狎﹐廖有《詠裹足》一絕曰「白練輕輕裹﹐金蓮步步移。莫言長在地﹐也有上天時。」又嘗與陳聯句《詠穩卓》一絕云「木屑原來斧鑿成﹝廖﹞﹐暫來低處立功名﹝陳﹞。𨿽然不作擎天柱﹝廖﹞﹐也斷人間枉不平。」﹝陳﹞

嘉靖甲午間﹐廖道南以議建九廟被眷﹐大擢如在卽﹐時倫公以訓與廖同官﹐遇弗逮﹐心頗不平。廖忽謂倫曰「吾有句云『人心不足蛇吞象。』」倫卽應聲曰「天理難容獺祭魚。」倫籍廣東﹐廖籍湖廣﹐百粵有蛇蠻之誚﹐荊楚有乾魚之譏。故舉以相嘲云。﹝廖後以父喪歸﹐西迎上於承天﹐衣紅﹐上弗悅﹐罷其官。﹞

【髙叔嗣】﹝字子業﹐號蘇門﹐洛陽人﹐嘉靖癸未進士。生支幹與僞漢友諒同﹐旣遷楚臬﹐恆邑邑不自得﹐發病卒﹐實友諒彭湖之歲。﹞

髙蘇門飲平定孫太守宅﹐孫時壽八十二﹐蘇門贈詩曰「楡關月出滿晴暉﹐畱客芳尊盡夜歸。本戀靑山辭虎竹﹐甘垂白髮守魚磯。藥欄傍戶花香入﹐藤樹當庭葉露微。便向溪問衰健﹐周王仍欲夢熊非。」﹝叔嗣未弱冠﹐著《申情賦》萬言﹐大梁之士駭曰「髙氏才子也。」﹞

【袁】﹝字永之﹐嘉靖丙戌進士﹐授兵部主事﹐因兵部火﹐謫戍松江以終。﹞

袁七歲時﹐卽穎悟殊等。所親有仕爲泰安吏目歸者﹐以扇索詩﹐遂信手書云「蓮幕淸風滿泰山﹐歸來林下一人閒。宦情恰似秋云薄﹐相對黃花滿笑顏。」

袁胥臺次電白觀海﹐畱詩云「電白城髙海上開﹐飛樓千尺俯蓬萊。三山隱見從空起﹐八極溟入望來。蜃气朝蒸疑是霧﹐潮聲晝湧忿如雷。遙思驅石當年事﹐直欲乘搓去復回。」

【陸粲】﹝字浚明﹐一字子余。﹞

陸貞山幼善屬對﹐錢漕湖秋日過其家﹐指庭中樹曰「秋聲在樹鳴金鐵。」卽對云「山色當窗罨畫圖。」謝樂全見其目秀﹐言「聰明露在眼上。」應聲云「錦繡羅於胸中。」時年甫六七歲耳﹐稍長﹐同陸象孫會客﹐曰「圍棋賭酒﹐一著一酌。」客無以應。粲卽云「何不對『坐滿觀書﹐五更五經。』」他若「臣作股肱耳目」對「予敷心腹腎腸」﹐「五事貌言視聽思」對「七音宮商角徵羽」﹐又「棗棘爲薪﹐截斷劈開成四束」﹐「閶門起屋﹐移多補少作雙間。」此類甚多。

粲兄采亦善屬對﹐東郊巡按蘇松刷捲﹐許禦史戲云「北臺東禦史﹐西人巡按南方。」東不能屬。采私爲對云「冬宮夏侍郎﹐春日辦完秋稅。」又一人出對與學子云「呵硯作書﹐口內風雲生黑雨。」采亦代爲屬云「鋪牌買快﹐掌中天地現金星。」

陸世明﹑陸浚明同宗也﹐俊材藻思﹐聲稱藉甚﹐舉於鄕﹐赴省試下第歸﹐過臨淸﹐鈔關錯認爲商﹐令納稅﹐陸卽書一絕呈主事云「獻策金門苦未收﹐歸心日夜水東流。扁舟載得愁千斛﹐聞說君王不稅愁。」主事見詩驚愧﹐亟迎入﹐款贈甚厚。

金陵一妓能詩善鼓琴﹐以月琴自號。陸世明過其家﹐口占《點絳唇》贈之云「三尺冰弦﹐夜深彈破靑天竅。意中人杳﹐只有淸光到。雲雨無緣﹐總是相思調。愁懷抱﹐嫦娥心照﹐訴與他知道。」妓求室中春聯﹐卽援筆書云「半窗花影人初起﹐一曲桐音月正中。」妓贊誦不已﹐徐言「中字恐不如髙字。」世明欣然易之。﹝金陵教坊妓齊錦云者﹐能詩善鼓琴﹐嘗對人雅談終日不倦﹐與庠士傅春眷愛﹐更不他接。春受仇事誣系獄﹐錦云脫簪珥爲饋給﹐時或不繼﹐售臥褥供之。後謫戍遠方﹐錦云欲隨行﹐春恐途中反生禍端﹐力止之。錦云因贈一絕﹕「一呷春醪萬里情﹐斷腸芳艸斷腸鶯。願將雙淚啼爲雨﹐明日畱君不出城。」錦云旣歸﹐蓬首垢面﹐閉戶不出﹐日讀佛書﹐未幾病沒。人多義之。﹞

【顧明】﹝號霞山﹐武進人。﹞

顧明同陳總戎宴白康敏園﹐畱詩曰「山城春盡柳花香﹐亂撲王孫云錦裳。萬巧共看金作谷﹐百壺那惜玉爲漿。賓朋得意心俱醉﹐節鉞宜人气自揚。愧我請纓今已暮﹐江東畱滯一淸狂。」

有業縫衣者﹐以賄得獎冠帶﹐顧霞山嘲曰「近來仕路太糊塗﹐彊把裁縫作士夫。軟翅一朝風蕩破﹐分明兩个剪刀箍。」

顧霞山坐事亡命﹐過滸墅關﹐關吏呵止之﹐顧獻詩曰「落魄江湖過滸頭﹐瀟瀟行李一扁舟。撐腸拄腹三千卷﹐盡欲濡君助國謀。」主事亟延接之﹐厚贈去。

【皇甫氵方】﹝字子循﹐號百泉﹐錄之子﹐長洲人﹐嘉靖己丑進士。官稽勛郎中﹐兄衝﹑氵孝弟濂﹐並擅才名﹐而司勛尢爲白眉。﹞

皇甫氵孝詩特工五言﹐至七言近體﹐薄不多作。氵孝卒﹐蔡子木悼之云「五字沈吟詩品絕﹐一官憔悴世塗難。」時以爲實錄﹐蔡每對人讀﹐輒哽咽淚下。

皇甫氵方赴丹陽廣福寺與弟氵方言別云「古寺碑題西晉年﹐澄湖如練倚窗前。寒云自覆金光殿﹐荒艸猶埋玉乳泉。楓葉染霜秋後色﹐雨花和梵夜中禪。亦知閱水同觀世。不柰潮聲送客船。」

皇甫氵方訪李伯華太常﹐有詩云「拂衣歸臥一丘安﹐命駕何辭千衛難。書插髙樓虫蠹盡﹐棋拋別墅鳥污殘。雄心每向詞中發﹐變態都將戲裏看。自愧交知成白首﹐猶持長劍倚人彈。」伯華以善相名﹐又嘗作《寶劍記》﹐故司勛及之。

唐錢起﹑郎士元並擁大名﹐自丞相以下﹐更出作牧﹐二子無詩祖餞﹐時論鄙之。皇甫子循與蔡子木同官陪都﹐頗亦似之。後子循在澶州﹐寄懷詩末云「日月江頭聞送客﹐每於詩卷恨錢郎。」

昆山顧茂儉妹﹐乃雍裏方伯之女﹐皇甫百泉之甥也﹐嫁孫僉憲家爲婦﹐甚有才情﹐嘗有《春日》詩云「春雨過春城﹐春庭春艸生。春閨動春思﹐春樹叫春鶯。」

【蘇志臯】。﹞

京師宣武門外有寺曰歸義﹐凡士大夫送行多於其間。嘉靖中﹐刑部副郎蘇志臯一日餞客先至﹐僧房辟間有李鎭所畫判子一副﹐乃脫靴爲壺﹐令一鬼執而投之﹐一鬼執酒壺於判後竊飲之。蘇因暇戲題詩以嘲云「芭蕉秋影送婆娑﹐醉裏觥籌射鬼魔。到底不知身後事﹐酆都城外更如何」﹖蘇友髙東谷時爲光祿少卿﹐夜夢綠衣使者揖曰「蘇司寇嘲戲太重﹐求爲解之。」次日﹐髙告於蘇﹐蘇思而告以歸義之故﹐兩人相笑別去。髙復夢綠衣曰「我以公與蘇司寇交厚﹐專爲求解﹐何置不言﹖」髙明日顓往蘇處﹐特拉同至歸義﹐復題云「蟠桃頻竊酒頻傾﹐總是區區兒女情。莫道不知身後事﹐目光如電照幽冥。」是夕﹐髙復夢綠衣來謝。蓋亦異云。

【蔡汝楠】﹝字子木﹐號白石﹐徳淸人。嘉靖壬辰進士﹐官大司空。﹞

楊州郝侍禦構東園寅樓﹐蔡子木題云「大隱結樓城市裏﹐獨憐樓戶向東開。瓊花不受西風落﹐虛幕常迎曙色來。海畔三山堪寄眺﹐林間五老共傳杯。知君別訪長生訣﹐倚檻時時待鶴回。」

【許谷】﹝字仲貽﹐號石城﹐上元人。嘉靖間太常卿。﹞

許石城乙酉中鄕試﹐已丑﹑壬辰俱落第﹐出都門﹐口占自嘲﹐有「歸去南京無別事﹐算來依舊念書經」之句。聞者爲之捧腹。至乙未會試第一。

許仲貽《潞河道中寄都下諸君》云「長河南下客程遙﹐北望燕山翠不消。散吏衣冠今故國﹐美人簪總丹霄。風前驛樹枝搖落﹐天外江鴻影寂寥。何日金門還曳履﹐雲中重聽奏簫韶。」

【王維禎】﹝字允寧﹐號槐野﹐陜西華州人﹐生平所推伏者﹐獨杜少陵。一日謂王元美曰「趙刑部某治狀何如﹖」曰「循吏也。甚慕公詩﹐且苦吟。」大笑曰「循吏可作﹐詩何可便作﹖」又謂元美曰「見王謀詩否﹖曰「見之。」又曰「曾示我一冊﹐吾欲與評之﹐渠意不受評﹔渠欲吾延譽﹐令吾無可譽。」後念其母老病乞南﹐得國子祭酒﹐歸省﹐道經華山﹐爲文祭之﹐大約以母素敬神﹐而不蒙庇﹐卽愈吾母病﹐吾大吏也﹐能爲文以不朽神。其辭頗支離怪誕。居無何﹐以地震死西安。李戶部愈素恨允寧﹐假華山神爲文﹐詈而謬之﹐今並傳關中。﹞

王允寧﹐臨潼初度﹐有詩自嘲云「辛丑仲冬月二日﹐吾今三十五年過。漫將車馬驅塵海﹐豈有文章艷綺羅。冉冉松云依閣度﹐輝輝梅日傍人和。他鄕杯酒難成醉﹐策杖驪山望故阿。」

【朱曰潘】﹝字子價﹐號射陂﹐寶應人。嘉靖間﹐官副使。﹞

嘉靖中﹐火災後﹐朝廷將鼎新三殿﹐令兩京各衙門官出銀助工。時朱射陂爲主客正郎﹐賞作一詩云「五云深處鳳樓開﹐中外欣欣盡子來。敢謂鷺鶿能割股﹐顧同ケゲ可消災。司空怪見如無物﹐村僕何如歡破財。安得黃金髙北斗﹐卽教三殿麗蓬萊。」𨿽則戲調之詞﹐然有諷有諭﹐人以爲切中事情云。

朱射陂雨中遇天隆寺﹐檢《楞伽》遺教諸經﹐作詩曰「歷陽飛雨過江寒﹐亂石髙杉路萬盤﹐不向諸天行處險﹐豈知三藏到時難。深林貝葉僧翻少﹐中夏枇杷鳥啄殘。獨怪世緣非偶爾﹐入門先認說經壇。」

朱射陂又有《秋閨怨》曰「合歡樹上鳥欲棲﹐空房織綿寶家妻。遙遙夜夜誰能柰﹐三三五五並相攜。鏡花對影慚雙笑﹐燭淚分行伴獨啼。莫道回文能妙絕﹐陽臺雲雨隔安西。」

【喬世寧】﹝字景叔﹐耀州人﹐嘉靖間官學憲。﹞

喬景叔己酉歲﹐以楚藩參入賀萬壽﹐攜行卷百餘首示王元美﹐元美最愛其《寄王太史元思謫戍玉壘》一律﹐云「學士兩朝供奉年﹐上林詞賦萬人傳。一從玉壘長爲客﹐幾放金雞未擬還。聞道買田臨淮口﹐能忘歸馬向秦川。五陵它日多豪俊﹐空望城南尺五天。」

王仲山同將至金陵﹐聞喬景叔遷官赴蜀﹐詩以志慨曰「共期江上聽潮聲﹐幾歲秋風旅雁情。正喜舟臨桃葉渡﹐忽聞君向蜀山行。巴川水映琴臺落﹐劍閣云隨馬足生。後會不知何日是﹖鐘陵西望淚縱橫。」

【劉鳳】﹝字子威﹐號羅陽﹐嘉靖間侍禦。﹞

客有談飛來峯疑其妄者﹐劉子威戲爲《徵事》一首云「怪山絕越未嘗無﹐逃石臨流不可呼。縣鼓夜穿雙去鶴﹐澤鐘晨響匹棲鳧。牡飛此日來城闔﹐雄化何年走轆轤﹖豈有鐸驚翩自至﹐不須流血用鞭驅。」

劉子威《賦綠牡丹》云「萼華開縹鳥﹐異色艷新姝。柳帶煙堪似﹐樽傾光未殊。芰荷衣欲濕﹐鸚鵡貌中圖。若向河陽覓﹐石家應自無。」

劉子威擬《詠彈琴孌童應令》云「鴛袂玉琴淸﹐移宮作上聲。小來元識曲﹐出性愛吹笙。掩抑兩三弄﹐低徊一再行。千秋無假諭﹐自絕此時情。」

張幼於所幸陳姬亡後﹐幼於忽夢姬問佛圖澄是佛是道﹐劉子威戲贈曰「月明多露夢來時﹐落葉哀蟬曲正悲。瞥見愁魂疑慘黛﹐似聞小語乍低眉。塵中幻劫元隨世﹐在日神通亦應期。除是解禪情總謝﹐定知無个罷相思。」

隆慶二年五月﹐陜西民李良雨本男子﹐無恙﹐忽變爲婦人﹐與同夥一人合爲夫婦﹐其弟李良云報官奏聞﹐劉子威有詩曰「鴻蒙乃與陰陽事﹐猶疑天地未分明。有時埏埴作狡獪﹐攸忽善幻非常情。不見晉人一旦遂爲雌﹐人事反覆絕難知。牛哀已爾成異類﹐蟬付齊後何論爲﹖丈夫作計無自喜﹐早晚會隨風雲起。但爾藏頭向閨裏﹐世間不復幾男子。」

【李春芳】﹝字子寶﹐揚州興化人﹐號石麓。﹞

嘉靖甲午秋﹐有士子赴鄕試﹐題詩於讀書之屋而行﹐尾句云「明歲看花三月麗﹐滿城桃李先春芳。」蓋自寓也。明年春榜﹐李春芳作狀元。以此詩爲讖。

世廟自號天河釣叟﹐命羣臣賦詩﹐李春芳應制獨爲稱旨。其詩曰「紅竿百尺倚潢流﹐獨泛仙槎犯鬥牛。光拱眾星爲玉餌﹐象垂新月作銀鉤。撒開煙水三千丈﹐坐老乾坤億萬秋。相遇玉皇如有問﹖絲綸今屬大明收。」

初﹐李石麓讀書句曲崇明寺中﹐有詩與寺僧﹐曰「年年山寺聽鳴鐘﹐匹馬長途憶遠公。它日定須畱玉帶﹐題詩未許碧紗籠。」及作相﹐僧攜詩抵京師﹐公解玉帶以贈﹐僧歸建樓藏之﹐名玉帶樓。

【楊繼盛】﹝容城人。其父母不睦者十年。一日自遠歸﹐去家三十里﹐暮不及至﹐因假宿二郎神廟﹐夜夢其神呼曰「爺可速回﹐娘候汝久矣。」及回一合﹐遂生椒山﹐厥狀與神最肖﹐故小字二郎。﹞

楊椒山《夜感月有懷》﹐賦詩云「鎖合西臺煙霧浮﹐孤燈相對夜悠悠。寒欺艸榻涼如洗﹐風捲星河曙欲流。報主獨憐盛孟浪﹐論交誰復憶同遊﹐多情惟有舊時月﹐猶自偸光入气樓。」

嘉靖壬子﹐楊椒山渡江訪唐荊川先生不值﹐因登焦山﹐題礙月亭壁云「楊子懷人渡楊子﹐椒山無意合焦山。地靈人傑天然巧﹐瞬息神遊萬古間。」後豫章謝廷傑督學南畿﹐摹此詩刻之石。未幾亭圯﹐墨迹煙滅云。

楊椒山《臨刑詩》﹕「浩气沖太虛﹐丹心照千古。平生未了事﹐畱與後人補。」其子應尾因號補亭﹐後以蔭官京師﹐每過西市﹐輒涕泣回車。西市﹐椒山受刑處也。

【諸大綬】﹝字端甫﹐號南明﹐山陰人。嘉靖丙辰狀元。﹞

髙昆侖太史奉使還蜀﹐諸南明送以詩云「淸宵天祿正然藜﹐暫捧周圭出玉墀。回望五雲天咫尺﹐行看三峽路逶迆。晚風亂度猿聲急﹐曉月橫浮嶽色奇。知是相如擅詞賦﹐登臨到處有新詩。」

【範應期】﹝字伯禎﹐號屏麓﹐烏程人。﹞

範屏麓爲國子時﹐赴京鄕試﹐將送者皆集﹐舟甫發﹐忽一喪舟至﹐哭甚哀﹐眾爲不歡。忽又一舟至﹐載一麗妓﹐眾邀至﹐屬以侑觴﹐妓曰「前三年此時有客上京﹐妾得事之。」問爲誰﹖曰「記是徐瑤泉者﹐尙不知已首捷也。」眾爲鼓掌﹐大號舉觴﹐屬公酣飲極歡﹐曰「兆定矣。」是夜﹐公臥舟中﹐夢入廣寒宮﹐老桂輪困﹐飄香散采﹐爲嫦娥者千百輩﹐皆齊聲歌曰「絲綸閣下文章靜﹐鐘鼓樓中刻漏長。獨坐黃昏誰是伴﹖紫薇花對紫薇郎。」旣醒﹐知其爲吉兆﹐而眾皆聞天香經日不散。是科果成殿元﹐極鑾坡之選。泥金報日﹐夫人訃音已至﹐續娶吳夫人﹐小字紫薇。

【袁宗道】﹝字伯修﹐萬曆丙戌會元。﹞

袁伯修﹑黃平倩二太史﹐寒夜集朱靜甫侍中維摩室﹐作禪語﹑莊語﹐兩相倡和﹐以捷爲勝﹐頓成五十七字對。禪語曰「那畔消息﹐見半點兒﹐有甚巴鼻。若非是千了萬了﹐說不盡百樣郎當。因此上﹑雪山中忙倒了釋迦。喫麻喫米﹐受苦擔饑﹐生怕放逸魔﹐花費了眼前日子。」莊語曰「這邊事情﹐到十全處﹐還未稱心﹐忽地便七旬八旬﹐嘆原來一場扯淡。只落得﹑漆園裏笑殺个莊周。應馬應牛﹐逍遙散誕﹐都將逆順境﹐交付與頭上天公。」

●卷九十九國朝

【李攀龍】﹝字於鱗﹐號滄溟﹐濟南人。嘉靖間﹐官按察使。其詩多風塵字樣﹐人謂之李風塵。其終也﹐以舉筆作文﹐心痛卽死。何大復亦然。﹞

李於鱗爲按察副使視陜西學﹐而鄕人殷者來巡撫。殷以刻核名﹐尢傲而無禮﹐嘗下檄於鱗代撰奠章及送行序﹐於鱗不樂﹐移病乞歸﹐殷固畱之。入謝﹐乃請曰「臺下但以一介來命﹐不則尺虎見﹐屬無不應者﹐似不必檄也。」殷愕然起謝過。有所屬撰﹐以名刺往﹐而久之復移檄﹐於鱗恚曰「彼豈以我重去官耶﹖」卽上疏乞休﹐不待報竟歸﹐吏部惜之﹐用何景明例許養疾﹐疾愈起用﹐蓋異數也。於鱗歸杜門﹐自兩臺監司以下請見不得去﹐亦無所報謝。以是得簡倨聲。又嘗爲詩﹐有云「意气還從我輩生﹐功名且付兒曹立。」諸公聞之﹐有欲甘心者矣。

李於鱗《懷宗子相》詩﹕「薊門秋杪送仙槎﹐此日開尊感歲華。臥病山中生桂樹﹐懷人江上落梅花。春來鴻雁書千里﹐夜色樓臺雪萬家。南越東吳還獨往﹐應憐薄宦滯天涯。」子相每誦中聯﹐自嘆以爲不可及。﹝於鱗守順徳時﹐有胡提學者過之﹐其人蜀人也。於鱗往訪﹐方掇茶次﹐漫問之曰「楊升庵健飯否」﹖胡忽云「升庵錦心繡腸﹐不若陳白沙鳶飛魚躍也」。於鱗拂衣去﹐口咄咄不絕。後按察關中﹐過許中丞宗魯﹐許問﹕「今天下名能詩何人」﹖於鱗云「惟王元美﹐其次爲宗子相」。時子相爲考功郎﹐許請子相詩觀之﹐於鱗忽勃然曰「夜來火燒卻。」許面赤而已。﹞

殷太史正甫至自泰山﹐李於鱗贈詩曰「明堂天子昔登壇﹐禦道風流擁漢宮。海色回臨三觀動﹐春陰不散五松寒。白雲忽向封中出﹐玉牒誰從篋裏看。此日滿朝求禪艸﹐相如早晚入長安。」又作詩《問正甫》云「上宮春色自何年﹖阿閣神房幾洞天﹖囊裏定攜三秀艸﹐懷中曾擬四愁篇。射牛漢迹今猶在﹐系馬吳門似杳然。七十二家論祀典﹐還朝可奏聖人前。」

「舊河通瓠子﹐新浪漲桃花。」元人張仲舉詩也。嘉靖中﹐河決徐沛﹐大司空萬安朱公衡排眾議﹐攺築新渠。百年河患﹐一旦屏息。海內名士咸有頌章。李於鱗詩云「河堤使者大司空﹐兼領中丞節制同。轉餉千年軍國壯﹐朝宗萬里帝圖雄。春流無恙桃花水﹐秋色依然瓠子宮。太史但裁溝洫志﹐丈人何減漢臣風﹗」「春流」一聯﹐王元美亟稱之﹐以爲不可及。然實用張語﹐而意稍不同。後元美過新河﹐亦有詩呈朱公云「日出煙空匹練飛﹐大荒中劃萬流依。連山盡壓支祁鎖﹐逼漢疑穿織女機。九道微輸寬气象﹐六軍容物迥光輝。甘棠欲讓金堤柳﹐曾護司空卻蓋歸。」論者以「支祁」「織女」一聯又在「槐花水」「瓠子宮」之上。

李於鱗《寄題王元美藏經閣》云「巖飛閣太湖傍﹐有客翻經日滿牀。白馬尙畱霜練影﹐彩毫應帶日花香。當年張掾生秋興﹐何處支公坐道場。君自風流兼二子﹐吳門極目正茫茫。」

李於鱗《題周天球小象》云「落魄吳門五十春﹐懶從髙閣畫麒麟。此中墨客爭知妙﹐何處詞人更有眞﹖白眼自宜置丘壑﹐紅顏元不染風塵。東墻休掛喬家女﹐夜恐周郎作後身。」

【王世貞】﹝字元美。弟世懋﹐字敬美﹐海上有鳳麟洲﹐故兄弟各以爲號。﹞

王元美十五時﹐受《易》山陰駱行簡先生。一日﹐有鬻刀者﹐先生戲分韻教元美詩﹐元美得漠字﹐輒成句云「少年醉舞洛陽街﹐將軍血戰黃沙漠。」先生大奇之﹐曰「此子異日必以文鳴世也。」

楚人陸生嘗從軍得官﹐而善按摩﹐多戲術。王元美贈詩曰「翩翩裘馬俠兒風﹐靑眼人間計未窮。早歲散金收劍客﹐中年飧玉禮壺公。顏從熊鳥方中駐﹐尊向魚龍戲裏空。日月任他雙轉轂﹐江湖隨意一飄蓬。」

王州贈湯生裝潢者云「金題玉燮映華堂﹐第一名書好手裝。卻怪靈芝鍼綫絕﹐爲他人作嫁衣裳。」

王州有《鴿》詩云「綺質霜毛種種殊﹐飛鳴元只戀庭除。籬邊斥聊同適﹐上饑鷹故不如。怖後長依阿育塔﹐馴來還寄曲江書。相看總是銜恩侶﹐翹首雲霄思有餘。」

何元朗嘗閶門﹐偶遇王鳳洲在河下﹐是日攜盤盒至友人家夜集﹐元朗袖中偶帶王賽玉鞋一支﹐醉中出以行酒﹐蓋王足甚小﹐禮部諸公亦嘗以金蓮爲戲談﹐鳳洲樂甚。次日卽以扇書長歌來惠﹐中二句云「手持此物行客酒﹐欲客齒頰生蓮花。」元郎擊節嘆賞﹐以爲才情﹤玄少﹥絕。

王州有《解語花》一闋﹐題美人捧觴云「檀槽細壓﹐紫澑泠泠﹐滴碎珠千斛。初贖﹐誰偕醒﹑卓女遠山黛綠。朱櫻小蹙﹐風裊處﹐山香幾曲。捧屈卮﹐徐露春芽﹐一樣纖纖玉。何事錦圍翠簇﹐只枝頭一點﹐買斷金穀。靈犀輕囑。微酣後﹐記取夜來題目。雙鬟趁逐﹐扶掩向﹑碧紗廚宿。誇醉鄕﹐還傍溫柔﹐此際平生足。」

王州又有《折桂令》二闋云「問先生酒後如何﹖潦倒模糊﹐偃蹇婆娑。枕底煙霞﹐杖頭日月﹐門外風波。盡皇都眼眶看破﹐望靑天信卻胡過。好也由他﹐歹也由他﹐便做公卿﹐當甚麼麼﹗」「問先生不飲何如﹖一點篝燈﹐數卷殘書。冷卻扁舟﹐悶他五柳﹐淡殺三閭。太行路都來胸腹﹐帝京塵滿上頭顱。睡也憂虞﹐醒也憂虞。不得毛﹐怎便糊塗﹖」

王敬美自謂詩自江西後﹐頗覺有進﹐其《題華夷互市圖》云「大漠髙空寂建牙﹐兩軍相對醉琵琶。天閒苜蓿多羌種﹐胡女胭脂盡漢家。雲裏射生旋入市﹐日中歸騎不飛沙。金錢半減犁庭費﹐五利應知晉史誇。」

【余應舉】﹝字徳甫﹐南昌人。王元美初成進士﹐隸事大理山東李伯丞﹐伯丞爲通於李於鱗。已﹐於鱗所善謝茂秦來﹐已﹐徐子與﹑梁公實﹑宗子相來﹐已﹐吳明卿及徳甫來﹐已﹐張肖甫來。吟詠時流布人間。或稱七子﹐或稱八子。﹞

余徳甫與王元美諸人爲詩﹐聲名頗相上下﹐其《再寄元美兄弟》云「濁酒柴門老更狂﹐不因時俗問行藏。芙蓉秋晚空江海﹐薛荔春深勝。楚曲何人堪孺子﹖吳中二美得王郎。天門夜半風雷起﹐銷盡人間六月霜。」

吳化卿先官中捨﹐後爲侍禦﹐余徳甫贈詩曰「三湘芳艸隔天涯﹐一自鳴珂幾歲華。烏府新栽周史柏﹐鳳池舊染漢宮麻。賦成秋色寒飛雪﹐興引春杯夜注霞。偶爲詞源相問訊﹐到知郢裏是君家。」

【吳國倫】﹝字明卿﹐號川樓﹐興國州人。﹞

吳川樓《爲余徳甫賦湖上艸堂》云「萬戶朱樓夾廣衢﹐憐君小築寄城隅。坐中山色羣書擁﹐枕上江聲四壁虛。奇字故人爭載酒﹐席門長者漫停車。我來竟日壚頭醉﹐風景何曾異敝廬﹖」

吳明卿貴陽初度﹐其兄遣兩僮適至﹐兩僮並善吹笛﹐聞之悵然﹐因賦詩曰「東風搔首夜郎城﹐一字鄕書百感生。侍子雙調云夢管﹐當筵忽作鳳鸞聲。梅花落盡春難寄﹐律呂和來怨未明。卻是吹塤人萬里﹐關山何處不含情﹗」

歐楨伯寄詩吳明卿﹐有云「可能一字寄蓬蒿。」明卿答詩曰「一失風波萬里餘﹐十年消息數行書。張騫異域迷通道﹐詹尹江潭困卜居。自是靑雲遊子薄﹐非關白髮故人疏。君今且莫深巖穴﹐合有新知薦子虛。」

吳明卿將發貴州﹐畱題署中云「已分孤臣老百蠻﹐除書猶自發燕關。官同太史周南寄﹐節似張騫異域還。白首從人增薄祿﹐彩毫隨處紀名山。夜郎臺畔江如珥﹐別去仍懸夢寐關。」

【宗臣】﹝字子相﹐號方城﹐揚州興化縣人﹐嘉靖間﹐官學憲。﹞

宗子相夜召吳明卿飲﹐明卿報言病目畏燈火﹐子相走筆戲簡二絕云「秋云落盡瀟湘曲﹐更有何人抱寒玉。堂前銀燭豈黃塵﹐相逢不肯開君目。」「昨日見君雙眼靑﹐今日見君雙眼赤。江南百戰天地催﹐豈應欲化萇弘碧。」

宗方城喜談神仙升舉之術﹐督學閩中時﹐忽謂其家人曰「某日有胡僧相訪﹐當歸化矣。」及期﹐謂僧且至﹐出門迓之﹐登堂分賓主坐定﹐相與話丹鉛之事﹐議論酬答﹐不倦﹐歷三晝夜辭去﹐左右初未見也。旣而﹐命家人具湯沐浴﹐作遺詩三首﹐遂擲筆而逝。其一曰「長嘯一聲歸去來﹐玉龍髙駕彩雲回。獨畱明月詩千首﹐萬古寒光燭上臺。」其二曰「二謫人間四九年﹐靑山萬里隔蒼煙。於今更返華陽洞﹐千樹桃花待舉鞭。」其三畱別知己曰「四海相逢盡臥龍﹐淸江夏夏抹芙蓉。我今先跨晴虹去﹐遲爾崆峒第一峯。」

【徐中行】﹝字子與﹐號龍灣﹐長興人。嘉靖間﹐官方伯。﹞

徐子與尊信李於鱗﹑王元美﹐二公亦每推轂子與。於鱗又云「不意吳越一隅土﹐乃生元美﹑子與﹑吾。鼎立中原﹐豈不大奇﹗」子與有喜於鱗起家浙憲二首云「靑門祖帳故賢哉﹐丹詔新從海岱開。閶闔萬年眞主出﹐風雲一日臥龍來。中興堪借文章色﹐漢柱曾題侍從才。最幸探奇司馬后﹐逢君重上禹王臺。」「衣冠朝散未央鐘﹐鞭弭中原豈易逢。忽自東方驅駟馬﹐遂令南斗合雙龍。霞標欲避天臺賦﹐紫气仍來日觀峯。何但故人忻禦李﹐風流誰不慕詞宗。」

李於鱗書徵王元美﹑徐子與爲文會於吳山﹐意气豪甚﹐子與賦二詩壯之﹐「龍門髙倚浙江邊﹐海內賢豪大會年。詞賦有盟歸掌握﹐橐何地不周旋。縱橫南紀星辰動﹐气色中興日月懸。萬態盡銷吾黨在﹐狂歌還似薊門前。」「禹壇文會遠相同﹐不讓談天碣石宮。授簡中原髙白雪﹐被襟大海起雄風。重來五獄神逾王﹐老去千秋計轉工。卻笑永和修禊者﹐虛將翰墨擅江東。」

【梁有譽】﹝字公實﹐號蘭汀居士。嘉靖中﹐官主事。﹞

梁公實有《弔吳宮詩》曰「月墮平湖漫不流﹐煙波何處可消愁﹖千年人傍要離冢﹐百頃誰尋範蠡舟。廊下悲風聞響さ﹐堂前淸宴憶傳籌。竹枝似寫當年恨﹐聲起吳江葉葉秋。」又《揚州悼隋離宮》詩云「李花歌罷益淒其﹐正是迷樓縱樂時。夜月遼魂哀鐵騎﹐春風淮柳拂鸞旗。斗邊蛇起妖誰識﹖帳裏雕來事可悲。千載故基何處覓﹖杜鵑啼上野棠枝。」「藻井雕甍駐彩霞﹐錦帆一去已無家。淒涼夜月樓前舞﹐零落春風仗外花。殘燒繞原碑臥艸﹐夕陽依岸柳藏鴉。可憐河水滔滔逝﹐不識人間有歲華。」

【謝榛】﹝字茂秦﹐號四溟山人﹐以救盧次便北遊燕﹐刻意吟詠﹐遂成一家。﹞

謝茂秦曳裾趙藩﹐嘗謁崔文敏銑﹐崔有詩贈之云「三月淸洹上﹐翩翩兩度來。搞詞傾玉海﹐弔古賦銅臺。岐路楊朱淚﹐江湖李白杯。今公今謝事﹐回首尙憐才。」

謝茂秦遊天壇﹐賦七言一律。「天畔飛霞照萬山﹐」尋易「山」字爲「峯」遂成絕句曰「度嶺攀崖自一筇﹐黃冠竹下偶相逢。振衣直上升仙石﹐天畔飛霞照萬峯。」

謝茂秦《賦牡丹》曰「花神默默殿春殘﹐京洛名家識面難。國色從來有人妒﹐莫教紅袖倚欄桿。」及讀羊士諤《郡中卽事》曰「紅香落盡暗香殘﹐葉上秋光白露寒。越女含情已無恨﹐莫教長袖倚欄桿。」因與暗合﹐遂刪己作。

有客問作詩之法於謝茂秦﹐請出一字爲韻﹐以試心思﹐乃得「天」字﹐遂成三十六句﹐云﹕林開鳥雀天。鴟號月黑天。春陰欲雨天。斜陽禾黍天。明河半在天。一棹劃江天。荷影亂湖天。江淸魚在天。蛾影癉江天。千江各貯天。海气混茫天。霜冷菊花天。云慘戰場天。野燒气蒸天。鷹揚朔漢天。馬見渥窪天。神龍穴海天。湖抱嶽陽天。饑鼯叫雪天。鐘磬徹諸天。心空走裏天。鶴夢不離天。濁水混靑天。東南百越天。江波不定天。云蘿隱洞天。丹气夜薰天。登嶽上捫天。隴樹插秦天。霜淸瘴厲天。气漢家天。冰開雁沼天。海簸大鵬天。嶺斷五羊天。微茫畫裏天。人老醉鄕天。又用「天」字起﹐得十二句﹐云「天馬行無迹。天覆空靑色。天髙籠鳥心。天陰鬼火亂。天寒鷹力健。天聚峨嵋雪。天勢海相吞﹐天風助鬥虎。天山雄漢塞。天長接鄧林。天晴百鳥散。天垂四野靑。又第二用「天」字﹐得十二句﹐云﹕井天開地鏡。鈞天奏太和。蜀天低劍閣。雲天渾一色。水天通夜鼠。羅天昭象緯。楚天三峽斷。海天騰蜃气。諸天空色界。江天月雨分。霜天紅樹老。通天鳥道寒。又第三用「天」字﹐得十二句﹐云﹕夜爽天街露。孤峯天外出。風暖天絲度。靜中天籟起。隱見天河影。峽開天一綫。漢北天常雪。日髙天更靑。霞明天姥峯。禪林天雨花。云疏天色澹。井平天影出。又第四用「天」字﹐得十二句﹐云﹕風響參天樹。鑿嶺蜀天開。混沌是天胚。萬物各天機。出塞胡天盡。龍鬥海天翻。雁得楚天春。虹截江天碧。玉气浮天闕。蹄涔縮天影。秋气澄天宇。到海得天多。客謝而去。顧茂秦笑曰「子何太泄天機耶﹗」

大梁李生﹐謝茂秦詩友也。早過茂秦﹐畱酌﹐談及造句之法﹐因出「燈」字爲韻﹐得四十句﹐云﹕煙葦出漁燈。書聲半夜燈。山扉樹裏燈。風幢亂佛燈。心空一慧燈。塔閃半空燈。石火點船燈。蛾影隔籠燈。廚煙夜罩燈。倦客望村燈。風雨異鄕燈。山鬼弄昏燈。夜慘病中燈。穴鼠暗窺燈。霜風逼旅燈。紀夢坐呼燈。江樓兩岸燈。屋漏夜移燈。金粟吐華燈。仙家月是燈。思婦背孤燈。形影共寒燈。窗昏夢後燈。調鷹徹夜燈。農談共瓦燈。棋罷暗篝燈。呼墟夜盡燈。樹隱酒樓燈。村夜績麻燈。除夜兩年燈。鬼火戰場燈。林疏見遠燈。夜泊聚船燈。海舶浪搖燈。殿列九華燈。靈焰鳳膏燈。春宮萬戶燈。李生曰「少陵止有『舟雪灑寒燈』之句﹐子何燈字之多耶﹖」因大嘆服。﹝王元美爲比部郎﹐嘗與蔡子木﹑徐子與﹑吳明卿﹑謝茂秦飲。謝時再遊京師﹐詩漸落﹐子木數侵之。已﹐被酒髙歌其夔州諸詠﹐亦平平耳。甫發歌﹐明卿輒鼾寢﹐鼾聲與歌相低昂﹐歌竟鼾亦止﹐爲若初醒者﹐子木面色如土。子與復與子木論文﹐不合而罷。後五歲所﹐而子木以中丞撫河南﹐子與守汝寧﹐明卿謫歸徳司理﹐張肖甫謫裕州同知﹐皆屬吏也。子木張宴﹐備賓主身行酒炙曰「吾烏得有其一以慢三君子。」尋具疏薦之。﹞

【侯一元】﹝號二谷﹐浙樂淸人。嘉靖間﹐官布政。﹞

侯二谷《贈王公督學楚中》詩云「長江千里白波來﹐畫舸風輕五兩催。新雨曉看雷澤漲﹐冰壺秋映洞庭開。洲前落月聞湘瑟﹐峽外飛雲見楚臺。辭賦郢中應一變﹐漢家方重馬卿才。」

侯一麟酷仿右丞﹐如「四顧徒余壁﹐一牀空有書。」「好道發新白﹐爲儒家舊貧。」「每因枕上夢﹐識得屋前山。」皆得意句也。與一元時稱「華萼。」

【穆文熙】﹝字敬甫﹐號少春﹐東明人。﹞

莆田陳本容﹐也罷先生孫也﹐將詣都下﹐穆少春贈之詩﹐且曰「爾書法自玆有價﹐周公瑕之後﹐卽當以毛穎登壇也。」詩曰「隔歲別驚喜乍舒﹐憑陵彩筆近何如﹖劍鋒自悟張顚艸﹐石鼓兼傳史籀書。客裏秋風一榻外﹐行邊寒雨片帆除。知君到處名逾重﹐洛下人爭款應徐。」

葉龍塘夢熊﹐以言事放逐﹐後十餘歲始爲安慶太守﹐穆少春寄詩云「傾蓋當年事已奇﹐更於霄漢幾追隨。直名頓向批鱗起﹐俠气兼從說劍知。一別羅浮空有夢﹐十年漳水杳無期。循良何日徵黃霸﹖惆悵天南歲暮時。」

石拱辰﹑穆敬甫與王敬美善﹐兩人日計敬美當督學﹐俄得報﹐柄文關內。敬甫有詩曰「蘭省當年識大家﹐雄飛今始動黃麻。一官攬轡還驄馬﹐四輔傳經有絳紗。斗下靑萍時自起﹐秦庭白璧久爭誇。昆明池畔支機石﹐指點全歸上漢槎。」「吳楚何辭擁傳勞﹐淸時共羨領時髦。人才自數三秦盛﹐伯仲同推六代豪。藻鑑湟中空駿馬﹐壯遊華頂駐旌旄。五千言後重堪著﹐會見關門紫气髙。」

陳本容善作矮人行﹐爲南音若鳥語。一日﹐自魏遊越﹐穆少春贈詩曰「綠陰池館坐斑荊﹐客子南歸渺去程。醉後侏儒空有態﹐花時夫已無聲。中山兔盡揮毫去﹐越水鵝肥載筆行。書法如君稱墨﹤玄少﹥﹐乾坤何處不逢迎﹗」

南樂陳藎齋三失內子﹐穆少春嘲曰「十載元龍嘆各天﹐書來心事轉淒然。芙蓉並蒂三經雨﹐鳳嘴成膠兩續弦。萊子幾堪吟麥雉﹐裴航翻苦遇仙緣。定知須鬢時時黑﹐酷似周郎弱冠年。」

●卷一百國朝

【倭國】﹝吳自泰伯至夫差二十五世﹐勾踐滅吳﹐其子孫支庶﹐入海爲倭﹐故《通鑑前編》注云「今日本國﹐吳泰伯之後。」。﹞

國初嘗欲徵倭﹐其國王遣使害哩嘛哈奉表乞降﹐上問﹕「倭國風俗如何﹖」害哩嘛哈以詩答曰「國比中原國﹐人如上古人。衣冠唐制度﹐禮樂漢君臣。銀甕芻新酒﹐金刀膾細鱗。年年三二月﹐桃李一般春。」

成化甲午﹐倭人入貢﹐見蜀葵花不識﹐問何名﹖人紿之曰「此一丈紅也。」其人以紙狀其花﹐題云「花於木槿花相似﹐葉與芙容葉一般。五尺闌干遮不盡﹐尙畱一半與人看。」

正徳間﹐有日本國使者經西湖﹐題詩云「昔年曾見此湖圖﹐不信人間有此湖。今日打從湖上過﹐畫工還欠著工夫。」

倭人入貢﹐每艤舟定海通津橋﹐時防閒之法頗嚴﹐賦絕句云「棄子拋妻到大唐﹐將軍何事苦相防﹖通津橋上團團月﹐天地無私一樣光。」

嘉靖間﹐倭子從終興雨中往曹娥江﹐賦詩曰「渺渺茫茫浪潑天﹐霏霏拂拂雨和煙。蒼蒼翠翠山遮寺﹐白白紅紅花滿川。整整齊齊沙上雁﹐來來往往渡頭船。行行坐坐看無盡﹐世世生生作話傳。」又﹕「天連泗水水連天﹐煙鎖孤村村鎖煙。樹繞藤蘿蘿繞樹﹐川通巫峽峽通川。酒迷醉客客迷酒﹐船送行人人送船。此會應難難會此﹐傳今話古古今傳。」

萬曆二年三月﹐倭子三人同一破船漂至登州府。其一能詩﹐是日雨雪﹐登守就出爲題﹐倭卽寫云「一夜東風勝北風﹐鵝毛飛亂滿長空。梨花樹上白加白﹐桃杏枝頭紅不紅。鶯問幾時能出谷﹐燕愁何日化泥營﹗寒冰鎖住轍千架﹐路阻行人去不通。」

【安南】﹝古交趾﹐其國人之足大指交﹐故名。﹞

交趾王原姓陳氏﹐後有黎季釐者﹐江西人﹐幼時販至其國﹐登岸時﹐見沙上有字云「廣寒宮裏一枝梅。」釐後夤緣得官。一日﹐陳王避暑於淸暑殿前﹐有桂幹樹﹐王出對云「淸暑殿前千樹桂。」羣臣皆未對﹐釐憶沙上所見﹐遂以對之﹐王大驚曰「子何以知吾宮中事﹖」釐以實告﹐王曰「此天數也。」蓋王有女名一枝梅﹐建廣寒宮以處之也。遂配之。

弘治間﹐安南使過吉水﹐《弔文丞相》詩曰「吉水江頭系客舟﹐緬懷丞相舊風流。堂堂大義勤王日﹐竺耿孤忠就死秋。北伐自期終復漢﹐東徵誰謂竟亡同﹖一身獨任网常責﹐肯戴南冠學楚囚﹖」

交趾使遊京師﹑西湖﹐賦一絕曰「一株楊柳幾薴花﹐醉飲西湖賣酒家。我國繁華不如此﹐春來徧地是桑麻。」

嘉靖初﹐都禦史毛伯溫徵安南﹐其國王以《萍詩》諷云「錦鱗密砌不容鍼﹐帶葉連根不計深。常與白雲爭水面﹐豈容明月墜波心﹖千層浪打誠難破﹐萬陣風顚永不沈。多少魚龍藏未見﹐太公無計下鉤尋。」毛伯溫依韻答之云「隨田逐水冒英鍼﹐到底原來種不深。空有根苗空有葉﹐敢生枝節敢生心﹖寧知聚處焉知散﹐但識浮時不識沈。大抵中天風勢惡﹐掃歸湖海竟無尋。」國王見詩大驚﹐由是貢服。

交南莫登庸稱降﹐遣侄文明赴京﹐事畢瀕回﹐辭兵部云﹐言不能達意。遂上一啟。乃同行阮文泰所撰。文泰﹐其國以狀元及第者。詞曰「乾坤發育萬物﹐必資六子以成其功。聖人統禦萬邦﹐必籍六曹以宣其教。上下一理﹐古今同符。文明等抱本投降﹐赴京伺命。先先周隰﹐風霜靡憚於馳驅﹔蕩蕩堯天﹐云日第﹤廠堇﹥於就望。孚正切﹐驚惕殊深。恭惟兵曹鈞座了﹐量度包荒﹐忠形納約。上俾帝介﹐宏推一世之仁﹔外溥海隅﹐咸遂並生之願。文明等觀光伊邇﹐受賜良多。車制指南﹐欣覿遣還之禮﹔心存拱北﹐敢忘造命之恩。」

【占城】﹝地在交趾南﹐濱海﹐古越裳氏。﹞

占城使人入貢詩﹐其《初發》云「行盡河橋柳色邊﹐片帆髙掛遠朝天。未行先識歸心早﹐應是燕山有杜鵑。」其《楊州對客》云「三月維楊富風景﹐暫畱佳客與同牀。黃昏二十四橋月﹐白髮三千餘文霜。玉句詩聞賢太守﹐紅蓮書寄好文章。欲尋何遜舊東閣﹐落盡梅花空斷腸。」其《江樓畱別》云「�峯俯樓樓俯渡﹐遠人送客此經過。西風楊子江邊柳﹐落葉不如離思多。」

