雞肋編宋莊綽昔曹孟徳旣平漢中﹐欲因討蜀而不得進﹐守之又難爲功﹐操出教惟曰「雞肋」而已﹐外莫能曉。楊修獨曰「夫雞肋﹐食之則無所得﹐棄之則殊可惜。公歸計決矣。」阿瞞之績﹐無見於策﹐而其空言﹐竟著於後。是豈非雞肋之臘邪﹖然方其撅蘆菔﹑鳧茈而餓於墻壁之間﹐幸而得之﹐𨿽不及於兔肩﹐視牛骨爲愈矣。予之此書﹐殆類於是﹐故以「雞肋」名之。紹興三年二月九日﹐淸源莊季裕云。●卷上歐陽文忠有贈介甫詩云「翰林風月三千首﹐吏部文章二百年。老去自憐心尙在﹐後來誰與子爭先﹖」王答云「它日若能窺孟子﹐終身何敢望韓公﹗」余少時聞人謂吏部乃隱侯﹐非文公也。翰林詩無三千﹐亦非太白。後見《沈約傳》﹐𨿽嘗爲吏部郎﹐及稱謝云「二百年來無此詩」﹐謂由建安至宋元嘉二百三十餘年﹐舉其全數耳。自喜上至唐元和﹐餘二百五十年﹐去元嘉則遠矣。則吏部蓋指韓也。鄭谷有《題太白集詩》云「何事文星與酒星﹖一時分付李先生﹐髙吟大醉三千首﹐畱著人間伴月明。」永叔所引﹐但用沈二百年之語﹐加於退之﹐以對翰林三千首耳。詩年之數﹐安在如書馬數馬乎﹖箸屐之謎﹐載於前史﹐《鮑昭集》中亦有之。如一土﹑弓長﹑白水﹑非衣﹑卯金刀﹑千里艸之類。其原出於反正﹑止戈﹐而後人因作字謎。王介甫作字謎云「兄弟四人兩人大﹐一人立地三人坐﹐家中更有一兩口﹐任是凶年也得過。」又作謎云「常隨措大官人﹐滿腹文章儒雅﹐有時一面紅妝﹐愛向風前月下。」至於酒席之間﹐亦專以文字爲戲。常爲令云「有商人姓任名飪﹐販金與錦至關﹐關吏告之曰﹕『任飪任入﹐金錦禁急。』」又云「親兄弟日﹑曰﹑昌﹐堂兄弟目﹑木﹑相。親兄弟火﹑火﹑炎﹐堂兄弟金﹑今﹑鈐。」又云「掘地去土﹐添水成池。」皆無有能酬者。又爲字中一點謎云「寒則重重疊疊﹐熱則四散分流。兄弟四人下縣﹐三人入州﹐在村裏只在村裏﹐在市頭只在市頭。」又爲疊字下兩點謎云「兄弟二人﹐同姓同名﹐若要識我﹐先識家兄。不識家兄﹐知我爲誰﹖」又婦字謎云「左七右七﹐橫山倒出。」甑字謎云「將軍身是五行精﹐日日燕山望石城﹐待得功成身又退﹐空將心腹爲蒼生﹗」京師賣生果﹐凡李子必摘其蒂﹐不敢觸其實﹐必畱上衣﹐令勃勃然﹐人方以新而爲好。至食者須雪去之。元中﹐有李閌待制字子光﹐朝中戲以爲謎云「賣者不識買者識。」蓋以「識」爲「拭」也。元丰中﹐有以當時士人姓名爲對者。如崔度崔公度﹐王韶王子韶。又有江鬲﹐人亦戲云「江鬲隔江問巫馬期騎馬無﹖」未有對者。元中﹐有石萬石授石州離石縣令﹐人訝其遠宦﹐云「要令後世無對。」元丰中﹐又有「馬子山騎山子馬」之句﹐偶有姓錢人任衡水知縣﹐人遂以「錢衡水盜水衡錢」。其人聞之大怒﹐欲辧其事。對者謝曰「君𨿽實無﹐且欲與山子馬爲偶耳」。大觀中﹐有曹孝忠﹐本醫工也﹐得幸於時﹐遂任子爲文資﹐擢置館閣。其子因與父相詬﹐旣至館中﹐气尙未平﹐獨坐屏處。時秋陽方烈﹐爲日所射﹐久不遷坐。有同僚怪之﹐問「何故負暄」﹐乃大怒云「家私閒事﹐關公甚底﹖」問者初尙未悟﹐久乃知之﹐莫不傳笑。旣而﹐易爲他官。又宗室仲︼﹐知太宗正司﹐以待漏院爲大﹑小字﹐如此者甚眾。其長仲忽以聞﹐亦罷。此與前世澆手﹑弄﹛鹿章﹜﹑聚憂﹑伏獵無以異矣。又有楊通者﹐任提舉學事官﹐上殿札子云「人臣而持主斧﹐僭紊名器。」遂行禁止﹐刊於續降敕中﹐亦可笑者。杜子美《石犀行》云「自免洪濤恣雕瘵」﹐與濟逝爲韻。《種萵苣》云「信宿罷瀟灑」﹐與耳始同押。《後出塞》云「恐是霍票姚」﹐作平聲。《八仙歌》押兩船字﹐《狄明府》兩濟字。灑字有三音﹐而瘵但切側界。去病爲票姚校尉。服虔注《漢書》﹕「音飄搖。」覬沛古云「票音平妙反。姚音羊召反。票姚﹐勁疾之貌也。」荀悅《漢紀》作票鷂字。去病後爲票騎將軍﹐尙取票姚之字耳。今讀者音飄搖﹐則不當其義也。詩人拘於聲律﹐取其意而略其義也。如濟濟淸濟﹐音𨿽同而義異。故兩船字﹐或者遂謂「不上船」爲蜀人以衣襟爲船。余嘗至舟中問土人﹐則不然。後見範傳正《太白新墓志》云﹐玄宗泛白蓮池﹐召公作序。時公已被酒於翰苑中﹐命髙力士扶以登舟。杜之所歌﹐蓋此事爾。黃魯直《送張謨河東漕使詩》云「紫參可撅宜包貢﹐靑鐵無多莫鑄錢」。時範忠宣帥太原﹐方論冶多鑄廣﹐故物重爲獘。其子子夷亦能詩﹐嘗云「當易『無』字作『𨿽』乃可」。又一篇云「虎頭墨妙能頻寄﹐馬乳葡萄不待求。」議者又謂﹕「維摩畫像一本足矣﹐何用多爲﹖」蓋貶駁他人﹐易於爲工也。孟子斥髙子云固﹐而不取《武成》之策﹐況餘者乎﹖退之《昭王廟詩》﹐今集中皆作「丘原滿目」﹐余親到宜城祠﹐見刻爲「丘墳」。韓公井在焉﹐今之道稍遠﹐人無汲者。小城甄氏之居﹐猶相見也。又《題西林寺故蕭二郎中舊堂》云「中郎有女能傳業﹐伯道無兒可保家。偶到匡山曾住處﹐幾行衰淚落煙霞。」唐趙燐《因話錄》載此詩﹐以「保」爲「主」﹐下二句云「今日匡山過舊隱﹐空將衰淚對煙霞。」「健兒」之語﹐見於《晉史段灼》《梁史陳伯之傳》﹐至唐尢多。余少時過荊南白碑驛﹐見丰碑刻唐官銜﹐有「招募健兒使」。其碑石瑩白﹐驛因得名。或云後制大晟樂﹐取石爲磬﹐未知信否。李杜﹑蘇李之名尢著於世者﹐以歷代所稱﹐兼於文行故也。余嘗以一絕記其聞者﹕「大義終全顯漢廷﹝李固﹑杜喬﹞﹐名標八俊接英聲﹝李膺﹑杜密﹞﹐文章萬古猶光焰﹝李白﹑杜甫﹞﹐疑是天私李杜名。」「居前曾是少陵師﹝蘇武﹑李陵﹞﹐資歷文章亦等夷﹝蘇味道﹑李嶠﹞﹐思若湧泉名海內﹝蘇﹑李﹞﹐從來蘇李擅當時。」處州龍泉縣多佳樹﹐地名豫章﹐以木而著也。山中尢多古楓木﹐其根破之﹐文若花錦。人多取爲几案盤器。又雜以他木﹐陷作禽鳥花艸﹐色像如畫。他處所未見。又出靑瓷器﹐謂之「祕色」﹐錢氏所貢﹐蓋取於此。宣和中﹐禁庭制樣須索﹐益加工巧。元中﹐余始見士大夫有間用蠟裹咫尺之木﹐以書傳言﹐謂之「柬版」﹐旣便報答﹐又免謬誤。其後事欲無迹者﹐廢紙而用版﹐浸爲金漆之類。其制甚眾﹐加以緘繩﹐有盛以囊者。至崇寧時﹐家有數枚。自非遠書公禮﹐幾無用箋楮。然利害所系﹐有濡紙而摹印字畫以爲左驗者。俗之薄惡﹐亦可見矣﹗鳳翔府園有枯木﹐下有石刻﹐云「昭宗手拓槐」。蓋爲中尉韓全誨等劫幸李茂貞軍﹐朱全忠以兵圍城﹐嘗徘徊其下也。華州子城西北有齊雲樓基﹐昭宗駐蹕韓建軍﹐嘗登其上﹐賦《菩薩蠻》詞云「安得有英雄﹐迎歸大內中」者是也。其石堤谷在城西南十餘里﹐殺十一王處。今有堂﹐作釋氏十王像焉。陳州城外有厄臺寺﹐乃夫子絕糧之地。今其中有「一字王佛」﹐云是孔子像。舊榜是文宣王﹐因風雨洗剝﹐但存「一宣王」﹐而釋子附會爲「一字王」也。其侍者冠服猶是顏淵之狀。如杜甫之作「杜十姨」﹐天下如是者﹐蓋不可勝數。澧州有卒李文和者﹐本僧徒﹐犯罪坐黥。能診太素脈﹐知人吉凶﹐𨿽心性隱微﹐皆可推測。嘗診司法孫評云「據脈當作僧道﹐然細審之﹐卻有名無實。幼時須曾出家﹐不爾﹐亦見於小字也」。問之﹐果爾。以多病﹐嘗捨於釋氏﹐小名行者。余頗訝其別有他術﹐云「法中脈出寸口者當爲僧道。今所出不多﹐又或見或隱﹐故以有名無實斷之。」後得其書﹐以十二經配十二辰﹐如五行家分宮之法。身命運限﹐亦各有術。逐日隨支﹐輪脈直事﹐故目下災福﹐纖悉皆可見。其書序云「本唐隱者董威輩以授張太素﹐太素始行其術﹐故以爲名。」後於京師﹑四方﹐多見診太素脈得名﹐而未有如李文和者。杜子美詩云「飯抄云子白﹐瓜嚼水晶寒。」李義山《河陽詩》亦云「梓澤東來七十里﹐長溝復塹埋云子。」世莫識「云子」爲何物。白彥悼云﹐其姑婿髙士新爲吉州兵官﹐任滿還都﹐暑月﹐見其榻上數囊﹐更爲枕抱。視之﹐皆碎石﹐勻大如鳥頭﹐潔白若玉。云出吉州﹐土人呼「云子石」。而周燾子演云「云子﹐雹也」。見唐小說﹐而不記其書名。義山謂埋於溝塹﹐則非雹明矣。疑少陵比飯者﹐是此石也。楊何字漢臣﹐莆田人也。登進士第﹐爲南陽士掾﹐狂率喜功。劉汲作帥﹐就辟幕府。金人破鄧﹐全家皆死於兵。始在鄕校﹐以薄徳取怨於眾。人嘲之曰「牝驢牡馬生騾子﹐道士師姑養秀才。」蓋謂其父本黃冠﹐母嘗爲尼也。襄陽尹氏﹐在唐世以孝弟四經旌表﹐今門閥猶存。介甫詩云「四葉表閶唐尹氏﹐一門逃世漢龐公。」而史不書。余攝尉襄陽﹐嘗得尹孝子母墓志於臥佛僧捨以爲柱礎﹐未暇取而罷。然史之去取﹐幸不幸者多矣。食物中有「饊子」﹐又名「環餅」﹐或曰卽古之「寒具」也。京師凡賣熟食者﹐必爲詭異標表語言﹐然後所售益廣。嘗有貨環餅者﹐不言何物﹐但長嘆曰「虧便虧我也﹗」謂價廉不稱耳。紹聖中﹐昭慈被廢﹐居瑤華宮。而其人每至宮前﹐必置擔太息大言。遂爲開封府捕而究之﹐無他﹐猶斷杖一百罪。自是攺曰「待我放下歇則个。」人莫不笑之﹐而買者增多。東坡在儋耳﹐鄰居有老嫗業此﹐請詩於公甚勤。戲云「纖手握來玉色勻﹐碧油煎出嫩黃深。夜來春睡知輕重﹖壓匾佳人纏臂金。」米芾元章﹐或云其母本產媼﹐出入禁中﹐以勞補其子爲殿侍﹐後登進士第。善書﹐尢工臨模﹐人有古帖﹐假去﹐率多爲其模易眞本。至於紙素破污﹐皆能爲之﹐卒莫辧也。有好潔之癖﹐任太常博士﹐奉祠太廟﹐乃洗去祭服藻火﹐而坐是被黜。然亦半出不情。其知漣水軍日﹐先公爲漕使﹐每傳觀公牘﹐未嘗滌手。余昆弟訪之﹐方授刺﹐則已須盥矣。以是知其爲僞也。宗室華源郡王仲禦家多聲妓﹐嘗欲驗之。大會賓客﹐獨設一榻待之﹐使數卒鮮衣袒臂﹐奉其酒饌﹐姬侍環於他客﹐杯盤狼藉﹐久之﹐亦自遷坐於眾賓之間。乃知潔疾非天性也。然人物標致可愛﹐故一時名士俱與之遊。其作文亦狂怪。嘗作詩云「飯白雲畱子﹐茶甘露有兄」。人不省「露兄」故實﹐叩之﹐乃曰「只是甘露哥哥耳。」大觀中﹐至禮部員外郎知淮陽軍卒。禮文亡闕﹐無若近時﹐而婚喪尢爲乖舛。如親王納夫人﹐亦用拜先靈﹑合髻等俗禮。李廣結髮與匈奴戰﹐謂始勝冠年少時也﹐故杜甫《新婚別》云「結髮爲君婦」。而後世初婚嫁者﹐以男女之發合梳爲髻﹐謂之「結髮」﹐甚可笑也。其不經不可以槪舉。南方之俗﹐尢異於中原故習。如近日車駕在越﹐嘗有一執政家娶婦﹐本吳人也﹐用其鄕法。以灰和蛤粉﹐用紅紙作數百包﹐令婦自登輿﹐手不輟擲於道中﹐名曰「護姑粉」。婦旣至門﹐以酒饌迎祭﹐使巫祝焚楮錢禳祝﹐以驅逐女氏家親。婦下輿﹐使女之親男女抱以登牀。尊章會客﹐三爵之後﹐其子出拜﹐坐﹐人設席子父傍﹐飲三杯乃行合髻等諸禮﹐頗多異事。如民家女子﹐不用大蓋﹐放人縱觀。處子則坐於榻上﹐再適者坐於榻前。其觀者若稱嘆美好﹐𨿽男子憐撫之﹐亦喜之而不以爲非也。喪家率用樂﹐衢州開化縣爲昭慈太后舉哀亦然。今適鄰郡﹐人皆以爲當然﹐不復禁之。如士族力稍厚者﹐棺率朱漆。又信時日﹐卜葬嘗遠﹐且惜殯攢之費﹐多停樞其家﹐亦不設塗甓﹐至頓置百物於棺上﹐如几案焉。過卒哭則不祭﹐惟旦望節序﹐薄具酒Η祭之﹐亦不哭﹐是可怪也。河朔山東養蠶之利﹐逾於稼穡。而村人寒月盜伐桑枝以爲柴薪﹐爲害甚大。每有敗獲﹐估贓不多。薄刑不足以戒﹐欲禁系以苦之﹐則憚於囚眾。單州成武令聶﹐兗州人﹐起於白屋﹐知民間利病。有獲此偸﹐卽依法決遣。而據所徵贓錢﹐隨多寡﹐必分十限﹐付於其家。遠都保伍﹐畏於逃逸﹐系累之急﹐甚於官司。如限三日﹐卽已拘縻一月矣。又量其情之重輕﹐每限出頭﹐加以楚。𨿽欲一日並納贓罰﹐里正諭意﹐亦不聽輸。於是一邑桑柘﹐春陰蔽野﹐人大受賜。人有相仇害者﹐於樹榦中去皮尺許﹐令周匝﹐謂之「系裹肚」﹐𨿽大木亦枯死。有一夕傷數百株者。此多大姓侵刻細民﹐故以此報之也。蘭﹑蕙葉皆如菖蒲﹐而稍長大﹐經冬不凋。生山間林篁中﹐花再重﹐皆三葉﹐外大內小。色微靑﹐有紫文。其內重一葉﹐色白無文﹐覆捲向下﹐通若飛蟬之狀。以春秋二時開。莖短﹐每枝一花者﹐爲蘭。莖長﹐一枝數花者﹐爲蕙。《本艸》載蘭艸﹑馬蘭﹑澤蘭﹑山蘭四種。蘭艸葉似澤蘭﹐尖長有枝﹐花紅白色而香﹐生下濕地。澤蘭生下地水傍﹐葉似蘭艸﹐赤節﹐四葉相值歧節間。馬蘭生澤傍﹐气臭﹐花似菊而微紫。山蘭生山側﹐似劉寄奴﹐葉無椏不對生﹐花心微黃赤。又有木蘭﹐乃大樹。皆非騷人所歌詠者。又云零陵香一名蕙艸。旣惟生零陵山谷﹐而莖葉部不與蕙相類﹐豈二物不入藥用而遺之乎﹖後至衢州開化縣﹐山間多春蘭。而醫僧允濟謂蘭根卽白薇也。按白薇一名白幕﹐又名薇艸。《本艸》乃云﹕生平原川谷。陶隱居謂近道處處有之。又與蘭小異﹐然藥肆皆收貨爲白薇﹐未知是否﹖夷齊采食﹐豈謂是邪﹖味𨿽苦鹹﹐大寒而無毒也。蕨有靑紫二種﹐生山間﹐以紫者爲勝。春時﹐嫩芽如小兒拳﹐人以爲蔬。味小苦﹐性寒。生山陰者﹐可煆金石。葉大則與貫眾﹑狗脊相類。取置田中﹐或燒灰用之﹐皆能肥田。又有狼衣艸﹐小者亦相似﹐但枝葉瘦硬。人取以覆墻﹐又雜泥中以砌階甓﹐澀而難壞。蕨根如枸杞﹐皮下亦有白粉﹐暴漧搗碎﹐以水淘澄取粉﹐蒸食如餈﹐俗名烏糯﹐亦名蕨衣。每二十斤可代米六升。紹興二年﹐浙東艱食﹐取蕨根爲糧者﹐幾徧山谷。而《本艸》亦不載也。世謂西北水善而風毒﹐故人多傷於賊風﹐水𨿽冷飲無患。東南則反是﹐縱細民在道路﹐亦必飲煎水﹐臥則以首外向。檐下籬壁﹐皆不泥隙。四時未嘗有烈風。又春多暴雨淋淫﹐秋則常苦旱。如東坡詩云「春雨如暗塵﹐春風吹倒人。」皆不施於浙江也。越州在鑑湖之中﹐繞以秦望等山﹐而魚薪艱得。故諺云「有山無木﹐有水無魚﹐有人無義。」裏俗頗以爲諱﹐言及「無魚」﹐則怒而欲爭矣。又井深者不過丈尺﹐淺者可以手汲。霖雨時﹐平地發之則泉出﹐然旱不旬日﹐則井已涸矣。皆謂泉乃橫流故爾。蓋滅裂不肯深浚﹐致源不廣也。又諺云「地無三尺土﹐人無十日恩。」此語通二浙皆云。浙西諺曰「蘇杭兩浙﹐春寒秋熱。對面廝啜﹐背地廝說。」言其反覆如此。又雲「雨下便寒晴便熱﹐不論春夏與秋冬。」言其無常也。此言亦通東西爲然。九州以揚名地﹐本其水波輕揚爲目。《漢三王策》亦有五湖輕心之戒。大抵人性類其土風。西北多山﹐故其人重厚朴魯。荊揚多水﹐其人亦明慧文巧﹐而患在輕淺﹐肝鬲可見於眉睫間。不爲風俗所移者﹐惟賢哲爲能耳。孫眞人《千金方》有治虱癥方﹐以故梳篦二物燒灰服﹐雲南人及山野人多有此﹐猶未以爲信。嘗泊舟嚴州城下﹐有茶肆婦人少艾﹐鮮衣靚妝﹐銀釵簪花﹐其門戶金漆雅潔﹐乃取寢衣鋪幾上﹐捕虱投口中﹐幾不輟手﹐旁與人笑語﹐不爲羞。而視者亦不怪之。乃知方之所云爲不妄也。又在劍川見僧捨﹐凡故衣皆煮於釜中﹐𨿽揮褲亦然﹐虱皆浮於水上。此與生食者少間矣。其治蚤﹐則置衣茶藥焙中﹐火令出﹐則以熨斗烙殺之。事魔食菜﹐法禁甚嚴。有犯者﹐家人𨿽不知情﹐亦流於遠方﹐以財產半給告人﹐餘皆沒官。而近時事者益眾﹐云自福建﹐流至溫州﹐遂及二浙。睦州方臘之亂﹐其徒處處相煽而起。聞其法﹕斷葷酒﹐不事神佛祖先﹐不會賓客。死則裸葬﹐方殮﹐盡飾衣冠﹐其徒使二人坐於屍傍﹐其一問曰「來時有冠否﹖」則答曰「無」﹐遂去其冠。逐一去之﹐以至於盡。乃曰「來時何有﹖」曰「有胞衣。」則以布囊盛屍焉。云事之後致富。小人無識﹐不知絕酒肉燕祭厚葬﹐自能積財也。又始投其黨﹐有甚貧者﹐眾率財以助﹐積微以至於小康矣。凡出入經過﹐𨿽不識﹐黨人皆館谷焉。人物用之無間﹐謂爲一家﹐故有無礙被之說﹐以是誘惑其眾。其魁謂之魔王﹐爲之佐者﹐謂之魔翁﹑魔母﹐各誘化人。旦﹑望﹐人出四十九錢﹐於魔翁處燒香。翁母則聚所得緡錢﹐以時納於魔王﹐歲獲不貲云。亦誦《金剛經》﹐取「以色見我」爲「邪道」﹐故不事神佛﹐但拜日月﹐以爲眞佛。其說經如「是法平等﹐無有髙下」﹐則以「無」字連上句﹐大抵多如此解釋。俗誤以魔爲麻﹐謂其魁爲麻黃﹐或云易魔王之稱也。其初授法﹐設誓甚重。然以張角爲祖﹐𨿽死於湯鑊﹐終不敢言角字。傳云何執中守官臺州﹐州獲事魔之人﹐勘鞫久不能得。或云何處州龍泉人﹐其鄕邑多有事者﹐必能察其虛實﹐乃委之窮究。何以雜物數件問之﹐能識其名則非是﹐而置一羊角其中。他皆名之﹐至角則不言﹐遂決其獄。如不事祖先﹑裸葬之類﹐固已害風俗。而又謂人生爲苦﹐若殺之﹐是救其苦也﹐謂之度人。度多者﹐則可以成佛。故結集旣眾﹐乘亂而起﹐甘嗜殺人﹐最爲大患。尢憎惡釋氏﹐蓋以戒殺與之爲戾耳。但禁令太嚴﹐每有告者﹐株連旣廣﹐又當籍沒﹐全家流放﹐與死爲等﹐必協力同心﹐以拒官吏。州縣憚之﹐率不敢按﹐反致增多。余謂薄其刑典﹐除去籍財之令﹐但治其魁首﹐則可以弭也。余旣書此未一歲﹐而衢州開化縣餘五婆者﹐爲人所告﹐逃於嚴州遂安縣之白馬洞繆羅家。捕之﹐則阻險爲拒﹐殺害官吏。至遣官軍平蕩﹐兩州被患﹐延及平民甚眾﹐殊可傷憫。南方多梟﹐而西北絕少。龍泉人亦捕食﹐云可以治勞疾。漢重五日以梟羹賜羣臣﹐可驗其無毒﹐然醫方不云有治病之功也。天下方俗﹐各有所諱﹐亦有謂而然。渭州潘原諱「賴」。云始太祖微時﹐往鳳翔謁節度使王彥才﹐得錢數千。遂過原州﹐臥於田間﹐而樹陰覆之不移﹐至今猶存﹐謂之「龍潛木」。至潘原﹐與市人博﹐大勝。邑人欺其客也﹐毆而奪之。及卽位無幾﹐欲遷廢此縣﹐故以「賴」爲恥。然未知以欺爲賴﹐其義何見﹖常州諱「打爺賊」。云有子爲伍伯﹐而父犯刑﹐恐他人撻之楚﹐而自施杖焉。𨿽有愛心﹐於禮教則疏矣。楚州諱「烏龜頭」。云郡城像龜形﹐嘗被攻﹐而術者教以擊其首而破也。泗洲多水患﹐故諱「靠山子」。眞州多回祿﹐故諱「火柴頭」。漣水地褊多荒﹐人以食蘆根爲諱。蘇州人喜盜﹐諱言「賊」。世云範文正乃平江人﹐警夜者避不敢言賊﹐乃曰「看參政鄕人」﹐是可笑也。而京師僧諱「和尙」﹐稱曰「大師」。尼諱「師姑」﹐呼爲「女和尙」。南方舉子至都﹐諱「蹄子」﹐謂其爲爪﹐與獠同音也。而秀州又諱「佛種」﹐以昔有回頭和尙以姦敗﹐良家女多爲所染故爾。衛卒諱「乾」﹐醫家諱「顚狂」﹐皆陽盛而然。疑乾者﹐謂健也。俗謂神气不足爲九百﹐或以乾爲九數﹐又以成呼之﹐亦重陽之義耳。蜀人諱「云」﹐以其近風也。劉寬以客罵奴爲「畜產」﹐恐其被辱而自殺。浙人𨿽父子朋友﹐以畜生爲戲語。而對子孫呼父祖名﹐爲傷毀之極。在龍泉﹐見村有人刻石﹐而名蠻名嬌之類可恥賤者﹐問之﹐云欲人難犯﹐又可怪也。天長縣炒米爲粉﹐和以爲團﹐有大數升者﹐以胭脂染成花艸之狀﹐謂之「炒團」。而反以「炒團」爲諱﹐想必有說﹐特未知耳。唐《方技傳》云﹐長社人張憬藏﹐技與袁天綱埒﹐載其相蔣儼等八九事甚異。而《劉義節傳》云其子思禮相人於張憬藏﹐憬藏謂思禮位至太師。後授箕州刺史﹐益喜。以太師位尊﹐非佐命不可得﹐乃結綦連耀謀反﹐斬於市。然則其術不無中否﹐但采其中者稱之耳。世之以五行星歷論命者多矣。今錄貴而凶終者數人﹐方其盛時﹐未有能言其未至之災也。以此知陰陽家不足深泥﹐惟正己守道爲可恃耳。張邦昌﹐元丰四年辛酉七月十六日亥時。王黼﹐元丰二年己未十一月初二日卯時。燕瑛﹐熙寧十年丁巳五月二十六日寅時。聶山﹐元丰元年戊午八月初十日卯時。趙野﹐元丰七年甲子正月十九日丑時。朱π﹐熙寧八年乙卯十月二十六日申時。王き﹐元串元年戊午正月初六日子時。蔡攸﹐熙寧十年丁巳三月三十日寅時。鄧紹密﹐熙寧六年癸丑九月二十三日戌時。又有同年十一月而日時如歲者。童貫﹐皇六年三月初五日卯時。《漢史》云﹕燕地﹐初太子丹賓養勇士﹐不愛後宮美女﹐民化以爲俗﹐至今猶然。賓客相過﹐以婦侍宿。嫁娶之夕﹐男女無別﹐反以爲榮。後頗稍止﹐然終未攺。方南北通好﹐每燕席亦用娼妓。聞半皆良家﹐以色選差﹐如中國之庸役更代﹐不以爲恥也。後復燕山﹐諸將嘗大會﹐各指名以召﹐諸娼莫有至者。怪而問之﹐云待之輕薄﹐故不來。蓋以眾客共要一妓﹐始爲厚也。凡娼皆用「子」爲名﹐若香子﹑花子之類。無寒暑必系綿裙。其良家士族女子皆髡首﹐許家﹐方畱髮。冬月以括蔞塗面﹐謂之佛妝﹐但加傅而不洗﹐至春暖方滌去﹐久不爲風日所侵﹐故潔白如玉也。其異於南方如此。唐李道廣字太丘﹐相武后。元字天綱﹐相玄宗。皆陵之後。韓愈亦頹當之裔也。見《宰相世系表》。《春秋》「鄭伯突入於櫟。」《注》云「鄭別都﹐今河南陽翟縣。陸徳明音翟﹐徒歷反。」《廣韻》乃音宅﹐魏翟璜﹑漢翟公皆同音。至方進則又音狄﹐未知各何所據也。扁鵲姓。《前漢書注》﹝顏師古﹞﹕「音步典反。」《千姓編》乃音辧﹐云《莊子》有扁慶子。陸徳明音篇﹐又符殄切。長孫順徳喪息女﹐感疾甚﹐唐太宗薄之﹐謂房玄齡曰「順徳無剛气﹐以兒女牽愛至大病﹐何足卹﹖」太宗兒女三十五人﹐晉陽公主薨﹐年十二﹐帝閱三旬不常膳﹐日數十哀﹐因以臒羸。太子承乾廢﹐欲立晉王未決﹐至投牀﹐取佩刀自向。旣立晉王﹐又謂長孫無忌曰「公勸我立雉奴﹐雉奴仁懦﹐得無爲宗社憂﹐柰何﹖」豈不以兒女牽愛乎﹖若引佩刀﹐欲堅羣臣之心﹐謂之權術可也﹐而日數十哀﹐當忘「無剛气」之語矣。太宗嘗玩禁中樹曰「此嘉木也﹗」宇文士及從旁美嘆。帝正色曰「魏徵常勸我遠佞人﹐不識佞人爲誰﹐今乃信然。」玄宗在殿廷玩一嘉樹﹐姜皎盛贊之﹐帝遽令徙植其家。二主之相去﹐以是可知矣。王義方買第後數日﹐愛庭中樹﹐復召主人﹐曰「此嘉樹﹐得無欠償乎﹖」又予之錢。此又足見廉士之心也。李琮﹐言者謂其「湛棋廢務」﹐罷發運使﹐笑曰「遂與『多酒慢公』爲對矣。」蓋諺語之著者。而「多酒」之言亦見於《北史》。宣和壬寅歲﹐自京師至關西﹐槐樹皆無花。老農云「當應來年之旱﹐與二麥不登。」已而﹐信然。諺云「槐宜來歲麥﹐棗熟當年禾。」彭城學中有古碑﹐夜輒有聲如擊磬﹐劉願恭叔秦州人﹐行爲徐州教官﹐云嘗聞之。原州眞寧縣要冊湫廟中﹐崇寧間﹐眾碑津潤如流﹐獨一碑否﹐是歲多疫。宣和中復如此。陜西沿邊地苦寒﹐種麥周歲始熟﹐以故粘齒不可食。如熙州﹐斤面則以掬灰和之﹐方能捍切。羊肉亦膻臊。惟原州二物皆美﹐面以紙囊送四旁爲佳遺。二浙造酒﹐皆用石灰。云無之則不淸。嘗在平江常熟縣﹐見官務有燒灰柴﹐歷漕司破錢收買。每醅一石﹐用石灰九兩。以朴木先燒石灰令赤﹐並木灰皆冷﹐投醅中。私務用尢多。或用桑柴云。朴木﹐葉類靑楊也。李百藥爲杜伏威欲殺﹐飲以石灰酒﹐因大利瀕死﹐旣而宿病皆愈。今南人飲之無恙﹐豈服久反得愈病之功乎﹖鄭州去京師兩程﹐當川陜驛路﹐有紀事詩十餘韻。其切當者﹕「南北更無三座寺﹐東西只有一條街。四時八節無筵席﹐半夜三更有界牌。」延州亦有詩云「沙堆套裏三條路﹐石炭煙中兩座城。」又云「土洞裏頭行十日﹐山棚上面住三年。」謂中倚髙山﹐自過蒲中﹐行土谷中十程始到也。寧州亦云「雞足斜分三道水﹐蛇腰慢轉一條街。」蓋州依山而立﹐通衢宛轉而上也。三水會於城下﹐故驛名三河。謂九陵﹑三橋﹑馬嶺﹐皆合流於涇。九陵河在東南﹐出慶州華池縣千子山﹐川中九堆如陵﹐故名。三橋河在城西北﹐自襄樂界來﹐不知其源。馬嶺河在城西﹐自慶州樂蟠縣界天固府下流至縣。《水經注》云「洛水﹐一名馬嶺川。俗謂寧州有三不可﹕斬﹑蹴リ﹑麗豆。言地峻不可住也。河南亦有詩云「憲州渾如枉死市﹐苛嵐仿佛似陽間。」州有十。拗﹐謂雪下炭賤﹐雨下水貴﹐出北門遊西湖等。建炎三年七月﹐余寓平江府長洲縣彭華鄕髙景山北白馬澗張氏捨。時山上設烽火﹐夕舉以報平安。畱月餘﹐卽過浙東﹐臨行書一絕於壁間云「昔年隨牒佐邊侯﹐愁望長安向戍樓。今日衰頹來澤國﹐又看烽火照長洲。」是冬﹐金人犯杭﹑越。明年春﹐由平江以歸。白馬澗去城十八里﹐張氏數宅百餘區﹐盡被焚毀﹐獨畱余所居﹐於壁邊題「耿先生到此不燒」七字。諺云「麥過人不入口」。靖康元年﹐麥多髙於人者﹐旣熟﹐大雨﹐所損十八。順昌種穀道人云「大風先倒無根樹﹐傷寒偏死下虛人。」王恬智叟云「犯色傷寒猶易治﹐傷寒犯色最難醫。」王丹元素云「治風先治脾﹐治痰先治气。」皆衛生之要也。人家養雞﹐𨿽百數﹔獨一擅場者乃鳴﹐余莫敢應﹐故諺謂「一雞死後一雞鳴」。嘗在處州斂川﹐見佑聖僧捨養二雄鷄﹐每啼則更互競發﹐飲啄棲遊﹐亦不相鬥。古云「兩雄不並棲」﹐此豈無所競而然邪﹖廣南則羣雄競鳴﹐又不可解也。小人之相亦多﹐其易驗者﹐有一絕載云「欲識爲人賤﹐先須看四般﹐飯遲屙屎疾﹐睡易著衣難」。蓋無不應者。寧州要冊湫廟殿壁山水﹐皆範寬所畫。土地堂壁﹐有包氏畫虎﹐趙評事馬﹐皆奇筆。廟東興教院人物﹐亦寬畫﹐張蕓叟謂﹕「面目大小﹐銳失王者之相。」蓋人物非所工者。後殿有甘艸一枝﹐長二丈餘﹐其大如臂﹐亦異物也。寧州龍興寺﹐有開元二十二年所寫《華嚴經》﹐記唐忌辰。文徳皇后六月二十一日﹐大聖天后十一月二十六日﹐髙宗天皇大帝十二月初四日﹐而史有遺其崩日者。河間老卒云「蠶子最耐寒熱。臘月八日或二十三日﹐以新水浴過﹐至三月間﹐𨿽熱而桑未可采﹐則以綿絮裹置深密處﹐則不生。欲令生﹐則出置風日中。每槌間用生地黃四兩﹐研汁灑桑葉飼之﹐則取絲多於其他。」白樂天《地黃詩》云「與君啖老馬﹐可使照地光。」二者當俱可信也。漢水漁者﹐取蠶腸以作釣絲﹐云𨿽掛千斤亦不斷。長只數寸﹐蓋皆未吐之絲耳。南人養蠶室中﹐以熾火逼之﹐欲其早老而省食﹐此其絲細弱不逮於北方也。《本艸》謂﹕「蠶婦不可食苦蕒﹐令蠶爛壞。」處州人言﹐此菜家家養蠶﹐不聞有損。方書有治蠶嚙藥﹐亦未嘗聞見被傷者。汝陰尉李仲舒漢臣﹐山陽人﹐生平戒殺。云釋教令置虱於綿絮筒中﹐久亦饑死。有人教使置靑艸葉上﹐經宿沾露﹐則化爲靑虫飛去。嘗試之﹐信然﹐皆背拆而化。生薑苗鋪薦席下去壁虱﹐椒葉能辟蚤﹐狗舌艸花亦然。此艸葉如狗舌﹐夏秋生細花﹐始白漸黃﹐無甚香臭﹐花莖長出葉上﹐根已枯而葉不枯﹐俗又名狗蚤花。М細﹐以漧薑滋味和之﹐作餛飩餅夾食之﹐已泄利。葉搗如泥﹐可煆硫黃。原人裴和之云﹐嘗用之也。本朝借緋紫服者﹐皆不佩魚。紹聖中﹐有引白樂天罷忠州刺史還朝詩云「無柰嬌癡三歲女﹐繞腰啼哭覓銀魚」。自是始並魚皆借。然未赴﹑已替﹑在朝皆不服﹐出國門乃衣。而唐牛叢以司勛員外郎爲睦州刺史﹐帝面賜金紫。謝曰「臣今衣刺史所假緋﹐卽賜紫﹐爲越等。」乃賜銀緋。豈唐制赴日許服於朝﹐罷日則否﹐與今爲異乎﹖余嘗行役﹐元日至鄧州順陽縣﹐家家閉戶﹐無所得食。令僕叩門糴米﹐其家輒叫怒﹐謂驚其家親﹐卒不得。賴蔓菁根有大數斤者﹐煮之甘軟﹐遂以充腸。寧州臘月八日﹐人家競作白粥﹐於上以柿栗之類﹐染以眾色爲花鳥象﹐更相送遺。浙人七夕﹐𨿽小家亦市鵝鴨食物﹐聚飲門首﹐謂之「喫巧」。不慶冬至﹐惟重歲節。澧州除夜﹐家家爆竹。每發聲﹐卽市人羣兒環呼曰「大熟。」如是達旦。其送節物﹐必以大竹兩竿隨之。廣南則呼「萬歲」﹐尢可駭者。寧州城倚北山﹐遇上元節﹐於南山巓維一繩﹐下達其麓﹐以瓦缶盛薪火﹐貫以環索﹐自上墜下﹐遙望如大奔星﹐土人呼爲「彗星燈」。襄陽正月二十一日﹐謂之「穿天節」﹐云交甫解佩之日。郡中移會漢水之濱﹐傾城自萬山泛彩舟而下。婦女於灘中求小白石有孔可穿者﹐以色絲貫之﹐懸插於首﹐以爲得子之祥。湖北以五月望日謂之「大端午」﹐泛舟競渡。逐村之人﹐各爲一舟﹐各雇一人凶悍者於船首執旗﹐身掛楮錢。或爭駛驅擊﹐有致死者﹐則此人甘鬥殺之刑。故官司特加禁焉。成都自上元至四月十八日﹐遊賞幾無虛辰。使宅後圃名西園﹐春時縱人行樂。初開園日﹐酒坊兩戶各求優人之善者﹐較藝於府會。以骰子置於合子中撼之﹐視數多者得先﹐謂之「撼雷」。自旦至暮﹐惟雜戲一色。坐於閱武場﹐環庭皆府官宅看棚。棚外始作髙扌登﹐庶民男左女右﹐立於其上如山。每諢一笑﹐須筵中哄堂﹐眾庶皆噱者﹐始以靑紅小旗各插於塾上爲記。至晚﹐較旗多者爲勝。若上下不同笑者﹐不以爲數也。浣花自城去僧寺﹝忘其名﹞凡十八里﹐太守乘彩舟泛江而下。兩岸皆民家﹐絞絡水閣﹐飾以錦繡。每彩舟到﹐有歌舞者﹐則鉤簾以觀﹐賞以金帛。以大艦載公庫酒﹐應遊人之家﹐計口給酒﹐人支一升。至暮遵陸而歸。有騎兵善於馳射﹐每守出城﹐必奔驟於前。夾道作棚爲五七層﹐人立其上以觀﹐但見其首﹐謂之「人頭山」﹐亦分男左女右。至重九藥市﹐於譙門外至玉局化五門﹐設肆以貨百藥﹐犀麝之類皆堆積。府尹﹑監司皆步行以閱。又於五門以下設大尊﹐容數十斛﹐置杯杓﹐凡名道人者皆恣飲。如是者五日。云亦間有異人奇詭之事。方太平盛時﹐公私富實﹐上下佚樂﹐不可一一載也。如澧州作「五瘟社」﹐旌旗儀物﹐皆王者所用﹐惟赭傘不敢施﹐而以油冒焉。以輕木制大舟﹐長數十丈﹐舳艫檣柁﹐無一不備﹐飾以五采。郡人皆書其姓名年甲及所爲佛事之類爲狀﹐以載於舟中﹐浮之江中﹐謂之「送瘟」。成都元夕﹐每夜用油五千斤﹐他可知其費矣。建炎元年秋﹐余自穰下由許昌以趨宋城。幾千里無復雞犬﹐井皆積屍﹐莫可飲﹔佛寺俱空﹐塑像盡破胸背以取心腹中物﹔殯無完柩﹐大逵已蔽於蓬蒿﹔菽粟梨棗﹐亦無人采刈。至咸平僧捨﹐有《金剛經》一藏﹐帶帙皆爲人取去﹐散棄墻壁間。乃太平興國中所賜﹐字畫紙飾頗極精好。後見家人輩私攜其三卷以來﹐常念欲轉以授人。值歐陽延世慶長與二弟自海陵過常熟﹐相過偶話﹕泰州近有一士子少年﹐因遊城隍廟﹐見塑婦人而關三木﹐旁有獄吏展案牘者﹐乃戲解其縲﹐於牘上書一「放」字。是夕遂夢至廟中﹐獄吏詰﹕「一婦人對詞未竟﹐君輒縱去﹐當復爲我攝之。」士子讕不爲行。吏前捉其臂﹐已覺酸楚﹐久之﹐又擊其背﹐痛苦弗堪。乃告之曰「吾能誦《金剛經》﹐幸見恕。」吏卽引之見王﹐召令升殿誦之。但至第四分﹐曰「不能默誦﹐但常讀耳。」王命吏取經﹐頃刻已至﹐視之﹐乃其家本也。讀至第六﹐王乃起立﹐廷下之人無數﹐皆合掌默聽。至卷終﹐王語吏云「可放其去。失囚當自求之。」吏乃送士子出門﹐以衣袖拂其背﹐痛卽頓除。而喜於得脫﹐忘使治捉臂之處。旣覺﹐明日命僧諷誦經廟中﹐以爲陰報。而臂上遂發大疽﹐破潰月餘方愈。慶長兄弟親所聞見﹐亦欲持誦此經﹐恨無善本﹐遂以與之。信幽冥之中﹐不可以欺﹐眞實之語﹐其利爲博也。《靈棋》卦三上﹑二中﹑一下﹐名曰「送貨」﹐亦曰「初吉。」繇文云「客從南來﹐遺我良財﹐寶貨珍玩﹐金碗玉杯。」晉顏幼明解曰「以陰處中﹐應乎外陽。有朋遠來﹐不亦宜乎﹖南者陽位﹐故曰南來。寶貨珍玩﹐貴人之資也。金碗玉杯﹐良宴之具也。」宋何承天亦以爲「大吉之卦」。楊文公在翰苑卜得之﹐忽有金帛之賜。吳任宗正少卿﹐亦得此卦﹐遂遷給事中﹐賜對衣金帶鞍馬。而《南史》載齊江謐﹐武帝出爲東海太守﹐未發﹐憂甚。以弈棋占卦﹐云「有客南來﹐金碗玉杯」。及詔賜死﹐果以金罌盛藥鴆之。然則繇文如卦影之象﹐𨿽人各有其應﹐而吉凶特未定也。豈禍福天之所祕﹐終不容人推測乎﹖寒食火禁﹐盛於河東﹐而陜右亦不舉爨者三日。以冬至後一百四日謂之「炊熟日」﹐飯麵餅餌之類﹐皆爲信宿之具。又以糜粉蒸爲甜團﹐切破暴漧﹐尢可以畱久。以松枝插棗糕置門楣﹐呼爲「子推」﹐畱之經歲﹐云可以治口瘡。寒食日上冢﹐亦不設香火﹐紙錢掛於塋樹。其去鄕裏者﹐皆登山望祭﹐裂冥帛於空中﹐謂之「擘錢」。而京師四方因緣拜埽﹐遂設酒饌﹐攜家春遊。或寒食日陰雨﹐及有墳墓異地者﹐必擇良辰﹐相繼而出。以太原本寒食一月﹐遂謂寒食爲一月節。浙西人家就墳多作庵捨﹐種種備具﹐至有簫鼓樂器﹐亦儲以待用者。《後漢禮儀志》﹕「立春之日﹐夜漏未盡五刻﹐京師百官﹐皆衣靑衣。郡國縣道下至計食令史﹐皆服靑幘立靑幡﹐施土牛耕人於門外﹐以示兆民。」而今世遂有造春牛毛色之法﹐以歲幹色爲頭﹐支色爲身﹐納音色爲腹。立春日幹色爲角耳尾﹐支色爲脛﹐納音色爲蹄。至於籠頭﹑韁索與策人衣服之類﹐亦皆以歲日爲別。州縣官更執鞭擊之﹐以示勸農之意。而庶民遂碎其牛﹐又不知何理﹐所在小人莫不爭奪。而河東之人乃謂土牛之肉宜蠶﹐兼辟瘟疫﹐得少許則懸於帳上﹐調水以飲小兒﹐故相競有致損傷者。處處皆用平旦﹐而衢州開化縣須俟交气時刻﹐有至立春日之夜。而土牛麼麼﹐僅若狗大﹐其陋尢可笑也。《漢志》又載﹕季冬之月「立土牛六頭於國都郡縣城外丑地﹐以送大寒」。今時無有行者。《漢文帝贊》云「治霸陵﹐皆瓦器﹐不得以金銀銅錫爲飾。因其山﹐不起墳。」劉向以成帝營昌陵不成﹐復歸延陵﹐制度泰奢﹐上疏諫曰「孝文皇帝去墳薄葬﹐以儉安神﹐可以爲則。」而《晉史》湣帝建興三年六月﹐盜發漢霸﹑杜二陵及薄太后陵﹐太後面如生﹐得金玉彩帛不可勝紀。時以朝廷艸創﹐服章多闕﹐敕收其餘﹐以實內府。而史不言何陵之物。遂使後世疑瓦器爲不然。按赤眉在長安發掘諸陵﹐取其寶貨﹐遂污辱呂后屍。凡有玉匣殮者﹐率皆如生。宋太祖皇帝卽位﹐自周文武而下﹐凡掩三十六陵﹐而漢文亦在其間。皆唐末五代之所發者。蓋摸金之人﹐但見巍然大冢﹐安知其中爲無有﹖自非不封不樹﹐則未有不發之墓也。世云張耆侍中﹑晏殊丞相墓皆被盜﹐張以所得甚厚﹐故不傷其屍。而晏以徒勞﹐遂破其頭顱而去。此乃儉葬之害﹐是亦不幸﹐非常理可論也。今葬者﹐必瘞志文﹐蓋備其必發。不然﹐何用置於壙中乎﹖江浙無兔﹐系筆多用羊毛﹐惟明﹑信州爲佳﹐毛柔和而不攣曲﹔亦用鹿毛﹐但脆易禿。湖南二廣又用雞毛﹐尢爲軟弱。髙麗用猩猩毛﹐反太堅勁也。其用鼠須﹐只一兩莖置筆心中。如貍毛則見於《唐史》﹐疑亦太弱。南方春夏梅雨蒸濕﹐墨皆膠敗﹐滯筆而無光。徽州世出墨工﹐多佳墨﹐云以置灰中﹐則陰潤不能壞也。建中靖國初﹐韓忠彥﹑曾布同爲宰相﹐曾短瘦而韓偉岸﹐每並立廷下﹐時謂「龜鶴宰相」。滕甫亦魁梧﹐而滕待之厚﹐遊處未嘗不與之俱﹐人呼爲「內翰夾袋子」。秦觀之子湛﹐大鼻類胡人﹐而柔媚舌短﹐世目之爲「嬌波斯」。有揚州人黎字東美﹐崇寧中作郎官監司﹐又有京師開書鋪人陳詢字嘉言﹐皆以貌像呼爲「蝦麻」。而瓊林苑西南一亭﹐地界近水﹐俗號蝦麻亭﹐天淸寺前多積潦﹐亦名蝦麻窩。都中輕薄子戲詠蝦麻詩曰「佳名標上苑﹐窩窟近天淸。道士行爲气﹐梢公打作更。嘉言呼捨弟﹐東美是家兄。莫向南方去﹐將君煮作羹。」初虞世《必用方》載官片大臘茶與白礬二物解百毒﹐以爲奇絕。《本艸》﹕茶茗Η茶皆一種﹐俱無治毒之功。後見劍川僧志堅云「向遊閩中﹐至建州坤口﹐見土人競采鹽麩木葉﹐蒸搗置模中﹐爲大方片。問之﹐云作郊祀宮中支賜茶也。更無茶與他木。」然後知此茶乃五倍子葉耳﹐以之消毒﹐固宜有效。五倍子生鹽麩木葉下﹐故一名鹽麩桃。衢州開化又名仙人膽。陳藏器云「蜀人謂之酸桷﹐又名醋桷。吳人呼烏鹽。」按《玉篇》﹕﹝D144﹞字皮祕切。云木名﹐出蜀中﹐八月中吐穗如鹽﹐可食﹐味酸美。《本艸》云出吳﹑蜀山。余疑五倍子乃吳﹝D144﹞子聲誤而然耳。瘡發於足脛骨傍﹐肉冷難合﹐色紫而癢者﹐北人謂之臁瘡﹐南人呼爲瘡﹐其實一也。然西北之人﹐千萬之中患者乃無一二。婦人以下實血盛﹐尢罕斯疾。南方婦女亦多苦之。蓋俗喜飲白酒﹑食魚鯗﹑嗜鹽味。而鹽則散血走下﹐魚乃發熱作瘡﹐酒則行藥有毒。三物气味皆入於脾﹑腎﹐而足之間﹐二脈皆由之。故瘡之發﹐必在其所。《素問》云「魚鹽之地﹐海濱傍水﹐民食魚而嗜咸魚者使人熱中﹐鹽者勝血﹝魚發瘡則熱中之信﹐鹽發熱則勝血之徵﹞﹐其民皆黑色疏理﹐其病皆爲癰瘍。」﹝血熱而弱﹐故有此﹞又《本艸》﹕「酒大熱有毒﹐能行百藥。服石人不可長以酒下﹐遂引藥气入於四肢﹐滯血化爲癰疽。」今白酒面中多用艸烏頭之類﹐皆有大毒﹐甚於諸石。釋經謂「甘刀刃之蜜﹐忘截舌之患」﹐況又害不在於目前者乎﹖諺謂「病從口入﹐禍從口出」。信矣﹗杜子美有贈憶李白及寄姓名於他詩者﹐凡十有三篇。《昔遊詩》云「昔者與髙﹑李﹐晚登單父臺。」又有《登兗州城樓詩》﹐蓋魯﹑碭相鄰。而太白亦有《魯郡堯祠送別》長句﹐𨿽不著爲誰而作﹐然二公皆嘗至彼矣。世謂太白惟《飯顆山》一絕外﹐無與少陵之詩。史稱《蜀道難》爲杜而發。二公以文章齊名﹐相從之款﹐不應無酬唱贈送﹐恐或遺落耳。按工部行二﹐髙適﹑嚴武諸公﹐皆呼杜二。今白集中有《魯郡東石門送杜二子詩》一篇﹐余謂題下特脫一「美」字耳。杜贈白詩云「秋來相顧尙飄蓬﹐」而李有「秋波落泗水﹐」「飛蓬各自遠」云。以此考之﹐各無疑者。俗子遂謂翰林爭名自絕﹐因辧是詩以釋爭名之謗。「醉別復幾日﹐登臨徧池臺」。後言「何時石門路﹐重有金尊開。秋波落泗水﹐海色明䢐徠。飛蓬各自遠﹐且盡林中杯。」又有《送友人尋越中山水詩》云「聞道稽山去﹐偏宜謝客才。此中多逸興﹐早晚向天臺。」少陵《壯遊詩》云「東下姑蘇臺﹐已具浮海航。剡溪蘊秀異﹐欲罷不能忘。歸帆拂天姥﹐中歲貢舊鄕。」李所謂「友人」者﹐疑亦杜子美也。「大人」以大對小而言耳﹐而世惟子稱父爲然。若施之於他﹐則眾駭笑之矣﹗今略舉經史子傳之所云﹐以證其失焉。《易乾卦》﹕「九五﹐飛龍在天﹐大人造也。」《注》﹕大人﹐謂賢人君子。《論語》﹕「畏大人。」《注》﹕大人﹐卽聖人。《孟子》﹕「大人者﹐不失其赤子之心。」《注》﹕大人謂國君。「惟大人爲能格君心之非」。謂輔臣。「大人正己而物正」。謂大丈夫不爲利害動移者。「養其小者爲小人﹐養其大者爲大人」。《注》﹕務口腹者爲小人﹐治心志者爲大人。如「大人弗爲」。「大人者﹐言不必信﹐行不必果」﹐義亦類此。惟漢髙祖云「始大人以臣爲亡賴。」霍去病云「不早自知爲大人遺體。」崔鈞云「大人少有英稱。」晉陳騫云「大人大臣。」唐裴敬彜云「大人病痛無徹然。」皆呼其父。而疏受叩頭曰「從大人議」﹐則又名其叔。張博云「王遇大人益解。」範滂「惟大人割不忍之恩」﹐蓋謂其母。唐柳宗元謂劉禹錫之母亦曰「無辭以白其大人。」《蘇章傳》﹕「蘇純云三輔號爲大人。」《注》﹕「大人﹐長老稱﹐尊事之也。」《岑彭傳》﹕「韓歆﹐南陽大人。」《注》謂大家豪右。《髙駢傳》﹕女巫王奉先謂畢師鐸曰「揚州災﹐有大人死。」秦彥曰「非髙公邪﹖」《呼韓邪單於傳》﹕「大人相難久之。」後漢匈奴大人車利涿兵。唐蓋蘇文父爲東部大人﹐則外國亦指尊長爲大人也。梁元帝《金樓子》云「荊間有人名我﹐此人向父稱我﹐向子恆稱名﹐此其異也。」又有名子爲大人者﹐此人恆呼子爲「大人」﹐此尢異也。又且侯單於謂「漢天子﹐我丈人行」。《注》﹕「丈人﹐尊老之稱也」。故《荊軻傳》﹕髙漸離「家丈人召使前擊築」。杜甫贈韋濟詩云「丈人試靜聽。」而柳宗元呼妻父楊詹事丈人﹐母獨孤氏爲丈母。故今時惟婿呼婦翁爲然﹐亦不敢名尊老﹐以畏譏笑。至呼父爲爹﹐謂母爲媽﹐以兄爲哥﹐舉世皆然。問其義﹐則無說﹐而莫知以爲愧。風俗移人﹐咻於眾楚﹐豈特是而已哉。爹字𨿽見於《南史》梁始興王忄詹﹐云「始興王﹐人之爹﹐救人急﹐如水火﹐何時復來乳哺我﹗」荊土方言謂父爲爹﹐乃音徒我切﹐又與世人所呼之音異也。王逸少好鵝﹐曹孟徳有梅林救渴之事﹐而俗子乃呼鵝爲「右軍」﹐梅爲「曹公」。前人已載尺牘有「湯Ь右軍一隻﹐蜜浸曹公兩瓶」﹐以爲笑矣。有張元裕云﹐鄧雍嘗有柬招渠曰「今日偶有惠左軍者﹐已令具面﹐幸遇此同享。」初不識「左軍」爲何物﹐旣食﹐乃鴨也。問其所名之出﹐在鵝之下﹐且淮右皆有此語。鄧官至待制典荊州﹐洵武樞密之子。俗人以泰山有丈人觀﹐遂謂妻母爲「泰水」﹐正可與「左軍」爲對也。「北敵焉知鼎重輕﹐指蹤原是漢公卿。襄陽只有龐居士﹐受禪碑中無姓名」。人云呂本中居仁詩也。而其父好問﹐在圍城中預請立張邦昌之人﹐遂爲僞楚門下侍郎。有無名子大書此絕於常山縣驛﹐云呂本中罵厥頑之作云。衢州府江山縣﹐每春時昏翳如霧﹐土人謂之「黃沙落」。云有沙墮於田苗果萊之中﹐皆能傷敗﹔沾桑葉尢損蠶﹔中人亦能生疾。是亦嵐瘴之類也﹐惟雨乃能解之。明州大梅山長老法英﹐少有道譽﹐兼通外學。後退居在東都淨因院﹐嘗有堂僧以十二時歌贄之。旣去﹐卽擲之於地﹐曰「是何亂道﹗」不謂其僧佇立戶內﹐皆聞見之。已而﹐僧自他適。久之﹐忽大理寺捕法英者付獄﹐而京師勘鞫初到﹐皆未示問目﹐但責其以何事到官﹐致有非所治而自狀其過者。英對以不知所犯。於是押足縛之﹐仰臥牢上﹐以書卷令讀﹐盡僧之法名﹐凡數千名﹐問令供孰與相識。閱之累日﹐乃記贄歌之人﹐遂以告獄吏。吏詢遊從因由﹐卽具道素不交關﹐但嘗一見而有輕笑其文之憾﹐恐挾此誣詆。其僧乃張懷素之黨﹐云與英結謀入蜀爲亂。究之旣無實迹﹐詢其妄引之由﹐果見薄之恨也。其僧坐死﹐英得釋放。傷人之言深於矛戟﹐信可爲戒。一毀其文﹐而遽以死逮之﹐爲報之酷﹐亦太甚矣﹗浙中少皂莢﹐澡面﹑ネ衣﹐皆用肥珠子。木亦髙大﹐葉如槐而細﹐生角長者不過三數寸﹐子圓黑肥大﹐肉亦厚﹐膏潤於皂莢﹐故一名肥皂﹐人皆蒸熟暴漧乃收。京師取皂莢子仁煮過﹐以糖水浸食﹐謂之「水晶皂兒」。車駕在越﹐北人亦取肥珠子爲之。食者多苦腰痛﹐當是其性寒故也。《本艸》不載﹐竟不知爲何木。或云以沐頭則退發。而南方婦人竟歲才一沐﹐止用灰汁而已。天自東而西爲左轉﹐一晝夜一周。日月自西而東爲右行﹐月一月﹑日一歲乃周。天行速﹐故日月附天﹐東出而西沒。古人譬之如蟻行磨上﹐磨左旋而蟻右動﹐磨急而蟻緩﹐故但見蟻隨磨轉也。釋氏每言偏袒右肩﹑右跽﹑右繞﹐《華嚴經淨行品》云「右繞於塔﹐當願眾生﹐所行無逆﹐成一切智。」所謂順者﹐如右臂之內向﹐日月之東行是也。而今僧徒行道﹐與轉輪經藏﹐皆自東南以至西北﹐乃左繞而逆行。李長者於《合論》中亦辧此失。但眾習已久﹐莫能正之耳。寅﹑午﹑戌月﹐世人多齋素﹐謂之「三長善月」。其事蓋出於佛書。云大海之內﹐凡有四洲﹐中國與四夷特南贍部一洲耳。天帝之宮有一鏡﹐能盡見世間人之所作﹐隨其善惡而禍福之。輪照四洲﹐每歲正﹑五﹑九月﹐正在南洲﹐故競作善以要福。至唐髙祖武徳二年﹐遂詔天下﹐自今正月﹑五月﹑九月﹐不行死刑﹐禁屠殺。而今世仕宦之人﹐以此三月爲惡月﹐不肯交印視事。或謂唐之節度使與刺史﹐凡有兵者﹐初至當犒設﹐而此三月禁屠﹐故遷避﹐而他官亦循仿爲之也。今又有「二瓦」之法﹐凡數家具六位者﹐以正月九月爲「上瓦」﹐五月爲「下瓦」。瓦或云兀。瓦言其破﹐兀言其危﹐忌於臨官。其八卦者﹐以巽爲「上瓦」﹐坤爲「下瓦」﹐皆以年起月﹐以月起日。又不知其術自何而有也。髙宗南幸﹐舟方在海中﹐每泊近岸﹐執政必登舟朝謁。行於沮洳﹐則躡芒鞋﹐呂元直時爲宰相﹐顧同列戲曰「艸履便將爲赤寫。」旣而傍舟水深﹐乃積稻桿以進﹐參政範覺民曰「稻稭聊以當沙堤。」髙衛﹑黎確爲吏部侍郎﹐孟庾爲戶部侍郎﹐髭發皆白﹐而趨朝立班常相隨﹐時呼爲「三淸」。孟年未老而早白﹐給事中洪擬戲之曰「公乃借補老君也。」蓋是時文武官多借補者。髙大忠在待漏捨﹐忽語黎﹑孟曰「吾三人趨朝﹐當獨早於他官。」二公問其故﹐曰「三老五更﹐自有故事﹐尙何疑乎﹖」趙普以佐命功封韓王。車駕在臨安﹐趙子畫﹑韓肖冑﹑王衣同爲貳卿﹐時人目之爲「趙韓王。」周曼﹐衢州開化縣孔家步人﹐紹興二年以特奏名補右迪功郎﹐授潭州善化縣尉﹐待闕。有人以柬與之﹐往尋周官人家。曼怒曰「我是宣教﹐甚喚作官人﹖看汝主人面﹐不欲送汝縣中喫棒。」又嘗夜至邑中靈山寺﹐以知事不出參﹐呼而捶之﹐曰「我是國家命官﹐怎敢恁地無去就﹖」欲作狀解官﹐羣僧禱之﹐且令其僕取賂而已。曾乾曜有《醜奴兒》詞十三首﹐皆詠外州風物。其一云「驀地廝看時。赤帕那﹐迪功郎兒。气岸昂昂因權縣﹐廳子叫道﹐宣教請後﹐有無限威儀。先自不相知。取奉著﹐劃地胡揮。甚時得歸京裏去﹖兩省八座﹐橫行正任﹐卻會嫌卑。」令觀周所爲﹐則曾詞摹寫﹐已大柰富貴矣。油﹐通四方可食與然者﹐惟胡麻爲上﹐俗呼脂麻。言其性有八拗﹐謂雨時則薄收﹐大旱方大熟﹐開花向下﹐結子向上﹐炒焦壓搾才得生油﹐膏車則滑﹐鉆鍼乃澀也。而河東食大麻油﹐气臭﹐與荏子皆堪作雨衣。陜西又食杏仁﹑紅藍花子﹑蔓菁子油﹐亦以作鐙。祖以蔓菁子薰目﹐以致失明。今不聞爲患。山東亦以蒼耳子作油﹐此當治風有益。江湖少胡麻﹐多以桐油爲鐙。但煙濃污物﹐畫像之類尢畏之。沾衣不可洗﹐以冬瓜滌之﹐乃可去。色淸而味甘﹐誤食之﹐令人吐利。飲酒或茶﹐皆能蕩滌﹐蓋南方酒中多灰爾。嘗有婦人誤以膏發﹐粘結如椎﹐百治不能解﹐竟髡去之。又有旁毗子油﹐其根卽烏藥﹐村落人家以作膏火﹐其煙尢臭﹐故城市罕用。烏桕子油如脂﹐可灌燭﹐廣南皆用﹐處﹑婺州亦有。潁州亦食魚油﹐頗鮏气。宣和中﹐京西大歉﹐人相食﹐煉腦爲油以食﹐販於四方﹐莫能辧也。《本艸》﹕麻ナ﹐一名麻勃﹐云此麻花上勃勃者。故世人謂塵爲勃土﹔果木諸物﹐上浮生者皆曰衣勃﹔和面而以干者傅之﹐亦曰面勃。浙人以米粉和羹﹐乃謂之米﹐音佩﹐而從力者韻﹐無兩音。《大業雜記》載尙食直長謝諷造《淮南王食經》﹐有《四時飲》﹐凡三十七種﹐並加米。乃知此書如茶飲﹑茗飲﹑桂飲﹑酩飲皆然﹐未知與今同否也﹖定州織「刻絲」﹐不用大機﹐以熟色絲經於木爭上﹐隨所欲作花艸禽獸狀﹐以小梭織緯時﹐先畱其處﹐方以雜色綫綴於經緯之上﹐合以成文﹐若不相連。承空視之﹐如雕鏤之象﹐故名「刻絲」。如婦人一衣﹐終歲可就。𨿽作百花﹐使不相類亦可﹐蓋緯綫非通梭所織也。單州成武縣織薄縑﹐修廣合於官度﹐而重才百銖﹐望之如霧。著故浣之﹐亦不紕疏。鄢陵有一種絹﹐幅甚狹而光密﹐蠶出獨早﹐舊嘗端午充貢。涇州𨿽小兒皆能撚茸毛爲綫﹐織方勝花。一匹重只十四兩者﹐宣和間﹐一匹鐵錢至四百千。又出嵌石﹑鐵石之類﹐甚工巧﹐尺一對至五六千﹐番鑷子每枚兩貫。﹑寧州出綿綢。鳳翔出鞍瓦﹐其天生曲材者﹐亦直數十緡。原州善造鐵銜﹑鐙﹑水繩﹑隱花皮﹐作鞍之華好者﹐用七寶鎭廁﹐飾以馬價珠﹐多者費直數千緡。西夏興州出良弓﹐中國購得﹐云每張數百千﹐時邊將有以十數獻童貫者。河間善造篦刀子﹐以水精美玉爲靶﹐鏤如絲髮。陳起宗爲詹度機宜罷官﹐至有數百副。衢州開化山僻﹐人極粗魯﹐而制茶籠﹑鐵鎖亦佳。蘇州以黃艸心織布﹐色白而細﹐幾若羅。越州尼皆善織﹐謂之「寺綾」者﹐乃北方「陷織」耳﹐名著天下。婺州紅邊貢羅﹐東陽花羅﹐皆不減東北﹐但絲縷中細﹐不可與無極﹑臨棣等比也。玄宗初立﹐姚崇爲宰相。張說以素憾懼﹐潛詣岐王申款崇。他日朝﹐眾趨出﹐崇曳踵爲疾狀。帝召問之﹐對曰「臣損足。」曰「無甚痛乎﹖」曰「臣心有憂﹐痛不在足。」問以故﹐曰「岐王﹐陛下愛弟﹔張說﹐輔臣﹐而密乘車出入王家﹐恐爲所誤﹐故憂之。」於是出說相州。開元二十四年﹐帝在東都﹐欲還長安。宰相裴耀卿等建言農入場圃未畢﹐須冬可還。李林甫陽蹇﹐獨在後。帝問故﹐對曰「臣非疾也﹐願奏事。二都本帝王東西宮﹐往來何所待時﹖假令妨農﹐赦所過租賦可也。」帝大悅﹐卽駕而西。後竟罷耀卿。李林甫居位十九年﹐卒蕩覆天下。林甫之術﹐蓋祖於崇也。以唐﹑虞﹑伊﹑周之美﹐而賊亂之人﹐猶假以爲惡﹐況資權譎者乎﹗潁昌府城東北門內多蔬圃﹐俗呼「香萊門」。因更修﹐見其鐵樞鑄字﹐云風和二年六月造。紀元之名﹐不見載籍。門西道北有晁錯廟﹐範忠宣再典許州有惠政﹐邦人爲營房祠於廟傍。掘地得古井﹐不以甓﹐而陶瓦作圈﹐如蒸炊籠牀之狀﹐髙尺許﹐皆以子口相承而上。世罕此制﹐亦莫知何時所創也。余後官五原﹐鄰郡如鎭戎﹑懷徳﹐邊寨皆流沙﹐不可鑿井﹐教以此制﹐遂獲其利。陜西地旣髙寒﹐又土紋皆豎﹐官倉積谷﹐皆不以物藉。𨿽小麥最爲難久﹐至二十年無一粒蛀者。民家只就田中作窖﹐開地如井口﹐深三四尺﹔下量蓄谷多寡﹐四圍展之。土若金色﹐更無沙石﹐以火燒過﹐絞艸ㄌ釘於四壁﹐盛谷多至數千石﹐愈久亦佳。以土實其口﹐上仍種植﹐禾黍滋茂於舊。惟叩地有聲﹐雪易消釋﹐以此可知。夏人犯邊﹐多爲所發。而官兵至虜寨﹐亦用是求之也。江浙倉庾去地數尺﹐以板爲底﹐稻連稈作杷收。𨿽富家亦日治米爲食。積久者不過兩歲而轉。地卑濕﹐而梅雨鬱蒸﹐𨿽穹梁屋間猶若露珠點綴也。杜預好後世名﹐刻石爲二碑﹐紀其勛績。一沈萬山之下﹐一立峴山之上﹐曰「焉知此後不爲陵谷乎﹖」余嘗守官襄陽﹐求峴山之碑﹐久已無見﹔而萬山之下﹐漢水故道去鄧城數十里﹐屢已遷徙﹐石沈土下﹐那有出期﹖二碑之設亦徒勞耳﹗今州城在峴﹑萬兩山之間﹐劉景升墓在城中﹐蓋非古所治也。峴山在東﹐上有羊叔子廟。萬山在西﹐元凱祠在焉。去三顧門四里﹐山下乃王粲井。石闌有古篆刻﹐今移在州宅後圃。過山十餘里﹐卽隆中孔明故居之地﹐亦有祠。其前小山名作樂﹐相傳躬耕歌《梁甫吟》於此。萬山又名小峴﹐或曰西峴。故子美詩云「應同王粲宅﹐畱井峴山前。」孟浩然葬鳳林關外﹐後人遷其墓碑於谷隱寺中﹐遂失冢所在。習池在鳳林寺山﹐北岸爲漢江所嚙﹐甚邇。數十年後﹐當不復見矣。衛家人炊飯墮地﹐盡化爲螺﹐歲餘及禍。石崇家﹐稻米飯在地﹐經宿皆化爲螺﹐人以爲滅族之應。鄭注敗前﹐楮中藥化爲蠅數萬飛去。裴楷家﹐炊黍在甑﹐或變如拳﹐或作血﹐或作蕪菁子﹐期年而卒。《筆談》載陜右以蟹辟瘧鬼。余在安定嘗會客﹐曹黃中庸食蝦駒不去觳﹐齒齦皆傷﹐遂擲去之。都監楊璋見瓊枝皆撥去﹐曰「不喜食此脆骨。」遊師雄景叔長安人﹐範丞相得新沙魚皮﹐煮熟翦以爲羹﹐一縷可作一甌。食旣﹐範問遊﹕「味新覺勝乎常否﹖」答云「將謂是飠飠乇﹐已哈了。」蓋西人食麵幾不嚼也。南人罕作面餌。有戲語云「孩兒先自睡不穩﹐更將捍面杖柱門。何如買个胡餅藥殺著﹗」蓋譏不北食也。建炎之後﹐江﹑浙﹑湖﹑湘﹑閩﹑廣﹐西北流寓之人徧滿。紹興初﹐麥一斛至萬二千錢﹐農獲其利倍於種稻。而佃戶輸租﹐只有秋課。而種麥之利﹐獨歸客戶。於是競種春稼﹐極目不減淮北。晉何曾日食萬錢﹐猶曰無下箸處。其子劭亦有父風﹐一日之供以錢二萬爲限。王愷乃逾於劭﹐「一食萬錢﹐猶曰無可下箸處」。而惟曾著於世者﹐以李翰《蒙求》有「何曾食萬」之語也。先公元中爲尙書郎﹐時黃魯直在館中﹐每月常以史院所得筆墨來易米。報謝積久﹐尺牘盈軸﹐目之爲「乞米帖」。後領漕淮南﹐諸公皆南遷﹐率假舟兵以送其行。故東坡到惠州有書來謝云「蒙假二卒﹐大濟旅途風水之虞﹐感戴髙誼﹐無以云諭。方走海上益遠﹐言之悵焉永慨﹗」余池飭寶之。崇寧初﹐晁無咎嘗跋其後曰「明月之珠﹐夜光之璧﹐以暗投人﹐則莫不按劍而相盼﹐況嗜好吳越哉﹗季裕加於人數等矣﹗」又有昭陵於金花盤龍箋上飛白「淸淨」二字﹐其六點作魚龍鳥獸之象﹐乃王著所獻三百點中所無者﹔又十幅紅羅上飛白二十字﹐本牛行王旦相家物﹔東坡書《白詞》與四學士各寫其詩詞﹐凡二十軸﹐懸之照耀堂宇。爲利誘勢脇﹐於大觀之後﹐幸能保守。靖康中﹐潁川遭金國之禍﹐化爲煙塵。往來於心﹐迨今不能已已。珠玉可致﹐而此不可再得。是可恨也﹗汝陰潁上縣與壽春六安爲鄰﹐夾淮爲二鎭﹐號東西正陽。其西屬潁鎭﹐城之中有磚浮屠﹐下葬西域僧佛陀波利﹐其石刻載其與僧伽俱來﹐終於正陽﹐云後若干年僧伽緣盡﹐彼當代其揚化。今亦下臨淮流﹐𨿽大漲不過塔基之陛。東坡守潁﹐有文祭之。禱雪卽應﹐一方事之甚嚴。建炎元年﹐泗州浮門內火發﹐未及普照寺﹐而塔中已焰出﹐一皆盡。僧伽眞像﹐僧徒僅能營救﹐別建殿以庇。方就﹐而北兵已來﹐又皆燒毀﹐城中遂成丘墟。或云眞像胡人負之北去﹐疑釋子諱爲灰煙也。然劫燒之來﹐麗於形質﹐孰不歸空﹖數緣旣盡﹐𨿽云堅固﹐亦自當滅。豈佛陀之讖﹐其在是乎﹖「管中窺豹」﹐世人惟知爲王獻之事。而其原﹐乃魏武令中語也。《魏志》注﹕建安八年庚申﹐令曰「議者或以軍吏𨿽有功能﹐徳行不足堪任郡國之選。胡明君不官無功之臣﹐不賞不戰之士。治平尙徳行﹐有事賞功能。論者之言﹐一似管窺虎豹﹗」●卷中靖康初﹐罷舒王王安石配享宣聖﹐復置《春秋》博士﹐又禁銷金。時皇弟肅王使敵﹐爲其拘畱未歸﹐種師道欲擊之﹐而議和旣定﹐縱其去﹐遂不講防禦之備。太學輕薄子爲之語曰「不取肅王廢舒王﹐不禦大金禁銷金﹐不議防秋治《春秋》。」其後﹐金人連年以深秋弓勁馬肥入塞﹐薄暑乃歸。遠至湖﹑湘﹑二浙﹐兵戈擾攘﹐所在未嘗有樂土也。自是越人至秋亦隱山間﹐逾春乃出。人又以《千字文》爲戲曰「彼則寒來暑往﹐我乃秋收冬藏。」時趙明誠妻李氏淸照亦作詩以詆士大夫云「南渡衣冠欠王導﹐北來消息少劉琨。」又云「南遊尙覺吳江冷﹐北狩應悲易水寒。」後世皆當爲口實矣﹗唐初﹐賊朱粲以人爲糧﹐置搗磨寨﹐謂「啖醉人如食糟豚」。每覽前史﹐爲之傷嘆。而自靖康丙午歲﹐金人亂華﹐六七年間﹐山東﹑京西﹑淮南等路﹐荊榛千里﹐斗米至數十千﹐且不可得。盜賊﹑官兵以至居民﹐更互相食。人肉之價﹐賤於犬豕﹐肥壯者一枚不過十五千﹐全軀暴以爲臘。登州範溫率忠義之人﹐紹興癸丑歲泛海到錢唐﹐有持至行在猶食者。老瘦男子詞謂之「饒把火」﹐婦人少艾者名爲「不羨羊」﹐小兒呼爲「和骨爛」﹐又通目爲「兩腳羊」。唐止朱粲一軍﹐今百倍於前世﹐殺戮焚溺饑餓疾疫陪墮﹐其死已眾﹐又加之以相食。杜少陵謂「喪亂死多門」﹐信矣﹗不意老眼親見此時﹐嗚呼痛哉﹗吳輝子華中奉云﹐渠ヘ嚴州日﹐太守李裁者信州人﹐每夕焚《尊勝陀羅尼》以施鬼神。自言前知萬州﹐有一妓忽持白紙至郡﹐視其神色﹐大異平日。問其所訴﹐乃云「某乃境內之神。每荷公厚賜﹐欲以少事相報﹐願使吏以授其言。」遂令書之﹐云「某月日郡界當有災﹐比鄰境爲輕﹐冀無驚懼。」欲再詢其名號﹐則妓已省﹐不自知其來也。至其日果大風雨﹐己而震雷大雹﹐傷害田稼。但循江而過﹐兩岸所及不廣。比郡至殺人畜﹐田之損者﹐十多八九。又嘗自錢唐將還家﹐泛舟已到桐廬。五鼓欲行﹐忽有人大呼﹐尋李大府船。李驚起視之﹐乃一老人﹐衣布道袍﹐云「睦州賊發﹐吾家所存者﹐三人而已。不可往彼﹐宜速回也。」李欲登岸詢其子細﹐則已不見。遂遽還會稽。乃方臘已至睦州﹐同行數十舟﹐往者皆遇害。李后守嚴﹐盡飾境內神祠。有一廟﹐神像皆毀﹐惟三軀獨存﹐而吳不記其名。嚴之城隍神乃敕封王爵﹐亦世所罕有﹐吳亦不憶其始因也。則尊勝之利於幽冥﹐蓋不可不信矣。建炎之後﹐以國用窘匱﹐凡故例羣臣錫予﹐多從廢省。惟從官初除﹐鞍馬﹑對衣之賜猶存﹐而省其半。紹興二年﹐黎確由諫議大夫除吏部侍郎。見其賜目﹐後用禦寶﹐而云「馬半匹﹐公服半領﹐金帶半條﹐汗衫半領﹐褲一隻。」甚可笑也。然皆計直給錢﹐但當減半計數可矣。時有司之陋﹐大抵多類此。兩朝誓書﹐景徳二年二月一日﹐奉聖旨﹐令上石於天章閣。其詞曰「維景徳元年﹐歲次甲辰﹐十二月庚辰朔﹐七日丙戌﹐大宋皇帝謹致誓書於大契丹皇帝闕下﹕共遵誠信﹐虔守歡盟﹐以風土之宜﹐助軍旅之費﹐每歲以絹二十萬匹﹐銀一十萬兩。更不差使臣專往北朝﹐只令三司差人般送至雄州交割。沿邊州軍﹐各守疆界﹐兩地人戶﹐不得交侵。或有盜賊逋逃﹐彼此無令停匿﹔至於壠畝稼穡﹐南北勿縱繹騷。所有兩朝城池﹐並可依舊存守﹔溝濠完葺﹐一切如常。卽不得創築城隍﹐開拔河道。誓書之外﹐各無所求。必務協同﹐庶存悠久。自此保安黎獻﹐愼守封陲。質於天地神柢﹐告於宗廟社稷﹐子孫共守﹐傳之無窮。有渝此盟﹐不克享國。昭昭天鑑﹐當共殛之。遠具披陳﹐專俟報復﹐不宣﹐謹白。」報書云「維統和二十二年﹐歲次甲辰﹐十二月庚辰朔﹐十二日辛卯﹐大契丹皇帝謹致誓書於大宋皇帝闕下﹕共議戢兵﹐復論通好﹐兼承惠顧﹐特下誓書。云『以風土之宜﹐﹝其下文同前﹐至﹞當共殛之。』孤𨿽不才﹐敢遵此約。謹當告於天地﹐誓之子孫。苟渝此盟﹐明神是殛。專具諮述﹐不宣﹐謹白。」自是﹐兩國百有餘年堅守盟書﹐民獲休息。而宣和中與大金結好﹐亦有「不克享國」之言﹐後先渝之﹐至以失信爲責﹐攺立僞楚﹐四海之人﹐肝膽塗地。孔子以兵食爲可去﹐可見矣﹝昭陵時﹐呂夷簡爲相﹐緣西夏事﹐兆方遣劉六符來索故地﹐又增銀絹各十萬。富鄭公報使﹐僅免敗盟﹐不用「獻」字而已﹞。朝廷在江左﹐典籍散亡殆盡。省﹑曹﹑臺﹑閣皆令老吏記憶舊事﹐按以爲法﹐謂之「省記條」。皆臨時徇私自便。而敵騎自浙中渡江北歸﹐官軍敗於建康江中﹐督將尙奏功﹐云其四太子幾乎捉獲﹐亦爲之推賞。時謂以「省記條」推「幾乎」賞。範覺民爲相﹐事皆委之都司。而郎中王寓﹑萬格刻薄苛細﹐士夫多被其害﹐時爲之語曰「逢寓多齟齬﹐遇格必阻隔。」後欲行討論法﹐乃宥大姦而濫及眾人﹐竟送吏部﹐而範亦緣此被逐。紹興中﹐以財用窘匱﹐武臣以軍功入仕者甚眾﹐俸給米麥﹐𨿽宗室亦減半支給。其後半復中損﹐至於再三。遂至正任觀察使﹐才請兩石六斗。惟統兵官依舊全支。若劉韓二開府﹑張浚太尉﹑王燮承宣等﹐乃爲統兵官。如殿前馬步三帥﹐皆不得預。時步軍都指揮使蘭整云「昔爲殿前班長行﹐請米四石八斗﹔今作步軍太尉﹐乃反不如。」而又不得爲統兵官﹐是尢可笑也﹝蓋是時殿前諸軍數才數百。見殿帥郭仲荀云﹐窠坐之外﹐三十八人﹐每人衛宿﹐有從者只十五人也﹞。開府劉光世﹐延安人﹐其先以夏將歸朝。及建炎之後﹐以功臣檢校太傅﹑兩鎭節使開府。部曲皆西人﹐有鬥將王徳﹐勇悍而醜﹐軍中目爲王夜叉﹐最爲有名。時文士濟南王冶字夢良﹐亦木彊少和﹐言必厲聲﹐性又剛果﹐後爲大理治獄正﹐人亦呼之爲王夜叉﹐以比陰獄牛頭夜叉也。昔契以佐禹有功﹐封於商﹐而賜姓子氏。周封微子啟於宋。後十一世孔父嘉之孫﹐以王父字爲孔氏。其子孔防叔避宋華督之難﹐奔魯爲大夫﹐因家於魯。其曾孫是爲先聖。而鄭有孔張﹐出於子孔﹔衛有孔達﹐又有孔悝﹐出於姬姓。皆在子氏之先﹐非孔子之後也。孔子以周靈王二十一年己酉歲十月庚子日生﹐卽魯襄公之二十二年。敬王四十一年四月己丑日薨。哀公十六年也。母顏氏之第三女﹐名徵在。娶宋之並官氏。大中祥符元年﹐封父叔梁紇爲齊國公﹐母魯國太夫人﹑妻鄆國夫人。漢平帝元始元年﹐追謚夫子褒成宣尼公。魏文帝太和十六年﹐攺謚文宣尼父。後周宣帝大象二年﹐追封鄒國公。唐太宗貞觀十一年﹐尊爲宣父。髙宗乾封元年﹐贈太師。則天天授元年﹐封隆道公。明皇開元二十七年﹐謚文宣王。宋眞宗祥符元年﹐加號玄聖文宣王﹐續攺至聖。其嗣襲﹐魏封魯國文信君﹔秦封魯國文通君﹔漢髙祖封奉嗣君﹔平帝攺褒成侯﹔後漢和帝攺褒亭侯﹔魏文帝攺崇聖侯﹐晉武帝攺奉聖亭侯﹔宋文帝崇聖侯﹔後魏文帝崇聖大夫﹔孝文帝復爲侯﹔北齊文帝攺恭聖侯﹔後周宣帝封鄒國公﹔隋煬帝紹聖侯﹔唐太宗褒聖侯﹔明皇文宣公﹔宋仁宗攺衍聖公﹐哲宗攺奉聖﹐崇寧三年﹐復封衍聖公﹐制云「孔子之後﹐自漢元帝封其爵爲褒成君﹐以奉其祀﹐至平帝攺爲褒成侯﹐始追謚孔子爲褒成宣尼公。褒成﹐其國也﹔宣尼﹐其謚也﹔公﹑侯﹐其爵也。後之子孫﹐𨿽更攺不一﹐而不失其義。至唐﹐去國名而襲謚號﹐禮之失也。謂宜去漢之舊﹐革唐之失。稽古正名﹐於義爲允。宜攺封至聖文宣王四十六代孫宗願爲衍聖公。」廟中有孔子手植檜三株。兩株雙立禦贊殿前﹐髙六丈餘﹐圍一丈四尺。其一在杏壇東南﹐髙五丈餘﹐圍一丈三尺。晉永嘉三年枯死﹐至隋義寧元年復生。唐乾封二年又枯。宋康定年中﹐一枝復生。蓋千五百餘歲矣。廟中後漢碑三﹐魏碑三﹐齊碑一﹐隋碑二﹐唐碑十四。林中篆碑一﹐在伯魚墓前﹐漫滅不可讀。漢碑九。孔氏宅﹐除諸住外﹐祖廟殿廷廊廡﹐尙三百一十六間。其四十七代孫傳作《東家雜記》﹐所載甚詳﹐此其大略者也。章誼宜叟侍郎﹐有田在明州。紹興二年出租﹐預買絹三匹﹐三年增九匹﹐嘆其賦重。從兄彥武在傍曰「此作法自獘之過也。」初﹐宜叟爲大理卿﹐戶部侍郎柳庭俊﹐乃其妻兄﹐寓居章捨。一日會飲﹐酣醉晝寢﹐遂至暮不醒。柳弟來白﹕「明當進對。未有札子。」柳驚起﹐卽問章有何事可論﹐章戲曰「方今財用窘匱﹐將天下官戶賦役﹐同於編氓﹐此急務也。」柳大喜爲然。明日陛對﹐具陳此事﹐遂卽施行。士夫之家﹐旣不能躬耕以盡地利﹐分租已薄﹔又無商賈他業﹐而與庶民庸調相等。其受害﹐蓋出於一言之戲﹐「自獘」之語﹐誠有味也。杜甫有《義鶻行》。張九齡有《鷹圖贊序》曰「鳥之鷙者﹐曰鷹曰鶻。鷹也﹐名揚於尙父﹐義見於《詩》﹔鶻也﹐迹隱於古人﹐史缺其載。豈昔之多識﹐物亦有遺﹔將今而嘉生﹐材無不出﹐爲所呼之變﹐與所記不同者耶﹖」按﹕古人稱雕鶚﹐又「鷙鳥累百﹐不如一鶚」。而鶚﹐今不見於世﹐豈名之變耶﹖然鶻又不可居鷹雕之右也﹗杜甫《雕賦》云「當九秋之淒淸﹐見一鶚之直上。伊鷙鳥之累百﹐敢同年而爭長。此雕之大略也。」則甫蓋以雕爲鶚矣。而孟康注《漢書》云「鶚﹐大雕也」。顏師古曰「鷹﹐之屬﹐非雕也。」《禮部韻》﹕「鶚﹐雕屬也。」顏師古《注漢書》云「隼鷙鳥﹐卽今鵠也。說者以爲鷂﹐失之矣。鵠字音胡骨反﹐鵠與鶻同。」又《貨殖傳》﹕「隼亦鷙鳥﹐卽今所呼爲鶻者。」唐明皇注《孝經》《道徳經》《金剛經》。張曲江有賀狀云「陛下至徳法天﹐平分儒術﹐道已廣其家﹐僧又不違其願。三教並列﹐萬姓知歸。」今《孝經》盛行﹐《道徳經》亦有石刻﹐惟《金剛經》罕見於世也。《張文獻集》載《賀上仙公主靈應狀》云「右臣等﹐伏承今月八日﹐上仙公主靈座有祥風瑞虹之應。爰至啟殯﹐乃知尸解。又承特稟淸虛﹐薄於滋味﹐素含眞气﹐自不食鹽﹐洎於遷神﹐更標奇迹。伏望宣付史館﹐以昭靈異。仍望宣示百官。」詔曰「道有默仙﹐謂之形解。古來旣爾﹐今亦將然。童幼之年﹐傷其夭促﹔靈變之理﹐乃入玄眞。且與方外爲心﹐不比人間結念。所謂書諸國史﹐以襲美玄﹐卿亦史官﹐任爲凡例。兼請宣示者﹐並依。」而《新史》不載。豈以其妖妄而削之乎﹖曲江號爲端士﹐亦復爲此﹐將非林甫輩迫之故耶﹖至上仙之語﹐今𨿽帝子之貴﹐不敢用矣﹗釣絲之半﹐系以荻梗﹐謂之浮子。視其沒﹐則知魚之中鉤。韓退之《釣魚詩》云「羽沈知食駛」﹐則唐世蓋浮以羽也。唐《張曲江集》載明皇《敕突殿書》云「敕兒登裏突厥可汗﹕天不福善﹐禍鐘彼國。伽可汗傾逝﹐聞已側然。自二十年間﹐結爲父子﹐及此痛悼﹐何異所生﹖朕與可汗先人﹐情重骨肉。亦旣與朕爲子﹐可汗卽合爲孫。以孫比兒﹐似疏少許。今修先父之業﹐復繼往時之好﹐此情更重﹐只可從親。故欲可汗今者還且爲兒。」故其下書皆呼爲兒。而宋朝與契丹﹐始以年齒約爲兄弟﹐而彼主享國之永﹐至哲宗時﹐遂爲大父行。與謂漢爲丈人﹐唐敕稱可汗呼兒異矣。唐髙宗召大臣﹐欲廢皇后﹐立武昭儀﹐李稱疾不入﹐褚遂良以死爭。他日﹐績獨入見﹐帝問之曰「朕欲立武昭儀爲後﹐遂良固執以爲不可。遂良旣顧命大臣﹐事當且已乎﹖」對曰「此陛下家事﹐何必更問外人﹗」帝意遂決。武惠妃譖太子瑛﹑鄂王瑤﹑光王琚﹐帝欲皆廢之﹐張九齡不奉詔。李林甫初無所言﹐退謂宦官之貴幸者曰「此人主家事﹐何必問外人﹖」帝猶豫未決。九齡罷相﹐帝召宰相審之﹐林甫對曰「此陛下家事﹐非臣等宜預。」帝意乃決。徳宗欲廢太子﹐立侄舒王﹐李泌曰「賴陛下語臣﹐使楊素﹑許敬宗﹑李林甫之徒承此旨﹐已就舒王圖定策之功矣。」帝曰「此朕家事﹐何預於卿﹐而力爭如此﹖」對曰「天子以四海爲家﹐今臣獨任宰相之重﹐四海之內﹐一物失所﹐責歸於臣。況坐視太子冤橫而不言﹐臣罪大矣﹗」太子由是獲免。李泌首倡姦言﹐遂使林甫祖用其策﹐以逢君惡。至徳宗便謂當然﹐反云「家事」以拒臣下。則作俑者﹐可不愼乎﹖卒之長源﹐能保其家族。而敬業之禍﹐戮及父祖﹐剖棺暴屍。忠邪之報﹐亦可以鑑矣﹗而蹈覆轍者相接。哀哉﹗《常衮集》有《謝賜緋表》云「內給事潘某奉敕旨﹐賜臣緋衣一副﹐並魚袋﹑玉帶﹑牙笏等。臣學愧聚螢﹐才非倚馬。《典》《墳》未博﹐謬陳良史之官﹔辭翰不工﹐叨辱侍臣之列。惟知待罪﹐敢望殊私﹖銀章雪明﹐朱紱電映﹐魚須在手﹐虹玉橫腰。祗奉寵榮﹐頓忘驚惕。蜉蝣之詠﹐恐刺國風﹔螻蟻之誠﹐難酬天造。」則知唐世玉帶施於緋衣﹐而銀魚亦懸於玉帶也。本朝宗室﹐凡南班環衛官﹐皆以皇伯﹑叔﹑侄加於銜上﹐更不書姓﹐𨿽袒免外親亦然。熙寧中﹐始有換授外官者﹐則去皇屬而加姓。宣和中﹐又並姓除之﹐時以爲非。靖康中﹐乃復舊制。《常衮集》載李訁惠《除祕書監詞》云「昔劉向父子代典文籍﹐今之祕寶﹐豈可避親﹖堂從叔正議大夫﹑守光祿卿同正員﹑嗣澤王訁惠﹐幼嗣藩國﹐夙彰忠孝。」蓋唐世非期親不加皇字﹐𨿽出閣外任﹐亦不著姓﹐而以堂從載於銜上﹐似爲得也。然本朝宗子﹐皆復名而連字﹐宗派服屬﹐見而知之﹐又漢﹑唐以來所弗逮者。柳子厚《龍城錄》載﹕「賈宣伯愛金華山﹐卽今雙溪別界。其北有仙洞﹐俗呼以劉先生隱身處。其內有三十六寶﹐廣三十六里。石刻上以松炬照之﹐云『劉嚴字仲卿﹐漢射聲校尉。當恭﹑顯之際極諫﹐貶於東陬﹐隱迹於此﹐莫知所終』。則道士蕭玉玄所記也。山口人時得玉篆牌。俗傳劉仲卿每至中元日來降洞中。州人祈福﹐尋溪口邊得此者當巨富﹐此亦未必爲然。然仲卿亦梅子眞之徒歟﹗」余嘗觀《金華圖經》﹐乃謂劉孝標居此洞以集《文選》。其謬誤如此。紹興中﹐歐陽文忠公孫懋守婺﹐余嘗錄仲卿事與之﹐使攺正舊失﹐未知曾革其非否﹖河州鳳林縣鳳林關﹐襄陽府襄陽縣鳳林山鳳林關﹐嚴州遂安縣有鳳林鄕﹐弘農郡隋攺曰鳳林郡。婺州金華縣﹑梓州射洪縣皆有金華山。如龍門﹑丙穴之類﹐亦有數處。昔四明有異僧﹐身矮而皤腹﹐負一布囊﹐中置百物﹐於稠人中時傾瀉於地﹐曰「看﹐看」。人皆目爲布袋和尙﹐然莫能測。臨終作偈曰「彌勒眞彌勒﹐分身百千億﹔時時識世人﹐時人總不識。」於是隱囊而化。今世遂塑畫其像爲彌勒菩薩以事之。張耒文潛學士﹐人謂其狀貌與僧相肖。陳無已詩止云「張侯便便腹如鼓。」至魯直遂云「形模彌勒一布袋﹐文字江河萬古流。」則東坡謂李方叔﹕「我相夫子非臒仙。」蓋語矣。趙叔問爲天官侍郎﹐肥而喜睡﹐又厭賓客。在省﹑還家﹐常掛歇息牌於門首﹐呼爲「三覺侍郎」﹐謂朝回﹑飯後﹑歸第故也。範覺民作相﹐方三十二歲﹐肥白如冠玉。旦起與裹頭﹑帶巾﹐必皆覽鏡﹐時謂「三照相公」。二浙舊少冰雪﹐紹興壬子﹐車駕在錢唐﹐是冬大寒屢雪﹐冰厚數寸。北人遂窖藏之﹐燒地作蔭﹐皆如京師之法。臨安府委諸縣皆藏﹐率請北人教其制度。明年五月天中節日﹐天適晴暑﹐供奉行宮﹐有司大獲犒賞。其後錢唐無冰可收﹐時韓世忠在鎭江﹐率以舟載至行在﹐兼晝夜牽挽疾馳﹐謂之「進冰船」。泉﹑福二州婦人轎子﹐則用金漆﹐雇婦人以荷。福州以爲僧擎﹐至他男子則不肯肩也。廣州波斯婦﹐繞耳皆穿穴帶環﹐有二十餘枚者。家家以篾爲門﹐人食檳榔﹐唾地如血。北人嘲之曰「人人皆吐血﹐家家盡篾門。」又婦女凶悍喜鬥訟﹐𨿽遭刑責﹐而不畏恥﹐寢陋尢甚。豈秀美之气﹐鐘於綠珠而已邪﹖關右塞上有黃羊無角﹐色類獐麂﹐人取其皮以爲衾褥﹔又彼中造畜酒﹐以荻管吸於瓶中。老杜《送從弟亞赴河西判官詩》云「黃羊飫不膻﹐蘆酒多還醉。」蓋謂此也。劉光世爲浙西安撫大使﹐父延慶本夏人也。參議官範正輿除直龍圖閣告詞云「入幕之賓﹐以折衝尊俎爲任﹔從軍之樂﹐以決勝笑談爲功。髙適受哥舒之知﹐石洪應重祚之辟。」蓋翰與烏皆夷人﹐且譏其尊俎笑談以爲功任也。又李擢除工部侍郎詞云「國有六職﹐百工與居一焉。凡今冬官之屬﹐以予觀之﹐才二十有八﹐而五官各有羨數。考冢宰官府之六屬﹐各爲六十。而天官則六十四﹐地官則七十﹐夏官則六十七﹐秋官則六十六。蓋斷簡失次而然﹐非實散亡也。取其羨數﹐凡百工之事﹐歸之冬官﹐其數乃周。汝尙深加考核﹐分別部居﹐不相雜廁﹐則六職者均一﹐非特可正歷代之違﹐抑亦見今日辧治之精且詳也。非汝其誰任﹖」此皆洪炎之詞。後洪除在京宮祠﹐請給人從班著並依舊。而同列趙思誠繳駁﹐以謂士指爲不釐務中書舍人﹐其任代言之職﹐自有國以來﹐未有如此之謬者。遂罷爲在外宮觀。自熙寧中分三省職事﹐故命令所出﹐必自中書。宰相進擬差除﹐及應干取旨施行者﹐亦由此而始。門下但掌省審封駁﹐尙書奉行而已。故士夫有求請差遣﹐得判「中」字者﹐更無不得之理。然蔡京爲相﹐欲要時譽﹐凡有丐乞﹐皆對其人面書中字。莫不歡欣稱頌﹐而有眞﹑行﹑艸之殊﹐堂吏陰識其旨﹐得失稽畱﹐不言已諭。至王黼秉政﹐率作此中字﹐必須再呈﹐其不與者﹐則加一筆而爲申。作僞心勞﹐遂使眞可得者﹐初亦疑而不喜。又何要譽之有﹖凡天下獄案讞﹐其狀前貼方寸之紙。當筆宰相視之﹐書字其上。房吏節錄案詞大略﹐粘所判筆﹐以尙書省印印之。其案具所得旨付刑部施行。𨿽系人命百數﹐亦以一二字爲決。得「上」字者﹐則皆貸﹔「下」字者並依法﹔「中」字則奏請有所輕重﹔「聚」則隨左右相所兼省官商議﹔「三聚」則會三省同議。不過此數字而已﹐此豈所以爲化筆歟﹗宋字元實﹐春明坊宣獻公之族子也﹐盾偉而黑色﹐無他才能﹐在揚州嘗掖髙宗登舟渡江﹐故被記錄﹐歷登運使﹐以殿撰知臨安府。士民皆詆惡之﹐目爲「油澆石佛」﹐甚者呼爲「烏賊魚」﹐謂其色黑﹐其政殘﹐其性愚也。又作賦云「身衣紫袍﹐則容服之相稱﹔坐乘烏馬﹐因人畜以無殊。」仍謎以詈之曰「臨安府城裏兩个活畜生﹕一个上面坐﹐一个下面行。」以其常乘烏馬故也。嘗有舟人殺士人一家﹐乃經府陳狀云「經風濤損失」﹐更不會問﹐便判狀令執照。後事敗於嚴州﹐尙執此狀以自明。鞫之﹐前後此舟凡殺二十餘家矣。其在臨安﹐凡兩經遺火﹐焚一城幾盡。人謂府中有「送火軍」﹐故致回祿。蓋取其姓名﹐移析爲此語。竟以言者論其謬政而罷。不數月﹐卽除沿海制置使。終以扶持之勞﹐簡在上心也。言者弗置﹐命乃不行。徐犀﹐豫章南昌人。陳蕃爲太守﹐在郡不接賓客﹐惟犀來﹐特設一榻﹐去則懸之。蕃傳云﹐爲樂安太守﹝本名千乘﹐和帝更名﹞﹐「郡人周ギ﹐髙潔之士﹐前後郡守招命﹐莫肯至﹐惟蕃能致焉。字而不名﹐特爲置一榻﹐去則縣之」。蕃自樂安左轉修武令﹐遷尙書﹐出爲豫章太守。則爲孺子下榻﹐乃在ギ至之後﹐而不著者﹐豈周無他事而徐有傳﹐且又載於《世說》與《滕王閣序》﹐故顯於後世耶﹖亦猶「鷙鳥累百﹐不如一」﹐本鄒陽之書﹐元初中﹐樊準上疏薦龐參已用之﹐而人獨稱爲孔融薦禰衡之語。「手握王爵﹐口含天憲」﹐此劉陶之疏﹐而世但知爲範蔚宗論也。京師新門裏向氏南宅﹐乃丞相舊居。後欽聖憲肅別爲居第﹐故有南北之號。其南第﹐屢經回祿﹐獨廳事不焚。後因翻瓦﹐於屋極中得《華嚴經》一卷。余嘗刊《淨行品》施人﹐帖於屋柱間﹐凡數十年﹐已萬餘本矣。後以遺一司敕令所刪定官張博南叟帖於竹窗上。紹興二年臘月八日﹐臨安大火﹐燒數萬家﹐張氏之居亦盡被焚熱﹐其竹窗半焚﹐至所帖經處而上。其上屋一間亦獨存。是皆可異者也。紹興三年七月﹐朱勝非以右僕射丁母憂﹐未卒哭﹐降起復制詞﹐吏部侍郎﹑權直學士院陳與義之文也。以「玆宅大憂」四字﹐令翰林學士綦崇禮帖攺爲「方服私艱」﹐陳待罪而放。議者謂麻制中有「於戲﹗邦勢若此﹐念積薪之已然﹔民力幾何﹐懼奔駟之將敗。朕之論相﹐何可以不備﹖卿之圖功﹐亦在於攸終」。同列惡其言﹐故以「宅憂」疵之。昔楊文公以眞廟禦筆攺「鄰壤」一字﹐卽辭職而去。後許��作哲宗哀冊﹐云「攀靈輿而增痛」﹐上皇攺「攀」爲「撫」﹑「痛」爲「愴」﹐亦以不稱辭位。畱之再三﹐竟攺禮部尙書。今使他人竄易﹐止待罪而已。又富鄭公凡十九章﹐竟不起﹐末才一札子﹐卽不許收接文字。皆非故事﹐蓋時異不得而同也。曾鞏子固爲越ヘ﹐作《鑑湖圖序》曰「鑑湖﹐一曰南湖﹐南並山﹐北屬州城漕渠﹐東西距江。漢順帝永和五年﹐會稽太守馬溱之所爲也﹐至今九百七十有五年矣。其周三百五十有八里﹐凡水之出於東南者皆委之﹐漑山陰會稽兩縣十四鄕之田九千頃。非湖能漑田九千頃而已﹐蓋田之至江者九千頃而已也。其東曰曹娥斗門﹐曰蒿口斗門。水之循南堤而東者﹐由之以入於東江。其西曰廣陵斗門﹐曰新徑斗門。水之循北堤而西者﹐由之以入於西江。其北臼朱儲斗門﹐去湖最近。蓋因三江之上﹐兩山之間﹐疏爲一門﹐而以時視田中之水。小溢則縱其一﹐大溢則盡縱之﹐使入於三江之口。所謂湖髙於田丈餘﹐田又髙海丈餘。水少﹐則泄湖漑田﹔水多﹐則田中水入海。故無荒廢之田﹐水旱之歲也。由漢以來幾千載﹐其利未嘗廢。宋興﹐始有盜湖爲田者。祥符之間二十七戶﹐慶曆之間二戶﹐爲田四頃。當是時﹐三司轉運司猶下書切責州縣﹐使復田爲湖。然自此更益慢法﹐而姦民日起。至於治平之間﹐盜湖爲田者凡八十餘戶﹐爲田七百餘頃﹐而湖廢盡矣。其僅存者﹐東爲漕渠﹐自州至於東城六十里﹐南通若耶溪。自樵風涇至於峒烏十里皆水﹐廣不能十餘丈。每歲少雨﹐田未病而湖蓋已先涸矣。自此以來﹐人爭爲計說」云云。宣和中﹐王仲嶷爲太守﹐遂盡籍湖田二千二百六十七頃二十五畝﹐以獻於官。則民之盜者﹐不復禁戢。其蔣堂﹑杜祀﹑吳奎﹑範師道﹑施元長﹑張伯玉﹑陳宗言﹑趙誠復湖之議﹐與錢Α之遺法﹐後世不復可考矣。國朝祠令﹐在京大中小祀﹐歲中凡五十。立春祀靑帝﹐後亥祭先農﹐後醜祀風師﹐皆於東郊。孟春上辛祈谷﹑祀昊天上帝﹐是日祀感生帝﹐皆於南郊。享太廟﹑後廟。仲春上丁釋奠至聖文宣王廟。上戊釋奠昭烈武成王廟。戊日祭太社﹑太稷﹐祀九宮貴神於東郊﹐祭五龍祠。剛日祭馬祖於西郊。春分朝日於東郊﹐是日祠東太一宮﹐開冰祭司寒於冰井。季春吉巳祭先蠶於東郊。立夏祀赤帝於南郊。後申祀雨師﹑雷師於西郊。孟夏雩祀吳天上帝於南郊。享太廟後廟。五年一﹐則停時事。夏至祭皇地祗於北爺﹐是日祠中太一宮。季夏土王﹐祀黃帝於南郊﹐祀中澑於太廟之廷。立秋祀白帝於西郊。後辰祀靈星於南郊。孟秋享太廟﹑後廟。仲秋上丁釋奠於至聖文宣王廟。上戊釋奠於昭烈武成王廟。戊日祭太社﹑太稷﹐祀九宮貴神於東郊。剛日祀馬社於西郊。秋分夕月於西郊﹐是日祠太一宮﹐祀壽星於南郊。季秋大享明堂﹐祀昊天上帝於南郊。立冬祀黑帝於北郊。後亥祀司中﹑司命﹑司民﹑司祿於北郊。孟冬祭神州地祗於北郊。享太廟﹑後廟。三年一袷﹐則停時享。祭司寒於北郊。剛日祭馬步於西郊。冬至祀昊天上帝於南郊﹐是日祠中太一宮。季冬戊日﹐蠟百神﹑大明﹑夜明於南郊。臘享太廟﹑後廟﹐祭太社太稷。藏冰祭司寒於冰井。右並司天監於一季前﹐以擇定日供報太常禮院﹐參詳訖﹐還監﹐乃牒尙書祠部﹐具畫日申牒散下。凡大祠﹑中祠用樂。內中祠風﹑雨﹑雷師﹐五龍堂﹑先蠶﹐並不用。天地﹑日月﹑九宮﹝原闕﹞日遇忌日﹐不妨作樂。太社﹑太稷以下則備而不作。天地﹑宗廟﹑神州地祗﹑太社﹑太稷﹑五方帝﹑日月﹑太一﹑九宮貴神﹑蠟祭百神﹑太廟奏告﹐並爲大祠﹐散齋四日﹐致齋三日。先農﹑風師﹑雨師﹑雷師﹑至聖文宣王﹑昭烈武成王﹑五龍堂﹑先蠶﹑先代帝王﹑嶽鎭﹑海瀆﹐並爲中祠﹐散齋三日﹐致齋二日。馬祖﹑先牧﹑中澑﹑靈星﹑壽星﹑馬社﹑司中﹑司命﹑司民﹑司祿﹑司寒﹑馬步﹐並爲小祠﹐散齋二日﹐致齋一日。曾子固《書魏鄭公傳》後曰「予觀鄭公以諫諍事付史官﹐而太宗怒之﹐薄其恩禮﹐失始終之義﹐未嘗不反覆嗟惜﹐恨其不思﹐而益知鄭公之賢焉。伊尹﹑周公之諫切其君者﹐其言至深﹐而其事至迫也。存之於書﹐未嘗掩焉。至今稱太甲﹑成王爲賢君﹐伊尹﹑周公爲良相者﹐以其書可見也。令當時削而棄之﹐成區區之小讓﹐則後世何所據依而諫﹖又何以知其賢且良歟﹖或曰《春秋》之法﹐爲尊﹑親﹑賢者諱﹐與此其戾也﹖夫《春秋》之所諱者﹐惡也。納諫諍﹐豈惡乎﹖然則有焚稿者﹐非歟﹖曰非伊尹﹑周公爲之﹐近世取區區小亮者爲之耳。以焚其稿爲掩君之過﹐而後世傳之﹐則是使後世不見稿之是非﹐而必其過常在於己也﹐豈愛君之謂歟﹖孔光之去其稿而惑後世﹐庸詎知非謀己之姦計乎﹖或曰造辟而言﹐詭辭而出﹐異乎﹖曰此非聖人所曾言也。今萬一有是理﹐亦謂不欲漏其言於一時之人耳。豈杜其告萬世也﹖噫﹗以誠信待己而事其君﹐不欺乎萬世者﹐鄭公也﹐益知其賢云。」王令逢原《上劉莘老書》論詩之獘曰「古之爲《詩》者有道﹕禮義政治﹐《詩》之主也﹔風雅頌﹐《詩》之體也﹔比賦興﹐《詩》之言也﹔正之與變﹐《詩》之時也﹔鳥獸艸木﹐《詩》之文也。夫禮義政治之道得﹐則君臣之道正﹐家國之道頤﹐天下之爲父子夫婦之道定﹐則風者本是以爲風﹐雅者用是以爲雅﹐頌者取是以爲頌。則賦者﹐賦此者也﹔比者﹐直而彰此者也﹔興者﹐曲而明此者也。正之與變﹐得失於此者也﹔鳥獸艸木﹐文此者也。是古之爲《詩》者有主﹐則賦比興﹑風雅頌以成之﹐而鳥獸艸木以文之而已爾。後之詩者﹐不思其本﹐徒取其鳥獸艸木之文﹐以紛更之﹐惡在其不陋也﹗」曾子固作《厄臺記》云「淮陽之南﹐地名曰厄臺﹐詢其父老﹐夫子絕糧之所也。夫天地欲泰而先否﹐日月欲明而先晦。天地不否﹐萬物豈知大徳乎﹖日月不晦﹐萬物豈知大明乎﹖天下至聖者﹐堯﹑舜﹑禹﹑湯﹑文﹑武﹑周公﹑孔子也。堯有洪水之災﹐舜有井廩之苦﹐禹有殛鯀之禍﹐湯有大旱之厄﹐文王有裏之囚﹐武王有夷﹑齊之譏﹐周公有管﹑蔡之謗﹐孔子有絕糧之難。噫﹗聖人承萬古之美﹐豈以一身爲貴乎﹖是知合於天地之徳﹐不能逃天地之數﹔齊日月之明﹐不能違日月之道。泰而不否﹐豈見聖人之志乎﹖明而不晦﹐豈見聖人之道乎﹖故孔子在陳也﹐講誦弦歌不攺常性。及犯圍之出﹐列從而行﹐怡然而歌﹐美之爲幸。又曰﹕君子不困不成王業。果哉﹗身歿之後﹐聖日皎然﹐文明之君﹐封祀不絕。有開必先﹐信其然也。於戲﹗先師夫子聘於時﹐民不否﹔遁於世﹐民不泰也。否則否於一時﹐泰則泰於萬世。是使後之王者﹐知我先師之道﹐捨之則違﹐因之則昌﹐習之則貴﹐敗之則亡。道之美此﹐孰爲厄乎﹖」李邦直作《韓太保墓表》云「公諱惟忠﹐著籍眞定。爲靈壽人忠憲公曾祖﹐今定州丞相之髙祖父也﹐以忠憲公贈太保。太保之子諱處均﹐韓國公﹔韓國公之子諱保樞﹐魯國公﹔魯國公之子則忠憲公也﹐封陳國公。子八人。自太保至丞相才四世﹐五世而諸孫尢眾。自忠憲公至髙祖﹐四世贈一晶﹐上下衣冠七世。蓋自唐末更五代﹐天下之民纏於兵火之毒者二百餘年﹐至太祖﹑太宗起河北有天下﹐墾除禍難﹐提攜赤子﹐而置之太平安樂之地﹐累聖繼之﹐以休養生息爲事﹐其顧指左右﹐駕馭馳騁﹐莫非一時之豪傑。考諸《國史》﹐則累朝將相﹐頗多河北人。若趙韓王普﹐實保塞人﹐曹冀﹝此處文字有脫漏﹞王太尉旦莘人﹐張尙書詠淸丰人﹐柳公開元城人﹐李文靖公沆肥鄕人﹐張文節公知白淸平人﹐宋宣獻公綬平棘人﹐韓忠獻公琦安陽人﹐余有名公卿相望而立朝者﹐不可悉數。竊嘗原其故矣﹐夫河北方二千里﹐太行橫亙中國﹐號爲天下脊﹔而大河自積石行萬里出砥柱﹐旁緣太行至大亻丕斗折而東﹐下走大海。長岡巨阜﹐紆余盤屈﹐以相拱揖抱負。小則綿一州﹐大則連數郡﹐其气象如此。而土風渾厚﹐人性質朴﹐則慷慨忠義之士﹐固宜出於其中。𨿽或有不遇﹐不及自用﹐其才亦必淹郁氵亭蓄﹐聲發益大﹐澤浸益遠﹐以施於子孫﹐亦自然之理也。元丰元年秋九月﹐丞相自太原易鎭定武﹐乃詣靈壽﹐旣祠謁墓下﹐因屬淸臣爲之表﹐而得陽翟孫曼叔書於石。不獨著太保公之系﹐將以徧示天下爲人子孫者焉。」忠憲公名億﹐事仁宗爲同知樞密院﹑參知政事。八子﹕絳﹑縝爲宰相﹐維爲門下侍郎﹐四爲員外郎﹐一寺丞早世。故黃魯直爲子華挽詩云「八龍歸月旦﹐三鳳繼天衢」者﹐蓋實錄也。蔡京《太淸樓侍宴記》云「政和二年三月﹐皇帝制詔﹐臣京宥過省愆﹐復官就第。詔以是月八日開後苑﹐宴太淸樓。召臣執中﹑臣俁﹑臣亻思﹑臣京﹑臣紳﹑臣居厚﹑臣正夫﹑臣蒙﹑臣洵仁﹑臣居中﹑臣洵武﹑臣俅﹑臣貫於崇政殿賜坐﹐命宮人擊鞠﹐乃由景福殿西序入苑門。詔臣京曰『此跬步至宣和﹐卽言者所謂金柱玉戶者也﹐厚誣宮禁。其令子攸掖入觀焉。』東入小花徑﹐南度碧蘆叢﹐又東入便門﹐至宣和殿。殿止三楹﹐几案臺榻﹐漆以黑﹐下宇純朱﹐上棟純綠﹐飾緣無文采。東西廡各有殿﹐東曰瓊蘭﹐西曰凝芳﹐後曰積翠﹐南曰瑤林﹐北洞曰玉字。後有沼﹐曰環碧。兩旁有亭﹐曰臨漪﹑華渚。沼次有山﹐殿曰雲華﹐閣曰太寧。左右躡道以登﹐中道有亭曰琳霄﹐次曰會春。閣下有殿曰玉華。玉華之側﹐有禦書榜曰玉洞瓊文之殿。旁有種玉綠云軒相峙。臣京奏曰『宣和殿閣亭沼﹐齊淸虛﹐雅素若此﹐則言者不根﹐蓋不足卹。』日午﹐謁者引執中已下入。女童樂四百﹐靴袍五帶﹐列排場下﹐宮人珠籠巾﹑玉束帶﹐秉扇﹑拂﹑壺﹑巾﹑劍﹑鉞﹐持香球﹐擁禦牀以次立。酒三行﹐上顧謂羣臣曰﹕『承平無事﹐君臣同樂﹐宜略去苛禮﹐飲食起居當自便無間。』已而﹐羣臣盡醉。」京又《爲皇帝幸鳴鑾堂記》曰「宣和元年九月﹐金芝生道徳院。二十日﹐皇帝自景龍江泛舟由天波溪至鳴鑾堂﹐淑妃從。臣京朝堂下﹐移班拜妃﹐內侍連呼曰『妃答拜』。臣欲謝﹐內侍掖起﹐膝不得下。上曰﹕『今歲四幸鳴鑾矣』。臣頓首曰﹕『昔人三顧﹐堂成已六幸﹐千載榮遇。鳴鑾固卑陋﹐且家素窶無具﹐願畱少頃﹐使得伸尊奉意。』上曰﹕『爲卿從容。』臣退西廡視庖膳。上爲舉箸屢酬﹐歡笑如家人﹐六遣使持碼硇大杯賜酒﹐遂禦西閣﹐親手調茶﹐分賜左右。妃亦酌。遣使道由臣堂視臥內﹐嗟其獘惡。步至芝所﹐上立門屏側﹐語臣曰﹕『不禦袍帶﹐不可相見﹐可去冠服。』臣惶怖曰﹕『人臣安敢﹖罪當萬死﹗』上曰﹕『旣爲姻家﹐置君臣禮﹐當敍親。』上親以手持橄欖以賜。時屏內禦坐有嬪在側﹐咫尺不敢望。眾嘩曰『妃也。』妃興顧﹐遽起立。臣附童貫致禮﹐乃奏乞遣貫爲妃壽。上乃酌酒授貫﹐妃飲竟。上又酌爲妃酬酒。上調羹﹐妃剖橙橊折芭蕉分餘甘﹐遣臣婢竟遺賜﹐曰﹕『主上每得四方美味新奇﹐必賜師相﹐無頃刻廢忘﹐諭師相﹐知無忘。』臣懷感嘆謝。上又賜酒﹐命貫酌﹐曰﹕『可與貫語。』貫爲臣言﹕『君臣相與﹐古今無若者。』臣嗚咽嗟惜﹐因語﹕『身危﹐非主上幾不保﹐如今日大理魏彥純事是也。』貫遽以聞﹐上駭曰﹕『禦卿若此﹐小人猶敢爾﹖昨日聶山對﹐請窮治彥純﹐已覺其離間﹐故罷山尹事。朕豈以一語罪卿﹖小人以細故羅織耳﹗』亟索紙﹐卽屏上艸詔釋彥純﹐山出知安州。上又命酒﹐使貫陪﹐遂醉﹐諸孫掖出。」京之敍致縷如此。不特欲誇耀於世﹐又將以恐動言者。然不知皆不足恃爲榮也﹐而適足以爲國家之辱焉。時以其居尙露土木﹐賜紫羅萬匹﹐使制簾幕。而京之獻遺﹐亦數十萬緡。後戶部侍郎王蕃發之究治﹐皆榷貨務錢也。所謂天波溪者﹐由景龍門寶宮循城西南以至京第﹐其子絳上書其父﹐謂「今日恩波﹐他年禍水。」而小民謠言《十不羨》中「萬乘官家渠底串」者是也。自中原遭難以來﹐民人死於兵革水火疾饑墜壓寒暑力役者﹐蓋已不可勝計。而避地二廣者﹐幸獲安居。連年瘴癘﹐至有滅門。如平江府洞庭東西二山﹐在太湖中﹐非舟楫不可到。胡騎寇兵﹐皆莫能至。然地方共幾百里﹐多種柑橘桑麻﹐糊口之物﹐盡仰商販。紹興二年冬﹐忽大寒﹐湖水遂冰﹐米船不到﹐山中小民多餓死。富家遺人負載﹐蹈冰可行﹐遽又泮坼﹐陷而沒者亦眾。泛舟而往﹐卒遇巨風激水﹐舟皆卽冰凍重而覆溺﹐復不能免。又是歲八月十八日﹐錢唐觀潮﹐往者特盛。岸髙二丈許﹐上多積薪﹐人皆乘薪而立。忽風駕洪濤出岸﹐激薪崩摧﹐死者有數百人。衢州開化縣界嚴﹑徽﹑信州之間﹐萬山所環﹐路不通驛﹐部使者率數十年不到﹐居人流寓﹐恃以安處。三年春﹐偶邑人以私怨告眾事魔﹐有白馬洞繆羅者﹐殺保正﹐怒其乞取﹐其弟四六者﹐輒衣赭服﹐傳宣喧動。至遣官兵往捕﹐一方被害。七夕日﹐興化軍忽大水﹐城內七尺﹐連及泉州界﹐漂千餘家。前此父老所不記。蓋九州之內﹐幾無地能保其生者。豈一時之人﹐數當爾邪﹖少陵謂「喪亂死多門」﹐信矣﹗範文正公四子﹐長曰純﹐材髙善知人﹐如狄靑﹑郭逵﹐時爲指使﹐皆禮異之﹐又教狄以《左傳》﹐幕府得人﹐多所薦達。又通兵書﹐學道家能出神。一日方觀坐﹐爲妹婿蔡交以杖擊戶﹐神驚不歸﹐自爾遂失心。然居喪猶如禮﹐艸文正行狀﹐皆不誤失。至其得疾之歲﹐卽書曰「自此天下大亂。」遂擲筆於地﹐蓋其心之亂也。有子早世。只一孫女﹐喪夫﹐亦病狂。嘗閉於室中﹐窗外有大桃樹﹐花適盛開﹐一夕斷欞登木食桃花幾盡。明旦﹐人見其裸身坐於樹杪﹐以梯下之﹐自是遂愈。再嫁洛人奉議郎任﹐以壽終。中書舍人四員﹐分掌六房﹐事無鉅細﹐皆與宰相通簽﹐奏狀書銜亦俱平寫。但押字﹐卽在紙後印窠心中﹐與他官司異也。任忠厚蜀人﹐有文﹐馳譽上庠。一目患翳﹐而身甚長﹐服賜第時綠袍﹐幾不及踝。然喜嘲謔﹐常玩一友人﹐其人恚曰「公狀貌如此﹐曾自爲其目否﹖」任見其怒﹐卽曰「吾亦自有詩也。」問之﹐云「有个官人靡恃己﹐著領藍袍罔談彼﹐面上帶些天地玄﹐眼中更有陳根委。」其人乃笑而已。皆《千字文》歇後語也。廣南風俗﹐市井坐估﹐多僧人爲之﹐率皆致富。又例有室家﹐故其婦女多嫁於僧﹐欲落髮則行定﹐旣度乃成禮。市中亦制僧帽﹐止一圈而無屋﹐但欲簪花其上也。嘗有富家嫁女﹐大會賓客﹐有一北人在坐。久之﹐迎婿始來﹐喧呼「王郎至矣﹗」視之乃一僧也。客大驚駭﹐因爲詩曰「行盡人間四百州﹐只應此地最風流。夜來花燭開新燕﹐迎得王郎不裹頭﹗」如貧下之家﹐女年十四五﹐卽使自營嫁裝﹐辦而後嫁。其所喜者﹐父母卽從而歸之﹐初無一錢之費也。全州興安縣石灰鋪﹐有陶弼商公詩云「馬度嚴關口﹐生歸喜復嗟。天文離捲舌﹐人影背含沙。江勢一兩曲﹐梅梢三四花。登髙休問路﹐云下是吾家。」魯直題其後云「修水黃庭堅竄宜州﹐少休於此。觀商公五言﹐嘆賞久之。崇寧三年五月癸酉﹐南風小雨。」至紹興中﹐字墨猶存。黃策在平江府出賣蔡京籍沒財物﹐得京親書《親奉聖語札子》云﹕元符三年五月十日﹐召赴內東門小殿﹐上曰﹕『廢後久處瑤華﹐皇太后極所矜憐﹐今欲復其位號﹐召卿艸制。』奏曰﹕『臣曾艸廢後詔﹐今又艸復後制﹐臣豈得無罪﹖』上曰﹕『此豈干卿事﹖兼皇太后言﹐昨先帝旣廢後﹐亦有悔意﹐曾語與皇太后。今先帝上仙﹐追前意與復位號﹐於理無嫌。』臣京對曰﹕『古無兩後﹐今日因皇太后恩憐﹐理亦無妨。但臣聞有復必有廢﹐未知聖意如何﹖存之何害﹖廢之何益﹖』上曰﹕『元符皇后先帝所立﹐位號已定﹐豈可更廢之﹖適足以彰先帝之失。』臣京曰﹕『聖意如此﹐天下幸甚。元符皇后存之何害於朝廷﹖廢之適足快報怨於先帝之人。存廢於朝廷無利害﹐恭聞徳音﹐有以見陛下盡兄弟之義﹐皇太后惇母愛之仁。天下幸甚。』」按京之心﹐當時備載一時之語﹐蓋欲彰大有功於昭懷爾﹐初未嘗致意於昭慈聖獻之廢。哲廟嘗有悔意也。紹興初﹐取京親書﹐因下詔曰「隆皇太后仙遊不反﹐殯奉有期。永懷保之功﹐務極褒崇之典。爰念蒙垢於紹聖之末﹐卽瑤華而退居﹔復位於建中之初﹐實欽聖之慈旨。屬姦臣之當制﹐乃隱沒而不言。莫洗謗傷﹐久淹歲月。」至三年八月﹐鎭潼軍節度使﹑開府儀同三司﹑信安郡王孟忠厚﹐以「隱沒不言」之事天下未知﹐乞將京所進《錄聖語札子》宣付史館﹐遂從其請焉。範忠宣公自隨守責永州安置﹐誥詞有「謗誣先烈」之語﹐公讀之泣下曰「神考於某有保全家族之大恩﹐恨無以報﹐何敢更加誣詆﹖」蓋李逢乃公外弟﹐嘗假貸不滿﹐憾公。後逢與宗室世居狂謀﹐事露系獄﹐吏問其發意之端﹐乃云因於公家見《推背圖》﹐故有謀。時王介甫方怒公排議新法﹐遽請追逮。神考不許﹐曰「此書人皆有之﹐不足坐也。」全族之恩﹐乃謂此耳。建炎後俚語﹐有見當時之事者。如「仕途捷徑無過賊﹐上將奇謀只是招。」又云「欲得官﹐殺人放火受招安﹔欲得富﹐趕著行在賣酒醋。」韓退之《送僧澄觀詩》云「火燒水轉掃地空﹐突兀便髙三百尺。借問經營本何人﹖道人澄觀名籍籍。皆言澄觀𨿽僧徒﹐公才吏用當今無。」凡釋氏營建作大緣事﹐𨿽賴行業﹐然非有才智﹐亦不可也。平江府常熟縣有僧文用﹐目不識字﹐而有心術。始欲建寺﹐卽倡云「城西北有山﹐而東南乃湖水﹐客勝於主﹐在術家爲不利。若於湖濱建爲梵宮﹐起塔其上﹐則百里之內﹐四民道釋當日隆於前矣。」乃規沮洳淺水之中﹐欲置寺基於是。邑人欣然從之﹐老幼負土﹐𨿽閨房婦女﹐亦以裙裾包裹瓦石塡委其上﹐不旬月﹐遂爲臯陸。乃創爲甓塔﹐再級則止。又作輪藏﹐殊極麼麼。他寺每轉三匝﹐率用錢三百六十﹐而此一轉﹐亦可取金﹐才十之一。日運不絕﹐遂鑄大鐘﹐用銅三千斤。時慧日﹑東靈二寺﹐已爲亡人撞無常鐘﹐若又加一處﹐不特不多﹐且有爭奪之嫌。文用乃特爲長生鐘﹐爲生者誕日而擊。隨所生時而叩﹐故同日者亦不相礙﹐獲施不貲。先是酒務有漏瓶棄之﹐文用乞得數千枚﹐散於邑中編戶﹐每淘炊時﹐丐置一掬其中﹐旬日一掠﹐謂之旬頭米。工匠百數﹐賴此足食。慧日禪寺爲屯兵殘毀﹐縣宰欲請長老住持﹐患無以供給﹐文用首助錢五百千﹐由此上下樂之﹐施利日廣。自建炎戊申至紹興癸丑﹐六歲之間﹐化錢餘十五萬緡。又請朱π墳寺舊額﹐爲崇教興福院﹐不數年﹐遂爲大剎矣。其人故未可與澄觀擬﹐但其所爲﹐皆用權術﹐悅人以取﹐而人不悟也。興化軍莆田縣去城六十里有通應侯廟﹐江水在其下﹐亦曰通應。地名迎仙﹐水極深緩﹐海潮之來亦至廟所﹐故其江水鹹淡得中。子魚出其間者﹐味最珍美。上下十數里﹐魚味卽異﹐頗難多得。故通應子魚﹐名傳天下。而四方不知﹐乃謂子魚大可容印者爲佳。𨿽山谷之博聞﹐猶以通印鱉魚爲披綿黃雀之對也。至云「鱉魚背上通三印」﹐則傳者益誤﹐正可與「一麾」爲比矣。以子名者﹐取子多爲貴也。自建炎丁未至紹興癸丑七歲之間﹐在執政者三十有五人﹐凡易十一相。而呂頤浩﹑朱勝非皆再入﹐蓋無歲不罷易也。時以地褊員多﹐惟選人得終三考﹐京朝官以上﹐率二年成資卽替。從官郎曹﹐率以遞升。歲餘不遷者﹐已有淹滯之嘆。士子戲謂「自周歲以至三年」﹐蓋有髙下之序也。紹興三年八月﹐浙右地震﹐地生白毛﹐韌不可斷。時平江童謠曰「地上白毛生﹐老小一齊行。」臺臣論其事﹐因下求言之詔。宰相呂頤浩由此以罪罷。按《晉志》成帝咸康初﹑孝武太元二年﹑十四年﹐地皆生毛﹐近白祥也。孫盛以爲人勞之異。其後徵伐徵斂賦役無寧歲﹐天下勞擾﹐百姓疲怨焉。時軍卒多虜掠婦女﹐人有三四﹐每隨軍而行﹐謂之老小。方韓﹑劉自建康﹑鎭江更戍。旣而﹐劉移屯池州﹐韓復分軍江寧﹐王燮往湖南﹐嶽飛自江外來行在﹐卽至九江﹐郭仲荀赴明州﹐老小之行﹐已數十萬人也。臨沂縣韓彥文作《二府除拜錄》﹐載本朝自建隆庚申至紹興癸丑一百七十四年之間﹐任二府執政者三百四十餘人。宰相八十人﹐範宗尹建炎四年拜平章事﹐年三十二﹐爲最少。畢文簡士安景徳元年作相﹐年八十五﹐爲最老。執政一百三十四人﹐範宗尹先作相一年﹐畢文簡與拜相同歲﹐二人亦皆爲長幼之冠。西樞一百三十四人﹐章質夫崇寧元年年七十六﹐爲同知院事。寇萊公準淳化二年爲副使﹐年三十一。惟傅堯兪爲中書侍郎﹐韓崇訓﹑曹輔爲樞密﹐三人皆不知其甲子也。內除七十七人互見﹐實二百七十一人﹐周朝舊相亦在其中。周邦彥待制嘗爲劉之祖作埋銘﹐以白金數十斤爲潤筆﹐不受。劉無以報之﹐因除戶部尙書﹐薦以自代。後劉緣坐王き訁夭言事得罪﹐美成亦落職﹐罷知順昌府宮祠。周笑謂人曰「世有門生累舉主者多矣﹐獨邦彥乃爲舉主所累﹐亦異事也。」顧臨子惇內翰﹐姿狀雄偉﹐少未顯時﹐人以「顧屠」嘲之。元中﹐自給事中爲河北都運使﹐蘇子瞻作詩送之云「我友顧子惇﹐軀膽兩雄偉。便便十圍腹﹐不但貯書史。容君數百人﹐一笑萬事已。十年臥江海﹐了不見慍喜。磨刀向豬羊﹐釃酒會鄰里。歸來如一夢﹐丰頰愈茂美。乎生批敕手﹐濃墨寫黃紙。會當勒燕然﹐廊廟登劍履。翻然向河朔﹐坐念東郡水。河來屹不去﹐如尊乃勇耳。」顧得之不樂。旣行﹐羣公祖道郊外﹐子瞻辭疾不往﹐和前韻以送﹐因以自解焉﹕「君爲江南英﹐面作河朔偉。人間一好漢﹐誰似張長史﹖上書苦畱君﹐言拙輒報已。置之勿復道﹐出處俱可喜。攀輿共六尺﹐食肉飛萬里。誰言遠近殊﹖等是朝廷美。遙知別送處﹐醉墨爭淋紙。我以病杜門﹐《商頌》空振履。後會知何日﹖一歡如覆水。善保千金軀﹐前言戲之耳﹗」綦叔厚云﹐進士登第赴燕瓊林﹐結婚之家爲辦支費﹐謂之鋪地錢﹔至庶姓而攀華冑﹐則謂之買門錢﹔今通名爲系捉錢。凡有官者皆然﹐不論其非榜下也。白樂天詩云「歲盞後推藍尾酒﹐辛盤先勸膠牙餳。」又云「三杯藍尾酒﹐一膠牙餳。」而東坡亦云「藍尾忽驚新火後﹝樂天《寒食》詩云「三杯藍尾酒」﹞﹐遨頭要及浣花前。」﹝成都太守自正月二日出遊﹐至四月十九日浣花乃止﹞皆用藍字。余嘗見唐小說﹐載有翁姥共食一餅﹐忽有客至﹐云「使秀才婪尾」﹐於是二人所啖甚微﹐末乃授客﹐其得獨多﹐故用貪婪之字。如歲盞屠蘇酒﹐自小飲至大﹐老人最後﹐所餘爲多﹐則亦有貪婪之意。以餳膠牙﹐俗亦於歲旦嚼琥珀餳﹐以驗齒之堅脫﹐故或用較字。然二者又施之寒食﹐豈唐世與今異乎﹖東坡作《雪詩》云「凍合玉樓寒起粟﹐光搖銀海眩生花。」人多不曉玉樓銀海事﹐惟王文正公云「此見於道家﹐謂肩與目也。」又有詩云「三杯軟飽後﹐一枕黑甜余。」此諺語也。若無杯枕﹐則後世不知其爲酒與睡矣。元末﹐已有「紹述」之論﹐時來之邵爲禦史﹐議事率多首鼠﹐世目之爲「兩來子」。紹興中﹐呂元直爲相﹐驟引席益爲參政﹐故席感恩﹐悉力爲助。已而徐師川在西樞得君﹐與呂不協﹐席乃陰與徐結﹐於時又號爲「二形人」。謂陽與呂合而陰與徐交也。呂旣出﹐而欲爲刺虎之術﹐竟不能就﹐而反被逐﹐士夫莫不快之。有人自云能使碌軸相搏﹐因先斂錢﹐以二瓢爲試﹐置之相去一二尺﹐而跳躍相就﹐上下宛轉不止。人皆競出錢﹐欲看石軸相擊。遂有告其造妖術惑眾﹐收赴獄中﹐錮以鐵鎖﹐灌之豬血。其人訴云「二瓢尙在懷中。乃搗磁石錯鐵末﹐以膠塗瓢中各半邊﹐鐵爲石气所吸﹐遂致如此。其云使石者﹐特紿眾以率錢耳。」破之信然﹐久乃釋之。紹興中﹐在錢唐八座止兩人﹐洪擬﹑黃叔敖也。每傳呼尙書﹐則市人相戲問﹕「是何顏色者﹖」世有自諱其名者。如田登在至和間爲南宮畱守﹐上元﹐有司舉故事呈稟﹐乃判狀云「依例放火三日。」坐此爲言者所攻而罷。又有典樂徐申﹐知常州﹐押綱使臣被盜﹐具狀申乞收捕﹐不爲施行。此人不知﹐至於再三﹐竟寢不報。始悟以犯名之故。遂往見之﹐云「某累申被賊﹐而不依申行遣﹐當申提刑﹐申轉運﹐申廉訪﹐申帥司﹐申省部﹐申禦史臺﹐申朝廷﹐身死卽休也﹗」坐客笑不能忍。許先之監左藏庫﹐方請衣﹐人眾﹐有武臣親往懇之曰「某無使令﹐故躬來請﹐乞先支給。」許允之﹐久之未到。再往叩之云「適蒙許先支﹐今尙未得。」許諭曰「公可少待。」遂至暮不及而去。汪伯彥作西樞﹐有副承旨當喚狀﹐而陳牒姓張校尉﹐名與汪同﹐遂止呼張校尉。其人不知爲誰﹐久不敢出。再三諭令勿避﹐竟不敢言。旣又迫之﹐忽大呼曰「汪伯彥。」左右笑恐。汪罵之曰「畜生。」遂累月不敢復出。兩浙婦人皆事服飾口腹﹐而恥爲營生。故小民之家﹐不能供其費者﹐皆縱其私通﹐謂之貼夫﹐公然出入不以爲怪。如近寺居人﹐其所貼者皆僧行者﹐多至有四五焉。浙人以鴨兒爲大諱﹐北人但知鴨羹𨿽甚熱﹐亦無气。後至南方﹐乃知鴨若只一雄﹐則𨿽合而無卵﹐須二三始有子。其以爲諱者﹐蓋爲是耳﹐不在於無气也。崇寧中﹐方嚴黨禁﹐凡系籍人子孫﹐不聽仕宦及身至京畿。時司馬朴文季﹐溫公之侄孫﹐外祖乃範忠宣﹐又娶張蕓叟之女。元年中受外家恩澤﹐世謂對佛殺了無罪也。又晁十二以道﹐自爲優人過階語云「但僕元間詩賦登科﹐靖國中宏詞入等﹐尙之喚作哥哥﹐補之呼爲弟弟。甚人上書耶﹖甚人晁詠之﹗」聞者莫不絕倒。金人南牧﹐上皇遜位﹐虜將及都城﹐乃與蔡攸一二近侍﹐微服乘花綱小舟東下﹐人皆莫知。至泗上﹐徒步至市中買魚﹐酬價未諧﹐估人呼爲保儀。上皇顧攸笑曰「這漢毒也。」歸猶賦詩﹐用「就船魚美」故事﹐初不以爲戚。秦魯國大長公主﹐昭陵之女﹐下嫁錢景臻太傅﹐於今上爲曾祖姑。二子忱﹑忄面﹐皆爲節度使﹐靖康中﹐換爲上將軍﹐遂無俸給。幼子遙郡防禦使﹐至紹興間﹐新制﹐非經參部人不勘支俸錢﹐三子遂俱無祿。獨大主所請錢斛﹐已不能足用﹐又避地徧走二廣﹐所至多不給。時年餘七十﹐上表乞赴行闕﹐不允﹐再具奏﹕「妾𨿽迫於饑窘﹐不敢妄有干求。但以年老多病﹐瘴癘之餘﹐得一望淸光﹐𨿽死不恨。」始聽來朝。上皇攺公﹑郡﹑縣主爲帝宗族姬﹐時以語音爲不祥。至是﹐饑窘之言果見於文表﹐是可怪也。宋景文與兄元憲﹐少時嘗謁楊大年。坐中賦《落花詩》﹐元憲云「金穀路塵埋國艷﹐武陵溪水泛天香。」景文云「將飄更作回風舞﹐已落猶成半面妝。」文公以兄爲勝﹐謂景文小巧﹐他日富貴亦不迨其兄﹐且不當更用「落」字也。諺有「巧息婦做不得沒面飠飠乇」與「遠井不救近渴」之語﹐陳無已用以爲詩云「巧手莫爲無麵餅﹐誰能救渴需遠井﹖」遂不知爲俗語。世謂少陵「雞狗亦得將」﹐用「嫁得雞﹐逐雞飛﹐嫁得狗﹐逐狗走」。或幾是也。紹興年間﹐天下州郡遂成三分﹕一爲僞齊﹑金人所據﹔一付張浚承制除拜﹔朝廷所有﹐惟二浙﹑江﹑湖﹑閩﹑廣而己。員多闕少﹐如諸州通判﹐佳處見任與待闕者﹐率常四五人。時洪擬尙書與梁弁爲故人﹐弁待平江府ヘ已二年﹐而擬之子光祖又在弁後﹐遂爲營求爲樞密院計議官﹐又當待闕三歲。弁作啟謝洪曰「𨿽云出谷以遷喬﹐殆類進寸而退尺」。或謂計議之比ヘ﹐實進非退﹐不若以「遠井近渴」爲對也。後臺章論之﹐還梁故任﹐而罷光祖。上皇始愛靈壁石﹐旣而嫌其止一面﹐遂遠取太湖。然湖石粗而太大﹐後又撅於衢州之常山縣南私村﹐其石皆峯巖靑潤﹐可置几案﹐號爲巧石。乃以大者﹐疊爲山嶺﹐上設殿亭。所用旣廣﹐取之不絕﹐舳艫相銜。淵聖卽位﹐罷花石綱﹐沿流皆委棄道傍。金人圍都城﹐城中之機石﹐多碎以爲炮。虜旣去﹐晁說之以道舍人東下過符離﹐有髙況者以二石遺之﹐晁以詩謝曰「泗濱浮石豈不好﹖怊悵上方承眷時。今日道傍誰著眼﹖女墻猶得擲胡兒﹗」王襄自同知密院落職知亳州﹐限三日到任﹐倉皇東下﹐夜至ガ陽鎭﹐已屬亳境﹐使人語鎭官﹐假一介就州呼迓人。時宣義郎王偉爲監官﹐初未聞報﹐且訝行李蕭條﹐疑以爲僞﹐叱去不與。王懼於逾期﹐遂以敕呈之。時謂「郡守呈敕於監鎭」﹐世未嘗有也。或云堂札誤書「赴」字爲「到」。然王乃蔡京所惡﹐時爲宰相﹐乃故﹐非誤也。許昌至京師道中有重阜﹐如駱駝之峯﹐故名駱駝堰。皆積沙難行﹐俗因呼爲「駱駝嫣」。又有大澤﹐彌望艸莽﹐名好艸陂。而夏秋積水﹐沮洳泥淖﹐遂易爲「鏖糟陂」。如小姑山﹑彭郎磯之類﹐爲世俗所亂者﹐蓋不勝數也。蔡襄爲三司使﹐以喜七年明堂支費數爲準﹐每遇大禮﹐依附封椿﹐仍乞遣朝臣諸路劃發錢帛﹐至今行之。其支賜度錢九十六萬二千餘貫﹐銀三十五萬四千六百三十餘兩﹐絹一百二十萬八百餘匹﹐綢四十萬一百餘匹﹐金六千七百七十兩。第二等生衣物計錢四十五萬貫﹐錦﹑綾﹑羅﹑鹿胎﹑透背等計錢九萬九千八百餘貫﹐絲三十八萬八千兩﹐綿一百四十二萬八千餘兩。紹興中﹐統兵有神武五軍及劉光世﹑韓世忠﹑張俊三大帥﹐都計無二十萬眾。而劉軍不及三之一﹐月費米三萬石﹑錢二十八萬貫。比之行在諸軍之費﹐米減萬餘石﹐而錢二三萬緡。蓋人𨿽少而官資率髙﹐且莫能究其實也。時天下州郡沒於金人﹐據於僭僞﹐四川自供給軍﹐淮南﹑江﹑湖荒殘盜賊。朝廷所仰﹐惟二浙﹑閩﹑廣﹑江南﹐才平時五分之一﹐兵費反逾前日。此民之所以重困﹐而逾吏多不請俸﹐或倚閹人有饑寒之嘆也。孔子宅在今仙源故魯城中歸徳門內闕裏之中﹐背洙面泅﹐卽所云矍相圃之東北也。杏壇在魯城內﹐靈光殿爲漢景帝程姬之子恭王余所立。王延壽賦序因魯僖基兆而營也。遭漢中微﹐盜賊奔突﹐自西京未央﹑建章之殿﹐皆見墮壞﹐而靈光巋然獨存。今其遺址﹐不復可見。而先聖舊宅﹐近日亦遭兵燹之厄。可嘆也夫﹗﹝此條系遵閣本。而影元鈔本與此互異﹐今附錄於左。﹞自古兵亂﹐郡邑被焚毀者有之。𨿽盜賊殘暴﹐必賴室廬以處﹐故須有存者。靖康之後﹐金虜侵陵中國﹐露居異俗﹐凡所經過﹐盡皆焚。如曲阜先聖舊宅﹐自魯共王之後﹐但有增葺。莽﹑卓﹑巢﹑溫之徒﹐猶假崇儒﹐未嘗敢犯。至金寇遂爲煙塵﹐指其像而詬曰「爾是言夷狄之有君者﹗」中原之禍﹐自書契以來﹐未之有也﹗岐國公王在元丰中爲丞相﹐父準﹑祖贄﹑曾祖景圖﹐皆登進士第。其子仲修﹐元丰中登第。公有詩云「三朝遇主惟文翰﹐十榜傳家有姓名。」注云﹕自太平興國以來﹐四世凡十榜登科。」後侄仲原子耆﹑仲孜子昴相繼登科﹐昴又魁天下。本朝六世登第者﹐與晁文元二家。而晁一世賜出身也。崇寧四年﹐耆初及第﹐歧公長子仲修作詩慶之曰「錫宴便傾光祿酒﹐賜袍還照上林花。衣冠盛事堪書日﹐六世詞科只一家﹗」又漢國公準子四房﹐孫婿九人﹐余中﹑馬召﹑李格非﹑閭丘吁﹑鄭居中﹑許光疑﹑張燾﹑髙旦﹑鄧洵仁皆登科。鄧﹑鄭﹑許相代爲翰林學士。曾孫婿秦檜﹑孟忠厚同時拜相開府﹐亦可謂華宗盛族矣。東坡《石炭詩引》云「彭城舊無石炭﹐元丰元年十二月﹐始遣人訪獲州之西南白土鎭之北﹐以冶鐵作兵﹐犀利勝常云。」按《東漢地理誌》豫章郡建城注云﹕《豫章記》曰「縣有葛鄕﹐有石炭二頃﹐可然以爨。」則前世已見於東南矣。昔汴都數百萬家﹐盡仰石炭﹐無一家然薪者。今駐蹕吳﹑越﹐山林之廣﹐不足以供樵蘇。𨿽佳花美竹﹐墳墓之松楸﹐歲月之間﹐盡成赤地。根之微﹐斫撅皆徧﹐芽蘗無復可生。思石炭之利而不可得。東坡已呼爲遺寶﹐況使見於今日乎﹖或云信州玉山亦有之﹐人畏穿鑿之擾﹐故不敢言也。參知政事孟庾夫人徐氏有奇疾﹐每發於聞見﹐卽舉身戰忄栗﹐至於幾絕。其見母與弟皆然﹐母至死不相見。又惡聞徐姓及打銀打鐵聲﹐買物不得見有餘錢﹐亦不欲畱一文。嘗有一婢﹐使之十餘年﹐甚得力﹐極喜之。一日偶問其家所爲業﹐婢云「打銀」﹐疾亦遂作﹐更不可見﹐竟逐去之。至於其他﹐皆無所差失﹐醫祝無能施其術。蓋前世所未嘗聞也。甄撤字見獨﹐本中山人﹐後居宛丘﹐大觀中登進士第。時林攄爲同知樞密院﹐當唱名﹐讀甄爲堅音﹐上皇以爲眞音﹐攄辧不遜﹐呼撤問之﹐則從帝所呼﹐攄遂以不識字坐黜。後見甄氏舊譜﹐乃撤之祖屯田外郎履所記云「舜子商均封虞﹐周封於陳﹐爲楚惠王所滅﹔至烈王時﹐有陳通奔周﹐王以爲忠﹐將美其族﹐以舜居陶甄之職﹐命爲甄氏﹐皆通之後。而居中山者﹐於邯爲近。按許愼《說文》﹕「甄﹑也﹐從瓦音﹐居延反。」《吳書》孫堅入洛﹐屯軍城南﹐甄官井上旦有五色气﹐令人入井﹐探得傳國璽。堅以甄與己名相協﹐以爲受命之符。則三國以前﹐未有音爲之人切音矣。孫權卽位﹐尊堅爲武烈皇帝。江左諸儒爲吳諱﹐故以甄之甄﹐因其音之相近者轉而音眞。《說文》顚眞滇闐以眞爲聲﹐煙咽以甄爲聲﹐馴糸川以川爲聲﹐詵亻先先以先爲聲﹐此皆先眞韻中互以爲聲也。況吳人亦以甄音騙﹐則與眞愈近矣。其後秦爲世祖苻堅﹐隋爲髙祖楊堅﹐皆同吳音﹐暫避其諱。然秦有冀土﹐止一十五年﹐隋帝天下﹐才三十七載﹐避諱不久﹐尋卽還復。旣殊漢慶爲賀﹐又異唐丙爲景。字且不易﹐惡能遽攺﹖故世處眞定者﹐猶守舊姓。柰何世俗罕識本音﹐縱不以眞見呼﹐又乃反爲堅字。慮後從俗﹐致汨本眞﹐是用原正厥音﹐參考世系﹐敍爲家譜云。」余按《千姓編》通作二音﹐而張孟押韻﹐眞與甄皆之人切。云舜陶甄河濱﹐因以爲氏。又稽延切。而稽延之音﹐訓察與免﹐而不言陶與氏也。堅自音經天切﹐與甄之音異矣。喜中﹐王陶作撤之曾祖說馬濟墓銘云「甄以舜陶氏出於陳﹐避吳﹑苻﹑隋﹐時有爲甄。南北混訛﹐姓音莫分﹐本之於古﹐乃識其眞。」紹興元年﹐車駕在越﹐月支官吏錢二十六萬九千一百三十貫﹐米七千八百六十五石﹐料一百六十六石﹐艸一千四百五十六束。軍兵錢二十五萬八百二十三貫﹐米四萬一千五百三十八石﹐大麥四千一百七十六石﹐谷六百七十一石﹐艸二萬七千二百三十九束。此其大槪﹐而軍兵去來不常﹐故不得而定也。蔣仲本論鑄錢事云﹐熙寧﹑元丰間﹐置十九監﹐歲鑄六百餘萬貫。元初﹐權罷十監。至四年﹐又於江﹑池﹑饒三監權住添鑄內藏庫錢三十五萬貫。見今十監﹐歲鑄二百八十一萬貫﹐而歲不及額。自開寶以來鑄宋通﹑咸平﹑太平錢﹐最爲精好。今宋通錢﹐每重四斤九兩。國朝鑄錢料例凡四次增減。自咸乎五年後來用銅鉛錫五斤八兩﹐除火耗﹐收淨五斤。景三年﹐依開通錢料例﹐每料用五斤三兩﹐收淨四斤十三兩。慶曆四年﹐依太平錢料例﹐又減五兩半﹐收淨四斤八兩。慶曆七年﹐以建州錢輕怯粗弱﹐遂卻依景三年料例。至五年以錫不足﹐減錫添鉛。喜三年﹐以有鉛气﹐方始依舊。喜四年﹐池州乞減鉛錫各三兩﹐添銅六兩。治平元年﹐江東轉運司乞依舊減銅添鉛錫﹐提點相度乞且依池州擘畫﹐省部以議論不一﹐遂依舊法﹐用五斤八兩收淨五斤到今。其說以爲錢輕有利﹐則盜鑄難禁。殊不知盜鑄不緣料例﹐而開通錢自唐武徳至今四百餘年﹐豈可謂輕怯而易壞乎﹖緣物料寬剩﹐適足以資盜竊。今依景三年料例﹐據十監歲額二百八十一萬貫﹐合減料八十七萬八千餘斤﹐可鑄錢一十六萬九千餘貫。後漢王延壽作《王孫賦》云「有王孫之狡獸﹐形陋觀而醜儀。顏狀類乎老公﹐軀體似乎小兒。儲糧食於耳頰﹐稍委輸於胃脾。同甘苦於人類﹐好哺糟而啜ㄤ。」柳子厚作《憎王孫》﹐其名蓋出於此。余謂自王公而次侯﹐故以王孫寄之耳。浙東人以畜產相呼﹐乃笑而受之。若及父祖之名﹐則爲莫大怨辱﹐有毆擊因是而致死者。又其語音訛謬﹐諱避尢可笑。處州遂昌縣有大姓潘二者﹐人呼爲「兩翁」﹐問之﹐則其父名義也。單州有單父縣﹐有王莽村﹐衢州江山縣有祿山院。祿山猶有意義﹐而王莽則莫得而推。勝母﹑朝歌尙所可惡﹐況於此乎﹖西北春時率多大風而少雨﹐有亦霏微。故少陵謂﹐「潤物細無聲」。而東坡詩云「春雨如暗塵﹐東風吹倒人。」韓持國亦有「輕雲薄霧﹐散作催花雨」之句。至秋則霜霪苦雨﹐歲以爲常。二浙四時皆無巨風。春多大雷雨﹐霖霪不已。至夏爲「梅雨」﹐相繼爲「洗梅」。以五月二十日爲「分龍」﹐自此雨不周徧﹐猶北人呼「隔轍」也。迨秋﹐稻欲秀熟﹐田畦須水﹐乃反亢旱。余自南渡十數年間﹐未嘗見至秋不祈雨。此南北之異也。有人自金逃歸云﹐過燕山道間僧寺﹐有上皇書絕句云「九葉鴻基一旦休﹐猖狂不聽直臣謀﹗甘心萬里爲降虜﹐故國悲涼五殿秋。」天下聞而傷之。使尙在位﹐豈止祭曲江而已乎﹖申屠剛謂「未至豫言﹐固當爲虛﹐及其已至﹐又無所及」者﹐是矣。杜牧謂「後人哀之」﹐可不鑑哉﹗冉閔誅諸部﹐凡死者二十餘萬﹐時髙鼻多須至有濫死者。漢袁紹捕宦者﹐無少長皆殺之﹐或有無須而誤死者﹐至自發露﹐然後得免者二千餘人。本朝王徳用﹐言者謂其「貌類藝祖﹐宅枕乾崗」。乃云「奉父母所生﹐朝廷之賜。」而髙鼻無須﹐豈非遺體﹐天與而然邪﹖特有幸不幸耳﹐未可以脫禍也﹗三代之世﹐無九年之蓄爲不足﹐而後世常乏終歲之儲。非特惇本力田者少﹐而食者眾﹐亦酒醴以糜之耳。蓋健啖者一飯不過於二升﹐飲酒則有至於無算。前代以水旱資儲未丰﹐皆禁酤酒﹐至於飴糖亦然。今略舉以見﹕漢景帝三年夏旱﹐禁酤酒﹐至後元年夏始得酤﹐凡五年。武帝天漢三年﹐榷酒酤。昭帝始元六年罷榷﹐升四錢。後漢和帝永元十六年﹐兗﹑豫﹑徐﹑冀四州比年多雨﹐禁酤酒﹝不見開禁之日﹞。順帝漢安二年﹐禁酤酒。蜀先主時﹐天旱禁酒。晉孝武太元八年﹐開酒禁﹝不見始禁之年﹞。安帝隆安五年﹐歲饑禁酒。石勒以百姓始復業﹐資儲未丰﹐於是重制禁釀﹐郊祀宗廟皆以醴酒﹐行之數年﹐無復釀者。宋文帝元嘉十二年六月禁酒﹐二十一年正月復禁酒﹐卹饑也﹔二十二年八月開酒禁﹐有年也。唐髙宗咸亨元年﹐以谷貴禁酒。肅宗至徳三載三月辛卯﹐以歲饑禁酤酒﹐俟麥熟依常式。徳宗大歷十四年罷榷酤﹐建中三年復榷。宋明帝時﹐歲旱人饑﹐顏峻上言禁餳一月﹐息米近萬斛。紹興初谷貴﹐酒價不足以償米麵之直。余嘗獻議﹐欲以谷代俸錢而禁酤酒﹐時以爲訝。宗室子櫟字夢援﹐宣和中以進韓文﹑杜詩二譜﹐爲本朝除從官之始。然必欲次序作文歲月先後﹐頗多穿鑿。又喜吟詩﹐每對客使其甥諷誦﹐源源不已。嘗作《杜鵑詩》﹐誇於人﹐謂𨿽李﹑杜思索所不至﹐其首句云「杜鵑不是蜀天子﹐前身定是陶淵明」。聞者笑不能忍。至「夜棋三百子﹐曉發一千梳」﹐「發爲干戈白﹐心於社稷丹」﹐亦其工者。臨安府城中有寶積山﹐車駕駐蹕時﹐禦史中丞辛炳﹑殿中侍禦史常同﹑監察禦史魏縞﹑明縞﹑周綱皆居其上﹐人遂呼爲「五臺山」。車駕駐蹕臨安﹐以府廨爲行宮。紹興四年﹐大饗明堂﹐更修射殿以爲饗所。其基卽錢氏時握發殿﹐吳人語訛﹐乃云「惡發殿」﹐謂錢王怒卽升此殿也。時殿柱大者﹐每條二百四十千足﹐總木價六萬五千餘貫﹐則壯麗可見。言者屢及﹐而不能止。●卷下蜀人司馬先﹐元中爲榮州曹官。自云以溫公之故﹐每監司到﹐彼獨後去而不得湯飲。蓋眾客旅進退﹐必特畱問其家世。知非丞相昆弟﹐則不復延坐﹐遂趨而出也。鷙禽來自海東﹐惟靑最嘉﹐故號「海東靑」。兗守王仲儀龍圖以五枚贈威敏孫公﹐皆皂頰鴉﹐不堪摶擊。公作詩戲之甲﹕「海東霜隼品仍多﹐萬里秋天數刻過。狡兔積年安茂艸﹐弋人終日望滄波。靑獨擊歸林麓﹐皂頰羣飛入网羅。爲謝文登賢太守﹐求方逐惡意如何﹖」後遼國求於女眞﹐以致大亂﹐由此鳥也。紹興四年﹐溫州瑞安縣井鳴如鐘聲﹐繼而州中亦然。前史災異所未有。或云去歲閩中如此﹐遂有大水漂沒之害。或云止如蚯蚓鳴﹐叩欄卽止﹐非井鳴也。唐以莫阝與鄭﹑豳與幽相類﹐文移差誤﹐故莫阝去邑﹐豳爲。本朝景三年﹐知祥符縣郭輔之奏﹕「西川維州與京東濰州相去僅六千里﹐而遞角逃軍轉遞差誤﹐乞攺州名」。上取地圖觀之﹐以維州以威服西山八國﹐遂攺爲威州焉。歐陽修爲河北都轉運使﹐上宰相書云「自河北州府軍縣一百八十有七﹐主客之民七十萬五千七百戶﹐官吏在職者一千二百餘員﹐廂禁軍馬義勇民兵共四十七萬七千人騎﹐歲支糧錢帛二千四百四十五萬。而非常之用不與焉。」尹洙《息戍篇》曰「國家割棄朔方﹐西師不出三十年。亭徼千里﹐環重兵以戍之。種落屢擾﹐卽時輯定。然屯戍之費﹐亦已甚矣。西戎爲寇﹐遠自周世。勞獘中國﹐東漢尢甚﹐費用常以億計。孝安世羌叛十四年﹐用二百四十億。永和末﹐復經七年﹐用八十餘億。及段紀明出徵﹐用才五十四億﹐而剪滅殆盡。今西北四帥﹝涇原﹑寧﹑秦﹑延﹞戍卒十餘萬﹐一卒歲給﹐無慮二萬﹝率騎卒與冗兵﹐較其中者﹐總廩給之數﹐恩賞不在焉﹞。以十萬眾較之﹐歲用二十億。自靈武罷兵﹐計費六百餘億﹐方前世數倍矣。」皇中﹐右司諫錢彥遠乞置勸農司云「唐開元年有戶口八百九十餘萬﹐定墾田二千四百三十餘萬頃。國家有戶九百五十餘萬﹐定墾田一千二百一十五萬餘頃。其間逃廢之田﹐不下三十餘萬頃﹐不及開元三分之一﹐是田疇不辟而遊手多矣。」宣和中﹐余深爲太宰﹐王黼爲少宰。是時上皇多微行﹐而司諫曹輔言之。一日上皇獨畱黼﹐問輔何自而知﹐對曰「輔南劍人﹐而余深門客乃輔兄弟﹐恐深與客言﹐而達於輔也」。上皇然之。卽下開封府捕深客﹐錮身押歸本貫。內外驚駭﹐莫知其由。而深患失﹐何敢與客語﹖又曹只同姓同郡﹐實非親也。未幾﹐王獨賜玉帶﹐余遂求罷﹐卽得請。黼遽攘其位焉。王琪字君玉﹐其先本蜀人﹐從弟圭﹑﹑﹑充﹐皆以文章名世。世之言衣冠子弟能力學取富貴﹐不藉父兄資蔭者﹐惟韓億諸子及王氏而已。時翰林學士彭乘不訓子弟﹐文學參軍範宗韓上啟責之曰「王氏之琪﹑圭﹑﹑﹐器盡﹔韓家之綜﹑絳﹑縝﹑維﹐才皆經緯。非蔭而得﹐由學而然云。」王琪爲三司判官﹐景中﹐上言乞立義倉曰「謹按隋開皇五年﹐工部尙書孫平建言諸州共立義倉於當社。唐貞觀初﹐尙書左丞載冑議立條制﹐王公已下墾田﹐畝稅二升。至天寶八年﹐天下義倉共六千三百八十七萬七千六百餘石。臣上此議﹐今十七年矣。若於夏秋正稅外﹐每二升別納一升﹐計一中郡﹐歲可得五千石﹐豈減天寶之多乎」﹖於是詔天下皆立義倉。惟廣南以納身丁米故﹐獨不輸。賢良方正直言極諫科﹐始於前漢武帝﹐而文帝已嘗舉賢良文學之士。武帝五十四年中﹐一舉賢良﹐一舉茂才。孝元十六年間﹐一舉賢良﹐一舉茂才。成帝三十六年間﹐四舉方正直言。後漢光武三十二年﹐兩舉賢良。章帝十三年﹐兩舉直言。和帝十七年﹐一舉賢良。安帝﹑順帝各十七年﹐皆兩舉賢良。杭州遭方臘之亂﹐譙門州宇皆被焚。翁彥國壞佛寺以新之﹐乃求梁師成書寧海軍大都督府二榜。軍字中心一筆上出﹐督下從日﹐時謂「督無目﹐軍出頭」。繼有叛卒陳通之變﹐乃取二牌焚之。紹興之後﹐巨盜多命官招安﹐率以宣贊舍人寵之。時以此官爲恥。然淸流者寄祿官下皆有兼字﹐至賊輩則無。又加遙郡者﹐盡以忠州處之﹐其徒亦稍有解者。甚非曠蕩﹐欲安反側之意也。車駕渡江﹐韓﹑劉諸軍皆徵戍在外﹐獨張俊一軍常從行在。擇卒之少壯長大者﹐自臀而下文刺至足﹐謂之「花腿」。京師舊日浮浪輩以此爲誇。今旣效之﹐又不使之逃於他軍﹐用爲驗也。然旣苦楚﹐又有費用﹐人皆怨之。加之營第宅房廊﹐作酒肆名太平樓﹐般運花石﹐皆役軍兵。眾卒謠曰「張家寨裏沒來由﹐使他花腿擡石頭。二聖猶自救不得﹐行在蓋起太平樓。」紹興四年夏﹐韓世忠自鎭江來朝﹐所領兵皆具裝﹐以銅爲面具。軍中戲曰「韓太尉銅﹤僉頁﹥﹐張太尉鐵﹤僉頁﹥」。世謂無廉恥不畏人者爲鐵﹤僉頁﹥也。世人名子﹐多連上下一字﹐或從偏旁。惟李復圭修撰兄弟三房名子﹐或曰執柔﹑襲譽﹑傳正﹐人莫曉其意義。乃以仄平﹑仄仄﹑平仄爲異也。永嘉林季仲懿成云﹐渠諸父五人﹐伯父首得子﹐卽以八元名之。後諸房果得子八人﹐兩房遂絕。人謂數已讖於其始。然蔡子正樞蜜之子﹐以五行爲名﹐至第六子﹐名之曰﹐以應六府。晚年又得一子﹐遂命之爲修﹐亦豈在是也﹖河陽張望九子﹐皆連「立」字﹐令以「立﹑門﹑金﹑石﹑心」爲序。靖生閣﹐閣之女嫁鄭居中長子修年﹐而臺卿諸子﹐因更從「年」。慕勢而違祖訓﹐金石之心遂從革矣。古所謂媵妾者﹐今世俗西北名曰「祗候人」﹐或云「左右人」﹐以其親近爲言﹐已極鄙陋。而浙人呼爲「貼身」﹐或曰「橫牀」﹐江南又云「橫門」﹐尢爲可笑。翟汝文公巽知越州﹐坐拒旨不敷買絹事削官﹐謝表云「忍效秦人﹐坐視越人之瘠﹔旣安劉氏﹐安知晁氏之危。」後拜參政﹐溫人宋之方作啟賀之曰「昔鎭藩維﹐已念越人之瘠﹔今居廊廟﹐永圖劉氏之安。」蓋用其語也。紹興四年六月二十三日申未間﹐太白在日後晝見﹐臨安之人﹐萬眾仰觀。迨暮﹐光芒數寸﹐照物有影。明日﹐太史乃奏﹐云「太白自十七日晝見﹐天文官失於觀瞻。然行未道﹐非過午也。」但罰宿三十直而已。時謂有昏迷之罪﹐而免無赦之誅﹐人以爲恨。然行未道不爲經天﹐又不知何所據而言也。建炎之後﹐除殿前馬步三帥外﹐諸將兵統於禦營使司。後分爲神武五軍﹐劉光世﹑韓世忠﹑張浚﹑王燮﹑楊沂中爲五帥。劉太傳一軍在池陽﹐月費錢二十六萬七千六百九十貫三百文﹝一十萬四千貫系朝廷應副﹐余仰漕司也﹞﹐米二萬五千九百三十八石三斗﹐糧米七千九百六十六石八斗﹐艸六萬四百八十束﹐料六千四十八石﹐而激賞回易之費不在焉。韓軍不知其實﹐但朝廷應副錢月二十一萬餘貫﹐則五軍可略見矣。至紹興中﹐吳一軍在蜀﹐歲用至四千萬。紹興八年﹐余在鄂州﹐見嶽侯軍月用錢五十六萬緡﹐米七萬餘石﹐比劉軍又加倍矣﹔而馬芻秣不預焉。前世謂「阿堵」﹐猶今諺云「兀底」﹐「寧馨」﹐猶「恁地」也﹐皆不指一物一事之詞。故「阿堵」有錢目之異﹐「寧馨」有美惡之殊。而張謂詩云「家無阿堵物﹐門有寧馨兒。」與款頭無異矣。世以浙人孱懦﹐每指錢氏爲戲﹐云﹕ㄈ時有宰相姓沈者﹐倚爲謀臣﹐號沈念二相公﹐方中朝加兵江湖﹐ㄈ大恐﹐盡集羣臣問計﹐云「若移兵此來﹐誰可爲禦﹖」三問無敢應者。久之﹐沈相出班奏事﹐皆傾耳以爲必有奇謀﹐乃云「臣是第一个不敢去底﹗」朝廷渡江﹐時人呼諸將皆以第行加於官稱﹕劉三﹑張七﹑韓五﹑王三十﹐皆神武五軍大將。王三十者名燮﹐官承宣帶四廂都使﹐人以太尉呼之。然所至輒負敗﹐未嘗成功。時謂「沈念二相公」二百年後﹐始得「王三十太尉」﹐遂爲名對也。從官門狀﹐參云「起居」﹐辭云「攀違﹐某官謹狀」﹐無「候裁臺旨」之文﹐𨿽見執政亦然﹐亦無賀狀。𨿽無條式﹐相循以爲故事。李正民方叔侍郎謂「非以爲尊大﹐侍從之臣於同列難施候旨之辭也」。二浙造酒﹐非用灰則不澄而易敗。故買灰﹐官自破錢。如衢州歲用數千緡。凡僧寺竈灰﹐民皆斷撲。收買旣久﹐以柴薪再燒﹐以驗美惡。以擲地散遠而浮揚者爲佳。以其輕滑﹐煉之熟也。官得之尙再以柴鍛﹐方可用。醫方用冬灰﹐亦以其日日加火﹐久乃堪耳。如平江又用朴木以鍛石灰而並用之﹐又差異於浙東也。章子厚爲相﹐靳侮朝士。常差一從官使髙麗﹐其人陳情﹐力辭再三﹐不允﹐遂往都堂懇之。章云「以公所陳不誠﹐故未相允。」其人云「某之所陳﹐莫非情實。」章笑云「公何不道自揣臣心﹐誠難過海﹖」錢諗以郎官作張浚隨軍轉運﹐自請乞超借服色﹐旣得之﹐遂誇於眾云「方患簡佩未有﹐而富樞以笏相贈﹐範相亦惠以金魚。」趙叔問在坐﹐戲之曰「可以一聯爲慶﹐所謂『手持樞府之圭﹐臀打相公之袋。』」坐客莫不絕倒。張子厚知太常禮院﹐定龍女衣冠﹐以其封善濟夫人﹐故依夫人品。程正叔以爲不然﹐曰「龍旣不當被人衣冠。矧大河之塞﹐本上天降﹐宗社之靈﹐朝廷之徳﹐吏士之勞﹐龍何功之有﹖又聞龍女有五十三廟﹐皆三娘子。一龍邪﹖五十三龍邪﹖一龍則不應有五十三廟﹐五十三龍則不應盡爲三娘子也。」子厚默然。韓世忠輕薄儒士﹐常目之爲「子曰」。主上聞之﹐因登對問曰「聞卿呼文士爲子曰﹐是否﹖」世忠應曰「臣今已攺。」上喜﹐以爲其能崇儒。乃曰「今呼爲萌兒矣。」上爲之一笑。後鎭江帥沈晦因敵退錫宴﹐自爲致詞﹐其末云「飲罷三軍應擊楫﹐渡江金鼓響如雷。」韓聞之﹐卽悟其旨﹐云「給事﹐世忠非不敢過淮。」已而﹐自起以大觥勸之﹐繼而使諸將競獻。沈不勝杯酌﹐屢致嘔吐。後至參佐僚屬﹐斟旣不滿﹐又容其傾瀉。韓怒曰「萌兒輩終是相護﹗」又戲沈云「向道教給事休引惹邊事。」蓋指其詞爲引惹也。吉州江水之東有二山﹐其一皆松杉筠筱﹐艸木經冬不凋﹐號曰靑原﹐卽七祖思可妙應眞寂大師道場。今寺名靖居﹐有顏魯公書碑﹐又有卓錫﹑虎跑﹑雷踴﹑天竺四泉。其一不生艸木﹐號曰黃原﹐正在州東﹐故古語讖云「最好黃原天卯山﹐此方盜賊起應難。」自建炎己酉歲﹐忽洪水發於兩山﹐人謂之「山笑」﹐靑原飄屋六十餘楹﹐而山不摧圮﹐黃原山遂破裂。自是諸縣相繼爲賊殘毀﹐經六年猶未息。丙辰歲﹐靑﹑黃二原又發洪水﹐衝決尢甚。是冬﹐敵人破永丰﹑吉水﹐傅州城﹐入太和﹑萬安﹐至丁巳春始定。虔州本漢贛縣﹐屬豫章郡。髙祖六年置﹐使灌嬰屯兵以扼尉它。隋開皇九年﹐始曰虔州﹐以虔化水爲名。本十二縣﹐遠者去州七百餘里。本朝淳化中﹐分二縣﹐以置南安軍﹐州城梁徙於章﹑貢二水間。貢水在東﹑章水在西﹐夾城北流一里許﹐合流爲贛江。江中巨石森聳如筍﹐水湍激﹐歷十八灘﹐凡三百里﹐始入吉州萬安縣界爲安流。州之四傍皆連山﹐與庾嶺﹑循﹑梅相接。故其人凶悍﹐喜爲盜賊﹐犯上冒禁﹐不畏誅殺。建炎初﹐太母攜六宮避寇至彼﹐而陳大五長者首爲狂悖。自後十餘年﹐十縣處處盜起﹐招來捕戮﹐終莫能禁。余嘗至彼﹐去州五十里宿於南田﹐吏卒告以持錢市物不售﹐問市人何故﹐則云「宣和﹑政和是上皇無道錢﹐此中不使。」竟不肯用。其無禮不循法度蓋天性﹐亦山水風气致然也。紹興四年十二月二十九日﹑三十日﹐洪州連大雷電﹐雨雪Ё寒。𨿽立春數日﹐然於候爲早。老杜詩載「十月荊南雷怒號」﹐亦以爲異。趙正之都運云「渠在蜀中﹐十月聞雷﹐土人相慶﹐以爲丰年之兆。」蓋四方遠俗﹐未可以一理論也。王摩詰畫其所居輞川﹐有輞水﹑華子岡﹑孟城幻﹑輞口莊﹑文杏館﹑斤竹嶺﹑木蘭柴﹑茱萸氵片﹑宮槐陌﹑鹿柴﹑北坨﹑欹湖﹑臨湖亭﹑欒家瀨﹑金屑泉﹑南坨﹑白石灘﹑竹裏館﹑辛夷烏﹑漆園﹑椒園﹐凡二十一所。與裴迪賦詩﹐以紀諸景。《唐人記》云「後表所居爲鹿莊寺」﹐而《長安志》乃云淸源寺﹐未知《志》何所據。《舊史》載本宋之問別墅﹐而《新史》略之。杜子美詩「宋公舊池館﹐零落首陽阿。」則又非西都藍田之墅也。杜有和裴迪三詩。裴事業未見其他﹐想非碌碌俗士耳。安鼎爲禦史﹐論本朝歲斷大辟人數﹕「天聖中﹐一歲二千三百餘人﹐當時患其數多﹐大議攺制。元丰歲率二千三百餘人。元元年﹑二年﹑四年﹐各四千餘人﹔三年﹐三千人已上。按《國朝會要》淳化初置詳覆官﹐專閱天下奏到已斷案牘。熙寧中﹐始罷聞奏之法﹐止申刑部。元丰中﹐又罷申省﹐獨委提刑司詳覆﹐刑部但抽摘審核。元初﹐始復刑部詳覆司﹐然不專任官屬﹐又有摘取二分之限﹐乞依祖宗法﹐專委刑部郎官三兩員通明法律者﹐不限分數﹐盡覆天下之案。庶令內外官司知所畏懼﹐而盡心於刑獄焉。」元六年五月﹐吏部待闕官﹕尙書左選一百六十二員﹐侍郎右選八百餘員﹐並使一年以上至二年兩季闕。尙書右選二百八十三員﹐侍郎左選五百三十七員﹐並候一年一季已上至二年三季闕。四選宗室已未有差遣﹐共一千四百八十餘員。黃魯直在眾會作一酒令﹐云「虱去﹝C011﹞爲﹛丿虫﹜﹐添幾卻是風﹐風暖鳥聲碎﹐日髙花影重。」坐客莫能答。他日﹐人以告東坡﹐坡應聲曰「江去水爲工﹐添糸卽是紅﹐紅旗開向日﹐白馬驟迎風。」𨿽創意爲妙﹐而敏捷過之。蘇公嘗會孫賁公素﹐孫畏內殊甚﹐有官妓善商謎﹐蘇卽云「蒯通勸韓信反﹐韓信不肯反。」其人思久之﹐曰「未知中否﹖然不敢道。」孫迫之使言﹐乃曰「此怕負漢也。」蘇大喜﹐厚賞之。朱希亮﹐潁川人﹐爲鄧州教官。有喬世賢者﹐恃才輕忽﹐偶與朱相值﹐遽問之云「君名希亮﹐謂希何亮﹖」朱報云「何世無賢﹖今未問君名﹐姓將何出」﹖喬愕然不能答。蓋古惟有橋姓﹐而省木莫知其由。至唐始有彜及知之。或云匈奴貴姓也。余家故書﹐有呂縉叔夏卿文集﹐載《淮陰節婦傳》云﹕婦年少﹐美色﹐事姑甚謹。夫爲商﹐與里人共財出販﹐深相親好﹐至通家往來。其里人悅婦之美﹐因同江行﹐會傍無人﹐卽排其夫水中。夫指水泡曰「他日此當爲證﹗」旣溺﹐里人大呼求救﹐得其屍﹐已死﹐卽號慟﹐爲之制服如兄弟﹐厚爲棺斂﹐送終之禮甚備。錄其行橐﹐一毫不私。至所販貨得利﹐亦均分著籍。旣歸﹐盡舉以付其母﹐爲擇地卜葬。日至其家﹐奉其母如己親。若是者累年。婦以姑老﹐亦不忍去﹐皆感里人之恩。人亦喜其義也。姑以婦尙少﹐里人未娶﹐視之猶子﹐故以婦嫁之。夫婦尢歡睦﹐後有兒女數人。一日大雨﹐里人者獨坐檐下﹐視庭中積水竊笑。婦問其故﹐不肯告﹐愈疑之﹐叩之不已。里人以婦相歡﹐又有數子﹐待己必厚﹐故以誠語之曰「吾以愛汝之故﹐害汝前夫。其死時指水泡爲證﹐今見水泡﹐竟何能爲﹖此其所以笑也。」婦亦笑而已。後伺里人之出﹐卽訴於官﹐鞫實其罪﹐而行法焉。婦慟哭曰「以吾之色而殺二夫﹐亦何以生爲﹖」遂赴淮而死。此書呂氏旣無﹐而余家者亦散於兵火。姓氏皆不能記﹐姑敍其大略而已。《筆談》載「呂縉叔臨終﹐身縮才數尺」。洛人範季平子婦﹐病瘦累年﹐浸亦短縮﹐紹興六年春﹐卒於臨川﹐才如六七歲兒﹐亦可怪也。江南人謂社日有霜必雨。丙辰春社﹐繁霜覆瓦﹐次日果大雨。洪州之北四十里﹐地名辟邪﹐以江邊有此石獸﹐故以爲名。余過彼得破甓﹐上有隸書「開皇九年」四字﹐竟不知墓爲何人。又洪﹑撫之間﹐地名淸遠﹐有淨居院﹐余又得一磚﹐四傍皆印開皇十六年字。寺後山上有壽章亭﹐亭前樟木圍三尋﹐多題詩﹐云三經霹靂﹐中有巨蛇也。東坡葬汝州﹐其墓甓皆印東坡二字﹐洛人王壽卿所篆。余在襄陽﹐得隸書宋升明三年韋長史墓磚﹐考之睿之父也。餘六百年矣﹐堅實可作研。避地亦棄於陽翟善財寺中。韓知剛﹐福州長樂人﹐嘗監建溪茶場﹐云茶樹髙丈餘者﹐極難得。其大樹二月初因雷進出白芽﹐肥大長半寸許﹐采之浸水中﹐俟及半斤﹐方剝去外包﹐取其心如鍼細﹐僅可蒸研以成一胯﹐故謂之「水芽」。然須十胯中入去歲舊「水芽」兩胯﹐方能有味。初進止二十胯﹐謂之「貢新」。一歲如此者﹐不過可得一百二十胯而已。其剝下者﹐雜用於「龍團」之中。采茶工匠幾千人﹐日支錢七十足。舊米價賤﹐「水芽」一胯猶費五千。如紹興六年﹐一胯十二千足﹐尙未能造也。歲費常萬緡。官焙有緊慢火候﹐慢火養數十日﹐故宮茶色多紫。民間無力養火﹐故茶𨿽好而色亦靑黑。宣和中﹐臘月貢﹐或以小株用硫黃之類發於蔭中﹐或以茶子浸使生芽﹐十胯中八分舊者﹐止微取新香之气而已。入「香龍茶」﹐每斤不過用腦子一錢﹐而香气久不歇﹐以二物相宜﹐故能停蓄也。「歷日中治水龍數﹐乃自元日之後﹐逢辰爲支﹐卽是。得寅卯在六日﹐爲丰年之兆」。李舍人ギ西美云。李善三命術﹐於陰陽書多通。呂丞相元直以使相領宮祠﹐卜居天臺﹐作堂名退老﹐每誦少陵「窮老眞無事﹐江山已定居」之句以自況。時賦詩者百數。李伯紀職大觀文﹑官銀靑﹑帥福唐﹐亦寄題二篇﹐其末章云「片帆雲海無多地﹐嘆息何由廁末賓﹖」時謂二公「窮老」「末賓」﹐何言之謙也﹗《晉史溫嶠傳》﹕司隸命爲都官從事。庾ο有重名﹐而頗聚斂﹐嶠舉奏之﹐京都振肅。ο傳云「溫嶠奏之﹐ο更器嶠﹐目嶠森森如千丈松﹐𨿽多節﹐施之大廈﹐有棟梁之用。」而《和嶠傳》亦云「太傅從事中郎庾ο見而嘆曰﹕『嶠森森如千丈松﹐𨿽多節目﹐施之大廈﹐有棟梁之用。』」則二嶠傳皆載﹐未知孰爲是也。楚州有賣魚人姓孫﹐頗前知人災福﹐時呼孫賣魚。宣和間﹐上皇聞之﹐召至京師﹐館於寶宮道院。一日懷蒸餅一枚﹐坐一小殿中。已而﹐上皇駕至﹐徧詣諸殿燒香﹐末乃至小殿。時日髙﹐拜跪旣久﹐上覺微餒。孫見之﹐卽出懷中蒸餅云「可以點心。」上皇𨿽訝其異﹐然未肯接。孫云「後來此亦難得食也。」時莫悟其言﹐明年遂有沙漠之行﹐人始解其識。建炎三年己酉﹐金人至浙東破四明﹐明年退去。時呂源知吉州﹐葺築州城﹐役夫於城腳﹐發地得銅鐘一枚﹐下覆瓷缶﹐意其中有金璧之物﹐竟往發之﹐乃枯骨而已。眾忿其勞力﹐盡投於江中。視銅鐘之上有刻文﹐云「唐興元初﹐仲春中巳日﹐吾季愛子役築於廬陵﹐隕於西壘之巓。吾時司天文昭政令晦明。康定之始﹐末欲塋於他山﹐就瘞於西壘之垠。吾卜玆土﹐後當火徳﹐五九之間﹐世衰道微。浙﹑梁相繼喪亂之時﹐章﹑貢唐昌之日﹐復工是壘﹐吾亦復出是わ。東平梟工決使吾愛子之骨﹐得同河伯聽命於水府矣。京兆逸翁深甫記。」按唐興元元年甲子歲﹐朱Г﹑李懷光僭叛﹐徳宗自奉天移幸梁州之歲。二月十二日甲子﹐李懷光反﹐中已蓋十七日己巳也。康定之始﹐則六月甲辰﹐訛始伏誅﹐七月壬午至自興元之時也﹐迨建炎四年庚戌﹐三百四十七年矣。如火徳浙﹑梁﹐相繼唐昌﹑東千水府之讖﹐莫不皆符。但五九之數未解﹐而復出是わ﹐未知爲誰。則逸翁之術亦可謂精矣﹗崇寧中﹐李誡編《營造法式》云﹐舊例以圍三徑一﹑方五斜七爲據﹐疏略頗多。今按《九章算經》﹕圓徑七﹐其圍二十有二。方一百﹐其斜一百四十有一。八稜徑六十﹐每面二十五﹐其斜六十有五。六稜徑八十有七﹐每面五十﹐其斜一百。圓徑內取方﹐一百中得七十有一。方內取圓﹐徑一得一﹐六稜八稜﹐取圓準此。又載名物之異曰﹕墻名五﹝墻﹑墉﹑垣﹑繚﹑壁﹞。柱礎名六﹝礎﹑付﹑烏﹑眞﹑戚﹑磉。今謂之石碇﹐音頂﹞。材名三﹝章﹑材﹑方桁﹞。ㄆ名六﹝﹑疾﹑薄曲﹑﹑弈﹑ㄆ﹞。飛昂名五﹝﹑飛昂﹑英昂﹑斜角﹑下昂﹞。爵頭名四﹝爵頭﹑耍頭﹑胡孫頭﹑孛從頭﹞。斗名五﹝﹑頡﹑櫨﹑沓壁﹑斗﹞。平坐名五﹝閣道﹑燈道﹑飛陛﹑平坐﹑鼓坐﹞。梁名三﹝梁﹑宋﹤廣畱﹥﹑麗﹞。柱名三﹝桓﹑楹﹑柱﹞。陽馬名五﹝觚稜﹑陽馬﹑閱角﹑角梁﹑梁抹﹞。侏儒柱名六﹝﹑休儒柱﹑浮柱﹑﹑上楹﹑蜀柱﹞。斜柱名五﹝斜柱﹑梧﹑迕枝﹑撐﹑叉手﹞。棟名九﹝棟﹑桴﹑急﹑棼﹑甍﹑極﹑搏﹑標﹑﹝A171﹞。搏風名二﹝榮﹑搏風﹞。付名三﹝拊﹑復棟﹑替木﹞。椽名四﹝桷﹑椽﹑襄﹑撩。短椽名二。棟﹑禁扁﹞。檐名十四﹝檐﹑宇﹑摘﹑楣﹑屋垂﹑﹑欞﹑聯﹝A171﹞﹑覃﹑﹤廣牙﹥﹑廡﹑曼﹑﹑﹤廣西﹥﹞。舉折名三﹝甫峻﹑甫峭﹑舉折﹞。烏頭門名三﹝烏頭大門﹑表曷﹑閥閱。今呼爲欞星門﹞。平基名三﹝平機﹑平撩﹑平基。俗謂之平起﹐以方椽施素版者謂之平﹞。斗八藻井名三﹝藻井﹑圓泉﹑方井。今謂之﹞。鉤闌名八﹝欞檻﹑軒檻﹑櫳﹑┕牢闌﹑循﹑柃﹑階檻﹑鉤闌﹞。拒馬叉子名四﹝┕互﹑┕拒﹑桁﹑馬﹞。屏風名四﹝皇邸﹑後版﹑依﹑屏風﹞。露籬名五﹝離﹑柵﹑據﹑藩﹑落。今謂之﹞。塗名四﹝場﹑堇﹑塗﹑泥﹞。階名四﹝階﹑陛﹑陔﹑墑﹞。瓦名二﹝瓦﹑﹛瓦﹜﹞。磚名四﹝甓﹑瓴依﹑﹤鹿瓦﹥﹑磚﹞。又云﹐《史記》居千章之﹝注﹕章﹐材也﹞。《說文》契﹝注﹕契也﹐音至﹞。按構屋之法﹐皆以材爲祖。祖有八等﹐度屋之大小﹐因而用之。凡屋之髙深﹐名物之長短﹐曲直舉折之勢﹐規矩繩墨之宜﹐皆以所用材之分以爲制度。材上加契者﹐謂之足材﹐其規矩制度﹐皆以章契爲祖。今人以舉止失措者﹐謂之失章失契﹐蓋謂此也。宋祁《筆錄》﹕「今造屋有曲折者﹐謂之庸峻。齊﹑魏間以人有儀矩可觀者﹐謂之庸峭」。蓋庸峻也。今俗謂之舉折。陶隱居《注本艸》云「大寒凝海而酒不冰﹐明其性熱﹐獨冠羣物。」余官原州時﹐官庫慶錦堂酒﹐取數絕少﹐醇旨最於一路﹐而怪其成冰。及見司馬溫公《苦寒行》﹐云「並州從來號慘烈﹐今日乃信非虛名。誰言醇醪能獨立﹖壺腹進裂無由傾﹗」則塞上之寒﹐隱居生於東南﹐蓋未之見耳。蘇子瞻與劉孝叔﹑李公擇﹑陳令舉﹑楊公素會於吳興﹐時張子野在坐﹐作《定風波》詞以詠六客﹐卒章云「盡道賢人聚吳分﹐試問﹐也應旁有老人星」。後十五年﹐蘇公再至吳興﹐則五人者皆已亡矣。時張仲謀﹑張秉道﹑蘇伯固﹑曹子方﹑劉景文爲坐客﹐仲謀請作《後六客詞》﹐云「月滿苕溪照夜堂﹐五星一老斗光芒。十五年前眞夢裏﹐何事﹖長庚對月獨淒涼。綠發蒼顏同一醉﹐還是﹐六人吟笑水雲鄕﹗賓主談鋒誰得似﹖看取﹐曹劉今對兩蘇張。」程俱致道﹐以外氏蔭入官﹐少有文稱﹐車駕在錢唐﹐不試而除正字。其謝表云「以權徳輿之器業﹐李衛公之才猷﹐宋綬之該通﹐韓維之方悟﹐乃始不由科第﹐自致淸華。若楊大年之一世英豪﹐歐陽修之諸儒領袖﹐安石之經術﹐蘇軾之文章﹐故皆不待試言﹐徑司辭命。如臣何者﹐濫繼前修﹖」蓋自唐以來﹐才十數人﹐亦可謂榮矣﹗然自是率多不試﹐人反以爲濫也。吳正仲家蓄唐以來墨﹐諸李所制﹐皆有之。云無出廷圭之右者﹐其堅利可以削木。渠書《華嚴經》一部﹐半用廷圭﹐才研一寸。其下四秩﹐用承宴墨﹐遂至二寸﹐則膠法可知矣。王彥若《墨說》云「趙韓王從太祖至洛﹐行故宮﹐見架間一篋﹐取視之﹐皆李氏父子所制墨也。因盡以賜王。後王之子婦蓐中血運危甚﹐醫求古墨爲藥﹐因取一枚﹐投烈火中﹐研末酒服卽愈。諸子欲各備產乳之用﹐乃盡取墨﹐煆而分之。自是李氏墨世益少得云。」余嘗和吳觀墨詩云「賴召陳玄典籍傳﹐肯教邊腹擅便便﹐竟誇削木眞餘事﹐卻笑磨人得永年。三友不居毛穎後﹐五車仍在楮生前。祗愁公子從醫說﹐火煆生分不直錢﹗」吳正仲著《漫堂集》﹐載唐顧況老失子作詩云「老人哭愛子﹐淚下皆成血。老人年七十﹐不作多時別。」每誦詩﹐哭之哀甚。未幾﹐復生子非熊﹐能道前世事﹐云在冥中聞其父哭並詩﹐不勝其哀﹐懇於冥官﹐復爲況子。非熊仕至起居舍人。朱明發晉叔﹐紹興辛亥十月末﹐在蒼梧失子。其子未病時﹐書窗壁皆作十月十日字。旣卒﹐夢於其母﹕「且復爲子」。壬子十月十日﹐於五羊果復得子。其事頗與非熊類﹐可謂異矣。晉叔賢厚﹐是宜有子者。余亦識晉叔﹐宋城人﹐丁巳歲爲浙西提舉市舶﹐其室王氏﹐亦睢陽人﹐景融之女﹐同老之孫也。吉州萬安縣至虔州﹐陸路二百六十里﹐由贛水經十八灘三百八十里﹐去虔州六十里始出贛石﹐惶恐灘在縣南五里。東坡貶嶺南﹐有《初入贛詩》云「七千里外二毛人﹐十八灘頭一葉身。山憶喜歡勞遠夢﹐地名惶恐泣孤臣。」注云「蜀道有錯喜歡鋪﹐入贛有大小惶恐灘﹐天設此對也。」其《北歸》云「予發虔州﹐江水淸漲丈餘﹐贛石三百里無一見者。惶恐之南﹐次名漂城﹑延津﹑大蓼﹑小蓼﹑武朔﹑昆侖﹑梁口﹑橫石﹑淸洲﹑銅盤﹑落瀨﹑太湖﹑狗腳﹑小湖﹑機﹑天注﹑鱉口凡十八灘﹐自梁口灘屬虔州界。又有錫州﹑大湖﹑小湖﹑李大王四洲。水漲或落﹐皆可行﹐惟石沒水不深爲可畏也。」蔡確持正始爲京兆府司理參軍﹐會韓子華建節出鎭﹐初到設燕﹐蔡作口號﹐有「儒苑昔推唐吏部﹐將壇今拜漢將軍」之句﹐公喜薦之﹐攺京秩。元丰中﹐致位宰相。元初﹐責知安州﹐後圃有浮雲樓﹐樓下臨河﹐嘗賦十詩﹐有「葉底出巢黃口鬧﹐溪邊逐隊小魚忙」之句。又一絕云「矯矯名臣郝甑山﹐忠言直節上元間。釣臺蕪沒知何處﹐嘆息斯公撫碧灣﹗」時宣仁聖烈皇后聽政﹐知漢陽軍吳處厚皆注釋以進﹐坐滂汕貶新州而死。其始終盛衰皆以詩句﹐亦可異也。然元黨人之禍﹐自此而起﹐幾與牛李之策相類。太史公作《白夷傳》﹐但云「伯夷﹑叔齊﹐孤竹君之二子也」。而《論語》音注引《春秋少陽篇》﹐謂「伯夷姓墨名允﹐一名元﹐字公信﹔叔齊名智﹐字公達。夷﹑齊﹐謚也」。陸徳明取之。不知《少陽篇》何人所著﹐今世猶有此書否﹖如趙岐謂盂軻「字則未聞」﹐而李翰注《蒙求》引《史記》云「字子輿」﹐今觀《史記》則未嘗有。劉孝標亦云「子輿困臧倉之訴」﹐《五臣注》﹕「爲盂軻字也」。蔡忠湣旣以詩得罪﹐遂以言爲戒。其往新州﹐止攜一愛妾﹐號琵琶姐﹔又蓄一鸚鵡﹐甚慧。每呼其妾﹐亦不言﹐止擊小鐘﹐鸚鵡聞之﹐卽傳呼琵琶姐。未幾﹐其妾瘴癘而死﹐自是不復擊鐘。一日因聖節開啟﹐遂服冠裳﹐而帶尾誤擊鐘有聲﹐鸚鵡遂呼琵琶姐﹐公大感愴﹐因賦詩云「鸚鵡聲猶在﹐琵琶事已非。堪傷江漢水﹐同去不同歸﹗」自是鬱鬱成病﹐以致不起。沈存中《筆談》載雷火熔寶劍而鞘不焚﹐與王冰注《素問》謂龍火得水而熾﹐投火而滅﹐皆非世情可料。余守南雄州﹐紹興丙辰八月二十四日視事﹐是日大雷﹐破樹者數處﹐而福慧寺普賢像亦裂﹐其所乘獅子﹐凡金所飾與像面皆銷釋﹐而其餘采色如故。與沈所書﹐蓋相符也。淵聖皇帝《以星變責躬詔》云「常膳百品十減其七﹐放減宮女凡六千餘人」。則道君朝蓋以萬計矣。見吳承旨《摘文集》。茈胡﹐《本艸》音柴﹐而《劉禹錫集》音紫。按《廣韻》茈字有二音﹐茈胡則音柴﹐茈艸﹑茈姜則音紫。按少陵詩云「省郎憂病士﹐書信有柴胡」﹐正用柴字﹐則劉集音恐誤也。又仙靈脾﹐柳子厚作毗字﹐宜當從柳。《本艸》木部鹽麩子﹐雲樹葉如椿﹐子秋熟﹐有穗粒如小豆﹐上有鹽﹐食之酸鹹止渴﹐一名叛奴鹽。而五倍子生此木葉下﹐本一物也﹐乃載於艸部。按《玉篇》﹝D144﹞音皮祕﹑平祕二切﹐云木名﹐出蜀中﹐八月中吐穗如鹽狀﹐可食﹐味酸美﹐卽鹽麩子也。《本艸》云生吳﹑蜀山谷。五倍子疑爲吳﹝D144﹞子語訛而然耳。又豬苓一名豬屎﹐陶隱居云「舊云是楓樹苓﹐其皮至黑﹐作塊似豬屎﹐故以名之」。按《通俗文》豬屎曰豬﹐音靈﹐恐當用豬字。東坡居士云「嶺南地暖﹐百卉造作無時。」南雄州在大庾嶺下才數十里﹐與江南未相遠也﹐而气候頓異。二月半梨花已謝﹐綠葉皆成陰矣。如石橊四時開花﹐橘已實仍蕊﹐或發於大本之上﹐卻無枝葉﹐此尢可怪。然花發不數日輒謝﹐香气亦薄﹐蓋其津脈漏泄者多也。故退之詩云「二年流竄出嶺外﹐所見艸木多異同。冬寒不嚴地怕泄﹐陽气發亂無全功。浮花浪蕊鎭長有﹐才開還落瘴霧中」。又其開發﹐先在西北枝﹐而北向常盛者﹐緣日行非南至之極﹐則猶在其北﹐故爾。髙適調封丘尉﹐不得志﹐去客河西﹐節度使哥舒翰奏爲右驍衛兵曹參軍掌書記﹐杜子美有詩送之云「脫身簿尉中﹐始與捶楚辭。」韓退之作荊南法曹﹐與張籍詩云「判司卑官不堪說﹐未免捶楚塵埃間。」杜牧之亦有《寄小侄阿宜詩》云「參軍與縣尉﹐塵土驚﹐一語不中治﹐笞箠身滿瘡。」則唐世掾曹簿尉﹐皆未免於鞭撲﹐而史不載。所以責官﹐多使爲之﹐欲重爲困辱也。熙寧初﹐有士子上書迎合時宰﹐遂得堂除。蘇長公以俚語戲之曰「有甚意頭求富貴﹐沒些巴鼻便姦邪。」而其後禪林釋子趨利諛佞﹐又有甚焉。懶散楊峒續成一絕云「當時選調出常調﹐今日僧家勝俗家﹗」歷日中有載除手足甲﹐又有除手足爪。甲爪之異﹐必自有說﹐而未能辧之者。或謂附肉爲甲﹐則甲何可除也﹖廣南俚俗多撰字畫﹐以﹛父子﹜爲恩﹐﹛大坐﹜爲穩﹐﹛不長﹜爲矮﹐如此甚眾。又呼舅爲官﹐姑爲家﹐竹輿爲逍遙子﹐女婿作駙馬﹐皆中州所不敢言。而歲除爆竹﹐軍民環聚﹐大呼「萬歲」﹐尢可駭者。顏延年《詠阮始平》云「屢薦不入官﹐一麾乃出守。」《五臣注》云﹕山濤薦咸爲吏部郎﹐三上武帝﹐帝不能用。荀勗性自矜﹐因事左遷咸爲始平太守。麾﹐指麾也﹐按麾字古亦用爲揮斥之字。而杜牧之《將赴吳興登樂遊原》絕句云「欲把一麾江海去﹐樂遊原上望昭陵。」後人因此遂專作旌麾﹐以對五馬﹐爲太守故事。而牧之《黃州卽事》云「莫笑一麾東下計﹐滿江秋浪碧參差。」乃在吳興之前﹐時無「把」字﹐不知訓麾爲何義也﹗南安軍上猶縣北七十里石門保小邏村出堅石﹐堪作茶磨﹐其佳者號「掌中金」。小邏之東南三十里﹐地名童子保大塘村﹐其石亦可用﹐蓋其次也。其小邏村所出﹐亦有美惡。須石出水中﹐色如角者爲上。其磨茶﹐四周皆勻如雪片﹐齒𨿽久更開斷。去虔州百餘里﹐價直五千足﹐亦頗艱得。世多稱耒陽爲上﹐或謂不若上猶之堅小而快也。韶州有漢隸書《周府君功勛記銘》曰「諱字君光﹐下邳人﹐熹平二年爲桂陽守﹐開昌樂瀧爲舟人之利﹐廟食連州。」而碑在曲江郊外﹐爲風日所剝﹐紹興七年﹐始遷於城中。其後刊太和九年云云﹐字作今體。按太和之號﹐乃魏明﹑晉廢﹑後魏孝文﹑石勒﹑李勢皆常以名年﹐而四非其正朔所及。晉太和之歲數未嘗至九﹐疑唐文宗太和重刊之碑也。自熹乎二年至太和九年﹐已六百六十三歲矣。又至紹興丁巳﹐凡九百三十五年。若其本刻﹐字畫不能如是之完也。劉伯龍欲謀什一而爲鬼揶揄﹐則貧富固有定分﹐非智力所能移也。潁昌士人馬磐﹐能文有行義﹐受業之徒多中科第﹐獨未嘗得預鄕薦﹐其貧幾無壁立。有女年長﹐無資以適人﹐眾爲斂錢以嫁。未幾歸寧﹐感寒疾﹐數日而卒。夫家在外邑﹐方暑﹐不可待其至﹐又丐貸以殮。旣闔棺﹐聞其呼聲﹐云「復生」﹐釘不可發﹐破木以出。視其殮衣﹐皆使脫去﹐遂若平人。其家旣喜且倦﹐皆酣寢。是夕﹐盜者盡偸衣衾之屬﹐莫有覺者。至明﹐方申官捕職﹐則其女復死矣。天之窮人﹐其巧如此﹗天下之事﹐有不學而能者﹐儒家則謂之天性﹐釋氏則以爲宿習﹐其事甚眾。唐以文稱﹐如白樂天﹐七月而識「之無」二字。權徳輿三歲知變四聲﹐四歲能爲詩。韓退之自云「七歲讀書﹐十三而能文」。杜子美亦自謂「七齡思卽壯﹐開口詠鳳凰。九齡書大字﹐有作成一囊」。若李泌之賦方圓動靜﹐劉宴之正「朋」字﹐豈學之所能至哉﹖以羊祜識環之處推之﹐則宿習爲言﹐信矣﹗章誼宜叟爲戶部尙書﹐閉門謝客﹐𨿽交舊亦莫之接。有輕薄子一日畱刺閽者﹐多與之錢﹐屬其必達。章視其銜﹐乃崖州司戶參軍薛柳也﹐遂解門者至臨安府﹐人益以爲笑。又有太府寺丞華某﹐上畱守呂丞相書﹐於紙尾圖男女之狀﹐又與中丞周子武書﹐於其銜下云「男愚兒上周某」﹐皆一時異事也。吳正仲云﹐渠爲從官﹐與數同列往見蔡京﹐坐於後閣。京諭女童使焚香﹐久之不至﹐坐客皆竊怪之。已而﹐報云香滿﹐蔡使捲簾﹐則見香气自他室而出﹐靄若雲霧﹐滿坐﹐幾不相睹﹐而無煙火之烈。旣歸﹐衣冠芳馥﹐數日不歇。計非數十兩不能如是之濃也。其奢侈大抵如此。宗室熙寧之前﹐不以服屬﹐皆賜名補環衛官。嘗有同時賜名爲叔總﹑叔是﹑叔渾﹑叔齡之隱詆﹐因以致訟。後𨿽不敢﹐然親昆弟有名不邇﹑不邇者﹐訖不知攺。後袒免之外﹐皆父祖命名。有伯珙者﹐輒爲抱券人誤寫作「恭」﹐遂仍其謬。旣而試進士中第﹐自範致虛唱名誤呼甄姓﹐後皆令自注姓名音切﹐而求之《廣韻》《玉篇》﹐凡字書中皆無玉旁作恭字音﹐乃止以居悚切注之。眾皆不悟﹐遂形誥敕。後世當又增此一字﹐亦可笑也。江州廬山西林乾明寺經藏壁間﹐有唐戊辰歲樵人王翰畫須菩提像﹐世以王爲與杜子美卜鄰者。按《文苑傳》﹕「翰字子羽﹐並州晉陽人。少豪健恃才﹐及進士第﹐然喜υ酒。」開元十一年﹐張說輔政﹐「召爲祕書正字﹐擢通事舍人﹐駕部員外郎。家蓄聲伎﹐目使頤令﹐自視王侯﹐人莫不惡之」。十四年﹐「說罷宰相﹐翰出爲汝州長史﹐徙仙州別駕﹐日與才士豪俠飲樂遊畋﹐伐鼓窮歡﹐坐貶道州司馬﹐卒」。則西林所畫﹐蓋自仙州貶營道時過九江也。筆墨簡古﹐非畫工所能。自開元十六年戊辰﹐逮紹興九年己未﹐四百一十二年矣。今獨石刻存焉。廣南可耕之地少﹐民多種柑橘以圖利。常患小虫損食其實﹐惟樹多蟻﹐則虫不能生﹐故園戶之家﹐買蟻於人。遂有收蟻而販者﹐用豬羊脬盛脂其中﹐張口置蟻穴傍﹐俟蟻入中﹐則持之而去﹐謂之「養柑蟻」。藝祖皇帝以開寶九年十月二十日癸丑上仙﹐其夕有云物之異。自是每歲忌辰必有雨雪風冽之變。至紹興九年﹐凡一百六十五年﹐威靈如在。視唐文皇玉衣之舉﹐鐵馬之汗﹐蓋過之遠矣。其神異之事﹐已載於《國史》。方潛隱時﹐自鳳翔道過原州﹐嘗息棠木之陰﹐日已轉而蔭不移。至今其木枝條皆有龍角之狀﹐其所寢之地﹐艸獨不生。此《實錄》之所遺者。余作停臨涇﹐嘗親至其下﹐爲築垣以護。惠州博﹑羅二山﹐羅山傍海﹐博山祠並又在海中﹐形圓而尖﹐今博山香鑪﹐取其狀類也。羅山又名羅浮﹐云在海中浮而至。山下有延祥寺﹐嘗有柑一株﹐太平興國中﹐有中人取其實以進﹐愛其味美﹐因移植苑中。故世貴之﹐竟傳「羅浮柑」。今山中更不復有﹐而其名不泯。呂惠卿吉甫﹐自負髙才﹐久排擯在外﹐大觀中﹐始召至京師﹐爲太一宮使。時年八十歲矣﹐視宰輔貴臣皆晚進出己下者﹐意气頗自得。一日延見眾客﹐有道士亦在其間﹐自稱宗人﹐禮數簡易。呂視之不平﹐因問其所能﹐曰「能詩」。呂顧空中有紙鳶﹐卽使賦之。道士應聲曰「因風相激在云端﹐擾擾兒童仰面看。莫爲絲多便髙放﹐也防風緊卻收難。」呂知其譏己﹐有慚色﹐方顧他客﹐已失所在。其風骨如世之畫呂洞賓﹐人皆疑其是也。紹興九年﹐歲在己未﹐秋冬之間﹐湖北牛馬皆疫﹐牛死者十八九﹐而鄂州界獐﹑鹿﹑野豬﹑虎﹑狼皆死﹐至於蛇虺亦僵於路傍。此傳記所未嘗載者。若以惡獸毒螯之物自斃爲可喜﹐而牛馬亦被其災﹐是未可解也。東坡在惠州作《梅詞》﹐云「玉骨那愁煙瘴﹖冰姿自有仙風。海仙時遣探芳叢﹐倒掛綠毛幺鳳。素面嘗嫌粉污﹐洗妝不退唇紅。髙情易逐海云空﹐不與梨花同夢」。廣南有綠羽丹觜禽﹐其大如雀﹐狀類鸚鵡﹐棲集皆倒懸於枝上﹐土人呼爲「倒掛子」。而梅花葉四周皆紅﹐故有「洗妝」之句。二事皆北人所未知者。李文定公族孝博之子亻﹐字全夫﹐喜食糟蟹﹐自造一大壇﹐凡數百枚﹐食之止餘一枚﹐取出置器中﹐忽起行﹐逐之不可及﹐遂失所在。孫威敏公夫人邊氏﹐喜食。須目見割鮮者﹐食之方美。一日親視庖人將生魚已斷成臠﹐忽有睡思﹐遂就枕﹐令覆魚於器﹐俟覺而切。乃夢器中放大光明﹐有觀音菩薩坐其內﹐遽起視魚﹐諸臠皆動﹐因棄於水中﹐自是終身蔬食。余在順昌﹐見同官二人﹐年六十餘﹐以無子戒不食魚﹐未幾皆有子。遂刻文以勸人﹐亦自不食。建炎三年﹐在平江之常熟﹐家人謂鮭魚出水卽死﹐食之非殺﹐亦斷爲臠。至暮﹐欲再烹而動。此皆與唐文宗食蛤蜊之事相同。若無善緣﹐剛彊不可化者﹐亦不復見此事也。唐李賀父名晉肅﹐而賀不敢應進士舉﹐韓愈作《諱辯》﹐以譏避之爲非。紹興中﹐範氵崇知鄂州﹐以父名鄂辭﹐不聽。而唐馮宿父名子華﹐及出爲華州刺史﹐乃以避諱不拜。賈曾景云二年授中書舍人﹐以父名忠固辭﹐拜諫議大夫。開元初﹐復拜中書舍人﹐又固辭。議者以中書是曹司名﹐又與曾父音同而字別﹐於禮無嫌﹐乃就職。此字同而音異﹐與字異而音同﹐事蓋相類。又二名偏諱﹐皆所不當避者﹐而唐世法乃聽之﹐與今條令蓋少異矣。宗室令徳麟父名世曼﹐及除提舉萬壽觀﹐𨿽字有古今之殊﹐比之子華﹐則若可避﹐而朝廷亦不許。法謂府號官稱犯父祖名者皆合避﹐而馬騭父名安仁﹐紹興八年知衡州﹐以縣有安仁﹐乞避﹐則遂聽其辭。𨿽不應令﹐而推之人情﹐亦近厚之一端也。《本艸》載﹕白花蛇﹐一名褰鼻蛇﹐生南地及蜀郡諸山中﹐九月十日采捕之。《圖經》云「其文作方勝白花﹐喜螫人足。黔人被螫者﹐皆立斷之。其骨刺傷人﹐與生螫無異。」今醫家所用﹐惟取蘄州蘄陽鎭山中者。去鎭五六里有靈峯寺﹐寺後有洞﹐洞中皆此蛇﹐而極難得。得之者以充貢。洞內外所產﹐𨿽枯兩目猶明﹔至黃梅諸縣𨿽鄰境﹐枯則止一目明﹔其舒州宿松縣又與黃梅爲鄰﹐間亦有之﹐枯則兩目皆不明矣。市者視此爲驗。以輕小者爲佳﹐四兩者可直十千足。土入冬月尋其蟄處而厥取之。夏月食蓋盆子者﹐治疾尢有功。采者置食竹筒中﹐作繩网以系其首﹐剖腹乃死。入藥以酒浸煮﹐去首與鱗骨﹐三兩可得肉一兩用也。孫眞人《備急千金要方大醫精誠篇》云﹐自古名賢治病﹐多用生命以濟危急。𨿽曰賤畜貴人﹐至於愛命﹐人畜一也。損彼益己﹐物情同患。夫殺生求生﹐去生更遠。吾今此方所以不用生命爲藥者﹐良以此也。其﹝B150﹞虫水蛭之類﹐市有先死者﹐則市而用之。只如雞卵一物﹐以其混沌未分﹐必有大段要急之處﹐不得已隱忍而用之。能不用者﹐斯爲大哲亦所不及也。至後有用雞子者﹐則云用先破者有力。於婦人《白薇丸》方云﹐三月擇食時﹐可食牛肝及心﹐不可故殺﹐令子短壽。鯉魚湯與治水方皆云﹐勿用生魚。論諸毒螫則云﹐凡見一切毒螫之物﹐必不得起惡心向之﹐亦不得殺。若輒殺者﹐後必遭螫﹐治亦難差。小兒狗嚙方云﹐勿令狗主打狗。於毒螫傷人之物﹐尙不忍生心而加箠﹐況其他乎﹖其仁慈可謂至矣。而《新校治婦人妊娠諸方》﹐皆用烏雞之類﹐割頸取血以煎藥﹐乃髙保衡﹑孫奇﹑林億以《崔氏纂要》�方所增加也﹐不特失眞人之用心﹐又慮後世更疑不用生命以爲虛語。故余於《本艸蒙求》注中已辧其事﹐今更載於此﹐以釋來者之惑云。《廬山記》載﹕「錦繡谷三四月間紅紫匝地﹐如被錦繡﹐故以爲名。今山間幽房小檻﹐往往種瑞香﹐太平觀﹑東林寺爲盛。其花紫而香烈﹐非羣芳之比。始野生深林艸莽中﹐山人聞其香﹐尋而得之﹐栽培數年則大茂。今移賈幾徧天下﹐蓋出此山云。」余嘗在京口僧捨﹐有髙五六尺者﹐云已栽三十年。而灃州使園有瑞香亭﹐刻石爲記﹐云其髙丈餘。大觀中余官於彼﹐亭記𨿽存而花不復見。東都貴人之家﹐有髙尺餘者﹐已爲珍木﹐置於陰室﹐漑以佳茗。而鄧州人家園圃中作畦種之﹐至連大枝采斫﹐不甚愛惜。花有子﹐歲取以種。其初蓋亦得於山中﹐不獨江南有也。《韓信傳》﹕淮陰屠中少年有侮信者曰「信能死﹐刺我﹔不能死﹐出褲下。」後云召辱己少年令出胯下者﹐以爲楚中尉。徐廣注云「褲﹐一作胯。胯﹐股也﹐音同。又云《漢書》作跨﹐同耳。」按《玉篇》﹕褲音苦故切。胯﹐股也﹐音與褲同。跨﹐苦化切﹐跨越也﹐又兩股間也。胯﹐兩股間也。音與跨同。胯﹑跨字相類﹐而音韻不同。今學者亦未嘗分別﹐前讀胯爲庫音﹐世必笑之。諸書音如此者甚眾﹐聊舉其一焉。會稽士人有錢唐休者﹐頗有聲於時﹐趙丞相當國﹐人薦之者﹐方議除擢﹐會有邊報小警﹐視奏﹐目中適見其姓名﹐趙不悅曰「錢唐遂休乎﹖」因置不用。後趙引折彥質爲樞密﹐其院中奏牘書名相次﹐人有譖之者﹐謂「趙鼎折」爲不祥﹐乃與錢事相類。古今以讖語而爲禍福者多矣﹐𨿽有幸不幸﹐蓋亦數使之然也﹗可勝嘆哉﹗余寓居上饒﹐數問信州之得名於邦人﹐莫有知者。後觀圖經﹐載弋陽縣有信義港﹐以地極肥饒﹐人多信厚而得名。疑州之爲稱﹐或以是也。而夔州其先亦名信州﹐子美詩云「俱客古信州」者﹐蓋謂夔州。亦未究其得名之故。新州城中甚隘﹐居人多茅竹之屋。有士子於附郭治花圃﹐創爲一堂﹐前後兩廡﹐頗極爽麗。每延過客遊宴﹐屢乞堂名而未得。一日夢一貴人坐其堂上﹐士子從之遊﹐亦若平日﹐懇以堂名﹐顧視久之﹐曰「可以二相名之。」卽寤而覺﹐殊不曉命名之旨。未幾﹐蔡持正坐譏訕貶新州﹐旣至﹐無宅可居﹐遂求堂以處﹐士子欣然納之﹐意其再入﹐而竟死於彼。蔡之貶﹐人謂劉莘老爲有力。至紹聖初﹐劉旣坐責﹐當路者故以新處之。其至方暑﹐尢急於問捨﹐又欲假堂爲館﹐士子以「二相」爲不祥﹐不許。而劉請甚堅﹐不得已﹐以夢告之。劉以蒸濕不堪﹐又以其言爲未信﹐竟借以居﹐亦終於堂中。則「二相」之名﹐蓋預定於數矣﹗與靈公之爲靈﹐何以異哉﹖杜少陵《新婚別》云「雞狗亦得將」﹐世謂諺云「嫁得雞﹐逐雞飛﹔嫁得狗﹐逐狗走」之語也。而陳無已詩﹐亦多用一時俚語。如「昔日剜瘡今補肉﹐百孔千窗容一罅。拆東補西裳作帶。人窮令智短。百巧千窮只短檠﹐起倒不供聊應俗﹐經事長一智。稱家丰儉不求余﹐卒行好步不兩得」。皆全用四字。「巧手莫爲無麵餅﹝巧媳婦做不得無面飠飠乇﹞。不應遠水救近渴﹐誰能畱渴須遠井﹝遠水不救近渴﹞。瓶懸賞間終一碎﹝瓦罐終須井上破﹞。急行寧小緩﹝急行趕過慢行遲﹞。早作千年調一生﹐也作千年調﹝人作千年調﹐鬼見拍手笑﹞。拙勤終不補﹝將勤補拙﹞。斧斫仍手摩﹝大斧斫了手摩娑﹞。驚雞透籬犬升屋﹝雞飛狗上屋﹞。割白鷺股何足難﹝鷺鴛腿上割股﹞。薦賢仍賭命」。而東坡亦有「三杯軟飽後﹐一枕黑甜余」﹐皆世俗語。如「賭命」「軟飽」猶可解﹐而「黑甜」後世不知其爲誰矣。如《詩》之「串夷載路」﹐《書》云「弔由靈」﹐安知非當時之常談也﹖西北人生子﹐其儕輩卽科其父首﹐使作會宴客而後已﹐謂之捋帽會。江﹑浙人家生女多者﹐俟畢嫁﹐亦大會親賓﹐謂之倒箱會。廣南富家生女﹐卽蓄酒﹐藏之田中﹐至嫁方取飲﹐名曰女酒。貧家終身布衣﹐惟娶婦服絹三日﹐謂爲郎衣。此皆可爲對者。蜀人每食之餘﹐不問何物﹐皆投於一器中﹐過三月方取食﹐謂之百日漿﹐極貴重之﹐非至親至家﹐不得而享也。江南﹑閩中公私醞釀﹐皆紅曲酒﹐至秋盡食紅糟﹐蔬菜魚肉﹐率以拌和﹐更不食醋。信州冬月又以紅糟煮鯪鯉肉賣。鯪鯉乃穿山甲也。富季申樞密院奉祠居婺州﹐忽夢行道上﹐憩大木下﹐有人止岐路云「此入閩中路也。」未幾﹐除守泉南﹐行至江山道中﹐時方秋暑﹐從者疲ぃ﹐果憩於大木之下﹐有過之者曰「此入閩中路也。」宛如夢中所見。乃太息曰「𨿽欲不來﹐其可得也﹖」劉岑季髙閒居湖州﹐夢廖用中云「剛與鄭顧道卻是同年。」時廖爲中丞﹐鄭望之侍郎領宮祠居上饒。後數月﹐劉得信州。到未久﹐廖以宮觀罷歸南劍﹐道由信上﹐鄭往謁之。初未相識﹐問之﹐乃同榜登第。是日用中赴州會﹐方坐﹐卽云「鄭顧道在此﹐某與之卻是同年。」與夢中所聞﹐略無少異。則出處升沈﹐動靜語默﹐悉皆前定也。靖康之後﹐時方用兵﹐急於人才﹐故士大夫多奪哀起復。自是凡軍假攝﹐有不待朝命而行者。已而﹐𨿽非軍旅及藉材幹﹐多以急祿而起。李將仕東云﹕在興國軍﹐有通山縣尉以喪母在告﹐旣而出參﹐人皆駭愕而不敢問。數日之後﹐同僚見其巾用縞素﹐問其所以﹐云「先妣不幸」。曰「如此何故參告﹖」云「某已於幾筵前拈香起復矣。」禮義之喪﹐一至於此。是可嘆也﹗宣和中﹐濟南州宅中有鬼爲美婦人以媚太守。其後林震成材司業出守是州。初到﹐乃雜於官奴中﹐黔衣淺色無妝飾﹐頎長而美﹐頗異於眾。林儒者﹐𨿽心怪之﹐未欲詢究。後屢閱公宴﹐竟不見此人﹐乃問之隊長﹐告以服飾狀貌﹐眾皆云無﹐林方惑之。次日遂徑入堂室﹐林遂親愛之。自是與家人雜處﹐無相忤也。一日二小女兒戲於堂上﹐婦人過而衣裾誤拂兒面﹐其人詬之﹐婦人笑而回﹐以手捧兒面扌列之﹐面遂視背不能回轉。舉家大異﹐始知妖異。時何執中爲丞相﹐林乃其婿﹐奏聞徽宗﹐至遣法師以符驅治﹐終莫能逐。乃移林知汝州﹐未幾﹐林竟卒。呂洞賓嘗遊宿州天慶觀﹐道士不納﹐乃宿於三門下﹐采柏葉而食﹐逾月方去。臨行﹐以石橊皮書於道士門扉上云「手傳丹篆千年術﹐口誦《黃庭》兩卷經。」字皆入木極深。後人有疾病者﹐刮其字以水服之皆愈。今刮取門木皆穿透矣。又楚州紫極宮門楣壁上﹐亦有題詩云「宮門一閒人﹐臨水憑闌立。無人知我來﹐朱頂鶴聲急。」人取字﹐土亦皆穴也。建炎初﹐車駕自維揚渡江。金人分兵逼壽春﹐眾劫太守馬識遠使投拜﹐馬拒之﹐率兵城守﹐卒能保全。及敵退﹐其嘗欲降者反不自安﹐乃謀殺太守以掩前失﹐曰「守若存﹐我輩終不得全。」幕官王大節曰「彼有家屬﹐如何﹖」於是盡殺﹐推大節權領州事﹐以太守首先投降及退兵尙不肯用建炎年號具奏朝廷﹐乃擢大節通判﹑權州事。紹興二年﹐大節與徐兢明叔俱在孟庾幕中﹐一日大節與徐論禪﹐曰「罪福之事﹐報應有無﹖」徐云「未了還須償宿債。」大節曰「如何可脫﹖」徐曰「法心覺了無一物。趙州和尙道『放得下時﹐都沒事』。若放不下﹐冤債到來﹐何由免﹖」王面發赤。次日具飯邀徐﹐密告壽春之事﹐曰「還可脫免否﹖」明叔曰「如趙州言﹐放得下始得。」王曰「如何放得下﹖」明叔曰「惟覺能了。」翌日﹐徐與同官王昌俱訪大節﹐忽言「病來」﹐又曰「了不得﹗了不得﹗且救我﹗」遂倒僕。二公取艾灸其臍中方三四壯﹐矍然而起﹐曰「知罪過﹗知罪過﹗」又曰「且放寬我。」語言紛紜﹐莫能悉記。二公驚出﹐但聞哀祈之聲﹐久之竟死。盂與徐皆能道其事。齊志道在洪州﹐一日忽病﹐狀如傷寒發熱﹐已而手足厥冷﹐湯劑不能下﹐昏昏熟睡﹐但微喘息。迫暮﹐忽大呼索湯餅﹐家人急奉之﹐乃以手取面摶成塊嚙之。家人驚異﹐乃曰「朝議才省來﹐且慢喫。」遂怒目曰「那得朝議來﹖我是密州髙安縣販邵武軍客人﹐被你朝議在吉州權縣﹐將我六个平人﹐悉做大辟殺了﹐今來取命。你朝議已去久矣﹗」家人聽其聲﹐乃東人語音﹐狀怒可畏﹐但涕泣而已﹐少頃遂僕。徐明叔與齊鄕人﹐知其不妄。孫延直徳中云﹐渠在官時﹐有尉李修﹐以捕盜嘗攺承務郎。而盜中一名乃逃軍﹐李以拒捕殺之。受命之日﹐家中置酒爲慶。明日五口皆生瘰癧﹐數月之間﹐死者四人。惟妻平日不爲夫所禮﹐乃獨存。李臨終癧潰透腦﹐腦髓流出﹐數日方死。又一同官﹐性嚴酷﹐訊囚多過數﹐晚年苦兩足浮腫﹐醫療莫效﹐久之肉爛指落﹐浸淫潰至半脛而死。不可不戒也。陳寺丞寶之﹐徐州彭城人﹐慶曆元年﹐以外舅龐潁公籍任爲太廟齋郎。後爲雍邱縣主簿。薦攺官者凡十七人﹐廷見﹐仁宗怪其多。時潁公爲樞密使﹐仁宗務抑勢家﹐特不與攺。再授忠武軍節度推官﹐旣罷﹐舉者亦十餘人﹐乃止以五名應格。比引對﹐其一舉者不可用﹐亦不果攺京秩﹐又射冀州支使﹐至治平二年﹐方遷大理寺寺丞。世徒知以多而報罷﹐不知後以少而失。信乎爲有命也﹗其子師道無己作《先君事狀》亦載此。信州弋陽縣海棠滿山﹐村人至並花伐以爲薪。廣南以棖啖豬﹐處州龍泉以筍亦然。溫州四時有蘭﹐各是一種。衡州耒陽縣有桃一株﹐結子而穰不甚實。廣州有無核枇杷﹐海南有無核荔枝一株。嚴州通判廳下有花數種而合爲一樹﹐云見於唐杜牧詩中。宣和間欲移取屢矣﹐卒以盤根不可徙而止。然其花終無能名者。仙茅一名婆羅門參﹐出南雄州大庾嶺上﹐以路北云封寺後者爲佳。切以竹刀﹐洗暴通白。其寺南及他處者﹐卽心有黑暈﹐以此爲別。婺州義烏縣有葉煉師者﹐本菩蕾村田家女。隨嫂浣紗於溪中﹐見一巨桃流於水上﹐乃取以遺嫂。時方仲冬﹐嫂以其非時﹐又若食餘﹐因棄不取。女乃啖之﹐歸遂絕粒。逾年之後﹐性極通慧﹐初不識字﹐便乃能操筆﹐書有楷法。徽宗聞之﹐召至都下﹐引入禁中﹐賜號「煉師」。孫延壽向仲云﹐渠知余杭縣日﹐有臨安鐵塔院僧志添﹐來爲縣人作水陸齋。時周常仲修侍郎居烏墩﹐有二弟元賓﹑元輔在余杭﹐添見元賓曰「侍郎安否﹖承務可急往見之。昨夜水陸會中﹐卻見侍郎來赴也。」周信之﹐亟買舟而去﹐至則仲修已不幸矣。又嘗謂周開祖曰「公何故來看水陸﹖且宜將息。」未幾﹐周亦卒。添作水陸齋極嚴潔﹐多見亡者﹐道其形貌語言甚異﹐人歸向之。黃魯直爲之寫《艸庵歌》﹐刻石傳於世。廖剛爲中丞﹐建議令兩制舉士拔擢超用。時李光自江西帥作參政﹐有機宜呂廣問﹐欲加引用﹐廖與給事中劉一止﹑中書舍人周葵遂通薦之。李又求於秦相﹐欲置之文館﹐𨿽已許之﹐久而未上。乃以呂賀其執政啟以示秦﹐其中有云「屈己以講和﹐而和未決﹔傾國以養兵﹐而兵愈驕。」丞相固已不樂﹔至「四方屬意﹐固異於前後碌碌無聞之人﹔百辟承風﹐尢在於朝夕赫赫有爲之際。」秦意愈怒﹐訖不與之﹐至爭辯於上前。李由是罷﹐廖與周﹑劉亦被逐﹐及其門人﹐又成一黨。宗人趙舜輔希元﹐自負詩文﹐每以東坡爲標準﹐居處齋室皆取其言以爲名。嘗種芍藥於亭下﹐以蘇詩有「亭下殿餘春」之句﹐遂榜曰殿春亭﹐作橫牌書之。同列有惡之者﹐乃謂其家有「亭春殿」﹐由是出爲衢州兵官。時趙令衤金表之寓居西安﹐亦好吟詠﹐每相譏評。後表之除浙西憲﹐舜輔疏其短﹐引嫌乞避﹐遂移嚴州﹐而憲亦罷焉。鄭範季洪信州貴溪人﹐登第久不仕。嘗獻書五十篇﹐言當世之務﹐號《芻蕘論》﹐朝廷止除充嚴州教授而已。其《論相篇》云「臣觀漢有天下三百年﹐其爲輔相者四十有七人﹐獨前稱蕭﹑曹﹐後稱丙﹑魏。唐有天下三百年﹐其爲輔相者三百六十有九人﹐獨前稱房﹑杜﹐後稱姚﹑宋。漢﹑唐歷年相若﹐而命相多寡幾十倍之差﹐疑漢有所遺﹐而後世任相﹐亦不專於前古也。」又《災異篇》云「春秋二百四十年﹐日食三十六。西漢二百一十二年﹐日食五十二。唐二百八十九年﹐日食九十三。春秋地震五﹐西漢載於史者亦五﹐東漢四十九﹐唐七十有四。則災異亦浸多於古。」余在紹聖間﹐見東京相國寺慧林禪院長老佛陀禪師徳遜﹐云「少時嘗以平歲秋成粟穗量其短長﹐數其粒數。至中年已後﹐數量較之﹐漸不及前。至其晚年﹐丰歲反不逮少時之凶年。信釋氏入末劫之說爲然」。則災異之多﹐疑與遜之言亦相符也。至於人之壽福﹐亦安得如前人乎﹖誕日禁屠宰﹐始於隋文帝爲先帝先後追福﹐其後不見於史。唐玄宗開元十七年八月五日爲千秋節﹐王公已下獻鏡及承露囊﹐天下諸州﹐咸令宴樂﹐休假三日﹐仍編於令﹐從之。文宗長慶四年十月十日慶成節﹐詔「自今宴會蔬食任陳脯﹐常爲永例」。武宗開成五年﹐以二月十五日玄元皇帝降生日爲降聖節﹐六月十二日皇帝載誕之辰爲慶陽節。懿宗七月四日爲延慶節﹐昭宗二月二十二日爲嘉會節﹐哀帝九月三日爲乾和節﹐余不盡見。皆三教入殿講論﹐於寺觀設齋﹐不得宰殺。然初卽位﹐未便立節名﹐惟昭﹑哀攺元已立。此見於唐《舊史》﹐而《新史》又止載千秋節名﹐後世遂爲盛禮﹐天下宴飲﹐公私勞費﹐𨿽禁屠宰﹐而殺害物命甚多。崇寧中﹐如有獻議﹐令宴設止用羊豕。余在靖康間﹐嘗乞廢罷﹐獻諛已久﹐訖莫肯從。唐劉思禮少嘗學相術於許州張憬藏﹐相己必歷刺史﹐位至太師。及爲箕州刺史﹐益自喜﹐以爲太師之職﹐位極人臣﹐非佐命無以致之﹐乃與綦連耀謀反被誅。憬藏以善相在《方伎傳》。然其所載﹐但言所中者耳﹐如相思禮之謬﹐蓋不少也。王介甫作韓魏公挽詩云「木稼嘗云達官怕﹐山摧今見哲人萎。」時華山崩﹐京師木冰﹐極爲中的。人多不見木稼出處。按《舊唐書五行志》﹕「開元二十九年十一月二十二日﹐雨木冰﹐凝寒凍冽﹐而數日不解。寧王見而嘆曰﹕『諺雲樹稼達官怕﹐必有大臣當之。』其月王薨。」「窟子亦云魁子﹐作偶人以嬉戲歌舞﹐本喪家樂也﹐漢末始用之於嘉會。齊後主髙緯尢所好﹐髙麗亦有之。」見《舊唐音樂志》。今字作傀儡子。又﹕「笛﹐漢武帝樂工丘仲所造﹐云其元出於羌中。篳篥﹐本名悲篥﹐出於邊地﹐其聲悲。亦云胡人吹之以驚中國馬云。琵琶﹐四弦﹐漢樂也。初﹐秦長城之役﹐有弦鞀而鼓之者。及漢武帝嫁宗女於烏孫﹐乃藏琴爲馬上樂﹐以慰其鄕國之思。推而遠之曰琵﹐引而近之曰琶﹐言其便於事也。」張易之﹐行成之族孫﹐則天臨朝﹐太平公主引其弟昌宗入侍﹔昌宗薦易之「器用過臣」﹐卽令召見﹐俱承辟陽之寵。右補闕朱敬則諫曰「臣聞志不可滿﹐樂不可極。嗜欲之情﹐愚智皆同。賢者能節之不使過度﹐則前聖格言也。陛下內寵﹐已有薛懷義﹑張昌宗﹑易之﹐固應足矣。近聞尙食奉禦柳模自言子良賓潔白美須眉﹐在監門衛長史侯祥雲陽道壯偉﹐過於薛懷義﹐爭欲自進﹐堪充奉宸內供奉。無禮無義﹐溢於朝聽。臣愚﹐職在諫諍﹐不敢不奏。」則天勞之曰「非卿直言﹐朕不知此。」賜彩百段。唐之《舊書》﹐詳載斯語。父子兄弟君臣﹐薦進獻納如此﹐亦可謂之穢史矣。王自謂﹕「激濁揚淸﹐嫉惡好善﹐臣於數子﹐亦有一日之長。」此事世皆知之。李大亮爲劍南道巡省大使﹐激濁揚淸﹐甚獲當時之譽﹐此亦《舊史》之文。今若用「激濁揚淸爲大亮」﹐則人多以爲怪矣。若不記萬卷書﹐未可輕議人文章也。唐《舊史》云永王「生於宮中﹐不更人事﹐其子襄城王又勇而有力﹐遇兵權﹐爲左右眩惑﹐遂謀狂悖。𨿽有窺江左之心﹐而未露其事。吳郡采訪李希言乃平牒﹐大署其名﹐遂激怒﹐牒報曰﹕『寡人﹐上皇天屬﹐皇帝友於﹐地尊侯王﹐禮絕僚品。柬書來往﹐應有常儀。今乃平牒抗威﹐落筆署字﹐漢儀墮紊﹐一至於斯﹗』乃使渾惟明取希言﹐希言在丹陽﹐令元景曜等以兵拒之」。則李太白初從其行﹐蓋未露其迹。不然﹐豈肯從其爲逆者也﹖而李希言署名平牒﹐故欲激之﹐亦可罪矣﹗今《新書》皆略而不載﹐不特之本謀便爲犯順﹐至於翰林之貶﹐猶爲輕典矣。喬大觀﹐維揚人﹐紹興中仕宦於朝。嘗有人戲之曰「公可與鄭元和對。」喬云「某豈有遺行若彼邪﹖」曰「非爲此也。特以名同年號﹐世未見其比耳。」又葉三省景參嚴州人﹐嘗仕起居舍人﹐姓名與字皆有兩呼﹐亦所鮮有。古人坐席﹐故以伸足爲箕倨。今世坐榻﹐乃以垂足爲禮﹐蓋相反矣。蓋在唐朝﹐猶未若此。按《舊史敬羽傳》﹕羽爲禦史中丞﹐太子少傅﹑宗正卿鄭國公李遵﹐爲宗子若冰告其贓私﹐詔羽按之。羽延遵各危坐於小牀。羽小瘦﹐遵丰碩﹐頃間﹐遵卽倒。請垂足﹐羽曰「尙書下獄是囚﹐羽禮延坐﹐何得慢邪﹖」遵絕倒者數四。則《唐書》尙有坐席之遺風﹐今僧徒猶爲古耳。《易正義》釋朵頤云﹐朵是動義﹐如手之捉物﹐謂之朵也。今世俗以手引小兒學行謂之﹐多莫知其義。以此觀之﹐乃用手捉﹐則當爲朵也。世俗簡牘中﹐多用老艸﹐如雲艸略之義﹐余問於博洽者﹐皆莫能知其所出。後因檢《禮部韻略》忄老字注云「忄艸忄老﹐心亂也。」疑本出此﹐傳用之訛﹐故去「心」耳。徽宗嘗問近臣﹕「七夕何以無假﹖」時王黼爲相﹐對云「古今無假」。徽宗喜甚﹐還語近侍﹐以黼奏對有格制。蓋柳永《七夕詞》云「須知此景﹐古今無價。」而俗謂事之得體者﹐爲有格致也。眞宗不豫﹐寇萊公與內侍周懷政密請於上﹐欲傳位皇太子﹐上許之。皇后令軍校楊崇勛告萊公謀廢上﹐遂誅懷政﹐萊公貶海康以死。仁宗卽位﹐賜謚忠湣﹐命知制誥丁度爲詞曰「夫徇義保躬﹐賢哲罕兼其致﹔原心觀行﹐褒沮得伸其公。惟節惠之舊章﹐實經世之明勸。不有正議﹐孰旌遺烈﹖故開府儀同三司﹑太子太傅﹑上柱國﹑萊國公寇準﹐器資莊重﹐風猷簡貴﹐感會先聖﹐綢繆上司。明心若丹﹐直道如矢。逮余主鬯之日﹐實乃秉鈞之秋。圖惟協恭﹐罔有二事。遘盜言之遘沓﹐挾危法以中傷。白璧易污﹐貝錦難辯﹐再罹遐謫﹐遂及云亡。終悲零露之歸﹐徒軫幽泉之痛。間𨿽氵存伸澄雪﹐追賁寵嘉﹔而誄功易名﹐尙缺恩禮。沈謀祕畫﹐淪於疑論。逝者莫訴﹐朕甚閔之。《謚法》有危身奉上曰忠﹐佐國遭憂曰湣﹔合是休典﹐慰其營魂﹐宜特賜謚曰忠湣。」今公安縣﹑道州﹑鄧州皆有生祠﹐鄧州後賜名忠烈廟﹐道州刊公詩二百四十篇﹐州宅有樓號「寇公」。而公安插竹掛紙錢﹐焚以祭公﹐今生成林﹐尢爲異也。此書莊綽季裕手集也﹐綽博物洽聞﹐有《杜集援證》《灸膏肓法》《筮法薪儀》行於世﹐聞其他有著述尙多﹐惜未之見。此書經秋壑點定﹐取以爲《悅生隨鈔》﹐而訛謬最多﹐因爲是正如右﹐然埽之如塵﹐尙多有疑誤。時至元己卯仲春月﹐觀陳孝先甫志。

