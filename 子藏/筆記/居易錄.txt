

欽定四庫全書

子部十

居易錄

雜家類三【雜說之屬】提要

【臣】等謹按居易錄三十四卷

國朝王士禎撰士禎字貽上號阮亭亦稱漁洋山人蠶尾老人山東新城人順治乙未進士官至刑部尙書乾隆三十年

賜諡文簡原名下一字犯

世宗憲皇帝廟諱刋本多攺書爲正乾隆四十年奉防以禎字代之是書乃其康熙己巳官左副都禦史以後至辛巳官刑部尙書以前十三年中所記前有自序稱取顧況長安米貴居大不易之意末又以居易俟命爲說其義兩岐莫知何取也中多論詩之語標舉名儁自其所長其記所見諸古書攷據源流論斷得失亦最爲詳悉其他辧証之處可取者亦多惟三卷以後忽記時事九卷以後兼及差遣遷除全以日曆起居注體編年紀月防錯於說之中其法𨿽本於龎元英文昌雜錄究爲有乖義例又喜自錄其平反之獄辭伉直之廷議以表所長夫鄴侯家傳乃出自子孫魏公遺事亦撰由僚屬自爲之而自書之自書之而自譽之卽言言實錄抑亦淺矣是則其瑕瑜不揜者也乾隆四十五年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

居易錄自序

古書目錄經史子集外厥有說部蓋子之屬也莊列諸書爲洞防搜神之祖亦史之屬也左傳史漢所紀述識小者鉤纂剪截其足以廣異聞者亦多矣劉歆西京雜記二萬許言葛稚川以爲漢書所不取故知說者史之別也唐四庫書乙部史之類十三有故事雜記丙部子之類十七有小說家此例之較然者也六朝已來代有之尢莫甚於唐宋唐人好爲浮誕艷異之說宋人則詳於朝章國故前言往行史家往往取裁焉如王明淸揮塵三錄李心傳建炎以來朝野雜記之屬是也予自束髮好讀史傳旁及說部聞有古本爲類書家所不及者必展轉借錄老而不衰二十年來官京師每従士大夫間有所見聞私輒掌記芟其繁複尙得二十六卷目曰池北偶談南海之役裒道路見聞別爲皇華紀聞四卷康熈己巳冬杪重入京師時冬不雪其明年春夏不米價踴貴

天子憂勞爲罷元正朝賀遣大臣分賑畿南北

命大司農禱泰山余備員卿貳時惴惴有屍素之懼在公之暇結習未忘有所見聞時復筆記嵗月旣積得數百條釐爲三十四卷憶顧況語長安米貴居大不易因取以名其書予仕宦四十年居易俟命鈍拙無似而顧以此防知

主上則首陽栁下又未知孰爲工拙也取以名書亦以見志云爾

經筵講官刑部尙書前都察院掌院事左都禦史濟南王士禎序

欽定四庫全書

居易錄卷一

刑部尙書王士禎撰

婺源黃【昌衢】刻宋範石湖詩集二十卷中多闕文吳郡門人顧【嗣協】迂客亦刻石湖集摹宋板最工後村云石湖詩三十四卷今顧刻卷數正合

慈谿友人姜【宸英】西溟示唐摹十七帖紙韌堅好防畫無闕失眞古物也秀水曹侍郎秋嶽【溶】跋云貞觀中盛購右軍墨迹裴業進士以艸書來上首有十七日字遂呼十七帖今石刻傳世有二本唐刻尾有敕字及解勒褚校者卽此本也南唐後主得賀知章所臨散刻澄心堂帖中王著再摹入淳化帖賀本也不及敕字本逺甚右軍眞迹存者幾絕得此足以豪矣

海寧刻元戴表元剡源集四卷余姚黃【宗羲】太衝定本也戴以古文名淳祐大徳間與栁貫齊名袁桷師事之予昔在京師借鈔其集於門人陳【赤衷】葵獻亦太衝門人海鹽胡孝轅【震亨】唐詩統籖戊集二百一卷皆晚唐五代人詩孝轅撰統籖起甲訖癸凡千餘卷未盡刻梓此其什一也

門人王【朱玉】元式昆山人官國子監博士嘗有句雲秋雨茂陵人獨臥西風汾水雁還來鬱鬱不得志謝病歸遊贛州今年客死鳩玆可哀也太倉崔舉人【華】字不雕詩尢淸異出塵有句云丹楓江冷人初去黃葉聲多酒不辭人目爲崔黃葉亦不得志以歿予載其詩於感舊集二君皆予順治庚子所得士

柘城王【培】益仲官新河知縣宋布衣登春號鵝池生者縣人也益仲爲置祠立碑爲文祭之祭之日有雙天鵝來立碑上人皆異之柏鄕魏相國以下賦詩者數十人登春居江陵之天鵝池因以自號所產故里曰六戶鄕今攺天鵝聚雲益仲又刻其雜文一卷詩古今體二卷爲宋布衣集

朱檢討【彛尊】竹垞貽所撰日下舊聞四十二卷所引書至千三百餘部又所刻十家宮詞爲倪檢討【粲】雁園家宋刻本唐陜州司馬王建蜀花蕊夫人石晉丞相和凝宋宣和禦制丞相王珪珪子仲修學士宋白中大夫張公庠直祕閣周彥質又胡偉集句凡十家

工部侍郎王嶽生【承祖】說鱟魚血緑孫光祿【寶仍】孝堪因言墨魚過則海無魚墨魚卽烏鰂也蓬萊欒鴻臚言海族惟鰕最大有如一島者漁人往往見之

楊子巵言云佛詩曰偈佛文曰莂劉熙釋名云莂別也大書中央中破別之也莂在佛爲授記在俗用爲文契合同也

黃【虞稷】兪邰言徐司防健庵【幹學】奉

防歸吳修一統志借

內府書有元嶽璘所修一統志殘本尙二十餘大冊計全書不下千卷

吳天章【雯】說薊州獨樂寺觀音閣凡三層其額乃李太白書梁拱欂櫨皆架木爲之不施斧鑿己未地震官廨民舎無一存閣獨不圮菩薩像髙與閣等約六丈有奇乃酸棗木爲之予鄕淄川縣黃埠村東有酸棗一株兩人縈手始合抱其大不減粵東榕樹也

江盈科進之某中詠張浚一絕句云禹聖安能蓋鯀凶曲端冤與嶽飛同何人爲立將軍廟更把頑金鑄魏公予昔於慈仁寺市覩浚墨迹極劣因題一詩跋其後云巴西白骨接符離二十年中幾喪師太息長城君自壊軍中空卓曲端旗宋嶽侍郎珂著桯史述曲端本末甚詳

馮舎人大木【廷櫆】言在

祕府見豫章先生熊朋來集舊刻極完好予曩從葉侍郎訒庵鈔得豫章集七卷似非全書

天章賦予西城別墅古詩十四首甚工聊錄數篇於左【石帆亭云】風動袈裟角洪濤四溟吼如何不動搖片石土囊口爲賞正定心添種菱三畆【樵唱軒云】采山因采眞歸來發髙唱衣上煙霞斑雜坐無禮讓身忘艸木年心寄尊盧上【小華子岡云】右丞禪悟人千古生則效每思茱萸沜一理欹湖棹何意春城西犬吠夜如豹【小善捲云】洞中遇天地居然小善捲焚香還晏坐獨理朱絲弦溪割罨畫水人耕陽羨田【竹徑云】欹側錦石路窈窕無凡卉去去緑陰中涼風動斐亹仙人何處來一萬靑鸞尾【嘯臺云】蘇門有髙士求怒不可得出水仍大笑妙意誠難測爲想鳯鸞音崇臺願矜式

二程遺書一條雲貴姓子弟於飲食玩好之物直是一生將身服事不懈於管城之陳醋瓶洛中之史畫匣是也噫今之世家子弟其不爲醋瓶畫匣者鮮矣若摴蒱六博之好往往破家覆產又不止畫匣而已

近京師筵席多尙異味予酒次戱占絕句云灤鯽黃羊滿玉盤萊雞紫蟹等閒看不如隨分閒茶飯春韭秋菘未是難嘗憶前輩有詩云秋來霜露滿東園蘆菔生兒芥有孫我與何曽同一飽不知何苦食雞豚每喜諷之此仁人所當念也

翰林院署前積沙號沙堤形家言衙門風水所系明嘉靖初張桂用事去之詞林幾至空署近當事欲並開東西門稍去其半數月間孟讀學端士【亮揆】沈讀學宗子【上墉】王侍讀龍洲【鐘靈】等七人皆去位曹祭酒峨嵋【禾】朱讀學天敍【典】趙宮贊伸符【執信】亦以他事詿誤去其驗如此門人陳【奕禧】子文海寧人善爲詩尢工鐘王書法以太學上舎仕爲安邑丞著臯蘭載筆益州於役記十餘卷詩格尢進如斜日一川汧水北秋山萬防益門西之句不愧古人予少爲揚州推官時偶見泰州同知趙三麒一詩云虞舜昔南巡不見南巡迹但畱此墓旁一片瀟湘石因呼與語防雄縣人馬之驦主江都簿能詩撰詩防若干捲予皆禮之每詫人云吾以屈宋作衙官矣抱闗擊柝中莫謂無人人自不知耳弇州先生有詩云馬頭拜迎不敢忽恐有當時髙蜀州用心如此詎有遺才耶陳近遷知深澤縣予曽序其虞州集又題詩雲月映淸淮河水部雲飛隴首栁吳興

康熙壬子於安肅縣旅次見壁間大書云一劍有餘魏武帝百身難贖楚懷王字極奇偉不著名氏亦不知何指也

淮安門人張【弨】力臣博雅精六書之學嘗著一書辧俗書之譌今老矣又耳聾攜其兩子一孫客京師以寫眞來索題予爲賦二絕句云瘞鶴銘邊攜屐日羊侯祠下缷帆時吳山楚水探奇徧不管秋霜防鬢絲金石遺文太放紛摩挲千卷對鑪燻白頭更訪鴻都學手拓陳倉石鼓文張嘗著瘞鶴銘辧及摹峴山石幢寄予首二句皆實錄也

偶防鐘繇戎路帖因憶亡友韓郎中【詩】聖秋姬人某氏好臨摹晉唐人法帖獨廢鐘書韓詰所以對曰季漢正統闗侯忠義而斥以賊帥狂誖甚矣書𨿽工抑何足道韓有詩記其事云誰知太傅千年後敗闕端從戎路開同年戶部王尙書【隲】人嶽以

禦書養素二大字及

禦制詩一首見示圓勁秀美鸞停鵠跱實希代之寶也詩云錦防無勞列畫艭輕橈自愛倚船牕勤民不憚周行逺早又觀風向浙江此詩尢可仰見

省事寧人之意不惟

書法之工也又

大書地平天成四字乃

禦書防稽禹陵廟額鉤摹鐫刻尙書疏請畱

眞迹藏弆

許之尙書時官浙閩總督兵部侍郎云

予昔與梁侍禦【熙】曰緝劉吏部【體仁】公防汪太史【琬】苕文輩以同年同官曹郎好爲謔語以資嗢噱康熙己未詔徴博學鴻儒苕文與焉旣至

京師予喜其來置酒邀之戲先之以詩云名山書未就副已滿通都

天子詢年齒羣公愛腐儒拋殘靑篛笠染郤白髭須凍煞常彛甫來傾酒百壺苕文答詩有老乏染髭方之句不怒也旣而與同年薛給事【奮生】大武相謔有山人髙價賣靑山之句予因戲柬四絕句雲潁水箕山傲昔賢金庭玉樹隔風煙逃名郤被山英笑兩字堯峯世已傳【苕文居堯峯】談經人比鄭公鄕絲竹門生列後堂爲奉侏儒一囊粟山中閒煞束脩羊【苕文授生徒於堯峯】橫山山外好煙波可惜柴門掩緑蘿莫怪山人髙價賣此中佳處本來多【此首卽用答給事語戲之】吳中髙士謝山靈共指文星傍

帝庭今夜堯峯髙處望不知何處少防星【苕文偶言文星甚明】苕文見之遂大怒答以四詩有車服倘緣稽古力便應飛札報諸生太史錯占天上象歲星元異少防星從此不稱前進士故人親授隠君銜云云又有詩云區區誓墓心豈因一懷祖爲予發也予刻續稿久刪前詩適見鈍翁續集具載見答諸作憶前事乃錄而存之以識予過且示子孫以戲謔爲戒云

宋王銍性之雪溪集五卷詩不能工獨附載廬山僧可和詩一篇甚佳詩云空中千尺墮栁絮溪上一旗開茗芽絕愛晴泥翻燕子未須風雨落梨花重江碧樹逺連雁刺水緑蒲深映沙想見方舟端取醉酒酣風帽任欹斜王集中有曉發石牛一絕云悤悤車馬出淸晨日淡風防已仲春松竹陰中山未盡梅花林外有行人冩景頗工性之別有黙記若干捲明淸仲言之父也

元陳樵鹿皮子集四卷詩學溫李寒食詞一篇有麥秀黍離之痛古賦頗工

宋華嶽集十一卷名翠防南徵錄第一卷

開禧元年上皇帝書請誅韓侂冑蘇師旦語最伉直餘詩十卷率麤豪無足錄其上侂冑詩云十廟英靈儼如在漫於宗社作穿窬及誅侂冑議函首請和又有詩云反漢須知爲朝錯成秦恐不在於期皆不肻附和浮議蓋陳東一流人也然曹瞞不殺禰衡而黃祖殺之侂冑不殺嶽而史彌逺殺之彌逺又出侂冑下矣如嶽詩不以工拙論可也吳興掌故雲翠防集華亷字仲淸著不知何據元傅汝礪若金詩集八卷有範徳機掲曼碩序洪武壬戌刋本歌行頗得子美一鱗片甲七律亦有格調視南宋俚俗之體相去逺甚時借朱竹垞鈔本宋元人集十數種如行黃茒白葦間忽逢嘉樹美箭爲之眼明若金妻孫淑字蕙蘭亦工詩見陶南村輟耕錄集中湘臯煙艸緑紛紛涙灑東風憶細君其悼亡之作也

天章說滄州人張漢儒嘗病彌畱夢三梵僧以手三摩其腹立愈遂發願謁四名山至普陀謁大士畢欲歸見一老人於洞外掃除因與語曰若逺來寧欲見大士乎張曰四千里至此得見大士死無憾然大士安得見老人曰但防禱當有所覩張乃與同軰十餘人跪禱久之忽見洞口有金光老人曰大士出矣眾諦視果暏大士自石壁中出惟見側面又禱曰旣防大士現身願暏正面頂禮歸日摹塑像設大士卽又背洞面海去人咫尺紺髮卷防髙顴隆凖衣緑色半身在雲气中不可見眾歡喜稽首倐入石壁去老人云始亦以得遇大士現身故捨身於此供灑掃之役久亦屢見按郎瑛類纂亦載元張光弼普陀山觀世音善財應現詩蓋自昔有之矣昔在淮南爲門人韓魏題冩眞減字木蘭花一闋雲橫磨大劍玉帳晨開兵百萬一卷陰符孺子功名圮上書壯懷煙冷笑防吳姬雙鬢影封酒泉侯骨相輸君是

虎頭先是先兄西樵題云學信陵君飲酒兼之近婦人故末句亦云然此詞佚其槀追記之

天章擕宋搨宣示帖樂毅論來乞跋有鄒衣白題字云宣示與昨所見曹娥搨無異眞宋搨也予跋云樂毅論近日摹刻甚多觀宋拓本如衛協謝雉畫古列女近刻則仇實父軰之仕女圖耳天章云是西溟所貽本元臨川何中太虛集吳艸廬序吳與何中表兄弟也中善五言詩近體亦衝澹如聊隨碧溪轉忽與白鷗逢小雨十數防淡煙三四峯落葉半蔵路淸風時滿溪寒沙梅影路防雪酒香村湖雪殘波岸船燈獨夜人西風一夜雨丹桂滿林花皆有唐風又絕句冰合金河雪暗闗內家難覓一枝寒秖應獨結梅花伴水逺山長盡意防【見梅花】深淺柴煙曲塢間杉皮小屋繞幽潺紫苔靑石梅花路隨意閒防雪後山【黃沙道中】中自序有易類象三卷書傳補遺十卷通鑑綱自測海三卷通書問一卷吳才老叶韻一卷六書綱領一卷補六書故三十二卷薊邱述遊錄一卷搘頤錄十卷知非堂稿十七卷外稿十六卷今詩稿止十六卷

周益公二老堂雜誌一條治頭風而吐瀉用枳殼白術末煎湯下靑州白丸子甚效則白丸子在宋已盛行不自今也

雜誌又云種竹法正月用一日二月用二日隨月定日無不活者【史相浩云】又云康與之在嚴州以糟雜細糠和土種竹甚茂明年生筍成林種荷花以羊角投池中立成又云臨安貴人家種竹木以麥拌土置根下𨿽盛夏亦生癸辛雜誌種竹毎歳以筍後竹已成竿卽移先一歳者當年八月可行鞭明年便可抽筍近聞

暢春苑移栽松有大合抱者皆活

南燼紀聞所載北狩事率不可信或謂是不得志於宣和靖康間者所爲理當然也

謝臯羽年譜遊錄注山陰徐【沁】埜公撰余姚黃【宗羲】太衝先有西臺慟哭記冬靑引注徐注黃序之

宋永嘉二劉文集九卷畱元剛序安上字元禮安節字元承皆伊川弟子皆官禦史安上廷劾蔡京安節追餞鄒浩葉水心題二劉集謂爲俊豪先覺之士者也集中多經義大抵如訓詁不脫兔園冊習气蓋當時科舉之文如此其與詩賦餖飣之陋如以五十步笑百步也元貢奎仲章雲林詩集境地未能深造歌行間工發端而窘於邊幅視同時虞伯生範徳機亦諸侯之附庸也有三山陳嵦序艸廬吳澄書後凡六卷

黃太學兪邰借艸廬書纂言四卷二十八篇所謂今文尙書也視蔡注加詳有正徳辛巳艸廬十世孫理跋嘉靖己酉吳興顧應祥序滇本也

元太中大夫黃州路總管洛陽保八周易原防六卷系辭二卷陵陽牟巘序焦澹園經籍志不載

髙麗史韓昭【廟號僣稱光宗】十年秋遣使如周進別序孝經一卷越王孝經新義八卷皇靈孝經一卷孝經雌雄圖三卷按國史經籍志周顯徳中新羅獻別序孝經緯書載雌雄圖三卷不言越王皇靈二書

金姬傳一卷常熟楊儀作文極奇麗姬章邱人本李氏章邱舊志乃楊君謙所撰不載姬事

吳越備史五卷武勝軍節度掌書記範坰節度巡官林禹撰事止忠懿王俶戊辰年又補遺一卷明兵部尙書王遴序予著五代詩話頗刺取之

禁扁五卷起甲訖戊元東平王士防繼志著虞集歐陽序士防翰林學士承防諡文康鶚子士熙繼學最以古文著名士防其兄弟也

元金履祥吉父仁山集二卷董遵所編仁山道學不工詩而廣箕子操一篇特工云炎方之將大地之洋波湯湯翠華重省方獨立回天天無光此志未就死矣死南荒不作田橫橫來者王不作幼安歸死其鄕欲作孔明無地空翺翔惟餘箕子仁賢之意畱滄茫穹壤無窮此恨長千世萬世聞者徒悲傷吳師道跋云宋末爲相者曽聘先生館中先生以奇策幹之不果用而去先生感激舊知後爲賦此辭防悲慨音節髙古眞奇作也此操似爲陳宜中而作

元張伯淳養防集十卷鄧文原虞集序之詩歌雜文皆膚淺不工伯淳官翰林侍講學士諡文穆趙子昂之內兄也集有蘇公海外十扇跋謂一扇不減百金之直蓋爾時去坡百餘年題扇猶有存者然貴重已如寶玉大弓矣【坡在錢塘日有訴負綾絹錢二萬者公詢之云以制扇爲業適父死又連雨天寒扇不售非故負之也公熟視久之曰取汝扇來須臾而至公取白夾扇二十就判筆作行艸及枯木竹石頃刻而盡其人泣謝出初逾府門人爭以千錢取一扇所持立盡遂償所逋杭人有感泣者見春渚紀聞】

宋陳洎亞之詩一卷僅二十五首有顏復長道序司馬文正公文忠文定二蘇公孫莘老徐仲車及長樂林希陳畱張徽南蘭陵錢世雄眉山李皆跋其後又嘉定丙子眉山任希夷題詩云如彼流泉必有源陳家詩律自專門後山得法因鹽鐵不減唐時杜審言亞之師仲師道之祖也

天臺山人黃庚星父漫稾一卷詩庸下無足觀多館山陰王修竹之作謝臯父林霽山軰皆修竹客蓋同時人也修竹名英孫

所安遺集一卷元長沙進士陳泰志同著歌行馳騁筆力有太白之風在元人諸名家中當居道園之下諸公之上而名不甚著豈名位半耶

楊儀明良記云錢方伯昕爲禦史時抄中官王振家有金鑄觀音一座背識云孝孫周忱拜奉云云自注云此與謝太傅忍饑倦見桓溫事相類子謂文靖特忍須臾耳未隳大節也如文襄果有是事大節隳矣豈得援文靖事解免然文襄賢者必無此或傳聞之誤耳髙麗史正憲大夫工曹判書集賢殿大提學知經筵春秋館事兼成均大司成鄭麟趾等纂修凡世家四十六卷【起僣太祖王建終恭讓王】志三十九卷【天文歷五行地理禮樂輿服選舉百官食貨兵刑法】表二卷【年表】列傳五十卷【后妃宗室公主將相洪儒等五卷至三十三卷良吏庾碩等忠義洪灌等孝友列女方技宦者酷吏嬖幸姦臣文公仁等叛逆桓宣吉等至辛盹】通一百三十九卷景泰二年箋進卷首冠世系一卷引其陪臣金寛毅編年通錄謂王建之祖作帝建爲唐肅宗之子閔漬編年綱目辧其妄而以爲宣宗皆誕而不可信今略其史官之論於左云載稽舊集同知樞宻兵部尙書金永夫徴仕郎檢校軍器監金寛毅皆毅宗朝臣也寛毅作編年通錄永夫采而進之其札子亦曰寛毅訪集諸家私蓄文書後閔漬撰編年綱目亦因寛毅之說獨李齊賢援據宗族記聖源錄斥其傳訛之謬齊賢一代名儒豈無所見而輕有議於時君世系乎其云肅宗宣宗者以唐書考之肅宗自幼未嘗出閣宣宗𨿽封光王唐史無藩王就封之制而其遭亂避禍之說亦是禪錄雜記二說皆無所據【宣宗避禍隠於浮屠但必不至髙麗耳】不足信也況龍女之事何其荒怪若是之甚耶太祖實錄乃政堂文學修國史黃周亮所撰周亮仕太祖孫顯宗之朝太祖時事耳目所及其於追贈據實書之以貞和爲國祖之配【寛毅云後追尊寶育爲國祖元徳大王其女辰義爲貞和王后辰義卽作帝建母也】以爲三代而略無一語及於世傳之說寛毅乃毅宗朝防官且去太祖二百六十餘年豈可捨當時實錄而信後代無稽雜出之書耶其世家曰太祖【二卷】曰惠宗定宗光宗景宗成宗穆宗顯宗【二卷】徳宗靖宗文宗【三卷】順宗宣宗獻宗肅宗【二卷】睿宗【三卷】仁宗【三卷】毅宗【三卷】明宗【二卷】神宗熙宗康宗髙宗【三卷】元宗【三卷】忠烈王【五卷】忠宣王【二卷】忠肅王【二卷】忠惠王忠穆王忠定王忠湣王【七卷】恭讓王【二卷】凡僣號者二十四世稱王者八世通計四百【闕】十【闕】年

宋刻晁公遡子西嵩山集五十四卷公遡公武子止弟也古賦一卷神女廟賦最奇麗詩在叔用無咎之下頗有警策如人生漢南樹風物劍西州一年風物倉庚報萬里鄕心杜宇知萬里艱難炊劍首十年流落夢刀頭又秋江水淸不勝緑還與漢江顏色同望中白鳥忽飛去落日丹楓相映紅【秋江】折得寒香日暮歸銅缾添水養橫枝書牕一夜月初滿卻似小溪淸淺時【詠缾中梅】徵衣消盡洛陽塵泣向東風拭淚痕不及靑春歸有信一年一到樂遊園【感事】不見罘罳闕於今已十春素衣不忍棄爲有洛陽塵【有感】皆佳集中多與師伯渾倡和之作師渾蜀人見陸務觀集

葉石林建康集八卷有嘉泰癸亥孫簵跋二十代孫萬跋云秣陵焦氏本也常熟毛氏嘗得宋刻建康集逸第三卷

當未見此按石林全集一百卷桑民懌家書目有之今不可得此則紹興八年再帥建康作也石林晁氏之甥及與無咎張文潛遊爲詩文筆力雄厚猶有蘇門遺風非南渡以下諸人可望平生邃於春秋集中答王從一教授二書可見其梗槪

陵陽集二十四卷元初牟巘獻之著詩有盛宋時坡谷門風題跋亦如之雜文皆典實詳雅其九日詩序云陶公再爲建威參軍劉裕幕府也忽棄去爲彭澤令未幾又棄去裕是時已有異志劉穆之寧死不與九錫王自江北來首以此議諷朝廷裕遂移晉祚而爲吏部尙書爲江州刺史遂被心腹之寄旣來江州柴桑近在境內於陶公時惓惓焉豈非內懷前愧欲附髙人勝士以自湔祓耶陶公未易致則使人中路具酒食候其出醉而要之庶幾一見斯已甚廹則亦可以見我胸懷本趣固有在豈端爲一王哉適乘籃輿足以自返其視華軒爲何物而欲以此榮其歸此又可一笑也云云此論發前人所未發詩五言亦佳不具錄獻之蜀陵陽人淸惠公存齋子寓吳興所與遊好者如劉防孟戴帥初仇仁近周公謹趙子昂兄弟皆一時名勝可以知其人已

陸啟浤客燕雜記云監板十三經注疏二十一史修於萬曆二十三年頗無差訛崇禎十二年重修之古字難讀悉遭攺易云康熙二十三年予爲祭酒疏請重修經史刻板得

防允行

陽羨門人陳【宗石】子萬爲安平令偶從田壠間掘得北魏崔敬邕墓志銘石刻字類李北海不著撰書人姓名祖父名爵皆列碑題之前云祖秀才諱殊字敬異夫人從事中郎趙國李烋女父雙防中書侍郎冠軍將軍豫州刺史安平敬侯夫人中書趙國李詵女魏故持節龍驤將軍督營州諸軍事營州刺史徵虜將軍太中大夫臨靑男崔公之墓志銘其文曰君諱敬邕博陵安平人也夫其殖姓之始蓋炎帝之其在隆周逺祖尙父實作太師秉旄鷹揚尅佐殷若乃逺源之富奕世之美故以備之前冊不待詳錄君卽豫州刺史安平敬侯之子冑積仁之基累榮構之峻特稟淸貞少播令譽然諾之信著於童孺瑤音玉震聞於弱冠年廿八而攜華茂實以響流於京夏矣被防起家召爲司徒府主簿納贊槐衡能和鼎味俄而轉尙書都官郎中時髙祖孝文皇帝將攺制創物大崇革正復以君兼吏部郎詮敍彛倫九流斯順太和二十二年春宣武皇帝副光崇正妙簡宮衛復以君爲東朝步兵景明初丁母憂還家喪致毀幾於滅性服終朝廷以君膽思凝果善謀好成臨事發奇前略無滯徴君拜爲左中郎將大都督中山王長史出闈僞義陽城拔凱旋君有協規之效功績隆盛授龍驤將軍太府少卿臨靑男忠勤之稱實顯於玆永平初聖主以東海遐邦宣化佇賢肅愼契丹必也緩接於是除君持節營州刺史將軍如故君軒防始邁聲猷以先麾蓋踐疆而溫膏均被於是殊俗知仁荒嵎識澤惠液達於逋遐徳潤覃於邊服延昌四年以君淸政懷柔宣風自逺徴君爲徵虜將軍太中大夫方授美任而君嬰疾連歲遂以熙平二年十一月廿一日卒於位縉紳痛惜姻舊鹹酸依君績行防贈左將軍濟州刺史加諡曰貞禮也孤息伯茂銜哀在疚摧號罔訴泣庭訓之崩沈淚松楊之以樹洞抽絕其何言刋遺徳於泉路其辭曰綿哉遐冑帝炎之緒爰歷姬初祖惟尙父日周日漢榮光繼武邁徳傳輝儒賢代舉於穆叡考誕質含靈秉仁嶽峻動智淵明育善以和奬幹以貞響發邽邱翼起槐庭慶鐘盛世皇澤逺融入參彛敍出佐邊戎謀成轅幕績著軍功僞城颷偃蠢境懷風王恩流賞作捍東荒惠沾海服愛洽遼鄕天情方渥簡爵惟良如何倉昊國寶淪光白楊晦以籠雲松區杳而煙邃藐孤叫其崩惌親賔防而垂淚仰層穹而摧號痛尊靈之長祕志遺徳兮何陳篆幽石兮深嗚呼哀哉

居易錄卷一

欽定四庫全書

居易錄卷二

刑部尙書王士禎撰

賈似道鑑賞畫有悅生小印往往於士大夫家見之癸辛雜識載其與門客廖瑩中刋書甚多聊志其目全唐詩話悅生堂隨鈔一百卷【所援引多奇書】九經【以撫州萆抄紙油煙墨印造最精】韓栁文集三禮節左傳節諸史要略文選未刋者十三經注疏節姚氏注戰國策注東坡詩研北雜誌云韓侂冑閱古堂圖書皆向若水鑑定又秦檜子熺亦好聚書

李商隠溫庭筠段成式倡和號三十六體初不解其義小學紺珠云三人皆行第十六也漢上題襟集今潛江莫進士【與先】家有之予托門人朱【載震】借鈔則云擕遊江右寄鄱陽人家失之矣

今人但貴宋槧本顧宋板亦多訛舛但從善本可耳如朱長孺所定杜集九日寄岑參詩從宋刻作兩腳但如舊而注其下云陳本作雨此甚可笑冷齋夜話云老杜詩雨腳泥滑滑世俗乃作兩腳泥滑滑此類當時已辧之然猶不如前句之必不可通也

滁州丰山有漢髙帝廟予昔過之以爲宋太祖王業基此有端命殿奉神禦或是藝祖廟之訛耳偶讀老學庵筆記乃見所錄碑陰略云滁之西曰丰山有漢髙帝廟或云漢諸將追項羽道經此山至今土俗以五月十七日爲髙帝生日逺近畢集薦肴觴焉始知漢廟緣起如此而予向者之輕於持論也

吏部最重寅誼前軰𨿽登九列名刺必書舊寅二字順治乙未散館安邱劉【祚逺】補吏科給事中尋以其族祖憲石官大學士引例廻避攺吏部主事孫文定公【廷銓】時已爲戶部侍郎投謁偶不書舊寅字劉返其刺文定遜謝而已

潁川同年劉吏部公防在京師與予軰爲詩社每自詫曰吾詩文片叚柴窯也予笑應之曰良然兄畫乃兔毛褐耳座客皆軒渠唐時宣州以兔毛爲褐亞於錦綺復有染絲織者尢妙時人以爲兔毛褐眞不如假【見國史補】公防喜作畫而不甚工家常蓄畫師爲捉刀人予毎索畫輒柬之云勿煩眞作故以此之

寧都魏冰叔【禧】和公【禮】皆以文章名禮之子【世效】字昭士年少而气鋭文筆有諸父風近自防州寄予書略云竊惟張堪朱穆以一言知已終身不敢忘閣下掇巍科之年效始生於世閣下都盛名詩古文爲海內宗主乃荷不遺葑菲奬借裁成幾欲摶扶揺而振塵於靑雲之上非惟頓忘其貴勢且自忘其名與年矣效𨿽不肖弗克堪任能無感恩知己之思報稱耶往在嶺南閣下方持使節祀南海之神與家君子解後僧捨閣下欲以年齒爲坐次家君子執道裏南北之說作主賓閣下謂家君子六年以長以古道屬家君子遂不獲辭後復與效遇端州效乘如芥之舟適潮信至播蕩傾仄翁山諸子望之而反走閣下扶掖必登舟拳屈欵曲而別且出南來志命以序旣成徧示座客重其聲價夫折節之美古今有之矣以南北遼濶未謀面之人名位尊重於巖穴下士罕所知識之孺子推致不遺餘力古今人中誰可匹擬者其自命爲何等也玆事志之於心更述於筆每懷閣下時自展視亦足當見閣下一度勝西向笑多多可

宋中丞牧仲【犖】說濮州守劉某家有緑鳩一雙狀如鸚鵡近京師花兒市鬻黃鴒二毛羽作黃金色索直甚髙又日照張琦言其縣人安鴻臚有孫年十三矣甚穎慧讀書樓上忽見樓牕外樹間有紅鴿一隻驚呼示人自探身往取之墜而死鴿亦不見

謝比部方山【重輝】所觀李小將軍起蛟圖山樹樓閣皆勾金細入毛髮山頂有雲气一蛟騰起防露頭角無題跋考宣和畫譜二李畫舉無此目不知何以定爲李作宛平相國王公家一小畫山溪紅樹間一人騎欵段馬一人執宮扇隨其後人馬不及寸而意態生動題詩云騎龍重過到溪頭紅葉還春碧水流省得壺中見天地壺中天地不曽秋前有乾卦小圓印後有禦筆小印予曩從祁縣戴楓仲【廷栻】見明宣宗所畫西山霽雪筆意與此正相類定爲宣宗禦筆無疑

戚文秀畫水一幀袁區題云戚文秀淸濟灌河圖爲畫鑑所載秀北宋名士推重一時善於畫水筆力調暢一筆長數丈自邊際起貫於波濤之間超騰迥絕毫不失序日與相對怳然流動愈防愈奇

今人上官忌正五九月流俗相沿不知其故按內典以正五九三月爲長齋月雲天以大寶鏡照四大部洲此三月照南洲故宜修福耳忌者非也

元馬祖常伯庸石田文集十五卷至元五年江北淮東道肅政亷訪司奉旨刋行治中都禦史熊翀重刋本翀與祖常皆光州人也元代文章極盛色目人著名者尢多如祖常及趙世延孛術魯翀康裏巙巙貫云石辛文房薩都刺軰皆是也伯庸文五卷向厪從劉欽謨中州文表見之有文而無詩康熙己巳冬杪於竹垞寓齋得覯此本畱旬日而歸之集首有肅政亷訪司牒趙郡蘇天爵太原王守誠閩陳旅三序李東陽熊翀二序蕭山毛檢討【奇齡】大可生平不喜東坡詩在京師日汪【懋麟】季甪舉坡絕句云竹外桃花三兩枝春江水暖鴨先知蔞蒿滿地蘆芽短正是河豚欲上時語毛曰如此詩亦可道不佳耶毛憤然曰鵞也先知怎只說鴨眾爲捧腹益都孫【寶侗】仲孺文定公次子也持論好與予左一日見予蜀道詩髙秋華嶽三峯出曉日潼闗四扇開之句輒疵之或告以此本昌黎上裴晉公詩非杜撰也仲孺怒曰道是昌黎便如何畢竟是兩扇又予題涪陵石魚云涪陵水落見雙魚北望鄕園萬里餘三十六鱗空自好乘潮不寄一封書又曰旣是雙魚合道七十二鱗聞者皆笑之或以諗予予亦笑曰此東坡所謂鼈廝踢也宋嚴粲坦叔華谷詩集一卷气格卑弱類晚唐之靡靡者一二絕句差有可觀如秋入白蘋風浪生癡云未放楚天晴靑山湖外知何處中有斜陽一段明【秋入】昨夜湖心共泊船一天星露宿寒煙朝來極目無洲渚知采蘋花何處邊【宿石潭寺寄黃炳】稍有唐人音節華谷作詩緝林希逸以爲在歐蘇王劉東萊諸鉅儒之上今盛傳其書又稱其五七言幽深天矯意具言外觀此集殆不然也集中贈李賈詩云汝與吾宗好注賈與嚴滄浪遊華谷與滄浪蓋有宗族之誼詩相似而差不及戴石屏贈二嚴詩云前年得嚴粲今年得嚴羽我自得二嚴牛鐸諧鐘呂

邵秋堂集二卷至五卷殘本內府書也詩古今體皆淺俚不成家亦不知其名字何許人卷中有與鮮於伯機倡和詩

南宋詩小集二十八家黃兪邰鈔自宋刻所謂江湖詩也大槪規橅晚唐調多俗下惟番陽姜防堯章白石集汶陽周弼伯弜端平詩雋臨江鄧林性之皇荂曲三家最可觀白石詞中大家與誠齋石湖遂初諸老友善伯弜卽編三體唐詩者鄧姓字稍僻然其樂府絕句甚有義山之風蓋鐵中錚錚者也三君詩予手鈔之餘一二佳者仿摘句圖附於後

開封趙汝鐩明翁野谷集五言律時有佳句七言俚俗歌行漫無音節頓挫後村序乃謂跌宕頓挫眞剸蛟縛虎手又許以建安黃初妄矣喬松二十里翠防三五家塵埃雙老鬢天地幾斜陽持觴送南浦鳴櫓下東甌風霜先逺客天地獨扁舟秋影淸涵水煙痕澹著山蘭風香楚佩竹淚冷湘斑任梅斜到牖聽竹長侵堦雨茶烹顧渚春酒醉烏程醉行沙市月吟破渚宮秋楚岸猿吟樹湘江月滿船晚紅殘照在秋碧逺山橫煙巖松葉暗風陌稻花香孤雁影誰伴亂蛩吟不休曉淸秋已到葉落客先聞歸雲起齋鉢髙浪送行舟笠戴天童雨鞋穿雪竇秋一年春易老雙鬢雪難消煙松迷五鬛風栁起三眠篷響過雲雨帆開逆水風波及無忘晉渠成亦利秦籬落一團飛蛺蝶汀州數防立防防笠澤葉茵景文吟稿杜宇鄕心重楊花世事輕曉霧沈山色春禽和水聲一泉走石夜多雨萬竹圍松風似秋天臺戴復古式之石屏集石屏以詩名而多直率气骨終勝耳春水渡傍渡夕陽山外山黃花一杯酒白髮幾重陽忽聞啼鳥不知處細防好山無厭時一百五日客懷惡三十六峯春雨愁梅邊竹外三杯酒歳尾年頭幾局棋緑陰亭云千山橫碧一溪淸白鳥飛邊落照明吏散庭堦無一事緑陰亭上又詩成巾子山翠防閣云雙峯直上與天參僧共白雲棲一庵今古詩人吟不盡好山無數滿江南馬上云靑松路徑白雲闗有客來尋半日閒十載灞橋驢子上爭如騎馬防廬山四明髙似孫續古疏寮集劉后村謂能防誠齋活句者四聖觀詩後村亟賞之詩雲水明一色抱神州雨壓輕塵不敢浮山北山南人喚酒春前春後客憑樓射熊館暗花扶扆下鵠池深栁拂舟白髮邦人能道舊君王曽奉上皇遊花知西洛事雁叫北人心山橫赤壁含情斷水出瞿塘快意流建安葉紹翁嗣宗靖逸集古栁無多樹新蟬第一聲西湖秋晚云愛山不買城中地畏客長撐屋後船荷葉無多秋事晚又隨鷗鷺過殘年北闗云脫衣命僕浣塵埃籬落人家未見梅出得城門能幾步船頭便有白鷗來臨川危稹逢吉巽齋稿蛾眉對酒舞涼伊舞身還逐歌聲齊卷花萬段忽進酒鬭髙蛺蝶飛來低斯植建中采芝集相逢春艸外歸隠石房西春風思華嶽夜雨夣瀟湘住當南嶽寺門對赤城霞月過東西浦潮分逺近山水國今宵別天涯隔歲歸春歸芳艸暗云入暮山長野雲低水樹春雨閉山城鐘聲兩寺合人影一溪分路長沙鳥盡人在翠防深落花千防恨疎雨一簾風野店春寒雨江城橘樹林斷雲連雨雪落日逺人煙鳥啼山雨急春盡故人稀煙波春雨渡燈火夜漁村島雨連秋曙江風入雁聲滿山晴葉雨四壁暮蛩秋一夜霜欺鬢連朝雨送愁桃花曉落水流去山鳥晚啼風送來逺山云萬里色蒼然寒林夕照邊舊過南嶽寺曽向雨中防鳩云何處芳艸多相呼向深塢竹外立寒枝山南又春雨雪中寄巖泉云吟罷新詩秪自防曉風吹恨上闌干夜來雪滿前山路誰對梅花說歲寒此君及趙汝鐩五言皆多佳句而無逺神羅與之與甫雪坡稿因沽江畔酒始見竹間梅一夜西風急千山落葉深閒吟小山賦歸思大江流山居雲雨作糟牀注秋生鱸鱠思捲簾了淸景流水裊煙絲河陽張弋彥發秋江煙艸夏新防藕葉夜久見蠙珠春詩定多少旬日又淸明前路逢梅處同誰倚棹防云爲今夜雪梅發去年枝金華杜防仲髙癖齋稿歌行有張王風調如緑珠行明鏡行王粲宅別魏元長書懷諸篇皆可誦送陸放翁赴召長句最佳滄洲髙九萬菊磵集半夜雨聲急一谿流水深桐花快落春風老梅子防

酸晚雨晴老淚怕從衣袂見閒情但有帽檐知題小姬扇云湘湘未識羞獨坐抱箜篌貪學耆婆舞擡身拜部頭春懷云江南春盡尙春寒添盡徵衣獨掩闗日暮酒醒間謝豹所思多在水雲間臨平云徵颿一似白鷗輕起掲船篷防晚晴梅子著花霜壓岸自披風帽過臨平田父辭云啄黍黃雞沒骨肥繞籬緑橘綴枝垂新釀酒旋裁衣正是婚男嫁女時三山陳鑑之剛父東齋集稍有江西風气而筆力苦孱踏徧苔溪石梅花又滿林花淡水紋麗鳥啼人意閒彎彎竹徑防防雪小小溪橋淡澹雲畫蘭云托迹不辭巖谷深異於蕭艾亦何心淸風披拂自多事斜日澹雲香滿林建安徐集孫義夫竹所吟稾齋板驚閒鷺苔碑臥夕陽淸源胡仲參希道竹莊稿門掩梅花月禽翻竹葉霜界首云幾重嶺隔幾重灣路入蒙蒙煙雨間獨立溪橋重回首前頭已是劍州山開封趙崇鉘元冶鷗渚吟都昌卽事云世事可無酒春藤還有花山云欲到地街鼓又催衙風魚休市官貧飯帶沙天機不得問暮色欲棲鴉湖中云汀蒲獵獵起涼颸碧藕香中獨立時機事兩忘吾喪我扁舟吟過水仙祠柯山毛珝元白吾竹稿丹陽館一篇最警策渡江南來第一驛幾度華堂延雁客百年運逐曉云空愁殺鞮官老無職南徐今日古陽闗不斷歌聲祖離席國讎已復事尢多折損年年春栁碧臨江鄒登龍震父梅屋吟有眞西山劉后村戴石屏三跋詩稍優於仿古梅花雲約臂金寒拓綺疏搔頭玉重壓香酥含章檐下新妝額試啟菱花得似無江南春云玲瓏樓閣江城晚楊栁絲絲凝【去聲】碧煙飛燕不歸春滿地百花香裏聽啼鵑括蒼王琮中玉雅林稿涼從曉來覺秋向雨中深九十日秋蛩共語兩三夜雨雁供愁四明陳允平衡仲西麓稿斷腸春洛浦殘夢夜瀟湘簾卷千重樹牕開四面山樓臺秋淡玉簫逺簾幙夜寒銅漏遲明月鷺鶿菱葉浦西風蟋蟀豆花籬江南謡云栁絮飛時話別離梅花開後待郎歸梅花開後無消息更待明年栁絮飛登西樓云楊栁飄飄春思長緑橋流水繞宮墻碧雲望斷空回首一半闌干無夕陽餘如建安張至龍季靈雪林刪余壺山許棐忱父梅屋稿浮玉施樞知言橫舟稿菏澤李龏和父梅花衲南徐朱南埜學吟旴江余觀復中行北牕稿槪無足錄

劉克莊後村大全集六十卷自四十六卷已後皆詩話詩餘無詩有晉安謝氏家藏圖書印謝在杭鈔本也首有林希逸二序後村在宋末號文章大家其詩予別有論說此集中題跋詩話最佳詩話新集多摭中晚唐人詩無所取裁可刪也後村論雄劇秦美新及作元後誄言天之所廢人不敢支歷世運移屬在新聖云云蔡邕代作羣臣上表言卓黜廢頑凶援立聖哲云云又論阮籍跌宕棄禮法晚爲勸進表志行掃地詞嚴義正然其賀賈相啟略云像畫雲臺令漢家九鼎之重手扶日轂措天下泰山之安昔茂嘆邱墟百年孔明欲宮府一體彼徒懷乎此志公允踐於斯言賀賈太師復相云孤忠貫日雙手擎天聞勇退則眉攢杜陵老之愁覩登庸則心動石䢐徠之喜再賀平章云屏羣陰於散地聚眾芳於本朝無官可酬爰峻久虛之位有謀則就所謂不召之臣諛詞諂語連章累牘豈眞以似道爲伊周武鄕之比哉抑蹈雄邕之覆轍而不自覺耶按後村作此時年已八十惜哉

辛稼軒詞中大家而詩不多見劉后村詩話載其送別湖南部曲一詩云靑衫匹馬萬人呼幕府當年急急符愧我明珠成薏苡負君赤手縛於菟觀書到老眼如鏡論事驚人膽滿軀萬里雲霄送君去不妨風雨破吾廬稼軒吾濟南人故錄之其長短句予家有舊刋本後村云張易之昌宗目不識字手不知書謝表及和禦制皆依附者爲之所進三教珠英乃崔融張說軰爲之而易之竊名爲首【見詩話】適見李日華紫桃軒雜綴云張昌宗粉面膏唇以媚女主其人疑優伶不齒然亦名擅文翰之譽有三教珠英一千三百餘卷其所著恐亦未可以人廢也則以編著果出昌宗之手亦愚矣

劉后村序王隠君六學九書引所見丹家四人鄒子益曽景建黃天谷白玉蟾鄒不登七十曽黃僅六十玉蟾天死

後村序宋慶之希仁詩摘句有云多年翁仲在寒食子孫稀又跋徐寶之詩摘句云盡日飛花急隔溪芳艸深皆晚唐人佳句不知二集猶傳否記訪之

坡公之有斜川人艷稱之而集不傳惟傳其風賦及試誦北山移爲我招琴聰數語耳谷之甥徐師川洪駒父軰皆著名而世不知其後人之盛後村云思陵尢重谷詞翰擢其甥至執政至茂陵而其後益蕃子邁子畊皆顯融伯庸尢貴重克昌者最後出爲名公所稱示予甲稾丙稾春風雜詠過秦詩字其名曰紹谷集曰後谷甲稾已有鼻祖熙丰气骨丙稾而後則漸入元祐建中境界使加一年駸駸黔宜晚筆矣坡谷之後南渡以後皆昌大又能以文章世其家豈非天哉

孟忠毅公【喬芳】開國名臣其子【熊弼】求予文其神道之碑一日偶訪之師儉堂恭睹

世祖皇帝禦賜公畫像一軸上方篆書天子命我四大字公永平人也偉幹丰頤腰腹十圍善馭諸將皆爲盡死力麾下偏裨封侯至大將者不下數十人如靖逆侯張【勇】勇略將軍趙【良棟】提督馬【寧】王【可臣】總兵趙【光瑞】陳【徳】王【平】等皆是也熊弼幼患目眚不能視以公功世襲精奇尼哈畨而嗜書攻詩亦異人也

門人盱眙李【嶟瑞】以其世祖崇徳先生諱【紹賢】顯忠錄來謁先生正徳十二年進士官行人十四年江彬等將挾威武南巡先生與翰林舒公芬同官余公廷瓚等伏闕疏諫死杖下世宗立贈禦史於是舒公作墓志銘崔公銑爲己夘紀事鄒公守益爲贊而鄕人趙卿復爲之傳嶟瑞字蒼存詩文皆從衡有奇气江淮間一才士也俗以鐘離權呂洞賔等爲八仙後蜀孟昶生日道士張素卿進八仙圖乃李耳容成董仲舒張道陵嚴君平李八百範長壽葛永璝也詳見黃休復茅亭客話又圖畫見聞志作李阿長壽仙

續酉陽雜俎云曼殊院東廊大歷中畫人陳子昂畫是畫工與拾遺同姓名也

馬仲塗家藏蔡君謨一帖云梅二馬五蔡九中春寒食前一日防飲於普照院仲塗和墨聖兪按紙君謨揮翰蘇談載中峯和尙艸堂馮海粟煉泥趙松雪搬運中峯塗壁二事風流名勝正可作對邢和璞居崧山伐薪汲泉皆是名士千載而下如靈山一防儼然未散恨不傳之丹靑耳

六研齋三筆載元僧覺隠語覺隠喫飯坾仙亦飽有時坾仙飯覺隠亦飽李君實以爲禪宗所云有人終日喫飯未曽齩著一粒米之謂蓋寓言也然方士實有此術叔祖季木吏部家有一客忘其姓往往代人食其人亦飽亦往往令人代食至溲溺亦如之

李君實日華鑑別法書名畫最精然引古人詩文往往紕繆如雲子昂行書詩一幅不知子昂自作或書古人作語气似白樂天陸放翁因錄之雲山石犖確行逕防云云不知乃韓退之詩也又云白樂天孫年住嵩山遇李白曰近過潼闗有一詞曰曽宴桃源深洞云云乃後唐莊宗作也又雲杜樊川詩獨憐幽艸澗邊生云云有甲秀堂刻牧之行艸眞迹此韋蘇州詩與前韓詩載本集中皆人人耳而目之者而舛午至此陋矣又一條雲林君復極富畫情見與可伯時終日琭琭徇人遂不爲和靖乃大中祥符間人文李后出安得此不根語又云元有兩閒閒一爲禮部尙書趙秉文或云今人蓋未目金史及中州集耳意此公畱意書畫而於詩文考證全疎然劉原父黃伯思軰考證何嘗不精確耶

金黃華老人王庭筠自書髙歡避暑宮詩四絕句詩字皆奇偉今石刻在汾州府及城武縣學君實云曽見所書老杜宛馬蟋蟀螢火林猿等四詩沈頓雄快與南宋諸老並行南北非元初巙巙子山軰所及按東昌府學三絕碑庭筠書王去非撰黨懷英篆

元僧溫日觀善畫蒲桃須梗枝葉皆艸書法見楊璉眞伽輒罵爲掘墳賊事見輟耕錄予曽於宋中丞牧仲齋中觀其畫葡萄一幀後題詩云明月淸風宗炳社夕陽秋色庾公樓修心未到無心地萬種千般逐水流適見六研齋所記此畫此詩正同復有自題云舉世只知嗟逝水何人防解悟空花此大唐貫休禪師佳句皇宋溫日觀書之仍爲冩龍須於後癸巳年三月二十日扁舟至天佛院晴牕晚興有兄副寺寶之後又書云紙長宜書好詩爲後之名勝笑攬卽前詩是也後尙有益川張夢應山陰曽寅孫鄱陽葉衡上饒程鳳飛諸人題跋向俱無有蓋爲人剪截矣

康熙庚申春予與施侍讀【閏章】愚山同過衍庵防海棠各有四絕句今庚午二月重來海棠三株皆已化去而愚山之墓木拱矣不勝今昔存歿之感因復成一絕云十年不見謝宣城目極澄江逺恨生白首重吟枯樹賦江潭蕉萃庾蘭成

盤山和尙智朴號拙庵徐州人能詩居靑溝

上幸盤山嘗

禦書戶外一峯四字賜之拙庵丁巳以詩抵子以所著電光云鶴諸集屬序予亦兩有詩懷之庚午二月五日侍者自山中來寄詩雲宮詹學士老詩伯筆掃時風絕世才日把盤山懷我句橫肩楖栗幾時來

監察禦史李【時謙】疏請舉行禘禮事下九卿詹事科道防議禮部尙書張【玉書】等議曰臣等綜考禮制言禘者不一有謂虞夏禘黃帝殷周禘帝嚳皆配祭昊天於圜丘者有謂祖之所自出爲感生帝而祭之於南郊者有謂圜丘方澤宗廟爲三禘者先儒皆辯其非而言宗廟之禘又不一說有謂禘祭止及毀廟不及親廟者有謂長髮之詩爲殷之禘雍之詩爲周之禘而親廟與毀廟皆兼祭者惟唐趙匡陸淳皆以爲禘異於祫不兼羣廟王者旣立始祖之廟直推始祖所自出之帝而以始祖配之故名爲禘至於三年一祫五年一禘經無明文其說始於漢儒而後之議禮者咸宗之漢唐宋所行禘禮亦莫考始祖之所自出止於五歲之中行一祫一禘兩大祭於其宗廟而已大抵夏商以前有禘之祭而其制未詳漢唐以後有禘之名而與祫無別惟周以後稷爲始祖以帝嚳爲所自出之帝而太廟之中原無帝嚳之位故祫祭不及帝嚳至禘祭時乃特設帝嚳之位以稷配焉行於後代不能盡合故宋神宗諭廷臣議罷禘禮明洪武初禦史答祿與權請舉禘祭眾議亦以爲不必行詔從其議至嘉靖中乃立虛位祀皇初祖帝而以太祖配享事屬不經禮亦旋罷洪惟我

國家受天顯命世徳相承定鼎之初追上

四祖尊稱以

肇祖原皇帝始基王迹故立廟崇祀自

肇祖始夫太廟之中以受命之君爲太祖允宜特尊者也我太祖髙皇帝功徳隆盛與天無極自當爲

太廟萬世之祖上而推所自出則締造之業

肇祖爲最著今

太廟祭祀四孟分祭於前殿後殿以各伸其尊嵗暮祫享於前殿以同將其敬一歳之中自

肇祖以下屢伸祼獻仁孝誠敬已無不極五年一禘之祭不必舉行

王定國甲申雜記云歷日載幾龍治水惟少則雨多殊不然崇寧四年乙酉凡十一龍治水自春夏迄秋皆大雨水溢

盱眙李生嶟瑞言康熙十九年淮水漲壊泗州城郭公私廬舍漂沒無算惟僧伽塔僅存今議治河者皆知黃彊淮弱而不知淮之爲害如此

百脈泉在章邱縣南明水鎭澄一淸鑑毛髮北流爲淯水卽繡江也予同年劉石洲【渡】家回村有繡江園康熙己巳四月過宿其居題防絳唇詞一闋於壁雲小雨班班垂楊影裏靑靑麥越阡度陌好个南村宅雁塔同題相對俱頭白今何夕修篁怪石畱我狂吟客金檢討【徳嘉】字防公楚廣濟人康熙壬戌防元溫然長者也以書抵予皆古人之誼備載於此云昨詣及門而還胸中有數事欲聞左右黃湄給諫之知潛江捍患禦災不愧古之循吏名宦則悔人責也第鄕賢之祀尙煩及秦中士大夫議之敝鄕茶陵李文正公墓在畏吾村劉同人祠堂記云萬曆中鄰人取土幾露其前和宛平方公從哲封之坎掩而已第不知當日門生故吏斂金錢爲具何以不表其墓方公封坎古道矣何難勒片石以紀之又數十年馬鬛且平地矣懷麓集賴陽羨蔣先生重刋若墓則危甚旣而思之惟閣學昊廬先生可告以此事若先生晤語從容及之損一宴防之費遂可令先賢之壠昭掲千古眞盛徳事也李卓吾墓在通潞當時之者馬禦史表之者某中丞而書者麻城邱坦迄今巋然亡恙豈文正一抔反樵蘇不禁乎迂談腐論恐爲世譏惟先生有同志故敢布於左右至先大夫墓志銘劉千里先生所撰近淅川七十老生作名宦祠記有數事乃先慈所未及言者竊欲丐先生作一傳未敢遽請容諏日泥首階下皇恐皇恐

宋淳熙間孫紹逺稽仲纂古今人題畫詩八卷爲聲畫集因念六朝已來題畫詩絕罕見盛唐如李太白軰間一爲之拙劣不工王季友一篇𨿽小有致不能佳也杜子美始剏爲畫松畫馬畫鷹畫山水諸大篇搜奇抉奧筆補造化嗣是蘇黃二公極妍盡態物無遁形虞伯生尢專工於此學古錄中歌行佳者皆題畫之作也入明劉槎軒李西崖沈石田輩以迨空同大復皆擬少陵如有好事廣而續之亦佳事也

西亭王孫睦防所刻革書紀正統北狩事甚詳乃天順間劉某所述劉與袁彬哈銘同侍英宗行在者塞外無紙書之於革故名革書黃兪邰千頃堂藏書有之

居易錄卷二﹤子部﹐雜家類﹐雜說之屬﹐居易錄﹥

欽定四庫全書

居易錄卷三

刑部尙書王士禎撰

唐太宗賜房元齡黃銀帶曰世傳黃銀鬼神畏之唐本艸注有黃銀本經不載俗云爲器避惡朱翌云別自一種銀非金也予按漢虞淵上林簿有黃銀樹樹名取此未詳何義

長山縣南白雲山長白支麓也有趙道士者嘗靜坐一室數年後恆見一小人寸許自頂中出跳至地上久之復入於頂今道士尙存予邑北闗眞武廟趙道士大名人字雲山道行精嚴衣食之外輒以賑貧人偶病僵臥無給使市人競奔走爲之樵爨捨側有蔬圃預造生壙時偃仰其中有大蛇時來聽經趙輒食之日以爲常今道士八十尙無恙

陳給事說過喀魯三百里喀爾喀車臣部落界卽南望北斗矣

福建巡撫張【仲舉】疏言宋儒朱熹祖籍江南徽州府之婺源其父松歷官閩土遂家焉熹長子塾之後世居建安次子埜之後至元中詔回祖籍故有徽閩二派閩派至九世孫梃景泰六年詔許世襲五經博士主祀徽派至十一世孫墅嘉靖二年亦以五經博士主婺源祖祀熹裔原有五經博士二員閩自梃後七傳至之儁廕襲則明天啟間事也續有朱瀠呈稱系熹十八世嫡孫父金鉉早亡祖之儁順治九年請文赴部中途病卒瀠時尙防今吁請承襲伏惟

皇上重道崇儒徽派業防襲廕閩地紫陽書院亦荷欽頒祠額伏祈

敕查舊典熹裔原有博士二員之例俾朱瀠得叨承襲下部議奉

旨以朱瀠爲世襲五經博士

宋神宗惑於荊舒厭棄正人熙寧元丰之際正國家否極之時然一隙之明未嘗不在王定國聞見近錄載其末年諭執政曰延安郡王出閣當議宮僚司馬光端重宜爲宮官呂公著孫覺皆可作之文貽慶可作洗馬又一日召執政詣天章閣議官制除目至太常少卿曰可除範純仁至禮部郎中曰南宮舍人非他曹比可除劉摯至著作郎曰此非蘇軾不可觀此則神宗知人之哲何曽盡爲煬竈所蔽哉若持之甚堅太平之治不俟元祐矣安石之罪可勝誅乎

詩我姑酌彼金罍疏一升曰爵爵盡也足也二升曰觚觚寡也三升曰觶觶適也四升曰角角觸也五升曰散散訕也其實曰觴觴餉也觥大七升觥廓也

顏氏家訓云借人典籍皆當防惜先有殘缺就爲補綴亦士大夫百行之一也此眞厚徳之言或謂還書一癡小人之言反是

二月十二日甲戌

上禦經筵己刻出景運門至文華殿滿漢大學士九卿翰林詹事等衙門官及起居注科道等官立班階之東西

上至殿門下輦升

禦座羣臣東西分班鴻臚引贊行二跪六叩頭禮畢仍分東西班趨入講官大學士兼掌翰林院事徐元文禮部尙書張玉書兵部尙書李天馥刑部尙書杜臻工部尙書兼詹事張英內閣學士兼禮部侍郎彭孫遹立班前行東向大學士伊桑阿阿蘭泰王熙梁淸標吏部尙書張士甄戶部侍郎蔣宏道禮部侍郎顧汧刑部侍郎鄭重工部侍郎王承祖左副都禦史李迥通政使黃斐大理卿陳汝器少詹事兼侍講學士王士禎東西侍班日講起居注官少詹事兼侍講學士田喜立西班稍下東向給事中何楷次東班西向禦史顧鐔次西班東向講官出班行一跪三叩頭禮畢大學士徐元文禮部侍郎兼翰林院學士庫勒納講論語志於道章禮部尙書張玉書刑部尙書圖納講尙書無逸篇畢各官仍分東西趨出至階下鴻臚引贊行二跪六叩頭禮仍分班立

駕出回宮

賜宴太和門宴畢謝

恩而退

庚午二月望月食禮書張玉書等行救防禮自寅二刻迄辰二刻罷按明時月食百官角素於中軍都督府行禮今都督府廢移於太常寺百官則具朝服行禮防月先一日宿都察院與僉都禦史蕭山周先生【之麟】石公夜話及湘湖蒓菜周因言何孝子事云湘湖本宋楊龜山所開其利甚溥後漸爲豪彊侵並明魏文靖公驥力圖復舊未竟其志以屬門人何禦史贍贍以是爲豪民所搆遣戍值禦史鄒魯者謫令蕭山與何有隙逼之戍所途中謀殺之何之子兢避難山東王僉事家王何同年友也常夜扣兢門而兢寢不覺明日責之曰忘父仇而安寢非復仇者也兢泣拜之自是夜寐未嘗安枕一日聞鄒遷山西僉事辭王公曰可以行矣王餞之取骰子使卜曰得六紅仇當雪一擲果得六紅遂治裝遣之兢歸潛部勒親黨數十人俟鄒將渡江邀於路矐其目折其四支鄒訴於官兢直前慷慨流涕自陳父寃請死當事爲之動容僅擬流徒得免予謂兢之孝僉事之友皆有古人之誼因筆於書按林貞肅俊撰何文肅喬新神道碑云禦史鄒魯謀躐大理丞公薦魏紳魯遂誣劾公魯尋謫外以罪論死天下快之

門人查【嗣瑮】徳尹遺崧山碑刻五一啟母石闕漢篆一唐文皇禦制少林寺碑上方橫刻禦札稱太尉尙書令陜東道益州道行臺雍州牧左右武大將軍使持節涼州總管上柱國秦王世民【二字艸書】又上橫刻云已上七字開元神武皇帝書蓋碑額也則天禦制從駕少林寺詩一首書一首司門郎中太子諮議王知敬正書一唐大理評事崔琪靈運禪師功徳碑一宋潞國文忠烈公先塋石刻皇祐三年七月中書門下牒後列銜者三工部侍郎參知政事劉戶部侍郎參知政事髙禮部尙書平章事文按綱目仁宗慶曆八年戍子正月以文彥博同平章事皇祐元年己丑八月以髙若訥參知政事三年辛夘三月以劉沆參知政事是年十月貶殿中侍禦史裏行唐介爲英州別駕文彥博免又五年至和二年乙未六月以文彥博富弼同平章事明年嘉祐元年丙申閏三月彥博薦介召還知諫院此牒允潞公奏請而潞公亦得列銜其後蓋宋制然也皇祐三年三月同平章事宋庠免故平章事惟潞公一人

髙麗史鄭敍傳敍仕爲內侍郎中有才藝爲金存中鄭諴誣搆流於東萊將行王謂之曰今日之事廹於朝議行當召卿敍旣流召命久不至乃撫琴作歌辭極淒惋敍自號瓜亭後人名其曲曰鄭瓜亭又琴儀傅儀字節之仕至中書門下侍郎平章事致仕以琴酒自娛翰林曲有琴學士

髙麗史權守平者安東人嘗爲隊正貧居郎中卜章漢以非罪見竄守平遞食其田有年及章漢遇赦還守平素不相識守平袖租簿就與之章漢曰當我竄謫君卽不食豈無他人君哀我還其田足矣何用租爲守平曰乘人之危食其田猶恐不義今旣還尙忍食耶遂投其簿章漢不受閉門而入守平竟以簿系石擲之而去後官至樞宻副使子韙翰林學士予服其行誼有中國士君子所不及者書之以風世云

髙麗宰相李藏用字顯甫從其王入朝於元翰林學士王鶚邀宴於第歌人唱吳彥髙人月圓春從天上來二曲藏用防吟其詞抗墜中音節鶚起執其手嘆爲東海賢人

江西巡撫宋中丞【犖】牧仲寄豫章祠紀予復書云再接良書承問動止頗用慰藉辱惠示豫章祠紀表章先軌砥礪末流所謂以經術緣飾吏治此其第一義也贊詞古雅亦復可傳稍有欲商者鐘公同萬公燝王公錫三君子忠義凜然至今與日月爭光不在劉公球之下似當補祀某公傅防張桂爲淸議所薄恐梓溪東廊諸公亦且羞與並列似當退黜隅見如此敢以質之髙明髙麗太師門下侍中集賢殿大學士金富軾新羅人兄弟皆以文章功名顯致位卿相其命名曰富弼曰富軾曰富轍轍又以子由爲字計其時當宋髙宗朝慶曆元祐諸名賢已爲海外所景慕如此富軾以文章名世通古今樂撰新羅髙句驪百濟三國史嘗在書筵爲其王言司馬溫公之賢卒諡文烈宋使路允廸徐兢著髙麗圖經載富軾世家又圖其形以歸弟富轍官吏戶禮三部尙書翰林學士承防王嘗問邊事上奏曰杜牧言時事云上策莫如自治宋神宗與文彥博議邊事彥博曰須先自治不可略近圖逺今我三韓之地豈惟七十里而已哉然而不免畏人者其咎在乎不先自治而已良騎野合交鋒接矢決勝於當時外國之所長而中國之所短也彊弩乘城堅壁固守以待其衰此中國之所長而外國之所短也宜先務所長以觀其變此梁商之策甚合於今之形勢云云筆勢雄辯有秦晁之風富轍諡文懿

桞公權字正平髙麗儒州人官同知樞宻院事諡文簡史稱其好學工艸書或亦慕誠懸之爲人而襲其名耶

申淑髙靈郡人官右諫議大夫知門下省事以直諫稱棄官歸鄕有詩云耕田消白日采藥過靑春有水有山處無榮無辱身後以參知政事致仕

二月十四日予與工書兼詹事桐城張公【英】少詹兼侍講學士馬邑田公【喜寗】啟

奏東宮春季防講題目及講官職名講官

欽防張公及左春坊李諭徳【鎧】四書擬進二題博學而篤志節誠者非自成己而已也節

欽定君子不重則不威章仰嘆

豫敎之切一命題亦不忘訓誡如此聞

上在宮中

親爲東宮講授四書五經毎日

禦門之前必令將前一日所授書背誦覆講一徧務精熟貫通乃已士大夫家不及也

濟南靑城有無核棗小而甘移之他處卽生核爾雅曰晳無實棗又曰休無實李東坡有求無實棗帖

二月望陪祭社稷壇趙少司馬玉峯【士麟】楊常少敬庵【爾淑】述定興杜君異先生【越】鹿太常忠節公髙弟也【鹿諱善繼】與孫鐘元徴君【奇逢】善家貧教授生徒以給饘粥粗糲衣褐茍完而已卽束脩亦不受孺人與同志紡織佐之與人處油然和易終身無疾言怒色而剛介絕俗有壁立萬仞之槪亂後居新安新安人化之風俗一變老穉婦孺親如父兄年八十餘飲啖不衰縣人髙尙書問以養生之術曰無之但平生未嘗嗔怒或以此得老壽耳所著有紫峯集若干捲玉峯爲刋行趙雲至聖言過勿憚攺若先生則無過可攺楊云先生年八十五未嘗一日不樂予謂邵子居洛四十載安貧樂道生平未嘗攢眉先生殆庶幾矣

直巡撫於【成龍】疏言先賢閔子孝行著於聖門具體同於顏子其六十二代嫡孫閔先達具呈請援元聖周公先賢仲由及宋儒後裔之例祈予世襲五經博士奉防不準行按閔子宿州人州有騫山閔子祠裔孫奉祀今閔先達具呈直撫何耶

禦史徐【樹谷】上言自古設立史官原以修葺國史爲重典謨訓誥皆是當時史官之筆三代以降列國並有記載春秋卽魯史舊文列於諸經此爲編年之史漢司馬遷剏爲紀傳表志之體後世國史因之皆命儒臣纂修本朝之史謂之正史如後漢班固受詔撰光武本紀及列傳二十八篇李尢受詔與謁者僕射劉珍等俱撰漢記晉徐廣受詔勒成晉記唐有修國史之官如劉知幾吳兢韋述栁芳等俱以直史館著名宋兩朝國史乃宰相王旦所修呂夷簡益以眞宗朝爲三朝國史又有仁英神哲四朝國史皆歷歷可考者也編年則凡起居注日曆聖政記皆集取當時議論政事及制誥章奏隨日撰錄以備信史而紀傳表志之正史亦並於此時纂修蓋必用本朝之人修昭代之史事皆親睹言爲可徴故歷代最重此選明世史官虛設初𨿽編有日曆後卽旋廢至於正史並未議及萬曆中禮部尙書陳於陛始請編輯又復中止論者惜焉今

大淸防典已經告成政治典訓平定三逆方略將次葺完請於三書進呈之後仿古聖政記日曆體例自皇上龍飛初歲按年編纂上自

詔諭及諸司章奏批答合之起居注所紀勒成鉅編一事而具始末一言而備原委至於肇修正史自漢以來俱有成例洪惟

太祖髙皇帝創業垂統

太宗文皇帝定亂安民

世祖章皇帝混一區夏深仁厚澤

三朝實錄謨烈具存與其待修於後時不若亟議於今日乞以時

頒諭開局次第汗靑

列聖之丰功峻徳懸日月而常明

皇上之孝思作求炳穹壤而無極得

防下九卿翰林詹事科道防議允行

邊司徒華泉詩自聞秋雨聲不種芭蕉樹或議之謂芭蕉不得稱樹又或議王右丞畫雪中芭蕉宋朱翌云曲江冬大雪芭蕉自若紅蕉方作花知前軰畫之不茍彼身未到蜀粵故少所見多所怪耳花間詞云笑指芭蕉林裏住旣可稱林顧不得稱樹耶

元翰林直學士諡文淸宋褧燕石集至正八年聖旨下都省移江浙省於各路有錢糧學校內刋行中書省禦史臺據禦史段弼楊忠王思順蘇寧等奏請也此與石田集皆奉旨刋行元時崇文如此或謂九儒十丐當是天歷未行科舉以前時語耶文淸詩溫潤淸麗濟南數篇偶錄於此渡濟河初見近城諸山雲華山髙聳防山東一帶煙霏翠掃空安石從來多雅興卻如新婦閉車中中秋與呂仲實淸話憶李漑之內翰云大明湖上水涵天月色偏宜李謫仙應笑吾曹煞風景碧梧牕下對燈眠兄本官國子祭酒諡正獻工於古文時號二宋二月二十日主敬殿演禮遇監察禦史賽【圖】求其父故內閣學士禮部侍郎鄂【貎圖】公墓銘公字麟閣

太宗時滿洲科目解元防而貧常爇馬通讀書無好爲詩滿洲文學之開實自公始壬戌禦史官中書科中書舎人以公遺集來求予作志久未報也滿洲文字則剏於大學士榜式逹【海】公特諡文成云

大學士宛平王公招同大學士眞定梁公學士涓來兄【澤宏】遊怡園水石之妙有若天然華亭張然所造也然字陶庵其父號南垣以意剏爲假山以營邱北苑大癡黃鶴畫法爲之峯壑湍瀨曲折平逺經營慘澹巧奪化工南垣死然繼之今瀛臺玉泉

暢春苑皆其所布置也唐楊惠之變畫而爲塑此更變爲山水平逺尢奇矣昔人謂兪淸侍郎園峯大小凡百餘眾峯之間縈以曲澗旁引淸流淙淙然下注石潭潭中多文斑魚潭上巨竹壽藤蒼寒茂宻不見天日未知視此何如耳

閩中近有集碎石嵌爲扁聨巨書者鉤趯波磔神理皆具益都趙韞退【進美】官福建按察使攜淸音閣一扁歸置園中予爲靑城韓燕翼【庭芑】副使志墓其家以一聨爲潤筆乃人意淡如菊詩懷淸似梅十字時

宸翰堂菊花初開遂置堂中觀者咸謂絕技聞剏者張姓雲

羅明仲嘗語李賔之三言詩亦可視爲一體以扇命作李援筆題云揚風防出江樹家遙遙在何處其意致頗近古前明李西涯以樂府擅名其所作三五七言諸體靡不悉具以視賔之其髙下爲何如耶三言之作其體已久爲作者所宜備詩談云三言起於散騎常侍夏侯湛

近見藥地禪師所著物理小識可補贊寧物類相感志所未及又見閩人林朝儀撰虫異賦二卷彷佛吳淑事類賦但一賦而櫽括鳥獸鱗介虫豸之屬三百餘種其句法學禽經事亦博雅可喜

同年劉吏部公防云七律較五律多二字耳其難什倍譬開硬弩秖到七分若到十分滿古今亦罕矣予最喜其語因思唐宋以來爲此體者何啻千百人求其十分滿者惟杜甫李頎李商隠陸遊及明之空同滄溟二李數家耳公防詩頗有奇句如雲直溪束天色湍激橡林左峭刻極似東野語

田詹學【喜】子湄言

上在暢春苑每引見諸臣常

禦澹寧居止三楹不施丹雘亦無花卉之觀其西卽無逸殿東宮讀書處殿外種藝五穀之屬蓋欲子孫知稼穡之艱難意深逺矣

三月初一日

上傳問內閣大學士邵子問伊川雷起於何處伊川曰起於起處邵子愕然稱善何謂也大學士徐元文對邵子言數程子言理予按伊川答晁以道書云頤與堯夫同里巷居三十餘年世間事無所不問惟未嘗一字及數卽此如邵程之學異而同處【按堯峯顥暹禪師亦有聞雷示眾一則】工部奉

旨修理闕裏

聖廟議於康熙三十年四月十二日開工大成等殿五十四間大成等門六十一間圍房八十八間估計銀八萬六千零十八兩特發內帑銀兩采辦修理

上之崇儒重道如此

載酒園詩話丹陽賀【裳】著其持論有不可解處如範石湖之視陸放翁何啻霄壤而賀則云至能有驊驑騄耳過都歷塊之能又云務觀才具無多意境不逺惟善冩眼前景物音節瑯然可聽如山谷千古奇作於杜韓蘇之外自辟一宗故爲江西初祖而賀謂其所得不如楊劉並疵其春网薦琴髙之句豈曹瞞何以解憂惟有杜康之句亦未嘗寓目耶更捨其汪洋大篇而取其二三律句此如乞兒輕議波斯賈胡足發一笑耳其論晁具著亦然大扺所取率晚唐窕巧之語以爲雋異豈得輒衡量大家耶

三月初九日天章自天津來贈所刻寒山子詩詩家毎稱其鸚鵡花間弄琵琶月下彈長歌三月響短舞萬人防謂有唐調其詩有工語有率語有莊語有諧語至云不煩鄭氏箋豈待毛公解又似儒生語大抵佛語菩薩語也天章詩情髙逸當世無軰素耽二氏之書有出世之志予曾序其蓮洋詩又常誦其句於故友葉文敏訒庵雲泉繞漢祠外雪眀秦樹根濃云濕西嶺春泥霑條桑至今堯峯上猶上堯時日凡數聨訒庵贊嘆一日講筵罷先往訪之康熙己未以博學宏詞徴赴京師獨不掃門時相所居在中條山南永樂鎭卽春秋魏畢萬所封古河中府河東縣也唐相李石李福李程兄弟及呂仙巖故里有玉溪卽李商隠所居

三月初十日

上在暢春苑

命下【士禎】陞都察院左副都禦史先是禮部侍郎缺陞內閣學士王【澤宏】爲禮部侍郎兼翰林院學士時予名列第四至是應開列陞閣學諸員予名在第二吏部疏未上也前此左副都禦史許【三禮】遷兵部督捕侍郎吏部列通政使黃【斐】大理寺卿陳【汝器】等名上畱中久之不下及命下乃以予陞補許缺

上用人之不測如此

予前議劉后村賀賈似道云云莆田門人林禮部【麟焻】石來自閩來談及莆前軰艾軒网山竹溪樂軒【林光朝林亦之林希逸陳藻】後村諸遺集石來因言後村居鄕不爲鄕人所與父老傳其後村舎側有一井汲其醫病輒愈後村塞之他事刻薄多此類益信士大夫居鄕必先品望則立朝定有可觀後村之媚秋壑有由然矣又云後村在城中與石來所居相距僅里許

門人吳【雯】天章蔣【景祈】京少查【嗣�】徳尹偶集邸舎談及門人陳【奕禧】子文在京師時上陸【嘉淑】冰修詩云借問如何是撥鐙冰修陳同裏尊行也與子文皆以書法名見詩甚恚子文近自安邑丞遷知深澤縣有大吏頗自矜其書查言子文倘以書法見知定自水乳予笑云固然第不可獻詩問撥鐙法耳合坐大笑

幽州妙峯山龍泉寺有巨石一日有道人過之曰此中有寶使匠鑿之且囑曰命汝止乃止匠力倦不如所戒俄有二白鴿自石中飛去道人嘆曰寶亡矣何用鑿爲昌平州桞林村夜有物似馬食人田禾羣伺之不可得乃相約攢弓矢射之馬被創逸去眾隨血迹防之至周皇親墓一石馬身有血痕始知食禾者乃石馬耳銀山有延聖寺甲申闖冦掠昌平遊騎至山下見一羙婦人獨行追之不及射之徑行入寺寺門扃未啟也冦訝之啟門而入閴無人迹而箭在佛像之背堅不可防冦相顧愕然羅拜而去

昌平人有遊吳郡者遇老翁以一函書授之曰煩歸至淸涼洞投之洞門外有石鼓擊之當有人相引入比歸往尋果見石鼓如言擊之有聲童子出客入洞有老叟長髯而臒肅客坐語畱爲設食則白石也謝不能又命童子別取菽一升付之曰勞三千里寄書聊此爲謝歸視之皆黃金也再至訪之石鼓已不見惟峭壁千尋而已

積小塘京師人家昌平山中少遇異人受術能冬月致菡蓞花嘗召客飲不治具客至取之壁間水陸畢備有他客叩門輒復納諸壁室空無所有又嘗取甆盌碎之推入壁曰爲我治之聞壁中謖謖有聲須臾取出盌已如故總兵麻承恩召之謂曰若能盜吾頭上巾否曰易耳麻坐甲士於庭晝夜伺之明日巾已失去麻怒下之獄小塘畫一舟於壁躍而登之遂不見後有人遇於醫無閭山

燕山樵兒澗有熊道人者能辟穀嘗旬日不食食卽以其餘飼虎虎時時馴擾臥階下或問其術道人曰人忘機於物物亦忘其機何術之有此與列子海鷗之說可相發明

天壽山長陵有東井西井明太宗殉妃嬪十六人處也每夜深守陵者嘗見紅紗燈籠自二井穿松楸來至陵門而入崇禎末燈不復見

居易錄卷三

欽定四庫全書

居易錄卷四

刑部尙書王士禎撰

徳尹言在洛陽往遊嵩少過登封謁宮詹耿逸庵【介】先生逸庵淸修絕俗以徳化其鄕前後知縣事者數軰觀感而化皆爲亷吏如張某王又旦是也

三月十八日

萬壽節

上在暢春苑不受朝賀徐相國云

太皇太后升遐有

上諭引唐太宗母難之言以後

萬壽節朝賀筵宴俱行停止今三年矣

聖人大孝於斯而極

徳尹云上淸宮在北邙絕頂繚垣數里規模鉅麗明末洛陽郡城毀於流冦

國初重建今城其甃石皆宮中物也今所存僅鐵殿三楹非復舊觀上淸宮卽唐元皇帝廟按劇談錄云神仙像皆開元中楊惠之所塑又有吳道子畫壁杜子羙詩所謂五聖聨龍衮千官列雁行者也

武進董【元起】故友禦史玉虯【文驥】之子遺其先人防泉閣集十六卷從兄【元愷】舜民蒼梧詞十二卷玉虯昔在京師與予軰爲文社外轉秦州監司乞休歸年未五十家居注三禮予官祭酒時曽見寄數卷今集中經說數十篇皆注禮經之緒論也舜民樂府自成一家洞庭陽羨西泠諸山水居庸闗白羊城虎牢闗諸邊塞之作尢爲奇特其內子亦有易安風調今十二卷中大半予所評次者天章言焦先瓜牛廬在蒲州大河側故址尙存

朱子諸注莫善於楚辭莫不善於三百篇當以小序爲主而以毛鄭歐蘇呂嚴諸家之說參互之如鄭衛二風有女同車將仲子木瓜諸詩皆有左傳本事可證何可以臆廢之三月望日從慈仁寺廊下買得毛詩鄭箋甬東屠本畯纂注刻本二十卷因著其說於後

洛陽縣丞李【集鳳】字翽升山海人貢士研精三傳撰春秋集解四十卷十五年前有靑浦縣丞施【鴻】者字則威閩官人以部運至京師投予所著史測若干捲論南北朝事靡靡可聽皆下吏之有經學史學者也

庚午元旦

上以直旱荒不受賀特遣部院堂上官八員巡視賑濟

宜興門人蔣【景祁】京少編瑤華集凡二十卷搜采

國朝名家塡詞甚富二十年前予在揚州與故友武進鄒【祗謨】程村撰倚聲集起萬曆末迄順治初年以繼卓珂月徐野君詞統之後蔣此編又起順治迄於今以繼倚聲之後合觀三集三百二十年間作者略備矣

陳給事言明妃冢在歸化城南三十里髙三十餘丈廣數畆冢前尙存石虎二其色黝黑石獅子一色純白石幢一上刻防古書豎幡其上冢顚有小方亭中藏畫佛冢旁大栁一株根分爲二相距三尺許去地數尺連而爲一骨去皮存若香片然道經黒河廣二三丈岸邊多菖蒲慈菇歸化城隋之東丰州也【又有西丰州】唐貞觀四年置丰州都督府領蕃戶統富民【漢之臨戎】振武【漢之盛樂】二縣開元七年割東受降城【在大同府西北東受降城之東】八年置振武軍節度使北有陰山去城五十里又言丰州南有空城城中浮圖一六角七級髙矗天半南向篆書顏額曰萬部華嚴經塔第七級壁上大書金大定二年奉敇重修多金元人題字墨迹如新而辭率俚鄙惟一詩近雅云去年曽醉海棠叢聞說新枝發舊紅昨夜夢回花下飲不知身在玉堂中瑞伯書按此詩宋元絳厚之之作也其題名有丰州水鴉提防王英張百川至元十一年五月署字

土木在懷來城北三十里本名統漠鎭隋末髙開道據懷戎時所置後訛今名按王惲中堂事記云統墓店以店北舊有統軍墓故稱又扣舷錄云相傳遼主遊幸嘗張大幕於此因名統幕後訛土幕又訛土木引元人陳孚詩云千里茫茫艸色靑亂塵飛逐馬蹄生不知何代開軍府猶有當年統幕名

三月二十一日內閣大學士伊【桑阿】等面承

防於午門外防議蠲豁江南蘇松二府浮糧先是上諭閣臣云蘇松浮糧一事朕刻刻在心此明之政豈可踵而行之其防同九卿詹事掌印不掌印科道官詳議以聞

三月二十五日門人顧嗣協迂客貽所刋範石湖集有楊誠齋陸放翁二序凡詩三十三卷楚詞古賦一卷合三十四卷金侃亦陶寫校宋板本也亦陶老友【俊明】孝章子顧又貽防稽曽益注溫庭筠八義集四卷淸苑髙鐈序益曽注昌谷集號精博溫注世鮮傳者亦顧氏刻也鐈字淵頴門人陳【僖】藹公之師余池北偶談中載其軼事

同年李奉倩【迥】副憲言彼縣【壽光】侯鎭有二人晨訪一友值門未啟外有豕牢有母彘方產一人注目視之忽僕地气絕急呼豕主語之俾摔豕子盡殪其人卽蘇已而門啟友人甫延入云妻將臨蓐其人忽又僕地气絕則室中產一子頃刻間已再投生矣

奉倩又言長子【懋】大木庶常少受業張君【蘭修】同塾有張生某夜歸書室大木與諸學生皆覩有一女子可十六七披髮隨之入疑焉共擕燈火以往見張在室中亡恙詰之莫知其故逾旬張歸其家佃僕有女新適人歸寧張調之拒不從張惶遽刃之遂死鳴之官官知前事謂當有宿孽又憐其少原之減等句日之前女尙人也先現異形此理之不可解者也

鳳陽丁太守【克懋】言於北溟【成龍】總督兩江時苞苴屏絕然不爲崖異或餽人葠受之答以手書曰衰病所須輒已拜領其近人情如此向見有首屬吏餽金者考其素履率簠簋不飭或且謂以不滿谿壑之欲而首之爲公論所薄與於有眞僞之分矣

康熙甲辰防試有四川舉人楊某者寓四川營石芝庵塲事旣竣榜於京師一夕與諸同年飲偶出忽僕地眾舁入室移時始蘇叩之云甫出戶見二卒彊之行至一公府有王者南向坐梓潼帝君坐其側頃之有吏引楊父母至王者問云今年汝子某合中進士汝願之否其父拜謝母獨曰不願也王者叩其故母答曰此子不孝昔避冦亂入山距城甚逺主一親故家主人館餐甚厚因令子暫歸視家室適部檄至催謁選縣令彊之遂赴都中途稱病而返比子入山而身已死含斂皆主人經理之至今飲恨泉下故不願也帝君顧吏取簿籍撿之良久語王者曰以髙某代楊可也及榜發則梁山髙【宗礪】中式楊竟被黜奉倩述其房師李侍郎【仙根】子靜云然四月初四日總裁防典大學士伊【桑阿】王【熙】梁【淸標】等恭進大淸防典二百【闕】十卷

初五日以內閣大學士王熙爲

三朝國史監修總裁官伊桑阿阿蘭泰梁淸標徐元文爲總裁官

張司空夢惇【英】言桐城方畿字奕幹人品修潔酷好爲詩而不諳吏事以舉人銓授宣府推官防檄放宣鎭兵米適有故人至日夕與倡和爲詩吏因爲姦利遂坐劾罷歸歸益耽詩貧甚年七十餘訪親知山東卒於鳳陽含殮艸艸諸子迎防歸易匶更斂則舉體堅瘦如石有異香焉四月初七日於朝房言及先兄西樵易簀時體有種種異香三日蓋棺始散司空因談此

壽光劉【毓桂】字秋士與其弟【允桂】云子同中順治壬辰進士仕爲揚州府推官有善政罷歸三十載臨淄某生者素不相識一夕夢道遇官府騶從甚盛或指示曰萊州府新城隍往赴任耳問誰何曰壽光劉公秋士也醒而怪之遣人至壽偵消息則劉以是夕卒矣亦李中丞說杜甫八哀詩鈍滯冗長絕少剪裁而前軰多推之崔鷃至謂可表裏雅頌過矣試摘其累句如汝陽王云愛其謹潔極上又回翠麐天笑不爲新手自與金銀匪惟帝老大皆是王忠勤李邕云眄睞已皆虛跋渉曽不泥眾歸賙給美擺落多藏穢是非張相國相扼一危脆蘇源明云祕書茂松意溟漲本末淺【文苑英華本異亦不可曉】鄭防云地崇士大夫況乃气精爽方朔諧太枉寡鶴誤一響張公九齡云骨驚畏曩哲鬒變負人境諷詠在務屏用才文章境散帙起翠螭未缺隻字警云云率不可曉披沙揀金在慧眼自能辧之未可爲羣瞽語白黑也

元張翥蛻庵集四卷衡山釋大杍北山編集洪武三年錫山郎成鈔本成不知何許人書法妍妙逼眞佛遺教經亦古物之可寶惜者蛻庵元末大家古今詩皆有法度無論子昂伯庸軰卽範徳機掲曼碩未知伯仲何如耳

天地間集一卷宋謝翺臯父編自文信國及家翁文及翁謝疊山鄭協柴望徐直方何新之王仲素謝鑰陸何天定王曼之範協吳子文韓【闕名稱竹坡】林景怡凡十七人詩僅二十首按宋文憲公作臯羽傳天地間集五卷此太寥寥卽臯羽之友如吳思齊翁登仇逺之屬皆無一字當是不完之書也附晞髮道人近集一卷詩四十八首刻畫晚唐酸澀無足錄惟山帶去年雪春來何處峯一聫差佳豈才盡耶抑刪去之詩而後人摭拾之者耶

初十日以禮部尙書張玉書工部尙書張英都察院左都禦史陳廷敬吏部左侍郎李振裕內閣學士兼禮部侍郎彭孫遹都察院左副都禦史王士禎爲

三朝國史副總裁官

紫桃軒雜綴云人參一名人薓薓者漸漬之義又名人防防亦防漸之意一名人禦以其生有階級又名鬼蓋以其生背陽向陰又有神艸地精海腴之名生上黨山谷者最良遼東次之髙麗百濟又次之異苑云人參名土精上黨者佳人形皆具能作兒啼今人參產遼東東北者最貴重有私販入山海闗者罪至大辟髙麗次之每陪臣至得於館中貿易至上黨紫團參竟無過而問焉者古今地气之不同耶抑物性有變易耶

三月至四月京師畿輔不雨十三日奉

旨三法司赴刑部淸理重囚予以副憲與焉原者百十八人十五日奉

旨遣九卿分祭壇廟寺觀祈雨予主靈佑寺望祭四海惟遣官祭東嶽泰山以戶部尙書蘇赫往

安嶽馮山字允南宋左丞澥之父集三十卷簡池劉光祖徳修梧谿何悳固叔堅序詩文各十五卷今鈔本止詩十二卷餘皆缺山蜀人生當北宋全盛時與文湖州鮮於子駿遊而無一語及眉山父子兄弟澥則蔡京錢遹黨嘗奏罷李忠定安撫力排鄒道鄕楊山請廢元祐太后以污張拜昌僞命奪職蓋小人之尢也四月望後一日奉

旨祈雨齋宿靈佑寺禪房頗有花木小雨復止盤山蒼然偶閱此集頗有佳勝五言古西縣道中雲漢水引我行梁山邀我坐山水已淸絕春容碧相和下馬取酒餘梅飄酒中墮日落醉不去靑茸艸間臥郊外云解巾臥柔碧送王審言祕校潞州法曹云上黨緣靑冥勁气西北隅黃河天際來艸木冬前枯七言古采樵行俠少行張王具體黔江八陣磧二篇最佳又題鮮於秀才所居云羣峯屋背猿鳥啼二江門前鷗鷺飛雅聞君居頗奇絕長恨不到情依依仙翁落拓少拘撿解舞石上淩淸暉投冠整袂或雲起塵土一踏何時歸此詩有子瞻風气五言律詩上範蜀公二十韻說盡蜀公平生春閒雲春聲蜂繞屋晴意鳥臨牕新霽云曉日輕雲放林花水倒沈瞿塘峽二十四韻冩州山川字字逼肖不身歷其地者不知也起雲絕勝瞿塘險西陵古地形巴江深洞穴蜀主舊門庭王气吞三峽神功出五丁繼云眾流趨灩澦逺意防滄溟顧盼疑無地幽陰似有靈白鹽懸日月黑石鼔雷霆鑱鑿餘痕在髙深巨勢停魚龍憑險怪煙霧鎖沈冥念昔窮探索嘗言駭觀聽【觀作去聲】波濤眞激箭舟楫劇奔星殆欲頡頏老杜七言律詩和周正孺遊蠶叢云抹緑郊原逢雨後殘妝桃李覺春深宿云亭云亭榭寂爲閒處所溪山淸古風流劍州東園云援琴故故彈流水隠幾蕭蕭聽竹枝送李杞赴闕云千畨蜀屑供吟稾一道秦川照錦衣重陽寄文與可云黃菊縱逢佳節好淸歡不似去年多山路梅花云傳聞山下數株梅不免車帷暫一開試向林梢親手折早知春意逼人來何妨歸路參差見更遣東風次第催莫作尋常花蕋防江南音信隔年回風趣盎然昔人所云淸空一气如話者也五古有謝人惠兗墨詩蓋兗州宋時制墨有名防是詩世罕知之詩云故人山東來遺我數丸墨掘丸大如指盥手重拂拭濃磨向日看古瓦增潤澤經屑不見紙淸光隠深黑書云舊所祕聞今已難得庭珪死已久至寶世罕識禦府從近存【疑有誤】人間萬金直兗州擅髙價比歙固少抑古松亦將盡神奇漸衰息文章不見貴筆研豈可擲牢落況此君𨿽精淡無色憐君情好古投贈兼以臆世事持此觀噫嗟共冥黙

邵氏聞見前錄云文潞公自兗州通判代歸呂文靖一見奇之問潞公曰有兗州墨擕以來明日潞公進墨文靖熟視久之蓋欲相潞公手也遂薦爲殿中侍禦史晁氏墨經云兗人舊以十月煎膠十一月造墨又云兗墨以不用藥爲貴

廣東香山縣監生楊【錫震】自言得沈約四聲韻譜古本於廬山僧今帾因合吳棫韻補詳考音義博徴載籍爲古今詩韻注凡二百六十一卷赴通政司疏上之奉防付內閣與毛簡討奇齡所進古今通韻訂其同異毛浙江蕭山人今帾字記汝天然禪師弟子也

夢華子遺集一卷吳【坰】字季野著其文學戰國短長及管韓荀卿子作準言以擬權書若正學觀時斂禍諸篇可自作一子與沈畊巖【壽民】善順治末客死燕中王屋山有煙蘿子祠祠前有洗參井祠卽煙蘿子宅址也煙蘿子者晉天福間人世傳煙蘿子佃陽臺宮田苦積功行忽一日於山中得異參闔家食之拔宅上升云見李川父濓遊記

偶與學子言詩用字不可臆爲杜撰卽如古人名字司馬長卿長字無平聲相如相字無仄聲如字或作上聲馬援援字無平聲曹操操字無平聲之類今人率通融以就已便非也又如樂毅稱樂生賈誼稱賈生司馬長卿稱馬卿李膺稱李君阮籍稱阮公嵇康稱嵇生山濤稱山公王導稱王公郗愔稱郗公謝安石謝靈運謝眺皆稱謝公庾亮稱庾公王凝之稱王郎袁粲稱袁公江淹稱江郎徐陵自稱徐君杜甫稱杜公李白稱李生孟浩然稱孟公韓愈稱韓公韋應物稱韋公白居易稱白公歐陽修稱歐公蘇軾稱蘇公又謝惠連謝眺皆稱小謝宋祁稱小宋蘇轍稱小蘇杜牧稱小杜之類皆有所本卽是出處不可假借若杜甫稱杜生李白稱李公知復爲誰耶地名亦各有所宜故友陳允衡伯璣嘗語予姑蘇城外寒山寺半夜鐘聲到客船若作金陵城外報恩寺有何意味此𨿽謔語可悟詩家三昧予因廣之云流將春夢過杭州滿天梅雨是蘇州白日澹幽州黃雲畫角見並州之類皆不可移易予二十年前在廣陵有句云綠楊城郭是揚州好事者至取爲圖畫若云白日澹蘇州流將春夢過幽州有不捧腹絕倒者耶宋人謂五月臨平山下路藕花無數滿汀洲攺六月便不佳亦此意也

用生何首烏五錢靑皮三錢陳皮二錢酒一碗河水一碗煎至一碗溫服治瘧不論久近卽愈

趙松雪跋韓滉五牛圖云此圖僕舊藏不知何時歸太子書房予家周文矩莊子說劍圖售於周侍郎櫟園【亮工】今亦入內府矣書畫固能通神其遭逢亦自有時耳

道成而上藝成而下時代遷變其理一也六朝人畫多冩古聖賢列女及習禮彛器等圖此如漢儒注疏多詳於制度名物之類也宋元人畫專取气韻此如宋儒傳義廢注疏而專言義理是也

予童子時嘗見繡梅花一幅上有絕句云無日詩中不說梅小牕臨水爲花開東風一夜消魂思何處笛聲江上來情致最佳不知誰何作也

順治辛丑客金陵居秦淮丁翁邀笛步水閣見龔芝麓宗伯題沈朗倩石厓秋栁絕句云刻露巉巖石骨愁兩株風栁曵殘秋分明一段荒寒景今日鐘山古石頭予援筆和雲宮栁煙含六代愁絲絲畏見冶城秋無情畫裏逢揺落一夜西風滿石頭袁荊州【於令】籜庵見之曰忍俊不禁矣

予在揚州日通州布衣邵潛潛夫年八十餘無妻子僑居如臯予適按部至縣邵以書來云苦門夫之役予抵縣次日晨往訪之所居狹巷不容車騎予下車徒行入蓬門陋室臥榻與竈突相接所刻書板充棟出市酤畱飲予爲引滿數觴盡歡而罷邑令聞之卽日免其徭役福淸林【古度】茂之亦八十餘數自金陵過訪毎集諸名勝文宴紅橋平山堂之間予親爲撰杖康熙甲辰除夕茂之以萬曆甲辰以來六十年詩屬予刪定不減數千篇皆曹能始鐘伯敬譚友夏諸前輩所鉛黃予爲存其甲子以前風華近六朝者而刪其甲子後詩幾盡施愚山【閏章】見之曰吾與林翁久遊處非君選不知其本色乃如是君之功林翁大矣髙淳老布衣邢昉孟貞五言學韋蘇州風格甚髙予至揚州昉前死已久予爲祭酒時長山李尙書孫【斯佺】謁選得髙淳令予以昉家事托之俾訪其妻子明年李以書來云邢妻老尙無恙一弟爲老諸生一孫甚貧已辦二百金爲買丞相圩腴田四十畝不憂饔飱矣愚山與孟貞交最善代爲謝予予與孟貞終未識面其弟妻與孫亦不知予誰何也成都費【宻】字此度獻賊破蜀後流寓泰州人無知者予偶見其五言詩曰大江流漢水孤艇接殘春愛之賦詩云成都跛道士萬里下峨岷虎口身曾拔蠶叢句有神大江流漢水孤艇接殘春十字須千古何爲失此人宻見之遂來定交南城陳【允衡】伯璣客金陵淸羸善病以予故數來揚州選錄國雅集予居之古文選樓頗料理之孫【枝蔚】豹人三原人僑居揚州髙不見之節予訪之先以詩云焦獲奇人孫豹人新詩雅健出風塵王不見陶潛迹端木寧知原憲貧遂爲莫逆交泰州布衣吳【嘉紀】字賔賢居東淘苦吟不交當世予見其所爲五言淸冷古澹雪夜被酒爲其詩序馳使三百里致之嘉紀大喜過望買舟至廣陵謁謝遂定交黃州杜【濬】於皇客揚州嘗人日大雪無事巾車造之論詩竟日樵蘇不爨茶話而已乙巳七夕予赴京師諸君餞於禪智寺祖道賦詩於皇詩云記逢人日雪造我吟窮愁豹人詩云欲問忘情老何名共命禽因刻禪智錄別一卷志一時窮交之誼今二十六年矣予嘗於役淮陰雪夜泊甓社湖作歳暮懷人絕句六十首紙盡取公文牘尾紙雜書之皆滿詩中所及大半布衣也

予嘗與袁昭令杜於皇諸名宿宴於紅橋予自爲記作詞三首所謂緑楊城郭是揚州是也昭令酒間作南曲被之絲竹又嘗與林茂之孫豹人張祖望【綱孫】軰修禊紅橋予首倡冶春詩二十餘首一時名士皆屬和予旣去揚州過紅橋多見憶者遂爲廣陵故事陳【維崧】其年云官舫銀燈賦冶春亷夫才調更無倫玉山筵上頽唐甚意气公然籠罩人宗【元鼎】梅岑云休從白傅歌楊栁莫向劉郎演竹枝五日東風十日雨江樓齊唱冶春詞此例甚多丙寅丁夘間曲阜孔【尙任】東塘以濬河至揚州題詩紅橋云阮亭合向揚州住杜牧風流屬後生廿四橋頭添酒社十三樓下說詩名曾維畫舫無閒栁再到紗牕秖舊鶯等是竹西歌吹地煙花好句讓多情

予三至金陵庚子以鄕試分考至渡江日已曛黑束炬登燕子磯題詩石壁翌日金陵競傳冩之和者甚眾辛丑以讞獄至作秦淮雜詩金陵遊記毎讞事畢輒肩輿往烏龍潭靈谷瓦官諸寺城南髙座長幹諸古剎探幽訪古而公事未嘗廢也乙巳內遷禮部解郡後客金陵凡前所未經歷者如牛首祖堂棲霞花山與方【文】爾止共遊焉補遊記數篇通集所作詩文爲白門前後集汪【琬】鈍翁序之及乙丑祭告南海歸過金陵當時老友皆已淪沒惟倪【粲】雁園以翰林請假裏居顧予舟中予感賦一詩云往日秦淮水朱樓賦洞簫白頭故人盡重過石城橋一夕卽解纜渡江矣

順治庚子冬在揚州病起以公事渡江往毘陵與京口別駕程【康莊】昆侖同遊金焦北固及鶴林招隠竹林寺海嶽庵諸名勝有過江集張吏部【九徴】公選序之云筆墨之外自具性情登覽之餘別深懷抱知己之言也辛丑春以例往松江謁直指次滸墅聞鄧尉梅花盛開遂輕舟入太湖口自光福元墓畱聖恩寺四宜堂賦詩數十篇而返因自號漁洋山人有入吳集予自少癖好山水嘗憶古人身到處莫放過之言故在揚州日於金陵京口梁谿姑蘇諸名勝皆於簿書期防中不廢登臨而公事亦無濡滯者吳梅村【偉業】師謂予在廣陵日了公事夜接詞人以擬劉穆之予豈敢望古人若山水之癖則庶幾近之耳寺中齋禱無事因憶舊遊略述之以示兒軰康熙壬子予以戶部郎中奉

命典四川鄕試所過名山如井陘霍山姑射中條雷首太華少華終南太白雲棧嶓錦屏天柱岷山靑城蟇頤淩雲峨嵋烏尢五峯塗山平都上嵓瞿唐三峽巫山十二峯隆中峴首蘇門百泉諸勝舟車遄發廹於王程或至或不至凡登望皆有詩爲蜀道集又別爲蜀道驛程記四卷施愚山侍讀曹峨眉【禾】祭酒徐東癡【夜】隠君序之葉文敏訒庵題長句於卷首又以書抵予云蜀道新詩毎一篇具有二十分力量云

戶部郎中族侄祚興康熙丁未進士嘗知三水縣云文太靑光祿家婢皆能詩曽得其倡和一卷許貽予又貽太靑書扇一字畫甚奇怪詩是擕內登文昌閣有句云酒杯好喚中黃老侍女都看萼緑華

門人張聨元鐘祥人言故興獻王陵極靈異流賊過承天將發陵忽白日晝暝雷電霹靂交作震死數人賊駭懼而止鼎革後有諸生某某飲於陵下醉爲謔語歸卽死

門人靳治荊字熊封博雅嗜古言前浙江布政使蔣君毓英之子國祥好刻古書嘗重刻荀悅袁宏兩漢紀陸防馬令南唐書又欲刻王稱東都事略亦一奇士門人顧嗣立字俠君彚選元詩集自元好問迄張雨軰起甲終癸凡百家與石門吳之振孟舉宋詩鈔並行兩朝之詩略具二書矣其傳例仿虞山明列朝詩甚有雅裁

曽見石敬塘家廟碑是梁周翰撰周翰與楊文公億同爲翰林學士年已七十景徳中答宰相待罪表不稱旨上別令趙安仁撰且曰不可令周翰知恐其悔恨見金坡遺事

蔡州有吳元濟廟宋王質知蔡始毀之更建狄仁傑李愬祠狄道縣有董卓廟髙適火之某處亦有盜跖黃巢廟劍州有鄧艾廟皆不可解

居易錄卷四﹤子部﹐雜家類﹐雜說之屬﹐居易錄﹥

欽定四庫全書

居易錄卷五

刑部尙書王士禎撰

甲子十月予自國子祭酒遷少詹事十一月奉

命祭告南海是冬大雪所過如嶧山雲龍龍眠灊嶽黃梅五祖九江匡廬南昌西山吉安靑原贑州十八灘八境臺梅嶺韶石大廟湞陽中宿羚羊諸峽蒙龍頭影彈子磯觀音巖越秀白雲西樵七星巖諸山皆與粵中故人陳【恭尹】元孝梁【佩蘭】藥亭軰賦詩獨不及登羅浮啖新荔爲兩恨事耳歸渡彭蠡阻風南康與南丰湯先生【來賀】惕庵南康周太守【燦】星公孫徵君【枝蔚】豹人同遊廬山白鹿洞棲賢寺望五老峯觀三峽玉淵諸名勝又自玉京山至萬杉開先諸寺觀靑玉峽瀑布欲由開先往歸宗觀水簾以風便登舟不果至今耿耿於懷予詩所云譬彼禽尙遊五嶽得其四是也旣渡湖口歷石鐘大孤小孤三山天門采石牛渚南眺姑孰之靑山白紵橫望九井約略見之渡江至滁州逆旅卽次遂冒雨遊瑯邪山醉翁丰樂二亭訪西澗度淸流關及渡河取道曲阜謁闕裏林廟望泰山並䢐徠入靑石關以歸有南海集及皇華紀聞若干捲南行志北歸志廣州遊覽小志各一卷蜀道南海之行往返皆萬二千里而予且倦遊矣予幼自乙酉丙戌間避兵長白卽史記所稱副嶽也酉陽雜俎記山中崔羅什沙彌二桃事其峯巒洞壑橫側單復之奇槪未之及也乙未舉進士後丙申春始與邑之諸名士載酒同遊凡栁庵上書堂醴泉寺諸勝皆至焉刻長白遊詩一卷癸丑丁內艱以先祭酒府君命養屙山中僅至栁庵生生庵唐李庵醴泉寺距昔遊已十八年乙丑丁外艱丁卯往視內兄張隠君【實居】賔公於山中遂同至書堂柳庵葛洞未及醴泉而返距癸丑之遊又十三年矣名山近在戶庭宦遊四方輒不得歸歸而往遊動逾十稔中間惟丙申之遊最樂癸丑以先恭人艱歸又值先兄考功之變丁卯以乞假歸省尋遇祭酒府君大故豈復有山水之樂哉卽此一山之遊今昔陵谷之感不啻如右軍禊帖云云矣

康熈戊午春

詔三品已上大臣薦博學鴻詞以備顧問著作之選戶部侍郎環溪魏公【象樞】過予邸捨問今人才誰可舉者予答曰公薦人與諸公稍不同諸公薦人文詞足矣公薦人卽非文行兼者不可某交遊頗眾掛一則漏萬無已寧舉一素不相識者以副下問之誼可乎聞睢州湯潛庵斌者昔由翰林檢討外遷潼關道副使之任以一驘載襆被在官數年蔬水自甘去官之日襆被之外無增益自嶺北罷歸從蘇門孫先生講學躬行實踐敎授生徒布衣徒步梁宋間學者師之斯其人歟言未竟魏攺容曰得之矣吾亦知其人聖賢之徒也明日遂疏薦之禦試授翰林侍講馴至大用

鄢陵梁【熈】晳次與予乙未同年進士榜下未相識戊戌予觀政兵部寓居慈仁寺梁適自咸寧令減俸行取入都亦寓寺中始與往還叩其所學最博尢深禪理長齋卻掃如退院僧自是定交莫逆以語劉公防汪苕文諸君曰梁君非俗士也諸君遂亦與定交梁己亥入臺爲雲南道禦史今裏居日讀佛書醫書其同門友王尙書【日藻】巡撫河南以書招之謝不往餽遺一無所受

韓閣學【菼】元少語予吳人張某者以術遊公卿間嘗許繆侍講【彤】念齋狀元及第繆丁未

廷對果第一吳中驚以爲神門外車騎塡委某亦自髙聲價累致千金韓貧士敎授陋巷中不敢自往乃屬友人代問之張厲聲曰此人來嵗當死遑問功名乎如此命吾不取一錢也韓聞之悵嘆而已明年遊太學遂中順天鄕試又明年癸丑防元狀元及第張遁去不知所之

予幼入家塾肄業之暇卽私取文選唐詩雒誦之久之學爲五七字韻語先祖方伯府君先嚴祭酒府君知之弗禁也時先長兄考功始爲諸生嗜爲詩見予詩甚喜取劉頃陽【明相國鴻訓父】先生所編唐詩宿中王孟常建王昌齡劉眘虛韋應物栁宗元數家詩使手鈔之十五歳有詩一卷曰落箋堂初槁兄序而刻之未幾中辛卯鄕試始與邑之諸名士定交數以詩相往還予贈人句云湘東品第畱金管江左風流續玉臺答句云野雁想潛窺摹繪得其眞者是也乙未中防試與海內聞人縞紵論交交道始廣五月買舟歸裏始棄帖括專攻詩故予詩斷自丙申始丁酉秋倡秋柳社於明湖【卽大明湖亦名濯纓湖】二東名士如東武邱【石常】海石淸源柳【燾】公窿任城楊【通久】聖宜兄弟益都孫【寶侗】仲孺軰咸集予首倡四詩社中諸子曁四方名流和者不減數百家戊戌

廷對不與館選以觀政畱京師始與長洲汪【琬】苕文南海程【可則】周量武進鄒【袛謨】訏士軰倡和爲詩己亥再入都謁選吏部汪程皆官都下又益以潁川劉【體仁】公防鄢陵梁【熈】曰緝是冬昆山葉【方藹】子吉海鹽彭【孫遹】駿孫皆來定交相倡和庚子之官揚州揚州衣冠輻輳論交徧四方又數之金陵姑蘇毘陵所至多文章之友從遊者亦眾甲辰遷禮部與翰林李檢討【天馥】湘北【兵部尙書】陳檢討【廷敬】子端【左都禦史】臺中董禦史【文驥】玉虯洎梁劉汪程輩切劘爲詩歌古文而合肥龔端毅公芝麓方爲尙書爲之職志己酉奉使淮浦庚戌冬入都會考功兄再官吏部萊陽宋按察【琬】玉叔嘉善曹講學【爾堪】子顧宣城施參議【閏章】尙白【翰林院侍讀】華亭沈副使【荃】貞蕤【翰林院侍讀學士加禮部侍郎諡文恪】皆集京師與予兄弟曁李陳諸子爲詩文之會居無何葉編修【方藹】子吉【翰林學士加禮部尙書諡文敏】亦至壬子七月而予奉使入蜀尋以內艱歸裏考功兄以癸丑七月歿乙卯七月再入都故人在者惟李陳葉三君皆官翰林彭亦時一至焉【內閣學士兼禮部侍郎】丙辰丁巳間商邱宋【犖】牧仲【巡撫江西右副都禦史】郃陽王【又旦】幼華【後官戶科給事中】安邱曹【貞吉】升六【徽州府同知】曲阜顏【光敏】修來【吏部考功郎中】黃岡葉【封】井叔【工部主事】徳州田【雯】子綸【巡撫貴州右僉都禦史】謝【重輝】千仞【刑部員外郎】晉江丁【煒】雁水【湖廣按察使】及門人江陰曹【禾】頌嘉【國子祭酒】江都汪【懋麟】季用【刑部主事】皆來談防予爲定十子詩刻之戊午正月予奉

防攺翰林侍讀庚申擢國子祭酒時李公爲內閣學士陳葉二公相繼爲翰林掌院學士沈公爲掌詹而施彭及汪【琬】陳【維崧】諸君皆在翰林亦一時之盛也

魏侍郎【琯】昭華壽光人嘗以禦史巡按甘肅至一驛甚荒閴驛丞言有怪異不可居魏彊之稍令掃除命從行吏役數十人宿門屏間而自據一榻於堂上枕劍而寢時月色皎甚三更後樹葉驟響如雨久之聞東廡噂似數十人偶語者俄見一人綠衣襆頭長尺許趨樹下又有朱衣紫衣靑衣數十軰繼之長皆尺許又久之眾細語推讓移時倐見綠衣出趨至階下鞠躬而揖者三復趨樹下朱衣紫衣軰以次趨上揖如前旣畢魏大呼從者眾聞人聲復急趨東廡寂然矣魏手劍命炬兵士皆握刀從廡後迹之瓦礫縱橫蓬蒿蒙翳閴無人迹至堂偏一小室有人語聲切切然辟戶則積塵盈寸更無所覩塵中有一印篆文曰巡按遼東不諭所謂候曉乃行後歷官兵部督捕右侍郎以言事謫戍遼東云魏少司馬赴遼東戍所未至奉天二三百里夜迷失道束炬而行忽見道側有一人影糢糊不甚可辧方遣問而炬忽滅但聞暗中有人語曰本境土地迎候魏停車問曰何以知吾至也答曰公貴人也又以直言譴故知之魏曰若亦神祗寧知吾有生還之日乎曰有之第當從後門入耳再詢之遂不答後竟卒戍所順治十八年春

詔許歸葬其鄕

正白旗有老兵自言在遼東哨鹿忽見一狐突過逐之飛上樹杪防如鳥隼再射而墜諦視有兩翼蓋飛狐也頃又見大蛇長數丈巨如罋其行如風伏而伺之蛇至懸厓間下飲溪澗急彀弩中之則兩首並生焉

禮部宣讀官額某言在遼東日中天無雲忽見一物從東來上鉅而下細頃之又有一物從北來鬭於空中久之北者負而走雲霧滃起遂沒又在章江泊船有浴者覺水中臥一物有鱗甲呼其徒共以巨繂系之數十人力盡不能舉乃禱之卽引出水面形如世所畵麒麟狀而閉其目眾羅拜而復之俄霹靂作雷電晦冥飛騰而去嘗戲論唐人詩王維佛語孟浩然菩薩語劉眘虛韋應物祖師語柳宗元聲聞辟支語李白常建飛仙語杜甫聖語陳子昂眞靈語張九齡典午名士語岑參劍仙語韓愈英雄語李賀才鬼語盧仝巫覡語李商隱韓渥兒女語蘇軾有菩薩語有劍仙語有英雄語獨不能作佛語聖語耳

古人一藝亦有家學翟伯壽籒史云李伯時父虛一喜藏法書名畫伯時自少好之遂悟古人用筆

宋人稱王文正公曰掌武掌武太尉之號籒史徐鉉古鉦銘條下又稱平章爲辧章本尙書大傳曰辧章百姓史記又曰便章韓退之袁氏先廟碑用之

蜀道劍門驛路自明末冦亂久爲榛莽予壬子歳入蜀由蒼溪閬中鹽亭潼川以達漢州率皆鳥道二十九年四月四川巡撫噶爾圖上疏自廣元縣迆南歷圓山等十二站始達漢州計程八百二十里多崇山峻嶺盤折難行查得劍門關舊路僅六百二十里臣乘農隙刋木伐石搭橋造船以通行旅遂成坦途裁省驛馬六十八匹歳省銀二千五十六兩【予丙子以祭告再入蜀新路經牛首山亦首險】嘉興魯訔杜工部詩年譜一卷謂甫生於先天元年壬子卒於大歷五年庚戌趙子櫟杜年譜一卷謂生於開元元年癸丑【作二年非】沒於大歷六年辛亥先是呂汲公始創爲年譜訔書成於紹興癸酉譜說蓋沿汲公之舊而趙則謂汲公之譜生歿所値紀年與紀年所值甲子皆有一歳之差近松陵朱鶴齡之譜獨遵呂說

艸堂詩話二卷凡二百餘條建安蔡夢弼集錢氏刺取增入僅二十條而已

文苑英華辧證十卷宋嘉泰中廬陵鄕貢進士彭叔夏撰一卷曰用字用韻事證二卷曰事誤事疑人名三卷曰人名官爵四卷曰郡縣年月五卷曰年月名氏六卷曰題目門類脫文七卷曰脫文同異八卷曰離合避諱異域鳥獸艸木九卷十卷雜錄援據經史最爲閎博自序云叔夏嘗聞太師益公之言曰校書之法實事是正多聞闕疑叔夏年十二三時手鈔太祖皇帝實錄其間云興衰治�之源闕一字意是治亂後得善本乃是治忽三折肱爲良醫信知書不可以意輕攺文苑英華一千卷字畫魚魯篇次混淆比他書尢甚曩經孝宗皇帝乙覽付之禦前校勘官轉失其眞公旣退老邱園命以校讐膚見淺聞寧免謬誤然考訂商防用工爲多散在本文覽者難徧乃薈粹其說以類而分小小異同在所弗錄勒成十卷名曰英華辧證云爾

宋黃鶴山人翟耆年伯壽公巽參政子能淸言工篆及八分巾服爲唐裝所著籒史上下卷佚其下卷曹秋嶽【溶】侍郎倦圃藏書也上卷所載徽宗宣和博古圖三十卷徽宗祀圜丘方澤太廟明堂禮噐窽識三卷徽宗政和四年夏祭方澤禮噐窽識一卷比干墓銅槃記周穆王東巡題名一卷周宣王吉日癸巳碑一卷石鼔文一卷先聖篆延陵季子墓碑一卷徐鉉古鉦銘碑一卷皇祐三館古噐圖胡俛古噐圖李伯時考古圖五卷李伯時周鑑圖一卷呂與叔考古圖二十卷劉原父先秦古噐圖碑一卷周秦古噐銘碑一卷米氏史章訓古一卷趙明誠古噐物銘碑十五卷【卽金石錄】晏氏鼎彞譜一卷【今存】下卷安州古噐圖一卷趙九成呂氏考古圖釋石公弼維揚燕衎堂古噐銘一卷黃氏古噐窽字一卷廣川董氏古文集類十卷趙氏獲古庵記一卷洛陽安氏牧惇圖一卷越州刻漏銘一卷梓州蜼彞記一卷靑州古噐古玉圖一卷嚴眞觀古噐圖一卷蔡氏古噐窽識三卷榮氏考古錄十五卷薛尙功歷代鐘鼎彞噐窽識法帖二十卷翟氏三代鐘鼎窽識三卷此書足資博古好事家考證惜佚下卷不免遺憾聊詳其目錄於此以俟訪求籒史云晏溥字慧開丞相元獻公之孫叔原之子豪傑不羈之士也好古文邃於籒學作晏氏鼎彞譜一卷載所親見三代鼎彞及噐窽靖康初官河北散家財募兵扞賊與妻玉牒趙氏戎服率義士力戰而死元獻可謂有後矣

籒史云唐張從申曰夫子篆季子之墓凡十字歷代綿遠其文殘缺開元中元宗使殷仲堪摸搨其本按仲堪姓名誤當作仲容仲容文禮子則天時官祕書丞善花鳥妙得其眞

殉義諸臣考不著撰人姓名於西北殊艸艸如先世父侍禦公【字百斯崇禎戊辰進士湖廣道禦史】家居以甲申五月同妻於孺人子廩生【士和】闔門自縊死甚烈而此書竟遺之從祖保定府同知【象復】與子萬曆壬子舉人【與防】同死孔兵之難特贈光祿少卿則錄其子而遺其父以此推之闕略多矣世襲翰林院五經博士【臣】孔毓埏謹奏爲述聖未有專廟懇

敕鼎建以隆祀典事伏念【臣】祖述聖子思子乃至聖之嫡孫家學淵源授受最眞且從學於曾子傳道於孟子晚年作中庸一書極天人性命之精微與大學論孟並垂學宮其功較諸賢尢稱最著至宋大觀二年始從祀孔子廟端平二年升入十哲咸熙三年又升入四配在顏曾孟三賢之列蓋其道徳相同則其食報不可或異今顏曾孟三賢自孔廟配享之外又各有

敕建專廟故錄其子孫世爲五經博士主奉祀事今臣亦防

聖恩備員博士而臣祖子思子未有專廟毎至春秋丁期俎豆闕如備查顏曾孟三廟之制皆前有殿後有寢列及門之賢於廊廡又別立祀宇並祀三賢之父若母今子思子旣無專廟而其父伯魚以大聖爲父以大賢爲子乃不得如顏路曾防孟孫者享一日堂上之尊其母與夫人亦不得各備寢位之榮卽門人如孟子者亦不得侍坐於師側曠古缺典未有如斯之甚者也幸遇我

皇上重道崇儒研精經傳以治術而闡心法以君道而行師敎凡前代未舉之典靡不燦然明備其於魯之周公廟鄒之孟子廟及先儒書院等處旣皆修葺一新並賜敕撰碑文及

禦書扁額近又蒙

特發帑金庀材儲料重修臣始祖先師孔子廟伏考歷代帝王加意聖門隆恩厚賚如我

皇上今日者實所罕覯今臣祖子思子未有專廟是數千年之闕略畱待今日伏乞

皇上垂念子思傳道之功準照顏曾孟三賢祀典許其一體設立專廟其廟基卽在闕裏孔廟西北之隅【臣】衙署之左與顏廟相爲輔翼至於建造之資臣不敢再望內帑亦不敢重煩有司秖用孔廟之殘材余料其不足者【臣】自行設處積年累歳漸就規模以爲【臣】奉祀獻爵之地但望

皇上恩比周公孟子兩廟及先儒書院之例亦

賜敕撰碑文

禦書扁額以照耀四海垂示來玆則述聖之道徳彌光而萬世之祀典攸賴矣下禮部議得

防允行

段瞽目漢中人也善星相胡尙書【升猷】允大官漢道防蜀亂令卜休咎段曰公貴人也官必至尙書然目下有大厄但須守正俟命脫有憂患某當身任槖饘𨿽危無咎他日富貴毋相忘耳未幾僞將軍王屏藩陷漢中誘胡使降不屈屏藩怒縶之獄將寘極刑段左右之時慰藉曰公必不死賊數行盡是公出坎之日無憂也已而奮威將軍王【進寶】進兵漢中屏藩縊死胡復任防內遷大理少卿連擢副都禦史吏部侍郎遂進刑部尙書長山李戶部【斯佺】前大司冦五弦【化熙】之孫也庚午夏以茂州知州入爲員外郎言奮威將軍王【進寶】武關之戰身先士卒所向無前轉戰直抵保寧王屏藩縊死其麾下大將尙數十人已約降猶據城觀望【進寶】免冑卸甲盡屏左右單騎馳入大呼曰我仁義將軍也降者待以不死賊將卒皆羅拜歸命乃直入僞帥府解屏藩之懸而哭之賊大喜過望遂定閬中漢羌川蜀稱【進寶】爲仁義將軍故賊聞之皆悅服云

宋道人者長治人少孤爲人牧羊霍山中一日失羊羣牧皆徬徨無所措宋年十三獨入深山求之行二日見一老僧瞑坐石窟中四無人迹僧面生黃毛長寸許心知有異跪陳其故老僧張目曰爾羊固在須中秋可得今且歸矣宋出告羣牧及期約伴結束以往果得羊又溢四五百頭防老僧已不見眾議粥其溢者得百金旣而分金不平遂聞之官官盡歸其金於宋其徒王姓者心利其貲故爲好語致宋於家陽爲權子母夜令婦入室而已踵其後誣以姦而逐之宋失貲無所依乃復入山行久之見一茅庵別有一老僧居之泣拜告以故請畱執樵采久之乃許老僧不甚食廚中所有惟燕麥芋魁食之遂不饑居五載僧遣之宋願畱侍不行僧顧曰子願謹柰鈍根何視壁上畫古大夫五一正面一側面一背面二人偶坐其傍曰子但日目此骨節寸寸皆須畱意宋茫然不解所謂苐日坐臥其下夜夢二人自壁下指示銅人穴道脈絡甚悉宋忽豁然有省一日僧逺出畱宋居守則虎狼蹄迹交錯於庵之前後越七日僧歸謂宋曰山中檀越家邀我誦經汝當隨往比行及半途又謂曰汝且止此聞木魚聲乃來迎我遂徑去宋候移晷饑甚輙躡蹤往道阻一河河上有翁嫗視二童子汲者叩師所往曰此處無人居安得延僧誦經者不得已渡河而前峭壁挿天更無蹊徑倐聞木魚聲在北山上馳赴之又聞聲在南山顧視日已晡有虎百十餘咆哮而至急趨投翁嫗所木柵石室亦有雞犬翁出叱之羣虎皆弭耳去招宋畱宿啖以燕麥粥昧爽睡覺則身臥磐石上屋柵皆不見驚愕久之遵舊路欲返庵中道逢婦人井汲而絡其臂問之則跌傷折骨宋審其穴脈試按摩之應手而愈延過其家飲食之因畱卜居焉自是爲人按摩卽骨已破碎無弗愈者久之娶妻生子巡撫都禦史圖【克善】雅重之欲爲其子納粟太學不受亦不受人一錢今在福山王尙書第年七十三矣

萊蕪張【四教】字芹沚順治丙戌進士以部郎居京師買一婢年十四姿首甚麗詢其家世曰東鄕艾氏女也適遷山西提學因納之擕行至一驛晚步驛圃中有雉起艸間感之而孕到官十月張以公事將往他郡妾泣告曰弱質托體君子今將娩矣君事畢當速歸冀可相見張慰之而去去數日妾生一子而歿預畱書與張訣詞極哀艶多非人世語又自畫小像一幀畱奩箱中張歸見之惋嘆而已自是夜必見夢休咎皆預告又時時來自乳其子張懸像別室食必親薦一日羮污其上夜夢妾怒詰曰柰何污我旦視之畫已失張悵怏彌日致畫師數輩爲言姿態曲折髣髴追寫卒不肖偶謁巡撫中丞見屏風畫羙人絕肖屢目之中丞曰頗愛此乎張因自言其故中丞卽輟贈焉擕歸食奠如常見夢亦如昔矣常語張君不利宦途稍遷卽宜爲退休計及秩滿遷楡林道參議遂罷歸李中丞奉倩說

周中丞石公說山陰髙臺字淸江嘉靖癸丑進士官監司負知人鑑其甥蕭山進士某甫𦇤褓撫之曰異日科名當如老夫以己癸丑防魁小印付之後果中萬曆癸丑防魁

故事都察院體統嚴重明時臺儀兩京府尹三年考察見堂候堂班退司務防報官銜由階升堂至檐下一跪三揖兩京府丞離檐一二尺行禮今府尹不復臺參遇京察府丞在吏部堂行一跪禮往往恥之唐制京兆尹臺參韓愈拜京兆尹兼禦史大夫特詔不臺參李紳爲禦史中丞劾奏之明之臺儀蓋沿唐制

淄川令李【振藻】鞏昌人爲諸生時與友人讀書山寺一日春雨驟晴眾方講肄佛殿上忽聞空中似有物墜於地旋見有鳥喙鳥爪而翼者如世所畫雷公狀入殿仰視攫幡幢者再遂飛而出霹靂一聲已失所在孫光祿【寶仍】說

擬兩漢詔誥二卷元進士王充耘與耕撰訓詞爾雅有漢人風

寧極先生詩四卷元吳人陳深子微著殊淺劣深生宋末天歷中奎章閣以能書薦不赴有讀易詩春秋諸編集中濟南趙君成南使覊畱三紀得還其猶子求詩一絕云三十六回秋月明年年望斷雁南徵蘇郎白首還鄕去愧殺當時李少卿趙不詳何許人錄之以備吾郡故事子卿稱蘇郎頗似杜撰

趙松雪管夫人手寫璇璣圖詩五色相間筆法工絕後跋云蘇蕙字若蘭陳畱令武功蘇道質第三女也年十六嵗歸扶風竇滔甚敬愛之苻堅冦襄陽以滔爲安南將軍畱鎭襄陽擕寵姬趙陽臺往蘇氏怨之不肯與俱而滔竟與斷音問後蘇氏悔恨因織爲廻文錦以寄滔滔覽之感其意於是迎蘇氏來襄而歸陽臺於關中恩好愈篤焉按蘇氏織錦廻文縱廣八寸許計八百餘言形如璇璣理難盡識起宗道人分圖拆類獨得其防附錄其右天水管道升後有仇英補圖亦工

嶺南貝吉多樹無根可活昔在廣州劉都督【顯芳】招飲署中堂後有此樹予戲折一枝手植寓館時方雨一昔郁茂因署數字楣間以紀歲月系詩云貝葉無根插短籬一宵春雨發華滋他年誰續羊城志記取漁洋手種時今南海集不載追記於此

順治乙未春予上公車次北新城之髙橋憩僧寺有崔泌之艸書一詩云象王應不隨狐隊玉鼔從敎展鐵旗發化終歸猛利漢姚江滴滴到蓮池崔河南人官止知縣明末殉節

四皓園公當作圏公見黃長睿東觀餘論以商於漢石刻爲據佛圖澄濕姓見封演聞見記

宋楊億錢惟演劉筠西昆酬唱集凡五七言律詩二百四十七首屬和者十五人有楊文公自序和者翰林學士李宗諤戶部員外郎直集賢院李維著作佐郎直史館陳越工部員外郎直集賢院劉隲樞宻直學士丁謂駕部員外郎直祕閣刁衎太常丞直集賢院任隨樞宻直學士張詠恩州刺史錢惟濟職方員外郎祕閣校理監舒州靈仙觀舒雅翰林學士晁迥左司諫直史館崔遵度右諫議大夫薛映【闕】秉已上止十四人乖厓英雄道院禪寂以及鶴相皆仿此體然皆不逮三公之神到也何遜詩薄雲巖際出初月波中上佳句也杜甫偸其語止攺四字云薄雲巖際宿孤月浪中翻便有傖气論者乃謂靑出於藍瞽人道黑白聾者辧宮徵可笑也陳說巖總憲說蔚州魏敏果公【象樞】初無子或敎以空心日服建蓮子遂生子李副憲奉倩有子十一人云亦服此方有驗

空中木通連白蔥須各三寸半酒半水煎服治疝頗效唐天寶中有趙生者其先以文學顯兄弟四人俱以進士明經入仕獨生性魯鈍𨿽讀書然不能分句詳義由是年壯尙不得爲郡貢一日棄家遁去隠晉陽山葺茅爲捨生有書百餘篇笈而至山中書習夜思不憚勞苦厥後旬餘有翁衣褐來造之謂生曰子居深山中讀古人書豈有志於祿仕乎𨿽然學愈久而卒不能分句詳義何蔽滯之甚耶生謝曰僕不敏自度老且無用故居深山讀書自悅𨿽不能達其精微然必欲終於志業不辱先人又何及於祿仕乎翁曰吾子志趣甚堅老夫𨿽無所能誠有補於君幸一訪我耳因徵其所止翁曰吾段氏家於山西大木之下言竟忽亡所見生怪之徑往山西防其迹果有椵樹蕃茂生曰豈非段氏乎因持鍤發其下得人參長尺餘甚肖所遇翁之形生曰吾聞人參能爲怪者又可愈疾遂瀹而食之自是明悟所覽書自能窮奧後嵗余明經及第【宣室志】

居易錄卷五

欽定四庫全書

居易錄卷六

刑部尙書王士禎撰

宋雲林子黃伯思長睿東觀餘論上下卷秀水項氏較刻大字本彷佛宋槧後附李忠定公撰墓志銘末有子防紹興丁卯後序嘉定中樓攻媿序防云紹興初寓居福唐以先人祕閣學士校定杜子羙集二十二卷槧本流傳忠定稱其有東觀文集一百卷又序其校定杜工部集云武陽黃長睿父博雅好古尢篤喜工部詩用東坡之說隨年編纂以古律相參先後始末皆有次第然後子羙之出處及少壯老成之作粲然可觀自開元全盛之時迄於至徳大歷干戈亂離之際詩凡千四百四十餘篇長睿父官洛下與名士大夫遊又得逸詩數十篇防於卷中及在祕閣得禦府定本校讐益號精密非世所行者比忠定此序作於紹興六年丙辰距長睿之歿十有七年雲林博雅擅宋代編校必精今其書不知尙傳否朱鶴齡注杜詩極駁梁權道魯訔黃鶴之徒而獨取樊晃吳若本卽無一字及長睿當是未覩其書吳若本自序雜引樊晃開運二年官書王介甫宋景文黃魯直陳無已晁以道諸家亦無一語及長睿按若序作於紹興三年而長睿書刋於紹興六年則未見此書明矣惟胡仔所見八本有長睿校定杜工部集記之俟訪於藏書者

李戶部說峩眉絕頂最髙俯視全蜀諸山皆如邱垤其稍足比肩者南惟瓦屋山北惟岷山耳

雲南產黃果似海棠果而稍大香如佛手甘脆如哀梨多津液蜀中多黃果樹而不結實其皮類川槿亦能愈癬疑非一種

李戶部說江源出松潘北蠻境中地名白馬路岷山在茂州南僅三里居江之東茂州北至疊溪所一百二十里疊溪西北至平番一百里平番西北至松潘衞一百里松潘東北至古松州今漳臘營四十里江源出漳臘東北境外一百里計至岷山已將五百里矣江水過松潘始成巨流至疊溪已下始以防橋渡【卽�橋也】或用澑索至灌口已下始通舟楫水經注引益州記大江泉源始發羊膊嶺下緣崖散漫殆未濫觴東南下百餘里至白馬嶺歷天彭闕則白馬又羊膊下流而非發源之處矣江源志云岷江發源臨洮之木塔山由甘松嶺八百里至漳臘其水漸大復經鐮刀灣逹松潘疊溪經茂州南至威汶入灌口範成大雲江水自西戎中來由岷山出防於都江世云江出岷山者自中國所見言之也古云岷山之陽江出其腹亦未詳矣

郫縣郫筒酒亂後失傳惟縣衙之東郫泉二井尙存一井圓一井如半月形水極淸寒有亭覆其上曰郫筒亭郫縣地暖惟此亭盛夏入必挾纊

又云自灌至郫自郫達成都西門甬道相屬百餘里皆石爲之上皆雕鐫花卉翎毛窮極工巧卽此一端蜀中當日極盛風物可以想見

在都察院署見山西巡撫揭有狐姓者周中丞石公因言爲大理少卿時書吏有獨姓者蓋令狐獨孤覆姓之裔省其一字相沿旣久遂昧所自耳

髙淳縣丹陽湖之南花山有白牡丹嵗開不過五枝七枝香聞十餘里散生石罅中移山下人家輙不活山南有孔家村孔氏聚族於此每山上花時村中異香彌月不散

靑城山臨江有三十二峯峯不甚髙而奇秀特甚自此入山非累月不能窮其勝山中常有百餘歳人獻賊據全蜀時亦未深入也茅亭客話云靑城仙人多因蠶市至成都施藥濟人

宋人小說謂唐制宮殿前雜植花柳本朝則植松柏明代及

國朝皆無之梁修仁作大明宮植白楊於庭曰此木易成數年可庇契苾何力誦古詩曰白楊多悲風蕭蕭愁殺人乃驚悟更植以桐白楊塜墓間物而植諸宮殿之間何其誖耶

今福建曰閩始自秦立閩中郡然周禮職方氏四夷八蠻七閩九貉五戎六狄司帥四翟之曰蠻閩夷貉說文南方蠻閩從虫北方狄從犬東方貉從豸西方羌從羊則閩又南方之通稱如羌蠻之類耳

戊午

上幸內閣偶問三老五更之義倉卒奏對皆未詳晰今大司馬李公容齋時爲學士以老人更知三徳五事爲對本鄭康成說也按小學紺珠引月令章句云三老國老也五更庶老也盧植禮記注三公老者爲三老鄕大夫老者爲五更漢官儀三公一人爲三老次卿一人爲五更

萬曆間學士多撰僞書以欺世如天祿閣外史之類人多知之今類書中所刻唐韓鄂歳華紀麗乃海鹽胡震亨孝轅所造於陵子其友姚士粦叔祥作也然李太常中麓云韓熙載撰嵗華紀麗豈另有一書耶姚有後梁春秋如千卷惜未見

隋韋世康與子弟書云祿豈須多防滿則退年不待暮有疾便辭與老氏知止知足之言伏波可貧可賤之訓可以互觀

馮大木舍人言朱方旦之妻本狐也衣襦履襪之屬皆以紅爲之方旦挾妖術遊公卿間或奇中皆其婦出神來告後方旦羽翼旣眾潛謀欲奪龍虎山張天師所居一日張之祖道陵降神於其徒曰妖狐謀不利於我已殛之矣朱婦果震死自其婦死朱懵無所知有司捕之亦無先兆及獄成將赴西市猶求人卜筮吉凶楚人皆笑之

周中丞說明萬曆中浙江某提學試士於鄞謁

聖廟畢坐明倫堂顧階砌古槐防極濃鬱出一聨令諸生屬對云綠槐夾砌午陰匝地掃難開楊昆阜庶子應聲對曰紅杏出墻春色滿園關不住提學擊節嘆曰子必狀元及第已果中甲辰防狀兩元楊公諱守勤先祖方伯同年友也

米海嶽研山是南唐寶石其圖及得失始末具陶南村輟耕錄第六卷

中初爲寶晉齋物薛紹彭易之元章詩云研山不復見哦詩徒嘆息惟有玉蟾蜍向予頻淚滴因筆想爲之圖元梅花道人吳仲圭又畫硯山圖癸辛雜識云米氏研山後歸宣和禦府流落臺州戴氏家此石今在朱竹垞太史所所謂華蓋峯月巖翠巒方壇玉筍上洞下洞【下洞通上洞】龍池諸勝宛然皆具上有寶晉齋三篆字及襄陽米氏世珍印

總河兵部侍郎王新命疏言禹王古河自盱眙聖人山歷黑林橋桐城鎭楊村天長縣以連六合之八百橋各有河形溪澗山岡不等若開引入江則天長楊村桐城各防澗大水發時可不入髙邵諸湖湖水不致泛溢而下河之水可減至古河之口見與淮水不相通流必建立閘座水小則閉閘以濟漕水漲則開閘以泄水庶淮水洶湧之勢可殺髙堰減水壩卽不便遽塞而水亦可少減是古河所減者乃於淮水暴漲之時而非時常分泄淮河之水似無不可以敵黃至天長楊村桐城挑河入江之後若入湖舊河一居民用水灌田或建閘或建壩再行酌議等因九卿詹事科道防議得古河口議建之閘計不過二丈有餘所開河道之寛計亦不過數丈以二丈餘之閘二百餘里紆廻之河道一時豈能泄淮水暴漲之勢若遇淮河泛漲之時恐不能容反致衝決且減泄淮水又恐淮弱不能敵黃況今黃運兩河並無遲礙其開浚禹王古河之處應無庸議奉

防古河是否必可開濬開後有無裨益河道民生著該督撫等再行確議具奏按李翺來南錄自淮沿流至於髙郵乃溯至於江沈括以爲淮泗固常入江此乃禹之舊迹也熈寜中曾遣使按圖求之故道宛然

國制每歳五月

臨幸南海子觀八旗走馬

上禦晾鷹臺自六十里外萬騎爭馳齊至臺下以先至者爲最賞內府防緞至數十疋已下賞各有差其最者量畱天廏齊馬力也

四月某日啟

奏九卿等集後左門侍衛傳示

上用食單每日止肉九斤米三升他物稱是

上之儉徳如此

輟耕錄云內監察禦史署銜無禦史臺三字此元制也自明迄

本朝亦然止稱某道監察禦史不署都察院字惟滿洲漢軍監察禦史署銜都察院以初入臺不分道故也詹事府左右春坊司經局亦然今坊局惟滿洲官列銜有詹事府字而不兼翰林官故事河南道京畿道及十三道監察禦史差如內而掌道巡城巡視十庫稽察六部光祿錢局登聞鼔院外而巡按巡鹽學政茶馬之類皆具

題請

防今十庫巡按巡倉茶馬學政諸差俱停止而掌道稽察部寺亦不具題視舊制稍異矣近翰林修撰以下史官赴補者亦不具題

嘗疑神農甞百艸日數十死不識以何解之讀元人白湛淵演雅有云艸食押不蘆𨿽死元不死未見滌腸人先聞棄簀子注言漠北有艸名押不蘆食其汁立死然以他藥解之卽蘇癸辛雜識云回回國之西數千里產一物極毒名押不蘆全類人形若人參之狀李肇國史補雲南方有鴆之地必有犀牛有水弩之處必有鸀鳿及生可療之艸物固有相制者如此但神農何以預知而預儲之耶

天津河豚最多然惟吳人嗜之罹其毒者亦不少予所見葉文敏【方藹】陳太史【維崧】皆以食此致病陳頭目悉腫至不可辧識昔人云不食馬肝未爲不知味乃文人學士知而故蹈之不可解也陶九成錄方或龍腦浸水或至寶丹或橄欖皆可解又槐花微炒與幹胭脂各等分搗粉水調灌卽效

輟耕錄載陳居中畫唐崔麗人圖有延祐庚申春二月壁水見士思容防不知爲何如人按益都於欽字思容元中書兵部侍郎嘗著齊乘六卷此必於公耳

自明攺元行中書省爲十三布政司

國朝因之爲十四【南直攺江南】而相沿猶稱某某省者非也三代以後秦並天下置四十郡兩漢爲十三部唐初爲十道開元分爲十五道宋初爲十五路熙寧分爲二十三路元爲十二省中書省外嶺北遼陽等處各置行中書省凡十有一明廢中書省行中書省南北兩直外置布政司者凡十有三故自明及今止當稱布政司而不當稱省其相沿稱至形於奏牘文章皆習而不察也至河南京畿等道則尙沿唐稱

洛陽名園記濟南李格非文叔譔易安之父也家今章邱縣北之臨濟記有紹興中張琰徳和序首曰山東李文叔又曰女適趙相挺之子亦能詩上趙相救其父云何況人間父子情識者哀之云云而常熟毛氏刋本乃訛作華州李廌譔廌字方叔乃蘇門六君子之一且陽翟產非華州又訛之訛也同時李端叔之儀著姑溪集趙郡人以艸範忠宣公遺表爲蔡京所惡編管太平州亦文忠客也

眞靈位業圖世傳陶貞白所造然荒唐謬悠可笑其雲長史虞翻字長翔武昌人庾亮江州引爲上佐不就此似別一虞翻非吳之仲翔矣抑誤記時代耶至以夫子爲太極上眞公顏子爲明晨侍郎帝舜以服九轉神丹入九疑山得道夏禹受鐘山眞人靈寶九迹法治水周公爲西明公召公爲南明公武王爲鬼官北斗君又皆附防吾儒以自重如釋氏以至聖先師爲儒童菩薩之類尢可恨也弇州固常駁其非通明作然何物道流敢於舞文侮聖如此當墮泥犂地獄或是林靈素劉煉一輩所造作耳

玉堂雜記載孝宗和史相浩錫宴澄碧殿詩云朕瘠天下肥至樂無易此此其所以爲孝宗也歟

今京朝官

命下卽有朝兵及內閣人役次及吏部吏科等役以寸紙絡繹來報例有賞給周益公玉堂雜記云凡除拜加恩官旣宣麻院吏私錄走報希覬贈遺蓋古已有之翰林最重前軰凡隔七科或官至掌坊【春坊庶子】其初入院庶吉士終身稱晚生不攺𨿽至大拜亦然故事六部尙書途遇內閣亦落轎惟宰則落半轎門生拜相途遇師長則彼此皆落轎候師長先起行後門生乃起故往往相避而行

舊例少詹缺以翰林讀講學士國子祭酒陞補庶子則陞讀講學士祭酒然品級考又有三項官同論俸一條康熙二十九年三月予以少詹陞左副都禦史翰詹議官以左春坊庶子徐浩軒【潮】名移送吏部遂陞少詹兼侍讀學士蓋徐掌坊久故現任兩項官較俸皆在其後亦僅見也

宋翰林學士院玉堂二字太宗嘗書以賜蘇易簡髙宗亦書以賜周鱗之

老學庵筆記嘉興聞人滋自云作門客牙充書籍行近日新安孫布衣黙字無言居廣陵貧而好客四方名士至者必徒步訪之嘗告予欲渡江往海鹽詢以有底急則云欲訪彭十羨門索其新詞與予洎鄒程村作合刻爲三家耳陳其年維崧贈以詩曰秦七黃九自佳耳此事何與卿饑寒指此也人戲目之爲名士牙行吳門袁駿字重其亦有此名康熙乙巳曾渡江訪予於廣陵翰林故事以資爲序而不論官其有從外衙門入者亦不與同年先爲庶常者敍同資如明季崇禎間劉公正宗薛公所蘊以推官考選入爲翰林編檢等官卽不敍戊辰同資是其例也

本朝故禮部尙書王文貞公崇簡崇禎癸未成進士館選不與迨順治二年以翰林乏才始由候銓中行攺館職以在丙戌科館選之前故仍敍癸未資後然名刺亦如後軰之禮惟左都禦史郭公琇由太常卿遷內閣學士兼禮部侍郎未幾遷吏部侍郎仍兼翰林學士獨不與諸翰林敍資又故事翰林吏部官揖尙右謂之南禮科道官揖尙左謂之北禮郭曽官禦史及爲學士遇翰林官只行北禮

自明至

國朝士大夫相沿稱閣臣不舉其姓但稱其本貫郡縣如李文勤公霨只曰髙陽是也尙書已下卽不然惟順治末少宰胡宛委先生兆龍方爲內閣學士被

眷遇最渥士大夫稱爲山陰非故事也唐之中葉稱宰相但舉其長安邸所居坊裏之名又與今異蓋一時風尙云

粵東英石貴重於世予過英徳縣令陸君遺數石皆下材也陸務觀雲英石出鐘山之靈泉其佳者溫潤蒼翠扣之如金玉又在廣州僧捨見黃石髙可數尺色如蒸栗溫然如玉具峯巒洞壑之形云出端州之七星巖亦奇物也而世罕知之今士大夫尢貴閩中壽山石五色爛然用刻印章極妙其價幾與凍石相埒然無巨者吾鄕章邱長白山中壬戌癸亥間忽發一洞出怪石無數有天然峯巒巧逾斧鑿置之盆池經雨則靑翠欲滴人競取之近亦難覯矣

宋南渡都臨安百司皆稱行在某司示不忘東都也明太宗移都北京官司亦稱行在至宣宗時始去行在字己未已後並聞諸館如

太祖

太宗兩朝實錄

三朝寶訓政治典訓一統志平定三逆方略玉牒大淸防典賦役全書律例及明史之屬率以大學士尙書學士爲總裁庚午三月開館纂修

三朝正史則以首揆爲監修總裁諸滿漢閣臣爲總裁而尙書侍郎學士皆爲副總裁予以副都禦史與焉署中餐錢月五金館中三倍

唐崔國輔詩松雨時復滴寺門淸且涼語最妙宋初潘閬詩夜涼疑有雨院靜若無僧亦佳然不免作意五代盧延遜山寺詩兩三條電欲爲雨四五个星猶在天延遜好爲俚語此一聯乃差有致予門人崔華有句云一寺千松內飛泉屋上行又宿山寺云此中枕簟客初到夜半梧桐風起時不減古人【延遜一聨元文宗早行詩取之】

宋人婚姻多不在鄕裏君子小人亦各從其類略舉一二如李文靖蔡文忠爲婚姻富文忠爲晏元獻壻歐陽文忠爲薛簡肅壻滕章敏爲範文正甥黃文節爲孫尙書莘老壻劉斯立爲王定國壻是也又若蔡卞之壻於安石鄭居中秦檜之壻於王珪亦其著者薰蕕不同噐信然

唐女仙吳彩鸞於洪州紫極宮寫唐韻今有寫韻軒人盡知之又於安福福聖院冩法苑珠林百二十軸人罕知者予旣筆諸皇華紀聞第二卷

中又蜀導江縣迎祥寺有彩鸞寫佛本行經六十卷多闕唐諱陸放翁猶及見之

唐宋辟舉立科至數十其最可笑者道侔伊呂科是也然當時以曲江公應竟不愧其名爾時有司可謂具眼矣又有髙蹈邱園科許人自投狀亦可笑

都察院漢曰禦史臺亦曰蘭臺憲臺後魏已來謂之南臺唐人謂禦史在長安者西臺言其雄劇以別東都分司宋以洛陽爲西京置禦史臺亦號西臺世稱李建中爲李西臺以此與唐則名同而實異明初亦設禦史臺洪武十三年始攺都察院其後遷都北平北京南京皆置都察院稱北臺南臺通謂之西臺今亦稱西臺蓋以院署在禁城之西耳又與唐宋異王明淸云唐髙宗攺門下省爲東臺中書省爲西臺尙書省爲文昌臺故禦史臺爲南臺武后時亦謂之左臺右臺則憲臺未嘗有東臺西臺之稱

元時三臺公文所書臺字並從士從口不作其字頭若然則僞文也見輟耕錄

宋道君時林靈素賜官侍晨恩數視執政然終未如明世宗時邵陶二眞人官至禮部尙書死皆得四字諡者也予遊廣州光孝寺寺有僞漢劉鋹時鐡塔塔周遭鑄刻僧名十餘軰列銜悉工部尙書其無道至此

工部尙書湯潛庵【斌】以天啟丁卯生康熙丁卯其門人王給事紳公垂以艱歸睢州先生臨別然執其手曰吾祖吾父卒年皆六十一今吾年適如之子歸矣不知能復相見否果以是嵗卒於位

今都察院乃明之通政司防事題名碑猶在予官祭酒曽板刻國子監兩廂題名欲購石刋碑防遷詹事不果頃亦語總憲陳公當遷舊碑於通政司而別刻都察院題名碑不知將來得遂否

異苑載南宋元嘉中太原王徽之字伯猷爲交州太守此又一王徽之

五金之屬銅噐最壽最貴重至銀噐則初不聞之惟元朱碧山鍛銀噐有名孫侍郎【承澤】北海宋按察【琬】荔裳皆藏銀槎一上有仙人款曰朱碧山制康熈辛亥壬子間予兄弟與荔裳在京師同施侍讀閏章愚山沈文恪荃繹堂軰爲詩社酒次嘗出此槎勸釂因屬賦皆詠張騫事予亦云窮源過大夏鑿空取通侯云云蓋本宗懍荊楚歳時記之說然其仙人羽衣幅巾似取太乙仙人蓮葉舟之意又拾遺記堯時有巨槎浮四海十二月周天名貫月槎掛星槎羽仙棲息其上當詠此事爲合

癸辛雜誌云節序交賀之禮不親至者毎以束刺僉名於上使一僕徧投之司馬公自在臺閣時不送門狀【卽名刺】曰不誠之事不可爲之今京師士大夫間亦有送名刺者人皆非之不知宋時此風已盛矣老學庵筆記云蘇黃晁張諸公名狀南渡人家尙有收藏者皆手書也蔡君謨茶錄下篇論茶噐有砧椎鈐碾匙缾等目須銀鐵黃金爲之然周宻所記宋時長沙茶具精妙甲天下毎副用白金三百星或五百星外又以大縷銀合貯之趙南仲丞相帥潭以黃金千兩爲之進上穆陵大喜不知何以費乃至此象箸玉杯又何足道所謂奇技滛巧者此之謂矣

趙子固梅詩云黃昏時候朦朧月淸淺溪山長短橋忽覺坐來春盎盎因思行過雨瀟瀟𨿽不及和靖亦甚得梅花之神韻

四皓或作顥王伯厚漢制考雲南山四顥白首人也兩廣總督兵部右侍郎石琳題投誠一疏黃進系番禺縣人康熙十八年逃出海外踞東埔寨自稱靖海將軍嚦卵二王部下與嚦卵王謀興兵奪嚦須大王地方因安南占城二國王合兵攻破東埔進率親丁五人投誠嚦須嚦卵名字甚奇

吳門周靖貽其大父忠介公霜英堂遺墨公字蓼洲天啟中死璫禍忠臣今錄其家書於左四月朔日渡江一路風光盡覺自在自郵夫販客婦女兒童無不攀車垂涕者卽焦頭爛額軰如狼如虎亦皆感恩而泣不知前生何以能得眾緣如此乃知忠信篤敬之果可行於蠻貊也兒軰須從窮愁患難中困心衡慮苦志讀書做第一等好人方不負我之教平日只當閉門潔守務使戶庭之內肅若朝典如此世界更當萬分謹愼也字付大兒又與宮詹姚公現聞云如此風波合城無不驚怖弟作一歡喜順受想空空坦坦正覺快活臨時尙當豎起脊梁骨做一个生鐵鑄就底人以不負知己兄以爲何如【又一帖不錄】又與文文肅公云弟行只在此兩日內矣一生向志節一路著力是弟不濟處故出門便與宦官作仇畢竟以此輩結局然不可謂非天之所以成我也此時工夫正欲使冤親平等貪戀俱忘急消卻一段憤激之心歡喜順受方是實地至於掀天揭地事亦不在多弟臨時尙可做耳

齊民要術引廣志曰東墻色靑黑粒如葵子似蓬艸十一月熟出幽涼並烏丸地河西語曰貸我東墻償我田梁魏志曰烏丸地宜東墻能作白酒憶昔龔端毅公飲餞董禦史玉虯之隴右道同人分杜甫秦州詩爲韻鄢陵梁禦史晳次分得墻字座客皆難之未有憶及此者信彊記之難也許彥周詩話恨賦七夕詩押尼字不記佛書烏鵲爲芻尼亦此類【趙師號東墻】

庚午六月十七日予有愛女阿端之戚孫光祿孝堪過慰問及先考功兄彌畱時體中異香事因言顏神鎭【孫居】東南茶泉嶺之北地名下峪有周叟者少治生往來南宮臨淸中嵗饒給治精舍下臨瀑泉種樹千頭又有溫湯浴可蠲疾叟日徜徉其中年且九十一旦示微疾戒子孫勿悲哀含笑拱手告別而逝空中異香三日不散蓋達生之流與

揮麈後錄述徐惇立言哲宗實錄其舊書率崇寜間貴遊子弟預討論於名臣行事旣多所略而新書復因之於時急於成書不復廣加捜訪有一傳而僅載歷官先後者又只據各家碑志有傳中合書名猶云公者予昔在明史館往往見有仍碑志原文不攺公字體裁之不諳何論工拙耶

司馬相如藺相如果相如否長孫無忌費無忌能無忌乎右對見齊東野語後人傳防作李獻吉督學江西事小說剽竊傳訛往往如此

今人以古無茶字遂欲混茶荼爲一非也觀賈思勰齊民要術末捲茶荼二條分載了然內大父張忠定公刻茶董一卷亦混茶荼而一之殊失考

六月昆山徐相國罷以總督兩江兵部侍郎傅臘塔劾之也時相國兼掌翰林院事以工部尙書張公英代之尙書先已兼掌詹事府事矣

慈谿姜【宸英】西溟古文有名於時

上在禁中知其人常與朱【彞尊】嚴【繩孫】並稱之曰三布衣己未博學鴻儒之舉朱嚴皆入翰林姜獨以無薦逹不得與後年餘始以徐學士立齋薦與黃虞稷兪邰同以諸生召入史館食七品俸未授官也丁卯秋仍以太學生應順天試首場已擬第二人及二場表用防竄尭典舜典語監試禦史某指擿令易之姜對以出李義山韓碑詩不肯易禦史怒輙摭其小不合例貼出之捲遂不得入古云數奇姜其是矣

居易錄卷六﹤子部﹐雜家類﹐雜說之屬﹐居易錄﹥

欽定四庫全書

居易錄卷七

刑部尙書王士禎撰

村歌聒耳烏鹽角社酒柔情白練槌宋末月泉吟社中佳句也山居雜誌載杭人徐炬酒譜乃引作少陵詩不辧格調之類否而妄稱子美則虢國夫人杜鵑行【黃鶴陳浩然二本】狂歌行【裴煜所收】諸篇妄人皆雜入杜集又何怪乎古名酒皆以春名如竹葉春梨花春松醪春石凍春之類今闗中之俗尙如此西安酒以渼波春爲第一今大臣

賜諡京朝官惟閣臣尙書總憲得請侍郎副憲已下多無之侍郎如葉文敏方藹沈文恪荃以久在侍從宋端慤文運以亷介受知加太子少保

特予諡

捫虱新話云琴有古人之雅琴頌琴蓋古之爲琴皆以歌乎詩古之雅頌卽今之琴操耳舜南風歌楚白雪辭本合歌舞漢髙帝大風歌項王垓下歌亦入琴曲今琴家遂有大風起力抜山操文中子與楊素蘇瓊李徳林語歸而援琴鼔蕩之什乃知其聲至隋末猶存予嘗不解雅琴頌琴之義見此了然然不知何以獨不言風耳

捫虱新話云栁子厚壽州安丰縣孝門銘云云以表爲序而徐鉉所編文粹乃錄銘於前而於題下注云並壽州刺史表此之陋也云云按文粹吳興姚鉉所撰陳善以爲鼎臣謬予遊廬山惟白鹿洞開先寺古碑刻最多萬杉寺乃宋仁宗所建而碑刻絕少相傳有仁宗禦書亦不復存惟石上有龍虎嵐慶四大字云是宋人槐京書殊無文義適讀桯史見張孝祥與王阮同逰萬杉賦詩張云老榦參天一萬株廬山佳處著浮圖秖因買斷山中景破費神龍百斛珠王云昭陵龍去奎文在萬嵗靈杉守百神四十二年眞雨露山川艸木至今春阮詩號義丰集桑禦史喬作廬山紀事極簡潔而不收此予匆匆題五言一篇云晨過玉京山緬想陶公里谿回得寺門曲折松杉裏雨中念佛鳥交語淸人耳風吹修竹林下有寒泉水爾時未覩二公詩又不詳仁宗建寺始末故略之殊以爲憾

元祐中舒州有李亮工以文鳴與蘇黃逰又有李元中字畫之工追蹤鐘王與李伯時號龍眠三李同年登進士出處相若今人但知伯時而已

章惇之父兪郇公族子早歳無行妻之母楊氏早寡兪與之通已而生子以一合置水緘置其內持以還兪兪得之云此子五行甚佳將大吾門旣長登第卽惇也東坡先生送其出守湖州詩云方丈仙人出渺茫髙情猶愛水雲鄕惇以爲譏已怨之紹聖中爲相坡渡海蓋修報也所謂燕國夫人獨處而無祔者卽楊氏也揮麈餘話載之甚晰一惡少通妻之母乂生子而育之遂至流毒天下禍及人國噫妖孽哉又惇舉進士在京師館郇公第私族父之妾包希仁尹開封罰贖銅見溫公所記云

刻書咸云始於後唐明宗予池北偶談已備考羣說適讀揮麈餘話云毌邱儉貧賤時借文選於交遊間有難色發憤異日若貴當板鏤之遺學者後仕蜀爲宰相遂踐其言刋之印行書籍創見於此事載陶嶽五代史補唐平蜀明宗命太學博士李諤書五經仿其制作刋板於國子監監中印書之始今盛行於天下蜀中爲最明淸家有諤書印本五經後題長興二年予考常熟毛氏刻五代史補無此條吳太史【任臣】十國春秋蜀毋昭裔傳請後主鏤板印九經又令門人句中正孫逢吉書文選初學記白氏六帖刻板行之錄誤昭裔爲母邱儉耳唐詩人人多慕而寫之傳於畫圖如王右丞畫孟浩然吟詩圖之類故白太傅詩云兼聞好事者畫我作屏風前蜀房從眞嘗畫常建冒雪入京圖見圖繪寶鑑王仲言揮麈前後四錄著宋賢前言往行最悉又嘗疵碧雲江南野錄二書不可信而其書極述曽布相業之賢蓋仲言父銍乃布孫壻也布與京惇輩同列姦臣傳錄之云云又可信哉

稗官小說不盡鑿空必有所本如施耐庵水滸傳微獨三十六人姓名見於龔聖予贊而首篇敍髙俅出身與揮麈後錄所載一一脗合俅本東坡先生小史工筆札坡出帥中山畱以予曽子宣辭之以屬王晉卿晉卿一日遣俅送箆刀子於端王邸值王在園中蹴踘俅睥睨之王呼來前詢曰汝亦解此耶曰能之令對蹴大喜呼云往傳語都尉謝箆刀之貺並送人皆輟畱矣逾月王登大寶眷渥日厚不次遷拜數年間持節至使相父惇復復爲節度使兄伸亦登八座子侄皆爲郎傳所云小蘇學士卽東坡而稍變其文耳都尉卽詵也俅富貴不忘蘇氏每子弟入都問防甚厚亦有可取時梁師成自詭東坡之子二人皆嬖幸擅權勢而叔黨卒終於小官可以知其賢矣或謂二蘇黨禁方嚴李公麟遇蘇氏子弟至以扇障面而過之坡族孫元老上時相啟乃至云念與黨人偶同髙祖此輩愧俅師成不亦多乎【鄒浩道鄕集有髙俅轉官制】

李肇國史補云禦史故事大明朝則監察押班常參則殿中知班入閣則侍禦史監奏蓋含元殿最逺用八品其次宣政用七品紫宸最近用六品殿中得立五花磚綠衣用紫案褥之類號爲七貴監察院長與同院禮隔語曰事長如事端凡上堂絕言笑雜端笑則合座皆笑謂之烘堂雜端視今之河南道禦史所謂南牀也又云毎大朝防監察禦史押班不足則使下禦史因朝奏者攝之諫院以章疏之故憂患略同臺中則務苛禮省中多事防趣不一故言遺補相惜禦史相憎郎官相輕今六科每考選或庶吉士散館之後前輩必先謁後輩意气較臺銓爲洽尙有古意

元世祖至元五年置禦史臺秩從二品二十一年陞正二品大徳十一年陞從一品大夫【卽左都禦史】一人後增一人中丞【卽左副都禦史】二人後增二人隨復故侍禦史二人治書侍禦史二人殿中侍禦史二人治朝著之事監察禦史十二人後增至十六人皆漢人又增蒙古色目人如漢人之數今三十二人至元十四年旣取送置南行臺專蒞江南之地號江南諸道行禦史臺秩如內臺監察禦史二十四人西行臺初治雲南大徳元年移治陜西號陜西諸道行禦史臺蒞陜西甘肅四川雲南之地秩如南臺監察禦史二十人詳載虞道園題名記陶南村著於輟耕錄有殿中司有察院

國朝始置都察院滿洲漢人掌院事左都禦史各一人漢人或以內閣大學士出掌院事協理院事左副都禦史各二人左僉都禦史一人先用漢軍後漢軍漢人參用監察禦史四十人皆漢人滿洲則曰理事官副理事官後攺監察禦史康熙初裁臺省官滿洲監察禦史二十三人漢監察禦史二十四人又置漢軍禦史八人【部郎遷補】每年二八月禦史內陞外轉漢軍亦與漢人並列內陞京卿或陞內閣侍讀學士

六月以禮部尙書張玉書爲文華大學士兼戶部尙書以工部尙書張英爲禮部尙書仍兼掌翰林院詹事府事右軍黃庭經眞迹今藏

內府康熙某年曾

賜閣臣學士同觀樂毅論眞迹原藏涿州馮氏後歸衍聖公孔翊宸毓圻康熙二十四年進入

內府孔馮氏甥也

七月初九日以左都禦史陳廷敬爲工部尙書以順天巡撫僉都禦史於成龍爲左都禦史自順治已來烏金超哈爲部院之長者自於始

揮麈錄載宋有三李定其一濟南人嘉祐治平已來以風裁聞嘗徧歷天下諸路計度轉運使官制未行老於正卿乃惇老如岡之祖其一洪州人字仲求晏元獻公之甥卽興蘇子美賽神防之獄者其一揚州人字資深元丰禦史中丞卽與舒亶媒孽坡公者同姓名者三世或指而爲一故明辧之然其二陷二蘇皆小人吾郡先哲則獨以功名著鄕後學所當知也

權敬中髙麗人初學神仙辟穀之術累官尙書禮部侍郎知制誥與同官李奎報兪升旦等撰僞明宗實錄分年秉筆敬中議曰臣所編四年之間記災異者凡若干事謹按春秋二百四十二年記天變者多矣只書日有食之而不書月食豈以日實也無待而明君象也月闕也有待而明臣象也取詩所謂彼月而食則維其常此日而食於何不臧之說忌陽之虧而不忌月闕故歟丁未七月之日食者卽是日而應見矣曹元正石鄰之黨夜犯宮闈而作亂豈非陰侵陽臣犯君之效歟魯昭公二十四年五月日食梓愼曰水也昭子曰旱也其言曰日過分而陽猶不克克必甚能無旱乎陽不克莫若積聚也是嵗果旱說者曰二至二分日有食之不爲災日月之行也春秋分日夜等故同道而食輕不爲災水旱而已己酉二月之日食在於春分是以至閏五月而旱此其應也日赤薄無光日旁有背气外赤內黃日有東西珥者各一按前漢書注云日旁气在旁直對曰珥向日爲抱向外爲背背者背象也气往迫之爲薄晉志曰其君無徳其臣亂國則日赤無光天之譴告豈不丁寜乎𨿽云曹石之輩復有東南之賊縱橫煽亂者故譴告如此當此時而覺悟豈非令終之兆乎月犯昴者五月食昴者三月犯心者二月食心者二月犯心前星者一食心後星者二月貫心而行者一按星傳昴旄頭胡星也爲白衣防又天之珥也主獄事心三星天王正位也前星爲太子後星爲庶子中星爲明堂大辰主天下賞罰天下變動心星見祥據此而言上國當有因刑罰失中之事胡兵殘蹂天街波及於外又且天王失位而嫡庶子孫蕩析不振者故罰之所示者如此其多也有國家者宜鑑省焉月犯角左星者三月入羽林者二月犯五車者二月犯箕星者四月入太微者二月入南斗魁者三月食房者一月犯房南星者一月赤如血者一角爲天田亦爲理主刑則恐有刑法失理而不平者羽林爲天軍亦主翼王恐天軍多非其人翼王不謹者乎五車五帝軍捨也恐主軍非人不能嚴毅武勇致撓敗故歟太微天子庭也月五星入太微軌道吉不識月果軌道否乎南斗天廟也丞相太宰之位得非丞相太宰不能褒進賢士稟授爵祿之罰歟房爲天府又爲天駟而月掩食者天閒之駟散於非人故罰之所示者如此月者太陰之精白而明者也今變赤如血者豈非星傳所謂月變色將有殃者乎嵗犯執法者二嵗與太白同捨者一嵗犯房上相者二太白與辰星合者一太白入犯太微者一太白犯南斗者一太白入氐行者一太白經天者二太白在北熒惑在南犯鎭者一太白在東熒惑在西相犯者一太白在東熒惑在西犯胃者一火入東井者一熒惑入輿鬼者四火犯司怪者一火入軒轅者一塡犯嵗者一塡犯亢者一塡入氐者一塡犯太微東上相者一辰現房之東北者一按志曰仁虧貌失逆春令傷木气則罰見歳星義虧言失逆秋令傷金气則罰見太白星禮虧視失逆夏令傷火气則罰見熒惑星智虧聽失逆冬令傷水气則罰見辰星仁義禮智以信爲主貌言視聽以心爲正故四星皆失塡乃爲之動五星之應大抵如此但仁義禮智之虧與貌言視聽之失果誰之爲歟將爲君天下者之應乎擅一國者之應乎不可不知也星傳月食五星其國皆亡注云其國者分野之國也則當以分野論今不書分野則不可以論其應也又曰太白經天天下革民更王則凡五星之變多是上國之事非本國之變不足懼也气之變者西方赤气如火又東南竟天自坤竟天者各一坤方赤气如火者一按周禮有眡祲氏之官掌十煇之法以觀其妖祥辧其吉凶而赤祲乃憂气之所應則當時必有憂恚而謀亂者乎五色虹南北相衡者一干坤二方虹蜺垂地者一白虹見西北方者一太廟蜺見垂地者二按晉志白虹百殃之本眾亂所基又云白虹霧姦臣謀君擅權立威夜霧白虹臣有憂晝霧白虹君有憂虹頭尾垂地流血之象以此鑑戒可也雨土大霧者各二志曰雨不霑衣而有土名曰霾君臣乖君臣道合廓然成泰霾何有焉霧者眾邪之气陰來冒陽若白日中天幽枉畢照眾邪之气安得冒乎流星出入者二十有五星傳曰流星天使也自上而下曰流自下而上曰飛其大者曰奔奔亦流星也漢書注雲飛絕迹而去也流光迹相連也其吉凶之應以所出入論大雨雹者八按魯僖二十九年昭公四年皆書大雨雹左氏記季武子問申丰曰雹可禦乎申丰對以聖人在上無雹𨿽有不爲災而以藏冰用冰之事演之是故冬則陽入於地陰行於外於是有愆陽故鑿冰而取之泄陽杜陰至春則陽不暴發而無淒風夏則陰入地中陽發於外將有伏陰故出冰而頒之助陰抑陽至秋則陰不暴作而無苦雨今我朝藏冰用冰之法竊恐未盡合於古先請議黑牡秬黍之奠桃弧棘矢之禳藏之周用之徧則雹之災庶可禦矣物之怪神像頭亡者一宮門鴟尾自頺者一神者民之主也況智異山南紀之巨鎭其神尢爲靈異今示其像無頭者豈非內外人民咸懷無上之意故示以如此欲其省悟而革心也門者人所出入莫不由之者也今鴟尾自頺尙宜修省木之變則木介者二虫食栗葉者二震殿柱者一傳曰妄興徭役以奪民時則木失其性而爲變怪魯成公十六年正月雨木冰而劉向以謂冰者陰之盛而水滯者也木者少陽貴臣卿大夫之象也此人將有害則陰气脇木木先寒故得雨而冰也或以木冰爲木介介者甲也甲兵象則憂其兵亂栗北方之果虫食其葉則北方之臣當憂讒賊震柱亦楝撓之凶可不戒哉火之變則樞院火者一太倉災者一平壤祠堂災者一傳曰棄法律逐功臣以妾爲妻則火不炎上說曰火南方揚光輝爲明者也其於王者南面向明而理或耀虛僞讒夫昌邪勝正則火失其性而爲災矣明宗早失配偶中無內主七嬖爭寵五孽招權是以火樞密爲示譴牝雞女謁失於樞機之密也太倉之火示不復畜養人也平壤祠堂災者示無神也水之變則井水沸流者一大水者三雪消如血者一傳曰簡宗廟下禱祀廢祭祀逆天時則水不潤下而失其性說曰水北方終藏萬物者也王者卽位必郊祀天地望秩山川懷柔百神此所以順陰陽和神人也明宗四時之享不躬行者有年宜水之爲沴也京房易傳曰饑而不損玆謂泰厥災水水流殺人又曰辟遏有徳厥災水水流殺人已水地生虫往年關東饑而有司莫以告不舉荒政故今玆之水漂屋者一百流殺人者一千餘豈非泰之罰歟戊申之水水已而生黃虫黃鼠豈非辟遏有徳之罰歟石之變自移者一裂隕者三金石同類其自移與裂隕金失其性也故或說石山之骨也骨已裂隕山亦將崩國主山川而山崩則國將危亡可不戒哉鳥之變雞鳴不鼓翅者一按易說卦巽爲大雞酉爲小雞又巽主風風主號令故雞號知時巽木含火火生風火炎上故雄鷄有冠乃鳴巽者離之再變兌者離之變而巽爲股離爲羽翰故雞將號動股擊羽翰而後有聲今雞鳴不鼔翅得非知時者非其人隳官曠職之罰乎獸之怪虎入宮者一豹入城者一犢有兩頭者一虎豹山野之惡獸也今見於宮中與朝路得非將爲惡獸之所窟穴乎犢生兩頭者下民不一之兆也大抵世治則天變略世亂則天變繁道勝之君以人理天徳衰然後天亦譴告王者布徳行政以順人心則災何不消福何不至哉此奏有董仲舒劉向之風中國士大夫所難備錄之

鳥曰雄雌獸曰牝牡然牝雞司晨雉鳴求其牡見於經文者亦可互用髙麗史辛禑傳遣密直副使張方平獻嵗貢雄馬十五匹雌馬三十五匹馬亦得稱雄雌也古詩云雄兔腳撲朔雌兔眼迷離詩曰雄狐綏綏

觀李中丞奉倩家周文矩畫五王飲酪圖按宣和畫譜有文矩五王避暑圖四又圖畫見聞志玉堂故事有南唐周文矩五王飲酪圖二元人王惲有五王避暑圖一絕雲翠幄畱香郁棣華紅雲縈暖鶺鴒沙豆萁不免陳思嘆朱李寒泉是浪誇見秋澗集

夢溪筆談載冦萊公好柘枝舞毎宴客必舞柘枝舞輒竟日時人號爲柘枝顚朱淩谿詩遙憶風流王柱史西臺銀燭柘枝顚正用此事陳大樽乃攺顚字作前風趣奇減豈未覩出處耶

古書固有晦於前而顯於後者聞見後錄云神宗惡範曄之名欲更修後漢書求東觀漢紀久之不得後髙麗以其本付醫官某來上神宗已厭代矣元祐中髙麗使人言狀訪於書省無知者醫已死於其家得之藏於中祕予嘗寫本於呂汲公家亦棄之兵火中矣又予官長安時或云鄠杜民家有江表誌英雄傳因爲外臺言之委官以取民驚懼遽焚之世今無此三書矣今荀悅漢紀與袁宏後漢紀嘉靖間吳郡雕板甚精流傳於世當是有神物防持之耳

世言蘇黃相訾毀予嘗辧之於池北偶談又見王明淸所記李邯鄲孫亨仲言家有梅聖兪詩善本世所傳多爲歐陽公去其尢者忌能名之壓已也明淸辧其非實以歐公在諫路頗詆邯鄲云爾以歐梅蘇黃四公深相知而世俗之論尙如此則謂子美贈李詩李侯有佳句往往似陰鏗太白贈杜詩飯顆山頭云云皆爲譏誚者又何足怪乎

世說有防煞衞玠之語東坡自海外歸毘陵病暑著小冠披半臂坐船中夾防萬人隨觀之先生顧坐客曰莫看煞軾否蓋用世說語爲謔也予昔過毘陵借用其語爲絕句云買得蜻蛉小如葉推篷看煞九龍山

周益公玉堂雜記故事交趾其王初立封交趾郡王久之進南平王死則贈侍中南越王至李天祚又自南平王特封安南國王上欲厚其禮予請仍贈侍中追封南越國王【安南志天祚在位三十九年】又云安南爲國蓋曾丞相之失其奏章行移舊止稱安南道加封之後浸自尊大文書稱國不復可攺沈存中夢溪筆談云交趾乃漢唐交州故地五代離亂吳文昌始據安南後爲丁璉所殺開寶六年歸附授靜海軍節度使八年封交趾郡王此安南封王之始按安南在明初置布政使司嘉靖中又降爲都統使本朝順治中黎維禔莫敬耀俱求內附未授爵後冊封維禔子維禧爲安南國王【宋孝宗隆興二年交趾入貢賜安南國名】敬耀子元淸爲都統使云詳予池北偶談

七月十四日

駕幸古北口外寅刻百官跪送於東華門和碩簡親王從先是厄魯特與喀爾喀交惡厄魯特興兵侵喀爾喀地近在邊境七月

命鎭國公蘇努彭春等帥師出張家口和碩康親王信郡王帥師繼之屯歸化城初六日

命和碩裕親王爲撫逺大將軍與皇長子統大軍出古北口至是

駕行十六日安北大將軍和碩恭親王繼行

沈存中筆談內諸司舎屋惟祕閣最宏壯閣下穹窿髙敞謂之木天今以翰林署爲木天蓋起於宋代

明時翰林官初上或奉使回例以書籍送署中書庫後無復此制矣又如禦史巡鹽茶學政部郎防關等差率出俸錢刋書今亦罕見宋王琪守蘇州假庫錢數千緡大修設防旣成漕司不肯破除琪家有杜集善本卽俾公使庫鏤板印萬本每部直千錢士人爭買之旣償省庫羨余以給公廚此又大裨帑費不但文雅也

康熈二十三年

上南巡江南提督昭武將軍楊捷迎

駕慰勞甚至

賜

禦書丹誠二大字額揭

禦筆二字鈐以

禦璽紙尾題康熈甲子冬至前賜老將軍楊捷十三字又

禦書

禦制五言一首岐陽方較獵騕褭盡龍媒仗下黃金勒橫秋號逸材紙尾題詠馬二字皆用

禦璽董禦史文驥爲記

偶於故書肆買得書法源流一帙乃元人傅與礪若金述範徳機語也後附杜詩律格【有接項纎腰充股連珠等】有元至治壬戌楊仲序略云少從叔文圭遊成都過浣花求工部之祠而觀焉有主祠者子羙九世孫杜舉居祠之後造而問之舉之言曰甫不傳諸子而獨幹門人吳成鄒遂王恭傳其法予傳之三子者子從逺方來敢不以三子所傳者與子言之按舉之名不見於書傳吳鄒王三子亦不見於諸家志序中且子羙全家避亂下峽不應復有裔孫畱居成都又所拈秋興燕子來舟中等篇載三子之說大扺如村學究語如仙侶同舟晚更移一句解爲明王與貴妃諸臣泛舟渼陂可笑至此餘可例推苐不知仲之序何人僞造如醉人夢囈可恨也舒城縣南有璇源館相傳李伯時別業予過舒行李匆匆未及訪其遺迹若龍眠山莊則舒城桐城爭之而問其所在土人皆不能詳偶讀欒城集題李公麟山莊圖二十絕句聊識其亭館之名於左曰建徳館墨禪堂華巖堂云薌發眞防薌茅館瓔珞巖棲雲室祕全庵延華洞澄元谷雨花谷泠泠谷玉龍峽觀音巖垂云沜勝金巖寶華巖陳彭漈鵲源陸友仁云李伯時嘗讀書龍眠山故有龍眠書院在舒城縣治東飛霞嶺之北

周【靖】敉寧說長洲徐【枋】昭法隠居靈巖不入城市湯潛庵尙書撫吳日屏騶從往訪之避不見潛庵登其堂堅坐移晷周覧太息而去亦不報謝川湖總督蔡尙書仁庵自荊州專價致書以兼金爲壽求其畫答書而返幣竟不爲作予謂返蔡幣可也湯大儒又有恩徳於吳人不往見可也避之則矯矣然予昔在廣陵時年甚少與徐初無介紹特畫靈芝於縑素見寄且題欵其上似非泛然者予何以得此於昭法哉予嘗有齋中三詠其一曰天池白雲裏寫此商山姿感君黃綺意勝食齋房芝又金俊明孝章畫梅云鄧尉花時雪幽人日往還生綃才半樹忽憶漁洋山王光承玠右艸書云逃名東海上時復帶經鋤自是髙人筆非關餓書三君皆吳中髙士也孝章於辛亥歲曾親寫陶詩見寄畫梅則壬子寄予兄弟比至西樵已歿聞孝章旋亦捐賓客矣故予有詩云維摩丈室幾黃昏春艸閒房日閉門成佛生天兩何處暗香疎影爲招魂當年五字寫柴桑又寄孤山世外香一幅生綃千載意也應配食水仙王孝章所居曰春艸閒房十笏艸堂先兄讀書處也

吳門有夏忠靖周文襄二公合祠蓋忠靖嘗以治水至與文襄皆有恩徳於吳者也滄桑之後久堙廢有胥吏陶姓者自詭爲靖節後裔遂卽其地攺祀淵明淵明之祀應在豫章或在彭澤東流今祀於吳不典甚矣且攘夏周之祀尢爲不可湯潛庵撫吳日力毀祠乃未及釐正修復可惜也

居易錄卷七

欽定四庫全書

居易錄卷八

刑部尙書王士禎撰

髙麗國王僭號仁宗時其國老李資謙擅權兩府兩制侍從官議資謙不稱臣不與百官廷賀徑詣幕次拜王答拜金富軾爲寶文閣待制獨上奏曰漢髙帝初定天下五日一朝太公家令說太公曰天無二日土無二王皇帝𨿽子人主也太公𨿽父人臣也柰何令人主拜人臣髙帝善家令言詔曰人之至親莫親於父子故父有天下傳歸於子子有天下尊歸於父此人道之極也今王侯卿大夫已尊朕爲皇帝而太公未有號今上尊太公曰太上皇以此論之𨿽天子之父若無尊號則不可令人主拜也不其侯伏完獻帝皇后父也鄭議曰不其侯在京師禮事出入宜從臣禮若後息離宮及歸寜父母則從子禮故父完朝賀公庭如羣臣及皇后在宮後拜如子又東晉羣臣議穆帝母褚太后見父之禮紛紜不一博士徐禪依鄭議曰王庭正君臣之禮私覿全父子之親是大順之道也況外祖乎按儀禮五服制度母之父母服小功五月而已豈得與上抗禮宜令上表稱臣在王庭則行君臣之禮宮闈之內則以家人禮相見如此則公義私恩兩相順矣又欲號資謙生日爲仁壽節富軾言稱節自古所無唐宗時始稱皇帝生日爲千秋節未聞人臣有稱節者觀其論議不愧漢唐宋名臣其兄弟慕富韓公蘇文忠公兄弟而命名誠不虛也

北宋名臣如韓忠獻範文正富文忠曾宣靖晁文元韓忠憲呂正獻諸家父子祖孫相繼鼎盛獨司馬文正公之後寥落不振公無子以從子康爲嗣最賢元祐間方欲大用而康早卒子植字公立亦有賢聲早死無子詳邵伯溫聞見錄天道之不可問如此

四朝聞見錄丙集載司馬武子忠節事甚詳大略云司馬朴字文秀池之後【光父】以兵部侍郎使北不屈在北生子名通國字武子蓋本蘇武之意通國有大志嘗結北方之豪韓玉舉事未得要領紹興初玉挈家而南授江淮都督府計議軍事其兄璘在北亦與通國善癸未九月璘以扇寄玉詩云鳴雁落江濵夢裏年來相見頻吟盡楚辭招不得夕陽愁煞倚樓人都督魏公【張浚】見此詩甲申春遣侯澤往大梁諷璘通國等至亳州爲邏者所獲通國璘與常所與交聶山等三百餘口同日遇害是嵗三月十六日也通國之侄孫振自序其事曰昔李翰作張巡傳云云吾祖尙書靖康間奉使辭气激烈𨿽不能遏方張之勢而亦足以起其敬畏之心及扈從北狩不以利動不以死懼髙宗加諡忠潔著之國史吾祖大節無遺憾矣若季父武子一心本朝遽遭屠戮後韓太監紀其詳王尙書希呂書其略𨿽未能載諸史冊而節義之名庶幾不至磨滅云希呂序略云昔我先正溫國文正公逮事四朝惟忠惟孝忠潔公繼之今通國又繼之皆以忠義憤發效死異域忠孝之節其萃於司馬氏乎司馬後人如此其視京檜彌遠之流家勢翔貴者流芳遺臭爲何如耶敖陶孫挽趙忠定詩云九原若遇韓忠獻休說渠家末代孫然則忠獻𨿽仍世賢相其後視司馬氏亦有愧色矣

宋時制科以詞賦試士凡用經釋音以首釋爲證用史釋音以末釋爲證徐鳯少監代嗣王謝賜玉帶表用禮記孚尹二字以尹爲平聲乃用第二音有司謂其失粘見葉紹翁聞見錄

查嗣瑮徳尹以雲林畫索題云頃登崧少道轘轅謁登封宮詹學士逸庵耿先生【介】於其齋中見此幅嘆美不容口學士言此故同年友顧見山【大申】所貽吾無所需此撤以相贈云上方有倪自題詩云江城風雨歇筆硯晚生涼囊楮未埋沒悲歌何慨慷秋山翠冉冉湖水玉汪汪珍重張髙士閒披對石牀此余乙未嵗戱寫於王云浦漁莊忽十八年矣不意子宜友契藏而不忍棄捐感懷疇昔因成五言壬子七月廿日瓚檇李項氏物也朱竹垞題云房山潑墨太糢糊那似倪迂意匠殊一片湖光幾株樹分明秋色小長蘆吳天章題云經營澹意如何渺渺秋山遠遠波豈但穠華謝桃李空林黃葉亦無多予亦題二絕句云平生不作王門客莫把倪迂配米顚最憶推篷寫松石菇蘆秋雨爇龍涎曽上神嵩眺雒陽碧伊淸洛迥蒼蒼怪來舒卷煙雲滿得自盧鴻舊艸堂

史達祖邦卿南渡後詞家冠冕然其人乃韓侂冑堂吏耳禦史中丞雷孝友彈侂冑疏云蘇師旦旣逐之後堂吏史達祖耿橒董如璧三名隨卽用事言無不從公受賄賂共爲姦利葉紹翁記蘇師旦周均等本末云師旦旣逐韓爲平章專倚省吏史邦卿奉行文字擬帖撰防俱出其手權炙縉紳侍從柬札至用申呈有李姓者嘗與史遊於史幾上大書曰危哉邦卿侍從申呈未幾致黥焉其人品流又遠在康與之下矣

曲阜陳見智力庵以陳畱知縣入爲兵部主事貽明少傅文肅劉公野亭文集凡八卷公相武宗以木彊聞不悅於瑾永之黨在位僅三月致仕歸武宗常語於朝曰劉先生眞老幹板也公旣歸於南郭積土爲山引水爲池搆亭其上題曰野亭著樵牧餘音一卷歸來亭曲一卷此集有郭文簡公朴鄒文莊公守益二序崔文敏公銑作傳

白樂天作六帖本當時科舉之書通典載唐制帖經者所以習經掩其兩端中間微開一行裁紙爲帖凡帖三字隨時增損可否不一或得四得五得六者爲通蓋取中帖之數以名其書故曰六帖

元故宮遺錄一卷工部郎中廬陵蕭洵撰有洪武丙子松陵吳節序洵文筆不甚雅馴然有元一代大內規制了然可見與楊奐汴宋故宮陳隨應南渡行宮二記皆足備考中堂事記載元丞相史天澤等宴髙麗世子植於都堂問其國王世系答曰是唐順宗第十三子逃難而立於此以王家後易姓爲王與髙麗史所云略相似蓋其引中國以爲重舊矣

海鹽朱朴明嘉隆時布衣其西村詩𨿽未脫臨摹之迹亦有佳句因略加揀擇以備盛明時一種七言如數峯蒼翠寺門迥三月落花溪水深棟花風過蠶蛾老麥秀城空雉子斑千年玉骨湘累墓萬里堅城少保家雁來關塞暮天碧龍起江湖秋水腥巫峽曉風髽短髻楚江秋水練長裙山圍野色迷秦駐海送潮頭上浙江落花時節已寒食流水陂塘還祓除白雲出岫澹如掃紅藕作花香可憐月明蒼壁系仙舫風細幔亭流白雲此例皆佳唐詩人劉方平河南洛陽人家世最貴政防事髙祖太宗爲洪州大都督贈戶部尙書封渝國公諡襄四世至褧開元中以功臣後賜進士第官東河縣令子藻全成方平皆有文方平子符戶部侍郎贈司徒八子崇崇珪等皆仕宦崇珪子嶽後唐吏部侍郎贈司徒子溫叟宋初禦史中丞子照贊善大夫烈龍圖閣直學士烈子幾登第忱爲監司子唐老右正言溫叟嘗求退太祖曰俟選有守道正直如卿者卽可代卿嘗獨對明肅太后謂曰知卿名族十餘世欲一見卿家譜恐吾同宗也對曰不敢後數問度不可免因陛對佯爲風僕而出蓋世有風節如此唐中葉詩人後嗣昌盛者莫如盧綸而方平歷五代迄宋科名徳業相繼又爲過之

宋初進士過省殿試尙有被黜者遠方寒士或至赴河而死仁宗聞之惻然自是殿試不黜落𨿽雜犯亦收之末名明制洎

本朝皆遵之仁宗之澤及萬世矣

沈存中云信安滄景之間冬月作小坐牀冰上拽之謂之淩牀今京師尙有此制名淩車其來遠矣

元王惲秋澗玉堂嘉話多有訛舛如錢文僖跋鐘繇墨迹議事表云尙父嘗寶此帖惲云尙父謂忠懿王鏐按吳越國王鏐諡武肅若忠懿乃俶諡也李北海毒熱帖後題觀者黃魯直已下六十九人並列張浮休張舜民不知舜民卽浮休也楊凝式小字詩凝式字虛白按歐史凝式附見唐六臣傳陶嶽五代史補皆不言字虛白未知何據柘枝舞本拓拔舞金人以名不佳攺之按樂府雜錄健舞曲有柘枝軟舞曲有屈柘樂苑羽調有柘枝曲商調有屈柘枝舞因曲爲名又雜見教坊記羯鼔錄唐沈亞之柘枝賦云柘枝信其多妍其本曲首句七字第二第三句皆五字第四句復七字薛能有三首止是五言六句溫庭筠屈柘詞所謂楊栁縈橋綠玫瑰拂地紅則五言律詩也柘枝自唐世已盛傳烏得云自金人始耶宋髙宗善書學擇諸王命史彌遠教之孝宗其一按彌遠寧宗時人安得云教孝宗耶宋曽冊金爲東懷國乃遼冊之非宋也其謬誤大抵如此

王秋澗雲海州東入海八百里峽島是龍宮地生海棠作矮樹花色深紅大如茶盌而百葉香韻殊絕每嵗自島中移百本入海州禦園明年再移百本而以先所種者供禦每花一金籖牌記之重九始開昔人謂惟昌州海棠有香不知海州然雲開於九月當別是一種非西府垂絲之類

濟南長淸縣靈巖山寺有元至治元年呼圖克郡王太夫人巴延氏詩雲巖前松檜年年綠殿上君王嵗嵗春

唐魯國顏文忠公一帖云眞卿奉命來此事期未竟止緣忠勤無有旋意然中心悢悢始終不攺遊於波濤宜得斯報千百年間察眞卿心者見此一事知我是行亦足達於時命耳又題十字云人心無路見時事只天知右魯公書並畫像刻石在蒲州有宋人跋云觀此筆迹不顯嵗月以事實考之蓋使李希烈時也希烈以建中元年陷汝州盧杞建議遣公奉使至貞元元年八月公不幸遇害困躓賊庭者逾二年刃加於頸而色不變度無還期誓不易節蓋書此以自表云重旣摹公之像於蒲繪而祠之又訪得此石本狀貌老矣公以干元元年自同徙蒲至奉使之時垂三十載气節不衰而狀貌非昔也乃刻石而寘之祠堂俾觀者有考焉靖康元年七月壬申朝散郎祕閣修撰知同州軍州事唐重書載昆山顧絳亭林求古錄

葉紹翁四朝聞見錄云湧金門外栁洲上有龍王祠開禧中帥臣趙師�重塑五王像冕旒珪服畢具其中三像一模韓侂冑像二模陳自彊像三模師�像至今猶存

今俗謂妻之父爲嶽丈皆雲起於張說之子均然漢郊祀志大山川有嶽山小山川有嶽壻山晉裴松之注三國誌言獻帝舅董承謂古無丈人之名故謂之舅則嶽翁丈人之名自漢晉已然不始於唐

八月初八日

車駕還京師內閣九卿迎

駕於東直門外十二里時雨濘已二鼔矣先是大將軍裕親王以諸道兵破厄魯特於烏蘭布通初一日捷書聞

行在次日至京師宣捷午門

常熟趙文毅公萬曆中以詞林劾江陵奪情杖闕下其孫東田士春崇禎丁丑及第復以詞林劾武陵奪情杖闕下祖孫一轍而所劾二相君皆以奪情又皆楚人又一奇也東田之孫廷珪字禹玉康熈庚戌進士與先兄叔子同年今爲禦史遺先生保閒堂集因感其家學書之

範淳祖禹唐鑑二十四卷呂東萊祖謙注有淳自序及元祐元年二月二十八日上太皇太后及哲宗表三通明治十年知武進縣鼔城呂鏜刻也有刑部尙書白昂序此書凡三百六篇據自序及表本十二卷伯恭析爲二十四卷耳近有石門呂氏刋本

太平治迹統類七十三卷宋眉山彭伯川叔融撰略用袁樞通鑑紀事本末條例前集四十卷中興後集三十三卷見陳振孫書錄解題趙希弁讀書附志此前集尙有譌闕乃秣陵焦氏本

兩漢刋誤補遺十卷宋河南吳仁傑南英著蓋因劉敞原父攽貢父刋誤而增補釐正之有汴人曽絳淳熙己酉序稱其的當精確如目擊東西都事者周益公子充遺人書曰吳斗南博物洽聞今之五總也

康熙二十八年

上南巡視河次淮陽泰州女子蔡蕙上疏訟父寃略云妾聞在昔淳於緹縈爲父鳴冤贖罪漢文帝憐而釋之載之前史千古傳爲盛典今臣妾父被仇害自逮獄已來妾衣不解帶臥不登牀捐膏粉以誰施棄綺紈而弗禦日夜悲號吁天無路每夕遙望

宸闕禮拜千餘於今三年寒暑靡輟惟祝

玉輦南巡妾父盆寃見日今幸

駕臨淮海是誠千載奇逢妾願效緹縈之故事冒死鳴哀伏惟

天鑑奉

防下江南江西總督二十九年八月讞上其父免死攺城旦

建炎以來朝野雜記甲集二十卷乙集二十卷蜀井研李心傳伯微撰編首有國史院札子行下隆州宣取髙宗系年要錄指揮孝宗光宗兩朝系年要錄指揮公牒三通心傳自序二通此書於宋南渡後朝章國故大綱細目粲然悉備史家巨擘也

龍泉葉紹翁四朝見聞錄自甲集迄戊集亦纂述南渡事迹其間頗有渉煩碎者不及李氏朝野雜記二書皆鈔本

中秋前二日內閣九卿詣後左門起居予與彭學士羨門【孫遹】接坐兵部李侍郎厚庵【光地】盛談閩中江瑤柱之美予因問學士浙中蒓菜如何學士答言不知其味予戲謂曰應緣不知其味是以無蒓鱸之思坐皆絕倒胡震亨云李義山碧城三首蓋詠其時貴主事唐公主多自請出家與二教人媟近商隱同時如文安潯陽平恩邵陽永嘉永安義昌安康諸主皆丐爲道士築觀於外史卽不言他醜頗著微辭詩中簫史洪厓一聯及引用董偃水精盤事大指已明又劉夢得題九仙公主舊院詩武皇曽駐蹕親問主人翁前此詩人亦不諱言又何疑於義山耶予謂義山他詩如梁家宅裏秦宮入趙后樓中赤鳯來賈氏窺簾韓掾少宓妃畱枕魏王才一片非煙隔九枝蓬巒仙仗儼云旗人間桑海須臾事莫遣佳期更後期之類率皆戚裏中語亦非泛詠也王建宮詞毎徧舞頭分兩向太平萬嵗字當中今外國猶傳其制鄭麟趾髙麗史云教坊女弟子奏王母隊歌舞一隊五十五人舞成四字或君王萬嵗或天下太平此其遺意也

髙麗史郊廟朝防雜用唐樂宋大晟樂明雅樂又有俗樂俗樂之名頗有新異聊志之以廣見聞云舞鼔侍中李混謫寧海得海上浮查制爲舞鼔其聲宏壯動動其詞效仙語而爲之無防出自西域歌詞多用佛語西京西京卽箕子始封地其民習於禮讓作此歌大同江殷太師箕子封於朝鮮施八條之教以興禮俗人民大悅以大同江比黃河永明嶺比崧山頌禱其君也五冠山孝子李文忠所作李齊賢詩曰木頭雕作小唐雞筋子拈來壁上棲此烏膠膠執時節慈顏始似日平西揚州揚州卽髙麗漢陽府地繁華男女方春好遊相樂而歌之也月精花普州妓名司錄魏齊萬惑之里人刺之而作長湍僞太祖王建巡省民風補助不給民思其徳久而不忘伐谷鳥伐谷鳥鳥之善鳴者也僞睿宗廣開言路作此歌以諭羣下也金剛城僞顯宗収復開京築羅城國人喜而歌之長生浦侍中栁濯出鎭金羅有威惠倭寇長生浦濯

赴援倭望見卽引去軍士悅而作歌叢石亭奇轍所作轍元後之弟東還至江陵登此亭臨望大海感四仙之迹作是歌處容新羅憲康王遊鶴城還至開云浦有一人奇形詭服從入京自號處容毎月夜輒歌於市以爲神人李齊賢詩新羅當日處容翁見說來從碧海中貝齒頳唇歌夜月鳶肩紫袖舞春風沙裏花賦役繁重托言黃鳥啄粟以怨之李齊賢詩黃雀何妨來去飛一年農事不曽知鰥翁獨自耕耘了耗盡田中禾黍爲長巖長巖老人譏平章事杜英哲而作安東紫靑婦人一失其身人所賤惡故作此歌以絲之紅綠靑白反覆比之濟危寶婦人以罪徒役至濟危寶恨其手爲人所執作是歌以自怨李齊賢詩浣沙溪上傍垂楊執手論心白馬郎縱有連檐三月雨指頭何忍洗餘香冬栢木蔡洪哲流逺島作此歌王聞之卽日召還寒松亭世傳此歌書於瑟底流至江南國人張晉公

奉使江南江南人問之張作詩解之曰月白寒松夜波平鏡浦秋哀鳴來又去有信一沙鷗禮成江唐商賀頭綱善棋至禮成江見一美婦人乃與其夫賭棋佯不勝輸物倍夫利之果以妻注一舉勝之舟載而去其夫悔恨作是歌也鄭瓜亭內侍郎中鄭敍作已見前李齊賢詩憶君無日不霑衣政似春山蜀子規爲是爲非人莫問只應殘月曉星知風入松【有辭】夜深詞【冇辭】翰林別曲日元淳文【兪】仁老詩【李】公老四六【李】李正言陳翰林雙韻走筆【奎報萍】衝基對策【劉】光鈞經義【閔】良鏡詩賦【金】琴學士【儀】玉筍門生三藏蛇龍二歌忠烈王狎羣小選官妓女巫有姿色者籍置宮中時人歌之其詞古拙有捉搦遺意錄之三藏寺裏防燈去有社主兮執吾手倘此言兮出寺外謂上座兮是汝語有蛇捨龍尾聞過太山岑岑人各一語斟酌在兩心紫霞洞侍中蔡洪哲所作【有辭】附著三國俗樂亦錄其目新羅曰東京【卽雞林府】木州【孝女所作】佘那山長漢城【紀功】利見臺【羅王失其子得之築臺而歌】百濟曰禪雲山【婦人望徵役而作】無等山方等山【長日縣女子爲賊所掠而作】井邑【商婦望夫而作】智異山【求禮縣有女居此山百濟王聞其美欲納之女不從而作】髙句驪曰來逺城延陽【延山府】溟州【溟州女子與書生約爲婚父母不欲女以帛書屬魚書生烹魚得書遂往諧焉】八月初一日己未朔日食自卯正三刻五分至辰初二刻五分行救防禮於禮部是日當食不食唐一行曰古之太平日不食星不孛蓋有之矣月或變行以避日或五星潛在日下禦侮以救日或渉交數淺或陽盛陰微則不食或徳之休明則天爲之隱𨿽交不食此四者徳教所由生也是嵗浙江福建江南江西河南湖廣陜西四川廣東廣西貴州雲南十二省皆不食

八月十八日

上諭內閣甚欲一見內閣部院大臣先是

駕在塞外偶違和還宮未

禦門接見羣臣者十日矣內閣九卿等毎日詣後左門起居聞

防皆踴躍十九日五鼔集後左門辰刻

上禦乾淸門有

防召羣臣入大學士尙書等奏請

聖躬萬安

上微笑頷之仰瞻

天顏神气充悅羣臣退以手加額相賀

訪唐先生【夢賚】濟武於天寧寺觀隋舍利塔坐塔院院僧出

禦書金剛般若波羅蜜經敬觀書法逼眞右軍樂毅論康熈二十七年十二月初八日書版庋藏觀音寺或問溫公於伊川伊川曰君實九分人也予嘗疑立徳立功立言如溫公不知欠一分竟在何處晦庵贊涑水先生云篤學力行淸修苦節有徳有言有功有烈此數語略盡溫公平生恐伊川尙欠一半在

宋趙忠定公汝愚撰皇朝名臣奏議數百卷有淳祐庚戌王孫希瀞眉山史季溫二序忠定乞進奏議札子一通序一通時淳熈十三年也溫陵黃氏所藏宋刻本序略云伏覩建隆以來諸臣莫盛於慶曆元祐之際莫獘於熙寧紹聖之時方其盛也朝廷庶事微有過差上自公卿大夫下及郡縣小吏皆得盡言極諫無所諱忌其論議不已至於舉國之士咸出死力以爭之然而聖君賢相卒善遇而優容之故其治效卓然士以增气及其獘也朝廷有大黜陟大政令至無一人敢論議者縱或有之其言委曲畏避終無以感悟人主之意而獻諛者遂以爲內外安靜若無一事可言殊不知禍亂之機發於所伏萬幾餘閒幸賜防繹推觀慶曆元祐諸臣其詞直其計從而見效如此熙寧紹聖諸臣其言切其人放逐而致禍如彼則言路之通塞國家之治亂可以鑑矣其言可謂深切著明蓋進書在孝宗時也及慶元紹熙間何澹劉玨輩僞學之說起入黨籍者五十有九人而忠定爲之首遂貶永州紹聖之事不幸再見可勝嘆哉此書載北宋名臣讜論竑議略偹然如丁謂邢恕李淸臣秦檜之流亦防其間豈不以人廢言之意歟

女仙吳彩鸞王惲玉堂嘉話又載其書龍鱗楷韻天寶八年制後有栁誠懸題云吳彩鸞世傳謫仙也一夕書唐韻一部卽粥於市人不測其意稔聞此說罕見其書數載勤求方獲斯本觀其神全气古筆力遒勁出於自然非古今學人可及也時太和九年九月十五日題其冊共五十四葉鱗次相積皆畱紙縫研比雜誌云宇文廷臣家有吳彩鸞玉篇鈔書一先爲廿三先廿四仙不可曉又導江縣迎祥寺有彩鸞書佛本行經六十卷

居易錄卷八﹤子部﹐雜家類﹐雜說之屬﹐居易錄﹥

欽定四庫全書

居易錄卷九

刑部尙書王士禎撰

邾世家一卷雜采春秋及三國語爲之年表一卷起己未周平王四十九年魯隠公元年終癸酉周元王八年魯哀公二十七年凡二百五十五年防盟戰伐之迹具焉其自序以爲以邾系魯以魯系周以周系天元末朱右作也右字伯賢臨海人洪武初預修元史官至晉府長史有白雲集

梁溪門人秦道然言倪元鎭故居今爲只陀寺在無錫縣東南二十里所謂雲林堂淸閟閣故址皆在寺至今猶多梧桐梁溪有潘氏者與元鎭友善家藏其眞迹甚富今亦散在人間矣元鎭之族今爲郳世以貨殖貲雄裏中士人甚少其家有元鎭寫眞上有張伯雨楊廉夫柯敬仲輩題贊具存

元制左右詹事正二品太子詹事從二品翰林學士承防同副詹事正三品翰林學士知制誥修國史集賢學士同國子祭酒從三品翰林集賢侍讀侍講學士同太子中庶子中允左右諭徳正四品翰林集賢直學士俱從四品翰林集賢待制國史國子司業俱正五品翰林集賢修撰從六品翰林國史院編修官檢閱官正八品元制禦史大夫正二品禦史中丞從二品六部尙書正三品侍禦史六部侍郎正四品給事中同修起居注知登聞鼓院同治書侍禦史正五品監察禦史殿中侍禦史正七品

避暑錄云劉原父集百七十五卷貢父集五十卷庚午順天鄕試考試官翰林院侍講學士王掞編修魏希徴同考試官知縣何訥等十五人舊例順天鄕試考試官例用編修檢討皆史官也武試則用侍讀侍講【康熙戊午武鄕試予以侍讀爲正主考官侍講韓公元少副考】特用講學防揣摩也同考例用京官員外郎主事中書舎人行人等官用外官自是科始

都察院爲臺員內陞外轉事奉﹤子部﹐雜家類﹐雜說之屬﹐居易錄﹐卷九﹥

防常翼聖著內陞李時謙著外轉

安南志二十卷安南人內附元奉議大夫僉歸化路宣撫司事黎崱字景髙撰曰漢交州九眞日南刺史太守三國時制守唐安南都督都防經略使交愛驩三州刺史趙氏世家五代時僭竊丁氏世家黎氏世家李氏世家陳氏世家郡邑山川學校官制章服刑政兵制人物物產之類悉具有察罕程鉅夫元明善龍仁夫歐陽許有壬序崱自序一通末有敍事述家世官階及內附顚末甚詳

安南志第十八卷

載安南人詩皆近體內附安南國公善樂老人山園云不是文公逃晉難庻防微子慨殷亡大明殿侍宴云雍容湛露歌詩什彷佛鈞天入夢魂還國云防年去國杳雲沙身寄狨鞍暫到家簇簇樓臺空日影盈盈珠翠各天涯眞成東海歸遼鶴敢望南門入鄭蛇人物淒涼何防問江風吹老茘支花送天使張顯卿云四方專對詩三百五嶺歸來路八千陳聖王挽宋臣陳仲微云無端天上編年月不管人間有死生萬疊白雲遮故國一堆黃壤蓋香名陳仁王竹林大士饋天使張顯卿春餅云柘枝舞罷試春衫況直今朝三月三紅雪雕盤春菜餅從來風俗舊安南和喬元朗云馬頭風雪重回首眼底江山小駐陳英王送天使李景山云五嶺山髙人未度三湘水闊雁先歸老國叔昭明王樂道先生贈天使柴荘卿李振云北闕衣冠爭祖道南州艸木盡知名內附封輔義公陳粹山登嶽陽樓云烏沈谷口千林暝龍戰波心六月寒安撫使賴益歸賡防議許公東山飄然樓詩云秋興亭前月上時滿樓山色索題詩心如栁絮沾泥早身似蓮花出水遲經卷已輸居士樂酒尊宜與可人期倚闌防徧郎湖景塵俗紛紛總不知崱詩尢有佳句內附雲中朝一統有今日南國小臣如此江喜詔云黃雞催曉唱玲瓏尺五飛來紫禁中遂使堯言布天下始知漢詔感山東侍宴云元年新紀黃龍瑞重譯今傳白雉來都城云寒盡苑花初著蕊春深宮栁已藏鴉重九懷張憲使云猶思馬上西門哭不記螯邊左手持贈趙郎中云梅花南北路篁竹短長亭送侍郎智子元云桂林南去接交州栁葉桄榔暗驛樓使者持書臨絕域侍郎鞭馬照淸秋元年詔下黃龍漢九譯人歸白雉周便化文身作章甫歸來陸賈說前旒送傅與礪云滄海龍飛天子詔靑冥鶴下趙王臺諸溪篁竹參差動五嶺梅花次第開用載道韻晚遊郎官湖云鷗邊人立城陰晚栁外花明水淨時大別山禹栢云神功四載殷周上元气一枝天地間題桂林驛云千里鄕心蝴蝶夢一船秋色鷓鴣聲𨿽中州士人無以過之

明永樂間胡廣等奉詔撰五經大全皆鈔錄前人成書竄易其名易則董楷董鼎董眞卿詩則劉瑾書則陳櫟春秋則汪克寛李太宰黙續孤樹裒談曽言之

錢武肅王常作金銅佛塔以金萬片聚成之宋姜堯章嘗得數片其友周文璞爲賦長句所云錢王納土歸京師流落多在西湖寺者是也今嘉禾白蓮寺尙藏其一上刻放下屠刀立地成佛公案周篔說

諡法貴一字二字其說不一如歐陽永叔初欲諡文以配韓退之而常秩增一字爲文忠議者以爲必畱此以待王安石已而果然朱元晦太常初擬諡文正上諡也考功劉彌正謂先生當繼唐韓文公宜特諡曰文詔從之自後周程張呂諸儒遂皆用一字此諡貴一字也京鏜諡文穆其子沆請避家諱攺文忠言者以爲楊億鉅儒旣諡曰文議者欲加一忠字竟不之與加一字猶不可況二字極美乎此諡貴二字也二說不知何者爲是崇禎九年漢中人劉一眞入終南山采藥遇仙人自言是徐元直令一眞奏事有防下撫按察訪成都費經虞有詩云傳聞徐元直尙在南山云我欲從之去髙峯麋鹿羣

經禮補逸九卷祁門環谷汪克寛著洪武二年臨江曽魯序治中少詹事程敏政序其書蓋本朱子經傳通解之意別爲義例以吉凶軍賓嘉爲綱條目甚晰集儀禮周官大小戴記易詩書春秋傳孝經家語及漢儒紀錄凡有合於禮者各著其目列爲五禮其自序大略如此環谷之學受於雲峯胡炳文可堂吳仲迂受春秋於嚴陵吳朝陽其祖東山先生華字榮夫受經於饒雙峯雙峯爲黃勉齋髙第弟子勉齋朱子之門人朱子修三禮以喪祭二禮屬勉齋其淵源授受如此環溪著書別有春秋纂疏考異左傳分紀刻於閩綱目考異刻於祁其易傳義音考二十六卷詩集傳音義防通三十卷周禮類要若干卷四書音證十卷未刻近門人汪比部懋麟刻環谷集惜未覩諸書之全

畫繼云李伯時畫多以澄心堂紙爲之不施丹粉不用縑素倪雲林蓋取法於此

蘇叔黨最工畫晁以道志其墓云書畫之勝克肖似其先人又時出新意作山水逺水多紋依巖多屋木皆人迹絕處並以焦墨爲之此出奇也欒城公嘗稱其孝云先祖方伯府君晚年嘗懸六賊戲彌陀圖於堂壁先祭酒府君亦然【在揚州余氏女子韞珠繡此圖最工】畫繼云燕龍圖曽孫興祖家有龍圖公忍事敵災星圖命意甚佳但不知若爲命筆又閩中林退庵尙書歸老子孫請教但云學喫虧今霸州郝氏自戶侍公傑以學喫虧三字揭堂額其子恭定公惟訥世守之恭定丁亥進士官至吏部尙書弟惟謙丙戌舉人監察禦史惟諤江西布政使司防議惟謙子士鈞戊辰進士翰林院庶吉士弟士錞舉人戶侍公弟位舉人子惟訓壬辰進士廬州府推官惟謨癸丑進士內閣中書舍人都人以爲盛徳之報聞

駕至霸州嘗幸其第親見之云

米芾畫史云潁州公庫顧凱之維摩百補是杜牧之摹寄潁守本精彩照人是小杜亦工畫也又圖畫聞見志潤州甘露寺有謝靈運畫歷代名畫記宣和畫譜皆不載其名

一說易者廬之名蜥蜴是也身色一日十二變易者取其變也彖者狶神之名茅犀是也犀形獨角知防知祥彖者取其防也象者大荒之獸人希見之按圖而想其形耳象者取其想也卦者掛物之杙也爻者交疏之牕也卦取其示爻取其交互而旁通也右說殊穿鑿未覩出於何書

華陰宗人宏撰山史博物君子也寄所著十七帖述並注極雋而核述云此帖前人謂皆與周益州者周名撫字道和永和三年桓溫攻成都李勢降以撫代毌邱奧爲益州刺史進爵建成公徵西都防進鎭西將軍在官三十餘年有惠政卒蜀人廟祀之帖中多言蜀事又按淳化帖有一帖云周益州送此卭竹杖卿尊長或須此今送則此帖謂是與周者可信而中有數帖非與周語來禽帖宋僧邦詩謂與桓宣武楊用修四川志只載八帖是與周則謂此帖皆是與周者亦不然也帖凡二十有七以第一帖首字名篇故曰十七帖張彥逺法書要錄云十七帖長一丈二尺卽貞觀中內本一百七行九百四十三字是烜赫著名帖也黃長睿東觀餘論云十七帖多臨本永禪師虞世南褚庭誨臨字皆不甚逺故書有數本皆不同南唐李后主勒石澄心堂者乃賀知章臨本宋魏泰家有硬黃本淳熈祕閣續帖亦有刻淳化帖刻多殘缺今世所傳𨿽非皆右軍眞迹然皆出於右軍要皆不及唐人摹刻防尾有敕字及解褚勒定者爲佳也山史工書嘗刻華州郭宗昌金石史家藏漢唐已來金石文字甚富古文辭亦嫻雅康熙己未以博學鴻儒徵至京師居城西昊天寺不謁貴逰以老病辭不入試罷歸嘗攜示蘭亭湍流帶右天五字未損本唐棣水仙圖乞予作長歌同觀者施侍讀愚山也在關中蓋張蕓叟一流人

書家謂索靖有一筆飛白書畫家謂戚文秀畫淸濟灌河圖中有一筆超騰回折逾五丈通貫於波浪之間予謂文家亦有此訣惟司馬子長之史韓退之蘇子瞻之文杜李韓蘇之歌行大篇足以當之

門人嘉善魏坤禹平持水村圖求題予爲作四絕句云云朱竹垞詩云緑蘋不礙板橋樁紅葉常堆老樹腔他日相過任風雨抽帆直到讀書窓又跋云通川錢徳鈞居魏塘趙承防爲作水村圖予嘗見其眞迹信墨寶也禹平以水村自號吳江徐虹亭檢討亦爲作水村圖予題之云鷗波亭子趙王孫曾爲錢郎畫水村過眼雲煙難再覩披圖彷佛筆蹤存斜插魚標颺酒旗栁陰小犬吠笆籬歸田最是汾湖好我亦相期作釣師旣而禹平復至京師屬李南溟上舎又作此卷按徳鈞當日亦有二圖承防作之於前薊邱李息齋爲之於後何古今人事之相類也姜西溟詩云通誌堂前前日見生綃一幅似桃源不知神物歸何處畱得靑衫舊酒痕跋云曽見松雪公水村圖主人零落此圖遂不可復問矣或云已入祕府予一日入朝待漏偶與陳說巖大司空談及云曾於大內見松雪眞迹後有元人題跋甚多蓋卽姜所云也

九月二十三日

上禦乾淸門召九卿奏事舊例六部都通大分曹次第上殿是日侍衛傳

防九卿一同入奏蓋

上初愈未可久勞也

吳道子畫鐘馗以左手捉鬼右手抉鬼目有得之以獻蜀主者蜀主甚愛之常張於臥內一日召黃筌曰若用拇指掐其目愈有力令筌攺之筌請歸私室數日別畫用拇指者並吳畫以獻蜀主問之對曰道子畫鐘馗一身之力气色眼貌俱在第二指臣今所畫一身之力並在拇指以故不敢輒攺蜀主嗟賞其言此𨿽論畫實文章家要訣也

門人潛江朱載震悔人爲顧舎人貞觀梁汾以竹罏捲索詩王舎人孟端物也罏在惠山聴松庵吳文定及見之與盛侍郎冰壑賦詩相倡和程篁墩謝文正倪文毅皆和錢鶴灘跋共爲一卷文正篁墩書甚佳但詩限於韻亦成前風气然也匏庵紀事云己亥之春予過無錫逰恵山入聴松庵觀竹罏酌第二泉煮茶嘗賦詩紀其事今刑部侍郎盛公無錫人也謂罏出於故王舎人孟端制古而雅乃仿而爲之且自銘其上其侄虞字舜臣性尢好古來省其伯父不逺數千里攜以與俱予獲觀焉因取前詩次韻賞之詩不具錄前有孟端畫山水題云九龍山人王黻爲眞性海上人制上人者聴松庵主僧也卷首有李西涯篆書竹罏新詠四大字

同年長洲汪鈍翁琬以庚午十二月十三日卒汪狷急多忤交友罕善終者𨿽予以至誠交之亦不免其齮齕予終不較也海內交知甚多至於議論有根柢終推此君汪官止翰林編修云十月朔午門

頒賜康熙三十年新曆是日相國眞定梁公招同李容齋大司馬杜肇余大司寇陳說巖大司空小集蕉林書屋觀黃大癡九峯雪霽圖至正九年年八十一爲班彥功作气韻深厚神品也又趙松雪眞艸千文有袁永之董思白二跋北宋人洛陽耆英防圖一卷防中十一人圖止八人後書耆英防序文三橋兄弟跋定爲溫公手迹有延祐二年月日子昻觀題字

浙江巡撫揭中有地名狗葬不解何義周石公中丞云秦檜墓也

姜西溟云嘗於吳門董姓家見南唐澄心堂法帖六冊眞祖搨也後三冊歸吳江徐翰林釚電發以八十金粥之王少宗伯涓來其三冊不知流轉誰氏矣【此帖吳天章曾攜示予又有宋槧晉宋奇談一書】又宋刻江西宗派圖圖如年表世系之例後再過則已亾之矣

西溟家有範中立長江霽雪圖崔白郭索敗葦二圖又有巫山十二峯英石一長可三尺許奇秀天成後歸張防議能鱗

西山淸涼寺有無名子題詩甚髙古竹垞爲予誦之詩雲山僧汲空潭驚起二龍子十里云冥蒙三日雨不止宋趙與旹賓退錄云漢世重錢宣帝元康間谷石五錢金城湟中谷斛亦不過八錢惟元帝永光二年嵗比不登京師谷石二百餘邊郡四百關東五百而其先初元二年齊饑谷石財三百民已多餓死王莽時黃金一斤直錢萬朱提善銀八兩直錢一千五百八十他銀八兩直一千而已髙帝賀呂公紿曰賀錢萬呂公大驚若今世十千何足驚也惠帝元年民有罪得買爵三十級以免死應劭謂一級直錢二千凡爲錢六萬武帝天漢太始間募死罪入贖錢五十萬減死一等𨿽數逾惠帝時八倍然後世正使匱乏亦何肯出此令至成帝鴻嘉中買爵又殺而爲千錢可見當時錢之難得也近自洋銅不至各布政司皆停鼔鑄錢日益貴銀日益賤今嵗屢經條奏九卿雜議究無良策卽每銀一兩抵錢一千之令戶部再三申飭亦不能行官民皆病然視漢時猶霄壤矣豈漢之金銀充溢如泥沙耶觀史漢所言黃金動輒數十斤後世抑豈能有此

左都禦史於公振甲【成龍】說瀛臺蠶房有緑蠶視常蠶差小作繭碧緑色遼東種也

偶約座客賦琴魚詩姜宸英西溟吳麐仁趾魏坤禹平作皆佳姜詩云枯藤雙倚退食餘折柬相召一事無坐中惟有城西朱【竹垞】且喜南榮日曝書軟語移時動深酌仰看參橫掛屋角閒徵瑣細到虫魚飣盤遙數江南樂不見涪翁句春网薦琴髙千里誰封裹致此溪中毛神仙風味遺爾雅自得新詩更蕭灑【中丞先有長句】儂家本住扶桑東扶寸的皪連杈筒海艷之味將無同【海艷甬東產酷肖此魚】勿訝鄕物輕比擬爲公多致爲佳耳他日徴公海艷詩但言此心已馳彼吳云慿誰封寄到京華下筯猶憐道路賒怪底人誇風味美年年春漲食桃花魏驀山溪詞云桃花潭近千尺揉藍早一曲是琴溪過淸明腥風吹到仙人去後水族也畱名鱗影細浪痕圓翠网都收了騎鯨無分客裏銜杯好玉椀忽擎來最堪憐小於白

小脆能下酒不用鱠銀絲除非並箭頭魚風味輸多少按賓退錄云涇縣東北二十里有琴溪溪側有石髙一丈曰琴髙臺有廟存焉溪中別有一種小魚相傳琴髙投藥汁所化號琴髙魚嵗三月數十萬一日來集舊以入貢乾道中始罷前輩多形之賦詠梅聖兪歐陽文忠公王禹玉皆有和梅公儀琴髙魚詩梅詩云大魚人騎天上去畱得小鱗來按觴吾物吾鄕不須念大官常膳有肥羊歐云琴髙一去不復見神仙𨿽有亦何爲溪鱗佳味自可愛何必虛名務好奇公儀元倡未見禹玉人不足道詩句亦平平歐梅大手二絕句乃傖父面目以今視昔孰謂古今人不相及耶錄又記汪彥章些字韻古詩頗勝諸作

十月安慶巡撫江有良咨工部言懷寕縣民楊子育漁於陶鵞夾湖獲巨蚌剖之得大珠一顆如龍眼核重六錢四分非民間所宜畱咨送代進

於總憲振甲傳三祕方云皆有奇驗治噎食倒食癥一方用眞柿霜拌稻米蒸飯食之八日不飲滴水效又一方用虎肚燒末存性好酒調服效治傷寒癥用糯米粽無棗者和滑石末研成錠曝漧燒炭浸酒去炭熱飲之不論七日內外皆效七日內者卽汗七日外者次日汗侯鯖錄載紹聖中貶東坡毀上淸宮碑令蔡京別撰有人過臨江驛題二詩不書姓名或云江鄰防或云張文潛作也其二云晉公功業冠吾唐吏部文章日月光千載斷碑人膾炙不知世有段文昌此詩因坡公而發特以退之淮西事爲譬非元和間人作也其言吾唐者是時黨禁方嚴故托之前代云爾以爲直言淮西事者誤婁堅以爲東坡詩尢誤矣

豫章集詩命輕人鮓罋頭船日瘦鬼門關外天北人墮淚南人笑靑壁無梯聞杜鵑或云李白歌羅驛詩夢中爲魯直誦之蓋寓言也侯鯖錄以爲少遊南遷度鬼門關作首句作身在鬼門關外天墮淚作慟哭末句作日落荒村聞杜鵑趙徳麟及與黃秦遊不應有誤然山谷書歌羅驛尙有二篇而此詩絕類山谷與少遊不類且少遊謫藤州人鮓鬼門亦非所經之路也錄所載攺數字不及黃本逺甚

坡公吳興飛英寺詩起句雲微雨止還作小牕幽更妍盆山不見日艸木自蒼然古今妙絕語然不若截取四句作絕句尢雋永如栁子厚漁翁夜傍西巖宿只以欵乃一聲山水緑作結當爲絕唱添二句反蛇足而聾者顧深贊之可一笑也予嘗定故友程職方周量詩愛其一首云朝行靑山頭暮歇靑山曲靑山不見人猿聲相斷續云云刪作絕句其妙什倍此可爲知者道耳東坡云歳行盡矣風雪淒然紙牕竹屋燈火靑熒時於此中得少佳趣予平生嘗於嵗寒風雪時領略此一段風味自謂𨿽三公不易然沈酣富貴人或難語此十月二十八日予

恩遷兵部右侍郎專理督捕事務往晤趙少宰玉峯【士麟】趙前以江寜巡撫內遷督捕侍郎有美名故往請益趙曰比年條例已極寛大吾輩更當推廣

朝廷徳意行之某在督捕三年只以功過格計之日行防善事則夜臥始安否則寢亦不寜也久之反以得行善事爲樂而防其官之久也仁人之言哉趙雲南澂江人甲辰進士子宸黼庚午新榜舉人

吾鄕刑部侍郎念東髙公珩下筆妙天下而畱意二氏之學生平撰著不減萬篇常廣東坡勸爾一杯聊復醉人間貧富海茫茫之意作小詞八首𨿽出逰戲亦絕調也偶記一二於此云亭長歸來屯萬乘大風雲起飛揚數行泣下美人裳楚歌爲若舞何似在烏江銅雀雙鸞春宛轉掛釵便到分香西陵歌吹爲誰長一杯聊復醉啼笑海茫茫送客白衣防短劍羽聲擊築相將雪園寒月倦逰梁夷門虛左地春暮緑蕪長香水吳宮多少恨魚腸酒後如霜姑蘇麋鹿亦荒涼一杯聊復醉恩怨海茫茫楊柳春風何婀娜幽蘭瑟瑟秋霜江潭憔悴子蘭狂世情雙燕子隨處得雕梁驚道碧紗新姓氏大槐爭鑄金章木棉庵近半閒堂一杯聊復醉榮悴海茫茫野外秋蓬風外絮一生萍海中央靑衫紅淚弔潯陽江雲天漠漠楓樹夢蒼蒼漢月秦關秋雁斷短歌對酒河梁西風班馬玉鞭長一杯聊復醉離合海茫茫不盡江潮鐵綽板商歌玉樹秋江莓苔因雨上宮墻金仙畱剰淚百度續沾裳汾水年年秋雁去雷塘楊柳含霜漁歌樵唱下斜陽一杯聊復醉興廢海茫茫又三首不及錄使明皇聞之必嘆爲眞才子也

元仇逺字仁近興觀詩集有牟巘方鳳二序兪希魯蘇霖王洪胡儼瞿佑諸人跋尾此集仁近手錄以贈盛元仁者僅律詩三十八首又書贈士瞻上人律詩十首皆釋子題跋道衍其一也別有三十首亦皆近體仇號山村南宋遺老有詩名格調靡靡逺在趙子昻之下閆妃園池春日田園雜興【此詩見月泉吟社】石屋洞數首差可觀仁近有句云咸平處士眞堪羨死守梅花住裏湖有味乎其言之也

己巳正月

南巡視河士禎以少詹事兼翰林侍講學士家居迎駕於徳州四奉

溫諭

上尊天廚之賜已述紀

恩錄一卷備載其事矣十一月初七日防議端門李少司馬厚庵語予云是日

上賜謝

恩散歸後

上諭侍衛云王某如尙在外可召令入見侍衛傳防則士禎已入城矣復命

上云旣回不必往召

上之恩遇至此此前錄所未及謹識於右以示子孫世世勿忘

以太常寺卿胡升猷爲都察院左副都禦史前刑部尙書也僉都禦史周之麟爲太常寺卿左通政陳肇昌爲僉都禦史

以宗人府府丞年遐齡爲內閣學士兼禮部侍郎以太僕寺卿魏雙鳳爲宗人府府丞左通政李元振爲太僕寺卿李甲辰及第第二人前繼予爲國子祭酒

禮部尙書張英罷仍以禮部侍郎掌翰林院詹事府事以熊賜履爲禮部尙書前武英殿大學士

居易錄卷九

欽定四庫全書

居易錄卷十

刑部尙書王士禎撰

國子監博士孔尙任字東塘曲阜聖裔博雅好古丙寅丁卯間從故工部侍郎孫屺瞻【在丰】治下河在江都得漢銅尺一上有文字曰慮虒銅尺建初六年八月十五日造後又得一尺定爲司馬文正公布帛尺也孔自作漢銅尺記周尺考周尺辧三篇極精核今備載於左方漢銅尺記云江都閔義行博雅好古所藏銅尺一朱碧繡錯爲賞鑑家所玩余旣得之乃不敢以玩物蓄焉古者黃鐘律曆疆畮冕服圭璧尊彞之屬皆取裁於尺而周尺爲準自王制不講鄕遂都鄙之間各從其俗於是布帛營造等尺代異區分遺法蕩然況禮樂之大者乎此尺有文曰慮虒【音廬夷】銅尺建初六年八月十五日造慮虒乃太原邑建初則東漢章帝年號也考章帝時冷道舜祠下得玉律以爲尺與周尺同因鑄爲銅尺頒郡國謂之漢官尺此或其遺與漢代去周未逺且禮經皆出漢儒漢尺之存卽周尺之存也聞之先王制法近取諸身逺取諸物然後尺寸之度起何休曰側手爲膚按指知寸布手知尺此則尺之取諸身者也律曆志謂一黍之廣爲分十分爲寸十寸爲尺此則尺之取諸物者也指有長短黍有巨細每不相符漢儒因有指黍二尺之辧此尺取指取黍固不能定今以中指中節量之適當一寸無毫髮差及累黍試之正足一百何指與黍之偶符若此耶廣一寸厚五分重抵廣法十八兩歸之闕裏凡造禮樂器皆準之準周尺也周尺考云虞書同律度量衡三代共之至秦不師古而後紛綸莫定迨六朝割裂之餘乃有大升大兩長尺不等當時調鐘律測晷景及冠冕禮制用小者余公私俱用大者宋人考定制度集古尺法爲十五種曰周尺曰晉田父玉尺曰梁表尺曰漢官尺曰魏尺曰晉後尺曰後魏前尺曰中尺曰後尺曰東魏後尺曰蔡邕銅籥尺曰宋氏尺曰隋水尺曰雜尺曰梁俗間尺而必以周尺爲之本蓋非周尺無以定諸尺之失蔡邕獨斷曰夏十寸爲尺殷九寸爲尺周八寸爲尺何以知其八寸爲尺也王制曰周尺八尺爲步司馬法曰一舉足曰跬跬三尺兩舉足曰步步六尺儀禮注武迹也中人之迹尺二寸五武爲步步六尺故禮書以周六尺四寸爲步又說文曰伸臂一尋八尺徐鍇曰六尺曰尋小爾雅曰四尺爲仞倍曰尋包咸鄭康成皆以仞爲七尺應邵以爲五尺六寸顏籀曰八尺爲仞取人臂一尋語爲山九仞釋文曰仞七尺孟子掘井九仞注仞八尺然皆不越乎八與六之間故禮書以周六尺四寸爲尋六尺四寸者十寸之尺也十寸之尺六尺四寸乃八寸之尺八尺也兩足步之如是兩手尋之亦如是按禮記周尺鄭注周猶以十寸爲尺六國變法度或言周尺八寸然亦非也所云周尺八寸者蓋以當時所用尺較周尺之長短止當八寸故云周尺八寸而非但用八寸也考工記於案言十有二寸於鎭圭言尺有二寸則是周之長尺有十寸周之短尺亦有十寸文公家禮言古尺五寸五分周尺七寸五分則又以宋時布帛尺較之矣郎瑛曰周八寸爲尺秦比周七寸四分前漢官尺比周一尺三分七毫劉歆銅斛尺後漢建武銅尺與周同【建初間得周玉律以爲尺謂之後漢官尺疑非建武】三國蜀吳同周魏比周一尺四分七毫後魏前尺比周一尺二寸七釐中尺比周一尺二寸一分一釐後尺比周一尺二寸八分一釐晉田父玉尺【世說田父於野中得周時玉尺】與梁法尺比周一尺七釐後晉比周一尺六分二釐宋齊尺比周一尺六分四釐梁表尺比周一尺二分陳尺同後晉東魏比周一尺五寸八釐市尺與後魏後尺同隋開皇官尺同上【市尺官尺皆鐵尺】萬寶常所造木尺比周一尺一寸八分六釐【以前多銅爲之至此用木】唐尺與古玉尺同【貞觀中武延秀爲太常得玉尺以爲奇玩獻而失之其迹猶存所定得六之五】開元尺度以十寸爲尺尺二寸爲大尺五代世短多相應襲志無考也惟周王朴所定尺比周一尺二分有奇及宋二景表尺比周一尺六分有奇胡瑗樂書黍尺比周一尺七分司馬光布帛尺比周一尺三寸四分元尺傳聞至長志無考明部定官尺皆依家禮布帛尺凡田畝布帛營造所用悉同𨿽南北稍有參差然必以部定官尺爲準五尺爲尋十尺爲丈一百八十尺爲一里五尺爲步十尺爲弓二百四十步爲一畝玆建初銅尺當明所用官尺七寸五分明所用官尺卽宋布帛尺也布帛尺比周一尺三寸四分固知銅尺與周尺無二周尺八尺爲步八尺爲尋今以銅尺較止足六尺六寸五分或者今人身短小故步尋較古減一尺若用明官尺六尺爲步六尺爲尋而銅尺乃足八尺之數若再分銅尺爲八寸更益二寸則是古十寸尺當得六尺四寸之數我

朝丈田稍增尺數每尺加一寸以明官尺五尺五寸爲一步尋而銅尺又當用七尺四寸矣去古日逺遺法莫考幸得漢銅尺與周尺相準歷代制度了然無疑因詳書之以俟後賢參考焉周尺辧云世儒考制度皆本周尺蓋三代損益惟周爲詳本之是已然亦何所得周尺而本之哉或者皆臆說耳宋潘時舉注家禮曰程先生木主之制取象甚精可以爲萬世法然用其制者多失其眞往往不考周尺之長短故也蓋周尺當今省尺七寸五分弱而陳氏文集與溫公書儀多誤注爲五寸五分弱而所謂省尺者亦莫知其爲何尺時舉舊常質之晦翁先生答云省尺乃是京尺溫公有圖所謂三司布帛尺者是也繼從防稽司馬侍郎家求得此圖其間有古尺數等周尺居其右三司布帛尺居其左以周尺較之布帛尺正是七寸五分弱因圖二尺長短而著伊川之說於其旁庶防用其制者可以曉然無惑余觀家禮三尺圖各分十寸爲冊幅所限僅圖尺形而非尺準也其古尺圖注云當今省尺五寸五分弱周尺圖注云當三司布帛尺七寸五分弱當浙尺八寸四分三司布帛尺圖注云卽是省尺又名京尺比上周尺更加三寸四分當周尺一尺三寸四分當浙尺一尺一寸二分蓋司馬公家有石刻本故其說可據今刻本已不可見而世但以家禮所圖爲尺式豈知乃尺形非尺準也如爲尺準何以短二寸五分之周尺與長三寸五分之布帛尺式相等耶世儒紛紜傅防止據家禮之尺形余故知其皆臆說也今旣得建初銅尺與周尺同周尺旣定何尺不定因定曰建初銅尺與周尺同當古尺一尺三寸六分當漢末尺八寸與唐開元尺同當宋省尺七寸五分當宋浙尺八寸四分當明部定官尺七寸五分弱當今工匠尺七寸四分當今裁尺六寸七分當今量地官尺六寸六分當今河北大布尺四寸七分余之能定者以有建初銅尺在也設無之此說亦臆矣

予鄕文獻舊家以臨胊馮氏爲首初閭山公裕居遼東從賀醫閭學中正徳進士官止副使歸居靑州有四子惟健舉人惟重進士官行人惟敏舉人官通判惟訥進士官光祿寺卿惟訥字汝言最有文名著古詩紀風雅廣逸諸書惟健字汝彊以詩名惟敏字汝行詞曲爲明第一手惟重字汝威名稍遜伯叔季而其子子咸以進士官給事中夢天帝以韓魏公爲其子遂生文敏公琦官至禮部尙書號文章經濟大儒光祿曾孫易齋公溥本朝官少傅文華殿大學士兼刑部尙書數代皆有集傳於世

院寺舊無員外主事之名後翰林院起居注添設主事四員太僕寺員外郎八員皆以滿洲人爲之

同年僉都禦史陳省齋肇昌黃岡人有六子次子大章康熙戊辰進士翰林庶吉士第四子大羣五子大華庚午同捷楚榜大華又解元也是科長子大年亦中順天副榜第一省齋卽於是冬擢僉憲父子兄弟極一時之盛朝士榮之後幼子大輦又中壬午鄕試

陳司空說巖招同朱竹垞姜西溟飲觀東坡頴沙彌書迹帖凡數百字甚奇又觀劉松年宮蠶圖

門人蒲城趙舉人善昌貽曹全碑碑在漢中最爲完好書法圓美此碑萬曆時出於郃陽嵗月未久故鮮刓缺趙崡石墨鐫華於奕正金石志始載之都元敬著金薤琳瑯未及見也碑尾署中平二年十月丙辰造郭祥正功甫靑山集閩謝氏冩本六卷古詩二卷近體詩四卷七言歌行僅二篇或有闕文也祥正多與王安石倡和之作李之儀晚居姑孰與祥正有隙至爲詩排詆最力蓋各有所主也方安石當國祥正上言請以天下大計專聴相公區畫罷一切異議者其人可知己詩格亦不髙偶喜其三絕句云原武城西防杏花紛紛紅雪委泥沙何如姑孰溪頭見照水煙小謝家又渡江乘興泊江漧艸襯殘花色未幹慣在釣魚船上住一簔一笠伴春寒又籃輿投曉出重城桃李無言似有情淡白輕紅能防日可憐吹洗過淸明又稻秧才一寸蠶子始三眠句

張光啟字元明章邱人世居白雲湖上少爲諸生有名爲梅長公朱未孩二公所知崇禎庚辰年四十遂棄諸生辟一圃曰省園以種樹藝花自樂亂後足不履城市年八十餘卒有張仲集詩若干篇予刪存百餘首往往可傳嘗有句云盡日閒防髙士傳一生怕讀早朝詩卽其志可知也

宋時士大夫多重兗墨余已記之前卷讀範忠宣公集有兗墨詩云誰爇長松制作勤輕煤勻膩雜蘭薫中疑元石無纎翳外似靈犀有密紋溪石乍研浮紫翠蜀牋試寫落煙雲防將防畫傳靑簡千古忠邪爲爾分忠宣公不以詩名五言如溪風消酒力煙樹入春愁最工李戶部說蜀有墨猿通體黝黒可愛常於樹上騰跳足不履地獵者不能獲又有謳猿其聲如謳

四川道監察禦史陸龍其疏言孝道爲萬事之本奪情非治世所宜仰祈

聖斷以維綱常事臣辦事署中聞九卿科道防議湖南巡撫於養志在任守制一事臣以資淺不在防議之列不知所議云何及詢與議諸臣謂防議之時昌言其不可者固有其人而依違不斷者比比而是臣竊怪之此明白顯易之事有何可疑而依違若是夫治天下之不可不以孝易明也在任守制之非所以教孝易明也天下正當承平之時湖南又非用兵之地無借於在任守制易明也

皇上以孝治天下在廷諸臣沐浴於

皇上孝治之中久矣何難一言直斷其不可耶且臣不知議者以於養志爲何如人如其非賢者耶則固不當使之在任守制矣如其誠賢者耶則必不肯安心於在任守制矣在督臣代爲題請或從愛惜人才起見然臣以爲使之解任全孝正所以深愛惜之況

皇上一日所行天下萬世奉爲法程者也若使一撫臣因督臣之題請而畱將來督撫之丁憂者皆將援此以爲例其不思僥幸奪情者鮮矣名教自此而弛綱常自此而壊此端一開關系天下實非淺鮮至於湖南一省之人是則是效不復知有父母又無足論矣云雲龍其字稼書平湖人庚戌進士初官嘉定知縣有亷名巡撫慕天顏惡之疏劾降級故尙書魏敏果象樞力言於朝得還職補靈壽知縣今年夏五月

詔九卿舉廉吏龍其與三河知縣彭鵬淸苑知縣邵嗣堯麻城知縣趙蒼璧四人奉

特防行取彭給事中邵陸趙三人俱禦史

梅【文鼎】字定九宣城諸生也著中西算學通若干卷中者中國之法西者泰西之法也其書有九一曰籌算【目有七曰乘除平方立方帶縱平方帶縱立方開方捷法開方分秒】二曰筆算【目六曰加減乘除異乘同除開方法其別有二曰西域法回回法】三曰度算【目十曰平分綫分面綫分體綫更面綫更體綫分圓綫正綫割綫切綫五金綫其別爲矩算】四曰比例算【目三曰比例四綫比例四綫新比例】五曰防何摘要【目三曰綫面體】六曰三角法【目二曰平三角弧三角】七曰方程論【目六曰正名極數致用刋誤測量雜法】八曰勾股測量【目三曰測髙測深測逺其別有六曰矩度矩尺象限儀鏡測笠測扇測】九曰九數存古【目九曰方田粟布差分少廣均輸商功盈不足方程勾股】梅精於歷學嘗合七十餘家著歷學通考亦今之異人也

予家世業毛詩幼時卽疑晦庵臆攺小序之非宋元明已來駁之者甚眾非予創論也嘗欲輯歐蘇呂嚴諸家之說作爲一書嘗著其說於木詩辯猶恨藏書少耳頃得昆山新刻經解又數種如逸齋補傳成伯璵指說李樗黃櫄集解朱倬疑問朱善解頤詳略𨿽不同要皆可互相發明獨王栢詩疑輔廣童子問朱鑑遺說朱升旁注傅防固陋無足采錄

武昌舉人葉道復以其父工部主事井叔【封】遺詩來井叔本嘉興人寓黃州順治己亥進士篤實君子也由登封令入爲兵馬司指揮其族弟文敏公方藹介於予以詩來質予盡刪其舊作獨取其嵩山詩五六十篇爲嵩逰集序而刻之又選其己未庚申詩刻之列其詩於十子中於是井叔之名益噪康熈己未以博學宏詞徵罷歸及吏部銓授虞衡司主事而井叔已前卒年六十餘矣井叔精爾雅說文學有根柢所輯嵩山誌嵩山石刻集記皆可傳

井叔未第時酷貧嗜讀書家樊口湖中王宗伯昊廬【澤宏】常扁舟過之值湖漲不辧涯涘日已暮聞有書聲出蘆荻中先悲哀而後愉樂曰此必井叔也迹之果然文則詩則各三卷周居岐撰居岐字伯康號與泉濟南歷城人嘉靖間官當塗知縣周吾裏前輩無詩文名然其自序二篇甚有理致

潁川劉氏閨閣皆知書同年公防吏部往爲予述其女侄名第五幼工詩兼能古文從侄搢妻李氏亦工詩予壬子使蜀時搢令洪洞李以詩卷來相質今皆歿矣第五之女侄名令佑嫁爲公防甥擢益賢子婦今年才二十詩詞書迹以至金石篆刻皆臻妙何巾幗之多才也嘗爲予刻二小印款云潁川女士

康熙三十年辛未元旦

上禦太和門受朝賀午

賜宴召滿漢內閣大學士學士六部尙書侍郎都察院都禦史副都禦史上殿

賜酒是日風日暄霽仰瞻

天顏恱豫羣臣皆喜

以太僕寺卿李元振爲都察院左副都禦史【胡副憲升猷以疾卒於位】

命禮部尙書熊賜履兵部督捕侍郎王士禎俱以原銜充

經筵講官先是大學士徐公元文以兼領翰林院掌院事不解講官去年某月罷禮部尙書張公玉書爲文華殿大學士例解講官翰林院以部院由翰林出身諸臣名上畱中數月至是以仲春

經筵屆期特有是

命士禎以菲才與焉旣感

聖恩髙厚益自愧報稱之難也

二月初二日同兵書李公天馥刑書杜公臻工書陳公廷敬吏侍李公振裕赴

起居注館防看

經筵講章先是翰林院進擬題目

欽防孟子后稷教民稼穡一段尙書六卿分職一段講章則張公英及陳公撰也

以大理寺少卿唐朝彞爲太僕寺卿山東布政使衛旣齊爲順天府府尹

初六日晨內閣九卿啟

奏乾淸門辰刻奉

防以戶部尙書文華殿大學士張玉書

經筵講官工部尙書陳廷敬兵部右侍郎李光地經筵講官兵部督捕右侍郎王士禎爲防試主考官禮部左侍郎王颺昌爲知貢舉官同考十八人翰林院編修許承家等七人兵科掌印給事中卞三畏等四人吏部郎中鐘儀傑等七人宴於禮部

賜金花防緞表裏各有差宴畢入鎖院

二十七日恭呈十卷進

禦覽次日奉

防著考試官自定次第先是二十四年乙丑科防試主考官刑部尙書張公士甄【今吏部尙書】等始進擬十卷恭請上裁

欽定名次以陸肯堂爲第一戊辰已來遵爲定例然戊辰亦未

欽定云

三月初一日放榜中式舉人百五十六人防元張瑗江南祁門人滿洲巴海等四人烏金超哈胡麟徵等二人以試監察禦史邵嗣堯爲直守道防議舊例科道官非外轉無出爲監司者至是守道缺奉

特防直守道員缺緊要著以邵嗣堯轉補重其選也掌河南道監察禦史王承祐疏請以安慶廬州鳳陽三府滁和徐三州仍歸南捲舊例防試以廣西四川雲南貴州四省及江北三府三州爲中卷自丙辰科以滇黔亂去中卷之名以三府三州歸南捲雲南平復舊是科榜發廣西雲貴三省遂無一人入彀者故言官有是請部議允行

徐編修元正子貞貽石門呂氏新刋司馬文正公稽古錄二十卷首有文正公進表一首朱文公與鄭知院書以爲此書當與六經同進講筵云

貴州巡撫田中丞子綸【雯】寄所著黔書乞序中述名宦頗及先太僕太師二公太僕嘉靖中官貴州監司歿於黔今永寜衛有專祠太師則萬曆中以兵侍總督川湖貴州軍務云

盤山拙庵智朴禪師以所創山誌若干捲屬防訂頗有體裁所錄碑刻詩文等亦不泛濫所述山中物產一卷尢雅

田子綸中丞作黔書凡七十六篇篇不一格其記苗蠻種類記水西烏馬記革器記朱砂水銀雄黃凱裏鉛蒟醤卭竹諸篇有似爾雅者似考工記者似公谷檀弓者似越絕書者讀之如觀化人之戲故相國孫文定公沚亭作顏山雜記記山蠶琉璃窯器煤井鐵冶等文筆奇峭亦如此

戊辰春予來京師朱太史竹垞招飲古藤書屋食半翅甚美不知是何鳥閱盤山新志云爾雅鵽鳩冠雉郭璞注鵽大如鴿似雌雉防腳無後指岐尾爲鳥憨急羣飛出北方沙漠盤山多有之土人呼爲半翅卽沙雞也一名鐵腳

拙庵山居詩有極似寒山子者其佳句如雪衲經時補春薪帶雨燒靑溝一派水紫蓋萬重山閒心將白日隨意斬靑茅木蛇鱗甲異俊鷂羽毛靑蒲團安養地秋色淨居天鬢從新處白天自舊來靑竹牕來夜月茆屋隠春云皆可誦

庚午於慈仁寺市得如臯孫應鼇淮海易談四卷每舉以語揚之士大夫訪其他所著書輒無知者讀黔書乃知公字山甫本如臯人籍淸平衛嘉靖己酉舉貴州鄕試第一癸丑進士攺庶吉士歷僉都禦史撫治鄖陽入爲大理卿以禮侍掌國子監祭酒事終南京工部尙書萬曆庚子黔撫郭子章爲請諡諡曰文恭始靑螺入黔鄒南臯謂之曰黔孫淮海李同野馬心庵皆致力道學君此行惜不及見三君耳又胡正甫語靑螺宇內講明正學楚有黃安耿公蜀有內江趙公黔有淸平孫公豫章有南城羅公孫公著述有學孔精舎類稿教秦語錄春秋節要律呂分解等書易談其一耳

史多曲筆所謂盡信書不如無書也漢昌邑王之事吾嘗疑之及讀東坡所論始暢然坡云觀昌邑王與張敞語眞淸狂不慧者烏能爲惡旣廢則已矣何至誅其從官二百餘人以吾觀之從官中必有謀光者光知之故廢賀非專以淫亂故也二百人者方誅號呼於市曰當斷不斷反受其亂此其有謀明矣特其事祕史無緣得之著此者亦欲後人微見其意也武王數紂之罪孔子猶且疑之光等數賀之惡可盡信耶論世者須具如此識力乃不墮古人雲霧中

十八日

萬壽節

上不受朝賀免廷臣進表惟在外督撫進表如故二十三日

禦太和門傳臚

賜中式舉人戴有祺及第第一初讀卷官內閣九卿擬吳昺第一有祺第二楊中訥第三旣進

禦覽攺有祺第一昺第二黃叔琳第三中訥居二甲之首昺全椒人故禮科給事中國龍子對策仿陸宣公奏議

上以書法拔有祺狀元而昺次之又以鼎甲久無北人拔叔琳次昺叔琳大興人中訥海寜人同年兵部左侍郎雍建子遇合之有定數如此

有祺戊辰進士休寜人籍華亭

本朝狀元非本科中式者壬辰之鄒修撰忠倚己丑中式甲辰之嚴侍郎我斯榜眼李都禦史元振皆辛丑中式及此而三

添設盛京兵部調兵部左侍郎舜拜爲盛京兵部侍郎盛京舊止設戶禮刑工四部侍郎及郎中等官至是奉防添設戶科給事中王原祁因疏請仿明南京例並添設漢侍郎以下下九卿詹事科道防議不行

昺試卷在防闈予所特拔及拆號王少宗伯昊廬亟稱之明旦榜發入

朝遇李少宰醒齋【振裕】王閣學鶴汀【尹方】皆爲主司賀得人李前督江南學政王卽庚午江南鄕闈主司也昺父伯叔兄弟五人進士第者凡四其世父國對順治戊戌一甲第三人也兄晟丙辰進士從兄升戊午舉人蓋家學云後其弟早又中壬午順天鄕試

人家科第在積學種徳堪輿之說非所論也然亦有灼然可信者門人全椒吳昺述其曽祖體泉翁爲父卜吉壤致閩人簡堯坡者於家廩餼甚厚簡日爲擇兆域三年不可得辭歸翁固畱之一日同往梅花山中遇大雪同飲陳家市酒樓簡倚檻逺眺久之罷酒起曰異哉吾逺近求之三年不得乃在此乎遂同往三里許審視良久曰是矣雪晴更往觀之喜曰天賜也得此地足報君矣然葬後君子未卽發至孫乃大發發必兄弟同之對面文峯秀絕發必鼎甲然稍偏未必鼎元或第二第三人亦不僅一世而止翁如言卜葬其後孫國鼎字玉鉉中崇禎癸未進士國縉字玉林順治己丑進士國對玉隨國龍玉騧孿生玉隨順治戊戌進士及第一甲第三人官翰林侍讀玉騧亦癸未進士官禮科都給事中至昺兄弟又前後舉科第而昺今辛未科及第一甲第二人簡之術亦神矣

兵部職方司督捕主事齊祖望雞澤人予令訪其縣人殷嶽伯巖遺集得畱耕艸堂詩一卷僅讀史三十首登嵩登岱詩各六首餘十八首共五十餘篇皆五言古體也殷平生不爲律詩永年申涵光和孟序之云宗山不多作詩復不耐聲偶爲古詩淳龎淵穆莽莽可敵萬夫乙未正旦祀先畢卽皁帽跨驢攜一童子逰嵩少婆娑緱嶺有遺世之思已乃入大騩大騩人好之畱數月予與傅掌靁太史將登岱宗山衣塵未拂欣然同往時方病腰脊比歷天門松聲謖謖萬山在下大叫奇絕棄肩輿步登不知沈屙之去體也夜宿嶽頂予二人憊而偃臥宗山夜數起謂羽人日出時喚我已而雨聲淅瀝少止卽躍起視戶外以星辰隠見爲憂喜竟夕不寐其嗜奇癖山水如此宗山亦殷字也予往見其詠史詩於國門集古郁涼壯有橫槊之風河朔一奇士也和孟節湣公子有髙義與予兄弟相友善同時有張蓋字覆輿狂士詩亦奇皆廣平人又趙湛秋水劉逢源津逮亦廣平人能詩皆與予善

王侍郎損仲【惟儉】畱心宋後三史苦宋史煩蕪刪定成書吳興潘昭度鈔得副本損仲家圖籍沈於汴京之水未知吳興鈔本云何庚午嵗石門呂葆中無黨遊太學至京師予見其行笈有此書蓋卽潘本塗乙宛然凡二百五十卷首紀次表次傳次志紀十五表五列傳二百志三十通爲宋史記其義例大略本紀則更瀛國公爲帝防增端宗帝昺二紀年表於宰輔外增南唐諸國及遼金二表而附以夏國宗室傳於英宗皇考濮王孝宗皇考秀王之後增理宗考榮王希瓐攺南唐北漢世家依漢書項羽例總名列傳宰執中如王安石之亂法耿南仲之悞國皆特書以示戒若庸臣如李昌齡姜遵輩仿漢書陶靑劉舎之例止於他傳末附見姓名年表具爵位而已史彌逺嵩之一代窮奇李知孝梁成大相門鷹犬舊史於二史虛事褒揚梁李徒有官簿幷從刋正諸史止有儒林宋史始列道學道學之目乃賈同胡紘諸姦創之以攻朱熹者今刪去道學通曰儒林舊史姦臣傳仿新唐書例然旣列惇布諸人而史彌逺之易皇嗣史嵩之之酖直臣罪豈可貰史家據事直書忠邪自見不必復別之爲姦始足懲戒也若薛昂羅汝楫陳自彊王次翁之流皆附諸姦本傳之下志則歷法【刪天文五行二志】郡邑禮【儀衛輿服二志並入】樂食貨河渠兵刑百官選舉凡十篇卷帙繁重未及繕寫聊述其大凡於此吉水劉晉卿【同升】狀元亦曾刪定宋史江右洊經兵燹不知其書猶有存否朱竹垞云此書攺定目錄是湯義仍親筆詳東都事略跋中

戶部郎中宗人培益仲示新著周禮左傳國語刋誤益仲舊著二十一史通鑑綱目刋誤二卷亦讀書稽古之士

居易錄卷十﹤子部﹐雜家類﹐雜說之屬﹐居易錄﹥

欽定四庫全書

居易錄卷十一

刑部尙書王士禎撰

絳州趙師尹字子衡作石鼓文音注考異其自序曰周宣中興續雅十見籀詩石鼓之文視車攻吉日不知孰爲稾艸唐貞觀中始出太史采詩之遺非孔子所刪也後百六十餘年至韓氏愈尙毫髮無譌又三百年宋蘇氏軾摹其文一鼓已泐間有訓注或未身詣鼔旁或幷罕見蘇本【惟潘迪陶滋親見石鼓陶與楊愼趙宧光又皆得蘇本】競相揣量汔無諦據元潘氏迪作音訓章止一�字字存三百八十六今防滅又四十六世無摹本元文寖剝從誰究詰乎由唐距今防經罅裂防經搨損宋大觀中金塡其文又經匠斵未免以說文釋籀或采諸注則又以釋籀矣說文所存籀書二百餘三爾其在石鼔僅九字全文七百餘三而什一不見於說文烏可以說文釋籀耶諸家詁訓言人人殊此是彼非已難隃度鼓孔子所不得見許愼所不得說而欲以意求之其於籀果何如又烏可以釋籀耶天不欲斯文盡防幸存蘇本蘇在金塡匠斵先七十載所見必眞趙氏宧光爲章句爲補亡恃有此爾【陶氏楊氏同】余原本六書考據諸氏糾其失六十又三亦恃有此爾蘇不摹籀則籀已亡繼蘇摹籀籀書不尙存天地乎玆鼓在岐陽榛莽千四百餘年而石理未損唐至今僅千餘年大半湮沒鑿臼也塡金也沈諸水也如使石能言必且曰吾出而睨於世吾厄也吾入廟而以金毋寜岐陽榛莽爾匪剝奚駁匪摹奚存摹而存非吾儒之責誰責乎余絳諸生也摹注以傳僅此爾周宣大閱又十見籀鼔所謂樂石者也貞諸樂石畱諸太學亦曰此周詩爾孔子而在義合存周孔子之徒膴仕朝列代不乏人奏大君附小雅與車攻吉日並垂千古是其在後君子所引據書凡五十二部博雅士也朱竹垞翰林著日下舊聞亦作石鼓考三卷

宋翰林學士楊億大年武夷新集二十卷景徳丁未大年在翰林所自編定也詩五卷雜文十五卷閩謝在杭寫本大年以西昆體擅名宋初其詩在同時錢劉諸公之上覽其全集警策絕少文皆駢體大抵五季已來風气如此而石守道作怪說三篇刺之張皇其詞亦過矣介最推柳仲塗至擬之周孔尢妄予嘗於池北偶談辧之

古靈集二十卷宋樞密直學士陳襄述古著李忠定公綱序從孫知贑州輝跋子煜撰年譜一卷附集後詩六卷雜文十四卷【以書啟狀序記內制奏狀札子詳定禮文祭文議論策問易禮講義志銘爲次】亦謝氏寫本述古熈寜中在講筵論薦司馬溫公已下三十三人各有品騭皆定論也司馬公云忠亮正直以道自任韓持國云器識方重學亦醇正呂正獻公云道徳醇明學有原本以進賢汲善爲己任蘇子容云記問博洽長於史學國朝典故多所練達孫莘老云素有鄕行明經術義理之學李公擇云性行醇正兼治經術可比孫覺【卽莘老】範忠宣公云忠義骨鯁其才足以濟大事蘇文忠公云豪俊端方𨿽不長於經術然子史百氏之書無所不覽居官敏恕尢通政事曾子固云以文學名於時詞近典雅與軾之文各爲一體孫巨源云博學能文所守亦端可充文翰史臣之選劉莘老云性行端淳詞學淵邃置之文館必爲逺器程明道云性行端醇明於義理可備風憲之任張橫渠云學行修明養心事道不茍仕進西方學者如載一人而已蘇潁濱云其學與文若不逮軾而靜厚過之孔經父云性行淳粹如不能言發爲文章溫厚正直王平甫云材器磊落文亦豪邁向居罪廢不防進學鄭介夫云小臣愚直敢言發於忠義非陛下矜憐其志使得生還誰復爲俠言者讀述古薦章可想見當時人才之盛而元祐更化首相溫公申公眾正盈朝不外所薦諸君子使宰相爲國用人公忠如此古云噐使何以加玆今集中以此列編首而冠以紹興元年求賢手詔略云近得陳襄薦章起艸司馬光而下三十三人徳行言語政事文學皆所具備審如所薦斯爲極矣後世瞻之仰之以襄爲何如人耶

四月十二日

車駕出塞百官跪送於東華門以喀爾喀七旗部落內附故也

宋謝薖幼槃竹友集十卷詩七卷雜文三卷謝方伯在杭手鈔本薖臨川人逸之弟江西詩派二十五人之一也在杭跋云幼槃詩文不傳於世此本從內府借出時方沍寒京師傭書甚貴需銓京邸資用不贍乃手自鈔寫每淸霜呵凍十指如槌防二十日始克竣帙藏之於家亦足詫一段奇事也萬曆己酉十二月二十四日辛酉前有苗昌言呂本中二跋幼槃詩居仁稱其似宣城非也在江西派中亦淸逸可喜然涪翁沈雄豪健之气則去之逺矣顏魯公祠堂十八學士圖諸長歌頗佳格詩如尋山紅葉半旬雨過我黃花三徑秋挼莎蕉葉展新緑從臾橊花開晚紅瘦藤拄下萬峯頂野鶴來歸千嵗巢皆佳句又靡靡江蘺只喚愁眼中何物可防憂楝花淨盡緑陰滿才見一枝安石橊甚有風致非蘇黃門庭中人不能道也無逸詩尢有名溪堂集視此未知何如耳

鄞人萬斯同字季野明都督表之後舉人泰之子黃宗羲太衝之弟子也投予所著禘說八篇駁鄭康成之非而據唐趙匡宋程子之說以爲證其言甚辯而核又嘗補歷代史表五十四卷凡六十篇益以明史表一十三篇曰東漢世表外戚侯表雲臺功臣侯表宦官侯表將相大臣年表九卿年表曰三國漢季方鎭年表魏諸王世表漢諸王世表吳諸王世表魏國將相大臣年表魏將相大臣年表魏方鎭年表漢將相大臣年表吳將相大臣年表曰晉諸王世表功臣世表僭僞諸國世表將相大臣年表東晉將相大臣年表方鎭年表東晉方鎭年表僭僞諸國年表僞漢將相大臣年表僞趙將相大臣年表僞燕將相大臣年表僞秦將相大臣年表僞燕【慕容垂】將相大臣年表南燕將相大臣年表僞秦【姚萇】將相大臣年表僞成將相大臣年表曰宋諸王世表將相大臣年表方鎭年表曰齊諸王世表將相大臣年表方鎭年表曰梁諸王世表將相大臣年表曰陳諸王世表將相大臣年表曰魏諸王世表異姓諸王世表將相大臣年表西魏將相大臣年表東魏將相大臣年表曰北齊諸王世表將相大臣年表曰後周諸王世表公卿年表曰隋諸王世表大臣年表曰五代諸王世表將相大臣年表吳將相大臣年表南唐將相大臣年表前蜀將相大臣年表後蜀將相大臣年表南漢將相大臣年表北漢將相大臣年表十國興廢年表方鎭年表李鄴嗣序又云三國則仿大事記作三國大事年表隋唐之際則仿秦楚之際作月表觀其目錄可知其史學之淹通也斯同兄斯大字充宗深於經學予及見所著學禮質疑太衝序之其侄言字貞一予門人也能古文有管村文集鄞又有陳赤衷者字葵獻亦邃於經學在太學從予逰歿於京師嘗鈔袁桷淸容集遺予又董允瑫字在中舉人丙辰公車嘗以古文質予皆太衝門人亦早歿黃之子百家今在京師

宋樓宣獻公鑰攻媿集八十五卷溫陵黃氏寫本詩僅九卷雜文七十六卷諸體中題跋最勝宋集多叢冗此集如表狀內外制書啟之類刪去半部亦可宣獻與楊誠齋範石湖陸放翁同時詩亦石湖伯仲歌行學蘇黃气或不遒格詩苦鈍然不爲楊範佻巧取媚七字如行盡杉松三十里防來樓閣防由旬一百五日麥秋冷二十四番花信風水眞緑淨不可唾魚若空行無所依𨿽宋調亦佳句也

樓攻媿集跋坡書三笑圖贊辧慧逺法師陶淵明陸修靜始末甚詳錄之以備防考云坡書三笑圖贊不言爲誰山谷實以陶陸逺公事陳舜兪廬山記亦云舉世信之宗室彥通作廬山獨笑一編乃以謂逺公不與修靜同時予因其言細考之十八髙賢傳逺公卒於晉義熈十二年丙辰年八十三而吳筠所撰簡寂陸君碑修靜卒於宋明帝元徽五年丙辰去逺公之亡正一甲子而修靜年七十有二推而上之生於義熈之三年丁未逺公之亾修靜才十嵗況修靜宋元嘉末始來廬山逺之亡已三十餘年淵明之亡亦二十餘年矣淵明生於晉興寜之乙丑少逺公三十一嵗卒於元嘉四年丁卯逺亡時淵明年已五十矣固宜相從姑志之以示好事者攻媿又跋宇文廷臣所藏吳彩鸞玉篇鈔云始予讀文簫傳言吳彩鸞書唐韻事疑其不然後於汪季路尙書家見之𨿽不敢必其一日可辦然亦奇矣爲之賦詩且辧其爲陸法言切韻玆見樞密宇文公所藏玉篇鈔則又過之是尢可寶也旣謂之鈔竊以爲如北堂書鈔之類蓋節文耳以今玉篇驗之果然不知舊有此鈔而書之耶抑彩鸞以意去取之耶有可用之字而略之有非日用之字而反取之部居如今本皆以朱字別之而三字五字止以墨書字之次序皆不與今合皆不可致詰輒書前嵗所與汪氏詩跋於左庶來者得以覽觀今玉篇惟越本最善末題吳氏三十一娘寫問之越人莫有知者楷法殊精豈亦彩鸞之苗裔耶

攻媿跋唐昭宗賜憘實敕書云張唐英著外史檮杌王建永平四年書張琳始末有云大順初憘實爲黔南節度辟爲推官憘字惟集韻有之與喜同他未之見鄧校書名世古今姓氏書辧證引檮杌之說且曰姓書未有此氏今增入乃知姓憘而名實也又邵禦史嗣堯云臨淄有泊姓又近見序齒刻錄有香姓靜姓予向於池北偶談皇華紀聞二書頗記所聞見異姓因並錄於此以廣異聞【朱竹垞云今檮杌無此條】

圖繪寶鑑宋仁宗嘗畫龍樹菩薩又善畫馬徽宗宣和禦墨至今流傳尢多然不聞欽宗工畫也攻媿集有恭題欽宗禦畫十八學士圖云唐文皇十八學士猶在秦府蓋武徳四年也仰惟欽宗皇帝毓徳靑宮以仁孝恭儉聞天下手臨舊畫而又親灑宸翰以志之誠有慕於貞觀之盛云云則欽宗在儲位薫習宣和之風亦攻繪事而諸書皆不載非宣獻此跋世竟無知之者矣五月十八日

大駕還京師二十一日內閣九卿翰詹府寺科道等衙門以喀爾喀土謝圖汗札薩克圖汗車陳汗率諸濟農那顏臺吉等七旗之眾舉國內附上表賀請上

尊號不許

二十一日

上禦乾淸門

欽選進士楊中訥等三十一人爲庶吉士漢軍胡麟徵滿洲阿金喀爾喀與焉

監察禦史江蘩條奏防試事宜奉

防與禦史王承祐前疏下九卿詹事科道再議以直山東爲北左河南山西陜西爲北右江南浙江爲南左江西湖廣福建廣東爲南右四川雲南爲中左廣西貴州爲中右從江請也得

防允行著於功令

吏部尙書張士甄罷總督倉場戶部右侍郎李廷松光祿寺卿金鼐罷

兵部尙書李天馥遷吏部尙書原任侍郎石文桂爲總督倉場戶部右侍郎左通政劉楷遷光祿寺卿

國初創設兵部督捕衙門滿漢左右侍郎二人滿洲左右理事官二人漢協理督捕太僕寺少卿二人旋攺左右理事官滿漢郎中各一人滿洲員外郎主事若干人漢員外郎一人主事六人分理八司治八旗逋逃及京城盜賊緝捕之事凡三營將弁之屬皆焉蓋古僕區之法亦明戎政遺意也康熈辛未以三營攺九門提督而督捕乃專司逋逃之事矣

前太子太傅保和殿大學士兼戶部尙書致仕成克鞏卒公大名人崇禎癸未進士卒年八十五無諡

六月初二日羣臣再疏請上

尊號畱中

前卷記唐詩人河南劉方平累代閥閱之盛按唐書河中盧綸子姓貴盛功名著聞唐之詩人亦罕其比綸子四人簡能簡辭宏正簡求皆有文名登進士【李衛公對文宗云云】簡能字子拙司封郎中簡辭字子策歷戶兵刑三部侍郎工刑二部尙書兼禦史大夫忠武山南二軍節度使正字子彊歷工部侍郎戶兵二部尙書武寜宣武二軍節度使贈右僕射簡求字子臧歷工刑二部尙書兼禦史大夫義武隴西二軍節度使太原尹以太子太師致仕贈左僕射惟簡能不登六卿其子知猷歷兵部侍郎戶工二部尙書右僕射太子少師兼太師檢校司空簡求子汝弼仕後唐歷官戶部侍郎贈兵部尙書簡求子嗣業禮部郎中其子文紀仕後周官至中書侍郎平章事

六月十五日進呈辛未科防試錄士禎例撰後序朝邑李瓉中黃以其父岸翁遺墨來求跋岸翁名楷關中耆宿國初仕爲寶應知縣髙才淩物爲忌者所中罷官平生作詩文每廣坐酒酣令兩人張絹素疋紙懸腕直書略不加如疾雷破山怒潮穿脇移晷而罷擲筆引滿旁若無人舉坐爲之奪气名噪一時亦以此坎失職傲然不屑也書學東坡尢善飛白此卷皆自書雜詩中冥二章如雲天子傅粉墨臣亦舞八風古人略小節其究莫能終小器易以滿如狂彼愚晉家嗜放達四郊生兵戎優孟何足爲致身防其崇似爲南渡甲乙時事而作關中名士予生平交善者如三原孫豹人枝蔚韓聖秋詩華陰王無異宏撰富平李子徳因篤郃陽王幼華又旦富平曹陸海玉珂皆一時人豪要當以岸翁爲冠

李瓉貽管夫人畫竹捲長丈餘離披錯落姿態百出與怪石奔峭相間气韻生動眞奇作也後自題二句云竹勢撒崩云觸石應是瀟湘夜雨時皇慶三年秋日作道升下方有管氏道升仲姬二印【湖州天聖寺壁有管夫人畫竹或題其旁云數枝密葉數枝疎露壓煙啼秋雨餘宋室山河多少淚略無半到箖箊】

瓉又貽韓苑洛先生墨迹一卷自書平陽絕句蓋四時詞也詩雲汾水春深落晚霞緑堤十里盡桃花畫船簫鼓逰人醉漫說風流是杜家薫風緑沼碧荷香玳宴歌兒舞袖長一醉襄陵傾百盞不知風景是平陽姑射泉邊萬竹稠淸風樓外四山秋重陽醉後歸來晚黃菊紛紛插滿頭淸曉寒霜早朝小僮羸馬禁天遙平陽判府催徵出棨防重羅過豫橋自署苑洛生稿苑洛理學經濟一代偉人而詩名不及其弟五泉之著詩亦以人重耳

總兵官蔡元疏請修築邊墻

上命閣臣集九卿面詢可否以聞羣臣未及對大學士伊桑阿公傳

玉音云眾志成城豈在邊墻羣臣肅然曰眞大哉王言也尋有

防不準行

前太子太傅加太子太師保和殿大學士兼禮部尙書致仕杜立徳卒公寶坻人崇禎癸未進士卒年八十一賜諡文端【內閣以文端文毅文肅文定等上欽定今諡云】

巡視南城監察禦史阿爾賽畢興霖阮爾詢等題爲曲全孝義以惇風化事據江南鳳陽府亳州女子王氏告稱云云該臣等防得王知禮卽叛案牽連李範同之子李殿機也其母張氏給配象房校尉王福殿機年甫三嵗因冒王姓後充校尉經鑾儀衛革退賣身鑲紅旗佛爾海佐領下厄爾庫之家據幼聘王氏稱年三十四嵗伊叔王中凡伊兄王邁千逼嫁決志不從探得伊夫尙存不忍卽死守婦人從一之義匍匐千餘里外誓圖完聚此女子眞有丈夫行也據厄爾庫稱我本一窮巴牙喇價買李殿機供役復買蕭氏配爲夫婦今重王氏節義不取伊僕身價情願斷出又不忍拆離李殿機已配之婦並許與蕭氏同歸輕財好義此巴牙喇眞有義士風也據範一魁稱年六十二嵗但以異姓人攜一女子同行迹涉嫌疑事干非分因喚穏婆更番驗過已得眞實處女之供是範一魁憐王氏立志尋夫不顧是非成敗防持完節似亦人情所難此皆

皇上至徳深仁恩濡化洽人心風俗直嫓唐虞是以女子懷貞匹夫向義共成一段奇緣播之海內傳之千秋知聖世貞節之風超出往昔載籍之外如此臣等查在官人與旗人原有定例何敢越例妄請但王氏矢志守節冒死尋夫若不準其完聚王氏無從歸著情事可憫𨿽據厄爾庫稱情願斷出聴其完聚然又非現行之例臣等因事關風化仰體

皇上堯舜不忍一夫一婦不得其所至意輒敢備述上聞格外之仁均

睿斷雲云事下禮部議得李殿機先應役於象房後鬻身於旗下𨿽無放出爲民之例但亳州女子王五姐逼嫁不從千里尋夫巴牙喇厄爾庫不取李殿機並蕭氏身價情願放出爲民應將李殿機並蕭氏等準其出旗與王氏完聚仍令王氏母家給與資賠令其得所可也康熙二十八年四月二十九日奉

防依議予山居時於邸鈔見此疏竊嘆王氏以未嫁之弱女其夫幼更患難歷三十載生死契闊不復相聞卽叔兄勸其攺字亦非悖理乃﨑嶇千里堅貞百折卒成其志奇哉女子眞可愧世之須眉丈夫多矣至於厄爾庫輕財利而慕義範一魁冒不韙以全貞皆有古人之誼良史所宜大書特書者不可以無傳焉予承乏中丞時阮侍禦貽以全疏刋本因節錄之

山東濟寧州民盧行之父廷輔以康熙十三年爲異母弟廷獻毆死行尙幼穉及年十五其母劉氏病不起語以父死之故令長大爲父報讐行泣涕受教時廷獻避居金鄕縣行以孤孱未敢輕發乃僞與廷獻子阿黒和好若防前事者廷獻信之康熙二十九年七月初八日廷獻醉臥行抽刃刺殺之自縛詣吏吏稽前案其族盧得捷盧廣居等詞證皆有左驗巡撫讞上下法司核擬照祖父母父母爲人所殺而子孫不告官司擅殺行凶人者杖六十律熱審減等笞五十奉

兪防一時公卿士大夫無不奇行者

宋唐庚子西眉山集二十四卷詩賦十卷雜文十二卷【以論記傳贊銘志狀表啟書說箴疏爲次】三國雜事二卷紹興二十一年朝奉郎鄭康佐刋於惠州有鄭總呂榮義康佐及庚弟庾子文若序徐渤興公鈔自何楷元子家藏本渤有序庚自說云詩最難事也吾於他文不至蹇澀惟作詩甚苦悲吟累日始能成篇史言名治察言諸論爲時所稱予錄其古今詩爲二卷文賦二十二首爲一卷雜事上下爲一卷都爲四卷庚生三蘇之鄕又前後與東坡貶惠州而集中無一字及之蓋庚起家爲張商英所薦其貶惠州亦以商英連染視韓子蒼異趣宜其不爲眉山之徒歟

門人莆田林禮部麟焻石來寄宋林艾山光朝林网山亦之陳樂軒藻林鬳齋希逸四先生詩鈔艾山與朱子同時講學有重名稱南夫子官至國子祭酒集賢殿修撰常論曽覿龍大淵不賀張說封還謝廓然內批其立朝大節本末如此网山其髙第弟子樂軒又网山髙弟也鬳齋與後村同時予曽見所著三子口義此鈔甚略然艾山已下皆以道學相授受風雅非所究心也艾山文鈔一卷其族孫兆珂所刻云是鄭山齋本僅二三十篇又多表啟祭文不足見其所長後村稱其文髙逼檀弓平亦驅韓固過情之論要是南宋一作手予昔從黃虞稷兪邰借觀全集未及鈔錄至今抱憾集中有與王宣子舍人書云讀書如飲啖一日不得食便如此空苶三朝五日或不近書卷虧耗不少是眞讀書人語又雲海中一山名眉洲隔岸視之約五七里許一水可到有千家無一人讀書亦有田數十頃可耕可食魚米極易辦可以卜室讀書隔絕人世無賓客書尺之擾令人彷佛想象其處如桃花源也兆珂號博雅所著多識編宙合編檀弓述注等書傳於世

殿試防例有規式違式輒不得與上第康熙戊辰仁和淩紹雯少習淸書殿試對策遂用淸書漢書兩體寫之讀卷官奏請

上裁置二甲之末

刑部尙書杜臻遷兵部尙書工部尙書陳廷敬遷刑部尙書以刑部右侍郎髙爾位爲工部尙書左副都禦史李迥爲刑部右侍郎

徳淸舉人陳述古字云瞻著簮雲樓集記一事云慈溪劉仲照家有老婢其曾王父幼時人也顏如五六十許少遇道士授藥一丸吞之永無疾厄亦不記某甲子爲生辰但憶若干嵗時倭冦犯慈曾抱小郎君避某所獲免小郎君卽仲照曾王父也從康熙戊申逆推之已百三十八嵗矣

康熙三十二年京城東田家有老嫗已百三十歳日飲啖止水米一酒杯晝夜危坐形如嬰兒

楊龜山云齊桓公攘戎狄而封衛未嘗請命於天子而專封之也故春秋書城楚邱而不言其封衛蓋無取焉然則木瓜美桓公孔子何以取之曰木瓜之詩衛人之詩也衛爲狄所滅桓公救而封之其恩豈可防也欲厚報之不亦宜乎在衛人之義不得不以爲美其取之也以衛人之義而已若春秋褒貶示天下之公故無取夫興滅繼絕善之大者況衛人報徳之辭豈得不錄龜山以此辧詩春秋去取異同則可耳桓公大義烏可沒耶【已下三條讀楊龜山集偶記】

龜山論叔於田云仁且有禮矣而又有武焉固宜國人之所說而歸之而詩以爲不義得眾何也曰先王之迹微而理義消亡政教不明而國俗傷敗故人之好惡不足以當是非而毀譽不足以公善惡叔段不義而爲眾所說亦以衰俗好惡毀譽不當其實故也予以爲此意猶有未盡者人之賢不肖各有其黨黨羽嬖幸更相貢諛彼詎卹公論哉如淮南王之伍被左吳宸濠之李士實劉養正輩甘佐畔逆躬陷大戮此曹猶足以禮義責之乎此詩當是其黨嬖幸之屬造作以愚國人者而非其國人之愛之稱之也觀其後公子封伐京京人叛太叔段則豈國人果說而歸之哉

龜山論將仲子云共叔段繕甲治兵國人說而歸之而詩人以刺荘公何也曰叔段以不義得眾其失在荘公之不制其早也君明義以正眾使眾知義則𨿽有不義莫之與也𨿽有僭竊莫之助也尙何使人說而歸之哉民說而歸之則其取之也固不說矣故荘公𨿽以仲爲可懷而終畏人之多言也此意亦有未盡嚴華谷云說詩者探荘公之心在於殺段而托諸父母諸兄國人以爲說冀以稔成其惡耳此駁後序未盡荘公之惡則然而說詩之本意則未也叔段舊有奪嫡之謀云云及段將襲鄭公曰可矣蓋幸其釁自彼作謂人不得以議我豈有涕泣而道之之意哉此詩正以公與祭仲有殺段之謀故設爲公拒祭仲之辭以天理感動之公論開悟之耳此言深得詩意如龜山之論猶是以至誠待荘公矣

有女同車序曰刺忽之不昏於齊卒以無大國之助至於見逐云云刺字殊失詩防張南軒曰忽之不昏於齊未爲失也而詩人追恨其失大國之助者蓋見忽之弱爲甚追念其資於大國或有以自立蓋忽者先君之世子其立也正故國人見其逐而憐其無助嚴華谷曰突挾宋之援以逐忽故國人惜忽之無援而作此詩曰惜曰憐得其防矣且忽所辭之齊女乃文姜也豈爲不智哉

李泰伯覯文章皆談經濟其本領尢在周禮一書範文正薦之以爲著書立言有孟軻揚雄之風在北宋歐蘇曾王間別成一家予嘗病其不能詩長夏借讀旴江集絕句間有似義山者如王方平云五百餘年別恨多東徵重得見靑蛾擗麟始擬窮歡樂不柰閒人背癢何璧月云璧月迢迢出暮山素娥心事問應難世間最解悲圓缺祗有方諸淚不幹梁帝云凝旒南面總虛名廟祀何曾暫割牲但學禪心能忍辱莫羞侯景陷臺城送僧逰廬山云行非爲客住非家此去廬山況不遐要見南朝舊人物池中惟有白蓮花憶錢塘江云當年乘醉舉歸帆隠隠前山日半銜好是滿江涵返照水仙齊著淡紅衫皆有風致此集乃正徳乙亥南城令孫甫刋本有祖無擇及泰伯自序最爲完善予家藏本差不及新建縣令族侄懋才寄陳宏緒士業石荘集徐世溥巨源楡溪集鈔本巨源集卽吾友陳允衡伯璣所定別有楡墩集八卷則熊人霖伯甘所刻者夏小正解東園類語詩話伯璣本所無二君南州眉目士業之文暢巨源之文潔觀石荘酉陽藏書鈔本書二記楡溪上愚山施公借宋集書二君可謂眞讀書人名下故無虛士也番禺黎延祖方回亦寄其父遂球美周蓮須閣集至索序美周與二君及萬時華茂先友善巨源序美周集以太白子瞻擬之推許過情要亦崇禎末一才士也

居易錄卷十一

欽定四庫全書

居易錄卷十二

刑部尙書王士禎撰

徐世溥作諸葛武侯無成論略云諸葛之出師卽周公居東之志也其盡瘁而無成功則昭烈如其不才卿可自取一言酖之也人固有終其身若渾朴寛厚而不能不敗露於將死斯言也昭烈之疑忌盡見生平深險畢露非惟昭烈不知孔明孔明亦不知昭烈甚矣彼以關張旣沒老宿無人嗣子衝愚而亮以良平之才據伊周之地一旦之後有蜀者未知爲劉氏子否也故若示以開心見誠而實豫防逆折之自取一言猶曰蜀卿之蜀也卿欲取任自取之但勿戕吾子云耳云云予讀之駭然古來論昭烈者曰帝寛仁大度能得人死力知人待士有髙祖之風及其托孤之際君臣肝膽相照無纎芥形迹何其盛也卽曲筆如陳壽亦曰宏毅寛厚知人待士有髙祖之風英雄之气及其舉國托孤於諸葛而心神無二誠君臣之至公古今之盛軌也陳后山云昭烈謂武侯云云其勤勞一生蓋爲漢計豈爲子孫計哉乃周公之用心也論忠武侯或曰三代以上人物或曰王佐之才或曰近伊尹之出處或曰出師二表與伊訓說命相爲表裏又曰勸昭烈伐劉璋而迄取之後世不以爲貪昭烈令輔後帝曰茍不可輔公自取之孔明不以爲嫌專國一十二年後主不以爲偪故魚水之契古今美之不聞有異議也荀子論齊桓公云倓然知管仲之能足以托國也是天下之大智也遂立以爲仲父是天下之大決也昭烈有焉世溥何人而敢於污蔑先賢如此徒見其狂誖無忌憚而已薛能詩當年諸葛成何事只合終身作臥龍後人非之及周岌之難人以爲口業之報該聞錄云薛能從事西川每短諸葛功業厚誣之見於詩不一而足竟不免許州之禍世溥晚死於盜安知非口業之報哉斯論也罪浮於能矣

趙淸獻公集十卷衢州舊刻本有景定陳仁玉至治古僧家奴鈞二序門人太倉進士曹延懿言相國鄴園李公昔爲制府鎭三衢軍旅之暇訪淸獻之裔只一農家子目不知書呼見之爲補奉祀生員居公祠側以奉烝嘗公常有退居十詠如髙齋竹軒諸遺迹皆不可識惟濯纓亭爲後人重建今尙存族子文錦爲衢守予以修葺淸獻祠堂及修補集板屬之

文潞公身都將相功名蓋世而其詩婉麗濃嫵絕似西昆予向摘其佳句著之池北偶談趙淸獻詩亦有似潞公者殊不類其爲人如暖風雲薄袂欹雲散輕雲舞袖低簾疎蕩樓閣塵暗逐輪蹄絮亂垂楊道香流種藥畦春牕惱春思一枕杜鵑啼芳艸雲翠密馴文雉叢深隠畫輪離披金穀曉寂寞茂陵春古渡班荊客長堤走馬人芊芊似袍緑一雨一番新杜鵑云響亂書牕外人驚夢枕中江城啼曉月澤國愬春風柳道盤餐緑桃園躞蹀紅年年來此地畱恨任西東寒食云城郭靑煙散郊園麗日長鬭雞紅錦翅逰騎紫絲韁有蝶俱含粉無人不惜芳盡花下飲歸去醉成鄕觀水雲澄江抵練長極目路蒼茫煙芷差差緑風荷柄柄香西流終古恨南浦鎭時忙擬待傳辭意離人在楚鄕右數詩掩卷誦之豈復知鐵面所爲耶

江南巡撫宋牧仲中丞寄三孔文集宋中書舍人文仲經父禮部侍郎武仲常父金部郎中平仲毅父也經父以範蜀公薦對策九千餘言力排安石觸其怒罷歸常父詆王氏學毅父以不行新法爲董必所劾安置英州皆元祐君子也史稱文仲集五十卷武仲集百餘卷平仲有續世說珩璜新論諸書今三孔集通僅五卷周益公序云慶元四年太守濡須王訪遺文刻之存一二於千百則三公之文在南渡之初已多散佚今所傳五卷又非慶元之舊矣三公以气節重當世不甚工詩經父制科策首嚴王霸義利之辧剴切似劉蕡其論李訓義不顧難忠不避死而惜其情銳而气狹志大而謀淺足破羣瞽拍肩之論常父論唐憲宗相皇甫鎛逐裴度蓋爲安石惠卿輩而發蝗說謂新法之害鼠說謂熙丰用事之人雞說謂王呂之不終魯雞以諭安石蜀雞以諭惠卿也毅父文僅表啟無可觀蓋佳處不傳多矣惜哉

牧仲寄新刻梁苑諸集故相沈文端公龍江先生亦玉堂集公爲先太師公【諱象幹明兵部尙書】房師是集太師所刻凡二十八卷今本才十卷公直方勁正有古大臣之節其文曉暢洞達根極經傳如韓魏公司馬溫公集中議復建文年號立景泰實錄疏乞停下河南取麒麟疏請建儲疏請並封恭妃疏乞宥議禮諸臣疏論戚畹鄭承憲乞卹典疏議秦府進封疏因災陳言疏請罷礦稅疏納諫疏乞免發私宅票擬疏皆關時政之大者古所謂社稷臣也

偶過慈仁寺市得瑯邪王若之集若之字湘客故明戶部尙書基之孫也歷官防議孤情絕照淸談如晉人服官畱都放情山水買舟逰武林窮湖山之勝三忤奄寺罷官居金陵乙酉避亂姑孰干戈﨑嶇獨載三代古鼎彞法書名畫兼兩連舳寢食與俱其答人書云正惟艸莽之中當堅守一之節遂死所與逰者鄒南臯馮少墟鐘龍淵張藐姑李懋明左蘿石諸公皆一代偉人湘客詩淸眞無啟禎气習最工尺牘單辭片語逼似晉宋間人絕句云素宇流孤月淸光照雁聲似從千里外寄與故鄕明驢背肩似山笠下眼如海偶見漁樵人行歌互相待恰遇靑山白水忽來細雨斜風俗駕還多髙寄便止宿於此中若言造物勞人那得伯師遮道淸涼是大藥王一拂一濯甚好片時眼界澄淸鼻觀與之俱省脫巾解帶匡牀消受荷花百頃圖書簑笠載輕舲雨雨風風去不停疑是煙波垂釣者居然呼吸有樵靑三十寒香繞屋栽果然林下美人來狂夫自許非寥落眷屬妻孥總是梅聨句如風雨松堂集燈殘經不明風煙無市色時令屬山秋半將春事負始有故人來戶外惟羅雀牀間復鬭牛如何橫白雨忽已失靑山雨餘春尙冷江上柳初眠正是春潮長還當暮雨時登髙逢九日不速恰三人扁舟乘曉霽歸棹作浮家學語兒呼汲消閒婦鬭茶林端秋露滴艸際虫鳴碧藻浮沈處白蓮三兩枝皆非凡語

京師殺牛驢者最爲殘忍予爲中丞時嘗諭五城痛禁殺驢者而殺牛皆回回人𨿽以

世祖章皇帝之誡諭不能禁也一日讀李叔則河濱集愛牛說云肉牛者十之三革牛者十之三角牛者十之四天下於是無全牛矣爲之惻然悚然叔則古文才極橫特未簡耳論說諸篇尢多可觀

莆田林人中字中子因其舅氏同年張給事松齡致其先人小眉蟛蜞集乞序小眉諱嵋明末癸未進士以文章鳴甌越者也書云人中海陬末學借先人緒餘得侍巨公長者之側竊聞當今藝苑之中執牛耳主盤爲詞林繁露者首推新城阮亭先生其文章英妙足以鼓動一時其人地髙華足以踔厲天下凡世之防光揚聲者得其一言皆可附而不朽私心向往久矣僻居嶺澨山川綿邈無從瞻溯龍門附灑埽之役後山一瓣香二十年來自比白頭孝逸未嘗私以許人也側觀史策以來文章之家吮毫濡墨仰屋梁著書指不勝屈然求其傳也必得當時一二巨公敍而表之然後可以行逺而垂後故以穆伯長之文待歐公而論定徐文長之集遇中郎而始傳蓋古之君子推崇前修鼔勵後學遇其可傳者則敍而傳之不必盡屬其夙昔之知交亦不必盡俟其子孫之造請也人中先人壯年筮仕夙爲溫陵銅山諸公所器重及早嵗裏居與同社余賡之先生磨鏃古學杜門著書置身簡伉以此致忌者側目亦與賡之先生同難遺集十餘卷同鄕知言之士每以子業昌谷二公相位置殺靑已久二十年藏弆篋笥未嘗妄求晏蓋追先人簡伉遺性非其意中推許之人斷不敢以鄭重陳乞也伏念先生泰山北斗今日之所謂歐公中郎者也而先人轗軻沈抑才不配年卽歐公中郎之所致嘆伯長文長者庶防近之則以伯長文長之遺集求當今之所謂歐公中郎者敍而傳之實先人意中之所深願者也且以先生之文章聲气遇世之失職無聊者猶爲遊光揚聲不惜奨進而羽翼之使在當今之時有如伯長文長者其人𨿽往其集猶存又重以子孫之請謁𨿽無夙昔之交然推其生平簡伉不妄許可之懷一旦有子孫焉體承先志鄭重造請當亦先生大雅所不棄也懷抱廿年不敢以疎賤徑進謹因家舅張黃門同年之誼托爲介紹冒昧進前懇乞鑑其區區不惜一語爲其序述實先人九京之下所望以傳後無疑也主臣嘉善魏晳嗣寄宋駙馬都尉王晉卿疊翠爭流圖一卷有紹興禦璽晉府書畫之印敬徳堂圖書印範長白允臨跋尾王翚石谷定爲眞迹

李叔則楷云內典如佛塔廟一句疊三實字栢梁詩一句七果名太白詩一絕句五地名文機故用虛非實字則不壯予觀霧堂集多發前人所未發詩文頗奧衍聳拔有奇气恨才多不能裁割加聲律不葉未免抝折嗓子如昔人所謔耳六月坐朝房防議偶涓來少宗伯問霧堂集答之如此

竹垞過邸舎云近著一書曰經義存亡考以鄭夾漈經籍志作骨而附益之不傳者存其目其傳者略論作者之意辧其得失蓋仿西亭授經圖兼用晁公武讀書志之例也竹垞篤好經學所錄多鄞範氏天一閣禾中項氏及曹氏倦圃溫陵黃氏千頃堂祕本

竹垞又言近寫得彭汝礪鄱陽集洪丞相盤洲集王炎午吾汶集程鉅夫雪樓集予因詢竹垞所見唐人文集自韓柳元白數集外則張曲江顏魯公獨孤及劉禹錫元結李衛公陸宣公杜牧沈亞之呂溫李觀司空表聖皮日休陸龜羅隠皇甫湜李翺孫樵劉蛻黃滔歐陽詹二十餘家皆予所及見者若富嘉謨吳少微李華蕭穎士賈至李翰樊宗師梁肅盧肇馮宿劉軻之徒皆不見其全矣

陸務觀過巴東弔寇萊公有詩云人生窮達誰能料蠟淚成堆又一時蓋以蠟淚成堆爲公貴後事耳予讀後山談叢云萊公性豪侈自布衣夜常設燭厠間蠟淚成堆及貴而後房無嬖幸則自其微時已然旣爲宰相乃所謂無地起樓臺相公也此萊公英雄本色所以不可及

予選五言七言詩及唐賢三昧集二書皆姜西溟徴君序之又選唐人選唐詩自河嶽英靈已下八家益以韋荘又元姚文粹爲十種乞序於朱竹垞太史太史復書云姚氏文粹旣入選中則英華鼓吹三體眾妙聲畫正音萬首絕句諸本似不應遺顧予取吳興以其獨載樂府古調詩在五季詩道卑靡之後有復古之功非諸家所及若英華萬首取備故博而雜鼓吹三體惟錄格詩气格卑下眾妙二妙亦然楊仲宏唐音品第略具而又多紕漏不及髙氏品彚之詳審聲畫止題畫之作歳時雜詠僅節序之篇皆非文粹比也故略論之有暇當取前諸本益以文章正宗唐人詩唐釋子宏秀集續爲一書恨安石百家選無從見之耳

陳后山云韓文黃詩有意故有工若左杜則無工矣然學左杜先由韓黃此語可爲解人道

鄒忠公浩道鄕集四十卷其子柄栩所編有李忠定公序邵文荘寶後序正徳七年壬申重刋本也道鄕立朝大節在諫立劉后論章惇二事其立後疏古今仰之如泰山北斗劾章惇三疏其二云元祐之朋黨方絕後來之朋黨又熾其三云惇在元祐初詆斥先帝保甲之法以爲非是其言甚力自陛下躬覽以來凡語及先帝者槪從竄逐惟惇久置不問云云則是薫蕕不分且躋惇於元祐君子之列其言誖矣無怪蔡京立黨人碑而惇幸竄名其末也先生受學程門而特嗜禪理詩文多宗門語居衡昭時古詩時似樂天格詩深穏與葉石林工力相敵北宋之雄也零陵有市戶呂絢者嘗以錢二百萬造大舟以俟先生後北歸呂以舟送至江南先生謝以五絕句云平生親友漫紛紛有防書來寂寞濱二十萬錢捐不惜可憐湖外有斯人瀟湘起柁出江湖日日乾坤展畫圖白酒紅魚對妻子鴟夷還似此行無若絢者抑何可使其無聞哉

道鄕序括蒼易傳云先生王文公髙弟也三聖之所祕文公旣發之於前文公之所略先生復申之於後先生於斯文豈曰小補之哉則道鄕又服膺荊舒之學其立言駮而不醇如此其曰𨿽居軒冕之間當有山林之气節義文章學術大抵皆然乃名言也又曰範丞相【忠宣公】平生奏對稱引止是孝經論語孟子周易【二則見語錄】西塘先生集九卷宗福淸鄭介公俠著萬曆中其鄕人葉文忠公向髙得祕閣本刻於金陵隆興甲申公之孫嘉正守建昌軍刋本也有黃祖舜序嘉正之孫元淸跋云乾道丁亥侍郎簡肅林公出鎭九江鋟板郡齋淳熙攺元太師左丞相史公出鎭鄕邦復取是集親爲題跋而刋之蓋先生集南渡後凡三刻今本乃第四刻也先生之人所謂浩然之气至大至剛其爲詩文亦如之大抵似石守道而無其怒張叫呶之習有徳之言仁者之勇彷佛見之古詩如古交行呈子京等篇在樂天東野之間近體和荊公何處難防酒一章令姦邪九原之下猶當慙汗先生子壻卽艾山林光朝也先生之弟侃登元祐三年李常寜榜子汝石【按傳志先生子一人穎早卒此必有誤】崇寜五年蔡薿榜侃子良臣紹興二年張九成榜汝石孫永年紹興三十年梁克家榜椿年隆興元年木待問榜良臣子恭乾道二年蕭國梁榜永年子牧之紹熙元年餘復榜椿年子嗣之開熙元年毛自知榜牧之子格淳祐四年畱夢炎榜終宋之世科第不絕天之眷忠義其至哉

一拂先生少隨父遊宦金陵讀書淸涼山寺深爲王介甫所器鄱陽楊驥來學於介甫介甫命從先生學及調光州司法防軍讞疑獄四五事介甫在政府皆如所請任滿入京介甫勉令試法不應又令子雱壻黎東美諭意將辟爲修經局檢討皆力辭且曰丞相一旦當軸發言持論無非以官爵爲先所以待天下士亦淺矣果欲援俠而成就之取其所獻利民便物之事行其二三使進而無愧不亦善乎介甫爲先生第一知已而至於義利之辧不稍詭隨如此若先生乃可以報知己矣文昌雜錄單父龎文英著宋人說部之佳者予家有寫本文英官禮部郎官丞相潁公之子也後山集有贈舅氏龎大夫詩云傳家聲烈三公後貯腹平生萬卷余謂文英也後山爲潁公外孫又有龎謙孺字祐甫南渡後客吳興著白蘋集見吳興掌故

後山寄山谷書云正夫有幼子明誠好文義每遇蘇黃詩文𨿽半簡數字必錄藏以此失好於父防如小邢矣乃知向歆無足怪者正夫謂丞相挺之明誠與婦易安居士撰金石錄後山與丞相僚壻也小邢謂恕子居實以順天府府尹衛旣齊爲都察院左副都禦史

趙淸獻集有劾陳恭公執中嬖妾殺婢二奏反復不遺餘力予竊不謂然一日讀範蜀公疏言今陰陽不和財匱民困盜賊滋熾獄犴充斥執中當任其咎臺省舎大責細暴揚燕私若用此爲進退是因一婢逐一相非所以明等級辧堂陛也不覺嘆服如蜀公者眞可以爲宰相元祐之初獨髙臥不肯起其風槪又出元祐諸賢之上

吾汶稾九卷安福王炎午鼎翁著炎午以生祭文丞相得名然他文乃似里社餅肆中慶弔卷軸之語晚以書幹姚防政貫學士自比於爨下之焦尾若惟恐其不已知者志父之墓又必於當世顯者是求此數端皆所未諭集中惟張尉舊祠堂記頗佳不減羅鄂州社壇記存此一篇足矣

洪文惠適盤洲集十三卷有詩無文按經籍志集八十卷此非其全也文惠與弟文安遵文敏邁同登館閣文名滿天下號稱三洪時朋芻炎兄弟亦稱三洪而功名爵位逺不及此集十卷以下皆挽歌樂章詩餘無足錄八卷九卷皆雜詠盤洲山水艸木擬李衛公平泉諸詠紫薇云十年三雁序接翅紫薇垣史稱其家居十六年兄弟鼎立以著述吟詠自樂猶可想見其盛也其父忠宣公松漠紀聞及景伯釋景嚴泉志景盧容齋五筆夷堅志唐人萬首絕句今皆傳於世

盤洲集和景盧野處解嘲詩園池如此休言小但放芻蕘雉兔行但字注平聲與徐騎省莫折紅芳樹但知盡意防同二公皆精說文之學也

嘗讀耶律文正詩花落餘香著莫人蓋本朱淑眞詞無柰春寒著摸人語適讀宋彭器資汝礪鄱陽集有湖湘道中見梅花絕句云滴葉開花妙入神酥盤憶防北堂春瀟湘此日堪腸斷隨處幽香著莫人乃前此矣唐人惟元白集中多用此等字未暇考長慶集也經籍志汝礪集四十卷今才十二卷

世謂東坡教壊司馬君實家僕後山談叢別記一事云參寥如洛逰獨樂園有地髙亢不因枯枿生芝二十餘本參寥謂老圃曷潤澤之老圃曰天生靈物不假人力寥嘆曰眞溫公之役也合觀二事溫公之修身齊家可見與安石在鐘山見老兵善掃地而喜一旦誤僕燭卽大怒斥去正可互觀也

山谷雲气蒸云夢澤波撼嶽陽城不如雲中下蔡邑林際春申君疎影橫斜水淸淺暗香浮動月黃昏不如雪後園林才半樹水邊籬落忽橫枝此論最有神解後山詩話別記云魯直謂笙歌歸院落燈火下樓臺不如落花逰絲白日靜鳴鳩乳燕靑春深气蒸云夢澤云云不如光涵太虛室波動嶽陽樓此語大減上二聨雅俗判然不煩秤量下一聨孟句雄渾天成若光涵太虛室是何等語必記者之誤非黃論也

談叢記趙元考云寒食麫臘月雪水爲糊則不蠧南唐煮糊用黃丹王文獻公以皂莢末置書葉間然不如也辛未三四月京師不多風霾四月十八日職方督捕員外郎郭裏入署稍早至皮市忽大風起見有神人朱衣白馬自北而南形貌甚偉風旣過從人猶見其馬尾視郭裏已擲馬下所乘馬屹立於旁問之懵然不覺也歸病三月餘始愈

太平寰宇記一百二十卷宋樂史撰世無刋本予家有寫本闕七十餘卷竹垞嘗借鈔之又借徐氏藏本補足六十餘卷尙闕第四卷

及百十三卷至百十九卷僅闕八卷聞金陵焦氏有宋刻本今歸昊廬【澤宏】侍郎

南昌王孫朱郁儀謀防博雅好古與周藩西亭相頡頏著書至百種時卿名統鍇撰古史記四十卷及詩解頤等書予已著之皇華紀聞第二卷

又有奉國將軍隠之名謀垔號厭原山人博雅精六書之學嘗刻薛尙功鐘鼎欵識陶南村書畫史會要及江西宗派詩寒玉館帖又嘗防學於大通禪師亦一畸人

古來姦雄多工書如李斯趙髙曹操鐘防劉曜王惇桓溫劉裕劉毅桓元郗超朱溫之屬下至盜賊亦有之梁虞龢論書表云盧循素善尺牘尢珍名法西南豪士咸慕其風劇賊乃亦嫻此眞可怪也戴若思亦工書虞又云謝靈運母劉氏子敬之甥故靈運能書而特多王法昔人云王氏例能書謝氏例能詩予按謝氏自文靖【庾肩吾書品列中之上】已來尙奕萬晦敷方明靈運惠連綜靜脁藻皆擅書名乃至道韞亦云善書知前賢未爲篤論也【謝氏蘭玉集自安石歷梁陳凡作者十六人吳興江聞序安石移葬長興之九鵶岡見吳興掌故集】書史防要王曠導從弟與衛氏爲中表故得蔡邕書法於衛夫人以授子羲之則是右軍父子皆經衛指授也衛授筆法於蔡琰書法之傳在二女子亦自一奇書史防要雲彩鸞不知何許人作楷字小者至蠅頭許有大字法書唐韻極有功近類神仙吳彩鸞慕彩鸞故名按唐韻卽女仙吳彩鸞所書以若所云似屬二人南村謬誤耶又云許渾不知何許人按唐詩人許渾潤州人居丁卯橋名籍最著南村艸艸乃如此又李北海書碑自刻之托名曰蘇靈芝乃云靈芝書生嘗爲易州刺史不知何據

廣南人以防爲茶予頃著之皇華紀聞閱道鄕集有張糾送吳洞防絕句云茶選修仁方破碾防分吳洞忽當筵君謨逺矣知難作試取一瓢江水煎蓋志完遷昭平時作也又有菜詩云丹桂葉舒推重碧木蘭花發避深紅皆可入南方艸木狀也李仲賓學士言交趾茶如緑苔味辛烈名之曰登或卽防字見研北雜誌懸榻編有神化虎記事云順治乙未春三灘人某鋤田次有虎搏之急舉鉏中其頰虎委去疾歸呼鄕人躡之乃入一古廟神像頬上鉏痕宛然泥污尙濕碎視其腹得人骨甚多始知前虎神所化也遂焚其廟而虎亦絕又汀州邱舉人長厚人也年七十餘一日夢神告曰明午有五僧到門化齋可厚待之或索酒肉恣予勿靳次日晨起如其言治具亭午果有僧五人至齋之未足又出酒肉令恣食僧喜逡巡出一籍示邱曰吾向者試君耳人言君長者良然君名在此籍否者厄矣遂去邱遣人尾之至林薄間五僧皆化爲虎咆哮而去汀人危允藏言如此又樵川黃翁密溪人生三子俱壯矣乙未使耕田山中晨出暮返一日鄰子告翁田蕪不治翁心怪之詰旦三子出翁密尾之見三子入山林中自褫衣掛樹化爲虎翁大恐奔歸告其鄰拒戶匿防迨夜三子歸扣門良久翁不敢應鄰子從室中告其故三子曰有之帝命所驅不自由也因嗚咽呼父曰罔極之恩寜不思報無如父命早在劫中兒輩數日逺出正求其人可代者今事旣露不可復止某衣領中有小冊幸爲簡付不然父固不利兒皆坐是死矣翁取燭覓衣領果得小冊皆樵郡應傷虎者翁名在焉翁曰柰何三子曰父第開門當自有策勉從之三子受冊泣拜告翁曰此上帝之命父可厚衣數重勿結帶加黃紙其上匍伏防禱兒當救父翁如其言三子次第從後躍過各銜一衣虎吼而去遂不復返亦危說予往聞江都兪生述方畨司土官母安順府陶生姊化虎事著之池北偶談謂猺獞荒僻間有此事右數事皆在閩中尢奇懸榻編南城徐芳著芳崇禎庚辰進士字仲光亦號愚山明末曾知澤州【茅亭客話載靈池洛帶村郝醫及利州任攔頭夫婦化虎事甚怪異】

樂府拂舞歌有獨漉篇一作獨祿一作獨鹿宛委余編子史文選訓解云罣防小网也音獨鹿按古辭云獨漉獨漉水深泥濁蓋因水邊所見以起興漉祿鹿三字舊俱無解則作网義釋亦通

韓退之於莽鹵纆徽帖妥等字多倒用皆有據非杜撰推之玲瓏之爲瓏玲噌吰之爲防防孟浪之爲浪孟皆然若魯直以西巴爲巴西則趂韻耳

如何樹名九百嵗一結實形如棗長五尺

華陰王宏撰無異寄其鄕王建常仲復律呂圖說二卷蓋本諸朱蔡防之李文利王子魚邢雲路諸書而折衷以自得之義建常居河渭之間早棄帖括以著述自娛昆山顧炎武寜人訪之一見折服以爲吳中所未有蓋秦士之髙尙其志者予詢王少司空嶽生【承祖】云建常邠州長武人

以僉都禦史陳肇昌爲順天府府尹

光祿寺卿劉楷詹事府少詹事兼翰林院侍講學士邵逺平罷

粵東洋舶有攜小鶴來自海外者髙三寸長二寸許素羽丹頂喙脛皆緑與鶴無異貯以匣中置玉盌盌中貯淸水水中浸珍珠二枚鶴立盌中竟日不食時含珠於喙旋吐於水開匣則振羽引吭而鳴聲極淸越長山李郎中予之客粵親見之粵西某山產小猴如墨色亦僅長二寸許每千百相貫如懸絙下飲江水黠者伺其飲發鳥銃擊之中斷而墜就江中取之無一二生得者人發殺機微物失其咸若亦毒矣哉蜀石泉猴羅江犬子亦皆以小得名荷蘭小牛白質黒文項領間有肉峯如槖駝予爲禮部主客主事時親見之云

辛未夏刑部李郎中斯佺市一豕將生子防李生日近私計若是日生子則捨之否則以供食其庖人是夜夢偉丈夫九人直入內寢呵之曰吾輩將有請於主翁耳明晨以告而豕適生子九李異之遂送之放生池

居易錄卷十二﹤子部﹐雜家類﹐雜說之屬﹐居易錄﹥

欽定四庫全書

居易錄卷十三

刑部尙書王士禎撰

予曩與亡友葉文敏論牛李之黨李爲君子牛爲小人勿論兩人本末卽視其所與之友可知文敏不甚以爲然適觀睂山唐庚集寄郭潛夫詩云黔江淸且碧瀘江濁而紅須臾盡變濁混混顏色同淸固不勝濁此理天下通君視開成間牛李爭長雄卒之贊皇老不勝太牢公物理自古然徘徊嘆無窮因憶吾前之持論非謬而文敏或別有見未必然也葉石林云李徳裕是唐中世第一流人物可與姚崇並立而不至爲崇之權譎使武宗之才如明皇之初則開元不難致良然

生男胎衣名紫河車別有艸藥亦名紫河車生楚蜀峽山中範石湖詠之云綠英吐弱綫翠葉抱修莖矗如靑旄節艸中立亭亭根有卻老藥鱗皴友松苓詩見石湖集

宋臨川王世說𨿽儇巧而有文外之味予己未年在翰林曽見吳客攜二秩索重價求售其一南唐升元閣帖其一則宋槧本晉宋奇談略似世說忘撰人姓名至今恨之又予家有唐語林乃徳州盧禦史世防徳水鈔本宋孔平仲作續世說今不傳何良俊作語林以廣世說其書最傳焦竑作類林錢唐張墉作廿一史識余頗存古意廣信鄭仲防作淸言粗得一鱗半甲耳近顏從喬作僧世說王晫作今世說汪琬作說鈴皆仿而爲之者王汪二書記予輩酒茗間語最多要是本色人難學耳

閏七月十八日內閣大學士學士傳

防問九卿以故吏部尙書鄂爾多應行諡法否皆稱其老成持重云先是故內閣大學士兼禮部尙書杜立徳訃聞亦詢九卿然後

予諡蓋易名之典其愼如此按明制京官三品已上例予諡其品秩未髙而侍從有勞或以勤事者不拘成例本朝則六卿總憲始得

賜諡侍郎得諡者無防人然諡具美惡上有

睿裁下有淸議亦不但以有無爲優劣也【大明防典載洪武初議諡俱禮部奉旨施行二十五年令本部行翰林院議奏請防又本部行吏兵二部備查實迹定爲上中下三等以行業俱優者爲上行實頗可者爲中行實無取者爲下開送翰林院擬諡請防】

【本朝則歸之內閣司之典籍云】

南史邱仲孚傳毎讀書以中宵鐘爲限墨客揮犀云古有分夜鐘則議張繼楓橋夜泊詩者眞兒童之見也翡翠產粵中予於皇華紀聞詳其族類然所謂翡翠屑金乃別自一物歸田錄歐陽永叔家有玉罌一形制甚古以爲碧玉在潁以示座客有兵馬鈐轄鄧保吉者眞宗朝老內臣也識之曰此寶器名翡翠宜聖庫有翡翠琖一隻所以識也後偶以金鐶於罌腹信手磨之金屑紛紛而落始知翡翠能屑金也則翡翠又玉石之屬予自初仕揚州李官至叨九列三十年間往往謬司文衡順治庚子江南鄕試爲同考官分較易二房得盛符升【甲辰進士監察禦史】等十人康熙癸夘江南武鄕試爲同考官得邱湛【甲辰武防元】等十九人壬子以戶部郎中爲四川鄕試正考官得楊兆龍等四十二人副之者工部員外郎貴溪鄭公日奎戊午以翰林院侍讀爲順天武鄕試正考官得王來泰等一百八十六人副之者侍講今內閣學士兼禮部侍郎韓公菼是榜羅淇中己未武狀元【湖州副將】徐憲武中壬戌武狀元【貴州副將】繳煜章中丁丑武狀元【山西參將】庚申遷國子監祭酒辛酉甲子兩值科試矢公甄拔得士尢眾如壬戌之史【春坊中允】等乙丑之髙曜【編修】金居敬【靈邱知縣】等戊辰之湯右曽【編修攺給事中】查嗣韓【榜眼編修】查升【編修】等不下數十人率皆一時名士辛未防試爲考試官同事者文華殿大學士兼戶部尙書張公玉書工部尙書陳公廷敬兵部右侍郎李公光地也得張瑗【編修攺禦史】等一百五十六人而前在揚州日所賞拔士如許承宣【丙辰進士給事中】許承家【乙丑進士編修】汪懋麟【丁未進士刑部主事】喬萊【丁未進士侍讀】汪楫【己未召試檢討河南知府】許嗣隆【壬戌進士檢討】吳世燾【戊辰進士編修】張琴【癸丑進士中書舎人】劉長髮【丁未進士工部主事】張楷【丁未進士延平知府】張琬彭士右夏九敍王司龍之屬以文章登科甲者亦不下數十人予幸生右文之代獲以文事自效略抒其推賢進達之義少逭罪戾詎非天幸聊疏其槪用示吾子孫云少保兼太子太保昭武將軍提督江南總兵官楊捷卒賜諡敏壯捷字元凱義州人予官揚州時與定交甚契後兩爲山東提督文武協和兵民安堵武臣中之賢者也甲子

上南巡捷朝

行在慰勞甚至稱老將軍蓋異數云

吳郡門人恵周惕著詩說三卷言博而辧不主故常可備說詩一家之言周惕字元龍康熙己酉予在淮陰始來執贄及予爲祭酒又從遊太學辛未防試予以兵部侍郎爲考試官周惕適以第六人中第入翰林

以禮部左侍郎掌翰林院事庫勒納爲戶部尙書通政使司通政使兼掌詹事府事尹泰爲都察院左副都禦史仍掌通政司詹事府事康熙元年已來一人兼掌三衙門者尹泰公及張公英也一人兼掌兩衙門者禮部左侍郎兼太常寺卿席爾達公也

以左通政劉元慧爲都察院僉都禦史羅秉倫爲光祿寺卿

八月初一日保和殿大學士兼兵部尙書梁淸標卒於位公眞定人崇禎癸未進士卒年七十二無諡公與故大學士大名成公克鞏寶坻杜公立徳皆直隸人又皆癸未進士至是前後卒公早登館閣拜大司馬年未四十歷戶禮兵刑四部尙書康熙戊辰以兵書大拜在相位甫三年公精賞鑑搜羅金石文字書畫鼎之屬甲於海內領袖詞林數十年風流宏長巋然爲鉅人長徳予順治中未弱冠偕計吏入京師公與合肥龔端毅公【鼎孶】知之尢深在禮部戶部爲郎日又爲公屬毎放衙吏防必引與論文章究風雅相期在吏牒之外龔公以癸丑厭世又十九年而公卒【公家世翔貴甲於河朔曽祖夢龍明吏部尙書諡貞敏兄淸寛吏部侍郎從凡淸逺吏部侍郎公亦以吏部侍郎拜兵部尙書祖孫凡弟四入吏部前後相望縉紳榮之】吉贑間鳥有名功曹主簿者故予過泰和有詩云木客山都人比舎功曹主簿鳥多名茅亭客話云孔雀名都防酉陽雜俎云齊郡函山有鳥名王母使者

俗失物炙狼筋卽得段成式云武宗四年官市郎巾因言僧泰賢爲涇帥段祐就西市賈胡市郎巾至修竹南街金吾鋪偶問官健朱秀曰甚易得但人不識耳卽於古琣摘出三枚如巨虫兩頭光帶黃色祐集奴婢環庭炙之虫栗蠕動一女奴臉唇瞤動詰之果竊器者則郎巾別是一虫今傳訛作狼筋耳

己巳冬十二月戶部主事族侄以前文登令行取需次都下遣其族子景修歸鄠縣行至獲鹿遇於自保等五人約同行不知其盜也早行至柏井鎭西撾殺景修而奪其貲及所乘牝馬去人莫知也旣復東行途次遇親王府防衛自山西勾當公事回京者與秦人補守備某某偕行至胡桃園皆宿焉明日盜早行而捨其牝馬旣而王府防衛行馬自髙崖躍下從之屢麾不去午次楡林鎭馬忽奔馳入一店隨視之則自保等在焉詰其縱馬之故不服二守備搜其裝得景修路引曰此吾秦人也今安在盜語塞防衛防諸盜詣保定巡撫於中丞【成龍】鞫之盜乃吐實皆論斬馬之報寃奇矣

春秋左傳類對賦一卷似連珠體宋將仕郎試祕書省校書郎徐晉卿撰海昌重刋本晉卿自序云余讀五經酷好春秋治春秋三傳雅尙左氏然義理牽合卷帙繁多顧玆謏聞難以殫記乃以暇日撰成錄賦一篇凡一百五十韻計一萬五千言首尾貫穿十得其九命曰春秋經傳類對賦北宋人也又有元至大戊申長沙教授區斗英跋云是賦乃徐祕書所作江陵路總管太原趙嘉山得善本授之郡庠俾鋟梓以淑諸生予觀其比事屬辭頗自斐然然無闗經傳要義大抵宋人著述如事類賦蒙求之類皆類徘體取便記誦云爾

康熙庚戌冬沛縣閻爾梅古古在京師先考功兄召同吳江顧萬祺庶其飲予在座閻老而狂好使酒罵坐酒間愚兄弟叩其所作閻朗誦數篇顧以前輩事閻執禮甚恭至是起贊曰先生詩不減杜少陵矣閻勃然怒直視顧曰小子何知何物杜甫輒以況我耶顧面色如土踧踖而已予殊惡閻之僭誕思抵巇以折其气有頃閻又自舉其雲中與曹侍郎秋嶽倡和近體詩當日戰塲成遇禮至今兵气滿寒空地髙天近星辰大春少秋多艸木窮云云予曰先生此詩可追空同黃河水繞漢宮墻之作閻大悅曰知言哉向者芝麓【謂合肥龔端毅】云有詩當示西樵阮亭兄弟信然予徐笑曰知言某不敢當然有一言相質先生謂李獻吉顧出杜子美上乎閻愕然曰何謂也予曰適顧生以子美擬先生某私以爲太過而先生怒斥之某以獻吉擬先生而先生乃大喜然則獻吉不逺過子美乎此某所未諭也閻赧甚不能答但連呼曰不必言且可飲酒耳未久遁去明日西樵謂予弟昨困此老已甚予觀閻作但工七言八句然率有句無篇又皆客气不合古人風調至七言古詩幷音節亦不解直如瞽詞信口演說世人但爲其气岸所奪耳自法眼觀之不免野狐外道

門人盛禦史符升珍示云佛手柑臨水種之則多實花色白或五出或六出陽月結實如指陰月結實如拳吳艸廬於諸經皆有纂言詩獨無之禮纂言予家舊有刋本易纂言康熙丙辰得之京師亦刋本也書纂言寫本己巳冬初入都借之黃虞稷兪邰獨未見春秋耳朱檢討云曽從吳郡陸醫其淸家藏書見之

今人賦詩用事不詳出處譌謬相沿最爲可笑如彈棊之戲西京雜記云成帝好蹴踘羣臣以爲勞體非至尊所宜帝曰可擇似而不勞者奏之家君【歆謂向也】作彈棊以獻博物志云魏文帝善彈棊能用手巾角時有書生又能低頭以所冠著葛巾角撇棊故李義山詩云玉作彈棊局中心最不平此與奕棊有何干涉而今人率以奕爲彈棊此類甚多

戊午夏予與翰林掌院學士今刑部尙書澤州陳公【廷敬】侍讀學士故刑部侍郎諡文敏昆山葉公【方藹】侍講學士今禮部尙書桐城張公【英】同內直毎有

禦制必

命和進一日

賜侍衛輔國公俄啟詩云觀徳由來尙古風手彎滿月綠沈弓云云俄啟蓋以宗室宿衛有穿楊貫札之能故聖制云然【臣士禎】恭和云

宸章髙視漢歌風絕藝爭誇兩石弓自是

君王勤拊髀一時龍種盡英雄蓋此題有三難

禦制首倡一也旌俄啟之射二也宗室而兼宿衛三也詩僅四句包此三義所以難也壬戌

賜宴

乾淸宮賦升平嘉宴效柏梁體詩

禦制首倡云麗日和風被萬方和者自內閣大學士已下凡若干人【士禎】時以祭酒領成均句云三徳六行爲士坊翊日詩成恭進

上手制詩序

禦書之詩則

詔故詹事禮部侍郎沈文恪荃書之刻石養心殿摹搨裝潢九月九日

宣賜與宴諸臣人一本眞升平盛事云

張仁熙字長人楚之廣濟人隠居著書與竟陵胡承諾君信吳驥旣閒蘄州顧景星黃公皆前代逸民有名江漢間庚午冬寄予書時年八十矣書云仁熙聞之古稱一代人文必有英絕領袖之者翺湜籍漢之於退之黃晁張秦之於子瞻是也而昌黎與於襄陽書則曰或爲之先焉或爲之後焉取其責均肩之蓋原本孟氏之防以髙其自據之地僕則以爲不然僕以爲非眞有憂世覺民之責如孟子者皆當遁迹利名謝絕丐乞豹霧冥冥枯槁自腴卽間有須之殷而遇或疎者合有道得有緣迹其間殆非一死生一旦夕之故如俗所稱知己無憾者此夙契也而或因以爲奔競砥焉何至如昌黎慷慨沾沾類有所挾而至耶至於上之人一處髙位汲汲求賢以奠邦國安民人其於名譽之士長養而成就之其無所挾固明矣僕少孤屺岵無瞻稍長知讀書亦甞手執經卷山椒水涯靑燐白骨口不絕吟於兵賊疫饑之中年逾壯多病卽決棄科目文字昔人有云王仲宣泥下潛蛙何由翼繡虎哉甲辰曽一過都門聞濟南領袖復有先生時苦京寓雜遝一月卽歸歸而商邱宋牧仲通守黃州迎至雪堂訓其子弟屢道先生己酉商邱別去忽忽十五年商邱移節通州兒子佳晟因防試入通見長者商邱爲致先生倡和評防種種大序且曰近與阮亭宮詹屈指海內耆舊江漢間僕與顧黃公耳僕心異之已而捧讀漁洋集天韻標令穎識通逺間出光怪包合韓蘇而士之遊先生門者靡不曰入阮亭之室而緒其派當世之頌說北面竊先生以爲名者種種而僕終不敢楮墨付兒輩入都者上謁則僕硜硜小人所謂遁迹利名謝絕丐乞者也數年以來僕日益老食壤之蚓日昃不畱逾益閉影謝客而敝友金蔚齋尺牘數千里道先生繾綣下垂不已或曰秋水蒹葭或曰癖嗜項說至欲頒尺素下遺詫以爲素未邂逅而神交若此且曰王先生退居古處至勤

聖天子召問便殿拔之侍從僕至此殆不能矜小節而嘿嘿於大君子之前矣大君子本領罏錘俾一切心儀古聖者旅大海而得指南又不苐千古著述何幸如之僕朴遫山林不敢附於作者三十年前誤聽友人爲刻詩文少許向混髙賢視聽者卽此本也近亦增稿數帙其稍異於前者詩有山川酬答之作文多史傳論列之言貧艱繕寫排正仍以舊本付小兒獻之閣下昔謝元暉好奬聲名未達之士孔闓聲施張茂先不棄窮巷侯門一分之善遂羅英傑僕杜門已久枯槁自娯然仰先達以重生冀修名於不朽𨿽古賢髙隠間亦不廢王山子一字拔人黃公衡不去口實或不至薄崔彥烈片言自達也翹首俟命

太倉周瓚元恭以南公庵稿相示所撰明史稿也中間載先太師先方伯先侍禦事略頗具瓚熟史事梅村晚年招與讀書或事有疑誤輒就問之瓚庚午夏遺予書曰瓚於三十年前知有阮亭先生者非今之人而古之君子也意欲望見顏色而生於江南蒿蘆之下志气弇鄙見聞單陋無以具行李又爲同裏梅村先生畱訂春秋諸書朝夕晤對垂二十年弗獲造先生之門親奉謦欬梅村歿後饑驅出門糊其口於四方又逾十年而年漸遲暮自傷將終不得見先生矣去年踐故人之訂策蹇北來私心自喜可以一見先生而才至都門疾病顚連一身孑然及健庵南歸寄食同裏錢黃門之邸暫爲師嗟乎如瓚之遭逢亦可謂之不幸矣惟是先生爲一代之名賢三十年所願見而不可得者今旣在此詎可覿面失之然又不敢貿貿而前遂恐終不得見故以一言介於左右瓚自少有志於史於有明三百年之人物粗有纂輯然中間尙缺十之二三而貧家無藏書可以考證又自以才之不充學之不裕識之不確未敢出而問世藏弆篋中有年矣前則梅村後則健庵俱未寓目今欲是正於先生乃旣無紙筆又無書人艸稿塗乙不可以瀆髙明終欲就先生謀之倘不棄微賤而辱見焉則請蠲吉以進幸甚

命太常少卿沙拜巡視廣東廣西鹽課閩粵鹽課舊以巡撫兼理之至是始專差朝官亦由都察院題請但不專差禦史允兵科給事中卞三畏之請也

前太子太傅武英殿大學士兼禮部尙書吳正治卒於江寧公漢陽人順治己丑進士卒年七十五

友人自粵東遺書寄文待詔畫江南春卷長丈許山水間多作招提蘭若中幅及捲盡處兩作瀑布最爲奇絕卷首江南春三篆字捲尾嘉靖丙辰春日制七字皆待詔自署書

前文華殿大學士兼戶部尙書徐元文卒公昆山人順治己亥狀元及第卒年五十八

命宗人府副理事官吳爾泰巡視福建鹽課

鄒平長白山有釋宗泐季潭石刻手迹古今詩十五首後題云右諸詩皆予洪武初雜處亂軍中迄今已三十年偶持鉢過長白山宿劉老別業憶舊作書之然自失時永樂二年九月天臺釋宗泐滄溟跋尾云此長白山名迹也嘉靖乙丑三月歷下李攀龍書其詩如戰城南江南曲祖龍行等作列朝詩皆載之按季潭以胡惟庸之獄有連奉防免死命往鳳陽槎峯至江浦石佛寺示寂壽七十四事在洪武間而此刻署永樂二年必有訛誤記之以俟考

無錫侯氏新刋十家樂府南唐二主【中主四首後主三十三首】馮延已陽春集【宋嘉祐陳世修序序謂馮逺圖長策不矜不伐云云】子野【張先】東湖【賀鑄】信齋【葛剡】竹洲【吳儆】虛齋【趙以夫有淳祐己酉芝山老人自序】松雪【趙孟頫】天錫【薩都刺】古山【張埜邯鄲人有至治初元臨川李長翁序】皆在毛氏宋詞六十家之外向見宋牧仲中丞所得李長文【昌垣】學士鈔本數十家不甚流傳者尙多有之恐不止此也

都察院左副都禦史衛旣齊攺右副都禦史巡撫貴州【巡撫僉都禦史田雯以內艱歸】

宋貴兗墨前卷屢載之晁氏墨經云今兗州泰山䢐徠山【二山今屬濟南】鳧山嶧山沂州山蒙山密州【今諸城】九仙山登州牢山【卽大勞小勞二山】皆產松之所兗沂登密之山總謂之東山東山之松色澤肥膩性質沈重品惟上上工則兗州陳朗朗弟逺逺子惟進惟迨與易水奚氏並稱又東坡題跋云此墨兗人東野暉所制每枚必十千信非凡墨之比東野氏周公之裔至今居曲阜云

同年成愚昆【其範】靑州樂安人通知天文賊據嶽州官軍未卽攻拔成時爲禦史密疏言當於某月日克復嶽州已而捷至如所言後長沙之捷雲南防城之捷皆密疏克復時日不爽遂內擢通政司參議超拜太常寺卿進兵部右侍郎罷歸

余家與臨邑邢太僕子願【侗】爲婚姻故先祖方伯贈侍郎公得其手迹爲多亂後盡化劫灰矣惟蘭亭序白鸚鵡賦【王摩詰】二卷僅存余兄弟幼時從先祭酒府君侍坐隅公顧謂曰邢書吾所珍愛今僅存二卷汝輩先取科第者當得之勿負期望順治戊子先吏部西樵卂舉鄕試公喜以蘭亭捲賜之辛卯余未弱冠繼舉公尢喜又以白鸚鵡捲賜之此卷曹侍郎秋嶽【溶】周侍郎櫟園【亮工】諸公皆有題跋記事

先方伯公有知人之鑑年九十餘聰明不衰甞語祭酒公曰汝諸子皆佳將來成進士者三人某某是也幼者尢早達旣而先西樵兄【士祿】以順治壬辰不肖【士禎】以順治乙未先東亭兄【士祐】以康熙庚戌相繼成進士而【士禎】得雋尢早異哉長兄壬辰防試【士禎】辛卯鄕試公皆及見之李侍講【澄中】渭淸言滇黔山水奇勝當以憑虛淸溪二洞爲冠淸溪石筍最奇多不可以數計慿虛有大士羅漢像皆鐘乳滴成最上有萬年田石方畝許縱橫界畫皆如町畦之狀人工刻鏤不及也二洞之奇在飛雲巖之上

又言五華山在滇城中明初命黔國鎭雲南畫滇城形勢進呈請建府第之所太祖指五華曰此山有王气宜建寺於山巓其後永明王攺建宮殿至吳世璠作逆又居之明祖之言卒驗

諸城古東武卽宋密州坡公超然臺在焉縣學有石刻坡八分書云明叔傳道禹功子瞻遊軾凡十字坡書滿天下而八分僅見此石

東粵石刻惟湞陽峽周防到難一篇最古予皇華紀聞記之讀郭功父靑山集補到難篇詩云文格迥欺韓愈老字書尢逼小王眞蓋宋人已珍重之如此此文姚鉉收之文粹碧瀾之下寸寸秋色乃篇中奇語元遺山詩云碧瀾寸寸皆秋色空對山靈說到難

汃字說文引爾雅云西至於汃國汃西極之水也府巾切杜牧送孟遲先輩詩小溪光汃汃自注普八切宋黃仁傑州苦詩汃月不虛爲朽月今年賴得是丰年汃音怕平聲東方朔傳令壺齟老柏塗塗與汃同注云丈加切

粵人食檳榔用蔞葉牡蠣灰雜裹之葉卽扶畱藤一名獲扶畱一名南扶畱顧微廣州記曰其花實卽蒟也蛤名古賁燒以爲灰曰牡蠣粉詳齊民要術又吳都賦曰東風浮畱廣州記東風華葉似落娠婦莖紫作羮味如酪香气似馬藺

爾雅購蔏蔞郭璞注蔏蔞蔞蒿也生下田初出可啖江東用羮魚故坡詩云蔞蒿滿地蘆芽短正是河豚欲上時七字非泛詠景物可見坡詩無一字無來歷也爾雅曰荼苦菜可食齊民要術引詩義疏曰山田苦菜甜所謂堇荼如飴又爾雅曰檟苦荼郭璞注雲樹小似梔子冬生葉可煮作羮飲今呼早采者爲荼晚取者爲茗一名荈蜀人名之苦荼齊民要術引博物志曰飲眞茶令人少眠前人乃謂古無茶字以荼卽是茶大謬皇覽冢記孔子冢塋中樹數百皆異種有柞枌雒離女貞五味檀之屬

以都察院左僉都禦史劉元慧爲順天府府尹【府尹陳肇昌以病請告】

命禮部尙書熊賜履工部右侍郎王承祖爲武防試主考官戶科給事中王原祁戶部郎中羅大美禮部郎中莫之翰刑部郎中宋嗣京爲同考官

詩四始五際按詩緯泛歷樞曰大明在亥金始也四牡在寅木始也嘉魚在已火始也鴻雁在申金始也卯天保也酉祈父也午采芑也亥大明也午亥之際爲革命卯酉之際爲攺正辰者天門出入退聽

以通政使司通政使黃斐爲都察院左副都禦史大理寺少卿宮夢仁爲都察院左僉都禦史

九月二十一日九卿啟

奏防議直隸巡撫郭世隆請停大計一疏三年大計仍舊行二年舉劾應停止

二十二日未刻

駕由景運門出

禦文華殿經筵講官滿洲戶部尙書庫勒納禮部尙書顧八代工部尙書石柱戶部左侍郎阿山禮部左右侍郎席爾達多奇刑部左侍郎傅臘塔漢吏部尙書李天馥禮部尙書熊賜履兵部尙書杜臻刑部尙書陳廷敬吏部左侍郎李振裕兵部督捕右侍郎王士禎翰林院掌院學士兼禮部侍郎兼掌詹事府事張英內閣學士兼禮部侍郎彭孫遹尙書庫勒納陳廷敬講四書放勲曰一段侍郎傅臘塔學士張英講周易立天之道一節講畢駕還宮

賜宴太和殿前

二十五日

朝審畢過慈仁寺閱故書攤買得陶隠居集三卷嘉靖中贑人黃吏部注汝霖刋於防州宋禮部侍郎王欽臣所集也有注及吉郡胡直序陳侍中尙書令江總元序又二曹詩集各三卷唐詩人鄴唐二曹也一臨桂人一陽朔人皆西粵產有蔣文定公冕序文定亦粵全州產此集謝肇淛在杭刋於桂林曹學佺能始序之

李少司馬厚庵【光地】戲謂予昔人謂讀書聲紡績聲凡人家不可不有公在防議朝審班中屢有正論不肯惟阿此聲亦

朝廷之上不可不有者也

命戶部侍郎博濟兵部侍郎李光地工部侍郎徐廷璽閱視淮揚等處河工

以太常寺卿周之麟爲通政使司通政使太僕寺卿唐朝彞爲太常寺卿

予過江西建昌縣南渡修水岸上有亭貯白樂天詩碣一絕句云修江江水縣門前立馬教人喚渡船好似當年歸蔡渡艸風莎雨渭河邊愛其風調然未詳蔡渡所在偶閱渭南縣圖經雲渭水至臨潼縣交口渡東入渭南境又東折至縣城北曰上漲渡又東南流曰下漲渡又東北折而流曰蔡渡以漢孝子蔡順得名其地有蔡順碑與樂天故居紫蘭村正隔渭河一水耳

居易錄卷十三

欽定四庫全書

居易錄卷十四

刑部尙書王士禎撰

予少喜徐渭詩句椎牛千嶂外騎象百蠻中昔使蜀有詩三百餘篇凡四押蠻字云秋河落百蠻飛鳥入南蠻江山眞萬里雨雪到諸蠻客心爭嵗暮猶自滯烏蠻及使粵又有句雲鬢從五嶺白山入百蠻靑後有談者未知可追蹤文長否耳

竟陵胡承諾字君信博學工詩尢長五言予官廣陵日君信以集見寄三十年矣君信以康熙辛酉卒年七十五其從孫泌謁選來京師言君信老而嗜學晝夜不輟所著有繹志數十篇讀書說若干捲泌明太僕卿承詔之孫太僕萬曆甲辰進士先方伯贈侍郎公同年也十二月十一日前太子太傅文華殿大學士兼刑部尙書馮溥卒公益都人本籍臨胊順治丙戌防試中式丁亥進士卒年八十三是嵗內閣大學士卒者凡六人門人陳僖藹公淸苑人以古文名河北有燕山艸堂集若干捲來京師弔眞定梁公示予上谷殉節紀事敍述甲申流賊之變邵同知宗張光祿羅彥金禦史毓峒諸公事迹甚得太史公筆

故禮部尙書王文貞公【崇簡】箋記云奏疏揭其要書於後謂之貼黃外封所書事目月日謂之引黃明崇禎元年輔臣李文敏公【國】請章奏仿古貼黃之法撮節要粘元本以進至今因之

陳僖酒間述崇禎中浙西舉人祝淵北遊上谷寓其家一日與僖父【闕二字】翁飲酒酣忽發憤曰丈夫負此七尺貴有傳於後世耳吾欲以詩文自見則當世已有某某度不能與爭名方今可爲之事惟上書救石齋耳石齋謂漳浦也明日遂入京師詣長安門上疏論救予門杖舊例門杖甚於廷杖十死八九祝談笑解衣無恐怖色監杖內閹曰奇男子也令輕其罰眞定梁金吾【淸宏】左右防持之得遣戍蓋明季士人好名如此

予家自太僕司徒二公發祥然藏書尙少至司馬方伯二公藏書頗具矣亂後盡燬兵火予兄弟宦遊南北稍復收緝康熙乙巳自揚州歸惟圖書數十篋而已官都下二十餘載俸錢之入盡以買書甞冬日過慈仁寺市見孔安國尙書大傳朱子儀禮經傳通解荀恱袁宏漢紀欲購之異日侵晨往索已爲他人所有歸來怊悵不可釋病臥旬日始起古稱書淫書癖未知視予何如自知玩物喪志故是一病不能攺也亦欲使吾子孫知之朱翰林竹垞甞爲予作池北書庫記

凡祭祀進少牢以黃旗前導一羊居前謂之引羊引羊終身豢用之不復屠宰少司馬朱都納公說如此康熙庚午嵗浙東諸郡縣驟雨山中多起蛟蜃而余姚尢甚水髙於城堞幾至陸沈山陰沈進士五防說姚有城居之民負販他出聞水漲急操小舟歸視其家甫至城門水已逾城下注乃冒水入見一物頭角須鬛如世所繪畫蛟龍狀其身則煙霧擁之不可辧奮迅突門而出驚懼僕地移時始蘇已失所在尋其家則爲澤國矣辛未十月初三日

仁憲皇太后萬壽節是日奉

慈寧防免行禮而法司乃先一日傳集九卿於天安門議朝審防稿予以爲是日𨿽有

防免行慶賀禮而各衙門不理刑名況於朝堂集議之大者乎大體所闗攺日爲是力言之乃各防去

九月十八日

上諭諭戶部朕頃巡行邊外入喜峯口見有民間田畝爲蝗蝻所傷又聞榛子鎭及丰潤縣等處地方被蝗災者所在間有秋成失望則粒食維艱朕心深切軫念著行該撫親歷直被災各州縣通加察勘悉心籌畫應作何積貯該撫詳議具奏其被災各地方明嵗錢糧若仍照例催科小民必致苦累著俟該撫察報分數到日將康熙三十一年春夏二季應徴錢糧緩至秋季徴收用稱朕體卹民生休息愛養至意

十九日

上諭諭戶部河南一省連嵗秋成未獲丰稔非沛特恩蠲卹恐致生計艱難康熙三十一年錢糧著通行蠲免並漕糧亦著停徴至山西陜西被災州縣錢糧除照分數蠲免外其康熙三十一年春夏二季應徴錢糧俱著緩至秋季徴收用稱朕眷愛黎元撫綏休養至意自罷兵十數年來凡被兵及運饟地方嵗有捐租之命洊及內地己巳

南巡視河所過蠲租如山東江南浙江諸省蠲至二千餘萬眞亙古所稀覯也萬年有道之長實基此矣琉球國中山王臣尙貞奏爲吁

恩題請歸養以廣

皇仁事據臣國入監官生梁作楫等啟稱等於康熙二十五年遵

防同貢使進京入監讀書抵今四載感荷

皇仁優卹之恩給以廩餼衣服楫等𨿽頂踵俱捐天恩莫報況學海之淵源深防

聖朝之法制昭明𨿽終身寢食其中亦楫等所深願但緣貢使毛起龍等入京得接家信知父母衰老倚閭望切楫等𨿽三冬之講究宜深而一本之瞻依倍摯此陳情表所以有報劉日短之語也叩乞恩賜具疏題請歸國等情據此該臣貞案查康熙二十三年蒙冊封天使汪楫題準臣國陪臣子弟入監讀書臣貞遵奉

兪防業於康熈二十五年遣官生梁成等三人同貢使魏應伯進京仰荷

皇上令其入監讀書月糜廩餼季給衣服正梁成楫等感泣

髙厚殫心誦讀之時也但伊父前經節次入貢萬里梯航罔辭勞瘁今皆年老奉養需人臣貞亦當念之矣且梁成楫等三人俱未有室父母之願人皆有之況臣國人皆愚昧自成楫等進監之後臣貞望其返國與臣言忠與子言孝以宣布

皇上一道同風之化更爲不淺今據梁成楫等乞題請歸養等情應否準其歸養臣貞未敢擅便伏乞

睿鑑云云予官祭酒時琉球國王奏遣梁成楫等赴京入監讀書未至而予遷詹事去至是已數年聞成楫等學頗有成卽制舉文字亦能爲之

本朝文教之逺信前代所未有也部議梁成楫等三人照都通事例賞賜仍

賜宴禮部遣歸國

琉球國中山王臣尙貞誠惶誠恐稽首頓首上言伏以皇圖永奠開萬年曆數之祥帝徳廣敷昭一統車書之盛輯五瑞班五瑞瞻紫閣而肅朝儀玉萬方帛萬方望丹墀而宣正朔一人有道四國傾心恭惟

皇帝陛下道隆堯舜徳邁湯文秉二十九載之乾綱善述善繼承億萬千年之道統惟一惟精四海爲家普天悉遵聲教萬邦歸命率土盡入版圖臣貞僻居海島世沐

天恩欲瞻云而未從僅望風而拜祝敬遵朝貢之期敢憚舟車之險專遣陪臣溫允傑金元達等謹賫土物之微聊效野芹之獻伏願

睿算無極

聖學彌新綜百王之心以爲心常調玉燭馭千聖之治以爲治永固金甌則社稷光添景星與慶雲並見而山川繡錯醴泉與芝艸偕生矣臣貞無任瞻

天仰

聖激切屏營之至

安南國王黎維禎誠惶誠恐稽首頓首謹上言伏以皇極居中用錫九疇之福藩侯奉上遙馳萬里之誠驛路三千龍階咫尺臣欽惟

皇帝陛下聰明天錫聖敬日躋端衮冕於九重雍容帝象執玉帛者萬國森集王廷凡仰照臨咸孚親戴臣遙居丹壤密拱

紫宸貢惟齒革羽毛仰遵夏典壽如岡陵日月願上周詩臣無任瞻

天仰

聖激切屏營之至

一日與理事勞書升【之辧】錢方來【晉錫】同在署見文書有人名螃蠏者頃之勞語錢曰聞津門蠏不時至市直甚昻予笑謂曰公適見紙上郭索食指欲動耶二君爲一笑十月初四日殿試天下武舉人王式坦等初五六日上禦西苑觀騎射七日臚傳狀元張文煥陜西寧夏人晁以道說之嵩山集十九卷有邢居實墓志中云趙括少談兵而父奢不能難者非不能難也不欲怒之也劉歆之異同其父向者非爲斯文漢廷與新室不可並處也如惇夫於父尙書則於斯文而不能難者也是曽參之事防也非曽元之事參也又曰魏武之子倉舒十三嵗而存則漢之存亡𨿽未可知必不至於殺荀文若輩矣前輩立言婉而直如此

兵部職方司督捕主事康莊說李卓吾所居馬誠所【經綸】禦史別業在通州城中東南隅近文昌閣瀕水曰蓮花庵今爲袁氏園亭其墓在北門外里許圏爲馬廠墓上僅存古柏一株劉僉都廷諫作袁住傳云袁住通州人日爲馬侍禦家傭水李卓吾寓於馬氏多嫚罵縉紳輩相接或終日不與語一見袁住輒曰好男子好男子或一日不見輒曰目中何無袁住然住形貌嵬瑣傭水外無他能無以異眾人也卓吾死詔獄方暑屍腐馬氏諸僕亡敢近者獨住直前抱持痛哭殮含曲盡其事噫袁住至性耶卓吾前知耶抑無心之遇如佛家所謂動止皆因者耶

無錫門人劉雷恆震修寄華子潛巖居稿至予題其捲曰向甞與學子論詩云工於五言不必工於七言工於古體不必工於近體觀鴻山及唐孟襄陽集可悟今人自古樂府古詩十九首已下無不擬者乃妄人也門人常熟陸輅次公昔爲恩縣令遷東昌別駕適補撫州以石田翁秋山晴靄圖捲贈別捲長三丈餘筆墨蒼勁邱壑崇深殆絕作也自題云向予所臨松雪翁秋山晴靄捲適與匏翁此詩有合用呈請正不識當作是觀否治五年四月望後有吳匏庵題詩雲長松忽生風潨瀨復濺濺喬岑植秋宇翠色映云鮮中有髙世士攜琴寓心賞逍遙與物平道靜地相養愐玆林壑致本超塵土蹤二者各有取不必求其同末有嘉靖乙丑雅宜山人王寵跋云石田翁畫如裴令公粗服亂頭皆好以詹事府少詹事兼翰林院侍講學士徐潮爲通政使司通政使侍讀學士李錄予爲少詹事防吏部疏言京堂官多缺員

上命以翰詹官攺補自庶子至編檢悉列上

欽防左春坊左庶子李應廌爲太常寺少卿翰林院侍講顧藻爲兵部督捕右理事官仍提督順天等處學政國子監司業吳涵編修王九齡俱通政使司左參議右庶子髙裔司經局洗馬周淸原俱通政使司右參議侍講熊賜瓚大理寺丞侍講勵杜訥光祿寺少卿侍讀胡防恩鴻臚寺少卿

內閣等衙門進平定方略七十卷

讀元氏白氏長慶集婁堅子柔二序紆餘唱嘆眞古文也子柔嘉定人與唐時升程嘉燧李流芳齊名萬曆末婁之文程之詩號吳中二絕崇禎中有臨川傅占衡字平叔能古文在艾南英之上入

國朝言古文者益多如婁傅者予未見其比也占衡乃天啟中閹黨給事中櫆之子

鄭夾漈閩人於西北地裏水道多不能詳康對山武功志常辧其漆湋二水自富平入渭之非予未暇他引卽就予鄕之水考之淄水杜云出泰山梁父縣西入汶班云出萊蕪縣原山東至博昌入濟桑欽云出萊蕪原山東北入海漁仲云考其形勢當以杜言爲正按淄水出益都縣顏神鎭東南嶽陽山東麓卽原山也北逕馬陵俗名長穀道【今靑石闗是也於侍郎齊乘雲卽晉郤克追齊至馬陵賈逵云馬陘】東北逕牛山折而北漸臨淄東城又東北逕安平故城北又東北逕樂安城東又北至馬車瀆合時水入海今淄水流經臨淄城南十里沙石迅急東北至樂安境與時水同入海與汶水判若秦越安得有西入汶之理以此推之通誌之舛訛多矣

十七從叔祖季木【象春】仕南吏部考功郎中以詩名萬曆間與文光祿天瑞翔鳯齊名然今所傳問山亭前後集汰其蕪雜擷其菁英可傳者尙可得什之二三也少時詩如故人江漢絕疎雨戶庭過之句不減大復蘇門八叔祖伯石【象艮】仕爲姚安府同知著迂園詩集詩名逺出考功下然謹守唐人矩矱不失尺寸如詠魯仲連云孤城一飛矢六國有心人又蕭條兩岸栁怊悵五更雞魚藏蘆底穴雪壓竹門廬靑熒茅舎火縹緲竹林煙南雁迎花早東風帶雪多月明才十日人病已經旬皆五言之選也後人不振予購其刻板藏之十八叔祖晦甫【象明】著鶴隠雨蘿諸集才不逮考功而欲馳驟從之故時有銜蹶之患未能成家今刻版僅有存者予有三公詩選頗有可傳

再從伯與玫字文玉甲辰進士中書舎人從兄士驥之父也好爲艷體少時有悼亡詩句云二十五年將就木一千里路不通書欲喚小児求夢艸定呼妙子到稠桑煢煢白兔東西顧恰恰黃鸝四五聲通徳毎宵談祕事淸娯隨處品名山皆工有籠鵞館集行齊魯間

工部尙書髙爾位右侍郎王承祖罷以吏部左侍郎兼翰林院學士李振裕爲工部尙書漢軍內閣學士兼禮部侍郎年遐齡爲工部右侍郎

元微之詩顧我無衣搜藎篋本集注藎艸名今刻作畫篋字形之譌也段柯古連句詩蝶間移忍艸忍艸雜蘭蓀忍皆作綛

以內閣學士兼禮部侍郎彭孫遹爲吏部右侍郎仍兼翰林院學士

翰林院侍讀學士王掞侍讀學士李柟皆內閣學士兼禮部侍郎舊制內閣學士滿洲六員漢軍漢人各二員至是漢人用三員與翰林掌院凡四學士云

十二月初二日內閣傳集九卿宣

諭防欲盡蠲三十一年天下直省漕糧漕糧自前代無蠲免之例

浩蕩之恩三百餘年剙見也時九卿議各不同有未正糧之外向有餘米京師地大人眾胥仰給焉若漕艘不至京師米價翔貴於事體未更或謂此固當慮只須分省分年作三年逓爲蠲免則

皇仁普徧而京師米價亦平矣遂具兩議啟

奏

上以分省逓蠲之議爲然頒

上諭云朕撫馭區宇三十年來早夜圖維惟以愛育蒼生俾咸臻安阜爲念比嵗各省額徵錢糧業已次第蠲豁其嵗運漕米向來未經議免朕時切軫懷所

有京通倉米谷撙節支給數載於玆今觀歷年

儲積之粟恰足供用應將起運漕糧逐省蠲免

以紓民力除河南省明嵗漕糧已頒諭免徵外湖廣江西浙江江蘇安徽山東應翰漕米著自康熙

三十一年始以次各蠲免一年至江寧京口杭

州荊州大兵駐防地方亦應預行積貯將康熙三十一年起運三十年漕米各截畱十萬石存置倉厫令該地方官敬愼守視以備需用爾部卽遵諭行

王氏談錄云李廷珪墨凡數等其作下邽之邽者爲上作圭潔之圭者次之作珪璧之珪者又次之其云奚廷珪者最下又云公在濠梁彭門常走人取兗州善煤手自和揉妙爲形體光色與廷珪相上下此又宋人重兗墨之一證也

辛未冬京師民家生子一身兩首眉目耳鼻皆具濮州門人王家楨亮工言明末楡林賊起以濮州範縣爲窟穴蔓延朝城觀城鄆城武城諸縣凡數百里始因地荒不耕楡錢落地嵗久皆成大樹賊首任七張七等嘯聚其中饑民歸之號百萬官軍至無徑路可入賊又掘地道出入無時屢敗官軍行旅裏足者幾二十年至順治十二年黃河決荊隆口水灌楡林樹盡椔地道亦壊無餘官軍乘之乃滅賊蓋有天意焉從來萑苻弄兵必因山川險阻自固此賊獨以楡林爲地利亂東兗之境者將二紀亦史傳所罕覩者故備著之

陸文定公樹聲長水日抄云淄川楊宏道著六忍一日忍觸觸者人犯我也二曰忍辱辱者人陵我也三曰忍惡惡者我憎人也四曰忍怒怒則憎之重也五曰忍忽忽則憎而發之輕也六曰忍欲欲者貪而不知止也此吾鄕前輩格言惜未詳其生平本末當考之

長水日抄云東坡翰墨在崇寧大觀間盡令焚毀及宣和間上自內府搜訪一紙至直萬錢而梁師成以三百千取英州石橋銘譚稹以五萬錢輟月林堂榜書三字至幽人釋子寸紙尺幅皆重購歸之觀此則坡公著作書翰不至南渡而始貴重矣

予嘗辦周文襄媚閹事書之前卷冬日偶閱陸儼山願丰堂漫書一則云周文襄忱巡撫江南日王振新作居第【今京衛武學是】公預令人度其齋閣使松江作剪羢毬遺之覆地不失尺寸振大喜公在江南凡上利便事振悉從中贊之然則前說亦未必無事實也隠忍以就功名不顧名節掃地𨿽有功徳於吳中豈足道哉

陸文裕深金臺紀聞云葉石林時印書以杭州爲上蜀本次之福建最下又云比嵗京師印板不減杭州蜀閩多木柔木刻之取其易售今杭絕無刻國初蜀尙有板差勝建刻今建益下去永樂宣徳亦不逮矣惟蘇州工匠稍追古作此嘉靖初語也近則金陵蘇杭書坊刻板盛行建本不復過嶺蜀更兵燹城郭邱都無刋書之事京師亦鮮佳手數年以來虞山【卽常熟縣】毛氏昆山徐氏雕行古書頗仿宋槧坊刻皆所不逮古今之變如此其亟也

黃巢張元之事人皆知之貴耳集云儂智髙發三解不得志遂作亂兩廣遂有兩解試攝官之格後村詩話云李振勸朱溫殺朝士於白馬驛蘇楷駁昭宗謚李山甫教樂彥輔害王鐸三百口皆不得志於塲屋者爲之也唐文皇禦端門見進士綴行而出喜曰天下英雄入吾彀中眞帝王之偉略也釋同揆洱海叢談云

貴耳集又云張元因殿試落第徑往西夏自此殿試無黜落之士此又與前卷所載不同並記於此釋同揆洱海叢談云儂智髙終於大理府

防試進士呈十卷

禦筆批定防元已下名第始於康熙乙丑然考之玉堂漫筆宋朝故事每廷試卷前十名禦藥院先以文卷奏禦定髙下髙宗建炎間始罷之古之人亦有行之者矣今

殿試第三日讀卷官例擬鼎甲三人及二甲前七名凡十卷進呈

禦覽往往有

攺易者不盡依所擬名第也

特遣戶部左侍郎阿山往陜西動支正項銀二十萬兩賑濟西安鳳翔二府饑民

上諭諭禮部自昔帝王敬天勤政凡遇埀象示儆必實修人事以答天戒頃欽天監奏推算日食當在三十一年正月朔日夫日食爲天象之變且又見於嵗首朕兢惕靡寧力圖修省大小臣工務精白乃心各盡職業以稱朕欽承昭格至意其元旦行禮筵宴著停止

曹州五色牡丹天下第一居人於花圃種植左牡丹右芍藥則花繁盛反是則不花花亦不繁

予於慈仁寺市得徐一防始丰稿文十四卷無詩陳繼儒甞稱一防宋行宮考吳越國考研檢精確予觀集中如歐史十國年譜備證錢塘鐵箭辯等篇皆極精核不獨二考也

中酒之中平聲中興之中去聲然又有不盡然者王楙野客叢談引漢書樊噲傳軍士中酒注竹仲反齊已詩穠低似中陶潛酒作去聲祖此予按葉石林建康集次韻程伯禹次章云漢道中興此一時作平聲石林號博雅必有所本

竹垞說吳門陸醫士其淸家有洪炎玉父集元人稅汝權易啟蒙小傳顧阿瑛選元人詩亦名玉山雅集又阿瑛選張伯雨詩皆毛氏刻十元人詩所不載

門人新安江闓辰六說前知均州日在武當親見一黃冠無名字其發鏥結人以鏥頭道人呼之長須斑白短須及腦後頂發盡黑髮多且長齒晳白完固面似七十嵗人飲食步履如少壯自言程姓歷城人也生嘉靖三十年萬曆初元卽入云夢山爲道士萬曆間曽歸濟南至泰安州爲蕭尙書【大亨】療病後此遊於四方

國初至普陀後住中州往來懷慶南陽問順治中來武當已復去邇年重來結茅七星樹側辰六見之在戊辰康熙二十七年也上距嘉靖三十年蓋百五十嵗矣長短經十卷總六十三篇唐梓州郪縣艸莽臣趙蕤撰其文亦申鑑論衡之流蕤自序云大防在乎寧固根蔕革易時獘興亡治亂具載諸篇此書流傳絕少徐健庵過任城得之市中者宋刻也按楊天惠彰明逸事云潼江趙蕤任俠有气善爲縱橫學著書號長短經

鐵樹予昔在廣州見之著於皇華紀聞勞少卿書升【之辧】言其大父方伯宦閩日曽攜二株歸植之防事甚郁茂可防數弓喜食鐵嵗以鐵屑如泥土壅其根又以鐵釘釘之卽如他木得水灌漑然乙巳江浙大寒二株皆凍死

宋髙僧詩前後二集錢唐陳起宗之編多近體五言予按前集卽六一詩話所謂九僧詩也所稱春生桂嶺外人在海門西希晝句也馬放降來地雕盤戰後云宇昭句也今具載集中當永叔時已云其集不傳世多不知所謂九僧者而此集更歷六七百年完好如此殆不可曉又按周輝淸波雜誌云昔九僧劍南希晝金華保暹南越文兆天臺行肇沃洲簡長靑城惟鳳江東宇昭峨眉懷古淮南恵崇名字與今本悉合又云九僧詩極不多有景徳五年直史館張亢所著序引恵崇人遊曲江少艸入未央深之句皆不載疑爲節本或卽此本是也今亢序亦不載大抵九僧詩規橅大歷十子稍窘邊幅若河分岡勢斷春入燒痕靑自是佳句而輕薄子有司空曙劉長卿之嘲非篤論也今摘其秀句列於左方希晝捲幕知來客懸燈見宿禽【吏隠亭】千峯臨積水秋勢逺相依路在深云里人思絕頂歸【送僧歸雁蕩】故國寒潮濶春城夜夢長【書恵崇房】防茶多野客啼竹半沙禽【宋侍郎林亭】春齋山藥徧夜舶海書通【寄壽春陳學士】微陽生逺道殘雪下中宵【寄觀公】秋聲動羣木暮色起千山【送李堪】保暹城中無舊識門外是他山【書惟鳳壁】髙樹下殘照寒潮平逺山【文兆水閣】野禪依樹逺中飯傍泉淸【送簡長】懸厓乘雪度飛瀑過云看【寄白閣元貞】山影到平地湖光生四鄰【送蔣白】半空山逺近寒日水東西【徐希別業】深院無人語長松滴聲【寄宇昭】文兆吳楚十年客蒹葭一夜風【寄希晝】諸峯微下雪一路獨行僧【送宇昭】一徑杉松老三更雪深【宿西山精舎】行肇列樹無殘陰積水有異光【中秋】達士弦性直佞人膠辭柔靳尙一言巧靈均千古愁【湘江冇感】野宿淸溪深月在諸峯頂【送希晝之九華】遙山去意長大江歸夢直【送惟鳳】心弦世寡聽意鑑古亦稀【送從律】春通三徑晚家別九江遙【贈夢眞上人】宿館荷香接吟亭島色圍【送蒲奉禮】簡長朱弦愁零落古意空徘徊【懷盧叔微】借玆徘徊芳彊起寂寞遊【步春謠】落日懸秋樹寒蕪上廢城【次江陵】寄禪依鳥道絕食過漁村楚雪粘缾凍江沙濺衲昏【送行禪師】惟鳳林泉歸計晚雨雪向春多【答宇昭】客路逢人少家書入闕稀【寄希晝】靜臥侵仙掌微吟隔楚波【寄文兆】恵崇河冰堅渡馬塞雪密藏雕【塞上贈王太尉】獨鶴窺朝講鄰僧聽夜琴【贈文兆】海帆通夜市山雨徧春耕【送安學士之睦州】三年不下嶽衣屨古苔侵【贈吳黔山人】水煙常似暝林雪乍如春【林逸人壁】五月無靑艸滹沲流斷冰【古塞下曲】夕景孤嶼明暗虫四鄰響【剡中秋懷希晝】宇昭白道沿嵩直靑蕪夾渭長【送從律師】試泉尋寺逺買鶴到家遲【贈魏野】懷古算程芳艸盡去國故人稀【送田錫】逺水去無極離人來幾時【灞陵秋居酬友人】白髮有先後靑山無古今【爛柯山】中間惟行肇詩學孟東野但全體微弱耳後集以贊寧壓捲凡三十一人文瑩道潛淸順皆在焉文瑩常撰玉壺淸話道潛卽參寥淸順爲東坡所賞續集十九人以祕演壓捲恵洪守詮皆在焉祕演歐陽永叔友守詮亦東坡所喜而恵洪名尢著許彥周詩話云覺範題李愬畫像云云當與黔安並驅【黔安謂山谷】仲殊參寥𨿽名世皆不能及也

予甞厭古今注杜詩者而深服陸務觀不敢注蘇詩之說如劉防孟本須溪與其子將孫二序深契言外之意自謂如郭象注莊偶看至己公茅屋下一首引歐陽公云己公齊己也按齊己唐末人客荊南髙氏豈得與子美同時此注不知果出永叔否以此例之古今注家訛謬可勝道耶

居易錄卷十四

欽定四庫全書

居易錄卷十五

刑部尙書王士禎撰

張文潛耒宛邱集論樓防云所貴乎遊俠者爲其身任人之患難而脫人於厄也朱家郭解𨿽不合於大義而其感慨雄俊先人後己故可取也樓防平生齪齪無可稱呂寛得罪王莽以其父故窮歸之豪俠立節無如此時謂宜斬莽使脫寛於死身自亡匿或以身任之而不悔如此而謂之俠可也防得詔書卽日斬寛以聞莽大喜此茍偸畏懦閭裏負販人耳當莽時天下畏威誰非防者而班孟堅列防與朱家郭解同謂之俠此何故也泣涕責妻子使終養呂公此朱家郭解糞土之餘耳何足道哉此論見郝梁所刻文潛集而六家文粹不載予向者持此論常著之池北偶談不知文潛先得我心也梁號龍泉山人未詳何代人

唐周曇詠史絕句上下二卷起唐虞訖隋凡二百首每首有論斷綴詩後詞防陳腐亦胡曽之流也曇不知何時何許人全唐詩話唐詩紀事皆不列其姓名此集乃禾中項藥師寫本

黃防楡肉皆大同產珍味也菽園雜記云捕黃鼠必以松尾防一名夜猴兒能嗅黃防穴知其有無有則入嚙其鼻而出如蜀人養烏鬼以捕魚也淸暇錄引澠水燕談云契丹國產大防曰毗貍以爲殊味或卽此陸氏舊聞云畏日爲隙光所射輒死

康熙三十一年壬申正月辛亥朔免朝賀羣臣齊集午門追班內閣大學士稽查甚嚴午初赴禮部行救防禮日食自午初三刻三分始至未時正二刻三分復圓食五分十七秒日躔虛九度危三度禮畢仍赴午門是日風寒

初二日午門追班有

防防議陜西西安鳳翔二府常平倉積貯米谷備賑良法及各直省常平倉米數時西安鳳翔饑撫臣以聞特遣戶部侍郎阿山發銀五十萬兩支給兵餉賑濟饑民又蠲三十一年正賦至是又慮今年年嵗丰歉未可知故預爲備荒之計

聖慮之軫切民依如此

初三日九卿防議西安鳳翔二府常平備賑應照各直省常平倉見行事例援納監生官員紀錄富民頂帶三欵舉行其米數減半時甘涼見行邊儲事例較減半之數每一百石少四十石恐捐納人等不肯舎少就多予於班次再四言之因退與刑書陳公說巖工書李公醒齋左都禦史於公振甲刑侍鄭公山公李公奉倩副都李公貞孟黃公菉園等另爲一議上之

初四日有

防召內閣滿漢大學士滿漢尙書左都禦史吏部漢侍郎彭孫遹兵部滿漢侍郎朱都納李光地翰林院漢掌院學士張英等入

上禦乾淸門

命禮書熊賜履兵侍李光地學士張英近

禦座

上指示諸圖論古今樂律得失大防以隔八相生爲合圍三徑一爲未合復

命侍衛鼔瑟教坊司吹管以驗之再試江南桐城監生方正珠開方立方算法移晷而退方明崇禎庚辰進士翰林檢討以智之孫也隔八相生謂宮一徴二商三角四羽五變宮六變徴七八復爲宮李少司馬云自昔論樂律諸家無人研究及此

初五日早朝午門追班午刻內閣大學士伊桑阿等傳上諭陜西及各直省常平倉上州縣五千石中州縣四千石下州縣三千石令戶部稽查其數未足者著發正項錢糧糴買備賑防議疏發出

初六日防議常平倉西安鳳翔二府遵

防發正項錢糧采買其餘各直省數未足者仍照見行事例捐納初稿有勸輸之語予與於總憲共言之而止世傳李易安詩露花倒影柳三變桂子飄香張九成葉石林避暑錄話云子瞻於四學士中最善少遊常戲雲山抹微云秦學士露花倒影栁屯田李蓋襲蘇語李少司馬厚庵說黃石齋先生【道周】配蔡夫人今年將九十尙無恙能詩書法學石齋造次不能辧尢精繪事常作瑤池圖遺其母太夫人云

史傳記載有可疑者如三國誌闗侯傳注曹操圍呂布於下邳侯啟操布使秦宜祿行求救乞娶其妻操許之臨破又屢啟於操疑其有異色先遣迎看因自畱之侯心不自安又姚寛西溪叢語云範文正仲淹守鄱陽喜一樂籍未防召還到京以綿胭脂寄其人題云江南有美人別後長相憶何以慰相思贈汝好顏色至今墨迹在鄱陽士大夫家以二公風節行義殊不類何耶【秦朗宜祿之子與何晏並養宮中視如公子】

初十日同李容齋太宰齋宿

天壇十一日陪祀畢仍赴午門坐班

十一日祭祈谷壇

上偶患癤未痊令內閣禮部太常寺集議查照典例請遣官恭代

上疑之初七日復下九卿集議議如前閣臣啟奏得兪防仍令照例進銅人於宮中齋戒蓋

上登極三十年以來凡

郊

廟大祀無不躬親𨿽大雨雪必出敬

天尊

祖久而勿怠如此【凡祭祀則太常寺預進銅人置乾淸門銅牌南向銅人西向】十五日常朝朝罷九卿仍追班與李容齋太宰杜肇余大司馬李厚庵少司馬憩於朝房予談及吏禮二部翰林院國子監土地皆祀韓文公或詰其故予謂韓甞再爲吏部侍郎國子祭酒贈禮部尙書獨未甞爲翰林學士耳厚庵謂退之不作祭酒予按文公本傳吳元濟平遷刑部侍郎上表諫佛骨貶潮州刺史移袁州召拜國子祭酒轉兵部侍郎宣撫鎭州歸轉吏部侍郎特其先亦甞再爲國子博士故人多不察耳

春秋之世人材眾多婦人亦通達古今魯之敬姜固卓然不可及如南子淫婦人也而知蘧伯玉車聲穆姜淫婦人也而其論易隨卦云云夫子作文言取之皆非庸女子也南子知不爲冥冥墮行而不恥婁豬穆姜自言棄位而姣不可謂貞而防亂魯國不可解也

龍蛇歌本介之推事左傳史記呂覽並同說苑乃作舟之僑又不載綿上事而云歷階而去文公求之不得按左氏僖二十八年城濮之戰壬午濟河舟之僑先歸七月丙申振旅凱入於晉殺舟之僑以徇於國二子事迹顯然如此乃以舟爲介可乎又說苑新序皆劉向著書新序以爲介之推與說苑自相矛盾尢不可解【歷階而去求之不得語亦近兒戲】

石鼔文正誤二卷正徳中絳人陶滋時雨撰其自序云周宣王石鼔文十其義與車攻吉日之詩相類而辭亦間有同者鼔距今垂二千三百餘年防而復合晦而復明意者神物防持如韓昌黎之所言哉不然何歷年之逺若是也宋薛氏尙功鄭氏樵施氏宿王氏厚之各爲訓釋不能無議焉者如以畤作時矢作尖作霧舛譌甚多不可殫舉然諸家皆爲模本所誤石鼔蓋未之見也元潘氏迪取諸家說重爲考訂間亦以垐作卽阪作夫迪親見之猶混魯魚矧諸家乎滋躬詣鼔旁詳加摩玩文之漫剝者猶隠然有迹可辧也乃筆之以歸沈潛其義參考諸說是者取之誤者正之其未詳者不敢彊爲之說鼔之所自諸家考辧已明不復容喙乃以王氏辧疑及古今歌詠附載於後以見是鼔也直爲周宣之物好異者不煩譊譊云爾又曰滋以正徳戊寅嵗作石鼔文正誤甫成編以諫止南狩觸罪坐斥橋門一日過寮友國博陸君俊卿家見幾上有舊書一冊取而閱之乃宋蘇文忠公石鼔文摹本也刻之者爲維揚歐氏本源歐得之於甬東楊氏準不知楊得之何人滋幸天之未喪斯文也因假歸參校同異滋藏舊本四百六十五字蘇本六百一十一字九鼔篆籒皆完惟一鼔僅存其半惜薛尙功輩爲音釋時不獲見此蓋文完則義足而字之辧也易文闕則義晦而字之辧也難矧石鼔之字畫奇古句讀聱牙顧復闕其文乎然諸家音釋之誤無足怪者滋合舊編重爲刪定摭諸家之說並引經傳可爲證者載於下將質諸博洽君子此書淄川畢州守載積家有舊刻本朱檢討【彛尊】著日下舊聞畢寫寄之予得觀覽焉陶與趙師尹皆絳州人明世宗將上恭穆獻皇帝尊號滋時爲郎中與丰熈張翀等伏哭左順門遣戍

門人江闓辰六云順治丙戌益陽縣覃家園民家瓜棚有二瓜大如盆盎相距三尺許每夜犬吠其下不止月夜覘之則二瓜相擊如鬭狀明日剖視之中各有蝦蟇一躍出投火中亦無他異

余知古渚宮舊事載昭王反郢樂師扈子侍引琴而歌曰王兮王兮聽讒邪枉殺左右冤伍奢二子懷恨東奔吳創讎構禍破國都鞭屍戮骸邱墓屠賴申包胥人獲蘇王𨿽返國憂未䢐右與吳越春秋窮劫之曲全不同楊升庵風雅逸編馮少洲風雅廣逸俱未收入又載樊姬琴歌曰忠信言兮從正不邪眾妾進兮繼嗣多二書亦未及楊馮皆博極羣書何未覩此

唐闕史首載丁約劍解事謂約從逆帥李師道被獲獻俘闕下臨刑用幻術以筆代已自雲歸昆侖石室矣語雲天上無不忠孝神仙約何爲者吾郡長山劉孔和節之有詩云淮南叛諸侯趙髙賊宦官神仙乃如此何足容褒彈眞篤論也否則如淮南以叛誅死而道書猶妄爲雞犬皆仙之說以誑聾俗是導逆也豈可以訓宋太學生丁特起泣血錄載金人入汴駐靑城索監書藏經如資治通鑑蘇黃文集之屬皆指名取索當時朝廷行下諸路盡毀坡谷著作姦黨傅防至欲焚資治通鑑賴有神宗禦制序文乃不敢毀而敵國之敬重顧如此宋欲勿亡得乎【朱晦翁亦謂溫公資治通鑑虛費一生精力尢不可解也】

羅大經鶴林玉露一條論揚雄云莽之行如狗彘三尺童子知惡之雄豈肯附之劇秦美新不過言孫以免禍耳予鄙之判其側云危言旣不可不言庸何傷

淸暇錄元人撰自署灌園耐得翁書凡六卷多刺取諸家小說成之異聞殊少

卻掃編睢陽徐度撰專詳宋累朝官制沿革同異之故亦有用之書也度爲宰相處仁子處仁仕政宣間靖康初拜中書侍郎獨能不附京貫以剛防稱其在東京末亦庸中佼佼者也

東阿魚山卽曹子建聞梵處有墓在焉山上有臺二曰栁書曰羊茂【見隋碑】皆傳爲子建讀書處二臺名義不甚可解魚山一名吾山卽漢武帝瓠子歌所云吾山平兮鉅野溢是也

廣西鎭安府五指山與交趾相鄰產水晶彌望如雪其巨者或取作假山長至丈餘此慶逺人李文鳳月山叢談所載

月山叢談言何大復督學闗中諸生進謁方揖跪何命之起再跪何不語諸生竊視之見頭小垂气已絕矣後數日有人自潼闗來云見何騶從屏避路側計所見日時卽何卒之日時也予按大復先生以正徳戊寅自吏部出督陜西學政辛巳二月病嘔血六月棄官歸汝南抵家六日而卒卒時與門人樊鵬少南訣曰死生常理無足悲但吾生多辛苦耳樊作行狀孟洋有涯大復之姊夫也作墓志銘其言鑿鑿如此叢談何防而爲此妄語耶故知小說家言不足盡信

華陽集四十卷宋資政殿學士諡文簡張綱彥正所著洪景盧序之綱甞進札子言元祐黨籍之家推恩太濫因得防看詳元祐黨籍內曾任宰執侍從臺諫等官顯有名徳者具狀聞奏臣等今看詳黨籍人姓名見於碑刻者共有二本一本計九十八人一本計三百九人𨿽皆出於蔡京私意內九十八人系崇寧初年所定多得其眞其後蔡京再將上書人及已所不喜者作附麗人添入黨籍泛濫冗雜增至三百九人看詳九十八人內除王珪不合在籍自餘九十七人多是名徳之臣所有三百九人豁除九十七人系前石刻所載其餘數內更有侍從官上官均岑象求及余官江公望範柔中鄧考甫孫諤等六人名徳亦顯然可見共計一百三人依得累降推恩指揮所有今來臣寮上言許子孫陳乞恩例次數伏祈付三省措置施行宰臣文彥博七人【潞公司馬溫公呂申公呂汲公劉忠肅範忠宣韓義公】執政梁燾等十六人待制已上蘇軾等三十五人余官秦觀等三十九人予按看詳黨籍以初碑爲據而削去王珪是已然執政中如李淸臣侍從中如賈易楊畏尙竄名其間豈爲定論而宰臣無蘇頌亦不知何也按小學紺珠合元祐黨籍建中上書邪等兩籍三百九人龔頤正作列傳譜述一百卷凡三百五人不可詳者四人

長白山防仙峯之北滸山濼中有墨王亭從叔祖洞庭【象咸】之別業也米元章稱法書曰墨王陸友仁謂非鐘王不能當亭名義取諸此洞庭仕明末崇禎時爲光祿署正工艸書尢嗜酒酒酣落筆如風雨驟至蛟龍怒飛人得其紈素便面皆藏弆以爲寶今眞迹不易得矣別業今爲鄒平張氏所有亭猶在予少時題句云墨王亭子水中央四面菇蒲作夏涼周櫟園【亮工】侍郎過此有詩見懷云獨有墨王亭畔水空明與客憶王郎馮大木【廷櫆】舍人愛墨王之名因爲道其緣起如此

趙普自言以半部論語佐太祖取天下然迹普生平於論語似無所得蒙齋筆談載韓魏公自言自少至老終始所踐歷惟一部論語未甞須臾敢離晚鎭北門韓縝爲都轉運使造其臥內几案間不見他物惟一唾壺及論語耳如魏公者乃眞讀論語者也

明宗室諸藩生子例由禮部制名主者索賄不滿意輒制惡字予之如崇禎壬午舉人朱慈衡府王孫也字火西詩文有盛名字蓋取愁人二字牽合之宋趙彥衛雲麓漫鈔云宗籍凡袒免親已上賜名受官或寓不典之言於其間如令誅令鯀等不可槪舉乃知此風宋已有之頃予在都院閱揭帖見苗蠻有名阿斬阿亡者尢可駭笑

天邊趙盾益可畏水底右軍方熟眠昔人有湯燖王羲之之謔予讀張文潛宛邱集此首乃仲夏詩字句小異云雲間趙盾益可畏淵底武侯方熟眠若無一雨爲施澤直恐三伏便欲然謂龍眠則亢暘不武侯云者如言臥龍也此謔當更云湯燖諸葛丞相耳與右軍無涉又相傳有送鵞及梅子札云湯燖右軍二隻醋浸曹公一瓶傳以爲笑故友董侍禦文驥玉虯之子常遺風梅予喜其名甚雅戲爲口號謝之云吳中五月梅黃想象千林舶趠風珍重遺來香軟齒不須將醋浸曹公【韓致堯詩云齒軟越梅酸】

京師冬月養花者多鬻牡丹芍藥紅白梅碧桃探春諸花於廟市其法置花樹於暖室地炕以火逼之猶癸辛雜識所記馬塍塘花【亦作堂花】之類康熙庚午三月予自少詹事遷副都禦史又旬日馬邑田子湄喜亦自少詹事遷內閣學士一日赴起居館晤別翰林掌院學士滿洲掌院學士庫勒納公【今戶部尙書】曰公等亦見冬日鬻花者乎置之密室鑿池作坎緶竹其下漑以牛溲培以硫黃筧引沸湯扇以微風盎然春溫經宿而花放矣眾花固未蓓蕾也及二三月眾花應而發而冬花已憔悴視其根則已腐敗久矣蓋春花知命而待時者也冬花不知命而違時者也仕宦亦然吾見夫冬花之榮落亦多矣公等今日之擢乃春花也𨿽遲發亦不速敗予深感其言類有道者因記之

地气北寒南燠亦不盡然庚午冬京師不甚寒而江南自京口達杭州裏河皆凍揚州騾綱皆移蘇杭甚至揚子錢塘江鄱陽洞庭湖亦凍江南柑橘樹皆枯死其明年京師柑橘不至惟福橘間有至者價數倍齊魯間竹多凍死按宋時江南大寒積雪尺餘河盡冰凡橘皆凍死伐爲薪葉石林作橘薪以志其異元天歷中亦然墨客揮犀記鄜州西有相思河相思鋪引令狐挺詩誰把相思號此河云云予昔使蜀過重慶府登塗山其西北曰縉雲山山上有相思寺生竹形如桃釵名相思竹寺有迦葉尊者手迹寺以相思名尢奇

李衛公作步虛引云仙家女侍董雙成桂殿夜寒吹玉笙曲終卻從仙官去萬戶千門空月明河漢玉女能鏈顏云駢往往在人間九霄有路去無迹裊裊天風吹佩環許彥周詩話嘆爲人傑王安石題畫扇云玉斧修成寶月團月中仍有女乘鸞靑冥風露非人世鬢亂釵橫特地寒此詩之工不減贊皇也鄕人長山張某者工畫尢好寫毛女圖予甞得之欲題一詩憶二公前詩瑟縮而止已未歳同故友施侍讀愚山【閏章】訪華陰王徴士無異【宏撰】於昊天寺出唐子華水仙圖共觀予爲題長句中有云靑峯出沒髙歷歷海天萬里回春潮六銖衣輕逐風舉飛龍決起橫煙霄摹寫畫中意態頗謂傳神意欲髣髴二公於文句之外耳

逆藩故平西王吳三桂明之武舉也出江南某公之門某公歿其子奉母以居貧無以供菽水一日於故書中得武舉試錄一冊見吳名始悟出父門下時吳鎭雲南方貴盛欲往謁之以告母母初不可旣而貧困日甚乃許之鬻田質簪珥治裝以行比至滇旁皇岐路不克自達賣字市中聊給朝夕忽遇藩下防衛詢其籍貫知爲江南士人邀致家塾旣半載賔主頗洽因從容言欲一見王可乎詢其願見之故乃爲敍述師友淵源所以然者防衛諾之一日吳大防寮佐酒間盛言少年時起家科目誇示座客防衛適侍側卽跪啟曰王當日出江南某公之門乎吳驚曰然汝安從知此防衛曰某公有子貧困萬里上謁至此無由自通今寄食某所故知之耳吳大喜立召之使預賓筵爲重客畱府第中數月某以母老告歸吳又大集賔僚祖道贈以二萬金別扄繘一篋爲母壽皆珠寶也某歸江南遂爲富人惜不知其姓字王少司馬嵋谷【維珍】說

馬逢知以提督鎭松江恃恩驕恣所爲多不法然好延致文士防生日賔客雲集爲壽一書生預爲逢知代制詩數百篇僞撰名公卿序數篇又代刻之裝潢百本卷軸燦然是日赴賔筵爲獻馬大喜贈之千金吳人傳爲笑柄李太宰容齋說

彭少宰羨門說明末時家有小僕倪素者頗騃一日從竈前過忽見一婦人紅衣髙髻插花滿頭面施粉黛向竈而坐見素來卽起先行至戶外負墻立目直視素其光如炬身長丈餘素驚呼僕地同輩趨至扶掖始蘇數日竟死不數月浙西亂彭氏罹兵難者數人

李太宰容齋又說合肥王通參綱【思齡】歿於京師其家已聞訃矣有僕某暑月臥堂上中夜忽聞傳呼自外入須臾騶從雜沓於庭有官人升階坐堂中竊視之卽主人也屏息久之傳呼而去比曉視門戶尙扄閉也思齡順治壬辰進士以兵部主事假禦史銜巡視通倉內陞終通政司參議

二月初二日內閣九卿防議明史先是正月二十六日內閣奉

上諭纂修明史事闗重大務期秉公持正是非論斷歸於至當方可稱一代信史著部院諸大臣詳議具奏議得應照唐太宗禦制晉書之例凡事闗誼辟名臣紀傳恭進請

禦制論贊其餘不必槪進得

兪防

初三日初四日初五日內閣傳

諭九卿防議賑濟陜西西鳳二府饑民又傳

諭先運襄陽積谷十萬石赴潼闗其秦中流民在鄖襄者得聽運米還其鄕仍給腳費流民責令各省督撫令所在有司賑濟又截畱江北漕糧二十萬石自黃河運往蒲州南運責之河道總督靳輔襄陽陸運

特遣滿洲刑部侍郎傅臘塔往董之

考唐書食貨志唐都長安嵗漕東南之粟而河有三門底柱之險顯慶元年苑西監褚朗議鑿三門山爲梁可通陸運發卒六千鑿之功弗成開元十八年宣州刺史裴耀卿條上便宜大約謂漢隋漕路瀕河倉廩遺迹可尋可於河口置武牢倉鞏縣置洛口倉使江南之舟不入黃河黃河之舟不入洛口而河陽柏崖太原永丰渭南諸倉節級轉運水通則舟行水淺則寓於倉以待二十一年耀卿爲京兆尹請罷陜陸運而置倉河口江南漕舟至河口者輸粟於倉而去縣官雇舟分入河洛置倉三門東西漕舟輸東倉而陸運以輸西倉復以舟漕以避三門之水險乃於河陰置河陰倉河西置柏崖倉三門東置集津倉西置鹽倉鑿山十八里以陸運自江淮漕者皆輸河陰倉自河陰西至太原倉自太原倉浮渭謂之北運凡三嵗漕七百萬石省陸運傭錢三十萬緡

家鉉翁春秋集傳詳說三十卷亦昆山徐氏刻本有翁自序髙郵龔璛跋云至正丙子宋亡以則堂先生歸置諸瀛者十年卒成此書自瀛寄宣托於其友肅齋潘公從大藏之泰定乙丑宣學鋟梓凡三十卷綱領十篇一原春秋托始二推明行夏時之意三辧五始四評三傳五明霸六以經正例按鉉翁祖大酉名列朱文公黨籍大酉曽祖願願父勤國與二蘇爲同門友甞憤王安石廢春秋著春秋新義蓋家學云

淸暇錄載趙賔暘云小兒瘡痘以消毒飲升麻湯等解之非也大要在固髒气之外任其自然耳惟本事方撚金散最佳又陳剛翁云痘瘡不可多服升麻湯只須以四君子湯加黃茋一味爲穩又括蒼陳坡云分教三山日其孫方三歳發熱七日痘出而倒靨色黑唇口冰冷一士人教以用狗蠅七枚擂細和醅酒少許調服移時紅潤如常【蠅冬月則藏狗耳中】又其次女痘後毒上攻遂成內障一老醫用蛇蛻一具淨洗焙燥天花粉【卽瓜蔞根】等分細末之入羊肝內麻皮縛定用米泔熟煮切食之旬日而愈卻掃編云公卿三品以上薨其家錄行狀上尙書省請諡考功移太常禮院議定博士撰議考功審覆都省集議具上中書門下宰臣判準始錄奏聞付所司卽考錄牒以未葬前賜其家省官有異議者聽具議以聞正月十【闕】日內閣傳

諭問九卿故大學士吳正治品行宦業予奏云吳某謹愼大司寇陳公亦云謹愼小心遂覆

防

賜諡文僖

卻掃編云故事臣僚封贈母祖母不問生歿並加太字曰太夫人太君政和間劉安上建言太者事生之尊稱也封母而別之所以致別於其婦旣歿並祭於夫若加以尊稱是以尊臨其夫也以尊臨夫名義未正自是始詔命婦追封除去太字紹興新書仍復舊制晏惇復引漢文帝紀七年冬十月令列侯太夫人夫人勿得擅徴捕注謂列侯之妻稱夫人列侯死子復爲列侯仍得稱太夫人蓋此義也於是追封不復稱太云按帝者之祖母稱太皇太后旣升祔止稱皇后正此比也

朝制誥命至今沿之而學士臨文多有謬誤失之不考耳

皇甫松牛羊日曆云牛僧孺早孤母周氏冶蕩無檢鄕裏羞頳乃令攺醮南部新書云殷僧辧周僧達皆與牛僧孺同母異父兄弟右或贊皇客所爲不可知然僧孺小人或不盡妄

蔡京死潭州數日不得殮槀葬漏澤園以靑布條裹屍初宣和間京師染坊有名太師靑者玆其防也見淸波雜誌南唐宮中尙天水碧爲宋伐江南之兆

李滄溟視秦中學政某巡撫以檄徴其爲文李遂掛冠然此事古已有之淸波雜誌云數十年前僚屬能文者監司郡守委作箋記必親作簡致叩被公牒撰應用文字亦親署名封達近時此禮俱廢但書司承受傳道公牒則若常程行移上官體貌益崇學士大夫浸失自重此其一也

寶刻叢編二十卷南宋錢唐陳思撰思書賈也直齋陳伯玉序云始歐陽兗公集古錄有捲秩次第而無時代先後趙徳父金石錄自三代秦漢而下敍次之而不著所在郡邑及鄭漁仲作系時系地二錄亦疏略弗備其他如諸道石刻錄訪碑錄之類於所在詳矣而考訂或缺都人陳思鬻書都市士之博雅好古者又搜獵遺忘以足其所藏所閱滋多望之輒能辧其眞一旦盡取諸家所錄輯爲一編以今九域京府州縣爲本而系其名物於左昔人辧證審定之語具著之予故樂序之亦栁河東述宋淸之意云思賈人嗜古如是又能薈萃成書亦一異人呂成公云京師賢者多市隠鄭武子能徧識之甞受太於日者何失得之隠居京師織絹紗爲業售不二價喜爲詩風調不凡亦此類按宋次道甞撰寶刻藂章三十卷與歐陽集古錄同時今不知尙傳於世否

僧齊已白蓮集十卷風騷防格一卷有荊南節度副使朝議郎檢校祕書少監試禦史賜紫金魚袋孫光憲序嘉靖己丑栁僉跋云元書北宋刻傳世旣久湮滅首卷數字當俟善本補完與皎然貫休三集並傳之常熟馮班鈔本

居易錄卷十五﹤子部﹐雜家類﹐雜說之屬﹐居易錄﹥

欽定四庫全書

居易錄卷十六

刑部尙書王士禎撰

山谷有陶商翁碑在粵西之興安見鄒道鄕集未悉陶何如人也讀劉后村詩話載其詩五言如梟鳴社旁樹盜發冢中金煉成丹竈在騎去鶴巢空七言如山險未能畱伯業水聲惟解送年華將老未聞金作印師寒猶用鐵爲衣皆警策

予甞議子美八哀詩後村詩話先已言之曰如鄭防之類每篇多蕪詞累句或爲韻拘殊欠條鬯不如飲中八仙之警策蓋八仙歌每人止三兩句八哀詩或累押二三十韻以此知繁不如簡大手筆亦然又云八哀詩崔徳符以爲表裏雅頌中古作者莫及韓子蒼謂其筆力變化與太史公諸贊方駕惟葉石林謂長篇最難魏晉已前不過十韻常使人以意逆志初不以敍事傾倒爲工此八篇本非集中髙作而世多尊稱不敢議其病蓋傷於多如李北海蘇源明篇中多累句刮去其半方善石林之評累句之病爲長篇者不可不知右皆確論與予意脗合

張嵲巨山評山谷云譽者或過其實毀者或損其眞皆非眞知魯直者魯直自以爲出於詩於楚詞過矣蓋規橅漢魏以下者也佳處往往與古樂府玉臺新詠諸人所作合古律詩酷學少陵雄健太過遂流而入於險怪要其病在太著意欲道古今人所未道語爾其文專學西漢惜才力褊局不能汪洋趦趄如其紀事立言頗有類處此論極公但以山谷似玉臺新詠擬非其倫矣辛稼軒詩傳者甚少後村又記其一聮云身爲僧禪老家因赴詔貧稼軒墓在鉛山州南十五里陽原山中見研北雜誌

福州仁王寺有僧喜唱望江南詞一日忽題壁云云或言於當路延主一剎久之不樂又題詩云當初只欲轉頭銜轉得頭銜轉不堪何似仁王髙閣上倚闌閒唱望江南李內翰每稱之倦遊輒曰吾欲唱望江南矣此與不暇唱渭城語相似而僧詩特佳

鄭淸之安晚集六十卷玆本僅古近體詩第六卷

至第十二卷

殘缺多矣詩多禪語淸之相理宗召還眞西山魏鶴山諸君子時號小元祐亦南渡賢宰執也

元黃鎭成元鎭秋聲集四卷予愛其秋風詩云秋風淅淅生庭柯蕭蕭木落洞庭波紅樹夕陽蟬噪急白蘋秋水雁來多王孫不歸怨芳艸山鬼欲啼牽女蘿蒹葭蒼蒼白露下望美人兮將柰何又李仲明秋山小景雲家住夕陽三峽口人行秋二崤間不知何處眞堪畫移得柴門對楚山五曲精廬云歌棹曽窮九曲源精廬迢逓隠屏前閒尋五曲樵溪上三十六峯秋滿船甚有風調按諡法通考鎭成邵武人至正間諡貞文處士

唐王保定摭言足本凡十五卷宋嘉定中柯山鄭昉刻於宜春竹垞有寫本予戊辰辛未於京師兩借觀今防稽商氏刻僅什之一耳商刻稗海多得之浙東鈕石溪家

張伯句曲外史集外詩一卷中有魏國趙夫人管君挽詩落句云千秋鄕中名不沒墓有通兒書老銀自注歐陽率更子通自書母夫人銘夫人諱老銀

伯有鵲華秋色圖詩序曰吳興公自序云公謹父齊人也余通守齊州罷官來歸爲公謹說齊之山川獨華不注最知名見於左氏而其狀又峻削特立有足奇者爲作此圖其東【當作西】則鵲山也命之曰鵲華秋色云張賦詩於左弁陽老人公謹父周之孫子猶懷土南來寄食弁山陽夢作齊東野人語濟南別駕平原君爲貌家山入囊楮鵲華秋色翠可餐耕稼漁陶在其下吳儂白頭不歸去不如掩卷聽春此吾郡故實故錄之公謹名密著書數種齊東野語其一也

吾邱衍學古編小冊秀水項藥師家寫本首有危素夏溥二序泰定甲子安處道人跋又陸文裕深題後云元人書法有復古之功吾邱子行尢長篆籀圖印之學今京師所刻學古編不工間爲挍定數字稍加次第以便考觀云

宋事實類苑四十卷祖宗聖訓第一至第五【神宗止】君臣知遇第六至第七名臣事迹第八至第十二徳量知識第十三至十四顧問奏對第十五忠言讜論第十六至十七典禮樂律第十八至二十官政治績第二十一至二十三衣冠盛事第二十四官職儀制第二十五至二十八詞翰書籍第二十九至三十一典故沿革第三十二至三十三詩賦歌詠第三十四至第四十文章四六第四十一至四十二曠達隠逸第四十三至四十四仙釋僧道第四十五至四十六休祥夢兆第四十七至四十九占相醫藥第五十至五十一書畫伎藝第五十二至五十四忠孝節義第五十五至五十六將帥才略第五十七至五十八知人屬舉第五十九廣知博識第六十至六十一風俗雜誌第六十二至六十三左朝請大夫權廢遣吉州軍州事江少虞撰有自序題紹興十五年五月十七日此書蓋合宋人載錄傳記數十家薈萃成之自云聖謨神訓朝事典物與夫勲名賢達前言往行藝術仙釋神怪之事外國風俗之殊纎悉備具宋人說部之備而有禆於史者門人庶吉士楊中訥言黃太衝宗羲家所有宋人說部可作史料者凡三百餘種又常令門生輩取漢唐宋元以來諸儒經解刪其煩復著其異同將勒成一書經始春秋秖春王正月一句已盈五大帙度不可成遂罷去

宋江西洪亶郎中妻文城縣君李公擇尙書姊也治春秋博學能文作公擇挽詩云久歷金門貴未酬黃屋知如聞天祿客抱恨作銘詩不減前人載江少虞類苑黃山谷公擇甥也有題姨母畫竹絕句云白頭腕中萬斛力或卽文城耳

孫文定公【廷銓】作

世祖皇帝挽詩云周京釁甲將歸馬漢畤逢春自射牛時以爲工予讀張文潛集論裴守眞云守眞爲太常博士論射牲禮曰古者天子自射牲漢遣侍中今天子奠玉酌獻而已可也古今異宜不必射牲夫射牲古也古也勞而今也佚則從今立觀舞今也今也勞而古也佚則從古守眞非眞能法古也特從其佚使人主便之而已按禮祭之日王祖牽牲及詔於庭而麗於碑則王射之國語曰禘郊之事天子必自射其牲諸侯殺牲之禮與天子同大夫士視殺事之而不親卑者之事也

李刑部言遵義府多虎有四種斑虎與常虎文質同黃毛虎無黑文尢獰惡蓑衣虎毛長被體如蓑衣狀刀箭不能入而朱虎最獰甞於綏陽村落間二日齧三十七人捕之則咆烋入山卒不能致其毛殷紅如猩猩氊色章邱胡武舉隨其兄任眞安州州遵義屬也云鹿亦有三四種最大者曰水鹿狀如水牛重五百斤李又云遵義有山水豹皮有斑文自然成山水形宛如圖畫同年王陹胎仙景州人有道術知湖州府有虎食人以符咒致虎於公堂杖殺之弁山每稻熟甞有雲霧居人輒見霧中有人若負擔者什伯爲羣霧散則稻穂已空矣王命結壇山上令道士吳梅岑者代已禮拜而自具衣冠書符籙忽顧吳曰大風且至但勿動須臾果大風發屋拔木壇上人皆惴恐已而風息自是雲霧不作嵗獲丰稔宗伯昊廬【澤宏】聞之吳云

鄺露赤雅雲南方火浣布有三種畢方麻者一端數金祝融木者一端百金火防毛者一端千金凡卉服績其皮者有勾芒布紅蕉布績其花者有桐花布瓊枝布娑羅布吉貝布桃花布【南中千葉桃花似牡丹穂長尺許織穂成布勝於火浣】又鳥毳之精織成文章者曰鎖袱其粗者市於狑獞曰鵞罽錦有鵞頭花蘂簇蝶龍油龍油錦以蛇膏澤之入水不濡兩粵山中有大蝸殻可容升者以米水去涎竹刀膾之角大如指甘脆云解積毒

猺髻有芙蓉望仙懷人雙龍孤鳳濃春散夏懊儂萬疊愁急就妝其下者曰盤蛇曰垂鞭曰鹿角或目爲丁妝鼻夷獠族鼻如垂鉤以猿臂鱷骨爲笛吹之作龍吟與之酒鼻飲輒盡

木客形如小兒在恭城見之衣服不異人自云秦時造阿房宮采木流寓於此甞見其賦細詩云劍閣鈴逾動長門燭更深又云何處殘春夜和花落故宮此鄺露湛若所云恐因坡老木客解吟詩之句而附防之耳崇山有驩兜故宮四十里卽至越裳

南方溪澗謂之究如金山郎究越裳究南陵究文狼究金雞究之屬

博白縣山村號曰綠含其山多鳳皇有髙三尺者備五采冠似金杯常棲髙樹之巓又有大如鵞者尾甚長羽聲如轉輪名大頭鳳或爲猺獞所射緝毛爲裘涅而不滓兩江溪洞中出鳴鳳形如孔雀頭上有彩毫光如掣電冠上垂二弱骨長一尺五寸其鳴葉宮商猺女握兵符者衣鳳裘蝶綃裘卽綠含鳳毛所緝蝶綃冰蠶所織也

邕州產鴆有二種一大如鴉黑身赤目一大如鴞毛紫綠色頸長七八寸雄曰連目雌曰陰諧聲如羯鼔鴆羽櫟酒犀角立解故鴆穴多犀

鶬鸆似鵩而散尾聲甚哀亦名鬼車帝嚳書曰逆鶬爾雅曰鶬糜鴰啼血如杜鵑儒書奇鶬十首周公命庭氏射之血其一首今余其九夫子子夏見而歌之曰鶬兮鴰兮逆毛衰兮一身九尾長兮予在鬼門見者正一身九尾其九首者雄鶬猶九首曰雄虺也

王母似練雀靑色長尾尾有錢如孔翠猺中有王母裘山都形如昆侖靑毛有尾見人輒閉目張口好笑好在深澗中翻石覓蟹噉之

熊有綠者猺獞取爲鄣泥塵不敢揚威懾虎豹樂府云郎眠綠熊席又溫柔借綠熊

懶婦狀如豪豬而小好食黍以機杼織絍掛於田中則望之卻走齒長入海化爲巨魚名奔防取以煎油其膏百斛澆蠟作燭取以飲酒則明讀書則暗

貘生銅坑中食銅鐵鏈糞爲兵可以切玉接溺爲水可以銷鐵有十首者名曰貘白居易貘屏贊序曰寢其皮辟溫圖其形辟邪

肉翅虎出石抱山晨伏宵出比虎差小翅如蝙蝠身如虎文飛而食人其皮可辟鬼物

彖似犀而角小知吉凶耳大如掌目常含笑生於兩粵東曰茅犀西曰豬神遇之則吉

藤江有鯖魚大者餘百斤其膽治目功比空靑魚大膽小者上魚大膽大者中上魚小膽大者中下漁者得魚官稅其膽始敢市其僞者以膽灌黃藤膏爲之鄺詩云金環殉吉鷯花縣稅鯖魚

白妾魚一名婢妾臉如芙蕖膚如凝脂有天然肉結長四尺五寸臍下有帶白光映人作膾香脆水陸無方者印魚方額有印文似竹葉符鳴如鐘

海蠻師虎頭無鱗身有豹文長八九尺見人泣數行下蛋人网得輒放之

忽雷鱷魚也用其齒骨作樂器有異響經曰河有怪魚厥名曰鱷其身已朽其齒三作

斑衣山子散居橫州震龍六磨諸山無版籍定居夫婦交媾插靑路衢以斷行旅銜弩獸交媾精入地是生短狐短狐人所生也詩曰蜮書射工騷曰短狐狐長三寸狀如黃熊口銜毒弩巧伺人影南海有虫亦名水弩亦能射人以四月一日上弩八月一日卸弩與此不同射工之毒惟蟾能解之

赤蟻若象渾身帶火力負萬鈞雜食虎豹虺蛇遺卵如斗人取爲醬是名蚳醢

蚺蛇長九十丈者吞蟻六十丈者吞象三十丈者吞虎豹凡蛇盤處必在壬地

猺人社日以南天燭染飯競相餽遺曰靑精飯

泗城州土司有雄黃防衣砧光可以鑑

治瘴法宜溫中固下升降陰陽及炙中腕气海三里或炙大指及第五指皆能止熱若用大柴胡湯及麻黃金沸艸散靑龍湯膠柱鼓瑟尠不敗矣又中瘴失語俗爲中艸子移時血凝立死法當用鍼刺頭額及上唇仍以楮葉擦其舌令血出徐以藥解其內熱立效

卵卜者握卵祝之書墨於殻記其四維煮截視當墨處辧殻中厚薄定吉凶獞人卜葬請雞匠祝之以卵投地不破者吉

馬伏波銅柱一在慿祥州思明府南界一在欽州分茅嶺交址東界又於林邑北岸立三銅柱爲海界林邑南立五銅柱爲山界唐馬總爲安南都防立銅柱二於漢故地五代馬希範平蠻立銅柱二於溪州自漢已來立銅柱者凡三皆馬氏【右二十九則皆出鄺露赤雅錄之以廣見聞露字湛若南海人工詩名嶠雅】

予觀楊文貞公所進文淵閣書目經解錄毛詩於捲以備訪云

詩傳毛詩童子問朱氏傳鄭氏箋注疏正義要義鮮於傳錢氏傳文公傳李樗詳解總聞嚴氏解【卽詩緝】補傳詩通釋呂氏讀詩紀詩學備忘毛詩詁訓指說毛詩音訓潁濵傳歐陽本義詩纂圖詩傳遺說楊慈湖傳詩傳附錄纂疏詩釋文詩音義放翁詩說詩講義李黃詩傳詩傳旁通名物鈔鳥獸艸木虫魚疏詩疑大鳴錄圖說辧疑疑問解頤斷法詩義指南詩義矜式梁寅詩考

內府所藏止此亦鮮祕本

文淵閣書目唐人文集出於聞見之外者亦鮮並識於此張說王維韓愈元結李翺栁宗元呂溫杜牧皮日休駱賔王獨孤及陸贄

歐陽詹顏眞卿司空圖許渾李絳劉長卿劉禹錫白居易權徳輿陳子昻李商隠

李觀張九齡沈佺期皇甫湜松陵集沈亞之李徳裕元稹黃滔【誤次宋人】杜甫李白韋應物孟郊竇氏聯珠李賀鄭谷姚合王建李益杜荀鶴桃山集【未知名氏】羅隠孟浩然張祜錢起孫樵岑參髙適溫庭筠方幹陸蒙張籍王績儲光羲鮑溶李嘉祐漢上題襟集河嶽英靈集嵗時雜詠麗澤集畝拾英中興間气集唐賢詩集唐百家詩三體鼔吹唐音

長山李某知石首縣將之任予屬訪楊文定公後人並其祠祀及文集頃有書至云已重修公祠堂錄祠中洪熙元年碑敕一通遺文五首詩九首文定五世孫元音所撰公生平行事大槪記一篇鈔錄者九世孫先駿先恆也名臣之裔零落如此爲之三嘆按文定公文集十二卷見國史經籍志今文貞東裏集文敏兩京類稾皆傳於世而文定集獨湮沒亦可慨也

李侍讀漁村【澄中】典雲南庚午鄕試著滇程日紀又云滇中鳥有靈鷲形如鵞好集松上防蒼雞足多有之金綫鳥大如雅靑色背有金綫文如錦繡人罕見之錦雞有全身如雪尾帶黒斑者土人呼曰竹鵞又有靑色朱頂者或赤色頭有綠角徧身珍珠防者多在深山竹林中五色俱備

又云防蒼山之巓有石屋登者入其中輒忘饑渴僰彞近水居能變牛馬貓犬鷹雀等形夜入人家又有栗蘇以捕禽獸爲業多百餘嵗者死輒化爲虎豹熊羆毛人諸物此二種與月山叢談所述大同小異毛人亦曰山魈形與人似徧身長毛見人則執手而笑竟日方醒醒則食人每笑則唇上掩目獨畏爆竹按此物名梟羊也人遇之以竹筒置臂姑與之握俟其笑曲臂以鑿綴其唇於額格殺之故吳都賦云猩猩啼而就擒笑而被格

宋葛立方常之歸愚集十卷【詩四卷樂府一卷騷賦雜文一卷外制二卷表啟二卷】諡文康勝仲之子諡文定邲之父也國史經籍志作二十卷文定公南渡賢相有文集二百卷詞業五十卷不知傳於世否

費著撰蜀杜氏族譜雲杜翊世以死節顯其世祖甫來蜀依嚴武家靑城者實宗文裔世孫準皇祐五年第進士宰綿竹以卒子翊世徙成都紹聖元年第進士官至朝議大夫通判懷徳軍靖康元年死節特贈正議大夫命官其後十人五子慥忱以賞得官孫逸老俊老廷老曽孫光祖大臨以忠義遺澤得官今猶稱忠義杜云著此說不知何據坡詩有云聞道華陽版籍中至今尙有城南杜則子美有後於蜀其信然耶

工部左侍郎徐廷璽罷以都察院左副都禦史李元振爲工部侍郎通政使司通政使徐潮爲都察院左副都禦史光祿寺卿羅秉倫爲通政使

二月十九日未刻

文華殿經筵講官滿洲禮部尙書顧八代工部尙書索諾和禮部左侍郎席爾達右侍郎多奇刑部左侍郎傅臘塔漢吏部尙書李天馥刑部尙書陳廷敬工部尙書李振裕吏部右侍郎兼翰林學士彭孫遹兵部督捕右侍郎王士禎翰林院掌院學士兼禮部侍郎張英侍戶部尙書庫勒納禮部尙書熊賜履以

欽差往濟南兵部尙書杜臻以耳病不與尙書陳廷敬侍郎席爾逹講中庸天地之道一節侍郎傅臘塔學士張英講尙書臯陶謨日宣三徳四句講畢

賜宴太和門謝

恩而退

二十一日內閣傳

諭問故吏部尙書蘇赫品行宦業九卿對曰明敏決斷遂覆

防無諡

竹垞言文淵閣書目不識卷數萬曆中東粵人張萱官中書舎人別爲內閣藏書目錄甚詳又涿州髙儒者武弁也家多藏書有百川書目尢詳按萱歸善人仕終平越府知府甞譔西園聞見錄一百二十卷又西省識小錄西園彚史各若干捲

章邱縣北一里女郎山有宋隱士穆賔廷秀墓洛陽王壽卿魯翁題墓表篆書黃魯直有贊刻於碑額明萬曆間大名董復亨爲令移置文昌祠稱二絕按魯翁祖擇之外孫工篆嘗召至京師使篆字說辭以與王氏學異以布衣終陸友研北雜誌言家有魯翁篆閒居賦筆力如紐金屈鐵

樓玫媿答杜仲髙書曰杜畱花門連云屯左輔百里見積雪以趙次公之詳且博略不注釋蓋花門卽回鶻甞考回鶻之俗衣冠皆白故連屯左輔百里如積雪然又甞與蜀士黃文叔裳食花椑因問蜀有此乎黃曰此物甚多正出閬州杜詩黃知橘柚來誤矣甞至蒼溪順流而下兩岸黃色照耀直似橘柚其實乃此椑耳有好事者欲爲子美解嘲於其處大非橘柚終以非其土宜無一活者此二條頗新異可喜

晁說之以道嵩山集有儒言一卷爲荊舒作也記錄數則於此春秋云儒者必夲諸六萟而六萟之志在春秋茍舎春秋而論六萟亦已末矣紛然雜於釋老申韓而不知其獘者不學春秋之過也此因王安石廢春秋而發俗學云學者同尊孔氏法詩書躬仁義俗學之目何自而得哉建隆已來禮樂文明煥然大備皆諸儒之力也誰當其目也耶如惡其眾而欲致獨則比屋可封之民爲罪人歟又或厭其久而欲新之則日月之出特久矣後漢治古學者貴文章以章句之徒爲俗儒則斥俗學者身自謂耶此因王氏學而發漢儒云典籍之存詁訓之傳皆漢儒之力漢儒於學者何負而例貶之歟後生殆不知漢儒姓名有書幾種而惡斥如讐漢儒眞不幸哉昔人嘆廢興由於好惡盛衰系之辯訥良有以也公議云凡變律亂常則不當乎人心𨿽百人之譽不能當一人之毀蓋不待髙識博達之士乃知其非𨿽塗土人故自有白黑矣譽之者一時之僞而毀之者天下之公也昔公孫祿斥王莽國師秀顚倒五經毀師法令學士疑宜誅以慰天下侯景陳梁武帝十失一曰敷演六經排擯前儒王莽之法也當彼時猶有是言則公議不可泯云彼乘勢怙力以肆其說者果誰欺哉的云溫公曰經猶的也一人射之不若眾人射之其中者多也嗚呼此公天下之言待天下忠且敬也顧肯申已而屈人必人之從已哉彼排擯前儒顚倒五經者宜媿諸此謂安石排擯韓富文司馬諸公之異已者同異云董仲舒曰詩無達詁易無達言春秋無達辭範曰經同而傳異者甚眾此吾徒所以不及古人也嗚呼古人之善學如此今一字詁訓嚴不可易一說所及詩書無辧若五經同意三代同時何其固耶此指安石字說害教云害辭未至於害義害義未至於害教害教則三綱五常絕矣謂天不足畏百姓或可咈之類其害教柰何此條直述安石對神宗天變不足畏人言不足卹云云尢明鹿馬云因一鹿指以爲一馬者一時跋扈之言也如因先王之格言而顚倒破壊者以天下爲鹿而縱指之也不亦甚乎此刺安石借周禮以文其姦欺大言云袁紹與曹操論天下形勢操知袁氏世有河北未易圖欲捨而他之則示弱乃出大言曰任天下之智力以道禦之無所不可是豈操之誠心哉今談經者不覈其實喜爲髙論大言一切取勝皆操之下塵歟知本云言書者不取正於古文言詩者旣恥言毛氏而又不知齊魯韓三家之辧果以詩爲何詩耶言周禮者眞以爲周公致太平之書而不知有六國之陰謀地不足於封民不足於役農不足於賦有司不足於祭將誰欺耶春秋孝經則絕而不言未爲知本慕古云善哉鄭康成之言曰旣知今亦當知古蓋今古交相爲質則取道不逺或爲髙絕不可跂及之論曰在古當然不知古之道亦何利於今而必尙之耶王莽好空言慕古法今猶其遺風耶此數條皆指安石廢春秋假周禮南北之學雲南方之學異乎北方之學大抵出於晉魏分據之後其在隋唐間猶云爾者不惟其地而惟其人也蓋南方北方之彊與夫商人齊人之音其來逺矣今亦不可誣也師先儒者北方之學也主新說者南方之學也此刺王氏之徒先王云姜至之先生謂商周之所稱先王者近自其祖宗而逺及異代之君也如舎祖宗而必在昔之法則亦悖矣此直糾安石言祖宗不足法之非傳勢云張禹專帝與太后之寵所謂張侯論者乃盛於天下崔浩威福震宇內其五經之注學者尙之至勒爲石經逮禹死浩誅之後無一人稱道其說者則前之所傳者非經也勢也此以禹浩著作擬安石名聖云荀卿之弟子與叔孫通之弟子皆以其師爲聖人至於何曽之孫又以其祖爲聖人聖人之名亦可私得乎卿之弟子學無所成通之弟子因賜金之利曽之孫嘆世事之驗於是乎云爾使其成學而不外慕則俊造之名尙未易許人矣祀聖云爾朱榮晉公防無君大惡旣死廟而祀之以配聖人範陽間祀安史爲二聖嗟夫人文悖而不已則鬼享僭而不法可不戒哉此二條指蔡卞輩以安石配享孔子其餘尙多予曰此王安石爰書也儒言云乎哉

金蘭集三卷元蘇人徐逹左良夫輯其友朋贈答之詩主行止仲序之良夫居光福山中自號耕漁子髙巽志爲作軒記楊基孟載爲之說武功伯徐珵爲之傳俱附見集中元末如周伯琦髙啟鄭元祐倪瓉張仇機沙諸名勝皆在不減金粟道人玉山雅集

隆平集二十卷曽子固撰紹興十二年淄國趙伯衛序云子固爲左史日甞撰隆平集以進自太祖至於英宗凡一百六年爲書二十卷當時號爲審訂頒付史館副存於家卷首有大徳少陽印楊士奇印梅花閣書畫印蓋楊文貞公故書得之元內府者

叢桂毛詩集觧三十卷宋朝奉郎昌武撰大防本之東萊詩記以晦庵詩傳卷首有行在國子監權尙書禮部侍郎兼祭酒兼同修國史實錄院同修撰兼侍講徐押行丞程押淳祐八年七月給貢士羅樾公據

居易錄卷十六

欽定四庫全書

居易錄卷十七

刑部尙書王士禎撰

陸友記天下湯泉知名者七匡廬汝水尉氏驪山鳯翔之駱谷和州之恵濟渝州陳氏山居又云燕之昌平亦有溫泉而不及遵化之石門李太僕日華云溫泉有三種朱砂者水光赤琉黃者有琉气乳石則流白而無气黃山朱砂汝上琉黃石門鐘乳也溫泉與

孝陵宻邇康熙二十年

車駕謁

陵畢

命宰臣李霨以下往觀皆賦詩刻石泉上

袁桷云大篆不得入小篆書最忌入八分今世俗乃以八分爲何其不察耶

研北雜誌云韓侂冑閱古堂圖書皆出向若水鑑定此亦賈似道之廖瑩中

鐔津集十五卷宋僧契嵩著嵩有非韓三十篇在集中其詩亦多秀句如習忍如幽艸觀身類片雲桑柘中緑人煙闗外疎天岸日將出田家雞更啼好山沿岸去驟雨落花來云迷飛鳥道雨出古龍湫明月出已滿白雲歸未多皆佳夢梁錄雲姓李字仲靈嘉祐中進輔教編賜號明教禪師林間錄嵩明教初至開先主者命掌書記笑曰我豈爲汝一杯姜杏湯耶乃去之西湖坡公所云契嵩禪師多嗔人未嘗見其笑者是也

林外野言二卷元昆山郭翼所著詩翼字熙仲與楊亷夫顧阿瑛倡和風气亦頗相類

張說西嶽碑云西嶽太華山者當少陰用事萬物生華故曰華山如此則與吾濟華不注山同音義故華山有平去二讀

張萱內閣藏書目錄詳載卷數及撰人姓氏其書視文淵閣目所載則缺失多矣累朝亦間有增益者因並錄毛詩疏解諸目於此

毛詩注疏毛詩要義二十卷【長孫無忌等永徽四年上】詩總聞二十卷【王質東平人有雪山集四十卷】詩緝三十六卷【嚴粲】毛詩指說【成伯瑜】萬曆間存本止此文淵書目所有又多不可詰矣宋嘉定間著作郎曾從龍請嚴臣僚借書之禁紹定三年三月詔祕書省書籍非系省官毋得借書許從監少置簿有欲闗文籍爲檢閱較正等用卽先批簿以憑請取俟還本庫隨與防收或借出已久亦須檢舉以察隠遺從祕書監葉禾言也蓋古今通如此

內閣藏書目錄載林光朝謙之艾軒集二十三卷【闕第三第四第二十一第二十三卷

】陳藻元潔网山集八卷林亦之學可樂軒集十六卷【闕第八卷

】劉攽貢父彭城文集十四冊【有闕】三劉文集【中允渙祕丞恕檢討羲仲】三孔淸江文集四十卷【孔文仲武仲平仲】南陽集三十卷【韓維】劉忠肅集【摰】盤洲集八十卷【洪適竹垞鈔本止有詩】野處前後集九冊無卷數【邁】灊山集【朱翌】元淸河集三十九卷【有闕元明善】元遺山集四十卷【元好問】豫章集二十四卷【熊朋來】滋溪集三十卷【蘓天爵】牧庵文五十卷【姚燧】右宋元數公文集曾覩其本而卷數未合者錄記再訪若原貢二劉先生公是公非集內府亦闕如可嘆也國史樂律志四卷南充陳文憲公【於陛】爲史官時譔文憲在內閣請開史館未防去位館亦罷惟此志及葉文忠公臺山四裔志焦修撰澹園經籍志僅存

中興館閣續錄載南渡祕閣所藏徽宗禦題畫三十一軸八軸有詩皆絕句擇其近雅者錄於此杏花鸚鵡並亞隴雲飛穩巢文杏枝髙棲良自得蜂蝶莫相疑桃竹黃鶯出谷傳聲美遷喬立志髙故教桃竹映不使近蓬蒿【已上七軸有宣和殿禦制並書七字】趙昌江梅山茶趙昌下筆摘韶光一軸黃金滿防量借我圭田三百畆眞須買取作花王【又禦書趙昌奇筆四字】

圗畫一百八十七軸禦府續行降付並舊藏九百十一軸嘉定三年六月並用都堂印仍於畫背用祕書省印禦前書經史子集二千五百二卷四庫書二萬三千

五百八十三卷續搜訪庫書二萬三千一百四十五卷諸州印板書六千九百八卷名賢墨迹一百二十六軸一冊續行降付八十九軸古器四百十八件續降八十三件硯七十五琴七右宋中興館閣錄所載竹垞輯宋人小集四十餘種自前卷所列江湖詩外如劉翼躔父心遊摘槀問道論詩也一宗燒柴煨芋佛家風要知眞樂人間少聴雨空山破寺中【山寺聴雨】林希逸鬳齋十一槀寛心可要流香酒圓夢何湏正焙茶【入局】眀皇按笛逹磨渡蘆二圗長歌皆佳又六言蚯蚓兩頭是性桃花一見不疑了得葛藤三昧卻參芣苢諸詩【鬳齋爲林艾軒理學嫡派而詩多宗門語鬳齋有全集】敖陶孫器之臞翁集古詩歌行頗有盛時江西風气其詩評尢爲談萟家所推引朱繼芳季實靜佳集屈指秋風與雁期陽闗西去到何時側身一望腸堪斷天似穹廬碧四垂【客路】不踏長安十二門鸕鷀飛處數家村停橈試向灘頭問可是嚴光末世孫【漁父】緩行松葉滑小摘藥苖稀【招隠】大江流禹迹老樹見秦時【登桃】魚唼垂絲栁鷗眠折葉茭【湖蕩】靑天浮渤澥白日走昆侖【對酒】騷客五花唐殿馬主家七葉漢宮貂【謝野水郎君召飲】金陵王气水東流流到淮南古岸頭夜半一聲天上曲錦帆天子下揚州【揚州】相逢已恨十年遲買酒吳山【闕】詩明日送春仍送客栁花風颺鬢絲絲【題李秋堂詩卷】老眼看花興未厭不知頭上雨亷纎流鶯浪語春風恨誰抝花枝插防檐【遊甘園】我登滄浪亭復歌滄浪曲歌竟復長歌杳杳山水緑天風吹散發山月照濯足爲謝獨醒人魚家酒初熟【滄浪風月】林尙志潤叟端隱槀江亭飲罷起離愁何事西風又越遊潮信欲來人欲去夕陽紅蓼滿汀洲【適越畱別】杜宇一聲詩思減楊花三月客愁多【春日】畱客醉終日愛花吟過春【贈許紒】陳必復無咎山居槀冷煙寒食月小雨浴蠶天【百五節】一夜檐花雨十年江樹春【贈張駉】蘆蓼作秋意汀洲生晚寒【舟行】人家半在桑柘住春水忽迷蘆荻叢【舟中效東坡】

劉過攺之龍洲集叫囂排突純是子路冠雄鷄佩豭豚气象風雅掃地劉仙倫叔擬招山集頗乏警秀七言山僧防輩雪垂領水鳥數聲云滿谿【西林】黃文雷希聲防雲集差有骨力長句西域圗昭君曲甚佳又獄吏但能書牘背相君終欲割鴻【東林拜嶽王遺像】黃大受徳容露香拾槀虎穴山川險蛟涎艸木腥【白水漈】武衍朝宗藏拙槀皆絕句多佳作如牡丹春籞正穠華有防今年不賞花剪落金盤三百朶內批分賜近臣家【宮詞補遺】桂華珠殿水精樓柘防籠香乙夜遊飛下銀橋人不覺月眀三十六宮秋【開元廣寒詞】靈和殿裏最風流三月飛花滿禦樓換得玉人睂樣巧一春渾不下簾鉤【栁枝】飛鷁鳴鑣鼔吹喧繁華應勝渡江前吟梅處士今還在肯住孤山爾許年【湖上】寶髻無光玉貌昏銜悲空感舊承恩君王愛問先朝事時許車兒到殿門侍輦防花上苑春太皇宣索鳳笙頻如今猶記當時曲對譜閒教小內人【老宮人】鈿車轣轆輾芳塵步鄣香移一片春花下玉盤行禁臠禦前宣勸到湖濵【貴遊】疊疊滄波隔亂山白鷗飛去復飛還吟邊好思無多子只在孤鴻落照間【吳江水月塔院】粉靨嬌春掌上輕玉琴聲裏見深情花邊欲別重回首猶恐絲弦說未眀【阮客】碧雲千嶂合紅樹九秋深【松陵晚泊】寒食棃花月新晴楊栁風愁消山色裏興極酒杯中緑發日夜變靑春今古同忍教行樂地容易夕陽紅【飲湖亭】張蘊仁溥斗野集春風酒棹湖堤栁晚月吟韉輦路花【春朝偶題】云生不沒仙人迹丹化猶啼搗藥禽【大滌洞天】丹靑嶺樹眀寒葉水墨江天噪亂鴉【東庵】連山黃獨雪一雁白蘋風【霅川】暑退涼生體气佳捲簾聼雨感年華西風葉葉梧桐冷開徧庭前白鶴花【秋思】憶著前遊十四年三髙祠下夕陽船無錢買得鱸魚鱠吟就橘花香裏眠【垂虹】劉翰武子小山集淒涼池館欲棲鴉彩筆無心賦落霞怊悵後庭風味薄自鉏眀月種梅花【種梅】送客歸來月滿檐梅花防笑隔疎酒醒今夜銀屏冷沈水薰鑪旋旋添【客去】長句鴻門宴玉鬥歌吳門行皆佳張良臣武子雪牕集叢叢竹雀閙人家農事春來漸有涯品字柴頭煨正暖不知風雪到梅花【示長蘆仁禪師】白鷺悠悠去不還渚云汀艸一生閒暮年不入西州路空倚梅花說住山【吳興投老庵】三十六陂春水緑四十九年人事非揚子江頭永嘉後吳儂蕩漿北人稀【感】帖帖平湖印晚天踏歌遊女臂相牽鳳城半掩人爭路猶有胡琴落後船【西湖晚歸】趙希防誼父抱拙集市井蕭條景物非居人猶號永和隄春山十里斜陽樹漠漠殘紅杜宇啼【過臨】平利登履道骳槀擁巖千修篁中有寒泉飛【遊佛巖】何應龍子翔橘潭槀樓上佳人唱渭城樓前楊栁綰離情一聲未是難聽處最是難聽第四聲【有別】沈說惟肖庸齋集海眀防出日山晚倦行春【寄慈溪何贊府】釋永頤山老雲泉集手攜一束書秋風獨來此松深孤月眀水冷夫蓉死時防澗防來食我山茶子【西峯日暮】拒霜花落碧潭秋向山巓水際遊貪防夕陽烏桕樹白雲紅葉亂溪流【秋晚】獨聽子規叫況逢山月眀【冷泉亭】溪色乍涼雙鷺下雨聲才絕一蟬鳴【憶舊隱】薛嵎仲止雲泉集二十里松聲千山雪未晴【太白觀雪】巖陰常雨松色不知春【眞隠寺】雪渡溪流澀廚煙栢葉香【閒居】芳艸思無際春風情最多【春晴】隨身惟一鉢畱偈別雙松【松風隆首座】離家買湖石開印對巾山【送臺州倅】湖水涵秋霽風荷動夕陽【漁捨】兪桂希郤漁隱槀西風蕭瑟入船牕送客離愁酒滿缸好記此時分處暮煙防雨過松江【松江送人】葛天民無懷集月趂潮頭上山隨柁尾行大江中夜滿雙櫓半空鳴【訪端叔】一杯殘臘酒萬古夕陽愁【雪後】寒食少逢天气佳十日九日雨如麻新巢初見燕生子小巷已無人賣花【卽事】花枝照眼堂堂去茗椀闗心故故香【上已】下塘六月闗心處西塞扁舟入手時【荷葉浦】姚鏞希聲雪篷集病起春風過閒居野艸生【懷頤山老】風帆逆水上江鶴背人飛【桐廬】王戴溪頭小隱仙漁翁引上霅溪船防回倦釣思歸去又爲蘋花住一年【寓霅川】雨徑生新艸風牀受落花【賃居】踏雨來敲竹下門荷香淸透紫綃裙相逢未暇論奇字先向水邊防白雲【訪中洲】右諸人惟葛天民及與楊誠齋相倡和劉攺之亦前輩人餘多摹擬四靈家數小气格卑風气日下非復紹興乾道之舊無論東京盛時已可一慨也

宋牧仲中丞寄薛尙功古鐘鼎彜器欵識二十卷陶南村書史會要十卷皆厭原山人隱之王孫刋本會要第十卷

爲隱之所續明代善書人名欵識雕版最精末有張天雨趙松雪楊伯巖周公謹柯丹邱周伯溫丰南禺鑑定題防蓋從古本臨摹者極可寶玩

牧仲中丞寄豫章張吏部泰來扶長所撰江西詩派圗錄人各爲傳其二十五人名氏次第遵王伯厚小學紺珠定本扶長云胡氏苕溪漁隱與山堂肆考有何顗無髙荷又列洪朋於徐俯之後豫章志有髙荷何顒無何顗呂本中復不在二十五人之中云予按劉克莊後村江西詩派序云呂紫防作江西宗派自山谷而下凡二十六人內三人袁顒潘仲逹大觀有姓名而無詩詩存者凡二十四家王直方詩少絕無可采云云其次第則首山谷次後山韓子蒼徐師川潘邠老三洪【父駒父玉父】夏均父二謝【無逸防槃】二林【子仁子來】晁叔用汪信民李商老三僧【如璧卽饒徳操祖可善權】髙子勉江子之李希聲楊信祖呂紫防合山谷爲二十四人王立之無傳袁顒則與今本作何顗迥異後村伯厚皆宋末人不知各何據依而異同如此張云梓於厭原山中者詩派一百三十七卷續派十三卷今其書不可得而見矣張傳頗詳博而於後村傳無所稱引蓋未覩後村全集耳張康熙庚戌進士

會稽釋子元璟字借山平湖人投詩爲防頗有秀句如相思若鷗鳥咫尺隔風煙鄰衲司吟捲門生致酒錢風曵鵞黃淺寒吹鴨綠平坐防春艓子吟到闔閭城淸鐘來木末白鳥落風湍人家收桕子楓樹著霜花晚菘分竹圃秋水繞籬根煙中多翡翠花裏又鉤輈一笛破寒渚千帆湊夕陽呼猿引客閒許鹿參禪試防靑菡萏倒浸碧玻瓈卜築精籃似淨名愛君三絕擅平生桑條緑滿門前徑客到幽禽啼數聲痩策衝泥訪鐵厓銅坑小喫雨前茶無端攪亂春愁客屋角一枝山杏花玉削羣峯抱一村甘泉如乳出云根負薪伐竹扶犁叟多是楊家十葉孫【過楊鐡厓故里】

崔文敏公後渠漫記云宋史濫矣誤國之臣亂眞之儒後猶有稱述之者道其不眀矣夫王安石之變法其弟安國諫之不從乃哭於影堂曰吾家必滅門蓋知其必亡宋也一張浚出師與髙宗克日復中原嶽飛曰相公睡語耶遂忌嶽陷之髙宗謂趙鼎曰浚措置三年竭民力耗國用何嘗復尺寸之土朕寧亡國不用此人浚又上防言兵髙宗曰浚用兵天下皆知之富平淮西兩敗矣今又生事乃下永州之命史氏皆咎其君之不用浚也非實也【二】實錄曰苻離軍敗浚鼻息如雷果然是輕民之命宜其敢用罔也【三】考亭於二人多恕詞予所未諭特錄洹詞數條正之文敏理學大儒其言不阿如此宣城梅孝亷淵公【淸】別字瞿山以詩名江左畫山水入妙品松入神品數年來罷公車輯梅氏詩略十二卷始唐梅逺次宋侍讀學士詢昌言都官員外郎堯臣聖兪迄眀守箕季豹鼎祚禹金輩凡百有八人寄予請序又寫黃山天都蓮花雲門諸峯光眀頂文殊臺師子林煉丹臺蒲團松西海門後海始信峯百丈云梯湯池桃花源白龍潭松谷凡十二幅偹極煙雲變幻之妙自題其首云漁洋山人居身東岱縱目南溟西巴蜀北幽燕宇內大觀憑軒殆徧俯視一切直培塿耳憶十年前曾訊黃海之勝索予作圗久而未報康熙壬申正月春雪初晴拈毫灑墨偶爾成云此則天都第一峯也又寄畫梅一卷煙雪歷落枝榦奇古似過王孟端海內文章之交大半凋謝惟瞿山巋然尙存其畫已貴重於世更數十年斷紈零素當不減蘓黃也

宋人工於題防海虞毛氏汲古閣刻入津逮者不下十餘家予讀樓宣獻攻媿集題防多至十數卷往往可稽掌故而毛氏遺之

仁和吳檢討志伊【任臣】家有唐會典開元因革禮長洲陸醫其淸家有王象之輿地紀勝皆宋刻

杜氏編珠四卷隋著作佐郎兼散騎侍郎杜公瞻撰自序云隋皇在江都日好爲雜詠及新體詩曁緣屬思顧謂侍讀學士曰且經籍浩汗子史恢博朕每煩閱覽欲其故實簡者易爲比諷爰命防臣編錄得窺書囿故目之曰編珠其朱書者故實墨書者正義時大業七年正月奉敇撰勒成四卷謹序右內府寫本闕三四卷序稱煬帝曰隋皇不可曉其云在江都日者按史大業元年自長安至江都置離宮四十餘所秋八月行幸江都二年三月發江都四月至東京書蓋奉詔防編於是時而稱大業七年何也隋世類書僅見此如初學記北堂書鈔之例但差簡耳所引多緯書如靈憲河圗括地象易緯易通卦驗易飛春秋說文元命包尙書中師曠占孝經援神契春秋歷序風角之屬若任豫益州記鄭緝之東陽記徐先生南嶽記庾仲雍荊州記羅含湘中記黃閔武陵川記王韶之始興記王孚安成記史筌武昌記桓氏臨汝記沈氏南越志盛之荊州記孔曄防稽記孔靈符會稽記石虎鄴中記伏琛齊地記三齊略記雷次宗豫章記楊佺期洛陽記裴淵廣州記邱淵之徵齊道裏記張僧鑑潯陽記華延儁洛陽記辛氏三秦記郭仲產泰州記荊州記山謙之南徐州記吳興記鄧徳明南康記白裒晉國記習鑿齒襄陽耆舊記周景式廬山記紀義宣城記釋恵逺廬山記劉欣期交州記陸機洛陽記陶氏京都記謝靈運遊名山誌郭緣生述徵記續記伏滔北徵記戴祚西徵記宋永初山川古今記周處風土記徐道士履名山略記諸宮名三輔舊事晉宮闕名洛陽宮殿名交州以南外國傳楊孚交州異物志南方記魏略漢宮典職鄴宮殿觀閣名應劭漢宮名王孫新昌書張璠漢記蒲元別傳晉安帝記王粲刀名蔡邕禮樂志語林又何宣城婦遊仙賦見王母於瑤臺之上云云右諸書今多不傳特錄其目公瞻涿人

夢梁錄二十卷不著名氏是宋亡後追記臨安盛時風物自郊廟宮殿下至百工雜戲之流皆具似東京夢華錄而文不雅馴

晁以道與三泉李奉議書云本朝王元之之後晏公晏公之後歐陽公歐陽之後東坡皆號一代龍門其門下灑掃應對之士後爲名公卿將相者不可勝數也晁以道作蘓叔黨墓志云先生帥定武謫知英州繼貶恵州遷儋耳漸徙亷州永州邈乎萬死不測之險獨叔黨侍先生以往來於先生飲食服用凡生理晝夜寒暑之所湏者一身百爲而不知其難翁板則兒築之翁樵則兒薪之翁賦詩著書則兒更端起拜之爲能湏臾樂乎先生者也其初至海上也爲文一篇曰志隠效於先生前先生覽之曰吾可以安於島夷矣先生因欲自爲廣志隠以極窮通得喪之理嘗命叔黨作孔子弟子別傳則固有以處其子矣先生不至永州稍還仕版居陽羨不幸疾不起叔黨兄弟先生於汝州郟城縣之小峨眉山遂家潁昌偶從湖陰營水竹數畆名之曰小斜川自號爲斜川居士時一至京師自得於醒醒而徜徉一世之外所遇者與談靡不傾盡造次大笑謔浪間節槪存焉若世未嘗有小人也宣和五年十二月乙未以暴疾卒鎭陽行道中年五十有二悲夫諸葛孔明初不得申所志而躬耕南陽卒亦﨑嶇巴蜀幸而有子曰曕可以肆所志而無邦家以容瞻則赴魏軍而死耳嵇叔夜之志气尢異而曾不得一席以全其軀而子紹身血亦何益於邦家古之父子有如此忠孝兩全而可恨者天乎不壽吾叔黨於盛世一振發之耶叔父欒城公每稱其孝以訓宗族云云此文略盡叔黨生平梗槪惜有闕文節錄之

劉后村作江西詩派序不爲王直方立之作傳牧仲中丞頃寄張吏部扶長江西詩派圖錄補立之傳適讀晁以道嵩山集有立之墓銘蓋吏部亦未之見略錄數條以備考證立之少樂從諸丈人行遊無他嗜好惟晝夜讀書手自傳錄凡大編數十時遐荒窮海有先生居焉立之身不出京師而傳彼所賦歌詩獨早且多若只尺居而手授受也立之於人顧豈燥濕寒暑之異哉然非其所好𨿽以勢力美官誘致之莫肯自枉也常監懷州酒稅尋易冀州糴官僅數月投劾歸凡十五年處城隅小園嘯傲自適命其園之堂曰賦歸亭曰頓有一時文士多爲賦詩彭城陳無已卒於京師立之割田十頃以周其孤多此類者立之病中取其平生書畫古器散之四方朋友無遺慕義樂善如此此事蓋古人所未有也大觀三年三月日宻縣立之病臥久口不能良言猶慷慨忠憤不少憊且曰我所作詩文他日無咎序之死則以道銘我所謂遐荒窮海有先生居焉者蓋東坡也後村作江端本傳太略但云子我弟也子我詩多而工捨兄而取弟亦不可曉張不爲端本傳缺其字而謂臨川人予按晁以道江子和端禮墓志云祖休復【卽鄰防】仁宗時修起居注有重名父懋相朝散郎又壽昌縣君劉氏墓志曰夫人劉原父侍讀家女嫁爲江鄰防舍人之子婦男三人長端禮次端友端本端友等一日白夫人曰幸見聽敢有言夫人笑曰不欲從科舉乎是吾素已疑之矣且汝兄力學能文屈於有司二十年常爲予言有司待士之禮薄而法益苛愧之終其身汝等尙少而能不樂於此乎汝安之則吾何有故端友與弟端本遂優遊於圉城數畆之田人多髙之又按子和志云江氏自轑陽侯徳爲陳畱圉城人非臨川也端友字子我端本字子之

陸農師佃放翁之曾祖也受經安石爲禮部侍郎持議多爲安石隠諱山谷目爲佞史予讀其所著埤雅說魚說木二篇元丰間經進禦覽首一條云今相士謂曾公亮得龍之脊王安石得龍之睛夫姑布之言何闗故實況進禦之書尢乖理體此之爲佞不旣多乎

三月十七日

上諭諭兵部甘肅提督孫思克久歷邊地熟諳機宜當秦省用兵之時素著勞績自簡任提督以來益殫謀猷實心幹濟恵愛洽於士卒威望詟乎外特沛殊恩用昭寵奬著加太子少保給一拜他喇布勒哈畨以示朕酬勞至意當王輔臣之叛秦隴震驚思克與靖逆侯張勇奮威將軍王進寶同心討賊戮力

王室防故大學士文襄公圖海大軍入闗秋毫無犯王師屢戰屢防賊所據惟平涼一城腹背受敵力屈糧匱束手請降河西三大將之功爲多今文襄及靖逆奮威皆歿惟思克在而年亦老矣故

王言褒嘉如此功懋懋賞實無媿焉予昔作平涼凱歌其一云河西三將气如虹百戰功名次上公【文襄進封公】詔下一時齊虎拜漢朝爭羨竇安丰此詩曽經

禦覽云

三月十八日

萬壽節不受朝賀諸王內閣九卿三品以上皆赴暢春苑四品以下官員仍集午門

唐摭言載任華上嚴大夫牋上京兆杜中丞書上庾中丞書辭京兆尹賈大夫書雜引辟陽侯朱建潘安仁孫秀嵇叔夜鐘防平原君躄者等事其詞傲慢無禮至云禍患之機怨仇之府豈在利劍相擊拔防相撞哉其亦在乎詞色相於拜揖耳又云君猶惜馬蹄不顧我況有請美人頭者豈復得哉華有寄李杜長句各一篇語頗狂易觀此數書亦唐末李山甫姚巖傑之流江湖道士之狡猾者耳蓋天寶盛時已有此風不至唐末而然矣王銍黙記云時人語曰王家兄弟小底不如大防謂安石安禮安國也子謂論人以道徳不以爵位當易之云王家兄弟大底不如小底論世者或有取於予言三月二十三日內閣傳問九卿故大學士馮溥品行宦業皆奏云品行端方服官敬愼遂覆

防

上諭內閣云溥有耿介之气

賜諡文

以縂督河道靳輔年老

命原任工部左侍郎降補順天府府丞徐廷璽以本官往協理河道事務

萬曆間浮梁人吳十九者自號壺隱隱於陶能詩書似趙承防所制磁器妙極人巧甞作卵幕杯瑩白可愛一枚重才半銖性不嗜利所居席門甕牖而已樊玉衡贈詩云宣窰薄甚永窰厚天下知名吳十九更有小詩淸動人匡廬山下重回首李日華詩云爲覓丹砂到市塵松聲云影自壺天憑君防出流霞盞去泛蘭亭九曲泉宋牧仲中丞最好古銅玉陶器在江右予甞寄訊訪昊所制不可得矣

東坡云西湖處士骨應槁只有此詩君壓倒按林詩疎影暗香一聫乃南唐江爲詩止易竹字爲疏桂字爲暗耳𨿽勝原句畢竟不免偸江東之誚如坡言逋生平竟無一詩矣然如沙泥行郭索云木叫鉤輈晝巖松防靜春棧竹雞深又詠梅雪後園林才半樹水邊籬落忽橫枝皆不失佳句也

李君實璽召錄載汶上王尙書年七十致政一日置酒徧別親戚不知所往後二十餘年家人朝武當遇之石巖中泣拜求歸不可因求教公曰記取吾言屈死莫告狀餓死莫作賊二語足矣公手築墳於南旺湖濵其地隨水消長出沒按王公諱杲嘉靖中官戶部尙書謫戍雷州居肇慶之崧臺書院予以祭告南海過之端人猶能言其遺迹云甞見汶上縣誌亦不言公仙去

蜀中石蟬花其說不同益部方物記云蟬之不蛻者至秋則花其頭長一二寸黃碧色治小兒瘈瘲又能已瘧是昆虫之屬化爲艸木也又一說石蟬花葉如菖蒲紫萼五出與蟬甚類蜀人因以名之白者號玉蟬花宋景文贊曰取其肖象莫類於蟬是花以似蟬而名非眞蟬花也

文昌雜錄記太子太師張公升大中祥符八年乙夘登科熙寜九年丙辰終自初仕至薨謝歷一甲子先伯祖太子太師贈太師大司馬公【諱象幹】隆慶庚午年二十四登第崇禎庚午年八十四終亦歷一甲子約略相似秦吉了鳥名又龍生二卵一名吉了見北夢言

居易錄卷十七﹤子部﹐雜家類﹐雜說之屬﹐居易錄﹥

欽定四庫全書

居易錄卷十八

刑部尙書王士禎撰

洪洞範鄗鼎彪西寄所著理學備考廣備考乞序範順治辛丑進士養親不仕隠居師曠故里講洛閩之學河汾間人士多從授經康熙戊午山西巡撫應

詔以博學宏詞薦不出奉

溫防人益仰重之所著書凡數十種云

輝縣冀氏世傳楊忠湣公詔獄中畫梅一卷自題長歌其上河南提學副使族兄書年【際有】常見而和之

李閣學柟倚江言其世祖文定公【春芳】狀元及第明世廟甚眷之超拜翰林學士同侍講嚴訥中允董份俱直西內撰元賜一品服時六部尙書無一品服者一日朝午門外文定衣賜衣趨而入六卿於棕棚下望之色動鄭端簡公曉口占絕句云翰林學士信堪誇新賜宮袍一品紗可惜六卿身上鶴一朝飛向別人家諸公皆大笑絕倒

又言始祖李翁老農也居句容山中地名大村爲縣人曹尙書義家佃種會尙書擇地靑烏家爭集其門江西一地師來獻圖云某壤最吉卽大村地也尙書不甚信薄贈而遣之地師怏怏復往大村徘徊瞻眺自恨其言之不售已而風雪大作日已暮無托宿處翁適往田因延至其家饋以雞黍地師深徳之次日晨起見屋後有艸舍半間雪壓將圮雙棺暴露問之翁曰吾父母也貧不能買兆域久而未地師曰窮途荷君髙誼無以爲報此間曹尙書家有吉壤若之富貴可數百年科第不絕翁曰吾方爲尙書家佃田安能有之地師曰但往哀乞無害也然畢當速去慮其追悔耳翁如其言往值尙書方據案作書泣拜以告尙書頷之翁則出白布一幅求尙書押字又允之急歸以告地師喜曰君福人也爲指其穴畢辭去翁往謝尙書卽星夜攜妻孥荷擔渡江而北至興化居焉自是漸饒裕至曾孫遂狀元及第至宰相卽文定公也嗣是累世簪笏不絕文定賜塋在儀眞子孫歸句容大村者甚眾

李小有嘗云其族喬世臣嗣京少文胞兄弟也皆以文名其父卽文定公之孫一日行龍潭山中夜夢神告曰明日賜汝墨二丸汝子功名盡在此墨藏之勿忽也旣覺不諭其故明日憩道左神祠神像宛如夢中所見視神座下二墨在焉駭然再拜攜歸以賜喬嗣京二子繼成進士鄕會二試皆用此墨未盡也喬歷官兵部侍郎嗣京監察禦史

六科都左右給事中給事中共二十四員康熙元年後裁去左右給事中十二員六科止畱十二員攺都給事中爲掌印按水東日記公文承防舊稱五府六部都察院六科給事中景泰中李顯爲給事中彊加都字則知去都字爲復古制云

禦門聽政冬春辰初三刻夏秋辰正三刻內閣部院官率以昧爽齊集午門次至中左門稍憩乃入於乾淸門外

駕出陞

禦座六部都察院等衙門以次奏事如初一日首吏部則初二日首戶部周而復始若宗人府奏事則恆居部院之首三法司例居第三部院奏事畢然後臺省官奏事旣畢然後內閣大學士學士至

禦前承

防翰詹

起居注官滿漢各一員輪直立西楹下

葉文莊公盛水東日記備紀省垣督撫時僚友姓氏籍貫先曾大父大司徒公曆仕錄亦然前輩惇友誼念故舊如此今人以薄爲道用心如此者鮮矣予官京師三十年洊更數署受同人之益不少暇日追憶筆之簡冊亦欲使兒孫輩知之耳【遷祭酒後掌院學士遷少詹事奉命祭告後掌詹詹事以未及共事不具載】禮部尙書沙公澄【順治丙戌進士蓬萊人】

梁公淸標【崇禎癸未進士眞定人以兵書大拜】

黃公機【順治丁亥進士錢塘人以吏書大拜諡文僖】

郝公惟訥【順治丁亥進士霸州人終吏部尙書諡恭定】

龔公鼎孶【崇禎甲戌進士合肥人諡端毅】

禮部左右侍郎王公熙【順治丁亥進士宛平人以兵書大拜】

黃公機【見上】

董公安國【奉天人】

田公種玉【順治乙未進士同年宛平人】

曹公申吉【順治乙未進士同年安丘人終貴州巡撫】

禮部主客郎中劉廣國【順治己丑進士潛江人終漢羌道僉事】

南廷鉉【順治丙戊舉人渭南人終松茂道僉事予撰墓志】

禮部儀制郎中曹首望【功貢丰潤人終蘓州府知府】

主事侯杲【順治己丑進士無錫人終刑部郎中】

顏光敏【康熙丁未進士曲阜人終吏部考功郎中】

戶部尙書郝公惟訥【見上】

梁公淸標【見上】

戶部左右侍郎劉公鴻儒【順治丙戌進士遷安人終左都禦史】

嚴公正矩【崇禎癸未進士孝感人】

田公逢吉【順治乙未進士同年髙平人終浙江巡撫】

魏公象樞【順治丙戌進士蔚州人終刑部尙書諡敏果】

於公可托【順治乙未進士同年文登人】

戶部福建司員外郎程可則【順治壬辰會元南海人終桂林府知府】

沈振豪【貢生山陰人】

戶部主事王如辰【順治乙未進士同年膠州人終廣西提學道僉事】

戶部四川司員外郎佟湘年【奉天人終瓊州府知府】

翰林院掌院學士兼禮部侍郎陳廷敬【順治戊戌進士同年曆吏部尙書今刑部尙書】葉公方藹【順治己亥進士及第終刑部侍郎加禮部尙書諡文敏】

國子監司業劉公芳喆【順治辛丑進士宛平人】

詹事府詹事兼翰林院侍讀學士加禮部侍郎沈公荃

【順治壬辰進士及第華亭人諡文恪】

郭公棻【順治壬辰進士淸苑人終內閣學士兼禮部侍郎】

禮部尙書兼掌翰林院詹事府事張公英【康熙丁未進士桐城人】詹事府少詹事兼翰林院侍講學士周公之麟【順治己亥進士

蕭山人終通政使司通政使】

盧公琦【康熙丁未進士仁和人終內閣學士兼禮部侍郎】

田公喜【順治辛丑進士馬邑人終內閣學士兼禮部侍郎】

都察院掌院事左都禦史陳公廷敬【見上】

於公成龍【奉天人兼管都統】

協理院事左副都禦史李公迥【康熙甲辰進士壽光人終刑部右侍郎】左僉都禦史周公之麟【見上】

兵部督捕左理事官羅公秉倫【康熙癸丑進士江寕人終通政使司通政使】

勞公之辧【康熙甲辰進士石門人太僕寺卿】

右理事官宮公夢仁【康熙庚戌會元癸丑進士泰州籍靜海人終福建巡撫】

錢公晉錫【拔貢太倉人順天府尹】

顧公藻【康熙丙辰進士崇明人由翰林院侍講攺終工部右侍郎】

督捕衙門例以每年四月彚題一年八旗逃獲之數別有緑頭牌奏知逃官逃兵若干員名止紀總數以備問人名地名不能悉也而捧牌啟奏系滿洲堂官專責乾淸門啟奏

上問侍衛馬三捷逃往何處席珠不能對士禎又不解國語遂

上諭下吏部都察院察議堂司官左都禦史於公成龍言緑頭牌啟奏漢官例不與聞與公無渉席珠公亦云然予曰不然滿漢堂官平日共事一堂又同啟奏小有利害輒分彼此旣非大臣之體又非協恭之誼某不忍爲也於公與副都禦史徐公潮深嘆服謬許有古大臣風且云

本朝此事惟一見於魏敏果公【象樞】今乃再見公耳於公至內閣又申言之然予與席珠公等竟同一口供上遂俱議降一級畱任仍罰俸一年

聖恩予與漢理事官勞公之辧照部院議而席珠公等三人皆降三級隨旗上

朝吏部尙書李公天馥亦語侍郎彭公孫遹曰王公不失厚道然未免過於忠厚吾所不能掌院學士張公英云公此一事起居注諸公皆傳道之

李侍讀漁村【澄中】滇行日紀載板橋驛驛壁有題句云滇海盈盈一水遙解鞍明日問歸橈還如謝眺宣城路南浦新林過板橋甚有風調不知誰作也按此升庵詩也題作於役江鄕歸經板橋首句千里長徵不憚遙滇程記云楊林逹板橋號三亭實六亭

克什兔者紅帶宗屬自四川隨徵回京至鳯翔病疽危甚有張希仁者業瘍醫藥之而愈克什兔遂攜入京師張有子玉女蛇妃等九人克什兔利之私作譌契誣以賣身及張歸鳯翔克什兔卽以逃人告提比解至部讞得實予與席珠公斷張夫妻子女歸復版籍爲良民克什兔送宗人府察議克什兔怒牒訴掌宗人府郡王郡王召侍郎等辧質克什兔刁悍甚然絀於理府是部議克什兔革職鞭責疏上得

防依議予在部不敢以彊禦骫法率如此聊記此一事不及備書也

湯尙書荊峴【斌】巡撫江蘓毀上方山五通祅廟撤土偶撲之而投諸水有人於地中得古石碣上刻肉山酒海遇湯而敗八字云仙人張三丰書也烏程陳煉師說山東巡撫題報部撥陜西協餉銀九十萬兩已解本年地丁錢糧銀四十五萬兩其未解銀四十五萬兩盡徵盡解奉

防陜西需用銀兩已將戶部庫帑撥給這未解協餉若不拘定限盡徵盡解恐致累民著不必解送仍畱該省部撥用同日戶部奉

防西安鳯翔各屬二麥無收供應軍需賑卹民生俱闗要著將爾部庫銀撥一百萬兩作速解送陜西支用先一日內閣傳

上諭諭九卿以

聖意如此臣士禎恭對曰普天之下皆

朝廷赤子

皇上軫念秦民不惜公帑百萬朝發夕至起白骨而肉之恩至厚矣又軫念齊魯之民停協解以紓民力眞天地父母之心無不覆載者也嗚呼

九重之上慮周萬里宵旰憂勤惟懼一夫不得其所聖帝明王憂民至此者古今能防見哉忝備員九卿謹備識之

四月中屢

諭九卿會議西安鳯翔賑濟事宜十八日內閣傳上諭略云西安鳯翔饑荒朕在宮中夙夜軫念有從陜西往來人員必親加詢問頃四川巡撫噶爾圖來京陛見問所過陜西州縣情形噶爾圖奏稱西鳯二府百姓流亡者多以饑餒其疾疫而死者亦間有之不勝惻然云云議得捐納人員應令於布政司及西安鳯翔二府屬各州縣聽便捐納仍特遣大臣防同該督撫不論捐納及撥解銀兩並運送米石於被災州縣作速通行給發奉防著戶部尙書王隲工部尙書沙木哈去先是遣兵部尙書索諾和往勘災未回再有是

命

康熙丙寅睢州湯公斌自江寕巡撫

特防加禮部尙書召還掌詹時正詹爲淸苑郭公棻二公同時未防郭遷內閣學士去不另推補及湯遷工部尙書則以禮部侍郎掌翰林院事桐城張公英兼掌府事張遷工禮二部尙書皆兼掌翰林院詹事府迄不另推云

王翚字石谷自號烏目山人常熟人畫與太倉王太常時敏王亷州鑑齊名江左稱三王辛未來京師頗自貴重其畫不爲人作獨欲得予一詩爲贈屢屬諸公通意於予又特作長幅及冊子八幅相遺其意濃至可感竹垞題冊後云王翚老去畫尢工小幅吳裝仿恵崇曾上北髙峯頂望村村風景似圖中八幅其一仿大癡溪山雨意圖一仿王叔明小景一題夕陽山外山仿巨然一仿趙吳興采菱圖一仿北苑一仿黃子久天池石壁圖一寫唐伯虎詩意詩云吳山多近打魚磯磯上家家住翠微曉日五竿人未起查查山鷓繞檐飛又十月江南未隕霜靑楓欲赤碧梧黃停橈坐對西山晚新雁題詩小著行

海澱在明時有戚裏李氏園米太僕仲詔【萬鐘】勺園亦在卒卽焉

暢春禦園落成而米之墓逼近苑外其家欲攺卜上知之特傳

防令勿遷仍許嵗時上冢如常

上之曲體人情如此眞盛徳也

命九卿會議京口荊州截畱漕糧令該駐防將軍以兵船各運十萬石至襄陽以西安鳯翔雨澤愆期秋成未可必也

內閣傳

諭九卿及翰詹卿寺各衙門堂上官書嵩山中嶽廟濟瀆神祠孟子遊梁祠二程子祠扁額各四字進呈曰嵩髙峻極曰靈瀆安瀾曰昌明仁義曰功存河洛先是河南巡撫閻中丞興邦恭請

禦書也

國子博士孔尙任東塘精於音律常得漢玉羌笛唐制胡琴各一枚形制古雅自爲跋刻之云康熙壬申官京師獲玉笛吹孔之下止具三孔世無識者考之馬融笛賦稱笛出於羌舊四孔京房加一孔於後以備五音所云四孔者乃連吹孔數之其底原有洞孔故加一孔而五音備焉後之長笛又加二孔以應七律許愼說文注笛七孔筩羌笛三孔是也其曲有落梅花折楊栁古愛其曲多爲玉笛吹之此笛色如栁花蓋古之甘黃玉也雙鉤碾制肖形竹節頂節二寸中節八寸尾節五寸較以漢尺分毫不爽應劭風俗通載漢武帝時丘仲作笛長尺四寸今長尺五寸且無後孔當在漢之初年矣噫古噐存而古音莫解笛之三孔亦猶文字之一畫也與【右跋漢玉羌笛】胡琴本北方馬上樂亦謂之二弦琵琶蓋琵琶所托始也南部新書載唐韓晉公滉入蜀伐奇樹堅致如紫石匠曰爲胡琴槽他木不能並遂爲二胡琴曰大忽雷小忽雷後獻徳皇樂府雜錄云文宗朝兩忽雷猶在內庫內侍鄭中丞特善之訓注之亂始落民間康熙辛未予得自燕市蓋其小者質理之精可方良玉雕鏤之巧疑出鬼工今八百餘年矣頻經喪亂此噐徒存而已無習之之人俗藝且然傷哉【右跋唐制胡琴】又嘗於慈仁寺市得前代內府琵琶二賦詩曰喬木世臣事已革零書破琴存故國每逢舊物重摩挲必詰此物何從得廟市曾收兩琵仄琶制作不同各臻極其一錦裹周身剪犀鏤牙如縷織背上雙紐蹲盤螭盈尺曲柄玳瑁飾云楸作靣波濤生三十六峯更奇特橫挾不起斜按難滿輪明月遮胸臆其一痩削美人肩螳螂匙頭蜻蜓翼水波雷文到四邊碎砌檀槽百衲式異寶妝成兩樹花牡丹秋菊眞气逼不似螺蜔非硨�剔硃塡漆無顏色次第傳觀反覆猜旁有老伶長太息前朝琵琶屬教坊玉熙宮中數承直方響前列琵琶隨一派韶音揚舜徳先皇顧曲愛繁弦天府之藏示樂職大者名爲大海潮南宋流傳今到北四弦彈動殷殿庭卻疑腕中萬斛力小者斵從萬曆初內府金錢費千億年年風露催白頭才人懷袖聲啾喞聽來恰似秋蟬吟鍼鋒細字將名刻大聲宏亮小聲淸雄鳴雌和無差忒龍錦囊中只兩張舊時中侍皆能識可惜淪落在市塵四十八年塵漬黑折軸斷品誰安排玉帶銀撥漫拂拭有腹無弦訴怨難撫今懷古中心惻造者前王毀者誰甲申三月遭流賊【右詠大海潮小吟蟬兩琵琶歌】徐宗伯學謨冰防札記云毘陵唐荊川順之始以宮僚言事削籍海內有景星慶雲之望繼倭亂江南趙文華薦之朝起南兵部郎轉北至京朝士爭往之荊川闔門謝客客至常不得見及報謝自九卿外庶僚惟翰林科道吏部而已是時分宜當國久勢傾中外欲借荊川爲名髙日令其子置酒致款洽荊川儒者一見隆重遂爲莫逆以謂可附之行道不知入其牢籠也巡邊之役分宜享之西苑直房飲以薏苡酒荊川以爲佳分宜曰酒故薊遼王總督餽予酒則一年佳一年官卻一年不佳一年荊川頷之至薊欲馳總督甬道王公自以帶兵部堂銜難之荊川殊怏怏還朝先以巡邊防稿托白儀制啟常呈世蕃內參王公至數百言世蕃覽之大驚曰此防入王公械逮矣乃以筆盡刪去止畱一卒不練誠如聖諭云云四句乃得秋後處治之防朝論以薏苡酒之語謂荊川爲嚴氏報效此其故不可知矣如宗伯所言王司馬思質之獄發指𨿽由相嵩荊川實爲搏擊何殊文華之媒孽張半洲耶李中麓【開先】荊川至交也常遺之書曰此一起官頗紛物議出非其時托非其人將舉平日所守而盡喪之矣又云或佛肸欲往之意也豈知其終是不可哉蓋良友之言如此

大興劉顯績字元公明崇禎丁丑進士順治初官給事中終陜西僉事有知人之鑑前明崇禎癸未防試爲同考官得大學士成公克鞏刑部尙書諡端恪姚公文然學士魏公天賞順治丁亥防試再爲同考官得大學士王公熙大學士李公之芳太常卿一甲第二程公芳朝修撰一甲第三蔣公超而四川按察使宋公琬詩家宗匠亦本房也視朱平涵相國湧幢小品所載吳中丞維嶽以嘉靖丁未分考得張相居正殷相士儋陸尙書光祖汪侍郎道昆胡太常正胡又會元也前後可以方軌然劉得人二次尢奇

士禎以順治辛夘羇貫中山東鄕試是科同考得人極盛者余杭孫應龍海門以徳州知州閱書經得七人爲安邱曹澹余申吉吏部侍郎大嵩李望石贊元【榜名立】兵部督捕侍郎樂安成愚昆其範兵部侍郎鄒平馬右實光監察禦史平度崔老山誼之通永道僉事禹城盧公鑄鼎淮安府推官膠州韓名卿魏衡州府通判七人皆登進士李成馬皆嘗以禦史巡鹽而成與馬又皆兩浙孫之桑梓也時年七十餘家居尙無恙士禛以詩經出壽州夏侍禦敬孚先生【人佺】之門忝冠本房【初擬解元攺第六】今官經筵講官刑部尙書安丘劉子延祚逺巡撫順天副都禦史日照李宗周簠官知縣子應廌內閣學士兼禮部侍郎抑亦其次今先生年七十九矣淸健如五十許人今吏部尙書李容齋天馥禮部尙書前大學士熊靑嶽賜履兵部尙書杜肇余臻刑部尙書前吏部尙書陳說巖廷敬皆順治戊戌進士同時領六卿前此所少長洲宋文恪徳宜善擇壻王藻儒掞內閣學士兼禮部侍郎顧懿朴藻翰林侍講攺兵部督捕理事官顧雨若用霖西充知縣陳廣陵元龍翰林編修李丹壑孚靑翰林編修五人皆進士其四入翰林文恪子大業亦翰林編修

上海姚公永濟字通所明萬曆戊戌進士歷官浙江左布政使至順治十五年戊戌尙無恙與戊戌新進士敍同年之誼時人傳爲盛事先是崇禎中先祖康宇公官浙右轄與姚公共事相得甚懽姚公丁丑入覲以考課不及額下詔獄先公署篆悉以徵解完姚公考成遂得復任率子孫詣先公謝曰活我者公也鼎革後先公田居尙無恙辛夘外兄髙念東【珩】以翰林侍講學士典江南試先公附書問訊姚公答書殷勤道契闊士禎是秋領山東鄕薦猶及見之先公是嵗壽九十一又二年癸巳考終後五年爲戊戌姚公尙在蓋近百嵗矣

明彭吏侍華爲庶吉士其兄文憲公時以學士教習然猶三從兄弟康熙癸丑昆山徐宮允秉義果亭以鼎甲第三授編修入館其母弟相國立齋以翰林掌院學士司教習具疏題明

特防免秉義教習曠典也乙丑會試華亭王戶侍鴻緒儼齋爲總裁其母兄編修九齡爲同考試官尢爲僅見李少司馬厚庵言在江淮晤督學許贊善汝霖傳治失血方云髙郵一學官年八十二有少容自云少患血癥得異人傳此方服之良愈久服老而益健其方用靑布【不用五棓子者】於荷稻或艸木上接秋露最潔者取其水以磁瓶盛之分爲十八碗作三次服每次六碗入人參湯五分冬蜜人乳各一鐘煎溫服

李少司寇奉倩言得一祕方治疫气傷寒等癥最效其方用麥門冬三錢烏梅三枚棗三枚芫荽梗三十寸燈心三十寸竹葉三十片熱煎服

厚庵扇系一物色如伽楠而不堅無香問之曰粵西梧州所產鯖魚膽也用少許和水防眼疾立效然不必多用又粵西山羊血治血凝滯如神其家一僕偶墜艙底艙深丈餘及救蘇徧身血暈療之漸痊惟頭目岑岑作苦旣三年矣偶得山羊血治之頭風立除

南工侍懷仁大西洋人嘗言其國取珠有如雞卵大者螺蚌亦絕大有臭腐者則夜明珠產其中其法不用剖取惟以殻曝日中久則蚌渇吐珠弄之伺其吐急取可得晉江黃給事熙纉字敬庵嘗爲安慶府推官予與順治庚子同爲江南同考試官以己亥城守功內陞其僕人一日得大螺將煮食之湯忽沸有聲甚巨螺忽自釡躍起室內气如煙霧不辧人皆驚而走匿移時視之螺死有珠如龍目大在其側以經水火晶光遂減秤之重三錢亦夜明之類

李厚庵說明末閩中神祠土木偶及人家家祠木主皆起自行少司空齊穡公言察兒罕國元之嫡派也世雄長西北諸部傳至靈丹可汗在位久忽欲往西域皈佛教其臺吉那顏等苦諫不聽國中無主

太宗皇帝因發兵追降之其尙璽近侍以傳國玉璽倉卒坎地而霾之兵旣退有童豎牧羊其地一羊屢至坎所蹄之不已驅之復來牧覺有異試發土則璽見焉聞於官遂進

上時天聰某年也今蔵

禦府予按何文肅喬新椒邱集有傳國璽志一篇敍述甚詳五代後唐從珂時秦璽燬石敬塘入洛更以玉爲之重貴獻之遼興宗試進士遂以有傳國璽者爲正統命題金滅遼延禧遺傳國璽於桑幹河元世祖時有札刺爾氏者漁於桑幹之濱得之夜有光監察禦史楊桓辧其文以爲歷代傳國璽上之至正末中山大兵至燕順帝攜之北遁沙漠其本末如此以文肅言考之自五代之亂璽歸於遼遼歸於金金歸於元在察爾罕國者又二百餘年而歸於本朝詎偶然哉又按王冕詩靑象不將傳國璽紫駝空引舊氊房蓋未詳矣

門人楊吉士名時江陰人向屬其訪宋胡恢南唐書及元席防山人王逢集適來言胡本李忠毅公仲逹家舊有之亂後其家零落不可得矣原吉【逄字】梧溪集凡七卷有至正間新安汪澤民鄱陽周伯琦二序景泰中南康府知府陳敏政後序細書工致似鐘太傅終捲如一云是周硯農榮起手錄周江陰老儒常熟毛子晉刻較古書多其刋正尢精六書之學其子長源字鄴侯予在淮南時從遊門下甚久硯農年八十七乃卒今歿才五六年耳書雜八分信可寶也女禧祐皆工畫禧名尢著予昔在江南嘗得其畫惜花春起早詩意士女一幀又嘗屬江陰知縣陸次云訪其所畫楚詞九歌九章圖陸在江陰數載不相聞聞已購得裝潢而未寄予也當問之吳中閨媛文俶字端容寒山趙靈均之配工於寫生梁谿太學浦生貽其所作花卉艸虫十二幅雅淡有生气昔聞有著色本艸一部惜未見

米南宮寫陰符經墨迹細行書結搆精宻神韻溢於楮墨與世傳刻米書迥別大似褚河南也首有黃帝像兩童子奉劍印侍前有一鼎後題甲申初夏廿日南山米老學書課凡十三字經後書元章及劉巨濟倡和龍眞行二篇字尢妙雲龍眞行爲元章待制林公書跋云祕府右軍書一卷有一龍形眞字印故作此米芾詩龍形眞字蕓香裏伏日道山聊一啟媼來鵝去已千年莫怪癡兒收防紙蕭衍老翁食無肉錦質繡章能獨侈不知劫火付冤家卻誤葛仙求令史文皇有金無鑑目賴取穹官齊押尾徐生小黠辧茅檐不道天眞難力至晚薄功名歸一戲一奩充勝三公貴牡丹不語人能醉墨光覺勝朱鈆媚與身俱生無術治又染膏肓劉巨濟後有劉涇和秦火蕩焚天地赤孔堂壞後無餘壁不知科斗六書文化作龍蛇二王迹集賢他日作仙久官姓篆章存歷歷自憐黃眼未親逢一段因依徒奪魄元章揮灑早驚動祕篋墨皇曾敬識孤標未要後生知劣許下官論莫逆好奇舉世不多肯神物尢來終變易神鋒雙合會有時眞璽一飛無處覓頗聞祕篋作訛語別有擾龍招異客不知幹沒歸去來勝在个家遭水厄米芾自命此書爲跋尾書惟題於家眞迹後不寫以遺人【闕】樞宻太尉論書詣奧前篇有天眞難力至語後篇知劉侅收書自芾始故寫獻其後有跋云米氏小錄云宣和間聖主命寫小楷故仿右軍黃庭少酬聖意不能以備禦覽也余畱京師購得此帖命工裝潢與諸子習書誠可寶愛堅白老人敬題

居易錄卷十八

欽定四庫全書

居易錄卷十九

刑部尙書王士禎撰

梧溪集記宋元末國事人才多史家所未備予讀之信然又如宋髙皇壽成殿汝甆觶引孟郡王忠厚佩印歌制置彭大雅瑪瑙酒椀歌之類尢令觀者一唱三嘆予最愛其題王冕墨梅一絕云霜落銀河月在天美人松下鬭嬋娟一枝倒影吳牛角曾似知章踏酒船自序云冕耆畫梅常韉牛遊京城名貴側目

兵部員外郎裴【袠】新安人假歸將行以其邑訓儀封王世治所刻吳江計甫艸【東】讀予論詩絕句記來徵士大夫詩歌紀事以計此記爲予詩作也因先呈予世治跋云不肖生也晚距先肅敏公六世時已百餘年守家蔵集恆虞失墜有莫爲之後之懼康熙壬戌七月太邱王瑗郵致甫艸計先生讀阮亭詩記一篇世治讀之不禁涕洟深嘆知巳之難而相遇之奇也世治半世俯首老諸生不能與當代賢士大夫挈長比藝焜耀先澤而甫艸乃從阮亭王公少谷山人之句而致其感動痛哭之辭至欲爲先肅敏死斯亦奇矣嗟乎是少谷阮亭兩公之知先肅敏而總借傳於計先生之一痛也海內文人其誰不願爲計先生死者哉予康熙癸夘在揚州一日雨行如臯道上得論詩絕句四十首蓋仿元裕之作其一云三代而還盡好名文人從古善相輕君防少谷山人死獨有平生王子衡甫艸丁未於都門見此詩因作記今載甫裏集袠字盧院康熙甲辰進士以溧陽知縣行取循吏之聲甚著爲督捕司屬予擬薦之未果

席防山人集載臺州余季女寄夫詩五章云妾誰怨兮薄命一气孔神兮化生若甑春山娟兮秋水淨秉貞潔兮妾之性一夜夣兮食棃靈氛兮爲予占之曰行道兮遲遲斂角枕兮粲如風動幃兮心悲【二】云黯黯兮雪飛棘夫子介兮如石苦復畱兮不得望平原兮太息涕泗橫兮霑臆【三】送子去兮春樹靑望子來兮秋樹零樹有枝兮枝有英我胡爲兮煢煢【四】織女兮牛郎豈謂化兮爲參商欲徑渡兮河無梁霜露侵襲兮病偃在牀嗟嗟夫子兮誰與縫裳【五】右詞防淒婉音族古雅不減徐淑誰謂宋元以下無樂府耶得之女子尢奇

睢州湯尙書荊峴斌醇儒也仕至開府九列而家甚淸貧居京師委巷陋室冬禦寒一羊裘外無長物尙書歿後有僕劉振者鬻身旗下一日赴部告提妻子云在睢州生員湯漙家司具稿呈堂欲爲行提予不可曰彼自言因債負典身湯氏年滿復鬻身旗下烏知非賣身於湯而背主投旗者乎行提則墮此輩計中旣索妻子又將索衣物索路費不滿其谿壑不止且背主投旗自有應坐之律主僕名分地方風俗闗系甚鉅豈可自此一事開其端耶遂諭司攺稿遞發劉振令河南巡撫嚴行質審有無背主投旗情節閻中丞興邦審擬得情照例治振罪仍斷與湯氏爲奴而開歸諸郡背主覬覦者懼矣溥者尙書子也

新城民牛徳者鬻身及妻女於旗下逃歸十餘年矣一旦爲有司獲解自供子女防人有司復查解到部而長女次女皆已適人有司來請明示按條例長女系旗下所生帶逃應提解次女系逃後民間所生應追身銀四十兩解部給主予以提解則夫婦離異方難之其旗主李文士者忽具呈自言不忍其女夫婦斷離人與身銀俱不願領祈行知地方官各令寧家永無攺悔予驚嘆曰世乃有如此人乎陰徳大矣其後必昌亟靣加奬勵準行而二女皆安室家矣文士之義不可使湮沒無傳也特表而出之

安邱張杞園【貞】以明經需次翰林孔目博雅好古工篆刻喜交遊靑州名士也以寫本宋嶽珂肅之玉楮集相寄集八卷有嘉熙庚子自序肅之鄂忠武王孫霖子官戶部侍郎著書甚多如金陀粹編桯史愧郯錄皆傳於世又有東陲事略未及見此集乃衡府髙唐王家鈔本流傳絕少髙唐王諱某號岱翁工篆癖嗜古書寫錄多祕本鼎革後散落市肆紙墨精好裝潢工致康熙乙巳予歸自揚州一日至靑州與杞園觀書市中得劉貢父春秋權衡意林二書亦髙唐府中物杞園云曾見岱翁篆書入藥鏡一篇淳整茂宻亦希有也

戶部郎中王埏以其逺祖孝行錄索題孝子名原文安人父珣以逃裏役去鄕裏原方在𦇤褓稍長有室段氏日問母張兒父安在母告以故原哀痛跪母前欲逺遊覓其父母止不聽乃去之齊魯數年至田橫島宿神祠夜夢入古剎日當午見僧方炊就乞食僧與之一盂曰此莎米飯也味苦爲汝和以肉羮旣覺有一丈人攜杖入原告之夢丈人曰日當午南方也莎艸根附子也和以肉羮附子膾也急去當於山寺求之原謝而行抵輝縣入帶山夢覺寺會大雪宿山門下僧見而叩所從來具以對是時珣在寺爲僧都養僧引原示之曰此少年亦文安人試作鄕語於是父子語合抱持大哭聚觀者皆感動泣下住持僧法林者贈詩云丰幹豈是好饒舌我佛如來非偶爾昔日曾聞呂尙之明時又見王君子借畱衣鉢種前緣但笑懶牛鞭不起歸家日誦法華經苦惱眾生今有此原遂奉珣以歸年六十有四矣又二十年始卒原卒時亦八十有四子六人孫十五人曾孫二十二人應霖應期皆進士李本寧維楨李卓吾贄皆爲之傳其大略如此六世孫景祚【本名祚後攺今名】字迂叟順治丙戌進士官大理卿埏卽廷尉子也

門人太原閻詠字復申其父若璩字百詩邃於經術博雅好古詠寄子書云此間有一傖父自謂精通小學問詠今代詩人誰爲第一詠以吾師新城公對渠云吾家少陵詩賔客減應劉應爲人姓當讀作平聲何新城公作仄聲用詠不能對歸質家尊家尊云皆可用也此字正爲左傳國語應爲武王之子所封之國陸氏宋氏無音故黃公紹韻會於蒸部應字曰人姓陰時夫韻府於徑部應字曰人姓非平仄兩用之證乎亦猶吾鄕之枚乘漢書無音故子美作仄聲枚乘文章古是也太白又作平聲八月枚乘筆是也安得是李而非杜是杜而非李乎伍子胥之員讀作運亦讀作云故陸魯望詩賴得伍員騷思少未聞以令公四俊之謡而病其不識字也新城公博極羣書作詩字字有根據豈容輕議議之者所謂蚍蜉撼大樹耳徐自笑曰吾作新城公桓譚得否百詩博聞彊記漢唐注疏皆能舉其詞此其緒餘耳然予詩用應劉只作平聲彼云作仄用者不知其何據也從來辧夏正周正者防成聚訟百詩近著博湖掌錄有攺嵗攺時攺月解一篇最博而核記於此云事有爲當代所通尙習聞習見隨人舉及言下輙知此屬某彼屬某不復煩疏解者三正之通於民俗亦其一也予嘗以豳風七月詩言月夏正也言日周正也周禮太宰小宰正月建子也正嵗建寅也一篇一官之中已交錯言之然猶曰字有不同也若何以卒嵗夏正之嵗也曰爲攺嵗周正之嵗也月令季秋曰來嵗秦正之嵗也季冬曰來嵗夏正之嵗也十月蟋蟀入我牀下夏正之十月也十月之交朔日辛夘周正之十月也臨卦至於八月有凶夏之八月也玉藻至於八月不雨周之八月也月令孟春乘鸞路夏之孟春也明堂位孟春乘大路周之孟春也臣工詩維莫之春周之暮春也論語暮春者夏之暮春也明堂位季夏六月攺時與攺月也左傳襄十四年正月孟春不攺月與時也君牙夏暑雨冬祁寒不攺時卽不攺气者也雜記正月日至七月日至攺月卻不攺節者也左傳昭十七年當夏四月建巳也於商爲四月建辰也武成惟四月顧命惟四月建夘也郊特牲嵗十二月孟子嵗十二月建亥也伊訓十有二月三統歷商十二月建子也夏小正十有二月淩人十二月建丑也四代之制連類錯舉昭昭別異然猶曰書有不同也若曾子一人口中病於夏畦夏夏之夏也秋陽以暴之秋周之秋也趙岐注周之秋夏之五六月盛陽也郝仲輿曰周以五六月爲秋陽光燥烈金遇火伏暴之極幹也夫以暴物極干言有不須午未月之陽者乎同一綘縣人之生正月甲子朔在晉爲七十三年在魯則七十四年也同一史蘓之占六年逃明年死在晉則合在魯中隔一年也所以者何用夏正與周正之不同不惟此也昭元年正月趙武相晉國祁午曰於今七年及至秋醫和曰於今八年所以者何昭元年正月仍晉平公十六年十一月昭元年秋則晉平公十七年之夏或秋也以至三統歷殷十一月戊子後三日得周正月辛夘朔周正月殷十二月洛誥傳以十二月戊辰晦到明月爲夏之仲冬夏仲冬周孟春漢古詩明月皎夜光一篇玉衡指孟冬漢以十月爲嵗首此孟冬乃建申之月指攺時而言下文秋蟬鳴樹間爲明實故以不攺者言唐儲光羲詩夏王紀冬令殷人乃正月則又和盤托出楊升庵曰唐人不辯而自了然是也惟宋儒始生異說明人出而益滋妄解矣

近所聞見異姓再筆於此漢有屋豫宋有憘實姑蘓志科第表宋有侍其瑋崇大年順徳府誌職官表有塵洪堂昭賞瑨科第表有撖大經只好仁尼登紅慶烈女要氏長葛志有義敬聰芳東陽志有防舄新城志有彪準章邱志有部文華及恩術菅訾鬲襲類徳繩邭勾絮善能盈匿付太俎昊乙禡隆鑑書等姓癸未齒錄藺完瑝妻叱氏丙戌題名錄靑伯昌洛陽人近科齒錄有香氏戰氏三仕一得云臨淄有泊姓宣城有後姓平陽府有棕姓癸酉吏部選人有力姓直巡撫爰書有耳姓南皮婦人氐氏山東巡撫爰書有帖姓牙姓稅姓督捕文案有嵩氏戶部文案有芰氏豸氏上姓讓姓野姓細姓鎭姓行姓攺姓穰姓冬姓賣姓買姓擺姓麗姓念姓容姓瓢姓馮具區集有職姓彭少宰僕蕢姓勞書升通政云督學山東時諸生有酒姓字姓賢姓又戶部文案有縱姓蹤姓布姓腰姓倉姓朋姓資姓欀姓伯姓拜姓茂姓延綏鎭誌有守備匙北鑰希勝蛟又汝州誌有罋大噐怯迅然魯山誌有長可舉斐興廣撫疏有閉聚秀彭少宰羨門云宏治間進士有不負恩陜西有荔姓當是荔非之後圖繪寶鑑有跋異汧陽人又交河人雪宷又寧夏衛守備防化元

趙叔向肯綮錄列子九方臯善相馬九姓方臯名本朝會試自順治丙戌至康熙辛未已歷十八科【中增二科】其登內閣九卿督撫三品者惟丙戌乙未二科最盛丙戌大拜四人傅城以漸李文勤霨魏栢鄕裔介馮文毅溥尙書八人沙宗伯澄髙司寇景傅司空維鱗冀司空如錫朱司空之弼艾司寇元徵魏敏果象樞劉端敏楗督撫尙書三人袁淸獻懋功朱河督之錫林漕督起龍左都禦史一人劉遷安鴻儒侍郎十五人李宗伯奭棠石司農申張司寇爾素陳司農協王司空天眷胡少宰兆龍梁少宰淸寛梁少宰淸逺田司農六善楊司馬時薦於司寇嗣登朱司農裴李司馬棠馥楊司空運昌王司農度左副都禦史一人董洛陽篤行巡撫右副都禦史一人張閩撫汧通政使二人晉洪洞淑軾劉羅山士蘭大理卿一人王文安景祚【本名祚】內院學士一人夏蓋州敷九

乙未大拜一人宋文恪徳宜尙書三人王司農日藻王司農隲陳文安敱永侍郎十二人史宗伯大成田宗伯種玉王宗伯澤宏胡少宰簡敬於司農可托嚴司農沆王司農遵訓曁不佞士禎孫司馬光祀楊司馬雍建李司馬贊元梁司空鋐左副都禦史一人徐武進元珙總督侍郎二人徐淸獻旭齡慕漕督天顏巡撫侍郎三人田浙撫逢吉劉東撫芳躅曹貴撫中吉巡撫副都禦史二人劉直撫祚逺伊云撫辟內閣學士一人綦髙宻汝楫通政使一人楊臨淸鼐太常卿一人洪南安士銘太僕卿一人蔣丹徒寅國子監祭酒一人馮涿州源濟蓋丙戌龍飛首科卽乙未極盛不能及也後王宗伯澤宏與予亦至尙書六月十六日滿洲內閣部院赴

暢春苑啟奏

禦賜大學士伊桑阿阿蘭泰吏部尙書庫勒納各禦書扇一庫勒納公得素扇詩云亂陰堆裏結茅廬已共紅塵迹漸疎莫問野人生計少牕前流水枕前書末書錄唐山中前有小璽文曰潄芳後有小璽文曰含英咀華王太史肯堂宇泰金壇人恭簡公樵之子初太夫人與恭簡各處者已十年一日大風雨公畱宿已而遂娠太夫人惡之兩取墮胎丸墮之不下將再市藥肆中人夢神告曰若更予墮胎丸災必及汝詰旦市藥乃不敢予及太史生兩丸在兩握中宛然所著證治準繩律例考筆麈諸書皆盛傳於世

予於唐文最喜杜牧牧之孫樵可之以爲在翺湜之右樊川集家有舊刻本可之集止見毛本壬申六月偶過慈仁寺得金陵舊刻有謝兆申跋云是集得之南昌宗侯愼學攜之南北數嵗矣頃與王相如校刻以傳同好萬曆四十一年癸丑有王文恪鏊序云是內閣祕本手鈔以歸者王名若

十八日九卿集議運大同米十萬石往西安府自大同陸運六百三十里至裴家川口及湖灘入舟先是命郎中常住等往船隖造船至是戶部議陸運車價疏上事下九卿防議

特防起外轉禦史李時謙爲陜西督糧道參議仍令作速赴任

副將王國憲嘗爲臺灣參將言其地無橘柚荔支龍眼之屬如北地蒲桃蘋婆桃杏梨李之類皆無之有果曰番蒜五月熟大如蘋婆味甘香多津液樹大而葉圓又有果曰黃來【去聲】八月熟長可尺許味尢甘香其樹類蕉實生節間多竻竹如粵中多猿多野牛無虎豹

臺灣多畨民呼中國人曰唐人亦如荷蘭暹羅之謂唐人也婚嫁不以媒妁男女相悅以防榔相授受然後歸告父母女子塗發及靣臂皆以鹿油男女皆跣足市肆猶用永樂錢雲臺灣府無城別有城在其西南曰紅毛城鄭氏僭竊時宮殿在焉今設參將一員統兵三千駐之距臺灣二十里

臺灣多野牛千百爲羣欲取之先置木城四靣一靣爲門驅之急則皆入入卽扄閉而饑餓之然後徐施羈靮豢之芻豆與家牛無異矣

賜大學士伊柔阿洋扇一

禦筆楷書唐人朱慶餘詩雲林居向晚饒淸景惜去非闗戀酒杯石淨每因杉露滴地偏漸覺水禽來藥蔬秋後供僧盡竹杖吟中望月回紅葉閒飄籬落迥行人逺見艸堂開前亦用潄芳小璽後二小璽文曰正心誠意賜大學士阿蘭泰素扇一

禦筆楷書唐人方幹詩云東南雲路落斜行入樹穿村見赤城逺近常時皆藥气髙低無處不泉聲映巖日向牀頭沒濕燭雲從柱底生更有仙花與靈鳥恐君多半未知名吾邑耿太淑人徐氏長山人巡撫僉都禦史以貞孫長治知縣繼志女陜西參議耿公鳴世之配巡撫浙江僉都禦史庭栢之母也幼讀書工詩偶記數篇於此寄子中丞雲家內平安報爾知田園嵗入有餘資絲毫不用南中物好做淸官答聖時挽王烈婦畢孺人【先叔祖檢討配】云烈矣王門婦賢聲著帝京貞心同玉潔素質宛冰淸取義邱山重捐生一羽輕恩承明主詔千載播芳名偶成云時近淸明二月天嬌花粉竹正鮮妍秋千架上人如玉溪水堤邊栁似煙紫燕飛飛歸畫棟白鷗防防浴晴川年來景物還依舊不見人生再少年其篇什最多壬午亂後盡散佚矣

予舊爲潛江門人朱載震悔人題小竹山人王叔楚畫竹捲云茅齋靑壁防年成谿路無人略彴橫一夜春雷動崖谷四山風雨籜龍驚爾時但愛其畫之瀟灑亦不詳叔楚誰何也讀徐宗伯叔明海隅集有王山人墓銘乃知爲吳嘉定之羅溪人名翹字時羽一字叔楚幼嬉戲圖繪兼解唐人韻語已棄諸生爲山人詩宗孟郊山水宗米芾間出新意尢工艸虫與竹不甚靳惜其技有求輙應之酒酣濡筆無不滿意去人以其易購無致重賄者卽有得旋散斥之性骯髒不喜媕阿貴勢人以故名不出闤闠比老性益卞急有召而饗之饔者已布豆而主弗見也山人怒罵曰而將屍予耶覆豆而出隆慶壬申年六十八卒婁堅子柔敍其先友亦有叔楚名錢氏貶空同滄溟二李先生至矣吳人之師友二李者如徐廸功黃五嶽以及弇州皆絕之於吳且夷廸功於文璧唐寅之列比之明妃逺嫁一日閱馮時可元成集辯徐太室二羅集序云吳詩淸淺而靡弱不以二李劑之而何以詩哉元成吳人也其言如此天下後世其又可欺乎錢氏稱文徵仲詩近同年汪鈍翁注歸熙甫詩人之嗜好實有不可解者【按此條乃斥謙益以偏見論詩欺世故存之以著其妄】渾脫之義予向詳之皇華紀聞閱李中麓【開先】太僕塞上曲一首云黃河萬里障邊隅鹵年來謀計殊不用輕帆並短棹渾脫飛渡只須臾與朱秉噐中丞河上楮談所記略同李自注云脫音駝然後知渾脫舞渾脫帽皆當作平聲也

戶部尙書王隲工部尙書沙木哈自陜西賑濟回京奏賑過饑民三十萬共支過銀二十二萬兩有奇

上命內閣出問九卿以宋富弼知靑州活饑民至五十萬今朝廷殫力賑救止活得三十萬人其故何也對以史舉成數而言今則冊報實有此數耳

以太僕寺卿嚴曽榘爲通政使司通政使【通政使羅秉倫以艱歸】七月二十八日九卿百官送

駕於神武門外是日

駐驆昌平州溫泉

八月初五日調補兵部督捕右侍郎王士禎爲戶部右侍郎【戶部右侍郎徐誥武以疾卒於位】

欽天監疏請頒時憲歷於古諸國仍載諸國名於歷首事下部覆準行

以內閣學士兼禮部侍郎王國昌爲兵部督捕右侍郎以太常寺少卿李應廌爲內閣學士兼禮部侍郎李前左春坊掌坊庶子也【是時漢人內閣學士凡四人】

起前工部尙書翁叔元爲刑部尙書【刑部尙書陳廷敬以外艱歸】詔停今年秋決其矜疑者仍今具題減等發落

九月十三日百官迎

駕於東華門

九月二十一日未時

經筵經筵講官滿禮部尙書顧八代兵部尙書索諾和禮部左侍郎兼太常寺卿席爾達右侍郎多奇漢吏部尙書李天馥禮部尙書熊賜履兵部尙書杜臻工部尙書李振裕吏部右侍郎兼翰林學士彭孫遹戶部右侍郎王士禎翰林院掌院學士兼禮部侍郎張英侍內閣九卿

起居注給事中禦史侍班兵書索諾和杜臻講天地之道可一言而盡也一節禮侍席爾逹學士張英講尙書洪範貌曰恭五句講畢

賜宴太和門

十月初四日未刻戶部右侍郎王士禎接出

上諭諭戶部陜西西安等處地方連歲凶荒繼以瘟疫因而閭閻失業漸致流移朕軫視民艱焦勞宵旰自去歲冬月以來頻發帑金蠲免正賦挽運積谷轉運漕糧屢次特遣大臣察勘多方賑濟念國家所重惟在養民目今秦省𨿽薄有秋收但民間匱乏已極倘非格外加恩無以使積困盡蘇轉徙盡復陜撫所屬府州衛所康熙三十二年地丁銀米著通行免徴從前所有積欠未完錢糧亦著通行蠲豁務俾比屋同沾實恵小民咸慶更生用稱朕子愛元元撫育安全至意爾部卽遵諭行特諭

初五日

駕謁

孝陵內閣九卿跪送於東華門是日以吏部尙書李天馥爲武英殿大學士兼吏部尙書

十五日

駕入內閣九卿跪迎於東華門

以禮部尙書熊賜履爲吏部尙書以翰林院掌院學士兼禮部侍郎張英爲禮部尙書【前禮書也】仍兼掌翰林院詹事府事又兼

起居注日講乃特典也

工部左侍郎年遐齡攺兵部兼都察院右副都禦史巡撫湖北以左副都禦史徐潮爲工部右侍郎以通政使司通政使嚴曾榘爲都察院左副都禦史僉都禦史宮夢仁爲通政使左通政劉超凡爲左僉都禦史

命內閣大學士張玉書刑部尙書圖納視髙堰堤工吏部尙書熊賜履往鳯淮揚三府徐州會同督撫淸查開河築堤建造閘壩栽桞田畆應豁錢糧幷兩河歸故中河告成後淤成熟地應陞科田畆允總河尙書靳輔請也

以原任吏部右侍郎王封濴爲禮部右侍郎【禮部左侍郎王颺昌以病予告尋卒】

總督川陜尙書佛倫上籌秦十疏其第七疏言湖廣襄陽府有自襄江進小江口通陜西商州龍駒寨水路一道自襄陽府至小江口二百四十里襄江大船載運每船可八九十石至百石自小江口換小船至河南淅川縣荊子闗二百餘里每船可四五十石又於淅川縣換小船至陜西商南縣徐家店二百餘里河狹灘多每船可載七八石自徐家店至商州龍駒寨二百里此叚水路多灘險每船可載五六石至龍駒寨已上不通舟楫龍駒寨至西安府相距四百餘里中間有秦嶺藍闗七盤等則系嶺路有百里許臣惟小江口至龍駒寨𨿽系山河亦古來轉運河道但近代久不行運恐河道間有淤廢若此運道果能廣運楚米至龍駒寨積貯較之陸路挽運殊爲便易龍駒寨至省城不逺所積糧米自可隨時調度以備不虞奉

防命內閣學士徳珠往會同查勘

內閣奉

防問九卿詹事科道等故總河尙書靳輔居官如何對任事年久諳練河務

賜諡文襄

內閣傳奉

上諭諭戶部廣東竈丁竈地等項康熙二十二年額外加增銀一萬四千二百四十六兩零此項加增銀兩自今年起著免一半

禮部尙書張公惇復【英】言懷寕劉方伯尙志隆慶辛未進士也年六十有三子皆成立一日諸子置酒上壽方伯忽顧夫人慨然曰吾𨿽有子三人然無足繼書香者柰何夫人曰相公年未爲老且精力猶健何不置姬妾數人廣繼嗣乎方伯笑頷之夫人遂爲置簉方伯六十後復生九子一女若宰中崇禎戊辰進士狀元及第仕至春坊諭徳若宜丁丑進士官兵部職方員方郎若孫輝祖康熙庚午解元

攺都察院左都禦史於成龍爲兵部尙書總督河道【總河靳輔病卒】以總督漕運兵部右侍郎董訥爲左都禦史康修撰對山作武功志文古事核厥後秦中士大夫撰郡邑志率矜式之故陜西諸志多可觀戶部主事葉晟以縣知縣入爲郎遺嘉靖中劉禦史九經字豫吾所撰志凡八卷訓詞爾雅有對山之風武功志列璿璣廻文詩圖志列武侯八陣圖流馬法尢可玩【劉萬曆壬辰進士】唐權文公徳輿集五十卷【詩賦十卷文四十卷碑銘八卷議論二卷記二卷集序三卷贈送序四卷策問一卷書二卷疏表狀五卷祭文三卷】集賢殿大學士楊嗣復爲序序云別有制集五十卷湖南觀察使楊憑爲序今不在編次之內此集故友潁川劉考功公防【體仁】得之梁谿顧孝亷修逺【宸】家考功之子凡字元嘆寫以見寄者凡丙辰進士今知河南孟縣

竟陵胡褒手冩其父石莊先生讀書說四卷繹志十九卷相寄屬序其書亦申鑑中論論衡之流也石莊名承諾明孝亷博雅工詩尢長於五言古選褒太學生亦能詩有寄予八詩極佳予編感舊集取石莊五言頗多褒詩云未假新文充祕玩先將詩格入編題謂此也歐陽永叔致仕乞居潁終其身不歸廬陵前人議者一洪文敏二筆駁之尢詳略云歐公吉人其父崇公於其裏之瀧岡公自爲阡表而公中年乃欲居潁其思潁詩序云云逍遙於潁蓋無防時惜無一語及松楸之思崇公惟一子公生四子皆爲潁人瀧岡之上遂無復有子孫臨之是因一代貴顯而墳墓乃隔爲他壤予每讀之輒爲太息嗟乎此文不可作也此言𨿽起永叔於九原不知何以自解於不孝之罪

上幸紅螺山遣內大臣明珠賫

禦酒祭奠故大學士諡文肅範文程及其子福建總督諡忠貞範承謨

東武瑯邪臺上每晴明輒望見海外山林城郭髣髴有人物車馬往來馳驟之狀不知其何地也然月僅一二亦不恆見又城東盧山盧敖隱處有地市常有士人數輩飲山巓倐見對靣復有一峯形狀與盧山無二方共訝之頃之幻滅乃知其地市也李侍讀漁村云

二月初八日已刻

禦文華殿經筵經筵講官滿吏部尙書庫勒納禮部尙書顧八代兵部尙書索訥和吏部右侍郎傅臘塔禮部左侍郎兼太常寺卿席爾達右侍郎多奇漢吏部尙書兼掌翰林院詹事府事張英兵部尙書杜臻刑部尙書翁叔元工部尙書李振裕吏部右侍郎兼翰林院學士彭孫遹戶部右侍郎王士禎禮部右侍郎兼翰林院學士王封濴侍滿尙書庫勒納漢尙書張英講論語老者安之三句滿侍郎傅臘塔漢侍郎彭孫遹講周易咸卦天地感而萬物化生聖人感人心而天下和平二句講畢賜宴太和門

山西巡撫僉都禦史葉穆濟疏請旌表臨汾縣割股孝子賈從淮奉

防割股不準旌表久有定例葉某並不詳查具題請旌嚴飭行

居易錄卷十九﹤子部﹐雜家類﹐雜說之屬﹐居易錄﹥

欽定四庫全書

居易錄卷二十

刑部尙書王士禎撰

直巡撫副都禦史郭世隆疏言宣府向設鎭道復設十衛六防並各營弁分理錢糧驛務然防員限於佐貳營衛皆屬武弁予以臨民不特所用非其所長亦且政多扞格各衛旣無漕運屯田之責以武弁而膺民社之寄徵糧之責與官制終有未協宜裁六防七衛攺設一府八縣庶文武均有職守軍民知所適從下九卿會議如其所請奉

防允行以宣府爲宣化府倚郭爲宣化縣西城衛爲西寕縣萬全衛爲萬全縣懷安衛爲懷安縣蔚州衛爲蔚縣懷來衛爲懷來縣赤城堡爲赤城縣龍門衛爲龍門縣兵部軍政

上命內閣傳

防問九卿等各直省提鎭賢否眾首推甘肅提督孫思克湖廣提督徐治都頃之二提督與福建水師提督施瑯皆奉

溫防褒嘉思克加振武將軍

上知人之明必孚眾論如此

命皇長子往祭西嶽之神以陜西連嵗災荒故也以四月六日致祭仍

詔京官俱齋戒一日【禮部侍郎席爾逹兵部侍郎珠都納從】

萬壽節禮【臣】請

禦殿受朝賀奉

防云斷不可行是日內閣曁九卿翰詹坊局諸臣赴暢春苑進書畫祝

壽皆不納惟取古名人墨迹入

禦覽畢仍發出

門人陳庶常汝咸遺其鄕前軰王厚齋應麟文集冩本僅五卷明鄭眞千之所輯厚齋宋末大儒常言今之習舉業者茍沽名譽得則一切委棄於典章制度漫不加省非國家所望於通儒乃假館閣書盡讀之所著深寜居士集一百卷玉海二百卷通鑑地裏考一百卷困學紀聞小學紺珠六經天文編詩考等又六百九十餘卷今多傳於世其集顧寥寥如此

元任士林句章集十卷萬曆中鄞人孫能傳鈔館閣藏本至正四年浙江行中書省舊刻也卷首有趙松雪撰志銘王厚齋序士林字叔實與戴表元帥初齊名所作謝翺吳思齊二傳最傳程篁墩宋逸民錄載之他文或未稱是

倪雲林淸閟閣集荊溪蹇朝陽所輯其八世孫珵重刻而以世系冠編首則其裔孫某所爲閱之噴飯按譜一世爲漢禦史大夫寛三世曰皓注官樞宻院使鄭國公四世曰朋官監察禦史拜中書令六世曰嗣祖官四鎭節度使八世曰承贊官參知政事不知唐宋官名何以兩漢已有之至二十二世曰思注乾道進士蓋文節公也按文節六子祖仁祖義等而祖義祖常最賢譜乃云二子魤鮴尢爲不經且文節已爲南宋人而譜在三十二世濤始入宋三十四世允淸慶曆四年應舉官至樞宻使時代前後舛謬顚倒尢可駭笑似是一不識字人妄爲杜撰而公然刻寘集首異哉雲林二百年後乃有此辱東阿縣魚山陳思王墓道有隋碑書法雜用篆八分甚古今略具可辧識者載於此王諱植字子建沛國譙人也洪源與九泉競深崇【闕】

比峻自植輿【闕】

昌興焉其後建國開基【闕】周室顯霸業於東邾彰茅封於譙邑瓊根寶葉蒔芳蘭以莫朽軒冕相傳襲縉紳而不絕此乃備頒典冊聊可梗槪而言矣逮丞相參乃成王室道勲隆重位登上宰受國平陽自玆厥後鳴鸞佩玉飛蓋交暎祖嵩漢司太尉公執掌三事從容論道美著阿衡之任不亦宜乎父操魏太祖武皇帝資神龍虎剖判郁以開基名頒防牒謠敞眞人火運告終土徳承歷援據圖錄享有天下驟攺質文馳遷正朔英雄之气蓋有餘矣昆丕魏髙祖文皇帝紹卽四海光澤五都負扆明堂朝宗萬國允文允武庶績咸熙正踐升平時稱寕晏致黃龍表瑞驗兆漳濵玉虎金雞恆綸宇宙王乃【闕】內通理慍淑唅英防哲稟於自然博湣由於天縱佩金華以邁四气抱玉操以忽風霜綴贍藻於孩年攝酋什於孺嵗尋聲制賦應詔題詩詞采昭灼子云遙慙於吐鳯文華理富仲舒逺愧於懷龍又能誦萬卷於三冬觀千言於一見才比山藪思並江湖淸辭菀菀若藂荀之蔚鄧林綠藻妍妍如河英之照巨海武庫太官之譽握促之器者也但祿由徳賞頻享皇爵建安十六年封平原侯十九年攺封臨淄侯都不以貴任爲懷直置淸雅自得常閒步文籍偃仰琴書朝覽百篇夕存吐握使髙據擅名之士侍宴於西園振藻獨步之才陪遊於東閣黃初二年姦臣謗奏遂貶爵爲安卿侯三年晉立爲王詣京師面陳濫謗之罪詔令復國自以懷正信而見疑抱利器而無用每懷怨慨頻啟頻奏四月攺封東阿王五年以陳前四縣封後封爲陳王以讒言數搆姦臣內興十一年裏頻頻徙都汲汲無歡遂發憤而薨時年三十有一卽營墓魚山傍羊茂臺平生遊陟有終焉之所旣而年代夐逺兆塋崩淪茂響英聲逺而不絕至十一世孫曹永洛等去朝皇建二年前尊孝皇帝恢古典敬立二王崇奉三恪永洛等於時膺符表貢面陳照皇親詶聖詔比經窮討皆存實錄敇報允興復靈廟饋嗣蒸嘗四時防謁使恭恭嗣子得展衷誠之願防防孝孫長畢昊天之慕遂雕鏤眞容鐫金寫狀庶使【闕】相度永劫而不泯七

步文宗傳芳猷於萬葉者也其詞【闕】

粵維王磐石斯固締緒攸長波連溟渤枝帶扶桑分珪作瑞建國開疆蕙樓菌閣逺邁靈光【其一】器調髙奇風革梳朗談人刮舌靈虵曜掌東閣晨開西園夜賞松華桂茂玉潤金響【其二】聲馳天下道冠生民才驚曠古徳重千鈞混混不濁磨而不燐如何一旦萎我哲人【其三】山舟易失日車難駐一謝人間長遵埏路風哀松栢墳穿狐兔何世何年還成七步【其四】乃考惟昆廓定洪基受圖應歷運合紫防一辭皇闕永背象【闕】聲隨日轉響逐雲飛【其五】大隋開皇十三年嵗次皇【闕】之吉此碑文不極工考歐集古錄趙金石錄及近代金薤琳瑯石墨鐫華金石志俱不及載

嚴柱峯副憲【曾榘】家有金剛子念珠一串凡百四十顆色如水晶大司農馬齊公出所藏僅十顆較大尢有光采云顆直百金也又示柴窯椀一碧色形制甚古流光四射非哥定宣成諸窯比亦尢物按格古要論云金剛子出安南六楞徧身花紋作數珠冬月不冷有龍眼大者榛子桐子大者愈小愈精須花紋深細

門人歙縣江闓赴解州守予以呂文簡公涇野所創解梁書院及公祠堂屬修葺蓋文簡曾由翰林謫判此州也又同年子孟鏐子美知封丘縣有書來予答以唐髙常侍忠公逹夫常尉此縣往者給事中同年嶽鎭九【峯秀】知縣事爲建専祠請於上官春秋祀之當時加修葺俾勿廢墜名世先賢爼豆不衰所闗人心風俗亷頑立懦者不小今之才有司或笑爲迂濶不急之務然古之循良未有不加意於此者不知子美能用吾言否耳春秋屬辭十五卷新安趙汸子常撰其義例有八一曰存策書之大體二曰假筆削以行權三曰變文以示義四曰辧名實之際五曰謹華戎之辧六曰特筆以正名七曰因日月以明類八曰辭從主人宋文憲公濓序之吳仲圭晴江列岫圖一卷自題至正辛夘秋日梅道人寫有仲圭小印文休承弇州山人二印鄧文原題詩雲長江亭亭桑落洲靑山獨傲蘋花秋邊聲已逐鼔鼙盡水气欲挾漁榔浮謫仙騎鯨五栁老眞景變滅隨沙鷗空餘秦箏與羌管斷續不說琵琶愁梅花庵中解蒼佩宴作得意毫端收空靑防云碧痕濕方諸取月寒光流江上老翁在何許似覺頷首相遲畱佳峯稜稜鐵鉤鎖千樹防防同浮漚要知翰墨灑淸气俗子政爾勞雕鎪山空無人息機事靑眼不與王公酬揮毫汗漫凜太古疑跨獨鶴遊磯頭人在江湖貴適意底用絕俗藏林丘披圖覽捲重太息天際杳靄疑歸舟又跋云蒲城孫世美編修與予同舟南下出嘉遁翁所藏梅道人晴江列岫捲相示筆意髙古墨气淋漓不在董巨之下因作長句題之不能贊其八法之工也文原識下有巴西鄧氏善之印末有資善大夫南京吏部尙書魏驥仲房跋書法亦工

海天旭日圖一卷後有趙松雪書海賦前有唐李將軍海天旭日圖妙筆十一字書法極工有太原王達翰林學士李天祥天水趙鼒圭齋歐陽元題字又虞集八分書後云小李將軍筆絕無僅有得趙文敏公書海賦匹之可稱合璧楊文敏公跋云臣榮備職內閣恭逢聖治休明禮樂隆盛澣沐之暇皇上禦延英閣特召臣等出內庫書畫縱觀首得趙孟頫豳風圖禦制長篇題之是日近侍翰苑諸臣俱有須賚臣榮恩特賜玆捲海天旭日圖實爲非常慶幸永作傳家之寶宣徳七年壬子七月大學士臣楊榮防沐謹志

溪山漁釣一軸趙松雪畫故相國眞定梁公家物也松雪自題詩云桑薴未成鴻漸隠丹靑聊作虎頭癡久知圖畫非兒戲到處雲山是我師溪上先人之敝廬南山秀色照庭除何時共買扁舟去防釣寒江縮項魚晉齋識見超卓久與僕客京師情因洽甚今晉翁先得歸鄕將與靑山爲主賔漁釣以自適僕情爲之慙於其行畫此以寄意且爲後會之故事云

老子靑牛圖亦松雪作自題至大四年三月

新都秀運集二卷嘉靖間歙人王寅仲房所輯歙令門人靳治荊熊封重刻之意仿唐人中興間气集惜成家者寥寥又雜出商賈之流無足觀者靳又嘗刻黃太衝宗羲棃洲集金陵鄭谷口簠頃寄其石柱防梅詩卷十絕句熊封又介予友曹員外升六【貞吉】寄其詩數百篇請予論次風流好事如此非俗吏也今遷知固原州說苑宋桓公愛公子目夷太子玆父請於公曰請使目夷立臣爲之相兄以佐之相兄二字甚奇

內閣傳

諭翰詹衙門自讀講已下各錄詩賦進呈

禦覽

潙山問仰山作麼生是無異名底道理仰曰瓶盤釵釧劵盂盆此句似栢梁詩體

胡釘鉸參寶壽沼禪師師問曰還釘得虛空否後參趙州舉前話州曰秖這一縫尙不柰何胡於此有省州曰且釘這一縫釘鉸能詩又載禪林公案

象耳袁覺禪師嘗云東坡云我持此石歸袖中有東海山谷云恵崇煙雨蘆雁坐我瀟湘洞庭欲喚扁舟歸去傍人云是丹靑此禪髓也予謂不惟坡谷唐人如王摩詰孟浩然劉眘虛常建王昌齡諸人之詩皆可語禪白楊順禪師偈落林黃葉水流去出谷白雲風捲回作文字觀亦是妙句

龍門世奇首座洞臻奧佛眼禪師命分座師辭曰此非細事願生生居學地而自煆煉此語可愧後之上堂領眾者多矣卽吾儒佩爲箴砭亦何慮徳不進業不修乎

宋兩張子野皆名先一與歐陽文忠友爲孝章皇后戚裏之姻官止知亳州鹿邑縣寶元二年年四十八卒文忠志其墓云好學自力善筆札一與蘓文忠公爲友公集中云昔自杭移髙宻陳令舉張子野皆從至松江夜半月出置酒垂虹亭上子野年八十五以歌詞聞天下作定風波令李公擇守吳興東坡過之會於碧瀾堂子野作六客詞坡詩所謂詩人老去鶯鶯在公子歸來燕燕忙詞家所謂張三影者是也官至都官郎中死吳興弁山有集一百卷今有張釣魚灣見掌故集胡應麟筆叢云兩張先皆字子野俱第進士其能詩壽考悉同一博州人號張三影者是也一吳興人胡欲考正而荒陋如此新安商某者萬曆壬午行賈江西過九江有舟被盜劫舟中人羣裸號泣問之七人皆孝亷上公車者商賙之衣食贈之資斧泣謝而去明年七人中登進士者六其一則莆田方萬策也又數年方分巡嘉湖一日防於屠衝陽副使家是時商以折閱不得已自鬻於屠方於眾僕中遙識之問曰爾新安商某姓曾遊江西乎對曰然曰猶憶八年前在江州遇舟爲盜劫者活若干人內有公車舉人七人賙給行李事乎商已忘前事良久乃對曰有之方亟出席長跪曰吾恩兄也相訪已數年不可得乃在是乎一座爲之驚嘆方卽告於屠攜往署中畱數月贈之千金又報同難者各致問遺商遂更爲富人歸新安矣明嘉靖四十一年太湖中有二龍一黃一白合股而行一靑龍隨之由海鹽硤石東南入海四十二年海鹽午潮有海馬萬數其一大如樓房沿塘羣行二十餘里入海聲如雷霆萬曆元年又有海鳥其大如舟翅如車輪自海南飛至翹首掉尾於波濤之上聲如風雨海水皆沸予少喜觀顏從喬僧世說未詳從喬出處觀皖志隠逸傳乃得其槪從喬字若齡懷寧人京兆素子也性恬曠喜讀書尢耽釋典愛豹嶺林泉之勝遂卜居終身焉嘗作隠士詩以見志有集名種秫同時有倪爾嘲方應賔二人者同隠冶塘山中與從喬爲世外交倪贈詩云石門湖水隔溪碧豹嶺山月當牕明與君一別忽秋晏短髮朝來白數莖皆明季髙士也

阮濬字季子懷寕人築艸堂於龍山冬夏惟披一衲因以自號性嗜酒工畫時攜襆被酒罏畫具命一僮肩之遊散山水間遇勝處輒流連忘返謂其友劉鴻儀曰死卽我艸堂之側磨片石題曰酒人阮一衲之墓未防卒劉及同志之如約顏所居曰一衲庵每嵗晏劉必攜酒澆其墓有詩弔之曰酹君君豈知去去復回顧一片紙錢灰飛上梅花樹濬詩多寒痩畫格淸絕入本朝乃卒亦髙士云崇禎十一年桐城縣郎氏婦人產二物一類西域胡一類象十二年汪氏婦人產一猿先是七年太湖縣雨黑黍民沈萬勲者取種之越嵗成樹髙二尺葉如枸杞終冬不枮但不花不實耳

國朝順治十五年望江又雨黑黍

嘉靖中石埭諸生章仁者通幻術與其黨謀不軌官軍圍之仁騰上樹杪就執之惟絳衣在焉仁已遁去後池郡李禎祥爲瓊州通判其僕渡海遇風漂至交趾引見其國相卽仁也詢桑梓事甚悉遣人防送歸瓊州汪夢栢貴池人崇禎中丞蜀之長壽縣以禦賊死妻亦死僅遺一幼女來姐僕餘生夫婦借居太學生周維魯家夢栢有甥吳云者其長女之子也欲妻來姐來姐叱之曰我爾姨母也何得作此無禮云慙且恚乃私許周爲側室謀旣成其父客徐鏡水者知之急聞來姐先是來姐𦇤褓中已受靑陽老田吳氏之聘壻名國璋乃誓死剪髮付徐持告縣吳與周皆獲罪會長壽舊典史某者饒州人與夢栢爲僚友感其義迎來姐於家育爲己女歸饒而令餘生迎國璋於靑陽合成禮久之乃同歸池州此一事也夢栢之烈女之節典史幕客之義三美具焉皆足書也

邢狗兒當塗布政使邢公珣之僕也珣守贑從王文成平宸濠之亂每履行陣狗兒以身翼之用雙刀直前搏戰所向披靡公卒狗兒混迹市廛一日公夫人及諸子欲觀其能狗兒不可彊之曰刀神物也不可防必欲試之須營一空室固其扄鐍空而窺之愼勿以身近也如其言頃之室中火光迸發如電影激射久之雪雹彌空狂飇驟集杳不見人狗兒疾呼曰速擲雄鷄來比雞入得血乃止蓋古劍俠之流云

方授字子畱桐城人明末諸生工詩有鴻毛軒冕之意甲申聞李寇之變遂焚筆硯時同裏世族多疾足以赴功名其父彊之不可則撻之授逃之四明山中結茅而棲采橡栗而食間爲詩得數百篇流傳人間時人以爲眞隠

侯珦亦桐城諸生博洽工文嘗衍蘓氏織錦廻文凡三言四言五六七言斜直方圓周旋出入得詩八百首又善投壺著壺譜奏矢一百四十法其友請試之置酒張壺按譜投之縱橫進退飛躍疾徐各臻其妙連日繼夜譜法才盡其神解如此

國子監祭酒鄂拜吳苑等題爲恭進

禦制碑文以昭熙朝盛典事康熙二十八年閏三月準翰林院移會內稱顏曾思孟贊詞已

禦制發出相應將四子贊詞並

孔子贊詞一並交與國子監勒石摹搨轉送禮部頒發各直省等因到監【臣】衙門隨於本年四月內有恭請禦書勒石等事一疏奉

防這贊字著翰林院書寫頒發欽此隨經翰林院書寫發到工部相地諏吉庀材鳩工建立碑亭礲石鐫刻今年三月工程告竣【臣】等將

禦制碑文二道敬摹搨本裝潢成軸恭呈

睿覽伏惟

皇上徳本生知聖由天縱

王言典重親觀徳於橋門

帝學髙深振淵源於洙泗羮墻可晤備論贊於先師華衮爲榮兼頌揚乎四配彩亭聳峙兩楹之爼豆增輝麗石穹窿數仞之宮墻益峻洵斯文之隆遇爲千秋之鉅典也伏乞

皇上敇下禮部頒行直各省斯正學昌明天下之觀瞻允愜且譽髦蔚起諸生之誦法彌殷矣

禮部議得衍聖公孔毓圻疏稱

皇上鑑闕裏廟貌隳敝特發內帑遣官監督修理我皇上之曠典隆恩有逾前代而廟貌之輝煌壯麗度越曩時典旣尊崇禮宜隆重特敢題請照例遣祭等語查明朝實錄治十七年

聖廟落成遣閣臣李東陽前往致祭我

皇上稽古右文崇儒重道治統立帝王之極心傳接洙泗之宗聖域鳩工特重專員之選良材庀具爰頒內府之金廟貌攺觀幾筵增麗規制倍隆於往昔楷模永著於來玆今當落成之時應遣大臣告祭恭

命下之日其應行典禮再議具奏

碧玉露漿方於中秋前後用無五棓新靑布一二疋扯作十餘段每段四五尺五更時於百艸頭上【稻苖上佳】先用細竹一根掠去艸上蛛网乃用靑布系長竹上如旂樣展取艸露水絞在桶中展濕卽絞視靑布色淡則另換新布陽光一見則不展所取露水用磁罐洗淨盛貯澄數日自淸晚間用男乳一酒杯【兩半】白蜂蜜一酒盞人參湯一酒杯多少同乳【人參須四五分】總入一宮碗內將露水一飯碗攙入宮碗共得七八分和勻以綿紙封口用碟蓋好次日五更燒開水二大碗將宮碗內露隔湯熱睡醒時緩緩溫服之藍所以殺虫露去諸經之火參補气乳補血蜜潤肺治一切虛損勞癥有奇效

靑州響水澗南有廣福寺寺有元魏武定二年齊郡太守劉明世造石像記隋文帝建舍利塔碑按趙徳甫金石錄目錄有東魏劉起貴造像記東魏逢元彥造像記皆在武定二年獨此碑近在靑州不知何以不錄隋碑乃孟弼書安邱張貞杞園云此碑𨿽佞佛祝釐之詞文頗雅馴字穠勁饒古意非篆非眞八分也集古金石二錄及近世金薤琳瑯石墨鐫華諸書俱未收恐遂湮沒故著之

朝中馳道自諸王已下無敢騎行者惟祭祀進呈祝版出天安門則太常卿騎從由馳道中行

寶泉局大使胡隆大嵩衛人其弟楨少習儒業妻於氏以康熙壬申病卒已殮未蓋棺而蘇家人驚喜妻起坐張目周視久之曰非我家也何爲至此家人環聽且駭問之則操粵音曰我張氏東粵人也嫁濟南王家昨病臥牀簀間夢至一官府有王者閱文書云張氏未合至此可送還卽有二卒引出四望幽暗惟中間有路如白晝然數聞暗中有絲竹聲意欲佇聽之卒曰可速行彼輪廻六道不可往惟此路可達人間耳送至此二卒遂不見今此何地吾夫家眷屬皆安在眾語之故泣涕求還眾不可曰若魂魄𨿽異形體則於氏也豈得歸他人家力勸與楨重合數日始從張氏知書通制舉業每楨作文輒就之評隲楨應童子試歸閱其文輒不許曰君宜攺名梅卽售如其言再試乃許之曰君必得雋矣名且在第二已而果然王人嶽【隲】大司農述之甚悉云予昔與故友葉文敏【方藹】論牛李君子小人之辧語見前卷適讀崔鶠徳符論楊嗣復備言小人常勝君子常不勝其大端有十二而終之曰君子小人之不敵亦明矣此鄭覃陳夷行所以罷黜李徳裕所以謫死窮荒李逢吉宗閔楊嗣復輩所以卒於翔徉而得志豈足怪哉昆山王志堅弱生跋曰李贊皇之相業唐季無兩弇州以比裴晉公而稍昂之其論當矣至其爲人論者猶或不滿以爲不能釋憾解仇亦不盡然也仇士良以武宗之立非宰相意勸帝誅楊嗣復李玨戶書杜悰見徳裕救之三人者皆牛黨也使以私怨行之立虀粉耳乃與同列上奏至於伏地不起楊李得全僧孺二李能之乎二李之惡極矣貶之未可謂私白敏中令狐綯皆二李黨贊皇引用不疑而卒受其禍憾自不釋仇自不解耳非贊皇之過也晁無咎詠贊皇云當年伏地全楊李公亦何知愛惡間云云亦同此意弱生著史商詳載此議觀三公之論則知蘓黃門牛李論之誖而予前說之非臆矣恨不能起亡友於地下而質之也

予讀唐庚集嘗薄其爲人其說亦著之前卷王弱生曰唐子西議論文章皆蘓氏緒論顧以黨禁方嚴而子西又附張商英以進其著作多不及蘓氏止題巢元修傳及之大致譏貶上蔡司空書論當世文學之士止言尹師魯王深甫其趨時也如此然亦何救於貶謫哉此論亦與予言若合符節所謂三代直道也

予嘗薄張浚之爲人有題其墨迹一詩並載江盈科進之詩於前卷頃又見王弱生讀宋史張浚傳二絕句云一立彤墀喙便長有時鮑老也當塲富平未起符離又可悔彈文到李綱十萬良家等蠛蠓符離一夕水流紅魏公心法由來異鼻息如雷學寇公此詩尢先得我心之同然者

戶部同官【予以康熙三十一年八月兵部督捕侍郎調戶部侍】

戶部尙書王公隲【順治乙未進士同年山東福山人】

戶部左侍郎蔣公宏道【順治己亥進士山西臨汾人官至左都禦史】

夜暗歸云繞柁牙一首乃宋姜防堯章詩見白石集列朝詩収之作張如蘭詩誤矣

楊夢山先生【巍明吏書】五言古詩淸眞簡逺陶韋嫡也五律尢髙雅沈澹予甞選評其集刻之別本所取非其至者而又云李中麓諸人咸推之楊李詩格相去霄壤顧反引李以爲楊重耶大扺持此論者意在庀史詩之去取殊艸艸不足爲典要讀者當分別觀之勿爲盛名所怵乃善耳

平臺在太液池西隄園東北中有團頂小殿本武宗所築閱射之地又後左門左翼室亦曰平臺今

上曽召見內閣於內賜詩右馬文簡公汝驤西苑詩云然後左門平臺自康熈初爲內閣直房今內閣仍移午門之內內三院毎九卿五鼔奏事皆於平臺

駕出禦乾淸門乃入【以今揆之當是中左門耳】

五月士禎

恩授階通議大夫祖考布政府君考祭酒府君俱贈通議大夫經筵講官戶部右侍郎祖妣成氏張氏妣孫氏【俱贈恭人】妻張氏【前贈恭人】今俱贈淑人先祖年及大耋教諸孫相繼成進士先考妣教諸子𨿽稍寛假然以布政公之故督課殊切廽憶庭訓四十年矣至是乃稍食其報感激

國恩不禁然吾子孫輩當知之

居易錄卷二十

欽定四庫全書

居易錄卷二十一

刑部尙書王士禎撰

謝鎭西妾阿妃有國色甚善吹笛謝亡阿妃誓不嫁比中郎將郤曇以計得之阿妃終身不與曇言此與息夫人極相似王右丞息嬀怨云防花滿眼淚不共楚王言意尙含蓄吾鄕孫文定公沚亭【廷銓】詠息夫人詩云無言空有恨兒女粲成行讀之輒失笑以贈阿妃不知當作何對也

錢氏力攻空同其稍能與空同異者則亟進之至云空同就醫京口吳中人士皆絕弗與通又言髙郵王磐口占詠老人燈詩面譏空同尢非事實當時空同文章气節震動天下王磐何人敢爾無禮且空同劾壽寧侯劾劉瑾名榜朝堂號爲黨魁卽不以詩名世已仰之如泰山北斗乃絕弗與通如避豺虎蝮蛇然何爲者耶錢氏尊一學張禹孔光之西涯彊擬東坡貶一能爲汲黯之空同曲加文致以此修史其顚倒是非必矣【按此亦斥謙益語故存之】初三日皇長子奉

命告祭

孝陵以

聖躬初豫也【禮部尙書顧八代從】

前監察禦史陸隴其卒隴其字稼書浙江平湖人康熙庚戌進士隴其以禦史罷歸潛心理學授徒常熟逼歲除乃返扺家頃之卒年六十三壬申冬十二月二十八日也

姜南鹽車道聽云國初庶吉士或在中書省或在文華堂後乃攺置翰林梁用之作徐孟昭傳云孟昭登洪武乙丑進士第行浙江道監察禦史入爲禮科庶吉士日記事侍上左右然則洪武中六科亦有庶吉士矣宋程卓使金錄云十八日早頓欒城縣蘇黃門轍墓尙存縣治之側按潁濵自嶺外歸老許州郟縣小峩眉與長公同兆域欒城安得有墓按歐陽公銘老泉墓云蘇顯唐世實欒城人以宦畱眉蕃蕃子孫潁濵文集號欒城示不忘本也

初九日

命宗室公福善內大臣舅舅佟國維內大臣明珠吏部尙書庫勒納以

上體初豫告祭

天

地

宗廟社稷

予生平喜竹所居輒種之順治庚子辛丑間任揚州府推官於讞事防前後皆種竹爰書之暇輒嘯詠其下防後故有小亭可置牀幾倦卽偃息其中自賦一詞題壁上偶未編入衍波詞今錄於左云手種墻南千个竹春雨瀟瀟拔地參天緑斫取杉皮新防屋直須傲煞篔簹谷解道難醫惟有俗試問旁人無竹何如肉未必禪心超忍辱且從玉版參尊宿存之亦可追想少年髙邁之气不爲卑冗縛束如此

庚午嵗聞周石公【之麟】僉都述鄒魯害禦史何贍贍子兢報父讎事遂筆之第二卷

中適讀杭人姜南明叔蓉塘詩話乃知贍亦小人耳姜云治初浙江巡按禦史暢亨劾鎭守太監張慶不法事慶亦誣亨以他事具奏艸則出於致仕禦史蕭山何贍舜賔之手也後何卒爲知縣鄒魯殛死人皆寃之而不知其得罪名教不足惜也故知人論世不可艸艸

四川提督總兵官吳英說昔得祕方治撲打跌損傷極效𨿽重傷瀕死但一絲未絕灌下立蘇往在福建爲副將時軍中有二弁相鬭皆重傷其一則死矣吳聞馳往視之惟心頭气尙微暖亟命以藥灌入覺胸間喀喀有聲不移時張目索食翌日遂能起行自後屢著神效云其方以十一月采野菊花連枝葉陰漧用時每野菊花一兩加童便無灰好酒各一碗同煎熱服

又一方未退胎毛小雞一隻和骨生如泥作餅入五加皮傅傷處接骨如神

宋古文始於栁開穆修鄭條三人栁穆今有集人多知之條蘓州人天聖八年王拱辰榜第三甲進士咸平三年陳堯咨榜進士爲之子也兄修景祐三年王整榜進士及第見姑蘓科第表

宋鄭虎臣殺賈似道者吳人也其家居第甚盛號鄭半州四時飲饌各有品目自著集珍日用一卷元夕閏燈實錄一卷亦見姑蘓志

李侍郎厚庵【光地】言聞兵部尙書索諾和公說用未熟靑黃色大柿一枚好酒煎至九沸去酒取柿食之治失血癥神效

張寶庵【璽】妺壻知新野縣寄李文逹公賢古穰文集寫本三十卷天順日錄古穰雜錄皆在集中予按篁墩集云古穰集三十卷走所編者梓行已久公子尙寶卿士欽弟錦衣千戶士敬搜其家藏與得之四方者復畀走詮次爲續集定爲二十卷如右此蓋前集也篁墩撰公行狀又云有和陶詩二卷和杜詩一卷讀易記讀詩記各一卷南陽李氏族譜若干捲體驗錄一卷今本皆無之大抵公之得君與李文饒相似才略相業亦略相當然公遇石亨曹吉祥而不死以功名終文饒晚遭貶竄竟死太牢之黨則命也

鐘退谷惺論髙岑云唐人如沈宋王孟李杜錢劉𨿽兩人並稱皆有不能彊同處惟髙岑心手如出一人此語謬矣所舉數家惟李杜門庭判然其他皆不甚相逺推而至於元白張王溫李皮陸之流莫不皆然獨髙岑迥不相似五言古則髙古朴岑靈秀七言古則髙雄渾多正調岑奇峭多變調彊同之不已疎乎

近日金陵有刻唐詩十集者謂爲予所訂或作序假爲予言云予奉此爲金科玉律年來於此道稍有會者得力於是書良多雲云不勝駭異及訪是集閱之乃標華亭唐汝詢仲言名大防在通髙漫士李滄溟鐘退谷三選之郵而以汝詢詩解附之彊分甲乙丙丁等目淺陋割裂可一笑也門人盛侍禦珍示方爲予較刻唐詩十種選集集名適同慮其亂眞且悞後學當寄書使正之

唐五言詩開元天寶間大匠同時並出王右丞而下如孟浩然王昌齡岑參常建劉眘虛李頎綦母潛祖詠盧象陶翰之數公者皆與摩詰相頡頏獨儲光羲詩多龍虎鉛汞之气田園樵牧諸篇又迂闊不切事情而古今稱儲王何也髙適質朴不免笨伯杜甫沈鬱多出變調李白韋應物超然復古然李詩有古調有唐調要須分別觀之

盛唐諸公五言之妙多本阮籍郭璞陶潛謝靈運謝朓江淹何遜邊塞之作則出鮑照吳筠也唐人於六朝率攬其菁華汰其蕪蔓可爲學古者之法

七言古詩諸公一調惟杜甫橫絕古今同時大匠無敢抗行李白岑參二家別出機杼語羞雷同亦稱奇特

杜常北宋人其過華淸宮詩云行盡江南數十程曉風殘月入華淸朝元閣上西風急都入長楊作雨聲今唐詩多誤收之又荊叔漢闕山河在一首不知何代人僅見石刻今亦收入唐詩

六月大雷震電右安門萬壽宮側雷擊一人震死者三人皆屠戶耳

吾鄕沂州有土瑪瑙紅多細潤者佳胡桃紋者最貴亦有大雲頭花及纒絲者次之紅白麤花者又次之大者至五六尺性堅用砂鋸開板嵌桌面胡牀屏風之類又名錦犀瑪瑙右見格古要論雲林石譜云峽州宜都縣有瑪瑙石紋理旋繞如絲間有人物鳥獸雲气之形泗州盱眙縣寶積山與招信縣皆產瑪瑙石宣和間招信令獲一石大如升其質甚白中有黃龍屈盤之狀貢入內府又云黃龍府山中產栢子瑪瑙石色瑩白上生栢枝或靑或黃白亨使北北主遺一石大如桃上有鸜鵒如豆許棲栢枝上頗奇宻州安丘縣瑪瑙石產土中水際色瑩白紋如刷絲盤繞石面成諸佛像汝州瑪瑙石色多靑白粉紅瑩徹有紋理如刷絲右皆石之似瑪瑙者然漿水瑪瑙淡紅者內有花紋如栢枝亦謂之栢枝瑪瑙瑪瑙出北方及南蕃西蕃非石非玉堅而且脆有人物鳥獸形者最貴有錦紅合子截子纒絲等名次淡水紅者曰漿水紫紅者曰醬斑有海蜇色者兔面花者皆見要論

王文恪鏊姑蘓志方技載席謙善棊下引杜詩云席謙不見近彈棊是亦譌彈棊爲奕也何怪今人沿襲之謬

莊子漁父篇所謂四患者好經大事變更易常謂之叨專知善事侵人自用謂之貪見過不更聞諫愈甚謂之狠人同於已則可不同於己𨿽善不善謂之矜右數語王安石贊也予以爲更勝老泉辯姦論

睢州田蘭芳梁紫寄予所著文集梁紫與商邱劉榛山蔚同裏同起侯方域朝宗之後爲古文有聲梁宋間今劉死田老於諸生皆宋牧仲中丞友也

宋牧仲撫江西一夜夢予屬賦瀟湘雁立成五言覺而憶之不遺一字詩云岸濶水無際月明春雁翔徘徊念儔侶淸影落瀟湘時康熙壬申四月十九日也

李焞字振雅長垣人萬曆甲辰進士好道術蓄一不灰木火鑪鑪中香煙自起則呂仙降其室與寤言中夜惟一小僮聞之餘人不聞也官靑州知府府署後有園前守遊者輒病恆扃鐍之焞入園周視曰無他異惟荷池中瘞萬金此爲祟耳其二子請發之焞曰金鐫柴寅賔名字吾何可妄取乃復扃其門加封識焉柴寅賔者亦長垣人時方成進士知某縣也一日坐公堂忽對城南雲門山咄咄久之呼兩前曰南山某處有兩狼厄一擔夫亟往救緩無及矣馳往至南門外過一伎館索茶焞坐堂上忽發怒曰吾戒諭嚴切乃淹畱伎館耶卽遣急足偵之果在爲述守言乃大驚急同至南山下則一擔夫與兩狼相持力盡防斃矣遂協力殪一狼擔夫得脫其神異往往類此在郡無疾一日忽召二子曰呂仙召我我將逝矣遂卒年甫五十二後十餘年柴寅賔果守靑州發池獲藏金萬富甲邑中柴歿其子不能守竟敗落李族孫丙辰進士聘說

六月二十五日滿漢大學士滿尙書都禦史漢禮部尙書張英

賜遊暢春苑泛舟

賜肴饌旣而

賜大學士王熙以

禦書長春宮頌及滿尙書人

禦書扇一先數日張

賜扇

禦書唐詩忽見寒梅樹花開漢水濵不知春色早疑是防珠人其背面畫梅一枝左都禦史沙海得登登山路行將盡一首

諸公言在

暢春苑見外國所貢玻瓈瓶二一貯水去其蓋覆卽有煙自水中出夜有火焰一水中貯小木一段鉤出別以木拭之可以取火士禎按拾遺記西海有泘王山山下有穴穴中有水其色如火波濤灌蕩其光不滅晝則通朧不明夜則照曜穴外是謂陰火木華海賦所云陰火潛然是也太平寰宇記曰不灰木俗多爲鋌子燒之成炭而不灰出膠州其葉如蒲齊地記曰盧水側有勝火木方俗音曰檉子卽東方朔神異經不灰【一作燼】之木也又徐無山有不灰之木色黑似炭而無葉有赤石磨之則火發以然不灰之木可以終日郎瑛自言得不灰之木須石腦油塗之始然右見升庵新語及方氏通雅又關尹子曰兩木摩火生麥粉不拘多少用陳醋熬膏貼無名腫毒神效【寧都令李聘說】李中麓太常云如楊慈湖之易林之奇之書詩則王氏總聞春秋則木訥經筌及魏湜之禮記集說多有髙出朱注之上者此外能發明經防者抑又不止四五十家宋刻已古鈔冊漸訛再過百年俱失傳矣必須題請之後有京板以及各書坊有鏤板始可徧行天下不然則以拘拘背朱爲嫌而經術不幸不減秦火矣又有與霍渭厓書云解詩者無論漢唐宋儒如王氏總聞歐陽本義李黃集解錢氏詩說嚴粲詩輯呂東萊讀詩記有髙出朱上者有互相發明者古人於詩之山水制度魚虫艸木詳爲之釋而意則欲得之言外故夫虛心活法斷章取義者讀詩之大約也譬諸聞人之言而又轉述於人巳不能無訛乃又彊定一主意是豈逆志之道哉詩之柄者詩之病也不小序而詩柄焉此世儒之拘見也中麓邃於經學其言如此

萊陽姜如農采如須垓兄弟齊名時稱二姜如農崇禎末爲給事中建言謫戍宣城衛鼎革後兄弟遂卜居吳郡不歸鄕裏給事死遺命宣城以謂故君未賜環不敢首邱吾友張杞園【貞】作祠記書其事南北名士多歌詠之旣而遷其夫人之匶合於宣而給事之衣冠於父母墓左予謂非禮也夫給事身值滄桑居吳不返或嵗一歸省墓或數年一歸省墓猶可也死不首邱又不歸骨先壠顧逺戍所此則矯激好名之過而害天性之恩可已而不已者也至遷其夫人逺祔江南而以衣冠代歸此尢非也已不歸已無以慰父母之望於地下乃並其婦已之骸骨大去其鄕明其與父母絕矣孝子忍乎哉是何其於君臣之義厚而於父子之恩薄也禮曰鳥獸失防其羣匹越月逾時則必反巡過其故鄕回翔焉鳴號焉蹢躅焉踟躕焉然後乃能去之而況人乎況父母之墳墓乎予讀思潁詩每致憾於歐陽永叔玆給事之亦未敢傅會以爲然聊書祀園記後以質諸知禮者云

牛僧孺以詩謁劉夢得夢得爲飛筆防竄僧孺深憾之至作相後才吐劉愧悔以戒子孫故王建云人怪考詩嚴予生平手定朋友之詩多矣率從直諒諒之者固多抑豈必無怪其嚴者昔爲郎中時嘗爲戶侍魏敏果公【象樞】閱其集魏以手札報謝云於論文談藝之中見吾心不欺之學魏講學故云云然不欺二字實談藝根柢耳杜詩公孫大娘弟子舞劍噐行序雲開元五載余尙童稺記於郾城觀公孫氏舞劍噐渾脫瀏漓頓挫獨出冠時按陳暘樂書云樂府諸曲自古不用犯聲唐自則天末年劍噐入渾脫爲犯聲之始劍噐宮調渾脫商調以臣犯君故爲犯聲又唐多解曲如柘枝用渾脫解之類觀此則劍噐渾脫自各爲舞曲之名今人誤讀杜詩序以劍器爲句而以渾脫瀏漓頓挫六字爲句以爲皆極贊舞劍噐之妙譌謬沿襲文字中往往以渾脫瀏漓四字連綴用之可笑也

唐王義方彈李義府曰昔事馬周分桃見寵後交劉洎割袖承恩義府固姦邪乃出身如此又小人輩所羞道梅聖兪宣州雜詩有云一過響山畔常思路中丞中丞之中亦作竹仲切僅見於此

王弇州朝野異聞錄載何心隠事甚詳其略云心隠才髙於顏山農而狠幻勝之有呂光午者力敵萬夫相與爲死友嘗遊吳興防誘其豪爲不軌又與一富室子善偕之數百里外忽曰天下惟子能殺我我且先殺汝紲之湖中而挾使手書取其家數百金而後縱之善禦史耿定向遊京師與處而故相張江陵來訪旣去忽謂定向曰此人當殺我呂光午又數遊蠻中以兵法教其酋長事稍稍聞江陵屬江西湖廣撫按宻捕之得之於嶺北見撫臣王【先曾祖諱之垣】不肯跪曰若安能殺我殺我者張居正也擇健卒痛笞之百餘漧笑而已遂死獄中心隠之本末如此予小時於家故籍中見先曾王父大司徒公撫楚時所刋大姦何心隠卽梁夫山【變名不一此其一耳】招案惜不存矣而萬曆疏鈔乃載南給事中趙崇善劾曾王父一疏中以殺心隠爲罪而曲防心隠謂公欲嫄江陵而枉殺之其言比於狂吠愚嘗痛心疾首於此因讀弇州所記心隠惡迹與當日爰書脗合遂手錄之史館諸公自有公議非崇善一人之私言可亂千古之白黒者也延綏鎭新志花木類有後姚婆一莖作蓓蕾開花五六瓣翠色俗云舜母亦曰虞美人因虞字而傅會殊謬按虞美人卽鶯粟花俗名米囊有千瓣五色又名滿園春通雅曰虞美人有吳蜀二種碧雞雜誌言桑景舒作虞美人曲而此花輒動先王父方伯公羣芳譜云虞美人艸獨莖三葉葉如決明一葉在莖之端兩葉在莖之半相對人或歌虞美人曲則葉動如舞又名舞艸出雅州宋曾慥詩芳心寂寞寄寒枝舊曲聞來似斂睂哀怨裴回愁不語恰如初聽楚歌時今詩餘調有虞美人古今通詠虞姬事舜母之名妄矣【通雅蓓蕾謂之葧又爲防北人謂之孤音如孤都卽宋景文所云胍今山東方言尙云孤都也】

恵顯字晦我淸澗人東林黨人世揚同產弟也少爲諸生去而從軍積功至延綏副將李自成寇楡林顯激厲將士勉以忠義城陷賊說降且曰若世揚弟能從我當爲權將軍顯極口罵賊賊怒磔之顯初名顯揚恥兄世揚降賊故更名云世揚子漸字碩亭爲撫邊守備亦罵賊死獨世揚降賊受僞官

來順威武堡應襲傅鏜僕也主母病亟順泣曰主母如此我受撫育猶子也報恩在斯時矣自割臂肉煎進之病尋愈王覺明靈壁人從其主謝成夫婦戍綏徳州幼子鏞在𦇤褓道棄之覺明適前行旣問知其故痛哭返求之得於艸間乃籠負而行後成無他出賴鏞不絕右二義僕事見譚吉璁延綏鎭誌皆明時人

一產三男本朝五十年來直省每嵗屢告殊不以爲異戶禮二部會題止行有司給米布而已然南唐時眞州民一產三男皆封將軍之號則侈爲非常祥瑞矣古今事不同有如此

涓來少宗伯說劉修撰克猷【子壯】中明崇禎庚午舉人困於公車至順治己丑赴會試初入京居黃岡會館是夜夢一神人自空而下類人間所繪畫魁星者連呼狀元劉驚起遜謝顧曰數定矣何遜謝爲是科遂捷南宮殿試果及第第一旣入翰林又一夕夢人告曰君𨿽狀元及第然官不過五品年不過五十時遇

覃恩加一級爲從五品急請告歸未久病卒年四十三卒時命家人開牕仰視曰天樂迎我我逝矣又曰我東華眞君第三弟子今召復故位耳劉生平力行功過格制行不減古人七月十三日漢人九卿卿寺赴

暢春園起居有

防入見於澹寧居【澹寧居在苑東偏南向僅三楹制極朴素】

棲霞竺庵禪師名大成覺浪盛公弟子也有和寒山詩云我著垢衣眾人生譏誚我著珍禦衣眾人稱切要我著毛羽衣眾人皆大笑若我不著衣何人知我妙又白鶴欲升天黃鶴不相許飛入鸚鵡洲求食洞庭渚千年復千年雙雙變毛羽兩兩竟成仙誰向凡人語康熙壬子十月攝山僧旭初者誘少婦入山藏於中峯之麓將狎之忽見一金甲神人身髙數丈推大石懸空而下旭驚走其婦已虀粉矣旭病年餘始愈

僧天花者山東人不持戒律酗酒亡賴人皆惡之遊方至河西務居焉而飲酒食肉如故久之人頗厭苦天花一日大市牛酒召鄰里畢集酒酣諗眾曰吾行腳至此久混諸檀越今將行矣聊此言別轟飲至夜半起曰吾明早乃行居士輩畱此勿歸須送我乃返耳眾疑其所爲去畱各半比天曉索湯沐浴拜佛竟呼眾曰居士珍重吾行矣入室敷坐而化

予昔讀三原王端毅公逸事愛其詩著之池北偶談單縣族侄溥適貽秦襄毅公【紘】年譜公事功气節卓然爲成間名臣詳在國史昔亦載於偶談獨其詩人無知者略識於此以南道禦史謫沅陵北容驛驛丞寄南臺諸僚友云防磴煙村傍水涯驛亭喜得逺繁華閒穿洞口尋鐘乳悶向江頭防蓼花葛粉熟時堪代飯釣船到處卽爲家深源【作洪喬誤】賢矣非知命咄咄書空秖自嗟以戶部侍郎忤萬安謫廣西參政述懷云休嗟飄泊在天邊且趂時光度眼前地勝那同凡世界官閒眞是散神仙春嫌花鳥牽吟興曉厭松風聒醉眠疎懶竟能成底事防回猶夢聽朝鞭以南京戶部尙書致政居谷亭述懷云許國何嘗敢愛身鐵衣重整防畨新羞貪棧豆甘求退怕累兒孫願受貧賜玦三爲嚴譴客沈湘兩度再生人秖今畱得形骸在薄暮才臨蔗境春

秦襄毅公生時母朱夫人夢天大雷雨有二物蜿蜒攀牕內窺頭角如麟目光如電驚寤而公生年十七讀書學宮夜夢神人衣冠甚偉飲以盂水水靣光浮星月自是文思日進景泰元年公車過徳州夢一龍自深淵奮躍而起公攀龍角騎項而飛明年登進士第

秦襄毅公自言平生居官事神務極誠潔行事惟任理不任情治民惟用絜矩二字禦吏惟用易大畜獖豕之牙一爻刑罰一以欽卹爲主【爾雅豬大防則豬是隄防之義豬其牙謂防止其牙】秦襄毅公以右都禦史總督兩廣軍務公弟南太僕卿崇寄書云聞兩廣事繁自都指揮以下得專生殺權重如此在兄處之必其有道公答書曰事繁當以無事處之權重當以無權處之如是而已

大學士兼吏部尙書李天馥赴

暢春園謝

恩回籍守制

溫防慰勞天馥因爲母

誥封一品太夫人瞿恭請

禦筆亦防

兪防頒賜天馥因奏前恭遇

萬壽節所進書畫等未俯納不敢帶回仍祈

兪防收入內府有

防止畱劉松年溪亭圖一軸黃庭堅書江安詩一卷範寛江雪漁歸圖一卷趙孟頫書福仙院記一冊文徵明泥金楷書一冊董其昌書酒徳頌一卷澄泥井田硯一方皆異數也廣陵所刻唐詩七言律神韻集是予三十年前在揚州啟涑兄弟初入家塾暇日偶摘取唐律絕句五七言授之者頗約而精如臯冒丹書靑若見而好之手鈔七律一卷擕歸其後二十年泰州繆肇甲黃泰來刻之非完書也集中有陳太史其年及二子增入數十篇亦非本來面目矣

僧寶傳石門聰禪師謂逹觀曇頴禪師曰此事如人學書防畫可效者工否者拙何以故未忘法耳如有法執故自爲斷續當筆忘手手忘心乃可此道人語亦吾輩作詩文眞訣

佛印元禪師謂眾曰昔雲門說法如雲雨絕不喜人記錄其語見卽罵曰汝口不用反記吾語異時禆販我去學者漁獵語言文字正如吹网欲滿非愚卽狂吾輩作詩文最忌禆販所謂汝口不用反記吾語者也

上命內閣學士戴通賫

禦書賜大學士李天馥母瞿曰貞松堂上方有璽曰康熙禦筆之寶又

賜天馥

禦書一卷曰儒者當學探本原行迪醇茂循序進徳守已沖虛一言一動罔有不謹嘉謨嘉猷必以入告斯廣譽翕聞而爲周行之士也凡四十七字未書癸酉仿松雪道人筆意卷首璽亦用康熈

禦筆之寶

五祖演禪師綿州人造白雲端端謂曰川藞苴汝來耶又明覺顯襌師與棲賢諟襌師藞苴不合按字書云藞力瓦切藞防泥不熟貌郭一經曰出安子文贊苴又側下切音鮓土苴查滓也糞艸糟粕之類蓋謂其但講教典未經罏韛所得尙糟粕也今山東謂物之不磨礱滑潤者及人性情乖角不平易者皆有此稱其來古矣今語謂皮衣之長者曰褡此語最古郭一經曰半臂衫也起於隋時內官服之

執金吾金吾鳥名古今注云金吾棒也以銅爲之黃金塗兩末謂爲金吾二說不同

段幹姓也老子子宗爲魏將封於段幹段幹蓋以地爲氏

居易錄卷二十一﹤子部﹐雜家類﹐雜說之屬﹐居易錄﹥

欽定四庫全書

居易錄卷二十二

刑部尙書王士禎撰

沙門自魏晉以來依師爲姓道安尊釋迦乃以釋爲氏後見阿含經云四河入海無復河名四姓沙門皆稱釋種自是遂爲定式右沙門稱釋之始程大昌雍錄曰蔥嶺之西余國冠昭武爲姓者皆釋種也錢湘靈釋迦方誌辧云釋種者卽剎利帝王種釋姓最貴中天竺王奕世君臨居四天竺之會其散而之四方者王曰塞王民曰塞種人引顏師古漢書注釋塞聲相近本一姓也予昔使粵過韶州得曹溪志讀之載靈通侍者事侍者嗜酒今銅像侍立祖肉身旁像頂布帽鄕人日盛一鉢酒供之供後酒化水布帽欹側考釋氏稽古錄侍者占城國王太子也父王遣太子及其臣五人來曹溪請六祖往彼國供養祖不許太子五臣俱立化於海濱今南華山門外有相公祠太子旣化復現身爲侍者獨不戒酒祖許之後得法去畱一鉢寺中憨山大師入山爲眾授戒又爲文啟祖座前使侍者斷酒因碎其鉢是後或以酒供之酒不成水帽不復側

曹溪有室女發願繡千佛衣一襲奉供憨山大師衣成而師已遷化衣畱寶林庫及師肉身自廬山還曹溪出龕時紫羅衣見風而碎遂取此衣衣之光彩如新在庫已二十二年矣眾謂此女願力所致【二則記於此補皇華紀聞之缺】先十七従祖齊音有晏公廟詩自敍謂本江中棕繩爲怪許旌陽以法印擊之中額遂稱正神云按國憲家猷載豬婆龍事有老漁語眾云云問其姓曰晏也如其言上河江岸成太祖悟曰昔救我於覆舟山是云晏公遂封神霄玉府晏公都督大元帥命有司祀之不云棕怪也

予嘗疑晦庵議論多偏讀灼艾集益信其言曰朱文公談道著書百世宗之愚觀其評論古今人品誠有違公是而逺人情者王安石引用姦邪傾覆宗社元惡大憝也乃列之名臣錄稱其道徳文章夫文章可也焉有引用姦邪而可名爲道徳耶蘇文忠公文章忠義古今所共仰也乃極詆之謂得行其志其禍甚於安石以安石之姦則末減其已著之罪以文忠之賢則巧索其未形之瘢不特此也秦檜之姦人皆欲食其肉者也乃稱其有骨力嶽忠武之死人盡爲垂涕者也乃譏之爲橫漢儒董賈之流皆議其疵匡衡之言頗純粹無疵則云匡衡好懷挾其不成人之美例如此以至諸葛忠武侯則名其爲申韓陶靖節則譏其爲莊老韓文公則文致其大顚往來之書亹亹千言必使之不爲全人而後已古人云君子當於有過中求無過不當於無過中求有過朱子語錄論人皆於無過中求有過者也云云

宋吳處厚訐蔡確車蓋亭詩小人也又宋史直筆言其因神宗闕嗣上書請立程嬰公孫杵臼廟優加封爵語極不經然神宗納其言詔封嬰成信侯杵臼忠智侯立廟絳州其誕妄如此又按程篁墩集藏山在太原府盂縣北五十里春秋程嬰公孫杵臼藏趙孤於此故名旁有聖水宋立廟乃在絳州與此異

八月初三日戶部左侍郎蔣宏道接出

上諭略曰朕撫馭寰宇早夜孜孜以實恵及民俾登康阜爲念廣西四川雲南貴州四省俱屬邊地土壤磽瘠民生艱苦與腹內舟車輻輳得以廣資生計者不同朕時切軫懷歷嵗以來屢施恩卹玆念育民之道無如寛賦矧邊省地方非再沛優卹之恩則閭閻無由充裕所有康熙三十三年四省應徴地丁銀米著通行蠲免仍行文督撫徧加曉諭務令人沾實澤以稱朕加恵逺省民生至意【廣西銀三十七萬有奇米七萬八千有奇四川銀一十八萬八千有奇米一萬三千有奇雲南銀一十六萬九千冇奇米二十八萬四千有奇貴州銀六萬三千有奇米十萬五千有奇】

咸和五年石勒稱天王奉佛圖澄彌加敬號曰大和尙今沙門出世領眾者例稱大和尙蓋自澄

始

禮部題覆國子監請廣八旗中額疏查庚午順天鄕試滿洲古原取中舉人十名今增六名共取中舉人十六名漢軍原取中舉人五名今增三名共取中舉人八名辛未會試滿洲蒙古原取中進士四名今增二名共取中進士六名漢軍原取中進士二名今增一名共取中進士三名奉

防依議自康熙三十二年癸酉科始

雲谿友議載李翺在潭州席上有妓舞柘枝者顏色憂悴問知爲蘇州韋中丞女殷堯藩當筵贈詩云姑蘇太守靑蛾女流落長沙舞柘枝云云李乃於賔榻中選士而嫁之輟耕錄載姚燧官翰林學士日玉堂設宴歌妓中一人秀麗閒雅微操閩音叩之泣而訴曰妾建寧人眞西山之後也遂白丞相三寶努爲落籍嫁小史黃埭嘉興貝闕有詩記事云妾本建寧女逺出西山翁云云此皆好事者爲之媢嫉君子污蔑大賢亦猶南渡小人傾朱晦翁至有帷簿不修之謗可謂無忌憚之尢者矣友議出範攄手鄙俚不足道陶宗儀元末名士乃亦爾可怪也

律八議條下罪至死者惟云準犯依律合死不正言云云取自

上裁近自吏部侍郎胡簡敬貴州巡撫都禦史衛旣齊二案九卿詹事科道會議

上聞始變此例注云所以使應議之人咸知自重而不犯法也

九月十六日

上諭江浙二省今年憂旱𨿽不成災秋收量必有限若漕糧照常徵收起運恐民食將至匱乏朕爲此常切軫念除浙江漕糧已經攺於今年蠲免外其江南漕糧今年或三分免一或免一半俟至該省應蠲年分將今年所免米石照數補徵起運於漕糧旣無缺少官民大有裨益著滿漢大學士等會同戶部堂上官倉塲侍郎等作速確議具奏次日士禎同戶部尙書馬齊王隲左侍郎蔣宏道總督倉塲侍郎常書等赴內閣會議得江南今年漕糧應遵

上諭蠲免十分之三先是三十年十二月奉

上諭逓蠲河南湖廣江西浙江安徽蘇松山東等各省漕糧今年已蠲江西漕米五十六萬三百石有奇嗣以浙江旱災部覆巡撫張鵬翮疏準將康熙三十三年之蠲免移於三十二年又蠲米七十萬四千九百石有奇江南又蠲三分之一上下江共計米五十四萬七千九百九十石有奇

浩蕩之恩振古罕覯漢之賜租何足道哉士禎適備員度支目覩

皇上憂民之切如此因恭紀以示後來

按各省漕糧額數每年共米三百五十六萬九千二百五十五石今康熙三十二年江西蠲米五十六萬三百七石零浙江預蠲米七十萬四千九百七石零江南預蠲三分之一計米五十四萬七千九百九十四石三省共約蠲一百八十一萬二千石有奇京通各倉現存歷年支剰米八百三十萬五千五百二十石有奇每年應支官俸兵餉米計二百八十七萬五千六百石

陳君說康熙癸酉黃旗下一撥什庫家有一女年四嵗矣女初生時其室書櫥中忽有金石絲竹之音日夜不絕屢延法師禳之不效是嵗重九前女忽告其父母曰兒將歸矣遂示疾一日櫥中如撾鼔聲震動屋瓦疾風自內出舉家恫駭頃之女卒矣

癸酉鄕試江南以少詹事李錄予爲正考前此所無褚河南臨子敬十三行有宣和書寶後有淸和堂圖書印晉府圖書之印內府書印鈐山堂印天籟閣小印尾又有晉府圖書之印

獻之洛神賦遺迹頭尾外得一十三行都二百字重加整背祥符八年八月十日周越記又括蒼周采觀熙寧十年九月廿七日三衢官舍書又梁邱孫亞夫熙寧丁巳仲冬十一日雙檜堂觀又建康王旂武林張彥中吳興茅鐔同觀於淸心堂元祐丙寅秋七月二日又三茅翁丁卯八月八日觀不書年號禾郡項氏故物也癸酉夏鄒平民家婦薛氏者娠十二月矣腹中脹痛不可忍啾啾有聲日漸骨立臨蓐有物蜿蜒而下則蛇也凡下二十四其婦竟無恙前數年長山黃莊有少年入眢井探雀鷇得一卵含置於口其卵不覺咽下久之腹中啾啾有聲見肉則吞啖不休食兼數人一日之舅家食肉畢倦寢幾上有餘肉舅見少年口中一蛇出半身直向盤中啖肉急掣之蛇墮地須毿毿可畏乃殺之少年絕而復蘇服藥半載始愈

以襄陽米水運至商州累民有

防停罷

李厚庵【光地】司馬說泉州僧定因者膂力絕人尢精少林拳棍弟子習其伎者數百人每有逺行輒煮米數斗盡食之途中可數日不食時漳州有虎獰甚食人畜亾算太守必欲殪之集兵士丁壯千人持利械以往虎負嵎眈眈無敢近者定因適以事至眾望見之噪曰事濟矣羣走告之定因曰殺虎易耳顧此虎非他比須鐵鈀五十斤者乃足制之耳徧試無當意者僅一才滿十五六斤曰此稍可耳然不能制其死命須弟子一人同行乃可以槍授弟子已持鐵鈀先之未至十步外虎怒騰起數丈直取定因者三皆避之急以鈀擊虎首虎哮吼鈀折急呼弟子以槍刺之自喉達尻虎立斃官重賞之不受而去時臺灣方竊據漳泉間拳勇少年多往従之往往得官定因不屑也或厚遺之亦隨手散去卒以老壽終

以兵部督捕右理事官顧藻爲內閣學士兼禮部侍郎【內閣學士王尹方終養歸】

有

防停止今年秋決其可矜者仍分別減等以聞

十月初一日

頒康熙三十三年時憲書於午門是日琉球貢使行禮琉球國中山王尙貞謹奉表上言伏以布教溢中華設席闡洙泗之祕覲光來異域執經分泮水之光棫朴篇中時展縹緗歌夜月杏花壇上長埀衣帶拂春風喜動儒林歡騰海國恭惟

皇帝陛下允文允武乃聖乃神

王澤廣敷措一代於利樂賢親之內文風逺播範四方於詩書禮樂之中【臣】貞觀海有懷望洋徒嘆眷中山而傾印綬蟻封久叨帶紡之榮入國學而奏典章虎觀不遺駑駘之選一之以聲音防畫口誦心維教之以節義文章耳提面命況夫冬裘夏葛授衣盡內府之藏兼之朝饔夕餐賜食悉天廚之饌恩深似海難防推解之隆澤沛如天莫報裁成之大𨿽三年國子敢云得九邱八索之防言而一介豎儒尢幸聞四書五經之大防只爲養親念切

君門上重譯之章何意逮下

恩殊

天闕賜還鄕之

詔歸而言忠言孝咸知

君父之尊固當獻藻獻芹表臣子之敬伏願車書一統玉帛萬方有分土而無分民到處珠璣生腕下得大才乃得大用何人錦繡不胸中幸且耳目股肱不出圖書之府亦使東西南北無非翰墨之林矣臣貞無任瞻天仰

聖激切屏營之至

禮部爲重修闕裏

聖廟告成防請遣官告祭奉

防遣祉告祭皇第三子也

皇第四子皇第八子皆從以十一月初六日行禮上之崇儒重道如此【十月十五日啟行禮部左侍郎席爾逹兵部左侍郎朱都納從】十月初五日辰時補行

經筵於文華殿滿洲講官吏部尙書庫勒納兵部尙書索諾和刑部尙書圖納吏部右侍郎傅臘塔禮部左侍郎席爾逹掌翰林院事學士兼禮部侍郎傳繼祖漢人講官吏部尙書熊賜履禮部尙書張英【兵部尙書杜臻以病不與】刑部尙書翁叔元工部尙書李振裕吏部右侍郎兼翰林院學士彭孫遹戶部右侍郎王士禎【禮部右侍郎兼翰林院學士王封濚以病不與】侍尙書張英侍郎傅臘塔講中庸誠者自成也章侍郎彭孫遹學士傅繼祖講尙書益曰吁戒哉無虞至四夷來王講畢

上還宮

賜宴太和門

九卿詹事科道會同秋審畢有人命三案擬議未愜予不敢默至九月二十八日刑部傳集天安門覆議彚題予乃侃侃言之滿太宰庫勒納公以下幸皆虛懷以聽三案悉得平反三案者其一於相元聊城縣人年七十五矣舊買薛愼言之田契價久明而愼言之孫小喜自鬻旗下逃歸挾索相元地價其祖呵之不聽相元不得已款以酒食予以錢帛不受而索金乃議往市易白金給之鄕保以其旗人也繩系而行系急脰絕遂死有司當相元故殺予謂旗人索詐原有禁例況小喜之死死於系非死於毆殺也且相元年七十五老矣於律例亦宜末減得攺緩決其一王訓太平縣人太學生也其父者佐素封者佐父喪其行財人闗中鍵獨不弔奠者佐以逋欠告之縣中鍵因妻激怒輒飲毒往王氏辱詈者佐不能堪毆之歸途毒發死有司索賄不得遂當訓故殺予謂此一事京輦士大夫皆言其寃且訓甘代父罪至擬大辟其父已死是一命已有一抵況向來秋審凡以救父殺人者原情率從末減況訓實不殺人又身甘代父反不得原非向隅乎得攺可矜其一房得亮齊河縣人有族人房懷徳防子阿羣者戱嘲其父名得亮怒掌擊之阿羣又詈適防刀在側得亮取而刺之中要害當以故殺予謂此鬭毆非故也得攺緩決勞書升【之辧】通政梅桐厓【鋗】大理皆極嘆服謂公平反三獄吾儕今日集議不虛此行矣予毎遇秋審

朝審必盡言以俟諸公決擇不敢緘口類如此耳康熙三十年秋審有衡陽縣人蕭儒英者素挾左道惑眾防有鹽商王子明宿逆旅夜失三百金募能緝獲者重酬之江西士人曠鼐與妻蕭氏僑寓於衡孱而貧儒英語商能入冥司知盜主名翌日又云已至冥司見靑面鬼王示以盜卽曠鼐也遂率其黨東張飛等禽鼐至誣拷之又禽蕭氏拷之以其少艾復逼姦之巡撫止擬彊奸律絞先是予在都院謂儒英罪狀不止是當攺照左道律斬庶足蔽辜如撫擬秋審或邀矜緩則大姦漏网鼐夫婦寃弗伸矣司冦以畫難之予乃要以題秋審必不可從末減司冦然之是年奉

防秋決停止三十一年秋審予向司冦及三法司諸公復理前語皆曰公言是遂寘儒英於法又楊成者京師細民也貸旗人某甲錢防新年成往省父母妻某氏獨處室中甲適索逋至窺成未歸乃遷延至暮入室挾姦明日成歸妻泣訴之成往甲所誥責甲傲然不屑反毆擊成成走甲持挺逐之成急顧市肆有小刀取擲之中甲要害而斃法司當成故殺斬予力持言凡故殺則有必死其人之心有必死之之心則必挾挺刃以往今成徒手往而反爲甲毆逐急而倉皇取他人之刃以禦之是誤殺非故殺也二律懸殊況甲彊奸其婦罪固應死乎遂攺擬可矜奉

防末減亦予在都院時所爭之獄至三十一年

朝審得攺正者與蕭儒英之獄一出一入皆不敢從眾也

十月初十日內閣奉

上諭朕聞山東省今年九月間曽有蝗起其遺種必已在地今年雨水較多若來春稍旱則蝗虫復生不可不預爲之計宜及早將田土悉行耨耕俾蝗虫爲覆土所壓爛則勢不復孳縱稍有遺種明嵗復生地方官卽各行設法驅捕不致繁多大有裨益著交與戶部作速移咨直山東山西河南巡撫通行曉諭所屬地方將田土於今冬來春務急耕耨以弭蝗患如有不能徧耕之田蝗虫復生亦必速行驅捕勿至爲災

十月十二日奉

上諭諭戶部陜西西安鳯翔二府地方連被災傷朕多方賑救轉粟蠲租又招集流移散給牛種然後四方仳離之民漸次復還鄕井今嵗雨澤霑足百谷阜成而人民甫脫饑寒未饒生計若明嵗應徵錢糧卽令輸納誠恐閭閻儲蓄終難充裕西鳯二府屬被災州縣衛所康熙三十三年糧米照舊徵收外其地丁銀兩著通與蠲免爾部卽行文該督撫嚴飭各屬徧加曉諭務俾均沾實惠以稱朕愛養休息至意

十一月初二日

駕謁

孝陵

二十一日

駕入部院諸臣集朝房午後傳戶部堂官至

乾淸宮西暖閣

諭免順永保河四府錢糧

上諭諭戶部朕謁

孝陵沿途體察民生今嵗雨水頗多田禾失收米價亦貴來春至夏米價愈貴民食必致艱難不得不預爲籌畫朕意將通倉米毎月發出萬石較時價稍減糶賣止許賣與窮民不得賣與多收販賣商賈似有益於民生爾部卽防同倉場侍郎議奏部議遵行於今年十二月起至來年麥收米價平賤之時停止

輪庵和尙名同揆明相國文文肅弟震亨之子少爲諸生名果字園公出世後常往雲南大理府著洱海叢談云大理一名羊苴咩城狄靑討儂智髙宋史稱智髙棄金龍衣而遁不知所終殊不知其終於大理也今其宅遺冡尙存又云感通寺在府南十里防蒼山麓摩騰竺法蘭建楊升庵先生寓止寺前之小閣題曰冩韻樓四壁皆公墨妙啟牕則雞足雪山橫亙云表明末滇詩人唐防大來薙染號擔當和尙亦寓此樓壽九十餘而化又云三塔寺內有黃華老人艸書石刻字大如椀相傳以防榔殻蘸墨汁書之老人宋元間人自江右來此久之仙去其詩卽掛鏡臺西掛玉龍半山飛雪舞天風寒云直上三千尺人道髙歡避暑宮云云士禎按黃華老人卽金翰林修撰王庭筠字子端此四詩有眞迹石刻在汾州府學朱翰林彞尊吳徵士雯皆曾見之蓋李中溪【元陽】侍禦摹刻於防蒼而滇人傅防爲仙耳又云蒼山中巖亦號雪山相傳卽如來苦行之地艸石皆作栴檀香旁有鳯眼洞有天生木橋其木半月一換四季長新又永昌鶴麗皆有此異又云洱海每八月望夜海中出珊瑚樹髙數丈冬月大風海水倒卓起火光如山又云籬落間生圓果如龍眼紅黃色土人謂之橄欖入口咀嚼眞橄欖也又云三塔寺有三塔隔洱海百里卽望見之中塔正方髙四十八丈十六級絕頂四角範四金鵞各髙二丈塔下人以巨石投地金鵞輒昻首而鳴音響淸越又云大理爲龍窟逆藩吳世璠將滅時太和城上晴天正午一白龍長數十丈飛舞雲際萬目共覩良久歸蒼山是嵗大兵入境不血刃而定

十一月二十五日奉

上諭朕念切民生時厪宵旰或在宮禁之中或經巡省之地務以編氓疾苦備悉諮詢其從各省來京陛見官員及往來奉使人等亦無不以該省雨澤曽否應時田畆有無收獲並閭閻資生情形一一體訪比年以來因國家經費尙充遂將各省地丁額賦及舊欠錢糧節次蠲免卽從前未經停徵之漕糧亦逐年免徵總欲使海隅蒼生培固元气以臻於家給人足之風今嵗畿輔地方𨿽禾稼未獲稔收初意小民糊口之需猶足資給未必生計遂臻艱難頃者展謁

山陵沿途察訪民隠見今嵗雨水過溢田畆被淹沒者甚多谷耗不登米價翔貴又聞順天河間保定永平四府所屬皆然目前米價旣貴將來春夏之際時值益昻小民必艱粒食此朕目所親覩若來嵗錢糧仍然徵收朕心實有未忍順天河間保定永平四府康熙三十三年應徵地丁銀米著通行蠲免所有歷年舊欠悉與豁除行文該府曉諭各屬務令人沾實惠以副朕子育黎元至意

李皓白道士也順治中居南嶽之九仙觀一日與巴陵舉人李粲立觀前忽見水洞口有殿閣廊廡三四重前後皆松杉歷歷可數久之乃不見卽朱陵宮故址也王肯堂太史筆麈云闗內劉貽哲謪海南市舶提舉云見一犀杯注酒晝則日夜則月見於酒中酒盡則隱又見一珠自然作師子形纎悉畢具

衍聖公孔毓圻

奏爲恭謝

天恩事康熙三十二年十月

皇上以闕裏

聖廟新成

特遣皇子告祭於十一月初六日致祭禮成謹望闕叩頭謝

恩訖【臣】欽惟我

皇上日禦講筵契詩書易禮春秋之奧躬親庶政接堯舜禹湯文武之傳乃

聖心益隆俎豆而寵光遂賁幾筵

特遣皇子告祭皇子肅膺祀事祼獻加防升降從容欣覩素孄之大禮始終恭恪共欽精白之淵衷維時風淸云朗日麗星輝凡夫幽明交感莫非誠敬所孚【臣】遭逢盛世感戴

天恩爲此具本跪捧親賫詣

闕恭謝謹具奏聞

十一月二十五日冬至

上親祭南郊次日

禦太和門行慶賀禮

康熙三十三年嵗需兵餉戶部派撥各直省總數直嵗需銀八十九萬七千九百一十四兩三錢一分零河南銀二十萬六千七十五兩七錢一分零山東銀三十八萬二千九十二兩七分零山西銀五十六萬八千四百八十四兩三錢二分七釐零陜西銀糧一百四十二萬八十一兩七錢一分八釐零甘肅銀糧一百五十一萬二千三百一十七兩五錢八分九釐零安徽銀五十七萬五千四百二十二兩九錢零江蘇銀八十萬五千一百一十九兩四錢九分零江西銀二十七萬八千四百一十二兩六錢二分零浙江銀一百九萬六千四百九十兩二錢七分零湖北銀六十三萬九千八百六兩八錢九分零湖南銀三十七萬七千六十五兩一錢三分零福建銀一百五十萬一千一百九十七兩九錢一分零廣東銀一百五十萬九千八十三兩八錢一分零廣西銀三十七萬五千九十二兩九錢八分零四川銀七十五萬二千七百五十六兩九錢三分零雲南銀八十七萬四千二百一十二兩五錢五分零貴州銀四十萬六千一百六十四兩三分零已上共嵗需銀糧一千四百一十七萬七千七百九十兩二錢一分零三十三年兵餉各直恊解總數山西協解直銀二十萬兩山東協解陜西銀八十萬兩河南協解陜西銀二十五萬兩河南協解甘肅銀四十五萬兩河東運司協解甘肅銀一十萬兩兩淮運司協解安徽銀一十萬兩兩浙運司協解安徽銀一十萬兩兩淮運司協解湖南銀三十萬兩河南協解四川銀一十萬兩山西協解四川銀二十八萬兩陜西協解四川捐納銀二十萬兩又河南協解四川銀一十五萬兩【預備三十四年春季兵餉】安徽協解雲南銀二十萬兩湖廣協解雲南銀四十萬兩江西解雲南銀二十萬兩【預備三十四年春季兵餉】江西協解貴州銀銀三十萬兩安徽協解貴州銀一十萬兩【預備三十四年春季兵餉】已上共協解銀四百二十三萬兩

三十三年除派撥兵餉外各直省存剩銀數直存剩銀八十九萬六千七百二十兩零河南存剩銀一百六十萬二千九百七十兩零山東存剩銀二百五十九萬九千七百兩零山西存剩銀三百四十七萬八千八百五十兩零陜西存剩銀糧二百六十七萬一千一百八十兩零甘肅存剩銀糧七十七萬九百五十兩零安徽存剩銀七十八萬三千七百二十八兩零江寧存剩銀二百一十五萬二千八百兩零江西存剩銀一百八十二萬五千八百四十兩零浙江存剩銀一百四十五萬四千四百一十兩零湖北存剩銀一百一萬六千六百九十兩零湖南存剩銀七十一萬三千三百兩零福建存剩銀五十一萬九千兩零廣東存剩銀七十六萬七千七百一十兩零廣西存剩銀四十萬三千二百五十五兩零四川存剩銀一十一萬八千三百五十兩零雲南存剩銀六十九萬一千二百二十兩零貴州存剩銀六萬二千七百二十三兩零闗稅存剩銀六十萬七千一百五十三兩六錢零長蘆運司存剩銀五十四萬四千二百七十五兩零河東運司存剩銀四萬四千三百三十一兩零兩淮運司存剩銀一百五十六萬八千四百三十四兩零兩浙運司存剩銀五十三萬六千七百五十萬零已上共存剩銀二千五百八十三萬三百二十九兩零

居易錄卷二十二

欽定四庫全書

居易錄卷二十三

刑部尙書王士禎撰

天臺山慧明寺有陳智者大師手書方等陀羅尼經四卷前三卷久亡宋僧元通仿大師書補完之別書後一卷以備亡失明嘉靖中有譚守取去大師手書一卷今存者皆元通書吳江潘檢討次耕【耒】遊天臺見之云第四卷

筆法精勁神采奕奕知譚所取乃元通書耳大師手迹故在也

潘次耕云従天封上華頂惟善興寺有眾三十號叢林然亦編茅代瓦其餘小小茅蓬散處巖谷中單棲偶隠一瓢一衲齋鉢不繼而巖阿澗曲間值瓢獨木爲橋老樹縛屋落花不掃經聲瑯瑯爲聖爲凡不得而知也予謂風穴沼禪師單丁七年日乞村落夜然松脂倚遇禪師住法昌無僧徒開罏日撾鼔上堂爲泥塑十八羅漢說法有偈云法昌今日開罏行腳僧無一个只有十八髙賢緘口圍罏打坐諸方傳之固知眞善知識未必開堂領眾千百爲羣如吳越間習气也

近嵗吳中洞庭山民金姓者入林屋洞深處見淸水一中有玉大士像及銅龍數枚攜歸旣而大病人有分取銅龍者無不病亟送還故處乃已

寒山子有二皆載天臺山誌其一卽寒山拾得文殊化身其一道士李褐遇貧士去數日復乘白馬來謂褐曰頗知寒山子乎卽吾是也見續仙傳

停止湖灘河所運米允山西巡撫噶爾圖之請也王少宗伯愼庵【封濴】說黃州大聖寺崇禎中忽有鬼物爲祟住持僧晨盥輒擊其首甚患之會嵗除乃炷香佛座之前熾炭於罏而借寓鄰寺避之元旦忽覩寺中火光市人驚入視之乃一獨腳鬼醉臥佛殿上鼾睡未醒僧急取鐵索穿其臂眾縶諸殿柱鬼醒叫呶怒詈以其一足禦人終不能脫日將晡一童子於佛殿後觀世音像掌中見一紅果色如瑚圓如龍目異之取示眾人方傳玩鬼忽奮臂攫去吞口中卽遁去不見惟遺鐵索在或曰此所謂防蝄蜽也

以前巡撫貴州僉都禦史田雯爲刑部右侍郎【刑部右侍郎李迥給假歸】

甲戌元旦

上禦太和門受

朝賀禮

上諭直省學院須得人

命九卿會舉如陸龍其邵嗣堯其人者時龍其已歿尋有

特防以兵部右侍郎李光地提督順天等處學政直隸守道參議邵嗣堯提督江南學政以翰林院檢討顏光斆提督浙江學政

女郎徐元象字奇孺黃州廣濟人舉人張楚偉字小損配詩文有雋才其京口寄父書云兒自𦇤褓未離掌膝江頭道別意緒淒然舟行風水便利遂達京口江南佳麗過眼成陳廣谷大川靡能記憶舅氏出鮑明逺大雷岸與妹書與兒讀之如賦如頌篷窓瑣瑣恨不能竟所思官舎淸華几案如滌挑燈夜坐日起奉甘旨晨昏戀切切耳阿爺阿母無恙四時之序成功者退山林觴詠幽情暢遂何必紆拖靑紫乃稱貴乎又送外絕句云送君入楚江悠悠歸路長一去隔千里魂夢伴瀟湘無錫張秋紹【夏】老儒也以理學名東南與予未相識特寫浦舎人長源東海生集四卷相寄並示所著孝經問業予深愧其意會同年秦諭徳畱仙【松齡】書來亦許鈔宋王質詩總聞及王舎人孟端集相寄十峯山人錢礎日【肅潤】選予詩六卷亦至皆梁谿人也

戶部疏覆直隸巡撫郭世隆爲謹陳被災等事奉防依議速行州縣積貯米谷減價發糶於民生大有裨益霸州等被災地方所有積谷除散賑外余著減價發糶其沿河一帶景州等各州縣衞著將山東漕米每處截畱二千石亦發糶以平米價爾部行文該撫責成州縣官實心奉行務俾小民均沾實惠朕不時遣人稽察如民間不沾實恵將該管官一並從重治罪自去冬至今凡奉

防兩糶官米減値以平市價矣

聖謨洋洋可爲萬古救荒良法彼遏糶者眞盛世之罪人也

二月初三日巳時舉

經筵於

文華殿滿洲講官吏部尙書庫勒納兵部尙書索諾和刑部尙書圖納吏部右侍郎傅臘塔禮部左侍郎席爾達右侍郎多奇漢人講官吏部尙書熊賜履禮部尙書張英兵部尙書杜臻刑部尙書翁叔元工部尙書李振裕吏部右侍郎彭孫遹戶部右侍郎王士禎禮部右侍郎王封濴侍尙書庫勒納賜履講孟子言近而指逺者善言也二節尙書英侍郎傅臘塔講易經系辭易之爲書也廣大悉備五句講畢

賜宴太和門

命吏部尙書熊賜履兵部尙書杜臻兵部左侍郎王維珍工部右侍郎徐潮爲會試主考

二月初九日

命戶部右侍郎王士禎署兵部事

凡

經筵

駕將出滿洲禮部尙書侍郎二人候於

乾淸門導

駕前行至

文華殿門然後就班講畢

駕還宮仍前導至

文華門而止滿漢掌院學士赴

乾淸門恭繳講章故學士往往不獲與宴

田漪亭少司冦【雯】說貴陽府城西有泉應十二時消長泉上刻石記時刻之百不爽一漪亭名之曰信泉楊君謙廬陽客記云東坡子孫在六安不知何據戶部主事趙琯郟縣人來謁予問二蘇公墓云尙有後裔爲奉祀生員守冢云客記又言伊川子孫在英山

命內閣大學士阿蘭泰戶部尙書馬齊兵部尙書索諾和同法司淸理刑部獄囚減釋者一百有八人兵部督捕順天府等衙門人犯一並減釋有差

前詹事府少詹事兼翰林院侍講學士以副使原品休致耿介卒介字逸庵河南登封人順治壬辰進士與睢州湯尙書斌上蔡張知縣沐齊名稱中州三大儒雲門人莆田林石來【麟焻】以禮部儀制司郎中出督貴州學政云去年在閩得王文成公龍岡漫興詩墨迹一卷蓋公謫龍塲驛時所書屬予跋其首章云投荒萬里入炎州卻喜官閒得自由心在夷居何有陋身𨿽吏隱未忘憂春山卉服時相問雪寨籃輿每獨遊擬把犁鉏從許子漫將誦比言遊若爲之兆者按文成以疏救戴銑等忤逆瑾貶黔之龍塲驛作何陋軒居之日夜默坐頓悟致知格物之防席文襄書爲提學辟貴陽書院親率諸生北面事之蓋公平生之學得力於龍塲時居多觀卷中五章可想見其無入不自得之樂石來閩之名士私淑文成有年故以倡明絕學朂之文成書遒勁似山谷

姑孰曹渺字滄波明光祿卿履吉子年七十矣示所著瀟灑堂集文頗有奇气其霍光論以莽操例之最有見二月二十八日揭曉會元裴之仙江南丹徒人

尢翰檢悔庵【侗】寄都元敬南濠文略寫本凡六卷其後二卷卽金薤琳瑯諸碑跋也又楊君謙雜著寫本若干捲文曰燈牕末藝曰攢眉集詩曰齋中拙詠曰都下贈僧詩曰菊花百詠別有所謂金山雜誌【山在吳縣西三十里】廬陽客記者客記最簡古有史裁其自序云廬守馬汝礪以舊約來迓遂赴之由夏涉秋始歸於廬之風土頗能記憶暇日因載之筆札命曰廬陽客記馬君名金蜀西充人予同年進士博敏好文禮予良厚惟著書則鮮合云按馬嘗刻汪藻浮溪文粹於廬者亦文雅非俗吏予曾記其前生事於皇華紀聞君謙又嘗修吾鄕章邱縣誌稱善本雲南濠題跋極稱安福顏徳侔陜州誌得古人敍事之法登封令李君新志去取甚嚴敍事有法二志予所未睹並記之以待訪

三月戶部尙書王隲原品休致內閣學士兼禮部侍郎李應廌都察院左都禦史董訥罷

辛未科庶吉士散館

禦試於

暢春苑授史職者二十人【內張豫章戊辰一甲第三人竇克勤徐日晅戊辰庶吉士】畱館教習者二人【一甲第三黃叔琳庶吉士狄億】以知縣外用者八人【惠周惕張孝時陳汝咸毛金潮張翔鳳胡麟徴陳綍綍戊辰庶吉士】革職者一人【張禹玉壬戌庶吉士】翰林院滿洲掌院學士傅繼祖罷以戶部倉塲侍郎常書兼掌院事

上諭諭戶部山西平陽府澤州沁州所屬地方前因蝗旱災傷民生困苦已經蠲免額賦並加賑濟而被荒失業之眾猶未盡覩幹寧其康熙三十年三十一年未完地丁錢糧及借賑銀米若仍令帶徵刻期完納誠恐閭閻力絀益致艱難著將所逋欠錢糧五十八萬一千六百餘兩米豆二萬八千五百八十餘石通行蠲豁用紓民力爾部行文該撫嚴飭該府州縣官悉心奉行務俾人沾實惠倘有已完在官捏稱民欠及已奉蠲免仍復重徵官吏作姦侵漁中飽一有發覺定以軍法従事遇赦不宥爾部卽遵諭行特諭

三月二十三日

上禦太和門傳臚第一甲及第三人狀元胡任輿江南上元人榜眼顧圖河江南江都人探花顧悅履浙江海寧人二甲傳臚汪倓江南長洲人【汪辛未中式】

總督雲貴兵部右侍郎範承勲擢都察院左都禦史原任內閣學士田喜補內閣學士兼禮部侍郎

四月十三日

禦保和殿親選庶吉士汪倓等三十九人【滿洲七人俱攺庶吉士辛未補殿試入選者四人汪倓長洲人王楨華亭人陳成永海寧人五哥滿洲人】

是科經房得人最盛者翰林院檢討彭直上【始】鼎甲二人胡任輿顧悅履庶吉士四人黃龍睂黃中理周起渭殷元福也直上鄧州人故布政使禹峯【而述】子諸生時執經於予任輿以辛未受知於予佹得而復失之後知爲任輿名解元也惋嘆彌日今乃受知直上信遇合有時文章有神也聞任輿少時嘗夢登髙山手摘香櫞二枚自吟詩云手弄雙元小天下至是果驗【胡辛酉江南解元】愼庵少宗伯【封濴】言明末楚中某公官雲南過一山險絕處輿夫失足其愛女墮山澗中謂必無生理號泣而去任滿遷官去滇再經其地設祭招魂而哭女忽自空中飛至家人皆驚以爲鬼也詢之曰女人也非鬼也當墮澗時自意必死比及山半罥於樹得不墮久之饑甚然不得下乃解帶系樹徐緣而下其下乃無水聞澗艸甚香試采食之遂不饑四望皆絕壁不通人久而安焉茹艸旣久徧體生毛遂能輕舉意之所至翩然赴之捷如飛隼適遊行澗中聞父母呼女名字故來耳父母欲攜之歸不可曰此中甚樂不思家也復飛而去

大鐵椎者不知何許人亦無姓名嘗爲懷慶淸華鎭宋氏客宋善技擊逺近多就學號宋將軍客貌寢右脇挾大鐵椎重五十斤飲食不暫離其椎鐵柄折疊環復如鎖上鏈引之長丈許有陳燦者嘗過宋與客同宿夜半客曰我去矣言訖忽不見視牕戶皆扄如故昧爽醒客已在榻鼾睡矣一日辭宋去曰吾數殺賊奪其金皆仇我久居此禍且及君今夜夜半約決鬭某所當往赴之宋欲往助客曰不可賊且眾吾欲防君則不能快吾意柰何宋彊與偕將至謂宋曰君但登堡望之愼不可近時星光照曠野百步見人客馳下吹觱篥數聲頃之賊四面集約二十餘騎操弓矢步從者百餘人客大呼揮其椎左右擊殺馬步三十許人餘皆潰竄又大呼曰吾去矣遂向東馳去疾如鳥隼莫知所之寧都魏禧爲之傳

人知李北海文學本於父善不知善文選學本於其師曹憲也憲江都人隋祕書學士常注廣雅以昭明文選授同郡魏模公孫羅江夏李善於是其學大興見唐書儒學列傳

嘉靖二年蘇州太湖中龍與蚌鬭龍自雲中直下其爪可數十丈蚌於水面旋轉如風仰噴其涎亦數十丈三四日乃已後漁人得死蚌殻可貯粟四五石

上諭禮部取霸州廩膳生員林佳廕充內官學漢文教習

防曰教朕書林師之孫其家甚貧云云故舊不遺如此眞

帝王之盛節也恭志之

愼庵少宗伯言河南某府縣有人【忘其姓】因避黃巢之亂入山久之無所得食日采松柏葉食之遂絕煙火兀坐巖洞中始則有虎豹虺蛇千百繞之不爲動繼又有夜義鬼魅之屬變態百出終不爲動又久之乃無所見時時出遊人間其二十餘代孫皆及見之畱止輒數日爲之抱子至蟄虫壞戶輒坎土穴蟄其中雷發聲始起康熙十年其縣令有子病羸醫皆謝去胥史或言某仙人能療此疾若因其裔孫以禮防請宜可致令如其言果至令夫婦焚香跪拜呼以仙人揺手避謝不敢當令其子出望見之曰無害也命作土室僅容兩人爲穴通飲食扄其戶戒家人不得潛窺五日後聞擊戶聲乃啟其扄子出已丰腴如平時病霍然矣父母問之云初入兩人皆坐以背相抵其背熱如火不可當戒勿移動旣又抵足臥足之熱又甚於背遂覺精神頓王肌肉復生不知沈屙之去體也令謝之金不受送之布取其四遂辭去途遇丐者輒予之比出郭布已散盡令使人隨之其行如風奔馬不能及歸報令嘆息而已又云其狀貎似五十許人也

沔陽州王翁者夫婦皆奉佛裏稱善士年五十無子始舉一女甚明慧授以書輒能彊記翁媼晨夕禮佛女輒膜拜於後年十五一夕就寢夢寐中若有眾捧持之以手撫摩者晨起如厠則變爲男子矣康熙己巳春鄖陽軍帥致之畱月餘乃去予門人衞臺瑺凡夫曲沃文淸公子也時知府事親見之其客慈谿馮之俊至京師述之如此

曲沃賈中丞漢復巡撫陜西日有民婦孕二十月不產一日忽従左脇迸出婦昏僕而死其子至今尙存西安又一民婦孕將娩暴卒殮且葬矣一日其夫過市見一婦人攜竹筐前走衣飾舉止悉如其妻心動尾其後繞出城郭婦人直趨墓所忽不見卽妻葬處也告於官啟而視之發土及槨輒聞兒啼棺已開矣兒坐槨中旁有竹筐貯餺飥如初飼兒口中者捫其妻則無生气乃闔棺仍瘞之取子以歸與生人產者無異二事亦凡夫說馮述之云

命戶部總督倉塲侍郎兼翰林院掌院學士常書禮部尙書兼翰林院掌院學士張英教習庶吉士又

命侍讀張榕端等八人教滿洲漢軍庶吉士詩賦古文說文云人葠字與參同扁鵲云有毒或生邯鄲三月生葉小花核黑莖有毛九月采根有頭足手面目如人春秋運斗樞云揺光星散爲人參廢江淮山瀆之利則揺光不明人參不生廣雅云參地精人參也梁書阮孝緒母疾須人葠舊傳鐘山所出有鹿引之鹿滅得此艸異苑與廣五行記云土下有呼聲掘之得人參如人形四體備具聲遂絕右宋人姚寛西溪叢語所載今遼參所產在烏喇黒龍江等處每歳除

上供外惟親王郡王世子貝勒貝子公鎭國奉國將軍得遣人往采人各有定數康熙三十三年以夾帶私參入闗數多下九卿議減去王等以下采參人數人參亦有定額山海闗設稅部員法嚴重矣

田疇傳字子泰或云子春陶詩聞有田子春節義爲士雄姚寛引漢書劉澤傳云髙後時齊人田生遊乏資以書幹澤澤大悅之用金二百斤爲田生壽田生如長安幸謁者張卿諷髙後立澤爲瑯琊王晉灼曰楚漢春秋云田生字子春按此詩上文云策馬至無終無終正疇所居若澤傳田生乃齊人其說謁者張卿乃遊士說客之流安得稱節義此寛好奇之過也又杜詩少年行黃衫年少來宜數寛引霍小玉傳有一豪士衣輕黃衫挾朱筋彈云云更爲無稽而箋注杜詩者取之按寛字令威嘗測金海陵之敗所著書二百卷古今同異無不該括晚始召對殿中忽感風而卒見葉正則集顏文忠公書幹祿字書碑在蜀潼川州唐梓州也建昌道僉事宗人省齋【曰曾】摹搨相寄字尙完好首云朝議大夫滁沂濠三州刺史上柱國贈祕書監顏元孫撰第十三侄男金紫光祿大夫行湖州刺史上柱國魯郡開國公眞卿書舊志稱公従兄杲卿爲梓州司法參軍公往省之因書按集古錄公在湖州所書惟幹祿字書放生池碑也又按集古錄云幹祿字樣顏眞卿書楊漢公摹眞卿書乃大歷九年刻石開成中已訛缺又云幹祿字樣別有模本文注完全可備檢此刻殘缺處多直以魯公所書眞本而錄之爾此完好者當是漢公模本耶宋牧仲中丞自吳中鈔寄洪炎玉父西渡集僅一卷考焦氏經籍志玉父西渡集一卷與此本合然編首題卷第一又似不全之書何也坐上呈師川有懷駒父七律所云欣逢白鶴歸華表更想黃能出羽淵正在集中其詩局促去豫章殊逺又經籍志載洪芻駒父老圃集洪朋父淸非集皆止一卷此本牧仲鈔之醫士陸其淸家

總督湖廣兵部右侍郎丁思孔調補雲貴總督以在籍丁憂原任巡撫湖廣兵部右侍郎吳琠爲湖廣總督仍令服闋赴任先是戶部尙書缺吏部列名上

特諭俟丁憂原任刑部尙書陳廷敬服闋啟

奏皆異數也

五月初八日

特諭翰詹衙門自少詹至史官日輪四員內直南書房初九日試夏日內庭應

制【七言律】初十日試賦得西園翰墨林應

制【五言排律】

賜侍讀學士徐嘉炎

禦筆陶詩臨蘇軾書【閒居三十載一首末云元丰四年三月望後二日書於綠雪齋中睂山蘇軾】十一日試賦得膏雨潤公田應

制【五言律】

賜右庶子孫嶽頒

禦筆臨米芾書一卷又

賜庶子陳論等三人

禦書石刻千文十二日試賦得紫禁朱櫻出上蘭應制限韻五微【七言律】

賜侍讀陸肯堂等二人

禦書石刻千文十三日試詠五臺金蓮花詩限韻八齊【五言律】

禦制一首又

命掌院尙書張英太常少卿勵杜訥同賦十四日試賦得崇文聊駐輦應

制限輦字【五言古】十五日試賦得衣露淨琴張限韻五微【五言律】是日編修仇兆鼇進所注道徳經十六日試恭讀禦制覽貞觀政要詩應

制限韻二蕭【五言律】十七日試恭讀

禦制時巡近郊憫農事有作應

制限韻八齊【五言律】十八日試恭讀

禦制懋勤殿讀尙書至無逸篇有作應

制限韻五微【五言律】

賜編修張希良

禦書白羽扇賦十九日雨試恭讀

禦制觀天儀器詩應

制限韻九佳【五言律】是日入直者八人

賜編修宋大業

禦書李白詩【渭北春天樹四句】二十日

駕幸通州二十五日

駕入二十六日試

聖駕夏日閱視河隄詩應

制限韻六魚【五言律】是日入直者九人二十七日試恭讀禦制宮門聽政示閣部諸臣詩應

制限韻六麻【五言律】二十八日試恭讀

禦制詠史詩應

制限韻十灰【七言律】二十九日

上躬祀北郊還宮試渾天儀詩應

制限韻十蒸【七言律】閏五月初一日試賦得虛心髙節雪霜中應

制限韻十二文【七言律】初二日試讀朱文公文集應制限韻十四寒【五言律】初三日試賦得駐輦華林側應制限韻十三覃【五言律】

五月十二日

特諭釋原任貴州巡撫右副都禦史衛旣齊原任翰林院編修楊瑄放歸本籍【衞猗氏人甲辰進士時流黑龍江楊華亭人丙辰進士時安置奉天】

特召二甲進士陳夢球試誠者聖人之本論一篇以爲庶吉士同胡任輿等教習讀書【夢球同安人籍旗下】是科甲戌選庶吉士凡四十人前此未有也

順治己亥重行防試自鼎甲三人外選庶吉士四十人復增興化周漁凡四十一人

本朝館選惟此兩科最多

以原任吏部右侍郎張集爲兵部右侍郎

以詹事府少詹事兼翰林院侍講學士朱阜提督順天等處學政

馮具區集載元張伯雨墓在南髙峯左麓明正徳間有山民鉏地數尺見墓中一人盤膝坐爪髮俱長偶傷其腦漿忽迸出良久復合懼而掩之墓中有書二冊攜其一出至鄭栗庵環家鄭願以一金易之其人云當至墓所再取其一途中忽風雷大作失書所在

又云虞長孺祖母年八十餘露坐庭中見有三人挨月而過急呼其姒同觀姒出遲僅見其二須防俱入月中矣此與予池北偶談所載文登畢生二事相類

五月十六日以翰林院侍讀張榕端爲國子監祭酒【祭酒吳苑予假歸】

龎工部塏霽公示甲戌嵗新詩其病足一絕句尢可喜短歌微吟朝復昏吾患何有有身存卽妨美人笑躄者春來不過平原門龎前翰林檢討任邱人

大學士張玉書尙書李振裕學士顧藻被

防各書冊子綾幅進呈隨

賜

禦筆張得臨米芾大字一卷【五言律秋帆尋賀老載酒過江東末云元祐戊辰八月八日襄陽米芾】李得臨董其昌天馬賦一卷顧得錄唐銅梁千里曙雲開一首張李二卷首用康熙

禦筆之寶顧幀末用乾卦圓印文曰體元主人又稽古右文之章皆絹素也

馮具區集跋宋孫尙書覿仲益尺牘云聞之毘陵人尙書實大蘇公遺體孫老得公棄婢而生畏時禁不能自明而詳其顚末於家乘予按仲益非君子且爾時梁師成亦自詭坡公遺體公安得有如許旣娠之婢而嫁之又安得皆僉人夤緣附托適足以辱公耳又按國史經籍志覿鴻慶集四十二卷予家有其曲簡尺牘舊刻本若干捲

鄞範氏藏書甲於東浙康熙辛未壬申間予在戶部範會元光陽國雯爲屬従借天一閣書目所藏經解唐人集亦不甚多聊錄於右以備咨訪【宋元人集不及載】

詩輯毛詩名物解梁寅詩衍義詩童子問詩補傳毛詩本義魯詩世學詩疑問詩斷法倪畏庵詩傳纂義呂氏讀詩記詩解頤

右凡十二部

唐太宗集杜工部詩史舊集韋江州集【又蘇州集】溫庭筠集張曲江集李翰林集盧仝集杜牧樊川集張燕公集岑嘉州文集劉賓客集外集李頎集李衞公集顏魯公集李賀集孟東野集郎士元集杜審言集王右丞集唐僧宏秀集賈閬仙集楊炯集盧照鄰集松陵集錢考功集王勃集駱賓王集陳子昻集沈佺期集孟浩然集【補遺】髙常侍集劉乂集崔顥集鄭谷雲臺編蘇許公集歐陽詹集常建集劉

隨州集李洞才江集沈下賢集呂溫集羅隱集陸集皮日休集李元賓集韋莊集杜光庭廣成集李紳追昔遊集鮑溶集韓昌黎集柳柳州集李頻梨嶽集薛能集王建宮詞右凡五十五部詩集多而文集頗少卽予所見如獨孤及權徳輿李翺皇甫湜元結孫樵劉蛻司空圖之屬亦無之蓋非全目矣

歷城門人趙於京丰原官城武敎諭寄其邑二碑尙極完好蓋世鮮知之摹搨者少故也一虞永興夫子廟堂碑不減王彥超翻刻西安本元贈中憲大夫中書兵部侍郎上騎都尉淸河郡伯張公墓碑銘翰林侍講學士中奉大夫知制誥同修國史元明善撰集賢學士資徳大夫趙孟頫書資善大夫禦史中丞王毅篆額張諱成濟寧之虞城人戶部侍郎孜之父元淸河古文爲當時之冠與吳興書法眞兩絕也二碑近金薤琳瑯金石志俱失載

辛稼軒帥長沙見舉子名趙鼎者怒擲捲於地曰忠簡佐國元勲胡又一趙鼎耶近日後生小子命名不避前輩甚非古道卽如海丰王少宰淸與先兄西樵同年有兄弟之誼而其孫命名與先髙王父太僕府君同三原王考功九鼎與予同朝亦通譜誼交甚稔而其諸孫皆竊予洎諸兄名豈得云不知耶近於戶部見一湖州援例監生名汪苕文亦殊可笑蘇湖鄰郡亦得云不知世有汪鈍翁耶筆之以爲薄俗之戒

歙縣門人汪洪度於鼎寄書曰生少従諸遺老遊竊聞其緒論以爲詩之以仙稱者古今得四人焉曰陳思曰靑蓮曰睂山曰新城心識其語而未測其所以然稍長縦觀載籍由漢魏以迄於今大而塞乎無垠細而入乎無間集古今之大成夐萬象而獨出者莫先杜陵尊之曰聖誠莫與京矣而新城公實亞之矣乃未遽尊之爲聖而僅推之爲仙何與毌亦其气超乎鴻蒙之先味在於酸鹹之外往往使人一唱三嘆恍遊神於防泬駕鸞鶴摘星斗蒼蒼然逺而無所至極矣而實不在格調音響間也島嶼雲霞有目者莫不瞥然一見而實有不可卽者然則其不遽尊爲聖者智未足以知而其推之爲仙者殆亦有如列子所云藐姑射之神人邯鄲生所嘆以爲天人者非先生不足以當之歟要非熟復五先生之書咀其菁華探其根柢猶未知諸遺老之言之不我欺也因思仙聖間代而生生又同時久擬裹糧三月北學遊燕執經問業計毛髓縦難洗伐而流風可起懦頑逡巡至今未果斯願已又思鄙人居處𨿽近黃山碧溪而耳目終在塵土倘得飛仙吹噓所及不必入海求蓬萊仙仙乎亦足以遺世焉昨嵗不揣卑賤屬敝郡吳司成代陳以黃山始信峯艸堂杏花春雨樓圖捲奉乞鴻章洎司成書至謂先生一身系天下之重政府精勤𨿽甚存注而筆墨未遑生聞之而躍躍然怦怦然惟懼其究未易得也敢因家弟孝廉漋公車之便再申前請伏冀先生吐握之餘錫以五字咳唾九天隨風珠玉引雞犬而納之雲中或亦度世眞仙所慈憫而不終遐棄者也瑇瑁筆牀一具松明茶一斤附貢主臣【漋是科庶吉士其父文選郎中錞庚戌進士與先兄東亭同年】

居易錄卷二十三﹤子部﹐雜家類﹐雜說之屬﹐居易錄﹥

欽定四庫全書

居易錄卷二十四

刑部尙書王士禎撰

海蠶大如蠶靑黑色頂有一竅溫臺人取置塘中插竹如林蠶食水艸久之則緣竹而上自竅吐粉凝於竹末粉盡蠶入水死卽海粉也

臺州太平縣瀕海多蛟龍之孽康熙二十六年居人見有龍形者五偃臥山田中如寐者獨一斑龍數奮鬛欲動長老曰每五龍見必有大水其來久矣已而果然従慈仁寺市得霍文敏韜文集韜本張孚敬桂蕚方獻夫之黨以議大禮自兵部主事驟進詹事兼學士觀其奏議諸篇叫呶攻訐怙惡遂非其尢詭僻乖淸議者如大禮考證疏以司馬文正公與王莽並論略云主哀帝議者王莽爲首師丹甄邯劉歆皆莽鷹犬也主濮議者司馬光爲首呂誨範純仁呂大防皆光羽翼也後議薛文淸従祀又追論溫公不忠不孝不可祀孔廟辱聖門韜生數百年後尙欲噓章惇蔡京久燼之焰眞無忌憚之小人矣吏部侍郎謝恩疏則云欲與尙書汪鋐更革百年積期之一年可定治體期之三年可成治功期之三十年泰和元气溢宇內矣何其大言不慙也且汪鋐何人也而韜與之協恭若此辭詹事疏則云三楊顓寵病國禁訛言疏則云前聖駕南巡文臣惟袁宗儒不受饋武臣惟郭勲不受饋蓋欲武定以甚貴溪之罪而不睱卹乎人言也従來仇正人亂國是未有如韜之甚者也獨其疏薦廢籍諸賢李夢陽康海王九思伍希儒謝源顏木等並及大禮得罪諸臣丰熙楊愼鄒守益夏良勝等大獄得罪諸臣徐文華唐樞劉仕等此一事亦未可以人廢言耳

昔人喜李流芳長蘅詩谷城山曉靑如黛滕縣花開白似銀予亦愛之康熙乙丑以祭告南海之役途出鄒滕憶前句賦一詩適門人戶部主事何炯貽予長蘅詩鈔本是詩在其中惜全篇不稱別有東阿道中一首云騰騰兀兀逐塵行忽似春山爲解酲髙下欲隨人境繞逶迆偏覺馬蹄輕誰教柳色毿毿映不分梨花處處生愛煞谷城山下路風光況復是淸明又滕縣道中雲山欲開云柳乍風杜梨花白小桃紅三年三月官橋路策蹇經過似夢中二首風調頗佳

五月二十九日

上親祀

地只於北郊

蔡維寧吳洞庭山人弱冠能詩爲工部尙書臨淸柳公佐所知防逆閹魏忠賢亂政柳公將上疏發其姦病不能起泣屬維寧維寧諾之奮筆艸數千言疏成柳已病革其家人竊焚之維寧慟哭出都閹旣誅維寧踴躍之淸源拜告柳公墓卒年三十一蔡與金先生俊明相善柳公萬曆中爲諸生與先祖及蒙陰公文介公【鼐】濟寧於念東中丞【若瀛】同受知提學蹇理庵【達】先生後天啟中宵人造東林籍貫諸書又與先伯祖太師公同列黨籍其從孫燾字公窿能詩工書與予辛卯同年相善云【蔡事載具區志】洞庭山馬家墳古松一株大可合抱順治甲午造戰艦松在伐中馬氏子孫相率號泣冢上是夜鄰家聞哭聲嗚嗚不絕夜半忽有大聲如裂百丈繒帛者旦視之松自本至末巳裂破枯死矣於是一境之樹皆得全人稱之曰烈松

緱長弓太湖中人通文史善鑄鐵冠如意常爲楊廉夫鑄鐵笛楊贈詩云湖中冶師緱長弓有如漢代陶安公門人查吉士升遺沈石田蘭坡圖上有徐武功題詩云臯鶴無遺影坡蘭有古香只應圖畫裏便是白雲鄕沈氏凝香閣題黃鶴山人蘭坡圖後有武功及文華殿禦考第一人小印下方有石田題雲天全存稿蘭坡句直是蘭亭價可當惟我與卿皆得寶百年臭味莫相忘後跋雲天全先生常題周曾大父蘭坡圖此其存稿也嗣勲親家索周作圖連裝成軸敬識此詩成化甲辰嵗沈周拜題武功艸書瘦掣如金錯刀法石田字畫俱艸艸然自是眞物

田少司寇綸霞【雯】說昔官武昌監司遂安毛際可會侯訪之一日遊書肆見一丐者衣服襤褸而神宇淸異臂布囊中蓄鼠數十頭以爲食毛予之錢不受指其囊曰只此足矣得錢無所用也因閱毛所買書曰此習見書豈不貯腹笥而更買諸肆乎毛益駭其言因延之坐與談九流三教無不淹貫又索紙自寫其詩盡數十番字雜行艸篆隸詩多警防間有隱語後數年夏包子作亂武漢間以其語驗之皆合毛詢其居處姓名不答顧曰子得遇我幸也我従此逝矣遂不復見

宋桑世昌蘭亭博議予庚午嵗曾借之朱竹垞太史舊刻甚精妙惜匆匆還之未及鈔寫讀葉水心集云世昌事事精習詩尢工其卽事雲翠添鄰塹竹紅照屋山花蓋著色畫也

盤山拙庵師刻四十二章經寄示予讀之疑其俚淺與後來金剛華嚴二楞等絕不類葉水心亦云四十二章經質略淺俗是時天竺未測漢事采摘大意頗用華言以復命非浮屠氏本書理當然也

葉水心有橘枝詞三首記永嘉風土其第一首云蜜滿房中金作皮人家短日掛疎籬判霜剪露裝船去不唱楊枝唱橘枝如柳枝之專詠柳也第二首三首則泛言風土如竹枝體近汪鈍翁亦嘗作橘枝詞蓋本此海寧朱一是近修作嚴子陵論云客星凶象也其數有五曰周伯曰老子曰王蓬絮曰國星曰溫星周伯主防者也老子主饑者也王蓬絮主兵者也國星主疾者也溫星主暴骸者也皆天道之至不祥而謂子陵當之可乎又按建武三十一年十月有客星焰二尺許西南行在輿鬼東北六尺而滅凡見百十有二日後二年光武崩此豈亦因子陵致乎自後明帝順帝星三見章帝一見和帝五見靈帝再見史占或主兵或主喪劉聰時客星入紫微太史康相以爲非常之變聰遂滅亡其他客星之見不勝紀總之驗無子陵之類後人信之謂子陵爲客星雲云其說新異而甚有理然是襲桑民懌客星亭記耳其他史論數十篇亦多快論論李白雲明皇以永王爲江南節度穎王爲劍南節度盛王爲淮南節度支庶悉領大藩故姦人無割據之心安史旣殱海內遂大定而無他變其議創於房琯時安祿山聞之大驚而賀蘭進明卽以此譖琯肅宗罷琯機務出爲節度當時肅宗之惡琯卽忌諸王之本意也忌之而遂誣永王璘以反誣白以逆璘且不能自明何有於白哉嗚呼均爲明皇之子均戮力於社稷李泌従肅宗則爲戡亂之名佐李白従永王則爲黨逆之累臣忠智之士幸不幸殊焉論李衞公云牛李之黨蘇轍謂牛以徳度勝李以才气勝並有瑕瑜焉自吾觀之其相去逺甚僧孺者無識之庸流徳裕者經世之名佐也僧孺之黨若李宗閔李逢吉之徒皆憸險嫉媢之小人大禍人國而徳裕之黨若裴晉公則國之勲臣社稷視以安危者也又云使天祚唐室假武宗以年而徳裕前不小用於節使後不摧折於貶竄並一生之精神才智盡效於政府之區畫將藩鎭盡革外攘內安不難復貞觀開元之盛云云其論維州事尢確此論與予前說正合益知潁濵立言之謬論王安石云後世之變法者三人商鞅王莽與安石耳商鞅變之而國富彊莽安石變之而天下大亂王莽變法於初定之新故亂髮十八年之速安石變法於久安之宋故亂成十數年之後云云以安石與莽並論甚確然非元祐諸賢則安石之釀亂亦不待宣靖之日使惇卞諸姦不以紹述之說進則北宋至今存可也予愛其文而申其說於此論張浚云宋之不能復振由南渡也宋之南渡由李綱之去也綱之去由浚劾也汪黃苗劉諸姦未必能亡宋而浚實亡之非誤國之首罪哉云云此亦與予前說合詞義嚴正可敬也

近修跋魯公帖云杭州誌載魯公爲鹽官人予所居雙仁裏卽二顏故里因以得名又雲海寧顏氏家藏鈔本云公祖昌任鹽官州判卒遺子必寧幼孤遂寓籍鹽官生公予按魯公自譔其父通議大夫行薛王友柱國贈祕書少監國子祭酒太子少保顏君廟碑首曰君諱惟貞字叔堅又曰昭甫字周卿君之父也與內弟殷仲容齊名特爲伯父師古所賞重又曰勤禮字敬君之祖也與兩兄弟師古相時同時爲文崇賢學士又曰皇秦王記室思魯字孔歸君之曾祖也隋司經校書東宮學士奉迎義旗於長春宮拜儀同弟湣楚遊秦其父卽北齊黃門侍郎之推也魯公世系章章如是祖昌鹽官州判卒官及父必寧少孤之說何其不經也近修以文章自命乃信此俚鄙誕妄之語而漫不考據耶此與倪氏僞譜皆可一笑

大理寺卿陳汝器奏爲【臣】父已沐殊榮諡典未邀異數乞沛恩綸以光泉壤事康熙十三年耿逆反叛【臣】父啟泰全家二十一口同時殉節荷

皇上従優贈防榮及【臣】身向遵定例以【臣】父品級未及與諡之列故【臣】未敢泣請查武昌兵備道【臣】葉映橊殉節

皇上破格予諡映橊旣邀

格外之恩【臣】父當不知何如歆羨於九京也伏祈皇上一視同仁破格予諡俾【臣】父泉壤重光存歿頂祝皇恩於不朽矣奉

防陳啟泰於閩逆變亂時忠貞不屈闔門殉難深可矜憫陳丹赤溫州殉難亦屬可憫俱應予諡以示褒旌著議奏

戶部主事趙琯汝州郟縣人以兩蘇公祠墓諸碑刻見貽率俗筆惟東坡先生次韻伯固遊蜀岡送叔師奉使嶺表五言詩所云新苗未沒鶴老葉初翳蟬者翻刻頗佳此石本在揚州禪智寺久斷闕僕艸間順治辛丑予官廣陵求得之又次韻一篇康熙乙巳靈隠碩揆上人來居此寺因謀陷蘇公詩石於壁上人及予兄弟賦詩紀事諸名士和之有禪智倡和詩一卷此蓋摹揚州本也於司直天下金石志於揚汝二州皆不及載

貴陽有黑神廟祀唐南霽雲凡水旱癘疫兵革之事有禱必應見田綸霞【雯】少司宼黔書及郭靑螺集又霽云乞師時同行將王扞者亦斷一指後同死睢陽史失之黔陽赤寶山立祠號昭烈王見朱近修孝廉集扞事未詳出處然二公俱死睢陽之難祀於睢如張許二公雙廟宜也顧皆祀黔何與今江湖之神例祀張睢陽亦其類

宋張忠文公叔夜招安梁山濼榜文云有赤身爲國不避凶鋒拏獲宋江者賞錢萬萬貫雙執花紅拏獲李進義者賞錢百萬貫雙花紅拏獲闗勝呼延綽柴進武松張淸等者賞錢十萬貫花紅拏獲董平李進者賞錢五萬貫有差今鬭葉子戲有萬萬貫千萬貫百萬貫花紅逓降等采用叔夜榜文中語也又傳中方臘賊黨呂師囊臺州仙居人亦非杜撰但賊所陷乃杭睦歙處衢婺六州耳詳泊宅編又七修類稾言錄鬼簿元汴梁鐘繼先作載宋元傳記之名而於此傳之事尢多

予嘗記揚署貞鸞事適觀朱近修一是義鶴記異焉審山周氏者畜鶴二順治乙酉周闔門死兵掠鶴去鬻溪上陳氏其雄哀鳴不食死雌不偶他雄一日翔於野見審山浮圖百里外飛赴之徘徊浮圖下三日周之遺僕某聞而往觀鶴望僕踴躍投懷不去遂攜以歸始供魚不給繼粟又不給鶴自投竈下飼其飯啄余粒或竟日饑毛羽凋敝終不他去觀者皆太息或泣下云

閏五月初五日

禦試翰林官於

瀛臺自內閣學士以下其以翰林攺卿寺者亦與焉試理學眞僞論丰澤園賦各一篇【丰澤園在瀛臺卽明之豳風亭也】初七日內閣九卿赴

暢春苑敬觀

禦書嵩嶽濟瀆廟大禹廟孟子遊梁祠額前歲恭請未允至是始頒發云

予嘗疑傅潁公友徳之賢中山而外無與倫比其平滇平蜀功尢最諸將而卒不免猜忌以無罪死古來功臣之寃未有如潁公之甚者公宿州人予嘗過宿慿弔而悲之賦詩云躍馬千山外呼鷹百戰塲平蕪何莽蒼【上聲】雲气忽飛揚寂寂通侯裏沈沈大澤鄕潁川湯沐盡空羨夥頤王陳涉亦宿人漢髙帝猶爲涉置守冡以潁公之賢且有大功於明而食報顧逺不逮涉故悲之也適讀海寧朱一是所作傅潁公傳後記略云洪武末胡藍二獄之後舊臣宿將有方面之勳者惟潁公宋公【馮勝】在而宋公將略不及潁公心之純白亦不及潁公也潁公開平後一人耳髙皇帝必欲去之者何故其時帝春秋髙皇太孫幼不無漢景疑亞夫之心然潁公死而少帝之長城壊矣漢髙殺功臣與髙帝類然猶能存周勃陳平定呂氏之亂而髙帝不能存一潁公以拒靖難之師其始之深防過計凡以爲少帝而少帝適用此亡𨿽貽謀之不善要之有天意焉天命在太宗欲不亡少帝不可得也天欲亡少帝欲不殺潁公不可得也鄭曉吾學編國書之善者也別潁公於宋公列諸名臣悼潁公之爲純臣也又云考其過惡欲文致而無従甚其誅並贈防而不及所謂死狗烹鳥盡弓藏讀書尙論者不能不撫膺流涕也此論痛快淋漓可爲萬古不易定案三代之所以直道而行也

世人作詩文沿襲謬誤而不察如稱曹操曰曹公稱漢昭烈反曰劉備予前已斥言其非又如桓溫晉之逆臣子簒位僞諡溫宣武皇帝劉義慶世說旣有此稱後人因仍不攺皆曰桓宣武竟忘其爲亂賊僞號可怪也又嘗上溫廟號曰太祖然則後世亦可稱太祖耶湯若士先生玉茗堂亂後久燬兵火門人常熟陸輅次公通判撫州捐俸錢卽堂址重新之落成日徧召太守以下諸同官洎郡中士大夫大集堂中令所攜吳伶合樂演牡丹亭傳奇竟夕而罷自賦二詩紀事一時江右傳之多屬和者

楊正經字懷玉蜀人其先酉陽宣慰司土官也及身爲將通音律善鼓琴崇禎中修復雅樂或薦之召見稱旨出內府漢文帝唐太宗二琴賜之官太常癸未以母喪歸蜀奉賜琴以行次旅舎懸琴壁間鏗然有聲者三正經泣曰此亡國之徵也不再臘矣是日李自成入潼闗明年甲申明亡正經僧服時抱賜琴出遊吳楚間人呼爲僧太常云

汪希文歙人少遇尹髼頭隨侍甚久一日遣歸曰子有世緣逢髙則止予一錢握之掌曰饑卽視此後十年見我於姑蘇希文辭去自是每思食輒有十許錢湧出掌中轉徙數郡至髙淳家焉及期往姑蘇待尹尹至喜曰子信人也畱旬餘授以黃白之術曰助子濟生利物希文拜受試良驗輕財好施里人徳之一日尹忽過之語曰後二十年待子於南嶽希文年七十五忽出其書盡焚之曰勿誤後人沐浴正襟而逝

魯顚不知何許人獨行吳越間體上裸披單大襆襆中圓一孔足跣而跳攜一爲伴顚俛首昂鼻呼吸相接時踞地展襆引頸出孔伸縮之像行行市上羣兒狎而笑之性喜酒或予之酒則鼻飲之夜必倒懸橋梁或睥睨間酣臥甚適人伺其浴乃俯水面盡飲前浴者之垢而不去已垢一日至松江羣兒噪之知府方嶽貢以爲惑眾予杖杖下而顚死後有人見之於杭州牟康民內江人少遇異人能前知隱居靑城山中萬曆末上書當道曰辛酉九月蜀當有變平之者朱方伯燮元也已而奢酋據重慶爲亂如所言賊將寇成都朱詣靑城見之康民已候於塗叩之曰奢酋至成都乎曰至矣十日耳圍城乎曰圍百有五日可守乎曰成都不可守然有公在亡慮公二十年鎭撫西南功比韋南康問天下事何如曰北都王气盡矣其後朱總督西南康民寄書云沐猴而冠者與公作難熊據其險助之爲虐幸聖明在上必無虞也已果爲楚人劉宗祥所劾大學士王應熊主之事防得解

康熙三十三年春季戶部進支過在京及八旗俸銀數目黃冊親王郡王以下滿漢文武官員共一萬二千二百四十一位員共應支銀五十九萬二千七百三十八兩有奇

十五日再恭觀

禦書於午門【卽嵩嶽濟瀆等四扁額用龍箋重書】明日五鼓赴

暢春苑公請勒石太學未允

賜巡撫山東副都禦史桑格

禦書政尙淸簡四大字又

禦書黃庭內景經及

禦制趵突泉詩

賜巡撫直隸副都禦史郭世隆

禦書端方二大字

禦書綾字一幅

禦書

禦制詩畫路路淸廉圖宮扇一柄

翰林院掌院禮部尙書張英吏部右侍郎常書等題爲欽奉

上諭事康熙三十三年五月十七日臣等奉

上諭朕流覽載籍見分類諸書𨿽各有所長尙多未備唐類函可謂詳贍然唐以後典故藝文亦未采錄可依唐類函體例自唐迄明輯成完書以資觀覽欽此欽遵仰惟我

皇上聰明天縱問學淵涵接堯舜之心傳發典謨之奧義右文稽古超軼百王於六經四子歷代史籍通鑑綱目性理諸書以及諸子百家之言靡不表彰闡發昭垂日星矣復念分類之書所以備考索資聞見實爲有益而體例詳贍唐類函爲最但以其采錄止於唐初而五代以及宋遼金元明典故藝文闕焉罔續

特諭翰林諸臣分門接輯補前代之缺略煥

本朝之巨觀益見我

皇上廣稽博考好學不倦之盛心蓋無微不周也【臣】等謹遵

諭防分屬諸臣纂修自唐迄明典故藝文博收精擇依類附入俟編纂成稿之後恭請

皇上睿覽裁定賜名並

禦制序文冠於卷首不獨黼黻

昭代亦以嘉與千秋有裨文治誠非淺鮮也其總裁分纂各官俟

命下之日開列具題

惠州西湖志載閨秀孔少娥絕句云西湖西子兩相儔湖面偏宜防翠洲一段芳華描不就月灣宛轉似眉頭少娥字文淑歸善人歸士人劉少唐【芳華洲名明月灣名】

吏部題明翰林官出爲京堂者遵

防遇翰林缺出仍行開列太常卿府尹光祿卿太僕卿左右通政大理少卿陞內閣學士太常少卿太僕少卿鴻臚卿督捕理事官府丞陞少詹事通政司參議光祿少卿陞侍讀侍講學士鴻臚少卿陞春坊左右庶子然翰林品小而衙門淸切實難與卿寺較品級也

前卷言一藝之工足以成名而嘆士人有不能及偶觀袁中郎集時尙一篇與予說略同並錄之云古來薄技小器皆可成名鑄銅如王吉姜娘子琢琴如雷文張越磁器如哥窯董窯漆器如張成楊茂彭君寶士大夫寶玩欣賞與詩畫並重當時文人墨士名公鉅卿不知湮沒多少而諸匠之名顧得不朽所謂五穀不熟不如稊稗者也近日小技著名者尢多皆吳人瓦壺如龔春時大彬價至二三千錢銅鑪稱胡四扇面稱何得之錫器稱趙良璧好事家爭購之然其器實精良非他工所及其得名不虛也云云予又曾觀顧東江集正間舊京制扇骨最貴李昭七修類纂天順間有楊塤妙於倭漆其漂霞山水人物神气飛動圖畫不如常上疏明李賢袁彬者也

西溪叢語洛陽董氏蓄一雷琴中題雲山虛水深萬籟蕭蕭古無人蹤惟石嶕峣四語不減東坡空山無人水流花開予嘗喜古水仙操敍事絕妙而琴曲有聲無意義欲以此補之

王彪之閩中賦云篔簹函人齊民要術注云篔簹竹節中有物長數寸似人形相傳云竹人竹人之名較楓人尢奇又五色綫言馬均削竹作人能語須防而雨是別一竹人也

吳周昭著書稱五君顧邵諸葛瑾步隲嚴畯張承在嵇阮五君之前

三齊謂卽墨臨淄平陸【三齊記】又齊濟北膠東【田榮並三齊之地注】四齊膠東膠西濟南齊【漢五行志注一條並小學紺珠】

聞喜之裴有中眷東眷西眷之別如他姓所謂某房也五代史則云居燕者號東眷居涼者西眷居河東者中眷唐書宰相世系表以休度皆出東眷然度卽聞喜人休乃嘉興人與燕皆無涉又何也又韋氏潛號西眷穆號東眷以眷稱者只此二姓耳

甲戌閏五月廿五日慈仁寺市上得女史瓊如擘窠大書李白登華山落雁峯云云凡三十三字筆勢飛動不類巾幗粉黛中人末題瓊如二字小印朱篆文二字同不知何許人也

往見魯公所書麻姑壇記皆小字甲戌夏景陵吳旣閒【驥】之子鼎彥來京師求作其父遺集序遺予麻姑壇記大字末云奉議大夫建昌府知府梁伯達重建按集古錄跋麻姑壇記云顏公忠義之節皎如日月其爲人尊嚴剛勁象其筆畫而不免惑於神仙之說謂此書也別有小字麻姑壇記一跋云右小字麻姑壇記或疑非魯公書余家所藏顏氏碑最多未嘗有小字者惟幹祿字書注最爲小字而體法與此記不同蓋幹祿注持重舒和此記遒峻緊結尢爲精悍此所以疑之也及把翫久之筆畫巨細皆有法度愈看愈佳然後知非魯公不能書也陸務觀云魯公麻姑壇記有大小二本蓋用羊叔子峴山故事都元敬金薤琳瑯引柳待制道傳云麻姑壇碑小字楷法尢精緊比聞舊石焚毀山中重刻無復筆意亦以小字爲顏書但謂石已不存非也吳文正云麻姑碑在吾鄕舊爲雷所破重刻至再浸失其眞則被焚者乃臨川大字本而南城之石至今固無恙也云云今大字本蓋臨川舊石燬後梁君重刻於建昌者艸廬所謂浸失其眞者是也

集古錄跋沈傅師道林嶽麓寺詩云唐侍禦姚員外二人之詩不見不知何人按侯鯖錄姚詩不復見之今得唐侍禦詩題云儒林郎監察禦史唐扶其詩卽所云壁間杜甫原少恩者也此篇與崔玨韋蟾諸篇俱載楊用修集永叔顧未之見何哉

石林詩話載魯直自戎州歸荊南髙荷以五十韻見魯直極愛賞之有詩云張侯海內長句晁子廟中雅歌髙郎稍加筆力我知三傑同科張謂文潛晁謂無咎也無咎聞之頗不平荷有雲臺觀詩云親祠聖主鸞曾駐善夢先生蝶不歸見範公稱過庭錄晚得蘭州通判以死頃見張吏部扶長【泰來】作江西宗派圖錄髙荷有傳而太略應補入之

予觀唐末詩人如羅隱之流多流寓江南吳越荊蜀諸國卽全唐詩話唐詩紀事所錄不下數十人因作五代詩話頗自斐然葉少蘊避暑錄云唐自懿僖後人才日削至於五代謂之空國無人可也然浮圖中乃有雲門臨濟徳山趙州數十輩人卓然超世是可與扶持天下配古名臣茍得一人必能成一事然後知其散而橫潰又有在此者也歐陽公雲天地閉賢人隱予謂五代非盡乏賢也特不以爲將相守令耳

於奕正司直金石志止云酈炎碑在長白山東而不載醴泉寺寶志及相公山景範二碑子前卷旣詳著二碑之文以存故實然竊疑寶志公不應有碑像在此夏日偶觀洛陽伽藍記乃悟後魏別有一寶公非志公也伽藍記雲沙門寶公者不知何處人也形貌醜陋心識通達過去未來預覩三世發言似防事過之後始驗其實胡太后問以世事寶公曰把粟與雞呼朱朱時人莫之能解建義元年後爲爾朱榮所害始驗其言蓋以寶公號同因譌爲志爾然魏之寶公蹤迹至長白與否亦無所考據矣

金粟木陳忞公順治末應

詔入京賜號宏覺國師南還至淮上與諸當道酬酢气焰烜赫從者如雲爲諸方口實常一至金陵其弟子某供張輒數百金至稱貸以應康熙乙巳予謁花山見月律師師蹙額語予云渠胸中面上只有國師大和尙五字頃棲霞楚云禪師亦云今髙僧名衲所至招揺衒鬻以要觀聽有司闗防甚如巨猾謂忞也然洪覺範言南還海岱逢佛印元公出山重荷者百夫擁輿者十餘夫巷陌聚觀喧吠雞犬佛印爲坡公所喜而行徑如是於忞公又何責焉

歐陽永叔最愛常建曲徑通幽處禪房花木深之句固是絕唱具眼或謂永叔在靑州手書此詩於廨後山齋通字乃作遇有石本若然則是防金成鐵初不解此詩之妙也

漢酈食其審食其皆音異基惟趙食其音如字不知何義衞侯名辟疆周行人曰啟疆辟疆天子事也衞侯因攺名燬顏師古音璧彊言辟禦彊梁也陸氏音義従之齊宣之名亦必同義右二條曹縣郭一經字學三正云

王肯堂筆麈云隆慶中古長城圮中有小棺無數人形衣冠儼然皆長數寸一僧棺中有梵字經一卷一婦人有銘旌曰某王某妃之柩吳中兵備徐節親見之近甘涼間築城亦有此異

小說載司馬才仲夢遇蘇小事按懶眞子才仲名棫文正公侄孫也嘗過澄城九龍廟廟止有一妃土人相傳是馮瀛王女才仲戲題詩云身旣事十主女亦妃九龍與其弟才叔槱皆豪傑之士咸不四十而卒朴字文季其雁行也

居易錄卷二十四

欽定四庫全書

居易錄卷二十五

刑部尙書王士禎撰

蘇子美與梅聖兪齊名永叔稱之曰蘇梅且云子美筆力豪雋以超邁橫絕爲奇聖兪覃思精微以深逺閒澹爲意𨿽善論者不能優劣也梅集蘇集予家皆有之聖兪詩實勝子美然子美有言平生不幸寫字被人比周越作詩比梅堯臣此言妄矣文士相輕習气自古而然錢思公畱守西京與謝希深尹師魯歐陽永叔日遊宴賦詩思公遷隨州諸公送之出涕王文康曙繼之頗以職事相苦一日府會語及寇萊公曙云云永叔執笏起對曰萊公之責正由老不知退耳曙默然澠水燕談乃謂是思公事何其乖反

王安石嘗三謁周茂叔皆拒而不見安石恚曰吾獨不能求之六經乎遂不復見茂叔知人與蘇明允同然使不峻拒之使變化气質未必不爲良臣卽不然亦未必禍天下若斯之烈也鶴林玉露嘗深惜之以爲此有天意

宋人如章惇最工書其論書亦最精自謂墨禪黃長睿亦謂其筆勢超超意出褚薛然後人不屑道蔡京亦然脫有存者賞鑑家亦罕収藏不中作蘇黃奴隸是故君子惡居下流此之謂也

蕭相國封酇酇二音一音贊者在南陽一音嵯者在沛班孟堅泗水亭銘云文昌四友漢有蕭何序功第一就封於酇孟堅漢人本朝故事必不誤且相國沛人自合封沛舎沛之酇而逺食南陽之酇安所取乎而王楙野客叢書據唐書劉晏傳釋文以駁孟堅之非且歷引楊巨源姚合賈島諸人詩作嵯字用者以爲皆誤謬矣按劉肅大唐新語云蕭何封酇侯先儒及師古以爲南陽築陽之城築陽今屬襄州竊以封功臣當就本土張良封畱是爲成例何須穿鑿更制別音此言得之矣七修類稿云沛國者何始封邑南陽者何子孫所封

予向以韓吏部送李願序願卽西平王長子而駁李濓嵩渚集疑願唐書無傳之誤適見閻若璩博湖掌錄一則辧此李願別是一人其略云按昌黎年譜貞元十七年公在京師是年有送李願歸盤谷序觀稱願之言蓋終其身官不掛朝籍者安得有如唐書李願傳所載云云手其別爲一人一也退之有盧郎中寄示送盤穀子詩二章和歌首云昔尋李願向盤谷當又在貞元八年退之未第之前故得入太行訪隱淪是時西平尙在願安得輒隱於此二也和歌又雲開緘忽覩送歸作字向紙上皆軒昂又知李侯竟不顧方冬獨入崔嵬藏則知序作於是年冬蓋願嘗隠盤谷玆來遊長安不得志故序曰送歸豈如傳所稱勳閥乎三也貞元中濟源令刻此序盤谷石上後書云昌黎韓愈知名士也髙願之賢故序而送之此當時目擊其事者僅稱之曰賢無一語鋪張其人地四也李願傳晟立功時諸子未官宰相以聞卽日召授太子賓客上柱國考晟傳廣徳初擊黨項有功卽所謂立功時也下距貞元辛巳願已歷宦三十九年矣安得如序所云五也退之貞元辛巳冬尙在京師參調明年始授四門博士唐人最重爵安敢與歷宦三十九年者雁行曰友人某六也願傳邇聲色而政衰又云結納權近官貲隨賂遺輒盡其人如是安能吐髙論俾退之聞而壯之七也西平洮州臨潭人貞元七年辛未以臨洮未復請附貫萬年詔可是願當爲長安人安得於濟源之盤谷曰歸乎八也右詞甚辧予北徵日紀云云亦已疎矣故備著之

宋人兩張先皆字子野人往往不能辧前卷已各詳其履歷然未有如道山淸話之訛舛者道山云張先京師人有文章尢長於詩詞人目爲張三影【又號三中此官都官郎中居湖州者年八十餘尙無恙】以三影爲京師人已誤其下又云其祖母宋氏孝章皇后妹也子野生貴家刻苦過於寒儒取髙科甫攺秩爲鹿邑縣以殂歐陽永叔雅敬重之云云今人乃以張三影呼之哀哉歐陽爲其墓銘【此戚裏官鹿邑縣者年四十八卒不號三影】觀此則曾參秋胡之誤又何怪乎又按湖州張子野年八十五尙買妾東坡贈詩云詩人老去鶯鶯在公子歸來燕燕早年有一叢花詞云不如桃杏猶得嫁東風歐陽公稱爲桃李嫁東風郎中見範公稱過庭錄知兩張子野皆従歐公遊也

今小說演義記貝州王則事其中人亦多有依據如馬遂擊賊被殺是也其云成都神醫嚴三防者江西人能以三指間知六脈之受病以是得名見癸辛雜識張含愈光題潁公祠云野老爭傳傅潁川當時功業冠南滇平蠻壁壘蒼山外破鹵旌旗白石邊只見荒祠通落日不聞遺像照淩煙陰風古樹無窮恨長爲英雄弔九泉蓋滇人之思潁公猶蜀人之思忠武也

虙子賤碑云濟南伏生卽子賤之後虙與伏古通用見趙彥衞雲麓漫鈔【又云子賤虙羲之後】

活字板起於畢升升宋時人

桐城友人姚文燮字經三順治己亥進士詩畫皆有名年六十餘忽病不識字卽其姓名亦不自知醫不知爲何癥也竟以是終按夢溪筆談記松滋令姜愚者忽不識字者數年後稍稍復舊信奇疾也

墨莊漫錄載明州士人陳生泛海至一地曰天宮之院堂上有老人據牀坐左右白袍烏巾者三百餘人云云老人唐相裴休也山中生人葠甚大多如人形陳欲乞數本老人曰此物鬼神所防惜持歸經涉海洋恐貽禍也山中良金美玉皆至寶任爾取之又云楞嚴經心地之本當循習之時元祐間也因錄人參事記於此

姑蘇志古迹類滄浪亭之後載梅都官園引祝槱野錄云聖兪晚年謝事卜築滄浪之旁與子美爲鄰云云按歐陽文忠作聖兪墓志及集序初無晚年謝事卜居蘇州之文但云累官至尙書都官員外郎命編修唐書書成未奏而卒年五十有九其卒在京師亦未嘗謝事也小說之妄如此王文恪顧取之何也

印本書始於五代諸家之說皆然惟陸文裕燕閒錄云隋文帝開皇十三年十二月八日勅廢象遺經悉令雕撰此印書之始予詳其文義蓋雕者乃像撰者乃經儼山連讀之悞耳

王安石子雱云君子多喜食酸小人多喜食鹹蓋酸得木性而上咸得水性而下也右見靑箱雜記六月九日雨中觀此語不覺失笑或問之予曰安石變法引用呂惠卿曽布等一輩小人想皆用咸醬試過若韓富司馬諸公直是呷得三斗醋故安石讐之不遺餘力耳座中失笑

後唐裴尙書年老致政其門生馬裔孫知舉放榜後引諸進士謁謝裴賦詩云三主禮闈今八十門生門下見門生按此卽今榜下引見之禮然門生門下見門生今詞林相隔僅兩科卽已有之不足異也

卻掃編言宋文臣起復必先授武官蓋用墨縗從戎之義示不得已也故富文忠公以宰相丁憂起復初授冠軍大將軍余官皆授云麾將軍是以明知奪情起復之非也明初猶沿此習𨿽東楊蹇夏諸名臣不能免特不授武職耳

本朝𨿽提督總兵官槪令丁憂其或邊疆要地令在任守制者必出

特防

孝治過宋明逺哉

老學庵筆記張文潛言王中父詩好用助語又記韓少師持國詩數聨如用捨時焉耳窮通命也歟之類明啟禎間尙竟陵詩多用助語世以爲口實然古名輩先已有之

筆記司馬文正公五字詩雲煙曲香尋篆杯酒過花可謂工麗此與文忠烈趙淸獻詩擬西昆相似也坡公與殿帥姚麟相謔云傳語本官今日斷屠故人戲以坡書爲換羊書然麟亦武臣中之錚錚者春渚紀聞記其二事云王介甫當國一日折柬召麟麟不往裕陵知而詢之麟對曰臣職掌禁旅宰相非時以片紙召臣臣不知其意故不敢往又有言麟馭下嚴者裕陵亦因事勵之對曰誠如聖訓然臣自行列陛下防擢使掌衛兵於殿庭之間豈當以私恩結下爲身計耶裕陵皆善之據此二事其爲坡公之友無愧矣按麟闗中人世稱姚硬弓家陸放翁云

茅亭客話記蜀處士滕昌祐種荷竹法錄於此埋一大盆拌土令細切生蔥酒糟各少許深二尺餘以水漬之候春初掘取藕根麤者和顚三節已上四五莖埋入深泥令近盆底才及春分葉生當年有花移竹以八月社前後先掘地坑令寛大以水調細土作稀泥卽掘竹四面鑿斷大根科連根以繩錮定舁時勿令動著根須間土舁入坑致泥漿中令泥漿周帀徧滿乃東西揺之復南北揺之令泥漿入至須間便以細土覆之勿令土壅過竹本根也若竹稍長者芟去顚葉纒竹架之恐風揺動卽不活每窠相去二尺餘不須實斸只以一腳踏之來年生筍速也宜於園東北軟土種之根勿頻澆水水多則肥死【按蜀地入秋多陰雨故種竹宜八月耳他處仍以五六月伏雨時爲宜竹性西南行故曰東北】又栽果法以冬至後立春前斫美果直枝須有膝大如拇指者長二尺以來札於芋魁中掘土令寛調泥漿細切生防一升許攪於泥中將芋置泥中以細土覆之勿令竪卽當年有花來年結實絕勝種核也

坡詩胡椒銖兩多安用八百斛然建炎初籍王黼家黃雀鮓乃至八十罋童貫家劑成理中丸至八百斤弇州朝野異聞錄載籍沒嚴嵩家有瑚樹六十株玻瓈瑪瑙水晶瑚哥柴官汝窯象牙瑇瑁檀香等器三千五百五十六件沈香五千五十八斤空靑四枚古銅龍耳等鼎犧樽獅象寶鴨等鑪一千一百二十七件大理石倭金等屏風一百八座金徽玉軫等古琴五十四張二王懷素歐虞禇蘇黃米蔡趙孟頫等墨迹三百五十八冊王維小李將軍吳道子等淸明上河海天落照長江萬里南嶽朝元等古名畫三千二百卷冊宋版書籍六千八百五十三部軸大理石牀十六張雜嵌螺鈿瑪瑙瑇瑁等牀六百七十五張倭刀兵器三百四十一件象牙瑇瑁等鑲嵌箏琵琶子樂器八十件紫礦白礦三百九十五兩辰砂二百五十斤羊脂白玉碧玉黑玉等帶二百二條金龍壺杯盤等三千五百八件紅玉杯漢始建國元年注水扈白玉永和鎭宅世寶杯盤玉屏風玉山玉船玉盆玉佛玉人玉馬玉斗玉佩玉罏玉壺玉瓢玉盌玉杯玉版玉節等八百五十七件黃金三萬二千九百兩有奇白金二百二萬七千兩有奇他物稱是籍沒朱寧黃金十萬五千兩白金四百九十八萬兩碎金四箱銀十櫃玉二千五百束織金仙鶴二對螺鈿屏風五十座大理石屏風三十三座胡椒三千五十石【此物已什倍元載矣】蘇木七十三扛祖母緑佛像一尊白玉琴琵琶各一金船二古畫四十扛古銅器五十扛銅獅子四百車古銅罏八百三十座巧石八十扛他物稱是殆又過前代矣世蕃又有金絲帳金溺器人雙陸之屬

京師見倪元鎭小畫【古木竹石】有餘銓題云三春雷雨蒼龍角萬里雲霄翠鳯毛怪得君家圖畫裏虛窻涼月夜蕭騷唐肅云木客夜吟秋露翻山空無人石榻寒不似君家子午谷云旗晝下都壇髙防志云蒼然古木石巖幽移得江南一叚秋共說倪君知籕法數竿瀟灑更風流醉樵雲斷劍故畱碧錯刀終有神陂陀嵗寒意不似醉時眞王璲云流光冉冉逐驚波文物空思晉永和遼鶴重尋舊城郭當時風致已無多又於思緝盧充二詩不具錄倪畫甚蒼秀諸人字畫亦多工皆元末人也

張中丞南溟【鵬】修小淸河自作濬河議謂白雲湖在長山縣非也按白雲湖在章丘縣距長山尙百里李中麓云章丘西北有湖名白雲湖東接淯河諸山七十二峪西灌鵝女溝七十二渠谿谷縷注眾水瀦而爲湖白雲英英出其中湖因以名其水入大淸與小淸無涉不知南溟何據而云然

廬山白鹿洞隔溪有古松大幾十圍松半枝節間生竹一叢僅三尺許安中丞命工圖之此與湖南松上寄生蘭同

山谷甥徐師川洪父輩人皆知之呂居仁紫微詩話記楊道孚克一張文潛之甥少有才思爲舅所知元符初滎陽公【呂希哲】謫居歷陽道孚爲州法曹掾嘗従出遊以職事遽歸遺公詩雲雨緑霜紅郭外田山濃水澹欲寒天參軍抱病陪淸賞一檄呼歸亦可憐此詩之妙不減徐洪也道孚極喜李義山詩嫦娥應悔偸靈藥碧海淸天夜夜心以爲作詩當如此學亦居仁云又石林詩話記吳縣主簿寇國寶一絕云黃葉西陂水漫流籧篨風急滯扁舟夕陽暝色來千里人語雞聲共一丘又云寇徐州人久從陳無已學此詩尢佳従蘇黃門庭中來固自不同正石林所云文字淵源有所自來亦不難辧也豫章別集有題道孚畫竹所謂人物英秀有外家風气者卽克一也

左先生蘿石有古辣水詩一篇予在揚州日通州有老布衣古姓者自號古辣泉初未詳其義云何辟寒錄云古辣本賔橫間墟名以墟中之泉釀酒埋之地中日足取出名古辣泉予同年孟縣薛理丞大武【奮生】自號老峯按薛老峯乃嵩山之峯名也

郎瑛七修類稾言魏有邯鄲淳所書三體石經恐訛淳乃漢順帝時人作曹娥碑至魏文時已百數十年矣或鐘繇梁鵠等書耳云云予按陳壽魏志邯鄲淳與王粲同傳云淳一名竺字子叔潁川人博學有文章又善蒼雅虫篆許氏字指黃初初爲博士給事中張懷瓘書斷雲梁鵠書受法於師宜官時邯鄲淳亦得次仲法淳宜小字鵠宜大字又云八體悉工尢精古文大篆八分書淳師曹喜韋誕師淳而不及羊欣采能書人名云陳畱邯鄲淳爲魏臨淄侯文學得次仲法名在鵠後其爲魏人昭昭如此瑛素號精核而有此誤亦可見著書考古之難也

六月十五日

欽賜滿漢大學士滿尙書及滿掌院學士等

禦筆大學士伊桑阿曰光贊堂阿蘭泰曰容徳堂王熈曰曲江風度張玉書曰光輔尙書吏庫勒納冰鑑堂戶馬奇九式經邦兵索諾和崇志堂刑圖納詳愼工薩木哈存誠堂掌翰林院吏部侍郎常書曰掌綸

六月二十一日

世廟安慤妃薨公侯伯以下滿漢文武官員赴親王府齊集是日

皇太后與

上車駕親臨妃裕親王生母也

梁庾肩吾書品今汲古閣刋本下之上凡二十人而列魏徵第三注元成二字於下譌謬極矣惜不得古本正也

李川父【濂】撰祥符人物志仿名臣言行錄例予久訪西亭灌甫王孫中州人物志不可得此亦買王得羊也川父正徳癸酉解元甲戌進士與李空同同時所著嵩渚集最傳川父自號嵩渚山人按嵩渚山在滎陽縣東南一名小陘山非中嶽也

上諭諭兵部湖廣提督徐治都勞績懋著前孫思克施瑯俱授將軍徐治都亦應授爲將軍欽此該部請防徐治都著授爲鎭平將軍治都宿素名將捍蜀寇平夏逆屢有大功其夫人某氏死彞陵甚烈軍政有防問九卿各直省提鎭孰優予在班行曽極推孫徐二公蓋所聞於公論如此今二公果奉

特防進位將軍仰見

皇上知人之明懋功之賞必當乎人心若此

命禮部尙書掌翰林院事張英戶部右侍郎王士禎內閣學士王掞陸葇爲纂修類函總裁官翰林官

欽防分纂四十人

神仙傳多誕妄無稽卽吾儒所常稱說者可例其餘如言焦先年一百七十嵗河上公對漢文帝言吾注道徳經以來一千七百餘年墨子得地仙漢武帝時遣使束帛加璧以聘墨子墨子不出孔安國事越相範蠡年三百嵗色如童子張志和與顏魯公遊平望鋪一席於水面揮手上升又言孫登忤太傅楊駿駿錄之不放去登乃卒死駿埋之於振橋後數日有人見登在董馬坡之類夫蘇門先生誡嵇叔夜以才多識寡難乎免於今世云云故叔夜詩云逺慙柳下近愧孫登今乃謂駿使傳致登遺之布袍登借刀斷袍上下異處置駿門下復斫碎之時謂爲狂豈以公和之葆光晦曜而爲此兒戲以賈禍哉其妄大抵如此可一笑也

楊升庵先生在滇有張半谷含輩從遊時謂楊門六學士以比黃秦晁張諸人半谷卽愈光余則楊山士云王純庵廷表胡在軒廷祿李中溪元陽唐池南錡又有吳髙河懋爲七子以擬廖明略升庵謂七子文藻皆在滇南一時盛事是也按朱曰藩射陂集人日艸堂詩引云升庵先生在江陽以畫像寄餘白下揭於寓齋日夕防奉如在函丈嘉靖己未人日西域金大輿東海何良俊吳門文伯仁黃姬水郭第秣陵盛時泰顧應祥相約過餘觴之齋中齋南向先生像在壁間諸子不敢背之坐各東西席如侍側之禮比邱員瀾餉中泠泉覓得陽羨貢茶一角烹茶爲供以宣甌注之焚沈水於罏作禮畢就坐皆嘆曰幸甚今日乃得覩升庵先生文子曰今日之會奇矣余當作人日艸堂圖以寄先生余欣然拊掌因拈人日題詩寄艸堂遙憐故人思故鄕之句作八散諸子請各賦一篇並寄先生見吾輩萬里馳仰之懷越二日文子圖成又二日諸子詩次第成余乃爲之引云考行狀嘉靖乙未先生年七十二以是年六月卒於永昌詩畫郵致之時先生已不及見矣按先生集有己未六月病中訣李張唐三君詩所謂魑魅禦客八千里羲皇上人四十年是也當時先生流離顚沛逺在天末而逺近爲人企慕如此何殊東坡惜身歿南荒不及玉局之塵還耳彼讒人者遺臭萬年豈止與煙艸同腐已哉

余向喜陳白沙恰到溪窮處山山枳殻花楊夢山太宰常憶任家亭子上連翹花發共銜杯新異不經人道偶閱升庵先生集一絕句云滿城幾日黃梅雨開徧金釵石斛花益新

以戶部左侍郎蔣宏道爲都察院左都禦史右侍郎王士禎轉左侍郎內閣學士兼禮部侍郎王掞爲戶部右侍郎【江南江西總督兵部侍郎傅臘塔卒左都禦史範承勲未任攺兵部尙書總督兩江故也】滇南舊無鴻雁順治庚子始有之千百爲羣皆西向飛去自是年年有之不見北鄕者右見滇志然升庵集有泛滇池見新雁詩

升庵客滇遊其門者自六學士外又有隱士董難難字西羽太和人常輯轉注古音著韻譜滇志列隠逸傳曾見其題玉局寺一詩極佳錄之杜鵑枝上春可憐杜鵑聲裏雨如煙萋萋滿目芳艸碧杳杳一髮靑山懸忽悲麥秀客遊次卻憶楝風花信前惆悵池塘綠陰樹驚心一曲南薰弦風格宛似升庵

何易於唐書在循吏傳孫樵嘗書其事文極工按檀弓曰易則易於則於易於雜者未之有也易於之名義蓋取此然取名於喪禮何耶

以翰林侍讀學士徐嘉炎爲內閣學士兼禮部侍郎特賜原任福建興泉道參議陳啟泰諡忠毅原任浙江溫處道僉事陳丹赤亦諡忠毅

過國子博士孔東塘【尙任】觀宋方鑪款識云紹興二年大寧廠臣蘇漢臣監督姜氏鑄至徳壇用凡二十字小篆姜氏卽姜娘子

東塘又出示蔡卞書曹娥碑大字末云宋元祐八年正月左朝請郎充龍圖閣待制知越州軍州事蔡卞重書京卞兄弟皆工書亦章惇之比不中與蘇黃作奴又觀歐陽永叔瀧岡阡表此永叔在靑州所刻石爲江神借觀者其事甚異然書法殊平平不如江神嗜山谷書韋詩具眼或嗜其文章耶

觀漢甘黃玉笛吹之成聲又觀漢銅尺司馬溫公布帛尺唐韓晉公滉小忽雷宋紹興禦制大海潮背有橫書小篆三字背皆文其面紋理自然成三十六峯其下有潮汐浩洶之狀故名

淮陰門人張力臣【弨】年七十矣寄所刻昭陵六馬圖贊及辯云唐太宗葬文徳皇后於昭陵禦制刻石文並六馬像贊皆立於陵後命歐陽詢書無庸疑矣乃遊景叔云髙宗又詔殷仲容別題馬贊於石座又云詢書不復見殷書獨存今所傳之贊正仲容所別題非太宗禦制若然則贊有異詞書有兩種矣謂得之園陵記果足信否是以趙紫函有四疑範仲闇又援升庵殷譔歐書之說互有不同弨於康熙辛亥冬從漢南過云棧冒雪至醴泉抵趙村石鼔寺宿明日登九嵕甬道恭謁殿前上下歷覽皆如昭陵諸志所云審視六馬其制琢石如屏風每方髙四尺五寸廣五尺五寸厚一尺周遭邊界稜起馬身半鑿空處刳下三寸西第一四蹄端立有馬圉前立拔箭東第一西第二則三蹄立前左一蹄作奔勢餘三則絕塵而奔各馬頭之上一隅皆畱石一尺正方與邊界相平隠隠有字迹是當日刻贊處也下座每邊三馬相連各離尺許共置一座座面之石卽與地平合縫有鐵錠連屬是石座無容書處也不知景叔何以不察紫函以爲馬無座書誠是矣弨忍凍槃旋其旁者兩日撫摩推測惟喜得上一隅書贊之處顯然可見想因其地位頗狹筆法細瘦非同大書深刻更經千百載風雨剝蝕固當漫滅幸趙氏金石錄云昭陵刻石文六馬贊皆歐陽詢八分書世或以爲殷仲容書非是至諸降將名氏乃仲容書耳今附於卷末是歐殷兩書各存之徵也今馬之上方無一字可見是歐書已亡之徵也又據志云駿石居後殿左右下一坎兩行列數石人或無上半且下埋入於土皆不全此貞觀中擒服諸番將君長頡利等十四人之像琢石刻之北司馬門內者弨視之其餘無幾並下半衣甲之紋亦殘毀不可名狀安得有胸前之字是殷書已亡之徵也紛紛懸擬不須置辯但觀趙說自明矣越翊日馳至舊縣觀太宗廟遺址見昭陵圖六駿圖【卽遊景叔仿陵石制畫刻一碑每馬髙七寸許】二碑巍然對列各拓數紙歸乃仿刻爲圖綴鄙說焉至番將十四人遊記止有十二人蓋彼時已闕其二矣己未入都見朱竹垞太史所察唐書列傳載有十人其相同者七不同者三爲棄宗弄贊玆王白葉防於闐王尉遲伏闍信亦無確據未敢指定誰是附書於末以待識者教之癸酉端午日戊申

注書之難不惟吾儒如陸務觀所云不敢注蘇杜之說也乃如釋氏亦然神僧傳道安注諸經誓曰若所說不逺於理願見瑞相乃夢一道人頭白睂長語安云子所注甚合道理我不得入泥洹住在西域當相助通所夢卽賔頭盧也宗門統要唐紫璘供奉擬注思益經南陽忠國師問凡注經須會佛意始得供奉云若不會佛意爭解注得師令侍者盛一椀水著七粒米在水中椀面安一隻箸問遮个是甚麼義璘無語師云老僧意尙不會豈況佛意此二條可與陸說發明

戶部疏奏在京王以下滿漢文武官員康熙三十三年秋季分應支俸銀五十八萬五千五百六兩有奇武攸緒則天兄子也少變姓名賣卜長安市後盤桓龍門少室間冬蔽茅椒夏居石室晚年瞳有紫光晝能見星右見唐書又釋靈坦則天侄孫常聞空中語雲開心地卽見菩薩如文殊像曰與汝印驗令舉首以手按之後印迹恆見止潤州金山寺山北有龍穴常吐毒气如雲坦居之毒云滅迹華林寺內有張遼墓寺僧多爲鬼物惑亂坦居之鬼息右見神僧傳牝狐家多出髙人如此亦異事也平一𨿽畏禍隠嵩山終不能逺引而去不足道矣世亦傳李林甫與其女皆仙女卽太白詩所謂廬山女道士李騰空者

特贈縂督兩江侍郎傅臘塔太子太保給一拜他喇布勒哈番令其子承襲

居易錄卷二十五

欽定四庫全書

居易錄卷二十六

刑部尙書王士禎撰

今人事事不及古人如郡縣誌書亦其一也華陽國誌三輔黃圖等勿論矣卽予近所得明黃才伯佐廣東志李川父濂河南通誌洎舊藏陸鼎儀釴山東通誌皆精審不茍惜升庵四川總志馬伯循陜西通誌未及見爾曩曲沃相衞文淸公【周祚】入

朝請修

大淸一統志曁修直省通誌而吾鄕新通誌修於癸丑當事旣視爲具文秉筆者又鹵莽滅裂不諳掌故如人物一門竟將曹縣李襄敏公秉單縣秦襄毅公紘沂州王恭簡公景三鉅公姓名事實削去不存一字其餘可槪見矣時方伯施泰瞻天裔主其事聘吳郡顧炎武亭林在局而不一是正潦艸成書甚可惜也今方修一統志似當以舊通誌爲藍本

蘇氏織錦回文詩則天記云二百餘首楊文公讀至五百餘首明僧起宗乃又分爲七圖一百四十七段得三四五六七言詩至三千七百首某王府刻之僧亦異人而蘇氏方寸之圖古今衍之如無盡藏神矣哉

田少司冦漪亭【雯】言撫黔時署中庭砌有艸結實甚紅可玩詢之役人曰斷腸艸也一日有釵頭小鳥色如鸚鵡飛啄其上捕之甚易馴致名斷腸鳥惟食斷腸艸子不食餘物按博物志云太陽之精名曰黃精天老曰太陰之精名曰鉤吻鉤吻卽斷腸艸也七修類稿鉤吻與黃精同穴對待而生形如黃精

周篔字靑士家禾郡之梅裏以賣米爲業自晨至午居肆過午輒下簾閉肆登小樓讀書喜爲詩與朱彞尊李良年鐘淵映比鄰相善一日遊嘉善館柯氏園月夜吟詩意得遂至達旦適郡丞季某以事至署與園鄰聞周吟聲彷徨不能寐詰朝詢知其故逮至杖而逐之予曰袁彥伯使不遇謝鎭西幾不免虎口

唐人好爲鬼神誕妄之說如織女弄玊西子等事皆屬不經李羣玉賦詩湘女廟自云遇娥皇女英段成式戲之曰君虞舜之辟陽侯也侮聖如此可謂無忌憚矣晉僧意在瓦官寺問王修曰聖人有情不曰無意曰聖人如柱耶莊子謂東郭子曰道在螻蟻在稊稗在瓦甓在屎溺此等語與禪宗墻壁瓦礫樹林水鳥露柱燈籠等話頭何異

華亭門人周綸字鷹垂才士不偶有子名稚廉字冰持少年以錢塘觀潮賦知名下筆千言而悠悠忽忽迹類淸狂常除夕署門一聯云論家世如閣帖官窯可稱舊矣問文章似談箋顧繡換得錢無未幾卒二物皆松江產也【或云稚廉好食生蝸牛】

十五日

上諭諭戶部朕惟黎元率育全恃農桑每遇歳時丰穰比屋皆能自贍倘一經旱潦粒食無資卽有俯仰不給之虞非相時緩急而先事圖維則補助之恩難以徧霈頃巡歷邊外道經密雲等處地方見田畝歉收米谷價貴閭閻匱乏衣食不充日前旣已艱難來嵗何所依賴宜預爲籌畫用裨資生著遣部院堂上官二員會同直隸巡撫親詣州縣詳察明白應作何區處賙濟確議具奏其八旗披甲當差及年老有疾中傷退閒人等有實系貧窶窘於謀生者著該都統詳察姓名報部應作何恩卹爾部議奏尋有

防遣吏部侍郎安布祿戶部侍郎法爾哈往

二十四日武闈榜放會元倪錦浙江蕭山人

上諭復已故原任刑部尙書徐幹學官以修書舊勞也蔣總憲裕庵說康熙癸丑滇逆未變時一日有人喚兩輿夫云欲往齊化門外嶽廟謁客比至下輿入徑趨廊下其中先有多人切切低語至晡不出輿夫恐城門閉入視之閴無其人神案上有雇值錢若干在焉乃知非人也

景陵熊寅字國亮萬曆壬辰進士客京師遇異人自稱鄒月賔以赫蹏書授寅曰有阨發此當相助俟芙蓉嶺更相見也後渡彭蠡風大作檣摧桅折急發書視之風忽止舟得無恙書中有告汝婺源云云謁選果得婺源縣令一日自縣之郡行峻嶺上忽於空中見月賔相與道故良久始不見詢其地則芙蓉嶺也壬寅元日夢鄒來曰龍華會近矣遂卒

九月二十二日已刻經筵

上禦文華殿滿講官吏部尙書庫勒納兵部尙書索諾和刑部尙書圖納都察院左都禦史傅臘塔吏部左侍郎兼掌翰林院事常書禮部左右侍郎席爾達多奇工部右侍郎常綬漢講官吏部尙書熊賜履禮部尙書兼掌翰林院事張英兵部尙書杜臻刑部尙書翁叔元工部尙書李振裕吏部右侍郎兼翰林院學士彭孫遹戶部左侍郎王士禎禮部右侍郎兼翰林院學士王封濴東西侍尙書庫勒納侍郎彭孫遹進講大學詩云樂只君子一節都禦史傅臘塔尙書英進講尙書敷奏以言三句講畢

上禦

乾淸門召見內閣九卿詢問原任將軍趙良棟禦史任宏嘉條奏事移晷乃退

賜宴太和門

召原任內閣學士兼禮部侍郎韓菼原任右春坊右中允徐秉義於田間並召原任刑部尙書徐幹學左都禦史王鴻緒少詹事兼侍講學士髙士奇入京修書禪宗漸二門分途久矣而頓門又自爲矛盾互相排詆於佛祖無諍之義何居甞讀吳興皎然禪師能秀二祖贊云二祖之心如月如日南北分宗工言之失此語足爲今日僧徒好鬭諍之良藥特拈出之

召試戊辰科進士唐孫華特授禮部儀制司主事【孫華太倉人予門人時已銓補朝邑知縣】

十月朔

午門頒三十四年曆始列蒙古屬國諸部莭气晝夜時刻曰烏米穆秦曰科爾沁紮賴特阿霸哈納蘇尼特杜爾伯特蒿齊忒毛明安郭爾囉斯阿錄科爾沁阿霸垓四子部落巴林札魯特喀爾喀喀喇沁敖漢翁牛特土默特柰曼克西克勝吳喇忒鄂爾多斯

本朝正朔之逺曁如此

以兵部左侍郎王維珍爲浙江巡撫巡撫浙江僉都禦史張鵬翮陞兵部右侍郎

初七日武進士臚傳一甲三人狀元曹曰瑋京衛人榜眼丁爽陜西人探花石鈞湖廣人

初九日大雪初晴

駕幸南海子初十日

幸暢春園十一日

幸玉泉山十二日十三日大閱於玉泉

宗侄茂京【原祁】庚戌進士今爲禮科都給事中太常煙客先生孫同年端士兄【揆】長子也畫品與其祖太常頡頏爲予雜仿荊關董巨倪黃諸大家山水小幅十幀眞元人得意之筆又自題絕句多工其二云蟹舎漁莊略彴邊柳絲荷葉鬭淸妍十年零落荒園景彷佛當時趙大年【西田圖】橫岡側面出煙鬟小樹周遮云往還尺幅巒容寫荒率曉來剪取富春山【大癡富春山嶺】一日秋雨中茂京攜畫見過因極論畫理其義皆與詩文相通大約謂始貴深入旣貴透出又須沈著痛快又謂畫家之有董巨猶禪家之有南宗董巨後嫡派元惟黃子久倪元鎭明惟董思白耳予問倪董以閒逺爲工與沈著痛快之說何居曰閒逺中沈著痛快惟解人知之又曰仇英非士大夫畫何以聲價在唐沈之間徵明之右曰劉松年仇英之畫正如溫李之詩彼亦自有沈著痛快處昔人謂義山善學杜子美亦此意也

命兵部督捕侍郎趙山通政使司右通政張云翮工科掌印給事中博爾濟兵科給事中趙心抃閱視河工【心抃蜀西充人予門人也】

濟源縣段少司空園是玉川子煎茶處中有二泉或曰玉泉去盤谷不十里門外一水曰漭水出王屋山按通誌玉泉在瀧水上盧仝煎茶於此今水經注不載車駕主事龔衡圃【翔麟】借襄陽守城錄寫本一卷記南宋開禧二年荊鄂都統趙淳守襄陽事首署門生忠訓郎趙萬年編無名氏跋云按史開禧用兵止載畢再遇數有功而詳其事趙淳止有焚樊城而遁之計魏友諒突圍而去事今幕客記注乃若此然則魏當何如記之耶豈史臣多遺逸而不及見此耶抑以爲誇張失眞而不之取耶皆不可考也

陸右丞蹈海錄一卷京口丁元吉撰首宋史陸秀夫列傳次熊開傳次挽詩有龔序五言方回曾微一抔土魚腹君臣龍仁夫無地參黃鉞終天慘玉衣仇逺甘抱白日沒不知滄海深方鳳鼇背舟中國龍胡水底天七言湯炳龍人心自感興元詔天意難同建武時盛彪平地已無行在所丹心猶數中興年數聫最警策末載吳萊桑海遺錄序右丞遺文丹陽館記一首

保越錄一卷記元至正十八年浙江等處行樞密院副使呂珍守紹興本末不著作者姓氏

先曾祖大司徒府君昔撫楚誅何心隠一案千古自有定論前卷詳其顚末矣近觀馮文敏公【琦】北海集有寄府君一帖雲南中縉紳皆謂何心隠行兼三遊罪浮四凶置之憲典孰以爲非三尺之平今中丞不辧其當罪而以罪之者不在已若將移事於臺下者蓋季孫行父逐莒僕而自以爲於舜之功二十之一也意在搆怨而適足歸功於臺下何病爲此書與弇州先生云云皆公論益知趙崇善狂吠爲可恨也

西洋意大利亞國遣其臣世襲公斯畢呶納及瑪諾薩進貢將至香山防門而斯畢呶納病死瑪諾薩言彼國恆患大風數年無之且雨暘時若彼國善天文者雲中國有聖人在位故貢方物以輸悃誠其國距中國十萬里凡經七國行三年始至粵其貢物有自鳴琴千里鏡等凡二十二種九十八件【右見廣東巡撫題疏】

采石瓜洲斃敵記一卷紀虞雍公事雍公門人潼川蹇駒撰隆興攺元漫叟序擬以韓碑柳雅不著姓名酌中誌余彚載泰昌啟禎三朝書八種東林朋黨錄防將錄同志錄東林籍貫盜柄東林夥夥壊封疆錄天鑑錄欽定逆案附天啟宮詞同志錄部院五十七人先太師公名列十一部曹四十一人從叔祖吏部【象春】名列第一東林籍貫山東十三人首太師終吏部其十一人曰畢自嚴張鳳翔劉策柳佐王洽宋槃翟鳳翀程紹史永安房可壯袁化中云

禦制百家姓首云孔師闕黨孟席齊梁髙山詹仰鄒魯榮昌冉季宗政遊夏文章卽開端數語已見

崇儒重道之盛心矣

以通政使司左通政常翼聖爲都察院左僉都禦史【僉都禦史劉超凡病卒】

十一月初三日

貴妃薨初五日權厝城東花園滿漢三品大臣已上俱赴殯宮予以

南郊陪祀例不與十三日

冊諡溫僖以大學士吏部尙書伊桑阿禮部左侍郎兼太常寺卿席爾達充正副使是日五鼓民公侯伯已下郎中已上俱赴殯宮

宋劉昌詩蘆浦筆記載治喘方麻黃三兩不去根節湯浴過訶子二兩去核用肉二味爲粗末每服三大匕水二盞煎減一半入臘茶一錢再煎作八分熱服無不驗者又云彭子壽侍郎一方用新羅【卽今髙麗】人參一兩爲末雞子淸和爲丸如桐子大陰漧每服百粒溫臘茶淸下一服立止

宗人通政使司右通政靑巖【焯】傳一方治男婦气血虧損卽喘寒熱重癥亦能治之其方止用人參一分眞三七二分共爲末無灰熱酒調服二煎三煎皆如前日服三次有奇效

以兵部右侍郎張鵬翮提督江南學政【提督江南學政參議邵嗣堯卒】禮部疏請廣八旗生員額數查八旗滿洲蒙古原額取生員四十名今將上三旗包衣滿洲佐領渾托和並五旗包衣滿洲佐領俱應歸並八旗滿洲蒙古考試共取進生員六十名八旗漢軍原額取生員二十名今將上三旗包衣漢佐領並五旗包衣漢佐領俱應歸並八旗漢軍考試共取進生員三十名奉

防允行奉天府府丞金璽疏請照例廣生員額亦允行唐趙蕤長短經第二十篇

曰懼誡引尸子曰昔周公反政孔子非之曰周公其不聖乎以天下讓不爲兆人云云此荒唐悠謬之論乃孔子之所必誅而托名聖人眞可謂無忌憚者孟子惡處士橫議正謂是也

命兵部覆試下第武舉取五十人

駕幸瀛臺親試騎射技勇

以在籍原任刑部尙書陳廷敬爲戶部尙書

命吏部右侍郎安布祿戶部右侍郎法爾哈查勘直隸被災州縣復

命得

防這安州等十一州縣賑濟貧民著一半給與米谷一半給與銀兩所餘米谷著照時價稍減發糶於民密雲迆北州縣著守道沈朝聘文安等迆南州縣著巡撫郭世隆親行散賑發糶仍著戶部賢能司官各一員公同料理務俾小民得霑實惠其十一州縣康熙三十四年地丁錢糧俱著蠲免

十一月初三日致仕文華殿大學士兼吏部尙書李之芳卒年七十有四

賜諡文襄昔閩逆之亂兩浙震驚公方駐節杭州聞警卽移鎭衢州與賊大小百七十餘戰身冒矢石爲將士先賊卒不能逾錢塘江一步窺江南者公之力也公屬予爲作年譜序未脫稾而公薨

十五日刑部左侍郎鄭重卒於位公字山公福建建安人順治戊戌進士予同年石交也往哭之慟予平生哭友最慟者施侍讀愚山【閏章】葉文敏訒庵【方藹】沈文恪繹堂【荃】曁公四人耳

初江陰縣治鄰廣福寺令出入以寺鐘爲度康熙初鐘忽累夕不鳴令怪而詰之僧對曰樓有妖物不可上令怒笞之縣有杲禪師者戒行甚髙寺僧試往求之杲曰必狐也狐性嗜雞而忌梧子油可以梧子油炙雞置樓下彼來竊啖必大吐委頓伺之可掩取也僧如教果獲一狐色純黑而九尾狐被縛怒曰吾千嵗狐也得道已來橫行大江南北無敢攖者所畏者惟三人耳若何人斯而敢賺我僧詰三人爲誰狐曰東郭單學究城南劍庵杲和尙靖江知縣鄭公重也三人外吾皆得而侮之僧曰是卽杲和尙命也狐曰然則吾當逺避且鄭公將來攝此邑吾從此逝矣僧釋之遂去未幾令遷去鄭果至鄭起家靖江令爲政淸惠平恕入爲行人擢吏部歷掌考功文選有淸望洊歷副憲少司宼矜愼庶獄言無不盡不肯媕阿詭隨𨿽和易近人不立崖岸而是非之介屹然不可揺奪下直閉門晏坐於名利澹如也尢篤友誼同年故交或物故數十年其子姓來京師者必極意賙防之無倦色遇人一以至誠不逆詐也田少司冦綸霞【雯】云鄭公眞聖賢眞名臣予以爲知言

契丹國志后妃傳道宗蕭皇后本傳云性恬寡欲魯王宗元之亂道宗同獵未知音耗後勒兵鎭帖中外甚有聲稱崩祖州云云而已焚椒錄所紀耶律伊遜張孝傑輩讒搆賜死之事絕無一字及之又錄稱後爲南院樞密使惠之少女而志云贈同平章事顯然之女志言勒兵似嫻武略者而錄言幼能誦詩旁及經子錄中所載射虎應制諸詩及回心院詞皆極工而無一語及武事且本紀道宗在位四十七年攺元者三淸寧咸雍壽昌初無太康之號而錄載伊遜密奏太康元年十月據宮婢單登及教坊朱頂鶴陳首云云已上皆抵牾不合不可解也按遼史宣懿皇后傳𨿽略而與焚椒錄所紀同蓋契丹志之疏耳志惟載天祚文妃善歌詩其詠史云丞相朝來劍佩鳴千官側目寂無聲養成外患嗟何及禍盡忠臣罰不明親戚並連藩翰地私門潛蓄爪牙兵可憐昔代秦天子猶向宮中望太平按史亦載此詩是騷體非律

同年梁溪秦宮諭畱仙【松齡】以寫本詩總聞相寄宋人汶陽王質撰其例曰聞南聞風聞雅聞頌又聞音聞訓聞迹聞事聞物聞用聞章聞句聞字而終以總聞其書援據亦博而好與毛鄭異亦絕與朱子不合如衞詩栢舟燕燕鶉之奔奔二子乘舟鄭詩狡童將仲子有女同車靑靑子衿之類甚多如雲鄭忽言行蓋多近賢不可以成敗論人所謂狡童非忽也又云文姜鄭忽所辭者也以爲賢而不娶識者更詳之此言最允然於齊詩南山猗嗟諸篇皆無異詞後有宋人跋云右雪山王先生詩說二十卷其家櫝藏且五十年未有發揮之者臨川貳車國正韓公攝守是邦念前輩著述不可湮沒乃從其孫宗旦求此書鋟梓以傳命工經始而日彊分符來此公餘取讀之其刪除詩序實與文公朱先生合至以意逆志自成一家眞能寤寐詩人之意於千載之上斯可謂之窮經矣淳祐癸卯季冬上澣吳興陳日彊書此跋謂與晦翁合亦非也

王紱孟端友石先生集亦秦宮諭寫寄有曾棨王璡二序翰林修撰王洪撰傳中書舎人章炳如撰行狀翰林學士胡廣撰墓表按孟端爲人狂簡今集中詩多卑弱蕭灑不如倪元鎭沈鬱不如王原吉磊砢不如孫大雅差與浦長源伯仲耳

西域南懷仁著坤輿圖說所記西洋諸國物產多異其尢奇者有七一亞細亞州巴必鸞城瑟彌米徳王后造形勢矩方周回二百里城門凡百皆範銅爲之城髙十九丈闊四丈八尺白石砌成上有園囿引水爲飛瀑如溪澗然一樂徳海島銅鑄一巨人髙三十丈立海口兩足踏兩石臺跨下能容海舶往來其手指逾合抱右手持鐙佑舟望之知泊處其身中空自足至手有螺旋梯造十二年乃成一亞細亞州嘉略省茅索祿王墓亞爾徳彌細王后爲其夫造下層矩方四面各有白石柱二十六株回廊相通寛七丈餘中爲石梯以達絕頂頂上銅輦一銅馬二茅索祿王象一工旣畢後遂殉之一亞細亞州厄弗俗府供月祠祠建湖中髙四十四丈闊二十一丈中有石柱一百五十七株各髙七丈祠外有白石飛梁四以通四門相傳二百二十年乃成【其他不錄】又亞墨利加墨是可國都城四十八里皆在大湖中以獨鹿木爲樁上加板城郭宮室麗精絕意大理亞【在佛郎察東南】西北爲勿搦祭亞國城建於海中異木爲樁入水不朽其上鋪石造宮室衢中皆海兩旁通陸行城中有海艘三萬橋梁之下可渡風帆又印度河西百爾西亞國城百二十門有苑囿造於空際下以石柱承之上覆土石樓臺池沼艸木鳥獸皆具羅瑪國城有名苑鑄銅爲百鳥發機皆鼔翼而鳴如其本音【此不在七事之列】所載鳥獸艸木略摘錄於左哇島有無對鳥無足腹下生長皮類筋恆纒於樹毛羽五采服气不飲不食印度國有獨角獸毛黃頭有角能觸師子解諸毒印度國有鼻角獸鼻上一角堅如鋼鐵能觸象南印度國有山羊頂生兩乳意大理亞國有般第狗晝潛水中夜臥於陸歐邏巴州熱爾瑪尼亞國有獸名撒辣漫答辣性寒能滅火利未亞州額第約必亞國有貍猿其身上如貍下如猿重腹類囊遇獵人卽藏子於囊中亞毘心域國有獸名惡西那約如馬形足前長後短頸甚長自前足至首髙二丈五尺毛具五采亞墨利加州白露國有雞大常雞數倍有肉鼻能伸縮毛羽黑白相間尾開屏如孔雀伯西爾有鵲吻長等身空明如紙南亞墨利加州有駱駝鳥形如鵞首髙如人乘馬行則張其翼疾如馬其腹熱能鎔鐵意而蘭大有犬能殺虎印第亞卽天竺五印度有陰樹夜中開花晝則否有菩薩樹有異象能通人語有巨鳥喙能解毒一喙直金錢五十枚其貓有肉翅能飛印度河西曰百兒西亞有塔以黃金鑄成之亞喇北亞有樹如橡栗夜露墜其上卽凝爲蜜得白得以瑚爲幣則意蘭海生珠河生貓睛昔泥紅金剛石亦多水晶國人或琢爲棺呂宋之南曰木落各有大殼容一人國人用之爲盾亞細亞海中曰祭波裏島有蒲桃酒可度八十年不壊有火浣布乃煉石爲之歐邏巴州有利諾艸爲布細滑堅韌敝可搗爲紙佛郎察有藍石覆屋代瓦羅瑪西北爲勿搦祭亞有溫泉女子不育者浴之輒育哥生濟亞有兩河一濯髮則黃濯絲則白一濯絲髮皆黑又従納波裏至布裏城有山山多洞洞各主療一疾西齊裏亞有巧工造百鳥能飛乃至蠅蜹亦能飛又有幾墨徳者天文師也嘗有敵國乘數百艘至鑄一巨鏡映日注射敵艘卽有火發眾艘皆燼又造巨船千人不能運幾墨徳一舉手船卽入海又造渾天儀凡十二重日月星宿運行遲疾與天無二以玻璃爲之哥而西加有犬善戰一犬可當一騎郎察東北曰熱爾瑪尼亞工作精巧能於戒指內納一自鳴鐘羅得林日亞其國王堂中以瑚瑯玕作屏幛又波羅尼亞屬國有波多里亞海濵出琥珀是海底脂膏自石罅流出浮水面見風始凝翁加裏亞在波羅尼亞之南有四水一從地中噴薄而出卽凝爲石一冬解夏冰一投以鐵化爲泥再鎔又爲精銅一水色沈綠凍則成綠玉不復化歐邏巴西北有四國曰大泥亞諾而勿諾亞雷際亞鄂底亞其南夏至日長六十九刻其中長八十二刻夏至日輪橫行地面半年爲一晝夜羅馬泥亞國有島曰厄歐白亞海潮日七至哥兒府產橘柚香櫞更無他樹亞細亞西盡境曰莫斯哥未亞其地夜長晝短冬至日僅二時地中海有島百千六百曰甘的亞有艸名阿力滿食之不饑風浪最大不可行海鳥有亞爾爵虐者巢於水次一嵗一乳乳時風浪不作商船候之以渡海歐邏巴西北西海迆北至冰海爲意而蘭大有湖插木其中入土者化爲鐵水中者化爲石爲諳厄利亞有聾石隔石卽銃炮不聞有湖長百五十里魚味最美皆無鰭翅中有小島無根因風往來上生林木甚茂又有三湖相通其魚不相往來有海窖潮時吸水不盈潮退則噴水如山其迆北多巨魚以魚骨爲舟車宮室皮爲舟遇風不溺又格落蘭得地多火宛轉作溝以通火火所至便置甑釜終古不滅利未亞州產葡萄樹極髙大有鳥名亞旣刺爲百鳥王羽毛黃黑色髙三尺首有冠喙如鷹隼有山貍臍後一肉囊香滿其中如麝病向石上剔出之乃痊有馬善走能鬭虎國人夜睡不夢曷噩刺國西南海有大浪山海船不能渡有暗礁利若鋒刃皆瑚利未亞東北大國曰厄日多其地自古無雲气不雨有河曰泥琭河水到處卽成膏腴有巧工作龍尾車以時蓄泄臝能生育殊他國弗撒國王所居殿長廣三里開三十門夜然燈九百盞亞非利加一麥秀三百四十穗莫訥木大彼亞國有巨象一齒重二百斤有獸類貓尾有香汗汗沾木卽成奇香利未亞西北有福島無雨百谷自生中有鐵島生樹最大日夕有雲气抱之釀成甘露下滴日出雲散下作數池皆滿人畜沾足南亞墨利加州白露國有羊可代馬能絕食三四日肝生一物如卵療諸疾海商貴之有鳥名厄馬長頸髙足羽毛珍麗足若牛蹄不飛而善走奔馬不能及卵可作杯畨船所市龍卵是也伯西爾國人皆老壽無疾病他方病不能療至其地則瘳有虎饑時百夫莫當飽卽大可斃之婦人幼卽鑿頤唇爲孔嵌以貓睛夜光諸寶有大魚曰白都狼漁者乘之以捕他魚有銀河河水溢則布地皆銀沙智加國人最長大可一丈許一齒闊三指長餘四指北亞墨利加州墨是可國工人緝鳥羽作畫光彩生動市肆鬻書西南曰花地人皆牧鹿飲其乳若牧羊然曰瓦革子地多沙以魚頭布沙中每頭種谷二三粒魚腐地肥獲倍常土曰古巴有鳥夜舒翼有光自照海族有魚名把勒亞長數十丈首有二孔噴水仰出遇海船則昻其首注水船中水滿舟沈遇之者以盛酒巨木投之輒吞數而逝又斯得白長二十五丈性善能保防人人或爲鱷魚困者此魚輒往鬭解其厄故國法禁捕之仁魚性亦慈嘗負一兒登岸兒爲鬐觸死魚亦自觸死劍魚防長丈許齒如鋸與把勒魚戰海水盡赤瓦刺多似鱷魚鱗甲甚堅刀箭不能入足有利爪性獰惡入水食魚登陸人畜食無所擇口中無舌不喜食蜜初生子如鵞卵漸長至二丈許吐涎於地踐之者輒僕因就食之見人逺則哭近則噬仁魚能以利鬐刺其腹而殺之有乙茍滿者鼠屬大如貓以泥塗身令滑入腹齧其五臟又能破其卵有香艸曰雜腹蘭魚畏之輒避去又落斯馬長四丈足短居海底罕出額有二角如鉤睡則以角掛石盡日不醒【魚目不瞑此獨善睡】有獸名海魔二手二足力甚獰遇海船輒顚倒播弄之多遭沈溺有飛魚可以占風船魚介屬有殻而六足足有皮以半殻爲舟以足爲帆乘風而行海蟹大逾丈以螯夾人脰立斷海女上體是女子下體魚形其骨止血海人有二種一通體皆人須睂畢具特手指相連如鳬爪西海人有得之獻國王者不言亦不食復縦之海回盻鼔掌大笑而去又西洋曷蘭達地於海中獲一女子與之食輒食亦爲人役但不能言自有肉皮無生地如長衣然西人亦莫測其族類

東西二紅海水色淡紅是海防瑚所映也

以大理寺卿陳汝器爲刑部右侍郎太常寺卿李輝祖爲大理寺卿

居易錄卷二十六﹤子部﹐雜家類﹐雜說之屬﹐居易錄﹥

欽定四庫全書

居易錄卷二十七

刑部尙書王士禎撰

康熙三十四年乙亥二月暫停

經筵

重建太和殿自二月二十五日鳩工李少司空貞孟【元振】言有老工師梁九者董將作年七十餘矣自前代及本朝初年大內興造梁皆董其事一日手制木殿一區以寸準尺以尺準丈不逾數尺許而四阿重室規模悉具殆絕技也初明之季京師有工師馮巧者董造宮殿自萬曆至崇禎末老矣九往執役門下數載終不得其傳而服事左右不懈益恭一日九獨侍巧顧曰子可教矣於是盡傳其奧巧死九遂籍冬官代執營造之事一技之必有師承不妄授受如此柳子厚作梓人傳謂畫宮於堵盈尺而曲盡其制計其毫釐而搆大廈無進退焉殆類是與

宋時汴京有都料匠諭皓撰木經三卷或云皓有一女每臥則交手於胸爲結搆之狀如此逾年撰成木經三卷又秦始皇時騫霄國獻刻玉善畫工名裔方寸之內畫以四瀆五嶽列國之圖出拾遺記元和中裴宙鎭荊州掘地得一石規模樓櫓悉仿荊城中空六尺八寸甚工致命徙之藩籬間見江陵志

巡撫山西副都禦史噶爾圖疏報平陽府臨汾洪洞襄陵浮山等縣於四月初六日戌時地震傾倒公私廨舎房屋四萬餘間壓死兵民一萬八千有奇二十五日奉上諭諭戶部頃據山西巡撫噶爾圖同太原總兵官周復興奏報平陽府地震房舎倒塌人民損傷隨經特遣司官【戶部員外郎登徳等】星馳前往察勘情形比復傳問往來經過及本籍人員具述屋宇盡皆傾毀人民多被傷斃受災甚重朕心深切軫惻應作何恩防著速議具奏部議照康熙二十二年崞縣等五州縣地震賑卹之例每大口給銀一兩五錢小口給銀七錢五分得

防依議仍每名口加銀一兩遣戶部尙書馬奇馳驛速往

特命平陽府士大夫仕於朝者皆歸視其家都察院左都禦史蔣宏道以下凡九人

山西巡撫噶爾圖罷以不

欽遣賑災大臣卽歸太原也

太原總兵官周復興卒以地震傷重故也

五月初八日

東宮婚禮成

賜宴於文華殿之北以金杯

賜酒前數日皆陰雨是日晴霽

巡撫河南兵部右侍郎兼都察院副都禦史顧汧罷以大理寺卿李輝祖爲右副都禦史巡撫河南以太常寺卿李鈵爲大理寺卿山東布政使諭成龍爲太常寺卿以內閣學士兼禮部侍郎李柟爲工部右侍郎【工侍徐潮以內艱歸】

原任內閣學士兼禮部侍郎田喜卒

賜祭葬田馬邑人順治辛丑進士

特防允福建巡撫副都禦史卞永譽請寛三藩下及孫延齡下入官脫逃人犯地方官員考成處分之例先是逆藩吳三桂耿精忠尙之信及廣西將軍孫延齡下僞包僞標人員起解入旗逋逃者眾九卿防議責令滇閩粵東西地方官員緝獲一年不獲卽罹降罰罕得免者諸撫臣王繼文王起元等先後上疏請照逃人例案緝每年終出具印信甘結如後有發覺照隱匿之例處分戶部以事系九卿防議定例不允至是閩撫復以爲言遂得

兪防

皇恩浩蕩四省地方官始得息肩矣

禦書賜吏部尙書庫勒納詩云滇海奇遊萬里餘天平樓閣化人居鹿門不獨偕龎隠彤管猶能續漢書尙書以問諸公以爲唐人詩也徧簡萬首絕句不可得一日會議東闕門吏侍彭十兄羨門【孫遹】舉以問予予曰此必贈吳郡範長白徐夫人小淑之作耳熊尙書靑嶽【賜履】陳尙書說巖【廷敬】詢予何以知之予曰此易解耳範嘗官雲南監司而歸隠吳之天平山時趙宧光凡夫亦有才婦曰陸卿子隠居寒山與徐齊名徐有絡緯吟陸有芝考槃二集皆爲時傳誦故以龎公班大家擬之可不疑也彭公曰是也此

禦筆臨董宗伯書當卽思白作吾輩但謂是唐詩誤矣深嘆予爲善說詩遂記之云

五月門人蔣景祁宋至殷譽慶蔣仁錫邀看棗花於崇效寺予賦五言古詩二章諸子和之寺有楊忠烈公漣榜書無塵別境四大字極遒勁

駕在暢春苑部務稍暇五月中與同人諸及門間爲結夏文字之防一賦得五月江深艸閣寒一鏡湖五月涼一五月賣松風人間本無價龎工部雪崖【塏】詩雲閒傍蒼松置短牀南風蕭灑透衣裳人間第一淸涼散休把千金比禁方南薰灼灼自天中五粒陰多障逺空莫怪山僧開橫口快哉不數大王風嘒嘒鳴蜩毒熱新松枝輕颭午風勻此間好是淸涼國遮莫鋪金肯售人【又二首不及錄】龍刑部雷岸【燮】詩云岸幘披襟意爽然憑誰索價且髙懸東坡只欲時人買剛道淸風直萬錢滿袖攜歸且嘯歌紛紛觸熱客何多涼風爭似涼州好此價惟須問孟佗【又一首不及錄】二君皆以翰林出爲郎署有詩名龎任邱人通禪理龍望江人工詞曲有瓊花夢芙蓉城諸傳奇【六月連雨至七月不絕此事遂廢】

暢春苑荔枝結實

頒賜內閣部院大臣蓋閩中急逓進

禦至是始熟也近日慈仁寺市亦有賣粵中佛桑花者一株索價至數十金

以國子監祭酒張榕端爲內閣學士兼禮部侍郎右春坊右庶子孫嶽頒爲國子監祭酒

內閣學士兼禮部侍郎陸葇上疏乞休得

防準以原品致仕前內閣學士兼禮部侍郎韓菼補原官【韓去年奉召入京總裁大淸一統志】

明憲宗禦畫魚藻圖一軸上方題成化庚子禦筆鈐以廣運之寶魚大小凡十枚鼔鬛煦沬於荇藻之間意態生動乃穆宗隆慶間以賜李文定公【春芳】者今藏其孫工侍【柟】處

總漕兵部右侍郎兼都察院右副都禦史王梁罷以湖南巡撫董安國爲總督漕運兵部右侍郎兼都察院右副都禦史

以順天府府尹劉元慧爲宗人府府丞【宗人府府丞唐朝彛假歸】原任戶部尙書王隲卒

賜祭葬福山人順治乙未進士

原任刑部右侍郎李迥卒

賜祭葬壽光人康熙甲辰進士

監察禦史龔翔麟疏劾原任勇略將軍趙良棟

攺吏部外轉例員外郎外轉府同知主事外轉府通判賜戶部尙書陳廷敬

禦書赤壁賦兵部尙書杜臻

禦書白羽扇賦刑部尙書翁叔元兵部左侍郎張集禦書詩詩餘各一輻又賜原任詹事府少詹事兼翰林院侍講學士髙士奇淸吟堂國子監祭酒孫嶽頒墨云堂大字右中允袁佑王右丞詩【山中相送罷五言絕句】

巡撫甘肅副都禦史舒書疏報西寧衛集鸞溝範家莊地方於六月十一日山崩人民一百四十餘家盡被防壓其得全者僅四十六人得

防令陜甘總督吳赫速往勘眀卽行具奏

上諭吏部兵部各省督撫提鎭官員來京陛見原欲以地方情形及兵民生計面加諮詢具有深意近來京各官輒以進川馬等物爲辭多取置辦𨿽經卻還但聞其在任購買大爲地方官員兵民之累朕本欲詢兵民生計召令前來乃反致累兵民殊失朕之初意且川馬如果需用自頒特防令出產地方辦解何須進獻著通行嚴飭嗣後一切禁止

巡撫福建右副都禦史卞永譽兩疏爲故福建總督諡忠貞範承謨巡海道副使諡忠毅陳啟泰請專祠春秋祭祀載入祀典得

防這所建祠特賜

禦書扁額【範祠曰忠貞炳日陳祠曰忠防流芳】

六月吏部文選司郎中談九幹以事罷有

防令各部堂上官保舉可任選司者以聞本部公舉貴州司郎中袁定逺【康熙庚戌進士】奉

防防用予諗之曰

上以向來選郎多不任職

特防從諸曹拔尢調補此例從前所無蓋曠典也子獨簡用遭逢不世當積弛之後須極力振刷如昔選郎王東臯伯勉【順治丙戌進士河南湯陰人】宋開之文運【順治己丑進士直南宮人歷官刑部左侍郎諡端慤加太子少保】二公之所爲方足以副

上旁求至意而予輩亦得逭於咎戾子勉之矣

總督江南江西兵部尙書範承勲疏爲再陳漕糧腳耗之累懇恩特賜支給免追以蘇重困以速挽運事江西運漕四十八州縣除南昌新建兩邑外皆僻處山陬糧艘難到水次故民間願出腳耗津貼於官官爲代運猶之乎自費自運也後因地方官慮涉私派之嫌附入全書之尾亦曰以公濟公冀免指摘云爾究非額編之款每年奏冊送部開載甚明歷準銷不謂康熙二十六年前漕臣以爲此項可省題請扣除部議行追自二十三年起至今數載毫無完報者蓋以民間自出之費各自運其應輸之米正小民急公之義勿論從前已運之費必無可追卽見運之米非給腳耗在官旣不能代民白運而在民旣追其自出之費又復令其再費再運費重累多勢必挽運愆期深悞漕務臣於今年二月將敬陳江右漕糧等事題請豁免部覆仍未允行伏念我皇上視民如傷一夫不獲動廑聖懷不敢不據實再請伏祈睿鑑系民間自出之費自運其米仍準照舊支給聽民貼運從前已支之費免其追賠庶重累旣蘇漕務自速云云得

防江西所屬州縣多處山陬百姓自願貼費將漕米運至水次著仍聴民貼運從前已經支給者俱免追賠該部知道按江西漕米腳耗追賠一案官苦參罰民苦系累爲十三郡大害久矣巡撫宋犖馬如龍相繼累疏言之予在部深知其不可同事亦多知之而以前人嵗久行追之事翻案甚難相與太息而已一旦

聖恩浩蕩如此十三郡之官民如撥雲霧復見天日其爲歌詠屍祝當何如哉此固

朝廷非常之恩而範司馬之徳亦所云不可諼兮者與孔博士東塘言曲阜縣東北有石門山卽杜子美詩題張氏隠居所謂春山無伴獨相求劉九法曹鄭瑕邱石門宴集所謂秋水淸無底者是也李太白有石門送杜二甫詩何言石門路復有金尊開亦其地山今尙有張氏莊相傳爲唐隠士張叔明【一作卿】舊居張蓋與太白孔巢父輩同隠䢐徠稱竹溪六逸者也山不甚髙大石峽對峙如門故名中有石門寺寺後曰涵峯峯頂有泉流入溪澗往往成瀑布孔於寺前水滙處作亭曰秋水又於其左起館曰春山皆取杜句也山南有兩小阜俗稱金耙齒銀耙齒者子美詩不貪夜識金銀气之句蓋偶然卽目耳非身歷其處固不知也又故魯城北有範氏莊卽太白訪範居士失道落蒼耳中者孔亦將修復其址仍取李詩閒園養幽姿之句名以閒園予喜其好事諾爲其作記而先書於此【注家引水經注謂石門在臨邑非是】

刑科掌印給事中裘充佩題爲請酌定中馬之額變通撥給之例以足軍實以佐邊需事臣維馬政之設周禮最詳漢唐以來莫不以此爲重務今甘肅茶馬之法日久廢弛不可不亟爲修飭者也伏查順治二年照明季舊例於甘肅等處毎年額徵商茶九萬箆以易番馬所中馬匹撥給四川陜西山西河南湖北等省各營及驛站缺馬之用康熙二年以後節裁各省營馬並各驛站每嵗撥給僅百餘匹因用馬不多故中馬數少而茶不得行今洮岷諸處五防累年積貯陳茶八十餘萬箆除行令變價報銷五十萬箆外尙存茶三十餘萬箆未報年復一年茶愈壅滯而番馬之利所棄多矣臣請查照額徵茶箆依數中馬仍行嚴禁不得濫中老弱馬匹亦不得扣減箆數以致番馬不前約略計之每年行茶九萬箆可中馬九萬匹未變陳茶三十餘萬箆又可中馬數萬匹或番馬來多不妨招商廣中除各營驛照常撥給外所有馬匹盡解京師以備八旗之用若中馬數多行茶溢額作何奬勵云云得

防下九卿詹事科道防議允行所中之馬照例給與營驛外其餘馬匹令於好水艸地方牧放每年將馬數千匹俟交秋之時差官送紅城口等處奉

防茶馬事務闗系要著差專官管理應差官員開列具奏尋

命內務府郎中李學聖以監察禦史銜往

八月刑科給事中裘充佩江南道監察禦史任宏嘉內陞外轉停止一次吏部四司官內陞外轉俱停一次門人宗人府經歷黃自先【元治】攜唐搨聖教序相示古色郁然眞舊物也有柯敬仲印王敬美圖書印江寧鄭簠谷口題籖

林間錄載洞山語云語中有語名爲死句語中無語名爲活句予甞舉似學詩者今日門人鄧州彭太史直上【始摶】來問予選唐賢三昧集之防因引洞山前語語之退而筆記

夾山曰坐卻舌頭別生見解參他活意不參死意達觀曰才涉唇吻便落意思並是死門故非活路

漢樓防養呂公事予旣辧漢書遊俠傳之謬又引張文潛之語以明之讀寂音尊者林間錄圭峯宗密禪師匿李訓訓死仇士良捕密詰之怡然曰與訓遊久吾法遇難則救初無愛憎死固吾分寂音譬之香象擺壞鐵鎖自在而去此佛菩薩果位中人乃眞義俠也彼樓防者非圭峯之罪人哉

偏沅巡撫陞總督漕運侍郎董安國疏言湖南丈後余存荒蕪田地前撫臣王梁題請將有荒州縣捐陞之員暫畱原任二年內勸墾成熟方準離任部覆奉有依議之

防玆據布政使楊鳯起詳稱日事嚴催據長沙府之善化醴陵永州府之道州新田郴州之桂陽興寧靖州之綏寧七州縣共報墾過民屯更名老荒田地塘一百八十二頃八十一畝九分零應徵條餉銀一千一十六兩有奇但今二年之限將滿節據長沙等府屬有荒州縣咸稱康熙三十年奉文淸丈地畝稍可開挖者皆已陞科入冊今之存荒實系沙壅石磊人力難施吁請寛緩免拘成限云云查湖南田地自丈增後凡屬可墾之荒俱已入冊陞科余存荒蕪實難開墾若人力可施小民原以耕鑿爲業當玆

堯天舜日之下作息自由豈肯以有用之土地置之荊榛灌莽耶此實耒耜難施猶期艸萊漸辟如必責之限內全墾保無有不肖有司畏考成而重敲撲致啟壓勒報墾之乎我皇上蠲租薄賦恩洽區宇臣身任撫綏敢不仰體皇仁自甘緘黙恭請

敕部準照各省墾荒事例聽民自便陸續墾報免拘年限有司旣無考成顧忌之虞小民可省抑勒捏報之獘楚南兆庶頂戴

聖恩浩蕩無涯矣

調漕運總督董安國爲河道總督以山東巡撫桑格爲漕運總督【督河尙書於成龍丁外艱】

禦書扇賜戶部左侍郎思格則詩雲宮連太液見滄波暑气初消秋意多一夜輕風蘋末起露珠翻盡滿池荷淄川縣寫橋王氏家廏中驘忽與驢語者二日語終太息曰子苦將滿吾在此尙須十年柰何此甲戌七月初八日事長山諸生徐稭說

大理府浪穹縣北十五里有茈碧湖一名寧湖出罷谷山下卽洱河之源水如碧玉色湖中有花名茈碧如荷花而差小其色有白者有澹紅而錦緑者葉似荷錢花葉本皆入水長五六丈晝則上浮花見日始開夜卽拳曲水底其花淸芬殊常采莖葉作羮味過於蒓門人黃自先【元治】以大理通判入爲宗人府經歷爲予道之擢福建布政使楊廷耀爲都察院右副都禦史巡撫山東

文信公墨迹一幀跋黃文節公書雲山穀道人題榮州祖無大師元上人此君軒如鑪鑄鐵而筆力遒勁字勢飛颺猊虎鬭爭蛇龍變幻莫測去來之迹是殆日月星辰章於天山川艸木形於地而不知孰使之然也古人詩句字畫稱唐之盛時詩如李杜書如顏栁無加矣至我宋熙丰元祐間道人者出不惟可追駕古人遂至兼取眾長集之一已云云吉州文山文天祥跋書不必工有嵗寒松栢之气

謝郎中方山【重輝】言明末徳州修河堤於銀瓦寺前地中得古鏡一規制甚小照見隔城樓閣塔寺人物往來纎毫畢具寺僧深匿之今亡矣

田少司冦漪亭言徳州兵器庫自明季扄鐍久順治初開視之於室奧壁下見一短人身才尺許形如老翁徧體有毛左膝長跪左手垂而拳右足履地右肘拊膝而手承頤須髮皓白攢睂閉目若悲苦之狀頃之雷電繞屋失所在

徳州趙進士仲啟【其星】常月夜露坐仰見一女子妝飾甚麗如乘鸞鶴一人持宮扇衛之逡巡入月而沒此與予前所記二事相類羿妻之事信有之矣

七月餘姚縣處士黃宗羲卒【字太衝號梨洲】年八十四明天啟中死璫禍禦史諡忠端尊素子也以古文經學倡浙東海內推爲耆宿翰林陳錫嘏範光陽仇兆鼇及陳赤衷董允瑫萬斯大斯同輩皆出其門

陶居眞靈位業圖予昔已指其謬秋日偶閱司馬子微所記洞天福地各有主者率荒唐謬悠最可笑者如第三十勒溪在建州建陽縣東是孔子遺硯之所夫丹陽季子碑世且疑之如所言則孔子又甞逾吳越遊閩粵乎道家之無稽如此令人噴飯

第六十一福地長在山在齊州長山縣毛眞人治之按此山卽長白山也志不載此名特著之

予甞讀三峯藏禪師語錄及五宗原以爲末法中龍象其提智證傳闡發臨濟汾陽三三要之防而欲逺嗣法於寂音亦天童之諍子也而錢氏列朝詩謂余分閏位竟陵之詩與西國之教三峯之禪旁午發作並爲孽於斯世云云師與錢氏皆常熟人而詆諆如此豈別有謂耶不可解也【按此乃斥謙益妄憑臆見好爲詆諆之非故存之】

北苑山水卷首有宣和禦筆董源夏山圖五字一中押上鈐禦璽小米題詩云崇山過新雨蒼翠濃欲滴林深不通人谿回有吟客日落古道靑天空暮云碧何處一聲蟬幽棲仍自得紹興五年秋八月臣米友仁奉敕題後有金粟道人七言古詩【元顧阿瑛】一首巴西鄧文原次韻一首虞集觀孟舉詹希元跋東海徐有貞閱長沙李東陽跋已上題跋惟詹楷書余並行艸甚工【或云畫不甚稱】宣和禦畫寫生翎毛圖荔支上白頭翁山鷓極生動末有禦筆一中押

貫休羅漢一卷後有元統新元四月佛誕日東海徐憲元度七言古詩詩不甚工楊汯沈周二跋汯字伯防不知何許人

戴文進畫竹一卷有鳯凰飛集其間當是應詔作董文敏書白詩二首烏絲闌書雜行楷極工妙自跋云盛唐人亦作達語如李嶠云富貴榮華能防時山川滿目淚沾衣不見秪今汾水上惟有年年秋雁飛頗足動悟竟無僧气予愛其語錄之乂一卷雜臨宋四家書自云用顏法亦妙

趙文敏泥金書佛說八人覺經一卷末題大徳二年秋八月松雪道人爲中峯禪丈書並畫有大雅小印天水郡圖書印

閻右相畫白馬防經圖一卷寫摩騰竺法蘭像甚奇古後有妙峯禪師福徳跋書甚工又景泰元年陳鑑緝熙跋按宣和禦府所藏立本畫四十有一無防經圖此圖不知何據定爲閻作有睢州袁氏家藏印

唐六如畫盤山秋靄圖一卷彭年孔嘉跋

峨睂山有兩孫思邈一唐初人一宋人與張乖崖善見山誌第十八卷

吾郡歷城明翰林王公敕字云芝成化甲辰進士及第第三人諸生時讀書臥牛山寺夜見地有火光發之得石匣匣有書二冊讀之遂能禦風出神知未來休咎生平異事甚多甞與僧采枸杞山上僧先下扣門公已先在啟扄官河南四川督學試日諸生見鎖院牕廡各有一公危坐一日見白雲一片命騎追之云落地化爲石色如雪煮食之其甘如飴曰此雲母也行輝縣山中忽下輿拜曰丈乃在此令掘地得奇石置之百泉書院又於道左古垣中開視得紫石硯二枚各有鴛鴦一隻雌雄相向甞云地如竹篩眼凡有異寶皆可見又采杞僧臨終公問所欲曰欲富貴兼之公曰但堪作一藩王耳朱書其背曰蜀王比王生第二子背上隠隠有書字尹恭簡旻寢疾問之曰有大鶴入室飛旋已而颺去公之神也果然官終南國子祭酒預知死期怛化時四城門皆見公羽衣鶴氅而去如雲水道人鄕人於良鄕道中遇鼓吹從南來視之乃公也王陽明素推服之張尙書鶴鳴爲作傳先贈司徒公生時大父方伯贈司徒公取公名名之

範道人者徳州人居衞河西琵琶村生於明嘉靖三十年辛亥程工部正夫【先貞】以康熙庚戌見之年一百二十嵗矣起居如平時五官之用未甞少衰平生不知服食修養之術少貧不娶事母最孝謹入九子祠爲香火道人祠有祭田數畝躬耕而食何思何慮與人一無所忤正夫贈以詩云頗聞愛日依慈母直數生平到肅皇業仿逍遙遊廣莫身余渾沌屬中央淄川髙念東【珩】侍郎亦甞訪之

程正夫工部噶布喇碗歌序云有客自燕至出其槖有阿房宮磚硯一陸探微畫一古刺水十餘礶玉毬一葛巴剌碗一磚作蜜蠟色肌理瑩滑如玉厚三寸方可盈尺最發墨陸探微六朝人畫茫茫然於日中彷佛可睹是著色山水古刺水用錫礶貯之上朱刻永樂二年熬造礶重二斤水八兩香气酷烈玉毬如雞子大山水人物樓閣舟船刻畫精妙內外凡四層疑是鬼工也葛剌巴碗西僧頂骨所爲以供佛者予按探微劉宋人好作古聖賢及諸佛菩薩像不聞畫山水恐傳譌耳【宣和畫譜載陸畫十在迶釋門】

順治癸巳正月十八日夜大風東昌府恩縣祁村陂中冰忽卓立成山廣四丈髙二丈許峯巒秀拔谿壑回環一磴委蛇相屬逺近觀者日千人康熙壬子新城錦秋湖中亦有此異

康熙癸丑新城東南曹村有鳩數百食麥按宋廬陵孫奕示兒編雲月令於仲春言鷹化爲鳩喜其能變不仁之心也王制言鳩化爲鷹然後設罻羅周禮司裘注仲秋鳩化爲鷹而月令於仲秋當言而不言者惡其變而之不仁也今食麥與蝗蝝螣蟊無異鳩之不仁甚矣抑猶有鷹之心也夫

王節婦名桂徳州人父防禮及笄適諸生韓承業承業卒七日絕水漿欲以身殉其母力勸之長齋淡食不禦鹽醯如此者十餘年承業將葬節婦夜起辦嚴手作書置几案題曰守志以鏡壓其上從容出至室外東隅以蘆席借地瞑目趺坐揮手謝家人戒勿嘩須臾口鼻自出三昧火焚焉異香氤氳經旬不散體如金鐵不壞有蓮花承趺其席不爇取席下土以療疾無弗愈者其舅韓紳爲合葬於城東時萬曆戊子嵗也

葉氏女亦徳州人其父賣菜傭也女生而知書明麗若神及笄富貴家競通媒妁女皆峻拒之但乞以女紅之直侍養父母時注目天際如有所思一日晨起嚴妝飾趨父母前禮拜若將逺離者詰之無語但頻視日景及午忽入室闔戶跏趺西向坐手結三昧印舉體香如芳蘭母心動入視之已化去久矣事在萬曆戊午年午月午日午時程工部先貞作火蓮行午日行二篇紀其事偏沅巡撫陞任漕運總督董安國疏言淸浪衞田畝舊額四百四十八頃每十畝科糧一石今全書開載系二百四十六頃每五畝五分科糧一石在三十年未丈增以前𨿽田畝曁科則不符而荒熟額糧四千四百八十一石有奇適相符合故小民安於緘黙耳迨三十年丈量遂復原額田四百四十八頃𨿽田畝旣復原額而科則未經題攺遂照五畝五分科算致有荒熟糧八千一百四十九石有奇原額之外竟增至三千六百六十七石有奇查該衞田畝旣已復額其科則自應仍照萬曆年間起徵云云適湖廣總督吳琠亦以爲請並下戶部議田畝旣復原額相應照該督撫所題十畝科糧一石應減去熟糧一千一十八石有奇荒糧二千六百四十八石有奇得

防允行皇仁周浹徧及荒遐而督撫爲民請命不憚再三入告不愧封疆大吏矣

復前總督河道於成龍官攺銜右都禦史兼兵部右侍郎

予於秋審見山西妖巫有以利刃加人腹咒之云能愈疾已而刃入腹病者腸出而死巫亦論抵此獄凡兩見亡不笑其愚且誕者偶看隋書張文詡傳文詡河東人甞有腰疾有醫自言善禁文詡令禁之遂爲刃傷至於頓伏牀枕因知山西舊傳此術官是邦者所宜令行禁止亦仁政之一端也

起丁憂原任湖廣布政使綫一信爲江南安徽巡撫都察院右副都禦史【安徽巡撫佟國佐卒於官】

門人孫子未【勷】翰林說曽於昆山徐司冦健庵【幹學】處見閻立本畫胡笳十八拍圖每段褚河南書其上宋元以來璽印題跋甚多惜不暇記【按宣和畫譜立本畫四十冇二無此圖】又云曽於朱氏見宋駙馬都尉張惇禮畫李願歸盤谷圖每段有東坡書按惇禮哲宗之壻畫人物樹石仿顧陸劉松年之師也歿贈太師

夏珪雪江歸棹捲於浦漵曲岸間作麂眼短籬叢竹茸雪屋數椽掩映林薄中極荒寒之趣

蕭照者濩澤人靖康中流入太行爲盜一日掠得李唐撿其行囊止粉奩畫筆叩知其姓氏照雅聞唐名卽棄賊隨唐南渡紹興中補迪功郎待詔畫院賜金帶此盜之工畫者予向記盧循輩盜賊多工書皆可異也照本末見圖繪寶鑑第四卷

林靈素善畫墨竹湖州元妙觀有石刻一枝

韓侂冑善作水墨竹石所畫大葉瑯玕自稱曰太師竹亷布字宣仲山陽人張邦昌之壻工山水尢善枯木叢竹奇石學坡公靑出於藍【已上皆載圖繪寶鑑】

宋僧智永成都人工小景長於傳摹宛然亂眞唐智永以書名此以畫名

居易錄卷二十七

欽定四庫全書

居易錄卷二十八

刑部尙書王士禎撰

門人翰林侍講學士史冑司【防】言直

大內曽睹淳化閣帖初搨有畢文簡公士安手跋十一月初一日日食集禮部行救防禮是日天陰微雪不見

門人國子監助教趙【善慶】徳州人前戶侍景毅【繼鼎】之孫也家藏一玉鑪云耕夫得之古冢中冢有斷碑云君諱植字子建始疑是陳思王考之乃北齊髙植墓按髙氏渤海蓨人正今徳州境然北齊書竟不載植姓名何也不偢倸俚諺也北齊書後主穆後名舎利母名輕霄後入宮幸於後主女侍中陸大姬養以爲女【卽令萱】後以陸爲母提婆爲家更不倸輕霄蓋南北朝已有此語門人戶部主事陳子文【奕禧】工書所藏陳白沙艸書一卷皆七言絕句用禿筆書甚頽放有白沙像頗丰偉似四五十許嵗人湛文簡公題二句云坐忘碧玉今何世獨對靑山不著書門人湛若水

晉書載記慕容徳立鐵冶於商山立鹽官於烏常澤按商山卽今新城縣東南鐵山是也烏常澤不詳何地太平寰宇記引續述徵記曰烏常泛齊人謂湖爲泛中有臺生結蒲秦始皇結蒲系馬於此今蒲生皆結齊乘謂堯水由黒冢泊入海注黒冢卽烏常泛也按蒲臺縣一名秦臺命名以此則烏常當在蒲臺宋九域志亦載濵州下正今蒲臺地

郡國志臨淄縣東有陰陽裏卽諸葛武侯梁甫吟云步出齊城門遙望陰陽裏云云今樂府作蕩陰非是太平寰宇記云商山有鐵鑛亦出磁石

上諭諭戶部順天保定河間永平四府地方今年水潦傷稼三農歉收朕巡幸所至徧加諮訪聞髙阜之產尙有秋成而卑下之田被潦者多計所收獲不能相敵𨿽經勘災頒賑不致仳離失所而額辦錢糧若仍行徴取民力匱乏難以輸將朕心深爲不忍著將四府康熙三十五年地丁銀米全與蠲免用示寛卹其霸州雄縣香河寶坻四處皆有水道可以轉輸著各發米一萬石各差司官一員賫往減值發糶以濟民食以副朕軫念災黎至意尋以直巡撫沈朝聘題報宣化府霜災奉

防三十五年錢糧照順天等四府通行蠲免

元和郡縣圖志【唐相李吉甫撰】昆山徐庶子果亭【秉義】有鈔本九域志【宋王存撰】徐亦有鈔本第二卷

以下尙完其第一卷

京東東路及序多闕軼正吾鄕齊淄靑等州也惜無從考証之祝穆方輿勝覽亦闕此防捲朱太史竹垞【尊】向有此書當寄問之

十賢后妃圖一卷元至大三年庚戌王振鵬畫首列名阿實克布哈臣塔斯布哈臣托克托臣李邦寧臣李孟臣三寶努前有表一通其略曰至大三年皇上朝興慶宮上皇太后尊號曰儀天興聖慈仁昭懿壽元皇太后大赦天下慶溢宮庭歡騰海澨是日宴阿實克布哈等於五花殿中臣等捧觴稱賀隨皇太后手示臣等以臣王振鵬所進聖母賢妃圖十冊臣等恭閱一過還至禦前復命臣等登記名氏於首以彰一時君臣相得之盛云云

越中若邪谿亦云若耶邪於遮切宋九域志云徐浩遊若邪谿曰曽子不居勝母之閭吾豈遊若邪之谿因攺爲五雲谿是讀作邪正之邪類惡谿矣

九域志宋時潞州上黨郡貢人參一千斤墨一百枚兗州絳州皆貢墨一百枚今三地墨皆絕響上黨人參徒存其名耳志載澤州亦貢人參十斤

董澤在河東猗氏聞喜二縣間九域志載於兗州雲龍池九州要記云董父好龍舜遣豢龍於陶邱爲豢龍氏又云豢龍城在頴昌府許昌郡又云劉累豢龍城在汝州臨汝郡【水經注堯之孫劉累】又云豢龍井卽劉累畜龍之所在滑州靈河郡一事而紛紛如此

琴髙事列仙傳云趙人浮游冀州涿郡間後入涿水九域志宣州宣城郡有琴溪琴髙山琴髙釣臺又潞州銅鞮縣有琴仙祠卽琴髙也地裏書傅會不足考據大抵類此

九域志衢州信安軍有殷浩宅土人號曰殷墻

張華封壯武郡公今靑州府諸城東二十里有壯武城是其地也

芮城陰氏得古鼎於冢墓中髙二尺餘腹可容二斗許脰有防文有銘凡七十一字陳子文【奕禧】搨之譯得五十二字以示同官孔東塘【尙任】譯得六十九字然未敢遽信不疑也姑錄於此

王大狩搜於野【陳闕】田旣王射有率眾【陳闕】師從【陳作人】小子卿射王歸自野田王乘【二字陳並闕】中【陳作仲】廣命眾【陳並闕】奮先馬步王曰命眾奮乃克至於【陳作余】舎其【陳本有孔本闕】舎汝臣卿【陳闕】家王至於南【陳闕】宮王命拜稽首曰小【闕】其【闕】字命對揚王休右似是田獵歸而君臣宴享公卿拜賜之詞古篆與焦山文王鼎相類

杜大司馬肇余【臻】言康熙十四年官內閣學士時恭遇立儲大典諸相議

赦書條欵進呈或言八旗逃人甚多應不赦臨胊馮文毅公【溥】獨持不可爭之極力天已暮立促入奏遂兩議以進上面詢其故文毅持已議益堅

上曰卿等暫出另議畫一以聞至閣已二鼓矣諸公譬說百端文毅斷斷不可竟再具兩議上之

上竟從文毅議

杜大司馬又言東粵初返正所司具正賦雜稅之數以聞

上以問諸閣臣寶坻杜文端公【立徳】對曰廣東雜稅多系尙之信所加爲民間大累非

朝廷舊額也

皇上富有四海何需此區區數萬金錢今兩粵變亂甫定正合與民休息臣謂除之便

上從之二相勁直如此宜

恩禮終始不衰云

起丁憂服闋在籍文華殿大學士兼吏部尙書李天馥赴京入閣辦事

朝房偶徵駝事予因言駝以栁爲酒食栁條則醉太宰熊公靑嶽【賜履】云醉駝當作何對予曰狂象諸公以爲切予又戲舉湯若士傳奇云駝子駝孫亦有對否少宰彭公羨門【孫遹】應聲曰鸚父鸚姆予曰魚爺魚舅亦佳按魚亦名魚母

一日東闕門防議旣畢倦甚與陳大司徒說巖【廷敬】同出端門行稍疾回顧諸公皆在後予笑謂陳公曰今日可謂髙才捷足陳曰否不過急流勇退耳明日集朝房述之皆大笑

京師某梨園部一旦有姿首解文義喜誦韓閣學元少【菼】制舉文一日啟奏後左門予向韓詢其人本末孝感熊公【賜履】因言金陵某樂部一旦最喜誦杜於皇【濬】詩陳大司徒曰杜詩韓文固自應爾眾亦一笑

宋二中丞牧仲【犖】偶於蘇州閶門桃花隖野圃中得片碣題唐六如墓因封樹之立碑焉近有書至云方重建蘇子美滄浪亭取予送尢太史展成【侗】詩句作亭聯云戲魚明鏡闊喬木古亭深俾予作亭記其好事如此遣刑部主事宋駿業往浙江紹興杭州二府重建蘭亭並重葺孤山放鶴亭仍奉

禦書蘭亭禊序鮑照舞鶴賦刻石

以大理寺卿李鈵爲兵部督捕右侍郎【督捕侍郎王國昌丁內艱】以太常寺卿諭成龍爲大理寺卿前工部尙書熊一瀟爲太常寺卿

十二月十七日頒

赦百官宣

詔於天安門戶部赦江南等九省山西平陽府積欠錢糧二百三十餘萬刑部奏釋系獄前陜西巡撫布哈湖廣巡撫張汧兵部督捕理事官熊賜瓚

潁上縣玉版蘭亭黃庭本出井中藏於縣庫後又摹刻一本寘

文廟中明末流冦之亂庫石碎於賊今惟摹本尙存學官

擢奉天府府丞徐廷璽爲府尹【府尹王國安丁內艱廷璽前工部右侍郎】郭紹儀字丹葵平湖人明禦史也甞雪夜讀書地湧汞盈尺許因悟坎離之義又甞飲酒肆見一人古貌翛然徧身絲縷如牛毛紅類丹砂異之就與語自言是靖難時人遂從受養生之術鼎革後卒年八十四

魯顚子者無名字云是宋肅簡公裔常居平湖盛暑或衣綿絮雪中則赤體遊行嬉笑自得亦甞過人家索酒飲數斗不醉自言當在雲間脫殻遂往松江遇知府方禹修【嶽貢】出作醉顚狀大呼斥其名且曰當不良死方怒杖之立斃後二年有人見之吳閶門有醉歌一首云擲杖下丹邱寒花防石樓十年殘醉裏不見海山秋唐人小說謂張祐之子爲冬蓋以瓠子冬爲謔耳紫桃軒雜綴謂祜曾爲秀州冬堰官則是以所官之地名其子耳

宋洪忠宣公皓奉使大節不殊蘇子卿子文敏公邁又奉使可稱無忝乃太學諸生謗之曰厥父旣無謀厥子安能解國憂云雲南渡太學之橫如此

趙子固落水蘭亭在孫北海【承澤】侍郎家前人題跋甚眾鄒忠介公【元標】與慈谿姜松槃太常【應麟】以气節相許甞從奉常曽孫西溟見公與姜公數柬聊錄其一云翁丈與吾輩俱老年𨿽稟得厚未可輕恃日間只用一味如臨深淵如履薄冰養徳養身並切要諸世間事何足齒牙天奉林泉佚我老政是大賜敢不拜嘉又工詩錄其一云曽向承明並直廬當年意气重璠璵登車已負澄淸志盛事猶存痛哭書雞黍喜來論舊雨雲山聊自共閒居相看爾我俱垂老且向衡門賦遂初讀之可想見前輩道義交契之厚

以刑部右侍郎陳汝器爲安徽巡撫攺兵部兼副都禦史調綫一信爲浙江巡撫【浙撫王維珍卒官】

予頃搜人葠故事欲作人參譜未暇雜見於池北偶談居易錄卷中讀坡集又得數篇其一紫團參寄王定國【帥中山時作】其小圃五詠第一首爲人參【居惠州作】又次韻表兄程正輔同遊白水山云恣傾白蜜收五稜細斸黃土栽三椏自注云正輔分人參一苗歸種韶陽

黃山谷送顧子惇赴河東詩紫參可掘宜包貢靑鐵無多莫鑄錢

以大理寺卿諭成龍爲刑部右侍郎太常寺卿熊一瀟爲大理寺卿

夷堅丙志云靑城老澤平時無人至其處闗壽卿與同志七八人作意往遊未到二十里日勢薄暮鳥鳴猿悲境界淒厲久之山月稍出花香撲鼻諦視滿山皆牡丹也防二更乃得一民家老人猶未睡見客至欣然延入布席而坐少頃設麥飯一鉢菜羮一盂揖客坐食翁獨據榻正坐俄出一物如小兒狀置於前眾莫敢下箸獨壽卿擘食少許翁曰儲此味六十年規以待老今遇重客不敢藏而皆不顧何也取而盡食之曰此松根人參也

一日集朝房待漏冢宰熊公靑嶽問少宰彭公羨門貴郡何名檇李諸公皆不能知余按李日華君實云檇從木從雋木有所搗也嘉興徐氏園有李甘脆異常核止半菽無仁人云卽檇李未知然否

堯峯顥暹禪師聞雷示眾云還聞雷聲麼還知起處麼若知起處便知身命落處若也不知所以古人道不知天地者剛道有乾坤不如喫茶去此段公案可與伊川答問雷起處語參觀

以光祿寺卿李錦爲太常寺卿大理寺少卿錢三錫爲光祿寺卿

門人陳戶部子文【奕禧】說所見數奇姓算【眞定人】香【山東人】炅【音桂】而最奇者崇效寺碑陰列名有斬姓又字之奇者山【安邑人音如妾】�【音厥】又丙子河南試錄有千姓望姓順天府誌有島姓大同有監生蒿姓三法司爰書有貌姓遆【音提】姓郝侍禦惟謙妻勇姓

碧禪師者不知何許人駢姓居遼東山中

世祖皇帝聞其名累召不至遣索鼐公召之師曰吾先行矣遂坐脫茶毘時空中現觀音大士及樓閣龍象蓮華種種之相繪圖奏之

世祖親爲題贊

新城城隍廟住持僧明還年七十餘性朴誠不與人交閉門念佛旦暮灑掃殿宇防奉香火所與往來者惟眞武廟趙雲山道士而巳乙亥四月某日命其徒具浴浴罷敷坐而化知縣桐城孫湘南元衡親往禮拜緇俗奔赴其剃度弟子荊庵禪師【成楚】爲下火負骨塔於法慶【雲山縣誌別有傳】

宗弟少司徒顓庵【掞】云少時聞太常公【時敏】言在徑山親見雪嶠禪師將入涅槃召集大眾陞座說法竟呼茶茶至笑謂眾曰喫一杯茶坐脫去也置茶椀而寂

列子程生馬馬生人林注云人艸名也如前所謂人參人面子也

天狗人參也天豬菖蒲也天牛雌黃也天羊雄黃也天鼠防風也【海錄】

漢武帝李夫人事史武紀封禪書作少翁桓譚新論作李少君拾遺記作董仲君唐韋進士縷金裙記詩云不教布施剛畱得恰似初逢李少君

唐書文苑傳張昌齡兄昌宗官至太子舎人修文館學士撰古史紀年新傳三十卷此又一張昌宗

擢安徽布政使司布政使李煒爲山東巡撫副都禦史【巡撫楊廷耀罷】

以大理寺卿熊一瀟爲都察院左副都禦史【副都禦史黃斐卒】太常寺卿李錦爲大理寺卿太僕寺卿楊爾淑爲太常寺卿

擢順天府尹蕭永藻爲巡撫廣東都察院副都禦史【髙承爵丁艱】甘肅布政使司布政使郭洪爲巡撫甘肅都察院副都禦史【舒書病卒】

田少司冦漪亭【雯】說巡撫貴州時有孝亷黃之驂耳不能聽以眉聽古謂牛以鼻聽龍以角聽人亦有之閩荔支有翰墨香者產銅山黃氏圃中石齋之祖別墅也石齋之生圃生荔一株結實三百六十五枚每嵗實如之鄕試防試入翰林實倍之石齋死樹亦枯

擢湖廣總督吳琠爲都察院左都禦史河南巡撫李輝祖爲總督湖廣兵部右侍郎兼都察院副都禦史擢河南布政使司布政使李國亮爲河南巡撫副都禦史隋書五行志云髙祖時上黨人家宅後每夜有人呼聲求之不得去宅一里所但見人參一本枝葉峻茂因掘去之其根五尺餘具體人狀呼聲遂絕蓋艸妖也康熙三十六年四月初六日明天壽山昭陵裬恩殿災初守陵內官見雷電繞殿火從中出遂焚以仁宗之賢而有是何哉

六月十五日於慈仁寺見文俶寫生花鳥十二幅極妍盡態中落花遊魚尢瀟灑俶字端容衡山徵明之孫女趙寒山宧光子婦也

靈隠碩揆禪師昔與予別於揚州禪智寺今住常熟之三峯卽漢月和尙祖庭也丙子冬十月寺中桃花盛開明年四月梅花又開花葉相間碩揆與老友錢湘靈【陸燦】書來徵詩予賦六絕句寄之至則師已化去矣

康熙二十八年餘姚烏山胡氏有牛產一麟狼項馬足麕身牛尾徧體肉鱗金紫相錯明年七月蛟蜃出者以千計余姚大水縣西三十里有宋元符古屋一所當時之人刻水痕於防柱畱示子孫是年水較舊痕增二尺五寸

康熙三十六年閏三月初七日鎭平將軍提督湖北湖南等處總兵官徐治都卒於位

詔贈太子少保諡襄毅治都正白旗人滇冦亂蜀自三峽窺荊嶽治都時以總兵官鎭彞陵保鄣有大功夫人中礟死十八年以功擢提督戊辰夏逢龍之變治都自常徳提師滅賊恢復武漢黃徳諸府功尢偉三十三年進位鎭平將軍

本朝忠勇之將與奮威將軍王進寶振武將軍孫思克齊名乙亥入覲余曽於午門見之老成謙厚眞儒將也丁丑夏五月有通州漁戶張二娶男子王四魁爲婦伉儷二十五年矣王抱義子養之長爲娶婦婦歸語其父母告官事乃發覺解送刑部問擬流徒田綸霞司冦云其人已年四十餘面施粉澤言詞行步宛然女子眞人妖也

特防起用建言罷歸科道官原任給事中鄭昱彭鵬監察禦史寧爾講吳升東

張方洲【寧】雜錄云甞見侯家美石一方中有緋袍玉帶人端拱而坐又先人曽發砌石一紫色者剖爲二其中樹石茂宻一冠帶人立樹下凝眸逺望若筆墨描畫者又家藏石蟹一枚具體如生以水磨之鮏气如蟹病目者稍塗兩眥能已痛皆奇物也

以通政使司通政司宮夢仁爲巡撫福建副都禦史【巡撫卞永譽丁艱】太常寺卿楊爾淑爲通政使僉都禦史常翼聖爲順天府尹

刑部尙書翁叔元罷以左都禦史吳琠爲刑部尙書擢兵部右侍郎張鵬翮爲都察院左都禦史都察院左副都禦史嚴曽榘爲兵部右侍郎宗人府府丞劉元慧爲都察院副都禦史太常寺卿錢三錫爲宗人府府丞太僕寺卿梅鋗爲太常寺卿左通政吳涵爲太僕寺卿擢山西按察使司按察使巴錫爲巡撫陜西僉都禦史【巡撫黨愛罷】以內閣學士喀拜爲甘肅巡撫副都禦史【巡撫郭洪罷】

賜內大臣阿爾迪諡勤僖康熙三十五年八月二十八日

浙江溫州總兵官左都督一等阿達哈哈番贈太子太保蔣懋勲諡襄僖康熙三十六年二月初四日和碩康親王傑書諡良康熙三十六年四月二十八日

經筵講官刑部尙書圖納諡文恪康熙三十六年六月初七日

議政大臣領侍衞內大臣佐領蘇爾達諡恪僖康熙三十六年六月初七日

七月工部尙書薩木哈李振裕等上言

太和殿大工告成十九日

上禦殿設朝並以額魯特噶爾丹蕩平頒

詔天下肆赦

命左都禦史張鵬翮等十四人祭告五嶽四瀆及歷代帝王陵寢

孔子闕裏舊例祭告遣侍郎以下遣部院正卿自鵬翮始時以鵬翮父在蜀特令往西嶽江瀆以便省覲蓋異數也又舊例嶽瀆遣侍郎學士副都禦史等官陵寢以下遣京堂官今東嶽遣侍讀學士傅珅中嶽遣侍讀特黙徳南嶽遣侍讀學士張廷瓚顓頊髙陽氏遣吏部侍郎阿爾稗黃帝軒轅氏遣內閣學士兼禮部侍郎顧藻亦非舊例

丁丑防試以吏部尙書熊賜履禮部尙書兼掌翰林院詹事府事張英都察院左都禦史吳琠刑部左侍郎田雯爲總裁官中式滿漢舉人一百五十九名防元汪士鋐江南長洲人汪予太學門生也原名僎

七月十三日殿試十七日

上禦太和殿傳臚狀元及第李蟠徐州人榜眼張虞惇華亭人【本姓嚴常熟人明大學士諡文靖訥之元孫】探花姜宸英慈谿人二甲第一汪士鋐

宸英字西溟以古文名世四十年入明史一統志二館充纂修官食七品俸十餘年

上久知其名康熙癸酉始中順天鄕試年已六十餘至是中防試第八名殿試初擬汪士鋐一甲第二張虞惇第三宸英名在二甲第四及讀卷

上問進呈十卷中有姜某乎韓閣學菼對宸英在史館久臣識其字迹某卷當是也

上云姜某讀書多能古文可拔置一甲於是升置及第第三人而虞惇移第二士鋐移二甲第一宸英晚遇而

特達之知曠代所無也

二十五日甲戌科庶吉士汪倓等散館試於

乾淸門辛未科探花黃叔琳甲戌科狀元胡任輿探花顧悅履已經授職外【榜眼顧圖河給假歸不與】授編修檢討者二十人【內查升史申義閏錫爵戊辰庶吉士汪倓辛未中式滿洲滿保傅森海寶三人漢軍陳夢球髙其倬二人傅森第一】科道吳甫生江球二人【球辛未庶吉士】部曹拉都立林文英二人【文英戊辰科庶吉士】以知縣用張壽峝等六人【壽峝辛未科庶吉士內張逸少大學士玉書子陳豫朋戶部尙書廷敬子】隨旗行走五哥一人【辛未中式禮部右侍郎努黑子】

二十六日

禦保和殿選庶吉士二甲汪士鋐等十三人三甲朱啟昆等十八人【內徐樹本故大學士元文子陳壯履戶部尙書廷敬子趙衰黼吏部侍郎士麟子吳宗丰故大學士正治子李甡麟故大學士之芳嫡侄孔尙先至聖裔滿洲桑格查眘阿爾賽常哥阿進泰敏六人漢軍蔡珽一人舊例解元皆畱館是科四川解元任爾瓊不入選南充人】

唐人宮怨詩云事與年俱往恩無日再中按秦王執畱太子丹與誓曰使日再中天雨粟烏頭白馬生角廚門木象生肉足乃得歸如此用事可謂脫化

王充論衡末篇自敍家世云世祖勇任气卒鹹不揆於人怨仇眾多父誦伯父任气滋甚在錢唐勇勢淩人末復與豪家丁伯結怨徙上虞充生而恭願仁順禮敬具備矝莊寂寥有巨人之志在鄕裏慕蘧伯玉之節在朝廷貪史子魚之行又雲母驪犢騂無害犧牲祖濁裔淸不牓【讀如妨】奇人鯀惡禹聖叟頑舜神顏路庸固回傑超倫孔墨祖愚丘翟聖賢夫證父攘羊聖人所惡況暴祖父之惡不啻自口出乎以舜禹孔顏自處而擬祖父於伯鯀瞽瞍不僭且誖乎若王充者眞人倫之梟獍也蔡邕祕其書帳中以爲談助豈不惑哉

太公名涓字子牙見羅氏路史又云老子始生名祿鐘馗亦曰終葵羅泌云終葵商侯國後有終葵氏則又姓也商有於陵侯國書大傳散宜生之於陵氏取怪獸白虎以獻紂羅云今淄之長山正吾鄕也路史周世侯伯首曰詩卽邿國也漢書地理誌云詩亭詩國水經注春秋詩國也在濟寧州界浮來山名路史以爲周世國名有公來山雜國名有墻國曰廧也昭二十三年有廧人茌國泰山茌縣卽地裏志東郡茌平有茌氏【杜疑切】盍國齊地在沂水西注陳仲子兄戴邑王信爲盍侯卽此音蛤【漢景帝封後兄】也乃音冠蓋之蓋今讀爲蓋非圁水名在今延安府亦周國名也虫亦雜國之名邾地後有虫氏【昭十九年】柏人今趙郡柏人縣【卽唐山也】蜀一作杜預云泰山博平西北有蜀亭今兗州奉符郮潛夫論詹資郮翟黃帝之後玉篇資郮故國黃帝之後封在岐山之陽所謂周原膴膴者此非周之先何以其封地同又引大雅綿之詩也

羅長源云今之歷下等處發地悉是流水濟所過也東阿之井正濟所溢故阿膠止濁住吐下隔而疎痰以濟之性趨下淸而不重故治淤濁逆上之屙

遼東之佟爲

本朝望族按路史終國下云商有終古疑卽佟後有佟氏【見廣蒼北燕文人佟萬】又泈通今襄陽有泈水

嬴姓一十八國一曰時博昌有時水春秋之幹時是也亦見路史時水今屬新城縣

宗兄同年禮部左侍郎涓來【澤宏】黃州黃岡人每自署邾城按黃岡東南百三十里邾縣故城楚滅邾徙之此若春秋之邾婁曹姓則在任城今濟寧州地小邾亦曹姓倪【亦曰郳】之分今之滕縣也又云一曰仙源今曲阜東南四十里古邾城

吾鄕鄒平縣漢梁鄒地東都賦云制同乎梁鄒韓詩云梁鄒者天子之田也故九成宮頌云司馬奉梁騶之典【詩騶虞亦作鄒虞】梁鄒命名豈亦有取於此者耶又西河有鄒虞縣

路史云邢之堯山縣漢之柏人西十二里有南蠻古城今相有古柏人城九域記引世紀爲堯都縣東北二十二里有柏鄕城與趙都柏鄕縣東西中分城冢記言堯所置有堯廟謂堯登此眺洪水訪賢人者今唐山縣之巏嵍山是也五代馬彧詩別後巏嵍【讀如權旄】山上望羨君時復見王喬

分野之說謬悠傅防予常疑之近見黃太衝【宗羲】文集辯之甚晰路史星次說一篇固先之矣文多不具錄其最與予說合者如雲春秋戰國地每遷變三晉未分晉果何分秦拔西河魏當何屬周旣東西何都而直鶉火陳滅於楚何自而入韓分云云終云要以九州之分爲正此爲直截不易之論費直蔡邕皇甫謐紛紛支離牽合之談皆可廢矣

呂梁碑劉耽作字爲小篆可認者僅六十言長源云甲申秋七月觀於內相郭知章明叔家公異時甞集錄古碑刻多六一先生未見者二百斯其一也呂梁者龍門也【非彭城之呂梁】此集又在歐劉趙洪諸家之外人罕知之浙江巡撫綫一信疏請建雙忠祠於溫州略云康熙十三年原任溫處道陳丹赤永嘉縣知縣馬琾值耿逆之變矢守孤城不意叛賊變起倉卒環刃脇降丹赤與琾堅持臣節慷慨授命旣同日而捐軀復全家而難已贈防加銜光被泉壤而溫州府屬士民皆願建祠崇祀查福建殉難巡海道副使陳啟泰建祠任所奉有特防伏祈

皇上兪允建立雙忠合祠於浙省以光俎豆以愜輿情云云下部議允行奉

防賜

禦書扁額

貍一名不來見封禪書徐廣注周靈王時諸侯莫朝周萇乃明鬼神事設射貍首貍首諸侯之不來者依物怪欲以致諸侯諸侯莫從

六月

上在暢春苑出畫扇示內直諸臣禮部張英等

命各賦詩畫作二白鷺一靑蓮華題曰路路淸亷云上禦書懷冰雪三大字制扁額

賜都察院左都禦史張鵬翮【命禮部尙書張英傳防頒賜】擢湖廣布政使王燕爲都察院副都禦史巡撫貴州【巡撫閻興邦卒官】

居易錄卷二十八﹤子部﹐雜家類﹐雜說之屬﹐居易錄﹥

欽定四庫全書

居易錄卷二十九

刑部尙書王士禎撰

書言百獸率舞如舞馬舞鶴之類古多有之雜誌云教舞鼈者燒地置鼈其上忽拊掌使其跳梁旣慣習𨿽冷地亦然教鶴舞亦同此術予池北偶談曽記舞蠅虎事

列仙傳洪厓古倡家妙內篇云老子母無婿路史小昊紀曰老子父乾元杲年七十二無妻與鄰人益壽氏野合而娠十年而生皆妄誕誣罔可恨釋氏造天地經云摩訶迦葉降生爲老子又可笑矣

郃陽民康乃心奉新城老先生閣下往二十年前曾於朋好處讀先生近體數首玉振金聲仰止深切而以云泥異勢請教無由嵗月蹉跎不學墻面老作咸陽布衣亦復何恨不意前秋偶客長安雁塔雅塗謬爲海內大君子所見賞爾時伏首山谷一字弗知竟未獲負笈追隨久之友人有書來具言始末而拙句徧傳都人士口矣秋中應試靑門敏之上人始諄諄爲語乃知楓落吳江流播信不虛也私念老先生海嶽宗工握風雅之權者已數十年十五國內外髙士鴻文光焰萬丈收之囊中爲龍爲鳯亦復何限奚取於窮鄕僻壤貧賤落拓孤陋寡聞庸庸鹿鹿之一老儒下士乎古人雲天下有一知己可以不恨此言誠非敢居然當吾世而不能相知後世誰實相知定吾文者悲夫又何其言之痛也徘徊於中已將經嵗乃敢忘其愚賤奉上一函庶人之分引嫌固宜然再四彳亍非名非利無請無托或亦斯文未喪吾道猶存風雨晦明諒爲先生所不棄絕也舊刻數紙自慚庸陋前有千古後有萬年得失之故知在寸心倘邀靈溟岱先生進而辱訓之眞所云饑十日得太牢也先曾王父舊仕犁邱家有遺文在故篋中似爲太先生大司馬公所贈者敬書一通奉覽臨啟悚栗伏惟鑑在右康生字太乙郃陽人予丙子以祭告西嶽至長安偶遊薦福寺小雁塔見塔上題詩三首記其一【題秦莊襄王墓】云原廟衣冠此內藏野花嵗嵗上陵香邯鄲鼔瑟應如舊贏得佳兒畢六王極賞其佳從遊門人武進龔勝玉節孫曰康郃陽名士也秦人語曰闗中二李不如一康防予匆匆入蜀未及物色之比歸而灞渭水漲阻西安兩日水落遂行至京師時道其詩於公卿交遊陸郎中儼庭【徳元】往提調陜西學政爲言闗中知名無逾李二曲顒及康生者明年七月康以書及所著莘野集來偶筆於此知文章有神交有道少陵不誣也

原任詹事府少詹事兼翰林院侍講學士髙士奇請假侍養得兪防仍陞詹事兼侍讀學士

吏部右侍郎彭孫遹工部左侍郎李元振皆

予告

調禮部左侍郎王澤宏爲吏部右侍郎以內閣學士韓菼爲禮部右侍郎詹事府少詹事李錄予爲內閣學士兼禮部侍郎副都禦史熊一瀟爲工部右侍郎

沂水髙中丞平仲諱名衡工詩畫後撫汴有功名崇禎辛未初舉進士在京師手畫白練衣一稱寄其內張夫人凡花卉二十五種作三十二叢著色生動備極姿態又題五七言絕句凡八首略云對月偏成憶臨風更有思鄕心無可寄聊寫最嬌枝花枝鮮且妍置之在懷袖好記花枝新憐取衣裳舊輕襦畫折枝悠然感我思畫時腸已斷著時心自知霧縠偏宜暑冰綃迥出塵著時憐百朶應憶畫睂人安邱張貞杞園作畫衣記

門人金徳純言故戶部侍郎蔡弼漢公常使漠北天色已晚欲投宿處而絕無人居倉皇間見大營柵人馬喧闐因就之有如大將者三人坐帳中其下甲士數十輩跪進酥酪方欲前顧視其人皆無下頦大驚而出上馬急馳回視營柵已不見惟燐火無數隨其後追之馳二十餘里乃免蓋古戰塲云

陳君說滿洲鄰境輝發部落未滅之前一載每至日晡輒有小兒千百爲羣連臂入城嬲人或入酋長之居或散在人家提而擲之散如輕塵旋復聚爲小兒形驅逐祈禳皆不能禁國人夜不得眠日出始倦而就寢如是者年餘

太祖兵至已入城人無覺者自此妖亦不見

致仕總督雲貴兵部尙書卞三元諡恪敏康熙三十六年六月二十六日

太子少保贈太子少傅靖海侯靖海將軍福建水師提督右都督施瑯諡襄壯康熙三十六年六月二十六日

勇略將軍總督雲貴兵部尙書一等精奇尼哈番趙良棟諡襄忠康熙三十六年七月二十七日

門人丁五狀元李蟠字仙李徐州人孝亷時常夢神人衣冠甚偉手一合子付之其中有黃金絲糾結如字形令諦觀之乃狀元二字也至是果及第

諸葛出師二表先儒謂與伊訓說命相表裏世說亦云潘朂作曹操冊命人謂與訓誥同風如所云則王莽金縢亦當與尙書並傳矣謬哉

彭羨門【孫遹】少宰傳治腫毒初起方取雞子用銀簪揷一孔用明透雄黃三錢研極細爲末入之仍以簪攪極勻封孔入飯內蒸熟食之日三枚神效

黃岡王禦史同道夢澤【廷陳】云澤【廷瞻】之從子也少落魄不羈鄕人揶揄之遂發憤讀書再入省闈不見收自爲文告於城隍之神一夕夢神人謂之曰汝志固可取柰命運何同道再四懇之神曰惟有一事尙可通融汝願之否汝命中本有兩子若少生一子尙可得乙榜至於甲科則不能也又懇曰生所願在甲科一灑鄕人之辱誠得之𨿽無子願亦足矣明日謁神復禱如前後果中萬曆壬戌進士入爲禦史巡按廣東罷歸竟無嗣少宗伯愼庵【封濚】說

王子云一翥云澤尙書曽孫崇禎庚午舉人楚名士也亂後隠廬山講學五老峯下一日與諸生同觀瀑布忽發問曰逝者如斯夫汝等作何解諸生不能對遂拂衣歸素與龔端毅公【鼎孳】善龔使東粵過黃州相見賦詩極懽或曰上已時佳黃州地佳子云人佳公詩不得不佳戶部尙書陳廷敬戶部右侍郎王掞俱以原銜充經筵講官時予先爲講官戶部三人皆在

經筵亦盛事

二十七日

禦文華殿舉

經筵吏部尙書熊賜履刑部尙書傅臘塔進講中庸知仁勇三者天下之達徳也二句禮部尙書掌翰林院事張英禮部侍郎掌翰林院事阿山進講尙書洪範凡厥庶民極之敷言是訓是行以近天子之光三句講畢賜宴太和殿前

十月朔

上親祭

太廟是日

頒康熙三十七年時憲歷

本朝典例滿洲部院大臣必歷內閣學士乃得充經筵講官歿得諡文其官詹事府侍讀侍講學士祭酒以下者不得與

自平定額魯特後

國家幅益廣西北諸部落盡典屬國三十七年戊寅時憲歷所列有杜爾百特札魯特札賴特郭爾羅斯科爾沁土黙特阿祿科爾沁柰曼烏朱穆秦敖漢阿霸哈納蘇尼特蒿齊忒毛明安阿霸垓巴林喀爾喀喀喇沁翁牛特克西克騰吳喇忒鄂爾多斯歸化城四子部落盛矣哉新安門人汪洪度於鼎寄羅鄂州小集及鄂州所著新安誌爾雅翼又程嘉燧孟陽手書松寥吳裝雪浪等集三種萬曆中刻於長治甚工

昌化知縣門人林霖培寄傳燈二錄林間錄東坡表忠觀碑碑爲明嘉靖三十九年杭州府知府陳柯重刻十月初七日武進士傳臚狀元繳煜章京衞人甲戌防試中式余戊午典順天武鄕試所取士也戊午一榜有三狀元己未羅淇乙丑徐憲武丁丑繳煜章

杜詩從人覓小胡孫一首第三句云舉家聞若駭下云爲寄小如拳結云許求聰慧者童穉捧應顚殊不貫宋劉昌詩蘆浦筆記云合移童穉句作第四移爲寄小如拳作結則一篇意義渾全亦成對偶甚有理而朱長孺不采其說想未見此書耶然此詩殊不成語

鎭平將軍提督湖廣左都督拖沙喇哈番贈太子少保徐治都諡襄毅康熙三十六年十月十八日

允禮部尙書張英疏辭免掌翰詹事以禮部右侍郎韓菼兼掌翰林院事少詹事兼翰林院侍講學士顧祖榮陞詹事府詹事兼翰林院侍讀學士掌詹不設正員八九年矣至是乃有專官

杭州孝亷髙式靑說其鄕張氏藏書甚富造樓水中庋置甲乙悉有次第以小舟通之晡後卽禁往來一日忽有煙气出樓牕大驚往視之則門扃如故比登樓煙亦不見如是者三最後細檢視煙自書櫥中出開櫥則凡天文奇遁之書悉爲燼惟空函在焉余書無恙

十月一日

駕謁

孝陵

丁丑冬十月右安門外有回回買一牛將入城屠宰牛過裕親王園遂奮身逸入回回逐之牛初奔騰繼以跪伏哀鳴百方不起觀者殆數百人皆嘆異忽一市猾從旁揶揄曰汝何愚甚牛旣難致何如取刀碪來就此屠之不易易耶回回如其言牛遂立死市猾歸是夜覺徧身骨痛明旦視之生疔毒數百痛不可忍見一牛在前索命呼號宛轉三日竟死張杞園【貞】說

書奕云羿夢與洛水虙妃交故天問曰妻彼洛濵是遇洛妃者不止一子建也而羿妻又入月爲嫦娥皆不可詰

朐防字音潤蠢地卽夔州云安縣朐防蚯蚓也而馮元成以爲蜯云兩字皆從月是物月之精旁句忍者月如句如刀環而是物生也按字書二字皆從肉不從月尢穿鑿無稽

長安客話載明時太醫院例以端陽遣官於南海子捕蝦蟇取酥制紫金錠今端陽節中官猶於端門鬻內造紫金錠是其遺制也

丁丑十一月初九日長至

上親祀南郊余與王顓庵少司徒【掞】田漪亭少司冦【雯】顧觀廬詹學【祖榮】

駕午門因談及新舊唐書餘言舊唐書載薛懷義於外戚傳此最可笑又漢書元後傳有弄兒不知是何等人大抵漢唐宮掖多難言之固未易枚舉也

十一月十七二十等日京師地屢震

詔問九卿致災之由因

諭修省

謝南衡者武昌人本朱姓甞遊黔蜀間至大寧洞洞有一黃冠兀坐如枯株問之不答試手觸其冠應手墮地爲灰旁有一印文曰大寧巡簡司蓋此人明世爲是官鼎革後避地修眞於此坐脫印故所佩𨿽入定未甞捨也洞深處石壁有羅念庵題一絕雲海門千丈浪如山一轉千年息間洞裏聞雷催兩急作龍爭似作魚閒世傳念庵仙去明天啟間曽至吾邑訪先太師公又訪煙客於太倉少宰涓來兄【澤宏】甞遊南嶽見其手植松髙不數尺而甚蔥鬱道流言念庵先生住靜處皆不可知也

康熙辛未京城內彌陀庵三官像一夕自移右安門外三官廟中如人位置者然

少宗伯愼庵【封濚】言羅田縣近城山間有僧庵本南向一夕大風僧已寢旦起殿宇戶皆北向矣

吏部員外郎艾某滿洲人自言行開平道中日方午天無片雲忽見一物自東而西疾於飛隼長約二三丈其首髣髴如畫龍狀其末漸細倏於空中倒垂而下又有一物從東來追及之二物蜿蜓相糾離合數次如戰鬭之形久之乃解一向北一向東徐去

偶見一帖牡丹詩題曰開元初紀號李邕書而詩中有虢國邊鸞等句殊可疑訝

內府藏大照禪師碑李北海眞迹也後有陳惟寅跋謂是硬黃本筆墨完好首失五行後爲蘇滄浪所補云雲華亭董尙書跋二則謂永嘉黃翁年八十嵗甞奉幕府檄渡遼海入樂浪爲日本朝鮮講和歸時購得唐硬黃李北海大照禪師碑人間石本不傳又云余所見唐人硬黃生平只三本嘉禾之萬嵗通天帖安福之右軍絕交書與此而三此卷爲兪仲茅少卿購藏鼎革已來不知流轉幾家而終歸祕府物之顯晦有時哉

門人徐蘭吳人字芝仙能詩工繪事從安郡王出塞甞見祁連山中花十數種皆艷絕不知名中土所未有也曽畫便面貽余又有出塞詩數十篇聞見詭異足備塞外風物考證雲起輦谷元世祖陵無封樹獵者或踐其地輒有風雷之異其詩云聞昔朱明修祀典曽命禮臣巡禹甸伏羲下逮宋理宗三十六陵皆祭徧祁連因未入提封欲賫香帛無由從掃階席幄順天府春秋遙奠靑芙蓉芙蓉靑靑亂雲宿中有三間老瓦屋徵人遙望緑琉璃知是元家起輦谷谷口番僧通漢字畱客招提話遺事自言歷劫悟前身親見陰房築空翠巫媼牽靈馬來聖僧已渡流沙至【元僧綽爾濟】維時指防白毫光爭覩君王顯神異天花鋪地坐親親夜半山頭分舎利【元祖火化時得舎利甚多】東方日射云窈冥背人入山埋寶瓶地下有天黒如漆祕祝才宣役萬靈亂峯髙下化機械俄頃萬壑藏雷霆雪漬風吹不數日依舊滿天芳艸靑往年有客挾弓弩誤入雲中踏玉虎千雷萬霆出谷飛百里人家苦霪雨至今鹿兔滿巖阿馬蹄不敢驚黃土問余到處訪云蘿中國名山想徧過聞道長陵在天上此中靈異更如何又所過古廢城凡六曰單於曰蘇武曰云內【唐立雲中都督府卽中受降城之地】曰丰州【唐九原郡城北有鸊鵜泉有延祐七年碑李文煥書】曰殺虎曰土城土產凡五曰白艸曰雛鷹曰蹷鼠曰瑪瑙石曰酪酒瀚海距獨石口二千里有明太宗永樂八年禦制碑凡五十一字云

丁丑長至後京師已三見雪一日防議坐朝房或問余古人雪詩何句最佳余曰莫逾羊孚贊云資淸以化乘气以霏值象能鮮卽潔成輝陶明淵詩云傾耳無希聲在目皓已結王摩詰云隔牖風驚竹開門雪滿山祖詠雲林表明霽色城中增暮寒韋蘇州云怪來詩思淸人骨門對寒流雪滿山此爲上乘若溫庭筠白馬夜頻驚三更灞陵雪亦奇作也近人惟見熊侍郎雪堂【文舉】輸與黃巖僧補衲滿天風雪未開闗二語差佳至韓退之之銀杯縞帶蘇子瞻之玉樓銀海已傖父矣下至蘇子美旣以粉澤塗我面又以珠玉綴我腮則下劣詩魔適足噴飯耳

京官各衙門相稱謂皆有一定之體蓋沿明舊如內閣部堂彼此曰老先生翰詹亦然給事中曰掌科禦史曰道長吏部曰印君曰長官自

國初已來皆然余己巳冬再入京師則諸部郎官以下無不稱老先生者矣此亦觚不觚之一事也

前漢書寧成傳曰虎而冠後漢書有狗而冠人罕用之朝鮮國王李焞上疏告饑乞糴奉

特防賜米二萬石賑之又以綏哈城小姐廟二處所貯米二萬石運至中江貿易以戶部右侍郎博和諾往監糶又命長蘆鹽商領帑金五千兩買米二萬石由登州府廟島地方以雞頭船運往朝鮮貿易以吏部右侍郎陶岱往監運

庫庫諾爾臺吉渣什巴圖嚕等入覲十一月至京廿七日

賜宴

保和殿並

賜貂帽貂裘等物封渣什爲親王那木占額爾徳尼貝勒彭蘇太濟貝子

擢山東布政使張勄爲巡撫浙江右副都禦史【浙撫綫一信罷】河南提學道張仕可字惕存京江相國素存弟也父公選【九徵】先以吏部爲河南學道父子相距三十年江西提學道王式谷字誨存睢州人大理少卿公垂【紳】子也祖去非【震生】先爲江西學道祖孫相距二十八年餘官京師三十餘年間皆及見之

南部門人李侍禦子來【先復】說前知大冶縣見柯陳氏譜云陳友諒子理敗亡入蜀攺姓郁居合江縣子孫繁衍散在涪州長壽諸邑明末兵部尙書陳新甲其後也後理年八十攜一子再入楚居興國州其子姓尢繁衍不下萬人卽今柯陳是也

髙淳隠士吳越彥字季舒性狷介不喜交遊偶以訪舊來京師窮途賣卜常手署寓齋之壁云此來除王阮亭外誓不謁一貴人丁丑嵗除訪予邸舎自述如此朝房晤張天師【繼宗】言三十四年往南嶽建醮過龍陽縣山中有一洞洞口白楊一株樹腹空洞不記年代中穴妖物其色白每出所過人畜一空禾稼盡枯死江行遇之舟皆覆溺爲祟一方且數載矣縣之父老懇請勦除天師先寫符數道遣其弟子輩賫入洞偵之洞極深廣而空無所有惟有髑髏及牛馬骨可數十石旣還報乃令知縣鑄鐵牌四皆髙丈餘立於洞門又以符篆召神將下擊妖遂遁於沅江爲祟如故父老又以告乃又鑄鐵牌立於江岸要害處而召神將急擊之旋有一白羊死江面其妖遂絕

門人李侍禦【先復】說蘄州今不產蛇蛇皆渡江而南產於興國州地气物理遷移如此不可曉也

考選科道

命各部保舉郎中員外郎賢能者予舉戶部湖廣司郎中張睿四川司員外郎卜峻超引見睿授工科給事中峻超授江西道監察禦史睿淮安山陽人峻超順天固安人【睿今爲副都禦史】

漢書注有曰臣瓚者昔人謂不知爲何人今按晉中書監和嶠甞領命校正穆天子傳五卷瓚乃其校書官屬郎中傅瓚也後人取其說以釋漢書故有臣瓚注語見陳霆兩山墨談

十一月二十二日

上諭諭吏部地震示儆朕深切敬惕念致治之道無如愛民生重民命朕總攬防務於一切閭閻生計及人命事情罔不殫精研究在外直省親民之官務訪求民間疾苦實心愛養其闕系人命案件必詳審眞確出入允當俾無寃民在內大小官員咸宜勤愼奉職力攺過愆以共副朕實圖修省弭災之至意爾部卽通行申飭十二月大學士張玉書給假歸省

尺木禪師者名性休明宗室也得戒於崆峒天鼓得法於漢陽後退住沁州之永慶寺順治癸巳正月二十三日早齋罷忽問院主十王殿前那塊地是我底捨底麼院主云捨底遂趺坐而逝夜半復醒書偈云莫笑尺老師風大行不得回來轉金經方入三摩地至二月二日出定沐浴削須髮持杖侍者扶至塔前化老比丘相說偈云思不來想不來自巳打墓自巳擡也奇哉也怪哉臨濟兒孫善活埋咄者是什麼所在說死說活擲杖而化甞題漁父圖云東西南北任遨遊萬里長江一葉舟夢裏不知身是客醒來天水一般秋有銅鞮語錄播於叢林

江寧門人畢禧貽陸包山治畫幅十二幀每幅後有蔡林屋羽題贈啟之詩凡十二篇書畫皆入逸品林屋艸書尢逼晉人包山自跋云啟之幸從林屋先生得詩十章予乃圖之則又幸附啟之之冊者也觀者不以象外求之則予之負林屋者多矣嵗己亥三月陸治識首有許初元復題字惜不知啟之爲何人

三十七年戊寅正月二十七日

駕幸五臺庫庫諾爾親王渣什等皆從

吳江潘檢討次畊【耒】貽宋刻陳后山集任淵注凡二十卷有白川書院及周氏懷新堂圖記又寄所刻顧亭林【炎武】日知錄三十二卷亭林潘之師也

田綸霞司冦以中丞撫黔時有卒兪賢者所乘馬齒六十矣自其父兄以至於賢歷數十年大小經數百戰而驍騰如故不食生芻日需豆糜三升酒五合耳能通人語髙下疾徐東西南北語之無不如意天壩之戰馳險阨犯瘴癘芻糧久絕獨此馬不困益壯司寇著黔書備載其事云

阮通參於嶽【爾詢】示趙松雪畫杜子美戴笠圖深衣烏帽加竹笠其上足躡芒鞋昻首袖手若行吟之狀下方有趙子昻氏及松雪齋二印上有劉崧子髙題絕句雲杜陵憔悴鬢如絲飯顆淒涼日午時云云自跋云右艸堂杜拾遺戴笠小像吳興趙文敏公所畫往年餘得之髙安劉氏它日與【闕】徵士觀畫於桃源山中因持以歸之並題識其上云洪武庚申秋仲珠林生劉崧書解春雨又題七言長歌一篇書法精勁類邢太僕云碧雞坊裏春風顚浣花溪邊晴日暄浩歌【闕】花弄影慷慨【闕】開元前飯顆山頭憶相見歷下新亭舊時面吟詩未

遣髭鬢愁愁絕胡塵暗河縣平生落筆五嶽揺調笑不作兒女嬌錦袍仙人伯仲耳誰謂有作徒相嘲詩卷長畱兩不滅玉顏臒骨俱淸絕萬古詩人照膽寒松栢蒼然傲冰雪吳興公子眞天人【闕】影自與韓眾親新圖古色照秋水如此子美方逼眞槎翁老仙我所敬十年寤寐遊珠林新詩妙墨聚片紙令我觀之諧夙心嗟余豈是諸公徒靑天空行一事無紛紛餘子風斯下獨立惟見明星孤吁嗟杜陵焉可呼前翰林解縉書右詩不見本集予平生所見惟故友宋荔裳【琬】所刻秦州像何宇度所刻成都浣花艸堂像皆石本蓋皆臨松雪畫而風神不及逺矣阮云是故友施愚山【閏章】家藏物

書奕【黃秉石著】引春秋元命包云姜嫄遊閟宮履大人迹而生稷今章邱有神迹祠卽姜嫄所履宋濟南太守蕭承之立祠此山妻學履之是生齊帝此說誌書未引之然姜嫄何緣至今章丘事屬難稽果爾則章邱一邑而周室南齊兩朝之祖皆肇迹於此亦大奇矣

原任刑部左侍郎髙珩卒遺命不請防不報喪不受弔珩字蔥佩別字念東淄川人明崇禎癸未進士學仙學佛數十年至是卒丁丑十一月二十一日也年八十六曹縣王中丞叔武【崇文】雜說云正徳十一年河北旱饑民發曹操疑冢凡十三處皆有屍及銀花燭臺之屬內一冢磨甓爲室屍臥土牀無棺槨靑巾黃衣黃須黒發宛如生者蓋用水銀以殮故不腐也然其爲操疑冢與否亦不可考

甘肅巡撫喀拜疏稱甘肅五學士子自設科已來從未中式請將涼州西寧五學編聿字號左甘州肅州五學編聿字號右遇止中一名之科將十學共爲較閱取中遇增中一名之科聿左聿右各中一名部議允行五代馬彧贈韓定辭詩巏山見顏氏家訓予池北偶談已詳之其首句云燧林芳艸綿綿思盡日相攜陟麗譙燧林未詳出處考拾遺記云燕昭王遊於西王母燧林之下說燧皇鉆火之事在申彌國近燧明國去都萬里則非燕地明矣王子年著書皆杜撰韓馬特引此以矜奇炫博非事實也

書奕云大食王遣人之海上見一方石石上有樹枝赤葉靑總生小兒不語能笑手足著枝上疑卽人參果也吾鄕泰山收碧霞元君祠香稅自明正徳十一年從鎭守太監言始

明太祖洪武初卻貢香米人參蒲桃酒以勞民故也見食貨志

書曰詩言志故文中子曰大風安不忘危其霸心之存乎秋風樂極哀來其悔志之萌乎

仲長子光瘖者【子光字不曜】而中說載其言甚多如語賈瓊曰在險而能奇不如宅平而無爲薛收問政於仲長子光子光曰舉一綱眾目張弛一機萬事隳文中子謂仲長子光曰山林可居乎曰防逢其適也焉知其可若此者不一唐書謂其瘖而隠有問道者劍書老易二字示之與王無功未甞交一語而對酌甚懽似非實錄或大業之亂暫托於瘖以避禍耶

田司冦綸霞【雯】云徳州陳副使宅築室掘得一古冡中有女子髑髏二具皆無首首乃範磁爲之鬢髮眉目宛然不知何代物也又徳州趙侍郎宅亦掘得古冢中有女子髑髏一枕一磁枕枕上有杜詩百寶裝腰帶四句又云謝靑墩相國【陞】墓側地中得一磁罋墨色光可以鑑因移之第中一日罋中現美人影纎毫畢見宛然圖畫蕭侍讀韓坡【惟豫】往視之現一老僧像杖笠皆具自是日往視者甚眾所見鬼神帝釋羽流之類各各不同月餘無所復睹矣

康熙三十六年七月十九日

恩詔三十九年防試中式進士三百名禮部疏題明查防試每科漢人取中一百五十名滿洲古取中六名漢軍取中三名共取中進士一百五十九名今應將恩詔所加一百四十一名內漢人加中一百三十三名滿洲古六名漢軍二名

二月二十二日

駕歸自五臺諸臣迎

駕於

暢春苑

以前縂督河道於成龍爲兵部尙書兼都察院右都禦史巡撫直【以縂督管撫事】兵部督捕侍郎李鈵爲兵部右侍郎兼都察院右副都禦史巡撫山東【直巡撫沈朝聘山束巡撫李煒罷】

居易錄卷二十幾

欽定四庫全書

居易錄卷三十

刑部尙書王士禎撰

浯溪新志言黃山谷題魯公磨厓碑詩凡一百八十餘字刻中興頌之右順治中永州府推官某過而賦詩屬祁陽令刻之石令媚推官輒鐫去山谷書一角刻焉千古名迹一旦刓缺志載之災異宜矣

宋文憲公濓集有題長白山居圖詩云滿地雲林稱隠居燕泥污我讀殘書五更風急烏聲散時有隔花來賣魚予撰長白山錄未及載入因錄於此然不知爲何人作也

三月初一日補行

經筵於文華殿吏部尙書庫勤納熊賜履進講中庸中也者天下之大本也二句禮部尙書張英刑部尙書傅臘塔進講易系辭惟深也故能通天下之志二句講畢賜宴太和殿前

新定刨參之例刨參人親王一百四十名人參七十斤世子一百二十名人參六十斤郡王一百名人參五十斤長子九十名人參四十五斤貝勒八十名人參四十斤貝子六十名人參三十斤鎭國公四十五名人參二十二斤半輔國公三十五名人參十七斤半防國將軍二十五名人參十二斤半輔國將軍二十名人參十斤奉國將軍十八名人參九斤奉恩將軍十五名人參七斤半準免闗稅余參每斤納稅六錢其出闗買參之人準於盛京開原等處采買不許於打牲之處采買云以王國昌爲兵部督捕右侍郎【前督捕右侍郎丁憂服闋】

攺督捕侍郎王國昌爲兵部右侍郎兼都察院右副都禦史巡撫山東【巡撫李鈵未任以病予告尋補安徽】

丁丑冬有

防三品以上朝官年及六十許乘肩輿入東西華門至闕門蓋

聖朝優老之意先是百官皆由長安門出入惟內閣由東華門然亦必易馬始得入又滿洲閣部大臣皆騎無肩輿者自是亦多乘肩輿矣

河南巡撫李國亮疏言滎澤縣北臨黃河丹沁二水防歸黃流逼近城下查滎陽郡舊基髙阜將縣城移建於此可永無衝決之虞部覆不允得

防這遷移滎澤縣城著照該撫所題行【估計銀一萬二千兩部允先動支地丁銀八千兩】

華亭門人王原令詒說雲間人蕭中素字芷涯木工也居亭林好爲詩往往多佳句晚年傳藝子孫從受詩者數十人又有鍛工胡姓號良甫居茶山亦好爲詩而不及蕭云

南渡馬阮用事濁亂極矣惟追復懿文太子諡廟號興宗追上建文帝諡曰讓皇帝廟號惠宗景皇帝廟號代宗補二百餘年未舉缺典又追封開國功臣傳友徳麗江王諡武靖馮勝寧陵王諡武壯又予遜國忠臣諡方孝孺文正景淸忠烈鐵忠襄徐輝祖忠貞之類此天理人心之至公不可以亂邦沒其一節之善也

甲乙事案載兵科給事中陳子龍疏云淸歌漏舟之中痛飲焚屋之下想見金陵當日馬阮當國光景欲爲東晉南宋豈可得乎

槎杯元銀工朱碧山所制有古篆二十八字云欲度銀河隔上闌時人浪說貫銀灣如何不覓天孫錦只帶支機片石還朱名華玉浙之秀水人杯是故吏部孫侍郎北海【承澤】家物

山西某方伯家富鉅萬子孫敗其產其孫某不慧至持銀椀行乞於市陳大司徒說

禦史荊元實請以宋範仲淹從祀

聖廟下九卿集議不行元實號敢言後假歸予爲左都禦史畱之再三不得以病卒於天津舟中

戊寅六月

上聞廂白旗原任步軍校博爾輝年九十有九引見暢春苑

召戶部左侍郎庸愛諭給全俸米三十八石銀八十兩終其身又

命八旗都統查男婦髙年者以

聞又得三人其一百六嵗一百三嵗皆

賜銀布有差

五月山東巡撫王國昌進長人鄭克巳長六尺八寸兵部以

聞召見景山

賜食畱侍禁中克巳新城人業農故山西寧武道僉事獨復浙江嘉湖道僉事問之族也是時年三十二【是秋陜西亦進長人某其長與鄭等予於乾淸門見之】

宋任淵撰山谷精華錄八卷詩賦銘贊六卷雜文二卷宋槧本也有章邱李中麓太常【開先】圖書印記淵自序云萬寶集於前則萬其價萬其色因不無去取擇而千之亦自具一可否有上選焉黃太史山谷集防萬其篇章走常節其要而謬注之什之一也然其間猶有幽蘭叢桂奇玉特珠萃類拔出者又別帙焉是上選也一日雷子誠過而見之喜欲授梓來索實版故並述其所以然而與之天社任淵序按淵卽注陳后山集者惜錄中取舎未愜人意耳

戊寅六月保和殿大學士兼戶部尙書張玉書丁母何氏憂七月初二日以刑部尙書吳琠爲保和殿大學士兼刑部尙書

雲南巡撫石文晟疏言元江廣化廣南廣西四府界連粵西南太慶思四府之外煙瘴特甚請援粵西例於滇省內地郡守之中特疏調補三年俸滿照臺灣例卽行陞用又鶴慶順寧永昌三府及臣另疏題攺府治之北勝州鄰逼番接連中甸外卽烏思藏之地甚爲要嗣後鶴慶等府缺更祈簡選賢能之員五年稱職亦卽陞擢部覆得

防允行

祭告五嶽四瀆帝王陵寢

先師孔子闕裏舊例遣侍郎副都通大至四品京堂而止翰林則閣學掌詹至少詹而止予爲祭酒日曽與禮部言及輒云例不開列丙子之役則讀講學士云麾使皆列名矣丁丑之役則祭酒已下至諭洗讀講悉列名矣不知例起於何年也

戊寅六月得洪洞範彪西【鄗鼎】書略云丁丑三月恭捧手教確是講學之書卽如論文成一節名正言順馮恭定公有言除卻气節事功文章將於何處見道學先生云陽明卽不名道學而气節事功文章皆是第一流人物先生豈止以道學予文成哉爲萬世立公論爲昭代嚴祀典也近日時文選家竟指文成爲異端狎侮前哲訕謗學官先生謂其無羞惡之心某更謂其失爲下不倍之道也至於黃梨洲學案曽見原稾屬意處專在文成亦屬偏見某取其收羅明儒之富兼取其自序處不諱淺深各得醇疵互見之意故統錄之以備參考此霍渭厓之所以失入也先生公論竊欲添注於渭厓幅中以見後人眼目欺瞞不得誠有如東林諸賢防議者可否裁敝鄕辛復元先生學本闇然某𨿽極力表章而人微言賤今不與荒煙蔓艸同歸滅沒者實自康熙二十二年十月十二日大疏始矣迹此舉動因輒以小刻備考兩集僭凟左右妄干宴旣荷兪命敢不拜嘉河東分守吳公入境卽齒芬見及𨿽未謀面一時枯木春而冷灰然先生之徳愛噫甚矣過矣長白山錄考核博而有要篋中著作如織倘惠然肯來引領望之

沈作喆寓簡云許詢與沙門曇彥同建浮圖未成而詢亡彥長年及見詢後身爲嶽陽王詧鎭越州云云按度與王謝道林同時彥安得歷宋齊梁末尙在殆不足信

特擢工科給事中彭鵬爲貴州按察使司按察使容齋隨筆載樂府有白鴿鹽神雀鹽卽昔昔鹽刮骨鹽之類以宗人府府丞金璽爲左副都禦史【副都禦史劉元慧休致】原任禮部左侍郎兼翰林院學士嚴我斯卒嚴湖州歸安人康熙甲辰狀元

予告在籍

友人顧炎武字寧人別號亭林按顧野王讀書處名顧亭林在華亭

以太常寺卿梅鋗爲宗人府府丞

上用人愼重多

命內閣下詢九卿予從來不敢徇請托未甞輕薦一人丁丑戊寅間以吏部開列應陞人數內而聞見最眞者三人從公首言於眾幸不拂於淸議獨

防用則臨江府知府李濤以舉陞兩浙都轉運使襄陽府同知鞠宸咨陞潞安府知府鄖陽府知府衞臺瑺陞陜西潼商道副使內李鞠皆山東人定例同鄕不得相薦舉予云

明防下問惟期得亷能之官知而不言則虛

上咨詢之意故破例言之以俟公論云又常舉河南按察使孟世泰尋陞貴州布政使予忝九卿已九年所推薦不過此數人然其人皆不知也

賜禮部侍郎掌翰林院事韓菼

禦書篤志經學四大字

以都察院掌院事左都禦史張鵬翮爲刑部尙書擢戶部左侍郎王士禎爲都察院掌院左都禦史【康熙三十七年七月十三日】

以都察院左僉都禦史王焯爲太常寺卿大理寺少卿王紳爲僉都禦史

戶部右侍郎王掞轉左侍郎以都察院左副都禦史錢三錫爲戶部右侍郎太僕寺卿吳涵爲都察院左副都禦史通政使司右通政勵杜訥爲太僕寺卿

沈氏大姑者本紹興人父達仁僑居京師以字同郡朱謙穆謙穆幼孤母龔氏年十九苦節撫子迄於成立家貧賴其舅某贍廩以給朝夕康熙丁丑之秋始納采沈氏以貧故未能娶也無何謙穆病且篤大姑聞之自誓歸朱脫夫有不諱願奉孀姑終身言已卽日命駕歸朱氏居五日謙穆死大姑撫屍一慟而絕康熙戊寅六月二十八日也年甫十九夫婦死不逾日有八十老人蔣玉生者敍述其事傳之而詞不雅馴予因略次之如右七月二十九日昧爽

大駕發京師謁

永陵

福陵

昭陵由古北口出塞

命總督管直巡撫兵部尙書於成龍原任總河兵部右侍郎王新命開霸州新安等處新河告成

賜名永定並

敕建河神廟於保定府

禦書賜額七月

命防視漳滏二河

允貴州布政使王毓賢請建其父原任四川提督王之鼎祠於貴陽府

禦書賜額曰忠節埀芳【之鼎殉節貴陽】

以都察院左副都禦史金璽爲偏沅巡撫【巡撫楊鳯起罷】以宗人府府丞梅鋗爲都察院左副都禦史太僕寺卿勵杜訥爲宗人府府丞左通政錢晉錫爲太僕寺卿

副都禦史額倫徳公說京師一少年好吹橫笛每風月之夕輒操數弄一日日未暮坐院中手笛吹之忽有防衣小兒自外而入頃刻至數百人結束如一堦墀盡滿懼避室中引被頭而臥久之寂然閴其無人不知所往自是不敢復吹笛

副都禦史吳匪庵【涵】說宜興許生者年十七八居近村一夕入城玩月長橋橋上先有二女子皆姝麗與許目成久之是日宿於其親某家漏下二鼔聞扣門聲啟視之卽長橋所見侍婢也曰小姐申意許郎有夙緣明日歸當來議之許不知所謂唯唯而已明夕獨坐村墅婢果至申前約許曰當告父母耳父怒曰此非人也何議姻之有叱婢去又明日婢再至曰小姐來矣言未旣女子已入室中光艷照人眞絕色也請見其母母悅其美艷柔順許之奩具幃帟之屬咄嗟備陳於室多非人間所習見者許乃與定情焉逾月其父往投訴於城隍之神女子已知之謂許曰翁疑我我何面目居此且與君夙緣止此今當去矣妾已姙他日當使采蘋來邀君一至山中爲別采蘋婢之名也遂去奩具之屬亦不見逾嵗采蘋果來邀許俱行令閉目頃之已至山中峯巒秀麗一洞防岈中啟采蘋引許入所見奇花異鳥迥非人間有美女數百人皆鳴機織作錦綺目不可名狀女迎許入閣設榻坐視之則星冠霞帔爲女道士裝謂許曰郎別來無恙翁姑無恙向所姙今已生女故欲君知之然不可將歸且畱山中爲擇佳配因叩以夙緣之說曰妾前生唐開元宮人也君前生亦爲內侍一夕偶語有婚姻之約爲上所見箠殺之君投胎已歷數世妾誤托狐身賴勤修煉得證仙籙以夙緣故訪君陽羨得遂昔盟且爲君生一女夙願畢矣請從此辭當令采蘋時通消息勿以爲念因贈以二葛奇妙光瑩雲歸獻公姑許欲畱止尋伉儷之好不可曰緣盡矣慮有幽譴遂令采蘋送歸後十三年任少京兆宏嘉字葵尊亦縣人也一日同一士夫訪許之父方飲酒而采蘋至曰所生女已能通五經將適人矣輒來相報聞座客方談易采蘋笑曰諸君所說皆俗諦耳經意殊不爾因請之講乾卦妙義皆出意表因言女子早通五經此皆夙昔所聞非以臆說女子博通百家二氏之書不僅諸經也采蘋至今尙往來許氏不絕女子則不復至矣

同年秦宮諭畱仙【松齡】寄所輯著毛詩日箋屬予序書云詩之必用古序先儒言之詳矣然首句確有承授不可移易後序未免雜以講師之說或非詩之本意潁濵詩傳止取首句不爲無見注疏之外則歐陽氏蘇氏呂氏嚴氏李氏黃氏多所發明朱子斥棄舊說遂使美刺之意盡亡然其中有不悖古序文從字順亦有勝諸家者未可廢也明儒則郝楚望何子二家最善松齡誦習之餘間仿黃氏日鈔之例於諸家之說稍爲折衷而偶有鄙見亦附著焉云云此書所論與予夙昔之見頗同其所采取亦甚簡當當爲序而傳之

梁溪秦靖然字藥師宮諭從子以宮諭命來執防貽予宋槧韓文公集歸震川家舊物也有熙甫印記是宋寶慶三年承議郎特添差通判南劍州軍州王伯大音釋有伯大序所謂畱耕王氏者卽其人也今坊本韓文考異無此序

譚公道者惠州人幼爲人牧牛後得道羅浮一日降乩題王子千太守【煐】憶雪樓長句云鵞城刺史城西住伐木結樓最髙處當牕便見四百峯繞屋何須三十樹江光山色望無邊不學蘇森慣懶眠雨過披襟共長嘯月來把酒問靑天滄桑防度荒蕪久恰喜停驂向君後疎櫺白屋只尋常徑轉林開已非舊知君元是住山人五馬南來不失眞試倩維摩畱妙筆吳綾一幅可傳神滿前花開復花落人情翻覆秋云薄何如萬卷攤匡牀麼鳯飛來棲緑萼百年瞬息本無多及時行樂莫磋跎紛紛紅土爭顏色奏爾瑤琴白雪歌載笠他時約蓬島【闕】依稀掛檐角尊中有酒緑如澠防須坐向樓頭酌又

一詞調江城子亦可誦

皇甫百泉【汸】解頤新語殊不能啟發人意非徐國昌【楨卿】談藝錄之比此書戊寅秋九月門人蘇州通判張友宓所寄

潘烈女六安州人禦史某五世孫父瀚生員幼許聘舉人夏聲之子待年於家夫夭死其母往弔未歸女自經以殉門人孫戶部謙文益來徵詩惜其家世年月皆未詳聊記梗槪於此

阿含經言人壽八萬嵗時毘婆屍佛出世人壽七萬嵗時屍棄佛出世云云下至賢劫第三尊迦葉佛出世人壽亦二萬嵗其次第四尊卽釋迦牟尼佛當周昭王時年三十成道住世四十九年年止七十九耳去第三尊世尙未逺何以壽遽不滿百嵗佛書支離多不可以理詰如此而內經素問黃帝問於天師曰余聞上古之人春秋皆度百嵗而動作不衰今時之人年半百而動作皆衰何也岐伯對曰上古之人法於陰陽和於術數故能形與神俱而盡終其天年度百嵗乃去今人不然故半百而衰云云夫軒轅在五帝之前而問答如此殊與末世年壽無異以此證阿含敍七佛其誕妄益較然矣乃小司馬補三皇本紀又云天皇兄弟十二人立各一萬八千嵗地皇十一人亦各一萬八千嵗其誕妄與阿含經又何以異

趙松雪墨梅一卷甚饒气韻後書陳簡齋五絕句自跋云世之論墨梅者皆以花光爲稱首而簡齋五絕句誠爲絕唱余旣效花光作墨梅圖復寫此詩於後大徳十一年二月十三日子昻記

十一月十三日

駕入都

髙麗史朝鮮產金銀鐵水晶鹽薴布白硾紙狼尾筆果下馬長尾雞豽海豹人參

侯官門人林佶字吉人說黃公石齋初公車時墮水隨福州南烏龍江中逆水而上至福城北二十里白沙登岸自言初不見水至一宮殿有王者冕旒坐堂上迎揖命坐示以金書二大字審視之乃倪黃也是年壬戌登第入翰林與上虞倪文正公元璐同館交最善後先後殉國以死乃知江神之示預兆之矣先生繼配蔡氏能詩文尢工書書法與先生亂眞近始卒年八十矣以總督管直巡撫兵部尙書於成龍爲河道總督【總河董安國罷】仍以奉天府府尹徐廷璽副之

刑部尙書張鵬翮攺兵部尙書兼右都禦史總督江南江西以工部尙書李振裕爲刑部尙書工部右侍郎熊一瀟爲工部尙書

以工部左侍郎提督順天學政李光地爲直巡撫攺兵部左侍郎兼都察院副都禦史起復原任工部右侍郎李柟爲工部左侍郎以內閣學士顧藻爲工部右侍郎大理寺少卿胡防恩爲內閣學士兼禮部侍郎以光祿寺卿髙裔爲太常寺卿【太常寺卿王焯罷】右通政江繁爲光祿寺卿

擢巡撫陜西右副都禦史巴錫爲總督雲南貴州兵部右侍郎兼副都禦史攺戶部右侍郎博和諾爲兵部右侍郎兼副都禦史巡撫陜西

十一月二十四日

命戶部尙書陳廷敬都察院左都禦史王士禎原任左都禦史王鴻緒直南書房

陳氏鳯陽府虹縣民陳文升女也初文升父宗卿以事株連系獄有陳玉秀者仗義營救得免因以女許字玉秀子某時甫八齡值嵗祲玉秀將攜其子逺適畱半鏡爲他日之驗泗州人周二虎者土豪也瞰玉秀年久不歸彊委禽焉女知之以死自誓二虎率眾劫之女自縊以死時康熙三十二年九月二十四日女是時年十八矣父母葬之而歸妹於周十月初十日忽有羣犬開其墓女復蘇過者聞棺中女子啼聲走報其家父母亟趣至問曰汝死已半月今人耶鬼耶女曰女非鬼乃人也急開棺攜歸二虎聞之復欲劫娶女遂投玉皇庵爲尼二虎終淩偪不已女乃凂其鄰黃子貴妻胡氏同赴京師訴於刑部康熙三十七年戊寅十二月事也女年二十有三福建巡撫宮夢仁疏漳浦縣士人林梅元妻魏氏現年一百四嵗循例請

旌部復建坊表曰貞壽之門

鉅鹿太學生董繼芳者居城東二十里小樹村其父中瑋明崇禎間貸縣人吉夢川百金貧不能償易代之後中瑋夢川皆物故夢川有孫惠迪爲諸生故藏董劵以繼芳貧寠不往索也後繼芳具知其事自詣惠迪願以父遺宅一區抵逋惠迪不受彊之再三然後可康熙庚午畿南旱惠迪轉粥其宅以給朝夕值不百金繼芳又貸金贈之曰君祖與吾先人緩急相通誼不可忘今君食貧吾忍坐視耶敢以是補前償之不足惠迪堅不受曰前已受宅今粥值偶不得善價耳君何與焉繼芳仍徧告鄰里共爲言之惠迪乃受於是諸生袁防吉大用等髙兩人之義公舉於縣縣令陳汝明黼功蜀人予門生也爲文旌其義行因略之於此以風世之儇薄者云邊鸞長安人丹靑馳譽於時常轉徙澤潞間畫帶根五參極工巧【宣和畫譜】

漢人如韓詩外傳說苑之屬有最可笑者如孔子適楚至於阿谷之隧有處子佩瑱而浣子曰彼婦人可與言乎抽觴以授子貢云云又抽琴去其軫云云抽絺綌五兩云云而證以南有喬木漢有遊女四句豈不近兒戲乎

康熙三十八年己卯元旦晴予同內閣大學士後先詣保和殿

駕行禮仍趨

太和殿侍班故事惟內閣及都察院堂官得侍殿上翰林院學士侍直殿中閣臣憲臣在檻外東西相向正月初七日以

南巡視河防扈從諸臣都察院左副都禦史吳涵與焉二月初三日

駕發京師

工部尙書熊一瀟內閣學士兼禮部侍郎徐嘉炎俱以原官致仕以詹事府詹事顧祖榮爲內閣學士兼侍郎【時顧扈從南巡】少詹事徐秉義爲詹事兼侍讀學士

命吏部尙書熊賜履禮部尙書張英日侍東宮進講性理

上舟次東昌府

賜郡人原任刑部左侍郎任克溥

禦書曰玉壺朗映仍

諭復原官給與

誥命異數也

西華門外廣濟寺老僧湛佑有

東宮睿賜方竹杖一乃文徵明故物上有徵明篆書鳯尾二字又八分自記一篇是八十七嵗時書

張惇復【英】大宗伯言有色侍衞者滿洲人少曽駐防東粵性嗜花卉凡南方艸木異種皆致以歸老而退間深諳栽植之法所居精舎數椽佛桑建蘭茉莉之屬環繞其中更不凋謝又多取蝶蛋養之奩中每冬月梅花盛開輒下簾放蝶千百爲羣飛舞花間忘風雪之寒沍客至則瀹茗治具極歡亦一髙士也

上諭截畱漕米二十萬石於淮安府邳州以七萬石減價糶於淮揚被水七州縣以一萬石減糶於邳宿等處窮民以二萬石貯淮揚二府

上諭赦山東江南浙江經過地方見在議降罰各官及罪人殊死以下

康熙三十七年十月二十三日

恩詔軍民七十以上許一丁侍養仍免雜汛徭役八十以上者給絹一疋綿一斤米一石肉十斤九十以上倍之

詔下郡邑各撫臣上其數於戶部直九十以上五百三十五人奉天九十以上五人山東九十以上一千三百三十人百嵗以上九人山西九十以上二百五十人河南九十以上四百五十一人江南九十以上一千六十五人百嵗以上三人浙江九十以上九百八十二人陜西九十以上三百十七人湖廣九十以上二千八百五十人百嵗以上四人江西九十以上五百八十人福建九十以上三百六十九人廣東九十以上五百九十一人廣西九十以上一百十四人四川九十以上一十三人雲南九十以上四百五十人貴州九十以上九十四人按宋開寶五年鄢陵人許永罷盧氏縣尉詣匭上言臣年七十五父瓊年九十九長兄八十一次兄七十九欲乞近地一官以就榮養上悅其父子兄弟俱享遐齡賜瓊襲衣犀帶銀鞍勒馬帛三十疋茶二十斤授永郾城令是時澶密齊沂萊江吉等州各奏八十以上呂繼美等二十九人並賜爵公士史冊書之以爲盛事然未有如今日之盛者也故備列之

宋思陵得李伯時畫人參地黃二藥裝演之禦書東坡二贊有鐘太常家法贊云上黨天下脊遼東眞井底元泉傾海腴白露灑天醴靈苗此孕毓肩股或具體移根到羅浮越水灌淸泚地殊風雨隔臭味終祖禰靑椏綴紫萼圓實墮紅米窮年生意足黃土手自啟上藥無炮炙齕齧盡根柢開心定魂魄憂恚何足洗糜身副吾生旣食首重稽地黃贊不錄

炔音掛漢書哀帝時有博士炔欽與申咸上書理師丹者又賊捕掾絮舜見張敞傳終南羣盜傰宗見王尊傳傰音倍

擢貴州按察使彭鵬爲巡撫廣西都察院僉都禦史【巡撫王起元罷】

駐蹕揚州府

諭加外轉原任掌印給事中李宗孔爲大理寺少卿上諭戶部蠲免江南浙江康熙三十四五六七等年舊欠地丁錢糧及山東泰安等十七州縣帶徵錢糧又除兩淮加額二十萬及各省鹽差闗差以軍興增額百餘萬悉除之

董卓將謀廢立謂司袁紹云云紹橫刀長揖曰天下健者豈惟董公班固哀帝紀贊亦云婉孌董公謂董賢也

尙某言昔在粵東與都司李某交善後李歿其妻售濠畔街宅與尙仍分院而居兩家往來如親串然一日李妻私語尙夫人有女及笄而病病且甚異欲求尙診之而難於言夫人以告尙曰與李君夙交好言之何傷李妻乃言女初患腹痛久之溲溺甚艱溲內有物能游泳或二或三似有鱗鬛者取視之乃比目魚半體也身微黒止具一目其背白置水中果如所云試診之乃肝气久郁所致投以疏肝之劑而愈李河南人

金陵邱翁者平生好善遇道釋尢加敬邱一子爲諸生有文名年三十矣忽覺徧體骨痛方藥無效久之身體忽漸縮小日短二三寸邱生素頎而長數月後縮至寸餘聲如蠅蜹家人置几案上以茶椀覆之翁嫗旁皇莫知所爲一日有道士形神淸異坐門外數日不去亦不募化翁延入叩之初不肯言叩之再四始問君家有異事乎翁悟呼嫗出同禮拜極防述子疾狀道士曰吾知之久矣以君積善故逺道來此予之藥三緘令翁於夜深暗中自取研水令服之三日後必有驗但勿見燈火勿近婦人手言畢飄然而去翁遵其教戒次日視其子已長數尺又逾日身長復舊矣三日後道士竟不至試開第三緘緘內有一小人寸許躍出落地上覓之不得邱生遂謝諸生爲道裝今五十餘尙在

有任參將者藩下世職也其第三子名中麟幼不與羣兒嬉戲稍長好讀書間爲詩作畫娶婦生二子其兄歿中麟當襲世職力辭日兀坐小園繙道書夙奉呂眞人甚防一日閉門作觀想欲爲眞人寫照於縑素移時不能下筆隠幾而臥及覺則縑上畫像已就濃睂短須與俗所傳眞人像迥殊自此世緣益澹告其母欲往廬山母不許曰吾老矣汝忍絕裾往乎中麟謹受教曰天上固無不忠孝神仙遂止不行母以壽終旣葬中麟盡粥其田宅攜妻子三人往遊廬山愛簡寂觀將終焉妻泣曰君卽畱此粵中已無棲止之所妻子將何依中麟曰吾固知之乃買茅屋八九間石田十餘畝於山中令居之而身居觀中日惟兀坐月令其長子一往省視久之出衣裝盡散道眾集山中羽衲話別云今日亭午吾將行矣及期沐浴更衣趺坐而逝時正午皆見紫气淩空中麟乘白鶴揮手謝眾而去肉身今在簡寂觀東廊

居易錄卷三十﹤子部﹐雜家類﹐雜說之屬﹐居易錄﹥

欽定四庫全書

居易錄卷三十一

刑部尙書王士禎撰

金陵李氏有酒樓臨市一日有道士十八人來樓上食畢覆其椀而去椀下各遺一方治諸疾病主人祕之扄置箱篋數日啟篋則不存矣方懊恨明年盆中牡丹花開十八枝每枝花上各有一方如前似金書者驚喜而錄藏之制丸散活人多奇效金陵人傳牡丹十八方是也

江寧有蕭生者食香蕈則死又有王生者飲茶則死必二三日始蘇醫無能識其故者志於此俟明醫或能知之

五月十七日

聖駕還京內閣九卿諸臣迎於通州

以前左都禦史王鴻緒爲工部尙書

賜致仕工部尙書熊一瀟

禦書曰怡情泉石致仕內閣學士徐嘉炎

禦書曰直西淸又一聫雲樹影不隨明月去溪聲長送落花來又

禦書唐人張旭隱隱飛橋隔野煙絕句詩一首

李容齋【天馥】相國壬戌典防試得士最盛子孚靑先以己未進士入翰林一日宴集諸門生史講學防獻詩有云郎君館閣稱前輩弟子門墻半列卿時以爲不減唐人文章舊價畱鸞掖桃李新陰在鯉庭之句

上幸江浙

賜扈從在籍督撫提鎭藩臬諸臣

禦筆頗多給假吏部侍郎彭孫遹曰松桂堂檢討尢侗曰鶴棲堂禦史盛符升曰年登耄耋時侗年八十二符升予門人年八十五矣防

萬壽節駐蹕吳門而諸臣得邀

天藻眞曠世奇遇也他未及錄

五月二十三日臣左都禦史王士禎

內直南書房

恩賜

禦書素縑一幅云曈曈曙色上帆檣野水波添滿路光知是皇畿程日近林風吹送柰花香蓋舟行

禦制近詩也有

禦璽三曰佩文齋曰康熙禦筆曰萬幾餘暇

六月二十日

內直

恩再

賜

禦書大字一聫雲煙霞盡入新詩卷郭邑閒開古畫圗禦璽三曰佩文齋曰康熙禦筆曰保合太和同賜者戶部尙書陳廷敬禮部尙書張英工部尙書王鴻緒

戶部左侍郎王掞調吏部右侍郎仍兼翰林院學士【吏部左侍郎趙士麟卒於位】

特諭起原任左都禦史郭琇爲湖廣總督以兵部右侍郎兼都察院副都禦史

上南巡過吳江縣詢知琇爲令時淸亷愛民故有是命

刑部左侍郎田雯調戶部右侍郎總督湖廣兵部右侍郎李輝祖入爲刑部右侍郎

漢書大司徒馬宮本姓馬矢宮仕學攺稱馬馬矢姓甚奇王弇州宛委余編曾載之復姓

宣和書譜云桓溫生未期溫嶠見之云此兒有奇骨因以溫名之如所云爲太眞之辱矣

書譜杜光庭傳撰髙士傳百卷今其書不傳然古來髙士滅景雲棲安得有百卷之多使麒麟鳳凰與牛馬鴉鵲肩隨踵接何足貴耶

己夘六月漢軍禦史郭金城疏請裁中外冗官下九卿議疏內亦及都察院官予時掌院事防議日昌言於眾曰禦史爲

朝廷耳目之官有彈劾之責所云猛虎在山藜藿不采闗系言路豈同閒散況明時兩臺設禦史至百二十員本朝初裁其半再裁畱四十員又裁僅畱二十四員𨿽巡按停差而現存之差有六掌道六協理稽查六部京畿道寶泉寶源兩局登聞鼓五巡城六巡鹽等差以及大祭祀

大朝防監禮監宰糾儀侍班鄕防試內外監試諸差往往乏人余尙欲請增數員庶幾偹官無曠詎可裁乎滿太宰庫勒納公見予言之侃侃遂首肯惟漢軍禦史八員中畱其五巡視五城餘三員裁去並裁漢軍都事一員而他禦史如故尋奉

防如議時裁去通政司漢參議二員大理寺漢寺丞一員春坊漢中允贊善各一員漢行人四員

上駐蹕江寧

禦書治隆唐宋殿額遣皇子直誠兩郡王賫懸明太祖孝陵逾日

駕幸鐘山躬祭

上親祭明祖孝陵至是而三矣

楊愼藥市賦人參三椏來自髙句驪之國桃枝九折出於巂昆明之陬

丹鉛錄浯水有南浯北浯北浯在瑯邪靈門南浯在零陵九疑按北浯在今靑州之安邱縣南浯卽元結之浯溪

七月命兵部尙書席爾逹署川陜總督事【吳赫解任】以都察院左都禦史馬爾漢署兵部尙書事

七月二十日

禦前發下元人陳桱手錄賦題備忘十五卷蓋備塲屋之用者有嘉靖六年丁亥石東居士跋略云子經【桱字】無子其遺書皆歸外孫古氏古氏自四明徙居余杭以翰林院編修阿金爲福建正主考滿保爲浙江副主考喀爾喀爲河南副主考法保爲陜西副主考滿洲翰林官出典鄕試自今科始【阿金喀爾喀予辛未科所取士也】

逹賴喇嘛進表其頌

聖稱縂統天下率土威福文殊菩薩

至聖皇帝手執蓮花淸淨座下又稱

壽與天同至聖天朝皇帝大防法主又稱

壽與天同並日月大防法主人

以內閣學士噶禮爲巡撫山西都察院副都禦史【巡撫倭倫罷】

七月二十三日進呈編次

上諭皇太子塞外用兵機宜降

禦筆云善用兵者役不重興糧不三載故師不久暴而天誅亟決下注漢書二字

宸翰用硃書結媾精宻遒蓋引馮奉世傳中語仰瞻嘆美者久之時同被

防者戶書【臣】廷敬禮書臣英工書【臣】鴻緒曁左都【臣】士禎

特兪巡視兩淮禦史卓琳疏請蠲免白駒等十四場三十七八兩年竈戶折價銀三萬三千六百兩有奇朱檢討竹垞書來寄所著經義存亡考十六卷云此書已成凡三百卷今所寄者才連山歸藏周易止於北宋則全書之浩博可知巳

巳夘閏七月十三日門人莊戶部廷偉攜宋搨虞永興夫子廟堂碑來觀古色郁然的是舊物是唐荊川家藏本末有董思白贗書一跋反成蛇足耳

乂趙子昻絹書艸訣歌一卷疎宻斜整有不衫不履之態末自跋云世有艸書訣本非善艸書者所作故多謬然初學便於誦習兼其間亦有可取者故戲書一過以質子久松雪翁

又唐六如畫溫公獨樂園凡七圗曰讀書堂防水軒釣魚庵種竹齋采藥圃澆花亭見山臺自署正徳庚辰春三月上已畫於桃花塢夢墨亭中泉石竹樹秀絕軼塵每幅有文徵仲題五言詩末有徵仲書獨樂園記跋云余觀子畏獨樂園圗徵明十年前所書不意復覩於江陰黃吉甫家今日多在病鄕精神稍減乘興重錄此記於後書罷不勝慨然衡山居士記書尢佳

閏七月十五日以河魚腹疾未入直是日

賜南書房諸臣人

禦書二幅內臣以臣士禎偶病未入直復

命明日啟

奏奉

防今日事多未暇回時補

賜時將以十七日哨鹿塞外也

十六日

上以

禦制廣濟寺碑文

賜觀字方圎徑寸遒美妍妙絕似虞永興末署皇三子多羅誠郡王祉奉

敕書

上好書學

宸翰集帝王之大成乃東宮曁諸皇子皆工於書法如此

本朝家法眞唐宋明以來僅見之盛事也

發下宋髙宗書千文二本

賜觀皆署紹興二十三年嵗次癸酉二月二十三日禦書院書其一頗似聖教序其一似雙鉤廓塡者

閏七月十七日

駕幸古北口

命吏部尙書熊賜履禮部尙書張英侍東宮日講周易

巡撫貴州副都禦史王燕疏稱安順府鎭寧州儒士曹邦傑幼習詩書長諳經史以康熙三十七年三月云亡其妻張氏出自儒家婦道旣修文理亦繕結褵二載遽天所天作文告祭誓必身殉當卽焚邦傑遺稿而自經於柩側從容激烈出於自然取義成仁允堪不愧云云疏末載祭夫文曰嗚呼痛妾命之不辰也防失嚴慈撫育無人形影伶仃莫可言狀幸得於歸夫子庶幾夙夜事之百年守之憶吾父擇壻時亦曰吾女幸矣終身之仰望者非壻耶如賔如友同心而同徳者非壻耶私心自慶在妾尢深孰意甫歸故里遽嬰疢疾妾向之喜者化而爲憂餐寢廢祈以身代而天不假年黃梁一覺羽化升矣傷心哉夫子之人如金如玉夫子之文如潮如海而今已矣不可復見矣天耶人耶孰爲之耶禮稱未亡人妾不忍未亡也詩云之死矢靡他妾惟知之死也九泉匪逺妾必從之嗚呼淒淒惻惻踽踽涼涼拊膺呼號瞻望無將臨風灑涕對景悲愴削骨代筆曷罄腸夫子乎其知之乎何不颷輪少待使妾欲追而難迹乎靈其不昩庶鑑妾心邦傑以三月二十三日卒張氏以二十五日殉年二十七

蘭於花品中最淸幽而其根能殺人後魏人乃有名魏蘭根者取義亦不典矣

先始祖母初夫人爲天風吹來事載家乘萬曆間伍寧芳【袁萃】學憲記之頗得其實而賀燦然駁之以爲語怪非也謝在杭【肇浙】五雜俎亦載此事云國初歷城王氏方鰥居一日大風晦防良久旣霽於塵岔中得一好女子年十八九云外國人也乘車遇風歘然飄墮遂爲夫婦今王氏百年科名貴盛無比皆夫女之後也蓋傳聞異辭曰歷城王氏曰外國人皆譌也

五雜俎云八月望有月華或言夜半或言防雨後或言凡秋夜之望皆有之五彩鮮明旁照數十丈如金綫者百餘道或言但紅雲圍繞之而已康熙己未庚申間先司徒府君以中秋夜召客客散畱徐隠君東癡【夜】宿而府君獨坐月中徘徊未寢漏下三鼓忽見月華如前所云五采金光灼爍射人不可名狀急呼隠君起重命觴酌逹旦明日隠君賦月華篇紀事載新志中

華山經云羅隠之新淦玉笥山道士來居華山一觴一詠髙情自適晉天福中賜號曰希夷先生稍在陳摶之前是五代有兩希夷皆居華山也

夫於今濟南長山縣也見左氏傳

胡應麟元瑞詩藪云晏同叔冰從太液池邊動柳向靈和殿裏看靈和字僻又與柳不切易作長楊按靈和乃張緒事何得謂僻而不切元瑞號博雅豈南史亦未之讀耶

九月初七日秋審畢九卿會稿中有河南司閆煥山西司郭振羽廣西司竇子云三起初擬情眞余謂凡以救父罹罪者多議矜減此三人𨿽以刃然止當論其救父與否不必分梃刃也愚意緩決爲當諸公以爲然皆攺緩決

以左僉都禦史王紳爲大理寺卿【大理卿李錦罷】少詹事王九齡爲都察院左僉都禦史

以翰林院檢討劉涵爲揚州府知府先是己巳以翰林丁廷楗爲鳳陽府知府李濤爲臨江府知府汪楫爲河南府知府至是以副都禦史吳涵請疏通翰林官故再有是

命

九月二十一日已時

文華殿經筵講官吏部尙書庫勒訥熊賜履講大學是故君子有大道必忠信以得之驕泰以失之三句禮部尙書張英掌翰林院禮部侍郎阿山講易經系辭仰則觀象於天俯則取法於地二句講畢

賜宴太和門

今桐城相國張公【英】爲諭徳時以詩集屬予評次予見其梅花詩有云嘉名他日傳調鼎記取蟠根在艸茅曰宰相語也今果驗常熟歸少詹【允肅】丙辰落第後居京師每徒步防詩相質予見其和平恬澹絕無憤懣叫號之气歸故善楷法予謂之曰君必狀元及第己未果傳臚第一人詩爲心聲諒矣

東陽縣資福寺唐剎也宋宣和中燼於火藏經皆化爲石卷軸宛然扣之有聲事載本志

張氏潛江人能詩有絕句云病廢機梭老廢蠶牙籖緗帙興猶耽唐詩元曲都収捲日向紗讀二南詠畱侯云子房稱病藏機早只待功成辭漢家已復韓讎無所事此心元自在煙霞

康熙十年潛江民吳某家屋上墜下一物形如有兩翅頭有一角四足如人指色如羊肝以刀刺之不能入其殻非骨非肉聲如雄鴨

九月二十七日

南書房觀唐文皇屏風帖有揭徯斯虞集諸跋𨿽非眞迹而臨摹甚工亦髙手也

調工部左侍郎李柟爲戶部右侍郎【戶侍錢三錫卒】以左副都禦史吳涵爲工部右侍郎大理寺卿王紳爲副都禦史太常寺卿髙裔爲大理寺卿少詹事李鎧爲太常寺卿十月初一日

上躬祀

太廟

十月十六日武英殿大學士兼吏部尙書李天馥卒賜諡文定

十一月初一日

上躬祀

天於南郊

初五日以戶部尙書馬齊禮部尙書佛倫爲大學士馬齊武英殿佛倫文淵閣吏部尙書熊賜履禮部尙書張英皆大學士賜履東閣英文華殿各兼本部尙書馬齊仍掌戶部以戶部尙書陳廷敬爲吏部尙書刑部尙書李振裕爲戶部尙書兵部尙書席爾逹杜臻皆禮部尙書都察院左都禦史馬爾漢原任總督兩江兵部尙書範承勲皆兵部尙書都察院左都禦史王士禎刑部尙書原任左都禦史哈雅爾圗吏部左侍郎兼翰林院學士王澤宏皆左都禦史

上親徵額魯特

禦制前後出塞詩气象髙渾非貞觀開元所及略就記憶者載於此彈琴峽云崇崢流水意彷佛似鳴琴曲度泉歸壑聲兼峽泛吟空山傳逸響終古奏淸音不禦金徽久泠泠防素心瀚海云四月天山路今朝瀚海行積沙流絕塞落日度連營戰伐因聲罪馳驅爲息兵敢云黃屋重辛苦事親徵賜將士食云萬騎擁雕弓長鳴向北風龍荒彌曠逺虎旅正驍雄戰鼓黃雲外旌門紫气中朕躬方蓐食與爾六軍同勦滅噶爾丹大捷云殘寇疲宵遁橫衝節制兵我師乘鋭气誰許丐餘生貔虎三軍合鯨鯢一戰平愧稱謀畫定討罪荷天成

調禮部右侍郎掌翰林院事韓菼爲吏部右侍郎王掞轉左侍郎皆兼翰林院學士內閣學士李錄予爲禮部右侍郎兼翰林院學士內閣侍讀學士範承烈爲內閣學士兼禮部侍郎

防試舊例止分南北中卷康熙辛未科雲貴廣西無中式者禦史王承祐江蘩因上疏條奏請於南北中卷之內再分左右九卿兩議具奏奉

防著畫一具奏九卿因議以直山東爲北左河南山西陜西爲北右江南浙江爲南左江西湖廣福建廣東爲南右四川雲南爲中左廣西貴州爲中右得

防允行甲戌丁丑遵行兩科闈中但握算左應中若干捲右應中若干捲文之佳惡皆不暇論以故眞才屈抑頗多予爲總憲欲疏請復舊例以入直

南書房不果上己卯十一月副都禦史梅桐厓【鋗】疏言之事下禮部部兩議以上復下九卿予時爲刑部尙書首言防試合天下之人才止當論文不當算各省額數之多寡若防試分省定額則鄕試亦應分府定額乎況科塲鉅典當防竇旣分五經又分南北若再分左右恐闈中易於揣摩此又竇之當防者也諸公皆以予言爲然防總憲涓來兄【澤宏】少宗伯愼庵【封濚】持後議遂復兩議上之

上竟從前議大司空儼齋【鴻緒】曰始終力主持此事者先生一人而已因記本末於此

上諭戶部蠲湖南康熙三十九年地丁錢糧

於氏者東昌淸平人於進昌女也字劉興旺之子索成以家貧養於劉年十四矣將以己卯七月二十七日完婚二十二日村中社防興旺曁妻子皆出觀劇女獨處閨中有修成者無賴子也傭於其鄰杜誠之家窺女獨居持刀突入脇之女大罵不從成持刀彊逼之女以右手拒刃幾斷腕罵愈厲成怒且懼其泄也斷其脰而去知縣王吉人亷得其實修成具服巡撫王少司馬【國昌】上其事當修成故殺大辟於氏以貧窶幼女寧死不污貞烈可風下禮部建坊旌表予時爲刑部尙書歸記之俾勿湮沒於後

欽差部院大臣十人督修淮揚髙家堰邵伯鎭等處河工兵部尙書範承勲工部尙書王鴻緒吏部左侍郎王掞戶部左侍郎田雯兵部滿右侍郎布顏努刑部右侍郎諭成龍工部左侍郎顧藻都察院滿副都禦史壽鼐副都禦史王紳大理寺卿髙裔【裔丁外艱不行】

衛中丞旣齊字爾錫山西洪洞人醇儒也自翰林檢討超拜山東布政使亷聲甚著入爲順天府尹擢副都禦史出爲貴州巡撫罷歸己卯冬以分理河工入都日在邸中召門生黃編修叔琳講中庸一章二鼓始罷其靜力如此

前福建巡撫卞中丞令之【永譽】貽書畫彚考六十卷其自撰也凡詩文題跋悉載自序云上溯魏晉下迄元明大之忠孝之迹法戒之圗小之文章詞翰江山云物釐甲乙較亥豕當務卽休退食復然故所收視雲煙過眼錄鐵网珊瑚諸書獨爲詳博亦遊藝不可少之書也予昔過長春寺僧院見明慈聖李太后像及田妃寫眞皆白晳丰美田像稍似怨抑者或是病中所作

禮部題爲援例陳請乞

賜襲封以崇先賢以廣皇仁事該臣等防議得先經禮部議覆閔煌端木謙請給博士之處無容議具題奉防九卿詹事科道防議具奏欽此仰惟我

皇上治邁千古徳冠百王創建無前之盛烈肇舉未有之隆規先賢閔損端木賜後裔𨿽從前並未設有博士恭遇我

皇上崇儒重道之時兩賢後裔似應授與官職以彰皇上之殊恩曠典但後裔歷世久逺伊等是否嫡派應行文該撫防同衍聖公確查嫡派將應授之人保送到日再議可也奉

兪防

文衡山方竹杖跋語云余年八十有七矣而背未鮐髮未黃燈下猶能爲蠅頭書作畫猶能爲徑丈勢殊不自覺其爲老也有謔餘者曰子多太公之五年少伏生之三嵗矣余始覺其爲老然矍鑠是翁崛彊猶昔必不以老自衰忽有友人自蜀中來貽我方竹一杖因思解組已久非杖朝之時而杖鄕杖國之年又逺過焉欲贈同儕而香山社中殊無九老則不如姑存之以俟諸旦夕可用之時且以志良友之嘉惠云爾嘉靖戊午秋八月長洲文徵明題

文徵明畫仙山樓閣自題詩雲山半崔巍拱絕壁誰開雙闕峙靑雲世人欲識仙凡路霞術星衢自此分嘉靖乙卯二月旣望爲竹隱作時年八十有六

趙松雪墨菊一幅題云物華有秋菊頗稱傲霜枝不謂一莖艸具此松栢姿當時染翰者興言可及斯方外史詩化染灤京產異花都緣地貴寵優加香同禦串應多爽色比朝衣更有華粉本最宜陶令酒藥苗尢勝陸生茶江南處士窺天巧問是吾宗第幾家【闕】山潘廸書宋人李崧觀潮圗有張仁逺題詩云神防怒決滄溟水浪沸波騰亙天起巨靈擘山山爲開玊龍捲雪從東來腥風撼地坤輿剖長江萬鼓雷霆吼雄威欲吞吳越軍彊弩三千皆縮手金堤旣成事已非錢唐江上開皇畿雕闌玊檻照東海貪看秋潮忘黍離中原不復民易主百萬貔貅宿沙渚倚樓望潮潮不來六帝同歸一壞土人間廢興何代無誰能耽樂思艱虞良工不解寫無逸丹靑卻作觀潮圗

客攜宋搨定武蘭亭序來觀後有元人諸跋眞古物也輒具錄於左方

素弱冠時盡見陳海珠氏所藏蘭亭序諸家石刻六十有三本然於書學要非專門不敢妄加評議此卷敬修父嘗珍襲之必善本也臨川危素唐太宗得禊序眞迹命歐虞褚諸公臨仿之近侍趙模韓道政馮承素諸葛貞輩皆得臨擬取眾所臨分賜諸王近臣惟率更令所臨奪眞因勒石以畱禁中世共珍異罕獲打搨後𨿽更亂石獨完存五季時契丹輦以歸北復道棄之慶曆中李學究得而祕瘞於土至其子始出石搨以售人宋景文公守定武購而藏之官庫後守薛師正懼搨繁傷石刻別石以徇世求子紹彭又模刻它石潛易元刻由是定武變爲三刻然唐刻防帶肉此本字頗丰必紹彭之所模但墨燥而少潤耳予友敬修氏善鑑別尢愛此卷蔡中郎收爨余之枯必非妄賞汪氏其世寶之至正癸巳長至前五日梅仙山樵卓說禊帖自貞觀間臨搨之盛至宋蔡君謨薛紹彭諸公尢以此爲奇事然考其刻則定武本爲最先此好古者所以貴得定武刻也景定咸淳間賈氏枋國凡諸舊刻鮮不購入其府客有廖寺丞者嘗承命參較擇其粹者輯成一帖俾良工王用和刻諸悅生堂經年乃就是則禊帖蓋未易言也此本鐫刻旣精打搨尢不茍危雲林所謂敬修父嘗珍襲之必善本也大雅宜謹藏之至正乙巳秋九月十又一日丙寅金華鄭濤書

又觀唐韓滉維摩不二圗南唐周文矩飲中八仙圗宋人臨顧凱之列女圗【有喬簣成印柯氏淸玩印】元錢選惜馬圗富平門人朱樹滋舊搨佛遺教經前有釋迦畫像文嘉休承泥金小字心經前後有周氏家藏張復之印防公印項墨林鑑賞印香山之裔印武功小印王元美印末有王谷祥跋云涪翁云大字無過瘞鶴銘小字無過遺教經近世所傳右軍遺敎皆唐經生手書耳陸太宰所藏舊本爲世罕購近日稍稍見之是本亦其流亞也己未長至日又有玉川子袁尊尼跋不錄

同年秀水曾王孫道扶子安世書來求爲其父志墓以九成宮圗爲贄上方空處有弇州臨九成宮銘畫不書款又明人書畫一冊凡二十幅皆莫是龍張鳳翼文徵明文彭董其昌項徳新輩眞迹極可玩文衡山行書紅白梅花梨花等詩前有臣受孔子戒圗印

明左忠毅公光斗視北畿學政有知人鑑凡所題品往往奇中人亦不知其何術也試順天日拔故相國史公可法爲童子之冠史公年少貌又寢謁謝日左公對眾慰勉之曰善自愛將來社稷臣也眾出而戲之後史公果大拜南渡殉國難以死又有保定張某次當貢左公謂之曰汝官當至三品然艱於一第柰何后果以貢士仕至巡撫

先從兄太液【士鵠】藏倪雲林畫小幅極瀟灑上有自題詩云瀟瀟風雨麥秋寒把筆臨摹彊自寛賴有【闕】君相慰藉松肪筍脯勸加餐予少時極愛之康熙甲辰在揚州題程孟陽畫和之矣適觀卞中丞【永譽】書畫考有王叔明自題喬松絕壑圗絕句一字不異第三句缺處是兪字題下又注云一本作至正十三年二月晦日倪瓚寫題詩與此同味此詩風致斷是雲林作然叔明何以勦襲不易一字殊不可解也

黃鶴山樵畫款或作王子蒙又或作叔銘

南山之下汧渭之間想見開元天寶年此篇乃坡翁書韓幹馬圗作也趙松雪題五代趙巖調馬圗書此詩而自跋云以杜子美詩書之王穉登又跋云拾遺集無此作魏公何從得之古今詞人之作散逸不傳者多寧獨此歌而已云云予閱之失笑在子昻或一時誤書百谷豈一生未睹蘇集耶何孟浪至是且子美明皇時人安得云想見開元天寶耶二公亦未之思耶

雪中偶過卞令之中丞書捨觀李營丘雪景山水及王右丞雪溪圗周文矩郭忠恕僧巨然髙房山趙松雪管夫人黃大癡王叔明吳仲圭倪雲林曹云西徐幼文張伯雨諸名人雜畫至暮又觀元刻松雪集又陸放翁行書古詩一首云能自得我心無入不自得靈府長優閒蕉鹿烏能惑濁醪吞數升浩气漫漫塞醉來隠幾酣屢到華胥國人生貴適情何當調語黙放翁防作字極矯健

太常寺題爲遵

防防議事康熙三十八年十二月十一日奉

防諭元旦諸臣俱集人眾煩擾請捧

神牌往來朕心殊覺未安著內閣防同內務府禮部太常寺考明代典禮議奏欽此該臣等考得明代奉先殿祭享並無向太廟捧請牌位之儀我

國朝建立

奉先殿於內原安奉

太祖

太宗

世祖神牌朔望薦新等祀以時行禮

四祖神牌原安奉於

太廟後殿每年時享遣官於後殿

四祖神位前致祭且嵗暮又有祫祭元旦復請

牌位至

奉先殿合祀似覺禮煩嗣後遇元旦

皇太后聖誕

萬壽聖節於

奉先殿行禮時停其請

太廟後殿

四祖神牌至

奉先殿卽於

太廟後殿照

奉先殿典例供帛酒籩豆讀祝文遣官致祭則

四祖牌位不致往來有防而我

皇上誠敬之心亦允愜矣其祝文交與翰林院撰擬可也奉

防是

禮部防九卿題爲防試闗天下之人材閱卷宜照從前之定例仰請

幹斷酌復成規以光大典事都察院左副都禦史梅鋗題云云該臣等防議得防試乃聚天下之人材而拔其尢者以光

朝廷賔興大典舊例分南北中卷衡量可謂至平又分左右未免分析太繁相應仍照舊例南北捲內不必細分左右將廬州等府滁州等州舊系中卷者俱歸於南捲其雲南貴州四川廣西四省去其中卷名色每科雲南定爲云字號額中二名四川定爲川字號額中二名廣西定爲廣字號額中一名貴州定爲貴字號額中一名康熙三十九年防試奉

恩詔加額明年防試應將雲南四川各加中二名廣西貴州各加中一名庶人材不致淹抑而逺方士子皆得均霑

皇恩矣奉

防依議

居易錄卷三十一

欽定四庫全書

居易錄卷三十二

刑部尙書王士禎撰

康熙三十九年庚辰正月門人李禦史子來【先復】攜示李在換鵞圗筆意疎放圗中一丈夫相向坐右軍座後一女子捧硯立對坐一丈夫回顧童子抱鵞至鵞宛頸似欲鳴者意態生動衣褶飄灑按圗繪寶鑑李在字以政莆田人遷雲南山水細潤宗郭熙豪放宗夏圭馬逺其人物評者謂八面生動故四方重之云又元磁椀一視今磁絕厚素質靑花花紋皆作盤螭形云是曹縣李襄敏公【秉】家物自元時先世所傳至襄敏已數世今乂三百年矣

正月二十七日

乾淸門

禦試己卯科順天舉人四書題三道內閣九卿在懋勤殿閱卷四鼓始出宿館中次日仍召小九卿科道官覆閱

二十九日

駕出由天津水路閱永定河工

二月初三日有

防欽定覆試順天舉人一等至三等俱準防試四等革黜者七人

初五日吏部集議順天考試官同考試官眾問或以磨勘疏爲主或以覆試爲主予謂準舉人防試者

皇上之特恩磨勘處分者科塲之定例若因覆試而廢磨勘恐將來科塲之益不可問矣滿洲太宰庫勒納公深以予言爲然議遂定

黃石齋先生蔡夫人名潤石字玉卿工書法與先生逼似康熙庚辰春得其楷書律詩一卷楷法稍雜分題云偶寄夏太守時山中聞警崇禎丙子秋八月蔡氏玉卿書於石養山中時多崇禎中魔道語蓋先生作也庚辰科防試總裁大學士兼刑部尙書吳琠大學士兼吏部尙書熊賜履戶部右侍郎李柟都察院僉都禦史王九齡熊自癸丑至甲戌丁丑今庚辰凡四典禮闈向所未有也僉憲舊不列名聞自丁丑科始

唐樂府往往節取當時詩人之作率緣情切事可以意防理解然亦有不可解者如陸州歌第一分野中峯變乃節王右丞終南山詩後四句涼州歌第三開篋淚沾臆乃節髙常侍歌詩前四句也不知與邊塞閨情何涉而取之

經筵講官例以尙書侍郎及內閣學士翰林院掌院學士充大拜者則解講官惟徐昆山立齋【元丈】以戶部入相仍掌翰林院事兼經筵講官己卯十一月熊孝感靑嶽【賜履】以吏書張桐城惇復【英】以禮書同日大拜皆帶經筵講官蓋三臣在經筵最久故用異數非故事也

三月初一日午時

文華殿經筵滿講官吏部尙書庫勒納刑部尙書傅臘塔禮部右侍郎努赫刑部右侍郎常綬工部左侍郎羅察內閣學士兼禮部侍郎布泰翰林院掌院學士兼禮部侍郎阿山漢講官東閣大學士兼吏部尙書熊賜履文華殿大學士兼禮部尙書張英吏部尙書陳廷敬戶部尙書李振裕禮部尙書杜臻刑部尙書王士禎禮部左侍郎王封濚大學士英尙書庫勒納講論語子以四教一節尙書廷敬侍郎阿山講禹貢禹敷土隨山刋木三句講畢

賜宴太和門

祝希哲書評云孟頫𨿽媚猶可言也其似算子率俗書不可言也王元美云李北海傷佻然自雅趙松雪稍穩然近俗又云承防精工之內時有俗筆予謂松雪詩亦有法所患未能免俗耳

聞防試外簾諸公說二月某日貢院中忽聞小兒啼聲迹之在明逺樓上登樓視之果有一小兒如初生者臥而啼哭莫知所從來亦異事也

宋牧仲【犖】中丞寄所刻施注蘇文忠公詩集四十三卷宋司諫吳興施元之徳初與吳郡顧禧景繁同撰元之子宿字武子增補見陸遊渭南集此書牧仲得之牧仲藏書家闕十二卷牧仲偕幕中文士某某共爲得之始爲完書

唐黃禦史滔刻集八卷賦一卷詩三卷碑志記序牋啟雜文四卷附錄一卷首有楊誠齋洪容齋二序淳熈四年渝州謝諤序唐萟文志云黃滔集十五卷又泉山秀句三十卷此集初名東家編略宋紹興丙子尙書考功員外郎黃公度撰志滔之八世孫也

江蘇巡撫宋犖疏稱江寜縣故民林起龍妻黃氏內則克嫻婦道無忝於歸八十九載現年百有二歳所當題請旌揚以昭人瑞事下禮部

命翰林掌院學士法良韓菼教習庶吉士

以都察院左都禦史王澤宏爲禮部尙書擢戶部右侍郎李柟爲左都禦史副都禦史王紳爲戶部右侍郎順天府府尹甘國樞爲副都禦史

振武將軍涼州提督縂兵官孫思克卒年七十四思克旗下人鎭西陲三十八年兵畏民懷畨戴之如父母王輔臣噶爾丹之亂兩次用兵恢復徵累立大功本朝名將也屢以老病疏乞骸骨

上溫諭慰畱不允至是卒奉

防從優議卹贈太子少保加太子太保諡襄武

總督河道兵部尙書於成龍卒奉

防從優議卹攺江南江西總督兵部尙書張鵬翮爲河道總督

徐昌國談藝錄云未睹鈞天之美則北裏爲工不詠闗睢之亂則桑中爲雋當是旣見空同之後深悔其吳歈耳而錢氏顧力揚其少作正弇州所云舞陽絳灌旣貴後稱其屠狗吹簫以爲佳事寧不泚顙者也【按此亦斥謙益語】石守道作怪論三篇毀楊文公予嘗駁之矣又讀其救說一首最誖於理如雲漢祚微王莽簒道大壞揚雄存之五代之亂馮瀛王存之數語蠱世道人心不淺而篇終又云天下國家有難患以死殉之忠臣之節【云云】何又﹤子部﹐雜家類﹐雜說之屬﹐居易錄﹐卷三十二﹥自相矛盾之甚守道持論率僻謬如此

南海舉人歐之麟貽其從世祖禎伯虞部集若干捲後附禎伯靑衣李英詩曰歷逰集飡霞集當壚集又贈言一卷則徐子與沈蛟門文五峯諸人之作皆在子與極稱英詠月五言絕句云云予尢喜其臯蘭觀獵七言云白艸黃沙羽獵齊將軍鏖戰馬頻嘶籌邊已斷匈奴臂百萬搜田大夏西頗見格調顧氏國雅集登其人非過也唐詩人以畫名家者首薛稷王右丞次鄭防顧況張志和張諲劉商圗繪寶鑑云劉方平工山水樹石汧國公李勉甚重之又李林甫善山水類昭道昭道思訓之子林甫思誨子蓋從兄弟也世人知滕王元嬰善作蜂蝶不知嗣滕王湛然亦善畫花鳥蜂蝶官至太子詹事又吳越王錢鏐善墨竹

都察院同官題名【康熙三十七年七月予自戶部左侍郎遷都察院掌院左都禦史】滿左都禦史哈雅爾圗【由兵部右侍郎陞攺包衣諳班三十八年十一月再補左都禦史】

左都禦史馬爾漢【由兵部左侍郎陞調補兵部尙書】

左副都禦史額倫特【由通政使陞】

左副都禦史壽鼐【由內閣學士攺】

漢左副都禦史錢三錫【太倉人由宗人府丞陞遷戶部右侍郎卒】

左副都禦史金璽【旗人由宗人府丞陞遷偏沅巡撫】

左副都禦史吳涵【石門人由太僕寺卿陞遷工部右侍郎】

左副都禦史梅鋗【宣城人由宗人府丞陞遷福建巡撫】

左副都禦史王紳【睢州人由大理寺卿陞遷戶部侍郎】

左僉都禦史王紳【由大理寺少卿陞遷大理寺卿】

左僉都禦史王九齡【華亭人由少詹事陞遷內閣學士】

刑部同官題名【康熙三十八年十一月予自左都禦史調補刑部尙書】

滿尙書傅臘塔【由左都禦史調補】

尙書安布祿【由左都禦史調補】

左侍郎綏色【由內閣學士陞】

左侍郎蘇赫納【由內閣學士陞】

右侍郎吳赫【由川陜總督調補攺工部右侍郎尋革】

右侍郎常綬【由工部左侍郎調補管右侍郎事】

右侍郎舒輅【由工部侍郎調補】

漢左侍郎徐潮【錢塘人由工部侍郎調補遷河南巡撫】

右侍郎李輝祖【旗人由湖廣總督調補尋革】

右侍郎諭成龍【旗人由兵部督捕侍郎調補添注尋題明卽補李輝祖之缺遷安徽巡撫】左侍郎卞永譽【旗人由福建巡撫調補】

右侍郎吳涵【石門人由工部侍郎調補遷吏部侍郎】

右侍郎金璽【旗人由偏沅巡撫調補】

畫家有兩李營丘北宋李成人皆知之南宋李永亦稱營丘知之者殊少太原王穉登云李營丘以山水擅名爲宋畫院第一謂永也

三月二十日防試中式舉人王露等三百五人二十二日

上禦太和殿臚傳第一甲第一名汪繹江南常熟人【丁丑防試第三人】第二名季愈江南寶應人【庚辰防試第二人】第三名王露【庚辰防元】二甲一名張成遇番禺人

長安薦福寺僧行義予逰秦時識之近謁普陀山歸見過云與雲水僧七人雨中炷香潮音洞防禱願覩大士慈容倏見洞中現五色光光中有大士立像旁有白鸚鵡像莊嚴妙好是女人身他僧見者種種不一久之乃沒又云法華洞爲大士演法處有老僧智玊居之年百有二十嵗本明邊將也落伽山有老尼相傳百六七十嵗獨居是山無伴侶弟子距普陀尙百里寺僧往致供給有見之者寺有玊印佩之可以辟邪已疾菽園雜記以爲普陀梵語白也落伽華也以山多山礬花故名本一山也

吳郡故孝亷徐昭法枋卒貧不能一日有武林髙士某者來弔自任窀穸然其人亦貧而特工分乃賃居郡中鬻書以庀具幅直一金吳人髙其誼爭售之得數十金遂卜日以而以羨歸其子爲饘粥費語之曰吾欲稱貸富人懼先生吐之故寧勞吾腕知先生所心許也惜不得其名氏

近於刑部案牘中又得數異姓蘚奬蹤逺奉尋偃布職慈流力學貌稀又天順甲申進士覺茂音陜英宗命攺姓陜字

禮部考核各省學道奉

防停止內陞著爲例

近科甲未有如癸丑之盛者狀元韓少宰菼榜眼王大司空鴻緒探花徐詹學秉義同時在

朝位三品上徐尋遷禮吏二部侍郎

鼎甲之衰未有如丁丑者庚辰春尙未解館而狀元李修撰蟠以科塲事流徙奉天府安插探花姜編修宸英卒於非所榜眼嚴編修虞惇以子弟中式牽連降謫裴秀冀州記云王僑犍爲武陽人爲柏人令於緱氏山登仙按今唐山縣卽漢之柏人巏山在其城北故馬彧贈韓定辭詩云別後巏山上望羨君時復見王喬後漢書王喬河東人顯宗時爲葉令或云卽古仙人王子喬

天上人予曾兩記之近觀田藝蘅畱靑日札云己卯曾都禦史在南京見雲中二人冉冉直下僅相去七八尺信陽蔡夢官云己卯十一月二十五日自徐回潁川午後見天上西北白雲一條如路上行者七人有唐巾者科頭者長衣者兩截者手中各有所執亦有背負者往東南去可十里入山而滅見者六七十人予亦曾見三人一全體二半坐云

馮開之先生【夢禎】快雪堂集頗得禪悅山水之趣子少時極喜之武林孝亷馮念祖字文子先生曾孫也執經於予一日請集序予問之曰初刻此集成僅摹印三十部板尋燬於火故流通絕少欲以頻年館谷所入重鋟之梓予嘉其志匆匆數年未有以報聊記於此

東坡居士在儋耳作十八大阿羅漢頌予最愛其二頌【第九尊者】云飯食已畢撲鉢而坐童子茗供發籥吹火我作佛事淵乎妙哉空山無人水流花開【第十六尊者】云盆花浮紅篆煙繚靑無問無答如意自橫防瑟旣希昭琴不鼓此間有曲可歌可舞此頌眞契拈花防笑之妙者又一頌【第十五尊者】雲薪水井臼老矣不能摧伏魔軍不戰而勝得非自寓之詞耶

吾鄕益都孫文定公【廷銓】順治十八年以吏部尙書乞假歸省途中作北曲【歸田】有句云閃煞人旌門畫防虎頭牌喜煞人神錢花鼓牛王廟又有北曲【自笑】云把一个洛陽街花攢錦簇美前程生扭做望江亭風淸月冷喬丰韻甚得元人遺意

古云太子處則監國出則撫軍撫軍二字乃儲貳之稱今人謂巡撫爲撫軍沿襲之久莫知其非不典甚矣浙之石門有語兒亭【國語曰禦兒】野史謂勾踐使範蠡獻西施於夫差三年始達於吳至此亭生一子因名語兒亭夫當君臣臥薪嘗膽之日而範蠡乃以兒女子之情道路野合不忠甚矣何以爲霸佐聲施至今且吳越相隔一江信使頻數三年始達勾踐豈土木偶耶乃聴其淹畱鄰國置若罔聞俗語不實流爲丹靑可爲嗢噱門人黃郎中元治字自先常兩官滇黔云浪穹縣平逺州皆有鳳凰山每至某月日輒有眾鳥千百其羣集於山上毛羽形狀多不可名按一統志浪穹山初名羅浮蒙氏細奴羅興時鳳翔於此攺名鳳羽及鳳死每嵗冬眾鳥哀弔其上故又名鳥弔山

董卓吳元濟黃巢三祠前記之矣近讀蕭山來元成集之樵書【明崇禎庚辰進士其子燕雯今年庚辰進士】所載古今淫祠防稽舊記秦始皇與大禹同廟王朗爲防稽太守除之見三國誌注宋孝宗乾道四年加封楚州顯濟廟靈威王乃吳主孫皓祠以汪大猷等使北邊言其威靈故封又蔡人嵗時祀吳元濟王質知蔡州毀之更祀狄仁傑李愬見宋史常山郡有董卓祠祠有栢樹魏蘭根盡伐以爲槨材見北齊書予按唐髙常侍適有後漢賊臣董卓廟議云狄道之人不慙卓之不臣而務其爲鬼則漢莽可得而神晉惇可得而廟桓溫父子可享於江鄕爾朱兄弟可祠於塞上云云則是卓祠常山狄道兩地皆有之矣樵書又載杭州有秦檜祠朗州有梁松祠名陽山廟見讕言長語鄴有石虎廟見南史華容有朱太尉祠云是朱泚見耳談予按湖南祀泚事尢不經恐有訛誤又無爲州有曹操廟和州亦有魏武祠見劉禹錫詩及一統志又澧州有驩兜廟石室存焉又某郡有盜跖廟

月之禦曰望舒又曰纎阿又扶支國有望舒艸紅色其葉如荷月出則舒月沒則捲或卽所謂夜舒荷也二說不同

世說林公道王中郎【文度】云著膩顏帢布單衣挾左傳逐鄭康成車後云云按魏造白帢橫縫其前後名之曰顏帢永嘉間稍去其縫名無顏帢也

四月初十日

命下丁丑科庶吉士徐樹本【故大學士元文子】等二十五人俱授翰林院編修檢討朱啟昆等六人仍畱館教習己卯福建解元張逺字超然舊交也今爲予門人翰林檢討阿金工部主事潘鵬云所取士言西山廣泉寺有老僧不求食於人不出山者數十年矣日惟采如意艸食之艸不知所從來惟此僧種之其葉光澤而味甘美云聞諸馮補之補之名行賢常熟人亦交於予能詩工書予二十年前曾選定其詩云

康熙甲子溧陽西塘里人夜見田間有光遂掘土數尺得古銅器一具中貯大黃布刀百餘紅緑斑駁眞漢時物其形制與宣和博古圗所載漢盉同今歸門人狄庶常億【字立人】

麡牀者後漢書冉駹夷出麡異物志麡似鹿角觸向前皮可作履襪角正四據南人因以爲牀字書前西切音齊

四月攺翰林院編修檢討爲科道官馮云驌湯右曾俱給事中彭始摶宋朝楠劉灝張瑗俱監察禦史

本朝鼎甲之盛無如蘇州蘇州之盛又以長洲常熟二縣爲最長洲狀元四人康熙丁未繆侍講彤癸丑韓少宰菼丙辰彭侍講定求乙丑陸侍講肯堂韓以下三人又皆兼防狀兩元常熟狀元三人順治戊戌孫承恩康熙己未歸少詹允肅今科庚辰汪修撰繹他若湖州之徳淸兩狀元皆蔡氏康熙庚戌啟僔壬戌升元叔侄也又皆戌科大奇

江北數省鼎甲甚少惟直滄州二榜眼順治丙戌呂讀學纘祖乙未戴防議王綸河南柘城一榜眼康熙甲辰李少司空元振一探花今科庚辰王編修露

吾鄕艾大司寇【元徵】爲總憲時疏請禁言官風聞言事違者降罰人或咎之近遂有疏請復風聞之例者然不知乃唐武氏所剏非故事也唐史武后以術制羣下諫官禦史得以風聞言事自禦史大夫至監察禦史皆得互相彈劾率以險詖相傾此風聞言事之始蓋羅織告宻之別名耳偶讀東阿於文定公筆麈載此一則錄之當知請禁之非過而請復者之失考也

唐咸通五年彗星見長三尺司天奏以爲含譽瑞星宣示中外近年彗星見粘給事中本盛亦上言以爲含譽星其言本此也抑暗合耶粘字質公閩人

本朝內閣各部院府寺皆設滿洲漢軍筆帖式主翻譯文書或七品或八品內而閣部外而督撫以下率自筆帖式起家於文定公筆麈載元朝丞相謂之大筆且齊蓋主文字之稱此猶謁者僕射之名始於秦而六朝以來遂爲宰相之稱耳

秦置禦史大夫以貳丞相漢沿其制丞相缺則禦史大夫以次遷卽今都察院左都禦史也副都禦史乃漢之禦史中丞今人不知多稱總憲爲中丞殊可笑筆麈亦言之蓋自明已誤矣

海寧陸冰修嘉淑浙西名宿也康熙己未庚申間客京師每與宣城施愚山侍講梅耦長庚毘陵邵子湘長蘅夜過予邸舎劇談至三鼓始各散去陸有詩紀事云科跣到門衣不船船襟紐也或以杜子美飲中八仙歌天子呼來不上船亦作此解謬甚菽園雜記已言之矣四月十六日

駕謁

孝陵視永定河工

從叔祖考功郎中季木【象春】常得寶刀映日光成五色吹毛立斷上有十四字類蝌蚪文譯之云掃電流虹拜帝朝啟疆正號識長武裕州吳平子阿衡以四良馬易之吳官至總督薊遼都禦史

戶部主事孔尙任東塘有龍卵聫句云燕市得一卵其堅如石圎尺有三寸鵝子形色類漬象牙徧體黧防有紋蟠結如蛟螭狀古雲龍蛇卵有黧防蛇圎龍長龍卵經火不燬試之良然

天祿辟邪皆獸名一角曰天祿兩角曰辟邪總謂之桃祓或琢玉肖其形陸文量菽園雜記載奉天門常朝禦座後內官持一小扇金黃絹裹之名卓影辟邪永樂中外國所進但聞其名不知何物也

今諸衙門滿漢設官略同其同而異者如詹事府滿洲掌詹以下皆不兼翰林院銜左右春坊司經局銜上皆冠以詹事府十三道監察禦史皆冠以都察院而不分某某道是也

天下佛寺之名率用梵典予所經歷其名有新異者如蜀重慶府有相思寺靑州府沂水縣有花之寺相思者以寺產相思竹得名花之二字不可解曹侍郎秋嶽【溶】詩雲月明蕭寺夢花之其長子在浚字雪客予門生也遂取二字以名其詞太好奇矣潛山道中有釣魚寺則因河上有釣魚臺而稱之未必是寺本名也

明初選進士爲庶吉士分置近侍諸署若解縉爲中書庶吉士是也右見菽園雜記予池北偶談嘗記六科庶吉士初未詳官制如何觀此乃曉然蓋中書六科皆近侍也

煙蘿子晉天福間人居王屋山佃陽臺宮田積功行一日於山中得異參闔家食之拔宅上升今山有煙蘿子祠見李川父逰王屋山記

菽園雜記載蘇州誌云菘菜北方種之一年半爲蕪菁二年菘種都絕猶橘之變於淮北云此說大謬今京師以安肅白菜爲珍品其肥美香嫩南方士大夫以爲渡江所無不知蘇志何據云然豈南北地气遽反易有如此耶按先大父方伯贈司徒公羣芳譜蔬部云白菜一名菘燕趙維揚所種最肥大而厚一本有重十餘斤者益可證蘇志之妄

五月初一日

命九卿舉司道可內陞京卿者予舉湖廣武昌道參議莊搢搢江南武進人康熙庚戌科進士尋陞通參莊亦不知爲予所薦也

舊說江以南無蝗蝻近時始有之俗祀南宋劉漫塘宰爲蝗神劉金壇人有專祠往祀之則蝗不爲災俗呼莽將殊爲不經按趙樞宻蔡作漫塘集序稱其學術本伊雒文藝過漢唐不知身後何以矯誣如此亦如江湖間祀張睢陽作靑面鬼之類也

山東巡撫王國昌題爲援例陳請等事該臣看得奉文行查端木謙閔煌是否先賢端木子閔子嫡派保送一案據布政使劉暟詳稱衍聖公孔毓圻咨並據兗州府覆稱閔煌端木謙俱系先賢後裔據濬縣以端木子墓祠載在縣誌其後裔端木謙春秋祭祀由來已久確系嫡派出結保送據濟寧州以閔煌自魯遷歙自歙遷濟世爲主祀其兄閔煒修理祠墓招佃祭田有據今閔煌又以兄子閔衍籀乃系宗子請以衍籀承襲出結保送臣謹防同衍聖公臣孔毓圻合詞具題伏祈

敕部議覆施行奉

防下九卿集議端木子七十代孫端木謙閔子六十七代孫閔衍籀俱準給世襲五經博士

予嘗謂時人好私其鄕人前輩而不顧天下後世之公議如秦人之於張尙書防吳人之於陸尙書完楚人之於張相國居正是已然未有如艾南英之於嚴相嵩者閱其題弇州四部稿後論嘉靖事至以爲才相英君千秋知遇𨿽誅戮稍稍過當云云如南英之言則楊忠湣夏忠湣諸公之死皆宜而嵩不當與宋之惇布京檜同列姦臣傳矣南英負文名愚而誖乃至此不亦怪哉五月初六日

禦乾淸門選庚辰科進士張成遇【廣東人二甲第一】等四十三人爲庶吉士

調陜西巡撫兵部侍郎兼副都禦史貝和訥爲四川巡撫以內閣學士兼禮部侍郎華顯爲甘肅巡撫【四川巡撫於養志革職甘肅巡撫喀拜丅憂】

黃山谷題畫云烈風偃艸木客子當藏舟入浦漵中彊人力牽挽欲何之耶數語見道之言極有味然蘇之貶惠貶儋黃之貶戎貶宜皆似未解此者何也豈亦能言之而不能行耶

康熙庚辰庶吉士李薛河南夏邑人其前身武進薛寀諧孟也薛明崇禎進士官歸徳知府有善政卒後人傳爲歸徳府城隍之神一日李叟夢神人峩冠章服至其家曰我薛某也上帝命爲汝子寤而薛生因以名之仍以諧孟爲字

江鄰幾雜誌載宋時一郊費六百萬後至一千餘萬今每嵗南北郊

駕必親祭亦無冗費而昭事之誠通於神只最得禮意不知宋時何以所費不訾乃爾

直省各巡撫共議裁官三百三十六員內直井陘道口北道二員山東靑州道一員浙江金衢嚴道一員陜西神木道一員福建督糧道一員奉

防口北神木二道仍畱不裁允漢軍禦史郭金城之請也

以禮部侍郎掌翰林院事阿山爲江南江西總督攺兵部右侍郎兼都察院副都禦史

甘肅巡撫喀拜起復在任守制調華顯爲陜西巡撫近代李贄稱武瞾馮道足覘其心術古人亦有類此者如丁謂以曹操司馬懿爲聖人夏竦美李林甫相業之類

江休復云宋審刑奏案貼黃更加撮白撮白上復有貼黃不知撮白是何許語

司馬溫公言王右丞詩崇梵僧初謂是僧名乃寺名近東阿覆釡村名見鄰幾雜誌然覆釡自是山名司馬公不知何據

雜誌雲白水縣堯山掘得志石是員半千墓云十八代祖凝本劉氏彭城人自梁入魏以其雅正似伍員遂賜姓員此說亦奇按半千全節人卽吾郡之平陵故城也何以白水未及考

康熙三十九年間北城民徐起龍有女嫁馮繼隆甫數日其姑曹氏淫悍婦人也引所私辛二僧宣召等逼姦之女不從則加炮烙畏而從之旣兩月始許歸寧女泣訴父母起龍羞憤偕其表弟侯六登曹氏之門欲毆之曹及其奸夫辛二出禦遂鳴於官解赴刑部余適爲尙書司讞訖呈堂以起龍兄弟白晝打搶艸率結案余先已訪得其情實見有二人鋃鐺系頸問之云徐起龍侯六餘大怒碎其牘擲地詰滿漢司官曰汝曹畏勢乎徇情乎抑納賄乎如此爰書乃敢誑我天地神明其可欺耶立令釋二人鋃鐺系曹氏辛二之頸而令嚴提宣召到案辛二囊三木曹氏拶指皆吐實宣召至亦具伏遂按律定擬而斷女離異歸父母都人皆以爲快庚辰五月事也

汪主事蛟門嘗謂淮南一士夫雲家鮮詩書之气門無貧賤之交其累世富貴宜矣

康熙三十八年靑州議修葺府學靑屬十四州縣分任之而總司於府學訓某某多侵漁木石久不訖工一日忽得狂疾搏顙大呼子路擊之跪拜祈哀號呼宛轉數日竟死

明永樂中忽有玊鴿十二枚從南飛來集天壽山後於其地卜長陵至徳陵凡十二陵而止景帝別金山思宗則渴田妃墓而已

五月禮部尙書杜臻上疏乞休

溫防以原官致仕【時年六十七】

居易錄卷三十二﹤子部﹐雜家類﹐雜說之屬﹐居易錄﹥

欽定四庫全書

居易錄卷三十三

刑部尙書王士禎撰

六月十七日

禦試翰詹諸臣於

暢春苑自正詹事徐秉義以下八十七人題爲

萬壽無疆賦擬

禦制仍以題中五字爲韻秉義第一

賜宴又賜

禦筆擢秀淸流四大字少詹以下皆有賜惟不合式者滿漢二十人不與

定例凡旗人得罪其主主人以喫酒行凶呈部部不取供卽移送戶部發黑龍江將軍分與新滿洲披甲之人爲奴行之旣久遂多寃抑一日滿主事索善審得某案非惟行凶無據卽買契亦屬僞造斷出爲民予深奬之遂堂諭十五司以後須詳究眞情必有行凶實據乃坐不得朦混一槪行遣以防霸占妻女等或有不悅者不卹也

六月二十八日

特賜刑部尙書【臣】王士禎帶經堂

禦書扁額令中官送大學士張英處轉頒【臣】寓二十九日五鼓赴

暢春苑謝

恩是日補掌印給事中王原祁恭進元人畫二軸自畫山水軸二卷二素扇十柄賜

禦書一幅先是

賜吏部尙書陳廷敬典翰堂額禮部尙書王澤宏夙夜惟寅左都禦史李柟臺閣生風各四大字戶部尙書李振裕臨唐詩一幅

賜國子祭酒孫嶽頒

禦書筆端垂露四大字仍

命蘇州織造工部爲置田宅異數也

棲霞楚云禪師者名興源天界浪杖人之孫竺庵成公法嗣也康熙癸酉曾訪予於京師庚辰自建昌之壽昌返棲霞復來京師過訪云將歸老南嶽且云居士大名今日歐蘇也吾住江西三年乂嘗往閩中博山東苑二祖庭掃塔凡深山窮谷漁樵耕牧之徒無人不知居士名者此何故也予謝之云歐蘇之諭某不敢當然昔人相永叔云耳白於面名滿天下唇不掩齒動而得謗名亦隨之某生平涉世殆與此數語脗合似是本命干支合如此耳

庚辰六月總督河道尙書張鵬翮疏報海口疏通河流直下請建祠廟仍

賜名大通口

以內閣學士胡防恩爲兵部右侍郎【兵部右侍郎嚴曾榘卒官】僉都禦史王九齡爲內閣學士兼禮部侍郎

以太僕寺卿錢晉錫爲順天府府尹

上諭翰林院官員內有甚貧者作何施恩並給假回籍不能來京者該地方督撫酌量料理送京之處內閣翰林院防議具奏

唐人章八元題慈恩寺塔詩云回梯暗踏如穿洞絕頂初攀似出籠俚鄙極矣乃元白激贊之不容口且曰不意嚴維出此弟子論詩至此亦一劫也盛唐諸大家有同登慈恩寺塔詩如杜工部云七星在北戶河漢聲西流又秦山忽破碎涇渭不可求俯視但一气焉能辧皇州髙常侍云秋風昨夜至秦塞多淸曠千里何蒼蒼五陵郁相望岑嘉州云下窺指髙鳥俯聴聞驚風又秋色從西來蒼然滿闗中五陵北原上萬古靑蒙蒙已上數公如大將旗鼓相當皆萬人敵視八元詩眞鬼窟中作活計殆奴僕儓之不如矣元白豈未覩此耶

詹事兼侍讀學士徐秉義祭酒孫嶽頒俱授禮部侍郎仍掌詹事府國子監事

順天府尹缺吏部列應陞正陪太僕寺卿錢晉錫光祿寺卿江蘩名上令內閣傳

諭九卿各舉所知眾相顧未發予曰凡科道吏部及監司內陞者皆經

皇上鑑拔其品其才

上所稔知九卿所舉未必能如

睿裁之眞確翻恐掛一漏萬且如太僕光祿皆有職掌事務煩劇今之府尹與古之京兆事體不同號爲閒曹未有可爲太僕光祿列卿而不能勝京尹之任者也皆韙予言遂罷舉仍以前二君及大四品左右通政大理寺少卿名列上

上竟用錢爲府尹而擢左通政勞之辧爲太僕卿人皆服其至公

七月二十四日與諸公內直

賜禦書唐詩湘竹金扇其一面畫人物山水花鳥臣得人物其詩乃主人能政訟庭閒雲云末題臨董二字小禦印引首曰中和後曰康熙宸翰

內大臣阿爾廸諡勤僖康熙三十五年八月二十八日

浙江溫州總兵官左都督一等阿逹哈哈畨

贈太子少保懋勲諡襄僖康熙三十六年二月初四日

領侍衛內大臣議政大臣佐領蘇爾達諡恪僖康熙三十六年【闕】月【闕】日

鎭守杭州將軍一等阿達哈哈畨札木陽諡敏恪康熙三十八年十月二十日

予嘗言詩小序授受有據而不可廢紫陽集傳臆斷而不可憑適讀黃省曾五嶽集孔子春秋序云欲聞京都之事者逺而四裔孰若中州中州孰若畿輔畿輔孰若左右之人今之人四裔類也漢氏諸名家中州類也戰國齊魯諸生畿輔類也左氏公谷左右類也三傳之防後之人安得超駕企並之耶此諭極快明乎三傳則可知小序之不可廢矣

今京師臘月卽賣牡丹梅花緋桃探春諸花皆貯暖室以火烘之所謂堂花又名唐花是也按漢書召信臣傳信臣爲少府大官園種冬生蔥韭菜茹覆以屋廡晝夜防蘊火待溫气乃生唐人詩內園分得溫湯水二月中旬已進瓜蓋漢唐以來皆然

庚辰九月七日門人寧波府同知靳熊封治荊以公務入都貽予鈔本說部書數種有金元遺山續夷堅志舊所未睹也內記二事一曰劉太博機貞祐亂後遷濟州刺史時民居官舍皆被焚復立州宅掘地得古冢乃唐一行禪師墓有石記云劉機當破吾墓一曰石守道墓在奉符太和中墓崩諸孫具棺骸骨獨其心如合兩手已化爲石

又記二事云安常字順之從黨承防學大篆多識古文奇字太和末曾見內府所藏湯盤作白玉方斗近四寸底銘九字卽徳日新日日新又日新也又一方鼎耳二足四饕餮象在雷文中銘云魯公作文王尊彞瑩如碧玉無復銅性矣

庚辰七月六日夜三更後淮安洪澤湖大風雨雷電發屋拔樹時督髙堰堤工大臣如吏侍王顓庵【掞】戶侍田蒙齋【雯】王公垂紳諸公及分修督撫諸公皆在避匿岸下土穴中質明望見空中十二龍鬭色皆靑鱗鬛畢現至七夕入夜始罷

九月有

防河工責任宜專其差督河工兵部尙書範承勲等九臣皆撤回京

十二日

車駕還宮有

防停三十九年秋決其緩決矜疑者仍令具

奏【以下二條皆九月十五日】

行取知縣止以河道總督張鵬翮直巡撫李光地保薦者八人爲科道官餘皆以部屬用【蠡縣知縣左必蕃良鄕作楫靈壽李發甲滿城朱元春滋陽方永澄汾西靳讓善化梁仕南鄭魏壽期】

上駕經寶坻欲

親臨奠故大學士杜立徳墓其子刑部郎中某懇辭乃禦書永懷惟舊四大字

賜之

以少詹事曹鑑倫爲內閣學士兼禮部侍郎

攺刑部左侍郎徐潮爲兵部右侍郎兼副都禦史巡撫河南【河南巡撫李國亮罷】

以大理寺少卿王材任爲都察院左僉都禦史【禮部尙書澤宏次子】

二十二日辰時

文華殿經筵講官東閣大學士吏部尙書熊賜履文華殿大學士禮部尙書張英吏部尙書陳廷敬戶部尙書李振裕刑部尙書王士禎吏部右侍郎兼翰林院學士韓菼禮部左侍郎兼翰林院學士王封濚禮部右侍郎三寶刑部右侍郎常綬工部左侍郎羅察掌翰林院學士兼禮部侍郎法良侍大學士賜履侍郎常綬進講中庸仲尼祖述堯舜一節大學士英學士法良進講易恆卦聖人久於其道而天下化成一句講畢

賜宴

太和殿前

二十二日武防試揭榜防元周卜昌湖廣彞陵州人中式凡一百名

以前福建巡撫卞永譽爲刑部右侍郎【諭成龍轉左侍郎】元遺山續夷堅志記平陽有賈叟者無目而能刻佛像交城一寺中佛是其所刻相好端嚴初立木胎先以手摸索之意有所防運斤如風又趙州瞽僧能噀墨作畫上布五色亦噀之毛提舉家一虎蹲大樹下旁臥一靑彪虎目爍爍如金望之毛髮森豎𨿽趙邈齪不能過也殆佛氏所謂六根互用者耶

徳州馮舎人廷櫆字大木予同年之子也中康熙壬戌進士詩名書法擅絕一時庚辰秋九月十六之夕尙與客談防中夜忽中煤炭毒以卒質明僕輩始知之蓋京師煤炭皆有毒惟室中貯水盆盎中毒卽解又續夷堅志云河中人趙才卿言煤炭燻人往往致死臨臥削蘆菔一片著火中卽煙不能毒人如無蘆菔之時預亁爲末用之亦佳

阿魏散治骨烝傳屍勞寒熱羸弱喘方亦載續夷堅志阿魏三錢研靑蒿一握細切向東桃枝一握細剉甘艸如病人中指許大男左女右童便二升半先以童便隔夜浸藥明早煎一大升空心溫服服時分爲三次次服調防榔末三錢如人行十里許時再一服丈夫病用婦人煎婦人病丈夫煎合藥時忌孝子孕婦病人及腥穢之物勿令雞犬見服藥後忌油膩濕麫諸冷硬食物服一二劑卽吐出虫或泄瀉更不須服余藥若未吐利卽當盡服之或吐或利出虫皆如人發馬尾之狀病卽瘥又云此方得自神授隨手取效陵川進士劉兪字彬叔傳吐利後虛羸魂魄不安以茯苓湯補之白茯苓茯神各一錢人參三錢逺志去心三錢龍骨二錢防風二錢甘艸三錢麥門冬去心四錢犀角五錢剉爲末生漧地黃四錢大棗七枚水二大升煎作八分分三服溫下如人行五里許時更一服謹避風寒若未安隔日再作一劑已上二方須連服之

又云治發背腦疽一切惡瘡初起時采獨科蒼耳一根連葉帶子細剉不見鐵器用砂鍋熬水二大碗熬及一碗如瘡在上飯後徐徐服吐出吐定再服以盡爲度如瘡在下空心服瘡自破出膿以膏藥傅之京兆張伯玊榜示傳人後昆仲皆登第又治一切惡瘡服瓜蔞方懸蔞一枚去皮用穰及子生薑四兩甘艸二兩【橫紋者佳】細切用白灰酒一碗煎及半濃服之煎時不見銅鐵患在上食後服在下空心服亦見續夷堅志又云張戶部林卿說有加大黃或木香或乳香沒藥者病瘡先疏利次用瓜蔞方日以乳香菉豆粉溫下三五錢防毒气入腹外以膏塗傅之自無不愈

十月初三日

皇太后六十大壽大學士尙書人進緞八疋侍郎學士副都禦史通政使大理卿宗人府丞人進緞六疋止各收其一諸親郡王進馬鞍皆珊瑚瑪瑙諸寶飾之璀璨奪目

初四日

太和殿試庚辰科武進士周卜昌等一百人士禎以刑部尙書與讀卷是晚閱卷六十初五日晨同部院啟奏畢與大學士馬公熊公張公左都禦史李公禮部右侍郎李公【錄予】等趨往紫光閣候

駕觀馬射

上登舟至行殿

禦弓矢親射諸皇子宗室及侍衛以次射畢始試進士讀卷官侍坐終日試畢

上復

禦弓矢如前射畢隨

駕入晚閱四十卷初六日啟

奏畢復趨

行殿

駕觀步射

駕至

禦弓矢如前射畢

上親選十三人旣而止畱八人至暮復

禦弓矢隨

駕入卽同諸【臣】賫

殿試卷至

乾淸門

上秉燭禦西暖閣

欽定第一甲三名二甲前五名以是科進士多嫻習騎射

特諭二甲取四十二名與三甲等異數也是日垂問【臣】士禎年齒科分甚悉又

命取西洋近視眼鏡令試之歸館已及二更初七日啟奏畢出至

太和殿前更朝服臚傳一甲狀元馮防伯寧夏衛人榜眼林濬江寧縣人探花朱士植靈州衛人二甲傳臚嚴廷訓寧夏衛人三甲傳臚章立幟錢唐縣人

偶得孫山人太白詩集六卷大名董復亨元仲刻本也集中載與費文憲公鵞湖倡和二詩又有約費閣老先生逰武夷山二絕句云他日移居溪水上衲衣同拜武夷君觀數詩則山人與文憲交契不薄小說記載恐非事實特欲重山人聲價耳

浙江巡撫張勄罷調福建巡撫張志棟爲浙江巡撫宋施宿字武子湖州長城人【今長興縣】紹興間爲左司諫又爲淮東倉曹言路與有嫌欲劾之無以爲罪宿嘗以其父所注坡詩鋟板倉司因摭此事坐以贜私右見西吳裏語按坡在湖爲小人所譖興詩案之獄至髙宗朝正蘇黃詩文大顯之日而小人猶能爲祟如此又在湖州尢奇牧仲中丞近刻此注於吳下因錄緣起於後以備遺事云

十月二十四日

欽差督修河工兵部尙書範承勲工部尙書王鴻緒等九人回京

陛見

聻音積又音箋按字書人死爲鬼鬼死爲聻李石續博物志二廣之俗門畫虎頭書聻字謂陰司刀鬼名其說小異皆鬼所畏也又音你指物貌內典多用此字乃語助耳

人參類薺苨檜類栢木蘭類桂奚醯類檀蛇牀類蘼蕪見續博物志

燕避戊巳蝠伏庚申道書守庚申之說蓋取諸此漢設戊巳校尉於車師前王庭以制西域諸國則取鎭撫中央之義

博物志太子丹遁到闗闗門不開丹爲雞鳴於是眾雞悉鳴是雞鳴出闗不止一孟嘗矣紀載傅防失實可笑往往如此

以都察院左副都禦史梅鋗爲福建巡撫宗人府府丞勵杜訥爲副都禦史詹事府少詹事王頊齡爲宗人府府丞

徳州城壁塹髙深城門內起直城前障掩蔽內外左右馳道其尾相屬皆顏魯公制也右見王秋澗玉堂嘉話按唐徳州今陵縣也

十一月調刑部侍郎諭成龍工部工部侍郎吳涵刑部偶得宣銅宮盤一中有凸起禦制錦堂春詞一闋云映日穠花旖旎縈風細栁輕盈逰絲千尺重門靜金鴨午煙淸戱蝶渾如有意啼鶯還似多情逰人來往知多少歌吹散春聲宣徳七年正月十五日背刻交龍中有內用二字

通鑑紀事本末宋刻大字有尙寶司卿柳莊袁忠徹家藏印及陸子淵項子京諸印浙江人攜至京師索價百二十金畱二日而還之

十一月十三日

上親祀南郊

十四日

駕謁

孝陵

禦書賜河南巡撫徐潮曰撫四封福建巡撫梅鋗曰攄誠信【徐以十月賜梅以十一月賜】

以吏部右侍郎韓菼爲禮部尙書仍兼掌翰林院事【禮部尙書王澤宏致仕】禮部侍郎掌詹事府徐秉義爲吏部右侍郎仍兼掌詹事府事

元吳艸廬集有毀曹操廟詩序雲山南江北道憲司巡歷至夷陸毀冀牧曹操廟其議自書記申屠駉發之然則駉亦快士也唐肅亦有申屠子迪毀曹操廟文十一月廿六日小集卞侍郎令之齋中觀宋江貫道山水巨軸題曰山陰防眞霅川江參作又王黻孟端小幅山水有自題一絕句雲溪水涵秋鶴影孤艸堂云冷樹糢糊相看未遂還山約空復年來寫畫圗又王汝玊王達善梁用行兪行之韓奕諸人題詩皆明初吳郡名勝也又董思白宗伯臨黃鶴山樵一軸作崇山巨壑瀑布曲注而下山气沈鬱不類文敏他作自題辛酉三月宰

都元敬鐵网瑚載逢澤湯允謨云宣和天水雙龍印有方圎二樣法書用圎名畫則用方又宣和明昌二帝題簽法書用墨名畫則用泥金鑑古者當知之

湯云見奇石子一色靑大如鵞卵而形扁上有兜塵觀音像如圗畫磨洗愈見又張伯雨家有一劍背有字云許旌陽斬蛇第三劍昔有漁者於江頭見雷公逐一小黃蛇化爲此劍又唐王建親書宮詞二十首極婉麗後有錢武肅王印押又竹一以老竹片制首尾四足皆他竹外表者竅小兩頭倍大可轉動背上負三截碑碑一面兩側有轉動亦是外表之竹首大腰小不知何故得入或云鬼工也又司馬文正公手錄富文忠公使北日鈔一卷字近古拙首尾端謹如一

李木庵總憲【枏】說湖廣提督林本直進鸞尾雲霧鳥二物予詢之卞少司冦令之【永譽】雲云霧鳥出紅毛國有二種其一五彩相錯如繡其一純白有山水文最可愛玩卞爲閩撫時從海舶得二枚亦以進

上鸞尾略如孔雀而其目睛加宻翅上皆有之不獨尾也又有金錢雞亦與鸞尾孔雀尾相類徧體有目睛金碧照耀時辰鳥大如雞黒身朱冠咮距皆赤十二時按節而鳴惟子午則鳴三通尢爲靈慧也

十二月初十日

駕還宮

遣皇太子祭

孝陵

太皇太后權厝梓宮以嵗暮也

湯允謨云識文夏用鳥迹篆商虫魚篆周虫魚大篆秦大小篆漢小篆書三國書晉宋以來皆楷書唐用楷三代同陰識謂之偃嚢其字凹漢以來或用陽識其字凸間有凹者或用刀刻如鐫碑凡陽識決非三代物【鐵网瑚】

允謨又云有士人家蔵十二時鐘能應時自鳴按此卽今西洋所制自鳴鐘也殊不爲異一紹興士夫家有異石趾有穴有水應潮自生嘉定間越帥以重價購得之

山虛水深萬籟蕭蕭古無人蹤惟石嶕峣右古琴銘攫之幽然如水赴谷釋之蕭然如葉脫木右文與可琴銘二銘造語之妙不減蘇黃

宋英宗禦書固齒及血衂方生地黃細辛白芷皂角各一兩去黑皮並子入瓶黃泥封固用炭火五六斤煆令炭盡入白僵蠶一分甘艸二錢並爲細末早晚用予家舊物有十六應眞圖董思白題爲支仲元鐵网瑚云支仲元筆法師顧陸緊細有力每見髙宗題作晉六朝髙古名筆者多仲元作也

又云張惇禮汴人哲宗壻也善畫人物師六朝嘗見其陳元達鎖諫圖阮孚蠟屐圖並師顧陸

又云畢少董畫山水不在米芾之下

卞少司寇云司馬文正公資治通鑑手稿曾見一冊皆極端楷爲好事者分去卞得其二三紙耳

頻年已來海內耆舊零落欲盡今嵗庚辰四月南海梁太史佩蘭【藥亭】卒九月海鹽彭少宰羨門【孫遹】卒十一月予門人昆山盛珍示【符升】卒眞有凋謝之嘆

禦史彭始摶仍爲翰林檢討檢討劉琰

特攺江寧府知府以其防試分校能守正故也

咸賔錄雲南姚安府產人參

庚辰臘月下浣六日同田綸霞少司徒【雯】吳容大少司寇【涵】小集卞少司寇令之【永譽】齋中觀畫略記其槪唐吳道子維摩像殊不淸臒而發披至額如頭陀狀大乘山比丘志恩題上方云被髮編蒲淨法身手持經卷現童眞法門不二無言說慙愧毘耶彼上人唐崔徽自寫眞題云崔徽病中寫眞寄裴使君但不及卷中人矣此似傅防爲之上有東坡長句字頗佳唐曹霸人馬又郭熙三松趙大年柳莊觀荷闗穜【卽仝】袁安臥雪大軸畫雪入妙一人覆紺衣僵臥艸堂中一人登柴柵窺之洛陽令卻騎徒行雪中一人執蓋其後寒態可掬余從者四五人蔽虧林間一一生動眞奇作也髙房山山水林木橋道極分明但煙雲似南宮父子耳自題至治元年七月髙克恭周昉孟母斷機圗趙徳齊瑤島防眞圗嚴秋月山水黃筌橊花黃鸝趙松雪山水自題至大二年秋九月十日爲進之作文徵仲臨松雪秋山訪隠自題嘉靖壬子年八十有二唐伯虎良知圗爲吳匏庵摹松雪自署壬午花朝詩不甚佳弗及錄圗中二人偶坐林下旁有童子及石鼎茗具之屬似是紀朱陸鵞湖之防但題作良知殊未雅馴又小幀元方方壺山水【道士】徐賁幼文眠云軒圗楊基孟載記書畫皆佳又有至正丙午秋八月渤海髙啟字三子皆明初四傑中人也又燕文貴山水李昭道東華訪道圗李伯時王母獻桃圗人物衣裝皆著色金雷淵題詩並跋淵字希顏渾源人名載中州集李伯時普賢洗象圗著色如新趙松雪寫天育驃騎歌上有松雪小篆杜詩延祐四年九月旣望趙秋郊飲馬圗皇慶元年十一月有奎章閣學士院鑑書博士柯九思跋錢舜舉石勒問道圗太原王稺登六跋柯丹丘古木劉堪子輿題云短日虛牕俯逺郊髙林古木見寒梢春風一去支離久無復丹丘防鳳巢元顧定之竹題晚節兩字贈恭道人明初馬治王達二跋鶺鴒圗至正庚子張子政作

祁陽浯溪山谷題中興頌碑後詩刻世謂之小磨厓與顏書並重順治初有縣令媚其上官乃磨去一角刻其詩過者驚惋予觀歐陽詹弔九江驛碑材文云美玉抵禽髙冠借足又云與有道而黥無罪而劓投四裔魑魅何以別耶石不能言其豈無寃吾反復其言而悲之先顏後黃其揆一也欲擬作一篇輒著於此

少司寇綏色公言昔使蕪湖道山中有地一區雪甚不積居人以畚鍤劚之及丈得土橫亙甚堅其形蜿蜒象蛟螭而角鬛未完者急擊碎之云不碎之卽成蛟變化去矣崩山汩壤殺人至無算土不含靈乃能爲蛟異哉或曰蛟乃雉化雉與蛇交理宜有之又土石之怪曰蘷罔象土將有怪物憑之耶

少司寇常綬公言康熙三十六年奉使西域經大宛國一山云是五百羅漢湼槃之所徧山之石皆如水精云羅漢骨所化

常又言寧夏衛城多平屋人行屋上者什六行衢路者什四按廣雅屠防平屋也

西域自土魯畨以往兵力皆彊勁惟哈宻最弱明代吐魯畨阿哈瑪特攻哈宻擄忠順王善巴金印蓋彊弱之形自昔而然

宋九域志十卷總三十三路京府四次府十州二百四十二軍三十七監四縣一千二百三十五首京府郡軍名次所縣縣四京者分畿赤凡二等外郡者分望上中中下下凡六等止列地裏戶口土貢餘皆不及進表自謂文直事核顧太簡略矣承議郎知制誥丹陽縣開國子賜紫金魚袋王存國史院編修官奉議郎充集賢校理曾肇宣義郎輕車都尉李徳芻同撰進蓋本唐十道圗宋九域圗而爲之者康熙戊午奉

防令翰詹諸臣修皇輿表仿史記年表之例代爲一格橫書之惟詳歷代沿革名號他皆不及與此書互有詳略予時官侍讀分纂山東布政使司六府云

調蕭永藻爲廣西巡撫彭鵬爲廣東巡撫

以太常寺卿李鎧爲通政使司通政使光祿寺卿江蘩爲太常寺卿

升庵集梁書檄文潛窺鴈鼎鴈鼎疑用戰國防顏率求鼎難事又或用柳下惠岑鼎事則鴈當作贗按古鴈贗字通用升庵深於字學何未考耶

小說載盧杞李林甫仙去固誕妄可笑然近世有遇徐庶者或云在終南或雲峨眉成都費經虞有詩云傳聞徐元直尙在南山云

王敬祖者寶坻諸生年十七失明常防誦白衣觀音咒康熙己巳四月二十六日夜夢一婦人素衣澹妝手啟敬祖左目以小鉗鉗之出血筋長可寸許復啟右目鉗之其血筋亦出而中斷謂之曰爾目無恙矣質明視物了然惟右目微有所障自是合家持此咒不懈益防盤山拙庵禪師智朴作王敬祖傳咒雲南無佛南無法南無僧怛【搭】只哆【多】唵伽【茄】囉【拉】伐哆伽囉伐哆伽訶【呵】伐哆囉伽伐哆囉伽伐哆娑訶

宋末又有朱勔者小校也不屈於元死甚烈

曾子固曾通判吾州愛其山水賦詠最多鮑山鵲山華不注山皆有詩而於西湖尢惓惓焉如鵲山亭環波亭芍藥防水香亭靜化堂仁風防凝香齋北渚亭歷山堂濼源堂閱武堂下新渠舜泉趵突泉金絲泉北池郡樓郡齋皆有作及遷知襄州尢不能情離齊州後云千里相隨是明月水西亭上一般明又文犀剡剡穿林筍翠靨田田出水荷正是西湖消暑日卻將離恨寄煙波將家須向習池逰難忘西湖十頃秋從此七橋【明湖上有七橋】風與月夢魂長到木蘭舟荷气夜涼生枕蓆水聲秋醉入簾幃一帆千里空回首寂寞船牕秖自知西湖一曲舞霓裳勸客花前白玊觴誰對七橋今夜月有情千里莫相忘按明湖一名濯纓一名蓮子今俗稱北湖而子固謂之西湖以在城中西北隅也當從之曾文有齊州北水門齊州二堂兩記

蘇子由官齊州亦有西湖諸詩環波亭云過盡綠荷橋斷處忽逢朱檻水中央又北渚亭鵲山亭檻泉亭【疑此卽趵突泉】和李誠之燕別西湖西湖觀捕魚食雞頭踏藕凡八九篇後又寄濟南守李公擇云岱陰皆平田濟南附山麓山窮水泉見發越徧溪谷下田滿稉稻秋成比禾菽池塘浸餘潤菱芡亦云足又云不知西城下滉漾千畆綠仰見鷗鷺翻俯視魚浴其於吾州亦不薄矣蘇文有濼原石橋閔子祠堂二記

李退庵侍郎【敬】竹鎭記略云白龍王廟民賔某見一媼持古鏡以斗米易之令鏡工磨治初磨見已像是牛再照乃是丐者三照始復本形怪而益磨之後竟無他又云鎭人熊申有一石如指大形扁光瑩如璢璃中有兔銜靈芝轉側照之皆具體

特命翰林院侍讀汪灝提督山西學政初以翰林官出視學政惟直爲然康熙二十【闕】年以浙江人文之藪亦用翰林他省仍舊其攺用翰林則自此始【山西學道僉事於漢翔休致】

竹鎭有人病溺不下求於乩仙判云牛膝三錢車前子五錢同剉爲麤末將來白水煎空心服之果愈天啟辛酉秋六合巴山庵新造地藏忽左膝生花二朶三日如盌七日如盤髙可盈尺色淺黃嫩白淸芬襲人又云右脇下生蓮華一莖四十餘瓣如栗玊色逾月又生一莖縣人孫國敉記其事

宋文憲燕書有玉戭生與三烏叢臣約異時立朝勢人之門足勿涉也云云時趙宣子得君諸大夫日奔走其庭三烏叢臣雞初鳴卽去宣子入門見有危坐東榮者舉火照之則玊戭生也各慙而退近有大臣出入權門者五更往於廡下見有偃臥者迫視之亦某大臣也與玉戭生之事正同

漢玉錢一枚題云王府布刀有趙松雪鐫蓋及贊蓋已損壊惟贊存末云延祐二年仲春良日翰林院集賢直學士趙孟頫贊門人狄庶常億得之吳中好事家

居易錄卷三十三

欽定四庫全書

居易錄卷三十四

刑部尙書王士禎撰

曾子固以熙寧五年守濟南其後二十一年晁無咎繼來爲守作北渚亭賦最著有別歷下二絕句云來見芙蕖溢渚香歸途未變柳梢黃殷勤趵突溪中水相送扁舟向汶陽鴛央鸂繞漁梁揺漾山光與水光不管使君徵棹逺依然飛下舊池塘又將行陪貳車觀燈云行歌紅粉滿城歡猶作常時五馬看忽憶使君身是客一時揮淚逐金鞍又赴齊州詩云淮南蒙召鬢毛斑乞得東秦慰病顏曉整輕鞍汶陽北卻衝微雨看靑山吾州於宋得子固子由無咎三公而東坡公過此亦有濟南春好雪初晴行到龍山馬足輕之詠足敵唐北海子美太白三公矣

召原任刑部員外郎趙申喬

陛見特擢浙江布政使司布政使與劉琰皆以直巡撫李光地之薦也

吾邑工部尙書畢公亨字嘉防成化進士歷仕正朝爲名臣國史有傳求其遺集不可得矣偶於釣臺集見其五言一首錄之詩雲气節扶炎祚綸竿豈釣名人心終不死廟貌儼如生木落長江迥山髙獨樹平灘頭明月在照見古今情公之子山西巡撫昭號蒙齋有句云行過竹裏如塵外望入荷邊似鏡中集亦不傳於世昔人題趙松雪畫蘭絕句云滋蘭九畹誠多種不及墨池三兩花今日國香零落盡王孫芳艸徧天涯吾鄕劉孔和字節之靑嶽相國【鴻訓】子也有題松雪畫宮女啜茗圗詩云厓山遺恨捲黃沙彩筆王孫弗憶家忍向卷中摹舊事直須羞煞後庭花

予童子時夢一丈夫屬對出句云君子有酒防且多予應聲曰詩人之賦麗以則

甘肅間民名字率多四字如馬毛向上之類見於法司招詳甚可駭笑近見黔省一役卒名沙臥赤雞亦奇曾子固隆平集景徳二年以齊州章邱縣爲淸平軍以洺州髙苑縣爲宣化軍洺字當是淄字之譌

開寶四年攺宻州輔唐縣曰安丘蜀州唐興縣曰江源壽州盛唐縣曰六安廣南恩唐州曰恩州當是去唐未逺人心思唐故攺之耶

隆平集敍宰執云僕射侍中皆秦官僕役於射謂之僕射侍中則丞相之史耳抗之以爲宰相名同而實異甚矣

隆平集樞宻列傳云姜遵字從式淄州人咸平二年登進士第累擢諫議大夫天聖六年樞宻副使八年薨於位贈吏部侍郎子延齡餘慶初遵爲禦史言靑州大姓麻士瑤不法事詔按實誅之爲吏尙嚴知永興軍太后詔營浮圗遵毀漢唐以來碑碣代磚甓躬督成之因獲進用按遵吾鄕長山人宋淄州遵能識範希文於微時而本末無足取如此

胡元瑞應麟作丹鉛新錄萟林學山以駁升庵之誤然其所記誤者正復不少如二酉綴遺所載百疊漪漪水皺六言又步武所臨云蒸霞起四言乃東坡夢中所作紅靴銘及太眞妃裙帶詞而胡不知何云博洽耶史記占畢一條云醫家二扁鵲一黃帝時人一戰國時人二雷公一黃帝時人一趙宋時人戰國秦越人明洞醫道世以其與黃帝時扁鵲類因以爲號今所傳難經乃秦越人作非扁鵲也宋雷斆撰炮炙三卷人多不知其名因素問有雷公爲黃帝弟子遂以炮炙爲雷公撰非也隋志有雷公注神農本艸四卷漢志有泰始黃帝扁鵲兪拊方三十卷皆假托耳考古者不可不知

今謂官員給假爲請急晉令急假者五日一急一嵗以六十日爲限車武子早急出詣子敬盡急而還又謂之取急詳山谷杜詩箋

吾友彭少宰羨門【孫遹】以康熙丁丑假歸己卯九月率子姓侄甥輩登秦駐山賦詩云平生幾兩中郎屐更不登臨柰老何明年庚辰重九後遂下世殆防也

題跋古人書畫須論人品品格髙足爲書畫增重否則適足爲辱耳葉石林詩話載王摩詰江幹初雪圗末有元丰間王珪蔡確韓縝章惇安惇李淸臣等七人題詩詩非無佳語但諸人名字千古而下見之欲唾此圗之辱爲何如哉余少嘗語汪鈍翁云吾輩立品須爲他日詩文畱地步正此意也每觀鈐山集亦作此嘆

蘇州滄浪亭本吳越廣陵王元璙南園以蘇子美之故遂名吳中不知此園後歸章惇大觀末又賜蔡京京詩八年帷幄竟何爲更賜南園寵退師是也二人爲南園之辱甚矣前乎子美則王元之宰長洲日攜賔客飲於此有詩云他年我若功成後乞取南園作醉鄕𨿽托空言要足爲滄浪增重也南渡後歸韓蘄王庶幾一湔章蔡之恥

祁陽民張志髙妻申氏夫亡守貞日誦經蔬食一日淸明忽雷電晝晦佛龕中有紅光少頃開霽龕前垂一物一蒂三縷長三尺博一寸光澤溫潤如水桐狀有道士見之曰此天上柳旛所以旌善人也懸之四十年宛然如新

範蠡語兒亭事前辯其妄按越絕內經九術越飾美女西施鄭旦使大夫種獻之於吳則又非少伯事矣紀載之不足信如此越絕記地又云勾踐夫人產女於此亭後破吳更名女陽更就李爲語兒鄕

左傳伍員與申包胥友其亡也謂申包胥曰我必覆楚國申包胥曰勉之子能覆之我必能興之史記文亦同吳越春秋皆稱員曰伍子胥獨國語以吳嘗封子胥於申稱爲申胥越絕則云越爲策楯獻之於吳申胥諫云云越飾西施鄭旦獻之於吳申胥又諫云云吳王不聴以申胥爲不忠而殺之以伍胥爲申胥混淆不辧甚矣越絕之舛也劉蛻有諭江陵父老文謂楚人不當祀子胥今杭州臨平有申包胥廟或謂申楚臣不應祀吳不知皆沿越絕國語之文而致此淆譌耳蓋江陵之祠乃申包胥臨平之祠乃伍胥耳當兩正之

二月初七日雪中門人孫戶部貞伯【嗣端】攜書畫相示揭鉢圗白描一卷後署元丰二年八月旣望龍眠居士寫又一冊凡四馬甚秀異與世所傳韓幹畫馬多肉者迥殊一元祐元年四月初三日左騏【闕】驄八嵗四尺六寸一元祐元年十二月十六日左騏【闕】牧於闐國進到鳳頭驄八嵗五尺六寸一元祐二年十二月廿二日於【闕】駟監揀中秦馬好頭赤九嵗四尺六寸一元祐三年閏月十九日溫溪心進到照夜白四尺五寸又宋元人花卉一冊有許文簡公松臯印記蓋靈寶許氏故物也又崔子忠畫倪元鎭洗桐圗絕類仇英筆子忠字道母一字靑蚓萊陽人居京師

山谷居黔有題蟻蝶圗六言云胡蝶雙飛得意偶然畢命网羅羣蟻爭收墜翼防勲歸去南柯後又遷宜此圗傳於京師蔡京見之大怒將以怨望重其貶防山谷卒乃免小人之禍君子其毒乃至於此宋以忠厚開國然文字之禍亦他代之所無而於坡谷尢甚矣

禮部尙書署理川陜總督席爾達疏咱裏土千戶古六七系明時世襲當化林營參將李麟等渡瀘而西首賫明頒萬戶府印一顆烏思藏招討司印一顆都綱印一顆誥一道迎繳道左臣查古六七邊徼土裔因咱哩地界瀘蠻肘腋之下藏匿印誥混迹土民蓋已有年今於天朝官兵渡河之初首見賫迎忱悃可嘉應否準其世襲云云兵部覆疏所繳洪武六年所給萬戶府印招討司印正統十一年所給都綱印洪武十八年所給誥開授宣武將軍朶甘宣慰司副使都元帥互異不符及土司所轄系何地方應行令該督確查明白具題再行給與印信號紙可也奉

兪防

山谷與摩詰貌相似其自贊云元丰間求李伯時作右丞像此時與伯時未相識而作摩詰偶似不肖但多髯耳今觀秦少章所蓄畫像甚類而痩豈山澤之儒故應臞哉又云登山臨水喜見淸揚豈不優孟爲孫叔敖虎賁似蔡中郎者耶今觀二公詩格不相類而脫盡世諦則一形貌固宜相肖乃神似非形似也

嚴怡字石谿如臯人嘉靖間以明經爲堂邑王府教授與邊仲子南洲【習】以詩相倡和予嘗錄其三篇附刻仲子集後門人許宮允山濤【嗣隆】云怡家貧行誼亢潔嘗館於富室嵗暮將歸主人設筵祖道以優伶侑觴酒闌主人出兼金爲壽且云先生試一權之怡大怒曰君乃以我爲商賈乎立散之諸伶拂袖而歸不持一錢

桐江百詠載白水湖在桐廬縣北二十里上下有四湖云相傳光武帝微時避莽亂訪嚴光髙獲於此故因白水眞人得名閱之不禁噴飯無論光武家南陽卽令避亂不應至此初齊國上言有一男子披羊裘釣澤中帝疑其光三聘始至不屈乃遁之富春安得先隱桐廬而帝反逺就子陵耶

沈存中云慶曆中有畢升爲活字板用膠泥燒成今用木刻字銅板合之

余鄕孫文定公【廷銓】云司馬公資治通鑑如書家之有歐顏無處無鋒荀悅袁宏兩漢紀如鐘司徒書時具意外十二種筆意

唐開元中宰相共食實封三百戶謂之堂封及元載爲相又日賜禦饌可食十人遂爲故事其後乃至兩省每嵗符江淮大賈使主堂廚食利因是挾貲行天下所至州鎭爲右客富人倚以自髙李文饒始一切罷之以一堂餐之防至逺取大賈主之又使商賈因以爲利政體謂何贊皇固賢他人豈盡不知亷恥者乎而裴中立李深之輩亦安之何耶

隋末割據諸姦雄皆羣盜獨夏王竇建徳有帝王之度觀其舉措不在太宗之下楊亷夫樂府云觀建徳行事不忍以劇賊目之在鄕裏時解所耕牛與貧無以爲喪者起兵日滑州刺史王軌爲奴所殺以首來建徳曰殺主大逆也內之敗教遂誅奴反軌首此舉暗合聖經不納三叛以懲不義之防光武有慙徳矣推是心也豈不可以有天下云云論甚嚴正予又謂夏王之義尢在斬宇文化及等爲煬帝素服發喪唐納宇文士及以爲上儀同視夏王何如秦王俘建徳世充於京師宜誅世充而赦建徳顧乃斬建徳於市赦世充爲庶人徙蜀未行獨孤修徳殺之猶免修徳官此何說耶胡致堂謂宜數世充之罪而戮之而以宥世充者宥建徳則刑有章矣諒哉然致堂又議建徳不當哭煬帝謁蕭后以爲異乎漢髙之於義帝則腐儒之謬論耳

趙子昻同知濟南亦有詩惟趵突泉詩最著餘數篇人罕述之如初到濟南云自笑平生少宦情龍鐘四十二專城靑山歷歷空懷古流水泠泠盡著名官府簿書何日了田園歸計有時成道逢黃髮驚相問只恐斯人是伏生勝槪樓雲樓下寒泉雪浪驚樓前山色翠屏橫登臨何必須吾土嘯傲聊因得此生簾外白雲來托宿梁間紫燕語闗情濟南勝槪天下少試倚闌干眼自明懷宋齊彥學士田師孟省郎云乍可望塵迎使者何堪據案箠疲民濟南𨿽有如澠酒準議愁中過一春東城云野店桃花紅粉姿陌頭楊柳綠煙絲不因送客東城去過卻春光總不知湖上莫歸云春陰柳絮不能飛雨足蒲芽綠更肥正恐前呵驚白鷺獨騎款段繞湖歸春日漫興雲春事匆匆轉眼過滿城流水綠陰多西園總有紅千葉塵土埋頭柰爾何又送山東亷訪照磨於思容【名欽著齊乘者】林生春動紫煙生策馬東風十里程若到濟南行樂處城西泉上最闗情

元遺山濟南賦詠尢多而工如濟南山水天下無鵲山寒食泰和年等句古今膾炙具載遺山集

超擢翰林院侍讀學士許汝霖爲工部右侍郎【右侍郎顧藻給假】

超擢提督江南學政太僕寺少卿張泰交爲大理寺卿【大理寺卿常翼聖休致】

駕駐柳岔口以霸州文安大城連年水患

諭免四十年及節年逋欠地丁錢糧

廣東總督石琳等疏報招出瓊州黎人王仕義等旣又招出黎首王鎭邦就撫黎峒悉平

四川提督總兵官唐希順疏報恢取打箭鑪等事康熙三十九年十二月二十日官兵分三路進攻宰牛一路遣逰擊張自成等首攻哪叱頂埧一路遣中軍馬爾植等直攻大岡惟咱威一路喋吧昌側集烈蠻兵五千餘人在磨西面【臣】親帥官兵直攻發新路之兵先進至濫埧子殺蠻兵四百餘至哪叱殺五百餘共獲一千餘級臣馳至咱威攻二道木岡磨殺三百餘至磨西面宻從間道而上蠻兵潰逃奪營盤十四座獲千餘級張自成從宰牛埧截殺而來又追殺一千五百餘級十二日逰擊張斌獻首級一顆稱系喋吧昌側集烈公驗是實又據參將馬爾植攻取大岡蠻兵憑髙據險官兵奮勇殺一千二百餘級龍道被鎗打死呈獻首級云云又疏報臣於本年正月十三日抵打箭鑪有各省客民千餘及喇嘛番民等歡呼跪迎聲聞數里又有木鴉頭人錯王端柱通事托和塔等首先歸順繳舊敕印其木鴉熟庫髙僧喇嘛並木鴉窪爲日及魯宻日龍阿打喇吧各處喇嘛頭人投誠絡繹不絕其現來歸附者一萬二千餘戶皆宣諭

皇上徳威給賞銀牌緞疋鞍馬告示令各安業訖奉防下部議敍

雙槐嵗抄宣徳癸丑冬命吏部選在外庶官有文學者六十八人令內閣試諸廷擇知縣孔友諒進士廖莊等七人攺庶吉士歷事六科是時合三科進士選二十八人與修撰馬愉編修林文評事張益同進學文淵閣庶吉士分翰林六科兩等惟是年爲然

明刑部員外郎邵經邦字宏齋著宏藝錄載瀫水驛與巴鈍齋憲使宴詩云婺女星前瞻使節鬥牛槎底泛行舟張騫自覓河源去徐福從招海外逰綺席玉杯光照夜繡衣霜簡气橫秋來朝共擬尋天姥白鶴翛翛下九州鈍齋諱思明吾邑人由給事中外遷監司子孫式微其生平亦無可考僅存城中一坊耳故錄此詩

本艸云人參爲藥切要與甘艸同功而易蛀惟納器中宻封可經年不壊髙麗作人參贊云三椏五葉背陽向陰欲來求我椵【音賈】樹相尋椵葉似桐人參多生其下超擢兩浙鹽運司運使李濤爲廣西布政使

大學士熊賜履上疏乞休奉

防卿才品優長宣力有年簡任機務勤愼益著文學優贍倚任方殷不必以衰病求罷

董斯張字遐周湖州人號博雅所著吹景集一條云佛典中本師二字見史記樂毅傳祖師見漢書丁姬傳居士見禮記及韓非子魏志管寧傳侍者見國語及漢書眷屬見史記樊噲傳【本作婘注音眷】長老見漢書宰官見郭象莊子注某甲見周禮鄭注及應劭漢官儀布施見國語供養見嵇中散集煩惱見河上公老子注幢字見方言西京東都二賦莂字見釋名右援據可謂詳博當是內典偶合耶抑襲取耶

吹景集又載唐人詩用字異音有予池北偶談中廣李子田丹浦窾言所未及者補錄數則於此韓退之嶽陽樓詩軒然大波起宇宙隘而防防音訪東都詩新輩只嘲評評音病元微之東南行徵俸封魚租封音奉痁臥詩一生長苦節三省詎行怪怪音乖嶺南詩洞照失明鑑鑑平聲夜池詩髙屋無人風張幕張音漲又苦思正旦酬白雪旦音丹又雁思欲回賔自注思上聲白樂天仁風扇道路陰雨膏閭閻扇平聲膏去聲李義山石城詩簟冰將飄枕自注冰去聲陸魯望海客施明珠湘防料淨食自注料平聲

施宿武子又嘗參諸家本訂以石鼔籀文刻於淮東倉司辯證詳備見宋章樵石鼔文釋吹景集引之以爲奧衍奇博可與鄭漁仲爭衡亦一博雅好古君子也明嘉靖中妖人李福達亡命吳中匿常州楊七郎家酒間輒喚屏風上美人下地歌舞獨畱一人守屏郡倉後有潭深不可測有蛟爲祟人不敢行太守荊某請福達捕之李約太守同往作符令守左右孌童持以入水頃之童子手握蛟出水上矣蛟甚巨李咒之僅可五尺許乃禹步殺蛟付廚作鮓自是怪絕又客華亭朱尙書家一日告別云將往京師且求二綱紀送之旣抵燕令僕南歸歸之明日尙書方登臺飲酒李忽從天而下復畱經年而去

陶眞人妻某氏奇醜多智術好居間公卿皆畏之及陶辭歸江西下潞河美女子貂冠從者三百人輜重不可訾計陶歸未幾亡去令爲疑冡百餘以病死聞

明初大臣子孫恩廕多出常格之外如劉基子璟廕閣門使胡廣子穜廕翰林檢討劉儁子承裕以父死事安南廕給事中

廬陵張文龍萬曆中爲長山令建陳仲子祠於其墓側春秋祭焉謂仲子亷士以嵗時

文廟祭享畢徹所獻孔子太羮一盂佐以李栗拜祠下釋奠至今行之

長山城南樓鐘懸數十年扣之無聲文龍誄以文卜遷之文曰惟神職司宣布功懋晨昏本秉气於西淸詎受制於南焰致兩位不相得而聲气難求使萬民失所瞻而聾瞶弗啟爰玆攺卜期爾發靈謝彼離巽之鄕奠厥庚辛之宅大扣大鳴起聲聞於天下曰宣曰暢快久郁之人心爲爾銘功鑑予申祝遂遷之城西自是果鳴右二事見鄭仲防雋區吾邑本長山地以闗鄕裏故實錄之

天啟丙寅湖州雙林鎭人獲巨蚌剖之中有珍珠八仙及壽星像又一人得二蚌將及岸其一落水覓之不可得其一剖視有珍珠象碁子十六枚

蛤蚧出蜀中雌雄相抱婦人臨蓐握掌中兒卽易下弋陽汪少宰偉赴一中官請設飯止半甌而香滑迥異他米問所從出曰四川以嵗例進上者其米生於鷓鴣尾尾止二粒取出放去來嵗更取之

粵東有老人業屨坐旁恆置一大石一日有賈胡見之求厚直售焉不許因藏其石閱數月賈胡復至請出而視之但呼可惜其人問故答曰石中有異馬無價之寶也以翁日對之業屨有艸以爲養故得活今餒死其中矣翁疑而剖之果然

處州劉一介少年棄家入括蒼山中緣竹徑而入百二十里緑陰無間遂隠於此榜所居曰綠天深處五里一亭十里一室不入城市者六十年太守任衝華往造之三日始得見

明時大內混厠所用乃四川貢野蠶所吐成繭織以爲帛大僅如紙孝宗時一宮人取已用棄擲者澣濯縫紉爲簾帷之屬上見而問之具以對上云暴殄可惜命停進貢逾年川中奏詔書到後野蠶不復吐繭村民衣食仰此者流離失所乃令進貢如初自後蠶亦復生此事謝在杭五雜俎載之

白居易詩嫁得黔婁作夫壻可能還寄蜀茶來謂蜀產如蒙頂茶之類也然閩有蜀茶一種樹似山茶髙者丈餘花開以二三月大如牡丹色皆正紅但香稍不逮耳南唐徐常侍言常得李超墨一挺長不過尺細才如筯與弟鍇共用之日書約五千字十年乃盡超與常侍同時其珍重已如此宜北宋諸公得其殘圭斷璧以爲希有也

予嘗愛宋人吳縣主簿寇國寶詩黃葉西陂水漫流籧篨風急滯扁舟云云後考之陳無已集始知爲彭城人及後山之門讀羅端良願新安誌言彭門寇鈞國家藏李廷珪下至潘谷十三人制墨東坡先生臨郡日取試之因爲書杜詩十三篇各於詩下書墨工姓名而品次之蓋亦國寶兄弟行嗜古而好事者也

隋大業初命竇威等撰區宇圗志五百餘卷又命虞世基等撰十郡誌一千二百卷其圗序字極細並歐陽肅書肅詢之長子通之兄也見學圃藼蘇

楊國忠與太眞妃爲再從兄妺然妃本廣西容縣人生父名維都部署楊康求爲女時楊元琰爲長史又從康乞爲女𨿽同姓而父已三易矣其於釗及韓虢秦三夫人之屬皆假兄弟耳

張藐姑太宰愼言字金銘陽城人萬曆庚戌進士天啟中以忤魏閹遣戍甘肅嘗有寄友人書云僕至酒泉卽寓禪室新正僦得一宅傍有園可引水種果蔬僅借得史記一部求漢書了不可得若馬角未生當以次讀尙書禮記去畱都未可知亦漸有此中樂不思蜀之意百年彊半之人𨿽罹网罟然此中無恨何所不可擬元夕後約地主以小隊馳闗外臂鷹牽犬獵得黃羊野馬割以佩刀炙用野火生嚼流血亦大快事茗酪最佳羌婦魋結日獻酥潼以餅餌報之僕嗜此殊勝步兵美醖耳此書不惟見先生行乎患難之學亦大有典午人風味又嘗錄煎酪法寄同年錢塘某公云

藐姑又云寡言之味饒於多無言之味長於寡

藐姑精禪理嘗云首楞一經密因了義性相二宗居然略備安得如昔者亡友鐘伯敬之筆精以首楞爲經以雜華維摩金剛般若等爲緯防性相融經論妙宗教破名相盡斬葛藤使學人冰消霧釋也後來防有人恨吾不及親見之耳

又寄子履旋家書云刻下父母俱存大小無恙光景已佳但日中則昃可柰何每念及此通身汗下目下只當求一安身立命之處勢焰時如此淒涼時亦只如此任四時寒燠溫涼而一元之气寂然自在爾父子當思吾言此書字字藥石可與伏波富不可使復貧貴不可使復賤之語參看

研北雜誌云張曲江一名博物見徐浩碑

三月初一日辰刻

經筵講官東閣大學士吏部尙書熊賜履刑部右侍郎常綬進講中庸至誠無息三句文華殿大學士禮部尙書張英掌翰林院內閣學士法良進講易系辭擬之而後言三句講畢

賜宴太和門

鄭端簡【曉】吾學編余云自成化治已來翰林專用庶吉士他官不得攺在翰林者不必盡得其人誠一政國初宋文憲王忠文宋文敏朱備萬之後梁用之以陽春令爲修撰金文簡王希範以給事中黃文簡以中書舍人胡若思以桐城令爲檢討楊文貞以審理副爲編修劉忠湣以主事爲侍讀李文達以郎中爲侍講云云自時厥後惟萬曆庚戌不選庶吉士崇禎中考選推知等官以翰林科道兼用如劉正宗薛所蘊黃文煥張縉彥皆以推知入翰林

本朝選庶常不考試惟引

見定於頃刻其由他衙門攺入者則順治初王文貞崇簡嶽映斗魏天賞等以癸未前進士攺庶吉士後則康熙中杜鎭以中書舍人攺編修同時李昌垣郭芬以兩淮運副大理寺副皆以翰林謫官召還及戊午則予以戶部郎中奉

防特攺侍講明年己未徵聘諸人

禦試體仁閣賦一篇五言長律一首取彭孫遹等五十人皆入翰林其監司郎中攺侍讀侍講進士及舉貢已官者爲編修未官者及監生生員布衣皆檢討入館纂修明史後至三品以上大僚惟湯斌潛庵工部尙書彭孫遹羨門吏部侍郎陸葇義山徐嘉炎勝力內閣學士兼禮部侍郎王頊齡瑁湖宗人府府丞李鎧公凱通政使司通政使

內廷供奉攺翰林二人髙士奇江村至詹事府詹事勵杜訥近公今爲都察院副都禦史

韓退之詩多倒用成字蓋本諸三百篇孫季昭示兒編所拈如中林中谷中河中路中田家室裳衣衡從稷黍瑟琴鼔鐘斯螽下上羊牛甥舅孫子女士京周家邦鼐鼎息偃之類不一而足

孔氏大宗在衢州別派居句容儀封而楊循吉廬陽客記云一在舒城一在英山又雲程頤子孫在英山蘇軾子孫在六安不知何據宋葉紹翁三朝聞見錄紹興元年褒錄程頤子孫觀之源二人居池州

姑孰之龍山相傳爲孟嘉落帽處山有帽痕入石類劖刻者新野馬仲良【之駿】逰之笑曰往在吳中逰靈巖西施洞前屧迹深寸許嬌趺輕幘皆得比於藍田射虎之矢可絕倒也同逰爲之大噱

刻書始於五代昔人率以爲然予按司空表聖一鳴集有爲東都敬愛寺募雕刻律疏印本疏云自洛城【闕】乃焚印本漸虞散失欲更雕鎪云云則唐已刻書此其昭昭可據者顧前無引之者何也

南宋陳止齋【傅良】與晦庵同時嘗謂晦庵以千七百年之彤管與三代之學校以爲淫奔之具偸期之所竊有未安朱知之移書求其詩說答云某未嘗注詩所以說詩者不過與門人爲學士講義今皆毀棄之矣見三朝聞見錄蓋不欲口舌爭也

部院翰詹諸臣恭進

恩賜

禦書墨刻若干捲

廣西巡撫彭鵬疏請廣西武舉取三十名於壬午科舉行得

防兪允【廣西以武生人數不足毎科俱停止故也】

巡視西城監察禦史張瑗疏請毀眀逆閹魏忠賢西山墓及華表碑碣得

兪防該城禦史卽督令僕毀輿論快之

攺原任禮科都給事中王原祁爲額外左春坊中允辛巳春三月

經筵事畢士禎卽病且劇伏枕四十餘日恐部務廢閣具疏乞假奉

溫防卿才品優長簡任司寇正資料理覽奏以遷援例請假準給假五月事竣速來供職不必開缺該部知道且有老成忠厚人品學問俱好之褒伏念士楨自入仕版歷中外四十二年矣年逾六十筋力漸衰宿屙時作不敢輒以私請顧又邀

異數如此迥非恆格古云陳力就列不能者止自顧衰殘益滋惶懼因識卷末以示子孫勿忘

國恩勿替家訓云爾

右居易錄三十四卷予康熈己巳冬杪重入都門隨所聞見而雜記之嵗有紀錄合前所著池北偶談二十六卷通六十卷辛巳四月三十四卷旣成而予隨上疏請告詎非數之前定耶士禎記

居易錄卷三十四

