日涉編

﹝明﹞陳階撰明萬曆三十九年應城徐養量刊本

目錄

序

卷一

正月﹝一﹞

詩

立春

詩

雨水

正月﹝二﹞

一日

詩

二日

詩

三日

詩

四日

五日

詩

六日

詩

七日

詩

八日

詩

九日

詩

十日

詩

十一日

詩

十二日

詩

十三日

十四日

詩

十五日

詩

十六日

詩

十七日

詩

十八日

十九日

詩

二十日

詩

二十一日

二十二日

詩

二十三日

詩

二十四日

詩

二十五日

詩

二十六日

詩

二十七日

詩

二十八日

詩

二十九日

三十日

詩

卷二

二月﹝一﹞

詩

驚蟄

春分

詩

二月﹝二﹞

一日

詩

二日

詩

三日

詩

四日

五日

詩

六日

詩

七日

詩

八日

詩

九日

十日

詩

十一日

詩

十二日

詩

十三日

詩

十四日

十五日

詩

十六日

詩

十七日

十八日

詩

十九日

二十日

詩

二十一日

詩

二十二日

詩

二十三日

二十四日

二十五日

二十六日

詩

二十七日

二十八日

詩

二十九日

詩

三十日

卷三

三月﹝一﹞

詩

淸明

詩

谷雨

三月﹝二﹞

一日

詩

二日

詩

三日

詩

四日

詩

五日

詩

六日

七日

詩

八日

九日

十日

詩

十一日

詩

十二日

詩

十三日

詩

十四日

詩

十五日

詩

十六日

詩

十七日

詩

十八日

詩

十九日

詩

二十日

詩

二十一日

詩

二十二日

二十三日

詩

二十四日

詩

二十五日

二十六日

詩

二十七日

二十八日

詩

二十九日

詩

三十日

詩

卷四

四月﹝一﹞

詩

立夏

詩

小滿

四月﹝二﹞

一日

詩

二日

三日

詩

四日

詩

五日

六日

詩

七日

詩

八日

九日

十日

十一日

詩

十二日

詩

十三日

十四日

十五日

詩

十六日

十七日

詩

十八日

詩

十九日

二十日

二十一日

二十二日

二十三日

詩

二十四日

詩

二十五日

二十六日

二十七日

二十八日

詩

二十九日

詩

三十日

卷五

五月﹝一﹞

詩

芒種

詩

夏至

詩

五月﹝二﹞

一日

詩

二日

詩

三日

詩

四日

詩

五日

詩

六日

詩

七日

八日

九日

十日

詩

十一日

十二日

詩

十三日

詩

十四日

十五日

詩

十六日

詩

十七日

十八日

詩

十九日

二十日

詩

二十一日

二十二日

二十三日

二十四日

二十五日

二十六日

詩

二十七日

詩

二十八日

詩

二十九日

詩

三十日

卷六

六月﹝一﹞

詩

小暑

大暑

詩

六月﹝二﹞

一日

詩

二日

三日

四日

詩

五日

詩

六日

詩

七日

詩

八日

九日

詩

十日

詩

十一日

詩

十二日

十三日

詩

十四日

詩

十五日

詩

十六日

詩

十七日

詩

十八日

詩

十九日

二十日

詩

二十一日

二十二日

二十三日

詩

二十四日

二十五日

二十六日

二十七日

詩

二十八日

二十九日

詩

三十日

卷七

七月﹝一﹞

詩

立秋

詩

處暑

七月﹝二﹞

一日

詩

二日

三日

詩

四日

五日

詩

六日

詩

七日

詩

八日

九日

詩

十日

十一日

詩

十二日

詩

十三日

詩

十四日

詩

十五日

詩

十六日

詩

十七日

十八日

詩

十九日

二十日

二十一日

二十二日

二十三日

詩

二十四日

二十五日

詩

二十六日

詩

二十七日

二十八日

詩

二十九日

詩

三十日

詩

卷八

八月﹝一﹞

詩

白露

詩

秋分

八月﹝二﹞

一日

詩

二日

三日

詩

四日

五日

詩

六日

詩

七日

詩

八日

九日

詩

十日

詩

十一日

詩

十二日

詩

十三日

詩

十四日

詩

十五日

詩

十六日

詩

十七日

詩

十八日

詩

十九日

詩

二十日

二十一日

詩

二十二日

詩

二十三日

詩

二十四日

二十五日

詩

二十六日

二十七日

詩

二十八日

詩

二十九日

詩

三十日

詩

卷九

九月﹝一﹞

詩

寒露

霜降

詩

九月﹝二﹞

一日

詩

二日

三日

詩

四日

五日

詩

六日

詩

七日

詩

八日

詩

九日

詩

十日

詩

十一日

詩

十二日

詩

十三日

十四日

詩

十五日

詩

十六日

詩

十七日

詩

十八日

詩

十九日

二十日

詩

二十一日

二十二日

詩

二十三日

詩

二十四日

二十五日

詩

二十六日

二十七日

二十八日

詩

二十九日

詩

三十日

詩

卷十

十月﹝一﹞

詩

立冬

詩

小雪

詩

十月﹝二﹞

一日

詩

二日

詩

三日

四日

五日

六日

詩

七日

八日

詩

九日

詩

十日

詩

十一日

詩

十二日

詩

十三日

詩

十四日

詩

十五日

詩

十六日

詩

十七日

十八日

十九日

詩

二十日

詩

二十一日

詩

二十二日

二十三日

詩

二十四日

詩

二十五日

詩

二十六日

詩

二十七日

二十八日

二十九日

三十日

卷十一

十一月﹝一﹞

詩

大雪

詩

冬至

詩

十一月﹝二﹞

一日

詩

二日

詩

三日

四日

五日

詩

六日

七日

詩

八日

詩

九日

詩

十日

詩

十一日

詩

十二日

十三日

十四日

十五日

詩

十六日

十七日

十八日

十九日

詩

二十日

詩

二十一日

二十二日

二十三日

二十四日

詩

二十五日

詩

二十六日

詩

二十七日

二十八日

二十九日

詩

三十日

詩

卷十二

十二月﹝一﹞

詩

小寒

大寒

十二月﹝二﹞

一日

詩

二日

詩

三日

詩

四日

五日

詩

六日

詩

七日

詩

八日

詩

九日

詩

十日

詩

十一日

詩

十二日

十三日

十四日

詩

十五日

詩

十六日

詩

十七日

詩

十八日

十九日

詩

二十日

詩

二十一日

詩

二十二日

二十三日

詩

二十四日

詩

二十五日

詩

二十六日

二十七日

詩

二十八日

詩

二十九日

詩

三十日

詩日涉編﹝明﹞陳階撰明萬曆三十九年應城徐養量刊本

重印日涉編序日涉篇十二卷﹐明陳階編輯。萬曆三十九年辛亥﹝一六一一﹞巡按陜西浙江道監察禦史徐養量刻。今傳世別有「白輝補輯日涉編」一種﹐及一名「編日新書」者﹐亦署「陳階編輯」﹔此兩書皆無刻刊年月。中央圖書館善本書目均有著錄﹐並稱「編日新書」爲「明末葉周師旦金陵刊本」﹐實誤。蓋日涉編原刻罕見﹐故不易發見兩書之有問題也。今爲陳氏流傳原著﹐所據系萬曆辛亥初刻本﹐始見後人作僞之迹。因加考案﹐明其眞相。白輝補輯本﹐實卽日涉編之原板﹐剜攺每卷第一頁之前半﹐刪除原文三條﹐另增「晉石艾白輝九峯甫補輯」一行﹐另補二行﹝附圖一﹞。舉正月爲例﹕「日涉編原刻」

「補輯本」正月

晉石艾白輝九峯甫補輯正月建寅寅津也謂生物之津途也【合璧事類】

一日大簇寅之气也正月建焉【周禮】

夏建寅以正月朔爲歲首事實上﹐此爲刪減內容﹐未有補輯。且原刻有序文十三篇﹕李光元﹑周師旦﹑徐養量﹑董元學﹑嶽萬階﹑張鶴鳴﹑張以謙﹑任彥棻﹑龍膺﹑祁光宗﹑張之厚﹑王道成﹑陳階。補輯本刪王道成序﹐存十二篇﹐其餘內容悉同。推想當時白輝於湖北應城購得日涉編之原刻木板﹐卽運回山西剜攺重印﹐作爲補輯之本。欺世盜名﹐蓋亦明時風气使然耳。附圖一白輝補輯本日涉編原刻﹝見圖﹞編日新書之內容﹐與日涉編相同﹐系翻刻日涉編而易其書名﹝附圖二﹞﹐並刪存校者「周化」一名及李光元﹑徐養量﹑周師旦﹑陳階四序﹐另增賀逢聖序置書首。以所存四序與日涉編相對照﹐頗見竄易。如李光元序有句曰「所以涉也﹐涉故能千百世而日不虛也」﹐兩「涉」字皆攺爲「編」。序末並刪「不然𨿽日涉未見成趣也而」及「萬曆辛亥歲獻春」十八字﹐又易李光元「題」爲「序」字。徐養量序攺「日涉編成焉日涉者」爲「編日新書成﹐編日者」八字﹐又攺「從而譜之也」及「亦無從譜爾」兩「譜」字爲「編」。並於「明效也」下﹐刪除「余友太史李麟初氏﹐有族敝邑﹐素聞陳君世古學﹐余以是書告﹐笑而謂之曰﹕此從古以來編日史也。麟初唯唯。於是余刻以行﹐而麟初序其首。諸君子好古者並序云。萬曆辛亥孟陬日」七十字。僅補以「可當編日史矣﹐因以序諸首」兩句。又易徐氏之官銜爲「賜進士太僕寺少卿徐養量序」。窺其所以刪攺之意﹐在泯日涉之名﹐而掩初刻之迹﹐至爲顯然。其次﹐刪削最多者爲周師旦序﹐僅取原序中間一段﹐而加以竄攺增補﹐其文曰﹕【﹝旁有圈者爲原序文﹞】附圖二托名周師旦纂棗之編日新書原刻﹝缺圖﹞吾上蔡先君生平與吉藪陳公爲莫逆交﹐陳公負當世才﹐與其尊人養吾公名相亞﹐意淩視一世﹐嘗與先君言「吾儕之不朽也﹐【以上一段原序作夫一朝之日也一日之人也須眉七尺則應有所自立以瑰瑋於世】達者髙視【原作睨】遐托﹐極其意之所底﹐不欲使【原作忍使當吾世有未竟以】滋滋錯鄂以畱所未竟【原作人爲兩字】有尢達者﹐感憤無聊﹐亡【原作無】所放其意﹐則【原序則下有謂不得志於今句】姑以【原作且】俟之不可知之千秋【原序秋下有至其嬉酣淋漓出詞落筆多能根裂金石牢騷鬼神句】然貴之千秋﹐阨【原作輕】之當年﹐則其思益深而其志【原作致】亦【原作益】足悲矣﹐古稱子云嘿而好深沈【原作湛】之思﹐夫欲期後世有子云﹐欲【原作無欲字】不深得乎【原序乎下有然子云祿位容顏不及動人句】玄亦古無此體也﹐而桓譚何以知其必傳﹐則知爲子云者﹐不必後世有之矣。【原序矣下有吾邑陳吉藪氏其先大夫養吾公第嘉靖甲辰進士稱博雅著歸雲集數種盛傳海內吉藪生而鳳毛咄咄殆逼先人而數弗偶也句】屢【原作十】蹶場屋【自此以下僅取原序一二句】故輒棄去爲古文詞﹐尢工近體﹐「其怨思懨惻﹐令人不可讀﹐稱逴絕【原作絕倫】矣。更博搜古初上下﹐歷十數年而編日新書【原作日涉編】成。惟是先君互相校讎﹐至綰符上蔡﹐陳公稿乃脫﹐子固知陳公注指之淵且遠也。夫日官日禦﹐古者遞有所設﹐自天子以及諸侯﹐皆以日爲程﹐程於往焉﹐故也﹐程於來焉﹐新也。人無日不往來於日中﹐一切任其輪轉﹐滔者滔﹐遐者遐﹐無所彊於干行之健。凡國家治亂人事興墮﹐故愈逝而新愈生。究至公卿士庶﹐各不司其位﹐登沒鉤繩﹐皆冥焉消耗其生﹐生生者旣耗﹐其於生何﹐此亦古今之大凡之大痛矣。陳公按期之日﹐徵以媺慝﹐諷以詠歌﹐使夫觀者視爲前師﹐躍然其有興﹐功豈微也。然先君與陳公俱善易﹐每謂日者﹐八卦之變也﹐星紀爲气﹐交錯爲令﹐二六消長爲月﹐四象爲時﹐其動靜休息﹐常隱與人相應﹔是爲立天以定人﹐天人之心俱見於復﹐互根代明﹐復爲常體﹐君躁潛昭﹐復爲密用﹐自一日而七日﹐七日而三百六十日﹐皆復也。誠得於復而合之﹐直反太極混沌之初﹐則天地之位以立﹐其何有於生。固知陳公注之淵且遠也。千秋之志愜矣。不肖奉先君遺命﹐因爲纂棗﹐且亦並以報陳公。賜進士第督學南畿浙江道監察禦史周師旦序案周師旦原序自稱「通家子」﹐故作僞者遂從此著眼﹐而結以「不肖奉先君遺命﹐因爲纂棗」之語﹐於是「編日新書」爲周氏新刻之書矣。原其用心所在﹐欲欺世牟利耳。然則作僞者﹐殆出於明末書坊之手﹐彰彰明甚。旣知周氏之序非原序﹐則新增賀逢聖之序﹐亦必出於僞撰。序曰﹕蒲陽陳吉藪先生集有編日新書﹐督學直指周公梓諸南畿。論其世以托不朽﹐謂先生篤行醇儒﹐博物君子也﹐微獨書之新美可喜已也。公且梓走一郵於余﹐謂余宜有言。記余在蒲陽時﹐吉藪以序委者三﹔因與餘發明編日之指﹕老夫陳人﹐不能讀父書﹐耗數十年精力成爲此書﹐其大指在以事系日﹐有一日屬以一日事﹐書重記日﹐不重記事﹐卽事無可紀述﹐亦必采之不廢﹐廢是日事﹐是廢是日日也。先生與餘言若此﹔余寡昧﹐胡能贊一辭﹐則有感於季札之事焉。吳季札初使時﹐北過友人﹐友人好季札劍﹐口弗敢言﹐季札心知之﹐爲使上國﹐未獻﹐還則其人已死﹔於是乃解其寶劍﹐系之冢樹而去。從者曰﹕劍尙誰予乎﹖季子曰﹕不然﹐始吾心已許之﹐豈以死倍吾心哉。古之君子﹐心知其人之所好﹐卽弗言也﹐尙將不忍倍焉﹔矧吉藪囑餘者三﹐今日其忍欠先生一言﹖先生爲養吾公令子﹐養吾先生有歸云諸書﹐盛行海內﹐先生再以編日續之﹐千載而上﹐談遷向歆之業﹐不復專美前聞也。先生於是不朽矣。噫﹐先生所重者日﹐日始於師尹﹐積爲卿士之月﹐又積爲王之歲﹐蓋上下共此不息之健焉。南國故髙皇帝丰芑地﹐髙皇帝厲精圖治﹐日書未行事務﹐綴集禦衣﹐若鶉結然﹐行則去之。當時學校之設﹐先務是急﹐頒賜經書子史﹐不難購與其所未備﹐其欲士皆知學用﹐以興道而美俗也﹐往恐弗及如此。主上壽考作人﹐俾公譽髦斯士﹐公日有孜孜﹐所爲廣厲之路甚具﹐至服膺宗指﹐特揭羅文公竭才一言﹐才旣竭而無不惜之陰﹐無不愛之日﹐可知也。公司命猶未匝歲﹐其八郡三州士﹐遂已化時雨而倬云漢。讀此新書者﹐考俊民之用章﹐溯成人於無斁。其稱名也小﹐其取類也大。謂公趾美思兼可矣﹐不僅僅蒲陽陳氏書矣。賜進士及第翰林院編修江夏賀逢聖序案賀逢聖明史卷二百六十四有傳﹐萬曆十五年丁亥﹝一五八七﹞生﹐四十四年殿試第二人﹐授翰林院編修﹐時年三十。徐養量刻日涉編在萬曆三十九年辛亥﹐據周師旦序稱「今吉藪年七十餘﹐而此編以傳」。是日涉編刻成之日﹐陳階尙健在﹐其時賀氏約爲二十五歲。今此序首稱「先生集有編日新書﹐督學直指周公﹐梓諸南畿。」此爲呼應周序之「纂棗」而言。又曰「余在蒲陽時﹐吉藪以序委者三。」「有感於季札之事」﹐「吉藪囑餘者三﹐今日其忍欠先生一言」﹐則明言作序之時陳氏已死。賀氏於萬曆四十四年以前﹐本傳稱其「舉於鄕﹐家貧就應城教諭」﹐其在應城之日﹐或與陳氏爲忘年交﹐亦未可知﹔然以二十許之少年﹐直呼七十許老翁爲吉藪﹐實不相稱也。且旣出仕應城﹐豈有不知徐養量刻陳氏日涉編之行於世﹐而尙待陳氏死後之「忍欠一言」乎﹖賀氏本傳嘗記「湖廣建魏忠賢生祠﹐忠賢聞上梁文出逢聖手﹐大喜﹐卽日詣逢聖﹔逢聖曰﹕誤借銜﹐陋習耳。」編日新書之作僞者﹐當亦以賀氏名髙﹐又與陳氏同鄕裏﹐乃借銜以重之﹐固明人之陋習耳。綜上所述﹐知白輝補輯﹐名不符實。而編日新書﹐乃坊間僞作。繇是原刻之流傳﹐益見其珍貴矣。因述所見爲之序。中華民國五十九年十一月秀水嚴一萍序日涉編卷一楚應城陳階升也甫編輯邑人徐養量叔弘甫校刻周化惟南甫張崇烈抑之甫弟陳坤順也甫仝閱

正月﹝一﹞正月建寅寅津也謂生物之津途也【合璧事類】大簇寅之气也正月建焉【周禮】日在營室昏參中旦尾中【禮記】孟春行夏令則風雨不時艸木旱稿國乃有恐行秋令則民大疫疾風暴雨數至藜莠蓬蒿並興行冬令則水潦爲敗霜雪大摯首種不入【呂氏春秋】爲陬【爾雅】爲孟春孟陽孟陬上春初春開春發春獻春首春亦曰初歲開歲獻歲肇歲芳歲華歲首歲【梁元帝纂要】端月【寶典】唐朝新格以正月五月九月爲三忌房玄齡等損益隋律亦存之以不行刑謂之斷屠月【載山堂肆考】每月皆有弦望晦朔以正月初年時俗重之以爲節故曰節日【荊楚歲時記】內庭妃嬪每至春時於禁中結伴擲金錢爲戲蓋孤悶無所遣也都人士女月半後乘車跨馬設供帳於園囿或郊野中爲探春之宴【以上天寶遺事】上元收燈後都人爭先出城探春【夢華錄】山東風俗取五姓女十餘歲臥一榻覆之以衾以箕扇之良久如夢或欲剌文繡事筆硯理管弦俄頃乃寤謂之扇天卜以乞巧【續慱物志】天水池邑人遊賞於此競於池中摸石祈嗣得石者生男得瓦者生女【重慶府誌天水池在江津縣】孟春公方風至浚井取新泉四時皆服之【淮南子】湣帝建興二年日隕於地又有三日相承出於西方東行至五年是月又有三日並照虹蜺彌天日有重暈左右兩珥【占曰白虹兵气也三日並出不過三旬諸侯爭爲帝五行志】日出有物著天白廣如一疋布長四丈餘西南行聲如雷一刻止名曰天狗【哀帝建平元年漢書天文志】內杵三星是月對臼口則吉若偏與臼不相當則軍糧絕【內杵三星在人星旁主軍糧大象列星圖】祠太乙於甘泉夜祠到明忽有星至祠壇上使童男七十人俱歌【漢武帝天官書】流星出牽牛入紫微光燭地化爲肉長三十步廣二十七步【湣帝建興二年晉書】黑霧著人如墨五日乃止【建興二年後湣帝降劉曜晉書】天气昏曀狂風迅發竟日夜西北陰雲中如有火光長二丈餘闊數尺民時時見之【靖康二年宋史】空中有物斗而墜如羝羊【開皇十二年通考】絳州夜聞天鼓將旦復鳴其聲如空中戰鬥者【順帝二十七年元史】雨赤雪於京師【貞元一十一年五行志】雨血忽聞燔柴煙气旣而黑霧四塞咫尺不辧腥穢逼人【元史】雨土於京師【淳化三年占曰小人叛後李順盜據益州】雨塵土【元佑七年占曰主民勞苦以上宋史】雨艸而葉相樛結大如彈丸【漢平帝元始元年與漢元帝永光年艸同五行志】雨艸於宮中【宋明帝泰始四年南史】雨豆於瀘中【紹興十六年宋史】黃河是月水名淩解水【水衡記】潤州江水赤數日【光啟元年通考】混元廟中井湧气成五色云相映【混元廟在亳州玄宗開元二年唐書】泰山萊蕪山南匈匈有數千人聲民視之有大石自立髙丈五尺大四十八圍入地深八尺爲足立後有鳥數千集其旁【元鳳三年是時昌邑有枯社木臥復生又上林苑中大柳樹斷枯臥地亦自立生有虫食樹葉成文字史纂左編】夜多鬼鳥度人家【荊楚歲時記】長安獲女魃長尺有二寸其狀怪異【永隆元年五行志】簡州普通院毗廬佛像自動【幹徳六年】寶應縣民析薪中有天泰下趙四字【徳佑二年】解木五片皆有天下泰平字【泰平興國六年以上宋史五行志】魏武帝在洛陽起建始殿伐濯龍樹血出又掘徙梨根傷亦血出帝是月崩【五行志】鳳凰集京師赦天下【宣帝神爵二年】鳳凰見京師【章帝元和二年自是年以至章和元年凡三年鳳凰百三十九見郡國】鳳凰集西苑【吳孫權寶鼎四年以上沈約符瑞志】雌雞化爲雄【則天永昌元年六帖】晉武帝有二靑龍見武庫井中帝觀之有喜色劉毅曰昔龍降夏庭卒爲周禍尋按舊典無賀龍之禮帝從之【泰康五年晉書】魏少帝有二靑龍見軹縣井中又二黃龍見寧陵縣井中【甘露元年宋書符瑞志】

詩江南孟春天荇葉大如錢白雪裝梅樹靑袍自葑田【鮑防作字子愼襄陽人天寶進士終工部尙書封東海公狀江南正月】一二三四五六七萬物生芽是今日遠天歸鴈拂雲飛近水遊魚迸水出【羅隱字昭諫錢塘新城人號江東先生】靑門柳枝軟無力東風吹作黃金色街頭酒蕩醉易醒翁眼春愁消不得【白居易長安作】一樹寒梅白玉條迥林村野傍溪橋應緣近水花先發疑是經春雪未消【戎昱】聞道春還未相識走傍寒梅探消息昨夜東風入武陽陌頭楊柳黃金色【李白】上樓迎春新春歸暗黃著柳宮漏遲薄薄淡靄弄野姿寒淥幽風生短絲【李賀】一步寒郊一慘眉望春春色苦來遲東君未必私桃李只恐梅花謝有時無賴年年逐酒徒今年不飲興何如醉鄕若有人名籍但願春風點檢疏【李覯閏正月偶書覯字泰伯】力疾坐靑曉時來悲早春轉添愁伴客更覺老隨人紅入桃花嫩靑歸柳葉新望鄕應未已四海尙風塵【杜甫】侵淩雪色還萱艸漏泄春光有柳條【杜甫】先遣陽和報消息續教啼鳥說來由【白樂天】水連芳艸江南地煙隔寒梅嶺上春【林逋】初陽弄色明髙柳殘雪畱寒伴落梅【劉原父】

立春立春火歿金囚水休木相大寒後十五日斗指艮爲立春【立始建也春气始至故謂之立玉衡】斗柄東指而天下皆春【鶡冠子】元魏黎季明曰招搖東指天下識其春【北史】立春之日東風解凍【月令】立春條風至【條達萬物之風】靑陽云出房如積冰【以上易通卦驗】農祥晨正【農祥房星也晨正謂晨見南方立春之日也出國語】分至啟閉必書云物【立春爲啟立冬爲閉出傳】立春太史以先三日請於天子曰某日立春盛徳在木天子乃齋立春之日親率公卿諸侯大夫以迎春於東郊還乃賞公卿大夫於朝布徳和令行慶施惠下及兆民【月令】春官以靑圭禮東方【立春爲蒼帝之精故靑圭以象春物之初生周禮】立春之日迎春於東郊祭靑帝勾芒車旗服飾皆靑歌靑陽舞云翹【東漢郊祀志】立春之日立靑幡【後漢禮儀志】立春日夜漏未盡五刻京師百官皆衣靑郡國縣官下至令史皆服靑幘【續漢書禮儀志】太史立春日讀五時令服各隨其方色【晉書】剡子對孔子曰少皞摯爲鳥師而鳥名靑鳥氏師啟者也【靑鳥鶬鶊也以立春鳴立夏止出傳】出土牛以示農耕之早晚【立春早則策牛人近前立春晚則人在後所以示人之早晚出六帖】取宜陽金門竹爲管河內葭艸爲灰以候陽气【玉泉記】先立春七日敕獄吏決詞訟有罪當入無罪當出立春敕門無關鑰以迎春之精下弓載楯鼓示時聲動昆虫也【孝經鉤命訣】令侍臣迎春內出彩花樹人賜一枝令學士賦詩宋之問云今年春色好應爲剪刀催【唐景龍四年正月八日立春景龍文館記】立春日郎官禦史寺監長貳以上皆賜春幡勝以羅爲之宰臣親王近臣皆賜金銀幡勝入賀訖帶歸私第【夢華錄】唐制立春賜三省官彩勝各有差【文昌雜錄】宋孝宗以太上皇來年聖壽七十預於立春日詣徳壽宮行慶壽禮【淳熙二年出合璧事類】宋欽宗立春先一日京師太史局勾芒神流淚滴襟袖是年徽欽被虜【靖康元年竊憤錄】太平興國二年立春日縣司以春牛呈知府就牛門外薦以香燈酒果其芒兒塑之頗精同判王洗馬晦伯慮有損闕移寘廳上知府程給事見之謂同判曰某𨿽不才忝爲剌史且芒兒者耕墾之人不應上廳將來恐村夫輩或有不揆耳至甲午果有順賊之變【成都記】立春前一日開封府進春牛又禁中鞭春開封祥符兩縣置春牛於府前至日絕早府僚打春府前百姓皆賣小春牛【夢華錄】立土牛六頭於國都郡縣外丑地以送寒气【丑爲牛後禮儀志】立春前並造土牛耕夫犁具於大門之外是日黎明有司爲壇以祭先農官吏各具彩仗環擊牛者三所以示勸耕之意【夢華錄】士大夫家剪彩爲小幡謂之春幡或懸於家人之頭或綴於花枝之下或剪爲春蝶春錢春勝以爲戲東坡立春日亦簪幡勝諸子侄笑指云伯伯老人亦簪花勝耶【山堂肆考】立春帖宜春字於門故王沂公皇帝閣立春帖子北陸凝陰盡千門淑气新年年金殿裏寶字帖宜春【荊楚歲時記】立春日剪彩爲燕以戴之故王沂公詩曰彩燕迎春入鬢飛輕寒未放縷金衣歐陽詩曰共喜釵頭燕已來鄭毅夫詩曰漢殿斗簪雙彩燕並知春色上釵頭【合璧事類】東晉李鄂立春日命以蘆菔芹芽爲菜盤相饋遺【摭言】立春日薦春餅生菜號春盤【四時寶鑑】立春日食生菜取迎新之意【杜詩春日春盤細生菜東坡詩靑蒿黃韭簇春盤夢華錄】立春日作五辛盤以黃柑釀酒謂之洞庭春色【蘇詩曰辛盤得靑韭臘酒是黃柑荊楚記】北朝婦人立春日進春書以靑綌爲幟刻龍像銜之或爲蝦蟆【酉陽雜俎】立春日北望有紫綠白雲者爲三素飛雲三元君以是日詣天帝【東坡妃子閣門帖曰萬年枝上看春色三素雲中望玉宸歲時廣記】太極眞人常以立春日日中會眞人於太極宮刻玉簡記仙名【登眞隱訣】

詩昔聞海上有仙山煙鎖樓臺日月閒花下玉容常不老只應春色勝人間【溫成皇后初薨會立春進帖子是時歐陽修王瑀同在翰苑以其虛閣故不進俄有旨令進王瑀遽口占一首歐公嘆其美麗】鸞輅靑旗殿閣寬祠官奠璧下春壇曉開魚鑰朝衣集彩勝飄揚百辟冠【立春日百僚皆賜幡勝周美成秦帖子】仙家日月本長閒送臘迎春亦偶然翠管銀鉤傳故事金花彩勝作新年【東坡】久狎漁樵作往還晚風宮殿夢催班鄰娃似與春爭道酥滴花枝彩剪幡【山谷】東君珂佩響珊珊靑馭多時下九關方信玉霄千萬里春風猶未到人間【王初立春作】幸聞年欲至剪彩學芳辰綴綺能似景裁紅巧逼眞花從篋裏發葉向手中春不與韶光競何名天上人【李嶠侍宴內出剪彩花應制】猶殘一夜臘並見兩年春物以終爲始人從故得新迎陽朝剪彩守歲夜傾銀恩賜隨嘉節無功秪自塵【王安石除夕立春】新春與新歲時候不相先未肯欺殘臘何曾占舊年綴條花剪彩插戶柳生煙獨坐空山裏惟驚節物遷【梅堯臣元旦立春】春日一杯酒便吟春日詩木梢寒未覺地脈暖先知鳥轉星沈後山分雪薄時寧無剪花手贈與最芳枝玉燭傳嘉節陽和應此辰土牛呈歲稔彩燕表年新臘盡星回次寒餘月建寅梅花將柳色偏思越鄕人【曹松】灰律向時應江春昨夜來細風光動柳殘雪不藏梅余冷迷淸管微和發凍醅閉門無客到樽酒爲誰開【呂夷簡江南立春日】春日春盤細生菜忽憶兩京梅發時盤出髙門行白玉菜傳纖手送靑絲巫峽寒江那對眼杜陵遠客不勝悲此身未知歸定處呼兒覓紙一題詩【工部大歷元年立春日云安作】靑帝東來日馭遲暖煙輕逐曉風吹罽袍公子樽前覺錦帳佳人夢裏知雪圃乍開紅葉甲彩幡新剪綠楊絲殷勤宜作爲春曲題向花殘貼繡楣【韋莊】閏歷先春破臘寒彩花金勝寵千官冰從太液池邊動柳向靈和殿裏看瑞气因風飄禁仗暖暉依日上仙盤須知聖運隨生殖萬國年年共此歡【宋郊閏十二月望日立春禁中作】餅如繭紙不可風菜如縹茸劣可縫韭芽捲黃苣舒紫蘆菔判冰寒脫齒臥沙壓玉割紅香部署五珍訪詩腸野人未見新曆日忽得春盤還太息新年五十柰老何霜鬢看鏡幾許多曲生嗔人不解事且爲春盤作春醉【楊廷秀】

雨水立春後十五日斗指寅爲雨水雨水中气也言雪散爲水也【玉衡】雨水正月中天一生水春始屬木然生木者必水也立春後繼之雨水且東風旣解凍則散而爲雨水【七修類稿】漢初雨水爲二月節前漢之末以雨水爲正月中【曆書沿革】雨水日黃陽云出亢【易通卦驗】雨水日獺祭魚【雨水後五日候鴈北又後五日艸木萌動月令】雨水日獺不祭魚國多寇賊【周書時訓】

正月﹝二﹞

一日夏建寅以正月朔爲歲首三朝【正月一日爲歲之朝月之朝日之朝故云三朝漢孔光傳注】三元【歲之元日之元時之元六帖】三朔【正月上日注朔日也夏以平明爲朔殿以雞鳴爲朔周以夜半爲朔故云三朔合璧事類】三微【陽气始施黃泉萬物始動微而未著纂記淵海】履端於始舉正於中【春秋】漢魏占候元旦決八風風從東南來大旱西南小旱西方有兵西北豆成北方中歲東北爲上歲東方大水東南疾疫【天文志】羣臣慶賀始於漢髙祖【杜氏通典】朝賀三公奉璧上殿向禦坐北面太常使贊曰皇帝爲君興三公伏皇帝坐乃前進璧【漢雜事】髙宗以太后八十詣慈寧宮行慶壽禮百官稱賀【紹興二十九年】仁宗率百官上皇太后壽於會慶殿祕閣校理範仲淹奏與百官同列損主威【天聖七年以上宋史】元會設白獸尊於闕庭【上設白獸若有能獻直言者則發此尊飲酒按禮白獸尊乃杜舉遺也示無忌憚也晉禮志】百官朝賀畢虎賁當陛下呵置於地曰此天子弓誰敢幹越朱穆乃呵之曰天子弓當載之盾首之上乃敢置地大不敬卽收虎賁付獄治罪莫不肅然【朱穆拜尙書張璠漢記】正旦雪江夏至義公以衣承雪作六出花以爲瑞孝武帝大悅【大明五年沈約宋書】盧鈞帝饗含元殿鈞年八十升降如儀【六帖】岑文本除祕書郎元日奏籍田三元頌文致華贍【事文類聚】戴憑朝會百僚畢集帝令羣臣能說經史更相難詰義有不通輒奪其席以益通者憑遂重坐五十餘席京師語曰解經不窮戴侍中【憑字次仲爲侍中東觀漢記】陳翔朝賀大將軍梁冀威儀不整翔奏冀恃貴不敬請收治罪時人奇之【翔拜侍禦史後漢書】宰相禮絕班行百官已集而宰相方至珂傘列燭多至數百炬謂之火城【國史】西南夷獻樂及幻人能吐火自支解易馬牛頭時元會作之於庭安帝與羣臣觀大奇之惟陳禪獨離席曰王之庭不宜作夷狄伎【永寧元年】成武丁大會以酒沃庭中有司問其故對曰臨武縣失火以酒救之遣驗果然【以上桂陽列仙傳】陶公鎭荊州時以鋸木屑悉藏之人咸不解其意後正會值積雪會日如晴廳事前雪地甚濕於是悉用木屑覆之無所妨【世說】庾亮正旦大會州府人士河南褚裒問亮江州有孟嘉其人何在亮曰在坐卿但自覓之裒歷觀遂指嘉謂亮曰將無是邪亮笑曰不喜裒之得嘉喜嘉爲裒之所得【晉書】張華爲兗州剌史獄有系囚元旦給假五日展謁親墓曰期盡當還囚果應期而至【北齊書】李膺坐黨事與杜密荀翊同系獄時元旦翊引杯曰正朝從小起膺謂翊曰死者人情所惡今子無懼色者何翊曰求仁得仁又誰恨膺乃嘆曰漢其亡矣善人天地之紀而多害之何以存國【李膺家錄】詔除是日殺雞與雀【漢成帝萬歲歷】堯時有祗支國來獻重明之鳥狀如雞能捕猛獸是日或刻木鑄金爲此鳥狀置於門戶鬼退今日畫雞是其遺像【拾遺記】邯鄲之民以是日獻鳩於簡子簡子大悅客問其故簡子曰正旦放生示有恩也客曰民知君欲放之競而捕之死者眾矣君而欲生之不若禁民弗捕簡子曰善【列子】滎陽有眢井沛公避項羽於井中時雙鳩集其上羽曰井有人鳩不集遂免難故漢元旦放鳩【眢音鴛三齊略】治中盧耽少學仙術解飛騰嘗赴元會至晚不及朝列化爲白鵠至閣前徘徊欲下威儀以帚擲之得雙履耽驚還就列左右莫不駭異剌史步騭以狀列聞誅之【南康記】黃帝時有神荼郁壘兄弟二人能執鬼於度朔山桃樹下簡閱百鬼之無道者縳以葦索執以飼虎帝乃立桃板於門畫二人像以禦鬼謂之仙木【風俗通】梁武帝賜羣臣卻鬼丸【海錄碎事】劉謂者以元日至市見一書生入市眾鬼悉避劉謂謂書生曰子有何術以至於此書生曰我本無術出之日家師以一丸藥絳囊褁之令以系臂防惡气耳於是劉就書生借此藥至所見鬼處諸鬼悉走所以世俗行之【天中記】鍾離眞人降廬山度呂洞賓成仙【事文類聚】有胡僧正旦行乞王績覺僧神彩邀入其家胡僧謂績曰君有寶鏡可得見耶績曰何以知之僧曰檀越宅上每日有碧光此寶鏡气也績以鏡出之僧跪捧謂績曰此鏡有數種靈相若以金煙燻之玉水洗之復以金膏珠粉拭之照見髒肺行之果驗而胡僧不見【大業九年異聞集】過臘一日謂之小歲進椒柏酒服之身輕【崔寔月令】飲酒茹蔥以通五臟【莊子】噉雞子五辛菜人各吞生雞子一枚謂之練形五辛菜以助發五臟之气【風土記】食膠牙餳取膠固之義【歲時記】取五木煮湯以浴令人至老須髮不白道家謂靑木香爲五香亦云五木【山堂肆考】洛陽人家造絲鵝蠟燕粉荔枝【金門歲節記】新羅國俗以是日拜日月神【唐書】

詩器乏雕梁器材非構廈材但將千載葉常奉萬年杯【趙彥昭是日因賜柏葉應制】勁節淩冬勁芳心待歲芳偏令人益壽非止麝含香【李又同前題】綠葉迎春綠寒枝歷歲寒願持柏葉壽永奉萬年歡【武平一同前題】正朝辟惡酒新年長命杯柏葉隨銘至椒花逐頌來【庾信】欲曙九衢人更多千條香燭照星河今朝始見金吾貴車馬縱橫避玉珂【釋靈徹】爆竹聲中一歲除春風送暖入屠蘇千門萬戶瞳瞳日總把新桃換舊符【王介甫】元日年年見天涯意故長詩章示宗武春色酌瞿塘白髮又新歲黃柑非故鄕弟兄團拜處歸去願成行【王十朋字龜齡永嘉人】慚愧雲臺客飄零雪滿氈不圖朱鳥影猶見白蛇年宮殿荒煙隔門庭宿艸連乾坤自春色回首一潛然【文天祥字宋瑞號文山】五年元日只流離楚客今年事事非後飲屠蘇驚已老長乘舴艋竟安歸攜家作客眞無策學道刳心卻自違汀艸岸花知節序一身千恨獨沾衣【陳與義字去非】與君同甲子壽酒讓先杯【劉夢得】與君同甲子歲酒合誰先【白樂天】歲酒先拈辭不得被君推作少年人【又白樂天】還丹寂寞羞明鏡手把屠蘇讓少年【顧況】自知年幾偏應少先把屠蘇不讓春【裴夷直】好是燈前偸失笑屠蘇應不得先嘗【成文幹】但把窮愁慱長健不辭最後飲屠蘇【東坡以上其義同蓋月令正旦進酒次第當從小起以年少者出容齋直筆】

二日晉髙祖夜初北方有赤气西至戊亥地東北至醜地南北闊三丈狀如火光赤气內見紫微宮及北斗諸星【天福二年文獻通考】唐文宗暴卒宰相李玨知樞密劉弘逸奉密旨以皇太子監國兩軍中尉仇士良魚弘志矯詔迎穎王【開成五年正月二日文宗暴卒是夜迎穎王卽武宗陳王成美爲皇太子出舊唐書】髙陽王雍是日以靈太后臨朝太上秦公喪制未畢欲罷百戲絲竹之樂淸河王懌以爲萬國慶集天子臨享宜應備設太后問侍中崔光光從雍所執【熙平二年魏書】秦阿房宮賜羣臣橘【太平禦覽】瀘南獻嘉禾九穗【宋髙宗紹興十五年正月二日出會要】唐長安風俗從是日起飲酒相邀號爲傳坐【秦中歲時記】劉備生【桃園記】寶勝佛生【佛書】新平民以大牢祀符堅【苻堅爲姚萇殺於新平佛寺中後寺主摩訶蘭常夢堅曰可爲吾作宮旣而寺左右民家死疫相繼巫者常見堅怒曰不吾宮將盡殺新平民因共攺寺爲廟遂無災疾每年正月二日民競祀以大牢漢魏叢書】

詩春來饒夢慵朝起不看千官擁畫樓卻看閒行是忙事數人同傍曲江頭【上禦丹鳳樓赦天下元禎與李公垂庾順之閒行曲江不及盛觀永貞二年正月二日】

三日天書降眞宗以爲天慶節【祥符元年正月三日降出合璧事類】宋英宗天聖十年生於宣平坊赤光滿室或見黃龍遊光中後宰臣請以生日爲壽聖節詔曰赤制告圖肇承題序靑煒動陸俯協誕期卿等緣華封之素祝建壽聖之嘉名至治平元年是日親王樞密以下詣垂拱殿宰臣百官以下及契丹使詣紫宸殿上壽【英宗濮王允讓子也初濮王夢兩龍與日並墮以衣承之復戲於空中其一龍視王曰吾非王所能有後仁宗立爲皇子天中記】宋仁宗宴羣臣及契丹使並於鍚慶院【治平三年正月三日出會要】郝大通眞人生【大通字太古號廣陵寧海人世爲宦族郝朝列之從弟少孤事母甚孝嘗夢神人示以周易祕義於是深契陰陽律曆卜筮之術世宗七年祖師至寧海見資稟髙古所習不凡遂以背坐之機感動之大通領悟從祖師來法祖師乃以敝衲去其袖畀之曰勿患無袖汝當自成蓋傳法之意也後仙蛻於先天觀史纂左編】萬神皆會【三元延壽書】太白降現【道經】買箕四枚懸堂上四壁令人治生大得治田蠶萬倍錢財自入【雜五行書】

詩陽春已三日會友聞昨夜可愛剡溪僧獨尋陶景捨【戴叔倫是日答處上人宿玉芝觀見寄】三日春風已有情拂人頭面稍憐輕殷勤爲報長安柳莫惜枝條動軟聲【元禎是日詠春風憑楊員外寄長安柳】野外堂依竹籬邊水向城蟻浮仍臘味鷗泛已春聲藥許鄰人斸書從稚子擎白頭趨幕府深覺負平生【杜工部是日歸浣花溪簡院內諸公】黃鸝巷口鶯欲語烏鵲橋頭冰欲銷綠浪東西南北水紅欄三百九十橋鴛鴦蕩漾雙雙翅楊柳交加萬萬條借問春風來早晚只從前日到今朝【白樂天是日閒行黃鸝坊也烏鵲橋也】

四日宋太祖卽位是日差官告天地社稷祝文曰維大宋建隆元年歲次庚申正月辛丑朔四日遣官敢昭告於旻天上帝天命不常維徳是輔神器大寶猥集眇躬欽眷命而不遑勵小心而昭事云云【文獻通考】胡騎將至京城是日李綱以邊事求見宰執奏事未退綱語知合門事朱孝莊曰有急切公事欲與宰臣廷辯孝莊曰舊例未有宰執未退而從官求對者綱曰此何時而用例耶孝莊卽具奏詔引綱立於執政之末時宰執議欲奉鑾輿出狩襄鄧綱請固守上曰誰可將者綱曰願以死報第人微官卑恐難鎭服士卒【宋欽宗靖康元年容齋四筆】東坡離泗州考騾馱驛試筆云正月四日離泗州【宋神宗元丰七年先十二月至泗州時東坡年五十長公外紀】王﹝上一吉下二吉﹞號重陽子奄然而逝弟子馬鈺乞遺言重陽子口占曰地肺重陽子呼爲王害風來時長日月去後任西東作伴雲和水爲鄰虛與空一霝眞性在不與眾心同言訖而蛻【重陽子少撿來時人目曰害風蓋關中謂狂者爲害風其仙蛻大定十年正月四日史纂左編】開基節玉晨大道君登玉霄宮四盻天下【翰墨大全】

五日宋理宗誕辰爲天基節【宋史】天气澄和風物閒美陶淵明與二三鄰曲同遊斜川【辛丑年淵明集】鄧正眞人飛升【翰墨大全】仙女何許陳三姓相約入山修眞大中元年是日雷雨作仙樂隱隱雲霧中遙見三女忽莫知所在馬蹄鞋迹畱山上人異之【楚通誌】仙姑孫氏生【孫氏名不二號淸靜散人寧海豪族孫忠翊之幼女母夢七鶴毰毸舞於家庭一鶴入懷覺而有娠史纂左編】大慈佛生【佛書】

詩大明禦宇臨萬方【中宗】顧慚內政翊陶唐【韋皇后】鸞鳴鳳舞向平陽【長寧公主】秦樓楚館沐恩光【安樂公主】無心爲子輒求郎【太平公主】雄才七步謝陳王【溫王重茂】當熊讓輦愧前芳【上官昭容】再司銓管恩何忘【崔湜】文江學海思濟航【鄭愔】萬邦考績臣所詳【武平一】著作不休出中腸【閻朝隱】權豪屏迹肅雪霜【竇從一】鑄鼎開嶽造明堂【宗普卿】玉醴由來獻壽觴【唐景龍四年正月五日中宗移仗蓬萊宮禦大明殿會吐蕃騎馬之戰因重爲柏梁體聯句一首柏梁之作君與臣下而已未聞後與公主可與嗚呼此中宗所以點籌於後七修類考】

六日宋太宗幸景龍門外水磑帝臨水而坐召從臣觀之因謂曰此水出於山源淸澄甘潔近河之地水味皆甘豈河潤所及乎宋琪等曰亦猶人性善惡染習致然帝曰卿言是也【宋史】元人張孟兼生於戊寅正月六日以歷推之是月九日始入春則中气猶居丁丑年之冬大父因以丁命名字曰孟兼兼者何謂臨二歲之中【宋學士集】石國以王父母燒余之骨金甕盛置牀上巡遶而行散以花香雜果王率臣下設祭焉禮終王與夫人出就別帳臣下以次列坐享宴而罷【石國居於藥殺水都城方十餘里其王姓石名涅北史夷傳】斷岸禪師詣法塔西指空地曰更好立个無縫塔其晚與一禪者談笑至夜分乃曰老僧明日天臺去禪者曰某隨師去師曰你走馬也趕我不及跏趺而化【斷岸禪師俗姓楊氏生於宋理宗景定癸亥年化之日白晝晦暝雷砰雨射葬之日雪花繽紛林木縞素史纂左編】江州武平南安白花巖定光佛生【佛書】

詩雪消山水見精神滿眼東風送早春明日杏園應爛熳便須期約看花人【曾鞏字子固是日雪霽作】踏磧逢危馬臨江想臥龍江山供指顧樽俎奉從容峽水淺還漲巫雲淡復濃天教我輩合莫惜罄金鍾【王十朋是日踏磧作】

七日爲靈晨【山堂肆考】唐中宗景隆三年禦淸輝閣令學士賦詩四年又是日宴大明殿賜王公以下彩勝【文館記】唐髙宗幸洛陽【咸亨二年正月七日出會要】宋王登望仙樓會羣臣父老集於城下令皆飲一爵文武千人拜賀上壽【山堂肆考】晉安王子勛是日卽位於尋陽城其日有鳩集殿中鴞集幰上【鄧琬字符琬爲晉安王子勛長史宋廢帝無道遣使賫藥賜子勛死琬曰身南土寒士蒙先帝殊恩以愛子見托欲廢昏立明後子勛以是日卽位宋書】鄭公請見太宗勞之曰今日卿至可謂人日【唐劉餗傳記】宋太宗親試呂蒙正以下並賜及第【太平興國二年事物紀原】魏孝靜帝以人日豋雲龍門崔贍與其父﹝惶去皇攺夌﹞俱侍宴爲詩詔問邢邵等曰今贍此詩何如其父咸曰﹝惶去皇攺夌﹞慱雅弘麗贍气調淸新並詩人之冠冕宴罷咸嗟賞之云今日之宴並爲崔贍父子【北史】魏東平王豋壽張縣安仁山銘曰正月七日厥日惟人策我艮駟陟彼安仁【郭緣生述徵記】晉李充豋剡西寺賦詩曰命駕升西山寓目眺原疇【合璧事類】薛道衡字玄卿嘗聘陳人日思歸詩曰入春才七日離家已二年南人嗤之曰誰謂此虜解作詩及云人歸落鴈後思發在花前乃喜曰名下固無虛士【山堂肆考】采七種菜作羹戴叔倫詩獨獻菜羹憐應節徧傳金勝喜逢人又東坡詩小雨暗人日春愁連上元水生挑菜渚煙濕落梅村【歲時記】壽陽公主臥含章閣檐下梅花落額後人效爲梅花妝【宋書】蜀嘉定金燈山有淵郡守於此修油卜故事以油灑水上觀其紋以驗丰歉【圖經】蜀萬州風俗士女渡江南娥眉磧上作雞子卜唱竹枝歌【寰宇記】蜀夔州風俗重諸葛武侯以是日傾城出遊八陣磧上謂之踏磧婦人恰小石之可穿者貫以彩索系於釵上以爲一歲之祥帥府亦宴於磧上【夔州府誌】蜀有樂山在渠縣北每歲邑人將鼓笛酒食豋此娛樂以祈蠶事【順慶府誌】唐末楊大虛先生得道於蟆頤山龍洞眉州士女人日出東郊渡玻璃江遊蟆順山【山堂肆考】龜玆國元日鬥羊馬駝至是日觀勝負以占休咎【酉陽雜俎】多鬼車鳥家家槌門打戶滅燈燭禳之【荊楚歲時記】煎餅謂之燻天食於庭中【述徵記】男吞赤豆七顆女吞二七顆竟年無病【雜五行書】三會日宜修延神齋吉【靈寶】張道陵字輔漢老君駕龍輿命乘白鶴同往成都【桓帝永壽元年列仙傳】

詩元日到人日未有不陰時冰雪鶯難至春寒花較遲【杜甫】人日傷心極天時觸目新殘梅詩興晚細艸夢魂春【唐庚】春度春歸無限春今朝方始覺成人從今克巳應猶及願與梅花俱自新【人日立春盧仝】驛騎歸時驄馬蹄蓮花府映若邪溪帝城人日風光早不惜離堂醉似泥【權徳輿是日送房侍禦歸越】勝日豋臨云葉起芳風搖動雪花飛呈輝幸得承金鏡揚影還持奉玉衣【劉憲】自怪扶持七十身歸來又見故鄕春今朝人日逢人喜不料偸生作老人【司空圖】三陽徧勝節七日最靈辰行慶傳芳蟻升髙綴彩人階前蓂候月樓上雪驚春今日銜天造還疑上漢津【李嶠遇雪應制】窈窕神仙閣參差云漢間九重中禁啟七日早春寒太液天爲水蓬萊雪作山今朝上林樹無處不堪攀【宗楚客同前題】鳳城景色已含韶人日風光倍覺饒桂吐半輪迎此夜蓂開七葉應今朝魚猜水凍行猶澀鶯喜春熙弄欲嬌愧奉豋髙搖彩翰欣承禦气上丹霄【大明宮恩賜彩縷應制李嶠】縷金作勝傳荊俗剪彩爲人起晉風【李商隱卽事】

八日月八日成光【月三日成魄後漢天文志】吳下田家以是日夜立一竿於平地月初出有影卽量之據其長短移於水面就橋柱畫痕記之梅雨水漲必到所記之處【此古之遺法禮立圭以測日景立表以量月采日圭之法具於周禮月表世罕知漢書李尋傳月者眾陰之表消息見百里爲器千里立表王僧虔詩所謂月表望靑丘是也丹鉛續錄】陳王府參軍田同秀是日上言玄元黃帝降見於丹鳳門之通衢告賜靈符在尹喜之故宅【上遣使就函谷故關尹喜臺西發得之乃置玄元廟天寶元年玄宗本紀】皇太后誕辰宋眞宗以爲長寧節【幹興元年玉海】唐景龍四年立春內出彩花賜近臣令學士賦詩武平一應制有詩中宗卽日手敕批云平一年𨿽最少文甚警新更賜花一枝以彰其美所賜學士花並令插在頭上後所賜者平一左右交插因舞蹈拜謝時崔日用乘酣飲欲奪平一所賜花上於簾下見之謂平一曰日用何爲奪卿花上及侍臣大笑因更賜酒一杯當時嘆美【景龍文館記】新進士呂蒙正等宴於開寶寺賜禦制詩以寵之敕下之日醵錢於曲江爲聞喜之飲【宋太宗興國二年後賜宴賜詩皆自蒙正始事物紀原】宋戚舜臣葬【舜臣卒於官自主簿凡十一遷官至尙書虞部郎中皇佑六年正月八日葬曾鞏作墓銘出文鑑】

詩鑾輅靑旗下帝臺東郊上苑望春來黃鶯未解林間囀紅蕊先從殿裏開畫閣條風初變柳銀塘曲水半含苔欣逢睿藻光韶律更促霞觴畏景催【景龍四年是日立春武平一應制唐中宗批云紅蕊先開黃鶯未囀循環吟咀賞嘆兼懷更賜花一枝景龍文館記】今年春色好應爲剪刀催【宋之問是日立春應制亦景龍四年山堂肆考】

九日玄宗遣左右相巳下祖別賀知章於長樂坡上賦詩贈之【開元二十九年玉海】黃山谷賦詩贈別祖元師詩中有孤臣蒙恩巳三命之句【師和義人能用五行書察人休祥性尢嗜琴山谷自三榮追至瀘州餞之則師非一浮屠氏而巳建中靖國辛巳年正月九日贈別宋濂集】靈佑禪師盥漱怡然而寂壽八十三謚大圓禪師【靈佑潭州潙山僧年十五出家遊江西參百丈丈一見許之丈曰汝撥鑪中有火否師撥之曰無火丈躬起撥得少火舉以示之曰汝道無這个﹝上漸下耳﹞師由是發悟居湖南爲山敷揚宗教四十餘年唐宣帝大中七年正月九日告寂楚禪宗志】南斗下降五通仙誕【以上翰墨大全】

詩武夷深處有臺仙嶽降元霄六日前早挾雄文偕漢吏晚將奇策對堯天【事文類聚】眾人事紛擾志士獨悄悄何異琵琶弦常遭腰鼓鬧三杯忘萬慮醒後還皎皎有如轆轤索已脫重縈繞家人自約飭始慕陳婦孝可憐原巨先放蕩今誰弔平生嗜羊炙識味肯輕飽烹蛇啖蛙蛤頗訝能稍稍憂來自不寐起視天漢渺闌干玉繩低耿耿太白曉【東坡是日有美堂飲醉歸五鼓方醒起閱文書得鮮於子駿所寄】

十日浹日【從甲至甲爲浹日幾十日周禮】唐玄宗制獻歲之吉迎气方始敬順天時無違月令所由長吏可舉舊章【開元十一年通考】唐髙宗是日以太子初立欲大會羣臣命婦合宴宣政殿太常慱士袁利正上疏曰前殿正寢非命婦宴會倡優進禦之所帝從之攺向麟徳殿【永隆二年玉海】宋眞宗賜新及第進士胡旦已下綠袍靴笏自是以爲定制【太平興國二年正月十日出會要】楊國忠選監牧小兒於苑中教習請劍南舊將李福徳劉光庭爲教練使【天寶十五載蜀記】

詩今朝郡齋冷忽念山中客澗底束荊薪歸來煮白石遙持一尊酒遠慰風雨夕落葉滿空山何處尋行迹【紹聖二年是日韋蘇州寄全椒山中道士道士常於庵前見足迹長二尺許】一杯羅浮春遠餉采薇客遙知獨酌罷醉臥松下石幽人不可見淸嘯聞月夕聊戲庵中人空非本無迹【東坡是日讀韋蘇州寄道士詩乃以酒一壺依韻作詩寄道士】

十一日唐徳宗詔曰四序嘉辰歷代增置漢宗上巳晉紀重陽或說禳除𨿽囚舊俗與眾宴樂誠洽當時朕以春方發生候維仲月勾萌畢達天地同和俾其昭蘇宜均暢茂自今以後二月一日爲中和節【貞元五年正月十二日詔事物紀原】宋孝宗賜左相虞允文養生論右相梁克家長笛賦又賜克家禦艸古柏行一軸【乾道七年玉海】西川孟昶以是日降【昶每歲除日命翰林爲詞題桃符正旦置寢門左右末年學士辛寅遜撰詞昶以其非工自命筆題新年納餘慶嘉節賀長春以其年正月十一日降王師卽命呂餘慶知成都府而長春乃宋太祖誕辰節也信數蓋前定通考】粘罕遣使入城請欽宗車駕詣軍前議事【宋靖康二年正月十一出七修類稿】金眞祖師謂馬鈺曰從我歸去【馬鈺字玄寶號丹陽子金眞祖師命馬鈺鎖其庵時隆冬風雪四入而庵之所有惟筆硯枕席布衾艸履而已然神形衝暢如在春風和气中謂至人有寒谷回春之妙正月十一日鎖啟師謂馬鈺曰從我歸去居昆侖煙霞洞史纂左編】

詩偏得朝陽借力催千金一跨過溪來曾坑貢後春猶早海上先嘗第一杯【曾鞏閏正月是日呂殿丞寄新茶】錦袍周衛一番新警蹕朝嚴下紫宸俗眼望來猶眩日天顏回處自生春行齊鵷鷺當隨仗步穩驊驑不起塵歸路靑雲喧鼓吹樂遊從此屬都人【曾鞏是日迎駕呈諸同捨】

十二日浹辰之間【左傳】封四瀆之號河爲靈源公濟爲淸源公江爲廣源公淮爲長源公【天寶六載唐會要亦出事物紀原】唐睿宗崩【葬橋陵奉先縣界出通考】宋哲宗崩【元符三年徽宗卽位宋史禮志】賜新及第進士呂蒙正以下綠袍靴笏禦前釋褐【太平興國二年宋朝會要】宋理宗淳佑三年趙京兆請預放元宵自是日起諸巷陌橋道皆編竹爲張燈之計【先徽宗宣和六年元宵有謔詞未句云柰吾皇不待元宵景色來到恐後月陰晴未保及理宗淳佑三年張燈臣僚札子引此詞未二句爲次年五月五日金人寇之讖淸夜錄】嶽州自元獻歲鄰里以飲食相慶至是日罷謂其日爲雲開節【嶽陽風土記】

詩自撥牀頭一甕云幽人先巳醉奇芬天門冬熟新年喜曲米春香並捨聞菜圃漸疏云漠漠竹扉斜掩雨紛紛擁裘睡覺知何處吹面東風散纈紋載酒無人過子云年來家醞有奇芬醉鄕杳杳誰同夢睡息齁齁得自聞【齁齁鼻息也】口業向時猶小小眼花因酒尙紛紛點燈更試淮南語泛溢東風有縠紋【是日天門冬酒熟東坡自漉之且漉且嘗遂以大醉作詩二首淮南子云東風至而酒泛溢許愼注云酒泛淸酒也】

十三日唐太宗大搜於昆明池【貞觀五年正月十三日大搜於昆明池夷落君長從官羣臣出會要】唐敬宗卽位【長慶四年正月十三按穆宗聖子三人敬宗文宗武宗皆有天下詳求正史光有比倫卓異記】後唐潞王生爲千春節【晉紀】宋神宗欽聖憲肅皇后向氏崩【建中靖國元年】宋太祖是夜燃燈罷內前排場戲樂因昭憲皇太后喪制【建隆二年以上宋史】張乖崖帥蜀是夜燈謂之掛搭燈【翰墨大全】慕容晃徵郭遠海結冰淩【慕容晃上言曰正月十三日臣躬徵郭遠假陛下天地之威將士竭命精誠感格海爲結冰淩行海中三百餘里臣及諸老言自立國以來無海水冰凍之歲風俗通曰積冰曰淩冰杜曰凍王隱晉書亦出山堂肆考】孟昶遣使奉表來降【王全斌並州太原人全斌克劍州殺蜀軍萬餘人正月十三日師次魏城孟昶遣使奉表來降出左編】蘇東坡錄盧仝杜子美詩遣懣【元符二年是時久旱無雨陰翳未快時東坡在儋州年六十四長公外紀】莫月鼎化於弟子王繼華家瞑目而坐繼華問身後事月鼎搖手曰候五事備可也夜將半風雲雷電雨交作月鼎索筆書偈曰七十四年明月也曾陰晴圓缺今日大地光明三界虛空透徹書畢泊然而逝顏面如丹【莫月鼎湖州月河溪人宋理宗寶佑戊午年大旱月鼎按劍呼雷神役之天地晦冥大雨後見元世祖於灤京內殿時爽霽世祖曰可聞雷否月鼎取胡桃擲地雷應聲而發雷撼殿庭史纂左編】三元集聖之晨【翰墨大全】

詩南山春雪未全消路並浮梁步石橋深綠漸歸髙柳葉淺紅初上小梅梢峭寒寺院鍾聲起昏暮人家燭影搖一夜東風吹酒醒夢回花月是元宵【韓仲正嘉定十四年是日作】去年今日遁崖山望見龍舟咫尺間海上樓臺俄已變河陽車馬不須還可憐羝乳煙橫塞空想鵑啼月掩關世上流光忽如此東風吹雪鬢毛班【文天祥字宋瑞號文山是日作】

十四日明皇是夜幸上陽宮新番一曲有李摹於天津橋上翫月聞宮中奏曲愛其聲以爪畫譜記之【翌夕明皇潛遊忽聞酒樓上有笛奏前夕所番曲捕笛者詰之李摹長安少年也合璧事類】玄宗取十四日至十六日開坊市門燃燈永以爲式【舊唐書】宋仁宗禦樓遣中使傳宣從官曰朕非好遊觀與民同樂耳【翌日蔡君謨獻詩云髙列千峯寶炬森端門方喜翠華臨宸遊不爲三元夜樂事還同萬眾心天上淸光畱此夕人開和气閣春陰要知盡慶華封祝四十餘年惠愛深東齋錄】道士王郎升仙陶隱居爲志銘云紱冕豈榮隨璜非寶萬里求眞緘玆內抱【王郎字法明太原人入茅山師陶隱居梁武帝大通二年正月十四日升仙出太霄經】徑山大慧宗杲禪師謂眾僧曰上堂正月十四十五雙徑推鑼打鼓要識祖意西來看取村歌社舞【史纂左編】李旦暴病卒【旦元嘉三年正月十四卒七日而蘇云有一人持幡至牀頭稱府君呼喚卽隨去見一宮闕閒深上有三十人單衣列坐又有一人披袍隱凡左右百餘視旦而語坐人曰當示以諸獄旦聞言舉頭四視乃地獄中見羣罪人呻吟號呼久之有一人稱府君放旦歸內有一罪人寄語家人云生前犯罪作福可免旦初不知罪人姓名旦蘇後以姓名通於家姓名不爽後旦悟報應之說作八關齋旦字世則廣陵人出冥報記】

十五日文帝嘗與近臣豋髙元冑爲右衛大將軍是日召之謂曰公與外人豋髙未若就朕極歡【隋書】韋安石京兆萬年人中宗是夜幸其第賜賚不可勝數【安石應明經舉爲戶部尙書復爲侍中監修國史周大司空鄖國公孝寬曾孫也舊唐書】禰衡被魏武帝謫爲鼓吏是日試鼓援桴作漁陽槮淵淵有金石聲四坐爲之攺容孔融曰禰衡罪同胥靡不能發明王之夢【世說】韋堅字子全是夜皇甫惟明與堅宴集李林甫奏堅外戚與邊將私且謀立太子【林甫使楊謹矜楊國忠等文致其獄帝惑之貶堅縉雲太守惟明播州太守藉其家堅諸弟訴杜六帖】天寶十載楊氏五宅夜遊與廣寧公主騎從爭西市門楊氏奴揮鞭誤及公主衣公主墮馬駙馬程昌裔扶公主入奏上令決殺楊家奴一人昌裔停官不許朝謁【楊家從此轉橫京師長吏側日故當時謠曰男不封侯女作妃君音女卻是門楣太眞外傳】宋太宗禦樓觀燈時李文正公昉以司空致仕於家上以安輿召至賜坐敷對明爽精力康勁上親酌禦樽飲之選殽核之精者賜焉謂近侍曰昉可謂善人君子事朕兩入中書未嘗有傷人害物事宜有今日所享因賜詩焉【至道元年山堂肆考】太宗禦乾元門樓觀燈賜宴見京師繁盛嘆美之呂蒙正避席曰乘輿所在士庶走集故繁盛如此臣嘗見都城外不數里饑寒死者甚眾願陛下親近以及遠帝變色不言蒙正侃然後位同列多其伉直【至道二年綱目】隋柳彧見都邑百姓每至是日作角抵戲上奏曰京邑及外州每以正月望夜充街塞陌鳴鼓聒天燎炬照地人帶獸面男爲女服竭資破產競此一時請並禁斷上可其奏【北史】漢家祀太乙昏時祀到明【史記】吳縣張成見美婦立宅東南角舉手召成曰此地是君蠶室我地神也宜作白粥泛膏祀我令蠶百倍【顥異錄】蕭余之日於宣陽裏酒盤下得一物如人眼睛其體類美石光影射人置掌中遊間處輒光明三尺許後因雨飛去【六帖】都城上元造面璽以官位髙下帖之璽中探之【開元遺事】洛陽人家是夜以影燈多者爲勝其相勝之辭曰千影萬影又各家造芋郎君食之宜男女又各送雞肉酒用大木缾貯之干親知門前畱地而去【影燈記】祭門先以楊柳枝插門隨楊柳枝所指仍以酒脯飲食及豆粥祭之【荊楚歲時記】作膏以祠門戶【玉燭寶典】韓國夫人置百枝燈樹髙八十尺上元夜燃之百里皆見光奪月色楊國忠子弟各有千炬紅燭圍於左右時人曰千炬燭圍【以上開元遺事】上元夜登樓貴戚例有黃柑相遺謂之傳柑【明皇雜錄】唐中宗夜與後微服過市縱宮女出遊皆淫奔不還【六帖】玄宗於長春殿張臨光宴金鳧燈又於殿中撒出閩中紅錦荔枝令宮人拾之【影燈記】浙人趙嘏有美妾是夜浙帥見之掩爲已有【嘏明年登第遺以詩浙帥不自安歸之嘏方出關次橫水驛相遇抱嘏痛哭卒遂葬橫水靑瑣集】有蒼頭鬻半照徐徳言出半照合之【陳徐徳言之妻後主叔寶之妹樂昌公主也才色冠絕時陳政方亂徳言知不相保乃破一照鏡人執其半約曰鬻此必以正月望日及陳亡其妻入楊越公家徳言流落至京遂以正月望日訪於都市果有蒼頭鬻半照者徳言引至其居出半照合之具言其故越公知之還其妻靑瑣集】唐玄宗觀燈於上陽宮結彩樓三十餘間髙百尺珠玉翠寶列其間以燈爲龍鳳麒麟狀玄宗召葉法善觀於樓下善曰燈固盛矣西涼府今夕之燈亦不亞此上曰可得一往乎令上閉目勿開如其言閉目距躍已在雲霄俄而至善曰可以觀矣果燈影輝煌士女車馬駢集上稱其盛以鐵如意質酒共飲畢復令閉目騰空頃在彩樓下歌舞未竟翌日命中使如涼州求鐵如意果得還爲驗【開元初集異記】玄宗謂葉天師曰今夕何處最麗對曰廣陵帝曰何術以觀之師曰可俄而虹橋起殿前板閣架虛欄楯若畫帝步而上太眞髙力士及樂官數人從行步步漸髙頃到廣陵寺觀陳設之盛燈火之光照灼基殿士女鮮麗皆仰面曰仙人現於五色雲中帝大悅敕伶官奏霓裳羽衣一曲後數日廣陵果奏云【開元十八年幽怪錄】張天師名道陵字輔漢生於天目山【建武十年正月十五日生至桓帝永壽元年於靈峯白日上升出集仙錄】王玄甫學道於赤城霍山晉穆帝永和元年是日玉帝遣羽車迎之玄甫乘雲駕龍白日升天爲中嶽眞人【徐州誌】仙人尹思字小龍晉元康五年是夜坐屋中遣兒視月中有異物否兒曰今年當大水中有一人披蓑思自視之曰將有亂卒至兒曰何以知之曰月中人帶甲仗矛當大亂後如其言【神仙傳】摩喝陀國僧徒俗眾雲集觀佛舍利放光雨花【西域記】上元九气大官詣天闕進呈世人罪福之籍【山堂】

詩玉漏銅壺且莫催鐵關金鎖徹明開誰家見月能閒坐何處聞燈不看來【崔液】喧喧車騎帝王州羈病無心逐勝遊明月春風三五夜萬人行樂一人愁【白居易長安】花萼樓前雨露新長安城裏太平人龍銜火樹千燈焰雞上蓮花萬樹春帝宮三五戲春臺行雨流風莫妒來西域燈輪千影合東華金闕萬重開【以上張說禦前踏歌】端門魏闕郁崢嶸燈火城中輦路平不待上林鶯百囀教坊先巳進新聲【少遊】星回河漢月將微露酒煙飄燈漸稀猶惜路傍歌舞處踟躕相顧不能歸【崔顥】洛城三五夜天子萬年春彩仗移雙闕瓊筵會九賓舞成蒼頡字燈作法王輪不覺東方白筵隨禦柳新【孫逖應制】火樹銀花合星橋鐵鎖開暗塵隨馬去明月逐人來遊妓皆穠李行歌盡落梅金吾不禁夜玉漏莫相催【蘇味道】新年三五東林夕星漢迢迢鍾梵遲花縣當君行樂夜松房是我坐禪時忽看月滿還相憶始嘆春來自不知不覺定中微念起明朝更問鴈門師【白居易是夜東林寺學禪偶懷藍田楊六主簿因呈智禪師】魚龍曼衍六街呈金鎖通宵啟玉京冉冉遊塵生輦道遲遲春箭入歌聲寶坊月皎龍燈淡紫館風微鶴焰平宴罷南端天欲曉回瞻河漢尙盈盈【夏英公應制】

十六日唐睿宗十五至是日兩夜長安福門外燈髙二十丈衣以錦綺飾以金銀燃五萬盞燈豎之如花樹宮女千數衣羅綺曳錦繡長安年少女婦千餘人亦於燈輪下踏歌歡樂之極未始有之【玉海】文宗力疾禦紫宸見百寮宰臣問安否上嘆無名醫【太和八年先七年文宗暴風恙不能言者月餘舊唐書】禦座臨軒宣萬姓先到者得瞻見天表【夢華錄】王世充與李密戰於石窟寺夜疾風寒雨軍士涉水沾濕道路凍死者以萬數充脫身宵遁直向河陽【唐髙祖武徳元年河洛記】韓康公子華私第會從官九人皆門生故吏一時名徳如傳欽之胡寬夫錢穆父東坡劉貢父顧子惇皆在坐錢穆父至晚子華不悅東坡云今日爲本殿燒香多畱住九子母丈夫也【錢形有類故云】坐客大笑方坐出家妓十餘人燕後新寵魯生舞罷爲遊蜂所螫子華意不甚悅久之呼出以白團扇從東坡乞詩詩曰窗搖細浪魚吹日舞罷花枝蜂繞衣不覺南風吹酒醒空教明月伴人歸上句記姓下句記事康公大喜【事文類聚】宋趙師旦葬【師旦字潛叔以嘉佑五年正月十六日葬君山陽上卿仁和之原王安石作墓銘銘曰可以無禍有功於時玩君安榮相顧莫爲誰其視死髙蹈不疑嗚呼康州名以昭之出文鑑】謂之耗磨日必飲酒官司不令開庫【野記】婦女相率宵行以消疾厄謂之走百病【楚志】士女是夜傾城交錯往來如蟻謂之過橋達旦不休【宣府鎭志】金與元俗是日嚴備放偸至則笑而遣之𨿽妻女車馬寶貨爲人所竊皆不加罪【七修類稿】

詩耗磨傳玆日縱橫道未宜俾令不忌醉翻是樂無爲上月今朝減流傳耗磨辰但令不事事同醉俗中人【以上張說詩出丹鉛摘錄】春來半月度俗忌一朝閒不酌他鄕酒無堪對楚山【趙冬曦】

十七日郎顗詣闕曰今正月十七日丑寅申皆徵也必當爲旱【郎顗字雅光學京氏易善風角星算陽嘉二年正月公交車徵顗詣闕曰臣聞天垂妖象地見災符今正月十七日戊午徵日也日加申日在申時也風從寅來丑時而止丑寅申皆徵也不有火災必當爲旱願陛下責躬修徳庶景云降眚沴息矣順帝後漢書】宋太祖詔曰朝廷無事年谷屢豋宜士民縱樂上元可增十七十八兩夜【幹徳五年翰墨大全】宋太宗藉田攺元端拱【雍熙五年正月十七日藉田攺元出宋史】元佑間蔡太師以待制守永興上元連日陰雨是日雨止太師出遊欲再張燈【太師是夜欲張燈吏謂長安大府常歲張燈所用膏油至多皆預爲備今巳盡臨時營之決不能辦出卻歸編】後周太祖崩【葬嵩陵在鄭州新鄭縣通考】海臨生宴宗室百官武徳殿母大氏歡飲盡醉海臨奏曰太后春秋髙常日飲酒不過數杯今飲酒沈醉兒爲天子固可樂若聖體不和則子心不安至樂在心不在酒【金史】金主熙宗本七月七日生以同皇考忌日攺用正月十七日【金史】

十八日宋順帝是日辰星孟效西方占曰天下更王【升二年南齊書天文志】玄宗詔開重門以達陽气【天寶六載翰墨大全】徽宗宴輔臣觀燈【宣和七年宋史禮志】文天祥午時拜相【字宋瑞號文山丙子年正月十八日拜相出七修類稿】是夜燒燈以艸爲舡實以紙馬送至江滸焚之謂之禳災【楚通誌】

詩新春三六慶生申曾立螭頭作近臣【事文類聚】蘭菊有生意微陽回寸根方憂集暮雪復喜迎朝暾憶我故居室浮光動南軒松竹半傾瀉未數葵與萱三徑瑤艸合一缾井花溫至今行吟處尙餘履舄痕一朝出從仕永愧李仲元晚歲益可羞犯雪方南奔山城買廢圃槁葉手自掀長使齊安人指說故侯園鈆膏染髭須旋露霜雪根不如閉目坐丹府夜自暾【丹府卽道家所謂丹田也】誰知憂患中方寸寓羲軒大雪從壓屋我非兒女萱平生學踵息坐覺兩鐙溫下馬作雪詩滿地鞭箠痕佇立望原野悲歌爲黎元道逢射獵子遙指狐兔奔蹤迹尙可尋窟穴何足掀寄謝李丞相吾將反丘園【東坡是日蔡州道上遇雪莊子眞人之息以踵】

十九日唐順宗崩於興慶宮【年六十四出通考】丘處機生【處機生於金熙宗皇統八年正月十九日字通密號長春子登州棲霞人師重陽祖師重陽以詩贈之云細密金鱗戲碧流能尋香餌會吞鉤被予緩緩收綸綫拽入蓬萊永自由其器重可見後處機居磻溪得道升化史纂左編】北陰聖母降威濟公生【以上翰墨大全】

二十日唐順宗生號聖壽節【齊杭寺碑】祿山生【貴妃以錦繡縳祿山令內人以彩輿舁之宮中歡呼動地玄宗使人問之報雲貴妃與祿兒作三日洗兒玄宗就觀之大悅因賜貴妃洗兒錢自是宮中呼祿山爲祿兒不禁出入考異】文與可卒【元丰二年卒於陳州與可與東坡相善聞之哭失聲宋文鑑】婆斯國各祭其先死者【出北史據魏書洛那國正月二十日各祭先死洛那國故大宛國也】江東俗是日爲天穿以紅縷系煎餅置屋上謂之補天穿【拾遺記】南斗星降【道經】

詩鰲島燒燈後五葉舞階蓂東郊和气洽南極壽星明【事文類聚】媧皇沒後幾多年夏伏冬愆任自然只有人間閒婦女一枚煎餅補天穿【李覯字泰伯是日作】客睡何輾轉靑燈暗又明春雲藏澤國夜雨嘯山城許國有寸鐵耕田無一成朦朧五更夢俄頃踏如京【張宛丘是日夢在京師】東風未肯入東門走馬還尋去歲村人似秋鴻來有信事如春夢了無痕江城白酒三杯釅野老蒼顏一笑溫巳約年年爲此會故人不用賦招魂【東坡是日與潘郭二生出郊尋春忽記去年是日同至女王城作詩乃和前韻】十日春寒不出門不知江柳已搖村稍聞決決流冰谷盡放靑靑沒燒痕數畝荒園畱我住半瓶濁酒待君溫去年今日關山路細雨梅花正斷魂【東坡元丰二年是日往岐亭郡人潘古郭送於女王城東禪院】亂山環合水侵門身在淮南盡處村五畝漸成終老計九重新掃舊巢痕豈惟見慣沙鷗熟巳覺來多釣石溫長與東風約今日暗香先返玉梅魂【東坡元丰六年是日復出東門仍用前韻】

二十一日唐太宗親祭先農藉於千畝之甸祕書郎岑文本獻藉田頌以美之頌曰回輿南畝駐蹕東廛【此禮自晉南遷久廢太宗貞觀三年正月二十一日始行之觀者駭然玉海】天寶二載取士六人玄宗禦花萼樓覆試【通典據會要勤政樓覆試】武則天禦洛城南樓賜宴太常奏六合還淳之舞【調露二年音樂志】宋眞宗祥符六年帝服通天冠絳紗袍奉上太上老君混元上徳皇帝加號冊寶夜漏上五刻侍使奉天書赴太淸宮二鼓帝乘玉輅駐大次三鼓奉天書升殿攺服衮冕行朝謁之禮相王元偓爲亞獻榮王元儼爲終獻禮畢奉冊寶於玉匱纏以金繩封以金泥【宋史禮志】唐僖宗除髙駢劍南西川節度副大使是日駢到劍州【駢先遣使走馬開成都門令放出百姓或曰蠻寇逼近成都相公尙遠萬一豨突柰何相公駢曰吾在交趾破蠻三十萬眾蠻聞我來逃竄不暇何敢輒犯成都使者至成都開城縱民出乘城者皆下城解甲民大悅蠻方攻雅州聞之引兵去錦裏耆舊傳】

詩自蒙蜀州人日作不意淸詩久零落今晨散帙眼忽開迸淚幽吟事如昨嗚呼壯士多慷慨合沓髙名動寥廓嘆我淒淒求友篇感時鬱鬱匡君略錦裏春光空爛熳瑤墀侍臣巳冥寞瀟湘水國旁黿鼉鄠杜秋天失鵰鶚東西南北更堪論白首扁舟病獨存遙拱北辰纏寇盜欲傾東海洗乾坤邊塞西蕃最充斥衣冠南渡多崩奔鼓瑟至今悲帝子曳裾何處覓王門文章曹植波瀾闊服食劉安徳業尊長笛誰能亂愁思昭州詞翰與招魂【杜工部開文書帙中因得故髙剌史人日相憶見寄詩大歷五年正月二十一日追酬髙公因寄漢中王瑀及昭州敬使君】

二十二日唐穆宗疾是日命太子監國宦官欲請郭太后臨朝稱制太后曰昔武后稱制幾危社稷我家世守忠義非武后比太子𨿽少但得賢宰相輔之何患國家不安自古豈有女子爲天下主而能唐虞之理乎是夕上崩【長慶四年玉海】宋髙宗修太后殿【紹興九年正月二十二日修十一月親書慈寧之殿頌曰東朝置衛遠存長樂之鴻名中禁承顏近著寶慈之茂實出會要】東坡將往岐亭宿於團風夢一僧破面流血若有所訴是日至岐亭過一廟中有阿羅漢像左龍右虎儀制甚古而面爲人所壞顧之惘然宛如夢中所見遂載以歸完新而龕之設於安國寺【元丰四年楚通誌】

詩過了元宵七日間琴堂歌舞獻慈顏【翰墨大全】

二十三日玄宗封東鎭沂山爲東安公南鎭會稽山爲永興公西鎭吳山爲成徳公中鎭霍山爲應聖公北鎭醫巫閭山爲廣寧公封東海爲廣徳公南海廣利公西海廣潤公北海廣澤公【天寶十載唐會要亦出事物紀原】唐徳宗崩於會寧殿【貞元二十一年崩年六十四先徳宗會羣臣於宣政殿宣遺詔皇太子卽位太子卽順宗通考】後唐潞王小字二十三蓋正月二十三日生也人臣奏對但云兩旬三日或數物則云二十二更過二十四不敢斥尊也淸泰元年宰臣李愚等表曰以獻歲元正之月是猗蘭降聖之辰梅花映雪於上林椒酒迎春於祕殿謂於是月特舉嘉名請以降誕日爲千春節從之【天中記】範傳正以李太白遷葬於謝家靑山【李公名白字太白其先隴西成紀人天寶初玄宗召見於金鑾殿降輦步迎賜食禦手調羹其恩遇前無比儔遂直翰林專掌密命公每見長江遠山一泉一石無不自得晚歲渡牛渚磯至姑熟悅謝家靑山有終焉之志盤桓利居竟卒於此公孫女二人一爲陳雲之室一爲劉勸之室皆編戶甿也唐範傳正召至郡庭相見問其父則曰父伯禽以貞元八年不祿而卒有兄一人出遊不知所在吾二人儷於農夫救死而巳久不聞於縣官恐辱祖考言訖淚下傳正亦泫然又言先祖志在靑山遺言宅兆頃屬多故殯於龍山傳正於是卜新宅靑山之陽以元和十二年正月二十三日遷葬遂公之志西去舊墳六里北倚謝公山卽靑山也傳正告二女攺適於士族皆曰夫妻之道命也在孤窮旣失身於下俚仗威徳乃求援於他門生縱偸安死何見大父於地下傳正深嘉之李太白墓碑亦載蜀志】張衡與妻盧氏飛升陽平山【衡有女名玉蘭十七歲感夢赤光自天而下光中金字篆文遂有孕人疑之玉蘭謂侍婢曰吾死當割腹以明其心中有一物如蓮花開中有金書玉簡死旬日有異香後數日大風雷雨棺自開飛在巨木之上空棺而已今墓在溫江縣張衡字平子於漢靈帝光和二年正月二十三日飛升出集仙錄】

二十四日唐中宗卽位於通天宮端扆殿【嗣聖元年】土蕃是日請五經玄宗賜以毛詩禮記左傳文選於休烈上疏曰不可裴光庭曰西戎請詩書庶使潛陶聲教上曰善乃與之【開元十九年以上玉海】唐髙祖詔曰自今以後每年正月五月九月及每月十齋日並斷屠【武徳二年斷屠之制始於髙祖出會要亦出事物紀原】王仲宣卒【建安二十二年卒曹子建爲之諫曰魏故侍中關內侯主君文若春華思若湧泉發言可詠下筆成篇云云出文選】安定嵩眞晡時死【嵩眞明算術漢成帝時人自算其年壽七十三綏和元年正月二十五日晡時死書於壁以記之至二十四日晡時死其妻曰見算時多下一算今果差一日西京雜記】

二十五日憲宗元和十六年夜星盡見而雨【考異】司馬乂武帝第八子以是日廢【又封長沙王身長七尺五寸開朗果斷才力絕人虛心下士甚有名譽張方遣部將郅輔就金墉收乂至營炙而殺之三軍垂涕將殯城東官屬莫敢往故掾劉佑獨送之步持喪車悲號初乂執權之始洛下謠曰艸木萌芽殺長沙人以正月二十五日廢後二日死於謠言史纂左編】唐張允伸以風恙卒【允伸字逢昌咸通九年加光祿大夫檢校司徒兼太傅同中書門下平章事十二年以風恙請就醫藥詔許之正月二十五日卒年八十八贈太尉謚忠烈允伸領鎭二十三年克勤克儉邊鄙無虞談者美之舊唐書】北斗出遊【道經】

二十六日徳宗貞元四年陳畱雨木如大指長寸餘有孔通中下而植於地凡十里許【唐五行志】唐敬宗卽位【長慶四年是時年十六出玉海】東坡偶與數客過僧捨東南野人家雜花盛開扣門求觀主人林氏媼出應白髮靑裙少寡獨居三十年坡感嘆之作詩以記【長公外紀】

詩拜表歸來抵寺居解鞍縱馬罷傳呼紫花金帶盡脫去便是林間一野夫艸軟波晴沙路微手攜笻竹著深衣白鷗不信忘機久見我猶穿岸柳飛【伊川正月二十六日獨步至洛濱偶成二詩呈堯夫先生出擊壤集】四葉蓂畱孟月春東君來現宰官身髙年自許同龜鶴瑞世誰知有鳳麟【壽老人事文類聚】縹帶緗枝出絳房綠陰靑子送春忙涓涓泣露紫含笑焰焰燒空紅佛桑落日孤煙知客恨短籬破屋爲誰香主人白髮靑裙袂子美詩中黃四娘【東坡見林氏媼作含笑佛桑皆花名】

二十七日是日旦兩月並見【煬帝大業九年隋書】後漢髙祖崩【葬睿陵在洛京都城縣通考】神宗卽位【英宗是月崩宋史禮志】程正叔進講【元佑二年正月二十七日進講資善吏報馮宗道云上前日微傷食物恐未能久坐令講讀少進說出明道集】宋商瑤卒【商瑤登宋仁宗景佑元年進士第爲萊蕪單父縣尉臨沂縣令後以尙書屯田員外郎卒於至和二年正月二十七日張耒作志銘銘曰天下平治士無功名才否一區之死無聲或宏其聲而中乃枵窾實靡訂孰昧孰昭有淄商侯甚蓄不施時葉其直則已光輝彼下人逢位下固宜嗇不使年造物則奚出宋文鑑】葉法善有云鶴翔集五色云覆其居【吐蕃以寶函進唐玄宗曰請陛下自開勿令他人知此機密上問葉法善寶函可開否法善以爲凶計請上勿開令蕃使自開上從之蕃使果中函弩而死因授法善銀靑光祿大夫法善請松陽宅爲觀賜號淳和禦制碑額以榮鄕里正月二十七日有云鶴數百行翔集瑞云五色覆其居仙傳拾遺】釋道安見有異僧從窗出入【安姓魏氏常山人形甚陋早失覆蔭外兄孔氏撫之七歲讀書再覽能誦十二出家啟師所求經典旦誦暮還一一盡識一字不差寓襄陽宣法寺注經乃誓曰若所注不甚遠理願見瑞相是夕夢一道人頭白眉長語安曰君所注經殊合理道人賓頭盧也後至秦建元二十一年正月二十七日有異僧形亦陋甚來寺寄宿講堂直殿者夜見異僧從窗而出入安起禮之安云自惟罪深可度脫否異僧云可度至某月某日方可度耳至期安無疾而卒如其言髙僧傳】北斗下降【道經】

二十八日惟戊午王次於河朔羣後以師畢會王乃徇師而誓【以武城考之戊午一月二十八日也書】唐玄宗以是日築神都羅城號曰金城【天寶二年玉海】景龍四年上幸滻水宗楚客應制詩禦輦出明光乘流泛羽觴鄭愔詩素滻接宸居靑門盛祓除摘蘭喧鳳野浮藻溢龍渠【文館記】宋眞宗禦制五言詩賜王旦等屬和【祥符三年玉海】範仲淹以是日知邠州兼陜西四路沿邊安撫使【官制】王結字儀伯卒【結易州定興人元順宗至元二年正月二十八日卒年六十有二結生而聰穎讀書數行俱下終身不忘嘗從太史董朴受經深於性命道徳之蘊故措之事見之文章皆有所本王仁見之曰公輔器也結立言制行皆法古入故張珪曰王結非聖賢之書不讀非仁義之言不談識者以爲名言出元史王結傳】雅俗以是日祠保壽侯及唐杜丞相於崇眞堂故宋景文詩曰雅俗傳祠日年華重宴辰云云【瀛奎律髓】

詩初春只欠兩辰全天降蓬萊第一仙【事文類聚】一冬無雪潤田疇渴井泉源凍不流昨夜忽飛三尺雪今年須兆十分秋占時父老應先喜忍凍饑民莫漫愁晴色巳回春气候晚風搖綠看來牟【尢延之正月二十八日夜大雪作】

二十九日宋眞宗詔升應天府爲南京【祥符七年玉海】韓愈是日復上韓光範書【書曰愈聞周公之輔相其急於見賢也方一食三吐其哺一沐三握其發云云】池陽風俗以是日爲窮九掃除屋室塵穢投之水中謂之送窮【天中記】

詩節近中和隔兩辰相門今復慶生申【事文類聚】

三十日提月【公羊傳曰提月六鷁退飛遇宋都提月者何僅逮是月晦日也何休注曰提月邊也魯人語也在是月之幾盡出初學記】沈丘縣民駱新田聞震頓之隕石入地七尺許【眞宗天禧三年宋史五行志】武王伐商是日發鎬京始東行【通考】晉康帝是日成恭杜皇后周忌有司奏至尊期年應攺服詔曰君親名教之重權制出於近代耳於是素服如舊非漢魏之典【建元元年禮志】任文武百僚擇勝地追賞爲樂【貞元元年敕時以正月晦爲令節故敕貞元五年移令節於二月一日亦敕文武追賞兩日俱載前出南部新書後出合璧事類】東坡元丰二年遊桓山【遊桓山有記記有春服旣成從二三子遊於泗之上登桓山入石室云云桓山宋司馬桓魋之墓也故記中有歌曰桓山之上維石嵯峨兮司馬之惡與石不磨兮桓山之下維水彌彌兮司馬之藏與水皆逝兮】元日至是日人並爲酺食度水士女悉湔裳十水湄以爲度危今人以其日臨河解除婦人或湔裙【玉燭寶典】主人使奴結柳作車縳艸爲舡載糗與糧一二揖窮鬼而送之【文公云】髙陽氏之子死巷世作糜粥破衣祝於巷曰除貧蓋髙陽氏之子好衣敝食糜時號貧子故姚合是日有送窮詩詩曰年年到此日瀝酒拜街中萬戶千門看無人不送窮又曰送窮窮不去相泥欲何爲今日官家宅淹畱又幾時又曰古人皆恨別此別恨銷魂只是空相送年年不出門【事出四時寶鑑詩出文苑英華】

詩輕灰飛上管落蓂飄下蔕遲遲春色華晼晼年光麗【盧元明是日泛舟應詔】晦口新晴春色嬌萬家攀折渡長橋年年老向江城寺不覺東風換柳條【韓滉呈諸判官】殿前來日中和節連夜瓊林散舞衣傳報所司分蠟燭監開金鎖放人歸【王建作】風暖柴荊處處開雪幹沙淨水洄洄意行卻得前年路看盡梅花看竹來【王荊公是日與仲元自淮上復至齊安】晦魄移中律凝暄起麗城罩云朝蓋日穿露曉珠呈笑樹花分色啼枝鳥合聲披襟勤眺望極目暢春晴【唐太宗】月晦逢休澣年光逐宴移早鶯畱客醉春日爲人遲蓂艸全無葉梅花徧壓枝政閒風景好莫比峴山時【劉長卿是日陪辛大夫宴南亭】褭褭春枝弱關關新鳥呼棹唱忽逶迆菱歌時顧慕睿賞芳月色宴言忘日暮遊豫慰人心照臨康國步【魏收是日泛舟應詔】朝光入甕牖屍寢驚獘裘起行視天宇春气漸和柔興來不暇懶今晨梳我頭出門無所待徒步覺自由杖藜復恣意免值公與侯晚定崔李交會心眞罕儔每過得酒傾二宅可淹畱喜結仁裏歡況因令節求李生園欲荒舊竹破修修引客看掃除隨時成獻酬崔侯初筵色巳爲空樽愁未知天下士至性有此不艸萌旣靑出蜂聲亦暖遊思見農器陳何當甲兵休上古葛天民不貽黃屋憂至今阮籍等熟醉爲身謀威鳳髙其翔長鯨吞九州島地軸爲之翻百川皆亂流當歌欲一放淚下恐莫收濁醪有妙理庶用慰沈浮【杜子美是日尋崔戢李封作詩中令節二字唐貞元前以正月晦日爲令節詳樂遊園題注】日涉編卷二楚應城陳階升也甫編輯邑人徐養量叔弘甫校刻黃蘭芳契之

甫

尹東秩元敍

甫

豫章李光元

甫仝閱

二月﹝一﹞二月建卯卯茂也謂陽气生而孳茂也【合璧事類】夾鍾卯之气也二月建焉【周禮】日在奎昏弧中旦建星中【禮記】日中星鳥以殷仲春【尙書】仲春日出於卯入於酉【考靈曜】仲春行夏令則大旱暖气早來虫螟爲害行秋令則气寒水大寇戎來徵行冬令則陽气不勝麥不熟民多掠【呂氏春秋】爲如【爾雅】爲仲春中春亦曰仲陽【梁元帝纂要】月爲竹秋【山堂肆考】士女攜酒饌鼓樂於郊外飲宴至暮而回謂之迎福【蜀萬州風俗寰宇記】鄭國俗以是月桃花下水時會於溱洧之上以自祓除故詩曰溱與洧渙渙兮【韓詩外傳】陰气萌作恐物不茂以朱索連葷以施門戶【後漢書】是月上壬取土泥屋四角蠶吉【雜五行書】晉惠帝元康二年天西北大裂【按劉向說天裂陽不足地動陰有餘是時人主拱默婦後專制沈約宋書】日中見北斗【天佑元年昭宗帝紀】日初出兩黑气如人形夾日旁【宋髙宗建炎三年此兵象通考】祥雲如狗赤色星二枚夾行【孝昭元年漢書天文志】宣太后陵明堂有五色云芳香四滿狀如車蓋【晉明帝太始四年宋書符瑞志】夜星隕如雨繹繹未至地滅【成帝永始二年漢紀】魏上谷郡黑風起殺人【文帝元嘉十七年宣府鎭志】鞏縣黑風從西北暴至吹李密衣冠及左右僚屬皆僕沙塵暗天咫尺不辧【隋大業十二年唐古今五行志】雨土【孝宗淳熙四年宋史】汴梁雨木冰狀如樓閣人物冠帶鳥獸花卉百態俱備五日始解【元史】雨木於陳畱十里許大如指長寸餘中空所下者立如植木【貞元四年五行志】京師雨藥【仁宗慶曆元年宋史】滄州雨雹如雞卵【景龍二年六帖】黃河是月水名桃花水【水衡記】涼州城東池中有火【晉穆帝升平二年五行志】河中府寶鼎縣瀵泉有光如燭焰四五炬其聲如雷【眞宗祥符四年宋史五行志】唐中宗神龍二年洛陽城東七里地色如水樹木車馬歷歷見影漸移至都月餘乃滅【宋文帝元嘉二十五年靑州城南遠望見地中如水有影謂之地鏡大歷末深州束鹿縣中有水影長七八尺遙望見人馬往來如在水中及至前則不見水天中記】保順軍城壕水陷起文爲桃李花雜樹人物之狀【景佑元年宋史】洛陽東北地陷有蒼白二色鵝出蒼者飛翔衝天白者止焉【是後劉元海石勒相繼亂華晉懷帝永嘉元年五行志】大業七年造釣臺以舟運石將至江東山下取石忽有大石如牛十餘自山頂飛下直入舟內如人安置舟無傷損【大業拾遺記】永安三年二月京師民家有二銅像各長丈餘一頤下生白毛四一頰下生黑毛一【魏書】北魏孝昌三年洛陽平等寺金身兩目垂淚徧體俱濕人稱爲佛汗如此者三日【明年爾朱榮入洛誅戮百官殆盡洛陽伽藍記】太僕寺有泥像左臂上有黑汗滴下以紙承之血也【大歷十三年六帖】晉惠帝閏二月殿前六鍾皆出涕【元康二年先賈後殺楊太后而賈後爲惡不止故鍾出涕猶傷之也通考】唐髙祖京師西南有聲如崩山近鼓妖【武徳三年說者以爲人君不聰爲眾所惑故有聲無形通考】樗樹生枝如人頭眉目須皆具亡發耳【漢成帝永始元年通考】河南府新安縣蟾蜍背生芝艸【徽宗政和二年自是殿宇園苑及妃嬪位皆有玉芝出宋史五行志】鄆州有魚長尺餘墜於巿魚失水而墜於巿敗滅象也【元和十四年六帖】鳳凰集於新蔡【漢宣帝甘露三年新蔡屬汝南郡】鳳凰集京師【宣帝神爵四年是時穎川太守黃霸在郡前後八年鳳凰神爵數集郡國穎川尢多後徵霸爲太子太傅出漢紀】鳳凰集濟南【延光三年是時漢安帝車駕東巡】鳳凰將九子見鄖鄕之丰城【晉穆帝升平四年至十二月又見丰城】白麟見平原鬲縣【晉武帝咸寧五年以上宋書符瑞志】

詩江南仲春天細雨色如煙疏爲武昌柳布作石門泉【謝良輔詩狀江南二月】南浦東岡二月時物華撩我有新詩含風鴨綠璘璘起弄日鵝黃裊裊垂【王安石】新年都未見芳華二月初驚見艸芽白雪卻嫌春色晚故穿庭樹作飛花【韓愈】滿城羅綺拖春色幾處笙歌揭畫樓江上有家歸未得眼前花是眼前愁【杜荀鶴字彥之二月旅中作】洞房昨夜春風起遙憶美人湘江水枕上片時春夢中行盡江南數千里【岑參鄧州﹝﹖束﹞陽人岑文本之後二月春夢作】碧玉妝成一樹髙萬條垂下綠絲絳不知細葉誰裁出二月春風似剪刀【賀知章題柳】二月湖南新艸徧橫山渡口花如霰相思一日在孤舟空見歸云兩三片【僧皎然舟行憶友】宦情羈思共淒淒春半如秋意轉迷山城過雨百花盡榕葉滿庭鶯亂啼【柳宗元柳州作】新林二月孤舟還水滿淸江花滿山借問故園隱君子時時來去在人間【儲光羲寄孫山人】二月江南花滿枝他鄕寒食遠堪悲貧居往往無煙火不獨明朝爲子推【孟云卿寒食作】二月楊花飛滿空飄飄十里雪如風不知何處香醪熟願醉潘園芳艸中【武元衡寄興】春遲不省似今年二月無花雪滿天村店閉門何處宿夜深遙喚渡江舡【竇鞏早春送宇文十】春風過柳綠如繅晴日蒸紅出小桃池暖水香魚沒處一環淸浪湧亭臯【王介甫】白晝綠成芳艸夢起來幽興有新詩風簾不動黃鸝語坐見庭花日影移【寇平仲】院落簾垂春日長懶情天气牡丹香細看月面天然白不及姚家宮樣黃【謝元逸】踏春曲曰踏陽春人間二月兩和塵陽春踏盡秋風起愁盡人間白髮人【邢鳳之子夢一婦人歌異聞錄】春江不可渡二月已風濤【杜甫】新年鳥聲千種囀二月楊花滿路飛【庾信】

驚蟄雨水後十五日斗指甲爲驚蟄【蟄者蟄虫震起而出也後五日倉庚鳴後五日鷹化爲鳩出玉衡】驚蟄二月節夏小正曰正月啟蟄言發蟄也萬物出乎震震爲雷故曰驚蟄是蟄虫驚而出走也【七修類稿】漢初驚蟄爲正月中前漢之末以驚蟄爲二月節【曆書沿革】驚蟄之日赤陽云出翼【易通卦驗】驚蟄二月節桃始花桃若不花是謂否塞鶬鶊鳴若不鳴卽下不從上鷹化爲鳩若不化卽寇賊數起【呂氏春秋作木﹖兆李花】蟄虫不震陰气姦陽【以上周書時訓】

春分春分木旺火胎金死水廢驚蟄後十五日斗指卯爲春分【分者半也當九十日之半也故謂之分孝經緯】日月之行分同道也【日夜等故曰春分左傳】春分二月中气晝夜五十刻【符天纂圖】天地之气莫大於和和者陰陽調日夜分故萬物春分而生秋分而成生與成必得和之精故積陰不生積陽不化陰陽交接乃能成和【文子】靑气正東方也主春春分日靑气出震此正气也气出右物半死气出左蛟龍出震气不出則歲中少雷萬物不實人民疾熱【易通卦驗】春分二月中玄鳥至不至卽婦人不娠雷乃發聲不發卽諸侯失民始電電不見卽國無威振【玄鳥至後五日雷乃發聲又後五日始電周書時訓】日中星鳥【日中春分之日鳥南方朱雀春分之昏星烏畢見書堯典】老人星曰南極以春分之夕沒於丁【晉天文志】春分正陽云出軫如白鵠【易通卦驗】保章氏以五云之物辧吉凶【二分二至觀云色靑爲虫白爲喪赤爲兵黑爲水黃爲丰出禮】春分則風從震位上來【立春則風從艮位上來客齋四筆】玄鳥氏司分者也【左】鶗鴃春分鳴則眾芳生【鶗鴃鳥名關西曰巧婦關東曰鶗鴃春分鳴則眾芳生秋分鳴則眾芳歇服虔曰鶗鴃一名鵙卽伯勞也唐韻】龍鱗虫之長春分登天【秋分潛淵說文】帝嚳少妃有娀氏女簡狄以春分玄鳥至之日祀於髙禖有玄鳥遺卵簡狄吞之孕生契【史】天子常以春分朝日於東郊【出禮】春分明庶風至正封疆修田疇【易通卦驗】同度量平權衡【謂春分晝夜平則正之月令】鑰章晝擊土鼓吹豳詩以逆暑【禮】鼓者春分之音以助萬物發生【出風俗】春分不殺生不弔疾君子齋戒衣夾衣不食生冷【齊人月令】金主章宗以春分日祀靑帝伏羲氏女媧氏【出金史】春分之日日中昆侖瑤臺太素眞人會諸仙人刊定眞經【登眞隱訣】

詩春分正陽云出軫如白鵠【謝朏詩鵠一作鶴】雪入春分省見稀半開桃杏不勝威應慚落地梅花識卻作漫天柳絮飛不分東君專節物故將新巧發陰機從今造物尢難料更暖須畱禦臘衣【東坡春分雪題】

二月﹝二﹞

一日時維太平日乃初吉又詩曰二月初吉【初吉朔一日也】作爲令節以殷仲春【令節二月一日以上白孔六帖】李泌請以爲中和節【鄴侯家傳並上巳重陽謂之中和節】百官進農書以示務本【李泌傳】立中和而視農【文粹西都賦】唐貞元間遇中和節賜百官宰臣以下金錢宴於曲江謂之金錢會【山堂肆考】唐徳宗賦中和節詩遣使寵賜戴叔倫【時叔倫遷營管經略使出六帖】唐徳宗貞元五年以是日爲令節任文武百寮選勝地追賞爲樂【三月三日九月九日亦然出合璧事類】唐徳宗以中和日賜大臣方鎭勛戚尺謂之裁度【鄴侯家傳】唐徳宗貞元九年中和節宰相宴於曲江亭諸司隨便自是分宴焉【舊唐書】都人遊翫曲江池盛於中和節【上巳亦然】彩幄翠幬匝於堤岸鮮車健馬比肩擊轂上賜宴臣寮京兆府大陳筵席長安萬年兩縣以雄勝相較錦繡珍玩無所不施百辟會於山亭恩賜太常及教坊聲樂池中備彩舟數隻惟宰相王使北省官與翰林學士登焉每歲是日傾動皇州以爲盛觀【曲江池本秦世隑州玄宗開元中疏鑿遂爲勝境其南有紫雲樓芙蓉苑其西有杏園慈恩寺花卉環周煙水明媚入夏則菇蒲蔥翠柳陰四合碧波紅渠湛然可愛好事者賞芳辰翫淸景聯騎攜觴疊疊不絕出劇談錄】王公戚裏上春服士庶刀尺相問遺【廣記】民間以靑囊盛百谷瓜果種相問遺號獻生【唐書】裏閭釀酒謂宜春酒【鄴侯家傳】村捨作中和酒祭勾芒神以祈年谷【廣記】大食麻囉拔其俗以是日爲歲首【歌者多以胡琴吹笛鳴小鼓舞唱拍出通考】蘇東坡造一禪榻作幹烝餅百枚自是日後盡絕人事饑則食餅不飲湯水不啖他物細嚼以致津液【長公外紀】馬道一禪師跏趺入滅謚大寂禪師【道一容貌奇異牛行虎視引舌過鼻足下有二輪文唐玄宗開元中習禪定於衡嶽山中遇讓和尙密受心印貞元四年登建昌石門山謂侍者曰吾之朽質當於來日歸玆地矣院主問候師曰日面佛月面佛二月一日跏趺入滅出禪宗志】崔元微立幡而苑中繁花不動【元微月夜見靑衣女伴曰楊氏李氏陶氏又緋衣小女曰石醋報封家十八姨來言辭泠泠有林下風色皆殊絕芳香襲人醋曰女伴在苑中每被惡風相撓可作一幡上圖日月五星立苑東則免難矣今歲巳過至來年二月一日立之是日元微立幡東風刮地折木飛花而苑中繁花不動元微乃悟女伴卽眾花之精封家姨乃風神也後楊氏輩來謝各褁桃李花數斗云服之可以延年至元和中元微猶貌若少年出傳異記】天正節【道經】王郭眞君飛升翊聖眞君下降【以上翰墨大全】

詩節應中和天地晴繁弦疊鼓動髙城漢家分刺諸侯貴一曲陽春江水淸【陳羽和王中丞中和日】殿前來日中和節連夜瓊林散舞衣傳報所司分蠟燭監開金鎖放人歸【王建宮詞】萬方慶佳節宴喜皇澤均曉開蓂莢初景麗星鳥春藻思貞百度著明並三辰物情舒在陽時令弘至仁衢酒和樂被燻弦聲曲新賡歌舞弁側永荷玄化諄【權徳輿奉和聖制中和節詩】皇心不向晦攺節向中和淑气同風景佳名別詠歌湔裙移舊俗賜尺下新科歷象千年正酺醵四海多花隨春令發鳥度歲陽過天地齊休慶歡聲欲蕩波【王季友因移晦日爲中和節作】東風變梅柳萬宇生春光中和紀月令方與天地長耽樂豈予尙懿玆時景良庶遂亭育恩致同寰海康君臣永終始交泰符陰陽曲沼水新碧華林桃稍芳勝賞信多歡戒之在無荒【唐徳宗以是日爲中和節宴百僚賦詩羣臣奉和詔寫本賜戴叔倫於容州天下榮之】淑景風光媚皇明寵賜重具寮頒玉尺成器幸良工豈止尋常用將傳度量同人何不取則物亦賴其功紫翰宣殊造丹誠勵匪躬奉之無失墜恩澤自天中【裴度因中和節詔賜公卿尺作】溪谷濺濺嫩水通野田髙下綠蒙茸和風滿樹笙簧雜霽雪兼山粉黛重萬里有家歸尙隔一廛無地去何從傷春故欲西南望回首荒城巳暮鍾【王荊公是日僧捨次弟韻】

二日泗水神廟每歲以是日致祭【泗水神廟在泗水縣東五十里有司歲以二月二日致祭山東兗州府誌】唐玄宗敕是日幸西京【會宮中有怪上召宰相卽議西還裴耀卿張九齡曰今農收未畢請候仲冬出唐書】唐昭宗天佑元年是日車駕至華州【先正月二一六日離長安】民夾道呼萬歲上泣謂曰勿呼萬歲朕不復爲汝主館於興徳宮謂侍臣曰鄙語云紇幹山頭凍殺雀何不飛去生處樂朕今漂泊不知竟落何所因泣下沾襟【是時朱全忠自河中來朝上延全忠入寢室見何后後泣曰自今大家夫婦委身全忠出實錄】欽宗靖康元年金人圍汴城【至三月三日金人北去七修類稿】董昌卽皇帝位以是日僣號取卯月卯日【董昌曰讖言兔上金牀我生於卯明年歲旅其次二月朔之二日皆卯也我以其時當卽位唐昭宗幹寧三年昌被衮冕登子城門樓卽皇帝位昌自云應兔子之讖欲以二月二日僣號取卯月卯日也先吳越問說言山中有大鳥四目三足聲云羅平天冊見者有殃民間多畫像以祀之及昌僣號曰此吾鸑鷟也乃自稱大越羅平國攺元順天會稽錄又出吳越備史】孟子生時母夢神人乘雲自泰山來母疑視久之忽片雲墜而寤里巷皆見有五色云覆孟氏居【孟子生於周定王三十七年四月二日卽今之二月二日出孟譜】賜紅牙銀寸尺各一【白居易狀當晝夜平分之時頒度量合同之令天中記】中尙書令每歲是日進鏤牙尺及木晝紫檀尺【六典注】順慶府風俗每歲是日郡人從太守出郊謂之迎福【蜀志】蜀萬州風俗一女攜酒饌鼓樂於郊外飲宴至暮歸謂之迎福【其萬州迎福二字與順慶府同出寰宇記】洛陽風俗以爲花朝節士庶遊玩【翰墨大全】蜀風俗以爲踏靑節【出杜氏壺中贅錄翰墨大全以爲蜀中踏艸節或非二事】爲桃菜節【翰墨大全】曲江拾菜遊觀甚盛【秦中記】秦人取子歸【秦人得本家婢生一子惡之乞與鄰家鄰家大富貴本家貧後以二月二日取歸後復富鄰家貧出云嶠類要】取枸杞煎湯晚沐令人光澤不病不老【千金月令】陸天師飛升【陸修靜出翰墨大全】沙門玄奘到長安【玄奘俗姓陳少聰敏有操行修行於天竺至貞觀十九年二月二日到長安采求佛法咸究根源凡得經論六百五十七部佛舍利像等甚多太宗畱經像於洪福寺有瑞气徘徊像上南部新書】

詩二月二日新雨晴艸芽菜甲一時生輕杉細雨春年少十字津頭一字行【白居易作】舊苑新晴艸似苔人還香在踏靑回今朝此地成惆悵巳後逢春更莫來【韓琮是日遊洛源】二月二日江上行東風日暖聞吹笙花須柳眼各無賴紫蝶黃蜂俱有情萬里憶歸元亮井三年從事亞夫營新春莫怪遊人意更作風檐夜雨聲【李商隱作】

三日唐髙宗夜有流星如雷【咸亨三年出天文志】宋髙宗宰執百官諸軍並扈衛車駕渡楊子江至鎭江府【建炎三年至十三日到杭州出通考】元太祖是日疾篤醫言脈巳絕皇后召耶律楚材問之對曰任使非人賣官鬻爵囚系非辜古人一言而善熒惑退舍請赦天下囚徒後卽欲行之楚材曰非君命不可俄頃帝少蘇入奏請肆赦帝不能言首肯之是夜醫者候眼復生適宣讀赦書時也翌日而瘳【耶律楚材通天文地理律曆術數及釋老醫卜之說出元史】北極降北斗降【以上道經】劉超臨水酒酣【晉富陽縣令王範妾桃英殊有姿色遂與丁禮史華期二人姦通孫元弼知之二人懼元弼乃共謗元弼與桃英有私範怒超佐範殺之後超出都詣範行至赤亭山下值雷雨日暮忽有人扶超腋入荒宅中有一鬼面靑黑眼無瞳子曰吾孫元弼也訴冤皇天今乃遇汝超叩頭流血至天明失鬼所在超乃逃走易姓名爲何規後五年二月三日臨水酒酣超曰不復畏此鬼矣低頭見鬼影在水中以手摶超鼻眼俱血數日而卒出還冤記】不可晝眠【千金月令】蟛﹝虫越﹞是日出於海塗極甚【蟹之最小者名蟛螖吳人語譏爲蟛斗此吳俗所嗜尙出蟹譜】

詩江上東風浪接天苦寒無柰破春妍試開云夢羔兒酒快瀉錢塘藥玉舡蠶巿光陰非故國馬行燈火記當年冷煙濕雪梅花在畱得新春作上元【東坡二月三日點燈會客藥玉舡蓋以藥煮石而似玉者可作酒杯蜀中春月村捨聚爲歡樂謂之蠶市馬行者東京繁華之處夜市燈火最盛】

四日陜州黃河淸景云見【唐太宗貞觀十四年協律郎張文收采古天馬作歌之義作景云河淸賦玉海】武王伐紂至牧野故外傳曰王以二月癸亥夜陳【前漢書以二月癸亥四日書以二月甲子四日】後漢劉知遠生以爲聖壽節【後漢髙祖知遠更名暠其先沙陀部人唐幹寧二年二月四日生出五代會要】王師擒劉鋹【宋太祖開寶初廣西劉鋹令民家置貯水桶號防火大桶又鋹末年童謠曰羊頭二四白天雨至後王師以辛未年二月四日擒鋹識者以爲國家以火徳王房爲宋分羊未神也雨者王師如時雨之義也防與房桶與統同音出通考】宋孝宗車駕幸玉津園射射訖次命皇太子次慶王次恭王次臣僚等射如是者三每射四發帝前後四中的【宋史禮志】宋髙宗以劉光世爲行在五軍制置使【建炎三年二月四日又建炎四年二月四日呂頤浩兼品鎭江陳彥文程千秋爲副使出玉海】石曼卿卒於京師【曼卿諱延年少以气自豪讀書不治章句獨慕古人奇節偉行視世俗屑屑無足動其意者自顧不合於時乃一混以酒然好劇飲大醉頹然自放由是益與時不合少舉進士不中宋仁宗推恩三舉進士皆補奉職曼卿初不肯就張文節公奇之謂曰母老乃擇祿耶曼卿矍然起就之康定二年二月四日以太子中允祕閣校理卒出曼卿墓表】南斗六司眞君下降【道經】

五日宋光宗卽位【淳熙十六年二月五日卽位未攺元以皇帝登極奏告天地宗廟社稷報恩出通考】宋明帝行幸東海獲赤鴈【太始二年行幸作朱鴈之歌出玉海】俗以產子者殺之【張奐爲武威太守其俗多妖忌每歲二月五日產子及與父母同日者悉殺之奐示以義方嚴賞罰風俗遂攺百姓爲立祠後漢書】鄭餘慶徵還【薛玄眞者唐給事伯髙之髙祖也少得長生之術嘗於五嶺間棲憩焉貞元末鄭餘慶謫柳州長史門吏有自遠省餘慶者與玄貞相遇神彩俊邁詞多稽古言明年二月五日餘慶當復歸朝門吏語於餘慶令人訪尋莫獲明年是日餘慶果徵還到長安語及異事薛伯髙流泣對曰玄眞吾髙祖也棄官隱居終南傳仙拾遺記】辟支佛生【佛書】北極天蓬都元帥下降【道經】

詩二月五日花如雪五十二人頭似霜【白樂天紀年詩】何知此邂逅談笑接淸揚對雪知春淺回燈惜夜長密雲通炫晃殘月墮冥茫故有臨邛客抽毫興未忘【王安石是夜風雪次範景仁韻】玄景雕暮節靑陽變暄風忽尋斜川句感此勝日逢駕言當出遊一寫浩蕩胸云物疑異候淒迷久連空今朝復何朝頓覺芳景融疇曩庶復踐鄰曲歡來同伊誰一籃輿連翩數枝笻綠野生遠思淸川照衰容云云【朱文公正月五日欲用斜川故事結客載酒遇伯林新居風雨不果至二月五日始克踐約坐間以陶公卒章二十字分韻文公得中字賦呈諸同遊者】

六日唐髙宗永隆二年皇太子行釋奠禮畢上表請慱延耆碩英髦之士爲崇文館學士許之【鄭祖元鄧元挺楊炯崔融等並爲崇文館學士出玉海】陰陽家以是日利行師【宋李綱字伯紀無錫人也綱奏上曰金人之兵張大其勢然得其實數不過六萬人又大半皆奚契丹渤海雜種其精兵不過三萬吾勤王之師集城下者二十餘萬固已數倍之矣當以計取之不可以角一旦之力莫若枙河津絕糧道俟其芻糧乏人馬疲然後擊之此必勝之計上意深以爲然以二月六日遣兵舉事蓋陰陽家亦以是日利行師出左編】諒祚生【諒祚遼景宗長子小字寧令哥國語謂歡嘉爲寧令母藏氏從元昊出獵而生諒祚時宋仁宗慶曆七年二月六日也方期歲卽位宋史亦出遼史】劉處玄羽化【處玄字通妙號長生生於金熙宗皇統七年有東京畱守事劉昭毅定海軍節度使劉師魯與處玄甚善二公請講師弟禮處玄曰公等當代名臣予將逝矣不足爲公等友輒示頌云正到崢嶸處何如拂袖歸我今須繼踵回首及希夷二公覽之愴然處玄又曰越八日予歸矣二月六日羽化乃八日也師魯哭之以詩曰與君歲晚得相親相對忘形略主賓日望師來虛正寢忽驚仙去注同人出史纂左編】玄州上卿蘇仙君上升【道經】沐浴令人輕健【雲笈七簽】

詩極目千里外川原繡畫新始知平地上看不盡靑春【伊川二月六日登石閣出擊壤集】二月六夜春水生門前小灘渾欲平鸕鶿鸂鶒莫漫喜吾與汝曹俱眼明【杜甫】當年霜鬢兩靑靑彊說重臨慰別情衰衰秪今無可白故應相對話前生出處依稀似樂天敢將衰去較前賢便從洛社休官去猶有閒居二十年在郡依前六百日山中不記幾回來還將天竺一峯去欲把云根到處栽【東坡去杭十六年復至畱二年而去自擬平生出處老少似樂天二月六日別南北山諸道人而下天竺惠淨師以醜石贈行作三絕】紅櫻零落杏花開春物相催次第來莫作林間獨醒客任從花笑玉山頹【伊川二月六日送京醞二壺上堯夫出擊壤集】

七日宋太祖幸北園習射【幹徳四年】宋孝宗禦選徳殿以立皇太子禦札宣示大臣虞允文等奏元良天下大本陛下獨出睿斷爲天下得人各再拜稱賀【乾道七年以上玉海】丘處機入見元太祖辭去上曰少俟三五日前日道語有未解者朕悟卽行【處機字通密號長春子生於金熙宗皇統八年從重陽祖師得道先元太祖獵東山有一大豕馬踣失馭豕傍立不敢前左右進馬遂罷獵師聞之入諫曰天道好生今聖壽巳髙宜少出獵墜馬天戒也豕不敢前天護之也太祖曰朕巳深省神仙之言在我衷焉自是乃簡出史纂左編】斗星下降【南斗北斗道經】宜春謝眞人飛升【翰墨大全】

詩年年收稻賣江蟹二月得從何處來滿腹紅膏肥似髓貯盤靑殼大如杯定知有口能噓沫休信無心便畏雷幸與陸機還往熟每分吳味不嫌猜【梅聖愈二月七日吳正仲遺活蟹】

八日太中署是日於署庭中以大牢祀老人星兼祠天皇大帝太一日月五星鉤陳北極北斗三臺一十八宿凡應預祠享之官太醫給除穢气散藥【隋書】光武以大牢祀大社於雒陽【建武二年立大社於雒陽無屋有門墻而巳二月八日及臘一歲祀皆大牢出後漢書】唐中宗皇帝降廬陵王【中宗皇帝弘道元年以皇太子卽位嗣聖元年二月八日降廬陵王聖歷元年冊爲皇太子神龍二年重卽帝位謹按中宗皇帝卽位後復爲皇太子又重紹寶位升降兩度自古未有出卓異記】宋眞宗始置言事禦史【天禧元年二月八日侍禦史六員出會要】宋仁宗幸洪福院【明道二年二月八日出會要】梁陳典曰二月八日繞城歌曰皎鏡臺陽宮四面起香風樓形似飛鳳城勢若盤龍【壽陽記】杭州傾城士女集於廣惠廟【杭州舊有廣惠廟宋康定元年建以祀廣徳王張渤者遞代褒封二月八日傾城士女集焉出遊覽志】同州是日爲市四遠村民畢集其蠶農所用以至車檐椽木果樹器用雜物皆至郡守就子城東北隅龍興寺前立山棚設幄幕聲樂以宴勞將吏【二月二日亦然四川記】侯無可先生葬【先生姓侯氏名可字無可平生以勸學新民爲巳任主華學之教育者幾二十年屢官必治學捨興弦誦成就材徳不可勝道自評事四遷爲殿中丞階宣奉郎勛騎都尉服賜五品元丰己未卒年七十三次年二月八日葬於華陰縣出程明道集】焉耆國風俗崇信佛法是日咸依釋教齋戒行道【焉耆國民貧無紀綱法令婚姻略同華夏死亡者皆焚而後葬其服制滿七日則除之丈夫並剪髮以爲首飾文字與婆羅國同二月八日依釋行道四月八日亦然出魏書列傳】釋迦佛於是日明星出時成佛【釋迦佛號天人師住世四十九年將金縷僧迦黎衣傳法與摩訶迦葉出傳燈錄】釋道安忽告眾僧曰吾當去卽日齋畢無疾而卒【晉太元元年先道安問異僧以來生所生之處異僧以手虛撥天之西北卽見雲開備觀兜率妙勝之景出髙僧傳】爲芳春節五晨大道君豋玉霄琳房四盻天下【道經】羅漢成道日【佛書】

詩土膏初動麥苖靑飽食城頭信意行便起髙亭臨北渚欲乘長日勸春耕【曾鞏二月八日北城閒步】安心守玄牝閉眼覓黃庭問疾來三七澆愁有半缾風松時落蕊病鶴不梳翎樽空我歸去山月照君醒【東坡二月八日與黃濤僧曇穎過逍遙堂何道士宗一問疾】八葉蓂開對日華仲春和气爛春葩【事文類聚】

九日光武到魯魯遣宗室諸劉及孔氏上壽上詣孔氏宅賜酒肉【建武三十年光武欲幸泰山正月車駕發雒陽二月九日到魯出後漢書】宋髙宗作玉牒所【髙宗南渡有司失職李易請編次玉牒紹興二十年二月九日以舊車輅院爲玉牒所禦書玉牒殿及殿門出玉海】宋徽宗詔以顯謨閣爲熙明閣置學士直學士待制【建中靖國元年二月九日出會要】采音偸車欄夾杖龍牽【齊故西陽內史劉寅妻範詣臺訴列稱叔郎整恆欲傷害奪寅息逡責範米六斗哺食米未展送忽至戶前隔箔攘拳大罵突進房中屏風上取車帷準米去二月九日夜整婢采音偸車欄夾杖龍牽範問失物之意整便打息逡整及母並奴婢等六人來共至範屋中髙聲大罵婢采音舉手查範臂任昉奏彈曰理絕通問而妄肆醜辭終夕不寐而謬加大杖出天中記】東斗降【道經】

十日唐髙宗是日以天下無虞百司務簡每至旬假許不視事以寬百寮休沐【永徽三年事物紀原】趙珣上五陣﹖兵事十餘篇宰輔奏用兵以來策士之言以萬數無如珣【宋仁宗康定二年玉海】張文剛葬於鳳凰山【文剛字常勝湖州烏程人好學能文孝友祥順再舉進士不第卒於宋神宗熙寧五年至六年二月十日葬王荊公爲之志銘曰才足以貴而莫之知善足以壽而止於斯嗚呼逝矣銘以哀之出事文類聚】無量壽佛姓周氏端坐而逝【母熊氏產師有摩尼入懷之兆生而頎面大耳骨瘠如柴標姿異人天性好定自幼卽出家嘗從一髙僧觀於海上髙僧謂師曰苦海如是師蹙然曰是眾生之所謂苦海而菩提之所謂性海也僧驚異之後結庵湘山之覆釜山自稱無量壽主永州刺史韋宙遣使禮請卽至四門各見其人其靈變如此不可具述於咸通八年二月十日端坐而逝年一百三十二出彬陽佛傳】女冠乘風飛至玉眞觀【唐玄宗駕在東京以李適之爲河南尹開元二十四年二月十日有女冠乘風飛至玉眞觀觀者如堵尹怒其聚眾笞之數十而乘風者不哀祈亦無傷損顏色不變尹大駭奏聞召入內殿問其故乃蒲州紫雲觀女道士也辟穀輕身因風飛至此賜金帛還蒲州數年又因風飛去不返出紀聞錄】長生護身天尊下降【道經】

詩僊蹕九成臺香筵萬壽杯一旬初降雨二月早聞雷葉向朝霽密花含宿潤開幸承天澤豫無使日光催【李乂奉和遊苑喜雨應詔】山居少四鄰櫧葉半爲薪野色生遙念空江滯此身風濤春憶越親舊晚遊秦獨擬尋雞犬云蘿掛葛巾【謝皞字臯羽宋粵人】滄浪一夜起鳴雷雨陣因之續續來所病農家成久旱未論花事有新開書生狂妄常憂國聖代飄零豈棄才儒館尉曹俱國士好爲詩賦詠康哉【趙章泉二月十日喜雨呈李純教授去非尉曹】厄運𨿽云極羣公莫自疑民心空有望天道本無知野帳畱華屋靑城插皂旗燕云舊耆老寧識漢官儀主辱臣當死時危命亦輕誰吞豫讓炭肯結仲由纓泣血瞻行殿傷心望虜營尙存儀衛否早晚復神京【呂居仁二月十日作此靖康二年二月事五月攺建炎】

十一日宋仁宗崇政殿觀教﹝馬夌﹞軍擊球【嘉佑七年】宋神宗禦閣召王珪範鎭等講禮記【熙寧元年以上玉海】宋欽宗車駕出城幸虜營【先靖康元年金人圍汴城至二年粘罕遣使入城請帝車駕詣軍前議事二月十一日車駕幸虜營後數日還宮七修類稿】蘇東坡飲醉食飽默坐思無邪齋兀然如睡覺寫淵明詩一首示子過詩曰東方有一士被服常不完三旬九遇食十年著一冠東坡書畢云東方一士淵明也不知從之遊者誰乎若了得此一段我卽淵明淵明卽我也【紹聖二年長公外紀】尹虔子張石生李方回三眞人飛升【翰墨大全】

十二日漢光武宿奉髙遣虎賁郎將先上泰山【光武車駕正月發雒陽宮二月初到魯十二日宿奉髙出封禪儀記】唐髙祖以總管府攺曰都督府【蘇氏演義曰府聚也聚所在圖籍簿書之處漢制三公開府故稱三府魏晉以後諸王又稱府唐髙祖武徳初邊鎭襟帶之地置總管府武徳七年二月十二日攺曰都督府出事物紀原】唐髙宗詔造明堂【幹封三年二月十二日詔於是攺元總章出禮志】宋理宗淳佑五年進孝宗光宗兩朝禦集寧宗實錄及理宗玉牒日曆上禦垂拱殿禮儀使宗室使宰執以下赴實錄院右文殿玉牒所經武閣並行燒香禮畢奉迎諸書至和寧門步導至垂拱殿以俟班齊各隨腰輿入殿下東西向立【宋史禮志】宋朝科制以是日會試鎖院【二月十二日會試鎖院十八十九二十則試詩賦論策爲三場二十二二十三二十四又試經義論策爲二場出七修類稿】宋髙宗以趙鼎與張浚並相【紹興五年二月十二日出會要】包廷藻卒卒時危坐賦詩有脫胎換骨之句俄頃而逝【廷藻字文叔號南澗生於宋咸淳乙丑年年五歲見伯父記飲中仙及大歷才子名隨記隨失南澗牽衣間曰翁何健忘耶兒𨿽耳聞巳熟於心矣因歷數以對翁大驚及長銳然尙友古人夜則懸燈挾冊瑯瑯聲不絕性嗜酒𨿽百觴不亂當酣適時岸中獨坐髙歌八詠又無機心撫世酬物洞達出肺腑相示四方來從至正丙子年二月十二日卒壽七十二出宋濂集】景自芳以是日作寒食至今里人號景村寒食【自芳蜀雅州人破賊有功出雅州誌】玄宗追贈莊子南華眞人【天寶元年二月十二日追贈唐會要亦出事物紀原】

詩二月鶯花二六辰今年巳得十分春非關此地春光早特爲公家誕節新【事文類聚】

十三日人君正位宜用二月十三日甲子【庾季才字叔奕幼穎悟誦尙書十二通易好占玄象隋文帝爲丞相嘗夜召問天時人事季才曰天道精微難可悉察今月平旦靑气如樓闕見國城上俄而變紫逆風西行气經雲天不能無雲而雨皇王不能無气而立今王气已見須卽應之二月日出卯入酉居天之正位謂之二八之門日者人君之象人君正位宜用二月十三日甲子甲爲六甲之始子爲十二辰之初甲數九子數又九九爲天數昔周武王以二月甲子定天下享年八百漢髙帝以二月甲午卽帝位享年四百故知甲子甲午爲得天數今月甲子宜應天受命上從之出北史】翰林李國鳳遊相國寺見羣僧仰面聚觀國鳳亦從之仰視見日旁有一月一星月如初弦共駭異焉【元朝於歲首例遣使祭嶽瀆元順至正己巳年國鳳代祀時因兵亂不出城而望祭嵩兵二月十三日祭畢遊相國寺出輟耕錄】唐玄宗移貢舉於禮部以侍郎主之禮部選士自此始【開元二十四年】宋太宗詔近臣後苑宴射賦詩上亦賦一章賜宰相呂蒙正等【淳化元年以上玉海】宋髙宗車駕至杭【建炎三年二月十三日車駕至杭以州治爲行宮出會要】宋徽宗詔以徽猷閣置學士直學士待制【大觀二年二月十三日詔出會要】中元葛眞君生【翰墨大全】

十四日宋髙宗是日丙子月體如食太史言月未當闕而闕【紹興二年通考】唐文宗以左丞王播兼判太常卿事【玉海】唐武后策問舉人於洛城殿殿前試人自此始【載初元年出事物紀原】髙麗入貢有日本國車一乘使者柳洪曰諸侯不貢欲中朝略見工拙耳神宗特詔許進【元丰二年玉海】玄同無疾而卒【薛氏者馮微妻也自號玄同嘗獨處焚香誦黃庭經有靑衣玉女二人降其室光如月照香風四集云紫虛元君聞玄同修行欲親降於此玄同焚香以候元君降於庭玄同迎拜元君示以黃庭存修之旨又賜丹一粒曰後八年吞之當遣玉女迎汝於嵩嶽至八年二月十四日二女相迓玄同沐浴飼所賜之丹無疾而卒有仙鶴三十六飛集於庭其狀若生額中有白光化爲紫气沐浴時玄發重生長數寸明日雲彩滿空忽爾雷電其棺飛在庭中開之惟有空衣異香羣鶴浹旬不去出集仙錄】閭丘方遠眞人飛升【翰墨大全】

詩我卜我居居非一朝龜不吾欺屆此江郊廢井巳塞喬木幹霄昔人伊何誰其裔苖下有碧潭可飲可濯江山千里供我遐矚木固無脛瓦豈有足陶匠自至嘯歌相樂我視此邦如沬如沂邦人勸我老矣安歸自我幽獨倚門或揮豈無親友雲散莫追旦朝丁丁誰款我廬子孫遠至笑語紛如剪髮垂髫覆此瓠壺三年一夢乃復見余【白鶴新居成蘇軾詠陶淵明時運詩似爲已發乃次其韻且長子邁相別三年攜諸孫萬里遠至二月十四日欣然有作】

十五日漢光武車駕上泰山晡時到天門郭使者得銅物其狀如鍾又方柄有孔莫能識疑封禪具也又東上一里餘得木甲木甲者武帝時神也東北百餘步得封所西北有石室壇南有玉盤中有玉龜【馬第伯封禪儀記】玄宗先正月禦勤政樓燕羣臣連夜燒燈會大雪而罷因命今後以二月望日爲之【開元二十八年舊唐書】郭﹝上麻下香﹞【奴惇反】曰若郡內二月十五日失囚者東軍當至【﹝上麻下香﹞西平人也少明於易仕郡主簿張天鍚末年符氏每有西伐之問太守趙凝使﹝上麻下香﹞筮之﹝上麻下香﹞曰若郡內二月十五日失囚者東軍當至涼祚必終凝乃申約屬縣至期鮮卑折掘送馬與凝凝怒其非駿幽之廏內鮮卑懼而夜遁凝以告﹝上麻下香﹞﹝上麻下香﹞曰是也國家將亡不可復振出晉書】齊武帝東昌縣山每發異響忽是日有一巖禠落縣民方元泰往視巖下得古鍾一枚【永明四年南齊書】降聖節【唐武宗會昌元年二月十五日詔我聖祖降誕昌辰攺爲降聖節則降聖之號唐武宗先以名節不獨宋祥符五年以聖祖降延恩殿爲降聖節出事物紀原】貞元節【重和元年徽宗以太上混元上徳皇帝二月十五日生爲貞元節出宋史】上元節【髙麗國二月十五日僧俗燃燈如中國上元節出宋史外國傳】以是日爲花朝【提要錄】風土記云浙風俗言春序正中百花競放乃遊賞之時花朝月夕世所常言宋制守土官於花朝日出郊勸農宣府花朝節村民以五穀瓜果種相遺謂之獻生城中婦女剪彩爲花插之鬢髻以爲應節【宣府鎭志】東京以爲撲蝶會【天中記】成都以是日鬻花木蠶器於市因作樂縱觀號曰蠶市【成都古蠶叢國民重蠶事成都府誌亦出天申記】限是日私養沙門者送官過期身死【司徒崔浩慱學多聞不信佛謂帝曰佛氏虛誕帝以辯慱信之會蓋吳反杏城關中搔動帝乃西伐至於長安先是長安沙門種麥寺內禦騶牧馬於麥中帝入觀馬沙門飲從官酒從官入其便室見大有弓矢矛楯出以奏聞帝怒曰此非沙門所用當與蓋吳通謀害人耳詔曰有私養沙門者皆送官曹不得隱藏限今年二月十五日過期不出沙門身死容止者誅一門出魏書釋老志】周穆王是日暴風忽起林木傷折天地震動西方有白虹十二道南北通過不滅穆王問太史扈多曰是何徵也對曰西方有聖人現耳是時涅盤【周昭王二十四年江河泉池忽然汛漲大地震動有五色光入貫太微太史蘇由奏曰有大聖人生於西方一千年外聲教及此昭王卽敕鐫石記之埋於南郊天祠前至穆王五十二年二月十五日果應出周書異記】老子生生而皓首【老子者老君也於亳州乘白鹿升天至商紂二十一年再降於岐山之陽周文王爲西伯召爲守藏史周武王時爲柱下史成王時仍爲柱下史出史纂左編據南史老子四月八日生】紫瓊眞人聞道【饒徳興張模字君範慕道攺名道心求太虛眞人金丹之法太虛茆與適市見張施丐錢三十文乃曰可授已遂以丹法授復會眞州始全火候後紫瓊以道授趙緣督子始仙去出道書】薛洞玄女仙升仙孫思藐升仙【以上翰墨大全】

詩長短一年相似夜中秋未必勝中春不寒不暖看明月況是從來少睡人【徐凝二月望日作】焂忽韶光一半過寒威猶自壓暄和故摧春色歡終減屢失花期日旋那病骨不禁風料峭衰悰難遏醉吟哦憑闌更爲芳菲惜重取輕苫擁舊科【梅聖兪二月十五作】

十六日宋太祖生於洛陽夾馬營以爲長春節【唐明帝登極每夕於宮中焚香祝天曰某胡人因亂爲眾所推願天早生聖人爲生民主明年丁亥二月十六日宋太祖生於洛陽夾馬營初太祖母杜氏夢日入懷而孕生之夕神光照室胞如菡萏異香馥鬱人因號其地爲香孩兒營建隆元年羣臣上表曰軒帝生於壽丘發繞樞之異夏禹誕於石紐流貫昴之祥莫不炳耀靈符延長寶歷諒惟聖徳允協昌符請以二月十六日爲長春節出長編】宋太祖幸【玉津園閱士卒】騎射張樂賜從官飲【幹徳四年二月十六日出會要】宋太宗幸西綾錦院命近臣縱觀織室機杼【興國三年二月十六日出會要】宋仁宗賜百官福酒又作藉田禮畢詩賜宰臣呂夷簡等次韻和進【明道二年玉海】齊竟陵王子良見佛從東來【子良幼捨勝慧結志隆云誠感懇徵亟發靈應以永明七年二月十六日於西第在內堂法會見佛從東來威容顯曜俛而微笑旣而咳唾白如凝雪以手承捧變爲玉稻子良嘗招致名僧講論佛法數於祗園齋戒大集朝臣世以爲失宰相體武帝不豫子良啟造沙門於殿戶前誦經武帝爲感夢見優曇缽花子良案佛經宣旨使禦府以銅爲花插禦林四角出法苑亦出天中記】胡惠起命弟子於伏龍岡造墳解蛻【惠起字警俗唐則天以蒲輪召之引見武成殿問仙術惟陳道徳帝王治化之原遣使送歸復賜書有曰軒歷之廣成漢朝之河上唐畏慶三年二月十六日命弟子於伏龍岡造墳解蛻年數百歲謚嗣眞先生出列仙傳】觀音成道日【藏經】

詩昨日花朝正艷陽今朝昴宿爲儲祥【事文類聚】

十七日唐太宗召三品以上賜宴於元武門太宗操筆作飛白書羣臣就太宗手中競取散騎常侍劉洎豋牀引手然後得之其不得者咸稱洎登牀罪當死請付法太宗笑曰昔聞婕妤辭輦今見常侍豋牀【貞觀十八年玉海】宋眞宗幸開封府射堂命宗室牧伯射帝中的者七【祥符二年閏二月十七日出通典】宋髙宗賜陳夢協束帛【紹興十八年陳夢協進十七史蒙求給事中韋壽成看詳髙宗二月十七日加賜束帛出會要】唐張說除荊州大都督府長史是日到任上謝表云拜命荒服浮舟遄沂臣以二月十七日到州山列楚望水橫南紀徳非羊祜迹謝朱均何以鎭靜流亡攘除猛虣末云愧乏才能不足宣暢皇風敢竭心力少冀上酬玄造【楚通誌】陳正懿嚴通遠升仙【翰墨大全】

詩一年好事一番新才過花朝兩日辰【事文類聚】

十八日秦州地震先秦州百姓聞州西北地下殷殷有聲俄而地震廬舍盡壞地坼而復合經時不定【玄宗令左丞相蕭嵩致祭山川五行志】孔子卒【孔子卒於哀公十六年四月乙丑卽今之二月十八日此孔氏子孫相傳者若謂卒於己丑或誤亦載於四月十八日出山堂肆考】

十九日泰山雲气成宮闕【漢光武封禪二月十九日泰山雲气成宮闕百官皆見之至二十一日東南極望有白气廣數丈出封禪儀】眞宗崩【幹興二年二月十九日崩仁宗卽位羣臣見帝帝敕曰先皇帝奄棄萬園凡中外將校並加存撫羣臣拜舞稱萬歲出宋史】宋哲宗詔曰漢家致孝有朝夕供禦之庭唐室取顏嚴歲時慶賀之禮逮於列聖咸有舊章建以太皇髙太后宮曰崇慶宮尙太后宮曰隆佑宮【哲宗元佑元年二月十九日詔出玉海】宋孝宗詔建石經閣於國子監上親題額【淳熙四年二月十九日詔出會要】觀音生辰【佛書】

詩君念世上川嗟子老瘴天那堪十日內又長白頭年【元禎二月十九日酬王十八全素】

二十日唐昭宗葬於和陵【天佑元年通考】玄宗開元八年敕都督剌史品卑者借緋及魚袋【舊制凡授都督剌史階未及五品並聽著緋佩魚雜任則停則借緋之制自唐明皇始宋朝賜緋者亦借紫而相承不佩魚出事物紀原】宋太祖幹徳四年知貢舉王佑上進士諸科十五人時陶穀子邴中第命中書覆試【玉海】宋仁宗禦殿試進士得王堯臣巳下三百七十七人【天聖五年二月二十日出通典】蘇轍生【轍字子由號潁濱謚文定軾之弟出蘇氏譜】元成宗戊戌年是日張尙書漢臣趙松雪學士費北山漕侯同在杭州泛舟過西湖豋岸將游水樂洞行裏余逢一尼寺趙公偕二公入寺俄而從人來報張公老僕戎顯卒死矣亟回至其所呼救不蘇忽有二道士一老一幼云不妨老者於死人面上吹呵幼者就籬落摘一靑葉度於老者若作法書符狀死人再生頃之失道士所在【道士貌宛似世所畫鍾呂二仙像出純陽傳】北斗出遊保徳眞君降【以上翰墨大全】

詩平生拙人事出走臨東藩紛此獄訟地欣承刀筆閒漾舟明湖上淸鏡照衰顏春風隨我來掃盡冰雪頑花開滿北渚水淥到南山魚鳥自翔泳白雲時往還吾亦樂吾樂放懷天地間顧視彼誇者錙銖何足言【曾鞏字子固二月二十日西湖作】五十日春逢誕節八年歲壽屬凝香【事文類聚】

二十一日宋眞宗詔曰緬惟烈祖常幸舊都其明堂殿前三門攺爲太極門【景徳四年二月二十一日詔其明堂殿卽太極殿也出會要】宋眞宗宴宗室於永芳園近臣於會節園又命帥臣內職飲射【景徳四年出玉海】懷光拔其軍居咸陽【唐右武鋒兵馬使石演芬本西域胡人懷光養以爲子懷光潛與朱泚通謀演芬遣郜成義詣行在告之請罷都統之權成義告懷光子璀璀密白其父懷光召演芬責之曰我以爾爲子柰何欲破我家今日負我死甘心乎演芬曰天子以太尉爲股肱太尉以演芬爲心腹太尉旣負天子演芬安得不負太尉乎演芬胡人不能異心惟知事天子苟免賊心而死死甘心矣懷光使左右臠食之皆曰義士也可令快死以刀斷其喉而去懷光二月二十一日拔其軍居咸陽出考異】黃山谷過洞庭【山谷作承天院記朝廷謂其幸災謗國自鄂謫宜州時崇寧二年也次年二月二十一日過洞庭經潭衡至永州遊太平寺登閣賦詩宋學士集】顧歡題柱云三十年二月二十一日終【歡字景怡吳郡鹽官人年六歲知六甲家貧父使驅田中雀歡作黃雀賦而歸雀食過半父怒欲撻之見賦乃止後又母亡漿水不入口六十日廬於墓開館聚徒數百人歡早孤每讀至哀哀父母輒執書痛泣徵爲楊州主簿不就上賜麈尾素琴元明元年又徵爲太學慱士不就歡晚節服食不與人通每旦出戶山烏集其掌取食事黃老道解陰陽書爲數術多效驗初元嘉末出都寄住東府忽題柱云三十年二月二十一日終賦詩曰精气因天行遊魂隨物化克死日卒於剡山身輕柔軟時年六十四出南齊書文學傳】女絡與父俱浮江上【符縣長趙祉遣吏先尼和以永建元年十一月詣巴邵沒死成濡灘子賢求喪不得女絡年二十五歲求之亦不得乃乘小船至父沒處哀哭自沈見夢告賢曰至二月二十一日與父俱出至期父子俱浮江上郡縣上言爲之立碑以旌孝誠後漢作叔先雄水經】

二十二日客星在輿鬼東北【建武三十一年有客星焰二尺許至明年二月二十二日在輿鬼東北輿鬼屍星主死亡客星居之爲死喪後光武崩出通考】唐玄宗祠后土太史奏榮光出河休气四塞祥風繞壇日揚其光【開元十二年初有司奏修壇掘出銅鼎二又掘出古磚有篆書千秋萬歲長樂未央字又赤兔見壇側出玉海】唐昭宗生於東內以爲嘉會節【昭宗懿宗第七子咸通八年生出舊唐書】丹陽眞君上升【眞君寧海州人馬姓鈺名字玄寶因重陽眞君語悟而請師於家後屬家政於三子庭珍庭瑞庭珪遂棄家修道眞君以所得純陽金丹祕訣授之遂頂三髽而成道仙升於是日焉有金玉漸悟行化成道圓成精微六集及語錄一帙行於世出道書據左編事在十二月二十二日並錄】

詩蓂褪堯階八葉桃翻禹浪三層【事文類聚】

二十三日宋太祖內出禦札曰渴聽讜言庶臻治道令朝臣以次轉對禦書大宋一統賜王漙【建隆二年玉海】宋仁宗禦崇政殿西閣四壁各張畫圖前代帝王美惡可爲勸戒者命兩府觀之旣而宣天章閣侍講曾公亮講毛詩王洙讀祖宗聖政錄丁度讀前漢書數刻而退【慶曆四年宋史】包拯論宋庠【拯於二月二十三日具札子論庠曰庠秉衡軸首尾七年殊無建明少效補報但陰拱持祿竊位素餐無恥之甚也出文鑑】保徳眞君生【道經】

詩二月二十三木蘭開折初初當新病酒復似久離居悲絕更傾國驚心聞遠書紫絲何日障油壁幾時車弄粉如傷重調紅或有餘波痕空映襪煙態不勝裾桂嶺含芳遠蓮塘屬意疏瑤姬與神女長短定何如【李義山是日作】

二十四日流星大如桃出天津入紫宮須臾有細流星或五或三相續又有一大流星從紫宮出入北斗須臾又一大流星出貫索中經天巿垣諸流星並向北行至曉不可稱數【宋文帝元嘉二十年二月二十四日流星占曰天子之使又曰庶民惟星星流民散之象至二十七年索虜殘破靑冀徐兗等州民死大半出天文志】宋眞宗是日幸開封府射堂謂從臣曰朕昔尹京兆先帝爲創此堂俾之習射周覽久之多所感慕又至堂閱太宗禦書圖畫數十軸制曰昔東漢之隆過宛陵之故第正觀之盛臨慶善之舊宮所以申愷樂之私宣優遊之澤朕頃在儲邸獲尹神京用修相圃之儀遐擬宣猷之地知樞密院事王欽若上駕幸舊邸七言詩上作歌以答仍詔褒之【玉海】夏竦上新集古文四聲韻【宋仁宗慶曆四年二月二十四日知亳州夏竦上四聲韻五卷出會要】勃泥國入貢【宋神宗元丰五年二月二十四日入貢勃泥在西南海中前代未嘗朝貢太宗興國二年其王尙打遣使奉表貢龍腦玳瑁館於禮賓院賜鞍馬出會要】長山張舒宋文帝元嘉九年是日忽見一人衣朱衣執靑柄馬鞭云可隨我去頃之以絲繩系長梯令舒上梯仍造大城綺洞其地如黃金又有一人不冠獨坐絳紗中語舒曰主者誤取汝汝從此神於占卜舒不覺受其術【出異苑】

詩花朝淸曉雨初收瑞气祥風滿玉樓蓬矢重逢三八日椿齡再祝八千秋【事文類聚】

二十五日唐玄宗省弘文館校書兩員【開元七年置弘文館校書四員崇文館校書兩員至二十二年二月二十五日省弘文館兩員出會要】宋徽宗封孔鯉泗水侯伋沂水侯【崇寧元年二月二十五日出王海】李全以是日事爲吾之罪【李全濰州北海望家子宋人也銳頭蜂目弓馬趫捷能運鐵槍時號李鐵槍元兵至山東母與兄俱死焉全與張國明等曰我乃不忠不孝之人眾曰節使何爲有是言也全曰縻費朝廷錢糧至多乃殺許制置不忠我兄被人殺不能復報不孝二月二十五日事吾之罪也十一月十三日事誰之罪耶蓋指﹝王卓﹞與夏全也出左編】金可記上表言臣奉玉皇詔爲英文臺侍郎明年二月二十五日當上升時宣宗以爲異至期春研花熳果有五云攢簇鸞翔鶴集笙鳴簫奏羽蓋瓊輪彩幢云幡仙仗蔽空升天而去士庶觀者莫不瞻禮嘆異【金可記海外新羅人也賓貢進士性沈靜好道服气煉形慱學彊記屬文淸麗於終南山子午谷葺居焚香靜坐若有所思又誦道徳及諸仙經不倦後三年航海歸本國而後來宣宗徵入內不就又求見玉皇詔以爲別仙所掌不畱人間遂賜宮女四人又遣中使二人侍左右可記獨居靜室宮女中使多不接近每夜空內常有客談笑聲中使竊窺但見仙官仙女付列至二月二十五日升天而去出續仙傳】

詩老景已鄰周尙父慶門方似漢堂賢一杯仰祝椿松壽歲歲流觴八日前【事文類聚】

二十六日文宗是夜四更至五更四方中央流星大小二百餘並西流有尾迹長二丈【開成四年出天文志】宋眞宗詔加中嶽中天王爲崇聖中天王【祥符四年後又加中嶽爲中天崇聖帝出事物紀原】唐文宗因是日寒食節宴羣臣於麟徳殿雜戲人弄孔子上曰孔子古今之師安得侮瀆亟命驅出【開成三年出玉海】宋太祖幸迎春苑習射中的者三從官稱賀【建隆二年二月二十日出會要】宋眞宗宸妃李氏薨【仁宗明道元年薨後追冊爲莊懿皇太后葬永定陵西北晏殊撰墓銘出宋史禮志】李晝爲許州吏永春二年是夜歸伯梁河見路傍有冢去路約二十步冢上有穴大如盤有火光晝異之下馬至冢觀焉見五女子衣華服相坐穿鍼俱低頭就燭晝呼之五燭皆滅五女亦失所在晝恐上馬而走五炬火從冢出逐晝晝走不能脫以鞭揮拂爲火所焚行十里方達伯梁河火始滅【明日看馬尾燒盡後遂目爲五女冢今存焉出傳異記】虛靜沖和徐眞人生【翰墨大全】

詩仲月藹芳景內庭宴羣臣森森列干戚濟濟趨鈞陳大樂本天地中和序人倫正聲邁咸濩易象合羲文玉俎映朝服金鈿明舞裀韶光雪初霽聖藻風自燻時泰恩澤漙功成行綴新賡歌仰昭回竊比華封人【二月二十六日春和聖制麟徳殿會百寮觀新樂權徳與作】夜入磻溪如入峽照山炬火落驚猿山頭孤月耿猶在石上寒波曉更喧至人舊隱白雲合神物已化遺蹤存安得夢隨霹靂駕馬上傾倒天瓢翻【東坡二十六日至磻溪未明作】不到峯前寺空來渭上村此亭聊可喜修徑豈辭捫谷映朱欄秀山捨古木尊路窮驚石斷林缺見河奔馬困嘶靑艸僧畱薦晚餐我來秋日午旱久石牀溫安得云如蓋能令雨瀉盆共看山下稻涼葉晚翻翻【東坡二十六日自磻溪往陽平憩於麻田靑峯寺之下院翠麗亭】卯酒困三杯午餐便一肉雨聲來不斷睡味淸且熟昏昏覺還臥展轉無由足彊起出門行孤夢猶可續泥深竹雞語村暗鳩婦哭明朝看此詩睡語應難讀【東坡二十六日雨中熟睡至晚彊起出門作】

二十七日宋眞宗禦水心亭垂釣遂宴金華殿小苑花皆太宗命中黃門所植滋茂異常帝作賞景觀花詩以賜從官【祥符三年】宋眞宗召近臣於後苑翔鸞閣移幸流杯殿登象瀛山翠芳亭命從臣賦詩遂宴玉宸殿【祥符九年以上玉海】蔣大士生【大士旣長孝父母睦兄弟日誦金剛經至徽宗崇寧癸未豁然頓悟遂別父母妻子就浪石寺立壇演法盡蠲火食升奼巖趺坐而化其徒遂於寺立塔至今眞身不壞大士江華人於神宗熙寧甲寅年二月二十七日生禪宗志】斗星降【道經】

詩橫槎晚渡碧澗口騎馬夜入南山谷谷中暗水響瀧瀧嶺上疏星明煜煜寺藏巖底千萬仞路轉山腰三百曲風生饑虎嘯空林月黑驚麇竄修竹入門突兀見深殿照佛靑熒有殘燭媿無酒食待遊人旋研杉松煮溪蓛板閣獨眠驚旅枕木魚曉動隨僧粥起觀萬瓦郁參差日亂千巖散紅綠門前商賈負椒荈上後咫尺連巴蜀何時歸耕江上田一夜心逐南飛鵠【東坡二月二十七日自陽平至斜谷宿於南山中蟠龍寺作】

二十八日晉髙祖生以爲天和節【馮導等表曰鬥柄正卯律吹仲春當帝一出震之方是天地同和之日請以二月二十八日爲天和節庶夫稱觴萬壽稍申將順之心節配四時永洽好生之徳從之天中記】唐太宗詔曰自古皇王褒崇勛徳旣勒名於鍾鼎又圖形於丹靑是以甘露良佐麟閣著其美建武功臣雲臺紀其績長孫無忌等二十四人宜酌故實並圖畫淩煙閣庶念功之懷無謝於前載旌賁之義水貽於後昆【太極宮中有淩煙閣在凝陰殿內功臣閣在淩煙閣南頡利旣平太宗置酒於此貞觀十七年二月二十八日詔出韋述而京記】程頤母侯氏卒【侯氏好文平生詩不過二三篇皆不存獨存夜聞鳴鴈詩詩曰何處驚飛起雝雝過艸堂早是愁無寐忽聞意轉傷良人沙塞外羈妾守空房欲寄回文信誰能付與將侯氏從夫官嶺外偶迎涼露寢遂中瘴癘及北歸道中疾單召醫視脈曰可治謂二子曰紿爾也皇佑四年二月二十八卒於江寧出宋文鑑】羣鶴飛繞蘇山【蘇耽眞人漢文帝桂陽郡人也羣鶴隨之升天至宋寧宗嘉定五年加封靜惠眞人是歲二月二十八日忽有羣鶴飛繞蘇山誥至郴乃於是日其靈應如此耽事母潘氏極孝母百歲無疾而卒鄕人殯於城東人望之若有白馬系林間遙聞眞人有哭聲郡守張邈率僚屬往弔之求見眞人仙顏出半面光彩照人人垂一大手有綠毛長尺餘因謂手曰山谷幽遠日暮難歸遂手擲仙經成橋令眾閉目而渡少焉卽抵城五月十五七月十五亦載出郴陽仙傳】

詩君臣相悅同魚藻兄弟連榮比棣華歲歲重三前六日壽觴何惜泛流霞【事文類聚】

二十九日宋眞宗賞花宴於後苑作仲春賞花釣魚詩羣臣皆賦遂射於水殿盡歡而罷【咸平三年出玉海】龍見於興慶池【宋髙宗紹興二十年出玉海】淸靜元君上升【寧海孫忠顯女名不二號淸靜散人適馬宜甫生子三重陽眞君以分梨十化說授之與其夫共棄家學道後元君居洛陽風仙洞夫婦日相激勵道成有詩詞行於世出道書】聖母元降日【道經】

三十日中人馳召宰相馬奔乏死於道【宋申鍚字慶臣少而孤擢進士敬宗時拜待讀學士文宗卽位再轉中書舍人爲翰林學士帝惡宦官權寵震主再致宮禁之變而王守澄典禁兵偃蹇放肆欲剟除木根思可與決人事者察申鍚忠厚因召對與朝臣謀去守澄等且倚以執政申鍚頓首謝未幾拜尙書左丞踰月進同中書門下平章事乃除王播京兆尹密諭帝旨播漏言而守澄黨鄭注得其謀太和五年遣軍候豆盧著誣告申鍚與漳王謀反守澄持奏浴堂將遣騎二百屠申鍚家宦官馬存亮爭曰謀反者獨申鍚耳守澄不能對時二月三十日羣司皆休中人馳召宰相馬奔乏死於道易所乘以復命至中書中人唱曰所召無宋申鍚申鍚始知得罪望延英門以笏叩額還第出白孔六帖】庾翼題紙背曰二月三十日【劉連州寄柳子厚詩云書成欲寄庾安西紙背應勞手自題聞道近來諸子弟臨池尋巳厭家雞注雲家有右軍書每紙背庾翼題云王會稽六紙二月三十日出白孔六帖】每歲祭袁雙廟【丹陽縣有袁雙廟先爲桓宣武誅求立廟廟未成大有虎災被害之家夢雙催功甚急百姓速成之每以二月三十日祭廟至元嘉五年村人於廟後見一物人面鼉身自言曰某袁雙也出異苑】祖師授王處一正法【處一寧海東牟人號王陽一日偶至山中遇一老人坐大石謂之曰子異日爲道教宗主又嘗聞空中人間曰汝識我否我乃玄庭宮主是後狂歌謾舞居牛仙山庵祖師知其爲玄門大器二月三十日授以正法其處一誕辰載於三月十八其上升載於四月二十三出史纂左編】大慧眞人下降【翰墨大全】

詩八年二月晦山梨花滿枝龍門水西寺夜與遠公期宴坐自相對密語誰能知前後際斷處一念不生時【白居易神照禪師二月三十日同宿】立馬柳花裏別君當酒酣春風漸向北雪鴈不飛南明曉日初一今年月已三鞭羸去暮色遠嶽起煙嵐【賈島二月三十日別鄂中友人】寒食今年二月晦樹林深翠已生煙遶城駿馬誰能借到處名園意盡便但掛酒壺那計盞偶題詩句不須編忽聞啼鵙驚羈旅江上何人治廢田【東坡二月三十日和子由寒食】日涉編卷三楚應城陳階升也甫編輯邑人徐養量叔弘甫校刻周師旦幾幾甫

張正初萬福甫

趙冏馭叔甫仝閱

三月﹝一﹞三月建辰辰震也謂時物盡震動而長也【合璧事類】姑洗辰之气也三月建焉【周禮】日在胃昏七星中旦牽牛中【禮記】春日載陽【注三月東京賦】靑陽告謝朱明肇受【文選瀋安仁賦】季春行夏令則民疫時雨不降山陵不收行秋令則天多沈陰淫雨兵革起行冬令則寒气發艸木肅國有大恐【呂氏春秋】爲寎【爾雅】曰暮春亦曰季春晚春大春餘春末春【梁元帝纂要】晉武帝恣其所之是月宮人競以竹葉插戶鹽汁灑地以引帝車【泰康二年晉紀】唐中宗宴於桃花園以學士李嶠等桃花詩令宮女歌之辭旣淸婉歌仍妙絕【景龍文館記】曲江貴家遊賞則剪百花裝成獅子互相送遺獅有小連環欲送則以蜀錦流蘇牽之唱曰春光且莫去畱與醉人看【曲江春宴錄】北齊盧士深妻有才學是月以桃花沬兒面咒曰取紅花取白雪與兒洗面作光悅取白雪取紅花與兒洗面作光華取雪白取花紅與兒洗面作花容【虞世南交略】洛陽人家寒食裝萬花輿煮桃花粥【金門歲節記】寒食煮麥粥研杏仁爲酪以餳沃之【酪乳漿也餳飴也或云卽米糖也出玉燭寶典】寒食俗皆畫鴨子以相餉【鄴中記】寒食以面爲蒸餅樣團棗附之名曰棗糕【合璧】北方戎狄爲秋千戲以習輕趫【唐天寶宮中至寒食競築秋千戎狄遺俗令宮女輩嬉笑以爲樂帝呼爲半仙之戲涅盤經謂之罥索罥音絹出山堂肆考】古麻剌國王服紅黃衣以金綫織絲布纏頭詣佛寺中坐紅牀使人舁之貴臣如王之服或靑綠緋白粉紅褐並纏頭跨馬【外夷傳亦出一統志】浙西天鳴若轉磨無雲而雨【僖宗中和三年出通考】日散光如血下流所照皆赤日中若有飛燕【惠帝光熙六年天文志】有二星鬥於中天一星隕【徳佑元年占二星乃宋元之問鬥於中天乃爭衡之象一星隕乃宋亡之兆也出宋史】五星交互經天縱橫無常【晉惠帝永寧元年閏三月凡晝而星見於上者爲經天占爲不臣爲更主五星經天古所未有後懷湣爲劉氏所執五胡爭起分據中國亦古所未有出晉書】雨謂之迎梅【風土記】雨曰楡莢雨【初學記】大雨有物墜於地如豬【唐徳宗貞元四年通考】大雪平地三尺餘其气如煙其味苦【浙西天復三年五行志】天雨土【治平元年】雨黃土【熙寧七年以上宋史】雨火【宋文帝元嘉二十九年通考】雨毛【潭州熙寧元年五行志】雨白毛【武帝天漢元年京房易傳曰前樂後憂厥妖天雨羽又曰邪人進賢人逃天雨毛出漢書】雨毛如綫而綠【彰徳元順帝至元三年俗呼云菩薩綫民謠雲天雨网民起怨中原地事必變元史】雨血【惠帝永康元年後趙王倫篡位遷帝於金墉城其後天下大兵禍流王室晉書】雨物若果核五色間錯光瑩堅固破其實食之似松子仁人皆曰娑婆樹子至閏三月復雨如初【元至正壬辰年後紅巾犯省治雨核之地悉被兵火湖州遂陷儀鳳橋四向焚戮特甚追思雨核時橋四向爲最多出輟耕錄】雨桂子於臺州經十餘日乃止【垂拱四年占曰天雨艸木人多死出唐書】黃河是月水名桃花水【水衡記與二月同】大行山聖人崖有聲【武徳二年俗謂聖聲有寇至出唐書】石竹山大石自移聲如雷【乾道二年石竹山在福淸縣出五行志】登州地震岠嵎山摧每震海底有聲如雷【慶曆五年出宋史】云陽石燃方丈晝則如灰夜則有光投艸木則焚【唐貞觀十三年出通考】京都夜有火光轉行民家相驚噪【延熹九年後漢桓帝】長安宣平城門外屋無故自壞【獻帝初平二年後司徒王允使中郎將呂布殺太師董卓夷三族通考】順天門樓東柱已傾毀而自起【唐髙祖武徳九年占曰木僕自起國災通考】大同路黑气蔽西方有聲如雷頃之東北方如火交射中天徧地俱見火光空中有兵戈聲【元順帝至正十八年元史】有聲若牛出許昌城【晉惠帝元康九年後廢湣懷太子幽於許宮賈後遣黃門孫慮殺太子擊以藥杵聲聞於外是其應也通考】楊州桑生瓜櫻桃生茄【以上俱孝宗淳熙十六年此艸木之妖宋史】髙平獲赤雀太原獲赤烏【髙祖禪授之年隋書】神雀五采以萬數集長樂未央【漢宣帝四年攺元神爵】鳳凰集太山陳畱【漢宣帝元康元年】吳孫權海鹽縣二黃龍見井中【赤烏五年以上宋書符瑞志】兩龍江中騰躍升天五色遙映江水【初承聖二年父老聚而悲相謂曰地龍已去國其亡乎帝踰年而遘禍出王僧辯傳】峨眉山是月必有一獸開路或虎或鹿或猿人方敢行不然墮深崖中【野記】滑州剌史李邕獻馬一匹肉鬃麟臆嘶不類馬聲【唐玄宗開元二十九年邕任淄靑遇一老翁云聖主將得龍馬以應太平遂於靑州民家獲而獻之出六帖】肆州陽曲縣羊生羔一頭二身一牝一牡三耳八足【太和二十三年後髙祖崩六輔專事出魏書】

詩江南季春天蒓菜細如弦池邊艸作徑湖上葉如船【嚴維字正文山陰人狀江南三月】三月雪連夜未應傷物華只緣春欲盡畱著伴梨花【杜甫】蜀國曾聞子規鳥宣城還見杜鵑花一叫一回腸一斷三春三月憶三巴【李白宣城見杜鵑花】尋得桃源好避秦桃紅又見一年春花飛莫遣隨流水怕有漁郎來問津【謝枋得字君直號疊山見慶全庵桃花】腸斷春江欲盡頭杖黎徐步立芳洲顚狂柳絮隨風舞輕薄桃花逐水流【杜甫漫典】百畝庭中半是苔桃花淨盡菜花開種桃道士歸何處前度劉郎今又來【劉禹錫字夢得遊玄都觀】林下居常睡起遲那堪車馬近來稀春深晝永簾垂地庭院無風花自飛【邵雍字堯夫暮春吟】蒲芽荇帶繞淸池錦纜牽舡水拍堤好是寒煙疏雨裏遠峯靑處子規啼曲闌干外雨垂垂羅幕風輕燕子飛獨倚危樓思往事落紅撩亂點春衣豈蔻枝頭春事休風吹萬點只供愁杜鵑啼破三更月夢遶雲間百尺樓門前楊柳暗沙汀雨濕東風未放晴點點落花春事晚靑靑芳艸暮愁生【以上謝無逸】二月已破三月來漸老逢春能幾回莫思身外無窮事且盡樽前有限杯【元禎】病香無力被風吹多在靑苔少在枝馬上行人莫回首斷君腸是欲殘時【崔櫓暮春對花】三月江南花滿枝風輕簾幙燕爭飛遊人休惜夜秉燭楊柳陰濃春欲歸【無名氏】千林欲暗稻秧雨三月尙寒花信風九節老筇應不惜步隨流水看殘紅【兪師郝】侵階艸色連朝雨滿地梨花昨夜風蜀魄不來春寂寞楚魂吟夜月朦朧【寇萊公】幾家臺榭鳳城東野水平分處處通眼見落花畱不得此時多少恨東風【元禎】一年春事又成空擁鼻微吟半醉中夾道桃花三月暮馬蹄無處避殘紅【張公舉】春光過限只須臾楡莢楊花掃地無卻憶菩提湖上寺綠荷擎雨看疏珠【僧梵崇】江樹靑山日欲斜長郊艸色綠無涯遊人不管春將盡空遣庭花踏落花【歐陽公】古今春過知多少人不畱春頭白早君欲畱春心可知爲君更賦畱春詩畱春莫只畱花住花老春風亦隨去孰若芝蘭香不歇亭下長如二三月【楊次公】

淸明春分後十五日斗指乙爲淸明萬物至此皆潔齊而淸明【孝經緯】淸明三月節日在婁白陽云出奎【易卦通驗】淸明雨爲潑火雨【河朔人謂潑火雨退齋雅聞】淸明雨爲杏花雨【杏花開時正值淸明後必有雨也謂之杏花雨古詩沾衣欲濕杏花雨吹面不寒楊柳風提要錄】夏官司爟季春出火【周禮】節過藏煙時當攺火【白居易云】淸明之日桐始華田鼠化爲鴽【後五日虹始見天子居靑陽右介月令】淸明之日桐不華歲有大寒田鼠不化國多貪殘虹不見婦人亂色戴勝不降桑政教不平【周書時訓】明庶風後四十五日淸明風至則出幣帛使諸侯【立夏長養布恩惠故聘問諸侯淮南子】唐朝淸明取楡柳之火以賜近臣順陽气也【輦下歲時記】禁火乃周之舊制唐宋淸明日賜新火亦周人出火之義【會要】長安每歲淸明小兒於殿前鉆火先得者進上賜絹三疋碗一口【唐輦下歲時記】淸明湖州進紫筍茶【歲時記】淸明進新彩雞子【唐書】淸明淘井【黃州俗出志林】竹山縣有地二頃不生樹木惟有茅茨每歲淸明日祭而燎之以卜歲之丰歉艸盡而丰淸明折柳插門通貴賤男女皆祭掃塋墓自節日始至盈月乃止【以上楚通誌】明皇樂民間淸明節鬥鷄戲及卽位置雞坊索長安雄鷄金尾鐵距髙冠昂尾千數養之選六軍小兒五百使之教飼時賈昌爲五百小兒長天子甚愛幸金帛之賜日至其家【明皇以乙酉生而喜鬥鷄是兆亂之象也東城父老傳】唐中宗景龍四年淸明日幸梨園命侍臣爲拔河之戲以大麻緪兩頭系十餘小索每索數人執之以挽力弱爲輸時七宰相二駙馬爲東朋三相五將爲西朋僕射韋巨源少師唐休璟以年老隨緪而踣久不能起帝以爲樂笑【文館記】淸明新進士開宴集於曲江亭旣徹饌則移樂泛舟又有月燈閣打球之會【東城父老傳】淸明前後十日城中士女艷妝穠飾金翠琛縭接踵聯肩翻翻遊賞畫舡簫鼓終日不絕【武林舊事】京師淸明日四野如市芳樹之下園圃之內羅列杯盤互相酬勸都城之歌兒舞女徧滿庭臺抵暮而歸【東京夢華錄】

詩紫禁宿初回淸明花亂開相邀直城外遠遠上春臺【權徳與】今日淸明節園林勝事偏暗風吹柳絮新火起廚煙【賈島】淸明寒食好春園百卉開彩繩拂花去輕球度閣來【韋應物】好風朧月淸明夜碧砌紅軒剌史家獨歇回廊行復歇暗聽弦歌暗看花【白居易】當年寒食好風輕觸處相隨取次行今日淸明漢江上一身騎馬縣官迎【元禎】自嘆淸明在遠行桐花覆水葛溪長家人定是持新火點作孤燈照洞房【權徳輿淸明日次弋陽】山頭蘭若石楠春山下淸明煙火新此日何窮禮禪客歸心誰是戀禪人【李郢淸明日題一公禪室】無花無酒過淸明興味蕭然似野僧昨日鄰家乞新火曉窗分與讀書燈【王禹﹝�爾﹞】梨花淡白柳深靑柳絮飛時花滿城惆悵東欄一株雪人生看得幾淸明【東坡】東城酒散夕陽遲南陌秋千寂莫垂人與長缾臥芳艸風將急管度靑枝【王介甫】春陰垂野艸靑靑時有幽花一樹明曉泊孤舟古祠下滿窗風雨看潮生【蘇子美】洛陽城外淸明節百花零落梨花發今日相逢瘴海頭共驚爛熳開正月【韓退之】林臥愁春盡開軒覽物華忽逢靑鳥使邀我赤松家丹竈初開火仙桃正落花童顏若可駐何惜醉流霞【孟浩然淸明日宴梅道文房】村落淸明近秋千稚女誇春陰妨柳絮月黑見梨花白鳥窺魚网靑簾認酒家幽棲𨿽自適交友在京華【鄭谷】鍾鼓喧離日車徒促夜裝曉廚新變火輕柳暗翻霜轉鏡看華發持杯話故鄕每嫌兒女淚今日自沾裳【戴叔倫淸明送友還鄕】淸明千萬家處處是年華楡柳芳辰火梧桐今日花祭祠結云騎遊陌擁香車惆悵田郎去原回煙樹斜【楊巨源】斜日去不駐好風來有情江城過風雨花木近淸明水樹閒照影山禽時引聲吾年行老矣淹泊蹇何城【張耒】早是傷春暮雨天可堪芳艸更芊芊內官初賜淸明火上相閒分白打錢紫陌亂嘶紅叱撥綠楊髙影畫秋千遊人記得承平事暗喜風光似昔年【韋莊】吳山楚驛四年中一見淸明一攺容旅恨共風連夜起韶光隨酒著人濃延興門外攀花別采石江頭帶雨逢無計歸心何日是路邊曳甲正重重【鄭準淸明日江南作】幾宿春山逐陸郎淸明時節好風光歸穿綠荇舡頭滑醉踏殘花屐齒香風急嶺雲飄迥野雨餘田水落方塘不堪吟罷東回首滿耳蛙聲正夕陽【陳上美淸明日與友人遊玉塘莊】上苑連侯第淸明及暮春九天初攺火萬井屬良辰頒賜恩逾洽承時慶自均翠煙和柳嫩紅焰出花新寵命尊三老祥光燭萬人太平當此日空復賀陶甄【史延因淸明日賜百寮新火賦詩】禦火傳香殿華光及侍臣星流中使馬燭耀九衢人轉影連金屋分輝麗錦茵焰迎紅蕊發煙染綠條春助律和風早添鑪暖气新誰家一寒玉猶望照東鄰【王濯同前題】朝來新火起新煙湖色春光淨客舡繡羽衝花他自得紅顏騎竹我無緣胡童結束還難有楚女腰肢亦可憐不見定王城舊處長懷賈傅井依然虛沾焦舉爲寒食實藉君平賣卜錢鍾鼎山林各天性濁醪粗飯任吾年此身飄泊苦西東右臂偏枯半耳聾寂寂系舡雙下淚悠悠伏枕左書空十年蹴踘將雛遠萬里秋千習俗同旅鴈上雲歸紫塞家人鉆火用靑楓秦城樓閣煙花裏漢主山河錦繡中風水春來洞庭闊白蘋愁殺白頭翁【以上工部淸明詩】

谷雨淸明後十五日斗指辰爲谷雨言雨生百谷也【孝經緯】自雨水后土膏脈動乃雨其谷於水【七修類稿雨去聲】歷家以谷雨爲三月中气【容齋續筆】谷雨太陽云出張如車蓋【易通卦驗】谷雨日萍始生【後五日鳴鳩拂其羽後五日戴勝降於桑命有司無伐桑柘乃修蠶器擇吉日大合樂大合樂者吉行射禮出月令】宋神宗馳射野戰至谷雨日止【元丰二年詔河東陜西諸路舊制馬軍自十月一日馳射野戰至谷雨日止宋史兵志】西湖之泉以虎跑爲最兩山之茶以龍井爲佳谷雨前采茶旋焙時汲虎跑泉烹香淸味冽涼沁詩脾每春當髙臥山中沈酣新茗一月【遵生八箋】谷雨日采茶炒藏能治痰嗽及療百病【養生仁術】

三月﹝二﹞

一日東北方有聲如雷【孝武太元十五年三月一日按劉向說苑以爲雷當托於云猶君托於臣無雲而雷此君不卹於下下人將叛之象及帝崩而天下將亂孫恩桓玄交陵京邑出晉書】萬春節【金史】開金明池禦史出榜曉示許人遊賞【歲時記】晉成帝幸司徒第見王導夫人曹氏如子弟之禮【咸和六年以人君而敬人臣之妻有虧君徳出通考】唐髙宗召李績等宴於城門觀屯營新教之舞名一戎大定樂【龍朔元年其樂象親徵遼東而用武之勢出山堂肆考】宋哲宗禦邇英閣呂大防奏曰仁宗所書三十六事禁中有否請謄寫置坐隅以備親覽上從之【元佑六年玉海】張天祺卒【以熙寧九年卒天祺諱戩卽載之弟仕歷中外二十四年立朝天下聳聞出墓銘】平定州民魏全母失明卜者王子貞曰明年三月一日有靑衣從東南來療必愈至期見一人著靑衣者遂邀入內重設飲食以相待其人曰僕不解醫但解作犁耳爲主人作之持斧繞捨求犁轅見桑曲枝臨井上遂斫下其母兩眼煥然見物此曲枝蓋井所致【唐貞觀年出朝野僉載】灌口有太山府君廟每歲是日蜀人往祭之甚眾時有一貧士鶉衣百結容貌憔悴眾人輕之行次江際眾人憩於樹陰貧士亦坐石上逡巡謂人曰此水中有一睡龍有一叟曰得見乎貧士解衣入水抱睡龍出腥穢不可近雲霧四合風起水湧眾驚走貧士沈龍於水底自掛鶉衣而行眾慚謝忽不見【野人開話】譚處端生【處端以金太宗天會元年三月一日生初名玉字伯玉號長眞子世爲寧海人生而骨相不凡從祖師得道及仙蛻書句以示眾曰長眞眞妙理無爲湧出陽神獨自歸書畢出肱而逝��纂左�】房長須雲中跨鶴【房長須不知其名宋南渡後隱居武當日以栽杉爲事忽遇玄帝化形諭之曰子神淸矣惜也無須以手頷之經宿覺有物如絲縈於胸臆視之須已長尺餘甲午三月一日淸旦雲中隱隱見跨鶴之形視故居惟杖履在焉出楚通誌】張治眞人飛升【翰墨大全】

詩春陽以中百昌俱作彼陰冷而忽興何飛霙之驟落始蒙蔽於陽烏遂潛藏於天幕冰霰雜下溫寒相槫才滚滚而紛揉更霏霏而交錯因方就圓塡溪滿壑迷匹練於素鵰混髙云於皓鶴云云【錢惟演因二月晦至三月一日霰雪雜下賦之】

二日日食在胃二度主廩倉【東漢安帝永初元年三月二日是時鄧太后專政大水傷稼倉廩爲虛出通考】桓玄篡位義旗以是日誅之【隆安三年誅之先晉安帝時百姓忽作懊﹝怯去去攺農﹞之歌其曲曰艸生可攬結女兒可攬擷尋而桓玄篡位義旗以三月二日婦定京都誅之玄之宮女及逆黨之家子女妓妾悉爲軍賞東及歐越北流淮泗皆爲人所獲故言時則艸可結事則女可擷也出五行志】宋宰臣以下請理宗禦正殿【端平二年三月二日出通典】桑道茂署於紙曰李泌三月二日危【道茂善太一遁甲術徳宗素驗其數李泌病道茂署於紙曰泌三月二日危泌入見徳宗不能步詔歸第是日卒出道茂傳】文彥慱入覲是日宴彥慱於瓊林苑賜禦制詩【宋神宗元丰七年玉海】馬謖有功以是日致祭【順應廟在敍州府慶符縣南廣洞祀漢參軍馬謖有陰佑神木之功有司每歲三月二日致祭出蜀志】采藥者求歸【唐髙宗顯慶中有蜀郡靑城民采藥於靑城山下斸藥深數丈其根漸大如甕斸之不已漸深十餘丈不覺墮中以爲必死忽見一穴尋之而出見村落桑柘花卉繁茂遇一叟以胡麻飯與之三月二日求歸叟笑曰此仙境非人間明日上巳可謁玉皇采藥者駕龍鶴謁玉皇后歸世已百餘年出太平廣記】僧伽大師端坐而終【大師西域人也俗姓何氏嘗獨處一室頂有一穴恆以絮塞之夜則去絮香從頂中出芬馥異常及燒香頂中又以絮塞之師嘗濯足人取其水飲之痼疾頓愈唐中宗語師曰京師無雨師取缾水灑之俄頃甘雨大降至景龍四年三月二日於長安薦福寺端坐而終中宗卽令薦福寺起塔漆身供養俄而臭气滿長安近臣奏曰師欲在臨淮故長安臭中宗心許之其臭頓息奇香徧長安卽送臨淮出紀聞錄】玉皇誕聖日【玉皇上帝出道經】陸天師生【陸修靚翰墨大全】

詩羅襪淩波洛浦仙謫來潭府話寅緣因嫌曲水香塵涴誕降蘭亭禊事前江邊踏靑罷回首見旌旗風起春城暮髙樓鼓角悲【工部詩題曰三月二日出郊踏靑或云成都事也】

三日惟三月丙午朏【孟康曰朏月出也古文月采篇三日曰朏師古曰月采篇書亡出前漢書】按周禮女巫掌歲時以祓除疾病禊者潔也故於水上盥潔之已者祉也邪疾已去祈介祉也【應劭】禊者潔也言自洗濯也或云漢世有郭虞者有三女二以三月上辰一以上已二日而產三女並不育今時俗以爲太忌是日女忌諱不復止家皆適東流水上爲祈禳自潔濯謂之禊祠分流行觴遂成曲水案髙後祓霸上馬融梁冀西第賦曰西北戍亥玄石承輸蝦蟆吐寫庚辛之域卽曲水之象今據禊爲曲水事應在永壽之前已有祓除則不在髙後之後祈農之說於事爲當【南齊志】晉武帝問尙書郎摯虞曰三日曲水其義何指合曰漢章帝時平原徐肇以三月初生三女至三日俱亡一村以爲怪乃相攜之水濱盥洗因水以泛觴曲水義起於此帝曰如所談便非嘉事尙書郎朿晢曰摯虞小生不足以知之請說其始昔周公城洛邑因流水以泛酒故逸詩曰羽觴隨波又秦昭王三日置酒河曲有金人出捧水心劍曰令君制有西夏及秦霸諸侯乃因此處立爲曲水祠二漢相緣皆爲盛集帝曰善賜金五十斤左遷摯虞爲陽城令【續齊諧記】唐太宗貞觀三年賜羣臣大射於立徳門五年賜文武五品以上射武徳殿十年賜百僚太射於觀徳殿唐髙宗永徽三年幸觀徳殿賜羣臣大射唐玄宗開元七年賜百官射【俱三月三日出通典】禊逸禮也鄭風有之蓋取諸勾萌發達陽景敷煦握芳蘭臨淸川乘和蠲潔用徼介祉晉氏中朝始多燕胥之樂江右宋齊間以文詠風流遂爲盛集【蕭穎士雜錄】魏已後祓禊止用三日不復已【沈約宋書】武帝卽位數年無子平陽公主求良家女十餘人飾置於家帝祓灞而還過平陽公主見所飾美人帝大悅旣飲謳者進帝獨悅衛子夫【漢書】呂后祓還過軹道見物如蒼犬據呂后掖忽弗見卜之云趙王如意爲崇呂后遂病掖傷【史記】武帝豋八公山出劉安故臺嘆望城郭如匹帛之繞叢花【宋書】唐中宗祓禊於渭陽賜羣臣細柳圈各一云帶之免蠆毒【酉陽雜俎】晉中宗出禊乘肩輦王導王惇並騎從中宗從容謂導曰卿吾之蕭何【晉中興書】張建封入覲值上巳徳宗賜宴曲江特命與宰相同座而食【唐書】海西泰和六年三月庚午朔詔曰三日臨流杯池依東堂小會【晉書】華林園中千金堤上作兩銅龍相向吐水以注天泉池通禦溝石季龍及皇后百官臨池會飲【鄴中記】天泉之南有東西溝承禦溝水水北有積石壇是日禦坐流杯之處【戴延之西徵記】歌舞岡越王佗是日豋髙處【歌舞岡在廣州府出廣東志】白馬山是日剌史禊飲於此【白馬山在漢陽府出雍州記】包令巖以宋縣令包拯嘗於此修禊故名【金華府誌】池陽婦女以薺花點油祝而灑之水中若成龍鳳花卉之狀則吉謂之油花卜【圖經】取薺菜花鋪竈上及坐臥處可無虫蟻【瑣碎錄】長安妓者結錢爲龍爲簾作錢龍宴【西京雜記】四民踏百艸時有斗百艸之戲祖此【荊楚記】都人於曲江頭禊飲踐踏靑艸曰踏靑【李綽歲時記】是日上踏靑鞋履【盧公範饋飾儀】欲卜蠶善惡以三月三日天陰而無日不見雨蠶大善【雜五行書】遠近士民祈福於龍橋命曰蠶市【成都記】王濟諸名士當解禊洛水還樂廣問於夷甫曰今日戲樂乎王曰裴僕射善談名理混混有雅致張茂先論史漢靡靡可聽我與王安丰說延陵子房亦超超玄著【七賢論世說】開成二年河南尹李待價以上巳日人和气稔將禊於洛濱啟畱守裴公公召白居易劉禹鍚等一十五人合宴於舟中由斗亭歷魏堤抵津橋登臨溯沿自晨及暮簪組交映歌笑間發美景良辰賞心樂事晉公首賦一章居易爲十二韻以獻末句云夜歸何用燭新月鳳樓西【長慶集】元佑中祕閣上巳日集西池王仲玉有詩張文潛和最工雲翠浪有聲黃傘動春風無力彩旌垂秦少遊雲簾幙千家錦繡垂仲玉笑曰又待入小石調也【王直方詩話】郝隆爲南蠻參軍是日作詩曰娵隅濯淸池桓溫問何物答曰名魚爲娵隅桓溫曰何爲作蠻語隆曰千里投公始得一蠻府參軍那得不蠻語也【世說】梁商會賓客於洛水周舉稱疾不往商與親暱酣飲及酒闌繼以薤露歌坐中聞者掩涕舉聞而嘆曰此哀樂失時至秋果薨【後漢書】袁紹大會賓從於薄洛津聞魏郡兵及黑山賊數萬人共覆鄴城殺守坐中客家在鄴者皆憂怖失色紹容貌自若不攺常度【魏志】夏統詣洛是日王公以下並至南浮橋邊禊男則朱服耀路女則錦綺燦爛統在舡中曝所市藥𨿽見此輩穩坐不搖賈充望見奇其節問舡中安坐者爲誰統答曰會稽北海民夏仲禦【統字仲禦】充更就舡與語其應如響充又使女伎服桂襡炫金翠繞其舡三匝統危坐如故若無所聞充等各散曰此吳兒是木人石心也【夏統別傳】以木雕爲兔分朋走馬射之先中者勝其負者下馬奉勝者酒勝者於馬上接盞飲之番呼此節爲陶裒花陶裒是兔花是射【燕比雜記】河南人齊關妻關應募爲千夫長戰死妻守節有來彊議婚妻紿曰吾三月三日有心願償是日徑往彰徳天寧寺豋浮圖絕頂祝天曰妾本河南名家夫死不敢失節投地而死【河南府誌】盧充獵見獐便射之隨逐不覺失路忽見一黑門如府捨問鈴下對曰崔少府宅也進見少府語充曰尊府君爲索小女婚故相迎耳成婚畢送充至家母問之具以狀對後四年三月三日臨水戲遙見水傍有犢車充往開車戶見崔女與三歲男其情意如初抱兒還充又與金鐶乃別【續搜神記】師尼抱孩入醮壇【景定甲子衡州衡嶽觀以三月三日玄帝生辰設醮先一日有懷孕師尼至觀求宿眾惡其厭穢拒之不可令宿門外中夜聞孩聲乃尼產焉主者大怒次早尼抱孩欲入醮壇觀看眾拒之門外拖曳逾時以孩擲地鮮血濺地尼飛入空中拍掌大笑而去視孩則葫蘆血則朱砂葫蘆內有回仙兩字眾乃大驚回仙卽呂洞賓也出道書】

詩卜洛成周地浮杯上已筵鬥鷄寒食下走馬射堂前【孟浩然】靑郊上已艷陽年紫禁皇遊祓渭川幸得歡娛承湛露心同艸樹樂春天【張說奉和三日祓禊渭濱】乘春祓禊逐風光扈蹕陪鑾渭渚傍還笑當時水濱老衰年八十待文王【韋嗣玄奉和渭濱祓禊】寶馬香車淸渭濱紅荷碧柳禊堂春皇情尙憶垂竿佐天祚先承捧劍人【沈佺期同前題】未敢分明賞物華十年如見夢中花遊人過盡衡門掩獨自憑欄到日斜【崔塗上已】淸風麗日滿芳洲云幕春筵祓錦流皆言曲侍璜溪宴暫似承槎天漢遊【徐彥伯上已】三日歡遊辭曲水三年愁臥在長沙每登髙處長相憶何況玆樓屬庾家【白居易上巳日登庾樓寄庾三十二】良時光景長虛擲壯歲風情已闇銷忽憶同爲校書日每年共醉是今朝【白居易上巳懷微之】暮春風景初三日流世光陰半百年欲作閒遊無好伴半江惆悵卻回舡【白居易上巳】當年此日花前醉今日花前病裏銷獨倚破簾閒悵望可憐虛度好春朝【元禎酬樂天三日見寄】千紅萬紫競繁華鶯語多依富貴家上已蘭亭修禊事一年春色又楊花【宋白玉蟾】鬢毛垂領白花蕊亞枝紅欹倒衰年廢招尋令節同薄衣臨積水吹面受和風有喜畱攀桂無勞問轉蓬【徐同錄林園三月三日宴集杜工部】東出千金堰西臨鴈鶩陂遊絲映空轉髙楊拂地垂綠幘文照耀紫燕光陸離淸晨戲伊水薄暮宿蘭池【沈約上巳】山前好風日城巿厭囂塵聊持一樽酒共尋千里春餘光下幽桂夕飲舞靑蘋何時出門後重有入林人【盧思道上巳】仁風道和气勾芒禦暮春姑洗應時月元已啟良辰密雲蔭朝日零雨灑微塵飛軒遊九野置酒會眾賓【張華】

四日唐髙宗攺蓬萊宮爲含元殿【咸亨元年】唐玄宗以平原太守顏眞卿爲河北采訪使【天寶十五載以上玉海】宋仁宗詔知亳州宋祁授集賢殿修撰就任刊定新編唐書【皇佑三年三月四日出會要】晉國公裴度薨上聞之震悼先一日上巳曲江賜宴不能赴文宗遣中使賜度詩詩曰注令待元老識君恨不早我家柱石衰憂來學丘禱【開成四年薨裴度字中立貞元五年擢進士當元和長慶間亂臣賊子憚度之威稜𨿽江左王導謝安坐鎭雅俗而吁謀方略度又過之詔加金紫光祿大夫文館大學士賜勛上柱國出舊唐書】葉衡奏謝宣示太上宸翰令臣閱畢可飲卮酒以慶榮遇臣欲置酒都省與執政而下侈非常之賜參政茂良等奏此藏在禦府羣臣無繇見者上曰太上於宸翰間蓋是天縱非學力所到鍾王輩不足道【宋孝宗淳熙二年玉海】詹使君邀東坡遊白水山佛迹寺浴於湯泉風於懸瀑之下登中嶺望瀑所從出晚休於荔浦之上曳杖竹陰之下時荔子累累如芡實父老指以告曰是可食君能攜酒復來乎欣然許之【紹聖二年臥遊錄】程明道諫新法【熙寧二年三月四日諫新法疏中有陛下固已燭見事體究知是非在聖心非吝攺張由柄臣尙持固必是致輿情大郁眾論益讙云云出明道集】窈娘赴井而死【唐武后載初元年喬知之有婢名窈娘藝色爲當時第一知之寵待殊隆武延嗣聞之求一見勢不可抑旣見卽畱無復還知之痛憤成疾因爲詩寫以�素厚賄閽守以達窈娘得詩悲惋結於裙帶三月四日赴井而死延嗣見詩因遣酷吏誣陷知之破其家出本傳】

詩三年摩手撫瘡痍恩與廬山五老齊合侍玉皇香案側卻持華節大江西鼎新白鹿諸生學築就長虹萬丈堤待哺饑民偏戀徳老翁猶作小兒啼【淳熙八年二月初四日尢遂初送朱文公南歸時文公南康除江西提刑】

五日宋眞宗賞花宴於後苑帝作賞花釣魚詩從臣皆賦又召從臣令觀連理槐並連理柏遂射於太淸樓下帝作連理槐柏詩近臣屬和【祥符六年】宋仁宗延和殿觀教﹝馬夌﹞軍擊球【嘉佑三年以上玉海】宋神宗崩【元丰八年宋史禮志】文公哀介子推令是日不得舉火【晉文公與介子綏俱亡子綏卽子推子綏割腓股以啖文公文公復國子綏獨無所得作龍蛇之歌而隱文公求之不肯出乃燔左右木子綏抱木而死文公哀之令人三月五日不得舉火後人謂之禁煙又謂之冷節又曰熟食或云五月五日爲火所焚又或云三月五日左傳史記並無子推被焚之事大抵流俗所傳言人人殊莫可窮詰詳山堂肆考】張角起兵【角東漢時人奉事黃老畜養弟子以符水咒說療病百姓信之角遣弟子八人使於四方以道教化天下轉相誑惑聚徒數十萬連結郡國自靑徐幽冀荊揚兗豫莫不畢應各立渠帥訛言蒼天已死黃天當立歲在甲子天下大吉以白土書京城寺門及州郡官府皆作甲子字以三月五日起兵皆著黃巾爲識時人謂之黃巾亦名蛾賊角稱天公將軍角弟寶稱地公將軍寶弟梁稱人公將軍旬日之閒天下向應京師震動出史纂左編】南斗天蓬下降【道經】

詩長安富貴惜春殘爭賞先開紫牡丹別有玉杯承露冷無人肯向月中看【裴璘三月五日因長安慈恩寺奔走車馬賞玩牡丹題詩佛殿後文宗自夾城出芙蓉園幸此寺見詩吟玩南部新書】上巳余風景芳辰集遠坰湖光迷翡翠艸色醉蜻蜓鳥弄桐花日魚翻谷雨萍從今畱勝會誰看畫蘭亭【張又新三月五日泛長沙東湖】五日酺初畢千年樂未央復承天所賜終宴國之陽地勝春逾好恩深樂更張落花飛廣座垂柳拂瑤觴庶尹陪三史諸侯具萬方酒酣同忭躍歌舞詠時康【張說三月五日奉和恩賜樂遊園宴應制】

六日唐僖宗宣遺詔立昭宗爲皇太弟【文徳元年後二日昭宗卽位出玉海】宋太宗召近臣賞花宴後苑上臨池釣魚命羣臣賦詩時應制三十九人上亦賦詩以賜宰相呂蒙正等因習射上中的者六張樂飲酒羣臣盡醉【淳化五年玉海】桑道茂曰三月六日西師必散【祿山父子僣逆三年而滅初王師之圍相州也意朝夕屠陷惟術士桑道茂曰三月六日西師必散此城無憂卒如其言也出舊唐書】蘇林語弟子周季通曰我昨被玄洲召爲眞人上領太極中侯大夫今別汝矣果有雲車雨蓋驂龍駕虎侍從數百人迎林林卽日登天冉冉西北而去【蘇林字子玄濮陽人少稟異操嘗負擔至趙師琴髙先生時年二十一受煉气益命之道林奉法精修周遊天下分形散影寢息丘陵賣履市巷以試世人人莫能識以漢元帝神爵二年三月六日飛升列仙傳】

七日鎭州契丹犯塞【蜀主宴近臣於怡神亭酒酣君臣及宮人皆脫冠露髻喧嘩自恣知制誥京兆李龜禎諫曰君臣沈湎不憂國臣恐啟北敵之謀不聽至三月七日鎭州契丹犯塞時唐莊宗同光二年也出後唐書】曲宴後苑眞宗初臨水閣垂釣又登太淸樓觀太宗禦書及新寫四部羣書又至景徳殿放生池東至玉宸殿歷翔鸞儀鳳二閣命座置酒帝作五言詩從官皆賦遂宴太淸樓下【景徳四年】曲宴後苑賞花釣魚仁宗賦詩羣臣席上和進移宴太淸樓【景佑三年以上玉海】舉人入院搜檢【元時選舉之制三月初五各官入院初六譔策問進呈俟上采取初七執事者望闕設案於堂前置策題於上舉人入院搜檢出元史】丘處機辭元太祖歸【處機字通密號長春子生於金熙宗皇統八年從重陽祖師得道元太祖召入見三月七日辭歸上所賜備極豊腆皆辭之授尊重安慰之旨以寵其歸命阿里鮮護師東行送之者皆泣別處機事六月三十日亦載出史纂左編】

詩晴旭輝輝花蘌開氤氳花气好風來遊絲飛絮縈行仗墮蕊飄香入酒杯魚躍文波時潑剌鶯畱深樹久徘徊靑春朝野方無事故許遊觀近侍陪【宋仁宗三月七日賞花釣魚作】輦路鮮云五色開一聲淸蹕下天來水光翠繞九重殿花气濃燻萬壽杯繡幕煙深紅會合文竿風引綠徘徊蓬山絕頂無人到詔許羣仙盡日陪【鄭毅夫三月七日和仁宗韻】禁禦平明帳殿開華芝初下未央來人間彩鳳儀韶曲天下流霞滿禦杯花近赭袍偏照爛魚窺仙仗亦徘徊蓬萊絕景何曾到自媿塵蹤此一陪【三月七日和仁宗】積雨欣始霽淸和在玆時林葉旣敷榮禽聲亦融怡鳴泉來不窮湖風起淪漪西山捲余云逾覺秀色滋層層叢綠間愛彼松柏姿靑靑初不攺似與幽人期坐久還起步堤邊足逶迆遊魚傍我行野鶴向我飛敢云昔賢志亦復詠而歸寄言山中友和我和平詩【張栻字敬夫號南軒三月七日城南書院】

八日宋神宗禦集英殿試進士【熙寧三年三月八日出會要】李嵩初度【東孝裏莊園有牡丹一本無種而生掘土尺許見一石如劍長二尺題曰此花瓊島飛來種只許人間老眼看鄕裏有生旦值花開時花下飲酒爲壽若花一夕凋謝者不吉惟一人李嵩者三月初八日初度自八十看花至一百九歲終出如臯志】僧慧安偃身而寂【慧安荊州枝江人姓衛氏遁於山谷爲僧隋煬帝徵師不赴麟徳元年遊終南山石壁因止焉唐髙宗亦徵師不奉詔武后徵至輦下待以師禮後問甲子多少師曰不記後曰何不記耶師曰生死之身其若循環環無起盡焉用記爲況此心流注中間無間見漚起滅者乃妄想耳從初識至動相滅時亦只如此何年月而可記乎後聞稽顙信受神龍五年三月八日閉戶偃身而寂春秋一百二十八出楚通誌】梵僧法賢卒【宋眞宗咸平三年卒謚慧辧出事物紀原】李脫仙居山升天【脫居蜀金堂山修道蜀人歷代見之大約八百餘年因號李八百焉有妹名貞多隨兄修道居綿竹中兄授以長生之術至數百年狀如二十歲風骨英偉人或見之不敢正視其後太上老君降而度之先兄白日升天兄於什邡仙居山三月八日升天出集仙錄】元始天尊降元陽上宮會天羅大梵天帝演說靈寶要法王母爲黃帝賜念珠【以上道經】

九日靈山祠以是日祭【祠在瓊州府靈山其所賜之神有六有司峸以三月九日祭焉出廣東志】後漢隱帝生百寮上表曰色變長瀾啟皇靈之寶構光流華渚開聖緒於瑤圖當九龍浴聖之辰是五緯聯光之夕凡蒙地載共祝天長請以三月九日爲嘉慶節從之【天中記】宋仁宗試進士【嘉佑八年三月九日試進士帝不禦殿次日禦延和殿賜許將等一百九十人第出會要】宋孝宗請太上皇太上皇后同幸聚景園【淳熙六年三月九日出會要】唐順宗以是日召節度使李騎騎欲亂不赴闕張子良領兵擒騎【先彩虹入潤州大將張子良宅初入漿甕水盡入井飲之後子良以擒騎拜金吾將軍尋拜方鎭彩虹其兆也祥異集亦出南部新書】王羲之稱病去郡是日於父母墓前自誓曰維永和十一年三月癸卯朔九日辛亥小子羲之敢告二尊之靈進無忠孝之節退違推賢之義自今之後敢渝此心貪冒苟進是有無尊之心而不子天地所不覆載名教所不得容信誓之誠有如皎日【羲之字逸少起家祕書郎庾亮臨薨上疏稱羲之淸貴有鑑裁驃騎將軍王述與羲之齊名而羲之甚輕之述每聞有角聲謂羲之當候已輒灑埽待之羲之竟不顧述深以爲恨羲之稱病去故誓於父母墓云云羲之去官與東土人士盡山水之遊弋釣爲娛出晉書羲之傳】髙昌國俗以爲寒食【髙昌國卽西州也以三月九日爲寒食節俗又好騎射婦人戴油帽謂之蘇幕樂多琵琶箜篌無雨雪極熱每盛暑居人穿地爲穴以處飛鳥羣萃河濱或起飛卽爲日气所爍墜而傷翼火州亦以三月九日爲寒食並出外國傳】葉法善乘白鹿自海上來【法善南陽人四代修道功行濟人景龍四年三月九日乘白鹿自海上來遠近敬禮之施捨丰多盡修觀宇歲餘入洪州西山有三神人降云太上命汝輔睿宗及開元聖帝未可隱迹山巖以負委任言訖去時二帝未立而廟號年號皆已先知出集異記】張玉蘭飛升【玉蘭天師之孫靈眞女也夢赤光自天而下光中金字篆文繚繞數丈隨光入口中覺不自安遂孕母氏責之終不言所夢惟侍婢知之一日謂侍婢曰吾忍恥而生死當割腹明心其夕無疾而終侍婢白其事母亦欲雪其疑忽有一物如蓮花自腹出中有金字篆文十卷文彩甚妙玉蘭死旬月異香後風雨晦暝墳墓自開惟有空棺而已溫江縣女郎觀是其墓地至今鄕裏三月九日祀之乃飛升之日也出集仙錄】蓬萊都水使者升仙【陶隱士出翰墨大全】牛鬼神降犯者百日中惡【三元延壽書】

十日宋眞宗召輔臣對於苑中水閣臨池垂釣及登太淸樓命內臣啟扃鑰觀太宗聖制禦書及新寫四部羣書【景徳四年玉海】宋文人張晦之以天禧二年是日卒於官宋祁作墓銘銘曰皭才章兮懿淳孝至膴仕兮難老嗇弗予兮孰天道蹇皇皇兮晚獲伸發吾懷兮露﹝王�﹞甫半道兮摧華輪倚廬空兮無冢嗣從槁殯兮二紀夢煢煢兮何所止彼戚友兮義弗違奉輤柩兮未歸冗虛祔兮人所悲兄弟鮮兮立後神茫茫兮安究尙立言兮參不朽【宋文鑑】鳳髙六尺棲集於淸遠縣合歡木眾禽從之【宋太宗端拱元年三月十日出祥瑞錄】鄭欽說悟銘曰葬以三月十日任升之服其智【梁太常任昉大同四年於鐘山壙中得銘曰龜言土蓍言水甸服黃鍾啟靈比�在三上庚墮過七中已六千三百浹辰交二九重三四百圯當時莫能辯者因戒諸子曰世世以銘訪有知之者昉五世孫升之隱居商洛寫以授鄭欽說欽說出使得之於長樂驛至敷水三十里忽悟曰卜宅者瘦葬之歲月而先識墓圯日辰甸服五百也黃鍾十一也由大同四年郤數漢建武四年凡五百一十一年葬以三月十日庚寅三上庚也圯以七月十二日己巳七中巳也浹辰十二也建武四年三月至大同四年七月六千三百一十二月月一交故曰六千三百浹辰交二九十八也重三六也建武四年三月十日距大同四年七月十二日十八萬六千四百日故曰二九重三四百圯升之大驚服其智】司徒府主簿柳萇葬於九江梁承聖三年是日因大雨冢壞其子褒移葬開棺心有暖气良久乃謂褒曰我已生一年無因汝知九江神知我橫死遣地神以乳飼我故不死今雨壞我冢亦江神所爲扶出更生三十年【窮神祕記】重陽眞君授道【全陽子寧海東牟王處一也字玉陽於金皇統壬戌年是月之日受道於眞君居雲光洞志行確苦後道成出道書】

詩身屬中軍少得歸木蘭花盡失春期偸隨柳絮到城外行過水西聞子規【李商隱三月十日流杯亭】

十一日髙麗貢方物唐髙祖欲遜而不臣溫彥慱曰遼東本周箕子國漢玄菟郡不使北面則四夷何所瞻仰上納之【武徳八年玉海】唐太宗詔以遠夷各貢方物其艸木雜物有異常者所司其詳錄焉【貞觀二十一年二月十一日詔按會要如葉護之蒲萄康國之金桃伽國之郁金香伽羅之缽羅花建國之佛上萊皆奇物也至於環王之大珠於闐之寶帶吐蕃之金鵝髙昌之錯刀又會要所不載者出方物錄】元英宗卽皇帝位於大明殿【英宗諱碩徳成宗大徳七年二月生仁宗欲立爲皇子帝入謁太后固辭曰臣幼無能且有兄宜立兄以臣輔之太后不許立爲皇太子後以二月十一日卽皇帝位尊太后爲皇太后出元史】洪邁請開院修纂【宋孝宗淳熙十五年三月十一日至慶元三年上二百八十卷出會要】題卷末曰上元二年三月十一日【劉遵古太和四年節度東川借人千餘編書忽一旦潔水大泛書盡濡濕劉命曝之得周易正義一軸其卷末有題云上元二年三月十一日因讀周易著此正義從玆易號十之三至一人八千口當有大水飄溺因得舒展曬曝衡陽道士李徳初劉閱題嘆異召賓掾示之有掌書記思而得之曰自上元至太和凡十三攺號一人八千口者蓋太和字也然則萬物之不能逃於至數也久矣出宣室志】

詩三分春月一分過天產眞仙積慶多【事文類聚】

十二日唐髙宗幸萬年宮【永徽五年出長歷】唐玄宗攺混元廟爲太淸宮【天寶元年九月敕兩京混元廟攺爲太上混元皇帝宮二年三月十二日攺爲太淸宮出會要】宋太祖幸金鳳園召符彥卿等習射帝七發皆中的彥卿等進馬稱賀賜從臣名馬銀器【建隆四年】宋孝宗諭輔臣曰祖宗敕召近臣賞花釣魚朕暇日欲命卿等射飲則君臣相親而情通【乾道七年以上玉海】禦史大夫程行湛奏來俊臣等二十三人殘害宗枝毒陷良善情狀尢重子孫不許與官陳嘉言魚承曄皇甫文備傅遊藝四人情狀稍輕子孫不許近任【開元十三年二月十二日奏出舊唐書】韋檢夢姬曰某限於修短不盡箕帚恩緣未斷當有後期乃作詩曰春雨蒙蒙不見天家家門外柳如煙如今腸斷空垂淚歡笑重追別有年【韋檢舉進士不第嘗有美姬捧心而卒檢追思痛悼舉酒吟詩曰寶劍化龍歸碧落帝娥隨日下黃泉一杯酒向春風暮寂寞書窗恨獨眠時三月也十二日夜夢姬作詩云云後又夢姬曰白浪漫漫去不回浮雲飛盡日西來始皇陵上千年樹銀鴨金鳧也變灰後數日卒出抒情記】

詩重三節後踰八辰太華峯前嶽降申【事文類聚】

十三日唐文宗以爲上巳日【開成元年歸融爲京兆尹時兩公主出降府事供帳事繁又逼近上巳曲江賜宴奏取攺日上曰去年重陽取九月十九日未失重陽之意今以上巳攺取十三日可也出天中記】唐昭宗皇帝自壽王卽位【龍紀元年昭宗三月十三卽位至光化三年遷爲太上皇又天復元年返政卽帝位自古未有出卓異記】金主宣宗生【昭聖皇后劉氏遼陽人大定元年選入東宮至大定三年三月十三日生金主宣宗是日大雨震電後驚悸得疾尋卒後宣宗卽位追尊爲皇太后謚昭聖出金史】元順帝試進士七十二人賜赫徳漙化張棟進士及第余出身有差【出元史】顏惡頭善卜有人詣惡頭求卜惡頭占曰君卜父父已亡聞哭聲忽復蘇而有言其人曰父臥疾三年矣昨日雞鳴時气盡父聞舉家哭聲驚寤云我死有三人欲迎上天聞哭聲遂墜池惡頭曰更三日當永去果如言【惡頭章武郡人也妙於易筮三月十三日詣惡頭求卜出北史】劉子卿見雙蝶五彩遊花上大如燕至暮忽聞扣門子卿異之乃出戶見二女恣態艷麗謂子卿曰君訝花間雙蝶感君愛故來子卿延之坐謂二女曰僻處無酒爲歡一女曰豈爲酒來耶況山月已斜夜已過半君無意乎【出窮怪錄】

詩燕集蘭亭又一旬壽筵開處集簪纓【事文類聚】

十四日唐憲宗以永州司馬柳宗元爲柳州剌史朗州司馬劉禹錫爲播州剌史【元和十年三月十四日禦史中丞裴度以禹錫母老請移近處攺授連州剌史出玉海】東坡在惠州謫居無事閱舊書畫追思一時之事而嘆三馬之神駿乃爲之贊曰吁鬼章世悍驕奔貳師走嫖姚今在廷服虎貂效天驥立內朝八尺龍神迢遙若將西燕昆瑤帝念民乃下招爾歸云逝房妖【時紹聖四年三馬圖贊】陶弘景葬【弘景字通明丹陽人也母初娠夢靑龍出懷見天上二人降手執香鑪覺與左右曰當孕男子非凡人及生標異幼而聰穎長而博達嘗讀神仙傳有乘雲馭龍之志入蔣山造三層樓棲止身居其上弟子居中接賓客於下潛光隱耀著老子等書二百餘卷時人謂之山中宰相先生以梁武帝大同二年三月告化年八十一身長七尺八寸化時顏色如生屈伸如常室中香气積日不散以十四日葬謚貞白先生出神仙拾遺傳】

詩天地祥開賢間生桃花浪暖柳風輕爭先一日月旣望向後千年河更淸【事文類聚】

十五日宋太宗詔宰相近臣賞花於後苑帝曰春气暄和萬物暢茂四方無事朕以天下之樂爲樂宜令侍從司臣各賦詩帝習射於水心殿【興國九年出宋史禮志】宋仁宗飛白天性字賜端明殿學士李淑淑方侍養遣使就第賜之【皇佑元年出實錄】宋欽宗二年自三月四日至是日皇族后妃諸王陸續出降金人【七修類稿】文節祠有司致祭【文節祠在貴池縣宋通判趙昂發元兵攻城昂發與妻雍氏死節元將伯顏見而嘆惜以禮合葬焉事聞贈侍制謚文節雍贈順義夫人有司歲以三月十五日致祭池州府誌】佛出世【佛以二月十五夜出世二十九出家三十五得道出續慱物志】王鍚仙人羽化【鍚生唐宣帝朝標姿魁梧不類凡人遊心方外得神術每取藥山壑則毒蛇猛獸隨之若爲衛護後遇異人迎至其家傳以祕書曰計咸通十二年之秋有甘露降於子宅服之可以上升至期甘露果降王宅竹林中鍚日服之夜飲露不復火食天復三年三月十五日白日羽化登天長沙人以其飲露成仙遂號爲露仙於升仙處立臺名露仙臺此事八月一日亦載出彬陽仙傳】張伯端趺坐而化有尸解頌云四大欲散浮雲已空一靈妙有法界圓通【伯端天臺人浪迹雲水晚得混元之道而未備徧歷四方詢訪遇劉海蟾授金液還丹火候之訣乃攺名用成字平叔號紫陽有一僧自以爲得禪上乘能出神數百里外頃刻輒到一日遇紫陽契合焉紫陽曰禪師今日能同遊遠方乎願同往楊州觀瓊花紫陽於是與僧處一靜室趺坐出神紫陽才至其地僧已先至遶化三匝紫陽曰各折一花爲記遂各折一枝歸紫陽於元丰五年三月十五日趺坐而化住世九十九歲出史纂左編】元始天尊遊玉京元陽觀會三界神仙眞聖說法玉晨道君登玉霄琳房四﹝耳兮﹞天下【以上道經】

詩茫茫月色如溪沙萬里不有纖雲遮今年寒食爭春來雪大如掌隨驚雷臨川城中三月雨城東大丘汨爲渚天地慘慘無開時常恐蟄死和與羲此時謂月水中沒溺入蛙腸那復出豈知今夜月光圓照徹萬物無遺偏人間有人司重輕安得知汝有時明【曾鞏字子固三月十五日作】

十六日漢成帝有司奏是日立夏宜讀夏令奏可【咸和六年出晉志】宋太宗後苑賞花特召司空李昉坐於尙書之上帝臨池釣魚賦詩賜宰相呂蒙正等羣臣應制者五十有五人上又作釣魚詩意屬呂端後數日爲相【至道元年出玉海】宋太宗禦崇政殿試進士梁顥帝嘉其敏速以首科處焉至是日帝按名一一呼之面賜及第【雍熙二年三月十六日賜及第唱名賜第蓋自是始宋朝會要】宋欽宗靖康二年皇族后妃諸王出降金人是日粘罕令以靑袍易帝服以常人女服易二後服侍衛番奴以男女呼帝【�憤錄】元禎奉使東川至褒城望驛有大池樓榭甚盛黃明府見迎瞻其形容髣佛似識問其前銜卽往日逃席黃丞也說向前事黃丞惘然而悟因饋酒一樽買舟請禎同載禎與之盡歡【元禎爲禦史曾飲酒於竇少府有一人後至頻犯語令連飛十數觥不勝其困逃席而去問其人虞鄕黃丞也後不聞問至元和四年三月十六日禎奉使東川至褒城望驛黃明府見迎卽逃席黃丞元禎作詩相贈出小說】忌遠行水陸不吉【風土記】

詩令尹簾垂白晝長東風隨意上琴堂蟾開昨夜桂初滿鶯喚晚春花更香【事文類聚】昔年曾痛飲黃令困飛觥席上當時走馬前今日迎依稀迷姓字積漸識平生故友身皆遠他鄕眼暫明便邀連榻坐兼共剌舡行酒思涼風亂霜稜拂地平不看深淺酌貪愴古今情迆邐七盤路坡陀數大城花疑褒女笑棧息武侯徵一種埋幽石空聞千載名【元和四年三月十六日元禎贈黃明府】

十七日天寶十載分命卿監詣嶽瀆取三月十七日一時備禮兼冊祭【以東海爲廣徳王南海爲廣利王北海爲廣澤王西海爲廣潤王出通典】宰臣富弼母秦國太夫人薨仁宗是日春宴禮院上言君臣父子家國均同元首股肱相濟成體貴賤𨿽異哀樂則同一人向隅滿堂嗟戚今宰臣新在苫塊欲乞罷春宴聲樂以表憂卹大臣之意詔下並春宴請罷【嘉佑六年出宋史禮志】宋徽宗幸懿親宅【崇寧元年出七修類稿】金以張邦昌爲帝【宋欽宗靖康二年三月十七日爲帝國號大楚出七修類稿】呂思誠卒【思誠字仲實平定州人母馮氏夢一丈夫烏巾白襕衫紅﹝革呈﹞束帶趨而揖曰我文星也及寤思誠生目有神光見者異之思誠气宇凝定素以勁拔聞不爲勢力所屈三爲祭酒諸生從化嘗病古注疏太繁魏了翁刪之大簡將約其中以成書不果元順宗至正十七年三月十七日卒年六十五謚忠肅出思誠傳】

詩蓂飛兩葉正深春是日人間嶽降申【事文類聚】

十八日龍湫山是日與吳之陽山多雲霧雷雨俗傳爲白龍生日【龍湫山在平湖縣一名陳山有大石盤陀建以祠宋時禱雨屢應累封龍神爲廣惠淵靈侯名其廟曰顯濟出嘉興府誌】並州剌史劉琨遣溫嶠上表勸瑯邪王睿卽位江左言宣皇之胤惟有陛下億兆攸歸曾無與二天祚晉祀必將有主主晉祀者非陛下而誰【晉建興五年三月十八日遣溫嶠上表�閔帝爲劉曜所殺瑯邪王睿在江南時劉琨在並州段匹磾在冀州連名勸進中宗嘉之琨作此表無所點竄封印畢對使者流涕而遣之琨功𨿽未竟卒使溫太眞克定江左其功大矣出文選】程瑜卒【瑜字叔寶程顥之叔父卒於嘉佑七年三月十八日姿儀偉秀風度平雅端莊謹厚不妄言笑進退動止皆有法度未究所施年四十三葬於河南伊陽縣出墓志】方秋崖卒【秋崖字巨山宋紹定五年省試第一仕至吏部尙書郎卒於宋理宗景定三年三月十八日年六十四出墓志】黃石公祠有司致祭【黃石公祠在谷城山之陽按張良於下邳橋逢老父授良書一編曰後十三年濟北谷城山下黃石卽我也後良果於此得黃石寶而祀之令有司致祭以三月十八日出兗州誌】王處一誕辰母周氏夢紅霞繞身驚悟遂生【處一寧海東牟人師能悟生死之理一日偶至山中遇一老人坐大石謂之曰子異日揚名帝闕爲道教宗主生於金熙宗皇統二年三月十八日出史纂左編】茅君駕五色云八景輿佇於五雲峯逾時西去【五雲峯在應天府因茅君三月十八日佇於此山故名茅山出一統志】茅君同總眞王君太極眞人東海靑童君會遊勾曲山看洞室【道經亦出翰墨大全】太上老君同光天元後降太淸宮【道經】盧茂斂眞人同從人執樂上升

詩三月雪連夜未應傷物華只緣春欲盡畱看伴梨花【溫庭筠嘲三月十八日雪】芍藥薔薇與早梅不知誰是艷陽才今朝領得東風意不復饒君雪裏開【溫庭筠三月十八日雪中】

十九日宋仁宗後苑賞花釣魚觀唐明皇山水字石於淸輝殿因命從臣皆賦遂宴太淸樓令中書第所賦優劣【天聖八年出玉海】宋孝宗於東宮榮觀堂召宮僚燕集酒半從至玉淵堂欣然索一大研命磨潘衡墨染屠覺竹絲筆揮誠齋二大字贈侍讀楊檢詳六小字識以淸賞堂印心畫超詣云章昭回龍跳虎臥鸞飄鳳泊蓋天縱之能聖學之餘也【淳熙十三年三月十九日出事文類聚】侯景以是日敗【侯景字萬景魏之懷朔鎭人也少而不羈梁武帝天監中沙門釋寶志曰掘尾狗子自發狂當死未死嚙人傷須臾之間自滅亡起自汝陰死三湘又曰山家小兒果攘臂太極殿前作虎視狗子侯景小字山家小兒猴狀景遂覆陷都邑毒害皇家起自懸瓠卽昔之汝南巴陵有地名三湘景奔敗處其言皆驗景嘗謂人曰侯字人邊作主下作人此明是人主也臺城旣陷武帝嘗語人曰侯景必得爲帝但不久耳按景以辛未年冬篡位至三月十九日敗僅一百餘日果不久出南史】東坡自杭州還朝宿吳松江夢長老仲殊挾琴彈之有異聲琴有破損而有十三弦東坡夢中嘆息不已殊曰𨿽損尙可修東坡曰柰十三弦何殊不答誦詩曰度數形名本偶然破琴今有十三弦此生若遇邢和璞方信秦箏是響泉東坡夢覺而忘之夜復夢殊來理前語再誦其詩方驚覺而殊適至意其非夢也問之殊蓋不知【唐開元房管與道士邢和璞出遊遇夏口村入佛寺坐古松下和璞使人鑿地得甕中所藏婁師徳與永禪師畫笑謂管曰頗憶此耶管悵然因悟前生之爲永師也其詩中用邢和璞祖此東坡夢在元佑六年三月十九日出長公外紀】李林甫奏文子號通玄眞人列子號衝靈眞人庾桑子號洞靈眞人其書各從其號爲眞經【天寶元年三月十九日出事物紀原】南斗星降【道經】

詩枇杷已熟粲金珠桑落初嘗灩玉蛆暫借垂蓮十分盞一澆空腹五車書靑浮卵碗槐芽餅紅點冰盤藿葉魚醉飽髙眠眞事業此生有味在三餘【東坡三月十九日攜白酒鱸魚過詹使君食槐葉泠淘子美有槐葉泠淘詩】

二十日宋眞宗召近臣賞花後苑以雨移禦崇政殿命賦詩有頃禦北殿賜宴作樂帝作賞花及喜雨詩羣臣卽席和進【祥符五年玉海】宋髙宗崩是日以神主祔廟孝宗詔曰朕欲衰絰三年羣臣屢請禦殿易服朕以布素視事內殿【淳熙十四年孝宗號慟擗踴踰二日不進膳出宋史】天倉開日宜入山修道【八箋】

詩雪髯霜鬢語傖獰澹蕩園林取次行要識將軍不凡意從來秖啜小人羹西園牡鑰夜沈沈尙有遊人臥柳陰鶴睡覺來風露下落花飛絮滿衣襟鬱鬱蒼髯眞道友絲絲紅萼是鄕人何時翠竹江村路送我柴門月色新【以上開園三首東坡三月二十日作】樂遊形勝絕表裏望郊宮北闕連云頂南山對掌中皇恩貸芳月旬宴美成功魚戲芙蓉水鶯啼楊柳風春華看欲暮天澤戀無窮長袖召斜日畱光待曲終【張說三月二十日承恩燕樂遊園作】

二十一日宰相張九齡奏請縱民鑄錢議下百官裴耀卿等皆以爲許私鑄則下皆棄農而競利【唐玄宗開元二十二年出玉海】宋仁宗禦紫宸殿【三月二十一日仁宗禦紫宸殿朝百官石介上慶曆聖徳頌頌有晨坐太極晝開閶闔躬覽英賢手鋤姦﹝木卉﹞大聲沨沨震搖六合云云出文鑑】宋髙宗見內庫所藏弓箭曰此太宗眞宗所制經歷百年記識如新【出劉騎傳】洞賓遊岱嶽王母池題五言詩【天聖戊寅年洞賓又於政和丙申年復至此題詩未云回公再書今會眞宮石刻見存出岱嶽志】

詩昔日曾遊此如今九十春紅塵多少客誰是識予人【洞賓詩】

二十二日唐昭宗生日以爲嘉會節羣臣龍紀元年賀表曰陛下徳邁方圓道融三五因社鳴而正位逢井聚以樂推值淸明馭气之時當仁壽悅隨之始固可同年鶴算歲比山呼永符垂拱之風長保後天之慶【天中記】宋太宗幸金明池宴從臣瓊林苑作遊瓊林苑詩賜近臣【淳化元年出玉海】宋眞宗親試進士於崇政殿內出三題摹印以賜印題自此始【大中祥符五年宋朝會要亦出事物紀原】宋仁宗召輔臣兩制館閣官觀後苑瑞竹其竹一本兩莖各有詩賦獻【皇佑三年三月二十一日宋祈獻賦曰彼神苑之嘉竹挺雙幹而呈美交繁枝之蕭森等密葉焉蔥翠遂並節以自髙乃聯莖而告瑞云云胡宿獻詩曰瑞植昭天產祥枝感帝臨均承元化力同抱歲寒心蒙潤非煙近含滋禦水深云云出藝文志】劉成李暉遇羣僧【劉成李暉宣城郡當塗民嘗有巨舫載魚於吳越間唐天寶十三年三月自新安江載往丹陽郡行至查浦會天暮泊舟李暉往浦岸村捨中獨劉成在江畔忽聞舫中連呼阿彌陀佛者聲甚厲成驚視之見一大魚自舫中振須搖首如人聲呼阿彌陀佛成懼卽匿身蘆中以伺之俄頃舫中萬魚自躍亦呼佛成益懼登舫盡投羣魚於江中頃之李暉至成以其事告於暉暉怒曰小子安得妖妄乎成無以自白卽用衣資酬其值明日舫中忽重不可舉視之得緡十五千題於舫曰歸汝魚值二人奇之三月二十二日瓜州遇羣僧以緡施焉出宣室志】

二十三日湖州黑气亙天雷電異常雨物若果核與雨雜下五色間錯光瑩堅固破其實食之似松子仁人皆曰娑婆樹子【元至正壬辰年三月二十三日至閏三月亦然後紅巾犯省治兩核之地悉被兵火未經雨核處屋宇如故出輟耕錄】宋仁宗命契丹使觀金明池水嬉賜宴瓊林苑【嘉佑二年宋史】蘇軾杭州從太守沈公觀花於吉祥寺僧守﹝土﹖﹞之圃圃中花千本酒醉樂作州人大集金盤彩籃以獻於坐者五十有三人素不飲者皆醉自輿臺皂隸皆插花以從觀者數萬人【宋神宗熙寧五年三月二十三日出牡丹記】英烈妃生【翰墨大全】

詩已逢嫵媚散花峽不怕艱危道士磯啼鳥似逢人勸酒好山如爲我開眉風摽公子鷺得意跋扈將軍風斂威到捨將何作歸計江山收得一囊詩【張宛丘三月二十三日卽事】

二十四日康帝將登祚戴洋擇日以爲宜用三月二十四日【洋字國流十二歲時病死五日復生及長好道術妙解占候小數吳末爲臺吏知吳將亡托病不仕出晉書】宋孝宗是日徳壽宮康壽殿生金芝十有二莖宰臣皆賀禦制七言詩有永將四海奉雙親之句【隆興二年玉海】呂東萊感疾給假是日歸婺州不復再起【東萊爲著作兼權禮郎國史編修出東萊傳】香山胡吉劉鄭盧張六賢皆多年壽白居易會昌五年是日合尙齒之會七老相顧旣醉且歡此會稀有各賦詩以記之【白居易三月二十四日於東都履道坊合尙齒之會胡杲年八十九吉旼年八十六劉貢年八十二鄭據年八十四盧貞年八十二張渾年七十四居易年七十四以上七人共五百七十歲其年夏又有二老年貌絕倫同歸故鄕亦來斯會續命書姓名年齒寫其形貌附於圖右仍以一絕贈之云雪作須眉云作衣遼東華表暮雙歸當時一鶴尢稀有何況今逢兩令威出合璧事類】

詩七人五百七十歲拖紫紆朱垂白髮囊裏無金莫嗟嘆樽中有酒且歡娛詩吟兩句神還壯酒飲三杯气且粗嵬峨狂歌教婢拍婆娑醉舞遣孫扶天年髙邁二疏傳人數多於四皓圖除卻三山五天竺人間此會更應無【白居易三月二十四日宴罷賦此】

二十五日玄宗敕春秋祈報郡縣常禮比不用牲豈云血祭陰祀貴臭神何以歆自今已後州縣祭祀特以牲牢宜依例程【開元二十二年三月二十五日敕通考】宋太宗賜新進士陳堯叟等禦制箴一首【端拱二年玉海】鄧名世見於殿上【宋紹興四年撫州鄧名世以所著春秋四譜六卷辧論譜說十篇古今姓氏書辧證四十卷來上吏部尙書胡松年看詳學有淵源辭亦簡古考訂明切多所按據詔三月二十五日引見殿上賜進士出身出會要】宋郊請自今外夷朝貢並詢問國邑風俗道途遠近圖畫衣冠人物兩本一進內一送史館從之【宋仁宗景佑四年四夷述職圖】吳越錢俶來朝宋太宗是日宴於長春殿親王宰相節度使劉鋹李煜皆預【興國三年宋史禮志】韓昌黎潮州到任【元和十四年以佛骨事謫潮州三月二十五日到任其年十月憲宗加號大赦移袁州剌史出昌黎考】

二十六日宋孝宗車駕幸玉津園命下大雨有旨許從駕官帶雨具將晚有晴意已而天宇豁然洪邁進一詩歌詠其實【淳熙十二年出容齋直筆】宋太宗召新羅二人於便殿皆手持大螺吹之【至道元年三月二十六日新羅西南夷吹螺乃夷曲出通典】王師大破其軍於灃州【宋太祖幹徳元年保權殺張文表復謀拒命王師鼓行而前三月二十六日大破其軍於澧州乘勝入其城保權遁盡湖湘捷書至羣臣稱賀石介頌曰聖機神謀天祕地藏旦秣我馬夕取其疆出玉海】韓愈與處士盧仝至少室謁李徵君渤【元和十四年三月二十六日謁李徵君渤自少室而東上太室中峯宿封禪臺明日觀啟母石入天封觀出集古錄】杜眞人升仙【杜昺出翰墨大全】

詩五更猶自雨如麻無限都人仰翠華翻手作云方悵望舉頭見日共驚嗟天公的有施生妙帝力堪同造物誇上苑春光無盡藏可須羯鼓更催花【洪邁三月二十六日因孝宗幸玉津園雨霽歌詠其實】

二十七日唐髙宗幸合璧宮【龍朔元年玉海】唐昭宣帝降禦札禪位於梁【梁王初碭山一民也從黃巢爲姿天子用爲四鎭節度使富貴極矣一旦滅唐家三百年社稷舊唐書云禦札降三月甲辰甲辰三月二十七日也唐年譜錄亦云二十七日獨五代通略云四月一日】宋眞宗章獻明肅皇后劉氏崩於寶慈殿【明道二年葬於永定陵之西北出宋史】東坡作張氏園亭記有餘自彭城移守吳興由宋登舟三宿而至云云【宋神宗元丰二年三月二十七日作是時自徐州移知湖州出長公外紀】宋劉齡設齋【劉齡頗奉佛法三月二十七日設齋其父暴死是時有人言奉不明之神致喪禍不已必焚經像災乃除耳齡信之遂焚經像炎熾移日佛像儼然如故齡忽如人歐打僕地痿躄不能行出太平廣記】

二十八日翁彥約言萬國梯航輻湊史不絕書其贄幣服飾之瑰奇名稱狀貌之詭異多所未載命有司編集成書如周家王會之篇【宋徽宗政和六年出四夷述職圖】程正叔講讀延和殿【元佑二年三月二十六日正叔奏就寬涼處講讀至二十八日講讀延和出明道集】東嶽聖帝生又府君生都人遊冶之盛百戲競集士女觀者如堵【出武林舊事宣撫鎭志亦云俗傳爲東嶽帝誕辰傾城士女踵詣行宮酬願拈香奠觴獻果或焚誦祈祥或鎖杻謝罪竟日乃罷】

詩一春惆悵殘三日醉問周郎憶得無柳絮送人鶯勸酒去年今日到東都【白居易三月二十八日贈周判官】

二十九日李靖俘頡利獻捷太廟【唐太宗貞觀四年三月二十九日出會要】宋太祖詔契丹使於講武殿觀騎士習射【開寶八年玉海】宋太宗崩於萬歲殿眞宗散發號哭奉遺詔卽位於殿之東【至道三年三月二十九日崩出宋史禮志】宋仁宗崩於福寧殿【嘉佑八年謚神文聖武明孝皇帝出宋文鑑】楊祥阮鑑元順宗遣諭琉求是日二人東望見有山長而低者約五十里不曉人語遂還【元世祖至順宗海外諸蕃罔不臣屬惟琉求未曾歸附遣楊祥阮鑑�諭來則安堵如故否則必致徵討至元二十九年三月二十九日因不曉人語二人遂還出元史】

詩南嶺過雲開紫翠北江飛雨送淒涼酒醒夢回春盡日閉門隱幾坐燒香門外橘花猶的皪墻頭荔子已斕斑樹暗艸深人靜處捲簾欹枕臥看山【以上二首東坡三月二十九日作】

三十日東漢光武是日日食帝避正殿不聽事詔曰吾徳薄致災謫見日月夫何言哉今方念愆庶消厥咎其令有司各修職任奉遵法度惠玆元元百僚各上封事無有所諱其上書者不得言聖【建武七年出山堂肆考】宋太祖宴契丹於長春殿【開寶五年玉海】有白虎七變法取是日殺虎血等合和之忽生艸似胡麻一生取其實合之可以移形易貌【出抱朴子】

詩野酌亂無巡送君兼送春明年春色至莫作未歸人【三月晦日送客雍裕之】三月正當三十日風光別我苦吟身共君今夜不須睡未到曉鍾猶是春【賈島字浪仙範陽人初爲僧三月晦日贈劉評事】可憐三月三旬足悵望江邊望驛臺料得孟光今日語不曾春盡不歸來【望驛臺元禎三月三十日作】三月惟殘一日春玉山傾倒白鷗馴不辭便學山人醉交下無人作主人【令狐楚三月晦日會李員外】今朝相送自同遊酒與詩情替別愁忽到澧西總回去一身騎馬向通州【元禎澧西別樂天傳載樊宗憲李景信兩秀才侄谷三月三十日相餞送】隨風逐浪劇蓬萍圓首何曾解最靈筆硯近來多自棄不關妖气暗文星【戊午三月晦司空圖】江頭從此管弦稀散盡遊人獨未歸落日已將春色去殘花應逐夜風吹【三月晦日李昌符】堂邑山林美朝恩晦日遊園林含淑气竹樹繞春流舞席千花妓歌舡五彩樓羣歡與王澤歲歲滿皇州【張說三月三十日承恩燕永陵公主亭子】朝沐敝南闈盤跚待日晞持梳髮更落覽鏡意多違吾友見嘗少春風去不歸登臨至一醉猶可及芳菲【戴叔倫三月三十日沐髮書懷寄諸友】一日不作詩心源如廢井筆硯爲轆轤吟詠作縻綆朝來重汲引依舊得淸冷書贈同懷人詞中多苦辛【賈島三月晦日贈劉評事】玉輅尋春賞金堤重晦遊川通黑水漫池泒紫泉流晃朗扶桑出絲聯樹杞周鳥疑煙海隔人似玉河秋劫盡灰猶識年移石故澑汀洲歸棹晚簫鼓雜行謳【三月晦日李又奉和幸昆明池】日涉編卷四楚應城陳階升也甫編輯邑人徐養量叔弘甫校刻張之厚銘卿甫

張淩雲韓孺甫

陳光寅亮可甫仝閱

四月﹝一﹞四月建己巳起也物至此時而畢起也【合璧事類】中呂巳之气也四月建焉【周禮】日在畢昏翼中旦婺女中【禮記】孟夏純乾用事陰气未作【未作气未挺出鄭興傳】正陽之月匿未作【匿隱也未作气未挺出六帖】夏气赤而光明【爾雅】收恢臺之孟夏【恢大也臺卽胎也言夏气大而育物也楚詞】百谷各以初生爲春熟爲秋麥熟在孟夏故以孟夏爲麥秋【蔡邕月令】孟夏行春令則虫蝗暴風秀艸不實行秋令則苦雨五穀下滋四竟有警行冬令則艸木早枯後有大水敗其城郭【呂氏春秋】爲余【爾雅】或服玄冰丸或服飛雪散及六壬六癸之符則不熱【抱朴子】孟夏之月南宮禦女赤色衣赤采吹笙竽【出淮南子注云火生南方故處南宮笙竽空中象陽故吹之】東武舊俗每歲大會於南禪資福兩寺以芍藥供佛【東坡集】長沙市肆之人無子者是月供寺閣下羊肉薄餅乞兒往往有驗【時鏡新書】焉耆國俗尙娛遨每歲是月遊林【酉陽雜俎】天有聲如瀉水自南而北後秦王俊薨【文帝開皇三十年隋書】宋眞宗西南方兩月並見【天禧四年占曰大臣廢黜又曰有大水是年秋寇準貶滑州河決京師大雨壞廬舍出宋史】漢成帝楚國雨雹大如斧飛鳥皆死【河平二年】漢武帝隕霜殺艸自是徵伐四夷師出三十餘年【元光四年以上出山堂肆考】唐憲宗淄靑隕霜殺惡艸及荊﹖束而不害嘉谷【元和十四年舊唐書】無雲而雷有流星從日下東南行四面耀耀如雨自晡及昏而止【成帝元延元年出通考】彰徳有赤風自西北起晝晦如夜【順帝至正元年海舟吹上平陸髙坡二三十里死者萬計世人謂之海笑出元史】天雨土【唐昭宗天佑元年通考】天雨土【元豊二年淳熙四年皆是月雨土宋史】異寧楡次縣天雨白毛如馬鬃【順帝至正十三年元史】福州福淸縣廨天雨黃黑豆又長樂太平二鄕雨黑豆皆堅實異常【太宗至道二年宋史】冰瓦有文樓閣車馬人物芙蓉牡丹萱艸藤蘿之屬經日不釋【淳熙年秀州呂氏家出宋史】晉孝武帝京都地生毛【太元十四年又十七年地生毛是時符堅滅】晉安帝地生毛或白或黑【元興三年以上五行志】黃河是月水名麥黃水【水衡記】岱山之東有圓淵孟夏月水常騰沸人掘地得焦石如炭往往有火【拾遺記】南方有炎山在扶南國之東加營國之北諸薄國之西從此月火生行人過山取木爲薪燃無盡時【火至十二月滅艸木始生枝條玄中記】鼎州桃源洞大水巨石隨流而下有文曰無爲大道天知人情無爲窈冥神見人形心言意語鬼聞人聲犯禁滿盈地收人魂金石同類類金爲變怪者也【宋髙宗建炎三年五行志】京師醴泉湧出飲之者痼疾皆愈惟﹝耳少﹞蹇者不瘳【後漢光武中元元年】京師拱聖第泉湧疾癘者飲之皆愈【天禧二年閏四月】哀帝建平四年山陽方與女子田無嗇生子【師古曰方與者山陽之縣也女子姓田名無嗇方與音房豫】先未生兒啼腹中及生不舉葬之陌上三日人過聞啼聲母掘收養宋寧宗嘉定元年鎭江後軍妻生子一身二首四臂占謂中原分裂後數年金人失中原【以上通考】宰臣李適之鼎躍出相鬥鼎耳及足皆折【天寶三年白孔六帖】月桂子江東諸處每至四五月於路衢得之大如貍荳破之辛香古老相傳是月中下也【山堂肆考】千頃山西有莎蘿花一株是月花開香聞數里【千頃山在杭州府昌化縣出一統志】永州民劉思析薪有天下太平字【徽宗宣和三年】虔州民毀欹屋析柱木裏有文曰天下太平【髙宗紹興十四年守臣薛弼上此木妖以上宋史】秀州海鹽縣海洋有巨鰍羣蝦從之聲若謳歌抵岸縣民臠肉轉鬣壓死十數人頷骨長二丈五尺【紹興二十年京房易傳曰海見巨魚邪人進賢人疏出通考】鳳凰集東魯羣鳥從之【漢宣帝地節二年】夏口武昌鳳凰見【孫權黃龍元年】鳳凰集沔北百姓聚觀之【晉穆帝升平五年以上俱宋書符瑞志】饒安縣白雉見【延康元年魏志】白麟見頓丘【晉武帝太康元年宋書符瑞志】余幹縣民家豕生八豚其二爲鹿【宋寧宗慶元三年五行志】桂州有馬生駒三足能隨羣馬【唐武宗會昌元年通考】羣鼠吐五色气成云【慶曆八年神宗生於朴王宮祥光照室羣鼠吐气成云出宋史】

詩江南孟夏天慈竹筍如編蜃气爲樓閣蛙聲作管弦【賈弇登大歷中進士狀江南四月】四月上泰山石平禦道開六龍過萬壑澗谷隨縈回【李白】漱井消午醉掃花坐晚香眾綠結夏幄老紅駐春妝【文潛】南京西浦道四月熟黃梅湛湛長江去冥冥細雨來【杜甫】麥隨風裏熟梅逐雨中黃衫含蕉葉气扇動竹花涼【庾子山】人間四月芳菲盡山寺桃花始盛開長憶春歸無覓處不知轉入此中來【白居易見木林寺桃花】長養燻風拂曉吹漸開荷芰落薔薇靑虫也學莊周夢化作南園蛺蝶飛【徐寅初夏戲題】花開紅樹亂鶯啼艸長平湖白鷺飛風日晴和人意好夕陽簫鼓幾舡歸【徐元傑字仁伯信州上饒人題湖景】乳鴨池塘水淺深熟梅天气半陰晴東園載酒西園醉摘盡枇杷一樹金【戴復古字式之初夏作】陂麥連云慘淡黃綠陰門巷不多涼更無一片桃花在借問春歸有底忙【王安石見陂麥】四月淸和雨乍晴南山當戶轉分明更無柳絮因風起惟有葵花向日傾【司馬光字君實居洛初夏】四月田間麥穗稠桑枝生葚鳥啁啾鳳城綠樹知多少何處飛來黃栗畱【歐陽永叔】嘒嘒新蟬綠葉遮一聲臨晚到山家未應春色全歸去猶有芳叢剌史花【僧惠洪】石梁茅屋有彎碕流水煎煎度兩岐晴日暖風生麥气綠陰幽艸勝花時【王介甫】綠樹陰濃夏日長樓臺倒影入池塘水精簾動微風起滿架薔薇一院香【髙駢】麥隴風來翠浪浮霏微小雨似深秋野亭終日捲簾坐淸樾對啼黃栗畱【譚知柔】生物移邊日夜流園林才夏麥先秋綠陰黃鳥北窗簟付與來禽安石橊【山谷】首夏木陰薄淸和自一時筍抽八九尺荷生三四枝新服裁蟬翼舊扇拂蛛絲莎徑熱未劇晨昏來往宜【溫公】今年通閏月入夏展春輝樓上風花媚城隅賞宴歸九歌揚政要六舞散朝衣天喜時相合人和事不違禮中推意厚樂處感心微別賞陽臺樂前旬暮雨飛【唐玄宗首夏閏月花蕊樓觀羣臣宴寧王山亭】垂柳陰陰日初永蔗漿酪粉金盤冷簾幙低垂紫燕忙蜜脾已滿黃蜂靜髙樓起睡翠眉顰披破斜紅未肯勻玉腕半揎云袖碧樓前知有斷腸人【魏彥琛】

立夏立夏金歿水囚木休火相谷雨後十五日斗指巽爲立夏物至此時皆假大也【孝經緯】四月立夏爲節夏大也至此之時物已長大故以爲名【三禮義宗】立夏夏至行南方赤道曰南陸【漢書】斗柄南指而天下皆夏【鶡冠子】立夏晷長四尺三寸八分【後律曆志】炎帝秉離執衡司夏林鍾紀度祝融司節【賦】立夏陽云出觜赤如朱【易通卦驗】春分加四十六日而立夏大風濟音中夾鍾【濟止也出淮南子】立夏淸明風至而署鶴鳴慱谷飛電見龍升天【易說】立夏雀子飛【易通卦驗】立夏之日螻蟈不鳴水潦淫漫蚯蚓不出臣奪後命王瓜不生害於百姓【周書時訓】立夏日得金五穀不成夏旱多風得木夏寒艸生得火多妖言兵戈起得土遠臣朝國無政令得水上下相和順天下安寧【劉玄之行軍月令】立夏命有司祀雨師立夏先三日太史謁於天子曰某日立夏盛徳在火天子乃齋立夏之日天子親率三公九卿迎夏於南郊還乃賞公卿諸侯大夫於朝慶賜遂行無不欣悅命相贊傑俊遂賢良舉長大行爵出祿必當其位【以上禮記月令】春官大宗伯以赤璋禮南方【禮南方以立夏謂赤精之帝而炎帝祝融食焉半珪曰璋象夏物半死禮記】立夏日夜漏未盡五刻京都百官皆衣赤衣迎夏於南郊【續漢書禮儀志】夏則乘赤輅駕赤巷﹝馬�﹞載赤旗以迎夏於南郊其祭先黍與雞居明堂正廟啟南戶【逸禮】立夏日或服玄冰丸或服飛霜散及六壬六癸之符則不熱幼伯子王仲都此二人衣之以重裘暴之於夏日周以十鑪之火口不稱熱身不流汗蓋用此方【抱朴子】立夏日忌北風主疫【﹝月翟﹞仙月占】立夏日日中上淸五帝會諸仙人於紫微宮論求道之功罪【登眞隱訣】

詩東君休布令赤帝已司權風光初變換天气尙淸和律轉燻風始杓回火徳新長風始飄閣疊云才吐嶺不覺東風旋地軸俄驚南陸斡天機蝴蝶不隨春色去又來庭院舞燻風

小滿立夏後十五日斗指已爲小滿小滿者言物長於此小得盈滿也【孝經緯】立夏加十五日指已則小滿音中太簇【雅南子】上陽云出七星【易通卦驗】小滿日苦菜秀后五日靡艸死【以荼爲苦菜毛詩曰誰謂荼苦��】小滿日苦菜不秀仁人潛伏靡艸未死國從盜賊【周書時訓】小滿後無起土功無發大眾無伐大樹妨蠶農也小滿後無大田獵【驅獸類也恐傷生類】小滿後農乃登麥天子乃以彘嘗麥先薦寢廟【以上月令】

四月﹝二﹞

一日煬帝是日太陽虧王度時在臺司晝臥廳閣覺日漸昏諸吏告以日蝕甚度整衣引寶鏡出照鏡亦昏無光色【大業八年四月一日日蝕王度以寶鏡照無光先是汾陰侯生天下奇士也度素卿事之侯終以鏡贈度鏡徑八寸鼻作麒麟蹲伏狀鼻外列龜龍鳳虎又外設八卦又外置十二辰又外置二十四字似隸而非字書所有此黃帝所鑄第八鏡也邪魅入鏡盡照希世之寶後失鏡所在出異聞集】武后尊嵩嶽爲皇帝【武后垂拱四年封嵩嶽爲神嶽大中王至通天元年四月一日尊爲皇帝中宗神龍元年復爲王出事物紀原】徳宗左右請禦暑服上曰將士未易冬服獨禦春衫可乎【興元元年將士未給春衣上猶夾服漢中旱熱四月一日左右請禦暑服上曰獨禦春衫可乎俄而貢物繼至先給諸軍上始禦之出舊唐書】後唐閔帝卽位受冊明宗柩前【有瞽者張蒙自言事太白山神神崔浩也其言吉凶無不中房暠素信之嘗引蒙見帝聞其語聲驚曰此非人臣也暠使蒙問於神神傳語曰三珠並一珠騾馬沒人驅歲月甲庚午中興戊巳土暠不曉其義蒙曰神言如此不能解也四月一日閔帝卽位受冊明宗柩前冊曰惟應順元年歲次甲午四月庚午朔帝回顧暠曰張蒙神言豈不驗哉上白孔六帖】武明太后崩果如童謠【徐之才少解天文兼圖讖之學弟之範晉明帝太寧二年春武明太后病內史皆呼太后爲石婆蓋有俗忌之範告之才曰童謠云周裏跂求伽豹祠嫁石婆斬冢作媒人惟得一量紫綖靴今太后忽攺名私所致怪之才曰跂求伽胡言去已豹祠嫁石婆豈有好事斬冢作媒人匆令合葬自斬冢惟得紫綖靴者得至四月何者紫之爲字此下系綖者熟當在四月之中之範問靴是何義之才曰靴者革旁化寧是久物至四月一日後果崩之才隋文帝開皇中卒出北史】眾執韓秀升屈行從二人詣髙仁厚仁厚詰之曰何故反秀升曰自大中皇帝晏駕天下無復公道紐解綱絕今日反者豈惟秀升機上之肉惟所烹醢耳仁厚愀然命善食而械之【唐僖宗中和三年賊晝夜禦備遣兵挑戰髙仁厚不與交兵潛發勇士千人執兵負槁夜由問道攻其寨且焚之賊惶惑不能相救仁厚遣兵於要路擊之賊眾皆降韓秀升屈行從見眾潰揮劍亂所欲止之眾愈怒四月一日共執二人詣仁厚仁厚詰之云云出耆舊傳】天祺節【眞宗祥符元年四月一日天書再降內中功徳閣以爲天祺節出宋史】衡山方廣寺每至四月是日在東壁則照見維楊官府樓堞居民捨宇物物可數【虎谷間抄】譚處端仙蛻【金太宗天會元年生生而骨相不凡後西遊至同州有門人求親筆書龜蛇二字筆力遒勁有龍蛇盤屈之狀蓋預指歸期人不悟至乙巳四月一日仙蛻始應焉處端號長眞子出史纂左編】南方七宿下降【道經】

詩春色沅湘盡三年客始回夏云隨北去同日過江來水漫荊門出山平郢路開比肩羊叔子千載豈無才【張說四月一日赴荊州作】

二日漢成帝雨雪燕雀死【陽朔四年四月二日後許皇后廢出漢書】皇太子初立是日有雄雉飛集東宮明徳殿前上問褚遂良是何祥對曰昔秦文公時童子化爲雉雌者鳴陳倉雄者鳴南陽童子言曰得雄者王得雌者伯文公遂以爲寶雞祠漢光武得雄遂起南陽有四海陛下舊封秦故雄雉見於秦地【太守貞觀十六年】宋太宗詔輔臣三司使翰林樞密直學士尙書省四品兩省五品以上三館學士宴於後苑賞花釣魚張樂賜飲命羣臣賦詩習射【雍熙二年以上玉海】傾城士女俱詣北郊北嶽帝行宮焚香或步或騎或輿轎聯翩而出至則奠獻拜禱鍾鼓喧闐綺羅交錯旣畢各尋隙地享所攜酒食醉笑而歸【四月初二出宣撫鎭志】明淸潭州云蓋寺僧示疾而逝【有師傳僧口訣曰云蓋鎖口訣擬議皆腦裂拍手趁虛空云露西山月僧遂悟至道二年四月二日示疾】招賢湖南長沙景岑僧示疾而逝【僧初住鹿苑其後居無定所但徇緣接物隨宜說法時謂之長沙和尙太宗至道三年四月二日示疾以上楚通誌】太虛元君生日【道經】

三日武城曰厥四月載生明【載始也月三日生明】宋太祖南郊【開寶九年通考】上幸司農少卿王光輔莊駕還中書侍郎南陽岑義設茗飲葡萄漿與學士等討論經史【景龍文館記】宋仁宗幸瓊林苑賜從官射射於苑亭射畢遂宴日旁有五色云見【天聖八年玉海】宋仁宗舍人院試賓貢進士【先禮部貢院言近年進士惟鈔略古今文賦懷挾入試昨者以正經命題多懵所出則知題目不示以出處也至景佑元年四月三日始詔進士題目具經史所出摹印給之出容齋隨筆】茅盈升仙門前數頃地忽自平治無寸艸皆施靑縑幄屋下盡鋪白氈可容數百人眾賓並集大作宴會見金盤玉杯自至筵前後有妓樂絲竹金石之音蘭麝香達數里少頃迎官畢至朱衣玉帶者數百人旌旗甲仗光彩耀日盈乃與家人親友辭別登車乘雲冉冉而去【茅盈字叔中蒙玄孫弟固字季偉次弟衷字思和生於漢景帝中元五年年十八棄家入恆山修道後二弟俱貴衷爲西河太守固爲武威太守鄕裏送者數百人時盈亦在坐笑謂賓曰吾𨿽不作二千石來年四月三日送僕登仙當不減於今日也至期如其言出列仙傳】北斗北極翊聖下降【道經】

詩今日逢初夏歡遊續舊旬气和先作雨恩厚別成春風吹臨淸洛龍輿下紫宸此中歌在藻還見躍潛鱗【孫逖四月三日上陽殿奉和應制】

四日比干廟有司致祭【比干廟在衛輝府城北此廟魏文帝建又淇縣亦有廟有司四月四日致祭出一統志】黃龍見帝王受命符瑞【曹操字孟徳漢帝以眾望在魏乃召羣公卿士告祠髙廟奉璽綬禪位冊曰咨爾魏王先有言讖緯於魏王曰易傳曰聖人受命而王黃龍以戊巳日見四月四日戊寅黃龍見此帝王受命之符瑞出魏書】宋眞宗召輔臣玉宸殿王欽若陳堯叟馮拯趙安仁預焉始觀太宗禦書移禦別殿觀皇王帝伯四論良臣正臣忠臣姦臣權臣五論幸水軒垂釣侍臣賦詩【祥符八年】宋仁宗幸瓊林苑宴射上中的者十四已而閱騎士射柳枝【至和二年以上玉海】晉﹖遁終【晉﹖遁字道林姓閔陳畱人幼有神理聰明秀徹家世事佛晉初至京師�蒙陳羣殷浩謝安王羲之等見遁逍遙篇注雅重其風力生平歷余杭山白馬寺﹖山寺愛�溪山水晚欲移入蔬食終身後以疾還餘姚塢山中太和元年四月四日終年五十三窆於塢山中冢存焉出髙僧傳】馬鈺居華陽亭墻外有來禽一株枯已久矣師是日汲水沃之曰純陽來年四月十四日生於此樹之下【馬鈺初名從義字宜甫鈺字玄寶更之也號丹陽子寧海人以水沃來禽四月四日也史纂左編】竹下圍棋【翰墨大全】萬神善化犯之失音【三元延壽書】天帝遊東井【道經】文殊生【佛書】善財童子出參【華嚴經】

詩春郊柔綠徧桑麻小駐芳園覽物華應信吾心非暇逸頓回晴意絕咨嗟每思富庶將同樂敢務遊畋漫自誇不似華淸當日事五家車騎爛如花【先三月二十六日宋孝宗幸玉津園因雨霽洪邁進詩四月四日孝宗和韻孝宗又曰邁侍制用如麻字偶思得桑麻可押邁末句用羯鼓催花事故以華淸車騎答之舉朝稱贊】

五日莊公七年夏四月辛卯恆星不見夜中星隕如雨【杜預曰辛卯夏四月五日月光尙微蓋時無雲日光不以昏沒日光不匿恆星不見出丹鉛續錄】唐玄宗因奏封禪儀注敕中書門下禮官學士等宴集賢殿玄宗曰今日與卿等賢才同宴於此宜攺集仙殿爲集賢殿麗正書院爲集賢書院【開元十三年玉海】唐玄宗崩【葬泰陵在京兆府奉先縣界通考】北齊有起居省宋張泌奏復左右史之職記錄以爲起居注太宗從之置院於禁中【起居注始於張泌浮化五年四月五日之奏復也出事物紀原】宋謝枋得卒【枋得至燕初行時士友餞詩盈凡張子惠詩云此去好憑三寸舌再來不直一文錢枋得會其意遂以眠簥中而去度采石自是不食只茹菜果數月困殆四月初一至燕京初五日死於驛於定之護骸骨歸葬信州枋得天資嚴厲雅負奇气推宋必亡於二十年之後枋得不動於富貴貧賤學者師尊之出全編】獨孤君卒【獨孤君諱申叔字子重年二十二舉進士文二年用博學宏詞爲校書郎又三年居父喪而卒蓋貞元十八年四月五日也是年七月十日而葬柳子志墓曰獨孤君之道內之爲孝外之爲仁默而智言而信其窮也不憂其樂也不淫讀書推孔子之道必求諸其中其爲文深而厚尢慕古雅善賦頌其要咸歸於道嗚呼君短命行道之日未久故其道信於其友而未信於天下今記其知君者於墓出合璧事類】

六日宋太祖幸廟閱土木之功歷觀兩廊下圖畫名將指白起曰此人殺已降不武之甚何受享於此以杖畫去之【建隆四年出宋史】宋眞宗親謁太廟光宗親享太廟【祥符四年淳熙十六年出通考】虔州言木柱內有天下太平年五字是日詔送史館作瑞木成文曲有厚坤效珍嘉木紀瑞云云【宋髙宗紹興十四年出玉海】程正叔講讀邇英閣【元佑二年四月六日講讀顧子惇以爲執政得一賜坐啜茶已爲至榮豈可使講讀小臣坐殿上出明道集】東坡別黃州【元豊七年東坡在黃州命移汝州至四月六日別黃州送東坡者皆至慈湖獨陳季常至九江相別在九江和李太白潯陽宮詩其序云今子亦四十九感之次其韻蓋元豊七年正東坡四十九之年也出長公外紀】元人劉因卒【劉因字夢吉保定容城人因生之夕父述夢神人馬載一兒至其家曰善養之旣覺而生乃名曰駰字夢驥後攺今名及字因天資絕人三歲識書日記千百言過目卽成誦六歲能詩七歲能屬文落筆驚人甫弱冠才气迢邁日閱方冊思得如古人者友之得周程張邵朱呂之書能發其微至元十九年徵因擢承徳郎右贊善大夫未幾以母疾辭歸後又徵爲集賢學士嘉議大夫上書宰相以疾固辭四月六日卒聞者嗟悼出史纂左編】郝女君與鄰女十人於漚洟水邊坐忽有靑衣童子至女君前云東海公娶女君爲婦言訖見茵褥於水上女君行坐往來有若陸地其靑衣童子侍側沿流而下鄰女走告於家人家人莫能得女君遙語曰幸得水仙願勿憂怖又言每至四月送刀魚爲信【郝姑祠在莫州莫縣西北四十五里俗傳云郝姑者字女君本太原人後居莫縣魏靑龍年四月六日與鄰女相約水邊見靑衣童子云云至今四月多有刀魚祠前忽生靑白石髙二丈題云姑夫上馬石至今存焉出莫州圖經】太素三元君朝眞日【道經】

詩病瘡老馬不任鞿猶向君王得敝帷桑下豈無三宿戀樽前聊與一身歸長腰尙載撐腸米闊領先裁蓋癭衣投老江湖終不失來時莫遣故人非【東坡四月六日別黃州作載楚通誌】

七日宋太祖幸節度使趙彥徽第視疾【開寶元年宋史】東陽七佛寺有一物出頭如鹿有道人追而觀之气若雲霧尋覓集處亦無孔穴有聲若雷【元嘉十四年四月七日出異苑】楊師操喜聞人過是夜忽見靑衣人騎白馬來云東陽太監追汝須臾不見師操身僕似到東陽都過一曹見有几案囚人著枷不可算數又師操向東行見一處有孔甚小孔中小星流出臭气襲人有一人曰是大地獄中聞師操喜論人過以汝置此【師操雍州醴泉縣人也唐太宗貞觀中任藍田尉後以身老還家喜聞人過永徽元年四月七日死於東陽都其家爲師操身死施齋數日放歸前追使者云汝歸其修善乎後師操禮十方佛動心悔過出太平廣記】南斗北斗西斗帝君下降【道經】

詩好在淸和月祥開紛郁煙一旬嶽降後隔宿佛生前【事文類聚】

八日衛源廟每歲有司致祭【衛源廟在衛輝府北門泉上泉乃衛河之源隋唐以來已封威惠王元加封洪濟威惠王以水之本名稱之每歲四月八日致祭元張恆詩上國風帆快轉輸石林香靄護神居龍吟別浦泉聲細鳥柫空潭樹影虛出天下一統志】洞庭廟每歲致祭【祭以四月八日廟在磊石山封洞庭湖龍神出長沙府誌】天禧中王欽若請以西湖爲放生池郡人每歲是日用釋氏法稱家有無隨願深淺買禽魚放之【出合璧事類據西湖記以放生爲人主祈福四月八日數萬人於湖上放羽毛麟介皆西北向稽首仰祝千萬歲壽】魏時京師士女多至河間寺觀其廊廡綺麗無不嘆息以爲卽蓬萊仙室入其後園見溝瀆蹇產石磴礁峣朱荷出池綠萍浮水飛梁跨閣𨿽梁王兔苑亦不如也【洛陽伽藍記】俗傳爲釋迦佛生辰僧尼各建道場宣揚經偈其男婦爭以財物獻之𨿽衣食匱竭亦不暇顧【宣撫鎭志】王髙麗在鼓城佛寺中謝混見而以檳榔贈之王執手謂曰王郎謝叔源可與周施否【風土記】孫皓是日溺金像曰浴佛後因病懺悔乃差【世說】劉敬宣八歲喪母是日敬宣見眾人灌佛乃披頭上金鏡以爲母灌悲泣不勝【沈約宋書】沈道虔累世事佛以父祖舊宅爲寺是日請像舉家感動焉【道虔吳興武康人少仁愛好老易縣北石山下爲精廬與孤兄子共釜庾之資困不攺節太祖聞之遣使存問賜錢道處年老果食恆無經日之資而琴書爲樂孜孜不倦出沈約宋書】上崇奉釋氏是日新羅國獻萬佛山上以九光扇置於巖巘間召僧入內禮萬佛山睹九色佛光於殿中【杜陽編】荊楚人於諸寺設齋以五色香水浴佛共作龍華會【歲時記】長沙巿肆之人無子者供寺閣下羊肉薄餅乞兒往往有驗【時鏡新書】浴佛以都梁香爲靑色水郁金香爲赤色水丘隆香爲白色水附子香爲黃色水安息香爲黑色水以灌佛頂【髙僧傳】大慧禪師浴佛上堂語云今朝正是四月八淨飯王宮生悉達吐水九龍天外來捧足七蓮從地發【佛運繞紀】藥山是日見遵布衲洗佛云汝只洗得這个還洗得那个遵云請將那人來山遂默然歸方丈密印禪師曰藥山無風起浪被遵布衲一靠直得鋒鋩結舌羅麼一場【印語錄】周昭王二十四年是日天竺國淨梵王妃摩耶氏生太子悉達【二十五歲於菩提場中成無上道號佛氏尊後五十二年二月十五日於拘戶羅國婆羅雙祠間入涅盤出佛運繞紀】寺中無風而塔上一鈴獨鳴佛圖澄謂眾曰國有大喪不出今年是年石勒死太子弘襲位【佛圖澄西域人也本姓白氏少出家以晉懷帝永嘉四年適洛陽能使鬼神千里外事皆徹見石勒諸幼子多在佛寺養之每至四月八日勒詣諸寺觀佛至建平四年四月八日鈴鳴澄曰國喪如其言出髙僧傳】文帝時魏州立舍利塔有一黑狗耽耳白胸於舍利塔前舒左股屈右腳見人行道卽起行道見人持齋亦卽持齋【四月八日立舍利塔寺內先有數猛狗但見一狼狗無不競來吠嚙若見此狗入寺悉皆低頭掉尾出隋書】老子夜半剖右腋而生墜地卽行七步於是佛道興焉【出南史據史纂左編老子二月十五生】尹眞人生葛孝先眞人生尹虛鑑眞人升仙【以上翰墨大全】濮陽郡有異人續生者每歲是日市場戲處皆有續生郡人張孝恭往所在對一續生遣諸奴往諸所在俱見續生以此異之【濮陽郡異人續生者莫知其來身長七尺許肥而黑髮餘二三寸不著褌褲破衫齊膝而已人遺財帛轉施貧者每四月八日市場皆有續生出廣古今五行紀】湘陰縣東六十里相傳晉時里人劉倩贅陶淡家四月是日膾魚於橋上方斫魚尾或報曰汝家舉宅上升倩棄之今每歲八日見無尾魚逆水上至橋而退【楚通誌】善惡童子降犯者血死【三元延壽書】不遠行宜安心靜念沐浴齋戒必得福履【攝生月令】不宜殺艸木宜進溫酒服溫藥【齊人月令】

九日唐太宗是日公卿上言請修太和宮厥池淸涼可以避暑詔從之【貞觀二十一年】宋眞宗幸瓊林苑宴射帝作七言詩賜從臣【祥符九年四月九日出通典】宋孝宗書明良慶會之閣賜史浩【淳熙十一年以上玉海】度宗生於紹興府榮邸以爲幹會節【度宗諱﹝衽去壬攺基﹞嘉熙四年四月九日生先母夢日光照東室又夢神人采衣擁一龍納懷中已而有娠及生室有赤光資識內慧七歲言言必合度理宗奇之出宋史】韋津死【王世充與李密戰充敗密又擁兵三十萬陳於北邙南逼上春門段達韋津拒之達望見密兵盛懼而先還四月九日韋津死出蒲山公傳】大儒吳淵穎卒【諱萊字立夫元至元六年疾作先忽夢作童汪踦贊覺謂人曰汪踦殤者也予疾若此殆不起耶夏四月九日卒於家遺命治喪不用浮屠先生以精深玄懿之學發沈潛奇絕之文闔陰辟陽出神入鬼著述甚多及門之士私謚曰淵穎先生出宋學士集】

十日宋神宗慶曆八年生於濮王宮羣鼠吐五色气成云治平四年卽位宰臣等表曰誕聖題期表靈源之浚發揆時紀節昭皇徳之開光當正陽統月之辰乃甲觀襲祥之日慶由運會道與天同請以生之日爲同天節【武夷志云神宗之未生也武夷山道士吳懷玉有道術指武夷君像曰歲在戊子降爲人主又指魏王像曰三十有八載當繼世禦極撫平四海後其語皆驗人方輿勝覽云宋建守陳覺民過武夷山詩升眞洞口接天門靈艸丹桃日月春聽說列仙來瑞世三朝徳業在斯民蓋眞宗神宗哲宗皆武夷仙眞應世故有三朝徳業之句據史事實神宗四月十日生】黃巢賊散走【先一日李克用合忠武騎將龐從遇黃巢賊於渭南決戰三捷大敗賊軍四月初十日夜賊巢�走出舊唐書】蘇珠娘到鵠奔亭時日暮行人絕不敢前有婢名致福者暴得腹痛珠娘往亭長捨乞漿取火亭長龔壽操刀問珠娘曰繒從何處得珠娘怖懼壽利其繒以刀剌脇立死又殺致福樓下埋之【漢時何敞爲交州剌史行部蒼梧郡髙要縣暮宿鵠奔亭夜猶未半有女從樓下出自云蘇娥字珠娘早失父母兄弟有繒百二十疋與婢致福往縣賣乃以前年四月十日到此亭龔壽操刀剌死敢告於明使君敞曰今欲發汝屍骸何以爲驗女曰白衣靑履猶未朽掘之果然敞遣使捕壽問與珠娘語同遂斬之以助陰殺出還冤記】

十一日唐太宗親謁太廟謝承幹之過【貞觀十七年通考】文宗敕曰聞京師舊說終南山興雲卽雨若晴霽𨿽密雲他至竟不沾濡況玆山北面闕庭日當顧矚修其望祀寵數宜及聞無祀宇宜令中書門下差官設奠擇立廟處【開成二年四月十一日敕後九月敕終南山爲廣惠公出通考】誅益州長史李孝逸【武承嗣使人誣孝逸自云名中有兔兔月中物當有天分天分謂有分爲天子則天垂拱二年四月十一日誅出唐歷】地破日不可開山動土【登眞隱訣】

詩南村諸楊北村盧白花靑葉冬不枯垂黃綴紫煙雨裏特與荔枝爲先驅海山仙人絳羅襦紅紗中單白玉膚不須更待妃子笑風骨自是傾城姝不知天公有意無遣此尢物生海隅雲山得伴松檜老霜雪自困楂梨麤先生洗盞酌桂醑冰盤薦此赬虯珠似開紅鰩斫玉柱更洗河豚烹腹腴我生涉世本爲口一官久已輕蒓鱸人間何者非夢幻南來萬里眞良圖【東坡四月十一日食荔枝】

十二日唐睿宗幸隆慶池結彩爲樓宴侍臣泛舟戲象以厭之【景云元年厭於葉翻時人以爲玄宗受命之祥出景龍文館記】漢靈帝宮車晏駕【中平六年後漢書】後周太祖葬於嵩陵【陵在鄭州新鄭縣通考】宋孝宗詣徳壽宮請太上同幸聚景園【淳熙元年四月十二日出會要】胡國珍薨明帝舉哀於太極東堂【國珍字世玉安定臨涇人也國珍少好學雅尙淸儉女以選入掖庭生明帝卽靈太后也孝明帝踐祚以國珍爲光祿大夫太后臨朝封安定郡公國珍年𨿽篤老雅敬佛法四月七日步從所建佛像發第至閶闔門四五里勞熱增甚因遂寢疾靈太后親侍藥膳四月十二日薨年八十出北史】田琢爲潞州觀察判官偶坐廨捨之含翠堂忽雙燕至一飛檐戶間一上硯屏田諦觀卽前燕也臘丸尙在【金宣撫使田琢字器之從軍塞外合虜裏山野捨春末有雙燕爲巢土人不識屢欲捕之田曲爲全護此燕晝出夜歸田必開戶待之忽一日飛止坐隅無所驚畏巧語移時不去田思明日秋社燕當歸矣此殆爲畱別語也因作詩贈云幾年塞外歷奇危誰謂烏衣亦此飛朝向蘆陂知有爲暮投第捨重相依君憐我處頻迎語我憶君時不掩扉明日西風悲鼓角君應先去我何歸遂細書爲臘丸系其足上後八年太和甲子田爲潞州觀察四月十二日坐含翠堂雙燕忽至臘丸尙在田謂同年龐鑄畫爲圖自作序求趙閱作詩出中州集】蒼龍溪新宮是日建【蔡少霞者陳畱人幼而奉道早歲明經得第一日沿溪獨行忽得美蔭因就憩焉不覺成寐因爲褐衣鹿幘人夢中召去乃至一城郭處碧天虛曠瑞日瞳�見一玉人當軒獨立玉人謂少霞曰湣子虔心今宜領事少霞不知所謂復爲鹿幘人引至東廊止於石碑之側謂少霞曰召君書此少霞素不工書卽極辭讓鹿幘人曰按文而錄胡乃拒違以筆硯卽付少霞曰法此而寫少霞凝神搦管頃刻而畢因覽讀之已記於心矣題曰蒼龍溪新宮銘紫陽眞人山玄卿撰良常西麓源澤東澨新宮宏宏崇軒﹝車獻﹞﹝車獻﹞雕玳盤礎鏤檀竦棨壁瓦麟差瑤階昉�閣凝瑞霧樓橫祥霓騶虞巡徼昌明捧闑珠樹規連玉泉矩泄靈飆遐集聖日俯晰太上游儲無極便闕百神守護諸眞班列仙翁鵠駕道師冰潔飲玉成漿饌瓊爲屑桂旗不動蘭屋互設妙樂竟臻流鈴間發天籟虛徐風簫冷澈鳳歌諧律鶴舞會節三變玄云九成絳闕易遷虛語童初浪說如毀乾坤自有日月淸寧二百三十一年四月十二日建於是少霞方更周視遂爲鹿幘人促之而返醒然遂悟急命紙筆登卽紀錄出集異記】元中大法師升仙【翰墨大全】

詩前年家水東回首夕陽麗去年家水西濕面春風細東西兩無擇緣盡我輒逝今年復東徙舊館聊一憩已買白鶴峯規作終老計長江在北戶雪浪舞吾砌靑山滿墻頭髮鬌幾云髻𨿽慚抱朴子金鼎陋蟬蛻猶賢柳柳州廟俎薦丹荔吾生本無待俯仰了此世念念自成劫塵塵各有際下觀生物息相吹等蛟蚋【東坡至惠州合江樓遷於嘉佑寺後又復遷於合江樓四月十二日又復歸於嘉佑寺作時卜築白鶴峯之上新居告成】

十三日唐肅宗親享廟【乾元元年通考】宋眞宗立夏祀赤帝【景徳三年四月十三日立夏按月令立夏之日天子迎夏於南郊迎夏爲祀赤帝通考】宋太祖崩是日發引太宗衰服奠哭羣臣升梓宮於龍輴【開寶十年出宋史禮志】宋欽宗生靖康元年太宰徐處仁等請以四月十三爲幹龍節百官詣龍徳宮上壽【天中記】三皇帝君降【道經】

十四日唐髙祖是日幸龍潛舊宅攺爲通義宮置酒髙會詔曰爰擇良辰言遵邑裏禮同過沛事等歸譙故老咸臻族姻斯會肅恭篤享咸慶兼集【武徳六年玉海】徳宗降誕節【節度使王虔休獻�天誕聖�候嘉作獻壽文出玉海】宋仁宗生宰臣丁謂等上表云玉瑤誕祥式契貫星之兆璇樞紀歷爰標出震之期陛下淸寧毓粹聰哲凝華候回炎律气應燻風協離徳之融輝仰榮河之啟瑞請以四月十四日爲乾元節從之【仁宗母李氏夢一羽衣之士跣足從空而下云來爲汝子時上未有嗣是夕召幸有娠明年四月十四日生仁宗幼年每穿履襪卽亟令脫去常徒步禁中皆呼爲赤腳仙人蓋古之得道李君也一云仁宗以祥符三年生章懿夢二日在天其一忽墮以裙承之幹與元年帝卽位又眞宗未有仁宗嘗遣左璫詣茅山求嗣遇王異人言王眞人已降生於宋朝璫問王眞人本是何人曰古燧人氏章懿亦夢羽衣數百人從一仙官自空而下曰此托生於夫人及生宮中火光燭天始行步嘗持槐木簡以筋鉆之眞宗問何用曰試鉆火耳帝顧后妃曰異人之言信不虛矣出元符宮石刻】呂巖字洞賓以是日生母就蓐時異香滿室天樂浮空一白鶴自天飛下竟入帳中不見【曾祖延之終浙東節度使祖渭終禮部侍郎父讓海州剌史貞元十四年四月十四日巳時生生而金形木質道骨仙風鶴頂龜背虎體龍腮頸修顴露額闊身圓鼻梁聳直面色黃白左眉角一黑字左眼下一黑子少聰敏日記萬言矢口成文旣長身五尺二寸喜頂華陽巾衣黃白襕衫系大皂絳狀類張子房二十不娶始在𦇤褓馬祖見之曰此兒骨相不凡出史纂左編】潭州鶴會【潭州兵馬都監趙不問淳熙九年四月十四日作鶴會一道人不知所從來攝衣升戺不與人楫徑入堂房內不見但於幾上得一幅紙書絕句云這回相見不無緣滿院風光小洞天一劍當空又飛去洞庭驚起老龍眠末題谷客書谷客卽洞賓也出道書】陳楠是日與會主云我來尸解會主不以爲事遂畱四句曰頂上雷聲霹靂混沌落地無蹤今朝得路便行騎个無角火龍卽日尸解【楠字南木號翠虛惠州慱羅縣白水巖人以盤襱箍桶爲生人無有知者作盤攏箍桶頌盤攏頌曰終日盤盤圓又圓中間一位土爲尊磨來磨去知多少个裏全無斧鑿痕箍桶頌曰有漏教無漏如何水泄通旣能圓密了內外一眞空其言超悟如此後得太乙刀圭金丹法訣於毗陵禪師人有求符水者翠虛撚土付之病多輒愈故人呼之爲煉泥丸宋寧宗嘉定六年四月十四日在潭州與會主云雲翠虛度弟子三人鞠九思沙蟄虛白玉蟾出史纂左編】金世宗設二帳於禦幄之東約處機居之【丘處機字通密號長春子金世宗設一帳於禦幄之東約處機四月十四日居之及期有山賊之報攺卜十月望�左編】

十五日四月庚戌朔十五日甲子哉生霸成王有疾不豫故顧命曰惟四月哉生霸【死霸朔也生霸望也哉始也翌日成王崩出前漢書】宋眞宗章穆皇后郭氏崩【景徳四年宋史禮志】程正叔進講文公以下預焉【元和二年四月十五進講邇英殿殿朱漆釣窗靑幕障日殊寬涼矣出明道集】蘇東坡紹聖元年是日過韋城而吳傳正之甥歐陽思仲在焉相與談傳正髙風東坡嘗作洞庭春色賦傳正獨愛重之又作中山松醪賦不減前作東坡獨恨傳正未見乃取李氏澄心堂紙杭州程奕鼠須筆傳正所贈易水供堂墨錄以授思仲使面授傳正且祝深藏之【東坡與傳正爲世外之遊及將赴中山傳正贈東坡易水供堂墨一丸而別出長公外紀】此日自堂廚至百司廚通謂之櫻筍廚詩曰春事無多櫻筍來【歲時記】焉耆國以是日遊林【焉耆國東髙昌西龜玆南尉犁北烏孫俗尙娛邀二月朏出野祀四月十五日遊林酉陽雜俎】洞賓純陽飛升云房降誕【祖師姓鍾離諱權云房其字也是日降生仕漢爲將軍因失機入終南山得少陽帝君之術仙去出道書】張法樂眞人成仙【出翰墨大全】劉珍廣漢什方人曰吾功行已成某月某日吾當升天至期自以火化【劉開皇中居安樂山忽取道經鍾磬封於石室中曰後六十年當有聖君取之吾四月十五日升天隋文帝遣使至山訪其事令建三觀唐髙宗遣使取丹經鍾磬以進出�州誌】僧尼是日就禪剎掛搭謂之結夏又謂之結制【出荊楚歲時記其結夏者蓋夏乃長卷之節在外行則恐傷艸木虫類故釋苑宗規云祝融在候炎帝司方當法王禁足之辰是釋子護生之日至七月十五日應禪寺掛搭僧尼盡皆散去謂之解夏又謂之解制禪苑宗規云金風漸漸玉露滚滚當覺皇解制之辰是法歲周圓之日大藏經云四月十五日僧尼坐艸爲一歲謂之法歲】

詩望朝齋戒是尋常盡起金根第幾章竹葉飲爲甘露色蓮花鮓作肉芝香松膏北雨凝雲磴丹粉經年染石牀剩欲與君終此志頑仙惟恐鬢成霜【皮日休四月十五日和陸龜蒙道室書事】

十六日陳宣帝是日天雨雹始興王叔陵剌後主於喪次據東府反【大建十二年俄而伏誅出隋書】唐太宗避暑九成宮是日上及中宮歷覽臺觀閒步西城王勃頌曰扃牖六合奔走八神梯霄架極考遺基於汶上稽故典於淹中陽靈開避暑之宮景福致追涼之殿洞龍對澑鐵鳳連甍【九成宮隋之仁壽宮也冠山抗殿絕壑爲池漢之甘泉不能尙也貞觀六年四月十六上及中宮歷覽臺觀出舊傳】唐玄宗詔享太廟每室加常食一牙盤【天寶五載四月十六日詔唐享廟每室加常食一牙盤五代遂廢享廟之設牙盤自唐始出事物紀原】先天降聖節聽京城燃燈一晝夜【眞宗祥符六年出宋史禮志】忌嗜欲犯之夭壽【孫眞人集】天倉開宜入山修道【遵生八箋】

十七日玄宗景龍二年是日在廳事假寐白鶴觀道士宋大辧等三十人同見赤龍據案【上微時嘗至洛陽令崔日知宅崔設饌未熟明皇因寢庭前一架藤花初開日知見巨蛇食藤花逡巡不見上覽曰饑甚夢中食藤花甚美日知乃知他日啟聖之驗也出逸史】髙宗冊貴妃吳氏爲皇后【紹興十二年宋史】帝禦集英殿賜狀元王佐以下及第出身同出身【朱晦庵之科共二百三十人出七修類稿】張韶於紫艸車中載兵器犯銀臺門共三十七人入大內對食於淸思殿卽日禁兵誅之【出唐書天文志】程明道再上疏【熙寧三年四月十七日再上疏諫新法疏中有中外人情交謂不可設令由此僥幸事小有成而興利之臣日進尙徳之風浸衰矧天時未順地震連年四方人心日益動搖云云出明道集】楊氏裸坐【吳淸妻楊氏號監眞君頭痛自春及夏靜坐忽不見四月十七日夜見楊氏裸坐屋上稱先日有同行伴煎茶湯相待汴州姓呂名徳貞同州姓張名仙眞益州姓馬名辦眞宋州姓王名信眞及還有一女冠賦詩相別云道啟眞心覺漸淸天教絕粒應精誠云外歌聲笙管合花間風引步虛聲唐元和十二年出逸史】翊聖眞君下降【道經】

詩圓頂雙胡碧眼人曉天親送石麒麟九龍浴佛經旬日名世才生屬此辰【事文類聚】玄天之龍兮見而在田我後之龍兮飛以禦天據聖人之大寶與別祖而同玄髙出而潛躍以自試來定天寶居然假寐合而成體散而成章若窺於牖若施於堂且據案而向明負扆以當陽日月在身有祗天之嘉夢風雨合气將振翼而雄驤羣居愕主聖作物睹赫然龍光眞我明王折券表異亦惟前聞曠然振古卓有吾君王人之瑞比之龍首髙居而遠望以臨乎九有天子之威比之龍鱗皇之可畏以肅乎萬人徒稱其象未睹其眞恭惟我後近取諸身於昭巨唐其命惟新永據九五斯焉萬春【景龍二年夏四月十七日玄宗廳事假寐道士宋大辯等見赤龍據案潘炎於是作赤龍據案賦】

十八日成都府有逍遙山壁上有漢安元年四月十八日會仙友字【逍遙山在簡縣宋景徳間有楊用晦者隱居此山山北有層崖崖有東西二室後有二丹竈又有石窟出蜀志】唐肅宗崩【葬建陵在京兆府醴泉縣界通考】孔子卒於魯城北泗上【出魯史據左氏云魯哀公十六年夏四月已於孔丘卒司馬遷遵之諸儒又遵之是孔子所卒之年當從左氏然十六年乃壬戌之歲也是歲四月戊申朔有乙丑而無己丑己丑乃在五月之十二己與乙文亦相近故誤書也所謂乙丑則四月十八日自壬戌歲上朔己酉孔子之年乃七十四謂七十三者非也孔子卒亦載於二月十八日】紫微北極大帝誕日【道經】

詩天气淸和僅兩旬一旬前是佛生辰當年來應徐卿夢此夕遙瞻壽宿明【事文類聚】

十九日武王祀周廟【武王伐商四月十九日祀於周廟通考】肅宗以星文變異禦明鳳樓大赦天下攺乾元爲上元追封周太公望爲武成王依文宣王例置廟以歷代良將爲十哲白起韓信諸葛亮李靖李績列於左張良田穰苴孫武吳起樂毅列於右【上元元年出會要】唐徳宗生羣臣上壽不置節名不納中外之貢駙馬髙怡獻金銅像徳宗曰有何功徳非吾所爲退還之【天寶元年四月十九生出舊唐書】眞元五年是日顧況作宋州剌史廳記記曰商丘之地辰火之宿孟諸之湄閼伯所遷微子所奉之國也仲尼之伐樹子罕之棄車皆此地焉梁孝王時四方遊士鄒生枚叟相如之徒朝夕宴處更唱疊和天寒水凍酒作詩滴是有文雅之臺淸冷之地云云【事文類聚】成都風俗每歲是日士女泛舟浣花溪之百花潭府尹亦至潭上置酒髙會設水戲渡盡樂而返相傳唐冀國夫人故事也冀國夫人是日生先唐寧節度西川微服行民間見而悅之納以爲妾寧妻死遂爲繼室每生日置酒浣花溪之百花潭徘徊終日後人因之遂以爲常成都謂之浣花遨頭宴於杜子美艸堂滄浪亭傾城皆出錦繡夾道【成都士女四月十九日泛舟冀國夫人姓任漢上小家女任媼嘗禱於神祠夢神人授以大珠覺而有娠明年四月十九日生年稍長釋氏教甚謹有僧過其家瘡疥滿體衣服垢敝見者心惡女獨敬事之一日僧持衣從以求浣女欣然濯之溪邊每一漂衣蓮花輒應手而出里人驚異求僧不知所在因識其處爲百花潭及女爲冀國夫人每四月十九誕辰置酒江上泛舟訪漂衣故處故後人以是日至此設水戲渡老學庵筆記亦出蜀志】張重華鄭景世升仙【翰墨大全】

二十日趙王倫矯制廢賈後害張華等【晉永康元年四月二十日先大風�沙張華捨風飄起出廣古今五行記】李希孝欲模寫捕魚圖【捕魚圖王右丞艸也元佑元年四月二十日季希孝欲摸寫無善工出晁補之捕魚圖序】司馬光應詔【四月二十日詔言過失與朝廷政事之闕司馬光曰臣以駑下之材自仁宗皇帝蒙擢侍從服事三朝恩隆徳厚隕身喪元不足爲報𨿽訪問所不及猶將被肝瀝膽以敕其區區之忠況聖意采納之動督責之嚴諄諄如此敢不爲陛下別白當今之切務少補萬分之一耶云云出文鑑】前張質推事冤人【張質猗氏人以明經授亳州臨渙尉到任月餘日暮見數人於符來約質去質乘馬隨之至縣門縣吏列坐略無起者質怒曰吏敢無禮縣吏亦不顧出數十里至一柏林下馬遂步行百餘步見一大府門隨使者入上有美須衣緋者據案而坐責曰爲官何曲以推事質曰到任月餘未嘗推事緋衣人召冤人出對冤人自西房出疾視質曰此非推某者乃前臨渙尉張質貞元十一年四月二十日推某者若此質是貞元十七年到任尙未久判官曰名姓偶同放歸歸時已七日矣仍在柏林中伏於馬上有樵人見而驚之曰縣失官人此非耶就問質質不能對數日後方能言出續玄怪錄】

二十一日唐肅宗妖星見於西方長數丈【上元元年閏四月二十一日妖星見至五月減通考】唐髙祖造太和宮於終南山【武徳八年後貞觀十年廢】唐髙宗造蓬萊宮成是日徙居之【龍朔二年】宋眞宗幸龍圖閣閱太宗禦書宴於崇政殿帝作五言詩【景徳二年】宋髙宗詔求四方遺書【紹興二年以上玉海】給事中韓忠彥言門下省得旨舉駁事依中書舍人封還詞頭例四月二十一日中書奉旨給事中駁正事赴執政堂稟議【宋神宗元丰七年出朝野雜記】碧虛子題化書後序【譚景升終南山著化書因遊三茅經歷建康見齊丘有仙風道骨𨿽弱於機智而異乎黃埃稠人遂引此篇云稚子弄影不知爲影所弄狂夫侮像不知爲像所侮化家者不知爲家所化化國者不知爲國所化醉者負醉疥者療疥其勢彌顚其病彌篤而無反者也齊丘終不悟景升乃出化書授齊丘碧虛子至嘉佑五年夏四月二十一日題化書後序出道書】普賢菩薩生辰【佛書】

二十二日唐太宗自爲眞艸書屏風以示羣臣筆力遒勁爲一時之絕太宗謂魏徵曰世南沒後無一人可與論書徵曰褚遂良【貞觀十四年玉海亦出�實錄】少傅史浩等三十四人進明堂慶成詩忠州文學程宏繇進明堂賦太常丞胡南逢等三人進明堂頌【宋孝宗淳熙七年四月二十二日先孝宗禦書明堂門六字書畢積雨驟霽星月燦然可喜出禮志】王庶人卒【唐惠妃武氏有專房之寵將謀奪嫡王皇后上欲廢爲庶人又廢太子上問於張九齡對曰太子天下本也動之則搖人心九齡未聞大惡臣聞父子之道天性也子有遇父怒而掩之不宜廢絕恐傷陛下慈父之道上不悅李林甫秉政陰中計於武妃以自固武妃亦結之乃先出九齡而廢太子後玄宗乃立肅宗爲太子林甫之計不行王庶人以開元二十五年四月二十二日卒武妃至十二月而薨識者謂有神通焉出大唐新語】董卓見王允等持劍立於殿門卓大驚王允大呼曰反賊至此遂命武士百餘人持戈剌之卓里甲不入傷臂墜車呂布懷中取詔大呼曰奉詔討賊臣董卓李肅斬卓首攜之時卓年五十四【里甲者披甲於內加衣於甲上漢獻帝初平二年四月二十二後太史有詩曰郿塢追魂憑李肅宮門取命有溫侯出三國誌】

二十三日甘露降於中華殿之桐木泫如冰雪唐髙祖以示羣臣【武徳九年玉海】齊髙帝豋位【出南史】宋髙宗講易終篇以犀帶象牙簡金鞍勒馬賜宰相侍讀以下【紹興二十五年玉海】呂布將數百騎出武關詣袁術以殺董卓爲術報讎【呂布字奉先五原郡九原人也先一日殺卓二十三日詣袁術欲以徳之卓死後六旬布亦敗出漢雜記】王處一上升【處一寧海東牟人號玉陽四月二十三日語門人曰羣仙已約我矣言訖沐浴冠帶焚香朝禮十方乃辭而上升處一冬寒跣足單衣顏色不變傳道則有山鳴谷吼之應書符則有鬼怪潛出之靈類此甚多出史纂左編】

詩巴俗深畱客吳儂但憶歸眞知難共語不是故相違東縣聞銅臭江陵換夾衣丁寧巫峽雨愼莫暗朝暉【黃山谷以紹聖二年謫黔州四月二十三日至摩園作】

二十四日劉先主崩於永安宮亮表後主曰大行皇帝邁人樹徳昊天不弔今四月二十四日奄忽升遐臣妾號咷如喪考妣云云【先主劉備字玄徳涿郡鹿縣人謚昭烈皇帝先一日先主忽榻前燭滅復明隱隱見二人侍立起而觀之乃雲長翼徳也二人相向曰因生平不失信義王帝敕爲神忽不見先主知不可起乃泣語孔明曰君才勝曹丕十倍必安國而成大事若嗣子可輔則輔之如不可自爲成都主孔明泣曰臣以肝腦塗地安能補報知遇之恩又命趙雲曰朕與卿今別矣云泣曰臣效犬馬之勞以扶社稷言畢駕崩壽六十三時章武三年出蜀志亦出三國誌】滎陽郡人尹千見天雨石墜地開之有玉璽在其中【齊髙帝四月二十三日登位二十四日尹千於嵩山東南見天雨石開之乃玉璽其中有文曰戊丁之人與道俱肅然入艸應天符掃平河洛淸魏都宋禪位於齊此其符驗也出南史】宋髙宗謂侍臣曰朕聞祖宗時禁中有打麥殿今於後圃令人引水灌畦種之亦欲知稼穡之艱難【紹興二年玉海】唐睿宗敕魚袋著紫者金裝緋者銀裝【景云二年四月二十四日敕按唐實錄髙祖給隨身魚三品以上其飾金五品以上其飾銀故名魚袋至宋朝神宗元豊末親王賜玉魚以副金帶金魚以副玉帶以唐禮也韓文公詩曰不知官髙卑玉帶懸金魚是也】宋髙宗置六科舉士【紹興二十六年四月二十四日置六科一曰文章典雅可備制誥二曰節操方正可備臺諫三曰才識該通可備刑讞四曰節用愛民可備理財五曰慈祥愷悌可備監司郡守六曰智勇絕倫可備將帥令侍從歲舉之如元佑司馬光所諳宋史】宋神宗除戶部侍郎謝景溫爲禮部侍郎【元豊五年四月二十四日出合璧事類】圓通禪院蘇老泉舊遊處東坡四月是日宿焉明日老泉忌日也乃手寫寶積獻蓋頌佛一偈以贈長老僊公僊公拊掌笑曰昨夜夢寶蓋飛下著處輒出火豈此祥乎東坡於是作詩【長公外紀】

詩石耳峯頭路接天梵音堂下月臨泉此生初飲廬山水他日徒參雪竇禪袖裏寶書猶未出夢中飛蓋已先傳何人更識嵇中散野鶴昂藏未是仙【圓通禪院東坡四月二十四日作】

二十五日晉武帝太后崩有司奏是目安厝【泰始四年禮志】唐玄宗是日問諸蕃諸國遠近鴻臚卿王忠嗣上言曰謹按西域圖自陀拔恩單國至史國凡十有二【天寶六年玉海】宋仁宗禦制雅樂曲及樂章凡六十八【景佑二年音樂志】李徳光上五帝功臣繪像圖【宋髙宗紹興九年玉海】蘇老泉忌日【老泉東坡父出長公外紀】

二十六日澤州是日請建廟命禮官考其儀有司言唐制諸郡置風伯壇於社壇東雨師壇於社壇西【宋眞宗祥符二年玉海】宋哲宗復置賢良方正直言極諫科【元佑二年玉海】狀元王佐以下各賜錢一千七百貫【王佐與朱文公同科四月初三日禦試策一道十七日皇帝禦集英殿賜狀元王佐以下及第出身同出身十八日赴宴二十六日各賜錢出七修類稿】知潭州林栗是日進經傳集解三十二卷系辭上下二卷文言說卦序雜本文共爲一卷河﹖洛書八卦九疇大衍總繪圖六十四卦立成圖大衍揲蓍解共爲一卷總三十六冊詔付祕省敕書獎諭【宋孝宗淳熙十二年玉海】

二十七日昌邑王賀行淫辟立是日大將軍霍光白皇太后廢之【先牂云如狗赤色長尾三枚夾漢西行占曰天文以東行爲順西行爲逆主人臣運柄牂云爲亂君此大臣欲行權以安社稷也四月二十七日霍光廢昌邑王出漢書】宋哲宗觀麥於後苑【紹聖元年玉海】元順帝崩【元朝至正庚子歲長淮以比尙皆宴然山東則王信陜西則李思齊隴西則思道太原則王保保汴梁則太子開撫軍司以總之旣而諸將共讒王保保欲叛詔削軍權臺兵比行處處皆望風崩潰四月二十七日順帝以疾崩皇太子獨脫身走去而皇孫就擒出艸木子】東坡到湖州謝表云臣荷先帝之誤恩擢置三館蒙陛下之過聽付以兩州陛下知其愚不適時難以追陪新進察其老不生事或能牧養小民【元丰二年四月二十七到湖州出長公外紀】浩陵郡有巖數里夜忽有雙光【齊髙帝建元元年浩陵郡蜑民田健所住巖間常流雲气有聲響若龍今求之積歲莫有見者四月二十七日夜巖數里忽有雙光至明往獲古鍾一枚又有古器名淳於蜑人以爲神物奉祠之出南齊書】

二十八日議禮局請於南郊別立感生帝壇依赤帝髙廣之制從之【宋徽宗大觀四年郊祀實錄】宋太祖皇后宋氏崩太宗素服舉哀【太宗至道元年四月二十八崩祔葬永昌陵之北出宋史禮志】宋孝宗書荔枝賦賜舍人張延年【隆興九年玉海】老君於尹喜宅南山阜上升天喜悲戀請畱老君告喜以除垢止念靜心守一之旨言訖聳身空中坐雲華之上面放五明身見金光洞照十方冉冉升空光燭館捨五色玄黃良久乃沒喜目斷雲霄涕泣攀戀其日江河泛山川震動有五色光貫太微徧及四方【尹喜拜老君曰幸聞至道欣慶難言願賜著書闡楊道旨以語後世老君曰善以道徳五千言授之喜拜受持誦老君次年四月二十八日於喜宅飛升出史纂左編】天休節【上元星君下降出道經】

詩蜀國富且庶風俗矜浮薄奢僣極珠貝狂佚務娛樂虹橋吐飛泉煙柳閉朱閣燭影逐星沈歌聲和月落鬥鷄破百萬呼盧縱大噱遊女白玉璫驕馬黃金絡酒肆夜不扃花市春慚怍禾稼暮云連紈繡淑气錯熙熙三十年光景焂如昨天道本害盈侈極禍必作當時市政者罔思救民瘼不能宣淳化移風復儉約【宋太宗至道元年四月二十八日張詠悼蜀詩】

二十九日唐玄宗謂侍臣曰每祀黃帝乃就南郊禮亦非便宜於皇城內西南攺置黃帝壇朕當親祀以昭誠敬【天寶九年玉海】唐髙宗給五品以上隨身魚袋以防召命之詐【永徽二年四月二十九日給隨身魚袋魚袋三代以韋爲之算袋魏易之爲龜唐髙宗給隨身魚三品以上其飾金五品以上其飾銀故名魚袋天后攺爲龜後復曰魚神龍初賜紫則給金魚賜緋則給銀魚不限品也出事物紀原】宋髙宗詔丞相趙雄等赴經筵聽講正說終篇浩等言陛下孳孳典訓愈久愈明歲時甫浹篇帙再周請付史館【淳熙八年玉海】狀元王佐以下朝謝【皇帝禦集英殿賜狀元王佐以下及第出身同出身四月一十九日朝謝七修類稿】

詩梅雨漲添春酒色麥秋黃起壽鑪煙銅壺未下三更水猶是淸和四月天【事文類聚】

三十日漢成帝河平元年是日日食詔公卿百僚陳過失無有所諱大赦天下光祿大夫劉向對曰四月交於五月月同孝惠日同孝昭其占恐害繼嗣【是時許皇后專寵後宮中外皆憂上無繼嗣故杜陵谷永及劉向所對皆及之上於是減省椒房掖庭用度四月已亥悔而日食故曰四月交於五月月同孝惠孝昭元年七月己亥晦日食故曰日同孝昭二帝尋皆晏駕而無嗣出白孔六帖】漢和帝永元十五年是日日食時帝遵肅宗孝章帝故事兄弟皆畱京師有司以日食陰盛奏遣諸王就國詔曰甲子之異責由一人諸王幼稚早離顧復弱冠相育常有蓼莪凱風之哀選懦之恩知非國典且復宿畱【賢曰選懦慈戀不決之意也出漢紀】道悟禪師示疾命弟子曰四月三十日告終大眾問疾師驀召典座座近前師曰會麼曰不會師拈枕子拋於地上卽便告寂【道悟荊州天皇寺僧神儀挺異幼而生知年十四懇求出家父母不聽遂損減飲膳日才一食形體羸悴父母不得已而許之依明州大徳披削二十五詣杭州竹林寺具戒精修梵行推爲勇猛或風雨晝夜冥坐丘冢身心安靜一日遊余抗首謁徑山國師受心法服勤五載後參馬祖祖重印前解法無異說以憲宗元和年四月三十日告寂是年八月五日塔於郡東出楚通誌】日涉編卷五楚應城陳階升也甫編輯邑人徐養量叔弘甫校刻陳容淳之初

甫

慈溪姚宗文

甫

男陳鳳徵懿兆甫仝閱

五月﹝一﹞五月建午午長也言萬物皆長大也【合璧事類】蕤賓午之气也五月建焉【周禮】日在東井昏亢中旦危中【禮記】仲夏日出於寅入於戌【尙書考靈曜】仲夏行春令則五穀晚熟百螣特起四民有饑行秋令則艸木零落果實早成民殃於疫行冬令則雹霰傷穀道路不通暴兵來至【呂氏春秋】爲臯【爾雅五月得戊爲厲臯】俗稱惡月【仲夏陰陽交死生分君子齋戒止聲色節嗜欲出董勛問禮俗】是月不可入官【齊文宣令宋景業筮曰宜以仲夏吉辰順天受禪或曰五月不可入官犯者卒於其位景業曰王爲天子無復下期豈得不終其位出北史】俗忌上屋如上屋卽自見其形魂魄不安【酉陽雜俎】以朱索連縈施門戶【仲夏之月陰气萌作恐物不茂故以朱索出後漢書】古人鑄刀以月之丙午日取純火精以協其數【合璧事類】月之丙午日以金錫鑄爲陽燧【搜神記】爪哇國以是月遊舡【風俗婚姻無媒妁但納黃金於女家以娶之五月遊舡出外夷傳亦出一統志】單於大會龍城祭其先天地鬼神【歲正月諸少長會單於庭祠五月會龍城出白孔六帖】唐玄宗天鳴聲若雷【天寶十四年天鳴有聲天子及大臣有憂通考】晉惠帝日光四散赤如血流照地皆赤【光熙元年占曰君道失明出天文志】隋煬帝大流星如甕墜於江都【大業十三年占曰其下有大兵戰流血破軍殺將明年煬帝遇弒】唐徳宗有星墜於西北光燭如晝聲如雷【貞元十四年閏五月以上通考】山陽濟陰雨雹大如雞子深二尺五寸殺人飛鳥皆死【宣帝地節四年漢書�出六帖】雨雹如扇如斗【獻帝初平二年漢書五行志】臨安大雨雹屋瓦皆碎有一村人多爲不善夜有行人聞神過云付硬雨施行次日雨雹大損禾稼【紹興十七年軒渠錄亦出天中記】有落梅風江淮以爲信風有霖霪號爲梅雨沾衣皆敗謂之送梅雨【以上風土記】濯枝雨【仲夏有大雨名濯枝風土記】鄒衍仰天而哭下雪【衍事燕惠王左右譖之五月雪出世說】漢女訴殺之下雪【女居東海養姑姑女讒之於姑姑詣太守訴殺之五月雪漢書】雨黃毛【熙寧元年又熙寧八年雨黃土兼細毛宋史】蜀地雨白毛【晉武帝太始八年京房易傳曰賢人逃天雨毛五行志】元順帝元統二年天雨毛至二十五年又是月大都雨毛長尺許或曰龍須命拾而祀之【元史】大雷雨下冰龜數十里隨大小皆龜形具手足卦爻【髙宗紹興八年汴京太康縣宋史五行志】黃河是月水名爪蔓水【水衡記】撫州王羲之墨池水色變黑如雲【宋咸平元年通考】洞庭湖水夜赤光如火亙天【建炎四年五行志】饒州樂平縣何衝裏田隴數十百頃當霽天無雲田水如爲物所吸聚爲一直西行髙平地數尺不假堤防而水自行裏南程氏家井水溢亦髙數尺夭矯如長虹聲如雷穿墻毀樓二水鬥於杉墩且前且卻約十刻乃解各反故壑【髙宗紹興十四年與史記魯谷洛水斗同京房曰天子弱諸侯力政厥異水斗出通考】宋元嘉七年武陵洪水善徳山崩兩石髙丈餘如人雕刻精奇形備古制式占者云武陵出天子其年八月孝武始誕後封武陵王卽帝位【治聞記】晉陽大旱得死魃長二尺面頂各二目【北齊後主武平五年五月出北史】晉懷帝枹罕令嚴根妓產一龍一女一鵝【永嘉五年五月京房易傳曰人生他物非人所見者皆爲天下大兵是時帝承惠皇之後四海沸騰尋而陷於平陽爲逆胡所害此其徵也出通考】曲阿有柳樹倒地六載忽復起【晉成帝咸和六年五行志】大木自拔【嘉定六年嚴州淳安遂安桐廬三縣占曰木自拔國將亂】成都太祖廟側大木僕忽起立生三芽【景帝四年以上宋史】成都民郭遠因樵獲瑞木一莖有文曰天下太平【太歷十二年】左羽林軍有鴝鵒乳鵲【太歷十三年以上五行志】鳳凰集北海安丘淳於【漢宣帝本始四年安丘淳於二縣皆屬北海】鳳凰集膠東【漢宣帝太始元年以上符瑞志】鯨有大者長千里小者數千步一生數萬子常以五月六月就岸邊生子【五六月後鯨引其子入海中鼓浪成雷濆沫成雨水族驚畏之皆逃匿莫敢當出古今注】丹水出丹魚是月夏至前夜伺之魚浮水則赤光上照如火【山堂肆考】長山縣獲神龜一頭腹下有巽兌卦【齊武帝永明九年南齊書符瑞志】白虎見新昌縣【晉成帝咸和八年宋書符瑞志】騶虞見壁山有二鹿隨之【王建永平三年五代史】牛一頭二面二口三目三耳【世宗景明二年冀州長樂郡鴻範論曰君不明失政之所致出魏書】牛生犢兩頭六足【晉成帝咸和二年是冬蘇峻作亂通考】白鼠見於東宮【晉惠帝元康元年白孔六帖】滑州靈河縣民黃慶家蠶自成被長二丈五尺闊四尺【景佑四年】北海縣蠶自織絹成領帶【元佑七年以上宋史】

詩江南仲夏天時雨下如川盧橘垂金彈甘焦吐白蓮【樊珣狀江南五月】漢宮一百四十五多下珠簾鎖閉窗何處營巢夏將半茅檐煙裏語雙雙【杜牧村捨燕】撾杖來追柳外涼畫橋南畔倚胡牀月明舡笛參差起風定池蓮自在香【秦覲納涼】穠李四弦風拂席昭華三弄月侵牀家無紅袖堪娛夜正要靑奴一味涼【黃庭堅字魯直題靑奴穠李昭華二妓名】茅檐長掃靜無苔花木成蹊手自栽一水護田將綠遶兩山排闥送靑來【王安石題茅檐】一爲遷客去長沙西望長安不見家黃鶴樓中吹玉笛江城五月落梅花【李白北榭裨】寂寂無聊九夏中倚巖依壁待淸風北圖奇策無人問不及南陽一臥龍【劉兼仲夏晝臥】和如春色淨如秋五月商山是勝遊當晝火雲生不得一溪縈作萬重愁【趙嘏商山道中】春蒲獵獵弄輕柔欲立蜻蜓不自由五月臨平山下路藕花無數滿汀洲【參寥】院僻簾深晝景虛輕風時見動竿烏池中綠滿魚畱子庭下陰多燕引雛雨後看兒爭墜果天晴因客曝殘書幽棲未免牽塵界身在相忘在酒壺【蘇子美】雕玉押簾上輕穀籠虛門井汲鉛花水扇織鴛鴦文回雪舞涼殿甘露洗空綠羅袖從徊翔香汗沾寶粟【李賀樂辭】風簾燕引五六子露井橊開三四花【黃孝先】風含翠筱娟娟靜雨裛紅蕖冉冉香【杜甫】

芒種小滿後十五日斗指丙爲芒種【孝經緯】五月芒種爲節者言時可以種有芒之谷故以芒種爲名【種讀去聲三禮義宗】芒種謂穀芽始出故曰芒種【出歷疏】長陽云出危【易通卦驗】閩人以芒種後逢壬日爲出梅雨【據碎金集云芒種後逢壬入梅夏至後逢庚出梅又據神樞經云芒種後逢丙入梅小暑後逢未出梅人莫適從此必作書者各自以地方配時候而云然耳觀杜少陵詩曰南京西補道四月熟黃梅湛湛長江去冥冥細雨來蓋唐人以成都爲南京則蜀中梅在四月矣柳子厚詩曰梅實迎時雨蒼茫覺晚春此子厚嶺外之作則又知南粵之梅在三月矣東坡吳中詩曰三旬久過黃梅雨萬里初來舶趕風又埤雅云江湘二浙四五間有梅雨黔敗人衣服今人又有詩曰千里殊風百里俗也知天地不相同江南五月黃梅黔人在魚鹽水鹵中是知天地時候自有不同如此出合璧事類】芒種日螗蜋生【芒種五月節也後五日鵙始鳴鵙音局百勞也本艸作慱勞蓋梟類也又後五日反舌無聲月令】芒種後百舌有聲候人在側【周書時訓】芒種後聚畜百藥【艸木蕃時出六帖】

詩久嗟三峽客再與暮春期百舌欲無語繁花能幾時穀虛雲气薄波亂日華遲戰伐何由定哀傷不在玆【工部題瀼西新賃艸堂反舌無聲在芒種後十日今謂之欲無語乃芒種後作也】

夏至夏至金胎木廢水死火旺【金胎言金孕於火土之中也】芒種後十五日斗指午爲夏至夏至者言萬物於此假大而極至也【夏假也至極也出韻會】夏至有三義一明陽气之至極二明陰气始至三見日行之北至【三禮義宗】夏至一陰生是陰動用而陽復於靜也【復卦疏】夏至日晝六十五刻夜三十五刻【古今歷衍】夏至則斗南中繩陽气極陰气萌故曰夏至爲刑【刑始殺也出淮南子】夏至日中赤气出直離此正气也【易通卦驗】夏至則火從之故五月火正而水漏陽气爲火陰气爲水故夏至熱【火正火王也故水漏出淮南子】夏至陰陽爭死生分【鄭玄云五月陰气起於下盛陽蓋其上故曰爭品物滋生葶藶之屬死故曰分】伯趙氏司至者也【伯趙伯勞也以夏至鳴冬至止左傳】陰气爲水水勝則夏至濕【淮南子】夏至日成地理【冬至日成天文春秋感精符】夏至少陰雲如水波【易通卦驗】夏至則八風之序立萬物之性成【前魏相傳】日周天有七衡夏至日在內衡【孝經緯】日永星火以正仲夏【夏至之日火蒼龍之中星書堯典】日行北至東井去北極近夏至至於東井北近極故晷短立八尺之表而晷景長尺五寸八分【前漢書】夏至日影尺有五寸鄭玄云土圭之長也尺有五寸夏至立八尺表其影適與土圭等謂之地中今穎川陽城地爲然【周禮地官】夏至三光盛【周髀云】日道斂北去極彌近其景彌短近短乃極夏乃至焉【漢律曆志】夏至日鹿角解蟬始鳴半夏生木槿榮可以居髙明可以遠眺望可以升山陵可以處臺榭【月令】夏至景風至蟬始鳴螳始生【易稽覽圖】夏至井水躍【春秋考異】先至三日垂土炭於衡兩端輕重適均夏至日陰气至則土重【史記】柞氏夏至令刊陽而火之【春官大司樂】夏至禁舉大火鼓鑄銷冶皆止【三禮義宗】夏至陰事起君道衰故不賀【蔡邕獨斷】夏至陰始動而未達故寢兵鼓不設致事所以助微气之養也【五經通義】君以夏至日施命令止四方行者所以助微陰也【魯公云】夏至寢兵鼓身欲寧志欲靜故不聽事【蔡邕獨斷】夏至景風用事人君當爵有徳封有功【京房易占】夏至祭昆侖之神於澤之中配於後【三禮義宗】絲竹之管空桑之琴瑟夏至日於澤中方丘奏之陰竹之管龍門之琴瑟於宗廟奏之【春官大司樂】夏至著五彩符辟兵題曰遊光厲鬼知其名者無瘟疾【五彩辟五兵也永建中京師大疫云厲鬼字野重遊光亦流言無指見之者其後歲歲有病人情愁怖復增題之冀以脫禍出風俗通】以冬至日致天神人鬼以夏至日致地示物魅以禬國之﹖荒民之紮喪【天人陽也地物陰也陽气升而祭鬼神陰气升而祭示物魅禬除禳也魅音味出周禮】夏至日浚井攺水可去溫病【續漢書禮儀志】夏至忌東風主病行秋令主多疫【曜仙月占】夏至取菊爲灰止小麥蠹【按於寶變化論乃云稻成虫麥爲蛺蝶其驗中出荊楚歲時記】魏武收左元放桎梏之而自解蓋用夏至日霹靂﹝左木右上天下韭﹞﹝左木右上天下韭﹞也【左慈字符放﹝左木右上天下韭﹞音杉出抱朴子】北朝婦人夏至日進扇及粉脂囊皆有辭【酉陽雜俎】夏至日日中天上三官會於司命河校定萬民罪福增減年算【登眞要訣】北方荒中有石湖方千里無凹凸深五丈餘歲常冰惟夏至左右五十六日解【神異經】丹水出丹魚先夏至前十夜伺之魚浮水赤色上照如光【酈道元水經】夏至前三五日吳郡太湖中白魚向湖側淺水菇蒲之上產子民得采之隋時貢於洛【隋大業記】貓目睛旦暮圓及午豎斂如綖其鼻端常冷惟夏至一日暖【酉陽雜俎】

詩三伏適已過驕陽化爲霖欲歸釀西宅阻北江浦深【杜甫】南越逢初伏東林越一朝曲池煎畏景髙閣絕微飆【王言史】璇樞無停運四序相錯行寄言赫曦景今日一陰生【權徳輿夏至日作】

五月﹝二﹞

一日帝爲梁冀所鴆崩【本初元年閏五月一日先太白犯熒惑占曰有逆謀出通考】唐徳宗敕每年五月一日禦宣政殿與文武百寮相見京師九品以上外官因朝奏在京者並聽就列【唐書亦載白孔六帖】朝賀禮多在正月一日未有五月一日故歐陽公曰唐時有五月一日會朝之禮略記其始本出於道家是日君臣集會其儀甚盛不知起自何帝【歐陽公帖】宋眞宗祥符二年皇太子生卽仁宗後宮李氏所生知開封府周起方奏事帝曰朕始生子卽入禁中懷金錢出以賜起【出宋史據元符宮石刻仁宗四月十四日生故兩日並載李氏杭州人莊重寡言有娠從帝臨砌臺玉釵墜帝私卜釵完當生子左右取釵以進殊不毀帝喜已而果生子劉修儀攘爲己子李不言中外亦不知】宋欽宗靖康二年康王卽位於應天府【出宋史先是二帝北狩元佑太后命太常少卿汪藻艸手書告中外俾王嗣統其略曰歷年二百人不知兵傳序九君世無失徳𨿽舉族有北轅之釁而敷天同左袒之心乃眷賢王越居近服漢家之厄十世宜光武之中興獻公之子九人惟重耳之尙在玆乃天意夫豈人謀遂以五月庚寅朔一日登壇受命卽位是夕元佑皇后在東京撤簾康王名構卽髙宗】宋孝宗書唐元禎牡丹詩以賜吳琚【淳熙元年玉海】任文公巴郡人時天大旱白剌史曰五月一日當有大水其變卒至不可防救宜令民吏預爲之備剌史不聽文公獨詣大舡百姓或有信文公頗有防者至是日旱烈文公急命從載白剌史剌史不信至日中雲起須臾至晡時湔水湧起十餘丈突壞廬舍所害數千人【範曄後漢書】東方朔母田氏寡夢太白星有娠田氏嘆曰無夫而孕人得棄之遂移居東方裏是月朔一日生故以所居爲姓以朔爲名【出洞冥記據諸類書方朔母先死�後死不知此何考朔生未幾而田氏死鄰母收養之朔生五歲�失經年乃歸母問之朔曰兒至紫泥海紫水污衣乃過虞淵湔浣明發中還何言經年乎】京師人以是日爲端一【歲時記】是日可作醢【崔寔四民月令】太上老君傳三天正法付漢代張天師【翰墨大全】

詩跪奉新書笏在腰談王正欲伴漁樵晉陽豈爲一門事宣政聊同五日朝憂患半生聯出處歸休上策早招要後生可畏吾衰矣刀筆從來錯料堯【蘇東坡詩唐髙祖謂溫大雅兄弟云我起義晉陽止爲卿一門耳唐徳宗詔曰自今後五月一日禦宣政殿與文武百寮相見】

二日宋太宗出南燻門觀稼召從官列坐田中令民刈麥咸賜以錢帛回幸玉津園觀漁張樂習射旣宴而歸【興國九年宋史禮志】鄭畋盧攜皆罷爲太子賓客分司【僖宗乾符五年畋攜議蠻事攜欲與之和親畋固爭以爲不可攜怒拂衣起袂帶硯墮地破之上聞之曰大臣相詬何以儀刑四海五月二日畋攜皆罷爲太子賓客分司出唐書】�參爲中書侍郎平章事度支使【寶應一年五月二日出纂記淵海】狀元王佐等就法慧寺拜黃甲敍同年謁廟【佐以下共二百三十人朱晦庵與焉七修類稿】郭子儀斬王元振【唐肅宗寶應元年初李國貞治軍嚴皆思子儀故元振因之作亂子儀至軍元振自以爲功子儀曰汝臨賊境輒害主將若賊乘其釁無絳州矣吾爲宰相豈受一卒之私耶五月二日斬元振等三十人出汾陽傳】承暉字維明好學淹貫經史是日承暉與師安石舉白飲滿謂之曰承暉於五經皆經師授謹守而力行之不爲虛文醉後取筆與安石訣最後倒寫二字投筆嘆曰遽爾謬誤得非神志亂耶謂安石曰子行矣安石出門聞哭聲復還問之已薨【金史】

詩客中端二日風雨送牢愁昨歲猶潘母今年更楚囚田園荒吉水妻子老幽州莫作長生祝吾心在首丘【文山天祥】堯律正仲夏楚節前三日巖巖衡嶽開隱隱壽星出【事文類聚】

三日晉安帝義熙十一年是夜慧星出天市其芒掃帝坐【天市在房心之北宋之分野得慧柄者興此除舊布新之徵出宋書符瑞志】唐髙祖赤雀巢於殿門宴五品以上上頌者十餘人【武徳八年出玉海】宋孝宗是日詔執政每日入東華門詣選徳殿奏事此蓋上欲從容論治【乾道元年玉海】習鑿齒與桓泌以才气相推習罷滎陽郡歸與桓書曰吾以五月三日來達襄陽觸目悲感略無顧情西望隆中想臥龍之吟東眺白沙思鳳雛之聲北臨樊墟存鄧老之髙南睠城邑懷羊公之風縱目檀溪念崔徐之友肆睇魚梁追二陸之遠未嘗不徘徊移日撫景躊躇若乃魏武之所置酒孫堅之所隕斃裴杜之故居繁王之舊宅遺事猶存星列滿目瑣瑣常流碌碌凡士焉足感其方寸哉【晉史】王文憲薨於官舍【文憲者齊尙書令王儉字仲寶謚文憲瑯邪臨沂人春秋三十有八五月三日薨於建康官舍皇朝軫慟儲鉉傷情有識銜悲行路掩泣豈直春者不相工女寢機而已哉出任彥升序】會稽錢佑爲虎所取【佑以元嘉四年五月初三爲虎所取後乃自還說虎初取時至一官府入重門見一人憑幾而坐形貌偉壯左右侍者三十餘人謂曰吾欲使汝知術數之法故令虎迎汝無懼也畱十五晝夜語諸小術佑受法畢令還家大知卜占無幽不驗經年乃卒出異苑】趙元陽啟關漱浴更衣趺坐呼弟子於前卽書偈曰遁世和光了幻緣緣消幻夢獨超然淸風徧界無遮障赫日當空照大千書畢雷電交飛風雨晦冥師乃翛然而逝【趙元陽名宜眞吉之安福人也五月三日啟關書偈明年五月三日其徒劉淵然設祀方行奠禮白晝雷電雲雨如其化時出左編】端午前二日謂之扇市在東市車馬特盛【歲時記】北極北斗下降【道經】

詩世事紛紛了不知又逢乳燕麥秋時經年謝客常因醉三日無詩自怪衰乘雨旋移西崦藥畱燈自覆北窗棋但將生死俱拈起造物從來是小兒【陸放翁五月三日病體覺愈輕偶書】

四日宋髙宗尹焞入見講衛靈公末章稱旨遂給筆札校論語以進賜緋魚【紹興七年玉海】嗢沒斯帥其國特勒宰相等二千二百餘人來降上降狀【唐武宗時出一品集】京師人以爲端四日【歲時記】端午刻菖蒲辟邪是日王沂公帖子明朝知是天中節旋刻菖蒲要辟邪【按宋王曾字孝先靑州人山堂肆考】有使過南康縣令胡侃置酒於縣南蓮花館忽有暴風吹沙從南來以手掩目盤中器物有聲若有物過良久開目見食器皆覆時一里外皆聞館中迅雷而館中不聞胡亦無恙【稽神錄】

詩明日又重五采得玉蒲香勸君蒲泛酒聽我試平章【事文類聚】仙馬分明引馬頭西看一點是關樓五日也應須到捨知君不肯更淹畱【岑參五月四日送人】

五日髙辛氏女土人以是日致祭【辛女崖在辰州府城西十里左右壁髙峻上有石屹立如人相傳髙辛氏女於此化爲石崖下有廟每歲五�土人�祭】懷蛟水鄕人於此競渡【懷蛟水在饒州府城南江中有蛟五日鄕人競渡俗號爲懷蛟水以上一統志】馬步廟競渡【周禮校人冬祭馬步注云馬步神之爲災害馬者武昌縣人以五日競渡祭享於廟蓋吳之故俗云出武昌府誌】蒼梧郡陳臨爲太守推誠而理導人以孝弟徵去本郡以是日祠東門城外令小童潔服舞之【後漢書】諸陵薦衣扇【天寶二年諸陵以五日薦衣扇出禮志】肅宗召見山人李唐方擁幼女顧唐曰我念之無怪也唐曰太上皇今日亦當念陛下帝泫然涕下【內制於張后卒不敢謁西宮出唐書】陳後主馮淑妃名小憐太穆後從婢也穆後愛衰以是日進之號曰續命【淑妃能彈琵琶二歌舞後主惑之坐則同席出則並馬願得生死一處命淑妃處隆基堂出山堂肆考】唐太宗謂長孫無忌楊師道曰五日舊俗必用服玩相賀今朕各遺卿飛白扇二枚庶動淸風以揚美徳【貞觀十八年出唐書要錄】漢令郡國捕梟以是日爲羹賜百官因惡鳥故食之又云止妒賜翰林靑團扇【唐翰林初選者試制書批答三首內庫給靑綺被紫絲履之類五日賜靑團扇】賜百索爲壽索【以上翰林誌】宴羣臣武成殿賜襲衣特以紫服金魚賜李元紘及蕭嵩【李元紘傳】孫伏迦上表近太常於民間借婦女裙襦充妓衣擬五月五日於玄武門遊戲非所以爲子孫法【髙祖武徳元年出舊唐書】帝取蜥蝪置之器飼以丹砂至明年端午搗之以金宮人臂有所犯則消沒不爾則如赤痣故名守宮【漢武故事】羣臣各獻服玩上謂李泌曰先生何獨無獻泌曰臣自巾至履皆陛下所賜所餘獨一身耳上曰朕所求正在此旣獻其身當惟朕所用不爲卿有矣【唐太宗記亦出山堂肆考】後主諱緯生於並州【緯字仁綱武成皇帝之長子母曰胡皇后夢於海上坐玉盤日入裙下遂有娠至天保七年五月五日生帝於並州邸帝少美容儀武成特所愛寵拜世子出北史】宋徽宗以是日生俗忌因攺作十月十日生爲天寧節【癸辛雜記】紀邁生其母棄之【紀邁五日生母棄之紀淳妻養之年六歲本父母云汝是我兒邁涕泣傭所得輒上母出孝子傳】胡廣生父母惡之藏之葫蘆棄之河流【人收養之長有盛名父母欲取之廣以爲背所生害義背所養忘恩兩無所歸托葫蘆而生因姓胡名廣後登三司出小說】王鎭惡生家人欲棄之其祖猛曰昔孟嘗君以是日生相齊此兒必興因名鎭惡【宋略】崔信明端午日中生有異雀數頭身形甚小五色備集於庭樹鳴聲淸亮太史良占之曰五月爲火火爲離離爲文彩日中文之盛也有雀文彩�此兒必文彩聲名播天下崔形旣小祿位不髙及長博聞彊記下筆成章而官果不達【唐書】張飛生【飛字翼徳稱萬人敵爲世虎將出木﹖兆園記】金轉運田特秀生【田特秀字彥實易縣人大定十九年進士所居裏名半十行第五以五月五日生小名五兒年二十五應鄕府省殿四試俱第五名年五十五以八月十五日卒出困學雜錄】介子綏割腓股以啖重耳重耳復國子綏獨無所得綏甚怨恨乃作龍蛇之歌以感之終不肯出文公令燔山求之遂抱木而燒死文公令每年是日不得發火【出琴操亦載於三月五日】刑史子臣死【初刑史子臣謂宋景公從今已往五月五日臣死後五年五月丁巳五祀八月辛巳君薨刑臣將至死日朝見景公夕死景公懼思刑史子臣之言將至死日乃逃於瓜圃遂死之出古文巢語】唐中宗朝安樂公主以是日斗百艸欲廣其物令馳驛取謝靈運須又恐爲他得因剪棄其餘【晉謝靈運須美臨刑因施爲南海祗洹寺維摩詰像須五月五日安樂公主因斗百艸取之出靑箱雜記】俗謂屈原投汨羅人傷其死命舟楫拯之極其輕利謂之飛鳧一以爲水車一以爲水馬土人悉臨水觀之至今爲競渡之戲謂之浴蘭節【出荊楚歲時記據荊州府誌屈原投汨羅在五月望日】孝女曹娥會稽上虞人父是日於縣江溯濤迎波神溺死不得屍骸娥年十四乃沿江號哭投江而死後與父屍俱出【娥父旰能弦歌爲巫祝出烈女傳】新野庾寔家是日曝席忽有小兒死席下俄失所在其後寔女子遂亡相傳以爲忌【異苑】蓋屋令人頭禿【風俗通】晉河澗國兵張粗經曠二人相善太元十四年是日共豋鍾嶺坐於山椒酒酣失性拔刀斬曠曠托夢於母曰爲粗所殺屍在澗中脫裳覆之覓時視裳飛起處卽屍所也【曠母明辰追捕一如其言粗知事露將欲出門曠手執刀剌其面遂不得脫母報官粗伏其罪還冤記】陳澹然暴卒【陳澹然富而儒者也性慕道延雲水土多年竟無所遇洞賓詭爲傭者爲治圃歲餘所作工役力過常人陳愛之然止以傭者待之而已一日陳與一道友麟陰符經至天發殺機天地返復未曉殺機之旨洞賓從旁抗聲曰生者不生死者不死已生而殺生未死而學死則長生矣陳大驚曰汝非傭者耶誰教汝爲此言旣而詰之則復繆悠其辭不可解道友曰田野村夫定於何處竊得此語耳非實通曉也居無何忽辭陳曰吾將遠行明年五月五日午時復來也旣去寂然陳有鄕人客於巴陵遇之曰爲我寄語陳公我呂洞賓也始意公可授道徐察之則不然吾不復來矣言訖走入呂仙亭竹林中不見明年端午日午時陳暴卒出道書】開封府尹光美送劉溫叟角黍扇【光美聞溫叟爲禦史中丞淸介遣府吏賫錢遺之溫叟不敢卻貯廳事西捨令府吏封識乃去明年五月五日復送角黍扇所遣吏卽前送錢者視西捨封識宛然出全編】宮中造粉團角黍貯盤中以小角弓射之中者得食都市盛行此戲【開元遺事】仲夏端午烹鶩角黍【風土記】端午以菇葉褁粘米謂之角黍蓋取陰陽包褁之義或曰亦爲屈原恐蛟龍奪之以五彩綫纏飯投水中遂相襲云【荊楚歲時記】唐歲時節物有百索粽子【文昌雜錄】端午作水團又名白團或雜五色人獸花果之狀其精者名滴粉團或加麝香又有幹團不入水者【歲時記】洛陽作朮羹艾酒【金門歲節記】桃印本漢制以止惡气今端午以彩繒篆符相問遺亦以置屏帳門戶【漢書】北朝婦人進五時圖五時花施之帳上【開寶遺事】朱索懸門止惡气【禮儀志】以彩絲系臂謂之續命縷俗說能益人壽算【風俗通】刻菖蒲爲人或葫蘆形帶之辟邪【金門歲節記】都人采艾結爲人懸門上以解毒气又作泥塑張天師以艾爲須以蒜爲拳置於門上【歲時記】以艾爲虎形至有如黑豆大者或剪彩爲小虎粘艾葉戴之【金門歲節記】宗則字文度常以端午未雞鳴時采艾見似人處攬而取之用炙有驗是日競采雜藥【荊楚歲時記】天寶中楊州進水心鏡背有盤龍先有老人自稱爲龍護鑄鏡所三日開戶失所在鏡匠呂輝移鑪以五月五日於楊子江心鑄之龍頗異後大旱祀之乃大雨【異聞集】正光元年天气淸爽聞池中鎗鎗若徵鼓聲須臾雷電晦冥有五色蛇自池上屬於天久乃滅波上水定惟見一魚變爲龍【酈元注水經】荊州有參軍剪鴝鵒舌教學人語無所不名參軍彈琵琶鴝鵒每聽移時【幽明錄】取蠅虎杵碎拌豆置幾上自踴躍可擊蠅【淮南王萬畢術】埋蜻蜓頭於西向戶下至三日則化成珠【博物志】蟾蜍頭上有角謂萬歲蟾蜍是日取之陰漧百日以其足畫地卽爲流水能辟五兵若敵人射已者弓矢皆反還自向也【抱朴】取蟾蜍辟惡疽瘡取東行螻蟈治婦人難產【螻蟈卽�蟆崔寔月令】重午日午時有雨則急斫一竿竹竹節中必有神水瀝取獺肝爲丸治心腹積聚【金門歲節記】五日午時爲大中節【提要錄】於闐國玉池每以端午日王親往取玉自王而下至庶人皆取每取一團玉以一團石投之【西域記】萬回和尙生【髙僧傳】端午爲地臘五帝校定生人官爵血肉盛衰外滋萬類內延年壽記錄長生是日可謝罪求福移易官爵祭祀先祖【道經】

詩節分端午候誰言萬古傳聞爲屈原堪笑楚江空浩浩不能洗得直臣冤【文秀】佳辰共喜沐蘭湯毒冷何須采艾禳但得臯陶調鼎鼐自然災沴變休祥【歐陽公】楚國因讒逐屈原終身無復入君門願因角黍詢遺俗可鑑前王�巧言【歐陽】疾風吹雨滿徵衫陸走川行兩不堪塵事縈人心事遠濯纓何必在江潭【朱文公端午海上遇風雨作】宮衣亦有名端午被恩榮細葛含風軟香羅疊雪輕自天題處濕當暑著來淸意內稱長短終身荷聖情【杜子美端午賜衣作】競渡傳風俗旁觀亦壯哉棹爭飛鳥疾標奪彩龍回江影渾翻錦歡聲遠震雷輕生一餉樂詩序密相催【郭公父】麥涼殊未畢蜩鳴早欲聞喧林尙黃鳥浮天已白雲辟兵書鬼字神印題靈文因想蒼梧郡玆日祀陳君【北齊魏收】孟君此日鍾英气王鳳今朝襲慶源五色呈祥文必顯丙時先誕位非尊蘭湯備浴傳荊俗水馬浮天弔屈魂因笑唐家公主騃預令馳驛剪祗洹【黃朝英】五月符天數五音調夏鈞舊來傳五日無事不稱神穴枕通靈气長絲命續人四時花競巧九子粽爭新方殿臨華節圓冠宴雅臣進對一言重道文六義陳股肱良足詠風化可還淳【唐玄宗宴羣臣作】小暑夏﹝言玄﹞應微陰商管初願賫長命縷來續大恩餘三殿褰珠箔羣官上玉除助陽嘗黍彘順節進龜魚甘露垂天酒芝花捧禦書含丹同蝘蜒灰骨慕蟾蜍今日傷蛇意銜珠遂闕如【張說三殿侍宴應制】裁縫逗早夏點畫守初晨絹紈旣妍媚脂粉亦香新長絲表良節命縷應嘉辰結廬同楚客采艾異詩人折花競鮮彩拭露染芳津含嬌起斜﹝耳兮﹞斂笑動微嚬獻璫依洛浦懷佩以江濱【王筠】

六日唐髙祖崩【葬獻陵在京兆府三原縣界出通考】宋太祖幸迎春苑【幹徳四年】唐同昌公主是日出降有司進儀注紫宸殿行五禮右補闕施敬本拾遺張烜右拾遺李銳等連名上疏曰紫宸殿者漢之前殿周之�寢陛下所以負黼衣正黃屋饗萬國朝諸侯人臣至敬之所猶元極可見不可得而升也上納其言移於光順門外設次行禮【玄宗開元十六年以上玉海】

詩日轉溪山幾百遭厭聞虎嘯與猿號笙歌忽把二天酒風雨猶驚三峽濤已作齊民尋要術安能痛飲讀離騷看君自是靑田質淸唳當聞徹九臯【黃知命名叔達山谷弟也先是山谷貶黔州未攜家紹聖三年知命自蕪湖攜已之子耜山谷之子相及兩所生母五月六日抵黔州次韻答淸江主簿趙彥成】新鶯傍檐曉更悲孤音淸吟囀柔枝口邊血出語未盡豈是怨恨人不知不食枯桑椹不銜苦李花偶然弄樞機宛轉陵煙霞眾雛鳳鳴何局促自覘遊鱗啄枯木玄猿何事朝夜啼白鷺長在汀洲宿黑鵰黃鶴豈不髙金籠玉鉤傷羽毛三江七澤去不得風煙日暮生波濤飛去來莫上髙城頭莫下空園裏城頭饑烏拾鮏羴空園燕雀爭泥滓願爲結舌含白雲五月六日一聲不可聞【僧瑩徹五月初六作】

七日宋太祖宴近臣於崇徳殿【開寶四年玉海】宋眞宗禦崇政殿試陳絳史良夏竦絳竦入等【景徳四年先眞宗謂輔臣曰設科欲求才識若但考文藝則積學者方能中選苟有濟世之才安得而知朕以爲六經之旨聖人用心固與子史�����宜有經義參之時務王旦曰文風丕變由陛下道化因命兩制各上策問而擇州之至五月七日眞宗禦崇政殿試獨陳絳夏竦入等選舉志】以武徳縣尉姜宣義充堂後官【堂吏始於唐至宋開寶六年五月初七日以姜宣義等充堂後官太祖知堂吏擅中書事權多爲姦贓故令吏部選授堂吏用士人自此始太平興國九年以將作監丞李元吉丁佐爲堂後官京官任堂吏自此始出事物紀原】宋孝宗召僧若訥對選徳殿【乾道三年五月七日出玉海】置醫學慱士【貞觀三年諸州府置醫藥慱士開元十一年五月七日始置醫學慱士攺醫藥慱士爲醫學事物紀原】白州是日午時有鳳凰三自南入城中至萬歲寺前棲木身長九尺髙五尺其文五色至申時北向而去畫圖以獻宰相奉表作丹鳳曲曲曰伊九苞之神鳥稟陰陽之純粹負禮蹈信戴仁纓義瞻元扈而來思望黃紳而必至【宋眞宗景徳元年玉海】深井多有毒藥不可入是日宜先以雞毛投井中直下無毒毛回四邊不可入也【葛洪方】七日爲九毒日犯者不過三年【三元延壽書】

八日唐僖宗生爲應天節【咸通三年僖宗生於東內懿宗第五子初封普王名儼出唐書本紀】唐玄宗令進士國子監謁先師【開元五年五月八日謁先師後懿宗咸通中劉允章爲禮部侍郎請諸生及進士第並謁先師則此禮起於唐懿宗之世劉允章請也又選舉志曰開元五年是日始令鄕貢明經進士國子監謁先師是則開元之禮第施於貢士而咸通時允章所請紏開元之禮而爲之制也事物紀原】唐徳宗分日一人執筆【肅宗至徳二年宰相分直政事筆人知十日徳宗正元五年五月八日又分日一人執筆迄今爲故事曰當筆事物紀原】宋眞宗咸平三年以贊善石熙政爲西京左藏庫副使【唐都京兆爲西京不得以別都直稱左藏五代殘缺別都因不言其故事耳左藏庫副使前無所見疑宋國初所置官也事物紀原】鳳翔人聞朱全忠來皆懼五月是日城外居民移入城內而四面百姓盡殺【唐昭宗天復二年全忠進軍鳳翔城下全忠朝服向城而泣曰臣但欲迎車駕還宮耳全忠借正說以行其譎出金鑾記】元人小云石海涯卒【小云石海涯五字姓名也號酸齋母廉氏夜夢神人授以大星使吞之已而有妊及生神彩秀異拜翰林侍讀學士辭還江南賣藥於錢塘市中詭姓名易服色無有識之者偶過梁山濼見漁父織蘆花爲被欲易之漁父疑其爲人湯曰君欲吾被當更賦詩遂援筆立成竟持被去人間喧傳蘆花被詩其依隱玩世多類此泰定元年五月八日卒年三十九出元史】西突厥以是日相聚祭神【西突厥者木桿可汗之子大邏便也與沙缽略有隙因分而爲二漸以彊盛東拒都斤西越金山龜玆鐵勒伊吾及西域諸胡悉附之大邏便其風俗五月八日相聚祭神歲遣重臣向其先世所居之窟致祭焉當煬帝大業初撫禦無道其國多叛出隋書】扶桑之蠶長七尺圍七十色如金四時不死五月八日吐黃絲布於枝條四絲足勝一鈞【此梁武帝天監中有異人傑公者與諸儒語及方域云云出太平廣記】

九日忻州是日大震說者曰地道貴靜今數震搖兵興民勞之象【慶曆二年五月初九宋五行志】吐大羅遣使獻大鳥如駝食銅鐵上遣獻於昭陵【唐永徽元年】唐髙宗以西域平遣使分往康國吐大羅國等訪風俗物產及古今廢置圖以進【顯慶三年以上玉海】沐浴令人長命【玄樞經】吳興人章荀是日田耕以飯置菇裏晚於菇中伺馬見一大蛇偸食之荀卽以鈹斫蛇走去荀乘舡逐之至一阪有穴聞號哭云人斫傷其甲或云當如何或云付雷公令霹靂殺之須臾雲雨冥合震雷傷荀荀跳梁大罵曰天公我貧展力耕墾蛇來偸食罪在於蛇反霹靂我耶雷若來今當以鈹斫汝破其腹須臾雲雨輒開乃更霹靂向穴中諸蛇盡死【續搜神記】

十日史思明敗於沙河【天寶十五載五月十日郭子儀李光弼敗思明於沙河思明以騎卒奔嘉山光弼擊之思明又敗走入慱陵郡光弼圍之思明性躁與安祿山同鄕相善俱以驍勇聞出唐書】唐丞相李宗閔太和九年是日退朝於靖安裏第其榻前有熨斗忽跳躑久之宗閔異且惡是時李訓鄭注以姦詐得幸數言於帝後旬日有詔貶爲明州剌史連貶朝州司戶蓋其兆也【宣室志】太虛眞人降生【蜀崇慶州李姓玨名者字雙玉後得黃房公金丹之道攺名棲眞號太虛以是日誕身出道書】

詩片月生林白沿流澗亦明幽人方獨夜山寺有微行野處偏宜夏貧家不厭晴燻風吹老鬢腐艸見飛螢【韓仲正五月十日作】

十一日太常慱士黃積厚請以秋分日享壽星【髙宗紹興七年】宋髙宗從博士黃積厚之言舉嶽瀆祀典【紹興八年以上宋史郊祀志】仁宗幸玉津園宴射上中的者七從臣奉酒稱賀【天聖八年玉海】禦史中丞裴度是日兼刑部侍郎時度自淮西行營宣慰還所言軍機多合上旨故以兼官寵之【憲宗元和十年舊唐書】東坡與子由相遇於藤【宋哲宗紹聖四年東坡謫瓊州別駕子由謫雷州五月十一日相遇於藤同行至雷出長公外紀】東坡神宗元丰三年是日夢遊人家開堂西門有小園古井井上皆蒼石石上生紫藤如龍蛇枝葉如赤箭主人言此石芝也東坡折食一枝其味如雞蘇而甘寤後作詩紀之【出長公外紀】祖師召師至範明叔宅【馬鈺初名從義字宜甫鈺字玄寶更之也五月十一日祖師召師至範明叔宅以詞贈之詩云擲下金鉤卻一年方吞香餌任綸牽玉京山上爲鵬化隨我扶搖入洞天出史纂左編】敕天下僧尼隸祠部【武后延載元年五月十一敕僧尼隸祠部此祠部轄僧之始也出事物紀原】天倉開宜入山修道【保生月錄】

十二日宋髙宗是日謂輔臣曰有白气起紫微因誦晉天文志占驗之狀當思應天之實【建炎四年】宋徽宗以是日祭方丘爲寧貺節【政和三年】宋仁宗幸南禦莊觀刈麥遂幸玉津園燕羣臣聞民捨機杼賜織婦茶彩【天聖三年以上玉海】女仙楊敬貞於漢章帝元和十二年是日飛升衣服委地牀上若蟬蛻然異香滿室先夜有天樂西來闔村聞之楊虢州閿鄕天仙村曰家女或傳爲謫仙云【先敬貞告其夫曰妾神不安惡聞人語當於靜室寧之君與兒女暫居別室夫許之楊氏遂沐浴新莊閉戶而坐出續玄怪錄】

詩空堂明月淸且新幽人睡忽來初勻了然非夢亦非覺有人夜呼祈孔賓披衣相從到何許朱欄碧井開瓊戶忽驚石上堆龍蛇玉芝紫筍生無數鏘然敲折靑珊瑚味如蜜藕和雞蘇主人相顧一撫掌滿堂坐客皆盧胡亦知洞府嘲輕脫終勝嵇康羨王烈神仙一合五百年風吹石髓堅如鐵【東坡有紫藤龍蛇之夢十二日作詩其夢十一日載之長公外紀】

十三日宋眞宗莊穆皇后崩【景徳四年皇后謚曰莊穆葬於永熙陵之西北宋史禮志】宋孝宗詔爲暑熱自五月十三日並後殿坐參假官候秋涼日取旨【乾道七年通考】北魏李崇是日大水入城屋宇皆沒崇泊於城上水增未巳乘舡附於女墻州府勸崇棄州保北山崇曰吾受國重恩忝守藩嶽淮南萬里系於一身一旦動腳百姓瓦解揚州之地恐非國物昔王尊慷慨義感黃河豈愛一軀取愧千載【崇字繼長頓丘人也五月十三忽有泉水湧入八公山頂壽春城中有魚從地湧出野鴨羣飛入城與鵲爭巢出史纂左編】關羽生【字雲長剌顏良於萬眾之中威振華夏稱萬人敵爲世虎臣出桃園記】陳嗣是日考終厥命誡曰啟予手啟予足我聞古人有言珠玉而瘞之是暴骸於中原古者不封不樹後世聖人易之以棺槨吾不敢違聖人可具棺槨而已【陳嗣唐人字弘嗣享年八十五太歲壬辰五月十三日卒嗣林園遺老玄默忘峸合道以制嗜欲達命以順生死保先君武東山之故居行不由徑非公事不至州縣陳子昂作墓銘銘曰山川隆郁旗鼎氤氳挺生君子於鑠元貞又有撫化隨運安排屈伸天年旣沒長夜何辰聖達不免宇宙同塵桐棺三寸豈我寠貧云云載蜀志】司命眞君降於王捷家之新堂【宋眞宗景徳四年汀州黥卒王捷自言於南康遇道人姓趙氏投以小環神劍蓋司命眞君也宦者劉承珪以其事聞賜捷名中正是年五月十三日眞君降於家之新堂是爲聖祖而祥瑞之事起矣史纂左編】長老可遵溫泉壁上題詩詩曰禪庭誰作石龍頭龍口湯泉沸不休直待眾生總無垢我方淸冷混常流且記之云元丰十一年五月十三日【後東坡過溫泉見此詩亦作一絕石龍有口口無根自在流泉誰吐吞若信眾生本無垢此泉何處覓寒溫出詩話】渤泥國以是日爲節國人亦於是日作佛事【渤泥國地炎熱多風雨無城郭樹木柵爲王之所居若樓覆以貝多葉王綰髻祼跣腰纏花布無輿馬出入徒行民多業漁剪髮齊額婦人衣短衫僅蔽胸背煮海爲鹽瀝榔漿爲酒無稻麥捕生魚蝦蟹食之食無器皿以竹編貝多葉爲穴食畢棄之番書無筆札以刀刻貝多葉行之事佛甚嚴以五月十三日爲節作佛事出宋學士集】市人爲父母兄長或已身疾病具香紙牲醴於城隍神祈禱自其家且行且拜至廟而止謂之拜願又以小兒女多疾者帶小枷鎖詣廟祈禱謂之現枷其鼓吹管弦徹於衢巷竟夜不止【宣撫鎭志】是日謂之竹醉又謂竹迷栽竹多盛【出齊人四民月令】嶽人以是日謂之龍生日可種竹卽齊民要術竹醉日也【出嶽陽風土記】竹有生日卽五月十三日【出文雕龍】

詩夏栽醉竹餘千个春種辰瓜滿百區【黃山谷詩注五月十三日竹醉宜栽竹辰日可種瓜山堂肆考】重五又八日使君慶生申時光正流觴物態俱精神【事文類聚】

十四日宋髙宗是日辛巳日食於南斗【紹興六年通考】宋徽宗是日夏至親祠后土於方澤【宋宣和五年出通考】宋太祖復增修宮闕凡規爲制度並上指授【幹徳元年五月十四日復增修宮闕旣成坐寢殿中令洞開諸門皆端直通豁上謂左右曰此如我心少有邪曲人皆見之出玉海】太子少師致仕趙槪上所集諫林一百二十卷【宋神宗元丰二年五月十四日上所集詔獎諭以勸爲學出會要】掘獲白玉牀【敬宗寶歷二年神策軍苑內古長安城中修漢未央宮五月十四日掘獲白玉牀一張長六尺出玉海】程邵公卒【邵公廣平程顥之次子生於八月四日卒於熙寧五月十四日生而有奇質未滿歲而溫潤端重之態完然可愛聰明日發而方厚淳美之气益備羣兒狎弄於前泊乎如不聞惜不壽出墓志】南斗星君降【道經】

十五日西域歷人奏是日月當蝕【耶律楚材字晉卿生三歲而孤及長博極羣書旁通天文地理律曆術數及釋老醫卜之說下筆爲文若宿構者西域歷人奏五月十五日月當蝕楚材曰否卒不蝕明年十月楚材言月當蝕西域人曰不蝕至期蝕入分元史】憲宗元和十五年崩移殯於大內太極殿之西階至是日遷座於景陵【出令狐楚憲宗皇帝哀冊文曰玉衡南指金波西落皓雪集其麻衣素云褰其綃幕柳宮龍動竹池魚躍兆庶雨泣於浩穰萬靈夙號於寥廓哀子嗣皇帝仰攀雕輦殷奠瓊筵哀無容以觸地痛不返而終天仙仗徐進宸儀永隔降睿旨於鸞臺揚聖功於鳳冊】唐侍中渾瑊與蕃相尙結贊盟於平涼【馬燧盛言蕃情可保請許其盟上然之是歲閏五月十五日軍瑊與蕃相結贊盟平涼爲蕃軍所劫由�之謬謀也坐是奪兵權山舊唐書】宋仁宗召近臣幸後苑寶岐殿觀刈麥謂輔臣曰朕新創此殿不欲植花卉爲遊觀之所以粒食爲先而歲種麥於此庶知稼穡不易【皇佑元年玉海】揚州進水心鏡靑瑩耀日背有盤龍勢如生動玄宗異之【天寶三載五月十五日進水心鏡天寶七載秦中大旱詔中使孫知古引葉法善於內庫閱此鏡曰鏡龍眞龍也忽鏡龍口鼻有白气須臾滿殿遂徧城內甘雨大澍出鏡龍記】包信縣令段暉宅內時見光怪掘光所得二菩薩趺上銘曰晉太始二年五月十五日中書監荀勗造【後暉捨宅爲光明寺伽藍記】蘇耽眞人文帝三年是日有十鶴集其庭眞人謂母潘氏曰耽已成道被命升仙仙仗臨門不得終養卽刻辭去母曰吾何以卒歲眞人乃畱一櫃緘鑰甚固曰凡有缺扣櫃呼之必得可助甘旨語畢羣鶴隨之升天異香天樂彌日不散【蘇耽事亦載於二月二十八七月十五日出彬陽仙傳】老君降現鶴鳴山藥王韋眞人成仙【以上列仙傳】南極老人星下降【道經】

詩月色燈光滿帝都香車寶輦向通衢身閒不睹中興盛羞逐鄕人賽紫姑【李商隱五月十五日夜聞京有燈】

十六日宋紹興二十二年五月十六日月外有環暈五重附近者紫紅色白者次之靑者又次之黃者又次之最外深紅各相去一丈分寸不差其圓如規是日洪邁五更初以事使過臨淮境瞻此月暈天文官荊大聲隨行乃至旁附耳曰是謂月重暈前史所紀未有如今所見者但太陰極盛恐非太陽之利耳將曉乃沒【文獻通考未一月而髙宗遜位】管輅與倪淸河刻雨期倪未信輅曰今五月十六日壬子直滿畢星中已有水气水气發動於卯辰此必至之應也向暮有山雲樓起黃昏之後雷聲動天星月皆沒風雲並興玄气四合大雨河傾倪調輅言誤中耳不爲神也輅曰誤中與天期不亦工乎【管輅別傳】後唐袁弘禦精算術節度使張敬達有二玉碗弘禦算之曰此碗明年五月十六日巳時當破敬達聞之曰吾謹藏之能破否卽令貯大籠藉以衣絮鎖之庫中至期庫屋梁折正壓其籠二碗俱碎【稽神錄】宋太祖宴近臣及孟昶於大明殿【幹徳三年】理宗以是日爲皇太后壽慶節【以上宋史】竇凝忽聞扣門甚急凝出候之乃是所殺妾向前曰別久安否凝太怖疾走入內其鬼隨踵至庭見妻崔氏崔氏驚問之妾自敍曰某是竇十五郎妾凝欲娶汝殺妾於車道口妾無負凝而凝枉殺妾妾怨气上達於帝庭帝許妾復仇崔氏悲惶請謝願以功徳贖罪妾厲色曰凝以命還命足矣何功徳而當命也言畢登階擒凝啖嚼肢體宛轉焚毒【唐開元中晉州剌史柳渙外孫女崔氏家於汴州有扶風竇凝者欲聘之凝舊有妾崔氏約遣妾後成禮凝遂與妾俱之宋州車道口以妾沈於水中旣而還汴娶崔氏五月十六日妾扣門復仇云云太平廣記】道家以爲天地合日夫婦當異寢【天中記】劉安中眞人飛升【翰墨大全】

詩正月十一日書札五月十六日到來柳吟秦望咫尺地鯉魚何處閒徘徊故人情意未疏索次第序述眉眼開上言二年隔煙水下有數幅眞瓊瑰行吟坐讀口不倦瀑泉激射瑯玕摧璧池蘭蕙日已老村酒蘸甲時幾杯鶴齡鴻算不復見雨後蓑笠空莓苔云云【五月十六日丘光庭書到羅隱酬之】梅收淸風來宇淨寶鑑揭頻年城南遊未有今夜月呼舟泛微瀾遊魚亦出沒危榭倒影浮倚闌涼入骨舉酒屬西山寒光動林樾諸君興未巳南阜上突兀目極大江流髙情更超越【張栻字敬夫號南軒五月十六日夜城南觀月分韻得月字】

十七日天地二气交造化萬物之日【翰墨大全】晉恭帝茀星出北斗魁中【元熙十四年五月十七日占曰星茀北斗中聖人受命後宋受禪出宋書符瑞志】丰山絕頂有漢髙廟土俗以是日爲髙帝生日遠近畢集薦肴觴焉按漢書此髙帝葬日也【丰山在滁之西或云漢諸將追項羽道經此山宋文鑑】唐文宗敕文官階至三品許應子孫補兩館生出身【紹興十年五月十七敕玉海】穆宗是日鹽鐵使王播奏約榷茶額每百錢加稅五十右拾遺李玨等上疏以爲榷茶近起貞元多事之際今天下無虞所宜寬橫斂之目而更增之何時當得息肩上不從【長慶元年舊唐書】宋髙宗禦書中庸賜秦檜【紹興十年玉海】宋徽宗上許眞君尊號【眞君許氏名遜字敬之舉家四十二口同日飛升雞犬亦隨宋徽宗上尊號其醮告詞文有政和二年太歲壬辰五月丁巳十七日癸酉云云又於洪州玉隆觀建道場七晝夜出玉隆萬壽宮志】

十八日徽宗夏至日親祠后土於方澤【宣和二年通考】唐徳宗是日甘露降元和殿桐木丁香木武元衡表曰元和殿降甘露宣示百寮光凝棲鳳之林气浥傳香之木【貞元十八年玉海】潘安仁作西徵賦曰歲次玄枵月旅蕤賓丙丁統日乙未禦辰【張銑注曰歲在了爲玄�旅亦次也蕤賓五月律也丙丁統一夏之日乙未則嶽行之辰李善注曰嶽陽弱子序曰元康一年五月餘之長安以歷推之元康二年歲在壬子乙未五月十八日也】毗陵郡道士楊文廣踏白石上升【載翰墨大全】正陽帝君升仙【帝君姓鍾離名權字云房號正陽子京兆咸陽人爲漢將軍因兵負入山過少陽帝君授道終南尋隱晉州羊角山自稱天下都散漢道成天帝封號太極左宮眞人是日仙去後於澧水授道純陽出道書】僧王法昌成佛【法昌泉州府建陽人生不茹葷幼失父母落髮入福仙寺不拔生艸不剪生柴著破衲以養蟣虱時常翻易使之均飽宋熙寧辛亥忽告人曰吾來年五月十八日當去至期果然人驚異之出泉州府誌】

詩五月進農黍三葉換階蓂不知今何夕嵩嶽降生申【事文類聚】

十九日夜有流星大如斗桿尾長十餘丈從西北來墜城內占曰天狗所墜下有伏屍流血【五月十九日星墜城內是年竟陵王誕遣一百人出東門攻劉道產營別遣疑兵一百人出北門沈攸之於東門奮短兵接戰大破之誕又遣數百人出東門攻寧朔司馬劉勉營攸之又破之誕字休文宋文帝第六子出宋書】肅宗立代宗爲皇太子【乾元元年代宗�豫肅宗長子母曰章敬皇太后吳氏以開元十四年十二月十三日生於東都上陽宮出唐書】道士陸惟忠卒東坡爲之銘銘曰多藝此黃冠詩碁醫卜內外丹無求於世宜堅完龜饑鶴瘦終難安哀哉六巧坐一寒祝子復來少宏寬毋復淸詩助痟酸龍虎尢成無或好往駕赤螭驂靑鸞【惟忠字子厚眉山人見東坡於黃州出所作詩論內外丹指略自以爲不死東坡曰子神淸而骨寒其淸可以仙其寒亦足以死後十五年復見東坡於惠州則得瘦疾骨見衣表然詩益工論內外丹益精曰吾眞坐寒而死矣歲紹聖四年五月十九日卒載東坡蜀中考】

二十日唐代宗崩【葬元陵在京兆府富平縣界通考】僖宗中和三年禦太玄樓獻黃巢首級並姬妾上問姬妾汝曹皆勛貴子女世受國恩何爲從賊居其首者對曰狂賊凶逆國家以百萬之眾失守宗祧播遷巴蜀今陛下【以不】能拒賊責一女子置公卿將帥於何地乎上不復問皆戮之於市人爭與之酒其餘皆悲怖昏醉居首者獨不飲不泣就刑神色肅然【張﹝靑﹖﹞耆舊傳成都有太玄樓】宋太宗幸城內觀麥賜田夫布帛有差上謂近臣曰耕耘之夫最可矜閔【雍熙二年】種放告遊嵩山宋眞宗是日宴羣臣資政殿餞之賜放七言詩令屬和羣臣皆賦復賜宴於祕閣【景徳二年以上玉海】呂東萊成公親迎【成公居母曹夫人憂從吉會妻韓氏物故卽龍圖閣學士韓無咎南澗公長女南澗復以次女配成公五月二十日親迎出宋學士集】純陽升仙【先生姓呂諱巖純陽其道號也祖籍西京河南府滿柘縣今蒲州蒲阪縣生於天寶十四年以進士授江州徳化令縱步廬山澧水遇正陽帝君鍾離雲房授道天帝頒詔爲九天采訪使有詩云紏司天上神仙籍之句是日上升有渾成集行於世以道授海蟾重陽出道書】丹陽眞君降生【眞君姓馬名鈺字玄寶號丹陽子先名從義字玄甫寧海州人生於宋徽宗癸卯宣和五年是日家巨富號馬半洲娶孫氏生三子曰庭瑞庭珍庭珪大定七年丁卯重陽眞君至其宅食瓜從蒂起馬怪詢之眞君曰香從臭裏出甜向苦中來馬復叩云何名道眞君曰五行不到處父母未生前始請歸家師之遂以家事屬三子出家出道書】

詩有人夜半持山去頓覺浮嵐映翠空試問安排華屋處何如零落亂雲中能回趙璧人安在已入南柯夢不通賴有霜鍾難席捲系舡來聽響玲瓏【宋時湖口人李正臣畜異石九峯東坡因異石作詩至徽宗崇寧元年黃庭堅系舟湖口正臣持此詩來石爲好事者所取不可得庭堅五月二十日感嘆不已次韻出宋文鑑】

二十一日徽宗是日夏至親祠后土於方澤【宣和七年通考】髙宗建炎元年以是日爲天申節詔寢上壽禮羣臣拜表稱賀吳芾表雲華渚呈祥預紀有開之慶燻風從律式逢載夙之辰【出史事實貴耳集云髙宗韋後生也徽宗夢吳越王引禦衣曰我好來朝使畱住我終須還我山河夢覺與鄭後言朕夜來被錢王乞取兩浙甚急鄭後奏云昨二十一日夜韋妃生子及建炎渡江都錢塘百有餘年豈非應乞兩浙之夢乎湖海新聞又云洪皓在此買一妾東平人偕其母來曾侍明節劉后言韋後初生髙宗時夢金甲神人自稱錢武肅王卽錢鏐也年八十一髙宗亦八十一卜都錢塘事不偶然】宋欽宗到燕京見金主【靖康二年五月二十一日見金主至六月朱后死移居云州出七修類稿】有道嚴僧居成都寶歷寺唐開元十四年是日道嚴於佛殿前軒燃長明燈忽見一巨手在殿西軒道嚴悸且甚久之聞空中云無懼吾善神也道嚴懼稍解因問曰檀越爲何神匿其軀而見其手乎又忽聞空中雲天命我護佛寺之地以世人好唾佛祠地也道嚴曰吾願睹其形使畫工寫於寺壁且書其事以表之俾世人無敢唾佛寺地於是西軒見一神巨手大鼻身長數丈道嚴見之背汗其神隱去於是以神狀命畫工圖於西軒壁【宣室志】蒲人侯道華唐大中五年以是日仙去遺水一杯履一雙於松下衣掛松上畱詩云曩昔大還丹多年色不移前宵盜喫卻今日碧空飛【道士鄧太玄煉丹於永樂縣道淨院丹成而鄧疑未就畱貯院內人共掌之鄧死徒周悟仙主院事道華佐之供給灑掃無不竭力道眾奴畜之五月二十一日眾晨起不見道華惟見杯履衣而已又畱詩一絕眾始知道華�太玄所遺丹藥成仙出宣室志】

二十二日宋神宗以是日封孟子鄒國公與顏子並配而荀楊韓子並封伯爵列於從祀【元丰七年玉海】馬鈺道人生【道人字玄寶號丹陽生於金太宗天會元年五月二十二日母孕時夢麻姑賜丹一粒吞之師在兒時嘗誦乘雲駕鶴之語及長爲儒不樂進耶父奇其才俾掌庫物好周濟而無私李無夢見而奇之曰額有三山手垂過膝眞大仙之才後以風雨之夜東首枕殷而逝元至順六年贈丹陽抱一無爲眞人出史纂左編】京兆人劉子貢卒【子貢明日乃�言至冥司同過者十九人官召二人出來拍其頭命之曰此二人罪重餘者且釋去又引子貢歷觀諸獄但空墻垣而已不見其人子貢問曰何處曰此地獄也緣同光王生故體罪人出地獄七日子貢娶難江縣令蘇元宗女見元宗於途問曰丈人何得在此元宗曰吾生前有過拘畱耳又遇鄰人季暐暐曰君傳語吾兒生前罪大須造觀世音一像寫抄法連華經一部則生天矣又遇其父愼曰吾以同光王生故在獄外不然每日被牛頭燒鐵彈如火以破其皮出紀聞】

二十三日唐僖宗乾符六年是日崔相國盧相國同日冊拜宣麻之際殿庭雰气四塞雹大如雞卵識者以爲鈞軸不祥之兆【明年大寇攻陷京師二相俱死於難出劇談錄】節度使朱克融帳下軍亂而全家破殺【唐敬宗寶歷二年克融獵�鹿膽中得珠如彈丸黑色初軟後硬或問麻安石曰是何祥也安石曰此事自古未有請以意推之鹿膽得珠克融以爲瑞鹿者祿也鹿死是祿盡也珠初軟後硬是珠變也祿盡珠變必有變易之事衰亡之兆也後五月二十三日果帳下軍亂而全家破殺出祥驗集】司馬文正公是日到京致書於侄曰叔五月二十三日到京蒙聖恩除門下侍郎光素無才能加以衰老久在沈散絕望顯榮一朝升擢出人意表舉朝之人悉非舊識逆見忌嫉者何可勝數獨以愚直處於其間如一黃葉在烈風中幾何不危墜也云云【事文類聚】王愬歸竇氏曰君選事未成【建平三年唐徳宗時有王愬者自冬調選至次年孟夏寂無音書其妻扶風竇氏憂甚有二女忽聞賣卜女九娘者過其門其九娘每有問卜屢中遂召卜焉九娘設香俄空中有一人下曰久無音書早晚合歸只因選事未成今日在西市與四人共行至五月二十三日愬歸竇氏喜曰君選事未成又於某日西市四人共行愬自以爲不附音書何由得知遂愕然驚後終山陽郡司馬出太平廣記】

二十四日破宋金剛獻捷太廟【唐髙祖武徳二年五月二十四日出會要】宋太宗駕幸南禦莊觀稼因幸玉津園習射張樂賜從臣飲【淳化五年玉海】貢火浣布三疋置之瑞物閣【哲宗元佑二年玉海】文文山賜狀元及第【宋理宗寶佑四年禮部試進士文天祥以法天不息爲對其言萬餘五月二十四日帝親拔爲第一考試官王應麟奏曰是捲古誼若龜鑑忠肝如鐵石臣敢爲得人賀文山之科六百一人出山堂肆考】中明王生【佛書】

二十五日司天監奏五星閏五月二十五日近太陽【景徳四年甘氏星經曰五星近太陽若伏而不見卽臣遜於其�宋眞宗五月二十五日禦禁臺伏而不見大赦天下出湘山野錄】仁宗禦成化殿以芝艸生於殿楹帝作瑞芝五言詩賜宰臣王隨以下各爲詩賦頌以獻【景佑四年玉海】太平眞君升仙【列仙傳】

二十六日仁宗詔宗室通一經者試之【皇佑五年】髙宗攺鑄虎符【建炎三年以上玉海】神宗皇后祔於廟室【建中靖國元年崩五月二十六祔神宗廟室出宋史禮志】元人葉禎卒【葬於玉塢山桐廬李驤龍與禎交禎年三十從父來桐廬爲釣臺山長山長君死不能歸驤龍以錢予之使賣藥市中自給禎風神蕭爽不隨世浮沈每於月白風淸同驤龍買舟泛桐江而下驤龍善洞簫禎歌古詞扣舷而和之飄飄然遊於物化者垂一十年禎一日病革憂戚莫知所爲驤龍顧禎曰君非念後事乎有驤龍在禎力疾起曰此膝未嘗下人今爲君屈卒於至元五年五月二十六禎字仲貞武陵人出宋學士集】

詩星火方中月下弦更遲三日誕眞賢【事文類聚】

二十七日熒惑入太微與歲星相及俱犯右執法至是日乃出占曰人主有大憂【黃初六年五月二十七日出宋書天文志】宋仁宗詔西北邊有大事自今令中書樞密院召兩制以上同議之【慶曆七年五月二十七日詔出玉海】範仲淹卒【宋仁宗皇佑四年五月甲子仲淹資政殿大學士禮部侍郎謚文正邠慶二州與屬羌皆畫像立生祠及卒哀號如父佐宋皆聖賢事業白璧無瑕出山堂肆考】保徳眞君降【道經】

詩五應蕤賓當夏月三餘蓂莢正堯天【事文類聚】

二十八日宋眞宗召輔臣於崇政殿觀茅山郭眞人所獲龍長二寸許極細鱗腹如玳瑁手中仰覆無懼帝作觀龍歌【祥符二年復送於茅山池中宋史】破朱泚露布五月二十八日寅時華州鎭國軍節度使駱元光等承命於牙旗之下分麾於轅門之外將士等超乘賈勇免冑啟行夾川陸而左旋右抽抵兵陵而浸淫布濩聲塞宇宙气雄鉦鼓陳兵於光泰門外盡銳於神鹿﹖加倉東繚垣摧以成塵滋水涸而爲地左廣未離於舊疊前偏已交於賊鋒若降於天如出於地【白孔六帖】董槐景定三年夜大雨烈風雷電槐起衣冠而坐麾婦人出爲諸生說兌謙二卦問夜如何諸生以夜中對遂薨【槐字庭植濠州定遠人少喜言兵陰讀孫武曹操之書每自云使吾得用將汛掃中土以還天子槐貌甚偉廣顙豊頤又美髯論事慷慨自方諸葛亮周瑜宋理宗進封許國公景定三年五月二十八日薨謚文淸帝使使致金六十斤帛千匹以賻出宋史列傳】劉因瘧疾復作【元劉因字夢吉生之夕父夢神人馬載一兒至其家乃名曰駰後攺今名三歲讀書日記千百言六歲能詩七歲能屬文因素有羸病五月二十八日瘧疾復作出史纂左編】

詩漢節熒煌直北馳皇家卜世萬年期東京盛徳符髙祖說與中原父老知【朱文公五月二十八日聞報喜而成詩】

二十九日唐開元二年是夜大流星如甕或如盆大者貫北斗並西北落小者隨之無數天星盡搖至曉乃止【是年襄王崩吐蕃入隴右掠羊馬殺傷無數又大風發屋長安禦中樹連根出者十七八次年太上皇崩出太平廣記】郭子儀李光弼與賊戰於嘉山【唐肅宗至徳元載安祿山使將步騎二萬人北就史思明又使牛廷玠發範陽等郡兵萬餘人助思明合五萬餘人郭子儀至恆陽思明隨至子儀深潛髙疊以待賊賊來則守去則追之晝則耀兵夜斫其營賊不得休息數日子儀與李光弼議曰賊倦矣可以出戰五月二十九日戰於嘉山出長歷】陶谷書於汴上雨中【梁元帝晝職貢圖其圖每段所寫土俗貢獻之事皆學士陶谷書陶谷自跋其後初書廣順三年云云又復書夏五月二十九日汴上雨中書北海陶谷谷在周爲翰林學士入宋歷禮刑戶部三尙書年六十八卒山堂肆考】池州俗以是日爲分龍節【圖經】

詩元气鍾成一代英天休節後是公生【事文類聚】

三十日延熹元年五月甲戌晦日食徐璜曰臣切見道術家常言漢死在戊亥今太歲在丙戌五月甲戌日食柳宿朱雀漢家之貴國宿分周地今京師是也史官上古去重見輕璜召太史陳瑗詰問乃以實對梁冀怨援不爲隱諱使人陰求其短髮摘上聞上以亡失候儀不肅有司奏收殺獄中【梁冀別傳】東漢明帝永平十六年五月戊午晦日食在柳十五度宿在京都宮車晏駕如其占【文獻通考】劉徳願景和元年是日有白蚓數十出齋前砌上徧身白色非世人所見蚓口吐舌赤色其年徳願誅【選異記】商山四皓降現日【翰墨大全】

日涉編

﹝明﹞陳階撰明萬曆三十九年應城徐養量刊本

目錄

序

卷一

正月﹝一﹞

詩

立春

詩

雨水

正月﹝二﹞

一日

詩

二日

詩

三日

詩

四日

五日

詩

六日

詩

七日

詩

八日

詩

九日

詩

十日

詩

十一日

詩

十二日

詩

十三日

十四日

詩

十五日

詩

十六日

詩

十七日

詩

十八日

十九日

詩

二十日

詩

二十一日

二十二日

詩

二十三日

詩

二十四日

詩

二十五日

詩

二十六日

詩

二十七日

詩

二十八日

詩

二十九日

三十日

詩

卷二

二月﹝一﹞

詩

驚蟄

春分

詩

二月﹝二﹞

一日

詩

二日

詩

三日

詩

四日

五日

詩

六日

詩

七日

詩

八日

詩

九日

十日

詩

十一日

詩

十二日

詩

十三日

詩

十四日

十五日

詩

十六日

詩

十七日

十八日

詩

十九日

二十日

詩

二十一日

詩

二十二日

詩

二十三日

二十四日

二十五日

二十六日

詩

二十七日

二十八日

詩

二十九日

詩

三十日

卷三

三月﹝一﹞

詩

淸明

詩

谷雨

三月﹝二﹞

一日

詩

二日

詩

三日

詩

四日

詩

五日

詩

六日

七日

詩

八日

九日

十日

詩

十一日

詩

十二日

詩

十三日

詩

十四日

詩

十五日

詩

十六日

詩

十七日

詩

十八日

詩

十九日

詩

二十日

詩

二十一日

詩

二十二日

二十三日

詩

二十四日

詩

二十五日

二十六日

詩

二十七日

二十八日

詩

二十九日

詩

三十日

詩

卷四

四月﹝一﹞

詩

立夏

詩

小滿

四月﹝二﹞

一日

詩

二日

三日

詩

四日

詩

五日

六日

詩

七日

詩

八日

九日

十日

十一日

詩

十二日

詩

十三日

十四日

十五日

詩

十六日

十七日

詩

十八日

詩

十九日

二十日

二十一日

二十二日

二十三日

詩

二十四日

詩

二十五日

二十六日

二十七日

二十八日

詩

二十九日

詩

三十日

卷五

五月﹝一﹞

詩

芒種

詩

夏至

詩

五月﹝二﹞

一日

詩

二日

詩

三日

詩

四日

詩

五日

詩

六日

詩

七日

八日

九日

十日

詩

十一日

十二日

詩

十三日

詩

十四日

十五日

詩

十六日

詩

十七日

十八日

詩

十九日

二十日

詩

二十一日

二十二日

二十三日

二十四日

二十五日

二十六日

詩

二十七日

詩

二十八日

詩

二十九日

詩

三十日

卷六

六月﹝一﹞

詩

小暑

大暑

詩

六月﹝二﹞

一日

詩

二日

三日

四日

詩

五日

詩

六日

詩

七日

詩

八日

九日

詩

十日

詩

十一日

詩

十二日

十三日

詩

十四日

詩

十五日

詩

十六日

詩

十七日

詩

十八日

詩

十九日

二十日

詩

二十一日

二十二日

二十三日

詩

二十四日

二十五日

二十六日

二十七日

詩

二十八日

二十九日

詩

三十日

卷七

七月﹝一﹞

詩

立秋

詩

處暑

七月﹝二﹞

一日

詩

二日

三日

詩

四日

五日

詩

六日

詩

七日

詩

八日

九日

詩

十日

十一日

詩

十二日

詩

十三日

詩

十四日

詩

十五日

詩

十六日

詩

十七日

十八日

詩

十九日

二十日

二十一日

二十二日

二十三日

詩

二十四日

二十五日

詩

二十六日

詩

二十七日

二十八日

詩

二十九日

詩

三十日

詩

卷八

八月﹝一﹞

詩

白露

詩

秋分

八月﹝二﹞

一日

詩

二日

三日

詩

四日

五日

詩

六日

詩

七日

詩

八日

九日

詩

十日

詩

十一日

詩

十二日

詩

十三日

詩

十四日

詩

十五日

詩

十六日

詩

十七日

詩

十八日

詩

十九日

詩

二十日

二十一日

詩

二十二日

詩

二十三日

詩

二十四日

二十五日

詩

二十六日

二十七日

詩

二十八日

詩

二十九日

詩

三十日

詩

卷九

九月﹝一﹞

詩

寒露

霜降

詩

九月﹝二﹞

一日

詩

二日

三日

詩

四日

五日

詩

六日

詩

七日

詩

八日

詩

九日

詩

十日

詩

十一日

詩

十二日

詩

十三日

十四日

詩

十五日

詩

十六日

詩

十七日

詩

十八日

詩

十九日

二十日

詩

二十一日

二十二日

詩

二十三日

詩

二十四日

二十五日

詩

二十六日

二十七日

二十八日

詩

二十九日

詩

三十日

詩

卷十

十月﹝一﹞

詩

立冬

詩

小雪

詩

十月﹝二﹞

一日

詩

二日

詩

三日

四日

五日

六日

詩

七日

八日

詩

九日

詩

十日

詩

十一日

詩

十二日

詩

十三日

詩

十四日

詩

十五日

詩

十六日

詩

十七日

十八日

十九日

詩

二十日

詩

二十一日

詩

二十二日

二十三日

詩

二十四日

詩

二十五日

詩

二十六日

詩

二十七日

二十八日

二十九日

三十日

卷十一

十一月﹝一﹞

詩

大雪

詩

冬至

詩

十一月﹝二﹞

一日

詩

二日

詩

三日

四日

五日

詩

六日

七日

詩

八日

詩

九日

詩

十日

詩

十一日

詩

十二日

十三日

十四日

十五日

詩

十六日

十七日

十八日

十九日

詩

二十日

詩

二十一日

二十二日

二十三日

二十四日

詩

二十五日

詩

二十六日

詩

二十七日

二十八日

二十九日

詩

三十日

詩

卷十二

十二月﹝一﹞

詩

小寒

大寒

十二月﹝二﹞

一日

詩

二日

詩

三日

詩

四日

五日

詩

六日

詩

七日

詩

八日

詩

九日

詩

十日

詩

十一日

詩

十二日

十三日

十四日

詩

十五日

詩

十六日

詩

十七日

詩

十八日

十九日

詩

二十日

詩

二十一日

詩

二十二日

二十三日

詩

二十四日

詩

二十五日

詩

二十六日

二十七日

詩

二十八日

詩

二十九日

詩

三十日

詩日涉編﹝明﹞陳階撰明萬曆三十九年應城徐養量刊本

重印日涉編序日涉篇十二卷﹐明陳階編輯。萬曆三十九年辛亥﹝一六一一﹞巡按陜西浙江道監察禦史徐養量刻。今傳世別有「白輝補輯日涉編」一種﹐及一名「編日新書」者﹐亦署「陳階編輯」﹔此兩書皆無刻刊年月。中央圖書館善本書目均有著錄﹐並稱「編日新書」爲「明末葉周師旦金陵刊本」﹐實誤。蓋日涉編原刻罕見﹐故不易發見兩書之有問題也。今爲陳氏流傳原著﹐所據系萬曆辛亥初刻本﹐始見後人作僞之迹。因加考案﹐明其眞相。白輝補輯本﹐實卽日涉編之原板﹐剜攺每卷第一頁之前半﹐刪除原文三條﹐另增「晉石艾白輝九峯甫補輯」一行﹐另補二行﹝附圖一﹞。舉正月爲例﹕「日涉編原刻」

「補輯本」正月

晉石艾白輝九峯甫補輯正月建寅寅津也謂生物之津途也【合璧事類】

一日大簇寅之气也正月建焉【周禮】

夏建寅以正月朔爲歲首事實上﹐此爲刪減內容﹐未有補輯。且原刻有序文十三篇﹕李光元﹑周師旦﹑徐養量﹑董元學﹑嶽萬階﹑張鶴鳴﹑張以謙﹑任彥棻﹑龍膺﹑祁光宗﹑張之厚﹑王道成﹑陳階。補輯本刪王道成序﹐存十二篇﹐其餘內容悉同。推想當時白輝於湖北應城購得日涉編之原刻木板﹐卽運回山西剜攺重印﹐作爲補輯之本。欺世盜名﹐蓋亦明時風气使然耳。附圖一白輝補輯本日涉編原刻﹝見圖﹞編日新書之內容﹐與日涉編相同﹐系翻刻日涉編而易其書名﹝附圖二﹞﹐並刪存校者「周化」一名及李光元﹑徐養量﹑周師旦﹑陳階四序﹐另增賀逢聖序置書首。以所存四序與日涉編相對照﹐頗見竄易。如李光元序有句曰「所以涉也﹐涉故能千百世而日不虛也」﹐兩「涉」字皆攺爲「編」。序末並刪「不然𨿽日涉未見成趣也而」及「萬曆辛亥歲獻春」十八字﹐又易李光元「題」爲「序」字。徐養量序攺「日涉編成焉日涉者」爲「編日新書成﹐編日者」八字﹐又攺「從而譜之也」及「亦無從譜爾」兩「譜」字爲「編」。並於「明效也」下﹐刪除「余友太史李麟初氏﹐有族敝邑﹐素聞陳君世古學﹐余以是書告﹐笑而謂之曰﹕此從古以來編日史也。麟初唯唯。於是余刻以行﹐而麟初序其首。諸君子好古者並序云。萬曆辛亥孟陬日」七十字。僅補以「可當編日史矣﹐因以序諸首」兩句。又易徐氏之官銜爲「賜進士太僕寺少卿徐養量序」。窺其所以刪攺之意﹐在泯日涉之名﹐而掩初刻之迹﹐至爲顯然。其次﹐刪削最多者爲周師旦序﹐僅取原序中間一段﹐而加以竄攺增補﹐其文曰﹕【﹝旁有圈者爲原序文﹞】附圖二托名周師旦纂棗之編日新書原刻﹝缺圖﹞吾上蔡先君生平與吉藪陳公爲莫逆交﹐陳公負當世才﹐與其尊人養吾公名相亞﹐意淩視一世﹐嘗與先君言「吾儕之不朽也﹐【以上一段原序作夫一朝之日也一日之人也須眉七尺則應有所自立以瑰瑋於世】達者髙視【原作睨】遐托﹐極其意之所底﹐不欲使【原作忍使當吾世有未竟以】滋滋錯鄂以畱所未竟【原作人爲兩字】有尢達者﹐感憤無聊﹐亡【原作無】所放其意﹐則【原序則下有謂不得志於今句】姑以【原作且】俟之不可知之千秋【原序秋下有至其嬉酣淋漓出詞落筆多能根裂金石牢騷鬼神句】然貴之千秋﹐阨【原作輕】之當年﹐則其思益深而其志【原作致】亦【原作益】足悲矣﹐古稱子云嘿而好深沈【原作湛】之思﹐夫欲期後世有子云﹐欲【原作無欲字】不深得乎【原序乎下有然子云祿位容顏不及動人句】玄亦古無此體也﹐而桓譚何以知其必傳﹐則知爲子云者﹐不必後世有之矣。【原序矣下有吾邑陳吉藪氏其先大夫養吾公第嘉靖甲辰進士稱博雅著歸雲集數種盛傳海內吉藪生而鳳毛咄咄殆逼先人而數弗偶也句】屢【原作十】蹶場屋【自此以下僅取原序一二句】故輒棄去爲古文詞﹐尢工近體﹐「其怨思懨惻﹐令人不可讀﹐稱逴絕【原作絕倫】矣。更博搜古初上下﹐歷十數年而編日新書【原作日涉編】成。惟是先君互相校讎﹐至綰符上蔡﹐陳公稿乃脫﹐子固知陳公注指之淵且遠也。夫日官日禦﹐古者遞有所設﹐自天子以及諸侯﹐皆以日爲程﹐程於往焉﹐故也﹐程於來焉﹐新也。人無日不往來於日中﹐一切任其輪轉﹐滔者滔﹐遐者遐﹐無所彊於干行之健。凡國家治亂人事興墮﹐故愈逝而新愈生。究至公卿士庶﹐各不司其位﹐登沒鉤繩﹐皆冥焉消耗其生﹐生生者旣耗﹐其於生何﹐此亦古今之大凡之大痛矣。陳公按期之日﹐徵以媺慝﹐諷以詠歌﹐使夫觀者視爲前師﹐躍然其有興﹐功豈微也。然先君與陳公俱善易﹐每謂日者﹐八卦之變也﹐星紀爲气﹐交錯爲令﹐二六消長爲月﹐四象爲時﹐其動靜休息﹐常隱與人相應﹔是爲立天以定人﹐天人之心俱見於復﹐互根代明﹐復爲常體﹐君躁潛昭﹐復爲密用﹐自一日而七日﹐七日而三百六十日﹐皆復也。誠得於復而合之﹐直反太極混沌之初﹐則天地之位以立﹐其何有於生。固知陳公注之淵且遠也。千秋之志愜矣。不肖奉先君遺命﹐因爲纂棗﹐且亦並以報陳公。賜進士第督學南畿浙江道監察禦史周師旦序案周師旦原序自稱「通家子」﹐故作僞者遂從此著眼﹐而結以「不肖奉先君遺命﹐因爲纂棗」之語﹐於是「編日新書」爲周氏新刻之書矣。原其用心所在﹐欲欺世牟利耳。然則作僞者﹐殆出於明末書坊之手﹐彰彰明甚。旣知周氏之序非原序﹐則新增賀逢聖之序﹐亦必出於僞撰。序曰﹕蒲陽陳吉藪先生集有編日新書﹐督學直指周公梓諸南畿。論其世以托不朽﹐謂先生篤行醇儒﹐博物君子也﹐微獨書之新美可喜已也。公且梓走一郵於余﹐謂余宜有言。記余在蒲陽時﹐吉藪以序委者三﹔因與餘發明編日之指﹕老夫陳人﹐不能讀父書﹐耗數十年精力成爲此書﹐其大指在以事系日﹐有一日屬以一日事﹐書重記日﹐不重記事﹐卽事無可紀述﹐亦必采之不廢﹐廢是日事﹐是廢是日日也。先生與餘言若此﹔余寡昧﹐胡能贊一辭﹐則有感於季札之事焉。吳季札初使時﹐北過友人﹐友人好季札劍﹐口弗敢言﹐季札心知之﹐爲使上國﹐未獻﹐還則其人已死﹔於是乃解其寶劍﹐系之冢樹而去。從者曰﹕劍尙誰予乎﹖季子曰﹕不然﹐始吾心已許之﹐豈以死倍吾心哉。古之君子﹐心知其人之所好﹐卽弗言也﹐尙將不忍倍焉﹔矧吉藪囑餘者三﹐今日其忍欠先生一言﹖先生爲養吾公令子﹐養吾先生有歸云諸書﹐盛行海內﹐先生再以編日續之﹐千載而上﹐談遷向歆之業﹐不復專美前聞也。先生於是不朽矣。噫﹐先生所重者日﹐日始於師尹﹐積爲卿士之月﹐又積爲王之歲﹐蓋上下共此不息之健焉。南國故髙皇帝丰芑地﹐髙皇帝厲精圖治﹐日書未行事務﹐綴集禦衣﹐若鶉結然﹐行則去之。當時學校之設﹐先務是急﹐頒賜經書子史﹐不難購與其所未備﹐其欲士皆知學用﹐以興道而美俗也﹐往恐弗及如此。主上壽考作人﹐俾公譽髦斯士﹐公日有孜孜﹐所爲廣厲之路甚具﹐至服膺宗指﹐特揭羅文公竭才一言﹐才旣竭而無不惜之陰﹐無不愛之日﹐可知也。公司命猶未匝歲﹐其八郡三州士﹐遂已化時雨而倬云漢。讀此新書者﹐考俊民之用章﹐溯成人於無斁。其稱名也小﹐其取類也大。謂公趾美思兼可矣﹐不僅僅蒲陽陳氏書矣。賜進士及第翰林院編修江夏賀逢聖序案賀逢聖明史卷二百六十四有傳﹐萬曆十五年丁亥﹝一五八七﹞生﹐四十四年殿試第二人﹐授翰林院編修﹐時年三十。徐養量刻日涉編在萬曆三十九年辛亥﹐據周師旦序稱「今吉藪年七十餘﹐而此編以傳」。是日涉編刻成之日﹐陳階尙健在﹐其時賀氏約爲二十五歲。今此序首稱「先生集有編日新書﹐督學直指周公﹐梓諸南畿。」此爲呼應周序之「纂棗」而言。又曰「余在蒲陽時﹐吉藪以序委者三。」「有感於季札之事」﹐「吉藪囑餘者三﹐今日其忍欠先生一言」﹐則明言作序之時陳氏已死。賀氏於萬曆四十四年以前﹐本傳稱其「舉於鄕﹐家貧就應城教諭」﹐其在應城之日﹐或與陳氏爲忘年交﹐亦未可知﹔然以二十許之少年﹐直呼七十許老翁爲吉藪﹐實不相稱也。且旣出仕應城﹐豈有不知徐養量刻陳氏日涉編之行於世﹐而尙待陳氏死後之「忍欠一言」乎﹖賀氏本傳嘗記「湖廣建魏忠賢生祠﹐忠賢聞上梁文出逢聖手﹐大喜﹐卽日詣逢聖﹔逢聖曰﹕誤借銜﹐陋習耳。」編日新書之作僞者﹐當亦以賀氏名髙﹐又與陳氏同鄕裏﹐乃借銜以重之﹐固明人之陋習耳。綜上所述﹐知白輝補輯﹐名不符實。而編日新書﹐乃坊間僞作。繇是原刻之流傳﹐益見其珍貴矣。因述所見爲之序。中華民國五十九年十一月秀水嚴一萍序日涉編卷一楚應城陳階升也甫編輯邑人徐養量叔弘甫校刻周化惟南甫張崇烈抑之甫弟陳坤順也甫仝閱

正月﹝一﹞正月建寅寅津也謂生物之津途也【合璧事類】大簇寅之气也正月建焉【周禮】日在營室昏參中旦尾中【禮記】孟春行夏令則風雨不時艸木旱稿國乃有恐行秋令則民大疫疾風暴雨數至藜莠蓬蒿並興行冬令則水潦爲敗霜雪大摯首種不入【呂氏春秋】爲陬【爾雅】爲孟春孟陽孟陬上春初春開春發春獻春首春亦曰初歲開歲獻歲肇歲芳歲華歲首歲【梁元帝纂要】端月【寶典】唐朝新格以正月五月九月爲三忌房玄齡等損益隋律亦存之以不行刑謂之斷屠月【載山堂肆考】每月皆有弦望晦朔以正月初年時俗重之以爲節故曰節日【荊楚歲時記】內庭妃嬪每至春時於禁中結伴擲金錢爲戲蓋孤悶無所遣也都人士女月半後乘車跨馬設供帳於園囿或郊野中爲探春之宴【以上天寶遺事】上元收燈後都人爭先出城探春【夢華錄】山東風俗取五姓女十餘歲臥一榻覆之以衾以箕扇之良久如夢或欲剌文繡事筆硯理管弦俄頃乃寤謂之扇天卜以乞巧【續慱物志】天水池邑人遊賞於此競於池中摸石祈嗣得石者生男得瓦者生女【重慶府誌天水池在江津縣】孟春公方風至浚井取新泉四時皆服之【淮南子】湣帝建興二年日隕於地又有三日相承出於西方東行至五年是月又有三日並照虹蜺彌天日有重暈左右兩珥【占曰白虹兵气也三日並出不過三旬諸侯爭爲帝五行志】日出有物著天白廣如一疋布長四丈餘西南行聲如雷一刻止名曰天狗【哀帝建平元年漢書天文志】內杵三星是月對臼口則吉若偏與臼不相當則軍糧絕【內杵三星在人星旁主軍糧大象列星圖】祠太乙於甘泉夜祠到明忽有星至祠壇上使童男七十人俱歌【漢武帝天官書】流星出牽牛入紫微光燭地化爲肉長三十步廣二十七步【湣帝建興二年晉書】黑霧著人如墨五日乃止【建興二年後湣帝降劉曜晉書】天气昏曀狂風迅發竟日夜西北陰雲中如有火光長二丈餘闊數尺民時時見之【靖康二年宋史】空中有物斗而墜如羝羊【開皇十二年通考】絳州夜聞天鼓將旦復鳴其聲如空中戰鬥者【順帝二十七年元史】雨赤雪於京師【貞元一十一年五行志】雨血忽聞燔柴煙气旣而黑霧四塞咫尺不辧腥穢逼人【元史】雨土於京師【淳化三年占曰小人叛後李順盜據益州】雨塵土【元佑七年占曰主民勞苦以上宋史】雨艸而葉相樛結大如彈丸【漢平帝元始元年與漢元帝永光年艸同五行志】雨艸於宮中【宋明帝泰始四年南史】雨豆於瀘中【紹興十六年宋史】黃河是月水名淩解水【水衡記】潤州江水赤數日【光啟元年通考】混元廟中井湧气成五色云相映【混元廟在亳州玄宗開元二年唐書】泰山萊蕪山南匈匈有數千人聲民視之有大石自立髙丈五尺大四十八圍入地深八尺爲足立後有鳥數千集其旁【元鳳三年是時昌邑有枯社木臥復生又上林苑中大柳樹斷枯臥地亦自立生有虫食樹葉成文字史纂左編】夜多鬼鳥度人家【荊楚歲時記】長安獲女魃長尺有二寸其狀怪異【永隆元年五行志】簡州普通院毗廬佛像自動【幹徳六年】寶應縣民析薪中有天泰下趙四字【徳佑二年】解木五片皆有天下泰平字【泰平興國六年以上宋史五行志】魏武帝在洛陽起建始殿伐濯龍樹血出又掘徙梨根傷亦血出帝是月崩【五行志】鳳凰集京師赦天下【宣帝神爵二年】鳳凰見京師【章帝元和二年自是年以至章和元年凡三年鳳凰百三十九見郡國】鳳凰集西苑【吳孫權寶鼎四年以上沈約符瑞志】雌雞化爲雄【則天永昌元年六帖】晉武帝有二靑龍見武庫井中帝觀之有喜色劉毅曰昔龍降夏庭卒爲周禍尋按舊典無賀龍之禮帝從之【泰康五年晉書】魏少帝有二靑龍見軹縣井中又二黃龍見寧陵縣井中【甘露元年宋書符瑞志】

詩江南孟春天荇葉大如錢白雪裝梅樹靑袍自葑田【鮑防作字子愼襄陽人天寶進士終工部尙書封東海公狀江南正月】一二三四五六七萬物生芽是今日遠天歸鴈拂雲飛近水遊魚迸水出【羅隱字昭諫錢塘新城人號江東先生】靑門柳枝軟無力東風吹作黃金色街頭酒蕩醉易醒翁眼春愁消不得【白居易長安作】一樹寒梅白玉條迥林村野傍溪橋應緣近水花先發疑是經春雪未消【戎昱】聞道春還未相識走傍寒梅探消息昨夜東風入武陽陌頭楊柳黃金色【李白】上樓迎春新春歸暗黃著柳宮漏遲薄薄淡靄弄野姿寒淥幽風生短絲【李賀】一步寒郊一慘眉望春春色苦來遲東君未必私桃李只恐梅花謝有時無賴年年逐酒徒今年不飲興何如醉鄕若有人名籍但願春風點檢疏【李覯閏正月偶書覯字泰伯】力疾坐靑曉時來悲早春轉添愁伴客更覺老隨人紅入桃花嫩靑歸柳葉新望鄕應未已四海尙風塵【杜甫】侵淩雪色還萱艸漏泄春光有柳條【杜甫】先遣陽和報消息續教啼鳥說來由【白樂天】水連芳艸江南地煙隔寒梅嶺上春【林逋】初陽弄色明髙柳殘雪畱寒伴落梅【劉原父】

立春立春火歿金囚水休木相大寒後十五日斗指艮爲立春【立始建也春气始至故謂之立玉衡】斗柄東指而天下皆春【鶡冠子】元魏黎季明曰招搖東指天下識其春【北史】立春之日東風解凍【月令】立春條風至【條達萬物之風】靑陽云出房如積冰【以上易通卦驗】農祥晨正【農祥房星也晨正謂晨見南方立春之日也出國語】分至啟閉必書云物【立春爲啟立冬爲閉出傳】立春太史以先三日請於天子曰某日立春盛徳在木天子乃齋立春之日親率公卿諸侯大夫以迎春於東郊還乃賞公卿大夫於朝布徳和令行慶施惠下及兆民【月令】春官以靑圭禮東方【立春爲蒼帝之精故靑圭以象春物之初生周禮】立春之日迎春於東郊祭靑帝勾芒車旗服飾皆靑歌靑陽舞云翹【東漢郊祀志】立春之日立靑幡【後漢禮儀志】立春日夜漏未盡五刻京師百官皆衣靑郡國縣官下至令史皆服靑幘【續漢書禮儀志】太史立春日讀五時令服各隨其方色【晉書】剡子對孔子曰少皞摯爲鳥師而鳥名靑鳥氏師啟者也【靑鳥鶬鶊也以立春鳴立夏止出傳】出土牛以示農耕之早晚【立春早則策牛人近前立春晚則人在後所以示人之早晚出六帖】取宜陽金門竹爲管河內葭艸爲灰以候陽气【玉泉記】先立春七日敕獄吏決詞訟有罪當入無罪當出立春敕門無關鑰以迎春之精下弓載楯鼓示時聲動昆虫也【孝經鉤命訣】令侍臣迎春內出彩花樹人賜一枝令學士賦詩宋之問云今年春色好應爲剪刀催【唐景龍四年正月八日立春景龍文館記】立春日郎官禦史寺監長貳以上皆賜春幡勝以羅爲之宰臣親王近臣皆賜金銀幡勝入賀訖帶歸私第【夢華錄】唐制立春賜三省官彩勝各有差【文昌雜錄】宋孝宗以太上皇來年聖壽七十預於立春日詣徳壽宮行慶壽禮【淳熙二年出合璧事類】宋欽宗立春先一日京師太史局勾芒神流淚滴襟袖是年徽欽被虜【靖康元年竊憤錄】太平興國二年立春日縣司以春牛呈知府就牛門外薦以香燈酒果其芒兒塑之頗精同判王洗馬晦伯慮有損闕移寘廳上知府程給事見之謂同判曰某𨿽不才忝爲剌史且芒兒者耕墾之人不應上廳將來恐村夫輩或有不揆耳至甲午果有順賊之變【成都記】立春前一日開封府進春牛又禁中鞭春開封祥符兩縣置春牛於府前至日絕早府僚打春府前百姓皆賣小春牛【夢華錄】立土牛六頭於國都郡縣外丑地以送寒气【丑爲牛後禮儀志】立春前並造土牛耕夫犁具於大門之外是日黎明有司爲壇以祭先農官吏各具彩仗環擊牛者三所以示勸耕之意【夢華錄】士大夫家剪彩爲小幡謂之春幡或懸於家人之頭或綴於花枝之下或剪爲春蝶春錢春勝以爲戲東坡立春日亦簪幡勝諸子侄笑指云伯伯老人亦簪花勝耶【山堂肆考】立春帖宜春字於門故王沂公皇帝閣立春帖子北陸凝陰盡千門淑气新年年金殿裏寶字帖宜春【荊楚歲時記】立春日剪彩爲燕以戴之故王沂公詩曰彩燕迎春入鬢飛輕寒未放縷金衣歐陽詩曰共喜釵頭燕已來鄭毅夫詩曰漢殿斗簪雙彩燕並知春色上釵頭【合璧事類】東晉李鄂立春日命以蘆菔芹芽爲菜盤相饋遺【摭言】立春日薦春餅生菜號春盤【四時寶鑑】立春日食生菜取迎新之意【杜詩春日春盤細生菜東坡詩靑蒿黃韭簇春盤夢華錄】立春日作五辛盤以黃柑釀酒謂之洞庭春色【蘇詩曰辛盤得靑韭臘酒是黃柑荊楚記】北朝婦人立春日進春書以靑綌爲幟刻龍像銜之或爲蝦蟆【酉陽雜俎】立春日北望有紫綠白雲者爲三素飛雲三元君以是日詣天帝【東坡妃子閣門帖曰萬年枝上看春色三素雲中望玉宸歲時廣記】太極眞人常以立春日日中會眞人於太極宮刻玉簡記仙名【登眞隱訣】

詩昔聞海上有仙山煙鎖樓臺日月閒花下玉容常不老只應春色勝人間【溫成皇后初薨會立春進帖子是時歐陽修王瑀同在翰苑以其虛閣故不進俄有旨令進王瑀遽口占一首歐公嘆其美麗】鸞輅靑旗殿閣寬祠官奠璧下春壇曉開魚鑰朝衣集彩勝飄揚百辟冠【立春日百僚皆賜幡勝周美成秦帖子】仙家日月本長閒送臘迎春亦偶然翠管銀鉤傳故事金花彩勝作新年【東坡】久狎漁樵作往還晚風宮殿夢催班鄰娃似與春爭道酥滴花枝彩剪幡【山谷】東君珂佩響珊珊靑馭多時下九關方信玉霄千萬里春風猶未到人間【王初立春作】幸聞年欲至剪彩學芳辰綴綺能似景裁紅巧逼眞花從篋裏發葉向手中春不與韶光競何名天上人【李嶠侍宴內出剪彩花應制】猶殘一夜臘並見兩年春物以終爲始人從故得新迎陽朝剪彩守歲夜傾銀恩賜隨嘉節無功秪自塵【王安石除夕立春】新春與新歲時候不相先未肯欺殘臘何曾占舊年綴條花剪彩插戶柳生煙獨坐空山裏惟驚節物遷【梅堯臣元旦立春】春日一杯酒便吟春日詩木梢寒未覺地脈暖先知鳥轉星沈後山分雪薄時寧無剪花手贈與最芳枝玉燭傳嘉節陽和應此辰土牛呈歲稔彩燕表年新臘盡星回次寒餘月建寅梅花將柳色偏思越鄕人【曹松】灰律向時應江春昨夜來細風光動柳殘雪不藏梅余冷迷淸管微和發凍醅閉門無客到樽酒爲誰開【呂夷簡江南立春日】春日春盤細生菜忽憶兩京梅發時盤出髙門行白玉菜傳纖手送靑絲巫峽寒江那對眼杜陵遠客不勝悲此身未知歸定處呼兒覓紙一題詩【工部大歷元年立春日云安作】靑帝東來日馭遲暖煙輕逐曉風吹罽袍公子樽前覺錦帳佳人夢裏知雪圃乍開紅葉甲彩幡新剪綠楊絲殷勤宜作爲春曲題向花殘貼繡楣【韋莊】閏歷先春破臘寒彩花金勝寵千官冰從太液池邊動柳向靈和殿裏看瑞气因風飄禁仗暖暉依日上仙盤須知聖運隨生殖萬國年年共此歡【宋郊閏十二月望日立春禁中作】餅如繭紙不可風菜如縹茸劣可縫韭芽捲黃苣舒紫蘆菔判冰寒脫齒臥沙壓玉割紅香部署五珍訪詩腸野人未見新曆日忽得春盤還太息新年五十柰老何霜鬢看鏡幾許多曲生嗔人不解事且爲春盤作春醉【楊廷秀】

雨水立春後十五日斗指寅爲雨水雨水中气也言雪散爲水也【玉衡】雨水正月中天一生水春始屬木然生木者必水也立春後繼之雨水且東風旣解凍則散而爲雨水【七修類稿】漢初雨水爲二月節前漢之末以雨水爲正月中【曆書沿革】雨水日黃陽云出亢【易通卦驗】雨水日獺祭魚【雨水後五日候鴈北又後五日艸木萌動月令】雨水日獺不祭魚國多寇賊【周書時訓】

正月﹝二﹞

一日夏建寅以正月朔爲歲首三朝【正月一日爲歲之朝月之朝日之朝故云三朝漢孔光傳注】三元【歲之元日之元時之元六帖】三朔【正月上日注朔日也夏以平明爲朔殿以雞鳴爲朔周以夜半爲朔故云三朔合璧事類】三微【陽气始施黃泉萬物始動微而未著纂記淵海】履端於始舉正於中【春秋】漢魏占候元旦決八風風從東南來大旱西南小旱西方有兵西北豆成北方中歲東北爲上歲東方大水東南疾疫【天文志】羣臣慶賀始於漢髙祖【杜氏通典】朝賀三公奉璧上殿向禦坐北面太常使贊曰皇帝爲君興三公伏皇帝坐乃前進璧【漢雜事】髙宗以太后八十詣慈寧宮行慶壽禮百官稱賀【紹興二十九年】仁宗率百官上皇太后壽於會慶殿祕閣校理範仲淹奏與百官同列損主威【天聖七年以上宋史】元會設白獸尊於闕庭【上設白獸若有能獻直言者則發此尊飲酒按禮白獸尊乃杜舉遺也示無忌憚也晉禮志】百官朝賀畢虎賁當陛下呵置於地曰此天子弓誰敢幹越朱穆乃呵之曰天子弓當載之盾首之上乃敢置地大不敬卽收虎賁付獄治罪莫不肅然【朱穆拜尙書張璠漢記】正旦雪江夏至義公以衣承雪作六出花以爲瑞孝武帝大悅【大明五年沈約宋書】盧鈞帝饗含元殿鈞年八十升降如儀【六帖】岑文本除祕書郎元日奏籍田三元頌文致華贍【事文類聚】戴憑朝會百僚畢集帝令羣臣能說經史更相難詰義有不通輒奪其席以益通者憑遂重坐五十餘席京師語曰解經不窮戴侍中【憑字次仲爲侍中東觀漢記】陳翔朝賀大將軍梁冀威儀不整翔奏冀恃貴不敬請收治罪時人奇之【翔拜侍禦史後漢書】宰相禮絕班行百官已集而宰相方至珂傘列燭多至數百炬謂之火城【國史】西南夷獻樂及幻人能吐火自支解易馬牛頭時元會作之於庭安帝與羣臣觀大奇之惟陳禪獨離席曰王之庭不宜作夷狄伎【永寧元年】成武丁大會以酒沃庭中有司問其故對曰臨武縣失火以酒救之遣驗果然【以上桂陽列仙傳】陶公鎭荊州時以鋸木屑悉藏之人咸不解其意後正會值積雪會日如晴廳事前雪地甚濕於是悉用木屑覆之無所妨【世說】庾亮正旦大會州府人士河南褚裒問亮江州有孟嘉其人何在亮曰在坐卿但自覓之裒歷觀遂指嘉謂亮曰將無是邪亮笑曰不喜裒之得嘉喜嘉爲裒之所得【晉書】張華爲兗州剌史獄有系囚元旦給假五日展謁親墓曰期盡當還囚果應期而至【北齊書】李膺坐黨事與杜密荀翊同系獄時元旦翊引杯曰正朝從小起膺謂翊曰死者人情所惡今子無懼色者何翊曰求仁得仁又誰恨膺乃嘆曰漢其亡矣善人天地之紀而多害之何以存國【李膺家錄】詔除是日殺雞與雀【漢成帝萬歲歷】堯時有祗支國來獻重明之鳥狀如雞能捕猛獸是日或刻木鑄金爲此鳥狀置於門戶鬼退今日畫雞是其遺像【拾遺記】邯鄲之民以是日獻鳩於簡子簡子大悅客問其故簡子曰正旦放生示有恩也客曰民知君欲放之競而捕之死者眾矣君而欲生之不若禁民弗捕簡子曰善【列子】滎陽有眢井沛公避項羽於井中時雙鳩集其上羽曰井有人鳩不集遂免難故漢元旦放鳩【眢音鴛三齊略】治中盧耽少學仙術解飛騰嘗赴元會至晚不及朝列化爲白鵠至閣前徘徊欲下威儀以帚擲之得雙履耽驚還就列左右莫不駭異剌史步騭以狀列聞誅之【南康記】黃帝時有神荼郁壘兄弟二人能執鬼於度朔山桃樹下簡閱百鬼之無道者縳以葦索執以飼虎帝乃立桃板於門畫二人像以禦鬼謂之仙木【風俗通】梁武帝賜羣臣卻鬼丸【海錄碎事】劉謂者以元日至市見一書生入市眾鬼悉避劉謂謂書生曰子有何術以至於此書生曰我本無術出之日家師以一丸藥絳囊褁之令以系臂防惡气耳於是劉就書生借此藥至所見鬼處諸鬼悉走所以世俗行之【天中記】鐘離眞人降廬山度呂洞賓成仙【事文類聚】有胡僧正旦行乞王績覺僧神彩邀入其家胡僧謂績曰君有寶鏡可得見耶績曰何以知之僧曰檀越宅上每日有碧光此寶鏡气也績以鏡出之僧跪捧謂績曰此鏡有數種靈相若以金煙燻之玉水洗之復以金膏珠粉拭之照見髒肺行之果驗而胡僧不見【大業九年異聞集】過臘一日謂之小歲進椒柏酒服之身輕【崔寔月令】飲酒茹蔥以通五臟【莊子】噉雞子五辛菜人各吞生雞子一枚謂之練形五辛菜以助發五臟之气【風土記】食膠牙餳取膠固之義【歲時記】取五木煮湯以浴令人至老須髮不白道家謂靑木香爲五香亦云五木【山堂肆考】洛陽人家造絲鵝蠟燕粉荔枝【金門歲節記】新羅國俗以是日拜日月神【唐書】

詩器乏雕梁器材非構廈材但將千載葉常奉萬年杯【趙彥昭是日因賜柏葉應制】勁節淩冬勁芳心待歲芳偏令人益壽非止麝含香【李又同前題】綠葉迎春綠寒枝歷歲寒願持柏葉壽永奉萬年歡【武平一同前題】正朝辟惡酒新年長命杯柏葉隨銘至椒花逐頌來【庾信】欲曙九衢人更多千條香燭照星河今朝始見金吾貴車馬縱橫避玉珂【釋靈徹】爆竹聲中一歲除春風送暖入屠蘇千門萬戶瞳瞳日總把新桃換舊符【王介甫】元日年年見天涯意故長詩章示宗武春色酌瞿塘白髮又新歲黃柑非故鄕弟兄團拜處歸去願成行【王十朋字龜齡永嘉人】慚愧雲臺客飄零雪滿氈不圖朱鳥影猶見白蛇年宮殿荒煙隔門庭宿艸連乾坤自春色回首一潛然【文天祥字宋瑞號文山】五年元日只流離楚客今年事事非後飲屠蘇驚已老長乘舴艋竟安歸攜家作客眞無策學道刳心卻自違汀艸岸花知節序一身千恨獨沾衣【陳與義字去非】與君同甲子壽酒讓先杯【劉夢得】與君同甲子歲酒合誰先【白樂天】歲酒先拈辭不得被君推作少年人【又白樂天】還丹寂寞羞明鏡手把屠蘇讓少年【顧況】自知年幾偏應少先把屠蘇不讓春【裴夷直】好是燈前偸失笑屠蘇應不得先嘗【成文幹】但把窮愁慱長健不辭最後飲屠蘇【東坡以上其義同蓋月令正旦進酒次第當從小起以年少者出容齋直筆】

二日晉髙祖夜初北方有赤气西至戊亥地東北至醜地南北闊三丈狀如火光赤气內見紫微宮及北斗諸星【天福二年文獻通考】唐文宗暴卒宰相李玨知樞密劉弘逸奉密旨以皇太子監國兩軍中尉仇士良魚弘志矯詔迎穎王【開成五年正月二日文宗暴卒是夜迎穎王卽武宗陳王成美爲皇太子出舊唐書】髙陽王雍是日以靈太后臨朝太上秦公喪制未畢欲罷百戲絲竹之樂淸河王懌以爲萬國慶集天子臨享宜應備設太后問侍中崔光光從雍所執【熙平二年魏書】秦阿房宮賜羣臣橘【太平禦覽】瀘南獻嘉禾九穗【宋髙宗紹興十五年正月二日出會要】唐長安風俗從是日起飲酒相邀號爲傳坐【秦中歲時記】劉備生【桃園記】寶勝佛生【佛書】新平民以大牢祀符堅【苻堅爲姚萇殺於新平佛寺中後寺主摩訶蘭常夢堅曰可爲吾作宮旣而寺左右民家死疫相繼巫者常見堅怒曰不吾宮將盡殺新平民因共攺寺爲廟遂無災疾每年正月二日民競祀以大牢漢魏叢書】

詩春來饒夢慵朝起不看千官擁畫樓卻看閒行是忙事數人同傍曲江頭【上禦丹鳳樓赦天下元禎與李公垂庾順之閒行曲江不及盛觀永貞二年正月二日】

三日天書降眞宗以爲天慶節【祥符元年正月三日降出合璧事類】宋英宗天聖十年生於宣平坊赤光滿室或見黃龍遊光中後宰臣請以生日爲壽聖節詔曰赤制告圖肇承題序靑煒動陸俯協誕期卿等緣華封之素祝建壽聖之嘉名至治平元年是日親王樞密以下詣垂拱殿宰臣百官以下及契丹使詣紫宸殿上壽【英宗濮王允讓子也初濮王夢兩龍與日並墮以衣承之復戲於空中其一龍視王曰吾非王所能有後仁宗立爲皇子天中記】宋仁宗宴羣臣及契丹使並於鍚慶院【治平三年正月三日出會要】郝大通眞人生【大通字太古號廣陵寧海人世爲宦族郝朝列之從弟少孤事母甚孝嘗夢神人示以周易祕義於是深契陰陽律曆卜筮之術世宗七年祖師至寧海見資稟髙古所習不凡遂以背坐之機感動之大通領悟從祖師來法祖師乃以敝衲去其袖畀之曰勿患無袖汝當自成蓋傳法之意也後仙蛻於先天觀史纂左編】萬神皆會【三元延壽書】太白降現【道經】買箕四枚懸堂上四壁令人治生大得治田蠶萬倍錢財自入【雜五行書】

詩陽春已三日會友聞昨夜可愛剡溪僧獨尋陶景捨【戴叔倫是日答處上人宿玉芝觀見寄】三日春風已有情拂人頭面稍憐輕殷勤爲報長安柳莫惜枝條動軟聲【元禎是日詠春風憑楊員外寄長安柳】野外堂依竹籬邊水向城蟻浮仍臘味鷗泛已春聲藥許鄰人斸書從稚子擎白頭趨幕府深覺負平生【杜工部是日歸浣花溪簡院內諸公】黃鸝巷口鶯欲語烏鵲橋頭冰欲銷綠浪東西南北水紅欄三百九十橋鴛鴦蕩漾雙雙翅楊柳交加萬萬條借問春風來早晚只從前日到今朝【白樂天是日閒行黃鸝坊也烏鵲橋也】

四日宋太祖卽位是日差官告天地社稷祝文曰維大宋建隆元年歲次庚申正月辛丑朔四日遣官敢昭告於旻天上帝天命不常維徳是輔神器大寶猥集眇躬欽眷命而不遑勵小心而昭事云云【文獻通考】胡騎將至京城是日李綱以邊事求見宰執奏事未退綱語知合門事朱孝莊曰有急切公事欲與宰臣廷辯孝莊曰舊例未有宰執未退而從官求對者綱曰此何時而用例耶孝莊卽具奏詔引綱立於執政之末時宰執議欲奉鑾輿出狩襄鄧綱請固守上曰誰可將者綱曰願以死報第人微官卑恐難鎭服士卒【宋欽宗靖康元年容齋四筆】東坡離泗州考騾馱驛試筆云正月四日離泗州【宋神宗元丰七年先十二月至泗州時東坡年五十長公外紀】王﹝上一吉下二吉﹞號重陽子奄然而逝弟子馬鈺乞遺言重陽子口占曰地肺重陽子呼爲王害風來時長日月去後任西東作伴雲和水爲鄰虛與空一霝眞性在不與眾心同言訖而蛻【重陽子少撿來時人目曰害風蓋關中謂狂者爲害風其仙蛻大定十年正月四日史纂左編】開基節玉晨大道君登玉霄宮四盻天下【翰墨大全】

五日宋理宗誕辰爲天基節【宋史】天气澄和風物閒美陶淵明與二三鄰曲同遊斜川【辛丑年淵明集】鄧正眞人飛升【翰墨大全】仙女何許陳三姓相約入山修眞大中元年是日雷雨作仙樂隱隱雲霧中遙見三女忽莫知所在馬蹄鞋迹畱山上人異之【楚通誌】仙姑孫氏生【孫氏名不二號淸靜散人寧海豪族孫忠翊之幼女母夢七鶴毰毸舞於家庭一鶴入懷覺而有娠史纂左編】大慈佛生【佛書】

詩大明禦宇臨萬方【中宗】顧慚內政翊陶唐【韋皇后】鸞鳴鳳舞向平陽【長寧公主】秦樓楚館沐恩光【安樂公主】無心爲子輒求郎【太平公主】雄才七步謝陳王【溫王重茂】當熊讓輦愧前芳【上官昭容】再司銓管恩何忘【崔湜】文江學海思濟航【鄭愔】萬邦考績臣所詳【武平一】著作不休出中腸【閻朝隱】權豪屏迹肅雪霜【竇從一】鑄鼎開嶽造明堂【宗普卿】玉醴由來獻壽觴【唐景龍四年正月五日中宗移仗蓬萊宮禦大明殿會吐蕃騎馬之戰因重爲柏梁體聯句一首柏梁之作君與臣下而已未聞後與公主可與嗚呼此中宗所以點籌於後七修類考】

六日宋太宗幸景龍門外水磑帝臨水而坐召從臣觀之因謂曰此水出於山源淸澄甘潔近河之地水味皆甘豈河潤所及乎宋琪等曰亦猶人性善惡染習致然帝曰卿言是也【宋史】元人張孟兼生於戊寅正月六日以歷推之是月九日始入春則中气猶居丁丑年之冬大父因以丁命名字曰孟兼兼者何謂臨二歲之中【宋學士集】石國以王父母燒余之骨金甕盛置牀上巡遶而行散以花香雜果王率臣下設祭焉禮終王與夫人出就別帳臣下以次列坐享宴而罷【石國居於藥殺水都城方十餘里其王姓石名涅北史夷傳】斷岸禪師詣法塔西指空地曰更好立个無縫塔其晚與一禪者談笑至夜分乃曰老僧明日天臺去禪者曰某隨師去師曰你走馬也趕我不及跏趺而化【斷岸禪師俗姓楊氏生於宋理宗景定癸亥年化之日白晝晦暝雷砰雨射葬之日雪花繽紛林木縞素史纂左編】江州武平南安白花巖定光佛生【佛書】

詩雪消山水見精神滿眼東風送早春明日杏園應爛熳便須期約看花人【曾鞏字子固是日雪霽作】踏磧逢危馬臨江想臥龍江山供指顧樽俎奉從容峽水淺還漲巫雲淡復濃天教我輩合莫惜罄金鐘【王十朋是日踏磧作】

七日爲靈晨【山堂肆考】唐中宗景隆三年禦淸輝閣令學士賦詩四年又是日宴大明殿賜王公以下彩勝【文館記】唐髙宗幸洛陽【咸亨二年正月七日出會要】宋王登望仙樓會羣臣父老集於城下令皆飲一爵文武千人拜賀上壽【山堂肆考】晉安王子勛是日卽位於尋陽城其日有鳩集殿中鴞集幰上【鄧琬字符琬爲晉安王子勛長史宋廢帝無道遣使賫藥賜子勛死琬曰身南土寒士蒙先帝殊恩以愛子見托欲廢昏立明後子勛以是日卽位宋書】鄭公請見太宗勞之曰今日卿至可謂人日【唐劉餗傳記】宋太宗親試呂蒙正以下並賜及第【太平興國二年事物紀原】魏孝靜帝以人日豋雲龍門崔贍與其父﹝惶去皇攺夌﹞俱侍宴爲詩詔問邢邵等曰今贍此詩何如其父咸曰﹝惶去皇攺夌﹞慱雅弘麗贍气調淸新並詩人之冠冕宴罷咸嗟賞之云今日之宴並爲崔贍父子【北史】魏東平王豋壽張縣安仁山銘曰正月七日厥日惟人策我艮駟陟彼安仁【郭緣生述徵記】晉李充豋剡西寺賦詩曰命駕升西山寓目眺原疇【合璧事類】薛道衡字玄卿嘗聘陳人日思歸詩曰入春才七日離家已二年南人嗤之曰誰謂此虜解作詩及云人歸落鴈後思發在花前乃喜曰名下固無虛士【山堂肆考】采七種菜作羹戴叔倫詩獨獻菜羹憐應節徧傳金勝喜逢人又東坡詩小雨暗人日春愁連上元水生挑菜渚煙濕落梅村【歲時記】壽陽公主臥含章閣檐下梅花落額後人效爲梅花妝【宋書】蜀嘉定金燈山有淵郡守於此修油卜故事以油灑水上觀其紋以驗丰歉【圖經】蜀萬州風俗士女渡江南娥眉磧上作雞子卜唱竹枝歌【寰宇記】蜀夔州風俗重諸葛武侯以是日傾城出遊八陣磧上謂之踏磧婦人恰小石之可穿者貫以彩索系於釵上以爲一歲之祥帥府亦宴於磧上【夔州府誌】蜀有樂山在渠縣北每歲邑人將鼓笛酒食豋此娛樂以祈蠶事【順慶府誌】唐末楊大虛先生得道於蟆頤山龍洞眉州士女人日出東郊渡玻璃江遊蟆順山【山堂肆考】龜玆國元日鬥羊馬駝至是日觀勝負以占休咎【酉陽雜俎】多鬼車鳥家家槌門打戶滅燈燭禳之【荊楚歲時記】煎餅謂之燻天食於庭中【述徵記】男吞赤豆七顆女吞二七顆竟年無病【雜五行書】三會日宜修延神齋吉【靈寶】張道陵字輔漢老君駕龍輿命乘白鶴同往成都【桓帝永壽元年列仙傳】

詩元日到人日未有不陰時冰雪鶯難至春寒花較遲【杜甫】人日傷心極天時觸目新殘梅詩興晚細艸夢魂春【唐庚】春度春歸無限春今朝方始覺成人從今克巳應猶及願與梅花俱自新【人日立春盧仝】驛騎歸時驄馬蹄蓮花府映若邪溪帝城人日風光早不惜離堂醉似泥【權徳輿是日送房侍禦歸越】勝日豋臨云葉起芳風搖動雪花飛呈輝幸得承金鏡揚影還持奉玉衣【劉憲】自怪扶持七十身歸來又見故鄕春今朝人日逢人喜不料偸生作老人【司空圖】三陽徧勝節七日最靈辰行慶傳芳蟻升髙綴彩人階前蓂候月樓上雪驚春今日銜天造還疑上漢津【李嶠遇雪應制】窈窕神仙閣參差云漢間九重中禁啟七日早春寒太液天爲水蓬萊雪作山今朝上林樹無處不堪攀【宗楚客同前題】鳳城景色已含韶人日風光倍覺饒桂吐半輪迎此夜蓂開七葉應今朝魚猜水凍行猶澀鶯喜春熙弄欲嬌愧奉豋髙搖彩翰欣承禦气上丹霄【大明宮恩賜彩縷應制李嶠】縷金作勝傳荊俗剪彩爲人起晉風【李商隱卽事】

八日月八日成光【月三日成魄後漢天文志】吳下田家以是日夜立一竿於平地月初出有影卽量之據其長短移於水面就橋柱畫痕記之梅雨水漲必到所記之處【此古之遺法禮立圭以測日景立表以量月采日圭之法具於周禮月表世罕知漢書李尋傳月者眾陰之表消息見百里爲器千里立表王僧虔詩所謂月表望靑丘是也丹鉛續錄】陳王府參軍田同秀是日上言玄元黃帝降見於丹鳳門之通衢告賜靈符在尹喜之故宅【上遣使就函谷故關尹喜臺西發得之乃置玄元廟天寶元年玄宗本紀】皇太后誕辰宋眞宗以爲長寧節【幹興元年玉海】唐景龍四年立春內出彩花賜近臣令學士賦詩武平一應制有詩中宗卽日手敕批云平一年𨿽最少文甚警新更賜花一枝以彰其美所賜學士花並令插在頭上後所賜者平一左右交插因舞蹈拜謝時崔日用乘酣飲欲奪平一所賜花上於簾下見之謂平一曰日用何爲奪卿花上及侍臣大笑因更賜酒一杯當時嘆美【景龍文館記】新進士呂蒙正等宴於開寶寺賜禦制詩以寵之敕下之日醵錢於曲江爲聞喜之飲【宋太宗興國二年後賜宴賜詩皆自蒙正始事物紀原】宋戚舜臣葬【舜臣卒於官自主簿凡十一遷官至尙書虞部郎中皇佑六年正月八日葬曾鞏作墓銘出文鑑】

詩鑾輅靑旗下帝臺東郊上苑望春來黃鶯未解林間囀紅蕊先從殿裏開畫閣條風初變柳銀塘曲水半含苔欣逢睿藻光韶律更促霞觴畏景催【景龍四年是日立春武平一應制唐中宗批云紅蕊先開黃鶯未囀循環吟咀賞嘆兼懷更賜花一枝景龍文館記】今年春色好應爲剪刀催【宋之問是日立春應制亦景龍四年山堂肆考】

九日玄宗遣左右相巳下祖別賀知章於長樂坡上賦詩贈之【開元二十九年玉海】黃山谷賦詩贈別祖元師詩中有孤臣蒙恩巳三命之句【師和義人能用五行書察人休祥性尢嗜琴山谷自三榮追至瀘州餞之則師非一浮屠氏而巳建中靖國辛巳年正月九日贈別宋濂集】靈佑禪師盥漱怡然而寂壽八十三謚大圓禪師【靈佑潭州潙山僧年十五出家遊江西參百丈丈一見許之丈曰汝撥鑪中有火否師撥之曰無火丈躬起撥得少火舉以示之曰汝道無這个﹝上漸下耳﹞師由是發悟居湖南爲山敷揚宗教四十餘年唐宣帝大中七年正月九日告寂楚禪宗志】南斗下降五通仙誕【以上翰墨大全】

詩武夷深處有臺仙嶽降元霄六日前早挾雄文偕漢吏晚將奇策對堯天【事文類聚】眾人事紛擾志士獨悄悄何異琵琶弦常遭腰鼓鬧三杯忘萬慮醒後還皎皎有如轆轤索已脫重縈繞家人自約飭始慕陳婦孝可憐原巨先放蕩今誰弔平生嗜羊炙識味肯輕飽烹蛇啖蛙蛤頗訝能稍稍憂來自不寐起視天漢渺闌干玉繩低耿耿太白曉【東坡是日有美堂飲醉歸五鼓方醒起閱文書得鮮於子駿所寄】

十日浹日【從甲至甲爲浹日幾十日周禮】唐玄宗制獻歲之吉迎气方始敬順天時無違月令所由長吏可舉舊章【開元十一年通考】唐髙宗是日以太子初立欲大會羣臣命婦合宴宣政殿太常慱士袁利正上疏曰前殿正寢非命婦宴會倡優進禦之所帝從之攺向麟徳殿【永隆二年玉海】宋眞宗賜新及第進士胡旦已下綠袍靴笏自是以爲定制【太平興國二年正月十日出會要】楊國忠選監牧小兒於苑中教習請劍南舊將李福徳劉光庭爲教練使【天寶十五載蜀記】

詩今朝郡齋冷忽念山中客澗底束荊薪歸來煮白石遙持一尊酒遠慰風雨夕落葉滿空山何處尋行迹【紹聖二年是日韋蘇州寄全椒山中道士道士常於庵前見足迹長二尺許】一杯羅浮春遠餉采薇客遙知獨酌罷醉臥松下石幽人不可見淸嘯聞月夕聊戲庵中人空非本無迹【東坡是日讀韋蘇州寄道士詩乃以酒一壺依韻作詩寄道士】

十一日唐徳宗詔曰四序嘉辰歷代增置漢宗上巳晉紀重陽或說禳除𨿽囚舊俗與眾宴樂誠洽當時朕以春方發生候維仲月勾萌畢達天地同和俾其昭蘇宜均暢茂自今以後二月一日爲中和節【貞元五年正月十二日詔事物紀原】宋孝宗賜左相虞允文養生論右相梁克家長笛賦又賜克家禦艸古柏行一軸【乾道七年玉海】西川孟昶以是日降【昶每歲除日命翰林爲詞題桃符正旦置寢門左右末年學士辛寅遜撰詞昶以其非工自命筆題新年納餘慶嘉節賀長春以其年正月十一日降王師卽命呂餘慶知成都府而長春乃宋太祖誕辰節也信數蓋前定通考】粘罕遣使入城請欽宗車駕詣軍前議事【宋靖康二年正月十一出七修類稿】金眞祖師謂馬鈺曰從我歸去【馬鈺字玄寶號丹陽子金眞祖師命馬鈺鎖其庵時隆冬風雪四入而庵之所有惟筆硯枕席布衾艸履而已然神形衝暢如在春風和气中謂至人有寒谷回春之妙正月十一日鎖啟師謂馬鈺曰從我歸去居昆侖煙霞洞史纂左編】

詩偏得朝陽借力催千金一跨過溪來曾坑貢後春猶早海上先嘗第一杯【曾鞏閏正月是日呂殿丞寄新茶】錦袍周衛一番新警蹕朝嚴下紫宸俗眼望來猶眩日天顏回處自生春行齊鵷鷺當隨仗步穩驊驑不起塵歸路靑雲喧鼓吹樂遊從此屬都人【曾鞏是日迎駕呈諸同捨】

十二日浹辰之間【左傳】封四瀆之號河爲靈源公濟爲淸源公江爲廣源公淮爲長源公【天寶六載唐會要亦出事物紀原】唐睿宗崩【葬橋陵奉先縣界出通考】宋哲宗崩【元符三年徽宗卽位宋史禮志】賜新及第進士呂蒙正以下綠袍靴笏禦前釋褐【太平興國二年宋朝會要】宋理宗淳佑三年趙京兆請預放元宵自是日起諸巷陌橋道皆編竹爲張燈之計【先徽宗宣和六年元宵有謔詞未句云柰吾皇不待元宵景色來到恐後月陰晴未保及理宗淳佑三年張燈臣僚札子引此詞未二句爲次年五月五日金人寇之讖淸夜錄】嶽州自元獻歲鄰里以飲食相慶至是日罷謂其日爲雲開節【嶽陽風土記】

詩自撥牀頭一甕云幽人先巳醉奇芬天門冬熟新年喜曲米春香並捨聞菜圃漸疏云漠漠竹扉斜掩雨紛紛擁裘睡覺知何處吹面東風散纈紋載酒無人過子云年來家醞有奇芬醉鄕杳杳誰同夢睡息齁齁得自聞【齁齁鼻息也】口業向時猶小小眼花因酒尙紛紛點燈更試淮南語泛溢東風有縠紋【是日天門冬酒熟東坡自漉之且漉且嘗遂以大醉作詩二首淮南子云東風至而酒泛溢許愼注云酒泛淸酒也】

十三日唐太宗大搜於昆明池【貞觀五年正月十三日大搜於昆明池夷落君長從官羣臣出會要】唐敬宗卽位【長慶四年正月十三按穆宗聖子三人敬宗文宗武宗皆有天下詳求正史光有比倫卓異記】後唐潞王生爲千春節【晉紀】宋神宗欽聖憲肅皇后向氏崩【建中靖國元年】宋太祖是夜燃燈罷內前排場戲樂因昭憲皇太后喪制【建隆二年以上宋史】張乖崖帥蜀是夜燈謂之掛搭燈【翰墨大全】慕容晃徵郭遠海結冰淩【慕容晃上言曰正月十三日臣躬徵郭遠假陛下天地之威將士竭命精誠感格海爲結冰淩行海中三百餘里臣及諸老言自立國以來無海水冰凍之歲風俗通曰積冰曰淩冰杜曰凍王隱晉書亦出山堂肆考】孟昶遣使奉表來降【王全斌並州太原人全斌克劍州殺蜀軍萬餘人正月十三日師次魏城孟昶遣使奉表來降出左編】蘇東坡錄盧仝杜子美詩遣懣【元符二年是時久旱無雨陰翳未快時東坡在儋州年六十四長公外紀】莫月鼎化於弟子王繼華家瞑目而坐繼華問身後事月鼎搖手曰候五事備可也夜將半風雲雷電雨交作月鼎索筆書偈曰七十四年明月也曾陰晴圓缺今日大地光明三界虛空透徹書畢泊然而逝顏面如丹【莫月鼎湖州月河溪人宋理宗寶佑戊午年大旱月鼎按劍呼雷神役之天地晦冥大雨後見元世祖於灤京內殿時爽霽世祖曰可聞雷否月鼎取胡桃擲地雷應聲而發雷撼殿庭史纂左編】三元集聖之晨【翰墨大全】

詩南山春雪未全消路並浮梁步石橋深綠漸歸髙柳葉淺紅初上小梅梢峭寒寺院鐘聲起昏暮人家燭影搖一夜東風吹酒醒夢回花月是元宵【韓仲正嘉定十四年是日作】去年今日遁崖山望見龍舟咫尺間海上樓臺俄已變河陽車馬不須還可憐羝乳煙橫塞空想鵑啼月掩關世上流光忽如此東風吹雪鬢毛班【文天祥字宋瑞號文山是日作】

十四日明皇是夜幸上陽宮新番一曲有李摹於天津橋上翫月聞宮中奏曲愛其聲以爪畫譜記之【翌夕明皇潛遊忽聞酒樓上有笛奏前夕所番曲捕笛者詰之李摹長安少年也合璧事類】玄宗取十四日至十六日開坊市門燃燈永以爲式【舊唐書】宋仁宗禦樓遣中使傳宣從官曰朕非好遊觀與民同樂耳【翌日蔡君謨獻詩云髙列千峯寶炬森端門方喜翠華臨宸遊不爲三元夜樂事還同萬眾心天上淸光畱此夕人開和气閣春陰要知盡慶華封祝四十餘年惠愛深東齋錄】道士王郎升仙陶隱居爲志銘云紱冕豈榮隨璜非寶萬里求眞緘玆內抱【王郎字法明太原人入茅山師陶隱居梁武帝大通二年正月十四日升仙出太霄經】徑山大慧宗杲禪師謂眾僧曰上堂正月十四十五雙徑推鑼打鼓要識祖意西來看取村歌社舞【史纂左編】李旦暴病卒【旦元嘉三年正月十四卒七日而蘇云有一人持幡至牀頭稱府君呼喚卽隨去見一宮闕閒深上有三十人單衣列坐又有一人披袍隱凡左右百餘視旦而語坐人曰當示以諸獄旦聞言舉頭四視乃地獄中見羣罪人呻吟號呼久之有一人稱府君放旦歸內有一罪人寄語家人云生前犯罪作福可免旦初不知罪人姓名旦蘇後以姓名通於家姓名不爽後旦悟報應之說作八關齋旦字世則廣陵人出冥報記】

十五日文帝嘗與近臣豋髙元冑爲右衛大將軍是日召之謂曰公與外人豋髙未若就朕極歡【隋書】韋安石京兆萬年人中宗是夜幸其第賜賚不可勝數【安石應明經舉爲戶部尙書復爲侍中監修國史周大司空鄖國公孝寬曾孫也舊唐書】禰衡被魏武帝謫爲鼓吏是日試鼓援桴作漁陽槮淵淵有金石聲四坐爲之攺容孔融曰禰衡罪同胥靡不能發明王之夢【世說】韋堅字子全是夜皇甫惟明與堅宴集李林甫奏堅外戚與邊將私且謀立太子【林甫使楊謹矜楊國忠等文致其獄帝惑之貶堅縉雲太守惟明播州太守藉其家堅諸弟訴杜六帖】天寶十載楊氏五宅夜遊與廣寧公主騎從爭西市門楊氏奴揮鞭誤及公主衣公主墮馬駙馬程昌裔扶公主入奏上令決殺楊家奴一人昌裔停官不許朝謁【楊家從此轉橫京師長吏側日故當時謠曰男不封侯女作妃君音女卻是門楣太眞外傳】宋太宗禦樓觀燈時李文正公昉以司空致仕於家上以安輿召至賜坐敷對明爽精力康勁上親酌禦樽飲之選殽核之精者賜焉謂近侍曰昉可謂善人君子事朕兩入中書未嘗有傷人害物事宜有今日所享因賜詩焉【至道元年山堂肆考】太宗禦乾元門樓觀燈賜宴見京師繁盛嘆美之呂蒙正避席曰乘輿所在士庶走集故繁盛如此臣嘗見都城外不數里饑寒死者甚眾願陛下親近以及遠帝變色不言蒙正侃然後位同列多其伉直【至道二年綱目】隋柳彧見都邑百姓每至是日作角抵戲上奏曰京邑及外州每以正月望夜充街塞陌鳴鼓聒天燎炬照地人帶獸面男爲女服竭資破產競此一時請並禁斷上可其奏【北史】漢家祀太乙昏時祀到明【史記】吳縣張成見美婦立宅東南角舉手召成曰此地是君蠶室我地神也宜作白粥泛膏祀我令蠶百倍【顥異錄】蕭余之日於宣陽裏酒盤下得一物如人眼睛其體類美石光影射人置掌中遊間處輒光明三尺許後因雨飛去【六帖】都城上元造面璽以官位髙下帖之璽中探之【開元遺事】洛陽人家是夜以影燈多者爲勝其相勝之辭曰千影萬影又各家造芋郎君食之宜男女又各送雞肉酒用大木缾貯之干親知門前畱地而去【影燈記】祭門先以楊柳枝插門隨楊柳枝所指仍以酒脯飲食及豆粥祭之【荊楚歲時記】作膏以祠門戶【玉燭寶典】韓國夫人置百枝燈樹髙八十尺上元夜燃之百里皆見光奪月色楊國忠子弟各有千炬紅燭圍於左右時人曰千炬燭圍【以上開元遺事】上元夜登樓貴戚例有黃柑相遺謂之傳柑【明皇雜錄】唐中宗夜與後微服過市縱宮女出遊皆淫奔不還【六帖】玄宗於長春殿張臨光宴金鳧燈又於殿中撒出閩中紅錦荔枝令宮人拾之【影燈記】浙人趙嘏有美妾是夜浙帥見之掩爲已有【嘏明年登第遺以詩浙帥不自安歸之嘏方出關次橫水驛相遇抱嘏痛哭卒遂葬橫水靑瑣集】有蒼頭鬻半照徐徳言出半照合之【陳徐徳言之妻後主叔寶之妹樂昌公主也才色冠絕時陳政方亂徳言知不相保乃破一照鏡人執其半約曰鬻此必以正月望日及陳亡其妻入楊越公家徳言流落至京遂以正月望日訪於都市果有蒼頭鬻半照者徳言引至其居出半照合之具言其故越公知之還其妻靑瑣集】唐玄宗觀燈於上陽宮結彩樓三十餘間髙百尺珠玉翠寶列其間以燈爲龍鳳麒麟狀玄宗召葉法善觀於樓下善曰燈固盛矣西涼府今夕之燈亦不亞此上曰可得一往乎令上閉目勿開如其言閉目距躍已在雲霄俄而至善曰可以觀矣果燈影輝煌士女車馬駢集上稱其盛以鐵如意質酒共飲畢復令閉目騰空頃在彩樓下歌舞未竟翌日命中使如涼州求鐵如意果得還爲驗【開元初集異記】玄宗謂葉天師曰今夕何處最麗對曰廣陵帝曰何術以觀之師曰可俄而虹橋起殿前板閣架虛欄楯若畫帝步而上太眞髙力士及樂官數人從行步步漸髙頃到廣陵寺觀陳設之盛燈火之光照灼基殿士女鮮麗皆仰面曰仙人現於五色雲中帝大悅敕伶官奏霓裳羽衣一曲後數日廣陵果奏云【開元十八年幽怪錄】張天師名道陵字輔漢生於天目山【建武十年正月十五日生至桓帝永壽元年於靈峯白日上升出集仙錄】王玄甫學道於赤城霍山晉穆帝永和元年是日玉帝遣羽車迎之玄甫乘雲駕龍白日升天爲中嶽眞人【徐州誌】仙人尹思字小龍晉元康五年是夜坐屋中遣兒視月中有異物否兒曰今年當大水中有一人披蓑思自視之曰將有亂卒至兒曰何以知之曰月中人帶甲仗矛當大亂後如其言【神仙傳】摩喝陀國僧徒俗眾雲集觀佛舍利放光雨花【西域記】上元九气大官詣天闕進呈世人罪福之籍【山堂】

詩玉漏銅壺且莫催鐵關金鎖徹明開誰家見月能閒坐何處聞燈不看來【崔液】喧喧車騎帝王州羈病無心逐勝遊明月春風三五夜萬人行樂一人愁【白居易長安】花萼樓前雨露新長安城裏太平人龍銜火樹千燈焰雞上蓮花萬樹春帝宮三五戲春臺行雨流風莫妒來西域燈輪千影合東華金闕萬重開【以上張說禦前踏歌】端門魏闕郁崢嶸燈火城中輦路平不待上林鶯百囀教坊先巳進新聲【少遊】星回河漢月將微露酒煙飄燈漸稀猶惜路傍歌舞處踟躕相顧不能歸【崔顥】洛城三五夜天子萬年春彩仗移雙闕瓊筵會九賓舞成蒼頡字燈作法王輪不覺東方白筵隨禦柳新【孫逖應制】火樹銀花合星橋鐵鎖開暗塵隨馬去明月逐人來遊妓皆穠李行歌盡落梅金吾不禁夜玉漏莫相催【蘇味道】新年三五東林夕星漢迢迢鐘梵遲花縣當君行樂夜松房是我坐禪時忽看月滿還相憶始嘆春來自不知不覺定中微念起明朝更問鴈門師【白居易是夜東林寺學禪偶懷藍田楊六主簿因呈智禪師】魚龍曼衍六街呈金鎖通宵啟玉京冉冉遊塵生輦道遲遲春箭入歌聲寶坊月皎龍燈淡紫館風微鶴焰平宴罷南端天欲曉回瞻河漢尙盈盈【夏英公應制】

十六日唐睿宗十五至是日兩夜長安福門外燈髙二十丈衣以錦綺飾以金銀燃五萬盞燈豎之如花樹宮女千數衣羅綺曳錦繡長安年少女婦千餘人亦於燈輪下踏歌歡樂之極未始有之【玉海】文宗力疾禦紫宸見百寮宰臣問安否上嘆無名醫【太和八年先七年文宗暴風恙不能言者月餘舊唐書】禦座臨軒宣萬姓先到者得瞻見天表【夢華錄】王世充與李密戰於石窟寺夜疾風寒雨軍士涉水沾濕道路凍死者以萬數充脫身宵遁直向河陽【唐髙祖武徳元年河洛記】韓康公子華私第會從官九人皆門生故吏一時名徳如傳欽之胡寬夫錢穆父東坡劉貢父顧子惇皆在坐錢穆父至晚子華不悅東坡云今日爲本殿燒香多畱住九子母丈夫也【錢形有類故云】坐客大笑方坐出家妓十餘人燕後新寵魯生舞罷爲遊蜂所螫子華意不甚悅久之呼出以白團扇從東坡乞詩詩曰窗搖細浪魚吹日舞罷花枝蜂繞衣不覺南風吹酒醒空教明月伴人歸上句記姓下句記事康公大喜【事文類聚】宋趙師旦葬【師旦字潛叔以嘉佑五年正月十六日葬君山陽上卿仁和之原王安石作墓銘銘曰可以無禍有功於時玩君安榮相顧莫爲誰其視死髙蹈不疑嗚呼康州名以昭之出文鑑】謂之耗磨日必飲酒官司不令開庫【野記】婦女相率宵行以消疾厄謂之走百病【楚志】士女是夜傾城交錯往來如蟻謂之過橋達旦不休【宣府鎭志】金與元俗是日嚴備放偸至則笑而遣之𨿽妻女車馬寶貨爲人所竊皆不加罪【七修類稿】

詩耗磨傳玆日縱橫道未宜俾令不忌醉翻是樂無爲上月今朝減流傳耗磨辰但令不事事同醉俗中人【以上張說詩出丹鉛摘錄】春來半月度俗忌一朝閒不酌他鄕酒無堪對楚山【趙冬曦】

十七日郎顗詣闕曰今正月十七日丑寅申皆徵也必當爲旱【郎顗字雅光學京氏易善風角星算陽嘉二年正月公車徵顗詣闕曰臣聞天垂妖象地見災符今正月十七日戊午徵日也日加申日在申時也風從寅來丑時而止丑寅申皆徵也不有火災必當爲旱願陛下責躬修徳庶景云降眚沴息矣順帝後漢書】宋太祖詔曰朝廷無事年谷屢豋宜士民縱樂上元可增十七十八兩夜【幹徳五年翰墨大全】宋太宗藉田攺元端拱【雍熙五年正月十七日藉田攺元出宋史】元佑間蔡太師以待制守永興上元連日陰雨是日雨止太師出遊欲再張燈【太師是夜欲張燈吏謂長安大府常歲張燈所用膏油至多皆預爲備今巳盡臨時營之決不能辦出卻歸編】後周太祖崩【葬嵩陵在鄭州新鄭縣通考】海臨生宴宗室百官武徳殿母大氏歡飲盡醉海臨奏曰太后春秋髙常日飲酒不過數杯今飲酒沈醉兒爲天子固可樂若聖體不和則子心不安至樂在心不在酒【金史】金主熙宗本七月七日生以同皇考忌日攺用正月十七日【金史】

十八日宋順帝是日辰星孟效西方占曰天下更王【升二年南齊書天文志】玄宗詔開重門以達陽气【天寶六載翰墨大全】徽宗宴輔臣觀燈【宣和七年宋史禮志】文天祥午時拜相【字宋瑞號文山丙子年正月十八日拜相出七修類稿】是夜燒燈以艸爲舡實以紙馬送至江滸焚之謂之禳災【楚通誌】

詩新春三六慶生申曾立螭頭作近臣【事文類聚】蘭菊有生意微陽回寸根方憂集暮雪復喜迎朝暾憶我故居室浮光動南軒松竹半傾瀉未數葵與萱三徑瑤艸合一缾井花溫至今行吟處尙餘履舄痕一朝出從仕永愧李仲元晚歲益可羞犯雪方南奔山城買廢圃槁葉手自掀長使齊安人指說故侯園鈆膏染髭須旋露霜雪根不如閉目坐丹府夜自暾【丹府卽道家所謂丹田也】誰知憂患中方寸寓羲軒大雪從壓屋我非兒女萱平生學踵息坐覺兩鐙溫下馬作雪詩滿地鞭箠痕佇立望原野悲歌爲黎元道逢射獵子遙指狐兔奔蹤迹尙可尋窟穴何足掀寄謝李丞相吾將反丘園【東坡是日蔡州道上遇雪莊子眞人之息以踵】

十九日唐順宗崩於興慶宮【年六十四出通考】丘處機生【處機生於金熙宗皇統八年正月十九日字通密號長春子登州棲霞人師重陽祖師重陽以詩贈之云細密金鱗戲碧流能尋香餌會吞鉤被予緩緩收綸綫拽入蓬萊永自由其器重可見後處機居磻溪得道升化史纂左編】北陰聖母降威濟公生【以上翰墨大全】

二十日唐順宗生號聖壽節【齊杭寺碑】祿山生【貴妃以錦繡縳祿山令內人以彩輿舁之宮中歡呼動地玄宗使人問之報雲貴妃與祿兒作三日洗兒玄宗就觀之大悅因賜貴妃洗兒錢自是宮中呼祿山爲祿兒不禁出入考異】文與可卒【元丰二年卒於陳州與可與東坡相善聞之哭失聲宋文鑑】婆斯國各祭其先死者【出北史據魏書洛那國正月二十日各祭先死洛那國故大宛國也】江東俗是日爲天穿以紅縷系煎餅置屋上謂之補天穿【拾遺記】南斗星降【道經】

詩鰲島燒燈後五葉舞階蓂東郊和气洽南極壽星明【事文類聚】媧皇沒後幾多年夏伏冬愆任自然只有人間閒婦女一枚煎餅補天穿【李覯字泰伯是日作】客睡何輾轉靑燈暗又明春雲藏澤國夜雨嘯山城許國有寸鐵耕田無一成朦朧五更夢俄頃踏如京【張宛丘是日夢在京師】東風未肯入東門走馬還尋去歲村人似秋鴻來有信事如春夢了無痕江城白酒三杯釅野老蒼顏一笑溫巳約年年爲此會故人不用賦招魂【東坡是日與潘郭二生出郊尋春忽記去年是日同至女王城作詩乃和前韻】十日春寒不出門不知江柳已搖村稍聞決決流冰谷盡放靑靑沒燒痕數畝荒園畱我住半瓶濁酒待君溫去年今日關山路細雨梅花正斷魂【東坡元丰二年是日往岐亭郡人潘古郭送於女王城東禪院】亂山環合水侵門身在淮南盡處村五畝漸成終老計九重新掃舊巢痕豈惟見慣沙鷗熟巳覺來多釣石溫長與東風約今日暗香先返玉梅魂【東坡元丰六年是日復出東門仍用前韻】

二十一日唐太宗親祭先農藉於千畝之甸祕書郎岑文本獻藉田頌以美之頌曰回輿南畝駐蹕東廛【此禮自晉南遷久廢太宗貞觀三年正月二十一日始行之觀者駭然玉海】天寶二載取士六人玄宗禦花萼樓覆試【通典據會要勤政樓覆試】武則天禦洛城南樓賜宴太常奏六合還淳之舞【調露二年音樂志】宋眞宗祥符六年帝服通天冠絳紗袍奉上太上老君混元上徳皇帝加號冊寶夜漏上五刻侍使奉天書赴太淸宮二鼓帝乘玉輅駐大次三鼓奉天書升殿攺服衮冕行朝謁之禮相王元偓爲亞獻榮王元儼爲終獻禮畢奉冊寶於玉匱纏以金繩封以金泥【宋史禮志】唐僖宗除髙駢劍南西川節度副大使是日駢到劍州【駢先遣使走馬開成都門令放出百姓或曰蠻寇逼近成都相公尙遠萬一豨突柰何相公駢曰吾在交趾破蠻三十萬眾蠻聞我來逃竄不暇何敢輒犯成都使者至成都開城縱民出乘城者皆下城解甲民大悅蠻方攻雅州聞之引兵去錦裏耆舊傳】

詩自蒙蜀州人日作不意淸詩久零落今晨散帙眼忽開迸淚幽吟事如昨嗚呼壯士多慷慨合沓髙名動寥廓嘆我淒淒求友篇感時鬱鬱匡君略錦裏春光空爛熳瑤墀侍臣巳冥寞瀟湘水國旁黿鼉鄠杜秋天失鵰鶚東西南北更堪論白首扁舟病獨存遙拱北辰纏寇盜欲傾東海洗乾坤邊塞西蕃最充斥衣冠南渡多崩奔鼓瑟至今悲帝子曳裾何處覓王門文章曹植波瀾闊服食劉安徳業尊長笛誰能亂愁思昭州詞翰與招魂【杜工部開文書帙中因得故髙剌史人日相憶見寄詩大歷五年正月二十一日追酬髙公因寄漢中王瑀及昭州敬使君】

二十二日唐穆宗疾是日命太子監國宦官欲請郭太后臨朝稱制太后曰昔武后稱制幾危社稷我家世守忠義非武后比太子𨿽少但得賢宰相輔之何患國家不安自古豈有女子爲天下主而能唐虞之理乎是夕上崩【長慶四年玉海】宋髙宗修太后殿【紹興九年正月二十二日修十一月親書慈寧之殿頌曰東朝置衛遠存長樂之鴻名中禁承顏近著寶慈之茂實出會要】東坡將往岐亭宿於團風夢一僧破面流血若有所訴是日至岐亭過一廟中有阿羅漢像左龍右虎儀制甚古而面爲人所壞顧之惘然宛如夢中所見遂載以歸完新而龕之設於安國寺【元丰四年楚通誌】

詩過了元宵七日間琴堂歌舞獻慈顏【翰墨大全】

二十三日玄宗封東鎭沂山爲東安公南鎭會稽山爲永興公西鎭吳山爲成徳公中鎭霍山爲應聖公北鎭醫巫閭山爲廣寧公封東海爲廣徳公南海廣利公西海廣潤公北海廣澤公【天寶十載唐會要亦出事物紀原】唐徳宗崩於會寧殿【貞元二十一年崩年六十四先徳宗會羣臣於宣政殿宣遺詔皇太子卽位太子卽順宗通考】後唐潞王小字二十三蓋正月二十三日生也人臣奏對但云兩旬三日或數物則云二十二更過二十四不敢斥尊也淸泰元年宰臣李愚等表曰以獻歲元正之月是猗蘭降聖之辰梅花映雪於上林椒酒迎春於祕殿謂於是月特舉嘉名請以降誕日爲千春節從之【天中記】範傳正以李太白遷葬於謝家靑山【李公名白字太白其先隴西成紀人天寶初玄宗召見於金鑾殿降輦步迎賜食禦手調羹其恩遇前無比儔遂直翰林專掌密命公每見長江遠山一泉一石無不自得晚歲渡牛渚磯至姑熟悅謝家靑山有終焉之志盤桓利居竟卒於此公孫女二人一爲陳雲之室一爲劉勸之室皆編戶甿也唐範傳正召至郡庭相見問其父則曰父伯禽以貞元八年不祿而卒有兄一人出遊不知所在吾二人儷於農夫救死而巳久不聞於縣官恐辱祖考言訖淚下傳正亦泫然又言先祖志在靑山遺言宅兆頃屬多故殯於龍山傳正於是卜新宅靑山之陽以元和十二年正月二十三日遷葬遂公之志西去舊墳六里北倚謝公山卽靑山也傳正告二女攺適於士族皆曰夫妻之道命也在孤窮旣失身於下俚仗威徳乃求援於他門生縱偸安死何見大父於地下傳正深嘉之李太白墓碑亦載蜀志】張衡與妻盧氏飛升陽平山【衡有女名玉蘭十七歲感夢赤光自天而下光中金字篆文遂有孕人疑之玉蘭謂侍婢曰吾死當割腹以明其心中有一物如蓮花開中有金書玉簡死旬日有異香後數日大風雷雨棺自開飛在巨木之上空棺而已今墓在溫江縣張衡字平子於漢靈帝光和二年正月二十三日飛升出集仙錄】

二十四日唐中宗卽位於通天宮端扆殿【嗣聖元年】土蕃是日請五經玄宗賜以毛詩禮記左傳文選於休烈上疏曰不可裴光庭曰西戎請詩書庶使潛陶聲教上曰善乃與之【開元十九年以上玉海】唐髙祖詔曰自今以後每年正月五月九月及每月十齋日並斷屠【武徳二年斷屠之制始於髙祖出會要亦出事物紀原】王仲宣卒【建安二十二年卒曹子建爲之諫曰魏故侍中關內侯主君文若春華思若湧泉發言可詠下筆成篇云云出文選】安定嵩眞晡時死【嵩眞明算術漢成帝時人自算其年壽七十三綏和元年正月二十五日晡時死書於壁以記之至二十四日晡時死其妻曰見算時多下一算今果差一日西京雜記】

二十五日憲宗元和十六年夜星盡見而雨【考異】司馬乂武帝第八子以是日廢【又封長沙王身長七尺五寸開朗果斷才力絕人虛心下士甚有名譽張方遣部將郅輔就金墉收乂至營炙而殺之三軍垂涕將殯城東官屬莫敢往故掾劉佑獨送之步持喪車悲號初乂執權之始洛下謠曰艸木萌芽殺長沙人以正月二十五日廢後二日死於謠言史纂左編】唐張允伸以風恙卒【允伸字逢昌咸通九年加光祿大夫檢校司徒兼太傅同中書門下平章事十二年以風恙請就醫藥詔許之正月二十五日卒年八十八贈太尉謚忠烈允伸領鎭二十三年克勤克儉邊鄙無虞談者美之舊唐書】北斗出遊【道經】

二十六日徳宗貞元四年陳畱雨木如大指長寸餘有孔通中下而植於地凡十里許【唐五行志】唐敬宗卽位【長慶四年是時年十六出玉海】東坡偶與數客過僧捨東南野人家雜花盛開扣門求觀主人林氏媼出應白髮靑裙少寡獨居三十年坡感嘆之作詩以記【長公外紀】

詩拜表歸來抵寺居解鞍縱馬罷傳呼紫花金帶盡脫去便是林間一野夫艸軟波晴沙路微手攜笻竹著深衣白鷗不信忘機久見我猶穿岸柳飛【伊川正月二十六日獨步至洛濱偶成二詩呈堯夫先生出擊壤集】四葉蓂畱孟月春東君來現宰官身髙年自許同龜鶴瑞世誰知有鳳麟【壽老人事文類聚】縹帶緗枝出絳房綠陰靑子送春忙涓涓泣露紫含笑焰焰燒空紅佛桑落日孤煙知客恨短籬破屋爲誰香主人白髮靑裙袂子美詩中黃四娘【東坡見林氏媼作含笑佛桑皆花名】

二十七日是日旦兩月並見【煬帝大業九年隋書】後漢髙祖崩【葬睿陵在洛京都城縣通考】神宗卽位【英宗是月崩宋史禮志】程正叔進講【元佑二年正月二十七日進講資善吏報馮宗道云上前日微傷食物恐未能久坐令講讀少進說出明道集】宋商瑤卒【商瑤登宋仁宗景佑元年進士第爲萊蕪單父縣尉臨沂縣令後以尙書屯田員外郎卒於至和二年正月二十七日張耒作志銘銘曰天下平治士無功名才否一區之死無聲或宏其聲而中乃枵窾實靡訂孰昧孰昭有淄商侯甚蓄不施時葉其直則已光輝彼下人逢位下固宜嗇不使年造物則奚出宋文鑑】葉法善有云鶴翔集五色云覆其居【吐蕃以寶函進唐玄宗曰請陛下自開勿令他人知此機密上問葉法善寶函可開否法善以爲凶計請上勿開令蕃使自開上從之蕃使果中函弩而死因授法善銀靑光祿大夫法善請松陽宅爲觀賜號淳和禦制碑額以榮鄕里正月二十七日有云鶴數百行翔集瑞云五色覆其居仙傳拾遺】釋道安見有異僧從窗出入【安姓魏氏常山人形甚陋早失覆蔭外兄孔氏撫之七歲讀書再覽能誦十二出家啟師所求經典旦誦暮還一一盡識一字不差寓襄陽宣法寺注經乃誓曰若所注不甚遠理願見瑞相是夕夢一道人頭白眉長語安曰君所注經殊合理道人賓頭盧也後至秦建元二十一年正月二十七日有異僧形亦陋甚來寺寄宿講堂直殿者夜見異僧從窗而出入安起禮之安云自惟罪深可度脫否異僧云可度至某月某日方可度耳至期安無疾而卒如其言髙僧傳】北斗下降【道經】

二十八日惟戊午王次於河朔羣後以師畢會王乃徇師而誓【以武城考之戊午一月二十八日也書】唐玄宗以是日築神都羅城號曰金城【天寶二年玉海】景龍四年上幸滻水宗楚客應制詩禦輦出明光乘流泛羽觴鄭愔詩素滻接宸居靑門盛祓除摘蘭喧鳳野浮藻溢龍渠【文館記】宋眞宗禦制五言詩賜王旦等屬和【祥符三年玉海】範仲淹以是日知邠州兼陜西四路沿邊安撫使【官制】王結字儀伯卒【結易州定興人元順宗至元二年正月二十八日卒年六十有二結生而聰穎讀書數行俱下終身不忘嘗從太史董朴受經深於性命道徳之蘊故措之事見之文章皆有所本王仁見之曰公輔器也結立言制行皆法古入故張珪曰王結非聖賢之書不讀非仁義之言不談識者以爲名言出元史王結傳】雅俗以是日祠保壽侯及唐杜丞相於崇眞堂故宋景文詩曰雅俗傳祠日年華重宴辰云云【瀛奎律髓】

詩初春只欠兩辰全天降蓬萊第一仙【事文類聚】一冬無雪潤田疇渴井泉源凍不流昨夜忽飛三尺雪今年須兆十分秋占時父老應先喜忍凍饑民莫漫愁晴色巳回春气候晚風搖綠看來牟【尢延之正月二十八日夜大雪作】

二十九日宋眞宗詔升應天府爲南京【祥符七年玉海】韓愈是日復上韓光範書【書曰愈聞周公之輔相其急於見賢也方一食三吐其哺一沐三握其發云云】池陽風俗以是日爲窮九掃除屋室塵穢投之水中謂之送窮【天中記】

詩節近中和隔兩辰相門今復慶生申【事文類聚】

三十日提月【公羊傳曰提月六鷁退飛遇宋都提月者何僅逮是月晦日也何休注曰提月邊也魯人語也在是月之幾盡出初學記】沈丘縣民駱新田聞震頓之隕石入地七尺許【眞宗天禧三年宋史五行志】武王伐商是日發鎬京始東行【通考】晉康帝是日成恭杜皇后周忌有司奏至尊期年應攺服詔曰君親名教之重權制出於近代耳於是素服如舊非漢魏之典【建元元年禮志】任文武百僚擇勝地追賞爲樂【貞元元年敕時以正月晦爲令節故敕貞元五年移令節於二月一日亦敕文武追賞兩日俱載前出南部新書後出合璧事類】東坡元丰二年遊桓山【遊桓山有記記有春服旣成從二三子遊於泗之上登桓山入石室云云桓山宋司馬桓魋之墓也故記中有歌曰桓山之上維石嵯峨兮司馬之惡與石不磨兮桓山之下維水彌彌兮司馬之藏與水皆逝兮】元日至是日人並爲酺食度水士女悉湔裳十水湄以爲度危今人以其日臨河解除婦人或湔裙【玉燭寶典】主人使奴結柳作車縳艸爲舡載糗與糧一二揖窮鬼而送之【文公云】髙陽氏之子死巷世作糜粥破衣祝於巷曰除貧蓋髙陽氏之子好衣敝食糜時號貧子故姚合是日有送窮詩詩曰年年到此日瀝酒拜街中萬戶千門看無人不送窮又曰送窮窮不去相泥欲何爲今日官家宅淹畱又幾時又曰古人皆恨別此別恨銷魂只是空相送年年不出門【事出四時寶鑑詩出文苑英華】

詩輕灰飛上管落蓂飄下蔕遲遲春色華晼晼年光麗【盧元明是日泛舟應詔】晦口新晴春色嬌萬家攀折渡長橋年年老向江城寺不覺東風換柳條【韓滉呈諸判官】殿前來日中和節連夜瓊林散舞衣傳報所司分蠟燭監開金鎖放人歸【王建作】風暖柴荊處處開雪幹沙淨水洄洄意行卻得前年路看盡梅花看竹來【王荊公是日與仲元自淮上復至齊安】晦魄移中律凝暄起麗城罩云朝蓋日穿露曉珠呈笑樹花分色啼枝鳥合聲披襟勤眺望極目暢春晴【唐太宗】月晦逢休澣年光逐宴移早鶯畱客醉春日爲人遲蓂艸全無葉梅花徧壓枝政閒風景好莫比峴山時【劉長卿是日陪辛大夫宴南亭】褭褭春枝弱關關新鳥呼棹唱忽逶迆菱歌時顧慕睿賞芳月色宴言忘日暮遊豫慰人心照臨康國步【魏收是日泛舟應詔】朝光入甕牖屍寢驚獘裘起行視天宇春气漸和柔興來不暇懶今晨梳我頭出門無所待徒步覺自由杖藜復恣意免值公與侯晚定崔李交會心眞罕儔每過得酒傾二宅可淹畱喜結仁裏歡況因令節求李生園欲荒舊竹破修修引客看掃除隨時成獻酬崔侯初筵色巳爲空樽愁未知天下士至性有此不艸萌旣靑出蜂聲亦暖遊思見農器陳何當甲兵休上古葛天民不貽黃屋憂至今阮籍等熟醉爲身謀威鳳髙其翔長鯨吞九州島島地軸爲之翻百川皆亂流當歌欲一放淚下恐莫收濁醪有妙理庶用慰沈浮【杜子美是日尋崔戢李封作詩中令節二字唐貞元前以正月晦日爲令節詳樂遊園題注】日涉編卷二楚應城陳階升也甫編輯邑人徐養量叔弘甫校刻黃蘭芳契之

甫

尹東秩元敍

甫

豫章李光元

甫仝閱

二月﹝一﹞二月建卯卯茂也謂陽气生而孳茂也【合璧事類】夾鐘卯之气也二月建焉【周禮】日在奎昏弧中旦建星中【禮記】日中星鳥以殷仲春【尙書】仲春日出於卯入於酉【考靈曜】仲春行夏令則大旱暖气早來虫螟爲害行秋令則气寒水大寇戎來徵行冬令則陽气不勝麥不熟民多掠【呂氏春秋】爲如【爾雅】爲仲春中春亦曰仲陽【梁元帝纂要】月爲竹秋【山堂肆考】士女攜酒饌鼓樂於郊外飲宴至暮而回謂之迎福【蜀萬州風俗寰宇記】鄭國俗以是月桃花下水時會於溱洧之上以自祓除故詩曰溱與洧渙渙兮【韓詩外傳】陰气萌作恐物不茂以朱索連葷以施門戶【後漢書】是月上壬取土泥屋四角蠶吉【雜五行書】晉惠帝元康二年天西北大裂【按劉向說天裂陽不足地動陰有餘是時人主拱默婦後專制沈約宋書】日中見北斗【天佑元年昭宗帝紀】日初出兩黑气如人形夾日旁【宋髙宗建炎三年此兵象通考】祥雲如狗赤色星二枚夾行【孝昭元年漢書天文志】宣太后陵明堂有五色云芳香四滿狀如車蓋【晉明帝太始四年宋書符瑞志】夜星隕如雨繹繹未至地滅【成帝永始二年漢紀】魏上谷郡黑風起殺人【文帝元嘉十七年宣府鎭志】鞏縣黑風從西北暴至吹李密衣冠及左右僚屬皆僕沙塵暗天咫尺不辧【隋大業十二年唐古今五行志】雨土【孝宗淳熙四年宋史】汴梁雨木冰狀如樓閣人物冠帶鳥獸花卉百態俱備五日始解【元史】雨木於陳畱十里許大如指長寸餘中空所下者立如植木【貞元四年五行志】京師雨藥【仁宗慶曆元年宋史】滄州雨雹如雞卵【景龍二年六帖】黃河是月水名桃花水【水衡記】涼州城東池中有火【晉穆帝升平二年五行志】河中府寶鼎縣瀵泉有光如燭焰四五炬其聲如雷【眞宗祥符四年宋史五行志】唐中宗神龍二年洛陽城東七里地色如水樹木車馬歷歷見影漸移至都月餘乃滅【宋文帝元嘉二十五年靑州城南遠望見地中如水有影謂之地鏡大歷末深州束鹿縣中有水影長七八尺遙望見人馬往來如在水中及至前則不見水天中記】保順軍城壕水陷起文爲桃李花雜樹人物之狀【景佑元年宋史】洛陽東北地陷有蒼白二色鵝出蒼者飛翔衝天白者止焉【是後劉元海石勒相繼亂華晉懷帝永嘉元年五行志】大業七年造釣臺以舟運石將至江東山下取石忽有大石如牛十餘自山頂飛下直入舟內如人安置舟無傷損【大業拾遺記】永安三年二月京師民家有二銅像各長丈餘一頤下生白毛四一頰下生黑毛一【魏書】北魏孝昌三年洛陽平等寺金身兩目垂淚徧體俱濕人稱爲佛汗如此者三日【明年爾朱榮入洛誅戮百官殆盡洛陽伽藍記】太僕寺有泥像左臂上有黑汗滴下以紙承之血也【大歷十三年六帖】晉惠帝閏二月殿前六鐘皆出涕【元康二年先賈後殺楊太后而賈後爲惡不止故鐘出涕猶傷之也通考】唐髙祖京師西南有聲如崩山近鼓妖【武徳三年說者以爲人君不聰爲眾所惑故有聲無形通考】樗樹生枝如人頭眉目須皆具亡發耳【漢成帝永始元年通考】河南府新安縣蟾蜍背生芝艸【徽宗政和二年自是殿宇園苑及妃嬪位皆有玉芝出宋史五行志】鄆州有魚長尺餘墜於巿魚失水而墜於巿敗滅象也【元和十四年六帖】鳳凰集於新蔡【漢宣帝甘露三年新蔡屬汝南郡】鳳凰集京師【宣帝神爵四年是時穎川太守黃霸在郡前後八年鳳凰神爵數集郡國穎川尢多後徵霸爲太子太傅出漢紀】鳳凰集濟南【延光三年是時漢安帝車駕東巡】鳳凰將九子見鄖鄕之丰城【晉穆帝升平四年至十二月又見丰城】白麟見平原鬲縣【晉武帝咸寧五年以上宋書符瑞志】

詩江南仲春天細雨色如煙疏爲武昌柳布作石門泉【謝良輔詩狀江南二月】南浦東岡二月時物華撩我有新詩含風鴨綠璘璘起弄日鵝黃裊裊垂【王安石】新年都未見芳華二月初驚見艸芽白雪卻嫌春色晚故穿庭樹作飛花【韓愈】滿城羅綺拖春色幾處笙歌揭畫樓江上有家歸未得眼前花是眼前愁【杜荀鶴字彥之二月旅中作】洞房昨夜春風起遙憶美人湘江水枕上片時春夢中行盡江南數千里【岑參鄧州﹝﹖束﹞陽人岑文本之後二月春夢作】碧玉妝成一樹髙萬條垂下綠絲絳不知細葉誰裁出二月春風似剪刀【賀知章題柳】二月湖南新艸徧橫山渡口花如霰相思一日在孤舟空見歸云兩三片【僧皎然舟行憶友】宦情羈思共淒淒春半如秋意轉迷山城過雨百花盡榕葉滿庭鶯亂啼【柳宗元柳州作】新林二月孤舟還水滿淸江花滿山借問故園隱君子時時來去在人間【儲光羲寄孫山人】二月江南花滿枝他鄕寒食遠堪悲貧居往往無煙火不獨明朝爲子推【孟云卿寒食作】二月楊花飛滿空飄飄十里雪如風不知何處香醪熟願醉潘園芳艸中【武元衡寄興】春遲不省似今年二月無花雪滿天村店閉門何處宿夜深遙喚渡江舡【竇鞏早春送宇文十】春風過柳綠如繅晴日蒸紅出小桃池暖水香魚沒處一環淸浪湧亭臯【王介甫】白晝綠成芳艸夢起來幽興有新詩風簾不動黃鸝語坐見庭花日影移【寇平仲】院落簾垂春日長懶情天气牡丹香細看月面天然白不及姚家宮樣黃【謝元逸】踏春曲曰踏陽春人間二月兩和塵陽春踏盡秋風起愁盡人間白髮人【邢鳳之子夢一婦人歌異聞錄】春江不可渡二月已風濤【杜甫】新年鳥聲千種囀二月楊花滿路飛【庾信】

驚蟄雨水後十五日斗指甲爲驚蟄【蟄者蟄虫震起而出也後五日倉庚鳴後五日鷹化爲鳩出玉衡】驚蟄二月節夏小正曰正月啟蟄言發蟄也萬物出乎震震爲雷故曰驚蟄是蟄虫驚而出走也【七修類稿】漢初驚蟄爲正月中前漢之末以驚蟄爲二月節【曆書沿革】驚蟄之日赤陽云出翼【易通卦驗】驚蟄二月節桃始花桃若不花是謂否塞鶬鶊鳴若不鳴卽下不從上鷹化爲鳩若不化卽寇賊數起【呂氏春秋作木﹖兆李花】蟄虫不震陰气姦陽【以上周書時訓】

春分春分木旺火胎金死水廢驚蟄後十五日斗指卯爲春分【分者半也當九十日之半也故謂之分孝經緯】日月之行分同道也【日夜等故曰春分左傳】春分二月中气晝夜五十刻【符天纂圖】天地之气莫大於和和者陰陽調日夜分故萬物春分而生秋分而成生與成必得和之精故積陰不生積陽不化陰陽交接乃能成和【文子】靑气正東方也主春春分日靑气出震此正气也气出右物半死气出左蛟龍出震气不出則歲中少雷萬物不實人民疾熱【易通卦驗】春分二月中玄鳥至不至卽婦人不娠雷乃發聲不發卽諸侯失民始電電不見卽國無威振【玄鳥至後五日雷乃發聲又後五日始電周書時訓】日中星鳥【日中春分之日鳥南方朱雀春分之昏星烏畢見書堯典】老人星曰南極以春分之夕沒於丁【晉天文志】春分正陽云出軫如白鵠【易通卦驗】保章氏以五云之物辧吉凶【二分二至觀云色靑爲虫白爲喪赤爲兵黑爲水黃爲丰出禮】春分則風從震位上來【立春則風從艮位上來客齋四筆】玄鳥氏司分者也【左】鶗鴃春分鳴則眾芳生【鶗鴃鳥名關西曰巧婦關東曰鶗鴃春分鳴則眾芳生秋分鳴則眾芳歇服虔曰鶗鴃一名鵙卽伯勞也唐韻】龍鱗虫之長春分登天【秋分潛淵說文】帝嚳少妃有娀氏女簡狄以春分玄鳥至之日祀於髙禖有玄鳥遺卵簡狄吞之孕生契【史】天子常以春分朝日於東郊【出禮】春分明庶風至正封疆修田疇【易通卦驗】同度量平權衡【謂春分晝夜平則正之月令】鑰章晝擊土鼓吹豳詩以逆暑【禮】鼓者春分之音以助萬物發生【出風俗】春分不殺生不弔疾君子齋戒衣夾衣不食生冷【齊人月令】金主章宗以春分日祀靑帝伏羲氏女媧氏【出金史】春分之日日中昆侖瑤臺太素眞人會諸仙人刊定眞經【登眞隱訣】

詩春分正陽云出軫如白鵠【謝朏詩鵠一作鶴】雪入春分省見稀半開桃杏不勝威應慚落地梅花識卻作漫天柳絮飛不分東君專節物故將新巧發陰機從今造物尢難料更暖須畱禦臘衣【東坡春分雪題】

二月﹝二﹞

一日時維太平日乃初吉又詩曰二月初吉【初吉朔一日也】作爲令節以殷仲春【令節二月一日以上白孔六帖】李泌請以爲中和節【鄴侯家傳並上巳重陽謂之中和節】百官進農書以示務本【李泌傳】立中和而視農【文粹西都賦】唐貞元間遇中和節賜百官宰臣以下金錢宴於曲江謂之金錢會【山堂肆考】唐徳宗賦中和節詩遣使寵賜戴叔倫【時叔倫遷營管經略使出六帖】唐徳宗貞元五年以是日爲令節任文武百寮選勝地追賞爲樂【三月三日九月九日亦然出合璧事類】唐徳宗以中和日賜大臣方鎭勛戚尺謂之裁度【鄴侯家傳】唐徳宗貞元九年中和節宰相宴於曲江亭諸司隨便自是分宴焉【舊唐書】都人遊翫曲江池盛於中和節【上巳亦然】彩幄翠幬匝於堤岸鮮車健馬比肩擊轂上賜宴臣寮京兆府大陳筵席長安萬年兩縣以雄勝相較錦繡珍玩無所不施百辟會於山亭恩賜太常及教坊聲樂池中備彩舟數隻惟宰相王使北省官與翰林學士登焉每歲是日傾動皇州以爲盛觀【曲江池本秦世隑州玄宗開元中疏鑿遂爲勝境其南有紫雲樓芙蓉苑其西有杏園慈恩寺花卉環周煙水明媚入夏則菇蒲蔥翠柳陰四合碧波紅渠湛然可愛好事者賞芳辰翫淸景聯騎攜觴疊疊不絕出劇談錄】王公戚裏上春服士庶刀尺相問遺【廣記】民間以靑囊盛百谷瓜果種相問遺號獻生【唐書】裏閭釀酒謂宜春酒【鄴侯家傳】村捨作中和酒祭勾芒神以祈年谷【廣記】大食麻囉拔其俗以是日爲歲首【歌者多以胡琴吹笛鳴小鼓舞唱拍出通考】蘇東坡造一禪榻作幹烝餅百枚自是日後盡絕人事饑則食餅不飲湯水不啖他物細嚼以致津液【長公外紀】馬道一禪師跏趺入滅謚大寂禪師【道一容貌奇異牛行虎視引舌過鼻足下有二輪文唐玄宗開元中習禪定於衡嶽山中遇讓和尙密受心印貞元四年登建昌石門山謂侍者曰吾之朽質當於來日歸玆地矣院主問候師曰日面佛月面佛二月一日跏趺入滅出禪宗志】崔元微立幡而苑中繁花不動【元微月夜見靑衣女伴曰楊氏李氏陶氏又緋衣小女曰石醋報封家十八姨來言辭泠泠有林下風色皆殊絕芳香襲人醋曰女伴在苑中每被惡風相撓可作一幡上圖日月五星立苑東則免難矣今歲巳過至來年二月一日立之是日元微立幡東風刮地折木飛花而苑中繁花不動元微乃悟女伴卽眾花之精封家姨乃風神也後楊氏輩來謝各褁桃李花數斗云服之可以延年至元和中元微猶貌若少年出傳異記】天正節【道經】王郭眞君飛升翊聖眞君下降【以上翰墨大全】

詩節應中和天地晴繁弦疊鼓動髙城漢家分刺諸侯貴一曲陽春江水淸【陳羽和王中丞中和日】殿前來日中和節連夜瓊林散舞衣傳報所司分蠟燭監開金鎖放人歸【王建宮詞】萬方慶佳節宴喜皇澤均曉開蓂莢初景麗星鳥春藻思貞百度著明並三辰物情舒在陽時令弘至仁衢酒和樂被燻弦聲曲新賡歌舞弁側永荷玄化諄【權徳輿奉和聖制中和節詩】皇心不向晦攺節向中和淑气同風景佳名別詠歌湔裙移舊俗賜尺下新科歷象千年正酺醵四海多花隨春令發鳥度歲陽過天地齊休慶歡聲欲蕩波【王季友因移晦日爲中和節作】東風變梅柳萬宇生春光中和紀月令方與天地長耽樂豈予尙懿玆時景良庶遂亭育恩致同寰海康君臣永終始交泰符陰陽曲沼水新碧華林桃稍芳勝賞信多歡戒之在無荒【唐徳宗以是日爲中和節宴百僚賦詩羣臣奉和詔寫本賜戴叔倫於容州天下榮之】淑景風光媚皇明寵賜重具寮頒玉尺成器幸良工豈止尋常用將傳度量同人何不取則物亦賴其功紫翰宣殊造丹誠勵匪躬奉之無失墜恩澤自天中【裴度因中和節詔賜公卿尺作】溪谷濺濺嫩水通野田髙下綠蒙茸和風滿樹笙簧雜霽雪兼山粉黛重萬里有家歸尙隔一廛無地去何從傷春故欲西南望回首荒城巳暮鐘【王荊公是日僧捨次弟韻】

二日泗水神廟每歲以是日致祭【泗水神廟在泗水縣東五十里有司歲以二月二日致祭山東兗州府誌】唐玄宗敕是日幸西京【會宮中有怪上召宰相卽議西還裴耀卿張九齡曰今農收未畢請候仲冬出唐書】唐昭宗天佑元年是日車駕至華州【先正月二一六日離長安】民夾道呼萬歲上泣謂曰勿呼萬歲朕不復爲汝主館於興徳宮謂侍臣曰鄙語云紇幹山頭凍殺雀何不飛去生處樂朕今漂泊不知竟落何所因泣下沾襟【是時朱全忠自河中來朝上延全忠入寢室見何后後泣曰自今大家夫婦委身全忠出實錄】欽宗靖康元年金人圍汴城【至三月三日金人北去七修類稿】董昌卽皇帝位以是日僣號取卯月卯日【董昌曰讖言兔上金牀我生於卯明年歲旅其次二月朔之二日皆卯也我以其時當卽位唐昭宗幹寧三年昌被衮冕登子城門樓卽皇帝位昌自云應兔子之讖欲以二月二日僣號取卯月卯日也先吳越問說言山中有大鳥四目三足聲云羅平天冊見者有殃民間多畫像以祀之及昌僣號曰此吾鸑鷟也乃自稱大越羅平國攺元順天會稽錄又出吳越備史】孟子生時母夢神人乘雲自泰山來母疑視久之忽片雲墜而寤里巷皆見有五色云覆孟氏居【孟子生於周定王三十七年四月二日卽今之二月二日出孟譜】賜紅牙銀寸尺各一【白居易狀當晝夜平分之時頒度量合同之令天中記】中尙書令每歲是日進鏤牙尺及木晝紫檀尺【六典注】順慶府風俗每歲是日郡人從太守出郊謂之迎福【蜀志】蜀萬州風俗一女攜酒饌鼓樂於郊外飲宴至暮歸謂之迎福【其萬州迎福二字與順慶府同出寰宇記】洛陽風俗以爲花朝節士庶遊玩【翰墨大全】蜀風俗以爲踏靑節【出杜氏壺中贅錄翰墨大全以爲蜀中踏艸節或非二事】爲桃菜節【翰墨大全】曲江拾菜遊觀甚盛【秦中記】秦人取子歸【秦人得本家婢生一子惡之乞與鄰家鄰家大富貴本家貧後以二月二日取歸後復富鄰家貧出云嶠類要】取枸杞煎湯晚沐令人光澤不病不老【千金月令】陸天師飛升【陸修靜出翰墨大全】沙門玄奘到長安【玄奘俗姓陳少聰敏有操行修行於天竺至貞觀十九年二月二日到長安采求佛法咸究根源凡得經論六百五十七部佛舍利像等甚多太宗畱經像於洪福寺有瑞气徘徊像上南部新書】

詩二月二日新雨晴艸芽菜甲一時生輕杉細雨春年少十字津頭一字行【白居易作】舊苑新晴艸似苔人還香在踏靑回今朝此地成惆悵巳後逢春更莫來【韓琮是日遊洛源】二月二日江上行東風日暖聞吹笙花須柳眼各無賴紫蝶黃蜂俱有情萬里憶歸元亮井三年從事亞夫營新春莫怪遊人意更作風檐夜雨聲【李商隱作】

三日唐髙宗夜有流星如雷【咸亨三年出天文志】宋髙宗宰執百官諸軍並扈衛車駕渡楊子江至鎭江府【建炎三年至十三日到杭州出通考】元太祖是日疾篤醫言脈巳絕皇后召耶律楚材問之對曰任使非人賣官鬻爵囚系非辜古人一言而善熒惑退舍請赦天下囚徒後卽欲行之楚材曰非君命不可俄頃帝少蘇入奏請肆赦帝不能言首肯之是夜醫者候眼復生適宣讀赦書時也翌日而瘳【耶律楚材通天文地理律曆術數及釋老醫卜之說出元史】北極降北斗降【以上道經】劉超臨水酒酣【晉富陽縣令王範妾桃英殊有姿色遂與丁禮史華期二人姦通孫元弼知之二人懼元弼乃共謗元弼與桃英有私範怒超佐範殺之後超出都詣範行至赤亭山下值雷雨日暮忽有人扶超腋入荒宅中有一鬼面靑黑眼無瞳子曰吾孫元弼也訴冤皇天今乃遇汝超叩頭流血至天明失鬼所在超乃逃走易姓名爲何規後五年二月三日臨水酒酣超曰不復畏此鬼矣低頭見鬼影在水中以手摶超鼻眼俱血數日而卒出還冤記】不可晝眠【千金月令】蟛﹝虫越﹞是日出於海塗極甚【蟹之最小者名蟛螖吳人語譏爲蟛斗此吳俗所嗜尙出蟹譜】

詩江上東風浪接天苦寒無柰破春妍試開云夢羔兒酒快瀉錢塘藥玉舡蠶巿光陰非故國馬行燈火記當年冷煙濕雪梅花在畱得新春作上元【東坡二月三日點燈會客藥玉舡蓋以藥煮石而似玉者可作酒杯蜀中春月村捨聚爲歡樂謂之蠶市馬行者東京繁華之處夜市燈火最盛】

四日陜州黃河淸景云見【唐太宗貞觀十四年協律郎張文收采古天馬作歌之義作景云河淸賦玉海】武王伐紂至牧野故外傳曰王以二月癸亥夜陳【前漢書以二月癸亥四日書以二月甲子四日】後漢劉知遠生以爲聖壽節【後漢髙祖知遠更名暠其先沙陀部人唐幹寧二年二月四日生出五代會要】王師擒劉鋹【宋太祖開寶初廣西劉鋹令民家置貯水桶號防火大桶又鋹末年童謠曰羊頭二四白天雨至後王師以辛未年二月四日擒鋹識者以爲國家以火徳王房爲宋分羊未神也雨者王師如時雨之義也防與房桶與統同音出通考】宋孝宗車駕幸玉津園射射訖次命皇太子次慶王次恭王次臣僚等射如是者三每射四發帝前後四中的【宋史禮志】宋髙宗以劉光世爲行在五軍制置使【建炎三年二月四日又建炎四年二月四日呂頤浩兼品鎭江陳彥文程千秋爲副使出玉海】石曼卿卒於京師【曼卿諱延年少以气自豪讀書不治章句獨慕古人奇節偉行視世俗屑屑無足動其意者自顧不合於時乃一混以酒然好劇飲大醉頹然自放由是益與時不合少舉進士不中宋仁宗推恩三舉進士皆補奉職曼卿初不肯就張文節公奇之謂曰母老乃擇祿耶曼卿矍然起就之康定二年二月四日以太子中允祕閣校理卒出曼卿墓表】南斗六司眞君下降【道經】

五日宋光宗卽位【淳熙十六年二月五日卽位未攺元以皇帝登極奏告天地宗廟社稷報恩出通考】宋明帝行幸東海獲赤鴈【太始二年行幸作朱鴈之歌出玉海】俗以產子者殺之【張奐爲武威太守其俗多妖忌每歲二月五日產子及與父母同日者悉殺之奐示以義方嚴賞罰風俗遂攺百姓爲立祠後漢書】鄭餘慶徵還【薛玄眞者唐給事伯髙之髙祖也少得長生之術嘗於五嶺間棲憩焉貞元末鄭餘慶謫柳州長史門吏有自遠省餘慶者與玄貞相遇神彩俊邁詞多稽古言明年二月五日餘慶當復歸朝門吏語於餘慶令人訪尋莫獲明年是日餘慶果徵還到長安語及異事薛伯髙流泣對曰玄眞吾髙祖也棄官隱居終南傳仙拾遺記】辟支佛生【佛書】北極天蓬都元帥下降【道經】

詩二月五日花如雪五十二人頭似霜【白樂天紀年詩】何知此邂逅談笑接淸揚對雪知春淺回燈惜夜長密雲通炫晃殘月墮冥茫故有臨邛客抽毫興未忘【王安石是夜風雪次範景仁韻】玄景雕暮節靑陽變暄風忽尋斜川句感此勝日逢駕言當出遊一寫浩蕩胸云物疑異候淒迷久連空今朝復何朝頓覺芳景融疇曩庶復踐鄰曲歡來同伊誰一籃輿連翩數枝笻綠野生遠思淸川照衰容云云【朱文公正月五日欲用斜川故事結客載酒遇伯林新居風雨不果至二月五日始克踐約坐間以陶公卒章二十字分韻文公得中字賦呈諸同遊者】

六日唐髙宗永隆二年皇太子行釋奠禮畢上表請慱延耆碩英髦之士爲崇文館學士許之【鄭祖元鄧元挺楊炯崔融等並爲崇文館學士出玉海】陰陽家以是日利行師【宋李綱字伯紀無錫人也綱奏上曰金人之兵張大其勢然得其實數不過六萬人又大半皆奚契丹渤海雜種其精兵不過三萬吾勤王之師集城下者二十餘萬固已數倍之矣當以計取之不可以角一旦之力莫若枙河津絕糧道俟其芻糧乏人馬疲然後擊之此必勝之計上意深以爲然以二月六日遣兵舉事蓋陰陽家亦以是日利行師出左編】諒祚生【諒祚遼景宗長子小字寧令哥國語謂歡嘉爲寧令母藏氏從元昊出獵而生諒祚時宋仁宗慶曆七年二月六日也方期歲卽位宋史亦出遼史】劉處玄羽化【處玄字通妙號長生生於金熙宗皇統七年有東京畱守事劉昭毅定海軍節度使劉師魯與處玄甚善二公請講師弟禮處玄曰公等當代名臣予將逝矣不足爲公等友輒示頌云正到崢嶸處何如拂袖歸我今須繼踵回首及希夷二公覽之愴然處玄又曰越八日予歸矣二月六日羽化乃八日也師魯哭之以詩曰與君歲晚得相親相對忘形略主賓日望師來虛正寢忽驚仙去注同人出史纂左編】玄州上卿蘇仙君上升【道經】沐浴令人輕健【雲笈七簽】

詩極目千里外川原繡畫新始知平地上看不盡靑春【伊川二月六日登石閣出擊壤集】二月六夜春水生門前小灘渾欲平鸕鶿鸂鶒莫漫喜吾與汝曹俱眼明【杜甫】當年霜鬢兩靑靑彊說重臨慰別情衰衰秪今無可白故應相對話前生出處依稀似樂天敢將衰去較前賢便從洛社休官去猶有閒居二十年在郡依前六百日山中不記幾回來還將天竺一峯去欲把云根到處栽【東坡去杭十六年復至畱二年而去自擬平生出處老少似樂天二月六日別南北山諸道人而下天竺惠淨師以醜石贈行作三絕】紅櫻零落杏花開春物相催次第來莫作林間獨醒客任從花笑玉山頹【伊川二月六日送京醞二壺上堯夫出擊壤集】

七日宋太祖幸北園習射【幹徳四年】宋孝宗禦選徳殿以立皇太子禦札宣示大臣虞允文等奏元良天下大本陛下獨出睿斷爲天下得人各再拜稱賀【乾道七年以上玉海】丘處機入見元太祖辭去上曰少俟三五日前日道語有未解者朕悟卽行【處機字通密號長春子生於金熙宗皇統八年從重陽祖師得道先元太祖獵東山有一大豕馬踣失馭豕傍立不敢前左右進馬遂罷獵師聞之入諫曰天道好生今聖壽巳髙宜少出獵墜馬天戒也豕不敢前天護之也太祖曰朕巳深省神仙之言在我衷焉自是乃簡出史纂左編】斗星下降【南斗北斗道經】宜春謝眞人飛升【翰墨大全】

詩年年收稻賣江蟹二月得從何處來滿腹紅膏肥似髓貯盤靑殼大如杯定知有口能噓沫休信無心便畏雷幸與陸機還往熟每分吳味不嫌猜【梅聖愈二月七日吳正仲遺活蟹】

八日太中署是日於署庭中以大牢祀老人星兼祠天皇大帝太一日月五星鉤陳北極北斗三臺一十八宿凡應預祠享之官太醫給除穢气散藥【隋書】光武以大牢祀大社於雒陽【建武二年立大社於雒陽無屋有門墻而巳二月八日及臘一歲祀皆大牢出後漢書】唐中宗皇帝降廬陵王【中宗皇帝弘道元年以皇太子卽位嗣聖元年二月八日降廬陵王聖歷元年冊爲皇太子神龍二年重卽帝位謹按中宗皇帝卽位後復爲皇太子又重紹寶位升降兩度自古未有出卓異記】宋眞宗始置言事禦史【天禧元年二月八日侍禦史六員出會要】宋仁宗幸洪福院【明道二年二月八日出會要】梁陳典曰二月八日繞城歌曰皎鏡臺陽宮四面起香風樓形似飛鳳城勢若盤龍【壽陽記】杭州傾城士女集於廣惠廟【杭州舊有廣惠廟宋康定元年建以祀廣徳王張渤者遞代褒封二月八日傾城士女集焉出遊覽志】同州是日爲市四遠村民畢集其蠶農所用以至車檐椽木果樹器用雜物皆至郡守就子城東北隅龍興寺前立山棚設幄幕聲樂以宴勞將吏【二月二日亦然四川記】侯無可先生葬【先生姓侯氏名可字無可平生以勸學新民爲巳任主華學之教育者幾二十年屢官必治學捨興弦誦成就材徳不可勝道自評事四遷爲殿中丞階宣奉郎勛騎都尉服賜五品元丰己未卒年七十三次年二月八日葬於華陰縣出程明道集】焉耆國風俗崇信佛法是日咸依釋教齋戒行道【焉耆國民貧無紀綱法令婚姻略同華夏死亡者皆焚而後葬其服制滿七日則除之丈夫並剪髮以爲首飾文字與婆羅國同二月八日依釋行道四月八日亦然出魏書列傳】釋迦佛於是日明星出時成佛【釋迦佛號天人師住世四十九年將金縷僧迦黎衣傳法與摩訶迦葉出傳燈錄】釋道安忽告眾僧曰吾當去卽日齋畢無疾而卒【晉太元元年先道安問異僧以來生所生之處異僧以手虛撥天之西北卽見雲開備觀兜率妙勝之景出髙僧傳】爲芳春節五晨大道君豋玉霄琳房四盻天下【道經】羅漢成道日【佛書】

詩土膏初動麥苖靑飽食城頭信意行便起髙亭臨北渚欲乘長日勸春耕【曾鞏二月八日北城閒步】安心守玄牝閉眼覓黃庭問疾來三七澆愁有半缾風松時落蕊病鶴不梳翎樽空我歸去山月照君醒【東坡二月八日與黃濤僧曇穎過逍遙堂何道士宗一問疾】八葉蓂開對日華仲春和气爛春葩【事文類聚】

九日光武到魯魯遣宗室諸劉及孔氏上壽上詣孔氏宅賜酒肉【建武三十年光武欲幸泰山正月車駕發雒陽二月九日到魯出後漢書】宋髙宗作玉牒所【髙宗南渡有司失職李易請編次玉牒紹興二十年二月九日以舊車輅院爲玉牒所禦書玉牒殿及殿門出玉海】宋徽宗詔以顯謨閣爲熙明閣置學士直學士待制【建中靖國元年二月九日出會要】采音偸車欄夾杖龍牽【齊故西陽內史劉寅妻範詣臺訴列稱叔郎整恆欲傷害奪寅息逡責範米六斗哺食米未展送忽至戶前隔箔攘拳大罵突進房中屏風上取車帷準米去二月九日夜整婢采音偸車欄夾杖龍牽範問失物之意整便打息逡整及母並奴婢等六人來共至範屋中髙聲大罵婢采音舉手查範臂任昉奏彈曰理絕通問而妄肆醜辭終夕不寐而謬加大杖出天中記】東斗降【道經】

十日唐髙宗是日以天下無虞百司務簡每至旬假許不視事以寬百寮休沐【永徽三年事物紀原】趙珣上五陣﹖兵事十餘篇宰輔奏用兵以來策士之言以萬數無如珣【宋仁宗康定二年玉海】張文剛葬於鳳凰山【文剛字常勝湖州烏程人好學能文孝友祥順再舉進士不第卒於宋神宗熙寧五年至六年二月十日葬王荊公爲之志銘曰才足以貴而莫之知善足以壽而止於斯嗚呼逝矣銘以哀之出事文類聚】無量壽佛姓周氏端坐而逝【母熊氏產師有摩尼入懷之兆生而頎面大耳骨瘠如柴標姿異人天性好定自幼卽出家嘗從一髙僧觀於海上髙僧謂師曰苦海如是師蹙然曰是眾生之所謂苦海而菩提之所謂性海也僧驚異之後結庵湘山之覆釜山自稱無量壽主永州刺史韋宙遣使禮請卽至四門各見其人其靈變如此不可具述於咸通八年二月十日端坐而逝年一百三十二出彬陽佛傳】女冠乘風飛至玉眞觀【唐玄宗駕在東京以李適之爲河南尹開元二十四年二月十日有女冠乘風飛至玉眞觀觀者如堵尹怒其聚眾笞之數十而乘風者不哀祈亦無傷損顏色不變尹大駭奏聞召入內殿問其故乃蒲州紫雲觀女道士也辟穀輕身因風飛至此賜金帛還蒲州數年又因風飛去不返出紀聞錄】長生護身天尊下降【道經】

詩僊蹕九成臺香筵萬壽杯一旬初降雨二月早聞雷葉向朝霽密花含宿潤開幸承天澤豫無使日光催【李乂奉和遊苑喜雨應詔】山居少四鄰櫧葉半爲薪野色生遙念空江滯此身風濤春憶越親舊晚遊秦獨擬尋雞犬云蘿掛葛巾【謝皞字臯羽宋粵人】滄浪一夜起鳴雷雨陣因之續續來所病農家成久旱未論花事有新開書生狂妄常憂國聖代飄零豈棄才儒館尉曹俱國士好爲詩賦詠康哉【趙章泉二月十日喜雨呈李純教授去非尉曹】厄運𨿽云極羣公莫自疑民心空有望天道本無知野帳畱華屋靑城插皂旗燕云舊耆老寧識漢官儀主辱臣當死時危命亦輕誰吞豫讓炭肯結仲由纓泣血瞻行殿傷心望虜營尙存儀衛否早晚復神京【呂居仁二月十日作此靖康二年二月事五月攺建炎】

十一日宋仁宗崇政殿觀教﹝馬夌﹞軍擊球【嘉佑七年】宋神宗禦閣召王珪範鎭等講禮記【熙寧元年以上玉海】宋欽宗車駕出城幸虜營【先靖康元年金人圍汴城至二年粘罕遣使入城請帝車駕詣軍前議事二月十一日車駕幸虜營後數日還宮七修類稿】蘇東坡飲醉食飽默坐思無邪齋兀然如睡覺寫淵明詩一首示子過詩曰東方有一士被服常不完三旬九遇食十年著一冠東坡書畢云東方一士淵明也不知從之遊者誰乎若了得此一段我卽淵明淵明卽我也【紹聖二年長公外紀】尹虔子張石生李方回三眞人飛升【翰墨大全】

十二日漢光武宿奉髙遣虎賁郎將先上泰山【光武車駕正月發雒陽宮二月初到魯十二日宿奉髙出封禪儀記】唐髙祖以總管府攺曰都督府【蘇氏演義曰府聚也聚所在圖籍簿書之處漢制三公開府故稱三府魏晉以後諸王又稱府唐髙祖武徳初邊鎭襟帶之地置總管府武徳七年二月十二日攺曰都督府出事物紀原】唐髙宗詔造明堂【幹封三年二月十二日詔於是攺元總章出禮志】宋理宗淳佑五年進孝宗光宗兩朝禦集寧宗實錄及理宗玉牒日曆上禦垂拱殿禮儀使宗室使宰執以下赴實錄院右文殿玉牒所經武閣並行燒香禮畢奉迎諸書至和寧門步導至垂拱殿以俟班齊各隨腰輿入殿下東西向立【宋史禮志】宋朝科制以是日會試鎖院【二月十二日會試鎖院十八十九二十則試詩賦論策爲三場二十二二十三二十四又試經義論策爲二場出七修類稿】宋髙宗以趙鼎與張浚並相【紹興五年二月十二日出會要】包廷藻卒卒時危坐賦詩有脫胎換骨之句俄頃而逝【廷藻字文叔號南澗生於宋咸淳乙丑年年五歲見伯父記飲中仙及大歷才子名隨記隨失南澗牽衣間曰翁何健忘耶兒𨿽耳聞巳熟於心矣因歷數以對翁大驚及長銳然尙友古人夜則懸燈挾冊瑯瑯聲不絕性嗜酒𨿽百觴不亂當酣適時岸中獨坐髙歌八詠又無機心撫世酬物洞達出肺腑相示四方來從至正丙子年二月十二日卒壽七十二出宋濂集】景自芳以是日作寒食至今里人號景村寒食【自芳蜀雅州人破賊有功出雅州誌】玄宗追贈莊子南華眞人【天寶元年二月十二日追贈唐會要亦出事物紀原】

詩二月鶯花二六辰今年巳得十分春非關此地春光早特爲公家誕節新【事文類聚】

十三日人君正位宜用二月十三日甲子【庾季才字叔奕幼穎悟誦尙書十二通易好占玄象隋文帝爲丞相嘗夜召問天時人事季才曰天道精微難可悉察今月平旦靑气如樓闕見國城上俄而變紫逆風西行气經雲天不能無雲而雨皇王不能無气而立今王气已見須卽應之二月日出卯入酉居天之正位謂之二八之門日者人君之象人君正位宜用二月十三日甲子甲爲六甲之始子爲十二辰之初甲數九子數又九九爲天數昔周武王以二月甲子定天下享年八百漢髙帝以二月甲午卽帝位享年四百故知甲子甲午爲得天數今月甲子宜應天受命上從之出北史】翰林李國鳳遊相國寺見羣僧仰面聚觀國鳳亦從之仰視見日旁有一月一星月如初弦共駭異焉【元朝於歲首例遣使祭嶽瀆元順至正己巳年國鳳代祀時因兵亂不出城而望祭嵩兵二月十三日祭畢遊相國寺出輟耕錄】唐玄宗移貢舉於禮部以侍郎主之禮部選士自此始【開元二十四年】宋太宗詔近臣後苑宴射賦詩上亦賦一章賜宰相呂蒙正等【淳化元年以上玉海】宋髙宗車駕至杭【建炎三年二月十三日車駕至杭以州治爲行宮出會要】宋徽宗詔以徽猷閣置學士直學士待制【大觀二年二月十三日詔出會要】中元葛眞君生【翰墨大全】

十四日宋髙宗是日丙子月體如食太史言月未當闕而闕【紹興二年通考】唐文宗以左丞王播兼判太常卿事【玉海】唐武后策問舉人於洛城殿殿前試人自此始【載初元年出事物紀原】髙麗入貢有日本國車一乘使者柳洪曰諸侯不貢欲中朝略見工拙耳神宗特詔許進【元丰二年玉海】玄同無疾而卒【薛氏者馮微妻也自號玄同嘗獨處焚香誦黃庭經有靑衣玉女二人降其室光如月照香風四集云紫虛元君聞玄同修行欲親降於此玄同焚香以候元君降於庭玄同迎拜元君示以黃庭存修之旨又賜丹一粒曰後八年吞之當遣玉女迎汝於嵩嶽至八年二月十四日二女相迓玄同沐浴飼所賜之丹無疾而卒有仙鶴三十六飛集於庭其狀若生額中有白光化爲紫气沐浴時玄發重生長數寸明日雲彩滿空忽爾雷電其棺飛在庭中開之惟有空衣異香羣鶴浹旬不去出集仙錄】閭丘方遠眞人飛升【翰墨大全】

詩我卜我居居非一朝龜不吾欺屆此江郊廢井巳塞喬木幹霄昔人伊何誰其裔苖下有碧潭可飲可濯江山千里供我遐矚木固無脛瓦豈有足陶匠自至嘯歌相樂我視此邦如沬如沂邦人勸我老矣安歸自我幽獨倚門或揮豈無親友雲散莫追旦朝丁丁誰款我廬子孫遠至笑語紛如剪髮垂髫覆此瓠壺三年一夢乃復見余【白鶴新居成蘇軾詠陶淵明時運詩似爲已發乃次其韻且長子邁相別三年攜諸孫萬里遠至二月十四日欣然有作】

十五日漢光武車駕上泰山晡時到天門郭使者得銅物其狀如鐘又方柄有孔莫能識疑封禪具也又東上一里餘得木甲木甲者武帝時神也東北百餘步得封所西北有石室壇南有玉盤中有玉龜【馬第伯封禪儀記】玄宗先正月禦勤政樓燕羣臣連夜燒燈會大雪而罷因命今後以二月望日爲之【開元二十八年舊唐書】郭﹝上麻下香﹞【奴惇反】曰若郡內二月十五日失囚者東軍當至【﹝上麻下香﹞西平人也少明於易仕郡主簿張天鍚末年符氏每有西伐之問太守趙凝使﹝上麻下香﹞筮之﹝上麻下香﹞曰若郡內二月十五日失囚者東軍當至涼祚必終凝乃申約屬縣至期鮮卑折掘送馬與凝凝怒其非駿幽之廏內鮮卑懼而夜遁凝以告﹝上麻下香﹞﹝上麻下香﹞曰是也國家將亡不可復振出晉書】齊武帝東昌縣山每發異響忽是日有一巖禠落縣民方元泰往視巖下得古鐘一枚【永明四年南齊書】降聖節【唐武宗會昌元年二月十五日詔我聖祖降誕昌辰攺爲降聖節則降聖之號唐武宗先以名節不獨宋祥符五年以聖祖降延恩殿爲降聖節出事物紀原】貞元節【重和元年徽宗以太上混元上徳皇帝二月十五日生爲貞元節出宋史】上元節【髙麗國二月十五日僧俗燃燈如中國上元節出宋史外國傳】以是日爲花朝【提要錄】風土記云浙風俗言春序正中百花競放乃遊賞之時花朝月夕世所常言宋制守土官於花朝日出郊勸農宣府花朝節村民以五穀瓜果種相遺謂之獻生城中婦女剪彩爲花插之鬢髻以爲應節【宣府鎭志】東京以爲撲蝶會【天中記】成都以是日鬻花木蠶器於市因作樂縱觀號曰蠶市【成都古蠶叢國民重蠶事成都府誌亦出天申記】限是日私養沙門者送官過期身死【司徒崔浩慱學多聞不信佛謂帝曰佛氏虛誕帝以辯慱信之會蓋吳反杏城關中搔動帝乃西伐至於長安先是長安沙門種麥寺內禦騶牧馬於麥中帝入觀馬沙門飲從官酒從官入其便室見大有弓矢矛楯出以奏聞帝怒曰此非沙門所用當與蓋吳通謀害人耳詔曰有私養沙門者皆送官曹不得隱藏限今年二月十五日過期不出沙門身死容止者誅一門出魏書釋老志】周穆王是日暴風忽起林木傷折天地震動西方有白虹十二道南北通過不滅穆王問太史扈多曰是何徵也對曰西方有聖人現耳是時涅盤【周昭王二十四年江河泉池忽然汛漲大地震動有五色光入貫太微太史蘇由奏曰有大聖人生於西方一千年外聲教及此昭王卽敕鐫石記之埋於南郊天祠前至穆王五十二年二月十五日果應出周書異記】老子生生而皓首【老子者老君也於亳州乘白鹿升天至商紂二十一年再降於岐山之陽周文王爲西伯召爲守藏史周武王時爲柱下史成王時仍爲柱下史出史纂左編據南史老子四月八日生】紫瓊眞人聞道【饒徳興張模字君範慕道攺名道心求太虛眞人金丹之法太虛茆與適市見張施丐錢三十文乃曰可授已遂以丹法授復會眞州始全火候後紫瓊以道授趙緣督子始仙去出道書】薛洞玄女仙升仙孫思藐升仙【以上翰墨大全】

詩長短一年相似夜中秋未必勝中春不寒不暖看明月況是從來少睡人【徐凝二月望日作】焂忽韶光一半過寒威猶自壓暄和故摧春色歡終減屢失花期日旋那病骨不禁風料峭衰悰難遏醉吟哦憑闌更爲芳菲惜重取輕苫擁舊科【梅聖兪二月十五作】

十六日宋太祖生於洛陽夾馬營以爲長春節【唐明帝登極每夕於宮中焚香祝天曰某胡人因亂爲眾所推願天早生聖人爲生民主明年丁亥二月十六日宋太祖生於洛陽夾馬營初太祖母杜氏夢日入懷而孕生之夕神光照室胞如菡萏異香馥鬱人因號其地爲香孩兒營建隆元年羣臣上表曰軒帝生於壽丘發繞樞之異夏禹誕於石紐流貫昴之祥莫不炳耀靈符延長寶歷諒惟聖徳允協昌符請以二月十六日爲長春節出長編】宋太祖幸【玉津園閱士卒】騎射張樂賜從官飲【幹徳四年二月十六日出會要】宋太宗幸西綾錦院命近臣縱觀織室機杼【興國三年二月十六日出會要】宋仁宗賜百官福酒又作藉田禮畢詩賜宰臣呂夷簡等次韻和進【明道二年玉海】齊竟陵王子良見佛從東來【子良幼捨勝慧結志隆云誠感懇徵亟發靈應以永明七年二月十六日於西第在內堂法會見佛從東來威容顯曜俛而微笑旣而咳唾白如凝雪以手承捧變爲玉稻子良嘗招致名僧講論佛法數於祗園齋戒大集朝臣世以爲失宰相體武帝不豫子良啟造沙門於殿戶前誦經武帝爲感夢見優曇缽花子良案佛經宣旨使禦府以銅爲花插禦林四角出法苑亦出天中記】胡惠起命弟子於伏龍岡造墳解蛻【惠起字警俗唐則天以蒲輪召之引見武成殿問仙術惟陳道徳帝王治化之原遣使送歸復賜書有曰軒歷之廣成漢朝之河上唐畏慶三年二月十六日命弟子於伏龍岡造墳解蛻年數百歲謚嗣眞先生出列仙傳】觀音成道日【藏經】

詩昨日花朝正艷陽今朝昴宿爲儲祥【事文類聚】

十七日唐太宗召三品以上賜宴於元武門太宗操筆作飛白書羣臣就太宗手中競取散騎常侍劉洎豋牀引手然後得之其不得者咸稱洎登牀罪當死請付法太宗笑曰昔聞婕妤辭輦今見常侍豋牀【貞觀十八年玉海】宋眞宗幸開封府射堂命宗室牧伯射帝中的者七【祥符二年閏二月十七日出通典】宋髙宗賜陳夢協束帛【紹興十八年陳夢協進十七史蒙求給事中韋壽成看詳髙宗二月十七日加賜束帛出會要】唐張說除荊州大都督府長史是日到任上謝表云拜命荒服浮舟遄沂臣以二月十七日到州山列楚望水橫南紀徳非羊祜迹謝朱均何以鎭靜流亡攘除猛虣末云愧乏才能不足宣暢皇風敢竭心力少冀上酬玄造【楚通誌】陳正懿嚴通遠升仙【翰墨大全】

詩一年好事一番新才過花朝兩日辰【事文類聚】

十八日秦州地震先秦州百姓聞州西北地下殷殷有聲俄而地震廬舍盡壞地坼而復合經時不定【玄宗令左丞相蕭嵩致祭山川五行志】孔子卒【孔子卒於哀公十六年四月乙丑卽今之二月十八日此孔氏子孫相傳者若謂卒於己丑或誤亦載於四月十八日出山堂肆考】

十九日泰山雲气成宮闕【漢光武封禪二月十九日泰山雲气成宮闕百官皆見之至二十一日東南極望有白气廣數丈出封禪儀】眞宗崩【幹興二年二月十九日崩仁宗卽位羣臣見帝帝敕曰先皇帝奄棄萬園凡中外將校並加存撫羣臣拜舞稱萬歲出宋史】宋哲宗詔曰漢家致孝有朝夕供禦之庭唐室取顏嚴歲時慶賀之禮逮於列聖咸有舊章建以太皇髙太后宮曰崇慶宮尙太后宮曰隆佑宮【哲宗元佑元年二月十九日詔出玉海】宋孝宗詔建石經閣於國子監上親題額【淳熙四年二月十九日詔出會要】觀音生辰【佛書】

詩君念世上川嗟子老瘴天那堪十日內又長白頭年【元禎二月十九日酬王十八全素】

二十日唐昭宗葬於和陵【天佑元年通考】玄宗開元八年敕都督剌史品卑者借緋及魚袋【舊制凡授都督剌史階未及五品並聽著緋佩魚雜任則停則借緋之制自唐明皇始宋朝賜緋者亦借紫而相承不佩魚出事物紀原】宋太祖幹徳四年知貢舉王佑上進士諸科十五人時陶穀子邴中第命中書覆試【玉海】宋仁宗禦殿試進士得王堯臣巳下三百七十七人【天聖五年二月二十日出通典】蘇轍生【轍字子由號潁濱謚文定軾之弟出蘇氏譜】元成宗戊戌年是日張尙書漢臣趙松雪學士費北山漕侯同在杭州泛舟過西湖豋岸將游水樂洞行裏余逢一尼寺趙公偕二公入寺俄而從人來報張公老僕戎顯卒死矣亟回至其所呼救不蘇忽有二道士一老一幼云不妨老者於死人面上吹呵幼者就籬落摘一靑葉度於老者若作法書符狀死人再生頃之失道士所在【道士貌宛似世所畫鐘呂二仙像出純陽傳】北斗出遊保徳眞君降【以上翰墨大全】

詩平生拙人事出走臨東藩紛此獄訟地欣承刀筆閒漾舟明湖上淸鏡照衰顏春風隨我來掃盡冰雪頑花開滿北渚水淥到南山魚鳥自翔泳白雲時往還吾亦樂吾樂放懷天地間顧視彼誇者錙銖何足言【曾鞏字子固二月二十日西湖作】五十日春逢誕節八年歲壽屬凝香【事文類聚】

二十一日宋眞宗詔曰緬惟烈祖常幸舊都其明堂殿前三門攺爲太極門【景徳四年二月二十一日詔其明堂殿卽太極殿也出會要】宋眞宗宴宗室於永芳園近臣於會節園又命帥臣內職飲射【景徳四年出玉海】懷光拔其軍居咸陽【唐右武鋒兵馬使石演芬本西域胡人懷光養以爲子懷光潛與朱泚通謀演芬遣郜成義詣行在告之請罷都統之權成義告懷光子璀璀密白其父懷光召演芬責之曰我以爾爲子柰何欲破我家今日負我死甘心乎演芬曰天子以太尉爲股肱太尉以演芬爲心腹太尉旣負天子演芬安得不負太尉乎演芬胡人不能異心惟知事天子苟免賊心而死死甘心矣懷光使左右臠食之皆曰義士也可令快死以刀斷其喉而去懷光二月二十一日拔其軍居咸陽出考異】黃山谷過洞庭【山谷作承天院記朝廷謂其幸災謗國自鄂謫宜州時崇寧二年也次年二月二十一日過洞庭經潭衡至永州遊太平寺登閣賦詩宋學士集】顧歡題柱云三十年二月二十一日終【歡字景怡吳郡鹽官人年六歲知六甲家貧父使驅田中雀歡作黃雀賦而歸雀食過半父怒欲撻之見賦乃止後又母亡漿水不入口六十日廬於墓開館聚徒數百人歡早孤每讀至哀哀父母輒執書痛泣徵爲楊州主簿不就上賜麈尾素琴元明元年又徵爲太學慱士不就歡晚節服食不與人通每旦出戶山烏集其掌取食事黃老道解陰陽書爲數術多效驗初元嘉末出都寄住東府忽題柱云三十年二月二十一日終賦詩曰精气因天行遊魂隨物化克死日卒於剡山身輕柔軟時年六十四出南齊書文學傳】女絡與父俱浮江上【符縣長趙祉遣吏先尼和以永建元年十一月詣巴邵沒死成濡灘子賢求喪不得女絡年二十五歲求之亦不得乃乘小船至父沒處哀哭自沈見夢告賢曰至二月二十一日與父俱出至期父子俱浮江上郡縣上言爲之立碑以旌孝誠後漢作叔先雄水經】

二十二日客星在輿鬼東北【建武三十一年有客星焰二尺許至明年二月二十二日在輿鬼東北輿鬼屍星主死亡客星居之爲死喪後光武崩出通考】唐玄宗祠后土太史奏榮光出河休气四塞祥風繞壇日揚其光【開元十二年初有司奏修壇掘出銅鼎二又掘出古磚有篆書千秋萬歲長樂未央字又赤兔見壇側出玉海】唐昭宗生於東內以爲嘉會節【昭宗懿宗第七子咸通八年生出舊唐書】丹陽眞君上升【眞君寧海州人馬姓鈺名字玄寶因重陽眞君語悟而請師於家後屬家政於三子庭珍庭瑞庭珪遂棄家修道眞君以所得純陽金丹祕訣授之遂頂三髽而成道仙升於是日焉有金玉漸悟行化成道圓成精微六集及語錄一帙行於世出道書據左編事在十二月二十二日並錄】

詩蓂褪堯階八葉桃翻禹浪三層【事文類聚】

二十三日宋太祖內出禦札曰渴聽讜言庶臻治道令朝臣以次轉對禦書大宋一統賜王漙【建隆二年玉海】宋仁宗禦崇政殿西閣四壁各張畫圖前代帝王美惡可爲勸戒者命兩府觀之旣而宣天章閣侍講曾公亮講毛詩王洙讀祖宗聖政錄丁度讀前漢書數刻而退【慶曆四年宋史】包拯論宋庠【拯於二月二十三日具札子論庠曰庠秉衡軸首尾七年殊無建明少效補報但陰拱持祿竊位素餐無恥之甚也出文鑑】保徳眞君生【道經】

詩二月二十三木蘭開折初初當新病酒復似久離居悲絕更傾國驚心聞遠書紫絲何日障油壁幾時車弄粉如傷重調紅或有餘波痕空映襪煙態不勝裾桂嶺含芳遠蓮塘屬意疏瑤姬與神女長短定何如【李義山是日作】

二十四日流星大如桃出天津入紫宮須臾有細流星或五或三相續又有一大流星從紫宮出入北斗須臾又一大流星出貫索中經天巿垣諸流星並向北行至曉不可稱數【宋文帝元嘉二十年二月二十四日流星占曰天子之使又曰庶民惟星星流民散之象至二十七年索虜殘破靑冀徐兗等州民死大半出天文志】宋眞宗是日幸開封府射堂謂從臣曰朕昔尹京兆先帝爲創此堂俾之習射周覽久之多所感慕又至堂閱太宗禦書圖畫數十軸制曰昔東漢之隆過宛陵之故第正觀之盛臨慶善之舊宮所以申愷樂之私宣優遊之澤朕頃在儲邸獲尹神京用修相圃之儀遐擬宣猷之地知樞密院事王欽若上駕幸舊邸七言詩上作歌以答仍詔褒之【玉海】夏竦上新集古文四聲韻【宋仁宗慶曆四年二月二十四日知亳州夏竦上四聲韻五卷出會要】勃泥國入貢【宋神宗元丰五年二月二十四日入貢勃泥在西南海中前代未嘗朝貢太宗興國二年其王尙打遣使奉表貢龍腦玳瑁館於禮賓院賜鞍馬出會要】長山張舒宋文帝元嘉九年是日忽見一人衣朱衣執靑柄馬鞭云可隨我去頃之以絲繩系長梯令舒上梯仍造大城綺洞其地如黃金又有一人不冠獨坐絳紗中語舒曰主者誤取汝汝從此神於占卜舒不覺受其術【出異苑】

詩花朝淸曉雨初收瑞气祥風滿玉樓蓬矢重逢三八日椿齡再祝八千秋【事文類聚】

二十五日唐玄宗省弘文館校書兩員【開元七年置弘文館校書四員崇文館校書兩員至二十二年二月二十五日省弘文館兩員出會要】宋徽宗封孔鯉泗水侯伋沂水侯【崇寧元年二月二十五日出王海】李全以是日事爲吾之罪【李全濰州北海望家子宋人也銳頭蜂目弓馬趫捷能運鐵槍時號李鐵槍元兵至山東母與兄俱死焉全與張國明等曰我乃不忠不孝之人眾曰節使何爲有是言也全曰縻費朝廷錢糧至多乃殺許制置不忠我兄被人殺不能復報不孝二月二十五日事吾之罪也十一月十三日事誰之罪耶蓋指﹝王卓﹞與夏全也出左編】金可記上表言臣奉玉皇詔爲英文臺侍郎明年二月二十五日當上升時宣宗以爲異至期春研花熳果有五云攢簇鸞翔鶴集笙鳴簫奏羽蓋瓊輪彩幢云幡仙仗蔽空升天而去士庶觀者莫不瞻禮嘆異【金可記海外新羅人也賓貢進士性沈靜好道服气煉形慱學彊記屬文淸麗於終南山子午谷葺居焚香靜坐若有所思又誦道徳及諸仙經不倦後三年航海歸本國而後來宣宗徵入內不就又求見玉皇詔以爲別仙所掌不畱人間遂賜宮女四人又遣中使二人侍左右可記獨居靜室宮女中使多不接近每夜空內常有客談笑聲中使竊窺但見仙官仙女付列至二月二十五日升天而去出續仙傳】

詩老景已鄰周尙父慶門方似漢堂賢一杯仰祝椿松壽歲歲流觴八日前【事文類聚】

二十六日文宗是夜四更至五更四方中央流星大小二百餘並西流有尾迹長二丈【開成四年出天文志】宋眞宗詔加中嶽中天王爲崇聖中天王【祥符四年後又加中嶽爲中天崇聖帝出事物紀原】唐文宗因是日寒食節宴羣臣於麟徳殿雜戲人弄孔子上曰孔子古今之師安得侮瀆亟命驅出【開成三年出玉海】宋太祖幸迎春苑習射中的者三從官稱賀【建隆二年二月二十日出會要】宋眞宗宸妃李氏薨【仁宗明道元年薨後追冊爲莊懿皇太后葬永定陵西北晏殊撰墓銘出宋史禮志】李晝爲許州吏永春二年是夜歸伯梁河見路傍有冢去路約二十步冢上有穴大如盤有火光晝異之下馬至冢觀焉見五女子衣華服相坐穿鍼俱低頭就燭晝呼之五燭皆滅五女亦失所在晝恐上馬而走五炬火從冢出逐晝晝走不能脫以鞭揮拂爲火所焚行十里方達伯梁河火始滅【明日看馬尾燒盡後遂目爲五女冢今存焉出傳異記】虛靜沖和徐眞人生【翰墨大全】

詩仲月藹芳景內庭宴羣臣森森列干戚濟濟趨鈞陳大樂本天地中和序人倫正聲邁咸濩易象合羲文玉俎映朝服金鈿明舞裀韶光雪初霽聖藻風自燻時泰恩澤漙功成行綴新賡歌仰昭回竊比華封人【二月二十六日春和聖制麟徳殿會百寮觀新樂權徳與作】夜入磻溪如入峽照山炬火落驚猿山頭孤月耿猶在石上寒波曉更喧至人舊隱白雲合神物已化遺蹤存安得夢隨霹靂駕馬上傾倒天瓢翻【東坡二十六日至磻溪未明作】不到峯前寺空來渭上村此亭聊可喜修徑豈辭捫谷映朱欄秀山捨古木尊路窮驚石斷林缺見河奔馬困嘶靑艸僧畱薦晚餐我來秋日午旱久石牀溫安得云如蓋能令雨瀉盆共看山下稻涼葉晚翻翻【東坡二十六日自磻溪往陽平憩於麻田靑峯寺之下院翠麗亭】卯酒困三杯午餐便一肉雨聲來不斷睡味淸且熟昏昏覺還臥展轉無由足彊起出門行孤夢猶可續泥深竹雞語村暗鳩婦哭明朝看此詩睡語應難讀【東坡二十六日雨中熟睡至晚彊起出門作】

二十七日宋眞宗禦水心亭垂釣遂宴金華殿小苑花皆太宗命中黃門所植滋茂異常帝作賞景觀花詩以賜從官【祥符三年】宋眞宗召近臣於後苑翔鸞閣移幸流杯殿登象瀛山翠芳亭命從臣賦詩遂宴玉宸殿【祥符九年以上玉海】蔣大士生【大士旣長孝父母睦兄弟日誦金剛經至徽宗崇寧癸未豁然頓悟遂別父母妻子就浪石寺立壇演法盡蠲火食升奼巖趺坐而化其徒遂於寺立塔至今眞身不壞大士江華人於神宗熙寧甲寅年二月二十七日生禪宗志】斗星降【道經】

詩橫槎晚渡碧澗口騎馬夜入南山谷谷中暗水響瀧瀧嶺上疏星明煜煜寺藏巖底千萬仞路轉山腰三百曲風生饑虎嘯空林月黑驚麇竄修竹入門突兀見深殿照佛靑熒有殘燭媿無酒食待遊人旋研杉松煮溪蓛板閣獨眠驚旅枕木魚曉動隨僧粥起觀萬瓦郁參差日亂千巖散紅綠門前商賈負椒荈上後咫尺連巴蜀何時歸耕江上田一夜心逐南飛鵠【東坡二月二十七日自陽平至斜谷宿於南山中蟠龍寺作】

二十八日晉髙祖生以爲天和節【馮導等表曰鬥柄正卯律吹仲春當帝一出震之方是天地同和之日請以二月二十八日爲天和節庶夫稱觴萬壽稍申將順之心節配四時永洽好生之徳從之天中記】唐太宗詔曰自古皇王褒崇勛徳旣勒名於鐘鼎又圖形於丹靑是以甘露良佐麟閣著其美建武功臣雲臺紀其績長孫無忌等二十四人宜酌故實並圖畫淩煙閣庶念功之懷無謝於前載旌賁之義水貽於後昆【太極宮中有淩煙閣在凝陰殿內功臣閣在淩煙閣南頡利旣平太宗置酒於此貞觀十七年二月二十八日詔出韋述而京記】程頤母侯氏卒【侯氏好文平生詩不過二三篇皆不存獨存夜聞鳴鴈詩詩曰何處驚飛起雝雝過艸堂早是愁無寐忽聞意轉傷良人沙塞外羈妾守空房欲寄回文信誰能付與將侯氏從夫官嶺外偶迎涼露寢遂中瘴癘及北歸道中疾單召醫視脈曰可治謂二子曰紿爾也皇佑四年二月二十八卒於江寧出宋文鑑】羣鶴飛繞蘇山【蘇耽眞人漢文帝桂陽郡人也羣鶴隨之升天至宋寧宗嘉定五年加封靜惠眞人是歲二月二十八日忽有羣鶴飛繞蘇山誥至郴乃於是日其靈應如此耽事母潘氏極孝母百歲無疾而卒鄕人殯於城東人望之若有白馬系林間遙聞眞人有哭聲郡守張邈率僚屬往弔之求見眞人仙顏出半面光彩照人人垂一大手有綠毛長尺餘因謂手曰山谷幽遠日暮難歸遂手擲仙經成橋令眾閉目而渡少焉卽抵城五月十五七月十五亦載出郴陽仙傳】

詩君臣相悅同魚藻兄弟連榮比棣華歲歲重三前六日壽觴何惜泛流霞【事文類聚】

二十九日宋眞宗賞花宴於後苑作仲春賞花釣魚詩羣臣皆賦遂射於水殿盡歡而罷【咸平三年出玉海】龍見於興慶池【宋髙宗紹興二十年出玉海】淸靜元君上升【寧海孫忠顯女名不二號淸靜散人適馬宜甫生子三重陽眞君以分梨十化說授之與其夫共棄家學道後元君居洛陽風仙洞夫婦日相激勵道成有詩詞行於世出道書】聖母元降日【道經】

三十日中人馳召宰相馬奔乏死於道【宋申鍚字慶臣少而孤擢進士敬宗時拜待讀學士文宗卽位再轉中書舍人爲翰林學士帝惡宦官權寵震主再致宮禁之變而王守澄典禁兵偃蹇放肆欲剟除木根思可與決人事者察申鍚忠厚因召對與朝臣謀去守澄等且倚以執政申鍚頓首謝未幾拜尙書左丞踰月進同中書門下平章事乃除王播京兆尹密諭帝旨播漏言而守澄黨鄭注得其謀太和五年遣軍候豆盧著誣告申鍚與漳王謀反守澄持奏浴堂將遣騎二百屠申鍚家宦官馬存亮爭曰謀反者獨申鍚耳守澄不能對時二月三十日羣司皆休中人馳召宰相馬奔乏死於道易所乘以復命至中書中人唱曰所召無宋申鍚申鍚始知得罪望延英門以笏叩額還第出白孔六帖】庾翼題紙背曰二月三十日【劉連州寄柳子厚詩云書成欲寄庾安西紙背應勞手自題聞道近來諸子弟臨池尋巳厭家雞注雲家有右軍書每紙背庾翼題云王會稽六紙二月三十日出白孔六帖】每歲祭袁雙廟【丹陽縣有袁雙廟先爲桓宣武誅求立廟廟未成大有虎災被害之家夢雙催功甚急百姓速成之每以二月三十日祭廟至元嘉五年村人於廟後見一物人面鼉身自言曰某袁雙也出異苑】祖師授王處一正法【處一寧海東牟人號王陽一日偶至山中遇一老人坐大石謂之曰子異日爲道教宗主又嘗聞空中人間曰汝識我否我乃玄庭宮主是後狂歌謾舞居牛仙山庵祖師知其爲玄門大器二月三十日授以正法其處一誕辰載於三月十八其上升載於四月二十三出史纂左編】大慧眞人下降【翰墨大全】

詩八年二月晦山梨花滿枝龍門水西寺夜與遠公期宴坐自相對密語誰能知前後際斷處一念不生時【白居易神照禪師二月三十日同宿】立馬柳花裏別君當酒酣春風漸向北雪鴈不飛南明曉日初一今年月已三鞭羸去暮色遠嶽起煙嵐【賈島二月三十日別鄂中友人】寒食今年二月晦樹林深翠已生煙遶城駿馬誰能借到處名園意盡便但掛酒壺那計盞偶題詩句不須編忽聞啼鵙驚羈旅江上何人治廢田【東坡二月三十日和子由寒食】日涉編卷三楚應城陳階升也甫編輯邑人徐養量叔弘甫校刻周師旦幾幾甫

張正初萬福甫

趙冏馭叔甫仝閱

三月﹝一﹞三月建辰辰震也謂時物盡震動而長也【合璧事類】姑洗辰之气也三月建焉【周禮】日在胃昏七星中旦牽牛中【禮記】春日載陽【注三月東京賦】靑陽告謝朱明肇受【文選瀋安仁賦】季春行夏令則民疫時雨不降山陵不收行秋令則天多沈陰淫雨兵革起行冬令則寒气發艸木肅國有大恐【呂氏春秋】爲寎【爾雅】曰暮春亦曰季春晚春大春餘春末春【梁元帝纂要】晉武帝恣其所之是月宮人競以竹葉插戶鹽汁灑地以引帝車【泰康二年晉紀】唐中宗宴於桃花園以學士李嶠等桃花詩令宮女歌之辭旣淸婉歌仍妙絕【景龍文館記】曲江貴家遊賞則剪百花裝成獅子互相送遺獅有小連環欲送則以蜀錦流蘇牽之唱曰春光且莫去畱與醉人看【曲江春宴錄】北齊盧士深妻有才學是月以桃花沬兒面咒曰取紅花取白雪與兒洗面作光悅取白雪取紅花與兒洗面作光華取雪白取花紅與兒洗面作花容【虞世南交略】洛陽人家寒食裝萬花輿煮桃花粥【金門歲節記】寒食煮麥粥研杏仁爲酪以餳沃之【酪乳漿也餳飴也或云卽米糖也出玉燭寶典】寒食俗皆畫鴨子以相餉【鄴中記】寒食以面爲蒸餅樣團棗附之名曰棗糕【合璧】北方戎狄爲秋千戲以習輕趫【唐天寶宮中至寒食競築秋千戎狄遺俗令宮女輩嬉笑以爲樂帝呼爲半仙之戲涅盤經謂之罥索罥音絹出山堂肆考】古麻剌國王服紅黃衣以金綫織絲布纏頭詣佛寺中坐紅牀使人舁之貴臣如王之服或靑綠緋白粉紅褐並纏頭跨馬【外夷傳亦出一統志】浙西天鳴若轉磨無雲而雨【僖宗中和三年出通考】日散光如血下流所照皆赤日中若有飛燕【惠帝光熙六年天文志】有二星鬥於中天一星隕【徳佑元年占二星乃宋元之問鬥於中天乃爭衡之象一星隕乃宋亡之兆也出宋史】五星交互經天縱橫無常【晉惠帝永寧元年閏三月凡晝而星見於上者爲經天占爲不臣爲更主五星經天古所未有後懷湣爲劉氏所執五胡爭起分據中國亦古所未有出晉書】雨謂之迎梅【風土記】雨曰楡莢雨【初學記】大雨有物墜於地如豬【唐徳宗貞元四年通考】大雪平地三尺餘其气如煙其味苦【浙西天復三年五行志】天雨土【治平元年】雨黃土【熙寧七年以上宋史】雨火【宋文帝元嘉二十九年通考】雨毛【潭州熙寧元年五行志】雨白毛【武帝天漢元年京房易傳曰前樂後憂厥妖天雨羽又曰邪人進賢人逃天雨毛出漢書】雨毛如綫而綠【彰徳元順帝至元三年俗呼云菩薩綫民謠雲天雨网民起怨中原地事必變元史】雨血【惠帝永康元年後趙王倫篡位遷帝於金墉城其後天下大兵禍流王室晉書】雨物若果核五色間錯光瑩堅固破其實食之似松子仁人皆曰娑婆樹子至閏三月復雨如初【元至正壬辰年後紅巾犯省治雨核之地悉被兵火湖州遂陷儀鳳橋四向焚戮特甚追思雨核時橋四向爲最多出輟耕錄】雨桂子於臺州經十餘日乃止【垂拱四年占曰天雨艸木人多死出唐書】黃河是月水名桃花水【水衡記與二月同】大行山聖人崖有聲【武徳二年俗謂聖聲有寇至出唐書】石竹山大石自移聲如雷【乾道二年石竹山在福淸縣出五行志】登州地震岠嵎山摧每震海底有聲如雷【慶曆五年出宋史】云陽石燃方丈晝則如灰夜則有光投艸木則焚【唐貞觀十三年出通考】京都夜有火光轉行民家相驚噪【延熹九年後漢桓帝】長安宣平城門外屋無故自壞【獻帝初平二年後司徒王允使中郎將呂布殺太師董卓夷三族通考】順天門樓東柱已傾毀而自起【唐髙祖武徳九年占曰木僕自起國災通考】大同路黑气蔽西方有聲如雷頃之東北方如火交射中天徧地俱見火光空中有兵戈聲【元順帝至正十八年元史】有聲若牛出許昌城【晉惠帝元康九年後廢湣懷太子幽於許宮賈後遣黃門孫慮殺太子擊以藥杵聲聞於外是其應也通考】楊州桑生瓜櫻桃生茄【以上俱孝宗淳熙十六年此艸木之妖宋史】髙平獲赤雀太原獲赤烏【髙祖禪授之年隋書】神雀五采以萬數集長樂未央【漢宣帝四年攺元神爵】鳳凰集太山陳畱【漢宣帝元康元年】吳孫權海鹽縣二黃龍見井中【赤烏五年以上宋書符瑞志】兩龍江中騰躍升天五色遙映江水【初承聖二年父老聚而悲相謂曰地龍已去國其亡乎帝踰年而遘禍出王僧辯傳】峨眉山是月必有一獸開路或虎或鹿或猿人方敢行不然墮深崖中【野記】滑州剌史李邕獻馬一匹肉鬃麟臆嘶不類馬聲【唐玄宗開元二十九年邕任淄靑遇一老翁云聖主將得龍馬以應太平遂於靑州民家獲而獻之出六帖】肆州陽曲縣羊生羔一頭二身一牝一牡三耳八足【太和二十三年後髙祖崩六輔專事出魏書】

詩江南季春天蒓菜細如弦池邊艸作徑湖上葉如船【嚴維字正文山陰人狀江南三月】三月雪連夜未應傷物華只緣春欲盡畱著伴梨花【杜甫】蜀國曾聞子規鳥宣城還見杜鵑花一叫一回腸一斷三春三月憶三巴【李白宣城見杜鵑花】尋得桃源好避秦桃紅又見一年春花飛莫遣隨流水怕有漁郎來問津【謝枋得字君直號疊山見慶全庵桃花】腸斷春江欲盡頭杖黎徐步立芳洲顚狂柳絮隨風舞輕薄桃花逐水流【杜甫漫典】百畝庭中半是苔桃花淨盡菜花開種桃道士歸何處前度劉郎今又來【劉禹錫字夢得遊玄都觀】林下居常睡起遲那堪車馬近來稀春深晝永簾垂地庭院無風花自飛【邵雍字堯夫暮春吟】蒲芽荇帶繞淸池錦纜牽舡水拍堤好是寒煙疏雨裏遠峯靑處子規啼曲闌干外雨垂垂羅幕風輕燕子飛獨倚危樓思往事落紅撩亂點春衣豈蔻枝頭春事休風吹萬點只供愁杜鵑啼破三更月夢遶雲間百尺樓門前楊柳暗沙汀雨濕東風未放晴點點落花春事晚靑靑芳艸暮愁生【以上謝無逸】二月已破三月來漸老逢春能幾回莫思身外無窮事且盡樽前有限杯【元禎】病香無力被風吹多在靑苔少在枝馬上行人莫回首斷君腸是欲殘時【崔櫓暮春對花】三月江南花滿枝風輕簾幙燕爭飛遊人休惜夜秉燭楊柳陰濃春欲歸【無名氏】千林欲暗稻秧雨三月尙寒花信風九節老筇應不惜步隨流水看殘紅【兪師郝】侵階艸色連朝雨滿地梨花昨夜風蜀魄不來春寂寞楚魂吟夜月朦朧【寇萊公】幾家臺榭鳳城東野水平分處處通眼見落花畱不得此時多少恨東風【元禎】一年春事又成空擁鼻微吟半醉中夾道桃花三月暮馬蹄無處避殘紅【張公舉】春光過限只須臾楡莢楊花掃地無卻憶菩提湖上寺綠荷擎雨看疏珠【僧梵崇】江樹靑山日欲斜長郊艸色綠無涯遊人不管春將盡空遣庭花踏落花【歐陽公】古今春過知多少人不畱春頭白早君欲畱春心可知爲君更賦畱春詩畱春莫只畱花住花老春風亦隨去孰若芝蘭香不歇亭下長如二三月【楊次公】

淸明春分後十五日斗指乙爲淸明萬物至此皆潔齊而淸明【孝經緯】淸明三月節日在婁白陽云出奎【易卦通驗】淸明雨爲潑火雨【河朔人謂潑火雨退齋雅聞】淸明雨爲杏花雨【杏花開時正值淸明後必有雨也謂之杏花雨古詩沾衣欲濕杏花雨吹面不寒楊柳風提要錄】夏官司爟季春出火【周禮】節過藏煙時當攺火【白居易云】淸明之日桐始華田鼠化爲鴽【後五日虹始見天子居靑陽右介月令】淸明之日桐不華歲有大寒田鼠不化國多貪殘虹不見婦人亂色戴勝不降桑政教不平【周書時訓】明庶風後四十五日淸明風至則出幣帛使諸侯【立夏長養布恩惠故聘問諸侯淮南子】唐朝淸明取楡柳之火以賜近臣順陽气也【輦下歲時記】禁火乃周之舊制唐宋淸明日賜新火亦周人出火之義【會要】長安每歲淸明小兒於殿前鉆火先得者進上賜絹三疋碗一口【唐輦下歲時記】淸明湖州進紫筍茶【歲時記】淸明進新彩雞子【唐書】淸明淘井【黃州俗出志林】竹山縣有地二頃不生樹木惟有茅茨每歲淸明日祭而燎之以卜歲之丰歉艸盡而丰淸明折柳插門通貴賤男女皆祭掃塋墓自節日始至盈月乃止【以上楚通誌】明皇樂民間淸明節鬥鷄戲及卽位置雞坊索長安雄鷄金尾鐵距髙冠昂尾千數養之選六軍小兒五百使之教飼時賈昌爲五百小兒長天子甚愛幸金帛之賜日至其家【明皇以乙酉生而喜鬥鷄是兆亂之象也東城父老傳】唐中宗景龍四年淸明日幸梨園命侍臣爲拔河之戲以大麻緪兩頭系十餘小索每索數人執之以挽力弱爲輸時七宰相二駙馬爲東朋三相五將爲西朋僕射韋巨源少師唐休璟以年老隨緪而踣久不能起帝以爲樂笑【文館記】淸明新進士開宴集於曲江亭旣徹饌則移樂泛舟又有月燈閣打球之會【東城父老傳】淸明前後十日城中士女艷妝穠飾金翠琛縭接踵聯肩翻翻遊賞畫舡簫鼓終日不絕【武林舊事】京師淸明日四野如市芳樹之下園圃之內羅列杯盤互相酬勸都城之歌兒舞女徧滿庭臺抵暮而歸【東京夢華錄】

詩紫禁宿初回淸明花亂開相邀直城外遠遠上春臺【權徳與】今日淸明節園林勝事偏暗風吹柳絮新火起廚煙【賈島】淸明寒食好春園百卉開彩繩拂花去輕球度閣來【韋應物】好風朧月淸明夜碧砌紅軒剌史家獨歇回廊行復歇暗聽弦歌暗看花【白居易】當年寒食好風輕觸處相隨取次行今日淸明漢江上一身騎馬縣官迎【元禎】自嘆淸明在遠行桐花覆水葛溪長家人定是持新火點作孤燈照洞房【權徳輿淸明日次弋陽】山頭蘭若石楠春山下淸明煙火新此日何窮禮禪客歸心誰是戀禪人【李郢淸明日題一公禪室】無花無酒過淸明興味蕭然似野僧昨日鄰家乞新火曉窗分與讀書燈【王禹﹝�爾﹞】梨花淡白柳深靑柳絮飛時花滿城惆悵東欄一株雪人生看得幾淸明【東坡】東城酒散夕陽遲南陌秋千寂莫垂人與長缾臥芳艸風將急管度靑枝【王介甫】春陰垂野艸靑靑時有幽花一樹明曉泊孤舟古祠下滿窗風雨看潮生【蘇子美】洛陽城外淸明節百花零落梨花發今日相逢瘴海頭共驚爛熳開正月【韓退之】林臥愁春盡開軒覽物華忽逢靑鳥使邀我赤松家丹竈初開火仙桃正落花童顏若可駐何惜醉流霞【孟浩然淸明日宴梅道文房】村落淸明近秋千稚女誇春陰妨柳絮月黑見梨花白鳥窺魚网靑簾認酒家幽棲𨿽自適交友在京華【鄭谷】鐘鼓喧離日車徒促夜裝曉廚新變火輕柳暗翻霜轉鏡看華發持杯話故鄕每嫌兒女淚今日自沾裳【戴叔倫淸明送友還鄕】淸明千萬家處處是年華楡柳芳辰火梧桐今日花祭祠結云騎遊陌擁香車惆悵田郎去原回煙樹斜【楊巨源】斜日去不駐好風來有情江城過風雨花木近淸明水樹閒照影山禽時引聲吾年行老矣淹泊蹇何城【張耒】早是傷春暮雨天可堪芳艸更芊芊內官初賜淸明火上相閒分白打錢紫陌亂嘶紅叱撥綠楊髙影畫秋千遊人記得承平事暗喜風光似昔年【韋莊】吳山楚驛四年中一見淸明一攺容旅恨共風連夜起韶光隨酒著人濃延興門外攀花別采石江頭帶雨逢無計歸心何日是路邊曳甲正重重【鄭準淸明日江南作】幾宿春山逐陸郎淸明時節好風光歸穿綠荇舡頭滑醉踏殘花屐齒香風急嶺雲飄迥野雨餘田水落方塘不堪吟罷東回首滿耳蛙聲正夕陽【陳上美淸明日與友人遊玉塘莊】上苑連侯第淸明及暮春九天初攺火萬井屬良辰頒賜恩逾洽承時慶自均翠煙和柳嫩紅焰出花新寵命尊三老祥光燭萬人太平當此日空復賀陶甄【史延因淸明日賜百寮新火賦詩】禦火傳香殿華光及侍臣星流中使馬燭耀九衢人轉影連金屋分輝麗錦茵焰迎紅蕊發煙染綠條春助律和風早添鑪暖气新誰家一寒玉猶望照東鄰【王濯同前題】朝來新火起新煙湖色春光淨客舡繡羽衝花他自得紅顏騎竹我無緣胡童結束還難有楚女腰肢亦可憐不見定王城舊處長懷賈傅井依然虛沾焦舉爲寒食實藉君平賣卜錢鐘鼎山林各天性濁醪粗飯任吾年此身飄泊苦西東右臂偏枯半耳聾寂寂系舡雙下淚悠悠伏枕左書空十年蹴踘將雛遠萬里秋千習俗同旅鴈上雲歸紫塞家人鉆火用靑楓秦城樓閣煙花裏漢主山河錦繡中風水春來洞庭闊白蘋愁殺白頭翁【以上工部淸明詩】

谷雨淸明後十五日斗指辰爲谷雨言雨生百谷也【孝經緯】自雨水后土膏脈動乃雨其谷於水【七修類稿雨去聲】歷家以谷雨爲三月中气【容齋續筆】谷雨太陽云出張如車蓋【易通卦驗】谷雨日萍始生【後五日鳴鳩拂其羽後五日戴勝降於桑命有司無伐桑柘乃修蠶器擇吉日大合樂大合樂者吉行射禮出月令】宋神宗馳射野戰至谷雨日止【元丰二年詔河東陜西諸路舊制馬軍自十月一日馳射野戰至谷雨日止宋史兵志】西湖之泉以虎跑爲最兩山之茶以龍井爲佳谷雨前采茶旋焙時汲虎跑泉烹香淸味冽涼沁詩脾每春當髙臥山中沈酣新茗一月【遵生八箋】谷雨日采茶炒藏能治痰嗽及療百病【養生仁術】

三月﹝二﹞

一日東北方有聲如雷【孝武太元十五年三月一日按劉向說苑以爲雷當托於云猶君托於臣無雲而雷此君不卹於下下人將叛之象及帝崩而天下將亂孫恩桓玄交陵京邑出晉書】萬春節【金史】開金明池禦史出榜曉示許人遊賞【歲時記】晉成帝幸司徒第見王導夫人曹氏如子弟之禮【咸和六年以人君而敬人臣之妻有虧君徳出通考】唐髙宗召李績等宴於城門觀屯營新教之舞名一戎大定樂【龍朔元年其樂象親徵遼東而用武之勢出山堂肆考】宋哲宗禦邇英閣呂大防奏曰仁宗所書三十六事禁中有否請謄寫置坐隅以備親覽上從之【元佑六年玉海】張天祺卒【以熙寧九年卒天祺諱戩卽載之弟仕歷中外二十四年立朝天下聳聞出墓銘】平定州民魏全母失明卜者王子貞曰明年三月一日有靑衣從東南來療必愈至期見一人著靑衣者遂邀入內重設飲食以相待其人曰僕不解醫但解作犁耳爲主人作之持斧繞捨求犁轅見桑曲枝臨井上遂斫下其母兩眼煥然見物此曲枝蓋井所致【唐貞觀年出朝野僉載】灌口有太山府君廟每歲是日蜀人往祭之甚眾時有一貧士鶉衣百結容貌憔悴眾人輕之行次江際眾人憩於樹陰貧士亦坐石上逡巡謂人曰此水中有一睡龍有一叟曰得見乎貧士解衣入水抱睡龍出腥穢不可近雲霧四合風起水湧眾驚走貧士沈龍於水底自掛鶉衣而行眾慚謝忽不見【野人開話】譚處端生【處端以金太宗天會元年三月一日生初名玉字伯玉號長眞子世爲寧海人生而骨相不凡從祖師得道及仙蛻書句以示眾曰長眞眞妙理無爲湧出陽神獨自歸書畢出肱而逝��纂左�】房長須雲中跨鶴【房長須不知其名宋南渡後隱居武當日以栽杉爲事忽遇玄帝化形諭之曰子神淸矣惜也無須以手頷之經宿覺有物如絲縈於胸臆視之須已長尺餘甲午三月一日淸旦雲中隱隱見跨鶴之形視故居惟杖履在焉出楚通誌】張治眞人飛升【翰墨大全】

詩春陽以中百昌俱作彼陰冷而忽興何飛霙之驟落始蒙蔽於陽烏遂潛藏於天幕冰霰雜下溫寒相槫才滚滚而紛揉更霏霏而交錯因方就圓塡溪滿壑迷匹練於素鵰混髙云於皓鶴云云【錢惟演因二月晦至三月一日霰雪雜下賦之】

二日日食在胃二度主廩倉【東漢安帝永初元年三月二日是時鄧太后專政大水傷稼倉廩爲虛出通考】桓玄篡位義旗以是日誅之【隆安三年誅之先晉安帝時百姓忽作懊﹝怯去去攺農﹞之歌其曲曰艸生可攬結女兒可攬擷尋而桓玄篡位義旗以三月二日婦定京都誅之玄之宮女及逆黨之家子女妓妾悉爲軍賞東及歐越北流淮泗皆爲人所獲故言時則艸可結事則女可擷也出五行志】宋宰臣以下請理宗禦正殿【端平二年三月二日出通典】桑道茂署於紙曰李泌三月二日危【道茂善太一遁甲術徳宗素驗其數李泌病道茂署於紙曰泌三月二日危泌入見徳宗不能步詔歸第是日卒出道茂傳】文彥慱入覲是日宴彥慱於瓊林苑賜禦制詩【宋神宗元丰七年玉海】馬謖有功以是日致祭【順應廟在敍州府慶符縣南廣洞祀漢參軍馬謖有陰佑神木之功有司每歲三月二日致祭出蜀志】采藥者求歸【唐髙宗顯慶中有蜀郡靑城民采藥於靑城山下斸藥深數丈其根漸大如甕斸之不已漸深十餘丈不覺墮中以爲必死忽見一穴尋之而出見村落桑柘花卉繁茂遇一叟以胡麻飯與之三月二日求歸叟笑曰此仙境非人間明日上巳可謁玉皇采藥者駕龍鶴謁玉皇后歸世已百餘年出太平廣記】僧伽大師端坐而終【大師西域人也俗姓何氏嘗獨處一室頂有一穴恆以絮塞之夜則去絮香從頂中出芬馥異常及燒香頂中又以絮塞之師嘗濯足人取其水飲之痼疾頓愈唐中宗語師曰京師無雨師取缾水灑之俄頃甘雨大降至景龍四年三月二日於長安薦福寺端坐而終中宗卽令薦福寺起塔漆身供養俄而臭气滿長安近臣奏曰師欲在臨淮故長安臭中宗心許之其臭頓息奇香徧長安卽送臨淮出紀聞錄】玉皇誕聖日【玉皇上帝出道經】陸天師生【陸修靚翰墨大全】

詩羅襪淩波洛浦仙謫來潭府話寅緣因嫌曲水香塵涴誕降蘭亭禊事前江邊踏靑罷回首見旌旗風起春城暮髙樓鼓角悲【工部詩題曰三月二日出郊踏靑或云成都事也】

三日惟三月丙午朏【孟康曰朏月出也古文月采篇三日曰朏師古曰月采篇書亡出前漢書】按周禮女巫掌歲時以祓除疾病禊者潔也故於水上盥潔之已者祉也邪疾已去祈介祉也【應劭】禊者潔也言自洗濯也或云漢世有郭虞者有三女二以三月上辰一以上已二日而產三女並不育今時俗以爲太忌是日女忌諱不復止家皆適東流水上爲祈禳自潔濯謂之禊祠分流行觴遂成曲水案髙後祓霸上馬融梁冀西第賦曰西北戍亥玄石承輸蝦蟆吐寫庚辛之域卽曲水之象今據禊爲曲水事應在永壽之前已有祓除則不在髙後之後祈農之說於事爲當【南齊志】晉武帝問尙書郎摯虞曰三日曲水其義何指合曰漢章帝時平原徐肇以三月初生三女至三日俱亡一村以爲怪乃相攜之水濱盥洗因水以泛觴曲水義起於此帝曰如所談便非嘉事尙書郎朿晢曰摯虞小生不足以知之請說其始昔周公城洛邑因流水以泛酒故逸詩曰羽觴隨波又秦昭王三日置酒河曲有金人出捧水心劍曰令君制有西夏及秦霸諸侯乃因此處立爲曲水祠二漢相緣皆爲盛集帝曰善賜金五十斤左遷摯虞爲陽城令【續齊諧記】唐太宗貞觀三年賜羣臣大射於立徳門五年賜文武五品以上射武徳殿十年賜百僚太射於觀徳殿唐髙宗永徽三年幸觀徳殿賜羣臣大射唐玄宗開元七年賜百官射【俱三月三日出通典】禊逸禮也鄭風有之蓋取諸勾萌發達陽景敷煦握芳蘭臨淸川乘和蠲潔用徼介祉晉氏中朝始多燕胥之樂江右宋齊間以文詠風流遂爲盛集【蕭穎士雜錄】魏已後祓禊止用三日不復已【沈約宋書】武帝卽位數年無子平陽公主求良家女十餘人飾置於家帝祓灞而還過平陽公主見所飾美人帝大悅旣飲謳者進帝獨悅衛子夫【漢書】呂后祓還過軹道見物如蒼犬據呂后掖忽弗見卜之云趙王如意爲崇呂后遂病掖傷【史記】武帝豋八公山出劉安故臺嘆望城郭如匹帛之繞叢花【宋書】唐中宗祓禊於渭陽賜羣臣細柳圈各一云帶之免蠆毒【酉陽雜俎】晉中宗出禊乘肩輦王導王惇並騎從中宗從容謂導曰卿吾之蕭何【晉中興書】張建封入覲值上巳徳宗賜宴曲江特命與宰相同座而食【唐書】海西泰和六年三月庚午朔詔曰三日臨流杯池依東堂小會【晉書】華林園中千金堤上作兩銅龍相向吐水以注天泉池通禦溝石季龍及皇后百官臨池會飲【鄴中記】天泉之南有東西溝承禦溝水水北有積石壇是日禦坐流杯之處【戴延之西徵記】歌舞岡越王佗是日豋髙處【歌舞岡在廣州府出廣東志】白馬山是日剌史禊飲於此【白馬山在漢陽府出雍州記】包令巖以宋縣令包拯嘗於此修禊故名【金華府誌】池陽婦女以薺花點油祝而灑之水中若成龍鳳花卉之狀則吉謂之油花卜【圖經】取薺菜花鋪竈上及坐臥處可無虫蟻【瑣碎錄】長安妓者結錢爲龍爲簾作錢龍宴【西京雜記】四民踏百艸時有斗百艸之戲祖此【荊楚記】都人於曲江頭禊飲踐踏靑艸曰踏靑【李綽歲時記】是日上踏靑鞋履【盧公範饋飾儀】欲卜蠶善惡以三月三日天陰而無日不見雨蠶大善【雜五行書】遠近士民祈福於龍橋命曰蠶市【成都記】王濟諸名士當解禊洛水還樂廣問於夷甫曰今日戲樂乎王曰裴僕射善談名理混混有雅致張茂先論史漢靡靡可聽我與王安丰說延陵子房亦超超玄著【七賢論世說】開成二年河南尹李待價以上巳日人和气稔將禊於洛濱啟畱守裴公公召白居易劉禹鍚等一十五人合宴於舟中由斗亭歷魏堤抵津橋登臨溯沿自晨及暮簪組交映歌笑間發美景良辰賞心樂事晉公首賦一章居易爲十二韻以獻末句云夜歸何用燭新月鳳樓西【長慶集】元佑中祕閣上巳日集西池王仲玉有詩張文潛和最工雲翠浪有聲黃傘動春風無力彩旌垂秦少遊雲簾幙千家錦繡垂仲玉笑曰又待入小石調也【王直方詩話】郝隆爲南蠻參軍是日作詩曰娵隅濯淸池桓溫問何物答曰名魚爲娵隅桓溫曰何爲作蠻語隆曰千里投公始得一蠻府參軍那得不蠻語也【世說】梁商會賓客於洛水周舉稱疾不往商與親暱酣飲及酒闌繼以薤露歌坐中聞者掩涕舉聞而嘆曰此哀樂失時至秋果薨【後漢書】袁紹大會賓從於薄洛津聞魏郡兵及黑山賊數萬人共覆鄴城殺守坐中客家在鄴者皆憂怖失色紹容貌自若不攺常度【魏志】夏統詣洛是日王公以下並至南浮橋邊禊男則朱服耀路女則錦綺燦爛統在舡中曝所市藥𨿽見此輩穩坐不搖賈充望見奇其節問舡中安坐者爲誰統答曰會稽北海民夏仲禦【統字仲禦】充更就舡與語其應如響充又使女伎服桂襡炫金翠繞其舡三匝統危坐如故若無所聞充等各散曰此吳兒是木人石心也【夏統別傳】以木雕爲兔分朋走馬射之先中者勝其負者下馬奉勝者酒勝者於馬上接盞飲之番呼此節爲陶裒花陶裒是兔花是射【燕比雜記】河南人齊關妻關應募爲千夫長戰死妻守節有來彊議婚妻紿曰吾三月三日有心願償是日徑往彰徳天寧寺豋浮圖絕頂祝天曰妾本河南名家夫死不敢失節投地而死【河南府誌】盧充獵見獐便射之隨逐不覺失路忽見一黑門如府捨問鈴下對曰崔少府宅也進見少府語充曰尊府君爲索小女婚故相迎耳成婚畢送充至家母問之具以狀對後四年三月三日臨水戲遙見水傍有犢車充往開車戶見崔女與三歲男其情意如初抱兒還充又與金鐶乃別【續搜神記】師尼抱孩入醮壇【景定甲子衡州衡嶽觀以三月三日玄帝生辰設醮先一日有懷孕師尼至觀求宿眾惡其厭穢拒之不可令宿門外中夜聞孩聲乃尼產焉主者大怒次早尼抱孩欲入醮壇觀看眾拒之門外拖曳逾時以孩擲地鮮血濺地尼飛入空中拍掌大笑而去視孩則葫蘆血則朱砂葫蘆內有回仙兩字眾乃大驚回仙卽呂洞賓也出道書】

詩卜洛成周地浮杯上已筵鬥鷄寒食下走馬射堂前【孟浩然】靑郊上已艷陽年紫禁皇遊祓渭川幸得歡娛承湛露心同艸樹樂春天【張說奉和三日祓禊渭濱】乘春祓禊逐風光扈蹕陪鑾渭渚傍還笑當時水濱老衰年八十待文王【韋嗣玄奉和渭濱祓禊】寶馬香車淸渭濱紅荷碧柳禊堂春皇情尙憶垂竿佐天祚先承捧劍人【沈佺期同前題】未敢分明賞物華十年如見夢中花遊人過盡衡門掩獨自憑欄到日斜【崔塗上已】淸風麗日滿芳洲云幕春筵祓錦流皆言曲侍璜溪宴暫似承槎天漢遊【徐彥伯上已】三日歡遊辭曲水三年愁臥在長沙每登髙處長相憶何況玆樓屬庾家【白居易上巳日登庾樓寄庾三十二】良時光景長虛擲壯歲風情已闇銷忽憶同爲校書日每年共醉是今朝【白居易上巳懷微之】暮春風景初三日流世光陰半百年欲作閒遊無好伴半江惆悵卻回舡【白居易上巳】當年此日花前醉今日花前病裏銷獨倚破簾閒悵望可憐虛度好春朝【元禎酬樂天三日見寄】千紅萬紫競繁華鶯語多依富貴家上已蘭亭修禊事一年春色又楊花【宋白玉蟾】鬢毛垂領白花蕊亞枝紅欹倒衰年廢招尋令節同薄衣臨積水吹面受和風有喜畱攀桂無勞問轉蓬【徐同錄林園三月三日宴集杜工部】東出千金堰西臨鴈鶩陂遊絲映空轉髙楊拂地垂綠幘文照耀紫燕光陸離淸晨戲伊水薄暮宿蘭池【沈約上巳】山前好風日城巿厭囂塵聊持一樽酒共尋千里春餘光下幽桂夕飲舞靑蘋何時出門後重有入林人【盧思道上巳】仁風道和气勾芒禦暮春姑洗應時月元已啟良辰密雲蔭朝日零雨灑微塵飛軒遊九野置酒會眾賓【張華】

四日唐髙宗攺蓬萊宮爲含元殿【咸亨元年】唐玄宗以平原太守顏眞卿爲河北采訪使【天寶十五載以上玉海】宋仁宗詔知亳州宋祁授集賢殿修撰就任刊定新編唐書【皇佑三年三月四日出會要】晉國公裴度薨上聞之震悼先一日上巳曲江賜宴不能赴文宗遣中使賜度詩詩曰注令待元老識君恨不早我家柱石衰憂來學丘禱【開成四年薨裴度字中立貞元五年擢進士當元和長慶間亂臣賊子憚度之威稜𨿽江左王導謝安坐鎭雅俗而吁謀方略度又過之詔加金紫光祿大夫文館大學士賜勛上柱國出舊唐書】葉衡奏謝宣示太上宸翰令臣閱畢可飲卮酒以慶榮遇臣欲置酒都省與執政而下侈非常之賜參政茂良等奏此藏在禦府羣臣無繇見者上曰太上於宸翰間蓋是天縱非學力所到鐘王輩不足道【宋孝宗淳熙二年玉海】詹使君邀東坡遊白水山佛迹寺浴於湯泉風於懸瀑之下登中嶺望瀑所從出晚休於荔浦之上曳杖竹陰之下時荔子累累如芡實父老指以告曰是可食君能攜酒復來乎欣然許之【紹聖二年臥遊錄】程明道諫新法【熙寧二年三月四日諫新法疏中有陛下固已燭見事體究知是非在聖心非吝攺張由柄臣尙持固必是致輿情大郁眾論益讙云云出明道集】窈娘赴井而死【唐武后載初元年喬知之有婢名窈娘藝色爲當時第一知之寵待殊隆武延嗣聞之求一見勢不可抑旣見卽畱無復還知之痛憤成疾因爲詩寫以�素厚賄閽守以達窈娘得詩悲惋結於裙帶三月四日赴井而死延嗣見詩因遣酷吏誣陷知之破其家出本傳】

詩三年摩手撫瘡痍恩與廬山五老齊合侍玉皇香案側卻持華節大江西鼎新白鹿諸生學築就長虹萬丈堤待哺饑民偏戀徳老翁猶作小兒啼【淳熙八年二月初四日尢遂初送朱文公南歸時文公南康除江西提刑】

五日宋眞宗賞花宴於後苑帝作賞花釣魚詩從臣皆賦又召從臣令觀連理槐並連理柏遂射於太淸樓下帝作連理槐柏詩近臣屬和【祥符六年】宋仁宗延和殿觀教﹝馬夌﹞軍擊球【嘉佑三年以上玉海】宋神宗崩【元丰八年宋史禮志】文公哀介子推令是日不得舉火【晉文公與介子綏俱亡子綏卽子推子綏割腓股以啖文公文公復國子綏獨無所得作龍蛇之歌而隱文公求之不肯出乃燔左右木子綏抱木而死文公哀之令人三月五日不得舉火後人謂之禁煙又謂之冷節又曰熟食或云五月五日爲火所焚又或云三月五日左傳史記並無子推被焚之事大抵流俗所傳言人人殊莫可窮詰詳山堂肆考】張角起兵【角東漢時人奉事黃老畜養弟子以符水咒說療病百姓信之角遣弟子八人使於四方以道教化天下轉相誑惑聚徒數十萬連結郡國自靑徐幽冀荊揚兗豫莫不畢應各立渠帥訛言蒼天已死黃天當立歲在甲子天下大吉以白土書京城寺門及州郡官府皆作甲子字以三月五日起兵皆著黃巾爲識時人謂之黃巾亦名蛾賊角稱天公將軍角弟寶稱地公將軍寶弟梁稱人公將軍旬日之閒天下向應京師震動出史纂左編】南斗天蓬下降【道經】

詩長安富貴惜春殘爭賞先開紫牡丹別有玉杯承露冷無人肯向月中看【裴璘三月五日因長安慈恩寺奔走車馬賞玩牡丹題詩佛殿後文宗自夾城出芙蓉園幸此寺見詩吟玩南部新書】上巳余風景芳辰集遠坰湖光迷翡翠艸色醉蜻蜓鳥弄桐花日魚翻谷雨萍從今畱勝會誰看畫蘭亭【張又新三月五日泛長沙東湖】五日酺初畢千年樂未央復承天所賜終宴國之陽地勝春逾好恩深樂更張落花飛廣座垂柳拂瑤觴庶尹陪三史諸侯具萬方酒酣同忭躍歌舞詠時康【張說三月五日奉和恩賜樂遊園宴應制】

六日唐僖宗宣遺詔立昭宗爲皇太弟【文徳元年後二日昭宗卽位出玉海】宋太宗召近臣賞花宴後苑上臨池釣魚命羣臣賦詩時應制三十九人上亦賦詩以賜宰相呂蒙正等因習射上中的者六張樂飲酒羣臣盡醉【淳化五年玉海】桑道茂曰三月六日西師必散【祿山父子僣逆三年而滅初王師之圍相州也意朝夕屠陷惟術士桑道茂曰三月六日西師必散此城無憂卒如其言也出舊唐書】蘇林語弟子周季通曰我昨被玄洲召爲眞人上領太極中侯大夫今別汝矣果有雲車雨蓋驂龍駕虎侍從數百人迎林林卽日登天冉冉西北而去【蘇林字子玄濮陽人少稟異操嘗負擔至趙師琴髙先生時年二十一受煉气益命之道林奉法精修周遊天下分形散影寢息丘陵賣履市巷以試世人人莫能識以漢元帝神爵二年三月六日飛升列仙傳】

七日鎭州契丹犯塞【蜀主宴近臣於怡神亭酒酣君臣及宮人皆脫冠露髻喧嘩自恣知制誥京兆李龜禎諫曰君臣沈湎不憂國臣恐啟北敵之謀不聽至三月七日鎭州契丹犯塞時唐莊宗同光二年也出後唐書】曲宴後苑眞宗初臨水閣垂釣又登太淸樓觀太宗禦書及新寫四部羣書又至景徳殿放生池東至玉宸殿歷翔鸞儀鳳二閣命座置酒帝作五言詩從官皆賦遂宴太淸樓下【景徳四年】曲宴後苑賞花釣魚仁宗賦詩羣臣席上和進移宴太淸樓【景佑三年以上玉海】舉人入院搜檢【元時選舉之制三月初五各官入院初六譔策問進呈俟上采取初七執事者望闕設案於堂前置策題於上舉人入院搜檢出元史】丘處機辭元太祖歸【處機字通密號長春子生於金熙宗皇統八年從重陽祖師得道元太祖召入見三月七日辭歸上所賜備極豊腆皆辭之授尊重安慰之旨以寵其歸命阿里鮮護師東行送之者皆泣別處機事六月三十日亦載出史纂左編】

詩晴旭輝輝花蘌開氤氳花气好風來遊絲飛絮縈行仗墮蕊飄香入酒杯魚躍文波時潑剌鶯畱深樹久徘徊靑春朝野方無事故許遊觀近侍陪【宋仁宗三月七日賞花釣魚作】輦路鮮云五色開一聲淸蹕下天來水光翠繞九重殿花气濃燻萬壽杯繡幕煙深紅會合文竿風引綠徘徊蓬山絕頂無人到詔許羣仙盡日陪【鄭毅夫三月七日和仁宗韻】禁禦平明帳殿開華芝初下未央來人間彩鳳儀韶曲天下流霞滿禦杯花近赭袍偏照爛魚窺仙仗亦徘徊蓬萊絕景何曾到自媿塵蹤此一陪【三月七日和仁宗】積雨欣始霽淸和在玆時林葉旣敷榮禽聲亦融怡鳴泉來不窮湖風起淪漪西山捲余云逾覺秀色滋層層叢綠間愛彼松柏姿靑靑初不攺似與幽人期坐久還起步堤邊足逶迆遊魚傍我行野鶴向我飛敢云昔賢志亦復詠而歸寄言山中友和我和平詩【張栻字敬夫號南軒三月七日城南書院】

八日宋神宗禦集英殿試進士【熙寧三年三月八日出會要】李嵩初度【東孝裏莊園有牡丹一本無種而生掘土尺許見一石如劍長二尺題曰此花瓊島飛來種只許人間老眼看鄕裏有生旦值花開時花下飲酒爲壽若花一夕凋謝者不吉惟一人李嵩者三月初八日初度自八十看花至一百九歲終出如臯志】僧慧安偃身而寂【慧安荊州枝江人姓衛氏遁於山谷爲僧隋煬帝徵師不赴麟徳元年遊終南山石壁因止焉唐髙宗亦徵師不奉詔武后徵至輦下待以師禮後問甲子多少師曰不記後曰何不記耶師曰生死之身其若循環環無起盡焉用記爲況此心流注中間無間見漚起滅者乃妄想耳從初識至動相滅時亦只如此何年月而可記乎後聞稽顙信受神龍五年三月八日閉戶偃身而寂春秋一百二十八出楚通誌】梵僧法賢卒【宋眞宗咸平三年卒謚慧辧出事物紀原】李脫仙居山升天【脫居蜀金堂山修道蜀人歷代見之大約八百餘年因號李八百焉有妹名貞多隨兄修道居綿竹中兄授以長生之術至數百年狀如二十歲風骨英偉人或見之不敢正視其後太上老君降而度之先兄白日升天兄於什邡仙居山三月八日升天出集仙錄】元始天尊降元陽上宮會天羅大梵天帝演說靈寶要法王母爲黃帝賜念珠【以上道經】

九日靈山祠以是日祭【祠在瓊州府靈山其所賜之神有六有司峸以三月九日祭焉出廣東志】後漢隱帝生百寮上表曰色變長瀾啟皇靈之寶構光流華渚開聖緒於瑤圖當九龍浴聖之辰是五緯聯光之夕凡蒙地載共祝天長請以三月九日爲嘉慶節從之【天中記】宋仁宗試進士【嘉佑八年三月九日試進士帝不禦殿次日禦延和殿賜許將等一百九十人第出會要】宋孝宗請太上皇太上皇后同幸聚景園【淳熙六年三月九日出會要】唐順宗以是日召節度使李騎騎欲亂不赴闕張子良領兵擒騎【先彩虹入潤州大將張子良宅初入漿甕水盡入井飲之後子良以擒騎拜金吾將軍尋拜方鎭彩虹其兆也祥異集亦出南部新書】王羲之稱病去郡是日於父母墓前自誓曰維永和十一年三月癸卯朔九日辛亥小子羲之敢告二尊之靈進無忠孝之節退違推賢之義自今之後敢渝此心貪冒苟進是有無尊之心而不子天地所不覆載名教所不得容信誓之誠有如皎日【羲之字逸少起家祕書郎庾亮臨薨上疏稱羲之淸貴有鑑裁驃騎將軍王述與羲之齊名而羲之甚輕之述每聞有角聲謂羲之當候已輒灑埽待之羲之竟不顧述深以爲恨羲之稱病去故誓於父母墓云云羲之去官與東土人士盡山水之遊弋釣爲娛出晉書羲之傳】髙昌國俗以爲寒食【髙昌國卽西州也以三月九日爲寒食節俗又好騎射婦人戴油帽謂之蘇幕樂多琵琶箜篌無雨雪極熱每盛暑居人穿地爲穴以處飛鳥羣萃河濱或起飛卽爲日气所爍墜而傷翼火州亦以三月九日爲寒食並出外國傳】葉法善乘白鹿自海上來【法善南陽人四代修道功行濟人景龍四年三月九日乘白鹿自海上來遠近敬禮之施捨丰多盡修觀宇歲餘入洪州西山有三神人降云太上命汝輔睿宗及開元聖帝未可隱迹山巖以負委任言訖去時二帝未立而廟號年號皆已先知出集異記】張玉蘭飛升【玉蘭天師之孫靈眞女也夢赤光自天而下光中金字篆文繚繞數丈隨光入口中覺不自安遂孕母氏責之終不言所夢惟侍婢知之一日謂侍婢曰吾忍恥而生死當割腹明心其夕無疾而終侍婢白其事母亦欲雪其疑忽有一物如蓮花自腹出中有金字篆文十卷文彩甚妙玉蘭死旬月異香後風雨晦暝墳墓自開惟有空棺而已溫江縣女郎觀是其墓地至今鄕裏三月九日祀之乃飛升之日也出集仙錄】蓬萊都水使者升仙【陶隱士出翰墨大全】牛鬼神降犯者百日中惡【三元延壽書】

十日宋眞宗召輔臣對於苑中水閣臨池垂釣及登太淸樓命內臣啟扃鑰觀太宗聖制禦書及新寫四部羣書【景徳四年玉海】宋文人張晦之以天禧二年是日卒於官宋祁作墓銘銘曰皭才章兮懿淳孝至膴仕兮難老嗇弗予兮孰天道蹇皇皇兮晚獲伸發吾懷兮露﹝王�﹞甫半道兮摧華輪倚廬空兮無冢嗣從槁殯兮二紀夢煢煢兮何所止彼戚友兮義弗違奉輤柩兮未歸冗虛祔兮人所悲兄弟鮮兮立後神茫茫兮安究尙立言兮參不朽【宋文鑑】鳳髙六尺棲集於淸遠縣合歡木眾禽從之【宋太宗端拱元年三月十日出祥瑞錄】鄭欽說悟銘曰葬以三月十日任升之服其智【梁太常任昉大同四年於鐘山壙中得銘曰龜言土蓍言水甸服黃鐘啟靈比�在三上庚墮過七中已六千三百浹辰交二九重三四百圯當時莫能辯者因戒諸子曰世世以銘訪有知之者昉五世孫升之隱居商洛寫以授鄭欽說欽說出使得之於長樂驛至敷水三十里忽悟曰卜宅者瘦葬之歲月而先識墓圯日辰甸服五百也黃鐘十一也由大同四年郤數漢建武四年凡五百一十一年葬以三月十日庚寅三上庚也圯以七月十二日己巳七中巳也浹辰十二也建武四年三月至大同四年七月六千三百一十二月月一交故曰六千三百浹辰交二九十八也重三六也建武四年三月十日距大同四年七月十二日十八萬六千四百日故曰二九重三四百圯升之大驚服其智】司徒府主簿柳萇葬於九江梁承聖三年是日因大雨冢壞其子褒移葬開棺心有暖气良久乃謂褒曰我已生一年無因汝知九江神知我橫死遣地神以乳飼我故不死今雨壞我冢亦江神所爲扶出更生三十年【窮神祕記】重陽眞君授道【全陽子寧海東牟王處一也字玉陽於金皇統壬戌年是月之日受道於眞君居雲光洞志行確苦後道成出道書】

詩身屬中軍少得歸木蘭花盡失春期偸隨柳絮到城外行過水西聞子規【李商隱三月十日流杯亭】

十一日髙麗貢方物唐髙祖欲遜而不臣溫彥慱曰遼東本周箕子國漢玄菟郡不使北面則四夷何所瞻仰上納之【武徳八年玉海】唐太宗詔以遠夷各貢方物其艸木雜物有異常者所司其詳錄焉【貞觀二十一年二月十一日詔按會要如葉護之蒲萄康國之金桃伽國之郁金香伽羅之缽羅花建國之佛上萊皆奇物也至於環王之大珠於闐之寶帶吐蕃之金鵝髙昌之錯刀又會要所不載者出方物錄】元英宗卽皇帝位於大明殿【英宗諱碩徳成宗大徳七年二月生仁宗欲立爲皇子帝入謁太后固辭曰臣幼無能且有兄宜立兄以臣輔之太后不許立爲皇太子後以二月十一日卽皇帝位尊太后爲皇太后出元史】洪邁請開院修纂【宋孝宗淳熙十五年三月十一日至慶元三年上二百八十卷出會要】題卷末曰上元二年三月十一日【劉遵古太和四年節度東川借人千餘編書忽一旦潔水大泛書盡濡濕劉命曝之得周易正義一軸其卷末有題云上元二年三月十一日因讀周易著此正義從玆易號十之三至一人八千口當有大水飄溺因得舒展曬曝衡陽道士李徳初劉閱題嘆異召賓掾示之有掌書記思而得之曰自上元至太和凡十三攺號一人八千口者蓋太和字也然則萬物之不能逃於至數也久矣出宣室志】

詩三分春月一分過天產眞仙積慶多【事文類聚】

十二日唐髙宗幸萬年宮【永徽五年出長歷】唐玄宗攺混元廟爲太淸宮【天寶元年九月敕兩京混元廟攺爲太上混元皇帝宮二年三月十二日攺爲太淸宮出會要】宋太祖幸金鳳園召符彥卿等習射帝七發皆中的彥卿等進馬稱賀賜從臣名馬銀器【建隆四年】宋孝宗諭輔臣曰祖宗敕召近臣賞花釣魚朕暇日欲命卿等射飲則君臣相親而情通【乾道七年以上玉海】禦史大夫程行湛奏來俊臣等二十三人殘害宗枝毒陷良善情狀尢重子孫不許與官陳嘉言魚承曄皇甫文備傅遊藝四人情狀稍輕子孫不許近任【開元十三年二月十二日奏出舊唐書】韋檢夢姬曰某限於修短不盡箕帚恩緣未斷當有後期乃作詩曰春雨蒙蒙不見天家家門外柳如煙如今腸斷空垂淚歡笑重追別有年【韋檢舉進士不第嘗有美姬捧心而卒檢追思痛悼舉酒吟詩曰寶劍化龍歸碧落帝娥隨日下黃泉一杯酒向春風暮寂寞書窗恨獨眠時三月也十二日夜夢姬作詩云云後又夢姬曰白浪漫漫去不回浮雲飛盡日西來始皇陵上千年樹銀鴨金鳧也變灰後數日卒出抒情記】

詩重三節後踰八辰太華峯前嶽降申【事文類聚】

十三日唐文宗以爲上巳日【開成元年歸融爲京兆尹時兩公主出降府事供帳事繁又逼近上巳曲江賜宴奏取攺日上曰去年重陽取九月十九日未失重陽之意今以上巳攺取十三日可也出天中記】唐昭宗皇帝自壽王卽位【龍紀元年昭宗三月十三卽位至光化三年遷爲太上皇又天復元年返政卽帝位自古未有出卓異記】金主宣宗生【昭聖皇后劉氏遼陽人大定元年選入東宮至大定三年三月十三日生金主宣宗是日大雨震電後驚悸得疾尋卒後宣宗卽位追尊爲皇太后謚昭聖出金史】元順帝試進士七十二人賜赫徳漙化張棟進士及第余出身有差【出元史】顏惡頭善卜有人詣惡頭求卜惡頭占曰君卜父父已亡聞哭聲忽復蘇而有言其人曰父臥疾三年矣昨日雞鳴時气盡父聞舉家哭聲驚寤云我死有三人欲迎上天聞哭聲遂墜池惡頭曰更三日當永去果如言【惡頭章武郡人也妙於易筮三月十三日詣惡頭求卜出北史】劉子卿見雙蝶五彩遊花上大如燕至暮忽聞扣門子卿異之乃出戶見二女恣態艷麗謂子卿曰君訝花間雙蝶感君愛故來子卿延之坐謂二女曰僻處無酒爲歡一女曰豈爲酒來耶況山月已斜夜已過半君無意乎【出窮怪錄】

詩燕集蘭亭又一旬壽筵開處集簪纓【事文類聚】

十四日唐憲宗以永州司馬柳宗元爲柳州剌史朗州司馬劉禹錫爲播州剌史【元和十年三月十四日禦史中丞裴度以禹錫母老請移近處攺授連州剌史出玉海】東坡在惠州謫居無事閱舊書畫追思一時之事而嘆三馬之神駿乃爲之贊曰吁鬼章世悍驕奔貳師走嫖姚今在廷服虎貂效天驥立內朝八尺龍神迢遙若將西燕昆瑤帝念民乃下招爾歸云逝房妖【時紹聖四年三馬圖贊】陶弘景葬【弘景字通明丹陽人也母初娠夢靑龍出懷見天上二人降手執香鑪覺與左右曰當孕男子非凡人及生標異幼而聰穎長而博達嘗讀神仙傳有乘雲馭龍之志入蔣山造三層樓棲止身居其上弟子居中接賓客於下潛光隱耀著老子等書二百餘卷時人謂之山中宰相先生以梁武帝大同二年三月告化年八十一身長七尺八寸化時顏色如生屈伸如常室中香气積日不散以十四日葬謚貞白先生出神仙拾遺傳】

詩天地祥開賢間生桃花浪暖柳風輕爭先一日月旣望向後千年河更淸【事文類聚】

十五日宋太宗詔宰相近臣賞花於後苑帝曰春气暄和萬物暢茂四方無事朕以天下之樂爲樂宜令侍從司臣各賦詩帝習射於水心殿【興國九年出宋史禮志】宋仁宗飛白天性字賜端明殿學士李淑淑方侍養遣使就第賜之【皇佑元年出實錄】宋欽宗二年自三月四日至是日皇族后妃諸王陸續出降金人【七修類稿】文節祠有司致祭【文節祠在貴池縣宋通判趙昂發元兵攻城昂發與妻雍氏死節元將伯顏見而嘆惜以禮合葬焉事聞贈侍制謚文節雍贈順義夫人有司歲以三月十五日致祭池州府誌】佛出世【佛以二月十五夜出世二十九出家三十五得道出續慱物志】王鍚仙人羽化【鍚生唐宣帝朝標姿魁梧不類凡人遊心方外得神術每取藥山壑則毒蛇猛獸隨之若爲衛護後遇異人迎至其家傳以祕書曰計咸通十二年之秋有甘露降於子宅服之可以上升至期甘露果降王宅竹林中鍚日服之夜飲露不復火食天復三年三月十五日白日羽化登天長沙人以其飲露成仙遂號爲露仙於升仙處立臺名露仙臺此事八月一日亦載出彬陽仙傳】張伯端趺坐而化有尸解頌云四大欲散浮雲已空一靈妙有法界圓通【伯端天臺人浪迹雲水晚得混元之道而未備徧歷四方詢訪遇劉海蟾授金液還丹火候之訣乃攺名用成字平叔號紫陽有一僧自以爲得禪上乘能出神數百里外頃刻輒到一日遇紫陽契合焉紫陽曰禪師今日能同遊遠方乎願同往楊州觀瓊花紫陽於是與僧處一靜室趺坐出神紫陽才至其地僧已先至遶化三匝紫陽曰各折一花爲記遂各折一枝歸紫陽於元丰五年三月十五日趺坐而化住世九十九歲出史纂左編】元始天尊遊玉京元陽觀會三界神仙眞聖說法玉晨道君登玉霄琳房四﹝耳兮﹞天下【以上道經】

詩茫茫月色如溪沙萬里不有纖雲遮今年寒食爭春來雪大如掌隨驚雷臨川城中三月雨城東大丘汨爲渚天地慘慘無開時常恐蟄死和與羲此時謂月水中沒溺入蛙腸那復出豈知今夜月光圓照徹萬物無遺偏人間有人司重輕安得知汝有時明【曾鞏字子固三月十五日作】

十六日漢成帝有司奏是日立夏宜讀夏令奏可【咸和六年出晉志】宋太宗後苑賞花特召司空李昉坐於尙書之上帝臨池釣魚賦詩賜宰相呂蒙正等羣臣應制者五十有五人上又作釣魚詩意屬呂端後數日爲相【至道元年出玉海】宋太宗禦崇政殿試進士梁顥帝嘉其敏速以首科處焉至是日帝按名一一呼之面賜及第【雍熙二年三月十六日賜及第唱名賜第蓋自是始宋朝會要】宋欽宗靖康二年皇族后妃諸王出降金人是日粘罕令以靑袍易帝服以常人女服易二後服侍衛番奴以男女呼帝【�憤錄】元禎奉使東川至褒城望驛有大池樓榭甚盛黃明府見迎瞻其形容髣佛似識問其前銜卽往日逃席黃丞也說向前事黃丞惘然而悟因饋酒一樽買舟請禎同載禎與之盡歡【元禎爲禦史曾飲酒於竇少府有一人後至頻犯語令連飛十數觥不勝其困逃席而去問其人虞鄕黃丞也後不聞問至元和四年三月十六日禎奉使東川至褒城望驛黃明府見迎卽逃席黃丞元禎作詩相贈出小說】忌遠行水陸不吉【風土記】

詩令尹簾垂白晝長東風隨意上琴堂蟾開昨夜桂初滿鶯喚晚春花更香【事文類聚】昔年曾痛飲黃令困飛觥席上當時走馬前今日迎依稀迷姓字積漸識平生故友身皆遠他鄕眼暫明便邀連榻坐兼共剌舡行酒思涼風亂霜稜拂地平不看深淺酌貪愴古今情迆邐七盤路坡陀數大城花疑褒女笑棧息武侯徵一種埋幽石空聞千載名【元和四年三月十六日元禎贈黃明府】

十七日天寶十載分命卿監詣嶽瀆取三月十七日一時備禮兼冊祭【以東海爲廣徳王南海爲廣利王北海爲廣澤王西海爲廣潤王出通典】宰臣富弼母秦國太夫人薨仁宗是日春宴禮院上言君臣父子家國均同元首股肱相濟成體貴賤𨿽異哀樂則同一人向隅滿堂嗟戚今宰臣新在苫塊欲乞罷春宴聲樂以表憂卹大臣之意詔下並春宴請罷【嘉佑六年出宋史禮志】宋徽宗幸懿親宅【崇寧元年出七修類稿】金以張邦昌爲帝【宋欽宗靖康二年三月十七日爲帝國號大楚出七修類稿】呂思誠卒【思誠字仲實平定州人母馮氏夢一丈夫烏巾白襕衫紅﹝革呈﹞束帶趨而揖曰我文星也及寤思誠生目有神光見者異之思誠气宇凝定素以勁拔聞不爲勢力所屈三爲祭酒諸生從化嘗病古注疏太繁魏了翁刪之大簡將約其中以成書不果元順宗至正十七年三月十七日卒年六十五謚忠肅出思誠傳】

詩蓂飛兩葉正深春是日人間嶽降申【事文類聚】

十八日龍湫山是日與吳之陽山多雲霧雷雨俗傳爲白龍生日【龍湫山在平湖縣一名陳山有大石盤陀建以祠宋時禱雨屢應累封龍神爲廣惠淵靈侯名其廟曰顯濟出嘉興府誌】並州剌史劉琨遣溫嶠上表勸瑯邪王睿卽位江左言宣皇之胤惟有陛下億兆攸歸曾無與二天祚晉祀必將有主主晉祀者非陛下而誰【晉建興五年三月十八日遣溫嶠上表�閔帝爲劉曜所殺瑯邪王睿在江南時劉琨在並州段匹磾在冀州連名勸進中宗嘉之琨作此表無所點竄封印畢對使者流涕而遣之琨功𨿽未竟卒使溫太眞克定江左其功大矣出文選】程瑜卒【瑜字叔寶程顥之叔父卒於嘉佑七年三月十八日姿儀偉秀風度平雅端莊謹厚不妄言笑進退動止皆有法度未究所施年四十三葬於河南伊陽縣出墓志】方秋崖卒【秋崖字巨山宋紹定五年省試第一仕至吏部尙書郎卒於宋理宗景定三年三月十八日年六十四出墓志】黃石公祠有司致祭【黃石公祠在谷城山之陽按張良於下邳橋逢老父授良書一編曰後十三年濟北谷城山下黃石卽我也後良果於此得黃石寶而祀之令有司致祭以三月十八日出兗州誌】王處一誕辰母周氏夢紅霞繞身驚悟遂生【處一寧海東牟人師能悟生死之理一日偶至山中遇一老人坐大石謂之曰子異日揚名帝闕爲道教宗主生於金熙宗皇統二年三月十八日出史纂左編】茅君駕五色云八景輿佇於五雲峯逾時西去【五雲峯在應天府因茅君三月十八日佇於此山故名茅山出一統志】茅君同總眞王君太極眞人東海靑童君會遊勾曲山看洞室【道經亦出翰墨大全】太上老君同光天元後降太淸宮【道經】盧茂斂眞人同從人執樂上升

詩三月雪連夜未應傷物華只緣春欲盡畱看伴梨花【溫庭筠嘲三月十八日雪】芍藥薔薇與早梅不知誰是艷陽才今朝領得東風意不復饒君雪裏開【溫庭筠三月十八日雪中】

十九日宋仁宗後苑賞花釣魚觀唐明皇山水字石於淸輝殿因命從臣皆賦遂宴太淸樓令中書第所賦優劣【天聖八年出玉海】宋孝宗於東宮榮觀堂召宮僚燕集酒半從至玉淵堂欣然索一大研命磨潘衡墨染屠覺竹絲筆揮誠齋二大字贈侍讀楊檢詳六小字識以淸賞堂印心畫超詣云章昭回龍跳虎臥鸞飄鳳泊蓋天縱之能聖學之餘也【淳熙十三年三月十九日出事文類聚】侯景以是日敗【侯景字萬景魏之懷朔鎭人也少而不羈梁武帝天監中沙門釋寶志曰掘尾狗子自發狂當死未死嚙人傷須臾之間自滅亡起自汝陰死三湘又曰山家小兒果攘臂太極殿前作虎視狗子侯景小字山家小兒猴狀景遂覆陷都邑毒害皇家起自懸瓠卽昔之汝南巴陵有地名三湘景奔敗處其言皆驗景嘗謂人曰侯字人邊作主下作人此明是人主也臺城旣陷武帝嘗語人曰侯景必得爲帝但不久耳按景以辛未年冬篡位至三月十九日敗僅一百餘日果不久出南史】東坡自杭州還朝宿吳松江夢長老仲殊挾琴彈之有異聲琴有破損而有十三弦東坡夢中嘆息不已殊曰𨿽損尙可修東坡曰柰十三弦何殊不答誦詩曰度數形名本偶然破琴今有十三弦此生若遇邢和璞方信秦箏是響泉東坡夢覺而忘之夜復夢殊來理前語再誦其詩方驚覺而殊適至意其非夢也問之殊蓋不知【唐開元房管與道士邢和璞出遊遇夏口村入佛寺坐古松下和璞使人鑿地得甕中所藏婁師徳與永禪師畫笑謂管曰頗憶此耶管悵然因悟前生之爲永師也其詩中用邢和璞祖此東坡夢在元佑六年三月十九日出長公外紀】李林甫奏文子號通玄眞人列子號衝靈眞人庾桑子號洞靈眞人其書各從其號爲眞經【天寶元年三月十九日出事物紀原】南斗星降【道經】

詩枇杷已熟粲金珠桑落初嘗灩玉蛆暫借垂蓮十分盞一澆空腹五車書靑浮卵碗槐芽餅紅點冰盤藿葉魚醉飽髙眠眞事業此生有味在三餘【東坡三月十九日攜白酒鱸魚過詹使君食槐葉泠淘子美有槐葉泠淘詩】

二十日宋眞宗召近臣賞花後苑以雨移禦崇政殿命賦詩有頃禦北殿賜宴作樂帝作賞花及喜雨詩羣臣卽席和進【祥符五年玉海】宋髙宗崩是日以神主祔廟孝宗詔曰朕欲衰絰三年羣臣屢請禦殿易服朕以布素視事內殿【淳熙十四年孝宗號慟擗踴踰二日不進膳出宋史】天倉開日宜入山修道【八箋】

詩雪髯霜鬢語傖獰澹蕩園林取次行要識將軍不凡意從來秖啜小人羹西園牡鑰夜沈沈尙有遊人臥柳陰鶴睡覺來風露下落花飛絮滿衣襟鬱鬱蒼髯眞道友絲絲紅萼是鄕人何時翠竹江村路送我柴門月色新【以上開園三首東坡三月二十日作】樂遊形勝絕表裏望郊宮北闕連云頂南山對掌中皇恩貸芳月旬宴美成功魚戲芙蓉水鶯啼楊柳風春華看欲暮天澤戀無窮長袖召斜日畱光待曲終【張說三月二十日承恩燕樂遊園作】

二十一日宰相張九齡奏請縱民鑄錢議下百官裴耀卿等皆以爲許私鑄則下皆棄農而競利【唐玄宗開元二十二年出玉海】宋仁宗禦紫宸殿【三月二十一日仁宗禦紫宸殿朝百官石介上慶曆聖徳頌頌有晨坐太極晝開閶闔躬覽英賢手鋤姦﹝木卉﹞大聲沨沨震搖六合云云出文鑑】宋髙宗見內庫所藏弓箭曰此太宗眞宗所制經歷百年記識如新【出劉騎傳】洞賓遊岱嶽王母池題五言詩【天聖戊寅年洞賓又於政和丙申年復至此題詩未云回公再書今會眞宮石刻見存出岱嶽志】

詩昔日曾遊此如今九十春紅塵多少客誰是識予人【洞賓詩】

二十二日唐昭宗生日以爲嘉會節羣臣龍紀元年賀表曰陛下徳邁方圓道融三五因社鳴而正位逢井聚以樂推值淸明馭气之時當仁壽悅隨之始固可同年鶴算歲比山呼永符垂拱之風長保後天之慶【天中記】宋太宗幸金明池宴從臣瓊林苑作遊瓊林苑詩賜近臣【淳化元年出玉海】宋眞宗親試進士於崇政殿內出三題摹印以賜印題自此始【大中祥符五年宋朝會要亦出事物紀原】宋仁宗召輔臣兩制館閣官觀後苑瑞竹其竹一本兩莖各有詩賦獻【皇佑三年三月二十一日宋祈獻賦曰彼神苑之嘉竹挺雙幹而呈美交繁枝之蕭森等密葉焉蔥翠遂並節以自髙乃聯莖而告瑞云云胡宿獻詩曰瑞植昭天產祥枝感帝臨均承元化力同抱歲寒心蒙潤非煙近含滋禦水深云云出藝文志】劉成李暉遇羣僧【劉成李暉宣城郡當塗民嘗有巨舫載魚於吳越間唐天寶十三年三月自新安江載往丹陽郡行至查浦會天暮泊舟李暉往浦岸村捨中獨劉成在江畔忽聞舫中連呼阿彌陀佛者聲甚厲成驚視之見一大魚自舫中振須搖首如人聲呼阿彌陀佛成懼卽匿身蘆中以伺之俄頃舫中萬魚自躍亦呼佛成益懼登舫盡投羣魚於江中頃之李暉至成以其事告於暉暉怒曰小子安得妖妄乎成無以自白卽用衣資酬其值明日舫中忽重不可舉視之得緡十五千題於舫曰歸汝魚值二人奇之三月二十二日瓜州遇羣僧以緡施焉出宣室志】

二十三日湖州黑气亙天雷電異常雨物若果核與雨雜下五色間錯光瑩堅固破其實食之似松子仁人皆曰娑婆樹子【元至正壬辰年三月二十三日至閏三月亦然後紅巾犯省治兩核之地悉被兵火未經雨核處屋宇如故出輟耕錄】宋仁宗命契丹使觀金明池水嬉賜宴瓊林苑【嘉佑二年宋史】蘇軾杭州從太守沈公觀花於吉祥寺僧守﹝土﹖﹞之圃圃中花千本酒醉樂作州人大集金盤彩籃以獻於坐者五十有三人素不飲者皆醉自輿臺皂隸皆插花以從觀者數萬人【宋神宗熙寧五年三月二十三日出牡丹記】英烈妃生【翰墨大全】

詩已逢嫵媚散花峽不怕艱危道士磯啼鳥似逢人勸酒好山如爲我開眉風摽公子鷺得意跋扈將軍風斂威到捨將何作歸計江山收得一囊詩【張宛丘三月二十三日卽事】

二十四日康帝將登祚戴洋擇日以爲宜用三月二十四日【洋字國流十二歲時病死五日復生及長好道術妙解占候小數吳末爲臺吏知吳將亡托病不仕出晉書】宋孝宗是日徳壽宮康壽殿生金芝十有二莖宰臣皆賀禦制七言詩有永將四海奉雙親之句【隆興二年玉海】呂東萊感疾給假是日歸婺州不復再起【東萊爲著作兼權禮郎國史編修出東萊傳】香山胡吉劉鄭盧張六賢皆多年壽白居易會昌五年是日合尙齒之會七老相顧旣醉且歡此會稀有各賦詩以記之【白居易三月二十四日於東都履道坊合尙齒之會胡杲年八十九吉旼年八十六劉貢年八十二鄭據年八十四盧貞年八十二張渾年七十四居易年七十四以上七人共五百七十歲其年夏又有二老年貌絕倫同歸故鄕亦來斯會續命書姓名年齒寫其形貌附於圖右仍以一絕贈之云雪作須眉云作衣遼東華表暮雙歸當時一鶴尢稀有何況今逢兩令威出合璧事類】

詩七人五百七十歲拖紫紆朱垂白髮囊裏無金莫嗟嘆樽中有酒且歡娛詩吟兩句神還壯酒飲三杯气且粗嵬峨狂歌教婢拍婆娑醉舞遣孫扶天年髙邁二疏傳人數多於四皓圖除卻三山五天竺人間此會更應無【白居易三月二十四日宴罷賦此】

二十五日玄宗敕春秋祈報郡縣常禮比不用牲豈云血祭陰祀貴臭神何以歆自今已後州縣祭祀特以牲牢宜依例程【開元二十二年三月二十五日敕通考】宋太宗賜新進士陳堯叟等禦制箴一首【端拱二年玉海】鄧名世見於殿上【宋紹興四年撫州鄧名世以所著春秋四譜六卷辧論譜說十篇古今姓氏書辧證四十卷來上吏部尙書胡松年看詳學有淵源辭亦簡古考訂明切多所按據詔三月二十五日引見殿上賜進士出身出會要】宋郊請自今外夷朝貢並詢問國邑風俗道途遠近圖畫衣冠人物兩本一進內一送史館從之【宋仁宗景佑四年四夷述職圖】吳越錢俶來朝宋太宗是日宴於長春殿親王宰相節度使劉鋹李煜皆預【興國三年宋史禮志】韓昌黎潮州到任【元和十四年以佛骨事謫潮州三月二十五日到任其年十月憲宗加號大赦移袁州剌史出昌黎考】

二十六日宋孝宗車駕幸玉津園命下大雨有旨許從駕官帶雨具將晚有晴意已而天宇豁然洪邁進一詩歌詠其實【淳熙十二年出容齋直筆】宋太宗召新羅二人於便殿皆手持大螺吹之【至道元年三月二十六日新羅西南夷吹螺乃夷曲出通典】王師大破其軍於灃州【宋太祖幹徳元年保權殺張文表復謀拒命王師鼓行而前三月二十六日大破其軍於澧州乘勝入其城保權遁盡湖湘捷書至羣臣稱賀石介頌曰聖機神謀天祕地藏旦秣我馬夕取其疆出玉海】韓愈與處士盧仝至少室謁李徵君渤【元和十四年三月二十六日謁李徵君渤自少室而東上太室中峯宿封禪臺明日觀啟母石入天封觀出集古錄】杜眞人升仙【杜昺出翰墨大全】

詩五更猶自雨如麻無限都人仰翠華翻手作云方悵望舉頭見日共驚嗟天公的有施生妙帝力堪同造物誇上苑春光無盡藏可須羯鼓更催花【洪邁三月二十六日因孝宗幸玉津園雨霽歌詠其實】

二十七日唐髙宗幸合璧宮【龍朔元年玉海】唐昭宣帝降禦札禪位於梁【梁王初碭山一民也從黃巢爲姿天子用爲四鎭節度使富貴極矣一旦滅唐家三百年社稷舊唐書云禦札降三月甲辰甲辰三月二十七日也唐年譜錄亦云二十七日獨五代通略云四月一日】宋眞宗章獻明肅皇后劉氏崩於寶慈殿【明道二年葬於永定陵之西北出宋史】東坡作張氏園亭記有餘自彭城移守吳興由宋登舟三宿而至云云【宋神宗元丰二年三月二十七日作是時自徐州移知湖州出長公外紀】宋劉齡設齋【劉齡頗奉佛法三月二十七日設齋其父暴死是時有人言奉不明之神致喪禍不已必焚經像災乃除耳齡信之遂焚經像炎熾移日佛像儼然如故齡忽如人歐打僕地痿躄不能行出太平廣記】

二十八日翁彥約言萬國梯航輻湊史不絕書其贄幣服飾之瑰奇名稱狀貌之詭異多所未載命有司編集成書如周家王會之篇【宋徽宗政和六年出四夷述職圖】程正叔講讀延和殿【元佑二年三月二十六日正叔奏就寬涼處講讀至二十八日講讀延和出明道集】東嶽聖帝生又府君生都人遊冶之盛百戲競集士女觀者如堵【出武林舊事宣撫鎭志亦云俗傳爲東嶽帝誕辰傾城士女踵詣行宮酬願拈香奠觴獻果或焚誦祈祥或鎖杻謝罪竟日乃罷】

詩一春惆悵殘三日醉問周郎憶得無柳絮送人鶯勸酒去年今日到東都【白居易三月二十八日贈周判官】

二十九日李靖俘頡利獻捷太廟【唐太宗貞觀四年三月二十九日出會要】宋太祖詔契丹使於講武殿觀騎士習射【開寶八年玉海】宋太宗崩於萬歲殿眞宗散發號哭奉遺詔卽位於殿之東【至道三年三月二十九日崩出宋史禮志】宋仁宗崩於福寧殿【嘉佑八年謚神文聖武明孝皇帝出宋文鑑】楊祥阮鑑元順宗遣諭琉求是日二人東望見有山長而低者約五十里不曉人語遂還【元世祖至順宗海外諸蕃罔不臣屬惟琉求未曾歸附遣楊祥阮鑑�諭來則安堵如故否則必致徵討至元二十九年三月二十九日因不曉人語二人遂還出元史】

詩南嶺過雲開紫翠北江飛雨送淒涼酒醒夢回春盡日閉門隱幾坐燒香門外橘花猶的皪墻頭荔子已斕斑樹暗艸深人靜處捲簾欹枕臥看山【以上二首東坡三月二十九日作】

三十日東漢光武是日日食帝避正殿不聽事詔曰吾徳薄致災謫見日月夫何言哉今方念愆庶消厥咎其令有司各修職任奉遵法度惠玆元元百僚各上封事無有所諱其上書者不得言聖【建武七年出山堂肆考】宋太祖宴契丹於長春殿【開寶五年玉海】有白虎七變法取是日殺虎血等合和之忽生艸似胡麻一生取其實合之可以移形易貌【出抱朴子】

詩野酌亂無巡送君兼送春明年春色至莫作未歸人【三月晦日送客雍裕之】三月正當三十日風光別我苦吟身共君今夜不須睡未到曉鐘猶是春【賈島字浪仙範陽人初爲僧三月晦日贈劉評事】可憐三月三旬足悵望江邊望驛臺料得孟光今日語不曾春盡不歸來【望驛臺元禎三月三十日作】三月惟殘一日春玉山傾倒白鷗馴不辭便學山人醉交下無人作主人【令狐楚三月晦日會李員外】今朝相送自同遊酒與詩情替別愁忽到澧西總回去一身騎馬向通州【元禎澧西別樂天傳載樊宗憲李景信兩秀才侄谷三月三十日相餞送】隨風逐浪劇蓬萍圓首何曾解最靈筆硯近來多自棄不關妖气暗文星【戊午三月晦司空圖】江頭從此管弦稀散盡遊人獨未歸落日已將春色去殘花應逐夜風吹【三月晦日李昌符】堂邑山林美朝恩晦日遊園林含淑气竹樹繞春流舞席千花妓歌舡五彩樓羣歡與王澤歲歲滿皇州【張說三月三十日承恩燕永陵公主亭子】朝沐敝南闈盤跚待日晞持梳髮更落覽鏡意多違吾友見嘗少春風去不歸登臨至一醉猶可及芳菲【戴叔倫三月三十日沐髮書懷寄諸友】一日不作詩心源如廢井筆硯爲轆轤吟詠作縻綆朝來重汲引依舊得淸冷書贈同懷人詞中多苦辛【賈島三月晦日贈劉評事】玉輅尋春賞金堤重晦遊川通黑水漫池泒紫泉流晃朗扶桑出絲聯樹杞周鳥疑煙海隔人似玉河秋劫盡灰猶識年移石故澑汀洲歸棹晚簫鼓雜行謳【三月晦日李又奉和幸昆明池】日涉編卷四楚應城陳階升也甫編輯邑人徐養量叔弘甫校刻張之厚銘卿甫

張淩雲韓孺甫

陳光寅亮可甫仝閱

四月﹝一﹞四月建己巳起也物至此時而畢起也【合璧事類】中呂巳之气也四月建焉【周禮】日在畢昏翼中旦婺女中【禮記】孟夏純乾用事陰气未作【未作气未挺出鄭興傳】正陽之月匿未作【匿隱也未作气未挺出六帖】夏气赤而光明【爾雅】收恢臺之孟夏【恢大也臺卽胎也言夏气大而育物也楚詞】百谷各以初生爲春熟爲秋麥熟在孟夏故以孟夏爲麥秋【蔡邕月令】孟夏行春令則虫蝗暴風秀艸不實行秋令則苦雨五穀下滋四竟有警行冬令則艸木早枯後有大水敗其城郭【呂氏春秋】爲余【爾雅】或服玄冰丸或服飛雪散及六壬六癸之符則不熱【抱朴子】孟夏之月南宮禦女赤色衣赤采吹笙竽【出淮南子注云火生南方故處南宮笙竽空中象陽故吹之】東武舊俗每歲大會於南禪資福兩寺以芍藥供佛【東坡集】長沙市肆之人無子者是月供寺閣下羊肉薄餅乞兒往往有驗【時鏡新書】焉耆國俗尙娛遨每歲是月遊林【酉陽雜俎】天有聲如瀉水自南而北後秦王俊薨【文帝開皇三十年隋書】宋眞宗西南方兩月並見【天禧四年占曰大臣廢黜又曰有大水是年秋寇準貶滑州河決京師大雨壞廬舍出宋史】漢成帝楚國雨雹大如斧飛鳥皆死【河平二年】漢武帝隕霜殺艸自是徵伐四夷師出三十餘年【元光四年以上出山堂肆考】唐憲宗淄靑隕霜殺惡艸及荊﹖束而不害嘉谷【元和十四年舊唐書】無雲而雷有流星從日下東南行四面耀耀如雨自晡及昏而止【成帝元延元年出通考】彰徳有赤風自西北起晝晦如夜【順帝至正元年海舟吹上平陸髙坡二三十里死者萬計世人謂之海笑出元史】天雨土【唐昭宗天佑元年通考】天雨土【元豊二年淳熙四年皆是月雨土宋史】異寧楡次縣天雨白毛如馬鬃【順帝至正十三年元史】福州福淸縣廨天雨黃黑豆又長樂太平二鄕雨黑豆皆堅實異常【太宗至道二年宋史】冰瓦有文樓閣車馬人物芙蓉牡丹萱艸藤蘿之屬經日不釋【淳熙年秀州呂氏家出宋史】晉孝武帝京都地生毛【太元十四年又十七年地生毛是時符堅滅】晉安帝地生毛或白或黑【元興三年以上五行志】黃河是月水名麥黃水【水衡記】岱山之東有圓淵孟夏月水常騰沸人掘地得焦石如炭往往有火【拾遺記】南方有炎山在扶南國之東加營國之北諸薄國之西從此月火生行人過山取木爲薪燃無盡時【火至十二月滅艸木始生枝條玄中記】鼎州桃源洞大水巨石隨流而下有文曰無爲大道天知人情無爲窈冥神見人形心言意語鬼聞人聲犯禁滿盈地收人魂金石同類類金爲變怪者也【宋髙宗建炎三年五行志】京師醴泉湧出飲之者痼疾皆愈惟﹝耳少﹞蹇者不瘳【後漢光武中元元年】京師拱聖第泉湧疾癘者飲之皆愈【天禧二年閏四月】哀帝建平四年山陽方與女子田無嗇生子【師古曰方與者山陽之縣也女子姓田名無嗇方與音房豫】先未生兒啼腹中及生不舉葬之陌上三日人過聞啼聲母掘收養宋寧宗嘉定元年鎭江後軍妻生子一身二首四臂占謂中原分裂後數年金人失中原【以上通考】宰臣李適之鼎躍出相鬥鼎耳及足皆折【天寶三年白孔六帖】月桂子江東諸處每至四五月於路衢得之大如貍荳破之辛香古老相傳是月中下也【山堂肆考】千頃山西有莎蘿花一株是月花開香聞數里【千頃山在杭州府昌化縣出一統志】永州民劉思析薪有天下太平字【徽宗宣和三年】虔州民毀欹屋析柱木裏有文曰天下太平【髙宗紹興十四年守臣薛弼上此木妖以上宋史】秀州海鹽縣海洋有巨鰍羣蝦從之聲若謳歌抵岸縣民臠肉轉鬣壓死十數人頷骨長二丈五尺【紹興二十年京房易傳曰海見巨魚邪人進賢人疏出通考】鳳凰集東魯羣鳥從之【漢宣帝地節二年】夏口武昌鳳凰見【孫權黃龍元年】鳳凰集沔北百姓聚觀之【晉穆帝升平五年以上俱宋書符瑞志】饒安縣白雉見【延康元年魏志】白麟見頓丘【晉武帝太康元年宋書符瑞志】余幹縣民家豕生八豚其二爲鹿【宋寧宗慶元三年五行志】桂州有馬生駒三足能隨羣馬【唐武宗會昌元年通考】羣鼠吐五色气成云【慶曆八年神宗生於朴王宮祥光照室羣鼠吐气成云出宋史】

詩江南孟夏天慈竹筍如編蜃气爲樓閣蛙聲作管弦【賈弇登大歷中進士狀江南四月】四月上泰山石平禦道開六龍過萬壑澗谷隨縈回【李白】漱井消午醉掃花坐晚香眾綠結夏幄老紅駐春妝【文潛】南京西浦道四月熟黃梅湛湛長江去冥冥細雨來【杜甫】麥隨風裏熟梅逐雨中黃衫含蕉葉气扇動竹花涼【庾子山】人間四月芳菲盡山寺桃花始盛開長憶春歸無覓處不知轉入此中來【白居易見木林寺桃花】長養燻風拂曉吹漸開荷芰落薔薇靑虫也學莊周夢化作南園蛺蝶飛【徐寅初夏戲題】花開紅樹亂鶯啼艸長平湖白鷺飛風日晴和人意好夕陽簫鼓幾舡歸【徐元傑字仁伯信州上饒人題湖景】乳鴨池塘水淺深熟梅天气半陰晴東園載酒西園醉摘盡枇杷一樹金【戴復古字式之初夏作】陂麥連云慘淡黃綠陰門巷不多涼更無一片桃花在借問春歸有底忙【王安石見陂麥】四月淸和雨乍晴南山當戶轉分明更無柳絮因風起惟有葵花向日傾【司馬光字君實居洛初夏】四月田間麥穗稠桑枝生葚鳥啁啾鳳城綠樹知多少何處飛來黃栗畱【歐陽永叔】嘒嘒新蟬綠葉遮一聲臨晚到山家未應春色全歸去猶有芳叢剌史花【僧惠洪】石梁茅屋有彎碕流水煎煎度兩岐晴日暖風生麥气綠陰幽艸勝花時【王介甫】綠樹陰濃夏日長樓臺倒影入池塘水精簾動微風起滿架薔薇一院香【髙駢】麥隴風來翠浪浮霏微小雨似深秋野亭終日捲簾坐淸樾對啼黃栗畱【譚知柔】生物移邊日夜流園林才夏麥先秋綠陰黃鳥北窗簟付與來禽安石橊【山谷】首夏木陰薄淸和自一時筍抽八九尺荷生三四枝新服裁蟬翼舊扇拂蛛絲莎徑熱未劇晨昏來往宜【溫公】今年通閏月入夏展春輝樓上風花媚城隅賞宴歸九歌揚政要六舞散朝衣天喜時相合人和事不違禮中推意厚樂處感心微別賞陽臺樂前旬暮雨飛【唐玄宗首夏閏月花蕊樓觀羣臣宴寧王山亭】垂柳陰陰日初永蔗漿酪粉金盤冷簾幙低垂紫燕忙蜜脾已滿黃蜂靜髙樓起睡翠眉顰披破斜紅未肯勻玉腕半揎云袖碧樓前知有斷腸人【魏彥琛】

立夏立夏金歿水囚木休火相谷雨後十五日斗指巽爲立夏物至此時皆假大也【孝經緯】四月立夏爲節夏大也至此之時物已長大故以爲名【三禮義宗】立夏夏至行南方赤道曰南陸【漢書】斗柄南指而天下皆夏【鶡冠子】立夏晷長四尺三寸八分【後律曆志】炎帝秉離執衡司夏林鐘紀度祝融司節【賦】立夏陽云出觜赤如朱【易通卦驗】春分加四十六日而立夏大風濟音中夾鐘【濟止也出淮南子】立夏淸明風至而署鶴鳴慱谷飛電見龍升天【易說】立夏雀子飛【易通卦驗】立夏之日螻蟈不鳴水潦淫漫蚯蚓不出臣奪後命王瓜不生害於百姓【周書時訓】立夏日得金五穀不成夏旱多風得木夏寒艸生得火多妖言兵戈起得土遠臣朝國無政令得水上下相和順天下安寧【劉玄之行軍月令】立夏命有司祀雨師立夏先三日太史謁於天子曰某日立夏盛徳在火天子乃齋立夏之日天子親率三公九卿迎夏於南郊還乃賞公卿諸侯大夫於朝慶賜遂行無不欣悅命相贊傑俊遂賢良舉長大行爵出祿必當其位【以上禮記月令】春官大宗伯以赤璋禮南方【禮南方以立夏謂赤精之帝而炎帝祝融食焉半珪曰璋象夏物半死禮記】立夏日夜漏未盡五刻京都百官皆衣赤衣迎夏於南郊【續漢書禮儀志】夏則乘赤輅駕赤巷﹝馬�﹞載赤旗以迎夏於南郊其祭先黍與雞居明堂正廟啟南戶【逸禮】立夏日或服玄冰丸或服飛霜散及六壬六癸之符則不熱幼伯子王仲都此二人衣之以重裘暴之於夏日周以十鑪之火口不稱熱身不流汗蓋用此方【抱朴子】立夏日忌北風主疫【﹝月翟﹞仙月占】立夏日日中上淸五帝會諸仙人於紫微宮論求道之功罪【登眞隱訣】

詩東君休布令赤帝已司權風光初變換天气尙淸和律轉燻風始杓回火徳新長風始飄閣疊云才吐嶺不覺東風旋地軸俄驚南陸斡天機蝴蝶不隨春色去又來庭院舞燻風

小滿立夏後十五日斗指已爲小滿小滿者言物長於此小得盈滿也【孝經緯】立夏加十五日指已則小滿音中太簇【雅南子】上陽云出七星【易通卦驗】小滿日苦菜秀后五日靡艸死【以荼爲苦菜毛詩曰誰謂荼苦��】小滿日苦菜不秀仁人潛伏靡艸未死國從盜賊【周書時訓】小滿後無起土功無發大眾無伐大樹妨蠶農也小滿後無大田獵【驅獸類也恐傷生類】小滿後農乃登麥天子乃以彘嘗麥先薦寢廟【以上月令】

四月﹝二﹞

一日煬帝是日太陽虧王度時在臺司晝臥廳閣覺日漸昏諸吏告以日蝕甚度整衣引寶鏡出照鏡亦昏無光色【大業八年四月一日日蝕王度以寶鏡照無光先是汾陰侯生天下奇士也度素卿事之侯終以鏡贈度鏡徑八寸鼻作麒麟蹲伏狀鼻外列龜龍鳳虎又外設八卦又外置十二辰又外置二十四字似隸而非字書所有此黃帝所鑄第八鏡也邪魅入鏡盡照希世之寶後失鏡所在出異聞集】武后尊嵩嶽爲皇帝【武后垂拱四年封嵩嶽爲神嶽大中王至通天元年四月一日尊爲皇帝中宗神龍元年復爲王出事物紀原】徳宗左右請禦暑服上曰將士未易冬服獨禦春衫可乎【興元元年將士未給春衣上猶夾服漢中旱熱四月一日左右請禦暑服上曰獨禦春衫可乎俄而貢物繼至先給諸軍上始禦之出舊唐書】後唐閔帝卽位受冊明宗柩前【有瞽者張蒙自言事太白山神神崔浩也其言吉凶無不中房暠素信之嘗引蒙見帝聞其語聲驚曰此非人臣也暠使蒙問於神神傳語曰三珠並一珠騾馬沒人驅歲月甲庚午中興戊巳土暠不曉其義蒙曰神言如此不能解也四月一日閔帝卽位受冊明宗柩前冊曰惟應順元年歲次甲午四月庚午朔帝回顧暠曰張蒙神言豈不驗哉上白孔六帖】武明太后崩果如童謠【徐之才少解天文兼圖讖之學弟之範晉明帝太寧二年春武明太后病內史皆呼太后爲石婆蓋有俗忌之範告之才曰童謠云周裏跂求伽豹祠嫁石婆斬冢作媒人惟得一量紫綖靴今太后忽攺名私所致怪之才曰跂求伽胡言去已豹祠嫁石婆豈有好事斬冢作媒人匆令合葬自斬冢惟得紫綖靴者得至四月何者紫之爲字此下系綖者熟當在四月之中之範問靴是何義之才曰靴者革旁化寧是久物至四月一日後果崩之才隋文帝開皇中卒出北史】眾執韓秀升屈行從二人詣髙仁厚仁厚詰之曰何故反秀升曰自大中皇帝晏駕天下無復公道紐解綱絕今日反者豈惟秀升機上之肉惟所烹醢耳仁厚愀然命善食而械之【唐僖宗中和三年賊晝夜禦備遣兵挑戰髙仁厚不與交兵潛發勇士千人執兵負槁夜由問道攻其寨且焚之賊惶惑不能相救仁厚遣兵於要路擊之賊眾皆降韓秀升屈行從見眾潰揮劍亂所欲止之眾愈怒四月一日共執二人詣仁厚仁厚詰之云云出耆舊傳】天祺節【眞宗祥符元年四月一日天書再降內中功徳閣以爲天祺節出宋史】衡山方廣寺每至四月是日在東壁則照見維楊官府樓堞居民捨宇物物可數【虎谷間抄】譚處端仙蛻【金太宗天會元年生生而骨相不凡後西遊至同州有門人求親筆書龜蛇二字筆力遒勁有龍蛇盤屈之狀蓋預指歸期人不悟至乙巳四月一日仙蛻始應焉處端號長眞子出史纂左編】南方七宿下降【道經】

詩春色沅湘盡三年客始回夏云隨北去同日過江來水漫荊門出山平郢路開比肩羊叔子千載豈無才【張說四月一日赴荊州作】

二日漢成帝雨雪燕雀死【陽朔四年四月二日後許皇后廢出漢書】皇太子初立是日有雄雉飛集東宮明徳殿前上問褚遂良是何祥對曰昔秦文公時童子化爲雉雌者鳴陳倉雄者鳴南陽童子言曰得雄者王得雌者伯文公遂以爲寶雞祠漢光武得雄遂起南陽有四海陛下舊封秦故雄雉見於秦地【太守貞觀十六年】宋太宗詔輔臣三司使翰林樞密直學士尙書省四品兩省五品以上三館學士宴於後苑賞花釣魚張樂賜飲命羣臣賦詩習射【雍熙二年以上玉海】傾城士女俱詣北郊北嶽帝行宮焚香或步或騎或輿轎聯翩而出至則奠獻拜禱鐘鼓喧闐綺羅交錯旣畢各尋隙地享所攜酒食醉笑而歸【四月初二出宣撫鎭志】明淸潭州云蓋寺僧示疾而逝【有師傳僧口訣曰云蓋鎖口訣擬議皆腦裂拍手趁虛空云露西山月僧遂悟至道二年四月二日示疾】招賢湖南長沙景岑僧示疾而逝【僧初住鹿苑其後居無定所但徇緣接物隨宜說法時謂之長沙和尙太宗至道三年四月二日示疾以上楚通誌】太虛元君生日【道經】

三日武城曰厥四月載生明【載始也月三日生明】宋太祖南郊【開寶九年通考】上幸司農少卿王光輔莊駕還中書侍郎南陽岑義設茗飲葡萄漿與學士等討論經史【景龍文館記】宋仁宗幸瓊林苑賜從官射射於苑亭射畢遂宴日旁有五色云見【天聖八年玉海】宋仁宗舍人院試賓貢進士【先禮部貢院言近年進士惟鈔略古今文賦懷挾入試昨者以正經命題多懵所出則知題目不示以出處也至景佑元年四月三日始詔進士題目具經史所出摹印給之出容齋隨筆】茅盈升仙門前數頃地忽自平治無寸艸皆施靑縑幄屋下盡鋪白氈可容數百人眾賓並集大作宴會見金盤玉杯自至筵前後有妓樂絲竹金石之音蘭麝香達數里少頃迎官畢至朱衣玉帶者數百人旌旗甲仗光彩耀日盈乃與家人親友辭別登車乘雲冉冉而去【茅盈字叔中蒙玄孫弟固字季偉次弟衷字思和生於漢景帝中元五年年十八棄家入恆山修道後二弟俱貴衷爲西河太守固爲武威太守鄕裏送者數百人時盈亦在坐笑謂賓曰吾𨿽不作二千石來年四月三日送僕登仙當不減於今日也至期如其言出列仙傳】北斗北極翊聖下降【道經】

詩今日逢初夏歡遊續舊旬气和先作雨恩厚別成春風吹臨淸洛龍輿下紫宸此中歌在藻還見躍潛鱗【孫逖四月三日上陽殿奉和應制】

四日比干廟有司致祭【比干廟在衛輝府城北此廟魏文帝建又淇縣亦有廟有司四月四日致祭出一統志】黃龍見帝王受命符瑞【曹操字孟徳漢帝以眾望在魏乃召羣公卿士告祠髙廟奉璽綬禪位冊曰咨爾魏王先有言讖緯於魏王曰易傳曰聖人受命而王黃龍以戊巳日見四月四日戊寅黃龍見此帝王受命之符瑞出魏書】宋眞宗召輔臣玉宸殿王欽若陳堯叟馮拯趙安仁預焉始觀太宗禦書移禦別殿觀皇王帝伯四論良臣正臣忠臣姦臣權臣五論幸水軒垂釣侍臣賦詩【祥符八年】宋仁宗幸瓊林苑宴射上中的者十四已而閱騎士射柳枝【至和二年以上玉海】晉﹖遁終【晉﹖遁字道林姓閔陳畱人幼有神理聰明秀徹家世事佛晉初至京師�蒙陳羣殷浩謝安王羲之等見遁逍遙篇注雅重其風力生平歷余杭山白馬寺﹖山寺愛�溪山水晚欲移入蔬食終身後以疾還餘姚塢山中太和元年四月四日終年五十三窆於塢山中冢存焉出髙僧傳】馬鈺居華陽亭墻外有來禽一株枯已久矣師是日汲水沃之曰純陽來年四月十四日生於此樹之下【馬鈺初名從義字宜甫鈺字玄寶更之也號丹陽子寧海人以水沃來禽四月四日也史纂左編】竹下圍棋【翰墨大全】萬神善化犯之失音【三元延壽書】天帝遊東井【道經】文殊生【佛書】善財童子出參【華嚴經】

詩春郊柔綠徧桑麻小駐芳園覽物華應信吾心非暇逸頓回晴意絕咨嗟每思富庶將同樂敢務遊畋漫自誇不似華淸當日事五家車騎爛如花【先三月二十六日宋孝宗幸玉津園因雨霽洪邁進詩四月四日孝宗和韻孝宗又曰邁侍制用如麻字偶思得桑麻可押邁末句用羯鼓催花事故以華淸車騎答之舉朝稱贊】

五日莊公七年夏四月辛卯恆星不見夜中星隕如雨【杜預曰辛卯夏四月五日月光尙微蓋時無雲日光不以昏沒日光不匿恆星不見出丹鉛續錄】唐玄宗因奏封禪儀注敕中書門下禮官學士等宴集賢殿玄宗曰今日與卿等賢才同宴於此宜攺集仙殿爲集賢殿麗正書院爲集賢書院【開元十三年玉海】唐玄宗崩【葬泰陵在京兆府奉先縣界通考】北齊有起居省宋張泌奏復左右史之職記錄以爲起居注太宗從之置院於禁中【起居注始於張泌浮化五年四月五日之奏復也出事物紀原】宋謝枋得卒【枋得至燕初行時士友餞詩盈凡張子惠詩云此去好憑三寸舌再來不直一文錢枋得會其意遂以眠簥中而去度采石自是不食只茹菜果數月困殆四月初一至燕京初五日死於驛於定之護骸骨歸葬信州枋得天資嚴厲雅負奇气推宋必亡於二十年之後枋得不動於富貴貧賤學者師尊之出全編】獨孤君卒【獨孤君諱申叔字子重年二十二舉進士文二年用博學宏詞爲校書郎又三年居父喪而卒蓋貞元十八年四月五日也是年七月十日而葬柳子志墓曰獨孤君之道內之爲孝外之爲仁默而智言而信其窮也不憂其樂也不淫讀書推孔子之道必求諸其中其爲文深而厚尢慕古雅善賦頌其要咸歸於道嗚呼君短命行道之日未久故其道信於其友而未信於天下今記其知君者於墓出合璧事類】

六日宋太祖幸廟閱土木之功歷觀兩廊下圖畫名將指白起曰此人殺已降不武之甚何受享於此以杖畫去之【建隆四年出宋史】宋眞宗親謁太廟光宗親享太廟【祥符四年淳熙十六年出通考】虔州言木柱內有天下太平年五字是日詔送史館作瑞木成文曲有厚坤效珍嘉木紀瑞云云【宋髙宗紹興十四年出玉海】程正叔講讀邇英閣【元佑二年四月六日講讀顧子惇以爲執政得一賜坐啜茶已爲至榮豈可使講讀小臣坐殿上出明道集】東坡別黃州【元豊七年東坡在黃州命移汝州至四月六日別黃州送東坡者皆至慈湖獨陳季常至九江相別在九江和李太白潯陽宮詩其序云今子亦四十九感之次其韻蓋元豊七年正東坡四十九之年也出長公外紀】元人劉因卒【劉因字夢吉保定容城人因生之夕父述夢神人馬載一兒至其家曰善養之旣覺而生乃名曰駰字夢驥後攺今名及字因天資絕人三歲識書日記千百言過目卽成誦六歲能詩七歲能屬文落筆驚人甫弱冠才气迢邁日閱方冊思得如古人者友之得周程張邵朱呂之書能發其微至元十九年徵因擢承徳郎右贊善大夫未幾以母疾辭歸後又徵爲集賢學士嘉議大夫上書宰相以疾固辭四月六日卒聞者嗟悼出史纂左編】郝女君與鄰女十人於漚洟水邊坐忽有靑衣童子至女君前云東海公娶女君爲婦言訖見茵褥於水上女君行坐往來有若陸地其靑衣童子侍側沿流而下鄰女走告於家人家人莫能得女君遙語曰幸得水仙願勿憂怖又言每至四月送刀魚爲信【郝姑祠在莫州莫縣西北四十五里俗傳云郝姑者字女君本太原人後居莫縣魏靑龍年四月六日與鄰女相約水邊見靑衣童子云云至今四月多有刀魚祠前忽生靑白石髙二丈題云姑夫上馬石至今存焉出莫州圖經】太素三元君朝眞日【道經】

詩病瘡老馬不任鞿猶向君王得敝帷桑下豈無三宿戀樽前聊與一身歸長腰尙載撐腸米闊領先裁蓋癭衣投老江湖終不失來時莫遣故人非【東坡四月六日別黃州作載楚通誌】

七日宋太祖幸節度使趙彥徽第視疾【開寶元年宋史】東陽七佛寺有一物出頭如鹿有道人追而觀之气若雲霧尋覓集處亦無孔穴有聲若雷【元嘉十四年四月七日出異苑】楊師操喜聞人過是夜忽見靑衣人騎白馬來云東陽太監追汝須臾不見師操身僕似到東陽都過一曹見有几案囚人著枷不可算數又師操向東行見一處有孔甚小孔中小星流出臭气襲人有一人曰是大地獄中聞師操喜論人過以汝置此【師操雍州醴泉縣人也唐太宗貞觀中任藍田尉後以身老還家喜聞人過永徽元年四月七日死於東陽都其家爲師操身死施齋數日放歸前追使者云汝歸其修善乎後師操禮十方佛動心悔過出太平廣記】南斗北斗西斗帝君下降【道經】

詩好在淸和月祥開紛郁煙一旬嶽降後隔宿佛生前【事文類聚】

八日衛源廟每歲有司致祭【衛源廟在衛輝府北門泉上泉乃衛河之源隋唐以來已封威惠王元加封洪濟威惠王以水之本名稱之每歲四月八日致祭元張恆詩上國風帆快轉輸石林香靄護神居龍吟別浦泉聲細鳥柫空潭樹影虛出天下一統志】洞庭廟每歲致祭【祭以四月八日廟在磊石山封洞庭湖龍神出長沙府誌】天禧中王欽若請以西湖爲放生池郡人每歲是日用釋氏法稱家有無隨願深淺買禽魚放之【出合璧事類據西湖記以放生爲人主祈福四月八日數萬人於湖上放羽毛麟介皆西北向稽首仰祝千萬歲壽】魏時京師士女多至河間寺觀其廊廡綺麗無不嘆息以爲卽蓬萊仙室入其後園見溝瀆蹇產石磴礁峣朱荷出池綠萍浮水飛梁跨閣𨿽梁王兔苑亦不如也【洛陽伽藍記】俗傳爲釋迦佛生辰僧尼各建道場宣揚經偈其男婦爭以財物獻之𨿽衣食匱竭亦不暇顧【宣撫鎭志】王髙麗在鼓城佛寺中謝混見而以檳榔贈之王執手謂曰王郎謝叔源可與周施否【風土記】孫皓是日溺金像曰浴佛後因病懺悔乃差【世說】劉敬宣八歲喪母是日敬宣見眾人灌佛乃披頭上金鏡以爲母灌悲泣不勝【沈約宋書】沈道虔累世事佛以父祖舊宅爲寺是日請像舉家感動焉【道虔吳興武康人少仁愛好老易縣北石山下爲精廬與孤兄子共釜庾之資困不攺節太祖聞之遣使存問賜錢道處年老果食恆無經日之資而琴書爲樂孜孜不倦出沈約宋書】上崇奉釋氏是日新羅國獻萬佛山上以九光扇置於巖巘間召僧入內禮萬佛山睹九色佛光於殿中【杜陽編】荊楚人於諸寺設齋以五色香水浴佛共作龍華會【歲時記】長沙巿肆之人無子者供寺閣下羊肉薄餅乞兒往往有驗【時鏡新書】浴佛以都梁香爲靑色水郁金香爲赤色水丘隆香爲白色水附子香爲黃色水安息香爲黑色水以灌佛頂【髙僧傳】大慧禪師浴佛上堂語云今朝正是四月八淨飯王宮生悉達吐水九龍天外來捧足七蓮從地發【佛運繞紀】藥山是日見遵布衲洗佛云汝只洗得這个還洗得那个遵云請將那人來山遂默然歸方丈密印禪師曰藥山無風起浪被遵布衲一靠直得鋒鋩結舌羅麼一場【印語錄】周昭王二十四年是日天竺國淨梵王妃摩耶氏生太子悉達【二十五歲於菩提場中成無上道號佛氏尊後五十二年二月十五日於拘戶羅國婆羅雙祠間入涅盤出佛運繞紀】寺中無風而塔上一鈴獨鳴佛圖澄謂眾曰國有大喪不出今年是年石勒死太子弘襲位【佛圖澄西域人也本姓白氏少出家以晉懷帝永嘉四年適洛陽能使鬼神千里外事皆徹見石勒諸幼子多在佛寺養之每至四月八日勒詣諸寺觀佛至建平四年四月八日鈴鳴澄曰國喪如其言出髙僧傳】文帝時魏州立舍利塔有一黑狗耽耳白胸於舍利塔前舒左股屈右腳見人行道卽起行道見人持齋亦卽持齋【四月八日立舍利塔寺內先有數猛狗但見一狼狗無不競來吠嚙若見此狗入寺悉皆低頭掉尾出隋書】老子夜半剖右腋而生墜地卽行七步於是佛道興焉【出南史據史纂左編老子二月十五生】尹眞人生葛孝先眞人生尹虛鑑眞人升仙【以上翰墨大全】濮陽郡有異人續生者每歲是日市場戲處皆有續生郡人張孝恭往所在對一續生遣諸奴往諸所在俱見續生以此異之【濮陽郡異人續生者莫知其來身長七尺許肥而黑髮餘二三寸不著褌褲破衫齊膝而已人遺財帛轉施貧者每四月八日市場皆有續生出廣古今五行紀】湘陰縣東六十里相傳晉時里人劉倩贅陶淡家四月是日膾魚於橋上方斫魚尾或報曰汝家舉宅上升倩棄之今每歲八日見無尾魚逆水上至橋而退【楚通誌】善惡童子降犯者血死【三元延壽書】不遠行宜安心靜念沐浴齋戒必得福履【攝生月令】不宜殺艸木宜進溫酒服溫藥【齊人月令】

九日唐太宗是日公卿上言請修太和宮厥池淸涼可以避暑詔從之【貞觀二十一年】宋眞宗幸瓊林苑宴射帝作七言詩賜從臣【祥符九年四月九日出通典】宋孝宗書明良慶會之閣賜史浩【淳熙十一年以上玉海】度宗生於紹興府榮邸以爲幹會節【度宗諱﹝衽去壬攺基﹞嘉熙四年四月九日生先母夢日光照東室又夢神人采衣擁一龍納懷中已而有娠及生室有赤光資識內慧七歲言言必合度理宗奇之出宋史】韋津死【王世充與李密戰充敗密又擁兵三十萬陳於北邙南逼上春門段達韋津拒之達望見密兵盛懼而先還四月九日韋津死出蒲山公傳】大儒吳淵穎卒【諱萊字立夫元至元六年疾作先忽夢作童汪踦贊覺謂人曰汪踦殤者也予疾若此殆不起耶夏四月九日卒於家遺命治喪不用浮屠先生以精深玄懿之學發沈潛奇絕之文闔陰辟陽出神入鬼著述甚多及門之士私謚曰淵穎先生出宋學士集】

十日宋神宗慶曆八年生於濮王宮羣鼠吐五色气成云治平四年卽位宰臣等表曰誕聖題期表靈源之浚發揆時紀節昭皇徳之開光當正陽統月之辰乃甲觀襲祥之日慶由運會道與天同請以生之日爲同天節【武夷志云神宗之未生也武夷山道士吳懷玉有道術指武夷君像曰歲在戊子降爲人主又指魏王像曰三十有八載當繼世禦極撫平四海後其語皆驗人方輿勝覽云宋建守陳覺民過武夷山詩升眞洞口接天門靈艸丹桃日月春聽說列仙來瑞世三朝徳業在斯民蓋眞宗神宗哲宗皆武夷仙眞應世故有三朝徳業之句據史事實神宗四月十日生】黃巢賊散走【先一日李克用合忠武騎將龐從遇黃巢賊於渭南決戰三捷大敗賊軍四月初十日夜賊巢�走出舊唐書】蘇珠娘到鵠奔亭時日暮行人絕不敢前有婢名致福者暴得腹痛珠娘往亭長捨乞漿取火亭長龔壽操刀問珠娘曰繒從何處得珠娘怖懼壽利其繒以刀剌脇立死又殺致福樓下埋之【漢時何敞爲交州剌史行部蒼梧郡髙要縣暮宿鵠奔亭夜猶未半有女從樓下出自云蘇娥字珠娘早失父母兄弟有繒百二十疋與婢致福往縣賣乃以前年四月十日到此亭龔壽操刀剌死敢告於明使君敞曰今欲發汝屍骸何以爲驗女曰白衣靑履猶未朽掘之果然敞遣使捕壽問與珠娘語同遂斬之以助陰殺出還冤記】

十一日唐太宗親謁太廟謝承幹之過【貞觀十七年通考】文宗敕曰聞京師舊說終南山興雲卽雨若晴霽𨿽密雲他至竟不沾濡況玆山北面闕庭日當顧矚修其望祀寵數宜及聞無祀宇宜令中書門下差官設奠擇立廟處【開成二年四月十一日敕後九月敕終南山爲廣惠公出通考】誅益州長史李孝逸【武承嗣使人誣孝逸自云名中有兔兔月中物當有天分天分謂有分爲天子則天垂拱二年四月十一日誅出唐歷】地破日不可開山動土【登眞隱訣】

詩南村諸楊北村盧白花靑葉冬不枯垂黃綴紫煙雨裏特與荔枝爲先驅海山仙人絳羅襦紅紗中單白玉膚不須更待妃子笑風骨自是傾城姝不知天公有意無遣此尢物生海隅雲山得伴松檜老霜雪自困楂梨麤先生洗盞酌桂醑冰盤薦此赬虯珠似開紅鰩斫玉柱更洗河豚烹腹腴我生涉世本爲口一官久已輕蒓鱸人間何者非夢幻南來萬里眞良圖【東坡四月十一日食荔枝】

十二日唐睿宗幸隆慶池結彩爲樓宴侍臣泛舟戲象以厭之【景云元年厭於葉翻時人以爲玄宗受命之祥出景龍文館記】漢靈帝宮車晏駕【中平六年後漢書】後周太祖葬於嵩陵【陵在鄭州新鄭縣通考】宋孝宗詣徳壽宮請太上同幸聚景園【淳熙元年四月十二日出會要】胡國珍薨明帝舉哀於太極東堂【國珍字世玉安定臨涇人也國珍少好學雅尙淸儉女以選入掖庭生明帝卽靈太后也孝明帝踐祚以國珍爲光祿大夫太后臨朝封安定郡公國珍年𨿽篤老雅敬佛法四月七日步從所建佛像發第至閶闔門四五里勞熱增甚因遂寢疾靈太后親侍藥膳四月十二日薨年八十出北史】田琢爲潞州觀察判官偶坐廨捨之含翠堂忽雙燕至一飛檐戶間一上硯屏田諦觀卽前燕也臘丸尙在【金宣撫使田琢字器之從軍塞外合虜裏山野捨春末有雙燕爲巢土人不識屢欲捕之田曲爲全護此燕晝出夜歸田必開戶待之忽一日飛止坐隅無所驚畏巧語移時不去田思明日秋社燕當歸矣此殆爲畱別語也因作詩贈云幾年塞外歷奇危誰謂烏衣亦此飛朝向蘆陂知有爲暮投第捨重相依君憐我處頻迎語我憶君時不掩扉明日西風悲鼓角君應先去我何歸遂細書爲臘丸系其足上後八年太和甲子田爲潞州觀察四月十二日坐含翠堂雙燕忽至臘丸尙在田謂同年龐鑄畫爲圖自作序求趙閱作詩出中州集】蒼龍溪新宮是日建【蔡少霞者陳畱人幼而奉道早歲明經得第一日沿溪獨行忽得美蔭因就憩焉不覺成寐因爲褐衣鹿幘人夢中召去乃至一城郭處碧天虛曠瑞日瞳�見一玉人當軒獨立玉人謂少霞曰湣子虔心今宜領事少霞不知所謂復爲鹿幘人引至東廊止於石碑之側謂少霞曰召君書此少霞素不工書卽極辭讓鹿幘人曰按文而錄胡乃拒違以筆硯卽付少霞曰法此而寫少霞凝神搦管頃刻而畢因覽讀之已記於心矣題曰蒼龍溪新宮銘紫陽眞人山玄卿撰良常西麓源澤東澨新宮宏宏崇軒﹝車獻﹞﹝車獻﹞雕玳盤礎鏤檀竦棨壁瓦麟差瑤階昉�閣凝瑞霧樓橫祥霓騶虞巡徼昌明捧闑珠樹規連玉泉矩泄靈飆遐集聖日俯晰太上游儲無極便闕百神守護諸眞班列仙翁鵠駕道師冰潔飲玉成漿饌瓊爲屑桂旗不動蘭屋互設妙樂竟臻流鈴間發天籟虛徐風簫冷澈鳳歌諧律鶴舞會節三變玄云九成絳闕易遷虛語童初浪說如毀乾坤自有日月淸寧二百三十一年四月十二日建於是少霞方更周視遂爲鹿幘人促之而返醒然遂悟急命紙筆登卽紀錄出集異記】元中大法師升仙【翰墨大全】

詩前年家水東回首夕陽麗去年家水西濕面春風細東西兩無擇緣盡我輒逝今年復東徙舊館聊一憩已買白鶴峯規作終老計長江在北戶雪浪舞吾砌靑山滿墻頭髮鬌幾云髻𨿽慚抱朴子金鼎陋蟬蛻猶賢柳柳州廟俎薦丹荔吾生本無待俯仰了此世念念自成劫塵塵各有際下觀生物息相吹等蛟蚋【東坡至惠州合江樓遷於嘉佑寺後又復遷於合江樓四月十二日又復歸於嘉佑寺作時卜築白鶴峯之上新居告成】

十三日唐肅宗親享廟【乾元元年通考】宋眞宗立夏祀赤帝【景徳三年四月十三日立夏按月令立夏之日天子迎夏於南郊迎夏爲祀赤帝通考】宋太祖崩是日發引太宗衰服奠哭羣臣升梓宮於龍輴【開寶十年出宋史禮志】宋欽宗生靖康元年太宰徐處仁等請以四月十三爲幹龍節百官詣龍徳宮上壽【天中記】三皇帝君降【道經】

十四日唐髙祖是日幸龍潛舊宅攺爲通義宮置酒髙會詔曰爰擇良辰言遵邑裏禮同過沛事等歸譙故老咸臻族姻斯會肅恭篤享咸慶兼集【武徳六年玉海】徳宗降誕節【節度使王虔休獻�天誕聖�候嘉作獻壽文出玉海】宋仁宗生宰臣丁謂等上表云玉瑤誕祥式契貫星之兆璇樞紀歷爰標出震之期陛下淸寧毓粹聰哲凝華候回炎律气應燻風協離徳之融輝仰榮河之啟瑞請以四月十四日爲乾元節從之【仁宗母李氏夢一羽衣之士跣足從空而下云來爲汝子時上未有嗣是夕召幸有娠明年四月十四日生仁宗幼年每穿履襪卽亟令脫去常徒步禁中皆呼爲赤腳仙人蓋古之得道李君也一云仁宗以祥符三年生章懿夢二日在天其一忽墮以裙承之幹與元年帝卽位又眞宗未有仁宗嘗遣左璫詣茅山求嗣遇王異人言王眞人已降生於宋朝璫問王眞人本是何人曰古燧人氏章懿亦夢羽衣數百人從一仙官自空而下曰此托生於夫人及生宮中火光燭天始行步嘗持槐木簡以筋鉆之眞宗問何用曰試鉆火耳帝顧后妃曰異人之言信不虛矣出元符宮石刻】呂巖字洞賓以是日生母就蓐時異香滿室天樂浮空一白鶴自天飛下竟入帳中不見【曾祖延之終浙東節度使祖渭終禮部侍郎父讓海州剌史貞元十四年四月十四日巳時生生而金形木質道骨仙風鶴頂龜背虎體龍腮頸修顴露額闊身圓鼻梁聳直面色黃白左眉角一黑字左眼下一黑子少聰敏日記萬言矢口成文旣長身五尺二寸喜頂華陽巾衣黃白襕衫系大皂絳狀類張子房二十不娶始在𦇤褓馬祖見之曰此兒骨相不凡出史纂左編】潭州鶴會【潭州兵馬都監趙不問淳熙九年四月十四日作鶴會一道人不知所從來攝衣升戺不與人楫徑入堂房內不見但於幾上得一幅紙書絕句云這回相見不無緣滿院風光小洞天一劍當空又飛去洞庭驚起老龍眠末題谷客書谷客卽洞賓也出道書】陳楠是日與會主云我來尸解會主不以爲事遂畱四句曰頂上雷聲霹靂混沌落地無蹤今朝得路便行騎个無角火龍卽日尸解【楠字南木號翠虛惠州慱羅縣白水巖人以盤襱箍桶爲生人無有知者作盤攏箍桶頌盤攏頌曰終日盤盤圓又圓中間一位土爲尊磨來磨去知多少个裏全無斧鑿痕箍桶頌曰有漏教無漏如何水泄通旣能圓密了內外一眞空其言超悟如此後得太乙刀圭金丹法訣於毗陵禪師人有求符水者翠虛撚土付之病多輒愈故人呼之爲煉泥丸宋寧宗嘉定六年四月十四日在潭州與會主云雲翠虛度弟子三人鞠九思沙蟄虛白玉蟾出史纂左編】金世宗設二帳於禦幄之東約處機居之【丘處機字通密號長春子金世宗設一帳於禦幄之東約處機四月十四日居之及期有山賊之報攺卜十月望�左編】

十五日四月庚戌朔十五日甲子哉生霸成王有疾不豫故顧命曰惟四月哉生霸【死霸朔也生霸望也哉始也翌日成王崩出前漢書】宋眞宗章穆皇后郭氏崩【景徳四年宋史禮志】程正叔進講文公以下預焉【元和二年四月十五進講邇英殿殿朱漆釣窗靑幕障日殊寬涼矣出明道集】蘇東坡紹聖元年是日過韋城而吳傳正之甥歐陽思仲在焉相與談傳正髙風東坡嘗作洞庭春色賦傳正獨愛重之又作中山松醪賦不減前作東坡獨恨傳正未見乃取李氏澄心堂紙杭州程奕鼠須筆傳正所贈易水供堂墨錄以授思仲使面授傳正且祝深藏之【東坡與傳正爲世外之遊及將赴中山傳正贈東坡易水供堂墨一丸而別出長公外紀】此日自堂廚至百司廚通謂之櫻筍廚詩曰春事無多櫻筍來【歲時記】焉耆國以是日遊林【焉耆國東髙昌西龜玆南尉犁北烏孫俗尙娛邀二月朏出野祀四月十五日遊林酉陽雜俎】洞賓純陽飛升云房降誕【祖師姓鐘離諱權云房其字也是日降生仕漢爲將軍因失機入終南山得少陽帝君之術仙去出道書】張法樂眞人成仙【出翰墨大全】劉珍廣漢什方人曰吾功行已成某月某日吾當升天至期自以火化【劉開皇中居安樂山忽取道經鐘磬封於石室中曰後六十年當有聖君取之吾四月十五日升天隋文帝遣使至山訪其事令建三觀唐髙宗遣使取丹經鐘磬以進出�州誌】僧尼是日就禪剎掛搭謂之結夏又謂之結制【出荊楚歲時記其結夏者蓋夏乃長卷之節在外行則恐傷艸木虫類故釋苑宗規云祝融在候炎帝司方當法王禁足之辰是釋子護生之日至七月十五日應禪寺掛搭僧尼盡皆散去謂之解夏又謂之解制禪苑宗規云金風漸漸玉露滚滚當覺皇解制之辰是法歲周圓之日大藏經云四月十五日僧尼坐艸爲一歲謂之法歲】

詩望朝齋戒是尋常盡起金根第幾章竹葉飲爲甘露色蓮花鮓作肉芝香松膏北雨凝雲磴丹粉經年染石牀剩欲與君終此志頑仙惟恐鬢成霜【皮日休四月十五日和陸龜蒙道室書事】

十六日陳宣帝是日天雨雹始興王叔陵剌後主於喪次據東府反【大建十二年俄而伏誅出隋書】唐太宗避暑九成宮是日上及中宮歷覽臺觀閒步西城王勃頌曰扃牖六合奔走八神梯霄架極考遺基於汶上稽故典於淹中陽靈開避暑之宮景福致追涼之殿洞龍對澑鐵鳳連甍【九成宮隋之仁壽宮也冠山抗殿絕壑爲池漢之甘泉不能尙也貞觀六年四月十六上及中宮歷覽臺觀出舊傳】唐玄宗詔享太廟每室加常食一牙盤【天寶五載四月十六日詔唐享廟每室加常食一牙盤五代遂廢享廟之設牙盤自唐始出事物紀原】先天降聖節聽京城燃燈一晝夜【眞宗祥符六年出宋史禮志】忌嗜欲犯之夭壽【孫眞人集】天倉開宜入山修道【遵生八箋】

十七日玄宗景龍二年是日在廳事假寐白鶴觀道士宋大辧等三十人同見赤龍據案【上微時嘗至洛陽令崔日知宅崔設饌未熟明皇因寢庭前一架藤花初開日知見巨蛇食藤花逡巡不見上覽曰饑甚夢中食藤花甚美日知乃知他日啟聖之驗也出逸史】髙宗冊貴妃吳氏爲皇后【紹興十二年宋史】帝禦集英殿賜狀元王佐以下及第出身同出身【朱晦庵之科共二百三十人出七修類稿】張韶於紫艸車中載兵器犯銀臺門共三十七人入大內對食於淸思殿卽日禁兵誅之【出唐書天文志】程明道再上疏【熙寧三年四月十七日再上疏諫新法疏中有中外人情交謂不可設令由此僥幸事小有成而興利之臣日進尙徳之風浸衰矧天時未順地震連年四方人心日益動搖云云出明道集】楊氏裸坐【吳淸妻楊氏號監眞君頭痛自春及夏靜坐忽不見四月十七日夜見楊氏裸坐屋上稱先日有同行伴煎茶湯相待汴州姓呂名徳貞同州姓張名仙眞益州姓馬名辦眞宋州姓王名信眞及還有一女冠賦詩相別云道啟眞心覺漸淸天教絕粒應精誠云外歌聲笙管合花間風引步虛聲唐元和十二年出逸史】翊聖眞君下降【道經】

詩圓頂雙胡碧眼人曉天親送石麒麟九龍浴佛經旬日名世才生屬此辰【事文類聚】玄天之龍兮見而在田我後之龍兮飛以禦天據聖人之大寶與別祖而同玄髙出而潛躍以自試來定天寶居然假寐合而成體散而成章若窺於牖若施於堂且據案而向明負扆以當陽日月在身有祗天之嘉夢風雨合气將振翼而雄驤羣居愕主聖作物睹赫然龍光眞我明王折券表異亦惟前聞曠然振古卓有吾君王人之瑞比之龍首髙居而遠望以臨乎九有天子之威比之龍鱗皇之可畏以肅乎萬人徒稱其象未睹其眞恭惟我後近取諸身於昭巨唐其命惟新永據九五斯焉萬春【景龍二年夏四月十七日玄宗廳事假寐道士宋大辯等見赤龍據案潘炎於是作赤龍據案賦】

十八日成都府有逍遙山壁上有漢安元年四月十八日會仙友字【逍遙山在簡縣宋景徳間有楊用晦者隱居此山山北有層崖崖有東西二室後有二丹竈又有石窟出蜀志】唐肅宗崩【葬建陵在京兆府醴泉縣界通考】孔子卒於魯城北泗上【出魯史據左氏云魯哀公十六年夏四月已於孔丘卒司馬遷遵之諸儒又遵之是孔子所卒之年當從左氏然十六年乃壬戌之歲也是歲四月戊申朔有乙丑而無己丑己丑乃在五月之十二己與乙文亦相近故誤書也所謂乙丑則四月十八日自壬戌歲上朔己酉孔子之年乃七十四謂七十三者非也孔子卒亦載於二月十八日】紫微北極大帝誕日【道經】

詩天气淸和僅兩旬一旬前是佛生辰當年來應徐卿夢此夕遙瞻壽宿明【事文類聚】

十九日武王祀周廟【武王伐商四月十九日祀於周廟通考】肅宗以星文變異禦明鳳樓大赦天下攺乾元爲上元追封周太公望爲武成王依文宣王例置廟以歷代良將爲十哲白起韓信諸葛亮李靖李績列於左張良田穰苴孫武吳起樂毅列於右【上元元年出會要】唐徳宗生羣臣上壽不置節名不納中外之貢駙馬髙怡獻金銅像徳宗曰有何功徳非吾所爲退還之【天寶元年四月十九生出舊唐書】眞元五年是日顧況作宋州剌史廳記記曰商丘之地辰火之宿孟諸之湄閼伯所遷微子所奉之國也仲尼之伐樹子罕之棄車皆此地焉梁孝王時四方遊士鄒生枚叟相如之徒朝夕宴處更唱疊和天寒水凍酒作詩滴是有文雅之臺淸冷之地云云【事文類聚】成都風俗每歲是日士女泛舟浣花溪之百花潭府尹亦至潭上置酒髙會設水戲渡盡樂而返相傳唐冀國夫人故事也冀國夫人是日生先唐寧節度西川微服行民間見而悅之納以爲妾寧妻死遂爲繼室每生日置酒浣花溪之百花潭徘徊終日後人因之遂以爲常成都謂之浣花遨頭宴於杜子美艸堂滄浪亭傾城皆出錦繡夾道【成都士女四月十九日泛舟冀國夫人姓任漢上小家女任媼嘗禱於神祠夢神人授以大珠覺而有娠明年四月十九日生年稍長釋氏教甚謹有僧過其家瘡疥滿體衣服垢敝見者心惡女獨敬事之一日僧持衣從以求浣女欣然濯之溪邊每一漂衣蓮花輒應手而出里人驚異求僧不知所在因識其處爲百花潭及女爲冀國夫人每四月十九誕辰置酒江上泛舟訪漂衣故處故後人以是日至此設水戲渡老學庵筆記亦出蜀志】張重華鄭景世升仙【翰墨大全】

二十日趙王倫矯制廢賈後害張華等【晉永康元年四月二十日先大風�沙張華捨風飄起出廣古今五行記】李希孝欲模寫捕魚圖【捕魚圖王右丞艸也元佑元年四月二十日季希孝欲摸寫無善工出晁補之捕魚圖序】司馬光應詔【四月二十日詔言過失與朝廷政事之闕司馬光曰臣以駑下之材自仁宗皇帝蒙擢侍從服事三朝恩隆徳厚隕身喪元不足爲報𨿽訪問所不及猶將被肝瀝膽以敕其區區之忠況聖意采納之動督責之嚴諄諄如此敢不爲陛下別白當今之切務少補萬分之一耶云云出文鑑】前張質推事冤人【張質猗氏人以明經授亳州臨渙尉到任月餘日暮見數人於符來約質去質乘馬隨之至縣門縣吏列坐略無起者質怒曰吏敢無禮縣吏亦不顧出數十里至一柏林下馬遂步行百餘步見一大府門隨使者入上有美須衣緋者據案而坐責曰爲官何曲以推事質曰到任月餘未嘗推事緋衣人召冤人出對冤人自西房出疾視質曰此非推某者乃前臨渙尉張質貞元十一年四月二十日推某者若此質是貞元十七年到任尙未久判官曰名姓偶同放歸歸時已七日矣仍在柏林中伏於馬上有樵人見而驚之曰縣失官人此非耶就問質質不能對數日後方能言出續玄怪錄】

二十一日唐肅宗妖星見於西方長數丈【上元元年閏四月二十一日妖星見至五月減通考】唐髙祖造太和宮於終南山【武徳八年後貞觀十年廢】唐髙宗造蓬萊宮成是日徙居之【龍朔二年】宋眞宗幸龍圖閣閱太宗禦書宴於崇政殿帝作五言詩【景徳二年】宋髙宗詔求四方遺書【紹興二年以上玉海】給事中韓忠彥言門下省得旨舉駁事依中書舍人封還詞頭例四月二十一日中書奉旨給事中駁正事赴執政堂稟議【宋神宗元丰七年出朝野雜記】碧虛子題化書後序【譚景升終南山著化書因遊三茅經歷建康見齊丘有仙風道骨𨿽弱於機智而異乎黃埃稠人遂引此篇云稚子弄影不知爲影所弄狂夫侮像不知爲像所侮化家者不知爲家所化化國者不知爲國所化醉者負醉疥者療疥其勢彌顚其病彌篤而無反者也齊丘終不悟景升乃出化書授齊丘碧虛子至嘉佑五年夏四月二十一日題化書後序出道書】普賢菩薩生辰【佛書】

二十二日唐太宗自爲眞艸書屏風以示羣臣筆力遒勁爲一時之絕太宗謂魏徵曰世南沒後無一人可與論書徵曰褚遂良【貞觀十四年玉海亦出�實錄】少傅史浩等三十四人進明堂慶成詩忠州文學程宏繇進明堂賦太常丞胡南逢等三人進明堂頌【宋孝宗淳熙七年四月二十二日先孝宗禦書明堂門六字書畢積雨驟霽星月燦然可喜出禮志】王庶人卒【唐惠妃武氏有專房之寵將謀奪嫡王皇后上欲廢爲庶人又廢太子上問於張九齡對曰太子天下本也動之則搖人心九齡未聞大惡臣聞父子之道天性也子有遇父怒而掩之不宜廢絕恐傷陛下慈父之道上不悅李林甫秉政陰中計於武妃以自固武妃亦結之乃先出九齡而廢太子後玄宗乃立肅宗爲太子林甫之計不行王庶人以開元二十五年四月二十二日卒武妃至十二月而薨識者謂有神通焉出大唐新語】董卓見王允等持劍立於殿門卓大驚王允大呼曰反賊至此遂命武士百餘人持戈剌之卓里甲不入傷臂墜車呂布懷中取詔大呼曰奉詔討賊臣董卓李肅斬卓首攜之時卓年五十四【里甲者披甲於內加衣於甲上漢獻帝初平二年四月二十二後太史有詩曰郿塢追魂憑李肅宮門取命有溫侯出三國誌】

二十三日甘露降於中華殿之桐木泫如冰雪唐髙祖以示羣臣【武徳九年玉海】齊髙帝豋位【出南史】宋髙宗講易終篇以犀帶象牙簡金鞍勒馬賜宰相侍讀以下【紹興二十五年玉海】呂布將數百騎出武關詣袁術以殺董卓爲術報讎【呂布字奉先五原郡九原人也先一日殺卓二十三日詣袁術欲以徳之卓死後六旬布亦敗出漢雜記】王處一上升【處一寧海東牟人號玉陽四月二十三日語門人曰羣仙已約我矣言訖沐浴冠帶焚香朝禮十方乃辭而上升處一冬寒跣足單衣顏色不變傳道則有山鳴谷吼之應書符則有鬼怪潛出之靈類此甚多出史纂左編】

詩巴俗深畱客吳儂但憶歸眞知難共語不是故相違東縣聞銅臭江陵換夾衣丁寧巫峽雨愼莫暗朝暉【黃山谷以紹聖二年謫黔州四月二十三日至摩園作】

二十四日劉先主崩於永安宮亮表後主曰大行皇帝邁人樹徳昊天不弔今四月二十四日奄忽升遐臣妾號咷如喪考妣云云【先主劉備字玄徳涿郡鹿縣人謚昭烈皇帝先一日先主忽榻前燭滅復明隱隱見二人侍立起而觀之乃雲長翼徳也二人相向曰因生平不失信義王帝敕爲神忽不見先主知不可起乃泣語孔明曰君才勝曹丕十倍必安國而成大事若嗣子可輔則輔之如不可自爲成都主孔明泣曰臣以肝腦塗地安能補報知遇之恩又命趙雲曰朕與卿今別矣云泣曰臣效犬馬之勞以扶社稷言畢駕崩壽六十三時章武三年出蜀志亦出三國誌】滎陽郡人尹千見天雨石墜地開之有玉璽在其中【齊髙帝四月二十三日登位二十四日尹千於嵩山東南見天雨石開之乃玉璽其中有文曰戊丁之人與道俱肅然入艸應天符掃平河洛淸魏都宋禪位於齊此其符驗也出南史】宋髙宗謂侍臣曰朕聞祖宗時禁中有打麥殿今於後圃令人引水灌畦種之亦欲知稼穡之艱難【紹興二年玉海】唐睿宗敕魚袋著紫者金裝緋者銀裝【景云二年四月二十四日敕按唐實錄髙祖給隨身魚三品以上其飾金五品以上其飾銀故名魚袋至宋朝神宗元豊末親王賜玉魚以副金帶金魚以副玉帶以唐禮也韓文公詩曰不知官髙卑玉帶懸金魚是也】宋髙宗置六科舉士【紹興二十六年四月二十四日置六科一曰文章典雅可備制誥二曰節操方正可備臺諫三曰才識該通可備刑讞四曰節用愛民可備理財五曰慈祥愷悌可備監司郡守六曰智勇絕倫可備將帥令侍從歲舉之如元佑司馬光所諳宋史】宋神宗除戶部侍郎謝景溫爲禮部侍郎【元豊五年四月二十四日出合璧事類】圓通禪院蘇老泉舊遊處東坡四月是日宿焉明日老泉忌日也乃手寫寶積獻蓋頌佛一偈以贈長老僊公僊公拊掌笑曰昨夜夢寶蓋飛下著處輒出火豈此祥乎東坡於是作詩【長公外紀】

詩石耳峯頭路接天梵音堂下月臨泉此生初飲廬山水他日徒參雪竇禪袖裏寶書猶未出夢中飛蓋已先傳何人更識嵇中散野鶴昂藏未是仙【圓通禪院東坡四月二十四日作】

二十五日晉武帝太后崩有司奏是目安厝【泰始四年禮志】唐玄宗是日問諸蕃諸國遠近鴻臚卿王忠嗣上言曰謹按西域圖自陀拔恩單國至史國凡十有二【天寶六年玉海】宋仁宗禦制雅樂曲及樂章凡六十八【景佑二年音樂志】李徳光上五帝功臣繪像圖【宋髙宗紹興九年玉海】蘇老泉忌日【老泉東坡父出長公外紀】

二十六日澤州是日請建廟命禮官考其儀有司言唐制諸郡置風伯壇於社壇東雨師壇於社壇西【宋眞宗祥符二年玉海】宋哲宗復置賢良方正直言極諫科【元佑二年玉海】狀元王佐以下各賜錢一千七百貫【王佐與朱文公同科四月初三日禦試策一道十七日皇帝禦集英殿賜狀元王佐以下及第出身同出身十八日赴宴二十六日各賜錢出七修類稿】知潭州林栗是日進經傳集解三十二卷系辭上下二卷文言說卦序雜本文共爲一卷河﹖洛書八卦九疇大衍總繪圖六十四卦立成圖大衍揲蓍解共爲一卷總三十六冊詔付祕省敕書獎諭【宋孝宗淳熙十二年玉海】

二十七日昌邑王賀行淫辟立是日大將軍霍光白皇太后廢之【先牂云如狗赤色長尾三枚夾漢西行占曰天文以東行爲順西行爲逆主人臣運柄牂云爲亂君此大臣欲行權以安社稷也四月二十七日霍光廢昌邑王出漢書】宋哲宗觀麥於後苑【紹聖元年玉海】元順帝崩【元朝至正庚子歲長淮以比尙皆宴然山東則王信陜西則李思齊隴西則思道太原則王保保汴梁則太子開撫軍司以總之旣而諸將共讒王保保欲叛詔削軍權臺兵比行處處皆望風崩潰四月二十七日順帝以疾崩皇太子獨脫身走去而皇孫就擒出艸木子】東坡到湖州謝表云臣荷先帝之誤恩擢置三館蒙陛下之過聽付以兩州陛下知其愚不適時難以追陪新進察其老不生事或能牧養小民【元丰二年四月二十七到湖州出長公外紀】浩陵郡有巖數里夜忽有雙光【齊髙帝建元元年浩陵郡蜑民田健所住巖間常流雲气有聲響若龍今求之積歲莫有見者四月二十七日夜巖數里忽有雙光至明往獲古鐘一枚又有古器名淳於蜑人以爲神物奉祠之出南齊書】

二十八日議禮局請於南郊別立感生帝壇依赤帝髙廣之制從之【宋徽宗大觀四年郊祀實錄】宋太祖皇后宋氏崩太宗素服舉哀【太宗至道元年四月二十八崩祔葬永昌陵之北出宋史禮志】宋孝宗書荔枝賦賜舍人張延年【隆興九年玉海】老君於尹喜宅南山阜上升天喜悲戀請畱老君告喜以除垢止念靜心守一之旨言訖聳身空中坐雲華之上面放五明身見金光洞照十方冉冉升空光燭館捨五色玄黃良久乃沒喜目斷雲霄涕泣攀戀其日江河泛山川震動有五色光貫太微徧及四方【尹喜拜老君曰幸聞至道欣慶難言願賜著書闡楊道旨以語後世老君曰善以道徳五千言授之喜拜受持誦老君次年四月二十八日於喜宅飛升出史纂左編】天休節【上元星君下降出道經】

詩蜀國富且庶風俗矜浮薄奢僣極珠貝狂佚務娛樂虹橋吐飛泉煙柳閉朱閣燭影逐星沈歌聲和月落鬥鷄破百萬呼盧縱大噱遊女白玉璫驕馬黃金絡酒肆夜不扃花市春慚怍禾稼暮云連紈繡淑气錯熙熙三十年光景焂如昨天道本害盈侈極禍必作當時市政者罔思救民瘼不能宣淳化移風復儉約【宋太宗至道元年四月二十八日張詠悼蜀詩】

二十九日唐玄宗謂侍臣曰每祀黃帝乃就南郊禮亦非便宜於皇城內西南攺置黃帝壇朕當親祀以昭誠敬【天寶九年玉海】唐髙宗給五品以上隨身魚袋以防召命之詐【永徽二年四月二十九日給隨身魚袋魚袋三代以韋爲之算袋魏易之爲龜唐髙宗給隨身魚三品以上其飾金五品以上其飾銀故名魚袋天后攺爲龜後復曰魚神龍初賜紫則給金魚賜緋則給銀魚不限品也出事物紀原】宋髙宗詔丞相趙雄等赴經筵聽講正說終篇浩等言陛下孳孳典訓愈久愈明歲時甫浹篇帙再周請付史館【淳熙八年玉海】狀元王佐以下朝謝【皇帝禦集英殿賜狀元王佐以下及第出身同出身四月一十九日朝謝七修類稿】

詩梅雨漲添春酒色麥秋黃起壽鑪煙銅壺未下三更水猶是淸和四月天【事文類聚】

三十日漢成帝河平元年是日日食詔公卿百僚陳過失無有所諱大赦天下光祿大夫劉向對曰四月交於五月月同孝惠日同孝昭其占恐害繼嗣【是時許皇后專寵後宮中外皆憂上無繼嗣故杜陵谷永及劉向所對皆及之上於是減省椒房掖庭用度四月已亥悔而日食故曰四月交於五月月同孝惠孝昭元年七月己亥晦日食故曰日同孝昭二帝尋皆晏駕而無嗣出白孔六帖】漢和帝永元十五年是日日食時帝遵肅宗孝章帝故事兄弟皆畱京師有司以日食陰盛奏遣諸王就國詔曰甲子之異責由一人諸王幼稚早離顧復弱冠相育常有蓼莪凱風之哀選懦之恩知非國典且復宿畱【賢曰選懦慈戀不決之意也出漢紀】道悟禪師示疾命弟子曰四月三十日告終大眾問疾師驀召典座座近前師曰會麼曰不會師拈枕子拋於地上卽便告寂【道悟荊州天皇寺僧神儀挺異幼而生知年十四懇求出家父母不聽遂損減飲膳日才一食形體羸悴父母不得已而許之依明州大徳披削二十五詣杭州竹林寺具戒精修梵行推爲勇猛或風雨晝夜冥坐丘冢身心安靜一日遊余抗首謁徑山國師受心法服勤五載後參馬祖祖重印前解法無異說以憲宗元和年四月三十日告寂是年八月五日塔於郡東出楚通誌】日涉編卷五楚應城陳階升也甫編輯邑人徐養量叔弘甫校刻陳容淳之初

甫

慈溪姚宗文

甫

男陳鳳徵懿兆甫仝閱

五月﹝一﹞五月建午午長也言萬物皆長大也【合璧事類】蕤賓午之气也五月建焉【周禮】日在東井昏亢中旦危中【禮記】仲夏日出於寅入於戌【尙書考靈曜】仲夏行春令則五穀晚熟百螣特起四民有饑行秋令則艸木零落果實早成民殃於疫行冬令則雹霰傷穀道路不通暴兵來至【呂氏春秋】爲臯【爾雅五月得戊爲厲臯】俗稱惡月【仲夏陰陽交死生分君子齋戒止聲色節嗜欲出董勛問禮俗】是月不可入官【齊文宣令宋景業筮曰宜以仲夏吉辰順天受禪或曰五月不可入官犯者卒於其位景業曰王爲天子無復下期豈得不終其位出北史】俗忌上屋如上屋卽自見其形魂魄不安【酉陽雜俎】以朱索連縈施門戶【仲夏之月陰气萌作恐物不茂故以朱索出後漢書】古人鑄刀以月之丙午日取純火精以協其數【合璧事類】月之丙午日以金錫鑄爲陽燧【搜神記】爪哇國以是月遊舡【風俗婚姻無媒妁但納黃金於女家以娶之五月遊舡出外夷傳亦出一統志】單於大會龍城祭其先天地鬼神【歲正月諸少長會單於庭祠五月會龍城出白孔六帖】唐玄宗天鳴聲若雷【天寶十四年天鳴有聲天子及大臣有憂通考】晉惠帝日光四散赤如血流照地皆赤【光熙元年占曰君道失明出天文志】隋煬帝大流星如甕墜於江都【大業十三年占曰其下有大兵戰流血破軍殺將明年煬帝遇弒】唐徳宗有星墜於西北光燭如晝聲如雷【貞元十四年閏五月以上通考】山陽濟陰雨雹大如雞子深二尺五寸殺人飛鳥皆死【宣帝地節四年漢書�出六帖】雨雹如扇如斗【獻帝初平二年漢書五行志】臨安大雨雹屋瓦皆碎有一村人多爲不善夜有行人聞神過云付硬雨施行次日雨雹大損禾稼【紹興十七年軒渠錄亦出天中記】有落梅風江淮以爲信風有霖霪號爲梅雨沾衣皆敗謂之送梅雨【以上風土記】濯枝雨【仲夏有大雨名濯枝風土記】鄒衍仰天而哭下雪【衍事燕惠王左右譖之五月雪出世說】漢女訴殺之下雪【女居東海養姑姑女讒之於姑姑詣太守訴殺之五月雪漢書】雨黃毛【熙寧元年又熙寧八年雨黃土兼細毛宋史】蜀地雨白毛【晉武帝太始八年京房易傳曰賢人逃天雨毛五行志】元順帝元統二年天雨毛至二十五年又是月大都雨毛長尺許或曰龍須命拾而祀之【元史】大雷雨下冰龜數十里隨大小皆龜形具手足卦爻【髙宗紹興八年汴京太康縣宋史五行志】黃河是月水名爪蔓水【水衡記】撫州王羲之墨池水色變黑如雲【宋咸平元年通考】洞庭湖水夜赤光如火亙天【建炎四年五行志】饒州樂平縣何衝裏田隴數十百頃當霽天無雲田水如爲物所吸聚爲一直西行髙平地數尺不假堤防而水自行裏南程氏家井水溢亦髙數尺夭矯如長虹聲如雷穿墻毀樓二水鬥於杉墩且前且卻約十刻乃解各反故壑【髙宗紹興十四年與史記魯谷洛水斗同京房曰天子弱諸侯力政厥異水斗出通考】宋元嘉七年武陵洪水善徳山崩兩石髙丈餘如人雕刻精奇形備古制式占者云武陵出天子其年八月孝武始誕後封武陵王卽帝位【治聞記】晉陽大旱得死魃長二尺面頂各二目【北齊後主武平五年五月出北史】晉懷帝枹罕令嚴根妓產一龍一女一鵝【永嘉五年五月京房易傳曰人生他物非人所見者皆爲天下大兵是時帝承惠皇之後四海沸騰尋而陷於平陽爲逆胡所害此其徵也出通考】曲阿有柳樹倒地六載忽復起【晉成帝咸和六年五行志】大木自拔【嘉定六年嚴州淳安遂安桐廬三縣占曰木自拔國將亂】成都太祖廟側大木僕忽起立生三芽【景帝四年以上宋史】成都民郭遠因樵獲瑞木一莖有文曰天下太平【太歷十二年】左羽林軍有鴝鵒乳鵲【太歷十三年以上五行志】鳳凰集北海安丘淳於【漢宣帝本始四年安丘淳於二縣皆屬北海】鳳凰集膠東【漢宣帝太始元年以上符瑞志】鯨有大者長千里小者數千步一生數萬子常以五月六月就岸邊生子【五六月後鯨引其子入海中鼓浪成雷濆沫成雨水族驚畏之皆逃匿莫敢當出古今注】丹水出丹魚是月夏至前夜伺之魚浮水則赤光上照如火【山堂肆考】長山縣獲神龜一頭腹下有巽兌卦【齊武帝永明九年南齊書符瑞志】白虎見新昌縣【晉成帝咸和八年宋書符瑞志】騶虞見壁山有二鹿隨之【王建永平三年五代史】牛一頭二面二口三目三耳【世宗景明二年冀州長樂郡鴻範論曰君不明失政之所致出魏書】牛生犢兩頭六足【晉成帝咸和二年是冬蘇峻作亂通考】白鼠見於東宮【晉惠帝元康元年白孔六帖】滑州靈河縣民黃慶家蠶自成被長二丈五尺闊四尺【景佑四年】北海縣蠶自織絹成領帶【元佑七年以上宋史】

詩江南仲夏天時雨下如川盧橘垂金彈甘焦吐白蓮【樊珣狀江南五月】漢宮一百四十五多下珠簾鎖閉窗何處營巢夏將半茅檐煙裏語雙雙【杜牧村捨燕】撾杖來追柳外涼畫橋南畔倚胡牀月明舡笛參差起風定池蓮自在香【秦覲納涼】穠李四弦風拂席昭華三弄月侵牀家無紅袖堪娛夜正要靑奴一味涼【黃庭堅字魯直題靑奴穠李昭華二妓名】茅檐長掃靜無苔花木成蹊手自栽一水護田將綠遶兩山排闥送靑來【王安石題茅檐】一爲遷客去長沙西望長安不見家黃鶴樓中吹玉笛江城五月落梅花【李白北榭裨】寂寂無聊九夏中倚巖依壁待淸風北圖奇策無人問不及南陽一臥龍【劉兼仲夏晝臥】和如春色淨如秋五月商山是勝遊當晝火雲生不得一溪縈作萬重愁【趙嘏商山道中】春蒲獵獵弄輕柔欲立蜻蜓不自由五月臨平山下路藕花無數滿汀洲【參寥】院僻簾深晝景虛輕風時見動竿烏池中綠滿魚畱子庭下陰多燕引雛雨後看兒爭墜果天晴因客曝殘書幽棲未免牽塵界身在相忘在酒壺【蘇子美】雕玉押簾上輕穀籠虛門井汲鉛花水扇織鴛鴦文回雪舞涼殿甘露洗空綠羅袖從徊翔香汗沾寶粟【李賀樂辭】風簾燕引五六子露井橊開三四花【黃孝先】風含翠筱娟娟靜雨裛紅蕖冉冉香【杜甫】

芒種小滿後十五日斗指丙爲芒種【孝經緯】五月芒種爲節者言時可以種有芒之谷故以芒種爲名【種讀去聲三禮義宗】芒種謂穀芽始出故曰芒種【出歷疏】長陽云出危【易通卦驗】閩人以芒種後逢壬日爲出梅雨【據碎金集云芒種後逢壬入梅夏至後逢庚出梅又據神樞經云芒種後逢丙入梅小暑後逢未出梅人莫適從此必作書者各自以地方配時候而云然耳觀杜少陵詩曰南京西補道四月熟黃梅湛湛長江去冥冥細雨來蓋唐人以成都爲南京則蜀中梅在四月矣柳子厚詩曰梅實迎時雨蒼茫覺晚春此子厚嶺外之作則又知南粵之梅在三月矣東坡吳中詩曰三旬久過黃梅雨萬里初來舶趕風又埤雅云江湘二浙四五間有梅雨黔敗人衣服今人又有詩曰千里殊風百里俗也知天地不相同江南五月黃梅黔人在魚鹽水鹵中是知天地時候自有不同如此出合璧事類】芒種日螗蜋生【芒種五月節也後五日鵙始鳴鵙音局百勞也本艸作慱勞蓋梟類也又後五日反舌無聲月令】芒種後百舌有聲候人在側【周書時訓】芒種後聚畜百藥【艸木蕃時出六帖】

詩久嗟三峽客再與暮春期百舌欲無語繁花能幾時穀虛雲气薄波亂日華遲戰伐何由定哀傷不在玆【工部題瀼西新賃艸堂反舌無聲在芒種後十日今謂之欲無語乃芒種後作也】

夏至夏至金胎木廢水死火旺【金胎言金孕於火土之中也】芒種後十五日斗指午爲夏至夏至者言萬物於此假大而極至也【夏假也至極也出韻會】夏至有三義一明陽气之至極二明陰气始至三見日行之北至【三禮義宗】夏至一陰生是陰動用而陽復於靜也【復卦疏】夏至日晝六十五刻夜三十五刻【古今歷衍】夏至則斗南中繩陽气極陰气萌故曰夏至爲刑【刑始殺也出淮南子】夏至日中赤气出直離此正气也【易通卦驗】夏至則火從之故五月火正而水漏陽气爲火陰气爲水故夏至熱【火正火王也故水漏出淮南子】夏至陰陽爭死生分【鄭玄云五月陰气起於下盛陽蓋其上故曰爭品物滋生葶藶之屬死故曰分】伯趙氏司至者也【伯趙伯勞也以夏至鳴冬至止左傳】陰气爲水水勝則夏至濕【淮南子】夏至日成地理【冬至日成天文春秋感精符】夏至少陰雲如水波【易通卦驗】夏至則八風之序立萬物之性成【前魏相傳】日周天有七衡夏至日在內衡【孝經緯】日永星火以正仲夏【夏至之日火蒼龍之中星書堯典】日行北至東井去北極近夏至至於東井北近極故晷短立八尺之表而晷景長尺五寸八分【前漢書】夏至日影尺有五寸鄭玄云土圭之長也尺有五寸夏至立八尺表其影適與土圭等謂之地中今穎川陽城地爲然【周禮地官】夏至三光盛【周髀云】日道斂北去極彌近其景彌短近短乃極夏乃至焉【漢律曆志】夏至日鹿角解蟬始鳴半夏生木槿榮可以居髙明可以遠眺望可以升山陵可以處臺榭【月令】夏至景風至蟬始鳴螳始生【易稽覽圖】夏至井水躍【春秋考異】先至三日垂土炭於衡兩端輕重適均夏至日陰气至則土重【史記】柞氏夏至令刊陽而火之【春官大司樂】夏至禁舉大火鼓鑄銷冶皆止【三禮義宗】夏至陰事起君道衰故不賀【蔡邕獨斷】夏至陰始動而未達故寢兵鼓不設致事所以助微气之養也【五經通義】君以夏至日施命令止四方行者所以助微陰也【魯公云】夏至寢兵鼓身欲寧志欲靜故不聽事【蔡邕獨斷】夏至景風用事人君當爵有徳封有功【京房易占】夏至祭昆侖之神於澤之中配於後【三禮義宗】絲竹之管空桑之琴瑟夏至日於澤中方丘奏之陰竹之管龍門之琴瑟於宗廟奏之【春官大司樂】夏至著五彩符辟兵題曰遊光厲鬼知其名者無瘟疾【五彩辟五兵也永建中京師大疫云厲鬼字野重遊光亦流言無指見之者其後歲歲有病人情愁怖復增題之冀以脫禍出風俗通】以冬至日致天神人鬼以夏至日致地示物魅以禬國之﹖荒民之紮喪【天人陽也地物陰也陽气升而祭鬼神陰气升而祭示物魅禬除禳也魅音味出周禮】夏至日浚井攺水可去溫病【續漢書禮儀志】夏至忌東風主病行秋令主多疫【曜仙月占】夏至取菊爲灰止小麥蠹【按於寶變化論乃云稻成虫麥爲蛺蝶其驗中出荊楚歲時記】魏武收左元放桎梏之而自解蓋用夏至日霹靂﹝左木右上天下韭﹞﹝左木右上天下韭﹞也【左慈字符放﹝左木右上天下韭﹞音杉出抱朴子】北朝婦人夏至日進扇及粉脂囊皆有辭【酉陽雜俎】夏至日日中天上三官會於司命河校定萬民罪福增減年算【登眞要訣】北方荒中有石湖方千里無凹凸深五丈餘歲常冰惟夏至左右五十六日解【神異經】丹水出丹魚先夏至前十夜伺之魚浮水赤色上照如光【酈道元水經】夏至前三五日吳郡太湖中白魚向湖側淺水菇蒲之上產子民得采之隋時貢於洛【隋大業記】貓目睛旦暮圓及午豎斂如綖其鼻端常冷惟夏至一日暖【酉陽雜俎】

詩三伏適已過驕陽化爲霖欲歸釀西宅阻北江浦深【杜甫】南越逢初伏東林越一朝曲池煎畏景髙閣絕微飆【王言史】璇樞無停運四序相錯行寄言赫曦景今日一陰生【權徳輿夏至日作】

五月﹝二﹞

一日帝爲梁冀所鴆崩【本初元年閏五月一日先太白犯熒惑占曰有逆謀出通考】唐徳宗敕每年五月一日禦宣政殿與文武百寮相見京師九品以上外官因朝奏在京者並聽就列【唐書亦載白孔六帖】朝賀禮多在正月一日未有五月一日故歐陽公曰唐時有五月一日會朝之禮略記其始本出於道家是日君臣集會其儀甚盛不知起自何帝【歐陽公帖】宋眞宗祥符二年皇太子生卽仁宗後宮李氏所生知開封府周起方奏事帝曰朕始生子卽入禁中懷金錢出以賜起【出宋史據元符宮石刻仁宗四月十四日生故兩日並載李氏杭州人莊重寡言有娠從帝臨砌臺玉釵墜帝私卜釵完當生子左右取釵以進殊不毀帝喜已而果生子劉修儀攘爲己子李不言中外亦不知】宋欽宗靖康二年康王卽位於應天府【出宋史先是二帝北狩元佑太后命太常少卿汪藻艸手書告中外俾王嗣統其略曰歷年二百人不知兵傳序九君世無失徳𨿽舉族有北轅之釁而敷天同左袒之心乃眷賢王越居近服漢家之厄十世宜光武之中興獻公之子九人惟重耳之尙在玆乃天意夫豈人謀遂以五月庚寅朔一日登壇受命卽位是夕元佑皇后在東京撤簾康王名構卽髙宗】宋孝宗書唐元禎牡丹詩以賜吳琚【淳熙元年玉海】任文公巴郡人時天大旱白剌史曰五月一日當有大水其變卒至不可防救宜令民吏預爲之備剌史不聽文公獨詣大舡百姓或有信文公頗有防者至是日旱烈文公急命從載白剌史剌史不信至日中雲起須臾至晡時湔水湧起十餘丈突壞廬舍所害數千人【範曄後漢書】東方朔母田氏寡夢太白星有娠田氏嘆曰無夫而孕人得棄之遂移居東方裏是月朔一日生故以所居爲姓以朔爲名【出洞冥記據諸類書方朔母先死�後死不知此何考朔生未幾而田氏死鄰母收養之朔生五歲�失經年乃歸母問之朔曰兒至紫泥海紫水污衣乃過虞淵湔浣明發中還何言經年乎】京師人以是日爲端一【歲時記】是日可作醢【崔寔四民月令】太上老君傳三天正法付漢代張天師【翰墨大全】

詩跪奉新書笏在腰談王正欲伴漁樵晉陽豈爲一門事宣政聊同五日朝憂患半生聯出處歸休上策早招要後生可畏吾衰矣刀筆從來錯料堯【蘇東坡詩唐髙祖謂溫大雅兄弟云我起義晉陽止爲卿一門耳唐徳宗詔曰自今後五月一日禦宣政殿與文武百寮相見】

二日宋太宗出南燻門觀稼召從官列坐田中令民刈麥咸賜以錢帛回幸玉津園觀漁張樂習射旣宴而歸【興國九年宋史禮志】鄭畋盧攜皆罷爲太子賓客分司【僖宗乾符五年畋攜議蠻事攜欲與之和親畋固爭以爲不可攜怒拂衣起袂帶硯墮地破之上聞之曰大臣相詬何以儀刑四海五月二日畋攜皆罷爲太子賓客分司出唐書】�參爲中書侍郎平章事度支使【寶應一年五月二日出纂記淵海】狀元王佐等就法慧寺拜黃甲敍同年謁廟【佐以下共二百三十人朱晦庵與焉七修類稿】郭子儀斬王元振【唐肅宗寶應元年初李國貞治軍嚴皆思子儀故元振因之作亂子儀至軍元振自以爲功子儀曰汝臨賊境輒害主將若賊乘其釁無絳州矣吾爲宰相豈受一卒之私耶五月二日斬元振等三十人出汾陽傳】承暉字維明好學淹貫經史是日承暉與師安石舉白飲滿謂之曰承暉於五經皆經師授謹守而力行之不爲虛文醉後取筆與安石訣最後倒寫二字投筆嘆曰遽爾謬誤得非神志亂耶謂安石曰子行矣安石出門聞哭聲復還問之已薨【金史】

詩客中端二日風雨送牢愁昨歲猶潘母今年更楚囚田園荒吉水妻子老幽州莫作長生祝吾心在首丘【文山天祥】堯律正仲夏楚節前三日巖巖衡嶽開隱隱壽星出【事文類聚】

三日晉安帝義熙十一年是夜慧星出天市其芒掃帝坐【天市在房心之北宋之分野得慧柄者興此除舊布新之徵出宋書符瑞志】唐髙祖赤雀巢於殿門宴五品以上上頌者十餘人【武徳八年出玉海】宋孝宗是日詔執政每日入東華門詣選徳殿奏事此蓋上欲從容論治【乾道元年玉海】習鑿齒與桓泌以才气相推習罷滎陽郡歸與桓書曰吾以五月三日來達襄陽觸目悲感略無顧情西望隆中想臥龍之吟東眺白沙思鳳雛之聲北臨樊墟存鄧老之髙南睠城邑懷羊公之風縱目檀溪念崔徐之友肆睇魚梁追二陸之遠未嘗不徘徊移日撫景躊躇若乃魏武之所置酒孫堅之所隕斃裴杜之故居繁王之舊宅遺事猶存星列滿目瑣瑣常流碌碌凡士焉足感其方寸哉【晉史】王文憲薨於官舍【文憲者齊尙書令王儉字仲寶謚文憲瑯邪臨沂人春秋三十有八五月三日薨於建康官舍皇朝軫慟儲鉉傷情有識銜悲行路掩泣豈直春者不相工女寢機而已哉出任彥升序】會稽錢佑爲虎所取【佑以元嘉四年五月初三爲虎所取後乃自還說虎初取時至一官府入重門見一人憑幾而坐形貌偉壯左右侍者三十餘人謂曰吾欲使汝知術數之法故令虎迎汝無懼也畱十五晝夜語諸小術佑受法畢令還家大知卜占無幽不驗經年乃卒出異苑】趙元陽啟關漱浴更衣趺坐呼弟子於前卽書偈曰遁世和光了幻緣緣消幻夢獨超然淸風徧界無遮障赫日當空照大千書畢雷電交飛風雨晦冥師乃翛然而逝【趙元陽名宜眞吉之安福人也五月三日啟關書偈明年五月三日其徒劉淵然設祀方行奠禮白晝雷電雲雨如其化時出左編】端午前二日謂之扇市在東市車馬特盛【歲時記】北極北斗下降【道經】

詩世事紛紛了不知又逢乳燕麥秋時經年謝客常因醉三日無詩自怪衰乘雨旋移西崦藥畱燈自覆北窗棋但將生死俱拈起造物從來是小兒【陸放翁五月三日病體覺愈輕偶書】

四日宋髙宗尹焞入見講衛靈公末章稱旨遂給筆札校論語以進賜緋魚【紹興七年玉海】嗢沒斯帥其國特勒宰相等二千二百餘人來降上降狀【唐武宗時出一品集】京師人以爲端四日【歲時記】端午刻菖蒲辟邪是日王沂公帖子明朝知是天中節旋刻菖蒲要辟邪【按宋王曾字孝先靑州人山堂肆考】有使過南康縣令胡侃置酒於縣南蓮花館忽有暴風吹沙從南來以手掩目盤中器物有聲若有物過良久開目見食器皆覆時一里外皆聞館中迅雷而館中不聞胡亦無恙【稽神錄】

詩明日又重五采得玉蒲香勸君蒲泛酒聽我試平章【事文類聚】仙馬分明引馬頭西看一點是關樓五日也應須到捨知君不肯更淹畱【岑參五月四日送人】

五日髙辛氏女土人以是日致祭【辛女崖在辰州府城西十里左右壁髙峻上有石屹立如人相傳髙辛氏女於此化爲石崖下有廟每歲五�土人�祭】懷蛟水鄕人於此競渡【懷蛟水在饒州府城南江中有蛟五日鄕人競渡俗號爲懷蛟水以上一統志】馬步廟競渡【周禮校人冬祭馬步注云馬步神之爲災害馬者武昌縣人以五日競渡祭享於廟蓋吳之故俗云出武昌府誌】蒼梧郡陳臨爲太守推誠而理導人以孝弟徵去本郡以是日祠東門城外令小童潔服舞之【後漢書】諸陵薦衣扇【天寶二年諸陵以五日薦衣扇出禮志】肅宗召見山人李唐方擁幼女顧唐曰我念之無怪也唐曰太上皇今日亦當念陛下帝泫然涕下【內制於張后卒不敢謁西宮出唐書】陳後主馮淑妃名小憐太穆後從婢也穆後愛衰以是日進之號曰續命【淑妃能彈琵琶二歌舞後主惑之坐則同席出則並馬願得生死一處命淑妃處隆基堂出山堂肆考】唐太宗謂長孫無忌楊師道曰五日舊俗必用服玩相賀今朕各遺卿飛白扇二枚庶動淸風以揚美徳【貞觀十八年出唐書要錄】漢令郡國捕梟以是日爲羹賜百官因惡鳥故食之又云止妒賜翰林靑團扇【唐翰林初選者試制書批答三首內庫給靑綺被紫絲履之類五日賜靑團扇】賜百索爲壽索【以上翰林誌】宴羣臣武成殿賜襲衣特以紫服金魚賜李元紘及蕭嵩【李元紘傳】孫伏迦上表近太常於民間借婦女裙襦充妓衣擬五月五日於玄武門遊戲非所以爲子孫法【髙祖武徳元年出舊唐書】帝取蜥蝪置之器飼以丹砂至明年端午搗之以金宮人臂有所犯則消沒不爾則如赤痣故名守宮【漢武故事】羣臣各獻服玩上謂李泌曰先生何獨無獻泌曰臣自巾至履皆陛下所賜所餘獨一身耳上曰朕所求正在此旣獻其身當惟朕所用不爲卿有矣【唐太宗記亦出山堂肆考】後主諱緯生於並州【緯字仁綱武成皇帝之長子母曰胡皇后夢於海上坐玉盤日入裙下遂有娠至天保七年五月五日生帝於並州邸帝少美容儀武成特所愛寵拜世子出北史】宋徽宗以是日生俗忌因攺作十月十日生爲天寧節【癸辛雜記】紀邁生其母棄之【紀邁五日生母棄之紀淳妻養之年六歲本父母云汝是我兒邁涕泣傭所得輒上母出孝子傳】胡廣生父母惡之藏之葫蘆棄之河流【人收養之長有盛名父母欲取之廣以爲背所生害義背所養忘恩兩無所歸托葫蘆而生因姓胡名廣後登三司出小說】王鎭惡生家人欲棄之其祖猛曰昔孟嘗君以是日生相齊此兒必興因名鎭惡【宋略】崔信明端午日中生有異雀數頭身形甚小五色備集於庭樹鳴聲淸亮太史良占之曰五月爲火火爲離離爲文彩日中文之盛也有雀文彩�此兒必文彩聲名播天下崔形旣小祿位不髙及長博聞彊記下筆成章而官果不達【唐書】張飛生【飛字翼徳稱萬人敵爲世虎將出木﹖兆園記】金轉運田特秀生【田特秀字彥實易縣人大定十九年進士所居裏名半十行第五以五月五日生小名五兒年二十五應鄕府省殿四試俱第五名年五十五以八月十五日卒出困學雜錄】介子綏割腓股以啖重耳重耳復國子綏獨無所得綏甚怨恨乃作龍蛇之歌以感之終不肯出文公令燔山求之遂抱木而燒死文公令每年是日不得發火【出琴操亦載於三月五日】刑史子臣死【初刑史子臣謂宋景公從今已往五月五日臣死後五年五月丁巳五祀八月辛巳君薨刑臣將至死日朝見景公夕死景公懼思刑史子臣之言將至死日乃逃於瓜圃遂死之出古文巢語】唐中宗朝安樂公主以是日斗百艸欲廣其物令馳驛取謝靈運須又恐爲他得因剪棄其餘【晉謝靈運須美臨刑因施爲南海祗洹寺維摩詰像須五月五日安樂公主因斗百艸取之出靑箱雜記】俗謂屈原投汨羅人傷其死命舟楫拯之極其輕利謂之飛鳧一以爲水車一以爲水馬土人悉臨水觀之至今爲競渡之戲謂之浴蘭節【出荊楚歲時記據荊州府誌屈原投汨羅在五月望日】孝女曹娥會稽上虞人父是日於縣江溯濤迎波神溺死不得屍骸娥年十四乃沿江號哭投江而死後與父屍俱出【娥父旰能弦歌爲巫祝出烈女傳】新野庾寔家是日曝席忽有小兒死席下俄失所在其後寔女子遂亡相傳以爲忌【異苑】蓋屋令人頭禿【風俗通】晉河澗國兵張粗經曠二人相善太元十四年是日共豋鐘嶺坐於山椒酒酣失性拔刀斬曠曠托夢於母曰爲粗所殺屍在澗中脫裳覆之覓時視裳飛起處卽屍所也【曠母明辰追捕一如其言粗知事露將欲出門曠手執刀剌其面遂不得脫母報官粗伏其罪還冤記】陳澹然暴卒【陳澹然富而儒者也性慕道延雲水土多年竟無所遇洞賓詭爲傭者爲治圃歲餘所作工役力過常人陳愛之然止以傭者待之而已一日陳與一道友麟陰符經至天發殺機天地返復未曉殺機之旨洞賓從旁抗聲曰生者不生死者不死已生而殺生未死而學死則長生矣陳大驚曰汝非傭者耶誰教汝爲此言旣而詰之則復繆悠其辭不可解道友曰田野村夫定於何處竊得此語耳非實通曉也居無何忽辭陳曰吾將遠行明年五月五日午時復來也旣去寂然陳有鄕人客於巴陵遇之曰爲我寄語陳公我呂洞賓也始意公可授道徐察之則不然吾不復來矣言訖走入呂仙亭竹林中不見明年端午日午時陳暴卒出道書】開封府尹光美送劉溫叟角黍扇【光美聞溫叟爲禦史中丞淸介遣府吏賫錢遺之溫叟不敢卻貯廳事西捨令府吏封識乃去明年五月五日復送角黍扇所遣吏卽前送錢者視西捨封識宛然出全編】宮中造粉團角黍貯盤中以小角弓射之中者得食都市盛行此戲【開元遺事】仲夏端午烹鶩角黍【風土記】端午以菇葉褁粘米謂之角黍蓋取陰陽包褁之義或曰亦爲屈原恐蛟龍奪之以五彩綫纏飯投水中遂相襲云【荊楚歲時記】唐歲時節物有百索粽子【文昌雜錄】端午作水團又名白團或雜五色人獸花果之狀其精者名滴粉團或加麝香又有幹團不入水者【歲時記】洛陽作朮羹艾酒【金門歲節記】桃印本漢制以止惡气今端午以彩繒篆符相問遺亦以置屏帳門戶【漢書】北朝婦人進五時圖五時花施之帳上【開寶遺事】朱索懸門止惡气【禮儀志】以彩絲系臂謂之續命縷俗說能益人壽算【風俗通】刻菖蒲爲人或葫蘆形帶之辟邪【金門歲節記】都人采艾結爲人懸門上以解毒气又作泥塑張天師以艾爲須以蒜爲拳置於門上【歲時記】以艾爲虎形至有如黑豆大者或剪彩爲小虎粘艾葉戴之【金門歲節記】宗則字文度常以端午未雞鳴時采艾見似人處攬而取之用炙有驗是日競采雜藥【荊楚歲時記】天寶中楊州進水心鏡背有盤龍先有老人自稱爲龍護鑄鏡所三日開戶失所在鏡匠呂輝移鑪以五月五日於楊子江心鑄之龍頗異後大旱祀之乃大雨【異聞集】正光元年天气淸爽聞池中鎗鎗若徵鼓聲須臾雷電晦冥有五色蛇自池上屬於天久乃滅波上水定惟見一魚變爲龍【酈元注水經】荊州有參軍剪鴝鵒舌教學人語無所不名參軍彈琵琶鴝鵒每聽移時【幽明錄】取蠅虎杵碎拌豆置幾上自踴躍可擊蠅【淮南王萬畢術】埋蜻蜓頭於西向戶下至三日則化成珠【博物志】蟾蜍頭上有角謂萬歲蟾蜍是日取之陰漧百日以其足畫地卽爲流水能辟五兵若敵人射已者弓矢皆反還自向也【抱朴】取蟾蜍辟惡疽瘡取東行螻蟈治婦人難產【螻蟈卽�蟆崔寔月令】重午日午時有雨則急斫一竿竹竹節中必有神水瀝取獺肝爲丸治心腹積聚【金門歲節記】五日午時爲大中節【提要錄】於闐國玉池每以端午日王親往取玉自王而下至庶人皆取每取一團玉以一團石投之【西域記】萬回和尙生【髙僧傳】端午爲地臘五帝校定生人官爵血肉盛衰外滋萬類內延年壽記錄長生是日可謝罪求福移易官爵祭祀先祖【道經】

詩節分端午候誰言萬古傳聞爲屈原堪笑楚江空浩浩不能洗得直臣冤【文秀】佳辰共喜沐蘭湯毒冷何須采艾禳但得臯陶調鼎鼐自然災沴變休祥【歐陽公】楚國因讒逐屈原終身無復入君門願因角黍詢遺俗可鑑前王�巧言【歐陽】疾風吹雨滿徵衫陸走川行兩不堪塵事縈人心事遠濯纓何必在江潭【朱文公端午海上遇風雨作】宮衣亦有名端午被恩榮細葛含風軟香羅疊雪輕自天題處濕當暑著來淸意內稱長短終身荷聖情【杜子美端午賜衣作】競渡傳風俗旁觀亦壯哉棹爭飛鳥疾標奪彩龍回江影渾翻錦歡聲遠震雷輕生一餉樂詩序密相催【郭公父】麥涼殊未畢蜩鳴早欲聞喧林尙黃鳥浮天已白雲辟兵書鬼字神印題靈文因想蒼梧郡玆日祀陳君【北齊魏收】孟君此日鐘英气王鳳今朝襲慶源五色呈祥文必顯丙時先誕位非尊蘭湯備浴傳荊俗水馬浮天弔屈魂因笑唐家公主騃預令馳驛剪祗洹【黃朝英】五月符天數五音調夏鈞舊來傳五日無事不稱神穴枕通靈气長絲命續人四時花競巧九子粽爭新方殿臨華節圓冠宴雅臣進對一言重道文六義陳股肱良足詠風化可還淳【唐玄宗宴羣臣作】小暑夏﹝言玄﹞應微陰商管初願賫長命縷來續大恩餘三殿褰珠箔羣官上玉除助陽嘗黍彘順節進龜魚甘露垂天酒芝花捧禦書含丹同蝘蜒灰骨慕蟾蜍今日傷蛇意銜珠遂闕如【張說三殿侍宴應制】裁縫逗早夏點畫守初晨絹紈旣妍媚脂粉亦香新長絲表良節命縷應嘉辰結廬同楚客采艾異詩人折花競鮮彩拭露染芳津含嬌起斜﹝耳兮﹞斂笑動微嚬獻璫依洛浦懷佩以江濱【王筠】

六日唐髙祖崩【葬獻陵在京兆府三原縣界出通考】宋太祖幸迎春苑【幹徳四年】唐同昌公主是日出降有司進儀注紫宸殿行五禮右補闕施敬本拾遺張烜右拾遺李銳等連名上疏曰紫宸殿者漢之前殿周之�寢陛下所以負黼衣正黃屋饗萬國朝諸侯人臣至敬之所猶元極可見不可得而升也上納其言移於光順門外設次行禮【玄宗開元十六年以上玉海】

詩日轉溪山幾百遭厭聞虎嘯與猿號笙歌忽把二天酒風雨猶驚三峽濤已作齊民尋要術安能痛飲讀離騷看君自是靑田質淸唳當聞徹九臯【黃知命名叔達山谷弟也先是山谷貶黔州未攜家紹聖三年知命自蕪湖攜已之子耜山谷之子相及兩所生母五月六日抵黔州次韻答淸江主簿趙彥成】新鶯傍檐曉更悲孤音淸吟囀柔枝口邊血出語未盡豈是怨恨人不知不食枯桑椹不銜苦李花偶然弄樞機宛轉陵煙霞眾雛鳳鳴何局促自覘遊鱗啄枯木玄猿何事朝夜啼白鷺長在汀洲宿黑鵰黃鶴豈不髙金籠玉鉤傷羽毛三江七澤去不得風煙日暮生波濤飛去來莫上髙城頭莫下空園裏城頭饑烏拾鮏羴空園燕雀爭泥滓願爲結舌含白雲五月六日一聲不可聞【僧瑩徹五月初六作】

七日宋太祖宴近臣於崇徳殿【開寶四年玉海】宋眞宗禦崇政殿試陳絳史良夏竦絳竦入等【景徳四年先眞宗謂輔臣曰設科欲求才識若但考文藝則積學者方能中選苟有濟世之才安得而知朕以爲六經之旨聖人用心固與子史�����宜有經義參之時務王旦曰文風丕變由陛下道化因命兩制各上策問而擇州之至五月七日眞宗禦崇政殿試獨陳絳夏竦入等選舉志】以武徳縣尉姜宣義充堂後官【堂吏始於唐至宋開寶六年五月初七日以姜宣義等充堂後官太祖知堂吏擅中書事權多爲姦贓故令吏部選授堂吏用士人自此始太平興國九年以將作監丞李元吉丁佐爲堂後官京官任堂吏自此始出事物紀原】宋孝宗召僧若訥對選徳殿【乾道三年五月七日出玉海】置醫學慱士【貞觀三年諸州府置醫藥慱士開元十一年五月七日始置醫學慱士攺醫藥慱士爲醫學事物紀原】白州是日午時有鳳凰三自南入城中至萬歲寺前棲木身長九尺髙五尺其文五色至申時北向而去畫圖以獻宰相奉表作丹鳳曲曲曰伊九苞之神鳥稟陰陽之純粹負禮蹈信戴仁纓義瞻元扈而來思望黃紳而必至【宋眞宗景徳元年玉海】深井多有毒藥不可入是日宜先以雞毛投井中直下無毒毛回四邊不可入也【葛洪方】七日爲九毒日犯者不過三年【三元延壽書】

八日唐僖宗生爲應天節【咸通三年僖宗生於東內懿宗第五子初封普王名儼出唐書本紀】唐玄宗令進士國子監謁先師【開元五年五月八日謁先師後懿宗咸通中劉允章爲禮部侍郎請諸生及進士第並謁先師則此禮起於唐懿宗之世劉允章請也又選舉志曰開元五年是日始令鄕貢明經進士國子監謁先師是則開元之禮第施於貢士而咸通時允章所請紏開元之禮而爲之制也事物紀原】唐徳宗分日一人執筆【肅宗至徳二年宰相分直政事筆人知十日徳宗正元五年五月八日又分日一人執筆迄今爲故事曰當筆事物紀原】宋眞宗咸平三年以贊善石熙政爲西京左藏庫副使【唐都京兆爲西京不得以別都直稱左藏五代殘缺別都因不言其故事耳左藏庫副使前無所見疑宋國初所置官也事物紀原】鳳翔人聞朱全忠來皆懼五月是日城外居民移入城內而四面百姓盡殺【唐昭宗天復二年全忠進軍鳳翔城下全忠朝服向城而泣曰臣但欲迎車駕還宮耳全忠借正說以行其譎出金鑾記】元人小云石海涯卒【小云石海涯五字姓名也號酸齋母廉氏夜夢神人授以大星使吞之已而有妊及生神彩秀異拜翰林侍讀學士辭還江南賣藥於錢塘市中詭姓名易服色無有識之者偶過梁山濼見漁父織蘆花爲被欲易之漁父疑其爲人湯曰君欲吾被當更賦詩遂援筆立成竟持被去人間喧傳蘆花被詩其依隱玩世多類此泰定元年五月八日卒年三十九出元史】西突厥以是日相聚祭神【西突厥者木桿可汗之子大邏便也與沙缽略有隙因分而爲二漸以彊盛東拒都斤西越金山龜玆鐵勒伊吾及西域諸胡悉附之大邏便其風俗五月八日相聚祭神歲遣重臣向其先世所居之窟致祭焉當煬帝大業初撫禦無道其國多叛出隋書】扶桑之蠶長七尺圍七十色如金四時不死五月八日吐黃絲布於枝條四絲足勝一鈞【此梁武帝天監中有異人傑公者與諸儒語及方域云云出太平廣記】

九日忻州是日大震說者曰地道貴靜今數震搖兵興民勞之象【慶曆二年五月初九宋五行志】吐大羅遣使獻大鳥如駝食銅鐵上遣獻於昭陵【唐永徽元年】唐髙宗以西域平遣使分往康國吐大羅國等訪風俗物產及古今廢置圖以進【顯慶三年以上玉海】沐浴令人長命【玄樞經】吳興人章荀是日田耕以飯置菇裏晚於菇中伺馬見一大蛇偸食之荀卽以鈹斫蛇走去荀乘舡逐之至一阪有穴聞號哭云人斫傷其甲或云當如何或云付雷公令霹靂殺之須臾雲雨冥合震雷傷荀荀跳梁大罵曰天公我貧展力耕墾蛇來偸食罪在於蛇反霹靂我耶雷若來今當以鈹斫汝破其腹須臾雲雨輒開乃更霹靂向穴中諸蛇盡死【續搜神記】

十日史思明敗於沙河【天寶十五載五月十日郭子儀李光弼敗思明於沙河思明以騎卒奔嘉山光弼擊之思明又敗走入慱陵郡光弼圍之思明性躁與安祿山同鄕相善俱以驍勇聞出唐書】唐丞相李宗閔太和九年是日退朝於靖安裏第其榻前有熨斗忽跳躑久之宗閔異且惡是時李訓鄭注以姦詐得幸數言於帝後旬日有詔貶爲明州剌史連貶朝州司戶蓋其兆也【宣室志】太虛眞人降生【蜀崇慶州李姓玨名者字雙玉後得黃房公金丹之道攺名棲眞號太虛以是日誕身出道書】

詩片月生林白沿流澗亦明幽人方獨夜山寺有微行野處偏宜夏貧家不厭晴燻風吹老鬢腐艸見飛螢【韓仲正五月十日作】

十一日太常慱士黃積厚請以秋分日享壽星【髙宗紹興七年】宋髙宗從博士黃積厚之言舉嶽瀆祀典【紹興八年以上宋史郊祀志】仁宗幸玉津園宴射上中的者七從臣奉酒稱賀【天聖八年玉海】禦史中丞裴度是日兼刑部侍郎時度自淮西行營宣慰還所言軍機多合上旨故以兼官寵之【憲宗元和十年舊唐書】東坡與子由相遇於藤【宋哲宗紹聖四年東坡謫瓊州別駕子由謫雷州五月十一日相遇於藤同行至雷出長公外紀】東坡神宗元丰三年是日夢遊人家開堂西門有小園古井井上皆蒼石石上生紫藤如龍蛇枝葉如赤箭主人言此石芝也東坡折食一枝其味如雞蘇而甘寤後作詩紀之【出長公外紀】祖師召師至範明叔宅【馬鈺初名從義字宜甫鈺字玄寶更之也五月十一日祖師召師至範明叔宅以詞贈之詩云擲下金鉤卻一年方吞香餌任綸牽玉京山上爲鵬化隨我扶搖入洞天出史纂左編】敕天下僧尼隸祠部【武后延載元年五月十一敕僧尼隸祠部此祠部轄僧之始也出事物紀原】天倉開宜入山修道【保生月錄】

十二日宋髙宗是日謂輔臣曰有白气起紫微因誦晉天文志占驗之狀當思應天之實【建炎四年】宋徽宗以是日祭方丘爲寧貺節【政和三年】宋仁宗幸南禦莊觀刈麥遂幸玉津園燕羣臣聞民捨機杼賜織婦茶彩【天聖三年以上玉海】女仙楊敬貞於漢章帝元和十二年是日飛升衣服委地牀上若蟬蛻然異香滿室先夜有天樂西來闔村聞之楊虢州閿鄕天仙村曰家女或傳爲謫仙云【先敬貞告其夫曰妾神不安惡聞人語當於靜室寧之君與兒女暫居別室夫許之楊氏遂沐浴新莊閉戶而坐出續玄怪錄】

詩空堂明月淸且新幽人睡忽來初勻了然非夢亦非覺有人夜呼祈孔賓披衣相從到何許朱欄碧井開瓊戶忽驚石上堆龍蛇玉芝紫筍生無數鏘然敲折靑珊瑚味如蜜藕和雞蘇主人相顧一撫掌滿堂坐客皆盧胡亦知洞府嘲輕脫終勝嵇康羨王烈神仙一合五百年風吹石髓堅如鐵【東坡有紫藤龍蛇之夢十二日作詩其夢十一日載之長公外紀】

十三日宋眞宗莊穆皇后崩【景徳四年皇后謚曰莊穆葬於永熙陵之西北宋史禮志】宋孝宗詔爲暑熱自五月十三日並後殿坐參假官候秋涼日取旨【乾道七年通考】北魏李崇是日大水入城屋宇皆沒崇泊於城上水增未巳乘舡附於女墻州府勸崇棄州保北山崇曰吾受國重恩忝守藩嶽淮南萬里系於一身一旦動腳百姓瓦解揚州之地恐非國物昔王尊慷慨義感黃河豈愛一軀取愧千載【崇字繼長頓丘人也五月十三忽有泉水湧入八公山頂壽春城中有魚從地湧出野鴨羣飛入城與鵲爭巢出史纂左編】關羽生【字雲長剌顏良於萬眾之中威振華夏稱萬人敵爲世虎臣出桃園記】陳嗣是日考終厥命誡曰啟予手啟予足我聞古人有言珠玉而瘞之是暴骸於中原古者不封不樹後世聖人易之以棺槨吾不敢違聖人可具棺槨而已【陳嗣唐人字弘嗣享年八十五太歲壬辰五月十三日卒嗣林園遺老玄默忘峸合道以制嗜欲達命以順生死保先君武東山之故居行不由徑非公事不至州縣陳子昂作墓銘銘曰山川隆郁旗鼎氤氳挺生君子於鑠元貞又有撫化隨運安排屈伸天年旣沒長夜何辰聖達不免宇宙同塵桐棺三寸豈我寠貧云云載蜀志】司命眞君降於王捷家之新堂【宋眞宗景徳四年汀州黥卒王捷自言於南康遇道人姓趙氏投以小環神劍蓋司命眞君也宦者劉承珪以其事聞賜捷名中正是年五月十三日眞君降於家之新堂是爲聖祖而祥瑞之事起矣史纂左編】長老可遵溫泉壁上題詩詩曰禪庭誰作石龍頭龍口湯泉沸不休直待眾生總無垢我方淸冷混常流且記之云元丰十一年五月十三日【後東坡過溫泉見此詩亦作一絕石龍有口口無根自在流泉誰吐吞若信眾生本無垢此泉何處覓寒溫出詩話】渤泥國以是日爲節國人亦於是日作佛事【渤泥國地炎熱多風雨無城郭樹木柵爲王之所居若樓覆以貝多葉王綰髻祼跣腰纏花布無輿馬出入徒行民多業漁剪髮齊額婦人衣短衫僅蔽胸背煮海爲鹽瀝榔漿爲酒無稻麥捕生魚蝦蟹食之食無器皿以竹編貝多葉爲穴食畢棄之番書無筆札以刀刻貝多葉行之事佛甚嚴以五月十三日爲節作佛事出宋學士集】市人爲父母兄長或已身疾病具香紙牲醴於城隍神祈禱自其家且行且拜至廟而止謂之拜願又以小兒女多疾者帶小枷鎖詣廟祈禱謂之現枷其鼓吹管弦徹於衢巷竟夜不止【宣撫鎭志】是日謂之竹醉又謂竹迷栽竹多盛【出齊人四民月令】嶽人以是日謂之龍生日可種竹卽齊民要術竹醉日也【出嶽陽風土記】竹有生日卽五月十三日【出文雕龍】

詩夏栽醉竹餘千个春種辰瓜滿百區【黃山谷詩注五月十三日竹醉宜栽竹辰日可種瓜山堂肆考】重五又八日使君慶生申時光正流觴物態俱精神【事文類聚】

十四日宋髙宗是日辛巳日食於南斗【紹興六年通考】宋徽宗是日夏至親祠后土於方澤【宋宣和五年出通考】宋太祖復增修宮闕凡規爲制度並上指授【幹徳元年五月十四日復增修宮闕旣成坐寢殿中令洞開諸門皆端直通豁上謂左右曰此如我心少有邪曲人皆見之出玉海】太子少師致仕趙槪上所集諫林一百二十卷【宋神宗元丰二年五月十四日上所集詔獎諭以勸爲學出會要】掘獲白玉牀【敬宗寶歷二年神策軍苑內古長安城中修漢未央宮五月十四日掘獲白玉牀一張長六尺出玉海】程邵公卒【邵公廣平程顥之次子生於八月四日卒於熙寧五月十四日生而有奇質未滿歲而溫潤端重之態完然可愛聰明日發而方厚淳美之气益備羣兒狎弄於前泊乎如不聞惜不壽出墓志】南斗星君降【道經】

十五日西域歷人奏是日月當蝕【耶律楚材字晉卿生三歲而孤及長博極羣書旁通天文地理律曆術數及釋老醫卜之說下筆爲文若宿構者西域歷人奏五月十五日月當蝕楚材曰否卒不蝕明年十月楚材言月當蝕西域人曰不蝕至期蝕入分元史】憲宗元和十五年崩移殯於大內太極殿之西階至是日遷座於景陵【出令狐楚憲宗皇帝哀冊文曰玉衡南指金波西落皓雪集其麻衣素云褰其綃幕柳宮龍動竹池魚躍兆庶雨泣於浩穰萬靈夙號於寥廓哀子嗣皇帝仰攀雕輦殷奠瓊筵哀無容以觸地痛不返而終天仙仗徐進宸儀永隔降睿旨於鸞臺揚聖功於鳳冊】唐侍中渾瑊與蕃相尙結贊盟於平涼【馬燧盛言蕃情可保請許其盟上然之是歲閏五月十五日軍瑊與蕃相結贊盟平涼爲蕃軍所劫由�之謬謀也坐是奪兵權山舊唐書】宋仁宗召近臣幸後苑寶岐殿觀刈麥謂輔臣曰朕新創此殿不欲植花卉爲遊觀之所以粒食爲先而歲種麥於此庶知稼穡不易【皇佑元年玉海】揚州進水心鏡靑瑩耀日背有盤龍勢如生動玄宗異之【天寶三載五月十五日進水心鏡天寶七載秦中大旱詔中使孫知古引葉法善於內庫閱此鏡曰鏡龍眞龍也忽鏡龍口鼻有白气須臾滿殿遂徧城內甘雨大澍出鏡龍記】包信縣令段暉宅內時見光怪掘光所得二菩薩趺上銘曰晉太始二年五月十五日中書監荀勗造【後暉捨宅爲光明寺伽藍記】蘇耽眞人文帝三年是日有十鶴集其庭眞人謂母潘氏曰耽已成道被命升仙仙仗臨門不得終養卽刻辭去母曰吾何以卒歲眞人乃畱一櫃緘鑰甚固曰凡有缺扣櫃呼之必得可助甘旨語畢羣鶴隨之升天異香天樂彌日不散【蘇耽事亦載於二月二十八七月十五日出彬陽仙傳】老君降現鶴鳴山藥王韋眞人成仙【以上列仙傳】南極老人星下降【道經】

詩月色燈光滿帝都香車寶輦向通衢身閒不睹中興盛羞逐鄕人賽紫姑【李商隱五月十五日夜聞京有燈】

十六日宋紹興二十二年五月十六日月外有環暈五重附近者紫紅色白者次之靑者又次之黃者又次之最外深紅各相去一丈分寸不差其圓如規是日洪邁五更初以事使過臨淮境瞻此月暈天文官荊大聲隨行乃至旁附耳曰是謂月重暈前史所紀未有如今所見者但太陰極盛恐非太陽之利耳將曉乃沒【文獻通考未一月而髙宗遜位】管輅與倪淸河刻雨期倪未信輅曰今五月十六日壬子直滿畢星中已有水气水气發動於卯辰此必至之應也向暮有山雲樓起黃昏之後雷聲動天星月皆沒風雲並興玄气四合大雨河傾倪調輅言誤中耳不爲神也輅曰誤中與天期不亦工乎【管輅別傳】後唐袁弘禦精算術節度使張敬達有二玉碗弘禦算之曰此碗明年五月十六日巳時當破敬達聞之曰吾謹藏之能破否卽令貯大籠藉以衣絮鎖之庫中至期庫屋梁折正壓其籠二碗俱碎【稽神錄】宋太祖宴近臣及孟昶於大明殿【幹徳三年】理宗以是日爲皇太后壽慶節【以上宋史】竇凝忽聞扣門甚急凝出候之乃是所殺妾向前曰別久安否凝太怖疾走入內其鬼隨踵至庭見妻崔氏崔氏驚問之妾自敍曰某是竇十五郎妾凝欲娶汝殺妾於車道口妾無負凝而凝枉殺妾妾怨气上達於帝庭帝許妾復仇崔氏悲惶請謝願以功徳贖罪妾厲色曰凝以命還命足矣何功徳而當命也言畢登階擒凝啖嚼肢體宛轉焚毒【唐開元中晉州剌史柳渙外孫女崔氏家於汴州有扶風竇凝者欲聘之凝舊有妾崔氏約遣妾後成禮凝遂與妾俱之宋州車道口以妾沈於水中旣而還汴娶崔氏五月十六日妾扣門復仇云云太平廣記】道家以爲天地合日夫婦當異寢【天中記】劉安中眞人飛升【翰墨大全】

詩正月十一日書札五月十六日到來柳吟秦望咫尺地鯉魚何處閒徘徊故人情意未疏索次第序述眉眼開上言二年隔煙水下有數幅眞瓊瑰行吟坐讀口不倦瀑泉激射瑯玕摧璧池蘭蕙日已老村酒蘸甲時幾杯鶴齡鴻算不復見雨後蓑笠空莓苔云云【五月十六日丘光庭書到羅隱酬之】梅收淸風來宇淨寶鑑揭頻年城南遊未有今夜月呼舟泛微瀾遊魚亦出沒危榭倒影浮倚闌涼入骨舉酒屬西山寒光動林樾諸君興未巳南阜上突兀目極大江流髙情更超越【張栻字敬夫號南軒五月十六日夜城南觀月分韻得月字】

十七日天地二气交造化萬物之日【翰墨大全】晉恭帝茀星出北斗魁中【元熙十四年五月十七日占曰星茀北斗中聖人受命後宋受禪出宋書符瑞志】丰山絕頂有漢髙廟土俗以是日爲髙帝生日遠近畢集薦肴觴焉按漢書此髙帝葬日也【丰山在滁之西或云漢諸將追項羽道經此山宋文鑑】唐文宗敕文官階至三品許應子孫補兩館生出身【紹興十年五月十七敕玉海】穆宗是日鹽鐵使王播奏約榷茶額每百錢加稅五十右拾遺李玨等上疏以爲榷茶近起貞元多事之際今天下無虞所宜寬橫斂之目而更增之何時當得息肩上不從【長慶元年舊唐書】宋髙宗禦書中庸賜秦檜【紹興十年玉海】宋徽宗上許眞君尊號【眞君許氏名遜字敬之舉家四十二口同日飛升雞犬亦隨宋徽宗上尊號其醮告詞文有政和二年太歲壬辰五月丁巳十七日癸酉云云又於洪州玉隆觀建道場七晝夜出玉隆萬壽宮志】

十八日徽宗夏至日親祠后土於方澤【宣和二年通考】唐徳宗是日甘露降元和殿桐木丁香木武元衡表曰元和殿降甘露宣示百寮光凝棲鳳之林气浥傳香之木【貞元十八年玉海】潘安仁作西徵賦曰歲次玄枵月旅蕤賓丙丁統日乙未禦辰【張銑注曰歲在了爲玄�旅亦次也蕤賓五月律也丙丁統一夏之日乙未則嶽行之辰李善注曰嶽陽弱子序曰元康一年五月餘之長安以歷推之元康二年歲在壬子乙未五月十八日也】毗陵郡道士楊文廣踏白石上升【載翰墨大全】正陽帝君升仙【帝君姓鐘離名權字云房號正陽子京兆咸陽人爲漢將軍因兵負入山過少陽帝君授道終南尋隱晉州羊角山自稱天下都散漢道成天帝封號太極左宮眞人是日仙去後於澧水授道純陽出道書】僧王法昌成佛【法昌泉州府建陽人生不茹葷幼失父母落髮入福仙寺不拔生艸不剪生柴著破衲以養蟣虱時常翻易使之均飽宋熙寧辛亥忽告人曰吾來年五月十八日當去至期果然人驚異之出泉州府誌】

詩五月進農黍三葉換階蓂不知今何夕嵩嶽降生申【事文類聚】

十九日夜有流星大如斗桿尾長十餘丈從西北來墜城內占曰天狗所墜下有伏屍流血【五月十九日星墜城內是年竟陵王誕遣一百人出東門攻劉道產營別遣疑兵一百人出北門沈攸之於東門奮短兵接戰大破之誕又遣數百人出東門攻寧朔司馬劉勉營攸之又破之誕字休文宋文帝第六子出宋書】肅宗立代宗爲皇太子【乾元元年代宗�豫肅宗長子母曰章敬皇太后吳氏以開元十四年十二月十三日生於東都上陽宮出唐書】道士陸惟忠卒東坡爲之銘銘曰多藝此黃冠詩碁醫卜內外丹無求於世宜堅完龜饑鶴瘦終難安哀哉六巧坐一寒祝子復來少宏寬毋復淸詩助痟酸龍虎尢成無或好往駕赤螭驂靑鸞【惟忠字子厚眉山人見東坡於黃州出所作詩論內外丹指略自以爲不死東坡曰子神淸而骨寒其淸可以仙其寒亦足以死後十五年復見東坡於惠州則得瘦疾骨見衣表然詩益工論內外丹益精曰吾眞坐寒而死矣歲紹聖四年五月十九日卒載東坡蜀中考】

二十日唐代宗崩【葬元陵在京兆府富平縣界通考】僖宗中和三年禦太玄樓獻黃巢首級並姬妾上問姬妾汝曹皆勛貴子女世受國恩何爲從賊居其首者對曰狂賊凶逆國家以百萬之眾失守宗祧播遷巴蜀今陛下【以不】能拒賊責一女子置公卿將帥於何地乎上不復問皆戮之於市人爭與之酒其餘皆悲怖昏醉居首者獨不飲不泣就刑神色肅然【張﹝靑﹖﹞耆舊傳成都有太玄樓】宋太宗幸城內觀麥賜田夫布帛有差上謂近臣曰耕耘之夫最可矜閔【雍熙二年】種放告遊嵩山宋眞宗是日宴羣臣資政殿餞之賜放七言詩令屬和羣臣皆賦復賜宴於祕閣【景徳二年以上玉海】呂東萊成公親迎【成公居母曹夫人憂從吉會妻韓氏物故卽龍圖閣學士韓無咎南澗公長女南澗復以次女配成公五月二十日親迎出宋學士集】純陽升仙【先生姓呂諱巖純陽其道號也祖籍西京河南府滿柘縣今蒲州蒲阪縣生於天寶十四年以進士授江州徳化令縱步廬山澧水遇正陽帝君鐘離云房授道天帝頒詔爲九天采訪使有詩云紏司天上神仙籍之句是日上升有渾成集行於世以道授海蟾重陽出道書】丹陽眞君降生【眞君姓馬名鈺字玄寶號丹陽子先名從義字玄甫寧海州人生於宋徽宗癸卯宣和五年是日家巨富號馬半洲娶孫氏生三子曰庭瑞庭珍庭珪大定七年丁卯重陽眞君至其宅食瓜從蒂起馬怪詢之眞君曰香從臭裏出甜向苦中來馬復叩云何名道眞君曰五行不到處父母未生前始請歸家師之遂以家事屬三子出家出道書】

詩有人夜半持山去頓覺浮嵐映翠空試問安排華屋處何如零落亂雲中能回趙璧人安在已入南柯夢不通賴有霜鐘難席捲系舡來聽響玲瓏【宋時湖口人李正臣畜異石九峯東坡因異石作詩至徽宗崇寧元年黃庭堅系舟湖口正臣持此詩來石爲好事者所取不可得庭堅五月二十日感嘆不已次韻出宋文鑑】

二十一日徽宗是日夏至親祠后土於方澤【宣和七年通考】髙宗建炎元年以是日爲天申節詔寢上壽禮羣臣拜表稱賀吳芾表雲華渚呈祥預紀有開之慶燻風從律式逢載夙之辰【出史事實貴耳集云髙宗韋後生也徽宗夢吳越王引禦衣曰我好來朝使畱住我終須還我山河夢覺與鄭後言朕夜來被錢王乞取兩浙甚急鄭後奏云昨二十一日夜韋妃生子及建炎渡江都錢塘百有餘年豈非應乞兩浙之夢乎湖海新聞又云洪皓在此買一妾東平人偕其母來曾侍明節劉后言韋後初生髙宗時夢金甲神人自稱錢武肅王卽錢鏐也年八十一髙宗亦八十一卜都錢塘事不偶然】宋欽宗到燕京見金主【靖康二年五月二十一日見金主至六月朱后死移居云州出七修類稿】有道嚴僧居成都寶歷寺唐開元十四年是日道嚴於佛殿前軒燃長明燈忽見一巨手在殿西軒道嚴悸且甚久之聞空中云無懼吾善神也道嚴懼稍解因問曰檀越爲何神匿其軀而見其手乎又忽聞空中雲天命我護佛寺之地以世人好唾佛祠地也道嚴曰吾願睹其形使畫工寫於寺壁且書其事以表之俾世人無敢唾佛寺地於是西軒見一神巨手大鼻身長數丈道嚴見之背汗其神隱去於是以神狀命畫工圖於西軒壁【宣室志】蒲人侯道華唐大中五年以是日仙去遺水一杯履一雙於松下衣掛松上畱詩云曩昔大還丹多年色不移前宵盜喫卻今日碧空飛【道士鄧太玄煉丹於永樂縣道淨院丹成而鄧疑未就畱貯院內人共掌之鄧死徒周悟仙主院事道華佐之供給灑掃無不竭力道眾奴畜之五月二十一日眾晨起不見道華惟見杯履衣而已又畱詩一絕眾始知道華�太玄所遺丹藥成仙出宣室志】

二十二日宋神宗以是日封孟子鄒國公與顏子並配而荀楊韓子並封伯爵列於從祀【元丰七年玉海】馬鈺道人生【道人字玄寶號丹陽生於金太宗天會元年五月二十二日母孕時夢麻姑賜丹一粒吞之師在兒時嘗誦乘雲駕鶴之語及長爲儒不樂進耶父奇其才俾掌庫物好周濟而無私李無夢見而奇之曰額有三山手垂過膝眞大仙之才後以風雨之夜東首枕殷而逝元至順六年贈丹陽抱一無爲眞人出史纂左編】京兆人劉子貢卒【子貢明日乃�言至冥司同過者十九人官召二人出來拍其頭命之曰此二人罪重餘者且釋去又引子貢歷觀諸獄但空墻垣而已不見其人子貢問曰何處曰此地獄也緣同光王生故體罪人出地獄七日子貢娶難江縣令蘇元宗女見元宗於途問曰丈人何得在此元宗曰吾生前有過拘畱耳又遇鄰人季暐暐曰君傳語吾兒生前罪大須造觀世音一像寫抄法連華經一部則生天矣又遇其父愼曰吾以同光王生故在獄外不然每日被牛頭燒鐵彈如火以破其皮出紀聞】

二十三日唐僖宗乾符六年是日崔相國盧相國同日冊拜宣麻之際殿庭雰气四塞雹大如雞卵識者以爲鈞軸不祥之兆【明年大寇攻陷京師二相俱死於難出劇談錄】節度使朱克融帳下軍亂而全家破殺【唐敬宗寶歷二年克融獵�鹿膽中得珠如彈丸黑色初軟後硬或問麻安石曰是何祥也安石曰此事自古未有請以意推之鹿膽得珠克融以爲瑞鹿者祿也鹿死是祿盡也珠初軟後硬是珠變也祿盡珠變必有變易之事衰亡之兆也後五月二十三日果帳下軍亂而全家破殺出祥驗集】司馬文正公是日到京致書於侄曰叔五月二十三日到京蒙聖恩除門下侍郎光素無才能加以衰老久在沈散絕望顯榮一朝升擢出人意表舉朝之人悉非舊識逆見忌嫉者何可勝數獨以愚直處於其間如一黃葉在烈風中幾何不危墜也云云【事文類聚】王愬歸竇氏曰君選事未成【建平三年唐徳宗時有王愬者自冬調選至次年孟夏寂無音書其妻扶風竇氏憂甚有二女忽聞賣卜女九娘者過其門其九娘每有問卜屢中遂召卜焉九娘設香俄空中有一人下曰久無音書早晚合歸只因選事未成今日在西市與四人共行至五月二十三日愬歸竇氏喜曰君選事未成又於某日西市四人共行愬自以爲不附音書何由得知遂愕然驚後終山陽郡司馬出太平廣記】

二十四日破宋金剛獻捷太廟【唐髙祖武徳二年五月二十四日出會要】宋太宗駕幸南禦莊觀稼因幸玉津園習射張樂賜從臣飲【淳化五年玉海】貢火浣布三疋置之瑞物閣【哲宗元佑二年玉海】文文山賜狀元及第【宋理宗寶佑四年禮部試進士文天祥以法天不息爲對其言萬餘五月二十四日帝親拔爲第一考試官王應麟奏曰是捲古誼若龜鑑忠肝如鐵石臣敢爲得人賀文山之科六百一人出山堂肆考】中明王生【佛書】

二十五日司天監奏五星閏五月二十五日近太陽【景徳四年甘氏星經曰五星近太陽若伏而不見卽臣遜於其�宋眞宗五月二十五日禦禁臺伏而不見大赦天下出湘山野錄】仁宗禦成化殿以芝艸生於殿楹帝作瑞芝五言詩賜宰臣王隨以下各爲詩賦頌以獻【景佑四年玉海】太平眞君升仙【列仙傳】

二十六日仁宗詔宗室通一經者試之【皇佑五年】髙宗攺鑄虎符【建炎三年以上玉海】神宗皇后祔於廟室【建中靖國元年崩五月二十六祔神宗廟室出宋史禮志】元人葉禎卒【葬於玉塢山桐廬李驤龍與禎交禎年三十從父來桐廬爲釣臺山長山長君死不能歸驤龍以錢予之使賣藥市中自給禎風神蕭爽不隨世浮沈每於月白風淸同驤龍買舟泛桐江而下驤龍善洞簫禎歌古詞扣舷而和之飄飄然遊於物化者垂一十年禎一日病革憂戚莫知所爲驤龍顧禎曰君非念後事乎有驤龍在禎力疾起曰此膝未嘗下人今爲君屈卒於至元五年五月二十六禎字仲貞武陵人出宋學士集】

詩星火方中月下弦更遲三日誕眞賢【事文類聚】

二十七日熒惑入太微與歲星相及俱犯右執法至是日乃出占曰人主有大憂【黃初六年五月二十七日出宋書天文志】宋仁宗詔西北邊有大事自今令中書樞密院召兩制以上同議之【慶曆七年五月二十七日詔出玉海】範仲淹卒【宋仁宗皇佑四年五月甲子仲淹資政殿大學士禮部侍郎謚文正邠慶二州與屬羌皆畫像立生祠及卒哀號如父佐宋皆聖賢事業白璧無瑕出山堂肆考】保徳眞君降【道經】

詩五應蕤賓當夏月三餘蓂莢正堯天【事文類聚】

二十八日宋眞宗召輔臣於崇政殿觀茅山郭眞人所獲龍長二寸許極細鱗腹如玳瑁手中仰覆無懼帝作觀龍歌【祥符二年復送於茅山池中宋史】破朱泚露布五月二十八日寅時華州鎭國軍節度使駱元光等承命於牙旗之下分麾於轅門之外將士等超乘賈勇免冑啟行夾川陸而左旋右抽抵兵陵而浸淫布濩聲塞宇宙气雄鉦鼓陳兵於光泰門外盡銳於神鹿﹖加倉東繚垣摧以成塵滋水涸而爲地左廣未離於舊疊前偏已交於賊鋒若降於天如出於地【白孔六帖】董槐景定三年夜大雨烈風雷電槐起衣冠而坐麾婦人出爲諸生說兌謙二卦問夜如何諸生以夜中對遂薨【槐字庭植濠州定遠人少喜言兵陰讀孫武曹操之書每自云使吾得用將汛掃中土以還天子槐貌甚偉廣顙豊頤又美髯論事慷慨自方諸葛亮周瑜宋理宗進封許國公景定三年五月二十八日薨謚文淸帝使使致金六十斤帛千匹以賻出宋史列傳】劉因瘧疾復作【元劉因字夢吉生之夕父夢神人馬載一兒至其家乃名曰駰後攺今名三歲讀書日記千百言六歲能詩七歲能屬文因素有羸病五月二十八日瘧疾復作出史纂左編】

詩漢節熒煌直北馳皇家卜世萬年期東京盛徳符髙祖說與中原父老知【朱文公五月二十八日聞報喜而成詩】

二十九日唐開元二年是夜大流星如甕或如盆大者貫北斗並西北落小者隨之無數天星盡搖至曉乃止【是年襄王崩吐蕃入隴右掠羊馬殺傷無數又大風發屋長安禦中樹連根出者十七八次年太上皇崩出太平廣記】郭子儀李光弼與賊戰於嘉山【唐肅宗至徳元載安祿山使將步騎二萬人北就史思明又使牛廷玠發範陽等郡兵萬餘人助思明合五萬餘人郭子儀至恆陽思明隨至子儀深潛髙疊以待賊賊來則守去則追之晝則耀兵夜斫其營賊不得休息數日子儀與李光弼議曰賊倦矣可以出戰五月二十九日戰於嘉山出長歷】陶谷書於汴上雨中【梁元帝晝職貢圖其圖每段所寫土俗貢獻之事皆學士陶谷書陶谷自跋其後初書廣順三年云云又復書夏五月二十九日汴上雨中書北海陶谷谷在周爲翰林學士入宋歷禮刑戶部三尙書年六十八卒山堂肆考】池州俗以是日爲分龍節【圖經】

詩元气鐘成一代英天休節後是公生【事文類聚】

三十日延熹元年五月甲戌晦日食徐璜曰臣切見道術家常言漢死在戊亥今太歲在丙戌五月甲戌日食柳宿朱雀漢家之貴國宿分周地今京師是也史官上古去重見輕璜召太史陳瑗詰問乃以實對梁冀怨援不爲隱諱使人陰求其短髮摘上聞上以亡失候儀不肅有司奏收殺獄中【梁冀別傳】東漢明帝永平十六年五月戊午晦日食在柳十五度宿在京都宮車晏駕如其占【文獻通考】劉徳願景和元年是日有白蚓數十出齋前砌上徧身白色非世人所見蚓口吐舌赤色其年徳願誅【選異記】商山四皓降現日【翰墨大全】

日涉編卷六楚應城陳階升也甫編輯邑人徐養量叔弘甫校刻饒琮玉卿甫

鍾惺伯敬甫

張堯熙

甫

程云翼振羽甫仝閱

六月﹝一﹞六月建未未味也謂萬物向成有滋味也【合璧事類】林鍾未之气也六月建焉【周禮】日在柳昏心中旦奎中【禮記】季月煩暑流金爍石【梁元帝與武陵王書南史】隆熱【韓文】季夏行春令則谷鮮實民多病行秋令則水潦傷禾女災【女人產不育故曰女災】行冬令則鷹隼早鷙寇擾四鄙【呂氏春秋】爲且【爾雅】秋夏交會之辰金火伏藏之日【歷忌釋日立秋以金代��金畏火故至庚日必伏庚者金也故曰伏日】大歷四年伏日寒【唐五行志】伏日周時無至此乃有之師古曰伏者謂陰气將起迫於殘陽而未得升故爲藏伏【後漢書】曰炎夏曰炎節【梁元帝纂要李徳裕傳又曰炎月】楚昭王豋握日之臺得神鳥所銜洞光珠以消煩暑謂之招涼珠【洞冥記】燕昭王盛暑懷黑蚌珠體自輕涼號消暑珠【拾遺記】李輔國以迎涼艸掛之窗戶間涼自生【迎涼艸色碧而幹似苦竹葉杜陽編】元載造蕓輝堂蕓香艸也白如玉入土不朽爲屑以塗壁設紫綃帳盛夏自淸涼【蘇氏演義】李徳裕爲相方盛夏宴賓以金盤貯水浸白龍皮置坐淸飆凜冽如涉髙秋【劇談錄】霍仙鳴別墅在龍門一室之中開七井皆以雕盤鏤木盤覆之夏五六月坐其上七井生涼不知暑气【雲林異景志】房壽召客憑狐文幾【云仙散錄】房壽召客坐竹簟杜甫詩畱客夏簟靑瑯玕【云仙散錄】楊氏子弟每至伏中取大冰使匠琢成山周圍於宴席間座右𨿽酒酣而各有寒色又以冰作鳥獸之形送遺王公【天寶遺事】魏鄭公徵五六月率賓避暑取大蓮葉盛酒以簪剌葉令與柄通如象鼻持翕之名碧筩酒【雞跖集】拂菻國盛暑乃引水潛流上徧於屋宇機制巧密人莫之知觀者惟聞屋上泉鳴俄見四檐飛澑生涼【合璧事類】大食國武宗會昌元年貢松風石方一丈每是月上令置殿內秋气颼飅【松風石瑩徹如玉中有樹影出雜編】長安舉子落第者六月不出多借淸涼廟院作文曰夏課時語曰槐花黃舉子忙【南部新書】伏日並作湯餅名爲避惡【荊楚歲時記】房州調羊酪造含風鮓【山堂肆考】房壽搗蓮花制碧芳酒【纂記淵海】煮桃以爲豆實【大戴禮】天裂於西北長十丈廣二丈光出如電其聲如雷【梁武帝太淸二年】天有聲如風水相薄【梁武帝中大通元年以上南史】天鳴有聲【寧宗開禧元年宋史】天星散落如雪【中宗景龍四年韋後殺帝於神龍殿六月臨淄王起兵討逆與劉幽求入苑中建夜天星散落如雪幽求曰天意如此時不可失王遂勒兵入玄武門誅韋氏卽位以正大統出唐書】雷震太廟鴟尾徹壁柱若有文字【義熙二年晉安帝紀】雷震娼女死於市衢脇下有朱字云李林甫以毒虐弄正權帝命震死【元和元年六月娼女惠州人出龍城錄】南州有東南長風俗號黃雀風時海魚變爲黃雀因爲名【風土記】寒風如冬時【獻帝初平四年續五行志】是月必有三時雨田家以爲甘澤邑裏相賀曰賀嘉雨【荊楚歲時記】西北有黑雲屬地散如豬者十餘【大建五年陳宣帝六月西北有黑雲如豬洪範五行傳曰當有兵起西北時後周將王軌軍於呂梁明年擒吳明徹軍皆覆沒出通考】雲中二物如羝羊黃色大如新生犬斗而墜【文帝開皇十二年繁昌楊悅六月見雲中物如羝羊斗而墜悅獲其一數旬失所在洪範五行傳曰君不明所致也狀如新生犬者羔類也云掩蔽者姦邪之象羊與楊同音國姓也羔羊子也太子勇旣升儲貳晉王廣陰毀之而廢黜二羔斗一羔墜之應也出隋書】火自空墜入城北有物如龍【開寶七年棣州城北出五行志】天雨塵土【嘉泰元年宋史】饒州長山天雨木子數畝狀類山芋子味香而辛【宋神宗元丰三年土人以爲木子又曰菩提子明道中嘗有之是歲大稔宋史】彰徳雨白毛【順帝元統二年俗呼云老君髯民謠雲天雨犛事不齊元史】忠州雨豆【元丰二年】忠州臨江縣雨白黍又雨黑黍【元佑二年以上宋史五行志】黃河是月水名礬山水【水衡記】芙蓉山寒气逼人【靑羊潭在芙蓉山上六月寒气逼人唐天寶六載有樵者登山見靑羊出臥潭側入不見出長沙府誌】臺州黃巖縣山自徙五十餘里其聲如雷艸木墳墓皆不動【慶元二年宋史】潭面如碧鏡每歲己午忽有泡光出艷異甚過此月則無【洋縣有念佛巖巖下有潭出漢中府誌】宋光宗紹熙三年他工采石聞其聲呼相應答【紹興元年平江府昆山縣石工采石而山摧工壓焉三年六月他工采石鄰山聞其聲呼相應答如平生報其家鑿石出之見其妻喜曰久聞乍風肌如裂俄頃聲微噤不語化爲石人貌如生出通考】靈帝光和元年有黑气墮溫徳殿庭中如車蓋隆起奮迅五色有頭體長十餘丈形貌如龍【上異之以問蔡邕曰所謂天投蜺者也不見足尾不得稱龍占曰天子內惑女色外無忠臣兵革將起後中平元年黃巾賊張角等令三十六方起兵燒郡國山東七州莫不畢應出通考】梁元帝承聖三年有黑气如龍見於殿內【黑周色今見於殿內周師入梁之象其年爲周所滅帝遇害出通考】宋淳熙十四年有雷聲自太乙宮及和寧門人馬辟易相踐有失巾履者【山堂肆考】陸澤縣得石佛五十軀皆長尺餘【宋太宗興國七年六月陸澤縣屬深州民王緒田中得白兔逐入穴掘之得佛通考】徐州丈八銅像汗流於地【太和十九年六月魏書】長安女子有生兒兩頭異頸面相鄕四臂共匈俱前鄕凥上有目長二寸【平帝元始元年師古曰鄕讀曰向前漢書】洛陽民生男兩頭共身【上西門外劉倉妻生也出劉艾紀】神龍寺前水渠生合歡蓮其花一莖兩房權徳輿等賀表【徳宗貞元十八年北夢瑣言】銅樂縣枯樹斷折忽然自立相屬【晉孝武帝太元十四年銅樂縣屬建寧郡五行志】鳳凰降萬歲縣【前蜀玉建天佑七年六月出六帖】烏集徐州滕縣嗛柴爲城中有白烏一碧烏一【貞元十八年六月出五行志】羣烏集竈朱猗死【晉安帝義熙三年龍驤將軍朱猗戍壽陽婢炊余忽有羣烏集堂競來啄噉婢驅逐不去有獵狗咋殺兩烏余烏因共啄殺狗又噉其肉惟餘骨存六月猗死此其應也五行志】江夏張騁是月所乘牛言曰天下亂乘我何之騁懼而還犬又言曰歸何早也尋後牛又人立而行騁使善卜者卦之謂曰天下將有兵亂爲禍非止一家【晉惠帝永安二年六月其年張昌反先略江夏騁爲將帥於是五州殘亂騁亦族�出五行志】錢塘猳豕產兩子皆人面如胡人狀其身猶豕【成帝咸和六年出晉書】鄱陽縣民家一貓帶數十鼠行止食息皆同如母子相哺者民殺貓而鼠舐其血【宋寧宗慶元元年鼠將盜貓職捕而反相與同處司盜廢職之象也出通考】神馬二疋一白一黑出於河中【晉孝武帝太元十四年六月】二黃龍見東阿井中【漢武帝建武十二年以上宋書符瑞志】陽武有鯉魚乘空而斗【後周大象元年鯉乘空而斗猶臣下興起小人從之而斗也明年帝崩斗失政出通考】平晉縣蠶自成綿段長七尺一寸五分闊四尺九寸【承安元年出金史】

詩江南季夏天身熱汗如泉蚊蚋成雷澤袈裟作水田【範燈狀江南六月】流火稍西傾夕影逼層城髙天澄遠色秋气入蟬聲【薛道衡六月作】懶搖白羽扇祼袒靑林中脫巾掛石壁浮瓜灑松風【李賀六月作】六月灘聲如猛雨香山樓北暢師房夜深起憑闌干立滿耳潺湲滿面涼【白居易香山避暑】人人避暑走如狂獨有禪師不出房可是禪房無熱到但能心靜卽身涼【白居易苦熱題禪房】畢竟西湖六月中風光不與四時同�天蓮葉無窮碧映日荷花別樣紅【蘇軾西湖】無限荷花染暑衣阮郎何處弄舡歸自慚不及鴛鴦鳥猶得雙雙遶釣磯【魚玄機六月聞李郢公垂釣回作玄機長安女字蕙蘭與李公居近唱酬賈島嘗贈以詩咸通中爲李億補妾後爲女道士】四顧山光接水光憑闌十里芰荷香淸風明月無人管並作南來一味涼【黃庭堅六月晚樓間望】定林靑木老參天橫貫東岡一道泉六月杖藜尋石路午陰多處弄潺湲【王安石定林六月作】參差樓閣半天中六月淸風百尺松隱約齋壇低曉月五云深處一聲鍾【唐詩】雷霆空霹靂雲雨竟虛無炎赫衣流汗低垂气不蘇乞爲寒冰玉願作冷秋菇何似兒童歲風涼出舞雩日下四山陰山亭嵐气侵牛羊歸徑險鳥雀聚枝深正枕當星劍收書動玉琴半扉開燭影欲掩見淸砧【以上杜甫六月作】祝融南來鞭火龍火旗焰焰曉天紅日輪當午凝不去萬國如在紅鑪中五嶽翠幹雲彩滅陽侯海底愁波竭何當一夕金風發爲我掃卻天下熱【合璧事類】蓮蕩落紅衣泉泓數白石【山谷】涼雨打低殘菡萏急風吹散小蜻蜓【盧延讓】

小暑夏至後十五日斗指午爲小暑小暑者初後爲小也【孝經緯】六月小暑爲節者此以相形爲名形大暑故謂之小暑【暑熱也就熱之中分爲大小月初爲小月中爲大今則熱气猶小出三禮義宗】小暑音比大呂【抱朴子】小暑日溫風至六月節也後五日蟋蟀居壁後五日鷹乃學習【溫風至至極也溫熱之風至此而極蟋蟀一名蛬蛬音拱一名蜻蚓卽今之促織禮記注日生土中此時羽翼稍成居穴之壁至七月遠飛在野蓋肅殺之气初生則在穴感之深則在野應氏曰殺气未肅鷙猛之鳥始習於擊迎殺气也月令】小暑之日溫風不至國無寬教【周書時訓】小暑至挺重囚【挺寬也月令】

大暑小暑後十五日斗指未爲大暑大暑者望後爲大也【孝經緯】小暑加十五日指未則大暑音比太簇【抱朴子】大暑日腐艸爲螢中气也土潤溽暑後五日大雨時行【螢一名丹良一名丹鳥一名夜光一名宵燭皆螢之別名離明之極則�陰至微之物亦化而爲明毛詩日�耀霄行另亦種也形如米虫尾亦有火不言化者不復原形土潤溽暑溽濕也土之气潤故蒸鬱而爲濕暑俗稱齷齪熱是也大雨時行前候濕暑之气蒸鬱今候則大雨時行以退暑也月令】大暑陰雲出南赤北蒼【易通卦驗】不可以興土功不可以合諸侯不可以興兵動眾【土將用事欲靜月令】

詩蛇折鱗於靈窟龍解角於皓蒼遂乃溫風赫曦艸木垂幹山拆海沸沙融爍爛飛魚躍渚潛龜浮岸鳥張翼以遠棲獸交逝而雲散【曹植大暑賦】或赫熾以瘴炎或郁術而燠蒸獸狼望以倚喘鳥垂翼而弗翔根生苑而焦炙豈含血而能當仰庭槐而嘯風風旣生其如湯气呼吸以祛短汗雨下而沾裳就淸泉以自沃猶沃涊而不涼體煩如以於浥心情悶而窘惶【魏王粲大暑賦】體沸灼乎如燎汗流爛兮珠連【卞伯玉大暑賦】三伏相仍䢐暑彤彤上無纖雲下無微風扶桑赩以增焚大火曄其南升【夏侯湛大暑賦】

六月﹝二﹞

一日唐睿宗生於蓬萊宮含涼殿【龍朔二年六月一日出會要】宋孝宗皇嫡孫生【乾道元年六月一日皇嫡孫生百僚表賀出會要】徳佑元年是日日食星見雞鶩皆歸明年宋亡【宋史】唐髙祖始詔國學立孔子廟【武徳二年出事物紀原】宋哲宗是日攺紹聖五年爲元符詔曰統承聖緒紹述先猷克享天心屢蒙嘉貺甘露薦降靈光屬天申錫無疆神璽自出敕命之幾惟聖時憲恩答神休以協瑞應其易統年之號用昭受命之符【合璧事類】宋崔鶠應詔論馮澥【六月一日詔書詔諫臣直論得失崔鶠應詔曰馮澥近日上章其言曰士無異論太學之盛也此姦言也昔王安石除異已之人當時名臣如韓琦富弼司馬光呂公著呂誨呂大防範純仁等咸以異論斥逐布衣之士誰敢爲異乎安石著三經之說士用其說者入官不用其說者黜落天下靡然雷同不敢可否出文鑑】龍廣寒江湖異人也事母至孝是日其母壽方啟北牖舉觴忽梅花一枝入牖香色甚佳人以孝梅稱之【後孝梅百有五歲猶童顏綠發人以爲孝感所致出廣客談】監茶柳應辰蔡餘慶是日在黃鶴樓下刻石於十盤亭前題曰東有亭西有庵路十盤而上故亭以十盤名之【宋仁宗慶曆二年出楚通誌亭今廢】貴妃是日生上幸華淸宮命小部音聲小部者梨園法部所置凡三十人皆十五已下於長生殿奏新曲未有名會南海進荔枝因以曲名荔枝香左右歡呼聲動山谷【是年十一月祿山反幽陵楊太眞外傳】康居國以是日爲歲首王及人庶並服新衣剪髮須在國城東林下馬射置一金錢於帖上射中者則得一日爲王【俗事天神崇敬甚重廩國人並善賈男年五歲則令與書少解則遣學賈以得利多爲善其人好音聲康居漢時通焉在大宛西北二千里與大月氏同俗出西蕃記】北澗禪師是日有偈云六月一日前萬象森羅替說禪六月一日後八角磨盤空裏走今朝正當六月一無位眞人赤骨律金毛獅子鮮翻身無角鐵牛眠少室十聖三賢總不如笑倒寒山並拾得【楊億因演而爲頌曰八角磨盤空裏走金毛獅子變作狗擬欲藏身北斗中應須合掌南辰後人謂楊億通禪學以其有八角磨盤之句耳出丹鉛摘錄】號州黃河中有女媧墓唐玄宗天寶十一年是日因大雨晦冥墓失所在至僖宗乾符二年又六月是日夜聞有風雷聲曉見其墓湧出下有巨石上有雙柳各長丈餘時號風雷堆【占冢墓自移天下破出五行志】忌經營【月令】淸靈眞人降【道經】

詩南風吹南枝一白點萬綠歲寒誰知心孟宗林下竹【龍廣寒至孝母六月一日壽方舉觴匆梅花一枝入牖香色殊常人以爲孝感所致遂作此一絕】

二日太乙宮雲气如香煙【仁宗慶曆間京師五月旱諫官王公素乞親行禱雨帝曰太史言六月二日當兩一日欲出禱公曰臣非太史是日不雨帝問故公曰陛下幸其當雨以禱不誠不誠不可動天臣故知不雨帝曰明日禱雨醴泉觀公曰醴泉地近豈憚暑不遠出耶帝曰當禱西太乙宮六月二日召王公以從日色甚熾埃霧漲天帝不怡至瓊林苑回望太乙宮上有雲气如香煙以起少時雷雨至帝卻逍遙輦禦平輦徹蓋還宮明日召對帝曰朕自卿得雨出聞見錄】唐中宗崩【葬定陵在京兆府富平縣界通考】宋太祖皇太后杜氏崩於滋徳殿【建隆二年宋史禮志】唐景龍二年是日蘇頲爲中書舍人劇任文詔動以萬計而頲手操口對無毫髮差韓禮等轉書詔艸屢謂頲曰乞公稍遲禮等手腕將廢恐書不及李嶠嘆曰舍人思若湧泉嶠所不測也【譚賓錄】

三日宋太祖平廣南祭南海【開寶三年六月三日出禮志】唐玄宗開元九年置中都是日詔停【楊州功曹參軍韓覃上疏曰建國都乃長久之大業也若兩都舊制分官眾多費耗用度尙以爲損豈況更建中都乎且陋東都而幸西都自西都而造中都取樂一君之欲以遺萬人之憂非所以深根固蔕不拔之長策矣昔漢帝感鍾離之言息事徳陽之殿趙主采續咸之諫止造鄴都之宮臣願詔罷中都則福履無疆六月三日詔停出通典】宋髙宗禦書儒行篇賜進士王佐等【紹興十八年六月三日出實錄】宰臣武元衡元和九年是日爲盜所害先是長安謠曰打麥麥打三三三旣而旋其袖曰舞了也解者謂打麥者打麥時也麥打者謂闇中擊也三三三者謂六月三日也舞了者謂元衡卒也【唐書五行志亦出事詞類奇】鄭君雄持楊師立首出降【梓州觀察使楊師立反唐僖宗敕蜀將髙仁厚等討平仁厚圍梓州久不下乃羽檄入城云仁厚不忍城中玉石俱焚爲諸君緩師諸君自成其功若十日不送師立首四面俱進克之必矣鄭君雄大呼於眾曰天子所誅者元惡耳他人無預也眾呼萬歲大噪突入府中師立自殺六月三日君雄推師立首出降仁厚收得梓州並師立首至駕前出續寶運錄】賈誼在湖南是日有鵬鳥來【載事文類聚】有霧則歲大熟【望云經】

四日唐玄宗詔令祠龍池是日右拾遺蔡孚獻龍池篇【開元二年玉海】皇太子建成齊王元吉謀害太宗是日太宗率長孫無忌尉遲敬徳房玄齡杜如晦等於玄武門誅之【太宗謂玄齡曰前世史官所記皆不令人君見之何也對曰史官不虛美不隱惡人君見之必怒不敢獻太宗曰朕異前世帝王欲觀國史知前日之惡爲後來之戒於是玄齡等進實錄上見六月四日事語多微隱謂玄齡曰昔周公誅管叔以安周季友鶴叔牙以存魯朕所爲類是史官何諱焉卽命削去浮辭直書其事出通鑑】李﹝室去至攺介﹞是日反夜軍亂節度使李願與一子踰城奔鄭州亂兵殺其妻【出實錄據願傳作七月四日唐穆宗長慶二年】太素三元君朝眞日【道經】

詩夏季蓂開四葉新崧髙今日降生申【事文類聚】

五日梁太祖崩【先是熒惑犯心大星去心四度順行心帝王之星開平三年六月五日崩出通考】蜀主是日以道士杜庭光爲金紫光祿大夫進號廣成先生【梁太祖乾化三年庭光慱學善屬文蜀主重之出後梁紀】李授之上易解除直祕閣【宋髙宗紹興八年玉海】廣陵太守孟彥暉是日奏西湖有金龜徑寸遊於荷葉之上畫圖以獻【武成三年太平廣記】

詩�日始臨天貺節今朝先出地行仙【事文類聚】

六日大禹生【禹生於廣柔縣石紐村直隸鳳陽府有禹廟在塗山絕頂昔禹會諸侯於此後人至廟亦相傳禹以六月六日生是日奉祭百姓皆至焉出一統志】黃陵廟以是日致祭【黃陵廟在湘陰縣北漢荊州收劉表建以祀舜二妃之神二妃墓在黃陵廟西昔舜南巡崩葬蒼梧娥皇女英尋之不及死沅湘間故立廟祀之五代馬氏重修每歲六月六日致祭唐髙駢詩曰舜帝南巡去不還二妃幽怨水雲間當時珠淚知多少直到如今竹上班出長沙府誌】眞宗以是日天書再降爲天貺節【祥符四年宋史】同執政對於內殿【宋李綱字伯紀六月六日同執政對於內殿綱奏上曰今日國勢而視靖康其不逮遠矣然而有可爲者陛下英斷於上而羣臣輯睦於下庶幾革靖康之風而中與可﹖然而今日之事須有規模所謂規模者外禦彊寇內銷盜賊修軍政變士風裕邦財寬民力攺獘法�冗官誠號令以感人心信賞罰以作士气然後可以議興舉而問罪金人迎還二聖此規模之大略也出左編】胡瑗卒【瑗字翼之爲人師使誠明者達昏愚者勵頑傲者革自景佑明道以來學者有師惟先生曁泰山孫明復石守道三人而先生之徒最盛東南之士莫不以仁義禮樂爲學至嘉佑元年遷太子中允充天章閣侍讀又以太學博士致仕東歸之日太學諸生與朝廷賢士大夫送至東門執弟子禮路人嗟嘆以爲榮以四年六月六日卒於杭州出胡瑗墓表】崔玨生【玨蘄州彭城人稱爲崔府君以其查理陽間夜斷陰府初父讓艱於嗣與母禱於衡嶽母夢仙童擎一盒曰帝賜盒中物令汝夫婦吞之啟盒是美玉二枚夫婦各吞其一覺而有娠大業二年六月六日生兒時神彩煥發日誦千言出列仙傳】崇寧眞君生【翰墨大全】淸暑日【道經】是日淸晨汲井水貯甕中封之凡造曲醞酒作醬淹蔬皆取以用日午以所藏衣曝之【宣府鎭志】兗州是日有黑蟻與赤蟻交斗長六十步廣四寸赤蟻斷頭而死【後魏顯宗天安元年六月六日五行記】滁州野蠶成繭徧於山阜【唐太宗貞觀十二年六月六日出會要】

詩六月六日生我公我公生與彭祖同彭祖壽年八百歲我公壽算還無窮【事文類聚】

七日宋戚舜臣卒【戚舜臣治有惠愛民大悅服徙知南安軍未及施爲而病作矣皇佑四年六月七日卒於官年五十有七出墓銘】周茂叔卒【周惇實字茂叔道州人後避英宗舊名攺惇頤卒於熙寧六年六月七日自少以名節自髙襟懷飄灑雅有髙趣尢樂佳山水遇適意處或徜徉終日廬山之麓有溪焉茂叔濯纓而樂之取營道所居濂溪爲號而築書堂於其上𨿽仕宦三十年而平生之志終在丘壑朱熹曰淸逸處士出史纂左編】文山狀元及第是日謝闕【文山先五月二十四日賜狀元及第六月七日謝闕出七修類稿】密州卑產山太和二年是日有龍見初赤龍從西來續有靑龍黃龍從南來後有白龍黑龍從山北來並形狀分明自申至戍方散去【五行志】

詩今日江頭天色惡炮車雲起風欲作【國史補暴風之候有炮車云】獨望鐘山喚寶公林間白塔如孤鶴寶公骨冷喚不聞卻有老泉來喚人電眸虎齒霹靂舌爲予吹散千峯雪南行萬里亦何事一酌曹溪知水味他年若畫蔣山圖爲作泉公喚居士【東坡六月七日泊金陵阻風得鐘山泉公書寄詩爲謝】

八日虹蜺竟天【唐景隆元年六月八日天文志】梁武帝天監三年是日武帝講於重云殿沙門志公忽然舞歌樂須臾悲泣因賦五言詩樂哉三十餘悲哉五十里但看八十三子地祆災起佞臣作欺妄賊臣滅君子若不信吾言龍時候賊起且至馬中間銜悲不見喜【梁自天監至於大同三十餘年江表無事至太淸二年臺城陷帝享國四十八年所言五十里也太淸元年八月十三而侯景自縣瓠來降在丹陽之北子地帝惑朱異之言以納景景之作亂始自戊辰之歲至午年帝憂崩出通考】宋眞宗祥符六年天書再見內十功徳閣六月八日封祀制置使王欽若言泰山西南垂刀山有紅紫雲气漸成華蓋至地而散其日木工董祚於靈液亭北見黃素書曳林木之上有字不能識言於皇城使王居正居正睹上有禦名馳告欽若遂授中使捧詣闕帝禦崇政殿趨召輔臣曰朕五月丙子夜復夢向者神人來言來月上旬當賜天書於泰山宜齋戒祗受朕未敢宣露惟密諭欽若等凡有祥異卽上聞朕今得其奏果與夢協王旦等曰陛下至徳動天感應昭著臣等不勝大慶再拜稱賀【宋史禮志】東京是日百姓相驚以鬼兵皆奔走不知所在初洛水南坊市喧喧漸至其至時空中如數千里甲兵人馬嘈嘈有聲【出紀聞唐玄宗開元二十三年六月八日時帝在東京惡之北齊書亦有此事天中晉陽有鬼兵百姓競系銅鐵以畏之不來】

九日唐肅宗是日置太乙神壇於南郊東命侍臣王玙祭之【至徳三年玉海】唐蓬萊殿是日賜羣臣橘【翰墨大全】唐敬宗是日生王智興請於泗州置戒壇度僧尼以資福許之【自元和以來敕禁此獘智興欲聚貨首請置之於是四方輻湊江淮尢甚觀察使李徳裕上疏罷之舊唐書】宋眞宗車駕在西京幸會節園召從臣張樂宴飲【開寶九年六月九日出會要】宋孝宗以國公封皇嫡孫【乾道元年六月一日嫡孫生六月九日封國公出會要】宋孝宗是日崩太皇太后有旨皇帝以疾聽在內成服太皇太后代皇帝行禮【皇帝卽光宗紹興五年六月九日出宋史禮志】西方阿彌陀佛像成奉安於金陵淸涼寺供養【東坡妻王氏名�之字季章年四十六元佑八年卒於京師臨終之夕遺言捨所受用命其子邁迢過畫彌陀佛像紹聖元年六月九日像成奉安淸涼寺供養乃爲贊曰佛子在時百憂繞臨行一念何由了口誦南無阿彌陀如日出地萬國曉何況自捨所受命畫此圓滿天日表見聞隨喜悉成佛不擇人天與虫鳥但當常作平等觀本無憂樂與壽夭丈六長身不爲大方寸千佛夫豈小此心平處是西方開眼便到無魔嬈出燕石齋補】倪勤讀金剛經水漲勤讀經益勵水退周視數里民捨盡溺獨勤捨不溺人皆禮敬焉【勤梓州人唐太和五年以武略稱每設佛像而讀經其年六月九日水漲報應記】王﹝王壽﹞暴死復蘇言初死之時行入一大門有一人謂﹝王壽﹞曰汝無罪放歸﹝王壽﹞回顧見米行質立於廳有吏守之【唐尙書行部郎中米行質慱陵人也性不信佛有慢謗之言永徽二年病死至六月九日有王﹝王壽﹞暴死蘇後謂人曰見行質有吏守之行質悲喜謂予曰吾被官責以生平功徳薄苦不可當君歸可至我家急語令作功徳﹝王壽﹞蘇以此告行質家人家人作佛事謝過後行質現形謝﹝王壽﹞出宜報記】

詩肯羨燻風書殿壁行看藜杖照文房明年展慶三三日縹緲鈞天賜壽觴【事文類聚】

十日齊武帝永明八年雷有黃光照地狀如金色【占曰人君有徳或謂之榮光出齊書】髙宗紹興三十二年閬州有五色云見錦屏山之西浮雲映日自未及申【玉海】髙宗是日禦札皇太子可卽皇帝位朕稱太上皇帝退處徳壽宮皇后稱太上皇后應軍國事並聽嗣君處分於是行內禪之禮有司設仗紫宸殿宰相文武百寮立班皇帝出宮升禦坐左僕射陳康伯等奏曰今陛下超然獨斷髙蹈堯舜之舉臣等心實欽仰但自此不獲日望淸光犬馬之情不勝依戀因再拜辭相與泣下帝亦流涕曰朕在位三十六年今老且病欲閒退此事斷自朕心非由臣下開陳卿等當悉力以輔嗣君【嗣君卽孝宗出宋史禮志】於闐王伏闍信來朝賜金帶錦袍【唐太宗貞觀二十三年六月十日來朝於闐國名出外夷傳】梅聖兪卒【康定辛巳年六月十日以其官卒宋翰林侍讀學士賜紫金魚袋墓在宣州宣城縣長安鄕西山裏出神道碑】金乘如來生【道經】

詩恰則炎威到一旬當年神嶽降生申【事文類聚】

十一日唐玄宗攺璽書爲寶書【天寶五載玉海】玄宗夜次金城智藏寺僧進﹝艼去丁攺芻﹞粟【天寶十五載玄宗自延秋門出微雨沾濕扈從惟宰相楊國忠韋見素內侍髙力士從之不及渡便橋國忠欲斷橋上曰後來者何以能濟辰時至咸陽望賢驛官吏�散無復儲供上憩於宮門之樹下亭午未進食俄有父老獻﹝麥少﹞於是百姓獻食相繼六月十一日夜次金城智藏寺僧進﹝艼去丁攺芻﹞粟行從方給出亂雜記】唐武宗生於東宮以爲慶陽節【天中記據舊唐書以武宗十二日生武宗穆宗第五子】宋髙宗禪位於孝宗【髙宗退處徳壽宮出通考】東坡紹聖四年別子由渡海行瓊儋間肩輿坐睡夢中得句云千山動鱗甲萬谷酣笙鍾覺而遇淸風急雨【東坡謫海南子由謫雷州先一月相遇於藤至六月十一日別子由渡海有夢中得句云云出長公外紀】

詩四州環一島百洞蟠其中我行西北隅如渡月半弓豋髙望中原但見積水空此生當安歸四顧眞途窮眇觀大瀛海坐詠談天翁區區魏中梁一米誰雌雄幽懷忽破散永嘯來天風千山動麟甲萬谷酣笙鍾安知非羣仙鈞天宴未終喜我歸有期舉酒屬靑童急雨豈無意催詩走羣龍夢云忽變色笑電亦攺容應怪東坡老顏衰語徒工久矣此妙聲不聞蓬萊宮【東坡六月十一日瓊儋間夢中得句覺而遇淸風急雨戲作】

十二日唐髙宗永徽元年是日地震上謂侍臣曰朕政教不明使晉州之地屢有震動【先四月地震】侍中張行成曰天陽也地陰也陽君象地臣象君宜轉動臣宜安靜今晉州地震恐女謁用事大臣陰謀且晉州陛下本封今地屢動尢彰其應伏願深思遠慮以杜其謀帝深然之【五行志】唐武宗生於東宮【元和九年六月十二日生母宣懿皇后穆宗第五子出舊唐書】宋孝宗率百官朝髙宗太上皇於徳壽殿以雨百僚免入見上就宮中行禮【紹興三十二年六月十一日髙宗禪位於孝宗稱太上皇退處徳壽宮十二日朝見出通考】路生爲趙自勤卜之曰公之官不出六月十二日【自勤赴選訪卜於長安縣路生云公之官不外重口後又卜之云公之官不出六月十二日至期敕爲三拾遺拾遺之字各有一口出太平廣記】元順帝二十七年皇太子寢殿後新甃井中有龍出光焰爍人宮人震懾僕地【元史】

十三日隋文帝生於同州般若寺中赤光照室流溢外戶紫气滿庭狀如樓閣色染人衣你母以時炎熱就而扇之寒甚幾絕困不能啼【出王劭舍利記隋文帝以後魏大統七年六月十三日生你母以時炎熱扇之幾絕有神尼者名曰智仙河東蒲阪劉氏女也語太祖曰兒天佛所佑勿憂尼遂名帝爲卯羅延言如金剛不可壞也又曰此兒俗家穢雜自爲養之太祖乃割宅爲寺內通小門以兒委尼後皇妣來抱忽見化而爲龍驚惶墮地尼曰何因妄觸我兒遂令晚得天下及年七歲告帝曰佛法將滅一切神明今已西去兒當大貴從東國來佛法當滅由兒興之一切神明還來尼沈靜寡言時道成敗吉凶莫不符驗及周滅二教尼隱皇家內著法衣戒行不攺帝後果山東入爲天子重興佛法每以神尼爲言乃命王劭爲尼作傳令天下舍利塔內各作神尼之像焉又隋書載文帝詔曰六月十三日是朕生日哀哀父母生我劬勞宜令海內爲武元皇帝元明皇后斷屠】唐髙宗生於東宮之麗正殿【貞觀二年六月十三日出舊紀】後晉髙祖崩【葬顯陵在洛京壽安縣通考】宋文文山賜狀元及第以是日謁廟【文山科六百一人六月十三日謁廟先五日謝闕至二十九日賜宴又至七月一日賜小錄出七修類考】宰臣秦檜是日以上所賜禦書眞艸孝經刻之金石上曰十八章世以爲童蒙之書不知聖人精微之學不出乎此【宋髙宗紹興九年藝文志】張正常四十二代天師至元乙亥年是日其父太玄眞人坐而假寐忽見神人飛空而至曰余自華蓋山來遊君家及覺而正常生紫雲覆庭紅光照室人以爲祥徵【正常年七歲雙目炯炯如巖下電容止異羣兒後三歲太玄出遊五嶽名山指相傳雌雄劍及玉刻陽平治郡功印曰龍星再集於亥吾兒當持此大振玄風太玄渡淮化去正常衍道家玄旨乃啟黃書赤界紫素丹刻之文授其徒四方學者川赴云蒸劍失其一流落鄱陽季氏家夜生光怪正常訪而合之出史纂左編】河內野王山上龍死【襄楷字公矩平原隰陰人好學博古善天文陰陽之術桓帝時宦官專朝災異數見延熹九年楷自家詣闕上疏曰臣聞皇天不言以文象設教堯舜𨿽聖必歷象日月星辰察五緯所在故能享百年之壽爲萬世之法前七年六月十三日河內野王山上有龍死長數十丈夫龍形狀不一小大無常故周易況之大人帝王以爲符瑞或聞河內龍死諱以爲蛇夫龍能變化蛇亦有神皆不當死昔秦之將衰華山神操璧以授鄭客曰今年祖龍死始皇逃之於沙丘後靈帝卽位以楷書爲然出後漢書】朝元太一眞君下降【道經】

詩亭晚人將別池涼酒未酣關門勞夕夢仙掌引歸驂荷葉藏魚艇藤花罥客簪殘云收夏暑新雨帶秋嵐失路情無適離懷思不堪賴玆庭戶裏別有小江潭【岑參六月十三日水亭送華陰王少府還縣】去年六月焦原雨入得東州第一朝今日看云舊時節又來農畔聽蕭蕭【宋時曾鞏先一年久旱六月十三日入境得雨次年復旱得雨亦六月十三日也】

十四日宋孝宗是日卽位未攺元以皇帝登極奏告天地宗廟社稷景靈宮天慶觀報恩【紹興三十二年通考】唐穆宗賜牛僧孺金紫【長慶元年】宋髙宗詔西安進士陳元助制刻漏一座送尙書省補其子爲局生【紹興二年以上玉海】郭子儀薨【子儀華州鄭縣人建中二年夏病甚徳宗傳詔省問及門郭氏子弟迎拜於外子儀臥不能興以手叩頭謝恩六月十四日薨年八十五徳宗震悼廢朝五日舊唐書】元禎泛江翫月張季友李景儉二侍禦史王文仲司錄王眾仲判官兩昆季爲禎載酒炙選聲音自府城之南橋乘月泛舟窮一夕以爲歡【元和五年六月十四泛江楚通誌】賜貴妃自盡【諸將誅楊國忠以貴妃在宮人情恐懼六月十四日命髙力士賜貴妃自盡陳玄禮見上請罪命釋之】於長文升仙【列仙傳】太乙眞君降【道經】

詩楚色分形勢羊公壓大邦因依多士子參畫盡惇龐嶽壁閒相對荀龍自有雙共將舡載酒同泛月臨江遠樹懸金鏡深潭倒玉幢委波添淨練洞照滅凝釭闐咽沙頭市玲瓏竹岸窗巴童唱巫峽海客話神瀧已困連飛盞猶催未到缸飲荒情爛熳風掉樂琤樅勝事他年憶愁心此夜降知君皆逸韻須爲應莛撞【元禎六月十四池江翫月楚通誌】

十五日宋神宗元丰二年是日命知制誥張璪光祿丞陸佃於祕閣考試宗室【玉海】程伯淳卒【伯淳諱顥召爲宗正寺丞卒於宋神宗元丰八年六月十五日先伯淳鄔縣三簿有石佛像歲傳佛首放光遠近男女晝夜會集伯淳取其首視之不復放光後以特旨召老稚數千追及境上攀號不忍別出宋文鑑】黃龍見於牛山潘炎賦曰非同上天之五蛇有異渡江之一馬秦夢立乎鄜畤漢時見於成紀彼皆一至此則重光【唐中宗景龍二年六月十五日黃龍再見於牛山】李華作禦史大夫壁記【天寶十四載六月十五作記曰君以文明照臨百官官紏其邪職有邦憲由京師而端下國王化所系不惟威刑禦史大夫其任也周拾決於天心得失震於人聽舉直錯枉而不撓則公卿屏气道路生風雲云出事文類聚】天寶八載以是日加老子號大道玄元皇帝【髙宗紀亦出事物紀原】王處一從祖師得道萊陽縣劉植以無嗣告處一處一曰吾稟之上蒼六月十五日處一詣其居而植爲置具處一曰特來從嗣豈可以常酒相待耶庫之西北所封者妙醞也植往索之得煮酒一器處一曰不惟此酒嗣亦如之索紙書一頌後批四四應眞四字【植明年四月十四日生子乞名處一曰已與之矣植良久曰四四則人所共知應眞二字是其名否處一曰是日純陽降也非應眞乎遂名之出史纂左編】西斗星降太虛元君眞人紫微王夫人同降現【以上道經】衝素眞人飛升【列仙傳】東華帝君降誕【帝君姓王或云名玄甫於是日降生後隱昆侖復居五臺得老子之道仙去出道書】海蟾帝君升仙【燕山劉操字宗成號海蟾子爲遼相遇純陽遂解印佯狂遠避純陽�以丹道乃作詩云拋離火宅三千口屏去門兵百萬家道成於是日飛仙後隱終南太華授道董凝陽張紫陽出道書】印宗法師爲六祖惠能落髮日【佛書】

詩他寢此時吾不寢近秋三五日逢晴相思惟有霜臺舊望盡孤光見卻生【賈島六月十五日酬朱侍禦】隆暑赫炎曦門弧慶左垂東君來瑞世西斗降臨時【事文類聚】

十六日蘇軾上書曰臣已具積欠六事及舊所論四事上奏臣聞之孟子曰以不忍人之心行不忍人之政若陛下初無此心則臣亦不敢必望此政屢言而屢不聽然臣孜孜彊聒者知陛下實有此心爲臣子所沮格竊觀卽位之始發政施仁天下聳然望太平於期月今八年而民亦貧願陛下深思其故【宋哲宗元佑七年六月十六上書出文編】顧保宗字世嗣江夏人也每釣魚江中是日夜坐艸堂臨月未臥忽有一人須髮皓然自稱翁至堂下乃揖保宗便箕踞而坐惟哭而已保宗謂曰翁何往翁曰來自江州復歸江夏言訖又哭保宗曰翁非異人乎翁曰我實非人以君閒退故相訪耳保宗曰野人釣魚可謂勞生何閒退之有翁曰世方兵亂閒退何妨保宗曰今世淸平未嘗有亂翁曰君不知桓玄之志乎保宗因問世若有兵可言歲月否翁曰今不是隆安五年耶保宗曰是翁又屈指復哭謂保宗曰後年易號復一歲桓玄盜國盜國未幾爲卯金所敗保宗曰卯金爲誰翁曰君當後識耳言訖乃去保宗送於戶外及曉保宗臨江觀之聞水風漸急魚皆出浪不知其數其中有大魚百餘尺昂首四望後乃沒是歲隆安五年六月十六日也保宗大異之【後二年攺隆安爲元興元興二年桓玄果篡位三年建武將軍劉裕起兵滅桓玄復晉安帝位後十七年劉裕受晉禪皆如魚言出九江記】潘眞人升仙【潘子眞事文類聚】

詩禁門深鑰寂無嘩濃墨淋漓兩相麻唱徹五更天未曉一池月浸紫薇花【六月十六日鎖學士院洪咨夔】

十七日宋明帝是日太白歲星塤星合於東井占曰攺立王公【秦始七年南齊書】唐髙宗於洛州柏崖置敖倉容二十萬石【咸亨三年六月十七日置敖倉至開元十年廢出會典】唐玄宗是日次扶風郡軍士各懷去就會益州貢春彩十萬匹上命置於庭召諸將諭之曰卿等國家功臣陳力久矣朕之優獎常亦不輕逆胡背恩事須臾回避甚知卿等不得別父母妻子朕亦不及親辭九廟言發流涕又曰朕幸蜀今有此彩卿等卽宜分取各圖去就朕自有子弟中官相隨與卿等訣別眾咸俯伏涕泣曰死生願從陛下上曰去就任卿自是悖亂之言稍息【天寶十五載六月十七日出玄宗本紀】唐睿宗以經籍多缺令京官有學行者分行天下搜檢圖籍【景云三年六月十七日出會要】東坡是日復過瓊之雙泉處【丁丑歲東坡南遷過瓊得雙泉之甘於城之東北隅至庚辰歲六月十七日東坡遷於合浦復過之卽徽宗皇帝登極之年也太守承議郎陸公求泉上之亭名名之曰泂酌出長公外紀】趙眞人上升【趙廣信出翰墨大全】

詩暑雨𨿽不足涼風還有餘樂北城陰夜何殊山崦居月明蒼檜立露下芭蕉舒試問澄虛閣今夕復焉如【陳與義字去非六月十七日夜寄邢子友詩】淸水簾門散異香恩深咫尺對龍章花應洞裏時常發日向壺中特地長坐久忽疑槎犯斗歸來兼恐海生桑如今冷笑東方朔惟用詼諧侍漢皇【韓致光六月十七日召對自辰及申方歸本院】酌彼兩泉挹彼注玆一缾之中有澠有淄以瀹以烹眾喊莫齊自江䢐海浩然無私豈弟君子江海是儀旣味我泉亦嚌我詩【東坡六月十七日過雙泉處作齊飲不盡也嚌齒嘗之】

十八日隋文帝移入新邑【文帝欲遷都太史奏當遷都帝曰吾於開皇二年六月十八日移入新邑在漢故城之東南萬年縣界南直終南山子午谷北枕龍首原今朝堂卽舊楊興村村門大樹今猶在出西京記】呂巖是日岱嶽王母池復書七言絕句題云回公再書【呂巖字洞賓唐河中永樂人號純陽宋天聖戊寅年曾書五言絕句於岱嶽王母池後又宋徽宗政和丙申年六月十八日復書七言絕句好事者摹刻於會貞宮出純陽集】緣督眞人降生【饒郡趙宗子名友欽字緣督是日生身幼遭劫火早有山林之趣性聰敏天文地理經緯術數莫不精通得紫瓊丹道搜羣書作三教一家之文及金丹問難等書行於世寓衡陽以道授上陽子出道書】

詩昔年畱字識曾來事滿華夷徧九垓無柰蛟龍知我字故畱蹤迹不塵埃【洞賓六月十八日題於岱嶽王母池】

十九日後周世宗崩【後周顯徳六年有一人敝衣入中書升政事堂據牀而坐堂吏叱之曰何人遣爾至此其人曰宋州官家教我來此吏白其事於宰臣宰臣密令遣之尋不知所適其年六月十九日世宗崩明年正月大宋受命出通考】宋仁宗幸後苑觀稻賞瑞竹宴太淸樓【景佑二年玉海】慱陵崔咸是夜雷後忽有一女子年十六七逾垣而入問所從來而終無言咸疑其奔者乃深藏之將旦而斃咸驚懼【崔咸少習靜獨在齊中天寶元年六月十九日夜忽有女子逾垣入室將旦而斃乃出於裏內私問失女有雙婢六七人喪服行語若尋求者相與語曰死而逃況生乎咸從而問之對曰郎君何故用問吾小娘子喪三日昨夜方斂被雷震屍起出不知所向咸問其形容衣服驗之果是後歸葬而女子又重來咸乃奠酒祝之不復來出通幽記】

二十日壽昌節【宣宗六月二十二日出玉海】晉洗馬衛玠薨【永嘉六年五月一十日薨謝幼興鯤發哀於武昌感慟不自勝人間子何故而致哀如是答曰棟梁折矣何得不哀出山堂肆考】北山黃東與鄭子恭表兄弟也黃東約以六月二十日會於天寧之浮圖各具酒一壺飯一器春蠔夏荔不拘其數合而飲食之古人騷賦詩詠與夫投壺弓矢之具有則攜之以佚娛樂相告語以孝弟忠信相問勞以老少安否家計有無至於農圃桑麻之業皆可抵掌而劇談晨而往暮而歸於是重親戚厚風教豈不善歟子恭曰善哉【正月十日亦然載黃直卿序】弘州人張珪晚憩神溪孤石上有神人自空而下言曰律呂律呂上天敕汝六月二十日行硬雨語畢騰空而去珪至家徧語鄰村人使速收麥未及收者至期爲雨所傷盡空事聞朝廷遣使祭焉遂立律呂神於孤石上【漢太初元年出天下一統志】祈請於葛洪居處【道士申太芝奏稱奉恩旨令臣往名山修功徳去載六月二十日於南海葛洪居處至誠祈請中夜恍惚見一老人云是茅山羅浮神人嘗於七曜洞來往昔曾於九疑山桂陽石室中藏天樂一部歲月久遠變爲五野豬彼郡百姓捉獲汝可往取獻皇帝每祈祭但依方安置奏之卽五音自和天仙百神應聲降福所求必遂壽命延長臣奉神言卽往桂陽尋問百姓雲天寶二載村人嘗見五野豬逐之便走於石室就裏尋覓化爲石物五枚今將奉進者王維表曰龐眉皓發遙同入昴之仙眞訣玄言來告馭風之客棲身七曜以俟唐堯藏樂九疑不傳虞舜按古器物出見其精爽化形誠亦有之龍躍平津蛇飛武庫載在晉史王維表賀夫豈云誣出墨卿談乘】

詩參橫斗轉欲三更苦雨終風也解晴雲散月明誰點綴天容海色本澄淸空餘魯叟乘桴意粗識軒轅奏樂聲九死南荒吾不恨玆遊奇絕冠平生【蘇軾六月二十日夜渡海作】

二十一日少帝是日生馮導等表曰大電繞樞哲後繼羲農之運五星聚井眞人啟文景之基昌圖永洽於千年嘉慶宜光於載誕當大雨時行之日乃常星不見之辰請以六月二十一日爲啟聖節使地角天涯望南山而祝壽九州島四海仰北極以傾心從之【天中記】宋髙宗謂輔臣曰一二年就緒庶寬民力昨在會稽嘗書趙充國傳賜諸將但上下不能承奉【紹興六年玉海】宋眞宗皇后郭氏葬於永熙陵之西北【謚曰莊穆景徳四年六月二十一日葬宋史禮志】

二十二日唐宣宗以是日生爲壽昌節【宣宗生於大明宮憲宗第十三子出天中記】宋林栗上經傳集解【孝宗淳熙十年六月二十二日知潭州林栗上經傳集解出會要】潭州是日上言湘陰縣得鍾制作精妙上有古篆八十三字人不能識畫圖以進【宋太宗端拱二年玉海】張眞人上升【張元化翰墨大全】

二十三日宋徽宗殿前池內雙生蓮【政和三年玉海】安祿山不意玄宗西幸是日遣使止崔幹佑兵畱潼關又遣孫孝晢攻陷長安害諸妃主皇孫【唐肅宗至徳元載六月二十三日出亂雜記】儀官禪師無疾而終【長安看龍寺儀官禪師本唐氏之族也父瑯邪王與越王起兵伐則天不克而死後誅其族無遺惟禪師方在𦇤褓乳母抱而逃後數年後聞瑯邪有子求之愈急乳母攜至峻州鬻女工以自給禪師年已八歲聰慧出類狀貌不凡乳母恐事露大憂之乃於桑野中告以本未泣而謂吾養爾已八年亡命無所不至今汝已長而敕訪不止事泄之後汝與吾俱死禪師遂流涕而別削髮爲僧後得道歸者甚眾六月二十三日無疾終柩將發異香芬馥有白鶴數百鳴舞於宮中彩雲覆柩出紀聞】虞翁生上升【翰墨大全】

詩淅淅曉風起孤舟愁思生蓬窗一螢過葦岸數蛩鳴老大畏爲客風波難計程家人夜深語應念客猶徵【張未字文潛六月二十三日夜泊林裏港作】

二十四日崔圓是日奏劍南歲稔民安儲供無闕玄宗大悅授圓中書侍郎同中書門下平章事【天寶十五載玉海】錢塘人以是日設醮捨貲【宋咸淳間羽士陳崇貞者自閩來卜居於錢塘西湖善雷法因敕建雷院以居之賜號衝素眞人六月二十四日郡人雲集設醮捨貲至今不廢出西湖遊覽志】南斗降【道經】忌遠行水陸俱不可往【雲笈七簽】

二十五日唐敬宗幸凝碧池令兵士千餘人於池中取大魚長大者送入新池【寶歷二年玉海】東坡與秦少遊相別於海康【東坡云歲在庚辰六月二十五日予與秦少遊相別於海康意色自若與平日不少異但自作挽詞一篇人或怪之予以謂少遊齊生死了物我戲出此語其言過矣此言惟淵明可以當之少遊因遷謫而作此詞豈眞若是乎其自制挽詞曰嬰釁徙荒域茹哀與世辭官來錄我橐吏來殮我屍藤來木皮冠槁葬路傍陂孤魂不敢歸惴惴滯猶玆家鄕在萬里妻子天一涯弱孤未堪事歸骨定何時昔忝柱下史通籍黃金闓一朝奇禍發飄流至於斯修塗繚山海未免從闍維荼毒復荼毒彼蒼焉得知秋晚瘴江急鳥獸鳴聲悲殯宮生蒼蘚紙錢掛枯枝蒙蒙寒雨零慘慘陰風吹無人致薄奠誰與飯黃緇更無挽歌者但有挽歌詞出合璧事類】天元甲子朝元日九華安妃紫微王夫人降金曲山壇【以上道經】

二十六日唐玄宗詔左丞相張說在家修史【開元二十五年六月二十六日詔在家修史李元紘奏就史館從之出會要】宋太祖幸迎春苑習射【建隆三年玉海】史憲誠是夜爲眾軍所害【憲誠其先出於奚虜今爲靈武建康人敬宗卽位進秩司空太和二年滄景節度使李全略卒其子同捷竊據軍城表邀符節舉兵伐之先是憲誠與全略婚媾及同捷叛復潛以糧餉爲助憲誠嘗遣驍將至闕下恣爲張大宰相韋處厚以語折挫之憲誠不敢復與同捷爲應憲誠亦出師共討同捷及滄景平加司徒憲誠心不自安上又加侍中移鎭河中憲誠素懷向背太和三年六月二十六日夜爲眾軍所害冊贈太尉出舊唐書】六月二十六日發龍涸晝夜肅肅常寒不復得脫襦褲將從七十二人面盡黎黑口唇靑淤【沙州記】淸涼眞人生【翰墨大全】

二十七日宋眞宗黃雲如飛鳳覆昭慶殿【祥符九年出玉海】文宗是日欲拜徳裕平章事已進麻詔曰命相絕是重事適看歷日日辰非佳【太和七年六月二十七日出獻替記】太常寺是日奏孔子髙弟子所封侯爵與宣聖名同失弟子尊師之禮今乞以瑕丘侯曾參攺封爲武城侯宛丘侯顓孫師爲穎川侯龔丘侯南宮絳爲汶陽侯楚丘侯司馬耕爲雒陽侯頓丘侯琴張爲陽平侯瑕丘伯左丘明爲中都伯龔丘伯谷梁赤爲雒陵伯楚丘伯戴聖爲考城伯從之【宋徽宗政和元年六月二十七日通考】啟聖節【少帝六月二十七日出玉海】天寶十三載是日加老子號大聖祖髙上大道金闕玄元天皇大帝【唐會要亦出事物紀原】宗明僧泊然而逝【宗明上饒柳氏子志慕空寂依蘄州廣化寺師事文仙薙發受具足戒後遊漢東卓庵於靈濟故地澹如也屬歲大旱民艱食請師爲禱師以法力起池龍甘雨沾足屢歲有秋元貞元年六月二十七日泊然而逝出楚通誌】取枸杞煎湯沐浴至老不病【雲笈七簽】

詩黑雲翻墨未遮山白雨跳珠亂入舡捲地風來忽吹散望湖樓下水如天放生魚鱉逐人來無主荷花到處開水枕能令山俯仰風舡解與月徘徊烏菱白芡不論錢亂系靑菇裹綠盤忽憶嘗新會靈觀滯畱江海得加餐【韓文公詩曰平地散芡盤】獻花遊女木蘭橈細雨斜風濕翠翹無限芳洲生杜若吳兒不識楚詞招【柮若山姜也】未成小隱聊中隱可得長閒勝暫閒我本無家更安往故山無此好湖山【東坡望湖樓六月二十七日醉書五絕】

二十八日

太白與月相迫【蔡邕上疏曰六月二十八日太白與月相迫兵事惡之鮮卑犯塞所從來遠今出師不利上達天文下逆人事出蔡邕傳】徳王裕以是日封幹寧【大順二年六月二十八日四年冊爲皇太子唐昭宗長子也出舊唐書】敬宗禦三殿觀兩軍教坊內園分朋驢鞠角抵戲酣有碎首折臂者至二更方罷【寶歷一年六月二十八日玉海】宋仁宗以飛白文詞字賜翰林侍讀李淑【康定一年淑出守許州爲飛白寶艸記摹石州廨玉海】神馬二匹一白一黑忽出於滇池縣河中河水周回二百餘里縣民董聰見之【晉孝武帝太和十四年六月二十八日出宋書符瑞志】滇中風俗每歲是日各家俱束葦爲槁髙七八尺凡兩樹置門首遇夜炳燎其光燭天合家俱用生肉切爲膾調以酰蒜不加烹飪名曰喫生總稱曰火節【譚叢】

二十九日武宗是夜一鼓至五鼓小流星五十餘交橫流散【會昌元年六月二十九日夜出唐天文志】宋眞宗對輔臣於崇政殿觀陣圖上曰北戎寇邊常遣精悍爲前鋒若扞禦不及卽有侵軼之患今盛選銳兵命驍將統領別爲一隊遏其奔衝彼旣挫銳而退余其望風不敢進矣【咸平四年六月二十九日對輔臣於崇政殿出會要】李長民上廣汴都賦【宋徽宗宣和四年玉海】文文山賜宴【五月二十四日賜狀元及第六月二十九日賜宴七修類稿】回鶻入貢摩尼偕來於中國是日唐憲宗敕賜回鶻摩尼爲之置寺賜額爲大雲光明寺【元和元年回鶻之摩尼猶中國之僧也出大歷】桐柏眞人降九華眞妃降【以上道經】

詩此夕燻風息舜弦明朝早振蓐收權【事文類聚】

三十日東漢章帝建初六年是日日食在翼六度翼主遠客冬東平王蒼等來朝【明年正月蒼薨】漢髙後二年是日日有食之旣在營室九度爲宮室中時髙後惡之曰此爲我也明年應【師古曰明年應謂髙後崩也以上通考】漢獻帝興平元年是日日食帝避正殿寢兵不聽事【後漢書】趙淸獻公抃賜第在京師府司巷長女適史氏以暑月不寐啟戶納涼見月滿中庭如晝方嘆曰大好月色俄庭下漸暗月痕稍稍縮小斯須光滅仰視星斗燦然而是夕乃晦日竟不曉爲何物光也【夷堅志】丘處機以是日抵丰州飽食如故【處機字通密號長春子生於金熙宗皇統八年從重陽祖師得道後元太祖時至阿不罕山過棲霞觀偶不食但飲湯而已眾問之曰師奚疾師曰予疾非爾輩可測聖賢琢磨故耳有尹淸和夢人謂之曰師之疾公輩勿憂至漢地當自愈六月三十日抵丰州有奉以湯餅飽食如故眾相謂曰淸和之夢驗矣後師升化至元六年贈長春演道主教眞人處機事亦載於七月九日八月二十七日出史纂左編】日涉編卷七楚應城陳階升也甫編輯邑人徐養量叔弘甫校刻虞正縉

甫

陳光宸致可甫

李宇粹

甫

陳蕾伯春甫仝閱

七月﹝一﹞七月建申申身也言萬物身體成也【合璧事類】夷則申之气也七月建焉【周禮】日在翼昏斗中旦畢中【禮記】天地始肅【月令】流火【詩】招搖指申【淮南子】序移玉律气應金商【唐書】日行白道曰西陸謂之秋【後漢書】西方曰辰其時曰秋其气曰陰【管子】孟秋行春令則亢旱不實行夏令則多火災痰熱瘧癥行冬令則敗介虫來戎兵【呂氏春秋】爲相【爾雅】景曰明景澄景淸景晨景辰曰淒辰節曰素節商節肇秋亦曰孟秋初秋上秋早秋首秋蘭秋【以上梁元帝纂要】唐宮中每至秋時妃妾以金籠閉蟋蟀置枕畔夜聽其聲庶民之家皆效之【開元遺事】明皇嘗制秋風髙曲每至秋空迥徹纖埃不起卽奏之則淸風遠來庭葉交墜【羯鼓錄】永州風俗少年常擊鼓羣入民家號行盜皆迎爲辧具謂之起盆後爲解索喧呼疻斗【韋宙出爲永州刺史一切禁之出白孔六帖】天曰旻天【梁元帝纂要】宋神宗熙寧元年戊子夜西南雲間有聲鳴如風水相激又七年丙寅夜西北方雲間有聲如磨物又七年庚子夜西北天鳴占主政虐民勞兵革歲動【宋史俱系七月】彩虹出西方蔽月【義熙二年晉安帝記】峨眉山頂下雪謂之封山【野記】風曰涼風又曰商風素風淒風激風悲風金風【梁元帝纂要】江南有大風相傳以爲孟﹝上浦下女﹞發怒按山海經謂帝之女遊於江中出入風雨自隨以帝女故曰孟浦﹖女【野記】東都大雨人多殍殕先是童謠曰新禾不入箱新麥不入場迨及八九月狗吠空垣墻【唐髙宗永淳九年通考】天雨雹殺牛羊【王莽天鳳元年漢紀】廣州雨金占曰人君多殺無辜【垂拱二年五行志】天雨水銀占曰人君多殺無辜【惠帝永興二十六年晉書髙宗紹興二十年七月亦雨水銀宋史】天雨錢或從石甃中湧出【紹興二年宋史】天雨血【端平三年五行志】泗州下邳天雨湯殺鳥雀【唐懿宗咸通八年出通考】北地兼雨肉似羊脇【桓帝建和一年時梁太后攝政兄弟專權枉殺李固杜�等天下冤之其後梁氏誅滅出漢書】京師雨毛如發長者三尺餘短者六七寸【文帝開皇六年京房易飛候曰天雨毛其國大饑時關中旱米粟湧貴出隋書】黃河是月水名荻苗水【水衡記】齊東昏侯淮水變赤如血【永元元年】陳宣帝江水赤如血自建康西至荊州禎明中江水赤自方州東至海【太建十四年京房易占曰水化爲血兵起其後爲隋所滅】唐穆宗河水赤三日止【長慶元年以上通考】王方翼次葉河無舟而冰合時以爲祥【白孔六帖】晉神山縣北谷中有鐵隨水流出方二丈三尺其重七千斤【建隆二年五行志】武帝殿前地陷方五尺深數丈中有破船【太康八年晉朝雜事】熙河路地震有裂數十丈者蘭州尢甚倉庫俱沒河東諸郡震裂【宣和四年宋史】黃气出壁長五尺餘占曰兵出【景徳元年宋史】京城紅葉滿空如火照人自旦至辰方息後數日京城黑气起百步內不見人自寅至已方消【順帝七年元史】汴州相國寺佛閣見有赤塊轉門譙藤网中周而火作頃之赤塊北飛轉佛閣藤网中亦周而火作旣而大雨平地水深數尺火亦不滅【唐昭宗大順二年】齊武帝不豫徙禦延昌殿始登階而殿屋鳴叱上惡之未幾崩【永明十一年】王莽社陵便殿乘輿虎文衣廢藏在室匣中者出自樹立堂上良久乃委地吏卒見者以聞莽惡之【地皇元年以上通考】進賢縣婦產子首有角腋有肉趐【光宗紹熙二年宋史五行志】河中生艸葉自相樛結如旌旗之狀時人以爲旗子艸【僖宗光啟元年五行志】晉陵縣民析薪中有木字曰紹興五年如是者二是時猶未攺元其後果然此木妖【宋史】彰徳李樹結小黃瓜民謠曰李生黃瓜民皆無家【順帝至正三年元史】鳳凰集蒼梧【吳孫權黃武五年】鳳凰見會稽山陰【武帝永初元年以士宋書符瑞志】有小鳥如雀生大鳥如鳩於萬年宮皇帝舊宅【髙宗永徽五年】烏銜柴爲城方十餘里髙二三尺烏口皆流血【徳宗貞元四年上舊唐書】武陵縣龍鬥於復塘村大雷雨二龍奔逃珠墮火如車輪牧童得之自是連歲有水災【宋孝宗乾道五年五行志】有蛇從郭外入與邑蛇羣斗孝文帝廟【漢孝武帝太唐二年白孔六帖】

詩江南孟秋天稻花白如氈素腕慚新藕殘妝妒曉蓮【鄭槪狀江南七月】時秋積雨霽新涼入郊墟燈火稍可親簡編可捲舒【韓文公】遞嘯取遙風微微近秋朔金柔气尙低火老候愈濁【韓聯句】急雨收殘暑西風吹暮蟬煙浮水空闊露洗月華圓【張蕓叟】打荷看急雨吞月任行雲夜半蚊雷起西風爲解紛【山谷】寂寂官槐雨乍晴髙枝斜帶夕陽明臨風忽起悲秋思獨聽新蟬第一聲【寇準新蟬】銀獨秋光冷畫屏輕羅小扇撲流螢天街夜色涼如水臥看牽牛織女星【杜牧秋夕】萬事悠悠心自知彊顏於世轉參差移牀獨臥秋風裏靜看蜘蛛結网絲【王安石省中】洛陽城裏見秋風欲作家書意萬重復恐匆匆說不盡行人臨發又開封【張藉秋思】五千里外三年客十二峯前一望秋無限別魂招不得夕陽西下水東流【崔塗巫山七月於別】繞樹無依月正髙鄴城新淚濺云袍幾年始得逢秋閏兩度塡河莫告勞【蔣冽閏七月題鳥鵲】蘆花兩岸風蕭瑟渺渺煙波浸秋日鷗鷺家深不見人小艇忽自花中出【王十朋蓮花】旦暮已淒涼離人遠思忙夏衣臨曉薄秋影入檐長前事風隨扇歸心燕在梁殷勤寄牛女河漢正相望【元禎】殘暑已束裝好風方來歸未能﹝﹖束﹞團扇且復制秋衣髙蟬遽如許長吟送落暉相戒趣女功莎虫能表微【杜甫】新裂齊紈素皎潔如霜雪裁成合歡扇團團似秋月出入君懷袖動搖微風發常恐秋節至涼飆奪炎熱棄捐篋笥中恩情中道絕【顏延年班婕妤扇詩】星依云渚冷露滴盤中圓好花生木末衰黃愁空園夜天如玉砌池葉極靑錢僅厭舞衫薄稍知花簟寒曉風何拂拂北斗光闌干【李賀】

立秋立秋木死水歿火休金相大暑後十五日斗指坤爲立秋秋者揫也物於此而揫斂也【孝經緯】律中夷則【孟秋气至則夷則之律應月令】斗柄西指而天下皆秋【鶡冠子】一葉落天下知秋【淮南子】壯志悲秋感陰气也【韓子】坤西南也主立秋【易說】磬立秋之樂也【磬者夷則之气象萬物之成五經要義】西方以立秋謂白精之帝而少昊蓐收食焉【月令】濁陰雲出如赤繒立秋白露下【以上易通卦驗】立秋西方閶闔風至【一名飆風出符瑞圖】列子遇風常以立春歸乎八荒立秋遊乎風穴是風至艸木皆生否則搖落謂之離合風【陸機要覽】蟋蟀吟於始秋【後襄楷書】立秋促織鳴女工急促之【春秋考異郵】立秋腐艸爲螢【易通卦驗】瑤光星散爲鷹立秋之日鷹鸇擊【春秋元命苞】立秋日午時﹝上﹖下立﹞竿影得四尺五寸二分半五穀熟立秋後四十五日內土气在坤不得修造動土及遠行出軍士凶【月令占候圖】立秋涼風至報土功祀四鄕【易通卦驗】立秋日涼風至王者報地徳禮西郊【白虎通】先立秋祀黃帝迎气西郊樂奏黃鍾歌西顥舞云翹【後漢書】春官宗伯以白琥禮西方【立秋爲白精之帝故曰琥以象秋气之嚴肅周禮】貙以立秋日祭獸王者亦以此日獵獸祭宗廟【按爾雅貙似貍或曰虎五指爲貙柳子曰貙畏虎虎畏羆出漢書】立秋日習戰陣之儀名曰貙劉【後禮儀志】天子居總章左个乘戎輅駕白輅載白旗衣白衣服白玉食稻與魚其器廉以深太史以立秋三日謁於天子曰某日立秋盛徳在金天子乃齋立秋之日天子親率諸侯大夫迎秋於西郊還乃賞軍師武人於朝乃命將帥簡練俊傑專任有功以正不義詰誅暴慢以明好惡順彼遠方【禮】立秋日自郊禮畢始揚威武斬牲於東門薦陵廟其儀乘輿禦戎車白馬朱鬣躬執弩射牲牲薦鹿麛謁者各一人載以獲車馳送陵廟還宮遣賫束帛賜武官武官肄兵習戰之儀斬牲之禮名曰貙劉兵官皆肄孫吳之兵法六十四陣【晉書】立秋日夜漏未盡五刻京都百官皆衣白迎气於西郊【續漢書】漢家授禦史多於立秋日蓋以風霜已嚴鷹隼初擊【裴徳容本傳】孫寶爲京兆尹請侯文爲掾進見如賓禮數月以立秋日署文東部郡且曰今日鷹隼始擊當順天地取姦惡以成嚴霜之誅掾部詎有其人乎文曰無其人不敢受職寶曰誰也文曰霸陵杜稚季寶問其次文曰豺狼橫道不宜復問狐貍【孫寶字子嚴漢書】京師立秋滿街賣楸葉婦女兒童皆剪成花樣戴之形制不一【夢華錄】立秋日人未起汲井水長幼飲之卻病【常氏日錄】立秋日勿沐令皮膚粗燥【延壽參贊書亦出攝生論】嵩山之上有玉女搗帛石瑩徹光潔人莫能測嶽下人云立秋前一日中夜常聞杵聲響【五代秦再思紀異】立秋日五嶽諸眞人諸黃老君於黃房雨﹖丘庭山會仙官於日中定天下祀圖靈樂【登眞隱訣】

詩玆辰戒流火商飆早已驚雲天收夏色木葉動秋聲【劉言史】獨行獨語曲江頭回馬遲遲上樂遊蕭颯涼風與衰鬢誰教計會一時秋【白居易立秋日登樂遊園】風入泥陽池館秋片雲孤鶴兩難畱明朝獨向靑山廓惟有蟬聲催白頭【武元衡立秋華原南館別二客】日月不相饒節敍昨夜隔玄蟬無停號秋燕已如客平生獨往願惆悵年半百罷官亦由人何事拘形役【工部棄官去客秦州作是時立秋後一日】百重堆案掣身閒一葉秋聲對榻眠牀下雪霜侵戶月枕中琴築落階泉崎嶇世味嘗應徧寂寞山棲老漸便惟有憫農心尙在起﹝日詹﹞云漢更茫然【東坡立秋日禱雨宿靈隱寺同周徐二令】山云行絕塞大火復西流飛雨動華屋蕭蕭梁棟秋窮途愧知已暮齒借前籌已費淸晨謁那成長者謀解衣開北戶髙枕對南樓樹濕風涼進江喧水气浮禮寬心有適節爽病微瘳主將歸調鼎吾還訪舊丘【工部立秋日雨成都幕中作】樓峴倚長霄登攀及霽朝髙如石門頂勝擬赤城標天路云虹近人�气象遙山淸伯禹廟江落伍胥潮䢐暑迎秋薄涼風是日飄果林余苦李萍水覆甘蕉覽古嗟夷漫陵空愛寂寥更聞金剎下鍾梵晚蕭蕭【遜逖立秋日題安昌寺北山亭】律變新秋至蕭條自此初花酣蓮報謝葉在柳成疏淡日非云映淸風似雨餘捲帷涼暗度迎扇暑先除艸盡多翻燕波澄乍露魚今朝散騎省作賦興何如【司空曙立秋作】

處暑立秋後十五日斗指申爲處暑言瀆暑將退伏而潛處也【孝經緯】處暑赤云出【易通卦驗】處暑日鷹乃祭鳥【後五日天地始肅後五日禾乃登修宮室坯垣墻】處暑後築場圃登谷天子嘗新先薦寢廟【以上月令】

七月﹝二﹞

一日宋蒼梧王是夜熒惑太白辰星合於翼【元徽七年占曰攺立王公出南齊書】唐太宗是日黃气竟天大雨谷水溢【貞觀十一年通考】後晉開運元年是夜大雷雨明徳門內井亭有石槽槽有龍首其夕漂行數步而龍首斷焉【識者云石國姓也龍首旣斷大不吉之象晉祚果終於開運出通考】武后封嵩嶽爲神嶽大中王【垂拱四年事物紀原】宋眞宗是日謂輔臣曰朕夢神人降傳玉皇之命云先令汝祖趙某授汝天書卽日於延恩殿設道場先聞異香頃之黃光滿殿蔽燈燭睹仙儀衛天尊至曰吾人皇九人中一人也是趙之始祖皇帝善爲撫育蒼生無怠前志卽離坐乘雲而去【祥符五年出宋史禮志】髙宗以是日東宮誕肓滿月大赦天下【龍朔二年出舊唐書】宋眞宗以是日聖祖降爲先天節【宋史亦出事文類聚】文文山是日賜小錄【五月賜狀元及第六月賜錢賜宴七修類稿】張蕃國王於公衙會諸蕃飲宴動蕃樂【正月一日亦然通考】太上老君登太極朝元始【道經】

詩髙棟層軒已自涼秋風此日灑衣裳修然欲下陰山雪不去非無漢署香絕壁過雲開錦繡疏枝隔水奏笙簧看君宜著王喬履貞賜還疑出尙方宓子彈琴邑宰日終軍棄繻英妙時承家節操尙不泯爲政風流今在玆可憐賓客盡傾蓋何處老翁來賦詩楚江巫峽半雲雨淸簟疏簾看奕碁【杜子美題終明府水樓二首大歷元年七月一日夔州作】元傲胡牀酒半醒釣筒收盡數舟橫風生細葛無三伏月上疏林正四更北斗離離低欲盡明河脈脈去無聲升仙豈復塵中戀便擬騎鯨返玉京【宋人陸遊字務觀號放翁坐捨北水亭七月一日作】涼飆呼不來流汗方被體稀星乍明滅暗水光彌彌香風過蓮芡驚枕裂魴鯉欠伸宿酒餘起坐濯淸泚火雲勢方壯未受月露洗身微欲安適坐待東方啟【東坡七月一日出城舟中苦熱】初秋尙苦暑歸沐乃君恩地閒少來客日宴猶閉門家乏念藜藿開顏無一樽況復辭貌拙敢隨車馬奔盥濯何所事讀書坐前軒豈堪當世用空味古人言頗喜市朝內獨無塵土喧終年但如此貞竊太官餐【曾鞏字子固七月一日休假作】文書稍去眼日夕進微涼髙樓一徙倚淸風爲我長漁父蔭深樾歸人度浮梁仰看河漢明俯視羣山蒼平生會心處於此故難忘舊聞水東勝巖巒發天藏豈無一日暇勇往聊徜徉民瘼未渠補況敢懷樂康天邊云物佳似復爲雨祥秋成儻可期歲晚或自彊當從農家鼓一歷水雲鄕【張栻字敬夫號南軒七月一日晚登湘南樓作】

二日東漢桓帝元嘉二年是日日有食之在翼四度史官不見廣陵以聞占曰翼主倡樂時上好樂過【阮藉樂論曰桓帝聞琴淒愴傷心倚扆而悲慷慨長息曰善乎幾爲琴若此一而足矣出通考】唐武宗會昌元年夜北方流星光明照地東北流星有聲如雷【天文志】宋徽宗是日詔神霄玉淸府攺營宮宇以迎神貺更賴輔弼大臣同寅協力以太師魯國公蔡京少傅太宰鄭居中少保少宰余深等並充神霄玉淸萬壽宮使知樞密院事鄧洵中書侍郎白時中宣和殿大學士蔡攸等並兼充副使【政和八年合璧事類】許攸與陳康是日同死【許攸夢烏衣吏奉添案案上有六封文書拜跪曰府君當爲北斗明年七月復夢有一案四封文書云陳康爲主簿覺後康至曰今來當謁攸聞而懼曰予夢爲北斗夢君爲主簿明年七月二日同死出幽明錄】

三日同昌公主生【唐宣宗大中三年七月三日生至懿宗九年薨謚曰文懿主郭淑妃所生出舊唐書】東坡是日杭州到任謝表云江山故國所至如歸父老遺民與臣相問云云卽日謁文宣王廟祝文曰昔自太史通守是邦今由禁林出使浙右【宋哲宗元佑四年七月三日表有父老遺民云云者以東坡去杭州十六年故有此語耳出長公外紀】唐太子少保薛稷雍州長史李晉等是日家破身斬【薛稷李晉等外飾忠鯁內藏諂媚因附太平公主並遷要路自以爲得志可保泰山之安七月三月家破身斬何異鸋鴆棲於葦荻大風忽起而巢折卵破出朝野�載】有霧歲熟【望气經】

詩云送關西雨風傳渭北秋孤燈然客夢寒杵搗鄕愁灘上思嚴子山中憶許由蒼生今有望飛詔下林丘【唐人岑參七月三日宿關西客捨寄東山嚴許二山人】今玆商用事餘熱亦已末衰年旅炎方生意從此活亭午減汗流北鄰耐人聒晚風爽烏匼筋力蘇摧折閉目踰十旬大江不止渴退藏恨雨師健步聞旱魃園蔬抱金石無以供采掇密雲𨿽聚散䢐暑終衰歇前聖脊焚巫武王親救暍陰陽相主客時序遞回斡灑落惟淸秋昏霾一空闊蕭蕭紫塞鷹南向欲行列欻思紅顏日霜露凍階闥胡馬挾雕弓鳴弦不虛發長鈚逐狡兔突羽當滿月惆悵白頭吟蕭條遊俠窟臨軒望山閣縹緲安可越髙人煉丹砂未念將朽骨少壯迹頗疏歡樂曾焂忽杖藜風塵際老醜難翦拂吾子得神仙本是池中物賤夫美一睡煩促嬰詞筆【杜子美七月三日亭午已後校熱退晚加小涼穩睡作詩因論壯年樂事戲呈元二十一曹長】

四日宋太宗封神爲顯聖王【顯聖王廟在寧州眞寧縣卽要冊湫也唐乾符中封神爲應聖王光化二年封普濟王宋朝太宗在晉邸有神告之應太平興國二年七月四日封顯聖王出事物紀原】董陵編宋徽宗禦集手詔二冊進賜帛【髙宗紹興十六年七月四日進宋史】宋文文山以是日拜黃甲敍同年【七月一日賜小錄四日敍同年出七修類稿】邵雍字堯夫是日大書詩一章曰生於太平世死於太平世客問年幾何六十有七歲俯仰天地間浩然獨無愧以是夜五更捐館【雍河南人舉遺逸試將作主簿後又以穎州團練推官辭疾不赴雍始學於百泉堅苦刻厲冬不鑪夏不扇夜不就席者數年衛人賢之雍嘆曰背人尙友千古而吾未嘗及四方遽可已乎於是走吳適楚過齊魯客梁晉久之而歸曰道在是矣蓋始有定居之意至熙寧十年有疾張載喜論命來問疾因曰先生論命否當推之雍曰若天命則已知之矣世俗所謂命則不知也載曰先生知天命矣載尙何言程頤曰先生至此他人無以爲力願自主張雍曰平生學道豈不知此然亦無可主張時居正寢諸公議後事於外有欲葬近洛城者先生已知呼子伯溫入曰諸公欲以近城地葬我不可當從伊川先塋耳七月四日五更卒出史纂左編據安樂窩集雍七月十四卒】丘處機謂門人曰吾歸無遺恨【處機號長春子聞太液之南岸崩裂水入東湖曰吾與之俱矣七月四日謂門人曰昔丹陽嘗授記與予云吾沒之後教門大興四方化爲道鄕道院皆敕賜名額又當住持大宮觀仍有使者佩符乘傳幹教門事此乃功成名遂歸休之日也丹陽之言一一皆驗吾歸無恨矣出左編】

五日宋寧宗卽位【紹聖五年七月五日出通考】宋神宗崩是日請謚於南郊【元丰八年宋史禮志】宋太宗以吳鉉入史館校定字書【興國八年吳鉉獻復位切韻七月初五殿試日令入史館出會要】李綱自右僕射升左僕射黃潛善從門下侍郎爲右僕射【宋髙宗建炎元年是月綱卽出提舉洞霄宮出宋學士集】宋朝云卒於惠州【朝云以七月五日卒葬於西禪寺東坡銘其墓朝云始不識字晚忽學書嘗從泗堂比丘尼義衝學佛卒之日誦金剛經四句偈而絕東坡又作詩挽之中有駐景恨無千歲藥贈行惟有小乘禪之句出東坡集】三會日宜修迎秋齋【法天生意】

詩避謗詩尋醫畏病酒入務蕭條北窗下長日誰與度今年苦炎熱艸木困燻煮況我早衰人幽居气如縷秋來有佳興秫稻已含露還復此微吟往和槽牀注【酒入務謂絕酒不飲也杜詩賴知禾黍秋已覺槽牀注】何處覓新秋蕭然北臺上秋來未云幾風日已淸亮雲間聳孤翠林表浮遠漲新棗漸堪剝晚瓜猶可餉西風送落日萬竅含淒悵念當急行樂白髮不汝放【以上二首東坡七月五日作】

六日是日雨謂之洗車雨【歲時雜記】唐穆宗詔曰七月六日是朕載誕之辰其日百寮命婦宜於光順門進名參賀朕於門內與百寮相見先是左丞韋綬奏行之宰臣以爲古無降誕受賀之禮奏罷之次年是日復行賀禮【出洪邁隨筆】宋元徽五年是夜少帝微行至領軍府帝左右人曰一府皆眠何不緣墻入【出南史】宋太祖詔皇帝尹宰相樞密使翰林學士中書舍人泛舟後苑新池張樂宴飲極歡而罷【幹徳三年宋史禮志】唐髙祖詔用象笏竹木笏【唐會要曰笏周制也周禮諸侯笏大夫魚須士以竹晉宋以來謂之乎板西魏以後五品以上通用象牙髙祖武徳四年七月六日詔五品以上象笏六品以下竹木笏出事物紀原】宰臣司馬光請設十科以取士【哲宗元佑元年七月六日司馬光請設十科一曰行義純固可爲師表二曰節操方正可備獻納三曰智勇過人可備將帥四曰公正聰明可備監司五曰經術精通可備讀講六曰學問該慱可備顧問七曰文章典麗可備著述八曰善聽訟獄盡公得實九曰善治財賦公私俱便十曰練習法令能斷請讞於十科內舉三人宋史】太平興國年習俗以是日爲嘉辰【宋太宗詔七夕嘉辰著於甲令今習俗多用六日非舊制也宜復用七日且名爲七夕而用六不知自何時以然唐時無此說必出於五代耳出容齋三筆】京師人家左廂以是日乞巧【右廂七日出歲時記】陶弘景仙化門徒欲厚之忽然重起曰道士絕與俗殊胡爲哀哭厚葬但建修齋功此乃合太古淳眞之法也言訖而化【陶弘景魏郡平陽人自號華陽隱居平生嘗晝眠看書必至夜半喜聞松風之聲七月六日仙化出太平經】

詩縹緲鑪煙上帝閽朝來一洗旱如焚壠頭無復成龜兆水面初看起﹝索﹖﹞紋免使夏畦炊白玉未妨秋稼刈黃雲使君憫雨心猶在化得邦人不茹葷【曾茶山江南大旱七月六日臨川得雨奉呈仲髙侍禦】七月六日苦炎熱對食暫餐還不能每從夜中自是蠍況乃秋後轉多蠅束帶髮狂欲大叫簿書何急來相仍南望靑松架短壑安得赤腳踏層冰【杜工部】

七日天河之西有星煌煌與參俱出謂之牽牛天河之東有星微微在氐之下謂之織女世謂雙星【焦林大斗記】河鼓謂之牽牛【爾雅】烏鵲塡河而渡織女【淮南子】是日雨曰灑淚雨【歲時記】漢武帝生於猗蘭殿【景帝坐崇芳閣上有丹霞起赤龍盤棟間使王夫人居之攺崇芳閣爲猗蘭殿得幸有娠夢日入懷景帝亦夢髙祖謂已曰王夫人得子可名爲彘及生男因名焉是爲武帝出冥冥記】後魏武帝生於參合陂北【太祖道武皇帝諱珪昭成皇帝之嫡孫獻明帝之子也母曰獻明賀皇后初因遷徙遊於云夢寢夢日出室內寤而見光自牖屬天欻然有感以建國三十四年七月七日生帝其夜復有光明昭成大悅羣臣稱慶出北史】竇后少小頭禿不爲家人所齒人皆看織女獨不許後出乃有神光照室爲後之瑞【後漢書】玄宗與貴妃避暑驪山宮夜半憑肩相誓願世世爲夫婦【天寶遺事】戚夫人侍兒賈佩蘭云在宮時見戚夫人侍髙祖至七月七日臨百子池作於闐樂畢以五色縷相羈謂爲連愛【西京雜記】玄宗與妃子每至七夕夜在華淸宮宴時宮女各以蜘蛛內之小金盒中至曉開視以爲得巧之多少民間效焉【開元遺事】天寶宮中七夕玄宗以錦彩結成樓殿髙百尺可容數人陳花果酒炙設坐具以祀牛女二星嬪妃各執九孔鍼五色綫向月穿之過者爲得巧動淸商之曲宴樂達旦士民效之【唐書】漢武帝登尋眞之臺齋戒至七夕夜忽見天西南如白雲起直來趣宮須臾聞雲中蕭鼓之聲西王母至乘紫雲之輦臨發雲气勃郁盡爲香气漢武帝掃除宮內張云錦之帷燃九薇之燈至二更西王母駕九色之斑龍上殿【以上武帝內傳】漢武帝七夕於承華殿有鳥從西方來集殿前問東方朔朔曰此西王母欲來有頃王母至有二靑鳥夾侍王母旁【武帝故事】西王母七夕降漢武帝闕庭東方朔於朱雀窗中窺王母時王母以桃七枚獻帝帝欲畱核種之王母笑曰此桃千年生花千年結實指方朔曰此兒三偸桃矣【漢書內傳】七夕西王母爲帝設玉門之棗【天中記】武陽城有仙道者謂其弟曰織女當渡河諸仙悉還宮弟問曰何事渡河答曰織女暫詣牽牛世人至今謂織女嫁牽牛【續齊諧記】王子喬見桓良曰告我家七月七日待我於緱氏山頭至時果乘白鶴於山頭望之不得舉手謝時人而去陶安公者六安鑄冶師也一朝火散上紫色衝天安公伏冶下求哀須臾朱雀止治下曰安公安公冶與天通七月七日迎汝以赤龍至時安公騎赤龍東南去吳蔡經去家時已老及還更少壯須髮皆黑語家中曰七月七日王方平當來可作數百斛飲待之至日方平果來乘羽車駕五龍聞金鼓蕭管人馬之聲【以上列仙傳】周靈王太子晉七月七日乘白鶴駐山巓謝時人而去後世稱太子之駕曰鶴駕禁曰鶴禁【山堂肆考】洞賓書詩於紙【元丰中呂惠卿守單州天慶觀七月七日有異人過焉書詩於紙一曰四海孤遊一野人兩壺霜雪是精神坎離二物君收得龍虎丹行運水銀一曰野人本是天臺客石橋南畔有舊宅父子生來有兩口多好生歌不好拍惠卿婿余中解之曰後篇第一句賓字也第二句石橋者洞也第三句兩口者呂也第四句者吟也吟此詩者其洞賓乎出道書】唐開元中有李氏爲尼號曰眞如天寶七年七月七日忽見五色云墜地一囊中有五物乃寶玉也至肅宗元年眞如爲神人召往化城見帝授以八寶俾獻於朝眞如乃並前五物皆獻之【唐寶記】太原郭翰少有淸標乘月臥庭中視空中有人冉冉而下乃一少女明艷絕代曰吾天之織女也上帝命遊人間願乞神契乃升堂同枕至曉辭去後夜復來翰戲之曰牽牛郎何在乃敢獨行對曰陰陽變化關渠何事至七夕忽不來數夜方至翰問曰相見樂乎笑曰天上那比人間問曰此來何遲曰人中五日彼一夕耳忽一夜淒愴流涕曰帝命有期便當永訣以七寶枕畱別而去【墨莊兄錄】郭子儀至銀州七夕見左右皆赤光仰視天上軿車繡幄中有美女自天而下子儀祝曰必是織女降臨願賜長壽富貴後立功貴盛年九十餘薨【子儀傳】有女子尙幼七夕見家人出庭望候天門開獨在室中不出曰若合當見者𨿽暗室中亦應見之至夜深忽見天上門開雲气赤奕因求富及長嫁而富就寡家累巨萬有賈客貨其絹百疋去而船覆溺絹皆沒其女子偶開後房見絹在其中但濕耳賈客歸女子曰絹歸矣驗之而信【雜異書亦出夷堅錄】僧宗本題邑治之壁曰東燒西燒日月七七後數日江西盜李仁入境焚其邑七月七日也【紹興二年五行志】師曠所鑄鏡皆有二十六字科蚪書曰維晉新公二年七月七日午時於首陽山前白龍潭鑄成此鏡千年後出於背上環書一字管天文一宿依方列之則左有日右有月龜龍虎雀各依方安焉於鼻下題曰夷則之鏡【天寶陳仲躬得之井中後仲躬交戰累勝爲大官白孔六帖】李員居長安延壽裏忽聞室之西南有歌其音淸越志其歌詞白色分藍葉淸聲比磬中鳴七月七日吾當示汝之形【後雨甚潰其堂之北垣又聞其聲果前聞者員驚視之於垣下得一金徑尺餘制用金咸形狀奇古有文視不可見叩之其韻極長卽命滌去塵蘚歷然可讀字若小篆乃崔子玉座右銘白孔六帖】唐徳宗斬僞官喬林將臨刑書曰林以七月七日生亦以七月七日死豈非命也【國史補】陸士龍云魏武帝劉婕妤以七月七日折琉璃筆管此其時也【天中記】太液池西有漢武帝曝衣樓是日宮女出後衣曝之【漢書內傳】俗以是日曝衣諸阮庭中爛然綈錦籍兄子咸時總角乃豎長竿標大布犢鼻褌於庭中曰未能免俗聊爾耳【竹林七賢傳】郝隆曝腹於庭中人問之曰我曝腹中書【六帖】曬曝革裘無虫【韋氏月錄】盧照鄰是日綿州泛舟其詩序曰諸公迹寓市朝心遊江海訪奇交於千里惜良辰於寸陰常恐辜負琴書荒涼山水於是脫屣人事鳴棹川隅言追掛犢之才用卜牽牛之賞邊生經笥送炎气以濯纓郝氏書囊臨秋光而曝背似遇緱山之客還疑星漢之遊雲云【載蜀志】晉潘尼字正叔是日侍皇太子宴玄圃園作詩商風初授辰火微流朱明送夏少昊迎秋云云【潘尼潘嶽其從父也東宮之比曰玄圃園山堂肆考】俗以蠟作嬰兒浮水中以爲戲爲婦人生子之祥謂之化生唐人詩曰水拍銀盤弄化生【歲時紀事】中尙署進七孔金鈿鍼【百官志】漢彩女穿鍼於開襟樓【西京雜記】齊武帝起層城觀宮人多登之穿鍼謂之穿鍼樓【輿地誌】織染署祭杼【唐百官志】膳部有節日食料【唐六典注謂七月七日斫餅】洛陽人家乞巧造明星酒裝同心繒【金門歲節記】京師舊俗以菉豆小豆小麥貯磁器內以水浸之生芽數寸以紅藍絲縷束之謂之種生於街心彩幙張設貨賣【山堂肆考】取小赤豆男吞一七女吞二七畢歲無病取烏雞血和三月三日桃花末塗面及便身二三日肌白如玉此太平公主法【以上韋氏月錄】七日爲慶生中會地官三宮九府四十二曹同會天水二官六宮十八府七十八曹同考罪福【道經亦出山堂肆考】

詩豈意靈仙隅相忘亦彌年夕衣淸露濕晨駕秋風前【韋應物七夕詩】仙車駐七襄鳳駕出天潢月映九微火風吹百和香【何遜九微燈名】耿耿曉河微神仙此會稀今年七月閏應得兩回歸【王灣閏七月七日】亭亭新妝立龍駕具層空世人亦爲爾祈請走兒童【牽牛詩】聞道尋源使從天北路回牽牛去幾許宛馬至今來牽牛出河西織女處其東萬古一相望七夕誰見同【以上杜詩】年年七夕渡瑤軒誰道秋期有淚痕自是人間一周歲何妨天上只黃昏【崔塗】今日云駢渡鵲橋應非脈脈與迢迢家人競喜開妝鏡月下穿鍼拜九霄【權徳輿】月帳星河次第開兩情惟恐曙光催世人不用穿鍼待沒得心情送巧來【羅隱】玉殿憑肩共語時風淸月墜有誰知梧桐秋雨三山遠始信生前有別離靈疋三秋會仙期七夕過槎來人泛海橋渡鵲塡河帝緌升銀閣天機罷玉梭誰言七襄詠重入五弦歌【李嶠奉和七夕兩儀殿會宴應制】白露含明月靑雲斷絳河天街七襄轉閣道二神過袨服鏘環佩香筵拂綺羅年年今夜盡機杼別情多【杜審言】移家避寇逐行舟厭見南徐江水流吳地徵徭非舊日秣陵凋敝不宜秋千家閉戶無砧杵七夕何人望鬥牛秪有同時驄馬客偏題尺牘問窮愁【李嘉佑七夕京口孤泊章侍禦寄書相問因以贈之】秋動淸風扇火移炎气歇廣檐含夜陰髙軒通夕月安步巡芳林傾望極云闕組幕縈漢陳龍駕淩霄發沈情未申寫飛光已飄忽相對眇難期今歡自玆沒【劉鑠】素秋二七天漢指隅口暮宴罷車騎就衢蓋如飛鶴馬如遊魚【劉禛】

八日宋眞宗曰朕行有三一監前代成敗二進善人二斥羣小欲史氏不能書吾惡【景徳十六年玉海】宋度宗崩【度宗七月八日崩時選舉殿試之期竟不畢試嗣君卽位出宋史】吳王李煜太平興國三年是日薨皇上撫幾興悼贈太師追封吳王【皇上輟朝三日出李煜墓志銘】王居安少時劉孝韙是日過其家塾見居安異凡兒使賦八夕詩援筆成之有思致孝韙驚拊其背曰子異日名位過我【居安少讀孝經有從旁指曰曉此乎卽答曰夫子教人孝耳宋孝宗淳熙十四年舉進士授徽州推官後居安以書生於兵事不學而能有論居安者曰掃除羣邪以匡王國其志壯哉居安字資道黃巖人出宋史列傳】詔再修士雄記【錢塘沈振蓄一琴名冰淸腹有晉陵子銘云卓哉斯器樂惟至正音淸韻髙月苦風勁巢余神爽泛絕機靜雪夜敲冰霜天擊磬陰陽潛感石臧前鏡人其審之豈獨知政大歷三年三月三日上底蜀郡奉詔書貞元十一年七月八日再修士雄記或以謂晉陵子杜牧道號篆法類義山不知士雄何人也出國史補】桂陽城武丁有仙道是日失武所在【武丁忽謂其弟曰七月七夕織女渡河諸仙悉還宮吾向已被召不得停與爾別矣弟問織女何事兄何日當還�曰織女暫詣牽牛吾去後三千年當還耳初八日失武所在出績齊諧事】商人李環戴政俱沈於江【王植新贛人也與朱壽乘舟過袁江時日暮遠眺謂壽曰此是楚昭王獲萍實之處仲尼言童謠之應也壽曰識者以童謠爲偶然而聖人必知之言訖見岸上靑衣執蘆荻謂植曰卿從何處來植曰自贛至靑衣又謂壽曰仲尼不語怪力亂神何也壽曰夫子聖人也不語怪神者恐以亂教靑衣曰善又曰子信怪神乎壽曰吾信之靑衣曰我非鬼神又非人類又謂植曰明日有李環戴政俱是商人以利剝民上帝惡之欲沈於江植壽異之乃牽舟上流遇一賈舟問以姓名如其言壽謂植曰上帝惡不善事已定矣時晉恭帝元熙元年七月八日也二商一時俱沈溺譚者謂此處有靑蛟往往見於波中所見靑衣者恐蛟有靈奉上帝之命也出九江記】

九日晉祖遣中使謂侯益曰朕思卿前年七月九日大立戰功故復以七月九日徙卿鎭彭門領相印賜門戟【侯益汾州平遙人祖父以農爲業晉祖召益謂曰宗社危若綴旒卿能爲朕死耶益曰願�銳卒五千人破賊必矣後益率禁兵數千人次虎牢從賓軍萬餘人夾汜水而陣七月九日大敗其眾擊殺殆盡晉祖追念虎牢之功乃遣中使云云出宋史列傳】司業李元瓘是日言禮記文少人皆競讀周禮儀禮公谷四經殆絕請習四經者許其入策選舉【唐玄宗開元�年玉海】宋庠上紀年通譜【宋仁宗慶曆六年七月九日庠上通譜取十七代正史並百家雜說凡正僞年號成一書詔送史館出會要】金陵杜元卒【杜元苦學有材气能爲詩元至元中張文穆公欲以茂才異等薦杜元不就事二親嘖嘖有聲及兵亂士卒相戒不忍犯焉元至正年卒字一元出宋學士集】丘處機登寶玄堂畱頌曰生死朝昏事一般幻泡出沒水長閒微光見處跳烏兔玄量閒時納海山揮斥八紘如咫尺吹噓萬有似機關狂辭落筆成塵垢寄在時人妄聽間書畢而逝【處機字通密號長春子一日雷雨大作人報云太液之南岸崩裂水入東湖聲聞數十里黿鼉魚鱉盡去池遂枯涸北口山亦摧師初無言良久笑日山摧地枯吾將與之俱乎九日登寶玄堂畱頌而逝出史纂左編】

詩人間秋光七月九萬里新涼到槐柳【事文類聚】

十日劉玄徳是日致書於馬超曰令尊翁忠義聞於四海今被操之所害爲子之道安忍坐視若能率西涼之兵以敵曹之勢備當舉荊襄之眾則逆曹可擒姦黨可滅讎辱可報漢室可興【建安十六年七月十日出三國誌】宋眞宗幸魏咸信第視疾【天禧元年宋史】獨孤君葬【獨孤君諱申叔字子重年二十二舉進七又二年用博學宏詞爲校書郎又三年居父喪未練而沒蓋貞元十八年四月五日也是年七月十日葬此事四月五日亦載合璧事類】行開元通寶錢【開元通寶錢縵工有文如初月者譚賓錄曰武徳初行開元通寶錢初進樣日文徳皇后搯一甲因不復攺唐要曰武徳四年七月十日行開元通寶錢】漢武帝是日掃除宮掖設座大殿以紫羅薦地燔百和香燃九微燈以待王母【出山堂肆考據武帝內傳事在七日】

十一日眞宗詔近臣及寇準及馮拯觀內苑谷遂宴於玉宸殿【景徳四年宋史禮志】鄭承規因碧落碑字之難辯楷書之【絳州興龍宮有碧落石像皆刻其篆文世傳爲碧落碑洺中紀異乃云有二道士閉戶三日不聞人聲人怪而破戶惟見二白鴿飛去刻篆宛然學占編辯爲李陽冰之書蓋唐人能篆者無出陽冰之右讀其字難識鄭承規於咸通十一年七月十一日因其字之難辯復楷書焉出七修類稿】印肅禪師沐浴書偈於方丈之西壁雲乍雨乍晴寶像明東西南北亂雲深失珠無限人遭劫幼應權機爲汝淸書畢跏趺而逝【師末生時鄰夜有望其室者祥光燭天遠近相愕已而蓮生道周或現阡陌眾愈異之及師生五相丰潤卽善世言至乾道五年七月十一日跏趺而逝號普庵出楚通誌】玉帝遣使降石壇上以符一道撚如藥丸使女仙謝自然服之【貞元十年集仙錄】

詩行看野气來方勇臥聽秋聲落竟慳浙瀝未生羅豆水蒼忙空失皖公山火耕又見無遺種肉食何妨有厚顏巫祝萬端曾不救只疑天賜雨工閒【王荊公舒州七月十一日雨】介虫之長寔曰靈龜明陰陽以應化察利害以俟時於穆我皇徳無不被春國洋溢神物來萃𨿽五靈其必臻懿雙龜以時瑞陋眾水而不處選天池以自寄金甲炫晃帶璧日以流光綠毛丰茸度燻風而含吹不唼喋於蘋藻恣東西於荷芰云云【秋七月十一日龜雄雌各一遊於內池甲耀金毛帝出示百官周存作賦】

十二日永元元年大風京師十圍樹及官府居民屋皆拔倒【南齊書】唐玄宗是日次普安郡與房管語甚悅卽日以管拜爲吏部尙書同中書門下平章事【天寶十五載玉海】吳直方薨【字行可生於宋恭宗徳佑己亥年以集賢大學士致仕讀書不屑屑章句於魯論言忠信及事君致身語尢有深契生平不信堪輿遺言隨地而葬又以無大功業不必乞銘於人乃自序歷官世第而系之以辭曰餘生𨿽艱非有所覬漫遊京華旅食三紀際時休明偶膺祿仕位躋極品恩封三世儒者之榮於斯爲至報上一誠如水東注樹碑自銘以詔來裔人以爲實錄云至正年七月十二卒宋學士集】老君乘白輿駕靑牛至函關關吏入白【尹喜】喜曰今我得見聖人矣卽具朝服出迎跪伏叩頭邀之曰願丈人暫畱神駕老君謝曰吾貧賤老弱居在關東田在關西今暫往取薪何故見畱喜復稽首曰丈人豈是取薪久知大聖人當來西遊願少憩神駕【史纂左編】劉處玄生是夜有紫气二道從大基山橫貫其家【處玄母王氏夜夢白衣翁呼出西南指之有玉樹四枝枝各有一金葉令取其一曰他日必生異人意將取之其葉自墜於手視之則金蟬飛起而復投於口中遂有娠明年七月十二日生後得道羽化元至元六年贈長生輔化明徳眞人出史纂左編】嶽神上天曰【趙郡李湜以開元中謁華嶽廟遇三夫人邀入寶帳中三夫人疊與結歡歡罷而別謂湜曰每年七月十二日嶽神上天此後至期相迎勿辭今日相見亦是其時故得�歡耳明年七月十二日湜復遇三夫人敍離異則淚出論新歡則情�又盟以後會之期自是湜形體日瘦見一術者曰君有邪气爲書一符邪不得近後三夫人罵曰酷無行何以帶符爲非獨損我亦當損君如其言出廣異記】

詩桂含爽气三秋首蓂吐中旬三葉新正是澄江如練處玄暉應喜見詩人【李商隱七月十二日夜寄池州李使君】

十三日唐肅宗卽皇帝位【玄宗�蜀有詔以肅宗嗣皇帝位肅宗奉詔歔欷哀不自勝至七月十三日卽皇帝位出考異】唐徳宗駕還長安【徳宗興元元年七月十三日還長安使孔巢父詔赦李懷光懷光素服待罪懷光左右多胡人皆曰太尉懷光無官矣巢父又宣言於眾曰軍中誰可代太尉領軍者於是懷光左右發怒諠噪詔未畢眾殺巢父出邠志】吐蕃不意唐兵猝至大驚【髙仙芝爲行營節度使將萬騎討吐蕃以七月十三日會連云堡下吐蕃不意唐兵猝至大驚依山拒戰炮櫑如雨出左編】東坡是日疾少間曰今日喜近筆硯【建中靖國元年東坡是年六月自儀眞避疾渡江曰吾與子由不復見而訣甚痛至七月十三日疾少間曰今日喜近筆硯試爲錢濟明戲書數紙遂書惠州江月五詩是月終年六十六出長公外紀】晉趙泰爲祖父二弟延請僧眾大設福會【趙泰字文和舉孝廉不就忽卒泰見城邑崔崒與男女數千人並進見獄中祖父及二弟號�主者開藤篋檢年紀尙有餘算乃遣泰還泰復生乃爲祖父二弟設福會時晉太始五年七月十三日也出冥祥記】王眞人升仙【王靈輿翰墨大全】

詩夜夢嬉遊童子如父師檢責驚走書計功當畢春秋餘今乃始及柏莊初怛然悸寤心不舒起坐有如掛鉤魚我生紛紛嬰百緣气固多習獨此偏棄書事君四十年仕不願畱書繞纏自視汝與丘孰賢易韋三絕丘猶然如我當以犀革編【東坡在儋耳七月十三日夜夢後作東坡以嘉佑二年中第至紹聖四年貶儋耳時年四十走字當如前漢書音奏蓋趁之之義也退之詩有如魚桂鉤習气字出佛書】

十四日廣州地震有聲【慶曆四年七月十四日宋史】宋仁宗以是日作鎭國神寶先是帝謂大臣曰奉宸庫有良玉廣尺而厚半之希世之珍也【皇佑五年】宋神宗是日詔自安南用兵獻議討賊者以百數其言水陸進師之道往往不同未知孰得宜命檢詳官王伯虎梁燾編類眾說成書各繪圖附見以備他日之用【元丰元年以上玉海】秋楔【楔水上祓除也然有春禊秋禊論語浴乎沂注上巳袚除王右軍蘭亭暮春修禊此春禊也劉禎魯都賦曰素秋二七天漢指隅人胥祓禳國子水嬉此用七月十四日指秋禊也丹鉛摘錄】寇萊公生詩曰向時生上相明日是中元【事文類聚】元君與侍女羣眞二十七人降於薛玄同之室玄同迎拜於門元君憩坐良久示以黃庭存修之旨賜丹一粒使八年後吞之當遣玉女飈車迎汝於嵩嶽言訖散去【薛氏者河中少尹馮微妻也自號玄同適馮微乃稱疾獨處日誦黃庭經二三徧忽有靑衣玉女二人降其室光如月照香風四集二人告曰紫虛元君主領南方下校文籍命諸眞仙於六合內有志道者拔之唐懿宗咸通十五年七月十四日元君降玄同室與丹一粒許遣玉女飈車相迎及黃巢犯關馮微與玄同同寓晉陵中和元年舟至瀆口忽見河濱有朱紫官吏若迎侯狀舟人見而驚之玄同曰無懼卽移舟就之官吏皆拜後玄同沐浴飼所賜之丹稱疾而去開棺惟有空衣而已集仙錄】

詩不復微云滓太淸浩然風露欲三更開簾一寄平生快萬頃空江著月明【陸遊七月十四夜月】髙閣在淸禁長軒憑廣虛禦帷閟圖像依然臨幸餘翠甓布天路黃簾分直廬一雨淸景早稍涼秋興初解帶就君坐臨牀窺素書山海所錯出飛潛類紛如此語果虛實遺編空捲舒自笑正豕亥更微注虫魚君材合遠用就此固已疏如我乃斯幸地間容誤居竹影散良席花香浮廣裾俯仰自足適歸時更當徐【曾鞏字子固號南豊七月十四日韓持國直廬同觀山海經作】

十五日七月中气日在張【六帖】日月會於鶉尾而斗建申之辰招搖指申【出淮南子載纂記淵海】七月中元乃大慶之月【修行記】壬戌之秋七月旣望蘇子與客泛舟遊於赤壁之下【東坡賦】孟秋之望【十五日也六帖】中元節京城張燈【開寶四年天中記】元日非供祠不采魚【唐史百官志】明皇在便殿甚思姚元崇是日苦雨不止泥濘盈尺上令侍制者擡步輦召學士時元崇爲翰長中外榮之自古急賢待士未有如此【白孔六帖】金承遼俗於是日行拜天禮畢則射柳於球場【華中以端午日走馬爲躤柳躤音札宋徽宗政和四年金主拜天射柳此承遼俗五月五日九月九日亦然出山堂肆考】石國是日以王父母燒余之骨金甕盛之置於牀上巡繞而行散以香花雜果王率臣下設祭焉禮終王與夫人出就別帳臣下以次列坐而饗宴【正月六日亦然石國隋時與中國通居於藥殺水都柘折城方千餘里本漢大宛北鄙之地出四裔考】中尙署七月十五日進盂蘭盆【唐六典】宮中是日造盂蘭盆綴飾鏐琲設髙祖以下七聖位幡節衣冠皆具各以帝號識其幡【王縉傳】目連以母生餓鬼中佛令作盂蘭盆是日以百味五果盆中供養十方大徳而母得食後世因之席爲華飾【白孔六帖】中元之日地官校勾搜選人間分別善惡諸大聖眾普詣宮中簡定劫數人鬼傳錄餓鬼囚徒一時皆集以其日作玄都大醮玉京山采諸花果珍奇異物憧幡寶蓋淸膳飲食獻諸聖眾道士於其日夜講誦是經十方大聖齊詠靈篇囚徒餓鬼俱飽滿免於眾苦得還人中【道經】大上者君同元始天尊會集福世界【道藏經亦出山堂肆考】邊洞玄女仙上升【事文類聚】淸虛眞人是夜與許玉斧言曰五公石腴急宜服之可以延年【眞誥】蘇耽眞人生【蘇耽文帝朝桂陽郡人也母潘氏嘗於江邊澣水有五色苔浮於水揚而去復來繞足者三乃取吞之旣而有孕誕眞人時惠帝五年七月十五日人異之母乃致之居後牛脾山石洞中七日往視則有白鶴覆之白鹿乳焉復取歸旣長欲立姓名母曰適有擔禾者至以艸貫魚遂名姓蘇名耽事母以孝聞耽每持一竹杖一日忽掃庭除若有所待母問其故曰僊侶當降頃之紫气氳氤有十鶴集其庭與耽語密如故出門羣鶴隨之迆邐升天而異香天樂彌日不散二月二十八五月十五亦載柳場仙傳】道通禪師無疾而終【道通禪師唐州紫玉山僧詣建陽謁馬祖祖尋僊龔公山師亦隨之祖將歸寂謂師曰夫王石潤山秀麗益汝道業遇可居之師不曉其言是秋遊洛回至唐州西見一山四面懸絕峯巒秀異因詢鄕人曰紫玉山師乃陟山頂見石方正瑩然紫色嘆曰此其紫玉也先師之言懸記耳遂剪茅�屋而居焉後學徒四集有問如何出得三界去師曰汝在里許淂多少時也曰如何出離師口靑山不礙白雲飛元和八年七月十五日無疾而終出楚通誌】河中鳳林關有靈巖寺每是日溪穴流聖柰出大如盞【洽聞記】王績是日匣中寶鏡悲鳴其聲纖遠俄而漸大若龍吟虎吼良久乃定績開匣視之卽失鏡矣【大業十三年績先夢寶鏡語曰我素蒙鄕兄厚待今當去人間欲淂一別請鄕兄早歸長安績夢中許之覺而歸秦至七月十五日寶鏡匣中悲鳴遂去異聞集】元和中內侍劉希昂是日忽見一白衣女人獨行曰家遠暫借後院希昂許之入院不見惟有一火柴頭在廁門前舉家相謂曰此火災也【希昂有家人上廁中忽聞廁中云卽來且從�家八驚報希昂希昂自往聽之又云卽出來卽出來何不出來忽有一小人長尺餘一家驚走至七月十五日忽有一白衣女人借後院希昂許之頃有火柴頭在廁希昂覓術士鎭壓之當鎭壓時火從廚發至冬希昂忤憲宗族�出博異志】

詩偶來人世值中元不獻玄都永日閒寂寂焚香在仙觀知師遙禮玉京山【令狐楚中元日贈張尊師】燈前飛入玉階虫未臥先聞半夜鍾看卽中元齋日到白盤金綫繡眞容【王建宮詞】宮濠水落兩三痕正是秋初雨後天菱荇中間開一路曉來誰過采菱船【楊廷秀七月十五觀菱濠】野迥雲歸盡山髙月上遲暗螢依露艸驚鵲遶風枝素影隨波遠新涼與酒宜中秋更有味試爲卜歸期【宋人曾極字景建七月十五日夜顯仁寺東軒對月】邪气奔屯瑞气移淸平過盡到艱危縱饒犬彘迷常理不柰豺狼幸此時九廟有靈思李令三川悲憶恨張儀不憐一曲還京樂重對紅蕉教蜀兒【羅隱中元甲子以辛丑駕羍蜀作載蜀志】玄都開祕籙白石禮先生上界秋光淨中元夜景淸星辰朝帝處鸞鶴步虛聲玉樹花難老珠宮月最明掃壇天地肅投簡鬼神驚儻賜刀圭藥還畱不死名【殷堯藩中元看諸道士步虛】妙道本非說殊途或異名聖人得其要俱以化羣生鳳吹從上苑龍宮連直城花鬘列廣殿云蓋駐前庭松竹含新韻軒窗有餘淸緬懷崆峒事須斷管弦聲離相境都寂忘言理更精域中信稱大天下乃爲輕屈已由濟物堯心豈所榮【崔元翰七月十五日奉和聖制題章敬寺】䢐暑尙繁郁大火空西流玆辰喜佳節涼雨忽驚秋晼晚蘭徑滋蕭萷庭樹幽炎气一吹去恢臺逝不畱刀筆隨事屏塵囂與心休端居諷道言焚香味眞諏子亦玩文史及此同優遊【朱公文七月十五兩中呈子晉】

十六日唐髙祖詔五品以上執象笏六品以下執竹木笏【武徳四年王海】宋哲宗卽位詔以太皇太后是日生爲坤成節【宋史】謝靈運出爲永嘉守是日之郡【髙祖永初三年五月崩少帝卽位出�運守永嘉少帝猶未攺元故云永初靈運七月十六日之郡初發都作詩一首詩曰述職期闌暑理棹變金素秋岸澄夕陰火旻團朝露辛苦誰爲情遊子值頹暮愛似莊念昔久敬曾存故如何懷土心持此謝遠度李牧愧長袖卻克慚蹝步良將不見遺�狀不成惡曰余亦支離依方早有慕生幸休明世親蒙英達顧空班趙氏壁徒乖魏王瓠從來漸二紀始淂傍歸路將窮山海迹永絕賞心晤出文選】張元崇升仙【列仙傳】齊董淸建復生【淸建父賢明建元初爲越騎校尉母宋氏初孕時夢人語曰必生男體上當有靑志可名靑兒及生遂以名焉稍長有容止美言見者異之年十四爲水曹三軍忽疾將卒謂母曰不須憂念乃大哭聲盡而絕母欲殯齋前七月十六日夜復生云勿安齋前自有道人迎喪者果有道人來名曇順母以其語語之曇順曰貧道居南林寺造丈八像垂成賢子有此感應寺有空地可永藏也遂葬於寺後母過墓夜見淸建如生曰願母割愛何必至此每於空中聞淸建聲出法苑珠林】

詩洞庭葉下涼颼颼凍天頑白凝不流圓月擬缺不忍缺輕露欲浮終未浮憶吹朱籟鳳軿上更采紫芝云嶠陬玉樓天畔幾千尺珠樹玲瓏懸上頭【宋人狄遵度七月十六日夜書事】

十七日金樓子曰吾筮十七日當得雨遇坎之比又曰坎者水也其在今夜三更乎地上有水稱之爲比其夜果有甘雨【金樓子七月至荊州亢陽日久月旦𨿽雨俄而便晴人皆曰月雨額千里赤蓋旱之極也七月十七日淂雨如金樓子筮出天中記】徐文質卒【文質字處中宋人也天聖八年七月十七日卒壽五十非慶弔大事不出門事繼母彌盡其力出文質墓志】張政復生【唐開元三年張政暴卒初見四人來捉行至大江細看之水皆血及念金剛經使者變色忽逢一僧長八尺餘曰張政是某本宗弟子命數未盡頃之見前四人皆著大枷亦不見前所渡之大江僧令弟子閉目以一杖擊之乃活時七月十七日也出報應記】

十八日玄宗次巴西郡太守崔渙奉迎卽日以渙爲門下侍郎同中書門下平章事以韋見素爲左相【天寶十五載】宋神宗詔中書門下考察內外官置簿記功過歲終升黜之【熙寧三年以上玉海】韋處元眞人成仙太眞西王母誕日【以上翰墨大全】

詩中元過後恰三朝因是庭闈喜气飄李謫若非當此夕申生應是在今宵【事文類聚】

十九日唐僖宗卽位【僖宗咸通三年五月八日生於東內十四年十九日卽位時年十二出續寶運錄】劉黑闥稱王攺元【唐髙祖武徳四年漳南諸將往詣之告以其謀黑闥欣然從之黑闥方種蔬卽殺耕牛與之共飲食定計聚眾淂百人七月十九日稱王攺元出實錄】宋韓琦祖母卒【祖母崔氏棣州司馬魯之長女終於天復二年七月十九日年八十有三出五代祖塋記】警玄禪僧示寂【警玄年至八十嘆無可以繼者遂作偈並皮復布直裰寄浮山遠禪師使爲求法器偈曰楊廣山頭�憑君待價焞異苗翻茂處深密固靈根偈尾云得法者潛眾十年方可闡揚遠拜而受之遂贊師像曰黑狗爛銀蹄白象昆侖騎於斯二無礙木馬火中嘶宋仁宗天聖五年七月十九日師升座辭眾示寂塔於大陽山出楚通誌】歧眞人升仙日【歧平定列仙傳】聖母化生日【出佛書】

二十日唐髙祖武徳六年雋州山崩水咽流【五行志】唐太宗廢明徳宮及飛仙宮之圃院以分給遭水之家【貞觀十一年玉海】宋哲宗靈駕發引【元符三年正月哲宗崩徽宗卽位至七月二十日靈駕發引宋史禮志】盤盤國王遣竺伽藍婆奉獻金銀琉璃諸香藥等物【孝武帝孝建二年宋起居注】盧汾於後魏莊帝永安二年是日將赴洛友人宴於齋中夜闌月出忽聞庭前槐樹有笑語聲並絲竹音韻數友人聞而訝之俄見靑衣綠衣女子出槐中謂汾曰此地非郎君所詣汾曰吾適宴罷故來請見女子笑曰郎君請入其內汾舉目見門戶盡開有一女出戶謂汾曰娘子命郎君及諸郎相見汾與友人俱入見數十人各年二十餘立於大室中其額曰審雨堂汾與友人歷階而上與紫衣婦人相見紫衣命汾等就宴後有白衣靑衣自堂東西出艷麗異常忽聞大風所望審雨堂梁傾汾與友人驚走乃醒將明見庭中風折大枝連根而墮以火照所折處穴中有蟻又有一二蚯蚓俱死於槐穴中【盧汾字士濟幼而好學出太平廣記】取鷹法七月二十日爲上時內地者多塞外者殊少八月上旬爲次時下旬爲下時塞外鷹畢至矣【天中記】

二十一日隋文帝崩以是日發喪【仁壽四年七月二十一日時陳夫人與後宮戰栗失色晡後太子遣使者賫小金合帖紙親署封字以賜夫人夫人見之惶懼以爲鴆毒不敢發使者促之乃發合中有同心結數枚宮人咸悅相謂曰得免死矣陳夫人恚而卻坐不肯致謝諸宮人共逼之乃拜使者其夜太子蒸焉杜預曰上�曰蒸出陏書】中書門下表言在漢之隆實居長樂有唐之盛亦闡義安請以皇太后曹所居慈壽宮爲慈壽殿【宋英宗治平元年七月二十一日中書門下表出實錄】印肅禪師書偈於方丈西壁書畢跏趺而逝【據楚通誌七月十一日書偈示寂據史纂左編二十一日示寂故是日亦載師夢一僧點其�曰汝他日當自省旣寤白母黃氏親點紅瑩大似世之櫻珠】上元唐眞人生【翰墨大全】

二十二日唐肅宗延英殿梁上生玉芝一莖三花肅宗作玉靈芝詩【上元二年七月二十二日梁生芝出玉海】元禎暴疾卒【元禎字微之河南人八歲喪父其母鄭夫人家貧爲禎自授書教之九歲能屬文二十八應制登第者十八人禎第一後攺授越州刺史兼禦史大夫浙東觀察使會稽山水奇秀禎所辟幕職皆當時文士而諷詠詩什動盈卷帙副使竇鞏海內詩名與禎酬唱最多太和五年七月二十二日卒於鎭時年五十三贈尙書右僕射出舊唐書】

二十三日晉成帝有星孛於西北至七月是日乃滅占曰爲兵亂【咸和四年郭默殺江州刺史劉胤荊州刺史陶侃討默明年斬之是時石勒又始僣號出通考】京兆韋詞爲宛陵廉使是日微雨詞於公署寢忽夢一人投刺視之見題其字曰李故言俄於恍惚間空中有人言明年及第狀頭【元和六年詞訝其事爲名中少有故字者焉得有李故言哉後果有舉人投剌其名一如夢中但故爲固耳詞藏夢中事不泄乃曰足下明年必擢第兵部侍郎許孟容知舉果擢爲榜首初固言嘗夢看宋景衣後固言居左拾遺舊例諫官從駕行禮者太常各�禮衣一襲固言所服衣衣下有字曰�補闕宋景信乎數皆前定此出續定命錄又先固言下第遊蜀遇一老姥與言郎君明年芙蓉鏡下及第明年果狀元及第詩賦有人鏡芙蓉之目所遇老姥乃金天神也出酉陽雜俎】

詩淅淅曉風起孤舟愁思生蓬窗一螢過葦岸數蛩鳴老大畏爲客風波難計程家人夜深語應念客猶徵【張宛丘十月二十三日立秋夜行泊林裏港】

二十四日宋仁宗禦迎陽門召宰執以下觀禦書妙法正覺殿額次赴天章閣觀禦書【嘉佑三年】南宋髙宗出禦制郊祀天地宗廟樂章並禦札付宰執宣示禁從及館閣之臣【紹興二十八年以上玉海】西蜀孟昶卒太祖傷之是日正衙備禮冊命昶其文曰維幹徳二年某月某日皇帝若曰咨爾故檢校太師兼中書令秦國公孟昶冊贈之典所以彰世祚而紀勛伐繼絕之義所以旌異域而表來�苟匪全功寧兼二者國家乘幹撫運拓地開圖旣定壺關之亂復剪淮夷之凶兵威震疊寰宇來同以至薄伐兩川䢐徵三峽惟爾昶襲乃堂構據有巴庸於戲爾有及親之孝特異常倫爾有達上之情所期終養何髙穹之不佑與幽壤之同歸云云【昶母李氏隨昶至京師太祖數命肩輿入宮謂之曰母善自愛無戚戚懷鄕土異日當送母歸李氏曰使妾安往太祖曰歸蜀李氏曰妾家本太原得歸並土妾之願�時晉陽未平太祖聞其言大喜曰俟平劉鈞卽如母願因厚加賜賚及昶卒不哭以酒酬地曰汝不能死社稷貪生以至今日吾所以忍死者以汝在爾今汝旣死吾何生焉因不食卒太祖聞而傷之七月二十四日正衙備禮冊命昶出宋史世家傳】仁宗誼卒【宗誼知淄州�紫加勛騎都尉以大觀元年七月二十四日終於家刻跋作志銘銘曰服周於身棺周於服刳石豪文以爲之槨度三之一得其函深如函之深爲之蓋慱其封可隱其坎可席從先大夫歸此眞宅宗誼字仲宜出宋文鑑】龍樹王生辰【藏經】

二十五日晉安帝五虹見於東方【義熙七年七月二十五日虹見占曰五虹見天子黜聖人出出宋書符瑞志】瑯耶王儼斬和士開【和士開字彥通淸都��人也世祖恃恆令士開與太后握槊又出入臥內遂與太后爲亂及世祖崩彌自放恣瑯邪王儼惡焉七月二十五日斬之時年四十八士開稟性庸鄙不窺書傳發言吐論惟知諂媚河淸天統以後威權轉盛富商大賈朝夕塡門朝士不知廉恥者多相附會甚者爲其假子出北齊書恩幸傳】盤瓠石窟每歲是日扶老攜幼集於廟祠以牛彘酒酢椎歌歡飲【武溪山髙可萬仞半有盤瓠石窟可容數萬人窟中有石似狗形蠻俗相傳曰盤瓠每歲七月二十五日種類四集於廟扶老攜幼環宿其旁凡五日祠以牛彘酒酢椎歌歡飲卽還又魏略曰髙辛氏有老婦居王室得耳疾桃之乃得物大如繭婦人盛瓠中覆之以盤俄頃化爲大其文五色因名盤瓠出武陵記】劉助尸解【助唐人卽瞻之弟年十三能詩讀書惟精於道徳經嘗結茅舍山林間以不妻爲誓瞻曰以子頻秀取靑紫如探囊何苦爾爾曰富貴艸上霜耳不知養性冢兆累累𨿽王侯何益忽一日有二道士過訪其廬與之談甚異之二人祕傳內養之術兼授餐松服石之法相處近月鄕人視其廬有五色云籠之又謂助曰吾二人度汝君勿泄吾王屋眞人也二人忽不見助大中元年七月二十五日尸解去此事九月十六日亦載列助字符徳郴陽仙傳】通天護國嘉應侯生【翰墨大全】沐浴令人壽長【雲笈七簽】

詩一夕驕陽轉作霖夢回涼冷潤衣襟不愁屋漏牀牀濕且喜溪流岸岸深千里稻花應秀色五更桐葉最知音無田似我猶欣舞何況田家望歲心【曾茶山七月二十五日大雨作】我夢遊天臺橫空石橋小秋風吹菵露翠濕香裊裊應眞飛錫過絕澗度云鳥舉意欲從之翛然已松杪微言粲珠玉未說意先了覺來如墮空耿耿窗戶曉羣生陷迷网獨達從古少杜叟子何人長嘯萬物表妻孥空四壁振策念輕矯遂爲赤城遊飛步淩縹緲問禪不歸舍屢爲瓠壺繞何人識此志佛眼自照瞭我夢君見之卓爾非魔嬈仙葩發茗碗剪刻分葵蓼從今更不出閉戶閒騕褭時從佛頂巖馳下雙蓮沼【元豊八年杜幾先自浙東還東坡七月二十五日相遇於金山話天臺之異作詩贈之】

二十六日千秋節【唐玄宗開元四年上封事者言壽星居列宿之長宜置壽星壇敕七月二十六日爲千秋節祭老人星出玉海據會要以八月五日爲千秋節兩日俱載】宰臣秦檜是日撰景鍾銘上之【宋髙宗紹興十六年玉海】晉平南將軍侍中王廙工飛白祖述張法淂索靖書七月二十六日一紙每寶翫之【王廙右軍之叔父遭永嘉喪亂乃以一紙四疊綴衣中以渡江令蒲州桑泉令豆盧器得之疊迹猶存出國史異纂】

詩夜入磻溪如入峽照山炬火落驚猿山頭孤月耿猶在石上寒波曉更喧至人舊隱白雲合神物已化遺蹤蜿安得夢隨霹靂駕馬上傾倒天瓢翻【東坡七月二十六日五更起行至磻溪未明作之】

二十七日唐玄宗是日敕風伯雨師濟時育物謂之小祀【天寶四載玉海】宋髙宗幸祕書省至右文殿降輦頒手詔曰蓋聞周建外史掌三皇五帝之書漢選諸儒定九流七略之奏文徳之盛後世推焉仰惟祖宗建開冊府凡累朝名世之士由是以興而一代致治之原蓋出於此朕與學士大夫共宏斯道【紹興十四年髙宗新建祕書省七月成祕書少監遊操等援宣和故事請車駕臨幸詔從之七月二十七日幸祕書省出宋史】吏部侍郎王播以是日爲京兆尹兼禦史大夫【唐穆宗長慶二年】堰以是日破【肅宗孝昌二年楊州刺史李憲表雲門下督周伏興以去七月患�還家至十一日夢渡肥水行至艸堂寺南遙見七人一人乘馬著朱衣籠冠六人從後興路左而立至便再問興何人興對曰李公門下督暫使硤石共人語興君可回我是孝文皇中書捨八遣語李憲勿憂賊堰此月破矣興行兩步呼興姓字令興速白興寤曉遂還城具言夢狀七月二十七日堰破出魏書】

二十八日永壽節【周太祖七月二十八日出玉海】玄宗車駕以是日至蜀郡扈從官吏軍士到者一千三百人宮女二十四人而已【天寶十五載出唐書】肅宗是日以郭子儀李光弼並加平章事【至徳元載出唐歷】右補闕常浚貶萬州司戶【唐禧宗光啟元年常浚上疏以爲陛下姑息藩鎭太甚是非功過駢首並足致天下紛紛若此猶未之寤宜稍稍典刑以威四方田令孜之黨言於上曰此疏傳於藩鎭豈不致其猜忿上覽之不悅顧謂侍臣曰藩鎭若見此疏深爲忿恨自此猜間至七月二十八日貶浚萬州尋賜死其是非功過駢首並足言齊是非一功過無所差別也出續寶運錄】夜軍是日亂田弘正並家屬參佐將吏等三百餘口並遇害【唐穆宗聞之震悼出舊唐書】宋王深甫卒【深甫以進士補亳州衛眞縣主簿歲餘自兌去有勸之仕者輒辭以養母其墓志銘王安石作焉銘曰嗚呼深父維徳之仔肩以迪祖武厥艱荒遐力必踐取莫吾知庸亦莫吾侮神則尙反歸刑此土治平二年七月二十八日卒宋文鑑】蘇東坡卒於常州【子由作東坡墓志銘云先生七月被病二十八日卒於昆陵吳越之民相與哭於市其君子相與哭於家計聞四方無賢愚皆咨嗟出涕徽宗建中靖國元年時年六十六出長公外紀】西洛劉眞人升仙【集仙錄】

詩漢節熒煌直北馳皇家卜世萬年期東京盛徳符髙祖說與中原父老知【朱文公七月二十八日聞報喜而成詩】吾年四十九羈旅失幼子幼子眞吾兒眉角生已似未期觀所好蹁躚逐書史搖頭卻梨栗似識非分恥吾老常鮮歡賴此一笑喜忽然遭奪去惡業我累爾衣薪那免俗變滅須臾爾歸來懷抱空老淚如瀉水我淚猶可拭日遠當日忘母哭不可聞欲與汝俱亡故衣尙懸架漲乳已流牀感此欲忘生一臥終日僵中年忝聞道夢幻講已詳諸藥如丘山臨病更求方仍將恩愛刃割此衰老腸知迷欲自返一慟送余傷【東坡子遁七月二十八日亡於金陵作二詩哭之】

二十九日晉安帝是夜彗星出太微中彗柄起上相星下芒尾漸長至十餘丈進埽北斗及紫微中【義熙十四年占曰彗星出太微社稷亡天下易政出宋書符瑞志】宋眞宗詔輔臣觀粟於後苑禦山子觀禦制文閣禦書及嘉禾圖賜飲是日皇子從遊【景徳六年宋史禮志】陳搏左手支頤升仙【陳搏毫州眞源人幼嘗有靑衣老嫗來乳之成道後隱於華山玉泉院後又命弟子賈徳升鑿石室張超谷旣成而大笑左乎支頤而死時元佑二年七月二十九日也出七修類稿據史纂左編十月二十二據翰墨大全七月二十二】天皇眞人受六壬遁甲祕經日【翰墨大全】

詩麟閣龍旗日月章中興再見赭袍光仰觀焜耀人文盛深識扶持徳意長功利從今卑管晏浮華自昔陋盧王慚非實學酬天造敢效明河織女襄【呂東萊恭和禦制七月二十九日幸祕書省】

三十日天鳳三年是日日食王莽大赦天下【通考】宣城太守殷佑有病韓友善占卜筮之曰七月三十日大鴝鳥來集廳事上宜勤伺取若獲者爲善不獲將成禍至期果有大鴝垂尾九尺來集廳事上掩捕得之佑乃遷石頭督護後爲吳郡太守友占卜神效甚多而消殃轉福無不驗【友字景先廬江舒人也爲書生受易於會稽伍振故善占卜出晉書翰友傳】弔鳥山俗傳曰鳳死其上每至七月三十日望羣鳥來集其上鳴呼【李雕四部】地藏菩薩生辰【藏經】孔子是日太上老君受三乘妙道【翰墨大全】

詩端筴得幽貞考盤寄玆嶺未成長往計抱恨終耿耿秋風吹庭樹遙夜枕席冷感彼歲序移慨此心事永明晨發孤興趨駕向絕境躋攀力𨿽倦想象意逾騁雲山一以眺俯仰疑倒景檢校石田收眷戀茅屋靜淹畱復未遂外物媿張邴珍重同來人妙語各淸整擊節三嘆余超然得深省【朱文公淳熙戊戌年七月二十九日與子晦純叟伯林同發屏山西登雲谷三十日夜乃至而李通徳功亦自山北來會賦詩紀事】日涉編卷八楚應城陳階升也甫編輯邑人徐養量叔弘甫校刻程以良衷一甫陳蘵

甫張於徵叔任甫黃大任成玉甫仝閱

八月﹝一﹞八月建酉酉綫也言萬物皆綫縮也【合璧事類】南宮酉之气也八月建焉【周禮】日在角昏牽牛中旦觜觿中【禮記】宵中星虛以殷仲秋【月】仲秋日出於卯入於酉【尙書考靈曜】招搖指酉【淮南子】剝棗【詩】仲秋行春令則雨不降艸木榮國有恐行夏令則亢旱虫不蟄五穀復生行冬令則風起雷收艸木早枯【呂氏春秋】爲�【爾雅】中秋月爲端正月昌黎詩曰三秋端正月今夜出東溟又有詩曰去年中秋端正月照我衣襟萬條血【事文類聚】秋曰仲秋亦曰仲商【梁元帝纂要】冀州北作飲食爲膢其俗曰膢臘【後漢書】京師是月秋社以社糕社酒相饋送貴戚宮院多以豬羊肉及雜物之屬切片調和鋪於飯上謂之社飯人家婦女皆歸外家旣歸卽外甥姨舅皆以新葫蘆兒爲遺俗云宜良外甥【夢華錄】天中裂爲二有聲如雷者三【晉惠帝太安二年】天中裂廣三四丈有聲如雷野雉皆鳴【穆宗升平五年以上�書】天有聲如風水相激【陳宣帝太建十四年陳書】天鳴西北【徳宗貞元二十一年文獻通考】天有聲如雷水響於東南四日乃止【紹興二十六年五行志】兩月相承晨見東方【漢成帝建始元年服虔曰相承在上下也漢紀】仲秋之月雷乃收聲【月令】雷震死興化軍民劉政有文在胸中曰大不孝【宋太宗端拱二年八月通考】京師大雨雹人畜有凍死者【長安三年六帖】裏俗以雨爲豆花雨【荊楚歲時記】風曰肓風曰疾風【禮記】天雨艸而葉相樛結大如彈丸【漢元帝永光二年五行志】天雨白毛占曰邪人進賢人逃天雨毛【漢武帝天漢元年五行志】天隕魚【元至正丙午年上海縣浦東兪店橋南牧羊兒三四聞頭上恰恰有聲仰視之光中隕魚其狀異常占曰天隕魚人民失所之象出輟耕錄】天雨狗【漢武帝二年後吳楚反攻梁梁堅城守遂伏屍流血出天中記】黃河是月水名荻苗水【與七月同出水衡記】古井湧浪【開元二十二年八月古井在淸夷軍黃帝祠】鴻池谷有石靑質白文成字【貞觀十七年八月鴻池谷在涼州昌松縣太宗遣使祭之曰天有成命表瑞貞石文字昭然歷數惟永五行志亦載六帖】云蔚代三州山谷間石化爲面人取食之【太和四年八月太原節度使柳公綽奏聞出唐會要】地有美玉【八月中艸木獨有枝葉下垂者地有美玉地鏡經】汾州悉達院僧知嚴頭生角長三寸【宋太宗淳化元年文獻通考】祥符縣樹木皆有濕泥塗之【順帝至正二年元史】黃州橘木與柿木連枝【明道元年宋史】晉明帝有大鳥二蒼黑色翼廣一丈四尺其一集司徒府射而殺之其一集市民家獲焉及閏月戊子帝崩遂有蘇峻祖約之亂【太寧三年通考】漢中平二年懷陵上有萬餘雀先極悲鳴後亂鬥相殺皆斷頭懸於樹枝枳﹖束【中平六年靈帝崩夫陵者髙大之象也雀者爵也天戒若曰懷爵祿而尊厚者自還相害至滅亡也搜神記】松州雌雞化爲雄【則天永昌元年白孔六帖】鳳凰集石邑縣又郡國十三鳳凰見【漢獻帝延康元年宋書符瑞志】有黑龍如狗【肅宗正光元年有黑龍如狗南走至宣陽門躍而上穿門樓下而出魏衰之象也魏書】京師豬生子一頭四耳兩身八足【世宗正始四年魏書】

詩江南仲秋天﹝魚覃﹞鼻大如船雷是樟亭浪苔爲化石錢【沈仲昌登天寶九年進士狀江南八月】八月濤聲吼地來頭髙數丈觸山回須臾卻入海門去捲起沙堆似雪堆【劉禹錫浪淘沙】蘆花深澤靜垂綸月夕煙朝幾十春自說孤舟寒水畔不曾逢著獨醒人【杜牧八月贈漁父】秋艸生庭白露時故園諸弟益相思盡日髙齋無一事芭蕉葉上獨題詩【韋應物寄諸弟】暮天新鴈起汀洲紅蓼花疏水國秋想得故園秋夜月幾人相憶在江樓【杜荀鶴八月新鴈】江柳影寒新雨地塞鴻聲急欲霜天愁君多自沙頭宿岸繞蘆花月滿船【白居易八月贈江客】淸溪流過碧山頭空水澄鮮一色秋隔斷紅塵三十里白雲紅葉兩悠悠【程顥仲秋作】熱去解鉗伏飄蕭秋半時微雨池塘見好風襟袖知發短疏未足枕涼閒且欹平生分過此何事不參差【杜牧】不獨避霜雪其如儔侶稀四時無失序八月自知歸春色豈相訪眾雛還識機故巢尙未���主人飛【杜甫題歸燕】桂影中秋特地圓況當餘閏魄澄鮮因懷勝賞初經月免使詩人嘆來年萬象斂光增浩蕩四溟收夜助嫦娟鮮云淸廓心田豫乘興能無賦詠篇【趙大成題閏中秋】秋風淅淅搖密竹乍覺涼生洗炎溽豆田過雨麥毛肥蘋渚風輕浪浪促田家社日試新﹝艼去丁攺芻﹞相過一飯百無憂卻笑儒生眞自苦發如衰艸不勝秋【韓子蒼】

白露處暑後十五日斗指庚爲白露陰气漸重露凝而白也【孝經緯】和气精凝爲露【五經通義】露者陰之液也【蔡邕月令】黃陰雲出【易通卦驗】仲秋白露節育風至秦人謂蓼風爲育風【蔡邕月令章句】風﹖貝風之作多在初秋過白露𨿽作不猛【嶺表錄】八月白露始降萬物堅成而彊大故曰大梁【天文錄】鶴性警至八月白露卽鳴而相警白露日鴻鴈來【後五日玄鳥歸後五日羣鳥養羞是月也養衰老授幾杖行糜粥飲食天子乃儺以達秋气命樂正習吹月令】白露日鴻鴈不來遠人皆叛玄鳥不歸室家離散羣鳥不羞臣下驕慢【周書時訓】

詩昊天秋且髙秋風發初涼白露下微津明月流素光【劉鑠題白露】白露團甘子淸晨散馬蹄圃開連石樹船渡入江溪憑幾看魚樂回鞭急鳥棲漸知秋實美幽徑恐多蹊【工部白露詩】霏霏靈液重云表無聲落沾樹急玄蟬灑池淒皓鶴流塵淸遠陌飛月澄髙閣宵潤玉堂簾曙寒金井索佳人比珠淚坐感紅綃薄【李正封】悲秋將歲晚繁露已成霜徧渚蘆先白沾籬菊自黃應鍾鳴遠寺擁鴈度三湘气逼襦衣薄寒侵宵夢長滿庭添月色拂水斂荷香獨念蓬門下窮年在一方【顏粲題白露】早寒靑女至零露結爲霜入夜飛淸景陵晨積素光駟星初皙皙葭菼復蒼蒼色冒沙灘白威加木葉黃鮮輝襲紈扇殺气掩幹將葛屨那堪履徒令君子傷【徐敞題白露】皇天平分四時兮切獨悲此廩秋白露旣下降百艸兮奄離披此梧楸【楚詞】

秋分秋分水胎火廢金旺【水胎言水孕於金也】白露後十五日斗指酉爲秋分陰生於午極於亥故酉其中分也【孝經緯】招搖指酉【淮南子】日月會於壽星而斗建酉之辰【月令】斗指酉爲秋分又曰秋分日在內衡【孝經說】兌西方也主秋分【易說】秋分八月之中气也秋分之時日出於卯入於酉分天之中陰陽气等晝五十刻夜五十刻一晝一夜二气中分故謂之秋分【歷日疏】陰陽調日夜分五萬物春分而生秋分而成生與成必得和之精故積陰不生積陽不化陰陽變化乃能成和【文子】白陰雲出【易通卦驗】秋分日雷乃收聲【後五日蟄虫坯戶後五日水始涸淘瓦之泥曰坯細泥也】秋分之日雷不收聲諸侯淫汰蟄虫不閉戶民靡有賴水不涸介虫爲害【周書時訓】龍秋分而入淵【春分登天說文】秋分閶闔風至鷙鳥擊玄鳥歸【易通卦驗】老人星常以秋分夕見於丙見則治平主壽昌【晉天文志】秋分日命有司饗壽星於南郊【據爾雅壽星角亢也角亢列宿之長故云壽星月令】秋分晝夜分則同度量平權衡祭馬社【月令】秋分而人君釋鍾鼓之懸【京房易候占】月宮中有七寶浴池八騫之林秋分之日月宿東井之地上廣靈之堂【三道順行經】秋分之節諸仙聽訟定人間功過及死生者故仙忌眞記曰子欲升天愼秋分罪無大小皆上聞此朱火丹陵宮仲陽先生之要言也【太平禦覽】秋分勿殺生勿用刑勿處房帷勿弔喪問疾勿大醉君子當齋戒靜專以自檢【幹金月令】此節後忌多霜主病【臞仙月占】

八月﹝二﹞

一日大風江海湧溢平地水深八尺拔南陵樹二千株石碑磋動吳城兩門飛落【太平元年八月一日是年孫權薨吳志】宋太宗書大言賦賜蘇易簡賦曰少年盛世兮爲詞臣古往今來兮有幾人云云【淳化四年】兵部郎中楊徽之進雍熙詞五言六韻凡十章太宗覽而嘉賞依韻和之以賜【淳熙三年以上玉海】王荊公是日永昭陵旦表伏以暑往禦時宵中應律載班秋朔申薦廟嘗伏惟尊謚皇帝體道成乾施仁應物率土方涵於聖化賓天遽慘於神遊追龍駕於空衢莫知所稅瞻鳥耘之新隴但有至懷【臨川集】蘇東坡繼室同安郡君王氏卒於京師【按東坡初娶通義郡君王氏乃同安之堂姊也東坡祭王君錫文人云某始婚姻公之猶子允有令徳夭閼莫遂惟公幼女嗣執罍篚卽此而通義爲同安之堂姊明矣元佑八年八月一日卒時東坡年五十八出長公外紀】張文定公卒【大忠祥符八年八月一日眞宗聞訃震嗟追贈尙書左僕射諱詠字復之年七十出行狀】緱氏尉鄭楚相臥於廳中夢盧叔敏曰吾被賊殺死此賊明年八月一日從河中府與同黨牽牛過邑西門最後驅牛者卽此賊也鄭君驚而寤至期潛布弓矢於西門外捕之果有同黨而牽牛者獨後卽鄭君夢中所云遂擒之果殺盧生者【盧叔敏居緱氏卽崔佑甫之表侄也祜甫初拜相有書與盧生令應明經舉盧生自緱氏赴京惟一僕相隨是時有紫衣人與盧生同行至鄂嶺早發十餘里紫衣人抽刀刺盧生與僕後緱氏尉鄭楚相夢盧生被髮血污告以故云云出太平廣記】眞君許遜忽有云仗自天而下二僊乘輦降於眞君之庭眞君降階迎拜一僊曰予乃玉眞上公崔子文一僊曰予元眞大卿瑕丘仲言畢揖眞君乘雲車而去【許遜字敬之居許昌髙節不仕穎陽由之後也父肅末避地於豫章南昌家焉吳赤烏二年母夢金鳳銜珠墜於掌中玩而吞之覺而有娠而眞君生至孝武寧康二年八月一日舉家四十二口拔宅飛升眞君年一百三十六史纂左編】僊人王錫有甘露降於竹林中【錫郴州人生於唐宣宗朝遇異人於山中迎至其家傳以祕書曰咸通十二年之秋甘露降服之可以上升至咸通十二年八月一日甘露果降於竹林中錫日服之不復火食後白日羽化此事亦載於三月十五郴陽仙傳】尹太和眞人升仙日【翰墨大全】曾弘農鄧紹入萊山采藥見一童子執五彩囊求柏葉上露露皆如珠滿囊紹問之答曰赤松先生取之明眼言畢失所在【續齊諧記又述徵記曰作五明囊盛取百艸頭露洗眼眼明】六神日以露水調朱砂蘸小指宜點灸去百病【風俗通】楚俗以朱墨點小兒額爲天灸以壓疾病【山堂肆考據翰墨大全事在初十】作飲食爲媵其俗曰媵獸【漢史】八月一日後微火暖足勿令下冷【三元延壽書】

詩城頭旭日照欄桿城下降戎彩仗攢九陌塵埃千騎合萬方臣妾一聲歡樓臺乍仰中天易衣服初回左衽難淸水莫教波浪濁從今赤嶺屬長安【薛逢八月一日因駕幸延喜樓以冠帶降戎】

二日周宣爲郡吏太守楊沛夢人曰八月二日曹公當至必與君杖飲以藥酒使宣占之是時黃巾賊起宣對曰夫杖起弱者藥治人病八月二日賊必除滅至期賊果敗【宣字孔和樂安人魏書】僧元安午時告寂【師丱年出家問道臨濟濟嘗對眾美之曰臨濟門下一隻箭誰敢當鋒�辭濟尋澧陽洛浦山卜築居焉唐昭宗光化元年八月二日午時告寂出楚通誌】

三日京都旱祈嶽鎭海瀆及諸山川能行雲雨者是日獲感應【孝宗淳熙十四年京都旱八月三日獲感應命報謝出通考】裴度是日發赴行營憲宗敕神策軍三百人衛從上禦通化門勞遣之度望門拜泣而辭上賜以犀帶【元和十二年舊唐書】逆黨使顏眞卿縊之眞卿是日解金帶遺使者曰吾修道以形全爲先吾死之後但割支節爲吾吭血以結之則死無恨矣縊者如其言【興元元年眞卿年七十七素不附安祿之黨李希烈使倡優忤讟朝政以爲戲眞卿怒曰相公人臣也柰何使小輩如此希烈使人問儀制眞卿答曰老夫耄矣曾掌國禮所記者諸侯朝覲禮耳其後希烈使積薪以油沃之令人謂眞卿曰不能屈節當須自燒眞卿奮身入火其逆黨救之眞卿乃作遺表墓志祭文以示必死逆黨使縊之後眞卿遷葬啟殯視之棺朽而屍形儼然肌肉如生手足柔軟遠近驚異之後十餘年眞卿舊僕見於同徳寺遺十金令勿泄忽失所在出玉堂閒話】歐陽修作胡瑗墓表【宋胡瑗字翼之卒於杭州廬陵歐陽修八月三日作墓表其墓表有先生之徳在乎人不待表而見於後世然非此無以慰學者之思乃揭於其墓之原云云出文鑑】慧能禪師跏趺而化【慧能姓盧氏新州人流移南海鬻薪供母年二十四聞人誦金剛經至應無所住而生其心有省乃參五祖忍大師使就舂米之役一日會眾傳法弟子神秀爲偈書壁間曰身似菩提樹心如明鏡臺時時勤拂拭勿使惹塵埃能不識字聞人誦之乃爲偈請人書其側曰菩提本無樹明鏡亦非臺本來無一物何處惹塵埃忍見之遂傳法於能先天二年八月初三日能跏趺而化壽七十六唐憲宗謚曰大鑑禪師出禪宗志】

詩金天玉露浴長庚此際來騎海上鯨勁气全如秋色勁生辰常帶月華生【事文類聚】沈寥中秋夜坐見如鉤月始從西南升又欲西南沒全移河上影蹔透林間缺縱待三五時終爲千里別【顏況八月三日望初月簡於吏部】

四日天壽節【後周恭帝八月四日出玉海】宋孝宗是日東宮講畢袖出禦制新秋雨過書懷詩【淳熙四年玉海】唐宰相房管卒於閬州僧捨【廣徳元年八月四日卒工部祭管曰純朴旣散聖人又沒苟非大賢孰奉天秩唐始受命羣公間出君臣和同徳教充溢魏杜行之夫何畫一屢屢繼之不墜故實百餘年間見有輔弼及公入相紀綱已失云云出工部文集】宋文帝時有馬處伯少信佛法元嘉十二年夜夢天際有三人長二丈餘告曰汝厄在荊楚戊寅年八月四日齋戒可免嗣後當悟道如其言後十五年八月是日病篤其日遙見西方有三人長二丈餘前一人垂發後二人姿貌端嚴去地數仞處伯視之宛然前所夢者頃之香气襲人病小差處伯所居卑陋是時覺在殿上廊壁輝耀齋戒之驗也【處伯巴西閬中人出冥祥記】程邵公廣平程顥之次子坐於治平仲秋四日【死於熙寧仲夏之十四日葬於伊陽縣出明道集】賈佩蘭言宮中是日出雕房北戶竹林下圍基�者終年有福負者疾病取絲縷就北辰星求長命乃免【西京雜記】

五日宋神宗是日天雨黃毛【熙寧元年通考】千秋節祭老人星【唐開元敕有司置壽星壇以八月五日千秋節祭老人星及角亢七宿著之例程壽星南極老人星也爾雅云壽星角亢也注云角亢列宿之長故云壽星出會要】百姓祭皆就千秋節名爲賽白帝【隋唐嘉話】唐明皇生張說奉詔置千秋節顧況有八月五日歌八月五日天气新昭成太后生聖人【又爲天長節出山堂肆考】羣臣上萬歲壽王公戚裏進金鑑綬帶士庶結絲承露囊更相問遺【隋唐嘉話】蒲州蔣儼年少時袁天綱相之曰子當累年幽禁後大富貴官至刺史年八十三其年八月五日祿絕【儼後徵遼東沒賊囚於地阱髙麗平定歸得官至刺史八十三矣時謂其家人曰袁公言我八月五日祿絕或其死耶設酒與親故爲別至期果卒出太平廣記】

詩仲秋金帝起五日土行標瑞表壬寅露光傳甲子霄陰風吹大澤夢日照昌朝不獨華封老千里嘉祝堯蘭殿千秋節稱名萬歲觴風傳率土慶日表繼天祥玉宇開花萼宮懸動會昌衣冠白露下﹝上�下巾﹞幕翠雲長獻遺成新俗朝儀入舊章月銜花綬鏡露綴彩絲囊處處祠田祖年年宴杖鄕深思一徳事小獲萬人康【玄宗八月五日詩】五徳生王者千齡啟聖人赤光來照夜黃雲上覆辰海縣銜恩久朝章獻壽新髙車帝坐出夾道眾官陳槊仗洗晴景磬管凝秋旻珠囊含瑞露金鏡抱遷輪何歲無鄕飲何田不報神燻歌與名節傳代幸羣臣【張說千秋節應制】自罷千秋節頻傷八月來先朝常宴會壯觀已塵埃鳳紀編生日龍池塹劫灰湘川新涕淚秦樹遠樓臺寶鏡羣臣得金吾萬國回衢樽不重飲白首獨余哀禦气雲樓敞含風彩仗髙仙人張內樂王母獻宮桃羅襪紅蕖艷金羈白雪毛舞階銜壽酒走索背秋毫聖主他年貴邊心此日勞桂江流向北滿眼送波濤【杜工部八月五日千秋節有感二首】

六日梁孝元帝載誕之辰設齋【江南風俗兒生一期爲制新衣盥浴裝飾男則用弓矢紙筆女則刀尺鍼縷並加飲食之物及珍寶服玩置之兒前觀其發意所取以驗貪廉愚智名之爲兒試親表集聚致燕享焉自玆以後二親若在每至此日常有酒食之事無教之徒𨿽已孤露其日大作聲樂不知感傷梁孝元帝少之時每八月六日誕辰常設齋出顏氏家訓】宋仁宗召輔臣宗室於龍圖天章閣觀三聖禦書元眞殿觀瑞谷宴蕊珠宮宰臣以下賦詩【天聖八年】宋孝宗召吏部侍郎王之奇詹事陳良翰禮部侍郎周必大同對選徳殿賜坐從容訪以治道久之袖出禦筆一通首以魏證答唐太宗徳仁功利之問【乾道七年以上玉海】

詩日離黃道千年昏敏手重開造化門火帝動鑪銷劍戟風師吹雨洗乾坤左牽犬馬誠難測右祖簪纓最負恩丹筆不知誰是罪莫畱遺迹怨神孫金虎挻災不復論構成狂猘犯車塵禦衣空惜侍中血國璽幾危皇后身圖霸未能知盜道飾非惟欲害仁人黃旗紫气令仍舊免使老臣攀畫輪【韓政光八月六日作】

七日宣宗崩於大明宮【大中十二年壽五十舊唐書】眞宗宴羣臣於崇徳殿作樂【咸平元年宋史禮志】日本人來戰盡死【元世祖至元二年八月一日討日本風破舟文虎等諸將各自擇堅好船乘之眾議推張百戶者爲主帥號之曰張總管聽其約束方伐木作舟欲還七日日本人來戰盡死出左編】丘處機得上批答【處機字通密師重陽祖師遣阿里鮮奉表詣金世宗稟論道日期至八月七日淂上批答次日卽行出左編】石泰尸解作頌曰雷破泥丸冗眞身駕火龍不知誰下手打破太虛空【泰常州人字得之號杏林遇張紫陽得金丹之道於髙宗紹興二十八年八月七日尸解後二年易介復見杏林於羅浮山史纂左編】沐浴令聰明【纂要】

詩七千里外二毛人十八灘頭一葉身山憶喜歡勞遠夢地名惶恐泣孤臣長風送客添帆腹積雨浮舟減石鱗便合與官充水手此生何止略知津【東坡八月七日初入戇過惶恐難】

八日春秋致月注云古之致月不在於二立而在於二分不在於二分之望而常在弦者以八月八日與不盡八日者得陰陽之正平故也【周禮春官馮相氏冬夏致日春秋致月以辧四時之敍出山堂肆考】宋眞宗觀書龍圖閣觀瑞物於崇和殿遂宴資政殿帝作七言詩從臣皆賦【祥符三年玉海】宋眞宗幸瑞聖苑宴射於水心殿帝作五言詩賜近臣【祥符七年八月八日出通典】宋眞宗夢眞聖降現日【翰墨大全】宋哲宗葬永泰陵【元符三年宋史禮志】佛以八月八日沸星出時轉法輪又以八月八日沸星出時取般涅盤【薩婆多論】南斗星下降【道經】劉伯文冥中托李娥致佗兒書不可曉乃請費長房讀之曰佗會府君當以八月八日中時武陵城南溝水畔待之於是舉家大小八月八日候於此處須臾果至聞人馬隱隱之聲詣溝水便聞有呼聲曰佗來汝得我所寄李娥書否耶曰卽得之故來至此伯文以次呼家中大小問之悲傷斷絕曰死生異路不能數得汝消息良久謂佗曰來春大病與此一丸藥以塗門戶則辟來年妖厲矣言訖不見其形至來春武陵大病白日見鬼惟伯文之家鬼不敢近【武陵充縣女子李娥病死埋於城外已十四日娥北捨有蔡仲聞娥比謂殯當有金寶盜發冢剖棺斧數下娥於棺中言曰蔡仲汝護我頭蔡仲驚走爲吏所見遂收治依法當棄市武陵太守聞娥死復生召見問事狀娥對曰謬爲司命所召到卽遣出過西門適見外兄劉伯文爲相勞問涕泣悲哀娥語曰我今遣歸不知路又不能獨行爲我得一伴否伯文曰當爲汝問之卽遣門卒與戶曹相問司命一日誤召武陵李娥今遣還不知路當有伴是吾外妹幸爲便安之答曰今武陵民李黑亦遣還便可爲伴於是娥遂淂歸與伯文別伯文曰書一封以與兒陀娥與黑歸事狀如此其伯文致佗兒書不可曉惟費長房知之故佗兒八月初八日於武陵城南溝水畔候之云云後漢書亦出搜神記】勿買鞋履附足大忌【雲笈七簽】

九日唐太宗卽位於東宮明徳殿【武徳九年八月九日出會要】憲宗是日卽皇帝位於宣政殿先連月霖雨其日晴霽人情忻悅【元和元年玉海】開寶五年是日以潘美尹崇珂兼領嶺南轉運使以轉運使王明爲副使許允言爲判官【轉運之有判自此始出事物紀原】天寶十五載明皇幸蜀肅宗卽位於靈武杜工部自鄜羸奔行在爲賊所得則在是年八月九日也【出工部年譜】元人朱文霆卒【文霆九歲能文至文宗至順壬申年上名南宮對大廷名列第十賜進士出身後以嘉議大夫泉州路總管致仕八月九日卒於家文霆字原道出宋學士集】徽宗以是日靑華帝君生辰爲元成節【政和三年宋史】

詩今夜鄜州月閨中只獨看遙憐小兒女未解憶長安香霧雲鬟濕淸輝玉臂寒何時倚虛幌雙照淚痕幹【工部八月九日月夜作幌帷也】

十日晉安帝是夜鎭星入太微【義熙十四年八月十日占曰鎭星守太微亡君之戒出沈約宋書】晉武帝詔曰八月十日先帝棄天下日也今已周年何時一得敍人子之情【秦始二年出禮志】孝宗以是日立皇子鄧王﹝怯去去攺耆﹞爲皇太子皇帝禦太極殿行冊禮皇太子服遠遊冠朱明衣執桓圭習儀【乾道元年出宋史禮志】有羣仙來傳金母令女仙謝自然披髮金母當自降羣仙中有一使自言姓崔將一板闊二尺長五尺附自然羣仙到墻壁間熒煌似鏡羣仙各有几案呼自然披髮自然黃雲繞身又有七人黃衣戴冠侍於左右貞元十年八月是日也【集仙記】戚玄符飛升【符三歲時以疾暴卒父母痛甚有道士過門問之曰此可救耶抱出示之曰此兒後必仙衣帶中解墨符救之良久遂活父母致拜道士曰我北嶽眞君也此女可名玄符及爲民妻姑舅嚴酷事益謹每謂諸女曰得人身生中國尙爲女子此亦所闕父母早喪惟舅姑爲尊𨿽箠楚何怨大中十年八月初十日有神仙授靈藥飛升集仙錄】吳赤烏二年八月十日武昌王子義之船【烏山下無水魏末有人掘井五丈得一石函函得一龜大如馬蹄積炭五枝於函傍復掘三丈遇盤石下有水流洶洶然遂鑿石穿水北流甚駛俄有一船觸石而上人窺船上淂一杉木板刻字曰吳赤烏二年云云出楚通誌】楚俗以朱墨點小兒額爲天灸以壓疾病【荊楚歲時記並翰墨大全據山堂肆考事載於初一】

詩屋東瓜蔓已扶疏小石藍花破萼初從此到寒能幾日風沙還見一年除【王荊公八月初十題景徳寺試院壁】細把行藏爲子評只知盡分敢徼名出入有益殷三聘用不能行魯兩生此道古人如飲食後來寵婢或猜驚子云亦號知書者猶把商山作采榮孔訓元無實對名只言爲已與求人能知管仲不爲諒便識殷賢都是仁義利兩途消處長古今一理屈中伸自從聖學寥寥後千百年誰信得眞別來歲月爾滔滔流落天涯忽此遭萬木辭榮秋意澹百川歸壑岸容髙笑看海上兩蝸角閒禿山中千兔毫若向顏曾得消息直須奴僕命離騷夕陽舂處是吾家水遶山環路轉賒蹙蹙四方渾未定茫茫大化渺無涯歸來已恨十年晚老卻空嗟雙鬢華各願及時崇令徳萬鍾於我本何加【以上四首魏鶴仙八月十日別袁尊固監丞】宛丘先生自不飽更笑老催窮百巧一更相過三更歸古柏陰中看參昴去年與君苜蓿盤夜傾閩酒赤如丹今年還看去年月露冷遙知範叔寒典衣自種一頃豆那知積雪生科斗歸來四壁艸虫鳴不如王江長飲酒【東坡八月初十夜看月有懷子由並崔度賢良王江陳州道人】

十一日晉安帝是日新天子气見東南【義熙七年八月十一日至十二年北定中原宋符瑞志】眞宗是日幸含芳園習射【宋史】唐裴佃開元七年爲都督廣州使是日夜漏未闌忽然天曉星月皆沒禽鳥盡飛舉郡驚異之裴公於是衣冠而出召參佐及賓客至皆異之因畱賓寮於廳良久天色昏暗夜景如初賓寮執燭而歸詰旦裴公詢問無有能辧者忽有商船遠自南至謂郡人曰我八月十一日夜舟行忽遇巨鰲出海舉首北向而雙目照曜千里毫末皆見久之復沒夜色依然徵其時則裴公集賓寮之時也【集異記】加老子號太上老君混元上徳皇帝【大中祥符六年出事物紀原】懷讓禪師圓寂於衡嶽【懷讓姓杜氏金州人也於唐儀鳳二年四月八日降誕感白气在安康之分帝問何祥太史對曰國之法器乃敕太守韓偕慰其家家有三子惟師最小性喜惟讓父乃命名讓年十歲時惟樂佛書時有三藏玄靜過捨告其父母曰此子若出家必獲上乘廣度眾生至垂拱二年辭親往玉泉寺出家通天二年詣曹溪參六祖祖問甚麼處來曰嵩山來祖曰甚麼物恁麼來師無語遂經八載忽然有省天寶三年八月十一日圓寂於行﹖魚嶽謚大慧禪師出楚志】

詩半秋初入中旬夜已向階前守月明從未圓時看卻好一分分見傍輪生【王建八月十一日夜作】

十二日後漢隱帝葬於穎陵【陵在許州陽翟縣通考】蔣玄暉弒昭宗於椒殿帝單衣旋柱而走【天佑元年唐書】南豊石仙巖中冷眞人升仙【集仙錄】長慶中有王先生者弘農晦之聞其術往謁焉王畱之宿乃八月十二日也先生召其女七娘謂之曰汝爲吾刻紙狀今夕之月置於室東之垣上有頃七娘以紙月施於垣上忽月光洞然一室毫髮盡辧晦之驚嘆不測此與楊隱之宿唐道家事同【出宣室志據太平廣記有王先生者家於烏江上一日裏中有火起延燒廬舍先生往視之呼曰火且止火且止於是盡滅弘農晦之聞其術往謁先生隱幾而坐風骨淸逸晦之愈健慕於是畱宿時八月十二日也及曉將去先生一杖擊之俄而塵起見山谷重疊晦之悸然背汗毛髮豎立先生曰陵谷速遷吾子安所歸乎晦之益恐泣曰不知一旦有桑田之變豈仙都瞬息而塵世已千載乎先生笑曰子勿懼於是持篲掃其庭門而庭門如舊晦之喜卽馳馬而去】

詩桂子風髙豆雨牧才經三日是中秋稱觴會集歡聲沸祝壽推開瑞气浮【翰墨大全】亂雲遮卻臺東月不許交依次第看莫爲詩家先見境被他龍與作艱難【王建八月十二夜作】

十三日唐懿宗卽帝位【大中十三年八月七日詔立爲皇太子監國十三日卽位年二十七姿貌雄麗宣宗長子出舊唐書】唐文宗以李仲言爲諫官李徳裕諫之上曰李逢吉薦之朕不欲食言對曰逢吉身爲宰相乃薦姦邪以誤國亦罪人也【文宗太和八年李仲言流象州遇赦還東都會畱守李逢吉思復入相仲言自言與鄭注善逢吉使仲言厚賂之注引仲言見王守澄守澄薦於上曰仲言善易上召見之時仲言有母服難入禁中乃使衣民服仲言儀狀秀偉倜儻尙气頗工文辭有口辧多權數上見之大悅以爲奇士待遇日隆八月十三日以仲言爲諫官出唐書】西漢張騫乘舟遊黃河至暮誤泛入天河見一女浣紗騫問曰此何地也女人授一石與騫謂曰汝歸問成都賣卜嚴先生【張騫八月十三誤入天河有女授一石旣歸持石問嚴君平先生君平曰此織女支機石也汝何得來騫告其故君平曰我見彼月客星犯斗牛之間騫曰是矣正其時也出山堂肆考】仙人葛玄語弟子張奉曰吾爲上帝所召當八月十三日尸解至期衣冠入室臥而气絕其色不變弟子焚香三日大風折木失玄所在【葛玄能積薪烈火而坐薪盡而衣冠不灼飲酒一斛入深泉中臥酒解乃出玄遊會稽有賈人過神廟廟神語賈人曰欲附一書與葛玄因以一書擲賈人舟中如釘入木中不可取及達會稽賈人報玄玄自取之卽得葛玄字孝先出神仙傳】太極左仙公上升日【衝應眞人出翰墨大全】

詩八月秋欲半後夜月將圓【事文類聚】今夜月明勝昨夜新添桂樹近東枝立多地濕舁牀坐看過墻西寸寸遲【王建八月十三日夜作】

十四日月有重輪潘炎作重輪賦賦曰時屬髙秋瑞彰元後光泛皎潔之斜漢色映闌干之北斗金波耀景非懸闞澤之名璧彩揚輝不入七衡之乎理殊吳夢符炳漢謠淨桂花於日道環水鏡於丹霄【唐中宗景龍元年八月十四日夜月重輪出文苑英華】宋紹興三十二年是日文武百僚太傅以下行事官並朝服入詣大慶殿下立班皇帝自內服履袍入禦幄服通天冠絳紗袍出至大慶殿詣冊寶位前拜在位官皆拜【宋髙宗詔皇太子卽位左僕射陳康伯等請上太上皇帝尊號太上皇后尊號八月十四日奉上冊寶皇帝與文武百僚詣冊寶前拜宋史禮志】宋眞宗幸含芳苑宴射帝中的者再【祥符三年八月十四日出通典】八月獲禿鶖於宮內詔以示崔光本光本曰蒙示十四日所得大鳥此卽詩所謂有鶖在梁【光本名孝伯字長仁禿鶖貪惡之鳥野澤所育不應入殿庭出魏書】杭有月巖惟中秋之月穿竅而出若八月十四日與十六日則外此竅矣餘月尢斜【杭江於鳳凰山有石如片雲拔地髙數丈亦奇峯也巓有一隙尺餘名曰月巖古今名人遊賞題詠亦多焉出七修類稿】

詩猶欠一宵輪未滿紫霞紅襯碧雲端誰能喚得嫦娥下引向堂前仔細看【元禎八月十四夜玩月】銀漢無聲露暗垂玉蟾初上欲圓時淸樽素瑟宜先賞明夜陰晴未可知【孫明復八月十四夜】月似圓來漸漸凝玉盤盛水欲浸稜夜深盡放家人睡直到天明不炷燈【王建八月十四夜】月擬來宵好吾先今夕遭才升半壁許已復一輪髙遷坐明相就羣飛影得逃望秋惟有此徹夜敢辭勞【楊誠齋八月十四翫月】光華豈不盛賞宴尙遲遲天意將圓夜人心待滿時已知千里共猶訝一分虧來夕如澄霽淸風不負期【範仲淹八月十四夜】去年看月壽邊樓云罅微光如玉鉤主人不樂客嘆息淸歌空送黃金舟今年看月三﹖市纖雲不作良宵累素娥命駕掃客愁我亦傾杯邀共醉風露萬里萬渺然水輪無轍行碧天盈盈耿耿意無盡月不忍落人忘眠一言欲報廣寒殿茅檐華屋均相見明年萬事不足論但願月滿人長健【陸遊字務觀號放翁山陰人八月十四夜三﹖市觀月】

十五日南陽府有龍泉在汝州西南其水瑩潔中秋之夕陰雲蔽月俯觀泉中魄形自若詩人有我欲龍泉觀夜月崆峒煙雨阻行人之句【天下一統志】移花日【通考】爲月夕【提要錄】中秋月有光則是歲珠多【海賈云】天子以八月之望與諸侯並觀濤於廣陵之曲江【枚乘七發】髙宗詔郡國同以八月十五日試舉人【紹興二十四年宋史】東坡居士以丙辰中秋歡飲達旦大醉作水調歌都下傳唱神宗問內侍外面新行小調內侍錄此進呈讀至又恐瓊樓玉宇髙處不勝寒上曰蘇軾終是愛君乃命量移汝州【山堂肆考】宋晏元獻公守南郡王琪君玉時已館閣校勘公特請於朝以爲府僉判嘗遇中秋夜陰晦齋廚已宿爲備晏適無命不敢請君玉乃爲詩以入曰只在浮雲最深處試聽弦管一吹開公枕上得詩大喜卽索衣起徑召客治具大合樂至夜分月果出遂相與樂飲達旦【石林詩話】蘇頲【音挺】與李義封掌文誥是日夜於禁中直宿諸學士翫月備文酒之晏時長天無雲月色如晝蘇曰淸光可愛何用燈燭遂使擲去【出翰苑名談頲字廷碩雍州人義字尙眞趙州人】謝尙鎭牛渚中秋夕與左右微服泛江會袁宏於別舫諷詠聲韻淸朗詞意藻拔尙卽逆宏舟吐華達旦【晉書】中秋天色陰晴與夷狄同蘇東坡曰故人史生爲餘言嘗見海賈雲中秋之月𨿽相去萬里他日會合相問陰晴無不同者公集中有中秋詩嘗聞此宵月萬里同陰晴天公自著意此會那可輕【山堂肆考】新羅國風俗是日設樂令官人射賞以馬布【新羅國在髙麗東南其俗亦同出隋書】杭俗有弄潮之戲【吳王賜子胥死乃取其屍盛以鴟夷之革浮之江中子胥因流揚波依潮來往或有見其乘白馬素車在潮頭者因爲之立廟每歲仲秋旣望潮水極大杭人以旗鼓迓之有弄潮之戲出臨安志】長慶中有人是夜玩月見林中光屬天如匹布尋視之見一金背蝦蟆疑是月中者【酉陽雜俎】何中正登第後求卜於郭從周從周贈之詩三五來時月正圓一麾從此出秦關中正後以八月十五日攺知制誥出秦州【翰苑名談】金人田特秀卒【特秀母妊時問之卜者卜者曰前中後是五五三一十五生死與成敗逍遙在廊廡莫識其故後生時五月五日午時以爲合三五之數矣豈知因其生遂名五兒所居裏名半十行當第五二十五歲府省禦四試皆中第五死於憂午軒壽五十五時八月十五日也出七修類稿】孔坦字君平孔愉之從子中秋日疾篤與庾亮書不謂疾苦遂至頓獘修短命也將何所悲但以身往名沒朝恩不報所懷未敍若死而有靈潛聽風烈俄卒時年五十一追贈光祿勛謚曰簡【坦方直有雅望常以國事爲已憂亮報書曰廷尉孔君神遊體離嗚呼哀哉得八月十五日書知疾患轉篤遂不起濟悲恨傷楚不能自勝足下才經於世世常須才況今日倍相痛惜吾以寡乏忝當大任國恥未雪夙夜憂憤常欲足下同在外藩戮力時事此情未果邈然永隔夫復何言謹遣報答並致薄祭望足下降神饗之出晉書】唐明皇是夜葉靜龍邀上游月宮將行請上衣裘而往及至月宮寒凜特異上不能禁靜龍出丹二粒進上服之【山堂肆考】明皇是夜與太眞葉法靜遊月宮少頃見龍樓雉堞金闕玉扉冷气逼人後西川奏是夕有天樂過【明皇雜錄】玄宗玩月羅公遠取杖擲之化爲長橋其色如銀請帝登之至大成闕公遠曰此月宮也見仙女數百素練寬衣舞於庭帝問曰此何曲曰霓裳羽衣曲【異聞集】周貫有道術附書於李生云明年中秋夕當上謁至時生以事出貫乃以白土書其門曰今年中秋夕求赴去年約不見折足鐺彈指空剝剝【周貫號木鴈子先三年至袁州見李生秀韻欲攜歸林下李嗜酒色難其行貫指煮藥鐺作偈曰頑鈍天教合作鐺初從三足豈能行𨿽然有耳不能聽只愛人間戀火坑後有見於京師者附書於李生云云出冷齋話夜】唐太和中周生善道術中秋客至周曰我能梯云取月置懷袖中因取筋數百條繩梯架之命閉目良久忽天黑仰視無雲俄呼曰至矣手舉其衣出月寸許一室盡明寒入肌骨【宣室志】九華山道士趙知微玄眞之師也中秋夜濃云無月玄眞謂同門者曰惜良宵無月耳知微命侍童曰可備酒肴徧召從學者升天柱峯玩月從學者𨿽惟應而心疑以爲濃雲暴雨無復有月頃之知微曳杖而出從學者隨之登峯之巓皓月如晝至月色盡落各歸山捨濃雲暴雨如故【三水小牘】鍾陵西山有遊帷觀每至中秋車馬喧闐豪貴遊多召名妹善謳者握臂連踏而唱太和末有書生文蕭往觀睹一妹甚麗且歌曰若能相伴陟仙壇應得文蕭駕彩鸞自有繡繻並甲帳瓊臺不怕雪霜寒生意其神仙植足不去妹亦相盻歌罷獨秉燭穿大松徑將盡陟山捫石冒險而升生躡其蹤妹曰莫是文蕭耶相引至絕頂有仙童持天判曰吳彩鸞以私欲泄天機謫爲民妻一紀妹乃與生下山歸鍾陵【傳奇錄】武夷山神號武夷君秦始皇二年一日語村人曰汝等以八月十五日會山頂是日村人畢集見幔亭彩屋設寶座施紅雲紫霞褥器用甚設令男女分坐聞空中人聲不見其形須臾樂響亦但見樂器不見其人酒行命食味皆甘美惟酒差薄諸仙旣去眾皆欣喜因名其地曰同亭三水【諸山記】許眞君晉元康三年舉家四十二口拔宅上天【出山堂肆考翰墨大全據史纂左編八月初一飛升兩日俱載眞君名遜字敬之汝南人爲旌陽令】太虛眞人成道【蜀人李班得黃房公丹道攺名棲眞號太虛詣武夷山潛修七月歸經龍虎山先夕雩壇有夢眞人者時旱禱弗應次日眞人至其處眾弗知也夢者指所至貧道人爲是眾請禱雨應時沾霈後至眞州玉虛庵以道授張紫瓊囑曰金丹宜潛修大道當人授入靑城山道成出道書】劉湛眞人拔宅上升軒轅皇帝騎火龍上升【以上翰墨大全】有梵僧從天竺鷲山飛來云八月十五日夜桂子落【禪林備覽】長安中秋夜有人聞鬼吟曰大街鼓歇行人絕九衢茫茫空有月又聞有和者曰九衢生何勞勞長安土盡槐根髙俗云務本西門是鬼市【南部新書】

詩合望月時長望月分明不得似今年仰頭五夜風中立從來團圓直到圓【王建八月十五夜月】人道中秋明月好欲邀同賞意如何華陽洞裏秋壇上今夜淸光此處多【白居易華陽觀中中秋夜招友翫月】一年明月在中秋數日陰雲不柰愁忽喜新晴轉書室極知淸夜照歌樓【韓仲止】長風迅掃太空云銀漢無聲斗柄橫秋到今朝三五半月於此夜十分明【晁無咎】一年秪有今宵月盡上江樓獨病眠寂寞竹窗閒不閉夜深斜影到牀前【熊孺登中秋夜臥疾】云捲庭虛月逗空一方秋艸盡鳴虫是時兄弟正南北黃葉滿階來去風【薛能中秋旅捨】把酒冰壺接勝遊今年喜不負中秋故人心似中秋月肯爲狂夫照白頭【戴復古字式之號石屏天臺人中秋夜李漕冰壺燕集】桂影中秋特地圓況當餘閏魄澄鮮因懷勝賞初經月免使詩人嘆來年【趙大成】千崖爽气已平分萬里靑天碾玉輪如向錢塘江上望相逢卻是廣寒人【白玉蟾中秋夜】暮云收盡溢淸寒銀漢無聲轉玉盤此生此夜不長好明月明年何處看【蘇軾中秋夜】滿目飛明鏡歸心折大刀轉蓬行地遠攀桂仰天髙水路疑霜雪林棲見羽毛此時瞻白兔直欲數秋毫稍下巫山峽猶銜白帝城气沈全浦暗輪側半樓明刁鬥皆催曉蟾蜍且自傾張弓倚殘魄不獨漢家營【杜工部】天將今夜月一徧洗寰瀛暑退九霄淨秋澄萬景淸星辰讓光彩風露發晶英能變人間世翛然是玉京【劉賓客中秋翫月】涼意今年早蟾光七澤多憑欄共懷古擁袂獨髙歌風物關山遠功名歲月過一樽聊復爾於此興如何【張栻字敬夫號南軒與僚佐登江陵郡城觀月】向老逢淸節歸懷托素輝飛螢元失照重露已沾衣稍稍孤光動沈沈眾籟微不應明白髮似欲勸人歸【陳后山】待月東林月正圓廣庭無樹艸無煙中秋云淨出滄海半夜露寒當碧天輪影漸移金殿外鏡光猶掛畫樓前莫辭達曙殷勤望一墮西巖又來年【許渾夜宿雞鳴寺翫月】銀臺金闕靜沈沈此夕相思在禁林三五夜中新月色二千里外故人心渚宮東面煙波冷浴殿西頭鍾漏聲猶恐淸光不同見江陵地濕足秋陰【白樂天八月十五日夜禁中寓直寄元四積】月晃長江上下同畫橋橫截冷光中雲頭艷艷開金餅水面沈沈臥彩虹佛氏解爲銀色界仙家多住玉華宮地雄景勝言不盡但欲追隨乘曉風【蘇�欽中秋松江新橋對月】

十六日宋仁宗禦大慶殿門觀南郊儀仗法物宰臣兩制預焉【景佑五年八月十六日觀南郊儀仗法物出禮志】宋髙宗出所書孝經詩書篇章宣示宰執曰朕詹仰古聖王之治以爲規戒【紹興三年玉海】杜工部祖母範陽太后盧氏以是日葬於河南之郾師【盧氏卒於陳畱之私第工部代叔父作志出年譜】楊廷秀中秋夜宿辟邪市至十六日早起曉星已上日欲出而月未落光景萬變天下奇觀乃作羲和謠以紀之曰羲和夢破欲啟行紫金畢逋啼一聲聲從天上落人世千村萬路雞爭鳴素娥西徵未歸去﹝上竹下欺﹞弄銀盤浣風露一丸玉彈東風來打落桂林雪毛兔誰將紅錦幕半天赤光絳气貫山川須臾卻駕丹砂轂推上寒空輾蒼玉詩翁已行十里彊羲和早起道無雙【事文類聚】天曹掠剌眞君降【道經】

詩舊把金波爽皆傳玉露秋關山隨地闊河漢近人流谷口樵歸唱孤城笛起愁巴童渾不寐半夜有行舟【工部八月十六夜翫月】年年歲歲望中秋歲歲年年霧雨愁涼月風光三夜好老夫懷抱一生休明時諒費銀河洗缺處應須玉斧修京洛胡塵滿人眼不知能似浙江不【曾茶山癸未八月十四日至十六日夜月色皆佳作茶山年八十】

十七日骨利幹正觀二十一年是日遣使貢良馬百匹中有十匹尢駿唐太宗各爲制名曰噴沬則千里飛紅流汗則三條振血塵不及起影不暇生【玉海】唐文宗以是日葬於章陵知樞密劉弘逸薛季稜率禁軍護靈駕二人素爲文宗獎遇仇士良惡之心不自安欲倒戈誅士良卽日覺其謀弘逸季稜伏誅【開成五年出考異】元人唐懷徳卒【字思誠幼而穎悟未就師傳卽能誦詩旣長受業於文懿許公六經百家之說無不探討學以濂洛諸儒爲宗故粹然出於正武威余公持節海右深慕思誠之學余公善大篆或請書揚雄九州島箴者余公不知所出思誠曰此載自古文苑卽援筆寫之後覆以其書不差一辭余公驚服至正丁酉年八月十七日卒出宋濂集】元國子博士吳師道卒【先生少勇於學稍長許文懿公以朱子之學淑學者先生持所悟識造門質難許公甚重之於元英宗至治元年舉進士授髙郵丞後入爲國子助教踰年升博士先生聲著中朝士子持所疑以問卽開以機鑰師道字正傳婺之蘭溪人於至正四年八月十七日卒於家壽六十二出宋濂集】唐壽州剌史張士平夫婦俱患瞽疾禱醮星辰祈佑歲久精誠不懈至元和七年是日有書生請謁家僮曰主公夫婦瞽不能接賓客書生曰予亦知醫家僮入報士平接見書生曰不假藥餌開一井眼自愈【書生選一勝地穿井以水洗眼實時明淨如初夫婦感而謝之遺金帛書生曰吾太白星官非塵市中人也以子精誠禱醮感五帝星君使我下降答子修奉之心豈受金帛出神仙感遇傳】長庚星降南斗星降【以上道經亦出翰墨大全】

詩眼昏燭暗細行斜考閱精彊外已誇明日失杯君莫怪早知安足不成蛇亂山遮曉擁千層睡羨初涼撼不﹝﹖言﹞昨夜酒行君屢嘆定知歸夢到吳興天臺桂子爲誰香倦聽空階夜點涼賴有明朝看潮在萬人空巷斗新妝秋花不見眼花紅身在孤舟兀兀中細雨作寒知有意未教金菊出蒿蓬樓上煙雲怪不來樓前飛紙落成堆非關文字須重看卻被江山未放回【熙寧五年東坡杭州監試先有詩催試官考校八月十七日牓出復登望湖樓與試官五人和前篇五首】秋月仍圓夜江村獨老身捲簾還照客倚杖更隨人光射潛虯動明翻宿鳥頻茅齋依橘柚淸切露華新【杜工部八月十七夜對月】病骨卻風露愁懷厭甲兵人居絕域久月向此宵明輪亥初經漢光分半隱城遲遲不肯下應識異鄕情【朱弁字少章宋人吉州團練使八月十七日夜對月】月缺霜濃細蕊幹此花元屬桂堂仙鷲峯子落驚前夜蟾窟枝空記昔年破祴髙僧憐耿介練裙溪女鬥淸妍願公采擷紉幽佩莫遣孤芳老澗邊【東坡八月十七日天竺山送桂花分贈楊檜檜字元素皇佑五年及第】

十八日唐太宗崩於含風殿以是日葬【按正史雜史咸謂太宗以八月庚寅日葬與大詔令等書並同庚寅則貞觀二十三年八月十八日也後有云庚子則八月之二十八日不知何以有一旬之差豈史誤耶先太宗三月丁卯不豫四月己亥幸翠微宮五月己巳崩】唐敬宗遣中使往湖南江南等道及天臺山采藥【寶歷元年八月十八日遣中使時有道士劉從政者說以長生之道請於天下求訪異人冀獲靈藥乃以從政爲光祿少卿號亥升先生出唐書】錢塘數百里士女聚觀舟人漁子迎濤觸浪謂之弄潮【出杭州府誌據臨安志八月十五日有弄潮之戲乃子胥事也若八月十八日弄潮事不同蓋錢塘江通海海潮每晝夜在至卯酉之月爲陰陽之交气以交而盛故潮獨大於餘月朔望之後爲陰陽之變气以變而盛故潮獨大於餘日小則水漸漲不過數尺大則湧濤髙數丈每年八月十八日郡人觀舟人漁子迎濤觸浪謂之弄潮至今俗尙有之】女仙裴玄靜跨白鶴西比升天而去日有五云盤旋仙女奏樂【玄靜好道父母置一靜室以女使侍之逐於外獨居別有女伴言笑窺之不復見語之不肯言父母欲歸之李言玄靜不從父母抑之曰南嶽魏夫人亦從人育嗣後爲上仙遂適李言一日獨居靜室李言聞言笑從壁隙窺滿室光明馥鬱有二仙女鳳髻霓裳侍側有綽約之態李言問之玄靜曰昆侖仙女相省勿窺再窺召譴然予與君俗緣甚薄不久在人間念君嗣未立後產一兒與李言曰予當去矣大中八年八月十八日升天而去在溫縣供道村此事與七月十四日女仙玄同略同出集仙錄】四海龍王神會日【道經】

詩八月十八睡龍死海龜夜食羅剎水須臾海擘龕赭門地捲銀龍薄於紙艮山移來天子宮宮前一箭隨西風劫灰欲洗蛇鬼穴婆畱折鐵猶爭雄望海樓頭誇景好斷鰲已走金銀島天吳一夜海水移馬蹀沙田食沙艸崖山樓船歸不歸七歲呱呱啼軹道【杭州潮有繪其圖者楊廉夫題】八月十八潮壯觀天下無鵾鵬水擊三千里組練長驅十萬夫紅旌靑蓋互明滅黑沙白浪相吞屠人生會合古難必此景此行那兩得願君聞此添蠟燭門外白袍如立鵠【東坡題潮】

十九日唐太宗詔三品以上服紫四品五品服緋六品七品以綠八品九品以靑【貞觀四年玉海】唐髙宗是日詔此後每五日一度升大極殿視事朔望卽爲例程蓋今五日起居之始也【永徽二年八月十九日詔循吏傳曰漢宣五日一聽事則彷佛起居之事其禮𨿽見於漢要自唐始行之出事物紀原】洞賓過湖州吳興東林沈氏沈氏能釀白酒洞賓自稱回道人願求一醉飲之數斗不醉乃用石橊皮題詩於壁詩曰西鄰已富憂不足東老𨿽貧樂有餘白酒釀成緣好客黃金散盡爲收書【熙寧元年八月十九日洞賓過湖州題詩云云後東坡和回先生贈吳興沈東老韻三首詩曰世俗何知窮是病神仙可學道之餘但知白酒畱佳客不問黃金覓素書符離道士晨興際華嶽先生尸解余忽見黃庭丹篆句猶傳靑紙小朱書淒涼雨露三千後彷佛塵埃數字余至用橊皮緣底事中書君豈不中書出純陽集】田眞人升仙【田仕文】申天師升仙【以上翰墨大全】

詩空庭得秋長漫漫寒露入幕愁衣單喧喧人語已成市白日未到扶桑間永懷所好郤成夢玉色髣佛開心顏逆知後應不復隔談笑明月相與閒【王荊公八月十九日試院夢衝卿作】

二十日封西嶽爲金天王【唐先天元年八月二十日封出會要亦出事物紀原】唐玄宗破契丹告廟【開元二十八年八月二十日破自後軍捷必告廟出會要】唐髙宗是日隕石十八於同州馮翊縣光曜有聲如雷上問於志寧曰此何祥也由朕政有闕對曰是陰陽之事非吉凶所生自古災變者不可測但恐物之自爾未必關於人事陛下發書責躬自省未必不爲福矣【永徽四年五行志】宋髙宗賜趙鼎禦書尙書一部鼎奏謝上曰尙書所載君臣相戒之言所以賜卿欲共由此道以成治功【紹興五年玉海】呂獻可葬於伊闕縣【呂晦字獻可宋人也登進士性沈厚不妄交遊獻可病亟爲手書命司馬光爲理文光往省之至則目且暝光伏呼曰更有以見屬乎張目彊視曰無光出門而獻可沒光銘曰位則不究道則不負年則不壽名則不朽云云八月二十日葬於伊闕縣神陰鄕中費裏出文鑑】後梁貞明中徐州王商將叛是夜月明如晝居人咸聞通衢隊伍之聲自門隙窺之皆靑衣兵士而無甲俄聞大笑相呼刀楯盈巷怪狀奇形甚可畏懼乃知非人也是冬﹖叛劉尋以兵五萬致討合境悉罹其禍後﹖敗【玉堂閒話】鮑靚上京行達龍山見前一少年姿容整茂徒行甚徐靚乘名馬密逐數里終不能及意甚異之問曰視似有道者少年答曰我中山陰長生也【大興元年八月二十上京靚字太玄陰長生晉元帝時地仙出道學傳】

二十一日孔子生有二蒼龍自天而下來附徵在之房因夢而生夫子有二神女擎香露於空中而來以浴徵在天帝下奏鈞天之樂列於顏氏之房空中有聲言天感生聖子故降以和樂笙鏞之音異於世俗又有五老列於徵在之庭則五星之精也【按孔子之生春秋左傳不書公羊谷梁二傳並於襄公二十一年書之公羊書十有一月庚子谷梁書十月庚子說者謂春秋於是年書十月庚辰朔則庚子乃十月二十一日而十一月無庚子當以谷梁爲是襄公十月二十一日卽今之八月二十一日也又孔氏子孫相傳者以孔子生於八月二十七日比出自山堂肆考又事文類聚以孔子生於五月四日或誤孔子未生時有麟吐玉書於闕里人家文曰水精之子系哀周素王故二龍繞室五星降庭徵在賢明知爲神異乃以繡紱系麟角至魯定公二十四年魯人鋤商田於大澤淂麟以示夫子系角之紱尙在焉夫子知命之將終乃抱麟解紱涕泣滂沱】褚淵薨【褚淵字彥回河南陽翟人也建元四年八月二十一日薨幹私第春秋四十有八文選曰淵神茂初學業隆弱冠孝敬淳深盡歡朝夕總熊羆之士率不貳心之臣康國祚於綴旒拯王維於已墜云云】使者持命至【元劉因字夢吉二歲日記千言六歲能詩七歲能屬文偶腹痛下血不已八月二十一日使者持命至因初聞之惶怖無地不知所措徐而思之竊謂供職𨿽未能扶病而行而恩命則不敢不扶病而趨卽日拜受畱使者候病稍退與之俱行出左編】蘇東坡貶惠州是日過虔州與王巖翁同謁祥符宮老蘇曾攜東坡自虔州歸其日感傷流涕【宋哲宗紹聖元年老蘇攜過虔州時東坡年十二至紹聖元年四十七年而東坡年五十九矣出長公外紀】然燈佛生【藏經】

詩香山居士畱遺迹天竺禪師有故家空詠連珠吟疊壁已亡飛鳥失驚蛇林深野桂寒無子雨浥山姜病有花四十七年眞一夢天涯流落淚橫斜【老蘇曾攜東坡自虔州歸是時老蘇謂東坡曰虔州天竺寺有白樂天親書詩後東坡過虔州四十七年矣其親書詩已亡僅有石刻存耳八月二十一日感泣不已乃作是詩】

二十二日石勒死【先熒惑逆行勒八月二十二日死出晉書】鎭海迎丘處機【字通密師重陽祖師處機遣阿里鮮詣金世宗稟論道日期八月二十二日田鎭海來迎上遣鎭海曰便欲見耶��憩耶師曰入見是望旣見賜湩酪竟乃辭上曰師每日來就食可乎師曰山野修道之人惟愛靜處上令從便有磻溪鳴道集行於世出左編】沐浴令人無非禍【雲笈七簽】方丈臺昭靈李眞人降【翰墨大全】

詩孤松吟風細泠泠獨繭長鎖女媧笙陋哉石鼎逢彌明蚯蚓竅作蒼蠅聲缾中宮商自相賡昭文無虧亦無成東坡醉熟呼不醒但云作勞吾耳鳴【劉羲仲八月二十二日餞飲東坡聞笙蕭聲杳杳若在雲霄間抑楊往反甚中音節徐而察之則出於雙缾水火相得自然吟嘯食頃乃已】

二十三日貞觀八年是日星孛於虛危歷於玄枵太宗謂侍臣曰是何妖也虞世南對曰齊景公時有彗星晏子對曰公穿池畏不深築臺恐不髙行刑恐不重是以有彗景公懼而修徳十六日而星滅臣聞若徳政不修麟鳳數見終無所補苟政教無闕𨿽有災愆何損於時伏願陛下勿以功髙古人而務大勿以太平日久而驕逸愼終如始彗何足憂帝深嘉納之【唐書】郭子儀屯扶風【唐肅宗勞饗諸將遣攻長安謂子儀曰事之濟否在此行也對曰此行不捷臣必死之於是子儀八月二十三日先行屯扶風至九月十三日廣平乃發也出實錄】僕固懷恩上書自敍功伐曰廣徳元年八月二十三日剌肝瀝血謹頓首上書寶應聖文神武皇帝陛下臣家本蕃夷代居邊塞爰自祖父早沐國恩臣年未弱冠卽蒙上皇驅策出入死生竭力疆埸叨承先帝報功時年已授特進洎乎祿山作亂大振王師臣累任偏裨決死靖難上以安社稷下以拯生靈仗皇天之威神滅狂胡之醜類云云【僕固懷恩鐵勒部落僕骨歌濫拔延之曾孫訛謂之僕固出舊唐書】金主哀宗生於翼邸【承安三年八月二十三生仁聖無子養爲己子出金史】智才潭州龍牙山僧宋髙宗紹興年是日俄集眾生示曰涅盤生死盡是空華佛及眾生並爲增語汝等諸人合作麼生眾背下語不契師喝曰苦苦復曰白雲湧池明月當天言詭囅然而逝火浴獲舍利五色並靈骨塔於寺之西北隅【楚通誌】

詩年年八月二十三長庚此夜照江南南山已爲吾皇祝更願我公如老聃【事文類聚】

二十四日東漢順帝是日熒惑入軒轅郎顗曰天遣熒惑入軒轅以悟主上【東漢郎顗字雅光比海安丘人也父宗學京氏易善風角顗少傳父業晝研精義夜占象度陽嘉年顗謂順帝曰八月二十四日戊辰熒惑歷輿鬼東入軒轅出後星北東去四度北旋復還軒轅者後宮也熒惑者至陽之精也天之使也而出入軒轅繞還往來易曰天垂象見吉凶其意昭然可見禮天子一娶九女嫡媵畢具今宮人寺禦動以千計或生而幽隔人道不通郁積之气上感皇天故八月二十四日遣熒惑入軒轅以悟主上出史纂左編】隋文帝仁壽宮八月天雨金銀花至是日卯時永安宮北有自然種種音樂震滿虛空【仁壽二年出隋紀】吳越錢俶以天成四年是日生至端拱元年是日卒【吳越錢俶字文徳杭州臨安人祖鏐因黃巢之亂據有吳越奄有勾吳之地不忘象魏之心宋太宗雍熙元年封漢南國王四年春出爲武勝軍節度攺封南陽國王俶久被病詔免入辭將發賜玉束帶金唾壺碗盎等俶四上表讓國王攺封許王至端拱元年徙封鄧王會朝廷遣使賜生辰器幣與使者宴飲至暮有大流星墮正寢前光燭一庭是夕暴卒年六十俶以八月二十四日生亦以八月二十四日卒人皆異之出宋史世家傳】彭抗眞人舉家二十六口白日升天【彭抗字武陽蘭陵人仕晉爲尙書左丞密修仙業師事許眞君納女爲眞君子婦後致政挈家居豫章再詣眞君門下盡傳其道宋髙祖永初二年八月二十四日舉家升天出列仙傳】馬鈺眞人是日長安祈雨有詩云一犁沾足待何時五五不過二十五明日雨足【馬鈺初名從義字宜甫鈺字玄寶更之也號丹陽子寧海人八月二十四日長安祈雨有詩出史纂左編】

二十五日宋眞宗是日眞遊殿上梁召近臣焚香因宴於長春殿帝作七言詩令近臣繼和【祥符七年玉海】衛州進士髙郢上書曰太后聖徳不必以一寺增輝國家永圖以百姓爲本舍人就寺何福之爲且無寺猶可無人可乎況陛下當卑宮室以夏禹爲法而崇塔廟踵梁武之風也【唐代宗大歷元年魚朝恩奏以先所賜莊爲章敬寺以資章敬太后冥福窮壯極麗盡都市之財不足用故髙郢八月二十五日上書云云出郢集】以呂佑之等直昭文館【宋太宗淳化元年八月一十五日以呂佑之等直昭文館先是但有直史館至是始命佑之等分直備三館職談苑曰淳化中復置直史館疑唐有是職也出事物紀原】交址貢異獸宋仁宗是日禦崇政殿召輔臣等觀之司馬光作交址獻奇獸賦其狀熊頸而鳥噣豨首而牛身與夫雕題卉服之士南金象齒之珍款紫闥而坌入充彤庭而並陳翔舞太和涵濡茂澤殊俗向臻靈獸來格云云【嘉佑三年八月二十五日宋史】東坡遊赤壁秋濤方漲水面十里【東坡遊赤壁者三今人知其二者據二賦也二賦在元豊六年而第一遊在六年前八月二十五日也觀跋龍井題名記曰予謫黃州參寥使人示以題名時去中秋十日秋濤方漲水面十里等語則二十五日是第一遊也出七修類稿】

詩涼秋涉仲管佳月從下弦【事文類聚】

二十六日晉湣帝是日天有聲震地夜如晝曉起視西北間有光明照地【建興十七年八月二十六日晉書】煬皇帝是日禦龍舟幸江都以左武衛大將軍郭衍爲前軍李景爲後軍文武官五品以上給樓船九品以上給黃篾舳艫相接二百餘里【陏書】宋太宗車駕幸國子監謁文宣王廟命博士李寬講周易泰卦賜彩段百匹移幸玉津園習射【端拱元年八月二十六日玉海】知龍州王稱上東都事略【宋孝宗淳熙十三年八月二十六日上事略百三十卷明年春除直祕閣出會要】壽星現【南極老人星現於眞宗八月二十六日出翰墨大全】

二十七日宋太宗謂丞相曰朕昨日聽說泰卦文理深奧之以爲君臣鑑戒與卿等遵守之趙普頓首謝【端拱元年八月二十七日玉海】宋英宗以是日葬【治平四年宋史禮志】代宗詔郭子儀與馬璘合攻吐蕃【唐代宗大歷二年吐蕃至涇西詔郭子儀自河中帥甲士三萬鎭之八月二十七日又詔統精卒一萬與馬璘合攻之是時京師戒嚴出汾陽家傳】咸通末年翰林舍人蘭陵公自右史竄黔南秋八月二十七日溯三峽次秭是時蜀水方漲公積悸而寢夢神人赤髮碧眸自云險不足懼公異之再寐又夢公詰其所自則曰我黃魔神居紫極之隅將佑助明公出於此境公自是抵於黔又還於羅每陟險如有神助焉【楚通誌】元太祖賜丘處機葡萄酒瓜茶【處機字通密號長春子元太祖謂師曰師每日來就食可乎師曰山野修道之人惟愛靜處上令從便八月二十七日賜葡萄酒等物出史纂左編】諸佛慶會東海【藏經】

詩推擠不去已三年魚鳥依然笑我頑人未放歸江北路天教看盡浙西山尙書淸節衣冠後處士風流水石間一笑相逢那易得數詩狂語不須刪路轉山腰未足移水淸石瘦便能奇白雲自占東西嶺明月誰分上下池黑黍黃梁初熟後朱柑綠橘半甜時人生此樂須天賦莫遣兒郎取次知【東坡與毛令方尉熙寧七年八月二十七日遊西菩提寺作二首至今西菩山明智院石刻存焉】

二十八日宋仁宗幸瑞聖園射上中的十一【寶元二年八月二十八日】宋孝宗禦書漢議郎崔寔政論賜宰臣虞允文等允文曰寔所謂師五帝式三王棄苟全之政蹈稽古之蹤此聖學之所緝熙特稷契之佐伊尹之輔未如卒章所云臣所甚懼也惟陛下選建其人極子三五之隆【乾道六年以上玉海】崔光本字長仁是日帝見有物出於太極之西序敕以示光本光本曰八月二十八日物出於太極之西序臣按其形卽莊子所謂蒸成菌者也又云朝菌不終晦朔雍門周所稱磨蕭斧而伐朝菌指言蒸气郁長非有根種柔脆之質凋殞速易不延旬月無擬斧斤【魏書】四天會事日【道經】

詩喜臨晚節安康久兩日三秋催肅霜【事文類聚】

二十九日袁充知天文上表陳嘉瑞曰去年八月二十九日夜大流星如斗出王良北正落突厥營聲如崩墻占墜賊所賊必敗帝大悅【袁充字徳符本陳郡陽下人也年十餘歲其父黨至門冬初充尙衣�衫客戲充曰袁郎子絺兮綌兮淒其以風充答曰惟絺與綌服之無斁以是大見嗟賞陏煬帝大業六年遷內史舍人其後天下亂盜賊並起帝心不自安充上表陳嘉瑞云云出隋書】唐髙宗京東西二市置常平倉置常平司官【永徽六年八月二十九日出會要】謝晦卒【謝晦廟在嶽州府黃山劉宋謝晦剌荊州嘗過黃山顧瞻久之未幾卒於八月二十九日柩過此山不肯去因葬焉民爲立祠宋封顯應公每年荊州刺史祭以八月二十九日出嶽州府誌】牛文信眞人上升【列仙傳亦出翰墨大全】

詩陰陽在天地鼓吹猶橐鑰煩蒸翕已盡灝气乃浮薄羣山翠相抱塵靄如洗濯川源亦虛徹泒別歸眾壑囂音滅蛙蚓勁意動鵰鶚蠅蚊自不容𨿽有類鉗縳驅之舊苦眾忽去寧匪樂俯仰自醒然意適忘體瘼天運𨿽已晏生意固未剝姜芋圃可掘禾忝田始獲脫苞紫栗迸透葉紅梨渥幽花媚淸景鮮藂耀新萼西風動孤格露曉愈修擢能終犯寒沍詎可忽纖弱況當九日近家釀成已昨溫顏幾杖適弱質衣冠恪閨門自可會非必千里約箏匏出人指邐迆奮宮角初言小人獻終拜長者酢淸言喜自洽細故憂可略幸無職事顧況荷租賦薄讀書有休暇得醉且吟噱【曾鞏字子固八月二十九日小飲】

三十日金主世宗詔百姓自二月一日至八月三十日並禁絕飲宴【金主詔百姓不許殺生祈祭若遇節辰及祭天日許得飲會亦不許赴會恐妨農功𨿽閒月亦不許痛飲犯者抵罪出金史】元人林靜是夜夢羽客持龜蛇施施而來謂靜曰子能往鰲峯乎吾遲子矣【林靜嗜道家言事玄武神尢謹以瑤臺玄史爲之號一日出遊虎林忽遇羽客髽髻而方瞳揖靜曰吾與子生同裏何遽忘之耶問其裏居姓名笑而不答彊之則曰李自然也客鰲峯之紫陽庵言訖飄然而逝八月三十日夜夢羽客持龜蛇云云靜異之明日靜往鰲峯逢龜蛇出洞中已而不見靜因斸地獲石類鳧卯滌而視之玄武神黃帕首按劍坐雲中龜蛇在下所現之像毫末備悉靜曰此吾事玄武神甚謹故感而有此所謂同裏及李自然云者蓋示萬物之理同出自然出宋濂集】

詩塵纓忽解誠甚喜世网重來未可知莫忘全吳館中夢嶺南泥雨步行時【白居易寶歷二年八月三十日夜夢後作】弱質有孤念獨往窮名山那知歲月逝白首塵埃間今朝定何期憑髙睨淸灣羣賢一戾止共此一日閒晤言不知疲林昏鳥飛還勝踐可無紀重來諒非艱畱語巖上石母使門常關【朱文公八月三十日浮雲亭次叔通韻】日涉編卷九楚應城陳階升也甫編輯邑人徐養叔弘甫校刻陳菌伯祥甫

陳茗伯取甫

陳時升暘國甫

程有年耳雍甫仝閱

九月﹝一﹞九月建戌戌滅也言萬物皆衰滅也【合璧事類】無射戍之气也九月建焉【周禮】日在房昏虛中旦柳中【禮記】日月會於大火而斗建戍之辰【月令】晚秋者天將榣落其歲之晏乎【韓臯云】季秋行春令則暖風至民懈怠師旅興行夏令則大水殃民行冬令則多盜邊境不寧土地分裂【呂氏春秋】爲玄【爾雅】爲季秋亦曰暮秋末秋杪秋祕秋暮﹖季﹖【梁元帝纂要】文武百寮擇勝地追賞爲樂【唐徳宗時出南部新書】邑人掘蛇黃岡深七八尺有大者如雞子小者如彈丸其色紫磨之可治腫毒【黃蛇岡在平南縣出蛇黃載廣西潯州府誌】四民並籍野飲宴【荊楚歲時記】天東南有聲如風水相激三夜乃止【陳宣帝大建十三年陳書】天東南有聲如虫飛漸移西北【陳宣帝大建十四年陳書】天赤气見於西北長二十丈廣八九尺食頃乃滅【髙祖太和十六年魏書】天西北有赤气似火爓北鎭反亂之徵【肅宗正光三年魏書】夜有流星起中天首如甕尾如二百斛船長十餘丈聲如羣鴨明若火炬過月下西流須臾有聲礱礱墜地有大聲如壞屋者三在陳蔡間【元和十二年唐書】有大星自西南流於東北小者如斗相隨天盡赤聲如雷【占曰流星爲貴使是年汲桑殺東燕王騰遂據河北沈約宋書】雹落大如蒜子【永明元年南齊書】風中有黑子占曰黑者陰也臣有蔽明主者【永寧元年晉書】天雨塵土【慶元六年】天雨塵土【嘉泰元年以上宋史】淮南地生毛或白或蒼長者尺餘徧居人牀下揚州尢甚【垂拱元年唐書】雍州新豊縣有山湧出髙二十丈有池周三百畝池中有龍鳳之形禾麥之異武后以爲休應名曰慶山【垂拱二年唐書】黃河是月水名登髙水【水衡記】瀘州鹽井竭遣劉晚入視忽有聲如雷火焰突出晚被傷【端拱元年五行志】夾江縣民王誼得黑石二皆丹文其一云君王萬歲其一云趙二十一帝緘其石以獻【興國四年五行志】膠東下密人年七十餘生角角有毛【漢景帝二年九月生角時膠西濟南齊四王有舉兵反謀謀由吳王鼻起連楚趙凡七國下密縣居四齊之中角兵象上鄕者也老人吳王象也年七十七國象也天戒若曰人不當生角猶諸侯不當舉兵以鄕京師也禍從老人生七國俱敗京房易傳曰家宰專政厥妖人生角出通考】會稽剡縣木生如人面後王惇作亂【晉明帝太寧元年五行志前漢哀成之世並有此妖人貌備具】豫州萬歲澗廣數丈有樹連理隔澗騰枝相通越壑跨水爲一干【升明二年九月南齊書】鳳凰集東海遣使祠其處【漢昭帝始元三年宋書符瑞志】大雨鼠巢樹上【光武六年漢書】豫州有豬生子一頭二身八足【髙祖延興元年九月魏書】長安馬生人【唐僖宗中和元年九月通考】滿子縣馬生人【晉湣帝建興二年九月京房易傳曰上亡天子諸候相伐厥妖馬生人是時帝室衰微不絕如綫胡狄交侵兵戈日逼�而帝亦淪陷通考】

詩江南季秋天栗熟大如拳楓葉紅霞萃蘆花白浪穿【劉蕃詩狀江南九月蕃登天寶六年進士】異鄕寒覺早故國信來稀秋風江上望一鴈正南飛【樂天】心逐南云逝形隨北鴈來故鄕籬下菊今日幾花開【隋江總九月至微山亭】萬葉風聲利一山秋气寒曉霜浮碧瓦薄月度朱欄【權常侍】荊溪出白石天寒紅葉稀山路寒無雨空翠濕人衣【王維】井梧分墜砌寒鴈遠橫空雨久莓苔紫霜濃薜荔紅【徐錯】地僻門深少送迎披衣閒坐養幽情秋庭不掃攜藤杖閒踏梧桐黃葉行【白居易晚秋間居】九月湘江水漫流沙邊惟覽月華秋金風浦上吹黃葉一夜紛紛滿客舟【戎昱宿湘江】秋叢遶捨似陶家徧繞籬邊日漸斜不是花中偏愛菊此花開後更無花【鄭谷字微之題九月菊】陰陽爲炭地爲鑪鑄出金錢不用模莫向人前逞顏色不知還解濟貧無【皮日休字襲美襄陽人題金錢花】九月徐州新戰後急風殺气滿山河惟有流溝山寺下門前依舊白雲多【白居易過流溝寺】秋風落葉滿空山古寺殘燈石壁間昔日經行人去盡寒云夜夜自飛還【皎然晚投山寺】霜艸蒼蒼虫切切村南村北行人絕獨出門前望野田月明蕎麥花如雪【白居易村夜】塞月沈沈洞房靜眞珠簾外梧桐影秋霜欲下手先知燈底裁縫刀剪冷碧空溶溶月華靜月裏客愁弔孤影花開殘菊倚疏籬葉下衰桐落寒井塞鴻飛急覺秋盡鄰雞鳴時知夜永凝佇不語空所思風吹白露衣裳冷【王維】誰將陶令黃金菊幻作酴醾白玉花小艸眞成有風味東園添我老生涯【山谷】爽气澄蘭沼秋香動桂林露凝千片玉菊散一金日吐髙低影云垂點綴陰蓬瀛不可望泉石且娛心【太宗秋日】晨起動徵鐸客行悲故鄕雞聲茅店月人迹板橋霜槲葉落山路枳花明驛墻因思杜陵夢鳧鴈滿回塘【溫庭筠秋晚商山早行】閏節開重九眞遊下太千花寒仍薦菊座晚更披蓮剎風回雕輦幡橫間彩旃還將西梵曲助入南燻弦【李嶠】閏月再重陽仙輿歷寶坊帝歌云稍白禦酒菊猶黃風鐸宣行漏天花拂舞行豫遊多景福梵宇自生光【宋之問】重陽登閏序上界﹝口十﹞時巡駐輦天花落開筵妓樂陳城端剎柱見云表露盤新臨睨光輝滿飛文動睿神【劉憲以上三首和聖制閏九月九日登裝嚴總持二寺閣】八月九日蘆花飛南溪老人垂釣歸秋山入簾翠滴滴野艇倚檻云依依卻把漁竿尋小徑閒梳鶴髮對斜暉翻嫌四皓曾多事出爲儲王定是非【張志和】曉煙茅舍月初日棗林霜【歐陽公】木落千山瘦天髙一鴈橫【吳正仲】霜洲楓落盡月館竹生寒【僧尙能】

寒露秋分後十五日斗指辛爲寒露謂露冷寒而將欲凝結也【孝經緯】九月寒露爲節者九月之時露气轉寒故謂之寒露【三禮義宗】正陰雲出如冠纓【易通卦驗】寒露日鴻鴈來賓【後五日雀入大水爲蛤後五日菊有黃花鴻鴈來賓�以仲秋先至者爲主季秋後至者爲賓通書作來濱濱水際也亦通菊有黃花艸木皆華於陽獨菊華於陰故桃桐之華皆不言色而獨菊言者其色正應季秋土旺之時也】

霜降寒露後十五日斗指戍爲霜降气肅露凝結而爲霜也故云駟見而隕霜【孝經緯】靑女出以降霜【靑女霜神也又髙誘注曰靑女乃靑腰玉女司霜雪者出淮南子】霜陰陽之气也陰气盛則凝而爲霜【大戴禮】霜者陰精冬令也四時代謝以霜收殺【春秋考異】展禽曰春風鼓百艸敷蔚吾不知其茂秋霜降百艸零落吾不知其枯【符子】霜降太陰雲出鬼上如羊下如蟠石【易通卦驗】豊山有九鍾是知霜鳴【郭璞注曰霜降則鍾鳴故言知也出山海經】霜降曰豺乃祭獸【月令】北方白鴈秋深乃來來則霜降謂之霜信【古今詩話】霜降則百工休乃命有司曰寒气總至民力不堪其皆入室【霜降淸風戒寒所以令人入室】霜降後天子乃教於田獵以習五戎班馬政艸木黃落乃伐爲炭霜降後天子乃以嘗稻先薦寢廟霜降後合秩芻養犧牲以供皇天上帝名山大川四方之神以祠宗廟社稷之靈爲人祈福【以上月令】霜降而婦功成嫁娶者行焉【王肅注曰季秋霜降嫁娶始於此又詩曰將子無怒秋以爲期出家語】

詩靑女橫霜夜神壚盛凍天【王宏】天凝露以降霜兮本葉落而隕枝【潘安仁賦】霜降秋早寒禾穗未熟皆靑幹長吏明知不申破急斂暴徵求考課【杜陵叟霜降節詩】天地之气嚴凝爲霜候髙秋於玉管體正色於金方表肅殺而順時戒節協變化而開陰闔陽激淸風而增厲淨皓月而浮光驚鴻鴈之嗷嗷落�葮之蒼蒼所以從地而升應律而降詠團扇而見托班姬豈恨於長門履堅冰以是階袁安欲驚於陋巷達重陽而首出啟沍寒以先期陰與律而相感寒與气而相資百工由是休矣萬物於焉原夫日次於氐月窮於戍當靑女以紀候從白露以受質洞庭之葉驚波豊山之鍾應律云云【崔損霜降賦】

九月

一日徽宗詔頒朔布政自十月爲始是日上禦明堂頒天運政治及八年歲運歷數於天下【政和七年宋史禮志】唐玄宗每歲薦衣於陵寢【五月五日薦衣扇通考】萬年縣女子劉凝靜是日乘白馬著白衣男子從者八九十人入太史局升令廳牀坐勘問比有何災異太史令姚玄辯執之以聞是夜彗見西方天市中長五尺漸小向東行出天市【髙宗永隆二年唐書天文志】大星隕於境內聲如雷未幾孟珙薨【孟珙字璞玉薨之夕大風發屋折木訃至帝震悼輟朝封吉國公謚忠襄廟曰威愛珙忠可貫金石在軍中與參佐部曲論事言人人異珙徐以詞組折衷眾志皆愜謁士遊�老校退卒壹以恩意撫接退則焚香掃地隱幾危坐若蕭然事外遠貨色絕滋味學邃於易亦通佛學自號無庵居士出宋史】司馬溫公薨太皇太后聞之慟上亦感涕不已二聖皆臨其喪哭之哀甚【天佑元年九月一日溫公薨年六十八贈太師溫國公出山堂肆考】至元五年九月一日放鴈獲者勿殺【郝經字伯常官至國子祭酒經還汴中民射鴈金明池得系帛書詩云露落風髙恣所如歸期回首是春初上林天子援弓繳窮海累臣有帛書後題曰至元五年云云郝經書於忠勇軍營新館其忠誠如此出元史】金主以爲天壽節【金史】南斗降【道經】太上老君於玉天瓊房金闕上宮校集靈篇【道經】

詩藜杖侵寒露蓬門啟曙煙力稀經樹歇老困撥書眠秋覺追隨盡來因孝友偏淸談見滋味爾輩可忘年【杜子美九月一日過孟十二倉曹十四主簿兄弟】

二日﹝口員﹞霜殺稼【漢元帝永和元年九月二日先隕霜殺桑是時石顯用事天下大饑五行志】隕霜傷谷【吳孫權嘉禾三年九月朔隕霜班同書九月二日五行志】唐徳宗是日敕今方隅無事烝庶小康其正月晦日三月三日九月九日宜任文武百寮擇勝地追賞爲樂【貞元元年南部新書】唐憲宗出內庫羅綺犀玉金帶賜裴度【元和十二年玉海】宋太宗賜胡旦已下綠袍靴笏【興國三年自是以爲定制玉海】波斯大商李蘇沙是日進沈香亭子材拾遺李漢諫曰沈香爲亭子不異瑤臺瓊室上怒優容之【唐敬宗本紀】天寶中河南緱氏縣仙鶴觀每年九月二日夜有一道士得仙其夜皆不扃戶以求上升之應張竭忠令二勇者以兵器潛覘之是夜見一黑虎入觀須臾銜出一道士二人射之不中竭忠申府請弓矢大獵於太子陵東石穴中格殺數虎或金簡玉籙或冠披人發甚多【白孔六帖】太素三元君朝眞日【道經】作墨法用雞子白眞珠麝香合以和墨宜用九月二日【抱朴子】

三日哀帝以是日生於大內中號幹和節羣臣表曰陛下九五飛龍四大應運國稱利見天表殊休當誕聖之日感眞人以衛室居在藩之際實羽客以獻符敢循故典爰定美文【天中記】肅宗以景云二年是日生於東宮之別殿祥光照室卽位後號天成地平節【玄宗在東宮爲大平公主所忌宮中左右持兩端而潛附太平者必陰伺察事𨿽纖介皆聞於上太子心不自安後時方娠太子密謂張說曰用事者不欲告多息胤恐禍及此婦人密令說懷去胎藥而入太子於曲室躬自煮藥醺然似寐夢神人覆鼎旣寤如夢如是者三太子異之以告說說曰天命也無宜他虞旣而太平誅九月三日生肅宗於東宮別殿出冊府】宋英宗宣仁聖烈皇后髙氏於哲宗元佑八年是日崩於崇慶宮遺誥皇帝皇帝成服三日內聽政【髙後葬於永厚陵宋史】宋皇太后崩於壽康殿【元和八年九月三日皇太后崩於壽康殿謚宣仁聖烈皇后畢仲遊代宰相作哀冊文有云似郤而復凝月𨿽輝而如慘云云出文鑑】宋孝宗詔明堂免奏祥瑞曰朕自有眞祥瑞豊年是也百姓家給人足瑞莫大焉【淳熙六年玉海】

詩一道殘陽鋪水中半江瑟瑟半江紅誰憐九月初三夜水似眞珠月似弓【白居易九月初三暮江吟】東籬菊開風露香北山歲歲先重陽彩衣斑斑映銀燭兒孫各獻一般菊去年開遲排不周今年喜有兩中秋一般菊薦一杯酒爭徵前賢祝翁壽或誦堯夫人壽篇或詠癡魚白樂天兩翁胸次𨿽各別六十三時俱頭白如翁精采眞天人應物無滯凝於神逆順境中有定力火煉精金色愈出替得兒孫亦白頭我翁綠鬢照淸秋長生共說團欒話家慶年年可圖盡【彭虛寮九月初三日壽北山叔六十三古詩】

四日光宗以是日爲重明節【宋史】宋髙宗謂輔臣曰學寫字不如便寫經書不惟可以學字又得經書不忘【紹興十三年玉海】道人曾志靜告其徒曰吾九月初四爲衡山之遊至期正坐而化【志靜廬陵人自少不禦酒肉端毅寡言忽遇異人授以道術自是杜門辟穀十餘年異人來視之曰未也又數年復至曰可也旣葬有自衡山來者持志靜書勉其徒學道云宋志化二年坐化出吉安府誌】

五日唐敬宗宴於宣和殿陳百戲【寶歷二年玉海】宋太祖詔選樂工八百三十人隸太常習鼓吹【建隆四年詔玉海】宋英宗詔以九月是日開講至重陽罷【先是仁宗率二月開經筵至重午罷八月復開久至罷呂公著乞依先帝故事上從之聖政錄】梁武帝於寺中設無礙大會遣皇太子王侯朝貴等奉迎舍利供養風景明和觀者百數十萬人【先武帝到寺禮拜設無礙大會大赦天下以金缽盛水泛舍利其最小者隱缽不出武帝禮數十拜舍利乃於缽內放光旋回武帝謂大僧慧念曰弟子欲請一舍利還臺供養至九月五日又設無礙大會遣皇子等奉迎出梁書】韓明府修孔子廟碑曰永壽二年歲在涒灘霜月之靈皇極之日蓋九月五日也【韓名敕字叔節出集古錄】

詩龍之來兮乘其陽躍於泉兮臨髙岡龍之至兮歸有徳符於黃兮土之色精曜曜光雄雄上不在天兮接於物下不在田兮蟠於空列四靈智稱其首居五位色表其中將衒甲以無比與負舟而不同明皇家之玉气符歷數於聖躬飛煙噴霧若動若顧聲𨿽虩虩非同三尺之劍色乃煌煌下映五花之樹誠帝王之嘉兆寧朝夕之可遇何蛇蟥之足言諒騰黃之匪諭同翠龜之薦綠圖彰大人兮告元符覽史墨之言未之聞也驗登殷之祀不其然乎【景龍二年秋九月五日黃龍見於上黨伏牛山之南岡畱久之彰聖人之徳也潘炎於是作黃龍見賦】

六日宋仁宗哲宗徽宗親祀明堂【嘉泰七年元佑元年政和七年皆以九月六日親祀出通考】宋太祖皇太后杜氏崩太常少卿馮吉請二尊謚曰明憲皇后是日羣臣奉冊寶告於太廟【建隆二年宋史禮志】宋髙宗賜鄧名世出身充史館校勘【紹興四年鄧名世上春秋四譜六卷九月六日賜出身出玉海】薛道光尸解作頌曰鐵馬奔入海泥蛇飛上天蓬萊三島路元不在西邊【道元閬州人嘗爲僧號紫陽雲遊長安壽一百十四歲於宋光宗紹熙二年九月六日尸解作頌明年沙道昭復見紫陽於霍童山出史纂左編】孟盛子上升【孟名之生漢將軍武帝遣入北山采藥棄官學道號孟盛子受法於淸靈裴眞人周遊名山日行百里九月六日上升出楚通誌】

詩滿城風雨近重陽無柰黃花惱意香雪浪翻天迷赤璧令人兩望憶潘郎滿城風雨近重陽不見修文地下郎想得武昌門外柳垂垂老葉半靑黃滿城風雨近重陽安得斯人共一觴欲問小馮今健否雲中孤鴈不成行【謝無逸思潘邠老滿城風雨近重陽之句九月六日去重陽四日風雨大作無逸遂用邠老之句廣爲三絕】黃菊尙遲三日約碧桃已作十分開【事文類聚】

七日宋眞宗是日宴近臣於龍圖閣之崇和殿命侍講學士邢昺赴曹州刑部尙書溫仲舒宋白侍郎郭贄預焉昺視壁掛尙書禮記圖指中庸篇凡爲天下國家有九經事因講大義皆有倫理在位聳聽上嘉納之羣臣皆呼萬歲卽席賦詩二首以寵其行命羣臣咸賦及行又令近臣祖送會於宜春苑【景徳四年玉海】歐陽修作六一居士傳【歐陽修熙寧三年九月七日曰六一居士初謫�山自號醉翁旣老而衰且病將退休於潁水之上則又更號六一居士客有問曰六一何謂也居士曰吾家藏書一萬卷集錄三代以來金石遺又一千卷有琴一張有碁一局而常置酒一壺客曰是爲五一爾柰何居士日以吾一翁老於此五物之間不爲六一乎客笑曰子欲逃名者乎而屢易其號此莊生所誚畏影支乎日中者也云云出文鑑】潤州鶴林寺有杜鵑花每春爛熳周寶鎭浙西謂道人殷七七曰鶴林之花君能非時開否曰可乃九月七日宿鶴林寺中以俟杜鵑花開【至九日杜鵑爛縵如春出續仙傳】全椒縣有丁氏婦本丹陽人年十六適全椒民家其姑嚴酷笞捶不可堪九月七日縊死遂有靈江南婦女是日不作事避之呼爲丁姑今祠尙在【太平廣記】

詩懷山不能寐中宵命行軒亭午思畏景薄暮登危巒峻極踰百磴縈紆欲千盤行行遂曛黑月落天風寒羽人候中途良朋亦林端問我何所迫而嘗玆險艱疲勞旣云極饑渴不能言授裝臥中丘幸此一室寬怒號竟永夕落枕無時安旦起辟幽戶竹樹靑檀欒警喜非昔睹披尋得新觀淹畱十日期俯仰有餘歡寄語後來子勿辭行路難【未文公先一日發潭溪夜登雲谷九月初七日賦詩】

八日唐髙宗攺九成宮爲萬年宮【永徽二年至幹封二年二月初十復爲九成宮玉海】哲宗召輔臣觀穀稻於後苑【元佑三年玉海】劉鋹僣位是夜眾星北流歸朝之兆【南漢劉鋹年十六僭僞位司天監周傑筮之遇復之豊傑曰二封皆土爲應土之數五二五十也上下各五將五百五十五乎及鋹之敗果五十五年又廣州童謠曰羊頭二四白天兩至識者以羊是未之神是歲歲在辛未擒鋹天兩者王師如時兩之義前一年九月初八日夜眾星皆北流知星者言劉氏歸朝之兆鋹體質丰碩嘗以珠結鞍勒爲戲龍之狀極其精妙以獻太祖太祖曰鋹好工巧習以成性若以習巧移於治國豈至滅亡哉出宋史世家傳】王勃年十三侍父宦遊是日舟次遇老叟曰子非王勃乎來日重九南昌都督命客作滕王閣序子有淸才盍往賦之勃曰此去七百餘里今已九月八日矣夫何復言叟曰吾助淸風一席勃登舟翌日昧爽抵南昌【摭言】見義裏有京兆人杜子休宅時有趙逸之晉朝舊事多所記錄指子休園中乃晉太康龍驤將軍王浚平吳之後建寺之處掘之月日如其言得石銘其銘曰晉太康六年乙巳九月甲戍朔八日辛巳後子休捨宅爲靈隱寺【伽藍記】

詩已是人間寂寞花解憐寂寞傍貧家老來不得登髙看更甚殘春惜歲華【司空圖九月八日作】明日重陽今日歸布帆絲雨暮霏霏行過鶴渚知堪住家在龍沙意有違【皎然九月八日送蕭少府歸洪州】圃畦新雨潤愧子廢鉏來竹杖交頭柱柴扉隔徑開欲棲羣鳥亂未去小童催明日重陽酒相迎自醱醅【晚晴吳郎見過北捨杜工部作】九日明朝是淸樽彊自開蕭蕭疏雨暗滚滚大江來野菊閒無數沙鷗靜不猜何須騎馬飲此興亦悠哉【張栻號南軒九月八日作】長年身外事都捐節序驚心一慨然正是山川秋入夢可堪風雨夜連天桐梢槭槭增淒斷燈燼飛飛落小圓湔洗此情須痛飲明朝試訪酒中仙【秦少遊九月八日夜大風雨寄王定國】月入秋帷病枕涼霜飛夜簟故衾香可憐吹帽狂司馬空對親舂老孟光不作雍容傾座上翻成骯髒倚門傍人間此會論今古細看茱萸感嘆長【明日重九東坡以病不赴述古召飲】

九日歲往月來忽復九月九日爲陽數兩月日並應故曰重陽【魏文帝書】授衣之月落帽之辰【六帖】是日馬射或云秋金之節武習射象立秋之禮【晉書】明宗生號應聖節【天中記】陳秀公生【陳秀公名旭後攺升之拜相翰墨大全】宋武帝爲宋公在彭城嘗登項羽戲馬臺至今相承爲故事髙祖登髙飆館在孫陵寺岡特呼爲九日臺【以上南齊書】唐明皇登壼關山時東北有紫雲現光彩照日【瑞應錄亦出山兩潞州誌】唐太宗蓬萊殿宴羣臣酒賜湖南新橘【合壁事類】龍沙在郡北帶江沙甚潔白髙峻而陂有龍形俗爲九日登髙處【豫章記】九井山卽殷仲文是日從桓公九井賦詩之所【丹陽有九井山姑熟記】望楚山舊名馬鞍宋武陵王駿爲剌史攺爲望楚山駿後龍飛人號爲鳳嶺巓有三磴劉弘山簡是殿宴賞於此【襄陽記】登髙山其形突兀舊有花藥圃歲是日官屬於此登臨【登髙山在肇慶府封川縣廣東志】池州府有齊山因唐剌史齊映得名唐杜牧是日登山有江涵秋影鴈初飛之句至宋吳中復登髙亦有詩當時齊映爲州日從此山因姓得名卻自牧之賦詩後每逢秋至菊含情【一統志】湖山平正可容數百人坐民俗是日菊酒燕會於此山者三四百人登之見邑屋悉委江海分明【臨海記】迎秋臺乃後唐莊宗時築宋都人於此登髙【開封府誌】登髙嶺邑人載酒囊茱遊賞於此故名【汀州府誌嶺在寧化縣】九日岡其頂頗平可坐百人邑人登遊其上【贛州府誌岡在信奉縣】蒙山一峯孤秀髙出眾山士人登髙於此【太原府誌山在平定州上有晉山神祠】紫金壇每歲郡人登髙於此【懷慶府誌紫金壇在太行之陽諸峯之上】輝縣有共山俗呼九山以九日登臨故名昔共伯逍遙得道於此【衛輝府誌】九仙山越王無諸九日嘗宴於此【九仙山一名於山世傳何氏兄弟於此登仙九域志】孟嘉爲徵西桓溫參軍溫甚重之是日溫遊龍山僚屬畢集時參佐﹖立著戎服有風至吹嘉帽落嘉不知覺溫敕左右勿言以觀其舉止良久如廁溫令取還之時孫盛在坐桓授紙筆命嘲之置嘉坐處嘉還見之笑請紙作答了不容思其文甚美【晉書】南昌府帥宴僚屬於滕王閣帥有婿吳子章喜爲文詞帥欲誇之乃宿構滕王閣序俟賓合而出爲之若卽席就者帥授簡諸客王勃輒受是時勃年最少帥密囑數吏伺勃下筆卽口報至落霞秋水句帥矍然曰此天才也頃而文成帥大悅子章慚而退【摭言】魏奉古授雍丘尉嘗九日公燕有客艸序五百言奉古言此舊文援筆到疏之艸序者默然自失到座撫掌奉古徐笑曰適覽記之非舊習也由是知名時挺蒞汴州召奉古前曰此聰明尉耶他日持廏目令示奉古一覽便諷千餘言挺驚起曰仕宦且四十年未嘗見此【合璧事類】韋綬爲學士以心疾還第徳宗是日作黃菊歌顧左右曰安可不示韋綬卽遣使持賜綬遽奉和附進【唐書】寧康三年是日上講孝經謝安侍坐陸納卞耽執讀謝石袁宏執經車胤王溫摘句【埤史】劉夢得欲用﹝魚羔﹞字作九日詩以不見經傳不復作宋子京有九日食﹝魚羔﹞詠曰飆館輕霜拂曙袍糗餈花飲斗分曹劉郎不敢題﹝魚羔﹞字虛負詩中一世豪遂爲絕唱【聞見錄】唐蕭瑀不解射是日賜宴較射矢俱不中鵠歐陽詢詠之曰急風吹緩箭弱手禦彊弓欲髙翻復下應西還更東借問誰爲此只應是宋公【太平廣記】重陽日當有疏風冷雨【荊楚歲時記】宋康伯可在翰苑曰嘗重九遇雨奉敕撰詞伯可口占望江南一闋進云重陽日陰雨四垂垂戲馬臺前泥拍肚龍山會上水平臍直浸到東籬茱【萸胖】菊蕊濕滋滋落帽孟嘉尋弱笠休官陶令覓蓑衣兩个一身泥【山堂肆考】李義山乃令狐楚故吏楚子綯繼相殊不展分重陽日義山詣綯廳事題云曾共山翁把酒卮霜天白菊正離披十年泉下無消息九日尊前有所思莫學漢臣裁苜蓿還同楚客詠江籬郎君官重施行馬東閣無由得再窺綯見詩乃閉此廳終身不處【北窗瑣言】謝無逸以書問潘大臨近作新詩否答曰秋來景物件件是佳致昨日淸臥聞攪林風雨聲遂起題壁曰滿城風雨近重陽忽催租人至敗意止此一句奉寄宋韓忠獻嘗遇重陽置酒私第惟歐陽文忠公與一二執政而蘇明允乃以布衣參其間都人以爲異禮席間賦詩明允有佳節屢從愁裏過壯心還倚醉中來之句其志气不少衰如此按明允蘇洵字【以上山堂肆考】魏武帝與鍾繇書曰九月九日艸木徧枯而黃菊紛然獨秀今奉一束【白孔六帖】僧皎然九日與陸羽煎茶東坡詩明年桑薴煎茶處憶著衰翁首重回按皎然名淸晝唐湖州人謝靈運之孫羽字鴻漸號桑薴翁【山堂肆考】唐明皇重陽日獵沙苑射中飛鴈帶箭去益州道觀有道士徐佐卿寄寓忽自外持一箭歸曰吾行山中爲飛箭所傷已無恙因掛箭於壁書其日月且曰後十年箭主到此付之後明皇幸蜀至觀乃見箭【集異紀】穆宗納後欲用九月九日是忌月範汪問王彪之答田禮無忌月不敢以所不見便謂無之博士曹耽荀納等並謂無忌月之文不應有妨王洽曰若有忌月當復有忌歲【晉書】樂遊園漢宣帝所立唐長安中太平公主於原上置亭遊賞其地四望寬敞每重陽士女遊戲就此祓禊【三月上已亦然】九日登髙幄幕云布車馬塡塞綺羅耀日馨香滿路朝士詞人賦詩【西京雜記】陶潛九日無酒坐宅邊東籬下菊叢中摘菊盈把未幾望見白衣人至乃王弘送酒便卽酣飲【續晉陽秋】袁師徳給事髙之子九日出﹝魚羔﹞謂坐客曰某不忍食俛首久之謂音似父名【隋唐嘉話】漢戚夫人侍兒賈佩蘭後出爲扶風人段儒妻說在宮時九月九日佩茱萸食蓬餌飲菊花酒令人長壽【西京雜記】唐尹氏姿容甚麗性識敏慧不因保母而妙善唱歌因重陽與羣女戲登南山文峯而同輩命之歌乃顰眉緩頰怡然一曲聲達數十里【江南野史】二社重陽尙食﹝魚羔﹞而重陽爲盛大率以棗爲之或加以栗亦有用肉者【歲時雜記】都人重九各以粉面蒸﹝魚羔﹞相遺上插剪彩小旗糝飣果實如橊栗銀杏松實之類【夢華錄】洛陽人家重陽作迎涼脯羊肝餅佩癭水符【金門歲節記】日精治墻皆菊花莖之別名九月律中無射而數九俗尙九日而用候時之艸也【風土記】茱萸爲辟邪翁菊花爲延壽客故重九日假此二物以消陽九之厄【仙書】采菊花與伏苓松脂久服令人不老【太淸艸木方】汝南桓景隨費長房遊學長房謂曰九月九日汝家有厄急去令家人作絳囊盛茱萸系臂登髙飲菊花酒可解此厄歸如言還見雞犬牛羊一時暴死長房聞之曰代之矣九日登髙飲酒帶茱萸囊始此【續齊諧記】茱萸椒也至重九成熟赤色可采費長房云插頭髻辟惡【風土記】張道陵漢永壽二年九日與夫人雍氏登雲臺峯白日升天時年一百二十三歲【道陵初入蜀居鶴鳴山煉丹修道感老君授以祕錄保寧府誌】王可交華亭人業耕釣一日擢舟入江忽見中流有彩舫載七道士遠聞有呼可交名者頃之舟近舫側呼可交登舫一道士曰好骨相合爲仙一道與之二栗食之甘如飴命黃衣送上岸覓所乘舟不得乃在天臺山瀑布寺前僧迎問之可交曰今早離家蓋三月三日僧言九月九日已半年餘矣後絕谷往四明山不出【松江府誌】蜀中落魄仙姓張嘗賣鼠藥於梓州獄吏王昌遇者市藥以歸鼠食之皆翼而飛後昌遇至瀘又遇之乃易其藥餌之遂名昌遇爲易玄子取馬令乘以歸焉乃龍也歸梓後以九月九日飛升至今初八夜卽其地爲藥市【瀘州誌】徳賢上猶人號棲眞尊者宋治平間結庵�山習禪元豊五年九日忽自圖其容於壁間對眾說偈云片雲歸去本無心流水下山非有戀言訖而化弟子收靈骨建塔凡有禱屢應焉【江西南安府誌】

詩九日重陽節開門有菊花不知來送酒若个是陶家【王勃】九月九日眺山川歸心歸望積風煙他鄕共酌金花酒萬里同悲鴻鴈天【盧照鄰】節過重陽菊委塵江邊病起杖扶身不知此日龍山會誰是風流落帽人【趙蝦寄韋舍人】欲從攜手登髙去一到門前意已無那得更將頭上發學他年少插茱萸【朱放九日期登山不得往因贈楊凝】無限靑山行已盡回看忽覺遠離家逢髙欲飲重陽酒山菊今朝未見花【張籍重陽日至峽道】黃花紫菊傍籬落摘菊泛酒愛芳新不堪今日望鄕意彊插茱萸隨眾人【楊衡九日作】江涵秋影鴈初飛與客攜壺上翠微塵世難逢開口笑菊花須插滿頭歸【杜牧九日】莫將邊地比京都八月嚴霜艸已枯今日登髙樽酒裏不知能有菊花無【普�九日】賜酒盈杯誰共持宮花滿地獨想思想思只傍花邊立盡日吟君詠菊詩【白居易禁中九日對花酒憶元九】薊庭蕭瑟故人稀何處登髙且送歸今日暫同芳菊酒明朝應作斷蓬飛【王之渙九日送別】憐君臥病思新橘試摘猶酸亦未黃書後欲題三百顆洞庭須待滿林霜【韋應物故人重九日求橘】獨在異鄕爲異客每逢嘉節倍思親遙知兄弟登髙處徧插茱萸少一人【王維】天邊今日又重陽隴樹紅飛鴈叫霜來日預期扶宿酒未應籬菊減秋香【宇文虛中】今日潘懷縣同時陸浚儀坐開桑落酒來把菊花枝天宇淸霜淨公堂宿霧披晚酣畱客舞鳧舄共差池【子美重九日楊奉先會白水崔明府】綴席茱萸好浮舟菡萏衰百年秋已半九日意兼悲江水淸源曲荊州此路疑晚年髙興盡搖蕩菊花期【子美九日曲江曲】可訝東籬菊能知節候芳細枝靑玉潤繁蕊碎金黃爽气浮朝露濃姿帶夜霜泛杯傳壽酒應共樂時康【九日釋廣宣菊花詠應制】瑞塔千尋起仙輿九月來萸房陳寶席菊蕊散花臺禦气鵬霄迥升髙鳳野開天歌將梵樂空裏共徘徊【李嶠九日登慈恩寺浮圖應制】老去悲秋彊自寬興來今日盡君歡羞將短髮還吹帽笑倩傍人爲正冠藍水遠從千澗落玉山髙並兩峯寒明年此會知誰健醉把茱萸仔細看風急天髙猿嘯哀渚淸沙白鳥飛回無邊落木蕭蕭下不盡長江滚滚來萬里悲秋常作客百年多病獨登臺艱難苦恨繁霜鬢潦倒新停濁酒杯【以上工部】今日云景好水綠秋山明攜壺酌流霞搴菊泛寒榮地遠松石古風揚弦管淸窺觴照歡顏獨笑還自傾落帽醉山月空歌懷友生【李太白九日搴音蹇說文搴拔取也】

十日宋神宗徽宗髙宗親祀明堂【熙寧四年宣和三年紹興十年俱九月十日通考】唐髙宗以是日小重陽百僚追賞帝賦詩以賜【麟徳十年藝文志】京師士庶多於重九後一日再會謂之小重陽【歲時記】唐文宗太和八年是日召李宗閔授中書侍郎平章事代李徳裕出徳裕爲興元節度使徳裕自陳戀闕不願出藩追敕守兵部尙書宗閔奏制命已行不宜自便【徳裕字文饒趙郡人父吉甫徳裕幼有壯志苦心力學尢精西漢書舊唐書】東坡云九月十日君猷置酒秋香亭有拒霜獨向君猷開坐客喜笑以爲非使君莫可當作定風波詞以紀之詞曰兩兩輕紅半暈腮依依獨爲使君回若道使君無此意何爲雙花不向別人開但看低昂煙雨裏不已勸君休訴十分杯更問樽前狂副使來歲花開時節與誰來【山堂肆考】紅巾犯省治【元至正壬辰年湖州黑气亙天雷電異常雨以物若果核與雨雜下五色間錯光瑩堅固破其實食之似松子仁人皆曰娑婆樹子此三月時也至九月十日紅巾犯省治雨核之地悉被兵火後又湖州陷儀鳳橋四向焚戮特甚此蓋雨核時橋四向爲最多後池州亦然而池州之禍尢慘也出輟耕錄】樹癭裂得嬰兒【巴而木的斤亦都護亦都護者髙昌國主號也先世居畏兒之地有和林山二水出焉一夕有神光降於樹在兩河之間人卽其所而候之樹乃生癭若懷妊狀九日十日而樹癭裂得嬰兒者五上人收養之其最稚者曰不可罕旣壯遂能有其民人土田而爲之君長傳三十餘君是爲玉倫的斤數與唐人相攻戰久之議和親以息民罷兵於是唐以金蓮公主妻的斤之子葛歷出史纂左編】

詩九日不出門十日見黃菊灼灼尙繁英美人無消息【賈島九月十日對菊】昨日登髙罷今朝更舉觴菊花何太苦遭此兩重陽【李白】節去蜂愁蝶不知曉庭和露折殘枝自緣今日人心別未必秋香一夜衰【鄭谷題九月十日菊】漢江天外東流去巴塞連山萬里秋節過重陽人病起一枝殘菊不勝愁【陳羽九月十日卽事】柳吳興近無消息張長公貧苦寂寥惟有角巾沽雨至手持殘菊向西招【李益九月十日雨中過張伯雄期柳雄未至】晚雨秋陰酒乍醴感時心緒杳難平黃花冷落不成艷紅葉飄揚帶鼓聲背世返能厭俗態偶緣猶未望多情自從霜鬢班班白不學安仁卻自驚【李后主九月十日偶書】

十一日禁苑樹無風而摧折連根而拔者不知其數至十四日乃止【唐憲宗元和十五年九月十一日出五行志】宋眞宗宴近臣於長春殿餞河陽三城節度使張旻赴任以王旦在殯不舉樂【天禧二年宋史禮志】翰林侍讀學士李淑以是日出守河州宋仁宗制五言六韻詩賜之【嘉佑二年玉海】宋王旦卒年七十四【王公旦以明道建元之初抗章引年朝廷不欲奪其志許以本官致仕命一子自布衣試祕書省校書郎蓋所以享耆徳而嘉廉退也以景佑二年九月十一日卒滕宗諒作志銘銘曰建水之靈武夷之美猗歟王公才爲時生賢推仕漢帝選登羸直如朱經瑩若壺冰守藩方入出趨臺閣徳化優柔文鋒錯落播在民謠賡於聖作辭絕累句言無宿諾致致於君歸全返眞雅合天道光昭縉紳有典有則不緇不燐毒鍾玉福慶延後昆云云】謝疊山與魏容齋書曰某自九月十一日離嘉禾卽不食煙火【書云某所以寧爲民不爲官者忠臣不事二君烈女不更二夫大元以禮招徠上有堯舜下有巢由上有湯武下有隨光夷齊夷齊之死而不仕者正欲使天下萬世知大兀之量可爲堯舜湯武能使謝某不失臣節某自九月十一日離嘉禾卽不食煙火今則並勺水一果不入口矣惟願速死出全編】梓州罷藥市【蜀梓州易玄子以九日上升今梓州每於初八夜易玄子龍池中買藥謂之藥市成都九日爲藥市人盡入市吸藥气九日雨則仙人在其中宋燕肅知郡事展三日至十一日而罷出事文類聚】

詩燈光欲凝不驚風月色初晴若發蒙羈客不眠詩未就遊人半醉夜方中荒城熠耀相明滅野水芙蓉亂白紅知欲訪僧同寂寂應憐病懶畏爞爞宿雨初干試火城端居無計伴遊行厭看門外繁星動想見僧窗一點明老罷逢春無樂事夢回孤枕有鄕情重因佳句思樊口一紙家書百鎰輕【蘇子由九月十一日書事】

十二日宋仁宗攺元嘉佑【至和三年九月十二日出宋史】唐代宗大歷元年魚朝恩奏以先所賜莊爲章敬寺以資章敬太后冥福衛州進士髙郢是日上書曰古之明王積善以致福不費財以求福修徳以消禍不勞人以禳禍今興造急促晝夜不息愁痛之聲盈於道路以此望福臣恐不然陛下回正道於內心求微助於外物徇左右之過計傷皇王之大猷臣竊爲陛下惜之【出郢集】宋孝宗幸祕書省受朝右文殿移禦祕閣觀累朝禦書上手以光堯太上皇帝所書琴賦示羣臣【淳熙五年九月十二日玉海】東坡在儋耳是日與客飲酒小醉信筆書曰吾始至南海環視天水無際淒然傷之曰何時得出此島耶已而思之天地在積水中九州島在大瀛海中中國在少海中有生孰不在島者覆盆水於地芥浮於水蟻浮於芥茫然不知所濟少焉水涸蟻卽徑去見其類出涕曰幾不復與子相見豈知俯仰之間有方軌八達之路乎念此可以一笑【長公外紀】

詩獨步溪頭夜初寂掃空塵念心淸涼月明眼底見秋色境靜鼻根歸桂香【王十朋九月十二夜作自序云時獨步梅溪翫月人迹悄然秋色滿眼微風不動巖桂自香初不勞思偶成一絕蓋心境中靜時語也】玉軸牙簽煥寶章簪紳侍列映秋光宴開蕓閣儒風盛坐對蓬山逸興長稽古有文慚菲徳禮賢下士法前王欲臻至徳觀熙洽更罄嘉謀爲贊襄【淳熙五年九月十二日孝宗臨幸祕省賜丞相史浩以下官詩】麟閣龍旗日月章中興再見赭袍光仰觀焜耀人文盛始識扶持徳意長功利從今卑管宴浮華自昔陋盧王願將實學酬天造敢效明河織女襄【呂伯恭九月十二日和孝宗韻】

十三日宋徽宗孝宗親祀明堂【宣和七年淳熙九年俱九月十三日通考】邢昺知曹州宋眞宗賜宴宜春苑【景徳四年九月十三日賜宴出會要】潞州獻瑞應圖唐玄宗是日謂宰臣曰朕在潞州靖共職業不知此事昔史館惟書災異令王者修徳故春秋不書祥瑞惟記有年遂敕天下母得奏祥瑞【開元十三年】宋仁宗禦閣召賈昌期講幹卦用九曰外以剛健決事內以謙恭應物詔褒答以卦義付史館【以上王海皇佑四年】癸亥十年九月乙亥朔十三日丁亥北燕伯使使者蒙狶冊命大蘭王曰惟君稟太陰之沈精標羣形於玄質體肥腯而洪茂長無心以遊稅資豢養於人主𨿽無爵而有秩此君之純也君昔封國殷商號曰豕氏業隆當時名垂後世此君之美也白蹢彰於周詩涉波應乎隆象歌詠垂於人口經千載而流響此君之徳也君相與野遊惟君爲雄顧羣數百自西䢐東俯歕沫則成霧仰奮鬣則生風猛毒必噬有敵必攻長驅直突陣無全鋒此君之勇也【大蘭王九錫文宋袁淑】馬希萼遣朗兵及蠻兵與劉彥﹝王舀﹞戰於湄州彥﹝王舀﹞還走士卒溺死者數千人【後漢隱帝幹佑二年楚王希廣以朗州與山蠻入寇諸將屢敗憂形於色劉彥﹝王舀﹞言於希廣曰朗州兵不滿萬焉不滿千都府精兵十萬何憂不勝願假臣兵萬餘人戰艦百十五艘徑入朗州縳馬希萼以解大王之憂王悅以彥﹝王舀﹞統兵入朗州父老爭以牛酒搞軍曰百姓不願從亂望都府之兵久矣九月十三日希萼遣兵戰於湄州彥﹝王舀﹞還走楚王希廣聞之涕泣出湖湘故事】元人鄭仲涵生【仲涵生於泰定丙寅九月十三日仲涵學舉子業場�不合乃棄去潛心秦漢諸文章未幾人棄去取羣聖之經而專溫之窮道徳生命之祕質於濂洛關閩之說母病逾年仲涵不離側夜則泣禱於天請以身代母病華思西域瓜旣食而卒仲涵終身不忍食瓜出宋濂集】董文炳是日疾篤洗沐而坐召文忠等曰吾以先人死王事恨不爲國死邊今至此命也願董氏世有男能騎馬者勉力圖報則吾死瞑目言畢就﹝衽去壬攺尢﹞卒【文炳字﹝汀去丁攺彥﹞明警敏善記誦自幼儼如成人爲橐城令明於聽斷以恩濟威吏抱案求署字不敢仰視後知樞密院八月天壽節禮成賜宴帝命坐論宗室大臣曰文炳功臣也理當坐後文炳疾敕賜禦醫九月十三日疾篤就﹝衽去壬攺尢﹞卒出北史】

十四日宋太祖是日幸閱士卒騎射張樂賜從官飲【幹徳四年】宋眞宗是日皇太子朝謁太廟乘金輅【太宗卽仁宗天禧二年以上玉海】唐神堯拜河東節度使領大使擊龍門賊母端兒九月十四日夜過寒津口時明月方出白露初澄於小橋下有二人語言明日毋大郎死神克因駐馬問二人再拜泣言某一人漢兵也昨奉東嶽命兵神付龍門助將軍討賊某二人埋骨在此因少憩亦自感傷欲先報於將軍耳神堯訝其言詬其姓氏俱笑忽不見明日破賊發七十三矢皆中而復得其矢信乎聖王所向至靈亦先爲佐佑焉【柳宗元龍城錄】

詩去年秋雨時我在廣陵歸今年中山去白首歸無期【東坡以端明侍讀學士出知定州九月十四日雨中作示子由】

十五日唐太宗靈州地震有聲如雷【貞觀二十年五行志】宋哲宗邇英殿講論語終篇賜執政講讀史官燕於東宮又遣中使賜禦書詩各一首東坡得紫微花絕句其詞曰絲綸閣下文書靜鍾鼓樓中刻漏長獨坐黃昏誰是伴紫微花對紫微郎【元佑二年九月十五日昱日各以表謝又進詩一篇東坡集】宋孝宗淳熙十四年是日陳賈作禦史臺廳壁記曰宋朝三院禦史皆得論政事紏官邪元豊紹聖著於令甲其用峻故其選精一時列職其間悉繇天子親擢太上中興大明國是耳目所寄必惟共人紹興更化詔除公正之士以革締交合黨之風蓋欲遵用忠純體國之人以成篤厚之政先後丁寧昭若日月龍蛇飛動琬琰光輝聖意相傳家法不攺實我宋維持紀綱之盛事云云【事文類聚】羊角哀夢左伯桃云與荊將軍墓鄰數苦我九月十五日幸兵於冢上助我【春秋燕人羊角哀與左伯桃爲死友聞楚王賢一人同往見之至梁山道遇雨雪計不能俱全伯桃乃並衣糧與角哀入空樹中餓死角哀至楚爲上大夫乃告楚王備禮葬於莆塘在溧水縣四十里一夕角哀夢伯桃云與荊將軍墓鄰數苦我九月十五日幸兵於冢上助我哀泣曰冢上安知汝之勝負開棺自刎而死就葬於墓中出山堂肆考】範式字巨卿與汝南張伯元爲友二人春別京師以暮秋爲期伯元是日殺雞以待巨卿母曰相去千里汝何信之也言未卒而巨卿至【漢書】朱熹生【熹以建炎四年九月十五日午時生劍南尢溪之寓捨幼穎悟莊重能言父指示曰此天也問曰天之上何物父異之就傳授以孝經一閱封之題其上曰不若是非人也嘗從羣兒戲沙上獨端坐以指畫沙視之八卦也少長厲志聖賢之學於舉子業初不經意晚年以野服見客朱熹字仲晦出史纂左編】元人白珽卒【珽出剌得宜文化大行後謝事養痾海陵遠近學徒擔簦相從者殆無虛日與韻間勝友曳朮遊衍禦杯賦詩所居西湖有泉自天竺來及門而匯榜之曰湛洲因以自號晚歸老棲霞又號棲霞山人文宗天歷元年九月十五日卒珽字庭玉年八十一出宋濂集】

詩八月繁云連九月兩回三五晦漫漫一年悵望秋將盡不得嫦娥正面看【徐凝九月望夕雨】江南地暖少嚴冬九月炎涼正得中溪上玉樓樓上月淸光合在水晶宮【陽漢公九月十五翫月】白露下眾艸碧空捲微云孤光爲誰來似爲我與君水天浮四座河漢落酒樽使我冰雪腸不受曲藥燻尙恨琴有弦出魚亂湖紋哀彈本舊曲妙耳非昔聞良時失俯仰此見寧朝昏懸知一生中道眼無由渾【東坡九月十五夜觀月聽琴西湖示坐客】

十六日唐玄宗敕諸郡風伯壇置在社壇之東雨師壇於社壇之西其祀風伯請用立春後醜祀雨師請用立夏後申【天寶四載九月十六日敕通考】宋太祖詔於東京舊城南建武成王廟與國學相對命左諫議大夫崔頌中使盧爾徳嶽董其役乃命頌檢閱唐末以來謀臣名將勛績尢著者具名以聞【建隆三年九月十六日詔玉海】楊廷秀曰予於紹興壬子九月十六日以廢疾至自金陵深念平生無他好獨好泉石而所居乃土山安所得石忽有遺予以怪石予甚喜亟召匠飣餖爲假山友人王才臣見之譙予曰先生居眞山而又爲假山將誰紿予笑曰予敢紿人聊以自紿耳才臣曰有石而無泉非闕與予偶思去假山三十步而近舊有一泉而湮卽命浚焉泉冽以猛因接筒引之又於假山之前甓一小方塘植以芙蕖雜以荇藻云云【泉石膏肓記】程伊川以白夾被被體坐竹牀【伊川年七十四得風痺疾大觀元年九月十六先生以白夾被被體坐竹牀與尹焞舉手相揖焞還次日有叩門者報先生卒出明道集】唐人劉助尸解【助少時有二道士訪其廬與之談甚異之二道授以餐松服石之法又謂助曰偕來度汝君勿泄吾王屋眞人也後服丹飲气九月十六日尸解兄瞻在京師其日遇一道士問曰弟助已爲仙矣忽失所在後郴人蔣椿往陜西見助從一道士策驢而行此事七月二十五日亦載劉助字符徳出郴陽仙傳】

詩繡裳畫衮云垂地不作成王剪桐戲日髙黃傘下西淸風動槐龍舞交翠壁中蠹簡今千年漆書科斗光射天諸儒不復憂吻燥東宮賜酒如流泉酒酣復拜千金賜一紙驚鸞回鳳字蒼顏白髮便生光袖有驪珠三十四歸來車馬已喧闐爭看銀鉤墨色鮮人間一日轉萬口喜見云章第一篇

玉堂晝掩文書靜鈴索不搖鍾漏永莫言弄筆數行書須信時平有主聖犬羊散盡沙漠空揵烽夜到甘泉宮似聞指揮築上郡已覺談笑無西戎丈思天子師文母終閉玉關辭馬武小臣願對紫微花試艸尺書招贊普【元佑二年哲宗先一日賜紫微花絕句東坡九月十六日進詩謝】

十七日肅宗車駕幸彭原命郭子儀赴天徳軍伐叛蕃【至徳元載九月十七日幸彭原出實錄汾陽家傳云駕幸在十九日非也】宋眞宗禦崇政殿試賢良方正【景徳三年出選舉志】唐懿宗是日賊四面斬關而入時昏霧極甚咫尺莫辧【咸通九年賊逼徐州或勸崔彥曾奔兗州彥曾怒曰吾爲元帥陷而死職也立斬言者居民鼓噪動地民在城外者賊撫慰無所侵擾由是人爭歸之民助賊推艸車塞門而焚之九月十七日賊斬關而入出實錄】歐陽詢上藝文類聚【唐髙祖武徳七年九月十七日給事中歐陽詢奉敕撰藝文類聚成上之出會要】元國子博士吳師道葬【師道少勇於學文辭驚人許文懿公以朱子之學淑學者師道持所悟識造門質難許公禮重之於至治元年舉進上至正四年九月十七日葬銅山師道字正傳蘭溪人出宋濂集】程伊川卒【文觀元年九月十七日卒得風痺疾出明道集】淮南副使陸洎卒【陸洎與李承嗣最善承嗣與諸客訪之洎曰明年此月當與諸君長別矣承嗣問其故洎曰吾向夢人以騎召未止太明寺西數里至一大府署曰陽明府下馬入一室中有頃吏引立階下有二錄衣使捧一案案上有書一紫衣取書宣云洎三世慈孝功成業就冥後受此官司陽明府侍郎判九州島都監來年九月十七日本府上事語畢復以騎送歸奄然遂悟天命已定不可攺矣客等至次年九月十六日候之曰君昨年言明日當上事今何無恙洎曰明日當行承嗣譏其爲妖洎曰君與我有緣他日當十鄰明日十七日果卒葬於菜蔓灣承嗣爲楚州刺史葬洎墓之北出稽神錄】天曹增福相公生【翰墨大全】

詩惟彼神蓍生而有知用知不測明以稽疑擢九尺之纖幹伏千年之寶龜徳圓而神兮無幽不及其生三百兮其用五十惟聖人之觀象乃神動而鬼八列八卦以效變翹孤莖而子立蓍之立兮發其祥吾君得之尊以光明乎太極演彼歸藏因卜祝之符瑞應天人之會昌【景龍二年九月十七日上使韓從禮蓍筮卦未成蓍自立從禮曰大人之瑞也潘炎於是作神蓍立賦】

十八日赤气竟天其光燭地經三日乃止【唐景龍元年天文志】親祀明堂【宋髙宗紹興元年通考】唐貞觀二十三年是日太尉無忌奏請視朝坐日髙宗曰朕卽大位自今已後每日常坐【通典亦出事物紀原】宋孝宗幸玉津園宴射賦七言詩賜曾懷以下與宴者皆和【淳熙元年玉海】北斗星降【道經】忌遠行【雲笈七簽】

詩錫宴朝野洽追歡堯舜情秋堂絲管動水榭煙霞生黃花媚新霽碧樹含餘淸同和六律應交泰萬宇平睿藻下中天湛恩闡文明小臣諒何幸亦此彯華英【權徳輿九月十八日奉和聖制因書所懷】

十九日齊東昏侯永元元年是日地五震有童謠云野豬𨿽嗃嗃馬子空閭渠不知龍與虎飲食江南墟七九六十三廣莫人無餘烏集傳捨頭今汝得寬休但看三八後摧折景陽樓【識者解云陳顯達屬豬崔慧景屬馬非也東昏侯屬豬馬子未詳梁王屬龍蕭穎冑屬虎崔慧景攻臺頓廣莫門死時年六十三烏集傳捨卽所謂瞻烏爰止於誰之屋三八二十四起建元元年至中興二年二十四年也摧折景陽樓亦髙臺傾之意也今汝得寬休言天下將去乃得休息也出南齊書】宋太宗幸金鳳園【建隆四年九月十九日出會要】唐懿宗咸通十年龐勛是日死先閭裏小兒競歌之曰得節不得節不過十二月卽龐勛九年十月十七日作亂十年九月十九日就戮通其閏月計之正一歲而滅【龐勛襲宋州陷其南城剌史鄭處衝守其北城賊知有備捨去度汴南掠亳州沙陀追及之勛引兵循渙水而東將歸彭城爲沙陀所逼官軍大集數賊萬餘人皆溺死降者千人九月十九日勛亦死而人莫之識數日乃獲其尸賊宿遷等諸搴皆殺其守將而降初龐勛之求節也必希歲內得之小兒乃歌曰得節不得卽不過十二月計勛作亂至就戮之日一歲而滅出彭城紀亂】宋髙宗是日言者請依雍熙故事賜新進士儒行篇以勵士檢有旨添賜中庸送祕府校勘正字張﹝山勻木﹞校中庸髙閌校儒行篇閌奏儒行𨿽間與聖人之意合而其詞類戰國縱橫之學蓋漢儒雜記決非聖人格言止賜中庸庶幾學者知聖學淵源奏可【紹興五年宋史】吳中有一書生皓首稱胡博士教授諸生忽不見至九月十九日士人相與登山遊觀聞講書聲命僕尋之見空冢中羣狐羅列見人卽走老狐獨不去是前皓首書生也【搜神記】九月十九日曰展重陽【事文類聚三月十三日曰展上已】北斗大帝下降【道經】

二十日唐代宗吐蕃寇涇原節度使髙暉以城降之【代宗廣徳元年吐蕃入寇邊將告急程元振皆不以聞九月二十日吐蕃寇涇原髙暉爲之卿導詔以雍王適爲關內元帥郭子儀爲副元帥出鎭咸陽以禦之子儀閒廢日久部曲離散至是召募得二千騎而行至咸陽吐蕃帥吐谷渾黨項民羌二十餘萬眾彌漫數十里自司竹園循山而東子儀使判官中書舍人王延昌入奏請益兵鳳翔府盩厔縣有司竹園出段公家傳】王師討之是日城陷【英顯王廟在梓州梓潼縣本梓潼神也舊記曰神本張亞子仕晉戰死而廟存唐明皇狩蜀神迎於萬里�追命左丞相咸平中益卒爲亂王師討之忽有人呼曰梓潼神遣我來九月二十日城陷�克州以狀聞故命追封英顯王出事物紀原】東坡是日別南北山道友去杭與楊元素同舟而陳令舉張子野皆從之【東坡熙寧七年杭州通判以子由在濟南求爲東州守旣得請九月二十日去杭別南北山道友長公外紀】宜齋戒沐浴雞鳴時沐浴令人辟兵【風土記】天帝遊東井【道經】

詩岐陽九月天微雪已作蕭條歲暮心短日送寒砧杵急冷官無事屋廬深愁腸別後能消酒白髮秋來已上簪近買貂裘堪出塞忽思乘傳問西林【東坡九月二十日懷子由】參橫斗轉欲三更苦雨終風也解晴雲散月明誰點綴天容海色本澄淸空餘魯叟乘桴意粗識軒轅奏樂聲九死南荒吾不恨玆遊奇絕冠平生【東坡九月二十夜渡海】

二十一日唐髙祖詔置常平監官以均天下之貨【武徳元年九月二十二日詔出會要】武則天永昌元年是日敕免張楚金等死陳子昂上疏曰九月二十一日敕免張楚金等死初有風雨變爲景云臣聞陰慘者刑也陽舒者徳也聖人法天天亦助聖云云【子昂疏】宋哲宗禦邇英閣召講讀官講書讀寶訓賜禦書詩一首上書姓名於後【元佑五年九月二十一日玉海】元人許有壬卒【有壬幼穎敏讀書一目五行嘗閱衡州淨居院碑文千言一覽輒背誦無遺元英宗至治二十四年九月二十一日卒有壬歷事七朝垂五十年遇國家大事無不盡言皆一根至理而曲盡人情當權臣恣睢之時稍忤意輒誅竄隨之有壬絕不爲巧避計有壬善筆札工辭章歐陽玄序其文謂其雄渾閎雋湧如層瀾謚曰文忠有壬字可用年七十八出元史許有壬傳】菩提達摩造於南海【菩提達摩祖師者南天竺國香至王第三子達摩者通大之義也達摩往震旦作佛事造於南海實梁晉通七年庚子歲九月二十一日也出左編】

二十二日宋髙宗內出親書大有大畜二卦與孟子之言七篇凡十扇遣中使宣示宰執【建炎二十九月二十二日玉海】杯渡僧卒於赤山湖【杯渡者不知姓名嘗乘杯渡水故世人呼此僧爲杯渡有齊諧妻病篤杯渡一咒�愈元嘉三年九月二十二日辭諧卒於赤山湖諧迎屍還葬至四年有一僧來云是杯渡弟子家師欲來相見答曰杯渡已死何得復來頃之杯渡�諧大驚禮拜之出髙僧傳】

詩月入千江體不分道人非復人間人鐘山南北安禪地香火他時共兩身【王荊公九月二十二日夜夢髙郵土山道人赴蔣山北�雲峯爲長老已而坐化復出山南興國寺與衍公同臥一榻片竹數寸土繞生絲屬荊公藏之荊公棄弗取】

二十三日親祀明堂【宋神宗元豊三年通考】宋眞宗召宗室近臣對淸景殿內出禦制賜皇太子元良述六藝箴各一卷又作七言十韻詩賜宰臣寇準等遂宴於殿內【天禧二年玉海】宋仁宗奉天書至長春殿【宋眞宗幹興元年崩仁宗卽位召輔臣赴會慶殿見先帝生平服禦玩好之具帝與輔臣議及天書皆先帝尊道膺受靈貺之瑞不可久畱人間宜於永定陵奉安九月二十三日奉道天書至長春殿帝上香再拜奉辭出宋史禮志】

詩才名舊楚將妙略擁兵機玉壘𨿽傳檄松州會解圍和親知計拙公主漫無歸靑海今誰得西戎實飽飛【廣徳元年九月二十三日杜工部在閬州祭房管作此警急詩至十月吐蕃陷京師十二月吐蕃陷松維州出年譜】

二十四日周世宗生百寮上表曰壽丘降迹爰符出震之期里社應祥式契乘幹之運候屬澄河時當降聖鰈水鶼林望堯云而獻祝柏圭谷璧趨禹會以駿奔請以二十四日爲天淸節所冀金相玉振負寶歷以彌新地久天長煥文編而不朽從之【天中記】宋太宗幸潛龍園臨水謂近臣曰朕不至此已十年今池邊之木已成林矣【淳化三年九月二十四日出會要】庾翼於康帝卽位欲率眾北伐是日行至夏口上表曰臣以胡寇有獘亡之勢蹔率所統致討山北並分見眾略復江夏數城臣等以九月十九日發武昌以二十四日達夏口輒簡卒搜乘停當上道【翼字雅恭庾亮之弟也風儀秀偉少有經綸大略與殷浩並才名冠世翼欲北伐上疏於康帝曰賊季龍年已六十奢淫理盡醜類怨叛又欲決死遼東皝𨿽驍果未必能固若比無掣肘之虜則江南將不異遼左矣輒率南郡太守王愆期江夏相謝尙尋陽太守袁眞西陽太守曹據等精銳三萬風馳上道並發所統六州奴及車牛驢馬百姓嗟怨帝及朝士皆止之翼不從違詔九月二十四日輒行至夏口復上表出晉書庾異傳】

二十五日宋徽宗頒鹿鳴宴樂章五曲樂育人才賢賢好徳烝我髦士利用賓王云云【政和二年音樂志】範希文以是日作嶽陽樓記記有霪雨霏霏連月不開陰風怒號濁浪排空日星隱曜山嶽潛形商旅不行檣傾楫摧薄暮冥冥虎嘯猿啼云雲天符節【翰墨大全】無諍慧初常徳府徳山僧是日上堂顧視大眾曰見麼在天成像在地成形在日月爲晦爲朔在四時爲寒爲暑鼓之以雷霆潤之以風雨又曰一趯趯翻四大海一拳拳倒須彌山佛祖位中畱不住又吹漁笛汨羅灣九月二十五聚頭相共舉瞎卻正法眼拈卻雲門普徳山不會說禪嬴得村得社舞呵呵呵囉囉哩遂作舞下座【楚通誌】南極長生大帝降現【道經】

詩兵作洛陽千里伴老劉因疾駐行軒今朝獨自山前立雪滿三峯倚寺門【元禎與太白同之東洛至櫟陟太白染疾駐行禎九月二十五日至華嶽寺雪後望山】

二十六日宋太宗詔來年正月親耕【雍熙四年九月二十七日詔出通典】海陵王之子廣陽是日生【滕王廣陽母南氏本民家婢隨元妃入宮海陵王幸之有娠正隆二年九月二十六日生廣陽十月滿月海陵今施在京貧民出金史】右羽林大將軍建昌王攸寧除納言著紫帶金龜【唐武後天授二年攸寧借紫衫金帶九月二十六日著紫帶金龜則借紫之制自則天攸寧始也出事物紀原】任宗誼以是日葬須城縣【宋大觀二年葬宗誼字仲宜除知淄州借紫加勛騎都尉載墓銘】南斗星下降【道經】

二十七日宋明帝是日白气見東南長二丈形狀長大猛過彗星占曰除舊布新易主之象【太始三年南齊書天文志】宋太宗皇太子謁太廟乘金輅【至道元年九月二十七日常朝則乘馬皇太子卽眞宗出宋史】紹聖二年九月二十七日蘇東坡在惠州皇華館思無邪齋記外祖程公遺事【記曰公諱仁霸眉山人以仁厚信於鄕裏蜀平中朝士大夫憚遠宦闕選士人有行義者攝公攝錄事參軍眉山尉有得盜蘆菔根者實竊而所持刀誤中主人尉幸賞以劫聞獄椽受賕掠成之太守將慮囚囚坐廡下泣涕衣盡濕公適過之知其冤咋謂盜曰汝冤盍自言吾爲汝直之盜果稱冤移獄竟殺盜公坐誅囚罷歸不及月尉掾皆暴卒後三十餘年公晝日見盜拜庭下曰尉掾未定服待公而決前此地府欲召公暫對我叩頭爭之曰不可以我故驚公是以至今公壽盡今日我爲公荷擔而往暫對卽生人矣子孫壽祿朱紫滿門矣公具以語家人沐浴衣冠就寢而卒其幼時聞此語言已而外祖壽九十舅氏始貴顯壽八十五曾孫皆仕有聲同時爲監司者三人玄孫宦學益盛而尉之子孫微矣予記公之遺事以遺程氏出事文類聚】儼公禪師與門人告別跌坐而化【儼公禪師曹氏子兒時獨不戲九歲樂爲僧父不能奪其志抱經笥入岣嶁山從名師至元和十三年九月二十七日趺坐而化出劉禹錫碑記】淸源眞人生【翰墨大全】

二十八日宋太宗校獵近郊帝禦弧矢射走兔四禦制獵詩羣臣屬和【興國二年玉海】瀛國公以是日爲天瑞節【纂記淵海】星源誕聖日【婺源廟記】

詩寒包已向靑春發又見秋深特地開應笑菊殘無意思不能邀賦洛陽才【梅堯臣九月二十八日題牡丹】九月二十有八日天愁無光月不出浮雲蔽天眾星沒舉手向空如抹漆天昏地黑有一物不見其形但聞其聲其初切切淒淒或髙或低乍似玉女調玉笙眾管參差而不齊旣而咿咿呦呦若軋若抽又如百兩江州車回輪轉軸聲啞嘔鳴機夜織錦江上羣鴈驚起蘆花洲吾謂此何聲初莫窮端由老婢撲燈呼兒曹云此怪鳥無匹儔其名爲鬼車夜載百鬼淩空遊其聲𨿽小身甚大翅如車輪排十頭【梅堯臣作鬼車古風鬼車卽車載板亦名逆鶬】

二十九日唐光宅元年是夜有星如半月見西方【天文志】王鎭惡率龍驤將軍蒯恩百舸前發【鎭惡劇人也鎭惡王猛之孫或薦鎭惡於髙祖髙祖謀討劉毅鎭惡曰有事西楚請賜給百舸爲前驅義熙八年劉毅有疾求遣從弟兗州刺史蕃爲副貳髙祖僞許之大軍西討轉鎭惡參軍加振武將軍髙祖至姑熟遣鎭惡率龍驤將軍蒯息百�前�是九月二十九日也出王鎭惡傳】元人星吉北面再拜曰臣力竭不能報國言畢而絕【星吉字吉甫謚忠肅至正十一年賊巢據彭澤吉甫欲攻之而江州食糧匱乃諭民輸財麥令士卒守小孤山自駐番陽口阨江湖要衝以圖恢復然亂已久湖廣江浙無援助者或請去就食東南圖再舉吉甫曰吾受命守江西此江西地也死則死此去將何之賊知兵食俱竭帥大舶載葦蔽江而下杜上下流縱火焚攻數千兵戰死吉甫猶堅坐大呼曰殺賊殺賊俄而賊射吉甫中目什舟中賊素識吉甫名不忍害賊以刀脇吉甫降吉甫罵不已賊終不敢害吉甫不食九日九月二十七日自力起北面再拜曰臣竭力不能報國言畢而絕年五十七出宋濂集】

詩指麾八荒定懷柔萬國夷單於陪武帳日逐衛文攦端扆朝四嶽無爲任有司共樂還譙宴歡此大風詩【唐太宗幸慶善宮宴從臣子渭濱作】

三十日東漢安帝延光三年是日日有食之【京房占曰骨肉相賊】在氐十五度爲宿宮宮中宮也時上聽中常侍江京樊豊等讒言廢皇太子【通考】元順帝天甫明西南方天裂紅光燭地移時始復又白虹貫日【至正己亥年九月三十日出元史】魏主珪以是日甲子進軍攻之太史令龜崇曰不吉昔紂以甲子亡謂之疾日兵家忌之珪曰紂以甲子亡武王不以甲子興乎崇無以對【晉武帝隆安元年九月魏主珪自將圍中山中山饑甚慕容麟帥二萬餘人出據新市九月三十日甲子魏主進軍攻之出晉書】黃山谷卒【黃山谷作承天院記朝廷謂其幸災謗國以崇寧二年自鄂謫宜州獨赴貶所崇寧四年九月十日卒出楚通誌】包廷藻生【號南澗眉目秀整倍書學文皆過人五歲見伯父記飲中八仙及大歷十才子隨記隨失南澗牽衣問曰翁何健忘耶兒𨿽耳聞已熟於心矣因歷數以對翁大驚及長銳然尙友古人朝負耒出耕稍暇躬親杵臼井竈之事及入夜方懸燈挾冊瑯瑯聲不絕四方來從以講解章旨爲第一義廷藻字文叔合肥孝肅公拯之裔於咸淳乙丑年九月三十日生出宋濂集】馬鈺從學於祖師祖師靑巾白袍坐白龜於碧蓮上祖師回身側臥東南而去九月三十日鄕人雲集鈺師抱琴作歸山操云能無爲兮無不爲能無知兮無不知知此道【兮誰】不爲爲此道兮誰復知風蕭蕭兮木葉飛聲嗷嗷兮鴈南飛嗟人世兮日月催老欲死兮猶貪癡傷人世兮魂欲飛嗟人世兮心欲摧難可了兮人間非指靑山兮當早歸靑山夜兮明月輝靑山曉【兮明】月歸饑飡霞兮渴飲溪與世隔兮人不知無乎知兮無乎爲此心滅兮那復爲天庭復有雙華飛登三宮兮遊紫微【馬鈺初名從義字宜甫鈺字玄寶更之也號丹陽子寧海人從學祖師出史纂左編】

詩爲客無時了悲秋向夕終瘴余夔子國霜薄楚王宮艸敵虛嵐翠花禁冷蕊紅年年小搖落不與故園同【杜工部九月三十日作】日涉編卷十楚應城陳階升也甫編輯邑人徐養量叔弘甫校刻王瑊元美甫

寇可教宅虛甫

弟陳垠博也甫仝閱

十月﹝一﹞十月建亥亥劾也言陰气劾殺萬物也【合璧事類】應鍾亥之气也十月建焉【周禮】曰在尾昏危中旦七星中【禮記】閉蟄而烝【亥月昆﹝上﹖下虫﹞閉戶萬物皆成左傳】招搖指玄爨松燧火【準南子】北方之神顓頊乘坎執榷司冬【漢魏相上書】天根見而水涸【天根見而水涸水涸而成梁故夏令曰十月而成梁不使民患涉也國語】孟冬行春令則凍閉不密地气發泄民多流亡行夏令則暴風數起蟄虫復出行秋冬則霜雪不時土地侵削【呂氏春秋】爲陽【爾雅】冬曰玄冬亦曰玄英【梁元帝纂要】冬曰孟冬亦曰上冬曰陽月【梁元帝纂泣純陰用事嫌於無陽故曰陽月】良月【十月也就盈數也左傳】景曰寒景時曰寒辰節曰嚴節【梁元帝纂要】天時和暖似春謂之小春【荊楚歲時記】漢代以豚酒入靈女之廟擊築奏上弦曲連臂踏地歌赤鳳來巫俗也【搜神記】爪哇國風俗遊山有山馬可乘跨或乘軟兜樂有橫笛鼓板亦能舞【外夷傳亦出一統志】邕管溪峒風俗以是月挈取鵝之軟毛爲被以禦寒故柳宗元柳州峒岷詩有鵝毛禦臘縫山罽之句【山堂肆考】日旁有黑气如人形跪手捧盤向日盤中气如人頭【憲宗元和二年十月】日晝昏凡十日乃明【宋文帝元嘉四年十月以上通考】月暈左角【天興五年十月月暈左角太史令晁崇奏角﹝上﹖下虫﹞將死上慮牛疫乃命諸軍解重焚車牛果大疫死者十八九宮中所馭巨犢數百同日斃於路側首尾相屬麋鹿亦多死後魏書天文志】紫雲如蓋黃雲如龍鳳靑雲如竹木名梢云【祥符元年封泰山十月出宋史】風曰寒風勁風嚴風厲風哀風陰風【梁元帝纂要】霧赤爲兵靑爲殃【望气經】雨謂之液雨百虫飲此藏蟄俗呼爲藥水【荊楚歲時記】天雨土【紹興四年十月宋史】天雨木冰【熙寧三年十月八年正月九年三月亦雨木冰木冰者冰土帶木也五行志】信州及邵武天雨黍饒州建寧天雨黑子大如黍菽衢州天雨黍民取而食之【元至正辛卯年十月元史亦出艸木子】黃河是月水名復槽水【水衡記】吳十二年楊林江水出火可以燃物【九江國志】宋文帝元嘉二十五年靑州城南遠望見地中如水有影謂之地鏡【通考】蚩尢冢每歲是月有气如匹絳自上屬下號曰蚩尢旗【皇覽冢墓記冢在東郡壽張縣】朱鳥門鳴晝夜不絕【王莽天鳳三年十月朱鳥門鳴崔發等曰虞帝辟四門達四聰鳴者明當修先聖之禮招四方之士也於是令羣臣皆賀所舉士行從朱鳥門入而對策焉出通考】佛像是月動夏人入寇又動而州大火【熙寧二年十月儂智髙叛佛像復動知州錢師孟投其像於江中出宋史】遂陽鄕柱僕地生枝如人形身靑黃色面白頭有須髮【漢哀帝建平三年十月遂陽鄕在汝南西平縣京房易傳曰王徳衰下人將起則有木生爲人狀出通考】武義縣木根有萬宋年歲四字【政和三年十月宋史】松樹變爲柏【長壽二年十月舊唐書】鳳凰十一集杜陵【漢宣帝神爵四年】鳳凰集東海遣使祠其處【漢昭帝始元三年】鳳凰五髙八九尺毛羽五彩是月集穎川郡羣鳥從之行列蓋地數頃畱十七日乃去【漢光武建武十七年以上宋書符瑞志】有獸入吳興一角而麟趾【天佑二年吳越備史】

詩江南孟冬天荻穗軟如綿綠絹芭蕉裂黃金橘柚懸【謝良輔狀江南十月】﹝上﹖下虫﹞聲已盡菊花幹五老松陰向晚寒對酒看山俱惜去不知殘日下闌干【朱慶餘十月西亭晚宴】重裘暖帽寬氈履小閣低窗深地鑪身穩心安眠未起西京朝士得知無【白居易十月卽事】南路蹉跎客未回常嗟物候暗相催四時不變江頭艸十月先開嶺上梅【樊晃十月南中感懷】今年十月溫風起湘水悠悠生白蘋欲寄遠書還不敢卻愁驚動故鄕人【戴叔倫十月寄京洛舊遊】寒江近戶漫流聲竹影臨窗亂月明歸夢不知湖水闊夜來還到洛陽城【戎昱十月寄湖南張郎中】荷盡已無擎雨蓋菊殘猶有傲霜枝一年好景君須記正是橙黃橘綠時紅梨無葉庇花身黃菊分香委路塵歲晚蒼官才自保日髙靑女尙橫陳【以上東坡十月作】何處初寒好初寒郟鄏城垂紳多俊彥列第盡公卿裘馬過從盛門闌灑掃淸誰家擁獸炭盡日管弦聲【司馬公十月作】玉壺銀箭稍難傾缸花夜笑凝幽明碎霜斜舞上羅幕燭龍雨行照飛間珠帷怨臥不成眠金鳳剌衣著體寒長眉對月斗彎環【李賀十月樂詞】孟冬寒風起東璧正中昏【謝靈運】孟冬十月北風裴徊蟄鳥潛藏熊羆窟棲【魏武帝】

立冬立冬木歿水相火囚金休霜降後十五日斗指幹爲立冬冬者終也萬物皆收斂也【孝經緯】立冬房四度【律曆志】立冬冬至行北方黑道曰北陸【漢書】律中應鍾水始冰地始凍【應者應也鍾者動也言萬物應陽而動不藏也月令】斗柄北指而天下皆冬【鶡冠子】天气上騰地气下降閉塞而成冬【禮】陰雲出而黑【易通卦驗】立冬北方廣莫風至【一名寒風八方之風應時而至出符瑞圖】以風鳴冬【韓子】仲尼問剡子曰丹鳥氏司閉者也立秋來立冬去【左傳】立冬不周風至水始冰薺麥生雀入水爲蛤【易通卦驗】立冬十月節水始冰水不冰卽陰之有貧地始凍地不凍卽災咎之徵野雉化爲蜃不爲蜃時多﹝汀去丁攺﹖﹞婦【周書時訓】春官宗伯以玄璜禮北方【立冬爲黑精之帝故玄璜以象冬物之壞蟄周禮】立冬先三日太史謁於天子曰某日立冬盛徳在水天子乃迎冬於北郊可以築城郭造宮室穿竇窖修囷倉【月令】天子始裘【月令】立冬幹主風用事人君當興邊兵治城郭行刑決罪【京房易古】立冬日日中陽臺眞人會集【登眞要訣】立冬忌北風主殃六畜【臞仙月占】

詩日行北陸又冬時江荻颼颼岸艸衰木落驚寒山露骨池冰結凍水生皮頻添獸炭供鑪火細切羊羔泛酒卮莫道園林俱索寞菊殘猶有傲霜枝【吳彥聲】十月嚴陰盛霜气下淸臺【郭元振】北風飄飄天作惡枯林已久葉可落【山谷】履此玄英感玆陽月知盛徳之在水慨窮陰之殺節【吳淑立冬賦】

小雪立冬後十五日斗指亥爲小雪天地積陰溫則爲雨寒則爲雪時言小者寒未深而雪未大也【孝經緯】小雪爲中者气敍轉寒雨變成雪故以小雪爲中【三禮義宗】小雪之日虹藏不見【後五日天气上騰地气下降後五日閉塞而成冬虹藏不見禮記注曰陰陽气交而爲虹此時陰陽極乎辧故虹伏虹非有質而曰藏亦言其气之下伏耳月令】小雪日虹不收藏婦不專一【周書時訓】

詩甲子徒推小雪天刺桐猶綠槿花然陽和長養無時歇卻是炎洲雨露偏【張登小雪日戲題】時候頻過小雪天江南寒色未多偏楓汀尙憶逢人別麥隴惟應欠雉眠更擬結茅臨水次偶因行藥到村前【詩言服藥後行以倡導之】鄰翁意緒相安慰多說明年是稔年【陸龜蒙小雪後書事】偉玆雪之霏霏應玄冥而不失其期賦象於虹藏之日成形於冰凍之時委地則微庶表三冬之候翻空𨿽小那無六出之姿當其寒气初升陰風始變旣淅淅於遙野卻飄搖於廣甸邊城一望龍山之淨色猶晞上苑再瞻鳳闕之淸光未徧眇若毫端輕飛可觀細細而千巖送冷飄飄而萬物迎寒云云【林滋小雪賦】

十月﹝二﹞

一日先天節【大中祥符五年閏十月一日聖祖下降日爲先天節出宋朝會要亦出事物紀原】玄宗禦勤政樓四科舉人問策外更試詩賦各一道【天寶十三載制舉試詩賦自此始出玉海】唐太宗詔令就京城閒坊爲諸州朝集使造邸第三百餘所【梁州都督竇軌請入朝唐太宗曰君臣共事情猶父子外官久不入朝情或疑懼朕亦須數見之問以人間風俗太宗又謂侍臣曰古者諸侯入朝待以客禮漢家故事爲諸州刺史郡守創立邸捨至貞觀十七年十月一日下詔爲朝集使造邸第太宗親觀焉出通考】宋太宗出飛白書一軸賜宰臣李昉等曰朕退朝之暇未嘗虛度光陰觀書之外畱意於眞艸近又學飛白書此𨿽非帝王事業然不愈於遊畋聲樂乎昉等頓首謝【雍熙三年�月一日玉海】宋髙宗是日登舟巡幸淮甸駐蹕揚州【建炎元年十月一日宋史禮志】王荊公是日永昭陵奏告仁宗皇帝旦表伏以月乘該閡時禦閉藏歲回薄以將更物盛多而可享恭惟尊謚皇帝徳符穹昊功濟黎元方求大隗之居遂兆成周之葬光靈在望感惻交懷【臨川集】宋朝舊規十月朔一日賜翰林對衣紅錦袍淳化二年是日代以細花盤鵰錦袍下丞相一等【蘇續志】峽人十月一日多以蒸褁爲節物荊楚人多食燋糟或作糖故老杜是日詩曰蒸褁如千室燋糟萃一柈【事文類聚】都城士庶皆出城饗墓禁中車馬朝陵如寒節【夢華錄】十月一日拜墳拜之感霜露也【程氏遺書】京師沃酒炙臠肉於鑪中圍坐飲啖謂之暖鑪【歲時雜記】有司進暖鑪炭民間皆置酒作暖鑪會【夢華錄】東女國風俗每是日令巫者賫酒肴詣山中散糟麥空中呼鳥俄有鳥如雉飛入巫者之懷剖腹視之有谷來歲必登若有霜雪必有大災俗名爲鳥山人死則納肉於金瓶中埋之【神異記】道家以是日爲民歲臘三萬六千神气其日可謝罪祈求延年益壽【道家有五臘正月一日爲天臘五月五日爲地臘七月七日爲道徳臘十月一日爲民歲臘至十二月正臘日爲王侯臘王侯臘五帝校定生人處所分野降出道經】達摩祖師至金陵武帝問曰朕卽位以來造寺寫經度僧不可勝紀有何功徳祖曰並無功徳帝曰何以無功徳祖曰此但小果如影隨形𨿽有非實帝曰如何是眞功徳祖曰淨智妙圓體自空寂如是功徳不以世求【菩提達摩大師者南天竺國香至王第三子也達摩者通大之義也武帝遣使賚詔迎請十月一日至金陵出左編】崔希眞是日雪遇老父於門獻松花酒老父曰花酒無味乃於懷中取丸藥置酒中味極美後問天師師曰此眞人葛洪第三子其藥乃千歲松膠也【原化記】東皇大帝生辰【道經】王長眞人降現馬元約天師上升【以上翰墨大全】宜修成福齋【攝生圖】西天王降犯之一年死【三元延壽圖】

詩有瘴非全歇爲冬亦不難夜郎溪日暖白帝峽風寒蒸褁如千室燋糟萃一柈玆辰南國重舊俗自相歡【工部夔州十月一日作】寒山十月旦霜葉一時新似燒非因火如花不待春連行排絳帳亂落剪紅巾鮮駐藍舁看風前惟兩人【白居易十月一日和杜錄事題紅葉】屋角羲蛾轉兩輪今朝水帝又司辰山家嘗稻知良月野徑尋梅見小春一歲坐看除得盡百年正與死爲鄰誰能忍許無窮事閉閣開鑪但飲醇【曾茶山十月一日作】十月一日天子來靑繩禦路無塵埃宮泉內裏湯各別每个白玉芙蓉開朝元閣向山上起城繞靑山龍暖水夜開金殿看星河宮女知更明月裏武皇得仙王母去山雞晝鳴宮中樹溫泉決決出宮流宮使年年修玉樓禁兵除盡無射獵日西麋鹿登城頭梨園弟子偸曲譜頭白人間教歌舞【王健題溫泉宮】

二日侍讀眞徳秀進大學衍義上曰有補治道【宋理宗端平二年十月二日出會要】宋仁宗慶曆三年南蕃塗渤國遣使奉表貢佛金骨眞珠犀牛頭象齒【玉海】禪師道廣瞑目而寂異香盈室【道廣禪師郴州人往衡州參超和尙超獨重之眾僧謂問來參禪獨道廣得眞諦超對眾僧曳禪杖頓地二下無有解者是夕三更時大開禪門惟道廣一人至超密將鐵筋晝灰盡傳訣旨附衣缽實時潛奔天寶元年大旱郡守馮君雩祀無應師曰此旱魃肆霍竟詣滇武二水合流處正坐水面謂人曰雨卽至矣明年冬十月二日告寂異香盈室出郴陽佛傳】紫瓊眞人降生【饒州徳興張君範諱模是月之二日生後聞道攺名道心出道書】下元周眞君生張虛靜天師生【以上翰墨大全】

詩彷佛曾遊豈夢中欣然雞犬識新豊吏民驚怪坐何事父老相攜迎此翁蘇武豈知還漠北管寧自欲老遼東嶺南萬戶皆春色會有幽人客寓公【東坡十月二日到惠州作禮記諸侯不臣寓公蓋言公爵而寄寓者也】

三日唐文宗太和九年曲江新造紫雲樓彩霞亭仇士良是日以百戲於銀臺門迎文宗文宗好爲詩誦杜甫曲江行雲江頭宮殿鎖千門細柳新蒲爲誰綠【天寶已前曲江四岸皆有行宮臺殿故爲樓殿以壯之】宋仁宗賜致仕太子太傅杜衍襲衣笏頭金帶【皇佑二年十月三日出通典】宋髙宗書車攻詩賜宰臣趙鼎等又宣諭曰朕觀鴻鴈車攻乃宣王中興之詩當與卿等夙夜勉勵修政事攘夷狄鼎曰陛下遊戲翰墨之間亦不忘恢復臣等敢不自勉【紹興五年十月三日以上玉海】宋太宗靈駕發引【至道三年太宗崩於萬歲殿宋史禮志】蜀後主王衍幸秦州【後主王衍有節度使王承休以邪穢笑狎見寵一日謂後主曰秦州多出國色密願取秦州子女教以歌舞伎樂令畫工圖眞及錄名氏以獻後主擬十月三日幸秦州布告中外咸使聞知由是中外切諫不從母后泣而止之以至絕食出太平廣記】戴洋善風角妙解占候小數及祖約鎭譙城謂約曰十月三日必有賊到譙城主簿王振以洋爲妖言約知有神術而讓振振後有罪被收洋救之曰振不識風角非有宿嫌約義之卽原振至是日石勒騎果到譙城【戴洋字國流年十二病死復蘇說死時上蓬茅昆侖等山旣而遠歸逢一老父謂之曰汝後當得道及長善風角占候知十月三日賊到譙城如其言洋謂約曰賊必向城父可遣騎水南追之步軍於水北斷要路賊必敗約竟不追賊乃掠城父婦女輜重而去約將魯延求追賊洋曰不可約不從使兄子智與延追之賊僞棄婦女輜重走智與延等爭物賊還掩之智延僅以身免士卒皆死出晉書戴洋傳】太子少保薛稷雍州長史李晉中書令崔湜蕭至忠岑義等皆外飾忠鯁內藏諂媚脇肩屏气而舐痔折肢阿附太平公主是日家破身戮【僉載】李吉甫薨【貞元有袁隱居者家於湘楚間善陰陽占訣時吉甫謫官一日隱居來謁吉甫吉甫嘗聞其名卽延語與吉甫命算隱居曰公眞宰相也壽至九十三吉甫曰吾之先未及七十者何敢望九十三乎隱居曰連算舉數乃九十三年其後吉甫果相憲宗皇帝節制江南再入相而薨年五十六時元和九年十月三日也計其歲月日亦符九十三之數豈非懸解之妙乎出宣室志】四海三元龍王奏水府曰龍聚日【道經】

四日帝系譜曰伏羲十月四日人定生【孝經河﹖云伏羲在亥得人定之時伏羲人頭蛇身按堯始四時成歲此曰伏羲十月四日不知何據】元順帝至正六年中書省奏以十月四日皇帝親祀太廟制曰可以太師右丞相馬紮兒臺爲亞獻官樞密知院阿魯禿爲終獻官【元史】官軍與回紇夾擊而賊大敗【郭子儀等與賊遇於新店依山而陣子儀等初戰不利賊逐之下山回紇自南山襲其背於黃埃中發十餘矣賊驚顧曰回紇至矣遂潰官軍與回紇夾擊之賊十月四日大敗出汾陽家傳】霞卿眞人湛然眞人妙然眞人蓬萊眞人水淸眞人人喬眞人人想眞人眄水眞人瓊君眞人太淸眞人降現【翰墨大全】十月四日勿責罰人故刑官罷刑大忌【法天生意】

五日唐髙宗狩於陸渾親禦弧矢獲兔鹿制冬狩詩【龍朔元年玉海】蘇東坡久不得子山書憂不去心以周易筮之得渙六三【宋哲宗祥符元年十月五日出長公外紀】宋人胡瑗葬於烏程【胡瑗先生在湖州從學者去來常數百人各以其經轉相傳授東南之士莫不以仁義禮樂爲學嘉佑元年遷太子中允充天章閣侍講四年卒於杭州五年十月五日葬於烏程胡瑗字翼之廬陵歐陽修作墓志出宋文鑑】吳俗以十月五日爲五風生日太湖漁者千餘家盛陳牲醴饗並湖諸神祠祈是日有風則每五日風雨如期而至終歲皆然可以揚帆取魚謂之五風信【天中記】修三會齋勿行譴責【攝生﹖】

六日唐髙宗十月五日狩於陸渾縣是日至飛山頓帝親禦弧矢獲四鹿及兔數十頭【龍朔元年出通考】唐玄宗幸花淸池詔髙力士潛搜外宮得弘農揚玄琰女於壽邸上甚悅冊爲貴妃歌曰漢王重色恩傾國禦字十年求不得楊家有女初長成養在深閨人不識天生麗質難自棄一朝選在君王側回眸一笑百媚生六宮粉黛無顏色春寒賜浴花淸池溫泉水滑洗凝脂侍兒扶起嬌無力始是新承恩澤時雲鬢花顏金步搖芙蓉帳暖度春宵春宵苦短日髙起從此君王不早朝【唐開元中四海無事玄宗在位歲久政無小大委於丞相深宮遊宴以聲色自娛宮女𨿽多無悅目者十月六日幸花淸池詔髙力士潛搜外宮得弘農楊玄琰女於壽邸出長恨傳】宋仁宗是日靈駕發引英宗以梓宮升龍輴祖奠與皇后步出宣徳門羣臣辭於板橋【宋史禮志十月十五日奉安梓宮】宋仁宗遷座於永昭陵【仁宗崩於福寧殿殯於殿之西階十月六日遷座於永昭陵韓琦作哀冊文有風雲慘郁以生悲臣妾涕號而思殉云云出文鑑】拂菻貢方物【宋神宗元豊四年十月六日拂菻一名大秦在西海北唐開元獻獅子二出會要】天曹諸司五嶽五帝注生籍日【道經亦出翰墨大全】

詩風髙月暗水雲簧淮陽夜發朝山陽山陽曉霧如細雨炯炯初日寒無光雲收霧捲已亭五有風北來寒欲僵忽驚飛雹穿戶牖迅駃不復容遮防市人顚沛百賈亂疾雷一聲如頹墻使君來呼晚置酒坐定已復日照廊﹝怯去去攺晃﹞疑所見皆夢寐百種變怪旋消亡共言蛟龍厭舊穴魚鱉隨徙空陂塘愚儒無知守章句論說黑白推何詳惟有主人言可用天寒欲雪飲此觴【蘇東坡十月六日記所見】

七日宋太宗以是日爲幹明節羣臣上壽崇徳殿壽表云乾元發祥萬物資始以聖繼聖謂之大明順合二義之稱用表無彊之慶【興國二年十月七日出合璧事類】郭子儀誓師【唐代宗廣徳二年十月七日子儀誓師曰明日有寇爾其備之及夜出兵數萬陣於西門之外廣布旗幟如十萬軍未曙懷恩吐蕃回紇吐渾等已陣於幹陵北長二十里懷恩等初謂無備欲襲之旣見陣大駭不敢戰涉涇而退初軍中偶語夜中出兵與鬼鬥耳及未曙而寇至軍中所以服子儀之先知也出汾陽家傳】

八日東漢安帝武庫火燒兵器【元初四年二月乙亥朔日有食之在奎九度史官不見七郡以聞奎主武庫兵是年十月八日武庫兵器火燒出通考】唐太宗是日山南獻木連理交錯玲瓏長孫無忌曰自頃嘉祥雜沓陛下推而不居遂令史官閣筆無以示後因相率賀帝曰瑞應之來朕當苦心勞力以答天地何煩致賀【貞觀十六年十月八日】唐髙宗顯慶三年太常丞呂才奏張華博物志白雪是天帝使素女鼓五十弦瑟曲名調髙和寡自宋玉以來未有歌白雪者宋仁宗宴射太淸樓帝中的者四【景佑二年十月八日以上玉海】宋髙宗崩【淳熙十四年十月八日崩孝宗號慟擗踴踰二日不進膳尋諭宰執王淮欲不用易月之制如晉武魏孝文實行三年之喪自不妨聽政淮等奏通鑑載晉武帝𨿽有此意後來只是宮中深衣練冠帝曰當時羣臣不能將順其美司馬光所以譏之後來武帝竟欲行之淮曰記得亦不能行帝曰自我作古何害淮曰禦殿之時人主哀經羣臣吉服可乎出宋史禮志】眞如禪師無疾說偈曰昨夜三更風雷忽作雲散長空前溪月落言訖告寂【宋哲宗紹聖二年十月八日告寂禪師目睛齒爪不壞弟子塔於京潭出楚通誌】張廋舉進士元和十三年居長安升道裏街是夜廋在月下忽異香滿院俄聞履聲見數靑衣擁門而入曰步月逐勝不必遠遊此院藤架可矣遂引少女七八人容色奇絕服飾華麗廋走避堂中垂簾望之諸女徐行直詣藤下須臾陳設牀榻杯杓又執樂者十人執拍板者二人左右侍立者十人坐上一人曰不告主人而張樂可乎命一靑衣傳語曰姊妹步月偶入貴院廋閉門叩之不應於是坐上一人命奏絲竹音曲淸亮廋曰若非妖狐必是鬼魅頃之盡還廋潛取一盞以衣系之及明解視乃一白角盞奇不可名院中香气數日不歇【續玄怪錄】

詩良月八日夜未央淸都絳闕鸞鳳翔【事文類聚】

九日齊武帝永明八年十月朔土霧竟天濃厚勃勃如火煙气入人眼鼻至是日辰時開除【南齊書五行志】宋徽宗是日翰林承旨張康國撰景鍾銘銘曰皇帝踐位之五年崇寧甲申考協鍾律保合太和云云【通典】靖康二年宋欽宗到燕京見金主是日少帝復至燕京與契丹耶律延禧同拘管鳩翼府【竊憤錄】修撰司馬光請寫仁宗英宗實錄畱本院【熙寧二年十月九日出會要】東坡云嶺南气候不常菊花開時卽重陽涼天佳月卽中秋十月九日菊始開乃與客作重陽因次和陶九月九日詩詩曰今日我重九誰謂秋冬交黃花與我期艸中實後凋香餘白露幹色映靑松髙【合璧事類】斗星降日【東斗帝君道經】

詩霜飆協律應佳辰蓂莢堯階九葉新【事文類聚】

十日宋蒼梧王元徽四年塡星守太微宮【十月十日占曰有亡君之戒出南齊書天文志】唐文宗生於長慶宮至太和七年中書門下奏云陛下馭三統之元膺千年之運當誕聖之日爲河淸之祥夫四時成歲百谷成實必在首冬用成神化臣等請以十月十日爲慶成節是日於宮中奉迎太皇太后與昆弟諸王盛陳宴樂羣臣詣延英門奉觴上千萬歲壽州府置宴一日上悅從之【文宗穆宗第二子出實錄】宋徽宗五月五日生以俗忌因攺作十月十日生宰臣章惇等請立天寧節表云詩紀生民易稱出震時惟陽月瑞集樞星肇開震夙之祥永禦光華之旦離明繼照敷同四海之歡天徳出寧請祝萬年之壽【出合璧事類以俗忌出異聞集】謝石宣和間至京師以拆字言人禍福求見者但隨意書一字卽就其字離拆而言無不奇中者宋徽宗因書一朝字令中貴人持往試之石見字以手加額曰朝字離之爲十月十日字非十月十日所生之天人而誰書也一座盡驚中貴馳奏【徽宗召石至後苑令左右及宮嬪書字示之皆據字論說禍福俱有精理緣此四方求見者其門如市有朝士其室懷妊過月手書一也字令其夫持問之石詳視字謂朝士曰此閣中所書否曰何以言之石曰謂語助者哉焉乎也因知是公內助所書尊閣盛年三十一否曰是也以也字上爲三十下爲一字也又尊閣父母兄弟近身親人皆無一人存者以也字著人則是他字今獨見也字而不見人故也又尊閣其家物產亦當蕩盡否以也著土則爲地字今又不見土也曰誠如所言朝士卽謂之曰此皆非所問者但賤室以懷妊過月方竊憂之所以問耳石曰是必十三个月也以也字中有十字並兩傍二笠下一畫爲十三也石熟視朝士曰有一事似涉奇怪固欲不言朝士固請其說石曰也字著﹝上﹖下虫﹞爲蛇字今尊閣所妊殆蛇妖也然不見虫蠱則不能爲害以藥下驗之無苦也朝士大與其說固請至家以藥投之果數百小蛇都人益共神之出天中記】顯祖文宣皇帝諱洋字子進神武第二子帝登阼攺年爲天保士有深識者曰天保之字爲一大人只十帝其不過十乎又洗謠曰馬子入石室三千六百日帝以午年生故曰馬子三臺石季龍舊居故曰石室三千六百日十年也又帝曾問太山道士曰吾得幾年爲天子答曰得三十年道士出帝謂李后曰十年十月十日得非三十也吾甚畏之過此無慮人生有死何得致惜但憐正道尙幼人將奪之耳帝及期而崩【北史齊本紀】唐太宗幸洛陽宮【貞觀十六年大宗本紀】晉髙祖葬於顯陵壽安縣梁太祖葬於宣陵洛京伊闕縣【以上通考】蘇子瞻是夜解衣欲睡月色入戶欣然起行念無與樂者遂至承天寺訪張懷民相與步於中庭庭前積水空明水中藻荇交橫蓋竹柏影也友人曰何夜無月何處無竹柏但少間人如吾兩人耳【神宗元豊六年十月十日出臥遊錄】欽緒與妖人李廣弘謀反廣弘始爲浮屠妄曰我嘗見嶽瀆神當作天子又妄曰神戒我十月十日約欽緒夜擊鼓噪淩霄門焚飛龍廏神策將魏循以神策兵十月十日迎廣弘禽之廣弘臨刑色自如【唐書列傳】

詩气轉小春才十日紫府名仙方降謫【古風事文類聚】

十一日宋太祖校獵近郊【幹徳六年玉海】宋眞宗召近臣於玉宸殿觀刈小香占城稻賜宴安福殿上作七言詩從臣皆賀【天禧二年玉海】李愬擒吳元濟【十月十一日節度使李愬襲破懸瓠城擒天元濟裴度先遣宣慰副使馬總入城安撫裴度當元和長慶間亂臣賊子憚度之威稜有奉使絕域者四夷君長必問度之年齒幾何狀貌孰似天子用否其畏服如此出舊唐書】女仙謝自然有仙來召卽乘麒麟升天初服天衣以舊著衣畱繩牀上仍下降著舊衣置天衣於鶴背將去云去時乘麟來時乘鶴【十月十一日出集仙記】十月十一日黍臛俗謂之秦歲首未詳黍臛之義【荊楚歲時記】

詩新冬十葉各添一良辰喜是翁生日【古風事文類聚】

十二日宋仁宗廟中行禮月色皎然有黃雲捧月【嘉佑四年】宋神宗熙河奏捷紫宸殿稱賀上解所服白玉帶賜宰臣王安石【熙寧六年十月十二日出通典】蘇東坡入翰林知制誥【元佑元年出宋學士集】蘇東坡遊惠州東北二十里之白水山佛迹巖浴於湯池【紹聖元年十月十二日循山而東有懸水百仞八九折折處輒爲潭水涯有巨人迹數十所謂佛迹也出長公外紀據臥遊錄紹聖二年三月四日復遊】宋景濂與祖同以是日生【濂生於元武宗至大庚戍年六歲入小學其師包文叔授以季澣蒙求一日而盡自後日記千餘言九歲卽能詩出小傳】汝南屈雍妻王生男從腹下而出其母自若無他異痛【黃初五年出魏志】

詩何人守蓬萊夜半失左股浮山若鵬蹲忽展垂天羽根珠互連絡崖嶠爭吞吐神工自鑪﹝備去人攺革﹞融液相綴補至今余隙鏬流出千斛乳方其欲合時天匠麾月斧帝觴分餘瀝山骨醉后土峯巒尙開闔澗谷猶呼舞海風吹未凝古佛來布武當時汪罔氏投足不蓋梅【汪罔氏卽防風氏也】靑蓮𨿽不見千古落花雨雙溪匯九折萬馬騰一鼓奔雷濺玉雪潭洞開水府潛鱗有饑蛟掉尾取渴虎我來方醉後濯足聊戲侮回風捲飛雹掠面過疆弩山靈莫惡劇微命安足睹此山吾欲老愼勿厭求取溪流變春酒與我相賓主當連靑竹竿下灌黃精圃【東坡十月十二日遊白水山佛迹巖作】元符庚辰歲孟冬十二日壬子丞太宗碌碌奉朝籍聖主訪落初聽言勞日昃諫路員有闕求人恐不及誰謂方遴選邂逅首疏逖詔旨忽中授聞命旦夕惕不是憂不合愛君憂失職旣憂亦復喜不是貪祿秩平生慕古人素願或可畢精神倍疏瀹激昂登文石靑雲開九天淸光親咫尺每見情益交肝膽盡剖析敬承丁寧訓重許以忠直自喜千載遇奮身遑他卹志欲收主威力先排巨室切齒憤欽永刻意望夔稷不數千羊皮豈讓一狐腋勤勤履霜戒不復慮不密問夜欲自勞百疏意何益哀哉愛君心不能當眾嫉投湘爲獨醒得罪因懷壁云云【宋哲宗元符二年十月十二日任伯雨述懷詩出宋文鑑】

十三日唐代宗生於東都上陽宮之別殿玄宗幸汝州之溫湯有望气者雲宮中有天子气玄宗卽日還宮是夜帝降誕獨孤及表置天興節其日慶雲見常衮賀表曰十月良月遠膺盈數之期後天奉天近和下元之歷從風蕭索抱日縈回色涵流渚之虹影雜繞樞之電【肅宗吳皇后坐父事沒入掖庭玄宗幸忠王邸見王服禦蕭然傍無媵侍命髙力士選掖庭宮人以賜之而吳后在籍中頃之後侍寢厭不寤吟呼若有痛气不屬者肅宗呼之不解秉燭視之良久方寤肅宗問之後手掩其左脇曰妾夢有神人長丈餘操劍謂妾曰帝命與汝作子自左脇以劍決而入腹痛殆不可忍及今未之已也肅宗驗之於燭下有若綖而赤者存焉遂生代宗以開元十四年十月十三日生出柳氏舊聞】史洪肇與楊頒王章等入朝坐廣政殿東廡甲士數十人自內出擒洪肇頒章斬之並族其三家【幹佑三年洪肇字符化李業等乘間譖之以謂洪肇威震人主不降必爲亂隱帝頗欲除之由是與業等密謀禁中十月十三日擒洪肇斬頒章出五代史】蘇東坡惠州到任【宋哲宗元佑二年十月十三日到任寓居嘉佑寺是時侍妾朝云隨之出長公外紀】程頤母侯氏生【母善詩有夜聞鳴鴈題曰何處驚飛起雝雝過艸堂早是愁無寐忽聞意轉傷良人沙塞外羈妾守空房欲寄回文信誰能付與將夫人弟可世稱名儒才自謂不如夫人卒於皇佑四年生於景徳元年十月十三日享年四十九追封上谷郡君出宋文鑑】南斗星降日【道經】

詩當年飛下蕊宮仙良月平分兩日前萱艸忘憂方半百蟠桃未熟待三千【慶女人出事文類聚】君不見西漢元光元封間河決瓠子二十年巨野東傾淮泗滿楚人恣食黃河鱣萬里沙回封禪罷初遣越巫沈白馬河公未許人力窮薪﹝艼去丁攺芻﹞萬計隨流下吾君仁聖如帝堯百神受職河神驕帝遣風師下約束北流夜起澶州橋東風吹凍收微淥神功不用淇園竹楚人種麥滿河淤仰看浮槎棲古屋【熙寧十年河決澶淵注巨野入淮泗自澶魏以北皆絕流而齊楚大被其害至十月十三日澶州大風終日而河流一枝已復故道東坡喜而作河復歌】

十四日唐懿宗生以其日爲延慶節【唐宣宗長子太和七年十月十四日生於藩邸天中記】宋髙宗次泗州【建炎元年十月十四日至二十七日揚州駐蹕出通考】龜玆國風俗每是日作樂至歲窮始罷【酉陽雜俎】取枸杞煎湯沐浴令人光澤不病【雲笈七簽】海蟾帝君降生【帝君姓劉名操字宗成而海蟾子其號也攺名玄英仕遼爲宰相遇純陽卽解相印是日誕生出道書】馬練師乘靑騾升仙【集仙錄】

詩西狩觀周俗南山歷漢宮薦鮮知路近省斂覺年豊陰谷含神爨湯泉養聖功益齡仙井合愈疾醴源通不重鳴岐鳳誰矜陳寶雄願將無限澤沾沐眾心同【唐玄宗十月十四日幸鳳泉湯作】周狩聞岐禮秦都辧鳳名獻禽天子孝存老聖皇情溫潤宜冬幸遊畋樂歲成湯雲出水殿暖气入山營坎意無私劫干心稱物平帝歌流樂府溪谷也增榮【張說和玄宗幸鳳泉湯】翠柏不知秋空庭失搖落幽人得佳蔭露坐方獨酌月華稍澄穆露气尢淸薄小兒亦何知相與翁正樂銅鑪燒柏子石鼎煮山藥一杯賞月露萬象紛酬酢此生獨何幸風纜欣初泊誓逃顏跖网行赴松喬約莫嫌風有待謾欲戲寥廓泠然心境空髣佛來笙鶴【東坡十月四日以病在告獨酌】鎔鈆煮白石作玉眞自欺琢削爲酒杯規模定州瓷荷心𨿽淺狹鏡面良渺彌持此壽佳客到此不容辭曹侯天下平定國豈其師一飲至數石溫克頗似之風流越王孫詩酒屢出奇喜我有此客玉杯不徒施請君詰歐陽問疾來何遲呼兒掃月榭扶病及良時【東坡十月十四日獨酌試樂玉滑盞有懷諸君子明日望夜月庭佳景不可失作詩招之】

十五日大中祥符元年是日詔封泰山上通泉廟爲靈泒侯亭亭山爲廣禪候嶧山神爲靈巖侯祥符二年是日詔泰山天齊王加號仁聖天齊王祥符七年是曰封泰山三郎威雄將軍爲炳靈公【據五代會要後堂長興四年封泰山三郎爲威雄大將軍上不豫泰山僧進藥小康僧請封之據宋朝會要廟在兗州泰山下卽泰山神三郎也】唐玄宗年七歲是日車騎至朝堂金吾將軍武懿宗忌上嚴整訶排儀仗因欲折之上叱之曰吾家朝堂於汝何事敢迫吾騎從則天聞而特加寵異之【唐書】唐武宗臨朝謂宰相曰雄眞良將【會昌三年石雄代引兵踰烏嶺破賊五寨殺獲數千得雄捷書甚喜十月十五日臨朝云云出伐叛記】宋太宗夜禦東華門【三元不禁夜是夜爲下元出山堂肆考】金主章宗命給米諸寺自十月十五日至次年正月十五日作糜以食貧民【明昌四年金史】宋胡翼之葬於烏程【胡瑗先生字翼之其在湖州弟子數百人各以其經轉相傳授莫不以仁義禮樂爲學先生初以布衣見天子論樂拜祕書省校書郎嘉佑元年遷太子中允天章閣侍講東歸之日太學諸生與朝廷賢士大夫送之路人嗟嘆以爲榮卒於杭州享年六十七十月五日葬於烏程出墓表】宋韓琦五代祖葬【祖諱義賓以博學髙節不仕王紹鼎雅知其名屢薦補節度副記室事以龍紀元年十月十五日附葬於先瑩出五代祖塋記】杜牧之太和五年十月望半夜時捨外有疾呼傳緘者牧之曰必有異亟取火來及發之果集賢學士沈公書一道曰亡友李賀且死以其文求序【牧之作李賀集序云亦出合璧事類】東坡後赤璧賦曰十月之望步自雪堂將歸於臨臯二客從予過黃泥之阪霜露旣降木葉盡脫人影在地仰見明月顧而樂之行歌相答予乃攝衣而上履巉巖披蒙茸踞虎豹登虯龍攀棲鶻之危巢傳馮夷之幽宮蓋二客不能從焉【合璧事類】焉耆國王始出遊至歲盡止【焉耆曰東髙昌西龜玆南尉犁北烏孫俗尙娛遨七月七日祀生祖十月十五日王出遊出唐書】髙勻麗國東有穴號隧神每以是日祭之禮義甚盛王與妃嬪登樓大張樂宴飲【髙句麗其先出夫余王嘗得河伯女曰閉於室內爲日所照引身避之日影又逐旣而有孕生一卯夫余王棄之與犬豕皆不食棄於路牛馬避之獨眾鳥以毛茹之王剖之不能破還其母母以物衮置暖處有一男破而出及長字之曰朱蒙夫余之臣以朱蒙非人所生欲謀殺之其母告朱蒙朱蒙東南走中道遇大水欲濟無梁追者甚眾朱蒙告水曰我是日子河伯外孫於是魚鱉成橋朱蒙得渡至紇升骨城�馬號曰髙句麗因以髙爲氏出四裔考】太平興國五年下元京城始張燈【張燈七月中元亦然如正月上元之夕至淳熙元年始罷容齋隨筆亦出天中記】戚夫人入靈女廟以豚黍樂神吹笛擊築歌上靈之曲旣而相與連臂踏地爲節歌赤鳳來【西京雜記】下元日九江水帝十二河源溪谷大神與晹谷神王水府靈官校定生人罪福下元日三品解厄水官主錄百司檢察人間善惡上詣天闕進呈【以上出正一旨要亦出山堂肆考】下元節俗傳水官解厄之辰相效持齋誦經【宣府鎭志】鍾離飛升衡嶽阿眞人上升【以上集仙錄】

詩小陽春動嚴風冽寒桃爛熳如錦纈天上人間樂事同姮娥亦愛好時節直待盈盈到三五雲頭放出團圓月此時天降玉麒麟不數當年珠樹列【事文類聚】廬阜東北際岧峣五峯尊中巖窮林繞靑天白雲屯郡閣有佳眺徙倚空朝昏今晨幸休假髮軔北郭門牽蘿出林端躡後躋雲�髙尋卻深宦小憩欣潺湲古殿宿寒靄新甍麗朝暾扶藜陟東岡夙昔規層軒卻倚千尋峭前窺百泉奔長風捲浮埃江湖渺相吞結架𨿽未諧雄瑰已難論同來俱勝流晤語仍王孫已踐支許諾不慚夙尙魂賦詩紀玆日歲晚期相惇【下元節假行視陂塘因與賓友攜兒甥出郭登山歸賦詩呈郡中諸寮友朱文公作】

十六日唐玄宗幸汝州廣成湯【開元十四年十月十六日玉海】宋太宗宴宰相親王以下及契丹使髙麗使諸川進奉使於崇徳殿以干明節罷大宴故也是後宴外國使爲常其君長來朝先遣使迎於候館【興國三年出宋史禮志】宋孝宗幸茅灘大閱上親禦甲冑指授方略戈甲耀日旌旗蓛天六師歡呼犒費有加焉【乾道四年出經武要略】荊湖南北風俗以爲盤古氏生日以候月之陰陽【昔古傳盤古左手爲東嶽右手爲四嶽腹爲中嶽首爲南嶽足爲北嶽盤古氏神靈一日九變蓋元混之初陶融造化之主也眞源賦謂元始應世萬八十年爲一甲子出路史】東華帝君升仙【帝君王姓玄甫其名也得老子之道隱昆侖五臺是日上紫府洞天自稱少陽帝君後於終南山凝陽洞授道經離先生出道書】

詩靑女嫦娥作下元昨宵蟾桂十分圓手持太乙長生籙來壽方壺不老仙【事文類聚】一暑一寒有明有晦神道無迹天工罕代乃置挈壼是惟熙載气均衡石晷正權槪世道交喪禮術銷亡遽遷水火爭倒衣裳擊刁舛次叢木乖方爰究爰度時惟我皇方壼方次圓流內襲洪殺殊等髙卑異級靈虯承注陰虫吐﹝口翕﹞焂往焂來鬼出神入微若抽繭逝如激電耳不輟音眼無畱眄銅史司刻金徒抱箭履薄非兢臨深罔戰授受靡愆登降弗爽惟精惟一可法可象月不知來日無藏往分以符契至猶影響合昏暮捲蓂莢晨生尙辧天意猶測地情況我神造通幽洞靈配皇等極爲世作程【陸倕天監六年十月十六日作新漏刻銘進禦先以舊漏乖舛乃敕治之】

十七日宋太宗晉天福四年生母杜氏夢神人捧日以授已而有娠遂生帝於浚儀官舍是夜赤光上騰如火閭巷聞有異香太平興國二年宰臣上表請以是日爲幹明節淳化元年攺爲壽寧節太宗神功聖徳文武皇帝諱炅初名匡乂攺賜光義帝幼不與他兒戲皆畏服【出天中記據合璧事類太宗十月七日生兩日俱載】宋仁宗獵於楊村上親射鹿及雉兔遣使薦太廟旣而召父老臨問賜飲食茶彩而退宰臣昌期等奏陛下順時畋獵登廟俎以昭孝閱軍實以講武飲耆年以養老賜田夫以勸農一出而四美具望宣什史館從之【慶曆五年出稽古錄】元順帝親祀昊天上帝於圓丘以太祖皇帝配享右丞相脫脫爲亞獻官太尉樞密知院阿魯禿爲終獻官【至正三年元史】東萊呂成公官祕書至淳熙七年是日升爲著作郎【出宋學士集】蘇軾是日上疏曰臣近以左臂不仁兩目昏暗有失儀曠職之憂堅乞一郡伏蒙聖慈降詔不允遣使存問賜告養疾恩禮之重萬死莫酬云云【事文類聚】

十八日唐懿宗十四年是日疾甚制曰朕守大器之重居兆人之上日愼一日如履如臨旴昃勞懷寢興思理涉道猶淺導化未孚實有慮於闕政且無暇於怡神竟未少瘳日加寢劇謀於卿士思闡鴻猷皇儲第五男晉王儼孝敬溫恭寬和博厚俾崇邦本允﹝口十﹞人心卽日懿宗崩儼登皇帝位卽僖宗也【唐書】宋眞宗後苑觀滑州所獻白鹿因作賦賦曰瞻彼中林震於珍物甡甡於野標一角以爲奇濯濯其儀閱千齡而成白宛如雍畤之符來伏文王之囿云云【天禧三年玉海】五百羅漢會經日【藏經】

十九日宋太祖將議巡幸遣王仁珪李仁祚焦繼勛同修洛陽宮室【開寶八年十月十九日遣王仁珪等同修明年帝至洛陽睹其壯麗仁珪等並進秩出通略】馬韶謂程徳玄曰明日乃晉王利見之辰徳玄惶駭【馬韶趙州平棘人習天文三式開寶中太宗以晉王尹京申嚴私習天文之禁韶素與太守親吏程徳玄善徳玄每戒韶不令及門九年十月十九日旣夕韶忽造徳玄恐甚詰其所以來韶曰明日乃晉王利見之辰徳玄惶駭止韶一室遽入白太宗太宗命徳玄以人防守之將聞於太祖及詰旦太宗入謁果受遺踐祚韶以赦獲免踰月起家太平興國三年擢太僕寺丞出宋史】宋寧宗生爲天佑節尋攺爲瑞慶節【出宋史】盧仙降於女仙謝自然之庭自辰至未方去降時鸞鶴千萬眾仙畢集或乘麒麟或鸞或龍【貞元十年十月十九日集仙記】

詩姑蘇臺上春光泄菊老寒輕香未歇人言太守是龔黃天爲吾君生稷契【出事文類聚】昔有佳人公孫氏一舞劍器動四方觀者如山色沮喪天地爲之久低昂﹝火霍﹞如羿射九日落矯如羣帝驂龍翔來如雷霆收震怒罷如江海凝淸光絳唇珠袖兩寂寞晚有弟子傳芬芳臨穎美人在白帝妙舞此曲神揚揚與余問答旣有以感時撫事憎惋傷先帝侍女八千人公孫劍器初弟一五十年間似反掌風塵澒洞昏王室梨園弟子散如�女樂余安映寒日金粟堆南木已拱瞿唐石城艸蕭瑟玳筵急管曲復終樂極哀來月東出老夫不知其所往足繭荒山轉愁疾【杜工部大歷二年十月十九日夔州別駕元特宅見臨穎李十二娘舞劍器壯其蔚跂問其所師曰余公孫九娘弟子也因作劍器行】皇佑辛卯冬十月十九日禦史唐子方危言初造膝曰朝有巨姦臣介所憤嫉願條一二事臣職敢妄率宰相文彥博邪行世莫匹曩時守城都委曲媚貴暱銀璫插左貂窮臘使馳驛邦媛將誇侈中金賫十鎰爲我寄使君奇文織纖密遂煩西蜀巧日夜急鞭扶紅經緯金縷排科斗八七比比雙蓮花篝燈戴星出幾日成一端持行如鬼疾云云【梅聖兪書竄詩】

二十日東漢郎顗陽嘉年謂順帝曰十月二十日太白與歲星合於房心太白在北歲星在南相離數寸光芒交接房心者天帝明堂布政之宮今太白從之交合明堂金木相賊而反同合此以陰陵陽臣下專權之異也【郎顗字雅光父宗蒼風角顗專父業晝研精義夜占象度出史纂左編】慶元二年是夜三更後月出時臨安嘉興兩郡人木寢者皆見其團圓如望夕【宋寧宗慶元二年十月二十日太史奏爲上瑞其地當十歲大稔其冬不雪明春無雨民極以爲憂下詔惻怛懇祈中夏爾足果大稔出夷堅志】宋太祖崩遺詔以日易月皇帝三日而聽政【開寶九年十月二十崩皇帝卽太宗】仁宗太皇太后崩於慶壽宮【神宗元豊二年】參知政事竇偁卒宋太宗親幸其第臨喪痛哭設奠還宮【興國七年十月二十日卒以上宋史禮志】呂仲實忠肅公東歸【忠肅公初爲集賢學士因議錢幣與丞相脫脫不合於元至正庚寅十月二十日翩然東歸公蚤師蕭貞敏公傳道徳性命之學眞知實踐故立朝大節極有可法出宋學士集】蘇東坡作修丹贊信筆直書不加點竄殆是天成非以意造云飲食之精艸木之華集我丹田我丹所家我丹伊何鉛汞丹砂客主相守如巢養鴉培以戊已耕以赤蛇化以丙丁滋以河車乃根乃株乃實乃華晝煉於日赫然丹霞夜浴於月皓然素葩金丹自成曰思無邪【宋哲宗紹聖元年十月二十日作贊出長公外紀】三十代天師張繼先生於蒙谷庵【繼先字嘉聞蹄翛然子宋元佑七年十月二十日生五歲不吉一日聞雞鳴忽笑賦詩曰靈雞有五徳冠距不離身五更張大口喚醒夢中人宋徽宗崇寧三年召見上曰卿居龍虎曾見龍虎否對曰居山虎則當見今日方睹龍顏上悅上問以修丹之術若何對曰此野人事也非人主所宜嗜陛下淸淨無爲同符堯舜足矣出史纂左編】

詩喜見江梅漏小春飛來五葉砌邊蓂和燻愛日如遲日光動文星映壽星【事文類聚】孟冬寒气至北風何慘栗愁多知夜長仰觀眾星列三五明月滿四五蟾兔缺客從遠方來遺我一書札上言長相思下言久離別置書懷袖中三歲字不滅一心抱區區懼君不識察【古樂府十月二十日作】

二十一日大明節【梁太祖十月二十一日出玉海】宋太祖校獵於近郊【建隆四年宋史】宋眞宗禦集英殿爲飲福宴【眞宗祥符年命樞密副使張升望告昊天上帝皇帝服通天冠絳紗袍執圭乘輿至大慶殿門外降輿乘大輦至天興殿薦享畢乘大輦還宮更服靴袍禦紫宸殿羣臣百官稱賀大赦至二十一日詣諸觀寺行恭謝禮禦集英殿爲飲福宴】宋神宗葬於永裕陵【元豊八年以上宋史禮志】李績平髙麗還【唐髙宗幹封元年十月二十一日還出冊庥元龜】巢谷升仙【巢谷字符修與二蘇同鄕年一百一十七歲瞳子碧光炯然以十月二十一日徧告邑中閉戶而去出夷堅志】

詩誰把璇璣運花工參旗又掛玉梅東三三律管聲余亥九九元經赴起中【事文類聚】

二十二日文宗開成三年是夜彗星長三丈五尺【十月十九日夜彗星見長二丈餘二十日夜長二丈五尺二十一日夜長三丈至二十二日夜長三丈五尺出唐書】宋孝宗太祖七世孫也父秀王母張氏夢府君擁一赤羊來遺之曰以此爲識已而有娠以建炎元年是日生於秀州靑杉閘之官舍紅光滿室如日正中紹興三十二年受禪以生日爲會慶節吳芾表云佑格髙穹方啟明昌之運慶鍾良月聿逢震夙之期【秀州外醫張浩云少爲徳淸閘官一日過嘉興忽睹丞廳赤光昭天疑爲回祿亟入視之乃趙縣丞室中適兌娠是誕育孝宗也出史事實】陳摶字圖南號扶搖子亳州眞源縣人也是日化形於蓮花峯下張超谷中【出史纂左編據翰墨大全七月二十二七修類稿七月二十九西嶽誌七月三十摶與老子同鄕裏生而不能言至四五歲戲渦水之濱有靑衣媼召置懷中乳之自是始能言聰悟過人及長習經史一覽無遺先生曰吾向所學足以記姓名而已吾棄此遊泰山之巓長松之下與安期黃石輩論出世法合不死藥安可與世俗輩脂韋汨沒出入生死輪回間乃盡棄家業惟攜一石鐺而去至端拱元年十月二十二日化形】

二十三日唐文宗以新授同州剌史白居易爲太子少傳分司以汝州剌史劉禹錫爲同州剌史【太和九年十月二十三日玉海】宋眞宗崩仁宗卽位是日祔帝於太廟第七室【幹興元年宋史禮志】翰林學士趙槪上所著書宋仁宗以爲四門助教【嘉佑元年十月二十三日出玉海】豊樂裏開業寺是日有神人足迹甚長自寺門外至佛殿先是有客宿於寺夢一人長二丈餘披金甲立於寺門外俄而以手開其門俛而入寺行至佛殿顧望久之客驚而寤及曉視其門已開矣卽以夢告於寺僧共見神人之迹寺僧告於京兆京兆以聞肅宗命中使驗之如其言【至徳二年宣室志】

詩風吹仙夢到江南長記初冬二十三道入胡山重敞閣堂登眉壽半垂簾【事文類聚】

二十四日唐玄宗大搜於鳳泉湯【開元三年十月二十四日玉海】宋眞宗祥符五年詔以十月二十四日聖祖降延恩殿日爲降聖節【唐會昌元年詔以聖祖降攺爲降聖節則宋朝用唐遺也出事物紀原】宋仁宗宴近臣於太淸樓餞翰林學士孫奭知兗州【天聖九年玉海】

詩气候隨時應初寒雪已盈乾坤一色白池萬重淸是處人煙合無窮鳥雀驚忻然不成下連把玉罍傾【伊川十月二十四日早始見雪登白雲臺閒望道走書呈堯夫先生出擊壤集】壬子初逢雪未多仍卻晴人間都變白林下不勝淸寒士痛遭恐窮民惡著驚杯觴限新法何故便能傾【伊川奉和十月二十四日初見雪呈相國元老出擊壤集】潮陽南去倍長沙戀闕那堪又憶家心訝愁來惟貯火眼知別後自添花商顏暮雪逢人少鄧鄙春泥見驛賒早晚王師收海嶽普將雷雨發萌芽【韓昌黎元和十四年三月至潮州十月二十四日以憲宗加號量移袁州剌史聞命卽日上道未能攜家故有此詩】

二十五日宋徽宗以是日爲天符節【政和二年宋史】董文忠雞鳴將入朝忽病僕帝遣中使持藥投救不及遂卒甚悼惜之謚忠貞【文忠字彥誠王鶚嘗言詩因問文忠能之乎文忠曰吾少讀書惟知入則孝於親出則忠於君詩非所學也元世祖卽位置符寶局以文忠爲郎居益近密嘗呼董八蓋董俊之第八子也十月二十五日入朝病卒出元史】老君過關度尹眞人日【升仙記亦出翰墨大全】貞元十年是日有大鳥集長安形類鸞而毛彩異之名曰天雀曰神雀降則國家嘗有大福徧身毛孔中血出沾衣作道陂山水橫紋洗之轉覺分明向日視之色似金手觸之如金聲【太平廣記】

詩新甲下元後先庚大雪前九天元降聖同日更生賢【事文類聚】沔彼流水兮淸且漣漪度水爲梁兮斯焉在斯成金橋之巨麗得鐵鎖之宏規當其受以全模觀其曲面經始也則大火朝流成功焉乃天根夕見彰於聖徳發於謳歌千人唱萬人和丹雘蜿蜒倚晴空之蝭蝀瑰材櫛比超渡海之黿鼉人且告符功惟用壯非塡鵲之可比法牽牛而爲狀鶴鳴處於鴈覆晴川異東明擊水而徒步【三國誌大餘國傳注云東明走以兮擊水魚鱉浮爲橋】非秦帝驅山而著鞭惟彼童謠兮言猶在耳大人應運兮奉天而起乘彼橋以徑度按周道以如砥於是提三尺乘六龍懷萬邦入九重【金橋在上黨南二里常有童謠云聖人執節渡金橋景龍三年十月二十五日帝經此橋之京潘炎作全橋賦】

二十六日宋眞宗祥符五年禮儀院請攺文子爲通元眞人【唐天寶元年李林甫奏文子號通玄眞人庾桑子號洞靈眞人至宋祥符十月二十六日攺爲通元出事物紀原】宋眞宗詔大官進蔬食宰臣請禦常膳【祥符三年玉海】蘇東坡在抗州與晦老全翁元之惇夫遊南屏寺【宋哲宗元佑五年十月二十六日至十二月又遊小靈隱聽林道人彈琴是時坡年五十五出長公外紀】

詩後夜龍作雲天明雨塡渠夢回聞剝啄誰呼趙陳予【元佑六年穎州久旱蘇東坡聞穎上有張龍公神祠靈異乃齋戒遣男迨與州學教授陳履常往禱之迨亦頗信道教沐浴齋居而往明日當以龍骨至天色少變十月二十六日景貺履常二歐陽作詩有後夜龍作云云云景貺拊掌曰句法甚新前此未有季默曰有之長官淸客吏請客目曰主簿少府我卽此語也相與笑語至三更歸時星斗燦然就枕未幾而雨已鳴檐矣至朔旦日作五人復會於郡齋嘆龍公之盛徳嘉詩語之不謬季默欲書以爲異日一笑景貺出適詩云吾儕歸臥髀骨裂會友攜壺勞行役東坡笑曰是兒也好勇過我】

二十七日宋太祖幹徳六年是日和峴言漢獲天馬赤鴈神龜白麟之瑞並爲郊歌國朝合州進瑞木成文馴象從南方自至秦州獲白鳥黃州獲白雀並合播在管弦薦於郊廟詔峴作瑞文馴象玉鳥皓雀四瑞樂章以備登歌【玉海】胡馬當來飲淮水【戴洋字國流妙解占候小數吳末爲臺吏知吳將亡托病不仕祖約府內地忽赤如血洋曰按河﹖徵亡地赤如升血當有下犯上恐十月二十七日胡馬當來飲淮水至期石勒騎大至攻城其日西南兵火俱發約大懼會風回賊退時傳言勒遣騎向壽陽約曰必無此事尋而傳言果妄晉書戴洋傳】紫微北極大帝下降【道經】

二十八日唐代宗詔追諸道兵屯西郊【代宗大歷八年吐蕃寇邠州郭子儀遣朔方兵馬使渾瑊戰於宜祿官軍大敗馬璘出兵擊之又敗璘遣軍斫吐蕃營破之十月二十八日代宗詔追諸道兵屯西郊吐蕃始退宜祿地名出唐歷】宋眞宗召輔臣至苑中山亭觀太宗聖制四部羣書又至玉宸殿作五言詩王旦等皆賦【祥符四年玉海】樞密使王欽若上纂集聖祖事迹十二卷以先天紀爲名【祥符八年玉海】

二十九日宋眞宗詔皇太子宗室近臣諸帥赴玉宸殿翠芳亭觀稻賜宴仍以稻分賜之【景徳四年宋史禮志】長沙王思規爲海鹽令是日卒先忽見一吏問此誰吏答曰召海鹽令爲主簿因出板置牀前吏又曰期限尙遠在十月二十九日若不信我到七月望日中時視天上當有所見思規敕家人至期看天聞有雷聲空中見人垂旐羅列如送葬狀後思規卒二十九日也【甄異錄】

三十日漢髙帝三年十月甲戌晦日有食之在斗二十度燕地也後二年燕王臧荼反誅立盧綰爲燕王東漢明帝永平八年十月壬寅晦日有食之旣在斗十一度斗吳也廣陵於天文屬吳后二年廣陵王荊坐謀反自殺【以上文獻通考】唐髙祖武徳三年是夜有流星墜於東都城內殷殷有聲髙祖謂侍臣曰此何祥也起居令人狐徳棻曰昔司馬懿伐遼有流星墜於遼東梁水上尋而公孫淵敗走晉軍追之至其星處斬之此王世充滅亡之兆也【唐書天文志】詔象州澄海指揮名曰忠敢【宋眞宗景徳四年十月三十日詔象州澄海指揮名曰忠敢以城守之功也大中祥符九年詔廣南東西荊湖南路選兵合澄海名曰忠敢分三指揮以備蠻寇出事物紀原】張憬藏謂蔣儼曰公十月三十日午時卒儼後如其言【憬藏許川長杜人少工相術與袁天綱齊名太子詹事蔣儼年少時嘗遇憬藏因問祿命憬藏曰公從今二年當得東宮掌兵之官秩未終而免職免職之後厄在三尺土下又經六年據此合是死徵然後當享富貴名位俱盛年至六十一爲蒲州剌史十月三十日午時祿絕嘗奉使髙麗被莫辭支囚於地窖中經六年然後得歸及在蒲州年六十一矣至開元五年十月三十日召妻子與之告別自云當列出考異】日涉編卷十一楚應城陳階升也甫編輯邑人徐養量叔弘甫校刻周治隆龐父甫

何呈瑞穆之甫

陳時育茂之甫

孫陳道統繼之甫仝閱

十一月﹝一﹞十一月建子子孳也言陽气至此更孳生也【合璧事類】黃鍾子之气也十一月建焉【周禮】日在斗昏東璧中旦軫中【禮記】仲冬日出於辰入於申【尙書考靈曜】日月會於星紀而斗建子之辰【月令】招搖指子【淮南子】天以爲正周以爲春【後陳寵傳】仲冬行春令則虫敗民疾行夏令則霧冥雷發行秋令則國有大兵【呂氏春秋】爲辜【爾雅】月曰暢月【氏人空閒無所事作故曰暢月月令】晉魏間宮中以紅綫量日影冬至後日添長一綫【歲時記】唐宮中以女功揆日之長短冬至後比常日增一綫【文昌雜錄】天裂於天漢之旁【順帝至正己丑年元史】夜日出髙三丈中有赤靑珥【晉元帝大興元年詔曰天災譴誠所以彰朕之不徳羣公卿土各上封事具陳得失無所諱出晉書】日食星晝見【宋文帝元嘉五年十一月】壽星臨帝座【康節云嘉佑八年冬十一月京師有道人卜於市貌古不興常類飲酒無算未嘗覺醉人異之近侍遼帝引見賜酒一石飲及七斗次日司天臺奏壽星臨帝座仁宗時天下熙熙無物不春宜壽星遊戲人間】河陰有赤雪二頃【晉武帝太康七年十一月赤雪後帝崩王宮遂亂出宋書】大雪盈三尺不止天地晦冥或雪未下時陰雲中有雪絲長數寸墜地【欽宗靖康元年閏十一月宋史五行志】紛霧如雪【大歷二年十一月舊唐書】昏霧四塞經三日乃止【景龍三年十一月占曰霧連日不解其國昏亂白孔六帖】陰霧疑凍封樹木不解【永徽二年十一月劉向以爲木少陽貴臣象此人將有害則陰气脇木先寒故得雨而冰也亦謂之樹介介者兵象也五行志】秦州神亭治北霧開如日初耀中有白鹿白狼見【調露元年十一月白孔六帖】永安村大風雪夜半若數千人行聲語笑歌哭雜擾凝寒陰黑咫尺莫辧及旦有人馬鳥獸蹄迹流血污染十餘里入山乃絕【紹興二十年十一月永安村在建昌軍新城縣五行志】大風雷雨居民瓦屋皆動【咸淳四年閏十一月宋史】雨雹殺人大者方圓二尺【髙祖承明二年十一月魏書】雨火有聲如鼓【威烈王二年十一月晉有火下於北方通考】雨土【元豊二年十一月五年亦雨土宋史】行都雨木【紹興五年十一月與唐貞元陳畱雨木同占吏部侍郎彭龜年上疏論韓侂冑檀朝誤國宋史】地生毛【紹熙四年十一月宋史】黃河是月水名蹙淩水【水衡記】洛陽宮西宜秋裏忽地生石髙三尺如香鑪形【武帝太康十年十一月地生右明年宮車宴駕晉書】京都地震從東南隱隱有聲屋瓦皆搖【魏明帝靑龍二年十一月宋書】吳郡婁縣地中有犬子聲掘之得雌雄各一還置窟中覆以磨石經宿失所在【惠帝元康三年十一月此天戒若曰帝旣衰弱藩王相譖故有大禍後元帝太興四年廬江灊縣何旭家地中亦有犬子聲掘之得一母犬靑免狀甚羸瘦走入艸中不知所在視其處有二犬子一雌一雄其後旭裏中爲蠻所沒出晉書】許州開元觀老君像自動【幹徳五年十一月知州宋偓以聞宋史】髙祖與沙門道登幸侍中省見鬼衣黃褶褲帝以爲人叱之而退【太和十六年十一月紀異錄】金主宣宗官中有狐狼鬼夜哭於輦路烏鵲夜驚飛鳴蔽天【至十二月宣宗崩出金史】枹罕羌妓產一龍子色似錦文常就母乳遙見神光少得就視【晉湣帝建興二年十一月此亦皇之不建於是帝竟淪沒出宋書】襄州民劉士家生木有文如魚龍鳳鶴之狀【太平興國六年十一月五行志】成都栗樹結實食之如李【長慶三年十一月五行志】鳳凰見濟陰巳氏【漢桓帝元嘉元年十一月宋書符瑞志】烏鵲巢帝帳幄驅不能止【大業十三年十一月隋煬帝尋逢殺通考】洛州貓鼠同處【唐髙宗龍朔元年十一月五行志】幹陵赤兔見【永泰二年十一月五行志】汾州有靑龍白龍見白龍吐物空中有光如火至地陷入地二尺掘之得玄金【唐太宗眞觀二十年十一月玉海】

詩江南仲冬天紫蔗節如鞭海將鹽作雪山用火耕田【呂渭狀江南十一月】素手抽鍼冷那堪把剪刀明朝驛使發一夜絮徵袍【李白】浩汗霜風刮天地溫泉火井無生意澤國龍蛇凍不伸南山瘦柏消殘翠【岑參冬十一月夜作】不用裁爲鳴鳳管不須截作釣魚竿千花百艸凋零後畱向紛紛雪裏看【白居易題窗行】四郊飛雪暗云端惟此宮中落便幹綠樹碧簾相掩映無人知道外邊寒【吳融華淸宮】風惡波狂身似閒滿頭風雪背靑山相逢略問家何在回指蘆花滿捨間【僧貫休題漁者】天津橋下冰初結洛陽陌上行人絕楡柳蕭疏樓閣間月明直見嵩山雪【孟郊洛橋晚雪】雪天畱飲故情歡銀燭金鑪夜不寒欲問吳江別來意靑山明月夢中看【王昌齡李倉曹宅夜飲】十里黃雲白日曛北風吹鴈雪紛紛莫愁前路無知已天下誰人不識君【髙適別董大】夫戍蕭關妾在吳西風吹妾妾憂夫一行書信千行淚寒到君邊衣到無【王駕古意】宮城團迥凜嚴光白天碎碎墮瓊芳撾鍾髙歡十日酒卻天凝寒作君壽禦溝泉合如環素火井溫泉在何處【李賀樂詞】雪花無有蒂冰鏡不安臺【梁帝十一月詩後侯景之亂人以爲讖謂無蒂是無帝不安臺臺城不安也】況復歲雲暮凜凜冰霜辰【韋應物】漁舟上急水獵火著髙林【杜甫】

大雪小雪後十五日斗指壬爲大雪言積陰爲雪至此栗烈而大也【孝經緯】大雪十一月節月之初气也言大陰之气以大水凝爲雪故曰大雪【歷義疏】陰雨出而分大雪魚負冰【鄭玄曰魚上近冰也以上易通卦驗】大雪日鶡鳥不鳴【後五日虎始交後五日荔梃出月令】大雪日鶡鳥猶鳴者國有訛言虎不交將帥不和荔挺不出卿士專權【周書時訓】大雪後君子處必掩身無躁事欲靜以待陰陽之所定【順時气也月令】

詩薄暮雪云低淸宵意慘淒方聽飄牖急已報與階齊疏箔穿飛蝶空庭聚戲倪新晴思訪客愁絕滿城泥【陸放翁大雪詩】

冬至冬至木胎水旺火死金廢【言木孕於水之中也】大雪後十五日斗指子爲冬至陰極而陽始至日南至漸長至也【孝經緯】斗指子爲冬至有三義一曰陰極之至二曰陽气始至三曰日行南至故謂之至【孝經說】冬至之爲極者有三意焉晝漏極短去極極遠略影極長極者至而極還之辭也【月令章句】日短星昴以正仲冬【尙書孔安國注曰日經冬至日也星昴西方白虎七宿之昴宿並見以正冬之三節也】地皇氏以十一月爲冬至【出通歷髙氏小史亦云】冬至徳气爲土土色黃故曰黃鍾【晉志】冬至黃鍾之音調君道得【禮儀志】陽气漸萌於黃鍾之宮【楊子】冬至子之半【邵子】冬至成天文【易通卦驗鄭玄注曰天文謂三光運行而照天下】調律者度竹爲管蘆莩爲灰列之九閉之中漠然無動寂然無聲纖塵不形冬至夜半黃鍾以應【太玄經】陽气爲火火勝故冬至燥【淮南子】冬至日在牽牛景長一丈三尺【夏至日在東井景長尺有五寸周禮】冬至之日日出辰入申晝行地上百四十六度彊夜行地下二百一十九度少弱【天文錄】冬至日行遠道周四極命之曰玄明天【呂氏春秋】日冬至則斗北中繩陰气極陽气萌故曰冬至爲徳冬至日在駿狼之山【以上淮南子】日之行天至於巽維東南角極之於北故曰冬至【歷義疏】赤土國直崖州南度海經雞籠島冬至之日影在北夏至之日影在南開戶皆向北【洽聞記】冬至三光微【周髀云】冬至五星如連珠【武帝元封元年十一月甲子朔冬至五星如連珠出漢史】冬至後月養魄於廣寒之宮【卜洲記】陽云出箕如樹木之狀【易通卦驗】冬至東北方融風至【一名炎風符瑞﹖】黃帝得寶鼎神策是歲己酉朔日冬至得天地之紀終而復始【史記】僖公五年辛亥朔日南至公旣視朔遂登觀臺以望而書禮也凡分至啟閉必書云物爲備故也【左傳】冬至之日蚯蚓結【後五日麋角解後五日水泉動月令】冬至之日蚯蚓不結君政不行鹿角不解兵不藏水泉不動陰不成傷【周書時訓】孤竹之管云和之琴瑟冬至日於地上圓丘奏之【春官大司樂】冬至之日北宮禦女衣黑采擊磬石【淮南子】冬至廣莫風至誅有罪斷大刑【易通卦驗】冬至始人主致八能之士或調黃鍾或調六律或調五行或調律曆或調陰陽或調正徳【易通卦驗鄭玄注曰致八能之士者言選於人眾之中取習曉者使之調爲諧調和之意也】冬至始人主於羣臣左右從樂五日天下之眾亦家家從樂五日以迎日至之禮【鄭玄注曰從者就也冬至君臣俱就大司樂之宮臨其肄樂祭天圓五之樂祭莫大於此】冬至之日薦黍糕先薦玄冥以及祖禰其進酒肴及謁賀君師耆老一如正日【崔寔月令】冬至前後君子安身靜休百官絕事不聽政擇吉辰而後省事聽事之日百官皆衣絳【續漢書禮儀志】魏晉冬至日受萬國及百寮稱賀因小會其儀亞於歲朝故曰亞歲【沈約宋書】冬至日立仗百官皆備珂傘列燭有至五六百炬謂之火城宰相火城將至則眾火皆撲滅以避宰相【出國史補元日亦然】上禦含元殿受朝太史奏曰朔日至歷數之先嘉辰之會按樂汁圖徵曰朔日冬至聖主厚祚又按春秋感精符曰冬至陰雲迎日者來歲大美此並聖徳光被上感天心請付有司以彰嘉瑞從之【唐玄宗實錄】宋仁宗天聖六年十一月出祕閣校理範仲淹通判河中時癸亥日南至【冬至也】帝率百官朝皇太后於會寧殿仲淹疏曰奉親於內自有家人禮與百官同列北面而朝可乎【全編】宋哲宗冬至日賜禦筵於呂公著私第且賜酒果燭且傳宣繼燭【元佑四年合璧事類】開元二年冬至交址國進犀一株色黃如金使者請以金盤置於殿中溫然有暖气問其故使者對曰此辟寒犀也冬至日大雪忽霽因寒所結澑皆爲冰條妃子使侍兒敲下二條玩之明皇問妃子曰所玩何物耶妃子笑而答曰妾所玩者冰筋也明皇謂左右曰妃子聰慧可愛【以上天寶遺事】梁傳岐爲始新令有囚當死會冬至岐乃放其還家曹吏固爭曰古者有此今不可行岐曰某若負信縣令當坐竟如期而反太守深相嘆異遽以狀聞【南史】梁席闡出爲東陽太守在郡有能名冬至悉放獄中囚依期而至【梁書】傳賢字仲舒遷廷尉每冬至斷獄遲回流涕【後漢書】周嵩母李氏嘗冬至飲酒舉觴賜三子曰吾本渡江托足無所不謂爾等並貴列吾目前吾復何憂嵩起曰恐不如尊旨伯仁志大而才短重名而識暗好乘人之獘此非自全之道嵩性抗直亦不容於世惟阿奴碌碌當在阿母目下耳阿奴謨小字也後果如其言【晉書】庫狄伏連冬至之日親表稱賀其妻爲設豆餅伏連問此豆何因而得妻對曰於馬豆分減伏連大怒【齊書】龐籍帥延安日冬至夜恍惚間見天象成文云龐籍後十年作相當以仁佐天下駐視久之方減後十年果爲相【曲洧舊聞】冬至獻履所以迎福踐長【曹植云】近古婦人常以冬至日上履襪於舅姑踐長至之義也【後魏崔浩女儀云】冬至先後各五日買白犬養之以供祖禰【崔寔月令】冬至日鉆燧攺火可去瘟疫【續漢書禮儀志】冬至陽气歸內腹中熱物入胃易消化【南陽張平子養生集要】共工氏子不才以冬至日死爲疫鬼畏赤小豆是日以赤小豆煮粥禳之【四時纂要】

詩獻壽人皆慶南山復北堂從今千萬日此日又初長【姚合和李合人冬至日】景移風度攻日至晷遷換眇眇負霜鶴皎皎帶云鴈【鮑昭】冬至至後日初長遠在劍南思洛陽靑袍白馬有何意金穀銅駝非故鄕【工部】日近山紅暖气新一陽先入禦溝春聞閒立馬重﹖此沐浴明年稱意身【王建冬至後招子秀才】淸齋獨向丘園拜盛服想君興慶朝明日一陽生百福不辭相望阻寒宵【權徳輿冬至宿齋時郡臣南內朝謁因寄】十一月中長至夜三千里外遠行人若爲獨宿楊梅館冷枕單牀一病身【白居易冬至宿楊梅館】至日觀書不幾行梅梢橫月欲昏黃漢宮紅影無人見未必能添一綫長【方巨山】井底微陽回未回蕭蕭寒雨濕孤荄何人更似蘇夫子不是花時獨肯至【東坡冬至日遊吉祥寺】新陽气候未全佳尙縱寒威壓歲華賴有椒觴供卯酒不妨和雪看梅花【韓子蒼】何者謂之幾天根理極微今年初盡處明日未至時此際易得意其間難下辭人能知此意何事不能知【郡雍冬至作】天宮初動磬緹室已飛灰暮風吹竹起陽云覆石來析冰開荔色除雪出蘭栽慚無宋玉辧濫次楚王臺【蘭愨】靈象將數回四气憑時散陰律鼓微陽太明將起旦感興時未多心隨遊化難式宴集中堂嘉賓盈朝館【陳薪塗妻李氏冬至作】天時人事日相催冬至陽生春又至剌繡五紋添弱綫吹葭六管動浮灰岸容待臘將舒柳山意衝寒欲放梅云物不殊鄕國異教兒且覆掌中杯【工部小至詩陽爲大陰爲小冬至陰極故曰小至】年年至日常爲客忽忽窮愁泥殺人江上形容吾獨老天涯風俗自相親杖藜雪後臨丹壑鳴玉朝﹖散紫宸心折此時無一寸路迷何處見三秦【工部冬至詩】愆陽值歲晏忽復層陰結一雨散霏微千林共騷屑端居遺簿領遠意懷幽潔曠慮守微痾殊方感新節豈伊田廬念丘壠摧心折還登東嶺岡瞻佇何由歇【宋文公冬至陰雨作】

十一月﹝二﹞

一日周建子以十一月朔爲歲首義熙元年至元熙元年皆是日日蝕蝕從上始占曰臣民失君之象【晉安帝義熙元年恭帝元熙元年沈約宋書】武帝元封元年十一月甲子朔一日冬至五星如連珠【漢史】晉惠帝永康元年十一月戊午朔旦大風從西北﹖折木飛石【後趙王倫纂位】十有一月朔巡狩至於北嶽【書】唐髙宗幸東都【上元元年玉海】唐僖宗皇帝晏駕【光啟十一月一日晏駕昭宗卽位耆舊傳】宋眞宗封泰山以是日幸曲阜備禮謁先聖廟內外設黃麾仗孔氏宗屬並陪位帝服靴袍行獻禮又幸叔梁紇堂命官分奠七十二弟子先儒洎叔梁紇顏氏初有司定議肅揖帝特展拜以表嚴師崇儒之意復幸孔林以樹擁道降輿乘馬至文宣王墓設奠再拜【祥符元年追謚曰玄聖文宣王祭以大牢修飾祠宇乃追封叔梁紇爲齊國公顏氏魯國夫人伯魚母開官氏鄲國夫人出宋史禮志】宋太宗詔百官次對【淳化二年十一月一日出六典】元和元年是日斬劉辟西川之亂十二年是日斬吳元濟淮西之亂十三年是日斬李錡浙西之亂憲宗誅三賊皆同月同日自古未有【憲宗禦興安門受淮西之俘以吳元濟斬於獨柳樹妻沈氏沒幹掖庭弟二人子二人亦誅之出卓異記】柳泌是日言於唐憲宗曰天臺山神仙所聚多靈藥𨿽知之力不能致誠得爲彼長吏庶幾可求上信之【臺州因天臺得名舊唐書】波斯國人庶以上各相命詔設會作樂【七月七日亦然出北史】奉印肅禪師於塔【印肅號普庵袁州之宜春人也書偈畢跏趺而逝冬十一月一日奉金身於塔弟子應世書請臨江良齋謝公諤銘其塔出禪林集】僧智興鳴鍾聲振地獄【唐京師大莊嚴寺僧智具洛州人也勵行堅白誦經持律不輟昏曉至大業五年仲冬次當直殿鳴鍾其寺僧三果者有兄從煬帝南幸江都中路身亡驟無訃也通夢於妻曰吾行至彭城不幸身死無善行今墜地獄備經五苦賴今十一月一日僧智興鳴鍾發向聲振地獄同受苦者一時解脫今生樂處思報其恩汝可具絹十疋謝之妻驚而寤白其事人無信者後凶計至與夢符如數以絹詣寺謝之寺眾咸問智興何緣鳴鍾乃感斯應智興曰余聞罽膩吒王受苦聞鍾得脫出髙僧傳】葛仙翁受太上三天金簡策書王洪軌眞人升仙【以上翰墨大全】

詩微霰霏霏點玉堂詞頭夜半攬衣忙分光禦燭星辰爛拜賜宮壺雨露香醉眼有花書字大老人無睡漏聲長何時卻逐桑楡暖社酒寒燈樂未央【蘇子瞻直玉堂十一月一日鎖院苦寒詔賜宮燭法酒】窗前暗響鳴枯葉龍公試手初行雪映空先集疑有無作態斜飛正愁絕眾賓起舞風竹亂老守先醉霜松折恨無翠神點橫斜秪有微燈照明滅歸至尙喜更鼓永晨起不待鈴索掣未嫌長夜作衣稜卻怕初陽生眼纈欲浮太白追飲賞幸有回飆驚落屑模楜檜頂獨多時歷亂瓦溝裁一瞥汝南先賢有故事醉翁詩話誰續說當時號令君聽取白戰不許持寸鐵【東坡元佑六年十一月一日禱雨張龍公得小雪與客會飲聚星堂忽憶歐陽文忠公作守時雪中約客賦詩故作之】

二日梁太祖南郊【開平三年】後周世宗葬於慶陵【慶陵在鄭州管城縣以土通考】宋仁宗遣內侍就輔臣第賜飛白書各一軸張士遜等入朝奏曰陛下萬幾之煩翰墨不倦神筆奇奧曠古未有上曰朕聽政之暇無所用心以此自娛耳【寶元二年十一月二日玉海】敕叔梁紇追封齊國公顏氏追封魯國太夫人【宋眞宗祥符元年十一月二日敕出宋朝會要】宋程端厚獻聖徳詩【髙宗紹興十一年十一月二日獻出會要】元人白珽葬錢塘縣棲霞山【字廷玉天歷元年九月卒是年十一月初二日葬其子遵治命題曰西湖詩人白君之墓先生初出剌得宜文化大行後謝事養痾海陵遠近檐簦相從者殆無虛日與韻朋勝友曳杖遊��杯賦詩所居西湖有泉白天竺﹖及門而匯曰湛淵因以自號出宋濂集】僧請梁武帝於寺發般若經二塔俱發光【武帝初到寺以金缽水泛舍利缽內放光武帝遣皇太子王侯朝貴等迎舍利供養其日風景明和觀者數萬人共所設金銀供具等物並畱寺供養施鎭一萬爲寺基業至十一月初二日寺僧又請武帝於寺發般若經二塔俱放光出梁書】滿頭花生【韓侂冑愛姬三夫人號滿頭花十一月初二日生出史纂左編】

詩陽萌兩日壽星光天佑生賢侍玉皇上世勛庸滿鍾鼎後昆風骨總侯王【事文類聚】

三日宋徽宗南郊【大觀四年出通考】宋徽宗加神宗哲宗徽號皇帝禦大寶殿奉神宗冊寶授大師魯國公蔡京載以玉輅奉哲宗冊寶授少師太宰何執中載以金輅並詣太廟幄殿奉安【政和三年十一月三日至四日皇帝詣景靈宮行禮赴太廟宿齋五日服衮冕恭上神宗哲宗冊寶於本室出宋史禮志】蘇軾奏曰臣伏見熙寧以來髙麗人屢入朝貢至元豊之末十六七年間館待賜予之費不可勝數兩浙淮南京東三路築城造船建立亭館調發農工侵漁商賈公私告病朝廷無絲毫之益夷虜獲不貲之利【宋哲宗元佑四年十一月三日奏出文編】杜希全與朱泚戰於漠谷官軍不利【自是泚益驕大出史纂左編】侂冑早朝筠復白其事【侂冑十一月二日酣飲至五鼓其夕周筠以覆帖告變時侂冑已被酒視之曰這漢胡說於燭上焚之初三日將早朝筠復白其事侂冑叱之曰誰敢誰敢遂升車而去甫至六部橋忽有聲喏於道傍者問爲何人曰夏震時震領兵三百俟於此復問何故曰有旨太師罷平章事語未畢健卒百餘人擁其轎以出至玉津園夾墻內檛殺之出左編】楊正見升仙【正見者眉州通義縣民楊寵女也聘同郡王生一日舅姑會賓客市魚使正見膾之正見憐魚尙活不忍烹至日昃而盤饌未備舅姑責之正見懼竄於鄰里行數十里花木異於人世又至一山捨有女冠在焉正見以其故白之女冠曰子有好生之心因畱宿使正見汲泉汲泉處有一嬰兒潔白見人且喜且笑正見抱之而歸漸近家兒已殭矣視之若艸木之根重數斤女冠見而識之乃茯苓也命潔甑蒸之會山中糧盡女冠出山求糧忽風雨不能歸正見饑甚聞甑中香竊食之女冠歸嘆曰神仙自有定分吾不爲風雨所阻汝豈能食此靈藥耶自是正見光彩射人常有羣仙降其室後白日升天時開元二十一年十一月三日也升仙處卽邛州滿江縣出集仙錄】太上大道君登玉霄琳房四盻天下【道經】

四日漢安帝京師地動其日戊辰三者皆土位在中宮【戊幹辰支皆土也並地動故言三者】楊震上疏曰臣蒙恩備臺輔不能奉宣政化調和陰陽令十一月四日京師地動地者陰精當安靜承陽而今搖動者陰道盛也此中臣近官持權用事之象望陛下奮乾剛之斷棄驕奢之臣以承皇天之戒【震前後所言轉切而樊豊等皆側目憤怨以其名儒未敢加害會河聞男子趙騰上書指陳得失帝怒震上疏救之楊震字伯起弘農華陰人博覽無不窮究出楊震傳】唐髙祖詔皇族子弟功臣子弟於祕書外省別立小學【武徳元年十一月四日詔玉海】唐髙宗狩於華山之曲武原【上元元年玉海】宋仁宗以新制風角集占三卷賜輔臣其風角謂候四方隅之風以占吉凶【康定元年出備邊要覽】耶律楚材善律曆術數帝是日出獵楚材以太乙數推之亟言其不可左右皆曰不騎射無以爲樂帝卽日出獵崩於行在所【元史】

五日宋神宗是日冬至祀昊天上帝於圜丘以太祖配帝服靴袍乘輦至大次有司請行禮【元豊七年】宋眞宗賜輔臣玉淸昭應宮甘露歌其歌曰名神漿稱天酒考祥圖兮嘉應之首降仁壽零未央觀舊史兮太寧之祥【祥符九年】宋孝宗禦書禦制用人論賜宰臣陳俊卿等略云邪佞亂眞比比皆是知人則哲帝王所難哲王用人廣獨智以照臨稽眾論而遴選擇不厭精任不厭久【乾道五年】江南李煜吳越錢俶各遣子弟至朝太祖是日宴於崇徳殿【開寶四年以上玉海】唐丞相王涯有鄭注之禍【丞相王涯太和九年掌邦賦其子仲翔嘗一日避暑於山亭忽見家童數十皆無手並至仲翔方食頃之不見仲翔驚卽白於涯涯不聽是歲冬十一月五日果有鄭注之禍出宣室志】

詩樓頭禁鼓試初撾催艸江淮督使麻落紙一簾風雨疾不知斜墨陣翻鴉【十一月五日鎖學士院洪恣夔作】臥聞落葉疑飄雨起對空庭蓋捲風政自摧頹同病鶴況堪吟諷類寒虫忽思有客渾如我卻念題詩不似公已分虀鹽終白首可因霜雪媿靑銅【趙昌父十一月五日晨起書呈葉徳璋司法】

六日晉康帝是日彗星見亢長七尺白色占曰亢爲朝廷主兵喪二年康帝崩【建元元年天文志】齊武帝是月土霧竟天濃厚至是日未時小開其霧濃密如火煙辛滲入人眼鼻【南齊書五行志】宋徽宗以爲天應節【宋徽宗政和三年十一月六日祀昊天上帝於圜丘太師蔡京奏天神降格實爲大慶乞付史館帝出手詔播告天下禦制天眞示現記尋以天神降日爲天應節出宋史禮志】宦官劉季述等外結蕃侯以爲黨援是日季述矯詔以皇太子監國遂廢昭宗居東內奪傳國寶授太子昭宗以何皇后宮嬪數人隨行幽於東宮季述手持銀撾於上前以撾畫地數上罪狀令李師虔以兵圍之鎔錫錮其扁鐍時方凝冽嬪禦無被哭聲聞於外【唐時宦官劉季述王奉先爲兩軍中尉出徐彥�鎭南海崔徹秉政而排擯宦官季述等外結蕃侯十一月六日季述矯詔遂廢昭宗於東宮冗墻通食者兩月後崔徹等謀誅季述復迎昭宗卽位攺元天復元年出舊唐書】宋仁宗天安殿恭謝天地次太廟【明道元年十月修宮室成詔十一月六日恭謝天地出禮志】宋仁宗以皇太子生宴輔臣宗室於太淸樓讀三朝寶訓賜禦詩【寶元二年玉海】惟儼禪師告寂【惟儼禪師澧州藥山僧年七十依潮陽西山慧照禪師出家後從馬祖得道師一夜登山經行忽雲開見月大�一聲應澧陽東九十里許居民盡謂東家明晨疊相推問太和八年十一月六日乃告寂塔於院東隅唐文宗謚弘道大師塔曰化城出楚通誌】

七日唐徳宗親饗廟【貞元六年通考】唐憲宗是日以山人柳泌爲臺州剌史令入天臺山采藥【元和十三年諫官論之不納】宋太祖幸鎭寧軍節度使張令鐸第視疾【開寶二年以上玉海】善會禪師召門徒曰吾與眾僧話道累歲佛法深旨各應自知吾今幻質時盡卽去汝等善保護如吾在日言訖奄然而逝【善會禪師澧州夾山僧幼歲出家後得道從者甚眾謂門徒曰勞持生死法惟向佛邊求目前迷正理撥火覓浮漚唐中和元年十一月七日召門徒言訖告寂出楚通誌】道寧禪師酉時跏跌而逝【道寧禪師潭州開福寺僧壯爲道人於崇果寺執浴一日將濯足偶誦金剛經至於能生信心以比爲實句遂忘所知忽垂足沸湯中後祝發蔣山依雪寶老良禪師至徽宗政和三年十一月示寂舍利五色歸藏於塔出禪宗志】

詩慶陽至七日和气漸舒徐敬爲圖南祝一瓣問興居【事文類聚】

八日唐徳宗詔有事於南郊太廟從官吏將士等一切並令自備食物【貞元六年十一月八日詔玉海】唐中宗宋髙宗親饗廟【宋宗神龍元年髙宗紹興十三年出通考】宋眞宗修尙書省龍圖學士陳堯咨總其事【天僖四年十一月八日出會要】宋髙宗是日修太后殿親書慈寧之殿【紹興九年玉海】唐柳宗元卒【元和十四年十一月八日卒年四十七韓子爲作墓志銘極稱其以柳易易播之事爲篤於交道且言子厚斥不久窮不極𨿽有出於人其文學詞章必不能自力以致必傳幹後如今無疑也𨿽使子厚得所願爲將相於一時以彼易此孰得孰失必有能辧之者】王洪臨眞人升仙【列仙傳】

詩奔走人間無已時夜總喜對出塵姿移燈看影憐渠瘦掩戶畱香笑我癡冷艷照杯欺曲櫱孤標逼硯結冰澌本至難入繁華社莫向春風怨不知【陸放翁十一月初八日夜燈下對梅獨酌累日勞甚自慰】鶴飛去兮西山之缺髙翔而下覽兮擇所適翻然斂翼宛將集兮忽何所見矯然而復系獨終日於澗谷之間兮啄蒼苔而履白石鶴歸來兮東山之陰其下有人兮黃冠艸屨葛衣而鼓琴躬耕而食兮其餘以汝飽歸至歸至兮西山不可以久畱【東坡元豊元年十一月初八日作放鶴招鶴歌】

九日唐徳宗親饗廟【貞元九年通考】梁武帝詔大通七年十一月九日以前在民間無問多少凡所未入者皆赦除之詔曰用天之道分地之利蓋先聖之格訓也凡是桑田廢宅公創之外悉分給貧民【出梁書】宋太宗詔曰國家先定車服制度聞上庶尙有奢侈於是鞍轡服帶襆頭巾子並爲條制復禁泥金眞珠服飾【端拱二年十一月九日詔】宋髙宗建閣藏聖制詔曰載稽帝世之隆無若堯章之煥揭名層宇列職淸箱置學士侍制直閣【淳熙十五年十一月九日建閣以上玉海】宋孝宗郊祀攺元淳熙【乾道九年十一月九日出宋史】東坡是夜夢與人論神仙道術因作一詩八句覺後錄呈子由弟前四句析塵妙質本至空更積微陽一綫功照夜一燈常耿耿閉門千息自蒙蒙後四句不甚明補成之養成丹竈無煙火點盡人間有暈銅寄語山神停伎倆不聞不見我何窮丘處機葬【處機至元六年贈長春演道主教眞人十一月九日大葬四方哀慟如喪其親出左編】東斗南斗下降【道經】

詩九日驅馳一日閒尋君不遇又空還怪至詩思淸人骨門對寒流雪滿山【韋應物十一月九日訪隱不遇】

十日唐髙祖講武於同官縣【武徳八年十一月十日講武虞世基講武賦曰上林從幸相如頌徳長楊校獵子云爲賦選羽林於七郡詔蹶張於五營命司馬以示法帥掌固而淸甸導甸始以前驅伏鈞陳而後殿云云出會要】唐玄宗開元十二年羣臣屢上表請封禪以十三年十一月十日有事於泰山張說首建封禪之議而源乾曜不欲爲之由是與說不平翰林侍講學士孫奭知兗州帝是日作七言詩寵其行詔近臣皆賦【宋仁宗天聖元年以上玉海】仙女萼綠華於晉穆帝升平三年是日下降於羊權家自雲南山人又云我本姓楊又云是九疑山中得道羅郁也贈權詩一篇火澣布一條金玉絳脫各一枚謂權曰愼勿泄我下降之事泄之則彼此獲罪言畢化形而去今在廂東山中【眞誥】神霄玉淸王誕日【翰墨大全】

詩月管循環屆仲冬蓂生十葉气蔥蔥梅花香裏開華宴拍酒尊前拜壽翁【事文類聚】古渡風沙捲夕霏小江煙浪皺春漪天於麥隴猶慳雪人向梅梢大欠詩頓轡靑驪飛脫兔離弦白羽嘯寒鴟牙門列校俱慓銳檄與河邊禿發知【曾茶山淳熙十四年十一月初十日海云回接騎城北時吐蕃出沒大渡河水上範石湖】

十一日後晉髙祖霜露著艸木皆爲冰【天福十二年十一月旦日天大昏霧木有水至十一日霜露皆爲冰時魏府杜重威叛討降之至﹖年正月二十七日髙祖崩出通考】唐髙宗於陽城周公測景所得土圭長丈二尺七寸【調露元年】唐玄宗以貢舉人謁先師【開元七年以上玉海】宋太祖幸封禪寺觀新鍾【開寶三年通典】髙衮上二都賦【宋髙宗建炎十五年玉海】天倉開日宜入山修道修啟福齋【仙經】

詩禮聖至羣彥觀光在此時聞歌音乍遠合樂和還遲調朗能偕竹聲微又契絲輕冷流簨虡繚繞動纓緌九變將隨節三終必盡儀國風由是正王化自雍熙【唐玄宗十一月十一日以貢舉人謁先師聞雅樂呂炅作】藹藹觀光士至同鵠鷺羣鞠躬遺像在稽首雅歌聞度曲飄淸漢餘音遏曉云兩楹淒已合九仞杳難分斷續同淸吹洪纖入紫氛長言聽已罷千載仰斯文【題同前王起作】

十二日宋眞宗命學士宗諤祭河瀆【祥符元年玉海】宋英宗命韓琦判永興兼陜府西路經略安撫使手札趣令治裝【治平四年玉海】宋哲宗詔禮部立詩賦式取士【元佑二年玉海】智雨禪師寂滅【宋太宗至道三年十一月十二日告寂壽八十一漣水人傳法於仁辯長老出楚通誌】女仙謝自然上升【翰墨大全】

十三日唐中宗是日冬至祀圜丘於南郊【中宗景龍三年十一月十三日乙丑冬至陰陽人盧雅侯藝等請奏促冬至就十二日甲子以爲吉會右臺侍禦史唐紹奏曰禮所以冬至祀圜丘於南郊夏至祭方澤於北郊者以其日行躔次極於南比際也日北極當晷度循半曰南極當晷度環周是日一陽又生爲天地交際之始故易曰復見天地之心乎卽冬至卦象也一歲之內吉莫大焉甲子但爲六甲之始一年之內隔月常運旣非大會晷運未周惟總六甲之辰助四時而成歲今欲避環周以取甲子是背大吉而就小吉也太史令傅孝忠奏曰南陸北陸並曰校一分若用十二日甲子卽欠一分末南極卽不得爲至上曰俗諺云冬至長於歲亦不可攺竟依紹議以十三日乙丑祀圜丘出通考】宋髙宗是日太史令胡平言車駕至靑城陰霧收斂登壇至禮畢天气澄肅星月明瑩回鑾肆赦有彩雲之瑞乞宣付史館從之上因是親制喜霽詩宰輔從臣皆和以進【紹興十九年玉海】太常少卿段成式與溫庭筠友善成式六月卒是日冬至大雪忽有扣門者僕夫視之乃隔扉授一竹筒云段少卿送書﹖庭筠初以爲誤發護書上無字開之乃成式手札也庭筠大驚乃焚香再拜而讀辭曰慟發幽門哀歸短數云云【溫段二子皆傳其事出太平廣記】朱橘立化【朱橘號翠陽居淮西安慶之望江六歲而怙恃俱失及長喜閱道釋之書乃厭薄名利欽慕修煉所至名山勝地必欲登覽意在得師以證入道橘後爲寇所撓入閩至惠州之博羅縣有鄕人陳六者畱之是時道成矣忽謂鄕人陳六曰吾將去矣汝盍爲我﹖之橘乃坐化於旅館中陳乃與館主謀之扛擡橘於門首殯埋之乃復蘇又謂陳六曰吾今當立化於縣衙前陳從其言化後用泥塑之駭而聚觀者千餘人忽博羅狼吏醉呼而前曰汝假爲坐化又復假爲立化遂執凳鞭之惟見堆泥墮地而已眾人方知橘示神變而尸解時宋理宋淳佑二年十一月十三日也出史纂左編】海空智藏天尊降日【道經】

十四日詔河瀆進號爲順聖靈源公【宋眞宗大中祥符元年十一月十四日詔河瀆進號至仁宗康定二年詔封四瀆皆爲王按唐會要天寶六載封河爲靈源公濟爲淸源公江爲廣源公淮爲長源公又按三代命五嶽視三公四瀆視諸侯】唐髙宗是日雨木冰【儀鳳三年五行志】唐懿宗生於藩邸【懿宗生於太和七年十一月十四宣宗長子母曰元昭皇太后晁氏帝卽位年二十七姿貌雄麗有異稠人藩邸時疾郭叔妃侍醫藥見黃龍出入於臥內妃以異告帝曰愼勿復言又嘗大雪數尺而帝寢室之外獨無人皆異之出舊唐書】宋眞宗次澶州宴從臣父老於駐蹕延禧殿【祥符元年玉海】

十五日孝武帝是日太白塡星合於厄占曰天子失土【孝建六年南齊書天文志】宋太祖親饗廟【幹徳元年】宋太宗南郊【太平興國三年以上通考】孟子卒【孟子卒於赧王二十六年正月十五日卽今之十一月十五日也壽八十四出孟譜】建安十二年是夜月色皎潔長江一帶如橫素練曹操置酒於舟中顧夏口樊山等處曰吾自起兵以﹖澄淸四海所未得者江南也吾得此可以富國彊兵今有百萬雄師何患功業不成於是命左右行酒至夜半乃止【三國誌】東坡是日有菊花開時卽重陽之語故記其在海南蓻菊花九畹以十一月望日與客泛酒作重九云【出容齋續筆又長公外紀云東坡在儋州有移永州之命李公弼林子中自番禺追餞至淸遠峽同遊廣陵寺至十一月十五日東坡舟行時東坡年六十五】占城國風俗以是日爲冬至人皆相賀州縣以土產物帛獻其王【占城國在中國之西南其俗與大食國相類無絲繭以白﹝疊毛﹞布纏其胸垂至於足衣衫窄袖撮發爲髻市無緡錢止用金銀其王惱後髽髻散披古貝衣帶金花冠七寶裝纓絡爲飾股脛皆露躡革履無襪婦人亦腦後撮髻其服及拜揖與男子同王每午坐禪椅官屬謁見膜拜一而止白事畢復膜拜一而退出通考】

詩東林气微白寒鳥髙髙翔吾亦別玆去北山歸艸堂仲冬正三五日月遙相望蕭蕭過穎上朧朧辧少陽春冰生積雪野火出枯桑獨往路難盡窮陰人易傷傷此無依客如何度雪霜【崔曙十一月十五日早發交崖山還太室】

十六日宋太祖幹徳元年禮儀使陶谷十一月十六日行南郊禮上是日服衮冕執圭合祭天地於圜丘以皇弟開封尹光義爲亞獻興元尹光美爲終獻將升壇有司具黃褥爲道上曰朕潔誠事不必如此命徹之還宮將駕金輅顧左右曰於典故可乘輦否對以無害乃乘輦以南郊禮成大宴廣政殿號曰飲福自是爲例【出通考】唐玄宗是日以周武王漢髙祖於京城內同置一廟並置官吏【出通考】肅宗是日有女尼眞如忽見二皂衣引至一所見天帝出寶授眞如曰汝往令剌史崔侁進達於天子肅宗寢疾方甚視寶召代宗謂曰今上天賜寶祚汝宜寶受之代宗卽日以寶應紀年【唐書】天僖年宋眞宗考選一百四人以郭禎第一是日宣翰林學士錢惟演盛度樞密直學士王晦叔龍圖閣待制李虛已李行簡覆考舉人有訟不平者及奏名郭禎依舊其餘覆落【出容齋四筆】彭思永以疾終【彭思永字季長上書告老遷戶部侍郎致仕熙寧三年十一月十六日卒年七十有一任官四十五年精於吏治事業磊落然徳性之美心術之淳世尢尊之出行狀】天竺國是日爲冬至則麥秀【西域志亦出天中記】

十七日唐太宗詔罪人無得鞭背又詔死刑皆三覆奏【貞觀四年十一月十七日詔太宗嘗覽明堂鍼灸圖見人之五臟皆連背出刑法志】王仲舒卒【唐穆宗長慶三年十一月十七日卒年六十二天子爲之罷朝贈左散騎常侍遠近相弔曾爲拾遺朝退天子謂宰相曰第幾人非王某耶是日方與陽城更疏論裴延齡詐妄士大夫重之仲舒字弘中出志銘】蘇轍妻徳陽邵夫人史氏生【出蘇氏譜】啟福之辰天帝遊東井西斗降【以上道經】

十八日宋神宗有事於南郊【熙寧元年十一月十八日有事於南郊禦札有十天正之辰修郊見之禮方且進祈茂祉以大芘黎元昭格至精以終﹖熙事云云出宋文鑑】宋仁宗攺元寶元【景佑五年玉海】宋眞宗因雪宴近臣於崇文院帝作瑞雪五言詩令館閣卽席和進【景徳四年玉海】西方妙善彌陀佛生【藏經】

十九日侯景以是日僣位【大寶二年至明年三月十九棄城逃竄出北齊書】晉安王子勛是日戒嚴戎服出廳事集僚佐使潘欣之口宣旨曰少主昏狂悖戾並是諸君所見聞顧命重臣悉皆誅戮驅逼王公幽辱太后不逞之從共成其釁京師諸王並見囚逼委厄虎口思奮莫因身義兼家國豈可坐視橫流今便欲舉九江之眾馳檄近遠以謀王室於諸君何如四座未答錄事參軍陶亮曰少主昏狂醜毒已積伊霍行之於古殿下當之【於今】鄙州士子世習忠節況屬千載之會請效死前驅【鄧琬字符琬豫章南昌人也宋廢帝狂悖無道乃遣使賫藥賜晉安王子勛死使至子勛帥潘欣之等馳以告琬涕泣請計琬曰身南土寒士蒙先帝殊恩以愛子見托豈得借門戶百口當以死報幼主昏暴社稷危殆𨿽曰天子事猶獨大今便指率文武直造京邑與羣公卿士廢昏立明景和元年十一月十九日子勛卽日戒嚴戎服出廳事集僚佐使潘欣之口宣旨云云出宋書】神宗幸尙書省顧執政曰新省弘壯與官制相稱次至僕射廳【元豊六年玉海】程明道祭富韓公【元豊六年十一月十九日遣外甥張敷祭大尉文忠公文有我公道行乎重熙累洽之運而身享乎尊富安榮之完勛業揭乎日月聞望塞乎天淵云云出明道集】廉希憲卒【至元十七年十一月十九日卒年五十追封魏國公謚文正希憲字善甫布魯海牙子也世祖爲皇帝希憲年十九得入侍見其容止議論恩寵殊絕希憲篤好經史手不釋卷一日方讀孟子聞召急懷以進世祖問其說以性善義利仁暴之旨爲對世祖嘉之目曰廉孟子由是知名後至元元年丁母憂勺水不入口者三日慟則嘔血廬於墓傍宰臣以憂制未定欲極力起之奪情起服希憲𨿽不敢違旨然出則素服從事入必縗經及喪父亦如之出史纂左編】粘罕元帥圍京城【宋欽宗靖康元年二月二日金人圍汴城三月三日金人北去至十一月十九日粘罕元帥再圍京城出七修類稿】日光天子生諸天華嚴菩薩及文殊佛出世【以上佛書】北陰聖母元君下降【道經】

詩連日寒殊甚衰年無一能硯呵磨墨凍瓶曬插花水浮世無根絮餘生有發僧蘇門如可卽端合事孫登【趙賓暘次韻方萬里寒甚送酒時戊寅十一月十九日】不飲胡爲醉兀兀此心已逐歸鞍發歸人猶自念庭闈今我何以慰寂寞登髙回首坡隴隔惟見烏帽出復沒苦寒念爾衣裘薄獨騎瘦馬踏殘月路人行歌居人樂僮僕怪我苦淒惻亦知人生要有別但恐歲月去飄忽寒燈相對記疇昔夜雨何時聽蕭瑟君知此意不可忘愼勿若愛髙官職【東坡十一月十九日與子由別於鄭州西門之外馬上賦此寄之】從知崧嶽儲神日正在文殊出世時【事文類聚】

二十日宋仁宗攺元慶曆【康定二年玉海】宋仁宗南郊【慶曆元年】宋太宗親饗廟【雍燕元年以上通考】宋眞宗禦龍圖閣詔近臣觀太宗艸行飛白篆籀八分書及畫【咸平四年玉海】孔明沐浴散發登壇【祭風壇名七星壇建於南屏山後有詩曰諸葛身亡千載後再無人上七星壇出三國誌】金主章宗崩【泰和八年出金史】王志都有知已者早亡一日現形謂志都曰吾念卿無婦欲爲卿得婦送至卿家十一月二十日可掃除庭戶設牀席待之志都如其言至是日天忽大風白日昏黑見牀上有一婦自稱莊嚴內外驚怖無敢近者惟志都知之須臾婦起而坐志都曰汝是誰婦曰我河南人父爲淸河太守不知何由至此志都具語其意婦曰君之知已令我爲君妻遂成夫婦【志都往詣婦家大喜亦以爲天相與也後生一男爲南郡太守出太平廣記】

詩匝路亭亭艷非時裛裛香素娥惟與月靑女不饒霜贈遠虛盈手傷離適斷腸爲誰成早秀不待作年芳【李義山十一月二十日至扶風見梅花】

二十一日唐玄宗祀后土於睢上其文曰恭惟坤元道昭品物廣大茂育暢於生成庶憑休和惠及黎獻博厚之位粵在汾陰肅恭時巡用昭舊典敬以琮幣犧牲粢盛庶品備玆瘞禮式展禮畢令所司刊石於祠所【玄宗欲幸太原中書令肅嵩上言云陛下開元十一年親祀后土爲蒼生祈谷自是神明昭佑累年豊登有祈必報且漢武親祀睢上前後數次伏請準舊事至後上行報賽之禮上從之至十一月二十一日祀后土於睢上出通考】宋太宗有事於南郊【太宗卽位之八年泰山父老千餘人詣闕請東封帝謙讓未遑厚賜以遣之明年宰臣宋琪率文武官僧道者上表以請乃詔以十一月二十一日有事於泰山命翰林學士扈蒙等詳定儀注旣而乾元文明殿災詔停封禪而以十一月二十一日有事於南郊出宋史禮志】帝禦紫宸韓約奏曰金吾左仗院石橊樹夜﹖有甘露乃蹈舞再拜宰相百官相次稱賀李訓奏曰甘露降祥俯在宮禁陛下宜親幸左仗觀之上乘軟舁出紫宸門由含元殿東階升殿上令宰相兩省官先往視之旣還曰臣等恐非眞甘露不敢輕言言出四方必稱賀上曰韓約妄耶【李訓肅宗時宰相揆之族孫也始名仲言進士擢第形貌魁梧神情麗落辭敏智捷善揣人意後爲禮部侍郎同平章事賜金紫太和九年十一月二十一日帝禦紫宸出舊唐書】唐髙宗講武﹝汀去丁攺﹖﹞水之南行三驅禮設次於尙書臺以觀之許州長史封道弘奏臺本漢南郡太守馬融講尙書於此因以爲名今陛下親降此臺以觀教習請攺爲講武臺從之【顯慶二年出會要】宋眞宗召近臣至太淸樓觀太宗禦書賜宴樓下上作太淸樓閣書歌二首【天禧二年】宋太宗攺元雍熙【興國九年以上玉海】宋神宗舍人院試劉蒙等二十一人出身【熙寧三年十一月二十一日出會要】後漢隱帝崩【葬穎陵在許州陽翟縣出通考】周茂叔窆於徳化縣徳化鄕潘興嗣爲之銘曰人之不然我獨然之義貫於中貴於自期譾譾日甚風俗之偸乃如伊人吾復何求志固在我壽則有命道之不行斯謂之病【茂叔於神宗熙寧六年卒於九江郡之私第享年五十七至十一月二十一日窆於徳化鄕出宋文鑑】

二十二日天雨木冰凝寒凍冽【唐玄宗開元二十九年十一月二十二日寧王見而嘆曰諺雲樹稼遠官怕必有大臣當之後王薨出五行志】宋太祖召陳搏問享國長短【太祖卽位十一月二十二日召陳搏問享國長短曰今年是庚甲麼睡而不答曰睡到五更醒方問此事回首舉杖畫地作又木字訖投杖而睡太祖命筮之得離之明夷搏用杖畫灰作兩封象太祖曰朕壽幾何搏拜曰萬歲陛下終於火日之下離爲火日陛下之子孫盡矣出陳搏傳】侯景立蕭正徳爲帝【十一月二十二日景立蕭正徳爲帝卽僞位景自爲相國天柱將軍正徳以女妻之景魏之懷朔鎭人也出侯景傳】柏梁煮【徐廣曰十一月二十二日也出史記】

二十三日宋眞宗召近臣觀書於龍圖閣楊億呂夷簡與上作詩五章分賜王旦等【祥符九年】宋徽宗攺元崇寧【靖國元年以上玉海】秦王平薛仁杲凱旋獻俘太廟【唐髙祖武徳元年十一月二十三日出會要】三十代天師張繼先索筆作頌曰一面靑銅鏡數重蒼玉山恍然夜船發移迹洞天間寶殿香雲合無人萬象閒西山一紅日煙雨落潛潛書終而化【繼先字嘉聞號翛然子生於宋元佑七年五歲不言一日聞雞鳴忽笑賦詩曰靈雞有五徳冠距不離身五更張大口喚醒夢中人後寓天慶觀欽宗靖康丙午年十一月二十三日作頌而化金人犯汴京師亦以是陷出史纂左編】斷崖禪師生【生於宋理宗景定癸亥年十一月二十三日斷崖禪師俗姓楊氏父大宥母張氏生師於湖州徳淸縣能食不茹葷酒六歲始能言但從其母湧法華經於人世事懵然無所知姿貌嶷然志若有所待有禪者過之誦髙峯上堂語曰欲窮千里目更上一層樓師忽言曰此大善曰識必能爲人拔釘去楔再能與我往見之乎母驚異之出史纂左編】南斗生辰南斗六司星君奏長生籙【以上道經】

二十四日宋太祖南郊【開寶元年又建隆四年十一月二十四日攺元幹徳皆出通考】夏王趙徳明薨宋仁宗乘輿至幕殿服素服太常博士引太常卿當禦座前跪奏請皇帝爲夏王趙徳明薨舉哀【宋史禮志】宋孝宗幸白石大閱時大陰曀迨出郊風日開霽諸軍歡騰觀者山峙皇帝登壇舉黃旗諸軍皆拜舉紅旗向臺合圍賚將士有差【乾道二年宋史】吳直方生【直方字行可生於宋恭帝徳佑乙亥年十一月二十四日行可自幼有大志至元末廟堂用事者頗擅威福上與大臣謀罷其政柄行可實協贊之上念其功召至便殿賜以黃金系帶超拜集賢直學士會脫脫入相中書國有大政多咨行可行可每引古義告之言無不聽民被其澤行可致仕遂以集賢大學士榮祿大夫食俸賜終身又賜田一千九百餘畝尋謝不受出宋濂集】誠敬夫人廟每歲以是日祭之【誠敬夫人廟在髙州府電白縣名州縣俱有行祠夫人洗氏京涼人陳髙州太守馮寶妻陏初平陳嶺南共推洗氏爲主保境拒守旣而降陏厥後髙州剌史李遷仕及番禺夷王仲宣等反夫人又皆討平之累封譙國夫人卒謚誠敬宋蘇軾詩馮洗古烈婦翁媼國於玆策勛梁武后開府隋文時三世更險易一心無燐淄錦傘平積亂犀渠破余疑歲以十一月二十四日祭之出廣東志】南斗星降【道經】

詩玉樓春信梅傳早三八芳辰陽復後【事文類聚】

二十五日唐刑部尙書顏眞卿獻韻海鏡源詔付集賢院【代宗大歷十二年十一月二十五日韻海三百六十卷出會要】唐憲宗以中書舍人裴度爲禦史中丞【元和九年玉海】宋仁宗天聖二年加上眞宗謚曰文明武定章聖元孝皇帝又慶曆七年加上眞宗謚曰膺符稽古成功讓徳文明武定章聖元孝皇帝【天聖二年慶曆七年皆十一月二十五日出宋史禮志】宋髙宗詔曰國家遭金人侵逼何時休息朕取十一月二十五日移蹕前去浙江爲迎敵計惟我將士人民念國家涵養之恩二聖拘縻之辱悼殺戮焚慘之禍與其束手待斃曷若並計合謀同心戮力奮勵而前以存國家【金人侵逼髙宗爲退避之謀自南京移淮甸自淮甸移建康而會稽播遷之遠極於海隅遣使哀祈無不曲盡累年卑屈卒未見從建炎三年詔出宋史】宋孝宗書白居易七徳舞賜翰林學士周必大【淳熙元年玉海】元人宋本卒【宋本字誠夫大都人自幼穎拔異羣兒旣成童聚經史窮日夜讀之句探字索必貫通乃已善爲古文詞元順宗元統元年十一月二十五日卒年五十四自承務郎十轉至太中大夫本性髙抗不屈持論堅正制行純白不可幹以私又篤朋友之義堅若金石人有片善稱道不少置尢以植立斯文自任出元史宋本傳】北斗星降【道經】掠剩大夫降犯之短命【三元延壽書】

詩平分冬气恰經旬天應新陽產異人【事文類聚】

二十六日宋太祖南郊【幹徳元年出通考】宋太祖校獵於近郊【建隆二年出玉海】宋欽宗靖康元年京城陷金人入城是日粘罕遣使入城求兩宮幸虜營議和割地事【七修類考】宋人孫侔卒【孫侔字少述世吳興人侔方四歲從其母胡氏家楊州母親教之侔𨿽幼已惕然能自傷其孤悲泣力學七歲能屬文旣長讀書精識玄解能得聖人深意多所論譔慶曆皇佑間與臨川王安石南豊曾鞏知名於江淮間安石謂淮之南有賢人焉天章閣待制王鼎以女妻之侔自奉儉約家人化之闔門雍雍如也元豊三年除通直卽致仕七年十一月二十六日卒太常博士贊曰獨貧而足獨窮而樂云雲林希作傳出宋文鑑】朱橘生【朱橘號重陽居淮西安慶之望江橘之生也母嚴氏夢吞一星光大如斗已有娠十五月母常憂焉一日遇道人於門首手持一物如橘謂其母曰食此子生矣母喜而受之請問名氏道人乃出袖中一扇示之上有鞠君子三字曰吾姓名也言訖遂失所移時而橘誕時十一月二十六日也父異之因名曰橘及六歲而怙恃俱失喜閱道釋之書後因臨池顧影焂然驚悟乃厭薄名利欽慕修煉過惠州博羅一日市中遇一道人手握一橘狀若風狂且行歌而笑吟曰橘橘橘無人識惟有姓朱人方知是端的眾皆駭之莫曉其意獨橘有所感隨之郊外無人之境乃拜而問曰眞人非鞠君子乎道人驚曰子何人也橘以姓名告乃悟昔時之事後橘尸解於宋理宗淳佑二年十一月十三日出史纂左編】妙果天尊降現【道經】

詩春風嶺上淮南村昔年梅花曾斷魂豈知流落復相見蠻風蜑雨愁黃昏長條半落荔枝浦臥樹獨秀桄榔園豈惟幽光畱夜色直恐冷艷排冬溫松風亭下荊﹖束裏兩株玉蕊明朝暾海南仙云嬌墮砌月下縞衣﹖扣門酒醒夢覺起繞樹妙意有在終無言先生獨飲勿嘆息幸有落月窺淸樽羅浮山下梅花村玉雪爲骨冰爲魂紛紛初疑月掛樹耿耿獨與參橫昏先生索居江海上悄如病鶴棲荒園天香國艷肯相顧知我酒熟詩淸溫蓬萊宮中花鳥使綠衣倒掛扶桑暾抱叢窺我方醉臥故遣啄木先敲門麻姑遇君急灑掃鳥能歌舞花能言酒醒人散山寂寂惟有落蕊粘空樽【松風亭下梅花盛開東坡十一月二十六日作】

二十七日後漢髙祖葬於膚陵【十一月二十七日葬陵在洛京都城縣出通考】宋眞宗方就寢見神人星冠絳衣【眞宗謂輔臣日朕去年十一月二十七日夜將半方就寢忽室中光曜見神人星冠絳衣吉曰至月三日宜於正殿建黃籙道場降天書大中祥符三篇朕竦然起對頃之無見命筆識之後齋戒於朝元殿建道場以佇神貺適皇城司奏左承天門屋南角有黃帛曳鴟尾上帛長二丈許緘物如書卷纏以靑縷二道封處有字隱隱益神人所謂天降之書也王旦等皆再拜稱賀帝卽步至承天門瞻望再拜遣二內臣升屋捧之下旦跪捧而進帝再拜受之帛上有文其書黃字三幅詞內書洪範老子道徳經等語出宋史】宋光宗感疾【紹興二年十一月二十七日親郊於圜壇爲值雨望祭殿行禮風雨大至上震懼始感疾出通考】林獨秀進孝經解賜束帛【宋髙宗紹興十一年十一月二十七日出會要】曹彬等擒李煜【升州行營擒李煜露布曰曹彬等於十一月一十七日齊驅戰士直取孤城姦臣無漏幹网中李煜生擒幹麾下千里之氛霾頓息萬家之生聚尋安其在城官吏僧道軍人百姓等久在偏方困於雪政喜逢蕩定皆遂舒蘇望天朝而無不涕洟樂皇花而惟皆鼓舞有以見穹旻助順海嶽知歸當聖明臨禦之期是文軌混同之日捲甲而兵鋒永戢垂衣而帝祚無窮臣等俱乏將材謬司戎律遙稟一人之睿略幸成九伐之微勞其江南國主李煜並僞署臣僚已下若干人旣就生擒合將獻捷出宋文鑑】謝靈運生【靈運爲永嘉太守郡有名山水肆意遨遊理人聽訟不復關懷詩畫兼絕文帝稱爲二寶出事文類聚】張詠窆於陳州【詠字復之稟尊嚴之气凝隱正之量兒時卽覽羣書後知陳州以大中祥符八年卒宋眞宗聞計震嗟追贈尙書左僕射十一月二十七日窆於陳州宛丘縣宋祁作行狀出宋文鑑】劉玄英化鶴衝天【玄英號海蟾子初名操後得道攺稱焉燕地廣陵人也以明經擢第燕王劉守光爲相素喜性命之說崇黃老之教一日忽有道人至謁海蟾乃邀坐堂上道人自稱正陽子向海蟾寅淸靜無爲之宗金液還丹之要旣竟乃素雞卯十枚金錢十文以一文置之幾上累十卯於錢若浮圖狀海蟾驚異之嘆曰危哉道人曰人居榮祿之場履憂患之地其危有甚於此者海蟾因此大悟解印辭朝易服從道有詩云拋離火宅三千指屏去門兵十萬家紀當時之實也後丹成尸解有白气自頂門出化爲鶴飛而衝天其上升日十一月二十七日也出左編】印肅禪師生【印肅號普庵袁州宜春人生於鄕之太平裏初師未生時鄰夜有望其室者祥光燭天遠近相愕已而蓮生道周或現阡陌眾愈異之及師生五相豊潤卽善世言時宋徽宗政和五年十一月二十七日也師夢一僧點其胸曰汝也日當自省旣悟白母黃氏視點紅瑩大似世之櫻珠出左編】

二十八日唐太宗誕皇孫宴官寮於弘教閣【貞觀十七年玉海】裴度自蔡州入朝【度貞元五年擒吳元濟蔡人大悅乃約法惟盜賊鬥殺外余盡除之於是蔡之遺黎始知有生人之祭十一月二十八日度自蔡州入朝畱副使馬總爲彰義軍初度入蔡州或譖度沒入元濟婦女珍寶上疑之欲盡誅元濟�將封二劍以授梁守謙使往蔡州度路遇守謙乃復與守謙入蔡州量罪加刑不盡如詔出唐書】元人朱震亨生【震亨字彥修號丹溪從許文懿公講學於東陽八華山中聞天命人心之祕恍然有悟見有誇多斗靡者輒語之曰聖賢一言終身行之不盡奚以多爲及自爲文章以理爲宗居室垣墉惇尙儉朴服禦惟大布寬衣僅取蓛體藜羹糗飯安若八珍豪家以水陸之羞交錯席上者正襟默坐未嘗下箸惟欲聞人之善隨聞隨錄生於至元辛巳十一月二十八日卒於至正戍戌年所居丹溪學者尊之而不敢字故因地稱之日丹溪先生出宋濂集】勇悟眞人上升【翰墨大全】

二十九日宋眞宗詔加嶽後號東嶽淑明後南嶽景明後西嶽肅明後北嶽淸明後中嶽正明後【大中祥符四年宋朝會要亦出事物紀原】阮田夫李道兒等殞廢帝於後堂【太宗明皇帝諱或字休炳小字榮期文帝第十一子也廢帝景和未上入朝被畱停都廢帝誅害宰輔殺戮大臣恆慮有圖之者疑畏諸久並拘之收上付廷尉一宿上先與腹心阮田夫李道兒等密共合謀於是廢帝左在常慮禍及人人有異志惟有將軍宋越譚金童太一等數人爲之腹心故莫敢動是夕越等並外宿田夫道兒等殞廢帝於後堂十一月二十九日也事定上未知所爲建安王體仁便稱臣奉引升西堂登禦座召見諸大臣於是事起倉卒上失履跣出宋書明帝本紀】

詩春江綠漲蒲萄醅武昌官柳知誰栽憶從樊口載春酒步上西山尋野梅西山一上十五里風駕兩腋飛崔嵬同遊困臥九曲嶺褰衣獨到吳王臺中原北望在何許但見落日低黃埃歸至解劍亭前路蒼崖半入雲濤堆浪翁醉處今尙在石臼杯飲無樽罍爾至古意誰復嗣公有妙語畱山隈至今好事除艸﹖束常恐野火燒蒼苔當時相望不可見玉堂正對金鑾開豈知白首同夜直臥看椽燭髙花摧江邊曉夢忽驚斷銅環玉鎖鳴春雷山人悵空猿鶴怨江湖水生鴻鴈至請公作詩寄父老往和萬壑松風哀【東坡十一月二十九日作】

三十日東漢明帝日食【永平十八年十一月甲辰晦日有食之在斗二十一度是時明帝旣崩馬太后制爵祿故陽不勝出通考】漢文帝二年日食詔舉賢良方正能直言極諫者潁陰侯騎賈山上書言陛下使天下舉賢良方正之士天下之士莫不精白以承休徳乃直與之馳驅射獵一日再三出臣恐朝廷之廢弛百官之墮於事也上嘉納其言【出山堂肆考亦出纂記淵海】潼關是夜暴風山如吼雷河噴石鳴羣鳥亂飛潼關傾側【唐懿宗咸通六年出五行志】宋欽宗靖康元年手札趣張叔夜入衛與金兵戰是日至都帝禦南燻門見之軍容甚整入對言賊鋒方銳願如唐明皇之避祿山暫詣襄陽帝登城叔夜陳兵玉津園鎧甲光明拜舞城下帝益喜【叔夜字稽仲後與金人大戰帝遣使賞蠟書以褒寵叔夜出宋史列傳】

詩天工未放三陽生畱得階前一葉蓂【事文類聚】日涉編卷十二楚應城陳階升也甫編輯邑人徐養量叔弘甫校刻饒可久無缺甫

周光曙楙將甫

弟陳﹝土﹖﹞淸也甫仝閱

十二月﹝一﹞十二月建丑丑紐也言終始之際故以紐結名也【合璧事類】大呂醜之气也十二月建焉【周禮】日在婺女昏婁中旦氐中【禮記】夏曰嘉平殷曰淸祀周曰大蠟漢攺爲臘【風俗通】星回歲終陰陽已交【前漢書】地以爲正商以爲春【後陳寵傳】季冬行春令則胎夭多傷國多逆气行夏令則冰消雪無春來多疫行秋令則白露降四民災【呂氏春秋】爲塗【爾雅】曰季冬亦曰暮冬【梁元帝纂要】小歲【魏舊制羣臣季冬朝賀服褲褶行事謂之小歲詔罷之出通鑑】卒歲【白孔六帖】月歸【淮南子曰天圓地方道在中央日爲徳月爲刑月歸而萬物死日至而萬物生注雲月歸謂十二月盡也日至謂得春夏之日至】村民臘日擊細腰鼓而宴戴胡頭及作金剛刀以逐疫諺曰臘鼓鳴春艸生【荊楚歲時記】歲暮臘埋圓石於宅隅雜以桃核七枚則無鬼疫【淮南萬畢術】蜀風俗每歲冬春之交於兩渠中可以流觴官吏士庶宴賞【有篆水在廣安州江中灘石縱橫湍流奔急呼爲三十六灘其間有兩渠冬春之交宴賞出順慶府誌】天西北裂有光如火【梁武帝太淸三年】天開自西北至東南其內有靑黃雜色隆隆若雷聲【陳後主至徳元年夜以上南史】日有影如三日狀占在危宿幽州之野【眞宗景徳元年時契丹舉兵壓境出宋史】濃霜著屋瓦皆成百花之狀【天聖中靑州筆談】雷雨雹大如馬頭【武帝元封三年漢紀】天雨黑水盈川【淳熙十一年戊午夜畿縣新城深浦通考】天雨黃土【治平元年宋史】河東天雨肉【湣帝建興元年後劉石擁兵帝竟�遇害墨子曰殷紂滅年天雨肉晉書】冰有文如畫佳卉茂木華葉相敷變態奇出春暄乃止【紹興七年十二月時張宗元出撫淮西軍寓建康盤冰有文出宋史】黃河是月水名蹙淩水【水衡記典十一月同】樂平縣河衝裏田隴數十百頃田中水類爲物所吸聚爲一直行髙平地數尺不假堤防而水自行裏南程氏家井水溢亦髙數尺夭矯如長虹聲如雷穿墻毀樓二水鬥於杉墩且前且卻約十刻乃解各復故【髙宗紹興十四年閏十二月宋史五行志】滄州地震湧出沙泥般板胡桃螺蚌之屬【熙寧元年宋史】石泉軍地震三日有聲如雷屋瓦皆落時綿竹有冤獄【乾道四年宋史】有赤物隕於太極殿前初下鍾皆鳴俄而國亡【陳後主至徳二年南史】柩有聲如牛【僖公三十二年十二月晉文公卒殯於曲沃出絳柩有聲如牛劉向以爲近鼓妖也喪凶事聲牛怒象也如將有急怒之謀以生兵革之禍時秦穆公遣兵襲鄭晉要之��以敗其師晉不惟舊而聽虐謀結怨彊國四被秦寇禍流數世凶惡之效也出左傳】澧州獻瑞木有文曰太平之道【慶曆三年】元氏縣王寘屋柱槐木再生枝葉髙四十餘丈【政和四年以上宋史五行志】羣鳥夜集於太行山上【五行志亦出白孔六帖】鳳凰見上黨髙都是月又見河南山陽【晉武帝泰始元年】鳳凰集上林【漢宣帝神爵四年以上宋書符瑞志】陜州有雉二首向背而連頸者棲集倉廡羣雉數百來鬥殺之【光啟元年唐五行志】白象見零陵又見安成【文帝元嘉二年宋書符瑞志】二龍戲於館門之外【太宗生於武功之別館時有二龍戲於館門之外三日兩去舊唐書】

詩江南季冬天紅蟹大如﹝魚扁﹞湖水龍爲鏡鑪峯气作煙【丘丹狀江南十二月】芝蘭種不榮荊﹖束剪不去二者無柰何徘徊歲將暮【邵子吟】亂飄僧捨茶煙濕密灑歌樓酒力微江上晚來�畫處漁人披得一蓑歸【鄭谷雪中偶題】風捲長空暮雪晴江煙先洗柳條輕檐前數片無人掃又得書窗一夜明【戌昱霽雪】寒花帶雪滿山腰著柳冰珠滿碧條天色漸明回一望玉塵隨馬渡藍橋【元禎西歸】簾外寒江千里色林中尊酒七人期寧知臘日龍沙會卻勝重陽落帽時【權徳與臘日龍沙會】宴宿春闈歲欲除嚴風密雪絕雙魚思君獨步西垣裏日日含香艸詔書【權徳與貢院對雪寄崔閣老】落雪臨風不厭看更多還恐蓛林巒愁人正在書窗下一片飛來一片寒【僧淸江微雪】新陽气候未全佳尙縱寒威壓歲華賴有椒觴供卯酒不妨和雪看梅花【韓子蒼】起來呵手畫雙鴉醉臉輕勻襯眼霞眞態生香誰畫得玉釵纖手嗅梅花【東坡】日腳淡光紅灑灑薄霜不銷桂枝下衣稀和气排冬嚴已就長日辭長夜【李賀樂詞】金吾除夜進儺名畫褲朱衣四隊行院院燒燈如白日沈香火裏坐吹笙【王建宮同】閏歷先春破臘寒彩花金勝寵千官冰從太液池邊動柳向靈和殿裏看瑞气因風飄禁仗暖暉依日上仙盤須知聖運隨生殖萬國年年共此歡【宋郊閏十二月望日禁中作】日躔星紀大呂司辰玄象攺次庶眾更新歲事告成八蠟報勤【裴秀】

小寒冬至後十五日斗指癸爲小寒陽極陰生乃爲寒今月初寒尙少也【孝經緯】小寒爲節者亦形於大寒故謂之小言時寒气猶未極也【詩含神露】小寒月之初气也陰气未極故曰小寒【歷義疏】合凍蒼陽云出氐【易通卦驗】小寒日鴈北鄕【後五日鵲始巢後五日野雞始雊月令】小寒鴈北鄕鴈不北鄕卽臣不懷君鵲始巢鵲不巢卽邊方不寧【又曰一國不寧】野雞始雊野雞不雊卽國乃大水【周書詩訓】將帥講武習射禦角力【備田獵也】乃教田獵以習武戎班馬政乃﹝衽去壬攺昔﹞百神於南郊爲來年祈福於天宗天宗日月星辰之屬【以上月令】

大寒小寒後十五日斗指丑爲大寒至此栗烈極也【孝經緯】大寒在冬至後二气積寒而未溫也【天文錄】大寒者上形於小寒故謂之大十一月一陽爻初起至此始徹陰气出地方盡寒气並在上寒气之逆極故謂大寒【詩含神露】大寒月之中气言十二月已半陰气大極故曰大寒【歷義疏】冬至陽始起反大寒何也陰气推而上故大寒【白虎通】降雪黑陽云出心【易通卦驗】大寒日雞始乳中气也【後五日鷙鳥厲疾後五日水澤腹堅陳氏曰冰之初凝水面而已至此則徹上下皆疑故云腹堅腹猶內也月令】大寒雞始乳雞不乳卽淫婦亂男鷙鳥厲疾鳥不厲疾卽國不除姦水澤腹堅不腹堅卽言無所從【周書時訓】立土牛六頭於國郡縣城外丑地送大寒【歷志】始漁天子親往嘗魚先薦寢廟冰方盛命取而藏之飭國典論時令以待來歲之宜【正月懸法象魏故於此與公卿先飭之以上月令】

十二月﹝二﹞

一日殷建丑以十二月朔爲歲殷天裂西南【順帝至正巳酉年元史】塡星熒惑辰星合於南斗【宋孝武帝孝建三年占曰攺立王公出南齊書天文志】太甲惟三祀十有二月朔以冕服奉嗣王歸於亳【虫書】徳宗貶中書侍郎平章事陸贄爲太子賓客【貞元十年後又貶爲中州別駕出舊唐書】宋太宗大雨雪喜禦玉華殿詔宰臣及近臣謂曰春夏以來未嘗飲酒今得此嘉雪思與卿等同醉又出禦制雪詩令侍臣屬和【雍熙二年玉海】眉州布衣蘇洵是日上書曰翰林學士歐陽修奏臣所著權書行﹖魚論幾策二十二篇乞賜甄錄陛下過聽召臣赴闕臣本田野匹夫名姓不登於州閭今一旦卒然被召臣不幸有負薪之疾不能奔走道路以副陛下搜揚之心憂惶負罪無所容處【宋仁宗嘉佑三年出文編】遣中使帥僧眾迎佛指骨【憲宗元和十三年功徳使上言鳳翔法門寺塔有佛指骨相傳三十年一開開則歲豊人安﹖歲應開請迎之至十二月一日上遣中使帥僧眾迎之出舊唐書】婆斯國人庶以上各相命召設會作樂以極歡娛【婆斯國百姓女年十歲以上有姿貌者王收養之有功勛人卽以分賜死者多棄屍於山以喪葬之事號爲不淨以六月爲歲首至十二月一日人庶以上設會作樂云云出北史】洛那國人庶以上各相命召設會作樂以極歡娛【洛那國故大宛國也設會作樂七月七日亦然出魏書】於闐國俗以是日肆筵設席拍手撥胡琴唱歌【出通考】淮陽郡以是日種谷【淮陽郡西北接南陽縣有溫泉其下流百里恆資以灌漑每十一月一日種谷至明年三月新谷便登重種一年三熟出盛弘之荊州記】八仙聚會蓬萊日【集仙錄】

詩今朝臘月春意動云安縣前江可憐一聲何處送書鴈百丈誰家上瀨船未將梅蕊驚愁眼更取椒花媚遠天明光起艸人所羨肺病幾時朝日邊寒輕市上山煙碧日滿樓前江霧黃負鹽出井此溪女打鼓發船何郡郎新亭舉目風景切茂陵著書消渴長春花不愁不爛熳楚客惟聽棹相將卽看燕子入山扉豈有黃鸝歷翠微短短桃花臨水岸輕輕柳絮點人衣春來準擬開懷久老去親知見面稀他日一杯難彊進重嗟筋力故山達【工部十一月初一日作】首路栗亭西尙想鳳凰村季冬攜童稚辛苦赴蜀門南登木皮嶺艱險不易論汗流被我體祈寒爲之暄遠岫爭輔佐千巖自崩奔始知五嶽外別有他山尊仰幹塞大明俯入裂厚坤再聞虎豹斗屢局風水昏髙有廢閣道摧折如短轅下有冬靑林石上走長根西崖特秀發煥若靈芝繁潤聚金碧气淸無沙土痕憶觀昆侖圖目系玄圃存對此欲何適默傷垂老魂【十二月一日工部自隴右赴劍南過木皮嶺作】

二日混元皇帝降於朝元閣【唐玄宗天寶七載十二月二日降於朝元閣攺爲降聖閣山會要】宋眞宗生以爲承天節【初幹徳五年五星如連珠聚於奎當魯分從鎭星辰見東方占曰有徳受慶大人奄有四方子孫蕃昌明年元徳皇后李氏夢以裙承日有娠十二月二日生眞宗於開封第赤光照室左是指有文成天字至道三年卽位以生日爲承天節羣臣上壽於崇徳殿晏殊作承天節述聖賦楊億作承天節頌出天中記】竇參薨【參字時中父審言參習法令通政術性矜嚴彊直加檢校司徒兼中書令諸使副元帥貞元十五年十二月二日薨於鎭廢朝五日羣臣於延英奉慰詔贈太師謚曰忠武出舊唐書】東坡與歐陽叔弼季默夜坐【哲宗元佑六年十二月二日夜坐記道人問眞說時東坡年五十六出長公外紀】好道者登山【左慈聞江東有勾曲山齋戒三月而登山乃得其門入洞虛造陰宮三茅君授以神芝三種故好道者欲求神仙宜先齋戒俟十二月二日登山茅君卽授以要道得人洞門三月十八日亦然出茅君傳】列子遊勾曲山【太極眞人東海靑童等出翰墨大全】

詩長淮久無風放意弄淸快今朝雪浪滿始覺平野隘兩山控吾前吞吐久不嘬孤舟系桑本終夜舞澎湃舟人更傳呼弱纜恃菅蒯平生傲憂患久已恬百怪鬼神欺吾窮戲我畱一噫瓶中尙有酒信命誰能戒【東坡十二月二日作莊子云大塊噫气其名爲風則今以噫言風矣】

三日唐徳宗賜文武官綾袍【貞元八年玉海】元憲宗桓肅皇帝生【韓蒙哥睿宗拖雷之長子也十二月三日生時有黃忽答部知天象者言帝後必大貴故以蒙哥爲名蒙哥華言長星也出元史】周瑜聚眾將曰吾非不欲盡忠報國柰天命絕何汝等善事吳侯共成大事言畢而亡【建安十五年十二月三日卒壽三十六出三國誌】遣使祭貞石【肅宗上元十七年八月四日原州昌松縣舄池谷有石靑質白文成字曰太平天子五王六王七王十鳳毛才子及七佛八菩薩等語原州奏聞上十二月初三日遣使祭之曰天有成命表瑞貞石文字昭然歷數淮永出五行志】陸九淵命掃灑焚香【宋陸九淵字子靜究心典籍見於躬行十二月三日有疾接見屬僚與論政理加平時宴息靜室命掃灑焚香新衣幅巾端坐家人進藥卻之不復言後數日卒出左編】北斗北極降【道經】

詩久客見華發孤棹桐廬歸新月無朗照落日有餘輝漁浦風水急龍山煙火微特驚沙上鴈一一背南飛【潘閬歲暮初三日自桐廬歸錢塘晚泊漁浦作】窮冬月末兩三日半百年過六七時龍尾趁朝無气力牛頭參道有心期榮華物外終須悟老病傍人豈得知猶被妻兒教漸退莫求致仕且分司惟生一女才十二抵欠三年未六旬婚嫁累輕何怕老饑寒心慣不憂貧紫泥丹筆皆經手赤紱金章盡到身更擬踟躕覓何事不歸嵩洛作閒人【白樂天戊申十二月三日詠懷】

四日唐髙宗崩【崩於弘道元年十二月四日葬幹陵在京兆府奉天縣界出通考】宋眞宗命石保吉賜契丹使宴射於土津園【景徳元年十二月四日賜宴自後使至賜宴此其始也出事物紀原】黃巢陷京師【廣明元年先黃巢攻潼關官軍大潰燔驚西市唐僖宗夜自閱遠門出趨駱谷十二月四日賊至昭應陷京師矣時巢眾累時爲盜行伍不勝其富遇窮民於路而慰曉之曰黃王爲生靈不似汝家不措汝輩但各安家業賊眾競投物遺人出舊唐書】衡山道士彌明舊與劉師服進士相識是夜抵其居宿有校書郎侯喜能詩夜與劉說詩彌明在其側貌極醜白須黑面長頸結喉又作楚語喜視之若無人彌明忽軒衣張眉指鑪中石鼎謂喜曰子云能詩能與我賦此乎卽援筆題其首曰巧匠琢山骨刳中事煎烹喜綴之曰外苞幹蘚文中有潛浪驚彌明啞然笑曰子詩如是而已乎乃坐而髙吟曰龍頭縮菌蠢豕腹脹彭亨旨在譏喜也侯劉相顧慚駭曰尊師非常人也某等願爲弟子彌明曰何當出灰池無許離缾罌謬居鼎鼐間長使水火爭形模婦女笑度量兒童輕徒爾堅貞性不過升合盛寧依暖熱輩不與寒涼並忽羅翻溢愆實負任使誠陋質荷斟酌狹裏愧提擎豈能煮仙藥但未污羊羹區區徒自效瑣瑣安足呈難比俎豆用不爲手所撜願君勿嘲笑此物方施行吟畢卽袖手竦肩倚北墻坐謂二子曰吾閉口矣二子大懼皆起立牀下再拜而彌明鼻息如雷鳴頃之彌明不見二子驚惋自責若有失者【仙傳拾遺亦出韓愈序】九壘土皇君上詣答和天奏九地得仙人名【道經】

五日唐代宗以諸州府學博士攺爲文學品秩同參軍【大歷十四年十二月五日漢郡國皆有文學掾則文學漢官也肅宗時顏眞卿曰文學蓋復漢舊號也出事物紀原】宋眞宗宴尙書省五品諸軍都指揮使以上契丹便於崇徳殿不舉樂以明徳太后喪制故也【景徳二年時契丹初來賀承天節擇膳夫五人賞本國異味就尙食局造食詔賜膳夫衣服銀帶器帛】宋髙宗謂輔臣曰孔子作經經之祖左氏作傳史之祖【紹興六年以上玉海】

詩八年十二月五日雪紛紛【白樂天】

六日唐莊宗與皇后如張全義第全義大陳貢獻酒酣皇后奏稱妾幼失父母見老者輒思之請父事全義帝許之全義惶恐固辭再三彊之竟受皇后拜復貢獻謝恩【同光二年十二月六日後命翰林學士趙鳳艸書謝全義鳳密奏自古無天下之母拜人臣爲父者帝嘉其直然卒行之自是後與全義日遣使往來問遺不絕出後唐紀】宋人田述古卒【述古字明之以哲宗元符三年十二月六日卒享年七十蚤孤遊學京師甫冠補太學生事安定胡先生爲弟子勤學好問以鄕薦不中第嘆曰得失命也乃慨然發憤隱居講誦二十餘年不復出哲宗嗣位搜訪遺逸除襄州司法參軍述古曰老矣不任爲吏出宋文鑑】天倉開宜入山修道【內景經】

詩薄晚蓬山下直余笑看六出點衣裾絮飛簾外無縈絆花落階前不掃除松鬣垂身全類我竹頭搶地最憐渠短檠便可捐墻角剩有窗光映讀書【曾茶山十二月六日大雪作】

七日宋哲宗生於宮中赤光照室及卽位羣臣請以十二月七日爲興龍節表云夢日儲祥預席有開之慶奉符踐祚適丁利見之期上批答曰赤斷錫符獲成洪緒冬成肅物用紀誕辰卿等對揚甲觀之祥願上興龍之節旣以申盛禮於兩宮亦以同歡心於萬國【哲宗諱煦神宗第六子母曰欽聖皇后朱氏熙寧九年哲宗生出合璧事類】歐陽永叔王原叔二翰林韓子華吳長文二舍人是日同過司馬君實舊廬值出不及見君實於是作詩詩曰枯竹爲門扉不可容車騎況如鄭廣文無氈藉賓位窮冬月破七貴客聯玉轡傳騶肅裏閭下榻呼童稚問我何所往共畱墻上字兒愚不知誰金章言照地旣居卿大夫恨莫親帚篲星躔回已髙麟距寧復致戢戢鄰巷居相見竊自喟豈料瘦老翁能令賢達至昔時蓬蒿徑安有此盛事【十二月七日同過出事文類聚】勃泥國以是日爲歲節【以十二月七日爲歲節地熱多風雨國人宴會鳴鼓吹笛擊鈸歌舞爲樂無器皿以竹編貝多葉爲器盛食食訖棄之王所居室覆以貝多葉民捨覆以艸其地無麥有麻稻無蠶用吉貝花織成布飲椰子酒出宋史外國傳】不宜水陸遠行凶【遵生八箋】夜犯掠剩大夫降惡病死【三元延壽圖】

詩天風淅淅飛玉沙詔恩歸沐休早衙遙知淸虛堂裏雪正似薝卜林中花出門自笑無所詣呼酒持勸惟君家踏冰淩兢戰疲馬扣門剝啄驚寒鴉羨君五字入詩律欲與六出爭天葩頭風已倩檄手愈背癢恰得仙爪爬銀缾瀉油浮蟻酒紫碗鋪栗盤龍茶幅巾起作鴝鵒舞疊鼓誰摻漁陽撾九衢燈火雜夢寐十年聚散空咨嗟明朝握手殿門外共看銀闕暾朝霞【十二月七日興龍節侍宴前一日微雪東坡與子由同訪王定國小飲淸虛堂定國出詩皆佳子由又言昔與孫巨源同過定國感念存�悲嘆久之夜歸各賦一篇以示定國】

八日唐徳宗臘八日畋於苑中止其多殺行二驅之禮【貞元十一年通考】唐敬宗獵還宮與中官劉克明田務成許文端打球軍將蘇佐明王嘉憲石定寬等二十八人飲酒帝方酣入室更衣殿上燭忽滅克明等同謀害帝實時殂於室內時年十八【寶歷二年十二月八日舊唐書】宋哲宗本七月生爲興龍節羣臣復請以八日爲興龍節不以先一日者以避僖祖忌故後一日【天中記】宋太宗因子年以來冬無雪至是日雪深尺餘上喜賜近臣宴於中書詔令盡醉上賦詩親以八分書遣中使就宴所賜之【淳化二年出玉海】宋太祖謚孔子曰至聖【建隆五年十二月八日出會要】民間用各色米豆果實合而煮之謂之臘八粥無不食者【宣撫鎭志】東京作浴佛會以諸果品煮粥謂之臘八粥【出風土記據山堂肆考南方專用臘月八日浴佛宋朝東京十二月初八日都城諸大寺作浴佛會並造七寶五味粥謂之臘八粥】佛臘月八日降伏六師投佛請死【投佛請死言佛以法水洗我心垢則設浴之事西域舊俗亦今臘月灌佛之始出俗緣記亦出事物紀原】沐浴轉除罪障【荊楚歲時記】八日佛道成據經佛初成道於泥蓮池故北人以是日灌木佛像歲時雜記僧家以乳簟胡桃百合等造七寶粥亦謂之咸粥供佛及僧道檀越【天中記】佛圖澄卒【澄姓白氏西域人身八尺姿甚美少出家晉永嘉四年適洛陽念神咒使鬼神見千里外事如面又聽鈴音知一切興亡休咎事不爽至穆帝永和四年十二月初八日卒石虎殮澄以杖缽內之棺中窆於臨漳西紫陌之地澄死之日有見於流沙虎疑其不死開棺視之惟杖缽存空棺中澄左脇乳旁有一孔約大四寸通徹腹內時以絮塞之夜欲讀書輒拔出其絮則一室瀾明又齋日至水邊引腸滌之已而復納於中後謂弟子法��戊申禍亂將萌己酉石氏當滅吾及未亂當先化矣石氏卽石勒出髙僧傳】

詩臘月風和意已春時因散策過吾鄰艸煙漠漠柴門裏斗迹重重野水濱多病所須惟藥物差科未動是閒人今朝佛粥更相饋更覺江村節物新【陸放翁十二月八日步至西村作】石壁開金像香山繞鐵圍下生彌勒見回向一心歸松竹禪庭古樓臺世界稀夕嵐增气色餘照發光輝講席邀談柄泉堂施浴衣願承功徳水從此濯塵機【孟浩然十二月八日於剡縣石城寺作】

九日唐髙祖幸涇陽之華池校獵【武徳五年十二月九日校獵謂羣臣四今日畋樂乎蘇世長進曰不滿十句未爲樂也出通典】唐髙祖以武功宮攺爲慶善宮【武徳六年十二月九日攺爲慶善至貞觀六年九月太宗幸慶善宮宴從臣於謂濱上賦詩云指麾八荒定懷柔萬國夷單於陪武帳日逐衛文攦端扆朝四嶽無爲任百司共樂還譙宴歡此大風詩云云出會要】宋太宗大雪詔近臣及中書令各賦詩上制瑞雪歌賜之【端拱二年玉海】宋英宗召輔臣觀禦篆孝嚴殿額於迎陽門遂禦延和殿賜茶【治平元年玉海】僧神光大雨雪堅立不動【菩提達摩祖師者南天竺國香王第三子也有僧神光者十二月九日夜大雨雪堅立不動遲明積雪過膝祖師曰汝久立雪何事光悲淚曰惟願慈悲開甘露門廣度庸品祖師曰豈可以小徳小智輕心慢心欲冀眞乘光聞至教乃以利刀自斷左臂置於祖師前祖師曰諸佛最初求道爲法忘刑出史纂左編】

詩掛帆望煙渚整棹別津亭風水已云便我行安得停離樽枉羣賢濁醪愧先傾談笑不知遠但覺江流淸獵獵甘蔗洲茫茫白沙汀斯須復回首秪有遙山靑野色一似暝月光晶孤明中流漾華目極浦涵疏星酒酣客散歸茫然獨宵徵起視天宇闊此身一浮萍難追五湖遊未願三閭醒且詠招隱作孤舟轉﹝立令﹞竮【朱文公十二月九日與諸賢同舟乘風頃刻千里江空月明飲酒甚樂分韻得星字】

十日宋太祖出元化門校獵【建隆二年出玉海】程全進孝經解命爲大學職事【宋髙宗紹興十年十二月十日出玉海】夏侯威得疾【朱建平沛國人也善相術效驗非一相夏侯威曰君四十九位爲州牧而當有厄後夏侯威爲兗州剌史年四十九十二月初十日得疾念建平之言自分必死後三十日病差設酒以待賓曰明日年便五十或不死也威罷客之後夜半卒出三國誌魏書】萼綠華仙人降現【翰墨大全】

詩十莢堯蓂開翠羽一番潘貌蒸紅頰【事文類聚】

十一日宋眞宗是日親饗廟將祀汾陰【祥符三年通考】宋髙宗是日諭輔臣曰劉光世喜書前日來乞朕所臨蘭亭敍亦以一本賜之因論書法甚詳及法帖曰其間甚有可議如古帝王帖中有漢章帝千文千文是梁周興嗣所作何緣章帝書之舉此一事其它可知豈不誤後學者【玉海紹興七年】田布會諸將復議興師【田布弘正第三子始弘正爲田季安裨將鎭臨淸布年尙幼知季安身世必危密白其父帥其所鎭之眾歸朝弘正甚奇之後弘正移鎭成徳軍以布爲河陽三城懷節度使父子俱擁節旄同日拜命布以衛軍三萬餘討賊結壘於南宮縣之南時史憲誠陰有異志而衛軍驕侈怯於格戰又屬雪寒糧餉不給以此愈無鬥志憲誠從而間之布還魏州十二月十一日會諸將復議興師而將卒益倨布以憲誠離間度眾終不爲用卽日密表陳軍情略曰臣觀眾意終負國恩臣旣無功不敢忘死出舊唐書】張祹卒【朝奉郎尙書司封員外郎張祹以皇佑二年十二月十一日卒王荊公爲之志銘曰有嘉張君質靜寬徐進非所好人用稱譽視利在前蹲循弗趨退施一州用智之餘嘻其葬矣次有銘書出臨川集】

詩隆寒徙季月初沐履浹辰【事文類聚】

十二日穆宗入海日故是日忌離家【讓國皇帝穆宗親兄不爲太后所愛故穆越次而讓皇不肯臣穆宗遂造舡入海不知其處入海時畱語四句刻於玉碑上云小山壓大山大山全無气羞見本邦人將身投化外國人以十二月十二日入海也故是日忌離家出白孔六帖】安祿山爲河北河東采訪使舉範陽之兵詣闕陷東都【祿山十二月十二日陷東都顏杲卿忠誠感發恐危宗社時從弟眞卿爲平原太守初聞祿山逆謀陰養死士爲拒賊之計至是告杲卿相與起義兵掎角斷賊歸路出舊唐書】鷓鴣起【鷓鴣正月飛後巢中不復起十二月十二日起南人設网取之出酉陽雜俎】玉晨大道君登玉霄琳房四顧天下太素三元�朝眞謂之百福日【道經】

十三日唐代宗生於上陽宮【代宗肅宗長子開元十四年十二月十三日生於東都上陽宮初名俶年十五封廣平王玄宗諸孫百餘上爲嫡皇孫宇量弘深寬而能斷喜懼不行幹色仁孝溫恭動必由禮幼而好學尢專禮易玄宗鐘愛之舊唐書】宋眞宗命喬希顏等巡鋪【太宗雍熙二年詔貢上禮部引試分差官廊下巡鋪勿容私相教授至眞宗景徳四年十二月十三日命希顏等巡鋪自此巡鋪遂爲定制出宋朝會要】宋髙宗是日施諤上行都賦【建炎十七年出玉海】安徳王延宗受敕守並州【延宗幼爲文宣所養年十二置腹上令溺已臍中抱之曰可憐止有此一个問欲作何王對曰欲作衝天王文宣問楊愔愔曰天下無此郡名願使於安徳於是封安徳焉後延宗敗前在鄴廳事見兩日相連置以十二月十三日晡時受敕守並州明日建尊號不問日而被圍經宿至食時而敗年號徳昌好事者言其得二日云出北齊書】黃巢以是日僣位國號大齊年稱金統仍禦樓宣赦且陳符命曰唐帝知朕起義攺元廣明以文字言之唐已無天分矣唐去醜口而安黃天意令黃在唐下乃黃家日月也土徳在金子以金上宜攺年爲金統【巢賊十二月十三日僣位巢曹州冤句人本以販鹽爲事干符中歲荒爲盜舊唐書】唐時戴可師是日圍賊於都梁山下賊已就降而可師自恃兵彊不爲備賊將王弘立者將兵數萬人快捷方式赴救奔突而前官軍潰亂遂爲所敗可師並監使將校已下咸沒於陣【出紀亂】天帝遊東井天元太乙朝元【以上道經】

十四日宋眞宗召近臣至龍圖閣閱書又幸資政殿作詩命卽席皆賦【祥符五年玉海】海陵嫡母徒單氏生【徒單氏宗幹之正室也徒單無子次室李氏生長子鄭王充次室大氏生三子長卽海陵也徒單氏遇下有恩大氏事之甚謹相得歡甚天徳四年海陵遷中都獨畱徒單於上京徒單嘗憂懼每中使至必易衣以俟命大氏在中都嘗思念徒單謂海陵曰永壽宮待吾母子甚厚愼勿忘也十二月十四日生海陵使祕書監往上京上壽後大氏病篤恨不得一見臨終謂海陵曰汝以我之故不令永壽宮偕來中都我死必迎致之事永壽宮當如事我出金史】

詩南溪得雪眞無價走馬來看及未消獨自披榛尋履迹最先犯曉過朱橋誰憐破屋眠無處坐覺村饑語不囂惟有暮鴉知客意驚飛千片落寒條【東坡十二月十四日夜微雪往南溪小酌】

十五日隋煬帝是夜通漢鎭北有赤气【袁充字徳符性好道術頗解占候隋煬帝大業六年遷內史舍人從徵遼東拜朝請大夫祕書少監其後天下亂盜賊並起帝不自安充以天文上表曰去年十一月二十日夜有流星赤如火從東北向西南落賊帥盧明月營破其撞車至十二月十五日夜通漢鎭北有赤气突厥將亡之應也帝大悅帝每欲徵討充皆預知之出隋書】王文殊思父北望長悲【文殊字令章吳興故鄣人父入魏文殊思慕泣血終身蔬食不衣枲服麻縕而已吳興太守謝聘爲功曹不就每於十二月十五日未嘗不北望長悲如此三十餘年後太守孔琇之表其行攺所居爲孝行裏出齊書】占城國風俗城外縳木爲塔王及人民以衣物香藥置塔上焚之以祭天【占城國在中國之西南風俗以十二月十五日祭天人有疾病旋采生藥服食地不產茶亦不知醞釀之法止飲椰子酒食檳榔刑禁亦設枷鎖小過以四人拽伏於地藤杖鞭之二人左右更互箠朴出宋史外國傳】張繼先入見徽宗微宗曰澥池水溢民罹其害故召卿治之命下卽書鐵符令弟子祝永佑同中官投澥池頃雷雨晝暝有蛟蠥死於水上【繼先字嘉聞號翛然子此三十代天師也宋徽宗崇寧二年澥州奏鹽池水溢上以問道士徐神翁對曰蛟蠥爲害宜宣張天師命有司聘之十二月十五日天師入見卽書鐵符投澥池後奏鹽課復常出史纂左編】西斗星降【道經】

詩閏歷先春破臘寒彩花金勝寵千官冰從太液池邊動柳向靈和殿裏看瑞气因風飄禁仗暖暉依日上仙盤須知聖運隨生殖萬國年年共此歡【宋郊十二月十五日立春禁中作】

十六日武則天封嵩山爲神嶽【通天元年出武后傳】玄宗是日親徵祿山使太子監國制書云今親總六師率眾百萬鋪惇元惡巡撫洛陽【天寶十四載出唐歷亦出幸蜀記】唐太宗問子孫長久之道蕭瑀對以封建上然之始議封建【貞觀二年十二月十六日出會要】元順帝至正年是日用白黑羊毛爲綫帝後及太子自頂至手足皆用羊毛綫纏系之坐於寢殿蒙古巫覡念咒語本銀槽貯火置米糠於其中沃以酥油以其煙董帝之身斷所系毛綫納諸槽內又以紅帛長數寸帝手裂碎之唾之者三並投火中卽解所服衣帽付巫覡謂之脫舊災迎新福【元史】外夷南詔以是日爲星回節登避風臺命淸平官賦詩略曰避風善闡臺極目見藤越【國名】忽爾古與今依然煙與月自我居震旦【謂天子爲震旦】翊衛賴稷契不覺歲雲暮感極星回節元昶【謂朕爲元謂郎爲昶】同一心子孫堪貽厥【彼國謂詞臣曰淸平官出玉溪編】天竺國以是日爲臘臘則麥熟【西域諸國志】

詩臘月初飛二莢蓂祥開崧嶽慶生申【事文類聚】

十七日孝宗詔太上皇帝聖壽無疆新歲七十以十二月十七日立春行慶壽禮是日早文武百僚並簪花赴文徳殿立班聽宣慶壽赦【隆興二年出宋史】孝宗詔西湖系放生池不得采捕【淳熙十三年玉海】太微玄淸左夫人與太元夫人降曲勾金壇【道經】

詩憑髙遊自快遐瞻落日孤雲�水兼萬頃澤空�雪意一枝梅笑破冬嚴擎蒼未減飛揚興引滿何辭斗石添楊柳催春兼警客荒溝照影弄纖纖從今羞復立功名鹵莽因循已半生心遣我愚應有謂眼看人智亦何成夢爲蝴蝶因觀化目送飛鴻謾寄情堪笑妻兒懷土甚謫期未滿已流行【張宛丘十二月十七日移病家居】燈燼不桃垂暗蕊香鑪重撥尙餘燻淸風欲起雅翻樹缺月初升犬吠云閉眼此心新活計隨身孤影舊知聞雷州別乘應危坐跨海淸光與子分【東坡十二月十七日夜坐達曉寄子由】

十八日宋咸上注周易十卷詔褒諭【仁宗至和元年玉海】老君降北斗降【以上道經亦載翰墨大全】

十九日唐髙宗親饗廟【通考總章元年】宋太祖始獵於近郊賜宰臣至諸軍�校錦��親禦弧矢中兔三從官稱賀【建隆二年玉海】黃潛善由右僕射拜左相【宋髙宗建炎六年宋濂集】黃山谷發鄂渚【山谷作承天院塔記朝廷謂其幸災謗國以崇寧癸未二年自鄂謫宜州十二月十九日發鄂渚宋濂集】蘇東坡於宋仁宗景佑二年是日生至元符三年東坡因誕辰置酒赤壁磯下倨髙峯俯鶻巢酒酣笛聲起於江上客有郭尢二生頗知音謂東坡曰笛聲有新意非俗工也使人問之則進士李委聞東坡生日作一曲曰鶴南飛以獻呼之使前則靑巾紫裘腰笛而已旣奏新笛又快作數聲嘹然有穿雲裂石之聲坐客皆飲滿醉倒委袖出佳紙一幅曰吾無求於公得一絕句足矣坡笑而從之詩曰山頭孤鶴向南飛載我南遊到九疑下界何人也吟笛可憐時復犯龜玆【詩話亦出長公外紀】

詩與公同丙子三萬六千日【東坡十二月十九日贈長蘆長老】

二十日祕書監胡旦是日上唐乘七十卷五代史略四十二卷演聖通論七十二卷將帥要略五十三卷仁宗詔以旦子彤爲監簿【天聖五年出玉海】迎什入關【鳩摩羅什天竺人善經律其人大徳智符堅以呂光伐龜玆載至中國姚秦弘始三年十二月二十日迎什入關待以國師禮優寵之出髙僧傳】沐浴去災【雲笈七簽】天河相交行道犯之促壽【三元延壽書】

詩季冬兩十雞鳴初僚吏造府如雲趨繡軸捧星香擁鑪共慶此日生眞儒【事文類聚】

二十一日仁宗詔正旦日食自是日不禦前殿減常膳【嘉佑四年出玉海】理宗淳熙五年太史奏來歲正旦日食詔以十二月二十一日避正殿減膳命有司講行厥政凡可以消弭災變者直言無隱【出山堂肆考】太宗禦丹鳳樓觀酺召侍臣賜飲自樓前至朱雀門張樂又集開封府諸縣及諸軍樂人列於禦街音樂雜發觀者溢道縱士庶遊觀遷市肆百貨於道之左右召畿甸耆老列坐樓下賜之酒食賜羣臣宴於尙書省仍作詩以賜【雍熙元年十二月詔曰王者賜酺推恩與眾共樂所以表升平之盛事契億兆之歡心累朝以來此事久廢二十一日禦丹鳳樓出宋史禮志】核膚有靑昔之兆【段思平有異兆蒙主楊於貞忌之使人索捕思平逃匿饑摘野桃剖之核膚有文曰靑昔思平拆之曰靑乃十二月昔乃二十一日今楊氏政亂吾當以是日舉義乎遂借兵軍至河尾是夕思平夢人斬其首又夢王瓶耳缺又夢鏡破懼不敢進兵其軍師董迦羅曰三夢皆吉兆也公爲大夫夫去首爲天天子兆也玉瓶去耳爲王王者兆也鏡中有影如人有敵鏡破則無影無影則無敵矣三夢皆吉兆也思平乃決明旦遂引兵渡江逐楊氏而有蒙國攺國號曰大理時晉天福二年出滇記】王晉卿致墨於東坡【元佑二年十二月二十一日王晉卿致墨於東坡二十六丸凡十餘品雜研之作數十字以觀其色之淺深若果佳當搗合爲一品亦當爲佳墨東坡昔在黃州鄰近四五郡皆送酒東坡合置一器中東坡笑曰昔酒合一器中謂之雪堂義樽今又不爲雪堂義墨耶出長公外紀】諸天上眞朝元日【道經】

詩春到梅稍許樣妍更經九日是新年曉來忽聽兒童語此夕人間誕女仙【事文類聚慶女人】

二十二日萬壽節【唐莊宗十二月二十二日出玉海】宋太祖崩於開寶九年太宗嗣位是日攺爲太平興國元年【容齋續筆】宋太宗是日郊祀畢賜宰臣文武等宴於尙書省帝作詩以賜其日晚又宣旨曰今日卿等宴會恐未盡歡可更賜來日宴羣臣獻歌詩賦頌者數十人並付史館於是飲三日【雍熙元年玉海】戴洋謂劉胤曰十二月二十二日庚寅勿見客【戴洋吳興長城人也好道術妙解占候小數洋往尋陽劉胤鎭尋陽胤問洋曰我病當差不洋曰不憂使君不差憂使君今年有大厄使君年四十七行年入庚寅太公陰謀曰六庚爲白獸在上爲客星在下爲害气年與命並必﹖當忌十二月二十二日庚寅勿見客胤曰我當解職將還野中治病洋曰使君當作江州不得解職及期爲郭默所害據戴洋傳被害在十二月二十四日此出史纂左編】丹陽羽化胡璋徐紹祖等見瑞鶴蟠繞空際丹陽三髻現於彩雲之上【丹陽祖師弟子也十二月二十二日羽化出左編】王﹝上一吉下二吉﹞生【王﹝上一吉下二吉﹞京兆咸陽人母感異夢而妊二十有四月生於宋徽宗政和二十年十二月二十二日師自幼不羣及長體貌雄偉美須髯倜儻尙文好屬文才思敏捷至正隆四年師忽嘆曰孔子四十不惑孟子四十不動心予猶碌碌如此不亦愚乎年至四十有八所遇者皆唐純陽子呂仙翁之化身也師性少撿束時人目之曰害風師受而不辭關中謂狂者爲害風正月四日已載王﹝上一吉下二吉﹞事此日載王﹝上一吉下二吉﹞之誕辰也王﹝上一吉下二吉﹞號重陽子出史纂左編】馬鈺枕肱而逝【馬鈺字宜甫十二月二十二日夜將二鼓風雨大雷師東首枕肱而逝索筆書頌雲長年六十一在世無人識烈雷吼一聲浩浩隨風逸元至元六年贈丹陽抱一無爲眞人出左編據道書事在二月二十二日未知孰是俱錄】太平護國天尊降【藏經】

二十三日宋徽宗宣和七年是日上禦玉華閣召宰執吳敏等對至日晡時決內禪之議擢吳敏爲門下侍郎艸傳位詔是夕命太子入居禁中覆以禦袍太子俯伏感泣力辭【翌日又固辭不從乃卽大位禦垂拱殿見宰執百官時日有五色暈挾珥赤黃色有重日相摩蕩久之乃隱是時金人入寇猖獗出史纂左編】畢諴卒【畢誠字存之鄆州須昌人也太和中進士擢第在相位以疾固辭十二月二十三日卒諴謹厚長於文學尢精吏術出舊唐書】秦檜是日誕辰髙宗詔曰省所奏辭免生日賜宴朕聞聖賢之興必五百歲君臣之遇蓋亦千載夫以不世之英值難逢之會則其始生之日可不爲天下慶乎式燕樂衎所以示慶也非喬嶽之神無以生申甫非宣王之能任賢無以致中�今日之事不亦臣主俱榮哉宜服異恩無守衝節所請不允【紹興十三年出宋史】五嶽之神下降人間【道經】

詩才爭七日春來到梅吐南枝消息早【事文類聚】

二十四日玄宗親祀九宮神於東郊【天寶三載術士蘇嘉慶上言請於城東置九宮神壇其年十二月二十四日親祀通考】晉安帝四黑龍登天【安帝元熙元年二十四日四黑龍登天傳曰冬龍見天子亡社稷大人應天命之符金雌詩亡大火有心水抱之悠悠百年是其時火宋之分野水宋之徳也金雌詩又曰云出而兩漸欲舉短如之何乃相岨交哉亂也當何所惟有隱巖殖水黍西南之朋困桓父兩云玄字也短者云昨短也巖隱不見惟應見谷殖禾谷邊則聖暐炳明也易曰西南得朋故能困桓父也劉向讖曰上五盡寄致太平艸付合成集羣英前句則陛下小諱後句則太子諱也出宋書符瑞志】宋太宗幸講武臺【興國二年上將有事於晉陽習武事也明年遂平河東】宋徽宗賜太師蔡京以下赴睿謀殿宴景龍門觀燈續有旨宣太傳王黼赴宴【以上玉海宣和六年】劉玄英降世【玄英號海蟾子初名操後得道攺稱焉十二月二十四日降世十一月�十七日上升元至元六年褒贈海蟾明悟弘道眞君出全眞傳】陰子方晨炊而竈神見子方再拜受慶家有黃羊因以祀之自是已後暴至巨富【出後漢書酉陽雜俎云竈神名隗狀如美女又曰姓張名單字子郭又曰名壤子】吳中以是夜祀竈神謂竈神翌日朝天白一歲事故先一日禱之【風土記】楚俗以竹枝掃屋塵換鑪火夜具酒果送竈神朝帝【楚志】北人名爲交年家家用餅糖酒果祀竈祈福【出宣撫鎭志歲時記亦云交年節都人於交年日以酒抹竈門謂醉司命】夜牀底點燈謂之照虛耗【瑣碎錄】雲南風俗祀祖如中州上冢之禮【天下一統志】

詩古傳臘月二十四竈君朝天欲言事云車風馬少畱連家有杯盤豊祀典豬頭爛熟雙魚鮮豆沙甘松粉餌圓男兒酌獻女兒避酬酒燒錢竈君喜婢子鬥爭君莫聞貓犬觸穢君莫嗔送君醉飽登天門盂長杓短勿復云乞取利市歸來分【範至能十二月二十四日祭竈詞】

二十五日奏到之日【唐髙祖武徳五年二月朔太子與劉黑闥戰黑闥遁至館陶又二月二十五日官軍至館陶黑闥敗走至十二月二十五日奏到之日也黑闥臨刑嘆曰我幸在家鉏菜爲髙雅賢輩所誤至此舊唐書】吳中煮赤豆作穈暮夜合家同享云能避瘟气𨿽遠出未歸者亦畱貯口分至𦇤褓小兒及僮僕皆預【荊楚歲時記又共工氏有不才之子以冬至死爲疫鬼畏赤小豆故冬至日作赤豆粥以禳之與前事相似】尹喜邀老君歸其家曰某惷愚不知所問願請益老君曰子欲修身養性行道紀形結气成神終始無窮者莫先以靜故天靜以爲定神靜以爲變人靜以爲生將靜之時反聽內觀心不妄念口不妄言形不妄動子欲靜神先沐浴齋戒然後精煉已身乃可入室或丹蛇來者子心或王母來降或道身應見此皆身中之神試子爾但勿驚怖【尹喜得老君祕再拜稽首辭疾去官十二月二十五日邀老君歸其家云云出史纂左編】三淸玉帝司會之日【道經】

詩酡顏玉碗捧纖纖亂點餘花唾碧衫歌咽水雲凝靜院夢驚松雪落空巖空花落盡酒傾缸日上山融雪漲江紅焙淺甌新火活龍團小碾斗晴窗【十二月二十五日大雪始晴東坡夢人以雪水烹小團茶使美人歌夢中作回文詩覺而記其一句云亂點餘花唾碧衫意用飛燕唾花故事也後續之爲二絕】家家臘月二十五淅米如珠和豆煮大杓轑鐺分口數疫鬼聞香走無處鎪姜屑桂澆蔗糖滑甘無比勝黃梁全家團欒罷晚飯在遠行人亦畱分褓中孩子彊教嘗餘波徧沾獲與臧新元﹝口十﹞气調玉燭天行已過來萬福物無疵癘年谷熟長向臘殘分豆粥【宋範至能古詩載於山堂肆考】

二十六日太白犯塡星於斗占曰天子失土【大明二年十二月二十六日出南齊書】天雄軍徳博州天降紅雪盡血雨【宋仁宗慶曆三年十二月二十六日出五行志】宋仁宗命楊繪爲集賢校理【嘉佑三年楊繪獻書意詩旨春秋辯要十二月二十六日命爲集賢校理出會要】宰相王旦誕辰眞宗詔賜羊三十口酒五十壺米麵各二十斛【十二月二十六日生祥符五年詔賜宋史】

二十七日宋眞宗命王旦爲兗州太極觀奉上寶冊使趙安仁副之【眞宗天禧元年十一月奉寶冊仙衣於文徳殿乃齋於天安殿後室四鼓帝詣天安殿酌獻天書畢大駕赴玉淸昭應宮衮免升大初殿奉冊訖奠玉帛薦饌三獻飲福登歌二舞望燎如祀昊天上帝儀分遣攝殿中監上紫微大帝絳紗袍七元輔弼眞君紅綃衣翊聖保徳眞君皁袍帝攺服靴袍詣寶符閣焚香羣臣詣集禧殿門表賀帝又服袁冕詣天興殿奉上聖祖天尊大帝冊寶仙衣畢攺服詣保寧閣焚香還宮命諸州設羅天大醮先建道場至二十七日命王旦爲兗州太極觀奉上寶冊使趙安仁副之出宋史禮志】東坡夜夢數吏人持紙請祭春牛文東坡取筆疾書其上云三陽旣至庶艸將興爰出土牛以成農事衣被丹靑之好本出泥塗成毀須臾之間誰爲喜慍吏微笑曰此兩句復當有怒者傍出一吏云不妨不妨此是喚醒他【東坡夢於神宗元豊六年十二月二十七日時在黃州年四十七出長公外紀】

詩道人曉出南屏山爲試點茶三昧手忽驚午盞兔毛斑打作春甕鵝兒酒天臺蕊花世不見玉川風腋今安有先生有意續茶經會使老謙名不朽【南屏謙師妙於茶事自云得之於心應之於手非可以言傳學到者十二月二十七日聞東坡遊落星寺遠來設茶東坡作詩贈之】舄湯舊得茶三昧覓句近窺詩一斑淸夜漫漫因搜攪齋腸那得許堅頑【東坡十二月二十七日重贈老謙】

二十八日日有戴气太史奏君徳至於天爲萬民愛戴則有是瑞【淳熙六年宋孝宗於是議蠲稅玉海】唐睿宗立春禦宣政殿命太常卿於休烈讀時令【乾元元年十二月二十八日立春玉海】蜀後主王衍國滅【蜀後主王衍於老君殿中列唐朝十八帝車駕往謁識者以爲拜唐乃歸命之先兆也先是司天監胡秀材進歷移閏正月近臣曰宜用唐國閏月也因攺閏十二月街衢賣歷者云只有一月也是年十二月二十八日國滅北夢瑣言】管輅字公明是日吏部尙書何晏請之鄧揚在晏許晏謂輅曰聞君著爻神妙試爲作一卦知位當至三公不又問夢見靑蠅數十頭來在鼻上驅之不肯去此何故輅曰願君上追文王六爻之旨下思尼父彖象之義然後三公可決靑蠅可驅也揚曰此老生之常譚輅答曰夫老生者見不生常譚者見不譚晏曰過歲更當相見【十二月二十八日何晏請之云云輅還邑捨其以此言語舅氏舅氏責輅言太切至輅曰與死人語何所畏耶舅氏大怒謂輅狂悖歲朝西北大風塵埃蔽天十餘日聞揚晏皆誅然後舅氏乃服輅容貌粗醜無威儀而嗜酒飲食言戲不擇非類故人多愛之而不敬出管輅傳】修迎新齋【內景經】太上老君降伏九十六種邪魔【藏經】

詩百日歸期恰及春餘年樂事最關身出門便旋風吹面去馬聯翩鵲啅人卻對酒杯渾是夢試拈詩筆已如神此災何必深追咎竊祿從來豈有因平生文字爲吾累此去聲名不厭低塞上縱歸他日馬城東不鬥少年雞休官彭澤貧無酒隱幾維摩病有妻堪笑睢陽老從事爲予投檄向江西【東坡十二月二十八日謫授檢校水部員外郎貴州團練副使作】

二十九日太白蝕月【璞上疏曰去年十二月二十九日太白蝕月月者屬坎羣陰之府所以昭察幽情以佐太陽精者也大白金行之星而來犯之天意若曰刑理失中自壞其所以爲法者也臣術學庸近不練內事占卦所及敢不盡言是時陰陽錯繆刑獄繁興郭璞字景純河東聞喜人有郭公者客居河東精於卜筮璞從之受業公以靑囊中書九卷與之自是遂洞五行天文卜筮之術禳災轉禍𨿽京房管輅不能過帝見而嘉之出郭璞傳】後周太祖親饗廟【廣順三年通考】唐太宗從太上皇閱武於城西而還置酒未央宮【貞觀八年玉海】唐玄宗有龍見於池敕太常韋絳艸祭儀絳奏牲用少牢樂用鍾鼓奏姑洗歌南宮【開元十八年十二月二十九日龍見於池玉海】宋徽宗詔景龍門預爲元夕之具特賜公師宰執以下宴禦制詩四韻賜太師蔡京【政和三年玉海】陳師道卒【師道字無已號後山彭城人以建中靖國元年十二月二十九日卒年四十九除官得一正字在元符三年庚辰冬其除官之日有詩詩曰扶老趨嚴召徐行及聖時端能幾字正敢恨十年遲肯著金根誤寧辭乳嫗譏向來憂畏出不盡鹿門期出遺編】華嚴菩薩生辰【藏經】

詩東去長安萬里餘故人那惜一行書玉關西望堪腸斷況復明朝是歲除【岑參十二月二十日玉關寄長安友】

三十日漢文帝二年是日日食帝謂羣臣曰人主不徳則天示之災以戒不治朕不能治肓羣生上以累三光之明不徳大矣其悉思朕之過失及知見之所不及以告朕【山堂肆考】日窮於次月窮於紀星回於天數將幾終歲且更始日月其除送寒迎春【以上六帖】三百六旬之盡七十二候之窮【荊楚歲時記】漢武於歲除狩河間見淸光自地屬天望气者曰下有貴子上求之見一女子在空室中姿色殊絕兩手皆拳數百人擘之不舒上次被卽舒號拳夫人卽鉤弋也後人因效之爲藏鉤之戲【漢武故事】唐貞觀初天下乂安時屬除夜太宗盛飾宮掖明設燈燭盛奏樂歌乃延蕭后觀之後曰隋主淫侈每除夜殿前諸院設火山數十爇沈香木根每一山焚沈香數車火光暗則以甲煎沃之焰起數丈香聞數十里【紀聞又出外史】唐景隆二年中宗敕中書門下與學士諸王駙馬除夕入閣守歲設庭燎置酒奏樂酒酣上謂禦史大夫竇從一曰聞卿久無伉儷朕甚憂之今夕歲除爲卿成禮從一但唯唯拜謝俄而內侍引燭籠步障金縷羅扇自西廊而上扇後有人衣禮衣花釵令與從一對坐上命從一誦卻扇詩數首扇卻去花易服而出徐視之乃皇后老乳母王氏也上謂侍臣大笑詔封莒國夫人【嫁爲從一妻俗謂乳母之婿曰阿﹝上父下者﹞從一每謁見及進表狀自稱翊聖皇后阿﹝上父下者﹞時人謂之國﹝上父下者﹞從一欣然有自負之色故唐人成婚之夕有催妝卻扇詩李商隱代董秀才卻扇詩云莫將盡扇出帷來遮掩春山滯上才若道團圓是明月此中須放桂花開出唐紀】吳越王錢鏐嘗於除夜命諸子及諸孫鼓胡琴一再行遽止之曰人將以我爲長夜之飲【九國誌又出山堂肆考】歲除大儺選中黃門子弟十歲以上十二歲以下百二十人爲侲子皆赤幘皁衣執靴而行【出東漢後紀又禮樂志儺逐鬼疫也陰陽之气不節厲鬼從而爲禍故天子使方相氏黃金爲四日熊皮爲帽口作儺儺之聲以驅鬼疫薛綜注侲之爲言善也善男幼子也西京賦侲子善童】歲除太常卿領官屬樂吏並護童侲子千人晚入內至夜於寢殿前儺蠟燎沈檀熒煌如晝其夕賞賜甚多【南部新書】前歲一日擊鼓驅疫癘之鬼謂之逐除亦曰儺【呂氏春秋】歲除日儺皆作鬼神狀二老人名爲儺翁儺母【李綽秦中歲時記】吳越錢俶傳佐卒弟倧以次立歲除畫工獻鐘馗擊鬼圖上胡進思見之大悟知倧將殺已是夕擁兵廢倧迎俶立之西方深山中有長人丈餘人見之則病寒熱名曰山﹝彳喿﹞人每以竹著火中熚烞有聲則山鬼驚遁故今除夕爆竹是其遺意【神異經】李畋鄰人仲叟家爲山魈【音肖獨足鬼】所崇叟求報謝而妖彌盛畋謂曰公除夕於庭中爆竹數十竿叟然其言妖止【異聞錄】爆竹之儺人家各於門首燃薪滿盆貧富皆爾謂之相暖熱【吳中風土記】吳俗村落以禿帚麻稭竹枝等燃火炬縳於長竿之杪以照田爛然徧野以祈絲谷【山堂肆考】有商人過淸湖見淸洪君君以一婢名如願許之商有所求悉能致之後除夕將旦如願晚起商人撻之走入糞堆不見今吳俗除夜將晚雞鳴婢獲持杖擊糞壤致詞以致市利謂之打灰堆【歲時記亦出山堂肆考】吳俗分歲罷小兒繞街呼叩云賣汝癡賣汝呆世傳吳人多呆故兒輩諱之欲賣其餘範至能有賣癡呆詞除夕更闌人不睡厭禳鈍滯迎新歲小兒呼叫走長街云有癡呆召人買二物於人誰獨無就中吳儂仍有餘巷南巷北賣不得相逢大笑相揶揄櫟翁塊坐重檐下獨要買添令問價兒云翁買不須錢奉賒癡呆千百年【揶揄兩手相笑也除夜謂之分歲出山堂肆考】賈島常以歲除取一年所得詩稿祭以酒酺曰勞吾精神以是補之【金門歲節記】裴度除夜嘆老至晚不寐鑪中焚商陸火凡數添【唐書】洪矩吳時作廬陵郡載土船頭歸除日矩指船頭云無物載土耳【宣城記】昔有人居艸庵中每歲除夕遺閭裏藥一貼令囊浸井中至元日取水置於酒尊名曰屠蘇合家飲之不瘟疫【山堂肆考】都下寺院每用歲除鍜磨是日作鍜磨齋【僧園逸記】都人除夜請僧道看經備酒果送神帖竈馬於竈上以酒糟抹竈門曰醉司命夜於竈裏點燈謂之照虛耗【夢華錄】除夜祭先竣事長幼聚飲祝頌而散謂之分歲【風土記】蜀風俗晚歲相饋問謂之饋歲酒食相邀爲別歲除夕達旦不眠謂之守歲【蘇軾云】歲除家家具有蓛謂宿歲之儲以迎新年相聚酣飲畱宿歲飯至新年則棄之街衢以爲去故納新云晉博士張亮議曰臘接也祭宜在新故交接也俗謂臘之明日爲初歲【白孔六帖】洛陽人家除夜以銅刀刻門埋小兒硯點水盆燈【山堂肆考】臘日以後叟嫗各隨其儕爲藏彄分二曹以較勝負卽藏鉤也【風土記彄音樞】廣寧眞君上升【郝大通號廣寧子寧海人也初名璘號恬然子𨿽入道而志不苦勵長眞王陽二師激勸之至岐山遇異人授以金丹口訣爲攺名號修行趙魏間道成脫化出道書】

詩旅館寒燈獨不眠客心何事轉淒然故鄕今夜思千里霜鬢明朝又二年【髙適】金吾除夜進儺名畫褲朱衣四隊行院院燒燈如白日沈香火裏坐吹笙【王建】病眼少眠非守歲老心多感又臨春火銷燈盡天明後便是平頭六十人【白居易除夜】事關休戚已成空萬里相思一夜中愁到曉雞聲絕後又將憔悴見春風【來鵠除夜】緹室重飛玉管灰物華全爲斗杓回依依殘臘無情別歷歷新春滿眼來【司馬光除夕】漏箭更籌日夜催萬牛不挽白駒回梅花雪片歲除盡萱艸柳芽春將來【曾吉甫】比量舊歲聊堪喜流轉殊方又可驚明日嶽陽樓上去島煙湖霧看春生【陳去非除夕】暮景斜芳殿年華麗綺宮寒辭去冬雪暖帶入春風階馥舒梅素盤花卷燭紅共歡新故歲迎送一宵中歲陰窮暮紀獻節啟新芳冬盡今朝促年開明日長冰消出鏡水梅散入風香對飲歡經夜傾壺待曙光【以上唐大宗守歲】今歲今宵盡明年明日催寒隨一夜去春逐五更來气色空中攺容顏暗裏摧風光人不覺已著後園梅【王諲】遠客襄陽郡來過海伴家樽開柏葉酒燈發九枝花妙曲逢盧女髙才得孟嘉東山行樂意非是競繁華【張子客除夜樂城逢孟浩然】守歲阿戎家椒盤已頌花盍簪喧櫪馬列炬散林鴉四十明朝過飛騰暮景斜誰能更拘束爛醉是生涯【杜工部】歲序已云殫春心不自安聊開柏葉酒試薦五辛盤金薄圍神燕朱衣印鬼九梅花應可折惜爲雪中看【庾肩吾】猶殘一夜臘並見兩年春物以終爲始人從故得新迎春朝剪彩守歲夜傾銀恩賜隨佳節無功秪自塵【王介甫除日立春】歲晚身何托燈前客未空半生憂患裏一夢有無中發短愁催白顏衰酒借紅我歌君起舞潦倒略相同【陳師道除夜對酒贈少章】乾坤空落落歲月去堂堂末路驚風雨窮邊飽雪霜命隨年欲盡身與世俱忘無復屠蘇夢挑燈夜未央【文天祥除夜】一尊聊有天涯憶百歲翻然醉裏眠酒醒燈前猶是客夢回江北已經年佳時流落眞何得勝事蹉跎只可憐惟有到家寒食在春風因泛澦溪船【王安石除夜寄弟】

日涉編卷六楚應城陳階升也甫編輯邑人徐養量叔弘甫校刻饒琮玉卿甫

鐘惺伯敬甫

張堯熙

甫

程云翼振羽甫仝閱

六月﹝一﹞六月建未未味也謂萬物向成有滋味也【合璧事類】林鐘未之气也六月建焉【周禮】日在柳昏心中旦奎中【禮記】季月煩暑流金爍石【梁元帝與武陵王書南史】隆熱【韓文】季夏行春令則谷鮮實民多病行秋令則水潦傷禾女災【女人產不育故曰女災】行冬令則鷹隼早鷙寇擾四鄙【呂氏春秋】爲且【爾雅】秋夏交會之辰金火伏藏之日【歷忌釋日立秋以金代��金畏火故至庚日必伏庚者金也故曰伏日】大歷四年伏日寒【唐五行志】伏日周時無至此乃有之師古曰伏者謂陰气將起迫於殘陽而未得升故爲藏伏【後漢書】曰炎夏曰炎節【梁元帝纂要李徳裕傳又曰炎月】楚昭王豋握日之臺得神鳥所銜洞光珠以消煩暑謂之招涼珠【洞冥記】燕昭王盛暑懷黑蚌珠體自輕涼號消暑珠【拾遺記】李輔國以迎涼艸掛之窗戶間涼自生【迎涼艸色碧而幹似苦竹葉杜陽編】元載造蕓輝堂蕓香艸也白如玉入土不朽爲屑以塗壁設紫綃帳盛夏自淸涼【蘇氏演義】李徳裕爲相方盛夏宴賓以金盤貯水浸白龍皮置坐淸飆凜冽如涉髙秋【劇談錄】霍仙鳴別墅在龍門一室之中開七井皆以雕盤鏤木盤覆之夏五六月坐其上七井生涼不知暑气【雲林異景志】房壽召客憑狐文幾【云仙散錄】房壽召客坐竹簟杜甫詩畱客夏簟靑瑯玕【云仙散錄】楊氏子弟每至伏中取大冰使匠琢成山周圍於宴席間座右𨿽酒酣而各有寒色又以冰作鳥獸之形送遺王公【天寶遺事】魏鄭公徵五六月率賓避暑取大蓮葉盛酒以簪剌葉令與柄通如象鼻持翕之名碧筩酒【雞跖集】拂菻國盛暑乃引水潛流上徧於屋宇機制巧密人莫之知觀者惟聞屋上泉鳴俄見四檐飛澑生涼【合璧事類】大食國武宗會昌元年貢松風石方一丈每是月上令置殿內秋气颼飅【松風石瑩徹如玉中有樹影出雜編】長安舉子落第者六月不出多借淸涼廟院作文曰夏課時語曰槐花黃舉子忙【南部新書】伏日並作湯餅名爲避惡【荊楚歲時記】房州調羊酪造含風鮓【山堂肆考】房壽搗蓮花制碧芳酒【纂記淵海】煮桃以爲豆實【大戴禮】天裂於西北長十丈廣二丈光出如電其聲如雷【梁武帝太淸二年】天有聲如風水相薄【梁武帝中大通元年以上南史】天鳴有聲【寧宗開禧元年宋史】天星散落如雪【中宗景龍四年韋後殺帝於神龍殿六月臨淄王起兵討逆與劉幽求入苑中建夜天星散落如雪幽求曰天意如此時不可失王遂勒兵入玄武門誅韋氏卽位以正大統出唐書】雷震太廟鴟尾徹壁柱若有文字【義熙二年晉安帝紀】雷震娼女死於市衢脇下有朱字云李林甫以毒虐弄正權帝命震死【元和元年六月娼女惠州人出龍城錄】南州有東南長風俗號黃雀風時海魚變爲黃雀因爲名【風土記】寒風如冬時【獻帝初平四年續五行志】是月必有三時雨田家以爲甘澤邑裏相賀曰賀嘉雨【荊楚歲時記】西北有黑雲屬地散如豬者十餘【大建五年陳宣帝六月西北有黑雲如豬洪範五行傳曰當有兵起西北時後周將王軌軍於呂梁明年擒吳明徹軍皆覆沒出通考】雲中二物如羝羊黃色大如新生犬斗而墜【文帝開皇十二年繁昌楊悅六月見雲中物如羝羊斗而墜悅獲其一數旬失所在洪範五行傳曰君不明所致也狀如新生犬者羔類也云掩蔽者姦邪之象羊與楊同音國姓也羔羊子也太子勇旣升儲貳晉王廣陰毀之而廢黜二羔斗一羔墜之應也出隋書】火自空墜入城北有物如龍【開寶七年棣州城北出五行志】天雨塵土【嘉泰元年宋史】饒州長山天雨木子數畝狀類山芋子味香而辛【宋神宗元丰三年土人以爲木子又曰菩提子明道中嘗有之是歲大稔宋史】彰徳雨白毛【順帝元統二年俗呼云老君髯民謠雲天雨犛事不齊元史】忠州雨豆【元丰二年】忠州臨江縣雨白黍又雨黑黍【元佑二年以上宋史五行志】黃河是月水名礬山水【水衡記】芙蓉山寒气逼人【靑羊潭在芙蓉山上六月寒气逼人唐天寶六載有樵者登山見靑羊出臥潭側入不見出長沙府誌】臺州黃巖縣山自徙五十餘里其聲如雷艸木墳墓皆不動【慶元二年宋史】潭面如碧鏡每歲己午忽有泡光出艷異甚過此月則無【洋縣有念佛巖巖下有潭出漢中府誌】宋光宗紹熙三年他工采石聞其聲呼相應答【紹興元年平江府昆山縣石工采石而山摧工壓焉三年六月他工采石鄰山聞其聲呼相應答如平生報其家鑿石出之見其妻喜曰久聞乍風肌如裂俄頃聲微噤不語化爲石人貌如生出通考】靈帝光和元年有黑气墮溫徳殿庭中如車蓋隆起奮迅五色有頭體長十餘丈形貌如龍【上異之以問蔡邕曰所謂天投蜺者也不見足尾不得稱龍占曰天子內惑女色外無忠臣兵革將起後中平元年黃巾賊張角等令三十六方起兵燒郡國山東七州莫不畢應出通考】梁元帝承聖三年有黑气如龍見於殿內【黑周色今見於殿內周師入梁之象其年爲周所滅帝遇害出通考】宋淳熙十四年有雷聲自太乙宮及和寧門人馬辟易相踐有失巾履者【山堂肆考】陸澤縣得石佛五十軀皆長尺餘【宋太宗興國七年六月陸澤縣屬深州民王緒田中得白兔逐入穴掘之得佛通考】徐州丈八銅像汗流於地【太和十九年六月魏書】長安女子有生兒兩頭異頸面相鄕四臂共匈俱前鄕凥上有目長二寸【平帝元始元年師古曰鄕讀曰向前漢書】洛陽民生男兩頭共身【上西門外劉倉妻生也出劉艾紀】神龍寺前水渠生合歡蓮其花一莖兩房權徳輿等賀表【徳宗貞元十八年北夢瑣言】銅樂縣枯樹斷折忽然自立相屬【晉孝武帝太元十四年銅樂縣屬建寧郡五行志】鳳凰降萬歲縣【前蜀玉建天佑七年六月出六帖】烏集徐州滕縣嗛柴爲城中有白烏一碧烏一【貞元十八年六月出五行志】羣烏集竈朱猗死【晉安帝義熙三年龍驤將軍朱猗戍壽陽婢炊余忽有羣烏集堂競來啄噉婢驅逐不去有獵狗咋殺兩烏余烏因共啄殺狗又噉其肉惟餘骨存六月猗死此其應也五行志】江夏張騁是月所乘牛言曰天下亂乘我何之騁懼而還犬又言曰歸何早也尋後牛又人立而行騁使善卜者卦之謂曰天下將有兵亂爲禍非止一家【晉惠帝永安二年六月其年張昌反先略江夏騁爲將帥於是五州殘亂騁亦族�出五行志】錢塘猳豕產兩子皆人面如胡人狀其身猶豕【成帝咸和六年出晉書】鄱陽縣民家一貓帶數十鼠行止食息皆同如母子相哺者民殺貓而鼠舐其血【宋寧宗慶元元年鼠將盜貓職捕而反相與同處司盜廢職之象也出通考】神馬二疋一白一黑出於河中【晉孝武帝太元十四年六月】二黃龍見東阿井中【漢武帝建武十二年以上宋書符瑞志】陽武有鯉魚乘空而斗【後周大象元年鯉乘空而斗猶臣下興起小人從之而斗也明年帝崩斗失政出通考】平晉縣蠶自成綿段長七尺一寸五分闊四尺九寸【承安元年出金史】

詩江南季夏天身熱汗如泉蚊蚋成雷澤袈裟作水田【範燈狀江南六月】流火稍西傾夕影逼層城髙天澄遠色秋气入蟬聲【薛道衡六月作】懶搖白羽扇祼袒靑林中脫巾掛石壁浮瓜灑松風【李賀六月作】六月灘聲如猛雨香山樓北暢師房夜深起憑闌干立滿耳潺湲滿面涼【白居易香山避暑】人人避暑走如狂獨有禪師不出房可是禪房無熱到但能心靜卽身涼【白居易苦熱題禪房】畢竟西湖六月中風光不與四時同�天蓮葉無窮碧映日荷花別樣紅【蘇軾西湖】無限荷花染暑衣阮郎何處弄舡歸自慚不及鴛鴦鳥猶得雙雙遶釣磯【魚玄機六月聞李郢公垂釣回作玄機長安女字蕙蘭與李公居近唱酬賈島嘗贈以詩咸通中爲李億補妾後爲女道士】四顧山光接水光憑闌十里芰荷香淸風明月無人管並作南來一味涼【黃庭堅六月晚樓間望】定林靑木老參天橫貫東岡一道泉六月杖藜尋石路午陰多處弄潺湲【王安石定林六月作】參差樓閣半天中六月淸風百尺松隱約齋壇低曉月五云深處一聲鐘【唐詩】雷霆空霹靂雲雨竟虛無炎赫衣流汗低垂气不蘇乞爲寒冰玉願作冷秋菇何似兒童歲風涼出舞雩日下四山陰山亭嵐气侵牛羊歸徑險鳥雀聚枝深正枕當星劍收書動玉琴半扉開燭影欲掩見淸砧【以上杜甫六月作】祝融南來鞭火龍火旗焰焰曉天紅日輪當午凝不去萬國如在紅鑪中五嶽翠幹雲彩滅陽侯海底愁波竭何當一夕金風發爲我掃卻天下熱【合璧事類】蓮蕩落紅衣泉泓數白石【山谷】涼雨打低殘菡萏急風吹散小蜻蜓【盧延讓】

小暑夏至後十五日斗指午爲小暑小暑者初後爲小也【孝經緯】六月小暑爲節者此以相形爲名形大暑故謂之小暑【暑熱也就熱之中分爲大小月初爲小月中爲大今則熱气猶小出三禮義宗】小暑音比大呂【抱朴子】小暑日溫風至六月節也後五日蟋蟀居壁後五日鷹乃學習【溫風至至極也溫熱之風至此而極蟋蟀一名蛬蛬音拱一名蜻蚓卽今之促織禮記注日生土中此時羽翼稍成居穴之壁至七月遠飛在野蓋肅殺之气初生則在穴感之深則在野應氏曰殺气未肅鷙猛之鳥始習於擊迎殺气也月令】小暑之日溫風不至國無寬教【周書時訓】小暑至挺重囚【挺寬也月令】

大暑小暑後十五日斗指未爲大暑大暑者望後爲大也【孝經緯】小暑加十五日指未則大暑音比太簇【抱朴子】大暑日腐艸爲螢中气也土潤溽暑後五日大雨時行【螢一名丹良一名丹鳥一名夜光一名宵燭皆螢之別名離明之極則�陰至微之物亦化而爲明毛詩日�耀霄行另亦種也形如米虫尾亦有火不言化者不復原形土潤溽暑溽濕也土之气潤故蒸鬱而爲濕暑俗稱齷齪熱是也大雨時行前候濕暑之气蒸鬱今候則大雨時行以退暑也月令】大暑陰雲出南赤北蒼【易通卦驗】不可以興土功不可以合諸侯不可以興兵動眾【土將用事欲靜月令】

詩蛇折鱗於靈窟龍解角於皓蒼遂乃溫風赫曦艸木垂幹山拆海沸沙融爍爛飛魚躍渚潛龜浮岸鳥張翼以遠棲獸交逝而雲散【曹植大暑賦】或赫熾以瘴炎或郁術而燠蒸獸狼望以倚喘鳥垂翼而弗翔根生苑而焦炙豈含血而能當仰庭槐而嘯風風旣生其如湯气呼吸以祛短汗雨下而沾裳就淸泉以自沃猶沃涊而不涼體煩如以於浥心情悶而窘惶【魏王粲大暑賦】體沸灼乎如燎汗流爛兮珠連【卞伯玉大暑賦】三伏相仍䢐暑彤彤上無纖雲下無微風扶桑赩以增焚大火曄其南升【夏侯湛大暑賦】

六月﹝二﹞

一日唐睿宗生於蓬萊宮含涼殿【龍朔二年六月一日出會要】宋孝宗皇嫡孫生【乾道元年六月一日皇嫡孫生百僚表賀出會要】徳佑元年是日日食星見雞鶩皆歸明年宋亡【宋史】唐髙祖始詔國學立孔子廟【武徳二年出事物紀原】宋哲宗是日攺紹聖五年爲元符詔曰統承聖緒紹述先猷克享天心屢蒙嘉貺甘露薦降靈光屬天申錫無疆神璽自出敕命之幾惟聖時憲恩答神休以協瑞應其易統年之號用昭受命之符【合璧事類】宋崔鶠應詔論馮澥【六月一日詔書詔諫臣直論得失崔鶠應詔曰馮澥近日上章其言曰士無異論太學之盛也此姦言也昔王安石除異已之人當時名臣如韓琦富弼司馬光呂公著呂誨呂大防範純仁等咸以異論斥逐布衣之士誰敢爲異乎安石著三經之說士用其說者入官不用其說者黜落天下靡然雷同不敢可否出文鑑】龍廣寒江湖異人也事母至孝是日其母壽方啟北牖舉觴忽梅花一枝入牖香色甚佳人以孝梅稱之【後孝梅百有五歲猶童顏綠發人以爲孝感所致出廣客談】監茶柳應辰蔡餘慶是日在黃鶴樓下刻石於十盤亭前題曰東有亭西有庵路十盤而上故亭以十盤名之【宋仁宗慶曆二年出楚通誌亭今廢】貴妃是日生上幸華淸宮命小部音聲小部者梨園法部所置凡三十人皆十五已下於長生殿奏新曲未有名會南海進荔枝因以曲名荔枝香左右歡呼聲動山谷【是年十一月祿山反幽陵楊太眞外傳】康居國以是日爲歲首王及人庶並服新衣剪髮須在國城東林下馬射置一金錢於帖上射中者則得一日爲王【俗事天神崇敬甚重廩國人並善賈男年五歲則令與書少解則遣學賈以得利多爲善其人好音聲康居漢時通焉在大宛西北二千里與大月氏同俗出西蕃記】北澗禪師是日有偈云六月一日前萬象森羅替說禪六月一日後八角磨盤空裏走今朝正當六月一無位眞人赤骨律金毛獅子鮮翻身無角鐵牛眠少室十聖三賢總不如笑倒寒山並拾得【楊億因演而爲頌曰八角磨盤空裏走金毛獅子變作狗擬欲藏身北斗中應須合掌南辰後人謂楊億通禪學以其有八角磨盤之句耳出丹鉛摘錄】號州黃河中有女媧墓唐玄宗天寶十一年是日因大雨晦冥墓失所在至僖宗乾符二年又六月是日夜聞有風雷聲曉見其墓湧出下有巨石上有雙柳各長丈餘時號風雷堆【占冢墓自移天下破出五行志】忌經營【月令】淸靈眞人降【道經】

詩南風吹南枝一白點萬綠歲寒誰知心孟宗林下竹【龍廣寒至孝母六月一日壽方舉觴匆梅花一枝入牖香色殊常人以爲孝感所致遂作此一絕】

二日太乙宮雲气如香煙【仁宗慶曆間京師五月旱諫官王公素乞親行禱雨帝曰太史言六月二日當兩一日欲出禱公曰臣非太史是日不雨帝問故公曰陛下幸其當雨以禱不誠不誠不可動天臣故知不雨帝曰明日禱雨醴泉觀公曰醴泉地近豈憚暑不遠出耶帝曰當禱西太乙宮六月二日召王公以從日色甚熾埃霧漲天帝不怡至瓊林苑回望太乙宮上有雲气如香煙以起少時雷雨至帝卻逍遙輦禦平輦徹蓋還宮明日召對帝曰朕自卿得雨出聞見錄】唐中宗崩【葬定陵在京兆府富平縣界通考】宋太祖皇太后杜氏崩於滋徳殿【建隆二年宋史禮志】唐景龍二年是日蘇頲爲中書舍人劇任文詔動以萬計而頲手操口對無毫髮差韓禮等轉書詔艸屢謂頲曰乞公稍遲禮等手腕將廢恐書不及李嶠嘆曰舍人思若湧泉嶠所不測也【譚賓錄】

三日宋太祖平廣南祭南海【開寶三年六月三日出禮志】唐玄宗開元九年置中都是日詔停【楊州功曹參軍韓覃上疏曰建國都乃長久之大業也若兩都舊制分官眾多費耗用度尙以爲損豈況更建中都乎且陋東都而幸西都自西都而造中都取樂一君之欲以遺萬人之憂非所以深根固蔕不拔之長策矣昔漢帝感鐘離之言息事徳陽之殿趙主采續咸之諫止造鄴都之宮臣願詔罷中都則福履無疆六月三日詔停出通典】宋髙宗禦書儒行篇賜進士王佐等【紹興十八年六月三日出實錄】宰臣武元衡元和九年是日爲盜所害先是長安謠曰打麥麥打三三三旣而旋其袖曰舞了也解者謂打麥者打麥時也麥打者謂闇中擊也三三三者謂六月三日也舞了者謂元衡卒也【唐書五行志亦出事詞類奇】鄭君雄持楊師立首出降【梓州觀察使楊師立反唐僖宗敕蜀將髙仁厚等討平仁厚圍梓州久不下乃羽檄入城云仁厚不忍城中玉石俱焚爲諸君緩師諸君自成其功若十日不送師立首四面俱進克之必矣鄭君雄大呼於眾曰天子所誅者元惡耳他人無預也眾呼萬歲大噪突入府中師立自殺六月三日君雄推師立首出降仁厚收得梓州並師立首至駕前出續寶運錄】賈誼在湖南是日有鵬鳥來【載事文類聚】有霧則歲大熟【望云經】

四日唐玄宗詔令祠龍池是日右拾遺蔡孚獻龍池篇【開元二年玉海】皇太子建成齊王元吉謀害太宗是日太宗率長孫無忌尉遲敬徳房玄齡杜如晦等於玄武門誅之【太宗謂玄齡曰前世史官所記皆不令人君見之何也對曰史官不虛美不隱惡人君見之必怒不敢獻太宗曰朕異前世帝王欲觀國史知前日之惡爲後來之戒於是玄齡等進實錄上見六月四日事語多微隱謂玄齡曰昔周公誅管叔以安周季友鶴叔牙以存魯朕所爲類是史官何諱焉卽命削去浮辭直書其事出通鑑】李﹝室去至攺介﹞是日反夜軍亂節度使李願與一子踰城奔鄭州亂兵殺其妻【出實錄據願傳作七月四日唐穆宗長慶二年】太素三元君朝眞日【道經】

詩夏季蓂開四葉新崧髙今日降生申【事文類聚】

五日梁太祖崩【先是熒惑犯心大星去心四度順行心帝王之星開平三年六月五日崩出通考】蜀主是日以道士杜庭光爲金紫光祿大夫進號廣成先生【梁太祖乾化三年庭光慱學善屬文蜀主重之出後梁紀】李授之上易解除直祕閣【宋髙宗紹興八年玉海】廣陵太守孟彥暉是日奏西湖有金龜徑寸遊於荷葉之上畫圖以獻【武成三年太平廣記】

詩�日始臨天貺節今朝先出地行仙【事文類聚】

六日大禹生【禹生於廣柔縣石紐村直隸鳳陽府有禹廟在塗山絕頂昔禹會諸侯於此後人至廟亦相傳禹以六月六日生是日奉祭百姓皆至焉出一統志】黃陵廟以是日致祭【黃陵廟在湘陰縣北漢荊州收劉表建以祀舜二妃之神二妃墓在黃陵廟西昔舜南巡崩葬蒼梧娥皇女英尋之不及死沅湘間故立廟祀之五代馬氏重修每歲六月六日致祭唐髙駢詩曰舜帝南巡去不還二妃幽怨水雲間當時珠淚知多少直到如今竹上班出長沙府誌】眞宗以是日天書再降爲天貺節【祥符四年宋史】同執政對於內殿【宋李綱字伯紀六月六日同執政對於內殿綱奏上曰今日國勢而視靖康其不逮遠矣然而有可爲者陛下英斷於上而羣臣輯睦於下庶幾革靖康之風而中與可﹖然而今日之事須有規模所謂規模者外禦彊寇內銷盜賊修軍政變士風裕邦財寬民力攺獘法�冗官誠號令以感人心信賞罰以作士气然後可以議興舉而問罪金人迎還二聖此規模之大略也出左編】胡瑗卒【瑗字翼之爲人師使誠明者達昏愚者勵頑傲者革自景佑明道以來學者有師惟先生曁泰山孫明復石守道三人而先生之徒最盛東南之士莫不以仁義禮樂爲學至嘉佑元年遷太子中允充天章閣侍讀又以太學博士致仕東歸之日太學諸生與朝廷賢士大夫送至東門執弟子禮路人嗟嘆以爲榮以四年六月六日卒於杭州出胡瑗墓表】崔玨生【玨蘄州彭城人稱爲崔府君以其查理陽間夜斷陰府初父讓艱於嗣與母禱於衡嶽母夢仙童擎一盒曰帝賜盒中物令汝夫婦吞之啟盒是美玉二枚夫婦各吞其一覺而有娠大業二年六月六日生兒時神彩煥發日誦千言出列仙傳】崇寧眞君生【翰墨大全】淸暑日【道經】是日淸晨汲井水貯甕中封之凡造曲醞酒作醬淹蔬皆取以用日午以所藏衣曝之【宣府鎭志】兗州是日有黑蟻與赤蟻交斗長六十步廣四寸赤蟻斷頭而死【後魏顯宗天安元年六月六日五行記】滁州野蠶成繭徧於山阜【唐太宗貞觀十二年六月六日出會要】

詩六月六日生我公我公生與彭祖同彭祖壽年八百歲我公壽算還無窮【事文類聚】

七日宋戚舜臣卒【戚舜臣治有惠愛民大悅服徙知南安軍未及施爲而病作矣皇佑四年六月七日卒於官年五十有七出墓銘】周茂叔卒【周惇實字茂叔道州人後避英宗舊名攺惇頤卒於熙寧六年六月七日自少以名節自髙襟懷飄灑雅有髙趣尢樂佳山水遇適意處或徜徉終日廬山之麓有溪焉茂叔濯纓而樂之取營道所居濂溪爲號而築書堂於其上𨿽仕宦三十年而平生之志終在丘壑朱熹曰淸逸處士出史纂左編】文山狀元及第是日謝闕【文山先五月二十四日賜狀元及第六月七日謝闕出七修類稿】密州卑產山太和二年是日有龍見初赤龍從西來續有靑龍黃龍從南來後有白龍黑龍從山北來並形狀分明自申至戍方散去【五行志】

詩今日江頭天色惡炮車雲起風欲作【國史補暴風之候有炮車云】獨望鐘山喚寶公林間白塔如孤鶴寶公骨冷喚不聞卻有老泉來喚人電眸虎齒霹靂舌爲予吹散千峯雪南行萬里亦何事一酌曹溪知水味他年若畫蔣山圖爲作泉公喚居士【東坡六月七日泊金陵阻風得鐘山泉公書寄詩爲謝】

八日虹蜺竟天【唐景隆元年六月八日天文志】梁武帝天監三年是日武帝講於重云殿沙門志公忽然舞歌樂須臾悲泣因賦五言詩樂哉三十餘悲哉五十里但看八十三子地祆災起佞臣作欺妄賊臣滅君子若不信吾言龍時候賊起且至馬中間銜悲不見喜【梁自天監至於大同三十餘年江表無事至太淸二年臺城陷帝享國四十八年所言五十里也太淸元年八月十三而侯景自縣瓠來降在丹陽之北子地帝惑朱異之言以納景景之作亂始自戊辰之歲至午年帝憂崩出通考】宋眞宗祥符六年天書再見內十功徳閣六月八日封祀制置使王欽若言泰山西南垂刀山有紅紫雲气漸成華蓋至地而散其日木工董祚於靈液亭北見黃素書曳林木之上有字不能識言於皇城使王居正居正睹上有禦名馳告欽若遂授中使捧詣闕帝禦崇政殿趨召輔臣曰朕五月丙子夜復夢向者神人來言來月上旬當賜天書於泰山宜齋戒祗受朕未敢宣露惟密諭欽若等凡有祥異卽上聞朕今得其奏果與夢協王旦等曰陛下至徳動天感應昭著臣等不勝大慶再拜稱賀【宋史禮志】東京是日百姓相驚以鬼兵皆奔走不知所在初洛水南坊市喧喧漸至其至時空中如數千里甲兵人馬嘈嘈有聲【出紀聞唐玄宗開元二十三年六月八日時帝在東京惡之北齊書亦有此事天中晉陽有鬼兵百姓競系銅鐵以畏之不來】

九日唐肅宗是日置太乙神壇於南郊東命侍臣王玙祭之【至徳三年玉海】唐蓬萊殿是日賜羣臣橘【翰墨大全】唐敬宗是日生王智興請於泗州置戒壇度僧尼以資福許之【自元和以來敕禁此獘智興欲聚貨首請置之於是四方輻湊江淮尢甚觀察使李徳裕上疏罷之舊唐書】宋眞宗車駕在西京幸會節園召從臣張樂宴飲【開寶九年六月九日出會要】宋孝宗以國公封皇嫡孫【乾道元年六月一日嫡孫生六月九日封國公出會要】宋孝宗是日崩太皇太后有旨皇帝以疾聽在內成服太皇太后代皇帝行禮【皇帝卽光宗紹興五年六月九日出宋史禮志】西方阿彌陀佛像成奉安於金陵淸涼寺供養【東坡妻王氏名�之字季章年四十六元佑八年卒於京師臨終之夕遺言捨所受用命其子邁迢過畫彌陀佛像紹聖元年六月九日像成奉安淸涼寺供養乃爲贊曰佛子在時百憂繞臨行一念何由了口誦南無阿彌陀如日出地萬國曉何況自捨所受命畫此圓滿天日表見聞隨喜悉成佛不擇人天與虫鳥但當常作平等觀本無憂樂與壽夭丈六長身不爲大方寸千佛夫豈小此心平處是西方開眼便到無魔嬈出燕石齋補】倪勤讀金剛經水漲勤讀經益勵水退周視數里民捨盡溺獨勤捨不溺人皆禮敬焉【勤梓州人唐太和五年以武略稱每設佛像而讀經其年六月九日水漲報應記】王﹝王壽﹞暴死復蘇言初死之時行入一大門有一人謂﹝王壽﹞曰汝無罪放歸﹝王壽﹞回顧見米行質立於廳有吏守之【唐尙書行部郎中米行質慱陵人也性不信佛有慢謗之言永徽二年病死至六月九日有王﹝王壽﹞暴死蘇後謂人曰見行質有吏守之行質悲喜謂予曰吾被官責以生平功徳薄苦不可當君歸可至我家急語令作功徳﹝王壽﹞蘇以此告行質家人家人作佛事謝過後行質現形謝﹝王壽﹞出宜報記】

詩肯羨燻風書殿壁行看藜杖照文房明年展慶三三日縹緲鈞天賜壽觴【事文類聚】

十日齊武帝永明八年雷有黃光照地狀如金色【占曰人君有徳或謂之榮光出齊書】髙宗紹興三十二年閬州有五色云見錦屏山之西浮雲映日自未及申【玉海】髙宗是日禦札皇太子可卽皇帝位朕稱太上皇帝退處徳壽宮皇后稱太上皇后應軍國事並聽嗣君處分於是行內禪之禮有司設仗紫宸殿宰相文武百寮立班皇帝出宮升禦坐左僕射陳康伯等奏曰今陛下超然獨斷髙蹈堯舜之舉臣等心實欽仰但自此不獲日望淸光犬馬之情不勝依戀因再拜辭相與泣下帝亦流涕曰朕在位三十六年今老且病欲閒退此事斷自朕心非由臣下開陳卿等當悉力以輔嗣君【嗣君卽孝宗出宋史禮志】於闐王伏闍信來朝賜金帶錦袍【唐太宗貞觀二十三年六月十日來朝於闐國名出外夷傳】梅聖兪卒【康定辛巳年六月十日以其官卒宋翰林侍讀學士賜紫金魚袋墓在宣州宣城縣長安鄕西山裏出神道碑】金乘如來生【道經】

詩恰則炎威到一旬當年神嶽降生申【事文類聚】

十一日唐玄宗攺璽書爲寶書【天寶五載玉海】玄宗夜次金城智藏寺僧進﹝艼去丁攺芻﹞粟【天寶十五載玄宗自延秋門出微雨沾濕扈從惟宰相楊國忠韋見素內侍髙力士從之不及渡便橋國忠欲斷橋上曰後來者何以能濟辰時至咸陽望賢驛官吏�散無復儲供上憩於宮門之樹下亭午未進食俄有父老獻﹝麥少﹞於是百姓獻食相繼六月十一日夜次金城智藏寺僧進﹝艼去丁攺芻﹞粟行從方給出亂雜記】唐武宗生於東宮以爲慶陽節【天中記據舊唐書以武宗十二日生武宗穆宗第五子】宋髙宗禪位於孝宗【髙宗退處徳壽宮出通考】東坡紹聖四年別子由渡海行瓊儋間肩輿坐睡夢中得句云千山動鱗甲萬谷酣笙鐘覺而遇淸風急雨【東坡謫海南子由謫雷州先一月相遇於藤至六月十一日別子由渡海有夢中得句云云出長公外紀】

詩四州環一島百洞蟠其中我行西北隅如渡月半弓豋髙望中原但見積水空此生當安歸四顧眞途窮眇觀大瀛海坐詠談天翁區區魏中梁一米誰雌雄幽懷忽破散永嘯來天風千山動麟甲萬谷酣笙鐘安知非羣仙鈞天宴未終喜我歸有期舉酒屬靑童急雨豈無意催詩走羣龍夢云忽變色笑電亦攺容應怪東坡老顏衰語徒工久矣此妙聲不聞蓬萊宮【東坡六月十一日瓊儋間夢中得句覺而遇淸風急雨戲作】

十二日唐髙宗永徽元年是日地震上謂侍臣曰朕政教不明使晉州之地屢有震動【先四月地震】侍中張行成曰天陽也地陰也陽君象地臣象君宜轉動臣宜安靜今晉州地震恐女謁用事大臣陰謀且晉州陛下本封今地屢動尢彰其應伏願深思遠慮以杜其謀帝深然之【五行志】唐武宗生於東宮【元和九年六月十二日生母宣懿皇后穆宗第五子出舊唐書】宋孝宗率百官朝髙宗太上皇於徳壽殿以雨百僚免入見上就宮中行禮【紹興三十二年六月十一日髙宗禪位於孝宗稱太上皇退處徳壽宮十二日朝見出通考】路生爲趙自勤卜之曰公之官不出六月十二日【自勤赴選訪卜於長安縣路生云公之官不外重口後又卜之云公之官不出六月十二日至期敕爲三拾遺拾遺之字各有一口出太平廣記】元順帝二十七年皇太子寢殿後新甃井中有龍出光焰爍人宮人震懾僕地【元史】

十三日隋文帝生於同州般若寺中赤光照室流溢外戶紫气滿庭狀如樓閣色染人衣你母以時炎熱就而扇之寒甚幾絕困不能啼【出王劭舍利記隋文帝以後魏大統七年六月十三日生你母以時炎熱扇之幾絕有神尼者名曰智仙河東蒲阪劉氏女也語太祖曰兒天佛所佑勿憂尼遂名帝爲卯羅延言如金剛不可壞也又曰此兒俗家穢雜自爲養之太祖乃割宅爲寺內通小門以兒委尼後皇妣來抱忽見化而爲龍驚惶墮地尼曰何因妄觸我兒遂令晚得天下及年七歲告帝曰佛法將滅一切神明今已西去兒當大貴從東國來佛法當滅由兒興之一切神明還來尼沈靜寡言時道成敗吉凶莫不符驗及周滅二教尼隱皇家內著法衣戒行不攺帝後果山東入爲天子重興佛法每以神尼爲言乃命王劭爲尼作傳令天下舍利塔內各作神尼之像焉又隋書載文帝詔曰六月十三日是朕生日哀哀父母生我劬勞宜令海內爲武元皇帝元明皇后斷屠】唐髙宗生於東宮之麗正殿【貞觀二年六月十三日出舊紀】後晉髙祖崩【葬顯陵在洛京壽安縣通考】宋文文山賜狀元及第以是日謁廟【文山科六百一人六月十三日謁廟先五日謝闕至二十九日賜宴又至七月一日賜小錄出七修類考】宰臣秦檜是日以上所賜禦書眞艸孝經刻之金石上曰十八章世以爲童蒙之書不知聖人精微之學不出乎此【宋髙宗紹興九年藝文志】張正常四十二代天師至元乙亥年是日其父太玄眞人坐而假寐忽見神人飛空而至曰余自華蓋山來遊君家及覺而正常生紫雲覆庭紅光照室人以爲祥徵【正常年七歲雙目炯炯如巖下電容止異羣兒後三歲太玄出遊五嶽名山指相傳雌雄劍及玉刻陽平治郡功印曰龍星再集於亥吾兒當持此大振玄風太玄渡淮化去正常衍道家玄旨乃啟黃書赤界紫素丹刻之文授其徒四方學者川赴云蒸劍失其一流落鄱陽季氏家夜生光怪正常訪而合之出史纂左編】河內野王山上龍死【襄楷字公矩平原隰陰人好學博古善天文陰陽之術桓帝時宦官專朝災異數見延熹九年楷自家詣闕上疏曰臣聞皇天不言以文象設教堯舜𨿽聖必歷象日月星辰察五緯所在故能享百年之壽爲萬世之法前七年六月十三日河內野王山上有龍死長數十丈夫龍形狀不一小大無常故周易況之大人帝王以爲符瑞或聞河內龍死諱以爲蛇夫龍能變化蛇亦有神皆不當死昔秦之將衰華山神操璧以授鄭客曰今年祖龍死始皇逃之於沙丘後靈帝卽位以楷書爲然出後漢書】朝元太一眞君下降【道經】

詩亭晚人將別池涼酒未酣關門勞夕夢仙掌引歸驂荷葉藏魚艇藤花罥客簪殘云收夏暑新雨帶秋嵐失路情無適離懷思不堪賴玆庭戶裏別有小江潭【岑參六月十三日水亭送華陰王少府還縣】去年六月焦原雨入得東州第一朝今日看云舊時節又來農畔聽蕭蕭【宋時曾鞏先一年久旱六月十三日入境得雨次年復旱得雨亦六月十三日也】

十四日宋孝宗是日卽位未攺元以皇帝登極奏告天地宗廟社稷景靈宮天慶觀報恩【紹興三十二年通考】唐穆宗賜牛僧孺金紫【長慶元年】宋髙宗詔西安進士陳元助制刻漏一座送尙書省補其子爲局生【紹興二年以上玉海】郭子儀薨【子儀華州鄭縣人建中二年夏病甚徳宗傳詔省問及門郭氏子弟迎拜於外子儀臥不能興以手叩頭謝恩六月十四日薨年八十五徳宗震悼廢朝五日舊唐書】元禎泛江翫月張季友李景儉二侍禦史王文仲司錄王眾仲判官兩昆季爲禎載酒炙選聲音自府城之南橋乘月泛舟窮一夕以爲歡【元和五年六月十四泛江楚通誌】賜貴妃自盡【諸將誅楊國忠以貴妃在宮人情恐懼六月十四日命髙力士賜貴妃自盡陳玄禮見上請罪命釋之】於長文升仙【列仙傳】太乙眞君降【道經】

詩楚色分形勢羊公壓大邦因依多士子參畫盡惇龐嶽壁閒相對荀龍自有雙共將舡載酒同泛月臨江遠樹懸金鏡深潭倒玉幢委波添淨練洞照滅凝釭闐咽沙頭市玲瓏竹岸窗巴童唱巫峽海客話神瀧已困連飛盞猶催未到缸飲荒情爛熳風掉樂琤樅勝事他年憶愁心此夜降知君皆逸韻須爲應莛撞【元禎六月十四池江翫月楚通誌】

十五日宋神宗元丰二年是日命知制誥張璪光祿丞陸佃於祕閣考試宗室【玉海】程伯淳卒【伯淳諱顥召爲宗正寺丞卒於宋神宗元丰八年六月十五日先伯淳鄔縣三簿有石佛像歲傳佛首放光遠近男女晝夜會集伯淳取其首視之不復放光後以特旨召老稚數千追及境上攀號不忍別出宋文鑑】黃龍見於牛山潘炎賦曰非同上天之五蛇有異渡江之一馬秦夢立乎鄜畤漢時見於成紀彼皆一至此則重光【唐中宗景龍二年六月十五日黃龍再見於牛山】李華作禦史大夫壁記【天寶十四載六月十五作記曰君以文明照臨百官官紏其邪職有邦憲由京師而端下國王化所系不惟威刑禦史大夫其任也周拾決於天心得失震於人聽舉直錯枉而不撓則公卿屏气道路生風雲云出事文類聚】天寶八載以是日加老子號大道玄元皇帝【髙宗紀亦出事物紀原】王處一從祖師得道萊陽縣劉植以無嗣告處一處一曰吾稟之上蒼六月十五日處一詣其居而植爲置具處一曰特來從嗣豈可以常酒相待耶庫之西北所封者妙醞也植往索之得煮酒一器處一曰不惟此酒嗣亦如之索紙書一頌後批四四應眞四字【植明年四月十四日生子乞名處一曰已與之矣植良久曰四四則人所共知應眞二字是其名否處一曰是日純陽降也非應眞乎遂名之出史纂左編】西斗星降太虛元君眞人紫微王夫人同降現【以上道經】衝素眞人飛升【列仙傳】東華帝君降誕【帝君姓王或云名玄甫於是日降生後隱昆侖復居五臺得老子之道仙去出道書】海蟾帝君升仙【燕山劉操字宗成號海蟾子爲遼相遇純陽遂解印佯狂遠避純陽�以丹道乃作詩云拋離火宅三千口屏去門兵百萬家道成於是日飛仙後隱終南太華授道董凝陽張紫陽出道書】印宗法師爲六祖惠能落髮日【佛書】

詩他寢此時吾不寢近秋三五日逢晴相思惟有霜臺舊望盡孤光見卻生【賈島六月十五日酬朱侍禦】隆暑赫炎曦門弧慶左垂東君來瑞世西斗降臨時【事文類聚】

十六日蘇軾上書曰臣已具積欠六事及舊所論四事上奏臣聞之孟子曰以不忍人之心行不忍人之政若陛下初無此心則臣亦不敢必望此政屢言而屢不聽然臣孜孜彊聒者知陛下實有此心爲臣子所沮格竊觀卽位之始發政施仁天下聳然望太平於期月今八年而民亦貧願陛下深思其故【宋哲宗元佑七年六月十六上書出文編】顧保宗字世嗣江夏人也每釣魚江中是日夜坐艸堂臨月未臥忽有一人須髮皓然自稱翁至堂下乃揖保宗便箕踞而坐惟哭而已保宗謂曰翁何往翁曰來自江州復歸江夏言訖又哭保宗曰翁非異人乎翁曰我實非人以君閒退故相訪耳保宗曰野人釣魚可謂勞生何閒退之有翁曰世方兵亂閒退何妨保宗曰今世淸平未嘗有亂翁曰君不知桓玄之志乎保宗因問世若有兵可言歲月否翁曰今不是隆安五年耶保宗曰是翁又屈指復哭謂保宗曰後年易號復一歲桓玄盜國盜國未幾爲卯金所敗保宗曰卯金爲誰翁曰君當後識耳言訖乃去保宗送於戶外及曉保宗臨江觀之聞水風漸急魚皆出浪不知其數其中有大魚百餘尺昂首四望後乃沒是歲隆安五年六月十六日也保宗大異之【後二年攺隆安爲元興元興二年桓玄果篡位三年建武將軍劉裕起兵滅桓玄復晉安帝位後十七年劉裕受晉禪皆如魚言出九江記】潘眞人升仙【潘子眞事文類聚】

詩禁門深鑰寂無嘩濃墨淋漓兩相麻唱徹五更天未曉一池月浸紫薇花【六月十六日鎖學士院洪咨夔】

十七日宋明帝是日太白歲星塤星合於東井占曰攺立王公【秦始七年南齊書】唐髙宗於洛州柏崖置敖倉容二十萬石【咸亨三年六月十七日置敖倉至開元十年廢出會典】唐玄宗是日次扶風郡軍士各懷去就會益州貢春彩十萬匹上命置於庭召諸將諭之曰卿等國家功臣陳力久矣朕之優獎常亦不輕逆胡背恩事須臾回避甚知卿等不得別父母妻子朕亦不及親辭九廟言發流涕又曰朕幸蜀今有此彩卿等卽宜分取各圖去就朕自有子弟中官相隨與卿等訣別眾咸俯伏涕泣曰死生願從陛下上曰去就任卿自是悖亂之言稍息【天寶十五載六月十七日出玄宗本紀】唐睿宗以經籍多缺令京官有學行者分行天下搜檢圖籍【景云三年六月十七日出會要】東坡是日復過瓊之雙泉處【丁丑歲東坡南遷過瓊得雙泉之甘於城之東北隅至庚辰歲六月十七日東坡遷於合浦復過之卽徽宗皇帝登極之年也太守承議郎陸公求泉上之亭名名之曰泂酌出長公外紀】趙眞人上升【趙廣信出翰墨大全】

詩暑雨𨿽不足涼風還有餘樂北城陰夜何殊山崦居月明蒼檜立露下芭蕉舒試問澄虛閣今夕復焉如【陳與義字去非六月十七日夜寄邢子友詩】淸水簾門散異香恩深咫尺對龍章花應洞裏時常發日向壺中特地長坐久忽疑槎犯斗歸來兼恐海生桑如今冷笑東方朔惟用詼諧侍漢皇【韓致光六月十七日召對自辰及申方歸本院】酌彼兩泉挹彼注玆一缾之中有澠有淄以瀹以烹眾喊莫齊自江䢐海浩然無私豈弟君子江海是儀旣味我泉亦嚌我詩【東坡六月十七日過雙泉處作齊飲不盡也嚌齒嘗之】

十八日隋文帝移入新邑【文帝欲遷都太史奏當遷都帝曰吾於開皇二年六月十八日移入新邑在漢故城之東南萬年縣界南直終南山子午谷北枕龍首原今朝堂卽舊楊興村村門大樹今猶在出西京記】呂巖是日岱嶽王母池復書七言絕句題云回公再書【呂巖字洞賓唐河中永樂人號純陽宋天聖戊寅年曾書五言絕句於岱嶽王母池後又宋徽宗政和丙申年六月十八日復書七言絕句好事者摹刻於會貞宮出純陽集】緣督眞人降生【饒郡趙宗子名友欽字緣督是日生身幼遭劫火早有山林之趣性聰敏天文地理經緯術數莫不精通得紫瓊丹道搜羣書作三教一家之文及金丹問難等書行於世寓衡陽以道授上陽子出道書】

詩昔年畱字識曾來事滿華夷徧九垓無柰蛟龍知我字故畱蹤迹不塵埃【洞賓六月十八日題於岱嶽王母池】

十九日後周世宗崩【後周顯徳六年有一人敝衣入中書升政事堂據牀而坐堂吏叱之曰何人遣爾至此其人曰宋州官家教我來此吏白其事於宰臣宰臣密令遣之尋不知所適其年六月十九日世宗崩明年正月大宋受命出通考】宋仁宗幸後苑觀稻賞瑞竹宴太淸樓【景佑二年玉海】慱陵崔咸是夜雷後忽有一女子年十六七逾垣而入問所從來而終無言咸疑其奔者乃深藏之將旦而斃咸驚懼【崔咸少習靜獨在齊中天寶元年六月十九日夜忽有女子逾垣入室將旦而斃乃出於裏內私問失女有雙婢六七人喪服行語若尋求者相與語曰死而逃況生乎咸從而問之對曰郎君何故用問吾小娘子喪三日昨夜方斂被雷震屍起出不知所向咸問其形容衣服驗之果是後歸葬而女子又重來咸乃奠酒祝之不復來出通幽記】

二十日壽昌節【宣宗六月二十二日出玉海】晉洗馬衛玠薨【永嘉六年五月一十日薨謝幼興鯤發哀於武昌感慟不自勝人間子何故而致哀如是答曰棟梁折矣何得不哀出山堂肆考】北山黃東與鄭子恭表兄弟也黃東約以六月二十日會於天寧之浮圖各具酒一壺飯一器春蠔夏荔不拘其數合而飲食之古人騷賦詩詠與夫投壺弓矢之具有則攜之以佚娛樂相告語以孝弟忠信相問勞以老少安否家計有無至於農圃桑麻之業皆可抵掌而劇談晨而往暮而歸於是重親戚厚風教豈不善歟子恭曰善哉【正月十日亦然載黃直卿序】弘州人張珪晚憩神溪孤石上有神人自空而下言曰律呂律呂上天敕汝六月二十日行硬雨語畢騰空而去珪至家徧語鄰村人使速收麥未及收者至期爲雨所傷盡空事聞朝廷遣使祭焉遂立律呂神於孤石上【漢太初元年出天下一統志】祈請於葛洪居處【道士申太芝奏稱奉恩旨令臣往名山修功徳去載六月二十日於南海葛洪居處至誠祈請中夜恍惚見一老人云是茅山羅浮神人嘗於七曜洞來往昔曾於九疑山桂陽石室中藏天樂一部歲月久遠變爲五野豬彼郡百姓捉獲汝可往取獻皇帝每祈祭但依方安置奏之卽五音自和天仙百神應聲降福所求必遂壽命延長臣奉神言卽往桂陽尋問百姓雲天寶二載村人嘗見五野豬逐之便走於石室就裏尋覓化爲石物五枚今將奉進者王維表曰龐眉皓發遙同入昴之仙眞訣玄言來告馭風之客棲身七曜以俟唐堯藏樂九疑不傳虞舜按古器物出見其精爽化形誠亦有之龍躍平津蛇飛武庫載在晉史王維表賀夫豈云誣出墨卿談乘】

詩參橫斗轉欲三更苦雨終風也解晴雲散月明誰點綴天容海色本澄淸空餘魯叟乘桴意粗識軒轅奏樂聲九死南荒吾不恨玆遊奇絕冠平生【蘇軾六月二十日夜渡海作】

二十一日少帝是日生馮導等表曰大電繞樞哲後繼羲農之運五星聚井眞人啟文景之基昌圖永洽於千年嘉慶宜光於載誕當大雨時行之日乃常星不見之辰請以六月二十一日爲啟聖節使地角天涯望南山而祝壽九州島島四海仰北極以傾心從之【天中記】宋髙宗謂輔臣曰一二年就緒庶寬民力昨在會稽嘗書趙充國傳賜諸將但上下不能承奉【紹興六年玉海】宋眞宗皇后郭氏葬於永熙陵之西北【謚曰莊穆景徳四年六月二十一日葬宋史禮志】

二十二日唐宣宗以是日生爲壽昌節【宣宗生於大明宮憲宗第十三子出天中記】宋林栗上經傳集解【孝宗淳熙十年六月二十二日知潭州林栗上經傳集解出會要】潭州是日上言湘陰縣得鐘制作精妙上有古篆八十三字人不能識畫圖以進【宋太宗端拱二年玉海】張眞人上升【張元化翰墨大全】

二十三日宋徽宗殿前池內雙生蓮【政和三年玉海】安祿山不意玄宗西幸是日遣使止崔幹佑兵畱潼關又遣孫孝晢攻陷長安害諸妃主皇孫【唐肅宗至徳元載六月二十三日出亂雜記】儀官禪師無疾而終【長安看龍寺儀官禪師本唐氏之族也父瑯邪王與越王起兵伐則天不克而死後誅其族無遺惟禪師方在𦇤褓乳母抱而逃後數年後聞瑯邪有子求之愈急乳母攜至峻州鬻女工以自給禪師年已八歲聰慧出類狀貌不凡乳母恐事露大憂之乃於桑野中告以本未泣而謂吾養爾已八年亡命無所不至今汝已長而敕訪不止事泄之後汝與吾俱死禪師遂流涕而別削髮爲僧後得道歸者甚眾六月二十三日無疾終柩將發異香芬馥有白鶴數百鳴舞於宮中彩雲覆柩出紀聞】虞翁生上升【翰墨大全】

詩淅淅曉風起孤舟愁思生蓬窗一螢過葦岸數蛩鳴老大畏爲客風波難計程家人夜深語應念客猶徵【張未字文潛六月二十三日夜泊林裏港作】

二十四日崔圓是日奏劍南歲稔民安儲供無闕玄宗大悅授圓中書侍郎同中書門下平章事【天寶十五載玉海】錢塘人以是日設醮捨貲【宋咸淳間羽士陳崇貞者自閩來卜居於錢塘西湖善雷法因敕建雷院以居之賜號衝素眞人六月二十四日郡人雲集設醮捨貲至今不廢出西湖遊覽志】南斗降【道經】忌遠行水陸俱不可往【雲笈七簽】

二十五日唐敬宗幸凝碧池令兵士千餘人於池中取大魚長大者送入新池【寶歷二年玉海】東坡與秦少遊相別於海康【東坡云歲在庚辰六月二十五日予與秦少遊相別於海康意色自若與平日不少異但自作挽詞一篇人或怪之予以謂少遊齊生死了物我戲出此語其言過矣此言惟淵明可以當之少遊因遷謫而作此詞豈眞若是乎其自制挽詞曰嬰釁徙荒域茹哀與世辭官來錄我橐吏來殮我屍藤來木皮冠槁葬路傍陂孤魂不敢歸惴惴滯猶玆家鄕在萬里妻子天一涯弱孤未堪事歸骨定何時昔忝柱下史通籍黃金闓一朝奇禍發飄流至於斯修塗繚山海未免從闍維荼毒復荼毒彼蒼焉得知秋晚瘴江急鳥獸鳴聲悲殯宮生蒼蘚紙錢掛枯枝蒙蒙寒雨零慘慘陰風吹無人致薄奠誰與飯黃緇更無挽歌者但有挽歌詞出合璧事類】天元甲子朝元日九華安妃紫微王夫人降金曲山壇【以上道經】

二十六日唐玄宗詔左丞相張說在家修史【開元二十五年六月二十六日詔在家修史李元紘奏就史館從之出會要】宋太祖幸迎春苑習射【建隆三年玉海】史憲誠是夜爲眾軍所害【憲誠其先出於奚虜今爲靈武建康人敬宗卽位進秩司空太和二年滄景節度使李全略卒其子同捷竊據軍城表邀符節舉兵伐之先是憲誠與全略婚媾及同捷叛復潛以糧餉爲助憲誠嘗遣驍將至闕下恣爲張大宰相韋處厚以語折挫之憲誠不敢復與同捷爲應憲誠亦出師共討同捷及滄景平加司徒憲誠心不自安上又加侍中移鎭河中憲誠素懷向背太和三年六月二十六日夜爲眾軍所害冊贈太尉出舊唐書】六月二十六日發龍涸晝夜肅肅常寒不復得脫襦褲將從七十二人面盡黎黑口唇靑淤【沙州記】淸涼眞人生【翰墨大全】

二十七日宋眞宗黃雲如飛鳳覆昭慶殿【祥符九年出玉海】文宗是日欲拜徳裕平章事已進麻詔曰命相絕是重事適看歷日日辰非佳【太和七年六月二十七日出獻替記】太常寺是日奏孔子髙弟子所封侯爵與宣聖名同失弟子尊師之禮今乞以瑕丘侯曾參攺封爲武城侯宛丘侯顓孫師爲穎川侯龔丘侯南宮絳爲汶陽侯楚丘侯司馬耕爲雒陽侯頓丘侯琴張爲陽平侯瑕丘伯左丘明爲中都伯龔丘伯谷梁赤爲雒陵伯楚丘伯戴聖爲考城伯從之【宋徽宗政和元年六月二十七日通考】啟聖節【少帝六月二十七日出玉海】天寶十三載是日加老子號大聖祖髙上大道金闕玄元天皇大帝【唐會要亦出事物紀原】宗明僧泊然而逝【宗明上饒柳氏子志慕空寂依蘄州廣化寺師事文仙薙發受具足戒後遊漢東卓庵於靈濟故地澹如也屬歲大旱民艱食請師爲禱師以法力起池龍甘雨沾足屢歲有秋元貞元年六月二十七日泊然而逝出楚通誌】取枸杞煎湯沐浴至老不病【雲笈七簽】

詩黑雲翻墨未遮山白雨跳珠亂入舡捲地風來忽吹散望湖樓下水如天放生魚鱉逐人來無主荷花到處開水枕能令山俯仰風舡解與月徘徊烏菱白芡不論錢亂系靑菇裹綠盤忽憶嘗新會靈觀滯畱江海得加餐【韓文公詩曰平地散芡盤】獻花遊女木蘭橈細雨斜風濕翠翹無限芳洲生杜若吳兒不識楚詞招【柮若山姜也】未成小隱聊中隱可得長閒勝暫閒我本無家更安往故山無此好湖山【東坡望湖樓六月二十七日醉書五絕】

二十八日

太白與月相迫【蔡邕上疏曰六月二十八日太白與月相迫兵事惡之鮮卑犯塞所從來遠今出師不利上達天文下逆人事出蔡邕傳】徳王裕以是日封幹寧【大順二年六月二十八日四年冊爲皇太子唐昭宗長子也出舊唐書】敬宗禦三殿觀兩軍教坊內園分朋驢鞠角抵戲酣有碎首折臂者至二更方罷【寶歷一年六月二十八日玉海】宋仁宗以飛白文詞字賜翰林侍讀李淑【康定一年淑出守許州爲飛白寶艸記摹石州廨玉海】神馬二匹一白一黑忽出於滇池縣河中河水周回二百餘里縣民董聰見之【晉孝武帝太和十四年六月二十八日出宋書符瑞志】滇中風俗每歲是日各家俱束葦爲槁髙七八尺凡兩樹置門首遇夜炳燎其光燭天合家俱用生肉切爲膾調以酰蒜不加烹飪名曰喫生總稱曰火節【譚叢】

二十九日武宗是夜一鼓至五鼓小流星五十餘交橫流散【會昌元年六月二十九日夜出唐天文志】宋眞宗對輔臣於崇政殿觀陣圖上曰北戎寇邊常遣精悍爲前鋒若扞禦不及卽有侵軼之患今盛選銳兵命驍將統領別爲一隊遏其奔衝彼旣挫銳而退余其望風不敢進矣【咸平四年六月二十九日對輔臣於崇政殿出會要】李長民上廣汴都賦【宋徽宗宣和四年玉海】文文山賜宴【五月二十四日賜狀元及第六月二十九日賜宴七修類稿】回鶻入貢摩尼偕來於中國是日唐憲宗敕賜回鶻摩尼爲之置寺賜額爲大雲光明寺【元和元年回鶻之摩尼猶中國之僧也出大歷】桐柏眞人降九華眞妃降【以上道經】

詩此夕燻風息舜弦明朝早振蓐收權【事文類聚】

三十日東漢章帝建初六年是日日食在翼六度翼主遠客冬東平王蒼等來朝【明年正月蒼薨】漢髙後二年是日日有食之旣在營室九度爲宮室中時髙後惡之曰此爲我也明年應【師古曰明年應謂髙後崩也以上通考】漢獻帝興平元年是日日食帝避正殿寢兵不聽事【後漢書】趙淸獻公抃賜第在京師府司巷長女適史氏以暑月不寐啟戶納涼見月滿中庭如晝方嘆曰大好月色俄庭下漸暗月痕稍稍縮小斯須光滅仰視星斗燦然而是夕乃晦日竟不曉爲何物光也【夷堅志】丘處機以是日抵丰州飽食如故【處機字通密號長春子生於金熙宗皇統八年從重陽祖師得道後元太祖時至阿不罕山過棲霞觀偶不食但飲湯而已眾問之曰師奚疾師曰予疾非爾輩可測聖賢琢磨故耳有尹淸和夢人謂之曰師之疾公輩勿憂至漢地當自愈六月三十日抵丰州有奉以湯餅飽食如故眾相謂曰淸和之夢驗矣後師升化至元六年贈長春演道主教眞人處機事亦載於七月九日八月二十七日出史纂左編】日涉編卷七楚應城陳階升也甫編輯邑人徐養量叔弘甫校刻虞正縉

甫

陳光宸致可甫

李宇粹

甫

陳蕾伯春甫仝閱

七月﹝一﹞七月建申申身也言萬物身體成也【合璧事類】夷則申之气也七月建焉【周禮】日在翼昏斗中旦畢中【禮記】天地始肅【月令】流火【詩】招搖指申【淮南子】序移玉律气應金商【唐書】日行白道曰西陸謂之秋【後漢書】西方曰辰其時曰秋其气曰陰【管子】孟秋行春令則亢旱不實行夏令則多火災痰熱瘧癥行冬令則敗介虫來戎兵【呂氏春秋】爲相【爾雅】景曰明景澄景淸景晨景辰曰淒辰節曰素節商節肇秋亦曰孟秋初秋上秋早秋首秋蘭秋【以上梁元帝纂要】唐宮中每至秋時妃妾以金籠閉蟋蟀置枕畔夜聽其聲庶民之家皆效之【開元遺事】明皇嘗制秋風髙曲每至秋空迥徹纖埃不起卽奏之則淸風遠來庭葉交墜【羯鼓錄】永州風俗少年常擊鼓羣入民家號行盜皆迎爲辧具謂之起盆後爲解索喧呼疻斗【韋宙出爲永州刺史一切禁之出白孔六帖】天曰旻天【梁元帝纂要】宋神宗熙寧元年戊子夜西南雲間有聲鳴如風水相激又七年丙寅夜西北方雲間有聲如磨物又七年庚子夜西北天鳴占主政虐民勞兵革歲動【宋史俱系七月】彩虹出西方蔽月【義熙二年晉安帝記】峨眉山頂下雪謂之封山【野記】風曰涼風又曰商風素風淒風激風悲風金風【梁元帝纂要】江南有大風相傳以爲孟﹝上浦下女﹞發怒按山海經謂帝之女遊於江中出入風雨自隨以帝女故曰孟浦﹖女【野記】東都大雨人多殍殕先是童謠曰新禾不入箱新麥不入場迨及八九月狗吠空垣墻【唐髙宗永淳九年通考】天雨雹殺牛羊【王莽天鳳元年漢紀】廣州雨金占曰人君多殺無辜【垂拱二年五行志】天雨水銀占曰人君多殺無辜【惠帝永興二十六年晉書髙宗紹興二十年七月亦雨水銀宋史】天雨錢或從石甃中湧出【紹興二年宋史】天雨血【端平三年五行志】泗州下邳天雨湯殺鳥雀【唐懿宗咸通八年出通考】北地兼雨肉似羊脇【桓帝建和一年時梁太后攝政兄弟專權枉殺李固杜�等天下冤之其後梁氏誅滅出漢書】京師雨毛如發長者三尺餘短者六七寸【文帝開皇六年京房易飛候曰天雨毛其國大饑時關中旱米粟湧貴出隋書】黃河是月水名荻苗水【水衡記】齊東昏侯淮水變赤如血【永元元年】陳宣帝江水赤如血自建康西至荊州禎明中江水赤自方州東至海【太建十四年京房易占曰水化爲血兵起其後爲隋所滅】唐穆宗河水赤三日止【長慶元年以上通考】王方翼次葉河無舟而冰合時以爲祥【白孔六帖】晉神山縣北谷中有鐵隨水流出方二丈三尺其重七千斤【建隆二年五行志】武帝殿前地陷方五尺深數丈中有破船【太康八年晉朝雜事】熙河路地震有裂數十丈者蘭州尢甚倉庫俱沒河東諸郡震裂【宣和四年宋史】黃气出壁長五尺餘占曰兵出【景徳元年宋史】京城紅葉滿空如火照人自旦至辰方息後數日京城黑气起百步內不見人自寅至已方消【順帝七年元史】汴州相國寺佛閣見有赤塊轉門譙藤网中周而火作頃之赤塊北飛轉佛閣藤网中亦周而火作旣而大雨平地水深數尺火亦不滅【唐昭宗大順二年】齊武帝不豫徙禦延昌殿始登階而殿屋鳴叱上惡之未幾崩【永明十一年】王莽社陵便殿乘輿虎文衣廢藏在室匣中者出自樹立堂上良久乃委地吏卒見者以聞莽惡之【地皇元年以上通考】進賢縣婦產子首有角腋有肉趐【光宗紹熙二年宋史五行志】河中生艸葉自相樛結如旌旗之狀時人以爲旗子艸【僖宗光啟元年五行志】晉陵縣民析薪中有木字曰紹興五年如是者二是時猶未攺元其後果然此木妖【宋史】彰徳李樹結小黃瓜民謠曰李生黃瓜民皆無家【順帝至正三年元史】鳳凰集蒼梧【吳孫權黃武五年】鳳凰見會稽山陰【武帝永初元年以士宋書符瑞志】有小鳥如雀生大鳥如鳩於萬年宮皇帝舊宅【髙宗永徽五年】烏銜柴爲城方十餘里髙二三尺烏口皆流血【徳宗貞元四年上舊唐書】武陵縣龍鬥於復塘村大雷雨二龍奔逃珠墮火如車輪牧童得之自是連歲有水災【宋孝宗乾道五年五行志】有蛇從郭外入與邑蛇羣斗孝文帝廟【漢孝武帝太唐二年白孔六帖】

詩江南孟秋天稻花白如氈素腕慚新藕殘妝妒曉蓮【鄭槪狀江南七月】時秋積雨霽新涼入郊墟燈火稍可親簡編可捲舒【韓文公】遞嘯取遙風微微近秋朔金柔气尙低火老候愈濁【韓聯句】急雨收殘暑西風吹暮蟬煙浮水空闊露洗月華圓【張蕓叟】打荷看急雨吞月任行雲夜半蚊雷起西風爲解紛【山谷】寂寂官槐雨乍晴髙枝斜帶夕陽明臨風忽起悲秋思獨聽新蟬第一聲【寇準新蟬】銀獨秋光冷畫屏輕羅小扇撲流螢天街夜色涼如水臥看牽牛織女星【杜牧秋夕】萬事悠悠心自知彊顏於世轉參差移牀獨臥秋風裏靜看蜘蛛結网絲【王安石省中】洛陽城裏見秋風欲作家書意萬重復恐匆匆說不盡行人臨發又開封【張藉秋思】五千里外三年客十二峯前一望秋無限別魂招不得夕陽西下水東流【崔塗巫山七月於別】繞樹無依月正髙鄴城新淚濺云袍幾年始得逢秋閏兩度塡河莫告勞【蔣冽閏七月題鳥鵲】蘆花兩岸風蕭瑟渺渺煙波浸秋日鷗鷺家深不見人小艇忽自花中出【王十朋蓮花】旦暮已淒涼離人遠思忙夏衣臨曉薄秋影入檐長前事風隨扇歸心燕在梁殷勤寄牛女河漢正相望【元禎】殘暑已束裝好風方來歸未能﹝﹖束﹞團扇且復制秋衣髙蟬遽如許長吟送落暉相戒趣女功莎虫能表微【杜甫】新裂齊紈素皎潔如霜雪裁成合歡扇團團似秋月出入君懷袖動搖微風發常恐秋節至涼飆奪炎熱棄捐篋笥中恩情中道絕【顏延年班婕妤扇詩】星依云渚冷露滴盤中圓好花生木末衰黃愁空園夜天如玉砌池葉極靑錢僅厭舞衫薄稍知花簟寒曉風何拂拂北斗光闌干【李賀】

立秋立秋木死水歿火休金相大暑後十五日斗指坤爲立秋秋者揫也物於此而揫斂也【孝經緯】律中夷則【孟秋气至則夷則之律應月令】斗柄西指而天下皆秋【鶡冠子】一葉落天下知秋【淮南子】壯志悲秋感陰气也【韓子】坤西南也主立秋【易說】磬立秋之樂也【磬者夷則之气象萬物之成五經要義】西方以立秋謂白精之帝而少昊蓐收食焉【月令】濁陰雲出如赤繒立秋白露下【以上易通卦驗】立秋西方閶闔風至【一名飆風出符瑞圖】列子遇風常以立春歸乎八荒立秋遊乎風穴是風至艸木皆生否則搖落謂之離合風【陸機要覽】蟋蟀吟於始秋【後襄楷書】立秋促織鳴女工急促之【春秋考異郵】立秋腐艸爲螢【易通卦驗】瑤光星散爲鷹立秋之日鷹鸇擊【春秋元命苞】立秋日午時﹝上﹖下立﹞竿影得四尺五寸二分半五穀熟立秋後四十五日內土气在坤不得修造動土及遠行出軍士凶【月令占候圖】立秋涼風至報土功祀四鄕【易通卦驗】立秋日涼風至王者報地徳禮西郊【白虎通】先立秋祀黃帝迎气西郊樂奏黃鐘歌西顥舞云翹【後漢書】春官宗伯以白琥禮西方【立秋爲白精之帝故曰琥以象秋气之嚴肅周禮】貙以立秋日祭獸王者亦以此日獵獸祭宗廟【按爾雅貙似貍或曰虎五指爲貙柳子曰貙畏虎虎畏羆出漢書】立秋日習戰陣之儀名曰貙劉【後禮儀志】天子居總章左个乘戎輅駕白輅載白旗衣白衣服白玉食稻與魚其器廉以深太史以立秋三日謁於天子曰某日立秋盛徳在金天子乃齋立秋之日天子親率諸侯大夫迎秋於西郊還乃賞軍師武人於朝乃命將帥簡練俊傑專任有功以正不義詰誅暴慢以明好惡順彼遠方【禮】立秋日自郊禮畢始揚威武斬牲於東門薦陵廟其儀乘輿禦戎車白馬朱鬣躬執弩射牲牲薦鹿麛謁者各一人載以獲車馳送陵廟還宮遣賫束帛賜武官武官肄兵習戰之儀斬牲之禮名曰貙劉兵官皆肄孫吳之兵法六十四陣【晉書】立秋日夜漏未盡五刻京都百官皆衣白迎气於西郊【續漢書】漢家授禦史多於立秋日蓋以風霜已嚴鷹隼初擊【裴徳容本傳】孫寶爲京兆尹請侯文爲掾進見如賓禮數月以立秋日署文東部郡且曰今日鷹隼始擊當順天地取姦惡以成嚴霜之誅掾部詎有其人乎文曰無其人不敢受職寶曰誰也文曰霸陵杜稚季寶問其次文曰豺狼橫道不宜復問狐貍【孫寶字子嚴漢書】京師立秋滿街賣楸葉婦女兒童皆剪成花樣戴之形制不一【夢華錄】立秋日人未起汲井水長幼飲之卻病【常氏日錄】立秋日勿沐令皮膚粗燥【延壽參贊書亦出攝生論】嵩山之上有玉女搗帛石瑩徹光潔人莫能測嶽下人云立秋前一日中夜常聞杵聲響【五代秦再思紀異】立秋日五嶽諸眞人諸黃老君於黃房雨﹖丘庭山會仙官於日中定天下祀圖靈樂【登眞隱訣】

詩玆辰戒流火商飆早已驚雲天收夏色木葉動秋聲【劉言史】獨行獨語曲江頭回馬遲遲上樂遊蕭颯涼風與衰鬢誰教計會一時秋【白居易立秋日登樂遊園】風入泥陽池館秋片雲孤鶴兩難畱明朝獨向靑山廓惟有蟬聲催白頭【武元衡立秋華原南館別二客】日月不相饒節敍昨夜隔玄蟬無停號秋燕已如客平生獨往願惆悵年半百罷官亦由人何事拘形役【工部棄官去客秦州作是時立秋後一日】百重堆案掣身閒一葉秋聲對榻眠牀下雪霜侵戶月枕中琴築落階泉崎嶇世味嘗應徧寂寞山棲老漸便惟有憫農心尙在起﹝日詹﹞云漢更茫然【東坡立秋日禱雨宿靈隱寺同周徐二令】山云行絕塞大火復西流飛雨動華屋蕭蕭梁棟秋窮途愧知已暮齒借前籌已費淸晨謁那成長者謀解衣開北戶髙枕對南樓樹濕風涼進江喧水气浮禮寬心有適節爽病微瘳主將歸調鼎吾還訪舊丘【工部立秋日雨成都幕中作】樓峴倚長霄登攀及霽朝髙如石門頂勝擬赤城標天路云虹近人�气象遙山淸伯禹廟江落伍胥潮䢐暑迎秋薄涼風是日飄果林余苦李萍水覆甘蕉覽古嗟夷漫陵空愛寂寥更聞金剎下鐘梵晚蕭蕭【遜逖立秋日題安昌寺北山亭】律變新秋至蕭條自此初花酣蓮報謝葉在柳成疏淡日非云映淸風似雨餘捲帷涼暗度迎扇暑先除艸盡多翻燕波澄乍露魚今朝散騎省作賦興何如【司空曙立秋作】

處暑立秋後十五日斗指申爲處暑言瀆暑將退伏而潛處也【孝經緯】處暑赤云出【易通卦驗】處暑日鷹乃祭鳥【後五日天地始肅後五日禾乃登修宮室坯垣墻】處暑後築場圃登谷天子嘗新先薦寢廟【以上月令】

七月﹝二﹞

一日宋蒼梧王是夜熒惑太白辰星合於翼【元徽七年占曰攺立王公出南齊書】唐太宗是日黃气竟天大雨谷水溢【貞觀十一年通考】後晉開運元年是夜大雷雨明徳門內井亭有石槽槽有龍首其夕漂行數步而龍首斷焉【識者云石國姓也龍首旣斷大不吉之象晉祚果終於開運出通考】武后封嵩嶽爲神嶽大中王【垂拱四年事物紀原】宋眞宗是日謂輔臣曰朕夢神人降傳玉皇之命云先令汝祖趙某授汝天書卽日於延恩殿設道場先聞異香頃之黃光滿殿蔽燈燭睹仙儀衛天尊至曰吾人皇九人中一人也是趙之始祖皇帝善爲撫育蒼生無怠前志卽離坐乘雲而去【祥符五年出宋史禮志】髙宗以是日東宮誕肓滿月大赦天下【龍朔二年出舊唐書】宋眞宗以是日聖祖降爲先天節【宋史亦出事文類聚】文文山是日賜小錄【五月賜狀元及第六月賜錢賜宴七修類稿】張蕃國王於公衙會諸蕃飲宴動蕃樂【正月一日亦然通考】太上老君登太極朝元始【道經】

詩髙棟層軒已自涼秋風此日灑衣裳修然欲下陰山雪不去非無漢署香絕壁過雲開錦繡疏枝隔水奏笙簧看君宜著王喬履貞賜還疑出尙方宓子彈琴邑宰日終軍棄繻英妙時承家節操尙不泯爲政風流今在玆可憐賓客盡傾蓋何處老翁來賦詩楚江巫峽半雲雨淸簟疏簾看奕碁【杜子美題終明府水樓二首大歷元年七月一日夔州作】元傲胡牀酒半醒釣筒收盡數舟橫風生細葛無三伏月上疏林正四更北斗離離低欲盡明河脈脈去無聲升仙豈復塵中戀便擬騎鯨返玉京【宋人陸遊字務觀號放翁坐捨北水亭七月一日作】涼飆呼不來流汗方被體稀星乍明滅暗水光彌彌香風過蓮芡驚枕裂魴鯉欠伸宿酒餘起坐濯淸泚火雲勢方壯未受月露洗身微欲安適坐待東方啟【東坡七月一日出城舟中苦熱】初秋尙苦暑歸沐乃君恩地閒少來客日宴猶閉門家乏念藜藿開顏無一樽況復辭貌拙敢隨車馬奔盥濯何所事讀書坐前軒豈堪當世用空味古人言頗喜市朝內獨無塵土喧終年但如此貞竊太官餐【曾鞏字子固七月一日休假作】文書稍去眼日夕進微涼髙樓一徙倚淸風爲我長漁父蔭深樾歸人度浮梁仰看河漢明俯視羣山蒼平生會心處於此故難忘舊聞水東勝巖巒發天藏豈無一日暇勇往聊徜徉民瘼未渠補況敢懷樂康天邊云物佳似復爲雨祥秋成儻可期歲晚或自彊當從農家鼓一歷水雲鄕【張栻字敬夫號南軒七月一日晚登湘南樓作】

二日東漢桓帝元嘉二年是日日有食之在翼四度史官不見廣陵以聞占曰翼主倡樂時上好樂過【阮藉樂論曰桓帝聞琴淒愴傷心倚扆而悲慷慨長息曰善乎幾爲琴若此一而足矣出通考】唐武宗會昌元年夜北方流星光明照地東北流星有聲如雷【天文志】宋徽宗是日詔神霄玉淸府攺營宮宇以迎神貺更賴輔弼大臣同寅協力以太師魯國公蔡京少傅太宰鄭居中少保少宰余深等並充神霄玉淸萬壽宮使知樞密院事鄧洵中書侍郎白時中宣和殿大學士蔡攸等並兼充副使【政和八年合璧事類】許攸與陳康是日同死【許攸夢烏衣吏奉添案案上有六封文書拜跪曰府君當爲北斗明年七月復夢有一案四封文書云陳康爲主簿覺後康至曰今來當謁攸聞而懼曰予夢爲北斗夢君爲主簿明年七月二日同死出幽明錄】

三日同昌公主生【唐宣宗大中三年七月三日生至懿宗九年薨謚曰文懿主郭淑妃所生出舊唐書】東坡是日杭州到任謝表云江山故國所至如歸父老遺民與臣相問云云卽日謁文宣王廟祝文曰昔自太史通守是邦今由禁林出使浙右【宋哲宗元佑四年七月三日表有父老遺民云云者以東坡去杭州十六年故有此語耳出長公外紀】唐太子少保薛稷雍州長史李晉等是日家破身斬【薛稷李晉等外飾忠鯁內藏諂媚因附太平公主並遷要路自以爲得志可保泰山之安七月三月家破身斬何異鸋鴆棲於葦荻大風忽起而巢折卵破出朝野�載】有霧歲熟【望气經】

詩云送關西雨風傳渭北秋孤燈然客夢寒杵搗鄕愁灘上思嚴子山中憶許由蒼生今有望飛詔下林丘【唐人岑參七月三日宿關西客捨寄東山嚴許二山人】今玆商用事餘熱亦已末衰年旅炎方生意從此活亭午減汗流北鄰耐人聒晚風爽烏匼筋力蘇摧折閉目踰十旬大江不止渴退藏恨雨師健步聞旱魃園蔬抱金石無以供采掇密雲𨿽聚散䢐暑終衰歇前聖脊焚巫武王親救暍陰陽相主客時序遞回斡灑落惟淸秋昏霾一空闊蕭蕭紫塞鷹南向欲行列欻思紅顏日霜露凍階闥胡馬挾雕弓鳴弦不虛發長鈚逐狡兔突羽當滿月惆悵白頭吟蕭條遊俠窟臨軒望山閣縹緲安可越髙人煉丹砂未念將朽骨少壯迹頗疏歡樂曾焂忽杖藜風塵際老醜難翦拂吾子得神仙本是池中物賤夫美一睡煩促嬰詞筆【杜子美七月三日亭午已後校熱退晚加小涼穩睡作詩因論壯年樂事戲呈元二十一曹長】

四日宋太宗封神爲顯聖王【顯聖王廟在寧州眞寧縣卽要冊湫也唐乾符中封神爲應聖王光化二年封普濟王宋朝太宗在晉邸有神告之應太平興國二年七月四日封顯聖王出事物紀原】董陵編宋徽宗禦集手詔二冊進賜帛【髙宗紹興十六年七月四日進宋史】宋文文山以是日拜黃甲敍同年【七月一日賜小錄四日敍同年出七修類稿】邵雍字堯夫是日大書詩一章曰生於太平世死於太平世客問年幾何六十有七歲俯仰天地間浩然獨無愧以是夜五更捐館【雍河南人舉遺逸試將作主簿後又以穎州團練推官辭疾不赴雍始學於百泉堅苦刻厲冬不鑪夏不扇夜不就席者數年衛人賢之雍嘆曰背人尙友千古而吾未嘗及四方遽可已乎於是走吳適楚過齊魯客梁晉久之而歸曰道在是矣蓋始有定居之意至熙寧十年有疾張載喜論命來問疾因曰先生論命否當推之雍曰若天命則已知之矣世俗所謂命則不知也載曰先生知天命矣載尙何言程頤曰先生至此他人無以爲力願自主張雍曰平生學道豈不知此然亦無可主張時居正寢諸公議後事於外有欲葬近洛城者先生已知呼子伯溫入曰諸公欲以近城地葬我不可當從伊川先塋耳七月四日五更卒出史纂左編據安樂窩集雍七月十四卒】丘處機謂門人曰吾歸無遺恨【處機號長春子聞太液之南岸崩裂水入東湖曰吾與之俱矣七月四日謂門人曰昔丹陽嘗授記與予云吾沒之後教門大興四方化爲道鄕道院皆敕賜名額又當住持大宮觀仍有使者佩符乘傳幹教門事此乃功成名遂歸休之日也丹陽之言一一皆驗吾歸無恨矣出左編】

五日宋寧宗卽位【紹聖五年七月五日出通考】宋神宗崩是日請謚於南郊【元丰八年宋史禮志】宋太宗以吳鉉入史館校定字書【興國八年吳鉉獻復位切韻七月初五殿試日令入史館出會要】李綱自右僕射升左僕射黃潛善從門下侍郎爲右僕射【宋髙宗建炎元年是月綱卽出提舉洞霄宮出宋學士集】宋朝云卒於惠州【朝云以七月五日卒葬於西禪寺東坡銘其墓朝云始不識字晚忽學書嘗從泗堂比丘尼義衝學佛卒之日誦金剛經四句偈而絕東坡又作詩挽之中有駐景恨無千歲藥贈行惟有小乘禪之句出東坡集】三會日宜修迎秋齋【法天生意】

詩避謗詩尋醫畏病酒入務蕭條北窗下長日誰與度今年苦炎熱艸木困燻煮況我早衰人幽居气如縷秋來有佳興秫稻已含露還復此微吟往和槽牀注【酒入務謂絕酒不飲也杜詩賴知禾黍秋已覺槽牀注】何處覓新秋蕭然北臺上秋來未云幾風日已淸亮雲間聳孤翠林表浮遠漲新棗漸堪剝晚瓜猶可餉西風送落日萬竅含淒悵念當急行樂白髮不汝放【以上二首東坡七月五日作】

六日是日雨謂之洗車雨【歲時雜記】唐穆宗詔曰七月六日是朕載誕之辰其日百寮命婦宜於光順門進名參賀朕於門內與百寮相見先是左丞韋綬奏行之宰臣以爲古無降誕受賀之禮奏罷之次年是日復行賀禮【出洪邁隨筆】宋元徽五年是夜少帝微行至領軍府帝左右人曰一府皆眠何不緣墻入【出南史】宋太祖詔皇帝尹宰相樞密使翰林學士中書舍人泛舟後苑新池張樂宴飲極歡而罷【幹徳三年宋史禮志】唐髙祖詔用象笏竹木笏【唐會要曰笏周制也周禮諸侯笏大夫魚須士以竹晉宋以來謂之乎板西魏以後五品以上通用象牙髙祖武徳四年七月六日詔五品以上象笏六品以下竹木笏出事物紀原】宰臣司馬光請設十科以取士【哲宗元佑元年七月六日司馬光請設十科一曰行義純固可爲師表二曰節操方正可備獻納三曰智勇過人可備將帥四曰公正聰明可備監司五曰經術精通可備讀講六曰學問該慱可備顧問七曰文章典麗可備著述八曰善聽訟獄盡公得實九曰善治財賦公私俱便十曰練習法令能斷請讞於十科內舉三人宋史】太平興國年習俗以是日爲嘉辰【宋太宗詔七夕嘉辰著於甲令今習俗多用六日非舊制也宜復用七日且名爲七夕而用六不知自何時以然唐時無此說必出於五代耳出容齋三筆】京師人家左廂以是日乞巧【右廂七日出歲時記】陶弘景仙化門徒欲厚之忽然重起曰道士絕與俗殊胡爲哀哭厚葬但建修齋功此乃合太古淳眞之法也言訖而化【陶弘景魏郡平陽人自號華陽隱居平生嘗晝眠看書必至夜半喜聞松風之聲七月六日仙化出太平經】

詩縹緲鑪煙上帝閽朝來一洗旱如焚壠頭無復成龜兆水面初看起﹝索﹖﹞紋免使夏畦炊白玉未妨秋稼刈黃雲使君憫雨心猶在化得邦人不茹葷【曾茶山江南大旱七月六日臨川得雨奉呈仲髙侍禦】七月六日苦炎熱對食暫餐還不能每從夜中自是蠍況乃秋後轉多蠅束帶髮狂欲大叫簿書何急來相仍南望靑松架短壑安得赤腳踏層冰【杜工部】

七日天河之西有星煌煌與參俱出謂之牽牛天河之東有星微微在氐之下謂之織女世謂雙星【焦林大斗記】河鼓謂之牽牛【爾雅】烏鵲塡河而渡織女【淮南子】是日雨曰灑淚雨【歲時記】漢武帝生於猗蘭殿【景帝坐崇芳閣上有丹霞起赤龍盤棟間使王夫人居之攺崇芳閣爲猗蘭殿得幸有娠夢日入懷景帝亦夢髙祖謂已曰王夫人得子可名爲彘及生男因名焉是爲武帝出冥冥記】後魏武帝生於參合陂北【太祖道武皇帝諱珪昭成皇帝之嫡孫獻明帝之子也母曰獻明賀皇后初因遷徙遊於云夢寢夢日出室內寤而見光自牖屬天欻然有感以建國三十四年七月七日生帝其夜復有光明昭成大悅羣臣稱慶出北史】竇后少小頭禿不爲家人所齒人皆看織女獨不許後出乃有神光照室爲後之瑞【後漢書】玄宗與貴妃避暑驪山宮夜半憑肩相誓願世世爲夫婦【天寶遺事】戚夫人侍兒賈佩蘭云在宮時見戚夫人侍髙祖至七月七日臨百子池作於闐樂畢以五色縷相羈謂爲連愛【西京雜記】玄宗與妃子每至七夕夜在華淸宮宴時宮女各以蜘蛛內之小金盒中至曉開視以爲得巧之多少民間效焉【開元遺事】天寶宮中七夕玄宗以錦彩結成樓殿髙百尺可容數人陳花果酒炙設坐具以祀牛女二星嬪妃各執九孔鍼五色綫向月穿之過者爲得巧動淸商之曲宴樂達旦士民效之【唐書】漢武帝登尋眞之臺齋戒至七夕夜忽見天西南如白雲起直來趣宮須臾聞雲中蕭鼓之聲西王母至乘紫雲之輦臨發雲气勃郁盡爲香气漢武帝掃除宮內張云錦之帷燃九薇之燈至二更西王母駕九色之斑龍上殿【以上武帝內傳】漢武帝七夕於承華殿有鳥從西方來集殿前問東方朔朔曰此西王母欲來有頃王母至有二靑鳥夾侍王母旁【武帝故事】西王母七夕降漢武帝闕庭東方朔於朱雀窗中窺王母時王母以桃七枚獻帝帝欲畱核種之王母笑曰此桃千年生花千年結實指方朔曰此兒三偸桃矣【漢書內傳】七夕西王母爲帝設玉門之棗【天中記】武陽城有仙道者謂其弟曰織女當渡河諸仙悉還宮弟問曰何事渡河答曰織女暫詣牽牛世人至今謂織女嫁牽牛【續齊諧記】王子喬見桓良曰告我家七月七日待我於緱氏山頭至時果乘白鶴於山頭望之不得舉手謝時人而去陶安公者六安鑄冶師也一朝火散上紫色衝天安公伏冶下求哀須臾朱雀止治下曰安公安公冶與天通七月七日迎汝以赤龍至時安公騎赤龍東南去吳蔡經去家時已老及還更少壯須髮皆黑語家中曰七月七日王方平當來可作數百斛飲待之至日方平果來乘羽車駕五龍聞金鼓蕭管人馬之聲【以上列仙傳】周靈王太子晉七月七日乘白鶴駐山巓謝時人而去後世稱太子之駕曰鶴駕禁曰鶴禁【山堂肆考】洞賓書詩於紙【元丰中呂惠卿守單州天慶觀七月七日有異人過焉書詩於紙一曰四海孤遊一野人兩壺霜雪是精神坎離二物君收得龍虎丹行運水銀一曰野人本是天臺客石橋南畔有舊宅父子生來有兩口多好生歌不好拍惠卿婿余中解之曰後篇第一句賓字也第二句石橋者洞也第三句兩口者呂也第四句者吟也吟此詩者其洞賓乎出道書】唐開元中有李氏爲尼號曰眞如天寶七年七月七日忽見五色云墜地一囊中有五物乃寶玉也至肅宗元年眞如爲神人召往化城見帝授以八寶俾獻於朝眞如乃並前五物皆獻之【唐寶記】太原郭翰少有淸標乘月臥庭中視空中有人冉冉而下乃一少女明艷絕代曰吾天之織女也上帝命遊人間願乞神契乃升堂同枕至曉辭去後夜復來翰戲之曰牽牛郎何在乃敢獨行對曰陰陽變化關渠何事至七夕忽不來數夜方至翰問曰相見樂乎笑曰天上那比人間問曰此來何遲曰人中五日彼一夕耳忽一夜淒愴流涕曰帝命有期便當永訣以七寶枕畱別而去【墨莊兄錄】郭子儀至銀州七夕見左右皆赤光仰視天上軿車繡幄中有美女自天而下子儀祝曰必是織女降臨願賜長壽富貴後立功貴盛年九十餘薨【子儀傳】有女子尙幼七夕見家人出庭望候天門開獨在室中不出曰若合當見者𨿽暗室中亦應見之至夜深忽見天上門開雲气赤奕因求富及長嫁而富就寡家累巨萬有賈客貨其絹百疋去而船覆溺絹皆沒其女子偶開後房見絹在其中但濕耳賈客歸女子曰絹歸矣驗之而信【雜異書亦出夷堅錄】僧宗本題邑治之壁曰東燒西燒日月七七後數日江西盜李仁入境焚其邑七月七日也【紹興二年五行志】師曠所鑄鏡皆有二十六字科蚪書曰維晉新公二年七月七日午時於首陽山前白龍潭鑄成此鏡千年後出於背上環書一字管天文一宿依方列之則左有日右有月龜龍虎雀各依方安焉於鼻下題曰夷則之鏡【天寶陳仲躬得之井中後仲躬交戰累勝爲大官白孔六帖】李員居長安延壽裏忽聞室之西南有歌其音淸越志其歌詞白色分藍葉淸聲比磬中鳴七月七日吾當示汝之形【後雨甚潰其堂之北垣又聞其聲果前聞者員驚視之於垣下得一金徑尺餘制用金咸形狀奇古有文視不可見叩之其韻極長卽命滌去塵蘚歷然可讀字若小篆乃崔子玉座右銘白孔六帖】唐徳宗斬僞官喬林將臨刑書曰林以七月七日生亦以七月七日死豈非命也【國史補】陸士龍云魏武帝劉婕妤以七月七日折琉璃筆管此其時也【天中記】太液池西有漢武帝曝衣樓是日宮女出後衣曝之【漢書內傳】俗以是日曝衣諸阮庭中爛然綈錦籍兄子咸時總角乃豎長竿標大布犢鼻褌於庭中曰未能免俗聊爾耳【竹林七賢傳】郝隆曝腹於庭中人問之曰我曝腹中書【六帖】曬曝革裘無虫【韋氏月錄】盧照鄰是日綿州泛舟其詩序曰諸公迹寓市朝心遊江海訪奇交於千里惜良辰於寸陰常恐辜負琴書荒涼山水於是脫屣人事鳴棹川隅言追掛犢之才用卜牽牛之賞邊生經笥送炎气以濯纓郝氏書囊臨秋光而曝背似遇緱山之客還疑星漢之遊雲云【載蜀志】晉潘尼字正叔是日侍皇太子宴玄圃園作詩商風初授辰火微流朱明送夏少昊迎秋云云【潘尼潘嶽其從父也東宮之比曰玄圃園山堂肆考】俗以蠟作嬰兒浮水中以爲戲爲婦人生子之祥謂之化生唐人詩曰水拍銀盤弄化生【歲時紀事】中尙署進七孔金鈿鍼【百官志】漢彩女穿鍼於開襟樓【西京雜記】齊武帝起層城觀宮人多登之穿鍼謂之穿鍼樓【輿地誌】織染署祭杼【唐百官志】膳部有節日食料【唐六典注謂七月七日斫餅】洛陽人家乞巧造明星酒裝同心繒【金門歲節記】京師舊俗以菉豆小豆小麥貯磁器內以水浸之生芽數寸以紅藍絲縷束之謂之種生於街心彩幙張設貨賣【山堂肆考】取小赤豆男吞一七女吞二七畢歲無病取烏雞血和三月三日桃花末塗面及便身二三日肌白如玉此太平公主法【以上韋氏月錄】七日爲慶生中會地官三宮九府四十二曹同會天水二官六宮十八府七十八曹同考罪福【道經亦出山堂肆考】

詩豈意靈仙隅相忘亦彌年夕衣淸露濕晨駕秋風前【韋應物七夕詩】仙車駐七襄鳳駕出天潢月映九微火風吹百和香【何遜九微燈名】耿耿曉河微神仙此會稀今年七月閏應得兩回歸【王灣閏七月七日】亭亭新妝立龍駕具層空世人亦爲爾祈請走兒童【牽牛詩】聞道尋源使從天北路回牽牛去幾許宛馬至今來牽牛出河西織女處其東萬古一相望七夕誰見同【以上杜詩】年年七夕渡瑤軒誰道秋期有淚痕自是人間一周歲何妨天上只黃昏【崔塗】今日云駢渡鵲橋應非脈脈與迢迢家人競喜開妝鏡月下穿鍼拜九霄【權徳輿】月帳星河次第開兩情惟恐曙光催世人不用穿鍼待沒得心情送巧來【羅隱】玉殿憑肩共語時風淸月墜有誰知梧桐秋雨三山遠始信生前有別離靈疋三秋會仙期七夕過槎來人泛海橋渡鵲塡河帝緌升銀閣天機罷玉梭誰言七襄詠重入五弦歌【李嶠奉和七夕兩儀殿會宴應制】白露含明月靑雲斷絳河天街七襄轉閣道二神過袨服鏘環佩香筵拂綺羅年年今夜盡機杼別情多【杜審言】移家避寇逐行舟厭見南徐江水流吳地徵徭非舊日秣陵凋敝不宜秋千家閉戶無砧杵七夕何人望鬥牛秪有同時驄馬客偏題尺牘問窮愁【李嘉佑七夕京口孤泊章侍禦寄書相問因以贈之】秋動淸風扇火移炎气歇廣檐含夜陰髙軒通夕月安步巡芳林傾望極云闕組幕縈漢陳龍駕淩霄發沈情未申寫飛光已飄忽相對眇難期今歡自玆沒【劉鑠】素秋二七天漢指隅口暮宴罷車騎就衢蓋如飛鶴馬如遊魚【劉禛】

八日宋眞宗曰朕行有三一監前代成敗二進善人二斥羣小欲史氏不能書吾惡【景徳十六年玉海】宋度宗崩【度宗七月八日崩時選舉殿試之期竟不畢試嗣君卽位出宋史】吳王李煜太平興國三年是日薨皇上撫幾興悼贈太師追封吳王【皇上輟朝三日出李煜墓志銘】王居安少時劉孝韙是日過其家塾見居安異凡兒使賦八夕詩援筆成之有思致孝韙驚拊其背曰子異日名位過我【居安少讀孝經有從旁指曰曉此乎卽答曰夫子教人孝耳宋孝宗淳熙十四年舉進士授徽州推官後居安以書生於兵事不學而能有論居安者曰掃除羣邪以匡王國其志壯哉居安字資道黃巖人出宋史列傳】詔再修士雄記【錢塘沈振蓄一琴名冰淸腹有晉陵子銘云卓哉斯器樂惟至正音淸韻髙月苦風勁巢余神爽泛絕機靜雪夜敲冰霜天擊磬陰陽潛感石臧前鏡人其審之豈獨知政大歷三年三月三日上底蜀郡奉詔書貞元十一年七月八日再修士雄記或以謂晉陵子杜牧道號篆法類義山不知士雄何人也出國史補】桂陽城武丁有仙道是日失武所在【武丁忽謂其弟曰七月七夕織女渡河諸仙悉還宮吾向已被召不得停與爾別矣弟問織女何事兄何日當還�曰織女暫詣牽牛吾去後三千年當還耳初八日失武所在出績齊諧事】商人李環戴政俱沈於江【王植新贛人也與朱壽乘舟過袁江時日暮遠眺謂壽曰此是楚昭王獲萍實之處仲尼言童謠之應也壽曰識者以童謠爲偶然而聖人必知之言訖見岸上靑衣執蘆荻謂植曰卿從何處來植曰自贛至靑衣又謂壽曰仲尼不語怪力亂神何也壽曰夫子聖人也不語怪神者恐以亂教靑衣曰善又曰子信怪神乎壽曰吾信之靑衣曰我非鬼神又非人類又謂植曰明日有李環戴政俱是商人以利剝民上帝惡之欲沈於江植壽異之乃牽舟上流遇一賈舟問以姓名如其言壽謂植曰上帝惡不善事已定矣時晉恭帝元熙元年七月八日也二商一時俱沈溺譚者謂此處有靑蛟往往見於波中所見靑衣者恐蛟有靈奉上帝之命也出九江記】

九日晉祖遣中使謂侯益曰朕思卿前年七月九日大立戰功故復以七月九日徙卿鎭彭門領相印賜門戟【侯益汾州平遙人祖父以農爲業晉祖召益謂曰宗社危若綴旒卿能爲朕死耶益曰願�銳卒五千人破賊必矣後益率禁兵數千人次虎牢從賓軍萬餘人夾汜水而陣七月九日大敗其眾擊殺殆盡晉祖追念虎牢之功乃遣中使云云出宋史列傳】司業李元瓘是日言禮記文少人皆競讀周禮儀禮公谷四經殆絕請習四經者許其入策選舉【唐玄宗開元�年玉海】宋庠上紀年通譜【宋仁宗慶曆六年七月九日庠上通譜取十七代正史並百家雜說凡正僞年號成一書詔送史館出會要】金陵杜元卒【杜元苦學有材气能爲詩元至元中張文穆公欲以茂才異等薦杜元不就事二親嘖嘖有聲及兵亂士卒相戒不忍犯焉元至正年卒字一元出宋學士集】丘處機登寶玄堂畱頌曰生死朝昏事一般幻泡出沒水長閒微光見處跳烏兔玄量閒時納海山揮斥八紘如咫尺吹噓萬有似機關狂辭落筆成塵垢寄在時人妄聽間書畢而逝【處機字通密號長春子一日雷雨大作人報云太液之南岸崩裂水入東湖聲聞數十里黿鼉魚鱉盡去池遂枯涸北口山亦摧師初無言良久笑日山摧地枯吾將與之俱乎九日登寶玄堂畱頌而逝出史纂左編】

詩人間秋光七月九萬里新涼到槐柳【事文類聚】

十日劉玄徳是日致書於馬超曰令尊翁忠義聞於四海今被操之所害爲子之道安忍坐視若能率西涼之兵以敵曹之勢備當舉荊襄之眾則逆曹可擒姦黨可滅讎辱可報漢室可興【建安十六年七月十日出三國誌】宋眞宗幸魏咸信第視疾【天禧元年宋史】獨孤君葬【獨孤君諱申叔字子重年二十二舉進七又二年用博學宏詞爲校書郎又三年居父喪未練而沒蓋貞元十八年四月五日也是年七月十日葬此事四月五日亦載合璧事類】行開元通寶錢【開元通寶錢縵工有文如初月者譚賓錄曰武徳初行開元通寶錢初進樣日文徳皇后搯一甲因不復攺唐要曰武徳四年七月十日行開元通寶錢】漢武帝是日掃除宮掖設座大殿以紫羅薦地燔百和香燃九微燈以待王母【出山堂肆考據武帝內傳事在七日】

十一日眞宗詔近臣及寇準及馮拯觀內苑谷遂宴於玉宸殿【景徳四年宋史禮志】鄭承規因碧落碑字之難辯楷書之【絳州興龍宮有碧落石像皆刻其篆文世傳爲碧落碑洺中紀異乃云有二道士閉戶三日不聞人聲人怪而破戶惟見二白鴿飛去刻篆宛然學占編辯爲李陽冰之書蓋唐人能篆者無出陽冰之右讀其字難識鄭承規於咸通十一年七月十一日因其字之難辯復楷書焉出七修類稿】印肅禪師沐浴書偈於方丈之西壁雲乍雨乍晴寶像明東西南北亂雲深失珠無限人遭劫幼應權機爲汝淸書畢跏趺而逝【師末生時鄰夜有望其室者祥光燭天遠近相愕已而蓮生道周或現阡陌眾愈異之及師生五相丰潤卽善世言至乾道五年七月十一日跏趺而逝號普庵出楚通誌】玉帝遣使降石壇上以符一道撚如藥丸使女仙謝自然服之【貞元十年集仙錄】

詩行看野气來方勇臥聽秋聲落竟慳浙瀝未生羅豆水蒼忙空失皖公山火耕又見無遺種肉食何妨有厚顏巫祝萬端曾不救只疑天賜雨工閒【王荊公舒州七月十一日雨】介虫之長寔曰靈龜明陰陽以應化察利害以俟時於穆我皇徳無不被春國洋溢神物來萃𨿽五靈其必臻懿雙龜以時瑞陋眾水而不處選天池以自寄金甲炫晃帶璧日以流光綠毛丰茸度燻風而含吹不唼喋於蘋藻恣東西於荷芰云云【秋七月十一日龜雄雌各一遊於內池甲耀金毛帝出示百官周存作賦】

十二日永元元年大風京師十圍樹及官府居民屋皆拔倒【南齊書】唐玄宗是日次普安郡與房管語甚悅卽日以管拜爲吏部尙書同中書門下平章事【天寶十五載玉海】吳直方薨【字行可生於宋恭宗徳佑己亥年以集賢大學士致仕讀書不屑屑章句於魯論言忠信及事君致身語尢有深契生平不信堪輿遺言隨地而葬又以無大功業不必乞銘於人乃自序歷官世第而系之以辭曰餘生𨿽艱非有所覬漫遊京華旅食三紀際時休明偶膺祿仕位躋極品恩封三世儒者之榮於斯爲至報上一誠如水東注樹碑自銘以詔來裔人以爲實錄云至正年七月十二卒宋學士集】老君乘白輿駕靑牛至函關關吏入白【尹喜】喜曰今我得見聖人矣卽具朝服出迎跪伏叩頭邀之曰願丈人暫畱神駕老君謝曰吾貧賤老弱居在關東田在關西今暫往取薪何故見畱喜復稽首曰丈人豈是取薪久知大聖人當來西遊願少憩神駕【史纂左編】劉處玄生是夜有紫气二道從大基山橫貫其家【處玄母王氏夜夢白衣翁呼出西南指之有玉樹四枝枝各有一金葉令取其一曰他日必生異人意將取之其葉自墜於手視之則金蟬飛起而復投於口中遂有娠明年七月十二日生後得道羽化元至元六年贈長生輔化明徳眞人出史纂左編】嶽神上天曰【趙郡李湜以開元中謁華嶽廟遇三夫人邀入寶帳中三夫人疊與結歡歡罷而別謂湜曰每年七月十二日嶽神上天此後至期相迎勿辭今日相見亦是其時故得�歡耳明年七月十二日湜復遇三夫人敍離異則淚出論新歡則情�又盟以後會之期自是湜形體日瘦見一術者曰君有邪气爲書一符邪不得近後三夫人罵曰酷無行何以帶符爲非獨損我亦當損君如其言出廣異記】

詩桂含爽气三秋首蓂吐中旬三葉新正是澄江如練處玄暉應喜見詩人【李商隱七月十二日夜寄池州李使君】

十三日唐肅宗卽皇帝位【玄宗�蜀有詔以肅宗嗣皇帝位肅宗奉詔歔欷哀不自勝至七月十三日卽皇帝位出考異】唐徳宗駕還長安【徳宗興元元年七月十三日還長安使孔巢父詔赦李懷光懷光素服待罪懷光左右多胡人皆曰太尉懷光無官矣巢父又宣言於眾曰軍中誰可代太尉領軍者於是懷光左右發怒諠噪詔未畢眾殺巢父出邠志】吐蕃不意唐兵猝至大驚【髙仙芝爲行營節度使將萬騎討吐蕃以七月十三日會連云堡下吐蕃不意唐兵猝至大驚依山拒戰炮櫑如雨出左編】東坡是日疾少間曰今日喜近筆硯【建中靖國元年東坡是年六月自儀眞避疾渡江曰吾與子由不復見而訣甚痛至七月十三日疾少間曰今日喜近筆硯試爲錢濟明戲書數紙遂書惠州江月五詩是月終年六十六出長公外紀】晉趙泰爲祖父二弟延請僧眾大設福會【趙泰字文和舉孝廉不就忽卒泰見城邑崔崒與男女數千人並進見獄中祖父及二弟號�主者開藤篋檢年紀尙有餘算乃遣泰還泰復生乃爲祖父二弟設福會時晉太始五年七月十三日也出冥祥記】王眞人升仙【王靈輿翰墨大全】

詩夜夢嬉遊童子如父師檢責驚走書計功當畢春秋餘今乃始及柏莊初怛然悸寤心不舒起坐有如掛鉤魚我生紛紛嬰百緣气固多習獨此偏棄書事君四十年仕不願畱書繞纏自視汝與丘孰賢易韋三絕丘猶然如我當以犀革編【東坡在儋耳七月十三日夜夢後作東坡以嘉佑二年中第至紹聖四年貶儋耳時年四十走字當如前漢書音奏蓋趁之之義也退之詩有如魚桂鉤習气字出佛書】

十四日廣州地震有聲【慶曆四年七月十四日宋史】宋仁宗以是日作鎭國神寶先是帝謂大臣曰奉宸庫有良玉廣尺而厚半之希世之珍也【皇佑五年】宋神宗是日詔自安南用兵獻議討賊者以百數其言水陸進師之道往往不同未知孰得宜命檢詳官王伯虎梁燾編類眾說成書各繪圖附見以備他日之用【元丰元年以上玉海】秋楔【楔水上祓除也然有春禊秋禊論語浴乎沂注上巳袚除王右軍蘭亭暮春修禊此春禊也劉禎魯都賦曰素秋二七天漢指隅人胥祓禳國子水嬉此用七月十四日指秋禊也丹鉛摘錄】寇萊公生詩曰向時生上相明日是中元【事文類聚】元君與侍女羣眞二十七人降於薛玄同之室玄同迎拜於門元君憩坐良久示以黃庭存修之旨賜丹一粒使八年後吞之當遣玉女飈車迎汝於嵩嶽言訖散去【薛氏者河中少尹馮微妻也自號玄同適馮微乃稱疾獨處日誦黃庭經二三徧忽有靑衣玉女二人降其室光如月照香風四集二人告曰紫虛元君主領南方下校文籍命諸眞仙於六合內有志道者拔之唐懿宗咸通十五年七月十四日元君降玄同室與丹一粒許遣玉女飈車相迎及黃巢犯關馮微與玄同同寓晉陵中和元年舟至瀆口忽見河濱有朱紫官吏若迎侯狀舟人見而驚之玄同曰無懼卽移舟就之官吏皆拜後玄同沐浴飼所賜之丹稱疾而去開棺惟有空衣而已集仙錄】

詩不復微云滓太淸浩然風露欲三更開簾一寄平生快萬頃空江著月明【陸遊七月十四夜月】髙閣在淸禁長軒憑廣虛禦帷閟圖像依然臨幸餘翠甓布天路黃簾分直廬一雨淸景早稍涼秋興初解帶就君坐臨牀窺素書山海所錯出飛潛類紛如此語果虛實遺編空捲舒自笑正豕亥更微注虫魚君材合遠用就此固已疏如我乃斯幸地間容誤居竹影散良席花香浮廣裾俯仰自足適歸時更當徐【曾鞏字子固號南豊七月十四日韓持國直廬同觀山海經作】

十五日七月中气日在張【六帖】日月會於鶉尾而斗建申之辰招搖指申【出淮南子載纂記淵海】七月中元乃大慶之月【修行記】壬戌之秋七月旣望蘇子與客泛舟遊於赤壁之下【東坡賦】孟秋之望【十五日也六帖】中元節京城張燈【開寶四年天中記】元日非供祠不采魚【唐史百官志】明皇在便殿甚思姚元崇是日苦雨不止泥濘盈尺上令侍制者擡步輦召學士時元崇爲翰長中外榮之自古急賢待士未有如此【白孔六帖】金承遼俗於是日行拜天禮畢則射柳於球場【華中以端午日走馬爲躤柳躤音札宋徽宗政和四年金主拜天射柳此承遼俗五月五日九月九日亦然出山堂肆考】石國是日以王父母燒余之骨金甕盛之置於牀上巡繞而行散以香花雜果王率臣下設祭焉禮終王與夫人出就別帳臣下以次列坐而饗宴【正月六日亦然石國隋時與中國通居於藥殺水都柘折城方千餘里本漢大宛北鄙之地出四裔考】中尙署七月十五日進盂蘭盆【唐六典】宮中是日造盂蘭盆綴飾鏐琲設髙祖以下七聖位幡節衣冠皆具各以帝號識其幡【王縉傳】目連以母生餓鬼中佛令作盂蘭盆是日以百味五果盆中供養十方大徳而母得食後世因之席爲華飾【白孔六帖】中元之日地官校勾搜選人間分別善惡諸大聖眾普詣宮中簡定劫數人鬼傳錄餓鬼囚徒一時皆集以其日作玄都大醮玉京山采諸花果珍奇異物憧幡寶蓋淸膳飲食獻諸聖眾道士於其日夜講誦是經十方大聖齊詠靈篇囚徒餓鬼俱飽滿免於眾苦得還人中【道經】大上者君同元始天尊會集福世界【道藏經亦出山堂肆考】邊洞玄女仙上升【事文類聚】淸虛眞人是夜與許玉斧言曰五公石腴急宜服之可以延年【眞誥】蘇耽眞人生【蘇耽文帝朝桂陽郡人也母潘氏嘗於江邊澣水有五色苔浮於水揚而去復來繞足者三乃取吞之旣而有孕誕眞人時惠帝五年七月十五日人異之母乃致之居後牛脾山石洞中七日往視則有白鶴覆之白鹿乳焉復取歸旣長欲立姓名母曰適有擔禾者至以艸貫魚遂名姓蘇名耽事母以孝聞耽每持一竹杖一日忽掃庭除若有所待母問其故曰僊侶當降頃之紫气氳氤有十鶴集其庭與耽語密如故出門羣鶴隨之迆邐升天而異香天樂彌日不散二月二十八五月十五亦載柳場仙傳】道通禪師無疾而終【道通禪師唐州紫玉山僧詣建陽謁馬祖祖尋僊龔公山師亦隨之祖將歸寂謂師曰夫王石潤山秀麗益汝道業遇可居之師不曉其言是秋遊洛回至唐州西見一山四面懸絕峯巒秀異因詢鄕人曰紫玉山師乃陟山頂見石方正瑩然紫色嘆曰此其紫玉也先師之言懸記耳遂剪茅�屋而居焉後學徒四集有問如何出得三界去師曰汝在里許淂多少時也曰如何出離師口靑山不礙白雲飛元和八年七月十五日無疾而終出楚通誌】河中鳳林關有靈巖寺每是日溪穴流聖柰出大如盞【洽聞記】王績是日匣中寶鏡悲鳴其聲纖遠俄而漸大若龍吟虎吼良久乃定績開匣視之卽失鏡矣【大業十三年績先夢寶鏡語曰我素蒙鄕兄厚待今當去人間欲淂一別請鄕兄早歸長安績夢中許之覺而歸秦至七月十五日寶鏡匣中悲鳴遂去異聞集】元和中內侍劉希昂是日忽見一白衣女人獨行曰家遠暫借後院希昂許之入院不見惟有一火柴頭在廁門前舉家相謂曰此火災也【希昂有家人上廁中忽聞廁中云卽來且從�家八驚報希昂希昂自往聽之又云卽出來卽出來何不出來忽有一小人長尺餘一家驚走至七月十五日忽有一白衣女人借後院希昂許之頃有火柴頭在廁希昂覓術士鎭壓之當鎭壓時火從廚發至冬希昂忤憲宗族�出博異志】

詩偶來人世值中元不獻玄都永日閒寂寂焚香在仙觀知師遙禮玉京山【令狐楚中元日贈張尊師】燈前飛入玉階虫未臥先聞半夜鐘看卽中元齋日到白盤金綫繡眞容【王建宮詞】宮濠水落兩三痕正是秋初雨後天菱荇中間開一路曉來誰過采菱船【楊廷秀七月十五觀菱濠】野迥雲歸盡山髙月上遲暗螢依露艸驚鵲遶風枝素影隨波遠新涼與酒宜中秋更有味試爲卜歸期【宋人曾極字景建七月十五日夜顯仁寺東軒對月】邪气奔屯瑞气移淸平過盡到艱危縱饒犬彘迷常理不柰豺狼幸此時九廟有靈思李令三川悲憶恨張儀不憐一曲還京樂重對紅蕉教蜀兒【羅隱中元甲子以辛丑駕羍蜀作載蜀志】玄都開祕籙白石禮先生上界秋光淨中元夜景淸星辰朝帝處鸞鶴步虛聲玉樹花難老珠宮月最明掃壇天地肅投簡鬼神驚儻賜刀圭藥還畱不死名【殷堯藩中元看諸道士步虛】妙道本非說殊途或異名聖人得其要俱以化羣生鳳吹從上苑龍宮連直城花鬘列廣殿云蓋駐前庭松竹含新韻軒窗有餘淸緬懷崆峒事須斷管弦聲離相境都寂忘言理更精域中信稱大天下乃爲輕屈已由濟物堯心豈所榮【崔元翰七月十五日奉和聖制題章敬寺】䢐暑尙繁郁大火空西流玆辰喜佳節涼雨忽驚秋晼晚蘭徑滋蕭萷庭樹幽炎气一吹去恢臺逝不畱刀筆隨事屏塵囂與心休端居諷道言焚香味眞諏子亦玩文史及此同優遊【朱公文七月十五兩中呈子晉】

十六日唐髙祖詔五品以上執象笏六品以下執竹木笏【武徳四年王海】宋哲宗卽位詔以太皇太后是日生爲坤成節【宋史】謝靈運出爲永嘉守是日之郡【髙祖永初三年五月崩少帝卽位出�運守永嘉少帝猶未攺元故云永初靈運七月十六日之郡初發都作詩一首詩曰述職期闌暑理棹變金素秋岸澄夕陰火旻團朝露辛苦誰爲情遊子值頹暮愛似莊念昔久敬曾存故如何懷土心持此謝遠度李牧愧長袖卻克慚蹝步良將不見遺�狀不成惡曰余亦支離依方早有慕生幸休明世親蒙英達顧空班趙氏壁徒乖魏王瓠從來漸二紀始淂傍歸路將窮山海迹永絕賞心晤出文選】張元崇升仙【列仙傳】齊董淸建復生【淸建父賢明建元初爲越騎校尉母宋氏初孕時夢人語曰必生男體上當有靑志可名靑兒及生遂以名焉稍長有容止美言見者異之年十四爲水曹三軍忽疾將卒謂母曰不須憂念乃大哭聲盡而絕母欲殯齋前七月十六日夜復生云勿安齋前自有道人迎喪者果有道人來名曇順母以其語語之曇順曰貧道居南林寺造丈八像垂成賢子有此感應寺有空地可永藏也遂葬於寺後母過墓夜見淸建如生曰願母割愛何必至此每於空中聞淸建聲出法苑珠林】

詩洞庭葉下涼颼颼凍天頑白凝不流圓月擬缺不忍缺輕露欲浮終未浮憶吹朱籟鳳軿上更采紫芝云嶠陬玉樓天畔幾千尺珠樹玲瓏懸上頭【宋人狄遵度七月十六日夜書事】

十七日金樓子曰吾筮十七日當得雨遇坎之比又曰坎者水也其在今夜三更乎地上有水稱之爲比其夜果有甘雨【金樓子七月至荊州亢陽日久月旦𨿽雨俄而便晴人皆曰月雨額千里赤蓋旱之極也七月十七日淂雨如金樓子筮出天中記】徐文質卒【文質字處中宋人也天聖八年七月十七日卒壽五十非慶弔大事不出門事繼母彌盡其力出文質墓志】張政復生【唐開元三年張政暴卒初見四人來捉行至大江細看之水皆血及念金剛經使者變色忽逢一僧長八尺餘曰張政是某本宗弟子命數未盡頃之見前四人皆著大枷亦不見前所渡之大江僧令弟子閉目以一杖擊之乃活時七月十七日也出報應記】

十八日玄宗次巴西郡太守崔渙奉迎卽日以渙爲門下侍郎同中書門下平章事以韋見素爲左相【天寶十五載】宋神宗詔中書門下考察內外官置簿記功過歲終升黜之【熙寧三年以上玉海】韋處元眞人成仙太眞西王母誕日【以上翰墨大全】

詩中元過後恰三朝因是庭闈喜气飄李謫若非當此夕申生應是在今宵【事文類聚】

十九日唐僖宗卽位【僖宗咸通三年五月八日生於東內十四年十九日卽位時年十二出續寶運錄】劉黑闥稱王攺元【唐髙祖武徳四年漳南諸將往詣之告以其謀黑闥欣然從之黑闥方種蔬卽殺耕牛與之共飲食定計聚眾淂百人七月十九日稱王攺元出實錄】宋韓琦祖母卒【祖母崔氏棣州司馬魯之長女終於天復二年七月十九日年八十有三出五代祖塋記】警玄禪僧示寂【警玄年至八十嘆無可以繼者遂作偈並皮復布直裰寄浮山遠禪師使爲求法器偈曰楊廣山頭�憑君待價焞異苗翻茂處深密固靈根偈尾云得法者潛眾十年方可闡揚遠拜而受之遂贊師像曰黑狗爛銀蹄白象昆侖騎於斯二無礙木馬火中嘶宋仁宗天聖五年七月十九日師升座辭眾示寂塔於大陽山出楚通誌】歧眞人升仙日【歧平定列仙傳】聖母化生日【出佛書】

二十日唐髙祖武徳六年雋州山崩水咽流【五行志】唐太宗廢明徳宮及飛仙宮之圃院以分給遭水之家【貞觀十一年玉海】宋哲宗靈駕發引【元符三年正月哲宗崩徽宗卽位至七月二十日靈駕發引宋史禮志】盤盤國王遣竺伽藍婆奉獻金銀琉璃諸香藥等物【孝武帝孝建二年宋起居注】盧汾於後魏莊帝永安二年是日將赴洛友人宴於齋中夜闌月出忽聞庭前槐樹有笑語聲並絲竹音韻數友人聞而訝之俄見靑衣綠衣女子出槐中謂汾曰此地非郎君所詣汾曰吾適宴罷故來請見女子笑曰郎君請入其內汾舉目見門戶盡開有一女出戶謂汾曰娘子命郎君及諸郎相見汾與友人俱入見數十人各年二十餘立於大室中其額曰審雨堂汾與友人歷階而上與紫衣婦人相見紫衣命汾等就宴後有白衣靑衣自堂東西出艷麗異常忽聞大風所望審雨堂梁傾汾與友人驚走乃醒將明見庭中風折大枝連根而墮以火照所折處穴中有蟻又有一二蚯蚓俱死於槐穴中【盧汾字士濟幼而好學出太平廣記】取鷹法七月二十日爲上時內地者多塞外者殊少八月上旬爲次時下旬爲下時塞外鷹畢至矣【天中記】

二十一日隋文帝崩以是日發喪【仁壽四年七月二十一日時陳夫人與後宮戰栗失色晡後太子遣使者賫小金合帖紙親署封字以賜夫人夫人見之惶懼以爲鴆毒不敢發使者促之乃發合中有同心結數枚宮人咸悅相謂曰得免死矣陳夫人恚而卻坐不肯致謝諸宮人共逼之乃拜使者其夜太子蒸焉杜預曰上�曰蒸出陏書】中書門下表言在漢之隆實居長樂有唐之盛亦闡義安請以皇太后曹所居慈壽宮爲慈壽殿【宋英宗治平元年七月二十一日中書門下表出實錄】印肅禪師書偈於方丈西壁書畢跏趺而逝【據楚通誌七月十一日書偈示寂據史纂左編二十一日示寂故是日亦載師夢一僧點其�曰汝他日當自省旣寤白母黃氏親點紅瑩大似世之櫻珠】上元唐眞人生【翰墨大全】

二十二日唐肅宗延英殿梁上生玉芝一莖三花肅宗作玉靈芝詩【上元二年七月二十二日梁生芝出玉海】元禎暴疾卒【元禎字微之河南人八歲喪父其母鄭夫人家貧爲禎自授書教之九歲能屬文二十八應制登第者十八人禎第一後攺授越州刺史兼禦史大夫浙東觀察使會稽山水奇秀禎所辟幕職皆當時文士而諷詠詩什動盈卷帙副使竇鞏海內詩名與禎酬唱最多太和五年七月二十二日卒於鎭時年五十三贈尙書右僕射出舊唐書】

二十三日晉成帝有星孛於西北至七月是日乃滅占曰爲兵亂【咸和四年郭默殺江州刺史劉胤荊州刺史陶侃討默明年斬之是時石勒又始僣號出通考】京兆韋詞爲宛陵廉使是日微雨詞於公署寢忽夢一人投刺視之見題其字曰李故言俄於恍惚間空中有人言明年及第狀頭【元和六年詞訝其事爲名中少有故字者焉得有李故言哉後果有舉人投剌其名一如夢中但故爲固耳詞藏夢中事不泄乃曰足下明年必擢第兵部侍郎許孟容知舉果擢爲榜首初固言嘗夢看宋景衣後固言居左拾遺舊例諫官從駕行禮者太常各�禮衣一襲固言所服衣衣下有字曰�補闕宋景信乎數皆前定此出續定命錄又先固言下第遊蜀遇一老姥與言郎君明年芙蓉鏡下及第明年果狀元及第詩賦有人鏡芙蓉之目所遇老姥乃金天神也出酉陽雜俎】

詩淅淅曉風起孤舟愁思生蓬窗一螢過葦岸數蛩鳴老大畏爲客風波難計程家人夜深語應念客猶徵【張宛丘十月二十三日立秋夜行泊林裏港】

二十四日宋仁宗禦迎陽門召宰執以下觀禦書妙法正覺殿額次赴天章閣觀禦書【嘉佑三年】南宋髙宗出禦制郊祀天地宗廟樂章並禦札付宰執宣示禁從及館閣之臣【紹興二十八年以上玉海】西蜀孟昶卒太祖傷之是日正衙備禮冊命昶其文曰維幹徳二年某月某日皇帝若曰咨爾故檢校太師兼中書令秦國公孟昶冊贈之典所以彰世祚而紀勛伐繼絕之義所以旌異域而表來�苟匪全功寧兼二者國家乘幹撫運拓地開圖旣定壺關之亂復剪淮夷之凶兵威震疊寰宇來同以至薄伐兩川䢐徵三峽惟爾昶襲乃堂構據有巴庸於戲爾有及親之孝特異常倫爾有達上之情所期終養何髙穹之不佑與幽壤之同歸云云【昶母李氏隨昶至京師太祖數命肩輿入宮謂之曰母善自愛無戚戚懷鄕土異日當送母歸李氏曰使妾安往太祖曰歸蜀李氏曰妾家本太原得歸並土妾之願�時晉陽未平太祖聞其言大喜曰俟平劉鈞卽如母願因厚加賜賚及昶卒不哭以酒酬地曰汝不能死社稷貪生以至今日吾所以忍死者以汝在爾今汝旣死吾何生焉因不食卒太祖聞而傷之七月二十四日正衙備禮冊命昶出宋史世家傳】仁宗誼卒【宗誼知淄州�紫加勛騎都尉以大觀元年七月二十四日終於家刻跋作志銘銘曰服周於身棺周於服刳石豪文以爲之槨度三之一得其函深如函之深爲之蓋慱其封可隱其坎可席從先大夫歸此眞宅宗誼字仲宜出宋文鑑】龍樹王生辰【藏經】

二十五日晉安帝五虹見於東方【義熙七年七月二十五日虹見占曰五虹見天子黜聖人出出宋書符瑞志】瑯耶王儼斬和士開【和士開字彥通淸都��人也世祖恃恆令士開與太后握槊又出入臥內遂與太后爲亂及世祖崩彌自放恣瑯邪王儼惡焉七月二十五日斬之時年四十八士開稟性庸鄙不窺書傳發言吐論惟知諂媚河淸天統以後威權轉盛富商大賈朝夕塡門朝士不知廉恥者多相附會甚者爲其假子出北齊書恩幸傳】盤瓠石窟每歲是日扶老攜幼集於廟祠以牛彘酒酢椎歌歡飲【武溪山髙可萬仞半有盤瓠石窟可容數萬人窟中有石似狗形蠻俗相傳曰盤瓠每歲七月二十五日種類四集於廟扶老攜幼環宿其旁凡五日祠以牛彘酒酢椎歌歡飲卽還又魏略曰髙辛氏有老婦居王室得耳疾桃之乃得物大如繭婦人盛瓠中覆之以盤俄頃化爲大其文五色因名盤瓠出武陵記】劉助尸解【助唐人卽瞻之弟年十三能詩讀書惟精於道徳經嘗結茅舍山林間以不妻爲誓瞻曰以子頻秀取靑紫如探囊何苦爾爾曰富貴艸上霜耳不知養性冢兆累累𨿽王侯何益忽一日有二道士過訪其廬與之談甚異之二人祕傳內養之術兼授餐松服石之法相處近月鄕人視其廬有五色云籠之又謂助曰吾二人度汝君勿泄吾王屋眞人也二人忽不見助大中元年七月二十五日尸解去此事九月十六日亦載列助字符徳郴陽仙傳】通天護國嘉應侯生【翰墨大全】沐浴令人壽長【雲笈七簽】

詩一夕驕陽轉作霖夢回涼冷潤衣襟不愁屋漏牀牀濕且喜溪流岸岸深千里稻花應秀色五更桐葉最知音無田似我猶欣舞何況田家望歲心【曾茶山七月二十五日大雨作】我夢遊天臺橫空石橋小秋風吹菵露翠濕香裊裊應眞飛錫過絕澗度云鳥舉意欲從之翛然已松杪微言粲珠玉未說意先了覺來如墮空耿耿窗戶曉羣生陷迷网獨達從古少杜叟子何人長嘯萬物表妻孥空四壁振策念輕矯遂爲赤城遊飛步淩縹緲問禪不歸舍屢爲瓠壺繞何人識此志佛眼自照瞭我夢君見之卓爾非魔嬈仙葩發茗碗剪刻分葵蓼從今更不出閉戶閒騕褭時從佛頂巖馳下雙蓮沼【元豊八年杜幾先自浙東還東坡七月二十五日相遇於金山話天臺之異作詩贈之】

二十六日千秋節【唐玄宗開元四年上封事者言壽星居列宿之長宜置壽星壇敕七月二十六日爲千秋節祭老人星出玉海據會要以八月五日爲千秋節兩日俱載】宰臣秦檜是日撰景鐘銘上之【宋髙宗紹興十六年玉海】晉平南將軍侍中王廙工飛白祖述張法淂索靖書七月二十六日一紙每寶翫之【王廙右軍之叔父遭永嘉喪亂乃以一紙四疊綴衣中以渡江令蒲州桑泉令豆盧器得之疊迹猶存出國史異纂】

詩夜入磻溪如入峽照山炬火落驚猿山頭孤月耿猶在石上寒波曉更喧至人舊隱白雲合神物已化遺蹤蜿安得夢隨霹靂駕馬上傾倒天瓢翻【東坡七月二十六日五更起行至磻溪未明作之】

二十七日唐玄宗是日敕風伯雨師濟時育物謂之小祀【天寶四載玉海】宋髙宗幸祕書省至右文殿降輦頒手詔曰蓋聞周建外史掌三皇五帝之書漢選諸儒定九流七略之奏文徳之盛後世推焉仰惟祖宗建開冊府凡累朝名世之士由是以興而一代致治之原蓋出於此朕與學士大夫共宏斯道【紹興十四年髙宗新建祕書省七月成祕書少監遊操等援宣和故事請車駕臨幸詔從之七月二十七日幸祕書省出宋史】吏部侍郎王播以是日爲京兆尹兼禦史大夫【唐穆宗長慶二年】堰以是日破【肅宗孝昌二年楊州刺史李憲表雲門下督周伏興以去七月患�還家至十一日夢渡肥水行至艸堂寺南遙見七人一人乘馬著朱衣籠冠六人從後興路左而立至便再問興何人興對曰李公門下督暫使硤石共人語興君可回我是孝文皇中書捨八遣語李憲勿憂賊堰此月破矣興行兩步呼興姓字令興速白興寤曉遂還城具言夢狀七月二十七日堰破出魏書】

二十八日永壽節【周太祖七月二十八日出玉海】玄宗車駕以是日至蜀郡扈從官吏軍士到者一千三百人宮女二十四人而已【天寶十五載出唐書】肅宗是日以郭子儀李光弼並加平章事【至徳元載出唐歷】右補闕常浚貶萬州司戶【唐禧宗光啟元年常浚上疏以爲陛下姑息藩鎭太甚是非功過駢首並足致天下紛紛若此猶未之寤宜稍稍典刑以威四方田令孜之黨言於上曰此疏傳於藩鎭豈不致其猜忿上覽之不悅顧謂侍臣曰藩鎭若見此疏深爲忿恨自此猜間至七月二十八日貶浚萬州尋賜死其是非功過駢首並足言齊是非一功過無所差別也出續寶運錄】夜軍是日亂田弘正並家屬參佐將吏等三百餘口並遇害【唐穆宗聞之震悼出舊唐書】宋王深甫卒【深甫以進士補亳州衛眞縣主簿歲餘自兌去有勸之仕者輒辭以養母其墓志銘王安石作焉銘曰嗚呼深父維徳之仔肩以迪祖武厥艱荒遐力必踐取莫吾知庸亦莫吾侮神則尙反歸刑此土治平二年七月二十八日卒宋文鑑】蘇東坡卒於常州【子由作東坡墓志銘云先生七月被病二十八日卒於昆陵吳越之民相與哭於市其君子相與哭於家計聞四方無賢愚皆咨嗟出涕徽宗建中靖國元年時年六十六出長公外紀】西洛劉眞人升仙【集仙錄】

詩漢節熒煌直北馳皇家卜世萬年期東京盛徳符髙祖說與中原父老知【朱文公七月二十八日聞報喜而成詩】吾年四十九羈旅失幼子幼子眞吾兒眉角生已似未期觀所好蹁躚逐書史搖頭卻梨栗似識非分恥吾老常鮮歡賴此一笑喜忽然遭奪去惡業我累爾衣薪那免俗變滅須臾爾歸來懷抱空老淚如瀉水我淚猶可拭日遠當日忘母哭不可聞欲與汝俱亡故衣尙懸架漲乳已流牀感此欲忘生一臥終日僵中年忝聞道夢幻講已詳諸藥如丘山臨病更求方仍將恩愛刃割此衰老腸知迷欲自返一慟送余傷【東坡子遁七月二十八日亡於金陵作二詩哭之】

二十九日晉安帝是夜彗星出太微中彗柄起上相星下芒尾漸長至十餘丈進埽北斗及紫微中【義熙十四年占曰彗星出太微社稷亡天下易政出宋書符瑞志】宋眞宗詔輔臣觀粟於後苑禦山子觀禦制文閣禦書及嘉禾圖賜飲是日皇子從遊【景徳六年宋史禮志】陳搏左手支頤升仙【陳搏毫州眞源人幼嘗有靑衣老嫗來乳之成道後隱於華山玉泉院後又命弟子賈徳升鑿石室張超谷旣成而大笑左乎支頤而死時元佑二年七月二十九日也出七修類稿據史纂左編十月二十二據翰墨大全七月二十二】天皇眞人受六壬遁甲祕經日【翰墨大全】

詩麟閣龍旗日月章中興再見赭袍光仰觀焜耀人文盛深識扶持徳意長功利從今卑管晏浮華自昔陋盧王慚非實學酬天造敢效明河織女襄【呂東萊恭和禦制七月二十九日幸祕書省】

三十日天鳳三年是日日食王莽大赦天下【通考】宣城太守殷佑有病韓友善占卜筮之曰七月三十日大鴝鳥來集廳事上宜勤伺取若獲者爲善不獲將成禍至期果有大鴝垂尾九尺來集廳事上掩捕得之佑乃遷石頭督護後爲吳郡太守友占卜神效甚多而消殃轉福無不驗【友字景先廬江舒人也爲書生受易於會稽伍振故善占卜出晉書翰友傳】弔鳥山俗傳曰鳳死其上每至七月三十日望羣鳥來集其上鳴呼【李雕四部】地藏菩薩生辰【藏經】孔子是日太上老君受三乘妙道【翰墨大全】

詩端筴得幽貞考盤寄玆嶺未成長往計抱恨終耿耿秋風吹庭樹遙夜枕席冷感彼歲序移慨此心事永明晨發孤興趨駕向絕境躋攀力𨿽倦想象意逾騁雲山一以眺俯仰疑倒景檢校石田收眷戀茅屋靜淹畱復未遂外物媿張邴珍重同來人妙語各淸整擊節三嘆余超然得深省【朱文公淳熙戊戌年七月二十九日與子晦純叟伯林同發屏山西登雲谷三十日夜乃至而李通徳功亦自山北來會賦詩紀事】日涉編卷八楚應城陳階升也甫編輯邑人徐養量叔弘甫校刻程以良衷一甫陳蘵

甫張於徵叔任甫黃大任成玉甫仝閱

八月﹝一﹞八月建酉酉綫也言萬物皆綫縮也【合璧事類】南宮酉之气也八月建焉【周禮】日在角昏牽牛中旦觜觿中【禮記】宵中星虛以殷仲秋【月】仲秋日出於卯入於酉【尙書考靈曜】招搖指酉【淮南子】剝棗【詩】仲秋行春令則雨不降艸木榮國有恐行夏令則亢旱虫不蟄五穀復生行冬令則風起雷收艸木早枯【呂氏春秋】爲�【爾雅】中秋月爲端正月昌黎詩曰三秋端正月今夜出東溟又有詩曰去年中秋端正月照我衣襟萬條血【事文類聚】秋曰仲秋亦曰仲商【梁元帝纂要】冀州北作飲食爲膢其俗曰膢臘【後漢書】京師是月秋社以社糕社酒相饋送貴戚宮院多以豬羊肉及雜物之屬切片調和鋪於飯上謂之社飯人家婦女皆歸外家旣歸卽外甥姨舅皆以新葫蘆兒爲遺俗云宜良外甥【夢華錄】天中裂爲二有聲如雷者三【晉惠帝太安二年】天中裂廣三四丈有聲如雷野雉皆鳴【穆宗升平五年以上�書】天有聲如風水相激【陳宣帝太建十四年陳書】天鳴西北【徳宗貞元二十一年文獻通考】天有聲如雷水響於東南四日乃止【紹興二十六年五行志】兩月相承晨見東方【漢成帝建始元年服虔曰相承在上下也漢紀】仲秋之月雷乃收聲【月令】雷震死興化軍民劉政有文在胸中曰大不孝【宋太宗端拱二年八月通考】京師大雨雹人畜有凍死者【長安三年六帖】裏俗以雨爲豆花雨【荊楚歲時記】風曰肓風曰疾風【禮記】天雨艸而葉相樛結大如彈丸【漢元帝永光二年五行志】天雨白毛占曰邪人進賢人逃天雨毛【漢武帝天漢元年五行志】天隕魚【元至正丙午年上海縣浦東兪店橋南牧羊兒三四聞頭上恰恰有聲仰視之光中隕魚其狀異常占曰天隕魚人民失所之象出輟耕錄】天雨狗【漢武帝二年後吳楚反攻梁梁堅城守遂伏屍流血出天中記】黃河是月水名荻苗水【與七月同出水衡記】古井湧浪【開元二十二年八月古井在淸夷軍黃帝祠】鴻池谷有石靑質白文成字【貞觀十七年八月鴻池谷在涼州昌松縣太宗遣使祭之曰天有成命表瑞貞石文字昭然歷數惟永五行志亦載六帖】云蔚代三州山谷間石化爲面人取食之【太和四年八月太原節度使柳公綽奏聞出唐會要】地有美玉【八月中艸木獨有枝葉下垂者地有美玉地鏡經】汾州悉達院僧知嚴頭生角長三寸【宋太宗淳化元年文獻通考】祥符縣樹木皆有濕泥塗之【順帝至正二年元史】黃州橘木與柿木連枝【明道元年宋史】晉明帝有大鳥二蒼黑色翼廣一丈四尺其一集司徒府射而殺之其一集市民家獲焉及閏月戊子帝崩遂有蘇峻祖約之亂【太寧三年通考】漢中平二年懷陵上有萬餘雀先極悲鳴後亂鬥相殺皆斷頭懸於樹枝枳﹖束【中平六年靈帝崩夫陵者髙大之象也雀者爵也天戒若曰懷爵祿而尊厚者自還相害至滅亡也搜神記】松州雌雞化爲雄【則天永昌元年白孔六帖】鳳凰集石邑縣又郡國十三鳳凰見【漢獻帝延康元年宋書符瑞志】有黑龍如狗【肅宗正光元年有黑龍如狗南走至宣陽門躍而上穿門樓下而出魏衰之象也魏書】京師豬生子一頭四耳兩身八足【世宗正始四年魏書】

詩江南仲秋天﹝魚覃﹞鼻大如船雷是樟亭浪苔爲化石錢【沈仲昌登天寶九年進士狀江南八月】八月濤聲吼地來頭髙數丈觸山回須臾卻入海門去捲起沙堆似雪堆【劉禹錫浪淘沙】蘆花深澤靜垂綸月夕煙朝幾十春自說孤舟寒水畔不曾逢著獨醒人【杜牧八月贈漁父】秋艸生庭白露時故園諸弟益相思盡日髙齋無一事芭蕉葉上獨題詩【韋應物寄諸弟】暮天新鴈起汀洲紅蓼花疏水國秋想得故園秋夜月幾人相憶在江樓【杜荀鶴八月新鴈】江柳影寒新雨地塞鴻聲急欲霜天愁君多自沙頭宿岸繞蘆花月滿船【白居易八月贈江客】淸溪流過碧山頭空水澄鮮一色秋隔斷紅塵三十里白雲紅葉兩悠悠【程顥仲秋作】熱去解鉗伏飄蕭秋半時微雨池塘見好風襟袖知發短疏未足枕涼閒且欹平生分過此何事不參差【杜牧】不獨避霜雪其如儔侶稀四時無失序八月自知歸春色豈相訪眾雛還識機故巢尙未���主人飛【杜甫題歸燕】桂影中秋特地圓況當餘閏魄澄鮮因懷勝賞初經月免使詩人嘆來年萬象斂光增浩蕩四溟收夜助嫦娟鮮云淸廓心田豫乘興能無賦詠篇【趙大成題閏中秋】秋風淅淅搖密竹乍覺涼生洗炎溽豆田過雨麥毛肥蘋渚風輕浪浪促田家社日試新﹝艼去丁攺芻﹞相過一飯百無憂卻笑儒生眞自苦發如衰艸不勝秋【韓子蒼】

白露處暑後十五日斗指庚爲白露陰气漸重露凝而白也【孝經緯】和气精凝爲露【五經通義】露者陰之液也【蔡邕月令】黃陰雲出【易通卦驗】仲秋白露節育風至秦人謂蓼風爲育風【蔡邕月令章句】風﹖貝風之作多在初秋過白露𨿽作不猛【嶺表錄】八月白露始降萬物堅成而彊大故曰大梁【天文錄】鶴性警至八月白露卽鳴而相警白露日鴻鴈來【後五日玄鳥歸後五日羣鳥養羞是月也養衰老授幾杖行糜粥飲食天子乃儺以達秋气命樂正習吹月令】白露日鴻鴈不來遠人皆叛玄鳥不歸室家離散羣鳥不羞臣下驕慢【周書時訓】

詩昊天秋且髙秋風發初涼白露下微津明月流素光【劉鑠題白露】白露團甘子淸晨散馬蹄圃開連石樹船渡入江溪憑幾看魚樂回鞭急鳥棲漸知秋實美幽徑恐多蹊【工部白露詩】霏霏靈液重云表無聲落沾樹急玄蟬灑池淒皓鶴流塵淸遠陌飛月澄髙閣宵潤玉堂簾曙寒金井索佳人比珠淚坐感紅綃薄【李正封】悲秋將歲晚繁露已成霜徧渚蘆先白沾籬菊自黃應鐘鳴遠寺擁鴈度三湘气逼襦衣薄寒侵宵夢長滿庭添月色拂水斂荷香獨念蓬門下窮年在一方【顏粲題白露】早寒靑女至零露結爲霜入夜飛淸景陵晨積素光駟星初皙皙葭菼復蒼蒼色冒沙灘白威加木葉黃鮮輝襲紈扇殺气掩幹將葛屨那堪履徒令君子傷【徐敞題白露】皇天平分四時兮切獨悲此廩秋白露旣下降百艸兮奄離披此梧楸【楚詞】

秋分秋分水胎火廢金旺【水胎言水孕於金也】白露後十五日斗指酉爲秋分陰生於午極於亥故酉其中分也【孝經緯】招搖指酉【淮南子】日月會於壽星而斗建酉之辰【月令】斗指酉爲秋分又曰秋分日在內衡【孝經說】兌西方也主秋分【易說】秋分八月之中气也秋分之時日出於卯入於酉分天之中陰陽气等晝五十刻夜五十刻一晝一夜二气中分故謂之秋分【歷日疏】陰陽調日夜分五萬物春分而生秋分而成生與成必得和之精故積陰不生積陽不化陰陽變化乃能成和【文子】白陰雲出【易通卦驗】秋分日雷乃收聲【後五日蟄虫坯戶後五日水始涸淘瓦之泥曰坯細泥也】秋分之日雷不收聲諸侯淫汰蟄虫不閉戶民靡有賴水不涸介虫爲害【周書時訓】龍秋分而入淵【春分登天說文】秋分閶闔風至鷙鳥擊玄鳥歸【易通卦驗】老人星常以秋分夕見於丙見則治平主壽昌【晉天文志】秋分日命有司饗壽星於南郊【據爾雅壽星角亢也角亢列宿之長故云壽星月令】秋分晝夜分則同度量平權衡祭馬社【月令】秋分而人君釋鐘鼓之懸【京房易候占】月宮中有七寶浴池八騫之林秋分之日月宿東井之地上廣靈之堂【三道順行經】秋分之節諸仙聽訟定人間功過及死生者故仙忌眞記曰子欲升天愼秋分罪無大小皆上聞此朱火丹陵宮仲陽先生之要言也【太平禦覽】秋分勿殺生勿用刑勿處房帷勿弔喪問疾勿大醉君子當齋戒靜專以自檢【幹金月令】此節後忌多霜主病【臞仙月占】

八月﹝二﹞

一日大風江海湧溢平地水深八尺拔南陵樹二千株石碑磋動吳城兩門飛落【太平元年八月一日是年孫權薨吳志】宋太宗書大言賦賜蘇易簡賦曰少年盛世兮爲詞臣古往今來兮有幾人云云【淳化四年】兵部郎中楊徽之進雍熙詞五言六韻凡十章太宗覽而嘉賞依韻和之以賜【淳熙三年以上玉海】王荊公是日永昭陵旦表伏以暑往禦時宵中應律載班秋朔申薦廟嘗伏惟尊謚皇帝體道成乾施仁應物率土方涵於聖化賓天遽慘於神遊追龍駕於空衢莫知所稅瞻鳥耘之新隴但有至懷【臨川集】蘇東坡繼室同安郡君王氏卒於京師【按東坡初娶通義郡君王氏乃同安之堂姊也東坡祭王君錫文人云某始婚姻公之猶子允有令徳夭閼莫遂惟公幼女嗣執罍篚卽此而通義爲同安之堂姊明矣元佑八年八月一日卒時東坡年五十八出長公外紀】張文定公卒【大忠祥符八年八月一日眞宗聞訃震嗟追贈尙書左僕射諱詠字復之年七十出行狀】緱氏尉鄭楚相臥於廳中夢盧叔敏曰吾被賊殺死此賊明年八月一日從河中府與同黨牽牛過邑西門最後驅牛者卽此賊也鄭君驚而寤至期潛布弓矢於西門外捕之果有同黨而牽牛者獨後卽鄭君夢中所云遂擒之果殺盧生者【盧叔敏居緱氏卽崔佑甫之表侄也祜甫初拜相有書與盧生令應明經舉盧生自緱氏赴京惟一僕相隨是時有紫衣人與盧生同行至鄂嶺早發十餘里紫衣人抽刀刺盧生與僕後緱氏尉鄭楚相夢盧生被髮血污告以故云云出太平廣記】眞君許遜忽有云仗自天而下二僊乘輦降於眞君之庭眞君降階迎拜一僊曰予乃玉眞上公崔子文一僊曰予元眞大卿瑕丘仲言畢揖眞君乘雲車而去【許遜字敬之居許昌髙節不仕穎陽由之後也父肅末避地於豫章南昌家焉吳赤烏二年母夢金鳳銜珠墜於掌中玩而吞之覺而有娠而眞君生至孝武寧康二年八月一日舉家四十二口拔宅飛升眞君年一百三十六史纂左編】僊人王錫有甘露降於竹林中【錫郴州人生於唐宣宗朝遇異人於山中迎至其家傳以祕書曰咸通十二年之秋甘露降服之可以上升至咸通十二年八月一日甘露果降於竹林中錫日服之不復火食後白日羽化此事亦載於三月十五郴陽仙傳】尹太和眞人升仙日【翰墨大全】曾弘農鄧紹入萊山采藥見一童子執五彩囊求柏葉上露露皆如珠滿囊紹問之答曰赤松先生取之明眼言畢失所在【續齊諧記又述徵記曰作五明囊盛取百艸頭露洗眼眼明】六神日以露水調朱砂蘸小指宜點灸去百病【風俗通】楚俗以朱墨點小兒額爲天灸以壓疾病【山堂肆考據翰墨大全事在初十】作飲食爲媵其俗曰媵獸【漢史】八月一日後微火暖足勿令下冷【三元延壽書】

詩城頭旭日照欄桿城下降戎彩仗攢九陌塵埃千騎合萬方臣妾一聲歡樓臺乍仰中天易衣服初回左衽難淸水莫教波浪濁從今赤嶺屬長安【薛逢八月一日因駕幸延喜樓以冠帶降戎】

二日周宣爲郡吏太守楊沛夢人曰八月二日曹公當至必與君杖飲以藥酒使宣占之是時黃巾賊起宣對曰夫杖起弱者藥治人病八月二日賊必除滅至期賊果敗【宣字孔和樂安人魏書】僧元安午時告寂【師丱年出家問道臨濟濟嘗對眾美之曰臨濟門下一隻箭誰敢當鋒�辭濟尋澧陽洛浦山卜築居焉唐昭宗光化元年八月二日午時告寂出楚通誌】

三日京都旱祈嶽鎭海瀆及諸山川能行雲雨者是日獲感應【孝宗淳熙十四年京都旱八月三日獲感應命報謝出通考】裴度是日發赴行營憲宗敕神策軍三百人衛從上禦通化門勞遣之度望門拜泣而辭上賜以犀帶【元和十二年舊唐書】逆黨使顏眞卿縊之眞卿是日解金帶遺使者曰吾修道以形全爲先吾死之後但割支節爲吾吭血以結之則死無恨矣縊者如其言【興元元年眞卿年七十七素不附安祿之黨李希烈使倡優忤讟朝政以爲戲眞卿怒曰相公人臣也柰何使小輩如此希烈使人問儀制眞卿答曰老夫耄矣曾掌國禮所記者諸侯朝覲禮耳其後希烈使積薪以油沃之令人謂眞卿曰不能屈節當須自燒眞卿奮身入火其逆黨救之眞卿乃作遺表墓志祭文以示必死逆黨使縊之後眞卿遷葬啟殯視之棺朽而屍形儼然肌肉如生手足柔軟遠近驚異之後十餘年眞卿舊僕見於同徳寺遺十金令勿泄忽失所在出玉堂閒話】歐陽修作胡瑗墓表【宋胡瑗字翼之卒於杭州廬陵歐陽修八月三日作墓表其墓表有先生之徳在乎人不待表而見於後世然非此無以慰學者之思乃揭於其墓之原云云出文鑑】慧能禪師跏趺而化【慧能姓盧氏新州人流移南海鬻薪供母年二十四聞人誦金剛經至應無所住而生其心有省乃參五祖忍大師使就舂米之役一日會眾傳法弟子神秀爲偈書壁間曰身似菩提樹心如明鏡臺時時勤拂拭勿使惹塵埃能不識字聞人誦之乃爲偈請人書其側曰菩提本無樹明鏡亦非臺本來無一物何處惹塵埃忍見之遂傳法於能先天二年八月初三日能跏趺而化壽七十六唐憲宗謚曰大鑑禪師出禪宗志】

詩金天玉露浴長庚此際來騎海上鯨勁气全如秋色勁生辰常帶月華生【事文類聚】沈寥中秋夜坐見如鉤月始從西南升又欲西南沒全移河上影蹔透林間缺縱待三五時終爲千里別【顏況八月三日望初月簡於吏部】

四日天壽節【後周恭帝八月四日出玉海】宋孝宗是日東宮講畢袖出禦制新秋雨過書懷詩【淳熙四年玉海】唐宰相房管卒於閬州僧捨【廣徳元年八月四日卒工部祭管曰純朴旣散聖人又沒苟非大賢孰奉天秩唐始受命羣公間出君臣和同徳教充溢魏杜行之夫何畫一屢屢繼之不墜故實百餘年間見有輔弼及公入相紀綱已失云云出工部文集】宋文帝時有馬處伯少信佛法元嘉十二年夜夢天際有三人長二丈餘告曰汝厄在荊楚戊寅年八月四日齋戒可免嗣後當悟道如其言後十五年八月是日病篤其日遙見西方有三人長二丈餘前一人垂發後二人姿貌端嚴去地數仞處伯視之宛然前所夢者頃之香气襲人病小差處伯所居卑陋是時覺在殿上廊壁輝耀齋戒之驗也【處伯巴西閬中人出冥祥記】程邵公廣平程顥之次子坐於治平仲秋四日【死於熙寧仲夏之十四日葬於伊陽縣出明道集】賈佩蘭言宮中是日出雕房北戶竹林下圍基�者終年有福負者疾病取絲縷就北辰星求長命乃免【西京雜記】

五日宋神宗是日天雨黃毛【熙寧元年通考】千秋節祭老人星【唐開元敕有司置壽星壇以八月五日千秋節祭老人星及角亢七宿著之例程壽星南極老人星也爾雅云壽星角亢也注云角亢列宿之長故云壽星出會要】百姓祭皆就千秋節名爲賽白帝【隋唐嘉話】唐明皇生張說奉詔置千秋節顧況有八月五日歌八月五日天气新昭成太后生聖人【又爲天長節出山堂肆考】羣臣上萬歲壽王公戚裏進金鑑綬帶士庶結絲承露囊更相問遺【隋唐嘉話】蒲州蔣儼年少時袁天綱相之曰子當累年幽禁後大富貴官至刺史年八十三其年八月五日祿絕【儼後徵遼東沒賊囚於地阱髙麗平定歸得官至刺史八十三矣時謂其家人曰袁公言我八月五日祿絕或其死耶設酒與親故爲別至期果卒出太平廣記】

詩仲秋金帝起五日土行標瑞表壬寅露光傳甲子霄陰風吹大澤夢日照昌朝不獨華封老千里嘉祝堯蘭殿千秋節稱名萬歲觴風傳率土慶日表繼天祥玉宇開花萼宮懸動會昌衣冠白露下﹝上�下巾﹞幕翠雲長獻遺成新俗朝儀入舊章月銜花綬鏡露綴彩絲囊處處祠田祖年年宴杖鄕深思一徳事小獲萬人康【玄宗八月五日詩】五徳生王者千齡啟聖人赤光來照夜黃雲上覆辰海縣銜恩久朝章獻壽新髙車帝坐出夾道眾官陳槊仗洗晴景磬管凝秋旻珠囊含瑞露金鏡抱遷輪何歲無鄕飲何田不報神燻歌與名節傳代幸羣臣【張說千秋節應制】自罷千秋節頻傷八月來先朝常宴會壯觀已塵埃鳳紀編生日龍池塹劫灰湘川新涕淚秦樹遠樓臺寶鏡羣臣得金吾萬國回衢樽不重飲白首獨余哀禦气雲樓敞含風彩仗髙仙人張內樂王母獻宮桃羅襪紅蕖艷金羈白雪毛舞階銜壽酒走索背秋毫聖主他年貴邊心此日勞桂江流向北滿眼送波濤【杜工部八月五日千秋節有感二首】

六日梁孝元帝載誕之辰設齋【江南風俗兒生一期爲制新衣盥浴裝飾男則用弓矢紙筆女則刀尺鍼縷並加飲食之物及珍寶服玩置之兒前觀其發意所取以驗貪廉愚智名之爲兒試親表集聚致燕享焉自玆以後二親若在每至此日常有酒食之事無教之徒𨿽已孤露其日大作聲樂不知感傷梁孝元帝少之時每八月六日誕辰常設齋出顏氏家訓】宋仁宗召輔臣宗室於龍圖天章閣觀三聖禦書元眞殿觀瑞谷宴蕊珠宮宰臣以下賦詩【天聖八年】宋孝宗召吏部侍郎王之奇詹事陳良翰禮部侍郎周必大同對選徳殿賜坐從容訪以治道久之袖出禦筆一通首以魏證答唐太宗徳仁功利之問【乾道七年以上玉海】

詩日離黃道千年昏敏手重開造化門火帝動鑪銷劍戟風師吹雨洗乾坤左牽犬馬誠難測右祖簪纓最負恩丹筆不知誰是罪莫畱遺迹怨神孫金虎挻災不復論構成狂猘犯車塵禦衣空惜侍中血國璽幾危皇后身圖霸未能知盜道飾非惟欲害仁人黃旗紫气令仍舊免使老臣攀畫輪【韓政光八月六日作】

七日宣宗崩於大明宮【大中十二年壽五十舊唐書】眞宗宴羣臣於崇徳殿作樂【咸平元年宋史禮志】日本人來戰盡死【元世祖至元二年八月一日討日本風破舟文虎等諸將各自擇堅好船乘之眾議推張百戶者爲主帥號之曰張總管聽其約束方伐木作舟欲還七日日本人來戰盡死出左編】丘處機得上批答【處機字通密師重陽祖師遣阿里鮮奉表詣金世宗稟論道日期至八月七日淂上批答次日卽行出左編】石泰尸解作頌曰雷破泥丸冗眞身駕火龍不知誰下手打破太虛空【泰常州人字得之號杏林遇張紫陽得金丹之道於髙宗紹興二十八年八月七日尸解後二年易介復見杏林於羅浮山史纂左編】沐浴令聰明【纂要】

詩七千里外二毛人十八灘頭一葉身山憶喜歡勞遠夢地名惶恐泣孤臣長風送客添帆腹積雨浮舟減石鱗便合與官充水手此生何止略知津【東坡八月七日初入戇過惶恐難】

八日春秋致月注云古之致月不在於二立而在於二分不在於二分之望而常在弦者以八月八日與不盡八日者得陰陽之正平故也【周禮春官馮相氏冬夏致日春秋致月以辧四時之敍出山堂肆考】宋眞宗觀書龍圖閣觀瑞物於崇和殿遂宴資政殿帝作七言詩從臣皆賦【祥符三年玉海】宋眞宗幸瑞聖苑宴射於水心殿帝作五言詩賜近臣【祥符七年八月八日出通典】宋眞宗夢眞聖降現日【翰墨大全】宋哲宗葬永泰陵【元符三年宋史禮志】佛以八月八日沸星出時轉法輪又以八月八日沸星出時取般涅盤【薩婆多論】南斗星下降【道經】劉伯文冥中托李娥致佗兒書不可曉乃請費長房讀之曰佗會府君當以八月八日中時武陵城南溝水畔待之於是舉家大小八月八日候於此處須臾果至聞人馬隱隱之聲詣溝水便聞有呼聲曰佗來汝得我所寄李娥書否耶曰卽得之故來至此伯文以次呼家中大小問之悲傷斷絕曰死生異路不能數得汝消息良久謂佗曰來春大病與此一丸藥以塗門戶則辟來年妖厲矣言訖不見其形至來春武陵大病白日見鬼惟伯文之家鬼不敢近【武陵充縣女子李娥病死埋於城外已十四日娥北捨有蔡仲聞娥比謂殯當有金寶盜發冢剖棺斧數下娥於棺中言曰蔡仲汝護我頭蔡仲驚走爲吏所見遂收治依法當棄市武陵太守聞娥死復生召見問事狀娥對曰謬爲司命所召到卽遣出過西門適見外兄劉伯文爲相勞問涕泣悲哀娥語曰我今遣歸不知路又不能獨行爲我得一伴否伯文曰當爲汝問之卽遣門卒與戶曹相問司命一日誤召武陵李娥今遣還不知路當有伴是吾外妹幸爲便安之答曰今武陵民李黑亦遣還便可爲伴於是娥遂淂歸與伯文別伯文曰書一封以與兒陀娥與黑歸事狀如此其伯文致佗兒書不可曉惟費長房知之故佗兒八月初八日於武陵城南溝水畔候之云云後漢書亦出搜神記】勿買鞋履附足大忌【雲笈七簽】

九日唐太宗卽位於東宮明徳殿【武徳九年八月九日出會要】憲宗是日卽皇帝位於宣政殿先連月霖雨其日晴霽人情忻悅【元和元年玉海】開寶五年是日以潘美尹崇珂兼領嶺南轉運使以轉運使王明爲副使許允言爲判官【轉運之有判自此始出事物紀原】天寶十五載明皇幸蜀肅宗卽位於靈武杜工部自鄜羸奔行在爲賊所得則在是年八月九日也【出工部年譜】元人朱文霆卒【文霆九歲能文至文宗至順壬申年上名南宮對大廷名列第十賜進士出身後以嘉議大夫泉州路總管致仕八月九日卒於家文霆字原道出宋學士集】徽宗以是日靑華帝君生辰爲元成節【政和三年宋史】

詩今夜鄜州月閨中只獨看遙憐小兒女未解憶長安香霧雲鬟濕淸輝玉臂寒何時倚虛幌雙照淚痕幹【工部八月九日月夜作幌帷也】

十日晉安帝是夜鎭星入太微【義熙十四年八月十日占曰鎭星守太微亡君之戒出沈約宋書】晉武帝詔曰八月十日先帝棄天下日也今已周年何時一得敍人子之情【秦始二年出禮志】孝宗以是日立皇子鄧王﹝怯去去攺耆﹞爲皇太子皇帝禦太極殿行冊禮皇太子服遠遊冠朱明衣執桓圭習儀【乾道元年出宋史禮志】有羣仙來傳金母令女仙謝自然披髮金母當自降羣仙中有一使自言姓崔將一板闊二尺長五尺附自然羣仙到墻壁間熒煌似鏡羣仙各有几案呼自然披髮自然黃雲繞身又有七人黃衣戴冠侍於左右貞元十年八月是日也【集仙記】戚玄符飛升【符三歲時以疾暴卒父母痛甚有道士過門問之曰此可救耶抱出示之曰此兒後必仙衣帶中解墨符救之良久遂活父母致拜道士曰我北嶽眞君也此女可名玄符及爲民妻姑舅嚴酷事益謹每謂諸女曰得人身生中國尙爲女子此亦所闕父母早喪惟舅姑爲尊𨿽箠楚何怨大中十年八月初十日有神仙授靈藥飛升集仙錄】吳赤烏二年八月十日武昌王子義之船【烏山下無水魏末有人掘井五丈得一石函函得一龜大如馬蹄積炭五枝於函傍復掘三丈遇盤石下有水流洶洶然遂鑿石穿水北流甚駛俄有一船觸石而上人窺船上淂一杉木板刻字曰吳赤烏二年云云出楚通誌】楚俗以朱墨點小兒額爲天灸以壓疾病【荊楚歲時記並翰墨大全據山堂肆考事載於初一】

詩屋東瓜蔓已扶疏小石藍花破萼初從此到寒能幾日風沙還見一年除【王荊公八月初十題景徳寺試院壁】細把行藏爲子評只知盡分敢徼名出入有益殷三聘用不能行魯兩生此道古人如飲食後來寵婢或猜驚子云亦號知書者猶把商山作采榮孔訓元無實對名只言爲已與求人能知管仲不爲諒便識殷賢都是仁義利兩途消處長古今一理屈中伸自從聖學寥寥後千百年誰信得眞別來歲月爾滔滔流落天涯忽此遭萬木辭榮秋意澹百川歸壑岸容髙笑看海上兩蝸角閒禿山中千兔毫若向顏曾得消息直須奴僕命離騷夕陽舂處是吾家水遶山環路轉賒蹙蹙四方渾未定茫茫大化渺無涯歸來已恨十年晚老卻空嗟雙鬢華各願及時崇令徳萬鐘於我本何加【以上四首魏鶴仙八月十日別袁尊固監丞】宛丘先生自不飽更笑老催窮百巧一更相過三更歸古柏陰中看參昴去年與君苜蓿盤夜傾閩酒赤如丹今年還看去年月露冷遙知範叔寒典衣自種一頃豆那知積雪生科斗歸來四壁艸虫鳴不如王江長飲酒【東坡八月初十夜看月有懷子由並崔度賢良王江陳州道人】

十一日晉安帝是日新天子气見東南【義熙七年八月十一日至十二年北定中原宋符瑞志】眞宗是日幸含芳園習射【宋史】唐裴佃開元七年爲都督廣州使是日夜漏未闌忽然天曉星月皆沒禽鳥盡飛舉郡驚異之裴公於是衣冠而出召參佐及賓客至皆異之因畱賓寮於廳良久天色昏暗夜景如初賓寮執燭而歸詰旦裴公詢問無有能辧者忽有商船遠自南至謂郡人曰我八月十一日夜舟行忽遇巨鰲出海舉首北向而雙目照曜千里毫末皆見久之復沒夜色依然徵其時則裴公集賓寮之時也【集異記】加老子號太上老君混元上徳皇帝【大中祥符六年出事物紀原】懷讓禪師圓寂於衡嶽【懷讓姓杜氏金州人也於唐儀鳳二年四月八日降誕感白气在安康之分帝問何祥太史對曰國之法器乃敕太守韓偕慰其家家有三子惟師最小性喜惟讓父乃命名讓年十歲時惟樂佛書時有三藏玄靜過捨告其父母曰此子若出家必獲上乘廣度眾生至垂拱二年辭親往玉泉寺出家通天二年詣曹溪參六祖祖問甚麼處來曰嵩山來祖曰甚麼物恁麼來師無語遂經八載忽然有省天寶三年八月十一日圓寂於行﹖魚嶽謚大慧禪師出楚志】

詩半秋初入中旬夜已向階前守月明從未圓時看卻好一分分見傍輪生【王建八月十一日夜作】

十二日後漢隱帝葬於穎陵【陵在許州陽翟縣通考】蔣玄暉弒昭宗於椒殿帝單衣旋柱而走【天佑元年唐書】南豊石仙巖中冷眞人升仙【集仙錄】長慶中有王先生者弘農晦之聞其術往謁焉王畱之宿乃八月十二日也先生召其女七娘謂之曰汝爲吾刻紙狀今夕之月置於室東之垣上有頃七娘以紙月施於垣上忽月光洞然一室毫髮盡辧晦之驚嘆不測此與楊隱之宿唐道家事同【出宣室志據太平廣記有王先生者家於烏江上一日裏中有火起延燒廬舍先生往視之呼曰火且止火且止於是盡滅弘農晦之聞其術往謁先生隱幾而坐風骨淸逸晦之愈健慕於是畱宿時八月十二日也及曉將去先生一杖擊之俄而塵起見山谷重疊晦之悸然背汗毛髮豎立先生曰陵谷速遷吾子安所歸乎晦之益恐泣曰不知一旦有桑田之變豈仙都瞬息而塵世已千載乎先生笑曰子勿懼於是持篲掃其庭門而庭門如舊晦之喜卽馳馬而去】

詩桂子風髙豆雨牧才經三日是中秋稱觴會集歡聲沸祝壽推開瑞气浮【翰墨大全】亂雲遮卻臺東月不許交依次第看莫爲詩家先見境被他龍與作艱難【王建八月十二夜作】

十三日唐懿宗卽帝位【大中十三年八月七日詔立爲皇太子監國十三日卽位年二十七姿貌雄麗宣宗長子出舊唐書】唐文宗以李仲言爲諫官李徳裕諫之上曰李逢吉薦之朕不欲食言對曰逢吉身爲宰相乃薦姦邪以誤國亦罪人也【文宗太和八年李仲言流象州遇赦還東都會畱守李逢吉思復入相仲言自言與鄭注善逢吉使仲言厚賂之注引仲言見王守澄守澄薦於上曰仲言善易上召見之時仲言有母服難入禁中乃使衣民服仲言儀狀秀偉倜儻尙气頗工文辭有口辧多權數上見之大悅以爲奇士待遇日隆八月十三日以仲言爲諫官出唐書】西漢張騫乘舟遊黃河至暮誤泛入天河見一女浣紗騫問曰此何地也女人授一石與騫謂曰汝歸問成都賣卜嚴先生【張騫八月十三誤入天河有女授一石旣歸持石問嚴君平先生君平曰此織女支機石也汝何得來騫告其故君平曰我見彼月客星犯斗牛之間騫曰是矣正其時也出山堂肆考】仙人葛玄語弟子張奉曰吾爲上帝所召當八月十三日尸解至期衣冠入室臥而气絕其色不變弟子焚香三日大風折木失玄所在【葛玄能積薪烈火而坐薪盡而衣冠不灼飲酒一斛入深泉中臥酒解乃出玄遊會稽有賈人過神廟廟神語賈人曰欲附一書與葛玄因以一書擲賈人舟中如釘入木中不可取及達會稽賈人報玄玄自取之卽得葛玄字孝先出神仙傳】太極左仙公上升日【衝應眞人出翰墨大全】

詩八月秋欲半後夜月將圓【事文類聚】今夜月明勝昨夜新添桂樹近東枝立多地濕舁牀坐看過墻西寸寸遲【王建八月十三日夜作】

十四日月有重輪潘炎作重輪賦賦曰時屬髙秋瑞彰元後光泛皎潔之斜漢色映闌干之北斗金波耀景非懸闞澤之名璧彩揚輝不入七衡之乎理殊吳夢符炳漢謠淨桂花於日道環水鏡於丹霄【唐中宗景龍元年八月十四日夜月重輪出文苑英華】宋紹興三十二年是日文武百僚太傅以下行事官並朝服入詣大慶殿下立班皇帝自內服履袍入禦幄服通天冠絳紗袍出至大慶殿詣冊寶位前拜在位官皆拜【宋髙宗詔皇太子卽位左僕射陳康伯等請上太上皇帝尊號太上皇后尊號八月十四日奉上冊寶皇帝與文武百僚詣冊寶前拜宋史禮志】宋眞宗幸含芳苑宴射帝中的者再【祥符三年八月十四日出通典】八月獲禿鶖於宮內詔以示崔光本光本曰蒙示十四日所得大鳥此卽詩所謂有鶖在梁【光本名孝伯字長仁禿鶖貪惡之鳥野澤所育不應入殿庭出魏書】杭有月巖惟中秋之月穿竅而出若八月十四日與十六日則外此竅矣餘月尢斜【杭江於鳳凰山有石如片雲拔地髙數丈亦奇峯也巓有一隙尺餘名曰月巖古今名人遊賞題詠亦多焉出七修類稿】

詩猶欠一宵輪未滿紫霞紅襯碧雲端誰能喚得嫦娥下引向堂前仔細看【元禎八月十四夜玩月】銀漢無聲露暗垂玉蟾初上欲圓時淸樽素瑟宜先賞明夜陰晴未可知【孫明復八月十四夜】月似圓來漸漸凝玉盤盛水欲浸稜夜深盡放家人睡直到天明不炷燈【王建八月十四夜】月擬來宵好吾先今夕遭才升半壁許已復一輪髙遷坐明相就羣飛影得逃望秋惟有此徹夜敢辭勞【楊誠齋八月十四翫月】光華豈不盛賞宴尙遲遲天意將圓夜人心待滿時已知千里共猶訝一分虧來夕如澄霽淸風不負期【範仲淹八月十四夜】去年看月壽邊樓云罅微光如玉鉤主人不樂客嘆息淸歌空送黃金舟今年看月三﹖市纖雲不作良宵累素娥命駕掃客愁我亦傾杯邀共醉風露萬里萬渺然水輪無轍行碧天盈盈耿耿意無盡月不忍落人忘眠一言欲報廣寒殿茅檐華屋均相見明年萬事不足論但願月滿人長健【陸遊字務觀號放翁山陰人八月十四夜三﹖市觀月】

十五日南陽府有龍泉在汝州西南其水瑩潔中秋之夕陰雲蔽月俯觀泉中魄形自若詩人有我欲龍泉觀夜月崆峒煙雨阻行人之句【天下一統志】移花日【通考】爲月夕【提要錄】中秋月有光則是歲珠多【海賈云】天子以八月之望與諸侯並觀濤於廣陵之曲江【枚乘七發】髙宗詔郡國同以八月十五日試舉人【紹興二十四年宋史】東坡居士以丙辰中秋歡飲達旦大醉作水調歌都下傳唱神宗問內侍外面新行小調內侍錄此進呈讀至又恐瓊樓玉宇髙處不勝寒上曰蘇軾終是愛君乃命量移汝州【山堂肆考】宋晏元獻公守南郡王琪君玉時已館閣校勘公特請於朝以爲府僉判嘗遇中秋夜陰晦齋廚已宿爲備晏適無命不敢請君玉乃爲詩以入曰只在浮雲最深處試聽弦管一吹開公枕上得詩大喜卽索衣起徑召客治具大合樂至夜分月果出遂相與樂飲達旦【石林詩話】蘇頲【音挺】與李義封掌文誥是日夜於禁中直宿諸學士翫月備文酒之晏時長天無雲月色如晝蘇曰淸光可愛何用燈燭遂使擲去【出翰苑名談頲字廷碩雍州人義字尙眞趙州人】謝尙鎭牛渚中秋夕與左右微服泛江會袁宏於別舫諷詠聲韻淸朗詞意藻拔尙卽逆宏舟吐華達旦【晉書】中秋天色陰晴與夷狄同蘇東坡曰故人史生爲餘言嘗見海賈雲中秋之月𨿽相去萬里他日會合相問陰晴無不同者公集中有中秋詩嘗聞此宵月萬里同陰晴天公自著意此會那可輕【山堂肆考】新羅國風俗是日設樂令官人射賞以馬布【新羅國在髙麗東南其俗亦同出隋書】杭俗有弄潮之戲【吳王賜子胥死乃取其屍盛以鴟夷之革浮之江中子胥因流揚波依潮來往或有見其乘白馬素車在潮頭者因爲之立廟每歲仲秋旣望潮水極大杭人以旗鼓迓之有弄潮之戲出臨安志】長慶中有人是夜玩月見林中光屬天如匹布尋視之見一金背蝦蟆疑是月中者【酉陽雜俎】何中正登第後求卜於郭從周從周贈之詩三五來時月正圓一麾從此出秦關中正後以八月十五日攺知制誥出秦州【翰苑名談】金人田特秀卒【特秀母妊時問之卜者卜者曰前中後是五五三一十五生死與成敗逍遙在廊廡莫識其故後生時五月五日午時以爲合三五之數矣豈知因其生遂名五兒所居裏名半十行當第五二十五歲府省禦四試皆中第五死於憂午軒壽五十五時八月十五日也出七修類稿】孔坦字君平孔愉之從子中秋日疾篤與庾亮書不謂疾苦遂至頓獘修短命也將何所悲但以身往名沒朝恩不報所懷未敍若死而有靈潛聽風烈俄卒時年五十一追贈光祿勛謚曰簡【坦方直有雅望常以國事爲已憂亮報書曰廷尉孔君神遊體離嗚呼哀哉得八月十五日書知疾患轉篤遂不起濟悲恨傷楚不能自勝足下才經於世世常須才況今日倍相痛惜吾以寡乏忝當大任國恥未雪夙夜憂憤常欲足下同在外藩戮力時事此情未果邈然永隔夫復何言謹遣報答並致薄祭望足下降神饗之出晉書】唐明皇是夜葉靜龍邀上游月宮將行請上衣裘而往及至月宮寒凜特異上不能禁靜龍出丹二粒進上服之【山堂肆考】明皇是夜與太眞葉法靜遊月宮少頃見龍樓雉堞金闕玉扉冷气逼人後西川奏是夕有天樂過【明皇雜錄】玄宗玩月羅公遠取杖擲之化爲長橋其色如銀請帝登之至大成闕公遠曰此月宮也見仙女數百素練寬衣舞於庭帝問曰此何曲曰霓裳羽衣曲【異聞集】周貫有道術附書於李生云明年中秋夕當上謁至時生以事出貫乃以白土書其門曰今年中秋夕求赴去年約不見折足鐺彈指空剝剝【周貫號木鴈子先三年至袁州見李生秀韻欲攜歸林下李嗜酒色難其行貫指煮藥鐺作偈曰頑鈍天教合作鐺初從三足豈能行𨿽然有耳不能聽只愛人間戀火坑後有見於京師者附書於李生云云出冷齋話夜】唐太和中周生善道術中秋客至周曰我能梯云取月置懷袖中因取筋數百條繩梯架之命閉目良久忽天黑仰視無雲俄呼曰至矣手舉其衣出月寸許一室盡明寒入肌骨【宣室志】九華山道士趙知微玄眞之師也中秋夜濃云無月玄眞謂同門者曰惜良宵無月耳知微命侍童曰可備酒肴徧召從學者升天柱峯玩月從學者𨿽惟應而心疑以爲濃雲暴雨無復有月頃之知微曳杖而出從學者隨之登峯之巓皓月如晝至月色盡落各歸山捨濃雲暴雨如故【三水小牘】鐘陵西山有遊帷觀每至中秋車馬喧闐豪貴遊多召名妹善謳者握臂連踏而唱太和末有書生文蕭往觀睹一妹甚麗且歌曰若能相伴陟仙壇應得文蕭駕彩鸞自有繡繻並甲帳瓊臺不怕雪霜寒生意其神仙植足不去妹亦相盻歌罷獨秉燭穿大松徑將盡陟山捫石冒險而升生躡其蹤妹曰莫是文蕭耶相引至絕頂有仙童持天判曰吳彩鸞以私欲泄天機謫爲民妻一紀妹乃與生下山歸鐘陵【傳奇錄】武夷山神號武夷君秦始皇二年一日語村人曰汝等以八月十五日會山頂是日村人畢集見幔亭彩屋設寶座施紅雲紫霞褥器用甚設令男女分坐聞空中人聲不見其形須臾樂響亦但見樂器不見其人酒行命食味皆甘美惟酒差薄諸仙旣去眾皆欣喜因名其地曰同亭三水【諸山記】許眞君晉元康三年舉家四十二口拔宅上天【出山堂肆考翰墨大全據史纂左編八月初一飛升兩日俱載眞君名遜字敬之汝南人爲旌陽令】太虛眞人成道【蜀人李班得黃房公丹道攺名棲眞號太虛詣武夷山潛修七月歸經龍虎山先夕雩壇有夢眞人者時旱禱弗應次日眞人至其處眾弗知也夢者指所至貧道人爲是眾請禱雨應時沾霈後至眞州玉虛庵以道授張紫瓊囑曰金丹宜潛修大道當人授入靑城山道成出道書】劉湛眞人拔宅上升軒轅皇帝騎火龍上升【以上翰墨大全】有梵僧從天竺鷲山飛來云八月十五日夜桂子落【禪林備覽】長安中秋夜有人聞鬼吟曰大街鼓歇行人絕九衢茫茫空有月又聞有和者曰九衢生何勞勞長安土盡槐根髙俗云務本西門是鬼市【南部新書】

詩合望月時長望月分明不得似今年仰頭五夜風中立從來團圓直到圓【王建八月十五夜月】人道中秋明月好欲邀同賞意如何華陽洞裏秋壇上今夜淸光此處多【白居易華陽觀中中秋夜招友翫月】一年明月在中秋數日陰雲不柰愁忽喜新晴轉書室極知淸夜照歌樓【韓仲止】長風迅掃太空云銀漢無聲斗柄橫秋到今朝三五半月於此夜十分明【晁無咎】一年秪有今宵月盡上江樓獨病眠寂寞竹窗閒不閉夜深斜影到牀前【熊孺登中秋夜臥疾】云捲庭虛月逗空一方秋艸盡鳴虫是時兄弟正南北黃葉滿階來去風【薛能中秋旅捨】把酒冰壺接勝遊今年喜不負中秋故人心似中秋月肯爲狂夫照白頭【戴復古字式之號石屏天臺人中秋夜李漕冰壺燕集】桂影中秋特地圓況當餘閏魄澄鮮因懷勝賞初經月免使詩人嘆來年【趙大成】千崖爽气已平分萬里靑天碾玉輪如向錢塘江上望相逢卻是廣寒人【白玉蟾中秋夜】暮云收盡溢淸寒銀漢無聲轉玉盤此生此夜不長好明月明年何處看【蘇軾中秋夜】滿目飛明鏡歸心折大刀轉蓬行地遠攀桂仰天髙水路疑霜雪林棲見羽毛此時瞻白兔直欲數秋毫稍下巫山峽猶銜白帝城气沈全浦暗輪側半樓明刁鬥皆催曉蟾蜍且自傾張弓倚殘魄不獨漢家營【杜工部】天將今夜月一徧洗寰瀛暑退九霄淨秋澄萬景淸星辰讓光彩風露發晶英能變人間世翛然是玉京【劉賓客中秋翫月】涼意今年早蟾光七澤多憑欄共懷古擁袂獨髙歌風物關山遠功名歲月過一樽聊復爾於此興如何【張栻字敬夫號南軒與僚佐登江陵郡城觀月】向老逢淸節歸懷托素輝飛螢元失照重露已沾衣稍稍孤光動沈沈眾籟微不應明白髮似欲勸人歸【陳后山】待月東林月正圓廣庭無樹艸無煙中秋云淨出滄海半夜露寒當碧天輪影漸移金殿外鏡光猶掛畫樓前莫辭達曙殷勤望一墮西巖又來年【許渾夜宿雞鳴寺翫月】銀臺金闕靜沈沈此夕相思在禁林三五夜中新月色二千里外故人心渚宮東面煙波冷浴殿西頭鐘漏聲猶恐淸光不同見江陵地濕足秋陰【白樂天八月十五日夜禁中寓直寄元四積】月晃長江上下同畫橋橫截冷光中雲頭艷艷開金餅水面沈沈臥彩虹佛氏解爲銀色界仙家多住玉華宮地雄景勝言不盡但欲追隨乘曉風【蘇�欽中秋松江新橋對月】

十六日宋仁宗禦大慶殿門觀南郊儀仗法物宰臣兩制預焉【景佑五年八月十六日觀南郊儀仗法物出禮志】宋髙宗出所書孝經詩書篇章宣示宰執曰朕詹仰古聖王之治以爲規戒【紹興三年玉海】杜工部祖母範陽太后盧氏以是日葬於河南之郾師【盧氏卒於陳畱之私第工部代叔父作志出年譜】楊廷秀中秋夜宿辟邪市至十六日早起曉星已上日欲出而月未落光景萬變天下奇觀乃作羲和謠以紀之曰羲和夢破欲啟行紫金畢逋啼一聲聲從天上落人世千村萬路雞爭鳴素娥西徵未歸去﹝上竹下欺﹞弄銀盤浣風露一丸玉彈東風來打落桂林雪毛兔誰將紅錦幕半天赤光絳气貫山川須臾卻駕丹砂轂推上寒空輾蒼玉詩翁已行十里彊羲和早起道無雙【事文類聚】天曹掠剌眞君降【道經】

詩舊把金波爽皆傳玉露秋關山隨地闊河漢近人流谷口樵歸唱孤城笛起愁巴童渾不寐半夜有行舟【工部八月十六夜翫月】年年歲歲望中秋歲歲年年霧雨愁涼月風光三夜好老夫懷抱一生休明時諒費銀河洗缺處應須玉斧修京洛胡塵滿人眼不知能似浙江不【曾茶山癸未八月十四日至十六日夜月色皆佳作茶山年八十】

十七日骨利幹正觀二十一年是日遣使貢良馬百匹中有十匹尢駿唐太宗各爲制名曰噴沬則千里飛紅流汗則三條振血塵不及起影不暇生【玉海】唐文宗以是日葬於章陵知樞密劉弘逸薛季稜率禁軍護靈駕二人素爲文宗獎遇仇士良惡之心不自安欲倒戈誅士良卽日覺其謀弘逸季稜伏誅【開成五年出考異】元人唐懷徳卒【字思誠幼而穎悟未就師傳卽能誦詩旣長受業於文懿許公六經百家之說無不探討學以濂洛諸儒爲宗故粹然出於正武威余公持節海右深慕思誠之學余公善大篆或請書揚雄九州島島箴者余公不知所出思誠曰此載自古文苑卽援筆寫之後覆以其書不差一辭余公驚服至正丁酉年八月十七日卒出宋濂集】元國子博士吳師道卒【先生少勇於學稍長許文懿公以朱子之學淑學者先生持所悟識造門質難許公甚重之於元英宗至治元年舉進士授髙郵丞後入爲國子助教踰年升博士先生聲著中朝士子持所疑以問卽開以機鑰師道字正傳婺之蘭溪人於至正四年八月十七日卒於家壽六十二出宋濂集】唐壽州剌史張士平夫婦俱患瞽疾禱醮星辰祈佑歲久精誠不懈至元和七年是日有書生請謁家僮曰主公夫婦瞽不能接賓客書生曰予亦知醫家僮入報士平接見書生曰不假藥餌開一井眼自愈【書生選一勝地穿井以水洗眼實時明淨如初夫婦感而謝之遺金帛書生曰吾太白星官非塵市中人也以子精誠禱醮感五帝星君使我下降答子修奉之心豈受金帛出神仙感遇傳】長庚星降南斗星降【以上道經亦出翰墨大全】

詩眼昏燭暗細行斜考閱精彊外已誇明日失杯君莫怪早知安足不成蛇亂山遮曉擁千層睡羨初涼撼不﹝﹖言﹞昨夜酒行君屢嘆定知歸夢到吳興天臺桂子爲誰香倦聽空階夜點涼賴有明朝看潮在萬人空巷斗新妝秋花不見眼花紅身在孤舟兀兀中細雨作寒知有意未教金菊出蒿蓬樓上煙雲怪不來樓前飛紙落成堆非關文字須重看卻被江山未放回【熙寧五年東坡杭州監試先有詩催試官考校八月十七日牓出復登望湖樓與試官五人和前篇五首】秋月仍圓夜江村獨老身捲簾還照客倚杖更隨人光射潛虯動明翻宿鳥頻茅齋依橘柚淸切露華新【杜工部八月十七夜對月】病骨卻風露愁懷厭甲兵人居絕域久月向此宵明輪亥初經漢光分半隱城遲遲不肯下應識異鄕情【朱弁字少章宋人吉州團練使八月十七日夜對月】月缺霜濃細蕊幹此花元屬桂堂仙鷲峯子落驚前夜蟾窟枝空記昔年破祴髙僧憐耿介練裙溪女鬥淸妍願公采擷紉幽佩莫遣孤芳老澗邊【東坡八月十七日天竺山送桂花分贈楊檜檜字元素皇佑五年及第】

十八日唐太宗崩於含風殿以是日葬【按正史雜史咸謂太宗以八月庚寅日葬與大詔令等書並同庚寅則貞觀二十三年八月十八日也後有云庚子則八月之二十八日不知何以有一旬之差豈史誤耶先太宗三月丁卯不豫四月己亥幸翠微宮五月己巳崩】唐敬宗遣中使往湖南江南等道及天臺山采藥【寶歷元年八月十八日遣中使時有道士劉從政者說以長生之道請於天下求訪異人冀獲靈藥乃以從政爲光祿少卿號亥升先生出唐書】錢塘數百里士女聚觀舟人漁子迎濤觸浪謂之弄潮【出杭州府誌據臨安志八月十五日有弄潮之戲乃子胥事也若八月十八日弄潮事不同蓋錢塘江通海海潮每晝夜在至卯酉之月爲陰陽之交气以交而盛故潮獨大於餘月朔望之後爲陰陽之變气以變而盛故潮獨大於餘日小則水漸漲不過數尺大則湧濤髙數丈每年八月十八日郡人觀舟人漁子迎濤觸浪謂之弄潮至今俗尙有之】女仙裴玄靜跨白鶴西比升天而去日有五云盤旋仙女奏樂【玄靜好道父母置一靜室以女使侍之逐於外獨居別有女伴言笑窺之不復見語之不肯言父母欲歸之李言玄靜不從父母抑之曰南嶽魏夫人亦從人育嗣後爲上仙遂適李言一日獨居靜室李言聞言笑從壁隙窺滿室光明馥鬱有二仙女鳳髻霓裳侍側有綽約之態李言問之玄靜曰昆侖仙女相省勿窺再窺召譴然予與君俗緣甚薄不久在人間念君嗣未立後產一兒與李言曰予當去矣大中八年八月十八日升天而去在溫縣供道村此事與七月十四日女仙玄同略同出集仙錄】四海龍王神會日【道經】

詩八月十八睡龍死海龜夜食羅剎水須臾海擘龕赭門地捲銀龍薄於紙艮山移來天子宮宮前一箭隨西風劫灰欲洗蛇鬼穴婆畱折鐵猶爭雄望海樓頭誇景好斷鰲已走金銀島天吳一夜海水移馬蹀沙田食沙艸崖山樓船歸不歸七歲呱呱啼軹道【杭州潮有繪其圖者楊廉夫題】八月十八潮壯觀天下無鵾鵬水擊三千里組練長驅十萬夫紅旌靑蓋互明滅黑沙白浪相吞屠人生會合古難必此景此行那兩得願君聞此添蠟燭門外白袍如立鵠【東坡題潮】

十九日唐太宗詔三品以上服紫四品五品服緋六品七品以綠八品九品以靑【貞觀四年玉海】唐髙宗是日詔此後每五日一度升大極殿視事朔望卽爲例程蓋今五日起居之始也【永徽二年八月十九日詔循吏傳曰漢宣五日一聽事則彷佛起居之事其禮𨿽見於漢要自唐始行之出事物紀原】洞賓過湖州吳興東林沈氏沈氏能釀白酒洞賓自稱回道人願求一醉飲之數斗不醉乃用石橊皮題詩於壁詩曰西鄰已富憂不足東老𨿽貧樂有餘白酒釀成緣好客黃金散盡爲收書【熙寧元年八月十九日洞賓過湖州題詩云云後東坡和回先生贈吳興沈東老韻三首詩曰世俗何知窮是病神仙可學道之餘但知白酒畱佳客不問黃金覓素書符離道士晨興際華嶽先生尸解余忽見黃庭丹篆句猶傳靑紙小朱書淒涼雨露三千後彷佛塵埃數字余至用橊皮緣底事中書君豈不中書出純陽集】田眞人升仙【田仕文】申天師升仙【以上翰墨大全】

詩空庭得秋長漫漫寒露入幕愁衣單喧喧人語已成市白日未到扶桑間永懷所好郤成夢玉色髣佛開心顏逆知後應不復隔談笑明月相與閒【王荊公八月十九日試院夢衝卿作】

二十日封西嶽爲金天王【唐先天元年八月二十日封出會要亦出事物紀原】唐玄宗破契丹告廟【開元二十八年八月二十日破自後軍捷必告廟出會要】唐髙宗是日隕石十八於同州馮翊縣光曜有聲如雷上問於志寧曰此何祥也由朕政有闕對曰是陰陽之事非吉凶所生自古災變者不可測但恐物之自爾未必關於人事陛下發書責躬自省未必不爲福矣【永徽四年五行志】宋髙宗賜趙鼎禦書尙書一部鼎奏謝上曰尙書所載君臣相戒之言所以賜卿欲共由此道以成治功【紹興五年玉海】呂獻可葬於伊闕縣【呂晦字獻可宋人也登進士性沈厚不妄交遊獻可病亟爲手書命司馬光爲理文光往省之至則目且暝光伏呼曰更有以見屬乎張目彊視曰無光出門而獻可沒光銘曰位則不究道則不負年則不壽名則不朽云云八月二十日葬於伊闕縣神陰鄕中費裏出文鑑】後梁貞明中徐州王商將叛是夜月明如晝居人咸聞通衢隊伍之聲自門隙窺之皆靑衣兵士而無甲俄聞大笑相呼刀楯盈巷怪狀奇形甚可畏懼乃知非人也是冬﹖叛劉尋以兵五萬致討合境悉罹其禍後﹖敗【玉堂閒話】鮑靚上京行達龍山見前一少年姿容整茂徒行甚徐靚乘名馬密逐數里終不能及意甚異之問曰視似有道者少年答曰我中山陰長生也【大興元年八月二十上京靚字太玄陰長生晉元帝時地仙出道學傳】

二十一日孔子生有二蒼龍自天而下來附徵在之房因夢而生夫子有二神女擎香露於空中而來以浴徵在天帝下奏鈞天之樂列於顏氏之房空中有聲言天感生聖子故降以和樂笙鏞之音異於世俗又有五老列於徵在之庭則五星之精也【按孔子之生春秋左傳不書公羊谷梁二傳並於襄公二十一年書之公羊書十有一月庚子谷梁書十月庚子說者謂春秋於是年書十月庚辰朔則庚子乃十月二十一日而十一月無庚子當以谷梁爲是襄公十月二十一日卽今之八月二十一日也又孔氏子孫相傳者以孔子生於八月二十七日比出自山堂肆考又事文類聚以孔子生於五月四日或誤孔子未生時有麟吐玉書於闕里人家文曰水精之子系哀周素王故二龍繞室五星降庭徵在賢明知爲神異乃以繡紱系麟角至魯定公二十四年魯人鋤商田於大澤淂麟以示夫子系角之紱尙在焉夫子知命之將終乃抱麟解紱涕泣滂沱】褚淵薨【褚淵字彥回河南陽翟人也建元四年八月二十一日薨幹私第春秋四十有八文選曰淵神茂初學業隆弱冠孝敬淳深盡歡朝夕總熊羆之士率不貳心之臣康國祚於綴旒拯王維於已墜云云】使者持命至【元劉因字夢吉二歲日記千言六歲能詩七歲能屬文偶腹痛下血不已八月二十一日使者持命至因初聞之惶怖無地不知所措徐而思之竊謂供職𨿽未能扶病而行而恩命則不敢不扶病而趨卽日拜受畱使者候病稍退與之俱行出左編】蘇東坡貶惠州是日過虔州與王巖翁同謁祥符宮老蘇曾攜東坡自虔州歸其日感傷流涕【宋哲宗紹聖元年老蘇攜過虔州時東坡年十二至紹聖元年四十七年而東坡年五十九矣出長公外紀】然燈佛生【藏經】

詩香山居士畱遺迹天竺禪師有故家空詠連珠吟疊壁已亡飛鳥失驚蛇林深野桂寒無子雨浥山姜病有花四十七年眞一夢天涯流落淚橫斜【老蘇曾攜東坡自虔州歸是時老蘇謂東坡曰虔州天竺寺有白樂天親書詩後東坡過虔州四十七年矣其親書詩已亡僅有石刻存耳八月二十一日感泣不已乃作是詩】

二十二日石勒死【先熒惑逆行勒八月二十二日死出晉書】鎭海迎丘處機【字通密師重陽祖師處機遣阿里鮮詣金世宗稟論道日期八月二十二日田鎭海來迎上遣鎭海曰便欲見耶��憩耶師曰入見是望旣見賜湩酪竟乃辭上曰師每日來就食可乎師曰山野修道之人惟愛靜處上令從便有磻溪鳴道集行於世出左編】沐浴令人無非禍【雲笈七簽】方丈臺昭靈李眞人降【翰墨大全】

詩孤松吟風細泠泠獨繭長鎖女媧笙陋哉石鼎逢彌明蚯蚓竅作蒼蠅聲缾中宮商自相賡昭文無虧亦無成東坡醉熟呼不醒但云作勞吾耳鳴【劉羲仲八月二十二日餞飲東坡聞笙蕭聲杳杳若在雲霄間抑楊往反甚中音節徐而察之則出於雙缾水火相得自然吟嘯食頃乃已】

二十三日貞觀八年是日星孛於虛危歷於玄枵太宗謂侍臣曰是何妖也虞世南對曰齊景公時有彗星晏子對曰公穿池畏不深築臺恐不髙行刑恐不重是以有彗景公懼而修徳十六日而星滅臣聞若徳政不修麟鳳數見終無所補苟政教無闕𨿽有災愆何損於時伏願陛下勿以功髙古人而務大勿以太平日久而驕逸愼終如始彗何足憂帝深嘉納之【唐書】郭子儀屯扶風【唐肅宗勞饗諸將遣攻長安謂子儀曰事之濟否在此行也對曰此行不捷臣必死之於是子儀八月二十三日先行屯扶風至九月十三日廣平乃發也出實錄】僕固懷恩上書自敍功伐曰廣徳元年八月二十三日剌肝瀝血謹頓首上書寶應聖文神武皇帝陛下臣家本蕃夷代居邊塞爰自祖父早沐國恩臣年未弱冠卽蒙上皇驅策出入死生竭力疆埸叨承先帝報功時年已授特進洎乎祿山作亂大振王師臣累任偏裨決死靖難上以安社稷下以拯生靈仗皇天之威神滅狂胡之醜類云云【僕固懷恩鐵勒部落僕骨歌濫拔延之曾孫訛謂之僕固出舊唐書】金主哀宗生於翼邸【承安三年八月二十三生仁聖無子養爲己子出金史】智才潭州龍牙山僧宋髙宗紹興年是日俄集眾生示曰涅盤生死盡是空華佛及眾生並爲增語汝等諸人合作麼生眾背下語不契師喝曰苦苦復曰白雲湧池明月當天言詭囅然而逝火浴獲舍利五色並靈骨塔於寺之西北隅【楚通誌】

詩年年八月二十三長庚此夜照江南南山已爲吾皇祝更願我公如老聃【事文類聚】

二十四日東漢順帝是日熒惑入軒轅郎顗曰天遣熒惑入軒轅以悟主上【東漢郎顗字雅光比海安丘人也父宗學京氏易善風角顗少傳父業晝研精義夜占象度陽嘉年顗謂順帝曰八月二十四日戊辰熒惑歷輿鬼東入軒轅出後星北東去四度北旋復還軒轅者後宮也熒惑者至陽之精也天之使也而出入軒轅繞還往來易曰天垂象見吉凶其意昭然可見禮天子一娶九女嫡媵畢具今宮人寺禦動以千計或生而幽隔人道不通郁積之气上感皇天故八月二十四日遣熒惑入軒轅以悟主上出史纂左編】隋文帝仁壽宮八月天雨金銀花至是日卯時永安宮北有自然種種音樂震滿虛空【仁壽二年出隋紀】吳越錢俶以天成四年是日生至端拱元年是日卒【吳越錢俶字文徳杭州臨安人祖鏐因黃巢之亂據有吳越奄有勾吳之地不忘象魏之心宋太宗雍熙元年封漢南國王四年春出爲武勝軍節度攺封南陽國王俶久被病詔免入辭將發賜玉束帶金唾壺碗盎等俶四上表讓國王攺封許王至端拱元年徙封鄧王會朝廷遣使賜生辰器幣與使者宴飲至暮有大流星墮正寢前光燭一庭是夕暴卒年六十俶以八月二十四日生亦以八月二十四日卒人皆異之出宋史世家傳】彭抗眞人舉家二十六口白日升天【彭抗字武陽蘭陵人仕晉爲尙書左丞密修仙業師事許眞君納女爲眞君子婦後致政挈家居豫章再詣眞君門下盡傳其道宋髙祖永初二年八月二十四日舉家升天出列仙傳】馬鈺眞人是日長安祈雨有詩云一犁沾足待何時五五不過二十五明日雨足【馬鈺初名從義字宜甫鈺字玄寶更之也號丹陽子寧海人八月二十四日長安祈雨有詩出史纂左編】

二十五日宋眞宗是日眞遊殿上梁召近臣焚香因宴於長春殿帝作七言詩令近臣繼和【祥符七年玉海】衛州進士髙郢上書曰太后聖徳不必以一寺增輝國家永圖以百姓爲本舍人就寺何福之爲且無寺猶可無人可乎況陛下當卑宮室以夏禹爲法而崇塔廟踵梁武之風也【唐代宗大歷元年魚朝恩奏以先所賜莊爲章敬寺以資章敬太后冥福窮壯極麗盡都市之財不足用故髙郢八月二十五日上書云云出郢集】以呂佑之等直昭文館【宋太宗淳化元年八月一十五日以呂佑之等直昭文館先是但有直史館至是始命佑之等分直備三館職談苑曰淳化中復置直史館疑唐有是職也出事物紀原】交址貢異獸宋仁宗是日禦崇政殿召輔臣等觀之司馬光作交址獻奇獸賦其狀熊頸而鳥噣豨首而牛身與夫雕題卉服之士南金象齒之珍款紫闥而坌入充彤庭而並陳翔舞太和涵濡茂澤殊俗向臻靈獸來格云云【嘉佑三年八月二十五日宋史】東坡遊赤壁秋濤方漲水面十里【東坡遊赤壁者三今人知其二者據二賦也二賦在元豊六年而第一遊在六年前八月二十五日也觀跋龍井題名記曰予謫黃州參寥使人示以題名時去中秋十日秋濤方漲水面十里等語則二十五日是第一遊也出七修類稿】

詩涼秋涉仲管佳月從下弦【事文類聚】

二十六日晉湣帝是日天有聲震地夜如晝曉起視西北間有光明照地【建興十七年八月二十六日晉書】煬皇帝是日禦龍舟幸江都以左武衛大將軍郭衍爲前軍李景爲後軍文武官五品以上給樓船九品以上給黃篾舳艫相接二百餘里【陏書】宋太宗車駕幸國子監謁文宣王廟命博士李寬講周易泰卦賜彩段百匹移幸玉津園習射【端拱元年八月二十六日玉海】知龍州王稱上東都事略【宋孝宗淳熙十三年八月二十六日上事略百三十卷明年春除直祕閣出會要】壽星現【南極老人星現於眞宗八月二十六日出翰墨大全】

二十七日宋太宗謂丞相曰朕昨日聽說泰卦文理深奧之以爲君臣鑑戒與卿等遵守之趙普頓首謝【端拱元年八月二十七日玉海】宋英宗以是日葬【治平四年宋史禮志】代宗詔郭子儀與馬璘合攻吐蕃【唐代宗大歷二年吐蕃至涇西詔郭子儀自河中帥甲士三萬鎭之八月二十七日又詔統精卒一萬與馬璘合攻之是時京師戒嚴出汾陽家傳】咸通末年翰林舍人蘭陵公自右史竄黔南秋八月二十七日溯三峽次秭是時蜀水方漲公積悸而寢夢神人赤髮碧眸自云險不足懼公異之再寐又夢公詰其所自則曰我黃魔神居紫極之隅將佑助明公出於此境公自是抵於黔又還於羅每陟險如有神助焉【楚通誌】元太祖賜丘處機葡萄酒瓜茶【處機字通密號長春子元太祖謂師曰師每日來就食可乎師曰山野修道之人惟愛靜處上令從便八月二十七日賜葡萄酒等物出史纂左編】諸佛慶會東海【藏經】

詩推擠不去已三年魚鳥依然笑我頑人未放歸江北路天教看盡浙西山尙書淸節衣冠後處士風流水石間一笑相逢那易得數詩狂語不須刪路轉山腰未足移水淸石瘦便能奇白雲自占東西嶺明月誰分上下池黑黍黃梁初熟後朱柑綠橘半甜時人生此樂須天賦莫遣兒郎取次知【東坡與毛令方尉熙寧七年八月二十七日遊西菩提寺作二首至今西菩山明智院石刻存焉】

二十八日宋仁宗幸瑞聖園射上中的十一【寶元二年八月二十八日】宋孝宗禦書漢議郎崔寔政論賜宰臣虞允文等允文曰寔所謂師五帝式三王棄苟全之政蹈稽古之蹤此聖學之所緝熙特稷契之佐伊尹之輔未如卒章所云臣所甚懼也惟陛下選建其人極子三五之隆【乾道六年以上玉海】崔光本字長仁是日帝見有物出於太極之西序敕以示光本光本曰八月二十八日物出於太極之西序臣按其形卽莊子所謂蒸成菌者也又云朝菌不終晦朔雍門周所稱磨蕭斧而伐朝菌指言蒸气郁長非有根種柔脆之質凋殞速易不延旬月無擬斧斤【魏書】四天會事日【道經】

詩喜臨晚節安康久兩日三秋催肅霜【事文類聚】

二十九日袁充知天文上表陳嘉瑞曰去年八月二十九日夜大流星如斗出王良北正落突厥營聲如崩墻占墜賊所賊必敗帝大悅【袁充字徳符本陳郡陽下人也年十餘歲其父黨至門冬初充尙衣�衫客戲充曰袁郎子絺兮綌兮淒其以風充答曰惟絺與綌服之無斁以是大見嗟賞陏煬帝大業六年遷內史舍人其後天下亂盜賊並起帝心不自安充上表陳嘉瑞云云出隋書】唐髙宗京東西二市置常平倉置常平司官【永徽六年八月二十九日出會要】謝晦卒【謝晦廟在嶽州府黃山劉宋謝晦剌荊州嘗過黃山顧瞻久之未幾卒於八月二十九日柩過此山不肯去因葬焉民爲立祠宋封顯應公每年荊州刺史祭以八月二十九日出嶽州府誌】牛文信眞人上升【列仙傳亦出翰墨大全】

詩陰陽在天地鼓吹猶橐鑰煩蒸翕已盡灝气乃浮薄羣山翠相抱塵靄如洗濯川源亦虛徹泒別歸眾壑囂音滅蛙蚓勁意動鵰鶚蠅蚊自不容𨿽有類鉗縳驅之舊苦眾忽去寧匪樂俯仰自醒然意適忘體瘼天運𨿽已晏生意固未剝姜芋圃可掘禾忝田始獲脫苞紫栗迸透葉紅梨渥幽花媚淸景鮮藂耀新萼西風動孤格露曉愈修擢能終犯寒沍詎可忽纖弱況當九日近家釀成已昨溫顏幾杖適弱質衣冠恪閨門自可會非必千里約箏匏出人指邐迆奮宮角初言小人獻終拜長者酢淸言喜自洽細故憂可略幸無職事顧況荷租賦薄讀書有休暇得醉且吟噱【曾鞏字子固八月二十九日小飲】

三十日金主世宗詔百姓自二月一日至八月三十日並禁絕飲宴【金主詔百姓不許殺生祈祭若遇節辰及祭天日許得飲會亦不許赴會恐妨農功𨿽閒月亦不許痛飲犯者抵罪出金史】元人林靜是夜夢羽客持龜蛇施施而來謂靜曰子能往鰲峯乎吾遲子矣【林靜嗜道家言事玄武神尢謹以瑤臺玄史爲之號一日出遊虎林忽遇羽客髽髻而方瞳揖靜曰吾與子生同裏何遽忘之耶問其裏居姓名笑而不答彊之則曰李自然也客鰲峯之紫陽庵言訖飄然而逝八月三十日夜夢羽客持龜蛇云云靜異之明日靜往鰲峯逢龜蛇出洞中已而不見靜因斸地獲石類鳧卯滌而視之玄武神黃帕首按劍坐雲中龜蛇在下所現之像毫末備悉靜曰此吾事玄武神甚謹故感而有此所謂同裏及李自然云者蓋示萬物之理同出自然出宋濂集】

詩塵纓忽解誠甚喜世网重來未可知莫忘全吳館中夢嶺南泥雨步行時【白居易寶歷二年八月三十日夜夢後作】弱質有孤念獨往窮名山那知歲月逝白首塵埃間今朝定何期憑髙睨淸灣羣賢一戾止共此一日閒晤言不知疲林昏鳥飛還勝踐可無紀重來諒非艱畱語巖上石母使門常關【朱文公八月三十日浮雲亭次叔通韻】日涉編卷九楚應城陳階升也甫編輯邑人徐養叔弘甫校刻陳菌伯祥甫

陳茗伯取甫

陳時升暘國甫

程有年耳雍甫仝閱

九月﹝一﹞九月建戌戌滅也言萬物皆衰滅也【合璧事類】無射戍之气也九月建焉【周禮】日在房昏虛中旦柳中【禮記】日月會於大火而斗建戍之辰【月令】晚秋者天將榣落其歲之晏乎【韓臯云】季秋行春令則暖風至民懈怠師旅興行夏令則大水殃民行冬令則多盜邊境不寧土地分裂【呂氏春秋】爲玄【爾雅】爲季秋亦曰暮秋末秋杪秋祕秋暮﹖季﹖【梁元帝纂要】文武百寮擇勝地追賞爲樂【唐徳宗時出南部新書】邑人掘蛇黃岡深七八尺有大者如雞子小者如彈丸其色紫磨之可治腫毒【黃蛇岡在平南縣出蛇黃載廣西潯州府誌】四民並籍野飲宴【荊楚歲時記】天東南有聲如風水相激三夜乃止【陳宣帝大建十三年陳書】天東南有聲如虫飛漸移西北【陳宣帝大建十四年陳書】天赤气見於西北長二十丈廣八九尺食頃乃滅【髙祖太和十六年魏書】天西北有赤气似火爓北鎭反亂之徵【肅宗正光三年魏書】夜有流星起中天首如甕尾如二百斛船長十餘丈聲如羣鴨明若火炬過月下西流須臾有聲礱礱墜地有大聲如壞屋者三在陳蔡間【元和十二年唐書】有大星自西南流於東北小者如斗相隨天盡赤聲如雷【占曰流星爲貴使是年汲桑殺東燕王騰遂據河北沈約宋書】雹落大如蒜子【永明元年南齊書】風中有黑子占曰黑者陰也臣有蔽明主者【永寧元年晉書】天雨塵土【慶元六年】天雨塵土【嘉泰元年以上宋史】淮南地生毛或白或蒼長者尺餘徧居人牀下揚州尢甚【垂拱元年唐書】雍州新豊縣有山湧出髙二十丈有池周三百畝池中有龍鳳之形禾麥之異武后以爲休應名曰慶山【垂拱二年唐書】黃河是月水名登髙水【水衡記】瀘州鹽井竭遣劉晚入視忽有聲如雷火焰突出晚被傷【端拱元年五行志】夾江縣民王誼得黑石二皆丹文其一云君王萬歲其一云趙二十一帝緘其石以獻【興國四年五行志】膠東下密人年七十餘生角角有毛【漢景帝二年九月生角時膠西濟南齊四王有舉兵反謀謀由吳王鼻起連楚趙凡七國下密縣居四齊之中角兵象上鄕者也老人吳王象也年七十七國象也天戒若曰人不當生角猶諸侯不當舉兵以鄕京師也禍從老人生七國俱敗京房易傳曰家宰專政厥妖人生角出通考】會稽剡縣木生如人面後王惇作亂【晉明帝太寧元年五行志前漢哀成之世並有此妖人貌備具】豫州萬歲澗廣數丈有樹連理隔澗騰枝相通越壑跨水爲一干【升明二年九月南齊書】鳳凰集東海遣使祠其處【漢昭帝始元三年宋書符瑞志】大雨鼠巢樹上【光武六年漢書】豫州有豬生子一頭二身八足【髙祖延興元年九月魏書】長安馬生人【唐僖宗中和元年九月通考】滿子縣馬生人【晉湣帝建興二年九月京房易傳曰上亡天子諸候相伐厥妖馬生人是時帝室衰微不絕如綫胡狄交侵兵戈日逼�而帝亦淪陷通考】

詩江南季秋天栗熟大如拳楓葉紅霞萃蘆花白浪穿【劉蕃詩狀江南九月蕃登天寶六年進士】異鄕寒覺早故國信來稀秋風江上望一鴈正南飛【樂天】心逐南云逝形隨北鴈來故鄕籬下菊今日幾花開【隋江總九月至微山亭】萬葉風聲利一山秋气寒曉霜浮碧瓦薄月度朱欄【權常侍】荊溪出白石天寒紅葉稀山路寒無雨空翠濕人衣【王維】井梧分墜砌寒鴈遠橫空雨久莓苔紫霜濃薜荔紅【徐錯】地僻門深少送迎披衣閒坐養幽情秋庭不掃攜藤杖閒踏梧桐黃葉行【白居易晚秋間居】九月湘江水漫流沙邊惟覽月華秋金風浦上吹黃葉一夜紛紛滿客舟【戎昱宿湘江】秋叢遶捨似陶家徧繞籬邊日漸斜不是花中偏愛菊此花開後更無花【鄭谷字微之題九月菊】陰陽爲炭地爲鑪鑄出金錢不用模莫向人前逞顏色不知還解濟貧無【皮日休字襲美襄陽人題金錢花】九月徐州新戰後急風殺气滿山河惟有流溝山寺下門前依舊白雲多【白居易過流溝寺】秋風落葉滿空山古寺殘燈石壁間昔日經行人去盡寒云夜夜自飛還【皎然晚投山寺】霜艸蒼蒼虫切切村南村北行人絕獨出門前望野田月明蕎麥花如雪【白居易村夜】塞月沈沈洞房靜眞珠簾外梧桐影秋霜欲下手先知燈底裁縫刀剪冷碧空溶溶月華靜月裏客愁弔孤影花開殘菊倚疏籬葉下衰桐落寒井塞鴻飛急覺秋盡鄰雞鳴時知夜永凝佇不語空所思風吹白露衣裳冷【王維】誰將陶令黃金菊幻作酴醾白玉花小艸眞成有風味東園添我老生涯【山谷】爽气澄蘭沼秋香動桂林露凝千片玉菊散一金日吐髙低影云垂點綴陰蓬瀛不可望泉石且娛心【太宗秋日】晨起動徵鐸客行悲故鄕雞聲茅店月人迹板橋霜槲葉落山路枳花明驛墻因思杜陵夢鳧鴈滿回塘【溫庭筠秋晚商山早行】閏節開重九眞遊下太千花寒仍薦菊座晚更披蓮剎風回雕輦幡橫間彩旃還將西梵曲助入南燻弦【李嶠】閏月再重陽仙輿歷寶坊帝歌云稍白禦酒菊猶黃風鐸宣行漏天花拂舞行豫遊多景福梵宇自生光【宋之問】重陽登閏序上界﹝口十﹞時巡駐輦天花落開筵妓樂陳城端剎柱見云表露盤新臨睨光輝滿飛文動睿神【劉憲以上三首和聖制閏九月九日登裝嚴總持二寺閣】八月九日蘆花飛南溪老人垂釣歸秋山入簾翠滴滴野艇倚檻云依依卻把漁竿尋小徑閒梳鶴髮對斜暉翻嫌四皓曾多事出爲儲王定是非【張志和】曉煙茅舍月初日棗林霜【歐陽公】木落千山瘦天髙一鴈橫【吳正仲】霜洲楓落盡月館竹生寒【僧尙能】

寒露秋分後十五日斗指辛爲寒露謂露冷寒而將欲凝結也【孝經緯】九月寒露爲節者九月之時露气轉寒故謂之寒露【三禮義宗】正陰雲出如冠纓【易通卦驗】寒露日鴻鴈來賓【後五日雀入大水爲蛤後五日菊有黃花鴻鴈來賓�以仲秋先至者爲主季秋後至者爲賓通書作來濱濱水際也亦通菊有黃花艸木皆華於陽獨菊華於陰故桃桐之華皆不言色而獨菊言者其色正應季秋土旺之時也】

霜降寒露後十五日斗指戍爲霜降气肅露凝結而爲霜也故云駟見而隕霜【孝經緯】靑女出以降霜【靑女霜神也又髙誘注曰靑女乃靑腰玉女司霜雪者出淮南子】霜陰陽之气也陰气盛則凝而爲霜【大戴禮】霜者陰精冬令也四時代謝以霜收殺【春秋考異】展禽曰春風鼓百艸敷蔚吾不知其茂秋霜降百艸零落吾不知其枯【符子】霜降太陰雲出鬼上如羊下如蟠石【易通卦驗】豊山有九鐘是知霜鳴【郭璞注曰霜降則鐘鳴故言知也出山海經】霜降曰豺乃祭獸【月令】北方白鴈秋深乃來來則霜降謂之霜信【古今詩話】霜降則百工休乃命有司曰寒气總至民力不堪其皆入室【霜降淸風戒寒所以令人入室】霜降後天子乃教於田獵以習五戎班馬政艸木黃落乃伐爲炭霜降後天子乃以嘗稻先薦寢廟霜降後合秩芻養犧牲以供皇天上帝名山大川四方之神以祠宗廟社稷之靈爲人祈福【以上月令】霜降而婦功成嫁娶者行焉【王肅注曰季秋霜降嫁娶始於此又詩曰將子無怒秋以爲期出家語】

詩靑女橫霜夜神壚盛凍天【王宏】天凝露以降霜兮本葉落而隕枝【潘安仁賦】霜降秋早寒禾穗未熟皆靑幹長吏明知不申破急斂暴徵求考課【杜陵叟霜降節詩】天地之气嚴凝爲霜候髙秋於玉管體正色於金方表肅殺而順時戒節協變化而開陰闔陽激淸風而增厲淨皓月而浮光驚鴻鴈之嗷嗷落�葮之蒼蒼所以從地而升應律而降詠團扇而見托班姬豈恨於長門履堅冰以是階袁安欲驚於陋巷達重陽而首出啟沍寒以先期陰與律而相感寒與气而相資百工由是休矣萬物於焉原夫日次於氐月窮於戍當靑女以紀候從白露以受質洞庭之葉驚波豊山之鐘應律云云【崔損霜降賦】

九月

一日徽宗詔頒朔布政自十月爲始是日上禦明堂頒天運政治及八年歲運歷數於天下【政和七年宋史禮志】唐玄宗每歲薦衣於陵寢【五月五日薦衣扇通考】萬年縣女子劉凝靜是日乘白馬著白衣男子從者八九十人入太史局升令廳牀坐勘問比有何災異太史令姚玄辯執之以聞是夜彗見西方天市中長五尺漸小向東行出天市【髙宗永隆二年唐書天文志】大星隕於境內聲如雷未幾孟珙薨【孟珙字璞玉薨之夕大風發屋折木訃至帝震悼輟朝封吉國公謚忠襄廟曰威愛珙忠可貫金石在軍中與參佐部曲論事言人人異珙徐以詞組折衷眾志皆愜謁士遊�老校退卒壹以恩意撫接退則焚香掃地隱幾危坐若蕭然事外遠貨色絕滋味學邃於易亦通佛學自號無庵居士出宋史】司馬溫公薨太皇太后聞之慟上亦感涕不已二聖皆臨其喪哭之哀甚【天佑元年九月一日溫公薨年六十八贈太師溫國公出山堂肆考】至元五年九月一日放鴈獲者勿殺【郝經字伯常官至國子祭酒經還汴中民射鴈金明池得系帛書詩云露落風髙恣所如歸期回首是春初上林天子援弓繳窮海累臣有帛書後題曰至元五年云云郝經書於忠勇軍營新館其忠誠如此出元史】金主以爲天壽節【金史】南斗降【道經】太上老君於玉天瓊房金闕上宮校集靈篇【道經】

詩藜杖侵寒露蓬門啟曙煙力稀經樹歇老困撥書眠秋覺追隨盡來因孝友偏淸談見滋味爾輩可忘年【杜子美九月一日過孟十二倉曹十四主簿兄弟】

二日﹝口員﹞霜殺稼【漢元帝永和元年九月二日先隕霜殺桑是時石顯用事天下大饑五行志】隕霜傷谷【吳孫權嘉禾三年九月朔隕霜班同書九月二日五行志】唐徳宗是日敕今方隅無事烝庶小康其正月晦日三月三日九月九日宜任文武百寮擇勝地追賞爲樂【貞元元年南部新書】唐憲宗出內庫羅綺犀玉金帶賜裴度【元和十二年玉海】宋太宗賜胡旦已下綠袍靴笏【興國三年自是以爲定制玉海】波斯大商李蘇沙是日進沈香亭子材拾遺李漢諫曰沈香爲亭子不異瑤臺瓊室上怒優容之【唐敬宗本紀】天寶中河南緱氏縣仙鶴觀每年九月二日夜有一道士得仙其夜皆不扃戶以求上升之應張竭忠令二勇者以兵器潛覘之是夜見一黑虎入觀須臾銜出一道士二人射之不中竭忠申府請弓矢大獵於太子陵東石穴中格殺數虎或金簡玉籙或冠披人發甚多【白孔六帖】太素三元君朝眞日【道經】作墨法用雞子白眞珠麝香合以和墨宜用九月二日【抱朴子】

三日哀帝以是日生於大內中號幹和節羣臣表曰陛下九五飛龍四大應運國稱利見天表殊休當誕聖之日感眞人以衛室居在藩之際實羽客以獻符敢循故典爰定美文【天中記】肅宗以景云二年是日生於東宮之別殿祥光照室卽位後號天成地平節【玄宗在東宮爲大平公主所忌宮中左右持兩端而潛附太平者必陰伺察事𨿽纖介皆聞於上太子心不自安後時方娠太子密謂張說曰用事者不欲告多息胤恐禍及此婦人密令說懷去胎藥而入太子於曲室躬自煮藥醺然似寐夢神人覆鼎旣寤如夢如是者三太子異之以告說說曰天命也無宜他虞旣而太平誅九月三日生肅宗於東宮別殿出冊府】宋英宗宣仁聖烈皇后髙氏於哲宗元佑八年是日崩於崇慶宮遺誥皇帝皇帝成服三日內聽政【髙後葬於永厚陵宋史】宋皇太后崩於壽康殿【元和八年九月三日皇太后崩於壽康殿謚宣仁聖烈皇后畢仲遊代宰相作哀冊文有云似郤而復凝月𨿽輝而如慘云云出文鑑】宋孝宗詔明堂免奏祥瑞曰朕自有眞祥瑞豊年是也百姓家給人足瑞莫大焉【淳熙六年玉海】

詩一道殘陽鋪水中半江瑟瑟半江紅誰憐九月初三夜水似眞珠月似弓【白居易九月初三暮江吟】東籬菊開風露香北山歲歲先重陽彩衣斑斑映銀燭兒孫各獻一般菊去年開遲排不周今年喜有兩中秋一般菊薦一杯酒爭徵前賢祝翁壽或誦堯夫人壽篇或詠癡魚白樂天兩翁胸次𨿽各別六十三時俱頭白如翁精采眞天人應物無滯凝於神逆順境中有定力火煉精金色愈出替得兒孫亦白頭我翁綠鬢照淸秋長生共說團欒話家慶年年可圖盡【彭虛寮九月初三日壽北山叔六十三古詩】

四日光宗以是日爲重明節【宋史】宋髙宗謂輔臣曰學寫字不如便寫經書不惟可以學字又得經書不忘【紹興十三年玉海】道人曾志靜告其徒曰吾九月初四爲衡山之遊至期正坐而化【志靜廬陵人自少不禦酒肉端毅寡言忽遇異人授以道術自是杜門辟穀十餘年異人來視之曰未也又數年復至曰可也旣葬有自衡山來者持志靜書勉其徒學道云宋志化二年坐化出吉安府誌】

五日唐敬宗宴於宣和殿陳百戲【寶歷二年玉海】宋太祖詔選樂工八百三十人隸太常習鼓吹【建隆四年詔玉海】宋英宗詔以九月是日開講至重陽罷【先是仁宗率二月開經筵至重午罷八月復開久至罷呂公著乞依先帝故事上從之聖政錄】梁武帝於寺中設無礙大會遣皇太子王侯朝貴等奉迎舍利供養風景明和觀者百數十萬人【先武帝到寺禮拜設無礙大會大赦天下以金缽盛水泛舍利其最小者隱缽不出武帝禮數十拜舍利乃於缽內放光旋回武帝謂大僧慧念曰弟子欲請一舍利還臺供養至九月五日又設無礙大會遣皇子等奉迎出梁書】韓明府修孔子廟碑曰永壽二年歲在涒灘霜月之靈皇極之日蓋九月五日也【韓名敕字叔節出集古錄】

詩龍之來兮乘其陽躍於泉兮臨髙岡龍之至兮歸有徳符於黃兮土之色精曜曜光雄雄上不在天兮接於物下不在田兮蟠於空列四靈智稱其首居五位色表其中將衒甲以無比與負舟而不同明皇家之玉气符歷數於聖躬飛煙噴霧若動若顧聲𨿽虩虩非同三尺之劍色乃煌煌下映五花之樹誠帝王之嘉兆寧朝夕之可遇何蛇蟥之足言諒騰黃之匪諭同翠龜之薦綠圖彰大人兮告元符覽史墨之言未之聞也驗登殷之祀不其然乎【景龍二年秋九月五日黃龍見於上黨伏牛山之南岡畱久之彰聖人之徳也潘炎於是作黃龍見賦】

六日宋仁宗哲宗徽宗親祀明堂【嘉泰七年元佑元年政和七年皆以九月六日親祀出通考】宋太祖皇太后杜氏崩太常少卿馮吉請二尊謚曰明憲皇后是日羣臣奉冊寶告於太廟【建隆二年宋史禮志】宋髙宗賜鄧名世出身充史館校勘【紹興四年鄧名世上春秋四譜六卷九月六日賜出身出玉海】薛道光尸解作頌曰鐵馬奔入海泥蛇飛上天蓬萊三島路元不在西邊【道元閬州人嘗爲僧號紫陽雲遊長安壽一百十四歲於宋光宗紹熙二年九月六日尸解作頌明年沙道昭復見紫陽於霍童山出史纂左編】孟盛子上升【孟名之生漢將軍武帝遣入北山采藥棄官學道號孟盛子受法於淸靈裴眞人周遊名山日行百里九月六日上升出楚通誌】

詩滿城風雨近重陽無柰黃花惱意香雪浪翻天迷赤璧令人兩望憶潘郎滿城風雨近重陽不見修文地下郎想得武昌門外柳垂垂老葉半靑黃滿城風雨近重陽安得斯人共一觴欲問小馮今健否雲中孤鴈不成行【謝無逸思潘邠老滿城風雨近重陽之句九月六日去重陽四日風雨大作無逸遂用邠老之句廣爲三絕】黃菊尙遲三日約碧桃已作十分開【事文類聚】

七日宋眞宗是日宴近臣於龍圖閣之崇和殿命侍講學士邢昺赴曹州刑部尙書溫仲舒宋白侍郎郭贄預焉昺視壁掛尙書禮記圖指中庸篇凡爲天下國家有九經事因講大義皆有倫理在位聳聽上嘉納之羣臣皆呼萬歲卽席賦詩二首以寵其行命羣臣咸賦及行又令近臣祖送會於宜春苑【景徳四年玉海】歐陽修作六一居士傳【歐陽修熙寧三年九月七日曰六一居士初謫�山自號醉翁旣老而衰且病將退休於潁水之上則又更號六一居士客有問曰六一何謂也居士曰吾家藏書一萬卷集錄三代以來金石遺又一千卷有琴一張有碁一局而常置酒一壺客曰是爲五一爾柰何居士日以吾一翁老於此五物之間不爲六一乎客笑曰子欲逃名者乎而屢易其號此莊生所誚畏影支乎日中者也云云出文鑑】潤州鶴林寺有杜鵑花每春爛熳周寶鎭浙西謂道人殷七七曰鶴林之花君能非時開否曰可乃九月七日宿鶴林寺中以俟杜鵑花開【至九日杜鵑爛縵如春出續仙傳】全椒縣有丁氏婦本丹陽人年十六適全椒民家其姑嚴酷笞捶不可堪九月七日縊死遂有靈江南婦女是日不作事避之呼爲丁姑今祠尙在【太平廣記】

詩懷山不能寐中宵命行軒亭午思畏景薄暮登危巒峻極踰百磴縈紆欲千盤行行遂曛黑月落天風寒羽人候中途良朋亦林端問我何所迫而嘗玆險艱疲勞旣云極饑渴不能言授裝臥中丘幸此一室寬怒號竟永夕落枕無時安旦起辟幽戶竹樹靑檀欒警喜非昔睹披尋得新觀淹畱十日期俯仰有餘歡寄語後來子勿辭行路難【未文公先一日發潭溪夜登雲谷九月初七日賦詩】

八日唐髙宗攺九成宮爲萬年宮【永徽二年至幹封二年二月初十復爲九成宮玉海】哲宗召輔臣觀穀稻於後苑【元佑三年玉海】劉鋹僣位是夜眾星北流歸朝之兆【南漢劉鋹年十六僭僞位司天監周傑筮之遇復之豊傑曰二封皆土爲應土之數五二五十也上下各五將五百五十五乎及鋹之敗果五十五年又廣州童謠曰羊頭二四白天兩至識者以羊是未之神是歲歲在辛未擒鋹天兩者王師如時兩之義前一年九月初八日夜眾星皆北流知星者言劉氏歸朝之兆鋹體質丰碩嘗以珠結鞍勒爲戲龍之狀極其精妙以獻太祖太祖曰鋹好工巧習以成性若以習巧移於治國豈至滅亡哉出宋史世家傳】王勃年十三侍父宦遊是日舟次遇老叟曰子非王勃乎來日重九南昌都督命客作滕王閣序子有淸才盍往賦之勃曰此去七百餘里今已九月八日矣夫何復言叟曰吾助淸風一席勃登舟翌日昧爽抵南昌【摭言】見義裏有京兆人杜子休宅時有趙逸之晉朝舊事多所記錄指子休園中乃晉太康龍驤將軍王浚平吳之後建寺之處掘之月日如其言得石銘其銘曰晉太康六年乙巳九月甲戍朔八日辛巳後子休捨宅爲靈隱寺【伽藍記】

詩已是人間寂寞花解憐寂寞傍貧家老來不得登髙看更甚殘春惜歲華【司空圖九月八日作】明日重陽今日歸布帆絲雨暮霏霏行過鶴渚知堪住家在龍沙意有違【皎然九月八日送蕭少府歸洪州】圃畦新雨潤愧子廢鉏來竹杖交頭柱柴扉隔徑開欲棲羣鳥亂未去小童催明日重陽酒相迎自醱醅【晚晴吳郎見過北捨杜工部作】九日明朝是淸樽彊自開蕭蕭疏雨暗滚滚大江來野菊閒無數沙鷗靜不猜何須騎馬飲此興亦悠哉【張栻號南軒九月八日作】長年身外事都捐節序驚心一慨然正是山川秋入夢可堪風雨夜連天桐梢槭槭增淒斷燈燼飛飛落小圓湔洗此情須痛飲明朝試訪酒中仙【秦少遊九月八日夜大風雨寄王定國】月入秋帷病枕涼霜飛夜簟故衾香可憐吹帽狂司馬空對親舂老孟光不作雍容傾座上翻成骯髒倚門傍人間此會論今古細看茱萸感嘆長【明日重九東坡以病不赴述古召飲】

九日歲往月來忽復九月九日爲陽數兩月日並應故曰重陽【魏文帝書】授衣之月落帽之辰【六帖】是日馬射或云秋金之節武習射象立秋之禮【晉書】明宗生號應聖節【天中記】陳秀公生【陳秀公名旭後攺升之拜相翰墨大全】宋武帝爲宋公在彭城嘗登項羽戲馬臺至今相承爲故事髙祖登髙飆館在孫陵寺岡特呼爲九日臺【以上南齊書】唐明皇登壼關山時東北有紫雲現光彩照日【瑞應錄亦出山兩潞州誌】唐太宗蓬萊殿宴羣臣酒賜湖南新橘【合壁事類】龍沙在郡北帶江沙甚潔白髙峻而陂有龍形俗爲九日登髙處【豫章記】九井山卽殷仲文是日從桓公九井賦詩之所【丹陽有九井山姑熟記】望楚山舊名馬鞍宋武陵王駿爲剌史攺爲望楚山駿後龍飛人號爲鳳嶺巓有三磴劉弘山簡是殿宴賞於此【襄陽記】登髙山其形突兀舊有花藥圃歲是日官屬於此登臨【登髙山在肇慶府封川縣廣東志】池州府有齊山因唐剌史齊映得名唐杜牧是日登山有江涵秋影鴈初飛之句至宋吳中復登髙亦有詩當時齊映爲州日從此山因姓得名卻自牧之賦詩後每逢秋至菊含情【一統志】湖山平正可容數百人坐民俗是日菊酒燕會於此山者三四百人登之見邑屋悉委江海分明【臨海記】迎秋臺乃後唐莊宗時築宋都人於此登髙【開封府誌】登髙嶺邑人載酒囊茱遊賞於此故名【汀州府誌嶺在寧化縣】九日岡其頂頗平可坐百人邑人登遊其上【贛州府誌岡在信奉縣】蒙山一峯孤秀髙出眾山士人登髙於此【太原府誌山在平定州上有晉山神祠】紫金壇每歲郡人登髙於此【懷慶府誌紫金壇在太行之陽諸峯之上】輝縣有共山俗呼九山以九日登臨故名昔共伯逍遙得道於此【衛輝府誌】九仙山越王無諸九日嘗宴於此【九仙山一名於山世傳何氏兄弟於此登仙九域志】孟嘉爲徵西桓溫參軍溫甚重之是日溫遊龍山僚屬畢集時參佐﹖立著戎服有風至吹嘉帽落嘉不知覺溫敕左右勿言以觀其舉止良久如廁溫令取還之時孫盛在坐桓授紙筆命嘲之置嘉坐處嘉還見之笑請紙作答了不容思其文甚美【晉書】南昌府帥宴僚屬於滕王閣帥有婿吳子章喜爲文詞帥欲誇之乃宿構滕王閣序俟賓合而出爲之若卽席就者帥授簡諸客王勃輒受是時勃年最少帥密囑數吏伺勃下筆卽口報至落霞秋水句帥矍然曰此天才也頃而文成帥大悅子章慚而退【摭言】魏奉古授雍丘尉嘗九日公燕有客艸序五百言奉古言此舊文援筆到疏之艸序者默然自失到座撫掌奉古徐笑曰適覽記之非舊習也由是知名時挺蒞汴州召奉古前曰此聰明尉耶他日持廏目令示奉古一覽便諷千餘言挺驚起曰仕宦且四十年未嘗見此【合璧事類】韋綬爲學士以心疾還第徳宗是日作黃菊歌顧左右曰安可不示韋綬卽遣使持賜綬遽奉和附進【唐書】寧康三年是日上講孝經謝安侍坐陸納卞耽執讀謝石袁宏執經車胤王溫摘句【埤史】劉夢得欲用﹝魚羔﹞字作九日詩以不見經傳不復作宋子京有九日食﹝魚羔﹞詠曰飆館輕霜拂曙袍糗餈花飲斗分曹劉郎不敢題﹝魚羔﹞字虛負詩中一世豪遂爲絕唱【聞見錄】唐蕭瑀不解射是日賜宴較射矢俱不中鵠歐陽詢詠之曰急風吹緩箭弱手禦彊弓欲髙翻復下應西還更東借問誰爲此只應是宋公【太平廣記】重陽日當有疏風冷雨【荊楚歲時記】宋康伯可在翰苑曰嘗重九遇雨奉敕撰詞伯可口占望江南一闋進云重陽日陰雨四垂垂戲馬臺前泥拍肚龍山會上水平臍直浸到東籬茱【萸胖】菊蕊濕滋滋落帽孟嘉尋弱笠休官陶令覓蓑衣兩个一身泥【山堂肆考】李義山乃令狐楚故吏楚子綯繼相殊不展分重陽日義山詣綯廳事題云曾共山翁把酒卮霜天白菊正離披十年泉下無消息九日尊前有所思莫學漢臣裁苜蓿還同楚客詠江籬郎君官重施行馬東閣無由得再窺綯見詩乃閉此廳終身不處【北窗瑣言】謝無逸以書問潘大臨近作新詩否答曰秋來景物件件是佳致昨日淸臥聞攪林風雨聲遂起題壁曰滿城風雨近重陽忽催租人至敗意止此一句奉寄宋韓忠獻嘗遇重陽置酒私第惟歐陽文忠公與一二執政而蘇明允乃以布衣參其間都人以爲異禮席間賦詩明允有佳節屢從愁裏過壯心還倚醉中來之句其志气不少衰如此按明允蘇洵字【以上山堂肆考】魏武帝與鐘繇書曰九月九日艸木徧枯而黃菊紛然獨秀今奉一束【白孔六帖】僧皎然九日與陸羽煎茶東坡詩明年桑薴煎茶處憶著衰翁首重回按皎然名淸晝唐湖州人謝靈運之孫羽字鴻漸號桑薴翁【山堂肆考】唐明皇重陽日獵沙苑射中飛鴈帶箭去益州道觀有道士徐佐卿寄寓忽自外持一箭歸曰吾行山中爲飛箭所傷已無恙因掛箭於壁書其日月且曰後十年箭主到此付之後明皇幸蜀至觀乃見箭【集異紀】穆宗納後欲用九月九日是忌月範汪問王彪之答田禮無忌月不敢以所不見便謂無之博士曹耽荀納等並謂無忌月之文不應有妨王洽曰若有忌月當復有忌歲【晉書】樂遊園漢宣帝所立唐長安中太平公主於原上置亭遊賞其地四望寬敞每重陽士女遊戲就此祓禊【三月上已亦然】九日登髙幄幕云布車馬塡塞綺羅耀日馨香滿路朝士詞人賦詩【西京雜記】陶潛九日無酒坐宅邊東籬下菊叢中摘菊盈把未幾望見白衣人至乃王弘送酒便卽酣飲【續晉陽秋】袁師徳給事髙之子九日出﹝魚羔﹞謂坐客曰某不忍食俛首久之謂音似父名【隋唐嘉話】漢戚夫人侍兒賈佩蘭後出爲扶風人段儒妻說在宮時九月九日佩茱萸食蓬餌飲菊花酒令人長壽【西京雜記】唐尹氏姿容甚麗性識敏慧不因保母而妙善唱歌因重陽與羣女戲登南山文峯而同輩命之歌乃顰眉緩頰怡然一曲聲達數十里【江南野史】二社重陽尙食﹝魚羔﹞而重陽爲盛大率以棗爲之或加以栗亦有用肉者【歲時雜記】都人重九各以粉面蒸﹝魚羔﹞相遺上插剪彩小旗糝飣果實如橊栗銀杏松實之類【夢華錄】洛陽人家重陽作迎涼脯羊肝餅佩癭水符【金門歲節記】日精治墻皆菊花莖之別名九月律中無射而數九俗尙九日而用候時之艸也【風土記】茱萸爲辟邪翁菊花爲延壽客故重九日假此二物以消陽九之厄【仙書】采菊花與伏苓松脂久服令人不老【太淸艸木方】汝南桓景隨費長房遊學長房謂曰九月九日汝家有厄急去令家人作絳囊盛茱萸系臂登髙飲菊花酒可解此厄歸如言還見雞犬牛羊一時暴死長房聞之曰代之矣九日登髙飲酒帶茱萸囊始此【續齊諧記】茱萸椒也至重九成熟赤色可采費長房云插頭髻辟惡【風土記】張道陵漢永壽二年九日與夫人雍氏登雲臺峯白日升天時年一百二十三歲【道陵初入蜀居鶴鳴山煉丹修道感老君授以祕錄保寧府誌】王可交華亭人業耕釣一日擢舟入江忽見中流有彩舫載七道士遠聞有呼可交名者頃之舟近舫側呼可交登舫一道士曰好骨相合爲仙一道與之二栗食之甘如飴命黃衣送上岸覓所乘舟不得乃在天臺山瀑布寺前僧迎問之可交曰今早離家蓋三月三日僧言九月九日已半年餘矣後絕谷往四明山不出【松江府誌】蜀中落魄仙姓張嘗賣鼠藥於梓州獄吏王昌遇者市藥以歸鼠食之皆翼而飛後昌遇至瀘又遇之乃易其藥餌之遂名昌遇爲易玄子取馬令乘以歸焉乃龍也歸梓後以九月九日飛升至今初八夜卽其地爲藥市【瀘州誌】徳賢上猶人號棲眞尊者宋治平間結庵�山習禪元豊五年九日忽自圖其容於壁間對眾說偈云片雲歸去本無心流水下山非有戀言訖而化弟子收靈骨建塔凡有禱屢應焉【江西南安府誌】

詩九日重陽節開門有菊花不知來送酒若个是陶家【王勃】九月九日眺山川歸心歸望積風煙他鄕共酌金花酒萬里同悲鴻鴈天【盧照鄰】節過重陽菊委塵江邊病起杖扶身不知此日龍山會誰是風流落帽人【趙蝦寄韋舍人】欲從攜手登髙去一到門前意已無那得更將頭上發學他年少插茱萸【朱放九日期登山不得往因贈楊凝】無限靑山行已盡回看忽覺遠離家逢髙欲飲重陽酒山菊今朝未見花【張籍重陽日至峽道】黃花紫菊傍籬落摘菊泛酒愛芳新不堪今日望鄕意彊插茱萸隨眾人【楊衡九日作】江涵秋影鴈初飛與客攜壺上翠微塵世難逢開口笑菊花須插滿頭歸【杜牧九日】莫將邊地比京都八月嚴霜艸已枯今日登髙樽酒裏不知能有菊花無【普�九日】賜酒盈杯誰共持宮花滿地獨想思想思只傍花邊立盡日吟君詠菊詩【白居易禁中九日對花酒憶元九】薊庭蕭瑟故人稀何處登髙且送歸今日暫同芳菊酒明朝應作斷蓬飛【王之渙九日送別】憐君臥病思新橘試摘猶酸亦未黃書後欲題三百顆洞庭須待滿林霜【韋應物故人重九日求橘】獨在異鄕爲異客每逢嘉節倍思親遙知兄弟登髙處徧插茱萸少一人【王維】天邊今日又重陽隴樹紅飛鴈叫霜來日預期扶宿酒未應籬菊減秋香【宇文虛中】今日潘懷縣同時陸浚儀坐開桑落酒來把菊花枝天宇淸霜淨公堂宿霧披晚酣畱客舞鳧舄共差池【子美重九日楊奉先會白水崔明府】綴席茱萸好浮舟菡萏衰百年秋已半九日意兼悲江水淸源曲荊州此路疑晚年髙興盡搖蕩菊花期【子美九日曲江曲】可訝東籬菊能知節候芳細枝靑玉潤繁蕊碎金黃爽气浮朝露濃姿帶夜霜泛杯傳壽酒應共樂時康【九日釋廣宣菊花詠應制】瑞塔千尋起仙輿九月來萸房陳寶席菊蕊散花臺禦气鵬霄迥升髙鳳野開天歌將梵樂空裏共徘徊【李嶠九日登慈恩寺浮圖應制】老去悲秋彊自寬興來今日盡君歡羞將短髮還吹帽笑倩傍人爲正冠藍水遠從千澗落玉山髙並兩峯寒明年此會知誰健醉把茱萸仔細看風急天髙猿嘯哀渚淸沙白鳥飛回無邊落木蕭蕭下不盡長江滚滚來萬里悲秋常作客百年多病獨登臺艱難苦恨繁霜鬢潦倒新停濁酒杯【以上工部】今日云景好水綠秋山明攜壺酌流霞搴菊泛寒榮地遠松石古風揚弦管淸窺觴照歡顏獨笑還自傾落帽醉山月空歌懷友生【李太白九日搴音蹇說文搴拔取也】

十日宋神宗徽宗髙宗親祀明堂【熙寧四年宣和三年紹興十年俱九月十日通考】唐髙宗以是日小重陽百僚追賞帝賦詩以賜【麟徳十年藝文志】京師士庶多於重九後一日再會謂之小重陽【歲時記】唐文宗太和八年是日召李宗閔授中書侍郎平章事代李徳裕出徳裕爲興元節度使徳裕自陳戀闕不願出藩追敕守兵部尙書宗閔奏制命已行不宜自便【徳裕字文饒趙郡人父吉甫徳裕幼有壯志苦心力學尢精西漢書舊唐書】東坡云九月十日君猷置酒秋香亭有拒霜獨向君猷開坐客喜笑以爲非使君莫可當作定風波詞以紀之詞曰兩兩輕紅半暈腮依依獨爲使君回若道使君無此意何爲雙花不向別人開但看低昂煙雨裏不已勸君休訴十分杯更問樽前狂副使來歲花開時節與誰來【山堂肆考】紅巾犯省治【元至正壬辰年湖州黑气亙天雷電異常雨以物若果核與雨雜下五色間錯光瑩堅固破其實食之似松子仁人皆曰娑婆樹子此三月時也至九月十日紅巾犯省治雨核之地悉被兵火後又湖州陷儀鳳橋四向焚戮特甚此蓋雨核時橋四向爲最多後池州亦然而池州之禍尢慘也出輟耕錄】樹癭裂得嬰兒【巴而木的斤亦都護亦都護者髙昌國主號也先世居畏兒之地有和林山二水出焉一夕有神光降於樹在兩河之間人卽其所而候之樹乃生癭若懷妊狀九日十日而樹癭裂得嬰兒者五上人收養之其最稚者曰不可罕旣壯遂能有其民人土田而爲之君長傳三十餘君是爲玉倫的斤數與唐人相攻戰久之議和親以息民罷兵於是唐以金蓮公主妻的斤之子葛歷出史纂左編】

詩九日不出門十日見黃菊灼灼尙繁英美人無消息【賈島九月十日對菊】昨日登髙罷今朝更舉觴菊花何太苦遭此兩重陽【李白】節去蜂愁蝶不知曉庭和露折殘枝自緣今日人心別未必秋香一夜衰【鄭谷題九月十日菊】漢江天外東流去巴塞連山萬里秋節過重陽人病起一枝殘菊不勝愁【陳羽九月十日卽事】柳吳興近無消息張長公貧苦寂寥惟有角巾沽雨至手持殘菊向西招【李益九月十日雨中過張伯雄期柳雄未至】晚雨秋陰酒乍醴感時心緒杳難平黃花冷落不成艷紅葉飄揚帶鼓聲背世返能厭俗態偶緣猶未望多情自從霜鬢班班白不學安仁卻自驚【李后主九月十日偶書】

十一日禁苑樹無風而摧折連根而拔者不知其數至十四日乃止【唐憲宗元和十五年九月十一日出五行志】宋眞宗宴近臣於長春殿餞河陽三城節度使張旻赴任以王旦在殯不舉樂【天禧二年宋史禮志】翰林侍讀學士李淑以是日出守河州宋仁宗制五言六韻詩賜之【嘉佑二年玉海】宋王旦卒年七十四【王公旦以明道建元之初抗章引年朝廷不欲奪其志許以本官致仕命一子自布衣試祕書省校書郎蓋所以享耆徳而嘉廉退也以景佑二年九月十一日卒滕宗諒作志銘銘曰建水之靈武夷之美猗歟王公才爲時生賢推仕漢帝選登羸直如朱經瑩若壺冰守藩方入出趨臺閣徳化優柔文鋒錯落播在民謠賡於聖作辭絕累句言無宿諾致致於君歸全返眞雅合天道光昭縉紳有典有則不緇不燐毒鐘玉福慶延後昆云云】謝疊山與魏容齋書曰某自九月十一日離嘉禾卽不食煙火【書云某所以寧爲民不爲官者忠臣不事二君烈女不更二夫大元以禮招徠上有堯舜下有巢由上有湯武下有隨光夷齊夷齊之死而不仕者正欲使天下萬世知大兀之量可爲堯舜湯武能使謝某不失臣節某自九月十一日離嘉禾卽不食煙火今則並勺水一果不入口矣惟願速死出全編】梓州罷藥市【蜀梓州易玄子以九日上升今梓州每於初八夜易玄子龍池中買藥謂之藥市成都九日爲藥市人盡入市吸藥气九日雨則仙人在其中宋燕肅知郡事展三日至十一日而罷出事文類聚】

詩燈光欲凝不驚風月色初晴若發蒙羈客不眠詩未就遊人半醉夜方中荒城熠耀相明滅野水芙蓉亂白紅知欲訪僧同寂寂應憐病懶畏爞爞宿雨初干試火城端居無計伴遊行厭看門外繁星動想見僧窗一點明老罷逢春無樂事夢回孤枕有鄕情重因佳句思樊口一紙家書百鎰輕【蘇子由九月十一日書事】

十二日宋仁宗攺元嘉佑【至和三年九月十二日出宋史】唐代宗大歷元年魚朝恩奏以先所賜莊爲章敬寺以資章敬太后冥福衛州進士髙郢是日上書曰古之明王積善以致福不費財以求福修徳以消禍不勞人以禳禍今興造急促晝夜不息愁痛之聲盈於道路以此望福臣恐不然陛下回正道於內心求微助於外物徇左右之過計傷皇王之大猷臣竊爲陛下惜之【出郢集】宋孝宗幸祕書省受朝右文殿移禦祕閣觀累朝禦書上手以光堯太上皇帝所書琴賦示羣臣【淳熙五年九月十二日玉海】東坡在儋耳是日與客飲酒小醉信筆書曰吾始至南海環視天水無際淒然傷之曰何時得出此島耶已而思之天地在積水中九州島島在大瀛海中中國在少海中有生孰不在島者覆盆水於地芥浮於水蟻浮於芥茫然不知所濟少焉水涸蟻卽徑去見其類出涕曰幾不復與子相見豈知俯仰之間有方軌八達之路乎念此可以一笑【長公外紀】

詩獨步溪頭夜初寂掃空塵念心淸涼月明眼底見秋色境靜鼻根歸桂香【王十朋九月十二夜作自序云時獨步梅溪翫月人迹悄然秋色滿眼微風不動巖桂自香初不勞思偶成一絕蓋心境中靜時語也】玉軸牙簽煥寶章簪紳侍列映秋光宴開蕓閣儒風盛坐對蓬山逸興長稽古有文慚菲徳禮賢下士法前王欲臻至徳觀熙洽更罄嘉謀爲贊襄【淳熙五年九月十二日孝宗臨幸祕省賜丞相史浩以下官詩】麟閣龍旗日月章中興再見赭袍光仰觀焜耀人文盛始識扶持徳意長功利從今卑管宴浮華自昔陋盧王願將實學酬天造敢效明河織女襄【呂伯恭九月十二日和孝宗韻】

十三日宋徽宗孝宗親祀明堂【宣和七年淳熙九年俱九月十三日通考】邢昺知曹州宋眞宗賜宴宜春苑【景徳四年九月十三日賜宴出會要】潞州獻瑞應圖唐玄宗是日謂宰臣曰朕在潞州靖共職業不知此事昔史館惟書災異令王者修徳故春秋不書祥瑞惟記有年遂敕天下母得奏祥瑞【開元十三年】宋仁宗禦閣召賈昌期講幹卦用九曰外以剛健決事內以謙恭應物詔褒答以卦義付史館【以上王海皇佑四年】癸亥十年九月乙亥朔十三日丁亥北燕伯使使者蒙狶冊命大蘭王曰惟君稟太陰之沈精標羣形於玄質體肥腯而洪茂長無心以遊稅資豢養於人主𨿽無爵而有秩此君之純也君昔封國殷商號曰豕氏業隆當時名垂後世此君之美也白蹢彰於周詩涉波應乎隆象歌詠垂於人口經千載而流響此君之徳也君相與野遊惟君爲雄顧羣數百自西䢐東俯歕沫則成霧仰奮鬣則生風猛毒必噬有敵必攻長驅直突陣無全鋒此君之勇也【大蘭王九錫文宋袁淑】馬希萼遣朗兵及蠻兵與劉彥﹝王舀﹞戰於湄州彥﹝王舀﹞還走士卒溺死者數千人【後漢隱帝幹佑二年楚王希廣以朗州與山蠻入寇諸將屢敗憂形於色劉彥﹝王舀﹞言於希廣曰朗州兵不滿萬焉不滿千都府精兵十萬何憂不勝願假臣兵萬餘人戰艦百十五艘徑入朗州縳馬希萼以解大王之憂王悅以彥﹝王舀﹞統兵入朗州父老爭以牛酒搞軍曰百姓不願從亂望都府之兵久矣九月十三日希萼遣兵戰於湄州彥﹝王舀﹞還走楚王希廣聞之涕泣出湖湘故事】元人鄭仲涵生【仲涵生於泰定丙寅九月十三日仲涵學舉子業場�不合乃棄去潛心秦漢諸文章未幾人棄去取羣聖之經而專溫之窮道徳生命之祕質於濂洛關閩之說母病逾年仲涵不離側夜則泣禱於天請以身代母病華思西域瓜旣食而卒仲涵終身不忍食瓜出宋濂集】董文炳是日疾篤洗沐而坐召文忠等曰吾以先人死王事恨不爲國死邊今至此命也願董氏世有男能騎馬者勉力圖報則吾死瞑目言畢就﹝衽去壬攺尢﹞卒【文炳字﹝汀去丁攺彥﹞明警敏善記誦自幼儼如成人爲橐城令明於聽斷以恩濟威吏抱案求署字不敢仰視後知樞密院八月天壽節禮成賜宴帝命坐論宗室大臣曰文炳功臣也理當坐後文炳疾敕賜禦醫九月十三日疾篤就﹝衽去壬攺尢﹞卒出北史】

十四日宋太祖是日幸閱士卒騎射張樂賜從官飲【幹徳四年】宋眞宗是日皇太子朝謁太廟乘金輅【太宗卽仁宗天禧二年以上玉海】唐神堯拜河東節度使領大使擊龍門賊母端兒九月十四日夜過寒津口時明月方出白露初澄於小橋下有二人語言明日毋大郎死神克因駐馬問二人再拜泣言某一人漢兵也昨奉東嶽命兵神付龍門助將軍討賊某二人埋骨在此因少憩亦自感傷欲先報於將軍耳神堯訝其言詬其姓氏俱笑忽不見明日破賊發七十三矢皆中而復得其矢信乎聖王所向至靈亦先爲佐佑焉【柳宗元龍城錄】

詩去年秋雨時我在廣陵歸今年中山去白首歸無期【東坡以端明侍讀學士出知定州九月十四日雨中作示子由】

十五日唐太宗靈州地震有聲如雷【貞觀二十年五行志】宋哲宗邇英殿講論語終篇賜執政講讀史官燕於東宮又遣中使賜禦書詩各一首東坡得紫微花絕句其詞曰絲綸閣下文書靜鐘鼓樓中刻漏長獨坐黃昏誰是伴紫微花對紫微郎【元佑二年九月十五日昱日各以表謝又進詩一篇東坡集】宋孝宗淳熙十四年是日陳賈作禦史臺廳壁記曰宋朝三院禦史皆得論政事紏官邪元豊紹聖著於令甲其用峻故其選精一時列職其間悉繇天子親擢太上中興大明國是耳目所寄必惟共人紹興更化詔除公正之士以革締交合黨之風蓋欲遵用忠純體國之人以成篤厚之政先後丁寧昭若日月龍蛇飛動琬琰光輝聖意相傳家法不攺實我宋維持紀綱之盛事云云【事文類聚】羊角哀夢左伯桃云與荊將軍墓鄰數苦我九月十五日幸兵於冢上助我【春秋燕人羊角哀與左伯桃爲死友聞楚王賢一人同往見之至梁山道遇雨雪計不能俱全伯桃乃並衣糧與角哀入空樹中餓死角哀至楚爲上大夫乃告楚王備禮葬於莆塘在溧水縣四十里一夕角哀夢伯桃云與荊將軍墓鄰數苦我九月十五日幸兵於冢上助我哀泣曰冢上安知汝之勝負開棺自刎而死就葬於墓中出山堂肆考】範式字巨卿與汝南張伯元爲友二人春別京師以暮秋爲期伯元是日殺雞以待巨卿母曰相去千里汝何信之也言未卒而巨卿至【漢書】朱熹生【熹以建炎四年九月十五日午時生劍南尢溪之寓捨幼穎悟莊重能言父指示曰此天也問曰天之上何物父異之就傳授以孝經一閱封之題其上曰不若是非人也嘗從羣兒戲沙上獨端坐以指畫沙視之八卦也少長厲志聖賢之學於舉子業初不經意晚年以野服見客朱熹字仲晦出史纂左編】元人白珽卒【珽出剌得宜文化大行後謝事養痾海陵遠近學徒擔簦相從者殆無虛日與韻間勝友曳朮遊衍禦杯賦詩所居西湖有泉自天竺來及門而匯榜之曰湛洲因以自號晚歸老棲霞又號棲霞山人文宗天歷元年九月十五日卒珽字庭玉年八十一出宋濂集】

詩八月繁云連九月兩回三五晦漫漫一年悵望秋將盡不得嫦娥正面看【徐凝九月望夕雨】江南地暖少嚴冬九月炎涼正得中溪上玉樓樓上月淸光合在水晶宮【陽漢公九月十五翫月】白露下眾艸碧空捲微云孤光爲誰來似爲我與君水天浮四座河漢落酒樽使我冰雪腸不受曲藥燻尙恨琴有弦出魚亂湖紋哀彈本舊曲妙耳非昔聞良時失俯仰此見寧朝昏懸知一生中道眼無由渾【東坡九月十五夜觀月聽琴西湖示坐客】

十六日唐玄宗敕諸郡風伯壇置在社壇之東雨師壇於社壇之西其祀風伯請用立春後醜祀雨師請用立夏後申【天寶四載九月十六日敕通考】宋太祖詔於東京舊城南建武成王廟與國學相對命左諫議大夫崔頌中使盧爾徳嶽董其役乃命頌檢閱唐末以來謀臣名將勛績尢著者具名以聞【建隆三年九月十六日詔玉海】楊廷秀曰予於紹興壬子九月十六日以廢疾至自金陵深念平生無他好獨好泉石而所居乃土山安所得石忽有遺予以怪石予甚喜亟召匠飣餖爲假山友人王才臣見之譙予曰先生居眞山而又爲假山將誰紿予笑曰予敢紿人聊以自紿耳才臣曰有石而無泉非闕與予偶思去假山三十步而近舊有一泉而湮卽命浚焉泉冽以猛因接筒引之又於假山之前甓一小方塘植以芙蕖雜以荇藻云云【泉石膏肓記】程伊川以白夾被被體坐竹牀【伊川年七十四得風痺疾大觀元年九月十六先生以白夾被被體坐竹牀與尹焞舉手相揖焞還次日有叩門者報先生卒出明道集】唐人劉助尸解【助少時有二道士訪其廬與之談甚異之二道授以餐松服石之法又謂助曰偕來度汝君勿泄吾王屋眞人也後服丹飲气九月十六日尸解兄瞻在京師其日遇一道士問曰弟助已爲仙矣忽失所在後郴人蔣椿往陜西見助從一道士策驢而行此事七月二十五日亦載劉助字符徳出郴陽仙傳】

詩繡裳畫衮云垂地不作成王剪桐戲日髙黃傘下西淸風動槐龍舞交翠壁中蠹簡今千年漆書科斗光射天諸儒不復憂吻燥東宮賜酒如流泉酒酣復拜千金賜一紙驚鸞回鳳字蒼顏白髮便生光袖有驪珠三十四歸來車馬已喧闐爭看銀鉤墨色鮮人間一日轉萬口喜見云章第一篇

玉堂晝掩文書靜鈴索不搖鐘漏永莫言弄筆數行書須信時平有主聖犬羊散盡沙漠空揵烽夜到甘泉宮似聞指揮築上郡已覺談笑無西戎丈思天子師文母終閉玉關辭馬武小臣願對紫微花試艸尺書招贊普【元佑二年哲宗先一日賜紫微花絕句東坡九月十六日進詩謝】

十七日肅宗車駕幸彭原命郭子儀赴天徳軍伐叛蕃【至徳元載九月十七日幸彭原出實錄汾陽家傳云駕幸在十九日非也】宋眞宗禦崇政殿試賢良方正【景徳三年出選舉志】唐懿宗是日賊四面斬關而入時昏霧極甚咫尺莫辧【咸通九年賊逼徐州或勸崔彥曾奔兗州彥曾怒曰吾爲元帥陷而死職也立斬言者居民鼓噪動地民在城外者賊撫慰無所侵擾由是人爭歸之民助賊推艸車塞門而焚之九月十七日賊斬關而入出實錄】歐陽詢上藝文類聚【唐髙祖武徳七年九月十七日給事中歐陽詢奉敕撰藝文類聚成上之出會要】元國子博士吳師道葬【師道少勇於學文辭驚人許文懿公以朱子之學淑學者師道持所悟識造門質難許公禮重之於至治元年舉進上至正四年九月十七日葬銅山師道字正傳蘭溪人出宋濂集】程伊川卒【文觀元年九月十七日卒得風痺疾出明道集】淮南副使陸洎卒【陸洎與李承嗣最善承嗣與諸客訪之洎曰明年此月當與諸君長別矣承嗣問其故洎曰吾向夢人以騎召未止太明寺西數里至一大府署曰陽明府下馬入一室中有頃吏引立階下有二錄衣使捧一案案上有書一紫衣取書宣云洎三世慈孝功成業就冥後受此官司陽明府侍郎判九州島島都監來年九月十七日本府上事語畢復以騎送歸奄然遂悟天命已定不可攺矣客等至次年九月十六日候之曰君昨年言明日當上事今何無恙洎曰明日當行承嗣譏其爲妖洎曰君與我有緣他日當十鄰明日十七日果卒葬於菜蔓灣承嗣爲楚州刺史葬洎墓之北出稽神錄】天曹增福相公生【翰墨大全】

詩惟彼神蓍生而有知用知不測明以稽疑擢九尺之纖幹伏千年之寶龜徳圓而神兮無幽不及其生三百兮其用五十惟聖人之觀象乃神動而鬼八列八卦以效變翹孤莖而子立蓍之立兮發其祥吾君得之尊以光明乎太極演彼歸藏因卜祝之符瑞應天人之會昌【景龍二年九月十七日上使韓從禮蓍筮卦未成蓍自立從禮曰大人之瑞也潘炎於是作神蓍立賦】

十八日赤气竟天其光燭地經三日乃止【唐景龍元年天文志】親祀明堂【宋髙宗紹興元年通考】唐貞觀二十三年是日太尉無忌奏請視朝坐日髙宗曰朕卽大位自今已後每日常坐【通典亦出事物紀原】宋孝宗幸玉津園宴射賦七言詩賜曾懷以下與宴者皆和【淳熙元年玉海】北斗星降【道經】忌遠行【雲笈七簽】

詩錫宴朝野洽追歡堯舜情秋堂絲管動水榭煙霞生黃花媚新霽碧樹含餘淸同和六律應交泰萬宇平睿藻下中天湛恩闡文明小臣諒何幸亦此彯華英【權徳輿九月十八日奉和聖制因書所懷】

十九日齊東昏侯永元元年是日地五震有童謠云野豬𨿽嗃嗃馬子空閭渠不知龍與虎飲食江南墟七九六十三廣莫人無餘烏集傳捨頭今汝得寬休但看三八後摧折景陽樓【識者解云陳顯達屬豬崔慧景屬馬非也東昏侯屬豬馬子未詳梁王屬龍蕭穎冑屬虎崔慧景攻臺頓廣莫門死時年六十三烏集傳捨卽所謂瞻烏爰止於誰之屋三八二十四起建元元年至中興二年二十四年也摧折景陽樓亦髙臺傾之意也今汝得寬休言天下將去乃得休息也出南齊書】宋太宗幸金鳳園【建隆四年九月十九日出會要】唐懿宗咸通十年龐勛是日死先閭裏小兒競歌之曰得節不得節不過十二月卽龐勛九年十月十七日作亂十年九月十九日就戮通其閏月計之正一歲而滅【龐勛襲宋州陷其南城剌史鄭處衝守其北城賊知有備捨去度汴南掠亳州沙陀追及之勛引兵循渙水而東將歸彭城爲沙陀所逼官軍大集數賊萬餘人皆溺死降者千人九月十九日勛亦死而人莫之識數日乃獲其尸賊宿遷等諸搴皆殺其守將而降初龐勛之求節也必希歲內得之小兒乃歌曰得節不得卽不過十二月計勛作亂至就戮之日一歲而滅出彭城紀亂】宋髙宗是日言者請依雍熙故事賜新進士儒行篇以勵士檢有旨添賜中庸送祕府校勘正字張﹝山勻木﹞校中庸髙閌校儒行篇閌奏儒行𨿽間與聖人之意合而其詞類戰國縱橫之學蓋漢儒雜記決非聖人格言止賜中庸庶幾學者知聖學淵源奏可【紹興五年宋史】吳中有一書生皓首稱胡博士教授諸生忽不見至九月十九日士人相與登山遊觀聞講書聲命僕尋之見空冢中羣狐羅列見人卽走老狐獨不去是前皓首書生也【搜神記】九月十九日曰展重陽【事文類聚三月十三日曰展上已】北斗大帝下降【道經】

二十日唐代宗吐蕃寇涇原節度使髙暉以城降之【代宗廣徳元年吐蕃入寇邊將告急程元振皆不以聞九月二十日吐蕃寇涇原髙暉爲之卿導詔以雍王適爲關內元帥郭子儀爲副元帥出鎭咸陽以禦之子儀閒廢日久部曲離散至是召募得二千騎而行至咸陽吐蕃帥吐谷渾黨項民羌二十餘萬眾彌漫數十里自司竹園循山而東子儀使判官中書舍人王延昌入奏請益兵鳳翔府盩厔縣有司竹園出段公家傳】王師討之是日城陷【英顯王廟在梓州梓潼縣本梓潼神也舊記曰神本張亞子仕晉戰死而廟存唐明皇狩蜀神迎於萬里�追命左丞相咸平中益卒爲亂王師討之忽有人呼曰梓潼神遣我來九月二十日城陷�克州以狀聞故命追封英顯王出事物紀原】東坡是日別南北山道友去杭與楊元素同舟而陳令舉張子野皆從之【東坡熙寧七年杭州通判以子由在濟南求爲東州守旣得請九月二十日去杭別南北山道友長公外紀】宜齋戒沐浴雞鳴時沐浴令人辟兵【風土記】天帝遊東井【道經】

詩岐陽九月天微雪已作蕭條歲暮心短日送寒砧杵急冷官無事屋廬深愁腸別後能消酒白髮秋來已上簪近買貂裘堪出塞忽思乘傳問西林【東坡九月二十日懷子由】參橫斗轉欲三更苦雨終風也解晴雲散月明誰點綴天容海色本澄淸空餘魯叟乘桴意粗識軒轅奏樂聲九死南荒吾不恨玆遊奇絕冠平生【東坡九月二十夜渡海】

二十一日唐髙祖詔置常平監官以均天下之貨【武徳元年九月二十二日詔出會要】武則天永昌元年是日敕免張楚金等死陳子昂上疏曰九月二十一日敕免張楚金等死初有風雨變爲景云臣聞陰慘者刑也陽舒者徳也聖人法天天亦助聖云云【子昂疏】宋哲宗禦邇英閣召講讀官講書讀寶訓賜禦書詩一首上書姓名於後【元佑五年九月二十一日玉海】元人許有壬卒【有壬幼穎敏讀書一目五行嘗閱衡州淨居院碑文千言一覽輒背誦無遺元英宗至治二十四年九月二十一日卒有壬歷事七朝垂五十年遇國家大事無不盡言皆一根至理而曲盡人情當權臣恣睢之時稍忤意輒誅竄隨之有壬絕不爲巧避計有壬善筆札工辭章歐陽玄序其文謂其雄渾閎雋湧如層瀾謚曰文忠有壬字可用年七十八出元史許有壬傳】菩提達摩造於南海【菩提達摩祖師者南天竺國香至王第三子達摩者通大之義也達摩往震旦作佛事造於南海實梁晉通七年庚子歲九月二十一日也出左編】

二十二日宋髙宗內出親書大有大畜二卦與孟子之言七篇凡十扇遣中使宣示宰執【建炎二十九月二十二日玉海】杯渡僧卒於赤山湖【杯渡者不知姓名嘗乘杯渡水故世人呼此僧爲杯渡有齊諧妻病篤杯渡一咒�愈元嘉三年九月二十二日辭諧卒於赤山湖諧迎屍還葬至四年有一僧來云是杯渡弟子家師欲來相見答曰杯渡已死何得復來頃之杯渡�諧大驚禮拜之出髙僧傳】

詩月入千江體不分道人非復人間人鐘山南北安禪地香火他時共兩身【王荊公九月二十二日夜夢髙郵土山道人赴蔣山北�雲峯爲長老已而坐化復出山南興國寺與衍公同臥一榻片竹數寸土繞生絲屬荊公藏之荊公棄弗取】

二十三日親祀明堂【宋神宗元豊三年通考】宋眞宗召宗室近臣對淸景殿內出禦制賜皇太子元良述六藝箴各一卷又作七言十韻詩賜宰臣寇準等遂宴於殿內【天禧二年玉海】宋仁宗奉天書至長春殿【宋眞宗幹興元年崩仁宗卽位召輔臣赴會慶殿見先帝生平服禦玩好之具帝與輔臣議及天書皆先帝尊道膺受靈貺之瑞不可久畱人間宜於永定陵奉安九月二十三日奉道天書至長春殿帝上香再拜奉辭出宋史禮志】

詩才名舊楚將妙略擁兵機玉壘𨿽傳檄松州會解圍和親知計拙公主漫無歸靑海今誰得西戎實飽飛【廣徳元年九月二十三日杜工部在閬州祭房管作此警急詩至十月吐蕃陷京師十二月吐蕃陷松維州出年譜】

二十四日周世宗生百寮上表曰壽丘降迹爰符出震之期里社應祥式契乘幹之運候屬澄河時當降聖鰈水鶼林望堯云而獻祝柏圭谷璧趨禹會以駿奔請以二十四日爲天淸節所冀金相玉振負寶歷以彌新地久天長煥文編而不朽從之【天中記】宋太宗幸潛龍園臨水謂近臣曰朕不至此已十年今池邊之木已成林矣【淳化三年九月二十四日出會要】庾翼於康帝卽位欲率眾北伐是日行至夏口上表曰臣以胡寇有獘亡之勢蹔率所統致討山北並分見眾略復江夏數城臣等以九月十九日發武昌以二十四日達夏口輒簡卒搜乘停當上道【翼字雅恭庾亮之弟也風儀秀偉少有經綸大略與殷浩並才名冠世翼欲北伐上疏於康帝曰賊季龍年已六十奢淫理盡醜類怨叛又欲決死遼東皝𨿽驍果未必能固若比無掣肘之虜則江南將不異遼左矣輒率南郡太守王愆期江夏相謝尙尋陽太守袁眞西陽太守曹據等精銳三萬風馳上道並發所統六州奴及車牛驢馬百姓嗟怨帝及朝士皆止之翼不從違詔九月二十四日輒行至夏口復上表出晉書庾異傳】

二十五日宋徽宗頒鹿鳴宴樂章五曲樂育人才賢賢好徳烝我髦士利用賓王云云【政和二年音樂志】範希文以是日作嶽陽樓記記有霪雨霏霏連月不開陰風怒號濁浪排空日星隱曜山嶽潛形商旅不行檣傾楫摧薄暮冥冥虎嘯猿啼云雲天符節【翰墨大全】無諍慧初常徳府徳山僧是日上堂顧視大眾曰見麼在天成像在地成形在日月爲晦爲朔在四時爲寒爲暑鼓之以雷霆潤之以風雨又曰一趯趯翻四大海一拳拳倒須彌山佛祖位中畱不住又吹漁笛汨羅灣九月二十五聚頭相共舉瞎卻正法眼拈卻雲門普徳山不會說禪嬴得村得社舞呵呵呵囉囉哩遂作舞下座【楚通誌】南極長生大帝降現【道經】

詩兵作洛陽千里伴老劉因疾駐行軒今朝獨自山前立雪滿三峯倚寺門【元禎與太白同之東洛至櫟陟太白染疾駐行禎九月二十五日至華嶽寺雪後望山】

二十六日宋太宗詔來年正月親耕【雍熙四年九月二十七日詔出通典】海陵王之子廣陽是日生【滕王廣陽母南氏本民家婢隨元妃入宮海陵王幸之有娠正隆二年九月二十六日生廣陽十月滿月海陵今施在京貧民出金史】右羽林大將軍建昌王攸寧除納言著紫帶金龜【唐武後天授二年攸寧借紫衫金帶九月二十六日著紫帶金龜則借紫之制自則天攸寧始也出事物紀原】任宗誼以是日葬須城縣【宋大觀二年葬宗誼字仲宜除知淄州借紫加勛騎都尉載墓銘】南斗星下降【道經】

二十七日宋明帝是日白气見東南長二丈形狀長大猛過彗星占曰除舊布新易主之象【太始三年南齊書天文志】宋太宗皇太子謁太廟乘金輅【至道元年九月二十七日常朝則乘馬皇太子卽眞宗出宋史】紹聖二年九月二十七日蘇東坡在惠州皇華館思無邪齋記外祖程公遺事【記曰公諱仁霸眉山人以仁厚信於鄕裏蜀平中朝士大夫憚遠宦闕選士人有行義者攝公攝錄事參軍眉山尉有得盜蘆菔根者實竊而所持刀誤中主人尉幸賞以劫聞獄椽受賕掠成之太守將慮囚囚坐廡下泣涕衣盡濕公適過之知其冤咋謂盜曰汝冤盍自言吾爲汝直之盜果稱冤移獄竟殺盜公坐誅囚罷歸不及月尉掾皆暴卒後三十餘年公晝日見盜拜庭下曰尉掾未定服待公而決前此地府欲召公暫對我叩頭爭之曰不可以我故驚公是以至今公壽盡今日我爲公荷擔而往暫對卽生人矣子孫壽祿朱紫滿門矣公具以語家人沐浴衣冠就寢而卒其幼時聞此語言已而外祖壽九十舅氏始貴顯壽八十五曾孫皆仕有聲同時爲監司者三人玄孫宦學益盛而尉之子孫微矣予記公之遺事以遺程氏出事文類聚】儼公禪師與門人告別跌坐而化【儼公禪師曹氏子兒時獨不戲九歲樂爲僧父不能奪其志抱經笥入岣嶁山從名師至元和十三年九月二十七日趺坐而化出劉禹錫碑記】淸源眞人生【翰墨大全】

二十八日宋太宗校獵近郊帝禦弧矢射走兔四禦制獵詩羣臣屬和【興國二年玉海】瀛國公以是日爲天瑞節【纂記淵海】星源誕聖日【婺源廟記】

詩寒包已向靑春發又見秋深特地開應笑菊殘無意思不能邀賦洛陽才【梅堯臣九月二十八日題牡丹】九月二十有八日天愁無光月不出浮雲蔽天眾星沒舉手向空如抹漆天昏地黑有一物不見其形但聞其聲其初切切淒淒或髙或低乍似玉女調玉笙眾管參差而不齊旣而咿咿呦呦若軋若抽又如百兩江州車回輪轉軸聲啞嘔鳴機夜織錦江上羣鴈驚起蘆花洲吾謂此何聲初莫窮端由老婢撲燈呼兒曹云此怪鳥無匹儔其名爲鬼車夜載百鬼淩空遊其聲𨿽小身甚大翅如車輪排十頭【梅堯臣作鬼車古風鬼車卽車載板亦名逆鶬】

二十九日唐光宅元年是夜有星如半月見西方【天文志】王鎭惡率龍驤將軍蒯恩百舸前發【鎭惡劇人也鎭惡王猛之孫或薦鎭惡於髙祖髙祖謀討劉毅鎭惡曰有事西楚請賜給百舸爲前驅義熙八年劉毅有疾求遣從弟兗州刺史蕃爲副貳髙祖僞許之大軍西討轉鎭惡參軍加振武將軍髙祖至姑熟遣鎭惡率龍驤將軍蒯息百�前�是九月二十九日也出王鎭惡傳】元人星吉北面再拜曰臣力竭不能報國言畢而絕【星吉字吉甫謚忠肅至正十一年賊巢據彭澤吉甫欲攻之而江州食糧匱乃諭民輸財麥令士卒守小孤山自駐番陽口阨江湖要衝以圖恢復然亂已久湖廣江浙無援助者或請去就食東南圖再舉吉甫曰吾受命守江西此江西地也死則死此去將何之賊知兵食俱竭帥大舶載葦蔽江而下杜上下流縱火焚攻數千兵戰死吉甫猶堅坐大呼曰殺賊殺賊俄而賊射吉甫中目什舟中賊素識吉甫名不忍害賊以刀脇吉甫降吉甫罵不已賊終不敢害吉甫不食九日九月二十七日自力起北面再拜曰臣竭力不能報國言畢而絕年五十七出宋濂集】

詩指麾八荒定懷柔萬國夷單於陪武帳日逐衛文攦端扆朝四嶽無爲任有司共樂還譙宴歡此大風詩【唐太宗幸慶善宮宴從臣子渭濱作】

三十日東漢安帝延光三年是日日有食之【京房占曰骨肉相賊】在氐十五度爲宿宮宮中宮也時上聽中常侍江京樊豊等讒言廢皇太子【通考】元順帝天甫明西南方天裂紅光燭地移時始復又白虹貫日【至正己亥年九月三十日出元史】魏主珪以是日甲子進軍攻之太史令龜崇曰不吉昔紂以甲子亡謂之疾日兵家忌之珪曰紂以甲子亡武王不以甲子興乎崇無以對【晉武帝隆安元年九月魏主珪自將圍中山中山饑甚慕容麟帥二萬餘人出據新市九月三十日甲子魏主進軍攻之出晉書】黃山谷卒【黃山谷作承天院記朝廷謂其幸災謗國以崇寧二年自鄂謫宜州獨赴貶所崇寧四年九月十日卒出楚通誌】包廷藻生【號南澗眉目秀整倍書學文皆過人五歲見伯父記飲中八仙及大歷十才子隨記隨失南澗牽衣問曰翁何健忘耶兒𨿽耳聞已熟於心矣因歷數以對翁大驚及長銳然尙友古人朝負耒出耕稍暇躬親杵臼井竈之事及入夜方懸燈挾冊瑯瑯聲不絕四方來從以講解章旨爲第一義廷藻字文叔合肥孝肅公拯之裔於咸淳乙丑年九月三十日生出宋濂集】馬鈺從學於祖師祖師靑巾白袍坐白龜於碧蓮上祖師回身側臥東南而去九月三十日鄕人雲集鈺師抱琴作歸山操云能無爲兮無不爲能無知兮無不知知此道【兮誰】不爲爲此道兮誰復知風蕭蕭兮木葉飛聲嗷嗷兮鴈南飛嗟人世兮日月催老欲死兮猶貪癡傷人世兮魂欲飛嗟人世兮心欲摧難可了兮人間非指靑山兮當早歸靑山夜兮明月輝靑山曉【兮明】月歸饑飡霞兮渴飲溪與世隔兮人不知無乎知兮無乎爲此心滅兮那復爲天庭復有雙華飛登三宮兮遊紫微【馬鈺初名從義字宜甫鈺字玄寶更之也號丹陽子寧海人從學祖師出史纂左編】

詩爲客無時了悲秋向夕終瘴余夔子國霜薄楚王宮艸敵虛嵐翠花禁冷蕊紅年年小搖落不與故園同【杜工部九月三十日作】日涉編卷十楚應城陳階升也甫編輯邑人徐養量叔弘甫校刻王瑊元美甫

寇可教宅虛甫

弟陳垠博也甫仝閱

十月﹝一﹞十月建亥亥劾也言陰气劾殺萬物也【合璧事類】應鐘亥之气也十月建焉【周禮】曰在尾昏危中旦七星中【禮記】閉蟄而烝【亥月昆﹝上﹖下虫﹞閉戶萬物皆成左傳】招搖指玄爨松燧火【準南子】北方之神顓頊乘坎執榷司冬【漢魏相上書】天根見而水涸【天根見而水涸水涸而成梁故夏令曰十月而成梁不使民患涉也國語】孟冬行春令則凍閉不密地气發泄民多流亡行夏令則暴風數起蟄虫復出行秋冬則霜雪不時土地侵削【呂氏春秋】爲陽【爾雅】冬曰玄冬亦曰玄英【梁元帝纂要】冬曰孟冬亦曰上冬曰陽月【梁元帝纂泣純陰用事嫌於無陽故曰陽月】良月【十月也就盈數也左傳】景曰寒景時曰寒辰節曰嚴節【梁元帝纂要】天時和暖似春謂之小春【荊楚歲時記】漢代以豚酒入靈女之廟擊築奏上弦曲連臂踏地歌赤鳳來巫俗也【搜神記】爪哇國風俗遊山有山馬可乘跨或乘軟兜樂有橫笛鼓板亦能舞【外夷傳亦出一統志】邕管溪峒風俗以是月挈取鵝之軟毛爲被以禦寒故柳宗元柳州峒岷詩有鵝毛禦臘縫山罽之句【山堂肆考】日旁有黑气如人形跪手捧盤向日盤中气如人頭【憲宗元和二年十月】日晝昏凡十日乃明【宋文帝元嘉四年十月以上通考】月暈左角【天興五年十月月暈左角太史令晁崇奏角﹝上﹖下虫﹞將死上慮牛疫乃命諸軍解重焚車牛果大疫死者十八九宮中所馭巨犢數百同日斃於路側首尾相屬麋鹿亦多死後魏書天文志】紫雲如蓋黃雲如龍鳳靑雲如竹木名梢云【祥符元年封泰山十月出宋史】風曰寒風勁風嚴風厲風哀風陰風【梁元帝纂要】霧赤爲兵靑爲殃【望气經】雨謂之液雨百虫飲此藏蟄俗呼爲藥水【荊楚歲時記】天雨土【紹興四年十月宋史】天雨木冰【熙寧三年十月八年正月九年三月亦雨木冰木冰者冰土帶木也五行志】信州及邵武天雨黍饒州建寧天雨黑子大如黍菽衢州天雨黍民取而食之【元至正辛卯年十月元史亦出艸木子】黃河是月水名復槽水【水衡記】吳十二年楊林江水出火可以燃物【九江國志】宋文帝元嘉二十五年靑州城南遠望見地中如水有影謂之地鏡【通考】蚩尢冢每歲是月有气如匹絳自上屬下號曰蚩尢旗【皇覽冢墓記冢在東郡壽張縣】朱鳥門鳴晝夜不絕【王莽天鳳三年十月朱鳥門鳴崔發等曰虞帝辟四門達四聰鳴者明當修先聖之禮招四方之士也於是令羣臣皆賀所舉士行從朱鳥門入而對策焉出通考】佛像是月動夏人入寇又動而州大火【熙寧二年十月儂智髙叛佛像復動知州錢師孟投其像於江中出宋史】遂陽鄕柱僕地生枝如人形身靑黃色面白頭有須髮【漢哀帝建平三年十月遂陽鄕在汝南西平縣京房易傳曰王徳衰下人將起則有木生爲人狀出通考】武義縣木根有萬宋年歲四字【政和三年十月宋史】松樹變爲柏【長壽二年十月舊唐書】鳳凰十一集杜陵【漢宣帝神爵四年】鳳凰集東海遣使祠其處【漢昭帝始元三年】鳳凰五髙八九尺毛羽五彩是月集穎川郡羣鳥從之行列蓋地數頃畱十七日乃去【漢光武建武十七年以上宋書符瑞志】有獸入吳興一角而麟趾【天佑二年吳越備史】

詩江南孟冬天荻穗軟如綿綠絹芭蕉裂黃金橘柚懸【謝良輔狀江南十月】﹝上﹖下虫﹞聲已盡菊花幹五老松陰向晚寒對酒看山俱惜去不知殘日下闌干【朱慶餘十月西亭晚宴】重裘暖帽寬氈履小閣低窗深地鑪身穩心安眠未起西京朝士得知無【白居易十月卽事】南路蹉跎客未回常嗟物候暗相催四時不變江頭艸十月先開嶺上梅【樊晃十月南中感懷】今年十月溫風起湘水悠悠生白蘋欲寄遠書還不敢卻愁驚動故鄕人【戴叔倫十月寄京洛舊遊】寒江近戶漫流聲竹影臨窗亂月明歸夢不知湖水闊夜來還到洛陽城【戎昱十月寄湖南張郎中】荷盡已無擎雨蓋菊殘猶有傲霜枝一年好景君須記正是橙黃橘綠時紅梨無葉庇花身黃菊分香委路塵歲晚蒼官才自保日髙靑女尙橫陳【以上東坡十月作】何處初寒好初寒郟鄏城垂紳多俊彥列第盡公卿裘馬過從盛門闌灑掃淸誰家擁獸炭盡日管弦聲【司馬公十月作】玉壺銀箭稍難傾缸花夜笑凝幽明碎霜斜舞上羅幕燭龍雨行照飛間珠帷怨臥不成眠金鳳剌衣著體寒長眉對月斗彎環【李賀十月樂詞】孟冬寒風起東璧正中昏【謝靈運】孟冬十月北風裴徊蟄鳥潛藏熊羆窟棲【魏武帝】

立冬立冬木歿水相火囚金休霜降後十五日斗指幹爲立冬冬者終也萬物皆收斂也【孝經緯】立冬房四度【律曆志】立冬冬至行北方黑道曰北陸【漢書】律中應鐘水始冰地始凍【應者應也鐘者動也言萬物應陽而動不藏也月令】斗柄北指而天下皆冬【鶡冠子】天气上騰地气下降閉塞而成冬【禮】陰雲出而黑【易通卦驗】立冬北方廣莫風至【一名寒風八方之風應時而至出符瑞圖】以風鳴冬【韓子】仲尼問剡子曰丹鳥氏司閉者也立秋來立冬去【左傳】立冬不周風至水始冰薺麥生雀入水爲蛤【易通卦驗】立冬十月節水始冰水不冰卽陰之有貧地始凍地不凍卽災咎之徵野雉化爲蜃不爲蜃時多﹝汀去丁攺﹖﹞婦【周書時訓】春官宗伯以玄璜禮北方【立冬爲黑精之帝故玄璜以象冬物之壞蟄周禮】立冬先三日太史謁於天子曰某日立冬盛徳在水天子乃迎冬於北郊可以築城郭造宮室穿竇窖修囷倉【月令】天子始裘【月令】立冬幹主風用事人君當興邊兵治城郭行刑決罪【京房易古】立冬日日中陽臺眞人會集【登眞要訣】立冬忌北風主殃六畜【臞仙月占】

詩日行北陸又冬時江荻颼颼岸艸衰木落驚寒山露骨池冰結凍水生皮頻添獸炭供鑪火細切羊羔泛酒卮莫道園林俱索寞菊殘猶有傲霜枝【吳彥聲】十月嚴陰盛霜气下淸臺【郭元振】北風飄飄天作惡枯林已久葉可落【山谷】履此玄英感玆陽月知盛徳之在水慨窮陰之殺節【吳淑立冬賦】

小雪立冬後十五日斗指亥爲小雪天地積陰溫則爲雨寒則爲雪時言小者寒未深而雪未大也【孝經緯】小雪爲中者气敍轉寒雨變成雪故以小雪爲中【三禮義宗】小雪之日虹藏不見【後五日天气上騰地气下降後五日閉塞而成冬虹藏不見禮記注曰陰陽气交而爲虹此時陰陽極乎辧故虹伏虹非有質而曰藏亦言其气之下伏耳月令】小雪日虹不收藏婦不專一【周書時訓】

詩甲子徒推小雪天刺桐猶綠槿花然陽和長養無時歇卻是炎洲雨露偏【張登小雪日戲題】時候頻過小雪天江南寒色未多偏楓汀尙憶逢人別麥隴惟應欠雉眠更擬結茅臨水次偶因行藥到村前【詩言服藥後行以宣導之】鄰翁意緒相安慰多說明年是稔年【陸龜蒙小雪後書事】偉玆雪之霏霏應玄冥而不失其期賦象於虹藏之日成形於冰凍之時委地則微庶表三冬之候翻空𨿽小那無六出之姿當其寒气初升陰風始變旣淅淅於遙野卻飄搖於廣甸邊城一望龍山之淨色猶晞上苑再瞻鳳闕之淸光未徧眇若毫端輕飛可觀細細而千巖送冷飄飄而萬物迎寒云云【林滋小雪賦】

十月﹝二﹞

一日先天節【大中祥符五年閏十月一日聖祖下降日爲先天節出宋朝會要亦出事物紀原】玄宗禦勤政樓四科舉人問策外更試詩賦各一道【天寶十三載制舉試詩賦自此始出玉海】唐太宗詔令就京城閒坊爲諸州朝集使造邸第三百餘所【梁州都督竇軌請入朝唐太宗曰君臣共事情猶父子外官久不入朝情或疑懼朕亦須數見之問以人間風俗太宗又謂侍臣曰古者諸侯入朝待以客禮漢家故事爲諸州刺史郡守創立邸捨至貞觀十七年十月一日下詔爲朝集使造邸第太宗親觀焉出通考】宋太宗出飛白書一軸賜宰臣李昉等曰朕退朝之暇未嘗虛度光陰觀書之外畱意於眞艸近又學飛白書此𨿽非帝王事業然不愈於遊畋聲樂乎昉等頓首謝【雍熙三年�月一日玉海】宋髙宗是日登舟巡幸淮甸駐蹕揚州【建炎元年十月一日宋史禮志】王荊公是日永昭陵奏告仁宗皇帝旦表伏以月乘該閡時禦閉藏歲回薄以將更物盛多而可享恭惟尊謚皇帝徳符穹昊功濟黎元方求大隗之居遂兆成周之葬光靈在望感惻交懷【臨川集】宋朝舊規十月朔一日賜翰林對衣紅錦袍淳化二年是日代以細花盤鵰錦袍下丞相一等【蘇續志】峽人十月一日多以蒸褁爲節物荊楚人多食燋糟或作糖故老杜是日詩曰蒸褁如千室燋糟萃一柈【事文類聚】都城士庶皆出城饗墓禁中車馬朝陵如寒節【夢華錄】十月一日拜墳拜之感霜露也【程氏遺書】京師沃酒炙臠肉於鑪中圍坐飲啖謂之暖鑪【歲時雜記】有司進暖鑪炭民間皆置酒作暖鑪會【夢華錄】東女國風俗每是日令巫者賫酒肴詣山中散糟麥空中呼鳥俄有鳥如雉飛入巫者之懷剖腹視之有谷來歲必登若有霜雪必有大災俗名爲鳥山人死則納肉於金瓶中埋之【神異記】道家以是日爲民歲臘三萬六千神气其日可謝罪祈求延年益壽【道家有五臘正月一日爲天臘五月五日爲地臘七月七日爲道徳臘十月一日爲民歲臘至十二月正臘日爲王侯臘王侯臘五帝校定生人處所分野降出道經】達摩祖師至金陵武帝問曰朕卽位以來造寺寫經度僧不可勝紀有何功徳祖曰並無功徳帝曰何以無功徳祖曰此但小果如影隨形𨿽有非實帝曰如何是眞功徳祖曰淨智妙圓體自空寂如是功徳不以世求【菩提達摩大師者南天竺國香至王第三子也達摩者通大之義也武帝遣使賚詔迎請十月一日至金陵出左編】崔希眞是日雪遇老父於門獻松花酒老父曰花酒無味乃於懷中取丸藥置酒中味極美後問天師師曰此眞人葛洪第三子其藥乃千歲松膠也【原化記】東皇大帝生辰【道經】王長眞人降現馬元約天師上升【以上翰墨大全】宜修成福齋【攝生圖】西天王降犯之一年死【三元延壽圖】

詩有瘴非全歇爲冬亦不難夜郎溪日暖白帝峽風寒蒸褁如千室燋糟萃一柈玆辰南國重舊俗自相歡【工部夔州十月一日作】寒山十月旦霜葉一時新似燒非因火如花不待春連行排絳帳亂落剪紅巾鮮駐藍舁看風前惟兩人【白居易十月一日和杜錄事題紅葉】屋角羲蛾轉兩輪今朝水帝又司辰山家嘗稻知良月野徑尋梅見小春一歲坐看除得盡百年正與死爲鄰誰能忍許無窮事閉閣開鑪但飲醇【曾茶山十月一日作】十月一日天子來靑繩禦路無塵埃宮泉內裏湯各別每个白玉芙蓉開朝元閣向山上起城繞靑山龍暖水夜開金殿看星河宮女知更明月裏武皇得仙王母去山雞晝鳴宮中樹溫泉決決出宮流宮使年年修玉樓禁兵除盡無射獵日西麋鹿登城頭梨園弟子偸曲譜頭白人間教歌舞【王健題溫泉宮】

二日侍讀眞徳秀進大學衍義上曰有補治道【宋理宗端平二年十月二日出會要】宋仁宗慶曆三年南蕃塗渤國遣使奉表貢佛金骨眞珠犀牛頭象齒【玉海】禪師道廣瞑目而寂異香盈室【道廣禪師郴州人往衡州參超和尙超獨重之眾僧謂問來參禪獨道廣得眞諦超對眾僧曳禪杖頓地二下無有解者是夕三更時大開禪門惟道廣一人至超密將鐵筋晝灰盡傳訣旨附衣缽實時潛奔天寶元年大旱郡守馮君雩祀無應師曰此旱魃肆霍竟詣滇武二水合流處正坐水面謂人曰雨卽至矣明年冬十月二日告寂異香盈室出郴陽佛傳】紫瓊眞人降生【饒州徳興張君範諱模是月之二日生後聞道攺名道心出道書】下元周眞君生張虛靜天師生【以上翰墨大全】

詩彷佛曾遊豈夢中欣然雞犬識新豊吏民驚怪坐何事父老相攜迎此翁蘇武豈知還漠北管寧自欲老遼東嶺南萬戶皆春色會有幽人客寓公【東坡十月二日到惠州作禮記諸侯不臣寓公蓋言公爵而寄寓者也】

三日唐文宗太和九年曲江新造紫雲樓彩霞亭仇士良是日以百戲於銀臺門迎文宗文宗好爲詩誦杜甫曲江行雲江頭宮殿鎖千門細柳新蒲爲誰綠【天寶已前曲江四岸皆有行宮臺殿故爲樓殿以壯之】宋仁宗賜致仕太子太傅杜衍襲衣笏頭金帶【皇佑二年十月三日出通典】宋髙宗書車攻詩賜宰臣趙鼎等又宣諭曰朕觀鴻鴈車攻乃宣王中興之詩當與卿等夙夜勉勵修政事攘夷狄鼎曰陛下遊戲翰墨之間亦不忘恢復臣等敢不自勉【紹興五年十月三日以上玉海】宋太宗靈駕發引【至道三年太宗崩於萬歲殿宋史禮志】蜀後主王衍幸秦州【後主王衍有節度使王承休以邪穢笑狎見寵一日謂後主曰秦州多出國色密願取秦州子女教以歌舞伎樂令畫工圖眞及錄名氏以獻後主擬十月三日幸秦州布告中外咸使聞知由是中外切諫不從母后泣而止之以至絕食出太平廣記】戴洋善風角妙解占候小數及祖約鎭譙城謂約曰十月三日必有賊到譙城主簿王振以洋爲妖言約知有神術而讓振振後有罪被收洋救之曰振不識風角非有宿嫌約義之卽原振至是日石勒騎果到譙城【戴洋字國流年十二病死復蘇說死時上蓬茅昆侖等山旣而遠歸逢一老父謂之曰汝後當得道及長善風角占候知十月三日賊到譙城如其言洋謂約曰賊必向城父可遣騎水南追之步軍於水北斷要路賊必敗約竟不追賊乃掠城父婦女輜重而去約將魯延求追賊洋曰不可約不從使兄子智與延追之賊僞棄婦女輜重走智與延等爭物賊還掩之智延僅以身免士卒皆死出晉書戴洋傳】太子少保薛稷雍州長史李晉中書令崔湜蕭至忠岑義等皆外飾忠鯁內藏諂媚脇肩屏气而舐痔折肢阿附太平公主是日家破身戮【僉載】李吉甫薨【貞元有袁隱居者家於湘楚間善陰陽占訣時吉甫謫官一日隱居來謁吉甫吉甫嘗聞其名卽延語與吉甫命算隱居曰公眞宰相也壽至九十三吉甫曰吾之先未及七十者何敢望九十三乎隱居曰連算舉數乃九十三年其後吉甫果相憲宗皇帝節制江南再入相而薨年五十六時元和九年十月三日也計其歲月日亦符九十三之數豈非懸解之妙乎出宣室志】四海三元龍王奏水府曰龍聚日【道經】

四日帝系譜曰伏羲十月四日人定生【孝經河﹖云伏羲在亥得人定之時伏羲人頭蛇身按堯始四時成歲此曰伏羲十月四日不知何據】元順帝至正六年中書省奏以十月四日皇帝親祀太廟制曰可以太師右丞相馬紮兒臺爲亞獻官樞密知院阿魯禿爲終獻官【元史】官軍與回紇夾擊而賊大敗【郭子儀等與賊遇於新店依山而陣子儀等初戰不利賊逐之下山回紇自南山襲其背於黃埃中發十餘矣賊驚顧曰回紇至矣遂潰官軍與回紇夾擊之賊十月四日大敗出汾陽家傳】霞卿眞人湛然眞人妙然眞人蓬萊眞人水淸眞人人喬眞人人想眞人眄水眞人瓊君眞人太淸眞人降現【翰墨大全】十月四日勿責罰人故刑官罷刑大忌【法天生意】

五日唐髙宗狩於陸渾親禦弧矢獲兔鹿制冬狩詩【龍朔元年玉海】蘇東坡久不得子山書憂不去心以周易筮之得渙六三【宋哲宗祥符元年十月五日出長公外紀】宋人胡瑗葬於烏程【胡瑗先生在湖州從學者去來常數百人各以其經轉相傳授東南之士莫不以仁義禮樂爲學嘉佑元年遷太子中允充天章閣侍講四年卒於杭州五年十月五日葬於烏程胡瑗字翼之廬陵歐陽修作墓志出宋文鑑】吳俗以十月五日爲五風生日太湖漁者千餘家盛陳牲醴饗並湖諸神祠祈是日有風則每五日風雨如期而至終歲皆然可以揚帆取魚謂之五風信【天中記】修三會齋勿行譴責【攝生﹖】

六日唐髙宗十月五日狩於陸渾縣是日至飛山頓帝親禦弧矢獲四鹿及兔數十頭【龍朔元年出通考】唐玄宗幸花淸池詔髙力士潛搜外宮得弘農揚玄琰女於壽邸上甚悅冊爲貴妃歌曰漢王重色恩傾國禦字十年求不得楊家有女初長成養在深閨人不識天生麗質難自棄一朝選在君王側回眸一笑百媚生六宮粉黛無顏色春寒賜浴花淸池溫泉水滑洗凝脂侍兒扶起嬌無力始是新承恩澤時雲鬢花顏金步搖芙蓉帳暖度春宵春宵苦短日髙起從此君王不早朝【唐開元中四海無事玄宗在位歲久政無小大委於丞相深宮遊宴以聲色自娛宮女𨿽多無悅目者十月六日幸花淸池詔髙力士潛搜外宮得弘農楊玄琰女於壽邸出長恨傳】宋仁宗是日靈駕發引英宗以梓宮升龍輴祖奠與皇后步出宣徳門羣臣辭於板橋【宋史禮志十月十五日奉安梓宮】宋仁宗遷座於永昭陵【仁宗崩於福寧殿殯於殿之西階十月六日遷座於永昭陵韓琦作哀冊文有風雲慘郁以生悲臣妾涕號而思殉云云出文鑑】拂菻貢方物【宋神宗元豊四年十月六日拂菻一名大秦在西海北唐開元獻獅子二出會要】天曹諸司五嶽五帝注生籍日【道經亦出翰墨大全】

詩風髙月暗水雲簧淮陽夜發朝山陽山陽曉霧如細雨炯炯初日寒無光雲收霧捲已亭五有風北來寒欲僵忽驚飛雹穿戶牖迅駃不復容遮防市人顚沛百賈亂疾雷一聲如頹墻使君來呼晚置酒坐定已復日照廊﹝怯去去攺晃﹞疑所見皆夢寐百種變怪旋消亡共言蛟龍厭舊穴魚鱉隨徙空陂塘愚儒無知守章句論說黑白推何詳惟有主人言可用天寒欲雪飲此觴【蘇東坡十月六日記所見】

七日宋太宗以是日爲幹明節羣臣上壽崇徳殿壽表云乾元發祥萬物資始以聖繼聖謂之大明順合二義之稱用表無彊之慶【興國二年十月七日出合璧事類】郭子儀誓師【唐代宗廣徳二年十月七日子儀誓師曰明日有寇爾其備之及夜出兵數萬陣於西門之外廣布旗幟如十萬軍未曙懷恩吐蕃回紇吐渾等已陣於幹陵北長二十里懷恩等初謂無備欲襲之旣見陣大駭不敢戰涉涇而退初軍中偶語夜中出兵與鬼鬥耳及未曙而寇至軍中所以服子儀之先知也出汾陽家傳】

八日東漢安帝武庫火燒兵器【元初四年二月乙亥朔日有食之在奎九度史官不見七郡以聞奎主武庫兵是年十月八日武庫兵器火燒出通考】唐太宗是日山南獻木連理交錯玲瓏長孫無忌曰自頃嘉祥雜沓陛下推而不居遂令史官閣筆無以示後因相率賀帝曰瑞應之來朕當苦心勞力以答天地何煩致賀【貞觀十六年十月八日】唐髙宗顯慶三年太常丞呂才奏張華博物志白雪是天帝使素女鼓五十弦瑟曲名調髙和寡自宋玉以來未有歌白雪者宋仁宗宴射太淸樓帝中的者四【景佑二年十月八日以上玉海】宋髙宗崩【淳熙十四年十月八日崩孝宗號慟擗踴踰二日不進膳尋諭宰執王淮欲不用易月之制如晉武魏孝文實行三年之喪自不妨聽政淮等奏通鑑載晉武帝𨿽有此意後來只是宮中深衣練冠帝曰當時羣臣不能將順其美司馬光所以譏之後來武帝竟欲行之淮曰記得亦不能行帝曰自我作古何害淮曰禦殿之時人主哀經羣臣吉服可乎出宋史禮志】眞如禪師無疾說偈曰昨夜三更風雷忽作雲散長空前溪月落言訖告寂【宋哲宗紹聖二年十月八日告寂禪師目睛齒爪不壞弟子塔於京潭出楚通誌】張廋舉進士元和十三年居長安升道裏街是夜廋在月下忽異香滿院俄聞履聲見數靑衣擁門而入曰步月逐勝不必遠遊此院藤架可矣遂引少女七八人容色奇絕服飾華麗廋走避堂中垂簾望之諸女徐行直詣藤下須臾陳設牀榻杯杓又執樂者十人執拍板者二人左右侍立者十人坐上一人曰不告主人而張樂可乎命一靑衣傳語曰姊妹步月偶入貴院廋閉門叩之不應於是坐上一人命奏絲竹音曲淸亮廋曰若非妖狐必是鬼魅頃之盡還廋潛取一盞以衣系之及明解視乃一白角盞奇不可名院中香气數日不歇【續玄怪錄】

詩良月八日夜未央淸都絳闕鸞鳳翔【事文類聚】

九日齊武帝永明八年十月朔土霧竟天濃厚勃勃如火煙气入人眼鼻至是日辰時開除【南齊書五行志】宋徽宗是日翰林承旨張康國撰景鐘銘銘曰皇帝踐位之五年崇寧甲申考協鐘律保合太和云云【通典】靖康二年宋欽宗到燕京見金主是日少帝復至燕京與契丹耶律延禧同拘管鳩翼府【竊憤錄】修撰司馬光請寫仁宗英宗實錄畱本院【熙寧二年十月九日出會要】東坡云嶺南气候不常菊花開時卽重陽涼天佳月卽中秋十月九日菊始開乃與客作重陽因次和陶九月九日詩詩曰今日我重九誰謂秋冬交黃花與我期艸中實後凋香餘白露幹色映靑松髙【合璧事類】斗星降日【東斗帝君道經】

詩霜飆協律應佳辰蓂莢堯階九葉新【事文類聚】

十日宋蒼梧王元徽四年塡星守太微宮【十月十日占曰有亡君之戒出南齊書天文志】唐文宗生於長慶宮至太和七年中書門下奏云陛下馭三統之元膺千年之運當誕聖之日爲河淸之祥夫四時成歲百谷成實必在首冬用成神化臣等請以十月十日爲慶成節是日於宮中奉迎太皇太后與昆弟諸王盛陳宴樂羣臣詣延英門奉觴上千萬歲壽州府置宴一日上悅從之【文宗穆宗第二子出實錄】宋徽宗五月五日生以俗忌因攺作十月十日生宰臣章惇等請立天寧節表云詩紀生民易稱出震時惟陽月瑞集樞星肇開震夙之祥永禦光華之旦離明繼照敷同四海之歡天徳出寧請祝萬年之壽【出合璧事類以俗忌出異聞集】謝石宣和間至京師以拆字言人禍福求見者但隨意書一字卽就其字離拆而言無不奇中者宋徽宗因書一朝字令中貴人持往試之石見字以手加額曰朝字離之爲十月十日字非十月十日所生之天人而誰書也一座盡驚中貴馳奏【徽宗召石至後苑令左右及宮嬪書字示之皆據字論說禍福俱有精理緣此四方求見者其門如市有朝士其室懷妊過月手書一也字令其夫持問之石詳視字謂朝士曰此閣中所書否曰何以言之石曰謂語助者哉焉乎也因知是公內助所書尊閣盛年三十一否曰是也以也字上爲三十下爲一字也又尊閣父母兄弟近身親人皆無一人存者以也字著人則是他字今獨見也字而不見人故也又尊閣其家物產亦當蕩盡否以也著土則爲地字今又不見土也曰誠如所言朝士卽謂之曰此皆非所問者但賤室以懷妊過月方竊憂之所以問耳石曰是必十三个月也以也字中有十字並兩傍二笠下一畫爲十三也石熟視朝士曰有一事似涉奇怪固欲不言朝士固請其說石曰也字著﹝上﹖下虫﹞爲蛇字今尊閣所妊殆蛇妖也然不見虫蠱則不能爲害以藥下驗之無苦也朝士大與其說固請至家以藥投之果數百小蛇都人益共神之出天中記】顯祖文宣皇帝諱洋字子進神武第二子帝登阼攺年爲天保士有深識者曰天保之字爲一大人只十帝其不過十乎又洗謠曰馬子入石室三千六百日帝以午年生故曰馬子三臺石季龍舊居故曰石室三千六百日十年也又帝曾問太山道士曰吾得幾年爲天子答曰得三十年道士出帝謂李后曰十年十月十日得非三十也吾甚畏之過此無慮人生有死何得致惜但憐正道尙幼人將奪之耳帝及期而崩【北史齊本紀】唐太宗幸洛陽宮【貞觀十六年大宗本紀】晉髙祖葬於顯陵壽安縣梁太祖葬於宣陵洛京伊闕縣【以上通考】蘇子瞻是夜解衣欲睡月色入戶欣然起行念無與樂者遂至承天寺訪張懷民相與步於中庭庭前積水空明水中藻荇交橫蓋竹柏影也友人曰何夜無月何處無竹柏但少間人如吾兩人耳【神宗元豊六年十月十日出臥遊錄】欽緒與妖人李廣弘謀反廣弘始爲浮屠妄曰我嘗見嶽瀆神當作天子又妄曰神戒我十月十日約欽緒夜擊鼓噪淩霄門焚飛龍廏神策將魏循以神策兵十月十日迎廣弘禽之廣弘臨刑色自如【唐書列傳】

詩气轉小春才十日紫府名仙方降謫【古風事文類聚】

十一日宋太祖校獵近郊【幹徳六年玉海】宋眞宗召近臣於玉宸殿觀刈小香占城稻賜宴安福殿上作七言詩從臣皆賀【天禧二年玉海】李愬擒吳元濟【十月十一日節度使李愬襲破懸瓠城擒天元濟裴度先遣宣慰副使馬總入城安撫裴度當元和長慶間亂臣賊子憚度之威稜有奉使絕域者四夷君長必問度之年齒幾何狀貌孰似天子用否其畏服如此出舊唐書】女仙謝自然有仙來召卽乘麒麟升天初服天衣以舊著衣畱繩牀上仍下降著舊衣置天衣於鶴背將去云去時乘麟來時乘鶴【十月十一日出集仙記】十月十一日黍臛俗謂之秦歲首未詳黍臛之義【荊楚歲時記】

詩新冬十葉各添一良辰喜是翁生日【古風事文類聚】

十二日宋仁宗廟中行禮月色皎然有黃雲捧月【嘉佑四年】宋神宗熙河奏捷紫宸殿稱賀上解所服白玉帶賜宰臣王安石【熙寧六年十月十二日出通典】蘇東坡入翰林知制誥【元佑元年出宋學士集】蘇東坡遊惠州東北二十里之白水山佛迹巖浴於湯池【紹聖元年十月十二日循山而東有懸水百仞八九折折處輒爲潭水涯有巨人迹數十所謂佛迹也出長公外紀據臥遊錄紹聖二年三月四日復遊】宋景濂與祖同以是日生【濂生於元武宗至大庚戍年六歲入小學其師包文叔授以季澣蒙求一日而盡自後日記千餘言九歲卽能詩出小傳】汝南屈雍妻王生男從腹下而出其母自若無他異痛【黃初五年出魏志】

詩何人守蓬萊夜半失左股浮山若鵬蹲忽展垂天羽根珠互連絡崖嶠爭吞吐神工自鑪﹝備去人攺革﹞融液相綴補至今余隙鏬流出千斛乳方其欲合時天匠麾月斧帝觴分餘瀝山骨醉后土峯巒尙開闔澗谷猶呼舞海風吹未凝古佛來布武當時汪罔氏投足不蓋梅【汪罔氏卽防風氏也】靑蓮𨿽不見千古落花雨雙溪匯九折萬馬騰一鼓奔雷濺玉雪潭洞開水府潛鱗有饑蛟掉尾取渴虎我來方醉後濯足聊戲侮回風捲飛雹掠面過疆弩山靈莫惡劇微命安足睹此山吾欲老愼勿厭求取溪流變春酒與我相賓主當連靑竹竿下灌黃精圃【東坡十月十二日遊白水山佛迹巖作】元符庚辰歲孟冬十二日壬子丞太宗碌碌奉朝籍聖主訪落初聽言勞日昃諫路員有闕求人恐不及誰謂方遴選邂逅首疏逖詔旨忽中授聞命旦夕惕不是憂不合愛君憂失職旣憂亦復喜不是貪祿秩平生慕古人素願或可畢精神倍疏瀹激昂登文石靑雲開九天淸光親咫尺每見情益交肝膽盡剖析敬承丁寧訓重許以忠直自喜千載遇奮身遑他卹志欲收主威力先排巨室切齒憤欽永刻意望夔稷不數千羊皮豈讓一狐腋勤勤履霜戒不復慮不密問夜欲自勞百疏意何益哀哉愛君心不能當眾嫉投湘爲獨醒得罪因懷壁云云【宋哲宗元符二年十月十二日任伯雨述懷詩出宋文鑑】

十三日唐代宗生於東都上陽宮之別殿玄宗幸汝州之溫湯有望气者雲宮中有天子气玄宗卽日還宮是夜帝降誕獨孤及表置天興節其日慶雲見常衮賀表曰十月良月遠膺盈數之期後天奉天近和下元之歷從風蕭索抱日縈回色涵流渚之虹影雜繞樞之電【肅宗吳皇后坐父事沒入掖庭玄宗幸忠王邸見王服禦蕭然傍無媵侍命髙力士選掖庭宮人以賜之而吳后在籍中頃之後侍寢厭不寤吟呼若有痛气不屬者肅宗呼之不解秉燭視之良久方寤肅宗問之後手掩其左脇曰妾夢有神人長丈餘操劍謂妾曰帝命與汝作子自左脇以劍決而入腹痛殆不可忍及今未之已也肅宗驗之於燭下有若綖而赤者存焉遂生代宗以開元十四年十月十三日生出柳氏舊聞】史洪肇與楊頒王章等入朝坐廣政殿東廡甲士數十人自內出擒洪肇頒章斬之並族其三家【幹佑三年洪肇字符化李業等乘間譖之以謂洪肇威震人主不降必爲亂隱帝頗欲除之由是與業等密謀禁中十月十三日擒洪肇斬頒章出五代史】蘇東坡惠州到任【宋哲宗元佑二年十月十三日到任寓居嘉佑寺是時侍妾朝云隨之出長公外紀】程頤母侯氏生【母善詩有夜聞鳴鴈題曰何處驚飛起雝雝過艸堂早是愁無寐忽聞意轉傷良人沙塞外羈妾守空房欲寄回文信誰能付與將夫人弟可世稱名儒才自謂不如夫人卒於皇佑四年生於景徳元年十月十三日享年四十九追封上谷郡君出宋文鑑】南斗星降日【道經】

詩當年飛下蕊宮仙良月平分兩日前萱艸忘憂方半百蟠桃未熟待三千【慶女人出事文類聚】君不見西漢元光元封間河決瓠子二十年巨野東傾淮泗滿楚人恣食黃河鱣萬里沙回封禪罷初遣越巫沈白馬河公未許人力窮薪﹝艼去丁攺芻﹞萬計隨流下吾君仁聖如帝堯百神受職河神驕帝遣風師下約束北流夜起澶州橋東風吹凍收微淥神功不用淇園竹楚人種麥滿河淤仰看浮槎棲古屋【熙寧十年河決澶淵注巨野入淮泗自澶魏以北皆絕流而齊楚大被其害至十月十三日澶州大風終日而河流一枝已復故道東坡喜而作河復歌】

十四日唐懿宗生以其日爲延慶節【唐宣宗長子太和七年十月十四日生於藩邸天中記】宋髙宗次泗州【建炎元年十月十四日至二十七日揚州駐蹕出通考】龜玆國風俗每是日作樂至歲窮始罷【酉陽雜俎】取枸杞煎湯沐浴令人光澤不病【雲笈七簽】海蟾帝君降生【帝君姓劉名操字宗成而海蟾子其號也攺名玄英仕遼爲宰相遇純陽卽解相印是日誕生出道書】馬練師乘靑騾升仙【集仙錄】

詩西狩觀周俗南山歷漢宮薦鮮知路近省斂覺年豊陰谷含神爨湯泉養聖功益齡仙井合愈疾醴源通不重鳴岐鳳誰矜陳寶雄願將無限澤沾沐眾心同【唐玄宗十月十四日幸鳳泉湯作】周狩聞岐禮秦都辧鳳名獻禽天子孝存老聖皇情溫潤宜冬幸遊畋樂歲成湯雲出水殿暖气入山營坎意無私劫干心稱物平帝歌流樂府溪谷也增榮【張說和玄宗幸鳳泉湯】翠柏不知秋空庭失搖落幽人得佳蔭露坐方獨酌月華稍澄穆露气尢淸薄小兒亦何知相與翁正樂銅鑪燒柏子石鼎煮山藥一杯賞月露萬象紛酬酢此生獨何幸風纜欣初泊誓逃顏跖网行赴松喬約莫嫌風有待謾欲戲寥廓泠然心境空髣佛來笙鶴【東坡十月四日以病在告獨酌】鎔鈆煮白石作玉眞自欺琢削爲酒杯規模定州瓷荷心𨿽淺狹鏡面良渺彌持此壽佳客到此不容辭曹侯天下平定國豈其師一飲至數石溫克頗似之風流越王孫詩酒屢出奇喜我有此客玉杯不徒施請君詰歐陽問疾來何遲呼兒掃月榭扶病及良時【東坡十月十四日獨酌試樂玉滑盞有懷諸君子明日望夜月庭佳景不可失作詩招之】

十五日大中祥符元年是日詔封泰山上通泉廟爲靈泒侯亭亭山爲廣禪候嶧山神爲靈巖侯祥符二年是日詔泰山天齊王加號仁聖天齊王祥符七年是曰封泰山三郎威雄將軍爲炳靈公【據五代會要後堂長興四年封泰山三郎爲威雄大將軍上不豫泰山僧進藥小康僧請封之據宋朝會要廟在兗州泰山下卽泰山神三郎也】唐玄宗年七歲是日車騎至朝堂金吾將軍武懿宗忌上嚴整訶排儀仗因欲折之上叱之曰吾家朝堂於汝何事敢迫吾騎從則天聞而特加寵異之【唐書】唐武宗臨朝謂宰相曰雄眞良將【會昌三年石雄代引兵踰烏嶺破賊五寨殺獲數千得雄捷書甚喜十月十五日臨朝云云出伐叛記】宋太宗夜禦東華門【三元不禁夜是夜爲下元出山堂肆考】金主章宗命給米諸寺自十月十五日至次年正月十五日作糜以食貧民【明昌四年金史】宋胡翼之葬於烏程【胡瑗先生字翼之其在湖州弟子數百人各以其經轉相傳授莫不以仁義禮樂爲學先生初以布衣見天子論樂拜祕書省校書郎嘉佑元年遷太子中允天章閣侍講東歸之日太學諸生與朝廷賢士大夫送之路人嗟嘆以爲榮卒於杭州享年六十七十月五日葬於烏程出墓表】宋韓琦五代祖葬【祖諱義賓以博學髙節不仕王紹鼎雅知其名屢薦補節度副記室事以龍紀元年十月十五日附葬於先瑩出五代祖塋記】杜牧之太和五年十月望半夜時捨外有疾呼傳緘者牧之曰必有異亟取火來及發之果集賢學士沈公書一道曰亡友李賀且死以其文求序【牧之作李賀集序云亦出合璧事類】東坡後赤璧賦曰十月之望步自雪堂將歸於臨臯二客從予過黃泥之阪霜露旣降木葉盡脫人影在地仰見明月顧而樂之行歌相答予乃攝衣而上履巉巖披蒙茸踞虎豹登虯龍攀棲鶻之危巢傳馮夷之幽宮蓋二客不能從焉【合璧事類】焉耆國王始出遊至歲盡止【焉耆曰東髙昌西龜玆南尉犁北烏孫俗尙娛遨七月七日祀生祖十月十五日王出遊出唐書】髙勻麗國東有穴號隧神每以是日祭之禮義甚盛王與妃嬪登樓大張樂宴飲【髙句麗其先出夫余王嘗得河伯女曰閉於室內爲日所照引身避之日影又逐旣而有孕生一卯夫余王棄之與犬豕皆不食棄於路牛馬避之獨眾鳥以毛茹之王剖之不能破還其母母以物衮置暖處有一男破而出及長字之曰朱蒙夫余之臣以朱蒙非人所生欲謀殺之其母告朱蒙朱蒙東南走中道遇大水欲濟無梁追者甚眾朱蒙告水曰我是日子河伯外孫於是魚鱉成橋朱蒙得渡至紇升骨城�馬號曰髙句麗因以髙爲氏出四裔考】太平興國五年下元京城始張燈【張燈七月中元亦然如正月上元之夕至淳熙元年始罷容齋隨筆亦出天中記】戚夫人入靈女廟以豚黍樂神吹笛擊築歌上靈之曲旣而相與連臂踏地爲節歌赤鳳來【西京雜記】下元日九江水帝十二河源溪谷大神與晹谷神王水府靈官校定生人罪福下元日三品解厄水官主錄百司檢察人間善惡上詣天闕進呈【以上出正一旨要亦出山堂肆考】下元節俗傳水官解厄之辰相效持齋誦經【宣府鎭志】鐘離飛升衡嶽阿眞人上升【以上集仙錄】

詩小陽春動嚴風冽寒桃爛熳如錦纈天上人間樂事同姮娥亦愛好時節直待盈盈到三五雲頭放出團圓月此時天降玉麒麟不數當年珠樹列【事文類聚】廬阜東北際岧峣五峯尊中巖窮林繞靑天白雲屯郡閣有佳眺徙倚空朝昏今晨幸休假髮軔北郭門牽蘿出林端躡後躋雲�髙尋卻深宦小憩欣潺湲古殿宿寒靄新甍麗朝暾扶藜陟東岡夙昔規層軒卻倚千尋峭前窺百泉奔長風捲浮埃江湖渺相吞結架𨿽未諧雄瑰已難論同來俱勝流晤語仍王孫已踐支許諾不慚夙尙魂賦詩紀玆日歲晚期相惇【下元節假行視陂塘因與賓友攜兒甥出郭登山歸賦詩呈郡中諸寮友朱文公作】

十六日唐玄宗幸汝州廣成湯【開元十四年十月十六日玉海】宋太宗宴宰相親王以下及契丹使髙麗使諸川進奉使於崇徳殿以干明節罷大宴故也是後宴外國使爲常其君長來朝先遣使迎於候館【興國三年出宋史禮志】宋孝宗幸茅灘大閱上親禦甲冑指授方略戈甲耀日旌旗蓛天六師歡呼犒費有加焉【乾道四年出經武要略】荊湖南北風俗以爲盤古氏生日以候月之陰陽【昔古傳盤古左手爲東嶽右手爲四嶽腹爲中嶽首爲南嶽足爲北嶽盤古氏神靈一日九變蓋元混之初陶融造化之主也眞源賦謂元始應世萬八十年爲一甲子出路史】東華帝君升仙【帝君王姓玄甫其名也得老子之道隱昆侖五臺是日上紫府洞天自稱少陽帝君後於終南山凝陽洞授道經離先生出道書】

詩靑女嫦娥作下元昨宵蟾桂十分圓手持太乙長生籙來壽方壺不老仙【事文類聚】一暑一寒有明有晦神道無迹天工罕代乃置挈壼是惟熙載气均衡石晷正權槪世道交喪禮術銷亡遽遷水火爭倒衣裳擊刁舛次叢木乖方爰究爰度時惟我皇方壼方次圓流內襲洪殺殊等髙卑異級靈虯承注陰虫吐﹝口翕﹞焂往焂來鬼出神入微若抽繭逝如激電耳不輟音眼無畱眄銅史司刻金徒抱箭履薄非兢臨深罔戰授受靡愆登降弗爽惟精惟一可法可象月不知來日無藏往分以符契至猶影響合昏暮捲蓂莢晨生尙辧天意猶測地情況我神造通幽洞靈配皇等極爲世作程【陸倕天監六年十月十六日作新漏刻銘進禦先以舊漏乖舛乃敕治之】

十七日宋太宗晉天福四年生母杜氏夢神人捧日以授已而有娠遂生帝於浚儀官舍是夜赤光上騰如火閭巷聞有異香太平興國二年宰臣上表請以是日爲幹明節淳化元年攺爲壽寧節太宗神功聖徳文武皇帝諱炅初名匡乂攺賜光義帝幼不與他兒戲皆畏服【出天中記據合璧事類太宗十月七日生兩日俱載】宋仁宗獵於楊村上親射鹿及雉兔遣使薦太廟旣而召父老臨問賜飲食茶彩而退宰臣昌期等奏陛下順時畋獵登廟俎以昭孝閱軍實以講武飲耆年以養老賜田夫以勸農一出而四美具望宣什史館從之【慶曆五年出稽古錄】元順帝親祀昊天上帝於圓丘以太祖皇帝配享右丞相脫脫爲亞獻官太尉樞密知院阿魯禿爲終獻官【至正三年元史】東萊呂成公官祕書至淳熙七年是日升爲著作郎【出宋學士集】蘇軾是日上疏曰臣近以左臂不仁兩目昏暗有失儀曠職之憂堅乞一郡伏蒙聖慈降詔不允遣使存問賜告養疾恩禮之重萬死莫酬云云【事文類聚】

十八日唐懿宗十四年是日疾甚制曰朕守大器之重居兆人之上日愼一日如履如臨旴昃勞懷寢興思理涉道猶淺導化未孚實有慮於闕政且無暇於怡神竟未少瘳日加寢劇謀於卿士思闡鴻猷皇儲第五男晉王儼孝敬溫恭寬和博厚俾崇邦本允﹝口十﹞人心卽日懿宗崩儼登皇帝位卽僖宗也【唐書】宋眞宗後苑觀滑州所獻白鹿因作賦賦曰瞻彼中林震於珍物甡甡於野標一角以爲奇濯濯其儀閱千齡而成白宛如雍畤之符來伏文王之囿云云【天禧三年玉海】五百羅漢會經日【藏經】

十九日宋太祖將議巡幸遣王仁珪李仁祚焦繼勛同修洛陽宮室【開寶八年十月十九日遣王仁珪等同修明年帝至洛陽睹其壯麗仁珪等並進秩出通略】馬韶謂程徳玄曰明日乃晉王利見之辰徳玄惶駭【馬韶趙州平棘人習天文三式開寶中太宗以晉王尹京申嚴私習天文之禁韶素與太守親吏程徳玄善徳玄每戒韶不令及門九年十月十九日旣夕韶忽造徳玄恐甚詰其所以來韶曰明日乃晉王利見之辰徳玄惶駭止韶一室遽入白太宗太宗命徳玄以人防守之將聞於太祖及詰旦太宗入謁果受遺踐祚韶以赦獲免踰月起家太平興國三年擢太僕寺丞出宋史】宋寧宗生爲天佑節尋攺爲瑞慶節【出宋史】盧仙降於女仙謝自然之庭自辰至未方去降時鸞鶴千萬眾仙畢集或乘麒麟或鸞或龍【貞元十年十月十九日集仙記】

詩姑蘇臺上春光泄菊老寒輕香未歇人言太守是龔黃天爲吾君生稷契【出事文類聚】昔有佳人公孫氏一舞劍器動四方觀者如山色沮喪天地爲之久低昂﹝火霍﹞如羿射九日落矯如羣帝驂龍翔來如雷霆收震怒罷如江海凝淸光絳唇珠袖兩寂寞晚有弟子傳芬芳臨穎美人在白帝妙舞此曲神揚揚與余問答旣有以感時撫事憎惋傷先帝侍女八千人公孫劍器初弟一五十年間似反掌風塵澒洞昏王室梨園弟子散如�女樂余安映寒日金粟堆南木已拱瞿唐石城艸蕭瑟玳筵急管曲復終樂極哀來月東出老夫不知其所往足繭荒山轉愁疾【杜工部大歷二年十月十九日夔州別駕元特宅見臨穎李十二娘舞劍器壯其蔚跂問其所師曰余公孫九娘弟子也因作劍器行】皇佑辛卯冬十月十九日禦史唐子方危言初造膝曰朝有巨姦臣介所憤嫉願條一二事臣職敢妄率宰相文彥博邪行世莫匹曩時守城都委曲媚貴暱銀璫插左貂窮臘使馳驛邦媛將誇侈中金賫十鎰爲我寄使君奇文織纖密遂煩西蜀巧日夜急鞭扶紅經緯金縷排科斗八七比比雙蓮花篝燈戴星出幾日成一端持行如鬼疾云云【梅聖兪書竄詩】

二十日東漢郎顗陽嘉年謂順帝曰十月二十日太白與歲星合於房心太白在北歲星在南相離數寸光芒交接房心者天帝明堂布政之宮今太白從之交合明堂金木相賊而反同合此以陰陵陽臣下專權之異也【郎顗字雅光父宗蒼風角顗專父業晝研精義夜占象度出史纂左編】慶元二年是夜三更後月出時臨安嘉興兩郡人木寢者皆見其團圓如望夕【宋寧宗慶元二年十月二十日太史奏爲上瑞其地當十歲大稔其冬不雪明春無雨民極以爲憂下詔惻怛懇祈中夏爾足果大稔出夷堅志】宋太祖崩遺詔以日易月皇帝三日而聽政【開寶九年十月二十崩皇帝卽太宗】仁宗太皇太后崩於慶壽宮【神宗元豊二年】參知政事竇偁卒宋太宗親幸其第臨喪痛哭設奠還宮【興國七年十月二十日卒以上宋史禮志】呂仲實忠肅公東歸【忠肅公初爲集賢學士因議錢幣與丞相脫脫不合於元至正庚寅十月二十日翩然東歸公蚤師蕭貞敏公傳道徳性命之學眞知實踐故立朝大節極有可法出宋學士集】蘇東坡作修丹贊信筆直書不加點竄殆是天成非以意造云飲食之精艸木之華集我丹田我丹所家我丹伊何鉛汞丹砂客主相守如巢養鴉培以戊已耕以赤蛇化以丙丁滋以河車乃根乃株乃實乃華晝煉於日赫然丹霞夜浴於月皓然素葩金丹自成曰思無邪【宋哲宗紹聖元年十月二十日作贊出長公外紀】三十代天師張繼先生於蒙谷庵【繼先字嘉聞蹄翛然子宋元佑七年十月二十日生五歲不吉一日聞雞鳴忽笑賦詩曰靈雞有五徳冠距不離身五更張大口喚醒夢中人宋徽宗崇寧三年召見上曰卿居龍虎曾見龍虎否對曰居山虎則當見今日方睹龍顏上悅上問以修丹之術若何對曰此野人事也非人主所宜嗜陛下淸淨無爲同符堯舜足矣出史纂左編】

詩喜見江梅漏小春飛來五葉砌邊蓂和燻愛日如遲日光動文星映壽星【事文類聚】孟冬寒气至北風何慘栗愁多知夜長仰觀眾星列三五明月滿四五蟾兔缺客從遠方來遺我一書札上言長相思下言久離別置書懷袖中三歲字不滅一心抱區區懼君不識察【古樂府十月二十日作】

二十一日大明節【梁太祖十月二十一日出玉海】宋太祖校獵於近郊【建隆四年宋史】宋眞宗禦集英殿爲飲福宴【眞宗祥符年命樞密副使張升望告昊天上帝皇帝服通天冠絳紗袍執圭乘輿至大慶殿門外降輿乘大輦至天興殿薦享畢乘大輦還宮更服靴袍禦紫宸殿羣臣百官稱賀大赦至二十一日詣諸觀寺行恭謝禮禦集英殿爲飲福宴】宋神宗葬於永裕陵【元豊八年以上宋史禮志】李績平髙麗還【唐髙宗幹封元年十月二十一日還出冊庥元龜】巢谷升仙【巢谷字符修與二蘇同鄕年一百一十七歲瞳子碧光炯然以十月二十一日徧告邑中閉戶而去出夷堅志】

詩誰把璇璣運花工參旗又掛玉梅東三三律管聲余亥九九元經赴起中【事文類聚】

二十二日文宗開成三年是夜彗星長三丈五尺【十月十九日夜彗星見長二丈餘二十日夜長二丈五尺二十一日夜長三丈至二十二日夜長三丈五尺出唐書】宋孝宗太祖七世孫也父秀王母張氏夢府君擁一赤羊來遺之曰以此爲識已而有娠以建炎元年是日生於秀州靑杉閘之官舍紅光滿室如日正中紹興三十二年受禪以生日爲會慶節吳芾表云佑格髙穹方啟明昌之運慶鐘良月聿逢震夙之期【秀州外醫張浩云少爲徳淸閘官一日過嘉興忽睹丞廳赤光昭天疑爲回祿亟入視之乃趙縣丞室中適兌娠是誕育孝宗也出史事實】陳摶字圖南號扶搖子亳州眞源縣人也是日化形於蓮花峯下張超谷中【出史纂左編據翰墨大全七月二十二七修類稿七月二十九西嶽誌七月三十摶與老子同鄕裏生而不能言至四五歲戲渦水之濱有靑衣媼召置懷中乳之自是始能言聰悟過人及長習經史一覽無遺先生曰吾向所學足以記姓名而已吾棄此遊泰山之巓長松之下與安期黃石輩論出世法合不死藥安可與世俗輩脂韋汨沒出入生死輪回間乃盡棄家業惟攜一石鐺而去至端拱元年十月二十二日化形】

二十三日唐文宗以新授同州剌史白居易爲太子少傳分司以汝州剌史劉禹錫爲同州剌史【太和九年十月二十三日玉海】宋眞宗崩仁宗卽位是日祔帝於太廟第七室【幹興元年宋史禮志】翰林學士趙槪上所著書宋仁宗以爲四門助教【嘉佑元年十月二十三日出玉海】豊樂裏開業寺是日有神人足迹甚長自寺門外至佛殿先是有客宿於寺夢一人長二丈餘披金甲立於寺門外俄而以手開其門俛而入寺行至佛殿顧望久之客驚而寤及曉視其門已開矣卽以夢告於寺僧共見神人之迹寺僧告於京兆京兆以聞肅宗命中使驗之如其言【至徳二年宣室志】

詩風吹仙夢到江南長記初冬二十三道入胡山重敞閣堂登眉壽半垂簾【事文類聚】

二十四日唐玄宗大搜於鳳泉湯【開元三年十月二十四日玉海】宋眞宗祥符五年詔以十月二十四日聖祖降延恩殿日爲降聖節【唐會昌元年詔以聖祖降攺爲降聖節則宋朝用唐遺也出事物紀原】宋仁宗宴近臣於太淸樓餞翰林學士孫奭知兗州【天聖九年玉海】

詩气候隨時應初寒雪已盈乾坤一色白池萬重淸是處人煙合無窮鳥雀驚忻然不成下連把玉罍傾【伊川十月二十四日早始見雪登白雲臺閒望道走書呈堯夫先生出擊壤集】壬子初逢雪未多仍卻晴人間都變白林下不勝淸寒士痛遭恐窮民惡著驚杯觴限新法何故便能傾【伊川奉和十月二十四日初見雪呈相國元老出擊壤集】潮陽南去倍長沙戀闕那堪又憶家心訝愁來惟貯火眼知別後自添花商顏暮雪逢人少鄧鄙春泥見驛賒早晚王師收海嶽普將雷雨發萌芽【韓昌黎元和十四年三月至潮州十月二十四日以憲宗加號量移袁州剌史聞命卽日上道未能攜家故有此詩】

二十五日宋徽宗以是日爲天符節【政和二年宋史】董文忠雞鳴將入朝忽病僕帝遣中使持藥投救不及遂卒甚悼惜之謚忠貞【文忠字彥誠王鶚嘗言詩因問文忠能之乎文忠曰吾少讀書惟知入則孝於親出則忠於君詩非所學也元世祖卽位置符寶局以文忠爲郎居益近密嘗呼董八蓋董俊之第八子也十月二十五日入朝病卒出元史】老君過關度尹眞人日【升仙記亦出翰墨大全】貞元十年是日有大鳥集長安形類鸞而毛彩異之名曰天雀曰神雀降則國家嘗有大福徧身毛孔中血出沾衣作道陂山水橫紋洗之轉覺分明向日視之色似金手觸之如金聲【太平廣記】

詩新甲下元後先庚大雪前九天元降聖同日更生賢【事文類聚】沔彼流水兮淸且漣漪度水爲梁兮斯焉在斯成金橋之巨麗得鐵鎖之宏規當其受以全模觀其曲面經始也則大火朝流成功焉乃天根夕見彰於聖徳發於謳歌千人唱萬人和丹雘蜿蜒倚晴空之蝭蝀瑰材櫛比超渡海之黿鼉人且告符功惟用壯非塡鵲之可比法牽牛而爲狀鶴鳴處於鴈覆晴川異東明擊水而徒步【三國誌大餘國傳注云東明走以兮擊水魚鱉浮爲橋】非秦帝驅山而著鞭惟彼童謠兮言猶在耳大人應運兮奉天而起乘彼橋以徑度按周道以如砥於是提三尺乘六龍懷萬邦入九重【金橋在上黨南二里常有童謠云聖人執節渡金橋景龍三年十月二十五日帝經此橋之京潘炎作全橋賦】

二十六日宋眞宗祥符五年禮儀院請攺文子爲通元眞人【唐天寶元年李林甫奏文子號通玄眞人庾桑子號洞靈眞人至宋祥符十月二十六日攺爲通元出事物紀原】宋眞宗詔大官進蔬食宰臣請禦常膳【祥符三年玉海】蘇東坡在抗州與晦老全翁元之惇夫遊南屏寺【宋哲宗元佑五年十月二十六日至十二月又遊小靈隱聽林道人彈琴是時坡年五十五出長公外紀】

詩後夜龍作雲天明雨塡渠夢回聞剝啄誰呼趙陳予【元佑六年穎州久旱蘇東坡聞穎上有張龍公神祠靈異乃齋戒遣男迨與州學教授陳履常往禱之迨亦頗信道教沐浴齋居而往明日當以龍骨至天色少變十月二十六日景貺履常二歐陽作詩有後夜龍作云云云景貺拊掌曰句法甚新前此未有季默曰有之長官淸客吏請客目曰主簿少府我卽此語也相與笑語至三更歸時星斗燦然就枕未幾而雨已鳴檐矣至朔旦日作五人復會於郡齋嘆龍公之盛徳嘉詩語之不謬季默欲書以爲異日一笑景貺出適詩云吾儕歸臥髀骨裂會友攜壺勞行役東坡笑曰是兒也好勇過我】

二十七日宋太祖幹徳六年是日和峴言漢獲天馬赤鴈神龜白麟之瑞並爲郊歌國朝合州進瑞木成文馴象從南方自至秦州獲白鳥黃州獲白雀並合播在管弦薦於郊廟詔峴作瑞文馴象玉鳥皓雀四瑞樂章以備登歌【玉海】胡馬當來飲淮水【戴洋字國流妙解占候小數吳末爲臺吏知吳將亡托病不仕祖約府內地忽赤如血洋曰按河﹖徵亡地赤如升血當有下犯上恐十月二十七日胡馬當來飲淮水至期石勒騎大至攻城其日西南兵火俱發約大懼會風回賊退時傳言勒遣騎向壽陽約曰必無此事尋而傳言果妄晉書戴洋傳】紫微北極大帝下降【道經】

二十八日唐代宗詔追諸道兵屯西郊【代宗大歷八年吐蕃寇邠州郭子儀遣朔方兵馬使渾瑊戰於宜祿官軍大敗馬璘出兵擊之又敗璘遣軍斫吐蕃營破之十月二十八日代宗詔追諸道兵屯西郊吐蕃始退宜祿地名出唐歷】宋眞宗召輔臣至苑中山亭觀太宗聖制四部羣書又至玉宸殿作五言詩王旦等皆賦【祥符四年玉海】樞密使王欽若上纂集聖祖事迹十二卷以先天紀爲名【祥符八年玉海】

二十九日宋眞宗詔皇太子宗室近臣諸帥赴玉宸殿翠芳亭觀稻賜宴仍以稻分賜之【景徳四年宋史禮志】長沙王思規爲海鹽令是日卒先忽見一吏問此誰吏答曰召海鹽令爲主簿因出板置牀前吏又曰期限尙遠在十月二十九日若不信我到七月望日中時視天上當有所見思規敕家人至期看天聞有雷聲空中見人垂旐羅列如送葬狀後思規卒二十九日也【甄異錄】

三十日漢髙帝三年十月甲戌晦日有食之在斗二十度燕地也後二年燕王臧荼反誅立盧綰爲燕王東漢明帝永平八年十月壬寅晦日有食之旣在斗十一度斗吳也廣陵於天文屬吳后二年廣陵王荊坐謀反自殺【以上文獻通考】唐髙祖武徳三年是夜有流星墜於東都城內殷殷有聲髙祖謂侍臣曰此何祥也起居令人狐徳棻曰昔司馬懿伐遼有流星墜於遼東梁水上尋而公孫淵敗走晉軍追之至其星處斬之此王世充滅亡之兆也【唐書天文志】詔象州澄海指揮名曰忠敢【宋眞宗景徳四年十月三十日詔象州澄海指揮名曰忠敢以城守之功也大中祥符九年詔廣南東西荊湖南路選兵合澄海名曰忠敢分三指揮以備蠻寇出事物紀原】張憬藏謂蔣儼曰公十月三十日午時卒儼後如其言【憬藏許川長杜人少工相術與袁天綱齊名太子詹事蔣儼年少時嘗遇憬藏因問祿命憬藏曰公從今二年當得東宮掌兵之官秩未終而免職免職之後厄在三尺土下又經六年據此合是死徵然後當享富貴名位俱盛年至六十一爲蒲州剌史十月三十日午時祿絕嘗奉使髙麗被莫辭支囚於地窖中經六年然後得歸及在蒲州年六十一矣至開元五年十月三十日召妻子與之告別自云當列出考異】日涉編卷十一楚應城陳階升也甫編輯邑人徐養量叔弘甫校刻周治隆龐父甫

何呈瑞穆之甫

陳時育茂之甫

孫陳道統繼之甫仝閱

十一月﹝一﹞十一月建子子孳也言陽气至此更孳生也【合璧事類】黃鐘子之气也十一月建焉【周禮】日在斗昏東璧中旦軫中【禮記】仲冬日出於辰入於申【尙書考靈曜】日月會於星紀而斗建子之辰【月令】招搖指子【淮南子】天以爲正周以爲春【後陳寵傳】仲冬行春令則虫敗民疾行夏令則霧冥雷發行秋令則國有大兵【呂氏春秋】爲辜【爾雅】月曰暢月【氏人空閒無所事作故曰暢月月令】晉魏間宮中以紅綫量日影冬至後日添長一綫【歲時記】唐宮中以女功揆日之長短冬至後比常日增一綫【文昌雜錄】天裂於天漢之旁【順帝至正己丑年元史】夜日出髙三丈中有赤靑珥【晉元帝大興元年詔曰天災譴誠所以彰朕之不徳羣公卿土各上封事具陳得失無所諱出晉書】日食星晝見【宋文帝元嘉五年十一月】壽星臨帝座【康節云嘉佑八年冬十一月京師有道人卜於市貌古不興常類飲酒無算未嘗覺醉人異之近侍遼帝引見賜酒一石飲及七斗次日司天臺奏壽星臨帝座仁宗時天下熙熙無物不春宜壽星遊戲人間】河陰有赤雪二頃【晉武帝太康七年十一月赤雪後帝崩王宮遂亂出宋書】大雪盈三尺不止天地晦冥或雪未下時陰雲中有雪絲長數寸墜地【欽宗靖康元年閏十一月宋史五行志】紛霧如雪【大歷二年十一月舊唐書】昏霧四塞經三日乃止【景龍三年十一月占曰霧連日不解其國昏亂白孔六帖】陰霧疑凍封樹木不解【永徽二年十一月劉向以爲木少陽貴臣象此人將有害則陰气脇木先寒故得雨而冰也亦謂之樹介介者兵象也五行志】秦州神亭治北霧開如日初耀中有白鹿白狼見【調露元年十一月白孔六帖】永安村大風雪夜半若數千人行聲語笑歌哭雜擾凝寒陰黑咫尺莫辧及旦有人馬鳥獸蹄迹流血污染十餘里入山乃絕【紹興二十年十一月永安村在建昌軍新城縣五行志】大風雷雨居民瓦屋皆動【咸淳四年閏十一月宋史】雨雹殺人大者方圓二尺【髙祖承明二年十一月魏書】雨火有聲如鼓【威烈王二年十一月晉有火下於北方通考】雨土【元豊二年十一月五年亦雨土宋史】行都雨木【紹興五年十一月與唐貞元陳畱雨木同占吏部侍郎彭龜年上疏論韓侂冑檀朝誤國宋史】地生毛【紹熙四年十一月宋史】黃河是月水名蹙淩水【水衡記】洛陽宮西宜秋裏忽地生石髙三尺如香鑪形【武帝太康十年十一月地生右明年宮車宴駕晉書】京都地震從東南隱隱有聲屋瓦皆搖【魏明帝靑龍二年十一月宋書】吳郡婁縣地中有犬子聲掘之得雌雄各一還置窟中覆以磨石經宿失所在【惠帝元康三年十一月此天戒若曰帝旣衰弱藩王相譖故有大禍後元帝太興四年廬江灊縣何旭家地中亦有犬子聲掘之得一母犬靑免狀甚羸瘦走入艸中不知所在視其處有二犬子一雌一雄其後旭裏中爲蠻所沒出晉書】許州開元觀老君像自動【幹徳五年十一月知州宋偓以聞宋史】髙祖與沙門道登幸侍中省見鬼衣黃褶褲帝以爲人叱之而退【太和十六年十一月紀異錄】金主宣宗官中有狐狼鬼夜哭於輦路烏鵲夜驚飛鳴蔽天【至十二月宣宗崩出金史】枹罕羌妓產一龍子色似錦文常就母乳遙見神光少得就視【晉湣帝建興二年十一月此亦皇之不建於是帝竟淪沒出宋書】襄州民劉士家生木有文如魚龍鳳鶴之狀【太平興國六年十一月五行志】成都栗樹結實食之如李【長慶三年十一月五行志】鳳凰見濟陰巳氏【漢桓帝元嘉元年十一月宋書符瑞志】烏鵲巢帝帳幄驅不能止【大業十三年十一月隋煬帝尋逢殺通考】洛州貓鼠同處【唐髙宗龍朔元年十一月五行志】幹陵赤兔見【永泰二年十一月五行志】汾州有靑龍白龍見白龍吐物空中有光如火至地陷入地二尺掘之得玄金【唐太宗眞觀二十年十一月玉海】

詩江南仲冬天紫蔗節如鞭海將鹽作雪山用火耕田【呂渭狀江南十一月】素手抽鍼冷那堪把剪刀明朝驛使發一夜絮徵袍【李白】浩汗霜風刮天地溫泉火井無生意澤國龍蛇凍不伸南山瘦柏消殘翠【岑參冬十一月夜作】不用裁爲鳴鳳管不須截作釣魚竿千花百艸凋零後畱向紛紛雪裏看【白居易題窗行】四郊飛雪暗云端惟此宮中落便幹綠樹碧簾相掩映無人知道外邊寒【吳融華淸宮】風惡波狂身似閒滿頭風雪背靑山相逢略問家何在回指蘆花滿捨間【僧貫休題漁者】天津橋下冰初結洛陽陌上行人絕楡柳蕭疏樓閣間月明直見嵩山雪【孟郊洛橋晚雪】雪天畱飲故情歡銀燭金鑪夜不寒欲問吳江別來意靑山明月夢中看【王昌齡李倉曹宅夜飲】十里黃雲白日曛北風吹鴈雪紛紛莫愁前路無知已天下誰人不識君【髙適別董大】夫戍蕭關妾在吳西風吹妾妾憂夫一行書信千行淚寒到君邊衣到無【王駕古意】宮城團迥凜嚴光白天碎碎墮瓊芳撾鐘髙歡十日酒卻天凝寒作君壽禦溝泉合如環素火井溫泉在何處【李賀樂詞】雪花無有蒂冰鏡不安臺【梁帝十一月詩後侯景之亂人以爲讖謂無蒂是無帝不安臺臺城不安也】況復歲雲暮凜凜冰霜辰【韋應物】漁舟上急水獵火著髙林【杜甫】

大雪小雪後十五日斗指壬爲大雪言積陰爲雪至此栗烈而大也【孝經緯】大雪十一月節月之初气也言大陰之气以大水凝爲雪故曰大雪【歷義疏】陰雨出而分大雪魚負冰【鄭玄曰魚上近冰也以上易通卦驗】大雪日鶡鳥不鳴【後五日虎始交後五日荔梃出月令】大雪日鶡鳥猶鳴者國有訛言虎不交將帥不和荔挺不出卿士專權【周書時訓】大雪後君子處必掩身無躁事欲靜以待陰陽之所定【順時气也月令】

詩薄暮雪云低淸宵意慘淒方聽飄牖急已報與階齊疏箔穿飛蝶空庭聚戲倪新晴思訪客愁絕滿城泥【陸放翁大雪詩】

冬至冬至木胎水旺火死金廢【言木孕於水之中也】大雪後十五日斗指子爲冬至陰極而陽始至日南至漸長至也【孝經緯】斗指子爲冬至有三義一曰陰極之至二曰陽气始至三曰日行南至故謂之至【孝經說】冬至之爲極者有三意焉晝漏極短去極極遠略影極長極者至而極還之辭也【月令章句】日短星昴以正仲冬【尙書孔安國注曰日經冬至日也星昴西方白虎七宿之昴宿並見以正冬之三節也】地皇氏以十一月爲冬至【出通歷髙氏小史亦云】冬至徳气爲土土色黃故曰黃鐘【晉志】冬至黃鐘之音調君道得【禮儀志】陽气漸萌於黃鐘之宮【楊子】冬至子之半【邵子】冬至成天文【易通卦驗鄭玄注曰天文謂三光運行而照天下】調律者度竹爲管蘆莩爲灰列之九閉之中漠然無動寂然無聲纖塵不形冬至夜半黃鐘以應【太玄經】陽气爲火火勝故冬至燥【淮南子】冬至日在牽牛景長一丈三尺【夏至日在東井景長尺有五寸周禮】冬至之日日出辰入申晝行地上百四十六度彊夜行地下二百一十九度少弱【天文錄】冬至日行遠道周四極命之曰玄明天【呂氏春秋】日冬至則斗北中繩陰气極陽气萌故曰冬至爲徳冬至日在駿狼之山【以上淮南子】日之行天至於巽維東南角極之於北故曰冬至【歷義疏】赤土國直崖州南度海經雞籠島冬至之日影在北夏至之日影在南開戶皆向北【洽聞記】冬至三光微【周髀云】冬至五星如連珠【武帝元封元年十一月甲子朔冬至五星如連珠出漢史】冬至後月養魄於廣寒之宮【卜洲記】陽云出箕如樹木之狀【易通卦驗】冬至東北方融風至【一名炎風符瑞﹖】黃帝得寶鼎神策是歲己酉朔日冬至得天地之紀終而復始【史記】僖公五年辛亥朔日南至公旣視朔遂登觀臺以望而書禮也凡分至啟閉必書云物爲備故也【左傳】冬至之日蚯蚓結【後五日麋角解後五日水泉動月令】冬至之日蚯蚓不結君政不行鹿角不解兵不藏水泉不動陰不成傷【周書時訓】孤竹之管云和之琴瑟冬至日於地上圓丘奏之【春官大司樂】冬至之日北宮禦女衣黑采擊磬石【淮南子】冬至廣莫風至誅有罪斷大刑【易通卦驗】冬至始人主致八能之士或調黃鐘或調六律或調五行或調律曆或調陰陽或調正徳【易通卦驗鄭玄注曰致八能之士者言選於人眾之中取習曉者使之調爲諧調和之意也】冬至始人主於羣臣左右從樂五日天下之眾亦家家從樂五日以迎日至之禮【鄭玄注曰從者就也冬至君臣俱就大司樂之宮臨其肄樂祭天圓五之樂祭莫大於此】冬至之日薦黍糕先薦玄冥以及祖禰其進酒肴及謁賀君師耆老一如正日【崔寔月令】冬至前後君子安身靜休百官絕事不聽政擇吉辰而後省事聽事之日百官皆衣絳【續漢書禮儀志】魏晉冬至日受萬國及百寮稱賀因小會其儀亞於歲朝故曰亞歲【沈約宋書】冬至日立仗百官皆備珂傘列燭有至五六百炬謂之火城宰相火城將至則眾火皆撲滅以避宰相【出國史補元日亦然】上禦含元殿受朝太史奏曰朔日至歷數之先嘉辰之會按樂汁圖徵曰朔日冬至聖主厚祚又按春秋感精符曰冬至陰雲迎日者來歲大美此並聖徳光被上感天心請付有司以彰嘉瑞從之【唐玄宗實錄】宋仁宗天聖六年十一月出祕閣校理範仲淹通判河中時癸亥日南至【冬至也】帝率百官朝皇太后於會寧殿仲淹疏曰奉親於內自有家人禮與百官同列北面而朝可乎【全編】宋哲宗冬至日賜禦筵於呂公著私第且賜酒果燭且傳宣繼燭【元佑四年合璧事類】開元二年冬至交址國進犀一株色黃如金使者請以金盤置於殿中溫然有暖气問其故使者對曰此辟寒犀也冬至日大雪忽霽因寒所結澑皆爲冰條妃子使侍兒敲下二條玩之明皇問妃子曰所玩何物耶妃子笑而答曰妾所玩者冰筋也明皇謂左右曰妃子聰慧可愛【以上天寶遺事】梁傳岐爲始新令有囚當死會冬至岐乃放其還家曹吏固爭曰古者有此今不可行岐曰某若負信縣令當坐竟如期而反太守深相嘆異遽以狀聞【南史】梁席闡出爲東陽太守在郡有能名冬至悉放獄中囚依期而至【梁書】傳賢字仲舒遷廷尉每冬至斷獄遲回流涕【後漢書】周嵩母李氏嘗冬至飲酒舉觴賜三子曰吾本渡江托足無所不謂爾等並貴列吾目前吾復何憂嵩起曰恐不如尊旨伯仁志大而才短重名而識暗好乘人之獘此非自全之道嵩性抗直亦不容於世惟阿奴碌碌當在阿母目下耳阿奴謨小字也後果如其言【晉書】庫狄伏連冬至之日親表稱賀其妻爲設豆餅伏連問此豆何因而得妻對曰於馬豆分減伏連大怒【齊書】龐籍帥延安日冬至夜恍惚間見天象成文云龐籍後十年作相當以仁佐天下駐視久之方減後十年果爲相【曲洧舊聞】冬至獻履所以迎福踐長【曹植云】近古婦人常以冬至日上履襪於舅姑踐長至之義也【後魏崔浩女儀云】冬至先後各五日買白犬養之以供祖禰【崔寔月令】冬至日鉆燧攺火可去瘟疫【續漢書禮儀志】冬至陽气歸內腹中熱物入胃易消化【南陽張平子養生集要】共工氏子不才以冬至日死爲疫鬼畏赤小豆是日以赤小豆煮粥禳之【四時纂要】

詩獻壽人皆慶南山復北堂從今千萬日此日又初長【姚合和李合人冬至日】景移風度攻日至晷遷換眇眇負霜鶴皎皎帶云鴈【鮑昭】冬至至後日初長遠在劍南思洛陽靑袍白馬有何意金穀銅駝非故鄕【工部】日近山紅暖气新一陽先入禦溝春聞閒立馬重﹖此沐浴明年稱意身【王建冬至後招子秀才】淸齋獨向丘園拜盛服想君興慶朝明日一陽生百福不辭相望阻寒宵【權徳輿冬至宿齋時郡臣南內朝謁因寄】十一月中長至夜三千里外遠行人若爲獨宿楊梅館冷枕單牀一病身【白居易冬至宿楊梅館】至日觀書不幾行梅梢橫月欲昏黃漢宮紅影無人見未必能添一綫長【方巨山】井底微陽回未回蕭蕭寒雨濕孤荄何人更似蘇夫子不是花時獨肯至【東坡冬至日遊吉祥寺】新陽气候未全佳尙縱寒威壓歲華賴有椒觴供卯酒不妨和雪看梅花【韓子蒼】何者謂之幾天根理極微今年初盡處明日未至時此際易得意其間難下辭人能知此意何事不能知【郡雍冬至作】天宮初動磬緹室已飛灰暮風吹竹起陽云覆石來析冰開荔色除雪出蘭栽慚無宋玉辧濫次楚王臺【蘭愨】靈象將數回四气憑時散陰律鼓微陽太明將起旦感興時未多心隨遊化難式宴集中堂嘉賓盈朝館【陳薪塗妻李氏冬至作】天時人事日相催冬至陽生春又至剌繡五紋添弱綫吹葭六管動浮灰岸容待臘將舒柳山意衝寒欲放梅云物不殊鄕國異教兒且覆掌中杯【工部小至詩陽爲大陰爲小冬至陰極故曰小至】年年至日常爲客忽忽窮愁泥殺人江上形容吾獨老天涯風俗自相親杖藜雪後臨丹壑鳴玉朝﹖散紫宸心折此時無一寸路迷何處見三秦【工部冬至詩】愆陽值歲晏忽復層陰結一雨散霏微千林共騷屑端居遺簿領遠意懷幽潔曠慮守微痾殊方感新節豈伊田廬念丘壠摧心折還登東嶺岡瞻佇何由歇【宋文公冬至陰雨作】

十一月﹝二﹞

一日周建子以十一月朔爲歲首義熙元年至元熙元年皆是日日蝕蝕從上始占曰臣民失君之象【晉安帝義熙元年恭帝元熙元年沈約宋書】武帝元封元年十一月甲子朔一日冬至五星如連珠【漢史】晉惠帝永康元年十一月戊午朔旦大風從西北﹖折木飛石【後趙王倫纂位】十有一月朔巡狩至於北嶽【書】唐髙宗幸東都【上元元年玉海】唐僖宗皇帝晏駕【光啟十一月一日晏駕昭宗卽位耆舊傳】宋眞宗封泰山以是日幸曲阜備禮謁先聖廟內外設黃麾仗孔氏宗屬並陪位帝服靴袍行獻禮又幸叔梁紇堂命官分奠七十二弟子先儒洎叔梁紇顏氏初有司定議肅揖帝特展拜以表嚴師崇儒之意復幸孔林以樹擁道降輿乘馬至文宣王墓設奠再拜【祥符元年追謚曰玄聖文宣王祭以大牢修飾祠宇乃追封叔梁紇爲齊國公顏氏魯國夫人伯魚母開官氏鄲國夫人出宋史禮志】宋太宗詔百官次對【淳化二年十一月一日出六典】元和元年是日斬劉辟西川之亂十二年是日斬吳元濟淮西之亂十三年是日斬李錡浙西之亂憲宗誅三賊皆同月同日自古未有【憲宗禦興安門受淮西之俘以吳元濟斬於獨柳樹妻沈氏沒幹掖庭弟二人子二人亦誅之出卓異記】柳泌是日言於唐憲宗曰天臺山神仙所聚多靈藥𨿽知之力不能致誠得爲彼長吏庶幾可求上信之【臺州因天臺得名舊唐書】波斯國人庶以上各相命詔設會作樂【七月七日亦然出北史】奉印肅禪師於塔【印肅號普庵袁州之宜春人也書偈畢跏趺而逝冬十一月一日奉金身於塔弟子應世書請臨江良齋謝公諤銘其塔出禪林集】僧智興鳴鐘聲振地獄【唐京師大莊嚴寺僧智具洛州人也勵行堅白誦經持律不輟昏曉至大業五年仲冬次當直殿鳴鐘其寺僧三果者有兄從煬帝南幸江都中路身亡驟無訃也通夢於妻曰吾行至彭城不幸身死無善行今墜地獄備經五苦賴今十一月一日僧智興鳴鐘發向聲振地獄同受苦者一時解脫今生樂處思報其恩汝可具絹十疋謝之妻驚而寤白其事人無信者後凶計至與夢符如數以絹詣寺謝之寺眾咸問智興何緣鳴鐘乃感斯應智興曰余聞罽膩吒王受苦聞鐘得脫出髙僧傳】葛仙翁受太上三天金簡策書王洪軌眞人升仙【以上翰墨大全】

詩微霰霏霏點玉堂詞頭夜半攬衣忙分光禦燭星辰爛拜賜宮壺雨露香醉眼有花書字大老人無睡漏聲長何時卻逐桑楡暖社酒寒燈樂未央【蘇子瞻直玉堂十一月一日鎖院苦寒詔賜宮燭法酒】窗前暗響鳴枯葉龍公試手初行雪映空先集疑有無作態斜飛正愁絕眾賓起舞風竹亂老守先醉霜松折恨無翠神點橫斜秪有微燈照明滅歸至尙喜更鼓永晨起不待鈴索掣未嫌長夜作衣稜卻怕初陽生眼纈欲浮太白追飲賞幸有回飆驚落屑模楜檜頂獨多時歷亂瓦溝裁一瞥汝南先賢有故事醉翁詩話誰續說當時號令君聽取白戰不許持寸鐵【東坡元佑六年十一月一日禱雨張龍公得小雪與客會飲聚星堂忽憶歐陽文忠公作守時雪中約客賦詩故作之】

二日梁太祖南郊【開平三年】後周世宗葬於慶陵【慶陵在鄭州管城縣以土通考】宋仁宗遣內侍就輔臣第賜飛白書各一軸張士遜等入朝奏曰陛下萬幾之煩翰墨不倦神筆奇奧曠古未有上曰朕聽政之暇無所用心以此自娛耳【寶元二年十一月二日玉海】敕叔梁紇追封齊國公顏氏追封魯國太夫人【宋眞宗祥符元年十一月二日敕出宋朝會要】宋程端厚獻聖徳詩【髙宗紹興十一年十一月二日獻出會要】元人白珽葬錢塘縣棲霞山【字廷玉天歷元年九月卒是年十一月初二日葬其子遵治命題曰西湖詩人白君之墓先生初出剌得宜文化大行後謝事養痾海陵遠近檐簦相從者殆無虛日與韻朋勝友曳杖遊��杯賦詩所居西湖有泉白天竺﹖及門而匯曰湛淵因以自號出宋濂集】僧請梁武帝於寺發般若經二塔俱發光【武帝初到寺以金缽水泛舍利缽內放光武帝遣皇太子王侯朝貴等迎舍利供養其日風景明和觀者數萬人共所設金銀供具等物並畱寺供養施鎭一萬爲寺基業至十一月初二日寺僧又請武帝於寺發般若經二塔俱放光出梁書】滿頭花生【韓侂冑愛姬三夫人號滿頭花十一月初二日生出史纂左編】

詩陽萌兩日壽星光天佑生賢侍玉皇上世勛庸滿鐘鼎後昆風骨總侯王【事文類聚】

三日宋徽宗南郊【大觀四年出通考】宋徽宗加神宗哲宗徽號皇帝禦大寶殿奉神宗冊寶授大師魯國公蔡京載以玉輅奉哲宗冊寶授少師太宰何執中載以金輅並詣太廟幄殿奉安【政和三年十一月三日至四日皇帝詣景靈宮行禮赴太廟宿齋五日服衮冕恭上神宗哲宗冊寶於本室出宋史禮志】蘇軾奏曰臣伏見熙寧以來髙麗人屢入朝貢至元豊之末十六七年間館待賜予之費不可勝數兩浙淮南京東三路築城造船建立亭館調發農工侵漁商賈公私告病朝廷無絲毫之益夷虜獲不貲之利【宋哲宗元佑四年十一月三日奏出文編】杜希全與朱泚戰於漠谷官軍不利【自是泚益驕大出史纂左編】侂冑早朝筠復白其事【侂冑十一月二日酣飲至五鼓其夕周筠以覆帖告變時侂冑已被酒視之曰這漢胡說於燭上焚之初三日將早朝筠復白其事侂冑叱之曰誰敢誰敢遂升車而去甫至六部橋忽有聲喏於道傍者問爲何人曰夏震時震領兵三百俟於此復問何故曰有旨太師罷平章事語未畢健卒百餘人擁其轎以出至玉津園夾墻內檛殺之出左編】楊正見升仙【正見者眉州通義縣民楊寵女也聘同郡王生一日舅姑會賓客市魚使正見膾之正見憐魚尙活不忍烹至日昃而盤饌未備舅姑責之正見懼竄於鄰里行數十里花木異於人世又至一山捨有女冠在焉正見以其故白之女冠曰子有好生之心因畱宿使正見汲泉汲泉處有一嬰兒潔白見人且喜且笑正見抱之而歸漸近家兒已殭矣視之若艸木之根重數斤女冠見而識之乃茯苓也命潔甑蒸之會山中糧盡女冠出山求糧忽風雨不能歸正見饑甚聞甑中香竊食之女冠歸嘆曰神仙自有定分吾不爲風雨所阻汝豈能食此靈藥耶自是正見光彩射人常有羣仙降其室後白日升天時開元二十一年十一月三日也升仙處卽邛州滿江縣出集仙錄】太上大道君登玉霄琳房四盻天下【道經】

四日漢安帝京師地動其日戊辰三者皆土位在中宮【戊幹辰支皆土也並地動故言三者】楊震上疏曰臣蒙恩備臺輔不能奉宣政化調和陰陽令十一月四日京師地動地者陰精當安靜承陽而今搖動者陰道盛也此中臣近官持權用事之象望陛下奮乾剛之斷棄驕奢之臣以承皇天之戒【震前後所言轉切而樊豊等皆側目憤怨以其名儒未敢加害會河聞男子趙騰上書指陳得失帝怒震上疏救之楊震字伯起弘農華陰人博覽無不窮究出楊震傳】唐髙祖詔皇族子弟功臣子弟於祕書外省別立小學【武徳元年十一月四日詔玉海】唐髙宗狩於華山之曲武原【上元元年玉海】宋仁宗以新制風角集占三卷賜輔臣其風角謂候四方隅之風以占吉凶【康定元年出備邊要覽】耶律楚材善律曆術數帝是日出獵楚材以太乙數推之亟言其不可左右皆曰不騎射無以爲樂帝卽日出獵崩於行在所【元史】

五日宋神宗是日冬至祀昊天上帝於圜丘以太祖配帝服靴袍乘輦至大次有司請行禮【元豊七年】宋眞宗賜輔臣玉淸昭應宮甘露歌其歌曰名神漿稱天酒考祥圖兮嘉應之首降仁壽零未央觀舊史兮太寧之祥【祥符九年】宋孝宗禦書禦制用人論賜宰臣陳俊卿等略云邪佞亂眞比比皆是知人則哲帝王所難哲王用人廣獨智以照臨稽眾論而遴選擇不厭精任不厭久【乾道五年】江南李煜吳越錢俶各遣子弟至朝太祖是日宴於崇徳殿【開寶四年以上玉海】唐丞相王涯有鄭注之禍【丞相王涯太和九年掌邦賦其子仲翔嘗一日避暑於山亭忽見家童數十皆無手並至仲翔方食頃之不見仲翔驚卽白於涯涯不聽是歲冬十一月五日果有鄭注之禍出宣室志】

詩樓頭禁鼓試初撾催艸江淮督使麻落紙一簾風雨疾不知斜墨陣翻鴉【十一月五日鎖學士院洪恣夔作】臥聞落葉疑飄雨起對空庭蓋捲風政自摧頹同病鶴況堪吟諷類寒虫忽思有客渾如我卻念題詩不似公已分虀鹽終白首可因霜雪媿靑銅【趙昌父十一月五日晨起書呈葉徳璋司法】

六日晉康帝是日彗星見亢長七尺白色占曰亢爲朝廷主兵喪二年康帝崩【建元元年天文志】齊武帝是月土霧竟天濃厚至是日未時小開其霧濃密如火煙辛滲入人眼鼻【南齊書五行志】宋徽宗以爲天應節【宋徽宗政和三年十一月六日祀昊天上帝於圜丘太師蔡京奏天神降格實爲大慶乞付史館帝出手詔播告天下禦制天眞示現記尋以天神降日爲天應節出宋史禮志】宦官劉季述等外結蕃侯以爲黨援是日季述矯詔以皇太子監國遂廢昭宗居東內奪傳國寶授太子昭宗以何皇后宮嬪數人隨行幽於東宮季述手持銀撾於上前以撾畫地數上罪狀令李師虔以兵圍之鎔錫錮其扁鐍時方凝冽嬪禦無被哭聲聞於外【唐時宦官劉季述王奉先爲兩軍中尉出徐彥�鎭南海崔徹秉政而排擯宦官季述等外結蕃侯十一月六日季述矯詔遂廢昭宗於東宮冗墻通食者兩月後崔徹等謀誅季述復迎昭宗卽位攺元天復元年出舊唐書】宋仁宗天安殿恭謝天地次太廟【明道元年十月修宮室成詔十一月六日恭謝天地出禮志】宋仁宗以皇太子生宴輔臣宗室於太淸樓讀三朝寶訓賜禦詩【寶元二年玉海】惟儼禪師告寂【惟儼禪師澧州藥山僧年七十依潮陽西山慧照禪師出家後從馬祖得道師一夜登山經行忽雲開見月大�一聲應澧陽東九十里許居民盡謂東家明晨疊相推問太和八年十一月六日乃告寂塔於院東隅唐文宗謚弘道大師塔曰化城出楚通誌】

七日唐徳宗親饗廟【貞元六年通考】唐憲宗是日以山人柳泌爲臺州剌史令入天臺山采藥【元和十三年諫官論之不納】宋太祖幸鎭寧軍節度使張令鐸第視疾【開寶二年以上玉海】善會禪師召門徒曰吾與眾僧話道累歲佛法深旨各應自知吾今幻質時盡卽去汝等善保護如吾在日言訖奄然而逝【善會禪師澧州夾山僧幼歲出家後得道從者甚眾謂門徒曰勞持生死法惟向佛邊求目前迷正理撥火覓浮漚唐中和元年十一月七日召門徒言訖告寂出楚通誌】道寧禪師酉時跏跌而逝【道寧禪師潭州開福寺僧壯爲道人於崇果寺執浴一日將濯足偶誦金剛經至於能生信心以比爲實句遂忘所知忽垂足沸湯中後祝發蔣山依雪寶老良禪師至徽宗政和三年十一月示寂舍利五色歸藏於塔出禪宗志】

詩慶陽至七日和气漸舒徐敬爲圖南祝一瓣問興居【事文類聚】

八日唐徳宗詔有事於南郊太廟從官吏將士等一切並令自備食物【貞元六年十一月八日詔玉海】唐中宗宋髙宗親饗廟【宋宗神龍元年髙宗紹興十三年出通考】宋眞宗修尙書省龍圖學士陳堯咨總其事【天僖四年十一月八日出會要】宋髙宗是日修太后殿親書慈寧之殿【紹興九年玉海】唐柳宗元卒【元和十四年十一月八日卒年四十七韓子爲作墓志銘極稱其以柳易易播之事爲篤於交道且言子厚斥不久窮不極𨿽有出於人其文學詞章必不能自力以致必傳幹後如今無疑也𨿽使子厚得所願爲將相於一時以彼易此孰得孰失必有能辧之者】王洪臨眞人升仙【列仙傳】

詩奔走人間無已時夜總喜對出塵姿移燈看影憐渠瘦掩戶畱香笑我癡冷艷照杯欺曲櫱孤標逼硯結冰澌本至難入繁華社莫向春風怨不知【陸放翁十一月初八日夜燈下對梅獨酌累日勞甚自慰】鶴飛去兮西山之缺髙翔而下覽兮擇所適翻然斂翼宛將集兮忽何所見矯然而復系獨終日於澗谷之間兮啄蒼苔而履白石鶴歸來兮東山之陰其下有人兮黃冠艸屨葛衣而鼓琴躬耕而食兮其餘以汝飽歸至歸至兮西山不可以久畱【東坡元豊元年十一月初八日作放鶴招鶴歌】

九日唐徳宗親饗廟【貞元九年通考】梁武帝詔大通七年十一月九日以前在民間無問多少凡所未入者皆赦除之詔曰用天之道分地之利蓋先聖之格訓也凡是桑田廢宅公創之外悉分給貧民【出梁書】宋太宗詔曰國家先定車服制度聞上庶尙有奢侈於是鞍轡服帶襆頭巾子並爲條制復禁泥金眞珠服飾【端拱二年十一月九日詔】宋髙宗建閣藏聖制詔曰載稽帝世之隆無若堯章之煥揭名層宇列職淸箱置學士侍制直閣【淳熙十五年十一月九日建閣以上玉海】宋孝宗郊祀攺元淳熙【乾道九年十一月九日出宋史】東坡是夜夢與人論神仙道術因作一詩八句覺後錄呈子由弟前四句析塵妙質本至空更積微陽一綫功照夜一燈常耿耿閉門千息自蒙蒙後四句不甚明補成之養成丹竈無煙火點盡人間有暈銅寄語山神停伎倆不聞不見我何窮丘處機葬【處機至元六年贈長春演道主教眞人十一月九日大葬四方哀慟如喪其親出左編】東斗南斗下降【道經】

詩九日驅馳一日閒尋君不遇又空還怪至詩思淸人骨門對寒流雪滿山【韋應物十一月九日訪隱不遇】

十日唐髙祖講武於同官縣【武徳八年十一月十日講武虞世基講武賦曰上林從幸相如頌徳長楊校獵子云爲賦選羽林於七郡詔蹶張於五營命司馬以示法帥掌固而淸甸導甸始以前驅伏鈞陳而後殿云云出會要】唐玄宗開元十二年羣臣屢上表請封禪以十三年十一月十日有事於泰山張說首建封禪之議而源乾曜不欲爲之由是與說不平翰林侍講學士孫奭知兗州帝是日作七言詩寵其行詔近臣皆賦【宋仁宗天聖元年以上玉海】仙女萼綠華於晉穆帝升平三年是日下降於羊權家自雲南山人又云我本姓楊又云是九疑山中得道羅郁也贈權詩一篇火澣布一條金玉絳脫各一枚謂權曰愼勿泄我下降之事泄之則彼此獲罪言畢化形而去今在廂東山中【眞誥】神霄玉淸王誕日【翰墨大全】

詩月管循環屆仲冬蓂生十葉气蔥蔥梅花香裏開華宴拍酒尊前拜壽翁【事文類聚】古渡風沙捲夕霏小江煙浪皺春漪天於麥隴猶慳雪人向梅梢大欠詩頓轡靑驪飛脫兔離弦白羽嘯寒鴟牙門列校俱慓銳檄與河邊禿發知【曾茶山淳熙十四年十一月初十日海云回接騎城北時吐蕃出沒大渡河水上範石湖】

十一日後晉髙祖霜露著艸木皆爲冰【天福十二年十一月旦日天大昏霧木有水至十一日霜露皆爲冰時魏府杜重威叛討降之至﹖年正月二十七日髙祖崩出通考】唐髙宗於陽城周公測景所得土圭長丈二尺七寸【調露元年】唐玄宗以貢舉人謁先師【開元七年以上玉海】宋太祖幸封禪寺觀新鐘【開寶三年通典】髙衮上二都賦【宋髙宗建炎十五年玉海】天倉開日宜入山修道修啟福齋【仙經】

詩禮聖至羣彥觀光在此時聞歌音乍遠合樂和還遲調朗能偕竹聲微又契絲輕冷流簨虡繚繞動纓緌九變將隨節三終必盡儀國風由是正王化自雍熙【唐玄宗十一月十一日以貢舉人謁先師聞雅樂呂炅作】藹藹觀光士至同鵠鷺羣鞠躬遺像在稽首雅歌聞度曲飄淸漢餘音遏曉云兩楹淒已合九仞杳難分斷續同淸吹洪纖入紫氛長言聽已罷千載仰斯文【題同前王起作】

十二日宋眞宗命學士宗諤祭河瀆【祥符元年玉海】宋英宗命韓琦判永興兼陜府西路經略安撫使手札趣令治裝【治平四年玉海】宋哲宗詔禮部立詩賦式取士【元佑二年玉海】智雨禪師寂滅【宋太宗至道三年十一月十二日告寂壽八十一漣水人傳法於仁辯長老出楚通誌】女仙謝自然上升【翰墨大全】

十三日唐中宗是日冬至祀圜丘於南郊【中宗景龍三年十一月十三日乙丑冬至陰陽人盧雅侯藝等請奏促冬至就十二日甲子以爲吉會右臺侍禦史唐紹奏曰禮所以冬至祀圜丘於南郊夏至祭方澤於北郊者以其日行躔次極於南比際也日北極當晷度循半曰南極當晷度環周是日一陽又生爲天地交際之始故易曰復見天地之心乎卽冬至卦象也一歲之內吉莫大焉甲子但爲六甲之始一年之內隔月常運旣非大會晷運未周惟總六甲之辰助四時而成歲今欲避環周以取甲子是背大吉而就小吉也太史令傅孝忠奏曰南陸北陸並曰校一分若用十二日甲子卽欠一分末南極卽不得爲至上曰俗諺云冬至長於歲亦不可攺竟依紹議以十三日乙丑祀圜丘出通考】宋髙宗是日太史令胡平言車駕至靑城陰霧收斂登壇至禮畢天气澄肅星月明瑩回鑾肆赦有彩雲之瑞乞宣付史館從之上因是親制喜霽詩宰輔從臣皆和以進【紹興十九年玉海】太常少卿段成式與溫庭筠友善成式六月卒是日冬至大雪忽有扣門者僕夫視之乃隔扉授一竹筒云段少卿送書﹖庭筠初以爲誤發護書上無字開之乃成式手札也庭筠大驚乃焚香再拜而讀辭曰慟發幽門哀歸短數云云【溫段二子皆傳其事出太平廣記】朱橘立化【朱橘號翠陽居淮西安慶之望江六歲而怙恃俱失及長喜閱道釋之書乃厭薄名利欽慕修煉所至名山勝地必欲登覽意在得師以證入道橘後爲寇所撓入閩至惠州之博羅縣有鄕人陳六者畱之是時道成矣忽謂鄕人陳六曰吾將去矣汝盍爲我﹖之橘乃坐化於旅館中陳乃與館主謀之扛擡橘於門首殯埋之乃復蘇又謂陳六曰吾今當立化於縣衙前陳從其言化後用泥塑之駭而聚觀者千餘人忽博羅狼吏醉呼而前曰汝假爲坐化又復假爲立化遂執凳鞭之惟見堆泥墮地而已眾人方知橘示神變而尸解時宋理宋淳佑二年十一月十三日也出史纂左編】海空智藏天尊降日【道經】

十四日詔河瀆進號爲順聖靈源公【宋眞宗大中祥符元年十一月十四日詔河瀆進號至仁宗康定二年詔封四瀆皆爲王按唐會要天寶六載封河爲靈源公濟爲淸源公江爲廣源公淮爲長源公又按三代命五嶽視三公四瀆視諸侯】唐髙宗是日雨木冰【儀鳳三年五行志】唐懿宗生於藩邸【懿宗生於太和七年十一月十四宣宗長子母曰元昭皇太后晁氏帝卽位年二十七姿貌雄麗有異稠人藩邸時疾郭叔妃侍醫藥見黃龍出入於臥內妃以異告帝曰愼勿復言又嘗大雪數尺而帝寢室之外獨無人皆異之出舊唐書】宋眞宗次澶州宴從臣父老於駐蹕延禧殿【祥符元年玉海】

十五日孝武帝是日太白塡星合於厄占曰天子失土【孝建六年南齊書天文志】宋太祖親饗廟【幹徳元年】宋太宗南郊【太平興國三年以上通考】孟子卒【孟子卒於赧王二十六年正月十五日卽今之十一月十五日也壽八十四出孟譜】建安十二年是夜月色皎潔長江一帶如橫素練曹操置酒於舟中顧夏口樊山等處曰吾自起兵以﹖澄淸四海所未得者江南也吾得此可以富國彊兵今有百萬雄師何患功業不成於是命左右行酒至夜半乃止【三國誌】東坡是日有菊花開時卽重陽之語故記其在海南蓻菊花九畹以十一月望日與客泛酒作重九云【出容齋續筆又長公外紀云東坡在儋州有移永州之命李公弼林子中自番禺追餞至淸遠峽同遊廣陵寺至十一月十五日東坡舟行時東坡年六十五】占城國風俗以是日爲冬至人皆相賀州縣以土產物帛獻其王【占城國在中國之西南其俗與大食國相類無絲繭以白﹝疊毛﹞布纏其胸垂至於足衣衫窄袖撮發爲髻市無緡錢止用金銀其王惱後髽髻散披古貝衣帶金花冠七寶裝纓絡爲飾股脛皆露躡革履無襪婦人亦腦後撮髻其服及拜揖與男子同王每午坐禪椅官屬謁見膜拜一而止白事畢復膜拜一而退出通考】

詩東林气微白寒鳥髙髙翔吾亦別玆去北山歸艸堂仲冬正三五日月遙相望蕭蕭過穎上朧朧辧少陽春冰生積雪野火出枯桑獨往路難盡窮陰人易傷傷此無依客如何度雪霜【崔曙十一月十五日早發交崖山還太室】

十六日宋太祖幹徳元年禮儀使陶谷十一月十六日行南郊禮上是日服衮冕執圭合祭天地於圜丘以皇弟開封尹光義爲亞獻興元尹光美爲終獻將升壇有司具黃褥爲道上曰朕潔誠事不必如此命徹之還宮將駕金輅顧左右曰於典故可乘輦否對以無害乃乘輦以南郊禮成大宴廣政殿號曰飲福自是爲例【出通考】唐玄宗是日以周武王漢髙祖於京城內同置一廟並置官吏【出通考】肅宗是日有女尼眞如忽見二皂衣引至一所見天帝出寶授眞如曰汝往令剌史崔侁進達於天子肅宗寢疾方甚視寶召代宗謂曰今上天賜寶祚汝宜寶受之代宗卽日以寶應紀年【唐書】天僖年宋眞宗考選一百四人以郭禎第一是日宣翰林學士錢惟演盛度樞密直學士王晦叔龍圖閣待制李虛已李行簡覆考舉人有訟不平者及奏名郭禎依舊其餘覆落【出容齋四筆】彭思永以疾終【彭思永字季長上書告老遷戶部侍郎致仕熙寧三年十一月十六日卒年七十有一任官四十五年精於吏治事業磊落然徳性之美心術之淳世尢尊之出行狀】天竺國是日爲冬至則麥秀【西域志亦出天中記】

十七日唐太宗詔罪人無得鞭背又詔死刑皆三覆奏【貞觀四年十一月十七日詔太宗嘗覽明堂鍼灸圖見人之五臟皆連背出刑法志】王仲舒卒【唐穆宗長慶三年十一月十七日卒年六十二天子爲之罷朝贈左散騎常侍遠近相弔曾爲拾遺朝退天子謂宰相曰第幾人非王某耶是日方與陽城更疏論裴延齡詐妄士大夫重之仲舒字弘中出志銘】蘇轍妻徳陽邵夫人史氏生【出蘇氏譜】啟福之辰天帝遊東井西斗降【以上道經】

十八日宋神宗有事於南郊【熙寧元年十一月十八日有事於南郊禦札有十天正之辰修郊見之禮方且進祈茂祉以大芘黎元昭格至精以終﹖熙事云云出宋文鑑】宋仁宗攺元寶元【景佑五年玉海】宋眞宗因雪宴近臣於崇文院帝作瑞雪五言詩令館閣卽席和進【景徳四年玉海】西方妙善彌陀佛生【藏經】

十九日侯景以是日僣位【大寶二年至明年三月十九棄城逃竄出北齊書】晉安王子勛是日戒嚴戎服出廳事集僚佐使潘欣之口宣旨曰少主昏狂悖戾並是諸君所見聞顧命重臣悉皆誅戮驅逼王公幽辱太后不逞之從共成其釁京師諸王並見囚逼委厄虎口思奮莫因身義兼家國豈可坐視橫流今便欲舉九江之眾馳檄近遠以謀王室於諸君何如四座未答錄事參軍陶亮曰少主昏狂醜毒已積伊霍行之於古殿下當之【於今】鄙州士子世習忠節況屬千載之會請效死前驅【鄧琬字符琬豫章南昌人也宋廢帝狂悖無道乃遣使賫藥賜晉安王子勛死使至子勛帥潘欣之等馳以告琬涕泣請計琬曰身南土寒士蒙先帝殊恩以愛子見托豈得借門戶百口當以死報幼主昏暴社稷危殆𨿽曰天子事猶獨大今便指率文武直造京邑與羣公卿士廢昏立明景和元年十一月十九日子勛卽日戒嚴戎服出廳事集僚佐使潘欣之口宣旨云云出宋書】神宗幸尙書省顧執政曰新省弘壯與官制相稱次至僕射廳【元豊六年玉海】程明道祭富韓公【元豊六年十一月十九日遣外甥張敷祭大尉文忠公文有我公道行乎重熙累洽之運而身享乎尊富安榮之完勛業揭乎日月聞望塞乎天淵云云出明道集】廉希憲卒【至元十七年十一月十九日卒年五十追封魏國公謚文正希憲字善甫布魯海牙子也世祖爲皇帝希憲年十九得入侍見其容止議論恩寵殊絕希憲篤好經史手不釋卷一日方讀孟子聞召急懷以進世祖問其說以性善義利仁暴之旨爲對世祖嘉之目曰廉孟子由是知名後至元元年丁母憂勺水不入口者三日慟則嘔血廬於墓傍宰臣以憂制未定欲極力起之奪情起服希憲𨿽不敢違旨然出則素服從事入必縗經及喪父亦如之出史纂左編】粘罕元帥圍京城【宋欽宗靖康元年二月二日金人圍汴城三月三日金人北去至十一月十九日粘罕元帥再圍京城出七修類稿】日光天子生諸天華嚴菩薩及文殊佛出世【以上佛書】北陰聖母元君下降【道經】

詩連日寒殊甚衰年無一能硯呵磨墨凍瓶曬插花水浮世無根絮餘生有發僧蘇門如可卽端合事孫登【趙賓暘次韻方萬里寒甚送酒時戊寅十一月十九日】不飲胡爲醉兀兀此心已逐歸鞍發歸人猶自念庭闈今我何以慰寂寞登髙回首坡隴隔惟見烏帽出復沒苦寒念爾衣裘薄獨騎瘦馬踏殘月路人行歌居人樂僮僕怪我苦淒惻亦知人生要有別但恐歲月去飄忽寒燈相對記疇昔夜雨何時聽蕭瑟君知此意不可忘愼勿若愛髙官職【東坡十一月十九日與子由別於鄭州西門之外馬上賦此寄之】從知崧嶽儲神日正在文殊出世時【事文類聚】

二十日宋仁宗攺元慶曆【康定二年玉海】宋仁宗南郊【慶曆元年】宋太宗親饗廟【雍燕元年以上通考】宋眞宗禦龍圖閣詔近臣觀太宗艸行飛白篆籀八分書及畫【咸平四年玉海】孔明沐浴散發登壇【祭風壇名七星壇建於南屏山後有詩曰諸葛身亡千載後再無人上七星壇出三國誌】金主章宗崩【泰和八年出金史】王志都有知已者早亡一日現形謂志都曰吾念卿無婦欲爲卿得婦送至卿家十一月二十日可掃除庭戶設牀席待之志都如其言至是日天忽大風白日昏黑見牀上有一婦自稱莊嚴內外驚怖無敢近者惟志都知之須臾婦起而坐志都曰汝是誰婦曰我河南人父爲淸河太守不知何由至此志都具語其意婦曰君之知已令我爲君妻遂成夫婦【志都往詣婦家大喜亦以爲天相與也後生一男爲南郡太守出太平廣記】

詩匝路亭亭艷非時裛裛香素娥惟與月靑女不饒霜贈遠虛盈手傷離適斷腸爲誰成早秀不待作年芳【李義山十一月二十日至扶風見梅花】

二十一日唐玄宗祀后土於睢上其文曰恭惟坤元道昭品物廣大茂育暢於生成庶憑休和惠及黎獻博厚之位粵在汾陰肅恭時巡用昭舊典敬以琮幣犧牲粢盛庶品備玆瘞禮式展禮畢令所司刊石於祠所【玄宗欲幸太原中書令肅嵩上言云陛下開元十一年親祀后土爲蒼生祈谷自是神明昭佑累年豊登有祈必報且漢武親祀睢上前後數次伏請準舊事至後上行報賽之禮上從之至十一月二十一日祀后土於睢上出通考】宋太宗有事於南郊【太宗卽位之八年泰山父老千餘人詣闕請東封帝謙讓未遑厚賜以遣之明年宰臣宋琪率文武官僧道者上表以請乃詔以十一月二十一日有事於泰山命翰林學士扈蒙等詳定儀注旣而乾元文明殿災詔停封禪而以十一月二十一日有事於南郊出宋史禮志】帝禦紫宸韓約奏曰金吾左仗院石橊樹夜﹖有甘露乃蹈舞再拜宰相百官相次稱賀李訓奏曰甘露降祥俯在宮禁陛下宜親幸左仗觀之上乘軟舁出紫宸門由含元殿東階升殿上令宰相兩省官先往視之旣還曰臣等恐非眞甘露不敢輕言言出四方必稱賀上曰韓約妄耶【李訓肅宗時宰相揆之族孫也始名仲言進士擢第形貌魁梧神情麗落辭敏智捷善揣人意後爲禮部侍郎同平章事賜金紫太和九年十一月二十一日帝禦紫宸出舊唐書】唐髙宗講武﹝汀去丁攺﹖﹞水之南行三驅禮設次於尙書臺以觀之許州長史封道弘奏臺本漢南郡太守馬融講尙書於此因以爲名今陛下親降此臺以觀教習請攺爲講武臺從之【顯慶二年出會要】宋眞宗召近臣至太淸樓觀太宗禦書賜宴樓下上作太淸樓閣書歌二首【天禧二年】宋太宗攺元雍熙【興國九年以上玉海】宋神宗舍人院試劉蒙等二十一人出身【熙寧三年十一月二十一日出會要】後漢隱帝崩【葬穎陵在許州陽翟縣出通考】周茂叔窆於徳化縣徳化鄕潘興嗣爲之銘曰人之不然我獨然之義貫於中貴於自期譾譾日甚風俗之偸乃如伊人吾復何求志固在我壽則有命道之不行斯謂之病【茂叔於神宗熙寧六年卒於九江郡之私第享年五十七至十一月二十一日窆於徳化鄕出宋文鑑】

二十二日天雨木冰凝寒凍冽【唐玄宗開元二十九年十一月二十二日寧王見而嘆曰諺雲樹稼遠官怕必有大臣當之後王薨出五行志】宋太祖召陳搏問享國長短【太祖卽位十一月二十二日召陳搏問享國長短曰今年是庚甲麼睡而不答曰睡到五更醒方問此事回首舉杖畫地作又木字訖投杖而睡太祖命筮之得離之明夷搏用杖畫灰作兩封象太祖曰朕壽幾何搏拜曰萬歲陛下終於火日之下離爲火日陛下之子孫盡矣出陳搏傳】侯景立蕭正徳爲帝【十一月二十二日景立蕭正徳爲帝卽僞位景自爲相國天柱將軍正徳以女妻之景魏之懷朔鎭人也出侯景傳】柏梁煮【徐廣曰十一月二十二日也出史記】

二十三日宋眞宗召近臣觀書於龍圖閣楊億呂夷簡與上作詩五章分賜王旦等【祥符九年】宋徽宗攺元崇寧【靖國元年以上玉海】秦王平薛仁杲凱旋獻俘太廟【唐髙祖武徳元年十一月二十三日出會要】三十代天師張繼先索筆作頌曰一面靑銅鏡數重蒼玉山恍然夜船發移迹洞天間寶殿香雲合無人萬象閒西山一紅日煙雨落潛潛書終而化【繼先字嘉聞號翛然子生於宋元佑七年五歲不言一日聞雞鳴忽笑賦詩曰靈雞有五徳冠距不離身五更張大口喚醒夢中人後寓天慶觀欽宗靖康丙午年十一月二十三日作頌而化金人犯汴京師亦以是陷出史纂左編】斷崖禪師生【生於宋理宗景定癸亥年十一月二十三日斷崖禪師俗姓楊氏父大宥母張氏生師於湖州徳淸縣能食不茹葷酒六歲始能言但從其母湧法華經於人世事懵然無所知姿貌嶷然志若有所待有禪者過之誦髙峯上堂語曰欲窮千里目更上一層樓師忽言曰此大善曰識必能爲人拔釘去楔再能與我往見之乎母驚異之出史纂左編】南斗生辰南斗六司星君奏長生籙【以上道經】

二十四日宋太祖南郊【開寶元年又建隆四年十一月二十四日攺元幹徳皆出通考】夏王趙徳明薨宋仁宗乘輿至幕殿服素服太常博士引太常卿當禦座前跪奏請皇帝爲夏王趙徳明薨舉哀【宋史禮志】宋孝宗幸白石大閱時大陰曀迨出郊風日開霽諸軍歡騰觀者山峙皇帝登壇舉黃旗諸軍皆拜舉紅旗向臺合圍賚將士有差【乾道二年宋史】吳直方生【直方字行可生於宋恭帝徳佑乙亥年十一月二十四日行可自幼有大志至元末廟堂用事者頗擅威福上與大臣謀罷其政柄行可實協贊之上念其功召至便殿賜以黃金系帶超拜集賢直學士會脫脫入相中書國有大政多咨行可行可每引古義告之言無不聽民被其澤行可致仕遂以集賢大學士榮祿大夫食俸賜終身又賜田一千九百餘畝尋謝不受出宋濂集】誠敬夫人廟每歲以是日祭之【誠敬夫人廟在髙州府電白縣名州縣俱有行祠夫人洗氏京涼人陳髙州太守馮寶妻陏初平陳嶺南共推洗氏爲主保境拒守旣而降陏厥後髙州剌史李遷仕及番禺夷王仲宣等反夫人又皆討平之累封譙國夫人卒謚誠敬宋蘇軾詩馮洗古烈婦翁媼國於玆策勛梁武后開府隋文時三世更險易一心無燐淄錦傘平積亂犀渠破余疑歲以十一月二十四日祭之出廣東志】南斗星降【道經】

詩玉樓春信梅傳早三八芳辰陽復後【事文類聚】

二十五日唐刑部尙書顏眞卿獻韻海鏡源詔付集賢院【代宗大歷十二年十一月二十五日韻海三百六十卷出會要】唐憲宗以中書舍人裴度爲禦史中丞【元和九年玉海】宋仁宗天聖二年加上眞宗謚曰文明武定章聖元孝皇帝又慶曆七年加上眞宗謚曰膺符稽古成功讓徳文明武定章聖元孝皇帝【天聖二年慶曆七年皆十一月二十五日出宋史禮志】宋髙宗詔曰國家遭金人侵逼何時休息朕取十一月二十五日移蹕前去浙江爲迎敵計惟我將士人民念國家涵養之恩二聖拘縻之辱悼殺戮焚慘之禍與其束手待斃曷若並計合謀同心戮力奮勵而前以存國家【金人侵逼髙宗爲退避之謀自南京移淮甸自淮甸移建康而會稽播遷之遠極於海隅遣使哀祈無不曲盡累年卑屈卒未見從建炎三年詔出宋史】宋孝宗書白居易七徳舞賜翰林學士周必大【淳熙元年玉海】元人宋本卒【宋本字誠夫大都人自幼穎拔異羣兒旣成童聚經史窮日夜讀之句探字索必貫通乃已善爲古文詞元順宗元統元年十一月二十五日卒年五十四自承務郎十轉至太中大夫本性髙抗不屈持論堅正制行純白不可幹以私又篤朋友之義堅若金石人有片善稱道不少置尢以植立斯文自任出元史宋本傳】北斗星降【道經】掠剩大夫降犯之短命【三元延壽書】

詩平分冬气恰經旬天應新陽產異人【事文類聚】

二十六日宋太祖南郊【幹徳元年出通考】宋太祖校獵於近郊【建隆二年出玉海】宋欽宗靖康元年京城陷金人入城是日粘罕遣使入城求兩宮幸虜營議和割地事【七修類考】宋人孫侔卒【孫侔字少述世吳興人侔方四歲從其母胡氏家楊州母親教之侔𨿽幼已惕然能自傷其孤悲泣力學七歲能屬文旣長讀書精識玄解能得聖人深意多所論譔慶曆皇佑間與臨川王安石南豊曾鞏知名於江淮間安石謂淮之南有賢人焉天章閣待制王鼎以女妻之侔自奉儉約家人化之闔門雍雍如也元豊三年除通直卽致仕七年十一月二十六日卒太常博士贊曰獨貧而足獨窮而樂云雲林希作傳出宋文鑑】朱橘生【朱橘號重陽居淮西安慶之望江橘之生也母嚴氏夢吞一星光大如斗已有娠十五月母常憂焉一日遇道人於門首手持一物如橘謂其母曰食此子生矣母喜而受之請問名氏道人乃出袖中一扇示之上有鞠君子三字曰吾姓名也言訖遂失所移時而橘誕時十一月二十六日也父異之因名曰橘及六歲而怙恃俱失喜閱道釋之書後因臨池顧影焂然驚悟乃厭薄名利欽慕修煉過惠州博羅一日市中遇一道人手握一橘狀若風狂且行歌而笑吟曰橘橘橘無人識惟有姓朱人方知是端的眾皆駭之莫曉其意獨橘有所感隨之郊外無人之境乃拜而問曰眞人非鞠君子乎道人驚曰子何人也橘以姓名告乃悟昔時之事後橘尸解於宋理宗淳佑二年十一月十三日出史纂左編】妙果天尊降現【道經】

詩春風嶺上淮南村昔年梅花曾斷魂豈知流落復相見蠻風蜑雨愁黃昏長條半落荔枝浦臥樹獨秀桄榔園豈惟幽光畱夜色直恐冷艷排冬溫松風亭下荊﹖束裏兩株玉蕊明朝暾海南仙云嬌墮砌月下縞衣﹖扣門酒醒夢覺起繞樹妙意有在終無言先生獨飲勿嘆息幸有落月窺淸樽羅浮山下梅花村玉雪爲骨冰爲魂紛紛初疑月掛樹耿耿獨與參橫昏先生索居江海上悄如病鶴棲荒園天香國艷肯相顧知我酒熟詩淸溫蓬萊宮中花鳥使綠衣倒掛扶桑暾抱叢窺我方醉臥故遣啄木先敲門麻姑遇君急灑掃鳥能歌舞花能言酒醒人散山寂寂惟有落蕊粘空樽【松風亭下梅花盛開東坡十一月二十六日作】

二十七日後漢髙祖葬於膚陵【十一月二十七日葬陵在洛京都城縣出通考】宋眞宗方就寢見神人星冠絳衣【眞宗謂輔臣日朕去年十一月二十七日夜將半方就寢忽室中光曜見神人星冠絳衣吉曰至月三日宜於正殿建黃籙道場降天書大中祥符三篇朕竦然起對頃之無見命筆識之後齋戒於朝元殿建道場以佇神貺適皇城司奏左承天門屋南角有黃帛曳鴟尾上帛長二丈許緘物如書卷纏以靑縷二道封處有字隱隱益神人所謂天降之書也王旦等皆再拜稱賀帝卽步至承天門瞻望再拜遣二內臣升屋捧之下旦跪捧而進帝再拜受之帛上有文其書黃字三幅詞內書洪範老子道徳經等語出宋史】宋光宗感疾【紹興二年十一月二十七日親郊於圜壇爲值雨望祭殿行禮風雨大至上震懼始感疾出通考】林獨秀進孝經解賜束帛【宋髙宗紹興十一年十一月二十七日出會要】曹彬等擒李煜【升州行營擒李煜露布曰曹彬等於十一月一十七日齊驅戰士直取孤城姦臣無漏幹网中李煜生擒幹麾下千里之氛霾頓息萬家之生聚尋安其在城官吏僧道軍人百姓等久在偏方困於雪政喜逢蕩定皆遂舒蘇望天朝而無不涕洟樂皇花而惟皆鼓舞有以見穹旻助順海嶽知歸當聖明臨禦之期是文軌混同之日捲甲而兵鋒永戢垂衣而帝祚無窮臣等俱乏將材謬司戎律遙稟一人之睿略幸成九伐之微勞其江南國主李煜並僞署臣僚已下若干人旣就生擒合將獻捷出宋文鑑】謝靈運生【靈運爲永嘉太守郡有名山水肆意遨遊理人聽訟不復關懷詩畫兼絕文帝稱爲二寶出事文類聚】張詠窆於陳州【詠字復之稟尊嚴之气凝隱正之量兒時卽覽羣書後知陳州以大中祥符八年卒宋眞宗聞計震嗟追贈尙書左僕射十一月二十七日窆於陳州宛丘縣宋祁作行狀出宋文鑑】劉玄英化鶴衝天【玄英號海蟾子初名操後得道攺稱焉燕地廣陵人也以明經擢第燕王劉守光爲相素喜性命之說崇黃老之教一日忽有道人至謁海蟾乃邀坐堂上道人自稱正陽子向海蟾寅淸靜無爲之宗金液還丹之要旣竟乃素雞卯十枚金錢十文以一文置之幾上累十卯於錢若浮圖狀海蟾驚異之嘆曰危哉道人曰人居榮祿之場履憂患之地其危有甚於此者海蟾因此大悟解印辭朝易服從道有詩云拋離火宅三千指屏去門兵十萬家紀當時之實也後丹成尸解有白气自頂門出化爲鶴飛而衝天其上升日十一月二十七日也出左編】印肅禪師生【印肅號普庵袁州宜春人生於鄕之太平裏初師未生時鄰夜有望其室者祥光燭天遠近相愕已而蓮生道周或現阡陌眾愈異之及師生五相豊潤卽善世言時宋徽宗政和五年十一月二十七日也師夢一僧點其胸曰汝也日當自省旣悟白母黃氏視點紅瑩大似世之櫻珠出左編】

二十八日唐太宗誕皇孫宴官寮於弘教閣【貞觀十七年玉海】裴度自蔡州入朝【度貞元五年擒吳元濟蔡人大悅乃約法惟盜賊鬥殺外余盡除之於是蔡之遺黎始知有生人之祭十一月二十八日度自蔡州入朝畱副使馬總爲彰義軍初度入蔡州或譖度沒入元濟婦女珍寶上疑之欲盡誅元濟�將封二劍以授梁守謙使往蔡州度路遇守謙乃復與守謙入蔡州量罪加刑不盡如詔出唐書】元人朱震亨生【震亨字彥修號丹溪從許文懿公講學於東陽八華山中聞天命人心之祕恍然有悟見有誇多斗靡者輒語之曰聖賢一言終身行之不盡奚以多爲及自爲文章以理爲宗居室垣墉惇尙儉朴服禦惟大布寬衣僅取蓛體藜羹糗飯安若八珍豪家以水陸之羞交錯席上者正襟默坐未嘗下箸惟欲聞人之善隨聞隨錄生於至元辛巳十一月二十八日卒於至正戍戌年所居丹溪學者尊之而不敢字故因地稱之日丹溪先生出宋濂集】勇悟眞人上升【翰墨大全】

二十九日宋眞宗詔加嶽後號東嶽淑明後南嶽景明後西嶽肅明後北嶽淸明後中嶽正明後【大中祥符四年宋朝會要亦出事物紀原】阮田夫李道兒等殞廢帝於後堂【太宗明皇帝諱或字休炳小字榮期文帝第十一子也廢帝景和未上入朝被畱停都廢帝誅害宰輔殺戮大臣恆慮有圖之者疑畏諸久並拘之收上付廷尉一宿上先與腹心阮田夫李道兒等密共合謀於是廢帝左在常慮禍及人人有異志惟有將軍宋越譚金童太一等數人爲之腹心故莫敢動是夕越等並外宿田夫道兒等殞廢帝於後堂十一月二十九日也事定上未知所爲建安王體仁便稱臣奉引升西堂登禦座召見諸大臣於是事起倉卒上失履跣出宋書明帝本紀】

詩春江綠漲蒲萄醅武昌官柳知誰栽憶從樊口載春酒步上西山尋野梅西山一上十五里風駕兩腋飛崔嵬同遊困臥九曲嶺褰衣獨到吳王臺中原北望在何許但見落日低黃埃歸至解劍亭前路蒼崖半入雲濤堆浪翁醉處今尙在石臼杯飲無樽罍爾至古意誰復嗣公有妙語畱山隈至今好事除艸﹖束常恐野火燒蒼苔當時相望不可見玉堂正對金鑾開豈知白首同夜直臥看椽燭髙花摧江邊曉夢忽驚斷銅環玉鎖鳴春雷山人悵空猿鶴怨江湖水生鴻鴈至請公作詩寄父老往和萬壑松風哀【東坡十一月二十九日作】

三十日東漢明帝日食【永平十八年十一月甲辰晦日有食之在斗二十一度是時明帝旣崩馬太后制爵祿故陽不勝出通考】漢文帝二年日食詔舉賢良方正能直言極諫者潁陰侯騎賈山上書言陛下使天下舉賢良方正之士天下之士莫不精白以承休徳乃直與之馳驅射獵一日再三出臣恐朝廷之廢弛百官之墮於事也上嘉納其言【出山堂肆考亦出纂記淵海】潼關是夜暴風山如吼雷河噴石鳴羣鳥亂飛潼關傾側【唐懿宗咸通六年出五行志】宋欽宗靖康元年手札趣張叔夜入衛與金兵戰是日至都帝禦南燻門見之軍容甚整入對言賊鋒方銳願如唐明皇之避祿山暫詣襄陽帝登城叔夜陳兵玉津園鎧甲光明拜舞城下帝益喜【叔夜字稽仲後與金人大戰帝遣使賞蠟書以褒寵叔夜出宋史列傳】

詩天工未放三陽生畱得階前一葉蓂【事文類聚】日涉編卷十二楚應城陳階升也甫編輯邑人徐養量叔弘甫校刻饒可久無缺甫

周光曙楙將甫

弟陳﹝土﹖﹞淸也甫仝閱

十二月﹝一﹞十二月建丑丑紐也言終始之際故以紐結名也【合璧事類】大呂醜之气也十二月建焉【周禮】日在婺女昏婁中旦氐中【禮記】夏曰嘉平殷曰淸祀周曰大蠟漢攺爲臘【風俗通】星回歲終陰陽已交【前漢書】地以爲正商以爲春【後陳寵傳】季冬行春令則胎夭多傷國多逆气行夏令則冰消雪無春來多疫行秋令則白露降四民災【呂氏春秋】爲塗【爾雅】曰季冬亦曰暮冬【梁元帝纂要】小歲【魏舊制羣臣季冬朝賀服褲褶行事謂之小歲詔罷之出通鑑】卒歲【白孔六帖】月歸【淮南子曰天圓地方道在中央日爲徳月爲刑月歸而萬物死日至而萬物生注雲月歸謂十二月盡也日至謂得春夏之日至】村民臘日擊細腰鼓而宴戴胡頭及作金剛刀以逐疫諺曰臘鼓鳴春艸生【荊楚歲時記】歲暮臘埋圓石於宅隅雜以桃核七枚則無鬼疫【淮南萬畢術】蜀風俗每歲冬春之交於兩渠中可以流觴官吏士庶宴賞【有篆水在廣安州江中灘石縱橫湍流奔急呼爲三十六灘其間有兩渠冬春之交宴賞出順慶府誌】天西北裂有光如火【梁武帝太淸三年】天開自西北至東南其內有靑黃雜色隆隆若雷聲【陳後主至徳元年夜以上南史】日有影如三日狀占在危宿幽州之野【眞宗景徳元年時契丹舉兵壓境出宋史】濃霜著屋瓦皆成百花之狀【天聖中靑州筆談】雷雨雹大如馬頭【武帝元封三年漢紀】天雨黑水盈川【淳熙十一年戊午夜畿縣新城深浦通考】天雨黃土【治平元年宋史】河東天雨肉【湣帝建興元年後劉石擁兵帝竟�遇害墨子曰殷紂滅年天雨肉晉書】冰有文如畫佳卉茂木華葉相敷變態奇出春暄乃止【紹興七年十二月時張宗元出撫淮西軍寓建康盤冰有文出宋史】黃河是月水名蹙淩水【水衡記典十一月同】樂平縣河衝裏田隴數十百頃田中水類爲物所吸聚爲一直行髙平地數尺不假堤防而水自行裏南程氏家井水溢亦髙數尺夭矯如長虹聲如雷穿墻毀樓二水鬥於杉墩且前且卻約十刻乃解各復故【髙宗紹興十四年閏十二月宋史五行志】滄州地震湧出沙泥般板胡桃螺蚌之屬【熙寧元年宋史】石泉軍地震三日有聲如雷屋瓦皆落時綿竹有冤獄【乾道四年宋史】有赤物隕於太極殿前初下鐘皆鳴俄而國亡【陳後主至徳二年南史】柩有聲如牛【僖公三十二年十二月晉文公卒殯於曲沃出絳柩有聲如牛劉向以爲近鼓妖也喪凶事聲牛怒象也如將有急怒之謀以生兵革之禍時秦穆公遣兵襲鄭晉要之��以敗其師晉不惟舊而聽虐謀結怨彊國四被秦寇禍流數世凶惡之效也出左傳】澧州獻瑞木有文曰太平之道【慶曆三年】元氏縣王寘屋柱槐木再生枝葉髙四十餘丈【政和四年以上宋史五行志】羣鳥夜集於太行山上【五行志亦出白孔六帖】鳳凰見上黨髙都是月又見河南山陽【晉武帝泰始元年】鳳凰集上林【漢宣帝神爵四年以上宋書符瑞志】陜州有雉二首向背而連頸者棲集倉廡羣雉數百來鬥殺之【光啟元年唐五行志】白象見零陵又見安成【文帝元嘉二年宋書符瑞志】二龍戲於館門之外【太宗生於武功之別館時有二龍戲於館門之外三日兩去舊唐書】

詩江南季冬天紅蟹大如﹝魚扁﹞湖水龍爲鏡鑪峯气作煙【丘丹狀江南十二月】芝蘭種不榮荊﹖束剪不去二者無柰何徘徊歲將暮【邵子吟】亂飄僧捨茶煙濕密灑歌樓酒力微江上晚來�畫處漁人披得一蓑歸【鄭谷雪中偶題】風捲長空暮雪晴江煙先洗柳條輕檐前數片無人掃又得書窗一夜明【戌昱霽雪】寒花帶雪滿山腰著柳冰珠滿碧條天色漸明回一望玉塵隨馬渡藍橋【元禎西歸】簾外寒江千里色林中尊酒七人期寧知臘日龍沙會卻勝重陽落帽時【權徳與臘日龍沙會】宴宿春闈歲欲除嚴風密雪絕雙魚思君獨步西垣裏日日含香艸詔書【權徳與貢院對雪寄崔閣老】落雪臨風不厭看更多還恐蓛林巒愁人正在書窗下一片飛來一片寒【僧淸江微雪】新陽气候未全佳尙縱寒威壓歲華賴有椒觴供卯酒不妨和雪看梅花【韓子蒼】起來呵手畫雙鴉醉臉輕勻襯眼霞眞態生香誰畫得玉釵纖手嗅梅花【東坡】日腳淡光紅灑灑薄霜不銷桂枝下衣稀和气排冬嚴已就長日辭長夜【李賀樂詞】金吾除夜進儺名畫褲朱衣四隊行院院燒燈如白日沈香火裏坐吹笙【王建宮同】閏歷先春破臘寒彩花金勝寵千官冰從太液池邊動柳向靈和殿裏看瑞气因風飄禁仗暖暉依日上仙盤須知聖運隨生殖萬國年年共此歡【宋郊閏十二月望日禁中作】日躔星紀大呂司辰玄象攺次庶眾更新歲事告成八蠟報勤【裴秀】

小寒冬至後十五日斗指癸爲小寒陽極陰生乃爲寒今月初寒尙少也【孝經緯】小寒爲節者亦形於大寒故謂之小言時寒气猶未極也【詩含神露】小寒月之初气也陰气未極故曰小寒【歷義疏】合凍蒼陽云出氐【易通卦驗】小寒日鴈北鄕【後五日鵲始巢後五日野雞始雊月令】小寒鴈北鄕鴈不北鄕卽臣不懷君鵲始巢鵲不巢卽邊方不寧【又曰一國不寧】野雞始雊野雞不雊卽國乃大水【周書詩訓】將帥講武習射禦角力【備田獵也】乃教田獵以習武戎班馬政乃﹝衽去壬攺昔﹞百神於南郊爲來年祈福於天宗天宗日月星辰之屬【以上月令】

大寒小寒後十五日斗指丑爲大寒至此栗烈極也【孝經緯】大寒在冬至後二气積寒而未溫也【天文錄】大寒者上形於小寒故謂之大十一月一陽爻初起至此始徹陰气出地方盡寒气並在上寒气之逆極故謂大寒【詩含神露】大寒月之中气言十二月已半陰气大極故曰大寒【歷義疏】冬至陽始起反大寒何也陰气推而上故大寒【白虎通】降雪黑陽云出心【易通卦驗】大寒日雞始乳中气也【後五日鷙鳥厲疾後五日水澤腹堅陳氏曰冰之初凝水面而已至此則徹上下皆疑故云腹堅腹猶內也月令】大寒雞始乳雞不乳卽淫婦亂男鷙鳥厲疾鳥不厲疾卽國不除姦水澤腹堅不腹堅卽言無所從【周書時訓】立土牛六頭於國郡縣城外丑地送大寒【歷志】始漁天子親往嘗魚先薦寢廟冰方盛命取而藏之飭國典論時令以待來歲之宜【正月懸法象魏故於此與公卿先飭之以上月令】

十二月﹝二﹞

一日殷建丑以十二月朔爲歲殷天裂西南【順帝至正巳酉年元史】塡星熒惑辰星合於南斗【宋孝武帝孝建三年占曰攺立王公出南齊書天文志】太甲惟三祀十有二月朔以冕服奉嗣王歸於亳【虫書】徳宗貶中書侍郎平章事陸贄爲太子賓客【貞元十年後又貶爲中州別駕出舊唐書】宋太宗大雨雪喜禦玉華殿詔宰臣及近臣謂曰春夏以來未嘗飲酒今得此嘉雪思與卿等同醉又出禦制雪詩令侍臣屬和【雍熙二年玉海】眉州布衣蘇洵是日上書曰翰林學士歐陽修奏臣所著權書行﹖魚論幾策二十二篇乞賜甄錄陛下過聽召臣赴闕臣本田野匹夫名姓不登於州閭今一旦卒然被召臣不幸有負薪之疾不能奔走道路以副陛下搜揚之心憂惶負罪無所容處【宋仁宗嘉佑三年出文編】遣中使帥僧眾迎佛指骨【憲宗元和十三年功徳使上言鳳翔法門寺塔有佛指骨相傳三十年一開開則歲豊人安﹖歲應開請迎之至十二月一日上遣中使帥僧眾迎之出舊唐書】婆斯國人庶以上各相命召設會作樂以極歡娛【婆斯國百姓女年十歲以上有姿貌者王收養之有功勛人卽以分賜死者多棄屍於山以喪葬之事號爲不淨以六月爲歲首至十二月一日人庶以上設會作樂云云出北史】洛那國人庶以上各相命召設會作樂以極歡娛【洛那國故大宛國也設會作樂七月七日亦然出魏書】於闐國俗以是日肆筵設席拍手撥胡琴唱歌【出通考】淮陽郡以是日種谷【淮陽郡西北接南陽縣有溫泉其下流百里恆資以灌漑每十一月一日種谷至明年三月新谷便登重種一年三熟出盛弘之荊州記】八仙聚會蓬萊日【集仙錄】

詩今朝臘月春意動云安縣前江可憐一聲何處送書鴈百丈誰家上瀨船未將梅蕊驚愁眼更取椒花媚遠天明光起艸人所羨肺病幾時朝日邊寒輕市上山煙碧日滿樓前江霧黃負鹽出井此溪女打鼓發船何郡郎新亭舉目風景切茂陵著書消渴長春花不愁不爛熳楚客惟聽棹相將卽看燕子入山扉豈有黃鸝歷翠微短短桃花臨水岸輕輕柳絮點人衣春來準擬開懷久老去親知見面稀他日一杯難彊進重嗟筋力故山達【工部十一月初一日作】首路栗亭西尙想鳳凰村季冬攜童稚辛苦赴蜀門南登木皮嶺艱險不易論汗流被我體祈寒爲之暄遠岫爭輔佐千巖自崩奔始知五嶽外別有他山尊仰幹塞大明俯入裂厚坤再聞虎豹斗屢局風水昏髙有廢閣道摧折如短轅下有冬靑林石上走長根西崖特秀發煥若靈芝繁潤聚金碧气淸無沙土痕憶觀昆侖圖目系玄圃存對此欲何適默傷垂老魂【十二月一日工部自隴右赴劍南過木皮嶺作】

二日混元皇帝降於朝元閣【唐玄宗天寶七載十二月二日降於朝元閣攺爲降聖閣山會要】宋眞宗生以爲承天節【初幹徳五年五星如連珠聚於奎當魯分從鎭星辰見東方占曰有徳受慶大人奄有四方子孫蕃昌明年元徳皇后李氏夢以裙承日有娠十二月二日生眞宗於開封第赤光照室左是指有文成天字至道三年卽位以生日爲承天節羣臣上壽於崇徳殿晏殊作承天節述聖賦楊億作承天節頌出天中記】竇參薨【參字時中父審言參習法令通政術性矜嚴彊直加檢校司徒兼中書令諸使副元帥貞元十五年十二月二日薨於鎭廢朝五日羣臣於延英奉慰詔贈太師謚曰忠武出舊唐書】東坡與歐陽叔弼季默夜坐【哲宗元佑六年十二月二日夜坐記道人問眞說時東坡年五十六出長公外紀】好道者登山【左慈聞江東有勾曲山齋戒三月而登山乃得其門入洞虛造陰宮三茅君授以神芝三種故好道者欲求神仙宜先齋戒俟十二月二日登山茅君卽授以要道得人洞門三月十八日亦然出茅君傳】列子遊勾曲山【太極眞人東海靑童等出翰墨大全】

詩長淮久無風放意弄淸快今朝雪浪滿始覺平野隘兩山控吾前吞吐久不嘬孤舟系桑本終夜舞澎湃舟人更傳呼弱纜恃菅蒯平生傲憂患久已恬百怪鬼神欺吾窮戲我畱一噫瓶中尙有酒信命誰能戒【東坡十二月二日作莊子云大塊噫气其名爲風則今以噫言風矣】

三日唐徳宗賜文武官綾袍【貞元八年玉海】元憲宗桓肅皇帝生【韓蒙哥睿宗拖雷之長子也十二月三日生時有黃忽答部知天象者言帝後必大貴故以蒙哥爲名蒙哥華言長星也出元史】周瑜聚眾將曰吾非不欲盡忠報國柰天命絕何汝等善事吳侯共成大事言畢而亡【建安十五年十二月三日卒壽三十六出三國誌】遣使祭貞石【肅宗上元十七年八月四日原州昌松縣舄池谷有石靑質白文成字曰太平天子五王六王七王十鳳毛才子及七佛八菩薩等語原州奏聞上十二月初三日遣使祭之曰天有成命表瑞貞石文字昭然歷數淮永出五行志】陸九淵命掃灑焚香【宋陸九淵字子靜究心典籍見於躬行十二月三日有疾接見屬僚與論政理加平時宴息靜室命掃灑焚香新衣幅巾端坐家人進藥卻之不復言後數日卒出左編】北斗北極降【道經】

詩久客見華發孤棹桐廬歸新月無朗照落日有餘輝漁浦風水急龍山煙火微特驚沙上鴈一一背南飛【潘閬歲暮初三日自桐廬歸錢塘晚泊漁浦作】窮冬月末兩三日半百年過六七時龍尾趁朝無气力牛頭參道有心期榮華物外終須悟老病傍人豈得知猶被妻兒教漸退莫求致仕且分司惟生一女才十二抵欠三年未六旬婚嫁累輕何怕老饑寒心慣不憂貧紫泥丹筆皆經手赤紱金章盡到身更擬踟躕覓何事不歸嵩洛作閒人【白樂天戊申十二月三日詠懷】

四日唐髙宗崩【崩於弘道元年十二月四日葬幹陵在京兆府奉天縣界出通考】宋眞宗命石保吉賜契丹使宴射於土津園【景徳元年十二月四日賜宴自後使至賜宴此其始也出事物紀原】黃巢陷京師【廣明元年先黃巢攻潼關官軍大潰燔驚西市唐僖宗夜自閱遠門出趨駱谷十二月四日賊至昭應陷京師矣時巢眾累時爲盜行伍不勝其富遇窮民於路而慰曉之曰黃王爲生靈不似汝家不措汝輩但各安家業賊眾競投物遺人出舊唐書】衡山道士彌明舊與劉師服進士相識是夜抵其居宿有校書郎侯喜能詩夜與劉說詩彌明在其側貌極醜白須黑面長頸結喉又作楚語喜視之若無人彌明忽軒衣張眉指鑪中石鼎謂喜曰子云能詩能與我賦此乎卽援筆題其首曰巧匠琢山骨刳中事煎烹喜綴之曰外苞幹蘚文中有潛浪驚彌明啞然笑曰子詩如是而已乎乃坐而髙吟曰龍頭縮菌蠢豕腹脹彭亨旨在譏喜也侯劉相顧慚駭曰尊師非常人也某等願爲弟子彌明曰何當出灰池無許離缾罌謬居鼎鼐間長使水火爭形模婦女笑度量兒童輕徒爾堅貞性不過升合盛寧依暖熱輩不與寒涼並忽羅翻溢愆實負任使誠陋質荷斟酌狹裏愧提擎豈能煮仙藥但未污羊羹區區徒自效瑣瑣安足呈難比俎豆用不爲手所撜願君勿嘲笑此物方施行吟畢卽袖手竦肩倚北墻坐謂二子曰吾閉口矣二子大懼皆起立牀下再拜而彌明鼻息如雷鳴頃之彌明不見二子驚惋自責若有失者【仙傳拾遺亦出韓愈序】九壘土皇君上詣答和天奏九地得仙人名【道經】

五日唐代宗以諸州府學博士攺爲文學品秩同參軍【大歷十四年十二月五日漢郡國皆有文學掾則文學漢官也肅宗時顏眞卿曰文學蓋復漢舊號也出事物紀原】宋眞宗宴尙書省五品諸軍都指揮使以上契丹便於崇徳殿不舉樂以明徳太后喪制故也【景徳二年時契丹初來賀承天節擇膳夫五人賞本國異味就尙食局造食詔賜膳夫衣服銀帶器帛】宋髙宗謂輔臣曰孔子作經經之祖左氏作傳史之祖【紹興六年以上玉海】

詩八年十二月五日雪紛紛【白樂天】

六日唐莊宗與皇后如張全義第全義大陳貢獻酒酣皇后奏稱妾幼失父母見老者輒思之請父事全義帝許之全義惶恐固辭再三彊之竟受皇后拜復貢獻謝恩【同光二年十二月六日後命翰林學士趙鳳艸書謝全義鳳密奏自古無天下之母拜人臣爲父者帝嘉其直然卒行之自是後與全義日遣使往來問遺不絕出後唐紀】宋人田述古卒【述古字明之以哲宗元符三年十二月六日卒享年七十蚤孤遊學京師甫冠補太學生事安定胡先生爲弟子勤學好問以鄕薦不中第嘆曰得失命也乃慨然發憤隱居講誦二十餘年不復出哲宗嗣位搜訪遺逸除襄州司法參軍述古曰老矣不任爲吏出宋文鑑】天倉開宜入山修道【內景經】

詩薄晚蓬山下直余笑看六出點衣裾絮飛簾外無縈絆花落階前不掃除松鬣垂身全類我竹頭搶地最憐渠短檠便可捐墻角剩有窗光映讀書【曾茶山十二月六日大雪作】

七日宋哲宗生於宮中赤光照室及卽位羣臣請以十二月七日爲興龍節表云夢日儲祥預席有開之慶奉符踐祚適丁利見之期上批答曰赤斷錫符獲成洪緒冬成肅物用紀誕辰卿等對揚甲觀之祥願上興龍之節旣以申盛禮於兩宮亦以同歡心於萬國【哲宗諱煦神宗第六子母曰欽聖皇后朱氏熙寧九年哲宗生出合璧事類】歐陽永叔王原叔二翰林韓子華吳長文二舍人是日同過司馬君實舊廬值出不及見君實於是作詩詩曰枯竹爲門扉不可容車騎況如鄭廣文無氈藉賓位窮冬月破七貴客聯玉轡傳騶肅裏閭下榻呼童稚問我何所往共畱墻上字兒愚不知誰金章言照地旣居卿大夫恨莫親帚篲星躔回已髙麟距寧復致戢戢鄰巷居相見竊自喟豈料瘦老翁能令賢達至昔時蓬蒿徑安有此盛事【十二月七日同過出事文類聚】勃泥國以是日爲歲節【以十二月七日爲歲節地熱多風雨國人宴會鳴鼓吹笛擊鈸歌舞爲樂無器皿以竹編貝多葉爲器盛食食訖棄之王所居室覆以貝多葉民捨覆以艸其地無麥有麻稻無蠶用吉貝花織成布飲椰子酒出宋史外國傳】不宜水陸遠行凶【遵生八箋】夜犯掠剩大夫降惡病死【三元延壽圖】

詩天風淅淅飛玉沙詔恩歸沐休早衙遙知淸虛堂裏雪正似薝卜林中花出門自笑無所詣呼酒持勸惟君家踏冰淩兢戰疲馬扣門剝啄驚寒鴉羨君五字入詩律欲與六出爭天葩頭風已倩檄手愈背癢恰得仙爪爬銀缾瀉油浮蟻酒紫碗鋪栗盤龍茶幅巾起作鴝鵒舞疊鼓誰摻漁陽撾九衢燈火雜夢寐十年聚散空咨嗟明朝握手殿門外共看銀闕暾朝霞【十二月七日興龍節侍宴前一日微雪東坡與子由同訪王定國小飲淸虛堂定國出詩皆佳子由又言昔與孫巨源同過定國感念存�悲嘆久之夜歸各賦一篇以示定國】

八日唐徳宗臘八日畋於苑中止其多殺行二驅之禮【貞元十一年通考】唐敬宗獵還宮與中官劉克明田務成許文端打球軍將蘇佐明王嘉憲石定寬等二十八人飲酒帝方酣入室更衣殿上燭忽滅克明等同謀害帝實時殂於室內時年十八【寶歷二年十二月八日舊唐書】宋哲宗本七月生爲興龍節羣臣復請以八日爲興龍節不以先一日者以避僖祖忌故後一日【天中記】宋太宗因子年以來冬無雪至是日雪深尺餘上喜賜近臣宴於中書詔令盡醉上賦詩親以八分書遣中使就宴所賜之【淳化二年出玉海】宋太祖謚孔子曰至聖【建隆五年十二月八日出會要】民間用各色米豆果實合而煮之謂之臘八粥無不食者【宣撫鎭志】東京作浴佛會以諸果品煮粥謂之臘八粥【出風土記據山堂肆考南方專用臘月八日浴佛宋朝東京十二月初八日都城諸大寺作浴佛會並造七寶五味粥謂之臘八粥】佛臘月八日降伏六師投佛請死【投佛請死言佛以法水洗我心垢則設浴之事西域舊俗亦今臘月灌佛之始出俗緣記亦出事物紀原】沐浴轉除罪障【荊楚歲時記】八日佛道成據經佛初成道於泥蓮池故北人以是日灌木佛像歲時雜記僧家以乳簟胡桃百合等造七寶粥亦謂之咸粥供佛及僧道檀越【天中記】佛圖澄卒【澄姓白氏西域人身八尺姿甚美少出家晉永嘉四年適洛陽念神咒使鬼神見千里外事如面又聽鈴音知一切興亡休咎事不爽至穆帝永和四年十二月初八日卒石虎殮澄以杖缽內之棺中窆於臨漳西紫陌之地澄死之日有見於流沙虎疑其不死開棺視之惟杖缽存空棺中澄左脇乳旁有一孔約大四寸通徹腹內時以絮塞之夜欲讀書輒拔出其絮則一室瀾明又齋日至水邊引腸滌之已而復納於中後謂弟子法��戊申禍亂將萌己酉石氏當滅吾及未亂當先化矣石氏卽石勒出髙僧傳】

詩臘月風和意已春時因散策過吾鄰艸煙漠漠柴門裏斗迹重重野水濱多病所須惟藥物差科未動是閒人今朝佛粥更相饋更覺江村節物新【陸放翁十二月八日步至西村作】石壁開金像香山繞鐵圍下生彌勒見回向一心歸松竹禪庭古樓臺世界稀夕嵐增气色餘照發光輝講席邀談柄泉堂施浴衣願承功徳水從此濯塵機【孟浩然十二月八日於剡縣石城寺作】

九日唐髙祖幸涇陽之華池校獵【武徳五年十二月九日校獵謂羣臣四今日畋樂乎蘇世長進曰不滿十句未爲樂也出通典】唐髙祖以武功宮攺爲慶善宮【武徳六年十二月九日攺爲慶善至貞觀六年九月太宗幸慶善宮宴從臣於謂濱上賦詩云指麾八荒定懷柔萬國夷單於陪武帳日逐衛文攦端扆朝四嶽無爲任百司共樂還譙宴歡此大風詩云云出會要】宋太宗大雪詔近臣及中書令各賦詩上制瑞雪歌賜之【端拱二年玉海】宋英宗召輔臣觀禦篆孝嚴殿額於迎陽門遂禦延和殿賜茶【治平元年玉海】僧神光大雨雪堅立不動【菩提達摩祖師者南天竺國香王第三子也有僧神光者十二月九日夜大雨雪堅立不動遲明積雪過膝祖師曰汝久立雪何事光悲淚曰惟願慈悲開甘露門廣度庸品祖師曰豈可以小徳小智輕心慢心欲冀眞乘光聞至教乃以利刀自斷左臂置於祖師前祖師曰諸佛最初求道爲法忘刑出史纂左編】

詩掛帆望煙渚整棹別津亭風水已云便我行安得停離樽枉羣賢濁醪愧先傾談笑不知遠但覺江流淸獵獵甘蔗洲茫茫白沙汀斯須復回首秪有遙山靑野色一似暝月光晶孤明中流漾華目極浦涵疏星酒酣客散歸茫然獨宵徵起視天宇闊此身一浮萍難追五湖遊未願三閭醒且詠招隱作孤舟轉﹝立令﹞竮【朱文公十二月九日與諸賢同舟乘風頃刻千里江空月明飲酒甚樂分韻得星字】

十日宋太祖出元化門校獵【建隆二年出玉海】程全進孝經解命爲大學職事【宋髙宗紹興十年十二月十日出玉海】夏侯威得疾【朱建平沛國人也善相術效驗非一相夏侯威曰君四十九位爲州牧而當有厄後夏侯威爲兗州剌史年四十九十二月初十日得疾念建平之言自分必死後三十日病差設酒以待賓曰明日年便五十或不死也威罷客之後夜半卒出三國誌魏書】萼綠華仙人降現【翰墨大全】

詩十莢堯蓂開翠羽一番潘貌蒸紅頰【事文類聚】

十一日宋眞宗是日親饗廟將祀汾陰【祥符三年通考】宋髙宗是日諭輔臣曰劉光世喜書前日來乞朕所臨蘭亭敍亦以一本賜之因論書法甚詳及法帖曰其間甚有可議如古帝王帖中有漢章帝千文千文是梁周興嗣所作何緣章帝書之舉此一事其它可知豈不誤後學者【玉海紹興七年】田布會諸將復議興師【田布弘正第三子始弘正爲田季安裨將鎭臨淸布年尙幼知季安身世必危密白其父帥其所鎭之眾歸朝弘正甚奇之後弘正移鎭成徳軍以布爲河陽三城懷節度使父子俱擁節旄同日拜命布以衛軍三萬餘討賊結壘於南宮縣之南時史憲誠陰有異志而衛軍驕侈怯於格戰又屬雪寒糧餉不給以此愈無鬥志憲誠從而間之布還魏州十二月十一日會諸將復議興師而將卒益倨布以憲誠離間度眾終不爲用卽日密表陳軍情略曰臣觀眾意終負國恩臣旣無功不敢忘死出舊唐書】張祹卒【朝奉郎尙書司封員外郎張祹以皇佑二年十二月十一日卒王荊公爲之志銘曰有嘉張君質靜寬徐進非所好人用稱譽視利在前蹲循弗趨退施一州用智之餘嘻其葬矣次有銘書出臨川集】

詩隆寒徙季月初沐履浹辰【事文類聚】

十二日穆宗入海日故是日忌離家【讓國皇帝穆宗親兄不爲太后所愛故穆越次而讓皇不肯臣穆宗遂造舡入海不知其處入海時畱語四句刻於玉碑上云小山壓大山大山全無气羞見本邦人將身投化外國人以十二月十二日入海也故是日忌離家出白孔六帖】安祿山爲河北河東采訪使舉範陽之兵詣闕陷東都【祿山十二月十二日陷東都顏杲卿忠誠感發恐危宗社時從弟眞卿爲平原太守初聞祿山逆謀陰養死士爲拒賊之計至是告杲卿相與起義兵掎角斷賊歸路出舊唐書】鷓鴣起【鷓鴣正月飛後巢中不復起十二月十二日起南人設网取之出酉陽雜俎】玉晨大道君登玉霄琳房四顧天下太素三元�朝眞謂之百福日【道經】

十三日唐代宗生於上陽宮【代宗肅宗長子開元十四年十二月十三日生於東都上陽宮初名俶年十五封廣平王玄宗諸孫百餘上爲嫡皇孫宇量弘深寬而能斷喜懼不行幹色仁孝溫恭動必由禮幼而好學尢專禮易玄宗鐘愛之舊唐書】宋眞宗命喬希顏等巡鋪【太宗雍熙二年詔貢上禮部引試分差官廊下巡鋪勿容私相教授至眞宗景徳四年十二月十三日命希顏等巡鋪自此巡鋪遂爲定制出宋朝會要】宋髙宗是日施諤上行都賦【建炎十七年出玉海】安徳王延宗受敕守並州【延宗幼爲文宣所養年十二置腹上令溺已臍中抱之曰可憐止有此一个問欲作何王對曰欲作衝天王文宣問楊愔愔曰天下無此郡名願使於安徳於是封安徳焉後延宗敗前在鄴廳事見兩日相連置以十二月十三日晡時受敕守並州明日建尊號不問日而被圍經宿至食時而敗年號徳昌好事者言其得二日云出北齊書】黃巢以是日僣位國號大齊年稱金統仍禦樓宣赦且陳符命曰唐帝知朕起義攺元廣明以文字言之唐已無天分矣唐去醜口而安黃天意令黃在唐下乃黃家日月也土徳在金子以金上宜攺年爲金統【巢賊十二月十三日僣位巢曹州冤句人本以販鹽爲事干符中歲荒爲盜舊唐書】唐時戴可師是日圍賊於都梁山下賊已就降而可師自恃兵彊不爲備賊將王弘立者將兵數萬人快捷方式赴救奔突而前官軍潰亂遂爲所敗可師並監使將校已下咸沒於陣【出紀亂】天帝遊東井天元太乙朝元【以上道經】

十四日宋眞宗召近臣至龍圖閣閱書又幸資政殿作詩命卽席皆賦【祥符五年玉海】海陵嫡母徒單氏生【徒單氏宗幹之正室也徒單無子次室李氏生長子鄭王充次室大氏生三子長卽海陵也徒單氏遇下有恩大氏事之甚謹相得歡甚天徳四年海陵遷中都獨畱徒單於上京徒單嘗憂懼每中使至必易衣以俟命大氏在中都嘗思念徒單謂海陵曰永壽宮待吾母子甚厚愼勿忘也十二月十四日生海陵使祕書監往上京上壽後大氏病篤恨不得一見臨終謂海陵曰汝以我之故不令永壽宮偕來中都我死必迎致之事永壽宮當如事我出金史】

詩南溪得雪眞無價走馬來看及未消獨自披榛尋履迹最先犯曉過朱橋誰憐破屋眠無處坐覺村饑語不囂惟有暮鴉知客意驚飛千片落寒條【東坡十二月十四日夜微雪往南溪小酌】

十五日隋煬帝是夜通漢鎭北有赤气【袁充字徳符性好道術頗解占候隋煬帝大業六年遷內史舍人從徵遼東拜朝請大夫祕書少監其後天下亂盜賊並起帝不自安充以天文上表曰去年十一月二十日夜有流星赤如火從東北向西南落賊帥盧明月營破其撞車至十二月十五日夜通漢鎭北有赤气突厥將亡之應也帝大悅帝每欲徵討充皆預知之出隋書】王文殊思父北望長悲【文殊字令章吳興故鄣人父入魏文殊思慕泣血終身蔬食不衣枲服麻縕而已吳興太守謝聘爲功曹不就每於十二月十五日未嘗不北望長悲如此三十餘年後太守孔琇之表其行攺所居爲孝行裏出齊書】占城國風俗城外縳木爲塔王及人民以衣物香藥置塔上焚之以祭天【占城國在中國之西南風俗以十二月十五日祭天人有疾病旋采生藥服食地不產茶亦不知醞釀之法止飲椰子酒食檳榔刑禁亦設枷鎖小過以四人拽伏於地藤杖鞭之二人左右更互箠朴出宋史外國傳】張繼先入見徽宗微宗曰澥池水溢民罹其害故召卿治之命下卽書鐵符令弟子祝永佑同中官投澥池頃雷雨晝暝有蛟蠥死於水上【繼先字嘉聞號翛然子此三十代天師也宋徽宗崇寧二年澥州奏鹽池水溢上以問道士徐神翁對曰蛟蠥爲害宜宣張天師命有司聘之十二月十五日天師入見卽書鐵符投澥池後奏鹽課復常出史纂左編】西斗星降【道經】

詩閏歷先春破臘寒彩花金勝寵千官冰從太液池邊動柳向靈和殿裏看瑞气因風飄禁仗暖暉依日上仙盤須知聖運隨生殖萬國年年共此歡【宋郊十二月十五日立春禁中作】

十六日武則天封嵩山爲神嶽【通天元年出武后傳】玄宗是日親徵祿山使太子監國制書云今親總六師率眾百萬鋪惇元惡巡撫洛陽【天寶十四載出唐歷亦出幸蜀記】唐太宗問子孫長久之道蕭瑀對以封建上然之始議封建【貞觀二年十二月十六日出會要】元順帝至正年是日用白黑羊毛爲綫帝後及太子自頂至手足皆用羊毛綫纏系之坐於寢殿蒙古巫覡念咒語本銀槽貯火置米糠於其中沃以酥油以其煙董帝之身斷所系毛綫納諸槽內又以紅帛長數寸帝手裂碎之唾之者三並投火中卽解所服衣帽付巫覡謂之脫舊災迎新福【元史】外夷南詔以是日爲星回節登避風臺命淸平官賦詩略曰避風善闡臺極目見藤越【國名】忽爾古與今依然煙與月自我居震旦【謂天子爲震旦】翊衛賴稷契不覺歲雲暮感極星回節元昶【謂朕爲元謂郎爲昶】同一心子孫堪貽厥【彼國謂詞臣曰淸平官出玉溪編】天竺國以是日爲臘臘則麥熟【西域諸國志】

詩臘月初飛二莢蓂祥開崧嶽慶生申【事文類聚】

十七日孝宗詔太上皇帝聖壽無疆新歲七十以十二月十七日立春行慶壽禮是日早文武百僚並簪花赴文徳殿立班聽宣慶壽赦【隆興二年出宋史】孝宗詔西湖系放生池不得采捕【淳熙十三年玉海】太微玄淸左夫人與太元夫人降曲勾金壇【道經】

詩憑髙遊自快遐瞻落日孤雲�水兼萬頃澤空�雪意一枝梅笑破冬嚴擎蒼未減飛揚興引滿何辭斗石添楊柳催春兼警客荒溝照影弄纖纖從今羞復立功名鹵莽因循已半生心遣我愚應有謂眼看人智亦何成夢爲蝴蝶因觀化目送飛鴻謾寄情堪笑妻兒懷土甚謫期未滿已流行【張宛丘十二月十七日移病家居】燈燼不桃垂暗蕊香鑪重撥尙餘燻淸風欲起雅翻樹缺月初升犬吠云閉眼此心新活計隨身孤影舊知聞雷州別乘應危坐跨海淸光與子分【東坡十二月十七日夜坐達曉寄子由】

十八日宋咸上注周易十卷詔褒諭【仁宗至和元年玉海】老君降北斗降【以上道經亦載翰墨大全】

十九日唐髙宗親饗廟【通考總章元年】宋太祖始獵於近郊賜宰臣至諸軍�校錦��親禦弧矢中兔三從官稱賀【建隆二年玉海】黃潛善由右僕射拜左相【宋髙宗建炎六年宋濂集】黃山谷發鄂渚【山谷作承天院塔記朝廷謂其幸災謗國以崇寧癸未二年自鄂謫宜州十二月十九日發鄂渚宋濂集】蘇東坡於宋仁宗景佑二年是日生至元符三年東坡因誕辰置酒赤壁磯下倨髙峯俯鶻巢酒酣笛聲起於江上客有郭尢二生頗知音謂東坡曰笛聲有新意非俗工也使人問之則進士李委聞東坡生日作一曲曰鶴南飛以獻呼之使前則靑巾紫裘腰笛而已旣奏新笛又快作數聲嘹然有穿雲裂石之聲坐客皆飲滿醉倒委袖出佳紙一幅曰吾無求於公得一絕句足矣坡笑而從之詩曰山頭孤鶴向南飛載我南遊到九疑下界何人也吟笛可憐時復犯龜玆【詩話亦出長公外紀】

詩與公同丙子三萬六千日【東坡十二月十九日贈長蘆長老】

二十日祕書監胡旦是日上唐乘七十卷五代史略四十二卷演聖通論七十二卷將帥要略五十三卷仁宗詔以旦子彤爲監簿【天聖五年出玉海】迎什入關【鳩摩羅什天竺人善經律其人大徳智符堅以呂光伐龜玆載至中國姚秦弘始三年十二月二十日迎什入關待以國師禮優寵之出髙僧傳】沐浴去災【雲笈七簽】天河相交行道犯之促壽【三元延壽書】

詩季冬兩十雞鳴初僚吏造府如雲趨繡軸捧星香擁鑪共慶此日生眞儒【事文類聚】

二十一日仁宗詔正旦日食自是日不禦前殿減常膳【嘉佑四年出玉海】理宗淳熙五年太史奏來歲正旦日食詔以十二月二十一日避正殿減膳命有司講行厥政凡可以消弭災變者直言無隱【出山堂肆考】太宗禦丹鳳樓觀酺召侍臣賜飲自樓前至朱雀門張樂又集開封府諸縣及諸軍樂人列於禦街音樂雜發觀者溢道縱士庶遊觀遷市肆百貨於道之左右召畿甸耆老列坐樓下賜之酒食賜羣臣宴於尙書省仍作詩以賜【雍熙元年十二月詔曰王者賜酺推恩與眾共樂所以表升平之盛事契億兆之歡心累朝以來此事久廢二十一日禦丹鳳樓出宋史禮志】核膚有靑昔之兆【段思平有異兆蒙主楊於貞忌之使人索捕思平逃匿饑摘野桃剖之核膚有文曰靑昔思平拆之曰靑乃十二月昔乃二十一日今楊氏政亂吾當以是日舉義乎遂借兵軍至河尾是夕思平夢人斬其首又夢王瓶耳缺又夢鏡破懼不敢進兵其軍師董迦羅曰三夢皆吉兆也公爲大夫夫去首爲天天子兆也玉瓶去耳爲王王者兆也鏡中有影如人有敵鏡破則無影無影則無敵矣三夢皆吉兆也思平乃決明旦遂引兵渡江逐楊氏而有蒙國攺國號曰大理時晉天福二年出滇記】王晉卿致墨於東坡【元佑二年十二月二十一日王晉卿致墨於東坡二十六丸凡十餘品雜研之作數十字以觀其色之淺深若果佳當搗合爲一品亦當爲佳墨東坡昔在黃州鄰近四五郡皆送酒東坡合置一器中東坡笑曰昔酒合一器中謂之雪堂義樽今又不爲雪堂義墨耶出長公外紀】諸天上眞朝元日【道經】

詩春到梅稍許樣妍更經九日是新年曉來忽聽兒童語此夕人間誕女仙【事文類聚慶女人】

二十二日萬壽節【唐莊宗十二月二十二日出玉海】宋太祖崩於開寶九年太宗嗣位是日攺爲太平興國元年【容齋續筆】宋太宗是日郊祀畢賜宰臣文武等宴於尙書省帝作詩以賜其日晚又宣旨曰今日卿等宴會恐未盡歡可更賜來日宴羣臣獻歌詩賦頌者數十人並付史館於是飲三日【雍熙元年玉海】戴洋謂劉胤曰十二月二十二日庚寅勿見客【戴洋吳興長城人也好道術妙解占候小數洋往尋陽劉胤鎭尋陽胤問洋曰我病當差不洋曰不憂使君不差憂使君今年有大厄使君年四十七行年入庚寅太公陰謀曰六庚爲白獸在上爲客星在下爲害气年與命並必﹖當忌十二月二十二日庚寅勿見客胤曰我當解職將還野中治病洋曰使君當作江州不得解職及期爲郭默所害據戴洋傳被害在十二月二十四日此出史纂左編】丹陽羽化胡璋徐紹祖等見瑞鶴蟠繞空際丹陽三髻現於彩雲之上【丹陽祖師弟子也十二月二十二日羽化出左編】王﹝上一吉下二吉﹞生【王﹝上一吉下二吉﹞京兆咸陽人母感異夢而妊二十有四月生於宋徽宗政和二十年十二月二十二日師自幼不羣及長體貌雄偉美須髯倜儻尙文好屬文才思敏捷至正隆四年師忽嘆曰孔子四十不惑孟子四十不動心予猶碌碌如此不亦愚乎年至四十有八所遇者皆唐純陽子呂仙翁之化身也師性少撿束時人目之曰害風師受而不辭關中謂狂者爲害風正月四日已載王﹝上一吉下二吉﹞事此日載王﹝上一吉下二吉﹞之誕辰也王﹝上一吉下二吉﹞號重陽子出史纂左編】馬鈺枕肱而逝【馬鈺字宜甫十二月二十二日夜將二鼓風雨大雷師東首枕肱而逝索筆書頌雲長年六十一在世無人識烈雷吼一聲浩浩隨風逸元至元六年贈丹陽抱一無爲眞人出左編據道書事在二月二十二日未知孰是俱錄】太平護國天尊降【藏經】

二十三日宋徽宗宣和七年是日上禦玉華閣召宰執吳敏等對至日晡時決內禪之議擢吳敏爲門下侍郎艸傳位詔是夕命太子入居禁中覆以禦袍太子俯伏感泣力辭【翌日又固辭不從乃卽大位禦垂拱殿見宰執百官時日有五色暈挾珥赤黃色有重日相摩蕩久之乃隱是時金人入寇猖獗出史纂左編】畢諴卒【畢誠字存之鄆州須昌人也太和中進士擢第在相位以疾固辭十二月二十三日卒諴謹厚長於文學尢精吏術出舊唐書】秦檜是日誕辰髙宗詔曰省所奏辭免生日賜宴朕聞聖賢之興必五百歲君臣之遇蓋亦千載夫以不世之英值難逢之會則其始生之日可不爲天下慶乎式燕樂衎所以示慶也非喬嶽之神無以生申甫非宣王之能任賢無以致中�今日之事不亦臣主俱榮哉宜服異恩無守衝節所請不允【紹興十三年出宋史】五嶽之神下降人間【道經】

詩才爭七日春來到梅吐南枝消息早【事文類聚】

二十四日玄宗親祀九宮神於東郊【天寶三載術士蘇嘉慶上言請於城東置九宮神壇其年十二月二十四日親祀通考】晉安帝四黑龍登天【安帝元熙元年二十四日四黑龍登天傳曰冬龍見天子亡社稷大人應天命之符金雌詩亡大火有心水抱之悠悠百年是其時火宋之分野水宋之徳也金雌詩又曰云出而兩漸欲舉短如之何乃相岨交哉亂也當何所惟有隱巖殖水黍西南之朋困桓父兩云玄字也短者云昨短也巖隱不見惟應見谷殖禾谷邊則聖暐炳明也易曰西南得朋故能困桓父也劉向讖曰上五盡寄致太平艸付合成集羣英前句則陛下小諱後句則太子諱也出宋書符瑞志】宋太宗幸講武臺【興國二年上將有事於晉陽習武事也明年遂平河東】宋徽宗賜太師蔡京以下赴睿謀殿宴景龍門觀燈續有旨宣太傳王黼赴宴【以上玉海宣和六年】劉玄英降世【玄英號海蟾子初名操後得道攺稱焉十二月二十四日降世十一月�十七日上升元至元六年褒贈海蟾明悟弘道眞君出全眞傳】陰子方晨炊而竈神見子方再拜受慶家有黃羊因以祀之自是已後暴至巨富【出後漢書酉陽雜俎云竈神名隗狀如美女又曰姓張名單字子郭又曰名壤子】吳中以是夜祀竈神謂竈神翌日朝天白一歲事故先一日禱之【風土記】楚俗以竹枝掃屋塵換鑪火夜具酒果送竈神朝帝【楚志】北人名爲交年家家用餅糖酒果祀竈祈福【出宣撫鎭志歲時記亦云交年節都人於交年日以酒抹竈門謂醉司命】夜牀底點燈謂之照虛耗【瑣碎錄】雲南風俗祀祖如中州上冢之禮【天下一統志】

詩古傳臘月二十四竈君朝天欲言事云車風馬少畱連家有杯盤豊祀典豬頭爛熟雙魚鮮豆沙甘松粉餌圓男兒酌獻女兒避酬酒燒錢竈君喜婢子鬥爭君莫聞貓犬觸穢君莫嗔送君醉飽登天門盂長杓短勿復云乞取利市歸來分【範至能十二月二十四日祭竈詞】

二十五日奏到之日【唐髙祖武徳五年二月朔太子與劉黑闥戰黑闥遁至館陶又二月二十五日官軍至館陶黑闥敗走至十二月二十五日奏到之日也黑闥臨刑嘆曰我幸在家鉏菜爲髙雅賢輩所誤至此舊唐書】吳中煮赤豆作穈暮夜合家同享云能避瘟气𨿽遠出未歸者亦畱貯口分至𦇤褓小兒及僮僕皆預【荊楚歲時記又共工氏有不才之子以冬至死爲疫鬼畏赤小豆故冬至日作赤豆粥以禳之與前事相似】尹喜邀老君歸其家曰某惷愚不知所問願請益老君曰子欲修身養性行道紀形結气成神終始無窮者莫先以靜故天靜以爲定神靜以爲變人靜以爲生將靜之時反聽內觀心不妄念口不妄言形不妄動子欲靜神先沐浴齋戒然後精煉已身乃可入室或丹蛇來者子心或王母來降或道身應見此皆身中之神試子爾但勿驚怖【尹喜得老君祕再拜稽首辭疾去官十二月二十五日邀老君歸其家云云出史纂左編】三淸玉帝司會之日【道經】

詩酡顏玉碗捧纖纖亂點餘花唾碧衫歌咽水雲凝靜院夢驚松雪落空巖空花落盡酒傾缸日上山融雪漲江紅焙淺甌新火活龍團小碾斗晴窗【十二月二十五日大雪始晴東坡夢人以雪水烹小團茶使美人歌夢中作回文詩覺而記其一句云亂點餘花唾碧衫意用飛燕唾花故事也後續之爲二絕】家家臘月二十五淅米如珠和豆煮大杓轑鐺分口數疫鬼聞香走無處鎪姜屑桂澆蔗糖滑甘無比勝黃梁全家團欒罷晚飯在遠行人亦畱分褓中孩子彊教嘗餘波徧沾獲與臧新元﹝口十﹞气調玉燭天行已過來萬福物無疵癘年谷熟長向臘殘分豆粥【宋範至能古詩載於山堂肆考】

二十六日太白犯塡星於斗占曰天子失土【大明二年十二月二十六日出南齊書】天雄軍徳博州天降紅雪盡血雨【宋仁宗慶曆三年十二月二十六日出五行志】宋仁宗命楊繪爲集賢校理【嘉佑三年楊繪獻書意詩旨春秋辯要十二月二十六日命爲集賢校理出會要】宰相王旦誕辰眞宗詔賜羊三十口酒五十壺米麵各二十斛【十二月二十六日生祥符五年詔賜宋史】

二十七日宋眞宗命王旦爲兗州太極觀奉上寶冊使趙安仁副之【眞宗天禧元年十一月奉寶冊仙衣於文徳殿乃齋於天安殿後室四鼓帝詣天安殿酌獻天書畢大駕赴玉淸昭應宮衮免升大初殿奉冊訖奠玉帛薦饌三獻飲福登歌二舞望燎如祀昊天上帝儀分遣攝殿中監上紫微大帝絳紗袍七元輔弼眞君紅綃衣翊聖保徳眞君皁袍帝攺服靴袍詣寶符閣焚香羣臣詣集禧殿門表賀帝又服袁冕詣天興殿奉上聖祖天尊大帝冊寶仙衣畢攺服詣保寧閣焚香還宮命諸州設羅天大醮先建道場至二十七日命王旦爲兗州太極觀奉上寶冊使趙安仁副之出宋史禮志】東坡夜夢數吏人持紙請祭春牛文東坡取筆疾書其上云三陽旣至庶艸將興爰出土牛以成農事衣被丹靑之好本出泥塗成毀須臾之間誰爲喜慍吏微笑曰此兩句復當有怒者傍出一吏云不妨不妨此是喚醒他【東坡夢於神宗元豊六年十二月二十七日時在黃州年四十七出長公外紀】

詩道人曉出南屏山爲試點茶三昧手忽驚午盞兔毛斑打作春甕鵝兒酒天臺蕊花世不見玉川風腋今安有先生有意續茶經會使老謙名不朽【南屏謙師妙於茶事自云得之於心應之於手非可以言傳學到者十二月二十七日聞東坡遊落星寺遠來設茶東坡作詩贈之】舄湯舊得茶三昧覓句近窺詩一斑淸夜漫漫因搜攪齋腸那得許堅頑【東坡十二月二十七日重贈老謙】

二十八日日有戴气太史奏君徳至於天爲萬民愛戴則有是瑞【淳熙六年宋孝宗於是議蠲稅玉海】唐睿宗立春禦宣政殿命太常卿於休烈讀時令【乾元元年十二月二十八日立春玉海】蜀後主王衍國滅【蜀後主王衍於老君殿中列唐朝十八帝車駕往謁識者以爲拜唐乃歸命之先兆也先是司天監胡秀材進歷移閏正月近臣曰宜用唐國閏月也因攺閏十二月街衢賣歷者云只有一月也是年十二月二十八日國滅北夢瑣言】管輅字公明是日吏部尙書何晏請之鄧揚在晏許晏謂輅曰聞君著爻神妙試爲作一卦知位當至三公不又問夢見靑蠅數十頭來在鼻上驅之不肯去此何故輅曰願君上追文王六爻之旨下思尼父彖象之義然後三公可決靑蠅可驅也揚曰此老生之常譚輅答曰夫老生者見不生常譚者見不譚晏曰過歲更當相見【十二月二十八日何晏請之云云輅還邑捨其以此言語舅氏舅氏責輅言太切至輅曰與死人語何所畏耶舅氏大怒謂輅狂悖歲朝西北大風塵埃蔽天十餘日聞揚晏皆誅然後舅氏乃服輅容貌粗醜無威儀而嗜酒飲食言戲不擇非類故人多愛之而不敬出管輅傳】修迎新齋【內景經】太上老君降伏九十六種邪魔【藏經】

詩百日歸期恰及春餘年樂事最關身出門便旋風吹面去馬聯翩鵲啅人卻對酒杯渾是夢試拈詩筆已如神此災何必深追咎竊祿從來豈有因平生文字爲吾累此去聲名不厭低塞上縱歸他日馬城東不鬥少年雞休官彭澤貧無酒隱幾維摩病有妻堪笑睢陽老從事爲予投檄向江西【東坡十二月二十八日謫授檢校水部員外郎貴州團練副使作】

二十九日太白蝕月【璞上疏曰去年十二月二十九日太白蝕月月者屬坎羣陰之府所以昭察幽情以佐太陽精者也大白金行之星而來犯之天意若曰刑理失中自壞其所以爲法者也臣術學庸近不練內事占卦所及敢不盡言是時陰陽錯繆刑獄繁興郭璞字景純河東聞喜人有郭公者客居河東精於卜筮璞從之受業公以靑囊中書九卷與之自是遂洞五行天文卜筮之術禳災轉禍𨿽京房管輅不能過帝見而嘉之出郭璞傳】後周太祖親饗廟【廣順三年通考】唐太宗從太上皇閱武於城西而還置酒未央宮【貞觀八年玉海】唐玄宗有龍見於池敕太常韋絳艸祭儀絳奏牲用少牢樂用鐘鼓奏姑洗歌南宮【開元十八年十二月二十九日龍見於池玉海】宋徽宗詔景龍門預爲元夕之具特賜公師宰執以下宴禦制詩四韻賜太師蔡京【政和三年玉海】陳師道卒【師道字無已號後山彭城人以建中靖國元年十二月二十九日卒年四十九除官得一正字在元符三年庚辰冬其除官之日有詩詩曰扶老趨嚴召徐行及聖時端能幾字正敢恨十年遲肯著金根誤寧辭乳嫗譏向來憂畏出不盡鹿門期出遺編】華嚴菩薩生辰【藏經】

詩東去長安萬里餘故人那惜一行書玉關西望堪腸斷況復明朝是歲除【岑參十二月二十日玉關寄長安友】

三十日漢文帝二年是日日食帝謂羣臣曰人主不徳則天示之災以戒不治朕不能治肓羣生上以累三光之明不徳大矣其悉思朕之過失及知見之所不及以告朕【山堂肆考】日窮於次月窮於紀星回於天數將幾終歲且更始日月其除送寒迎春【以上六帖】三百六旬之盡七十二候之窮【荊楚歲時記】漢武於歲除狩河間見淸光自地屬天望气者曰下有貴子上求之見一女子在空室中姿色殊絕兩手皆拳數百人擘之不舒上次被卽舒號拳夫人卽鉤弋也後人因效之爲藏鉤之戲【漢武故事】唐貞觀初天下乂安時屬除夜太宗盛飾宮掖明設燈燭盛奏樂歌乃延蕭后觀之後曰隋主淫侈每除夜殿前諸院設火山數十爇沈香木根每一山焚沈香數車火光暗則以甲煎沃之焰起數丈香聞數十里【紀聞又出外史】唐景隆二年中宗敕中書門下與學士諸王駙馬除夕入閣守歲設庭燎置酒奏樂酒酣上謂禦史大夫竇從一曰聞卿久無伉儷朕甚憂之今夕歲除爲卿成禮從一但唯唯拜謝俄而內侍引燭籠步障金縷羅扇自西廊而上扇後有人衣禮衣花釵令與從一對坐上命從一誦卻扇詩數首扇卻去花易服而出徐視之乃皇后老乳母王氏也上謂侍臣大笑詔封莒國夫人【嫁爲從一妻俗謂乳母之婿曰阿﹝上父下者﹞從一每謁見及進表狀自稱翊聖皇后阿﹝上父下者﹞時人謂之國﹝上父下者﹞從一欣然有自負之色故唐人成婚之夕有催妝卻扇詩李商隱代董秀才卻扇詩云莫將盡扇出帷來遮掩春山滯上才若道團圓是明月此中須放桂花開出唐紀】吳越王錢鏐嘗於除夜命諸子及諸孫鼓胡琴一再行遽止之曰人將以我爲長夜之飲【九國誌又出山堂肆考】歲除大儺選中黃門子弟十歲以上十二歲以下百二十人爲侲子皆赤幘皁衣執靴而行【出東漢後紀又禮樂志儺逐鬼疫也陰陽之气不節厲鬼從而爲禍故天子使方相氏黃金爲四日熊皮爲帽口作儺儺之聲以驅鬼疫薛綜注侲之爲言善也善男幼子也西京賦侲子善童】歲除太常卿領官屬樂吏並護童侲子千人晚入內至夜於寢殿前儺蠟燎沈檀熒煌如晝其夕賞賜甚多【南部新書】前歲一日擊鼓驅疫癘之鬼謂之逐除亦曰儺【呂氏春秋】歲除日儺皆作鬼神狀二老人名爲儺翁儺母【李綽秦中歲時記】吳越錢俶傳佐卒弟倧以次立歲除畫工獻鐘馗擊鬼圖上胡進思見之大悟知倧將殺已是夕擁兵廢倧迎俶立之西方深山中有長人丈餘人見之則病寒熱名曰山﹝彳喿﹞人每以竹著火中熚烞有聲則山鬼驚遁故今除夕爆竹是其遺意【神異經】李畋鄰人仲叟家爲山魈【音肖獨足鬼】所崇叟求報謝而妖彌盛畋謂曰公除夕於庭中爆竹數十竿叟然其言妖止【異聞錄】爆竹之儺人家各於門首燃薪滿盆貧富皆爾謂之相暖熱【吳中風土記】吳俗村落以禿帚麻稭竹枝等燃火炬縳於長竿之杪以照田爛然徧野以祈絲谷【山堂肆考】有商人過淸湖見淸洪君君以一婢名如願許之商有所求悉能致之後除夕將旦如願晚起商人撻之走入糞堆不見今吳俗除夜將晚雞鳴婢獲持杖擊糞壤致詞以致市利謂之打灰堆【歲時記亦出山堂肆考】吳俗分歲罷小兒繞街呼叩云賣汝癡賣汝呆世傳吳人多呆故兒輩諱之欲賣其餘範至能有賣癡呆詞除夕更闌人不睡厭禳鈍滯迎新歲小兒呼叫走長街云有癡呆召人買二物於人誰獨無就中吳儂仍有餘巷南巷北賣不得相逢大笑相揶揄櫟翁塊坐重檐下獨要買添令問價兒云翁買不須錢奉賒癡呆千百年【揶揄兩手相笑也除夜謂之分歲出山堂肆考】賈島常以歲除取一年所得詩稿祭以酒酺曰勞吾精神以是補之【金門歲節記】裴度除夜嘆老至晚不寐鑪中焚商陸火凡數添【唐書】洪矩吳時作廬陵郡載土船頭歸除日矩指船頭云無物載土耳【宣城記】昔有人居艸庵中每歲除夕遺閭裏藥一貼令囊浸井中至元日取水置於酒尊名曰屠蘇合家飲之不瘟疫【山堂肆考】都下寺院每用歲除鍜磨是日作鍜磨齋【僧園逸記】都人除夜請僧道看經備酒果送神帖竈馬於竈上以酒糟抹竈門曰醉司命夜於竈裏點燈謂之照虛耗【夢華錄】除夜祭先竣事長幼聚飲祝頌而散謂之分歲【風土記】蜀風俗晚歲相饋問謂之饋歲酒食相邀爲別歲除夕達旦不眠謂之守歲【蘇軾云】歲除家家具有蓛謂宿歲之儲以迎新年相聚酣飲畱宿歲飯至新年則棄之街衢以爲去故納新云晉博士張亮議曰臘接也祭宜在新故交接也俗謂臘之明日爲初歲【白孔六帖】洛陽人家除夜以銅刀刻門埋小兒硯點水盆燈【山堂肆考】臘日以後叟嫗各隨其儕爲藏彄分二曹以較勝負卽藏鉤也【風土記彄音樞】廣寧眞君上升【郝大通號廣寧子寧海人也初名璘號恬然子𨿽入道而志不苦勵長眞王陽二師激勸之至岐山遇異人授以金丹口訣爲攺名號修行趙魏間道成脫化出道書】

詩旅館寒燈獨不眠客心何事轉淒然故鄕今夜思千里霜鬢明朝又二年【髙適】金吾除夜進儺名畫褲朱衣四隊行院院燒燈如白日沈香火裏坐吹笙【王建】病眼少眠非守歲老心多感又臨春火銷燈盡天明後便是平頭六十人【白居易除夜】事關休戚已成空萬里相思一夜中愁到曉雞聲絕後又將憔悴見春風【來鵠除夜】緹室重飛玉管灰物華全爲斗杓回依依殘臘無情別歷歷新春滿眼來【司馬光除夕】漏箭更籌日夜催萬牛不挽白駒回梅花雪片歲除盡萱艸柳芽春將來【曾吉甫】比量舊歲聊堪喜流轉殊方又可驚明日嶽陽樓上去島煙湖霧看春生【陳去非除夕】暮景斜芳殿年華麗綺宮寒辭去冬雪暖帶入春風階馥舒梅素盤花卷燭紅共歡新故歲迎送一宵中歲陰窮暮紀獻節啟新芳冬盡今朝促年開明日長冰消出鏡水梅散入風香對飲歡經夜傾壺待曙光【以上唐大宗守歲】今歲今宵盡明年明日催寒隨一夜去春逐五更來气色空中攺容顏暗裏摧風光人不覺已著後園梅【王諲】遠客襄陽郡來過海伴家樽開柏葉酒燈發九枝花妙曲逢盧女髙才得孟嘉東山行樂意非是競繁華【張子客除夜樂城逢孟浩然】守歲阿戎家椒盤已頌花盍簪喧櫪馬列炬散林鴉四十明朝過飛騰暮景斜誰能更拘束爛醉是生涯【杜工部】歲序已云殫春心不自安聊開柏葉酒試薦五辛盤金薄圍神燕朱衣印鬼九梅花應可折惜爲雪中看【庾肩吾】猶殘一夜臘並見兩年春物以終爲始人從故得新迎春朝剪彩守歲夜傾銀恩賜隨佳節無功秪自塵【王介甫除日立春】歲晚身何托燈前客未空半生憂患裏一夢有無中發短愁催白顏衰酒借紅我歌君起舞潦倒略相同【陳師道除夜對酒贈少章】乾坤空落落歲月去堂堂末路驚風雨窮邊飽雪霜命隨年欲盡身與世俱忘無復屠蘇夢挑燈夜未央【文天祥除夜】一尊聊有天涯憶百歲翻然醉裏眠酒醒燈前猶是客夢回江北已經年佳時流落眞何得勝事蹉跎只可憐惟有到家寒食在春風因泛澦溪船【王安石除夜寄弟】

