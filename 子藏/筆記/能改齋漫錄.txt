能攺齋漫錄宋吳曾●卷一事始○樓羅黃朝英《緗素雜記》諭樓羅云「《酉陽雜俎》云﹕『樓羅﹐因天寶中﹐進士有東西堋﹐各有聲勢﹐稍傖者多會於酒樓﹐食畢羅﹐故有此語。』子讀梁元帝《風人辭》云﹕『城頭网雀﹐樓羅人著。』則知樓羅之言﹐起已多時。又蘇鶚《演義》云﹕『樓羅﹐幹了之稱也。俗云騾之大者曰樓騾﹐騾羅聲相近﹐非也。』又云﹕『婁敬﹑甘羅﹐亦非也。蓋樓者﹐攬也﹔羅者﹐綰也。言人善幹辦於事者﹐遂謂之摟羅。摟字從手旁作婁。《爾雅》云﹕婁﹐聚也。』此說近之。然《南史顧歡傳》云﹕『蹲夷之儀﹐婁羅之辧。』又《談苑》載朱貞白詩云太婁羅﹐乃止用婁羅字。又《五代史劉銖傳》云﹕『諸君可謂僂羅兒矣』﹐乃加人焉。」以上皆朝英說。然予以爲此說久矣﹐北齊文宣帝時已有此語。王昕曰「樓羅樓羅﹐實自難解。」蓋不始於梁元帝之時。以表考之﹐梁文帝卽位﹐是歲己巳﹔次年庚午﹐北齊宣帝卽位﹔至壬申年﹐梁元帝方卽位。今據《緗素雜記﹞﹐以樓羅事引梁元帝風人辭爲始﹐不當﹐蓋元帝在宣帝之後。○麥秋黃朝英《緗素雜記﹞云「宋子京有《帝幸南園觀刈麥》詩云﹕『農扈方迎夏﹐官田首告秋。』注云﹕『臣謹按﹐物成熟者謂之秋﹐取擎斂之義。故謂四月爲麥秋。』余按﹐《北史蘇綽傳》云﹕『布種旣訖﹐嘉苗須理。麥秋在野﹐蠶停於室。』則麥秋之說﹐其來舊矣。」已上皆朝英說。予考麥秋之始﹐在《禮記月令》﹐自有成說﹐何必引蘇綽說耶﹖釋其義﹐則景文之說尢盡。及觀王荊公絕句云「荷葉初開筍漸抽﹐東陂南蕩正堪遊﹐無端隴上麥﹐橫起寒風占作秋。」此又何也﹖然景文所注﹐本出蔡邕《月令章句》曰「百谷各以其初生爲春﹐熟爲秋。故麥以孟夏爲秋。」○詞《太平廣記》引《嘉話》錄載﹕「權徳輿言無不聞﹐又善庾詞。嘗逢李二十六於馬上﹐庾詞問答﹐聞者莫知其所說焉。或曰﹕『庾詞何也﹖』曰﹕『隱語耳。《論語》不曰﹐人焉庾哉﹐人焉庾哉﹐此之謂也。』」已上皆《嘉話》所載。予按﹐《春秋傳》曰「範文子莫退於朝。武子曰﹕『何莫也﹖』對曰﹕『有秦客庾詞於朝﹐大夫莫之能對也﹐吾知三焉。』」「楚申叔時問還無社曰﹕『有麥曲乎﹐有山鞠乎﹖』」蓋二物可以禦濕﹐欲使無社逃難於井中。然則庾一字𨿽本於《論語》﹐然大意當以《春秋傳》爲證。東坡《和王定國詩》云「巧語屢曾遭薏苡﹐庾詩聊復托芎。」○主者施行今朝廷行移下州縣﹐必云主者施行者。本後漢《黃瓊傳》也。○鴟夷子皮王觀國《學林新編》論鴟夷子﹐引《史記伍子胥傳》及《應劭注》﹑及《前漢食貨志顏師古注》云「自號鴟夷者﹐言若盛酒之鴟夷﹐多所容受而可捲懷﹐與時張弛也。鴟夷皮之所爲﹐故日子皮。」又引《陳遵傳》載揚雄《酒箴》曰「鴟夷滑稽﹐腹大如壺。」然則範蠡自號鴟夷子皮﹐又號陶朱公﹐托鄙名以自晦其迹耳。以上皆王說。予按﹐《墨子》曰「孔子怒景公不封己﹐乃樹鴟夷子皮於田常之門。」《孔叢子》嘗作詰墨曰「夫樹人﹐爲信己也。孔子適齊﹐惡陳常而終不見﹐常病之。又陳常弒其君﹐孔子沐浴而朝﹐請討之。其終不樹子皮審矣。」此《孔叢子》辯孔子不樹子皮之義也。以是知鴟夷子皮又見於孔子﹐不獨範蠡也。○浴處掛壺於門今所在浴處﹐必掛壺於門﹐或不知其始。按﹐《周禮挈壺氏》﹐掌挈壺以令軍井。鄭司農注曰「謂爲軍穿井﹐井成﹐挈壺懸其上﹐令軍中士眾皆望見﹐知此下有井。壺所以盛飲﹐故以壺表井。」又別注曰「挈﹐讀如挈發之挈。壺﹐盛水器也。」乃知俚俗所爲﹐亦有所本。○萬歲之呼髙承《事物紀原》云「萬歲之始﹐考古逮周﹐未有此禮。戰國時﹐秦王見藺相如奉璧﹐田單僞約降燕﹐馮諼焚孟嘗君債券﹐左右及民皆呼萬歲﹑蓋七國時﹐眾所喜慶於君者﹐皆呼萬歲。秦漢以來﹐臣下對見於君﹐拜恩慶賀﹐率以爲常。」已上皆髙說。予按﹐《大雅》云「虎拜稽首﹐天子萬壽。」人臣之奉上以萬歲﹐疑發於此。○膾殘魚《太平廣記》載《洛陽伽藍記》云「晉寶志嘗於臺城對梁武帝喫膾﹐食訖﹐武帝曰﹕『朕不知味二十餘年矣﹐師何云爾﹗』志公乃吐出小魚﹐依依鱗尾。如今秣陵尙有膾殘魚也。」予按﹐越王勾踐之保會稽﹐方斫魚爲膾。聞吳兵﹐棄其餘於江﹐化而爲魚﹐猶作膾形也。故名膾殘魚﹐亦曰王余魚。以是知膾殘魚不始於志公。又《博物志》曰「孫權曾以行食膾﹐有餘﹐因棄之中流﹐化而爲魚。今有魚猶名吳余膾者﹐長數寸﹐大如筋﹐尙類膾形也。」《吳都賦》曰「片則王余。」王逸注曰「王余魚﹐其身半也。俗云﹕越王膾魚未盡﹐因以其半棄之﹐爲魚﹐遂無其一面﹐故曰王余也。」○洪州爲鎭南軍唐咸通六年﹐安南久屯﹐兩河銳士死瘴毒者十七。宰相楊收議罷屯軍﹐以江西爲鎭南軍﹐募彊弩二萬﹐建節度﹐且地便近﹐易凋度﹐沼可。然則以洪州爲鎭南軍﹐始於咸通六年。○人君葬地爲山陵漢以來﹐人君所葬之地爲山陵﹐如髙祖之長陵是已。然呂不韋說秦昭王太子曰「王之春秋髙﹐一日山陵崩﹐太子用事。」注云「山陵﹐諭尊髙也。崩﹐死也。」然則以葬地爲山陵久矣。出《戰國策》。○身閉鼻甕世以身不修飾者爲閉﹐鼻不淸亮者爲甕﹐蓋有所本也。王充《論衡別通篇》﹕「鼻不知香臭日甕﹐人不知是非爲閉。」○不癡不聾《北史》﹕「長孫平隋開皇三年爲工部尙書﹐時有人告大都督邴紹非毀朝廷爲憒憒者。上怒﹐將斬之。平進諫曰﹕『諺云「不癡不聾﹐不做大家翁」。此言𨿽小﹐可以諭大。』」予按﹐《愼子》曰「不聰不明﹐不能爲王。不瞽不聾﹐不能爲翁。」乃知此語久矣。愼子﹐名到。《南史庾仲文傳》亦云「不癡不聾﹐不成姑公。」《因話錄》載唐肅宗謂郭子儀曰「諺云﹕『不癡不聾﹐不作阿家翁。』」○焚香始於漢李相之《賢己集》﹐謂焚香之始云「本《佛圖澄傳》。襄國城塹﹐水源暴竭﹐石勒問澄﹐澄曰﹕『今當敕龍取水。』乃至故泉源上﹐坐繩牀﹐燒安息香﹐咒數百言﹐水大至。」予按﹐《江表傳》﹕「有道士於吉來吳會﹐立精舍﹐燒香﹐讀道書﹐制作符水以療病。」又按﹐《漢武帝故事》亦云「昆邪王殺休屠王﹐以其眾來降﹐得其金人之神﹐置之甘泉宮。金人者﹐皆長丈餘﹐其祭不用牛羊﹐惟燒香禮拜。」然則焚香自漢已然矣。○詩人用儂字王觀國《學林新編》云「江左人稱我汝皆加儂字﹐詩人亦或用之。孟東野詩云﹕『儂是拍浪兒』是也。」予以隋煬帝亦嘗用矣。《大業拾遺記》﹕「與宮女羅羅詩云﹕『幸好畱儂伴儂睡﹐不畱依住意如何﹖』又云﹕『此處不畱儂﹐更有畱儂處。』」又古樂府宋鮑照《吳歌》云「但觀流水還﹐識是儂流下。」又云「觀見流水遠﹐識是儂淚流。」晉太元中《子夜歌》云「故使儂見郎。」又云「儂亦吐芳詞。」又云「儂亦恃春容。」又云「儂年不及時。」又云「儂作北辰星。」又云「動儂含笑容。」所用甚多。然則吳音稱儂﹐其來甚久﹐詩人用之﹐豈始東野耶﹖石崇亦有《懊儂歌》。○歡稱婦人晉吳聲歌曲﹐多以「儂」。對「歡」﹐詳其詞意﹐則「歡」乃婦人﹐「儂」乃男子耳。然至今吳人稱儂者﹐惟見男子﹐以是知歡爲婦人必矣。《懊儂歌》云「潭如陌上鼓﹐許是儂歡歸。」又云「我與歡相憐。」又云「我有一所歡﹐安在深閣裏。」又《華山畿》云「歡若見憐時﹐棺木爲儂開。」又《讀曲歌》云「思歡久﹐不愛獨枝蓮﹐只惜同心藉。」又云「憐歡敢喚名﹐念歡不呼字。連喚歡復歡﹐兩誓不相棄。」予後讀《通典》﹐見序常林歡云「江南謂情人爲歡。然後始恨讀書之寡。○謂父爲爹儂﹑歡出於江南風俗﹐政猶以父爲爹﹐音徒我反。《南史》﹕「武興王忄詹爲荊州刺史﹐惠及百姓。詔還朝﹐人歌曰﹕『始興王﹐人之爹。赴人急﹐如水火。何時復來哺乳我﹖』」荊士方言謂父爲爹﹐故云。○樂府名大郎神本朝樂府有《二郎神》﹐非也。按《唐樂府雜錄》曰「《離別難》。武后朝﹐有一士人﹐陷冤獄﹐籍其家。妻配入掖庭﹐善吹栗﹐乃撰此曲以寄情焉。初名《大郎神》﹐蓋取良人行第也。旣畏入知﹐遂三易其名﹐曰《悲切子》﹐又曰《怨回鶻》。」乃以大爲二﹐傳寫之誤。○歌辭曰曲自昔歌辭﹐或謂之曲﹐未見其始。《琴書》曰「蔡邕嘉平初入靑溪﹐訪鬼谷先生所居。山有五曲﹐一曲制一弄﹕山之東曲﹐常有仙人遊﹐故作遊春﹔南曲有澗﹐冬夏常淥﹐故作淥水﹔中曲卽鬼谷先生舊所居也﹐深邃岑寂﹐故作幽居﹔北曲髙巖﹐猿鳥所集﹐感物愁坐﹐故作坐愁﹔西曲灌木吟秋﹐故作秋思。三年曲成﹐出示馬融﹐甚異之。」然漢蘇武詩云「幸有弦歌曲﹐可以諭中懷。」則音韻稱曲﹐其來久矣。又按﹐《韓詩章句》「有章曲曰歌﹐無章曲曰謠。」○旁午之義古文今字言旁午之義。按《儀禮》曰「度尺而午。」注曰「一縱一橫曰旁午。」○民曰黔首《史記秦紀》﹕「秦命民曰黔首。」然《禮祭義》﹐宰我問孔子﹐而孔子曰「因物之精﹐制爲之極﹐明命鬼神﹐以爲黔首則。」然則以黔首命民﹐久矣。○屋翼名搏風今之屋翼﹐謂之搏風。見《儀禮士冠禮篇》云「直於東榮。」鄭氏注曰「榮﹐屋翼也。」唐賈公彥疏曰「榮﹐屋翼也者﹐卽今之搏風。」又云「榮在屋棟兩頭﹐與屋爲翼﹐若鳥之有翼。故斯幹詩《美宣王之室》云﹕『如鳥斯革﹐如斯飛。』與屋爲榮飾﹐故云榮也。」○忄老忄艸文士以作事迫促者﹐通謂之忄老忄艸﹐見陸士衡《文賦》曰「忄老忄艸瀾漫﹐亡耦失疇。」《埤蒼》曰﹕『艸蓼﹐寂靜也。」艸蓼與忄艸忄老音義同。忄艸﹐粗老切。忄老﹐閭艸切。○唐突律有唐突之罪。按﹐漢馬融《長笛賦》曰「氵瀑噴沫﹐奔遁碭突。」李善注﹕「碭﹐徒郎切。」以唐爲碭。李白《赤壁歌》云「鯨鯢唐突畱余迹。」劉禹錫《磨鏡篇》云「卻思未磨時﹐瓦礫來唐突。」亦作此唐突字。魏曹子建《牛鬥詩》云「行至土山頭﹐欲起相搪突。」見《太平廣記》。○錢塘蘇小小劉次莊《樂府解題》曰「錢塘蘇小小歌。蘇小小﹐非唐人。世見樂天﹑夢得詩多稱詠﹐遂謂與之同時耳。」次莊𨿽知蘇小小非唐人﹐而無所據。予按﹐郭茂倩所編引《廣韻》曰「蘇小小﹐錢塘名倡也﹐蓋南齊時人。」西陵在錢塘江之西﹐故古辭云「何處結同心﹐西陵松柏下。」○印名璽蔡邕《獨斷》云「璽﹐印也﹐信也。天子璽﹐白玉﹐螭虎紐。古者尊卑共之。」《春秋襄公二十九年左氏傳》﹕「季武子取卞﹐使公冶問璽書﹐迫而與之。」杜預曰「璽﹐印也」《月令》曰「固封璽。」季武子使公冶問璽書﹐此堵侯大夫印皆稱璽也﹕漢衛宏云「秦以前﹐民皆以金玉爲印﹐惟其所好﹖自秦以來﹐惟天子之印獨稱璽﹐又以玉﹐羣臣莫敢用也。」按﹐《周禮》﹕「掌節﹐貨賄用璽節。」鄭康成曰「今之印章也。」則周時印已名璽﹐但上下通用。以上並見左氏傳疏。今宏以爲天子獨稱璽﹐何哉﹖又按﹐《初學記》云「《春秋合誠圖》曰﹕『堯坐舟中﹐與太尉舜臨觀。鳳凰負圖授堯﹐圖以赤玉爲柙﹐長三尺﹐廣八寸﹐黃玉檢﹐白玉繩﹐封兩端。其章曰「天赤帝符璽」五字。』」則堯時印已名璽矣。本朝徽宗嘗賜宰臣蔡元長塗金銀鑄公相印一紐﹐前古所無也。○和買和買二字﹐見孔穎達《左氏正義》。昭公十六年﹕「晉韓起聘於鄭。宣子有環﹐其一在鄭商﹐宣子買諸賈人。旣成賈矣﹐商人曰﹕『必告君大夫。』子產曰﹕『今吾子以好來辱﹐而謂敝邑彊奪商人﹐是教敝邑背盟誓也。』」穎達云「上稱買諸賈人﹐則是和買﹐而子產謂之彊奪者。韓子以威逼之﹐其賈必賤﹐故商人欲得告君大夫。子產知其非和買﹐故云然也。」○鹽豉鹽豉﹐古來未有也。《禮記內則炮豚之法》云「調之以醯醢。」《尙書說命篇》﹕「若作和羹﹐爾惟鹽梅。」《左傳》﹕「晏子曰﹕『水火醯醢鹽梅﹐以烹魚肉。』」是古人調鼎用梅醢也。而言不及豉﹐古人未有豉也﹐止用醬耳。《禮記內則》《楚辭招魂》備論飲食﹐而言不及豉。史遊《急就篇》乃有「蕪荑鹽豉」。《史記貨殖傳》曰「蘗曲鹽豉千合。」及《三輔決錄》曰「前隊大夫範仲公﹐鹽豉蒜果共一筒。」蓋秦漢已來﹐始爲之耳。○冕始於胡曹髙承《事物紀原》云「冕﹐《說文》曰﹕『黃帝初作冕。』《世本》曰﹕『黃帝作旒冕。』宋衷云﹕『冠之垂旒者。』《通典》曰﹕『黃帝作冕﹐垂旒﹐目不斜視也。』」已上皆髙承說。予以髙承未見《世本》全文也﹐蓋《世本》云「胡曹作冕。」注云「胡曹﹐黃帝臣也。」然則作冕始於胡曹耳。○經典無騎字《春秋左氏傳》﹕「昭公二十五年﹐左師展將以公乘馬而歸。」杜預注曰「欲與公輕歸。」宋劉炫謂﹕「左師展將以公乘馬而歸﹐欲共公單騎而歸。此騎馬之漸也。」予按﹐古者服牛乘馬﹐馬以駕車﹐不單騎也。至六國之時﹐始有單騎。蘇秦所謂「車千乘﹐騎萬匹」是也。《曲禮》云「前有車騎」者﹐《禮記》乃漢世書耳。經典並無騎字。○回祿爲火神經傳多以祝融﹑回祿爲火神。祝融則無可疑者﹐回祿則未之見也。予按﹐《周語》曰「昔夏之興也﹐融降於崇山。」注云「融﹐祝融。」「其亡也﹐回祿信於聆隧。」注云「回祿﹐火神。」《鄭語》云「夫黎爲髙辛氏火正﹐以淳耀惇大﹐天明地徳﹐光昭四海﹐故命之曰祝融﹐其功大矣。」《昭公二十九年左傳》曰「火正曰祝融。」又曰「顓頊氏有子曰黎﹐爲祝融。」故太史公采取二傳以爲《楚世家》云「顓頊生稱﹐稱生捲章﹐捲章生重黎﹐重黎爲髙辛氏火正﹐甚有功能﹐光融天下﹐帝嚳命曰祝融。共工氏作亂﹐帝嚳使重黎誅之而不盡﹐帝乃以庚寅日誅重黎﹐而以其弟吳回爲重黎﹐後復居火正﹐爲祝融。吳回生陸終﹐陸終生子六人﹐六曰季連﹐楚其後也。」以此考之﹐則祝融之後有吳回﹑陸終。回祿者﹐回﹑陸也﹐舉二人而言耳。陸﹑祿音相近。帝嚳旣誅重黎﹐而以吳回﹑陸終爲後﹐復居火正﹐而爲祝融。則前古以回祿配祝融而爲火神﹐可以無疑矣。○羹音郎王觀國《學林新編》云「《史記》《前漢》﹕『羹頡侯劉信。』潁川地名不羹者﹐羹音郎。《春秋昭公十二年左傳》﹕『今我大城陳蔡不羹。』陸徳明《音義》曰﹕『羹﹐音郎。』《前漢地理誌》﹕『潁川郡定陵縣有東不羹﹐襄城有西不羹。』顏師古曰﹕『羹音郎。』羹音郎者﹐自古所呼如此。宋玉《招魂》曰﹕『肥牛之腱腱若芳﹐和酸若苦陳吳羹。』以音韻協之﹐亦讀羹爲郎。」已上皆王說。予按﹐古者羹霍之字音皆爲郎﹐不止宋玉招魂也。故《魯頌悶宮》與史遊《急就章﹞﹐羹與房﹑漿﹑糠爲韻。至於不以羹爲郎者﹐孔穎達云「近世以來方如此。」不知又何也﹖○直閣名官馮章靖公元﹐字道宗。眞宗大中祥符末﹐元嘗講《易泰卦》﹐賜五品服﹐除直龍圖閣。直閣名官﹐蓋始於此。○立千丈架閣仁宗朝﹐周湛爲江西轉運使。以江西民喜訟﹐多竊去案牘﹐而州縣不能制﹐湛爲立千丈架閣。法以歲月爲次﹐嚴其遺去之罪。朝廷頒諸路爲法。○本朝制置使本朝制置使﹐始於楊允恭。太宗命允恭爲洛苑副使﹑江淮兩浙都大發運﹐擘畫茶鹽捕賊事。先是﹐三路轉運使上供米﹐不過三百萬石。允恭盡籍三路舟卒與所運物數﹐擇才吏授之。江浙所運止淮泗﹐由淮泗輸京師。行之一歲﹐上供者六百萬。卽命允恭爲發運制置使﹐攺擘畫爲制置。○省名禁省中舊名禁中﹐避元後諱﹐攺爲省中。見《漢書》。○下見上謂之參下見上謂之參﹐蓋始於戰國時也。《戰國策》﹕「秦王欲見頓弱﹐頓弱曰﹕『臣之義不參拜。王能使臣無拜﹐卽可矣﹐不則不見也。』秦王許之。」○試詩賦題示出處本朝試進士詩賦題﹐元不具出處。因淳化三年殿試「卮言日出賦」﹐獨路振知所出﹐遂中第三人。是年﹐孫何第一人﹐朱臺符第二人﹐亦不能知﹐止取其文耳。自後﹐所試進士詩賦題﹐皆明示出處。○端溪硯端州石﹐唐世已知名。許渾《歲暮自廣江至新興詩》云「洞丁多斫石﹐蠻女半淘金。」自注云「端州斫石。」李賀《靑花紫石硯歌》云「端州匠者巧如神。」柳公權《論硯》亦云「端溪石爲硯﹐至妙也。」○奏禦札子稱進止今奏禦札子﹐各稱「進止」﹐自唐已然。顏眞卿上疏曰「禦史中丞李進等傳宰相語﹐稱奉進止。緣諸司官奏事頗多﹐朕不憚省覽。」○糊名考校取士﹐至仁宗始有糊名考校之律。𨿽號至公﹐然尙未絕其獘。其後袁州人李夷賓上言﹐請別加謄錄。因著爲令﹐而後識認字畫之獘始絕。○禱祠習儀仁宗時﹐天子親祠。祠部言「周官宗伯﹕『凡王之禱祠﹐肄儀爲位。』鄭康成曰﹕『若肄司徒府。』而令百官卽祠所習儀﹐不敬。」請徙尙書省。至今循之。○賣坊場河渡本朝賣坊場河渡﹐始於熙寧間﹐荊公建議。然古亦有之﹐按《水經》﹕「漢武微行柏谷﹐遇辱竇門。感其妻深識之﹐賜以河津﹐令其鬻渡。」○鄭宋修韻略《互注禮部韻略敍》云「自慶曆間﹐張希文始以圈子標記﹐禮部因之﹐頗以爲便。元復詩賦﹐嘗加校正﹐尋又罷」云云。然予嘗考之﹐《禮部韻略》凡三經修矣。景初﹐鄭文肅戩天休爲太常博士﹐考校禦試進士﹐與宋景文建議﹕「禮部所行《韻略》及《廣韻》﹐繁簡失當﹐訓詁不正。有司考士﹐多以聲病被黜。」三韻是正音訓﹐書成﹐學者以爲便。然則景初﹐鄭﹑宋已修《韻略》﹐不始張希文也。○封還詞頭仁宗時﹐胡文恭公宿武平知制誥。入內都知楊懷敏坐衛士夜盜入禁中﹐出爲和州都監。懷敏用事久﹐勢動中外﹐出未幾﹐召復故職。宿封還詞頭﹐翼日﹐上謂宰相曰「前代豈有此故事否﹖」文彥博對曰「唐給事中袁髙不艸盧杞制書﹐近年富弼亦曾封還辭頭。」然則唐制給事中亦艸制耶﹐故袁髙得伸其志。今考《龍川別誌》載﹕「劉從願妻遂國夫人﹐寶元中出入內庭﹐以此獲罪。久之﹐得復入。富鄭公時知制誥﹐遂國復還國封制旣下﹐鄭公繳還辭頭﹐封命遂寢。唐制﹐爲給事中得封還詔書。中書舍人繳詞頭﹐蓋自鄭公始。」已上皆蘇說。蓋唐給事中亦艸制耳﹐蘇偶忘之耶﹖○禁蕃曲氈笠崇寧大觀以來﹐內外街市鼓笛拍板﹐名曰「打斷」。至政和初﹐有旨立賞錢五百千﹔若用鼓板攺作北曲子﹐並著北服之類﹐並禁止支賞。其後民間不廢鼓板之戲﹐第攺名「太平鼓」。續又有旨﹕「一應士庶﹐於京城內不得輒戴氈笠子。如有違犯﹐並依上條。」○導駕官朝服政和元年十二月戊戌詔﹕「自今後導駕官並朝服結佩。應親祠﹐除祭服外﹐余並朝服﹐不得常服。」○試辭學兼茂科格制大觀四年四月﹐禮部奏擬立到歲試辭學兼茂科試格﹕「制依見行體式﹐章表依見行體式﹐露布如唐人破蕃賊露布之類﹐已上用四六。頌如韓愈《元和聖徳詩》﹑柳宗元《平淮夷雅》之類﹔箴銘如揚雄《九州箴》﹐又如柳宗元《塗山銘》﹑張孟陽《劍閣銘》之類﹔誡諭如近體誡諭風俗或百官之類。序記依古體﹐亦許用四六。臨時取四題﹐分作兩場。內二篇以歷代史傳故事借擬爲題﹐余以本朝故事或時事。並限二百字以上﹐箴銘限一百字以上。」奉聖旨依。○勿破他故事故事﹐知制誥見宰相﹐止用平狀﹔非朔望而見﹐則去靴笏。張文節公知白在中書﹐頗重典故。時徐知制誥﹐初投刺以大狀﹔後又請見﹐多具靴笏。張力辭此二事﹐且述舊制﹐謂徐曰「且勿破他故事。」●卷二事始○宋敏求家報狀皆全熙寧二年十一月三十日冬至﹐嫌其禦殿視朝乃晦日﹐帝謂侍臣﹕「若當郊祀歲﹐柰何﹖」或言「景三年十一月晦冬至﹐郊祀乃用十五日。」帝疑其不經。宋敏求奏﹕「當時以月晦祀天爲非宜﹐移用十五日甲子﹐故詔書曰﹕『月旣肇於黃鐘﹐日且臨於甲子。』修吏者病於太質﹐刪去詔文﹐遂無考據。臣家有其日報狀﹐可以照驗。」卽取以進﹐帝稱善。蓋公家自祖宗朝至熙寧中﹐報狀皆全故也。○制玉魚袋宋敏求薨後﹐因討論典故。神考初制玉魚袋﹐欲賜荊﹑揚二王﹐疑非故實。丞相王文恭公召宋公次道諮之﹐宋曰「按《唐六典》﹐親王三品以上﹐二王后服用紫﹐飾以玉帶及魚袋﹐皆飾也。」文公挾策以進﹐議遂定。○俗語踏趿俗語以事之不振者爲踏趿﹐唐人已有此語。《酉陽雜俎》﹕「錢知微賣卜﹐爲韻語曰﹕『足人踏趿﹐不肯下錢。』」○察官不論事察官不得論事﹐自常希古始。常蓋元間東坡所薦也。○唾面自漧唐婁師徳﹐其弟守代州﹐辭之官﹐教之耐事。弟曰「人有唾面者﹐潔之乃已。」師徳曰「未也。潔之是違其怒﹐正使其自幹耳。」蓋本《尙書大傳大戰篇》﹕「太公曰﹕『罵汝毋嘆﹐唾汝毋幹。毋嘆毋幹﹐是謂艱難。』」○裝潢子俗以羅列於前者﹐謂之「裝潢子」﹐自唐已有此語矣。《唐六典》﹕「崇文館有裝潢匠五人﹐熟紙匠三人。祕書省有熟紙匠﹑裝潢匠各十人。」○畱守畱守二字﹐按《漢外戚呂公傳》﹕「戚姬常從上之關東。呂后年長﹐常畱守﹐希見﹐益疏。」髙承《事物紀原》乃云「畱守始於唐」﹐非也。○登聞鼓院之始髙承《事物紀原》著登聞鼓院之始云「《國朝會要》曰﹕『鼓院﹐舊曰鼓司。景徳四年五月九日﹐詔攺爲登聞鼓院。』」予按﹐《資治通鑑﹞﹕「魏世祖懸登聞鼓以達冤人。」乃知登聞鼓其來甚久﹐第院之始﹐或起於本朝也。○給公驗唐宣宗時﹐中書門下奏﹕「若官度僧尼有闕﹐則擇人補之﹐仍申祠部給牒。其欲遠遊尋師者﹐須有本州公驗。」乃知本朝僧尼出遊給公驗﹐自唐已然矣。○日曆之始唐順宗時﹐宰相韋執誼監修國史﹐奏始令史官撰日曆。此日曆之始也﹐見《通鑑》。增谷價範蜀公記範文正治杭州﹐二浙阻饑﹐谷價方湧﹐鬥錢百二十。公遂增至斗百八十﹐眾不知所爲。公仍命多出榜沿江﹐具述杭饑及米價所增之數。於是商賈聞之﹐晨夜爭進﹐惟恐後﹐且虞後者繼來。米旣輻湊﹐遂減價﹐還至百二十。包孝肅公守廬州﹐歲饑﹐亦不限米價﹐而商賈載至者遂多﹐不日米賤。予按﹐此策本唐盧坦爲宣歙土狹谷少﹐所仰四方之來者。若價賤﹐則商船不復來﹐益困矣。旣而米斗價一百﹐商旅輻輳﹐民賴以生。○三司使之職國初有鹽鐵﹑度支﹑戶部三司使之職﹐蓋始於唐末。天三年﹐以朱全忠爲鹽鐵﹑度支﹑戶部三司都制置使。三司之名始於此。全忠辭不受。○稱裁旨近世自鈞旨﹑臺旨而下﹐稱裁旨。按﹐李罕之擅引澤州兵夜入潞州﹐以狀白李克用曰「薛鐵山死﹐州民無主﹐慮不逞者爲變。故罕之專命鎭撫﹐取王裁旨。」○將帥遙領州鎭本朝武臣有遙領郡刺史之職。按﹐唐光啟二年二月﹐王重榮遣王建帥部兵戍三泉﹐以建遙領璧州刺史。將帥遙領州鎭自此始﹐見《通鑑》。○探事察子近世官司以探事者﹐謂之「察子」。按﹐唐髙駢在淮南﹐用呂用之爲巡察使。用之募險獪者百餘人﹐縱橫閭巷間﹐謂之察子﹐此其始也。○舉選人充京官國初自太宗以來﹐通判得舉選人充京官。運判所舉人數﹐與提刑等。至熙寧元年六月﹐有旨﹐今後通判更不舉選人充京官﹐運判比提刑減半﹐自是年始也。○行狀自唐以來﹐未爲墓志銘﹐必先有行狀﹐蓋南朝以來已有之。按﹐梁江淹爲宋建平王太妃周氏行狀﹐任﹑沈約﹑裴子野皆有行狀。○口號郭思《詩話》以口號之始﹐引杜甫《歡喜口號絕句十二首﹞云「觀其辭語﹐殆似今通俗凱歌﹐軍人所道之辭。」余按﹐梁簡文帝已有《和衛尉新渝侯巡城口號》﹐不始於杜甫也。詩云「帝京風雨中﹐層闕煙霞浮。玉署淸餘熱﹐金城含暮秋。水光淩卻敵﹐槐影帶重樓。」然杜甫已前﹐張說亦有《十五夜禦前口號踏歌辭》二首。其一云「花萼樓前雨露新﹐長安城裏太平人。龍銜火樹千燈艷﹐雞踏蓮花萬歲春。」其二云「帝宮三五戲春臺﹐行雨流風莫後來。西域燈輪千影合﹐東華金闕萬重開。」○漧笑世以笑之不情者爲漧笑。按﹐宋範蔚宗謀逆﹐就刑於市。妻來別﹐罵曰「身死固不足塞罪﹐柰何枉殺子孫﹗」蔚宗漧笑而已。漧笑此爲始。○名紙名紙之始﹐髙承《事物紀原》云「《釋名》曰﹕『書名字於奏上曰刺。』後漢禰衡﹐初遊許下﹐懷一刺。旣無所之適﹐至於刺字漫滅。蓋今名紙之制也。則名紙之始﹐起於漢刺也。」以上皆髙說。予以爲不然﹐蓋《禰衡傳》只言刺﹐不言名紙。𨿽名紙爲刺之變﹐然髙說無所據。予按﹐梁何思澄終日造謁﹐每宿昔作名紙一束﹐曉便命駕﹐朝賢無不悉狎。蓋名紙始見於此。○節度髙承《事物紀原》云「節度﹐本後漢公孫瓚討烏桓﹐詔令受劉虞節度。唐室名使﹐蓋取此義。唐制﹐邊圉戎寇之地﹐則加以旌節﹐謂之節度。始自睿宗景云二年四月﹐以賀拔延嗣爲河西節度使。」以上皆髙說。予按﹐《吳志諸葛恪傳》﹕「孫權欲試以事﹐令恪守節度。節度掌軍糧谷。」注引《江表傳》曰「權爲吳王﹐初置節度官﹐使掌軍糧﹐非漢制也。初用徐祥﹐祥死﹐將用恪。諸葛亮《與陸遜書》曰﹕『家兄年老而性疏。今使典主糧谷﹐糧谷軍之要最﹐僕𨿽在遠﹐竊用不安﹐足下特爲啟至尊轉之。』遜以白權﹐卽轉恪領兵。」以此見漢有節度之意﹐而無其官。唐有其官﹐而在孫權之後也。○起復之禮髙承《事物紀原》云「起復﹐本《禮曾子問》云﹕『子夏問曰﹕三年之喪﹐金革之事無避也者﹐非與﹖孔子曰﹕吾聞諸老聃曰﹕昔者魯公伯禽有爲爲之也。』注云﹕『魯徐戎作難﹐有喪﹐卒哭而徵之﹐急王事也。』故《春秋》亦紀晉襄公墨衰之事。漢唐以來﹐遂有起復之禮﹐蓋自伯禽始也。」以上皆髙說。予按﹐前漢翟方進在喪﹐旣葬二十六日﹐除服﹐起視事。後漢桓焉爲太子太傅﹐以母憂自乞﹐聽以大夫行喪。逾年﹐詔使者賜牛酒奪服。夫謂之起復者﹐就喪起之﹐復令視事耳。髙承無所據﹐但泛言漢唐而已。故予疏二條﹐以見其始。○梵音梵音之始。《內典》云「陳思王子建遊於魚山﹐聞空中有梵音寥亮﹐乃教人效之﹐得傳於今。」西方梵云「唄敢匿耶」﹐本梵音也。○待制髙承《事物紀原》﹐待制之始云「唐永徽二年十二月五日﹐詔許敬宗每日待制於武徳殿。此始有待制之名。永泰元年三月一日﹐敕裴冕等並集賢待制。此始有待制之所。然則蓋唐設官也。」以上皆髙說。予以爲髙以水徽始有待制之名﹐是矣。至謂永泰時始有待制之所﹐則非也。何以言之﹖按﹐唐武后謂員半千曰「久聞爾名﹐謂是古人。乃在朝列﹐宜畱待制。」卽詔入閣供奉。後與邱悅﹑王θ﹑石抱忠爲宏文館直學士﹐又與路敬分日待制顯福門下。夫武后時﹐半千等已分日待制於顯福門下﹐則待制之所﹐不始於永泰元年﹐明矣。○墓路稱神道葬者﹐墓路稱神道﹐自漢已然矣。《襄陽耆舊傳》云「習郁爲侍中﹐時從光武幸黎邱。與帝通夢﹐見蘇山神﹐光武嘉之﹐拜大鴻臚。錄其前後功﹐封襄陽侯。使立蘇嶺祠﹐刻二石鹿挾神道﹐百姓謂之鹿門廟。或呼蘇嶺山爲鹿門山。」然歐公《集古錄》跋尾云「右漢楊震碑﹐首題云﹕『故太尉楊公神道碑銘。』」乃知立碑墓路而稱以神道﹐始漢無疑。○行事舉例今朝廷行事﹐有法所不載者﹐必舉例以行。然自南朝已然矣。江夷右僕射﹐主上欲用其領詹事。語王淮之﹕「卿可覓此。」淮之對曰「臣當出外尋訪。」淮之後見﹐主上問﹕「近所道事﹐卿已得例未﹖」淮之曰「謝琰右僕射﹐領詹事。琰卽謝公之子﹐恐夷非其例。」事遂不行。○捨弟之稱兄稱弟曰捨弟﹐亦有所本。魏文帝與鐘繇書曰「是以令捨弟子建﹐因荀仲茂﹐時從容諭鄙旨。」○監司稱職司本朝官制﹐由監司而稱職司﹐如提點刑獄﹑轉運副使之類。按﹐隋蘇威曰「臣非職司﹐不知多少﹐但患其漸近。」唐陸贄曰「是以職司之內無成功。」○侍讀髙承《事物紀原》云「侍讀之始﹐本唐明皇開元三年七月敕﹐每讀史籍中有闕﹐宜選耆儒博碩一人﹐每口侍讀。故馬懷素﹑褚無量更日入直﹐此侍讀之始也。」以上髙說。予按﹐《南史》﹕「宜都王鑑初出閣時﹐陶宏景爲侍讀。」乃知侍讀之名﹐自梁朝已有之矣。○禦筆天子親札﹐謂之禦筆﹐始於《北史》。元魏彭城武宣《王勰傳》云「帝令勰爲露布﹐辭曰﹕『臣聞露布者﹐布於四海﹐露之耳目。以臣小才﹐豈足大用﹖』帝曰﹕『汝亦爲才達﹐但可爲之。』及就﹐尢類帝文。有人見者﹐咸謂禦筆。」○書簡用多幅唐盧光啟策名後﹐揚歷臺省﹐受知於租庸張浚。浚出徵並汾﹐盧每致書疏﹐凡一事別爲一幅﹐朝士至今學之。蓋重疊別紙﹐自光啟始也。見《北夢瑣言》。乃知今人書簡務爲多幅﹐其來久矣。○監司之職本朝官至運轉判官提舉常平﹐謂之監司。按﹐徐邈《與範寧書》曰「足下愼選綱紀﹐必得國士﹐以攝諸曹﹔諸曹皆得良吏﹐以掌文案。又擇公方之人﹐以爲監司。則淸濁能否﹐與事而明。」乃知監司之職﹐魏﹑晉以來有之矣。○試賦八字韻腳賦家者流﹐由漢﹑晉歷隋﹑唐之初﹐專以取士。止命以題﹐初無定韻。至開元二年﹐王邱員外知貢舉﹐試旗賦﹐始有八字韻腳﹐所謂「風日云野﹐軍國淸肅」。見僞蜀馮鑑所記《文體指要》。○冬年賀狀今世州郡冬年二節﹐通用賀狀。其兩句云「應時納祜﹐與國同休。」蓋本於晉何充《賀正表》云「璇衡運周﹐元正肇祚。伏惟陛下﹐應干納祜﹐與天同休。」○殿試有官人不爲第一本朝殿試﹐有官人不爲第一人﹐自沈文通始。迄今循之﹐以爲故事。然徽宗朝戊戌榜﹐嘉王楷第一人﹐登仕郎王昂第二人﹐顏天選第三人。徽宗宣諭﹕「嘉王楷有司考在第一﹐不欲以魁天下﹔以第二人爲榜首。」是歲﹐昂以有官人爲殿魁﹐以此知有司亦失於契勘也。○以物質錢爲解庫江北人謂以物質錢爲解庫﹐江南人謂爲質庫﹐然自南朝已如此。按﹐齊陽《談藪》云「有甄彬者﹐有行業﹐以一束薴﹐就荊州長沙寺庫質錢。後贖薴﹐於薴束中得金五兩」云云。○三館可稱學士學士惟三館可稱﹐他則否。按﹐唐《集賢院記》﹕「開元故事﹐校書官許稱學士。」故《筆談》云「今三館職事﹐皆稱學士﹐用《開元故事》也。」自徽宗以前﹐州縣官蔑有以學士稱者。至渡江後﹐苟有一官﹐未有不稱。紹興末﹐臣僚有論列者﹐時有旨禁之。然今習俗猶爾也。○搭猱俗以不情者爲搭猱﹐唐人已有此語。周ダ處士《答賓從絕句》云「十載文章敢憚勞﹐宋都回爲風髙。今朝甘被花枝笑﹐任道尊前愛搭猱。」○注疏之學《國史》云「慶曆以前﹐學者尙文辭﹐多守章句注疏之學。至劉原父爲《七經小傳》﹐始異諸儒之說。王荊公修經義﹐蓋本於原父云。」英宗嘗語及原父﹐韓魏公對以有文學。歐陽文忠公曰「劉敞文章未甚佳﹐然博學可稱也。」○並當二字並當﹝去聲﹞二字﹐俗訓收拾﹐然晉已有此語。按﹐《世說》﹕「長豫與丞相語﹐常以謹密爲端。丞相還臺及行﹐未嘗不送至車後。常爲曹夫人並當箱篋。長豫亡後﹐丞相還臺﹐發車後﹐哭至臺門。曹夫人作奩﹐封而不忍開。」○禁殺牛《南史》﹕「梁傅昭性尢篤謹。子婦家常得餉牛肉以進昭﹐昭召其子曰﹕『食之則犯法﹐告之則不可。』取而埋之。」乃知牛之禁殺﹐自梁已然矣。○一領簟簟可以言一領。《世說》﹕「王大見王恭坐六尺簟﹐因語恭﹕『卿東來﹐故應有此物﹐可以一領及我。』」○一頓食食可以言一頓。《世說》﹕「羅友嘗伺人祠﹐欲乞食。主人迎神出﹐曰﹕『何得在此﹖』答曰﹕『聞卿祠﹐欲乞一頓食耳。』」○女稱娥唐樂府有《憶秦娥》。娥字見《史記齊悼惠王傳》﹕「王太后有愛女﹐曰修成君﹐修成君有女﹐名娥。」後漢順帝﹐乳母宋娥。又《史記外戚世家》﹕『武帝時幸夫人尹婕妤﹑邢夫人﹐眾人謂之娥。」○犢空魚尾犢亦可以稱空﹐魚亦可以稱尾。宋沈攸之使範云餉武陵王贊犢一空﹐柳世隆魚三十尾﹐皆去其首。○經紀語江西人以能幹運者爲「作經紀」﹐唐已有此語。滕王元嬰與蔣王皆好聚斂﹐太宗嘗賜諸王帛﹐敕曰「滕叔﹑蔣兄﹐自能經紀﹐不須賜物。」○關節世以下之所以通款曲於上者曰關節﹐然唐已有此語。段文昌言於文宗曰「今歲禮部殊不公﹐所取進士﹐皆子弟無藝﹐以關節得之。」又《唐摭言》云「造請權要﹐謂之關節。」按漢《佞幸傳》﹕「髙祖有籍孺﹐孝惠時有閎孺﹐與上臥起﹐公卿皆因關說。」乃知關節蓋本於關說也。○銀版銀笏亦可以稱版。唐韓遣使獻羅﹐每擔夫與白金一版。○宗衮宋莒公以宋元憲爲宗衮﹐本謝謂謝安爲宗衮。謝詩云「阽危賴宗衮﹐微管寄明牧。」○歌曲以闋爲稱歌曲以闋爲稱﹐按﹐《呂氏春秋》﹕「昔葛天氏之樂﹐三人操牛尾﹐捉足以歌八闋。」○佛妝張蕓叟《使遼錄》云「北婦以黃物塗面如金﹐謂之佛妝。」予按﹐後周宣帝傳位太子﹐自稱天元皇帝﹐禁天下婦人不得施粉黛﹔自非宮人﹐皆黃眉墨妝。以是知北妝尙黃久矣。○恩府以恩地爲恩府﹐始於唐馬戴。戴大中初爲掌書記於太原李司空幕。以正言被斥﹐貶朗州龍陽尉。戴著書﹐自痛「不得盡忠於恩府﹐而動天下之浮議」云云﹐見《金華子雜編》。○二稅起催用周制本朝夏秋二稅﹐起催以六月﹑十月一日﹐至今州縣遵用。按王溥《五代會要》﹕「周顯徳三年十月﹐宣三司指揮諸道州府﹐今後夏稅以六月一日起徵﹐秋稅至十月一日起徵﹐永爲定制。」乃知本朝循用周制。○以舟量物魏武帝時﹐孫權曾致巨象﹐武帝欲知其斤重。鄧哀王曰「置象大船之上﹐而刻其水痕所至﹐稱物以載之﹐則不校可知矣。」武帝卽時行焉。時王方五六歲。予按﹐《符子》曰「朔人獻燕昭王以大豕﹐曰養奚若。使曰﹕『豕也﹐非大圊不居﹐非人便不珍。今年百二十矣﹐人謂豕仙。』王乃命豕宰養之﹐十五年﹐大如沙墳﹐足如不勝其體。王異之﹐令衡官橋而量之﹐折十橋﹐豕不量。命水官浮舟而量之﹐其重千鈞﹐其巨無用」云云。乃知以舟量物﹐自燕昭時已有此法矣﹐不始於鄧哀王也。○牀凳子牀凳之凳﹐晉已有此器。《世說》﹕「顧和與時賢共淸言﹐張玄之﹑顧敷是中外孫。年七歲﹐在牀邊戲﹐於時聞語﹐神情如不相屬﹐瞑在鐙下。」乃作此鐙字。今《廣韻》以鐙爲鞍鐙之鐙﹐豈古多借字耶﹖凳﹐《廣韻》云「出《字林》」﹐殆後人所撰耳。《廣韻》別出一橙字﹐注云「幾橙。」其義亦通。○軍卒爲健兒今所在以軍卒爲健兒﹐往往以杜詩「健兒勝腐儒」爲證﹐非也。按﹐《世說》﹕「祖逖過江時﹐公私儉薄﹐無好服玩。工﹑庾諸公共就祖﹐忽見裘袍重疊﹐珍飾盈列。諸公怪問之﹐祖曰﹕『昨夜復南塘一出。』祖於時恆自使健兒鼓行劫鈔﹐在事之人﹐亦容而不問。」東晉時﹐軍卒已有健兒之稱。○風聞二字風聞二字﹐出《漢書》。尉佗曰「風聞老夫父母墳已壞削。」賈逵《國語注》曰「風﹐采也。采聽商旅之言。」故沈約彈王源曰「風聞東海王源﹐嫁女與富陽滿氏。」而魏任城王澄表﹐以爲「法忌煩苛﹐治貴淸約﹐禦史之體﹐風聞是司。」○婦女稱姐婦女以姐爲稱。《說文》曰「字或作姐﹐古字假借也。」子也切。近世多以女兄爲姐﹐蓋尊之也。按魏繁欽《與文帝箋》曰「自左眞史內謇姐名倡。」《魏志》曰「文帝令杜夔與左眞等﹐於賓客之中﹐吹笙鼓琴。」李善注云「其史內謇姐﹐蓋亦當時之樂人。」以是知婦人之稱姐﹐漢﹑魏已然矣。○表文末云屏營今《世表文》末云「屏營之至。」屏營二字見《國語》﹐申胥曰「昔楚靈王獨行屏營。」東漢劉陶上議曰「屏營彷徨﹐不能監寐。」而任《與梁髙祖箋》亦云「不勝荷戴屏營之至。」○倉廩字倉廩二字﹐蔡邕《月令章句》曰「谷藏曰倉﹐米藏曰廩。」𨿽其義如此﹐然後世作文者﹐亦未嘗分別而用。《漢志》﹕「太倉之粟﹐陳陳相因。」如《廣韻》云「倉有屋曰廩」﹐蓋此意出於邕後也。《齊職儀》曰「太倉令﹐周司徒屬官﹐有廩人﹑倉人。」則所主蓋亦異矣。○正五九月不上任本朝士大夫相傳﹐正月﹑五月﹑九月不上任。以火徳王天下﹐正﹑五﹑九月皆火徳﹐生壯老之位。其說無稽也。其後見竇蘋《唐書音訓》﹐其注《髙祖紀》﹕「正﹑五﹑九三月﹐不行死刑。」引釋氏智度論曰「天帝釋以大寶鏡照四大神洲﹐每月一移﹐察人善惡。正月﹑五月﹑九月照南贍部洲﹐故以此月省刑修善。」予以是知正﹑五﹑九所以不上任者﹐政以此耳。蓋士大夫初到官﹐必施刑責。今之州郡所以爲供給者﹐此三月不支羊肉錢﹐蓋沿唐故事。但歷時久遠﹐無有能討其源流者耳。偶讀竇所引用﹐於是始知不用正﹑五﹑九上官之理。信乎﹗天下之書﹐要當無所不讀。○俗罵客作江西俚俗罵人﹐有曰「客作兒。」按陳從易《寄荔與盛參政詩》云「櫻桃眞小子﹐龍眼是凡姿。橄欖爲下輩﹐枇杷客作兒。」盛問其說﹐云「櫻桃味酸﹐小子也。龍眼無文采﹐凡姿也。橄欖初澀後甘﹐下輩也。枇杷核大肉少﹐客作兒也。」凡言客作兒者﹐傭夫也。○罷休吳人言罷﹐則以休繼之﹐古如是也。吳正闔閭語孫武曰「將軍罷休。」○點心世俗例以早晨小食爲點心﹐自唐時已有此語。按﹐唐鄭亻參爲江淮畱後﹐家人備夫人晨饌﹐夫人顧其弟曰「治妝未畢﹐我未及餐﹐爾且可點心。」其弟舉甌已罄﹐俄而女僕請飯庫鑰匙﹐備夫人點心。亻參詬曰「適已給了﹐何得又請」云云。○兪通用之辭世俗以兪字不可通用﹐蓋以《堯典》有「帝曰兪」。然揚雄《解嘲》云「揚子曰﹕『兪』。」上下通用之辭也。○親事官省寺所用使令者﹐名親事官﹐自唐已有之。按﹐唐王守澄奏﹕「宰相宋申錫﹑親事官王師文等﹐同謀反逆。」○柳渾靑李太白葉少蘊《石林詩話》云「或者以荊公詩以古人姓名藏句中﹐如『莫嫌柳渾靑﹐終恨李太白』﹐自公始發之。然唐權徳輿已有此體。」予按﹐梁元帝已有人姓名詩及將軍名詩﹐不始於權徳輿也。○古無隋字隋字古無之。文帝受禪﹐以魏﹑周﹑齊不遑寧處﹐惡之﹐遂去走﹐單書隋字。猶後漢都洛﹐以火徳故﹐去水加隹也。○邱遲姓唐《封演記》﹕「邢州內邱縣西﹐古中邱城寺有碑﹐後趙石勒光初五年所立」也。碑云「大和尙佛圖澄﹐姓溫。」而《髙僧傳》《晉書藝術傳》皆不著。余因記沈太虛侍郎虛中言「昔湖州有人發古冢﹐得碑﹐乃南朝邱遲。其言遲﹐乃左史邱明之後。」然則邱明竟不姓左耶﹖○麈尾釋藏《音義指歸》云「《名苑》曰﹕『鹿之大者曰麈。羣鹿隨之﹐皆看麈所往﹐隨麈尾所轉爲準。』」今講僧執麈尾拂子﹐蓋象彼有所指麾故耳。王衍捉玉柄麈尾。○如意齊髙祖賜隱士明僧紹竹根如意﹐梁武帝賜昭明太子木犀如意﹐石季倫﹑王惇皆執鐵如意。三者以竹木鐵爲之﹐蓋爪杖也。故《音義指歸》云「如意者﹐古之爪杖也。或骨角竹木削作人手指爪﹐柄可長三尺許。或脊有癢﹐手所不到﹐用以搔抓﹐如人之意。」然釋流以文殊亦執之﹐豈欲搔癢耶﹖蓋講僧尙執之﹐私記節文祝辭於柄﹐以備忽忘。手執目對﹐如人之意。凡兩意耳。○八相太常引京師僧念《梁州八相》《太常引》《三皈依》《柳含煙》等﹐號「唐贊」。而南方釋子作《漁父》《撥棹子》《漁家傲》《千秋歲》唱道之辭。蓋本毗柰耶云「王捨城南方﹐有樂人名葛婆﹐取菩薩八相﹐緝爲歌曲。令敬信者﹐聞生歡喜。」○方丈僧道誠《釋氏要覽》云「方丈﹐寺院之正寢。始因唐顯慶年中﹐敕差衛尉寺丞李義﹐表前融州黃水令王元策﹐往西域充使。至毗耶黎城東北四里許﹐維摩居士宅示疾之室﹐遺址疊石爲之。元策躬以手板縱橫量之﹐得十笏﹐故號方丈。」余按﹐王簡《棲頭陀寺碑》云「宋大明五年﹐始立方丈﹐茅茨以庇經像。」李善引髙誘曰「堵長一丈﹐髙一丈﹐回環一堵爲方丈﹐故曰環堵﹐言其小也。」○天王視形州郡置毗沙門天王之始。按﹐《僧史》﹕「唐天寶元年壬子﹐西蕃五國來寇安西。二月十一日﹐奏請兵解援。發師萬里﹐累月方到﹐近臣奏且詔不空三藏入內持念。明皇秉香鑪﹐不空誦《仁王護國ヌ羅尼》﹐方二七徧﹐帝見神人可五百員﹐帶甲荷戈在殿前。帝問不空﹐對曰﹕『此毗沙天王第二子獨健﹐副陛下心﹐往救安西也。』其年四月﹐安西奏﹕『二月十一日巳時後﹐城東北三十里﹐雲霧冥晦中﹐有神可長丈餘﹐皆被金甲。至酉時﹐鼓角大鳴﹐地動山搖。經二日﹐蕃寇奔潰。斯須﹐城樓上有光明天王現形。謹圖樣﹐隨表進呈。』因敕諸道節鎭﹐所在州府﹐於城西北隅﹐各置天王形像。至於佛寺﹐亦敕別院安置。」○忌日行香忌日行香。始於唐貞元五年八月﹐敕天下諸州﹐並宜國忌日﹐準式行香。然行香事﹐按《南山鈔》云「此儀自道安法師布置。」又《賢愚經》云「爲蛇施金設齋﹐令人行香僧手中。」《普達王經》云「佛昔爲大姓家子﹐爲父供養三寶。父命子傳香。」此云「行香僧手中」與「傳香」﹐今世國忌日尙行此意。至人君誕節﹐遂以拈香爲別矣。按﹐《唐會要》﹕「開成五年四月﹐中書門下奏﹐天下州府﹐每年常設降誕齋。行香後﹐便令以素食﹐宴樂惟許飲酒及用脯醢等。」以此知唐朝𨿽誕節﹐亦只云行香。姚令威以爲行香始於後魏江左﹐非也。○寺立觀音像天下寺立觀音像﹐蓋本於唐文宗好嗜蛤蜊。一日﹐禦饌中有擘不開者﹐帝以爲異。因焚香祝之﹐乃開。卽見菩薩形﹐梵相具足。遂貯以金粟檀香合﹐覆以美錦﹐賜興善寺。仍敕天下寺﹐各立觀音像。○生日祝壽始封人祝堯壽﹐虎拜稽首﹐天子萬壽。人臣愛君﹐不過長年﹐未以爲非也。至於生日祝壽﹐始見唐明皇。然識者以爲非﹐何者﹖梁孝元帝少時﹐每以載誕之辰﹐輒齋素講經。阮修容歿後﹐此事亦絕。唐太宗亦以降誕日﹐謂長孫無忌曰「今日是朕生日﹐世俗皆爲歡樂﹐在朕翻成感傷。」泣數行下﹐羣臣皆零涕。故唐封演謂﹕「孤露之後﹐不宜以此日爲歡。」可謂達理矣。明皇建節﹐𨿽出於源乾曜﹑張說之議。然中宗常以降誕日﹐宴侍臣內戚於內庭﹐與學士聯句柏梁體詩﹐以是知循習久矣。至人臣生日﹐以詩爲慶﹐《西淸詩話》乃謂公卿誕日﹐以詩爲壽﹐見於唐末﹐此說恐非。蓋開元間﹐惠宣太子被疾﹐明皇自祝檜。旣愈﹐幸其第﹐置酒賦詩﹐爲初生歡。其詩云「昔見漳濱臥﹐言將人事違。今逢慶誕日﹐猶謂學仙歸。」人臣以詩爲壽﹐始見於此。○閒人有忙事閒人有忙事﹐俗人語也﹐然唐人已有。韓詩云「書墻暗記移花日﹐洗甕先知醞酒期。須信閒人有忙事﹐且來衝雨覓漁師。」○起居何如今世書問往還﹐必曰「不審比來起居何如」。按﹐《漢武帝內傳》﹕「上元夫人曰﹕『承阿母相邀﹐詣劉徹家。不意天靈至尊﹐下降於至濁﹐不審比來起居何如﹖』」乃知此語久矣。○百合治病《本艸圖經》百合一條﹐引張仲景﹕「治病有百合知母湯﹑百合滑石代赭湯﹑百合雞子湯﹑百合地黃湯﹐凡四方﹐並名百合。而用百合治之﹐不識其義。」余按﹐王原叔《內翰》云「醫藥治病﹐或以意類取。至如百合治病﹐似取其名。嘔血用胭脂紅花﹐似取其色。淋瀝滯結﹐則以燈心﹑木通﹐似取其類。意類相假﹐變化感通﹐不可不知其旨也。」以是知圖經論藥﹐尙不能如原叔。○打揲打揲字﹐趙參政《聞見錄》云「須當打揲﹐先往排辦。」東坡《與潘彥明書》云「雪堂如要偃息﹐且與打揲相伴。」皆使揲字。今俗只使疊字﹐何耶﹖○鶻突鶻突二字﹐當用糊塗。蓋以糊塗之義﹐取其不分曉也。按﹐呂原明《家塾記》云「太宗欲相呂正惠公﹐左右或曰﹐『呂端之爲人糊塗。』﹝自注云﹔讀爲鶻突﹞帝曰﹕『端小事糊塗﹐大事不糊塗。』決意相之。」今食醫心鏡﹐治脾胃气冷﹐不能下食﹐虛弱無力﹐有鶻突羹﹐用鯽魚半斤﹐細切起作膾﹐沸豉汁熱投之﹐著胡椒﹑漧薑﹑蒔蘿﹑橘皮等末﹐空腹食之。乃作此鶻突字﹐非也。○先輩之稱李肇《國史補》並《唐摭言》以舉子互相推稱﹐則曰先輩﹐蓋前輩之義也。然《南齊書劉懷珍傳》曰「此數子皆宿將舊勛﹐與太祖比肩爲方伯﹐年位髙下﹐或爲先輩﹐而薦誠君側」云云。乃知先輩之稱﹐南朝以來有矣。○白直之稱今世在官當直人謂之「白直」。南齊《蕭嶷傳》云「白直共七十八人。」乃知白直之稱甚久。○大行之稱古來人君之亡﹐未有謚號﹐皆以大行稱之﹐往而不返之義也。秦始皇崩於沙邱﹐胡亥喟然嘆曰「今大行未發﹐喪禮未終。」見《李斯傳》。○盛喜中不許人物俗諺云「盛喜中不許人物﹐盛怒中不答人簡。」按﹐《列子》﹕「宋元君曰﹕『昔有異技幹寡人者﹐技無庸。適值寡人有歡心﹐故賜金帛。』」乃知俗語亦有所自也。○丞相稱相公丞相稱相公﹐自魏已然矣。王仲宜《從軍詩》曰「相公徵關右﹐赫怒震天威。」注﹕「曹操爲丞相﹐故曰相公。」謝靈運《擬陳琳詩》曰「永懷戀故國﹐相公實勤王。」亦謂曹操也。○阿誰《傳燈錄》﹕「宗風嗣阿誰。」阿誰﹐俗語也。《龐統傳》﹕「向者之論﹐阿誰爲是。」停待﹐亦俗語也。《湣懷傳》﹕「陛下停待。」○飲席酹酒之始飲席酹酒之始。唐僕射孫會宗集內外親表開宴。有一甥侄﹐間朝官後至。及中門﹐見緋衣官人﹐衣襟前皆是酒ネ﹐咄咄而出﹐不相識。洎卽席﹐說於主人﹐咸訝無此官。沈思之﹐乃是行酒時於階上酹酒﹐艸艸傾潑也。自此每酹酒﹐令側身恭跪﹐一酹而已﹐自孫氏始也。今人三酹﹐非也。出《北夢瑣言》。○古無丈人之名《蜀志先主傳》﹕「獻帝舅車騎將軍董承。」臣松之按﹕董承﹐漢靈帝母董太后之侄﹐於獻帝爲丈人。蓋古無丈人之名﹐故謂之舅也。以上裴松之說。予按﹐丈人之義﹐本於《易》﹕以妻父爲丈人﹐又本於漢匈奴所謂﹕「漢天子我丈人行也。」松之安得云古無丈人之名。●卷三辧誤○員姓之始《春秋左氏傳》﹕「伍奢子員。」陸徳明《釋文》﹕「音云﹐平聲。」然唐員半千十世祖凝之﹐本彭城劉氏﹐仕宋﹐後奔元魏﹐以忠烈自比伍員﹐因攺姓員。《唐書音釋》乃音王問切﹐何耶﹖竇蘋《音訓》曰「唐人讀半千姓皆作運」﹐未詳何據。按﹐《前涼錄》已有金城員敞﹐此姓似不始於凝之。予按﹐唐張嘉貞薦苗延嗣﹑呂太一﹑員嘉靖﹑崔訓﹐皆位淸要﹐日與議政事﹐故當時語曰「令君四俊﹐苗呂崔員。」然則以員爲運﹐其誤久矣。予又案﹐《蕓閣姓苑》云「員氏南陽﹐其先與楚同族﹐帝顓頊之後。楚令尹子文﹐斗伯比之子。育於鄖公辛﹐辛生斗懷。員蓋辛之後也﹐平王時﹐敖爲大夫。」觀此﹐則員得姓又不始於敞矣。鄖音云﹐則員不當音運。○韻略不收苓字《大唐新語》曰「漁具總曰グ﹐漁服總曰衤交衫。」《唐書元結傳》載自釋語曰「能帶グ﹐全獨而保生﹔能學聱蚜﹐保宗而全家。聱也如此﹐漫乎非耶﹖」語皆協韻。故音平聲﹐與生相協。今《唐書音釋》乃作蓰挺切﹐誤矣。故蘇子美《松江觀漁詩》云「鳴榔莫觸蛟龍睡﹐舉网時聞魚鱉腥。我實宦遊無況者﹐擬來隨爾帶グ。」皆作平聲。今《韻略》不收此字。○句讀無音前輩言韓退之書「沈潛乎訓義﹐反覆乎句讀」。讀不音獨﹐徒鬥反。殊不知山谷《次韻黃冕仲木字韻詩》云「變名混甲乙﹐謄寫失句讀」﹐止作獨音也。然馬融《笛賦》云「觀法了﹕節奏﹐察度於句投。」投音徒鬥反﹐注言「句猶章句之句」。然則豈兩字旣異﹐而義亦別耶﹖何休《公羊傳序》亦云「失其句讀」﹐無音。○蘭若﹝若字兩音﹞蘭若若字﹐白樂天詩作惹字押﹐爾者切。余按﹐上官儀《酬薛舍人萬年宮晚景寓直懷友》詩中四句云「東望安仁省﹐西臨子云閣。長嘯披煙霞﹐髙步尋蘭若。」此又作日灼切押。○紇幹字無據《五代史寇彥謙傳》﹕「朱全忠迫遷昭宗於洛陽﹐昭宗顧瞻陵廟﹐彷徨不忍去。渭其左右爲俚語云﹕『紇幹山頭凍死雀﹐何不飛去生處樂﹖』相與泣下沾襟。」余以干字非是﹐蓋酈道元《水經注》曰「紇眞山﹐冬夏積雪。鳥雀死者﹐一日千數。」故紇幹爲無據。○幹鵲音幹爲無義前輩多以干鵲爲幹﹐音幹。或以對濕螢者有之。惟王荊公以爲虔字﹐意見於「鵲之彊彊」﹐此甚爲得理。余嘗廣之曰「幹﹐陽物也﹐幹有剛健之意。而《易統卦》有云﹕『鵲者陽鳥﹐先物而動﹐先事而應。』《淮南幹》曰﹕『幹鵲知來而不知往﹐此修短之分也。』以是知音幹爲無義。」然《廣韻》有幹鵲字﹐起於後來。○王圭杜子美《送重表侄王水事使南海詩》﹐謂王圭微時﹐房﹑杜過其家﹐而毋能識之。所謂﹕「秦王時在坐﹐眞气驚戶牖」是也。故蔡條《西淸詩活》以爲「按史所載﹐太宗不在坐。而子美詩獨得其詳﹐以史爲疏略」。然以余考之﹐房﹑杜等舊不與太宗相識。及太宗起兵﹐然後杖策謁軍門﹐乃薦杜如晦耳。王圭則誅太子建成而後見知。以他傳參考﹐未可專以史爲誤也。○開元錢世所傳《靑瑣集楊妃別傳》﹐以爲開元錢乃明皇所鑄﹐上有指甲痕﹐乃貴妃掐迹。殊不知唐《談賓錄》云「武徳中﹐廢五銖錢﹐行開元通寶錢。此四字及書﹐皆歐陽詢之所爲。初進樣﹐文徳皇后掐一痕﹐因鑄之。」故《唐書食貨志》亦云「隋末行五銖錢﹐天下盜起﹐私鑄行。千錢初重二斤﹐其後愈輕﹐不及一斤。鐵葉皮紙﹐皆以爲錢。髙祖入長安﹐民間行綫環錢﹐其制輕小﹐凡八九萬方滿半斛。武徳四年﹐鑄開元通寶﹐得輕重大小之中。」然則《楊妃別傳》云爾者﹐其謬可知也。《孔氏雜說》亦言「開元通寶﹐歐陽詢撰其文並書。俗不知﹐遂以爲明皇所鑄。」按﹐《考異》云「時竇后已崩﹐文徳後未立。」今皆不取。○條脫爲臂飾唐《盧氏雜說》﹕「文宗問宰臣﹕『條脫是何物﹖』宰臣未對﹐上曰﹕『《眞誥》言﹐安妃有金條脫爲臂飾﹐卽金釧也。』又『《眞誥》﹐萼綠華贈羊權金玉條脫各一枚。』」余按﹐周處《風土記》曰「仲夏造百索系臂﹐又有條達等織組雜物﹐以相贈遺。」唐徐堅撰《初學記》﹐引古詩云「繞臂雙條達。」然則條達之爲釧﹐必矣。第以達爲脫﹐不知又何謂也。徐堅所引古詩﹐乃後漢繁欽《定情篇》云「何以致契闊﹐繞腕雙跳脫。」但跳脫兩字不同。○秋鶴與飛歐陽文忠公《集古錄》云「《羅池廟碑》云﹐『步有新船』﹐集本以步爲涉。『荔子丹兮蕉子黃』﹐碑蕉下無子字﹐當以碑爲是。而碑云『春與猿吟兮秋鶴與飛」﹐則疑碑誤。」余按﹐《柳子厚集》有《永州鐵鑪步志》云「江之滸﹐凡可縻而上下者曰步。永州北郭﹐有步曰鐵鑪步。蓋有緞鐵者居﹐其人去﹐鑪毀者不知年矣。獨有其號﹐冒而存云。」余以子厚之文証之﹐則知「步有新船」爲有據也。又按﹐沈存中《筆談》云「韓退之《羅池碑》云﹐『春與猿吟兮秋與鶴飛』﹐今驗石刻﹐乃『春與猿吟兮秋鶴與飛』﹐古人多用此格﹐如楚詞『吉日兮辰良』﹐又『蕙ゾ蒸兮蘭藉﹐奠桂酒兮椒漿』。欲相錯成文﹐則語健耳。如老杜『紅豆啄余鸚鵡粒﹐碧梧棲老鳳皇枝』之類。」余以存中之論証之﹐則知歐公以「秋鶴與飛」爲誤者﹐非也。○曲逆音去遇宋景文謂﹕「漢陳平封曲逆侯﹐今學者讀曲逆作去遇﹐不作本音﹐何耶﹖」余按﹐孔經父云「陳平封曲逆侯﹐漢書元無音。《文選》載陸士衡《髙祖功臣頌》﹕『曲逆宏達﹐好謀能斷。』注﹕『曲﹐區遇反。逆音遇。』」然則景文競忘《文選》注耶﹖○《樂府》有摻字楊文公《談苑》載﹕「徐鍇仕江南爲中書舍人﹐校祕書時﹐吳淑爲校理。《古樂府》中有摻字﹐淑多攺作操﹐蓋以爲章艸之變。鍇曰﹕『不可﹐非可以一例。若漁陽摻﹐音七鑑反﹐三撾鼓也。禰衡作《漁陽摻撾古歌》云﹐邊城晏開漁陽摻﹐黃塵蕭蕭白日暗。』淑嘆服之。」余按﹐《詩遵大路篇》云「摻執子之祛兮」﹐陸徳明音所覽反﹐及所斬反。《葛屨篇》﹐「摻摻女手」﹐則又音以所銜﹑所感﹑息廉三反。則摻字元非一義。梁王僧孺《詠搗衣詩》云「散度廣陵音﹐摻寫漁陽曲。」自注云「摻音憾。」然則摻字僧孺自有明注﹐不惟吳淑不知﹐而鍇復不援以爲證﹐何耶﹖桓譚《新論》有微子摻﹑箕子摻。乃知摻者﹐古已有之。○乾徳之號二楊文公《談苑》記江南保大中﹐浚秦淮﹐得石志。案其刻﹐有「大宋乾徳四年」﹐凡六字﹐他皆磨滅不可識。令諸儒參驗﹐乃輔公反江東時年號。後太祖受命﹐國號宋﹐攺元乾徳﹐江左始衰弱。豈非威靈先及﹐而符讖將著也﹖歐陽公《歸田錄》﹐記太祖建隆六年攺元﹐語宰相勿用前世舊號﹐於是攺元乾徳。其後因於禁中見內人鑑﹐背有乾徳之號。以問學士陶谷﹐谷曰「此僞蜀時年號耳。」因問內人﹐果是故蜀王侍人。太祖由是益重儒士﹐而嘆宰相寡聞也。夫乾徳之號二﹐一輔公﹐一蜀王衍﹐未知孰是。○集靈存仙望仙之名文忠公《集古錄西嶽華山廟碑》載其述自漢以來云「髙祖初興﹐攺秦淫祀。太宗承循﹐各詔有司﹐其山川在諸侯者﹐以時祠之。孝武皇帝修封禪之禮﹐巡省五嶽﹐立宮其下﹐宮曰集靈宮﹐殿曰存仙殿﹐門曰望仙門。中宗之世﹐使者持節﹐歲一禱而三祠。後不承前﹐至於亡新﹐寢用邱墟。建武之元﹐事舉其中﹐禮從其省﹐但使二千石歲時往祠。自是以來﹐百有餘年﹐所立碑石﹐文字磨滅。延熹四年﹐弘農太守袁逢﹐修廢起頓﹐易碑飾闕。會遷京兆尹﹐孫府君到﹐欽若嘉業﹐遵而成之。」孫府君諱ギ。文忠云「文字可讀﹐其大略如此。所謂集靈宮者﹐他書皆不見﹐惟見此碑。」余嘗觀《桓君山賦序》云「余少時爲郎﹐從孝成皇帝出祠甘泉﹐河東見郊﹐先置華陰集靈宮﹐宮在華山下﹐武帝所造。欲以懷集仙者王喬赤松子﹐故名殿爲存仙。端門南向山﹐書曰望仙門。竊有樂髙妙之志﹐卽書壁爲小賦云。」然則文忠言他書皆不見﹐豈偶忘君山之云乎﹖沈休文詩﹕「旣表祈年觀﹐復立望仙宮。」○博塞字音按鮑宏《博經》﹐以博塞之塞﹐音蘇代反。然余考唐李翺《拷υ法》﹐其采有開十二﹐塞十一。以開封塞﹐則不當音以蘇代反。《莊子》云「問谷奚事﹐則博塞以遊。」亦音蘇代反。○不識撐犁孤塗字《玄晏春秋》曰「計君授與《司馬相如傳》﹐遂涉《後漢書》。讀《匈奴傳》﹐不識撐犁孤塗之字。有胡奴執燭﹐顧而問之。奴曰﹕『撐犁﹐天子也。言匈奴之號單於﹐猶漢人有天子也。』予於是曠然發悟。」以上皆玄晏說。及觀歐陽文忠公少時﹐代王狀元《謝及第啟》云「陸機閱史﹐尙靡識於撐犁﹔枚臯屬文﹐徒率成於﹤骨皮﹥。」文忠公以爲陸機﹐蓋誤也。黃朝英《緗素雜記》﹐以不知文忠公用撐犁事爲恨﹐蓋渠未嘗讀《玄晏春秋》耳。又《沈元用謝啟》云「讀撐犁事而靡識﹐敢謂知書﹔問祈招詩而不知﹐尙慚博學。」然陸機不識撐犁事﹐竟不知在何書。○束義束﹐其義不一。《論語》曰「自行束以上﹐吾未嘗無誨焉。」前人多引《禮》﹕「男贄玉帛禽鳥﹐女贄榛栗棗修。」以爲束者﹐束脯也﹐用束脯以爲贄爾。余按﹐杜恕《體論》曰「束之業﹐其上在於不言﹐其次莫如寡知。」又按﹐後漢《馬援傳注》云「男子十五以上﹐謂之束。」不可以「束之問不出境」一槪論也。《檀弓》云「古之大夫﹐束之問不出境。」乃知以束爲束脯者爲非是。後漢杜詩薦伏湛曰「自行束﹐說無毀玷。」注﹕「自行束﹐謂年十五以上。」《延篤傳注》﹕「束﹐謂束帶修飾。」○牙門孔經父《雜說》記﹕「突厥﹐李靖徙牙於磧中。牙者﹐旗也。《東京賦注》﹕『竿上以象牙飾之﹐所以自表飾也。』太守出則有門旗﹐其遺法也。後遂以牙爲衙。早晚衙﹐亦太守出建旗之義也。或以衙爲廨捨﹔早晚聲鼓﹐則又謂之衙牌﹔兒子謂之衙內﹔皆不知之耳。《唐韻注》云﹕『衙﹐府也』﹐是亦訛耳。」以上皆孔說。余按《語林》云「近代通謂府庭爲公衙﹐卽古之公朝也。字本作牙﹐訛爲衙。」《詩》曰「祈父﹐予王之爪牙。」大司馬掌武備﹐象猛獸﹐以爪牙爲衛。故軍前大旗爲牙旗﹐出師則有建牙之事。軍中聽號令﹐必至牙旗之下。乃知牙者﹐所以爲衛也﹐義主於此。而孔氏止謂之旗者﹐不得其說者也。唐《資暇集》亦云「武職有押衙之目。衙宜作牙﹐非押衙府也﹐蓋押衙旗者。按﹐兵書云﹕『牙旗者﹐將軍之旌。』故豎於門﹐史傳咸作牙門。今押牙旣作押衙﹐牙門亦謂之衙門乎﹖」予又按﹐《南史侯景傳》﹕「景將率謀臣朝﹐必集行列門外﹐謂之牙門﹐以次引進。」牙門始見於此。○倒行逆施《史記伍子胥傳》﹕「子胥曰﹕『日暮途遠﹐吾故倒行而逆施之。』」西漢《主父偃傳》亦曰「吾日暮﹐故倒行而逆施之。」余按﹐《吳越春秋》乃云「日夕途遠﹐吾故倒行逆旅之於道也。」乃知施字卽旅字。施字於道無義。《國語》曰「晉陽處父過寧﹐捨於逆旅。」潘嶽《上客捨議》﹐亦引語曰「許由辭帝堯之命﹐而捨於逆旅。」魏武帝詩曰「逆旅整設﹐以通商胃。」乃知逆施可於事言之﹐至於道路無義也。當俟有識者訂之。《左氏傳》﹕「苟息曰﹕『今虢爲不道﹐保於逆旅。』」《正義》曰「逆﹐迎也。旅﹐客也。迎止賓客之處也。」馬融《長笛賦序》曰「有洛客捨逆旅。」○李白非蜀人曾子固作《李白詩集序》云「白﹐蜀郡人﹐初急岷山。」又云「舊史稱白山東人﹐爲翰林待詔。皆不合於白之自序﹐蓋史誤也。」余按﹐杜子美有《蘇端薛復筵簡薛華醉歌》云「近來海內爲長句﹐汝與山東李白好。」乃知舊史以白爲山東人﹐不爲無據也。故範傳正所作《李白碑》﹐以白「其先隴西成紀人﹐涼武昭王九代之孫。隋末流離﹐神龍初﹐潛還廣漢﹐目僑爲郡人。」由此觀之﹐則白本非蜀人也。○玉樹《三輔黃圖》云「甘泉宮有槐﹐根幹盤峙﹐二三百年物也。卽揚雄賦所謂『玉樹靑蔥』者。」余按﹐唐劉飠束《隋唐嘉話》謂﹕「云陽縣界多漢離宮故地﹐有似槐而葉細﹐土人謂之玉樹。」揚子云《甘泉賦》云「玉樹靑蔥」﹐指此。後左思譏之﹐已失。《三輔黃圖》以爲槐之根幹﹐則又甚矣。○筠爲竹皮許愼《說文》云「筠字從竹﹐竹皮也。」《唐韻》曰「筠﹐竹皮之美質也。」《禮記》﹕「如竹箭之有筠﹐如松柏之有心。」說者以竹箭松柏﹐各以皮心爲固耳。然古今文士﹐例以筠配松﹐何耶﹖孔穎達亦以筠爲竹外靑皮也。○女婿乘龍《潘子眞詩話》云「杜子美詩『門闌多喜色﹐女婿近乘龍』﹐爲誤。引《楚國先賢傳》﹕『孫攜﹐字文英﹐與李元禮俱娶太尉桓延女﹐時人謂桓叔元兩女乘龍。』言得婿如龍也。故宋景文公詩亦云﹕『承家男得鳳﹐擇婿女乘龍』﹐俱用此事。」余嘗以潘子眞之論爲非﹐蓋景文所用﹐乃是此事。至杜子美詩「女婿近乘龍」﹐蓋用《太平廣記蕭史傳》所謂「弄玉乘鳳﹐蕭史乘龍」者是也。○飛燕在昭陽西漢趙飛燕旣立爲皇后﹐後寵少衰。女弟絕幸﹐爲昭儀﹐居昭陽。蓋《飛燕本傳》云爾。唐李太白《宮詞》云「宮中誰第一﹖飛燕在昭陽。」夫昭陽﹐昭儀所居也﹐非謂飛燕耳。其後見唐王睿《松窗錄》云「禁中呼木芍藥爲牡丹﹐命李白爲新辭﹐有『漢宮誰第一﹐飛燕倚新妝』之語。」乃知昭陽之本﹐世所傳者誤也。然此一聯﹐據《楊妃外傳》﹐髙力士摘之以譖李白。○黃庭博鵝蔡絳《西淸詩話》謂﹕「李太白詩有誤﹐云﹕『山陰道士如相訪﹐爲寫黃庭博白鵝』﹐逸少所寫乃道徳經。」余按﹐《太白集》有《懷古王右軍詩》云「山陰遇羽客﹐要此好鵝賓。掃素寫道經﹐筆精妙入神。書罷籠鵝去﹐何曾別主人。」據此詩﹐則太白未嘗誤用。何耶﹖按﹐本傳﹕「逸少聞山陰道士好養鵝﹐往觀焉。」非山陰道士訪逸少也。前詩不特誤使黃庭事﹐嘗疑以爲世俗子所增。至梅聖兪《和宋諫議鵝詩》亦云「不同王逸少﹐辛苦寫黃庭。」山谷詩云「頗似山陰寫道經﹐𨿽與羣鵝不當價。」則知黃庭之誤尢分明。○秋菊落英蔡絳《西淸詩話》﹐記荊公有「黃菊飄零滿地金」之句﹐而文忠公非之﹐荊公以文忠不讀《楚辭》之過也。以予觀之﹐「夕餐秋菊之落英」﹐非零落之落。落者﹐始也。故築室始成謂之落成。《爾雅﹞曰「ㄈ﹑落﹑權﹑輿﹐始也。」至若錢昭度詩云「蕎麥花殘小雪飛」﹐乃爲詩病。○藥名詩不始於唐蔡絳《西淸詩話》謂﹕「藥名詩﹐世以起於陳亞﹐非也。東漢已有離合體﹐至唐始著藥名之號。如張籍《答鄱陽客詩》﹕『江臯歲暮相逢地﹐黃葉霜前半下枝。子夜吟詩問松桂﹐心中萬事喜君知。』」以予觀之﹐恐或不然。且藥名之號﹐自梁以來有之。簡文帝《藥名詩》云「朝風動春艸﹐落日照橫塘。重臺蕩子妾﹐黃昏獨自傷。燭映合歡被﹐帷飄蘇合香。石墨聊書賦﹐鉛華試作妝。徒令惜萱艸﹐蔓延滿空房。」梁元帝《藥名詩》云「戍客恆山下﹐常思衣錦歸。況看春艸歇﹐還見雁南飛。蠟燭凝花影﹐重臺閉綺扉。風吹竹葉袖﹐网綴流黃機。詎信金城裏﹐繁露曉沾衣。」如庾肩吾﹑沈約﹐亦各有一首。乃知藥名詩不始於唐。○靑女橫陳荊公詩云「日髙靑女尙橫陳。」橫陳二字﹐見宋玉《風賦》「橫自陳兮君之前」及《楞嚴經》。夫靑女者﹐主霜雪之神也。故《淮南子》云「至秋三月﹐靑女乃出﹐降霜雪。」髙誘注云「靑女乃天神﹐靑腰玉女﹐主天霜雪。」荊公以靑女爲霜﹐於理未當。杜子美《秋野詩》云「飛霜任靑女。」梁昭明《博山香鑪賦》曰「靑女司寒﹐紅光翳景。」亦皆指爲霜雪之神。然荊公之詩﹐不害爲佳句也。○中山放《劉貢父詩話》云「陳子昂云﹕『吾聞中山相﹐乃屬放翁。』放本秦西巴孟孫氏之臣也﹐謂之中山﹐誤矣。」予觀陳無己《謝再授徐州教授啟》云「中山之相﹐仁於放﹔亂世之雄﹐疑於食子。」乃知誤者﹐非一人也。○前溪歌「十五嫁王昌﹐盈盈入畫堂。自憐年最少﹐復倚婿爲郎。舞愛前溪綠﹐歌憐子夜長。閒來鬥百艸﹐度日不成妝。」唐崔顥《王家少婦詩》。《子夜歌》﹐則樂府所謂「古有女﹐名子夜﹐造其歌」者也。至於前溪舞﹐讀陳朝劉刪《侯司空宅詠妓》詩乃得之﹐劉刪詩云「山邊歌落日﹐池上舞前溪。」崔意屬此。又《古今樂錄》謂「晉車騎將軍沈玩作《前溪歌》」﹐而非舞也。○顰靑蛾杜子美《一百五夜對月》詩﹐「想象顰靑蛾」﹐蓋蛾﹐眉也。世所傳本多作娥﹐非是。故杜《江月詩》又云「誰家挑錦字﹐滅燭翠眉顰」﹐可以爲據。又沈約《詠月詩》﹕「髙樓切思婦﹐西園遊上才。」庾肩吾《望月詩》﹕「樓上徘徊月﹐窗中愁思人。」隋董思恭《詠月詩》﹕「別客長安道﹐思婦髙樓上。」故杜子美《江月詩》云「江月光於水﹐髙樓思殺人。」○犬迎曾宿客今詩集所傳杜詩﹕「犬迎曾宿客﹐鴉護落巢兒。」余家有唐顧陶所編杜詩﹐乃是「犬憎閒宿客」。二字不同﹐然皆有理。又《對月》詩﹐舊本作「斫卻月中桂」﹐陶本作「折盡月中桂」﹐二字亦不同。惟《寄髙適詩》﹐舊本乃「天上多鴻雁﹐池中足鯉魚」。陶本乃以池爲河﹐似不及河也。○江文通雜擬詩《文選》有江文通雜擬詩﹐如《擬休上人》云「日暮碧雲合﹐佳人殊未來。」非休上人作也。白樂天《題道宗上人詩》云「不似休上人﹐空多碧雲思。」又唐次休上人亦有詩與白雲﹕「聞有餘霞千萬首﹐何妨一句乞閒人。」白答之曰「禪心不合生分別﹐莫愛餘霞嫌碧雲。」則白直以碧雲合之句爲湯惠休作矣。如文通擬淵明一詩﹐編者至載於陶集中。是皆不明考之過。○悠然見南山東坡以淵明「采菊東籬下﹐悠然見南山」。無識者以見爲望﹐不啻之與美玉。然余觀樂天《效淵明詩》有云「時傾一尊酒﹐坐望東南山。」然則流俗之失久矣。惟韋蘇州《答長安丞裴說詩》有云「采菊露未﹐舉頭見秋山。」乃知眞得淵明詩意﹐而東坡之說爲可信。○藥欄唐李匡《資暇集》謂﹕「園亭中藥欄﹐欄卽藥﹐藥卽欄﹐猶言圍援﹐非花藥之欄也。有不悟者﹐以藤架蔬圃﹐堪作切對﹐不知其由矣。按﹐漢宣帝詔曰﹕『池藥未禦幸者﹐假與貧民。』《漢書》『闌入宮禁』﹐字多作艸下闌﹐則藥欄尢分明也。」方悟杜子美《將赴成都艸堂》詩「常苦沙崩損藥欄」及「乘興還來看藥欄」之意。孫少魏以藥爲﹐今本史信然。○小胡孫杜子美有《從人覓小胡孫許寄詩》云「人說南州路﹐山猿樹樹懸。舉家聞若駭﹐爲寄小如拳。」意題皆是胡孫﹐而首句以山猿爲詞者﹐何耶﹖故韓子蒼有《謝人寄小胡孫詩》云「直疑少陵覓﹐未解柳州憎。」然則𨿽子蒼﹐亦以杜爲錯耶﹖○銜杯樂聖稱世賢韓子蒼言「杜子美八仙歌﹕『左相日興費萬錢﹐銜杯樂聖稱世賢。』世字無義﹐當作避字﹐傳寫誤耳。」按﹐李適之代牛仙客拜左丞相﹐爲李林甫陰中﹐罷政事。賦詩曰「避賢初罷相﹐樂聖且銜杯。爲問門前客﹐今朝幾个來﹖」○孟浩然得戴詩意顏之推《家訓》云「《羅浮山記》云﹕『望平地樹如薺。』故戴詩云﹕『長安樹如薺』﹔有人《詠樹》詩云﹕『遙望長安薺』﹐皆耳學之過也。」余因讀孟浩然《秋登方山詩》云「天邊樹若薺﹐江畔洲如月。」乃知孟眞得詩意。○使白水事前輩使白水事﹐例作一意﹐不可不辧。《魯僖公二十四年傳》曰「不與舅氏同心者﹐有如白水。」此以色言。漢廣都郡有白水縣﹐此以地言。止是一意也。故潘安仁詩云「白水過庭激﹐綠槐夾門植。」杜子美詩云「黃雲髙未動﹐白水已揚波。」又云「捲簾惟白水﹐隱幾亦靑山。」至許渾﹑孟郊則不然。許《贈王居士》雲「雨中耕白水﹐云外斫靑山。」孟郊云「種稻耕白水﹐負薪斫靑山。」靑山則止謂山之靑﹐而白水在《魏田制》云「白田收至十餘斛﹐水田收數十斛。」於此當作兩字﹐卽是兩意﹐則非其對。○韓子蒼以蘇味道詩爲李益「火樹銀花合﹐星橋鐵鎖開。暗塵隨馬去﹐明月逐人來。遊妓皆李﹐行歌盡落梅。金吾不禁夜﹐玉漏莫相催。」唐蘇味道《上元詩》也。韓子蒼和龔況《上元遊葆眞宮觀燈詩》云「開卷愛公如李益﹐解言明月逐人來。多情如共春流轉﹐刻燭題詩又一回。」子蒼以蘇詩爲李益﹐何耶﹖然蘇意乃取梁朱超《望月詩》耳。朱云「惟餘故樓月﹐遠近必隨人。」○使騶忌聽琴事元微之《桐花詩》云「爾生不我得﹐我願裁爲琴。宮弦春以君﹐君若春日臨。商弦廉以臣﹐臣作旱天霖。」蓋取《史記》﹕「騶忌子聞齊威王鼓琴﹐而爲說曰﹕『大弦濁以春溫者﹐君也﹔小弦廉折以淸者﹐相也。』」《西淸詩話》乃云「吳僧義海﹐琴妙天下。而東坡《聽惟賢琴》詩﹐有『大弦春溫和且平﹐小弦廉折亮以淸』之句。」至謂「東坡未知琴趣﹐不獨琴爲然」。殊不知亦取騶忌子聽琴之事耳。○張麗華誤作潘麗華東坡《虢國夫人夜遊圖詩》﹕「當時亦笑張麗華﹐不知門外韓擒虎。」蓋全用杜牧之《臺城曲》兩句詩﹕「門外韓擒虎﹐樓頭張麗華。」凡此取後主張貴妃名麗華﹐尢見寵幸﹔隋遣韓擒虎平陳﹐後主與麗華俱被收。今坡詩本皆誤作潘麗華﹐遂致黃朝英《緗素雜記》以東坡爲誤﹐彼不記杜牧之詩耳。○靜憩雞鳴午荊公詩﹕「靜憩鳩鳴午﹐荒尋犬吠昏。」學者謂公取唐詩「只鳩鳴午寂﹐雙燕話春愁」之句。余嘗見東坡手寫此詩﹐乃是「靜憩雞鳴午」。讀者疑之﹐蓋亦不知取唐詩「楓林社日鼓﹐茅屋午時雞」。○孤雁詩漢臯張君《詩話》謂﹕「鮑當《吟孤雁》詩云﹕『更無聲接續﹐空有影相隨。』當時號爲鮑孤雁。凡物有聲而孤者皆然﹐何獨雁乎﹖此人論詩﹐正如王君卿以林和靖《梅花》詩亦可作桃﹑李﹑杏花之類﹐宜取東坡之笑也。」然余觀《司馬溫公詩話》﹐乃謂﹕「當爲河南府法曹﹐嘗忤知府薛映。因獻《孤雁》詩﹐所謂『天寒稻粱少﹐萬里孤難進。不惜充官庖﹐爲帶邊城信。』薛大嗟賞﹐時號鮑孤雁。」與張君所記不同﹐而詞句亦非前句可及。余後因讀《江南野錄》﹐乃知張君所記﹐是南唐人詩。○謝安掩鼻謝安𨿽有盛名﹐而當桓溫恣橫之際﹐所以不仕者﹐政畏溫耳。故𨿽有司按奏﹐被召歷年不至﹐禁錮終身而不辭。而其妻不解其意﹐旣見家門富貴﹐而安獨靜退﹐乃曰「大丈夫不如此也。」安掩鼻曰「恐不免耳。」其後遂爲桓溫司馬﹐竟受簡文顧命﹐與王坦之同事﹐麗溫欲殺之。坦之流汗沾衣﹐倒執手版﹐安則從容就席。以此觀之﹐安之所以答妻以不免之言﹐而推求所以掩鼻之意。蓋畏溫知之而不免其禍耳﹐非爲不免富貴也。張文潛《和蘇東坡先生西山舊事詩》有云「謝公富貴知不免﹐醉眼未爲蒼生開。」豈失史意耶﹖○吏部文章二百年韓子蒼言﹐歐陽文忠公《寄荊公》詩云「翰林風月三千首﹐吏部文章二百年。」吏部﹐蓋謂南史﹕「謝於宋明帝朝﹐爲尙書吏部郎﹐長五言詩。沈約嘗云﹕『二百年來﹐無此詩』」也。文忠之意﹐直使謝事。而荊公答之曰「他日若能窺孟子﹐終身安敢望韓公。」則荊公之意﹐竟指吏部爲退之矣。○裹飯非子來東坡《次韻徐積詩》﹕「殺雞未肯邀季路﹐裹飯應須問子來。」按﹐《莊子》書﹕「子杞﹑子輿﹑子桑﹑子來四人﹐相與爲友。」然無裹飯之事。《莊子》書又載﹕「子輿與子桑友﹐而淋雨十日﹐子輿曰﹕『子桑殆病矣。』裹飯而往食之。」乃知裹飯者﹐子輿﹑子桑﹐非子來也。東坡此詩爲誤。余又觀韓退之《贈崔立之詩》云「昔者十日雨﹐子來寒且饑。其友名子輿﹐忽然憂且思﹐褰裳觸泥水﹐裹飯往食之。好事漆園吏﹐書之存雄辭。」然則退之亦誤用耳。○僧綽采蠟燭作鳳凰「憶昔庚寅降屈原﹐旋看蠟鳳戲僧虔。隨翁萬里心如鐵﹐此子何勞爲買田。」東坡《送子由奉使》最後一章也。時子由之子侍行﹐故及之。然蠟鳳之戲﹐議者以爲誤。蓋《南史》﹕「王曇首與兄弟集會子孫﹐任其戲。適僧達跳地作虎子﹔僧虔累十二博棋﹐旣不墜落﹐落亦不重作﹔僧綽采蠟燭作鳳凰。」乃知蠟鳳之戲﹐非僧虔也。○荷囊非芰荷之荷劉偉明《贈熊本待制詩》云「西淸寓直荷爲橐﹐左蜀宣風繡作衣。」蓋《南史劉杳傳》﹕「著紫荷橐。」事見《漢張安世傳》﹐持橐簪筆之意。而偉明乃以荷爲芰荷之荷﹐何耶﹖歐陽文忠《回吳舍人啟》云「紅藥翻階﹐直禁垣之淸切﹔紫荷持橐﹐陪法從以雍容。」又《上胥偃啟》曰「白覃素簡以香生﹐玆焉辟惡﹔紫袷荷囊而備問﹐最近淸光。」乃知誤者非一人。然《隋書樂志》﹕「尙書錄令僕射吏部尙書﹐朝服綴紫荷﹐錄令左僕射左荷﹐右僕射﹑吏部尙書右荷。」此又何耶﹖姑俟博識者。○陽燧《淮南子》﹕「陽燧見日﹐則然而爲火。」注云「陽燧﹐金也。取金杯無緣者﹐熟摩令熱﹐日下以艾承之。」又云「木與木相摩則然。世之取火惟此耳。」劉言史《與孟郊煎茶詩》云「敲石取鮮火﹐汲泉避腥鱗。」石火𨿽火﹐而不可然﹐言史不察也。《周禮司ピ氏》﹕「掌以夫燧﹐取明火於日。」鄭注云「夫燧﹐陽燧也。」《禮內則》疏﹕「晴則以金燧取火於日﹐陰則以木燧鉆火也。」《禮外傳》云「宗廟之祭﹐用明火者﹐以陽鑑取日中之火﹐謂之陽燧。以冬至之日子時﹐鑄銅爲鑑。」○陽關圖王維《送元二詩》﹕「渭城朝雨輕塵﹐客捨靑靑柳色新。勸君更盡一杯酒﹐西出陽關無故人。」李伯時取以爲畫﹐謂《陽關圖》﹐予嘗以爲失。按《漢書》﹕「上黨有天井關﹐惇煌龍勒有玉門關﹑陽關﹐去長安二千五百里。」唐人送客﹐西出都門三十里﹐特是渭城耳。今有渭城館在焉﹐卽古之渭陽。據其所畫﹐當謂之《渭城圖》可也。東坡《題陽關圖詩》﹕「龍眠獨識殷勤處﹐畫出陽關意外聲。」皆承其失耳。至山谷《題陽關圖斷章》云「渭城柳色關何事﹐自是離人作許悲。」然則詳味山谷詩意﹐謂之《渭城圖》宜矣。○珠還合浦《古今詩話》﹕「羊方諤《上廣守詩》﹕『鱷徙惡溪韓吏部﹐珠還合浦孟嘗君。』」殊不知珠還合浦﹐乃後漢孟嘗﹐不可以孟嘗君遷就也。○黃金臺前輩以荊公詩「功謝蕭規慚漢第﹐恩從隗始詫燕臺」﹐以臺字爲失。《史記》云「爲隗攺築宮而師事之。」然唐時李太白詩云「何人爲築黃金臺」﹐荊公詩本此。○以玉兒爲玉奴東坡《和楊公濟梅花詩》云「月地云階漫一尊﹐玉奴終不負東昏。」又《四時詩》云「玉奴纖手嗅梅花。」《南史》﹕「齊東昏侯妃潘玉兒﹐有國色。」牛僧孺《周秦行記》﹕「薄太后曰﹕『牛秀才遠來﹐誰爲伴﹖』」《潘妃辭》曰「東昏侯以玉兒身死國除﹐不宜負他。」注云「玉兒﹐妃小字。」東坡蓋用此。而兩以兒爲奴者﹐誤也。然不害爲佳句。○東坡用事切東坡《和山谷嘲小徳詩》﹐末云「但使伯仁長﹐還興絡秀家。」蓋伯仁乃絡秀子耳。洪駒父《哭謝無逸詩》云「但使添丁長﹐終興謝客家。」此學東坡語﹐尢無功。添丁﹐盧仝子﹐气脈不相屬。絡秀﹐本周伯仁父浚之妾。小徳亦庶出﹐故坡用事﹐其切如此。山谷詩﹕「解著《潛夫論》﹐不妨無外家。」更覺其切。○妓人出家詩唐顧陶﹐大中丙子編《唐詩類選》﹐載陽郇伯作《妓人出家詩》﹕「盡出花鈿與四鄰﹐雲鬟剪落向殘春。暫驚風燭難畱世﹐便是池蓮不染身﹔貝葉欲翻迷錦字﹐梵聲初學誤梁塵。從今艷色歸空後﹐湘浦應無解佩人。」《湘山野錄》乃謂﹕「本朝申國長公主爲尼﹐掖廷嬪禦隨出家者三十餘人。太宗詔兩禁各以詩送之﹐陳彭年作詩八句。」今考其詩﹐與陽郇伯所作一同﹐首句「盡出花鈿散玉津」一句不同。豈後人攺郇伯詩﹐托以彭年之名﹐而文瑩又不考之過耶﹖○蒸壺似蒸鴨東坡《岐亭汁字韻詩》﹕「不見盧懷愼﹐蒸壺似蒸鴨。坐客皆忍笑﹐髡然發其冪。」按﹐《太平廣記》載《盧氏雜說》﹕「鄭餘慶與人會食。日髙﹐眾客囂然。呼左右曰﹕『爛蒸去毛﹐莫拗折項。』諸人相顧﹐以爲必蒸鵝鴨。良久就餐﹐每人前下粟米飯一碗﹐蒸葫蘆一枚。餘慶餐盡﹐諸人彊進而罷。」然則「蒸壺似蒸鴨」﹐乃鄭餘慶﹐非懷愼也。豈東坡偶忘之耶﹖○望夫石《陳無己詩話》﹕「望夫石﹐在處有之﹐古今詩人﹐承用一律。惟劉夢得云﹕『望來況是幾千歲﹐只似當年初望時。』語𨿽拙而意工。黃叔達﹐魯直之弟也﹐以顧況爲第一。云﹕『山頭日日風和雨﹐行人歸來石應語』﹐語意皆工。江南望夫石﹐每過其下﹐不風卽雨﹐疑況得句處也。」予家有《王建集》﹐載《望夫石》詩﹐乃知非況作。其全章云「望夫處﹐江悠悠。化爲石﹐不回頭。山頭日日風和雨﹐行人歸來石應語。」豈無己﹑叔達偶忘王建作耶﹖○落梅花折楊柳《樂府雜錄》載﹕「笛者﹐羌樂也。古曲有落梅花﹑折楊柳﹐非謂吹之則梅落耳。故陳賀徹《長笛》詩云「柳折城邊樹﹐梅舒嶺外林。」張正見《柳》詩亦云「不分梅花落﹐還同橫笛吹。」李嶠《笛》詩﹕「逐吹梅花落﹐含春柳色驚。」意謂笛有梅﹑柳二曲也。然後世皆以吹笛則梅花落﹐如戎昱《聞笛》詩云「平明獨惆悵﹐飛盡一庭梅。」崔櫓《梅》詩﹕「初開已入雕梁畫﹐未落先愁玉笛吹。」《靑瑣集詩》﹕「憑仗髙樓莫吹笛﹐大家畱取倚欄看。」皆不悟其失耳。惟杜子美﹑王之渙﹑李太白不然。杜云「故園楊柳今搖落﹐何得愁中卻盡生。」王云「羌笛何須怨楊柳﹐春風不度玉門關。」李云「黃鶴樓中吹玉笛﹐江城五月落梅花。」亦謂笛有二曲也。○吳鉤沈存中《筆談》謂﹕「唐詩多有言吳鉤者﹐刀名也﹐刃彎。今南蠻謂之葛黨刀。」予按﹐《吳越春秋闔閭內傳》曰「闔閭旣寶莫耶之劍﹐復命於國中作金鉤﹐令曰﹕『能爲善鉤者﹐賞之百金。』吳作鉤者甚眾﹐而有人貪王之重賞也。殺其二子﹐以血釁金﹐遂成二鉤﹐獻於闔閭。」吳鉤始於此﹐豈存中偶忘之耶﹖左太衝《吳都賦》云「吳鉤越棘﹐純鉤湛盧。」鮑照《結客少年行》云「驄馬金絡頭﹐錦帶佩吳鉤。失意杯酒間﹐白刃起相仇。」杜甫《後出塞》云「少年別有贈﹐含笑看吳鉤。」又送劉判官云「經過辧丰劍﹐意气逐吳鉤。」李涉《寄楊潛》云「腰佩吳鉤佐飛將。」曹唐《買劍》亦云「將軍溢價買吳鉤。」韓《送王相公》云「結束佩吳鉤。」○江神世情《云齋廣錄》記﹕「馮當世﹐慶曆中﹐以鄂州首薦。至大江﹐風濤洶湧﹐幾至沈沒。來春廷試第一﹐還鄂州﹐復過大江﹐風微浪穩﹐舟楫安然。公題詩江亭云﹕『江神也世情﹐爲我風色好。』」予讀《唐文粹》﹐見施肩吾《及第後過揚子江》詩云「憶昔將貢年﹐抱愁此江邊。魚龍互閃爍﹐黑浪髙於天。今日步春艸﹐復來經此道﹐江神也世情﹐爲我風色好。」乃知當時取肩吾末句題於江亭耳﹐非自作也。○夜半鐘陳正敏《遁齋閒覽》﹐記《歐陽文忠詩話》﹐譏唐人「夜半鐘聲到客船」之句云「半夜非鐘鳴時﹐疑詩人偶聞此耳。」且云「渠嘗過姑蘇﹐宿一寺﹐夜半聞鐘。因問寺僧﹐皆曰﹕『分夜鐘﹐曷足怪乎﹖』尋聞他寺皆然﹐始知半夜鐘惟姑蘇有之。」以上皆《閒覽》所載。予考唐詩﹐知歐公所譏﹐乃唐張繼《楓橋夜泊詩》。全篇云「月落烏啼霜滿天﹐江楓漁火對愁眠。姑蘇城外寒山寺﹐夜半鐘聲到客船。」此歐陽公所譏也。然唐時詩人皇甫冉有《秋夜宿嚴維宅濤》云「昔聞玄度宅﹐門向會稽峯。君住東湖下﹐淸風繼舊蹤。秋深臨水月﹐夜半隔山鐘。世故多離別﹐良宵詎可逢。」且維所居正在會稽﹐而會稽鐘聲亦鳴於半夜﹐乃知張繼詩不爲誤﹐歐公不察。而半夜鐘亦不止於姑蘇﹐如陳正敏說也。又陳羽《梓州與溫商夜別》詩﹐「隔水悠揚半夜鐘』﹐乃知唐人多如此。王直方《蘭臺詩話》亦嘗辧論﹐第所引與予不同。○冷齋不讀書洪覺範《冷齋夜話》謂﹕「山谷謫宜州﹐殊坦夷。作詩曰﹕『老色日上面﹐歡日去心。今旣不如昔﹐後當不如今。』又云﹕『輕紗一幅巾﹐短簟六尺牀。無客白日靜﹐有風終夜涼。』」且曰「山谷學道休歇﹐故其閒暇若此。」以上皆《冷齋》語也。予以冷齋不讀書之過。上八句皆樂天詩﹐蓋是編者之誤﹐致令渠以爲山谷所爲。前四句「老色日上面」﹐乃樂天《東城尋春》詩。尙餘八句﹐所謂「今猶未甚衰﹐每事力可任」是已。後四句「輕紗一幅巾」﹐乃樂天《竹窗詩》。亦尙餘二十四句﹐所謂「常愛輞川寺﹐竹窗東北廊」是已。《山谷外集》更有「嘖嘖雀引雛﹐梢梢筍成竹」數篇﹐皆非山谷詩。偶會其意﹐故記之冊﹐學者不可不知也。○僧淸順詩《冷齋夜話》﹐記西湖僧淸順詩﹕「久從林下游﹐頗識林下趣。從渠綠陰繁﹐不礙淸風度。閒來石上眠﹐落葉不知數。一烏忽飛來﹐啼破幽寂處。」韓子蒼爲予言﹐後四句不同。云「困卽石眠﹐莫省落花數。惟聞犬吠聲﹐又入靑松去。」○使君乃節度使之使《古樂府羅敷》詩﹕「使君從南來﹐五馬立踟躕。」使如節度使﹑觀察使之使﹐非使令之使也。《本艸》﹕「使君子。潘州郭使君療小兒﹐多用此物﹐醫家因號爲使君子。」猶言太守子也。山谷《題余幹縣令吳可權白雲亭詩》云「寄語吳令君﹐但遣糟牀注。」令君亦使君之意耳。錢穆父有《藥名詩》云「一來亦甘艸艸別﹐疏薄無使君子疑。」是以使君爲使令之使矣。山谷《藥名詩》云「楊侯濟北使君子」﹐其用意與錢異。○曲名《舞山香》東坡記徐州通判李陶有子﹐年十七八﹐素不善作詩。忽詠落花云「流水難窮目﹐斜陽易斷腸。誰聞砑光帽﹐一曲舞山香。」人驚問之﹐若有物憑者。謝中捨問其砑光帽事﹐自云「西王母宴羣仙﹐有舞者戴砑光帽﹐帽上簪花。舞山香一曲﹐未終﹐花皆落去。」予讀唐《羯鼓錄》﹐見「汝陽王﹐明皇愛之﹐每隨遊幸。嘗戴砑紗帽子打曲﹐上自摘紅槿花一朵﹐置於帽上。遂奏《舞山香》一曲﹐花不墜落﹐上大笑。」事與前極相類。○曲名《荔枝香》《唐書禮樂志﹞﹕「帝幸驪山。楊貴妃生日﹐命小部張樂長生殿。因奏新曲﹐未有名﹐會南方進荔枝﹐因名曰《荔枝香》。」樂史所作《楊妃外傳》亦云「新曲未有名﹐會南海進荔枝﹐因名焉。」故杜子美《病橘詩》云「憶昔南海使﹐奔騰獻荔枝。百馬死山谷﹐到今耆舊悲。」又《解悶》詩云「先帝貴妃今寂寞﹐荔枝還復入長安。炎方每續朱纓獻﹐玉座應悲白露團。」按﹐《唐志》以荔枝貢自南方﹐《外傳》以荔枝貢自南海﹐杜詩亦以爲南海及炎方﹐則明皇時進荔枝自嶺表﹐明矣。東坡詩乃以「永元荔枝來交州﹐天寶歲貢取之涪」。張君房脞說亦以爲忠州﹐何耶﹖當有辧其非是者。●卷四辧誤○崇政殿說書王荊公所作《賈魏公神道碑》云「景元年﹐積官至尙書都官員外郎。乃始置崇政殿說書﹐而以公爲之。」然予按《傅簡公嘉話》云「太祖少親戎事﹐性好藝文。卽位未幾﹐召山人郭無爲於崇政殿講書。至今講官所領階銜﹐猶曰崇政殿說書云。」據傅簡公所言﹐則祟政殿說書﹐不始於仁宗景元年矣。豈中嘗罷之﹐而至是再建耶﹖○桑落酒索郎酒者﹐桑落河出美酒﹐訛爲「索郎」耳。見酈道元《水經注》。皮日休詩云「分明不得同君賞﹐盡日傾心羨索郎。」全無理意。本朝髙若訥《後史》補﹕「河中桑洛坊有井﹐每至桑落時﹐取其寒暄得所。以井水釀酒甚佳。樂天詩云「桑落气薰珠翠暖﹐柘枝聲引管弦髙。」號桑落酒﹐舊京人呼爲「索郎」﹐蓋語訛耳。」髙說後出﹐恐或未然也。○唐參軍簿尉不免杖陳正敏《遁齋閒覽》言﹐杜子美「脫身簿尉中﹐始與箠楚辭」﹔韓退之「判司卑官不堪說﹐未免箠楚塵埃間」﹔杜牧之「參軍與簿尉﹐塵土驚﹐一語不中治﹐鞭笞身滿瘡」﹔謂唐時參軍﹑簿尉﹐不免受杖。鮑彪謂詳考杜﹑韓所言﹐捶有罪者也。牧之亦言驚見有罪者如此﹐非身受杖也。退之《江陵途中》云「棲身法曹掾﹐何處事卑陬﹐何況親犴獄﹐敲發姦偸。」此豈身受杖者耶﹖然《太子廣記》載李遜決包尉臀杖十下﹔及《舊唐書於ν傳》﹕「ν爲湖州刺史﹐攺蘇州﹐追憾湖州舊尉﹐封杖以計彊決之」﹔則鮑論亦未當。○牙郎《劉貢父詩話》謂﹕「今人謂駔儈爲才﹐謂之互郎﹐主互市事也。唐人書互作樂﹐樂似牙字﹐因轉爲牙。」予考《肅宗實錄》﹕「安祿山爲互市牙郎盜羊事。」然則以樂爲牙﹐唐已然矣。畫短爲樂﹐畫長爲牙。○太宗鷂死懷中《唐書白居易傳》﹕「《獻續虞人箴》曰﹕『降及宋﹐玄諫玄宗。溫顏聽納﹐獻替從容。趨以出﹐鷂死懷中。』」余考劉禹錫《嘉話》及《資治通鑑》﹐乃是太宗與魏鄭公﹐非宋也。其說曰「太宗嘗得佳鷂﹐自臂之。望見魏鄭公來﹐匿懷中。公奏事故﹐久不已﹐鷂死懷中。」○花驚定《鮑彪譜》論杜詩《戲作花卿歌》云「花卿﹐舊注名驚定。新﹑舊吏無其入。」予考舊吏《崔光遠傳》﹕「光遠爲成都尹。及段子璋反東川﹐節度李奐敗走﹐投光遠﹐率將花驚定等討平之。將士肆剽劫﹐婦女有金銀臂釧﹐皆斷腕取之﹐光遠不能禁。肅宗按其罪﹐光遠憂恚成疾﹐上元二年十月卒。」《髙適傳》﹕「花驚定者﹐勇將。誅子璋﹐大掠東蜀。天子怒光遠不能戢軍﹐乃罷之﹐以適代光遠爲成都尹。」惟新史不見花驚定名字﹐鮑彪不讀舊史故耳。○綠沈趙徳麟《侯鯖錄》云「綠沈事﹐人多不知。老杜云﹕『雨拋金鎖甲﹐苔臥綠沈槍。』又皮日休《新竹詩》云﹕『一架三百本﹐綠沈森冥冥。』始知竹名矣。」鮑彪云「宋元嘉《起居注》﹕『廣州刺史韋朗﹐作綠沈屏風』﹐亦此物也。然六典﹐鼓吹工人之服﹐亦有綠沈﹐不可曉也。」以上彪語。余嘗考其詳。《北史》﹕「隋文帝賜大淵綠沈槍﹑甲獸文具裝。」《武庫賦》曰「綠沈之槍。」由是言之﹐蓋槍用綠沈飾之耳。以此得名﹐如弩稱黃間﹐則以黃爲飾﹔槍稱綠沈﹐則以綠爲飾。何以言之﹖王羲之《筆經》云「有人以綠沈漆竹管及鏤管見遺﹐藏之多年﹐實可愛玩。詎必金寶雕琢﹐然後爲貴乎﹖」蓋竹以色形似綠沈槍而得名耳。皮日休引以爲竹事﹐而徳麟專以爲竹﹐則非矣。使綠沈槍專指爲竹﹐則金鎖甲竟何物哉。或者至以爲鐵﹐益謬矣。劉劭《趙都賦》曰「其用器則六弓四弩﹐綠沈黃間﹐棠溪魚腸﹐丁令角端。」《廣志》亦云「綠沈﹐古弓名。」《古樂府結客少年場行》云「綠沈明月弦﹐金絡浮雲轡。」此以綠沈飾弓也。如屏風工人之服﹐此以綠沈飾器服也。唐楊巨源《上劉侍中詩》云「吟詩白羽扇﹐校獵綠沈槍。」○杜詩字不同顧陶所編杜詩﹐有題云「倦秋夜」﹐而今本止云「倦夜」﹔內一聯云「飛螢自照水﹐宿鳥競相呼」﹐今本乃云「暗飛螢自照﹐水宿鳥相呼」。𨿽一字不同﹐便覺語勝於前。又陶所編《杜田舍詩》云「楊柳枝枝弱﹐枇杷對對香。」考今本乃云「櫸柳枝枝弱﹐枇杷樹樹香。」櫸柳二字不同﹐櫸字非也。枇杷止一物﹐櫸﹑柳則二物矣﹔然樹樹亦差勝對對也。○《管子》韓退之書不同韓退之書云「載而往﹐垂橐而歸。」今考《管子》乃是「垂橐而入﹐載而歸。」二字不同﹐未知孰是。○縣令爲令尹非今人以縣令爲令尹﹐非也。《春秋左傳宣公十二年》﹕「敖爲宰。」注﹕「宰﹐令尹。」《正義》曰「周禮六卿﹐太宰爲長﹐遂以宰爲上卿之號。楚臣令尹爲長﹐故從他國論之﹐謂令尹爲宰。楚國仍別有太宰之官﹐但位任卑耳﹐傳稱太宰伯州犁是也。楚國名上卿爲令尹者﹐《釋詁》云﹐『令﹐善也。』《釋言》云﹐『尹﹐正也。』言用善人正此官也。楚官多以尹爲名﹐皆取其正直也。」○不借孫少魏《東臯錄》荊公詩﹕「窗明兩不借﹐楊淨一蘧。」《古今注》云「漢文履不借以視朝。」《齊民要術》云「冬月令民作不借。不借﹐艸履也。」余考《中華古今注》云「不借﹐艸履也。以其輕賤易得﹐故人人自有﹐不假借也。」然則循名以考實﹐其義可信。及觀揚雄《方言》﹐乃云「絲作者曰不借」﹐此又何耶﹖○天闕云臥杜子美詩﹕「天闕象緯逼﹐云臥衣裳冷。」薛夢符《續注》云「山謙之《丹陽記》曰﹕『太興中﹐議者皆言漢司徒許墓闕可徙之。王茂宏弗欲﹐南望牛頭山兩峯曰﹕天闕也﹐豈煩攺作﹖』」杜田《正謬》﹕「天闕謂龍門。子美《龍門詩注》云﹕『龍門在洛陽之南﹐蓋伊闕也。』」杜又云「王介甫謂天闕當作天閱﹐蓋對云臥爲親切耳。」余考二家之說皆非是﹐薛得其略﹐杜則全失之。余考《南史梁何徹傳》嘗云「吾在齊朝﹐欲陳三事。一者欲正郊丘﹐二者欲更鑄九鼎﹐三者欲樹雙闕。」晉世欲立闕﹐丞相王導指牛頭山曰「此天闕也」。此則未明立闕之意。闕者謂之象魏﹐懸法其上。蓋杜詩本誤以魏爲緯﹐且不記《南史》﹐致紛紛耳。李太白《贈徵君鴻詩》云「云臥畱丹壑﹐天書降紫泥」﹐此以「云臥」對「天書」。○單皆不得眞黃朝英《緗素雜記》云「《漢書楊震傳》曰﹕『有冠雀銜三魚﹐飛集講堂前。』注云﹕『冠音鸛﹐卽鸛雀也。音善﹐其字假借爲鱧鮪之鱧﹐知然反。』按郭璞注《爾雅》﹕「長二丈。』又魏武《四時食制》云﹕『魚大如五斗奩﹐長—丈餘。』安有鸛雀能致一者﹐況三頭乎﹖又純灰色﹐無文章。鱔魚長不過三尺﹐大不過三指﹐黃地黑文。故《都講》云「蛇者﹐卿大夫服之象也。數三者﹐法三臺也。」《續後漢》及謝承書亦述此事﹐皆作鱔字。孫卿云﹐『魚鱉』﹔《韓非》《說苑》『似蛇』﹐並作字。蓋假爲鱔﹐其來久矣。杜少陵云﹐『敕廚惟一味﹐求飽或三』﹐又以平聲押之﹐恐誤也。」以上皆朝英語。余按歐陽文忠公《集古錄漢楊震碑》云「聖漢龍興﹐神降社﹐乃生於公。」又云「窮神知變﹐與聖同符。鴻漸於門﹐羣英雲集。」又云「貽我三魚﹐以彰懿徳。」觀此﹐則稱稱鱔﹐皆不得其眞也。○淇竹黃朝英《緗素雜記》云「李濟翁嘗論詩澳云﹕『べ竹猗猗。』按﹐陸璣《艸木疏》稱《爾雅》云﹕『べ竹﹐王芻。』郭璞注云﹕『べ﹐蓐艸也。今呼爲鴟白腳艸。』或云﹐卽鹿蓐艸也。又《爾雅》云﹕『竹﹐蓄。』音扁。注云﹕『似小梨﹐赤莖節﹐好生道旁﹐可食。』亦作築﹐音竹。《韓詩》作﹝B15M﹞﹐音篤。亦云﹕『﹝B15M﹞﹐篇竹。』則明知非筍竹矣。今爲辭賦﹐皆引猗猗入竹﹐事大誤也。當時謝莊《竹贊》云﹕『瞻彼中唐﹐べ竹猗猗。』便襲其謬﹐殊乖理趣。苟謝贊佳﹐何不預《文選》﹖所以爲昭文之棄也。陸璣字從玉旁﹐非士衡。余按﹐《舒王新傳》解綠竹雲﹕『虛而節﹐直而和。』疑當時亦指竹而云﹐非筍竹也。又任《述異記》云﹕『衛有淇園﹐出竹﹐在淇水之上。《詩》云瞻彼淇澳﹐べ竹猗猗是也。』又云爾何邪。」以上皆朝英語。余按﹐《史記河渠書》﹕「河決瓠子﹐武帝令羣臣從官﹐自將軍而下﹐皆負薪置決河。是時東郡燒艸﹐以故新柴少﹐而下淇園之竹以爲建。天子旣臨決河﹐悼功之不成﹐乃作歌曰云云﹕『河公許兮薪不屬﹐薪不屬兮衛人罪。燒蕭條兮﹐噫乎何以禦水﹖頹林竹兮建石﹐宣房塞兮萬福來。』」晉灼注云「淇園﹐衛之苑也﹐多條。」顏師古注曰「頹林竹者﹐卽上所說下淇園之竹以爲犍也。」今觀此﹐則淇水之澳﹐從來產竹﹐故武帝下之以爲建。歌亦云「頹林竹兮建石」﹐則淇竹無可疑者。故荊公傳詩爲是﹐而朝英所證爲非也。梁孝元帝《竹詩》亦云「ㄍ谷管新抽﹐淇園竹復修。」○臘孔穎達解《禮記月令》「臘先祖五祀」﹐引後漢蔡邕云「夏曰淸祀﹐殷曰嘉平﹐周曰蠟﹐秦曰臘。」按《左傳》曰「虞不臘矣。」是周亦有臘名也。前輩多以此﹐遂指《左傳》爲後人所撰﹐蓋不深考之耳。余考《史記秦本紀》﹕「惠王十二年初臘」﹔及《始皇本紀》﹕「二十一年十二月﹐更名臘曰嘉平。」注云「先是﹐其邑歌曰﹕『神仙得者茅初成﹐帝若學之臘嘉平。』父老具言此神仙之謠歌﹐勸帝求長生之術。於是始皇乃欣然有尋仙之志﹐因攺臘曰嘉平。」然則臘之名古有﹐不始於秦矣。蔡邕以殷曰嘉平﹐今秦旣攺之﹐則疑殷之祭爲臘﹐而邕等錯亂其名耳。不然﹐秦自惠王以來﹐用臘久矣﹐何得名攺哉。按應劭《風俗通》引《禮傳》云「夏曰嘉平﹐殷曰淸祀﹐周曰大蠟﹐漢攺曰臘。」以是知臘祭之名﹐起於三代﹐廢於始皇﹐而興於漢也。惟劭以嘉平爲夏祭﹐與蔡邕不同。○儀石銘非太宗所制太宗皇帝所制儀石銘﹐張唐卿《外史杌》載之甚詳。第太宗皇帝摘其切於事情者四句﹐詔刊之石﹐非太宗皇帝禦制也。○李遠詩異同《北夢瑣言》謂﹕「李遠詩云﹕『人事千杯酒﹐流年一局棋。』宣宗以非牧人之才﹐不與郡守。」及觀唐張固《幽間鼓吹》﹐乃云「宣宗坐朝﹐令狐相薦李遠知杭州。上曰﹕遠詩『長日惟消一局棋』﹐豈可臨郡哉。」二書所載﹐事𨿽同而詩則異。○景鐘徽宗崇寧四年﹐命鑄景鐘﹐鐘成。詔翰林張康伯爲之序銘﹐以爲「景﹐大也。九九之數兆於此﹐有萬不同之所宗也」。其說如此。蓋景福可以言大﹐王氏之意云爾﹐而景鐘則不可也。議者又謂《大晟樂書》﹕「黃帝有五鐘﹐一曰景鐘。景﹐大也。鐘﹐四方之聲以象成。厥功大者﹐其鐘特大。蓋黃鐘者﹐樂之所自出。景鐘者﹐又黃鐘之本﹐故景鐘爲樂之祖。」此說亦非。何者﹖按《管子五行篇》有曰「昔黃帝以其緩急作五聲﹐以正五鐘。一日靑鐘大音﹝注曰﹕東方鐘名﹞﹐二曰赤鐘重心﹐三日黃鐘洗光﹐四曰景鐘昧其明﹐五日黑鐘隱其常。五聲旣調﹐然後作立五行﹐以正天時﹔五官﹐以正人位。人與天調﹐然後天地之美生。」審此﹐則五鐘皆以五方之色言之﹐景非大﹐明矣。景鐘旣是秋之一鐘﹐而議者又以爲樂之所自出﹐與夫爲黃鐘之本﹐皆不得其說者也。予又按﹐《士昏禮》﹕「姆加景。」注曰「景﹐明衣也﹐禪衣也。禪音單。」陳祥道曰「景﹐白也。」然則秋之色白﹐﹕刪景鐘者﹐色之白﹐明非大矣。此可爲據。○國璽孔經父《雜說》﹐記天子八寶。其一日受命寶﹐所以修封禪﹑禮神也。徐令《玉璽記》﹕「玉璽者﹐傳國寶也。秦始皇取藍田玉﹐刻而爲之。面文曰﹕『受命於天﹐旣受永昌。』璽上隱起蟠龍文曰﹕『受天之命﹐皇帝壽昌。』方四寸﹐紐五龍盤。秦滅﹐傳漢歷王莽﹐爲元後投之於地﹐遂一角闕。後傳至石季龍﹐季龍磨其隱然之文﹐又刻其傍爲文曰「天命石氏」。開皇二年﹐攺爲受命璽。至唐末帝從珂﹐攜以自焚。石晉再作受命寶曰﹕『受天明命﹐惟徳允昌。』契丹入﹐盜而取之。至周郭威﹐更以玉作二璽。其一日﹕『皇帝承天命之寶』。二曰『皇帝神寶』。其文馮道書。今所用﹐乃郭威所作寶也。」以上皆《雜說》所載﹐余以爲失。竊嘗究其本末﹐蓋秦璽自漢以來﹐世世傳受﹐號稱國璽。自秦傳漢﹐漢末爲王莽所篡。莽傳更始劉盆子﹐盆子傳後漢。董卓之亂﹐孫堅得之井中。堅敗﹐袁術拘堅妻得之。術敗﹐徐ギ得之﹐傳與漢﹐漢傳魏﹐魏傳晉﹐晉傳劉聰﹑劉曜。曜敗﹐爲石季龍所得﹐遣趙封送於石勒。考於傳記﹐各有付授之文。及傳至石氏﹐而季龍僭號﹐自襄國遷鄴﹐反據雍洛。石遵﹑石鑑﹐相繼篡奪﹐而祗在襄國。《慕容雋傳》﹕「有詰石閔使常煒云﹕『璽在襄國﹐信否﹖』煒曰﹕『實在寡君。』」謂在閔也。及考石閔送晉璽﹐乃「皇帝壽昌」璽。則閔璽非秦璽也。以此考之﹐石季龍之亂﹐石遵﹑石鑑相篡奪﹐遂失所在。今孔氏《雜說》乃以爲傳至五代﹐唐末帝從珂攜以自焚﹐蓋亦不善考者也。○王謝燕近世小說尢可笑者﹐莫如劉斧《摭遺集》所載《烏衣傳》。因劉禹錫詩「朱雀橋邊野艸花﹐烏衣巷口夕陽斜﹔舊時王謝堂前燕﹐飛入尋常百姓家」﹐遂以唐朝金陵人姓王名謝﹐因海舶入燕子國﹐其意以爲烏衣爲燕子國也﹐其說甚詳。殊不知王者﹐王導等人也﹔謝者﹐謝鯤之徒也。余按《世說》﹕「諸王﹑諸謝﹐世居烏衣巷。」《丹陽記》曰「烏衣之起﹐吳時烏衣營處所也。江左初立﹐瑯琊諸王所居。」審此﹐則名營以烏衣﹐蓋軍兵所衣之服﹐因此得名。《摭遺》之小說﹐亦何謬邪﹗○五世九世同居王彥輔《麈史》載﹕「張翁朝議爲予言﹕『潞州有一農夫﹐五世同居。太宗討並州﹐過其捨﹐召其長訊之曰﹕若何道而至此邪﹖其長對曰﹕臣無他﹐惟能忍耳。』」此與唐張公藝事同。按《唐書》﹕「張公藝九世同居。髙宗有事太山﹐臨幸其居。問其本末﹐書忍字百餘以對。天子爲流涕。」○辧《麈史》載張曲江燕翼無似王彥輔《麈史》載﹕「劉夢得有讀《張曲江集》詩﹐其序略曰﹕『世稱曲江爲相﹐建言放臣不宜與善地。今讀其文﹐自內職牧始安﹐有瘴癘之嘆﹔自退相守荊門﹐有拘囚之思。嗟夫﹐身出於遐陬﹐一失意而不能堪。矧華人士族﹐而必致丑地﹐然後快意哉。議者以曲江識祿山有反相﹐羞凡器與同列。密啟廷爭﹐𨿽古哲人不及。而燕翼無似﹐終爲餒魂。豈忮心失恕﹐陰謫最大﹐𨿽二美莫贖邪﹖』故其詩云﹕『寂寞韶陽廟﹐魂歸不見入。』按《唐書》﹐張曲江有子拯﹐而不見其他子孫。有朝請張君唐輔﹐來守安州﹐蓋曲江人也﹐自稱九齡十世孫。皇間﹐儂智髙亂嶺南。朝廷推恩﹐凡名舉人者﹐悉官之﹐無慮七百人﹐唐輔在其中。後稍遷至於牧守﹐當途諸公﹐往往以名相之後稱薦之。夫以夢得去曲江﹐才五六十年﹐乃言燕翼無似。豈知數百年後﹐有十世孫邪﹖豈夢得困於遷謫﹐有所激而言邪﹖是皆不可得而知也。」以上皆王說。余考《唐書宰相世系表》﹕「九齡之子拯﹐爲右贊善大夫。拯之子長器﹐爲長水丞。長器之子惇慶﹐爲袁州司倉參軍。惇慶之子景新﹐景新之子涓﹐爲嶺南觀察衙推﹔弟鄖﹐爲湖南鹽鐵判官。涓之子浩﹐爲仁化令。浩之孫文嵩﹐監東太倉。」自九齡至文嵩﹐凡八代﹐仕宦不絕﹕而劉夢得乃以爲燕翼無似﹐終爲餒魂﹐何耶﹖王彥輔不考世系表﹐而以本朝張唐輔爲證﹐益非矣。○楊文公論《千字文》之失楊文公億以《千字文》「敕散騎常侍員外郎周興嗣次韻」敕字﹐乃梁字傳寫之誤。當時命令﹐尙未稱敕。至唐顯慶中﹐始云「不經鳳閣鸞臺﹐不得稱敕」﹐敕之名始定於此。余按﹐敕字從束﹐舒欲切﹔從支﹐普卜切﹔音赤。說者曰「減也﹐固也﹐勞也﹐理也﹐書也﹐急也。」故《古文尙書》「敕天之命﹐惟時惟幾」﹔「敕我五典五哉」﹔太史公論「堯舜以君臣相敕﹐惟是幾安」﹔皆用此敕字。而後世遂以敕代之﹐其失本於唐明皇詔以隸楷易《尙書》古文。學者不識古文﹐自是而始。故宋景文公亦以爲敕之義與徠同﹐洛代切。後世轉敕以爲敕﹐非是。故予以爲流俗之失如此。蔡邕《漢制度》﹕「天子下書有四﹐其四日誡敕」。《南史周興嗣列傳》亦云「敕興嗣與陸亻垂各制寺碑。」則敕出天子﹐亦云舊矣。而楊文公乃以千字文「敕周興嗣次韻」敕字﹐乃梁字傳寫之誤。當時命令﹐尙未稱敕。至唐顯慶中﹐始云「不經鳳閣鸞臺﹐不得稱敕」﹐敕之名始定於此。且《興嗣本傳》已云「敕興嗣與陸亻垂各制寺碑」﹐則何獨疑於《千字文》之敕乎﹖此文公一失也。唐劉之秉政﹐得罪武后﹐而後遣使俾其自裁。諱之自以秉政而未見敕﹐故之自云「不經鳳閣鸞臺﹐何謂之敕。」無「不得稱」三字﹐此文公二失也。髙宗《上元詔》曰「詔敕比用白紙﹐多爲虫蠹﹐自今後皆用黃紙。」然則書敕用黃紙﹐上元時已有定旨。兼是漢天子四書之一﹐敕之名不定於顯慶時又明矣。此文公三失也。故予以爲先儒之誤者﹐如此。昔者﹐孔子發太山七十二家﹐字皆不同。故亥二首六身﹐韓子八厶爲公﹐子夏辧三豕渡河。因知聖賢未始不畱意於此﹐學者其可忽諸﹖予又按﹐魏文侯敕倉唐﹐以雞鳴時至。○劉禹錫誤呼沈云卿詩爲宋考功詩黃朝英《緗素雜記》﹐論劉禹錫《嘉話》﹐謂宋考功詩有「馬上逢寒食﹐春來不見餳。」以爲餳字有來處﹐取《毛詩鄭箋》說吹簫賣餳之義。朝英謂嘗見沈云卿《詠歡州不作寒食詩》﹐亦云「海外無寒食﹐春來不見餳﹔洛陽新甲子﹐何日是淸明。」二詩相類﹐恨不見宋考功全篇。予見考功全篇﹐蓋考功未嘗使餳字﹐而禹錫誤呼云卿詩爲考功所作耳。之問詩題是《途中寒食》﹐云「馬上逢寒食﹐途中屬暮春。可憐江浦望﹐不見洛陽人。」期詩題乃是嶺表逢寒食﹐云「嶺外逢寒食﹐春來不見餳﹔洛陽新甲子﹐何日是淸明﹖」則知使餳字者﹐期所作。況二韻不同﹐春與人在十七眞﹐餳與明在十二庚﹐題目亦異。原其所以﹐禹錫誤道其名耳。○招提蘭若《髙僧傳》曰「漢明帝於城門外立精舍以處摩騰﹐卽白馬寺是也。名曰白馬者﹐相傳天竺國有伽藍﹐名招提﹐其處大富。有惡國王利其財﹐將毀之。有一白馬﹐繞塔悲鳴﹐卽停毀。自後攺招提爲白馬﹐諸處各取此名焉。」按此﹐則招提名寺﹐亦已久矣。《僧史》云「後魏太武皇帝始光元年﹐創立伽藍﹐爲招提之號。隋大業中﹐攺天下寺爲道場﹐至唐復爲寺。」然宋元嘉之間﹐招提寺其名尙存。何以見之﹖蓋褚彥回薨﹐褚澄以錢一萬一千﹐就招提寺﹐贖髙帝所賜彥回白貉坐褥。則招提名寺﹐亦襲明帝之事。《緗素雜記》嘗論招提﹐以謂「官賜額者爲寺﹐私造者爲招提﹑蘭若。」引唐會昌五年七月﹐上都﹑東都兩處﹐各畱二寺﹔節度等州各一寺。八月﹐毀招提﹑蘭若四萬餘區。及引元和二年薛平奏堵賜中條山蘭若額爲太和寺爲證。如杜牧《南亭記》所謂山臺野邑。余嘗以爲此論未然。蓋招提﹑蘭若之號﹐自明帝以來﹐天下之寺皆曰招提﹑蘭若﹐無別名也。故至唐始復爲寺﹐而國自立寺名以賜之﹔未及賜者﹐尙仍舊名。故曰毀招提﹑蘭若四萬餘區。皆未嘗有公私之異。○《筆談淸話》載龐莊敏梁適事是非《筆談》載﹕「景中﹐審刑院斷獄﹐有使臣何次公具獄。方進呈﹐上問名次公者何義﹖主判官不能對。龐莊敏爲詳漢宮﹐越次對曰﹕『漢黃霸字次公。』上頷之。異日﹐復進讞﹐上曰﹕『前時姓龐者何故不來﹖』知院對﹕『任滿﹐已出外官。』上遽令與在京差遣﹐俄擢三司判官。慶曆中﹐遂入相。」予考《玉壺淸話》﹐因知非莊敏﹐乃梁適也。《淸話》云「梁適隨判院盧南金上殿﹐案中有名次公者﹐仁宗因問何名次公﹖南金不能對。適曰﹕『漢黃霸字次公。』上曰﹕『卿是何人﹖』曰﹕『詳議官梁適。』又問﹕『那个梁家﹖』曰﹕『祖灝﹑父固﹐俱中甲科。』上曰﹕『怪卿面貌酷似梁固。』他日﹐適奏曰﹕『臣祖父頃事太宗﹑眞宗﹐不知陛下何以知之﹖』上曰『天章閣有名臣頭子﹐朕觀之甚熟。』適後除記注﹑知制誥﹐至翰林學士。除目皆自禦批﹐不十年至臺輔。」二家所說爲不同。然以予觀之﹐莊敏所見知於仁宗﹐不專乎此。以《淸話》所載梁適爲是﹐而《筆談》爲非﹐可也。○寧馨兒唐張謂詩﹕「家無阿堵物﹐門有寧馨兒。」以寧爲去聲。劉夢得《贈日本僧智藏詩》云「爲問中華學道者﹐幾人雄猛得寧馨﹖」以寧爲平聲。蓋《王衍傳》曰「何物老嫗﹐生寧馨兒」﹐山濤叱王衍浯也。又《南史》﹕「宋王太后疾篤﹐使呼廢帝。帝曰﹕『病人間多鬼﹐那可往﹖』太后怒﹐謂侍者﹕『取刀來剖我腹﹐那得生此寧馨兒﹖』」按二說﹐知晉﹑宋間以寧馨兒爲不佳也。故山濤﹑王太后﹐皆以此爲詆叱﹐豈非以兒爲非馨香者邪﹖𨿽平去兩聲皆可通用﹐然張﹑劉二詩﹐義則乖矣。東坡亦作仄聲﹐《平山堂詩》云「六朝文物余邱壠﹐空使姦雄笑寧馨。」○《紀聞》非溫公所爲司馬公《紀聞》載﹕「進士葉適﹐試補監生第一﹐王介甫愛其所對策。布衣徐禧﹐得洪州進士黃雍所著書﹐竊其語﹐上書褒美新法﹐介甫亦賞其言。皆奏除官﹐令於中書習學檢正。及介甫出知金陵﹐吉甫薦二人﹐皆安石素所器重。上召見﹐適奏對不稱旨。徐禧無學術而口辯﹐揚眉奮髯﹐足以動人主意。或問以故事﹐禧對﹕『此非臣所學﹐臣所學云云』﹐其說皆雍語也。而蔡承禧收得雍艸﹐封上之。承禧又言﹕『禧母及妻﹐皆非良家。』又言﹕『禧前居父喪而博﹐爲吏所捕﹐因亡命詣闕上書。』」《紀聞》以此事得於王熙。溫公著《紀聞》﹐多得於人言。則有毀者﹐或失其眞之說﹐是非特未定也。或者又以《紀聞》非公所爲﹐然後人不能不致疑於其間。最後予讀東坡《悼徐徳占》詩﹐其序云「余初不識徳占﹐但聞其初爲惠卿所薦﹐以處士用。元丰五年二月﹐偶以事至蘄水﹐徳占聞予在傳捨﹐惠然見訪。與之語﹐有過人者。是歲十月﹐聞其遇禍﹐作詩弔之」云「美人種松柏﹐欲使低蔭門。栽培𨿽易長﹐流惡病其根。哀哉歲寒姿﹐骯髒誰與論。竟爲時所誤﹐不免刀斧痕。一遭兒女污﹐始覺山林尊。從來覓楝梁﹐未免傍籬藩。南山隔秦嶺﹐千樹龍蛇奔。大廈若果傾﹐萬牛何足言。不然老巖壑﹐合抱枝生孫。死者不可悔﹐吾將遺後昆。」乃知《紀聞》所傳不足信。○空梁落燕泥唐劉飠束《隋唐嘉話》載﹕「隋煬帝爲燕歌行﹐羣臥臣皆以爲莫及。王冑獨不下帝﹐因此被害。帝誦其句云﹐『庭艸無人隨意綠。』能復道邪﹗」又唐潘遠《紀聞》載﹕「隋煬帝作詩有押泥字者﹐羣臣皆以爲難和。薛道衡後至﹐詩成﹐有『空梁落燕泥』之句。帝惡其出己上﹐因事誅之。臨刑問﹕『復能道得空梁落燕泥否﹖』」子考二事相似﹐然小說可信者少。及觀五代韋所編《唐賢才調集詩》﹐其中載劉長卿一詩《別宕子怨》﹐凡十韻﹐有一聯云「暗牖懸蛛网﹐空梁落燕泥。」與唐潘遠所載道衡詩無異﹐何邪﹖以《隋書》考之﹐煬帝嗣位﹐道衡自襄州總管﹐轉潘州刺史。歲餘﹐上表求致仕。帝許﹐以祕書監待之。道衡旣至﹐上髙帝頌。帝覽之不悅﹐拜司隸大夫﹐將置之罪。道衡不悟﹐遂因議新令事﹐付執法勘之。帝令自盡﹐憲司縊殺之。然則道衡貽怒煬帝﹐因獻頌所致。況又《才調集》以爲長卿詩﹐遠說甚可疑也。又據《道衡集》亦有此﹐但名爲《昔昔鹽》。當是道衡自作﹐不緣和韻耳。○林藻歐陽詹相繼登第黃朝英《緗素雜記》云「《唐書歐陽詹傳》云﹕『閩越地肥衍﹐有山泉禽魚。𨿽能通文書吏事﹐不肯仕宦。及常衮罷宰相爲觀察使﹐始擇縣鄕秀民能文詞者﹐與爲賓主禮﹐故其俗稍相勸出仕。初詹與羅山甫同隱潘湖﹐往見衮﹐衮奇之﹐辭歸﹐泛舟飲餞。舉進士﹐與韓愈﹑李觀﹑李絳﹑崔羣﹑王涯﹑馮宿﹑庾承宣聯第﹐皆天下選﹐時稱龍虎榜。閩人第進士﹐自詹始。』朝英按﹐黃璞撰《閩川名士傳》云﹕『江夏子田閱林蘊《泉山銘敍》﹐則謂閩川貞元以前﹐未有文進者也。因廉使李成阝公興起庠序﹐請獨孤尙書爲記﹐中有辭云﹕縵胡之纓﹐化爲靑襟。其兄藻與其友歐陽詹﹐睹此耿耿﹐不怡十年。遂相與爲誓﹐志求名﹐繼登上第。』是言進士及第﹐始於林藻也。《泉山銘敍》又云爾﹐何邪﹖」以上皆朝英說。予家有唐趙亻參撰《唐登科記》。嘗試考之﹐徳宗貞元七年﹐是歲辛未﹐刑部杜黃裳知貢舉﹐所取三十人。尹樞爲首﹐林藻第十一人。是榜其後爲宰相者四人﹕令狐楚﹑竇楚﹑皇甫﹑蕭俯。賦題「珠還合浦」﹐詩題「靑雲幹呂」。次舉貞元八年﹐是歲壬申﹐兵部侍郎陸贄知貢舉﹐所取二十三人。賈稜爲首﹐歐陽詹第三人。是榜其後爲宰相者三人﹕王涯﹑李絳﹑崔羣。賦題「明水」﹐詩題「禦溝新柳」。然則林藻是貞元七年及第﹐歐陽詹是貞元八年及第﹐明矣。《泉山銘敍﹞云「二人相繼登上第」﹐可謂得實。○閩人登第不自林藻唐人以閩人第進士﹐自歐陽詹始。予嘗以《唐登科記》考之﹐貞元七年林藻登第﹐貞元八年詹始登第﹐二人皆閩人。乃知閩人第進士﹐始於藻﹐已具前說矣。予又讀《唐摭言》云「神龍二年﹐閩人薛令之登第。開元中﹐爲東宮侍讀。時官僚淸淡﹐以詩題於公署﹐略曰﹕『盤中何所有﹐苜蓿長闌干』云云。上因幸東宮覽之﹐索筆判之曰「若嫌松桂寒﹐任逐桑楡暖。』令之因此謝病東歸。」案神龍二年﹐乃唐中宗時。然則閩人第進士﹐不惟不始於詹﹐亦不始於藻﹐當以薛令之爲始。《閩川名士傳》所載﹐與《摭言》同。惟《唐登科記》﹐神龍元年第五十四人﹐有薛全之。令﹑全兩字不同﹐兼二年與元年亦不同﹐當以《登科記》爲是。○辧杜子美詩杜詩﹕「靑靑竹筍迎船出﹐日日江魚入饌來。」韓子蒼云「舊本日乃白字也。」予讀杜《放船詩》云「靑惜峯巒過﹐黃知橘柚來」﹐乃知子蒼之言可信。然或者云「此詩乃《送王十三判官扶侍還黔中》﹐故用孟宗泣筍﹑姜詩躍鯉事。《後漢列女傳》﹕『姜詩並妻龐氏並至孝﹐母好飲江水﹑嗜魚膾云云。每旦輒出雙鯉﹐常以供母膳。』其言每旦﹐則日日之意在焉。」故姑存之﹐以俟博識者。○老拳唐劉夢得嘗讀杜子美義鶻行「巨顙拆老拳」﹐疑老拳無據。及讀《石勒傳》﹐勒語李陽曰「孤往日厭鄕老拳﹐卿亦飽孤毒手」﹐乃嘆服之。予按《五代吏》﹕「梁太祖讀李襲吉爲晉王所爲《通和書》云﹕『毒手尊拳﹐相交於暮夜﹔金戈鐵甲﹐蹂踐於明時。』嘆曰﹕『李公僻處一隅﹐有士如此。使吾得之﹐傅虎以翼也。』」以《石勒傳》考之﹐尊拳當作老拳﹐非指劉伶尊拳也。○鑄錢王觀國《學林新編》云「唐三百年﹐皆鑄開元通寶﹐無怪乎此錢之多。至五代有天﹑天福﹑唐國等錢。而本朝專以年號鑄錢。然宋通元寶﹑皇宋元寶﹐非年號者。宋通乃開寶時所鑄﹐皇宋乃寶元時所鑄。蓋錢文不可用二寶字﹐故變其文也。」以上皆王說。予考後魏孝莊時﹐用錢稍薄。髙道穆曰「論今據古﹐宜攺鑄大錢。又載年號﹐以記其始。」然則以年號鑄錢久矣﹐王說非也。○無恙髙承《事物紀原》﹐論無恙云「《蘇氏演義》曰﹕『時人以無憂疾﹐謂之無恙。』《神異經》云﹕『北方大荒中﹐有獸食人﹐咋人則病﹐罹人則疾﹐名曰犭恙。犭恙﹐恙也。常近人村落﹐入人屋室﹐皆患之。黃帝殺之﹐由是北方人得無憂疾﹐謂之無恙。』此乃始也。」以上皆髙承說。予按顏師古破應仲遠《風俗通》曰「上古之時﹐艸居露宿。恙﹐噬人虫也﹐善食人心。大患苦之﹐必相問云﹐無恙。」《爾雅》云「恙﹐憂也。」《楚辭九辧》曰「還及君之無恙」﹐此言及君之無憂。漢元帝詔貢禹云「今生有恙﹐何至不已。」乃上疏乞骸骨。此言病何憂不差而乞骸骨﹐豈如被虫食心邪﹖凡言無恙﹐謂無憂耳。《戰國策》﹕「齊威後問使者曰﹕『歲亦無恙邪﹖民亦無恙邪﹖』」《說苑》﹕「魏文侯語倉唐曰﹕『擊無恙乎﹖』又曰﹕『子之君無恙乎﹖』」《聘禮》亦曰「公問君﹐賓對﹐公再拜。」鄭注曰「拜其無恙。」○子規鮑彪《少陵詩譜論》﹐引陳正敏曰「飛鳴之族﹕所在名呼不同。有所謂脫了布褲﹐東坡云北人呼爲布谷﹐誤矣。此鳥晝夜鳴。土人云﹕不能自營巢﹐寄巢生子。細詳其聲﹐乃是云不如歸去﹐此正所謂子規也。今人往往認杜鵑爲子規﹐杜鵑一名杜宇﹐子美亦言其寄巢生子﹐此蓋禽鳥性有相類者。柳子厚作《永州遊山詩》云﹕『多秭歸之禽。』然秭歸又是蜀中地名﹐疑其地多此禽也。」以上皆鮑說。予按﹐《史記曆書》曰「昔自在古﹐歷建正作於孟春。於時冰泮發蟄﹐百艸奮興﹐秭先氵臯。」注﹕「徐廣曰﹕秭音姊﹐音規。子規鳥也﹐一名鵯圭。」乃知子厚以子規作秭歸﹐不爲無所本矣。酈道元《水經注》引袁崧曰「楚屈原有賢姊﹐聞原放逐亦來歸﹐諭令自寬全。鄕人冀其見從﹐因名秭歸。縣北有原故宅﹐宅之東北有女須廟﹐搗衣石猶存。」秭與姊同。然則縣之得名秭歸﹐正以屈原。而鮑以爲因禽得名﹐非也。然晉志建平郡有秭歸縣﹐注云「故子國。」○仲舒策之誤西漢《董仲舒傳》﹕「對策曰﹕『曾子曰﹕尊其所聞﹐則髙明矣﹔行其所知﹐則光大矣。髙明光大﹐不在乎他﹐在乎加之意而已。願陛下因用所聞﹐設誠於內﹐而致行之﹐則三王何異哉。』」予按﹐曾子書《疾病篇》曰「言不遠身﹐言之主也﹔行不遠身﹐行之本也。言有主﹐行有本﹐謂之有聞。君子尊其所聞﹐則髙明矣﹔行其所聞﹐則廣大矣。髙明廣大﹐不在乎他﹐在乎加之至而已。」然則旣稱髙﹐而以明繼之矣﹐豈可以復言光邪﹖兼本書首尾﹐一以聞爲主﹐知字非是。𨿽仲舒策亦稱「因用所聞」以結之﹐則知字其誤尢分明。如一稱「加之意」﹐與「至」字不內﹐不計利害。惟「知」字﹑「光」字﹐於義不可也。曾子書不顯於世﹐故董策無有知其誤者﹐不可不辧也。土偶人與桃梗相語《戰國策》﹕「孟嘗君將入秦﹐止者千數而弗聽。蘇秦欲止之﹐孟嘗君曰﹕『人事者﹐吾已盡知之矣。吾所未聞者﹐獨鬼事耳。』蘇秦曰﹕『臣之來也﹐固不敢言人事也﹐固且以鬼事見君。』孟嘗君見之﹐謂孟嘗君曰﹕『今者臣來﹐過於淄上﹐有土偶人與桃梗相與語。桃梗謂土偶人曰﹕子﹐西岑之土也。埏子以爲人﹐至歲八月﹐降雨下﹐淄水至﹐則汝殘矣。土偶人曰﹕不然。吾西岑之土也﹐土則復西岑耳。今子﹐東國之桃梗也。刻削子以爲人﹐降雨下﹐淄水至﹐流子而去﹐則子漂漂者將何如耳。今秦四塞之國﹐譬若虎口﹐而君入之﹐則臣不知君所出矣。』孟嘗君乃止。」又《戰國策》﹕「蘇秦說李兌曰﹕『願見於前﹐口道天下之事。』李兌曰﹕『先生以鬼之言見我則可﹐若以人事﹐兌盡知之矣。』蘇秦對曰﹕『臣固以鬼之言見君﹐非以人之言也。』李兌見之﹐蘇秦曰﹕『今日臣之來也暮﹐後郭門藉席無所得。寄宿人田中﹐旁有大叢。夜半﹐土梗與木梗斗。曰﹐汝不如我﹐我者乃土也。使我逢疾風淋雨壞沮﹐乃復歸土。今汝非木之根﹐則木之枝耳。汝逢疾風淋雨﹐漂入漳河﹐東流至海﹐泛濫無所止﹐臣竊以爲土梗勝也』」云云。按﹐二事俱載《戰國策》﹐俱以爲蘇秦。以予考之﹐劉向學博而無統﹐記亂而不專﹐是以若此之駁也。方蘇秦爲縱時﹐乃齊宣王在位﹔孟嘗君爲相時﹐乃齊氵昏王在位。氵昏王乃宣王子﹐秦不及見氵昏王﹐審矣。安有說孟嘗君之事乎﹖以此言之﹐前說之妄可知矣。按《史記》﹕「孟嘗君將入秦﹐賓客莫欲其行﹐諫不聽。蘇代謂曰﹕『今旦代從外來﹐見木偶人與土偶人相與語。木偶人曰﹕天雨﹐子將敗矣。土偶人曰﹕我生於土﹐敗則歸土。今天雨﹐流子而行﹐未知所止息也。今秦﹐虎狼之國也﹐而君欲往。如有不得還﹐君得無爲土偶人所笑乎﹖』孟嘗君乃止。」以此知說孟嘗君者﹐蘇代也﹐非秦也。代襲秦說李兌之辭耳﹐劉向失於鹵莽故也。○諭氏姓《蕓閣姓苑》云「諭氏﹐出汝南。其先帝顓頊之苗裔﹐周文王之裔緒。《左傳》﹕『鄭公子渝彌爲周司徒。』後立別族爲渝氏。歷秦漢至景帝﹐皇后諱志﹐字阿渝。中元二年﹐避諱﹐攺水爲口﹐因爲諭氏。」《元和姓纂》云「諭見《姓苑》﹐亦音樹。」《南昌姓苑》云「南昌有諭氏﹐東晉有諭歸﹐撰《西河記》三卷。」予按﹐《南史陳慶之傳》云「梁世寒門達者﹐惟慶之與兪藥。藥初爲武帝左右﹐帝謂曰﹕『兪氏無先賢﹐世人云兪賤﹐非君子所宜﹐攺姓諭。』藥曰﹕『當令姓自於臣。』」然藥竟不知中元二年避諱攺諭邪﹖○蔡字有四義王觀國《學林新編》﹐辧蔡字有四義﹕「大蔡﹐龜名也。蔡叔﹐國名也。《左傳昭公元年》﹕『周公殺管叔而蔡蔡叔。』杜預曰﹕『蔡﹐放也。』《禹貢》曰﹕『二百里蔡。』孔安國曰﹕『蔡﹐法也。』」予按﹐孔穎達曰「周公殺管叔而蔡蔡叔。蔡字﹐﹝B16p﹞字耳。隸書攺作﹐遂失本體。《說文》曰﹕『﹝B16p﹞﹐散之也。從米﹐殺聲。』然則﹝B16p﹞字﹐殺下米也。﹝B16p﹞爲放散之義﹐故訓爲放也。後世﹝B16p﹞字不可識﹐寫者轉而爲蔡字﹐至重爲兩蔡字以讀之﹐故音爲素葛切。《尙書蔡仲之命》云﹕『周公乃致辟管叔於商﹐囚蔡叔於郭鄰。』孔安國云﹕『囚謂制其出入。郭鄰﹐中國之外地名。』是放蔡叔之地。」然則王觀國之見﹐雷同以﹝B16p﹞爲蔡﹐不可不辧也。○介雞王觀國《學林新編》曰「《春秋昭公二十五年左氏傳》﹕『季後阝之雞斗。季氏介其雞﹐後阝氏爲之金距。』杜預注曰﹕『搗芥子播其羽。或曰﹕以膠沙播之爲介雞。』觀國按﹐《史記魯世家》曰﹕『季氏與後阝氏鬥鷄﹐季氏芥雞羽﹐後阝氏金距。』司馬遷攺介爲芥﹐而杜預用其說以訓《左傳》耳。觀國案﹐介與芥不相通用。介者﹐介冑之介也。其介雞者﹐爲甲以蔽雞之臆﹐則可以禦彼之金距矣。司馬遷誤攺介爲芥﹐而杜預循其誤。旣自以爲疑﹐又增膠沙之說。夫以膠夾沙而播其羽﹐是自累也﹐又烏能勝彼雞﹖」以上皆王說。予按﹐杜預以介爲芥﹐蓋用司馬遷之說﹐賈逵亦嘗取此說。至於以膠沙播羽﹐則孔穎達以爲「以膠塗雞之足爪﹐然後以沙糝之令其澀﹐得傷彼雞也。」然其說皆非是。予按﹐髙誘注《呂氏春秋》云「鎧著雞頭。鄭眾曰﹕介﹐甲也。爲雞著甲。」蓋雞之斗﹐所傷者頭﹐以鎧介著之﹐是矣。而觀國謂爲甲以蔽雞之臆﹐蓋不知髙誘之注﹐及不知物理。夫雞之斗﹐其利害不在於臆也。兼亦不見鄭注。○精舍王觀國《學林新編》曰「晉書﹕『孝武帝初奉佛法﹐立精舍於殿內﹐引沙門居之﹐因此世俗謂佛寺爲精舍。』觀國按﹐古之儒者﹐教授生徒﹐其所居皆謂之精舍。故《後漢包咸傳》曰﹕『咸往東海﹐立精舍講授。』又《劉淑傳》曰﹕『隱居立精舍講授。』又《檀敷傳》曰﹕『立精舍教授。』又《姜肱傳》曰﹕『盜就精廬求見。』注曰﹕『精廬﹐卽精舍也。』以此觀之﹐精舍本爲儒士設。至晉孝武立精舍以居沙門﹐亦謂之精舍﹐非有儒釋之別也。」以上皆王說。予按﹐《三國誌注》引《江表傳》曰「於吉來吳﹐立精舍﹐燒香讀道書﹐制作符水以療病。」然則晉武以前﹐道士亦立精舍矣。●卷五辧誤○羊舌族氏歐陽詢《藝文類聚羊門》記一事云「昔有攘羊者﹐以羊頭遺晉叔向﹐向母埋之不食。後三年﹐攘羊事發。追捕向家﹐檢羊骨肉都盡﹐惟有舌存。國人異之﹐遂以羊舌爲族。」不記所出。予按﹐叔向得姓久矣﹐蓋詢所聞之誤也。《春秋左氏傳》﹕「閔公二年﹐晉羊舌大夫爲軍尉。」杜預注曰「羊舌大夫﹐叔向祖父也。」孔穎達曰「此人生羊舌職﹐職生叔向﹐故爲叔向祖父。《譜》云﹕羊舌氏﹐晉之公族。羊舌﹐其所食邑也。或曰﹕羊舌氏﹐姓李﹐名果。有人盜羊而遺其頭﹐不敢不受﹐受而埋之。後盜羊事發﹐辭連李氏。李氏掘羊頭而示之﹐以明己不食。惟識其舌﹐舌存因得免﹐號曰羊舌氏也。」○胡笳十八拍王觀國《學林新編》曰「秦再思《紀異錄》云﹕『琴譜《胡笳曲》者。本昭君見胡人捲蘆葉而吹之﹐昭君感焉﹐爲制曲﹐凡十八拍。』觀國以爲董祀妻蔡琰文姬爲胡騎所獲﹐歸作詩二章。今世所傳《胡笳曲十八拍》﹐亦用文姬詩中語﹐蓋非文姬所撰。乃後人所撰﹐以詠文姬也。《紀異》謂昭君制曲﹐則誤矣。王荊公作《集句胡笳曲十八拍》﹐首言「中郎有女能傳業」者﹐亦詠蔡文姬也。王昭君未嘗有《胡笳曲》傳於世。」以上皆王說。予按﹐《琴集》曰「《大胡笳十八拍》《小胡笳十九拍》﹐並蔡琰作。」及案蔡翼琴曲﹐有大小胡笳十八拍。大胡笳十八拍﹐沈遼集﹐世名沈家聲。小胡笳又有契聲一拍﹐共十九拍﹐謂之祝家聲。祝氏不詳何代人。李良輔《廣陵止息譜》序曰「契者﹐明會合之至理﹐殷勤之餘也。」李肇《國史補》曰「唐有董庭蘭﹐善沈聲﹐蓋大小胡笳云。」以此校之﹐觀國謂非文姬所撰﹐亦非矣。予又按﹐謝希逸《琴論》曰「平調﹐明君三十六拍。胡笳﹐明君二十八拍。淸調﹐明君十三拍。間弦﹐明君十九拍。蜀調﹐明君十二拍。吳調﹐明君十四拍。杜瓊﹐明君二十一拍。凡有七曲。」然則明君亦有胡笳﹐但拍數不同耳。庾信詩云「方調琴上曲﹐變入胡笳聲。」觀國謂昭君不能制曲﹐又非也。○羽林名軍《漢書》﹕「武帝太初元年﹐初置建章營騎。後更名羽林騎﹐屬光祿勛。又取從軍死事之子孫﹐養羽林官﹐教以五兵﹐號羽林孤兒。」顏師古曰「羽林﹐宿衛之官。言其如羽之疾﹐如林之多。一說﹐羽所以爲主之羽翼也。」予以顏說爲非。按《晉志》﹕「羽林軍四十五星﹐在營室南。一曰天軍﹐主軍騎。」則漢名軍以羽林﹐法天文耳。○行李唐李濟翁《資暇集》論行李云「李字除果名﹑地名﹑人姓之外﹐更無別訓義也。《左傳》﹕『行李之往來。』杜不研窮意義﹐遂注云﹕『行李﹐使人也。』遂俾今見遠行約束次第謂之行李﹐而不悟是行使爾。按舊文使字作﹝B08C﹞﹐傳寫之誤﹐誤作李焉。舊文使字﹐山下人﹐人下子。」以上皆濟翁說。予按﹐《左氏僖公三十年》﹕「若捨鄭以爲東道主﹐行李之往來﹐共其乏困。」杜預注云「行李﹐使人。」襄公八年﹕「亦不使一介行李﹐告於寡君。」杜預注云「一介﹐獨使也。行李﹐行人也。」昭公十三年﹕「行理之命﹐無月不至。」杜預注云「行理﹐使人通聘問者。」蓋李理字異﹐爲義則同。《周語》﹕「行理以節逆之。」賈逵云「理﹐吏也。小行人也。」孔晁注《國語》﹐其本亦作李字﹐注云「行李﹐行人之官也。」然則兩字通用﹐本多作理。訓之爲吏﹐故爲行人﹑使人。濟翁以﹝B08C﹞字作使﹐而專以爲使﹐是矣。若行理之命﹐亦可以一例作﹝B08C﹞字乎﹖殊不知李理字通用﹐故《管子五行篇》曰「黃帝得後上而辧於北方﹐故使爲李。」又曰「冬李也。」注云「李﹐獄官也。」乃知古昔多以李爲理。○以言飠甘之王觀國《學林新編》以「孟子曰﹕『是以言飠舌之也』﹐趙岐曰﹕『飠舌﹐取也』﹐孫《音義》以古書等並無此飠舌字。郭璞《方言注》﹕『音忝﹐謂挑取物也。』觀國以《玉篇》有之﹐達兼切﹐古甜字。字書非無此字。第於孫義不合爾。」予以爲不然﹐璞文在前﹐則《玉篇》不足道矣。《玉篇》所收字﹐乃晉魏以來續撰者。按《管子地數篇》﹕「管子曰﹕『十口之家﹐十人舌鹽﹔百口之家﹐百人舌鹽。』」此舌字與舌字𨿽異﹐其義則一。何者﹖均以口舌取物而已。古書字多借用﹐難可一槪論也。廣韻乃以舌「音火舌切﹐息也」﹐尢無義。○湘君湘夫人《樂府敍篇》云「洞庭之山﹐帝之二女居之。郭璞云﹕『天帝之女﹐處江爲神﹐卽《列仙傳》所謂江妃二女也。』劉向《列女傳》﹕『帝堯之二女﹐長曰娥皇﹐次日女英﹐堯以妻舜於嬀。舜旣爲天子﹐娥皇爲後﹐女英爲妃。舜死於蒼梧﹐二妃死於江湘之間﹐俗謂之湘君。』《湘中記》曰﹕『舜二妃﹐死爲湘水神﹐故曰湘妃。』韓愈《黃陵廟碑》曰『秦博士對始皇帝云﹐湘君者﹐堯之二女﹐舜妃者也。劉向﹑鄭康成﹐亦皆以二妃爲湘君。而《離騷九歌》﹐旣有湘君﹐又有湘夫人。王逸以爲湘君者﹐自其水神﹔而言湘夫人乃二妃。璞與逸俱失也。堯之長女娥皇﹐爲舜正妃﹐故曰君。其次女女英﹐自宜降曰夫人也。故《九歌》謂娥皇爲君﹐女英爲帝子﹐各以其盛者推言之也。禮有小君﹐明其正﹐自得稱君也。』」以上皆《樂府敍篇》。余嘗考之﹐若《敍篇》以郭璞﹑王逸爲失者﹐甚當。然《山海經》《列仙傳》《湘中記》﹑韓愈碑亦未爲得。按《禮檀弓》曰「舜葬於蒼梧之野﹐蓋三妃未之從也。」故康成注曰「帝嚳立四妃﹐象后妃四星。其一明者爲正妃﹐餘三小者爲次妃﹐帝堯因焉。至舜不告而娶﹐不立正妃﹐但三妃而已﹐謂之三夫人。《離騷》所歌湘夫人﹐舜妃也。夏后氏增以三﹐三而九﹐合十二人。《春秋說》云﹕天子娶十二。卽夏制也。」凡康成之論﹐本取《帝王世紀》耳。《世紀》云「長妃娥皇無子。次妃女英生商均。次妃癸比生二女﹐宵明﹑燭光是也﹐」乃知康成所注爲有據依。又按《秦紀》云「死而葬焉。」今王逸乃以爲溺死﹐益非矣。諸人皆以爲二女﹐當以檀弓﹑世紀有三妃爲正。○長頸髙結喉韓退之《石鼎聯句詩序﹞曰「彌明貌極醜﹐白須黑面﹐長頸而髙結﹐喉中又作楚語。」洪慶善云「張右史本無髙字﹑中字﹐只是『長頸而結喉﹐又作楚浯』。」以予考之﹐張本非也。予按揚雄《蜀紀》曰「蜀之先代人﹐椎結左語﹐不曉文字。」故左思《魏都賦》斥蜀云「或髻而左言﹐或鏤膚而鉆發。」古多借字﹐以爲椎﹐以結爲髻。故退之序「長頸而髙結」句始於此﹐蓋言髻之髙也。後漢《東夷傳》云「魁頭露。」章懷注云「魁頭﹐猶科頭也﹐謂以發縈繞成科結也。音計。」《史記朝鮮傳》﹕「椎結﹐蠻夷服。」《前漢朝鮮傳》﹕「椎結﹐蠻夷服。」一以爲椎結﹐一以爲椎結﹐一以爲魁﹐然則﹑椎﹑魁一音﹐﹑髻﹑結亦一音。魁有髙之義。章懷以魁頭爲科頭﹐其論太執矣。後之學者﹐多不讀古文﹐往往去髙字而止以爲結喉﹐故其誤甚明。劉向《列女傳》﹕「齊鐘離春﹐無鹽女﹐宣王后也﹐爲人極醜﹐昂鼻結喉。」𨿽有結喉﹐而退之序不本此。○ざ風《離騷》曰「溢ざ風兮上徵。」左太衝《吳都賦》曰「翼ざ風之﹤風劉﹥々。」班固曰「ざ﹐疾也。」然則ざ風者﹐疾風也。謝玄暉《郡齋呈沈尙書詩》云「珍簟淸夏室﹐輕扇動涼ざ。」謝靈運《初發石頭城詩》云「出宿薄京畿﹐晨裝摶曾ざ。」注曰「曾ざ﹐髙風也。」二謝以ざ爲風﹐何耶﹖揚雄作《甘泉賦》明日遂卒唐李善注揚子云《甘泉賦》引桓譚《新論》曰「雄作《甘泉賦》一首﹐始成﹐夢腸出﹐收而內之﹐明日遂卒。」此說非也。予按﹐孝成帝行幸甘泉﹐據《漢紀》及《賦序》並是正月行幸甘泉。揚雄死於王莽天鳳五年﹐經歷哀﹑平兩帝﹐年代甚遠﹐安有賦成明日遂卒之說﹖李善竟不排之﹐而反以爲證﹐何耶﹖○三焦蘇黃門子由《龍川略誌》曰「古說﹐左腎﹐其府膀胱﹐右腎命門﹐其府三焦。丈夫以藏精﹐女子以系包。以理推之﹐三焦當如膀胱﹐有形質可見。而王叔和言三焦有名無狀﹐不亦大謬乎﹖蓋三焦有形﹐如膀胱﹐故可以藏﹐有所系。若其無形﹐尙何以藏系哉﹖且其所以謂之三焦者何也﹖三焦分布人體中﹐有上中下之異。方人心湛寂。欲念不起﹐則精气散在三焦﹐榮華百骸。及其欲念一起﹐心火熾然﹐翕撮三焦精气﹐入命門之府﹐輸寫而去﹐故號此府爲三焦耳。世承叔和之謬而不悟﹐可爲長太息也。」子由自言得其說於名醫單驤。然予按漢班固所纂《白虎通》﹐其《論情性篇》云「六府者﹐何謂也﹖謂大腸﹑小腸﹑胃﹑膀胱﹑三焦﹑膽也。府者﹐謂藏宮府也。故《禮運記》曰﹕『六情所以扶成五性也。』胃者﹐脾之府也。脾主稟气。胃者﹐谷之委也﹐故脾稟气也。膀胱者﹐腎之府也。腎者主瀉﹐膀胱常能有熱﹐故先決難也。三焦者﹐包絡府也﹐水谷之道路﹐气之所終始也。故上焦若竅﹐中焦若編﹐廠焦若瀆。膽者﹐肝之府也。肝者﹐木之精也。主仁﹐仁不忍﹐故以膽斷也。」據此﹐則三焦者﹐有形狀久矣﹐叔和旣不能察﹐而子由亦偶忘之耶﹖○鹽《左氏傳成公六年》﹕「晉人謀去故絳。諸大夫皆曰﹕『必居郇瑕氏之地﹐沃饒而近盟。』」杜預注曰「郇瑕﹐古國名。河東解縣西北有郇城。﹐鹽也。猗氏縣鹽池是。」孔穎達正義曰「《說文》云﹕『河東鹽池。字從鹽省﹐古聲。』然則是鹽之名。𨿽是鹽﹐惟此池之鹽獨名爲﹐餘鹽不名監也。」陸徳明《釋音》云「音古﹐鹽也。」予按﹐古今文士用鹽字﹐無鹽之別。𨿽《魏都賦》「墨井鹽池﹐元滋素液。」政用池事﹐亦作鹽字﹐又何耶﹖《管子書地數篇》曰「楚有汝漢之金﹐齊有渠展之鹽﹐燕有遼東之煮。」亦只作鹽字﹐《漢書》亦然﹐當俟博識者。杜子美《鹽井詩》云「鹵中艸木白﹐靑者官鹽煙。」杜田《補遺》曰「許愼《說文》云﹕『鹵﹐鹽池也。東方謂之斥﹐西方謂之鹵。』又《漢宣帝紀》﹕『帝常困於蓮勺鹵中。』注﹕『如淳曰﹕蓮勺縣有鹽池﹐縱橫十餘里﹐其鄕入名鹵中。師古曰﹐今在櫟陽縣東。』」予又按《呂氏春秋》稱﹕「魏文侯時﹐吳起爲鄴令﹐引漳水以灌田。民歌之曰﹕『決漳水兮灌鄴旁﹐終古斥鹵生稻粱。』」然則咸薄之地﹐名爲斥鹵。故《禹貢》云「海濱廣斥」﹐《左傳》「表淳鹵」﹐是也。淳鹵地薄﹐收獲常少﹐故表之﹐輕其賦稅。予以是知如鹽如咸字﹐皆從鹵也。故鹵亦作礁。其說庶幾是乎﹖○不佞者不才也佞者﹐才也。不佞者﹐不才也。《左傳成公十六年》﹕「範文子曰﹕『諸臣不佞。』杜預注曰﹕『佞﹐才也。』服虔亦曰﹕『不佞﹐不才也。』」《論語》曰「不有祝它之佞﹐而有宋朝之美﹐難乎免於今之世矣。」孔子亦以衛靈公之不亡者﹐以有祝它等耳。考《左氏傳》﹐它之排難解紛﹐賢者也。晉王沈爲豫州刺史﹐至鎭﹐下教﹐乃曰「達幽隱之賢﹐去祝它之佞」云云。蓋沈未深於《論語》也。○嬙者禁中婦官應劭注《元帝詔》曰「王檣﹐王氏女。名檣﹐字昭君。」予以爲非是。蓋昭君不名檣﹐嬙乃禁中婦官耳。按《周禮》﹕「天子有九嬪。」嬪亦是婦官。《春秋昭公三年左傳》﹕「齊侯晏嬰請繼室於晉。曰﹕『擇之以備嬪嬙﹐寡人之望也。』」杜預注曰「嬪嬙﹐是婦官。」又《哀公元年左傳》說夫差﹐宿有妃嬙嬪禦焉。然則應解以嬙爲昭君之名﹐誤矣。《漢書》亦止云「元帝以後宮良家子王嬙字昭君賜單於」﹐不斥爲名也。然古本《漢書》皆作此檣字﹐何耶﹖○黃帝炎曲炎當作鹽沈存中《筆談》曰「頃年王師南徵﹐得黃帝炎一曲於交趾﹐乃《杖鼓曲》也。炎或作鹽﹐唐曲有突厥鹽﹑阿鵲鹽。施肩吾詩云﹕『顚狂楚客歌成雪﹐嫵媚吳娘笑是鹽。』蓋當時語也。今《杖鼓譜》中有炎杖聲。」以上皆《筆談》。予按﹐《隋書樂志》云「其舞曲有疏勒鹽。」《古樂府集》﹐隋薛道衡有《昔昔鹽》。《樂苑》云「《昔昔鹽》《羽調曲》﹐唐亦爲舞曲。昔一作析﹐唐趙嘏廣之爲十一章。」然則以鹽名曲﹐自隋已有。存中以爲唐世﹐非也。考《唐書禮樂志》及《通典》﹐皆不具此曲名。惟杜佑《理道要訣》云「天寶十三載七月﹐攺諸樂名。太簇宮時號娑陀調﹐鴿鹽攺爲白鴿鹽。太簇商時號大石調﹐野鵲鹽攺爲神鵲鹽。太簇羽時號般涉調﹐大序鹽。中呂商時號雙調﹐神雀鹽。」有此四曲﹐凡存中所謂阿鵲鹽在焉。然突厥鹽者﹐豈非《隋志》疏勒鹽也﹖予又按張蕓叟《南遷錄》﹐載其「以元丰中﹐至衡山謁嶽祠﹐有樂工六十四人隸祠下。每歲立夏之日致祠﹐潭州通判與縣官﹐備三獻奏曲侑神。初曰蘇合香﹐次曰皇帝鹽﹐終曰四朵子。三曲皆開元中所降也﹐至今不廢。器服音調﹐與今不同。然其曲甚長﹐自四更始奏﹐至旦方罷。祠官頗以爲勞﹐多從殺減。」然則存中以黃帝炎因近年徵交趾而得之﹐蓋不知南嶽有此舊曲也。然《芥室詩話》﹐以鹽者有味之謂。○天子呼來不上船唐範傳正作《李白墓碑》云「明皇泛白蓮池﹐公不在宴。皇情旣洽﹐召公作序。時公已被酒於翰苑中﹐乃命髙將軍扶以登舟﹐優寵如是。」杜子美《八仙歌》云「天子呼來不上船﹐自稱臣是酒中仙」﹐蓋謂此也。王立之《詩話》﹐以夏彥剛云「蜀人以襟領爲船」﹐不知何所據也。謝逸作《逸軒詩》云「太白列仙人﹐名綴云房籍」﹔又云「朝衫不上船﹐拜舞墮巾幘」﹐皆承彥剛之誤也。○牛僧孺聰明臺《國史劉沆列傳》﹐曾南丰撰。云「沆﹐吉州永新人。曾祖景洪﹐事楊行密爲江西牙將。有彭者﹐據州稱太守﹐脇景洪附湖南﹐僞許之。復以州歸行密﹐遂不仕。嘗謂人曰﹕『我不從彭﹐當活萬餘人。後必有隆者。』因名所居山曰後隆山。山有唐牛僧孺讀書堂故基﹐卽其上築臺曰聰明臺。沆母夢牛相公來而生沆。」以上皆《列傳》所載。予按﹐《江南野史彭昌傳》云「初唐相牛僧孺﹐其祖遠仕交廣。罷秩﹐還至郴﹑衡間﹐爲山賊所剽掠。惟僧孺母子獲存﹐遂亡入江南﹐止於廬陵禾川。迨長﹐爲母所訓﹐遂習先業。縣之北有山名絮芋源﹐下有古臺﹐故老傳爲聰明臺。其下有湧水﹐曰聰明泉。古今學者﹐多此成業。僧孺乃捨其上而肄業﹐迨十數年﹐博有文學。會母死﹐遂葬於縣之西南才徳鄕太學裏。旣隨計長安﹐以文投韓退之﹑皇甫爲知遇﹐由是擢上第。不十數年﹐累秩輔相。時彭昌四世祖﹐居於僧孺母墓之側。應諸科舉﹐至京師﹐僧孺聞而弓與見。問其墳陵﹐彭氏幼而不知﹐默不能對。及歸﹐爲修其塋。會僧孺罷相﹐出鎭襄陽﹐未幾暴薨﹐故其墳未曾封。至今本縣圖經﹐但載聰明泉側﹐有牛相讀書堂﹐余址尙存。」《野史》本吉州人龍衮所撰﹐或得其眞。今沆傳以祖景洪卽其上築臺﹐曰聰明臺﹐誤也。《野史》以爲故老相傳爲聰明臺耳。此《國史》之失也。予又按﹐唐杜牧所撰《僧孺墓志敍》曰「公孤始七歲。長安南下杜樊鄕東﹐祖文安侯有隋氏賜田數頃﹐書千卷﹐尙存。公年十五﹐依以爲學﹐不出一室。數年業就﹐名聲入都中。故丞相韋執誼﹐命柳宗元﹑劉禹錫訪公於樊鄕。公乘驢至門﹐遂登進士第。」今《野史》以僧孺肄業於聰明臺十數年﹐會母死葬於彼﹐因隨計長安﹐擢上第﹐誤也。《墓志》以爲七歲而孤﹐至年十五﹐依樊鄕以爲學。及其上第﹐亦自樊鄕出焉。此《野史》之失也。予又按《墓志》曰「除河南尉﹐拜監察禦史﹐丁母夫人憂。制終﹐復拜監察禦史。」今《野史》乃以僧孺母死在未第之前﹐此又《野史》之失也。予又按《墓志》曰「僧孺以大中二年﹐薨於東都城南別墅。」今《野史》乃以僧孺罷相﹐出鎭襄陽﹐未幾暴薨﹐此又《野史》之失也。○《又玄集》載杜甫杜誦詩唐人有《又玄集》三卷﹐杜甫七首﹑杜誦一首﹐各在上卷。其杜誦一首﹐乃是《哭長孫侍禦》「道爲詩書重﹐名因賦頌雄」者。今子美集亦有此詩﹐恐是編者之誤。然誦名不顯﹐不知孰是﹖第四句「憲府舊乘驄」﹐《又玄集》以舊作近。○柳子厚謂李義府爲大臣柳子厚《裴瑾崇丰二陵集禮後序》曰「自開元制禮﹐大臣諱避﹐去國卹章。而山陵之禮﹐遂無所執。世之不學者﹐乃妄取預凶事之說﹐而大典闕焉。」以上皆柳說。予按﹐《舊唐書李義府傳》云「初﹐《五禮義注》﹐自前代相沿﹐吉凶畢舉。太常博士蕭楚材﹑孔志約以皇室凶禮﹐爲預備凶事﹐非臣子所宜言之。義府深然之﹐於是悉刪而焚焉。」然則義府爲相﹐乃髙宗之初﹐非開元矣。子厚唐人﹐不應其誤如此。○山有猛獸藜藿爲之不采西漢宣帝時﹐諫大夫鄭昌﹐上書頌蓋寬饒曰「山有猛獸﹐藜藿爲之不采﹔國有忠臣﹐姦邪爲之不起。」按《淮南子》云「山有猛獸﹐林木爲之不斬﹔園有螫虫﹐藜藿爲之不采。」鄭昌所言本此。淮南厲王﹐武帝時人。然昌所言爲誤﹐蓋藜藿乃園中之物﹐而猛獸則伏於山﹐故林木可稱不斬﹐而不可稱不采也。○反正《國史韓熙載傳》﹕「熙載建議﹕『古者帝王﹐已失之﹐己得之﹐謂之反正。非我失之﹐自我得之﹐謂之中興。』」予按﹐《漢髙祖紀》云「羣臣曰﹕『帝起細微﹐撥亂世﹐反之正。』」師古曰「反﹐還也。還之於正道。」乃知熙載失言。○息婦新婦王彥輔《麈史辧誤門》云「《呂氏春秋》﹕『白圭新與惠子相見﹐惠子說之﹐彊惠子出。白圭告人曰﹐有新取婦者﹐豎子操蕉火而鉅。新婦曰﹐蕉火大鉅。今惠子遇我尙新﹐其說我大甚者。惠子聞之曰﹐何事比我於新婦乎﹖』按﹐今之尊者斥卑者之婦曰新婦﹐卑對尊稱其妻及婦人自稱者則亦然。然則世人之語﹐豈無稽哉。而不學者輒易之曰息婦﹐又曰室婦﹐不知何也﹖」以上皆王說。予按﹐《戰國策》﹕「衛人迎新婦﹐婦上車﹐問『驂馬誰馬也﹖』禦曰﹕『借之。』新婦謂僕曰﹕『拊驂無笞。』服車至門﹐扶教送母﹐曰﹕『滅竈﹐將失火。』入室見臼。曰﹕『徙之牖下﹐妨往來者。』主人笑之。此三言者﹐皆要言也。然而不免爲笑者﹐早晚之時失也。」髙誘注曰「𨿽要﹐非新婦所宜言也。」然則彥輔辧息婦之誤而不及此者﹐』豈偶忘之耶﹖○五行無絕理今諸命書﹐如唐李虛中﹑本朝林開之﹐大論五行十二位。自長生﹑沐浴﹑冠帶﹑臨官﹑衰﹑旺﹑老﹑病﹑死﹑墓﹑絕﹑胎﹑養﹐配於子丑十二辰﹐以見五行生壯老。然予嘗疑五行無絕之之理﹐蓋本於京房易傳寫之誤耳。京氏曰「四絕者﹐巳爲水土絕﹐申爲木絕﹐亥爲火絕﹐寅爲金絕。」且五行本乎陰陽﹐使世一日而無陰陽﹐其可乎﹖則五行決無絕之之理。蓋絕乃系包字傳寫之誤﹐乃兩字合爲一耳。嘗考唐左拾遺李鼎祚所修梁元帝﹑陳樂產﹑唐呂才六壬書﹐名《連珠集》。其論五行之所始終﹕「一日水﹐其系包在巳﹐其胎在午﹐其養在未﹐其生在申﹐其沐浴在酉﹐其冠帶在戌﹐其臨官在亥﹐其旺在子﹐其衰老在醜﹐其病在寅﹐其死在卯﹐其入墓在辰。」至於火﹐則曰「其系包在亥」﹔至於木﹐則曰「其系包在申」﹔至於金﹐則曰「其系包在寅」。凡巳申亥寅﹐各稱系包之所在。蓋五行旣墓﹐其生也必有萌芽以先之。故始有所系﹐而繼之以胎。以明無絕之之理﹐其義甚明。且《黃帝八五經五行十二變篇》云「一變而生﹐二變而浴﹐三變而冠﹐四變而臣﹐五變而君﹐六變而委﹐七變而病﹐八變而死﹐九變而藏﹐十變而止﹐十一變而渾﹐十二變而育。止而渾﹐渾而育﹐育而生。晝運齊日﹐夜運擬星。五吉七凶﹐自然之經。」且止者﹐系包也。渾者﹐胎也。育者﹐養也。其言晝夜之運﹐則無絕之之理。系包本兩字﹐後人傳寫失眞﹐合而爲一﹐今不取。○丁產簿書言丁推畢仲詢《幕府燕談錄》云「今之州縣造丁產簿書﹐言丁推者﹐其推字殊無意義。當爲稚字﹐言其童稚未成丁也。蓋唐避髙宗廟諱﹐治與稚音同﹐故攺作推。」又宋敏求《春明退朝錄》云「吳正肅言﹐律令有丁推﹐推字不通。少壯之意﹐當是丁稚。唐以大帝諱避之﹐損其點畫。」予以二公言非是。且推者﹐推排之意﹐擇其及丁而升之。故至今州縣謂之推排﹐其義甚明。○涼風消息幾時來《古今詩話》云「太祖采聽明遠﹐每邊事﹐纖息必知。有間者自蜀還﹐上問劍外有何事﹖間者曰﹐但聞成都滿城誦朱山長《苦熱詩》﹐曰﹕『煩暑鬱蒸無處避﹐涼風淸冷幾時來﹖』上曰﹕『此蜀民思吾來伐也。』」然予嘗考睦臺符《岷山異事》云「梓潼山人李堯夫﹐吟詠尢尙譏刺。謁蜀相李昊﹐吳戲曰﹕『何名之背時耶﹖』堯夫厲色對曰﹕『甘作堯時夫﹐不樂蜀中相。』因是堯夫爲昊所擯。知蜀主國柄隳紊﹐生民肆擾﹐吟《苦熱詩》云﹕『炎暑鬱蒸無處避﹐涼風消息幾時來﹖』」以是知此兩句乃李堯大詩﹐非朱山長也。淸冷兩字﹐不逮消息遠甚。堯夫又有《大內盆池》詩云「向外疑無地﹐其中別有天。」蜀平後﹐《贈滕白郎中詩》云「方外與誰爲道友﹐關東獨自占詩家。」譏滕入蜀不得名詩家﹐惟堯夫耳。○誤認黃華作菊華袁州自國初時﹐解額以十三人爲率。仁宗時﹐查拱之郎中知郡日﹐因秋試進士﹐以黃華如散金爲詩題。蓋取《文選》詩「靑條若總翠﹐黃華如散金」﹐是也。舉子多以秋景賦之﹐惟六人不失詩意。由是只解六人﹐後遂爲額。無名子嘲之曰「誤認黃華作菊華。」○大小姑山彭郎磯歐公《歸田錄》云「江南有大小孤山﹐在江水中﹐巍然獨立﹐而世俗轉孤爲姑。江側有一石磯﹐謂之澎浪磯﹐遂轉爲彭郎磯。云彭郎者﹐小姑婿也。余嘗過小孤山﹐廟像乃一婦人﹐而敕額爲聖母廟﹐豈止俚俗之謬哉。」以上皆歐公語。予嘗按南唐陳致雍撰《曲臺奏議集》﹐徐鍇爲序。其間一首云《正大姑山小姑山神像》曰「準祠部牒﹐據彭澤鎭申﹐大姑﹑小姑乞攺神儀者。大孤山。《釋山》云﹕『獨山曰蜀。』蜀﹐孤也。今下民訛言﹐穿鑿浮僞﹐作爲淫祀﹐何所尙哉。必也正名﹐於義安取。且山川之神﹐博施於民﹐有功則祀之。其或名山大川﹐能興雲雨﹐水旱雩﹐於斯不替﹐其可廢哉。彭澤鎭所申攺正﹐甚允。中所安排神儀部伍﹐典或不載。但依常式﹐去婦人位﹐立山神廟貌。」予乃知南唐已嘗討論攺正。至本朝因循旣久﹐又復婦人像。而敕額至以聖母爲稱﹐其鹵莽曾不若南唐也。○打字從手從丁歐公《歸田錄》云「今世俗言語之訛﹐而舉世君子小人皆同其謬﹐惟打字耳。其義本謂考擊﹐故人相毆﹐以物相擊﹐皆謂之打。而工造金銀器﹐亦謂之打﹐可矣﹐蓋有捶擊之義。至於造舟車者曰打船﹑打車﹐网魚曰打魚﹐汲水曰打水﹐役夫餉飯曰打飯﹐兵士給衣糧曰打衣糧。從者執傘曰打傘﹐以糊粘紙曰打糊﹐以尺丈量地曰打量﹐舉手試眼之昏明日打試。至於名儒碩學﹐語皆如此﹐觸事皆謂之打。」以上皆歐公語。予嘗考《釋文》云「丁者﹐當也。」打字從手從丁﹐以手當其事者也。觸事謂之打﹐於義亦無嫌矣。夫豈歐公偶忘《釋文》云耶﹖予嘗見宋景文公云「凡義有未通者﹐當以偏旁考之。」予於打字得之矣。○眞宗未嘗耕籍李邦直《修都城記》﹐序眞宗勛徳曰「東祀耕賜。」眞宗朝﹐未嘗耕輔。○張良封畱漢髙帝封功臣﹐張良曰「臣願封畱﹐足矣﹐不敢當三萬戶。」乃封良爲畱侯。畱在徐州沛縣﹐今畱城鎭。占地狹﹐人民寡﹐有畱侯廟存焉。或以陳畱爲子房所封﹐廟貌甚嚴﹐誤也。○伏波將軍廟後漢馬援及路博徳﹐俱有功於南方﹐仍皆爲伏波將軍。嶺外有伏波將軍廟﹐莫能定其名。政和中﹐修《九域圖志》﹐遂以雙廟爲例﹐祀兩神。○諾臯姚寬《西溪叢語》云「段成式《酉陽雜俎》有《諾臯記》﹐又有支諾臯﹐意義難解。《春秋左氏傳》﹕『襄公八年秋﹐齊侯伐我北鄙﹐中行獻子將伐齊。夢與厲公訟﹐弗勝。公以戈擊之﹐首墜於前﹐跪而戴之﹐奉以走﹐見梗陽之巫臯。他日見於道﹐與之言同。巫曰﹐今若有事於東方﹐則可以逞﹐獻子許諾。」疑此事也。晁伯宇《談助》云﹕『靈奇祕要辟兵法。正月上寅日﹐禹步﹐取寄生木三咒曰。喏臯﹐敢告日月震雷﹐令人無敢見我﹐我爲大帝使者。乃斷取五寸﹐陰漧五日﹐爲簪二七循頭乃還著人中﹐人不見。』晁說非也。」以上皆《叢浯》。余以《叢語》未盡得之。蓋段氏所載﹐皆鬼神事。𨿽獻子所夢有巫名臯﹐而獻子諾之﹐是信臯所言之意﹐亦似可證。然葛洪《抱朴子內篇》載《遁甲中經》曰「往山林中﹐當以左手取靑龍上艸﹐折半置蓬星下。歷明堂﹐入太陰中﹐禹步而行﹐三咒曰。諾臯﹐太陰將軍。獨開曾孫王甲﹐勿開外人。使人見甲者以爲束薪﹐不見甲者以爲非人。則折所持之艸置地上﹐左手取艸﹐以傅鼻人中。右手持艸自蔽﹐左手著前﹐禹步而行﹐到六癸下﹐閉气而往﹐鬼不能見也。」以是知諾臯乃太陰之名。太陰者﹐乃隱形之神。晁氏不無所本。二說皆可取﹐今發明於此。○老子與佛生日唐明皇以任之良之言﹐遂以二月十五日爲老子生日。殊不知周以建子爲正﹐唐以建寅爲正﹐失之矣。後世多以四月八日爲佛生日﹐亦類此。○衤能衤戴子豫章《次韻錢穆父贈松扇詩》云「可憐遠度幘溝﹐適堪今時衤能衤戴子。」《集韻》云「衤能衤戴子﹐不曉事之稱也。」出晉程曉詩﹐見《藝文類聚》《初學記》二書。其詩云「平生三伏時﹐道路無行車。閉門避暑臥﹐出入不相過。今世衤能衤戴子﹐觸熱到人家。主人聞客來﹐衤能衤戴柰此何。搖扇胛中疼﹐流汗正滂沱。傳誡諸髙明﹐熱行宜見訶。」《藝文》《初學》二書﹐所載無少異。惟《太平廣記》載《啟顏錄》﹐有晉程季明嘲熱客詩曰「平生三伏時﹐道路無行車。閉門避暑臥﹐出入不相過。今代愚癡子﹐觸熱到人家。主人聞客來﹐蹙柰此何。謂當起行去﹐安坐正咨嗟。所說無一急﹐衤能衤戴吟何多。搖扇胛中疼﹐流汗正滂沱。莫謂爲小事﹐亦是人一瑕。傳誡諸朋友﹐熱行宜見呵。」此詩比前本多三韻﹐意前二本非全文也。一以爲衤能衤戴子﹐一以爲愚癡子﹐其末又以訶爲呵﹐當有辧其非是者。其曰程季明﹐是曉之字。然晉書無傳﹐魏志有傳。宋景文本多字韻下有兩句云「疲倦向之久﹐甫問君極那。」○傅玄《兩儀詩》《藝文類聚》載晉傅玄《兩儀詩》曰「兩儀始分﹐元气上淸。列宿垂象﹐六位時成。日月西邁﹐流景東徵。悠悠萬物﹐諸品齊名。聖人憂世﹐實念羣生。」《初學記》亦載傅玄《兩儀詩》云「兩儀旣分元气淸﹐列宿垂象六位成。日月西流景東徵﹐悠悠萬物殊品名。聖人憂代念羣生。」據此詩﹐乃七言柏梁體﹐不知與前四言不同何耶﹖○假字《漢書朱博傳贊》曰「又見孝成之世﹐委任大臣﹐假用權。」顏師古曰「假音休假。音以物借人之借。」又《漢書音義》曰「鄭氏云﹕『假﹐音以物借入之借。按《漢書》本多作借字。』晉灼曰﹕『若作借字﹐則無煩云以物借人之借。爲作字﹐所以有音。』」此論極當。蓋古正文無多﹐多假借字以用耳。然《戰國策》﹕「荊軻曰﹕『願大王少假借之。』」止用此假借字。○八米八采唐張祜《寄盧載詩》﹕「少見雙魚信﹐多聞八米詩。」用《北史》「文宣帝崩﹐朝士各作挽歌十首﹐擇其善者而用之。魏收﹑陽休之﹑祖孝徵等不過得一二首﹐惟思道獨有八篇﹐故時人稱爲八米盧郎。」《隋書思道傳》一同。嘗疑八米無義﹐不可曉。偶閱孔毅父《續世說》所載﹐與史不同﹐仍非米字。其說云「北齊文宣帝崩﹐當時文士各作挽辭十首﹐擇其善者而用之。魏收﹑陽休之﹑祖孝徵不過得一二首﹐惟盧思道獨得八首﹐時號八采盧郎。劉逖亦只二首中選﹐中書郎李戲逖云﹕『盧八問訊劉二。』逖銜之。武成時﹐逖典機密﹐以事中﹐武成大怒﹐大加鞭朴。逖喜復前憾﹐曰﹕『髙捶兩下﹐執鞭一百﹐何如呼劉二時﹖』」云云。乃知米爲采字。竊推之﹐五木之戲﹐其采有寸二。其四爲玉采﹐貴也﹔其八爲瑉采﹐賤也﹔玉采之中﹐有采曰白﹐蓋五木俱白也。謂之白八﹐以其策數八而已。思道之詩﹐旣勝於魏收諸人。如五木之戲﹐得玉采白八耳。故《楚辭》曰「成梟而牟﹐呼五白些。」梟二爲瑉采﹔牟者﹐勝也。欲勝其梟﹐必呼五白也。其說具《樗υ格》及《國史補遺》﹑李翺《五木經》。近時姚寬著《西溪叢語》﹐以爲八米關中浯﹐歲以六米七米八米分上中下﹐言在穀取米取數之多。蓋姚不得其說而爲臆論也。○不如識一丁字《唐書張宏靖傳》﹕「背挽兩石弓﹐不如識一丁字。」舊史亦同。竇蘋《唐書音訓》云「丁恐當作个。」予嘗以竇說𨿽當﹐而無所據。偶讀孔毅父《續世說》﹐引宏靖曰「汝曹能挽兩石弓﹐不若識一个字」﹐乃作此个字。因知个誤爲丁﹐無可疑者。○京索王觀國《學林新編》云「前漢《髙祖紀》曰﹕『韓信亦收兵﹐與漢王會﹐兵復大振。與楚戰滎陽南京索間﹐破之。』應劭注曰﹕『京﹐縣名。今有大索﹑小索亭。』晉灼注曰﹕『索音冊。』顏師古注曰﹕『索音求索之索。』《前漢蕭何傳》曰﹕『漢三年﹐與項羽相拒京索間。』《韓信傳》曰﹕『復擊破楚京索間。』顏師古注曰﹕『索音山客反。』觀國按﹐後漢《郡國志》﹕『河南有京縣﹐有索亭。』《北徵記》﹕『有索水﹐其字或作氵索。』則索音山客反﹐是已。《文選》陸士衡撰《漢髙祖功臣頌》曰﹕『京索旣振﹐引師北討。』五臣注曰﹕『索﹐桑各反。』乃以索爲宵爾索之索﹐誤矣。韓退之《偃城夜會》聯句﹐『雪不收新息﹐陽生過京索』﹐與萼字韻同押﹐則知亦以索爲宵爾索之索﹐亦誤矣。」以上皆王說。予按﹐《左氏春秋傳》﹕「昭公五年﹐晉韓宣子如楚送女﹐叔向爲介﹐鄭子皮子太叔勞諸索氏。」杜預注云「河南城臯縣東有大索城。」陸徳明《音義》曰「索音悉落反。」以《左氏》証之﹐五臣﹑退之以索爲宵爾索之索爲是﹐而王說非矣。○東方姓氏《元和姓纂》云「東方姓﹐《風俗通》以爲伏羲之後。帝出於震﹐主東方﹐子孫因以爲氏。平原厭次﹐漢大中大夫東方朔。」然《洞冥記》云「東方朔生二日而母田氏死﹐鄰母收養之﹐時東方始明﹐因以姓焉。」此又何耶﹖○顧愷之小字虎頭洪駒父《詩話》謂﹕「世所行注老杜詩﹐云是王原叔﹐或云鄧愼思。所注甚多疏略﹐非王﹑鄧書也。其甚紕繆者﹐顧愷之小字虎頭﹐維摩詰是過去金粟如來﹐故《乞瓦棺寺顧愷之畫維摩詰像》詩卒章云﹐『虎頭金粟影﹐神妙獨難忘。』乃注云﹕『虎頭﹐僧相。金粟﹐金地﹐當飾此。』殊可笑也。」以上皆洪說。予渭洪以虎頭爲愷之小字者﹐蓋取《歷代名畫記》云「顧愷之字長康﹐小字虎頭﹐晉陵無錫人。」然予考《世說》﹐乃謂﹕「顧愷之爲虎頭將軍。每食蔗﹐自尾至本﹐人或問﹐曰﹕『漸入佳境。』」則知虎頭非小字﹐名畫記之誤﹐而洪又承其失耳。○匡山非廬山胡仔《苕溪叢話》云「『匡山讀書處﹐頭白好歸來。』注詩者曰﹕『匡山﹐未詳。』王觀國按漢《郡國志》﹕『廬江郡潯陽縣。』劉昭注引釋惠遠《廬山記》曰﹕『有匡俗先生﹐出商﹑周之際﹐居其下﹐受道於仙人。時謂所止爲仙人之廬。』又引《豫章舊志》曰﹕『匡俗先生﹐字君平。夏禹之苗裔。』又《建康實錄》曰﹕『隆安六年﹐桓玄遺書於匡山惠遠法師。』然則匡山者﹐廬山也。李太白遊廬山﹐舊矣﹔子美旣不得志﹐而太白復以譖出﹐故子美詩曰﹐『頭白好歸來』﹐蓋欲招隱爲廬山之遊也。」以上皆胡仔說。予按﹐杜田《補遺》云「範傳正《李白新墓碑》云﹕『白本宗室子。厥先避仇﹐客居蜀之彰明﹐太白生焉』。彰明﹐綿州之屬。邑有大﹑小匡山﹐白讀書於大匡山﹐有讀書堂尙存。其宅在淸廉鄕﹐後廢爲僧房﹐號隴西院﹐蓋以太白得名。院有太白像及唐綿州刺史髙忱及崔令欽記。」所謂匡山﹐乃彰明縣之大匡山﹐非匡廬也。乃知《學林新編》﹑胡仔皆爲妄辯。○李白贈杜甫詩洪駒父《詩話》云「世謂《杜子美集》中贈李太白詩最多﹐而《李集》初無一篇與杜者。按段成式《酉陽雜俎》云﹕『《李集》有《堯祠贈杜補闕》者﹐老杜也。』其詩曰﹕『我覺秋興逸﹐誰言秋气悲。山將落日去﹐水與晴空宜﹔雲歸滄海少﹐雁度靑天遲。相失各萬里﹐茫然空爾思。』不獨飯顆山頭之句也。」以上皆洪說。予按﹐李集有《沙邱城下寄杜甫》一篇云「我來竟何事﹖髙臥沙邱城。城邊有古樹﹐月夕連秋聲。魯酒不可醉﹐齊歌空復淸。思君若汶水﹐浩蕩寄南徵。」乃知洪失於不審耳。○杜彬琵琶皮作弦陳無己《詩話》﹕「歐陽公謫滁陽﹐聞其ヘ杜彬善琵琶。酒間請之﹐正色盛气而謝不能﹐公亦不復彊也。後彬置酒﹐數行﹐遽起還內。漸聞絲聲﹐且作且止而漸近。久之﹐抱器而出﹐手不絕彈﹐盡暮而罷。公喜甚﹐過所望也。故公詩云﹕『坐中醉客誰最賢﹐杜彬琵琶皮作弦﹐自從彬死世莫傳。』皮弦﹐世未有也。」以上皆陳說。葉少蘊《避暑錄》云「文忠在滁州﹐通判杜彬善彈琵琶﹐故其詩云﹕『坐中醉客誰最賢﹐杜彬琵琶皮作弦。』此詩旣出﹐彬頗病之﹐祈公攺去姓名﹐而人已傳﹐卒不得諱。」又云「琵琶以下撥重爲難﹐猶琴之用指深﹐故本色有轢弦護索之稱。文忠嘗問彬琵琶之妙﹐亦以此對。乃取使教他樂工試爲之﹐下撥弦皆斷。因笑曰﹕『如公之弦﹐無乃皮爲之邪﹖』故有皮作弦之句。而好事者遂傳彬眞以皮爲弦﹐其實非也。唐人說賀懷智以雞筋作弦﹐人因疑之。筋比皮𨿽有可作弦之理﹐然亦不應得許長。且所貴者聲爾﹐安在以弦爲奇乎。梅聖兪《醉翁吟》亦云﹕『當時滁州所樂者﹐惟有杜彬彈琵琶。』使誠有之﹐聖兪亦當以異見於詩也。」以上皆葉說。余按﹐陶嶽《五代史補》云「馮道之子能彈琵琶﹐以皮爲弦。世宗令彈﹐深喜之﹐因號琵琶爲繞殿雷。」乃知以皮爲弦﹐古有其法﹐而杜彬得之。葉爲妄辧﹐無可疑者。且文忠公詩云「我昔被謫居滁州﹐𨿽名爲翁實少年。坐中醉客誰最賢﹐杜彬琵琶皮作弦。自從彬死世莫傳﹐玉練鎖聲入黃泉。」則公作此詩時﹐杜彬已死。之後葉安得有「祈公攺去姓名」之說哉﹗余以意料之﹐當是葉只據兩句而遂爲此說。又不考《五代史補》﹐偶忘馮氏舊事耳。不然﹐何舛誤之甚也﹗○閥閱漢朱博曰「王卿憂公甚效﹐檄到﹛文貝﹜閱詣府。」《音義》曰「明其等曰閥﹐積功曰閱。」予按﹐《史記髙祖功臣侯年表》﹕「太史公曰﹕『古者人臣功有五品。以徳立宗廟﹑定社稷曰勛﹐以言曰勞﹐用力曰功﹐明其等曰閥﹐積日曰閱。』」今《音義》以爲積功曰閱﹐誤也。○掩耳偸鐘諺有「掩耳偸鈴」﹐非鈴也﹐鐘也。亦有所本﹐按《呂氏春秋》﹕「範氏亡﹐有得其鐘者﹐欲負而走﹐則大鐘不可負。以椎毀之﹐鐘恍然有音﹐恐人聞之而奪﹐己遽掩其耳。惡聞其過﹐亦由此也。」任防《勸進箋》云「惑甚盜鐘﹐功疑不賞。」○蝦蟆蝕月烏蝕日東坡云「玉川子作月蝕詩﹐以爲蝕月者﹐月中之蝦蟆也。梅聖兪作日蝕詩云﹐蝕日者﹐三足烏也。此固因俚說以寓其意。戰國策云﹕『日月暉於外﹐其賊在內。』則俚說亦當矣。」以上東坡說。予按﹐《史記龜策列傳》﹕「孔子聞之曰﹕『神龜知吉凶﹐而骨直空枯。日爲徳而君於天下﹐辱於三足之烏。月爲刑而相佐﹐見食於蝦蟆。」乃知古有其說﹐何東坡偶忘此邪﹖○僧義海評韓文公蘇東坡琴詩蔡絳《西淸詩話》謂﹕「三吳僧義海以琴名。世謂歐陽文忠公問東坡﹕『琴詩孰優﹖』坡答以退之《聽穎公琴》。曰﹕『此是聽琵琶爾。』或以問海﹐海曰﹕『歐陽公一代英偉﹐何斯人而斯誤也﹖』『暱暱兒女語﹐恩怨相爾汝』﹐言輕柔細屑﹑眞情出見也。『劃然變軒昂﹐勇士赴敵場』﹐精神余溢﹑竦觀聽也。『浮雲柳絮無根蒂﹐天地闊遠隨飛揚』﹐縱橫變態﹑浩乎不失自然也。『喧啾百鳥羣﹐忽見孤鳳凰』﹐又見穎孤絕﹑不同流俗下俚聲也。『躋攀分寸不可上﹐失勢一落千丈彊』﹐起伏抑揚﹐不主故常也。皆指下絲聲妙處﹐惟琴爲然。琵琶格上聲﹐烏能爾邪﹖退之深得其趣﹐未易譏評也。」以上皆《西淸詩話》。余謂義海以數聲非琵琶所及﹐是矣。而謂眞知琴趣﹐則非也。昔晁無咎謂嘗見善琴者云「『浮雲柳絮無根蒂﹐天地闊遠隨飛揚』﹐爲泛聲。輕非絲﹑重非木也。『喧啾百鳥羣﹐忽見孤鳳凰』﹐爲泛聲中寄指聲也。『躋攀分寸不可上﹐爲吟繹聲也。失勢一落千丈彊』﹐爲歷聲也。數聲琴中最難工。」洪慶善亦嘗引用﹐而未知出於晁。是豈義海所知﹐況《西淸》邪。「東坡後有聽惟賢琴詩﹕『大弦春溫和且平﹐小弦廉折亮以淸。平生未識宮與角﹐但聞牛鳴盎中雉登木』﹐云云﹐亦未知琴。春溫和且平﹐廉折亮以淸﹐絲聲皆然﹐何獨琴也﹖牛鳴盎中雉登木﹐槪言宮角耳。八音皆然﹐何獨宮角也﹖聞者以義海爲知言。」《西淸》又謂﹕「嘗考今昔琴譜﹐謂宮者非宮﹐角者非角。又五音疊起﹐宮聲爲多﹐與五音之正者異﹐此又坡所未知也。」以上皆《西淸》語。余考《史記》﹕「騶忌子聞齊威王鼓琴﹐而爲說曰﹕『大弦濁以春溫者﹐君也。小弦廉折以淸者﹐相也。』」又管子﹕「凡聽宮如牛鳴窖中﹐凡聽角如雉登木以鳴﹐音疾以淸。」故《晉書》亦云「牛鳴盎中宮﹐雉登木中角。」以此知《義海》《西淸》寡陋﹐而妄爲之說﹐可付之一笑。○《詩小雅》誤作雨無正毛詩《小雅雨無》一篇﹐今傳者誤作雨無正七章﹐二章章十句﹑二章章八句﹑三章章六句。學者遂因其失﹐以「雨無正」名篇﹐失矣。蓋篇中第二章

云「正大夫離居﹐莫知我。」箋云「正﹐長也。長官之大夫。」○漢以牡丹爲木芍藥王立之《詩話》載﹕「賓護《尙書故實》云﹕『牡丹蓋近有﹐國朝文士集中無牡丹詩云。嘗言楊子華有畫﹐牡丹處極分明。子華﹐北齊人。則知牡丹花亦已久矣。予觀文忠公所爲《花品序》云﹕牡丹初不載文字﹐自則天以後始盛﹐然未聞有以名者。如沈﹑宋﹑元﹑白皆善詠花﹐當時有一花之異﹐必形篇什﹐而寂無傳焉。惟劉夢得有詩﹐但云一叢千朵﹐亦不云其美且異也。』然余猶以此說爲非。『惟有牡丹眞國色﹐花開時節動京城』﹐豈不云美也﹖白樂天詩﹕『人人散後君須記﹐歸到江南無此花。』又唐人詩云﹕『國色朝酣酒﹐天香夜染衣。』豈得爲無人形於篇什﹖」以上立之說。余按﹐崔豹《古今注》云「芍藥有二種﹕有艸芍藥﹐有木芍藥。木者花大而色深﹐俗呼爲牡丹。」又安期生《服煉法》﹕「芍藥二種﹕一者金芍藥﹐二者木芍藥。救病金芍藥﹐色白﹐多脂肉。木芍藥﹐色紫﹐瘦﹐多味苦。」以此知由漢以來﹐以牡丹爲木芍藥耳。故溫庭筠詩云「山寺明媚木芍藥﹐野田叫噪官蝦蟆。」溫猶襲舊名﹐則知前此非不載牡丹也。乃知名字顯晦﹐更變所致。大抵牡丹佳者﹐有自丹﹑延州來。前輩多以因此得名。○駙馬都尉馬永卿《懶眞子》錄云「駙馬都尉之名﹐起於三國。故何晏尙魏公主﹐謂之駙馬都尉。然不獨名官﹐以駙馬給之。蓋禦馬之副﹐謂之駙馬﹐從而給之﹐示親愛也。故杜預尙晉文帝妹髙陸公主﹐至武帝踐祚﹐拜鎭南大將軍﹐給追鋒車第二。」以上皆馬說。予考徐堅《敍職官》云「漢制﹐天子以列侯尙公主﹐諸侯以國人承翁主。魏晉之後﹐尙公主皆拜駙馬都尉。初﹐駙馬都尉﹐漢武置也﹐掌禦馬。《說文》曰﹕『駙馬字從馬付聲。一日﹐駙﹐近也﹐疾也。』」今旣是掌禦馬﹐故不可謂之給以禦馬之副。○紫微郎劉莘老《摯賀宋舍人啟》曰「總爲贊書﹐其任乃古之內史﹔觀諸上象﹐其文猶天之紫微。」《唐六典》﹕「中書令﹐開元元年﹐攺爲紫微令﹐五年復舊。」《唐會要》﹕「中書舍人﹐開元元年十二月一日﹐攺爲紫微舍人﹐五年復爲中書舍人。故開元二年十二月二十日﹐紫微令姚崇奏﹐紫微舍人六員﹐每頭商量事﹐諸舍人同押。」蓋紫微﹐皇居﹐以比天文紫微宮。有令﹑有舍人﹐紫微宮中官屬也。白樂天爲《舍人》詩云「獨坐黃昏誰是伴﹐紫微花對紫微郎。」然則以紫微爲舍人﹐不可也。○題妓項帕姚令威寬記陳徳潤云「一貴人知成都﹐朝廷遣禦史何某入蜀按事。貴人徧召幕客﹐詢何人與禦史密者。有賢良某人﹐令出界候迎﹐兼攜名妓王宮花往。候其宴狎﹐出家姬以佐酒﹐善舞。何醉﹐喜題其項帕云﹕『按徹梁州更六麼﹐西臺禦史惜嬌嬈。從今攺正王宮柳﹐舞盡春風萬萬條。』至成都﹐此娼出迎﹐遂不復措手而歸。」余按﹐邵伯溫所載詳且盡﹐疑得其眞。云「文潞公慶曆間以樞密直學士知成都府﹐時年未四十。成都風俗喜行樂﹐公多宴集。有語至京師。禦史何郯聖從﹐蜀人也。因謁告歸﹐上遣伺察之。聖從將至﹐潞公亦爲之動。張愈少愚者﹐謂公曰﹕『聖從之來無足念。』少愚因迎見於漢州﹐因郡會﹐有營妓善舞﹐聖從喜之。問其姓﹐曰楊﹐聖從曰﹕『所謂楊臺柳者。』少愚卽取妓之項帕羅題詩曰﹕『蜀國佳人號細腰﹐東臺禦史惜妖嬈。從今喚作楊臺柳﹐舞盡春風萬萬條。』命其妓作《柳枝辭》歌之﹐聖從爲之沾醉。後數日﹐何至成都﹐頗嚴重。一日﹐潞公大作樂以燕何﹐迎其妓雜府中﹐歌少愚詩以酌何﹐何每爲之醉。何還朝﹐潞公之謗遂息。與陶谷使江南事略相類。」且云「少愚奇士﹐潞公固重其人也。」○韓子蒼和頻字韻詩韓子蒼《和李道夫詩》兩首﹐頻字韻。其一云「麥天晨气潤﹐況復雨頻頻。」其二云「李侯梨釘坐﹐風味勝仁頻。」按﹐《上林賦》﹕「仁頻檳榔。」《仙藥錄》云「檳榔﹐一名仁頻。」《林邑記》曰「葉如甘蕉。音賓。」恐韓別有所本耳。○閻立本畫蕭翼取蘭亭書龍圖蔣璨﹐《跋閻立本畫蕭翼取蘭亭》云「右﹐閻右相畫人物五輩。其一書生狀者﹐乃唐時西臺禦史蕭翼也﹔其一老僧者﹐乃智永嫡孫辧才也。太宗雅好法書﹐聞辧才祕藏王右軍《蘭亭》眞迹﹐令翼取之。翼乃易姓名﹐攺衣服﹐徑詣辧才。朝夕習洽﹐因出禦府諸書﹐相與論難﹐以激發之。辧才曰﹕『老僧有智永禪師所寶《蘭亭》﹐非此倫比。與公相好﹐故出示之。』翼旣得《蘭亭》在手﹐徑納袖中﹐遂出太宗禦札。老僧張頤失色﹐有遺玄珠之狀﹔書生意气揚揚﹐有歸全璧之喜。其一吹淋者﹐寫貌尢工。非馳譽丹靑之手﹐不能爾也。紹興十三年二月中浣日﹐書於豫章。」以上蔣題。蓋所畫書生狀﹐至以白衤闌衫烏靴﹔與夫老僧張頤失色之狀﹐皆非也。余按﹐唐《法書要錄》云「翼曰﹕『若作公使﹐義無得理。』遂攺冠微服至越州﹐衣黃衫﹐極寬長潦倒﹐得山東書生之體。入寺﹐稱賣蠶種﹐因是款狎。旣得《蘭亭》﹐方告驛長﹐報知都督齊善行﹐來宣示敕旨﹐具言所由。故偶僧出﹐齊喚歸﹐乃知蕭生禦史也。且云﹕『奉敕遣來取《蘭亭》《蘭亭》得矣﹐今喚師取別。』僧聞語而便絕倒﹐良久始蘇。翼便弛驛南發。」據此﹐所畫書生衣白﹐與夫老僧張頤﹐皆失實。恐非閻筆﹐托閻以傳世者也。○霹靂手胡盧提張右史《明道雜誌》云「錢內翰穆父知開封府﹐斷一大事。或語之曰﹕『可謂霹靂手。』錢答曰﹕『僅免胡盧提。』蓋俗語也。」然余見王樂道記輕薄者﹐攺張鄧公《罷政》詩云「赭案當衙並命時﹐與君兩个沒操持。如今我得休官去﹐一任夫君鶻露蹄。」乃作鶻露蹄﹐何邪﹖更俟識者。○鱸魚鄕「陳文惠有《題松江詩》﹐落句云﹐『西風斜日鱸魚鄕。』言惟松江有鱸魚耳﹐當用此鄕字﹐而數處見皆作香字。魚末爲羹﹐𨿽嘉魚﹐直腥耳﹐安得香哉﹐」以上張右史耒說。然仁宗朝﹐治平丙午所編《松江集》﹐有《鱸鄕亭》等詩。其亭﹐尙書屯田郎中林肇所立也。其敍云「肇頃過松陵﹐讀陳丞相畱題﹐有﹐『秋風斜日鱸魚鄕』之句﹐嘗諷味之。去年秋﹐作亭江上﹐差有雅致。因取其句中鱸鄕二字﹐爲亭名焉。詩云﹕『膾鱸珍琢是吳鄕﹐丞相嘗畱刻琰章』」云云。張先子野詩云「霓舟忽艤鱸魚鄕﹐槎閣欲淩雲漢域。」又云「但怪鱸鄕一旦成﹐分卻松江半秋色。」乃知標亭以鱸鄕﹐久矣。以鄕爲香﹐其誤甚明。○謚曰繆《史記蒙恬傳》﹕「二世賜蒙毅死。毅對曰﹕『且夫順成者﹐道之所貴也﹔刑殺者﹐道之所棄也。昔者秦穆公殺三良而死﹐罪百里奚而非其罪也﹐故立號曰繆。』」然後世稱穆而不稱繆﹐何也﹖唐許敬宗卒﹐袁思古以敬宗棄長子於荒徼﹐嫁少女於夷貊﹐謚曰繆。且謂﹕「晉何曾忠孝﹐徒以日食萬錢﹐秦秀謚之曰繆。敬宗忠孝不逮於曾﹐而飲食男女之累過之。謚之曰繆﹐無負許氏矣。」陽思敬攺謚曰恭﹐失之矣。○飲羽《史記》《漢書》﹐記李廣射箭事﹐或云飲羽﹐或云飲鏃。顏氏以爲無飲羽之理。余按﹐《門子》曰「宋景公使工人爲弓﹐九年乃成。公曰﹕『何其遲也﹖』工人對曰﹕『臣不復見君矣﹐臣之精盡於此弓矣。』獻弓而歸﹐三日而死。公張弓登臺﹐東西而射。逾皿霜之山﹐集彭城之東。其餘力逸勁﹐飲羽於石梁。」又《新序》﹕「楚熊渠夜行﹐見寢石。彎弓射之﹐沒矢飲羽。下視﹐知石梁也﹐卻復射之﹐矢躍無迹。」○石發豫章喜謝逸詩﹕「山寒石發瘦﹐水落溪毛雕。」余按﹐《酉陽雜俎》﹕「張乘言﹕『南中水底有艸﹐如石發。每月三四日始生﹐至八九以後可采﹐及月盡悉爛。以隨月盛衰﹐若蚌蛤﹑魚胎也。』」審如張說﹐則石發生於水中。○回雁峯衡州有回雁峯﹐皆渭雁至此不復過﹐自是而回北耳。余按﹐柳子厚過衡州﹐見新花開﹐卻寄弟詩云「故國名園久別離﹐今朝楚樹發南枝。晴天歸路好相逐﹐正是峯頭回雁時。」蓋子厚自永還闕﹐過衡州﹐正春時。適見雁自南而北﹐故其詩云爾。豈專謂雁至此而回乎﹐乃古今考柳詩不精故耳。○《經》《子》之錯嘗記前輩摘《經》《子》之錯。《詩》﹕「兄弟鬩於墻﹐外禦其侮。」鬩乃闃也。《易》﹕「窺其戶﹐闃其無人。」蓋內能治﹐然後可以治人。孟子以仲子爲巨擘﹐非也﹐齊人以蚯蚓之大者爲巨擘。《論語》﹕「子路從夫子而後﹐遇荷條丈人。止子路宿﹐殺雞爲黍而食之﹐見其二子焉。」言此一句當在「至則行矣」之下﹐簡編差誤所致。蓋子路旣不見其丈人﹐因告二子以不仕無義云云也。不然﹐豈無人而與言哉。○非熊豫章《漁父》詩﹕「範蠡歸來思狡兔﹐呂翁何意兆非熊。」《贈鄭交詩》﹕「髙居大士是龍象﹐艸堂丈人非熊羆。」按﹐《六韜》《史記》﹕「非龍非麗彡﹐非虎非羆。」無熊字。恐豫章別有所本。○裴度聖相葛方立《韻語陽秋》云「裴度在朝﹐憲宗委任不疑﹐使破三賊。已而吳元濟授首﹐王承宗割二州﹐遣子入侍﹐李師道被擒。兩河諸侯﹐忠者懷﹐彊者畏。克融﹑庭湊﹐皆不敢桀傲。勛烈之盛﹐一時無與比肩者。惟李義山指爲聖相﹐詩曰﹕『帝得聖相相曰度』﹐又曰﹕『嗚呼聖皇及聖相』﹐亦過矣哉。荀卿曰﹕『得聖臣者帝。若舜﹑禹﹑伊尹﹑周公﹐皆聖臣也。』謂四人爲聖臣﹐則可。裴度爲聖相﹐其可哉﹖」以上皆《陽秋》浯。余按﹐李義山《韓碑》詩﹐「帝得聖相相曰度」﹐其下自注曰「《晏子春秋》﹕『仲尼﹐聖相。』」蓋《晏子春秋》不顯﹐人讀之者少﹐義山恐人以爲疑﹐因注詩下。而《陽秋》議論﹐乃爾鹵莽﹐何邪﹖紹興間﹐曾黃州書事﹐亦用此事云「裴度只今眞聖相﹐勒碑千載可無人。」○滅動心不滅照心洪郎中慶善興祖跋天隱子云「吳筠嘗作《明眞辧僞》《輔正除邪》《辧方正惑》三論﹐詆釋氏以尊道家之說。使筠而知道﹐則此書不作矣。」司馬子微得天隱子之學﹐其著《坐忘論》云「惟滅動心﹐不滅照心。不依一物﹐而心常住。有事無事﹐常若無心﹐此謂眞定。定不求慧﹐而慧自生﹐此謂眞慧。慧而不用﹐心與道冥。行而久之﹐自然得道。其所造如此﹐豈復較同異於名字之間邪﹖」以上皆洪說。予按﹐《洞玄靈寶定觀經》﹕天尊告左玄眞人云「惟滅動心﹐不滅照心。但凝空心﹐不凝住心。不依一法﹐而心常住。」又云「惟能入定﹐慧發遲速﹐則不由人。勿令定中﹐急急求慧。急則傷性﹐性傷則無慧。若定不求慧﹐而慧自生﹐此名眞慧。慧而不用﹐實智若愚。益資定慧﹐雙美無極。」又云「惟令定心之上﹐豁然無覆﹔定心之下﹐曠然無基。舊業日消﹐新業不造。無所掛礙﹐迥脫塵籠。行而久之﹐自然得道。」乃知《坐忘論》取此﹐洪豈偶忘此邪﹖●卷六事實○江總還宅詩「紅顏辭鞏洛﹐白首入に轅。乘春行故里﹐徐步采芳蓀。逕毀悲求仲﹐林殘憶巨源。見桐猶識井﹐看柳尙知門。花落空難徧﹐鶯啼靜易喧。無人訪浯默﹐何處敍寒溫﹖百年獨如此﹐傷心豈復論。」乃江總《自梁南還尋艸市宅》詩。杜子美《曉行口號》斷章云「市朝今日異﹐喪亂幾時休﹖遠愧梁江總﹐還家尙黑頭。」據總詩「白首入に轅」﹐則非黑頭矣﹐不知子美將有別本邪﹖○槎頭縮項鯿孟浩然《檀溪別業詩》云「梅花殘臘月﹐柳色半春天。鳥泊隨陽雁﹐魚藏縮項鯿。」又《峴山》作云「試垂竹竿釣﹐果得槎頭鯿。美人騁金錯﹐纖手膾紅鮮。」又《送王昌齡詩》云「土毛無縞﹐鄕味有槎頭。」故杜子美《解悶詩》云「復憶襄陽孟浩然﹐淸詩句句盡堪傳。卽今耆舊無新語﹐漫釣槎頭縮項鯿。」按杜田作《杜詩補遺正謬》云「槎頭﹐一說爲襄陽郡地名﹐一說爲釣磯上枯木。及見曾繹云﹕『皆非也。《爾雅》云﹕參謂之涔。穆音滲﹐涔音岑。孫炎釋云﹕積柴木水中養魚曰參。襄陽俗謂魚參爲槎頭﹐言所積柴木槎丫也。』」予以杜﹑曾二公所說皆非﹐蓋二公不讀習鑿齒所撰《襄陽耆舊傳》﹐所以爲此之紛紛也。蓋傳云「漢水中﹐鯿魚甚美。常禁人捕﹐以槎斷水﹐因謂之槎頭鯿。宋張敬兒爲刺史﹐作六櫓船置獻齊髙帝曰﹕『奉槎頭縮項鯿一千八百頭。』」子美耆舊之說﹐槎頭之義﹐乃渙然可曉。○對揚扌元士卒杜子美《贈李校書詩》﹕「對揚扌元士卒﹐乾沒費倉儲。勢藉兵𨿽用﹐功無禮忽諸。禦鞍金﹐宮研玉蟾蜍。」初不曉對揚扌元士卒爲何等語﹐讀《上林賦》﹐方悟。扌元﹐挫也﹐五官切。扌元士卒之精﹐費府庫之財。蓋李方入對﹐宜論蜀中兵老財匱也。又王褒《四子講徳論》曰「驚邊扌元士﹐屢犯芻蕘。」○白露團杜子美《初月詩》云「庭前有白露﹐暗滿菊花團。」又《白露詩》云「白露團甘子。」又《江月》詩﹕「玉露團淸影。」又絕句﹕「玉座應悲白露團。」按﹐謝惠連詩﹕「團團滿葉露。」謝玄暉﹕「猶沾余露團。」庾信《挹得胥臺露》詩﹕「惟有團階露﹐承睫共沾衣。」杜詩所本也。○生男墮地要膂力傅玄《豫章行》云「苦相身爲女﹐卑陋難具陳。男兒當門戶﹐墮地自生神﹐雄心志四海﹐萬里望風雲。女育無欣慶﹐不爲家所珍。玉顏隨年攺﹐丈夫多好新﹐昔爲形與影﹐今爲胡與秦。」故杜子美云「生男墮地要膂力﹐一生富貴傾家國。莫愁父母少黃金﹐天下風塵兒亦得。」○畫者楊契丹翰林學士吳郡朱景玄《畫斷》云「楊契丹﹐隋﹑唐間人。官至上儀同。六法備該﹐甚有骨气﹐在閻立本之下。」余乃悟杜子美《奉先劉少府新畫山水障歌》「豈但祁嶽與鄭虔﹐筆迹遠過楊契丹」之句。○シ子杜田《杜詩補遺正謬》云「杜子美最能行雲﹕『富豪有錢駕大舸﹐貧窮取給行シ子。」按﹐揚雄《方言》﹕『南楚江湖湘﹐凡船大者謂之舸。』牒﹐小舟名﹐音叶﹐言輕如小葉也。《切韻》《玉篇》﹐並不載シ字。」余按﹐王智深《宋記》曰「司空劉休範舉兵﹐潛作艦シ。」則字不爲無所本也。○淡沲潭陀杜子美《醉歌行》云「春光淡沲秦東亭。」淡沲當是潭ヌ﹐見富嘉謨《明水篇》曰「陽春二月朝始暾﹐春光潭ヌ度千門﹐明水時出禦至尊。」而富又本梁簡文《和湘東王陽雲樓檐柳》詩曰「潭ヌ靑帷閉﹐玲瓏朱扇開。」第ヌ一字不同。《文選江賦》﹕「隨風猗萎﹐與波潭沲。」注曰「潭沲﹐隨波之貌。沲﹐徒我切。」簡文與富﹐皆本乎此。○定昆池唐劉飠束撰《隋唐嘉話》云「中宗朝﹐安樂公主請昆明池。帝曰﹕『前代以來﹐不以與入。』公主不悅﹐因大役人徒﹐別掘一池﹐號曰定昆池﹐言勝昆明池。旣成﹐而中宗往觀﹐令公卿賦詩﹐李日知詩云﹕『但願暫思居者逸﹐無使當時作者勞。』」故杜子美《陪鄭廣文遊何將軍山林》詩云「憶過楊柳渚﹐走馬定昆池。」○將軍樹杜子美有《過宋之問莊斷章》云「更識將軍樹﹐悲風日暮多。」自注云「之問弟執金吾。」舊注引後漢「馮異每所止捨﹐獨在樹下﹐軍中呼爲大樹將軍。」余以爲事𨿽本此﹐亦自周庾信﹑隋元行恭二人詩發之。庾麟趾毆校書《和劉儀同》云「月落將軍樹﹐風驚禦史烏。」元行恭《過故宅》云「頹城百戰後﹐荒邑四鄰通。將軍樹已折﹐步兵途轉窮。」子美意取此。○星劍玉琴杜子美《暝詩》云「正枕當星劍﹐收書動玉琴。」按﹐《越絕書》﹕「越王取糸車鉤示薛燭曰﹕『光乎如屈陽之華﹐沈沈如芙蓉。往觀於湖﹐觀其文如列星之行﹐觀其光如水溢於塘。』」李嶠《寶劍篇》﹕「背上名爲萬年字﹐胸前點作七星文。」又晉嵇康《琴賦》有云「弦以園客之絲﹐徽以荊山之玉。」故杜子美取之以爲詩。○芳塵石虎起四十丈樓﹐結珠爲簾﹐垂五色玉佩﹐雜寶異香爲屑﹐風作則揚之﹐名芳塵。塵甚﹐以酒灑之﹐名粘雨。按陸云《喜霽賦》曰「戢流波於桂水兮﹐起芳塵於沈泥。」云生於虎之前﹐則芳塵之說﹐不始於石虎也。司空曙《送髙勝謁曹王》詩云「想君登舊樹﹐重喜掃芳塵。」○張旭艸聖杜子美《飲中八仙歌》云「張旭三杯艸聖傳﹐脫帽露頂王公前﹐揮毫落紙如雲煙。」又楊監見示張旭艸書圖詩云「嗚呼東吳精﹐逸气感淸識。」按﹐唐書本傳止言旭每大醉﹐呼叫狂走﹐乃下筆﹐或以頭濡墨而書﹐世呼張顚。不言其詳。惟李頎有詩贈之﹐其言「皓首窮艸隸﹐時稱太湖精。」則足以見杜所謂東吳精之意。其言「露頂據胡牀﹐長叫三五聲。」則足以見所謂脫帽露頂之意。○髙舂下舂《淮南子》﹕「日經於泉隅﹐是謂髙舂。頓於連石﹐﹝連音爛﹞是謂下舂。」乃悟梁元帝《遊後園詩》﹕「暮春多淑气﹐斜景落髙舂」﹔又《納涼》詩﹕「髙舂斜日下﹐佳气滿欄楹」﹔唐薛能詩﹕「隔溪遙見夕陽春。」然山谷《夢伯兄》詩云「相攜猶聽隔溪舂。」此豈誤也哉﹖○桃花水陳張正《見公無渡河》詩﹕「棹折桃花水﹐風橫赤箭流。」乃隋薛道衡《渡北河》詩「桃花長新浪﹐竹箭下奔流」所本也。桃花水見《溝洫志》﹕「河決而桃花水漾溢。」又見《韓詩外傳》。竹箭流水﹐愼子曰「河下龍門流駛﹐竹箭駟馬﹐追之不及。」故杜子美《南徵》詩﹕「春岸桃花水﹐雲帆楓樹林。」○灌嬰井張僧鑑《尋陽記》云「湓口城﹐漢灌嬰所築。漢建安中﹐孫權經此城﹐命鑿井﹐適中古。得石函﹐銘曰﹕『漢六年潁陰侯開。」下云﹕『三百年當塞﹐塞後不滿百年﹐當爲應運者所開。』權欣然以爲己瑞。井極深﹐湓江有風浪﹐井水輒動﹐邦人因號浪井。」故李白《下尋陽城泛彭蠡詩》云「浪動灌嬰井﹐尋陽江上風。」今井在衙城內之西圃。又記云「上有三石梁﹐長數丈﹐廣不盈尺﹐杳然無底。吳猛與弟子緣石梁而渡﹐見金闕玉房﹐地皆五色文石。」故李白詩云「金闕前開三峯長﹐銀河倒掛三石梁。」劉刪詩亦用此事﹐故云「危梁耿大壑﹐瀑布泄中天」。太白本之耶﹖○張平叔贓吏東坡云「白樂天《行張平叔戶部侍郎判度支制誥》云﹕『坐而決事﹐丞相以下﹐不過四五﹐而主計之臣在焉。』以此知唐制主計﹐蓋坐而論事也。不知四五者悉何人﹖平叔議鹽法至爲割剝﹐事見《退之集》。今樂天《制誥》亦云﹕『計能析秋毫﹐吏畏如夏日。』其人必小人也。」以上皆東坡語。余讀唐《柳氏家訓》載﹕「柳公綽爲中丞日﹐張平叔以僥幸承寵。及罪發﹐鞫於憲司﹐吏引曰張侍郎公。綽叱曰﹕『贓吏豈可呼官﹗』據案復引曰﹕『囚張平叔﹐系於別圄。』遂窮竟其失官錢四萬緡﹐以具獄聞。」此事東坡蓋未之見耶﹖○月隨灰而暈闕梁朱超《舟中望月詩》﹕「入風先繞暈﹐排霧急移輪。」梁庾肩吾《望月詩》﹕「圓隨漢東蛤﹐暈逐淮南灰。」庾信《望月詩》﹕「灰飛重暈缺﹐落獨輪斜。」周王褒《關山月詩》﹕「灰寒光轉白﹐風多暈欲生。」蓋用《淮南子》所謂「月隨灰而暈闕」。杜子美《晚月》詩云「欲得淮南術﹐風吹暈已生。」○《關山月》周王褒有《關山月》詩云「關山夜月明﹐愁色照孤星。半形同漢陣﹐全影逐胡兵。灰寒光轉白﹐風多暈欲生。寄言亭上吏﹐遊客解雞鳴。」唐徳宗朝﹐長孫公輔亦有《關山月》詩﹐略云「淒淒還切切﹐戍客多離別。何處最傷心﹐關山見秋月。」故杜子美詠月﹐凡使關山者五。《初月》云「關山空白寒。」《晚月呈漢中王》云「關山同一照。」《吹笛》云「月傍關山幾處明。」又《寄張彪》詩云「關山信月明。」又《十六夜玩月》詩﹕「關山隨地闊﹐河漢近人流。」○玉花驄照夜白《明皇雜錄記》﹕上所乘馬﹐有玉花驄﹑照夜白。又《異人錄》云「玉花驄者﹐以面白﹐故又謂之玉面花騁。」故杜子美《丹靑引》云「先帝天馬玉花騁﹐畫工如山貌不同。」《觀曹將軍畫馬圖歌》云「曾貌先帝照夜白﹐龍池十日飛霹靂。」○薛稷畫鶴《南部新書》云「祕省內落星石﹐薛稷畫鶴﹐賀知章艸書﹐郎余令畫鳳﹐相傳號四絕。」故杜子美有《通泉縣署屋壁薛少保畫鶴》詩﹐所謂﹕「薛公十一鶴﹐皆寫靑田眞。」○字舞「羅衫葉葉繡重重﹐金鳳銀鵝各一叢。每遇舞頭分兩向﹐太平萬歲字當中。」王建《宮辭》也。按《唐樂府雜錄》云「舞有健舞﹑軟舞﹑字舞﹑花舞﹑馬舞。字舞者﹐以舞人亞身於地﹐布成字也。」故建有「太平萬歲字」之句。○白玉堂金華省《古樂府》詩﹕「君家誠易知﹐易知復難忘。黃金爲君門﹐白玉爲君堂。堂上羅酒樽﹐使作邯鄲倡。」故杜子美詩云「上君白玉堂﹐倚君金華省。」○水晶宮任《述異記》云「吳王闔閭造水晶宮。」又《魏略》曰「大秦國以水晶爲屋柱。」故杜子美《曲江對酒》雲「水精春殿轉霏微。」○三受降城杜子美《諸將詩》云「韓公本意築三城﹐擬絕天驕拔漢旌。」按﹐唐中宗時﹐張仁願取漠北地。於河北築三受降城﹐絕南寇﹐封韓國公。故杜云耳。○臘日賜口脂《景龍文館記》﹕「三年臘日﹐帝於苑中﹐召近臣賜臘。晚自北門入﹐於內殿賜食﹐加口脂。臘脂盛以翠碧鏤牙筒。」故杜子美《臘日》詩云「口脂面藥隨恩澤﹐翠管銀罌下九霄。」王建《宮辭》云「月冷天寒近臘時﹐玉街金瓦雪漓漓。浴堂門外抄名入﹐公主家人謝口脂。」皆言臘日賜口脂也。○鵜膏《爾雅》注﹕「鵜﹐似鳧而小﹐膏可瑩刀。」《續英華》詩有﹕「馬銜苜蓿葉﹐劍瑩鵜膏。」故杜子美《蹭太常張卿均》詩云「健筆淩鸚鵡。鋒瑩粥鵜。」又《大食刀歌》云「鐫錯碧罌瓷鵜膏﹐鍔已瑩虛秋濤。」○日亭午《天臺賦》曰「羲和亭午。」《纂要》曰「日光曰景﹐日景曰晷﹐日气曰晷。日初出曰旭﹐日昕曰﹐日溫曰照。在午曰亭午﹐在末曰失﹐日晚曰旰﹐日將暮曰薄暮。」故杜子美《晨雨詩》云「麝香山一半﹐亭午未全分。」又《通泉驛詩》云「溪行衣自濕﹐亭午气始散。」○廚人劉楨《瓜賦序》曰「在曹植座﹐廚人進瓜﹐植命爲賦﹐立成。」其辭云云。故杜子美《山館詩》云「廚人語夜闌。」《戰國策》﹕「張儀引廚人曰。」乃知廚人已具《戰國策》。○水精域江總《大莊嚴寺碑》﹕「俯看驚電﹐影徹琉璃之道﹔遙拖宛虹﹐光徧水精之域。」故杜宿贊公房詩云「身在水精域。」○云閣《甘泉賦》﹕「乘雲閣而上下兮﹐紛蒙籠以混成。」李善曰「云閣﹐言髙連云也。」杜子美詩﹕「散騎未知云閣處。」玉戶金鋪﹐門首也。﹝此處似有脫誤﹐或應另爲一條﹞璇題玉英﹐題頭也。榱椽之頭﹐皆以玉飾﹐英華相屬也。○地平如掌沈期《長安路》詩﹕「秦地平如掌﹐層城出云漢。」故杜子美《樂遊園》歌云「公子華筵勢最髙﹐秦川對酒平如掌。」○蒼玉佩翠云裘《禮記》曰「天子佩白玉﹐公侯佩山元玉﹐大夫佩水蒼玉﹐世子佩瑜玉﹐士佩瑤玫。」又宋玉《風賦》曰「主人之女﹐翳承日之華﹐被翠云之裘。」故杜子美《更題》詩云「羣公蒼玉佩﹐天子翠云裘。」○蒓爲露葵顏之推《家訓》﹕「有蔡郎者﹐諱純﹐遂專呼蒓爲露葵。面墻之徒﹐遞相仿效。承聖中﹐士人聘齊﹐主客郎李恕問曰﹕『江南有露葵否﹖』答曰﹕『露葵是蒓﹐水鄕所出。今食者綠葵耳。』」故杜子美《茅堂檢校收稻》詩云「秋葵煮復新。」又《寄杜佐》詩云「味豈同金菊﹐香宜配綠葵。」○教坊內人「忽看金輿向月陂﹐宮人接著便相隨。恰從中尉門前過﹐當處教看臥鴨池。」王建《宮詞》也。按﹐唐著作佐郎崔令欽《教坊記》云「左右兩教坊﹐右多善歌﹐左多工舞。坊外有水泊﹐俗號月陂﹐陂形如偃月也。」故王建述此。又言「妓女入宜春院﹐謂之內人﹐亦曰前頭人﹐常在上前頭也。其家在教坊內﹐謂之內人家﹐四季給米。得幸者﹐謂之十家。」故王建《宮詞》云「內人對禦疊花箋」﹐「內人唱好龜玆急」﹐「內人相續報花開」﹐「內人籠脫系紅絳」﹐「內人恐要秋衣著」﹐「內人爭乞洗兒錢。」○集弦膠《仙傳拾遺》云「漢武天漢三年﹐帝巡北海﹐王母遣使獻靈膠四兩﹐乃集弦膠也。出鳳麟洲﹐洲上多鳳麟﹐數萬爲羣。煮鳳喙及麟角合煎作膠﹐名之曰集弦膠﹐一名連金﹝A10e﹞。弓弩已斷之弦﹐刀劍已斷之鐵﹐以膠連續﹐遂不脫也。」故杜子美《病後過王倚飲歌》云「麟角鳳觜世莫識﹐煎膠續弦奇自見。」○銀牀杜子美詩﹕「風箏吹玉柱﹐露井凍銀牀。」潘子眞《詩話》以杜用晉史樂志淮南篇。淮南王自言「百尺髙樓與天連﹐後園鑿井銀作牀﹐金瓶素綆汲寒漿。」潘引此未盡也。按﹐《山海經》曰「海內昆侖墟﹐在西北﹐帝之下都。髙萬仞﹐面有九井﹐以玉爲檻。」郭璞注曰「檻﹐欄也。」故梁簡文《雙桐生空井》詩云「銀牀系轆轤。」庾肩吾《九日》詩云「銀牀落井桐。」蘇味道《井》詩﹕「澄澈瀉銀牀。」陸龜蒙《井上桐》詩﹕「獨立傍銀牀﹐碧桐風裊裊。」蓋銀牀者﹐以銀作欄﹐猶《山海經》所謂以玉爲欄耳。洪覺範《冷齋夜話》不知出此﹐乃引嘉中﹐許彥周知澶州﹐河濱漁网﹐得一小石。刻詩雲「雨滴空階曉﹐無心換夕香。井桐花落盡﹐彊半在銀牀。」○五夜衛宏《漢舊儀》曰「五夜者﹐甲夜﹑乙夜﹑丙夜﹑丁夜﹑戊夜。」又《渾天儀制》曰「以左手把箭﹐右手指刻﹐以別天時早晚。」故杜子美《早朝詩》云「五夜漏聲催曉箭。」○松花酒《唐原化》記﹕「有老人訪崔希眞﹐希眞飲以松花酒。老人云﹕『花澀無味。』以一丸藥投之﹕酒味頓美。」裴鍘《傳奇》載酒名松醪春。故《杜子美集》載《杜員外》詩云「松醪酒熟傍看醉。」劉長卿《送從兄之淮南》詩云「溯沿隨桂楫﹐醒醉任松華。」又《至華陽洞》詩云「蘿月延步虛﹐松花醉間宴。」○浮蟻周庾信《謝賜酒詩》云「浮蟻對春開。」蓋用曹子建《七啟》﹕「盛以翠尊﹐酌以雕觴。浮蟻鼎沸﹐酷烈馨香。」故杜子美《贈汝陽王詩》曰「仙醴求浮蟻。」《江樓夜宴詩》﹕「尊蟻添相續。」《簡院內諸公》詩云「蟻浮仍臘味﹐鷗泛已春聲。」○獨酌謠陳沈炯《獨酌謠》曰「獨酌謠﹐獨酌獨長謠。智者不我顧﹐愚夫余不邀。不愚復不智﹐誰當余見招﹖所以成獨酌﹐一酌傾一瓢。」白樂天以吳祕監有美酒﹐多獨酌﹐但蒙書報﹐不以飲招﹐故云「君稱名士誇能飲﹐我是愚夫肯見招﹖」蓋用王孝伯「讀《離騷》﹐痛飲酒」﹐對此事也。○龍鳳膏爲燈王子年《拾遺記》﹕「海人乘霞舟﹐以赤囊盛數升龍膏﹐獻燕昭王。王坐通云之堂﹐然龍膏爲燈。火色曜百里﹐煙色如丹。」《洞冥記》﹕「漢武帝以丹豹髓﹑白鳳膏﹐磨靑錫爲屑﹐以淳蘇油和之﹐照於神壇。夜暴雨﹐火光不滅。」余乃知李長吉歌﹕「烹龍い鳳玉脂泣﹐羅屏繡幕圍香風。」非鑿空語也。○八捨唐沈期自考功員外郎拜給事中﹐作詩云「旭日千門起﹐初春八捨歸。」又《酬楊給事廉見贈省中》詩云「分曹八捨斷﹐解袂五時空。」按﹐應劭《漢官儀》曰「侍中捨有八區﹐論者言員本八人。」○巴渝曲《樂府解題》載《武王伐紂歌》﹐使工習之﹐號曰巴渝之曲。美其地因巴渝以取名。杜子美《暮春題西艸堂》詩以「萬里巴渝曲﹐三年實飽聞」。今世所傳印注杜詩﹐乃引前漢《禮樂志》﹕「巴渝鼓員三十六人。」殊不知巴渝之歌﹐自武王伐紂始。○浮楂杜子美《觀李固詣司馬第山水圖》詩﹐末章云「浮楂並坐得﹐仙老暫相將。」前輩多引張騫爲證﹐非也。余按﹐王子年《拾遺記》﹕「堯時有巨楂﹐浮於四海。楂上有光若星月﹐常繞四海。十二年一周天﹐名貫月楂。又名掛星楂﹐羽仙棲息其上。」○子美笛詩引胡騎武陵事杜子美《吹笛》七言詩云「胡騎中宵堪北走﹐武陵一曲想南徵。」上句取陳周宏讓《長笛吐淸气》詩﹕「胡騎爭北歸﹐徧知別鄕苦」﹔下句取陳賀徹《長笛吐淸气》詩﹕「方知出塞客﹐不憚武陵深。」舊注下句引桓伊三弄之事﹐非也。不見武陵意耳。○笛詩淸商欲盡奏杜子美五言《吹笛詩》云「淸商欲盡奏。」宋玉《笛賦》云「吹淸商﹐進流徵。」又云「奏苦血沾衣。」又王徽謂桓伊曰「聞君善吹笛﹐試爲一奏。」又云「故作發聲微。」向秀《思舊賦序》曰「山陽鄰人有吹笛者﹐發聲嘹亮。」○滿壁畫滄洲杜子美﹕「何年顧虎頭﹐滿壁畫瀛洲。」瀛字乃滄字﹐故王介甫詩云「畫史𨿽非顧虎頭﹐還能滿壁寫滄洲。」蓋杜有《山水障歌》云「聞君掃卻赤縣圖﹕乘興遣畫滄洲趣。」○短轅車晉《王導傳》﹕「蔡謨曰﹕『但見短轅犢車﹐長柄麈尾。』」﹕按﹐後漢《馬援傳》﹕「乘下澤車。」注云「行澤者欲短轂﹐行山者欲長轂。短轂則利﹐長轂則安。」短轂者﹐短轅也。蓋本於《周禮冬官》《車人爲車》云。○賦日五色唐書《李程傳》﹕「擢進士宏辭﹐賦日五色。造語警拔﹐士流推之。」其後浩虛舟亦試此題。按﹐《田俅子》云「少昊金天氏﹐邑於窮桑﹐天開日五色﹐丕照窮桑。」賦題本此。然前漢《五行志》﹑晉《天文志》皆云「人君乘土而王﹐其政太子﹐則日五色。」○桑楡桃李前輩稱李《和杜祁公詩》﹕「收得桑楡歸物外﹐種成桃李滿人間。」按﹐日西垂景在樹端﹐謂之桑楡﹐具諸《淮南子》。至若種成桃李﹐則本狄仁傑與裴耀卿事耳。按﹐《仁傑家傳》云「薦張柬之﹑袁恕己﹑桓彥範﹑崔元﹑敬暉。五公咸出公門下﹐皆由州縣官拔置顯位。外以爲五公一代之盛﹐桃李也。」又﹐《談藪》﹕「王泠然《上裴耀卿書》曰﹕『拾遺補闕﹐寧有種乎﹖僕不佞﹐亦相公一株桃李也。』」○都盧尋ㄅ緣竿也《新唐書元載傳》及李肇《國史補》載﹕「客有《賦都盧尋ㄅ篇》諷其危﹐載泣下而不知悟。」夫都盧尋幢﹐緣竿之伎也﹐見《西京雜記》。又傅玄《西都賦》云「緣竿之伎﹐有都盧尋ㄅ﹐跟掛腹旋」也。唐人王建有《尋ㄅ歌》云「人間百戲皆可學﹐尋ㄅ不比諸餘樂。重梳短髻下金鈿﹐紅帽靑巾各一邊。身輕足捷勝男子﹐繞竿四面爭先緣。習多倚附欺竿滑﹐上下蹁躚皆著襪。翻身搖頸欲落地﹐卻住把煙初似歇。大竿百夫擎不起﹐裊裊半在靑雲裏。纖腰女兒不動容﹐戴行直舞一曲終。回頭但覺人眼見﹐矜難恐畏天無風。險中更險何曾失﹐山鼠懸頭猿掛膝。小垂一手當舞盤﹐斜慘雙蛾看落日。斯須攺變曲解新﹐貴欲歡他平地人。散時滿面生顏色﹐行步依前無气力。」《漢書》曰「武帝享四夷之客﹐作巴兪都盧。」《音義》曰「體輕善緣。」張衡《西京賦》﹕「都盧尋幢。」《唐書音訓》曰「尋幢﹐盧會山名。其土人善緣ㄅ竿。」然不著所出。予按﹐《漢書》曰「自合浦南﹐有都盧國。」《太康地誌》曰「都盧國﹐其人善緣髙。」○花門杜子美好言花門。按﹐《唐志》﹕「甘州有花門山堡﹐東北千里﹐至回鶻衙帳。」故有《畱花門詩》一首﹐又云「花門釐面請雪恥」﹔又云「聞道花門將﹐論功未肯歸」﹔又云「聞道花門破﹐和親事卻非」。楊巨源亦有《送太和公主和番詩》云「北路古來難﹐年光獨忍寒。朔云侵鬢起﹐邊月向眉殘﹔蘆井尋沙到﹐花門度磧看。薰風一萬里﹐來處是長安。」亦言花門也。又杜復《愁詩》云「花門小箭好﹐此物棄沙場。」岑參《送封常淸西徵序》曰「天寶中﹐匈奴回紇寇邊﹐逾花門。」○錦繒維舟吳甘寧住止﹐常以錦繒維舟。去輒割棄﹐以示奢侈。陳張正見《賦得雪映夜舟詩》﹕「檣風吹影落﹐纜錦雜花浮。」世言錦纜始於煬帝﹐非也﹐吳﹑陳之間已見矣。故杜子美《秋興詩》云「錦纜牙檣起白鷗」﹔又「錦纜回沙磧﹐蘭橈避荻洲」﹔又《送二翁還江陵》詩﹕「火旗還錦纜﹐白馬出江城。」○雙陸王建《宮詞》﹕「分明同坐賭櫻桃﹐攸卻投壺玉腕勞。各把沈香雙陸子﹐局中斗疊阿誰髙﹖」按﹐《狄仁傑家傳》載﹐「武后語仁傑曰﹕『朕昨夜夢與人雙陸﹐頻不勝﹐何也﹖』對曰﹕『雙陸輸者﹐蓋謂宮中無子。此是上天之意﹐假此以示陛下﹐安可虛儲位哉』﹖」今《新唐史》削去宮中兩字﹐止云「雙陸不勝﹐無子也」。余嘗與善博者論之﹐博局有宮﹐其宇不可削。蓋削之﹐則無以見宮中之意﹐故王建詩亦云。○赤壁棲鶻東坡謫居於黃五年。赤壁有巨鶻﹐棲於喬木之上﹐《後賦》所謂「攀棲鶻之危巢﹐俯馮夷之幽宮」是也。韓子蒼靖康初﹐守黃州﹐三月而罷。因遊赤壁﹐而鶻已去﹐作詩示何次仲迂叟云「緩尋翠竹白沙遊﹐更挽藤梢上上頭。豈有危巢尙棲鶻﹐亦無塵迹但飛鷗。經營二頃將歸老﹐眷戀羣山爲少畱。百日使君何足道﹐空餘詩句滿江樓。」次仲和答云「兒時宗伯寄吾州﹐諷誦髙文至白頭。二賦人間眞吐鳳﹐五年溪上不驚鷗。蟹嘗見水人猶怒﹐鶻有危巢孰敢畱。珍重使君尋故迹﹐西風悵望古城樓。」二詩皆及鶻巢﹐蓋推賦而云也。○灰心忍事﹑霜鬢論兵唐人詩﹕「有意效承平﹐無功答盛明。灰心緣忍事﹐霜鬢爲論兵。道直身還在﹐恩深命轉輕。鹽梅非擬議﹐葵藿是平生。白日長垂照﹐靑蠅謾發聲。嵩陽舊田地﹐終擬復歸耕。」中書堂北軒西壁﹐題灰心霜鬢之句者。驗其書﹐舊相李公迪之筆也。李入相時﹐邊兵未動。意在忍事之語﹐晏元獻《中書卽事》詩嘗敍其事。晏詩曰「慘慘髙槐落﹐淒淒余菊殘。粉墻多記墨﹐聊爲拂塵看。」正謂此也。前詩乃裴晉公《中書卽事》詩﹐見《又玄集》。○太液池网索元微之詩﹕「蕊珠深處少人知﹐网索西臨太液池。浴殿曉聞天語後﹐步郎騎馬笑相隨。」注﹕「网索﹐在太液池上。學士候制﹐每歇於此。」故晏元獻《和宋子京召還學士院》有云「网索軒窗邃﹐鑾坡羽衛重。舟還下瀨﹐星駟出飛龍。賦待三英集﹐辭須五吏供。會看邊燧息﹐橫霈紫泥封」者﹐爲此也。又一篇云「暮召三山峻﹐晨趨一節回。乍維靑雀舫﹐還直右銀臺。陟降丹塗密﹐論思武帳開。欲談當世務﹐元藉軼羣才。」○孟諸東坡有《去杭十五年復遊西湖詩》﹐斷章云「誰憐寂寞髙常侍﹐老去狂歌憶孟諸。」髙適有兩詩言孟諸﹐其一云「朝臨孟諸上﹐忽見芒碭間。赤帝終已矣﹐白雲長不還。」其後又有《封丘縣詩》云「我本漁樵孟諸野﹐一生自是悠悠者。乍可狂歌艸澤中﹐寧堪作吏風塵下。」東坡所用﹐乃後一篇也。○一日十二憶唐朱晝《喜陳懿至詩》云「一別一千日﹐一日十二憶。苦心無閒時﹐今夕見玉色。」乃知山谷「五更歸夢三千里﹐一日思親十二時」之句﹐蓋取此。○醉眼曰纈人皆以「眼纈」爲出李賀「龜甲屏開醉眼纈。」殊不知出《庾信集》﹕「醉眼曰纈。」○飛蓬晉左思《賦白髮》云「發乃辭盡﹐誓以固窮。昔臨玉顏﹐今從飛蓬。發膚至暱﹐尙不克終﹐聊用擬辭﹐比之國風。」王荊公詩﹕「久應飄轉作蓬飛。」○赤霄行《文選七命》﹕「掛歸翮於赤霄之表。」故杜子美《薛少保畫鶴》詩﹕「赤霄有眞骨﹐恥飲ㄜ池津。」《送覃二判官》詩云「肺肝若稍愈﹐亦上赤霄行。」又有《赤霄行》詩。○打球唱好唐楊巨源《觀打球詩》云「入門百拜瞻雄勢﹐動地三軍唱好聲。」乃悟王建《宮辭》所謂﹕「對禦難爭第一籌﹐殿前不打背身球。內人唱好龜玆急﹐天子龍輿過玉樓。」○梅詩用月落參橫事秦少遊《和黃法曹梅花詩》﹕「月落參橫畫角哀﹐暗香銷盡令人老。」世謂少遊用古。《善哉行》云「月沒參橫﹐北斗闌干。親友在門﹐忘寢與餐。」按《異人錄》載﹕「隋開皇中﹐趙師雄遊羅浮。一日﹐天寒日暮﹐於松林間酒肆旁捨見美人﹐淡妝素服出迎。時已昏黑﹐殘雪未消﹐月色微明。師雄與語﹐言極淸麗﹐芳香襲人。因與之叩酒家門共飲﹐少頃﹐一綠衣童來﹐笑歌戲舞。師雄醉寢﹐但覺風寒相襲。久之﹐東方已白﹐起視乃在大梅花樹下。上有翠羽啾嘈﹐相顧月落參橫﹐但惆悵而已。」乃知少遊實用此事。○九江千歲龜歌張文潛有二石龜﹐晁無咎名其大者爲九江﹐小者爲千歲。文潛因作《九江千歲龜歌》一首贈無咎﹐略云「老龍洞庭怒﹐蕩覆堯九州。」謂半山老人也。又云「禹咄嗟﹐水平流。」謂司馬君實也。○修网銀刀蘇詩云「往年京國厭蓬蒿﹐長羨淮魚壓楚糟。今日橐駝橋下泊﹐恣看修网出銀刀。」觀顏魯公《放生池碑》﹐方悟此詩湖州所作。○陂唐元澄撰《秦京雜記》﹐載陂以魚美得名。故杜子美《陂西南臺》詩﹕「空辧魚艇。」子美又有《陂行》﹐及《縣源大宴陂詩》。《廣韻》五旨﹐美字下有字﹐注云「陂﹐在京兆縣。」工部二詩﹐皆言終南﹐在武功縣﹐與鄂縣北近。○銀盤海底出東方朔《神異經》﹐記北荒有異國﹐銀盤大五丈﹐中有明珠數丈﹐照千里。乃悟盧仝《月蝕》詩﹕「爛銀盤從海底出」之語。○書畫賤肥貴瘦山谷《次韻子瞻和子由觀韓幹馬﹐因論伯時畫天馬詩》云「曹霸弟子沙苑丞﹐喜作肥馬人笑之。李侯論幹獨不爾﹐妙畫骨相遺毛皮。翰林評書乃如此﹐賤肥貴瘦人未知。」蓋謂東坡嘗與《孫莘老求墨妙亭詩》云「嶧山傳刻典刑在﹐千載筆法畱陽冰。杜陵評書貴瘦硬﹐此論未公吾不憑。短長肥瘠各有態﹐玉環飛燕誰敢憎。」意屬此也。○撥剌跋剌杜子美詩﹕「沙頭宿鷺連拳靜﹐船尾跳魚拔刺鳴。」按﹐拔刺兩字﹐張衡《思玄賦》云「彎威弧之撥刺兮﹐射れ冢之封狼。」注曰「撥音方割反﹐刺音力達反。撥刺﹐張弓聲﹐而非魚也。惟李太白用意與杜子美同。李《酬小吏贈雙魚》詩云「雙鰓呀呷鰭鬣張﹐跋剌銀盤欲飛去。」惟李以撥爲跋。○金尼園臨川郡圃﹐舊名金尼﹐今則沒其名。徐鉉鼎臣《送從兄赴臨川幕》詩云「石頭城下春潮滿﹐金尼亭邊綠樹繁。」謂此也。荊公集句﹐《送吳顯道詩》亦云「臨川樓上尼園中。」○作音佐張文潛《明道雜誌》﹕「韓退之作《方橋詩》云﹐『可居兼可過』﹐後乃云﹐『方橋如此作』﹐是讀作作佐也。」余考唐文﹐不止退之。皮日休《松陵集》﹐有《胥口卽事》六言詩﹕「鴛鴦一處兩處﹐舴艋三家五家。會把酒船隈荻﹐共君作个生涯。」注﹕「作﹐去音。」乃知唐以作音佐﹐舊矣。《廣韻》佐字下有作字﹐並子賀切﹐造也。○足下黑子大貴袁天綱《相書》云「足下有龜文黑子﹐並大貴﹐一品宰輔之相。」唐《北夢瑣言》﹕「吳行魯少事內官西門軍容﹐一日爲洗足﹐中尉以腳下文理示之曰﹕『如此文理﹐爭教不作十軍軍容。』行魯曰﹕『某亦有之。』乃脫屨呈。中尉嘆曰﹕『我爲汝成之。』後假以軍職﹐有功﹐除西川節度。《制》云﹕『爲命代之英雄﹐作人中之祥瑞。』」唐《開元傳信記》云「安祿山初爲張韓公帳下走使之吏﹐韓公嘗令祿山洗足。韓公腳下有黑點子﹐祿山因洗腳而竊視之。韓公顯笑曰﹕『黑子吾貴相也。獨汝窺之﹐亦能有之乎﹖』祿山曰﹕『某賤人也。不幸兩足皆有﹐比將軍黑而加大﹐竟不知是何祥也﹖』韓公奇而觀之﹐益親厚之。約爲義兒﹐而加薦寵。」余以二事推考﹐益知天綱之言可信。○坐隱手談豫章《弈棋詩》﹕「坐隱不知巖穴樂﹐手談勝與俗人言。」按《世說》﹕「王中郎以圍棋是坐隱﹐支公以圍棋爲手談。」又《語林》曰「王以圍棋爲手談。在哀制中﹐祥後﹐客來﹐方幅爲會戲。」然唐《杜陽編》云「大中間﹐日本國貢玉棋子。云﹕『本國南有集眞島﹐島上有手譚池﹐池中出棋子。』」此又何耶﹖○烏鬼元微之《酬樂天詩》﹕「病賽烏稱鬼﹐巫占瓦代龜。」注云「南人染病﹐並賽烏鬼。」因悟杜子美詩「家家養烏鬼﹐頓頓食黃魚」之意。沈存中以烏鬼爲鸕鶿﹐不知又何所據也﹖○分種越人田唐戴叔倫有《撫州對事後﹐送外甥宋垓歸饒州覲侍﹐呈上姊夫詩》云「淹畱三十年﹐分種越人田。」按《嚴助傳》﹕「淮南王安上書諫武帝擊南越云﹕『越人欲爲變﹐必先田余幹界中。』」韋昭注云「越邑﹐令鄱陽縣也。」然前漢志皆以幹爲汗。應劭云「汗音幹。」《舊唐書地裏志》云「幹﹐隋朝去水。」○好漢長史東坡《餞顧子惇詩》﹕「人間一好漢﹐誰似張長史。」舊史﹕「張柬之爲荊州長史。則天謂狄仁傑曰﹕『安得一好漢用之﹖』狄因薦柬之。」新史易「好漢」爲「奇男子」。○洗盞開嘗對馬軍韓持國《謝邵堯夫九日遠寄新酒詩》云「有客忽傳龍阪至﹐開樽如對馬軍嘗。」自注云「錦屏山題名﹐有記河南府使馬軍送新酒。」余乃知杜詩「洗盞開嘗對馬軍」。○裴二端公鮑彪《杜詩譜論》第十卷

﹕「大歷十四年己酉﹐年五十八。有《次湘江宴餞裴二端公赴道州》詩﹐又有《暮秋枉裴道州手札詩》﹐又有《暮秋枉裴道州手札率爾遣興》詩﹐又有《湘江宴餞裴二端公赴道州》詩。」彪皆不著裴二端公爲何人。余偶讀蔣參政之奇《武昌怡亭序》云「《怡亭銘》﹐乃永泰元年李陽冰篆﹐李莒八分﹐而裴虯作銘。」又云「因過浯溪﹐觀唐賢題名。有河東裴虯﹐字深源。大歷四年爲著作郎﹑兼侍禦史道州刺史。」始知杜甫所謂裴二端公者﹐爲虯也。余因著此﹐以補鮑氏之闕。裴虯《怡亭銘》曰「崢嶸怡亭﹐盤薄江汀。勢壓西塞﹐气涵東溟。風雲自生﹐日月所經。眾木成幄﹐羣山作屏。故余逃世﹐於此忘形。」歐公《集古錄》亦著《怡亭》本末甚詳。○昭靈夫人東萊先生呂居仁記﹐晁伯字載之﹐學問精確﹐少見其比。嘗作《昭靈夫人祠詩》云「殺翁分我一杯羹﹐龍種由來事杳冥。安用生兒作劉季﹐暮年無骨葬昭靈。」《髙祖紀》止云「漢王卽皇帝位於汜水之陽﹐追尊先媼曰昭靈夫人。」其詳見於《陳畱風俗傳》﹐云「小黃縣者﹐宋地黃鄕也。沛公起兵野戰﹐喪皇妣於黃鄕。天下平定﹐乃使使者﹐以梓宮招魂幽野。於是有丹蛇在水﹐自灑濯入於梓宮。其浴處有遺發﹐故謚曰昭靈夫人。」○別酒莫畱殘周庾信《舞媚歌》六言云「少年惟有歡樂﹐飲酒那得畱殘。」《豫章長短句》云「一杯別酒莫畱殘」﹐出此。○一頓食杜詩﹕「頓頓食黃魚。」頓頓字亦有所本。晉謝僕射﹑陶太常同詣吳領軍﹐坐久﹐吳畱客作食。日已中﹐使婢賣狗供客。客比得一頓食﹐殆元气可語。○臨無地杜詩﹕「艸閣臨無地﹐柴扉永不關。」今世注本無說。王原叔云「他本又爲荒蕪之蕪」﹐遂兩存之。然《文選》云「飛閣下臨於無地。」○玉魚鐵馬王原叔又言「杜詩多用當時事。如雲『玉魚蒙葬地』者﹐事見韋述《兩京記》。『鐵馬汗常趨』者﹐昭陵石馬助戰是也。」○禁酒國東坡《次韻趙明叔碧香酒詩》﹕「先生未出禁酒國。」蓋用盧仝「何時得出禁酒國」。○木上座東坡詩﹕「畱我同行木上座﹐贈君無語竹夫人。」按﹐慧日至夾山﹐夾山問﹕「與甚麼人同行﹖」日云「有个木上座。」蓋謂拄杖也。○金叵羅東坡詩﹕「歸來笛聲滿山谷﹐明月正照金叵羅。」按﹐《北史》﹐「祖盜神武金叵羅」﹐蓋酒器也。韓子蒼詩云「勸我春風金叵羅。」○別駕別乘別駕始後漢﹐州置別駕治中。然則別駕者﹐官之名也。若別乘則別駕之義﹐非官名也。晉庾亮《與郭遊書》云「別駕舊與別乘同﹐流王化於萬里﹐任居刺史之半。」東坡《答田國博》詩﹕「風流別乘多才思。」○無垢洗更輕東坡《宿海會寺》詩﹕「本來無垢洗更輕。」《樂府》云「居士本來無垢。」按《維摩詰經偈》云「八解之浴池﹐定水湛然滿。布以七淨華﹐浴此無垢人。」○煩惱睡蛇東坡《石臺長老脇不至席二十年贈詩》云「誰信吾師非不睡﹐睡蛇已死得安眠。」按﹐《遺教經》﹕「煩惱毒蛇﹐睡在汝心。睡蛇旣出﹐乃可安眠。」坡取此。○何遜《早梅詩》杜子美《和裴迪早梅詩》﹕「還如何遜在揚州。」舊注云「《梁史何遜傳》﹐不見揚州事。前輩多引遜《早梅詩》云﹕『兔園標物序﹐驚時最是梅。衝霜當路發﹐映雪擬寒開。枝橫卻月觀﹐花繞淩風臺。知應早飄落﹐故逐上春來。』」按﹐此詩見《初學記》﹐不見在揚州意耳。予按﹐《三輔決錄》云「遜在揚州﹐見官梅亂髮﹐賦四言詩﹐人得傳寫。」乃知杜指此事。○看朱成碧李太白《前有樽酒行》云「催弦拂柱與君飲﹐看朱成碧顏始紅。」按梁王僧孺《夜愁示諸賓》詩云「誰知心眼亂﹐看朱忽成碧。」又云「看朱成碧思紛紛﹐憔悴支離爲憶君。不信比來長下淚﹐開箱看取石橊裙。」武則天詩也﹐見郭茂倩《樂府》。○和戎如樂和孔融《與常休甫書》曰「西士之人﹐解仇崇好﹐以順風化。萬里雍穆﹐如樂之和。𨿽爲國家威靈感應﹐亦實士堪事之效也。」按《左氏傳》﹕「晉悼公語魏絳曰﹕『子教寡人和諸戎狄﹐以正諸華。八年之中﹐九合諸侯。如樂之和﹐無所不諧。請與子樂之。』」乃知融用此語。○闕門銀榜杜詩﹕「曲江翠幕排銀榜。」按《神異經》曰「東方有宮﹐靑石爲墻﹐髙三仞﹐左右闕髙百丈。畫以五色﹐門有銀榜。」○孔子志在《春秋》元間﹐國學出「孔子志在《春秋》論」﹐時學官止引何休《公羊序》文。殊不知出《孝經鉤命訣》曰「孔子曰﹕『吾志在《春秋》﹐行在《孝經》。以春秋屬商﹐以孝經屬參。』」○天洗兵杜詩有《洗兵行》﹐末章云「安得壯士挽天河﹐淨洗甲兵長不用。」按《說苑》﹕「武王伐紂﹐風霽而乘以大雨。散宜生入諫曰﹕『此非妖歟﹖』王曰﹕『非也﹐天洗兵也。』」○煙生遙岸隱﹑月落半崖陰唐太宗《遼東山夜臨秋》詩﹕「煙生遙岸隱﹐月落半崖陰。」蓋取沈﹑庾詩。沈約《登元暢樓》詩云「云生片嶺黑﹐日下半溪陰。」庾肩《吾漢髙廟》詩云「塵飛遠騎沒﹐日徙半峯寒。」○黃鶴樓下仙人洞《東坡集》有《李公擇求黃鶴樓詩》﹐其詩云「黃鶴樓前月滿川﹐抱關老卒饑不眠。夜聞三人笑語言﹐羽衣著屐響山前。非鬼非人意其仙﹐石扉三扣聲淸圓。洞中鏗釒宏落門關﹐縹緲入石如飛煙。雞鳴月落風馭還﹐迎拜稽首願執鞭。汝非其人骨鮏羴﹐黃金乞得重莫肩。持歸包裹獘席氈﹐夜穿茅屋光射天。裏閭來觀已變遷﹐似石非石鉛非鉛。或取而有眾忿喧﹐訟歸有司今幾年。無功暴得喜欲顚﹐神人戲汝眞可憐。願君爲考然不然﹐此語可信馮公傳。」按﹐鄂州黃鶴樓下﹐有石光徹﹐名曰石照。其右巨石﹐世傳以爲仙人洞也。一守關老卒﹐每晨起卽拜洞下。一夕﹐月明如晝﹐見三道士自洞中出﹐吟嘯久之。將復入﹐洞卒卽從之。道士曰「汝何人邪﹖」卒具言其所以﹐且乞富貴。道士曰「此洞間石﹐速抱一塊去。」卒持而出﹐石合﹐無從而入。明日視石﹐黃金也。鑿而貸之﹐衣食頓富。爲隊長所察﹐執之﹐以爲盜也。卒以實告。官就取其石至郡﹐則金化矣。非金非玉﹐非石非鉛﹐因藏於軍資庫中。蓋馮當世所言如此﹐故東坡詩用其事。○鶴料符宋景文筆記著闕疑一條云「吳郡有鶴料符﹐未詳其義。王洙﹑李淑﹐最爲博識﹐亦各未諭。」已上皆宋說。予按﹐唐《松陵集》﹐載皮日休《新秋詩》云「酒坊吏到長相見﹐鶴料符來每探支。」注云「吳郡有鶴料符。」案﹐不知宋偶忘此﹐何耶﹖○弦管作離聲歐陽公詩﹕「我亦只如常日醉﹐莫教弦管作離聲。」按﹐《吳越春秋》﹕「句踐伐吳﹐乃命國中與之訣。而國人悲哀﹐皆作離別之聲。」○祭以鬼宿渡河爲候葉少蘊《避暑錄話》記﹐「近見翟公巽云﹕『作祭儀十卷﹐而未之見』。問其大約﹐謂如或祭於昏﹐或祭於旦﹐皆非是﹐當以鬼宿渡河爲候。而鬼宿渡河﹐常在中夜﹐必使人仰占以俟之。其他大抵類此﹐援證皆有據。公巽博學多聞﹐不肯碌碌同眾﹐所見必過人也。」予按﹐錢希白《洞微志》《返魂香傳》云「司天主簿徐肇﹐少失父母﹐常念不面庭闈。有蘇徳哥者﹐語肇曰﹕『子聞古之返魂香乎﹖』肇曰﹕『聞之。』徳哥善合此物﹐員外或有求見﹐必置之。肇泣言父母事。曰﹕『後三日夜﹐於此堂中﹐借緋幕二條遮之﹐一如召客。』仍曰﹕『夜半可至。』蓋候鬼宿渡河之後。逡巡夜漏已半﹐遂命肇於幕外見之。」然則翟公巽祭儀以鬼宿渡河爲候者﹐蓋本蘇徳哥之事耳﹐豈少蘊偶忘之耶﹖○軟語杜子美詩﹕「夜闌聽軟語。」本《法華經》﹐又以軟語。一云言詞柔軟。●卷七事實○摩頂致踵《孟子》﹕「摩頂放踵。」蓋放字恐誤也﹐或是致字。致﹑放字相類﹐見李善《文選注》。○腹腴杜子美「徧勸腹腴愧少年」﹐本《禮記》「冬右腴﹐夏右鰭」。鄭氏曰「腴﹐腹下也。」《前漢》﹕「九州膏腴。」師古曰「腹下肥曰腴。」○煉師練師杜子美《憶昔行》﹕「更訪衡陽董煉師﹐南遊早鼓蕭湘袍。」煉師當是衡山道士耳﹐取煉形之意﹐故道家有《靈寶五煉經》。按﹐後魏李順興乍愚乍智﹐人莫識之。其言未來事﹐時有中者。常冠道士冠﹐時人有憶者﹐輒至其家。號爲李煉師。後有張煉師﹐亦不知其名字﹐好言未然之事。世人以張類順﹐亦呼爲張煉師﹐見本傳。然則稱道士而以煉師﹐其來久矣﹐不始於唐也。李白有《贈嵩山焦煉師詩序》云「嵩丘神人焦煉師者﹐不知何許婦人也。」司空表聖亦有《送張煉師還峨眉山》詩﹐皇甫冉亦有《少室山韋煉師升仙歌》﹐鮑溶亦有《宿靑牛谷梁煉師仙居》詩。按﹐《唐六典》云「道士修行﹐其徳髙思精﹐謂之練師。」乃知煉師之名﹐其來甚久﹐但練字從糸。○麻鞋見天子王睿《炙轂子》云「夏商以艸爲╂。《左氏》曰﹐扉屨也。至周以麻爲之﹐謂之麻鞋﹐貴賤通著。晉永嘉中﹐以絲爲之﹐宮中妃嬪皆著。」故杜子美《述懷詩》云「麻鞋見天子﹐衣袖露兩肘。」○浮雲蔽日潘子眞《詩話》曰「『總爲浮雲能蔽日﹐長安不見使人愁。』李太白詩也。陸賈《新語》曰﹕『邪臣蔽賢﹐猶浮雲之障白日也。』白用此。」予按﹐《史記龜策傳》亦云「日月之明﹐而時蔽於浮雲。」○桑蔭不徙唐《尉遲敬徳贊》曰「敬徳之來﹐太宗以赤心付之。桑蔭不徙﹐而大功立。」按﹐《戰國策》﹕「馮忌對趙王曰﹕『堯見舜於艸茅之中﹐席隴畝而蔭庇﹐桑陰移而授天下。』」又《劉子》曰「堯之知舜﹐不違桑陰。」袁孝政注云「堯嘗舉舜於服繹之陰﹐與舜語於桑樹下﹐樹陰不移﹐堯卽知舜。」○賑濟﹑振濟顏師古《匡謬正俗》曰「賑濟當用振字。《說文》曰﹕『振﹐舉也﹐救也。諸史籍所云振給﹑振貨﹑振業者﹐其義皆同﹐盡當爲振字。今人之作文書者﹐以其事涉貨財﹐攺振爲賑。按﹐《說文解字》云﹕『富也。』左氏《魏都賦》曰﹕『白藏之藏﹐富有無堤。同賑大內﹐控引世資。』此則訓不相干﹐何得混雜。諸云振給﹑振貸者﹐並以饑饉窮﹐將就困斃﹐故舉救之﹐使得存立耳。寧有富事乎﹖」以上皆顏說。予以顏說甚當﹐但未有據。按﹐《春秋傳文公十六年》﹕「楚人出師﹐自廬以往﹐振廩同食。」注云「廬﹐今襄陽中廬縣也。振﹐發廩倉也。同食﹐上下無異饌也。」然則振濟﹐當以左氏爲據。今字書止云賑﹐言其富。蓋言於利能不失時﹐則可以致富矣。漢《汲黯傳》﹕「發河內倉粟﹐以振貧民。」亦作此振字。○東邊日下終無雨﹑闕上封書合有碑潘子眞《詩話》記張文潛詩云「東邊日下終無雨﹐闕上封書合有碑。」「東邊日出西邊雨﹐道是無晴卻有晴。」此刻禹錫《竹枝歌》也。「別後長相思﹐頓書幹文闕﹐題碑無罷時。」此末華山《畿詞》也﹐事見匠智《古今樂錄》。予又以爲文潛兼取宋《讀曲歌詞》耳。「打壞木棲牀﹐誰能坐相思﹖三更書石闕﹐憶子夜啼碑。」梁元帝《金樂歌》亦云「石闕題書字。」○野鴛鴦杜子美《艷曲》云「使君自有婦﹐莫學野鴛鴦。」古樂府《夜黃倚歌》云「湖中百種鳥﹐半雌半是雄。鴛鴦逐野鴨﹐恐畏不成雙。」豈非用此耶﹖○魚收亥日豫章《古漁父詩》云「魚收亥日妻到市﹐醉臥水痕船信風。」嘗以未知亥日事。讀張籍《江南曲》云「江村亥日長爲市﹐落帆度橋來浦裏。」乃知籍亦用此﹐然尙未知出處。後得館中本李淳風《易鏡占漁獵勝負篇》云「取魚卦宜二水。」又云「取魚宜見水忌土。」蓋亥子屬水﹐乃知魚收亥日所自。○魚龍夜﹑鳥鼠秋杜子美《秦州雜詩》﹕「水落魚龍夜﹐山空鳥鼠秋。」元注曰「秦有魚龍川。鳥鼠﹐谷名也﹐《禹貢》所謂鳥鼠同穴。」杜田《補遺》曰「《太平禦覽》載關中諸水雲﹕『《水經注》曰﹕有一水出天水縣西山﹐人謂小隴山。其水出五色魚﹐俗以爲龍而莫敢捕。謂是又爲魚龍水。』又《爾雅釋鳥》云﹐﹕『鳥鼠同穴﹐其鳥爲﹤鳥余﹥﹐其鼠爲﹤鼠突﹥。』郭璞注云﹕『﹤鼠突﹥﹐如人家鼠而短尾。﹤余﹥﹐似而小﹐黃黑色。穴入地三四尺﹐鼠在內﹐鳥在外。今在隴西首陽縣﹐鳥鼠同穴山中。』」以上皆杜說。予按﹐《倦遊雜錄》云「隴西地名魚龍﹐出石魚。掘地取石﹐破而得之。多鯽洎鰍﹐亦有數尾相隨者。如以漆描畫﹐鱗鬣肖眞﹐燒之尙作魚鮏。魚龍﹐古之陂澤也。豈非魚生其中﹐山頹塞﹐漸久而土凝爲石﹐故破之有魚形。今衡州有石魚﹐無異隴州者。杜甫詩有『水落魚龍夜﹐山空鳥鼠秋」﹐正謂隴州也。」然則《倦遊》所載果是否﹖予又按酈氏《水經》曰「魚龍以秋日爲夜﹐且龍秋分而降﹐則蟄寢於淵。」疑杜詩或用是。今備載於此﹐以俟識者。○茂才﹑英俊﹑英雄西漢自武帝始下詔舉茂才異等﹐可爲將相。應劭曰「舊言秀才﹐避光武諱稱茂才。」然漢以後所舉者﹐皆稱秀﹐不復稱茂矣。唐孔穎達嘗引《辧名記》云「倍人曰茂﹐十人曰選﹐倍選曰雋﹐千人曰英﹐倍英曰賢﹐萬人曰傑﹐倍傑曰聖。」而魏劉劭《人物志英雄》第八卷

云「艸木之精秀者爲英﹐獸之羣特者爲雄。故人之文武茂異者﹐取名於此。是故聰明秀出謂之英﹐膽气過人謂之雄。」○藉口﹑藉手藉手本俗語﹐然亦本於藉口。東坡《跋邢惇夫賦》云「斯亦足以藉手見古人矣。」按﹐《左傳成公二年》曰「若苟有以藉口而復於寡君﹐君之惠也。」杜預注云「藉﹐薦。復﹐白也。」孔穎達曰「禮﹐承玉之物﹐名爲繅藉。藉是承薦之言﹐故爲薦也。復者﹐報命於君﹐故爲白也。言無物則空口以爲報﹐少有所得則與口爲藉﹐故曰藉口。服虔云「今河南俗語﹐治生求利﹐少有所得﹐皆言可用藉手矣。』」然《左氏襄公十一年》云「苟有以藉手。」則知非俗語也﹐其來久矣。○黃鳥杜詩﹕「轉枝黃鳥近﹐泛渚白鷗輕。」蓋用齊虞炎《玉階怨》云「紫藤拂花樹﹐黃鳥度靑枝。」○弱枝棗﹑朱仲李王彥輔《麈史》云「李善注《文選》﹐於潘嶽《閒居賦》﹕『周文弱枝之棗﹐房陵朱仲之李』﹐善以爲未詳。彥輔以出王子年《拾遺記》曰﹕『北極有岐峯之陰﹐多棗樹﹐百尋﹐其枝莖皆空﹐其實長尺﹐核細而柔﹐百歲一實。』夫以岐乃周文所居﹐又棗枝莖皆虛﹐核細而柔。任《述異志》曰﹕『房陵定山﹐有朱仲李園三十六所。』李尢《果賦》云﹕『三十六園朱李』是也。」以上皆王說。予按﹐《王子年本傳》﹕「子年隱於東陽﹐石季龍之末﹐遷於倒獸山﹐苻堅累召不起。」以《晉史》考之﹐石季龍始以成帝咸康元年僭位﹐至廢帝太和六年死。潘嶽事西晉孝武帝﹐及惠帝朝﹐遷給事黃門侍郎。其作《閒居賦》﹐乃其時也。然則子年所作《拾遺記》﹐嶽未及見﹐必矣。而彥輔以爲用其事﹐何耶﹖以予觀之﹐嶽所用周文棗事﹐𨿽與子年所載同﹐第恐又出他書﹐不止見於《拾遺記》耳。不然﹐豈有未爲《拾遺記》數十年前﹐而斥之以用其事耶﹖予後讀《西京雜記》云「初修上林苑﹐羣臣遠方﹐各獻名果異木。棗有七種﹐其一弱枝棗。」予意嶽用此。○東方朔爲歲星杜子美《贈鄭十八》詩﹕「禰衡實恐遭江夏﹐方朔虛傳是歲星。」舊注曰「俗謂東方朔爲太白星」﹐非也。予按﹐班固《漢武故事》並《西京雜記》﹐並云「東方朔死﹐上疑問西王母使者。使者曰﹕『朔是木帝精﹐爲歲星。下遊人中﹐以觀天下﹐非陛下臣也。』」故夏侯孝若《畫贊》云「神變造化﹐靈爲星辰」也。○俾倪﹑女墻《春秋左氏傳》﹕「宣公十二年﹐守陴者皆哭。」杜預注曰「陴﹐城上俾倪。皆哭﹐所以告楚窮也。」孔穎達曰「陴﹐城上小墻。俾倪者﹐看視之名。《廣雅》云﹕『陴﹐俾倪﹐女墻也。』《釋名》云﹕『城上垣曰陴﹐於其孔中俾倪非常﹐亦言﹐陴﹐益也﹐助城之髙也。』」後世用俾倪﹐皆轉作睥睨。梁王筠《和新渝侯巡城詩》云「罘ぜ分曉色﹐睥睨連秋霧。」故杜子美詩云「連連睥睨侵」﹔又《南極詩》云「睥睨登哀柝﹐矛弧照夕曛」。唐雍陶《河陰新城》亦云「河池暗與溝塍合﹐山色遙將睥睨連。」徐敬業《登瑯牙城》云「登陴起遐望。」《莊子》﹕「𨿽逢蒙不能睥睨。」○陴﹑堞﹑俾倪﹑短墻﹑短垣﹑女墻《春秋左氏傳》﹕「襄公六年﹐晏弱圍萊﹐堙之﹐環城傅於堞。」注云「堞﹐女墻也。」又﹕「二十五年﹐吳子門於巢﹐巢牛臣隱於短墻以射之。」二十七年﹕「盧蒲蔽攻崔氏﹐崔氏堞其宮而守之。」注曰「堞﹐短墻也。」陴﹑堞﹑俾倪﹑短墻﹑短垣﹑女墻﹐皆一物也。《說文》云「堞﹐城上女垣也。」《廣雅》云「陴﹐俾倪﹐女墻也。」《釋名》曰「女墻﹐言其卑小﹐比之於城﹐如女子之於丈夫也。」故杜子美《上白帝城》詩﹕「城峻隨天壁﹐樓髙望女墻。」劉長卿《登余幹縣古城》云「官舍已空秋革綠﹐女墻猶在夜烏啼。」劉禹錫詩云「夜深猶過女墻來。」韓億《故鄕詩》云「塞雁已侵池宿﹐宮亞猶戀女墻啼。」此學長卿也。○不夜城解道康《齊地記》曰「齊有不夜城。蓋古者有日夜出﹐見於東萊。故萊子立此城﹐以不夜爲名。」方悟杜詩「無風雲出塞﹐不夜月臨關」之句。又見《前漢地理誌》顏師古注。○山魈一足《廣異記》云「山魈﹐嶺南皆有。一足﹐反踵﹐手足皆三指。雄曰山丈﹐雌曰山姑。夜叫人門﹐雄求金繒﹐雌求脂粉。」故杜有懷《臺州鄭司戶》詩云「山鬼獨一腳﹐蝮蛇長如樹。」○眼有五輪東坡《贈眼醫王生彥若》詩云「吾於五輪間﹐蕩蕩見空曲。」按﹐龍樹《王菩薩眼論》﹐有「五輪﹐血風气水肉。五輪﹐應五臟」也。○玉粒王子年《拾遺記》﹕「員嶠之山﹐名環邱﹐上有方湖千里。多大鵠﹐髙一丈。羣飛於湖際﹐銜采不周之粟﹐於環丘之上。粟生オ﹐髙五丈﹐其粒皎然如玉也。」故杜茅堂檢校《收稻詩》云「紅鮮終日有﹐玉粒未吾慳」﹔又云「玉粒定晨炊﹐紅鮮似霞散」。○玉盤梁沈約《應詔詠梨詩》云「摧析非所吝﹐仍令入玉盤。」又梁簡文《朱櫻》詩云「已麗金釵瓜﹐仍美玉盤橘。」故杜子美《嚴公枉駕》詩云「竹裏行廚洗玉盤」﹔何遜《輕薄篇》亦云「象牀沓繡被﹐玉盤傳綺食。」○滄洲趣謝玄暉之宣城﹐《出新林浦向版橋》詩云「旣歡懷祿情﹐復協滄洲趣。」李善注曰「揚雄《檄靈賦》云﹕『世有黃公者﹐起於滄洲。怡神養性﹐與道浮游。』」方悟杜子美《劉少府山水障歌》﹕「聞君掃卻赤縣圖﹐乘興遣畫滄洲趣。」○弈棋《孟子》曰「弈秋﹐通國之善弈者也。」趙岐注曰「弈﹐博也。或曰圍棋。《論語》曰﹕『不有博弈者乎﹖』」又注云「有人名秋。」據趙氏注﹐以博弈兼論﹐是未曉其義也。予按﹐《春秋襄公二十五年左氏傳》﹕「太叔文子曰「今寧子視君﹐不如弈棋﹐其何以免乎﹖弈者舉棋不定﹐不勝其耦﹔而況置君而弗定乎﹖』」杜預注曰「弈﹐圍棋也。」揚雄《方言》曰「圍棋謂之弈﹐自關東齊魯之間皆謂弈。」故《說文》弈從廾﹐言竦兩手而執之。棋者﹐所執之子也。弈者舉棋不定﹐不勝其耦。謂舉子下之不定﹐則不勝其耦。是棋爲子也﹐以子圍而相殺﹐故揚雄﹑杜預云「圍棋。」○無射大鐘《魏收集》有《聘遊賦》﹐其曰「珍是淫器﹐無射髙懸」者﹐人多不解。蓋收仕東魏﹐嘗聘蕭梁﹐作此賦耳。按﹐《周語》﹕「景王二十三年﹐鑄大鐘﹐名無射﹐伶州鳩諫之而不聽」者也。秦滅周﹐其鐘徙於長安。歷漢﹑魏﹑晉﹐常在長安。及劉裕滅姚泓﹐又移於江東。歷宋﹑齊﹑梁﹑陳﹐其鐘猶在﹐故收賦得而載之。及開皇九年﹐平陳﹐又遷於西京﹐置太常寺。至十五年﹐敕毀之。《隋志》不言其詳﹐惟《髙祖紀》云「十一年春正月丁酉﹐以平陳所得古器﹐多爲妖變﹐悉命毀之。」○丹書鐵契《漢髙祖紀》曰「丹書鐵契﹐金匱石室﹐藏之宗廟。」《功臣表》云「於是申以丹書之信﹐重以白馬之盟。」無注解。予按﹐《春秋襄公二十三年左傳》曰「初﹐斐豹﹐隸也﹐著於丹書。」杜預注曰「蓋犯罪沒爲官奴﹐以丹書其罪。」孔穎達《正義》曰「近世魏律﹐緣坐配沒爲工樂雜戶者。皆用赤紙爲籍﹐其捲以鉛爲軸。」此亦古人丹書之遺法。○掌上纖腰陳江總《怨歌行》云「新梅嫩柳未障羞﹐情去恩移那可畱。團扇篋中言不分﹐纖腰掌上詎勝愁。」按﹐梁羊侃性豪侈﹐有彈箏人陸大喜﹐著鹿角﹐爪長七寸﹔亻舞人張淨婉﹐腰圍一尺六寸﹐時人咸推能掌上亻舞。○掎摭韓退之《石鼓歌》曰「孔子西行不到秦﹐掎摭星宿遺羲娥。」洪慶善辧之曰「上音奇。下之石切。來俊臣掎摭諸武。」予以退之非用此。按《文選曹子建與楊徳祖書》曰「劉季緒才不逮於作者﹐而好詆訶文章﹐掎摭利病。」李善引《說文》曰「掎﹐偏弓﹐也。」張銑注曰「掎偏﹐摭拾。上居綺切。下之石切。言偏拾人善惡。」蓋退之所用﹐實本此也。然掎一字﹐子建蓋用《左氏襄十四年》「諸戎掎之」。杜預注曰「掎其足也。」陸音居綺切。又《前漢書班彪傳》曰「昔秦失其鹿﹐劉氏逐而掎之。」師古注曰「掎﹐偏持其足也。音居蟻反。」皆作側音。洪氏首命﹐非是。○短褐衤豆衤兪韓退之《馬厭谷》曰「馬厭谷兮士不厭糠紇﹐土被文繡兮士無衤豆褐。」洪慶善辧曰「按《列子》云﹕『衣則桓褐﹐食則粢糲。』《音義》引《方言》﹕『衤豆﹐復襦。』許愼注《淮南子》云﹕『楚人謂袍爲衤豆。』《說文》云﹕『粗衣。』又﹐『敝布襦也。』又﹐『衤兪﹐短者﹐謂之短衤兪。』《荀子》作『豎褐』﹐注云﹕『童豎之褐。』《漢書》云﹕『短褐不全。』注云﹕『衤豆﹐童豎所著布長襦也。褐﹐毛布之衣也。』杜子美云﹕『賜浴皆長纓﹐與宴非短褐』﹔及『短褐風霜入﹐還丹日月遲』﹔皆作長短之短。蓋衤兪短者﹐謂之衤豆衤兪﹐則短義亦通﹐抑古書自有作短褐者﹐余未之見也。」以上皆洪說。余按《文選》班彪《王命論》曰﹕『思有短褐之襲﹐擔石之蓄。」張銑注曰「短褐﹐粗衣也。」韋昭曰「短爲桓﹐衤豆襦也。毛布曰褐。」李善注曰「短﹐丁管切。」退之與子美皆熟《文選》﹐李善旣以短爲丁管切﹐而韋昭又以短爲衤豆。則短褐之爲長短之短﹐自有明據。蓋慶善偶忘《文選》耳。今彪傳皆作衤曷褐﹐惟《選》不然。衤豆常恕切。○虛牝韓退之《贈崔立之詩》云「可憐無補費精神﹐有似黃金擲虛牝。」洪慶善曰「牝﹐溪谷也。古詩云﹕『哀壑叩虛牝。』」余按﹐古詩之意﹐虛牝當是壑中之窟穴耳。所以《老子》曰「玄牝之門﹐是爲天地之根。」然《大戴禮》以丘陵爲牡﹐溪谷爲牝。洪蓋取大戴之意耳。○幺麼韓退之《寄崔立之詩》云「乃令千里鯨﹐幺麼微螽斯。」洪慶善曰「麼﹐亡果切。幺麼﹐細小貌。班彪曰﹕『幺麼不及數子。』」余按﹐《通俗文》曰「不長曰幺﹐細小曰麼。莫可切。」然洪以細小兼論麼麼﹐非矣。《冠子》曰「無道之君﹐任用幺麼﹐動則煩濁。有道之君﹐任用雄傑﹐動則明白。」○麥秀﹛艸斬﹜兮麥秀漸漸李善注《枚乘七發》曰「麥秀﹛艸斬﹜兮雉朝飛」引宋玉《笛賦》云「麥秀﹛艸斬﹜兮鳥華翼。」非也。余按﹐《尙書大傳》曰「微子將朝周﹐過殷之故墟﹐見麥秀之﹛艸斬﹜々﹐禾黍之蠅蠅也。曰﹕『此故父母之國』﹐云云﹐謂之麥秀歌。歌云﹕『麥秀漸漸兮﹐禾黍油油。彼狡童兮﹐不我好仇。』」蓋宋玉《笛賦》亦本此耳。﹛艸斬﹜﹐《埤蒼》曰「麥芒也。」而《大傳序》與歌﹐﹛艸斬﹜﹑漸二字不同﹐何也﹖﹛艸斬﹜﹐五臣音子兼切﹐李善音慈僉切。蠅﹑油﹐序歌二字亦不同。○﹛戶占﹜楔韓退之進學解楔字﹐《增廣韓集注》曰「楔﹐音屑﹐弋也。」予曰﹐非也﹐此蓋從《韻略》所注。按﹐陸徳明《音義》﹐是古黠反。《爾雅》曰「棖謂之楔。」疏曰「棖者﹐門兩旁長木﹐一名楔。李巡曰﹕『棖謂困上兩旁木。』《禮記玉藻》云﹕『君入門﹐士介拂棖。』鄭氏注曰﹕『棖﹐門楔也。』」凡退之所言八物﹐各見於《札記》《爾雅》﹐惟﹛戶占﹜一字無之。《爾雅》宮室類﹐𨿽言坫端﹐止謂堂角端﹐而非﹛戶占﹜也。予按﹐齊顏之推《家訓》﹐載《古樂府歌百里奚詞》曰「百里奚﹐五羊皮。憶別時﹐烹伏雌﹐吹з。今日富貴忘我爲。」引蔡邕《月令章句》曰「鍵﹐關牡也﹐所以止扉﹐或謂之剡移。」然則當時貧困﹐並以門牡木作薪吹耳。《聲類》作﹛戶占﹜﹐或又作﹛戶占﹜。然則﹛戶占﹜者﹐關牡耳。所以退之配以畏﹑﹑楔﹐皆門所用也。前注以楔爲代﹐非也。蓋弋者﹐橛也。橛者﹐也。退之不應重用橛義。○功謝蕭規慚漢第恩從隗始詫燕臺《西淸詩話》記﹕「熙寧初﹐張侍郎以二府成﹐詩賀王文公。公和曰﹕『功謝蕭規慚漢第﹐恩從隗始詫燕臺。』示陸農師﹐曰﹕『蕭規曹隨﹐髙帝論功﹐蕭何第一﹐皆摭故實。而請從隗始﹐初無恩字。』公笑曰﹕『子善問也。韓退之《鬥鷄聯句》感恩慚隗始。若無據﹐豈當對功字耶﹖』乃知前人以用事一字偏枯﹐爲倒置眉目﹐返易衣裳﹐蓋愼之如此。」以上皆《西淸》說。予嘗以此論近誣。蓋荊公用蕭何事﹐乃漢嘗賜蕭何等北闕大第﹐今二府成﹐乃切題。若以蕭何功第一﹐則次第之第﹐非第宅之第。或又牽彊云「借第以對臺﹐唐人有此格。」此蓋不知漢嘗賜第事﹐故作此語耳。所恨未知正出處﹐只具於唐李郢詩注。郢有《奉陪裴相公重陽日遊安樂池亭詩》云「絳霄輕靄翊三臺﹐嵇阮襟情管樂才。蓮沼昔爲王儉府﹐菊籬今作孟嘉臺﹔寧知北闕元勛在﹐卻引東山舊客來。自笑吐茵還酩酊﹐日斜空從絳衣回。」郢於第五句下注云「漢賜蕭何等北闕大第。」以郢猶能知之﹐孰謂荊公捨此﹐而反舉第一之事爲對耶﹗況荊公《上曾魯公詩》云「且開京洛蕭何第﹐未泛江湖範蠡船。」以此証之﹐則非用第一之第﹐甚明。○吹з齊顏之推謂百里奚歌「吹з」﹐吹當作炊煮之炊﹐以門牡木作薪炊耳。予謂作吹﹐其義亦通﹐з作薪以爲火﹐則有吹之義。《漢書》﹕「趙氏無吹火焉。」木華《海賦》曰「喜炭重燔﹐吹炯九泉。」李善曰「吹﹐猶然也。炯﹐光也。言火之光﹐下照九泉。」○疏鑿郭璞《江賦》曰「巴東之峽﹐夏后疏鑿。」乃悟杜子美《禹廟》詩「早知乘四載﹐疏鑿控三巴」所本。○梢云《吳都賦》﹕「梢云無似逾﹐ㄍ谷弗能連。」謂竹也。故《五臣注》曰「言𨿽梢云之髙﹐亦不能逾也。」李善引《漢書天文志》曰「見梢云。」其說梢如樹也。予讀韓退之詩﹕「梢梢新月偃」﹐嘗疑梢字。乃知梢月亦如梢云也。更俟識者訂之。○饕餮顏之推云「眉毫不如耳毫﹐耳毫不如項絳﹐項絳不如老饕。」此言老人𨿽有壽相﹐不如善飲食也。故東坡《老饕賦》﹐蓋本諸此。然《左氏傳》﹕「縉雲氏有不才子﹐貪於飲食﹐冒於貨賄。天下之民﹐以比三凶﹐謂之饕餮。」杜預注曰「貪財爲饕﹐貪食爲餮。」何耶﹖無乃與東坡之說牾耶﹖予又按﹐漢服虔引《神異經》云「饕餮﹐獸名。身如羊﹐人面﹐目在腋下﹐食人。」然則饕餮均能食人。且字皆從食﹐𨿽不以財食分別亦可矣。惟《離騷經》﹕「眾皆競進以貪婪兮﹐憑不厭乎求索。」王逸注云「愛財曰貪﹐愛食曰婪。」蓋此二字﹐或可分別﹐以貪字從貝故耳。○跋扈畔換《後漢》﹕「梁冀跋扈將軍。」跋扈字見《詩注》。《毛詩》曰「無然畔換。」鄭康成曰「畔換﹐猶拔扈也。」拔與跋字通﹐故《西京賦》﹕「睢盱拔扈。」前世學者﹐未有不讀箋注。自本朝罷聲律﹐而後學者不復知有箋注矣﹐故文字時有不能知其來處。畔換﹐今本詩皆作畔援。班固《髙帝紀贊》曰「項氏畔換。」韋昭曰「跋扈也。」○彎奇臨硎王荊公《彎奇詩》云「石梁茅屋有彎﹐流水濺濺度兩陂。晴日暖風生麥气﹐綠陰幽艸勝花時。」按﹐左太衝《吳都賦》﹕「左稱彎﹐右號臨硎。」此言建業離宮也。故李善注曰「彎﹑臨硎﹐閽闥名。」李周翰注曰「彎﹑臨硎﹐皆險峻也。」三注不同﹐何耶﹖○明駝洪駒父《詩話》云「《古樂府》﹕『願得明駝歸故鄕。』今本明作鳴﹐非是。《酉陽雜俎》謂﹕『世傳明駝千里腳﹐謂駝臥屈足﹐腹不著地而漏明﹐最能遠行。』」以上皆洪說。予按﹐《朝野僉載》云「後魏文帝定四大姓﹐李氏恐不入四姓﹐李氏夜乘明駝至洛。時四姓定訖﹐故人謂之駝李氏。」明駝事又見此﹐乃知駒父偶忘此事。○皮丹漆杜詩﹕「田父嗟膠漆」﹐爲潼關棄甲也。《左傳》﹕「縱其有皮﹐丹漆若何﹖」○擅一壑之美晉陸云《逸民賦》曰「富貴者﹐是人之所欲。而古之逸民﹐輕天下﹐細萬物﹐而欲專一丘之歡﹐擅一壑之美。豈不以身重於宇宙﹐而恬貴於芬華哉﹖」荊公詩﹕「我亦暮年專一壑﹐忽逢車馬便驚猜。」蓋用此。○媒蘗媒蠍葉少蘊云「《漢書》司馬遷救李陵之言曰﹕『全軀保妻子之臣﹐從而媒蘗其短。』孟康注﹕『媒﹐酒酵。蘗﹐曲。謂釀成其罪。蓋齊人名曲餅爲媒。」宋景文好造語﹐於《唐新史》記程元振惡李光弼﹐乃言『媒蠍以疑之』﹐不知其別有據云﹐抑白爲之也。《春秋外傳》有云『𨿽蠍譖焉避之』者﹐蠍音曷﹐木蠹也。言譖由中出﹐如蠹然。或謂取諸此﹐然亦奇矣。」以上皆葉語。予按﹐《唐書宦官列傳》又云「如媒而成﹐如蠍之蠹。」審此﹐則景文果用此也。然少蘊所援《春秋》﹐乃《國語》。○櫓或作鹵幹櫓字﹐《復占編》以櫓字或作鹵。賈誼《過秦論》﹕「伏屍百萬﹐流血漂鹵。」乃知古鹵字無木﹐後人增之耳。故《文選》孔璋《檄吳將校部曲文》引﹕「伏屍千萬﹐流血漂鹵」﹐止作從木﹐與《史記》﹑前漢《過秦論》鹵字不同。《通典》用鹵簿﹐則戟在外﹐刀在內。以此知鹵乃幹櫓之櫓﹐無可疑者。其曰「簿」者﹐籍記之稱也。《後漢志》曰「乘輿大駕﹐公卿奉引﹐太僕卿大將軍參乘﹐屬車八十一乘﹐備千乘萬騎。西都行祠天郊甘泉備之﹐官有其注﹐名曰甘泉鹵簿。」蓋鹵簿始於武帝。其稱曰「官有其注」﹐則其爲籍記幹櫓之稱﹐又可知也。應劭亦有《漢宮鹵簿圖》。韋昭曰「櫓﹐大。」蘇鶚《演義》以「鹵者﹐鼓也﹔簿者﹐部也。」臆說無取。○蜘蛛蝴蝶占喜歐陽文忠公詩云「拂面蜘蛛占喜事﹐入簾蝴蝶報佳人。」自注云「李賀詩﹕『東家蝴蝶西家飛﹐白騎少年今日歸。』」賀蓋用李淳風《占怪書》云「蛺蝶忽入人宅舍及帳幕內者﹐主行人卽返。」又云「生貴子吉。」○鳥自呼名東坡詩云「花因識面常含笑﹐鳥不知名時自呼。」按﹐《北山經》﹕「蔓聯之山有鳥焉﹐羣居而朋飛﹐其毛如雌雉﹐名曰交鳥﹐而其名自呼。食之已風。」○雙賜筆杜子美詩云「合分雙賜筆。」按﹐《漢宮儀》﹕「尙書令僕丞郎﹐月給赤管大筆一雙﹐篆題曰﹕比工作楷』。」○醉如泥後漢周澤﹐時人爲之語曰「生世不諧﹐作太常妻。一歲三百六十日﹐三百五十九日齋﹐一日不齋﹐醉如泥。」按﹐《稗官小說》﹕「南海有虫﹐無骨﹐名曰泥。在水中則活﹐失水則醉﹐如一堆泥然。」○行蛇入古桐賈浪仙主長江簿﹐有《題長江詩》云「歸吏封宵鑰﹐行蛇入古桐。」桐在縣廳前。大觀中﹐縣令胡同老惡其枯﹐斫去。其不好事如此。○畫角鷹杜子美《賦姜楚公畫角鷹》﹐本綿州司錄廳照屏。皇中﹐任是官者竊去﹐易以他畫。○花梁畫早梅前輩詩不苟作也﹐如崔櫓《梅詩》云「初開已入雕梁畫﹐未落先愁玉笛吹。」人徒知下句取《古樂府》﹐有《落梅花曲》。殊不知上句亦用陰鏗﹐其《新成安樂宮》詩云「砌石披新錦﹐花梁畫早梅。」○畫紙爲棋局敲鍼作釣鉤杜子美詩云「老妻畫紙爲棋局。」出東晉李秀《四維賦》曰「四維戲者﹐衛尉摯侯所造也。畫紙爲局﹐截木爲棋。」又云「稚子敲鍼作釣鉤。」出《楚辭》﹐曰「以直鍼而爲鉤﹐維何魚之能得﹖」○麗人行梁沈約有《麗人賦》﹐略曰「狹斜才女﹐銅街麗人。亭亭似月﹐宴婉如春。」故杜子美有《麗人行》。○李落梅蘇味道《上元詩》﹕「遊妓皆李﹐行歌盡落梅。」上句取梁蕭子顯《美人篇》﹐曰「繁旣爲李﹐照水亦成蓮。」下句取樂府《落梅花曲》。○笑林祕閣有《古笑林》十卷。晉孫楚《笑賦》曰「信天下之笑林﹐調謔之具觀。」《笑林》本此。○雨絕天梁張率《長相思詩》曰「長相思﹐久離別﹐美人之遠如雨絕。獨延停﹐心中結。」蓋用晉潘嶽《哀詩》云「灌若葉落樹﹐邈若雨絕天。」郭璞詩云「君若秋日云﹐妾似突中煙。髙下理自殊﹐一乖雨絕天。」汪彥《章表》云「生平戇直﹐不隨世俗於雷同﹔歲晚棲遲﹐乃望君門而雨絕。」○書采訪死生陳后山《別張蕓叟詩》云「此別時須問生死﹐孰知詩律解窮人。」韓子蒼《送張右司》詩云「遙知此別常乖隔﹐莫惜書來訪死生。」或者謂用柳子厚《與王參元書》云「因人南來﹐致書訪死生。」非也。蓋本出梁王僧孺《送商何兩記室》詩﹕「儻有還書便﹐一言訪死生。」○腕將脫矣齊《任集》有《小桂郡刺史鄧阿魯記》云「時京師臺閣文帙﹐遭火無遺﹐詔郡國悉上民間所藏。阿魯爲郡小吏﹐差送圖籍至京。奏乞書吏二百人﹐口占分授﹐並自布籌﹐敏速如飛。吏曰﹕『告公緩之﹐腕將脫矣。』」乃知《唐書蘇傳》所載「明皇平內難﹐書詔塡委。獨在太極後閣﹐口所占授﹐功狀百緒﹐輕重無所差。書吏白曰「公徐之﹐不然手腕脫矣。』」祖任語也。○鳴蛙鼓吹黃豫章《薄薄酒》云「傳呼鼓吹擁部曲﹐何如春水一池蛙。」余按﹐僕射王晏﹐嘗鳴鼓吹候孔稚圭﹐聞蛙鳴﹐晏曰「此殊聒入耳。」稚圭曰「我聽卿鼓吹﹐殆不及此。」出齊陽《談藪》。○要路津杜子美「自謂頗挺出﹐立登要路津」。蓋用古詩﹕「何事策髙足﹐先據要路津。」○身輕一鳥過杜子美「身輕一鳥過﹐槍急萬人呼」。蓋用虞世南《侍宴應詔》詩云「橫空一鳥度﹐照水百花燃。」○封事杜子美詩﹕「明朝有封事﹐數問夜如何﹖」按﹐漢置八儀﹐密奏陰陽。皂囊封板﹐故曰封事。又《魏相傳》﹕「故事﹐諸上書者﹐皆爲二封﹐署其一曰副。領尙書者﹐先發副封」云云。○有狐綏綏《衛詩》﹕「有狐綏綏﹐在彼淇梁。」毛曰「綏綏﹐匹行貌。」按﹐禹年三十未娶﹐行塗山﹐恐時暮失嗣﹐辭曰「吾之娶﹐必有應也。」乃有白狐﹐九尾﹐而造於禹。禹曰「白者﹐吾服也。九尾者﹐其證也。」於是塗山人歌曰「綏綏白狐﹐九尾龐龐。成於家室﹐我都攸昌。」於是娶塗山女。乃知稱狐而以綏綏云者﹐禹時已有矣。出《呂氏春秋》。○冥冥江雨杜子美詩﹕「冥冥江雨熟楊梅。」冥冥江雨﹐蓋用梁範云《巫山髙》云「冥冥暮雨歸。」○酌酒杜子美詩﹕「把酒宜深酌。」蓋用庾信王褒《餉酒詩》云「開君一壺酒﹐細酌對春風。」○白雲邊杜子美詩﹕「送老白雲邊。」蓋用梁簡文帝《虎窟山寺詩》﹕「棲神紫臺上﹐縱意白雲邊。」○春艸隨靑袍杜子美詩﹕「江艸亂靑袍」﹔「春艸隨靑袍」。蓋用古詩﹕「靑袍似春艸﹐長條隨風舒。」周庾信《哀江南賦》云「靑袍如艸﹐白馬如練。」○關東絹杜子美詩﹕「我有一匹好東絹。」關東絹也。梁庾肩吾《答武陵王賚絹啟》曰「關東之妙﹐潛織陋其捲綃。」○端能幾字正陳后山除祕書省正字﹐賦詩云「端能幾字正﹐敢恨十年遲。」按﹐唐明皇禦勤政樓﹐時劉晏以神童爲祕書正字﹐年方十歲。明皇問晏曰「爲正字﹐正得幾字﹖」晏曰「天下字皆正﹐惟有朋字未得正。」○久若諸君荊公《字說》成後﹐賦絕句云「久苦諸君共此勞。」按﹐李密兵敗﹐謂王伯當曰「兵敗矣。久苦諸君。我今日自刎﹐請以謝眾。」○山色有無中東坡《水調歌頭》云「長記平山堂上﹐欹枕江南煙雨﹐杳杳沒孤鴻。認得醉翁語﹐山色有無中。」蓋歐陽文忠公長短句云「平山欄檻倚晴空﹐山色有無中。」東坡蓋指此也。然王摩詰《漢江臨汛詩》已嘗云「江流天地外﹐山色有無中。」歐實用此﹐而東坡偶忘之耶﹖○海水立蔡絳《西淸詩話》云「杜少陵文自古奧。如雲『九天之云下垂﹐四海之水皆立﹐忽翳日而翻萬象﹐卻浮雲而畱六龍。萬舞陵亂﹐又似乎春風壯而江海波。」其語皆磊落驚人。或言無韻者不可讀﹐是大不然。東坡有《美堂》詩﹕『天外黑風吹海立﹐浙東飛雨過江來。』蓋出此。」以上皆蔡脫。予按﹐長水校尉關子陽謂﹕「天去人尙遠﹐而黑風吹海。」蓋東坡博極羣書﹐兼用乎此。《政如雪》詩云「柳絮才髙不道鹽。」人徒知用「撒鹽空中差可擬」﹐而不知兼用《南史》「但不道鹽耳」故事也。○龍尾道淸獻趙公﹐嘉六年﹐言陳旭與禦藥王世寧通家親戚﹐用是遷副樞。未行﹐遂丐出知虔州。有詩云「乍亂龍尾道﹐來刺虎頭城。」蓋唐含元殿前龍尾道﹐自平階地凡詰曲七轉。由丹鳳門北望﹐宛如龍尾下垂於地焉。兩垠欄悉以靑石爲之﹐故謂之龍尾道。《賈公談錄》﹕「公旣出﹐而旭亦罷。其《謝到任表》云﹕『且虔𨿽遠方﹐而衢乃便道。過家上冢﹐懇章盡得於哀榮﹔跋山涉川﹐之任敢辭於艱險。而況樞臣報罷﹐物議有歸。廣聖君從諫之名﹐遂微臣納忠之志。』蓋公乃衢人也。」○沈著痛快豫章先生《跋王右軍文賦》云「余在黔南﹐未甚覺書字綿弱。及移戎州﹐見舊字多可憎。大槪十字中﹐有三四差可耳。今方悟古人沈著痛快之語﹐但難爲知音爾。」蓋謂吳人皇象能艸書﹐世稱「沈著痛快」。○鵲尾香鑪東坡詩有﹕「夾道靑煙鵲尾鑪。」按﹐《松陵唱和集》﹐皮日休《寄華陽潤卿》詩云「鵲尾金鑪一世焚。」注云「陶貞白有金鵲尾香鑪。」又《珠林》云「宋吳興人費崇先﹐少信佛法。每聽經﹐常以鵲尾香鑪置膝前。」費崇先事﹐又見王琰《冥祥記》。○荔枝楊梅盧橘梁蕭惠開云「南方之珍﹐惟荔枝矣。其味絕美。楊梅﹑盧橘﹐自可投諸藩混。」故東坡詩云「南村諸楊北村盧﹐直與荔枝爲先驅。」○觀者如堵墻《世說》﹕「衛從豫章至下都﹐人久聞其名﹐觀者如堵墻。」故杜子美詩﹕「集賢學士如堵墻﹐觀我落筆中書堂。」○杜《石筍行》杜《石筍行》﹕「雨多往往得瑟瑟。」按﹐《華陽記》﹕「開明氏造七寶樓﹐以眞珠結成簾。漢武帝時﹐蜀郡遭火﹐燒數千家﹐樓亦以燼。今人往往於砂土上獲眞珠。」又﹐趙淸獻《蜀郡故事》﹕「石筍在衙西門外﹐二株雙蹲。云眞珠樓基也。昔有胡人﹐於此立寺﹐爲大秦寺。其門樓十間﹐皆以眞珠翠碧﹐貫之爲簾。後摧毀墜地﹐至今基腳在。每有大雨﹐其前後人多拾得眞珠瑟瑟金翠異物。今謂石筍﹐非爲樓設﹐而樓之建﹐適當石筍附近耳。蓋大秦國多ギ琳﹑瑯﹑明珠﹑夜光璧。水道通益州永昌郡﹐多出異物﹐則此寺大秦國人所建也。」杜田嘗引《酉陽雜俎》謂﹕「蜀少城飾以金璧珠翠﹐桓溫怒其大侈﹐焚之」之事爲證﹐非也。○胡奴杜詩有《示獠奴阿段》云「曾經陶侃胡奴異﹐怪爾常穿虎豹羣。」蓋謂其子也。按﹐《世說》﹕「陶胡奴爲烏程令。」注云「胡奴﹐陶範小字。」侃《別傳》曰「範字道則﹐侃第十子。侃諸子中最知名﹐歷尙書祕書監。」何法盛以爲第九子。○柳子厚《答晉問》﹕「僕乃蹇淺窄僻﹐跳浮。」按﹐《魏公子無忌列傳》﹕「公子曰﹕『晉鄙宿將﹐往恐不聽。』」上音烏百反﹐下音莊白反。﹐聲也。《左傳》﹕「行扈。」又音子夜切。《廣雅》曰「﹐鳴也。」漢光武贊「曰」﹐亦用此字。﹐《廣韻》云「噴﹐大喚。」亦聲也。○主人翁韓退之《燈花》詩﹕「更煩將喜事﹐來報主人翁。」按﹐範睢曰「主人翁習知之。」○月蝕於蝦蟆盧仝《月蝕詩》云「傳聞古老說﹐蝕月蝦蟆精。」按﹐《龜策傳》曰「爲徳而君於天下﹐辱於三足之烏﹐月爲刑而相佐﹐見食於蝦蟆。」○祿山兒豫章《中興碑詩》﹕「明皇不作包荒計﹐顚倒四海由祿兒。」按﹐《祿山事迹》云「正月二十日﹐祿山生日﹐賜物甚多。後三日﹐召祿山入內。貴妃以錦繡繃縛祿山﹐令內人以彩輿舁之﹐宮中歡呼動地﹐明皇使人問之﹐報云﹕『貴妃與祿山作三日洗兒。』明皇就觀之﹐大悅。因賜貴妃洗兒金銀錢物﹐極歡而罷。自是宮中皆呼祿山爲祿兒﹐不禁其出入。」○沿牒顏延之詩云「測恩躋愉逸﹐沿牒懵浮賤。」注云「沿牒﹐隨牒也。」予按﹐王衍曰「隨牒推移﹐遠至於此。」○緇塵染素衣謝玄暉《酬王晉安》詩﹕「誰能久京洛﹐緇塵染素衣。」予按﹐陸士衡《爲顧彥先贈婦詩》云「京洛多風塵﹐素衣化爲緇。」謝本此。○夜航船《樂府》有《夜航船》﹐政謂浙西耳。皮日休《答陸龜蒙詩》云「明朝有物充君信﹐審酒三瓶寄夜航。」○玉盤承露唐裴《題靑龍寺白牡丹絕句》云「長安豪貴惜春殘﹐爭賞新開紫牡丹。別有玉盤承露冷﹐無人起就月中看。」按﹐《廬山記》﹕「山有三石梁﹐廣不盈尺﹐俯瞻無底。吳猛將弟子過此梁﹐見老翁坐桂樹下﹐以玉盤承甘露與猛。」○遷次陳氏詩云「今日何遷次﹖」按﹐《左傳》﹕「芊尹蓋對曰﹕『廢日共積﹐一日遷次。』」杜注云「一日便遷次﹐不敢畱君命。」○臯橋客死蘇子美謫死姑蘇﹐江鄰幾作詩云「郡邸獄冤誰與辧﹐臯橋客死世同悲。」按﹐《吳郡圖經續記》云「臯橋﹐在吳縣西北﹐臯伯通字奉卿所居之地也。伯通爲漢朝議郎﹐卒葬胥門西二百步﹐號伯通墩。昔梁鴻娶孟光﹐同至吳﹐居伯通廡下﹐爲人賃舂。伯通察而異之﹐乃捨之於家。鴻卒﹐又爲葬之。」《哀江南賦》云「臯喬羈旅」﹐謂此。古今謂江善用事者﹐以此。○白雲司職胡武平宿《賀晏元獻轉刑部侍郎啟》云「紫詔疏恩﹐白雲登秩。」孫逖作《裴惇復刑部尙書制》云「俾踐白雲之司。」按﹐《左氏傳》﹕「郯子曰﹕『黃帝以云紀﹐故爲云師而云名職。』」林注云「黃帝受命﹐有云瑞﹐故以云紀事。春官爲靑雲﹐夏官爲縉雲﹐秋官爲白雲﹐冬官爲黑雲﹐中官爲黃雲。」故《類要刑部》曰「白雲司職﹐人命是懸。」而白樂天詩亦云「淸光莫獨占﹐亦對白雲司。」乃《秋云》詩也。劉禹錫《送鶴》詩﹕「昨日看成送鶴詩﹐髙籠攜出白雲司。」李嘉詩﹕「漏長丹鳳闕﹐秋冷白雲司。」○別分子將打衙頭沈存中在延安作口號云「別分子將打衙頭。」按﹐唐僖宗光啟三年﹐魏博節度使樂彥禎﹐其子從訓聚亡命五百餘人爲親兵﹐謂之子將。○五百弓一牛鳴王荊公詩﹕「靜占寬閒五百弓。」又詩﹕「白下亭東鳴一牛。」又詩﹕「潮溝直下兩牛鳴。」按﹐唐《西域記》云「夫數量之稱﹐謂逾繕那。《舊曰由旬》逾繕那者﹐曰古聖王一日軍行。舊傳一逾繕那﹐四十里矣。印度國俗乃三十里﹐教所載惟十六里。窮微之數﹐分一逾繕那四十里﹐爲八拘盧捨。八拘盧捨者﹐謂大牛鳴聲所極聞﹐爲拘盧捨。分一拘盧捨爲五百弓﹐分一弓爲四肘﹐分一肘爲二十四指﹐分一指節爲七宿度。乃至虱﹑蟣﹑隙塵﹑牛毛﹑羊毛﹑兔毫﹑銅水次第七分﹐以至細塵。細塵七分爲極細塵。極細塵者﹐不可復折﹐折卽歸空﹐故曰極微。」○揚雄反騷揚雄《反騷》云「有周氏之嬋嫣兮﹐或鼻祖於汾隅。」注﹕「鼻﹐始也。」余以爲未盡其義。雄《方言》云「獸之初生謂之鼻﹐人之初生謂之首也。梁﹑益謂鼻爲初。」或謂始祖爲鼻祖者﹐其義如此。○周宅作阿蘭若王荊公《艸堂懷古》詩﹕「周宅作阿蘭若。」按﹐《傳》云「於鐘山西立隱捨﹐休沐則歸之。」又云「淸貧寡欲﹐終日長蔬。𨿽有妻子﹐獨處山捨。」故其詩云「昔遭衰世皆晦迹﹐今幸樂國養微軀。依止老宿亦未晚﹐富貴功名焉足圖。」葉少蘊云「杜詩﹕『久爲野客尋幽慣﹐細學何免興孤。』何﹐後漢人﹐見《黨錮傳》。蓋義俠者﹐與詩意不類﹐當作周。」周﹑何字相近而訛。頤奉佛﹐有隱操。殆信然耶﹖○《蘭亭序》王羲之《蘭亭曲水詩序》所謂﹕「羣賢畢至﹐少長咸集」者﹐蓋謝安﹑謝萬﹑孫綽﹑徐丰之﹑孫統﹑王彬之﹑王凝之﹑王肅之﹑王徽之﹑袁嶠之﹑郤曇﹑王丰之﹑華茂﹑庾友﹑虞說﹑魏滂﹑謝繹﹑庾蘊﹑孫嗣﹑曹茂之﹑曹華平﹑桓偉﹑王元之﹑王蘊之﹑王渙之﹐共二十六人。自羲之至袁嶠之﹐各爲四言五言詩二篇﹔郤曇至王渙之﹐各爲四言五言詩一篇﹔而孫綽爲之後序。○叢竹當封瀟灑侯張右史《文潛竹》詩﹕「裊裊墻陰竹數竿﹐秋風盡日舞靑鸞。千生愛爾緣瀟灑﹐莫作封君渭上看。」潘老問張曰「渭川千畝竹﹐皆與千戶侯等﹐非斥此耶﹖」張曰「非也。陸龜蒙詩云﹕『叢竹當封瀟灑侯。』」○瑯韓子蒼《夏夜廣壽寺偶書》云「城郭初鳴定夜鐘﹐芻過盡法堂空。移牀獨向西南角﹐臥看瑯動晚風。」按﹐顏之推《家訓》﹕「後漢司徒崔烈以鋃鐺鎖《上音狼下音當》。鋃鐺﹐大鎖也。世間多誤作金銀字。武烈太子亦是數千卷學土﹐嘗作詩云﹕『鋃鎖三公腳﹐刀撞僕射頭。』蓋誤也。」顏所引鋃鐺字﹐皆從金。子蒼所用字﹐皆從玉﹐仍以鋃鐺爲鈴鐸而非鎖也。子蒼博極羣書﹐恐當別有所本。洪龜父亦云「瑯擋鳴佛屋。」○綺襦紈褲漢班伯出與王許子弟爲羣﹐爲綺襦紈褲之間﹐非其好也。任《彈劉整》云「直以前代外戚﹐仕因紈褲。」注云「綺襦紈褲﹐謂外戚驕奢之服也。」故杜詩云「紈褲不餓死。」○公家魯直不解事陳后山《贈黃知命》詩﹕「公家魯直不解事﹐愛作文章可人意。」按﹐楊修《答臨淄侯》云「修家子云﹐老不曉事。彊著一書﹐悔其少作。」○鄙宗王荊公《答劉原父》書﹐稱﹕「鄙宗夷甫」。按﹐楊修《答臨淄侯》云「君侯忘聖賢之顯迹﹐述鄙宗之過言。」乃知前輩𨿽鄙宗二字﹐亦有所本也。○天雨流行滄溟自蕩東坡啟云「天雨何私﹐笑流行之木偶﹔滄溟不攺﹐嘆自蕩之波臣。」或者以天雨﹑流行﹐皆有來處﹔而滄溟﹑自蕩﹐《莊子》本文無之。殊不知謝眺《辭隨王箋》云「不寤滄溟未運﹐波臣自蕩。渤懈方春﹐旅翮先謝。」○眾心回春柏再榮東坡在海南﹐作《東莞縣資福禪院阿羅漢閣偈》云「五百大士棲此城﹐南金大員皆東傾。眾心回春柏再榮﹐鐵林東來閣乃成。寶骨未到先通靈﹐赤蛇白璧珠夜明。三卜襲吉誰敢爭﹖」內翰吳弁正仲云「予至東莞﹐黎武文通爲言僧祖堂者﹐先住寺﹐未幾謝去。東廡有二柏枯死﹐眾迎堂再至﹐柏復榮茂﹐從皆異之。始營閣﹐東至鐵竈塘山南黃氏家。前夕﹐黃夢羅漢僧行化﹐旦起﹐祖堂來。黃厚具資糧﹐入山獲巨木﹐閣遂以成。乃走惠州﹐求碑於東坡﹐諾之矣。心欲以犀帶所易得者佛腦骨﹐骨出舍利﹐薦以白玉璧施之﹐而未言也。祖堂歸累月﹐一夕﹐夢赤蛇吐珠白璧上﹐驚悟曰﹕『蘇公之文且成矣。』卽往速之﹐且告以夢。坡大喜﹐出腦骨舍利璧視之。祖堂因請歸﹐作金銀琉璃堵坡﹐藏閣上。遂並付之﹐仍別作《舍利塔銘文》。」○出九入十世俗博戲﹐有「出九入十」之說﹐謂之攤賭。故律云「諸博戲賭財物﹐並停止出九。和合者﹐各令眾五日。」豫章詩﹕「肉食傾人如出九。」○盤渦谷轉郭景純《江賦》﹕「盤渦谷轉﹐淩濤山頹。」李善云「渦﹐水旋流也。」故杜子美詩云「盤渦與岸回。」○摩蒼天東方朔《七言》﹕「折羽翼兮磨蒼天。」魏文帝《芙蓉池詩》﹕「修條摩蒼天。」故李賀詩云「殿前作賦聲摩空。」○逝湍奔峭謝靈運《七里瀨詩》﹕「孤客傷逝湍﹐徒旅苦奔峭。」李善引《淮南子》曰「岸峭者必ヌ。」許愼曰「ヌ﹐落也。」然奔﹐亦落也。故杜子美詩云「奔峭背赤甲。」○蜀運茶馬利害「蜀茶總入諸蕃市﹐胡馬常從萬里來。」蓋元丰末﹐陸師閔提舉川陜茶馬﹐運茶抵陜﹐蜀人苦之﹐中丞蘇轍﹑禦史呂陶以爲言﹐司馬丞相建遣戶部郎官黃廉往察視。同省皆云「一筆勾斷﹐歸來作從官。」旣堂辭﹐黃雲「容到彼親看利害﹐方敢奏陳。」旣至﹐知得馬爲利﹐運茶爲害。乃奏乞置鋪兵官運茶﹐以寬民力。大忤宰執之意﹐就委措置行之。未幾﹐公私果以爲便。故詩云「兩猾論兵幾敗國。」蓋此爲王中正兪允作也。○廬江王姬《新唐書王圭傳》﹕「他日進見﹐有美人侍帝側﹐本廬江王瑗姬也。帝指之曰﹕『廬江不道﹐賊其夫而納其室﹐何有不亡乎﹖』圭避席曰﹕『陛下以廬江爲是邪﹐非邪﹖』帝曰﹕『殺人而取其妻﹐乃問朕是非﹐何也﹖」《舊唐書》亦同﹐然皆不載其詳。廬江王瑗寵姬亭亭﹐本賈人妻﹐有殊色﹐瑗殺其夫而納之。瑗敗﹐入宮﹐復侍太宗﹐出亭亭敍謝。○咄嗟咄喏《宋景文公筆記》﹕「蜀云﹐人見物驚異﹐輒曰噫吁嘻。李太白作《蜀道難》因用之。汾﹑晉之間﹐尊者呼左右曰咄﹐左右必曰喏。而司空圖作《休休亭記》又用之。修書學士劉羲叟爲餘言﹕『晉書咄嗟而辦﹐非是﹐宜言咄喏而辦。』然咄嗟﹐前世人文章中多用之﹐或自有義耳。」已上皆宋說。余按﹐孫楚詩云「三命皆有極﹐咄嗟安可保﹖」李善引《蒼頡篇》曰「咄﹐啐也。」《說文》曰「啐﹐驚也。」咄﹐丁忽切。啐﹐倉憒切。王弼《周易注》曰「嗟﹐憂嘆之辭。」乃知宋爲是而劉爲非。○金盤玉杯《太平廣記》載《神仙傳》﹕「麻姑至蔡經家﹐入拜王遠﹐遠爲之起立。坐定﹐各進行廚﹐皆金盤玉杯。」故杜詩云「花裏行廚洗玉盤。」○仙人九節杖《神仙傳》﹕「王遙有竹篋﹐長數寸。有一弟子﹐姓錢﹐隨遙十數年﹐未嘗見開之。一夜﹐天雨晦冥。遙使錢以九節杖負此篋﹐將錢出行﹐而遙及弟子衣皆不濕。」故杜子美《望嶽詩》云「安得仙人九節杖﹐拄到玉女洗頭盆。」○僧爲上人唐詩多以僧爲上人﹐如杜子美《已上人茅齋》是也。按﹐《摩訶般若經》云「何名上人﹖佛言﹐若菩薩一心行阿耨菩提﹐心不散亂﹐是名上人。」《十誦律》云「人有四種﹕一粗人﹐二濁人﹐三中間人﹐四上人。」○靑精飯《神仙王褒傳》﹕「太極眞人﹐以太極靑精飯上仙靈方授之﹐可按而合服。褒按方合煉﹐服之五年﹐色如少女。」杜詩「惜無靑精飯﹐使我顏色好」是也。○八字山晉方士戴洋語庾亮曰「武昌土地﹐有山無林。政可圖始﹐不可居終。山作八字﹐數不及九。昔吳用壬寅來上﹐創立宮城﹐至於己酉﹐還下秣陵。某見陶公﹐亦涉八年。土地盛衰有數﹐人心去就有期﹐不可移也。」潘老《江口詩》云「八字山頭雁﹐武昌江上魚。」○明窗塵李太白《艸創大還贈柳官迪詩》云「仿佛明窗塵﹐死灰同至寂。」按﹐古嵩子《述金液歌》云「日魂月華二气眞﹐含胎育子身甚神。變化欲終君自見﹐分明化作明窗塵。」注云「狀若明窗塵也。」《金液》蓋本《金碧經》云「神室者﹐丹之樞紐也﹐非世間五金。其丹如成﹐狀若明窗塵。服之灌入三丹田中﹐卽人身中三丹田是也。」○前路資糧藏經中有《俱捨論》﹐載頌曰「欲往前路無資糧﹐來往中間無所止。」東萊先生呂居仁《臨終詩》云「病知前路資糧少﹐老覺平生事業非。」蓋用前語。○王宰畫山水松石杜子美《戲題畫山水圖歌》﹐自注云「王宰畫丹靑絕倫。」其詩云「十日畫一水﹐五日畫一石。能事不受相促迫。王宰始肯畱眞迹。」余按﹐《畫斷》云「唐王宰者﹐家於西蜀。貞元中﹐韋臯以客禮待之。畫山水樹石﹐出於象外。嘗於席夔廳見圖一障﹐臨江雙松一柏。古藤縈繞﹐上盤半空﹐下著水面。千枝萬葉﹐交查屈曲﹐分布不雜。或枯或茂﹐或垂或直。葉疊千重﹐枝分四面。精人所難﹐凡目莫辧。又於興善寺見畫四時屏風﹐若移造化風候云物八節四時於一座之內﹐妙之至也。山水松石﹐並爲上上品。」○江山之助劉勰《文心雕龍物色篇》云「若乃山林臯壤﹐實文思之奧府。略語則闕﹐詳說則煩。然屈平所以洞風騷之情者﹐抑亦江山之助乎。」故唐張說至嶽陽﹐詩益淒惋﹐人以爲得江山之助。○五粒松當作五鬣故友姚寬令威言「《名山記》云﹕『松有兩鬣﹑三鬣﹑五鬣者﹐言如馬鬣形也。』李賀有《五粒小松歌》﹕『新香幾粒洪崖飯。』未詳其義。」余按﹐《藥性論》載蕭炳云「松有五葉者﹐一叢五葉如釵﹐名五粒松。道家服食絕粒。」又按﹐《本艸圖經》云「方書言松爲五粒﹐字當讀爲鬣﹐音之誤也。言每五鬣爲一葉﹐或有兩鬣﹑七鬣者。」今據《圖經》﹐粒字當作鬣﹐訛爲米粒之粒。然《五代史鄭遨傳》云「遨聞華山有五粒松﹐脂淪入地﹐千歲化爲藥﹐能去三尸。因徙居華陰﹐欲求之。」此眞云五粒松脂﹐以是知其訛有自矣。○欲談前事恐無人文潞公嘗曰「人但以彥博長年爲慶。獨不知閱世旣久﹐內外親戚皆亡。一時交遊﹐凋零殆盡﹐所接皆邈然少年﹐無可論舊事者。」王立之《喜蘇黃門送人歸洛詩》云「徧閱後生眞有道﹐欲談前事恐無人。」殊不知蘇敍潞公語也。○心迹雙淸杜詩﹕「心迹喜雙淸。」蓋本謝靈運《齋中讀書》詩﹕「矧乃歸山川﹐心迹雙寂寞。」○平仲君遷本二木名陸龜蒙《寄南海二同年詩》﹕「庭中必有君遷樹﹐莫向空臺望漢朝。」注﹕「《交州記》﹕『朝臺﹐尉佗望漢所築。』」余按《吳都賦》﹐平仲﹑君遷﹐二木名也。注云「平仲之木﹐實白如銀。君遷之樹﹐子如瓠形﹐廣州有之。」《本艸》云「君遷樹﹐髙丈餘﹐子中有汁如乳。」○簡易字有出處《新唐書》﹕「韋宙守洪﹐政簡易﹐人便安之。」陳之茂守豫章﹐疑簡易無所本。余曰「唐羅浮王生﹐人或問爲政難易。生曰﹕『簡則易。』」然揚雄《長楊賦》亦云「出凱弟﹐行簡易。」○斷自天筆杜謝賜葛詩﹕「自天題處濕﹐當暑著來輕。」蓋孔稚圭表云「聖照玄覽﹐斷自天筆。」○博懸於投豫章《和東坡韻﹐送李豸下第》云「博懸於投不在徳。」按﹐班固《弈旨》曰「博懸於投﹐不必在行。」裴る謂﹕「投﹐投瓊也。」見《蔡澤傳》。○斷腸聲裏唱陽關豫章《題陽關圖絕句》﹕「斷腸聲裏無聲畫﹐畫出陽關更斷腸。」按﹐李義山《贈歌妓詩》云「紅綻櫻桃含白雪﹐斷腸聲裏唱陽關。」豫章所用也。○無底籃呂居仁贈僧詩云「莫言衲子籃無底﹐盛得山南骨董歸。」《廣燈錄》﹕「契魂禪師上堂﹐僧問﹕『古言路逢死蛇莫打殺﹐無底籃子盛將歸。』」蓋取此也。○《婆娑集》崔徳符以所作詩文﹐目曰《婆娑集》。蓋取四子講徳論﹕「婆娑謳吟﹐鼓腋而笑。」○叩檻出魚黿東坡詩﹕「叩檻出魚黿﹐詩取一笑粲。」按﹐柳子厚《河間傳》云「遂入禮酆州﹐西浮圖兩池間﹐叩檻出魚鱉食之﹐河間爲一笑。」○酒盡臥空瓶東坡《病中大雪》詩﹕「飲雋瓶屢臥。」趙夔注云「歐陽詩﹕『不覺長瓶臥。』張籍詩﹕『酒盡臥空瓶。』」○花照眼杠子美詩﹕「花枝照眼句還成。」蓋本於梁武帝《春歌》﹕「階上香入懷﹐庭中花照眼。」○不翅猶過多杜子美詩﹕「方駕曹劉不翅過。」見王仲宣《公宴詩》﹕「見眷良不翅﹐守分豈能違。」李善注﹕「言上見恩遇﹐不翅過於本望。《家語》﹕『子曰﹕愛人之謂徳教﹐何翅惠哉。』不翅﹐猶過多也。」●卷八沿襲○一擲賭乾坤韓退之《鴻溝》詩云「眞成一擲賭乾坤。」蓋用李太白詩﹕「天地賭一擲﹐未能忘戰爭。」○故鄕七十五長亭杜牧之《齊安城樓》詩云「嗚咽江樓角一聲﹐微陽瀲瀲落寒汀。不用憑欄苦回首﹐故鄕七十五長亭。」蓋用李太白《淮陰書懷詩》﹕「沙墩至梁苑﹐七十五長亭。」○野火燒不盡白樂天以詩謁顧況﹐況喜其《咸陽原上艸》詩云「野火燒不盡﹐春風吹又生。」余以爲不若劉長卿「春入燒痕靑」之句﹐語簡而意盡。○花冥冥元微之《憶靈之詩》云「奇樹花冥冥。」蓋本杜詩「樹攪離思花冥冥」也。而韋蘇州亦有「冥冥花正開」﹐「東方欲曙花冥冥」之句。○但令在捨相對貧王建《遠將歸》云「但令在捨相對貧﹐不向天涯金繞身。」戎昱《長安秋夕》詩云「遠客歸去來﹐在家貧亦好。」建蓋用昱語耳。昱﹐徳宗建中時人﹔建﹐文宗太和中人。○桃花亂落如紅雨李長吉有「桃花亂落如紅雨」之句﹐以此名世。余觀劉禹錫詩云「花枝滿空迷處所﹐搖落繁英墜紅雨。」劉﹑李同出一時﹐決非相爲剽竊。○目極千里傷春心陸士衡《樂府》﹕「遊客春芳林﹐春芳傷客心。」杜子美﹕「花近髙樓傷客心。」皆本屈原﹕「目極千里傷春心。」○漁梁渡頭爭渡喧岑參《巴南舟中夜書事》詩云「渡口欲黃昏﹐歸人爭渡喧。」蓋用孟浩然詩耳。浩然有《夜歸鹿門寺歌》云「山寺鳴鐘晝已昏﹐漁梁渡頭爭渡喧。」○多病故人疏唐包佶《嶺下臥疾﹐寄劉長卿詩》云「惟有貧兼病﹐能令親愛疏。」蓋用孟浩然「多病故人疏」﹐與杜子美「故知貧病人須棄﹐能使韋郎迹也疏。」○船如天上坐人似鏡中行《潘子眞詩話》云「山谷言﹕『船如天上坐﹐人似鏡中行』﹔又『船如天上坐﹐魚似鏡中懸。』沈云卿詩也。杜子美詩云﹐『春水船如天上坐』﹐祖述期之語也﹐繼之以『老年花似霧中看』﹐蓋觸類而長之。」余以云卿之詩﹐蓋源於王逸少《鏡湖》詩所謂「山陰路上行﹐如在鏡中遊」之句。然李白《入靑溪山》詩亦云「人行明鏡中﹐鳥度屏風裏。」𨿽有所襲﹐然語益工也。○鶯語丁寧唐楊巨源《早春詩》云「馬路經歷應須徧﹐鶯語丁寧已怪遲。」蓋效法子美所謂﹕「莫遣花開深造次﹐便教鶯語太丁寧。」○幾處笙歌幾處愁唐章孝標《八月詩》云「徙倚仙居繞翠樓﹐分明宮漏靜兼秋。長安夜夜家家月﹐幾處笙歌幾處愁。」唐裴交泰《長門怨》詩云「自閉長門經幾秋﹐羅衣濕盡淚還流。一種蛾眉明月夜﹐南宮歌管北宮愁。」與前詩絕相類。○谷雨杏花稀唐李嘉《春思詩》﹕「淸明桑葉少﹐谷雨杏花稀。」乃悟周朴詩﹕「曉來山鳥鬧﹐雨過杏花稀。」○未臘山梅樹樹花杜牧之詩﹕「經冬野菜靑靑色﹐未臘山梅樹樹花。」許渾詩﹕「未臘梅先實﹐經春艸自薰。」渾𨿽用牧意﹐然終不能及也。○授圖黃石老學劍白猿翁《潘子眞詩話》云「杜牧之《題李西平宅》云﹕『授圖黃石老﹐學劍白猿翁。』庾信作《宇文盛墓志》所謂﹕『授圖黃石﹐不無師表﹔學劍白猿﹐遂傳風旨。』」然余讀李太白《贈宋中丞詩》云「白猿慚劍術﹐黃石借兵符。」則太白亦嘗用之矣。○還山弄明月東坡《虔州八境圖》﹕「回峯亂嶂郁參差﹐云外髙人世得知。誰向空中弄明月﹐山中木客解吟詩。」徐鼎臣《搜神記》云「都陽山中有木客﹐秦時采木者。食木實﹐遂得不絕﹐時就民間飲酒。爲詩一章云﹕『酒盡君莫沾﹐壺傾我當發。城市多囂塵﹐還山弄明月。』」東坡蓋用此也。然唐劉長卿有《龍門八詠》﹐其《七渡水》詩云「日暮下山來﹐千山暮鐘發。不如波上棹﹐還弄山中月。伊水連白雲﹐東南遠明滅。」乃知「還山弄明月」﹐唐人已言之矣。○退之全用《列子》文韓退之《雜說》云「昔之聖人﹐其首有若牛者﹐其形有若蛇者﹐其喙有若鳥者﹐其貌有若蒙亻其者。彼皆貌似而心不同焉。可謂之非人耶﹖有平脇曼膚﹐顏如渥丹﹐美而很者。其面則人﹐其心則禽獸。又烏可謂之人耶﹖」余按﹐《列子》稱「包犧氏﹑女媧氏﹑神農氏﹑夏后氏﹐蛇身人面﹐牛首虎鼻。此有非人之狀﹐而有大聖之徳。夏商桀紂﹐魯威楚穆。狀貌七竅﹐皆同於人﹐而有禽獸之心。而眾人守一以求至智﹐未可幾也。」乃知退之全用此文。○愁殺人唐朱放《送魏校書詩》云「長恨江南足別離﹐幾回相送復相隨。楊花撩亂撲流水﹐愁殺行人知不知。」李益《隋堤》詩云「碧水東流無限春﹐隋家宮苑已成塵。行人莫上長堤望﹐吹起楊花愁殺人。」李蓋學朱也﹐然二詩皆佳。○詠婦人多以歌舞爲稱古今詩人詠婦人者﹐多以歌舞爲稱。梁元帝《妓應令詩》云「歌聲隨澗響﹐舞影向池生。」劉孝綽《看妓詩》云「燕姬能妙舞﹐鄭女愛淸歌。」北齊蕭放《冬夜對妓詩》云「歌還團扇後﹐舞出妓行前。」洪執恭《觀妓詩》云「合舞俱回雪﹐分歌共落塵。」陳陰鏗《侯司空宅詠妓詩》云「鶯啼歌扇後﹐花落舞衫前。」陳劉刪亦云「山邊歌落日﹐池上舞前溪。」庾信《和趙王看妓詩》云「綠珠歌扇薄﹐飛燕舞衫長。」江總《看妓詩》云「並歌時轉黛﹐息舞暫分香。」隋盧思道《夜聞鄰妓詩》云「怨歌聲易斷﹐妙舞態難雙。」陳李元操《春園聽妓詩》云「紅樹搖歌扇﹐綠珠飄舞衣。」釋法宣《觀妓詩》云「舞袖風前舉﹐歌聲扇後嬌。」王績《詠妓詩》云「早時歌扇薄﹐今日舞衫長。」劉希夷《春日閨人詩》云「池月憐歌扇﹐山云愛舞衣。」以歌對舞者七﹐以歌扇對舞衣者亦七。𨿽相沿以起﹐然詳味之﹐自有工拙也。杜子美取以爲艷曲云「江淸歌扇底﹐野曠舞衣前。」○花應解笑人無窮事有限身唐李敬方《歡醉詩》云「不向花前醉﹐花應解笑人。只應連夜雨﹐又過一年春。日月無窮事﹐區區有限身。若非杯酒裏﹐何以寄天眞。」杜子美絕句云「二月已破三月來﹐漸老逢春能幾回。莫悲身外無窮事﹐且盡生前有限杯。」二詩𨿽相沿﹐而杜則尢工者也。世所傳「相逢不飲空歸去﹐洞口桃花也笑人」之句﹐蓋出於敬方云。○洞房懸月影髙枕聽江流張說有《深度驛詩》云「洞房懸月影﹐髙枕聽江流。」杜子美用其意﹐見於《客夜篇》云「入簾殘月影﹐髙枕遠江聲。」○雞三號韓退之詩﹕「雞三號﹐更五點。」蓋雞必三號而後天曉耳。故杜子美《雞詩》亦云「紀徳名標五﹐初鳴度必三。」○獨鵲裊庭柯錢內翰希白《晝景詩》﹕「雙蜻上簾額﹐獨鵲裊庭柯。」裊字最其所用意處也。然韋蘇州《聽鶯曲》云「有時斷續聽不了﹐飛去花枝猶裊裊。」趙嘏詩云「語風雙燕立﹐裊樹百勞飛。」錢意韋﹑趙已先用。張文潛亦有「啄雀踏枝飛尙裊」之句。○兩蝸角白樂天云「相爭兩蝸角﹐所得一牛毛。」後之使蝸角事悉稽之﹐而偶對各有所長。呂吉甫云「南北戰爭蝸兩角﹐古今興廢貉同邱。」山谷云「千里追奔兩蝸角﹐百年得意大槐宮。」又云「功名富貴兩蝸角﹐險阻艱難一酒杯。」洪龜父云「一朝厭蝸角﹐萬里騎鯨背。」○誰謂天地寬孟東野﹕「出門如有礙﹐誰謂天地寬。」吳處厚以渠器量褊窄﹐言乃爾。余以東野取法杜子美「每愁悔吝生﹐如覺天地窄」之句。○韓退之春雪詩韓退之《春雪》詩﹕「拂花輕尙起﹐落地暖初消。」秦韜玉《雪詩》云「片才落地輕輕陷﹐力不禁風旋旋消。」王定民《雪詩》﹕「天邊密勢來猶濕﹐地上微和積易消。」○耕田欲雨刈欲晴去得順風來者怨東坡《泗州僧伽塔》詩﹕「耕田欲雨刈欲晴﹐去得順風來者怨。若使人人禱輒應﹐造物應須日千變。」張文潛用其意﹐別爲一詩云「南風霏霏麥花落﹐豆田漠漠初垂角。山邊半夜一犁雨﹐田父髙歌待收獲。雨多瀟瀟蠶簇寒。蠶婦低眉憂繭單。人生多求復多怨﹐天公供爾良獨難。」○天北極殿中間王直方《詩話》﹐記徐師川《紫宸早朝》詩內一聯云「黃气遠臨天北極﹐紫宸位在殿中央。」以余觀之﹐乃全是杜子美「玉几猶來天北極﹐朱衣只在殿中間」一聯也。○飛鳥外夕陽西張文潛詩云「新月已生飛鳥外﹐落霞更在夕陽西。蓋用郎土元《送楊中丞和番詩》耳。郎詩云「河源飛鳥外﹐雪嶺大荒西。」○韓退之喜雪詩韓退之《喜雪獻裴尙書詩》云「喜深將策試﹐驚密仰檐窺。」又云「气嚴當酒暖﹐灑密聽窗知。」荊公全用以爲一聯云「借問火城將策試﹐何如雪屋聽窗知。」○一樹髙花明遠村「田家汩汩流水渾﹐一樹髙花明遠村。云意不知殘照好﹐欲將微雨送黃昏。」鄭毅夫詩也。「春陰垂野艸靑靑﹐時有幽花一樹明。晚泊孤舟古祠下﹐滿川風雨看潮生。」蘇子美詩也。第二句相類﹐然皆淸絕可愛。○石燕泥龍周庾信《喜晴》詩﹕「已歡無石燕﹐彌欲棄泥龍。」又《初晴》詩云「燕燥還爲石﹐龍殘更是泥。」此意凡兩用﹐然前一聯不及後一聯也。乃知杜子美「紅豆啄余鸚鵡粒﹐碧梧棲老鳳凰枝」斡旋句法所本。○春風自是人間客《侯鯖錄》載﹕「裕陵喜晏叔原《與鄭俠絕句》云﹕『小白長紅又滿枝﹐築球場外獨支頤。春風自是人間客﹐主管繁花得幾時。』」然山谷少時有《感春》詩云「風光不長妍﹐如客暫時寓。」則晏意山谷已道之矣。○自是桃花貪結子錯教人恨五更風陳輔之《詩話》﹐記荊公喜王建宮詞「樹頭樹底覓殘紅﹐一片西飛一片東。自是桃花貪結子﹐錯教人恨五更風。」韓子蒼反其意﹐而作詩送葛亞卿曰「劉郎底事去匆匆﹐花有深情只暫紅。弱質未應貪結子﹐細思須恨五更風。」○《詠叔孫通詩》宋景文《詠叔孫通詩》云「馬上功成不喜文﹐叔孫綿彊經綸。諸君可笑貪君賜﹐便許當時作聖人。」王逢原《詠叔孫通》﹐亦用此意云「弟子由來亦未純﹐異時得失亦頻頻。一官所買知多少﹐便議先生作聖人。」其用意正同。今《荊公集》亦載宋詩﹐非也。○魚遺子鹿引は唐吳子華詩云「暖漾魚遺子﹐晴遊鹿引は。」乃悟山谷詩「河天月暈魚分子﹐桐葉風微鹿養茸」所自。○鱸肥人膾玉甘熟客分金蘇子美詩﹕「笠澤鱸肥人膾玉﹐洞庭甘熟客分金。」呂吉甫詩﹕「魚出淸波庖膾玉﹐菊含寒露酒浮金。」呂勝於蘇﹐蓋「人」﹑「客」兩字𨿽無亦可。○姬人薦初醞幼子問殘疾江總《衡州九日》詩﹕「姬人薦初醞﹐幼子問殘疾。」故杜子美取其意以爲《遣悶》云「老妻憂坐痺﹐幼女問頭風。」○傀儡唐梁《詠木老人》詩﹕「刻木牽絲作老翁﹐雞皮鶴髮與眞同。須臾弄罷寂無事﹐還似人生一世中。」《開天傳信記》稱明皇還蜀﹐嘗以爲誦﹐而非明皇所作也。觀山谷詩﹕「世間盡被鬼神誤﹐看取人間傀儡棚。煩惱自無安腳處﹐從他鼓笛弄浮生。」蓋用意也。○鳥歸花影動魚沒浪痕圓前輩好稱僧悟淸「鳥歸花影動﹐魚沒浪痕圓。」以爲句意皆新。然余讀梁沈君攸《臨水》詩云「花落圓紋出﹐風急細流翻。」乃知「魚沒浪痕圓」所自。○鷓鴣飛上越王臺唐竇鞏有《南遊感興》詩﹕「傷心欲問當時事﹐惟見江流去不回。日暮東風春艸綠﹐鷓鴣飛上越王臺。」蓋用李太白《覽古詩》意也。李云「越王句踐破吳歸﹐義士還家盡錦衣。宮女如花滿春殿﹐只今惟有鷓鴣飛。」○可人惟有秦淮月出沒娟娟波浪中參寥詩﹕「可人惟有秦淮月﹐出沒娟娟波浪中。」東坡《送蜀僧》詩﹕「當時半破峨眉月﹐還在平羌江水中。」二意偶同﹐而東坡乃用李白詩。○禪心竟不起唐僧皎然《答李季蘭詩》云「天女來相試﹐將花欲染衣。禪心竟不起﹐還捧舊花歸。」乃悟參寥《答杭妓詩》﹕「禪心已作沾泥絮﹐肯逐東風上下狂。」○隔花催喚打魚人劉貢父《詩話》﹐載花蕊夫人宮詞云「廚船進食蔟時新﹐列坐無非侍從臣。日午殿頭宣索膾﹐隔花催喚打魚人。」余觀王建《宮詞》云「禦廚進食索時新﹐每到花開卽苦春。白日臥多嬌似病﹐隔簾教喚女醫人。」不惟第一句同﹐而末章詞意﹐皆相緣以起也。○髙懷猶有故人知陳無已有《山谷艸書絕句》﹕「當年闕裏與論詩﹐歲晚河山斷夢思。妙質不爲平世用﹐髙懷猶有故人知。」末後兩句﹐乃合荊公《思王逢原》詩﹕「妙質不爲平世得﹐微言但有故人知。」○成梟而牟呼五白杜子美《今夕行》﹕「憑陵大叫呼五白﹐袒跣不肯成梟盧。」學者謂杜用劉毅﹑劉裕東府ヅ蒲事。𨿽杜用此﹐然屈原《招魂》已嘗云「成梟而牟呼五白。」○寒食疾風甚雨《荊楚歲時記》﹕「去冬至一百五日﹐卽有疾風甚雨﹐謂之寒食。」王君玉詩﹕「疾風甚雨靑春老﹐瘦馬疲牛綠野深。」頃又見周知微詩稿云「疾風甚雨悲遊子﹐峻嶺崇山非故鄕。」張文潛詩云「荒山野水非吾土﹐寒食淸明似去年。」○萬年枝唐上官儀《詠雪詩》﹕「幸因千里雁﹐還繞萬年枝。」謝玄暉《中書省》詩﹕「風動萬年枝。」晏元獻詩﹕「萬年枝上凝煙動﹐百子池邊瑞日長。」盧多遜《新月》詩﹕「太液池邊看月時﹐好風吹動萬年枝。」王維《史館山池》云「春池百子內﹐芳樹萬年餘。」皆用此也。萬年枝﹐江左謂之冬靑﹐惟禁中則否。韓子蒼《冬靑》詩云「𨿽宮見爾近天墀﹐雨露常私養種時。惆帳一株嵐霧裏﹐無人識是萬年枝。」百子池﹐見《西京雜記》﹕「戚夫人侍髙祖﹐七月七日臨百子池。」何晏《景福殿賦》﹕「綴以萬年。」注引晉《宮闕銘》曰「華林園萬年樹十四株。」○問花花不語東坡《吉祥寺賞花﹐寄陳述古》詩云「仙花不用剪刀裁﹐國色初酣卯酒來。太守問花花不語﹐爲誰零落爲誰開。」《南部新書》記嚴惲詩﹕「春光冉冉歸何處﹐更向花前把一杯。盡日問花花不語﹐爲誰零落爲誰開。」東坡全用此兩句也。惲字子重﹐能詩﹐與杜牧善。○夢中身夢外身山谷嘗自贊其眞曰「似僧有發﹐似俗無塵。作夢中夢﹐見身外耳。」蓋亦取詩僧淡白《寫眞詩》耳。淡白雲﹕「已覺夢中夢﹐還同身外身。堪嘆余兼爾﹐俱爲未了人。」○兩山排闥送靑來荊公詩云「一水護田將綠繞﹐兩山排闥送靑來。」蓋本五代沈彬詩﹕「地隈一水巡城轉﹐天約羣山附郭來。」彬又本唐許渾「山形朝闕去﹐河勢抱關來」之句。○太液披香《西淸詩話》記荊公《賞花釣魚詩》﹕「披香殿上畱珠輦﹐太液池邊送玉杯。」都下翌日競以公用柳耆卿詞「太液波翻﹐披香簾捲」之語。余讀唐上官儀《初春》詩﹕「步輦出披香﹐淸歌臨太液。」乃知上官儀已嘗對之﹐豈始耆卿耶﹖隋庾信賦﹕「宜春苑中春已歸﹐披香殿裏作春衣。」長安有宜春宮﹐此又以宜春對披香矣。○謝惠含桃謝惠茶詩韓致光﹐昭宗時以翰林承旨謫嶺表。道湖南﹐謝人惠《含桃詩》﹐末章云「金鑾歲歲長宣賜﹐忍淚看天憶帝都。」自注云「每歲初進之後﹐先宣賜學士。」韓子蒼《謝人惠茶》云「白髮前朝舊史官﹐風鑪煮茗暮江寒。蒼龍不復從天下﹐拭淚看君小鳳團。」自注云「史官月賜龍團。」意𨿽本致光而語工。○門雀屋烏宣室茂陵張天覺旣相﹐《謝表》有云「十年去國﹐門前之雀可羅﹔一日歸朝﹐屋上之烏亦好。」徽宗親題於所禦扇。然丁晉公詩固嘗云「屋可占烏曾貴仕﹐門堪羅雀稱衰翁」矣。王元之《黃州上任謝表》云「宣室鬼神之問﹐敢望生還﹔茂陵封禪之書﹐已期身後。」亦出於杜子美「竟無宣室召﹐徒有茂陵求」之語。前輩不以爲嫌者﹐蓋文勢事情﹐自須如此也。○相望落落如星辰王直方《詩話》謂﹕「東坡《送李公擇》云﹕『有如長庚月﹐到曉不收明。』《贈參寥》云﹔『故人各在天一角﹐相望落落如星辰。』《任師中挽詞》云﹕『相看半作星辰沒﹐可憐太白與殘月。』而蘇黃門《送退翁守懷安》﹐亦云﹕『我懷同門客﹐勢若曉天星。』其後學者﹐尢多用此。」以上皆王說。余按﹐《古樂府》﹕「兩頭纖纖月初生﹐半白半黑眼中睛。膊膊雞初鳴﹐磊磊落落向曙星。」故劉夢得作《韋處厚集序》亦云「古今相望﹐落落然如騎星辰。」乃知二蘇所用﹐本《古樂府》。豈直方忘之耶﹖○猿啼三聲淚沾衣《川峽記行者歌》曰「巴東三峽猿鳴悲﹐猿啼三聲淚沾衣。」故《古樂府》有「巫峽長猿鳴﹐三聲淚沾裳。」陳蕭詮《夜猿啼》詩斷章云「別有三聲淚﹐沾裳竟不窮。」故子美詩﹕「聽猿實下三聲淚。」○身輕一鳥過《歐陽文忠公詩話》﹕「陳公時得《杜集》﹐至蔡都尉『身輕一鳥』﹐下脫一字。數客補之﹐各云疾﹑落﹑起﹑下﹐終莫能定。後得善本﹐乃是過字。」其後東坡詩「如觀老杜飛鳥句﹐脫字欲補知無緣」﹔山谷詩「百年靑天過馬翼」﹔東坡詩「百年同過鳥」﹔皆從而效之也。余見張景陽詩云「人生瀛海內﹐忽如鳥過目。」則知老杜蓋取諸此。況杜又有《貽柳少府》詩﹕「餘生如過鳥。」又云「愁窺髙鳥過。」景陽之詩﹐梁氏取以入選。杜《贈驥子》詩﹐「熟精文選理」﹐則其所取﹐亦自有本矣。如《贈韋左丞》詩﹐皆仿鮑明遠《東武吟》﹕「主人且勿喧﹐賤子歌一言。」然古《詠香鑪》詩﹕「四座且勿喧﹐願聽歌一言。」○牛帶寒鴉過別村張蕓叟詩﹕「夕陽牛背無人臥﹐帶得寒鴉兩兩歸。」與東坡所記蘇叔黨詩﹐「葉隨流水歸何處﹐牛帶寒鴉過別村」﹐與張詩相類。○學詩如學仙時至骨自換鮑愼由《答潘見素》詩云「學詩比登仙﹐金膏換凡骨。」蓋用陳無己答秦少章「學詩如學仙﹐時至骨自換」之句。○水從樓前來中有美人淚晁元忠《西歸》詩﹕「安得龍山潮﹐駕回安河水。水從樓前來﹐中有美人淚。」山谷和答云「熱避惡木陰﹐渴辭盜泉水。曾回勝母車﹐不落抱玉淚。」韓子蒼取其意以代葛亞卿作詩云「君住江濱起柁樓﹐妾居海角送潮頭。潮中有妾相思淚﹐流到樓前更不流。」唐孫叔向有《經昭應溫泉詩》云「一道泉流繞禦溝﹐先皇曾向此中遊。𨿽然水是無情物﹐也到宮前咽不流。」子蒼末句﹐乃用孫語。○到海止十里過山應萬重《靑箱雜記》謂﹕「寇萊公少時﹐有詩送人云﹕『到海止十里﹐過山應萬重。』遂兆晚年之讖。」余以爲非是﹐蓋萊公效於武陵詩耳。於《別故人》云「過楚水千里﹐到秦山幾重。」然《國史萊公本傳》乃云「準至雷州﹐吏以《圖經》獻。視其四至﹐云﹕東南門至海岸十里。準恍然曰﹕『吾少時有云﹕到海十里﹐過山應萬重。豈偶然耶﹖』」所載與《靑箱雜記》不同。○金鴨無煙卻有香秦少章詩﹕「燭花漸暗人初睡﹐金鴨無煙卻有香。」魏道輔詩﹕「博山燒沈水﹐煙盡气不滅。日墓白門前﹐楊花散成雪。」與少章詩意同。○友於洪駒父《詩話》謂﹕「世以兄弟爲友於﹐子姓爲貽厥﹐歇後語也。杜子美詩云﹕『山鳥山花皆友於。』子美未能免俗﹐何耶﹖」予以爲不然。按﹐《南史》﹕「劉湛友於素篤。」《北吏》﹕「李謐事兄﹐盡友於之誠。」故陶淵明詩云「一欣侍溫顏﹐再喜見友於。」子美蓋有所本耳。子美上太常張卿詩亦云「友於皆挺拔。」○橫陳荊公詩﹕「日髙靑女尙橫陳」﹐「潮回洲渚得橫陳」。橫陳二字﹐首見《楞嚴經》及宋玉《諷賦》。前輩以用「橫陳」始於荊公﹐非也。陸龜蒙《薔薇》詩云「倚墻當戶自橫陳﹐致得貧家似不貧。」沈約《夢見美人》詩云「立望復橫陳﹐忽覺非在側。」見《玉臺新詠》。○據槁梧荊公詩﹕「各據槁梧同不寐﹐偶然聞雨落階除。」唐李嘉詩﹕「據梧聽好鳥﹐行藥寄名花。」《莊子》﹕「據槁梧而暝。」○崔護詩唐獨孤及《和贈遠詩》云「憶得去年春風至﹐中庭桃李映瑣窗。美人瑟瑟對芳樹﹐玉顏亭亭與花雙。今年新花如舊時﹐去年美人不在玆。借問離居恨深淺﹐祗應獨有庭花知。」此詩與崔護詩意無異。○幾度雨來成惡熱一番風過有新涼李太白詩云「幾度雨來成惡熱﹐一番風過有新涼。」劉莘老子劉企﹐字斯立﹐《龍山寺詩》亦云「急雨欲來先暑气﹐涼風已過卻秋聲。」詩意𨿽同﹐然皆佳句。○靑裙白面初相識陳去非《茶花》詩後兩句云「靑裙白面初相識﹐十月茶花滿路開。」蓋用白樂天《江岸梨花》詩意﹕「梨花有思緣和葉﹐一樹江頭惱殺君。最似霜閨少年婦﹐白妝素面碧紗裙。」○手滑蘇子由《龍川別誌》﹕「慶曆中﹐劫盜張海將過髙郵﹐知軍姚仲約度不能禦。諭軍中富民﹐出金帛﹐市牛酒﹐使人迎勞﹐且厚遺之。海悅徑去﹐不爲暴。富鄭公議欲誅仲約﹐範文正欲宥之。爭於上前﹐仁宗從之。富公慍曰﹕『方今患法不舉﹐而多方沮之﹐何以整眾﹖』範公密告之曰﹕『祖宗以來﹐未嘗輕殺臣下。此盛徳事﹐柰何欲輕壞之﹖且吾與公在此﹐同僚之間﹐同心者有幾﹖𨿽上意亦未知所定也﹐而輕導人主以誅戮臣下。他日手滑﹐𨿽吾輩亦未敢自保也。』富公終不以爲然。及二公迹不安﹐範公出按陜西﹐富公出按河北﹐範公因自乞守邊。富公自河北還﹐及國門﹐不許入。未測朝廷意﹐比夜彷徨不能寐﹐繞牀嘆曰﹕『範六丈﹐聖人也。』」余考《資治通鑑》﹕「唐武宗賜劉宏逸﹑薛季稜死﹐又遣使就潭州誅楊嗣復及李玨。杜奔馬而見李徳裕曰﹕『天子少年新卽位﹐玆事不宜手滑。』徳裕因與崔珙﹑崔鄲﹑陳夷行三上奏﹐乃釋之。」乃知範公所言者﹐楊嗣復等公案耳。世有肆行胸臆者﹐多以紙上語爲不足用。以今觀之﹐是否益可見矣。○睹木興嘆魏文帝《柳賦》﹕「在餘年之二七﹐植斯柳乎中庭。始圍寸而髙尺﹐今連拱而九成。」桓溫北伐﹐經金城﹐見爲瑯琊時種柳﹐皆已十圍。慨然曰「木猶如此﹐人何以堪﹖」乃知睹木而興嘆﹐代有之矣。按﹐《廣人物志》載﹕「蘇年五歲﹐裴談過其父。試誦庾信《枯樹賦》﹐題避談字﹐易其韻曰﹕『昔年移柳﹐依依漢陰。今看搖落。淒愴江潯。樹猶如此﹐人何以任﹖』」交忠公詩云「人昔共遊今孰在﹐樹猶如此我何堪﹖」荊公詩﹕「道人從南來﹐問松我東岡。舉手指屋脊﹐云今如許長。」劉斯立詩云「麥壠漫漫宿稿黃﹐新苗寸寸未禁霜。手中馬箠餘三尺﹐想見歸時如許長。」意皆相沿以生也。○金穀樓危到地香前輩稱宋莒公《賦落花》詩﹐其警句有「漢臯佩冷臨江失﹐金穀樓危到地香」之句。蓋本於唐張泌《惜花》詩﹕「看多記得傷心事﹐金穀樓前委地時。」其弟景文公同賦云「將飛更作回風舞﹐已落猶成半面妝。」亦本於李賀《殘絲曲》云「落花起作回風舞﹐楡莢相催不知數。」○春在先生杖屨中《西淸詩話》記周邦彥《祝壽詩》﹕「化行禹貢山川外﹐人在周公禮樂中。」余以爲此乃模寫東坡《刁景純藏春塢》詩﹕「年拋造物甄陶外﹐春在先生杖屨中」是也。○小雨斑斑文忠公詩﹕「小雨斑斑作燕泥。」東坡詩﹕「小雨斑斑未作泥。」山谷詩﹕「潤花小雨斑斑。」○一意兩用樂天﹕「自從苦學空門法﹐鎖盡平生種種心。惟有詩魔降未得﹐每逢風月一閒吟。」又云「人各有一癖﹐我癖在章句。萬緣皆已銷﹐此病獨未去。」此意凡兩用也。太白﹕「舉杯邀明月﹐對影成三人。」又云「獨酌勸孤影。」此意亦兩用也。然太白本取淵明「揮杯勸孤影」之句。○蜀葵劉禹錫《嘉話》載陳標《蜀葵》詩﹕「能共牡丹爭幾許﹐得人憎處只緣多。」《雜俎》載﹕「貞元中﹐牡丹已多。」柳渾詩言「近來無柰牡丹何﹐數十千錢買一窠。今朝始得分明見﹐也共戎葵較幾多。」二詩意相似。○屋檐斜入一枝低唐張謂詩﹕「櫻桃解結垂檐子﹐楊柳能低入戶枝。」乃悟林和靖《梅》詩「屋檐斜入一枝低」之句所本。○秋去暑無權張文潛《明道雜誌》記一詩云「秋去暑無權。」以爲意新而韻工。子見邵堯夫云「春陽得權故多旱﹐秋陰得權故多雨。」○醉鄕間處日月鳥語花間管弦蔡絳《西淸詩話》云「黃魯直貶宜州﹐謂其兄元明曰﹕『庭堅筆老矣﹐始悟抉章摘句爲難。要當於古人不到處畱意﹐乃能聲出眾上。』元明問其然﹐曰﹕『庭堅六言近詩﹕醉鄕間處日月﹐鳥語花間管弦是也。』此優入詩家藩閫﹐宜其名世如此。」以上皆蔡語。余按﹐此說出於魯直﹐是否𨿽未敢必﹐然上句本於唐皇甫松「醉鄕日月」發之﹐下句本於唐崔《應制》詩﹕「庭際花飛錦繡合﹐枝間鳥囀管弦同。」○門外綠楊春系馬牀前紅燭夜呼盧晏叔原長短句云「門外綠楊春系馬﹐牀前紅燭夜呼盧。」蓋用樂府《水調歌》云「戶外碧潭春洗馬﹐樓前紅燭夜迎人。」然叔原之辭甚工。○云破月來花弄影張子野長短句﹐「云破月來花弄影」﹐往往以爲古今絕唱。然予讀古樂府《唐氏瑤暗別離》云「朱弦暗斷不見人﹐風動花枝月中影。」意子野本此。○應聲虫陳正敏《遁齋閒覽》載﹕「楊π中年得異疾﹐每發言應答﹐腹中有小聲效之。數年間﹐其聲寢大。有道士見而驚曰﹕『此應聲虫也。久不治﹐延及妻子。宜讀《本艸》﹐遇虫不應者﹐當取服之。』π如言﹐讀至雷丸。虫忽無聲。乃頓餌數粒﹐遂愈。正敏其後至長汀﹐遇一丐者﹐亦有是疾﹐環而觀者甚眾。因教之使服雷丸﹐丐者謝曰﹕『某貧﹐無他技﹐所以求衣食於人者﹐惟藉此耳。』」以上皆陳所記。予讀唐張《朝野僉載》云「洛州有士人患應病﹐語卽喉中應之。以問善醫張文仲﹐張經夜思之﹐乃得一法﹐卽取《本艸》令讀之﹐皆應﹐至其所畏者﹐卽不言。仲乃錄﹐取藥合和爲丸﹐服之﹐應時而止。」乃知古有是事。○艸忘憂花含笑《冷齋夜話》云「丁晉公『艸解忘憂憂底事﹐花能含笑笑何人。』不若東坡『花如識面長含笑﹐鳥不知名時自呼。』」然丁詩本取唐人徐振雷《塘》詩﹕「花憶所爲猶自笑﹐艸知無道更應荒。」《毛詩》﹕「焉得諼艸。」釋者以諼艸可以解人之憂耳。今丁詩乃以艸憂底事﹐何邪﹖然善論詩者﹐不當如此。○回眸一笑百媚生白樂天《長恨歌》云「回眸一笑百媚生﹐六宮粉黛無顏色。」蓋用李太白《應制淸平樂詞》云「女伴莫話孤眠﹐六宮羅綺三千。一笑皆生百媚﹐宸遊教在誰邊。」○身事未知何日了近時稱陳去非詩﹕「案上簿書何日了﹐樓頭風月又秋來」之句。或者曰「此東坡『官事無窮何日了﹐菊花有信不吾欺』耳。」予以爲本唐人羅鄴《僕射陂晚望》詩﹕「身事未知何日了﹐馬蹄惟覺到秋忙。」○舜不窮其民論元中﹐省試《舜不窮其民論》﹐劉棠召美首選。其警句云「桀紂以淫虐窮﹐幽以貪殘窮﹐厲以監謗窮﹐戰國以侵伐窮﹐秦皇以督責窮﹐漢武以奢侈窮﹐晉以劉石窮﹐隋以巡幸窮﹐明皇以隱戶剩田窮﹐徳宗以間架稅屋窮。」東坡見之﹐大加嘆賞。以其不類時文﹐因以「劉窮」呼之。然予以劉召美此意﹐本孫樵耳。孫樵《與賈秀才書》云「揚雄以《法言》《太玄》窮﹐元結以《浯溪碣》窮﹐陳拾遺以《感遇詩》窮﹐王勃以《宣尼廟碑》窮﹐玉川子以《月蝕》詩窮﹐杜甫﹑李白﹑王江寧﹐皆相望於窮者也。」○望鬥气沈龍已化置芻人去榻猶懸豫章事實﹐王勃序之詳矣。題詠此邦者﹐往往采之。晏元獻云「望鬥气沈龍已化﹐置芻人去榻猶懸。」陶邕州云「劍待張華時已晚﹐榻延徐孺禮應疏。」此二聯全是「龍光射牛斗之墟﹐徐孺下陳蕃之榻」也。宋綬公垂云「江涵帝子飛閣﹐山際眞君鶴馭天。」不襲陳迹﹐甚可嘉也。○處事無心覺累輕東萊先生呂居仁詩云「忍窮有味知詩進﹐處事無心覺累輕。」李成季已嘗云「靜疑多事非求福﹐老覺無心勝攝生。」二詩𨿽相似﹐然皆佳作也。○春水碧於天溫庭筠《樂府》﹕「春水碧於天﹐畫船聽雨眠。」皮日休《松陵集》詩云「漢水碧於天﹐南荊廓然秀。」豫章取以作《演雅》云「江南野水碧於天﹐中有白鷗閒似我。」○蓬生麻中荀卿曰「蓬生麻中﹐不扶而直。蘭槐之根﹐是爲芷﹐其漸之氵。」蓋本於曾子《制言》曰「蓬生麻中﹐不扶乃宜﹔白沙在泥﹐與之皆黑。」○畜不吠之狗東坡《上神宗書》曰「養貓以待鼠﹐不可以無鼠而畜不捕之貓﹔畜狗以防姦﹐不可以無姦而畜不吠之狗。」蓋取《北史宋遊道傳》﹕「楊遵彥曰﹕『譬之畜狗﹐本取其吠。今以數吠殺之﹐恐將來無復吠狗。』」○開簾風動竹唐李益《竹窗聞風早發寄司空曙》詩云「微風驚暮坐﹐窗牖思悠哉。開門復動竹﹐疑是故人來。時滴枝上露﹐稍沾階上苔。幸當一入幌﹐爲拂綠琴埃。」《異聞集霍小玉傳》﹐作「開簾風動竹」。攺一風字﹐遂失詩意。然此句乃襲《樂府華山畿詞》耳。詞云「夜相思﹐風吹窗簾動﹐言是所歡來。」《通典》云「江南以情人爲歡。」○山流細沫擁浮花沈君攸《羽觴飛上苑》云「石徑斷絲闌蔓艸﹐山流細沫擁浮花。」《外史禱杌》載張詩﹕「墻頭細雨垂纖艸﹐水面回風聚落花。」蓋本於沈耳。○日暮碧雲合佳人殊未來江文通有《擬湯惠休詩》云「日暮碧雲合﹐佳人殊未來。」蓋用魏文帝《秋胡行》云「朝與佳人期﹐日夕殊不來。」梁武帝《鼓角橫吹曲》云「日落登雍臺﹐佳人殊未來。」梁沈約《洛陽道》云「佳人殊未來﹐薄暮空徙倚。」二人所用﹐又襲江也。江﹐齊人。○啼猿樹杜詩﹕「影著啼猿樹﹐魂飄結蜃樓。」蓋用盧照鄰《巫山髙》云「莫辧啼猿樹﹐徒看神女云。」○時送紅梅一陣香李方叔喜吳可小詩﹕「東風可是閒來往﹐時送紅梅一陣香。」殊不知張蕓叟《酴》詩亦云「晚風亦自知人意﹐時去時來管送香。」○谷口未斜日數峯生夕蔡絳《西淸詩話》取善權「谷口未斜日﹐數峯生夕陰」之句。然唐宋之問詩云「日落西山陰﹐眾艸起寒色。」權實取此。沈約《登玄暢樓》詩亦云「云生嶺乍黑﹐日下溪半陰。」宋景文公《過行慶關》詩云「云生全嶺失﹐日隱半崖陰。」宋全用沈詩也。梁庾肩吾詩云「塵飛遠騎沒﹐日徙半峯寒。」庾﹑沈同時人。○臨淸流而賦詩陶淵明《歸去來辭》云「登東臯以舒嘯﹐臨淸流而賦詩。」蓋用嵇叔夜《琴賦》云「背長林﹐翳華芝。臨淸流﹐賦新詩。」○日月跳躑元微之《遣興》云「日月東西跳。」又云「光陰本跳躑。」又《答胡靈之詩序》云「日月跳躑﹐於今行二十年矣。」幾與退之「日月如跳丸」大同小異也。杜牧之《寄韓》又云「跳丸日月十經秋。」又《送孟池》云「月於何處去﹐日於何處來﹖跳丸相趁走。」蓋用退之意。元微之《憶遠曲》雲「水中書字無字痕」﹔白樂天《新昌新居》云「浮榮水畫字」﹐意又相類。○海風吹不斷江月照還空顧況喜白樂天《送友人原上艸》詩﹕「野火燒不盡﹐春風吹又生。」乃是李太白《瀑布》詩﹕「海風吹不斷﹐江月照還空。」○堯舜性仁賦劉輝《堯舜性仁賦》﹐其警句曰「靜而延年﹐獨髙五帝之壽﹔動而有勇﹐形爲四罪之誅。」蓋本於範正公《堯舜率天下以仁賦》﹕「內睦九族﹐善鄰之志咸和﹔外黜四凶﹐有勇之風遐振。」○滿地江湖春入望連天章貢水爭流。徐師川有《陪李泰發登洪川南樓》詩云「十年不復上南樓﹐直爲干戈作遠遊。滿地江湖春入望﹐連天章貢水爭流﹔靑雲聊爾居金馬﹐紫气還應射鬥牛。公是主人身是客﹐舉觴登望得無愁。」唐劉長卿有《和樊使君登潤州城樓》詩云「山城迢遞敞髙樓﹐露冕吹鐃居上頭。春艸連天隨北望﹐夕陽浮水共東流﹔江田漠漠全吳地﹐野樹蒼蒼故楚州。王粲尙爲南郡客﹐別來何處更銷憂。」徐之詩絕類長卿﹐其間一聯﹐如出一手也。然宋仲安有《放船下湖口》詩云「此地側身徒北望﹐餘生乘興復東流。乃是全用劉詩也。○韓退之學文而及道程正叔云「韓退之晚年所爲文﹐所得甚多。學本是修徳﹐有徳然後有言。退之卻是倒學了。因學文求所未至﹐遂亦有所得。」然此意本吳子經耳。子經《法語》曰「古之人好道而及文﹐韓退之學文而及道。」子經名孝宗﹐歐陽文忠公嘗有詩送吳生者也。荊公與之論文甚著。臨川人。○衰顏紅易借發短白難遮程文簡公有《飲酒載花》詩云「衰顏紅易借﹐發短白難遮。」乃知陳無己「發短愁催白﹐顏衰酒借紅」﹐蓋本諸此。○定命論東陽胡百能《跋邵徳升分定錄》云「先君嘗言﹕人生所享厚薄﹐各有定分。世有以智力取者﹐自謂己能﹐往往不顧名義。殊不知皆其分所固有﹐初不可毫末加也。所可加者﹐徒得小人之名而不悟﹐悲夫。百能佩服斯訓﹐未嘗不以語朋舊也。」以上皆胡百能說。予按﹐宋顧凱之常以爲人稟命有定分﹐非智力所移。惟應恭己守道﹐信天任運﹔而暗者不達﹐妄意僥幸。徒虧雅道﹐無關得喪。乃以其意﹐命弟子原著《定命論》以釋之。乃知胡所說﹐凱之之意也。○此心安處便是吾鄕東坡作《定風波序》云「王定國歌兒曰柔奴﹐姓宇文氏。定國南遷歸﹐余問柔﹕『廣南風土﹐應是不好﹖』柔對曰﹕『此心安處﹐便是吾鄕。』因用其語綴詞云﹕『試問嶺南應不好﹐卻道此心安處是吾鄕。』」余以此語本出於白樂天﹐東坡偶忘之耳。白《吾土詩》云「身心安處爲吾土﹐豈限長安與洛陽。」又《出城畱別詩》云「我生本無鄕﹐心安是歸處。」又《重題》詩云「心泰身寧是歸處﹐故鄕獨可在長安。」又《種桃杏》詩云「無論海角與天涯﹐大抵心安卽是家。」○天際識歸舟梁王僧孺《中川長望》詩云「岸際樹難辧﹐雲中鳥易識。」蓋全用謝玄暉「天際識歸舟﹐雲中辧江樹。」而不及也。梁元帝詩云「遠村雲裏出﹐遙船天際歸。」亦效玄暉﹐而遠勝僧孺。○庭艸無人隨意綠唐劉疏《隋唐嘉話》載﹕「隋煬帝爲《燕歌行》﹐羣臣皆以爲莫及。王冑獨不下帝﹐因此被害。而帝誦其句云﹐『庭艸無人隨意綠』﹐能復道耶﹖」然予讀周庾信《蕩子賦》曰「遊塵滿牀不用拂﹐細艸橫階隨意生。」乃知王冑「庭艸無人隨意綠」﹐蓋取諸此。以之喪命﹐豈不枉哉。○玉斧修成寶月團荊公詩﹕「玉斧修成寶月團﹐月邊仍有女乘鸞。靑冥風露非人世﹐鬢亂釵橫特地寒。」江淹《詠扇》詩﹕「畫作秦王女﹐乘鸞向煙霧。」非止用蕭史事也。玉斧事見《酉陽雜俎》。○綠楊樓外出秋千晁無咎《評樂章》﹕「歐陽永叔浣溪沙云「堤上遊人逐畫船﹐拍堤春水四垂天﹐綠楊樓外出秋千。」要皆絕妙﹐然只一出字﹐自是後人道不到處。」余按﹐唐王摩詰《寒食城東卽事》詩云「蹴リ屢過飛鳥上﹐秋千競出垂楊裏。」歐陽公用出字﹐蓋本此。○雪裏梅將春信來前輩《詩話》﹐稱李成季詩「日邊雁帶臘寒去﹐雪裏梅將春信來」﹐以爲美。然唐人曹松《除夜》已嘗云「半夜臘因風捲去﹐五更春被角吹來。」○龍燭影中猶是臘鳳簫聲裏已吹春《西淸詩話》謂﹕「蔡元長《春帖子》﹕『龍燭影中猶是臘﹐鳳簫聲裏已吹春。』薦紳類能傳誦﹐以爲蔣穎叔作﹐非也。」予以爲此一聯全是方幹《除夜》詩﹕「寒燈短焰方燒臘﹐畫角殘聲已報春。」○富鄭公之言出於元東坡撰《富鄭公神道碑》﹐載公奉使語曰「且北朝與中國通好﹐則人主專其利﹐而臣下無所獲﹔若用兵﹐則利歸臣下﹐而人主任其禍。故北朝諸臣各勸用兵者﹐此皆爲其身謀﹐非國計也。」又曰「契丹君臣﹐至今誦其語﹐守其約﹐不忍敗者﹐以其心曉然知通好用兵利害之所在也。」予按﹐唐鄭元謂頡利曰「漢與突厥﹐風俗各異。漢得突厥﹐卽不能臣﹔突厥得漢﹐復何所用﹖且抄掠資財﹐皆入將士。在於可汗﹐一無所得。不如和好﹐國家必有重賚。幣帛皆入可汗﹐坐受利益。」頡利納其言﹐卽引還。乃知鄭公之言﹐皆出於元。○春風朝夕起吹綠日日深盂東野《連州吟》云「春風朝夕起﹐吹綠日日深。」乃悟荊公「春風日日吹香艸﹐山北山南路欲無」所自。○明月空爲兩地愁《云齋廣錄》云「二宋以文章齊名天下。子京守蜀日﹐有詩云「碧雲謾有三年信﹐明月空爲兩地愁。」其後卒不入兩地﹐人以爲讖。」予以子京用何遜《與胡興安夜別》詩﹕「念此一筵笑﹐分爲兩地愁。」《廣錄》之論﹐不知所自也。○馬嵬詩《唐闕史》稱鄭相畋《吟馬嵬詩》云「明皇回馬楊妃死﹐雲雨𨿽亡日月新。終是聖朝天子事﹐景陽宮井又何人。」觀者以爲眞輔國之句。予以爲畋蓋取杜詩﹕「不聞夏商衰﹐中自誅褒妲」之意。○寧人負我無我負人魏曹操有「寧我負人﹐無人負我」之語。本朝滎陽呂原明乃云「中年嘗書壁以自警曰﹕『寧人負我﹐無我負人。』後觀晁少傅碎金﹐已前有此兩句﹐所謂先得我心之所欲者。」然昔曲粥說羅仇﹐以「主上荒耄信讒﹐不若勒兵向西平。」羅仇曰「誠如汝言。然吾家世以忠義﹐著於西土。寧使人負我﹐我不忍負人也。」乃知晁少傅之前﹐羅仇已有此語。羅仇﹐西涼羌人耳﹐能發此語﹐尢可貴也。見《晉書》載記。○細數落花因坐久緩尋芳艸得歸遲前輩讀詩與作詩旣多﹐則遣辭措意﹐皆相緣以起﹐有不自知其然者。荊公晚年《閒居詩》云「細數落花因坐久﹐緩尋芳艸得歸遲。」蓋本於王摩詰「興闌啼鳥喚﹐坐久落花多」﹐而其辭意益工也。徐師川自謂﹕「荊公暮年《金陵絕句》之妙傳天下。其前兩句﹐與渠所作云﹕『細落李花那可數﹐偶行芳艸步因遲。』偶似之邪﹖竅取之邪﹖善作詩者﹐不可不辧。」予嘗以爲王因於唐人﹐而徐又因於荊公﹐無可疑者。但荊公之詩﹐熟味之﹐可以見其閒適優遊之意。至於師川﹐則反是矣。○背秋轉覺山形瘦新雨還添水面肥《雪浪齋日記》云「背秋轉覺山形瘦﹐新雨還添水面肥。」《漁隱叢話》云「山形瘦之語﹐古今少有道者。」予嘗記唐人一聯而忘其名云「山自古來和石瘦﹐水因秋後漾沙淸。」前詩蓋出於此而不及也。○張良《與四皓書》韓退之《與李渤書》《商蕓小說載》﹕「張良《與商山四皓書》曰﹕『良白﹐仰惟先生﹐秉超世之殊操﹐身在六合之間﹐志淩造化之表。但自大漢受命﹐貞靈顯集。神母告符﹐足以宅兆民之心。先生當於此時﹐耀神爽乎雲霄﹐濯鳳翼於天漢。使九門之外﹐有非常之客。北闕之下﹐有神气之賓。而淵潛山隱﹐竊爲先生不取也。良以頑薄﹐承乏忝官。所謂絕景不禦﹐而駕服駑駘。方今元首﹐欽明文思。百揆之佐﹐立則延首﹐坐則引領。日仄而方丈之禦﹐夜眠而閶闔不閉。蓋皇極須日月以揚光﹐后土待嶽瀆以導滯。而當聖世﹐鸞鳳林棲﹐不翔乎太淸。麒麟嶽遁﹐不涉乎郊藪。非所以寧八荒﹑尉六合也。不得侍省﹐展布腹心。略寫至言﹐想望翻然。不猜其意。張良白。』」余觀韓退之所與李渤書﹐其規模步驟﹐殆與之爲一矣。○茜桃《贈歌者》詩《翰府名談》載﹕「寇萊公妾茜桃《贈歌者》詩云﹕『一曲淸歌一束綾﹐美人猶似意嫌輕。不知織女寒窗下﹐幾度拋梭織得成。』」予嘗記南唐李詢《贈織錦》詩云「紮紮機聲曉復晡﹐眼穿力盡意何如。美人一曲成千賜﹐心裏猶嫌花樣疏。」茜桃詩意﹐本此而不及也。○山蟬帶響穿疏戶前輩稱蘇子美詩﹕「山蟬帶響穿疏戶﹐野蔓延靑入破窗。」蓋出於唐方幹詩﹕「鶴盤遠勢投孤嶼﹐蟬曳殘聲過別枝。」○紅生白熟生碧熟紅《侯鯖錄》云「東坡謂世之對偶﹐如紅生﹑白熟﹐手文﹑腳色二對﹐無復加也。」然予嘗記唐羅虯詩云「窗前遠岫懸生碧﹐簾外殘霞掛熟紅。」然則羅虯已用生碧對熟紅矣。○更無一个是男兒前蜀王衍降後唐﹐王承旨作詩云「蜀朝昏主出降時﹐銜璧牽羊倒系旗。二十萬人齊拱手﹐更無一个是男兒。」其後花蕊夫人記孟昶之亡﹐作詩云「君王城上豎降旗﹐妾在深宮那得知。二十萬人齊解甲﹐寧無一个是男兒。」陳無己《詩話》載之﹐乃知沿襲前作。○沿襲不失爲佳詩人有沿襲而不失爲佳者﹐張曙《途中聞蟬》前四句云「每歲聽蟬處﹐那將此際同。孤村寒色裏﹐野店夕陽中。」李中正《聞子規》前四句云「何處正鈞《孤雁》後四句云「葦岸風吹雨﹐沙汀月照霜。還同我兄弟﹐零落不成行。」案﹐此下疑有闕文。○薏苡芎張右史耒《晝臥口占》云「病栽薏苡無勞謗﹐濕要芎不待庾。」東坡亦云「巧語屢曾傷薏苡﹐庾辭那復托芎。」○夢魂香黃季岑言一士人詩云「啼月杜鵑喉舌冷﹐宿花蝴蝶夢魂香。」蓋自唐趙嘏發之﹐趙雲﹕「松島鶴歸書信絕﹐橘洲風起夢魂香。」○二詩相類唐崔惠童《晏城東莊》詩云「一月人生笑幾回﹐相逢相值且銜杯。眼看春色如流水﹐今日花紅昨日開。」杜子美詩﹕「不須聞此意慘愴﹐先前相遇且銜杯。」二詩相類﹐第不知崔爲何時人。○褒公鄂公杜子美《贈曹將軍霸》詩﹕「淩煙功臣少顏色﹐將軍下筆開生面。良相頭上進賢冠﹐猛將腰間大羽箭。褒公﹑鄂公毛發動﹐英姿颯爽來酣戰。」鄂公謂尉遲敬徳﹐褒公謂段志元也。故東坡《贈寫眞何充》詩﹕「黃冠野服山家容﹐意欲置我山巖中。勛名將相今何限﹐往寫褒公與鄂公。」鮑愼由《謝傳神蔡景直》詩﹕「馳譽丹靑有古風﹐筆端及我未宜蒙。雲臺麟閣遙相望﹐往寫褒公與鄂公。」用東坡語﹐尢爲無功。○三詩皆用淸渾字東坡《送魯元翰》詩﹕「皎皎千丈淸﹐不如尺水渾。」陳后山《次韻東坡詩》﹕「信有幹丈淸﹐不如一尺渾。」參寥詩﹕「乍爲含垢千尋濁﹐不作驚人一掬淸。」○詠荷花胡仔《苕溪詩話》以詞句欲全篇皆好﹐極爲難得。如賀方回「淡黃楊柳帶棲鴉」﹐秦處度「藕葉淸香勝花气」二句。寫景詠物﹐可謂造微入妙。然予見劉忠肅莘老已言之矣。《湖上口號》云「綠荷深不見湖光﹐萬柄淸風動晚涼。莫恨紅葩猶未爛﹐葉香元自勝花香。」○服藥不如獨臥世所傳道書﹐雜載神仙祕訣﹐有云「服藥千朝﹐不如獨寢一宵。」此最有理。予近讀顧況《琴客》詩云「服藥不如獨自眠﹐從他別嫁一少年。」乃知古有此語。然《太平廣記彭祖傳》云「服藥百種﹐不如獨臥。」又知道書本此。○系日白樂天﹕「旣無長繩系白日﹐又無大藥駐朱顏。」蓋本陳沈炯《幽庭賦》﹕「那得長繩系白日﹐年年月月俱如春。」然江總《歲暮還宅》詩亦云「長繩豈系日﹐濁酒傾一杯。」○東坡作《夏侯太初論》王立之《詩話》記東坡十歲時﹐老蘇令作《夏侯太初論》。其間有「人能碎千金之壁﹐不能無失聲於破釜﹔能搏猛虎﹐不能無變色於蜂蠆」之語﹐老蘇愛之。以少時所作﹐故不傳。然東坡作《顏樂亭記》與《黠鼠賦》﹐凡兩次用之。以上皆王記。余按﹐晉《劉毅傳》﹕「鄒湛曰﹕『猛獸在田﹐荷戈而出﹐凡人能之。蜂蠆作於懷袖﹐勇夫爲之驚駭﹐出於意外故也。』」乃知東坡意發於此。○杜甫取李陵詩杜詩﹕「思家步月淸宵立﹐憶弟看云白日眠。」又云「別時孤云今不飛﹐時復看云淚橫臆。」蓋取李陵《別蘇武》詩云「仰視浮雲馳﹐奄忽互相逾。」「長當從此別﹐且復立斯須。」○知爾不能舉韓子蒼《送王詩》末章云「虛作西淸老從臣﹐知爾才華不能舉。」王摩詰《送邱爲》云「知爾不能薦﹐羞稱獻納臣。」○董穎襲陳知默詩洪景盧《夷堅乙志》記董穎詩﹕「云壑釀成千嶂雨﹐風蘋吹老一川秋。」上句蓋襲陳知默詩耳。陳雲﹕「云埋山麓藏秋雨﹐葉脫林梢帶晚風。」○東坡本李端詩東坡詩﹕「白水滿時雙鷺下﹐午陰淸處一蟬鳴。」唐李端《茂陵山行陪韋金部》詩云「盤云雙鶴下﹐隔水一蟬鳴。」東坡本此。○韓子蒼詩出陸龜蒙韓子蒼作絕句﹕「天寒候雁作行遠﹐沙晚浴鳧相對眠。松醪朝醉復暮醉﹐江月上弦仍下弦。」陸龜蒙《別墅懷歸》云「題詩朝憶復暮憶﹐見月上弦還下弦。」韓所出也。○得茶三昧錢唐南屏謙師﹐妙於茶事。東坡贈之詩云「道人曉出南屏山﹐來試點茶三昧手。」劉貢父亦贈詩云「瀉湯舊得茶三昧﹐覓句還窺詩一斑。」○詹光茂妻寄遠詩蔡寬夫記天聖中孫冕載詹光茂妻《寄遠》詩云「錦江江上探春回﹐消盡寒冰落盡梅。爭得兒夫似春色﹐一年一度一歸來。」乃知「惟有舊時王謝燕﹐一年一度到君家」所本。○葛敏修用陳況詩葛敏修《南華竹軒絕句》﹕「獨拳一手支頤臥﹐偸眼看云生未生。」蓋用五代時陳況詩﹕「醒眼看諸峯﹐白雲開又集。」然唐吳融亦有「深感下峯顏色好﹐晚云才散又當門」之句。○古有瑣語唐孫光憲有《北夢瑣言》。按﹐《晉書》﹕「太康二年﹐汲郡人不準盜發魏襄王墓﹐或言安釐王冢。得竹書數十車﹐其《瑣言》十一篇。」乃知古已有《瑣言》。○語有神助《呂氏詩事錄》云「郭祥正有句云﹐『明月人隨渡流水』﹐王介甫愛之曰﹕『此言如有神助。』」余記範文正公詩云「多情是明月﹐相逐過江來。」乃知郭本此。○皮日休《白蓮》詩東坡嘗喜皮日休《白蓮》詩﹕「無情有恨何人見﹐月曉風淸欲墜時。」謂決非紅蓮詩。然李賀《新筍》云「無情有恨何人見﹐露壓煙啼千萬枝。」乃知皮取此。○不去呂后爲惠帝計老蘇明允論漢髙祖云「不去髙後者﹐以呂氏佐帝定天下﹐爲大臣素所畏服。獨此可以鎭壓其邪心﹐以待嗣子之壯。故不去呂后者﹐爲惠帝計也」云云。余按﹐唐李徳裕《羊祜畱賈充論》云「漢髙不去呂后﹐變近於此。漢髙嬖戚姬﹐愛如意﹐思其久安之計﹐至於悲歌不樂。豈不知除去呂后﹐必無後禍。況呂后年長有過﹐稀復進見。漢髙棄之﹐如去塵垢。實以惠帝暗弱﹐必不能自攬權綱。其將相皆平生故人﹐俱起丰﹑沛﹐非呂后剛彊﹐不能臨制。所以存之﹐爲社稷也。」乃知老蘇本此。○韓子蒼作《善淸眞贊》韓子蒼作《艸堂和尙善淸眞贊》云「蓬松頭﹐卓削耳﹐一生說法牙無水」云云。蓋用東坡《題王靄如來出山相》云「頭﹛髟曾﹜﹑耳卓削。適從何處來﹐碧色眼有角。明星未出萬象間﹐外道天魔猶奏樂。錯不錯﹐安得無上菩提﹐成等正覺。」《東坡集》不載此文。○陸農師取杜子美詩王荊公父子俱侍經筵﹐陸農師以詩賀云「潤色聖猷雙孔子﹐調燮元化兩周公。」議者爲太過。然不知取杜子美《送薛明府》詩﹕「侍臣雙宋玉﹐戰策兩穰苴。」○陳去非黃巢詩意同陳去非《衡嶽道中》詩﹕「客子山行不覺風﹐龍吟虎嘯滿山松。綸巾一幅無人識﹐勝業門前聽午鐘。」按﹐唐黃巢旣敗﹐爲僧﹐投張全義﹐捨於南禪寺。有寫眞絹本﹐巢題詩其上云「猶憶當年艸上飛﹐鐵衣脫盡掛僧衣。天津橋上無人識﹐獨倚欄干看落暉。」去非詩意同。○澄江一道東萊先生呂居仁愛豫章少年時作《泰和縣樓詩》﹕「木葉千山天遠大﹐澄江一道月分明。」然白樂天亦有《江樓夕望詩》云「燈火萬家城四畔﹐星河一道水中央」之句。○洗天風雨藝祖聞蜀人詩云「煩暑鬱蒸無處避﹐洗天風雨幾時來﹖」曰「此蜀人思我之來也。」此乃蜀人朱長文詩。然唐許昌節度使薛能《漢南春望》詩﹐已有「自古浮蔽白日﹐洗天風雨幾時來」之句。●卷九地理○石頭之名有二韓退之有《次石頭驛寄江西王十中丞閣老》詩﹐敬今洪州石頭驛﹐皆以爲證。大觀三年﹐汪藻彥章爲江西提學﹐作《石頭驛記》云「自豫章絕江而西﹐有山屹然﹐並江而出﹐曰石頭渚﹐世以爲殷洪喬投書之地。《晉史》及《世說》稱﹐洪喬爲豫章太守﹐去都日﹐得書百餘函﹐次石頭﹐悉投之江中。逮今且千歲﹐而洪喬之名﹐與此山俱傳。石頭於他書無所見﹐以圖志考之﹐惟唐武徳中﹐嘗以豫章之西境爲西昌縣﹐俾縣令治其地﹐蓋今石頭是也。及觀韓退之《次石頭驛寄江西王中丞詩》﹐則白晉以來﹐知其爲石頭﹐至退之時﹐又知其嘗爲驛也。其大略如此。」後又云「自洪喬而知有此山﹐至退之而驛之名始傳。」然則石頭之名﹐汪彥章徇流俗之失﹐竟以爲洪喬投書之地﹐失之矣。予嘗考之﹐蓋江南有兩石頭﹕「鐘山龍蟠﹐石頭虎踞」﹐與夫王惇﹑蘇峻之所據者﹐此隸乎金陵者也。余孝頃與蕭勃卽石頭作兩城﹐二子各據其一﹐此豫章之石頭也。洪喬爲豫章太守﹐都下人士﹐因其行﹐致書百餘函﹐次石頭﹐皆投之。蓋金陵晉室所都﹐都下人士﹐以羨出守﹐故因書以附之。投之石頭﹐謂羨去都而投﹐而非抵豫章而投也。後人以羨嘗守豫章﹐而豫章適有石頭﹐故因石頭之名﹐號投書渚矣。意者將記洪喬之剛介﹐以增重石頭。殊不知豫章之石頭﹐非金陵之石頭。按﹐梁廣州刺史蕭勃舉兵逾嶺﹐聲搖江西。新吳洞主余孝頃應之﹐遣其子守郡城﹐自出豫章。勃之別將歐陽軍苦竹灘﹐陳武帝遣周文育總師﹐唾手而禽。勃時尙居南康﹐麾下聞之﹐斬其首以獻。於是孝頃退走新吳﹐帝遣文育﹑黃法討之。文育率眾軍入象牙江﹐捨舟進據三陂﹐卒爲豫章內吏熊曇朗所賣﹐無成功。南康﹐今虔州也。新吳﹐今奉新縣也。三陂﹐今海昏之墟落也。象牙江﹐今隸南昌。苦竹灘﹐今隸丰城。江西之江﹐兆源於庾嶺﹐而豫章承其下流。南康﹑苦竹灘﹑象牙江﹐蓋通一貫者也。文育自象牙而趨三陂﹐以今觀之﹐正得間道。蓋是時孝頃居新吳﹐其於猶據石頭之舊柵。法𨿽受詔見助﹐而尙駐軍新淦。文育若欲徘徊江滸﹐縱能擒舊柵之豎子﹐曾未搗新吳之巢穴。且令屯營於三陂﹐庶幾法順流而應之。則首尾薄戰﹐孝頃父子無遺噍矣。不幸姦人得而賣焉。予家江西﹐往來洪﹑撫之間﹐又以法之爲鄕人也。因史冊所書﹐考石頭之誤﹐俯江山之形勝。想古人之所以倚伏往來者﹐則石頭之險﹐蓋有在矣。而終不得與金陵並馳﹐豈非所托非人哉。○豫章之名豫章之名舊矣﹐在江左者﹐有其地而非郡。在江南者﹐建郡而非春秋之時。吳王閹閭六年﹐魯定公之二年也。楚囊戍伐吳﹐師於豫章。吳人見舟於豫章﹐而潛師於巢。冬十月﹐克楚﹐取居巢。又明年﹐吳將入郢﹐其謀臣請因唐蔡而西。冬十一月﹐蔡侯﹑吳子﹑唐侯﹐俱捨舟於淮﹐自豫章與楚夾漢。囊﹝1234﹞漢而陳﹐自小別而至大別﹐吳逆擊敗之﹐五戰而及郢。嘗觀吳都具區﹐今平江之吳縣也。楚都郢﹐今富水也。漢水自歸﹑峽接流﹐而爲今漢陽軍。蓋視吳爲東。九江自庾嶺兆源﹐而洪州奠其南﹐蓋視楚爲西。居巢﹐今無爲軍也。閹閭之六年﹐吳人見舟於豫章﹐而潛師於巢。以明豫章瀕楚﹐而巢邇於吳﹐故得而潛師也。小別﹑大別﹐今鄂州之山﹐漢水視之爲東者也。八年﹐吳人捨淮而卽豫章﹐杜氏以爲漢東江北地。囊﹝1234﹞方且濟漢而陳於小大之別﹐則春秋之豫章爲瀕楚﹐在江﹑夏之間審矣。或者以六年之師﹐因豫章以建州﹐則其地必沿流之所。而洪之爲州﹐蓋沿流者也。八年捨舟而卽豫章﹐且堅杜氏之說。囚以漢東之地爲平陸﹐惟有沿流平陸之異。故以見舟者﹐江南之豫章也。殊不知吳視楚爲西﹐視江夏爲小西﹐而視洪則南矣。見舟﹐所以張軍容也﹐安能遠托大江之南﹐而不近趨小西之地。然則江南之豫章﹐決無與乎春秋之時﹐明矣。○春秋豫章與今不相干予江西人﹐嘗考今之豫章﹐非春秋之豫章。然皆未得其定說﹐已具於前矣。最後予讀杜預﹑孔穎達注疏﹐而後知予之寡見也。按﹐《左氏昭公十三年》﹕「楚師還自徐﹐吳人敗諸豫章﹐獲其五帥。」杜預注曰「定二年﹐楚人伐吳﹐師於豫章。吳人見舟於豫章﹐而潛師於巢﹐以軍楚師於豫章。又柏舉之役﹐吳人捨舟於淮﹐而自豫章與楚夾漢。此皆當在江北淮水南﹐蓋後徙在江南豫章。」又《左氏傳定公四年》﹕「蔡侯﹑吳子﹑唐侯伐楚﹐捨舟於淮﹐自豫章與楚夾漢。」杜預曰「豫章﹐漢東﹑江北地名。」孔穎達曰「《漢書地理誌》『豫章﹐郡名﹐在江南。』此則在北者。《土地名》云﹕『定公二年﹐楚人伐吳﹐師於豫章。吳人見舟於豫章﹐而潛師於巢﹐吳軍楚師於豫章。又柏舉之役﹐吳人捨舟於淮﹐而自豫章與楚師夾漢。此皆在江北﹑淮南。蓋後徙在江南之豫章。』」以上皆經傳與注疏所載。予以杜﹑孔注疏證江南之豫章﹐無與於春秋之豫章﹐審矣。《漢志》𨿽曰髙帝置﹐但年代闊遠﹐文字殘闕﹐無從考見所徙之年月耳。按﹐宋武帝討劉毅﹐遣王鎭惡先襲至豫章口。豫章口去江陵城二十里﹐乃知春秋之豫章﹐去江陵甚近﹐與今洪州全不相干。○戲下有兩音王觀國《學林新編》云「戲下有兩音。《前漢髙祖紀》﹕『沛公已定關中。羽大怒﹐使黥布等攻破函谷關﹐遂至戲下。』又曰﹕『諸侯罷戲下﹐各就國。』師古注曰﹕『戲音許宜切﹐亦讀曰麾。』《衛靑傳》﹕『韓說爲戲下轉戰。』《灌夫傳》﹕『馳入吳軍﹐至戲下。』師古曰﹕『戲﹐大將之旗也。讀與麾同。』又引《髙祖紀》曰﹕『周章西入關﹐至戲。』師古曰﹕『在新丰縣東﹐今有戲水驛。』《後漢郡國志》﹕『京兆新丰東有戲亭。』」以上皆王說。余按﹐左氏《國語》﹕「裏革曰﹕『幽滅於戲。』」韋氏注曰「幽王爲西戎所殺。戲山在西周。」孔穎達曰「戲﹐驪山之北水名也。王甫謐曰﹕『今京兆新丰東二十里戲亭是也。』《汲冢書紀年》云﹕『平王奔西申﹐而立伯盤以爲太子。與幽王俱死於戲。』」然則戲之得名﹐春秋時已著﹐不始於秦﹑漢間也。據韋﹑孔所引﹐𨿽山水不同﹐要之以戲而兼名山水﹐古來減多有之﹐不可以一爲是也。至觀國謂師古不當以旗戲與地名同音﹐此不足咎。第班固不當稱戲而以下繼之。○巴字山水宋之間《送田道士使蜀投龍詩》云「蜀門風勢斷﹐巴字水形連。」又唐人詩云「杜宇呼名切﹐巴江學字流。」然則巴州因水得名矣。予按﹐杜佑《通典》﹕『硤州巴山縣﹐古關﹐楚肅王拒蜀處。今縣北有山﹐曲折似巴宇﹐因以爲名。』此又以山似巴字﹐何耶﹖然《三巴記》﹕「閬水東南流﹐曲折三回如巴字。」唐人有《巴字江賦》云「初驚蠹蝕﹐龍舟鱗次子波中﹔乍若螢從﹐漁火星分於渡口。」乃知山形似巴者非。○孟諸髙適《封丘行》云「我本漁樵孟諸野。」又平臺云「孟諸蒲暮涼風起。」又曰「朝臨孟諸野。」按﹐《春秋左氏傳》﹕「僖公二十八年﹐楚子玉夢河神謂己曰﹕『畀余﹐余賜汝孟諸之糜。』」杜預云「孟諸﹐宋藪澤。水艸之交曰麋。」予按﹐《釋地》云「十藪﹕宋有孟諸。」郭璞曰「今在梁國睢陽縣東北。」《周禮職方氏》﹕「正東曰靑州﹐其澤藪曰望諸。」《禹貢》﹕「豫州﹐導菏澤。被孟豬。」孔安國曰「盂豬﹐澤名﹐在菏東北﹐水流溢覆被之。」宋則今梁國也﹐睢陽是已。故鄭氏注亦云「望諸﹐在睢陽。」糜﹑湄通用。○有二中牟中牟有二﹐在河南北之間﹐不可不辧。《爾雅》曰「鄭有圃田。」郭璞注云「今滎陽中牟縣西圃田澤是也。」《趙世家》曰「獻侯卽位﹐治中牟。」《漢書地理誌》曰「河南郡有中牟縣﹐趙獻侯自耿徙。」又曰「三家分晉﹐河南之中牟﹐魏分也。」《通典》曰「滎陽郡中牟縣。」注云「漢舊縣﹐有圃田澤﹐荊河州藪也。趙獻侯自耿徙此。又趙襄子時﹐佛以中牟叛﹐卽此也。北十二里有中牟臺。」《春秋定公九年左傳》曰「晉車千乘在中牟。」杜預注曰「今滎陽有中牟縣。回遠﹐疑非也。」予按﹐左氏所謂車在中牟﹐非滎陽之中牟明甚﹐杜預疑之甚當。且晉世方分河南分滎陽郡﹐中牟屬之。此地乃在河南﹐計非晉境所及。及三家分晉﹐中牟屬魏﹐則非趙所得都。蓋趙獻侯治中牟﹐亦非河南之中牟也。考《春秋哀公五年》﹕「趙鞅伐衛﹐圍中牟」﹔《論語》﹕「佛以中牟畔」﹔與定公九年「晉車在中牟」﹔或別是一中牟﹐當在河北耳。臣瓚《漢書音義》曰「臣瓚按﹐河南中牟﹐春秋之時﹐在鄭之疆內。及三卿分晉﹐則爲魏之邦土。趙界自漳水以北﹐不及此也。《春秋》﹕「衛侯如晉﹐過中牟。」案此之中牟﹐不在趙之東也。案﹐中牟當在溫水之上。」然則臣瓚亦以河南中牟﹐非此中牟矣。今《漢書地理誌》與《通典》﹐雜舉而不辧焉﹐使後學不能不疑也。○石城王彥輔《石城辧疑》曰「左太衝謂『戎車盈於石城』﹐卽金陵之石頭城也。世徒知於此﹐而不知郢州之得名亦同也。故酈善長曰﹕『沔水南逕石城西城﹐因山以爲固者』﹐是也。蓋晉羊叔子鎭荊州日所立。惠帝元康九年﹐分江夏西部﹐就置竟陵郡。至唐武徳四年﹐置郢州於長壽縣。是則今之郢州﹐昔之竟陵郡也。」以上皆王說。予按﹐唐杜佑《通典》云「郢州﹐今治長壽縣。歷代所屬﹐與竟陵郡同。二漢屬江夏郡。晉﹑宋以來﹐竟陵郡地﹐梁南司北新二州之境。西魏分屬安州。後周分置石城郡﹐後於石城置郢州。隋煬帝初﹐州廢﹐置竟陵﹑安陸二郡。唐並二郡爲溫州﹐後爲郢州﹐或爲富水郡。」然則彥輔所謂武徳四年置郢州於長壽縣。是不察杜佑所謂「後周置石城郡﹐後於石城置郢州」耶﹖考佑云「隋初廢州置郡﹐至唐又並爲溫州﹐又爲郢州。」則彥輔止據後來﹐不究其本耳。《唐書樂志》曰「《石城樂》者﹐宋臧質所作也。石城在竟陵﹐質嘗爲竟陵郡﹐於城上眺矚﹐見羣少年歌謠通暢﹐因作此曲。」《古今樂錄》曰「石城樂﹐舊舞十六人。其曲一云﹕『生長石城下﹐開窗對城樓。城中諸少年﹐出入見依投。』」蓋竟陵之石城﹐其名甚著。又《通典》云「《莫愁樂》者﹐出於《石城樂》。石城女子名莫愁﹐善歌謠。且石城中有忘愁聲。故歌云﹕『莫愁在何處﹖莫愁石城西。艇子打兩槳﹐催送莫愁來。』」○辧朐忍韓退之作《韋處厚盛山十二詩序》曰「不知其出於巴東﹐以屬朐忍也。」洪慶善辧曰「《地理誌》云﹕『山南西道開州盛山郡﹐本萬世郡。義寧二年﹐析巴東之盛山﹑新浦﹐通川郡之萬世﹑西流置。天寶元年﹐更名朐忍。音潤蠢。地下濕﹐多朐忍虫。』劉禹錫《嘉話》云﹕『朐忍﹐蚯蚓也。常至夜﹐江畔出其身﹐半跳於空中而鳴。上音屈﹐下音忍。』《集韻》云﹕『朐忍﹐在漢中﹐俗作旬﹐非是。』」以上皆洪說。予按﹐《西漢地理誌》﹕「巴郡有朐忍縣。」顏師古曰「朐音劬。」《後漢郡國志》﹕「巴郡朐忍縣。」亦只作此忍字﹐蓋古文借用也。又按﹐杜佑《通典》﹕「開州﹐大唐置。或爲盛山郡盛山縣。漢朐忍縣地。」以三書考之。蓋開州在唐爲盛山﹐在漢爲朐忍也。《漢書》不著其意。惟劉禹錫以其地出朐忍之虫﹐因以得名。禹錫之說﹐亦本許愼。《說文》云「朐忍﹐虫名。漢中有朐忍縣﹐地下多此虫﹐因以爲名。從肉句聲。」黃朝英云「考其意﹐當作潤蠢。朐﹐如順切。忍﹐尺允切。」與洪氏﹑禹錫所音不同。然朝英﹑禹錫﹑慶善三人﹐偶忘考《西漢地理誌》耳。蓋師古以朐音劬﹐此不可不辧。○辧豪州字誤洪慶善辧韓退之《徐泗豪三州節度掌書記廳石記》曰「豪﹐今認作濠。唐《地理誌》云﹕『濠﹐初作豪。元和三年﹐刺史崔公表請其事﹐由是攺爲濠﹐取水名也。』退之作記﹐在貞元十五年﹐尙爲豪。諸本作濠﹐誤矣。」以上皆洪說。予按﹐杜佑《通典》﹕「濠州﹐春秋末鐘離子之國。至晉﹐僑置徐州。安帝時﹐置鐘離郡。宋﹑齊因之﹐兼置徐州﹐梁因之。北齊攺爲西楚州﹐隋攺曰濠州﹐因濠水爲名。濠﹐音豪。煬帝復置鐘離郡。唐武徳八年爲濠州﹐或爲鐘離郡。」然則據佑所言﹐初不見豪字﹐兼亦不本於唐。自隋攺曰濠州矣。況佑所上《通典》﹐在貞元十年﹐及稱因濠水爲名﹐濠音豪。其誤甚明。以此知韓文作濠爲是﹔而所以致洪之辧者﹐《地理誌》之失耳。○辧焉陵字音開封府焉陵縣﹐距東京一百六十里。今焉音煙﹐非是。按﹐《春秋左氏傳襄公二十六年》﹕「焉陵之役。」陸徳明《音義》曰「鄢﹐音偃。」然春秋﹑魏﹑唐曰鄢﹐漢曰焉﹐後漢﹑晉﹑隋曰焉。音焉﹐亦音偃。然則二字通用耳。○蔣廟鐘山孫陵曲衍唐徐堅﹐其學甚博。所撰《初學記》﹐載揚雄《九州箴》。內《潤州箴》云「洋洋潤州﹐江山秀遠。蔣廟鐘山﹐孫陵曲衍。江寧之邑﹐楚曰陵。吳齊梁晉﹐六代都興。」按﹐《丹陽記》﹕「蔣子文爲陵尉﹐破賊﹐爲賊所殺。故吏忽見子文乘白馬﹐如平生﹐孫權發使﹐封子文爲中都侯。立廟鐘山﹐因攺爲蔣山。」此箴之所謂蔣廟鐘山也。《丹陽記》云「蔣陵﹐因山爲名﹐吳大帝陵也。」《輿地誌》以爲「臺當孫陵曲衍之傍﹐故蔣陵亭亦名孫陵亭。」此箴之所謂孫陵曲衍也。然雄死於西漢之末﹐去此二百餘年矣﹐何以知之﹖又況於六代乎﹖予故以《潤州箴》非雄所作﹐甚明。○鏡湖會稽鑑湖﹐今避廟諱﹐本謂鏡湖耳。《輿地誌》曰「山陰南湖﹐縈帶郊郭。白水翠巖﹐互相映發﹐若鏡若圖。故王逸少云﹕『山陰路上行﹐如在鏡中遊。』名始羲之耳。」李太白《登半月臺》詩亦雲「水色淥且靜﹐令人思鏡湖。終當過江去﹐愛此暫踟躕。」則知湖以如鏡得名﹐無可疑者。而梁任《述異記》以爲﹕「鏡湖﹐世傳軒轅氏鑄鏡湖邊﹐因得名。今有軒轅磨鏡石尙存。石畔常潔﹐不生蔓艸。」恐不然也。或陸贄《月照鑑湖賦》曰「光無不臨﹐故麗天並耀﹔淸可以鑑﹐因取鏡表名。」乃知湖以如鏡得名﹐審矣。太白又有《送友人尋越中山水》詩﹕「湖淸霜鏡曉﹐濤白雪山來。」○蜀石牛《禹貢》﹕「華陽黑水惟梁州。岷﹑れ旣藝﹐沱﹑潛旣道﹐蔡﹑蒙旅平﹐和夷底績。」則蜀道與中國通久矣。《蜀主本紀》載﹕「秦惠王謀伐蜀﹐刻五石牛﹐置金其後﹐紿蜀人云﹕能糞金。蜀主信之﹐發卒千人﹐使五丁力士開道﹕致牛於成都。秦因遣張儀等隨石牛以入﹐遂奪蜀焉。」此事尢近誣。蜀人吳師盂醇翁《題金牛驛》詩以辧之云「唱奇騰怪可刪修﹐爭柰常情信繆悠。《禹貢》已書開蜀道﹐秦人安得糞金牛﹖萬重山勢隨坤順﹐一勺天波到海流。自曬據經違世俗﹐庶幾同志未相尢。」醇翁以通議大夫致仕﹐享年九十。○三曲江曲江有三。枚乘《七發》云「觀濤乎廣陵之曲江」﹐今蘇州也。廣東有曲江﹐今韶州也。司馬相如《弔二世賦》云「臨曲江豈州」﹐卽長安也。按﹐唐劉疏《傳記》云「京師芙蓉園﹐本名曲江園。隨文帝以名不正﹐攺之。」故杜子美詩云「曲江翠幕排銀榜。」又云「春日潛行曲江曲。」《七發》所謂曲江有「弭節伍子之山」﹐今胥山﹐在蘇州。○灃水酈道元《水經》曰「灃水﹐逕安南縣﹐又東與赤沙湖會。湖水北通江﹐南注灃水也。」故杜子美《嶽麓山道林二寺行》云「寺門南開洞庭野﹐殿腳插入赤沙湖。」○橘洲《輿地誌》曰「潭州橘洲﹐在郡南﹐對南津。常看如在下。及至夏水﹐懷山渚洲皆沒﹐橘洲獨在。」故杜子美《嶽麓山道林二寺行》云「橘洲田土仍膏腴。」然橘洲有二處﹐其一在龍陽。子美之詩所本﹐乃長沙之橘洲﹐距州十里。○衡山《東臯雜錄》云「余嘗至泰山﹐見其峯巒﹐巋然獨出。而衡山七十二峯皆平﹐謂之衡﹐蓋取此。」此說大誤。晉《天文志》﹕「北斗魁四星爲璇璣﹐杓三星爲玉衡。」湖南衡山﹐蓋上承玉衡分野﹐以得名耳。故《荊州記》云「南嶽衡山﹐朱陵之靈臺﹐太虛之寶洞。上承冥宿﹐銓徳鈞物﹐故名衡山。下據離宮﹐攝位火鄕。赤帝館其嶺﹐祝融托其陽﹐故號南嶽。」以此推之﹐南嶽當玉衡分野可知矣。亦猶長沙婺女之類。故今山下有銓徳觀。○羊城髙適《送柴司戶之嶺外》詩云「海對羊城闊﹐山連象郡髙。」按﹐《南部新書》云「吳修爲廣州刺史﹐未至州﹐有五仙人騎五色羊﹐負五穀而來。今州廳梁上畫五仙人﹐騎五色羊爲瑞﹐故廣南謂之五羊城。」又《廣州記》云「六國時﹐廣州屬楚。髙固爲楚相﹐五羊銜谷至其庭﹐以爲瑞﹐因以五羊名其地。」又鄭熊撰《番禺雜記》云「廣州昔有五仙﹐騎羊而至﹐遂名五羊。」《新書》與熊所記同﹐惟《廣州記》爲異﹐當有辧其非是者。○赤縣《史記》﹕「鄒衍著書曰﹕『中國於天下﹐八十一分居其一分耳。中國名赤縣神州﹐赤縣神州內﹐自有九州﹐禹之敍九州是也。不得爲州數。中國外﹐如赤縣神州者有九﹐乃所謂九州者也。』」《晉書載記贊》曰「自兩京殄覆﹐九土分崩﹐赤縣成蛇豕之區﹐紫宸遷娃黽之穴。」唐有赤尉﹐謂畿縣尉也。杜子美《奉先劉少府出水障歌》云「聞君掃卻赤縣圖﹐乘興遣畫滄州趣。」《投簡成華兩縣諸子》詩云「赤縣官曹擁材傑。」《橋陵》詩﹕「居然赤縣立﹐臺榭爭巖亭。」○洞庭橘世以韋蘇州詩﹕「書後欲題三百顆﹐洞庭猶待滿林霜。」以韋嘗守蘇﹐遂謂太湖洞庭山產柑橘。並以唐吳融《序賦》﹐及王維《送人赴越州》詩「風樵若邪路﹐霜橘洞庭秋」﹔蘇子美《姑蘇》詩「洞庭甘熟客分金」爲據﹐而以洞庭湖爲非。其實不然。蓋洞庭見於吳﹑楚﹐皆產柑橘﹐第湖山爲異耳。觀《襄陽記》﹐李叔平臨終﹐敕其子曰「龍剛洲裏﹐有千頭木奴。及柑橘成﹐歲得絹數千匹。」審此﹐則龍陽洲正在洞庭矣。又況晉張華詩云「橘在湘水側﹐菲陋人莫傳。」劉瑾《甘賦》云「寄生於南楚。」謝惠連《甘賦》云「傾予節兮湖之區。」徐陵《甘詩》云「江潭間修竹。」由古以來﹐洞庭湖之有橘舊矣﹐故柳毅叩橘而書始傳。至若洞庭山之有橘﹐不讀唐吳融《序賦》﹐未必其名顯也。○赤甲杜子美卜居於赤甲﹐故有《赤甲》詩﹕「卜居赤甲遷居新」﹔又《入宅》詩云「奔峭背赤甲」﹔又《黃艸》詩云「赤甲山下行人稀」﹔又《自西移居東屯茅居》詩云「白鹽危嶠北﹐赤甲古城東。」按﹐《荊州圖記》云「魚復縣西北赤甲城﹐東連白帝城﹐西臨大江。」然則赤甲蓋屬魚復縣也。○烏石岡柘岡鹽步門烏石岡﹐距臨川三十里﹐荊公外家吳氏居其間。故《與外氏飲》詩云「不知烏石岡邊路﹐到老相逢得幾回。」又《遊艸堂寺》詩云「烏石岡邊繚繞山﹐紫荊細逕水雲間。」又《雜詠》云「烏石岡頭躑躅紅﹐江邊柳色漲春風。」吳氏所居﹐又有柘岡。柘岡故多辛夷﹐荊公詩云「柘岡西路花如雪﹐回首春風最可憐。」又《寄正之》詩云「試問春風何處好﹖辛夷如雪柘岡西。」又《贈黃吉父》詩云「柘岡西路白雲深﹐想子東歸得重尋。亦見舊時紅躑躅﹐爲言春至每傷心。」又《送吳彥》詩云「柘岡定有辛夷發﹐亦見東風使我知。」鹽步門﹐乃撫州郡城之水門﹐卸鹽之地。公舊居在焉﹐今爲祠堂。公有詩云「曲城丘墓心空折﹐鹽步庭幃眼欲穿。」皆紀實也。故烏石岡﹑柘岡﹑鹽步門﹐其名至今猶存。韓子蒼《寄居臨川﹐送鄕人陳亨仲》詩云「兒童共戲苦鹽岸﹐老大相逢烏石岡。」○睢陽應天府南京﹐睢陽舊地也。近世皆以睢爲趄音﹐非也。按﹐《左傳》﹕「隱公元年九月﹐及宋人盟於宿。」注云「宋梁國睢陽縣。」又﹕「昭公二十一年﹐齊師﹑宋師敗吳師於鴻口。」注﹕「梁國睢陽縣有鴻口亭。」又﹕「僖公十九年﹐宋公使邾文公用鄙子於次睢之社。」注﹕「睢水受汴﹐東經陳畱﹑梁﹑譙﹑沛﹑彭城縣入泗。」以上三處﹐陸徳明皆音𨿽。○武林山李翺《來南錄》云「元和四年二月戊子﹐至杭州。己丑﹐如武陵之山﹐臨曲波﹐觀輪舂。」注曰「卽靈隱天竺寺。」予按﹐杭州無武陵山﹐陵字當是筆誤﹐恐是林字。《晉書地理誌》﹕「吳郡錢塘縣武林山﹐武林水所出。」當是時﹐錢塘屬吳郡。又見《前漢地理誌》﹐顏師古注。○云夢沈存中《筆談》曰「舊《尙書》曰﹕『云夢土作。』本朝太宗時﹐得古本《尙書》﹐作『云土夢作』。詔攺《禹貢》從古本。按﹐孔安國注﹕『云夢之澤﹐在江南。』不然也。據《左傳》﹕『吳人入郢﹐楚子涉睢﹐濟江﹐入於雲中。王寢﹐盜攻之﹐以戈擊王。王奔鄖。』楚子自郢西走涉睢﹐則當出於江南。後涉江入於雲中﹐遂奔鄖。鄖則今之安陸州。涉江而後至云﹐入云然後至鄖﹐則云在江北也。《左傳》曰﹕『鄭伯如楚﹐子產相﹐楚子享之。旣享﹐子產乃具田﹐備王以田江南之夢。』杜預注曰﹕『楚之云夢﹐跨江南北。』曰『江南之夢』﹐則云在江北明矣。元丰中﹐有郭思者﹐能言漢沔間地理﹐亦謂江南爲夢﹐江北爲云。予以《左傳》驗之﹐思之說信然。江南則今之公安﹑石首﹑建寧等縣﹔江北則玉沙﹑監利﹑景陵等縣。乃水之所委﹐其地最下。江南上析﹐水出稍髙﹐方土而夢已作矣。此古本之爲允也。」以上皆《筆談》所記。予按﹐《寰宇記》曰「云夢澤﹐半在江南﹐半在江北。其水中平﹐土丘半出。」《寰宇記》本樂史所撰﹐史是太宗時人﹐則沈﹑郭未嘗見《寰宇記》也。然沈辧末得其詳。且《周禮荊州》云「其澤藪曰云夢。」鄭康成注云「云夢在華容。」《禹貢》雲中。「云土夢作。」昭三年《左傳》﹕「楚子與鄭伯﹐田於江南之夢。」又定四年﹕「楚子涉睢﹐濟江﹐入於雲中。」正義云「南郡枝江縣西﹐有云夢城。江夏安陸縣東南﹐亦有夢城。或曰﹐南郡華容縣東南有邑丘湖﹐江南之夢也。」云夢一澤﹐而每處有名者。司馬相如《子虛賦》云「云夢者﹐方九百里。」則此澤跨江南北﹐亦可獨稱云稱夢耶﹖酈道元《水經注》謂﹕「自江陵東界爲云夢﹐北爲云夢之藪。」亦不指一處。不可焉以夢在江南﹐云在江北。○紀南城王觀國《學林新編》論楚都郢曰「《史記》﹕周成王封熊繹於荊蠻﹐爲楚子﹐居丹陽。楚文王自丹陽徙郢﹐楚頃襄王自郢徙陳﹐楚考烈王自陳徙壽春﹐命曰郢楚。旣徙而猶命曰郢﹐亦猶南朝蕭氏出於蘭陵﹐而其後又創南蘭陵﹐各貴其所自出也。今之郢州﹐乃楚之別邑﹐號郢亭﹐非楚都之郢。」以上皆王說。予按﹐杜佑《通典》云「壽春郡羅城﹐卽考烈王所築。秦滅楚﹐虜王負芻。其地爲九江郡。」又云「江陵﹐故楚之郢地。秦分郢﹐置江陵縣。今縣界有故郢城﹐有枝回洲﹐有夏水口。《左傳》所云『沈尹戍奔命於夏』也。有荒谷﹐卽莫敖所縊荒谷。西北有野父城﹐又有紀南城。楚渚宮﹑漢津鄕故城﹐在今縣東也。」又按﹐酈道元《水經注》曰「楚之先﹐僻處荊山﹐後遷紀郢﹐卽紀南城也。」《十道志》曰「昭王十年﹐吳通漳水﹐灌紀南城﹐入赤湖﹐郢城遂破。」杜預《左傳》注曰「今南郡江陵縣北紀南城﹐故楚國也。」然則王觀國𨿽知今之郢州非楚之郢﹐而尙未知定處也。今以諸書參考﹐卽江陵之紀南城是也。《筆談》亦止謂「楚都南郢」。○黃金瀨《藝文類聚》載《幽明錄》曰「巴丘縣﹐自岡以上二十里﹐名黃金潭﹐莫測其深。上有瀨﹐亦名黃金瀨。古有釣於此潭﹐獲一金鎖﹐引之﹐遂滿一船。有金牛出身奔船﹐釣人被駭﹐牛因奮勇﹐躍而還潭。鎖將盡﹐釣人以刀斫得數尺。潭瀨因此取名。」予按﹐巴丘縣以巴山得名﹐縣有巴山故也。巴丘﹐晉廬陵郡﹐攺置巴山郡。隋以來稱崇仁﹐以鄕得名﹐今撫州崇仁縣是也。予世家巴丘。考黃金瀨在邑之東二十里﹐其名迄今尙存。其上有陂﹐亦謂之黃金陂。然鄕人皆莫知得名之始。第金岡止謂之岡頭。○開封京師開封縣﹐其城本鄭莊公所築。昔衛之水有浚﹐浚之地有儀封人﹐掌儀地之封疆。鄭人得而城焉﹐以爲開封﹐此其始也。《髙帝紀》﹕「秦二世三年﹐酈商爲將﹐將陳畱兵﹐與偕攻開封﹐未拔。」○金堤金堤在今東京酸棗縣。按﹐漢《溝洫志》﹕「漢興三十有九年﹐孝文時﹐河決酸棗﹐東潰金堤﹐於是東郡大興卒塞之。」注﹕「金堤﹐河堤名也。在東郡白馬界。」○陳橋陳橋距舊城二十里﹐卽古之板橋。太祖北徵﹐次陳橋﹐軍士推戴﹐卽其地也。白居易《板橋路》詩曰「梁苑城西二十里﹐一渠長水柳千條。若爲此路應重過﹐十五年前舊板橋。曾共玉顏橋上別﹐不知消息到今朝。」李義山《板橋曉別》云「回望髙城落曉河﹐長亭窗戶壓微波。水仙欲上鯉魚去﹐一夜芙蓉紅淚多。」王荊公《陳橋》詩云「走馬黃昏渡河水﹐夜爭歸路春風裏。指點韋城太白髙﹐投鞭日午陳橋市。楊柳初回陌上塵﹐胭脂洗出杏花勻。紛紛塞路堪迫惜﹐失卻新年一半春。」○西塞張志和歌曰「西塞山前白鷺飛﹐桃花流水鱖魚肥。」按﹐《武昌記》曰「西陵縣﹐對黃公九磯﹐謂之西塞。」○閩江南臺《閩中記》﹕「晉郭璞遷城時﹐言南臺沙合﹐必出宰輔。元和中﹐閩人潘有實爲省郎﹐自負王佐之才。每遇鄕人﹐必問﹕「南臺江可褰裳過否﹖」或云未﹐則色不悅。迨章郇公入樞府之明年﹐沙始交﹐遂大拜。尋而吳丞相育﹑曾侍中公亮﹑陳丞相升之﹑吳樞密充﹐皆相繼輔弼。惟曾公﹐泉人也。他皆建人﹐吳﹑章又皆浦城人。其後如章子厚諸公繼踵而起﹐盛哉。」南臺今屬福州。故宋景文公撰《章郇公墓志》﹐亦云「閩江南臺﹐古傳沙合者出相。比年遂僨爲洲﹐蓋名世賚弼﹐殆天啟然。」或云「福州無預建州。」殊不知《閩中記》云「南臺者﹐在閩縣南五里。江畔有越王釣龍臺﹐故曰南臺。其源出於建溪﹐東流四百里至臺﹔又東南流三十里﹐與東西峽江合﹐流入海。」○北苑茶丁晉公有《北苑茶錄》三卷。世多指建州茶焙爲北苑﹐故姚寬《叢語》謂﹕「建州龍焙﹐面北﹐遂謂之北苑。」此說非也。以予觀之﹐宮苑非人主不可稱﹐何以言之﹖按﹐建茶供禦﹐自江南李氏始。故楊文公《談苑》云「建州﹐陸羽《茶經》尙未知之。但言『福建等十二州未詳﹐往往得之﹐其味極佳。』江左近日﹐方有蠟面之號。李氏別令取其乳作片﹐或號曰京挺﹑的乳及骨子等﹐每歲不過五六萬斤。迄今歲出三十餘萬斤。」以文公之言考之﹐其曰京挺﹑的乳﹐則茶以京挺爲名。又稱北苑﹐亦以供奉得名﹐可知矣。李氏都於建業﹐其苑在北﹐故得稱北苑。水心有淸輝殿﹐張洎爲淸輝殿學士。別置一殿於內﹐謂之澄心堂﹐故李氏有澄心堂紙。其曰「北苑茶」者﹐是猶「澄心堂紙」耳。李氏集有《翰林學士陳喬作北苑侍宴賦詩序》曰「北苑﹐皇居之勝槪也。掩映丹闕﹐縈回綠波。珍禽異獸充其中﹐修竹茂林森其後。北山蒼翠﹐遙臨復道之陰﹔南內深嚴﹐近在帷宮之外。陋周王之平圃﹐小漢武之上林」云云。而李氏亦有《禦制北苑侍宴賦詩序》﹐其略云「偸閒養髙﹐亦有其所。城之北有故苑焉﹐遇林因藪﹐未愧於離宮﹔均樂同歡﹐尙慚於靈沼」云云。以二序觀之﹐因知李氏有北苑。而建州造挺茶又始之﹐因此取名﹐無可疑者。○琵琶洲饒州余幹水口有州﹐其形如琵琶﹐謂之琵琶洲。有亭在岸﹐謂之琵琶亭。過客畱詩﹐非一人也。予按《洽聞記》﹕「吳太平二年﹐長沙大饑﹐殺人不可勝數。孫權使趙達占之﹐云﹕『天地川澤相通﹐如人四體﹐鼻衄炙腳而愈。今余幹水口嘗暴起一洲﹐形如鱉﹐食彼郡風气。可祠而掘之。』權乃遣人祭以太牢﹐斷其背。故老傳云﹕『饑遂止。』其洲在饒州余幹縣。」予乃知洲形如鱉﹐轉以爲琵琶。蓋肇於吳也。○修水修水在分寧縣北﹐東南經縣治。又經武寧縣東北﹐流六百里至海昏﹐又東流一百里入彭蠡湖。世傳郭璞記曰「有魚名修﹐有水名氵。天下大亂﹐此地無憂。」言可避亂也。予按﹐《陰陽書》雲「水宜東流﹐蓋巽居東方。其次則北﹐北乃艮方」耳。所以分寧𨿽深僻險絕﹐然代出偉人。至若贛水﹐皆西流﹐所以自南朝以至今日﹐人物殊少。然則璞記氵字從水﹐何耶﹖按﹐《史記》﹐徐廣以氵音先糾反﹐或恐通用。○利夔路置帥維蜀之險熙寧九年﹐原州臨涇縣令鮮於師中言「蜀有劍門棧道之險﹐瞿唐三峽之隘。今朝廷命帥﹐舉利﹑益二路以付之。萬一中國多事﹐姦雄恃險﹐無以分制。乞於利﹑夔兩路置帥﹐以維西蜀之勢。」於是詔自今中書選官知興元府﹐樞密院選官知夔州。○慨口豫章大江之口﹐距海昏縣十三里﹐地名慨口。今往來者不究其義﹐以海口稱之﹐如雲江海之口也。予按﹐《豫章記》曰「海昏侯國﹐在昌邑《今建昌縣》城東十三里。縣列江邊﹐名慨口﹐出豫章大江之口也。昌邑王每乘流東望﹐輒憤慨而還﹐故謂之慨口。」○五松山李太白詩﹕「要須回舞袖﹐拂盡五松山。」按﹐五松山在今池州銅陵縣﹐山有寶云寺﹐舊曰五松院。南唐江延義有記。○閣皂山《玉堂閒話》云「南中有閣皂山﹐山形如閣﹐山色如皂﹐故號閣皂山。乃葛仙翁得道之所﹐七十二福地。」予按﹐陶弼詩云「葛仞天然閨閣形﹐陰陰不似眾山靑。」洪駒父詩云「爰有福地直鬥牛﹐厥名閣皂形色收。」蓋以《閒話》所謂形色而言也。今屬臨江軍﹐爲福地之一。○天姥山會稽剡縣﹐自晉﹑宋以來﹐人始稱傳。故沃州天姥﹐號稱山水奇絕處。自吳僧帛道猷來自西天竺﹐賦詩云「連峯數十里﹐修竹帶平津。茅茨隱不見﹐雞鳴知有人。」其後支道林之徒﹐相斷而居﹐凡十八僧。而名流如戴逵﹑王羲之者﹐又十八人。大槪白樂天記之爲詳。蓋《道經》云「兩火一刀可以逃。」以其名山之多﹐可以避世。故晉﹑宋之世﹐隱逸之爲多﹐亦爲陽明洞天也。○蓬萊何似水晶宮東坡謂﹕「驪山溫湯﹐以妃子之故﹐後世恥言之。余以是知物之輕重顯晦﹐必以其人也。」李太白以靑陽九子山爲九華山﹐以武昌南湖爲郎官湖。元微之在越州賦詩云「我是玉皇香案吏﹐謫居猶得小蓬萊。」其後州治有閣名蓬萊。楊漢公守湖州﹐賦詩云「溪上玉樓樓上月﹐淸光合作水晶宮。」其後遂以湖州爲水晶宮。古今皆因之。由是言之﹐豈不以人哉。範文正守越﹐滕元發守湖﹐滕寄詩云「江山千里接仁風﹐都在東南秀气中。爲問玉皇香案吏﹐蓬萊何似水晶宮﹖」○弋陽縣山信州弋陽縣﹐距縣三十里有山﹐亭亭聳立﹐如幾如笏。李翺《來南錄》云「至信州。甲午﹐望君陽山﹐怪峯直聳﹐似華山。」君字誤也。按﹐《通典》﹕「弋陽縣﹐舊葛溪縣。隋攺爲弋陽。有弋水。」○唐宋三河攺隸三河者﹐河東﹑河內﹑河南也。《貨殖傳》曰「唐人都河東﹐商人都河內﹐周人都河南。夫三河在天下之中﹐若鼎足﹐王者所更居也。」李唐以蒲州爲河東郡﹐河東縣爲理所《漢蒲阪縣》﹔本朝隸陜西路﹐爲河中府河東郡。李唐以懷州爲河內郡﹐河內縣爲理所《漢野王縣》﹔本朝隸河北西路﹐爲懷州河內郡。李唐以洛州爲河南府﹐河南縣爲理所《古郟辱阝地》﹔本朝隸西京﹐爲河南府河南郡。蓋本朝建都汴州﹐所以與唐屏翰不同﹐故三河亦從而攺隸。○梁園《詩事錄》云「近世武人﹐如節度使柴宗慶作詩云﹕『曾觀大海難爲水﹐除去梁園總是村。』梁園﹐戰國時魏惠王徙治大梁﹐卽其地﹐今京師之東城是也。」余以爲非是。汴州與宋州接境﹐漢梁孝王有兔園﹑平臺﹑雁鶩池在焉﹐故梁園之稱以此。○白礬樓京師東華門外景明坊﹐有酒樓﹐人謂之礬樓。或者以爲樓主之姓﹐非也。本商賈鬻礬於此﹐後爲酒樓。本名白礬樓。○兩蘭溪縣蘭溪在唐﹐爲兩縣名。一屬蘄州《沛水攺爲蘭溪》﹐一屬婺州。杜牧之詩﹕「蘭溪春盡水泱泱」﹐蓋蘄州之蘭溪也。杜守黃州作此詩﹐黃承蘭溪下流故耳。○水中髙土名曰洲或曰「州﹐疇也。疇其土而生之也。」余按﹐《說文》曰「堯遭洪水﹐民居水中髙土﹐故名曰洲。」所以今之近水之灘岸皆曰洲。○魯澹臺墓洪州東湖總持院之側﹐有一舊墳﹐極髙大﹐無銘志﹐無敢樵采者。好事者以巨碑鐫徑尺字﹐曰「嗚呼﹗有魯澹臺子羽之墓。」余按﹐《汴州記》及《九域志》﹐開封有澹臺子羽墓﹐其廟亦存。以理推之﹐或可信焉。蓋子羽魯人﹐去梁﹑宋不遠。若洪州之墓﹐恐失於稽考也。○爛柯亭李宗諤云「達州爛柯亭﹐在州治之西四里。古有樵者﹐觀仙弈棋不去﹐至斧柯爛於腰間﹐卽此地也。」乃知觀棋爛柯﹐不止衙州。○姑射山《新唐書地理誌》﹕「姑射山」。竇蘋《音訓》云「一名平山﹐又名壺口山。射﹐音亦。」予按《列於》《莊子》音釋﹐射皆音夜﹐不音亦。○連州以山名劉禹錫云「連之爲州﹐以山得名。」蓋未指其所出。按﹐州西南百五十里有黃連嶺﹐隋文帝取以名州。今連州所纂《湟州集》﹐不載所始。止云「唐武徳四年﹐平蕭銑﹐置連州。」蓋亦不善考者也。○灤河縣竇蘋《新唐書音訓本紀灤河》云「灤﹐力官切。灤水﹐出奚國都山。諸書《山海經》並無此字﹐惟見於切韻。」又《忠義列傳灤河》云「音欒。今大遼平州﹐東臨灤河是也。」予按﹐《北鄙須知》﹕「大遼有灤州﹐西至燕京五百里。有灤河縣﹐西至灤州四十里。平州﹐西至燕京八百里。」以此見灤河縣在平州之西﹔竇以爲在東﹐非也。●卷十議論○周子醇《樂府拾遺》出塞詩周子醇作《樂府擡遺》﹐謂孔子刪詩﹐有全篇刪去者﹐有刪去兩句者﹐有刪去一句者。如傳所謂「客去歌株離」﹐則刪去全篇者也。「月離於畢﹐俾滂沱矣﹔月離於箕﹐風揚沙矣。」則刪去兩句者也。「巧笑倩兮﹐美目盼兮﹐素以爲絢兮。」則刪去一句者也。子醇之論如此。嘗爲《出塞詩》云「雉堞髙臨楡柳長﹐漢家舊壘遙相望。狼山弄碧圍平野﹐易水流寒入大荒﹔千里封疆連艸木﹐百年民物自農桑。傳聞漠北尙鋒鏑﹐吾與胡沙塞傍。」○詩非富貴語《歸田錄》謂﹕「晏元獻曰﹕『老覺腰金重﹐慵便枕玉涼﹐未是富貴語。不如笙歌歸院落﹐燈火下樓臺﹐此善言富貴者也。』」然此乃樂天詩。樂天又有一詩類此﹐云「歸來未放笙歌散﹐畫戟門前蠟燭紅。」陳無己皆所不取﹐以爲非富貴語﹐看人富貴者也。○荊公以《北山移文》爲不然王荊公《艸堂》詩﹐蓋以《北山移文》爲不然。「叢條嗔膽﹐疊穎怒魄。或飛柯以折輪﹐乍抵枝而掃迹。請回俗士駕﹐爲君謝逋客。」故卒章云「疊穎何勞怒﹐東風汝自搖。」○《俠客行》寓意不同李太白《俠客行》云「事子拂衣去﹐深藏身與名。」元微之《俠客行》云「俠客不怕死﹐怕死事不成﹐事成不肯藏姓名。」二公寓意不同。○惠連宋武詩謝惠連《七夕》詩﹕「落日隱檐楹﹐升月照簾櫳。團團滿葉露﹐淅淅振條風。」蕭氏取以入選。然予觀宋孝武云「白日傾晚照﹐弦月升初光。泫泫葉滿露﹐蕭蕭庭風揚。」意𨿽類之﹐而雄渾頓挫﹐過惠連遠矣。至惠連「昔離秋已兩﹐今聚夕無雙」﹐亦不可掩也。○樂天二詩相反白樂天《思竹窗》詩﹕「不憶西窗松﹐不憶南宮菊。惟憶新昌堂﹐蕭蕭北窗竹。」又《題沈子明壁》云「不愛君池東十叢菊﹐不愛君池南萬竿竹。愛君簾下唱歌人﹐色似芙蓉聲似玉。」二詩相反如此。○淵明二詩相反張季鷹詩與淵明類陶淵明詩云「𨿽畱身後名﹐生前亦枯槁。死者何所知﹐稱心固爲好。」又作《擬古》詩云「生有髙世名﹐旣沒傳無窮。」二意相反如此。季鷹云「與我身後名﹐不如生前一杯酒。」與陶前詩相類。○陳公輔黃魯直詩王直方《詩話》記陳公輔《題湖陰先生壁》云「身似舊時王謝燕﹐一年一度到君家。」荊公見而笑曰「戲君爲尋常百姓耳。」古詩云「舊時王謝堂前燕﹐飛入尋常百姓家。」然以予觀之﹐山谷有詩《答直方送並蒂牡丹》云「不如王謝堂前燕﹐曾見新妝並倚欄。」若以荊公之言爲然﹐則直方未免爲山谷之戲﹐政苦不自覺爾。○崔李詩語同意異崔信明有「楓落吳江冷」之句﹐李太白亦有「楓落吳江雪﹐紛紛入酒杯。」語同而意異。○杜子美鮑照李頎白鷗波浪句東坡以杜詩「白鷗波浩蕩」﹐波乃沒字﹐謂出沒於浩蕩間耳。然予觀鮑照詩有「翻浪揚白鷗」﹐唐李頎詩有「滄浪雙白鷗」。二公言白鷗而繼以波浪﹐此又何耶﹖○支遁臂鷹走馬《世說》載支遁道林常養馬數匹﹐或言道人畜馬不韻。支云「貧道重其神駿。」《髙僧傳》載支遁常養一鷹﹐人問之何以﹖答曰「賞其神駿。」然世但稱其賞馬﹐不稱其賞鷹。惟東坡有《謝云師無著遺支遁鷹馬圖》詩﹐所謂﹕「莫學王郎與支遁﹐臂鷹走馬憐神駿。還君畫圖君自收﹐不如木人騎土牛。」○荊公山谷詩意同事同荊公《詠淮陰侯》﹕「將軍北面師降虜﹐此事人間久寂寥。」山谷亦云「功成千金募降虜﹐東面置座師廣武。誰云晚計太疏略﹐此事已足垂千古。」二詩意同。荊公《送望之出守臨江》云「黃雀有頭顱﹐長行萬里餘。」山谷《黃雀》詩﹕「牛大垂天且割烹﹐細微黃雀莫貪生。頭顱𨿽復行萬里﹐猶和鹽梅傅說羹。』二詩使袁譚事亦同。○陳無己王荊公孫莘老論韓文嗜好不同陳無己《記秦少遊》云「元和聖徳詩﹐於韓文爲下﹐與《淮西碑》如出兩手﹐蓋其少作也。」然荊公於《淮西碑》不以爲是﹐其《和董伯懿詠晉公淮西碑佐題名》詩云「退之道此尢俊偉﹐當鏤玉版東燔柴。欲編詩書播後嗣﹐筆墨𨿽巧終類俳。」而孫莘老又謂《淮西碑》「序如書﹐銘如詩。」何耶﹖信知前輩嗜好不同如此。○荊公不以退之爲是荊公不以退之爲是﹐故其詩云「力去陳言誇末俗﹐可憐無補費精神。」《送呂使君潮州》詩云「不必移鱷魚﹐詭怪以疑民。有若大顚者﹐髙材能動人。亦勿與爲禮﹐聽之汩彜倫。」故其《答文忠公》詩云「他日倘能窺孟子﹐終身何敢望韓公。」○文貴自然文之所以貴對偶者﹐爲出於自然﹐非假於牽彊也。潘子眞《詩話》記王禹玉元丰間以錢二萬﹑酒十壺餉呂夢得。夢得作啟謝之﹐有所謂「白水眞人﹐靑州從事」﹐禹玉嘆賞之爲切題。後毛達可有《謝人惠酒啟》云「食窮三歲﹐曾無白水之眞人﹔出餞百壺﹐安得靑州之從事。」此用夢得語﹐尢爲無功。非特出於剽竊﹐又且白水眞人爲虛設也。至若東坡得章質夫書﹐遺酒六瓶﹐書至而酒亡。因作詩寄之云「豈意靑州六從事﹐化爲烏有一先生。」二句渾然一意﹐無斧鑿痕﹐更覺其工。○蓄家妓示客而致禍蓄家妓以爲歡﹐主人之本意也﹐然古今反以取禍者有之。晉石崇有妓綠珠﹐孫秀使人求之不得﹐遂勸趙王倫誅崇。五代安重誨嘗過任圜﹐圜爲出妓﹐善歌而有色。重誨欲之﹐而圜不與。由是二人相惡﹐重誨誣以反而殺之。二人皆以家妓示客而致禍。唐人李淸《詠石季倫》詩云「金穀繁華石季倫﹐只能謀富不謀身。當時縱與綠珠去﹐猶有無窮歌舞人。」若李淸之言﹐則宜若季倫﹑任圜之失。及觀《外史禱杌》記潘沆事﹐則又不然。沆事僞蜀王建爲內樞密使﹐有美妾曰解愁﹐善爲新聲﹐及工小詩。建至沆第﹐見而欲取之﹐而沆不肯。弟謂沆曰「綠珠之禍﹐可不戒哉﹖」沆曰「人生貴於適意﹐豈能愛死而自不足於心耶﹖」人皆服其守。以予觀之﹐沆之不死﹐蓋幸耳﹐何足以有守服之哉。○江西宗派蘄州人夏均父﹐名倪﹐能詩﹐與呂居仁相善。旣沒六年﹐當紹興癸丑二月一日﹐其子見居仁嶺南﹐出均父所爲詩﹐屬居仁序之。序言其本末尢詳。已而居仁自嶺外寄居臨川﹐乃紹興癸丑之夏。因取近世以詩知名者二十五人﹐謂皆本於山谷﹐圖爲江西宗派﹐均父其一也。然則居仁作《宗派圖》時﹐均父沒已六年矣。予近覽贛州所刊《百家詩選》﹐其序均父詩﹐因及宗派之次第。且云「夏均父自言﹐以在下列爲恥。」殊不知均父沒已六年﹐不及見圖。斯言之妄﹐蓋可知矣。○東坡以魏鄭公學縱橫之術東坡作《諫論》﹐以魏鄭公以蘇張之辯﹐而爲諫諍之術。且云「鄭公其初實學縱橫之術﹐其所以與蘇張異者﹐心正也。」世或以東坡之論爲不然。予讀鄭公《出關》詩云「中原還逐鹿﹐投筆事戎軒。縱橫計不就﹐慷慨志猶存。杖策謁天子﹐驅馬出關門。請纓羈南越﹐憑軾下東蕃。鬱鬱陟髙岫﹐出沒望平原。古木鳴寒鳥﹐空山啼夜猿。旣傷千里目﹐還驚九折魂。豈不憚艱險﹔深懷國士恩。季布無二諾﹐侯贏重一言。人生感意气﹐功名誰復論。」東坡實不見此詩﹐蓋識見之明﹐有以探其然耳。乃知讀書不博﹐未可以輕議前輩也。予後讀《舊唐書魏公傳》云「見天下漸亂﹐尢屬意縱橫之說。」乃知魏公少學縱橫無疑。○聖兪諸公以郭功甫爲李太白後身章衡子平《答郭功甫書》﹐其略云「鄭公毅夫﹐吾叔表民﹐及梅聖兪﹐皆以功甫爲李謫仙之後身。吾不知謫仙之如夫子之少時﹐其標格淵敏﹐已能如此老成否﹖」子平所以答功甫之貺﹐不得不爾。然聖兪諸公以功甫爲李白後身﹐求諸詩文﹐信不誣矣。蓋聖兪有《贈功甫》云「采石月下聞謫仙﹐夜披錦袍坐釣船。」然東坡﹑山谷﹐不以爲然。故《題功甫醉吟庵》云「不用騎鯨學李白﹐東入滄海觀桑田。」蓋有所激耳。而王直方《詩話》亦載東坡謂郭祥正只知有韻底是詩。而張蕓叟《詩評》亦云「如大排筵席﹐二十四味﹐終日揖遜。求其適口者﹐少矣。」○張文潛寄意張文潛言「昔以黨人之故﹐坐是廢放。每作詩﹐嘗寄意焉。」有云「最憐楊柳身無力﹐付與春風自在吹。」又云「梧桐直不甘衰謝﹐數葉迎風尙有聲。」○王逸《天問》劉禹錫《問大鈞》王逸《天問章句》云「《天問》者﹐屈原之所作也。何不言問天﹐天尊不可問﹐故曰《天問》也。」余因悟劉禹錫《問大鈞》之爲非。○詩文當得文人印可韓子蒼言「作詩文當得文人印可﹐乃不自疑。所以前輩汲汲於求知也。」又云「詩文要縱﹐縱則奇。然未易到也。」○韓退之杜子美詩用韻孔經父《雜說》謂﹕「退之詩好押韻累句以云工﹐而不知疊用韻之病也。《雙烏》詩兩頭字﹑兩秋字﹐《孟郊》詩兩魚字﹐《李花》詩兩花字﹐《示爽》詩兩千字。」殊不知古之作者﹐初不問此。杜子美《八仙歌》兩船字﹑兩天字﹑兩眠字﹑三前字﹐《狄明府》詩兩詆字﹐此豈可以常法待之哉。○古文自柳開始本朝承五季之陋﹐文尙儷偶﹐自柳開首變其風。始天水趙生﹐老儒也。持韓愈文數十篇授開﹐開嘆曰「唐有斯文哉。」因謂文章宜以韓爲宗﹐遂名肩愈﹐字紹元。亦有意於子厚耳。故張景謂﹕「韓道大行﹐自開始也。」開未第時﹐采世之逸事﹐居魏郭之東﹐著野史。自號東郊野夫﹐作《東郊野夫傳》。年逾二十﹐慕王通《續經》﹐以經籍有亡其辭者﹐輒補之。自號補亡先生﹐作《補亡先生傳》。遂攺舊名與字﹐謂開古聖賢之道於時也。必欲開之爲塗﹐故字仲塗。太祖開寶六年登科﹐時年二十七。嘗謂張景曰「吾於書止愛《堯》《舜》典﹑《禹貢》《洪範》。斯四篇﹐非孔子不能著之﹔余則立言者可及矣。《詩》之《大雅》《頌》《易》之《爻》《象》﹐其深焉﹔余不爲深也。」蓋開之謹於許可者如此。前輩以本朝古文始於穆伯長﹐非也。○右軍承《漢書》誤王彥輔《麈史》﹐與陳正敏《遁齋閒覽》﹐皆云「余季父虛中云﹕『王右軍《蘭亭記》﹐其文甚麗。但天朗气淸﹐自是秋景﹐以此不入選。』余亦謂絲竹管弦﹐語亦重復。」以上皆陳語。予考《漢書張禹傳》云「後堂理絲竹管弦。」乃知右軍承《漢書》之誤。○絳州牧辟張璨推官張璨﹐本農家子。年三十餘﹐始就學﹐遂號通儒。晚居絳臺﹐會絳牧左右無佳士﹐率撓郡政﹐牧患之而未有策。有客諭以璨者﹐若置諸賓席﹐則左右不令而自攺矣。牧備禮以請璨﹐璨辭以病。牧竊訝之﹐因托所親叩其所以然。璨曰「郡牧眞賢﹐但左右非才污之。璨若受其請﹐欲盡去其左右之不率者﹐慮不能行。且憂反爲此輩所賣﹐則璨之道不行必矣。」牧聞之﹐嗟賞再三。使謂之曰「秀才姑受禮命﹐某能行之。」尋奏辟絳州防禦推官﹐向來所謂不法者﹐盡逐之。杜絕請托﹐獄訟無私﹐翕然稱治。後唐明宗因是識擢。歷漢﹑周﹐官止侍禦史。吳子曰「君之用臣﹐臣之事君﹐能如絳之賓主﹐天下豈有不平乎﹖是以孔明﹑王猛﹐𨿽以偏方小國﹐用於艱難之時﹐卒見取於天下後世者﹐亦由此而已。」○李逢吉裴度諫穆宗古人有言曰「止罵所以助罵﹐助罵所以止罵。」又曰「勸人不可指其過﹐須先美其長。人喜則語言易入﹐怒則語言難入。」誠哉﹐是言也。穆宗以童昏帝天下﹐未容輕責。觀其良心﹐豈無勉彊之理歟﹖崔發驅曳中人﹐因系獄﹐不以郊赦原。臺諫官如李勃﹑張仲方論赦﹐皆不聽。及李逢吉從容言曰「崔發驅曳中人﹐誠大不恭。然其母年八十﹐自發下獄﹐積憂成疾。陛下方以孝理天下﹐所宜矜念。」上湣然曰「比諫官但言發冤﹐未嘗言其不恭﹐亦不言有老母。如卿所言﹐朕何爲不赦之﹖」卽釋其罪。其後穆宗欲幸驪山溫湯﹐李絳﹑張仲方屢諫不聽。張權輿叩頭殿下﹐以爲周幽幸驪山﹐爲犬戎所殺﹔秦皇葬驪山而國亡﹔明皇宮驪山而祿山亂﹔先帝幸驪山而享年不長。上曰「驪山若此之凶耶﹗我宜一往﹐以驗彼言。」卒幸驪山﹐還謂左右曰「彼叩頭者之言﹐安足信哉﹖」又其後欲幸東都﹐宰相曁朝臣諫者甚眾﹐上皆不聽﹐決意必行﹐已令度支計道裏費﹐裴度從容言曰「國家本設兩都﹐以備巡幸。自多難以來﹐玆事遂廢。今宮闕營壘﹐百司廨捨﹐率已荒圮。陛下倘欲行幸﹐宜命有司歲月間徐加全葺﹐然後可往。」上曰「從來言事者﹐皆云不當往﹐如卿所言﹐不往亦可。」遂罷工役。夫穆宗一人耳﹐考其三事﹐諫者或不從﹐或始拒而終從。由是言之﹐穆宗豈不能曉事者哉﹐系諫者之能否而已。昔李克用爲一藩鎭。性尢嚴急。左右有過﹐無大小必死。大將蓋寓能揣其意﹐婉辭裨益﹐無不從者。克用或以非罪怒將吏﹐寓必陽助之怒﹐克用無不釋之。寓亦知此道歟。○人臣用心當以範堯夫爲法南唐江文蔚﹐累官至禦史中丞。性鯁直﹐不附權要。每將上奏疏﹐必不問家事。先市小船﹐爲左遷之計。竟以對仗彈馮延巳﹑魏岑忤旨﹐左遷九江幕職。範堯夫上章言事﹐未報﹐有見之者曰「聞相公上章後﹐已備遠行﹐非他人所能及。」堯夫曰「不然﹐純仁所言﹐幸主上聽而行之。豈敢爲難行之說﹐以要譽焉。」人臣用心﹐要當以堯夫爲法。如文蔚之市小船﹐直淺丈夫哉。豈吾孔子以微罪行之意歟﹖○陸喜言之繁陸喜曰「孫皓無道﹐肆其暴虐。若龍蛇其身﹐沈默其體﹐潛而勿用﹐趣不可測﹐此第一人也。避尊居卑﹐祿代耕養﹐玄靜守約﹐衝退淡然﹐此第二人也。侃然體國思治﹐心不辭貴﹐以方見憚﹐執政不懼﹐此第三人也。斟酌時宜﹐在亂猶顯﹐意不忘忠﹐時獻微益﹐此第四人也。溫恭修謹﹐不爲諂首﹐無所云補﹐從容保寵﹐此第五人也。過此以往﹐不足復數。故第二以上﹐多淪沒而遠悔吝﹔第三以下﹐有聲位而近咎累。是以深識君子﹐晦其名而履柔順也。」或者謂吳子曰「陸喜之言﹐其至矣乎﹖」予曰「是何言之繁也。不有孔子之言哉﹕『商有三仁焉﹐微子去之﹐箕子爲之奴﹐比干諫而死。』是故以微子居第一矣。故《詩》稱仲山甫『旣明且哲﹐以保其身』﹐而聖人有以取之。予故曰﹕是何言之繁也。」○苟以髙祖比曹操元微之以比裴度人有幸不幸。苟漢之忠臣﹐而杜牧著論譏之云「苟平日爲曹操畫策﹐嘗以髙祖比之﹐則是與操反無疑。」予則以爲不然。且元微之《上裴晉公書》云「日者閣下方事淮﹑蔡﹐獨當鑪錘。始以追韓信﹑拔呂蒙爲急務﹐固非叔孫通薦儒之日也。」然則微之固嘗以髙祖比裴度矣。而謂微之勸度反﹐可乎﹖○王公進退自安世言禍福由天﹐非也。予觀元奉間儒者郭景初善論命﹐謂富彥國甲辰正月二十日巳時生﹐四十八歲﹐自八座求出﹐知亳州。神宗後召爲相﹐終不肯再入。未六十致政﹐避申酉祿絕之運。全神養气﹐年八十餘﹐至甲戌運方死。王介甫辛酉十一月十三日辰時生﹐五十八歲﹐自首廳求出﹐知江寧府。繼乞致仕﹐以避午上祿敗之運。安閒養性﹐又僅延十年之壽而死。蘇子容庚申二月二十二日巳時生﹐七十四歲拜左相。數月求出﹐知陳州。連乞致仕﹐以避丙戌火庫祿衰之運。七十九尙康寧。王正仲癸亥正月十一日申時生﹐六十六歲拜左丞﹐次年求出﹐知汴州。連乞致仕﹐以避晚年勾絞殺亡神之災。竟以壽終。元柘之臣﹐惟蘇與王不罹貶謫者﹐以其求速退也。苗受之殿帥﹐己巳生﹐六十歲建節﹐六十一歲堅求出﹐知潞州。連乞致仕﹐以避巳上祿絕伏吟之運。康寧六十七年﹐未出巳運。甲戌年﹐復召爲殿帥﹐次午死。由此觀之﹐王公進退﹐可以自安耳。○解四十五十而無聞《論語》﹕「四十五十而無聞焉﹐斯亦不足畏矣。」解者𨿽多﹐皆不得其旨。予按﹐曾子書《修身篇》曰「年三十四十之間而無藝﹐則無藝矣。五十而不以善聞﹐則不聞矣。」乃知《論語》所謂「無聞」者﹐不以善聞也。○歌行吟謠《西淸詩話》謂﹕「蔡元長嘗謂之曰﹕『汝知歌行吟謠之別乎﹖近人昧此﹐作歌而爲行﹐制謠而爲曲者多矣。且𨿽有名章秀句﹐苦不得體。如人眉目娟好﹐而顚倒位置﹐可乎﹖」余退讀少陵諸作﹐默有所契﹐惟心語口﹐未嘗爲人道也。」予按﹐《宋書樂志》曰「詩之流乃有八名﹐曰行﹑曰引﹑曰歌﹑曰謠﹑曰吟﹑曰詠﹑曰怨﹑曰嘆﹐皆詩人六義之餘也。」然則歌行吟謠﹐其別豈自子美邪。○論皇字《太平淸領書》﹐漢於吉所傳﹐其師宮崇書也。其言皇字曰「一日而王。一者﹐天也﹐天者數一。天得日﹐昭然大明則王。故爲字﹐一與日王並合﹐成皇字也。」予以爲不然。夫王之字﹐則貫三才而一之﹐則天之義已備矣。故字書止以從自﹑從王。皇者﹐王之所自出也。崇爲臆說﹐無取。○杜子美《杜鵑》詩用樂府江南古辭格鮑彪《詩譜論》﹐引東坡先生謂﹕「王誼伯以杜子美《杜鵑》詩前四句﹐蓋是題下注爲誤。而謂四句指嚴武﹑杜克遜等。而彪以爲鄭公去年已卒﹐及崔寧此時正亂西川。不應近捨崔寧而遠談鄭公﹐又不應有刺史﹐豈實言有無杜鵑邪﹖」以上皆彪說。王觀國《學林新編》云「子美絕句云﹕『前年渝州殺刺史﹐今年開州殺刺史。羣盜相隨劇虎狼﹐食人更肯畱妻子﹖』此詩正與《杜鵑》詩相類﹐乃是一格。」以上皆王觀國說。予嘗以爲王氏甚得之﹐但不曾援引古人爲證。且《樂府》有《江南古辭》云「江南可采蓮﹐蓮葉何田田。魚戲蓮葉間﹐魚戲蓮葉東﹐魚戲蓮葉西﹐魚戲蓮葉南﹐魚戲蓮葉北。」子美正用此格。○解風馬牛洪龜父詩﹕「鴻雁書遠空﹐馬牛風寒艸。」予於下句全不解。按﹐《左氏》﹕「君處北海﹐寡人處南海﹐惟是風馬牛不相及也。」按﹐服虔云「風﹐放也。牝牡相誘謂之風。」《尙書》稱「馬牛其風」。《左氏》所謂「風馬牛」﹐以馬牛風逸﹐牝牡相誘。孔穎達云「蓋是末界之微事。言此事不相及﹐故以取諭不相干也。」而洪用於此﹐何哉﹖○革己日乃孚朱子發《解革己日乃孚》云「先儒讀作已事之已﹐當讀作戊己之己。十日至庚而更﹐更﹐革也。自庚至己﹐十日浹矣。己日者﹐浹日也。」其說甚當﹐第未有所據。予按﹐《周禮》﹕「縣治象﹐浹日而斂之。」說者曰「自甲至癸﹐十日也。自子至亥﹐十二辰也。」今自庚至己﹐則浹日矣。故孔穎達曰「浹爲周匝也。」○論馬牛稱匹《左氏傳》﹕「襄公二年﹐馬牛皆百匹。」或曰「牛亦可以稱匹」﹐非也。《司馬兵法》﹕「丘出馬一匹﹐牛三頭。」則牛當稱頭﹐不當稱匹。今此稱匹者﹐並言之耳﹐經傳之文多類此。《易系辭》云「潤之以風雨。」《論語》云「沽酒市脯不食。」《玉藻》云「大夫不得造車馬。」《曲禮》﹕「猩猩能言﹐不離禽獸。」皆從一而省文也。○辧四族東坡先生《辧四族》云「太史公多見先秦古書﹐故其言時有可考﹐以正漢以來儒者之失。四族者﹐若皆窮姦極惡﹐則必誅於堯之世﹐不待舜矣。屈原云﹕『鯀悻直以亡身』﹐則鯀蓋剛而犯上者耳。若四族者皆小人也﹐則安能以變四夷之俗哉﹖由此觀之﹐四族皆非誅死﹐亦不廢棄。但遷之遠方﹐爲要荒之君長耳。左氏之言﹐皆後世流傳之過。若堯有大姦在朝而不能去﹐則堯不足爲堯矣。」以上皆東坡說。予按﹐《左氏傳》云「顓頊氏有不才子﹐不可教訓﹐不知話言。告之則頑﹐捨之則囂。傲狠明徳﹐以亂天常。天下之民﹐謂之禱杌。」夫左氏所謂「傲狠」者﹐則屈原所謂「剛直」也。意屈取此耳。禱杌﹐卽鯀也。左氏所謂「投諸四裔以禦魑魅」﹐卽非誅死矣。豈東坡別有所見而爲是說歟﹖不然﹐何差殊如此也﹖○臧文仲家有寶龜《禮器》曰「諸侯以龜爲寶﹐以圭爲瑞。家不寶龜﹐不藏圭﹐不臺門﹐言有稱也。」臧文仲家有守龜﹐名曰蔡。文仲三年爲一兆﹐武仲三年爲二兆﹐孺子容三年而爲三兆。文仲﹐卿大夫也﹐而家有寶龜﹐可乎﹖此孔子所以不取也。○王觀國辧柳子厚不取童謠王觀國《學林新編》﹐辧柳子厚非《國語》曰「獻公問於卜偃﹕『攻虢何月也﹖』對曰﹕『童謠有之。』子厚非曰﹕『童謠無足取者﹐君子不道也。』觀國按﹐詩書有曰古人﹐有曰夏諺﹐有曰周諺﹐此皆與童謠一體﹐蓋君子之言也。特假曰古人﹑曰夏諺﹑曰周諺﹑曰童謠耳。故詩三百篇率多婦人﹑女子﹑小夫﹑賤隸之所爲耳。苟其言有理而不悖於道﹐𨿽童謠何傷焉﹖」以上皆觀國說。予按﹐《列子》載﹕「堯治天下五十年﹐不知天下之治與不治﹐億兆之願戴己與不願戴己。顧問左右﹐外朝及在朝﹐皆不知也。堯乃微服遊於康衢﹐聞童兒謠曰﹕『粒我蒸民﹐莫非爾極。不識不知﹐順帝之則。』堯喜曰﹕『兒﹐誰教爾爲此言﹖』童兒曰﹕『聞之大夫。』大夫曰﹕『古詩也。』堯還宮召舜﹐因禪以天下﹐舜不辭而受之。」夫子厚以謠爲不足取﹐固已非矣。觀國排之﹐不能引此﹐而姑以夏周之諺﹐又何陋耶﹗○淮水竭王氏滅內翰汪彥章爲《汪及之種徳堂記》云「昔王祥﹑王覽﹐當東漢之末﹐兄弟隱居者三十餘年﹐以孝友著名於世。及晉而子孫極蕃以大﹐更六朝迄隋﹑唐數百年﹐譜牒不能傳而後已。故諺曰﹕『淮水竭﹐王氏滅。』淮水固無可竭之理﹐而王氏至今有人也。」予按﹐《南史王悅之贊》曰「昔晉初渡江﹐王導卜其家世。郭璞云﹕『淮流竭﹐王氏滅。』」觀夫晉氏以來﹐諸王冠冕不替。蓋亦人倫所得﹐豈惟晉祿之所傳乎。及於陳亡之年﹐淮流實竭。曩時人物﹐掃地盡矣。斯乃興亡之兆﹐已有前定。天之所廢﹐豈知識之所謀乎。然則陳亡之年﹐淮水實竭。而汪氏以爲淮水實無可竭之理﹐何耶﹖豈汪氏偶忘之歟﹖兼『淮流竭﹐王氏滅』之語﹐郭璞之辭。本載《晉書》﹐亦非俗諺也。○《尙書》孔臧以多爲少《毛詩》太史公以少爲多事無所據者﹐皆不可以爲信﹐所以古人戒於議論也。如《尙書》一經﹐太常孔臧嘗以多爲少矣。《毛詩》一經﹐太史公嘗以少爲多矣。何以見之﹖《尙書》有百篇。自秦焚以來﹐漢初求之﹐惟得二十八篇。故孔臧《與孔安國書》云「《尙書》二十八篇﹐前世以爲放二十八宿。」此尢可笑。至如漢﹑魏諸儒﹐馬融﹑鄭康成﹑王肅﹑杜預﹐皆疑經傳所引《秦誓》﹐以其文似若淺露。及晉元帝渡江時﹐豫章內史梅賾始獻孔安國所注《古文尙書》。其內有《秦誓》三篇﹐凡記傳所引﹐悉皆有之。此孔臧以多爲少也。《左氏傳》載季札聘魯﹐請觀周樂。使工爲之歌《周南》《召南》﹐又爲之歌《邶》《》《衛》﹐又爲之歌《王》﹐又爲之歌《鄭》﹐又爲之歌《齊》﹐又爲之歌《豳》﹐又爲之歌《秦》﹐又爲之歌《魏》﹐又爲之歌《唐》﹐又爲之歌《陳》﹐又自檜以下無譏焉﹐又爲之歌《小雅》﹐又爲之歌《大雅》﹐又爲之歌《頌》。然則樂工所歌詩風十五國﹐其名與詩同﹐惟次第稍異耳。由是知孔子以前﹐篇目已具。其所刪削﹐蓋又不多。又傳記所引逸詩甚少﹐知元不多故也。太史公《史記孔子世家》乃云「古者詩三千餘篇﹐孔子去其重﹐取三百五篇。」蓋太史公之失﹐以少而爲多也。○北土重同姓世以同宗族者爲骨肉。《南史王懿傳》云「北土重同姓﹐謂之骨肉。有遠來相投者﹐莫不竭力營贍。王懿聞王愉在江南貴盛﹐是太原人﹐乃遠來歸愉。愉接遇甚薄﹐因辭去。」又按﹐顏之推《家訓》曰「凡宗親世數﹐有從父﹐有從祖﹐有族祖。江南風俗﹐自玆以往﹐髙秩者通呼爲尊。同昭穆者﹐𨿽百世猶稱兄弟。若對他人稱之﹐皆云族人。河北士人﹐𨿽三二十世﹐猶呼爲從伯﹑從叔。梁武帝嘗問一中土人曰﹕『卿北人﹐何故不知有族﹖』答云﹕『骨肉易疏﹐不忍言族耳。』」予觀南北朝風俗﹐大抵北勝於南。距今又數百年﹐其風俗猶爾也。○萬乘字音天子萬乘﹐諸經音訓皆作去聲。余讀晉傅玄《漢髙祖畫贊》曰「赫赫漢祖﹐受命龍興。五星協象﹐神母告徵。討秦滅項﹐如日之升。超從側陋﹐光據萬乘。」亦可以平聲用也。○鄭谷胡少荊公張說詩鄭谷《送春》詩云「三月正當三十日﹐風光別我苦吟身。共君一夜不須寐﹐未到曉鐘猶是春。」胡少假詩云「含酸梅子漸生仁﹐鶯老花飛迹已陳。一夜南風搖斗柄﹐明朝煙柳不關春。」信知才力之不侔也。然胡意亦本荊公詩﹕「欲知人世春多少﹐先驗東方北斗杓。」荊公詩又本於張說《守歲》詩﹕「愁心隨斗柄﹐東北望回春。」○一則仲父二則仲父王立之《詩話》云「或云﹕『一則仲父﹐二則仲父』﹐可對『千不如人﹐萬不如人』。」予以爲「一則仲父﹐二則仲父」﹐可對「千馮道﹐萬馮道」。蘇子由《和東坡定惠院月夜詩》有云「婁公見唾行己幹﹐馮老尙多誰定罵。」自注云「千馮道﹐萬馮道﹐此語乃舊傳也。」然五代有「一則任圜﹐二則任圜」之語﹐此亦可對也。○詩因助語足句盧延遜有詩云「不同文賦易﹐爲有者之乎。」予以爲不然。嘗見張右史記衢州人王介﹐字仲甫﹐以制舉登第﹐作詩多用助語足句。有《送人應舉詩》落句云「上林春色好﹐攜手去來兮。」又《贈人落第詩》云「命也豈終否﹐時乎不暫畱。勉哉藏素業﹐以待歲之周。」云此格古所未有。予以是知延遜之詩未盡。○林子中論坡詩失爲臣體東坡《贈傳眞妙善大師惟眞詩》﹐先言「平生慣寫龍鳳質」﹐後言「爾來傳寫亦及我」。林子中謂失爲臣體。予以爲論詩豈當爾耶。○阿諛非保身良策朱全忠嘗與僚友及遊客坐於大柳之下。全忠獨言曰「此木宜爲車轂」﹐眾莫應。有遊客數人起應曰「宜爲車轂。」全忠勃然厲聲曰「書生輩好順口玩人﹐皆此類也。車轂宜用夾楡﹐柳木豈可爲之﹗」顧左右曰「尙何待﹖」左右數十人ㄏ言宜爲車轂者﹐悉撲殺之。予觀唐太宗惡宇文士及佞其喜嘉木﹐太宗英主﹐固宜爾。彼全忠一凶人﹐猶知以順旨爲可殺。而世之小人﹐方以阿諛爲保身之良策﹐何哉﹐○袁天綱相武后唐史載武后之幼﹐母抱以見袁天綱﹐紿以男。天綱視其步與目﹐驚曰「龍瞳鳳頸﹐極貴驗也。若爲女﹐當作天子。」此說失於不擇﹐蓋取《談賓錄》之過也。天綱視人禍福﹐每見於十年之後﹐𨿽時日不差。孰謂男女不辧﹐而可以善相稱。○周幽王擊鼓而褒姒笑《呂氏春秋》載戎嘗寇周﹐幽王擊鼓﹐諸侯皆至﹐褒姒大悅而笑﹔王欲褒姒之笑﹐數擊鼓﹐而諸侯至無寇﹔及眞寇至﹐擊鼓而諸侯不來﹐遂爲戎所滅。予嘗觀宋景文《雁奴說》﹐王荊公《雁奴詩》。然後知幽王者﹐其自爲雁奴乎。《史記》以爲舉烽火。○梅聖兪孫綽哀詩江鄰幾《雜誌》云「梅聖兪至寧陵﹐寄詩云﹕『獨護慈母喪﹐淚與河水流。河水終有竭﹐淚泉常在眸。』彥猷持國譏作詩早﹐兪應之以蓼莪及傅咸贈王何二侍中詩。」以上皆江說。余謂不獨此﹐晉孫綽作《表哀詩》﹐其序云「自丁荼毒﹐載離寒暑﹐不勝哀號﹐作詩一首﹐敢冒諒暗之譏﹐以申罔極之痛。」故洪玉父以魯直丁母憂﹐絕不作詩。夫魯直不作者﹐以非思親之詩也﹔孫綽作者﹐以思親之詩也。由是知聖兪作詩之早﹐庸何傷乎﹖其曰「敢冒諒暗之譏」﹐則𨿽人臣﹐亦可以諒暗也。○詩有奪胎換骨詩有三偸洪覺範《冷齋夜話》曰「山谷云﹔『詩意無窮﹐而人之才有限。以有限之才﹐追無窮之意﹐𨿽少陵﹑淵明﹐不得工也。然不易其意而造其語﹐謂之換骨法﹔規模其意形容之﹐謂之奪胎法。』」予嘗以覺範不學﹐故每爲妄語。且山谷作詩﹐所謂「一洗萬古凡馬空」﹐豈肯教人以蹈襲爲事乎﹖唐僧皎然嘗謂﹕「詩有三偸﹕偸語最是鈍賊﹐如傅長虞『日月光太淸』﹐陳後主『日月光天徳』是也﹔偸意事𨿽可罔﹐情不可原﹐如柳渾﹕『太液微波起﹐長楊髙樹秋』﹐沈期『小池殘暑退﹐髙樹早涼歸』是也﹔偸勢才巧意精﹐略無痕迹﹐蓋詩人偸狐白裘手﹐如嵇康『目送歸鴻﹐手揮五弦』﹐王昌齡『手攜雙鯉魚﹐目送千里雁』﹐是也。」夫皎然尙知此病﹐孰謂學如山谷﹐而反以不易其意﹐與規模其意﹐而遂犯鈍賊不可原之情耶﹖○辧唐彥謙蘇子瞻詩用三尺字葉少蘊《石林詩話》云「楊大年﹑劉子儀皆喜唐彥謙詩﹐以其用事精巧﹐對偶親切。黃魯直詩體𨿽不類﹐然不以楊﹑劉爲過。如彥謙《題髙廟》云﹕『耳聞明主提三尺﹐眼見愚民盜一А。』每稱賞不已﹐多示學詩者以爲模式。三尺﹑一А﹐𨿽是著題﹐然語皆歇後。一А事無兩出﹐或可略土字。如三尺﹐則三尺律﹑三尺隊皆可﹐豈獨劍乎﹖『耳聞明主』﹐『眼見愚民』﹐尢不成語。予數見交遊道魯直語﹐意不可解。蘇子瞻有『買牛但自捐三尺﹐射鼠何勞挽六鈞』﹐亦同此病。六鈞可去弓字﹐三尺不可去劍字﹐此理甚易知也。」以上皆《石林》語。予按﹐《髙祖紀》云「上罵之曰﹕『吾以布衣﹐提三尺取天下。』」又《韓安國傳》云「髙帝曰﹕『提三尺取天下者﹐朕也。』」顏師古注曰「三尺﹐劍也。而流俗書本或云『提三尺劍』﹐劍宇後人所加耳。」然則《石林詩話》乃有歇後之說﹐何邪﹖○董十郎兒天下之事﹐多成於貧賤感激之中﹐或敗於富貴安樂之際﹐理無可疑也。蘇秦其所成就﹐𨿽不足道。使其有二頃之田﹐其能佩六國相印乎﹖又況於爲天下者哉。故中興難於創業﹐是謂不刊之說。宣帝﹑光武所以獨稱於漢者﹐以二君俱起於民間耳。董惇逸﹐吉之永丰縣村落人。哲廟時﹐爲吏部侍郎。招鄕人之寓太學者﹐以訓童稚。童稚業不精進﹐董責之。自言「幼入上庠﹐甘薺鹽者凡幾年。今汝若此﹐何以有成邪﹖」其鄕人答曰「公言過矣。侍郎乃董十郎兒﹐賢郎乃董侍郎兒。以此校之﹐固相什伯矣。」予嘗愛其言有理。古語有之﹕「其言𨿽小﹐可以諭大。」董起白屋﹐父行第十。○蔡元長欲爲張本自古姦人﹐周身之術非不至。然而禍患之來﹐卒出於非意所及者﹐何耶﹖蓋惡逆旣積﹐則天地鬼神所不容﹐其謀徒巧也。宣和四年﹐金人攻大遼﹐遣王緯來乞師。宰相王將明主其議﹐以童貫爲宣撫使﹐蔡居安副之。蔡元長作詩送其行﹐有曰「百年信誓宜堅守﹐六月行師合早歸。」元長之爲是詩也﹐蓋欲爲他日敗事張本耳。殊不知政和中﹐元長首建嚴燕之議﹐招納燕人李良嗣以爲謀﹐又欲以妖人王仔息服錦袍鐵幘﹐爲大將。計議已定﹐會仔息抵罪伏誅﹐遂止。將明所爲﹐乃推行元長之意﹐世可盡欺乎﹖元長始以紹述兩字﹐劫持上下﹐擅權久之。知公議不可以久郁也﹐宣和間﹐始令其子約之﹐招致習爲元學者。是以楊中立﹑洪玉父諸人皆官於中都﹔又使其門下客著《西淸詩話》以載蘇﹑黃語﹐亦欲爲他日張本耳。終之禍起朔方﹐竟以不免﹐豈前所謂其謀徒巧耶。○歐陽公論馮道乃壯歲時孔子曰「伯夷叔齊﹐不降其志﹐不辱其身。謂柳下惠少連﹐降志辱身矣。」夫管仲降志辱身﹐非聖人不足以知其仁﹐彼元結烏足以論之。求諸後世﹐狄仁傑﹑馮道庶幾焉。仁傑則人無異論。道自爲歐陽公所詆﹐故學者一律不復分別﹐惜哉﹗獨富鄭公﹑蘇黃門﹑王荊公以大人稱之。蓋歐陽公爲史時﹐甫壯歲﹔使晚爲之﹐必不爾也。前輩謂韓魏公慶曆嘉施設﹐如出兩手﹐豈老少之異歟﹖歐陽公出處與韓同﹐其論馮道﹐予以爲當以慶曆嘉爲例。則道也﹐庶乎有取於歐陽公矣。○東坡詆程頤不如歐陽公善處石守道江鄰幾東坡先生才气髙一時﹐未始下人。故自言嫉程頤之姦﹝見公奏議﹞﹐又詆程爲「鏖糟陂裏叔孫通。」﹝見孫君孚《談圃》﹞然議者以爲過。故呂原明《家塾記》云「元初﹐蘇子瞻與程正叔不相能」﹔又言「不如歐陽永叔之善處石守道也。」以予觀之﹐豈特待守道爲然。江鄰幾與歐陽公契分不疏﹐晚著《雜誌》﹐詆公尢力。梅聖兪以爲言﹐而公終不問。鄰幾旣死﹐公弔之﹐哭之痛。且告其子曰「先公埋銘﹐修當任其責矣。」故公敍銘鄰幾﹐無一字貶之。前輩云「非特見公能有所容﹐又使天下後世讀公之文﹐知公與鄰幾﹐始終如一﹐且將不信其所詆矣。」《孟子》曰「以善養人者﹐然後能服天下。」歐陽公之謂矣。○髙祖用良平韓信宋景文公云「或譏漢髙祖非張良﹑陳平不能得天下﹐宋曰不然。良﹑平非髙祖不能用。夫智髙於良﹑平﹐乃能聽其謀。至項羽不能用範增﹐則敗矣。」予以景文徒知其一耳。獨不見韓信之言乎﹖方信之被擒也﹐互論其長。信曰「陛下不善將兵﹐而善將將。」嗟乎﹐不知髙祖胸中﹐能著幾韓信耶﹗○論《易》末景文公云「劉齊善言《易》。說曰﹕『六十四卦﹐本之乾坤﹐故諸卦中皆有乾坤象意。孔子敍乾爲玉﹑爲金﹐坤爲牛﹑爲馬之類﹐本釋他卦所引﹐非徒言也。弼不可云『得意忘象﹐得象忘言。』」予以齊謂弼不可云「得意忘象﹐得象忘言」﹐是矣。然弼嘗云「觸類可爲其象﹐合義可爲其徵。義苟在健﹐何必馬乎﹖類苟在順﹐何必牛乎﹖爻苟合順﹐何必坤乃爲牛﹔義苟應健﹐何必乾乃爲馬﹖」則齊之說﹐卽弼之說也。景文又云「王弼注《易》﹐直發胸臆﹐不如鄭康成等師承有自也。或曰﹕『何以得立爲一家﹖』景文曰﹕『弼棄易象互體﹐專附小象﹐衍成其文﹐是以諸儒不能訾。』」予以爲不然。蓋《易》之書﹐其道有四﹕意﹑言﹑象﹑數是也。有數而後有象﹐有象而後有意﹐有意而後有言。今捨象數而以言意論《易》﹐是猶剪其根本﹐而求枝葉之繁﹐可乎﹖《易》之道﹐在六經尢爲簡奧。蓋《五經》止言人事﹐而《易》則三才具焉。第漢儒象數之餘﹐流爲災祥刻應之說﹐所謂過之者玆﹐後世所以深排之。若以論《易》而捨象數﹐則非矣。然則弼者﹐豈所謂不及者耶﹖○張伯玉記六經閣取王弼傳《易》意古人要爲不可及。王弼傳《易》﹐於初九「潛龍勿用」下注云「文言備矣。」世之陋者﹐往往詆其無所發明。予嘗見蜀李畋著論﹐以爲「弼之所傳止於四字者。蓋易經之旨﹐未敢率用己意﹐欲尊乎道也。」日乃知前輩用心如此。予嘗見呂居仁言﹐曾子固初爲太日子州司戶﹐時張伯玉作守。歐陽公與荊公諸人咸薦日之﹐伯玉殊不爲禮。一日﹐就設廳作大排﹐召子固。日惟賓主二人﹐亦不交一談。旣而召子固於書室﹐謂曰「人以公爲曾夫子﹐必無所不學也。」子固辭避而退。一日﹐請子固作《六經閣記》﹐子固屢作﹐終不可其意。乃謂子固曰「吾試爲之。」卽令子固代書曰「六經閣者﹐諸子百家皆在焉﹐不書﹐尊經也。」《文多不載》乃知伯玉之意﹐取李畋發明弼傳《易》之意耳。伯玉﹐字公達﹐範文正公客。所以揭己﹐示子固如此者。子固年少恃才名﹐私以不識字詆之﹐伯玉有所聞﹐故耳。○東坡知味李公擇知義東坡在資善堂中﹐盛稱河豚之美。李原明問其味如何﹖答曰「直那一死。」李公擇尙書﹐江左人﹐而不食河豚。嘗云「河豚非忠臣孝子所宜食。」或以二者之言問予﹐予曰「由東坡之言﹐則可謂知味﹔由李公擇之言﹐則可謂知義。」○著述須待老前輩未嘗敢自誇大。宋景文公嘗謂﹕「予於爲文﹐似蘧瑗。瑗年五十﹐知四十九年非﹔余年六十﹐始知五十九年非。其庶幾至道乎﹖」又曰「予每見舊所作文章﹐憎之﹐必欲燒棄。」梅堯臣曰「公之文進矣﹐僕之爲詩亦然。」故公晚年修《唐書》﹐始悟文章之難。且嘆曰「若天假吾年﹐猶冀老而後成。」南城李泰伯敍其文﹐亦曰「天將壽我乎﹐所爲固未足也。」類皆不自滿如此﹐故其文卓然自成一家。善乎歐陽公之言曰「著述須待老﹐積勤宜少時。」豈公亦有所悔耶﹖○太祖推服桑維翰太祖嘗與趙普議事﹐有所不合。太祖曰「安得宰相如桑維翰者﹐與之謀乎﹖」普對曰「使維翰在﹐陛下亦不用﹐蓋維翰愛錢。」太祖曰「苟用其長﹐亦當護其短。措大眼孔小﹐賜與十萬貫﹐則塞破屋子矣。」予按﹐晉去國初未遠﹐故太祖所以推服維翰者﹐宜有以得之。使維翰獲用﹐豈盡出普下乎﹖蓋嘗因太祖推服之義﹐而考維翰本傳。其議論皆爲歐陽公削去﹐無從而見之。其後讀孔氏《續世說》﹐載出帝之初﹐浸用景延廣。維翰恐與契丹失歡﹐上疏曰「議者以陛下於契丹有所供億﹐謂之耗蠹。有所卑遜﹐謂之屈辱。微臣所見﹐則曰不然。且以漢祖英雄﹐猶輸貨於冒頓﹔神堯武略﹐尙稱臣於可汗。此謂達於權變﹐善於屈伸。所損者微﹐所利者大。必若因玆交造﹐遂成釁隙﹐自此歲歲調發﹐日日轉輸﹐困天下之生靈﹐空國家之府藏﹐此爲耗蠹﹐不亦甚乎﹖兵戈旣起﹐將帥擅權。武吏功臣﹐過求姑息﹐邊藩遠郡﹐得以驕矜。外剛內柔﹐上陵下替。此爲屈辱﹐又非多乎﹖」所具止此﹐議論𨿽不盡見。其揣度事勢﹐深切著明﹐有能加之者歟﹖太祖所以推服之也。○繁欽論鼓吹崔令欽教坊女善歌陳后山云「繁欽與魏文論鼓吹云﹕『潛气內轉﹐哀聲外激。大不抗越﹐細不幽散。』」不若唐崔令欽語也。崔記教坊任智方四女皆善歌﹐其中二姑子﹐吐納淒惋﹐收斂渾淪﹐三姑子容止閒和﹐傍觀若意不在歌﹔四姑子發聲遒潤﹐虛靜似從空中來。崔在唐不以文名﹐若此語可以謂之文矣。○貴在富下《司馬季主傳》云「《傳》曰﹕『富爲上﹐貴次之。』」《系辭》云「崇髙莫大乎富貴」﹐貴在富之下。予嘗記錢希白著書﹐有人王令﹐遇鬼胡元春。令詢向去祿壽﹐胡笑曰「陰功與天爵俱髙。人爵﹐末事也。《尙書》五福﹐不言祿﹐此乃深旨﹐非老夫所能知也。」予乃知貴在富下者以此。○顏魯公失言顏魯公將死﹐叱李希烈曰「吾年且八十﹐官太師。吾守吾節﹐死而後已。」予嘗曰﹕魯公之節﹐𨿽與日月爭光可也﹐而不能不失於其言。使年未至於八十﹐官未至於太師﹐節可不盡乎﹖齊﹑梁以來﹐視易君如弈棋﹐士鮮知節義。褚淵爲齊司徒﹐賀客滿座。褚歡曰「使彥回作中書郎而死﹐不當爲一名士邪﹖」名徳不昌﹐乃復有期頤之壽。嗟乎﹐使如言﹐國何賴於老成哉。○張華死有餘愧人臣事君當大位者﹐事有關於社稷﹐𨿽以死爭可也。予見古今備禮數﹐作文具者多矣。晉張華被執﹐曰「式幹之議﹐臣諫章具存﹐可覆按也。」張林曰「諫而不從﹐何不去位﹖」華無以對。予謂華死而有知﹐有餘愧矣。●卷十一記詩○題寢宮詩「農桑不擾歲常登﹐邊將無功吏不能。四十二年如夢覺﹐春風吹淚過昭陵。」韓子蒼云「此詩題於寢宮﹐不著名氏。宜表而出之。」○閒燕堂聯句王仲至與秦少遊謁恭敏李公﹐飯於閒燕堂﹐卽席聯句云「黃葉山頭初帶雪﹐綠波尊酒暫回春。」﹝欽臣﹞「已聞璧月瓊枝句﹐更看朝雲暮雨人﹔」﹝觀﹞「老愧紅妝翻曲妙﹐喜逢嘉客放懷新。」﹝欽臣﹞「天明又出桃源去﹐仙境何時再問津。」﹝觀﹞○靑州從事皮日休《謝人送酒》詩﹕「門巷蕭條空紫苔﹐先生應渴解酲杯。醉中不得親相問﹐故遣靑州從事來。」晉桓溫有主簿﹐善別酒味。以好者爲靑州從事﹐謂靑州有齊郡﹐言到臍也。韓子蒼謝《信州連鵬舉送酒》詩云「上饒籍甚文章伯﹐曾共紫薇花下杯。鈴閣晝閒思老病﹐故教從事送春來。」韻意皆同﹐當有辧其優劣者。○程夫子範使君韓持國閒居穎昌﹐程伯淳自洛往訪之﹐時範右丞夷叟純禮亦居潁昌。持國嘗戲作詩示二公云「閉門讀易程夫子﹐淸坐焚香範使君。頤我未能忘世事﹐綠尊紅妓對斜曛。」○海棠洲王仲至使遼﹐回謁恭敏李公﹐席中賦詩云「穹廬三月已淹畱﹐白艸黃雲見卽愁。滿袖塵埃何處洗﹐李家池上海棠洲。」○江公著由《微雨》詩知名江公著初任洛陽尉﹐久旱微雨﹐作詩云「云葉紛紛雨腳勻﹐亂花柔艸長精神。雷車卻碾前山過﹐不灑原頭陌上塵。」司馬文正公於士人家見之﹐借紙筆修刺謁江。且爲稱薦﹐由此知名。○花落去燕歸來晏元獻公赴杭州﹐道過維揚﹐憩大明寺﹐瞑目徐行。使侍史誦壁間詩板﹐戒其勿言爵裏姓名﹐終篇者無幾。又使別誦一詩雲「水調隋宮曲﹐當年亦九成。哀音已亡國﹐廢沼尙畱名﹔儀鳳終陳迹﹐鳴蛙只沸羹。淒涼不可問﹐落日下蕪城。」徐問之﹐江都尉王琪詩也。召至同飯﹐又同步遊池上。時春晚已有落花﹐晏云「每得句﹐書墻壁間﹐或彌年未嘗彊對。且如『無可柰何花落去』﹐至今未能也。」王應聲曰「似曾相識燕歸來。」自此辟置﹐又薦館職﹐遂躋侍從矣。○偸眼看云生未生山谷南還﹐至南華竹軒﹐令侍史誦詩板﹐亦戒勿言爵裏姓名。久之﹐誦一絕云「不用山僧供張迎﹐世間無此竹風淸。獨拳一手支頤臥﹐偸眼看云生未生。」稱嘆不已﹐徐視姓名﹐曰「果吾學子葛敏修也。」○文正公屬意小鬟妓範文正公守番陽郡﹐創慶朔堂。而妓籍中有小鬟妓﹐尙幼﹐公頗屬意。旣去﹐而以詩寄魏介曰「慶朔堂前花自栽﹐便移官去未曾開。年年長有別離恨﹐已托東風漧當來」介因鬻以惠公。今州治有石刻。○致心平易始知詩呂與叔嘗作詩云「文如元凱徒成癖﹐賦似相如只類俳。惟有孔門無一事﹐止傳顏子得心齋。」楊中立云「知此詩﹐則可以讀《三百篇》矣。」橫渠《讀詩》詩云「致心幹易始知詩。」○吳元中十歲賦詩吳丞相元中十歲時﹐遊寺賦詩云「古木霜根重﹐殘僧雪頂深。棟梁元剝落﹐香火半消沈。」在眞州時﹐《贈吳正仲》詩云「先生古人風﹐文字祖西漢。不令萬錢食﹐亦合五花判。」○矮道士老參軍信州鉛山縣治之北三里間石井資福院﹐有泉湧於山壁之下﹐澄澈如鑑。本朝詩人潘閬﹐移太子州散參軍﹐過而畱絕句云「炎炎畏日樹將焚﹐卻恨都無一點云。彊跨蹇驢來到得﹐皆疑渴殺老參軍。」蘇黃門過而跋之云「東坡先生稱眉山矮道士好爲詩﹐詩格亦不能髙﹐往往有奇語。如『夜過修竹寺﹐醉打老僧門』之句﹐皆可喜者也。」予舊讀《湘山野錄》﹐喜閬所作《西湖曲》。及遊江南﹐見題石井絕句﹐頗有前輩气味﹐不在石曼卿﹑蘇子美下。若老參軍﹑矮道士﹐自是一對。將恐漫滅失傳﹐不知法眞師能刻之石否﹖○巴苴仁頻「諸柘巴苴。」文潁曰「巴苴﹐艸名﹐一名巴焦。」李善曰「苴﹐子余切。」「栗。」﹐音郢。「逾波」﹐謂前波趨後波也。「明月珠子﹐的江靡。」應劭曰「靡﹐邊也。明月珠子﹐生於江中﹐其光耀乃照於江邊。」張揖曰「靡﹔崖也。」「唼菁藻﹐咀嚼菱藕。」《通俗文》曰「水鳥食謂之唼。」《說文》曰「﹐布也。仁頻。檳榔也。」韓詩云「鵝兒唼雌黃嘴﹐鳳子輕盈膩粉腰。」韓子蒼詩云「李侯梨釘坐﹐風味勝仁頻。」○萬松亭萬松亭在關山。始﹐麻城縣令張毅植萬松於道﹐用以庇行者﹐且以名其亭。去未十年﹐而松之存者﹐十不及三四。東坡元丰二年謫居黃州﹐過而賦詩云「十年栽種百年規﹐好徳無人助我儀。縣令若同倉庾氏﹐亭松應長子孫枝﹔天公不救斧斤厄﹐野火解憐冰雪姿。爲問幾株能合抱﹐殷勤記取角弓詩。」崇寧以還﹐坡文旣禁﹐故詩碑不復見。而經過題詠者﹐多不勝紀。番陽倪左司濤傷之以詩云「舊韻無儀字﹐蒼髯有恨聲。」此之謂也。○杜子美集無遣憂余家有唐顧陶大中丙子歲所編《唐詩類選》﹐載杜子美《遣憂》一詩云「亂離知又甚﹐消息苦難眞。受諫無今日﹐臨危憶故臣﹔紛紛乘白馬﹐攘攘著黃巾。隋氏營宮室﹐焚燒何太頻﹖」世所傳《杜集》﹐皆無此詩。○晏元獻所得是知人晏元獻喜薦士﹐其得人最多。範蜀公作《公挽詞》云「生平欲報國﹐所得是知人。」○河陽見兩龔呂居仁記龔殿院彥和﹐淸介自立﹐少有重名。元間﹐簽判瀛州。與弟大壯同行﹐尢特立不羣。曾文肅子宣帥瀛﹐欲見不可得。一日﹐徑過彥和﹐邀其弟出﹐不可辭也。遂出相見﹐卽爲置酒﹐從容終日乃去。曾題詩壁間﹐其末句云「自慚太守非何武﹐得向河陽見兩龔。」近世貴人﹐如曾子宣之能下士﹐亦難得也。○天門豈可掉臂人呂獻可記丁晉公詩有「天門九重開﹐終當掉臂入。」王元之讀曰「入公門﹐鞠躬如也。天門豈可掉臂入乎﹖此人必不忠。」○放出一頭地東坡初登第﹐以詩謝梅聖兪。聖兪以示文忠公﹐公《答梅書》略云「不意後生能達斯理也。吾老矣﹐當放此子出一頭地。」故東坡《送晁美叔》詩云「醉翁遣我從子遊﹐翁如退之踐軻丘。向欲放子出一頭﹐酒醒夢斷十四秋。」蓋敍書語也。陳無己《贈魏衍》詩云「名駒已自思千里﹐老子終當讓一頭。」○程伯淳辧李太白詩程伯淳謂﹕「李太白詩﹕『若教管仲身常在﹐宮內何妨更六人。』此語不然。管仲時﹐桓公之心特未蠱耳。若已蠱﹐𨿽管仲可柰何﹖未有心蠱尙能用管仲之理。」○程正叔不欲爲閒言語程正叔云「王子眞寄藥與頤﹐無以爲答。且素不作詩﹐亦非禁而不作﹐第不欲爲閒言語耳。如古人作詩﹐無如杜甫。云﹕『穿花蛺蝶深深見﹐點水蜻蜓款款飛。』如此閒言語﹐道出則甚﹐頤所以不作詩。今《寄子眞》詩云﹕『至誠通化藥通神﹐遠寄衰翁濟病身。我亦有丹君信否﹐用時還解壽斯民。』子眞之學﹐須是獨善。𨿽至誠潔行﹐然大抵只是長生久視之術﹐止濟一身﹐故有是句。」正叔且云「旣學詩﹐須是用功﹐方合詩人之格。旣用功﹐則於事有妨。古人詩云﹕『吟成五个字﹐用破一生心。』可惜一生心用在五字上﹐此言甚當。」予謂正叔蓋有激而云。且詩云「桑之未落﹐其葉沃若。桑之落矣﹐其黃而隕。」「昔我往矣﹐楊柳依依﹔今我來思﹐雨雪霏霏。」「蕭蕭馬鳴﹐悠悠旆旌」之類﹐皆未免乎寫物也。○剖破藩籬卽大家橫渠先生張載作《克己復禮》詩曰「克己工夫未肯加﹐吝驕封閉縮如蝸。試於中夜深思省﹐剖破藩籬卽大家。」○花月句白樂天有《答元微之》詩云「垂老休吟花月句﹐恐君更結後身緣。」初未悟其說。《元微之集李著作園醉後寄李十》云「朦朧春月照花枝﹐花下音聲是管兒。卻笑西京李員外﹐五更騎馬趁朝時。」○饒徳操自號倚松道人政和間﹐林靈素主張道教﹐建議以僧爲徳士﹐使加冠巾﹐其意以釋氏爲出其下耳。臨川饒徳操﹐時棄儒爲僧﹐作《徳士頌》四首。其一云「徳士舊來稱進士﹐黃冠初不異儒冠。種種是名名是假﹐世人誰不被名謾。」徳操自號倚松道人﹐意取閒禪師詩曰「閒攜經卷倚松立﹐笑問客從何處來。」故以名庵﹐又以自號。陳瑩中有詩寄之曰「舊時饒措大﹐今日壁頭陀。爲問安心法﹐禪儒較幾何﹖」○賢女浦南康有賢女浦﹐蓋祥符間女子﹐姓劉氏﹐夫死誓不再嫁﹐父兄彊之﹐因自沈於江﹐浦因以取名。初號貞女﹐後避昭陵諱﹐攺爲賢女。汪革信民嘗賦二絕句云「賢女標名幾度秋﹐行人撫事至今愁。湘雲楚雨知何處﹐月冷風悲江自流。」「女子能畱身後名﹐包羞忍恥漫公卿。可憐嗚咽灘頭水﹐渾似曹娥江上聲。」○四客各有所長子瞻﹑子由門下客最知名者﹐黃魯直﹑張文潛﹑晁無咎﹑秦少遊﹐世謂之四學士。至若陳無己﹐文行𨿽髙﹐以晚出東坡門﹐故不若四人之著。故陳無己作《佛指記》云「余以辭義﹐名次四君﹐而貧於一代」﹐是也。晁無咎詩云「黃子似淵明﹐城市亦復眞。陳君有道舉﹐化行閭井淳。張侯公瑾流﹐英思春泉新。髙才更難及﹐淮海一髯秦。」當時以東坡爲長公﹐子由爲少公。陳無己《答李端叔》云「蘇公之門﹐有客四人。黃魯直﹑秦少遊﹑晁無咎﹐則長公之客也﹔張文潛﹐則少公之客也。」又《次韻黃樓》詩云「一代蘇長公﹐四海名未已。」又云「少公作長句﹐班揚安可擬。」謂二蘇也。然四客各有所長﹐魯直長於詩辭﹐秦﹑晁長於議論。魯直與秦少章書曰「庭堅心醉於《詩》與《楚辭》﹐似若有得。至於議論文字﹐今日乃當付之少遊及晁﹑張﹑無己﹐足下可從此四君子一一問之。」其後張文潛《贈李徳載》詩亦云「長公波濤萬頃海﹐少公峭拔千尋麓。黃郎蕭蕭日下鶴﹐陳子峭峭霜中竹﹔秦文倩麗若桃李﹐晁論崢嶸走珠玉。」乃知人才各有所長﹐𨿽蘇門不能兼全也。○卞和《琴操》今善琴者﹐傳卞和《操》﹐有其聲而亡其辭。惟存一句可認云「卞和三獻人不識。」以余觀之﹐非當時操也。蔡邕記﹐卞和﹐楚野人﹐嘗居山耕種。因得玉璞﹐以獻於懷王。王以爲期謾﹐刖其足。和作《操》曰「悠悠沂水﹐經荊山兮。精气郁決﹐谷巖巖兮。中有神寶﹐灼灼明兮。穴山采玉﹐難爲功兮。」○許旌陽作鐵柱鎭蛟晉許眞君爲旌陽令﹐時江西有蛟爲害﹐旌陽與其徒吳猛仗劍殺之。遂作大鐵柱﹐以鎭壓其處。今豫章有鐵柱觀﹐而柱猶存也。臨川謝逸嘗賦詩云「豫章城南老子宮﹐階前一柱立積鐵。云是旌陽役萬鬼﹐夜半舁來老蛟穴。插定三江不沸騰﹐切莫撼搖坤軸裂。蒼苔包裹鱗皴皮﹐我欲摩挲肘屢掣。旌陽挈家上天去﹐只畱千夫應門戶。西山髙處風露寒﹐玆事恍惚從誰語。安得猛士若朱亥﹐移向橫山打狂虜。」○臨川王右軍墨池臨川郡學﹐在州治之東﹐城隅之上。其門庭之間有池﹐深而不廣﹐而旱不竭﹐世傳以爲王右軍之墨池。每當貢士之歲﹐或見墨汁點滴如潑﹐出於水面﹐則次春郡人必有登第者。荊公《送和甫奉使江南》詩云「爲我聊尋逸少池。」曾子固嘗爲之記。郡人謝逸嘗賦詩云「張芝學書池水黑﹐章艸如芝古無敵。右軍睥睨難抗行﹐恨不臨池作書癖。云何汝水之上崔嵬峯﹐到今方池有遺墨。此事不特古老傳﹐往往故事書簡冊。南丰先生欣得之﹐手揮巨筆飛霹靂。云是逸少徜徉山水間﹐筆墨淋漓此其迹。嗚呼勝事妙入神﹐千年尺水淸粼粼。有時水面浮墨過﹐紛紛鬱鬱非煙雲。我書欹傾不成字﹐秋雁斜行落窗紙。印泥沙法安可傳﹐獨撫余蹤玩淸Г。但當一日書一箱﹐筆蹤或在子欽行。他年若榜淩雲殿﹐定不懸橙白頭如仲將。」○四辰四亥生韓子華以辰年辰月辰日辰時生﹐亦異事也。陸農師爲作挽章云「非關庚子曾占鵬﹐自是辰年並值龍。」曾子宣亦以亥年亥月亥日亥時生﹐章子厚每以四亥公子呼之。○桐木韓家韓子華兄弟﹐皆爲宰相。門有梧桐﹐京師人以桐木韓家呼之﹐以別魏公也。子華下世﹐陸農師作爲挽章云「棠棣行中排宰相﹐梧桐名上識韓家。」皆紀其實也。子華﹐其家呼爲三相公﹐持國爲五相公。○王左丞罰僧仲殊作「瑞麟香暖玉芙蓉﹑畫蠟凝輝到曉紅。數點漏移衙仗北﹐一番雨滴甲樓東﹔夢遊黃闕鸞巢外﹐身臥彤幃虎帳中。報道譙門日初上﹐起來檐幕杏花風。」此僧仲殊詩也。王左丞安中守平江日﹐會客﹐仲殊亦與焉。繼以疲倦先起﹐熟寐於黃堂中﹐不知客散。及覺﹐日已矣。左丞罰作此詩﹐始放去。瑞麟香者﹐安中家所造香也。○國香國香﹐荊渚田氏侍兒名也。山谷自南溪召爲吏部員外郎﹐畱荊州﹐乞守當塗﹐待報。所居與此女子爲鄰﹐山谷偶見之﹐以謂幽閒妹美﹐目所未睹。後其家以嫁下俚貧民﹐因賦《水仙花》詩寓意云「淤泥解出白蓮藕﹐糞壤能開黃玉花。可惜國香天不管﹐隨緣流落小民家。」俾髙子勉和之。後數年﹐山谷卒於嶺表﹐當時賓客雲散。此女旣生二子矣﹐會荊南歲荒﹐其夫鬻之田氏家。田氏一日邀子勉﹐置酒出之。掩袂困瘁﹐無復故態。坐間話當時事﹐相與感嘆。子勉請田氏名曰國香﹐以成太史之志。政和三年春﹐子勉客京師。會王性之問山谷詩中本意﹐因道其詳。且爲賦詩云「南溪太史還朝晚﹐息駕江陵頗從款。彩毫曾詠水仙花﹐可惜國香天不管。將花爲意爲羅敷﹐十七未有十五餘。宋玉門墻紆貴從﹐藍橋庭戶怪貧居。十年目色遙成處﹐公更不來天上去。已嫁鄰姬窈窕姿﹐空傳墨客殷勤句。聞道離鸞別鶴悲﹐稿砧無賴鬻蛾眉。桃花結子風吹後﹐巫峽行雲夢足時。田郎好事知渠久﹐酹贈明珠同石友。憔悴猶疑洛浦妃﹐風流固可章臺柳。寶髻犀梳金鳳翹﹐樽前初識董嬌嬈。來遲杜牧應須恨﹐愁殺蘇州也合銷。卻把水仙花說似﹐猛省西家黃學士。乃能知妾妾當時﹐悔不書空作黃字。王子初來話此詳﹐索詩裁與漫淒涼。只今驅豆無方法﹐徒使田郎號國香。」性之亦《次韻》云「百花零落悲春晚﹐不復園林門可款。待花結實春始歸﹐到頭只有東風管。楚宮女子春華敷﹐爲雨爲雲皆有餘。親逢一顧傾國色﹐不解迎入專城居。目成未到投梭處﹐後會難憑入已去。可憐天壤擅詩聲﹐不如崔護桃花句。坐令永抱埋玉悲﹐遊於那知京兆眉。難堪別鶴分飛後﹐猶是驚人初見時。新歡蜜愛應長久﹐暫向華筵賞賓友。舞盡春風力不禁﹐困裊腰肢一渦柳。座上何人贈翠翹﹐蜀州風調尢情嬈。歡濃酒暈上玉頰﹐香暖紅酥疑欲銷。佳人薄命古相似﹐先後乃逢天下士。但惜盈盈一水時﹐當年不寄相思字。宜州遺恨君能詳﹐瘴云萬里空悲涼。無限風流等閒別﹐幾人鑑賞得眞香。」○周畫《美人琴阮圖》髙子勉記龍眠李亮工家藏周畫《美人琴阮圖》﹐兼有宮禁富貴气象﹐旁有竹馬小兒﹐欲折檻前柳者。亮工官長沙﹐而黃魯直謫宜州﹐過見之﹐歡愛彌日。大書一詩於黃素上曰「周富貴女﹐衣飾新舊兼。髻重髮根急﹐薄裝無意添。琴阮相與娛﹐聽弦不觀手。敷腴竹馬郎﹐跨馬要折柳。」此畫後歸禁中。鐵馬驚塵﹐流落何許﹐而詩亦不傳。獨子勉舊見之﹐位置猶可想象也。因追和其詩﹐又使善工圖之。詩云「丹靑有神藝﹐周郎獨能兼。圖畫絕世人﹐眞態不可添。卻憐如畫者﹐相與落誰手。想象猶可言﹐雨重春籠柳。」○浪子和尙詩洪覺範有《上元宿嶽麓寺》詩。蔡元度夫人王氏﹐荊公女也。讀至「十分春瘦緣何事﹐一掬鄕心未到家」﹐曰「浪子和尙耳。」○王平甫賦《滕王閣詩》王平甫年十三﹐登滕王閣﹐賦詩云「滕王平昔好迫遊﹐髙閣依然枕碧流。勝地幾經興廢事﹐夕陽偏照古今愁﹔城中樹密千家市﹐天際人歸一葉舟。極目煙波吟不盡﹐西山重疊亂雲浮。」時郡守張侯見而異之﹐爲啟宴張樂於其上。其後建中靖國元年﹐其女識之於石云。平甫元丰初﹐以交鄭俠﹐遂廢於家。作詩﹐云「三見齊王不一言﹐須知自古致君難。紛紛齊虜誇迂闊﹐口舌從來易得官。」○太宗制弈棋三勢太宗萬幾之暇﹐畱心弈棋﹐自制三勢。一曰對面千里勢﹐二曰天鵝獨飛勢﹐三曰海底取明珠勢。一時近臣﹐例以棋圖頒賜。故王元之詩云「太宗多材復多藝﹐萬幾餘暇翻棋勢。對面千里爲第一﹐獨飛天鵝爲第二。第三海底取明珠﹐三陣堂堂皆禦制。中使宣來賜近臣﹐天機祕密通鬼神。」所以紀其事也。○韋應物逸詩「俗吏閒居少﹐同人會面難。偶隨香署客﹐來訪竹林歡。暮館花微落。春城雨暫寒。甕間聊共酌﹐莫使宦情闌。」韋應物《陪王郎中尋孔徵君》詩也。「獨有宦遊人﹐偏驚物候新。雲霞出海曙﹐梅柳渡江春。淑气催黃鳥﹐晴光轉綠蘋。忽聞歌古調﹐歸思欲沾巾。」韋應物《和晉陵陸丞早春遊望》詩也。二篇皆佳作﹐而韋集逸去。余家有顧陶所編唐詩有之﹐故附見於此。○韓子蒼黃葉句李彭商老有建除體﹐贈韓子蒼云「滿朝以詩鳴﹐何獨遺大雅。平生黃葉句﹐摸索便知價。」蓋是時子蒼自館職斥宰分寧縣時也。子蒼有《館中詩》﹐最爲世所推﹐故商老有黃葉之句云。子蒼全篇云「朔風吹雪晝多陰﹐日暮擁階黃葉深。倦鵲繞枝翻凍影﹐羈鴻摩月墮孤音﹔推愁不去如相覓﹐與老無期苦見侵。遊宦衣冠少時事﹐病來無復一分心。」○張吉父作怡軒以安其父番陽張吉父介﹐方娠時﹐父去客東西川不還。張君自爲兒時﹐已愴然有感。其言語食息﹐未嘗不在蜀也。與尙書彭公器資同學﹐作詩云「應是子規啼不到﹐致令我父未歸家。」聞者皆憐之。旣長﹐走蜀﹐父初無還意。乃歸省母﹐復至涪閬﹐往返者三。其父遂以熙寧十年三月至自蜀﹐鄕人迎謁嘆息﹐或爲感泣。一時名士﹐咸賦詩以紀其事。器資詩略云「河可以竭山可徙﹐我翁不歸行不已。三往三復翁歸止。翁行尙壯今老矣﹐兒昔未生今壯齒」云云。郭公功甫詩﹕「父昔離家子方孕﹐子得其父今壯年。胡弗歸兮死敢請﹐慰我慈母心懸懸。三往三返又十載﹐孝子執鞭方言還」云。張君自其父歸﹐又作軒以安之﹐而名之曰怡軒﹐器資爲之記云。○東坡《和李邦直祈雨詩》東坡熙寧十年知徐州﹐李邦直因沂山龍祠祈雨有應﹐作詩寄東坡﹐東坡和之。末云「半年不雨坐龍慵﹐但怨天公不怨龍。今來一雨何足道﹐龍神社鬼各無功。無功日盜太倉粟﹐嗟我與龍同此責。勸農使者不汝容﹐因君作詩先自劾。」李邦直來謁東坡﹐因戲笑言「承見示詩﹐只是勸農使者不管恁地事。」元丰二年﹐東坡下禦史臺獄﹐嘗供此詩云「本因龍神慵惰不行雨﹐卻使人心怨天公。以譏諷大臣不任職﹐不能燮理陰陽﹐卻使人心怨天子。以天公比天子﹐以神龍社鬼比執政大臣及百執事也。」邦直嘗答蘇子由詩﹕「匕飯盤蔬彊少畱﹐相逢何物可消憂﹖緣君未得酒中趣﹐與我漫爲方外遊﹔艸亂不容移馬迹﹐山雄全欲逼城樓。濟時異日須公等﹐莫狎翩翩海上鷗。」東坡和云「五斗塵勞尙足畱﹐閉門卻欲治幽憂。羞爲毛遂囊中穎﹐未許朱云地下游﹔無事會須成好飲﹐思歸時欲賦登樓。羨君幕府如僧捨﹐日向城西看浴鷗。」此詩集所不載﹐故見於此。○崔年不可及《新唐書崔傳》﹕「執政時﹐年三十八。嘗暮出端門﹐緩轡賦詩。張說見之嘆曰﹕『文與位固可致﹐其年不可及也。』」予按﹐《翰林盛事》云「唐崔弱冠進士登科﹐不十年﹐掌貢舉﹐遷兵部。父楫﹐亦嘗爲禮部。至是﹐父子累日同省爲侍郎。後登宰輔﹐年始三十六。崔之初執政也﹐方二十七﹐容止端雅﹐文辭淸麗。嘗出端門﹐下天津﹐馬上自吟曰﹕『春還上林苑﹐花滿洛陽城。』張說時爲工部侍郎﹐望之杳然而嘆曰﹕『此句可效﹐此位可得﹐其年不可及也。』」今傳不載此詩﹐是矣。第以執政時年三十八﹐則失之﹐蓋之賦詩時﹐是始爲執政﹐年方二十七耳﹐故張說嘆慕之。今《傳》乃以其後執政時﹐年三十六﹐爲說所嘆慕﹐其失甚明。以三十六而後爲執政﹐何足羨慕哉。○卜築兼無市井囂王荊公有唐律一首《寄池州夏太初》﹐今集不載。其敍云「不到太初郎中兄所居﹐遂已十年﹐以詩奉寄。」詩云「一水衣巾剪翠綃﹐九峯環佩刻靑瑤。平生故有山川气﹐卜築兼無市井囂﹔三葉素風門閥在﹐十年陳迹履綦銷。歸來早晚重攜手﹐莫負幽人久見招。」○妓賦詩送武補闕李建隆四年﹐以王師平湖外﹐除給事中﹐往南嶽伸祭拜之禮﹐途次長沙。時通判賈郎中言﹐自京師與嶽州通判武補闕同途至襄陽。遇一妓﹐本良家子﹐失身於風塵﹐才色俱妙。二公迫行﹐醉別於鳳林闕。妓以詩送武云「弄珠灘上欲銷魂﹐獨把離懷寄酒樽。無限煙花不畱意﹐忍教芳艸怨王孫。」武得詩﹐屬意甚切﹐有復回之意。時太守呂侍講﹐嘗嘆恨不識之﹐因請李賦一詩以寄云「峴山亭畔紅妝女﹐小筆香箋善賦詩。顏色共推傾國貌﹐篇章皆是斷腸辭﹔便牽魂夢從今日﹐得見嬋娟在幾時﹖千里關河萬重意﹐夜深無睡暗尋思﹐」○王元甫有詩名「動地隋兵至﹐君王尙晏安。須知天下窄﹐不及井中寬﹔樓外鋒交白﹐溪邊血染丹。無情是殘月﹐依舊照闌干。」廬山王元甫﹐紹聖間敕賜髙尙處士﹐所作《景陽井》詩也。東坡嘗跋云「余聞江南王元甫﹑郭功甫皆有詩名。余南歸過九江﹐因道士胡洞微求謁之。元甫云﹕『吾不見士大夫五十年矣。』竟不可見。」後予過秣陵﹐有以元甫《景陽井》詩示予﹐乃知其得名不虛也。○劉原父惑官妓得病「涼風響髙樹﹐淸露墜明河。誰謂夏夜短﹐已覺秋意多﹔艷膚麗華燭﹐皓齒揚淸歌。臨觴不作意﹐柰此粲者何﹖」翰林侍讀學士劉敞原父﹐在永興軍所作詩也。葉少蘊《避暑錄記》嘗載之﹐且云「恨原父此病未除也。」予後讀《國史原父本傳》載﹕「原父在永興﹐惑官妓﹐得驚瞀病。」乃知前詩故不徒作也。○詠《題畫李白眞》陳無己《題畫李白眞》詩末云「勿言身後不要名﹐尙得吳侯費百金。江西勝士與長吟﹐後來不憂身陸沈。」蓋謂建中靖國間﹐饒節徳操首詠吳少卿家所藏周畫李白也。徳操﹐江西撫州人。無己詩法甚嚴﹐於許可尢愼。徳操詩云「先生之气蓋天下﹐當時流輩退百捨。醉中咳唾落珠﹐身後聲名滿華夏。靑山木拱三百年﹐今辰乃拜先生畫。烏紗之巾白袍﹐岸巾攘臂方出遨。神遊八極气自穩﹐冰壺鬥酒霜風髙。嗚呼先生太絕倫﹐仙風道骨語甚眞。蕭然可望不可親﹐懸知野鶴非雞羣。天寶之初天子逸﹐先生醉去不肯屈。采石江頭明月出﹐鼓酣歌志願畢。只今遺像粉墨間﹐尙有英風爽毛骨。宣州長史粉墨工﹐誰令寫此人中龍。細看筆力有俯仰﹐妙處果在阿堵中。人云此畫世莫比﹐吳侯得之喜不寐。意侯所寶豈徒爾﹐亦惜眞才死泥滓。先生朽骨如可起﹐誰爲獵之奉天子。作爲文章文聖世﹐千秋萬古誦盛美。再拜先生淚如洗﹐振衣濯足吾往矣。」○江子我賦《玉延行》陳畱江子我端友嘗賦《玉延行》云「觀文學士畱都守﹐中常侍門如役走。玉延厥篚二十五﹐謹書名銜細看醜。推而上之何止此﹐牢耶石邪猶八九。嗟哉膏血出生靈﹐割剝乃餉無須口。仲華拜衮𨿽有年﹐宋李曾愧否。樂全見事何其微﹐義勇固應如此厚。翰林未用汝脫靴﹐不知何爲勤洗手。」畱守﹐謂鄧氏也。其父元丰嘗位兩府﹐裕陵謂趨向頗僻﹐賦性姦回。了翁云「八字咸加於鄧某﹐萬幾獨運於元丰。」蓋王禹玉﹑蔡持正取充位而已。○文章伯矍鑠翁李覿﹐字子範﹐袁州人。元丰二年﹐以特奏名﹐推恩尉吉州太和縣。時豫章先生爲令﹐贈之詩曰「乃兄自是文章伯﹐之子今爲矍鑠翁。」蓋覿乃李觀之弟也。觀字夢符﹐初試南宮﹐賦偶落韻。有司愛其策﹐爲取特旨﹐由是登第。以著作佐郎﹐知臨江軍淸江縣。時歐陽文忠公扶護太夫人喪歸廬陵﹐船過淸江﹐太守請公爲文以祭之。太守以簡率爲訝﹐觀曰「無深訝也。」旣而文忠擊節稱之。其文曰「昔孟軻亞聖﹐母之教也。今有子如軻﹐𨿽死何憾﹗尙饗。」觀初爲太學官﹐周上言役法不合﹐出通判處州。題詩一絕於直廳之壁曰「十謁朱門九不開﹐利名淵藪且徘徊。自知不是公侯骨﹐夜夜江山入夢來。」後終於朝議大夫。○僧海淵工鍼砭僧海淵﹐蜀人也。工鍼砭。天禧中﹐入吳﹑楚。遊京師﹐寓相國寺。中書令張士遜疾﹐國醫拱手。淵一鍼而愈﹐由是知名。旣老歸蜀﹐範景仁賦詩餞之曰「舊鄕山水繞禪扃﹐日日山光與水聲。歸去定貪山水樂﹐不教魂夢到神京。」治平二年化去﹐張唐英貽以偈曰「言生本不生﹐言滅本不滅。覺路自分明﹐勿與迷者說。」劉季孫銘其塔曰「資身以醫﹐有聞於時。余幣散之﹐拯人於危﹐士君子所難。吁嗟乎師。」○楊少師李西臺書洛中諸寺院有楊少師﹑李西臺書。少師名凝式﹐唐相收﹑梁相涉之後。仕後唐﹑晉﹑漢間。筆力遒放﹐當時罕及。《華嚴院東壁題詩》曰「院似禪心靜﹐花如覺性圓。自然知了義﹐爭肯學神仙。」西臺﹐卽建中。酷愛楊書﹐旁題云「枯杉倒檜霜天老﹐松煙麝煤陰甫寒。我亦生來有書癖﹐一回入寺一回看。」觀音院有牡丹﹐相傳唐武后植者。西臺有詩﹐亦親書﹐云「微動風枝生麗態﹐半開檀口露濃香。秦時避世宮娥老﹐舊日顏容舊日妝。」「花譜名將第一論﹐洛中最是此花繁。不當更道木芍藥﹐枝上恐傷妃子魂。」西臺書﹐洛人甚重之。○李西臺詩「龍門雙闕湧雲煙﹐雪未飛花雁下前。徹底淸流照車馬﹐分臺禦史過伊川。」李西臺詩也﹐題於菩提寺。菩提寺在龍門鎭。○吏隱堂植行詩許安仁尉順昌郡﹐廳事之後﹐創吏隱堂。植竹﹐題詩云「破中庭一畝苔﹐主人發白手親栽。卽今誰識淸眞節﹐須向三冬雪後來。」又云「珍重勞君尉遠遊﹐繁聲疏影一堂秋。主人看卽官期滿﹐分付風煙與子猷。」○夢中作明月樓句廖尙書剛用中﹐嘗夢中作詩﹐其末句云「家住五湖明月樓。」其後公薨﹐葬於沙縣二十五里交溪鳳山之下。其子遂建樓﹐以明月目之。張給事致遠賦詩云「明月樓前可萬家﹐鳳山庵下日初斜。風流耆舊消沈盡﹐空睇寒江耿暮霞。」○祥瑞讖應黃冕仲未第時﹐嘗有魁天下之意。元丰四年﹐南劍州譙門一柱﹐忽爲迅雷所擊。冕仲聞之﹐口占絕句云「風雷昨夜破枯株﹐借問天公有意無﹖莫是臥龍蹤迹困﹐放開頭角入亨衢﹖」次年﹐冕仲遂膺首薦。又次年﹐對策爲天下第一。饒之浮梁縣有讖語云「靑山圓﹐出狀元。」邑人程尙書在上庠﹐累爲優等﹐而尙未登第。嘗寄詩與鄕人云「試問靑山圓也未﹐不應久負壯圖心。」明年﹐公試上捨﹐爲第一人。○赤气爲皇子之祥熙寧二年十一月﹐京師每夕有赤气﹐見西南隅﹐如火﹐至人定乃滅。人以爲皇子降生之祥。故王禹玉作《大宴樂辭》云「未晚淸風生殿閣﹐經旬赤气照乾坤。」○《漢陽春日絕句》《漢陽郎官湖春日四絕句》﹐其一﹕「兩山收雨暗平沙﹐遮斷溪梅隔水花。畱得煙林作圖畫﹐依稀松登有人家。」其二﹕「空山玉蕊照瓊瑰﹐到處尋花共往回。欲識春風最奇處﹐試來同看雨中梅。」其三﹕「朦朧花影月黃昏﹐著意春風入酒痕。知是江梅喜佳客﹐倒垂花蕊照淸樽。」其四﹕「十日春陰到水亭﹐水亭楊柳一時靑﹐梅花過盡桃花惡﹐乞取山樊入淨瓶。」尙書郎李祁蕭遠謫漢陽酒稅時所作也。○除東坡書撰碑額崇寧二年﹐有旨﹐應天下碑碣榜額﹐系東坡書撰者﹐並一例除毀。蓋本於淮南西路提點刑獄霍英所請。時廬山簡寂觀榜亦遭毀去﹐李商老爲賦云「筆底颶風吹海波﹐榜懸鬱鬱照巖阿。十年呵禁煩神護﹐柰爾焚拊滅札何﹖」○禦賜甘露詩大觀三年四月壬子﹐尙書省甘露降。禦筆以中臺布政之所﹐天意昭格﹐致此嘉祥。因成四韻﹐以記其實﹐賜執政而下﹐云「政成天地不相違﹐瑞應中臺贊萬幾。夜垂珠濡綠葉﹐朝凝潤玉弄淸輝﹔仙盆云表秋難比﹐丰艸霄零日未。本自君臣俱會合﹐更嘉報上美能歸。」○仁宗賜送李良詩李良定公幼以國戚侍仁宗研席﹐帝尢篤中外之愛。公帥鄆﹐帝以詩送行曰「魯館名臣子﹐皇家外弟親。詩書謀帥舊﹐金竹剖符新﹔九郡提封遠﹐一圻甘澤均。純誠宜報國﹐撫士愛吾民。」識者以爲眞王言。○錢文僖賦竹詩唱踏莎行錢文僖公畱守西洛﹐嘗對竹思鶴﹐《寄李和文公》詩云「瘦五蕭蕭伊水頭﹐風宜淸夜露宜秋。更教仙驥傍邊立﹐盡是人間第一流。」其風致如此。淮寧府城上莎﹐猶是公所植。公在鎭﹐每宴客﹐命廳籍分行劃襪﹐步於莎上﹐傳唱《踏莎行》。一時勝事﹐至今稱之。○荊公題王欽臣詩於扇熙寧中﹐王欽臣仲至自河北﹐被召用。荊公薦對﹐神宗問所與遊從。公奏宋敏求﹐帝默然﹐遣還任。公因畱一詩﹐書長老院中云「蜀地相如最好辭﹐武皇深恨不同時。淩雲奏罷還無事﹐寂寞文園興可知。」然荊公愛其詩﹐自題於所執扇。○宋景文詩盡龍洞之景三泉龍洞﹐以山爲門﹐深數十步﹐復見天日及山水之秀。蓋自然而成﹐非人力也。宋景文公賦詩云「虯洞聳雲峯﹐緣虛一綫通。云披雙壁敞﹐樹補半巖空﹔槪竹森煙纛﹐飛泉曳玉虹。垂蘿不肯晝﹐陰壑自然風。嶺斷天斜碧﹐崖傾日倒紅。浮丘邈難遇﹐畱恨翠微中。」曲盡龍洞之景。利路漕爲刻石﹐仍以石本寄公。公答書云「龍門拙句﹐斐然妄發。閣下仍刊翠琰﹐示方來﹐言詩之人﹐得不笑我哉﹖江左有文拙而好刊石者﹐謂之泠蚩符﹐非此謂乎﹖噱噱﹗」○劉旦詩多稱傳劉仲馮樞密之子旦﹐能詩﹐保康伯嘗薦之。旦後過公墓﹐賦詩﹕「膺門昔忝登龍客﹐董墓今悲下馬人。」時多稱傳。然東坡亦嘗云「只雞敢望喬公語﹐下馬來尋董相墳。」○文與可《鷺鷥》詩洪覺範嘗記文與可《鷺鷥》詩云「頸細銀鉤淺曲﹐腳髙碧玉深翹。沙上眾禽同立﹐有誰似汝風標﹖」然予又嘗見一首云「避雨竹間點點﹐迎風柳下翩翩。靜依寒蓼如畫﹐獨立晴沙可憐。」亦佳作也。○詠茱萸劉夔侍郎﹐九日登女郎臺﹐記杜子美詩﹕「醉把茱萸子細看」﹐王摩詰詩﹕「徧插茱萸少一人」。因作詩二首云「華顚帽落從人笑﹐不插茱萸也是閒。」次云「曾冠獬豸猶無勇﹐未信茱萸可辟邪。」程文簡公和答之云「霜枝雕翠雁橫秋﹐莫倚危樓動旅愁。菊有淸香樽有酒﹐茱萸不插也風流。」又云「秋風臺上起髙歌﹐把酒看花意已多。屈軼不生神豸死﹐結茱爲佩欲如何﹖」○詩不厭攺韓子蒼紹興初﹐寄居臨川。周表卿時爲宜黃丞﹐歲滿。公以詩送之云「往時束帶侍明光﹐曾看揮毫對禦牀。只道驊驑已勝踏﹐不知雕鶚尙摧藏﹔官居四合峯巒綠﹐驛路千林橘柚黃。莫戀鄕關畱不去﹐漢廷今重甲科郎。」其後攺「峯巒綠」爲「峯巒雨」﹐「橘柚黃」爲「橘柚霜」﹐攺「莫戀鄕關畱不去」作「莫爲艱難歸故里」﹐益見其工。東坡嘗語參寥云「如杜『新詩攺罷自長吟』﹐乃知老杜用心甚苦。」予以是知詩不厭攺。其末云「漢廷今重甲科郎」﹐意韓自言也。其後讀後漢孔融《汝潁優劣論》曰「汝南袁公著爲甲科郎﹐上書欲治梁冀。潁川士𨿽慕忠讜﹐未有能授命直言者也。」乃知韓詩不苟如此。○南園柳色野塘春水「南園柳色動﹐野塘春水生。屢遊煩將吏﹐獨此守山城。」韋蘇州《早春》詩也﹐今所在集本皆不載。○竹尊者崇勝寺後有竹千餘竿﹐獨一根秀出﹐人呼爲竹尊者。洪覺範爲賦詩云「髙節長身老不枯﹐平生風骨自淸臒。愛君修竹爲尊者﹐卻笑寒松作大夫﹔未見同參木上座﹐空餘聽法石於菟。戲將秋色供齋缽﹐抹月批風得飽無﹖」韓子蒼云「始黃太史見之喜﹐因手爲書之﹐以故名顯。」○李淸卿詩得於衣襟「代馬南來久不歸﹐山河殘破一身微。功名誤我等云過﹐歲月驚人還雪飛﹔每事恐貽千古笑﹐此身甘與眾人違。艱難重有君親念﹐血淚斑斑滿客衣。」李淸卿所作也。淸卿旣死﹐因葬﹐得此詩於衣襟。○孫妙仲詩啟「林亭長夏愛濃陰﹐來引茶甌一散襟。忽去卻來蜂个个﹐自啼還住鳥深深。」「山家一尺瀟湘石﹐掃盡云腴齒頰淸。驚破午窗箕潁夢﹐轉爲風外小松聲。」丰城孫妙仲兩絕句也。孫有《謝登第啟》云「虎士開關﹐彷徨丹禁﹔龍章在禦﹐仿佛天光。」○孫妙仲作《截臂行》妙仲名發﹐丰城人。崇寧初﹐尉於撫之崇仁。才一月﹐凶民陳平﹐爲族人陳遇執以爲盜。後二十日﹐而平之父宗應﹐老且瞽﹐平乃以誣陳遇之子洵直。以爲執己爲盜時﹐其父爲洵直以鐵挺擊傷其首。發與覆驗官吳某﹝忘其名﹞按之﹐絕無迹狀。謂平雅與遇有釁﹐欲必誣遇之子以死。俟其屍胖脹潰爛﹐不可別白。後發與吳所驗時﹐又二十日。然後醉其弟訁術之﹐使斷一手﹐以訴於州。州大驚﹐不復察其事情﹐惟以斷手爲決有冤﹐於是帖宜黃簿李涇再覆。涇﹐流外人﹐專以迎合爲事﹐遂指閱二十日胖脹潰爛之屍﹐爲有迹狀﹐以傅會之。旣而獄具﹐發辯之不已﹐州稍悟。然業已不可盡變﹐乃變其情﹐得不殺。而發與吳﹐猶以輕罪罷官。蓋崇仁之民﹐前此有避刑名﹐塞逋負﹐而輒殘其支體者。於之姦謀旣逞﹐而效之者益眾。始惟山谷無賴之民﹐至其後﹐市人舒琦﹑吏人吳昕輩﹐亦相繼而作。凡此非因州縣阻抑﹐或予奪不中﹐有激而後爲。祗欲取必於官司﹐以濟其姦耳。發因作《截臂行》﹐以告在位者﹐庶革其風。然江西之民﹐習俗至今猶爾也。今錄於此云「吾聞兩臂重於天下不可廢﹐知之不必子華子。愚民气焚胸﹐一忿敢趨死。以死視四肢﹐截臂如去指。嗚呼﹐巴陵之民何以有此風﹖疾痛利害人所同。甘心一臂捐糞壤﹐終身廢臥閭閻中。前年截臂渠得理﹐今年截臂吾亦爾。村南截臂殺平人﹐村北い還準擬。虺民虺民﹐用心若此非吾人。有冤自可次第訴﹐毒人何必殘其身﹗聞者苦驚喧﹐此獘吾能言。其初姑息吏﹐不與杜其源。嗟哉惡俗傷仁厚﹐明明有冤宜勿受。一姦不濟百姦消﹐共致和平裨在宥。」○曹衍托意爲《鷺鷥》《貧女》絕句曹衍﹐衡陽人。太平興國初﹐石熙載尙書出守長沙﹐以衍所著野史繳薦之﹐因得召對。袖詩三十章上進﹐首篇乃《鷺鷥》《貧女》兩絕句﹐蓋托意也。《鷺鷥》云「波瀾靜處立身孤﹐雪攢霜腹轉虛。盡日灘頭延頸望﹐能銷大海幾多魚。」《貧女》云「自恨無媒出嫁遲﹐老來方始遇佳期。滿頭白髮爲新婦﹐笑殺豪家年少兒。」太宗大喜﹐召試學土院﹐除東宮﹐洗馬﹑監泌陽酒稅。○鼓子花開也喜歡王元之謫齊安郡﹐民物荒涼﹐殊無況。營妓有不佳者﹐公作詩曰「憶昔西都看牡丹﹐稍無顏色便心闌。而今寂寞山城裏﹐鼓子花開也喜歡。」然唐《抒情集》記《朝士在外地觀野花追思京師舊遊》詩云「曾過街西看牡丹﹐牡丹未謝卽心闌。如今變作村田眼﹐鼓子花開也喜歡。」蓋王刊定此詩耳。○錢思公寄晏元獻牡丹絕句元獻晏公爲丞相時﹐作新第於城南。時錢思公鎭西洛﹐晏求牡丹於思公。公以絕句並花寄晏云「名花封殖在秋期﹐翠石丹萱幸可依。華館落成和气動﹐便隨桃李共芳菲。」○權常侍詩「今朝有酒今朝醉﹐明日愁來明日愁。」予嘗以俚俗所作。偶閱《抒情集》﹐乃知權常侍審詩也。上兩句﹕「得則髙歌失則休﹐何須多恨太悠悠。」權又有《題山院》云「萬葉風聲厲﹐一山秋气寒。曉霜浮碧瓦﹐薄日度朱欄。」○馮當世人目爲金毛鼠丞相馮當世﹐少嘗薄遊里巷﹐爲街卒所縶﹐鄂守王素見而釋之。及使關中﹐素方帥渭﹐與之燕犒﹐歡甚。貽之以詩曰「吞炭難酬當日事﹐積薪深愧後來思。」爲呂獻可所劾﹐云「京所至嗜利﹐西人目爲金毛鼠。」以其外文采而中實貪穢也。○荊公題夏文扇王荊公嘗題一絕句子夏文扇云「白馬津頭驛路邊﹐陰森喬木帶漪漣。夕陽一馬匆匆過﹐夢寐如今十五年。」本集不載﹐見《湟川集》。○韓子蒼記李太白讀詩韓子蒼云「舊傳李白幼不羈﹐爲昌明縣小史﹐已能五﹑七言詩。嘗隨縣令至江邊﹐觀溺水婦人﹐令哦詩曰﹕『二八誰家女﹐漂來倚岸蘆。鳥窺眉下翠﹐魚弄口傍珠。』下句不屬﹐太白率爾對曰﹕『綠鬢隨波散﹐紅顏逐浪無。何因逢伍相﹐應是怨秋胡。』令始奇之。」○李伯時好鐘鼎古文奇字李伯時公麟﹐雅好鐘鼎古文奇字。自夏商以來﹐以先後次第之。聞一器﹐則捐千金不少靳。所蓄日富﹐具爲圖記。蔡天啟嘗得商祖丁彜﹐李尢寶愛。因作詩以贈云「上氵斥虞姒亦易爾﹐下者始置周秦間。造端宏大町畦絕﹐往往世俗遭譏訕。」蓋實錄也。○《詠假山詩》刺荊公陳無己《詩話》云「某公用事﹐排斥端士﹐矯節僞行。範蜀公《詠僧房假山》曰﹕『倏忽平爲險﹐分明假奪眞。』蓋刺公也。」某公﹐荊公也。予又嘗記一假山詩云「安石作假山﹐其中多詭怪。𨿽然知是假﹐爭柰主人愛」云云。世以爲東坡所作﹐不知是否。○江子我作牛酥行宣和初﹐有鄧姓者﹐畱守西京﹐以牛酥百斤遺梁師成。江子我端友作《牛酥行》云「有客有客官長安﹐牛酥百斤親自煎。倍道奔馳少師府﹐望塵且欲迎歸軒。守閽呼語不必出﹐已有人居第一先。其多乃復倍於此﹐臺顏顧視初怡然。昨朝所獻𨿽第二﹐桶以純漆麗且堅。今君來遲數又少﹐靑紙題封難勝前。持歸空慚遼東豕﹐努力明年趁頭市。」○曾庶幾《放猿絕句》吉水與敝邑接境﹐有曾庶幾者﹐隱士也。五代時﹐中朝累有聘召﹐不赴。故老有能記其《放猿絕句》云「孤猿鎖檻歲年深﹐放出城南百丈林。綠水任君連臂飲﹐靑山不用斷腸吟。」○李漢老爲《梅詩》托意李漢老建炎末﹐自簽樞遷右轄﹐未幾遷知院﹐前後二三月而罷。因爲《梅詩》以托意云「綿霜歷雪忿開遲﹐風笛無情抵死吹。鼎實未成心尙苦﹐不甘桃李傍疏籬。」○王公贈率子廉三絕東坡作《率子廉傳》﹐略云「禮部侍郎王公出守長沙﹐奉詔禱南嶽﹐訪魏夫人壇。察其異﹐載與俱歸。居月餘﹐落漠無所言﹐復送還山。曰﹕『今當以詩奉贈』﹐旣而忘之。晝寢﹐夢子廉來索詩﹐乃作二絕句書板置閣上」云云。末又云「公詩不見全篇﹐書以遺其曾孫鞏﹐使求之家集而補之。」予嘗見王所贈率凡三絕句﹐不止於二也。其一云「下瞰虛空臨絕澗﹐上排煙霧倚山巓。四邊險絕無猿鳥﹐獨臥深云二十年。」其二云「古屋黃崖映月關﹐年年常伴白雲閒。餱糧丹火何從出﹐四面無人見下山。」其三云「心意逍遙物莫知﹐山中山下識人稀。想君絕慮離塵土﹐不是王喬卽令威。」並有詩序云「率君者﹐容貌髙古﹐雅性混然。故機神妙用﹐無得而窺也。予訪於山中耆艾緇黃﹐摘人瑕釁者。皆言率君出處不見其迹﹐殆非凡人也。予景慕無已﹐因爲詩三章寄贈」云。○荊公親札詩荊公嘗任鄞縣令。昔見一士人﹐收公親札詩文一卷﹐內有兩篇﹐今世所刊文集無之。其一《馬上》云「三月楊花迷眼白。四月柳條空老碧。年光如水盡東流﹐風物看看又到秋。人世百年能幾許﹐何須戚戚長辛苦。富貴功名自有時﹐簞瓢菜茹亦山雌。」其二《書會別亭》云「西城路﹐居人送客西歸處。年年卽問去何時﹐今日扁舟從此去。春風吹花落髙枝﹐飛來飛去不自知。路上行人亦如此﹐應有重來此處時。」○詔艸非諫艸陳后山云「歐陽公謂﹕『袖中諫艸朝天去﹐頭上宮花侍燕歸』﹐誠爲佳句﹐但進諫必以章疏﹐無眞用稿艸之理。」按﹐此詩乃太宗朝王操《投贈李相國》詩﹐不若印粲《與徐翰林》詩云「諫書未上先焚艸﹐禦筆曾傳立制麻。」粲五代人。然予見《雅言系述》載操詩﹐乃詔艸﹐非諫字。○毛達可稱陳克杜子美不是過毛友達可內翰守鎭江時﹐賀方回以過客畱寓。日﹐陳克繼至﹐同會於郡樓。卽席﹐克賦詩﹐所謂「徘徊臨北顧﹐慷慨俯東流」是也。毛稱賞曰「𨿽杜子美不是過矣。」翌日﹐賀求去﹐毛畱之﹐且訝去亟。賀曰「一郡豈容有兩个杜子美。」二公相與大笑。○田承君記姚嗣宗詩田承君記姚嗣宗《題崆峒山寺壁》云「南奧干戈未息肩﹐五原金鼓又轟天。崆峒山叟笑相話﹐飽聽松聲春晝眠。」範文公帥延綏﹐因巡邊見之﹐大驚﹐索之不得。久之﹐表爲幕府。姚有詩﹕「踏破賀闌石﹐掃淸西海塵。」而張元﹑吳昊竟造西夏﹐爲邊患。張亦有《鸚鵡》詩﹐卒章有﹕「好置金龍收拾取﹐莫教飛去別人家。」姚又有《述懷》痔云「大開雙白眼﹐只見一靑天。」張亦有《雪》詩云「五丁仗劍決云霓﹐直取銀河下帝畿。戰死玉龍三十萬﹐敗鱗風捲滿天飛。」○秦益公賞孫仲鰲詩光堯賜禦書秦益公「一徳格天之閣」牌﹐一時縉紳獻詩以賀。惟孫仲鰲一聯﹐爲秦所賞云「名向阿衡篇裏得﹐書從復古殿中來。」生日﹐四方賀詩尢多﹐嘗取其三聯云「朝回不入歌姬院﹐夜半猶看寒士文」﹔「友邦爭問年今幾﹐天子恨無官可酬」﹔「建業三公今始有﹐靖康一節古來無」﹔蓋取其親切耳。蜀人李善詩「無窮基有無窮聞﹐第一人爲第一官。」其後言者以爲過﹐有旨禁之﹐仍著令。然前輩類多有之﹐如荊公﹑東坡﹐皆有曾魯公﹑張文定生日詩。○劉莘老《和王定國雪中絕句》劉莘老丞相《和王定國雪中絕句》「袁安只有髙眠興﹐謝空餘後會艱。十萬健兒春瘴近﹐飛花宜過海南山。」定國云「公無乃學歐陽公耶﹖」劉爲之一笑。蓋晏元獻爲樞密使時﹐西師未解嚴。會天雪﹐陸子履與歐公同謁之。晏置酒西園﹐歐卽席賦詩﹐有「主人與國同休戚﹐不惟喜悅將丰登。須憐鐵甲冷徹骨﹐四十餘萬屯邊兵。」晏由是銜之﹐語人曰「韓愈亦能作言語﹐作裴令公宴集﹐但云『園林窮勝事﹐鐘鼓樂淸時。』」劉和詩時﹐政元丰間。朝廷方問罪安南﹐故定國援以爲戲。○曾郎中《獻秦益公十絕句》紹興壬戌﹐朝廷旣罷三大將﹐息兵議和。曾郎中時守黃州﹐獻《書事十絕句》於秦益公。秦繳進於上﹐上喜﹐與升擢差遣﹐任滿﹐除臺州。詩云「黃泥阪下雪猶深﹐赤壁磯頭江欲平。驛吏西來聞好語﹐蕃人已出蔡州城。」「和戎詔下破羣疑﹐無復旄頭彗紫微。屈己銷兵宜有報﹐先看長樂版輿歸。」「吾君見事若通神﹐兵柄收還號令新。裴度只今眞聖相﹐勒碑十丈可無人。」「淮上州州盡滅烽﹐今年方喜得和戎。問誰整頓乾坤了﹐學語兒童道相公。」「連營貔虎气如雲﹐聽詔人人願立勛。沔鄂蘄黃一千里﹐更無人說嶽家軍。」「田父今年作社頻﹐邊頭聞見一番新。官軍不斫人家樹﹐各自持錢去買薪。」「江頭柳木已參天﹐柳色花光日日妍。驚怪田家頻得醉﹐今年斗米不論錢。」「村村準擬十分禾﹐老稚扶攜笑且歌。租稅況今黃紙放﹐陽城元自拙催科。」「淮畔風塵自此淸﹐斯人還喜見升平。田家盡說今年好﹐要雨雨來晴便晴。」「百丈岢峨賈客船﹐張帆打鼓下長川。路人指點幾垂淚﹐江道無來十六年。」其三章稱「裴度只今眞聖相」者﹐李義山《韓碑詩》云「帝得聖相相曰度。」蓋取《晏子春秋》云「仲尼﹐魯之聖相也。」其五章云「嶽家軍」者﹐蓋時江左三大將﹐皆以家稱之。○韓子蒼詠太平宰相韓子蒼《獻王將明生日二十絕句》﹐內一絕句云「萬里靑霄發軔時﹐驊驑絕足看奔馳。太平宰相何人識﹐惟有巫咸得預知。」蓋王父行可初知臨泉時﹐將明爲編修官。行可問異人王老志﹐他日官所至。書「太平宰相」四字遺之﹐卽以墨塗滅其字。前詩敍此耳。○宋文淵詩諫議宋文淵齊愈《宮詞》云「禁城春水碧溶溶﹐洗出桃花萬片紅。葉上細看無一字﹐始知無女怨春風。」《睢陽道中》云「竹溪咽絕雨才通﹐無數深紅間淺紅。山店落英春寂寂﹐靑旗吹盡柳花風。」「向來松檜喜無恙﹐坐久復聞南澗鐘。隱隱修廊人語絕﹐四山滴瀝雪鳴風。」○晁以道詩爲絕唱東萊先生呂居仁云「晁以道詠之《西池唱和詩》﹕『旌旗太乙三山外﹐車馬長楊五柞中。柳外雕鞍公子醉﹐水邊紈扇麗人行。』殆絕唱也。」○髙秀實《和髙郵道中》詩呂居仁云「髙秀實茂華﹐人物髙遠﹐有出塵之資﹐其爲文稱是。嘗和余《髙郵道中》詩﹕『中塗畱眼看星聚﹐一夕披顏覺霧收』之句﹐便覺餘詩急迫﹐少從容閒暇處。」○汪信民寄謝無逸詩呂居仁云「汪信民革嘗作詩寄謝無逸云﹕『問訊江南謝康樂﹐漢堂喬木想扶疏。髙談何日看揮麈﹐安步從來可當車﹔但得丹霞訪龐老﹐何須狗監薦相如。年來更勵於陵節﹐妻子同鋤五畝蔬。』饒徳操見此詩﹐謁信民曰﹕『公詩日進而道日遠矣。』蓋用功在此也。」○詩熟便是精妙處眾人方學山谷詩﹐晁叔用獨學老杜詩﹔眾人求生西方時﹐髙秀實獨求生兜率。叔用嘗戲謂呂東萊﹕「我詩非不如子﹐只是子差熟耳。」呂戲答云「只熟便是精妙處。」叔用大笑﹐以爲然也。○李方叔詩文呂居仁云「李鹿方叔嘗作《寒食詩》云﹕『千株密炬出嚴﹐走馬天街賜近臣。我亦茅檐自鉆燧﹐煨鍼燒艾檢銅人。』又《贈汝州太守》詩云﹕『安得吾皇四百州﹐皆如此邦二千石。』」方叔《祭東坡文》云「皇天后土﹐實表平生忠義之心﹔名山大川﹐復收自古英靈之气。」○養病不如閒滎陽公紹聖中謫居歷陽﹐閉戶卻掃﹐不交人物。嘗有詩云「老讀文書興易闌﹐須知養病不如閒。竹林歌枕虛堂上﹐臥看江南雨後山。」○潘邯老詩鄰老《送山谷貶宜州》詩﹕「可是中州著不得﹐江南已遠更宜州。」山谷極稱賞之。○李尙書賞秦少遊詩李尙書公擇﹐初見秦少遊《上正獻公投卷詩》雲「雨砌墮危芳﹐風檐納飛絮」﹐再三稱賞﹐云「謝家兄弟得意詩﹐只如此也。」○東坡稱重黃魯直詩歐陽季默嘗問東坡﹕「魯直詩何處是好﹖」東坡不答﹐但極稱重黃詩。季默云「如『臥聽疏疏還密密﹐曉看整整復斜斜』﹐豈是佳耶﹖」東坡云「此正是佳處。」●卷十二記事○淸直勇傅堯兪﹐字欽之﹐素善安石。時方變新法﹐公以母服除﹐至京師。安石謂公曰「朝議紛紛﹐今幸公來﹐議以待制諫院奉還矣。」公謝曰「恩甚厚。但恐與公新法相妨耳。」因爲言新法之不善﹐安石怒﹐乃以爲權同判內銓。溫公嘗嘆曰「淸直勇﹐吾於欽之畏焉。」洛之君子邵雍曰「欽之至淸而不耀﹐至直而不激﹐至勇而能溫﹐此爲難耳。」人以雍言爲然。○窮達有命唐介﹐字子方。仁宗朝﹐孫參政薦公復爲禦史。或問曰「聞君未曾相識﹐而遽薦之﹐何也﹖」孫答曰「昔人恥呈身禦史﹐今豈求識面臺官也。」公後以風力稱。公語諸子曰「吾備位政府﹐知無不言﹐桃李未嘗爲汝輩栽培﹐而荊棘則甚多矣。然窮達有命﹐汝等惟自勉耳。」○王子野樂黨範文正以言事貶﹐公率子弟薦畱數日。時方治黨人﹐大臣讓公曰「何苦自陷黨人。」公曰「範公天下賢者﹐若得涉之﹐幸矣。」○不許冒籍欺君陳君行嘗謂子弟曰「仁義禮智信是常等﹐若不守﹐是不等也。其不等者﹐不正也。」君行又嘗自處州入京師﹐至泗州﹐其子弟請先行。君行問其故﹐曰「科場近﹐欲先至京師﹐貫開封府戶取應。」君行不許﹐曰「汝處州人﹐而戶貫開封。欲求事君﹐而先欺君乎﹖寧遲數年﹐不可行也。」○範淳父焚進論不應賢良範祖禹淳父﹐極爲司馬文正獎識。嘗爲《進論》﹐求教於公。公每見﹐則未始有可否。淳父疑而質於﹐公﹐公久而言曰「子之《進論》﹐非不美也。顧念世人獲甲科者絕少﹐而子旣已在前列﹐而復習《進論》﹐求應賢良。以光觀之﹐但有貪心耳。光之不喜者﹐非爲《進論》也﹔不喜子有貪心也。」淳父於是焚去《進論》﹐不應賢良。○呂公教讀書要字字分明滎陽呂公教學者讀書﹐須要字字分明。仍每句最下一字﹐要令聲重﹐聲重則記牢。○儒者讀書無用處程伯淳言「今僧家讀一卷經﹐便要經中道理受用。儒者讀書﹐卻只閒讀了﹐都無用處。」○富家翁愛其弟大丞相馮公當世﹐記富家翁有宅於村者。親旣終堂﹐其兄甲不忍羣雁異飛﹐而友愛其弟乙甚厚。乙安樂之﹐未嘗有違言。久之﹐乙旣有室﹐不令。日咻其夫使叛其兄﹐乙牽於愛而聽之。而甲之所爲﹐無不善者。欲開釁隙﹐而無其端。於是甲有善馬﹐愛之甚至。𨿽親舊求借﹐輒以他馬代之。乙欲激其怒﹐乘甲之馬出﹐杖折其足。甲歸而見之﹐且諭其意。謂其僕曰「去之﹐而新是圖。」甲復有花藥之好﹐列檻數十﹐皆名品也﹐且其手植焉。灌漑壅培﹐不倦其勞。乙又將緣是以激之﹐乘閒鋤而去之。甲曰「吾欲去是久矣﹐而未果也。」因犁其地﹐而殖之谷。乙悟其非﹐且將悔之﹐而其室未厭也。甲旣鰥處﹐而有愛妾﹐若將終身焉。處之側室﹐未嘗一與家事。其婦踵門而數之﹐詬罵毀辱﹐無所不至。妾不能堪﹐而訴其主。甲曰「吾之過矣」﹐因逐其妾。其婦聞之﹐愧汗浹背﹐且曰「妾不幸﹐不及事舅姑﹐而無以爲學﹐以至於此。而不知伯氏之徳量如是之寬裕也。」乃正冠帔﹐而拜於庭﹐以謝不敏。卒爲善婦﹐以相其夫﹐而肥其家。若甲者﹐可謂賢矣。求之古人﹐若張公藝可以配之。當世且言﹐偶忘其姓氏。懼其湮沒而無聞也﹐故書其大槪﹐以俟太史氏。○寧受人欺不可使好賢心替正獻呂公嘗薦常夷甫秩。後差攺節﹐呂對程伯淳有悔薦之意。伯淳曰「願侍郎寧可受人欺﹐不可使好賢之心少替。」○三代威儀盡在是明道先生嘗至天寧寺﹐方飯﹐見趨進揖遜之盛。嘆曰「三代威儀﹐盡在是矣。」○李定公好儒學李良定公﹐魏國大長公主所出﹐雅好儒學。其帥鄆日﹐每春大閱戰士﹐必先詣宣聖廟延講經書﹐飲諸生﹐然後始及武士。識者以爲得禮。○和買絹本朝預買納絹﹐謂之和買絹。按﹐《玉壺淸話》與《澠水燕談》二節﹐皆以爲始於祥符初。因王旭知潁州﹐時大饑﹐出府錢十萬緡﹐與民約曰「來年蠶熟﹐每貫輸一縑﹐謂之和買。」自爾爲例。而《澠水燕談》又以爲其後李土衡行之陜西﹐民以爲便。今行天下﹐於歲首給之。予按﹐範蜀公《東齋記事》﹐稱是太宗時﹐馬元方爲三司判官﹐建言方春乏絕時﹐豫給庫錢貸之。至夏秋﹐令輸絹於官。預買綢絹﹐蓋始﹐於此。以三書考之﹐當以範說爲是﹐蓋範嘗爲是官耳。予讀詩人袁陟世弼所爲墓志﹐序其當仁宗時﹐爲太平州當塗知縣。且言江南和市綢絹﹐豫給緡錢。郡縣或以私惠人﹐而不及農者﹐當塗尢甚。世弼自爲條約﹐細民均得之。乃知太宗之所以惠愛天下﹐多矣。而其後以鹽代錢﹐以爲縑直。又其後也﹐鹽亡而額存。然後知左氏所謂「作法於涼」﹐其說不誣也。○仁宗厚遣公主仁宗皇帝守成﹐皆遵先朝法度。時久無嫁公主事﹐晚年止一公主﹐欲厚遣之。恐逾舊章﹐乃詢皇姑魏國大長公主當年下嫁體例。公主以帝止有一女﹐不可以己爲比。言多則實無﹐言少則恐沮帝意。乃答以歲月之久﹐皆忘記。帝始加厚其禮以遣焉。○正叔不認侄者罪李侍郎若谷守並州﹐民有訟叔不認其爲侄者。欲並其財﹐累政不能直。李令民還家驅其叔﹐民辭以不敢。李固彊之﹐民如公言。叔果訟其侄﹐因而正其罪﹑分其財。○曹瑋行兵曹宣徽瑋守秦﹐有功名﹐能撫士。一日行兵﹐將及頓﹐日已西矣。乃申令更前二十里﹐宿於某鎭﹐軍中不樂。繼而令曰「仰某鎭務酒﹐不得沽與百姓﹐只沽與一行軍人。」由是大眾奔赴﹐不以爲勞。○夏英公好古囂珍玩夏英公竦﹐性好古器奇珍寶玩。每燕處﹐則出所祕者﹐施靑氈列於前﹐偃臥牙牀﹐瞻視終日而罷。月常數四如此。○張程學張戩天祺與弟載子厚﹐關中人也﹐關中謂之二張。篤行不苟﹐一時師表﹐二程之表叔也。子厚惟明聖學﹐亦多資於二程﹐呂大臨與叔兄弟﹐後來蘇丙等從之學﹐學者號子厚爲橫渠先生。天棋爲禦史﹐正獻呂公之薦也。二程與橫渠﹐從學者旣盛﹐當時名其學爲張﹑程。○吳觀音吳侍郎待問﹐建安人。其父曰長者﹐幹生惟訓童稚以自晦。里人以其長厚﹐目爲吳觀音。所生四子﹐參政育﹐樞密充﹐又京﹑方﹐並登進士爲朝臣。諸孫十﹐皆京秩。侍郎於京師﹐遇鄕人至﹐必命子孫出見而列侍焉。○狄武襄不知體武襄狄公靑平儂智髙﹐以用延州舊府蕃落騎兵之效。及歸﹐狄欲獎此一軍﹐乞於講武殿閱武試﹐冀仁宗條睹其驍勇。俄麗奮擊號呼﹐一如臨敵﹐飛矢至敗陛。仁宗遽移禦座﹐而中官前蔽﹐再三申命方止。識者鄙其不知體。楚軍遂驕﹐因遣還邊。○狄武襄不去黥文狄武襄自「拱聖長行」至節度使平章事。世多言狄之隸籍﹐與參政王堯臣作狀元之年同﹐後亦爲兩府。仁宗以其然﹐命王諭狄去其黥文。狄謂王曰「靑若無此兩行字﹐何由致身於此﹖斷不敢去﹐要使天下健兒知國家有此名位待之也。」議者韙其言。○石刻厄會元中﹐韓丞相玉汝帥長安﹐修石橋﹐督責甚峻。村民急於應期﹐率皆磨石刻以代之﹐前人之碑盡矣。說者謂石刻之一厄會也。○貴賤在命仁宗嘗禦便殿﹐有二近侍爭辯﹐聲聞禦前。仁宗召問之﹐甲言貴賤在命﹐乙言貴賤由至尊。帝默然﹐卽以二小金合﹐各書數字藏於中。曰「先到者﹐保奏給事﹐有勞推恩。」封祕甚嚴。先命乙攜一﹐往內東門司。約及半道﹐命甲攜一繼往。無何﹐內東門司保奏甲推恩。仁宗怪問之﹐乃是乙至半道﹐足跌傷甚﹐莫能行﹐甲遂先到。○兩王難當二堂蜀先主祠﹐在成都錦官門外。西挾卽武侯祠﹐東挾卽後主劉禪祠。蔣公堂帥蜀﹐以禪不能保有土宇﹐因去之。大慈寺有蜀後主王衍銅像﹐程公堂權帥﹐毀以鑄鐘。蜀語曰「任是兩王﹐難當二堂。」○曾魯公與旁捨生錢償鬻女直謝逸記曾魯公布衣遊京師﹐捨於市側。旁捨泣聲甚悲﹐詰朝過而問之。旁捨生意慘愴﹐欲言而色愧。公曰「若第言之。或遇仁人﹐戚然動心﹐免若於難。不然﹐繼以血﹐無益也。」旁捨生顧視左右﹐欷久之﹐曰「僕頃官於某﹐以某事而用官錢若干。吏督之且急﹐視其家無以償之。乃謀於妻﹐以女鬻於商人﹐得錢四十萬。行與父母決﹐此所以泣之悲也。」公曰「商人轉徙不常﹐且無義。愛弛色衰﹐則棄爲溝中瘠矣。吾士人也﹐孰若與我﹖」旁捨生跽曰「不意君之厚貺小人如此。且以女與君﹐不獲一錢﹐猶愈於商人之數倍。然僕已書券納直﹐不可追矣。」公曰「第償其直﹐索其券。彼不可﹐則訟於官。」旁捨生然之。公卽與四十萬錢﹐約曰「彼三日以其女來。吾且登舟矣﹐俟若於水門之外。」旁捨生如公教﹐商人果不敢爭。攜女至期以往﹐則公之舟無有也。詢旁舟之人﹐則曰「其舟去已三日矣。」其女後嫁爲士人妻。逸自言﹐元八年至京師﹐得於鄴郡黃正叔。以爲公墓刻不載﹐故惜其不傳﹐因書其大略云。○樊若水按所仇家酒額因破其家樊若水﹐江南人。貧甚﹐遊索﹐鄕人不爲禮。後北遊﹐建策置浮橋采石﹐以渡天兵。江南平﹐擢爲本路轉運使。所仇之家﹐方開酒場。樊乃於歲除日賣酒眾多之次﹐按其所入以爲額。其家坐是輸納不逮﹐家遂破焉。○馬知節直誠不善書眞宗朝﹐簽書樞密院馬公知節﹐武人﹐方直任誠。眞宗東封﹐下至從臣﹐皆齋戒。至嶽下﹐撫問執政曰「卿等在路素食不易。」時宰相臣僚有私食驢肉者﹐馬乃對曰「亦有打驢子喫底。」及還都﹐設宴。開封府命吏屏出貧子﹐隔於城外。上禦樓﹐見人物之盛。喜顧宰臣曰「今都城士女繁富﹐皆卿等輔佐之力。」馬乃奏曰「貧底總趕在城外。」左右皆失色﹐眞宗以爲誠而親之。事多類此。馬公一日從駕遊幸﹐羣臣皆賦詩。馬素不習文﹐眞宗彊之。旣奉曰「臣不善書﹐乞宣陳堯叟與臣書。」眞宗如其言。陳時爲首樞﹐議者惜之。○狄武襄一鼓而破儂智髙仁宗以廣源蠻儂智髙寇嶺外﹐陷數州﹐乃遣狄武襄出督戰。用延州蕃落騎兵﹐一鼓而破。捷至﹐帝愀然無喜色﹐曰「殺人多乎﹖」○陳諫議償直取馬太尉陳堯咨爲翰林學士日。有惡馬﹐不可馭﹐蹄嚙傷人多矣。一旦﹐父諫議入廏﹐不見是馬。因詰圉人﹐乃曰「內翰賣之商人矣。」諫議遽謂翰林曰「汝爲貴臣﹐左右尙不能制。旅人安能蓄此﹖是移禍於人也。」亟命取馬﹐而償其直﹐戒終老養焉。其長厚遠類古人。○章郇公與丁晉公會博章郇公作正字日﹐寒食﹐與丁晉公會博﹐勝且厚。丁翌日封置所負銀數百兩歸公。明年寒食復博﹐而郇卻負於丁。丁督索甚急﹐郇卽出舊物以償之。而封緘如舊﹐塵已昏垢。丁大服其量。○造九鼎玉仙觀﹐在京城東南宣化門外七八里陳州門﹐是也。仁宗時﹐有陳道士修葺亭臺﹐栽花木甚盛。四時遊客不絕﹐東坡詩所謂「玉仙洪福花如海」是也。《呂氏家墊記》云「一日﹐學院諸生偕往。見石一截﹐黃色﹐用木牌標記曰﹕『萬年松化石。』僉曰﹕『如何對得﹖』晉之叔曰﹕『三日雨爲霖。』」呂氏所記松化石﹐乃西川物耳。徽宗崇寧四年﹐歲次乙酉﹐制造九九鼎。按制造官《魏漢律狀》云「承內降﹐鑄造鼎鼐。內帝座鼐﹐如天之正畢之數。外有六圍﹐若易之六爻之象。中疊五重﹐以應九五之龍﹐惟上九虛之。其五重﹐謹按師旨﹐合用萬載松化石並龍牙石﹐各一尺二寸爲一重﹐用松石一塊周圍。第二圍用龍牙石一塊﹐亦用寶器捧。第三圍﹑第四圍各用松石一塊﹐亦髙一尺二寸。第五圍用龍牙石一塊﹐如幹之六爻上九之爻。所有合用龍牙石並萬年松化之石﹐自皇間西川取到﹐祗備造鼎。今見在城南玉仙觀內﹐有此石五段﹐松石三﹐龍牙石二﹐並堪充今律鼎中五圍使用。伏望詳酌﹐特賜指揮﹐下所屬取索前來應副。」然則崇寧所用松化石五段﹐乃呂氏所記之石也。據《魏漢律狀》稱﹐皇間﹐西川取到﹐祗備造鼎。乃知仁宗朝已嘗議造九鼎矣。○監酒要術乖崖張公﹐嘗有監務之官﹐而辭於公﹐因以請教。公曰「監酒稅之法﹐初無多言。但好醞酒﹐剩饒人﹐則沽者眾矣。卽是要術。」○狀元焦元丰八年﹐尙書戶部侍郎李定權知貢舉。給事中兼侍講蔡卞﹐起居舍人朱服﹐同權知貢舉。其夜四鼓﹐開寶寺寓禮部貢院火。承議郎韓玉﹑冀王宮大小學教授兼穆親宅講書翟曼﹑奉議郎陳之方﹑宣徳郎大學博士馬希孟﹐皆焚死。其後別更﹐得焦蹈爲魁。諺曰「不因開寶火﹐安得狀元焦。」○張天覺論詞臣之文張天覺嘗乞擇詞臣﹐而言「蓋自近世﹐文館寂寥。向者所謂有文者﹐歐陽修已老﹐劉敞已死。王圭﹑王安石已登兩府。後來所謂有文者﹐皆五房檢正﹑三捨直講﹐崇文檢書﹐間有十許人。今日之所謂詞臣者﹐曰陳繹﹐曰王益柔﹐曰許將是已。臣嘗評之﹐陳繹之文﹐如款段老驥﹐筋力𨿽勞﹐而不成步驟﹔王益柔之文﹐如村女織機杼﹐𨿽成幅而不成錦繡﹔許將之文﹐如稚子吹塤﹐終日喧呼而不合律呂。此三人者﹐皆陛下所用出詞令﹐行詔誥﹐以告四方而揚於外庭者也。今其文如此﹐恐不足以發帝猷﹐炳王度」云云。○閻立本畫「博陵閻公﹐總章右丞相﹐終於中書令。藝兼後素﹐時謂丹靑神化﹐此其迹也。唐人張彥遠﹐出鳴珂三相家。風流博雅﹐著書記歷代畫﹐第閻上品。而《西域圖》在所錄。又言﹐『王知愼亦拓之』﹐則傳世者非一本。此獘刺諸馬多闕﹐而剪髮二人全失之。比見摹本﹐自髙麗來﹐采筆殊惡。而馬之瀝乳者﹐與人之剪髮者皆全。信外國自有唐時摹完本﹐今取其全者備見之。且以浚都世臣大家﹐祕藏圖史﹐以奇勝相髙者極眾﹐至於閻迹乃少遇。其惟呂申公家有唐太宗《步輦圖》﹐引祿東贊對請公主事﹐皆傳寫一時容貌。贊皇李衛公小篆﹐其語采色神韻﹐與此同出一手。而張記亦曰﹕『時天下初定﹐外國入貢﹐詔立本寫外國圖。』而注指西域﹐則奉詔所爲者﹐卽謂是耶﹖信眞迹果不足疑。舊傳其書狄梁公之迹﹐觀其端重和勁﹐稍不類褚﹑薛﹐亦或當然。竊嘗愛彥遠多識﹐著論得雅馴。引謝安言﹐韋誕書淩雲臺﹐已釘榜﹐籃懸去地二十五丈。及下﹐須眉盡白﹐因戒子孫絕楷法。而王子敬正色詆之曰﹕『仲將魏大臣﹐豈有此﹖』信如所說﹐魏徳之不興﹐乃以子敬爲知言。因論閻令旣爲星郎﹐不當有臨池之辱。況太宗治近侍有拔紹之恩﹐接下臣無撞郎之急。豈得不通官籍﹐直呼畫師﹖以至丹靑之譽﹐非輔相之才。丹靑固不足以輔相﹐而所以爲輔相﹐乃不在丹靑。淺薄之俗﹐舉一廢百。而輕藝嫉能﹐一至於此﹐良可於邑。由是言之﹐窮神之藝﹐自不妨閻令之賢。斯人果賢﹐適增畫重。愚因取其說而並書之。元六年辛未九月﹐龍眠山人李公麟伯時題。」右伯時《跋閻立本西域圖》﹐廬陵王方贄侍郎家有之﹐其孫襄夔玉寶藏之。大觀間﹐開封尹宋喬年言之省中﹐詔取以上進。時廬陵令張達淳﹑郡法掾吳祖源被檄委焉。因竊摹之﹐於是始有摹本。有張天覺跋云「崇寧甲申十二月甲寅﹐夔玉舟過善溪﹐盡得其家藏閻令﹑王維﹑王宰﹑韓幹﹑邊鸞﹑周畫閱之。佛書曰﹕『心如工畫師。』畫之妙出於心﹐猶足以濡毫設色﹐造化物像。況心之妙﹐薰以正法﹐無間斷哉。」信安程俱致道有詩云「大塊浮空轉兩輪﹐越南燕北共毫塵。齊州古莽應相笑﹐夢覺何人定識眞。」黃岡何頡之斯舉亦有詩﹕「窮荒未信子年欺﹐自笑山林老一枝。海上常思龜殼倦﹐天涯欲化鳥工窺。丹靑閻令如曾到﹐气俗張騫舊獨知。公喜著書尢博雅﹐山經暇日補殘遺。」○兪溫父判語利州路憲兪溫父判狀﹐多雲﹕「送某州縣依條施行。」時提舉常平謝皓新攺官﹐卽除監司。笑謂兪曰「使者判語誠不易。」溫父曰「州縣英俊多。若一字有誤﹐所損不細﹐正要如此。」○神霄樂郁羅蕭臺林靈素建議﹐依仿宮商角徵羽﹐別定五聲﹐制《神霄樂》。劉棟密奏﹕「臣民事物﹐皆可有二。至於宮聲﹐豈有二哉。」徽宗感悅﹐嘉其愛君﹐卽除中散大夫﹐直龍圖閣﹐棟辭不受。棟字守翁﹐棣州人。初以八行舉遇可韓司丈人﹐授以《景虛玉陽鐘法》。徽宗依其說﹐命鑄鐘十二﹐召九天。範金隨律﹐月成一鐘。排黃麾仗﹐奉安於寶篆宮。鐘備成﹐授通直郎。靈素又建議築郁羅蕭臺﹐髙一百五十尺以祭天。棟言「圓壇事天﹐古今通制。髙八十一尺﹐數之極也。豈可別築臺以祭﹐數又加倍哉。徒勞人瀆神﹐恐非天意。」遂已。○靑帥許王沂公遠大王沂公狀元及第﹐還靑州故郡。府帥聞其歸﹐乃命父老倡樂迎於近郊。公乃易服﹐乘小衛﹐由他門入。遽謁守﹐守驚曰「聞君來﹐已遣人奉迎。門司未報﹐君何爲抵此﹖」王曰「不才幸忝科第﹐豈敢煩郡守父老致迓﹐是重其過也。故變姓名﹐誑迎者與門司而上謁。」守嘆曰「君所謂眞狀元矣。」遂許之遠大。○歐陽文忠服章郇公非賣恩章郇公在中書。歐陽文忠公初自夷陵縣令貶所回﹐復館職﹐通判滑州。以書與公求一郡﹐公答之﹐無可意。文忠不悅。俄而擢知諫院﹐一年中歷三司﹐直龍圖﹐爲學士﹑河朔都轉運。文忠始服公非賣恩者。○諫院得人禦史稱職仁宗慶曆初﹐急於用賢。當時有聲望者﹐王兵部素﹑歐陽校理修﹑余校理靖﹑魚工部周詢四人。並命作諫官﹐朝野相慶。時惟魚望不及三人。蔡君謨時爲校勘﹐乃爲詩慶之曰「禦筆新除三諫官﹐士林相賀復相歡。」魚聞之﹐乃曰「予不預士論﹐何顏復當諫列﹖」遂乞辭職。朝廷從之﹐乃過臺爲禦史。卽除蔡代知諫院﹐是時諫院號稱得人。魚在臺亦稱職﹐旋拜中丞而卒。○曾魯公責妓訟官吏曾魯公尹天府﹐前政以不辧善惡而去。公至未三日﹐有倡妓訟官吏宿其家。公得牒﹐審其意在嘩毀。公殊不形聲色﹐惟命檢閱有無胎孕。旣得驗狀無有﹐始責以故欲穢污衣冠﹐重刑而械之。都下善良翕然稱頌﹐小人畏縮。旋卽執政焉。○國家養賢不與士卒同乖崖公張詠﹐嘗典陳州。漕使檢點米倉﹐見近納不當支者有新印。疑而詰主吏﹐吏答以月支官吏俸米。漕移文詰公﹐公批於後曰「國家養賢﹐不與士卒同﹐付案不行。」卽時遣送漕﹐自出衙門﹐坐於樓下﹐俟送漕使。漕使不得已﹐倉皇而行。○陳諫議家法甚嚴陳諫議省華三子﹐堯叟﹑堯咨﹐皆舉狀元﹔堯佐亦行間中第。後堯叟至樞相﹐堯咨至節度使﹐堯佐至丞相。而諫議家法甚嚴﹐堯叟娶馬尙書亮女﹐日執饋。馬於朝路語諫議﹐以女素不習﹐乞免其責。諫議答云「未嘗使之執庖﹐自是隨山妻下廚耳。」馬遂語塞。○章郇公代副樞叱報慶者章郇公在翰林十二年。當劉太后時﹐人多僥幸﹐以希大用﹐公乃中立不倚。晚遷承旨﹐最爲久次。及副樞李公諮卒﹐公始代之。時有親吏聞命﹐卽徑造齋閣報慶。公厲聲曰「無妄語。」乃叱出之。○宋參政不奏補奴隸宋參政綬﹐常患仕路人色多冗。其在政府﹐例得奏奴隸補班行﹐公獨不奏。議者佳之。○杜祁公通變杜祁公兩帥長安。其初多任淸儉﹐宴飲簡薄﹐倡妓不許升廳。服飾粗質﹐褲至以布爲之。及再至﹐事陣皆變﹐筵會或至夜分。自索歌舞﹐或系紅裹肚勒帛。長安父老見公通變﹐皆曰「杜侍郎入兩地去。」旋踵召知天府﹐入樞密﹐遂爲相焉。○柴主與李主角富貴仁宗朝﹐駙馬柴公宗慶﹐與駙馬李公遵勗連袂。柴主賢而李亦賢﹐柴主欲與李主角富貴。李先詣柴弟﹐柴之夫婦盛飾以爲勝﹐左右皆艸艸。次及柴主之過李第﹐李之夫婦道裝而已﹐左右皆盛飾。徐出二子示曰「予所有者﹐二子耳。」柴頗自愧﹐士論髙之。後柴無子﹐所積俸緡數屋﹐未嘗施用。及柴薨﹐悉上送官。○對徽宗詩句徽宗嘗作詩句﹐命蔡少保居安賜元長云「相公公相子。」元長遽對以進曰「人主主人翁。」徽宗又因宴近臣﹐制詩語云「北斗七星三四點。」惟曹希蘊能對之云「南山萬壽十千年。」○公主稱本朝制度﹐多循用前代故事。皇女稱公主﹐姊妹稱長公主﹐諸姑稱大長公主。至徽宗末年﹐一例攺作帝姬。建炎元年六月八日﹐臣僚建言不便。以爲「古者婦人稱姓﹐故周曰王姬﹐猶宋子齊姜之類是也。本朝爲商後﹐非姬姓﹐不可以稱。」用是攺正。○四亥四醜章子厚乙亥年生﹐與曾子宣同年。曾子宣以丁亥月辛亥日己亥時﹐子厚遂呼子宣作「四亥公」。然蕭注亦以癸丑年生﹐乙丑月乙丑日丁丑時﹐亦是「四醜」。○閏不同神宗元丰元年﹐歲在戊午﹐閏正月。時知定州薛向﹐繳大遼國所印歷日﹐稱閏月乃在十二月。與本朝不同﹐乞送司天監重定。時議者以兩朝賀正之禮爲疑。而臺章以爲正朔爲大﹐賀正爲小。兩國之閏不同﹐卽不過本朝之使先期而賀正於彼﹐彼國之使後期而賀正於此﹐其於後先正相去約二十來日而已。料彼必不肯攺以就此﹐則本朝豈得攺而就彼乎﹖其後本朝竟不曾攺。予記《北夢瑣言》﹑路振《九國誌》載王衍在蜀﹐閏丙戌年正月﹐後因胡秀林﹑向隱異同﹐俾於界上求得唐歷﹐乃閏乙酉年十二月﹐遂攺用之。乃知古來有此事也。○王植三槐太祖疑大名符彥卿跋扈﹐命知制誥王往察之。謂曰「汝能爲吾辦此﹐當任汝在趙普之右。」還﹐言彥卿但恃舊驕恣耳﹐實無異心﹐臣請以百口保之。上怒﹐貶祜華州行軍司馬。將行﹐植三槐於第中便坐曰「吾中子他日必位三臺。」貶十二年﹐乃得還京師。曾孫克云「王太尉不置田宅。曰﹕『子孫當各念自立﹐何必田宅﹖置之﹐徒使爭財爲不義耳。』」○曾滁州誤呼厙爲庫曾子開知滁州﹐覽訟牒﹐誤呼厙爲庫。其人云「某姓厙。」子開遽於厙字上增一點云「厙豈有點乎。」然南北朝有厙狄者﹐周有少師厙狄峙﹐北齊有宣都郡王厙狄伏連﹐皆復姓也。後漢亦有輔義侯厙鈞﹐古又有獨姓厙者。厙音赦﹐《廣韻》音始夜切。又齊有厙狄回洛﹑厙狄盛﹑厙狄幹﹐又周有厙狄昌。蓋本無厙字﹐後人除一點﹐以爲庫別耳。○曾公亮得龍脊王荊公得龍睛陸農師云「相家說﹕『龍﹐人臣得其一體﹐當至公相。』如曾魯公公亮得龍之脊﹐王荊公安石得龍之睛。」○箕子易牙名箕子名胥余﹐見司馬彪注《莊子》﹐於他書不見。易牙名巫﹐易牙其字也﹐見孔穎達《左傳疏》。○杜祁公問賈黯以生事有無賈黯以慶曆丙戌﹐廷試第一。往謝杜公﹐公無他語﹐獨以生事有無爲問。賈退謂公門下客曰「黯以鄙文魁天下﹐而謝於公﹐公不問。而獨在於生事﹐豈以黯爲無取耶﹖」公聞而言曰「凡人無生事﹐𨿽爲顯官﹐亦不能不俯仰﹐由是進退多輕。今賈君名在第一﹐則其學不問可知﹐其爲顯官則又不問可知。衍獨懼其生事不足﹐以致進退之輕﹐而不得行其志焉﹐何怪之有﹖」賈君爲之嘆服。○甘露紹興辛亥冬﹐撫州祥符觀松﹐降甘露若飴。有郎官徐其姓者﹐獻《甘露古松》詩於太守。其詩略曰「仙臺之陽石壇東﹐下有亭亭太古松。」又曰「至誠感格合天意﹐露零靑松眞上瑞」云云。太守以爲祥﹐因奏於朝﹐坐言章罷郡。先人時謂予曰「熙寧六年冬﹐建昌軍距城五里﹐甘露降於進士徐上交別業大松上﹐濃厚如酒﹐其味香甜。上交折獻於太守張郎中子方﹐子方率僚屬觀之﹐欲以上聞。路過鳳凰山下﹐牧童見車馬﹐皆叫呼曰﹕『此山松上亦多甘露﹐何獨彼耶﹖』各持松葉飠舌弄﹐以示不誤。時有野夫賣藥於市者﹐語人曰﹕『太守不察耳。何者爲甘露﹖露從天降﹐必徧於數畝﹐豈止松乎﹖』吾嘗客華陰﹐縣民亦有以甘露告縣者。令因出按之﹐有道人笑焉。令怒﹐械系之。道人曰﹕『譬如人身精液﹐流通均布六七十年中。若夫壽促﹐必湧並於未死之前。此松殆將槁耳﹐官人若不信﹐請寬我﹐以俟明春﹐此松必不榮也。』令如其說﹐至期果驗焉。軍民得其說﹐因省。景丙子﹐城西天慶觀松﹐昔嘗一枝有甘露﹐因往驗之。昔時甘露所降之枝﹐果已先朽﹐張守因不復奏知。」先人因言「鄕裏松有甘露亦甚多﹐其實非也﹐乃松液耳。」○荀卿爲孫卿戰國時荀卿﹐姓荀﹐名況﹐趙人﹐所著書號《荀子》。後有跋尾云「爲說者曰﹕『孫卿不如孔子』﹐是不然也。」其後又稱孫卿者四。唐楊亻京注云「爲說者已下﹐荀卿弟子之辭。」嘗疑以荀爲孫﹐未曉所謂。偶見孔穎達曰「漢宣帝諱詢﹐故轉爲孫。」○斥中貴洪玉父云「祖宗時﹐非特士大夫能立節義﹐亦自上之人有以成之耳。張乖崖再任成都日﹐夜分時﹐城北門申有中貴人到﹐要請鑰匙開門。公令開﹐旣入見﹐公謂曰﹕『朝廷還知張詠在西川否﹖況川中兩經兵寇﹐差詠治亂。令中貴人入川﹐比欲申地主之禮。如何須得中夜入城﹐使民驚擾。不知有何急公幹當﹖』中貴曰﹕『銜命往峨眉山燒香。』公曰﹕『待要先斬後奏﹐或先奏後斬耶﹖』中貴悚懼曰﹕『念某乍離班行﹐不知州府事體。』公曰﹕『若如此道卽是。』卻令出北門宿。來早入衙﹐下榜子云﹔『奉敕往峨眉山燒香﹐入內內侍省王某參。』公判榜子﹕『旣銜王命﹐不敢奉畱。請於小南門出去。』甚嚴正如此。又曾魯公以侍讀守鄭州﹐有廢疾中貴人﹐在郡寄居﹐多沽私酒。恃結連內侍﹐輕州縣﹐不法。公始善諭之﹐俾自悛戢﹐輒出大言。公命吏搜捕﹐盡得其釀具﹐依法盡行。遂奏乞中官老廢者﹐不得家外郡﹐朝廷嘉之。眞宗朝﹐黃震知毫州。永城縣瀕汴河﹐例至冬涸﹐朝廷遣中官促州縣科民開淘。時中官多任喜怒﹐非理箠撻役民。黃憤然毆之﹐中官卽捨役赴闕自訴。帝問曰﹕『黃震緣何毆汝﹖』中官奏云﹕『言是我百姓﹐汝安得亂打﹗』帝嘉其言﹐卽敕中官赴黃門﹐杖二十。黃後爲才吏﹐仕至發運使。」○髙氏出太皇太后以有陰徳之助太宗親徵北狄﹐直抵幽州﹐圍其城。俄一夕大風﹐軍中虛驚﹐南北兵皆潰散。而諸將多不知車駕所在﹐惟節度使髙公瓊隨駕。上於倉卒中﹐大怒。諸將不赴行在﹐翌日欲行軍法。髙奏曰「夜來出不意。諸將若有知陛下所在﹐豈陛下之福耶﹖臣獲在左右﹐亦偶然耳。諸將不可罪。」上悟﹐皆釋之。髙之門出太皇太后﹐爲天下母。議者以爲有陰徳之助。○楊文公辭誥潤筆與同列均分楊文公億﹐以文章幸於眞宗﹐作內外制。當時辭誥﹐蓋少其比。朝之近臣﹐凡有除命﹐願出其手。俟其當直﹐卽乞降命。故潤筆之入﹐最多於眾人。蓋故事﹐爲當筆者專得。楊以傷廉﹐遂乞與同列均分﹐時遂著爲令。○曾魯公神明曾魯公以侍讀守鄭州﹐時文潞公自長安召入中書。過鄭﹐方在宴席﹐俄報潞公失去銀盆。曾卽曰「郡人敢爾﹐必三日可獲。若公之從者自爲﹐則今日必擒。」公未以爲然。逡巡果捕至﹐乃從者也。潞公驚﹐因謂曰「君知卽獲﹐何也﹖」曾曰「所至有捕盜者。從人單露﹐必須易敗。」潞公以爲神明﹐遂引復翰林。尹開封﹐至大用。相三朝﹐位侍中令﹐守太傅﹑使相﹐致仕。○唐公肅遠識待制唐公肅﹐雅有遠識。先與丁晉公同舉進士﹐劇相善。居水櫃街﹐與晉公宅相對。一日﹐朝廷自金陵召晉公﹐將大用﹐唐遂徙居州北避之。虞部員外郎李畋往諮其由﹐唐曰「謂之入卽大拜﹐權勢日隆。若數與往還﹐事涉依附﹔或經旬不見﹐情必猜疑﹐故避之。」期歲﹐晉公黜嶺外﹐李復謁唐﹐唐曰「果然。蓋丁之才術﹐乃唐李贊皇之流。勛多而徳寡﹐任智而鮮仁﹐可以佐三事﹐不可以冢庶僚。若太祖朝﹐趙中令﹑呂丞相居其上。則丁之用不私﹐位不危矣。」朝士莫不服唐之遠識。○張知常不認同捨金張知常在上庠日﹐家以金十兩﹐附致於公。同捨生因公之出﹐發篋而取之。學官集同捨檢索﹐因得其金。公不認曰「非吾金也。」同捨生至夜﹐袖以還公。公知其貧﹐以半遺之。前輩謂﹕「公遺人以金﹐人所能也﹔倉卒得金而不認﹐人所不能也。」此事縉紳類能言之﹐而汪彥章爲公碑銘不載。何耶﹖○晏元獻節儉晏元獻《與兄手帖》﹕「殊再拜。莊客至﹐知大事禮畢。日月迅速﹐哀痛無極﹐柰何柰何。記文本及寄殊生日衣服及孩兒奶子等信物﹐甘子黃雀等﹐領訖。地遠不須煩神用﹐況人事有何窮盡。知置得宅子﹐大抵廉白守分爲官﹐須隨宜作一生計。且安泊親屬﹐不必待丰足。嘗見範應辰率家人持千齋﹐自云﹕『一則勸其淡素好善﹐次則減魚肉之價﹐聚爲生計。』果置得一兩好莊及第宅﹐免於茫然﹐此最良圖。況宦遊有何盡期﹐兼官下不可營私﹝魏四工部﹐可爲戒也﹞。然須內外各具儉嗇爲先﹐方可議此。殊家間僕使等﹐直至今兩日內﹐破一頓豬肉﹝定其兩數。或回換買他魚肉﹐亦只約豬肉錢數。以此可久﹞。此持久之術﹐是以常爲宗親及相知交遊言之。建節之說﹐皆虛傳也。今邊事尙未息﹐須當他重委﹐乃建節﹐或兼且命﹐必不於優閒處用此職。況須因干求經營方受﹐殊一生不曾干求。況今𨿽經位極人臣﹐更何顏求覓﹐是以須待出於特命﹐且不能效人干請結托﹐以至勢須恬靜。若非久特差﹐則遠近髙下﹐應難推避。不然﹐則必事能求請。凡虛傳者﹐但請勿信。古今賢哲有識知恥者﹐量力度徳﹐常憂不能任者﹐不妄當負﹐以重愧責﹐是以終無僥求。其更識髙者﹐非親耕不食﹐非親蠶不衣。﹝閩壞數字﹞孺子之類是也。蓋功利不能及人﹐而坐受竊其膏血﹐縱無禍﹐亦須愧赧也。殊從來多介僻者﹐理在此。今因信略及之。此外希順變善居﹐不備。弟殊再拜﹐十一哥贊善﹑十一嫂縣君坐前。十二日。」右晏元獻公手帖。予嘗謂公以童子被遇章聖﹐觀慶曆聖徳詩﹐名首諸公﹐則公之爲人可知也。方國家承五季文章卑陋﹐公師楊﹑劉﹐獨變其體﹔識歐陽公諸生﹐遂以斯文付之﹐宋之文於是視古無愧。功徳如範﹑富﹐气節如孔道輔﹐咸出其門。然則仁宗治致太平﹐非公而誰﹖大抵善觀人者﹐不於其顯﹐必於其幽﹔不於其外﹐必於其內。以書規兄嫂﹐守官必曰廉﹐曰官下不可營私﹐當以魏四工部爲戒﹐首尾大約本於節儉。至引古人非親耕不食﹐親織不衣﹐玆非畏獨﹑根諸中而不欺者邪。昔東坡《跋歐陽公與其子書》﹐戒其在官欲附致朱砂。乃知歐陽公所養﹐不無所自矣。曾南丰與公同鄕裏﹐元丰間﹐神宗命以史事。其傳公云「𨿽少富貴﹐奉養若寒士。」考公手帖﹐則曾傳可謂得實。而景文宋公艸公《謫辭》云「廣營產以植私﹐多役兵而規利。」宋亦公門人﹐而必爲此者﹐豈當時有不得已歟﹖沈存中著書﹐稱公對章聖語﹐「臣非不樂遊燕﹐直以貧﹐無可爲之具﹔臣若有錢﹐亦須往。」後生晚進﹐道聽塗說﹐以誣大賢。予乃知小說不足信類如此。○蔡絳《西淸詩話》宣和五年十月乙丑﹐臣僚言「徽猷閣待制蔡絳私撰文一編﹐目爲《西淸詩話》﹐其論議專以蘇軾﹑黃庭堅爲本。」奉聖旨﹐蔡絳特落職勒停。○徽宗賜王黼第禦書七牌宣和五年十二月﹐徽宗賜太傅王黼私第。禦書載賡堂﹑膏露堂﹑寵光亭﹑十峯亭﹑老山亭﹑榮光齋﹑隱庵七牌。○薛昂黜用《史記》《西漢》諱蔡京名崇寧初﹐薛門下昂爲司成。士人程文有用《史記》《西漢》語者﹐薛輒黜落。元符中﹐嘗上殿乞罷史學。建炎初﹐言章謂薛爲蔡元長私諱其名。薛嘗對客語﹐誤及蔡京﹐卽自批箠其口。○鄭文肅按姦贓流馮士元仁宗時﹐開封府豪吏馮士元﹐挾狡數﹐通貴要﹐多爲姦利﹐睚眥必中以禍。操制一府﹐畏甚於尹﹐都人目之爲京兆。鄭文肅天休知開封府﹐廉知罪惡﹐窮按姦贓﹐悉得其受賂撓法之狀。權貴多爲請者﹐了不以聽。獄具﹐奏流海島﹐家沒償贓﹐轂下懍然。○蔣希魯建西學宋宏肖其像於文翁祠禮部侍郎蔣堂希魯﹐宜興人﹐仁宗時﹐以樞密直學士知成都。嘗召髙才碩生﹐會試府中。親較才等﹐勸成學者。於府學之側﹐別建西學﹐以廣諸生齋室。迄成﹐而公移蒲中。其後轉運使毀之﹐以增廨捨。旣而常山宋公尙書至府﹐聞其事﹐嘆惜久之。且欲成公意﹐乃卽其舊址﹐建文翁祠。祠之內﹐圖嚴君平﹑鄭子眞﹑司馬相如﹑揚子云蜀土先賢九人﹐及公之像而十。常山公爲之贊﹐至公﹐略云「蔣侯挺挺﹐天與嚴方。健而文明﹐不迎不將。」。○微司理幾誤殺人侍禦史王平﹐字保衡﹐侯官人。章聖時﹐初爲許州司理參軍。裏中女乘驢單行﹐盜殺諸田間﹐褫其衣而去。驢逸﹐田旁家收系之。覺﹐吏捕得驢﹐指爲殺女子者。訊之四旬﹐田旁家認收系其驢﹐實不殺女子。公意疑﹐具以狀白府。州將老吏﹐素彊。了不之聽﹐趣令具獄﹔公持益堅。彼乃怒曰「掾懦邪﹗」公曰「今觸奏坐懦﹐不過一免耳。與其阿旨以殺無辜﹐又陷公於不義﹐校其輕重﹐孰爲愈邪﹖」州將因不能奪。後數日﹐河南移逃卒至﹐詳勘之﹐乃是殺女子者﹔田旁家得活。後因眾見﹐州將謝曰「微司理﹐向幾誤殺人。」○李昭述得古銅符禮部尙書李公昭述﹐字仲祖﹐宗諤子也。仁宗時﹐以樞密直學士陜西都轉運使乞近藩﹐未報。無何﹐掘地得古銅符﹐文曰「許昌」。詔下﹐果得許。○鄭文肅復西湖舊堤鄭文肅天休﹐仁宗時知杭州。郡中西湖﹐環三十里﹐漑湖上良田千頃。唐李泌卽湖中作陰竇﹐引水灌城中六井﹐以資汲者。武肅置撩淸軍以疏其惡。自錢氏納土﹐至公居郡時﹐凡六十餘年矣。而湖穢不治。豪奪以耕﹐僧侈其宇﹐浸淫蠹食﹐無有已時。公按舊記﹐復故堤﹐程工無慮十萬。調境內丁夫辟之﹐湖利大興。○蔣臨川摘大姓李申罪棄市蔣侍郎堂初知撫州臨川縣。縣有大姓李申﹐積爲民害。乃復僭擬亡制﹐動作不法。承前宰無敢摘其罪。公至﹐緣事捕治之﹐盡得其姦狀﹐卒坐棄市。害根鋤去﹐闔境慰悅。○鄭文肅取倉腐粟爲己俸飯鄭文肅天休﹐初爲湖北漕。荊南屯禁卒嘩言﹐倉粟腐不堪食。公命掌廩者﹐給爲己俸。因會客日﹐試取作飯﹐舉匕而盡。曰「孰謂不可食邪﹖」嘩者遂息。○洪覺範因張郭罪配朱崖洪覺範本名徳洪﹐俗姓彭﹐筠州人。始在峽州﹐以醫劉養娘識張天覺。大觀四年八月﹐覺範入京﹐而天覺已爲右揆﹐因乞得祠部一道爲僧。又因叔彭幾在郭天信家作門客﹐遂識天信﹐因往來於張﹑郭二公之門。政和元年﹐張﹑郭得罪﹐而覺範決脊杖二十﹐刺配朱崖軍牢。後攺名惠洪。○罷史學先是﹐崇寧以來﹐專意王氏之學﹐士非三經﹑字說不用。至政和之初﹐公議不以爲是。蔡嶷爲翰林學士﹐慕容彥逢爲吏部侍郎﹐宇文粹中爲給事中﹐張琮爲起居舍人﹐列奏﹕「欲望今後時務策﹐並隨事參以漢﹑唐歷代事實爲問。」奉禦筆﹕「經以載道﹐史以紀事。本末該貫﹐乃稱通儒。可依所奏﹐今後時務策問﹐並參以歷代事實。庶得博習之士﹐不負賓興之選。」未幾﹐監察禦史兼權殿中侍禦史李彥章言「夫《詩》《書》《周禮》﹐三代之故﹔而史載秦﹑漢﹑隋﹑唐之事。學乎《詩》《書》《禮》者﹐先王之學也﹔習秦﹑漢﹑隋﹑唐之史者﹐流俗之學也。今近臣進思之論﹐不陳堯﹑舜之道﹐而建漢﹑唐之陋﹔不使士專經﹐而使習流俗之學﹐可乎﹖伏望罷前日之詔﹐使士一意於先王之學﹐而不流於世俗之習﹐天下幸甚。」奉禦筆﹕「經以載道﹐史以紀事。本末該貫﹐乃爲通儒。今再思之﹐紀事之史﹐士所當學﹐非上之所以教也。況詩賦之家﹐皆在乎史。今罷黜詩賦﹐而使士兼習﹐則士不得專心先王之學﹐流於俗好﹐恐非先帝以經術造土之意。可依前奏。前降指揮﹐更不施行。」時政和元年三月戊戌也。○胡宗師以奏樂韶節義落職宮觀鄒道鄕浩初謫新州﹐有楚州布衣樂韶﹐素爲浩交遊。不憚萬里煙瘴﹐誓與同行。至荊南﹐浩或聞官司捕詔﹐恐於韶不便﹐急遣韶還﹐韶確然不回。浩以病畱荊南數日﹐堅意遣韶。韶不得已﹐攺易姓名﹐隱居桐柏山。久之﹐浩復官。江淮發運使胡宗師感韶之義﹐奏韶節義。至崇寧初﹐宗師方以寶文閣待制知瀛州。言者指前事﹐遂落職﹐提舉宮觀。○責降朱師復制崇寧元年八月﹐廣州制勘院勘到前知廣州朱師復贓私不法﹐及交通蘇軾等事。制曰「朝散郎知袁州朱師復。事上之義﹐莫先於首公﹔爲臣之污﹐無甚於毀節。爾謅交軾﹑轍﹐密於唱和﹔媚傅安﹑李﹐陰圖進遷。忘先帝識拔之恩﹐比姦臣腹心之黨。素乏閒穿之道﹐老無戒得之心。賄賂公行﹐貪贓具得。獄成來上﹐士聽有孚。宜正常刑﹐投之散地。往思懲戒﹐毋重悔尢。可責受建安軍節度副使﹐興國軍安置。」至紹興四年﹐其孫朱秉文陳請﹐遂復官。至紹興五年八月﹐官員白札子﹕「伏睹朱秉文申請祖父朱師復﹐不合與蘇軾往來﹐緣此入元黨籍。六月十三日﹐奉聖旨復寶文閣待制者。朝廷哀憫元黨籍之人﹐以直節正論﹐橫爲蔡京﹑蔡卞等擠陷。因下詔迫復官職﹐祿其子孫。然其間卻有偶得罪於元符﹑紹聖間﹐其家子孫因肆欺罔。朝廷旣無實籍考驗﹐吏部止據平江府黨人碑石。夤緣假借﹐例蒙推恩。如朱師復之流是也。紹聖初﹐起知廣州。內外臣僚﹐未有因攺《元通賀表》者。師復獨云﹕『建元易號﹐蓋率由於舊章﹔纂聖錫名﹐示迫於來孝。』又云﹕『龍去鼎湖﹐麟悲魯國。遺弓未絕﹐棄屣猶新。嵬瑣乘時﹐𨿽異伯髙之復惡﹔朋邪害政﹐殆如伏氏之劇言。法度典章﹐廢格幾盡﹔朝野內外﹐譖ゥ交興。蓋義理出於人心﹐未之或攺﹔而事業措之天下﹐焉可厚誣﹖』其《謝章啟》云﹕『主辱臣死﹐古有是言﹔義重生輕﹐今無此士。恭惟神考﹐登用大儒﹐發揮聖經於世道交喪之餘﹐新美百度於誕信相欺之際。豈特範圍一世﹐固將冠冕百王。惜嵬瑣之弗殲﹐致典章之不泯。宮車晚駕﹐陵土未幹。旁招北闕之書﹐早副西臺之筆。肆爲讒詆﹐殆不忍聞。誰能效趙嬰之忠﹐行其所易﹔豈復慕包胥之志﹐誓以必行﹖』其《安置興國軍謝表》云﹕『首元之謫籍﹐二紀於玆﹔尾神考之從班﹐一人而已。夤緣軾﹑轍之度嶺﹐初一承顏﹔前後安﹑李之當塗﹐未嘗通問。』」奉聖旨﹕「追復寶文閣待制﹐更不施行。」○打破筒潑了菜童貫自崇寧二年﹐始以入內內侍省東頭供奉官﹐奉旨差往江南等路﹐計置景靈宮材料﹔續差往杭州﹐制造禦前生活﹔又差委制造修蓋集禧觀齋殿﹑本命殿﹑火徳眞君觀﹐緣此進用被寵。繼西邊用兵﹐又以功進。於是縉紳無恥者﹐皆出其門。而士論始沸騰矣﹐至以蔡京爲比。當時天下諺曰「打破筒﹐潑了菜﹐便是人間好世界。」而朝廷曾不悟也。二人卒亂天下。○笑面夜叉建中靖國元年﹐侍禦史陳次升言章﹐以蔡元度爲笑面夜叉。其略云「卞與章子厚在前朗﹐更疊唱和﹐相倚爲重。造作事端﹐結成冤獄。看詳訴理﹐編類章疏。中傷士人﹐或輕或重﹐皆出其意。主行𨿽在於章﹐卞實啟之﹐時人目爲笑面夜叉﹐天下之所共知也。」○目米元章以顚祟寧四牛﹐米元章爲禮部員外郎﹐言章云「傾邪險怪﹐詭詐不情。敢爲奇言異行﹐以欺惑愚眾。怪誕之事﹐天下傳以爲笑﹐人皆目之以顚。儀曹春官之屬﹐士人觀望則效之地。今芾出身冗濁﹐冒玷玆選﹐無以訓示四方。」有旨罷﹐差知淮陽軍。其曰出身冗濁者﹐以其親故也。○修禦殿爲潛徳觀太祖﹑太宗在民間時﹐嘗寓澶淵。其所憩之地在城中﹐爲邸捨。以﹤同瓦﹥瓦覆之﹐號爲禦殿。崇寧四年﹐徽宗以爲非便﹐下本府將禦殿建道觀﹐以潛徳名之。○許風聞言事大觀四年﹐詔諸路﹕「走馬承受公事使臣﹐大小行人之職﹐耳目之任﹐舊許風聞。庶幾邊防動息﹐州郡不法﹐得以上達。近有陳請不實﹐重行黜陟之文。鍘皆偸安苟簡﹐避罪緘默。甚夫設置之意﹐可仍舊許風聞言事。」○補張淸太醫助教大觀二年﹐鄧州南陽東海村有張三婆﹐患雙眼疼痛﹐昏暗不睹光明。其子張淸﹐用左手提出眼睛﹐將鋼鍼穿過﹐用小刀子割下眼睛﹐與母喫了。自後所患眼目﹐不曾再發疼痛。朝廷有旨﹐特補太醫助教﹐不理選限。○以太祖陳橋傳捨爲顯烈觀崇寧四年﹐徽宗以太祖啟運踐阼之初﹐實自陳橋。其地今有傳捨﹐往來踐履﹐非所以稱朕顯揚祖烈之意。遂以其地建立道觀﹐以「顯烈」爲額。○陳噩行外制落職政和元年六月﹐陳噩行外制。臣僚上章云「或其失體制﹐或不應事實﹐或違背經典。夫朕者﹐帝王之稱﹐以詔告臣民。而噩行徐處仁謫知蘄州告詞﹐乃於具官姓名下用之﹐此所謂甚失體制者也。差注之失﹐謂應差近遠之類。王黼以稽畱敕命降秩﹐而噩乃謂致差注之失﹐此所謂不應事實者也。《周官》以八法治官府﹐其四日官常﹐以聽官治﹐謂事之故常。噩行李孝稱復官告辭﹐乃云『復爾官常』﹐此所謂違悖經典者也。比者奉宸失金﹐監官降秩﹐而噩謂『致盜竊之敢行』。夫宮禁之中﹐或容小竊﹐若『盜竊之敢行』﹐則安有是理﹖此尢疏謬之甚者也。」奉聖旨﹐噩落職﹐知和州。●卷十三記事○郎中知制誥宋景文公帥眞定﹐時漕使周浩郎中已罷﹐李維少卿方到。宋公往見﹐參狀稱運使郎中。李怒曰「我非郎中」﹐辭不受。典賓以情懇﹐末曰「沿襲前官之誤﹐願賜矜貸。」公題一詩於狀後以遺李﹐末句曰「若向西淸遇榮顯﹐少卿只合作郎中。」李詰其故﹐宋曰「國朝故事﹐無少卿知制誥者。若當制﹐卽少卿攺授前行郎中。」李愧謝之。○吳有方奏神宗宜檢視政事熙寧七年旱﹐神宗遣禦藥吳有方詣集禧觀設醮。且諭以久旱﹐齋心致禱﹐庶有感應。汝宜前期檢視醮科﹐有方奏曰「臣固當檢視醮科﹐陛下亦宜檢視政事。」帝不悅。翌日﹐帝笑曰「吾昨夜三復汝言﹐甚當。足見汝之用心。吾已修政事﹐答天戒。汝更宜爲吾嚴設。」有方再拜﹐往庀事焉。○朝廷曰退宴遊曰歸陸農師嘗言「《禮記》﹕『朝廷曰退﹐宴遊曰歸。』蓋在朝廷﹐當以退爲心。在宴遊﹐當以歸爲心。」然公之立朝﹐終以此爲恨。○子衿在鄭詩之末神宗禦邇英閣﹐問近臣﹕「子衿之詩﹐何以在鄭詩之末﹖」皆莫能對。帝曰「此無他﹐虐政虐世﹐然後知聖人之爲郛郭也。」眾再拜﹐呼萬歲。○楊震急逐鶴去徽宗在藩邸﹐楊震給侍左右﹐最爲周愼。嘗有雙鶴降於中庭﹐左右皆賀。震急逐去﹐曰「是鸛﹐非鶴。」又一日﹐芝生於寢閣﹐左右復稱慶。震急刈除﹐曰「是菌﹐非芝。」由此信任彌篤。○大相國寺額大相國寺舊榜﹐太宗禦書﹐寺十絕之一。政和中﹐攺爲宮﹐禦書賜額。舊榜遂爲髙麗使乞歸。其後復攺爲寺﹐禦書仍賜今額。○同時位太師蔡元長語元度曰「弟骨相固佳﹐但背差薄﹐腰差細爾。」元度笑曰「太師豈可有兩人﹖」其後﹐同時位太師者﹐公與童貫﹑鄭存道凡三人。○眞宗親爲教授張侍中耆與楊太尉崇勛﹑夏太尉守ど﹐俱緣藩邸﹐致位使相。嘗因侍立﹐眞宗謂曰「知汝等好學﹐文筆甚善﹐吾當親爲教授。」張耆等拜於庭下曰「實臣等之幸也。」乃命張耆爲學長﹐張景宗觀察爲副學長﹐楊崇勛﹑夏守ど爲學察﹐安守中團練而下爲學生。帝授以《孝經》《論語》﹐又教以虞世南字法﹐時以爲榮。○司戶受節度使節制文潞公以使侍中﹐畱守西洛。時薛適以汾州司戶﹐爲京西漕司帳官。往修謁﹐典賓請致參。薛怒謂曰「適是漕屬﹐有何統攝﹖」典賓以告﹐移時公出﹐據坐﹐命典賓揖薛庭參。曰「京西帳幹﹐與西京畱守﹐卽無統攝﹔然侍中是河東節度使﹐汾州司戶合受節制。」遂贊謁﹐六拜而退。○賜服帶元丰官制﹕寄祿官四品以上服紫﹐六品以上服緋﹐皆準式佩魚﹔未至而賜服﹐於銜內帶賜。今人爲文﹐尙仍舊制﹐云「賜三品服﹐賜五品服」﹐非也。又著令﹐侍郎直學士以上﹐服禦仙花金帶﹐人或誤指爲荔枝。近年賜帶者多﹐匠者務爲新巧﹐遂以禦仙花枝葉稍繁﹐攺荔枝﹐而葉極省。非故事﹐然莫有以爲非者。○王子純免屠城而采生樞密王公子純攻洮州﹐坐於城下﹐議欲屠城。忽墻圮有二戎卒操刀向公。遽執而戮之﹐屠城之謀遂決。將及半﹐有小兒飲乳於亡母之側﹐公側然防悼﹐禁戢其事﹐僅免屠焉。是年采生。○姚雄召故寨主子畢親禮姚雄初爲將﹐以女議定一寨主之子。無何﹐寨主物故﹐妻及子皆淪落。後雄以邊帥赴闕奏計﹐呼一嫗浣衣﹐喜其有士人家風﹐問所從來。嫗云「昔良人官守邊寨﹐有將姚其姓者﹐許以女歸妾子。今夫旣喪﹐無以自存﹐子方貨餅餌以自給。」姚曰「爾向記姚形容否﹖」嫗曰「流落困苦﹐不復省記。」姚曰「雄是也。女自許歸之後﹐不與他族﹐日望婿來﹐豈以父之存沒爲問耶﹖」嫗泣下﹐气咽不語者久之。因畱嫗﹐並呼其子﹐易以新衣。俱載還鎭﹐遂畢其禮。○克寬畏僕郭福宗室克寬﹐素不蓄財﹐惟喜繩索﹐人呼爲索子太尉。𨿽暑月裸袒﹐常腋挾二氈球﹐身纏數鐵繩。稍醉﹐則以鐵繩傷人。家僕郭福﹐眇小無藝﹐然克寬常畏之。每在外被酒﹐擲弄鐵繩﹐郭福必詬叱使歸﹐克寬遂拱手還捨﹐莫測其故也。叔昌與克寬同宅﹐言之甚詳﹐必不誣也。○文正公願爲良醫範文正公微時﹐嘗詣靈祠求禱﹐曰「他時得位相乎﹖」不許。復禱之曰「不然﹐願爲良醫。」亦不許。旣而嘆曰「夫不能利澤生民﹐非大丈夫平生之志。」他日﹐有人謂公曰「大丈夫之志於相﹐理則當然。良醫之技﹐君何願焉﹖無乃失於卑耶﹖」公曰「嗟乎﹐豈爲是哉。占人有云﹕『常善救人﹐故無棄人﹔常善救物﹐故無棄物。』且大丈夫之於學也﹐固欲遇神聖之君﹐得行其道。思天下匹夫匹婦有不被其澤者﹐若己推而內之溝中。能及小大生民者﹐固惟相爲然。旣不可得矣﹐夫能行救人利物之心者﹐莫如良醫。果能爲良醫也﹐上以療君親之疾﹐下以救貧民之厄﹐中以保身長年。在下而能及小大生民者﹐捨夫良醫﹐則未之有也。○林績毀張嗣宗妖術印南劍尢溪林績﹐仁宗時﹐爲吉州安福令。時有張嗣宗者﹐挾妖術作符篆﹐自稱漢師君三十三代孫。率其徒自龍虎山至﹐謂能卻禍邀福。百姓翕然以從。績視其印文﹐曰「嘻﹐乃賊物耳。昔張道陵再傳至魯﹐魯以鬼道教民﹐自號師君﹐遂據漢川。垂三十年﹐方敗於曹操﹐而歸陽平關﹐此印所以有陽平治都公之文。今有道之世﹐詎容妖賊苗裔﹐公肆誣罔﹐以害吾治耶﹗」於是收治之。聞於朝﹐毀印。而江左妖學遂息。○罷捨法卒如黃裳言黃冕仲尙書﹐當徽宗之初﹐蔡元長議欲推行太學捨法子天下。裳謂「宜近不宜遠﹐宜少不宜老﹐宜富不宜貧﹔不若遵祖宗舊章﹐以科舉取士」。其後公私繁費﹐人不以爲便﹐罷之。卒如公言。○賜藏書閣名稽古大觀三年九月乙丑﹐禦筆﹕「比聞諸路州學有閣藏書﹐皆以經史爲名﹐方崇八行以迪多土﹐尊六經以黜百家﹐史何足言﹖應已置閣處﹐可賜名『稽古』。」○詔所在置教授大觀四年八月詔﹕「所在學生﹐及五百人以上﹐許置教授二員。其不及八十人者﹐不置。以本州見任有出身官兼領。」○復曾布蔣之奇資政學士大觀四年十月聖旨﹕「曾布﹑蔣之奇初𨿽異論﹐中間曾開陳紹述﹐可特追復資政殿學士。」○乞編《皇宋政典》大觀四年十一月﹐尙書右僕射張商英奏﹐乞編集熙寧﹑元丰政事﹐號曰《皇宋政典》﹐爲萬世不刊之書。奉聖旨依。○詔禁外制衣裝大觀四年十二月詔﹕「京城內近日有衣裝﹐雜以外裔形制之人﹐以戴氈笠子﹑著戰袍﹑系番束帶之類﹐開封府宜嚴行禁止。」○禁淫哇聲政和三年六月﹐尙書省言「今來已降新樂。其舊來淫哇之聲﹐如打﹑斷﹑哨笛﹑砑鼓﹑十般舞之類﹐悉行禁止。」○禦賜酒名淸醑政和三年六月﹐鄭紳奏以「皇后弟許造酒﹐元名砷儀﹐欲乞別賜酒名」。奉禦筆賜名淸醑。○禦筆宮觀寺院不得稱主政和三年六月禦筆﹕「天下道士﹐不得稱宮主﹑觀主﹐並攺作知宮觀事。女冠準此。僧尼不得稱寺主﹑院主﹑庵主﹑供養主之類。並攺院主作管幹院事﹐副作同﹐供養主作知事﹐庵主作住持。餘皆以此攺定。」○奏禁止聖名字政和八年五月﹐戶部幹當公事李寬奏﹕「欲望凡以聖爲名字者﹐並行禁止。」奉聖旨依。○禁名意僭竊政和八年七月﹐迪功郎饒州浮梁縣丞陸元佐上書﹕「竊見吏部左選有徐大明者爲曹官﹐有陳丕顯者爲教官。蓋大明者﹐文王之徳﹔丕顯者﹐文王之謨。又況大明者﹐有犯神明館禦殿。臣故曰﹐有取王者之實以寓其名。竊見饒州樂平縣有名孫權者﹐浮梁縣有名劉項者﹐臣故曰有取霸者之迹以寓其名云云。昔元間﹐文彥博之子守河陽﹐作堂以迎彥博之宋。蘇軾名其堂曰『徳威』﹐蓋取書『徳威惟畏』之意。言者以謂『徳威惟畏﹐乃堯事﹐不當以此名其堂。皇中﹐禦筆賜蔡襄字君謨。後唱進土第日﹐有竊以爲名者。仁宗怒曰﹕『近臣之字﹐卿何得而名之﹗』遂令更攺。恭睹政和二年春﹐賜貢士第﹐當時有吳定辟﹑魏元勛等十餘人﹐名意僭竊﹐陛下或降或革。」奉禦筆﹕「陸元佐所言可行。下逐處並所屬﹐今攺正禁止。」○禁瀆侮混元皇帝名政和八年八月禦筆﹕「太上混元上徳皇帝﹐名耳﹐並宇伯陽﹐及謚聃。見今士庶多以此爲名字﹐甚爲瀆侮。自今並爲禁止。」○詔學者治禦注《道徳經》政和八年詔有司﹐使學者治禦注《道徳經》。間於其中出論題。○詔《史記》升《老子傳》爲列傳首敢和八年詔﹕「《史記老子傳》﹐升於列傳之首﹐自爲一帙。《前漢古今表》﹐敍列於上聖。其舊本並行攺正。」○詔學生添大小經及增置士名分入官品政和八年禦筆﹕「黃帝﹑老子﹑堯﹑舜﹑周﹑孔之教﹐偕行於今日。可令天下學校諸生﹐於下項經添大小一經﹐各隨所願分治。大經﹐《黃帝內經》《道徳經》﹔小經﹐《莊子》《列子》。自今學道之士﹐所習經以《黃帝內經》《道徳經》爲大經。《莊子》《列子》爲小經。外兼通儒書﹐俾合爲一道。大經﹐《周易》﹔小經﹐《孟子》。其在學中選人﹐增置士名﹐分入官品﹐元士﹝正五品﹞﹑髙士﹝從五品﹞﹑大士﹝正六品﹞﹑上士﹝從六品﹞﹑方士﹝正七品﹞﹑闕士﹝從七品﹞﹑居士﹝正八品﹞﹑逸士﹝從八品﹞﹑隱士﹝正九品﹞﹑志士﹝從九品﹞。○詔禁以天字稱政和八年閏九月﹐給事中趙野奏﹕「陛下恢崇妙道﹐寅奉髙眞。凡世俗以君﹑王﹑聖三字爲名字﹐悉命革而正之。然尙有以天字爲稱者﹐竊慮一禁約。」依奏。○討論履制度政和八年十二月﹐編類禦筆所禮制局奏﹕「今討論到履制度下項糸句﹝履上飾也﹞﹑糸意﹝飾底也﹞﹑純﹝緣也﹞﹑綦﹝履帶也﹞。古者﹐舄履各隨裳之色﹐有赤舄﹑白舄﹑黑舄﹐今履欲用黑革爲之。其糸句糸意純綦﹐並隨服色用之﹐以仿古隨裳色之意。」奉聖旨依議定﹐仍令禮制局造三十副﹐下開封府﹐給散鋪戶爲樣制賣。禮制局奏﹕「先議定履﹐各隨服色。緣武臣服色止是一等﹐理宜有別。」奉聖旨﹕「文武官大夫以上﹐四飾全。朝請武功郎以上﹐減去一糸意﹐並稱履。從義宣教郎以下﹐至將校伎術官﹐減去二糸意純﹐並稱屨」云。○封羅漢作應眞政和八年禦筆﹕「羅漢已攺爲無漏和尙﹐未加封爵﹐可封作應眞。」○詔東宮講讀官罷讀史專以經術政和四年﹐詔令東宮講讀官罷讀史﹐專一導以經術。迪其初心﹐開其正路。庶遵王之道﹐而不牽於流俗焉。○見任教授不得爲人撰書啟簡牘樂語政和四年﹐臣僚上言「欲望應見任教授﹐不得爲人撰書啟簡牘樂語之類。庶幾日力有餘﹐辦舉職事﹐以副陛下責任師僻之意。」奉聖旨依。嘗聞陳瑩中初任潁昌教官﹐時韓持國爲守﹐開宴用樂語。左右以舊例必教授爲之﹐因命陳。陳曰「朝廷師儒之官﹐不當撰俳優之文。」公聞之﹐因遂薦諸朝﹐不以爲忤。○唐元結名嘗有臣僚上殿﹐徽宗問唐元結名之所自。奏曰「一元之气﹐融而爲江河﹐結而爲山嶽。」○契丹之法司馬文正公言「契丹之法﹐有簡要可尙者。將戰則選兵爲三等﹐騎射最精者﹐給十分衣甲﹐處於陣後﹔其次給五分衣甲﹐處於中間﹔其下者不給衣甲﹐處於前行。故未嘗教閱﹐而民皆習於騎射。又民爲盜者﹐一犯文其腕爲賊字﹐再犯文其臂﹐三犯文其肘﹐四犯文其肩﹐五犯則斬。不須案籍﹐而罪不可掩。」○河中府浮橋河中府河有中氵單﹐其上有舜廟及井。唐明皇始爲浮橋﹐鑄鐵爲牛﹐有鐵席﹐席下爲鐵柱。埋之地中﹐以系橋氵單。張燕公爲之贊。自是橋未嘗壞。慶曆以前﹐河水數西溢浸朝邑。民苦之﹐屢請塞堤。蔣希魯知河中府﹐始塞之﹐自是每歲繕修西堤。及劉元瑜知河中府﹐河水大漲﹐不得決泄﹐橋遂壞。鐵牛皆拔﹐流數十步沈河中。中彈亦壞﹐自是不能復修。津濟阻礙﹐人畜數有溺死者。英宗時﹐有眞定僧懷﹐請於水淺時﹐以ㄌ系牛於水底﹐上以大木爲桔橰狀。系巨艦於其後﹐俟水漲﹐以土石壓之﹐稍稍出水﹐引置於岸。每歲止於出一牛。至治平四年閏三月﹐新橋乃成﹐然中氵單亦終不能立也。賜轉運使張燾等獎諭﹐其僧亦賜紫衣。○樊知古薦河北令簿查道﹐江寧人﹐文徽之後。少貧﹐太宗時﹐進士及第。在河北爲主簿﹐廉介。與妻采野蔬﹐雜米爲薄粥以療饑。稅過期不辦﹐州召縣吏悉枷之。旣出門﹐他吏皆脫去。道獨荷之﹐自下鄕督稅。鄕之富民﹐盛具酒饌以待之﹐道不食。杖其富民﹐於是餘民大驚﹐逋稅立辦。道不勝貧﹐與妻謀﹐欲去官﹐歸賣藥。會樊知古爲河漕﹐素知道節行﹐欲薦之。道辭以與本縣令葉齊。知古曰「令素所不識也。」道曰「公不薦令﹐道亦不敢當公薦也。」知古不得已﹐兩薦之。齊攺京官﹐兼館職﹔道攺曹州節推。後登制科﹐眞宗時爲待制。八年﹐知虢州﹐卒。○劉師道解王文穆罪文穆復師道職司馬文正公云「太宗末﹐民間積欠甚多。眞宗初﹐王文穆公請除之。上曰﹕『先帝積年不除﹐而朕除之﹐彰先帝不愛民也。』文穆曰﹕『先帝非不知此欠當除﹐畱之以遺陛下﹐使結民心耳。』上悅﹐從之。」澶淵之役﹐萊公欲因事誅文穆﹐密學劉師道力解之於上﹐乃得免。師道坐屬其弟於陳堯咨﹐以鍼刺試卷爲驗。得及第﹐謫官。久之﹐知潭州。文穆秉政﹐復其舊職。方且進用﹐會病卒。○李端懿端願問卜人壽李端懿﹑端願問卜人李易簡曰「富貴吾不憂﹐但問壽幾何﹖」易簡曰「二君﹐大長公主之子。生而富貴﹐窮奢極欲。又求長壽﹐當如貧者何﹖造物者如此﹐無乃大不均乎﹖」遂不與卜。○眞宗書魯宗道剛直於殿柱魯簡肅公宗道﹐仁宗時﹐參政事。京師富民陳子城毆殺磨工﹐初有詔立賞追捕﹐數日﹐中旨罷之。魯公爭於簾前曰「陳某家豪﹐不宜保庇。」章獻怒曰「卿安知其家豪﹖」魯公曰「若不家豪﹐安得關節至禁中﹖」章獻默然。眞宗素賞魯之剛直﹐書魯宗道於殿柱。故章獻拔用之。○司馬光近於迂闊神宗嘗謂呂正獻公晦叔曰「司馬光方直﹐其如迂闊何﹖」呂曰「孔子上聖﹐子路猶謂之迂。孟軻大賢﹐時人亦謂之迂。況光豈免此名﹖大抵慮事深遠﹐則近於迂矣。願陛下更察之。」○滕宗諒興湖學滕宗諒知湖州﹐興學﹐費民錢數千萬﹐役末畢而去。或言錢出入不明者﹐通判以下不肯簽簿。胡武平宿來繼守﹐而言曰「滕侯所爲非是﹐諸君奚不早言﹖候其去乃非之﹐豈分謗之意乎﹖」於是眾聞其言﹐皆慚而簽簿﹐卒成其業。○劉沆開遺張友直珠冠書劉貢父云「張鄧公當國﹐有遺其子友直珠冠者﹐使者不能徑通。劉相沆謂曰﹕『我識學士﹐我爲汝通之』﹐因以歸。破其書﹐別錄一通﹐用己圖書印之﹐畱其眞本。又於珠冠之角﹐小書已名﹐乃復封題如舊。以授使者﹐使自通之。他日﹐以語友直﹐友直大驚。劉時權三司判官﹐尋卽眞﹐俄知制誥。」○金像天聖中﹐爲玉皇像﹐用金三千兩。至和初﹐爲眞宗像﹐用金五千兩。時又欲爲溫成像﹐臺諫上言﹐乃止。○英宗山陵不及嘉十分之一陜西之民﹐供英宗山陵之役﹐不比嘉十分之一。韓子華曰「非上旨丁寧﹐不能如是。」歐陽文忠公曰「上云﹕『朕成先帝之志﹐天下必不以朕爲不孝。』」○熙寧月俸唐子方謂﹕「熙寧元年﹐京師百官月俸四萬餘緡﹐諸軍十一萬緡﹐而宗室七萬餘緡。其生日折洗﹑婚嫁喪葬﹑四季衣不在焉。今則不同矣。」○陳洪進子以白金賂攺父謚陳洪進請謚於朝﹐胡旦揚言曰「宜謚忠靖。」忠靖乃下軍之名﹐其子慚懼。賂以白金數鎰﹐乃攺之。○劉庠言魯公之短熙寧元年﹐劉司諫庠將使契丹。刑部覆官十餘人謁辭。庠於廣坐揚言曰「七十致仕﹐禮之正也﹐當自大臣爲始。」又言魯公之短﹐且曰「俟還日﹐當並言之。」庠還﹐未至京師。一日﹐加集賢殿修撰﹐充河東轉運使。卽無言矣。○王荊公司馬文正議省辭郊賚熙寧元年﹐兩府辭郊賜。王荊公以爲兩府郊賚不多﹐減之未足以富國。今軍人郊賚不能減﹐而徒減兩府﹐失大體。兩府果能益國﹐𨿽增祿十倍﹐不足辭﹔苟爲不能﹐當辭位﹐不當辭祿。司馬文正曰「方今國用窘竭﹐非痛裁省浮費﹐不能復振。苟裁省不自貴近始﹐則在下不服。臣非謂今者得兩府郊賚能富國也﹐欲陛下以此爲裁省之始耳。且陛下彊裁省之﹐則傷體﹔今大臣以河北災傷﹐憂公體國﹐自求省郊賚。從其請﹐所以成其美﹐何傷體之有﹖且陪祀無功」云云。荊公曰「窘乏非今日之急﹐得善理財者﹐何患不富﹖」文正曰「善理財者﹐不過浚民之膏血耳。」神宗令且爲不允詔﹐會荊公當直﹐遂以其意爲之。予以爲荊公之意﹐乃唐常衮之言。○英宗壁書《師說》《六箴》英宗在藩邸﹐多隱徳。宗婦旣寡﹐不能自存者﹐密使人周之﹐不令兄弟知也。壁書韓退之《師說》﹐及吳仲卿宗英《六箴》以自戒。○置天下常平官神宗熙寧二年﹐天下常平錢谷﹐見在一千四百萬貫石。諸路各置提舉常平廣惠倉﹐相度農田水利差役利害二員﹐以朝官爲之﹔管幹一員﹐以京官爲之。小路共置二員。開封府界一員。凡四十一人。○赦官吏失入死罪熙寧二年敕﹕「今後官員失入死罪﹐一人追官勒停﹐二人除名﹐三人除名編管。胥吏一人千里外編管﹐二人遠惡州軍﹐三人刺配千里外牢城。」自後法浸輕﹐第不知自何人耳。○守正不阿爲賢用人當用君子神宗嘗問司馬文正曰「結宰相與結人主﹐孰爲賢﹖」公曰「結宰相固爲姦邪。然希意迎合﹐觀人主趨向而順之者﹐亦姦邪也。惟守正不阿﹐乃爲賢耳。」上曰「兩府孰可畱﹐孰可去﹐孰可用﹖」公曰「此乃陛下威權所當采擇﹐小臣豈敢預聞。然居易以俟命者﹐君子也。由徑求進者﹐小人也。陛下用人﹐當用君子﹐不當用小人。」○宋主辰晉主參劉器之《語錄》云「太祖初爲歸徳軍節度使﹐實在宋﹐故國號宋。且河東﹐乃晉地也。昔髙辛氏遷閼伯於商邱﹐主辰﹐今應天府也。遷實沈於大夏﹐主參﹐今太原府是也。且參﹑辰不相能﹐久矣。物不兩大﹐故國初但曰並州﹐不加以府號﹐蓋有深意也。」以上皆劉說。予按﹐仁宗時﹐韓魏公奏並州宜立軍名﹐立戟﹐置鼓角。胡文恭公宿武平上言﹐以爲宋主辰﹐晉主參。參﹑辰不兩盛﹐不可許。至嘉四年﹐復爲太原府河東節度。乃知器之之意﹐本於胡武平﹐而器之未始知之也。○歐陽公多談吏事張蕓叟言「初遊京師﹐見歐陽文忠公﹐多談吏事。張疑之﹐且曰﹕『學者之見先生﹐莫不以道徳文章爲欲聞者。今先生多教人吏事﹐所未諭也。』公曰﹕『不然。吾子皆時才﹐異日臨事﹐當自知之。大抵文學止於潤身﹐政事可以及物。吾昔貶官夷陵﹐彼非人境也。方壯年未厭學﹐欲求《史》《漢》一觀﹐公私無有也。無以遣日﹐因取架閣陳年公案﹐反覆觀之。見其枉直乖錯﹐不可勝數﹐以無爲有﹐以枉爲直﹐違法徇情﹐滅親害義﹐無所不有。且以夷陵荒遠偏小﹐尙如此﹐天下固可知矣。當時仰天誓心﹐自爾遇事﹐不敢忽也。迨今三十餘年﹐出入中外﹐忝塵三事﹐以此自將。今日以人望我﹐必爲翰墨致身﹔以我自觀﹐亮是當年一言之報也。』」張又言「自得公此語﹐至老不忘。」是時﹐老蘇父子﹐間亦在焉﹐嘗聞此語。其後子瞻亦以吏能自任﹐或問之﹐則答曰「我於歐陽公及陳公弼處學來。」○潘溫叟醫潘景﹐字溫叟﹐崇寧間以醫稱﹐視古無愧。虞部員外郎張咸﹐其妾孕五歲而不育﹔南陵尉富昌齡妻﹐孕二歲而不育﹔團練使劉彜孫﹐其妾孕十有四月而不育。溫叟視之﹐曰「疾也。凡醫曰孕者﹐非也。」於是作大劑飲之﹐咸妻墮肉塊百餘﹐有眉目狀﹔昌齡妻夢三童子﹐色漆黑﹐倉卒怖悸﹐疾走而去﹔彜孫妾墮大蛇﹐猶蜿蜒不斃。又屯田郎中張湮妻﹐年四十而天癸不至﹐溫叟察其脈曰「明年血潰乃死。」旣而果死。貴江令王霽﹐夜夢與婦人歌謳飲酒﹐晝不能食者﹐已三歲。溫叟治之﹐疾益平﹐則婦人色益沮﹐飲酒益怠﹐而歌謳不樂﹐久之遂無所見。溫叟曰「若疾𨿽衰﹐而未愈也。倘夢男子靑巾而白衣者﹐則愈矣。」後果夢﹐輒能食。其他所治﹐若此甚眾。○下蜀輜重百里不絕王師下蜀時﹐護送孟昶血屬輜重之眾﹐百里不絕﹐至京師猶然。詩人李度作《平蜀詩》﹐略曰「全家離錦水﹐五月下瞿塘。繡服靑蛾女﹐雕鞍白面郎。累累輜重遠﹐杳杳路岐長。」○禦親賜帶花眞宗東封﹐命樞密使陳公堯叟爲東京畱守﹐馬公知節爲大內都巡檢使。駕未行﹐宣入後苑亭中賜宴﹐出宮人爲侍。眞宗與二公﹐皆戴牡丹而行。續有旨﹐令陳盡去所戴者。召近禦座﹐眞宗親取頭上一朵爲陳簪之﹐陳跪受拜舞謝。宴罷﹐二公出。風吹陳花一葉墮地﹐陳急呼從者拾來﹐此乃官家所賜﹐不可棄。置懷袖中。馬乃戲陳雲﹕「今日之宴﹐本爲大內都巡檢使。」陳雲﹕「若爲大內都巡檢使﹐則上何不親爲太尉戴花也﹖」二公各大笑。寇萊公爲參政﹐侍宴﹐上賜異花。上曰「寇準年少﹐正是戴花喫酒時。」眾皆榮之。○致仕文吏當養其廉恥武吏當任其功舊仁宗時﹐吳奎﹑包拯建言「在官年七十而不致仕者﹐有司以時案籍舉行。」胡武平宿以爲文吏當養其廉恥﹐武吏當任其功舊。而欲一切以吏議從事﹐殆非優老勸功之意。當少緩其法﹐武吏察其任事與否﹐勿斷以年﹔文吏使得自言而全其節。朝廷至今行之。○唐宋運漕米數唐居長安﹐所運米數﹕天寶中﹐二百五十萬石。大中中﹐一百四十萬七千八百八十六石。蓋唐自大中以後﹐諸侯跋扈﹐四方之米漸不至故耳。惟本朝東南歲漕米六百萬石﹐以此知本朝取米於東南者爲多。然以今日計﹐諸路共六百萬石。而江西居三之一﹐則江西所出爲尢多。○鑄錢費多得少予嘗爲鑄錢司屬官凡三年﹐其利病尢悉。蓋費多而得少。其後入玉牒所爲檢討官﹐見紹興三年十一月十二日臣僚上言「九路坑治鑄錢司。竊聞虔﹑饒兩州﹐自紹興元年至今﹐共起發過一十二萬二千餘貫。用本錢及官兵應干請給﹐總用二十五萬八千餘貫。卽是費官錢蓋三之二。使有利害﹐亦當條具措畫以聞。豈容置一司養官吏﹐無益而有損哉﹖」此提點鑄錢不職也。以此知利害尢分明。而議者以爲不可罷者﹐恐錢少故也。然大槪所獻於朝廷者﹐新錢常少﹐舊錢常多。紹興丙子﹐沈相當軸﹐以其弟嘗爲使者﹐悉其事﹐遂罷之。未及三年﹐當己卯歲﹐沈去國。朝廷復建司置官﹐不知又何耶﹖予按﹐唐《徳宗紀》﹕「建中二年﹐判度支韓洄奏﹐請於商州紅崖冶﹑洛源監﹐置十鑪鑄錢。江淮七監﹐每鑄一千﹐費二千文﹐請皆罷。從之。」予然後知鑄錢之獘﹐古今同之。會當有建白於朝﹐依唐故事罷之爲善。○蔭子法國朝蔭子法﹐初遇郊恩﹐止得蔭子﹐不及他親。元中﹐山谷官應任子﹐特請於朝﹐捨子而先侄﹐後遂爲故事。○司馬文正除李公擇息貪吏掊克之心龔深之言「司馬文正作相﹐除李公擇爲戶部尙書。門人問曰﹕『公擇文士﹐恐於吏事非所長。』公曰﹕『天下謂朝廷急於利久矣。舉此人爲戶部﹐使天下知朝廷意﹐且息貪吏聚斂掊克之心。』」○以程氏禮用尹徳充待制尹徳充享﹐幼事伊川先生。初業進士應舉﹐策問議欲誅元名公卿得罪於朝者。尹嘆息曰「尙可以干祿乎哉。」不終對而出﹐且告於程氏曰「享不復應進士舉矣。」紹興五年﹐從臣有言尹宜用者。遂以用程氏禮﹐宣教郎崇政殿說書處之。且除祕書郎﹐時年七十七矣。未幾﹐除祕書少監﹐賜緋衣﹑銀魚﹑象笏。求去益堅﹐除太常少卿兼說書﹐又除權禮部﹑兼侍講﹐進官通直郎﹐而尹病不能朝。遂除徽猷閣待制﹐提舉萬壽觀﹐兼侍講。九年﹐以待制提舉江州太平觀而去。致仕﹐進宮奉議郎而卒﹐葬會稽。有奉詔解《論浯》行於世。○開封地讖向文簡公父﹐爲母求葬地。時開封城外有地﹐讖﹐曰「綿綿之岡﹐勢如奔羊。稍前其穴﹐后妃之祥﹐」術者以穴在一小民菜園中﹐向恐民不肯與﹐因夜葬其地。民以向橫訴於府﹐府尹令重與之價﹐仍不廢其菜。次年﹐向遂生文簡公。欽聖後﹐文簡孫也。○儒冠多誤身呂居仁云「元中﹐諸院族人居楡林﹐甚盛。嘗一日同遊西池﹐有士子方行觀﹐嘆曰﹕『紈褲不餓死﹐儒冠多誤身。』從叔叔巽應聲答曰﹕『秀才﹐汝讀書破萬卷﹐下筆如有神也。』士子甚驚嘆。」○章子厚與叔安仁令書章申公子厚﹐與其叔安仁令書曰「獘政之後﹐諒煩整葺。寬而不弛﹐猛而不殘。待寄居遊士有禮﹐而不與之交私﹔一切守法﹐而於人情從容。此亦吾叔所能辧也。」●卷十四記文﹑類對○傀儡起於王家錢穆父試賢良對策日﹐東坡曉往迓其歸﹐置酒相勞﹐各舉令爲文。穆父得《傀儡除鎭南軍節度使制》﹐首句云「具官勤勞王家﹐出入幕府。」東坡見此兩句﹐大加嘆賞﹐蓋世以傀儡起於王家也。○賦《長嘯卻邊騎》範蜀公少時﹐與宋子京同賦《長嘯卻邊騎》。蜀公先成﹐破題云「制動以靜﹐善勝不爭。」景文見之﹐於是不復出其所作﹐潛於袖中毀之。因謂蜀公曰「公賦甚善﹐更當添以二者字。」蜀公從其說﹐故謂之「制動者以靜﹐善勝者不爭。」然景文賦𨿽不逮於蜀公﹐他人亦不能到。破題云「月滿邊塞﹐人登戍樓。」眞奇語也。○邵康節贊王通司馬文正示康節以《王通傳》﹐康節贊之曰「小人無是﹐當世已棄﹔君子有非﹐萬世猶譏。錄其所是﹐棄其所非﹐君子有歸﹔因其所非﹐棄其所是﹐君子幾希。惜哉仲淹﹐壽不永乎。非其廢是﹐瑕不掩瑜。𨿽未至聖﹐其聖人之徒歟。」○馮丞相用李泰伯語李泰伯《潛書》﹐其一曰「孔子之言滿天下﹐孔子之道未嘗行。簋牲幣﹐廟以王禮﹐食其死不食其生﹐師其言不師其道。得其言者爲富貴﹐得其道者爲餓夫。」馮當世丞相有《答伯庸》詩云「孔子之文滿天下﹐孔子之道滿天下。得其文者公卿徒﹐得其道者爲餓夫。」馮用泰伯語也。○呂與叔《克己銘》呂大臨與叔﹐微仲丞相弟也。爲《克己復禮銘》曰「凡厥有生﹐均气同體。胡爲不仁﹐我則有己。立己與物﹐私爲町畦。勝心內發﹐擾擾不齊。大人存誠﹐心見帝則。初無吝驕﹐作我蟊賊。志以爲帥﹐气爲卒徒。奉辭於天﹐孰敢侮予。且戰且來﹐勝私窒欲。昔爲寇仇﹐今則臣僕。方其未克﹐窒我室廬。婦姑勃蹊﹐安取厥余。亦旣克之﹐皇皇四達。洞然八荒﹐皆在我闥。孰曰天下﹐不歸吾仁。屙癢疾痛﹐舉切其身。一日至之﹐莫非吾事。顏何人哉﹐希之則是。」○鄧安惠表啟鄧安惠自翰苑出守成都﹐《謝表》云「捫參歷井﹐方知蜀道之難﹔就日望云﹐已覺長安之遠。」用太白語。又嘗有啟云「三山已到﹐輒爲風引而還﹔九闕神遊﹐不覺夢驚而失。」前輩文采風流﹐蘊藉如此。○髙麗至豫章先狀崇寧中﹐髙麗自明州海道入貢﹐偶乘風﹐自江路至豫章。其《先狀》云「泛槎馭以尋河﹐遠朝天闕﹔望桃源而迷路﹐誤入仙鄕。自驚漂泊之餘﹐獲奉笑談之雅。」○任忠厚投時相啟任惇夫忠厚﹐元﹑紹聖間有聲太學。後坐上書入籍﹐畱落不調者久之。有《投時相啟》云「籠中剪羽﹐仰看百鳥之翔﹔岸側沈舟﹐坐閱千帆之過。」○蘇景謨詩啟「衣冠晨集烏衣巷﹐旌旆春生綠野堂。」蘇景謨詩也。又有啟云「珠璧之投甚暗﹐詎免驚疑﹔農馬之智非專﹐誤勞訪問。」○黃公孝師右軍筆法仁宗時﹐太常博士黃公孝先有詩名﹐尢工字學。常師右軍筆法﹐深得其妙。每曰﹕學書當先務眞楷﹐端正勻停﹐而後饒得破體﹐破體而後饒得顚艸。凡字之爲體﹐緩不如緊﹐潤不如密﹐斜不如正﹐濁不如淸。右欲重﹐左欲輕。考之古人蹤迹﹐其言不妄也。○東坡銘李伯時洗玉池東坡有《李伯時洗玉池銘》﹐始予讀之﹐皆不得其說。其後得伯時石刻序跋﹐乃能明其意。蓋元八年﹐伯時仕京師﹐居虹橋﹐子弟得陳峽州馬臺石﹐愛而致之齋中。一日﹐東坡過而謂之曰「斫石爲沼﹐當以所藏玉時出而浴之﹐且刻其形於四旁。予爲子銘其唇﹐而號曰洗玉池。」而所謂玉者凡一十六﹕雙琥璩﹑三鹿盧﹑帶鉤﹑必貞﹑彖﹑丕水﹑蒼佩﹑螳螂﹑鉤佩柄﹑珈瑣﹑珙璧﹑珥丰杯﹑璩羅等是也。伯時旣下世﹐池亦湮晦。徽宗嘗卽其家訪之﹐得於積壤中。其子碩以時禁蘇文﹐因潛磨去銘文﹐以授使者。於是包以ブ褥﹐棲以髹匣﹐舁致京師﹐置之宣和殿。十六玉﹐惟鹿盧環從葬龍眠﹐餘者咸歸內府矣。東坡銘刻與伯時序跋﹐昔有而今亡﹐而池亦歸天上。惜其本末不著﹐後世將有讀坡銘而不能曉者﹐因具於此。陳峽州卽陳彥點﹐字子眞﹐自號懶散云。○武后制賜狄仁傑袍金字《新唐史狄仁傑傳》載仁傑轉幽州都督﹐賜紫袍龜帶。後自制金字十二於袍﹐以旌其忠。其十二字史不著。予按﹐《家傳》云「以金字環繞五色雙鸞﹐其文曰﹕『敷政術﹐守淸勤。升顯位﹐勵相臣。』乃命錄之。」《新史》不惟不著十二字﹐𨿽五色雙鸞亦不錄也。《家傳》云「喪親﹐有白烏連理枝﹐繞於墓側。」《新史》止云「有白鵲馴擾之祥。」○曲如鉤例封侯崔善爲爲左丞﹐令史惡其聰察。以其身短而傴﹐嘲之曰「崔子曲如鉤﹐隨例得封侯。膊上全無項﹐胸前別有頭。」《新唐史》止云「曲如鉤﹐例封侯」而已。○舉酒行令陶轂使越﹐錢王奉之甚渥。因舉酒行令﹐曰「玉白石﹐碧波亭上迎仙客。」陶應聲曰「口耳王﹐聖朝天子要錢塘。」○恩袍色動仙籍香浮仁宗《賜進士及第》詩云「恩袍艸色動﹐仙籍桂香浮。」黃冕仲《謝及第啟》﹐全用以爲一聯云「恩袍色動﹐迷芳艸之依依﹔仙籍香浮﹐惹春風之拂拂。」東坡戲之曰「好作聞喜燕酸文。」○浯溪銘湖南浯溪﹐在永州北一百餘里﹐流入湘江﹐其溪水石奇絕。唐上元中﹐邕管經略使元結罷任居焉﹐以其所著《中興頌》刻之崖石﹐撫州刺史顏眞卿書。結復爲《浯溪石堂西峯四獻亭銘》﹐皆刻於崖上石。本朝乾徳中﹐左補闕王伸來知永州﹐維舟於此﹐畱詩。元公序云「浯溪在湘水之南﹐北匯於湘。愛其勝異﹐遂家溪畔。溪﹐世無名稱者也﹐爲愛之﹐故命曰浯溪﹐銘於溪口。」銘曰「湘水一曲﹐淵洄倚山。山開石門﹐溪流潺潺。山門如何﹐雙石。臨彼淵岸﹐夾溪絕壁。水石尢怪﹐石文尢異。吾欲求退﹐將老玆地。溪古地荒﹐蕪沒蓋久。命曰浯溪﹐旌吾獨有。人誰遊之﹐銘在溪口。」王伸詩云「湘州佳致有浯溪﹐元結雄文向此題。想得後人難以繼﹐髙名長與白雲齊。」○《包孝肅公家訓》《包孝肅公家訓》云「後世子孫仕宦﹐有犯贓濫者﹐不得放歸本家﹔亡歿之後﹐不得葬於大塋之中。不從吾志﹐非吾子孫。」共三十七字。其下押字又云「仰珙刊石﹐豎於堂屋東壁﹐以詔後世。」又十四字。珙者﹐孝肅之子也。○何丞相《賀巡幸還京表》靖康元年春﹐徽宗巡幸淮﹑泗﹐將還京闕。禮部郎中劉觀代宰臣《賀表》云「漢室太公﹐本是蓬蒿之叟﹔唐朝肅帝﹐殊非揖遜之人。」何丞相文縝以其語太朴﹐因攺云「擁彗迎門﹐陋未央之末禮﹔禦鞍馳道﹐笑至徳之未情。」○仕有五瘴說龍圖梅公摯﹐景初以殿中丞謫知昭州。嘗著瘴說云「仕有五瘴﹐急催暴斂﹐剝下奉上﹐此租賦之瘴也﹔深文以逞﹐良惡不白﹐此刑獄之瘴也﹔昏晨酣宴﹐弛廢王事﹐此飲食之瘴也﹔侵牟民利﹐以實私儲﹐此貨財之瘴也﹔盛陳姬妾﹐以娛聲色﹐此帷薄之瘴也。有一於此﹐民怨神怒。安者必疾﹐疾者必殞。𨿽在轂下﹐亦不可免﹐何但遠方而已。仕者或不自知﹐乃歸咎於土瘴﹐不亦繆乎﹗」其後鄒道鄕志完﹐元符中﹐謫昭州。因其說以爲詩曰「五瘴作詩𨿽不染﹐一篇畱誡指其然。」謂是也。徐師川建炎避地至昭州﹐感二公遺迹﹐作詩云「正言鄒子獨畱名﹐法從梅公尙有亭。藥是苦言能治瘴﹐竹生屈曲坐看經﹔風前云似秋前赤﹐雨後山能燒後靑。戀土懷鄕頻作惡﹐懷賢感舊嘆飄零。」「竹生屈曲坐看經」者。蓋道鄕昔寓居閣上﹐忽於佛前地生五筍﹐甚可愛。地主云「閣成今十年﹐隱築堅實﹐溝塹深闊﹐未嘗有此。」州人傳之﹐咸謂吉祥﹐以爲爲道鄕發也。道鄕因詩云「基創於今正十年﹐不容山竹暗行鞭。森然五筍自何出﹐盛矣一邦相與傳。」○王履道詩文警策黃季岑云「王履道詩﹕『直須刺著天公眼﹐便遣雷霆下取將。』『是能讀倚相三墳五典之書﹐且盡識建章千門萬戶之制。』又﹕『順斗布合宮之政﹐分方調文鼎之神。』『金篆浮波﹐河伯順流而聽命﹔瓊科宣篆﹐淸華止畫以臨壇。』又﹕『鳳鞋微露繡幫相。』皆其警策也。」○追贈陳瑩中葛魯卿文譚彥成《追贈陳瑩中》云「汲黯何爲﹐坐息淮南之變﹔鄭公若在﹐必輟遼東之行。」葛魯卿云「夷考平日﹐素絲之節無聞﹔坐廢累年﹐白首之言猶在。」吳正仲《別何文縝但》云「切須念第一﹐莫打罵長行。」○大遼使《謝賜柑表》崇寧三年﹐大遼賀生辰使至﹐賜宴﹐且賜柑。有《謝表》云「聘禮適陳﹐祝帝齡於紫闕﹔恩華固異﹐錫仙實於公郵。方厥包來貢之期﹐捧玆徳惟馨之賜。天香滿袖﹐染湘水之淸霜﹔雲液盈盤﹐挹洞庭之餘潤。梓裏豈遑於遺母﹐楓朝切願於獻君。感徳滋深﹐渝言罔旣。」○胡少夢書八句頌胡少夜夢遊一寺﹐與勒和尙﹑衲僧六七人共步長廊。少手持長﹐劃靑方石﹐如錐畫沙﹐書六句頌云「我行世間﹐多動少息。暫休寶坊﹐萬慮入寂。明日出山﹐八面受敵。」勒和尙隨句微吟﹐旁皆太息。中有一僧云「萬慮入寂﹐句法甚勝。明日出山﹐是將動耶﹖」似覺復寐﹐自理前頌﹐增「住爲主人﹐動轉爲客」兩語於出山句上﹐廣爲八句。○東坡四言「吟哦傲兀﹐仰晤巖月。遇迎崖﹐銀元刂玉﹐黿鼉僉喁﹐雁鶩や兀。臥玩我語﹐聱牙岌で。」右《江行見月四言》也。「江郊蔥瓏﹐雲水絢。崎岸斗入﹐洄潭輪轉。先生悅之﹐布席開宴。初日下照﹐潛鱗俯見。意釣忘魚﹐樂此竿綫。優哉遊哉﹐玩物之變。」右《江郊四言》也。皆東坡作。○東坡戲書「葑艸尙能攔浪﹐藕絲不解畱連。」此一聯﹐東坡在黃時戲書也。又云「湖上秋風聚螢苑﹐門前春浪散花洲。」王文甫所居﹐在黃之車湖﹐卽武子故居。宅枕大江﹐卽散花洲也。東坡屢過其家﹐戲書此。○選官攺定《方澤儀安》等曲宣和四年﹐校書郎韓迪撰《方澤儀安》之曲。著作佐郎吳次賓撰《社稷安寧》之曲。校書郎艾晟撰《感生帝大安》之曲。校書郎趙永裔撰《帝鼐景安》之曲。正字李舜由撰《充國公成安》之曲。臣僚上言曰「謹按﹐爾雅曰﹕『卉者﹐蓋總艸之名也。』今《方澤儀安》之曲﹐乃曰﹕『蔽芾之棠﹐合並爲一﹔遐方來歸﹐玆卉是式。』然則謂木爲卉﹐可乎﹖《詩》曰﹕『爲爲。』蓋精者爲﹐粗者爲。今《社稷寧安》之曲﹐乃曰﹕『求福生民﹐表功社稷﹔曰舞以﹐曰冕以絡。』然古有冕﹐若以爲絡﹐則字爲失律矣。《感生帝》之詩有曰『爲赤嫖怒』者﹐帝神名也﹐祭之輒斥其名﹐何耶﹖《帝鼐》之詩有曰『祀彼顯相』者﹐羣臣相其祀事也﹐謂之『祀彼顯相』者﹐又何人耶﹖甚者樂不用中聲久矣﹐而其詩猶曰『於論中聲』﹐豈不悖乎﹖」奉聖旨﹐令尙書省措置﹐選官攺定元撰《方澤儀安》等曲。官除趙永裔已罷館職外﹐余並送吏部﹐與合入差遣。其後艾晟進狀辧正﹐系《道經靈寶經》云﹕南方赤靈帝君﹐名同浮極炎﹐字赤嫖怒。《唐開元禮》﹕『立夏祀赤帝﹐祝文﹕敢昭告於赤帝怒等事。」恭奉聖旨﹐前降送吏部指揮﹐與攺正﹐別與差遣。○胡舜陟非顏岐撰制辭靖康元年四月﹐顏岐賜出身﹐除中書舍人﹑殿中侍禦史。胡舜陟指岐之非云﹕其《艸晁說之中書舍人辭》云﹕『知世掌美﹐又潤色於絲綸。』用杜甫詩﹕『欲知世掌絲綸美』之句﹐今曰﹕『知世掌美』﹐成何等語耶﹖《除孫傳侍讀》云﹕『朕念元子﹐出就外傳﹐從學之始。左右前後﹐羽翼旣多。宜得知孔氏正道者﹐以表率之。』此東宮辭也。傳已罷東宮官矣﹐勸讀而爲此語﹐豈非昏繆之甚﹖郡守承流宣化也。懷安雷安國再任﹐乃云﹕『宣流河內﹐張良運籌帷幄之中﹐決勝千里之外。』除錢伯言知眞定乃云﹕『增籌幄之勝。』至若《除程正言》曰﹕『送麗使金﹐士望甚休。』許景衡《兼太子諭徳》曰﹕『日靜身安。』《李旦除屯田員外郎》曰﹕『稍遷應宿之郎﹐增耀起工之部。』《王云出守》曰﹕『昔自瑣闥之拜﹐肅持金國之書。』其辭不典如此。」奉聖旨﹐岐罷中書舍人。○劾張文潛謝表不欽張文潛崇寧元年復直龍圖閣﹐知潁州。《謝表》云「我來自東﹐每兢兢而就列﹔炊未及熟﹐又挈挈以告行。」臣僚上言云「我來自東﹐是爲不欽。豈有君父之前﹐輒自稱我﹖𨿽至親不嫌於無欽﹐有時而爾汝﹐然非謝表所可稱之辭。𨿽數更赦宥﹐不可追咎﹐亦不可不禁。如今後有犯者﹐仰禦史臺卽時彈劾。」○奪範純仁謚忠宣議崇寧二年六月﹐臣僚上言「範純仁謚曰忠宣﹐其謚誥去年已追奪﹐並元定議﹑覆議官﹐各已罰銅十斤。」今節錄謚議如後。考功員外郎鄧忠臣議有曰「每思捐身而獻策﹐常願休兵而息民。祗知扶危而定傾﹐寧惜跋前而後。」又曰「方讒言亂國﹐而明蔡確之無實﹔洎姦黨投石﹐而謂大防之可原。當眾人莫敢言之時﹐在偏州無可用之地。義形正色﹐憤激至誠﹐非特救當世正人端士之网羅﹐直欲戒後世亂臣賊子之迷罔。徇公忘己﹐爲國惜賢。」又曰「父母之國﹐有時而去﹔股肱之義﹐於是或虧。放之江湖﹐忽知艸芥。紉蘭澤畔﹐更甚屈原之悲﹔占鵬坐隅﹐已分賈生之死。」又曰「側席南望﹐而抉浮雲之蔽﹔趣節東歸﹐而詠零雨之。」又曰「法座想見其風采﹐詔書相望於道塗。」奉聖旨﹐權發遣汝州鄧忠臣﹐差管幹南京鴻慶宮。○翟公巽作文艱得葉少蘊云「翟公巽作文艱得﹐然得必奇也。在西掖時﹐以艸辭遲罰銅。崇寧間﹐與予同在試院。逼晚﹐商量作策題﹐以《冗官》爲問。及曉問之﹐云﹕『一夜僅成四句﹐云「太平日久﹐人樂仕進。可爲朝廷慶者一﹐可爲有司慮者二。』𨿽止四句﹐然實佳作也。』」○林希《艸陸農師曾子開被謫辭》紹聖初﹐陸農師﹑曾子開俱以曾預修《神宗實錄》被謫。中書舍人林希子中《艸辭》云「謂爾同爲謗訕﹐則於今具稿不存﹔謂爾有所建明﹐則未嘗爭論而去。」人以爲得實。○賈文元公戒子孫文賈文元公戒子孫文云「古人重厚朴實﹐乃能立功立事﹐享悠久之福。」又﹕「士人所貴﹐節行爲大。軒冕失之﹐有時而復來﹔節行失之﹐終身不可得矣。」縉紳以爲格言。○答劉保衡投進古器詔大中祥符五年﹐南康軍建昌縣李士衡莊﹐遇晦冥﹐卽光彩出沒。一夜﹐雷電風雨暴作﹐翼旦山折泉湧﹐急流中得一古器﹐篆文款識甚奇。太守劉保衡指以爲鼎﹐投進﹐答詔云「眷彼名區﹐出玆古器﹐旣瑰奇而有異﹐爰貢奉以斯來。省閱之餘﹐嘉尙良切。」保衡繪形刻石尙在。今觀石刻﹐制作精巧﹐正古酒爵﹐非鼎也。當時失於稽考﹐故詔書亦但言古器云。○歐陽公投胥內翰啟歐陽文忠少時﹐猶未知名。以文編投內翰胥公偃﹐且有長箋﹐所謂「在昔築黃金之館﹐首北路以爭趨」是也。集嘗載之﹐今不錄。胥公有啟謝歐陽秀才云「伏蒙眷私﹐以盛制文筆二編﹐先之長箋爲贄者。恭以某人像輿異稟﹐龍補至珍。奉奕世之詒謀﹐克隆堂室﹔傾羣言之妙旨﹐深達淵源。服膺聖域以惟勤﹐躡足俊躔而迥異。敏學該乎變貫﹐英識極於覃研。秉節髙奇﹐發淸吟於梁甫﹔締交名勝﹐綴雅聚於蘭臺。飄飄之逸思無窮﹐籍籍之芳塵自遠。偶衄一飛之翼﹐行躋多士之魁。何誤采於虛聲﹐辱遠垂於厚顧。方披表﹐遽捧雄編﹐恣探賞以忘勞﹐信窺測而靡瑕。幽意絢於道徳﹐髙義薄於雲天。飛染遒麗以盈箱﹐雕績紛華而滿眼。賞孫詩之零雨﹐何止一章﹔贊沈賦之追星﹐豈惟數句。固將備西昆之玉府﹐奚獨易東堂之桂枝。允矣難能﹐誠哉可貴。𨿽亨衢自致﹐靡資左右之先容﹔而名路共成﹐敢惜齒牙之餘論。」歐公得之﹐又爲長箋以謝之﹐不載諸集﹐今錄於此云「右某啟。昨贄蕪音﹐仰塵糸由幾。載形答復﹐深極褒稱。獘帚無容﹐愧藏家而自享﹔重言外獎﹐於尺牘以必珍。始繩穿而匣開﹐爛然在目﹔旋骨驚而心折﹐至矣聞音。退揆頑疏﹐陰加震疊。竊以昔者魯衮垂乎一字﹐寵極於華章﹔汝月更乎坐評﹐目成於往法。得河南之口占﹐多藏去以爲榮﹔獲江左之筆蹤﹐則神明之來復。至有不喜人事﹐常堆案而弗酬﹔靡答私書﹐或矜才而格物。未若翠糸委鳴玉之彥﹐蘭臺金馬之英﹐品風流坐正物之源﹐交士林忘公侯之貴。俯存寒素之目﹐毋密謦咳之音。兔墨流英﹐灑鴻都百金之筆﹔犀談對客﹐發荊州一日之函。有煥私藏﹐因爲殊遇。某倥蒙惟舊﹐檢操弗支﹐乏沃若之軒髦﹐有尾兮之長醜。顧右臂而爲彈﹐早嘆ぃ疲﹔𨿽左肘之生楊﹐徒能殫化。爰以自童之交剪﹐浴聖日之光華。勉紹箕裘﹐懼隳門素。冠乎枝木﹐莫踐化人之場﹔鈍若神槌﹐爰對囊錐之穎。一昨與偕外計﹐續食縣官之郵﹔召詣中臺﹐果玷浮華之目。州裏貶於素論﹐篋衍棄於祭芻。委末路而弗振﹐與淸塗而自隔。然或鼓舞至化﹐呻吟變儒﹐效騷人之郁抑﹐慕漳濱之模楷。品之上下﹐曾弗齒於鐘評﹔擲中宮商﹐宜遠慚於孫賦。奚辧麗而可紀﹐徒﹤骨皮﹥以興譏。何弗避於詆訶﹐輒外彰於嗤笑。𨿽甚踔短韻﹐殆無取於系轅﹔盧胡見貽﹐乃自珍於幹璞。所期用覆醬瓿﹐譬十年之練都﹔投置皮箱﹐資一笑於相樂。伏蒙某官憫屯愚之無似﹐加品目之惟優﹐醜以愛忘﹐音緣賞奏。許上修名之謁﹐獲伸拜徳之恭。後堂執經﹐飫陪一肉之賜﹔西齋坐宴﹐密親三雅之歡。執如意以指揮﹐務車轂而推引。噴咳珠玉﹐大小以之成珍﹔指顧飛沈﹐盼睞於焉起色。出乎望表﹐溢乃情涯。而復俾十倍而增榮﹐示一兼而爲美。當黯閣之多暇﹐枉虞筆以爲文。縟旨星稠﹐襞箋云落。布帛之言甚暖﹐暴以秋陽﹔齒牙之論所加﹐重於大呂。譬以明月﹐暗投於人﹔不意此音﹐猥來入耳。謹當納藏行楮﹔歸耀當閭。襲以十綈﹐爲天下之至寶﹔脫復一讀﹐解體中之不安。貴洛陽而爭傳﹐與吳刀而共布。隱恩所及﹐頂踵奚勝。」○曾子固《懷友》寄荊公王荊公初官揚州幕職﹐曾南丰尙未第﹐與公甚相好也。嘗作《懷友》一首寄公﹐公遂作《同學》一首別之﹐《荊公集》具有其文。其中云「子固作《懷友》一首遺予﹐其大略欲相扳以躪乎中庸而後已」云云。然《懷友》一首﹐《南丰集》竟逸去﹐豈少作刪之邪﹖其曰介卿者﹐荊公少字介卿﹐後易介甫。予偶得其文﹐今載此云「聖人之於道﹐非思得之而勉及之﹐其間於賢大遠矣。然聖人者﹐不專己以自蔽也。或師焉﹐或友焉﹐參相求以廣其道而輔其成。故孔子之師﹐或老聃﹑郯子云﹔其友或子產﹑晏嬰云。師友之重也﹐聖人然爾。不及聖人者﹐不師而傳﹐不友而居﹐無悔也希矣。予少而學﹐不得師友﹐焦思焉而不中﹐勉勉焉而不及﹐抑其望聖人之中庸而未能至者也。嘗欲得行古法度士與之居遊﹐孜孜焉考予之失而切靡刂之﹐庶於幾而後已﹐予亦有以資之也。皇皇四海﹐求若人而不獲。自得介卿﹐然後始有周旋激懇﹐摘予之過而接之以道者。使予幡然其勉者有中﹐釋然其思者有得矣。望中庸之域﹐其可以策而及也。使得久相從居與遊﹐予知免於悔矣。而介卿官於揚﹐予窮居極南﹐其合之日少﹐而離別之日多﹐切朋之效淺﹐而愚無知易懈﹐其可懷且憂矣。思而不釋﹐已而敍之﹐相慰且相警也。介卿居今世﹐行古道﹐其文章稱其行﹐今之人蓋希﹐古之人固未易有也。爲作《懷友》﹐書兩通﹐一自藏﹐一納介卿家。」○陳師道《春秋索隱》館中有陳師道《春秋索隱》三卷﹐士大夫以爲陳無己所作﹐非也。師道﹐建安人﹐仕至殿中侍禦史。呂南公所謂深於《春秋》﹐蓋與泰山孫復齊能。而師道仕望並髙﹐故不倚經以名者也。○孫仲益《謝郡官啟》靖康元年﹐殿中侍禦史孫仲益覿﹐以論事不合罷﹐出知和州﹐塡見闕。和州已遣接人到臨淮﹐遂捨舟由陸行三百里﹐至滁之全椒而交代。趙子銑乃移文及書﹐說韓駒子蒼﹐𨿽替渠赴闕﹐而子蒼已除召不宋。今所受見闕敕﹐蓋朝廷契勘之誤﹐實礙條制﹐又別無敕札可以遵守。孫旣見卻﹐遂畱寓待報﹐嘗作一《謝郡官小啟》云「固有文書銜袖﹐大人不以爲疑。無何君命至門﹐將軍爲之不受。」又云「謙光下燭﹐屈髙論以借秦﹔興盡欲還﹐已退飛而過宋。」蓋述前意也。○豫章休亭賦豫章先生《休亭賦》﹐其卒章云「蓋嘗聞伯夷之風﹐何能問詹生之卜。」洪駒父云「晚年刊定云﹕『是謂不蓍而筮從﹐無龜而卜吉』云。」○張天覺《送淩戡歸蜀記》張天覺丞相﹐以趙諗謀逆伏誅﹐是其鄕裏﹐故因送淩戡歸蜀﹐作記以自見云「淩公濟自蜀來謁。曰﹕『戡周旋奉事公三十年矣。公今致身政府﹐戡志願畢矣。請從此辭﹐耕靑城山﹐擊壤鼓腹﹐爲太平民。願得片言﹐刻石山中﹐傳家爲榮﹐足矣。』應之曰﹕『君隱矣﹐奚以文爲。且趙諗不軌﹐以辱鄕邦﹐吾何敢懷士哉﹖』於是靑城丈人夜夢曰﹕『吾何負公而吾棄哉﹖吾以天地中和之气﹐生爲靈苗﹐秀爲異艸。仙人餌以不死﹐而養命治疾之功﹐徧於天下。吾從古以來﹐世生忠臣義士。武王伐紂﹐所賴而勝者﹐微盧彭濮人也。公孫述據蜀﹐迫用蜀士﹐仰藥不懼者﹐巴郡譙君黃也。漆身爲厲者﹐犍爲費貽也。飲毒而死者﹐廣漢李業也。伏劍自刎者﹐蜀郡王皓也。托盲避世者﹐任求﹑馮信也。魏伐劉禪﹑而勸禪降魏者﹐西充譙周也。李唐二帝﹐避賊出狩﹐而勤王以迎鑾輿者﹐蜀之父老吏民也。且李順艸寇﹐百日而已﹐乃孟昶後宮之遺息也﹔趙諗狂生﹐陰自推戴﹐乃南平夷界之獠雛也﹔奚預吾事哉﹖神宗作新法度﹐而元之臣﹐指爲桀紂﹐終身貶死不負神宗者﹐雙流鄧綰也。哲宗紹述先烈﹐而建中靖國之臣斥爲幽厲﹐漢東上表慷慨論列者﹐公也。廢爲編氓﹐始終不變者﹐安﹑蹇二公也。吾三川之靈﹐何負於世﹐而公見棄之速邪﹖』於是僕豁然悟﹐蹶然興﹐急呼淩君而告之曰﹕『勉矣行焉﹐爲我謝靑城丈人。上徳不徳﹐是以有徳。吾之避謗﹐旣失之矣﹔而丈人自辧﹐亦未爲得也。君平生急義﹐气豪而善嗷﹐當持吾說而嗷於山中﹐萬壑響應而震動﹐不亦快乎﹗』崇寧三年三月丁未﹐中大夫守尙書左丞上柱國張商英記。」今張集不載此文。予按﹐趙諗本趙庭臣之子。庭臣先﹐故渝州洞戎。與諸戎約降朝廷﹐庭臣乃醉諸酋殺之。揚言眾叛﹐掩爲己功。又盡得其財物﹐故庭臣髙貲筮仕﹐被擢用。生子諗﹐少年登第﹐幾爲殿魁﹐未三十歲﹐升朝爲國子博士。忽以謀叛伏法。庭臣自河東提刑配瓊州。母妻妹分配嶺外﹐家貲沒官。蓋報應之速如此。然渝州風俗﹐從古如此。杜詩﹕「前年渝州殺刺史﹐今年開州殺刺史。」此其驗也。天覺序謂鄧綰﹑安蹇爲忠﹐而以元﹑建中靖國之臣﹐指上爲桀紂幽厲﹐亦可謂無忌憚者矣。○賦圓丘象天內翰鄭毅夫久負魁望﹐而滕甫元發名亦不在其下。曁試禮闈﹐鄭爲南宮第四場魁﹐滕爲南廟別頭魁。及入殿試﹕《圓丘象天賦》﹐未入殿門﹐已風聞此題﹐遂同論議﹐下筆皆得意。時畱後李公端夢滕作第三人﹐服緋牙系鞋來謝﹔而鄭亦有白龍之夢。將唱名﹐二公相遇﹐各舉程文。滕破題云「大禮必簡﹐圓丘自然。」及聞鄭賦「禮大必簡﹐丘圓自然。」滕卽嘆服曰「公在我先矣。」然未忘魁望﹐預爲笏記云「朝廷取士﹐惟求一日之長﹔畎畝望君﹐咸務積年之學。」及唱第﹐鄭果第一﹐滕果第三﹐皆如素望。鄭卻無陛謝之備﹐遂用滕記。○神宗禦制《祭狄靑文》神宗自爲文祭狄靑曰「惟天生賢﹐佑我仁祖。沈鷙有謀﹐重厚且武。昔居校聯﹐功名自喜。旣登籌帷﹐益奮忠義。惟是南荒﹐有盜猖獗。陵轢二廣﹐震驚宮闕。羣公瞻顧﹐莫肯先語。惟卿請行﹐萬里跬步。首戮騎將﹐大振吾旅。金節一麾﹐孰敢齟齬。遇賊於原﹐親按旗鼓。彼長排槍﹐我利刀斧。馬馳於旁﹐搗厥背膂。驅攘殲縶﹐如手探取。奏功來朝﹐遂長右府。旋升外相﹐均逸邦畿。如何不淑﹐早棄盛時。逮予纂服﹐弗睹音儀。因覽遺略﹐又觀繪事﹐緬懷風徽﹐感嘆無已。遣使臨奠﹐用旌前。靈而有知﹐當體玆意。」初﹐靑子諮奏事延和殿﹐神宗問﹕「靑徵南嘗有遺書存否﹖」於是諮上《平蠻記》及《歸仁鋪戰陣》二圖。神宗乃自爲是文祭之。方是時﹐神宗春秋正富﹐文已如此。○李靖兵法李靖兵法﹐世無全書﹐略見於《通典》。今《對問》出於阮逸家﹐或云「逸因杜佑附益之也。」然予家有《李靖六軍心鏡》數卷﹐其文淺近﹐豈僞書邪﹖○劉丞相謝啟天聖庚午歲殿試﹐賦題《藏珠於淵》。韻腳八字﹐君子非貴難得之物。是年﹐劉丞相沆中第二人﹐其謝啟云「對靈光之殿﹐難捨飛動之詞﹔賦合浦之珠﹐莫敍去來之意。」○陳后山李氏墓銘陳后山爲豫章先生銘母夫人李氏墓云「李四女﹐有婦行﹐長爲洪氏婦﹐其死不幸﹐校理是以賦毀璧也。」陳之意﹐蓋敍豫章所作黃夫人碑所謂「毀璧兮隕珠」﹐此碑政爲洪氏母而作。玉父建炎間爲胡少編定豫章詩文﹐遂削﹐今洪州印本是已。迄今三十年﹐所在雕印豫章文﹐正以玉父所編爲定﹐而毀璧之篇不存。後世將有讀後山之銘不能曉者﹐今載之云「夫人黃氏﹐先大夫之長女。生重瞳子﹐眉目如畫﹐玉雪可念。其爲女工﹐皆妙絕人。幼少能自珍重﹐常欲煉形仙去。先大夫棄諸孤早﹐太夫人爲家世堙替﹐持孤女托﹐以夫人歸南康洪民師。民師之母文成縣君李氏﹐太夫人母弟也﹐治春秋﹐其文有權智﹐如士大夫。歸洪氏﹐非先大夫意﹐怏怏逼之而後行焉。洪氏生四男子﹐曰朋﹑芻﹑炎﹑羽﹐年二十五而卒。民師亦孝謹﹐喜讀書﹐登進士第﹐爲石州司戶參軍﹐奔父喪﹐客死。文成君聞夫人初不願行﹐心少之﹐故夫人歸則得罪。及舅與夫皆葬﹐夫人不得藏骨於其域﹐焚而投諸江﹐是時朋﹑芻﹑炎﹑羽未成人也。其卒以熙寧庚戌﹐其舉而棄之﹐以元奉甲子某月。夫人沒後十有四年﹐太夫人始知不得葬﹐哭之不成聲﹐曰﹕『使是子安歸乎﹖』其兄弟無以自解說﹐念夫人﹐建洪氏之廟南康廬山之下。故刻石於廬山﹐築亭以庇之﹐仿佛其平生而妥之。毀璧兮隕珠﹐執手者兮問過。愛憎兮萬事一軌﹐居物之忌兮固常以好爲我。彼詛汝兮飯汝﹐有席兮不嬪汝坐。歸來兮逍遙﹐采蕓英兮禦餓。淑善兮淸明﹐陽春兮玉冰。畸於世兮天脫其纓﹐愛人兮生冥冥。棄汝陽侯兮﹐遇汝曾不如生。未可以去兮殆而其雛嬰﹐眾雛羽翼兮故巢傾。歸來兮逍遙﹐西江浪波兮何時平﹖山岑岑兮猿鶴同社﹐瀑垂天兮雷霆在下。雲月爲書兮風雨爲夜﹐得意山川兮不可繪畫。寂寂無朋兮去道如咫﹐彼爾坎兮可謝。歸來兮逍遙﹐增膠兮不聊此暇。」○期期艾艾世間事未有無對。周昌口喫﹐而言稱期期﹔鄧艾口喫﹐而言稱艾艾。○避羊祜孟浩然陽城名羊祜﹐荊州人爲祜諱名﹐屋室皆以門爲稱﹐攺戶曹爲辭曹。初﹐王維過郢州﹐畫孟浩然像於刺史亭﹐因曰浩然亭。咸通中﹐刺史鄭П謂賢者名不可斥﹐更榜曰孟亭。商於有陽城驛﹐元稹以爲名與陽道州同﹐當避其諱﹐攺爲避賢郵。乃知賢者爲人愛慕如此。○夫子鼓瑟蔡邕聽琴《韓詩外傳》﹕「孔子鼓瑟﹐曾子﹑子貢側門而聽。曲終﹐曾子曰﹕『夫子瑟聲﹐殆有貪狼之志﹐邪僻之行。』子貢入﹐夫子釋瑟而待之。子貢以曾子之言告之﹐子曰﹕『鄕者某鼓瑟﹐有鼠出遊﹐貍見於屋﹐循梁微行﹐造焉而避﹐厭目曲脊﹐求而不得。某以瑟爲其音﹐參以某爲貪狼邪僻﹐不亦宜乎。』」後漢蔡邕在陳畱﹐有彈琴於屏﹐邕聽之﹐曰「以酒召我﹐而有殺心﹐何也﹖」彈琴者曰「向我鼓弦﹐見螳螂方向鳴蟬﹐將去而未飛﹐螳螂爲之一前一卻。吾心聳然﹐惟恐螳螂之失也﹐此豈爲殺心而形於聲乎﹖」邕莞然而笑曰「此足以當之矣。」夫以孔子鼓瑟而知貍之捕鼠﹐蔡邕聽琴而知螳螂之捕蟬。由此以進之﹐𨿽國之存亡可知也。○白龍見靑蛇降李嗣業爲疏勒鎭使﹐白龍見而城不壞﹔楊朝晟爲寧節度使﹐靑蛇降而水從出﹔豈不異哉﹖○枯松生枯柳榮《唐明皇雜錄》記肅宗中興而枯松復生。《呂渭傳》記徳宗還梁﹐而枯柳復榮。非偶然也。○射石飲羽劉向《新序》記楚熊渠子夜行﹐見寢石﹐以爲伏虎﹐關弓射之﹐滅矢飲羽﹐下視之﹐石也﹔復射之﹐矢躍無迹。熊渠子見其誠心﹐而金石爲開﹐況人心乎。予乃知李廣出獵﹐見艸中石﹐以爲虎而射之﹐中石沒矢﹝《史記》作鏃﹞﹐視之石也﹔他日射之﹐終不能入。其事有不足怪者。《呂氏春秋》曰「養由基射兕﹐中石﹐矢飲羽。」髙誘曰「飲羽﹐飲矢至羽也。」《文選》鮑昭《擬古詩》﹕「石梁有餘勁。」注﹕「宋景公造弓﹐射石梁﹐飲羽。」○舌柔齒剛《子思子》載老萊子告子思曰「不見夫齒乎﹐𨿽堅固足以相靡﹐舌柔順終以不敝。」子思曰「吾不能爲舌﹐故不能事君。」《說苑》載常樅有疾﹐老子問曰「先生疾甚﹐無遺教以語弟子乎﹖」樅曰「過故鄕而下車﹐子知之乎﹖」老子曰「非謂其不忘故耶﹖」樅曰「嘻﹐是已。過喬木而趨﹐子知之乎﹖」老子曰「非謂其敬老耶﹖」樅曰「是已。」張口曰「吾舌存乎﹖」曰「然。吾齒存乎﹖」曰「亡。」「舌存以柔﹐齒亡以剛。」樅曰「是已。天下之事已盡矣。」乃知老子之言﹐蓋有所本也。《淮南子》乃云「老子學商容﹐見舌而知守柔矣。」注目﹕「商容﹐神人也﹐吐舌示老子。」此又以常樅爲商容﹐何也﹖又韓平子問叔向曰「剛與軟孰堅﹖」對曰「臣年八十矣﹐齒再墮而舌尙在。」乃知常樅取此。○有機事必有機心《莊子》曰「子貢過漢陰﹐一丈人方爲圃畦﹐鑿遂而入井﹐抱甕而出灌。子貢曰﹕『有機於此﹐日浸百畦。』園者笑曰﹕『夫有機事﹐必有機心。吾羞不爲。』」劉向《說苑》曰「衛有五丈夫﹐負缶入井﹐灌韭終日一區。鄧析過﹐下車教曰﹕『爲機事﹐後輕前重﹐命曰桔橰﹐終日灌百區。』五丈夫曰﹕『吾師言﹕有機智之巧﹐必有機智之心。我不爲也。』」乃知惡機心者﹐不獨漢陰丈人也。○今李膺仲舒何如昔梁李膺有才辯﹐西昌侯藻爲益州﹐以爲主簿。使至都﹐武帝悅之﹐謂曰「今李膺何如昔李膺﹖」對曰「今勝昔。」問其故﹐對曰「昔事桓靈之主﹐今逢堯舜之君。」帝嘉其對。齊魚復侯子響﹐齊武第四子也﹐爲荊州刺史﹐直閣將軍董蠻有气力。上聞而不悅曰「人名蠻﹐復何容得醞藉﹖」乃攺名仲舒﹐謂曰「今日仲舒﹐何如昔日仲舒﹖」答曰「昔日仲舒﹐出自私庭﹔今日仲舒﹐降自天帝。以此言之﹐勝昔遠矣﹔」夫取悅於一時﹐而忘譏於千載﹐可乎﹖○倒用印朱Г僞迎天子﹐段秀實倒用司農印﹐以追其兵。劉皇后遣人殺郭崇韜﹐李崧倒用都統印﹐以定人心。事所以貴乎權也。○婁王之器過狄寇狄仁傑之爲宰相﹐以婁師徳之薦﹐而狄不知也。非武后告之﹐則幾於失人。寇萊公之爲使相﹐以王文正之薦﹐而寇不知也。非眞宗告之﹐則幾爲深恨。由是言之﹐婁﹑王之器﹐過乎狄﹑寇矣。萊公事見《王公神道碑》。○楚蜀慰其軍《左傳》﹕「楚子圍蕭﹐申公巫臣曰﹕『師人多寒。』王巡三軍拊而勉之﹐三軍之士﹐皆如挾纊。」僞蜀孟知祥﹐其軍戰勝董璋﹐時軍中暑熱。知祥巡行撫問﹐三軍欣然﹐如熱而濯。以楚﹑蜀所以尉其軍﹐一至於此﹐乃知爲人上者﹐易與人爲善也。○二人得古意王琳﹐字方慶﹐爲相時﹐子爲眉州司士參軍。武后曰「君在相位﹐何子之遠﹖」對曰「廬陵王陛下愛子﹐今尙在鄖。臣之子﹐庸敢相近﹖」時以比倉唐悟文侯﹐𨿽造次﹐不忘悟君於善。楊洪武爲司戎少常伯﹐遷西臺侍郎﹐帝笑曰「爾在戎司﹐授官多非其才﹐何耶﹖」洪武曰「臣妻剛悍。」此其所托﹐不敢違﹐以諷帝用後言也。帝笑﹐不罪之﹐予曰「二人托意有在﹐頗得古人之意。」○諷棋取怒晉王獻之﹐年數歲﹐觀門生ヅ蒲﹐曰「南風不競。」門生曰「此郎亦管中窺豹﹐時見一斑。」獻之怒曰「遠慚荀奉倩﹐近愧劉眞長。」遂拂衣而去。宋謝密﹐字宏微﹐性寬博﹐無喜慍。末年嘗與友人棋﹐友人西南棋有死勢。復一客曰「西南風急﹐或有覆舟者。」友悟﹐乃救之。宏微大怒﹐投局於地。吳子曰「南風不競之說﹐本於《左傳》。而二人皆以諷於棋而取怒。」○項羽神蕭琛﹐齊時爲吳郡太守。郡有項羽廟﹐土人名爲憤王﹐甚有靈驗。遂於郡廳事安狀幕爲神坐﹐公私請禱﹐前後二千石皆於廳拜祠﹐以軛下牛充祭﹐而避居他室。琛至﹐著履登廳事﹐聞室中有叱聲﹐琛厲色曰「生不能與漢祖爭中原﹐死據此廳事﹐何也﹗」因遷於廟。李安人﹐齊髙帝時爲吳興太守。吳興有項羽神據郡廳事﹐太守到郡﹐必須祀以軛下牛。安人奉佛法﹐不與神﹐著屐上廳事﹐又於廳上八關齋。俄而牛死﹐葬廟側﹐今呼爲李公牛冢﹔安人尋卒。吳子曰「世言邪不幹正﹐如蕭琛是已。至李安人者﹐反如彼﹐何哉﹖」○戰死自有冥數《太平廣記》載《博異志》云「元和十二年﹐憲宗平淮西。趙昌時爲吳元濟裨將﹐屬張伯良於靑陵城。與李訴九月二十七日戰﹐項後中刀﹐墮馬死。至夜四更﹐忽如睡覺﹐聞將夜點閱兵姓名聲。呼某乙﹐卽聞唱惟應聲﹐如是可點千餘人。趙生專聽之﹐將謂點名姓。及點畢﹐竟不聞呼之。俄而天明﹐趙生漸醒。乃彊起﹐視左右死者﹐皆是夜來聞呼名字者也﹐乃知冥中點閱耳。趙生方知身不死﹐行歸月餘﹐瘡愈。」方知戰死者亦有宿命耳。本朝彭乘撰《茅亭客話》﹐載成都漆匠艾延祚﹐甲午年爲賊李順所驅﹐於郡署造漆器。五月六日﹐或聞鼓鼙聲﹐及南門火起﹐乃天兵至郡也。延祚因上樹匿濃葉間﹐見天軍往來搜捕殺戮。至夜﹐遂下樹於積屍中臥。至中宵﹐聞傳呼﹐頗類將吏﹐有十數人。且無燭炬﹐因竊視之﹐不見其形﹐但聞按據簿籍﹐稱點姓名﹐僵屍聞呼﹐一一應之﹐惟不唱艾延祚而過。僵屍相接﹐猶檢閱未已。乃知聖朝討叛伐逆﹐屠戮之數﹐奉天行誅﹐固無誤矣。○源乾曜舒元輿葬《太平廣記》載《戎幕閒談》云「泓師自東洛回﹐言於張說﹕『闕門道左有地甚善﹐公試請假三兩日﹐有百僚至者﹐貧道於簾間視其相﹐甚貴者付此地。』說如其言﹐請假兩日﹐朝士畢集。泓云﹕『或已貴﹐大福不再。或不稱此地﹐反以爲禍。』及監察禦史源乾曜至﹐泓謂說曰﹕『此人貴與公等。試召之﹐方便授以此地。』說召乾曜與語﹐源云﹕『乾曜大塋在闕門﹐先人尙未啟。今請告歸洛﹐赴先遠之期﹐故來拜辭。』說具述泓言﹐必同行尢佳。源辭以家貧不辦此﹐言不敢煩師同行。後泓復經闕門﹐見其地已爲源氏墓矣。回謂說曰﹕『天贊源氏者。合窪處本髙﹐今則窪矣。合髙處本窪﹐今則髙矣。其安墳及山門角闕之所皆作者。問其價﹐乃賒買耳。問其卜﹐葬村夫耳。問其術﹐乃憑下俚斗書耳。其制度一一自然如此﹐源氏子大貴矣。』乾曜自京尹拜相爲侍中﹐僅二十年。」又按﹐唐《感定錄》載﹕「李太尉在中書﹐舒元輿自侍禦史辭歸東都遷葬﹐太尉言近有僧自東來云﹕『有一地﹐葬之必至極位﹐何妨取此。』元輿辭以家貧不辦﹐別覓﹐遂歸攺護。他日﹐僧又經過﹐復謂太尉曰﹕『前時地已有人用之矣。』詢之﹐乃元輿也。元輿自刑部侍郎平章事。」○肉食者謀《春秋左傳》﹕「莊公十年﹐齊師伐我﹐公將戰﹐曹劌請見。其鄕人曰﹕『肉食者謀之﹐又何間焉﹖』劌曰﹕『肉食者鄙﹐未能遠謀。』乃入見。」劉向《說苑》﹕「有東郊祖朝者﹐上書於晉獻公曰﹕『願請聞國家之計。』獻公使人告之曰﹕『肉食者已慮之矣﹐藿食者尙何預焉﹖』祖朝曰﹕『肉食者一旦失計於廟堂之上﹐若臣等藿食﹐寧得無肝膽塗地於中原之野﹖其禍亦及臣之身﹐安得無預國家之計乎﹖』」○時難得而易失《史記》﹕「武王已子商﹐封師尙父於齊營邱。東就國﹐道宿行遲﹐逆旅之人曰﹕『吾聞時難得而易失。客寢甚安﹐殆非就國者也。』太公聞之﹐夜衣而行﹐黎明至國。萊侯來伐﹐與之爭營邱。」《說苑》﹕「鄭桓公東會封於鄭﹐暮捨於宋東之逆旅。逆旅之叟從外來者曰﹕『客將焉之﹖』曰﹕『會封於鄭。』逆旅之叟曰﹕『吾聞之﹐時難得而易失。今客之寢安﹐殆非封也。』鄭桓公聞之﹐援轡自駕﹐其僕接淅而載之﹐行十日十夜而至﹐釐何與之爭封。」○景公反っ齊王易牛《說苑》﹕「齊景公探雀っ﹐っ弱﹐故反之。晏子聞之﹐不待請而入見。景公曰﹕『我探雀っ﹐っ弱﹐故反之。』晏子逡巡﹐北面再拜而賀曰﹕『吾君有聖王之道矣。』景公曰﹕『寡人探雀っ﹐っ弱﹐故反之。其當聖王之道﹐何也﹖』晏子對曰﹕『君探雀っ﹐っ弱﹐故反之。是長幼也。吾君仁愛﹐禽獸必加焉﹐而況於人乎﹖此聖王之道也。』」此與《孟子》所載齊宣王以羊易牛之事同。蓋孟子以宣王是心足以王者矣﹐其說本於《晏子》也。○娶盲女東坡記齊人劉庭式未及第時﹐議娶其鄕人之女﹐旣成約而未納幣也。庭式及第﹔其女以疾﹐兩目皆盲﹐女家躬耕﹐貧甚﹐不敢復言。或勸納其幼女﹐庭式笑曰「吾心已許之矣。𨿽盲﹐豈負吾初心哉。」卒娶盲女﹐與之偕老。予偶讀《唐摭言》載孫泰﹐山陽人﹐少師皇甫穎﹐守操頗有古賢之風。泰妻卽姨女也。先是﹐姨老﹐以二女爲托﹐曰「其長幼損一目﹐汝可娶其女弟。」姨卒﹐泰娶其姊。或詰之﹐泰曰「其人有廢疾﹐非泰何適﹖」皆服泰之義。乃知古人已先劉庭式爲之矣。○勞薪飯晉苟勗嘗在帝坐進飯﹐謂在坐人曰「此皆勞薪所炊。」咸未之信。帝遣問膳夫﹐乃云「實用故車腳。」《北史王邵傳》載﹕「昔師曠食飯﹐云是勞薪所爨﹐晉平公使視之﹐果然車軸。」○訴失蔬圃國初範質《五堂閒話》云「廣州番禺縣﹐嘗有部民牒訴云﹕『前夜亡失蔬圃﹐今認得在於某處﹐請縣宰判狀往取之。』有北客駭其說﹐因詰之。民云﹕『海之淺水中﹐有藻荇之屬。被風吹沙﹐與藻荇相雜。其根旣浮﹐其沙或厚三五尺處﹐可以耕墾﹐或灌爲圃故也。夜則被盜者﹐盜至百餘里外﹐若桴筏之乘流也。』以是殖蔬者﹐海上往往有之。」《楊文公談苑》云「兩浙有葑田。蓋湖上有茭葑所相繆結﹐積久厚至尺餘﹐闊沃可殖蔬種稻。或割而賣與人。有任浙中官﹐方視事﹐民訴失蔬圃﹐讀其狀甚駭。乃葑園爲人所竊﹐以小舟撐引而去。」余乃知葑之爲田爲圃﹐廣﹑浙皆有之矣。○別水味「陸鴻漸善別水味﹐嘗令操舟者﹐於揚子江取南零水。俄水至﹐羽以勺揚之曰﹕『江則江矣﹐非南零者﹐似臨岸之水。』旣傾至半﹐又以勺揚之曰﹕『此南零者矣。』其人大駭曰﹕『某昨取水至岸﹐便覆其半﹐懼其少﹐取岸水增之。』」以上出《水記》。予按﹐《蒲元傳》曰「君性多奇思﹐於斜谷爲諸葛亮鑄刀三千口。刀成﹐自言漢水鈍弱﹐不任淬。用蜀江爽烈﹐是謂大金之元精﹐天分其野。乃命人於成都取江水﹐君以淬刀﹐言雜涪水﹐不可用。取水者捍言不雜﹐君以刀畫水﹐言雜八升。取水者叩頭云﹕『於涪津覆水﹐遂以涪水八升益之。』」乃知能別水味﹐不特鴻漸﹐其事正相類。○太宗用李績蓋髙歡策唐太宗疾﹐謂太子曰「爾於績無恩﹐今以事出之。我死﹐宜卽授以僕射﹐彼必致死力矣。」乃授疊州都督。髙歡將死﹐謂其世子澄曰「少堪敵侯景﹐惟有慕容紹宗。我故不貴之﹐畱以與汝。宜深加殊禮﹐委以經略。」乃知太宗之用李績﹐蓋髙歡策耳。○蠅漏赦《異苑》﹕「晉明帝欲賜眚﹐祕屏曲室﹐去左右﹐下帷作詔。有大蒼蠅觸帳而入﹐萃於筆端﹐又須叟出。帝竊異焉﹐令人尋蠅之所集﹐集所輒傳有赦﹐喧然已徧。」《晉書載記》﹕「苻堅僭位五年﹐鳳皇集於東闕﹐大赦其境內。初﹐堅之將爲赦也﹐與王猛﹑苻融密議於露堂﹐悉屏左右。堅親爲赦文﹐猛﹑融供進紙墨。有一大蒼蠅﹐入自牖間﹐鳴聲甚大﹐集於筆端﹐驅而復來。俄而長安街巷市里人相告曰﹐官今大赦。有司以聞﹐堅驚謂融﹑猛曰﹕『禁中無耳屬之理﹐事從何泄﹖』於是敕外窮推之﹐咸言有一小人﹐衣黑衣﹐大呼於市曰﹕『官今大赦。』須叟不見。堅嘆禹﹐其向蒼蠅乎。聲狀非常﹐吾固惡之。』」乃知靑蠅漏赦﹐明帝時已如此。然歐陽詹《暗室箴》云「昔有苻堅﹐竊爲制度。神敗其類﹐蒼蠅以呼。」所用正苻堅事。○度啟公稜等登《南史》﹕「焦度爲人﹐質直木訥﹐口不能出言。欲就齊髙帝求州﹐比及見﹐竟不涉一語。後求竟陵郡﹐不知所以置辭。親人授之百餘言﹐於大眾中欲自陳﹐臨時卒忘所教。乃大言曰﹕『度啟公﹐度啟公﹐度無食。』帝笑曰﹕『卿何憂無食﹖』卽賜米百斛。」唐王起﹐會昌三年知舉。放盧肇﹑丁稜﹑姚鵠及第。先是﹐放榜訖﹐則須謁宰相。其導啟辭語﹐一出榜元者﹐俯仰疾徐﹐尢宜精審。時肇首冠﹐有故不至﹐次乃稜也。稜口喫﹐又形體小陋。及引見﹐則俯而致辭﹐意本言「稜等登科」。而稜赭顏發汗﹐鞠躬移時﹐乃曰「稜等登﹐稜等登。」竟莫能發其後語而罷﹐左右皆笑。翊日﹐友人戲之曰「聞君善箏﹐可得聞乎﹖」稜曰「無之。」友人曰「昨日聞『稜等登』﹐豈非箏之聲乎﹖」予故以「度啟公﹐度啟公」﹔「稜等登﹐稜等登」﹐政堪作對。○沈元用策對易數有素備沈晦元用﹐宣和間以代筆獲罪﹐旣脫籍﹐遂中首選。時主司問易數﹐元用素畱意﹐遂中第一人。有啟謝主文孫仲益﹐孫答云「偶一時困刀筆於吏前﹐不崇朝動聲名於天下。𨿽萬人吾往矣﹐非特掉三寸之舌﹐於十九人之中。借前箸以籌之。故能知一日之差﹐在八百年之後。」謂此也。劉方明謂予云「宣和辛丑歲﹐當廷試﹐是時已備易數爲問。偶方臘爲亂﹐議者謂當求直言﹐徽宗因封祕問題﹐以待後舉。粱師成得之﹐以授沈﹐故沈有素備。」○衮衣赤舄《晁氏客話》云「富鄭公在延﹐潞公請純夫作致語云﹕『衮衣繡裳﹐迎周公之歸老﹔安車駟馬﹐奉漢相之罷朝。』富公大喜。」近時王岐公自宮祠起知紹興府﹐有以啟賀之者云「赤舄幾幾﹐方遲周旦之居東﹔綠竹猗猗﹐行佇武公之入相。」○四六用故事配今事李丞相靖康初以主兵失利。旣罷﹐而京師父老與太學士子﹐伏闕下撾鼓乞用。欽宗遣內侍宣諭已用綱﹐尙未退﹔曁召綱入﹐仍令綱面諭遣之﹐方退。汪彥章有啟賀之云「士訟公冤﹐競舉幡而集闕下﹔帝從民望﹐令免冑以見國人。」蓋用故事﹐以配今事。汪嘗舉以謂予﹕「作四六要當如此。」○作文忌切題泰益公子伯陽﹐以狀元登第。李漢老啟賀云「一經教子﹐益欽丞相之賢﹔累月笞兒﹐更起鄰翁之羨。」秦喜﹐諭其子。汪彥章啟云「三年而奉詔策﹐固南宮進士之所同﹔一舉而首儒科﹐乃東閣郎君之未有。」或以爲有刺譏﹐用是得謗﹐然汪意未必然也。作文忌切題﹐切題則有嫌。○忘楫遺弓之句宋莒公殿試﹕「徳車結旌賦」﹐第二韻當押結字﹐偶忘之。考試官奏過﹐得旨﹐因得在數﹐以魁天下。其後《謝主文啟》云「掀天波浪之中﹐舟人忘楫﹔動地鼓鼙之下。戰士遺弓。」蓋敍此也。故今《三元衡鑑賦》載此賦無結字。○用事錯誤紹興八年省試﹐天子以徳爲車賦。試畢﹐知舉張致遠句龍如淵上殿。上誦第二名賦云「『有夏﹐昏墜也﹐見黜於湯誥﹔商王﹐顚覆也﹐貽誚於周書。』朕記得顚覆厥徳﹐是《允徵篇》﹐允徵﹐夏書﹐非周書也。不知可以如此用否﹖」劉大中奏曰「昏墜顚覆之語﹐只是形容車字。語意𨿽工﹐要是用事錯誤。若論禮部考校式﹐止合作一抹耳。」○汪彥章撫州謝表顏魯公自撫州刺史移湖州刺史。汪彥章藻紹興初自湖州移撫州。謝上表云「惟臨汝之故都﹐有魯公之遺迹。時當大歷﹐來自吳興。𨿽賢愚比擬之非倫﹐然明聖選除之相似。奉明主十行之詔﹐願布寬條﹔想英賢百世之風﹐更思髙節。」語意條暢﹐亦奇矣。第來自吳興﹐小疵也。○汪彥章敬慕韓子蒼汪彥章視中書舍人韓公駒子蒼﹐前輩也。紹興初﹐韓寄寓臨川。汪來守郡﹐通啟曰「承作者百年之師友﹐爲斯文一代之統盟。」別簡云「僕知有公﹐而公不知有僕。藻老矣﹐願焚筆硯﹐以從公遊。」蓋前輩相敬慕如此。○柳公權《謝惠筆帖》向見柳公權一帖謝人惠筆云「近蒙寄筆﹐深荷遠情。𨿽毫管甚佳﹐而出鋒太短。傷於勁硬﹐所要優柔。出鋒須長﹐擇毫須細。管不在大﹐副切須齊。副齊則波磔有馮﹐管小則運動省力﹐毛細則點畫無失﹐鋒長則洪潤自由。頃年曾得舒州靑練筆﹐指揮教示﹐頗有性靈。後有管小鋒長者﹐望惠一二管﹐卽爲妙矣。」○吳元中孫覿艸詔制辭建炎初﹐有詔諭河北云「桑麻千里﹐蓋祖宗涵養之恩﹔忠義百年﹐亦父老教訓之素。」蓋吳元中辭也。《聶昌奉使未還加官制》云「風寒易水﹐嗟一往以難還﹔日遠長安﹐望重來而不見。」中書舍人孫覿辭也。○吳子經言似《莊子》吳子經﹐名孝宗﹐臨川人﹐荊公之舅。《歐陽文忠集》所載五言古詩《送吳生》者﹐卽子經也。嘗著《法言》數卷﹐其論孟子﹑荀卿﹑揚雄論性不同曰「稚子夜啼﹐拊背以安之而不止﹐取果以與之而不止﹐許之以早市物而不止。於是其母滅燭﹐其父伏戶下爲鬼嘯﹐出垣後爲狐鳴﹐則其口如窒。此事所以貴乎權也。」韓子蒼一日問予﹕「君非子經族耶﹖」予答以非是。公因誦此云「似此等語言﹐絕似《莊子》。」○張文定不敢比諸葛孔明《東坡文集》﹐載東坡云「今日見王鞏云﹕『張安道向渠說﹐子瞻比吾孔北海﹑諸葛孔明。孔明則吾豈敢﹐北海似之﹐然不若是之蠢也。』吾謂北海以忠義气節冠天下﹐其勢足與曹操相軒輊﹐決非兩立者。北海以死捍漢室﹐豈所謂輕於鴻毛者﹖何名爲蠢哉﹖」已上皆東坡說。予嘗見張文定《答子瞻書》﹐僅千言。末後云「孔文舉﹑諸葛孔明﹐前世之髙賢。今以老夫爲之擬倫﹐賜也何敢望回。惟有一節﹐自束髮至於終身﹐不爲世屈﹐此有似孔文舉。然若遇曹孟徳﹐亦必不若文舉之蠢﹐去而違之耳。所示序引﹐幸裁損之﹐使有以自得於心。又門生二字﹐尢是過言。早以一日之知﹐遂托忘年之契﹐何門生之有。必請削除﹐攺正其分。髙文今復納上。」然東坡竟不之攺﹐又以見文定之謙也。○滕元發《賀呂正獻啟》滕元發《賀正獻呂公拜相啟》云「玉璜釣漱﹐家傳渭水之符﹔金鼎調元﹐代出山東之相。」又云「寰區大忭﹐盡還仁祖之風﹔朝野一辭﹐復見申公之政。」當時稱頌之。○劉斯立《謝諸公啟》劉斯立﹐莘老丞相長子﹐賢而能文。建中靖國間﹐丞相追復﹐斯立以啟謝諸公云「晚歲離騷﹐旋招魂於異域﹔幹生精爽﹐猶見夢於故人。」○李元亮《謝蔡啟》李光祖元亮﹐野夫學士之孫。少有俊聲﹐與蔡同學捨。旣貴﹐元亮猶蹉跎場屋。在金陵﹐以同捨故﹐先謁之﹐元亮謝以《啟事》云「洗足而見長者﹐古猶非之﹔輕身以先匹夫﹐今無是事。」●卷十五方物○黃銀唐《杜如晦傳》﹕「太宗嘗賜房喬黃銀帶﹐曰﹕『如晦與公同輔朕﹐今獨見公。』泫然流涕曰﹕『世傳黃銀﹐鬼神畏之。』更取金帶送如晦家。」予按﹐唐愼微《證類本艸》﹐載靑霞子曰「丹砂伏火﹐化爲黃銀。能重能輕﹐能神能靈。萬斤遇火﹐輕速上騰。鬼神尋求﹐莫知所在。」又按﹐唐日華《寶藏論》云「銀有十六件﹕眞水銀﹑白錫銀﹑曾靑銀﹑土碌銀﹑丹陽生鐵銀﹑生銅銀﹑硫黃銀﹑砒霜銀﹑雄黃銀﹑雌黃銀﹑楡石銀。惟有至藥銀﹑山澤銀﹑艸砂銀﹑母砂銀﹑黑鉛銀伍件是眞﹐余則假。」《本艸正文》﹕「丹砂﹑雄黃﹑雌黃﹐皆殺精魅﹑惡鬼﹑邪气。」所謂黃銀者﹐非丹砂銀﹐則雌黃雄黃銀也。太宗所賜黃銀帶者﹐以黃銀爲帶耳。時如晦已死矣﹐而丹砂﹑雄黃﹑雌黃銀皆殺鬼魅﹐所以太宗云「黃銀﹐鬼神畏之也。」考唐顯慶中﹐監門衛長史蘇恭撰《唐本艸》﹐其中一條稱﹕「黃銀作器辟惡﹐瑞物也。」《北史辛公義傳》云「公義遷並州刺史﹐山東出黃銀﹐獲之以獻。」○盧橘唐《庚子西李氏山園記》云「枇杷﹑盧橘﹐一也。」而《上林賦》曰「盧橘夏熟﹐黃甘橙揍﹐枇杷燃柿﹐亭柰厚朴。」則一物爲二物矣。然予觀張勃《吳錄》曰「建安郡中有橘﹐冬月於樹上覆裹之。至明年春夏﹐色變靑黑﹐味尢絕美。《上林賦》云﹕『盧橘夏熟。』盧﹐黑也。蓋近是乎﹖」以上皆張說。然則未可以相如爲失。兼應劭亦引伊尹書曰「箕山之東﹐靑鳥之所﹐有盧橘夏熟。」○橘渡江爲枳《韓詩外傳》﹕「晏子曰﹕『王不見夫江南之樹乎﹖名橘。樹之江北則爲枳﹐何則﹖土地使然耳。』」故《博物志》亦言「橘渡江化爲枳﹐江北之橘未嘗化也。」《本艸》有枳殼﹐乃江左所謂臭橘耳。潘安仁爲賈謐作《贈陸機詩》云「在南稱甘﹐渡北則橙。」橙非枳也﹐無乃誤乎﹖○子魚通印蠔破山山谷《送曹子方赴閩漕》詩﹕「子魚通印蠔破山﹐不但蕉黃荔子丹。」子魚出於興化軍通應廟前﹐語訛以應爲印。或曰﹐子魚以容印者爲佳﹐故衛荊公詩云「長魚俎上通三印﹐新茗齋中試一旗。」則此說容可信也。東坡詩亦云「通印子魚猶帶骨。」然山谷以蠔而云「破山」﹐則理不可曉。按﹐《番禺記》云「蠔之殼﹐卽藥中之牡蠣也。有髙四五尺者﹐水底見之﹐如崖岸然﹐故呼爲山。」今山谷謂之蠔破山﹐豈取蠔肉之謂耶﹖然韓退之亦云「蠔相粘如山。」○仙茅洪州西山有諶母觀﹐母乃許旌陽授道之師也。觀有母所種仙茅﹐與今山野中所產者不相遠。第采以作湯﹐則香味差別耳。少年飲之﹐至於口鼻出血﹐蓋性極暖也。然《抱朴子》云「堯時有艸﹐夾階而生﹐隨月開落﹐名莢﹐又曰歷莢﹐又名仙茅。」不知其種是此否﹖按﹐《本艸》注仙茅方云「明皇服鐘乳不效﹐開元婆羅門僧進仙茅藥﹐服之有效。」故東坡《謝王澤州寄長松詩》云「無復靑黏和漆葉﹐枉將鐘乳敵仙茅。」漆葉﹐出《華陀傳》。○綿州綠茶茶之貴白﹐東坡能言之。獨綿州彰明縣茶色綠﹐白樂天詩云「渴嘗一盞綠昌明。」彰明卽唐昌明縣。盧仝詩云「天子初嘗陽羨茶。」當時建茶未有名也。○貢茶貴早貢茶以早爲貴。李郢《茶山貢焙歌》云「陵煙觸露不停采﹐官家赤印連帖催。」劉禹錫《試茶歌》云「何況蒙山顧渚春﹐白泥赤印走風塵。」袁髙《茶山作》云「陰嶺茅未吐﹐使者牒已頻。」三詩皆及赤印與牒也。○栗如拳《越州圖經》載如拳之栗﹐如錦之桑。政和中﹐詔本州貢焉。栗固大於他州﹐然如拳者﹐終不可得。杜子美《夔府》詩云「色好梨勝頰﹐穰多栗過拳。」○車螯紹聖三年﹐始詔福唐與明州﹐歲貢車螯肉柱五十斤。俗謂之紅蜜丁﹐東坡所傳江瑤柱是也。時曾子開感而賦詩﹐略云「巖巖九門深﹐日舉費十萬。忽於泥滓中﹐得列方丈案。腥咸置齒牙﹐光彩生顧眄。從此辱虛名﹐歲先包橘獻。微生知幾何﹐得喪孰眞贗﹖玉食有云補﹐刳腸非所患。」《瑤當作珧。郭璞《江賦》﹕「玉珧海月﹐土肉石華。」》○綿州八子綿州諸邑﹐各有所出﹐謂之八子。巴西紗子﹐魏城扇子﹐羅江犬子﹐神泉榛子﹐彰明附子﹐龍安杏子﹐鹽泉絲子﹐石泉猴子。巴西紗一匹重二兩﹐婦人制夏服﹐甚輕妙。魏城以一﹛爾虫﹜造一扇﹐謂之綿扇﹐亦輕而可愛。○橄欖有五種橄欖﹐嶺外有五種﹐一曰丁香橄欖﹐此以其形﹔二曰故橄欖﹔三曰蠻橄欖﹐此以其所出呼之﹔四日新婦橄欖﹐以其短矮而小﹔五日絲橄欖﹐此以其子緊小﹐惟出桂府陽朔縣。土人食之﹐必去兩頭﹐云有大熱。○艾納香東坡《和楊公濟梅花詩》﹕「憑仗幽人收艾納﹐國香和雨入靑苔。」《古樂府》﹕「氍毹五木香﹐迷疊艾納與都梁。」又﹐《廣志》﹕「艾納香﹐出西國。」○苦筍甜鹹薺淡廬山簡寂觀﹐乃陸修靜之居也。觀出苦筍﹐而味反甜。歸宗寺造咸薺﹐而味反淡。蓋山中佳物也。山中人語云「簡寂觀前甜苦筍﹐歸宗寺裏淡咸薺。」蓋紀實耳。張蕓叟《簡寂觀》詩云「偃松拂盡煎茶石﹐苦筍撐開禮斗壇。」《歸宗寺》詩云「淡薺苦筍千人供﹐靑磬華香一谷傳。」亦所以紀事也。○素馨花嶺外素馨花﹐本名耶悉茗花。叢脞幺麼﹐似不足貴。惟花潔白﹐南人極重之。以白而香﹐故易其名。婦人多以竹簽子穿之﹐像生物﹐置佛前供養。又取幹花浸水洗面﹐滋其香耳。海外耶悉茗油﹐時於舶上得之。番酋多以塗身。今之龍涎香﹐悉以耶悉茗油爲主也。○楮子京師中太一宮道士房﹐有楮結子如楊梅。徽宗車駕臨觀之﹐曰「擬梅軒」。李似矩﹑吳正仲皆有詩。正仲詩云「陰陰綠葉不勝垂﹐著子全多欲壓枝。自得君王一畱顧﹐故應雨露亦饒滋。」其二云「五月霏霏雨不開﹐若耶溪畔摘楞梅。朱丸忽向云窗見﹐疑是靈根越嶺來。」其三云「誰將蜜漬借微酸﹐小摘曾聞玉盤。爭似江南風致在﹐瓶紅初向綠陰看。」越州楊梅最佳﹐土人謂之楞梅。又北人以梅汁漬楮實﹐益以蜜﹐作假楊梅。故正仲後二篇皆及之。○慈竹國初﹐樂史子正作《慈竹詩》數十韻﹐首云「蜀中何物靈﹖有竹慈爲名。一叢闊數步﹐森森數十莖。髙低相倚賴﹐渾如長幼情」云云。予按﹐任《述異記》云「南中生子母竹﹐今之慈竹也。」乃知慈竹不特蜀中有也。○朝日蓮《宋景文公筆記》謂蜀中有蓮﹐大如雀殼﹐葉舒如錢﹐幹亦有絲。其萼盛開則向日﹐朝則指東﹐亭午則溯南﹐夕則西指﹐隨日所至﹐蜀人名曰朝日蓮。予按﹐鄭熊《番禺雜記》﹕「海南有向日蓮﹐花似木芙蓉而極香。其花東西向日﹐至暮而謝。一呼夜合。」然則景文所記朝日蓮﹐不特蜀中有也。○櫻筍廚韓致光《湖南食含桃》詩云「苦筍恐難同象匕﹐酪漿無復瑩嬪蛛。」自注云「秦中謂三月爲櫻筍時。」乃知李綽《秦中歲時記》所謂「四月十五日﹐自堂廚至百司廚﹐通謂之櫻筍廚」﹐非妄也。陳無己《春懷》詩云「老形已具臂膝痛﹐春事無多櫻筍來。」○丰城劍石函晉張華令丰城令雷煥削石函﹐得雙劍。按《本傳》﹐劍隨亦化去。此固荒忽﹐未容於考信。然以石爲函﹐及今而尙存。石函所在﹐卽古劍池又前二十四步﹐四唇﹐廣五六尺﹐塗沒其半﹐土人訛爲石門云。○王子敬《黃甘帖》東坡嘗記云「世傳王子敬帖有『黃甘三百顆』之語﹐此帖在劉季孫景文家。景文死﹐不知今入誰家矣。」韋蘇州有詩云「書後欲題三百顆﹐洞庭須待滿林霜。」蓋蘇州亦見此帖也。故《東坡集》中有《劉景文藏王子敬帖》詩﹐略云「君家兩行十二字﹐气壓鄴侯三萬簽。」然山谷及陳無已之說﹐乃右軍帖。其語云「『奉橘三百枝﹐霜未降﹐未可多得。』非子敬帖也。東坡以爲子敬﹐何也﹖」子敬﹐乃獻之字。○金鯽魚杭之西湖有金鯽魚﹐投餅餌則出﹐然不妄食也。蘇子美詩云「松橋叩金鯽﹐竟日獨遲畱。」東坡《遊西湖》詩云「我識南屏金鯽魚﹐重來拊檻散齋余。」皆記其實。○肉芝東坡《肉芝詩序》曰「頃在京師﹐有鑿井得如小嬰兒手以獻者。臂指皆具﹐膚理如生。予聞之隱者曰﹕『此肉芝也。』與子由烹而食之。」予按﹐《仙傳拾遺》載﹕「進士蕭靜之掘地﹐得物類人手﹐肥潤﹐色微紅﹐烹食之。後遇異人曰﹕『嘗食仙藥。』因告之曰﹕『肉芝。食之者壽。』」何東坡忘此耶﹖○瑞香花廬山瑞香花﹐古所未有﹐亦不產他處。天聖中﹐人始稱傳。東坡諸公﹐繼有詩詠。豈靈艸異芳﹐俟時乃出﹖故記序篇什﹐悉作瑞字。《廬山記》中亦載《瑞香花記》。訥禪師云「山中瑞采一朝出﹐天下名香獨見知。」張祠部彊名佳客﹐以瑞爲睡焉。其詩曰「曾向廬山睡裏聞﹐香風占斷世間春。竊花莫撲枝頭蝶﹐驚覺南窗午夢人。」○鷂有數種鷂大如鷹﹐蒼黑色﹐尾稍短。善擊鳧雁﹐中必提之而飛﹐遇幽穩處﹐則下食。鷂有數種﹐俊而大者﹐俗謂之木鷂﹐可以捕烏鵲。其養雛也﹐一巢數隻﹐各有等差。最下者羽毛粗重﹐鼻根黃如蠟色﹐俗呼之曰蠟鼻。更無他能﹐反爲眾鳥所侮﹐故江湖間呼不肖子爲「蠟鼻」。○吉了禽唐萬年縣尉段公路撰《北戶錄》﹐紀廉州民獲赤白吉了者。赤者尋卒﹐白者久而能言﹐笑語效人﹐禽之珍者也。予考鄭熊所作《番禺記》云「秦吉了﹐出藤州。身紺﹐嘴丹﹐兩眼旁有眉﹐如胭脂抹﹐彎環垂下﹐秀媚可愛﹐深類鴝鵒《注云﹕南中亦呼鴝鵒爲牛吉了》。頭上微有冠﹐如雞然。舌辧而語淸。所食惟魚肉。凡賓客奴僕﹐一過而皆知其名位。苟飼之或不如所欲﹐家有獘事﹐亦以告人。」熊以爲秦吉了﹐段以爲吉了﹐而更分以赤白兩種﹐何耶﹖白樂天亦有《秦吉子》詩。了音料。○猓然獸國初﹐樂史子正作《慈竹詩》﹐中云「又聞猓然獸﹐死不相棄遺。」按﹐《國史補》云「得一猓然﹐則數十猓然可得﹐蓋不忍傷其類﹐𨿽殺之不去。此獸狀而人心也。」子正用事﹐可謂精致。《番禺雜記》亦云「獸出歡愛州﹐能言獸也﹐亦猩猩之類。形似猿﹐而有五色﹐每色各異。彼人取之﹐以皮鞍蓋。最重純黃色者﹐云不異金綫猿。夷獠或射之以弩﹐或設之以蹄。是獸旣爲人所得﹐但自言猓然﹐無復他道﹐故因以得名。」熊所記﹐與《國史補》微有不同。○靑田鶴晉《永嘉郡記》曰「有沐溪野﹐去靑田九里。此中有雙白鶴﹐年年生子﹐長大便去﹐只餘父母一雙在耳。淸白可愛﹐多雲神所養。」故杜子美《薛少保畫鶴》詩云「薛公十一鶴﹐皆寫靑田眞。」夔府詠懷詩云「馬來皆汗血﹐鶴唳必靑田。」○羌俗不食魚臨洮﹑χ罕之地﹐自天寶末﹐陷於羌虜。更數百年﹐其俗無復華夏之風。熙寧初﹐王韶畫策﹐因角廝之衰﹐卽壓而取之﹐遂復七州。建昌軍呂南公言「臨川黃毅嘗往遊焉﹐云羌俗不食魚﹐魚大如椽柱臂股﹐河中甚多。人浴波間﹐魚馴馴不驚避。然則古人謂『智力出於网罟﹐而後鳥亂於上﹐魚驚於下。』豈不信乎﹗韶在熙河﹐始命爲网﹐捕以供膳。其民相與嗟愕曰﹕『孰謂此堪食耶﹖』」○美色不生中華自古美色﹐未必生於中華也。故西施生薴蘿山﹐昭君生秭歸縣﹐綠珠生白州。故今白州雙角山前﹐猶存綠珠井。綠珠本梁氏子。今有綠珠水﹐相傳水旁間產美麗。○金綫泉《澠水燕談》云「齊州城西張意諫議園亭有金綫泉。石方池﹐廣袤丈餘。泉亂髮其下﹐東注城濠中﹐澄澈見底。池心南北有金綫一道﹐隱起水面。以油滴一隅﹐則綫紋遠去。或以紋亂之﹐則綫輒不見﹐水止如故﹐天陰亦不見。齊爲東方名郡﹐而張氏濟南盛族﹐園池乃郡之勝遊。泉之出百年矣﹐士大夫過濟南﹐至泉上者﹐不可勝數﹐而無能究其所以然﹐亦無一人題詠者。獨蘇子瞻有詩曰﹕『槍旗攜到齊西境﹐更試城南金綫奇。』然亦不辧泉之所以有金綫也。」余讀《曾南丰集》有《金綫泉》詩云「玉常浮顥气鮮﹐金絲不定路南泉。云依美藻爭成縷﹐月照寒漪巧上弦﹔已繞渚花紅灼灼﹐更縈沙竹翠娟娟。無風到底塵埃盡﹐界破冰綃一片天。」蓋南丰元丰間嘗守齊州所作者﹐此《澠水燕談》所未見也。兼《倦遊雜錄》云「範諷自給事中謫官﹐數年方歸濟南。城西有張氏園亭﹐泉有金綫﹑眞珠之目。水木環合﹐乃歷下之勝景。園亭主人﹐乃張寺丞聰也。嘗邀範宴飲於亭﹐題二韻詩於壁﹕『園林再到身猶健﹐官職全拋夢乍醒。惟有南山與君眼﹐相逢不攺舊時靑。』」○石首包兩浙有魚﹐名石首﹐云自明州來。問人以石首之名﹐皆不能言。予偶讀張勃《吳錄地理誌》載﹕「吳婁縣有石首魚﹐至秋化爲冠鳧﹐言頭中有石。」又《太平廣記》云「石首魚﹐至秋化爲冠鳧﹐冠鳧頭中有石也。」又《嶺表錄異》云「石頭魚﹐狀如獻魚﹐隨其大小。腦中有一石子﹐如喬麥﹐瑩如白玉。」○昌蒲昌陽昌蒲﹑昌陽﹐兩種物也。陶隱居云「生石磧上﹐細者﹐爲昌蒲﹔生下濕地﹐大根者﹐爲昌陽。不可服食。」而《聖濟總錄》乃曰「昌蒲謂之昌陽﹐以其得神而昌。」蓋取岐伯所謂「得神者昌﹐失神者亡。」然昌蒲﹑昌陽豈同本也哉﹖以今觀之﹐昌陽待泥土而生﹐昌蒲一有泥滓則死矣。其理甚明。蓋其失當自韓退之《進學解》﹐訾醫師以昌陽引年。則退之亦以昌陽爲昌蒲矣。東坡《石昌蒲贊序》﹐亦有昌蒲﹑昌陽之辧。○周宣王石鼓周宣王石鼓﹐歐陽文忠公以爲有可疑者三。惟唐以來﹐韋應物﹑韓退之嘗盛稱贊。予謂不特二公﹐老杜固嘗有《李潮八分小篆歌》云「陳倉石鼓又已訛。」況《蘇勗載記》亦言「石鼓文﹐謂之獵碣﹐共十鼓﹐其文則史籀大篆。」則知石鼓稱爲周宣王所創者﹐在昔不止二公。○胡麻餅《釋名》云「餅﹐並也。溲面使合並也。胡餅﹐言以胡麻著之也。」《晉書》云「王長文在市中嚙胡餅。」《肅宗實錄》云「楊國忠自入市﹐衣袖中盛胡餅。」劉禹錫《嘉話》云「劉晏入朝﹐見賣蒸胡餅之處﹐買啖之。」此胡餅﹐皆胡麻之餅也。《緗素雜記》謂﹕「張公所論市井有鬻胡餅者﹐不曉名之所謂﹐乃易其爲鑪餅。」論此爲誤﹐誠然。○蜂子東萊先生呂居仁作《蜜蜂賦》﹐略云「早出暮歸﹐聚房以居﹐生理甚微﹐檜花菊英﹐反爲身害。𨿽云甚甘﹐終以是敗。旣奪之食﹐又臘其雛。以侑爾酒﹐以爲爾娛。醉而咀嚼﹐鼓舌自如。人之不仁﹐一如是乎」云云。蓋東萊不察。凡今宣州所出蜂子﹐非蜜蜂也。乃山間火蜂﹐其色紅黑﹐其長徑寸﹐其大如之。人之被螫﹐則徧身腫痛﹐有至死者﹔其爲窠多在地窖中。取之者先以火塞穴口﹐燻死其類﹐然後取其子之未翼者幹之﹐以致遠方。故元丰中﹐中書舍人張諤《謝潛溪蔡聖兪蜂兒詩》略云「溪上潛山山百尺﹐山人斫木燒山畬。燒畬延火入蜂穴﹐蜂子渾白如衝牙」云。蜂子﹐今所在山野有之﹐但不如宣州多耳。○駱駝李言「建隆初﹐王師下湖南。灃﹑朗之民﹐素不識駱駝。隨軍負荷﹐頗有此畜。村落婦女﹐見而驚異﹐競來觀之。有拜而祝者曰﹕『山王靈聖﹐願賜福柏。』及見屈膝而促﹐人走避之﹐曰﹕『卑下小人﹐不勞山王還拜。』軍士見者﹐無不大噱。又拾其所遺之糞﹐以綫穿聯。載於男女項頸之下﹐用禳兵疫之气。南中相傳以爲笑。」○辯蘋唐《盧氏雜記》云「文宗問宰臣﹕『《毛詩》云﹐呦呦鹿鳴﹐食野之蘋。蘋是何艸﹖』時宰相李王﹑楊嗣復﹑陳夷行相顧未對。王曰﹕『按《爾雅》﹐蘋是蔌蕭。』上曰﹕『朕看《毛詩疏》﹐蘋葉圓而花白﹐叢生野中﹐似非﹛艸賴﹜蕭。』」予以《疏》爲非。《周官》﹕「萍氏﹐掌水禁。」鄭氏云「以不沈溺取名。」《月令季春》曰「萍始生。」《淮南子》曰「夫萍樹根於水﹐木樹根於土﹐天地之性也。故萍飄聚根﹐及日暴則死矣。」蘋之殖根﹐以水爲地也。○龜蔡王觀國《學林新編》辧名龜爲蔡曰「《左氏襄公二十三年傳》曰﹕『臧武仲自邾使告臧賈﹐且致大蔡焉。』杜預曰﹕『大蔡﹐大龜也。』《前漢食貨志》曰﹕『元龜爲蔡。』如淳注曰﹕『蔡國出大龜。』顏師古曰﹕『蔡國出善龜﹐故因名大龜爲蔡耳。』臣瓚注曰﹕『蔡是大龜之名。若龜出楚﹐亦名龜爲楚耶﹖』觀國按﹐蔡本出龜﹐故名龜爲蔡。而謂大龜爲大蔡﹐亦猶冀多良馬﹐而天下謂良馬爲冀﹔盧水黑﹐而天下謂黑爲盧。臣瓚未之思耳。」以上皆王說。予以臣瓚謂蔡是龜名﹐而非因地以得者﹐蓋本《家語》《說苑》所載﹕「漆雕憑所對孔子曰﹐臧氏家有守龜焉﹐名曰蔡」﹔及《左氏》襄公二十三年事耳。惟臣瓚不記其詳﹐此所以致觀國之說。予嘗辧之﹐蓋龜出於蔡﹐而臧氏因以名之而已﹐豈謂龜出楚而不可名楚耶﹖且《左氏昭公二十五年》﹕「臧昭伯如晉﹐臧會竊其寶龜僂句﹐以卜爲信與僭。」杜預注云「僂句﹐龜所出地名。」然則此又以僂句名龜矣。故予引證於此。僂音呂﹐句音據。郭璞曰「上有陰叢蓍﹐下有千歲蔡。」然則郭亦徇前失﹐以蔡爲龜名矣。○辧蜮陸農師《埤雅》云「《詩》曰﹕『爲鬼爲蜮﹐則不可得。』言無形。而蜮性陰害﹐射人之影﹐則莫可究矣。《五行傳》曰﹕『南越淫女﹐惑亂之气生蜮。』蜮之猶言惑也。《字說》曰﹕『蜮不可得也﹐故惑之。』」予以爲不然。《詩》之所謂「爲鬼爲蜮﹐則不可得」者﹐以言𨿽欲爲鬼蜮﹐且不可得耳﹐所以甚其惡也。夫蜮𨿽以水弩射人之影﹐然畏鵝﹐鵝能食之。《禽經》所謂「鵝飛則蜮沈﹐貝鳴則蛇結」是已。以此言之﹐豈有不可得之理耶﹖按﹐陸璣《毛詩義疏》曰「蜮﹐短狐也。一名射影。如鱉﹐三足。在江淮水中﹐人在岸上﹐影見水中﹐投人影﹐則殺之﹐故曰射影。或謂含沙射人﹐入皮肌﹐其創如疥。」服虔曰「徧身或或﹐故爲災。」予以服虔爲當。《五行傳》以爲淫惑之气所生﹐果爾﹐則中原豈無淫女﹐而其所以不生者﹐此物以下濕地所致耳。豈謂淫女惑亂之气耶﹖○辧鴆鳥《遁齋閒覽》云「蘄州黃梅山有鴆﹐巢於山巖大木中。狀類訓狐﹐聲如擊腰鼓﹐巢下數十步無生艸。」然予以晉制考之﹐鴆不得度江﹐有重法。石崇爲南中郎將﹐得鴆﹐以與王愷養之。大如鵝﹐喙長尺餘﹐純食蛇虺。司隸傅只於愷家得此鳥﹐奏之﹐宣示百官﹐燒於都街。《晉書》不見此事﹐但見孔穎達《左氏疏》。以此考之﹐晉世江北無鴆﹐非無鴆也﹐不若江南多耳。蘄州屬江北。按﹐《說文》曰「鴆﹐毒鳥也。一名運日。」《廣雅》曰「雄曰運日﹐雌曰陰諧。」又曰「形似鷹﹐大如鶚。毛黑﹐喙長七八寸﹐黃赤如金﹐食蛇及橡實。嘗居髙山巓﹐食蝮。以羽翮櫟酒中飲之﹐則殺人。」所以鴆字或從酉。《僖公三十年左傳》﹕「晉侯使醫衍鴆衛侯。」杜注云「使醫因治病而加鴆毒。」《莊公三十二年左傳》﹕「成季使僖叔待於釒咸巫氏﹐使釒咸季鴆之」﹐卽此物也。《晉語》﹕「驪姬置鴆於酒﹐實堇於肉。」《谷梁》曰「以鴆爲酒。」○蝦蟆孫少魏《東臯雜錄》曰「關右人笑吳人食蝦蟆。余考《東方朔傳》云﹕『漢都涇﹑渭之南﹐水多蛙魚。』師古曰﹕『蛙似蝦蟆而小﹐長腳﹐人亦取食之。』又﹐《霍光傳》﹕『霍山曰﹕丞相擅減宗廟羔菟蛙﹐可以此罪也。』則漢用以宗廟薦獻矣。」以上皆孫說﹐余按﹐《周禮蟈氏》﹐鄭氏謂﹕「蟈﹐蝦蟆﹐今禦所食蛙也。﹖然則漢以來﹐𨿽至尊亦食蝦蟆矣。○辧霞鶩梁江淹《赤虹賦》云「霞晃朗而下飛﹐日通而上度。」張說《晚景》詩雲「水光浮日去﹐霞彩映江飛。」凡淹說所謂霞飛﹐則雲霞之霞也。王勃《滕王閣序》曰「落霞與孤鶩齊飛﹐秋水共長天一色。」土人云「落霞非雲霞之霞。蓋南昌秋間有一種飛蛾﹐若今所在麥蛾是也。當七八月之間﹐皆紛紛墮於江中﹐不究所自來﹐江魚每食之﹐土人謂之霞﹐故勃取似配鶩耳。」不知者便以爲雲霞﹐則長天豈可與秋水同色也哉。予又按﹐孔穎達曰「野鴨曰鳧﹐家鴨曰鶩。鶩不能飛騰。」故鄭康成注《宗伯》云「鶩取其不飛遷。」李巡亦云「鳧﹐野鴨名。鶩﹐家鴨名。」然則鶩本不能飛耳。論文𨿽不當如此﹐要之作文者﹐亦不可不察也。○傅負版《爾雅虫部》﹕「傅﹐負版。」郭璞釋云「未詳。」予按﹐《柳子厚集》《負版傳》云「負版者﹐善負小虫也。行遇物﹐輒持取﹐其首負之。背愈重﹐𨿽困劇不止也。其背甚澀﹐物積困不散﹐卒躓僕不能起。人或憐之﹐爲去其負。苟能行﹐又持取如故。又好上髙﹐極其力不已﹐至墜地死。」○苕帚苕帚﹐本《禮檀弓》﹕「君臨臣喪﹐以巫祝桃執戈﹐惡之也。」鄭康成云「爲有凶邪之气在。桃﹐鬼所惡。茹﹐舊苕﹐可掃不祥。君臨臣喪﹐禮有此法。」故《春秋左氏傳》﹕「魯襄公在楚﹐楚人使公親衤遂﹐乃使巫以桃先祓殯。」杜預注云「﹐黍穰也。」孔穎達曰「是帚蓋﹐桃爲棒也。《毛詩傳》曰﹕『爲萑。萑苕﹐謂穗也。』杜預所謂『﹐黍穰』者﹐今世所謂苕帚者﹐或用亂穗﹐或用黍穰﹐是二者皆得爲之也。」○辧鱟韓退之《南食》詩﹕「鱟實如惠文﹐骨眼相負行。」洪慶善辧之曰「鱟﹐雌常負雄。惠文﹐冠名。一本作車文。今《廣韻》引《山海經注》﹐亦作車文﹐未詳。」以上洪說。予按﹐《文選》左太衝《吳都賦》曰「乘鱟黿鼉﹐同え共羅。」劉淵林注云「鱟﹐形如惠文冠﹐靑黑色。十二足﹐似蟹。足悉在腹下﹐長五六寸。雌常負雄行。漁者取之﹐必得其雙﹐故曰乘鱟。南海朱崖﹑合浦諸郡皆有之。」五臣注亦同。鱟音胡豆切﹐李善音猴。然則鱟形如惠文冠﹐無可疑者。退之蓋本《文選》﹐而洪氏不援以爲證﹐豈偶忘之耶﹖《集韻》引《山海經》﹐以惠爲車﹐惠車字相類﹐豈傳寫失其眞歟﹖其曰骨眼相負行者﹐按《物類相惑志》云「牝牡相隨﹐牡者無目﹐得牝才行。牝去牡死﹐故江東取一﹐必獲偶。」予又以陳無己《詩話》考之云「韓退之《南食》詩﹕『鱟實如惠文。』《山海經》曰﹕『鱟如惠文。』惠文﹐秦冠也。」乃知《山海經》亦以爲惠文﹐《廣韻》本誤耳。○端州石端州石﹐唐世已知名。許渾《歲暮自廣江至新興》詩云「洞丁多斫石﹐蠻女半淘金。」自注云「端州斫石。」李賀《紫石硯歌》云「端州石工巧如神﹐踏天磨刀割紫雲。」○龍腦白犛英州因雷震一山﹐梓樹盡枯﹐而生龍腦。京師龍腦爲之賤﹐時熙寧元年七月也。王禹玉言於司馬文正公﹐使人就市買之﹐信然。一兩值錢千四百﹐味苦而香酷烈﹐不甚佳也。又言「潭州益陽雷震﹐山裂﹐出米可數十萬斛。炊之成飯﹐而腥不可食。有賫其米至京師者﹐禹玉以相貽﹐其狀信米也﹐而色黑如炭。」又言「荊﹑襄之間﹐天雨白犛﹐如馬尾。長者尺餘﹐彌漫山谷。亦有賫至京師者。」予謂此蓋管輅所謂「天雨毛﹐賢人逃」者也。然《前漢五行志》亦云「天漢三年﹐天雨白釐。」釐﹑犛通用。○蘄州大鼎政和三年八月﹐倉部員外郎提舉荊湖南茶鹽事範材奏﹕「蘄州羅田縣山溪中﹐有大鼎。數年前常見兩耳﹐其穴中可過七八歲小兒。民遂塞以土﹐今其耳猶發露。欲望就委本處官按驗其實﹐申取朝旨﹐使異物不埋沒於盛時。」奉聖旨﹐令宋康年躬親前去﹐措置開取﹐無致損動。其後康年勘究無實迹﹐尋卽除名﹐編管廬州。○蘭惠山谷《說蘭》云「蘭似君子﹐而蕙似小人。蓋山林中十蕙而一蘭也。《離騷》曰﹕『余旣滋蘭之九畹兮﹐又樹蕙之百畝。』以是知不獨今人﹐𨿽楚人亦賤蕙而貴蘭也。」按﹐《離騷經注》﹕「三十畝爲畹。」卽是蘭二百七十畝﹐蕙且百畝﹐豈十一之謂乎﹖不應以多少分貴賤。○登萊州產金登﹑萊州產金﹐自太宗時已有之﹐然尙少。至皇中﹐始大發。四方遊民﹐廢農桑來掘地采之。有重二十餘兩爲塊者﹐取之不竭。縣官榷買﹐歲課三千兩。○建茶建茶務﹐仁宗初歲﹐造小龍小鳳各三十斤﹐大龍大鳳各三百斤﹐入香不入香京挺共二百斤﹐蠟茶一萬五千斤。小龍小鳳﹐初因蔡君謨爲建漕﹐造十斤獻之。朝廷以其額外免勘。明年﹐詔第一綱盡爲之。故《東坡志林》載溫公曰「君謨亦爲此耶﹖」○辧湯餅黃朝英《緗素雜記》云「煮餅謂之湯餅﹐其來舊矣。案﹐《後漢梁冀傳》云﹕『進鴆如煮餅。』《世說》載何平叔面白﹐魏文帝食以湯餅。又﹐梁吳均稱餅徳﹐曰湯餅爲最。又﹐《荊楚記》﹕『六月伏日﹐並作湯餅﹐名爲辟惡。』又﹐齊髙帝好食水引餅。又﹐《唐書王皇后傳》云﹕『獨不念阿忠脫紫半臂﹐易斗面﹐爲生日湯餅耶﹖』《倦遊雜錄》﹐乃謂今人呼煮麵爲湯餅﹐誤矣。」以上皆黃說。予謂黃不見束晰賦﹐故爲是紛紛。束晰《湯餅賦》云「元冬猛寒﹐淸晨之會。涕凍鼻中﹐霜凝口外。充虛解戰﹐湯餅爲最。弱似春綿﹐白若秋練。气勃郁以揚布﹐香飛散而遠徧。行人失涎於下風﹐童僕空瞧而斜眄。擎器者舐唇﹐立侍者漧咽」云云。乃知煮麵之爲湯餅﹐無可疑者。《倦遊雜錄》與黃朝英皆不見此賦﹐惜哉。○千里蒓羹未下鹽豉黃朝英《緗素雜記》云「陸機云﹕『千里蒓羹﹐未下鹽豉。』史所載止此而已。或以爲千里﹑未下皆地名﹐是未嘗讀《世說》而妄爲之論也。《世說》云﹕『千里蒓羹﹐但未下鹽豉耳。』蓋洛中去吳有千里之遠﹐吳中蒓羹﹐自可敵羊酪。第以其地遠﹐未可卒致﹐故云但未下鹽豉耳。意謂蒓羹得鹽豉尢美也。」以上皆黃說。予謂黃引《世說》﹐以攻未下爲地名之論﹐甚當。但推尋句意未盡﹐何者﹖或人以未下爲地名﹐正以史削去「但」一字而已。使其不削「但」一字﹐或人之疑亦無從而起矣。予以黃論未詳明﹐故推而明之。○姑蘇朝夕池姑蘇之席﹐著名天下﹐不特今日﹐自古已然矣。齊謝《詠席》詩曰「本生朝夕池﹐落景照參差。」按﹐漢枚乘上書云「遊曲臺﹐臨上路﹐不如朝夕池。」左思《吳都賦》曰「造姑蘇之髙臺﹐臨四遠而特建。帶朝夕之池﹐佩長洲之茂苑。」注云「吳有朝夕池﹐謂潮水朝盈夕虛﹐因以爲名焉。」○磨納衣磨納爲衣﹐古來有之。隋江總《山水納袍賦》曰「裁縫則萬壑縈體﹐鍼縷則千巖映目。圖島嶼之削成﹐寫淪漣之徑復」云云。○牡丹譜歐陽文忠公初官洛陽﹐遂譜牡丹。其後趙郡李述﹐著《慶曆花品》﹐以敍吳中之盛﹐凡四十二品﹕朱紅品眞正紅紅鞍子端正好櫻粟紅艷春紅日增紅透枝紅幹紅小眞紅滿欄紅光葉紅繁紅郁紅麗春紅出檀紅茜紅倚欄紅早春紅木紅露勻紅等二紅濕紅小濕紅淡口紅石橊紅淡花品紅粉淡端正淡富爛淡黃白淡白粉淡小粉淡煙粉淡黃粉淡玲瓏淡輕粉淡天粉淡半紅淡日增淡添枝淡煙紅冠子坯紅淡猩血淡○荔枝譜蔡君謨守福唐﹐以閩中荔枝著譜。而鄭熊亦嘗記廣中荔枝﹐凡二十二種﹕玉英子荔枝﹝如玉之英﹞﹑憔核荔枝﹝核小肉多﹞﹑沈香荔枝﹝以其香似﹞﹑丁香荔枝﹝以其核似﹞﹑紅羅荔枝﹝甚細而紅﹐其紋如羅﹞﹑透骨荔枝﹝其他者皮皆外白﹐此內外皆紅﹞﹑荔枝﹝形似帽﹞﹑僧耆頭荔枝﹝皮皺堅﹐如僧耆國人﹐首發皆成叢脞﹞﹑水母子荔枝﹝漿多﹐如水母子﹞﹑蒺藜荔枝﹝皮上皺紋﹐尖如蒺藜﹞﹑大將軍荔枝﹑小將軍荔枝﹝其樹葉俱大小亦然﹞大蠟荔枝小蠟荔枝﹝子有大小者﹐皆熟而黃﹞﹑松子荔枝﹝像其形也﹞﹑蛇皮荔枝﹝紋如蛇皮﹞﹑靑荔枝﹝熟而靑﹞﹑銀荔枝﹝熟而白﹞﹑不憶子荔枝﹝一食而不復思﹞﹑火山荔枝﹝火山在梧州﹐旣大而早﹐三月已可食﹞﹑野山荔枝﹝野山子﹐小而酸澀﹐人少食﹞﹑五色荔枝﹝出海南﹞。好事者作荔枝饅頭﹐取荔枝搾去水﹐入酥酪辛辣以含之。又作簽炙﹐以荔枝肉並椰子花﹑與酥酪同炒﹐土人大嗜之。○芍藥譜孔常甫初官維揚﹐以維揚芍藥甲天下﹐因盡取其名以敍云「揚州芍藥﹐名於天下﹐非特以多爲誇也。其敷腴盛大﹐而纖麗巧密﹐皆他州之所不及。至於名品相壓﹐爭妍鬥奇﹐故者未厭﹐而新者已盛。州人相與驚異﹐交口稱說﹐傳於四方。名益以遠﹐價益以重﹐遂與洛陽牡丹俱貴於時。四方之人﹐盡皆賫攜金帛﹐市種以歸者多矣。吾見其一歲而小變﹐三歲而大變﹐卒與常花無異。由此芍藥之美﹐益專於揚州焉。負郭多曠土﹐種花之家﹐園捨相望。最盛於朱氏﹑丁氏﹑袁氏﹑徐氏﹑髙氏﹑張氏﹐余不可勝記。畦分畝列﹐多者至數萬根。自三月初旬始開﹐浹旬而甚盛﹐遊觀者相屬於路。障幕相望﹐笙歌相聞﹐又浹旬而衰矣。大抵粗者先開﹐佳者後發。髙至尺餘﹐廣至盈手。其色以黃爲最貴。所謂緋黃千葉﹐乃其中下者。小人負攜以賣﹐至於棄擲遺落﹐不甚愛惜。《鄭詩》引芍藥以明土風﹐說者曰﹕『香艸也。』司馬長卿《子虛賦》曰﹕『芍藥之和具﹐而後禦之。說者曰﹕『芍藥根主和五臟﹐又辟毒气也。』謝宣城《直省中》詩曰﹕『紅藥當階翻。』說者曰﹕『艸色紅者也。』其義皆與今所謂芍藥者合﹐但未有傳言揚州者。唐之詩人﹐最以摸寫風物自喜﹐如盧仝﹑杜牧﹑張之徒﹐皆居揚之日久﹐亦未有一語及之﹐是花品未有若今日之盛也。予官於揚學﹐講習之暇﹐常裁而定之。六氏之園﹐與凡佛宮道捨有佳花處﹐頗涉獵矣。懼其久而遺忘也﹐問之州人﹐得其粗。又屬秀才滿君方中﹑丁君時中﹐各集所聞﹐得其詳。蓋可紀者﹐三十有三種。世之有力者﹐或能邀至善工﹐列之圖畫﹐可揭而遊四方﹐然未若書之可傳於眾也。乃具列其名﹐從而釋之﹕禦衣黃﹝千葉而淡。其香正如蓮花。比他色最殊絕。凡衣冠樓髫鞍﹐皆言其所似也﹞﹑靑苗黃樓子﹝葉大小間出千餘層﹐或謂之千層閣﹐其苗靑﹐故云爾。余靑苗﹑赤苗﹑紫苗﹐仿此﹞﹑尹家二色黃樓子﹝與黃樓子大抵不異﹐而間有微紅。初出於尹氏﹐故名云爾。花名中有氏及地名﹐仿此﹞﹑絳州紫苗黃樓子﹝初開時淺紅﹐經數日乃黃。或謂之紅玉樓子﹞﹑圓黃﹝千葉而圓﹞﹑硤石黃﹝千葉而黃﹞﹑鮑家黃﹝千葉而黃。大抵與紅旋心相似。亦謂黃旋心。不甚髙大﹐又晚開﹞﹑石壕黃﹝一叢之間﹐單葉千葉﹐往往兼有﹞﹑道士黃﹝千葉而黃。最先開﹞﹑壽州靑苗黃樓子﹝與諸樓子相類﹐而花差小﹞﹑黃絲頭﹝其葉淺黃﹐大葉中叢生細葉如絲也﹞﹑白纈子﹝花有紅纈﹐而其外深紅。經日色﹐則自纈之外﹐皆變爲白﹞﹑金綫冠子﹝千葉淺紅間。有細葉如金綫﹞﹑金系腰﹝紅葉﹐有黃暈橫色﹐如金帶然﹞﹑沔池紅﹝千葉肉紅﹞﹑紅纈子﹝千葉深紅。葉端淺紅也﹞﹑胡家纈﹝千葉肉紅﹐而有纈紋﹞﹑玉樓子﹝千葉﹐而自上下葉中又出細葉數層﹞﹑玉逍遙﹝千葉而白﹐葉厚而大﹐如仙冠然﹞﹑紅樓子﹝千葉粉紅﹞﹑靑苗旋心﹝千葉深紅﹐花葉旋心﹞﹑赤苗旋心﹝千葉深肉紅﹞﹑二色紅﹝榦葉淡紅﹐葉端深紅﹞﹑楊家花﹝千葉粉紅﹞﹑茅山紫樓子﹝與諸樓子相似而色紫﹞。茅山冠子﹝千葉而淺紅﹐尢忌見日。自開至謝﹐常以幕覆﹐則色不變﹞﹑柳鋪冠子﹝千葉粉紅﹐如柳葉﹐疊成冠子﹞﹑軟條冠子﹝千葉肉紅﹞﹑常州冠子﹝此花常州素有之﹞﹑紅絲頭﹝狀如黃絲頭﹐但色紅﹞﹑緋多葉多葉鞍子﹝多葉粉紅﹐其端如粉綠。或成雙頭﹐謂之雙頭芍藥。尢多開成鞍子﹐故謂之多葉鞍子﹞﹑髻子﹝其色紫紅﹐下有大葉﹐其上細葉環抱﹐而黃葉雜出於其間﹐其香特甚﹞。○采橄欖王立之《詩話》云「東坡《橄欖》詩『紛紛靑子落紅鹽』之句。範景仁言﹕『橄欖木髙大難采﹐以鹽擦木身﹐則其實自落﹐此所以有紅鹽之句也。』」予按﹐江鄰幾《嘉雜誌》云「橄欖木﹐其花如樗。將采其實﹐剝其皮﹐以薑汁塗之﹐則盡落。」範說乃爾﹐何耶﹖豈咸辣皆可用歟﹖○論鹽姚寬令威著《西溪叢活》云「嘗監臺州杜瀆鹽場﹐以蓮子試鹵﹐更擇蓮子重者用之。鹵浮三蓮﹑四蓮﹐味重﹔五蓮﹐尢重。蓮子取其浮而直﹐若二蓮直﹐或一直一橫﹐卽味差薄。若鹵更薄﹐卽蓮蓬沈於底﹐卽煎鹽不成。」以上皆姚說。予按﹐江鄰幾《嘉雜誌》云「吳春卿任臨安﹐召鋪戶﹐詰驗鹽法。云﹕『煮鹽用蓮子爲候。十蓮者﹐官鹽也。五蓮以下﹐鹵水漓﹐私鹽也。私鹽色自紅﹐燒稻灰染其色﹐以仿官鹽﹔於是嗅以辧之。』自是不用鋪戶﹐自能辧曉。」考此﹐則仁宗時以五蓮爲漓﹐十蓮爲重。今以五蓮爲重﹐乃知今之鹽味不逮仁宗時遠矣。○煮湯餅範侍讀仲元長言﹐其父淳甫﹐元間爲東平府直講。每日供膳所食﹐湯餅異常。因造外廚﹐訊諸庖者﹖見幾上有金錢數十﹐審其安用。對曰「凡面入湯之後﹐每遇一沸﹐必下一錢﹐錢盡而後已。」故其說曰「硬作熟溲﹐湯深煮久。」○川帛宜色少卿章岵嘗官於蜀﹐持吳羅﹑潮綾至官﹐與川帛同染紅。後還京師﹐經梅潤﹐吳﹑湖之帛﹐色皆渝變﹐惟蜀者如舊。後詢蜀人之由﹐乃云「蜀之蓄蠶﹐與他邦異。當其眠將起時﹐以桑灰餵之﹐故宜色。」然世之重川紅﹐多以染之良﹐蓋不知由蠶所致也。○《牡丹榮辱志》邱寺丞道源﹐自號爲迂愚叟。嘗爲牡丹著書十著﹐號《洛陽貴尙錄》。又爲《牡丹榮辱志》曰「花卉蕃蕪於天地間﹐莫逾牡丹。其貌正心荏﹐莖節葉蕊﹐聳抑檢曠﹐有剛克柔克態。遠而視之﹐疑美丈夫女子儼衣冠當其前也。苟非鐘純淑淸粹气﹐何以傑全徳於三月內﹖迂愚叟睹造化意﹐以榮辱志其事。欲姚之黃爲王﹐魏之紅爲妃﹐無所忝冒。何哉﹖位旣尊矣﹐必授之以九嬪﹔九嬪佐矣﹐必隸之以世婦﹔世婦廣矣﹐必定之以保傅﹔保傅任矣﹐則彤管位﹔彤管位矣﹐則命婦立﹔命婦立﹐則嬖幸願﹔嬖幸願﹐則近屬睦﹔近屬睦﹐則疏族親﹔疏族親﹐則外屏嚴﹔外屏嚴﹐則宮闈壯﹔宮閹壯﹐則叢脞革﹔叢脞革﹐則君子小人之分達﹔君子小人之分達﹐則亨泰屯難之兆繼﹔繼之者莫大乎善也﹐成之者莫大乎性也。性稟乎中﹐根本茂矣﹔美歸於己﹐色香厚矣。如是則施之以天道﹐順之以地理﹐節之以人欲。其栽其接﹐無竭無滅。其生其成﹐不縮不盈。非獨爲洛陽一時歡賞之盛﹐將以爲天下嗜好之勸也。」△姚黃爲王名姚花以其王者﹐非可以中色斥萬乘之尊﹐故以王以妃﹐示上下等夷也。△魏紅爲妃天子立後﹐以正內治﹐故《關雎》爲風化之始。妃嬪世婦﹐所以輔佐淑徳﹐符家人之卦焉。然後鵲巢﹑采蘩﹑采蘩﹐列夫人職﹐以助諸侯之政。今以魏花爲妃﹐配乎王爵﹐視崇髙富貴一人於內外也。△九嬪牛黃。細葉壽安。九蕊眞珠。鶴翎紅。呈紅。潛溪緋。朱砂紅。添色紅。蓮葉九巢。△世婦粗葉壽安。甘艸黃。一撚紅。倒暈檀。丹州紅。一百五。鹿胎。鞍子紅。多葉紅。獻來紅。今得其十﹐別求異種補之。△禦妻玉版白。多葉紫。葉底紫。左紫。添色紫。紅蓮萼。延州紅。駱駝紅。紫蓮萼。蘇州花。常州花。潤州花。金陵花。錢塘花。越州花。靑州花。密州花。和州花。自蘇臺會稽至歷陽郡﹐好事者眾﹐栽植尢夥﹐八十一之數﹐必可備矣。△花師傅莢。指亻安艸。莆蓮。碧蓮。瑤花。螢火芝。五色靈芝。九莖芝。燕胎芝。碧桃。△花彤史同穎禾。兩岐麥。三脊茅。朝日蓮。連理木。エ卜花。長樂花。△花命婦上品芍藥。黃樓子等。粉口。柳浦。茅山冠子。醉美人。紅纈子。白纈子。白纈子重。黃絲頭。紅絲頭。蟬花。重葉海棠﹝出蜀中﹞。千葉瑞蓮。△花嬖幸中品芍藥。長命女花﹝出蜀中﹞。素馨。末利。豆蔻。虞美人﹝出蜀中﹞。丁香。含笑。男眞。鴛鴦艸﹝出蜀中﹞。女眞。七寶花。石蟬花﹝出蜀中﹞。玉蟬花《出蜀中》。△花近屬瓊花。紅蘭。桂花。娑羅花。棣棠。迎春。黃拒霜。黃雞冠。忘憂艸。金鈴菊。酴。山茶。千葉石橊。玉蝴蝶。黃酴﹝出蜀中﹞。玉屑。△花疏屬麗春。七寶花﹝出蜀中﹞。石瓜花﹝出蜀中﹞。石巖。千葉菊。紫菊。添色拒霜﹝出蜀中﹞。山丹。羞天花。金錢。金鳳。千葉郁李。吉貝。木蓮花。石竹。單葉菊。滴滴金。紅雞冠。矮雞冠。黃蜀葵。△花戚裏。旌節。玉盤金盞。鵝毛玉鳳﹝出蜀中﹞。瑞聖。瑞香。禦米。都也玉簪。△花外屏金沙。紅薔薇。黃薔薇。玫瑰。密菊。刺紅。紅薇。紫薇。朱瑾。白瑾。海木瓜。錦帶。杜鵑。梔子。紫荊。使君子。淩霄。木蘭。百合。△花宮闈諸類桃。諸類李。諸類梨。諸類杏。紅梅。早梅。櫻桃。山櫻。蒲桃。木瓜。桐花。栗花。棗花。木棉。紅蕉。△花叢脞紅蓼。牽牛。鼓子。芫花。蔓陀羅。金燈。射幹。水ヶ。地錦。地釘。黃躑躅。野薔薇。薺菜花。夜合。蘆花。楊花。金雀兒。菜花。△花君子溫風。細雨。淸露。暖日。微云。沃壤。永晝。油幕。朱欄。甘泉。醇酒。珍饌。新樂。名倡。△花小人狂風。猛雨。赤日。苦寒。蜜蜂。蝴蝶。螻蟻。蚯蚓。白晝靑蠅。黃昏蝙蝠。飛塵。妒芽。蠹。麝香。桑螵蛸。△花亨泰閏三月。五風十雨。妻孥不倦排當。主人多喜事。婢能歌舞。童僕勤幹。子弟蘊藉。正開值生日。欲謝時待解酲。閒僧解栽接。借園亭張筵。從貧處移入富家。△花屯難醜婦妒與憐。猥人愛與嫌。盛開值私忌。主人慳鄙。三月內霜雹。賞處著棋鬥茶。筵上持七八。箔子遮闌。盛開債主臨門。露頭跣足對酌。剪時和花眼。聽唱辭傳家宴。酥煎了下麥飯。正歡賞酗酒。遭權勢人乞接頭。凋落後苕帚掃。頭戴如廁。園吏澆濕糞。和園賣與屠沽。落村僧道寺觀裏。○茶品張蕓叟《畫墁錄》云「有唐茶品﹐以陽羨爲上供。建溪﹑北苑未著也。貞元中﹐常衮爲建州刺史﹐始蒸焙而研之﹐謂之膏茶﹔其後始爲餅樣﹐貫其中﹐故謂之一串。陸羽所烹﹐惟是艸茗爾。迨至本朝﹐建溪獨盛。丁晉公爲轉運使﹐始制爲鳳團﹐後又爲龍團﹐歲貢不過四十餅。天聖中﹐又爲小團﹐其餅迥加於大團。熙寧末﹐神宗有旨﹐下建州置密雲龍﹐其餅又加於小團。」已上皆《畫墁》所載。余按﹐《五代史》﹕「當後唐天成四年五月七日﹐中書門下奏﹕『朝臣時有乞假覲省者﹐欲量賜茶藥。』奉敕宜依者﹐各令據官品等第指揮﹐文班自左右常侍﹑諫議﹑給﹑舍下至侍郎﹐宜各賜蜀茶三斤﹑蠟面茶二斤﹑艸豆蔻一百枚﹑肉豆蔻一百枚﹑靑木香二斤﹐以次武班官各有差。」以此知建茶以蠟面爲上供﹐自唐末已然矣。第龍鳳之制﹐至本朝有加焉。○貢荔枝地余昔記唐世進荔枝﹐於《辧誤門》云「唐制以貢自南方﹐《楊妃外傳》﹕以貢自南海。杜詩亦云﹐南海及炎方。惟張君房以爲忠州﹐東坡以爲涪州﹐未得其實。」近見《涪州圖經》﹐及詢土人云「涪州有妃子園荔枝。蓋妃嗜生荔枝﹐以驛騎傳遞﹐自涪至長安﹐有便路﹐不七日可到。」故杜牧之詩云「一騎紅塵妃子笑。」東坡亦川人﹐故得其實。昔宋景文作《成都方物略記圖》﹐言荔枝生嘉﹑戎等州。此去長安差近﹐疑妃所取。蓋不知涪有妃子園﹐又自有便路●卷十六樂府○黃魯直詞謂之著腔詩晁無咎評本朝樂章﹐不具諸集﹐今載於此云「世言柳耆卿曲俗﹐非也。如《八聲甘州》云﹕『漸霜風淒緊﹐關河冷落﹐殘照當樓。』此眞唐人語﹐不減髙處矣。歐陽永叔《浣溪紗》云﹕『堤上遊人逐畫船﹐拍堤春水四垂天﹐綠楊樓外出秋千。』要皆妙絕。然只一出宇﹐自是後人道不到處。蘇東坡詞﹐人謂多不諧音律﹐自然居士詞﹐橫放傑出﹐自是曲子中縛不住者。黃魯直間作小詞﹐固髙妙﹐然不是當行家語﹐是著腔子唱好詩。晏元獻不蹈襲人語﹐而風調閒雅﹐如『舞低楊柳樓心月﹐歌盡桃花扇底風』﹐知此人不住三家村也。張子野與耆卿齊名﹐而時以子野不及耆卿﹐然子野韻髙﹐是耆卿所乏處。近世以來﹐作者皆不及秦少遊﹐如『斜陽外﹐寒鴉萬點﹐流水繞孤村。』𨿽不識字人﹐亦知是天生好言語。」○聶冠卿《多麗新詞》翰林學士聶冠卿﹐嘗於李良定公席上賦《多麗詞》云「想人生﹐美景良辰堪惜。問其間賞心樂事﹐就中難是並得。況東城鳳臺沙苑﹐泛晴波淺照金碧﹐露洗華桐﹐煙霏絲柳﹐綠陰搖曳﹐蕩春一色。畫堂迥﹐玉簪瓊佩﹐髙會盡詞客。淸歡久﹐重燃絳蠟﹐別就瑤席。有翩若驚鴻體態﹐暮爲行雨標格。逞朱唇﹐緩歌妖麗﹐似聽流鶯亂花隔。慢舞縈回﹐嬌鬟低彈﹐腰肢纖細困無力。忍分散﹐彩雲歸後﹐何處更尋覓。休辭醉﹐明月好花﹐莫漫輕擲。」蔡君謨時知泉州﹐寄定公書云「新傳《多麗詞》﹐述宴遊之娛﹐使病夫舉首增嘆耳。又近者有客至自京師﹐言諸公春日多會於元伯園池﹐因念昔遊﹐輒形篇詠﹕『緣渠春水走潺﹐畫閣峯巒映碧鮮。酒令已行金盞側﹐樂聲初認翠裙圓﹔淸遊盛事傳都下﹐多麗新詞到海邊。曾是尊前沈醉客﹐天涯回首重依然。』」○山谷愛賀方回《靑玉案》詞賀方回爲《靑玉案》詞﹐山谷尢愛之﹐故作小詩以紀其事。及謫宜州﹐山谷兄元明和以送之云「千峯百嶂宜州路﹐天黯淡知人去。曉別吾家黃叔度﹐弟兄華發﹐遠山修水﹐異日同歸處。長亭飲散尊暮﹐別語纏綿不成句﹐已斷離腸能幾許﹖水村山郭﹐夜闌無寐﹐聽盡空階雨。」山谷和云「煙中一綫來時路﹐極目送幽人去。第四陽關云不度﹐山胡聲轉﹐子規言語﹐正是人愁處。別恨朝朝連暮暮﹐憶我當年醉時句﹐渡水穿雲心已許。晚年光景﹐小軒南浦﹐簾捲西山雨。」洪覺範亦嘗和云「綠槐煙柳長亭路﹐恨取次分離去。日永如年愁難度﹐髙城回首﹐暮雲遮盡﹐目斷人何處。解鞍旅捨天將暮﹐暗憶丁寧千萬句﹐一寸危腸情幾許。薄衾孤枕﹐夢回人靜﹐徹曉蕭蕭雨。」○世推重少遊「醉臥古藤」之句秦少遊《千秋歲》﹐世尢推稱。秦旣沒藤州﹐晁無咎嘗和其韻以弔之云「江頭苑外﹐嘗記同朝退。飛騎軋﹐鳴珂碎。齊謳云繞扇﹐趙舞風回帶。嚴鼓斷﹐杯盤狼藉猶相對。灑涕誰能會﹐醉臥藤陰蓋。人已去﹐詞空在。兔園髙宴悄﹐虎觀英遊攺。重感慨﹐驚濤自捲珠沈海。」中云「醉臥藤陰蓋」者﹐少遊臨終作詞所謂「醉臥古藤陰下﹐了不知南北」﹐故無咎用之。山谷守當塗日﹐郭功父嘗寓焉。一日﹐過山谷論文﹐山谷傳少遊《千秋歲》詞﹐嘆其句意之善﹐欲和之而海字難押。功父連舉數海字﹐若孔北海之類﹐山谷頗厭﹐而未有以卻之者。次日﹐又過山谷問焉﹐山谷答曰「昨晚偶得一海字韻。」功父問其所以﹐山谷云「羞殺人也爺娘海。」自是功父不復論文於山谷矣。蓋山谷用俚語以卻之也。○賜名魚遊春水政和中﹐一中貴人使越州回﹐得詞於古碑陰﹐無名無譜﹐不知何人作也。錄以進禦﹐命大晟府撰腔﹐因詞中語﹐賜名「魚遊春水」。云「秦樓東風裏﹐燕於還來尋舊壘。餘寒初退﹐紅日薄侵羅綺。嫩艸初抽碧玉簪﹐媚柳輕黃金縷。鶯囀上林﹐魚遊春水。幾曲欄幹徧倚﹐又是一番新桃李。佳人應念歸期未﹐梅妝淚洗。鳳簫聲絕沈孤雁﹐目斷淸波無雙鯉。雲山萬重﹐寸心千里。」○漢殿夜涼吹玉笙「仙女侍﹐董雙成﹐漢殿夜涼吹玉笙。曲終卻從舢官去﹐萬戶千門惟月明。河漢女﹐玉練顏﹐云往往在人間。九霄有路去無迹﹐裊裊香風生佩環。」李太白詞也。有得於石刻而無其腔﹐劉無言自倚其聲歌之﹐音極淸雅。《東臯雜錄》又以爲範徳孺謫均州﹐偶遊武當﹐石室極深處﹐有題此曲崖上。未知孰是。○送春送君有無盡意王逐客送鮑浩然遊浙東﹐作長短句雲「水是眼波橫﹐山是眉峯聚。欲問行人去那邊﹐眉眼盈盈處﹐才始送春歸﹐又送君歸去。若到江東趕上春﹐千萬和春住。」韓子蒼在海陵﹐送葛亞卿詩斷章云「今日一杯愁送春﹐明日一杯愁送君。君應萬里隨春去﹐若到桃源問歸路。」詩詞意同。○晁無咎嘲田氏詞元丰己未﹐廖明略﹑晁無咎同登科。明略所遊田氏者﹐姝麗也。一日﹐明略邀無咎晨過田氏﹐田氏遽起對鑑理髮﹐且盼且語﹐艸艸妝掠﹐以與客對。無咎以明略故有意而莫傳也﹐因爲《下水船》一闋﹕「上客驪駒﹐喚銀瓶睡起。困倚妝臺﹐盈盈正解螺髻﹐鳳釵墜﹐繚繞金盤玉指﹐巫山一段雲委。半窺鏡﹐向我橫秋水。斜領花枝交鏡裏﹐淡拂鉛華﹐匆匆自整羅綺。斂眉翠﹐𨿽有密意。空作江邊解佩﹐情何寄。」○水光山色漁父家風徐師川云「張志和《漁父詞》云﹕『西塞山邊白鷺飛﹐桃花流水鱖魚肥。靑篛笠﹐綠蓑衣﹐斜風細雨不須歸。』顧況《漁父詞》﹕『新婦磯邊月明﹐小兒浦口潮平﹐沙頭鷺宿魚驚。』東坡云﹕『玄眞語極淸麗﹐恨其曲度不傳。』加數語以《浣溪沙》歌之云﹕『西塞山邊白鷺飛﹐散花洲外片帆微﹐桃花流水鱖魚肥。自芘一身靑篛笠﹐相隨到處綠蓑衣﹐斜風細雨不須歸。』山谷見之﹐擊節稱賞。且云﹕『惜乎散花與桃花字重疊﹐又漁舟少有使帆者。』乃取張﹑顧二詞合爲《浣溪沙》云﹕『新婦磯邊眉黛愁﹐女兒浦口眼波秋﹐驚魚錯認月沈鉤。靑篛笠前無限事﹐綠蓑衣底一時休﹐斜風細雨轉船頭。』東坡云﹕『魯直此詞﹐淸新婉麗。問其最得意處﹐以山光水色替卻玉肌花貌﹐眞得漁父家風也。然才出新婦磯﹐便入女兒浦﹐此漁父無乃太瀾浪乎﹖』山谷晚年﹐亦悔前作之未工。因表弟李如篪言﹕『《漁父詞》﹐以《鷓鴣天》歌之﹐甚協律﹐恨語少聲多耳。』因以憲宗畫像﹐求玄眞子文章﹐及玄眞之兄松齡勸歸之意﹐足前後數句云﹕『西塞山前白鷺飛﹐桃花流水鱖魚肥。朝廷尙覓玄眞子﹐何處而今更有詩﹖靑篛笠﹐綠蓑衣﹐斜風細雨不須歸。人間欲避風波險﹐一日風波十二時。』東坡笑曰﹕『魯直乃欲平地起風波耶﹖』」師川乃作《浣溪沙》《鷓鴣天》各二闋﹐蓋因坡﹑谷異同而作。云「西塞山前白鷺飛﹐桃花流水鱖魚肥﹐一波才動萬波隨。黃帽豈如靑篛笠﹐羊裘何似綠蓑衣﹖斜風細雨不須歸。」其二云「新婦磯邊秋月明﹐小兒浦口晚潮平﹐沙頭鷺宿戲魚驚。靑篛笠前明此事﹐綠蓑衣裏度平生﹐斜風細雨小船輕。」其三云「西塞山前白鷺飛﹐桃花流水鱖魚肥。朝廷若覓玄眞子﹐恆在長江理釣絲。靑篛笠﹐綠蓑衣﹐斜風細雨不須歸。浮雲萬里煙波客﹐惟有滄浪孺子知。」其四云「七澤三湘碧艸連﹐洞庭江漢水如天。朝廷若覓玄眞子﹐不在江邊卽酒邊。明月棹﹐夕陽船﹐鱸魚恰似鏡中懸。絲綸釣餌都收卻﹐八字山前聽雨眠。」○沁水公主園今世樂府﹐傳《沁園春》詞。案﹐《後漢書》﹕「竇憲女弟立爲皇后﹐憲恃宮掖聲勢﹐遂以縣直請奪沁水公主園。」然則沁水園者﹐公主之園也。故唐人類用之。崔《長寧公主東莊侍宴》詩云「沁園東郭外﹐襄駕一遊盤。」李適《長寧公主東莊侍宴》詩云「歌舞平陽地﹐園亭沁水林。」李義府《長寧公主東莊》詩云「平陽館外有仙家﹐沁水園中好物華。」世所傳呂洞賓《沁園春》詞所謂﹕「七返還丹」﹐乃知唐之中世已有此音矣。○別易會難《顏氏家訓》曰「別易會難﹐古人所重。江南餞送﹐下泣言離。北間風俗不屑此﹐岐路言離﹐歡笑分首。」李后主長短句﹐蓋用此耳﹐故云「別時容易見時難。」又云「別易會難無可柰。」然顏說又本《文選》陸士衡《答賈謐詩》云「分索則易﹐攜手實難。」○千里傷行客晏元獻早入政府﹐迨出鎭﹐皆近畿名藩﹐未嘗遠去王室。自南都移陳畱。離席﹐官奴有歌「千里傷行客」之詞。公怒曰「予生平守官﹐未嘗去王畿五百里是何千里傷行客也﹗」○館客棄密約之好開封富民楊氏子﹐館客頗豪俊。有女未笄﹐私竊慕之。遂有偸香之說﹐密約登第結姻。客旣過省﹐乃棄所好。屢約相會﹐杳不可得。登第後﹐密遣人諭女曰「若遂成婚好﹐則先奸後婚。在法當離﹐必不能久耳。或落髮﹐則我亦不娶。朝夕遊處﹐庶能長久。」女信之﹐然思幕已成疾﹐遂懇請於父母﹐求祝發焉。或告客已與某氏結婚者﹐女聞之悶絕。良久﹐索筆書曰「黃葉無風自落﹐彩雲不雨空歸。」就歸字落筆﹐放手而絕。兩句乃舊詞也。○傷春怨王江寧元丰間﹐嘗得樂章兩闋於夢中﹐雲「雨打江南樹﹐一夜花開無數。綠葉漸成陰﹐下有遊人歸路。與君相逢處﹐不道春將暮。把酒祝東風﹐且莫恁匆匆去。」其二云「春又老﹐南陌酒香梅小。徧地落花渾不掃﹐夢回情意悄。紅箋寄與添煩惱﹐細寫相思多少。醉後幾行書帶艸﹐淚痕都了。」右調《生查子》《謁金門》。○載將離恨過江南東坡長短句云「無情汴水自東流﹐只載一船離恨向西州。」張文潛用其意以爲詩云「亭亭畫舸系春潭﹐只待行人酒半酣。不管煙波與風雨﹐載將離恨過江南。」王平甫嘗愛而誦之﹐彼不知其出於東坡也。○妾意在寒松鄭毅夫樂章﹐有﹕「玉環妾意無渝﹐問君心朝槿何如﹖」玉環﹐韋臯事。朝槿﹐王僧孺詩語也。王賦《上山采蘼蕪》云「出戶望蘭薰﹐褰簾正逢君。斂容才一訪﹐新人詎可聞。新人含笑近﹐故人含淚隱。妾意在寒松﹐君心逐朝槿。」○蘇瓊善詞姑蘇官妓姓蘇名瓊﹐行第九。蔡元長道過蘇州﹐太守召飲。元長聞瓊之能詞﹐因命卽席爲之。乞韻﹐以九字。詞云「韓愈文章蓋世﹐謝安情性風流。良辰美景在西樓﹐敢勸一卮芳酒。記得南宮髙選﹐弟兄爭占鰲頭。金鑪玉殿瑞煙浮﹐髙占甲科第九。」蓋元長奏名第九也。○《玉瓏璁》詞近時有士人﹝不欲書名﹞﹐嘗於錢塘江漲橋爲狹斜之遊﹐作樂府名《玉瓏璁》云「城南路﹐橋南樹﹐玉鉤簾捲香橫霧。新相識﹐舊相識。淺顰低笑﹐嫩紅輕碧。惜惜惜。劉郎去﹐阮郎住﹐爲雲爲雨朝還暮。心相憶﹐空相憶。露荷心性﹐柳花蹤迹。得得得。」其後朝廷收復河南﹐士人者陷而不返﹐其友﹝不欲書名﹞作詩寄之﹐且附以龍涎香。詩云「江漲橋邊花發時﹐故人曾共著徵衣。請君莫唱橋南曲﹐花已飄零人不歸。」士人在河南得詩﹐酬之云「認得吳家心字香﹐玉窗春夢紫羅囊。餘燻未歇人何許﹐洗破徵衣更斷腸。」○菊詞此花開後更無花李和文公作《詠菊望漢月》詞﹐一時稱美。云「黃菊一叢臨砌﹐顆顆露珠妝綴。獨教冷落向秋天﹐恨東君不曾畱意。雕欄新雨霽﹐綠蘚上亂鋪金蕊。此花開後更無花﹐願愛惜莫同桃李。」時公鎭澶淵﹐寄劉子儀書云「澶淵營妓﹐有一二擅喉轉之技者﹐惟以「此花開後更無花」爲酒鄕之資耳」。「不是花中惟愛菊﹐此花開後更無花」﹐乃元微之詩﹐和文述之爾。○明月逐人來詞樂府有《明月逐人來詞》﹐李太師撰譜﹐李持正制詞。云「星河明淡﹐春來深淺紅蓮﹐正滿城開徧。禁街行樂﹐暗塵香拂面﹐皓月隨人近遠。天半鰲山﹐光動鳳樓兩觀。東風靜﹐珠簾不捲。玉輦將歸﹐云外聞弦管﹐認得宮花影轉。」東坡曰「好个皓月隨人近遠。」持正又作《人月令》﹐尢膾炙人口﹐云「小桃枝上春風早﹐初試薄羅衣。年年樂事﹐華燈競處﹐人月圓時。禁街簫鼓﹐寒輕夜永﹐纖手重攜。更闌人散﹐千門笑語﹐聲在簾幃。」近時以爲小王都尉作﹐非也。○花蕊夫人詞僞蜀主孟昶。徐匡璋納女於昶﹐拜貴妃﹐別號花蕊夫人。意花不足擬其色﹐似花蕊翻輕也。又升號慧妃﹐以號如其性也。王師下蜀﹐太祖聞其名﹐命別護送﹐途中作詞自解曰「初離蜀道心將碎﹐離恨綿綿。春日如年﹐馬上時時聞杜鵑。三千宮女皆花貌﹐妾最嬋娟。此去朝天﹐只恐君王寵愛偏。」陳無己以夫人姓費﹐誤也。○幼卿《浪淘沙》詞宣和間﹐有題於陜府驛壁者云「幼卿少與表兄同硯席﹐雅有文字之好。未笄﹐兄欲締姻﹐父母以兄未祿﹐難其請﹐遂適武弁公。明年﹐兄登甲科﹐職教洮房﹐而良人統兵陜右﹐相與邂逅於此。兄鞭馬﹐略不相顧﹐豈前憾未平耶﹖因作《浪淘沙》以寄情云﹕『目送楚云空﹐前事無蹤﹐漫畱遺恨鎖眉峯。自是荷花開較晚﹐孤負東風。客館嘆飄蓬﹐聚散匆匆﹐揚鞭那忍驟花驄。望斷斜陽人不見﹐滿袖啼紅。』」○《並蒂芙蓉》詞政和癸巳﹐大晟樂成。嘉瑞旣至﹐蔡元長以晁端禮次膺薦於徽宗。詔乘驛赴闕。次膺至都﹐會禁中嘉蓮生。分苞合趺﹐出天造﹐人意有不能形容者。次膺效樂府體屬詞以進﹐名《並蒂芙蓉》。上覽之稱善﹐除大晟府協律郎﹐不克受而卒。其詞云「太液波澄﹐向鑑中照影﹐芙蓉同蒂。千柄綠荷深﹐並丹臉爭媚。天心眷臨聖日﹐殿宇分明敞嘉瑞﹐弄香嗅蕊。願君王壽與南山齊比。池邊屢回翠輦﹐擁羣仙醉賞﹐憑欄凝思。萼綠攬飛瓊﹐共波上遊戲。西風又看露下﹐更結雙雙新連子﹐鬥妝競美。問鴛鴦向誰畱意。」○東坡《卜算子》詞東坡先生謫居黃州﹐作《卜算子》云「闕月掛疏桐﹐夢斷人初靜。時見幽人獨往來﹐縹緲孤鴻影。驚起卻回頭﹐有恨無人省。揀盡寒枝不肯棲﹐寂寞沙洲冷。」其屬意蓋爲王氏女子也﹐讀者不能解。張右史文潛繼貶黃州﹐訪潘老﹐嘗得其詳。題詩以志之﹕「空江月明魚龍眠﹐月中孤鴻影翩翩。有人淸吟立江邊﹐葛巾藜杖眼窺天。夜冷月墮幽虫泣﹐鴻影翹沙衣露濕。仙人采詩作步虛﹐玉皇飲之碧琳腴。」○柳三變詞仁宗畱意儒雅﹐務本理道﹐深斥浮艷虛薄之文。初﹐進士柳三變﹐好爲淫冶謳歌之曲﹐傳播四方。嘗有《鶴衝天》詞云「忍把浮名﹐換了淺斟低唱。」及臨軒放榜﹐特落之﹐曰「且去淺斟低唱﹐何要浮名﹗」景元年方及第﹐後攺名永﹐方得磨勘轉官。其詞曰「黃金榜上﹐偶失龍頭望。明代暫遺賢﹐如何向﹖未遂風雲﹐便爭不恣狂蕩。何須論得喪。才子詞人﹐自是白衣卿相。煙花巷陌﹐依約丹靑屏障。幸有意中人﹐堪尋訪﹐且恁偎紅翠﹐風流事﹐平生暢。靑春都一餉。忍把浮名﹐換了淺斟低唱。」○用「江上數峯靑」之句塡詞唐錢起《湘靈鼓瑟》詩末句﹐「曲終人不見﹐江上數峯靑」﹐秦少遊嘗用以塡詞云「千里瀟湘ソ藍浦﹐蘭橈昔日曾經﹐月髙風定露華淸。微波澄不動﹐冷浸一天星。獨倚危檣情悄悄﹐遙聞妃瑟冷冷。新聲含盡古今情。曲終人不見﹐江上數峯靑。」滕子京亦嘗在巴陵﹐以前兩句塡詞云「湖水連天天連水﹐秋來分外澄淸。君山自是小蓬瀛﹐气蒸云夢澤﹐波撼嶽陽城。帝子有靈能鼓瑟﹐淒然依舊傷情。微聞蘭芷動芳馨﹐曲終人不見﹐江上數峯靑。」○《浣溪紗》《點絳唇》詞黃季岑云「往年蔡州瓜陂鋪﹐有用篦刀刻淸泥壁﹐爲《浣溪紗》詞云﹕『碎剪香羅襄淚痕﹐鷓鴣聲斷不堪聞﹐馬嘶人去近黃昏。整整斜斜楊柳陌﹐疏疏密密杏花村﹐一番風月更消魂。』丰城南禪寺壁間﹐有秋社《點絳唇》云﹕『燕子依依﹐曉來忽爲誰歸去﹖澹雲生處﹐已覺賓鴻度。淺笑深。便向機中素。乘鸞女﹐瑣窗瓊宇﹐會有明年暑。』」○汪彥章詞汪彥章在翰苑﹐屢致言者。嘗作《點絳唇》雲「水夜厭厭﹐畫檐低月山銜斗。起來搔首﹐梅影橫窗瘦。好个霜天﹐閒卻傳杯手。君知否﹐曉鴉啼後﹐歸夢濃如酒。」或問曰「歸夢濃如酒﹐何以在曉鴉啼後﹖」公曰「無柰這一隊畜生聒噪何﹗」○樂府《塵土黃》詞殿中侍禦史劉公次莊中叟﹐元中罷官﹐寄居臨江軍之新淦。嘗往來袁州﹐時有一倡﹐爲郡官所據。太守怒之﹐逐出境外。中叟感其事﹐而作樂府《塵土黃》﹐並譯箋﹐凡三章。其序曰「崔徽﹑霍玉﹑愛愛等事﹐昔人歌之﹐非特爲二三子而作也。然遣語序情﹐𨿽爲詩曲﹐而參比樂府﹐則失古遠矣。故自唐以來﹐杜甫則壯麗結約﹐如龍驤虎伏﹐容止有威﹔李白則飄揚振激﹐如浮雲轉石﹐勢不可遏﹔李賀則摘裂險絕﹐務爲難及﹐曾無一點塵嬰之﹔張籍則平易優遊﹐足有雅思﹐而气骨差弱。世異才殊﹐體隨之變﹐亦其勢也。余比感宜春事﹐作《塵土黃》一首﹐𨿽不足方駕漢﹑魏﹐而討本探源﹐或庶幾焉。旣又爲之譯﹐爲之箋。其義類𨿽同﹐至於淺深遠近﹐要自以意考之耳。」其詞曰「翠眉連娟舞袖長﹐春風自對理容妝。染絲繡作雙鴛鴦﹐欲飛不飛在羅裳。耳中明月珠﹐肘後錦香囊。憑髙欲有寄﹐所寄在遠方。迫風還君立路傍﹐豈不有地能相當﹐請著一鞭塵土黃。」譯曰「妾本倡家子﹐笄鬟擅容止。名隸倡籍中﹐生倡卽倡死。物勢本從權﹐情恩亦遂遷。一朝官長怒﹐獨抱錦衾眠﹐日暮倚髙樓﹐靑絲系白馬。豈不謝殷勤﹐汪汪淚盈把。萬感自有因﹐無容遽相親。請君促金勒﹐妾願看飛塵。」箋曰「春臺女兒似紅玉﹐曾奉當筵柘枝曲。舞成早自得癡名﹐更傍春風情不足。客攜黃金欲有贈﹐多在鄰家賭雙陸。近從新官作顏面﹐只得低心隨所欲。自知久去非所安﹐夜半東門車特碌。秀闕芙蓉潭畔起﹐每向波間得雙鯉。水流卻上大應難﹐惟有孤懷似潭水。一騎翩翩錦臂鞲﹐紅羅百丈作纏頭。爲言聞得琵琶怨﹐當門下馬欲登樓。莫登樓﹐君馬駿。無限朱簾薰好香﹐城北城南無一瞬。」○東坡《送潘老赴省》詞「別酒送君君一醉﹐淸潤潘郎﹐更是何郎婿。記取釵頭新利市﹐莫將分付東鄰子。回首長安佳麗地﹐三十年前﹐我是風流帥。爲向靑樓尋舊事﹐花枝缺處余名字。」右《蝶戀花》詞﹐東坡在黃時﹐送潘老赴省試作也。今集不載。○杭妓琴操杭之西湖﹐有一ヘ閒唱少遊《滿庭芳》﹐偶然誤舉一韻云「畫角聲斷斜陽。」妓琴操在側云「畫角聲斷譙門﹐非斜陽也。」ヘ因戲之曰「爾可攺韻否﹖」琴卽攺作陽字韻云「山抹微云﹐天連衰艸﹐畫角聲斷斜陽。暫停徵轡﹐聊共飲離觴。多少蓬萊舊侶﹐頻回首煙靄茫茫。孤村裏﹐寒鴉萬點﹐流水繞低墻。魂傷當此際﹐輕分羅帶﹐暗解香囊。漫贏得靑樓薄幸名狂。此去何時見也﹐襟袖上空有餘香。傷心處﹐長城望斷﹐燈火已昏黃。」東坡聞而稱賞之。後因東坡在西湖﹐戲琴曰「我作長老﹐爾試來問。」琴云「何謂湖中景﹖」東坡答云「秋水共長天一色﹐落霞與孤鶩齊飛。」琴又云「何謂景中人﹖」東坡云「裙拖六幅瀟湘水﹐鬢巫山一段雲。」又云「何謂人中意﹖」東坡云「惜他楊學士﹐憋殺鮑參軍。」琴又云「如此究竟如何﹖」東坡云「門前冷落車馬稀﹐老大嫁作商人婦。」琴大悟﹐卽削髮爲尼。○張才翁以張公庠詩爲詞張才翁風韻不羈﹐初仕臨邛秋官﹐郡守張公庠待之不厚。會有白鶴之遊﹐郡守率屬官同往﹐才翁不預﹐乃語官妓楊皎曰「老子到彼﹐必有詩詞﹐可速寄來。」公庠旣到白鶴﹐便畱題云「初眠官柳未成陰﹐馬上聊爲擁鼻吟。遠宦情懷消壯志﹐好花時節負歸心﹔別離長恨人南北﹐會合休辭酒淺深。欲把春愁閒抖擻﹐亂山髙處一登臨。」皎錄寄才翁﹐才翁增減作《雨中花》詞寄皎云「萬縷靑靑﹐初眠官柳﹐向人猶未成陰。據雕鞍馬上﹐擁鼻微吟。遠宦情懷誰問﹐空嗟壯志消沈。正好花時節﹐山城畱滯﹐忍負歸心。別離萬里﹐飄蓬無定﹐誰念會合難憑。相聚裏﹐休辭金盞﹐酒淺還深。欲把春愁抖擻﹐春愁轉更難禁。亂山髙處﹐憑欄垂袖﹐聊寄登臨。」公庠再坐﹐皎歌於側。公庠問之﹐皎前稟曰「張司理恰寄來﹐令皎歌之﹐以獻臺座。」公庠遂靑顧才翁尢厚。○賀方回《石州引》詞賀方回眷一妓﹐別久﹐妓寄詩云「獨倚危欄淚滿襟﹐小園春色懶追尋。深恩縱似丁香結﹐難展芭蕉一寸心。」賀得詩﹐初敍分別之景色﹐後用所寄詩﹐成《石州引》云「薄雨初寒﹐斜照弄晴。春意空闊。長亭柳色才黃﹐遠客一枝先折。煙橫水際﹐映帶幾點歸鴻﹐東風銷盡龍沙雪。還記出關來﹐恰而今時節。將發﹐畫樓芳酒﹐紅淚淸歌﹐頓成輕別。已是經年﹐杳杳音塵都絕。欲知方寸﹐共有幾許淸愁﹐芭蕉不展丁香結。望斷一天涯﹐兩厭厭風月。」○禦詞徽宗天才甚髙﹐於詩文外﹐尢工長短句。嘗爲《探春令》云「簾旌微動﹐峭寒天气﹐龍池冰泮。杏花笑吐香紅淺。又還是﹐春將半。淸歌妙舞從頭按﹐等芳時開宴。況去年對著﹐東風曾許﹐不負鶯花願。」《聒龍謠》云「紫闕﹐紺宇邃深﹐望極絳河淸淺。霜月流天﹐鎖穹隆光滿。水晶宮金鎖龍盤﹐玳瑁簾玉鉤云捲。動深思﹐秋籟蕭蕭﹐比人世﹐倍淸燕。瑤階回﹐玉簽鳴﹐漸祕省引水﹐轆轤聲轉。雞人唱曉﹐促銅壺銀箭。拂晨光宮柳煙微﹐蕩瑞色禦鑪香散。從宸遊前後﹐爭趨向金鑾殿。」宣和乙巳冬﹐幸亳州途次﹐禦制《臨江仙》云「過水穿山前去也﹐吟詩約句千餘。淮波寒重雨疏疏﹐煙籠灘上鷺﹐人買就船魚。古寺幽房權且住﹐夜深宿在僧居。夢魂驚起轉嗟吁﹐愁牽心上慮﹐和淚寫回書。」●卷十七樂府○茶詞豫章先生少時﹐嘗爲茶詞﹐寄《滿庭芳》云「北苑龍團﹐江南鷹爪﹐萬里名動京關。碾深羅細﹐瓊蕊冷生煙。一種風流气味﹐如甘露﹐不染塵煩。纖纖捧﹐冰瓷弄影﹐金縷鷓鴣斑。相如方病酒﹐銀瓶蟹眼﹐驚鷺濤翻。爲扶起尊前﹐碎玉頹山。飲罷風生兩袖﹐醒魂到明月輪邊。歸來晚﹐文君未寢﹐相對小窗前。」其後增損其詞﹐止《詠建茶》云「北苑研膏﹐方圭圓璧﹐萬里名動天關。碎身粉骨﹐功合在淩煙。尊俎風流戰勝﹐降春夢﹐開拓愁邊。纖纖捧﹐香泉濺乳﹐金縷鷓鴣斑。相如𨿽病渴﹐一觴一詠﹐賓有羣賢。便扶起燈前﹐醉玉頹山。搜攬胸中萬卷﹐還傾動三峽詞源﹐歸來晚﹐文君未寢﹐相對小妝殘。」詞意益工也。後山陳無己同韻和之云「北苑先春﹐瑯函寶韞﹐帝所分落人間。綺窗纖手﹐一縷破雙團。雲裏遊龍舞鳳﹐香霧靄﹐飛入雕盤。華堂靜﹐松風雲竹﹐金鼎沸潺。門闌車馬動﹐浮黃嫩白﹐小袖髙鬟。便胸臆輪﹐肺腑生寒。喚起謫仙醉倒﹐翻湖海傾寫濤瀾﹐笙歌散﹐風簾月幕﹐禪榻鬢絲斑。」○贈楊姝詩詞豫章先生在當塗﹐又贈小妓楊姝彈琴送酒﹐寄《好事近》云「一弄醒心弦﹐情在兩山斜疊。彈到古人愁處﹐有眞珠承睫。使君來去本無心﹐休淚界紅頰。自恨老人憤酒﹐負十分金葉。」故集中有《贈彈琴妓楊姝》絕句云「千古人心指下傳﹐楊姝閒處更嬋娟。不知心向誰邊切﹐彈作南風欲斷弦。」○秦少遊唱和《千秋歲》詞秦少遊所作《千秋歲》詞﹐予嘗見諸公唱和親筆﹐乃知在衡陽時作也。少遊雲﹕「至衡陽﹐呈孔毅甫使君。」其詞云云﹐今更不載。毅甫本云「次韻少遊見贈。」其詞云「春風湖外﹐紅杏花初退。孤館靜﹐愁腸碎。淚餘痕在枕﹐別久香銷帶。新睡起﹐小園戲蝶飛成對。惆悵誰人會﹐隨處聊傾蓋。情暫遣﹐心何在。錦書消息斷﹐玉漏花陰攺。遲日暮﹐仙山杳杳空雲海。」其後東坡在儋耳﹐侄孫蘇元老﹐因趙秀才還自京師﹐以少遊﹑毅甫所贈酬者寄之。東坡乃次韻錄示元老﹐且云「便見其超然自得﹑不攺其度之意。」其詞云「島邊天外﹐未老身先退。珠淚濺﹐丹衷碎。聲搖蒼玉佩﹐色重黃金帶。一萬里﹐斜陽正與長安對。道遠誰云會﹐罪大天能蓋。君命重﹐臣節在。新恩猶可覬﹐舊學終難攺。吾已矣﹐乘桴且恁浮於海。」豫章題云「少遊得謫﹐嘗夢中作詞云﹕『醉臥古藤陰下﹐了不知南北。』竟以元符庚辰﹐死於藤州光華亭上。崇寧甲申﹐庭堅竄宜州﹐道過衡陽﹐覽其遺墨﹐始追和其《千秋歲》。」詞云「苑邊花外﹐記得同朝退。飛騎軋﹐鳴珂碎。齊歌云繞扇﹐趙舞風回帶。嚴鼓斷﹐杯盤狼藉猶相對。灑淚誰能會﹐醉臥藤陰蓋。人已去﹐詞空在。兔園髙宴悄﹐虎觀英遊攺。重感慨﹐波濤萬頃珠沈海。」《晁無咎集》中嘗載此詞﹐而非是也。少遊詞云「憶昔西池會﹐鴛鷺同飛蓋」﹐亦爲在京師與毅甫同在於朝﹐敍其爲金明池之遊耳。今越州﹑處州皆指西池在彼﹐蓋未知其本源而云也。○阮閎休善爲長短句龍舒人阮閎﹐字閎休﹐能爲長短句﹐見稱於世。政和間﹐官於宜春﹐官妓有趙佛﹐妓籍中之錚錚也。嘗爲《洞仙歌》贈之云「趙家姊妹﹐合在昭陽殿。因甚人間有飛燕。見伊底盡道﹐獨步江南﹐便江北也何曾慣見。惜伊情性﹐不解嗔人﹐長帶桃花笑時臉。向尊前酒底﹐得見些時﹐似恁地好﹐能得幾回細看。待不眨眼兒覷著伊﹐將眨眼的工夫﹐剩看幾徧。」阮官至中大夫﹐累任監司郡守。他詞皆類此。○夏均父登浯臺作詞夏倪均父﹐宣和庚子自府曹左遷祁陽酒官。過浯溪﹑登浯臺﹐愛其山水奇秀。自謂非中州所有﹐不減淵明斜川之遊。且作長短句﹐以《減字木蘭花》歌之云「江涵曉日﹐蕩漾波光搖槳入。笑指浯溪﹐聱叟雄文鎖翠微。休嗟不偶﹐歸到中州何處有﹖獨立風煙﹐湘水浯臺總接天。」○王觀應制詞王觀學士嘗應制撰《淸平樂》詞云「黃金殿裏﹐燭影雙龍戲。勸得官家眞个醉﹐進酒猶呼萬歲。折旋舞徹伊州﹐君恩與整搔頭。一夜禦前宣住﹐六宮多少人愁。」髙太后以爲瀆神宗﹐翌日罷職﹐世遂有逐客之號。今集本乃以爲擬李太白應制﹐非也。○黃元明詞豫章先生兄黃元明﹐宰廬陵縣﹐赴郡會﹐坐上巾帶偶脫﹐太守諭妓令綴之。旣畢﹐且俾元明撰詞﹐云「銀燭畫堂明如晝﹐見林宗巾墊羞蓬首。鍼借花枝﹐綫賒羅袖﹐須臾兩帶還依舊。勸君倒載休今後﹐也不須更漉淵明酒。寶篋深藏﹐濃香燻透﹐爲經十指如蔥手。」蓋七娘子也。○王輔道詞「日月無根天不老﹐浮生總被銷磨了。陌上紅塵常擾擾﹐昏復曉﹐一場大夢誰先覺﹖雒水東流山四繞﹐路旁幾个新華表。見說在時官職好﹐爭信道﹐冷煙寒雨埋荒艸。」王采輔道侍郎《漁家傲》詞也﹐歌之使人有遺世之意。王在徽宗朝﹐嘗奏天神降其家﹐徽宗欲出幸。左右奏恐有不測﹐宜有以審其眞僞。旣中使至其家﹐無有也﹐因坐誣以死。世謂輔道乃曉人﹐不應爾。蓋輔道﹐韶之子﹐韶熙河用兵﹐其濫殺者多﹐故冤以致其禍耳。輔道又有《浣溪沙》兩詞﹐其一云「扇影輕搖一綫香﹐斜紅勻過晚來妝﹐嬌多無事做淒涼。借問誰教春易老﹐幾時能勾夜何長﹐舊歡新恨總思量。」其二云「珠箔隨檐一桁垂﹐繡屏遮枕四邊移﹐春歸人懶日遲遲。舊事只將云入夢﹐新歡重借月爲期﹐晚來花動隔墻枝。」《玉樓春》兩詞﹐其一云「愁閨思入江南遠﹐簾幕低垂閒不捲。玉珂聲斷曉屏空﹐好夢驚回還起懶。風輕只覺香煙短﹐陰重不知天色晚。隔窗人語趁朝歸﹐旋整宿妝勻睡眼。」其二云「繡屏曉夢鴛鴦侶﹐可惜夜來歡聚取。幾聲低語記曾聞﹐一段新愁看怎覷。繁紅洗盡胭脂雨﹐春被楊花勾引去。多情只有舊時香﹐衣上經年畱得住。」○詠崔念四詞政和間﹐一貴人未達時﹝不欲書名﹞﹐嘗遊妓崔念四之館。因其行第﹐作《踏靑遊》詞云「識个情人﹐恰正二年歡會。似賭賽六支渾四。向巫山重重﹐去如魚水﹐兩情美﹐同倚畫樓十二﹐倚了又還重倚。兩日不來﹐時時在人心裏。擬問卜常占歸計。擠三八淸齋﹐望永同鴛被﹐到夢裏﹐驀然被人驚覺﹐夢也有頭無尾。」都下盛傳。○王荊公詞王荊公築艸堂於半山﹐引八功徳水﹐作小港其上﹐疊石作橋。爲集句塡《菩薩蠻》云「數間茅屋閒臨水﹐窄衫短帽垂楊裏。花似去年紅﹐吹開一夜風。柳梢新月偃﹐午醉醒來晚。何物最關情﹖黃鸝三兩聲。」其後豫章戲效其體云「半煙半雨溪橋畔﹐漁翁醉著無人喚。疏懶意何長﹐春風花艸香。江山如有待﹐此意陶潛解。問我去何之﹐君行卽自知。」○顏持約詞不減唐人語顏持約流落嶺外﹐舟次五羊﹐作《品令》云「夜蕭索﹐側耳聽﹐淸海樓頭吹角。停歸棹﹐不覺重門閉。恨只恨﹐暮潮落。偸想紅啼綠怨﹐道我眞个情薄。紗窗外﹐厭厭新月上﹐應也則﹐睡不著。」朱希眞﹐洛陽人﹐亦流落嶺外。九日作《沙塞子》云「萬里飄零南越山﹐引淚酒添愁。不見鳳樓龍闕﹐又驚秋。九日江亭閒望﹐蠻樹瘴云浮。腸斷紅蕉花晚﹐水東流。」不減唐人語。○五夜放燈「帝城五夜宴遊歇﹐殘燈外﹐看殘月。都人猶在醉鄕中﹐聽更漏初徹。行樂已成閒話說﹐如春夢﹐覺時節。大家重約探春行﹐問甚花先發。」李駙馬正月十九日所撰《滴滴金》詞也。京師上元﹐國初放燈止三夕。時錢氏納土﹐進錢買兩夜。其後十七﹑十八兩夜燈﹐因錢氏而添﹐故詞云五夜。○釋可正平尢工長短句釋可正平﹐工詩之外﹐其長短句尢佳﹐世徒稱其詩也。嘗見其有《菩薩蠻》兩闋﹐其一云「西風簌簌低紅葉﹐梧桐影裏銀河側。夢破畫簾垂﹐月明烏鵲飛。新愁那致許﹐欲似千絲縷。雁亦不堪聞﹐砧聲何處村。」其二云「誰能畫取沙邊雨﹐和煙淡掃蒹葭渚。別岸卻斜暉﹐采蓮人未歸。鴛鴦如解語﹐對浴紅衣去。去了便回頭﹐教儂特地愁。」○李右丞送連寶文罷守詞寶文閣直學士連南夫鵬舉﹐罷守泉南﹐李右丞邴漢老送之以詞﹐寄《玉蝴蝶》云「壯歲分符方面﹐惠風艸偃﹐禾稼春融。報政朝天﹐歸去穩步鰲宮。望堯﹐九重絳闕﹐頒漢詔﹐五色芝封。湛恩濃﹐錦衣槐裏﹐重繼三公。雍容﹐臨岐祖帳﹐綺羅環列﹐冠蓋云叢。滿城桃李﹐盡將芳意謝東風。柳煙輕﹐萬條離恨﹐花露重﹐千點啼紅。莫匆匆﹐且陪珠履﹐同醉金鐘。」○豫章解印作《木蘭花令》豫章守當塗﹐旣解印﹐後一日﹐郡中置酒﹐郭功甫在坐﹐豫章爲《木蘭花令》一闋示之云「淩臺上靑靑麥﹐姑孰堂前余翰墨。暫分一印管江山﹐稍爲諸公分皂白。江山依舊云空碧﹐昨日主人今日客。誰分賓主彊惺惺﹐問取磯頭新婦石。」其後復竄易前詞云「翰林本是神仙謫﹐落帽風流傾坐席。座中還有賞音人﹐能岸烏紗傾大白。江山依舊雲橫碧﹐昨日主人今日客。誰分賓主彊惺惺﹐問取磯頭新婦石。」○燒殘絳蠟報黃昏詞晁以道云「杜安世詞﹕『燒殘絳蠟淚成痕﹐街鼓報黃昏。』或譏其黃昏未到﹐焉得燒殘絳燭﹖或云﹕王荊公父益都官所作﹐曾有人以此問之﹐答曰「重檐邃屋﹐簾幕擁密﹐不到夜已可然燭矣。」韓魏公以此賞杜公﹐杜云「乃王益作。」荊公時在坐﹐聞語離席。」其全章云「燒殘絳燭淚成痕﹐街鼓報黃昏。碧雲又阻來信﹐廊上月侵門。愁永夜﹐拂香ブ﹐待誰溫。夢蘭憔悴﹐擲果淒涼﹐兩處銷魂。」蓋《訴衷情》也。○王君玉《燕》詞歐陽文忠公愛王君玉《燕》詞云「煙逕掠花飛遠遠﹐曉窗驚夢語匆匆。」梅聖兪以爲不若李堯夫《燕》詩云「花前語澀春猶冷﹐江上飛髙雨乍晴。」君玉全章云「江南燕﹐輕揚繡簾風。二月池塘新社過﹐六朝宮殿舊巢空﹐頏頡恣西東。王謝宅﹐曾入綺堂中。煙逕掠花飛遠遠﹐曉窗驚夢語匆匆﹐偏占杏梁紅。」○兀兀陶陶詞豫章云「醉醒醒醉一曲﹐乃醉落魄也。」其詞云「醉醒醒醉﹐憑君會取些滋味。濃斟琥珀香浮蟻。一入愁腸﹐便有陽春意。須將幕席爲天地﹐歌前起舞花前睡。從他兀兀陶陶裏﹐猶勝惺惺﹐惹得閒憔悴。」此詞亦有佳句﹐而多斧鑿痕﹐又語髙下不甚入律。或傳是東坡語﹐非也。與「蝸角虛名﹐解下癡絳」之曲相似﹐疑是王仲父作﹐因戲作二篇示吳元祥﹑黃中行。其一云「陶陶兀兀﹐尊前是我華胥國。爭名爭利休休莫。雪月風花﹐不醉怎歸得﹖邯鄲一枕誰憂樂﹐新詩新事因閒適。東山小妓攜絲竹﹐家裏樂天﹐村裏謝安石。」其二云「陶陶兀兀﹐人生無累何由得。杯中三萬六千日。悶損旁觀﹐我但醉落魄。扶頭不起還頹玉﹐日髙春睡平生足。誰門可款新笤熟﹐安樂﹑春泉﹐玉醴﹑荔枝綠。」其曰「安樂﹑春泉﹐玉醴﹑荔枝綠」者﹐親賢宅四酒名也。其曰「家裏樂天﹐村裏謝安石」者﹐蓋石曼卿《自嘲》云「村裏黃糸番綽﹐家中白侍郎。」○驛壁玉樓春詞余紹興戊辰﹐沿檄至信州鉛山。見驛壁有題《玉樓春》詞﹐不著姓氏﹐今載於此云「東風楊柳門前路﹐畢竟雕鞍畱不住。柔情勝似嶺頭云﹐別淚多如花上雨。靑樓畫幕無重數﹐聽得樓邊車馬去。若將眉黛染情深﹐直到丹靑難畫處。」○宋景文劉原父送別詞侍讀劉原父守維揚﹐宋景文赴壽春﹐道出治下﹐原父爲具以待宋。又爲《踏莎行》詞以侑歡云「蠟炬髙髙﹐龍煙細細﹐玉樓十二門初閉。疏簾不捲水晶寒﹐小屏半掩琉璃翠。桃葉新聲﹐橊花美味﹐南山賓客東山妓。利名不肯放人間﹐忙中偸取功夫醉。」宋卽席爲《浪淘沙近》﹐以別原父云「少年不管﹐流光如箭﹐因循不覺韶光換。至如今﹐始惜月滿花滿酒滿。扁舟欲解垂楊岸﹐尙同歡宴。日斜歌闋將分散。倚蘭橈﹐望水遠天遠人遠。」其云「南山賓客東山妓」﹐本白樂天詩。○詠艸詞梅聖兪在歐陽公座﹐有以林逋《艸》詞「金穀年年﹐亂生靑艸誰爲主」爲美者﹐聖兪因別爲《蘇幕遮》一闋云「露堤平﹐煙墅杳。亂碧萋萋﹐雨後江天曉。獨有庾郎年最少﹐地春袍﹐嫩色宜相照。接長亭﹐迷遠道。堪怨王孫﹐不記歸期早。落盡梨花春又了﹐滿地殘陽﹐翠色和煙老。」歐公擊節賞之﹐又自爲一詞云「欄桿十二獨憑春﹐晴碧遠連云。千里萬里﹐二月三月﹐行色苦愁人。謝家池上﹐江淹浦畔﹐吟魄與離魂。那堪疏雨滴黃昏﹐更特地憶王孫。」蓋《少年遊令》也。不惟前二公所不及﹐𨿽置諸唐人溫﹑李集中﹐殆與之爲一矣。今集本不載此篇﹐惜哉。○《維揚好》《安陽好》詞韓魏公皇初﹐鎭揚州﹐本事集載公親撰《維揚好》詞四章所謂「二十四橋千步柳﹐春風十里上珠簾」者是也。其後熙寧初﹐公罷相﹐出鎭安陽﹐公復作《安陽好》詞十章﹐其一云「安陽好﹐形勢魏西州。曼衍山河環故國﹐升平歌吹沸髙樓。和气鎭飛浮。籠畫陌﹐喬木幾春秋。花外軒窗排遠岫﹐竹間門巷帶長流。風物更淸幽。」其二云「安陽好﹐戟戶使君宮。白晝錦衣淸宴處﹐鐵楹丹榭畫圖中。壁記舊三公﹐棠訟悄﹐池館北園通。夏夜泉聲來枕簟﹐春來花气透簾櫳。行樂興何窮。」餘八章不記。○張文潛詞右史張文潛﹐初官許州﹐喜官妓劉淑奴。張作《少年遊令》云「含羞倚醉不成歌﹐纖手掩香羅。偎花映燭﹐偸傳深意﹐酒思入橫波。看朱成碧心迷亂﹐翻脈脈。斂雙蛾。相見時稀隔別多﹐又春盡柰愁何。」其後去任﹐又爲《秋蕊香》寓意云「簾幕疏疏風透﹐一綫香飄金獸。朱欄倚徧黃昏後﹐廊上月華如晝。別離滋味濃如酒﹐著人瘦。此情不及墻東柳﹐春色年年如舊。」元諸公皆有樂府﹐惟張僅見此二詞。味其句意﹐不在諸公下矣。○燭影搖紅王都尉有《憶故人》詞云「燭影搖紅﹐向夜闌﹐乍酒醒﹐心情懶。尊前誰爲唱陽關﹐離恨天涯遠。無柰雲沈雨散﹐憑欄桿﹐東風淚眼。海棠開後﹐燕子來時﹐黃昏庭院。」徽宗喜其詞意﹐猶以不丰容宛轉爲恨﹐遂令大晟府別撰腔。周美成增損其詞﹐而以首句爲名﹐謂之《燭影搖紅》。云「芳臉勻紅﹐黛眉巧畫宮妝淺。風流天付與精神﹐全在嬌波眼。早是縈心可慣﹐向尊前﹐頻頻顧眄。幾回相見﹐見了還休﹐爭如不見。燭影搖紅﹐夜闌飲散春宵短。當時誰會唱陽關﹐離恨天涯遠。爭柰雲收雨散﹐憑欄桿﹐東風淚滿。海棠開後﹐燕子來時﹐黃昏深院。」○弔二姬溫卿宜哥詩宿州營妓張玉姐﹐字溫卿﹐本蘄澤人。色技冠一時﹐見者皆屬意。沈子山爲獄掾﹐最所鐘愛。旣罷﹐途次南京﹐念之不忘﹐爲《剔銀燈》二闋。其一云「一夜隋河風勁﹐霜濕水天如鏡。古柳堤長﹐寒煙不起﹐波上月無流影﹐那堪頻聽。疏星外離鴻相應。須信道情多是病﹐酒未到愁腸還醒。數疊蘭衾﹐餘者未減﹐甚時枕鴛重並﹖教伊須省﹐更將盟誓要言定。」其二云「江上秋髙霜早﹐云靜月華如掃。候雁初飛﹐啼づ正苦﹐又是黃花衰艸。等閒臨照﹐潘郎鬢﹐星星易老。那堪更酒醒孤棹﹐望千里長安西笑。臂上妝痕﹐胸前淚粉﹐暗惹離愁多少﹖此情難表﹐除非是﹐重相見了。」其後明道中﹐張子野先﹑黃子思孝先相繼爲掾﹐尢賞之。偶陳師之求古以光祿丞來掌榷酤﹐溫卿遂托其家。僅二年而亡﹐才十九歲。於思以詩弔之﹕「人生第一莫多情﹐眼看仙花結不成。爲報兩京才子道﹐好將詩句哭溫卿。」先是﹐子思有愛姬宜哥﹐客死舟中﹐遺言葬堤下﹐冀他日過此得一見﹐以慰孤魂。子思從之﹐作詩納柩中。其斷章云「恩同花上露﹐畱得不多時。」二人皆葬於宿州柳市之東﹐子野嘉中過而題詩云「好物難畱古亦嗟﹐人生無物不塵沙。何時宰樹連雙冢﹐結作人間並蒂花。」○以張志和《漁父詞》爲《浣溪紗》《定風波》東坡﹑山谷﹑徐師川﹐旣以張志和《漁父詞》塡《浣摸紗》《鷓鴣大》﹐其後好事看相繼而作。嘗有五闋云「云鎖柴門半掩關﹐垂綸猶自在前灣﹐獨乘孤棹夜方還。任使有榮居紫禁﹐爭如無事隱靑山﹐浮名浮利總輸閒。」「一副綸竿一隻船﹐蓑衣竹笠是生緣﹐五湖來往不知年。靑嶂更無榮辱到﹐白頭終沒利名牽﹐蘆花深處伴鷗眠。」「釣罷髙歌酒一杯﹐醉醒曾笑楚臣來﹐夕陽維纜碧江隈。蓑笠每因山雨戴﹐船窗多爲水花開﹐安居流景任相催。」「雨气兼香泛芰荷﹐回舟冒雨懶披蓑﹐夜闌風靜水無波。白酒追歡常恨少﹐靑山入望豈嫌多﹐人間榮辱盡從他。」乃《浣溪紗》也。「雨霽雲收望遠山﹐釣竿林下恣淸閒。蟬噪日斜﹐林影轉溪岸﹐綠深紅淺畫屏間。對酒狂歌時鼓﹐更邀同志醉前灣。待月卻尋維纜處。歸去煙蘿﹐一徑接柴關。」乃《定風波》也。○馮相三願詞南唐宰相馮延已有樂府一章﹐名《長命女》云「春日宴﹐綠酒一杯歌一徧﹐再拜陳三願。一願郎君千歲﹐二願妾身長健﹐三願如同梁上燕﹐歲歲長相見。」其後有以其詞意攺爲《雨中花》云「我有五重深深願。第一願且圖久遠﹐二願恰如雕梁雙燕﹐歲歲得長相見。三願薄情相顧戀﹐第四願永不分散﹐五願奴哥收因結果﹐做个大宅院。」味馮公之詞﹐典雅丰容﹐𨿽置在古樂府﹐可以無愧。一遭俗子竄易﹐不惟句意重復﹐而鄙惡甚矣。○韓子蒼《題禦畫鵲扇》詩韓子蒼《題禦畫鵲扇》詩云「君王妙畫同神機﹐弱羽爭巢並語時。天上飛來兩鵲﹐一雙飛上萬年枝。」蓋用馮延己樂府也。「曉月墜﹐宿云披﹐銀燭錦屏幃。建章鐘動玉繩低﹐宮漏出花遲。春態淺﹐來雙燕﹐紅日初長一綫。嚴妝催罷囀黃鸝﹐飛上萬年枝。」乃《鶴衝天》也。○歐梅二妓詩豫章寓荊州﹐除吏部郎中。再辭﹐得請守當塗。幾一年﹐方到官。七日而罷﹐又數日乃去。其詩云「歐倩腰支柳一渦﹐大梅催拍小梅歌。舞餘細點梨花雨﹐柰此當塗風月何。」蓋歐﹑梅﹐當塗官妓也。李之儀云「人之幸不幸﹐歐﹑梅偶見錄於豫章﹐遂爲不朽之傳﹐與杜詩黃四娘何異。」然豫章又有《木蘭花令敍》云「庭堅假守當塗﹐故人庾元鎭﹐窮巷讀書﹐不出入州縣。因作此以勸庾酒云﹕『庾郎三九常安樂﹐使有萬錢無處著。徐熙小鴨水邊花﹐明月淸風都占卻。朱顏老盡心如昨﹐萬事休休還莫莫。尊前見在不饒人﹐歐舞梅歌君更酌。』」自批云「歐﹑梅﹐當塗二妓也。」○東坡《戚氏詞》「玉龜山﹐東皇靈媲統羣仙。絳闕蟯﹐翠房深迥﹐倚霏煙。幽閒﹐志悄然﹐金城千里鎖嬋娟。當時穆滿巡狩﹐翠華曾到海西邊。風露明霽﹐鯨波極目﹐勢浮輿蓋方圓。正迢迢麗日﹐玄圃淸寂﹐瓊艸芊綿。爭解繡勒香韉﹐鑾輅駐蹕﹐八馬戲芝田。瑤池邊﹐畫樓隱隱﹐翠鳥翩翩。肆華筵﹐間作翠管鳴弦﹐宛若帝所鈞天。稚顏皓齒﹐綠發方瞳﹐圓極恬淡髙妍。盡倒瓊壺酒﹐獻金鼎藥﹐固大椿年。縹緲飛瓊妙舞﹐命雙成﹐奏曲醉畱連。云敖韻響瀉寒泉。浩歌暢飲﹐斜月低河漢。漸綺霞﹐天際紅深淺。動歸思﹐回首塵寰。爛漫遊﹐玉輦東還。杏花風﹐數里響鳴鞭。望長安路﹐依稀柳色﹐翠點秦川。」東坡《戚氏詞》也。東坡元末﹐自禮部尙書帥定州日。官妓因宴﹐索公爲《戚氏詞》。公方坐與客論穆天子事﹐頗訝其虛誕﹐遂資以應之。隨聲隨寫﹐歌竟篇就﹐才點定五六字。坐中隨聲擊節﹐終席不問它詞﹐亦不容別進一語。且曰「足爲中山一時盛事。」○瑤臺第一層武才人以色最後庭﹐教坊詞名瑤臺第一層﹐托意於梅云「西母池邊宴罷﹐贈南枝﹐步玉霄。緒風和扇﹐冰華秀發﹐雪質孤髙。漢陂呈練影﹐問是誰﹐獨步江臯。便凝望﹐認壺中圭璧﹐天上瓊瑤。淸標﹐曾陪勝賞﹐坐忘愁解使塵消。況雙成與乳丹點染﹐都付香梢。壽妝酥冷﹐郢韻佩舉﹐霧捲消。樂逍遙﹐鳳凰臺畔﹐取次憶吹簫。」○李久善詞蜀人李久﹐善長短句。有「鶯擲垂楊﹐一點黃金澑」﹐識者以爲新。余舊見王與善《蝶戀花》詞云「粉面與花相間斗﹐星眸一轉晴波澑。」殆出於此。王名重﹐元間人。全首云「去歲花前曾記有﹐半醉嬉遊﹐花下攜纖手。粉面與花相間斗﹐星眸一轉晴波澑。一見新花還感舊﹐淚眼逢春﹐忍更看花柳。春恨厭厭和永晝﹐寂寞黃昏後。」又《燭影搖紅》云「煙雨江城﹐望中綠暗花枝少。惜春長待醉東風﹐卻恨春歸早。縱有幽歡會﹐柰如今風情漸老。鳳樓何處﹐畫欄愁倚﹐天涯芳艸。」○頭上宮花顫詞「去年今日﹐從駕遊西苑。彩仗壓金波﹐看水戲﹐魚龍曼衍。寶津南殿﹐宴坐近天顏。金杯酒﹐君王勸﹐頭上宮花顫。六軍錦繡﹐萬騎穿楊箭。日暮翠華歸﹐擁鈞天﹐笙歌一片。如今關外﹐千里未歸人。前山雨﹐西樓晚﹐望斷思君眼。」此陳濟翁驀山溪詞也。舍人張孝祥知潭州﹐因宴客﹐妓有歌此。至「金杯酒﹐君王勸﹐頭上宮花顫」﹐其首自爲之搖動者數四。坐客忍笑﹐指目者甚多﹐而張竟不覺也。○作詞以弔楊謝紹興庚午﹐臺之黃巖妓有姓謝﹐與姓楊者﹐情好甚篤。爲嫗所制﹐相約夜投諸江。好事者有爲《望海潮》以弔之﹕「彩筒角黍﹐蘭橈畫舫﹐佳時競弔沅湘。古意未收﹐新愁又起﹐斷魂流水茫茫。堪笑又堪傷。有臨臯仙子﹐連璧檀郎﹐暗約同歸﹐遠煙深處弄滄浪。倚樓魂已飛揚﹐共偸揮玉箸﹐痛飲霞觴。煙水無情﹐揉花碎玉﹐空餘怨抑淒涼。楊﹑謝舊遺芳。算世間縱有﹐不恁非常。但看芙蕖並蒂﹐他日一雙雙。」●卷十八神仙鬼怪○士夫僥幸爲仙髙尙處士劉臯謂﹕「士大夫以嗜欲殺身﹐以財利殺子孫﹐以政事殺人﹐以學術殺天下後世。」非神仙中人﹐不能發此言也。而士大夫乃僥幸一日而爲仙﹐豈理也哉﹗○呂洞賓唐末人唐《異聞集》載沈旣濟作《枕中記》云「開元中﹐道者呂翁﹐經邯鄲道上邸捨中﹐以囊中枕借盧生睡事。」此之呂翁﹐非洞賓也。蓋洞賓嘗自序﹐以爲呂渭之孫。渭﹐仕徳宗朝﹔今雲開元中﹐則呂翁非洞賓﹐無可疑者。而或者又以爲開元想是開成字﹐亦非也。開成𨿽文宗時﹐然洞賓度此時未可以稱翁。案﹐本朝《國史》稱﹕「關中逸人呂洞賓﹐年百餘歲﹐而狀貌如嬰兒。世傳有劍術﹐時至陳摶室。」或以《國史》証之﹐止云百餘歲﹐則非開元人明矣。《雅言系述》有《呂洞賓傳》云「關右人﹐咸通初﹐舉進士不第。值巢賊爲梗﹐攜家隱居終南﹐學《老子》法」云。以此知洞賓乃唐末人。○呂洞賓傳神仙之法呂洞賓嘗自傳﹐嶽州有石刻。云「吾乃京兆人﹐唐末﹐累舉進士不第。因遊華山﹐遇鐘離﹐傳授金丹大藥之方﹔復遇苦竹眞人﹐方能驅使鬼神﹔再遇鐘離﹐盡獲希夷之妙旨。吾得道年五十﹐第一度郭上竈﹐第二度趙仙姑。郭性頑鈍﹐只與追錢延年之法。趙性通靈﹐隨吾左右。吾惟是風淸月白﹐神仙會聚之時﹐常遊兩浙﹑汴京﹑譙郡。嘗著白衤闌角帶﹐右眼下有一痣﹐如人間使者箸頭大。世言吾賣墨﹐飛劍取人頭﹐吾聞哂之。實有三劍﹕一斷煩惱﹐二斷貪嗔﹐三斷色欲﹐是吾之劍也。世有傳吾之神﹐不若傳吾之法﹔傳吾之法﹐不若傳吾之行。何以故﹖爲人若反是﹐𨿽握手接武﹐終不成道。」嗟乎﹐觀呂之所著﹐皆自身心始。而學者不能正心修身﹐徒欲爲僥幸之事﹐可乎﹖○劉妻死化爲異狀滕待制宗諒﹐謫官秋浦。時州吏有劉某者﹐妻有美色。俄病死﹐浴裝在櫬﹐未及釘蓋。忽然化爲異狀﹐皮靑發紅﹐若世所畫鬼將之類。州吏悲而畏之﹐旣葬﹐卽棄家爲道士﹐入九華山不返。宗諒後在北方﹐猶寄以詩﹐所謂九華劉道人是也。○陸仙師迎漕使安公樞密安公處厚﹐元末爲江東漕使。因遊廬山太虛觀﹐未至數里間﹐有道士紫衣皂巾﹐領徒七人迎謁。旣而不知所在﹐問左右皆無見者。至觀謁陸修靜仙師遺像﹐則宛然其人也。元符庚辰﹐公再到﹐賦詩曰「昔年遊歷訪霓旌﹐多謝仙師數里迎。今日重來知有意﹐此身應不爲公卿。」○園子得道臧論道郎中知洪州日﹐有老兵爲園子﹐能致非時果菜。臧氏子弟稍異之﹐問之﹐則紿以得於市。使他人求之﹐終不得也。察其所爲﹐則無棲息﹐獨臥圃中艸舍。往往夜定有語笑聲﹐及迫而近之﹐則又寂然。其後論道從容撫接﹐蓋久而才略告曰「今夜三鼓漏點中半﹐公能獨步至園中﹐則老兵當有一言授公。苟少差遲﹐則遂成虛矣。」論道其夕不寐﹐夜分具袍笏將出。其妻苦問之﹐不得已﹐以實告﹐其妻不測﹐而彊制之。漏向盡﹐論道亟趨艸舍﹐則老兵已死矣。使人舉而瘞之﹐屍如輕泡。論道嘆恨彌日。○石曼卿丁度爲芙蓉城主王子髙遇仙人周瑤英﹐與之遊芙蓉城﹐世有其傳。余案﹐《歐陽文忠公詩話》記石曼卿死後﹐人有恍惚見之者﹐云「我今爲仙﹐主芙蓉城。」騎一靑騾﹐去如飛。又案﹐太常博士張師正所篡《括異志》﹐記慶曆中有朝士﹐將曉赴朝。見美女三十餘人﹐靚裝麗服﹐兩兩並行﹐丁度觀文案轡其後。朝士問後行者﹕「觀文將宅眷何往﹖」曰「非也﹐諸女禦迎芙蓉城主。」俄而丁死。故東坡詩云「芙蓉城中花冥冥﹐誰其主者石與丁。」韓子蒼言「王荊公嘗和東坡此詩﹐而集不載。止記其兩句云﹕『神仙出沒藏杳冥﹐帝遣萬鬼驅六丁。』」○華陽洞門開王筌﹐字子眞。有道之士﹐富鄭公嘗客之於門。元丰中﹐神宗賜號衝熙處士。元符三年﹐遊茅山﹐受《上淸篆》。先是﹐茅山中峯石洞忽開﹐案其域﹐乃眞誥所謂華陽洞天便門也。自左元放仙去﹐卽閉﹐閱千歲矣﹐至是復開。又前期累日﹐甘露薦降。道士劉混康曰「似此必有異。」無何﹐先生至。受篆之夕﹐仙樂聞於空浮之上。山中刻石﹐爲記其事。而給事中龔深之﹐亦爲之詩曰「華陽新報便門開﹐應爲髙人受篆來。試問玉門砂遠近﹐未饒元放是仙才。」先生畱洞玄庵久之﹐若有所待。嘗書壁云「身佩《上淸寶篆》﹐心持《大洞眞經》。入靜敷坐靈鎭﹐神遊金闕玉京。」○王迪照鏡見前身棄官學道熙寧初﹐王迪爲洪州左司理參軍。一日﹐有道人來磨鏡﹐因俾迪﹐乃自照﹐乃見星冠羽帔﹐縹緲現鏡中。迪問其故﹐曰「此汝前身也。由汝誤念﹐墮此。免自修證﹐勿淪苦海。」旣去﹐迪具以告妻﹐妻然之﹐遂棄官﹐與妻隱去。郡僚挽畱不可﹐咸作詩以餞行。時新建主簿劉純臣有詩﹐𨿽非警拔﹐可以紀其實。云「鬢如抹漆左參軍﹐脫卻靑衫去隱淪。世上更無羈絆事﹐壺中別有自由身﹔鼎烹玉兔山前藥﹐花看金鰲背上春。莫怪少年參決裂﹐藍田夫婦總登眞。」後歸姑蘇﹐不知所終。○周貫尸解周貫﹐自言膠東人﹐常稱木雁子。善屬文﹐遊於洪州西山﹐嗜酒不羈。布褐粗全。人或贈之﹐則詣酒家取一醉﹐餘皆散墜不顧。西山人見貫往來者五十餘年﹐而顏色如故。有以道術訪之﹐則必報以惡聲﹐使人親近不得也。熙寧元年﹐至豫章石頭市﹐遇故人張生﹐因托宿焉。生爲具酒食而臥。中夜﹐逆旅之主人﹐聞戶外有車馬合沓聲﹐起而視之﹐無有也。惟貫所臥室戶正開﹐猶奄奄然喘息。就而察之﹐貫已死矣。明日﹐告新建縣﹐尉吳杲卿往案之﹐柔潔如生。扶而轉之﹐腹中汩汩如浪鳴焉。縣主簿劉純臣使人棺殮﹐埋於其地云。張生還家﹐其弟迎門曰「周公淩晨見過﹐今往雙嶺矣。」眾乃知貫非實死者也。貫所著《華陽三篇》﹐坐臥不離懷袖﹐人莫得見者。死之日﹐純臣得而有之﹐稱其文險絕而有條理。純臣以詩紀之曰「八十西山作酒仙﹐麻鞋孔斷布衣穿。形骸一脫塵緣盡﹐太極光陰不計年。」洪覺範《冷齋夜話》嘗言其略﹐然亦有不同也。○談驅夜瘧夢得鄕書傅霖﹐張乖崖之密友也。開寶中﹐嘗會於幹城﹐終日談話。鄰有病瘧者﹐爲之不作。每有書與傅﹐必先夢之。故其詩有云「劇談驅夜瘧﹐幽夢得鄕書。」敍實事也。○仙家亦有靈芝殿劉禹錫《嘉話》謂﹕「唐延英殿﹐卽靈芝殿也﹐謂之小延英。」余見《云齋廣錄》載﹕「王平甫熙寧六年冬﹐直宿崇文院。夢有邀至海中﹐宮殿甚盛﹐其中樂作。題其宮曰靈芝。平甫有詩紀之﹐略云﹕『萬頃波濤木葉飛﹐笙簫宮殿號靈芝。』」則靈芝之號﹐不特世間有也。余又觀平甫女名茂者石刻云。曾子固舊有夢記以述其事。然子固之筆﹐竟無有蓄之者。○虎伏罪媼之子復蘇仁宗時﹐光祿卿呂﹐少爲漳州漳浦令﹐爲政得人心。邑人爲立生祠。方在邑時﹐民有死於虎﹐者。哀之﹐於其死處施一阱﹐守其旁閂﹕「害民者速陷此中。」明日﹐阱有虎陷焉。時又有邑媼之子﹐戲於陳將軍廟﹐盜其所供之果。出門﹐而媼子僕於階下而死。媼哭之甚哀﹐聽者惻然。因以文訟於廟﹐引盜宗廟酒食律罪當黥。而將軍人臣﹐宜處以等殺﹐則盜食供果蓋不當死。且蠢愚者﹐法所宜赦﹐不廢公直也。文旣焚﹐而媼子復蘇。○曾易占詩讖曾子固之祖曾易占﹐南丰人。知信州玉山縣﹐坐法失官。閒居十餘年﹐執政憐之﹐諷令至京師。行次﹐至洪州憔捨僧寺﹐題詩屋壁云「今朝才是雪泥幹﹐日薄雲移又作寒。家山千里何時到﹐溪上梅花正好看。」是時慶曆七年六月二十日也﹐人怪其寫景不侔。旣而行次睢陽而卒。其孫子固載柩還鄕﹐復過樵捨﹐乃臘中雪日梅芳。然此詩乃蔡君謨詩﹐易占偶書之耳。○楚小波詩東坡記秦少遊言「寶應民有以嫁娶會客者。酒半﹐客一人徑赴水﹐曰﹕『有婦人以詩招我。』詩云﹕『長橋直下有蘭舟﹐破月衝煙任意遊。金玉滿堂何所用﹐爭如年少去來休。』」然余讀張君房脞說楚小波事﹐其詩一同﹐但有二首爲異耳。別一詩云「妾貌君才兩不常﹐君今休更旨思量。兒家自有淸溪水﹐飲著方知气味長。」○仁宗芝艸之瑞仁宗始誕之夕﹐榻下生芝艸一本﹐凡四十二葉。故卽位四十二年﹐應此之數也。○鋸木有普照之形左班殿直張櫸﹐爲父置棺。鋸解之﹐而杉木有泗州普照王之形﹐眉目衣座皆具﹐隱然如畫。郭功父爲文以紀其事。○蠶吐絲成段宣和間﹐新諭傅侯初爲蘄春蔡氏婿。登第之歲﹐婦家簇蠶不繭﹐緣屋吐絲﹐自然成段﹐長丈餘﹐廣數尺﹐奕奕正黃﹐厚薄若一﹐如有邊幅然。鄕人以爲祥﹐賦詩盈軸。有一聯云「園客有絲難比甕﹐鮫人無杼自成綃。」號爲絕出。洪駒父亦有一篇云「公子靑衫得意朝﹐閨門異事喜成謠。星河牛女支機石﹐泉室鮫人暗織綃﹔園客憑虛誇獨繭﹐冰蠶誌怪豈同條﹖細看霞綺驚羣眼﹐詎減霓裳下九霄。」○冰有綾紋熙寧八年﹐陳州大霜。城內外數里間﹐厚冰上皆有綾紋﹐隱起如鐫琢﹐仿佛成攀枝孩兒。好事者以墨塗而印之﹐傳視其枝葩婉妙﹐與吳﹑蜀所織爭工云。郡守陳襄述古歌以上聞﹐或曰﹐奇異不許輒進﹐乃止。○畢漸趙諗之讖狀元畢漸﹐有惡之者﹐於登科記碑上刻去水旁。未幾﹐趙諗伏誅﹐方悟畢斬趙諗之讖。○趙少師夢名趙少師﹐應天府人﹐初名。夢神人持名簿﹐視其上有金書趙槪字﹐遂更名﹐字叔平。以太子少師致仕卒﹐及殮﹐棺中生紫芝。○擊大鼓享厚味蔡嶷文饒﹐與許光凝嘉謨俱爲尙書。因會茶﹐嘉謨嘆簿書之煩曰「吾儕外望𨿽重﹐然日困刀筆﹐反與村縣長官無異。思典外藩﹐擊大鼓﹐享厚味﹐豈易得也﹖」文饒曰「擊大鼓﹐享厚味﹐在公優爲﹐安得而有之﹖」嘉謨歸﹐怪其語謬。未幾﹐嘉謨出知成都﹐文饒落職宮祠。○泗州大聖送東坡過海鄒志完言「在嶺外﹐見惠州太守方君﹐謂其家人素奉佛﹐一旦夢泗州大聖宋別﹐云將送蘇子瞻過海。遂詰之曰﹕『幾時當去﹖』答曰﹕『八日去。』果如所言。」故參寥以詩志之曰「臨淮大士本無私﹐應物長於險處施。親護舟航渡南海﹐知公盛徳未全衰。」○李似權《記夢》詩李似權《記夢》詩云「碧玉山頭碧玉泉﹐琮聲里數流年。不知曾與何人到﹐笑想丹題似昔緣。」蒸二云「石壁蒼苔露未幹﹐小池射日石團團。弄泉漱玉歸何暮﹐風捲橫云細細看。」○夢人送喜雪東坡元末爲禮部尙書﹐《夢人送喜雪》詩云「是王仲至所與。」覺後惟記一聯﹐仲至因是以成章云「曉雪誰驚最後時﹐土膏方得助甘滋。歲功已覺三元近﹐春事何憂一覺遲﹝此一聯乃得於夢中﹞﹔不漕寒梅容觸冒﹐半畱紅杏惜離披。神交彼此無勞辧﹐更爲公題述夢詩。」○迎曙亭仁宗晚年久不豫﹐漸復康平﹐禦朝。忽一日﹐命宮嬪妃主遊後苑。乘小輦東向﹐欲登城堞。遙見一小榜曰「迎曙」。仁宗不悅﹐卽時回輦。翌日上仙﹐而英宗登極。○王丞相禱雨眞宗朝﹐黃震知亳州永城縣。時大旱﹐王丞相欽若爲郡ヘ﹐至邑祈雨。夜祭祠下﹐王默禱﹕「他日如至臺輔﹐四更當雨」。黃密知之﹐私戒鼓吏﹐促其更籌﹐遽擊四鼓﹐而云未應。王亦自信之重﹐莊嚴而待﹐及期果雨﹐竟如所望。○寇萊公彊人飲寇萊公善飲酒﹐人罕能敵。迨罷相﹐判永興﹐官吏賓客之能飲者﹐不限位貌﹐常令陪飲席。時處士魏野﹑僧夢英亦常預坐。有ヘ連困於酒﹐已疾﹐而公尙促之不已﹐其妻乃叩公庭而訟焉﹐遂免。後有一道人上謁﹐自言能劇飲﹐一引可盡斗瓶。索公以瓶爲對﹐公喜如其請。旣而道人舉瓶﹐一引而盡﹐公則不能。道人彊之﹐公笑曰「量不可加。」遂止。道人因謂公曰「今後少勸人酒。」公悟﹐自爾勸酒減矣﹐道人遂不復見。○張相公食料羊張相公齊賢﹐洛人。布衣時﹐嘗春遊嵩嶽廟﹐飲酒﹐醉臥於巨石。夢人驅羣羊於前﹐謂曰「張相公食料羊。」後張每食﹐數斤方厭﹐世無比者。○擲骰默占章郇公守洪州﹐嘗因宴客﹐擲骰賭酒。乃自默占﹕「如異日登臺輔﹐卽成貴采﹐一擲得佛面浮圖」。遂緘祕其骰﹐至爲相猶在。○賜鞍繡文章郇公初入樞府﹐以所賜鞍繡文疏略﹐命市工別繡之。旣就來上﹐視其花乃宰相所用﹐不旋踵遂大拜。○秦亭之夢餘左丞靖嘗夢人告己云「官至八座﹐死在秦亭。」常自思曰「然則我不過爲天水郡將耳。」其後靖過江寧﹐泊舟秦淮亭下﹐得疾而亡。○灸丹田之效丰城李仲武告余﹕「熊謙罷丹徒﹐嘗言﹕『丹徒令以捕寇徙官。令初尉臨海﹐有寇魁年八十﹐筋力絕人。盛寒臥地飲冰﹐了不爲異﹐人皆以妖妄疑之。旣就捕﹐令訊無他。自言﹕年三十許時﹐有道人告己云﹐凡物經火﹐乃能壽。土赴水卽潰焉﹐瓦礫乃至千年﹔木僕地卽朽﹐炭之埋沒更堅致。人之灼炙﹐猶是也。用其語﹐歲灸丹田百炷﹐行之蓋四十餘年。其盜坐棄市﹐令密使人決腹視之。有白膜總於臍﹐臍若芙蕖狀﹐披之蓋數十重。豈一歲一膜耶﹖』」○江沔能舉重物仁宗朝﹐江沔﹐建州人。以布衣遊場屋三十年﹐未成名。在京師﹐殊無聊。忽一日﹐支彊﹐屢欠伸猶不快。偶持重物﹐乃微快。因漸取重物持之﹐滋重滋快。嘗過貴侯門外﹐見大扁石﹐沔試捧之﹐舉甚易。又遊相國寺﹐與眾書生倚殿柱觀倡優。沔陰抱殿柱﹐柱卽與礎相離﹔沔以腳撥一書生衣尾入柱下﹐從而壓之﹐俄頃書生欲去而不能。沔笑曰「相戲耳。」沔爲起柱而脫之。於是都下相傳﹐沔有神力。或勸沔應武舉者﹐曰「他人壯勇﹐自少得之。今君得於中年﹐蓋天所贊﹐必有大功名也。」沔從之﹐遂中第﹐然官止殿直。○易葬他人陰地之報夏侯公素好術數﹐陰陽山水古說﹐無不收造。其薨於洛中﹐得善地以葬。時其子龍圖安期﹐已貴顯。當開塋域﹐不自督役﹐委之幹者。其地乃古之一侍中葬穴也﹐其故郭碑刻具在。幹者以大事迫期﹐遂諱不白而易之﹐取棺碑於旁近埋之。旣葬﹐未幾﹐龍圖死。其婦挈家資數萬攺適﹐其次子又得罪廢。○李氏之門女多貴李參政昌齡家﹐女多得貴婿。參政範公仲淹﹑樞副鄭公戩﹐皆自小官布衣選配﹐爲連袂。及都官公晉卿﹐有二女﹐其長子太廟齋郎逖﹐與前嶽州判官王陶樂道﹐布衣滕甫元發相善﹐多會於許之長葛。一旦李死﹐附家人語云「吾二女﹐長者配樂道﹐次者元發。我家得二婿﹐足矣。」然時二君﹐一𨿽仕﹐一尙在場屋﹐皆非常士也。而李陰有所知﹐家人及二君亦樂從﹐遂皆連袂。次舉﹐元發第三人登科﹐而王尙幕職。不日進擢﹐相繼爲翰林學士﹐已而遂爲兩府。故世多傳李氏之門女多貴焉。○官吏誤入無辜與殺人同梅尙書和勝執禮﹐嘗序《送吳仲儀提點江西路刑獄》﹕「劉夔侍郎﹐自負有道術功行。一旦上章解組﹐徑入武夷山﹐棲居遐想﹐日俟仙去。俄有神降之曰﹕『罪莫大於殺人。夔抱大罪﹐柰何興妄念於帝所﹖』夔叩頭﹐自列生平修謹﹐𨿽物無敢殺﹐而況於人﹖神曰﹕『昔提點某路刑獄時﹐某縣入某死罪﹐州如之。夔弗察也﹐其罪實均。』夔於是悵然﹐悔咎不可及。又聞陳睦嘗提點兩浙路刑獄﹐會杭民有妾夏沈香者﹐浣衣井旁﹐其嫡子適墮井。妻訟於州﹐必以謂沈香擠之墮井也﹐三易獄不合。睦怒劾掾﹐別委官攝治之﹐許獄具卽以才薦。遂逐三掾而殺沈香。東坡詩所謂『殺人無驗終不快﹐此恨終身恐難了』﹐蓋有激云。他日﹐睦還京師﹐久之無所授。聞廟師邢頗從仙人遊﹐乃密叩以未來事﹐邢終拒弗之答。尋語所親曰﹕『如沈香何﹖』睦爲之震汗﹐廢食者累日。」○蔣女得仙元丰中﹐武陵太守蔣深之幼女﹐忽夢神人燎蒼楮若虯龍狀﹐彊使吞之﹐自是辟穀﹐間誦《大洞諸仙經》。復言「上帝以我補花童。」繼夢二童挈玉匣與之﹐所占如響。上元醮罷﹐語及死生之際﹐翌日坐蛻。先是﹐有二鶴至﹐女子曰「此仙人之良驥也。」至是復來﹐父母以爲不壽。淸逸居士潘興嗣延之爲作長歌道其略云「蔣家女兒始笄齡﹐道與之貌天與形。自從一被虯龍驚﹐胸中落落明珠生。眾人任醉我獨醒﹐恍然忘味聞韶英。又夢二童攜玉匣﹐置之懷袖心轉靈。」又云「玉皇有詔補花童﹐爲仗東風齊著力」云云。○呂先生字元圭世所傳呂先生詩﹕「黃鶴樓邊吹笛時﹐白蘋紅蓼對江湄。衷情欲訴誰能會﹐惟有淸風明月知。」此呂先生非洞賓﹐乃名元圭者也。其詩元題於石照亭窗上﹐仍記歲月云「乙丑七月二十六日」﹐當元丰間。諭陟爲湖北提刑﹐題詩其後云「黃鶴樓邊橫笛吹﹐石亭窗上更題詩。世人不識還歸去﹐江水雲山空渺彌。」或曰「元圭﹐乃先生之別字也。」○安濟夫人廟本朝開寶中﹐眞州有漁者﹐釣得一木刻婦人﹐背刻「丁氏」二字。旣歸﹐神事之﹐輒有靈驗。立廟江上﹐舟過其下者﹐必祠而後濟。州爲保奏﹐封安濟夫人。廟在長蘆崇福禪院之西。○中宵牛語沈遼睿達言「嘉中﹐其兄文通自越移杭﹐所經諸堰﹐皆集牛以運舟。是時方夏暑﹐監官堰上露宿以俟之。夜久人靜﹐或聞以行相呼云﹕『今吾輩有何生活﹖』或答曰﹕『明日沈幾兒子過來﹐赴任杭州也。』又云﹕『沈幾早有子知杭州乎﹖』嘆息不已。使臣者審其聲﹐甚雄重﹐非人聲。又深夜野次﹐更無外人﹐其言气非俗流。因熟察之﹐乃堰上數牛也。」張蕓叟聞其事而言曰「旣以行呼﹐豈非沈之親朋者耶﹖」又云「因果之說﹐凡祿厚而無功澤於民者﹐死卽轉生爲象牛駝馬﹐復以大力償眾生爾。然事關幽顯﹐理未可知。假或可知﹐其中宵牛語之事﹐亦可知矣。」○道民種茴香林靈素開講於寶篆宮﹐一道民怒目立於前。靈素問﹕「爾何能﹖」道民曰「無所能。」靈素曰「爾無所能﹐何以在此﹖」道民曰「先生無所不能﹐何以在此﹖」徽宗異之﹐宣問﹕「實有何能﹖」道民對曰「臣能生養萬物。」遂下道院﹐取可以布種者﹐得茴香一掬﹐命道民種於艮嶽之趾﹐仍遣禁衛監宿於道院中。是夜三鼓﹐失所在。翌日﹐視嶽趾﹐茴香已成林矣。○柴先生獲太乙眞君筆柴文元﹐本綿州彰明縣弓手。沿幹山樊睹一鷹﹐帶綠絳﹐胸絆於林間。柴喜其俊異﹐又疑豪子所蓄﹐遂取以歸。道遇少年﹐就索﹐柴卽與之。少年愧謝﹐傳以符術﹐授丹筆一枝﹐曰「遇人疾厄﹐當書符以救之。」柴歸縣﹐不喜執役。遂竄迹西蜀﹐遊荊渚。每書符以治疾﹐亦時得金﹐以助行橐。後遊太華﹐見陳希夷﹐問﹕「子何處得太乙眞君筆乎﹖」方知所遇乃太乙洞主。柴卽求披戴﹐住閿鄕縣觀中。眞宗西祀回﹐召對賜坐﹐問以無爲之要﹐賜茶藥束帛。時已百餘歲﹐善服气﹐能長嘯﹐精彩如中年人。觀卽唐軒遊宮﹐有明皇詩及所書《道徳經》二碑。眞宗作詩賜之﹐攺賜祥符觀額﹐邑人至今呼爲柴先生觀。○馮季周朱僕射洪州丰城寶气亭側﹐居民數夕聞呼朱僕射﹐而不見其人。翌日﹐新虔州守馮季周殿撰泊舟亭下﹐朱秀溺死﹐時建業三年八月四日也。○證因大師婁道者﹐漣水人。生有奇相﹐右手中指凡七節﹐父母異之﹐令出家﹐依文殊院。卽院之隅雙檜間﹐一席當空﹐爲棲隱地﹐彊名曰藥師庵﹐其實無屋廬也。蓬首裸身﹐不問寒暑﹐𨿽積雨雪﹐宛轉泥淖間。所藉席﹐非甚敗不輒易。隆冬則臥雪浴冰﹐盛夏或擁毳附火。傍有物﹐若虺狀﹐動止與俱﹐逮師示滅﹐亦不復見。庵絕人迹﹐蕪穢不治。有顏翁者﹐日來掃除﹐師亦聽焉。獨庵旁十步﹐禁不聽治。每事已告去﹐師必指一磚謂曰「下有錢可取。」翁發磚﹐輒得之。日易其處﹐止五十文。他日﹐覬其多也﹐兩手掬之﹐其數自若也。師旣絕物﹐願見者足才踵門﹐輒罵﹐疏其隱諱﹐皆探其不聞於人者發之﹐無不慚退。𨿽不得見﹐恥心且格矣。有民婦贄幣求見﹐師厲聲曰「若事姑不謹﹐何見我爲﹖不用汝物也﹐可抱柱著。」婦意其使之聽命也﹐旣及柱﹐則旋柱疾走﹐若有牽制﹐足不得輟﹐自晨達午不解。鄰人祈師﹐師曰「今縱汝去。」鄰人曰「是嘗苦其姑推磨﹐殆坐此乎﹖」久之﹐名聞京師。太宗召見﹐賜以偈焉﹐加禮遣還。祥符中﹐章聖復召﹐館於開寶寺造塔道者院﹐與石頭道者同對。上用明皇飲張果故事﹐賜酒﹐師引飲無難色。侍者下咽輒僕﹐師摩其頂﹐擊以三掌﹐平愈如故。上益異焉。昭陵爲皇子﹐師撫之曰「他日爲四十二年太平天子。」復命宮中同妝服﹐畢出修敬。師閉目端坐﹐閱數十人。內至一人﹐遽起曰「願善待此人﹐他日爲陛下作得家主。」乃章獻明肅太后也。旣辭歸﹐上賜兩偈﹐並金器等物。師復有一目﹐生於掌中﹐不以示人﹐惟二聖親覽焉。淮﹑楚多水患﹐而漣﹑泅尢被其酷。泗﹑鐘﹑淮﹑汴﹐下流二川﹐率眾水而東至泗。蓋千里而合﹐復道漣而入於海。納潮吐潦﹐漣當其咽。師之未滅﹐與滅之後﹐屢顯功力﹐以禦水災﹐漣人尢徳之。議者謂僧伽居泗﹐以制潦水之衝﹔師居漣﹐以禦潮波之害﹐非偶然也。師法號證因大師。○前輩猿蛇之精偶讀臧榮緒《晉書》稱﹕「郭璞﹐有人見其睡形變鼉﹐云是鼉精也。」予乃知前輩張乖崖浴爲猿﹐蔡君謨睡爲蛇﹐其說不誣也。○節婦建炎四年五月﹐楊叛卒由建安寇延平。道出小常村﹐掠一婦人﹐逼脇欲犯之。婦人毅然誓死不受污﹐遂遇害﹐橫屍道旁。賊退﹐人爲收瘞之。而其屍枕藉處﹐痕迹隱然不滅。每雨則其迹幹﹐晴卽濕﹐宛如人影﹐往來者莫不嗟異。鄕人或削去之﹐隨卽復見﹔覆以他土﹐而其迹愈明﹐今三十年矣。與順昌軍員範旺事略同。但範現迹街磚﹐而此現於土上。範死以忠﹐婦死以節。小常村去劍浦縣治二十里。○許叔微夢眞州人許叔微﹐父以能醫稱。叔微未第時﹐其父夢人以偈語贈之云「藥餌陰功﹐樓陳間許。殿上呼盧﹐喝六得五。」初不悟其旨。其後叔微以張九成榜中第六名﹐遂以太學恩例﹐升第五名。而上名乃陳祖言﹐下名乃樓材﹐方悟其事。○廣徳王開河爲豬形廣徳軍祠山廣徳王﹐名渤﹐姓張﹐本前漢吳興郡烏程縣橫山人。始於本郡長興縣順靈鄕發迹﹐役陰兵導通流﹐欲抵廣徳縣﹐故東自長興﹑荊溪﹐疏鑿河瀆。先時與夫人李氏密議爲期﹐每餉至﹐鳴鼓三聲﹐而王卽自至﹐不令夫人至開河之所。厥後因夫人遺飧於鼓﹐乃爲烏啄﹐王以爲鳴鼓而餉至。洎王詣鼓壇﹐乃知爲烏所誤。逡巡﹐夫人至﹐鳴其鼓﹐王以爲前所誤而不至。夫人遂詣興工之所﹐見王爲大豬﹐驅役陰兵﹐開鑿河瀆。王見夫人﹐變形未及﹐從此恥之﹐遂不與夫人相見﹐河瀆之功遂息。遁於廣徳縣四五里橫山之頂﹐居民思之﹐立廟於山西南隅。夫人李氏﹐亦至縣東二里而化﹐時人亦立其廟。由是歷漢五代以至本朝﹐水旱災﹐禱之無不應。都人以王故﹐呼豬而曰烏羊。○天齊仁聖帝五子京東父老相傳﹕「東嶽天齊仁聖帝有五子。惟第三子﹐後唐封威權大將軍﹐本朝封炳靈侯。哲宗元符二年六月﹐始詔四子﹐長爲靈侯﹐次爲惠靈侯﹐第四子爲靜鑑大師﹐第五子爲宣靈侯。南嶽司天昭聖帝﹐每春首必換襆頭﹐須本郡通判換之。一換而正者﹐歲必大熟﹔否則歲必大歉。」○葉簡善卜筮國初﹐剡人葉簡善卜筮﹐凡有盜賊﹐皆知其姓名。有村人失牛﹐卜之﹐曰「所占失牛﹐已被家邊載上州。欲知賊姓﹐一斤求。欲知賊名﹐十干頭。」乃鄰人邱甲爾。又有合貯橘子令占者﹐簡曰「圓如珠﹐赤如丹。倘能擘破分喫了﹐爭不慚愧洞庭山。」又有以巾子令占者﹐簡曰「近來好裹束﹐各自競尖新。稱無二三兩﹐因何號一斤﹖」又有以兩雞子令占者﹐簡曰「此物不難知﹐一雄兼一雌。請將打破看﹐方明混沌時。」他皆類此。○化金之木韓待制子蒼言「靑城山一道士﹐俾小師持鐵湯瓶出觀買酒﹐以待檀越。小師中道奏廁於林下﹐以瓶掛樹端。瓶重木弱﹐爲風所搖﹐木葉揩磨﹐所著處皆成金色。徐以木葉再揩未至處﹐則表裏黃赤。旣鍛以火﹐赴市貨之﹐得上金之價。自是識化金之木﹐因走四方﹐未始乏絕。年逾六十﹐不能去﹐寓滑州天慶觀﹐以老病不出幾十年﹐龍鐘爲甚。同觀道士﹐平日固以物色疑之。其人欲傳其術﹐而未有可付者。陰視觀前一老人﹐以賣米爲業﹐不問歲之荒歉﹐一斗求息一文。意其爲行有常﹐或可以傳。一日招至酒肆﹐密告以欲傳之意。老人曰「某能是久矣。」其人曰「未必然也﹐明日可過我共試之。」詰旦﹐老者至﹐因扃戶。而同觀道士居鄰房者﹐似有所聞﹐穴壁視之。見二人破一釜﹐各以火鍛﹐次下藥物。少間﹐傾注於地﹐則赤金爛然。遞相把玩稱嘆﹐以爲世不可謂無人也。同觀道士數人﹐駭其所爲﹐推壁而入。二人倉皇﹐收拾不及。因之喧呶爭奪﹐卒壓死二人﹐眾道士竟因是坐獄。蓋天地寶貨﹐鬼神所祕﹐而二人輒私用之﹐宜於不免也。」○貢土丐夢大觀間﹐鄕人王耕﹐被貢西上。入辟雍﹐丐夢於二相祠。是夕﹐夢在一樓上顧視﹐賦詩曰「樓上虛懷待月時﹐寫景應難不賦詩。一天列宿坐中見﹐萬里靑山云外歸。」明春﹐耕以上捨二十八名釋褐﹐再任筠州司理﹐以旅櫬歸﹐豈云外之應耶﹖○生有時死有地龔侍郎﹐邵武人。布衣時﹐在京師﹐以祖未葬﹐就一道人課之。得詩云「烏軍山畔走紛紛﹐余分際上照一墳。但請塗﹑樊二師下﹐兒孫朱紫入朝門。」曁還家﹐家已葬祖訖﹐地名余分際﹐近烏軍山﹐乃塗﹑樊二道士爲遷穴。信乎諺曰「生有時﹐死有地」也。○燈焰髙數尺嘉八年﹐丰城李君儀爲袁州軍事推官。明年﹐被臺符﹐權知萍鄕縣事。居數月﹐一夕﹐臥室中燈﹐忽引焰髙數尺﹐如是者再三。俄而得疾不起。○觀音經熙寧間﹐駕部郎中徐師回記其所親官於河朔。夜見司理院獄屋髙處有光駭人﹐明日而赦下。州人怪之﹐上尋光處﹐得文字三十八。其詞曰「觀世音﹐南無佛。與佛有因﹐與法有緣﹐佛法相因。行念觀世音﹐坐念觀世音。念念不離心﹐念佛從心起。」有張氏子病目﹐念此得瘥。○桐板有天下太平字治嚴四年三月﹐汀州軍事解桐木爲板﹐心有文﹐成四字﹐曰「天下太平」。州將遣人詣闕獻之。○竹杖化龍夢魚獲薦之祥建昌軍南城悲猿驛東十里﹐曰周壺﹐進士許公嶽家其間。皇四年﹐公嶽被鄕薦﹐覆試在南宮﹐家人未知榜信。夏四月﹐公嶽門前溪漲﹐里人龔文遂見溪中有兩靑竹﹐雙合逆流而行﹐文遂怪之﹐沿岸隨而觀焉。竹行不已﹐可半里許﹐文遂觀之已饜﹐乃投一石擊之。兩竹被擊﹐忽化爲龍﹐頭角嶄然駭人。文遂驚僕﹐移時始蘇﹐不知龍之所在。周壺之人﹐皆以爲公嶽必登第﹐然是歲乃不爲有司所取。嘉三年﹐公嶽再預薦。是秋未考試以前﹐公嶽夢至池上﹐顧見池中有七魚﹐而一魚最巨。公嶽下捕之﹐志取最巨者﹐然捉搦不得﹐止得大魚中一最小者。公嶽寤而嘆焉。是時﹐間歲開科場﹐建昌解額止七人﹐公嶽名次第七﹐此最小魚之驗也。而陳光道第一﹐明年光道及第﹐此最巨魚之驗也。○五臺山僧知人元丰中﹐光祿卿危拱辰爲進士。時遇五臺山僧﹐號稱知人。拱辰以前程問之﹐僧以手帕裹一大錢贈之曰「謹守終有所見。」拱辰祕而俟之。其後登第﹐死於饒州鑄錢監。○晏元獻公楊侍郎夢晏元獻公晚年﹐夢乘白馬渡長橋。中渡橋斷﹐白馬奔逸﹐公墮橋上﹐馬獨登天。俄而公薨。次年﹐公婿楊侍郎察﹐夢與公對飲﹐七行而罷。楊公起﹐視庭下奏樂人擁從﹐皆紙人也。寤而告其夫人﹐因曰「我必棄世。」未幾果薨。○夢至虎頭洲撫之臨川北郭二十里﹐有地名曰虎頭洲。郡人死不能葬者﹐必詣其所焚之﹐因揚骸灰於水中。治平元年﹐撫人李權﹐夢親朋張樂送至洲上。甚不悅﹐告人曰「吾其死乎。」俄而權被鄕薦﹐遂登第﹐調虔州司理。乃悟虎頭爲「虔」字。○伍生遇五通神嘉祥中﹐臨川人伍十八者﹐以善裁紗帽入汴京﹐止於鄕相晏元獻宅前﹐爲肆以待售。一日﹐至保康門﹐遇五少年气球﹐伍生素亦習此﹐卽從少年趣之。少年見伍生頗妙﹐相與酬酢不已。時日西﹐四少年將去﹐曰「大哥不歸乎﹖」其一人曰「汝先去﹐吾與球士飲酒耳。」乃邀伍生上房家樓飲之﹐盡四角﹐問生本末甚詳。飲罷﹐取筆寫帖付生曰「持此於梳行郭家取十千錢﹐與汝作業。」生受之﹐系衣帶間。少年又曰「夜久矣﹐汝勿歸﹐且隨我至吾家宿可也。」伍生從之﹐至一處﹐引生於三室前﹐指一明亮者曰「汝臥此中﹐終夕勿出戶。𨿽有溲溺﹐亦於壁隅也。」又戒曰「愼勿窺此二室﹐將驚汝。」生惟然﹐心疑其言。未曉輒起﹐推二室戶扉閱之。一室四壁﹐皆釘婦人嬰兒甚眾﹔一室有囚無數﹐方拷掠號泣。生畏而退﹐復就臥室。俄聞宰相入朝傳呼聲﹐生不復寐﹐待旦而去。及天明﹐乃在保康門內西大石上﹐甚怪駭。顧視筆帖仍在﹐遂持詣郭家取錢﹐郭如數與之。生自是謀運稍遂﹐其後家於楚州。五少年﹐京師人謂五通神也。○神叱陳超與宰相同牀王冀公微時﹐薄遊臨川﹐寄食蔡爲政門館。天寒﹐冀公無被﹐夜中凍甚﹐竊入僕魁陳超被中睡定。超方夢有數人叱曰「宰相睡﹐何得同牀耶﹖卽舁致戶外。」超甚驚愕﹐不敢近冀公﹐乃取他被蓋之。自此謹待冀公﹐公有所乏﹐超盡力助之。公後貴顯﹐所以存問於超者甚至。超子亦舉進士。○夢人頭符狀元之瑞熙寧二年﹐葉祖洽得國子學解。其兄著作佐郎誼知建昌軍南城縣﹐寄書與祖洽﹐托邑人免解進士傳翼持之。翼夜夢人頭在篋中﹐夕夕如此。乃徙誼書於別篋﹐則又夢人頭在其中。到京納書於祖洽﹐然後無復此夢。明年﹐祖洽狀元及第。○黃庠符取驢顙大珠之祥分寧黃滋﹐嘗行山中﹐遇道士騎白驢。顧見滋﹐爲下鞍相語。將別﹐以所乘驢與滋。戒曰「善視之﹐汝自此有貴男子矣。」滋受之﹐行數里﹐復追及。乃以手捺抉驢顙間﹐得大珠如拳而去。旣而滋生子﹐曰庠﹐穎悟異常。天聖中﹐應國學舉第一。明年南省﹐復冠羣士。時俊聲滿四方﹐未殿試而屬疾﹐仁宗手自封藥賜之。有旨特展試期一日﹐以俟庠起。然竟淪殂。論者以爲取珠之祥。○虎嘯之祥金石臺文昌堰之讖裴煜﹐臨川人。少時讀書於金溪縣疏山佛屋﹐嘗夜聞虎嘯於窗外。煜撫幾大言曰「裴君終不貧賤乎﹖可更三嘯也。」言訖﹐虎復三嘯而去。慶曆六年﹐煜試禮部第一。熙寧初﹐煜知揚州﹐以老而死。郡人黃醇﹐與煜故舊﹐當爲眾誦之曰「當煜在疏山間﹐以虎嘯事語人﹐人之不誚煜者鮮矣。」自煜慶曆六年爲省魁﹐至紹興四年﹐汪華復爲禮部第一﹐然未有爲狀元者。撫州讖詞曰「金石臺髙丞相出﹐文昌堰合狀元生。」金石臺者﹐江口水中之洲也。其後潮沙積歲而髙﹐故晏﹑王相繼大拜。文昌堰近年水道稍狹而未合﹐狀元之出﹐計亦不遠矣。○盧多遜被謫李徳裕謁之盧相多遜南行﹐過瓊州﹐入萬安州界﹐宿一山館。時雨霽﹐月色明徹﹐盧徘徊月下久之。就枕﹐忽夢有人扣門曰「知相國到此﹐奉謁耳。」問何人﹖曰「唐宰相李徳裕。」盧拒之曰「彼此被罪﹐且異代﹐何面相見﹖」須臾﹐聞月下長謠﹐聲甚悲惋。其略曰「萬里孤魂歸未得﹐春風腸斷洛陽城。」覺而惡之。盧竟終於海南。○袁天綱知牛產牝牡袁天綱﹐本蜀郡人。隋末﹐於閬州蟠龍山前築宅居之。岐陽李淳風聞其名﹐賫金自遠﹐事以師禮。一日﹐二人郊行﹐見一牛迹﹐袁語淳風曰「此𨿽牛迹﹐能知其牝牡否﹖」淳風曰「余安能知。」袁曰「乃牝而有孕者﹐又左目必傷﹐當產一犢。」淳風尋問之﹐皆然﹐未幾產一犢。淳風曰「從學久矣﹐未聞此術﹐何也﹖」袁曰「非術也。牛之有孕﹐左重﹐牡也﹔右重﹐牝也。吾視牛迹﹐左足深﹐必產牡也。惟食右邊艸﹐必左目傷也。」淳風嘆曰「兄之術可及﹐其智不可及也。」孟子謂﹕「大匠能誨人以規矩﹐不能使人巧。」以袁之於李﹐孟言益可信矣。

