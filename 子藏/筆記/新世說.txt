新世說近易宗夔

新世說自序

宋臨川王劉義慶撰世說新語一書﹐托始漢魏﹐終止東晉﹐捃摭逸事﹐宏獎風流。雋旨名言﹐溢於楮墨。孝標作注﹐能收錄諸家小史﹐分釋意義。髙似孫緯略極推其典贍﹐紀曉嵐則謂其糾正義慶之紕繆甚爲精核﹐所引諸書紀載特詳﹔裴松之三國誌注﹑酈道元水經注﹑李善文選注不是過也。故淹雅碩彥﹑羣屐少年皆喜讀而樂道之。後之作者﹐劉肅仿之爲唐世說﹑何良俊廣之爲語林﹑李紹文繼之爲皇明世說﹑淸初王丹麓則著今世說﹑李鄴嗣又著續世說﹐其書咸有可觀。然以視臨川王之書則有間﹐良以二劉去晉未遠﹐竹林餘韻﹑王謝遺風不啻身親酬酢﹐掇其語言﹐而挹其丰釆也。予生也晚﹐幼承先君子耕莘府君庭訓﹐又從舅氏李少疏先生遊﹐涉獵於藝林﹐卽酷嗜臨川王之書﹐以彼詞組只辭﹐別具鑪錘﹐自甘吻頰﹐非凡響所能及耳。長遊東瀛﹐歸爲議士﹐益廣交海內賢豪﹐習聞掌故﹐輒筆之於冊以備遺忘。因思前淸入主中原﹐亦越二百六十有八年矣﹐其政俗之嬗變﹑朝野之得失﹐軼事遺聞﹐更僕難數。顧鐘虡𨿽移﹐簡冊猶祕﹐私家著述充棟汗牛﹐豈無記載詳贍可供參考者。欲求一斟酌羣言﹑足諧雅俗之作﹐戛戛乎難之。迨鼎革以後﹐當代執政﹑革命偉人﹐黨派紛拏﹐互相攻訐﹐民國記載亦尠完書。國會散後﹐畱滯燕京﹐端居多暇﹐爰不揆檮昧﹐仿臨川王世說新語體例﹐編輯一書﹐名曰新世說﹐內分徳行﹑言語﹑政事﹑文學等三十六門﹐上起前淸初葉﹐下迄現今。本春秋三世之義﹐成野史一家之言。品必取其最髙﹐語必取其最雋﹐行必取其最奇﹐重實事而屏虛譚﹐有臧貶而無恩怨。使閱者流連往躅﹐雅趣橫生。或疑名賢生平多嘉言懿行﹐詎藉此一言一事以傳﹖不知就此一言一事之微﹐政如頰上添毫﹑睛中點墨﹐但稽已往之陳迹﹐卽可見近日名流逸韻之由來﹐更可爲他日論世知人之一助。至後之人得覩是書﹐或覆醬瓿﹐或亦如今人於臨川王之書皆喜讀而樂道之﹐則惟付諸茫茫不可知之數而已。民國七年九月湘潭易宗夔蔚儒作於宣南寄廬。

新世說例言

一是書條目悉遵世說新語原編。惟原編祗分三卷﹐每捲析焉上下﹐玆依編輯之便析焉八卷。

一是書就事論事﹐如此事可入徳行則徳行之﹐可入文學則文學之﹐並非以一事槪其生平﹐勿疑論列之不當。

一世說新語稱爲最多﹐或以官爵﹐或以地望﹐或以名字。是書於名賢﹐或字或號﹐祗載其最著者。𨿽至數見﹐俱各從同﹐以便省覽。

一是書於先賢稱某公﹐時賢稱某君﹐姦佞墨吏則直斥其名。𨿽無筆削之權﹐微寓予奪之意。

一古人著作﹐如班之於馬﹐多全襲其辭﹐以後不可勝數。緣事迹未可憑虛以構﹐非故襲舊文也。衛正叔之言曰﹐他人著書惟恐不出於己。某著此書﹐惟恐不出於人。可謂先獲我心矣。

一是書持論務趨平允。近人所著淸稗匯鈔﹐稱洪楊爲盜寇﹐列孫黃於會匪﹐固失之偏﹔而滿淸稗史﹑淸宮祕史之類﹐則又種族之見太深﹐詆毀之辭過當。玆編一爲廓淸之。

一編輯是書時所資參考書不下百數十種﹐紀載之事𨿽未能一一標明來歷﹐要皆具有本末。其言之繁冗而蕪雜者﹐悉翦裁而修篩之﹐俾歸於簡雅。

一淸代名儒分程朱陸王兩派﹐經學分漢學宋學兩派﹐古文分桐城派非桐城派﹐詩分漢魏唐宋各派。分茅設蕝﹐入主出奴。是書則並蓄兼收﹐藉以覘一朝之風會﹐絕無門戶之見存焉。

一每人於紀事之下注載姓名裏居官爵事略﹐再見不贅書﹐有官者注某某爵裏見前﹐無官者注已見前。

一政事門間列前賢之武功﹐然祗以對外戰爭爲限。至國內戰爭全不敢紀﹐以弭同胞殘殺之嫌。

一是書本小說家言以供談助﹐而徳行方正雅量箴規等篇﹐修身倫理﹐教員可爲參考書﹔文學品藻賞譽等篇﹐國文教員可爲參考書﹔其全部又可爲歷史教員之參考書。至政事爲官僚之圭臬﹐言語爲議員之南鍼﹐賢媛爲閨閣之良師﹐捷悟焉軍人之鴻寶﹐乃其餘事也。

一王丹麓所著今世說﹐詳載淸初之事﹐辭意雋永﹐妙並臨川。是書釆錄數十則﹐意在宏暢宗風﹐非敢掠美。

一昔人因文网嚴密﹐深自韜晦﹐往往談鬼說狐﹐妙托於寓言詭諫之列﹔或則歌功頌徳﹐自附於奴顏婢膝之儔。玆編於怪誕離奇幽冥果報之說﹐及帝後達官無謂之諛詞﹐槪不采錄。

一當代名流髙僧閨秀寄來事略﹐及詩文有爲時略後者﹐不及錄入是編。儗俟收輯稍多﹐再編續新世說一書以餉閱者。

一孝標之注世說﹐旁徵博引﹐幾至二百餘種。京寓書籍無多﹐於名人履歷多注未詳者﹐尙期海內大雅君子有以教之。

卷一

徳行言語

卷二

政事文學

卷三

方正雅量識鑑賞譽品藻

卷四

規箴捷悟夙慧豪爽容止自新

卷五

企羨傷逝棲逸賢媛術解

卷六

巧藝寵禮任誕簡傲

卷七

排調輕詆假譎黜免儉嗇汰侈

卷八

忿狷讒險尢悔紕漏惑溺仇隙

新世說卷一

徳行第一

孫鐘元少居京師﹐與左光斗﹑魏大中﹑周順昌相砥以學行。居父母憂﹐率昆弟苫塊倚廬﹐六年如一日。學使者李蕃疏以純孝表其門。家故貧﹐嘗與鹿忠節論學﹐自晨至日昃﹐僅得豆面作糜﹐怡然無不足之色。﹝孫名奇逢﹐直隸容城人﹐年十七舉於鄕﹐旣乃潛心濂洛諸儒之學。鼎革後﹐前後十一徵﹐不起。天下士識與不識皆稱曰徵君。晚歲渡河﹐慕蘇門百泉之勝﹐遂移家﹐築於夏峯﹐聚徒講學。公卿持使節過衛源﹐輒屏騶從﹐以一見先生爲快。﹞

李中孚純孝博學﹐晚歲名益髙。中朝必欲致之﹐公臥稱疾篤。縣官舁其牀至省﹐大吏親勸於牀前。公絕粒六日﹐至欲自刎﹐乃得予假治疾。歸而嘆曰「生我名者殺我身﹐是皆洗心未密﹐不能自晦之所致爾。」自是荊扉反鎖﹐不與人接。顧亭林至則款之。﹝李名顒﹐陜西周至人。年十六﹐粗解文義。父從軍死﹐母夫人日言忠孝節義事以督之。稍長﹐以昌明聖學爲己任﹐縱覽經史百家至二氏之書。晚年篤守程朱﹐於是關中士爭向先生問學﹐自署爲「二曲土室病夫」云。﹞

黃太衝自言受劉學念臺時﹐頗喜相尙以气節﹐疊經患難﹐漸造於深純﹐乃追恨爲過時之學。晚年固辭徵聘。徐元文學士延公子百家纂修《明史》﹐公報以書﹐且諧之曰「昔聞首陽二老托孤於尙父﹐遂得三年食薇﹐顏色不壞。吾今遣子從公﹐可以置我矣。」﹝黃名宗羲﹐一稱梨洲﹐浙江余姚人﹐明禦史忠端公尊素長子。忠端以劾魏閹死詔獄﹐公年十九入都﹐訟父冤得雪﹐名滿天下。益肆力於學﹐經史百家無所不窺。晚歲乃以濂洛之統﹐綜會諸家﹐橫渠之禮教﹐康節之象數﹐東萊之文獻﹐艮齋止齋之經術﹐水心之文章﹐莫不旁推交通﹐自來儒林所未有也。﹞

王姜齋於鼎革之後﹐席棘飴荼﹐發讜論﹐攻僉邪。旣知事不可爲﹐退而著書﹐竄伏巖壑四十年﹐一歲數徙﹐故國之戚﹐生死不忘。康熙十八年﹐吳三桂僭號衡州﹐僚屬以《勸進表》相諉。公曰「亡國遺臣﹐所缺一死耳。今焉用此不祥之人﹗」遂逃之山中﹐作《祓禊賦》以示意。﹝王名夫之﹐字而農﹐湖廣衡陽人。少負異才﹐讀書十行下。後經國變﹐築土室於衡陽之石船山﹐著書數百卷﹐學者稱爲「船山先生」。﹞

陸稼書居父喪﹐屏除酒肉﹐不入內寢。爲學以居敬窮理爲主﹐謂窮理而不居敬﹐則玩物喪志﹐而失於支離﹔居敬而不窮理﹐則將掃見聞﹐空善惡﹐其不至師心自用﹐墮於佛老者幾希。﹝陸名隴其﹐浙江平湖人。篤守程朱之學﹐其教人必授以朱子《小學》及程氏《讀書分年日程》﹐俾學者循序以致功。﹞

陸桴亭少時篤志聖賢﹐錢忠介公牧太倉﹐一見奇之﹐曰「此子必以魁儒名世。」甲申後﹐嘗上書南都不見聽﹐尋參人軍事﹐爲當道所指目。歸而鑿土十畝﹐築亭其中﹐閉關謝客﹐臥以讀書。風波旣定﹐徒步至四明﹐哭錢忠介之墓。後應諸生之請﹐講學於東林。﹝陸名世儀﹐江南太倉州人。教人先小學﹐後大學﹐以立志居敬爲本﹐以聖經八條目爲程﹐主惇守禮法﹐講明實用﹐然後漸進於天人之微﹐旁及百家之言。其先後次序悉遵朱子遺法也。﹞

施愚山官湖西參議﹐日與諸生講學。偶值會期﹐兩人具牒請質。公曰「此講習地﹐聽訟有官署。」令就末座﹐講兄弟宜相愛﹐且曰「某也終鮮兄弟﹐見友恭者固欣然慕﹐卽見鬩墻者亦心動﹐以謂彼尙有同气﹐或可轉乖爲和也。」言下涕泣﹐兩人忽相持痛哭﹐出袖中牒燔之﹐蓋兄弟訟產﹐十年不決者。曰「吾儕小人﹐今遇大賢而不洗心者﹐尙得爲人乎﹖」遂讓所爭產爲祀田。﹝施名閏章﹐江南宣城人。弱冠工制舉業﹐兼治詩古文辭﹐從沈徵君壽民遊。金壇周儀部鑣異其文﹐延之讀書其家。旋成進士﹐官至湖西道參議﹐政績甚多。後應召試﹐授待講﹐纂修《明史》。朝士大夫求碑版﹑詩歌者﹐趾錯於戶﹐四方名士員笈問業無虛日。﹞

李明性以純孝稱。其父春秋髙﹐日輒五六食。公率婦子雞鳴起﹐盥漱問安﹐每食雙手捧持之﹐自奉炊糠不繼。嘗侍疾數月﹐衣不解帶。居喪屏酒肉﹐不入中門﹐晨興上冢號泣﹐閱六年如一日。學者私謚爲「孝愨先生。」﹝李故明諸生﹐直隸蠡縣人。保定故多儒者﹐孫徵君奇逢講學蘇門﹐刁孝廉包聚生徒裏閈﹐孝愨獨篤行卻講﹐與同邑王法幹﹑五公山人王余佑相期爲有用之學﹐其子剛主有重名於世。﹞

顏習齋之父戍遼東沒﹐習齋貧無立錐地﹐百計負其骸歸葬﹐世以孝子目之。﹝顏名元﹐直隸博野人。其學主忍嗜欲﹑苦筋力以勤家而養親。暇則習六藝﹑講世務﹐備天下國家之用。以是爲孔子之學﹐自別於程朱。著《存性》《存學》《存治》《存人》四編﹐蓋目擊明季諸儒空談心性之失而力矯其獘者。﹞

範憲斗輔淸世祖統一華夏﹐殆如漢之蕭﹑張﹐唐之房﹑杜﹐宋之趙普﹐明之劉基﹐道徳尢爲純厚。嘗言天下治安惟在得賢﹐庶官中一眚不掩者﹐悉奏請湔擢﹐後皆稱職。於直臣善類﹐保全甚力。性廉愼﹐好施與﹐器量宏深﹐汪汪如萬頃之陂。﹝範名文程﹐奉天沈陽人﹐本宋文正仲淹後。少穎敏沈毅﹐讀書通大義。杖策謁淸太祖於撫順﹐偉其貌﹐詢其家世﹐謂諸貝勒曰「此名臣後也」﹐厚遇之。當王師入關時﹐首定大計勸進兵﹐詔敕檄諭皆出其手。終世祖朝﹐位輔﹐經營艸昧﹐勛勞最著﹐予謚「文肅」。﹞

魏貞庵平生篤孝友﹐交友質直無城府﹐久要不忘﹐益喜獎掖後進。懸車十六年﹐課督農桑﹐迹田夫野老﹐人不知爲舊相。繹經史百家之書﹐拳拳服膺於窮理盡性。深省有所得﹐不輕以語人。﹝魏名裔介﹐直隸柏鄕人。生而穎悟﹐沈默寡言笑。究心於明體達用之學﹐著書甚多﹐𨿽至顯宦﹐日夕讀書不輟。﹞

魏環溪淸節髙風﹐爲淸初直臣之冠。彈劾必匪人﹐薦剡必君子。嘗言大臣之誼﹐以人事君﹐故於君子小人進退消長之際﹐爭之尢力。﹝魏名象樞﹐山西蔚州人。其講學篤實純正﹐與孫夏峯﹑李二曲及湯﹑陸諸公遺書往復﹐文章朴直如其爲人。其以薦起也﹐度俸糈不足自給﹐不欲出。有李恆嶽者﹐妻兄弟也﹐謂曰「子在京師日費幾何﹖」曰「得一金已足。」恆嶽曰「子果出而有濟於世﹐吾能任之。」公遂行。終公在官﹐無內顧憂者﹐恆嶽力也。﹞

顧用方是文端公之孫﹐篤於風義。督東河時﹐前任完顏偉病劇﹐欲出署調治﹐公止之曰「我與若比肩事主﹐誼同昆弟﹐若眷𨿽先行﹐有弟在﹐兄何患爲﹖」躬爲料簡湯藥。完顏气息裁屬﹐猶戀戀呼公﹐公應聲至﹐身後事一以任之。後有巡漕禦史伊靈阿病垂死﹐嘆曰「有顧公在﹐死何憂﹖」公亦典衣物治喪﹐如送完顏。﹝顧名琮﹐顧儼之子﹐八代之孫﹐習兵﹑農﹑書﹑算﹐不屑章句之學。聖祖開算學館﹐公與焉﹐議敍得吏部員外郎﹐後官東河總督。剛正孤介﹐百折不回﹐有「顧鐵牛」之稱。﹞

宋右之河目海口﹐風度端凝﹐學殖尢淵博﹐訥於言。然每議國家大事﹐侃侃獨攄所見﹐屢邀特允。淸軍之平滇﹑黔﹑蜀﹑粵﹑也﹐俘獲婦女無數﹐皆隸旗下﹐驅之北行。公抗疏言「婦女何辜﹖宜聽收贖。」一時得贖者約數千人﹐如離釜鑊﹐民咸徳之。﹝宋名徳宜﹐江南長洲人﹐以翰林院編修起家﹐官至文華殿大學士﹐予謚「文恪」。﹞

張惇復忠實無畦畛﹐外和內剛﹐一私不染﹐同官及後進皆傾心相向。退食惟手一編﹐蒔花鼓琴﹐雜賓不敢至其門。其對族黨鄕鄰﹐下逮臧獲﹐胥得其和。𨿽姦僉小人﹐無所寄怨惡﹐用此知與不知﹐皆推爲鉅徳長者。﹝張名英﹐江南桐城人。少淸貧﹐癸丑分校禮闈﹐家人經旬乏食。姚夫人搜得面數斗﹐遂舉家食麵湯。其居官隨地自盡﹐不務表﹐不列密事﹐不訐人過失﹐薦舉不使人知﹐故所居無赫赫名。官至大學士。﹞

李晉卿篤信程朱﹐上窺羲文之祕。嘗謂﹕「蔑訓詁者無師﹐滯章句者無得」﹐故學以能擇爲先。論《大學》宜還古本﹐而以知本爲格物第一義。《易》兼綜象數﹐《禮》兼采《大戴記》。論子云﹑仲淹書有格言﹐節取焉可也。康節﹑象山所造髙明﹐愼師焉可也。知言者以爲然。﹝李名光地﹐福建安溪人﹐以康熙九年成進士﹐授編修﹐尋乞假歸。十三年﹐耿精忠反﹐公以蠟丸疏陳破賊機宜﹐受主知﹐官至文淵閣大學士。門下士楊名時﹑李紱﹑陳鵬年﹑趙申喬﹑冉覲祖﹑蔡世遠並以徳望重於時。他若張﹑張瑗﹑惠士奇﹑秦道然﹑王蘭生﹑何焯﹑莊亨陽之徒﹐類有淸節﹐通經能文章。故淸初諸鉅公稱善育才者﹐必以公爲首。﹞

韓慕廬以文字受知於徐健庵。徐與某要人相鉤﹐罷歸田裏﹐領書局洞庭山。逾年﹐江督傅臘塔承意興大獄﹐將盡鉤其黨。居門下者陰自貳﹐甚或訟言攻之﹐冀自湔滌。韓公時在籍﹐獨昕夕造門﹐助其排纂《一統志》事﹐且爲別白於在事者﹐識者服公之髙義。﹝韓名葵﹐江南長洲人﹐康熙十一年﹐中順天鄕試。明年﹐會試﹑殿試皆第一。先是鄕試時﹐徐尙書幹學得公文於遺卷中﹐擊節嘆賞﹐尋取巍科。其文橫被六合﹐世以比於昌黎﹐而公未嘗以此自喜。﹞

徐蝶園剛介負气﹐不爲威怵。中年後精研理學﹐言貌溫溫﹐若恐傷人者。老彌篤學﹐與方望溪共事蒙養齋﹐頻頻就望溪考問經義。江浦劉無垢﹑泰州陳次園交訝之﹐謂徐公中朝耆徳﹐子抗顏爲師﹐誨之如弟子可乎﹖望溪曰﹕吾以忠心答徐公實心耳﹐君輩視徐公遂出孔道輔下乎﹖﹝徐名元夢﹐滿洲正白旗人﹐姓舒穆祿氏。舒與徐滿音略同而字義亦近﹐故天下稱蝶園徐公。起家進士﹐至官內閣大學士。立朝侃侃﹐中持黑白﹐無所依附﹐與人敬以和﹐貴賤老少如一。長翰林數年﹐物望所歸﹐鮮不薦達。及薨﹐予謚「文定」。﹞

張敬庵天性朴誠﹐篤信程朱﹐歷官二十餘年﹐輕騶簡從﹐不以眷隨。日用菜蔬米麥﹐尺布寸絲﹐以至磨牛碾石﹐皆自家中運載之官。治閩多徳政。巡撫蘇州﹐先檄所屬禁陳設。無錫令送惠山泉﹐受之。後聞其以民舟運輸﹐仍卻不受。治民以養爲先﹑以教爲本﹐偶遇火祲﹐請蠲請賑﹐廣設常平義社倉。所至好修建書院學捨。閩人肖公像祀於峯﹐吳人建春風亭祀公﹐與於淸端﹑湯文正兩祠並峙。﹝張名伯行﹐河南巖邑人﹐舉康熙二十四年進士。歸築精舍南郊﹐縱觀諸子百家。及讀《小學》《近思錄》﹐乃恍然曰「入聖門庭在是矣﹗」後任濟寧道﹐隨行止四人﹐撫閩十二人﹐撫吳十三人。聖祖以公爲天下淸官第一。官至禮部尙書﹐予謚「淸恪」。﹞

楊賓實以事獲罪﹐畱滇七年﹐淸苦絕塵﹐日或斷炊﹐士民爭饋蔬粟。講學未少倦。洎奉詔還朝﹐五日一至太學﹐升講堂﹐示諸生以盡人合天之道。﹝楊名名時﹐江蘇江陰人。少有志聖學﹐爲文章原本經訓。其太學訓諸生之辭謂﹕學所以希天也﹐天之徳誠而已矣﹐敬其功也。其要在暗然爲己﹐以默契無聲無臭之天載﹐不易世不成名﹐遁世不見而無悶﹐此天徳之藏於密﹐而聖學之所以成始成終者也。《論語》首篇皆發此義﹐而《中庸》尢極言之。有聖學﹐斯有王道。乾元始萬物﹐利天下﹐而相忘於不言。故論聖徳以無名爲大﹐論從政以不貪爲美﹐盡人合天之道﹐莫不由此。髙宗時官至禮部尙書。及薨﹐予謚「文定」。﹞

應潛齋閎覽博物﹐淡泊寧靜﹐旣遭喪亂﹐自以故國諸生﹐絕志進取﹐益盡力著書。同裏姜禦史圖南視鹺歸﹐偶遇諸途﹐時方酷暑﹐公著木棉衣﹐蕉萃躑躅。禦史歸﹐投以越葛二端曰「雅知先生不受人一絲半粟﹐然是戔戔者﹐非自盜泉來也。」公謝曰「笥中尙有﹐昨偶感寒﹐冀其汗耳。」竟還之。﹝應名撝謙﹐浙江仁和人。少卽以斯道爲己任﹐偕同志虞民﹑張伏生﹑蔣與恆爲狷社﹐取有所不爲也。最後交沈朗思﹐尢稱莫逆。平生嚴取與之節﹐所居僅足蔽風雨﹐簞瓢屢空﹐恬如也。﹞

朱梅麓溫然長者﹐王阮亭最服其遣婢一事﹐稱爲盛徳。﹝朱名之錫﹐浙江義烏人﹐官至兵部尙書﹑河道總督。王士禎《池北偶談》載其《遣婢帖》云「前送回張氏女子﹐原無大過﹐惟娃子气太重﹐好言教導﹐不甚知省。誠恐聲色相加﹐流入婢子一類﹐所以量給衣飾﹐還其父母。初時原是待年﹐五六日後便有遣歸之意﹐故自後並無半語諧謔﹐猶然處子也。而此女臨去時哭泣甚悲﹐旣恐人笑﹐只恐人不相信﹐僕甚憐之。足下可將此女原無大過﹑完璧歸趙一段緣由﹐向其父母及中媒昌言明白﹐以便此女將來易於擇婿」云。﹞

張硯齋性極孝友。子姓戚黨列仕籍者數十人﹐皆約以禮法。退食泊然無所營﹐時手一編﹐安坐室中﹐闃若無人。康熙丙戌﹐分校禮部試。同事者以微詞相探﹐因作《闈中對月詩》﹐有云「簾前月色明如晝﹐莫作人間暮夜看。」同事慚而退。其不惡而嚴多類此。﹝張名廷玉﹐江南桐城人﹐文端公英仲子也。康熙三十九年進士﹐選庶吉士﹐授檢討﹐直南書房﹐受知聖祖﹐加優擢。公以名相子回翔卿貳﹐文學經濟已巋然負臺輔之望﹐在政府時﹐無一字與督撫外吏接﹐凡饋遺稍貴重者﹐輒峻卻之。﹞

福龍翰嚴气正性﹐懍不可犯﹐迨習與之處﹐開心吐懷﹐廓然無城府。自言通籍數十年﹐所自信者﹐骨性鯁直不脂韋﹐至老猶存故我耳。直內廷時﹐與蔡文勤﹑雷翠庭善﹐尢服膺髙安朱公﹐曰「此吾心之師也。」後進有言論相左者﹐始或變色﹐事後薦剡旋及之。旣罷相﹐語翠庭曰「此位詎易稱﹐我浮沈其間﹐君心不我嗤耶﹖」﹝公名福敏﹐姓富察氏﹐滿洲鑲白旗人。以進士起家﹐髙宗沖齡就傅時﹐久侍講帷﹐敷陳啟沃。晚好讀《周易》﹐觀《彖辭》﹐曰「安溪若在﹐縱不納我拜﹐當亦稽首門外耳。」﹞

朱可亭自爲諸生至居政府﹐食不二膳﹐無故不殺生﹐性介而和。門生某饋以參﹐公稱量旣畢﹐仍還之﹐曰「吾體未羸﹐無藉於參。稱量之﹐則已受爾儀矣。奚必及物耶﹖」自浙撫內召﹐瀕行劾免二令﹐謂二人素貪劣﹐吾去後必大肆﹐後人劾之﹐罪將不測。今以不謹去﹐正所以全之也。﹝公名軾﹐江西髙安人﹐起家進士﹐官至大學士。與方望溪同直內閣﹐𨿽入政事堂﹐眾旣退坐必下之﹐行必後之。望溪固辭﹐公曰「眾爭爲市道交﹐卽此可示之以禮矣。」﹞

方望溪生平言動必準禮法﹐事親至孝。父嘗曰「吾體未痛﹐二子已覺之﹔吾心未動﹐二子已知之。」赴詔獄時﹐母老疾多悸﹐乃詭言奉召入者﹐不得頃刻畱。逾年事解﹐迎養京邸﹐母夫人尙不知也。所著《喪禮或問》祛掃人心昏蔽﹐士夫感而服行者多。居家客至﹐必令子弟奉茶侍左右﹔或宴會﹐則行酒獻肴﹐示長幼之節。﹝方名苞﹐江南桐城人﹐家貧甚﹐日嘗不再食。兄舟爲講諸經注疏﹐相與博究羣書﹐更相勗以孝弟。初﹐宗人方孝標故翰林失職﹐遊滇中﹐著《滇遊紀聞》﹐語多指斥朝廷。同邑編修戴名世著《南山集》﹐多采其言﹐姓而不名﹐人以爲公也﹐集序復列公名﹐遂牽連被逮﹐下刑部獄。李文貞力救之﹐遂蒙恩宥﹐以白衣入直南書房﹐後官禮部右侍郎﹐著書甚多。﹞

李穆堂生平學道宗旨在先立乎其大者﹐陸子之教也。嘗因奏對﹐謂朱子道學問之功居多﹐陸氏尊徳性之見爲卓。帝韙其言。有中州巨公﹐自附程朱﹐語公曰「陸氏之學誠髙明﹐然返之吾心多未安。」公曰「君督倉場時﹐邀寵進羨余﹐不知於心安否﹖」其人失色去。﹝李名紱﹐江西臨川人﹐生有異稟﹐少時讀書﹐日可二十本﹐過目不忘。回翔九列﹐無所附麗﹐卒困於田文鏡﹐幾死獄中。押赴市曹﹐刑部郎楊某故問經史疑義﹐公應答如流。嘗言內省不疚﹐生死不足動其心﹐何況禍福。﹞

錢綸光有潛徳﹐嘗曝麥於庭﹐老蒼頭竊取以去﹐稚子見之﹐以竊取告。公曰「渠視我家物如己物﹐偶取飼雞鶩耳﹐何云竊也﹖」戒勿泄。蒼頭聞之﹐感泣自陳﹐公以好言慰之。﹝錢贈公是香樹之父﹐浙江嘉興人﹐以子貴贈官。﹞

沈子大長身廣顙﹐白須偉然。初署臺灣府﹐到官日﹐生番越獄。前守劉某曰「獄匙未交﹐責在我。」公曰「印已受﹐是我責也。」爭以失察告﹐大府喜其讓﹐遂兩免之。晚歲杜門﹐日誦先儒書﹐病中手抄明道先生語錄。臨終語友人曰「年來日夕檢點身心﹐仰不愧﹐俯不怍﹐或庶幾焉。」﹝沈名起元﹐江蘇太倉州人。少爲諸生﹐惇厲廉恥﹐嚴義利之辧。居親喪﹐悉依古禮﹐不禦酒肉﹐不內寢﹐後官至光祿寺卿。﹞

尹元孚少孤貧﹐母李太夫人以節著﹐口授《論語》。旣長﹐篤信程朱﹐謂治法不原於三代﹐皆苟道也。事母尢篤孝﹐授經祁州﹐假館迎母﹐侍養凡七年﹐不忍一日離。在官所措施﹐每夕詳告太夫人﹐意或未愜﹐跽而請罪﹐非命之起不敢起。官中祿賜出入﹐一稟於母﹐妻子不得取尺布錙金。日用外﹐多散之治所﹐爲濟物利人之事。由是仁聲義聞﹐播流海內。﹝尹名會一﹐直隸博野人。少受母教﹐自服官後﹐日取漢唐以來代不數見之人以自律。𨿽功顯名立﹐自視恆慊然。生平坦白純粹﹐遇事必行其心之所安。﹞

雷翠庭從蔡文勤遊﹐其學以躬行爲主﹐以仁爲舊﹐以敬義爲堂戶。生平學宗程朱﹐而於象山﹑陽明辧之甚力﹐其出處張弛語默﹐按之無不合於道者﹐至小事皆可爲法。﹝雷名鋐﹐福建寧化人。少有志於聖賢﹐見蔡文勤所著《學約》﹐遂從之遊。嘗謂﹕孔子「性相近」之言﹐實萬世言性之宗旨。孟子所謂「性善」﹐正相近之實際。相近者﹐善之相近也。以萬物爲一體者﹐堯舜之仁也。今人乍見孺子入井而怵惕惻隱﹐可謂不與堯舜之仁相近乎﹖故曰「性善」也。擴而充之﹐人皆可爲堯舜也。必待擴而充之者﹐气質有不同也。孟子言性與孔子無二旨也。又曰「道心卽性也。人心之正者﹐道心爲之主﹐卽性宰乎气也。人心之偏者﹐道心之有蔽﹐卽性汩於气而失焉者也。非道心爲一心﹐人心又爲一心也。如飲食男女之欲﹐人心也﹐而道存焉﹐知道存卽道心也。不知其爲道而肆焉﹐則危者愈危﹐微者愈微矣。故必道心爲主而人心聽命也。」其說深入而顯出也如此。﹞

方問亭得子遲﹐撫浙時購一姬﹐將納之夕﹐見所攜詩冊有相知名﹐問之﹐其大父作也。公曰「吾少與其祖以詩相知﹐今乃納其女孫﹐可乎﹖」遂還其家﹐助資嫁之。﹝方名觀承﹐安徽桐城人。少時僑寓江寧淸涼山﹐寺僧知爲非常人﹐厚待之。後以布衣召見﹐賜中書銜﹐官至浙江巡撫﹐後擢直隸總督。﹞

梁階平性孝友﹐十歲喪母﹐哀毀如成人。十七丁外艱﹐葬祭盡禮。顚沛中不廢所學。兄國泰早卒﹐與公同月日生﹐故終身不稱觴。事嫂馮甚謹。官侍郎時﹐以己官封焉。﹝梁名國治﹐浙江會稽人。生負異稟﹐年十四補弟子員﹐冠其籍。乾隆十三年以一甲一名賜進士及第﹐授修撰。官至東閣大學士。性好學愛才﹐所至名士如歸。退食論文﹐見之者如對山林髙逸。﹞

朱石君端凝純粹﹐胸中無城府。撫安徽時﹐門人汪庶子學金來請益﹐畱幣月歸。公曰「何所聞而來﹐何所見而去﹖」汪曰「一談一笑﹐無非天理﹐某所見乃大進矣。」其感人如此。﹝朱名珪﹐順天大興人。公父受經於髙安朱文端﹐故公自十一歲卽傳髙安之學﹐尢篤孝友。父杖兄﹐跪而以身蔽受之。慟母氏早逝﹐事庶母幾如母。事諸兄悲愉如一體﹐執兄喪咯血幾至毀。事寡嫂盡敬﹐撫兄子如己子。三黨故交靡不周卹﹐故感人至深。﹞

鄭慕斯之父光春﹐客遊四方﹐音耗久絕﹐鄭將往尋﹐而莫知所在﹐問母葉氏﹐熟記其狀貌及離家年月以行。展轉蹤迹至滇南﹐相見於逆旅﹐號泣懇俱還﹐不果。父趣之歸。未幾父卒﹐復赴滇負遺骸歸葬﹐蒲伏萬餘里﹐一笠一橐﹐露宿艸行﹐屢瀕於危。世人目爲純孝。﹝鄭名文炳﹐福建莆田人。少有志於道﹐長探性命之學﹐作《正學論》﹐要以洛閩爲歸。初公之往尋父也﹐娶婦吳氏裁數日﹐及歸﹐婦已死。東昌太守程鯤化嘉其孝行﹐以女妻之。﹞

王偉人少從武功孫酉蜂遊﹐聞關閩正學﹐及見陳文恭﹐聞性命躬行之說﹐益以自信。生平於浮屠老子法未嘗言及﹐亦不加排斥﹐有語及者﹐輒不對﹐曰「吾未曾習此。」﹝王名傑﹐陜西韓城人。生而端凝好學﹐乾隆辛巳﹐以第一人及第。公未第時﹐曾入陳文恭宏謀幕府。文恭名知人﹐稱公爲賢士。﹞

戴金溪生平簡而寡營﹐凡人事居處﹐皆適來而適應之。自刑部尙書假歸武林﹐大府宴之。天雨﹐著屐往。終飲﹐羣官擁送﹐鼓吹啟戟門﹐呼公輿馬﹐公笑索傘自執之﹐揚揚出門去。﹝戴名惇元﹐浙江開化人。十歲以神童舉試﹐學使彭文勤公賞異之﹐得名最早。以進士選庶吉士﹐攺刑部主事﹐後官至刑部尙書。﹞

汪瑟庵風裁嚴峻﹐正色立朝﹐出入內廷﹐進止不失尺寸﹐造次必以禮﹐於要人無所親附﹐僚友見之﹐皆肅然起敬。自言生平不敢作刻薄事﹐遇橫逆能忍﹐於飲食衣服無所擇。貪冒諂諛之習﹐有不忍爲﹐守太夫人教也。﹝汪名廷珍﹐江蘇山陽人。生十二歲而孤﹐母程太夫人撫之成立。值歲凶﹐母子日或一食﹐或終日不食。太夫人終不肯使人知﹐曰「吾非恥貧﹐恥言貧耳。言貧則疑有求於人﹐故不爲也。」歲除無米﹐使僕索舊逋城外﹐抵暮歸﹐無所得﹐母子各飲茗一甌﹐嘗鹽菜數莖而臥。其艱貞若此。﹞

趙笛樓少孤﹐從舅氏王春野遊﹐教以厲行克己﹐後益博覽先儒格言﹐凡有益身心可致用者﹐皆潛心體驗。聞儕輩中嘉言懿行﹐輒惕然不自已。通籍後致力尢勤﹐爲日記至易簀乃已。﹝趙名愼軫﹐湖南武陵人。嘉慶元年成進士﹐選庶吉士﹐授編修﹐歷官至雲貴總督。公嘗顏其室曰「省愆」。年位愈進功益密﹐好善嫉惡﹐益眞且嚴。昆明錢南園器之﹐曰「人英誠無愧也。」﹞

湯惇甫布被脫粟﹐性尢篤孝﹐蒸蒸爲孺子慕。當辛巳假歸時﹐公年已逾五十﹐贈公猶命同牀臥起﹐曰「吾以爲十歲兒也。」﹝湯名金釗﹐浙江蕭山人。生而端靖﹐寡言笑。家世服賈﹐公獨奮於學。授編修時﹐徒步從朱文正遊﹐請業督過﹐相爲師友。其爲學不立門戶﹐不爭異同﹐而以刻意勵行爲宗。﹞

朱朴庵忠介剛實﹐毅然以古人自勗﹐於外物無所動。爲童子時﹐歲饑﹐公白大父﹐請毀產贍鄕裏。大父喜甚﹐從其請﹐知其志趣遠大﹐益以古人期許之。﹝朱名桂楨﹐江蘇上元人﹐舉鄕試後﹐卽庋置舉子業﹐究心古名臣言行及宋明儒言性理諸書﹐曰「吾他日待用而始求之﹐恐已遲矣。」官至兩廣總督。年七十有三﹐薨於裏第。﹞

陶云汀虯髯山立﹐洪音瑰辯﹐絕類湘潭陳滄洲。其淸名徳望﹐亦幾與滄洲相頡頏。﹝陶名澍﹐湖南安化人﹐以進士起家﹐官至兩江總督。遇事奮發﹐義形於色﹐而胸懷洞無城府。遇事表裏如一﹐用人必盡其所長。﹞

何仙槎家澹靜﹐動履平安﹐門生屬吏及鄕黨後進環集聽教誨﹐惇惇如老儒﹐諸子朴謹嗜學﹐閫內皆布衣﹐而壺饗款客﹐論文諏古無虛日﹐天下士翕然歸之。﹝何名淩漢﹐湖南道州人﹐年十六補諸生﹐孤露貧苦﹐益力於學﹐夜不能具燈燭﹐恆然松枝自照。嘉慶十年以一甲第三人及第﹐官至吏部尙書。居恆莊敬刻厲﹐無欹坐﹐無疾趨﹐獨步必斂容﹐急遽時作字﹐必裁劃整齊﹐正坐而後書。畫鄭君及周子﹑二程子﹑張子﹑朱子像懸齋壁﹐昕夕瞻仰﹐家範嚴肅稱於時﹐後予謚「文安」。﹞

林少穆生而警敏﹐長不滿六尺﹐英光四射﹐聲若洪鐘。性尢孝友﹐事事以養志顯親爲念。自奉甚約﹐而資助族戚歲必數千金。﹝林名則徐﹐福建侯官人﹐嘉慶十六年進士﹐旋授編修﹐究心經世之學。𨿽居淸祕﹐於六曹事例因革﹐用人行政之得失﹐綜核無遺。識者知爲公輔器矣。尢愛士﹐所至必擇其秀異者﹐召入官署﹐勗以學行。家居﹐凡族姻中子弟讀書者﹐約期治膳﹐集而課之﹐名曰親社云。﹞

杜芝農位望日崇﹐益然不自滿假﹐亦不好爲翹異。平居敬愼﹐所蒞事不煩擾而輒就理。人望之如髙山深林巨壑﹐莫測其中之所蘊蓄也。﹝杜名受田﹐山東濱州人。生而篤謹敏學﹐由天授起家詞林﹐官至協辦大學士。贈公致仕後就養京邸﹐出入告面無少間﹐家庭雍穆﹐於親舊間情意尢款篤。﹞

江岷樵與人交﹐披肝瀝膽﹐終始不渝。同年生武岡曾如曁湘鄕鄧鶴齡﹑陜西鄒興愚先後客死京師﹐貧不能返葬﹐公皆身護其櫬以歸。﹝江名忠源﹐湖南新寧人。爲諸生﹐卽究心經世學﹐不屑屑章句。新寧地接廣西﹐民瑤雜處多盜﹐公察天下將亂﹐倡行團練法﹐以爲湖南團練之始。﹞

羅羅山自少篤志正學﹐好儒先性理書﹐而能躬行實踐﹐賀制軍長齡﹑唐太常鑑皆重之。﹝羅名澤南﹐湖南湘鄕人﹐十歲能文。家酷貧﹐溺苦於學﹐夜無燈﹐把卷讀月下﹐倦卽露宿達旦。咸豐元年舉孝廉方正﹐卒成名儒。﹞

曾滌生初入翰林﹐卽與大學士倭艮峯﹑太常寺卿唐鏡海﹑徽寧道何丹畦等﹐講明程朱之學﹐克己省身﹐慨然有澄淸天下之志。﹝曾名國藩﹐湖南湘鄕人﹐道光戊戌成進士﹐歷官至大學士﹑兩江總督。公三至江南﹐百姓聞公來﹐扶老攜幼﹐焚香以迎。公之治江南也﹐尙儒﹐喜引經決事﹐後頗采黃老術以淸靜化民。居官有常度﹐多謀能斷﹐應事若流水然。﹞

王璞山幼而純孝﹐母夫人手生疽﹐公吮之。旣塗藥﹐血湧出﹐公號泣吁天﹐乞以身代。數日痊可﹐人以爲孝感云。﹝王名珍﹐湖南湘鄕人﹐二十四爲諸生﹐從羅羅山遊﹐羅山深器之。﹞

沈幼丹生平學在不欺﹐凡事必求之所安。自言在廣信時﹐已分萬無生理﹐以故當存亡利害之交﹐輒卓然有以自立。﹝沈名葆楨﹐福建侯官人﹐咸豐六年署廣信府﹐洪楊之役﹐幾及於難。﹞

何丹畦弱冠通籍﹐所學以宋儒爲宗。柘城竇克勤著《理學正宗》一書﹐辧析流派﹐公爲續之﹐於朱陸異同﹐辧之甚明。又以己意增輯《西山眞氏大學衍義》﹐學者稱之。﹝何名桂珍﹐雲南師宗人﹐道光戊戌進士﹐選庶吉士。年甫冠﹐乞假歸娶﹐士類榮之。﹞

李春塢孝友性成﹐居父母喪﹐廬墓六年﹐屏除酒肉。篤嗜宋五子書。與新繁沈孟南﹑同邑黃恕軒力闡洛閩之旨﹐以斯道爲己任。易簀後﹐學者私謚爲「貞愨先生」。﹝李名光翟﹐湖南湘潭人。父中山先生﹐博學有潛徳。公幼受庭訓﹐故卓然有以自立。流俗非笑之﹐或呼爲「李七聖人」﹐不顧也。詩文亦獨辟蹊徑﹐往往多見道語。﹞

黎宋卿貌凝重﹐居恆吶吶﹐然沈毅持大體﹐能堅忍勝人。袁世凱帝制自爲﹐鑄金印大如斗﹐封君爲「武義親王」﹐君麾使者於門外。﹝黎名元洪﹐湖北黃陂人。君習海軍﹐淸兩江總督南皮張之洞任爲要塞司令官。南皮雅號知人﹐於海內英俊多所獎借﹐顧尢奇君曰「是謹厚者﹐終當斷大計﹐不僅武略之長也。」南皮移督武昌﹐以君爲陸軍第二十一混成協統領。辛亥八月﹐鄂軍倡義於武昌﹐推君爲鄂都督。民國成立國會﹐選舉君爲副總統。民國四年大總統袁世凱謀叛民國稱帝﹐餌君以王爵﹐君毅然拒之。世凱賄君左右﹐以利害怵之。君曰「予自入軍籍﹐死生置之度外﹐焉知禍福。」世凱死而君就職爲大總統﹐海內翕然稱爲東方華盛頓。﹞

蔡松坡爲雲南都督﹐滇黔商民﹐感其徳澤﹐醵金爲公鑄銅像。公計取其金﹐賑卹兩省饑民﹐且婉謝之曰「君等鑄我像﹐享受榮名在百年千年之後。若輩哀鴻﹐食此涓滴之賜﹐當可活命無算。彰人之功不若拯人之命也。」聞者賢之。﹝蔡名鍔﹐湖南寶慶人﹐十四補諸生﹐肄業於長沙時務學校。稍長﹐畱學日本陸軍士官學校﹐畢業歸國。辛亥起義﹐君崛起爲雲南都督。旋派唐繼堯爲貴州都督。民國四年﹐君已卸都督任﹐畱京師﹐袁世凱帝制自爲﹐君以計脫險﹐仍赴雲南起義兵。蜀﹑桂響應。君又疊敗袁軍於瀘﹑敍間。世凱憤極而死﹐遂以再造民國。﹞

黃克彊沈默寡言﹐待人甚寬。袁死黎繼之時﹐僑居滬上﹐有同志患瘧死於逆旅﹐公出資爲之營葬。而囊金不足﹐乃質衣以益之﹐始克成殮﹐咸頌其徳弗衰。﹝黃名興﹐湖南善化人。性質篤實﹐初就學於兩湖書院﹐頗倡民族主義﹐後遊日本﹐與章太炎﹑孫文﹑胡漢民﹑劉揆一﹑陳天華﹑宋教仁諸子組織「同盟會」﹐實行革命事業﹐在鎭南及廣州起義﹐事𨿽未成﹐已褫滿人之魄。辛亥九月﹐赴鄂爲總司令官﹐無何金陵克復﹐組織臨時政府﹐公被舉爲大元帥。南北統一﹐公爲南京畱守。癸丑之役﹐公逆料袁氏之帝制自爲﹐事敗﹐往日本及美國遊歷﹐袁死乃歸寓滬上﹐一年而沒。生平治己甚嚴﹐喜讀曾滌生詩文﹐嘗語人曰「曾某之志𨿽與我不同﹐然治己功夫極嚴﹐吾直宜奉以爲法」云。﹞

宋漁父少孤而貧﹐事母極孝﹐服勤盡養﹐先意承順。後以革命爲淸吏所逼﹐出走日本﹐思母常號泣達旦。﹝宋名教仁﹐湖南桃源人。十二歲喪父﹐家貧﹐學殖荒落。然公能自刻苦﹐好學深思﹐故所學能究原委。在日本與孫黃組織「同盟會」﹐倡導革命主義。民國成立﹐爲農林總長﹐以主張政黨內閣辭職﹐組織「國民黨」﹐政府益忌之。民國二年被刺於滬上﹐識者慟之。﹞

言語第二

顧亭林嘗其甥徐立齊相國曰「有體國經野之心﹐而後可以登山臨水﹔有濟世安民之略﹐而後可以考古論今。」﹝顧名炎武﹐江南昆山人﹐貌極醜怪﹐性復嚴峻。鼎革後獨身北走﹐凡所至之地輒買媵婢﹑置莊產。不一二年卽棄去﹐終己不顧。而善於治財﹐故一生羈旅﹐曾無困乏。六謁思陵﹐屢詔不起。後卜居陜之華陰﹐謂秦人之慕經學﹐重處士﹐持淸議﹐實他邦所少。且華陰綰轂關河之口﹐𨿽足不出戶而能見天下之人﹐聞天下之事。有警﹐入山不過十里之遙。若志在四方﹐則一出關門便有建瓴之勢。乃定居焉。著有《日知錄》及《天下郡國利病》等書。﹞

陳定生少用文學著聞﹐最善金壇周禮部鑣﹑貴池吳秀才應箕﹐相與掀髯抵掌﹐下上其議論。其於國家治亂﹑中朝士大夫賢不肖﹐無不根極始末﹐數千言可聽。﹝陳名貞慧﹐江蘇宜興人。父於廷﹐明進士﹐官左都禦史﹐加太子少保﹐以言事忤周廷儒﹐削籍。嘗從顧端文講學東林﹐直聲動天下﹐諸名士慕其气節﹐皆師事少保公﹐而與定生相親愛。後又爲《畱都防亂揭》﹐攻訐阮大鋮﹐幾罹於禍。事旣解﹐廬少保公墓左﹐凡十二年不入城﹐尋卒。﹞

閻百詩在都門與汪苕文善。汪著《五服考異》﹐公糾其謬數條﹐汪意不懌。謂人曰「百詩有親在﹐柰何喋喋言喪禮﹖」公曰「王伯厚嘗云﹐夏侯勝善說禮服﹐謂禮之喪服也。蕭望之以禮服授皇太子﹐則漢世不違喪服也。唐之姦臣以凶事非臣子所宜言﹐去《國卹》一篇﹐識者非之。說經之家﹐可拾其餘唾乎﹖」﹝閻名若璩﹐山西太原人。康熙十七年召試鴻博不第。在都與汪編修琬交﹐汪謂親在不宜言喪禮﹐公力駁之。徐尙書幹學因問﹕「於經亦有徵乎﹖」公曰「《雜記》曾申問於曾子﹐曰﹕『哭父母有常聲乎﹖』申﹐曾子次子也。《檀弓》子張死﹐曾子有母之喪﹐齊衰而往哭之。夫孔子沒子張尙存﹐見於《孟子》﹐子張死而曾子方喪母﹐則孔子時曾子母在可知﹐記載《曾子問》一篇﹐正其親在時也。」徐大咨嗟﹐延公爲上賓。﹞

傅壽髦是靑主之子﹐能養志﹐每日樵山中﹐置書擔上﹐休擔則取書讀之。中州有吏部郎者﹐故名士﹐來訪靑主。壽髦夜伴客寢﹐則與之敍中州文獻﹐滔滔作數百語﹐吏部或不能盡答也。﹝公名眉﹐山西陽曲人。父靑主﹐以髙節﹑博學聞天下。日者某吏部郎來訪﹐問﹕「郎君安在﹖」靑主曰「少需之﹐且至矣。」俄有負薪歸者﹐靑主呼曰「孺子﹐來前肅客。」吏部頗驚。抵暮﹐靑主令伴客寢﹐夜與客語﹐客大異之。詰朝謝靑主曰「吾甚慚於郎君。」﹞

毛大可雄辯驚人﹐而能佐之以經義。一日與李檢討因篤飲於李文定天馥宅﹐論音韻之學﹐徵引確當﹐文定與檢討不覺拍掌嘆服。﹝毛名奇齡﹐浙江蕭山人﹐康熙十七年詔舉博學鴻儒﹐授檢討。公入都﹐馮文顏溥辟館相待﹐而李文定天馥畱公主其家。李檢討因篤一日來論音韻﹐文定曰「吾少讀箕子《麥秀歌》﹐惡其無韻。故凡遇論韻者﹐吾必曰能押是則言﹐敢請。」檢討未卽對。公曰「『禾黍油油』者﹐尢也。『不與我好』﹐則蕭肴豪尢之通也。『好』者﹐尢三聲也。」「有證乎﹖」曰「有。《詩》云﹕『無言不仇﹐無徳不報』。」請益﹐曰「《易》云﹕『同聲相應﹐同气相求。水就濕﹐火就燥。』」文定曰「善。」檢討笑曰「韻有四聲﹐未聞三聲也。」公曰「四聲起於齊周而沈約成之﹐古無有也。古人自爲韻而以平上去三聲韻互相通押﹐謂之三聲。不讀虞廷賡歌有『股肱起﹐元首喜﹐百工熙』乎﹖不讀《蔓艸》詩有『零露溥﹐淸揚婉﹐適我願﹐』《彤弓》詩有『受言藏﹐中心貺﹐一朝饗』乎﹖」文定與檢討乃大服之。﹞

毛大可在京師時﹐值北郊定配位﹐爭訟紛紜。公以片言解釋之﹐且引《曲禮》﹕「席南向北向﹐以西方爲上。東向西向﹐以南方爲上」二語爲證﹐於時以爲名言。﹝毛公爵裏見前。北郊配位之爭﹐因其時太常卿徐元珙謂﹕南郊南向﹐則三祖配位固宜以東設西向爲一配﹐西設東向爲二配﹐又東設西向爲三配。其日月星辰亦皆始東設而次西設﹐何則﹖以崇左也。至北郊北向﹐則向所爲左者﹐今在右矣﹐乃三祖配位﹐一如南郊﹐始東設而次西設﹐其山林川澤亦如之﹐則在昭穆爲顚倒﹐而在左右爲偏戾﹐於禮不合。疏上﹐詔學士徐公幹學﹑韓公議覆。於是翰林官各持一議﹐聚訟紛紜。李文定持以問公﹐公曰「南郊尙左﹐故南向而配先左﹐此東設者﹐南向之左也。北郊尙右﹐故北向而配先右﹐此東設者﹐北向之右也。」文定曰「此亦有言之者矣。特以左右言﹐則一左一右似乎有分﹐而以東西言則一東也。天下有南北異向﹐而一東一西可同偏之禮乎﹖」公曰「有之。」「在何經﹖」曰「在《曲禮》。曰﹕『席南向北向﹐以西方爲上﹐東向西向﹐以南方爲上。』」語未竟﹐文定撫掌曰「有是哉﹗經之無所不備也。然則仍舊貫而已矣。」議遂定。其片言解紛﹐多類此。﹞

汪苕文巧於詞令﹐在京邸與客同食葡萄﹐客問﹕「吳中何以敵此﹖」公曰「橘柚秋黃﹐楊梅夏紫﹐言之足令人津液橫流﹐何況身親剖摘﹖」﹝汪名琬﹐一號鈍庵﹐江蘇長洲人。讀書勵志﹐行善彊記。順治十二年進士﹐官戶部﹐浮沈郎署﹐位不副志﹐發爲著作﹐原本經義。晚築室堯峯之麓﹐幅巾蕭然﹐學者稱堯峯先生。嘗語人曰「學問不可無師承﹐議論不可無根據﹐出處不可無本末。」後詔舉博學鴻詞﹐公卿交薦﹐考授翰林﹐然公仍閒居﹐泊然自樂也。﹞

徐敬輿於稠座中﹐誤言金盡裘敝爲裘盡金敝﹐客皆笑之。徐曰「皮之不存﹐毛將焉附﹐非裘盡乎﹖何意百煉剛﹐化爲繞指柔﹐非金敝乎﹖」時賢以比之枕流漱石。﹝徐名敬直﹐浙江仁和人。﹞

孫豹人性伉直﹐出語諤諤無所避。康熙十七年﹐舉鴻詞科。時有奔兢執政之門者﹐公甚恥之。求罷不允﹐促入試﹐不終幅而出。會特詔布衣處士﹐有文學素著﹐老不任職事者﹐授京銜以寵其行。及格者八人﹐而公與焉。初吏部長官集驗於庭﹐獨臥不往﹐旋被惇促﹐乃逡巡入。主爵者見其須眉皓白﹐引使前曰「君老矣。」公正色曰「未也。我年四十時卽如此﹐且我前以老求免試﹐公等必以爲壯﹔今我不欲以老得官﹐公等又以我爲老﹐殊可怪也。」﹝孫名枝蔚﹐陜西三原人。甲申之變﹐年二十有四﹐散家財﹐求壯士起義﹐不果。隻身走江都﹐折節讀書﹐遂以時文名天下﹐從遊者皆有聲海內。﹞

朱竹嘗謂﹕「孔門弟子申黨薛邦﹐不當以疑似妄爲廢斥﹔鄭康成功在箋疏﹐不當以程敏政一言罷從祀﹔王文成道徳功業文章﹐具三不朽﹐不得指爲異學。」皆有功名教之言。﹝朱名彜尊﹐浙江秀水人。少有奇稟﹐書過眼不遺一字。年十七棄舉子業﹐肆力於古學。凡天下有字之書﹐無不批覽。以饑驅走四方﹐所至叢祠﹑荒冢﹐金石斷缺之文﹐莫不搜剔考證﹐與史傳參互同異。其爲文章益奇。典試江南﹐後引疾歸。﹞

徐竹逸喪子﹐客有議之者曰「徐君必有隱匿﹐故罰及其子。」公聞之曰「昔孔仲尼有何隱匿﹐而伯魚遽夭乎﹖卜子夏有何隱匿﹐而西河抱痛乎﹖客言吾不願聞也。」客聞而謝之。﹝徐名喈鳳﹐江南宜興人﹐戊戌進士﹐官司李。少負異才﹐淩厲矯亢﹐慨然以古作者自命。與人交﹐肫誠懇款﹐動出肺腑以相示。﹞

史鐵崖幼承家學﹐嫻掌故﹐凡內外銓選之利獘﹐金穀之登耗﹐刑名兵屯之得失﹐綜貫靡遺。每遇廷議﹐公出一言﹐洞中肯綮。九列更事﹐無出公右者。﹝史名貽直﹐江南溧陽人。父夔﹐官詹事。公十八舉順天鄕試﹐十九登康熙三十九年進士﹐入翰林﹐乞假歸娶﹐朝野榮之﹐後累官至大學士。公好獎植士類而不使其人知﹐屢主禮部試﹐名公卿多出其門。與後進言無不盡﹐語多譬引﹐饒風趣。他大臣或懼言溫室樹﹐隱情惜己﹐公則肆意逞詞﹐談啁流連﹐忌者亦不能中也。﹞

方望溪爲諸生時﹐卽名動京師。李文貞以直撫入相﹐公賀之。問自本朝以科目躋玆位者凡幾﹐文貞屈指得五十餘人。公曰「甫六十年而已得五十餘人﹐其不足重明矣﹐願公共求其可重者。」時魏公廷珍在座﹐舌撟不能下。﹝方公爵裏見前。﹞

魏公廷珍在李文貞座﹐聞方公此言﹐退而語人曰「斯人吾未前見﹐無怪人多不樂聞其言也。」又座師髙廷尉初度﹐公壽以文﹐引老泉上富鄭公書﹐以循致髙位而碌碌無所成爲懼﹐觀者大駭。廷尉曰「吾正欲諸公聞天下之正議也。」後進有請業者﹐公必問所治何經﹖所得何說﹖所學誰氏之文﹖蓋有負盛名而不能對一詞者﹐公輒愀然不樂。

尹望山淸談干云﹐尢長奏對。世宗嘗諭曰「汝知督撫中有當學者乎﹖李衛﹑鄂爾泰﹑田文鏡是也。」公侃侃而對曰「李衛臣學其勇﹐不學其粗﹔田文鏡臣學其勤﹐不學其刻﹔鄂爾泰大局好﹐宜學處多﹐然臣亦不學其愎也。」﹝公名尹繼善﹐姓章佳氏﹐滿洲鑲黃旗人。雍正元年進士﹐選庶吉士﹐授編修。凡一督雲貴﹑三督川陜﹑四督兩江﹐與李衛﹑鄂爾泰﹑田文鏡同爲一時名督臣。﹞

謝梅莊爲禦史未浹旬﹐露章面奏河南巡撫田文鏡不法狀。世宗疑其與李穆堂爲朋黨﹐命九卿科道集刑部訊公。公辯甚力。勵尙書杜訥命刑訊﹐問指使何人。公曰「孔孟。」問何故﹖則曰「讀孔孟書﹐自當忠諫﹐見姦勿擊﹐非忠也。」﹝謝名濟世﹐廣西全州人﹐康熙壬辰進士﹐授檢討。雍正四年攺禦史﹐面奏田文鏡不法。世宗不懌﹐曰「彼號能臣﹐朕方倚任﹐爾毋惑浮言誣奏。」擲還其疏。公伏地不肯起﹐爭益力﹐帝震怒。先是文鏡疏劾屬吏黃振國﹑邵言綸﹑汪等。直隸總督李紱過河南﹐面斥文鏡有心蹂踐讀書人。文鏡密奏紱與振國同年﹐將結黨﹐爲被劾諸員報復。旣而李果面奏﹐退復連疏糾之。帝先入文鏡言﹐將罪李紱﹐而公劾疏亦及振國﹑言綸﹑等事﹐故帝益疑爲朋黨﹐而下公於獄。﹞

孫懿齋於髙宗禦極時﹐遷左都禦史﹐上《三習一獘疏》。至理名言﹐傳誦一時。﹝孫名嘉淦﹐山西太原人﹐康熙五十二年進士。乾隆元年﹐遷左都禦史。其《三習一獘疏》﹐略言治亂循環﹐如陰陽之運﹐坤陰極而陽生﹐幹陽極而陰﹐故時當極盛﹐必有陰伏之機。其機藏於至微﹐人不能覺。及其旣著﹐遂積重而不可反﹐此其間有三習焉﹐不可不愼戒也。主徳淸明﹐人心悅服﹐出一言盈廷稱聖﹐發一令四海歸仁﹐在臣下本非獻諛﹐然而人君之耳﹐則熟於此矣。耳與譽化﹐匪譽則逆﹐是謂耳習於所聞﹐則喜諛而惡直。上愈智則下愈愚﹐上愈威則下愈畏﹐一唱百和﹐所在皆然﹐免冠叩頭﹐應聲卽是。在臣工以爲盡禮﹐然而人君之目﹐則熟於此矣。目與媚化﹐匪媚則觸﹐是謂目習於所見﹐則喜柔而惡剛。勤求天下之士﹐見之多而以爲無奇也﹐則髙己而卑人﹔愼辦天下之務﹐閱之久而以爲無難也﹐則恃才而易事。質之人﹐不聞其所短﹔反之己﹐不見其所失﹐於是乎意之所欲﹐信以爲不逾﹔令之所行﹐槪以爲無敝矣﹐是謂心習於所是﹐則喜從而惡違。三習旣成﹐乃生一獘。何謂一獘﹖喜小人而厭君子是也。語言奏對﹐君子訥﹐小人佞﹐佞則與耳習投矣。奔走周旋﹐君子拙﹐小人巧﹐巧則與目習投矣。趨事赴功﹐君子一意孤行﹐小人多方迎合﹐迎合則又與心習投矣。於是小人不約而自合﹐君子不逐而自離。夫至於小人合﹐君子離﹐其患何可勝道﹐而皆由三習爲之蔽焉。今欲預除三習﹐永杜一獘﹐不在乎外﹐惟在乎皇上之一心。語曰「人非聖人﹐孰能無過﹖」此淺言也。夫聖人豈無過哉﹖惟聖人而後能知過﹐惟聖人而後能攺過。孔子謂五十學《易》﹐可無大過。文王望道而未之見。是故賢人之過﹐賢人知之﹐庸人不知也﹔聖人之過﹐聖人知之﹐賢人不知也。惟爲人之所不知﹐故願聖人之自懍之也。反之己﹐眞知其不足﹐驗之世﹐實見其未能﹐故嘗然﹐不敢以自是。此不敢自是之意﹐流貫於用人行政之間。耳目之習除﹐取捨之則定﹐夫而後眾正盈朝﹐太平可久矣。疏久﹐髙宗嘉納﹐宣示焉。﹞

乾隆時﹐西疆甫定﹐戶部奏天下州縣府庫多空闕。髙宗震怒﹐欲盡罷州縣之不職者﹐而以筆帖式等官代之。召劉延淸入對﹐且曰「朕思之三日矣﹐卿意云何﹖」公默不言﹐帝變色詰責。公徐徐答曰「聖聰思至三日﹐臣昏耄﹐誠不敢遽對﹐容退而熟審之。」翼日入對﹐頓首言曰「州縣治百姓者也﹐當使身爲百姓者爲之。」帝大咨嗟。劉公爵裏別見。當公進說時﹐同列皆灑淅變色﹐而公進趨凝然﹐若無事。帝竟霽顏曰「然」﹐遂罷其議。其能斷大事﹐片言回天聽﹐多類此。

紀曉嵐在翰林院﹐與同人聚談﹐髙宗微行來院。時值盛暑﹐公方肉袒﹐遂匿復壁中。久之不聞人語﹐公遽攘臂出曰「老頭子行歟﹖」帝實未去﹐公大觫。帝問何謂﹖公跪對曰「萬壽無疆之謂老﹐首出庶物之謂頭﹐昊天子之之謂子。」帝乃稱善。﹝紀名昀﹐直隸河間人﹐乾隆丁卯領順天鄕試﹐甲戌成進士﹐選庶吉士﹐授編修﹐累官至禮部尙書﹑協辦大學士。服官五十餘載﹐辦理《四庫全書》凡十有三年﹐體例皆其所定。所著《閱微艸堂筆記》凡七種﹐中多見道之言。性坦率﹐好滑稽﹐有陳亞之稱。然驟聞其語近詼諧﹐過而思之﹐乃名言也。﹞

乾隆某科考試差後﹐有宣布前列詩句姓名者﹐臺臣密以告。帝召紀曉嵐問之。公頓首曰「如臣卽泄漏者。」問﹕「何故﹖」曰「書生習气﹐見佳作輒吟哦﹐或記誦其句﹐出而欲訪爲何人手筆﹐則不免於泄漏矣。」帝含笑﹐事遂寢。﹝紀公爵裏見前。其在朝以片語解紛﹐尙有實錄館一事。當仁宗時﹐實錄館請甄敍。或言其過優﹐仁宗以問公﹐公不置可否﹐但云臣服官數十年﹐無敢以苞苴進者﹐惟戚友倩臣爲其先人題主或銘墓﹐𨿽厚幣﹐輒受之。帝囅然曰「然則朕爲先帝推恩﹐何不可之有﹖」﹞

胡稚威嘗言古今人皆死﹐惟能文章者不死。𨿽有聖賢豪傑﹐瑰意琦行﹐離文章則其人皆死。﹝胡名天遊﹐浙江山陰人。少有異才﹐於書無所不窺。雍正癸卯﹐副貢生﹐乾隆癸卯﹐任蘭枝薦舉博學鴻詞科﹐以持服不與試﹐再舉經明行修﹐亦爲人所齕﹐鬱鬱而卒。著有《石笥山房集》。﹞

姚姬傳乞終養歸裏。瀕行時﹐翁覃溪學士來乞言﹐公曰「諸君皆欲讀人間未見書﹐某則願讀人間所常見之書耳。」﹝姚名鼐﹐安徽桐城人。少家貧﹐體羸多病而嗜學。乾隆二十八年進士﹐選庶吉士﹐攺禮部主事。《四庫》書成﹐當議遷官﹐劉文正公以禦史薦記名矣。會文正薨﹐公遂乞養歸。當時學者多尙新奇﹐厭薄宋元以來儒者﹐詆爲空疏﹐掊擊不遺餘力。公獨反復辧論﹐嘗言﹕儒者讀書﹐求有益於吾之身心也﹐程子以記史書爲玩物喪志﹐若今之爲漢學者以搜殘舉碎﹐記人所罕見者爲功﹐其玩物不尢甚耶﹖﹞

阮蕓臺督粵時﹐有屬吏欲求劇縣﹐托某先容。公曰「官可自擇乎﹐則吾捨節鉞而爲陽朔令矣。」某問故﹐公曰「陽朔荔浦山水奇秀﹐甲於寰區。吾於閱兵時見之﹐至今猶夢寐不忘也。」﹝阮名元﹐江南儀徵人。乾隆五十四年進士。逾年大考翰詹﹐髙宗擢公第一。以嘉慶二十一年總督兩廣。所至提倡學術﹐後官至體仁閣大學士﹐予謚「文達。」﹞

汪容甫博學能文﹐語言怪誕﹐嘗言生平有三憾﹕一憾造物生人﹐必衣食而始生﹐生又不百年而卽死﹔二憾身無兩翼﹐不能翺翔九霄﹐足無四蹄﹐不能馳騁千里﹔三憾古人但有著述流傳﹐不能以精靈相晤對。又有三畏﹕一畏雷電﹐二畏雞鳴﹐三畏婦人詬誶聲。﹝汪名中﹐江蘇江都人。生七歲而孤﹐家酷貧﹐冬夜積薪而臥﹐就書賈借讀。經史百家﹐觸目成誦﹐遂爲通人。於時彥不輕許可﹐見負盛名者必譏彈其失。或規之﹐則曰「吾所罵皆非不知古今者﹐或且求吾罵焉不得耳。」原配某夫人﹐有仳離之感﹐故有第三畏。﹞

龔璱人名振都下﹐朝貴倒屣交迎。而口若懸河﹐每及當世事﹐縱橫陳說﹐四座皆喑﹐與之訐難﹐鮮不挫者。一日觴於某貴人第﹐林少穆在座﹐人又談興勃發﹐風起泉湧﹐眾唯唯而深厭苦之。酒數行﹐客有言部胥多姦人者。林公笑曰「君何易視姦人乃爾﹐而以若輩當之。夫姦人者﹐言人所不敢言﹐爲人所不忍爲。公孫宏期年化俗﹐尙以爲遲﹔安石萬言書﹐自擬伊傅﹔秦檜稱我有二策﹐可以聳動天下之類是也。蓋輦轂之下﹐人文所聚﹐彼輩乃大言不忌﹐自信甚堅﹐亦非眞有過人之材﹐不過見當時人材脆薄﹐學識猥陋﹐故肆無忌憚﹐挾其術以沽名獵位﹐眩其學以動眾驚俗。一旦得志﹐殃民生而敗國﹐是如此輩者﹐心逆而險﹐行僞而堅﹐老成謀國﹐在所必誅者﹐此方可謂之姦人。君惡得以區區刀筆吏爲姦人哉﹖」言已﹐滿座攺容稱善。人乃大。﹝林公爵裏見前。龔名自珍﹐浙江仁和人﹐一號定﹐所爲詩文皆廉悍偉麗﹐不立宗派﹐思想尢淵淵入微。生平性不羈﹐善作滿洲語﹐嗜冶遊。晚歲學佛﹐遇達官貴人輒加以白眼。會試舉春官﹐以字劣不得入翰林﹐引爲大恨。因爲《幹祿新書》以諷世﹐所著有《定詩文集》若干捲。﹞

曾滌生嘗謂﹕「不爲聖賢﹐便爲禽獸。莫問收獲﹐但問耕耘。」﹝曾公爵裏見前﹐四語見公日記中。﹞

胡潤芝嘗言國之需才﹐猶魚之需水﹐鳥之需林﹐人之需气﹐艸木之需土﹐得之則生﹐不得則死。才者無求於國家﹐謀國者當自求之。﹝胡名林翼﹐湖南益陽人。道光丙申成進士﹐選庶吉士﹐授編修﹐由貴州安順府知府累官至湖北巡撫。汲汲以獎拔人才爲事﹐屬吏一行之善﹐隨登薦牘﹐手書褒美﹐士有忠節才名﹐潛伏不仕﹐千里招致﹐務盡其用。嘗密薦才堪大任十餘人﹐多蒙擢用﹐又以興國布衣萬斛泉等砥礪廉隅﹐不求仕進﹐奏請獎勵。﹞

左季髙論事如燭照數計﹐辯口若懸河。與人書牘﹐嘗自署老亮﹐以武鄕侯自比。日者與曾滌生論事相連﹐曾謔之曰「季子敢鳴髙﹐與予意見大相左。」公不假思索﹐卽應聲曰「藩臣徒誤國﹐問他經濟有何曾。」﹝左名宗棠﹐湖南湘陰人。少負奇气﹐有大志。道光壬辰舉於鄕﹐駱秉章爲湖南巡撫﹐倚爲左右手﹐凡察吏治軍﹐惟公言是聽。後歷官至大學士﹑兩江總督。其辦陜甘軍務尢爲勤勞卓著。時叛回雲集﹐眾議棄新疆﹐公奏五年可以肅淸關內﹐後卒如期竣事。﹞

李少荃老益倔彊﹐折衝樽俎之間﹐時有戲侮外人之事。光緒丁酉歲暮﹐俄公使以書來求見﹐公訂次日候謁。張樵野侍郎愕問曰「明日歲除﹐師焉有暇晷以見外人﹖」公曰「君輩屬在此﹐團欒情話﹐守歲迎新。老夫蕭然一身﹐枯坐無聊﹐不如招三數外人﹐與之嬉笑怒罵﹐亦消遣之一法。」蓋晚年傺之言也。﹝李名鴻章﹐安徽合肥人﹐以詞林起家﹐累官至大學士﹑直隸總督。甲午以前﹐人皆詈公媚外﹐不知公卑視外人之思想﹐始終未嘗少變。﹞

法使施阿蘭狡甚﹐𨿽恭王亦甚苦之。公與相見﹐方談公事﹐驟然詢曰「汝現在年幾何矣﹖」外人最惡詢問年齡﹐然懾公威望﹐不能不答。公掀髯笑曰「是與吾第幾孫同年耳。吾上年路出巴黎﹐曾與爾祖父行劇談數日﹐汝知之乎﹖」施竟而去﹐自是气焰稍稍殺矣。

陳樹屏爲江夏縣知事﹐善以片語解紛。時值張香濤督鄂﹐與譚撫軍意見相齟齬。一日公宴黃鶴樓﹐俱有茗意。座客某談及武漢江面之廣狹﹐譚言五里三分﹐張言七里三分﹐互相爭執。陳於末座徐徐舉手曰「江面水漲﹐卽廣至七里三分﹔水落﹐卽狹至五里三分。制軍就水漲言之﹐中丞就水落言之﹐兩賢畢無訛。」張﹑譚聞之﹐撫掌大笑。﹝陳君安徽望江人﹐以進士出知江夏縣事。張名之洞﹐直隸南皮人﹐以翰林院編修起家。官禦史﹐錚錚有聲﹐累官至湖廣總督。所至好大興作﹐屢空其庫藏。晚年入軍機﹐乃消極不任事。卒後予謚「文襄」。譚名繼洵﹐湖南瀏陽人。其子嗣同最有名於時。﹞

資政院爲淸季憲政機關﹐議員分欽選﹑民選二種﹐在吾國辟數千年未有之創局。爾時議員神情﹐亦自遒上﹐開院時有三次大演說﹕一爲某議員彈劾慶親王﹐一爲劉蒓生報告預算案﹐一爲楊皙子說明新刑律﹐俱滔滔作數萬語﹐聽者神旺﹐記者腕疲。資政院於淸季宣統二年九月初一日開院﹐院長溥倫﹐副院長沈家本﹐祕書長金邦平。溥𨿽爲宗室貝子﹐語言明晰﹐能持大體。其時軍機首座慶親王奕擅權當國﹐政以賄成。某民選議員提出彈劾案﹐演說時聲若洪鐘﹐四座鼓掌。﹝劉名澤熙﹐湖南善化人﹐度支部員外郎﹐欽選議員﹐預算股股員長﹐民國二年卒於家。﹞

楊名度﹐湖南湘潭人﹐以舉人畱學日本﹐歸國官內閣統計局局長﹐爲資政院政府特派員。陸詠沂於北京發刊《帝國日報》﹐以延吉鐵路事﹐痛詆外交當局某。一日相晤於公宴座中﹐某詰之曰「本是同根生﹐相煎何太急﹖」陸徐答之曰「言之者無罪﹐聞之者足戒。」時流以爲雋語。﹝陸名鴻逵﹐湖南長沙人﹐淸季光緒﹑宣統間在北京輿論界有盛名﹐民國發行《甲寅》日刊。﹞

雷繼興工於演說﹐爲資政院議員時﹐對於院章及議事細則剖析毫芒﹐聞者稱善。﹝雷名奮﹐江蘇松江人。民國成立政府﹐屢授以官﹐不就職。寓滬上爲律師。﹞

王壬甫碩學耆年﹐性好詼謔。辛亥之冬﹐民國成立﹐士夫爭翦髮辮﹐攺用西式衣冠。適公八十初度﹐賀者盈門。公仍用前淸冠服﹐客笑問之。公曰「予之冠服﹐固外國式。君輩衣服﹐詎中國式耶﹖若能優孟衣冠﹐方爲光復漢族矣。」客亦無以難之。﹝王名闓運﹐湖南湘潭人。年未弱冠﹐卽博極羣書。應禮部試﹐入都﹐作《圓明園》詞﹐名振都下。肅順柄政﹐辟爲上賓。肅敗﹐踉蹌出都﹐遨遊曾﹑左羣帥間﹐不屑任事。施主講蜀中尊經書院﹑湘中船山書院及江西大學堂﹐弟子數千人﹐學者稱爲湘綺先生﹐著書甚多。﹞

張季直朴寡言﹐然有時出一二雋語﹐聞者解頤。當袁世凱潛謀稱帝﹐君面質之。袁力辧其誣﹐且謂﹕「國民如果決定國體﹐中國有皇帝資格者﹐第一是宣統帝﹐第二是衍聖公。若搜求明裔﹐內務總長朱啟鈐﹐直隸巡按使朱家寶﹐浙江將軍朱瑞皆稱合格﹐何必推予﹖」君徐徐笑曰「然則唱小生之朱素云﹐亦有皇帝資格歟﹖」袁爲之不懌者累日。﹝張名謇﹐江蘇通州人﹐光緒甲午以第一人賜及第。歷年從事本省實業及教育。民國元年﹐南京政府任君以實業部總長﹐二年熊內閣任君爲農商部總長。見袁氏欲稱帝﹐卽辭職旋裏云。﹞

滬上爲人文薈萃之藪﹐政治家多於其地開演說大會﹐爲輿論之先河。民國二年﹐宋漁父在國民黨支部演說袁政府種種失敗。民國五年﹐孫中山在張園演說五權憲法﹐各暢論至數小時﹐眾皆嘆服。﹝宋公爵裏見前。孫名文﹐廣東香山人﹐爲吾國提倡革命者第一人。光緒乙未年﹐卽創立興中會﹐謀一舉奪廣東。事敗﹐亡命於英倫。後遊日本﹐與黃興﹑劉揆一﹑汪兆銘﹑胡漢民等組織同盟會﹐鼓吹革命。武漢起義﹐君適歸國。南京臨時參議院十七省代表選舉君爲中華民國第一任大總統。及淸帝退位﹐君亦讓職與袁世凱。論者謂君視天下如敝屣﹐無異於美國之華盛頓云。其所說五權憲法﹐則於立法﹑行政﹑司法三權之外﹐增入考試及諫官制也。﹞

梁任公爲近今大政論家﹐其演說娓娓動聽。民國五年﹐在北京虎坊橋演說憲法之綱領﹐與黨固極服膺﹐卽敵黨亦無以駁之。﹝梁名啟超﹐廣東新會人﹐康有爲髙足弟子。弱冠時﹐卽以文字鼓吹革新事業。戊戌政變﹐亡命日本。專以雜誌輸入新學術。民國二年歸國﹐一任司法總長﹐無所表見。袁世凱稱帝﹐君爲《異哉﹐所謂國體問題者》一文﹐海內稱善。旋往滬上主持正論﹐遂以推翻袁氏﹑國會恢復﹐以制定憲法爲第一要義﹐君故出而商榷之。﹞

民國二年﹐正式國會成立﹐以四月八日開會﹐議員八百餘人﹐時有八百羅漢之稱。其中演說大家﹐不過數子﹕張蓉西﹑江衮甫津津以道﹐有輕裘緩帶之風﹔李碩遠﹑谷九峯侃侃而談﹐有劍拔弩張之槪﹔至褚慧僧﹑王幼山﹐則不以言語見長﹐而登臺發言﹐誠懇自能動人也。﹝張名耀曾﹐雲南人﹐眾議院議員﹐民國五年﹐一任司法總長。汪名榮寶﹐江蘇人﹐眾議院議員﹐民國三年出任比國公使。李名國珍﹐江西武寧人﹐眾議院議員﹐民國五年國會恢復﹐辭農商次長職﹐仍爲議員。其辭呈諄諄以制定憲法爲重﹐識者稱之。谷名鐘秀﹐直隸定州人﹐民國五年辭議員而長農商。褚名輔成﹐王名家襄﹐均浙江人。王儒堂好著西服﹐風度翩翩﹐其演說能於俄頃之間﹐以英語譯成華語﹐旋以華語譯成英語。曾於美人李佳白歡迎議員會中一見之。王名正廷﹐浙江奉化人﹐曾畱學美國耶爾大學﹐得學士學位。歸國後﹐入武昌爲外交部次長。民國元年爲工商部次長﹐署總長。國會成立﹐君被選爲參議院副議長。﹞

新世說卷二

政事第三

範覲公巡撫浙江﹐故事督撫受事﹐必劾不法吏﹐兩司列狀請。公閱而笑曰「是欲吾捨豺狼而問狐貍也。」還之。一日出片紙﹐臚列兩浙豪惡姓名及墨吏之尢者﹐劾系置之法﹐聞者悚息。﹝範名承謨﹐奉天沈陽人﹐文肅公子﹐由編修累遷國史院學士。康熙七年巡撫浙江﹐會杭﹑嘉﹑湖水災﹐奏貸庫銀八萬兩﹐買米平糶﹐並請蠲緩﹐又許最貧者得附老弱例﹐肩鹽自給﹐全活者多。在浙四載﹐民安其治。每出巡﹐山農進瓜果脫粟飯﹐公受而食之。日與父老童稚接﹐以故悉民疾苦﹐得設施拯卹云。﹞

寧公甫於淸初請立六部﹐設言官﹐開國規模﹐遂以確定。﹝寧名完我﹐奉天遼陽人﹐天命初來歸。其《請設言官疏》云「六部已立﹐未設言官者﹐意以爲國人皆得進言耶﹖又或謂南朝多設言官﹐竟至敗壞耶﹗臣請明辯之﹕我國未立六部以前﹐臣不具論。六部旣立後﹐曾見有疏劾人罪者否﹖今日秉政者﹐豈盡循良方正﹖在屬下者不敢非其長官﹐旁人孰敢輕議權貴﹖古云兼聽則聰﹐偏聽則蔽﹐一設言官﹐人必自斂。君身尙許諫諍﹐他人安有忌諱﹐此古帝王明目達聰之大用也。至南朝言官之獘﹐由伊主鑑別之不明﹐非祖制之不善也。」﹞

馮孔博奏設育嬰掌於崇文門外﹐厥後宛平王相國熙繼之﹐其式遂徧於天下。又就其旁買隙地﹐種柳萬株﹐名萬柳堂﹐暇則與賓客觴詠其中﹐文采風流﹐照耀一世。﹝馮名溥﹐山東益都人﹐順治三年丙戌進士﹐丁亥選庶吉士﹐授編修﹐累官至文華殿大學士﹐年八十有三卒於家﹐予謚「文毅」。所著有《佳山堂集》。公愛才如命﹐立朝屢忤權貴﹐嶽嶽無所回﹐風節尢髙。﹞

趙君鄰官湖南兵備道﹐嘗秉燭治官書至丙夜﹐曉起百函並發﹐左右不得行其私。平反冤獄﹐判決無畱滯﹐加意卹民﹐行路爲之感泣。尢嚴絕苞苴﹐歲時饋獻不敢至其門。﹝趙名廷臣﹐漢軍鑲黃旗人﹐順治二年以貢生爲知縣。十年﹐大學士洪承疇經略湖廣﹐疏薦公淸幹有爲﹐遂授湖南兵備道。後累官至浙江總督﹐政績甚著﹐沒於官。予謚「淸獻」。﹞

李鄴園總督兩浙﹐沈毅持大體﹐與滿州諸將軍約﹕有犯令者﹐必按法治罪﹐使知吾輩不縱兵以毒民﹐則民心固而軍法亦立。諸將軍然之。未幾﹐滿兵有犯法者。公升堂發令箭詣將軍營﹐縛兵至﹐斬之﹐百姓皆歡躍。舟次富陽﹐一卒與賣菜者競﹐立鞭之。自是滿漢兵莫敢不奉法﹐𨿽用兵數年﹐而人民安堵。﹝李名之芳﹐山東武定人﹐順治四年進士﹐康熙十二年以兵部侍郎總督浙江﹐後官至文華殿大學士。歷中外四十年﹐以精勤奉職﹐以恪誠事主﹐以天下善人君子得行其志爲快愉。嘗言「士大夫立名節易﹐全名節難。」每聞中朝錄一正人﹐輒喜形於色曰「天下蒼生福也。」﹞

靳紫垣爲淸初治河大家﹐著有《治河書》十二卷﹐力辟賈讓三策。其一生精力﹐悉瘁於河工。中河之役﹐尢國家百世之利﹐論者比於宋禮之會開通﹐陳之鑿淸江浦。﹝靳名輔﹐漢軍鑲黃旗人﹐由官學士攺授編修﹐歷官至河道總督。嘗論古今治河成敗之效略曰「經生家論河﹐莫不侈賈讓三策﹐其實不然。讓上策欲徙冀州之民﹐自宋時河徙﹐已非漢之故道。中策多張水門﹐旱則開東方下水門以漑冀州﹐水則開西方髙門以分河流﹐不知黃河所經卑卽淤髙﹐數年之後水從何放﹖且《禹貢》言九澤旣陂﹐陂卽今之堤也。蓋水流甚平﹐而地勢有髙下﹐使非約之以堤﹐水經由卑地﹐能不漫潰乎﹖讓以繕完故堤﹐增卑培薄爲下策﹐是與《禹貢》相反矣。」故公治河﹐盡矯讓言﹐專主築堤束水﹐績用告成﹐其詳具載《治河書》﹐實千古河防之圭臬也。﹞

於北溟以副貢知羅城縣﹐年四十有五矣。臨行與友書曰「某此行絕不以溫飽爲念﹐所自信者﹐天理良心四字而已。」羅城煙瘴地﹐官廨在叢箐間﹐插棘爲門﹐虎白晝行庭中。公累土爲几案﹐旁置爨釜一盂一﹐召吏民從容問疾苦﹐皆感公至誠﹐益樂就之﹐爭輸田賦。後以卓異遷合州﹐羅人遮道號呼﹐追送數百里。﹝於名成龍﹐山西永寧人。其治羅城也﹐政績最著。初鄰瑤歲率三四至﹐殺掠人畜﹐公嚴保伍﹐勒鄕兵﹐將搗其巢。瑤懼自投﹐不敢復犯罪﹐數遣子女問安。每春時﹐命兩瑤舁竹輿行田野中﹐見力耕者輒呼與語﹐相勞苦﹐民率婦子羅拜﹐或坐樹下與飲食笑語﹐歡如家人。又獎勤惰﹐民大勸。始至從僕皆死亡﹐羅人憐公﹐間斂金錢跪進﹐云「知阿耶苦﹐聊供鹽米資。」公笑謝曰「我一人何須此﹖可持歸﹐市甘旨奉若父母﹐一如我受也。」居數年﹐家人來羅﹐人則大喜﹐又進金錢如初﹐公仍卻之。眾泣﹐公亦泣。在羅城七年﹐招流亡﹐修學校﹐增陴浚隍﹐定昏喪之制。以卓異遷知合州﹐羅人送之﹐一眇者獨畱不去﹐公問故﹐曰「民習星卜﹐度公橐中裝不能及千里﹐民技猶可資以行也。」公竟賴其力達合州。後累官至兩江總督﹐聖祖稱爲古今第一廉吏。卒於官﹐予謚「淸端」。﹞

姚熙之爲福建總督﹐開海界﹐復民業﹐私傾家財﹐贖難民二萬餘人。閩人肖像祀焉。﹝姚名啟聖﹐浙江會稽人﹐生而倜儻﹐以豪聞。康熙十七年總督福建。初﹐濱海居民輸賦外﹐又私餉鄭成功﹐以求免劫掠。當事遂定沿海之界﹐而內遷其民﹐越界者死。民多蕩析離居。公請開海界﹐復民業﹐聽降卒墾荒﹐兼收魚鹽蜃蛤利﹐而分屯列戍以衛之。滿兵北歸﹐驅子女以行。公涕泣啟康王﹐令軍中敢攜良民者死﹐而私傾家財以贖之。凡捐金二十萬兩﹐贖難民二萬餘人。﹞

趙愼旃淸介剛直﹐不可以私幹﹐爲政嚴厲﹐發姦摘伏如神﹐名重天下﹐而楚人尢稱頌之。當吳三桂據衡州時﹐民苦徵役﹐公至始大減火耗﹐免徭役﹐民困獲蘇﹐𨿽婦人童孺﹐無不知有趙撫院者。百數十年來﹐未之或衰也。﹝趙名申喬﹐江南武進人﹐康熙九年進士﹐四十一年擢浙江巡撫﹐次年調偏沅巡撫﹐定頒漕米斗斛﹐革除鹽商規例﹐並罷免一切無藝之徵。故公之去湖南也﹐士民夾道焚香號哭﹐自長沙至嶽州數百里﹐送者不絕。﹞

衛愼之官盧龍知縣﹐地當兩京孔道﹐驛使旁午﹐公悉自營辦﹐一不以擾民。魏敏果公巡察畿內﹐至盧龍﹐已治縣﹐不食﹐但啜茶一甌﹐曰「衛令飲盧龍一杯水﹐吾亦飲衛令一杯水耳。」﹝衛名立鼎﹐山西陽城人﹐康熙中官盧龍知縣。先是﹐縣中徵糧﹐勺杪以下皆用升合量﹐徵艸以銀代﹐仍買艸民間而低昂其值。公令輸戶合奇零統歸斗斛﹐及額而止﹐納艸者不用代﹐民甚便之。會聖祖命魏象樞偕科爾坤巡視畿內﹐諸大獄悉以咨之。公引經準律﹐魏大稱善。格文淸公爲直隸巡撫﹐以事至其縣﹐謂之曰「令之苦﹐無異秀才時﹐然做秀才自苦耳﹐今自苦而百姓樂﹐非苦中之樂乎﹖」疏薦盧龍治行第一﹐靈壽陸隴其次之。﹞

陳滄洲長軀虎項﹐美須髯﹐目光開闔如電﹐而胸之定力﹐不以榮辱毀譽生死動其心﹐慨然以澤不被於民﹐道不伸於己爲恥。在官廉幹得民心﹐每褫職按問﹐民相聚巷哭﹐或持醪相遺於獄中。﹝陳名鵬年﹐湖南湘潭人﹐康熙三十年進士﹐以四十三年擢江寧知府。以行宮簟席或置蚯蚓糞事下獄﹐民人痛哭罷市﹐士人揭帛鳴鉦環制府﹐問公見劾之由﹐門者重閉﹐叫呼不退。有司械系數人﹐制府欲釋之﹐曰「爾偶行過此被系耶﹖」皆曰「非也﹐願入獄與太守同命。」諸生兪養直等繼至﹐大呼請保淸廉。太守呵禁之不止﹐則懼之曰「卽擒治矣。」養直卽挺身就擒﹐訛傳養直斃獄中。時學使者方按試句容八邑﹐生童嘩曰「讀書應試何爲也﹖」皆火其捲去﹐且白使者請申救養直﹐遂得出。及會鞫公﹐百姓夾左右道﹐人火一束薪﹐燭公去來﹐夜明如晝。其深得民心如此。﹞

楊靜山爲雲南麗江知府。麗江故苗地﹐新歸版籍。乃召士官爲典史﹐頭目充裏魁﹐令口樹楡一本﹐畝蓄水一溝﹐定婚喪制﹐建立黌捨﹐期年歲熟﹐俗爲一變。民立生祠﹐顏曰「第一太守祠」。﹝楊名香必﹐康熙時由固安調宛平。聖祖巡畿南﹐固安老幼乞畱﹐聖祖曰「別與汝固安一好官﹐何如﹖」一女子對曰「何不別以一好官與宛平耶﹖」聖祖大笑﹐許仍令固安﹐後官至光祿寺少卿。﹞

鄂毅庵署雲貴總督時﹐貴州苗負險肆逆﹐議撫久無成。公奏﹕「欲百年無事﹐非攺土歸流不可﹔欲攺土歸流﹐非大用兵不可。宜悉令獻土納貢﹐違者剿。」疏上﹐盈廷失色。世宗大悅曰「此奇臣﹐天賜朕。」命公進呈生年月日﹐與怡賢親王赴養心殿﹐手鑄三省總督印付公﹐遂實授總督。公分三路進剿﹐自丙午用兵﹐至庚戌功成﹐乃造橋雲貴交界處﹐曰庚戌橋。﹝公名鄂爾泰﹐姓西林覺羅氏﹐滿洲鑲藍旗人﹐以康熙三十八年舉人﹐授三等侍衛﹐累官至雲貴總督。其三路進剿苗瑤也﹐一由谷隆﹐一由焦山﹐一由馬落孔﹐焚其寨七﹐進克長寨﹑羊成堡。又以鎭遠土府刁﹑益土州安於藩凶詐﹐計擒之。尋奏苗及川販窩黨﹐悉就擒。世宗嘉其妥速﹐命優敍﹐條上經理苗事宜十一則﹐皆報可。先是﹐四川烏蒙土司祿萬鐘擾東川府﹐府與滇接壤。公奏攺東川隸滇﹐從之﹐命同川督嶽鐘琪辦理烏蒙事。萬鐘不就撫﹐至是檄總兵劉起元整兵直入﹐各寨皆投誠﹐萬鐘遁鎭雄﹐旋被獲。鎭雄土司隴慶侯亦赴川繳印獻上。會鎭沅猓賊戕官焚掠﹐剿平之。又廣西土府岑映震淫虐﹐公奏明懲治﹐映震惶懼﹐乞攺流存祀。旋招撫長寨後路生苗八十四寨﹐又攻破雲南猓賊窩泥種﹐地方六千餘里﹐劃界建城﹐設員弁。公知人善任﹐賞罰明肅﹐一時麾下文武如張廣泗﹑張允隨﹑哈元生﹑元展成﹑韓勛﹑董芳等﹐各以平苗立功﹐致身通顯。然土官自漢唐世襲二千餘年﹐雄富敵國﹐一旦入版圖﹐受官吏約束﹐心終不甘﹐諸漢姦又陰嗾之﹐攺流後﹐反者歲數起。公慚怒刺骨﹐奏請褫職﹐討賊贖罪。優詔不許﹐並以爲多一次變動﹐加一次平定。公益奮﹐親督兵鏖戰﹐所獲苗皆刳腸截﹐分掛崖樹幾滿﹐見者股栗。繳上苗寨槍炮軍械無算﹐大功告成﹐開通滇黔路八百餘里。公嘗親巡三省窮邊六千餘里﹐諸頭目香跽伏﹐迎道左。南詔諸國遣使上表獻方物﹐皆離中原萬里者也。﹞

尹望山釋褐五年﹐卽任封疆﹐年裁三十餘﹐遇事鏡燭犀剖﹐八面瑩澈。嘗一月間﹐兼攝將軍﹑提督﹑巡撫﹑河漕﹑鹽政﹑上下兩江學政等官﹐力印彪列﹐簿書塡委﹐而公判決恢然無畱牘﹐猶與諸生論文課詩﹐聞者駭服。﹝尹公爵裏見前﹐屢官兩江總督。淸帝深知其才局恢宏﹐機牙四應﹐故凡盤錯事﹐他大臣能了者﹐不命公。旣命公﹐則皆棋危柁險﹐萬口噤聲。人方慮公無下手處﹐而公紆徐料量﹐如置器平地﹐靡不貼妥﹐又如東風吹枯﹐頃刻變色。凡一督雲貴﹐三督川陜﹐四督兩江﹐而在江尢久﹐前後三十餘年。民相與父馴子服﹐每聞公來﹐老幼奔走相賀。公亦視江南如故鄕﹐渡黃河輒心開。入內閣時﹐吏民泣送﹐公不覺愴然傷懷。過村橋野寺﹐必流連小憩﹐慰勞送者。每有所興除﹐必集監司以下囑曰「我意如此﹐諸君必駁我。我解說則再駁之﹐使萬無可駁而後行﹐弗以總督語有所瞻徇也。」以故公所行﹐鮮有敗事﹐所理大獄﹐雍正間江蘇積欠四百餘萬﹑乾隆間盧魯生僞奏稿及各郡叛逆邪教等案﹐皆株連無數﹐公部居別白﹐不妄戮一人。先是天子南巡﹐總督黃公廷桂盱衡厲色供張辦﹐及公三次迎鑾﹐熙熙然民不知役﹐供張亦辦。人以是服公之敏也。﹞

尹元孚巡撫河南﹐慨然以振興洛學爲任﹐增訂《洛學編》示學者。命州縣皆分四鄕﹐立社學﹐簡有齒徳者爲之長。每朔望命長吏集諸生講論徳義﹐書其孝友睦姻任卹﹐與其放逸奇邪爲患於鄕裏者﹐而加勸懲焉。逾年﹐政教大行。﹝尹名會一﹐直隸博野人﹐雍正癸卯成進士﹐累官至河南巡撫。乾隆四年﹐開歸諸郡大水。公上章自劾﹐列賑卹之宜﹐皆報可。公約法十六條﹐兼用北宋富文忠﹑趙淸獻救災事宜﹐而令離鄕求食者有司隨在開廩﹐給以作業﹐攺歲東作﹐資送還鄕﹐則古法所未備也。母李夫人率公規劃﹐至廢寢食﹐以是災民無一出河南境者。又以其暇﹐布《周官》溝樹畜牧比伍保受之法﹐以靖民而勸農。嘗奏報勸諭鄕農種楡﹑柳﹑棗﹑梨二百萬株﹐又以俸糈所入﹐爲揚州兩營及河南撫標三營置舉本各二千金﹐曰「凡卒伍必使衣食得自贍﹐乃可以法繩也。」其他完城河﹑建橋梁﹑設津渡﹑修學校﹑立書院﹑表前賢遺迹﹐賜髙年布帛﹐寒者衣之﹐疾者藥之﹐公皆奉母命﹐出私財將事焉。﹞

方問亭明於用人﹐一見與語﹐卽能知才所堪用﹐寄以事無不當。及公沒而爲督撫有名若周元理﹑李湖等﹐凡十餘人﹐皆夙所拔於守令丞慰中者也。直隸爲天下總匯之區﹐繁劇不易治﹐乘輿歲有臨幸﹐往來供張﹔又值大軍徵伊犁﹑緬甸﹐師屢過境﹐公爲總督二十餘年﹐儲備精密﹐未嘗少缺乏﹐而民無擾累。﹝方名觀承﹐安徽桐城人﹐雍正十一年以布衣召見﹐賜中書銜﹐後自爲淸河道至總督﹐皆掌治河。公洞澈地勢﹐相時決機﹐前後數十疏﹐從之輒利﹐髙宗每稱善﹐謂非執成法者所可幾也。公以政在養民﹐故尢盡心於農田水利及溝洫倉儲諸務﹐所行以工代賑﹐及《周官》溝樹之法﹐得諸望溪先生之緒論爲多。嘗值旱蝗﹐淸帝責公督捕不力﹐或勸劾一二州縣以自解。公曰「我之不職﹐州縣何辜焉﹖」磁州有亂事﹐公奏誅三人﹐絞七人。淸帝疑公寬縱﹐廷寄切責者數﹐公執不易﹐詔九卿軍機大臣會訊﹐乃知公所定之當﹐益以是賢公。﹞

傅春和以干隆十三年暫管川陜總督﹐經略軍務﹐尋晉保和殿大學士。自奉命以至抵營﹐不及二年﹐而大小金川遂告平定。公升帳受降﹐聲威震於遐邇。﹝公名傅恆﹐姓富察氏﹐滿洲鑲黃旗人﹐乾隆五年授侍衛﹐累官至大學士。其奉命徵金川也﹐時值經略訥親﹑總督張廣泗徵大金川逆酋莎羅奔﹐無功。公甫至軍﹐卽誅逆酋良爾吉等。初小金川土酋良爾吉奪其兄澤旺﹐卽烝於嫂阿扣。莎羅奔之侵沃日也﹐良爾吉實從之﹐後詐降爲賊諜。張廣泗惑於漢姦王秋言﹐使良爾吉領蠻兵﹐我師舉動﹐賊輒知之。公炯其姦﹐使副將馬良柱誘良爾吉來迎﹐至邦噶山﹐聲其罪﹐斬之﹐阿扣﹑王秋並伏誅。尋奏言「臣抵卡撒軍營﹐見所云左右山梁﹐不過兩坡相對﹐地非甚廣﹐賊所守各碉亦不甚大﹐不知何以用兵二年﹐不能進取。蓋從前之誤﹐在專攻碉卡﹐賊險碉林立﹐大兵至﹐守益嚴。無論攻其有備﹐克取爲難﹐卽數日克一碉﹐亦數年不能竣事。今當奇正兼施﹐因機制勝﹐或以奇兵出其後﹐或以偏師另取徑﹐出則直挫其鋒﹐不出則專搗其穴。又各路克期齊進﹐腹背皆兵﹐寢食無暇﹐自必內潰﹐而賊可擒矣。」疏入﹐報可。公率總兵哈攀龍﹑哈尙徳等攻右山梁下巴郎平碉及色爾力石碉﹐連克之﹐賊遂膽寒。次年正月﹐逆酋遣頭目至卡撒乞降。公令曰「莎羅奔郎卡親縛來營﹐當待以不死。」二月﹐莎羅奔郎卡除道營門外設壇﹐翼日率眾降。公升帳受之。莎羅奔等焚香作樂﹐泥首請罪﹐誓遵六事﹐無犯鄰封﹐歸土司侵地﹐獻馬爾邦凶酋﹐資送內地人﹐納軍械﹐供徭役。公傳旨赦其罪。莎羅奔等獻佛像一尊﹐白金萬兩﹐公卻不受。﹞

乾隆三十四年﹐傅春和復膺特命﹐經略雲南軍務。二月起行﹐四月至騰越﹐七月而造舟工竣﹐十一月而進圍老官屯﹐十二月而緬酋懵駁奉蒲葉書以乞降﹐次年二月而班師。﹝緬酋時踞老官屯﹐險不可攻。髙宗敕造舟並奪賊船﹐順流直搗。副將軍阿里衮等奏﹐邊外不能通舟﹐且沿江無辦工所。公至軍詢之﹐撫夷李景朝﹑土司綫官猛等﹐知蠻暮近地有山曰翁古多木﹐旁有地曰野牛壩﹐野人所居﹐地涼爽無瘴﹐野人樂受直﹐執役甚恭。乃令滿洲綠營兵並從行奴僕更番運料至江岸﹐七月工竣。會猛拱大頭目脫猛烏猛及達羅頭目脫猛來降﹐請備船濟師。公令賫檄諭各土司。八月﹐師發騰越﹐渡戛鳩江﹐據西岸﹐遂抵允帽。九月﹐脫猛烏猛以夷目賀洛及擺夷四十戶來降﹐請爲偵探。猛拱后土司渾覺亦率頭目降﹐貢馴象四。十月﹐公取道猛拱﹐破猛養寨﹐設臺站﹐畱兵七百駐之﹐遂至南董幹﹐攻南準寨﹐獲頭目三十五。師次暮獵﹐猛養頭目札達布棄猛拔營逸哈坎﹐大兵長驅至新街﹐賊遁。公夾攻於東西岸﹐射殺賊目一﹐斬級五百餘﹐獲纛一﹑船一﹑寨三﹐糧械無算。公以獲緬纛進﹐帝賦詩紀其事。十一月﹐進圍老官屯﹐克毛西寨﹐緬酋懵駁遣頭目乞降。公以其地气候惡劣﹐疏請允降。十二月﹐緬酋懵駁奉浦葉書遣大頭目十四人﹐獻方物於軍。次年二月班師。﹞

阿雲巖器識宏運﹐遇大事必求其始終得失﹐計出萬全。在軍每獨坐帳中﹐秉燭達旦﹐或拍案大呼﹐劃然長嘯﹐則次日必有奇謀。尢善知人﹐自大帥及偏裨﹐每與一二語﹐卽知其性情才局﹐隨所宜任之。又能均勞苦﹐別等次﹐從不以喜怒加人﹐故皆得其死力。自平定大小金川﹐至徵服緬甸﹐無役不與﹐而於徵服準噶爾﹐經理新疆事務﹐尢爲懋著勤勞。﹝公名阿桂﹐姓章佳氏﹐滿洲正白旗人。生而沈靜端正﹐好讀書。乾隆元年舉副貢﹐以任子恩授大理寺正﹐屢次從軍﹐官至大學士。先是準噶爾有四衛拉特﹐王師累徵之﹐未能滅。至是厄魯特噶爾丹策淩死﹐子策妄多爾濟那木札爾襲位。其庶兄喇嘛達爾札執而篡之﹐而大策零惇多卜之孫達瓦齊復因阿穆爾撒納計﹐篡奪其位﹐所屬昂吉策淩伍巴什等率其家屬﹐叩嘉峪關乞降。髙宗以侮亡攻昧﹐兵有常經﹐先後遣將軍永常等督剿。適阿穆爾撒納與瓦發齊有隙﹐自叛其汗﹐亦來求款。達瓦齊孤立無助﹐爲回人擒獻。帝召阿穆爾撒納至熱河行在﹐封帝王﹐使往主故地﹐旋復召之﹐中途叛走。時準噶爾逸賊率眾叛走﹐將入俄羅斯。帝命公赴烏裏雅蘇臺﹐與靖邊副將軍蒙古新王成衮札布隨機搜討。成公奏公遇事奮勉﹐旋授參贊大臣。因成公赴巴理坤﹐命公代其任。公領索倫兵五千駐塔爾巴哈臺。是年準噶爾平﹐命與副將軍富徳追捕準夷餘賊﹐回眾迎拒於阿爾楚爾。時賊眾甚盛﹐公親率銳卒繞出其右﹐衝擊之﹐賊敗潰。回部各城以次克捷。帝念西方旣平﹐地方萬餘里﹐若不分駐官軍伏戍﹐必再出擾﹐且恐爲俄羅斯兼並﹐乃命各軍營大臣等籌議﹐皆謂地遼遠難駐守。公獨上言「守邊﹐以駐兵爲先﹐駐兵以軍食爲要。臣查伊犁﹑海努克等處﹐水土沃衍﹐且有河可引灌注﹐若開墾屯田﹐則兵食可漸充。」因條上屯田方略﹕一請增派回人屯田﹐一請官兵駐防協同墾種﹐一請建置城郭﹐一請預備馬駝。均如議行。公酌畱馬匹﹐分設臺站﹐以通文報往來。又請將現在沿邊運出糧米俱赴伊犁﹐先供兵丁日食。又請查各省軍流人犯內有能工匠技藝者﹐悉發伊犁供用。帝皆善之。於是在阿克蘇置辦農器。是秋丰稔﹐兵食倍足﹐乃奏請於烏魯木齊等處派同知知縣﹐收放軍糧﹐均允行。詔平定西域諸功臣五十人圖像紫光閣﹐公居第十七﹐禦制贊云「阿克惇子﹐性頗健敏。力請從戎﹐宜哉惟允。身不勝衣﹐心可幹城。楚材繼出﹐爲國之楨。」蓋以耶律文正爲比也。﹞

裘叔度敭歷六官﹐咸稱職﹐尢善於治水。天子重公材﹐數任之。公亦竭智慮告成功。其言治河不外疏﹑築二字﹐而公尢注重於疏﹐故無往而不宜。﹝裘名曰修﹐江西新建人。乾隆四年進士﹐累官至內閣學士﹐一任兵部右侍郎﹐再任吏部右侍郎﹐三任戶部左右侍郎﹐歷禮﹑刑﹑工三部尙書。三十七年﹐奉詔督辦永定河﹑北運河等處工程。上言「治河不外疏﹑築二字﹐而築不如疏﹐其理甚明。直隸之獘在近水居民與水爭地﹐如兩河澱泊本以瀦水﹐乃水退一尺﹐則占土一尺。旣報升科﹐卽呈請築墊﹐致堤墊直矗波心﹐橫決益甚。請敕所司﹐於一切澱泊毋許報墾升科﹐並不得橫加堤墊﹐俾水有所歸﹐則患自息矣。」淸帝韙其言﹐降敕嚴禁。此公治水之大略情形也。﹞

陸朗夫性淡泊﹐不慕榮利。其初蒞長沙也﹐夢吟七言長句﹐記一聯云「能開衡嶽千重云﹐但飲湘江一杯水。」會總督某以閱兵來長沙﹐見公所食皆菽乳菜韭﹐訝之。公曰「地方官戒殺祈雨耳。」總督素豪侈﹐聞言瞿然﹐詈其奴曰「吾此來傳捨酒肉如山﹐何不以祈雨告﹖」歸寓乃盡撤之。人美總督之知過﹐而益嘆公之淸徳感人。﹝陸名燿﹐江蘇吳江人﹐自幼貧苦受庭訓﹐六歲受《孝經》《論語》﹐以古賢自期。乾隆十七年舉順天鄕試﹐考授中書﹐累官至湖南巡撫。湖南鹽務有歲饋﹐公至﹐峻卻之。時鹽價奇昂﹐遂勒減其半。社倉捐谷﹐未輸者六萬二千餘石﹐計貯谷已足﹐卽停止催收。嶽麓城南兩書院肄業者多﹐經費苦不足﹐請將積存息銀三千兩交商生息﹐爲膏火資﹐旣而卒於官。﹞

張仲冶以翰林出守萊州﹐恃才傲上﹐巡撫長白某銜之。將登白簡﹐某方伯頗左右之。會有劇盜桀驁狡詐﹐供詞屢翻異﹐讞莫定。巡撫謂方伯曰「張守如能定讞﹐當令赴任。」方伯商諸廉訪﹐延公至臬署訊盜。僉問其幾日可結﹐曰三日足矣。訊時索佳釀一甕﹐幹脯一﹐箕坐炕上﹐且酌且問其年齡居址﹐及父母兄弟﹐家中瑣事。次日如之。三日復如之。問至日晡﹐命撤酒脯﹐呼刑具。正色語盜曰「前所讞一無誤﹐汝何屢斷屢翻也。人謂汝桀驁狡詐﹐實不謬。我與汝絮語三日﹐皆家常瑣事。三日所答﹐前後迥不相符。瑣事如此反覆﹐況正案耶﹖如再敢飾言彊辯﹐我卽將三日所答瑣事﹐以證汝之反覆﹐𨿽嚴刑處死﹐亦不爲過。」盜猶欲彊辯﹐公叱左右施嚴刑﹐斃命勿論。盜亟叩頭乞命﹐願吐實﹐誓不再翻。公大喜﹐立命畫供﹐案遂結。﹝張名問陶﹐四川遂寧人。幼有異稟﹐有靑蓮再世之目。乾隆五十五年庚戌進士﹐尋授檢討。嘉慶五年授萊州知府。其訊劇盜時﹐一僮暖酒﹐一僮執壺侍﹐一書吏錄供﹐呼盜跽於前﹐左手把杯﹐右手翻閱案牘而問之曰「汝郯城人歟﹖」盜曰「然。」「汝年幾何矣﹖」曰「三十有七矣。」「汝居鄕乎﹖城乎﹖」曰「居城。」「汝有父母乎﹖」曰「小人不幸﹐父母俱亡矣。」「汝有兄弟乎﹖」曰「兄弟三人﹐小人其長也。」「汝有妻子乎﹖」曰「小人有二子﹐長年十八﹐能獵獸矣。幼年十三﹐尙未能獵獸也。」「汝家何業﹖」曰「無所事事也。」時方伯廉訪皆在屏後竊聽﹐以張素工言語﹐必能摘姦發伏﹐不意所問皆瑣事﹐恐不能結﹐深以爲慮。次日﹐公又至臬署問盜曰﹔「汝郯城人耶﹖」盜對曰「然。」「汝年幾何矣﹖」曰「小人今年三十有九﹐明年且四十矣。」「汝居鄕乎﹖居城乎﹖」曰「居鄕。」「汝有父母乎﹖」曰「父早亡﹐母已下堂矣。」「汝有兄弟乎﹖」曰「兄弟三人﹐小人其次也。」「汝有妻子乎﹖」曰「小人有一子一女﹐皆孩提也。」「汝家何業也﹖」曰「薄田數畝﹐務農爲業也。」至第三日﹐公至臬署﹐方伯與廉訪問曰「君言三日了結﹐今三日矣﹐果能了結耶﹖」公笑曰「今日午後當可了結﹐請無慮。」因傳諭預備刑具﹐聽候結案。乃至客廳﹐仍箕坐炕上﹐呼盜跽於膝前﹐問﹕「汝郯城人耶﹖」盜曰「然。」「汝年幾何矣﹖」曰「去年四十﹐今又添一歲矣。」「汝居鄕乎﹖」曰「時而居城時而居鄕也。」「汝有父母乎﹖」曰「小人有母﹐年逾七十矣。」「汝有兄弟乎﹖」曰「小人有兩兄﹐皆亡矣。」「汝有妻子乎﹖」曰「小人有子﹐呱呱在抱也。」「汝家何業也﹖」曰「無田可耕﹐或漁或樵也。」公於是命僮取巨觥來﹐連滿飲三巨觥﹐撤酒脯﹐集皂隸﹐備刑具聽用。正襟危坐﹐數言而案結。﹞

百菊溪總督兩廣﹐招降海寇張保﹐單舸出虎門﹐從者十數人﹐保率艨艟數百﹐轟炮如雷﹐煙焰蔽天﹐環公船作跪迓狀。公危坐舟中﹐屹然不爲動﹐麾左右呼保駛近前﹐曉以利害。見者睢盱膽落﹐詫爲天人。保遂面縛命﹐旬日間解散二萬餘人﹐繳船四百餘艘﹐炮械無算﹐而粵海全告肅淸。﹝公名百齡﹐字子頤﹐姓張氏﹐居遼東。先世從龍入關﹐隸正黃旗漢軍。公生而穎異﹐長奮於學﹐乾隆壬辰進士﹐選庶吉士﹐授編修。當軸頗欲延攬之﹐公挺勁自異﹐不屑隨人俯仰﹐致浮沈十餘年。嘉慶初﹐始歷重鎭。督兩廣時﹐海冠張保有投誠意﹐然懼誅﹐未敢遽進﹐揚言必制府親臨﹐望見顏色乃降。里甲頓舟以待﹐實藉爲嘗試也。或謂公不宜以貴重身陷不測﹐公曰「粵人苦盜久矣﹐今乞降﹐若不坦懷待之﹐海氛何由息﹖」﹞

福瑤林用兵如神﹐平生未嘗敗挫。其徵服廓爾喀一役﹐尢爲艱險﹐而戰績亦從來所未有。﹝公名福康安﹐姓富察氏﹐滿洲鑲黃旗人﹐一等忠勇公傅恆子也。其由後藏徵廓爾喀時﹐有隘道幾一里。廓夷守隘北甚嚴﹐大軍屯隘南三十里。公調軍伏隘東西﹐而以全軍分五軍攻隘﹐疊退疊進。戰一日﹐蓋數十勝負。公在中軍﹐前軍軍報沓至不爲動。及二更時﹐前軍大敗退不止﹐賊逐前軍出隘南﹐忽炮聲大震﹐火炬照耀如白晝﹐東西伏軍皆起﹐敵驚退相踐。我軍蹙之入隘。公急上馬﹐萬騎齊足﹐頃刻至隘口。前軍伏軍已過隘﹐聞貝子至﹐勇气百倍﹐大軍乘勢合攻﹐逐廓夷屯﹐追奔五十里﹐夷酋懼而乞降。﹞

楊蓉裳初令甘肅﹐屢膺繁劇。知靈州時﹐嘗單騎諭散奪米饑民﹐請借口糧設粥廠以安眾。平日坐堂皇﹐判事畢﹐卽手一編就幾讀。人以爲書癡﹐而臨變敏決乃若是。﹝楊名芳燦﹐江蘇無錫人。少工詩文﹐學使彭文勤大異之﹐字以兄女。由拔貢應廷試﹐得知縣﹐補甘肅之伏羌。回民田五爲亂﹐起石峯堡﹐縣民馬稱驥應之。未發﹐公先期募鄕勇設防﹐會馬映龍以賊謀告﹐公立捕殺稱驥。賊遽至﹐公與映龍等登陴守﹐五日圍解。﹞

袁簡齋歷任溧水﹑沐陽﹑江寧知縣﹐有折獄才。終日坐堂皇﹐任吏民白事﹐小訟立判遣﹐無稽畱者。多設耳目方略﹐集鄕保﹐詢盜賊及諸惡少姓名﹐出簿記相質證﹐使不能隱﹐則榜其姓名﹐許三年無犯﹐湔雪之﹐姦民皆斂迹。有甌脫地﹐兩氓爭之﹐無契券﹐訟久莫能斷。公見案牘如山積﹐笑曰「此左氏所云晉鄭之間有隙地﹐玉暢頓村是也。訟久則破家﹐吾當爲若了之。」乃盡去舊牘﹐別給符驗﹐使各開墾升科。﹝袁名枚﹐浙江錢塘人﹐世稱隨園先生。乾隆四年成進士﹐選庶吉士﹐散館﹐以未嫻淸字﹐攺發江南爲知縣。嘗言爲守令者﹐當嚴束家奴吏役﹐使官民無壅隔﹐則百獘自除。令江寧時﹐有賈人販布江行﹐觸戰船﹐溺一兵死﹐眾兵縛控舟子﹐兼及客。公廉知過失殺無罪﹐累客必傾資﹐乃令乘舟張帆作觸舟狀﹐縱之去﹐以埋葬錢發兵完案。聞者嘆賞。﹞

陳榕門開府吳中﹐北禪寺僧爲壇九重﹐置活佛於顚﹐肥白瑰異﹐號於眾曰「活佛升天。」眾施金錢無算。積薪將焚之。公微服詣壇﹐見佛有淚痕﹐乃陰敕有司收寺僧﹐而自語吳民曰「吾欲奉養佛。」以己輿輿歸﹐食以藥。數日始能言﹐則吳江人﹐爲僧所閉﹐絕其飲食﹐豢以脂﹐故肥而喑﹐儼若佛像。遂論僧極刑﹐火其寺。﹝陳名宏謀﹐廣西臨桂人﹐雍正元年成進士﹐授檢討。乾隆二十三年以兩江總督管江蘇巡撫事。時有石將軍者﹐吳人以鎭不祥﹐人禱之或應﹐士女坌集﹐姦盜並作。公至謂吳民曰「吾聞石之靈者﹐入水不沈﹐果爾﹐吾當爲立廟﹐盍從我試之乎﹖」眾欣然從之﹐乃命武夫乘髙投諸淵﹐弗起也。公曰「嘻﹐是弗靈也已。」眾乃爽然﹐時人比之西門豹。﹞

鄭板橋知山東濰縣﹐值歲連欠﹐斗粟值錢千。公乃大興工役﹐招遠近饑民﹐修城鑿池﹐以工代賑。復勸邑中富戶﹐開廠煮粥﹐盡封積粟之家﹐責其平糶﹐訟事則右窶子而左富豪。貧民賴以存活者無算。﹝鄭名燮﹐江蘇興化人。乾隆元年進士﹐官知縣﹐有惠政。以歲饑爲民請賑忤大吏﹐罷歸。書畫最有名。﹞

長牧庵性廉明﹐撫蘇時擒獲彊暴﹐禁止奢侈。嘗微行市井間﹐訪察民隱。每就食於酒館﹐或語以大員頻出﹐爲人民所識﹐恐無濟於事。公曰「吳俗多詐﹐欲其知吾私行﹐以警之也。」﹝長名麟﹐滿洲人﹐後官至大學士。﹞

吳甄酉總督雲貴﹐政績甚著﹐尢惡淫祀。雲南省城舊有華光寺﹐俗稱某天子廟﹑某天壇﹑某天臺者﹐郡凡數十處﹐住持僧道﹐創設無稽神像﹐惑民漁利。公檄屬毀其廬﹐投其土木偶於火﹐淫祀遂革。﹝吳名文鎔﹐江蘇儀徵人﹐嘉慶二十四年進士﹐選庶吉士﹐授編修﹐以道光季年十一月擢雲貴總督。抵任﹐甄劾不職知縣四人。﹞

林少穆撫蘇日﹐嘗謂僚屬曰「吾恨不從牧令出身﹐事事由實踐。」﹝林公爵裏見前。曾文正督兩江日﹐亦曰「作官當從州縣作起﹐才立得腳住。」﹞

夏芝岑官湖南糧儲道﹐著《訓農》八則﹕曰崇本務﹐曰守恆業﹐曰惜耕牛﹐曰勿爭水利﹐曰勿私溝渠﹐曰毋遏糶﹐曰毋好訟﹐曰亟正供。悉曲中地方情獘﹐民皆化之。﹝夏名獻云﹐江西新建人。爲湖南糧道時﹐重修定王臺及賈太傅故宅﹐延禮湘中名士王闓運﹑吳熙﹑徐之甲﹑歐陽中鵠等﹐日夕吟詠其中。有子敬觀﹐以詩鳴於時。﹞

張香濤督鄂時﹐嘗語黃仲弢曰「我從政有一定之宗旨﹐卽『啟沃君心﹐恪守臣節﹐力行新政﹐不背舊章』十六字。終身持之﹐無敢差異也。」﹝張公爵裏見前。黃名紹箕﹐浙江瑞安人。﹞

陳子韜爲戶部侍郎﹐與尙書翁叔平意見不合﹐出爲浙江學政。公素好姚江學說﹐乃求得王氏裔孫於舟人中﹐令試補弟子員。士論翕然。﹝陳名學棻﹐湖北安陸人﹐少以厚重爲胡文忠所識﹐稱爲偉器。同治元年成進士﹐選庶吉士﹐授編修﹐以光緒二十四年爲浙江學政。﹞

林贊虞爲軍機大臣時﹐首座慶親王奕欲用直隸道員某爲黑龍江巡撫﹐公力爭不獲。卽而禦史趙芷蓀劾某以細人用賄得官。政府派員查辦﹐不實﹐褫趙職。公以爲言官例許風聞言事﹐卽不實﹐不當以此塞言路。復不得請﹐退而稱疾。﹝林名紹年﹐福建閩縣人﹐同治十三年甲戌成進士﹐光緒三年授編修﹐官禦史。時慈禧太后方營治頤和園﹐疆吏爭報效巨款。公疏言「朝廷所以示天下者﹐當以節儉爲先﹐不尙貨財之進奉﹔所以責督撫者﹐當以地方爲重﹐無取貢獻之殷勤。至督撫宜表率屬寮﹐愛養百姓﹐如其藉誅求以資進獻﹐旣不得謂之忠﹔卽或罄帑藏而不顧地方﹐亦不得謂之智﹐請力飭停解發還。」得嚴旨申飭。旋出守昭通﹐歷封疆三十三年﹐授度支部右侍郎﹐軍機大臣上行走。趙名啟霖﹐湖南湘潭人。官禦史時﹐以參劾黑龍江巡撫某得重名﹐後官四川提學。民國成立﹐躬耕深山中﹐不復出。﹞

徐次舟令南海縣﹐有商人攜餅金二百圓﹐途遇狂風驟雨﹐天色昏黑﹐倉皇觸石而踣﹐昏不知人﹐醒則金失。及訴於徐﹐徐斥不理。商人涕泣以求﹐徐乃詢其石之所在﹐令役舁石來。沿途聞縣官審石﹐隨觀者益多。徐出坐堂皇﹐歷數石罪而杖之。觀者大笑。徐乃拍案呵叱曰「汝輩喧笑法堂﹐於律爲有罪。今願受責乎﹐抑受罰乎﹖」眾曰願罰。徐乃朱書人罰金一圓﹐計所得適如商人所失數﹐遂以畀之。﹝徐名賡陛﹐浙江烏程人﹐光緒初爲粵東陸丰知縣﹐以折獄稱。旋移南海。其審石一事﹐嘖嘖人口﹐君審時指石而責之曰「汝橫臥於通衢大道﹐有礙行人﹐罪一﹔風雨昏黑﹐行人易失足﹐而汝不知避讓﹐罪二。人旣傾跌﹐汝又不知照顧﹐致令所持餅金爲人所竊﹐罪三。」責畢﹐卽喝杖八十﹐觀者大笑﹐聲震堂宇。君以觀者喧笑法堂﹐判令人罰金一圓﹐其現有者卽時繳堂﹐未有者記其姓名居址﹐亦限三日內呈繳云。﹞

陸春江爲上海令﹐鄕民杜某﹐有女及笄﹐父以許字趙子﹐而不告其妻。婦固悍婦﹐復不謀於夫﹐而許字王氏子。女之舅氏不知其事﹐又以女許婚某姓子焉。無何三姓之子婚各有日矣﹐杜爭持之﹐久不決﹐相與訴於縣。陸悉召三姓之子與杜之妻女而集訊之﹐並質女以所願。女泣曰「從其一則負其二矣﹐吾寧死也。」陸故迫之曰「願乎﹖」曰「願也。」曰「死則不能復生﹐汝無悔﹖」女曰「死則死耳﹐何悔爲﹖」陸令胥吏飲以芙蓉膏﹐須臾僵矣。杜及妻大慟﹐三姓之子﹐亦慘沮無言。陸曰「誰願斂其屍者﹖」趙氏子挺身曰願﹐遂以屍歸趙氏﹐且以他兩姓之聘儀爲賻﹐而囑其厚葬焉。旣而女復蘇﹐眾始悟所飲非芙蓉膏﹐乃陸所以委曲成全之也。﹝陸名元鼎﹐浙江人﹐後官至湖南巡撫。﹞

沈孟南以名進士出爲湖南知縣﹐所至有政聲。令湘潭時﹐優禮邑中髙賢李春塢﹐後爲零陵令及武岡州牧﹐皆聘李講學其地﹐士林稱善。﹝沈名錫周﹐四川新繁人﹐後官至湖北道員。﹞

江建霞官湖南學政﹐教士子以崇尙朴學﹐風習爲之一變。唐才常﹑樊錐﹑楊毓麟﹑何來保諸君﹐皆出其門下。每按試一郡畢﹐輒召集髙才生文宴﹐細詢人民疾苦﹐告大吏興利除獘。又捐廉俸﹐增校經堂名額﹐士論翕然。﹝江名標﹐江蘇元和人。光緒甲午年﹐公以翰林院編修出爲湖南學政﹐提倡實學﹐著有《靈鶼閣叢書》若干捲。戊戌政變﹐以黨錮卒於家。唐字佛丞﹐湖南瀏陽人﹐丁酉拔貢生﹐庚子起義漢口遇難。樊後攺名誠量﹐字春徐﹐湖南邵陽人﹐丁酉拔貢生﹐畱學日本。歸﹐死於江南。門人蔡鍔最有名。楊字篤生﹐湖南長沙人﹐畱學日本﹐著《中國魂》﹐鼓吹革命。見國事日危﹐自沈於英倫海峽。何字鐵笛﹐湖南武陵人﹐庚子之役與唐同遇難於漢口。﹞

吳綬卿爲延吉督辦﹐時值間島交涉﹐公以彊幹明敏之才應之。日人𨿽狡﹐見其部署井井﹐亦未敢施無厭之要求﹐在邊三年﹐百廢具舉﹐邊人賴之。﹝吳名祿貞﹐湖北云夢人﹐雄傑有大略。自日本學陸軍歸﹐投效東三省﹐以才略之富﹐得握兵權。後爲第六鎭統制。武昌起義﹐公於北方有所計劃﹐滿政府命爲山西巡撫以解其兵柄﹐旋賂其部下刺公於石家莊車站﹐識者痛之。﹞

徐研賡以民國二年爲臨澧縣知事﹐淸理積案百餘件﹐減輕徭役﹐賑卹饑民﹐每決死囚﹐輒掩面涕泣。去官之日﹐送者塞途﹐檢點行裝﹐不僅囊空如洗﹐且索家中寄金償債務焉。﹝徐名承基﹐湖南湘潭人﹐歷任寶慶府學教授﹐常寧縣學訓導。民國二年爲眾議院祕書廳祕書員﹐國會解散﹐湖南民政長任福黎調任君爲臨澧縣知事。﹞

孫純齋以起義偉人﹐民國三年﹐從黎黃陂來京﹐向當道求爲定縣知事。蒞任後﹐振興教育﹑實業諸要政﹐欲以爲京畿各縣之模範。其時黨獄方興﹐山西都督忽逮捕黨人於其縣﹐君力爭之﹐始得釋。﹝孫名發緒﹐安徽人。黎黃陂起義武昌﹐君在幕府籌畫一切﹐頗有功。民國五年﹐特任君爲山西省長。﹞

文學第四

魏叔子移家翠微峯﹐益肆力古文辭。喜讀書﹐尢好《左傳》及蘇洵文。其爲文主識議﹐淩厲雄傑﹐遇忠孝節烈事﹐則益感慨﹐摹畫淋漓。而彭躬庵﹑林確齋同居翠微﹐與公之伯兄善伯﹑季兄和公﹐皆以古文實學爲歸﹐風气一振。世稱爲易堂諸子﹐實由公爲之領袖云。﹝魏名禧﹐江西寧都人。世稱寧都三魏﹐伯曰際瑞﹐字善伯﹐季曰禮﹐字和公﹐而叔子尢著。公生負異稟﹐年十一爲諸生﹐甲申後棄諸生服﹐隱居教授。方流賊之熾也﹐人謂寇遠猝難及。公獨憂甚﹐移家翠微峯。峯距寧都四十里﹐四面削起百餘丈﹐中徑坼自山根至頂﹐若斧劈然。緣坼鑿磴道梯而登﹐因置閘爲守望﹐士友稍稍依之﹐而彭士望﹑林時益亦至﹐皆與公兄弟立談定交﹐挈妻子來家翠微。﹞

王阮亭以詩鳴海內﹐士大夫識與不識﹐皆尊爲泰山北斗。時當開國﹐世人皆厭明季王﹑李之膚廓﹐鐘﹑譚之纖仄。公以大雅之材﹐起而振之﹐獨標神韻﹐籠蓋百家﹐其聲望足以奔走天下。𨿽身後詆者不少﹐然論者謂淸之有公﹐如宋有東坡﹐元有道園﹐明有靑邱﹐屹然爲一代大宗﹐未有能易之者。﹝王名士禎﹐山東新城人﹐順治十五年成進士。少遊歷下﹐集諸名士於明湖﹐賦《秋柳》詩﹐和者數百人。在京師與汪苕文﹑程周量﹑劉公﹑梁曰緝﹑葉子吉﹑彭羨門等以詩相唱和。在揚州與林茂之﹑杜於皇﹑孫豹人﹑方爾止等修禊紅橋﹐又與陳其年﹑邵潛夫等修禊如臯冒氏之水繪園。每公暇﹐輒召賓客泛舟載酒平山堂。吳梅村云「貽上在廣陵﹐晝了公事﹐夜接詞人。」嘗實錄也。迄官禮部﹐復與李湘北﹑陳午亭﹑宋牧仲﹑宋荔裳﹑施愚山﹑沈繹山等酬唱無虛日。又嘗奉使南海﹑西嶽﹐徧遊秦﹑晉﹑閩﹑越﹑洛﹑蜀﹑江﹑楚間﹐所至訪其賢豪﹐考其風土﹐遇佳山水﹐必登臨。融懌薈萃﹐一發之於詩。故其詩能盡古今之奇變﹐蔚然爲一代風气所歸云。﹞

張素存學問淵雅﹐風度嶷然。凡二十年爲太平宰相﹐朝夕啟沃﹐得大臣體。在講幄每據經義納忠﹐莫由得其獻替之迹。所作古文詞舂容典雅﹐乎盛世之音。﹝張名玉書﹐江南丹徒人﹐順治十八年登進士﹐選庶吉士﹐授編修﹐累官至文華殿大學士。文集中拖諾山﹑狼居胥山二碑﹐敍述武功最爲詳贍﹐足以昭示來玆。紀平定江南﹐滅闖﹑獻二賊﹐及三路進師下雲南﹐平水西賊等事﹐皆得諸耳聞目見﹐足以彰開國之鴻猷。其餘碑志亦多淸初將相事迹﹐可備考核﹐燕許大手筆﹐蓋無愧色焉。﹞

萬季野於前史體例﹐貫穿精熟﹐指陳得失﹐洞中肯綮﹐遂成《明史稿》五百卷。﹝萬名斯同﹐浙江鄞人﹐戶部郎泰第八子。生而異敏﹐讀書過目不忘。嘗言少館某氏﹐其家有《列朝實錄》﹐吾默識暗誦﹐未敢有一言一事之遺也。長遊四方﹐從故家求遺書﹐旁及郡誌﹑邑乘﹑雜家志傳之文﹐莫不网羅參互﹐而要以實錄爲指歸。蓋實錄者﹐直載其事與言﹐而無所增飾者也。因其世以考其事﹐核其言﹐而平心察之﹐則其人之本末十得八九矣。然言之發或有所由﹐事之端或有所起﹐而其流或有激﹐則非他書不能具也。凡實錄之難詳者﹐吾以他書証之﹐他書之誣且濫者﹐吾以實錄裁之﹐遂成《明史稿》。其後乾隆中﹐張廷玉奉詔刊定明史﹐皆以公之史稿爲本而增損之云。﹞

萬季野初至京師﹐時議意其專長在史﹐及徐尙書乾學居憂﹐請公纂《讀禮通考》﹐自國卹及家禮﹐十三經之箋疏﹐廿一史之志傳﹐漢唐宋諸儒之文集說部﹐無或遺者。又以其餘爲《喪禮辧疑》四卷﹑《廟制折衷》二卷﹐乃知公故深於經術者。﹝徐尙書見公所作徵引宏博﹐因請編成《五禮》之書二百餘卷。當時京師耆彥雲集﹐各以所長自見﹐而公最暗淡。自王公以下﹐爭相從問古儀﹐月再三會﹐聽講者常數十人﹐錄所聞﹐共講肄﹐莫不呼曰萬先生。而公與人往還﹐其自署只曰布衣萬斯同﹐未嘗有他稱也。﹞

毛大可少負奇才﹐說經長於辧駁﹐多與宋儒鑿枘﹐而雄辯足以濟之。侍史曼殊少而艷﹐又工詩﹐諸名士爲文張之。晚歲悼亡﹐忽忽不自得。公每作詩文﹐必陳書滿前﹐及伸紙疾書﹐或反不用一字。夫人陳氏性妒﹐以曼殊故﹐輒詈於人前曰「公等以毛大可爲博學耶﹖渠懷作七言八句﹐亦必獺祭乃成。」公笑曰「握筆一次﹐展卷一回﹐積久自能賅博。婦言不足聽也。」﹝毛公爵裏見前。少有異稟﹐讀書過目不忘。在京師時﹐嘗僦居屋三間﹐左右庋圖史﹐寓眷屬﹐而中爲客次。先生日著書其間﹐筆不停揮﹐請業者環坐﹐問隨答﹐井井無一誤。夫人在室中﹐時或詬詈﹐公復還詬之﹐殆五官並用者。始寧女士徐昭華讀《瀨中集》﹐感嘆願受業﹐稱都講焉。琉球使者過杭州﹐以兼金購文集﹐且求見公。其名動海外若此。自明以來﹐申明漢儒之學﹐使儒者不敢以空言說經﹐實公開其先路。其文縱橫博辯﹐傲睨一世﹐與其經說相表裏﹐自成一格﹐不可以繩墨求。然議論獨到處﹐卒不可廢。詩次於文﹐要亦我用我法﹐不屑隨人步趨者。﹞

蒲畱仙研精訓典﹐究心古學﹐目擊淸初亂離時事﹐思欲假借狐鬼﹐纂成一書﹐以抒孤憤而諗識者。歷二十年﹐遂成《聊齋誌異》十六卷﹐就正於王阮亭。王欲以重金易其稿﹐而公不肯﹐因加評語以還之。並書後一絕云「姑妄言之姑聽之﹐豆棚瓜架雨如絲。料應厭作人間語﹐愛聽秋墳鬼唱詩。」﹝蒲名松齡﹐山東淄川人。康熙辛卯歲貢﹐以文章風節著一時。顧以不得志於有司﹐乃決然捨去。一肆力於古文詞﹐悲憤感慨﹐自成一家言。其書不爲《四庫全書》說部所收者﹐蓋以《羅剎海市》一則含有譏諷滿人﹑非刺時政之意﹐如雲女子效男兒裝﹐乃言旗俗﹐遂與美不見容﹐醜乃愈貴諸事同遭擯斥也。﹞

王丹麓博學擅才藻﹐一時名聲滿江左。居武林北郭﹐爲往來舟車之衝﹐四方士大夫過者﹐必先造其廬﹐問字納交﹐停軛不忍去。著書甚多﹐毛會侯自言一夕得霞舉堂諸刻﹐如饞猿探果﹐不能自定。﹝王名晫﹐浙江仁和人﹐自稱松溪子。平生重然諾﹐與人期或允所請﹐不爽時刻。霞舉堂其讀書處也﹐刻有《南窗文略》八卷。《松溪漫興》十卷﹐《峽流詞》三卷﹐《雜著》十種﹐《木庵外編》二種﹐《遂生集》十二卷﹐《幽光集》二卷﹐《贈言》兩集﹐《文津》二卷。又著《今世說》六卷﹐尢爲工妙﹐雋旨名言﹐濫於楮墨。毛名際可﹐一字鶴舫﹐浙江遂安人。負才俊異﹐淹鴉博聞﹐文極精妙﹐宦遊所至著聲績﹐與西河﹑稚黃齊名﹐時人有「浙中三毛﹐文中三豪」之語。﹞

吳錦雯博物洽聞﹐貫穿經史﹐嘗與徐世臣輩創爲恢麗瑰瑋之文﹐海內誦之﹐號爲「西陵體」。陸麗京目之曰「天下經綸徐世臣﹐天下靑雲吳錦雯。」﹝吳名百朋﹐浙江錢塘人﹐舉人。少奇敏﹐讀書五行並下﹐爲文數千言立就﹐官蘇州司李。徐名繼思﹐浙江仁和人﹐少擢茂才異等﹐遭亂不仕﹐隱於竺乾山中。嘗謂﹕「人非金石﹐立見銷亡﹐不若逃形全眞﹐肆志方外。」陸名圻﹐浙江錢塘人﹐少與陳子龍﹑吳錦雯﹑徐世臣等爲登樓社﹐世號西陵體。莊鐘史禍作﹐被株連﹐及事白﹐嘆曰「今幸得不死﹐柰何不以餘生學道耶﹖」﹞

丁藥園早歲有《白燕樓》詩﹐流傳吳下﹐士女爭采摭以書衫袖。婺州吳器之贈詩云「恨無十五雙鬟女﹐教唱君家《白燕樓》。」其爲時傾倒若此。﹝丁名澎﹐浙江仁和人﹐順治十二年進士﹐官禮部郎中。少有雋才﹐與弟景鴻瀠稱爲浙中三丁。﹞

嶺南三家﹐首推陳元孝。而屈翁山﹑梁藥亭次之。陳著《獨漉堂集》﹐其詩淸迥拔俗﹐得唐賢三昧﹐古體間入選理。王阮亭﹑趙秋谷皆至嶺南﹐於廣州詩人﹐獨推重陳公。洪稚存論嶺南三家有句云「尙得古賢雄直气﹐嶺南猶似勝江南。」其推挹至矣。﹝陳名恭尹﹐廣東順徳人﹐工詩古文﹐兼精書法。未冠賦《姑蘇懷古》諸詩﹐傾動一時﹐名大起﹐自號「羅浮布衣」﹐隱居不仕。屈名大均﹐廣東番禺人﹐著有《翁山詩集》。梁名佩蘭﹐廣東南海人﹐康熙二十七年進士﹐選庶吉士﹐明年卽假歸﹐周遊名山﹐與海內諸名宿相酬唱。漁洋﹑竹及潘次耕皆推重之﹐著有《六瑩堂集》。﹞

趙秋谷天才駿厲﹐通籍時適詔開鴻詞科﹐當世號稱能詩者麕集都中。新城王阮亭久以詩古文雄長壇坫﹐一時鴻儒俊才﹐多出門下。公獨掉臂其間﹐自樹一幟。古詩自漢魏六朝至初唐諸大家﹐各成韻調。新城自負妙契﹐公著《聲韻譜》以發其祕。所著《談龍錄》顯與新城持論相齟齬﹐而新城心折其才﹐不以爲亢也。﹝趙名執信﹐山東益都人﹐康熙十八年進士﹐選庶吉士﹐授編修﹐遷右贊善﹐充《明史》纂修官。同時朱錫鬯﹑吳天章﹑陳元孝皆折輩行與之交。旋以國卹觀劇罷職。旣歸﹐益放情詩酒﹐所居因園依山構亭榭﹐淸泉﹑秀石﹑喬木﹐各極天趣。﹞

朱竹垞之文﹐雅潔淵懿﹐根柢盤深。其題跋諸作﹐實跨劉敞﹑黃伯思﹑樓鑰之上。詩則牢籠萬有﹐與王阮亭並峙﹐爲南北兩大宗。論者謂﹕「王才髙而學足以副之﹐朱學博而才足以運之。」皆篤論也。﹝朱公爵裏見前﹐著有《日下舊聞》四十二卷﹐《經義考》三百卷﹐《曝書亭文集》八十卷﹐《明詩綜》百卷﹐《瀛洲道古錄》《五代史注》各若干捲。﹞

康熙之時﹐以駢體文名海內者﹐毛大可﹑吳漢槎而外﹐首推陳其年檢討。其文導源庾信﹐才力富健﹐常自謂吾胸中尙有駢體文千篇﹐特未暇寫出耳。江都吳園次﹑錢塘章豈績與公齊名﹐然園次才稍弱﹐豈績欲以新巧勝﹐二家又遁爲別調。譬諸明代之詩﹐公學子山﹐如李崆峒之學社﹔園次追步義山﹐如何大復之近中唐﹔豈績純用宋格﹐則公安竟陵之流亞也。﹝陳名維崧﹐江蘇宜興人﹐康熙己未召試鴻詞科﹐以諸生授檢討﹐纂修《明史》﹐著有《湖海樓詩文詞集》五十卷。吳名兆騫﹐江蘇吳江人﹐著有《秋笳集》。吳名綺﹐江蘇江都人﹐著有《林惠堂集》。章名藻功﹐浙江錢塘人﹐康熙癸未進士﹐官庶吉士﹐著有《思綺堂集》。﹞

顧景範沈敏有大略﹐爲人奇貧﹐而廉介朴厚﹐不求名於時。貫穿諸史﹐出以己所獨見﹐著《方輿紀要》百二十卷﹐寧都魏叔子推爲數千百年絕無僅有之書。﹝顧名祖禹﹐江南無錫人﹐所著《方輿紀要》一書﹐據正史考訂地理﹐於山川形勢險要﹐古今用兵﹐戰守攻取﹐成敗得失之迹﹐皆有折衷。𨿽荒僻幽仄之地﹐皆如目見而身履之。其論之最精者﹐謂天下之形勢視乎建都﹐故邊與腹無定所﹐有在此爲要害﹐而彼爲散地﹔在彼爲散地﹐而此爲要害者。又謂有根本之地﹐有起事之地﹐立本者必審天下之勢﹐而起事常不擇地云。﹞

何屺瞻蓄書數萬卷﹐參互鉤稽﹐如別黑白。吳下多書估﹐公訪購宋元舊槧及故家善本﹐細讎正之﹐丹黃積數十過﹐始知近世之書脫漏訛謬﹐讀者多沈迷於其中而不悟。邑子蔣維鈞刻其《讀書記》五十八卷行世。﹝何名焯﹐江蘇長洲人﹐先世曾以義門旌﹐學者稱「義門先生」。少讀書﹐數行齊下﹐爲文才思橫溢。天性最耿介﹐廉於財﹐視千金猶艸芥﹐晨炊未具不計也。所校定《兩漢書》﹐考證尢精核。乾隆五年﹐方侍郎苞奏取其書付國子監﹐爲新刊本所取正。公凡有評識﹐必洞徹其表裏﹐通核其時勢利病﹐無一語無根據。每讀書論世﹐輒思爲用天下之具﹐故精審絕倫若此。公與方望溪論文不甚合﹐望溪最惡錢牧齋文﹐公頗右之﹐謂自牧齋後更無人矣。蓋少嘗學於邵僧彌﹐僧彌出自虞山也。然望溪有作﹐必問其友曰「義門見之否﹖義門能糾吾文之短者﹐如有言﹐乞以告我。」公沒後﹐世或用兼金購所閱經史諸本﹐估人多冒其迹以求售﹐於是何氏僞書頗雜出。﹞

方望溪論文嚴於義法﹐非闡道翼教﹐有關人倫風化﹐不苟作。凡所涉筆﹐皆有六籍之精華寓焉。嘗謂﹕自南宋以來﹐古文義法不講久矣。吳越間遺老尢放恣﹐無一雅潔者。古文不可入語錄中語﹑魏晉六朝人藻麗俳語﹑漢賦中板重字法﹑詩歌中雋語﹑南北史佻巧語。世以爲知言。﹝方公爵裏見前。公少時遊太學﹐李文貞見公文﹐嘆曰「韓歐復出﹐北宋後無此作矣。」時公卿爭相汲引﹐公非先焉不往。萬徵士斯同語公曰「子於古文﹐信有得矣﹐然願子勿溺也。唐宋諸家﹐惟韓退之於道粗有明﹐其餘資學者以愛玩而已﹐於世非果有益也。」公輟古文之學﹐一意窮經自此始。﹞

朱竹君博聞閎覽﹐書無所不通。說經宗漢儒﹔諸史百家皆考證其是非同異﹔古文法班﹑馬﹐而參以韓﹑蘇﹔詩出入唐宋﹐不名一家。嘗對客屬文﹐其文才气奇縱﹐所欲言無不盡。﹝朱名筠﹐順天大興人﹐文正公圭兄也。年十五﹐與文正同補諸生。乾隆十九年成進士﹐選庶吉士﹐授編修﹐督學安徽及福建。黃景仁﹑洪亮吉皆北面稱弟子。戴震﹑汪中兀傲不羣﹐好雌黃人物﹐在公幕中獨無間言。公嘗與客飲﹐連舉數十觥﹐酒酣論天下事﹐自比李元禮﹑範孟博﹐激揚淸濁﹐別邪正﹐聞者悚然。生平提倡風雅﹐振拔單寒後進﹐天下士歸之如市。所居室曰「椒花吟舫」﹐亂艸不除﹐雜花滿徑。聚書數萬卷﹐金石文字千種。尢愛山水﹐使車所至﹐嘗再登黃山。武夷峭壁不通樵徑﹐必攀蘿造其顚﹐題名鍥石而後返。﹞

王懷祖從東原戴氏受聲音﹑文字﹑訓詁﹐遂通《爾雅》《說文》﹐皆有撰述矣。繼見邵學士晉涵爲《爾雅疏》﹐段進士玉裁爲《說文注》﹐公遂不復爲。撰《廣雅疏證》二十三卷﹐凡漢以前倉雅古訓﹐皆搜括而通証之。謂訓詁之旨﹐本於聲音﹐就古音以求古義﹐引伸觸類﹐擴充於《爾雅》《說文》之外﹐無所不達﹐然聲音﹑文字部分之嚴﹐則一絲不亂。﹝王名念孫﹐江蘇髙郵人﹐文肅公子。八歲能屬文﹐受學於東原戴先生。所著《廣雅疏證》一書﹐蓋藉張揖之書以納諸說﹐實多揖所未及知者﹐而亦爲惠氏定宇﹑戴氏東原所未及。古音自顧氏﹑江氏﹑戴氏皆有考正﹐金壇段氏分十七部爲益精﹐段氏之分支之脂爲三部也﹐發前人所未發。公昔亦同見及此﹐因段書先出﹐遂輟作。然公所分乃二十一部﹐按之羣經﹑楚詞﹐斬然不紊﹐更有爲顧﹑段諸家所未及者。尢精於校讎﹐凡經史子書﹐晉唐宋以來古義之晦誤﹐寫校之妄攺﹐皆一一正之。著《讀書雜誌》八十二卷﹐一字之徵﹐博及萬卷﹐其精核如此。﹞

秦味經爲禮部侍郎時﹐考古今禮制因革﹐以爲禮自秦滅後﹐漢儒抱殘守缺﹐僅存什一。朱考亭有志編次朝廷公卿大夫士民禮﹐盡取漢晉以下諸儒之說﹐考訂辧正﹐以爲當代之典﹐而所撰《儀禮經傳通解》﹐體例未備﹐喪祭禮又續自勉齋黃氏﹑信齋楊氏﹐未爲完書。乃本昆山徐氏《讀禮通考》義例﹐按吉﹑凶﹑軍﹑賓﹑嘉之目﹐取夙所考定者﹐增輯排纂﹐作《五禮通考》一書﹐上探古人制作之原﹐下不違當代之法。﹝秦名蕙田﹐江南金匱人﹐乾隆元年賜進士第三人及第﹐授編修。數年遷禮部右侍郎﹐後累官至工部及刑部尙書。其官禮部時﹐作《五禮通考》﹐先經後史﹐分門辧類﹐以樂律附於吉禮宗廟制度之後﹐以天文推步﹑勾股割圜立《觀象授時》題統之﹐以古今郡邑﹑山川﹑地名立《體國經野》題統之﹐並載入嘉禮中。凡先儒聚訟之說﹐一一疏通解駁﹐上探古人制作之原﹐下不違當代之法﹐可以坐言起行。方恪敏見而好之﹐與同參訂﹐此外與參校者爲徳州盧雅雨﹑元和宋愨庭﹑靑浦王述庵﹑嘉定錢曉徵﹑王西莊﹑休寧戴東原﹐皆當世通儒也。﹞

沈歸愚晚達﹐以詩受髙宗殊眷﹐下直蕭然﹐繩扉皂綈﹐如訓蒙叟。其所奏進諸詩﹐陳善納忠﹐往往能繼古《竳酌》《捲阿》之作者。其於閭閻息耗﹐四方水旱﹐歸本辰居﹐責成牧守補救之實﹐一見於詩。反覆盡意﹐不苟爲虛美。公進詩集求賜序﹐帝欣然許之﹐稱公之詩「遠陶鑄夫李杜﹐而近伯仲乎髙王」。﹝沈名徳潛﹐字確士﹐江蘇長洲人。乾隆丙辰舉博學鴻詞科﹐未遇。戊午舉於鄕﹐年六十六矣﹐己未成進士﹐選庶吉士﹐授編修﹐累官至禮部侍郎。髙宗爲序其詩﹐略曰「徳潛之詩﹐遠陶鑄乎李杜﹐而近伯仲乎髙王矣﹐乃獨取義於昌黎。歸愚之云者﹐則所謂去華就實﹐君子之道也。昌黎因文見道﹐始有是語﹔而歸愚叟乃能深契於此﹐識夷守約﹐斂藻就澹﹐是則李杜髙王所未言﹐而有合於夫子教人學詩之義也。夫非常之人﹐然後有非常之遇﹐徳潛受非常之知﹐而其詩亦今世之非常者﹐故以非常之例序之。異日者江國行春﹐靈巖駐蹕﹐思欲淸問民艱﹐暇咨新什﹐將訪歸愚叟於愚公溪谷間矣。」髙王蓋指靑邱。漁洋謂公詩有過之無不及也。時日本髙彜寄書千餘言﹐溯詩學源流﹐詆錢牧齋持論不公﹐而以公所論爲中正。贈詩四章﹐願附弟子列﹐公拒之﹐蓋法文衡山不以書畫與遠夷之意也。﹞

乾﹑嘉之世﹐經學昌明﹐殆如日月之中天。自淸之初葉﹐朴學始萌﹐顏習齋﹑顧亭林﹑毛西河﹑閻百詩諸公﹐開風气之先﹐其後鉅儒踵接。元和惠氏﹑武進莊氏﹑髙郵王氏﹑嘉定錢氏﹐盛於吳中。婺源江氏﹑休寧戴氏﹐繼起於宣歙。曲阜孔氏﹑桐城姚氏﹑儀徵阮氏﹐莫不遠紹微言﹐兼通大義﹐遂使遺經墜緒﹐煥然一新。﹝顏公﹑顧公﹑毛公﹑閻公已見前﹐均爲淸初經學大家。元和派有惠周惕﹐所著曰《詩說》﹔士奇爲周惕子﹐所著爲《易說》《禮說》《春秋說》。棟爲士奇子﹐所著爲《易例》《周易述》《易漢學》《易大義》《易微言》《周易本義辧證》《古文尙書考》《明堂大道錄》《說》《左傳補注》《九經古義》﹐惠氏三世治經﹐至棟而益盛。吳中漢學實惠氏一家開之。棟之弟子一爲江藩﹐著《周易述補》《爾雅小箋》﹔一爲余蕭客﹐著《古經解鉤沈》﹐皆於漢學一派有功後學者也。武進派有莊存與﹐所著曰《周官記》《周官說》《周官說補》《春秋正辭》四種。述祖爲存與從子﹐所著曰《尙書校逸》《尙書說》《毛詩考證》《周頌古義》《夏小正考釋》《五經小學述》《說文古籀疏證》﹔劉逢祿爲述祖弟子﹐所著曰《尙書今古文集解》《公羊何氏釋例》《公羊何氏解詁箋》《論語述何》《發墨守評》《箴膏肓評》《廢疾申何》。龔自珍爲逢祿弟子﹐所著曰《婺源三傳書》﹔魏源亦逢祿弟子﹐所著曰《書古微》《詩古微》。武進又有古文學派﹐孫星衍卓然名師﹐所著曰《周易集解》《尙書今古文馬鄭注》《尙書今古文注疏》《明堂考》《魏三體石經考》《孔子集語》。當時洪亮吉與孫齊名﹐然亮吉所著《左傳詁》﹐遠不如孫之精深。髙郵派有王念孫﹐所著曰《讀書雜誌》《廣雅疏證》。引之爲念孫子﹐所著曰《經義述聞》《經傳釋詞》。髙郵自創一派﹐專以形聲訓詁校勘古書﹐於是千古沈晦不可解之文詞﹐循其例無不渙然冰釋。後有兪樾者私淑之﹐爲《羣經平議》﹐爲《諸子平議》﹐爲《古書疑義舉例》﹐而後四部書之訛文脫簡﹐重門洞開。嘉定錢氏大昕﹐不專治一經﹐而無經不通。其說經之文散見《潛研堂文集》中﹐弟大昭﹑猶子塘﹑坫﹑侗皆深經術。婺源派有江永﹐所著曰《周禮疑義舉要》《儀禮釋例》《儀禮釋宮》《增注禮記訓義釋言》《深衣考誤》《禮書綱目》《律呂新義》《律呂闡微》《春秋地理考實》《鄕黨圖考》《羣經補義》。戴震爲永弟子﹐所著曰《戴氏遺書》。段玉裁爲震弟子﹐所著曰《經韻樓全書》《說文解字法》。永之學出於朱子﹐而震乃操入室之戈。曲阜孔廣森所著曰《軒所著書》﹐孔廣林所著曰《孔叢伯遺書》。桐城派始於方苞﹐所著曰《望溪全集》。劉大爲苞弟子。傳古文辭而不傳經。姚鼐爲大弟子﹐有《左傳補注》《公羊補注》《谷梁補注》《國語補注》《九經說》。桐城方氏說經諸書﹐源出北宋﹐再傳至鼐﹐以參合義理考據爲宗。儀徵派有阮元﹐所著曰《皇淸經解》《詩書古訓》《車制圖解》《儀禮石經校勘記》《曾子注釋》《十三經注疏校勘記》《經籍纂詁》。後有長沙王先謙著《續編皇淸經解》﹐亦能推衍宗風﹐网羅散佚云。﹞

乾﹑嘉之際﹐海內詩人相望﹐其標宗旨﹐樹壇坫﹐爭雄於一時者﹐爲沈歸愚﹑袁簡齋﹑翁覃溪三家。袁公詩主性靈﹐新奇跌宕﹐不守前人矩﹐得名最盛﹐而其品不髙。與之齊名者﹐爲蔣苕生﹑趙甌北﹐二家詩眞率﹐袁𨿽卑視之﹐論者以爲气體尙在其上也。翁公病漁洋末派之流爲空調﹐特拈「肌理」二字﹐欲以實救虛。然言言證實﹐亦非詩家正軌﹐故其時大宗﹐仍不能不推沈公。﹝沈公﹑袁公爵裏見前。翁名方綱﹐順天大興人﹐乾隆十七年成進士﹐尋授編修﹐官至內閣學士。精心汲古﹐宏覽多聞﹐於金石﹑譜錄﹑書畫﹑詞章之學﹐皆能抉摘精審﹐所著《兩漢金石記》剖析毫芒。詩宗韓﹑杜﹑蘇﹑黃﹐多至六千餘篇。自諸經注疏以及史傳之考訂﹐金石文字之爬梳﹐皆貫澈洋溢於其中﹐蓋眞能以學爲詩者。蔣名士銓﹐江西鉛山人﹐乾隆丁丑進士﹐尋授編修。詩負海內勝名﹐古詩勝近體﹐七言尢勝﹐蒼蒼莽莽﹐不主故常。髙麗使臣嘗贈墨四笏﹐求其樂府以歸。趙名翼﹐江蘇陽湖人﹐乾隆三十六年成進士﹐以第三人賜及第。自少遊館閣﹐與諸名流相酬唱﹐後遊武夷﹐徧歷浙東山水﹐一發之於詩。歸田後﹐主安定書院﹐日與朋遊故舊賦詩爲笑樂。﹞

黃仲則自湖南歸﹐詩益奇肆。朱竹君督學安徽﹐延公及洪稚存入幕。三月上巳﹐會於采石之太白樓﹐授簡賦詩者十數人。公年最少﹐著白袷﹐立日影中﹐頃刻數百言﹐徧視坐客﹐皆爲之閣筆。﹝黃名景仁﹐江蘇武進人。未冠﹐遇洪稚存逆旅中﹐始共學爲詩。旋客湖南王提刑太嶽署中。每獨遊名山﹐經日不出。值大風雨﹐或瞑坐大樹下﹐牧豎見者皆以爲異人。居安徽督學署半年﹐與同事者議不合﹐出署﹐質衣買輕舟﹐訪秀水鄭編修虎文於徽州﹐追之已不及矣。長沙梁賡陶論詩有云「前人錦袍捉月去﹐後人白袷當風來。一撫遺編一惆悵﹐不知誰是謫仙才」﹐非虛語也。洪名亮吉﹐江蘇陽湖人﹐乾隆庚戌進士﹐賜第二人及第。後以言事指斥乘輿﹐落職﹐遣戍伊犁。旣歸﹐自號「更生居士」。少研經術﹐與同邑孫季逑齊名﹐人稱「孫洪」。詩文有奇气﹐與黃仲則齊名江左﹐又稱「洪黃」。黃後客死汾陽﹐千里奔其喪﹐世有巨卿之目。性嗜山水﹐遊嵩﹑華﹑黃山﹐皆躋絕壁題名。﹞

洪稚存嘗仿鐘嶸《詩品》﹐評騭同時名家之詩﹐至爲允當。或問君詩何如﹐曰「僕詩如激湍峻嶺﹐殊少回旋。」﹝洪公爵裏見前。其評詩之略云「錢宗伯載詩如樂廣淸言﹐自然入理。紀尙書昀詩如泛舟苕﹐風日淸華。王方伯太嶽詩如白頭宮監﹐時說開元。陳方伯奉玆詩如壓雪老梅﹐愈形崛彊。張上捨鳳翔詩如倀鬼哭虎﹐酸風助哀。馮文肅英廉詩如申韓著書﹐刻深自喜。蔣編修士銓詩如劍俠入道﹐猶餘殺機。朱學士筠詩如激電怒雷﹐雲霧四合。翁閣學方綱詩如博士解經﹐苦無心得。袁大令枚詩如通天神狐﹐醉卽露尾。錢文敏維城詩如名流入座﹐意態自殊。畢宮保沅詩如飛瀑萬仞﹐不擇地流。蔣侍禦和寧詩如宛洛少年﹐風流自賞。吳舍人泰來詩如便服輕裘﹐僅堪適體。錢少詹大昕詩如漢儒傳經﹐酷守師法。王光祿鳴盛詩如霽日初出﹐晴雲滿空。趙光祿文哲詩如宮人入道﹐未洗鉛華。王司寇昶詩如盛服趨朝﹐自矜風度。嚴侍讀長明詩如觸目琳瑯﹐率非己有。王侍讀文治詩如太常法曲﹐究系正聲。施太僕朝幹詩如甘讒鼎銘﹐發人深省。任侍禦大椿詩如灞橋銅狄﹐冷眼看春。鮑郎中之鐘詩如昆侖琵琶﹐未除舊習。張舍人塤詩如廣筵招客﹐間雜屠沽。程吏部晉芳詩如白傅作詩﹐老嫗都解。曹學士仁虎詩如珍饌滿前﹐不能隔宿。張大令鶴詩如繩樞甕牖﹐時發奇花。湯大令大奎詩如故侯門第﹐樽俎尙存。張宮保百齡詩如逸客遊春﹐衫裳倜儻。蔣檢討蘅詩如長孺贛直﹐至老益堅。汪明經中詩如病馬振鬣﹐時鳴不平。錢通副澧詩如淺話桑麻﹐亦關治術。李主事鼎元詩如海山出云﹐時有可采。姚郎中鼐詩如山房秋曉﹐淸气流行。吳祭酒錫麒詩如靑綠溪山﹐漸趨蒼古。黃二尹景仁詩如咽露秋虫﹐舞風病鶴。顧進士敏恆詩如半空鶴唳﹐淸響四流。瞿主簿華詩如危樓斷簫﹐醒人殘夢。髙孝廉文照詩如碎裁古錦﹐花樣尙存。方山人薰詩如東方正諫﹐時雜詼諧。阮侍郎元詩如金莖殘露﹐色晃朝陽。淩教授廷堪詩如畫壁蝸涎﹐篆碑蘚蝕。李兵備廷敬詩如三齊服官﹐組織輕巧。林上捨鎬詩如狂飈入座﹐花葉四飛。曾都轉燠詩如鷹隼脫﹐精采溢目。王典籍芑孫詩如中朝大官﹐老於世事。秦方伯瀛詩如久旱名山﹐尙流空翠。錢大令維喬詩如逸客飡霞﹐惜難輕舉。屠州守紳詩如栽盆紅藥﹐蓄沼文魚。劉侍讀錫五詩如匡鼎說詩﹐能傾一座。管侍禦世銘詩如朝正嶽瀆﹐鹵簿森嚴。方上捨正樹詩如另辟池臺﹐廣饒佳麗。法祭酒式善詩如巧匠琢玉﹐瑜能掩瑕。梁侍講同書詩如山半鐘魚﹐響參天籟。潘侍禦庭筠詩如枯禪學佛﹐情劫未忘。史文學善長詩如春云出岫﹐舒捲自如。黎明經簡詩如怒猊飲澗﹐激電搜林。馮戶部敏昌詩如老鶴行庭﹐舉止生硬。趙郡丞懷玉詩如鮑家驄馬﹐骨瘦步工。汪助教端光詩如新月入簾﹐明花照鏡。楊大令倫詩如臨摹畫幅﹐稍覺失眞。楊戶部芳燦詩如金碧池臺﹐炫人心目。楊布政揆詩如滄海泛舟﹐忽得奇寶。孫兵部星衍詩如飛天仙人﹐足不履地。呂司訓星垣詩如宿霧埋山﹐斷虹飲渚。張檢討問陶詩如騏驥就道﹐顧視不凡。何工部道生詩如王謝家兒﹐自饒繩檢。劉刺史大觀詩如極邊春色﹐仍帶荒寒。吳禮部蔚光詩如百艸作花﹐艷奪桃李。徐大令書受詩如範雎宴客﹐艸具雜陳。趙大令希璜詩如麇鹿駕車﹐終難就範。施上捨晉詩如湖海元龍﹐未除豪气。伊太守秉綬詩如貞元朝士﹐時務關心。方太守體詩如松風竹韻﹐爽客心脾。張司馬鉉詩如鑿險縋幽﹐時逢異境。張上捨醴詩如倪迂短幅﹐神韻悠然。劉孝廉嗣綰詩如荷露烹茶﹐芳香四徹。金秀才學蓮詩如殘蟾照海﹐病燕依樓。吳孝廉嵩梁詩如仙子拈花﹐自饒風格。徐刺史嵩詩如神女用發﹐時時弄珠。吳司訓照詩如風入竹中﹐自饒淸韻。姚文學椿詩如洛陽少年﹐頗通治術。孫吉士原湘詩如玉樹浮花﹐金莖滴露。唐刺史仲冕詩如出峽樓船﹐帆檣乍整。張大令吉安詩如靑果入筵﹐其味自別。陳博士石麟詩如晴雲舒紅﹐媚此幽谷。項州傭詩如春艸乍綠﹐尙存冬心。邵進士葆祺詩如香車寶馬﹐照耀通衢。郭文學詩如大堤遊女﹐顧影自憐。張上捨問簪詩如秋棠作花﹐淒艷欲絕。胡孝廉世琦詩如陟險驊驑﹐攫空鷹隼。羅山人聘詩如仙人奴隸﹐曾入蓬萊。僧慧超詩如松花作飯﹐不飽獼猴。僧巨超詩如荇葉刺羹﹐藉淸牢醴。僧小顚詩如張顚作艸﹐時覺神來。僧果仲詩如郭象注莊﹐偶露才語。僧寒石詩如老衲升壇﹐不礙眞率。閨秀歸懋昭詩如白藕作花﹐不香而韻。崔恭人錢孟鈿詩如沙彌升座﹐靈警異常。孫恭人王采薇詩如斷綠零紅﹐淒艷欲絕。吳安人謝淑英詩如出林勁艸﹐先受驚風。張宜人鮑芷香詩如栽花隙地﹐增種桑麻。」﹞

王蘭泉貫通諸學﹐不名一家。詩宗社﹑韓﹑蘇﹑陸﹐侍宴賡歌皆稱旨。詞擬姜夔﹑張炎﹐古文力宗昌黎﹑眉山﹐碑版之文照四裔。治經與惠氏棟同深漢儒之學﹐《詩》《禮》宗毛鄭﹐《易》學荀虞﹐言性道宗朱子﹐旁及河津余姚諸家﹐不區門戶。又積金石文字數千通﹐書五萬卷。所至賓朋文宴﹐提倡風雅﹐後進執經請業﹐舟軍錯互﹐戶外屨恆滿。士藉品藻以成名者﹐不可勝數。﹝王名昶﹐江蘇靑浦人。少穎異博學﹐善屬文。乾隆十八年進士﹐從阿文成徵大小金川﹐叱馭懸崖﹐日行數百里。夜治章奏﹑軍書於炮火﹑矢石中﹐無誤無畏。累官至刑部右侍郎。論公者謂﹕「自來文學與武功﹐文章與政事﹐判然兩途。至於漢宋互異﹐朱陸殊科﹐治朴學者以詞賦爲虛華﹐論性天者譏訓故爲繁碎﹐分茅設﹐莫能相通﹐而得其一﹐皆足以名世。惟公邃於經﹐健於文﹐富於詩詞﹐精於考證﹐達於政治韜略﹐研窮於性理。又北至興桓﹐西南出滇蜀外﹐所過名山大川﹐皆足開拓胸心﹐增長識力﹐泓迆演﹐不名一家﹐可謂通儒也已。」﹞

紀曉嵐於書無所不通﹐尢深漢《易》﹐力辟《圖》《書》之謬。一生精力﹐備注於《四庫提要》一書﹐此外不復自爲撰著。嘗謂﹕「今人所見狹﹐偶有一得﹐輒自矜創獲﹐而不知皆古人所已言﹐或爲其所已辟。」故公胸有千秋﹐而不輕著一書。其所欲言者﹐悉於《四庫提要》中闡發之﹐而惟以覺世之心﹐自托於小說稗官之列。﹝紀公爵裏見前。公文集外所著爲《閱微艸堂筆記》七種。﹞

乾隆時小說盛行﹐其言之雅馴者﹐言情之作﹐則莫如曹雪芹之《紅樓夢》。譏世之書﹐則莫如吳文木之《儒林外史》。曹以婉轉纏綿勝﹐思理精妙﹐神與物遊﹐有將軍欲以巧勝人﹐盤馬彎弓故不發之致。吳在精刻廉悍勝﹐窮形盡相﹐惟妙惟肖﹐有箭在弦上不得不發之勢。所謂各造其極也。﹝曹名未詳﹐江南上元人。吳名敬梓﹐安徽全椒人。﹞

畢秋帆性好著書﹐鉛槧不去手。謂經義當宗漢儒﹐故有《傳經表》之作。謂文字當宗許氏﹐故有《經典辧正》及《音同義異辧》之作。謂編年之史﹐莫善於涑水﹐乃博稽羣書﹐考證正史﹐始宋迄元﹐爲《續資治通鑑》二百二十卷。謂史學當究流別﹐故有《史籍考》之作。謂史學必通地理誌﹐故於《山海經》《晉書﹟地理誌》皆有校注。詩文下筆卽成﹐不拘一格。要皆自運性靈﹐不違大雅之旨。有《靈巖山人詩集》四十卷﹐文集八卷。

﹝畢名沅﹐江蘇鎭洋人﹐乾隆二十五年進士﹐以第一人及第。引見日﹐公儀觀修偉﹐進止有度。天顏甚喜﹐臚唱授修撰﹐累官至兵部尙書﹐湖廣總督。生平篤於故舊﹐好汲引後進﹐如吳中書泰來﹐嚴侍讀長明﹐程編修晉芳﹐邵學士晉涵﹐洪編修亮吉﹐孫觀察星衍等﹐皆招致幕府。公暇﹐詩酒唱酬無虛日。﹞

章實齋爲史學大宗﹐所著《文史通義》一書﹐命名仿劉知幾《史通》。其揚榷古今﹐褒貶傳記﹐實與《史通》同爲千古不刊之書﹐而《史徳》《史釋》諸篇﹐且爲《史通》所未及。﹝章名學誠﹐浙江會稽人﹐嘗修《永淸縣誌》。葉廷謂其思精體大﹐深得史裁。如職官﹑選舉有表﹐年經事緯﹐先後不紊。又有士族表以澄流品﹐而勸睦姻。輿地水道有圖﹐開方計裏﹐形勢了如。又有建置圖﹐但詳制度而略景物。至於《列女傳》﹐尢極匠心爲之﹐但有一節可書﹐片言爲則﹐無不描摹謦﹐刻畫儀容﹐以慰冰潔之志。若夫闕坊有傳﹐防猥濫也﹐卽以待參稽﹔前志有傳﹐明淵源也﹐卽以維廢墜。其體裁皆足爲後之修志家取法。各序因志例而推論史例﹐更有發前人所未發者。劉子元《史通》一編﹐獨擅千古﹐實齋可以繼武矣。﹞

姚姬傳授古文學於劉海峯。海峯與方望溪生同時﹐居同裏﹐日與之討論義法﹐望溪推爲今世之韓歐。公乃稟其師傳﹐覃心冥進﹐益以所自得﹐推究壺奧﹐開辟戶牖﹐世人翕然推爲正宗﹐幾有靑勝冰寒之諭。論者謂望溪之文質﹐恆以理勝﹔海峯以才勝﹐學或不及﹔姬傳則理與文兼至。三人皆籍桐城﹐故世稱爲桐城派。求學之士﹐如蓬從風﹐如川赴壑﹐百餘年轉相傳述﹐徧於東南。由其道而名於文苑者﹐以數十計﹐可謂盛矣。﹝姚公爵裏見前。劉名大櫆﹐安徽桐城人。姚之世父姜塢編修範博文彊識﹐誦法先儒﹐與大友善。諸子中尢愛姬傳﹐每談文必令侍側。姬傳幼時卽喜親大﹐客退﹐輒肖其衣冠談笑爲戲。故範授以經學﹐而復使授古文法於大。姬傳後主江寧書院二十餘年﹐門下著籍之士﹐以上元梅曾亮﹑管同﹐婁縣姚椿﹑寶山毛嶽生﹐瑞金羅有髙﹐新城魯仕驥及同邑劉開爲最有名者。﹞

吳山尊好作駢儷文字﹐沈博絕麗。朱文正謂其合邱遲任爲一手。嘗選袁簡齋﹑邵荀慈﹑劉圃三﹑孔顨軒﹑吳谷人﹑曾賓谷﹑孫淵如﹑洪稚存之駢文﹐稱爲八大家。如袁之爲文﹐師事胡稚威﹐博綜淵茂﹐其才气足以聳動一時。邵則規模魏晉﹐風骨髙騫﹐於綺藻丰縟之中﹐存簡質淸剛之制。劉之淸轉華妙﹐吳之委婉澄潔﹐洪之寓奇气於淳朴﹐莩新意於古音。孫之風骨遒上﹐思至而理合﹔孔之力追初唐﹐藻采麗﹔曾之味雋聲永﹐別具會心﹐是皆遵循軌範﹐敷暢厥旨﹐堪爲一代駢文之正宗。﹝吳名鼒﹐安徽全椒人﹐嘉慶四年進士﹐官侍講學士﹐袁公﹑洪公爵裏見前。邵名齊燾﹐江蘇昭文人﹐乾隆七年進士。少卽能爲六朝﹑初唐之文。同年生王芥子太嶽初亦好爲駢體文﹐見邵作﹐嘆爲天授﹐遂輟不作﹐而規仿《史》《漢》及韓柳矣。年三十六﹐卽罷歸田裏。主講毗陵書院﹐獎借後學﹐著有《玉芝堂文集》。劉名星煒﹐江蘇武進人﹐乾隆十三年進士﹐官兵部侍郎﹐著有《思補堂集》。孔名廣森﹐山東曲阜人﹐乾隆三十六年進士﹐官檢討。年少入官﹐翩翩華冑﹐一時爭與之交。然性恬淡﹐好著述。少受經於戴東原﹐於經﹑史﹑小學﹐沈覽妙解。著述甚多﹐駢文則有《儀鄭堂駢體文》三卷﹐江都汪中讀之﹐嘆爲絕手。吳名錫麒﹐浙江錢塘人﹐乾隆四十年進士﹐由編修官至祭酒。浙江詩派自竹初白後﹐大宗﹑太鴻起而振之。吳之詩境超妙﹐實爲朱﹑查﹑抗﹑厲之後勁。旣工駢體﹐尢善倚聲。曾名燠﹐江西南城人﹐乾隆四十六年進士﹐累官至貴州巡撫﹐著有《賞雨茆屋集》。孫名星衍﹐江蘇陽湖人﹐與同裏楊芳燦﹑洪亮吉﹑黃景仁齊名。袁簡齋曰「天下淸才多﹐奇才少﹐淵如天下奇才也。」遂相與爲忘年交。乾隆五十二年進士﹐以第二人及第﹐授編修。早歲文辭華麗﹐繼乃沈潛經術﹐博極羣書。喜獎借後進﹐所至士爭附之。尢好聚書﹐間有善本﹐借鈔無虛日﹐金石﹑文字及古彜鼎﹑書﹑畫﹐皆能窮竟源委。文在六朝﹑漢魏間﹐不欲似唐宋八家。﹞

八家之外﹐以駢體文稱者﹐又有阮蕓臺﹑劉芙初﹑樂蓮裳﹑彭甘亭﹑查梅史﹑楊蓉裳﹑楊荔裳﹑劉孟塗﹑梅伯言﹑郭頻伽﹑吳巢松諸君﹐其文皆閎中肆外﹐典麗肅穆﹐足與八家並美。﹝阮公爵裏見前。劉名嗣綰﹐江蘇陽湖人﹐與同裏董基誠﹑董佑誠同以駢文名於時。樂名鈞﹐江西臨川人﹐嘉慶六年舉人﹐著有《靑芝山館集》﹐與吳蘭雪同爲翁覃溪弟子﹐同以才名遨遊王侯公卿間。彭名兆蓀﹐江蘇鎭洋人。查名初揆﹐浙江仁和人。楊蓉裳名燦芳﹐荔裳名揆﹐江蘇金匱人。蓉裳由拔貢應廷試﹐得知縣。公餘擁書縱讀﹐益務記覽﹐爲詞章。詩出入義山﹑昌谷間而自成一體﹐儷體文驚才絕艷﹐世謂盈川復生。荔裳少擅風雅﹐與其兄蓉裳齊名。劉名開﹐安徽桐城人﹐爲姚姬傳髙足弟子﹐著有《駢體文》二卷。梅名曾亮﹐江南上元人﹐著有《柏梘山房集》。郭名麐﹐江蘇吳江人。吳名慈鶴﹐江蘇長洲人。﹞

張度西生有異稟﹐七歲能詩文﹐得名最早。年十三﹐登采石磯﹐賦長歌﹐人呼太白後身。其再入都也﹐值西師凱旋﹐朝廷行效勞禮﹐方問亭總督畿輔﹐築郊勞臺﹐公爲賦鐃歌﹐大書其上﹐復爲良鄕居民賈戶作凱旋榜帖千餘紙﹐一夕立就。晚年養屙鄕裏﹐湖廣總督畢秋帆迎至節署﹐集名流爲東坡生日修祀。酒再巡﹐公援筆爲長歌﹐四座嗟賞。﹝張名九鉞﹐湖南湘潭人﹐乾隆二十七年﹐舉順天鄕試。二十九年﹐以知縣發江西。旣罷官﹐徧遊嵩﹑洛﹑偃﹑鞏。舉生平磊落抑塞之气﹐一泄之於詩﹐宏博浩瀚﹐縱其力之所至而一軌於正。著有《陶園文集》八卷﹐詩集二十二卷。﹞

張仲冶之詩﹐生气湧出﹐沈鬱空靈﹐於從前諸名家外﹐又辟一境。其《寶雞題壁》十八首﹐指陳軍事﹐得老杜諸將之遺﹐傳誦殆徧。其婦亦能詩﹐有句云「修到人間才子婦﹐不辭淸瘦似梅花。」先生和之﹐有「夜窗同夢筆生花」句﹐佳話也。﹝張公爵裏見前﹐著有《船山詩艸》若干捲﹐學者稱船山先生。﹞

法時帆生平以詩文爲性命﹐士有一藝之長﹐莫不被其獎進。主持壇坫者三十年﹐嘗稱舒鐵云﹑王仲瞿﹑孫子瀟爲三君﹐作《三君詩》以紀之。﹝公名法式善﹐蒙古正黃旗人﹐乾隆四十五年進士﹐官侍讀。自登仕版﹐卽以宏獎風流﹑研求文獻爲己任。其爲詩質而不臒﹐淸而能綺。論詩用漁洋三昧之說﹐主王﹑孟﹑韋﹑柳﹐尢工五言。舒名位﹐直隸大興人﹐少工詩古文﹐丰神散朗﹐如魏晉間人。乾隆五十三年舉人﹐以奇博橫恣之才﹐從威勤侯勒保軍幕治文書。有龍麼妹者﹐貴州土司龍躍妹也。勤侯徵苗﹐檄調上兵﹐適躍病﹐命麼妹率兵馳抵軍門。妹年十八﹐身長白皙﹐結束上馬﹐出入矢石間﹐所戰必捷﹐秦良玉不是過也。事平﹐侯爲麼妹執柯﹐將以歸舒。舒婉辭之﹐復爲詩幻其事﹐一時傳爲佳話。著有《瓶水齋詩集》。王名曇﹐一名良士﹐浙江秀水人﹐乾隆五十年舉人。好遊俠﹐通兵家言﹐善弓矢﹐上馬如飛﹐慷慨悲歌﹐不可一世。著有《煙霞萬古樓集》。竇東臯評所撰《西楚霸王廟碑》曰「二千年來無此手筆矣。」孫名源湘﹐江蘇昭文人﹐嘉慶十年進士﹐官編修﹐有《天眞閣集》。年十五隨父出山海關﹐登醫巫閭﹐授筆賦詩﹐已有驚人之句。婦席氏﹐名佩蘭﹐亦工詩﹐著有《長眞閣集》。﹞

嶺南自三家後﹐風雅寥寥﹐繼起者爲張藥房﹑馮魚山﹑溫坡﹑趙渭川﹐而必以黎二樵爲之冠。黎公足迹不逾嶺嶠﹐而詩名滿海內。巨公來粵者﹐咸折節下之。其詩由山谷入杜﹐而取煉於大謝﹐取勁於昌黎﹐取幽於長吉﹐取艷於玉溪﹐取僻於閬仙﹐取瘦於東野﹐錘鑿鍛煉﹐自成一家言。﹝黎名簡﹐廣東順徳人﹐乾隆己酉充選貢生﹐父憂﹐未赴廷試。性好山水﹐屢入朱明洞天﹐窮其幽勝。所居曰百花村﹐亭曰眾香﹐閣曰藥煙。生平擅詩﹑書﹑畫三絕。書得晉人意﹐畫直造元四家堂奧﹐著有《五百四峯艸堂詩鈔》若干捲。張名錦芳﹐廣東順徳人﹐乾隆五十四年進士﹐官編修﹐著有《逃虛閣詩鈔》《南雪軒文鈔》。馮名敏昌﹐廣東欽州人﹐乾隆戊戌進士﹐由庶吉士攺戶部主事﹐著有《羅浮艸堂集》。溫名汝適﹐廣東順徳人﹐乾隆四十九年進士﹐累官至兵部右侍郎﹐著有《攜雪齋詩文鈔》。趙名希璜﹐廣東長寧人﹐乾隆己亥舉人﹐官安陽知縣﹐著有《四百三十二峯艸堂詩》。﹞

鄧湘臯幼時﹐聞長老稱述鄕邦巨人長徳﹐輒欣然聽之。稍長則搜討楚故﹐不遺餘力。每得殘縑斷簡﹐如獲異珍﹐驚喜狂拜不自己。所纂《沅湘耆舊集》﹐綜一千七百人﹐詩萬五千六百八十首﹐各爲小傳﹐以詩存人。復搜刻《蔡忠烈遺集》《王船山遺書》﹐增輯周聖楷《楚寶》﹐編纂歐陽文公《圭齋集》﹐尢爲有功於先哲。﹝鄧名顯鶴﹐湖南新化人﹐嘉慶甲子舉人﹐屢試禮部不第﹐遂絕意進取﹐博究羣書﹐足迹半天下。凡海內縉紳大夫﹑才俊士多慕與爲友。晚居長沙﹐客造請詩文者日相踵﹐悉能副其所求。巋然稱楚南文獻者﹐垂三十年云。﹞

阮蕓臺爲浙江巡撫﹐立詁經精舍﹐祀許叔重﹑鄭康成兩先生﹐延王述﹑孫淵如主講席。選髙材生讀書其中﹐課以經史疑義﹐及小學﹑天文﹑地理﹑算法﹐許各搜討書卷條對﹐不用扃試糊名法。刻其文尢雅者﹐曰《詁經精舍集》。不十年﹐上捨生致身通顯及撰述成一家言者﹐不可殫數。東南人才﹐稱極盛焉。﹝阮公爵裏見前﹐以嘉慶五年授浙江巡撫。公所著書曰《經室集》﹐先後刊行海內名宿著述如錢辛楣《三統術衍》《地球圖說》﹐謝東墅《食物百詠》﹐張臯文《虞氏易》《儀禮圖》﹐汪容甫《說學》﹐錢漑亭《述古錄》﹐劉端臨《遺書》﹐淩仲子《禮經釋例》﹐焦裏堂《雕菇樓集》﹐鐘崖《考古錄》﹐孔顨軒《儀鄭堂集》﹐胡西詩集﹐張解元吏部詩集﹐僧誦苕《庶查集》﹐李四香《算書》﹐凡數十家。﹞

何子貞以書法名海內﹐然其生平學問﹐專肆力於《史》《漢》﹐罷官後恆爲各省大吏聘修通誌﹐體例精嚴﹐撰述贍洽。詩宗昌黎﹑東坡﹐有蒼莽橫逸之气。所著有《史漢地理合證》《東洲艸堂詩文集》《玄女室雜記》《舂陵倦憶錄》﹐士林珍之。﹝何名紹基﹐湖南道州人﹐道光丙申進士﹐選庶吉士﹐授編修﹐文安公長子。其書法詳《巧藝門》。﹞

朱伯韓嘗從倭艮峯﹑曾滌生遊﹐與聞宋儒緒論。其經術考據﹐則與何子貞﹑張石洲相切。至於詩古文﹐精深雅潔﹐則與梅伯言﹑邵位西﹑劉椒云﹑馮魯川及其鄕人龍翰臣﹑王少鶴同時各成一家。蓋道光朝魁偉振奇人也。﹝朱名琦﹐廣西臨桂人﹐官至道員。﹞

桐城之文﹐末流仿效﹐不免流於空疏。曾滌生﹑吳南屏同起而振之。南屏不屑奉一先生之言以自隘﹐卒其所得﹐與姚氏無一不合。曾氏古文﹐熟於陽剛陰柔之旨﹐極其伸縮變化﹐鏗訇隱轔﹐自成淸越。嘗自言粗解古文﹐由姚先生啟之。然尋其聲貌﹐與姚氏略不相襲。所謂道不可不一﹐而學不必盡同歟。﹝吳名敏樹﹐湖南巴陵人﹐爲湘楚古文大家。其治經也﹐融會漢宋﹐兼通性理﹑典章之學﹐不愧近世之巨儒。著有《湖文集》。曾公爵裏見前。其門下以古文著者﹐有武陵楊彜珍﹐東湖王定安﹐武昌張裕釗﹐桐城吳汝綸﹐遵義黎庶昌。彜珍﹑定安﹐肉多於骨﹐長於用復而短於使單﹔裕釗善敍事﹐而規模不免狹小﹔汝綸習於間架﹐其銘詞陶鑄詩騷﹐頗堪繼武﹔庶昌讀書較多﹐不囿於法而範圍較廣。此五人者﹐𨿽未能各自樹立﹐然皆曾氏之入室弟子也。﹞

龔璱人﹑魏默深爲文﹐有偏霸之才﹐縱橫學《國策》﹐廉悍學韓非﹐頗足補桐城所未逮﹐而爲道﹑咸間文壇之飛將。﹝龔公爵裏見前。魏名源﹐湖南邵陽人﹐著有《書古微》《詩古微》《聖武記》《海國圖誌》等書。其著《聖武記》時﹐龔璱人手書一聯以贈之﹐曰「讀萬卷書﹐行萬里路﹔綜一代典﹐成一家言。」其推挹可謂至矣。﹞

道﹑鹹以降﹐駢體文亦多斐然可觀者﹐如李申耆﹑周荇農﹑傅味琴﹑趙桐孫﹑王壬甫﹑李蒓客諸家﹐皆气淸體潔。而蒓客尢詞旨淵雅﹐體格純淨﹐直欲近掩洪﹑孫﹐遠追徐﹑庾﹐不愧爲一朝之後勁。﹝李名兆洛﹐江蘇武進人。周名壽昌﹐湖南長沙人。傅名桐﹐安徽泗州人。趙名銘﹐浙江秀水人。王已見前。李名慈銘﹐浙江會稽人。﹞

國內戰爭﹐原無足紀。洪楊之役﹐王壬甫乃著《湘軍誌》﹐敍湘軍之緣起與瑣事﹐𨿽表揚功績﹐而言外見意﹐於諸將劣迹﹐曾不少諱。曾滌生且有微詞﹐羣推爲史狐之筆。湘軍將帥惡之﹐購其版毀焉。﹝王公爵裏見前﹐所撰《湘軍誌》十六卷。羣帥後屬王定安別撰《湘軍記》﹐則皆諛頌之詞矣。﹞

石達開以文武兼資之才﹐起而革命﹐未獲成功。好事者傳誦其檄文云「忍令上國衣冠﹐淪於夷狄﹔相率中原豪傑﹐還我河山。」其意气可謂橫絕一世矣。又傳其《感懷詩》結句云「我志未酬人已苦﹐東南到處有啼痕。」藹然仁者之言﹐令窮兵黷武者見之﹐當爲愧死。﹝石爲雲南人﹐在太平天國封翼王﹐後與秀淸不合﹐率孤軍至四川遇難云。﹞

李少疏幼貧嗜讀﹐恆負薪山中﹐且樵且讀﹐卒之貫通羣書。言行一遵先哲﹐以經術詞章授徒裏中﹐從遊者數百人﹐咸推爲儒林之模楷。﹝李名光榕﹐湖南湘潭人﹐晚年被舉孝廉方正。﹞

汪柳門自謂於書無所不窺﹐而《史》《漢》尢精熟。某學使思有以難之﹐一日叩之曰「龔定詩有『九月猶開窈窕花』之句﹐窈窕花何物﹖」汪不能答。某學使轉告之曰「桂也。班《書》具在﹐君殆偶爾遺忘耶﹖」汪大窘。﹝汪名鳴鸞﹐江蘇吳縣人﹐官至侍郎。﹞

易耕莘長身玉立﹐淸瘦如鶴﹐熟精《昭明文選》﹐工爲六朝小品賦。嘗作《燻籠賦》一篇﹐歐陽節吾稱其雅韻絕倫﹐幽艷在骨。﹝易名志伊﹐湖南湘潭人﹐少卽淸矯絕俗﹐與人交不輕然諾。詩詞尢爲淸雋﹐顧連不得志於有司﹐年未四十﹐賫志以終。﹞

張樵野起家簿尉﹐粗識文字﹐中歲始力學駢﹑散文﹑詩﹐竟能卓然成家﹐書亦超逸絕俗﹐眞奇才也。﹝張名蔭桓﹐廣東南海人﹐官至戶部右侍郎。光緒戊戌政變﹐遣戍西行﹐有《西戍遺詩》一卷﹐關內外途中所作﹐悲涼激越﹐令人不忍卒讀。﹞

張冶秋置身通顯﹐而愛國憂時﹐於杜陵爲近。光緒戊戌﹑己亥間﹐蒿目時事﹐鬱鬱不自勝。嘗爲《感懷詩》八首﹐悲壯淋漓﹐直逼《秋興》。﹝張名百熙﹐湖南長沙人。起家翰林院編修﹐官至郵傳部尙書。其《感懷詩》有二首﹐云「戎氛近逼姬周日﹐黨禍紛乘趙宋年。憂極眞思蹈東海﹐時危忍見哭伊川。乾坤擾擾事未已﹐風雨蕭蕭秋可憐。萬里敢忘心報國﹐諸君應有力回天。」「五十二翁霜雪姿﹐經霜歷雪到淸時。教忠深負先臣訓﹐補過難酬聖主知。數畝敝廬人外想﹐聯牀風雨夢中思。故山無恙堪招隱﹐會籋靑雲餌紫芝。」﹞

釋寄禪少不識字﹐爲人牧牛。一日見籬落間白桃花爲風雨摧敗﹐不覺大哭﹐遂出家。雲遊海內﹐偶登嶽陽樓﹐俯視湖光﹐一碧萬頃﹐忽得句云「洞庭波送一僧來」。到長沙﹐以告郭筠仙﹐郭始教之爲詩。中歲以後﹐宗法六朝﹐步趨王﹑孟﹐髙者直逼盛唐﹐與湖湘老輩鄧彌之﹑王壬甫相酬唱矣。﹝釋名敬安﹐湖南湘潭人﹐自號「八指頭陀」。書法古拙﹐間有不知之字﹐則畫形以象之。晚年爲天童方丈﹐立僧教育會。往來京滬間﹐以傳播佛學爲己任。﹞

孫師鄭輯近賢詩﹐約得二千餘家﹐爲《道咸同光四朝詩史一斑錄》。其中𨿽瑕瑜互見﹐然旁搜博采﹐每人綴以小傳﹐實爲近代風雅之《陽秋》。﹝孫名雄﹐江蘇昭文人﹐淸季官學部﹐張文達奏派爲文科大學監督。工駢體文詩﹐輯《四朝詩史一斑錄》﹐爲詩史閣圖﹐徧徵題詠。﹞

張香濤開府江漢﹐朝野人士卽已雲從。迨入樞府﹐都人士以一親丰采爲榮﹐故退食之餘﹐無日不有文宴詩會。卽最促時間﹐亦必鉤心鬥角﹐作詩鐘一二。故當日十剎海之會賢黨﹐宣武門外之畿輔先哲祠與松筠庵﹐皆爲名流暢敍幽情之所。而寒山詩社﹐亦卽起於是時。﹝張公爵裏見前。公以光緒三十三年入軍機處。﹞

江建霞以文學負盛名﹐所作詩尢驚才絕艷﹐上掩玉溪冬郎﹐次回疑雨集不足道也。詩文多不畱稿﹐有人傳其《綺懷詩》數章﹐弱冠時讀書鴛湖所作﹐吉光片羽﹐彌足珍貴。﹝江公爵裏見前。《綺懷詩》九首﹐錄其二云「鏡鵲晨開理鬢云﹐從知碧玉遜雙文。最憐心地明恩怨﹐孰問家聲舊贊勛。弱賀臨風同柳細﹐劫花經雪勝蘭焚。夢中灑盡鴛鴦淚﹐痛絕人間小鄂君」。「帳底偸翻《子夜歌》﹐鏡中難畫石家螺。偶開玉匣飛珠鳳﹐誰說紅墻卽絳河。南內無人畱覆鈕﹐北山有鳥怕張羅。那堪譜續金荃夜﹐慘綠年華鬢已皤。」情詞哀艷﹐似非少年所作﹐然論其晚境﹐抑鬱無聊﹐身世實足愴感﹐是詩仿預爲之讖也。﹞

徐研甫於光緒戊戌﹐督學湖南﹐仿張香濤督學蜀中之《軒語》﹐作《軒今語》﹐教導士子﹐趨重實學。其餘經學一門﹐頗主廖季平《公羊》今學﹑康長素六經是劉歆僞書各說﹐葉奐份遂作《軒今語辧》﹐逐一論駁之。朱師晦又作《辧軒今語辧》﹐一時觀者如墜五里霧中﹐莫辧眞理之所在。﹝徐名仁鑄﹐順天宛平人﹐以翰林院編修視學湘中﹐所賞拔者皆一時名士。八月政變﹐以牽涉新黨革職。廖名平﹐四川井研人﹐爲王闓運髙足弟子。初通《公羊》﹐漸貫通羣經﹐謂《春秋》《王制》所以治中國﹐《尙書》《周禮》所以治天下﹐蓋與舊說乎異焉。康名有爲﹐廣東南海人﹐著有《僞經考》諸書﹐爲吾國談新學主張變法之第一人。葉名徳輝﹐湖南湘潭人。朱名徳裳﹐湖南湘潭人。﹞

文蕓閣才思敏捷﹐下筆千言。光緒朝有珍妃者﹐幼從文讀﹐頗通書史﹐屢爲帝言之。甲午大考翰詹﹐帝以公捲授閱卷大臣﹐拔置第一。擢侍讀學士﹐有大用意。尋爲忌者劾罷﹐歸而著書﹐有《晉書藝文志補注》《純常子支語》及《雲起軒詞鈔》各若干捲。﹝文名廷式﹐江西萍鄕人﹐庚寅年進士﹐以第二人及第﹐楊崇伊以交通內監劾之。﹞

彭藻才詩詞富麗﹐尢工駢體文。光緒乙未入詞林﹐時值萍鄕苦旱﹐斗米千錢﹐公以書致張香濤﹐才藻橫溢﹐情詞復極沈痛﹐中有「霽云斷指﹐包胥頓首」之句。張立發庫金十萬賑卹之。鄕人至今誦其徳勿衰。﹝彭名樹華﹐江西萍鄕人﹐光緒乙未進士﹐授編修。﹞

光﹑宣之間﹐岑云階﹑瞿子玖﹑袁慰亭﹑端午橋諸要人相繼罷免。梁辟園以目疾閒居長沙﹐作艷體詩四章分詠之﹐名流和者數十人﹐以王壬甫﹑曾重伯所作爲最工﹐一時膾炙人口。﹝岑名春萱﹐廣西西林人﹐時由兩廣總督入爲郵傳部尙書﹐免職。瞿名鴻﹐湖南善化人﹐時以大學士軍機大臣免職。袁名世凱﹐河南項城人﹐以外部尙書﹑軍機大臣免職。端名方﹐滿洲人﹐時以直隸總督﹑北洋大臣免職。梁名煥奎﹐湖南長沙人﹐光緒癸已舉人﹐爲江南知縣﹐以目疾歸裏﹐所居靑郊別墅頗有湖山之勝。曾名廣鈞﹐湖南湘鄕人﹐以翰林院編修出爲廣西知府﹐著有《庵詩存》。﹞

咸﹑同﹑光﹑宣之詩人﹐可別爲三宗﹕王壬甫崛起湘中﹐與鄧彌之力倡復古﹐由魏晉以上窺風騷﹐是一大宗。彌之《白香亭詩》﹐髙秀出湘綺樓之上。湘綺自謂學二陸﹐至曹﹑陶已無階可登﹐而彌之和陶﹐沖淡微遠﹐深嚌神味。李蒓客及章太炎之五言﹐韻古格髙﹐欲追湘綺﹐皆屬此宗。張香濤嘗謂洞庭南北有兩詩人﹐王壬甫五言﹐樊樊山近體﹐皆名世之作。樊山早歲爲袁簡齋﹑趙甌北﹐自入張門﹐一槪棄去。從李蒓客遊﹐頗究心於中唐﹑晚唐﹐吐語新穎﹐則其獨擅。龍陽易哭庵固能爲元白溫李者﹐於是中晚唐詩﹐流傳頗盛。大抵二人少作雋妙﹐晚年稍覺頹唐。此宗效者甚多﹐而佳者難覯。若同﹑光體詩人﹐出入南北宋﹐鄭蘇龕﹑陳伯潛﹑陳伯嚴﹑沈子培爲其宗之魁傑。其中又分二派﹕一派淸蒼幽峭﹐體會淵微﹐思精筆煉﹐蘇龕﹑伯潛優爲之﹔一派生澀奧衍﹐語必驚人﹐字忌習見﹐伯嚴﹑子培優爲之。範肯堂﹑林畏廬﹑陳石遺﹑李拔可皆此宗之健者。至羅癭公﹑黃秋嶽﹑梁仲異﹑夏劍丞﹐則後起之秀也。﹝王已見前。鄧名綸﹐湖南武岡州人﹐著有《白香亭詩集》。章名炳麟﹐浙江余杭人﹐博極羣書﹐尢精佛典﹐古文辭亦戛戛獨造﹐自成一家。樊名增祥﹐湖北施南人﹐爲人足智謀﹐優文學﹐以庶吉士攺官陜西渭南令。鹿傳霖撫陜﹐榮祿任西安將軍﹐皆倚重之。後升陜西布政使﹐然以盛气淩人﹐屢起屢躓。入民國後﹐一爲袁政府參政﹐羈滯京師﹐常與易哭庵作詩歌鼓吹女伶﹐其格漸卑。易名順鼎﹐湖南龍陽人﹐少有才子之目。其詩工於對仗﹐運用故事﹐往往奇辟驚人。民國三年出爲印鑄局幫辦。少年之作﹐如「星光忽墮岸千尺﹐水气平添波一層」等句﹐不可復觀矣。鄭名孝胥﹐福建閩縣人﹐著有《海藏樓詩集》。陳伯潛名寶琛﹐福建人﹐著有《弢庵詩集》。陳伯嚴名三立﹐江西義寧人﹐著有《散原精舍詩》。沈名曾植﹐浙江人﹐作詩喜用僻典﹐與伯嚴之好用奇字又少異焉。範名當世﹐江蘇通州人。林名紓﹐福建人﹐工書善畫﹐自號冷紅生﹐譯著歐美小說最有名。陳名衍﹐福建人﹐著有《石遺室詩集》。李名宣龔﹐福建人﹐爲詩最工嗟嘆。羅名惇曧﹐廣東人。黃名濬﹐梁名鴻志﹐均福建人。夏名敬觀﹐江西人。﹞

近有南社者﹐爲東南革命諸巨子所組合﹐以研究文學﹑提倡气節爲宗旨。社中聞人如黃克彊﹑宋漁父﹑仇冥鴻﹑寧太一﹑程韻蓀﹑汪精衛﹑柳亞子﹑陳漢園﹑髙天梅﹑田紫琴﹑白楚香﹑姚雛﹑邵次公﹑汪蘭臯﹑景太昭﹑居覺生﹑馬小進﹑馬君武﹑馮自由﹑張蔚西﹑黎蓀﹑葉競生﹑李印泉﹑顧養吾諸君﹐皆稱文壇健將。歲出叢刻兩巨帙﹐分詩文詞錄三種﹐已刊至二十餘集。其中多憤世嫉時﹑慷慨悲歌之作﹐與少陵詩史相近。然黃﹑宋﹑仇﹑寧﹑程﹑黎諸君子﹐相繼殂謝。黃壚向笛﹐觸緒生悲﹐令人不忍卒讀矣。﹝南社創始於淸光緒己酉﹐柳亞子爲之倡﹐故柳連年被選爲主任。黃宋二公已見前。仇名亮﹐湖南湘陰人﹐辛亥起義﹐公以山西獨立響應之。民國二年﹐在北京發行《民主報》﹐痛詆袁世凱。民國四年﹐袁黨誘之入京﹐遂遇難。寧名調元﹐湖南醴陵人﹐性鯁直﹐工爲詩文。早歲入同盟會﹐萍醴之役﹐錮長沙獄中三年﹐酌酒賦詩﹐歌聲瑯瑯出金石。旣出獄﹐北走燕京﹐主《帝國日報》﹐大言髙論﹐彈射朝政無所避。武昌兵起﹐乃奔走湘﹑鄂間﹐襄黎元洪﹑譚延闓戎幕﹐旋任三佛鐵路局長。宋漁父被刺﹐君乃辭職走滬上﹐電致譚延闓﹐說以獨立。袁政府密令名捕﹐遂遇害於武昌。程名家檉安徽人﹐民國四年﹐在北京謀刺袁世凱不成而被害。汪名兆銘﹐廣東人。柳名棄疾﹐江蘇吳江人。陳名家鼎﹐湖南寧鄕人﹐眾議院議員。田名桐﹐湖北人﹐眾議院議員。白名逾桓﹐湖北人﹐眾議院議員。姚名錫鈞﹐江蘇華亭人。邵名瑞彭﹐浙江淳安人﹐眾議院議員。汪名文溥﹐江蘇毗陵人。景名耀月﹐山西人﹐眾議院議員。居名正﹐湖北人﹐參議院議員。馬名小進﹐廣東人﹐眾議院議員。馬名君武﹐廣西人﹐參議院議員。馮名自由﹐廣東人﹐稽勛局局長。張名相文﹐江蘇桃源人﹐眾議院議員。黎名尙雯﹐湖南人﹐參議院議員。葉名夏聲﹐廣東人﹐眾議院議員。李名根源﹐雲南騰衝人﹐由眾議員任陜西省長。顧名澄﹐江蘇無錫人﹐數學有重名。﹞

近有陳仲甫﹑胡適之﹑錢玄同﹑傅孟眞諸君﹐發刊《新靑年》﹐創爲文學革命之議﹐主張以白話爲文章。胡之言曰「死文字決不能產出活文學﹐中國若想有活文學﹐必須用白話﹐必須用國語﹐必須做國語的文學」。陳則力主推翻孔學﹐攺革倫理﹐爲根本上之解決。錢並主張廢去漢文﹐另采用一種文法簡賅﹑發音整齊﹑語根精良之人爲的文字。傅則欲鏟除中國學術思想界之基本謬誤﹐謂﹕「吾國數千年來﹐所有學術﹐爲陰陽學術﹐所有文學﹐爲偈咒文學。若非去此誤謬﹐自與西洋文明格不入。」觀諸君之緒論﹐類皆以舊文學爲死文學﹐須一律掃除。主張言文一致﹐於新文學界放一異彩。若能去激去偏﹐推行以漸﹐未始非吾國文化進步之一轉機也。﹝陳名獨秀﹐安徽懷寧人﹐北京大學文科學長。胡名適﹐安徽績溪人。錢以字行﹐浙江吳興人﹐皆任北京大學文科教授。傅名斯年﹐山東聊城人﹐北京大學文科三年級學生。﹞

詩鐘爲聯句之變體﹐不知起於何時﹐最盛於同﹑光之際﹐閩﹑粵﹑湘人﹐尢喜爲之。其以鐘名﹐亦不知果取何義。前輩流傳名句﹐多賦物體﹐如「萬里江山歸赤帝」﹣﹣﹣項羽﹐「一生名節誤紅娘」﹣﹣﹣鶯鶯﹐「大力將軍都是膽」﹣﹣﹣趙雲﹐「橫行公字本無腸」﹐螃蟹﹐「胯下英雄紅勒帛」﹣﹣﹣經布﹐「墻頭姓字碧籠紗」﹣﹣﹣題名錄是也。同﹑光以後﹐盛行建除體﹐逐字對嵌﹐周而復始﹐名一唱以至七唱。都人士結爲寒山詩社﹐月必數集﹐雅歌消遣。陳翼牟爲社中之健者﹐作詩鐘《九友歌》以張之﹕「龍陽才子鐘中仙﹐搖筆思攫榜花元。忽然攫得喜欲顚﹐一生奪魁數累千」﹣﹣﹣易哭庵。「王郎淸純俗生捐﹐粥粥恥與人爭先。偶探驪珠眾稱妍」﹣﹣﹣王書衡。「癭公選句如選錢﹐收拾奇零一一穿。命題擇字爭新鮮﹐問鼎不得心茫然。嘲甲評乙舞翩躚」﹣﹣﹣羅癭公「曾侯苦思殊可憐﹐伏案狂吟如秋蟬。嘔心鏤腎百慮煎」﹣﹣﹣曾伯厚。「誰其匹者髙閬軒﹐哆口瞠目繞室旋。軒然一笑得佳聯﹐欲度鐘王前」﹣﹣﹣髙閬軒﹐「亞子風神翩鳳騫﹐美人秋水隔娟娟。聽唱黃河頸屢延﹐落第口呼冤」﹣﹣﹣顧亞蘧。「就中彊記推鄭虔﹐宵寒面壁如參禪。然枯坐聳兩肩﹐抱膝無言口吹煙」﹣﹣﹣鄭叔進。「吾宗主事腹便便﹐臚唱淸聲動九天。精思直透秋毫巓﹐踞榻仰臥赤兩顴。以手畫肚肚欲掀」﹣﹣﹣陳公。「關尹好事勤且賢﹐主持壇坫稱中堅。都集刊行始甲編﹐賡續不已俟百年。吳江楓冷萬人傳」﹣﹣﹣關穎人。讀陳君之歌﹐知諸君子跌宕裙屐﹐流連琴尊﹐白戰無喧﹐淸談有侶﹐固一時之佳話也。﹝陳翼牟名士廉﹐湖南湘鄕人﹐內務部僉事。詩學義山﹐深有所得。易羅二君已見前。王名式通﹐山西人。曾名福謙﹐福建人。髙名步瀛﹐直隸人﹐教育部司長。顧名瑗﹐河南人。鄭名沅﹐湖南人﹐公府祕書。陳公名慶佑﹐廣東人﹐交通部主事。關名賡麟﹐廣東人﹐交通部司長。﹞

新世說卷三

方正第五

侯朝宗故與陳定生﹑吳次尾相善。陳﹑吳二君﹐方共檄阮大鋮罪﹐作《畱都防亂揭》。阮私念因侯生以交於二君﹐事當已﹐乃屬其客來交歡﹐公覺之﹐謝弗與通。而阮家有伶一部﹐能歌所演劇﹐號燕子箋者。會諸名士以試事集金陵﹐公置酒髙會﹐徵其伶。阮心竊喜﹐立遣伶往﹐而令他奴之。方度曲﹐四座稱善。奴走告﹐阮心益喜。已而抗聲論天下事﹐語稍及遠﹐遂戟手罵詈不絕。阮乃大怒﹐而恨三人者尢次骨。﹝侯名方域﹐河南商丘人﹐幼從父官京師﹐習知中朝事﹐而於君小人門戶始終之故尢熟悉。懷寧阮大鋮﹐故魏閹義兒也。屏居金陵﹐謀復用。諸名士共檄大鋮罪﹐作《畱都防亂揭》。宜興陳貞慧﹑貴池吳應箕﹐實主之。大鋮愧且恚﹐然無可如何﹐故欲因公以求解於二君。﹞

顧亭林康熙丙辰至都門﹐其甥東海兩學士設宴﹐延之上座。三爵旣畢﹐卽欲行。兩學士請曰「甥尙有薄饌未薦﹐舅氏幸少需。飲至夜闌﹐張燈送歸﹐何如﹖」公怒曰「古人飲酒﹐卜晝不卜夜。世間惟淫奔納賄二者夜行﹐豈有正人君子而夜行者乎﹖」兩學士屏息肅容﹐不敢更置一詞。﹝顧公已見前﹐東海兩學士卽徐元文﹑徐乾學也。﹞

魏貞庵因事納諫﹐正直不阿。嘗侍世祖坐﹐世祖稱唐太宗英主﹐對曰「晚年無魏徵苦諫﹐遂窮兵髙麗﹐至貽後悔。」﹝魏公爵裏已見前。﹞

淸初各部尙書侍郎﹐滿漢各一人﹐漢尙侍多仰滿人鼻息﹐不敢有異議。馮孔博爲吏部侍郎﹐時議各省遣大臣二人廉察督撫一案。滿侍郎太必兔與公議相左﹐盛气相陵﹐奮拳欲擊公。公徐曰「會議也﹐獨不容吾發言耶﹖且可否自有上裁﹐豈爾我所敢專主﹖」時曹屬環跪公前﹐使稍貶損從滿議﹐公堅持不可。疏入﹐帝亦卒韙公言。﹝馮公爵裏見前。康熙四年停各省巡按﹐議遣大臣廉察督撫﹐每省各二人。吏部尙書阿思哈﹑侍郎太必兔遂議設公廨﹐頒敕印。公執不可﹐曰「國家設立督撫﹐皆重臣﹐今謂不可信﹐復遣兩大臣監之﹐甚無謂也。夫權重則勢相軋﹐難保屬吏不仰承左右﹐啟隙端。」太必兔性暴伉﹐聞公言大恚﹐瞋目起立﹐欲舉拳以毆公﹐公故云云。其後太必兔反修好禮下於公﹐然終以罪誅。﹞

徐立齋介然謹禮法﹐門庭闃如。有沈生者﹐中表兄弟也。一日﹐從容言某總兵得罪﹐出重金求免死﹐公能一援手乎﹖公變色曰「是何言﹗速去﹐無污我。」遂擯沈生。﹝徐名元文﹐江蘇昆山人﹐順治十六年賜進士第一﹐累官至戶部尙書﹐拜文華殿大學士﹐旋罷﹐領書局。﹞

孫承恩之弟名暘者﹐以罪遣戍。公戊戌廷試卷頌語有云「克寬克仁﹐止孝止慈﹐」世祖稱賞之。見其籍貫﹐疑與孫暘一家﹐遣學士王熙馳至公寓面詢。學士故與公善﹐因語之故﹐且曰「畢世升沈﹐決於一言﹐回奏當云何﹖」公曰「禍福命耳。君旣不可欺﹐弟亦不可賣。」學士嘆息﹐旣上馬﹐復回顧云「得無悔乎﹖」公曰「死無悔。」學士復奏﹐世祖嘉其不欺﹐遂賜第一人及第。﹝孫字未詳﹐江蘇常熟人﹐順治戊戌狀元﹐授職修撰。﹞

於北溟爲兩江總督﹐捕大盜魚殼置獄中。是夕公秉燭坐﹐一男子持匕首自屋梁下﹐公叱問何人﹐曰「魚殼也。」公解冠幾上﹐自指其頭曰取。魚殼長跪笑曰「取公頭不待公命也。方下梁時﹐如有物擊我﹐手不得舉﹐乃知公神人﹐某惡貫盈矣。」自反接﹐捲匕首以獻。公曰「國法有市曹在。」遲明獄吏報失盜﹐人情洶洶﹐而公已命中軍將魚殼斬決西市。﹝於公爵裏見前。方公蒞兩江總督任時﹐大盜號魚殼者拳捷﹐倚駐防都統爲解﹐有司莫能擒。公來時﹐官吏遠迎﹐日旰不至﹐方驚疑﹐而公已單車入府矣。羣吏飾廚傳饋餼﹐率皆不受。按察使某年家子也﹐請具一餐爲公壽。公笑曰「以他物壽我﹐不如以魚殼壽我。」按察使諭意﹐遂以千金購名捕縛置獄。﹞

格宜亭淸介絕塵﹐衣布素﹐日食惟菜韭﹐卻歲饋萬計﹐纖毫不以自污。直隸旗民雜處﹐遇事多爲權要所持。康熙初﹐鰲拜圈地議起﹐督撫朱昌祚﹑王登聯等﹐均以守正被冤殺。自是人以爲戒﹐無敢訟言其非者。至姦民竄入旗下﹐尋仇傾陷尢狡黠。公則不問旗民﹐一律執法嚴懲不少貸﹐時有鐵面之稱。﹝公名格爾古徳﹐姓鈕祜祿氏﹐滿洲鑲藍旗人。初由筆帖式爲副理事官﹐康熙二十年由內閣學士授直隸巡撫﹐政績稱最。﹞

孫若羣少勵品學﹐言動皆有則﹐鄕裏稱小聖人。以進士謁選京師。任侍郎克溥延之課子﹐坐不易牀﹐食不兼豆﹐𨿽盛暑亦衣冠危坐。侍郎有友﹐時往山左學使任﹐知公之二子應童子試﹐將爲之地﹐而不知二子名﹐屢欲問之﹐憚其嚴﹐終不敢發。﹝孫字未詳﹐山東淄川人。端居緘默﹐遇有問難﹐輒指畫談議﹐滔滔不竭。善評騭﹐窮通壽天﹐皆以文決之。康熙癸丑﹐知交城縣事﹐遣其子歸淄就婚。去後見其近作﹐嘆曰「吾子其不再返矣。」歸後竟卒。治交多異政。遷四川知州﹐卒於官。﹞

張警庵銳意問學﹐而自治嚴整﹐終日端坐﹐𨿽跬步不苟﹐盛署不袒裼。所居鄕曰「新泉」﹐男女往來分二橋﹐道不拾遺﹐市中交易﹐先讓外客﹐皆服公之教也。﹝張名鵬翼﹐福建連城人。事親養志無違﹐居喪蔬食三年﹐不外遊﹐不內寢﹐動必以禮。嘗曰「考亭易簀之年﹐乃我下帷之始。」蓋焉日孳孳﹐不知其老且耄也。﹞

徐靑牧持躬方正﹐論學不苟同。李中孚南遊來訪﹐與深談良久。李曰「子學篤而行未廣。」公正色曰「先生行髙而學未醇。」﹝徐名世沐﹐江蘇江陰人。少孤﹐奉母孝﹐力學自立﹐補學官弟子。見《太極》《西銘》諸書﹐發憤志道﹐自嘆囿於舉子業如井蛙焉。與陸桴亭﹑髙匯旃﹑馬一庵諸公往來論學無虛日。﹞

汪苕文爲兵馬司指揮﹐其時旗人橫甚。某旗人與民爭﹐縛民至司﹐率黨數十人﹐臥踞廳事。公厲聲曰「曲在民﹐當盡法。若曲在旗﹐敢冤民乎﹖」卒直民而絀旗人。﹝汪公爵裏見前。順治中﹐曾由戶部主事降爲北城兵馬司指揮﹐又懲豪家奴以勢陵人者。任滿且去﹐北城民炷香提酒﹐送者塡溢衢巷。﹞

姜西溟在京師時﹐相國明珠長子性徳甚才從公學﹐頗欲援之登朝。明相有幸僕曰安三﹐勢傾朝野﹐公不少假借。性徳乘間言曰「家君遇先生厚﹐然卒不得大有所助。某以父子之親﹐亦不能爲力者﹐蓋有人焉爲之梗﹐願先生少假顏色﹐則事且立諧。」公大怒﹐擲杯起﹐絕弗與通。﹝姜名宸英﹐浙江慈溪人﹐少工詩﹑古文辭﹐精書法﹐爲諸生名澈九重。康熙丁丑﹐年七十矣﹐始成進士﹐以第三人及第﹐授編修。當未第時﹐徐尙書乾學能進退天下士﹐平生故人並退就弟子列﹐獨公與爲兄弟稱。健庵罷官歸﹐猶領《一統志》。公預志事﹐相從南歸﹐於是構健庵者亦惡公﹐以故連蹇不得志云。﹞

施文賢爲京兆尹﹐令行禁止﹐畿輔肅然。步軍統領托和諾行驕縱﹐輿前常擁八騶。公遇諸途﹐乃拱立道旁俟其過。托驚駭﹐下輿問之。公厲聲曰「定制﹕非王公不設騶馬。吾以爲諸王至﹐故立以俟﹐孰意汝也。」欲劾之﹐托跪謝﹐乃已。﹝施名世綸﹐福建晉江人﹐襄壯公瑯次子。康熙二十四年﹐由任子授泰州知州。有重臣來治河﹐其從官彊聘州民女爲妾﹐公持之急﹐立還諸民。尋坐事﹐降調。督臣傅臘塔以公淸廉正直題畱﹐得旨畱任。擢守揚州﹐禁冶遊﹐俗尙一變。聖祖南巡﹐召對良久﹐顧左右曰「此天下第一淸官也。」後以特旨授順天府尹﹐再遷至漕運總督。江泰淮揚稱爲施靑天。﹞

任葵尊官禦史﹐巡視北城﹐有錦衣駿馬者突其前﹐公呵叱之﹐從者曰「此某王所嬖之千金旦也。」公大怒﹐率隸卒逐之。旦匿王府。公坐門前﹐必得旦乃已。王命旦出﹐公叱縛之﹐予杖四十。王入奏﹐聖祖曰「彼非陵汝﹐行吾法也。汝若庇優﹐是虧吾法。」王大懼﹐叩首而出。﹝任名宏嘉﹐康熙中官巡城禦史﹐正直有聲。﹞

陸稼書令嘉定時﹐蘇撫慕天顏生辰慶祝﹐羣吏爭獻納珍物。公獨於袖中出布一匹﹐屨二雙﹐曰「此非取諸民者﹐謹爲公壽。」天顏笑卻之﹐卒以微罪劾罷其官。﹝陸公爵裏見前。公以康熙乙卯知嘉定縣。嘉定賦多而俗侈﹐公以淸介自持﹐上官嚴憚之。往時令饋遺上官動千百計﹐公歲時起居通書問而已。丙辰廷議﹐暫抽市肆錢一年佐餉﹐例不及巷捨。公如例報徵﹐巡撫慕天顏不悅。疏言「時方多事﹐陸令非應變才。請調簡缺。」部議遂引才力不及例﹐鐫三級調用。嘉定民大駭﹐罷市﹐日號巡撫門乞畱。巡撫不自安﹐再具疏請復﹐而公又以盜案落職矣。﹞

湯潛庵爲蘇州巡撫﹐權相明珠有家奴﹐言事多效﹐所至大府效迎﹐過蘇﹐畏公不敢謁。監司以下﹐朝夕候其門。公聞召之來﹐從騎數十至轅門﹐顧謂左右﹕「主人出迎何遲也。」久之辟大門﹐傳呼奴入。至階下﹐見公南面坐﹐乃跪而聽命。公曰「汝主與吾同朝﹐聞汝來﹐故以酒肉犒汝。」命門卒爲主人。其人慚沮﹐卽日去蘇。﹝湯公爵裏見前。﹞

陳滄洲署霸昌道﹐奉特旨許乘傳奏事。在昌平﹐有冠花翎者數人﹐稱某王遣來索修城者金﹐勢張甚。公僞遜辭延之入﹐而陰伏健卒﹐縛置獄中﹐因馳奏。適某王入對﹐聖祖示以公疏﹐曰「無之」。曰「然則可聽陳鵬年處分。」公仗斃一人﹐枷四人﹐徇於城﹐自是畿甸肅然。﹝陳公爵裏見前。初學士沈涵密薦公﹐聖祖還其奏。五十六年召公見曰「沈涵薦爾﹐朕疑之﹐今知非爾所請。」故命署霸昌道﹐可乘傳奏事。﹞

朱可亭知潛江縣﹐有惠政。時有鬥殺獄﹐總督諭某權撫篆﹐疑爲故殺﹐斥令攺讞。公持前議﹐再斥再覆如初。總督調公至行省詰責﹐公曰「令所據﹐乃初招。公所據﹐乃訟師教唆之遁辭也。」總督怒﹐將劾之。公曰「畏劾而枉殺人﹐令不爲也。」拂衣而出。﹝朱公爵裏見前。總督諭將劾公﹐適巡撫劉公殿衡至﹐久聞公賢﹐爲解於總督而薦之。旋行取﹐授刑部主事。﹞

鄂毅庵爲雲貴總督時﹐楊公名時獲罪聽勘。新撫朱綱欲入楊罪﹐呼三木以待﹐軍民洶洶欲爲變。公力持之﹐嘗從容語綱曰「過湯陰嶽忠武廟﹐曾見鐵人乎﹖」綱大慚沮。﹝鄂公爵裏見前。公好護持善類﹐楊公曾夜夢羣蜂攢嚙﹐一神人以袖揮之而散﹐及見公﹐如神人貌。﹞

方望溪夫人蔡氏卒﹐熊一瀟尙書欲妻以女。其子本﹐公同年生也。公語本曰「某家法﹕亡妻偕娣姒日夙興﹐精五飯酒漿﹐奉卮二親左右。貴家女能之乎﹖」本咋舌而止。﹝方公爵裏見前。﹞

李穆堂以劾田文鏡事﹐內外諸臣﹐方以全力羅織公﹐必欲置之死地。世宗知公深﹐特惡其倔彊﹐欲痛有所摧折﹐仍湔洗而復用之。兩次決囚﹐命縛公與蔡尙書同至西市﹐兩手反接﹐刀置頸﹐問﹕「此時知田文鏡好否﹖」公對曰「臣愚𨿽死﹐不知田文鏡好處。」乃宣旨赦還﹐仍置請室。﹝李公爵裏見前。公在獄時﹐日讀書﹐飽啖熟眠﹐故甘撫胡君期恆亦在系﹐嘆爲鐵漢。﹞

蔡聞之服闋至京師﹐適新令翰林科道在假者並休致﹐而公之請假也﹐未久居父喪﹐或謂宜自列於吏部。公曰「吾聞古者受爵而讓﹐未聞投牒以自申也。」﹝蔡名世遠﹐康熙己丑進士﹐出安溪李文貞門﹐選庶吉士﹐授編修。旣休致歸﹐主講峯。世宗嗣位﹐特召入都﹐命侍皇子講讀﹐累官至禮部右侍郎。予謚「文勤」。﹞

余田生知江津縣﹐時值靑海用兵﹐年羹堯巡撫四川﹐加正賦﹐通私茶﹐猶不足以餉戰士﹐多額外急徵﹐檄再三至。公不應﹐乃遣內丁持印文告諭﹐自朝至日晡﹐公不出﹐使者嘩。公立坐堂皇﹐命反接﹐眾相視不敢動。公怒﹐乃共推曳﹐伏之地﹐投六簽﹐丞簿皆曲跽爲請。須臾士民集堂下者數千人﹐耆老數十升堂﹐以身蔽使者﹐乞哀曰「公何難棄一官﹐但我民自今無依矣。望哀赤子﹐寬使者法。」久之﹐乃命釋縛羈候。越日﹐使者介眾索原文﹐公曰「還報年公﹐閉門待劾﹐原文已間道付二三執友矣。」遠近驚駭﹐旬月聲震京師。﹝余名甸﹐福建福淸人。自爲諸生﹐卽以名義爲己任﹐好面折人。康熙丙戌成進士。以雍正時知江津縣﹐折辱年羹堯使者。年曰「此民所戴也﹐斥之傷眾心。不去百城玩令。」會行取﹐遂以公應﹐入爲吏部主事。﹞

全謝山年十四補諸生﹐例謁﹐黌捨內附設名宦鄕賢祠﹐明降臣張軍門傑﹑謝太僕三賓亦濫列焉。公見二木主﹐大怒曰「此反覆賣主之亂賊﹐柰何污宮墻也﹖」亟掣取捶碎之﹐投之泮池。﹝全名祖望﹐浙江鄞縣人﹐生有異稟﹐書過目不忘。以古文謁查初白編修﹐編修許爲劉原父之儔。乾隆元年成進士﹐選庶吉士﹐散館列下等﹐以知縣候選﹐乃歸不復出。旣貧且病﹐饔餮不給﹐而好學益厲。人有所饋﹐皆峻辭。屢主蕺山﹑端溪諸書院﹐成就人才甚眾。其學淵博無涯﹐於書靡不貫穿。卒後弟子錄爲《經史問答》﹐又裒爲《鮚琦亭集》。﹞

魯亮儕受田文鏡命﹐摘中牟李令印﹐卽攝中矣。公入境﹐聞父老說令賢。至縣﹐見令溫文爾雅﹐詢知借俸迎母而庫虧。竟不取印﹐辭令馳去。至省見田﹐田盛怒﹐睨公曰「汝不理縣事而來﹐何也﹖」曰「有所啟。」曰「印何在﹖」曰「在中矣。」曰「交何人﹖」曰「李令。」田漧笑顧左右曰「天下摘印者﹐寧有是耶﹖」公免冠而前曰「裕一寒士﹐以求官來河南﹐得官中牟﹐喜甚﹐恨不連夜排衙視事。不意入境時﹐李令之得民心如是。見其人﹐知其虧帑故又如是。明公已知其然﹐而令裕往﹐裕沽名譽﹐空手歸﹐裕之罪也。若其不知﹐裕歸陳明﹐請公意旨﹐庶不負大君子愛才之心。公若以爲無可哀憐﹐裕再往取印不遲。」田默然﹐旋目公曰「奇男子也。非汝﹐吾幾誤劾賢員。但疏去矣﹐柰何﹖」公曰「裕少時能日行三百里﹐明公果欲追疏﹐請賜契箭一支以爲信。」田許之﹐五日而疏還﹐中牟令竟無恙。以此魯名聞天下。﹝魯名之裕﹐其父某爲廣東提督﹐與三蕃要盟﹐公七歲爲質子於吳。吳王坐朝﹐公衣黃夾衫﹐戴貂蟬侍側。年少豪甚﹐讀書畢日﹐與吳帳下健兒競技賭跳﹐故武藝尢絕人。﹞

謝香泉任臺諫時﹐以直聲著。權相和有寵奴﹐常乘車出入﹐人避之﹐莫取詰。公巡城﹐遇諸途﹐命卒曳下笞之。奴曰「汝敢笞我﹖我乘我主車﹐汝敢笞我﹗」公益怒﹐痛笞奴﹐遂燒其車﹐曰「此車豈復堪上國坐耶﹖」京師咸呼爲燒車禦史。和恨之﹐假他事削其籍以歸。﹝謝名振定﹐湖南湘鄕人。公以文章名一時﹐喜山水﹐旣罷官﹐乃徧遊江浙﹐所至人士爭奉杖履迎之。飲酒賦詩﹐名益髙。和伏誅﹐復官部郎以卒。﹞

髙宗幸灤陽﹐有隨侍太監某滋擾民間。時熱河巡檢張映沙者﹐文和相國之族子也﹐撫以善言。太監愈咆哮﹐張乃呼隸縛之﹐立加大杖。直督方恪敏聞之大驚﹐上章劾奏。帝察其情﹐謂近臣曰「非太監恣行不法﹐若安敢爾﹖其人殊有家風﹐朕甚嘉之。」因降特旨﹐令越七階擢同知﹐而太監遣戍矣。﹝張名若瀛﹐安徽桐城人。﹞

董蔗林相國長子淇以蔭官部郎﹐中年夭折﹐相國悲吒。一日謂門下士曰「予自問生平無罪﹐西河之痛﹐天何罰之酷耶﹖」眾或引孔子﹑伯魚﹑釋迦摩侯羅爲解。相國愈不懌。洪稚存編修在座﹐率爾對曰「師秉國鈞﹐上之宜法臯﹑夔﹑伊﹑傅﹐次之亦當效房﹑杜﹑範﹑韓﹐乃庸庸祗祗﹐待效孔光﹑石慶之所爲。不能造福﹐卽有餘殃﹐愼毋以無罪自蒙也。」相國惘然久之。﹝董名誥﹐浙江富陽人﹐乾隆二十八年館選授編修﹐累官至文華殿大學士﹐仍兼刑部尙書﹐國史館總裁。洪公爵裏見前。﹞

吳槐江性朴直﹐奏對以誠﹐能言人所不敢言。督直時﹐仁宗返自關東﹐駐蹕夷齊廟。公與董文恭﹑戴文端同召見。帝曰「此行有言道路崎嶇﹐風景略無可觀者﹐今則道路甚平治﹐風景絕佳。人言可盡信耶﹖」公越次對曰「皇上此行﹐欲面稽太祖﹑太宗創業艱難之迹﹐以爲萬世子孫法﹐豈宜問道路風景耶﹖」有頃﹐帝目公曰「卿蘇州人。朕少扈蹕過蘇州﹐風景誠無匹矣。」公曰﹔「陛下前所見﹐翦采爲花﹐一望之頃耳。蘇州城外惟虎邱稱名勝﹐實則一墳堆之大者。城中街皆臨河﹐河道仄逼﹐糞船坌集﹐午後輒臭不可耐。何足言風景﹖」帝曰「如若言﹐皇考何爲六度至彼耶﹖」公曰「臣曾侍皇帝謁太上皇帝﹐蒙面諭曰﹕『朕臨禦天下六十年﹐並無失徳﹐惟六次南巡﹐勞民傷財﹐實爲作無益害有益。將來如皇帝南巡﹐而汝不阻止﹐無以對聯。』言猶在耳﹐陛下宜謹佩勿諼。」同列皆爲撟舌﹐而公神色自若。﹝吳名熊光﹐江蘇昭文人。乾隆戊子舉順天鄕試﹐以中正榜授內閣中書﹐累官至兩湖﹑兩廣﹑直隸總督。﹞

楊時齋家法極嚴正。子國楨﹐少倜儻﹐豪飲不羈。其自刑部郎出守潁州也﹐公方提督固原﹐長公子國佐﹐亦以守備引見﹐並予假省親。國楨至﹐轅者以公命止之﹐不許入。國佐入爲跪請﹐久乃召而庭數之。國楨免冠謝。公曰「吾起武舉﹐蒙上拔擢至此﹐恩遇無比﹐常恐老不知所報。始吾期汝云何﹐而汝忘之也。」命予杖。官吏爲叩頭乞免﹐不許。已﹐皆大駭服。道光初﹐國楨擢雲南鹽法道﹐未上﹐遷按察使。陛辭﹐宣宗諭曰「好爲之。有如不稱﹐當語而父知耳。」蓋當是時﹐帝亦知公之家法也。﹝楊名遇春﹐四川崇慶州人﹐以干隆四十四年中武鄕試﹐從徵甘肅石峯堡﹐調赴臺灣﹐出徵廓爾喀﹐咸有功。由把總擢守備﹐後徵黔苗﹐剿教匪﹐累官至固原提督。道光五年賞公紫韁﹐授陜甘總督﹐圖像紫光閣。﹞

何允彪嘗假館杭州山村小庵中﹐四顧荒寂﹐忽夜聞剝啄聲﹐則一靑衣麗姝﹐翩然而入。公叱之﹐對曰「槁砧久出﹐今忽得書﹐妾不識字﹐乞先生爲我誦之。」公擲書地下﹐曰「村中豈無一識字者﹖何必乘夜求我。我非魯男子﹐速去。毋乃公。」婦慚而退。﹝何名煊﹐浙江蕭山人﹐道光時官雲南巡撫。拒夜奔爲諸生時事。﹞

王子懷於咸豐初爲禦史﹐抗疏直言﹐於國家大計﹐多所建白。旋升戶部侍郎。遇事力持正論﹐朝貴爲之斂迹。時肅順柄國﹐頗忌憚之﹐遣客通殷勤。公意頗動﹐訂於某日偕謁。客待於外堂﹐車駕矣﹐衣冠而出﹐過廳事東偏﹐有巨鏡﹐忽面鏡瞻顧一周﹐拈須自語曰「焉有堂堂王子懷﹐而爲權貴屈節者乎﹖」遽謝客。客還報﹐肅恚甚﹐將謀所以中傷之﹐乃引疾歸。﹝王名茂蔭﹐安徽歙縣人。咸豐戊午京察時﹐大學士瑞常管兵部﹐王爲左侍郎。及過堂﹐瑞舉一等諸員姓名﹐語尙侍﹐王起正色曰「某某特善奔走﹐非眞能辦事者。若某某皆勤於職事﹐爲守兼優﹐應以一等與之。」瑞怫然曰「如君言乃非我所知﹐請君爲我定之。」王曰「誠然。中堂事多﹐不常至署。茂蔭終歲在部﹐察諸司勤惰較詳﹐敬當爲中堂定之。」徑取筆標識﹐促其畫諾﹐付胥繕折具奏。瑞大不平﹐然竟無如何也。﹞

胡潤芝律己甚嚴﹐於宗族姻戚﹐不稍假借。在黃州時﹐族人某來謁﹐飲食之者數月。一日辭赴前敵﹐問其故。以營官某奉調﹐囑與偕行。公勃然怒﹐面諭營官曰「吾有族戚﹐力豈不能庇之﹖汝輩借以結納﹐風气一開﹐伊於胡底﹖姑記過一次以儆。」因自給族人歸貲﹔並通飭各臺局營員﹐任人一事﹐胥秉至公﹐不得徇上官及同僚情面﹐濫爲汲引。若經訪聞﹐立卽參劾。﹝胡公爵裏見前。﹞

沈幼丹性剛直﹐朝貴無敢有請托﹐有之亦置不答。李次靑夙稱骨肉交。公督兩江時﹐李薦一族子至﹐畱署數月。公忽召詢之﹐若家幾人﹐歲需幾何﹐對以百金足矣。公立出千金助之歸﹐不與差遣。﹝沈公爵裏見前。又有同鄕摯友以知府需次山西﹐乞函於沈﹐致桂撫爲之先容。沈笑不應﹐徐檢尺牘三四函示之﹐則桂撫關說未報者也。因曉之曰「彼若受而應之﹐吾何從施面目﹖君第去﹐若無所事﹐吾當按月資給君。」遂以四百金贈其行。李名元度﹐湖南平江人﹐以孝廉從曾國藩軍﹐積功官至雲南按察使﹐升布政使。著有《國朝先正事略》﹐分名臣﹑名儒﹑經學﹑文苑﹑遺逸﹑循良﹑孝義七門﹐紀載詳贍。﹞

彭雪琴貌淸臒﹐如閒雲野鶴﹐出語聲微細﹐至不可辧﹐然每盛怒﹐則見之者不寒而栗。巡閱長江水師至皖﹐合肥李氏勢方盛﹐少荃相國猶子某素法﹐時出奪人財物妻女﹐官不敢問。一日奪鄕民妻去﹐鄕民訴諸公﹐公命以刺邀某至﹐詢之曰「鄕民告若奪其妻﹐有之乎﹖」某直悍然應曰「然。」公大怒﹐命笞之無算。府縣官皆至﹐悚息哀求﹐公不之許。俄巡撫以刺至請見﹐公命延接﹐陰囑吏曰「趣斫之。」巡撫足甫登舟﹐而吏持頭復命矣。公乃移書合肥相國曰「令侄壞公家聲﹐想亦公所憾也。吾已爲公處置訖矣。」合肥復書謝之。﹝彭名玉麟﹐湖南衡陽人﹐從曾國藩軍﹐以水師名。每年巡閱長江﹐必戮數人。所至之處﹐將弁士卒鹹有戒心。公之衣履朴質類村叟﹐偶出行﹐一奚奴隨之﹐亦村童也。一日過浙江石門灣﹐灣固大鎭﹐亦往來孔道﹐有水師管帶官駐焉。公憩於茶寮中﹐每夜有說故事者﹐鎭人羣集聽之。正中一座爲管帶席﹐他人不敢僭。公卽據其席﹐寮主勸其移他座﹐公婉謝之曰「俟管帶至﹐吾當謹避之。」俄而二弁負大燈導管帶至坐﹐客避席﹐寮主趣公起。公不聽﹐管帶大怒曰「何物村人﹐膽敢據吾座﹖」二弁亦大聲呼叱。公徐徙他座﹐蜷伏無言。管帶猶餘怒未息﹐坐客莫不悚懼。俄而公潛去﹐立召管帶。管帶至﹐則視髙坐堂皇者﹐乃適所斥坐上村人﹐匐匍如死囚。公略叱曰「一管帶官﹐威福至此耶﹖」命斬之。﹞

閻丹初署鄂藩時﹐鄂督官文恭有某弁﹐以孌童保副將矣﹐恃寵而驕。一日入民家﹐欲姦其處女。女不從﹐殺之而逸。其父母詣府縣訟冤﹐府縣莫敢問。公大怒﹐急謁文恭﹐弁已求救於文恭。公上謁而文恭辭以疾。公謂有要事﹐必須面陳﹐如不可風﹐卽就見於臥室。閽者仍固拒之。公曰「中堂病﹐必有痊時﹐俟痊必傳見。吾卽居此以待。」命從者持袱被來﹐臥起官廳三日夜。中丞司道﹐多方勸解。公出誓言﹐謂不斬弁﹐不還署。文恭乃自出見﹐卽長跽以請﹐公岸然不爲動。中丞嚴公正色曰「丹初亦太甚矣。中堂不惜屈體至此﹐獨不能稍開一面网乎﹖」公不得已﹐扶文恭起﹐與要約立斥弁職﹐押歸原籍。文恭諾﹐乃呼弁出﹐令頓首謝再生恩。公忽變色﹐叱健兒執詣階下﹐褫其衣﹐重杖四十﹐立發遣。事訖﹐始向文恭謝。文恭由是益敬憚之。﹝閻名敬銘﹐陜西人﹐以同治初署湖北布政使司。嚴名樹森﹐陜西人﹐與公同鄕。﹞

劉孟容爲陜西巡撫﹐編修蔡壽祺言事﹐譏公夤緣﹐詔公自陳。公復奏曰「凡夤緣者﹐必其平日縈情於寵利﹐不勝歆羨戀慕﹐思一得之以爲快。然後喪其本心﹐捐棄廉恥﹐爲乞憐昏夜﹑驕人白晝之行。故凡小廉曲謹之士﹐粗知自愛﹐卽有所不屑爲﹐不必過人之識量而後能之也。臣𨿽愚陋﹐其於希榮慕祿﹑降志辱身之事﹐往往不待禁戒﹐而自絕於心。蓋其自治尙有精於此者﹐而此特其粗節﹐乃蔡壽祺以其不肖之心﹐肆情造謗﹐惟所欲言﹐直欲厚誣天下﹐謂無復有粗知廉恥之人之事﹐則何其情之悖也﹗」﹝劉名蓉﹐湖南湘鄕人。少懷奇自負﹐不肯隨時俯仰。嘗與羅羅山講學﹐有志於古。曾滌生聞其名造訪﹐遂相友善。曾居京師時﹐嘗寄詩與公﹐有臥龍之譽。同治二年﹐以四品京堂授陜西巡撫。﹞

穆宗晏駕﹐孝欽後欲攬政權﹐不爲立嗣﹐廷臣無敢抗爭者。光緒己卯﹐穆宗梓宮永遠奉安﹐吳柳堂侍禦乞派隨扈行禮。至薊州﹐遂密奏穆宗立後事﹐自盡於所居之寺中。奏上﹐孝欽𨿽不悅﹐仍批其折云「以死建言﹐孤忠可憫。」﹝吳名可讀﹐甘肅人﹐道光庚戌進士。授主事﹐轉禦史﹐以劾成祿言太激﹐左遷吏部主事。操行淸潔﹐不附權貴。﹞

光﹑宣之間﹐慶王奕當國﹐舉朝莫敢攖其鋒。臺諫中乃有正直不阿之趙﹑江二君焉。趙芷蓀以黑龍江巡撫事﹐首揭其姦革職﹔江杏村繼之﹐其疏中有云「江蘇巡撫寶芬﹑陜西巡撫恩壽爲其親家﹐山西布政使志森爲其侄婿﹐浙江鹽運使衡吉爲其邸內舊人﹐直隸總督陳夔龍爲其干女婿﹐安徽巡撫朱家寶之子朱綸爲其子載振之干兒﹐悉實事也。」疏上﹐都下喧傳﹐爭爲公危。果奉旨﹐命其明白回奏。及覆奏﹐乃歷數諸故實﹐未更謂﹕「臣非不知趙啟霖劾奕罷官﹐仗馬一鳴﹐三品料去﹐祗以樞垣重地﹐汲引私人﹐恐或貽誤大局﹐激於忠悃﹐冒死直陳。」旋奉旨切責﹐命回原衙門行走。公旣被放﹐卽奉母返閩﹐繪《梅陽歸隱圖》以示志。﹝趙君爵裏見前。江名春霖﹐福建莆田人﹐當時以廣西趙炳麟與趙﹑江稱「臺諫三霖」。其實麟並非霖﹐炳麟亦未忤巨姦﹐幸而得名。其時廣和居酒樓有無名氏題壁一首﹐詠其事云「公然滿漢一家人﹐干女干兒色色新。也當朱陳通嫁娶﹐本來雲貴是鄕親。鶯聲嚦嚦呼爺日﹐豚子依依戀母辰。一種風情誰識得﹐問君何苦問前因。」又和作一首云「一堂兩世作干爺﹐喜气重重出一家。照例自然稱格格﹐請安應亦喚爸爸。岐王宅裏翻新樣﹐江令歸來有舊衙。兒自弄璋翁弄瓦﹐寄生艸對寄生花。」﹞

江翌云爲司法總長時﹐因政府濫發特赦命令﹐執法不行﹐潔身遠引﹐誠不愧爲獨善之士﹐以視薰心利祿﹑顏阿附者﹐眞有霄壤之別。或傳其《書懷》有句云「急流尙幸抽身早﹐閱世初知獲咎多」﹐尢見君之持躬方正﹐有畏惜淸議﹑深自引咎之意。﹝江名庸﹐福建人﹐以民國六年爲司法總長。其辭職後﹐《書懷》七律云「回天詎有魯陽戈﹐日薄崦嵫可柰何。世亂靑山難獨往﹐酒酣燕市且悲歌。急流尙幸抽身早﹐閱世初知獲咎多。何事中年要陶寫﹐縱橫書卷待摩挲。」非惟立身品節可嘉﹐卽詩境亦髙尙。﹞

雅量第六

顧亭林著《音學五書》時﹐《詩本音》卷二稿再爲鼠嚙﹐再爲鈔寫﹐略無慍色。有勸其燻瓦倒壁﹐一盡其類者。公曰「鼠嚙我稿﹐實勉我也﹐不然﹐庋置不動﹐焉能五易其稿耶﹖」﹝顧公已見前。﹞

世祖初入關﹐兵戈四起﹐人皆裹糧避山谷間。徐竹逸與弟竹虛獨守敝廬﹐晝則力田﹐夜不廢讀﹐儼如太平之世。其避兵他處者﹐率多受警或被劫。公語弟曰「吉凶悔吝生乎動﹐於今益信。」﹝徐公已見前﹐竹虛名未詳。﹞

董蒼水渡洞庭﹐至鹿角山﹐風起浪湧﹐上流覆舟蔽湖而下﹐僮僕震懾無人色。公危坐自如﹐徐賦二詩投湖中﹐竟得無恙。數時輒行三百餘里﹐見者疑有神助。﹝董名兪﹐江南華亭人。童時喜讀古人詩﹐略上口卽能爲聲偶之言。庚子舉孝廉﹐與兄閬石進士並以才名顯。後坐公事摧挫﹐不得用於世。卜築南村﹐方塘小榭﹐歌嘯自得﹐𨿽突煙常冷﹐意豁如也。﹞

徐羽儀讀書靈鷲山﹐夜陟北峯望月﹐有虎怒嘯﹐山谷震動﹐客勸之避﹐公笑曰「虎𨿽猛獸﹐焉能噬人﹖人惟畏虎﹐虎故噬之。」意气自若。﹝徐名一鴻﹐江西懷玉人。生而早慧﹐容狀魁奇﹐經明行修﹐不枉道以逢世。嘗自嘆曰「吾讀書獨不得明道爲憂耳﹐何慕富貴。富貴能福人﹐亦能禍人。」應舉﹐渡鄱陽湖﹐風變舟覆﹐遇救得免。同舟半皆溺死﹐公覓其屍衣冠殮埋﹐又爲文以祭之﹐方去。﹞

丁藥園居法曹﹐詩名滿京師。吏人嘗竊其牘以易鵝炙﹐竈下養思染指不獲﹐訟於庭。公自出其所食鵝炙以賜之。﹝丁公爵裏見前。﹞

諸駿男嘗同姜匯思過金山﹐颶風大作﹐舟直觸郭璞墓石。時匯思在別舟﹐意諸必惶怖﹐使人視之﹐則諸方吟嘯自若﹐作《過金山詩》。﹝諸名九鼎﹐浙江錢塘人。才巨而學贍﹐貫穿經史百家之言﹐爲人英偉倜儻﹐有不可一世之槪。姜名圖南﹐浙江仁和人﹐官禦史。﹞

世祖定鼎時﹐優容名士﹐不肯以文字罪人。聖祖時爲皇太子﹐嘗以藥餌饋尢西堂。尢作啟謝之﹐中有「贈之芍藥﹐投我木瓜」及「月宮桂杵﹐竊是嫦娥。臺洞桃花﹐采從仙女」等句。聖祖以爲大不敬﹐言於世祖﹐請加罪焉。世祖笑曰「文人之文﹐興到筆隨﹐豈能有所顧忌。且尢某乃勝國遺逸﹐殺之不祥。」聖祖默然。﹝尢名侗﹐字展成﹐一字悔庵﹐江南長洲人﹐以鄕貢除永平推官。康熙戊午召試博學鴻儒﹐世祖親擢五十人﹐悉入翰林纂修《明史》﹐授公檢討。年最長﹐入字以齒序﹐四十九人皆坐其下。畱史局三年﹐分撰志傳三百篇。予告家居﹐以詩文縑素請者﹐戶外屨恆滿。著有《西堂雜俎》《艮齋雜記》《鶴棲堂文集》百餘卷行世。﹞

計甫艸自海陵歸裏﹐渡揚子江﹐會大風雨雪﹐舟不得發﹐同行者皆垂首嘆惋。公坐舵樓下﹐手王阮亭詩讀之。至論鄭少谷絕句﹐哭失聲﹐旣乃大喜﹐拭涕起﹐坐雪中﹐觀江濤澎湃﹐吟嘯自得。﹝計名東﹐江南吳江人﹐丁酉孝廉。忍辱好奇﹐勃勃有飛揚之气。負經世才﹐常自比王猛馬周。﹞

湯潛庵爲江蘇巡撫﹐其赴任時﹐布衣牛車﹐從一老蒼頭。中途遇一年少官﹐衣冠華麗﹐騎從紛紜﹐或先之﹐或後之。有時觸其輿蓋﹐從者輒怒聲呵叱。公不與校﹐避之路隅。無何﹐抵逆旅﹐公已入上屋﹐年少官後至﹐從者叱店主令相讓。店主以已有客對﹐從者曰「不問誰何﹐必移以讓。某縣太爺至﹐詎容他人占此﹖」店主婉商於公﹐公卽移入旁捨焉。﹝湯公爵裏見前。或傳郭琇爲兩湖總督時﹐亦有此事。郭則移入旁捨。後令蒼頭傳年少官來見﹐令呈部憑﹐援筆批其手本云「該令沿途騷擾﹐不勝民社之任﹐可聽候參處。」﹞

李湘北貳吏部時﹐韓幕廬學士同預廷議﹐遇事有不平者﹐輒對公聲色俱厲。公微笑曰「君何至是﹖凡事平其气可耳。僕初亦爾﹐後漸熟漸平也。」韓深佩其言。﹝李名天馥﹐安徽合肥人﹐順治十五年進士﹐選庶吉士﹐尋授檢討﹐以康熙二十二年爲吏部左侍郎。以揚淸激濁爲己任。後官至吏部尙書﹐武英殿大學士。賜謚「文定」。﹞

陳滄洲守江寧﹐爲總督阿山所﹐將入獄﹐神色然。自憶未了事曰「杜茶村未葬﹐某僧求書未與﹐布衣王安節缺爲面別。」從容料理﹐承鎖而行。﹝陳公爵裏見前。杜名於皇﹐湖北黃岡人﹐明末遺逸。﹞

韓慕廬以禮部侍郎引疾歸裏。嘗棹小舟出遊﹐會長洲縣令出﹐隸卒爭進﹐遂覆公舟。比登岸﹐衣裘盡濡﹐戰栗移時。公戒從者勿言﹐令亦竟不知爲公也。﹝韓公爵裏見前。﹞

柴虎臣家居﹐夜有偸兒入其室﹐覺其爲鄰人也﹐默不言。捃摭及衣被﹐公曰「獨不能畱此爲吾禦寒耶﹖」偸兒驚而止。遂勸其攺行﹐檢枕畔百錢﹐及案上銅器一二具予之。其人嗚咽去。﹝柴名紹炳﹐浙江仁和人﹐在西泠十子中﹐文名尢著﹐持躬尢端謹﹐著有《省軒集》。﹞

徐靑來以戶部尙書致仕家居時﹐徒步里巷﹐兒童見之﹐羣相指曰「徐潮來矣。」公問羣兒曰「汝等何以識吾爲徐潮也﹖」兒曰「聞人以此呼公﹐故知之。」公曰「潮﹐我名也﹐未可呼﹐我字靑來﹐自後汝等可呼我爲靑來耳。」﹝徐名潮﹐浙江錢塘人。先世業漁﹐公生之日﹐江潮大上﹐一舟爲風漂沒﹐封翁急拯之得免﹐僦舟者爲閩省孝廉入都應試者也。翁延至家﹐致雞黍之敬﹐次日洗兒﹐請孝廉命名﹐以江潮之異名之曰潮。其後孝廉累不第﹐而公早達﹐分校會試時﹐孝廉竟出其門。﹞

雷翠庭立朝謇諤﹐貞介絕塵﹐其雅量亦不可及。家居時﹐客至﹐三呼從人瀹茗﹐無應者﹐公怡然。或問之﹐公曰「若輩在吾家廩給甚薄﹐自懈於趨承耳。」﹝雷公爵裏見前。公平居雍雍以和﹐不見喜怒﹐至臨大節﹐則嶄然不可奪。在朝遇重臣無加禮﹐退接故交﹐殷殷如布衣時。﹞

鄂毅庵嘗閱兵雒容﹐會日暮大雨﹐從者失道﹐供給不繼﹐公略無慍容﹐獨坐艸室中﹐讀書達旦。﹝鄂公爵裏見前。﹞

阿雲巖從徵金川時﹐曾被大將軍嶽容齋參劾獲咎。其後阿公總督雲貴﹐嶽適任雲南提督﹐心常惴惴。阿公偶詩示之云「鳴鏑一聲山響答﹐長空飛鳥漫相疑。」嶽始釋然。﹝阿公爵裏見前。嶽名鐘琪﹐甘肅蘭州人﹐生而駢脇﹐目光炯炯四射﹐魁奇沈雄﹐寡言笑。由需次同知攺授松潘鎭遊擊﹐以徵靑海功累官至川陜總督﹐加太子少傅﹐後徵準噶爾﹐拜公爲寧遠大將軍﹐久無功。鄂爾泰劾公忽縱賊﹐張廣泗劾公調度乖方﹐遂落職。乾隆十三年﹐徵金川酋莎羅奔有功﹐髙宗大悅﹐加太子少保﹐兵部尙書﹐復三等公爵云。﹞

梁階平爲湖南巡撫時﹐嘗出巡﹐州縣辦供張﹐家丁索賄不遂﹐故阻陳膳﹐欲激之使怒。公乃枵腹終日﹐絕無怒容﹐亦不知爲奴所紿也。﹝梁公爵裏見前﹐以干隆三十六年巡撫湖南。公以經術飭吏治﹐淸風惠政﹐士民感之。晚秉樞要﹐外𨿽渾穆而胸中涇渭秩然。﹞

董益甫以拔貢入都朝考﹐徒步負袱被至邗上﹐求附載於北行舟﹐朝夕坐舵樓﹐朗誦不輟。榜人私語﹕艙中爲某貴公子赴京應試者﹐幸勿相擾。公誦如故。公子方與賓從飲酒度曲﹐厭而呵問之。公具述名姓﹐並言將應試﹐遽嗤之曰「爾寒乞如是﹐亦欲應試耶﹖」狎客等從而和之。公不能堪﹐負气奔岸﹐徒步至京師。旋鄕會試聯捷﹐授職編修﹐越數年京察﹐由監司擢四川布政使。某公子亦以貳尹需次蜀中﹐憶及前事﹐頗不自安﹐謀引退。公聞之﹐召入見﹐好言慰之曰「昔淮陰侯不仇胯下之辱﹐古今人何遽不相及耶﹖」﹝董名教曾﹐江南上元人﹐乾隆五十二年一甲三名進士﹐授編修。任川藩﹐時俗尙華侈﹐公力矯其獘﹐務爲儉約﹐累官至閩督。予謚「文恪」。﹞

徐華亭督學浙江﹐某生員文中有「顏苦孔之卓」句﹐公批其眉曰「杜撰」﹐置之三等。洎發落日﹐某生面陳曰「『顏苦孔之卓』﹐出揚子《太玄經》﹐非生員杜撰也。」公卽起立曰「使者以僥幸太早﹐少讀古書。卽攺爲一等末名﹐以志予過。」﹝徐名未詳。﹞

湯惇甫在京師﹐乘車過宣武門大街。有賣菜翁弛擔坐﹐禦者誤觸之﹐菜傾於地。翁其禦者﹐詈且毆﹐索償菜值。公啟簾問曰「值幾何﹖我償汝。」翁言錢一貫﹐公揣囊中已空﹐命同來家中取錢。翁不肯﹐曰「償則此地償耳。」公爲之窘。適南城兵馬司指揮至﹐起居已﹐曰「此小人﹐由某攜回重懲可也。」翁始惶恐﹐叩首乞哀。公謂指揮曰「無用﹐假貫錢足矣。」指揮如數與之﹐翁叩謝去。公仍停轡﹐與指揮言良久﹐意翁行已遠﹐乃別指揮﹐叱馭去。﹝湯公爵裏見前。﹞

林少穆遣戍伊犁時﹐王定九相國以其詳悉水利﹐特請畱辦河工﹐未幾卽合龍。一日王宴客﹐公與焉﹐忽傳旨到﹐使者謂於合龍日開讀。明日啟讀﹐則曰林則徐於合龍後﹐仍往伊犁。王與賓客左右皆驚駭不已﹐公神色自若﹐卽日怡然就道。﹝林公爵裏見前。王名鼎﹐林公議戍時﹐河決開封﹐王以首輔出視工﹐疏畱公督辦﹐工成仍就戍。旣至伊犁﹐將軍某固夙器公者﹐問之曰「君欲遠乎﹐欲近乎公」﹖曰「願遠。」乃批發極遠之地云。﹞

曾滌生未達時﹐讀書嶽麓書院﹐與某生同居。某性褊躁﹐其書案距窗可數尺﹐公因置案窗前以取光。某怒曰「吾案頭之光﹐全爲汝遮矣。」公曰「然則令我置之何處﹖」某指牀側曰「可置此。」公如其言。中夜讀書﹐某又怒曰「平日不讀書﹐此時乃擾人淸睡。」公爲之低聲默誦。後治軍﹐從容談笑﹐有雅歌投壺气槪。日必圍棋一局﹐前敵交綏﹐或遇小挫﹐亦無太息咨嗟之狀。於是審其量﹐足以鎭安朝野。﹝曾公爵裏見前。﹞

李少荃久居顯要﹐禮絕百僚﹐然有面折其過者﹐則亦深自引咎。某令進謁﹐行半跪禮﹐公拈須如未見者。旣坐定﹐問何事來見。令曰「聞中堂近患目疾﹐特來省視。」公嗤其謬妄。令曰「下官頃向中堂行禮﹐中堂未見﹐恐目疾已深﹐中堂反不自覺耳。」公爲之舉手謝過。﹝李公爵裏見前。公之簽押房手書一聯云「受盡天下百官气﹐養就胸中一段春。」﹞

劉毅齋嘗撫新疆﹐每食必與幕友偕。欲辦一事﹐往往自挾文牘﹐就友商榷。一日言某事將出奏﹐有袁齡者﹐佐公幕久﹐乃駁之曰「此中丞職所應爲﹐何必入告﹖」公曰「借此見某之多所興辦耳。」袁曰「吾向以中丞爲貪﹐觀此益信。凡貪者不必愛錢也﹐卽愛名﹐亦謂之貪。」他友竊議其贛﹐公竟受之﹐不以爲侮。﹝劉名錦棠﹐湖南湘鄕人﹐忠壯公松山之猶子也。少卽從忠壯治軍﹐以同治十年授新疆巡撫。﹞

張香濤晚年躁釋矜平﹐有猶子捷南宮﹐受賀之日﹐賓從繽紛﹐席將半﹐各贈朱卷一冊。座客多貢諛詞﹐黃仲弢且讀且嗤﹐未終幅﹐裂而碎之﹐擲於地。賓客左右﹐皆跌蕩不得住。公逡巡避席而入。他日語人曰「黃君所評﹐誠不謬也。」﹝張公﹑黃公爵裏均見前。﹞

王夔石與剛毅同官樞密。一日﹐剛於擬諭旁自增「毋蹈積習」四字﹐而書「蹈」爲「跌」。公見之﹐乃取朱筆密點「跌」字四圍﹐復以正楷書一「蹈」字於旁﹐始終未變辭色。﹝王名文韶﹐浙江仁和人。以翰林起家﹐累官至大學士﹐光緒二十五年同剛毅入軍機。﹞

張冶秋愛才如命﹐顧不喜善諂者。某爲公所重﹐會公之妾有疾﹐某設香案﹐祈禱於寓中。公聞之曰「吾愛其才﹐吾未審。」言至此遽止﹐自是𨿽貌重之﹐不若向者之殷摯矣。﹝張公爵裏見前。贛人某甲以窶人子﹐受公識拔﹐得官部曹﹐飲食教誨﹐無所不至。甲數負公而公卒涵容之。光緒甲辰﹐某乙至京﹐初謁公﹐卽誨之曰「若年少同門如某者﹐勿與親洽。」乙唯唯﹐意謂己屏諸門外矣﹐而公資贍其妻子如故也。後數年﹐甲假公名行詐僞﹐公知之﹐召至﹐贈以四百金﹐溫語之曰「速整歸裝﹐長安居大不易也。」﹞

葉逋梅以光緒甲辰﹐由濟南赴曹州。在車中方手書披覽﹐猝遇盜至。君從容下車﹐語盜曰「吾輩窮書生﹐無珍物﹐苟不棄者﹐任取之﹐不汝怒也。第勿攫吾書耳。」乃植立道左﹐覽書如故。盜搜篋傾囊﹐呼嘯而去。﹝葉君名未詳﹐雲南昆明人。﹞

黎宋卿爲大總統時﹐段芝泉爲內閣總理。一日率全體閣員﹐詣總統府商議要政﹐意見不合﹐段拂衣而去。某閣員竟咆哮大怒﹐黎君乃神色閒暢﹐若無事者然。﹝黎君已見前。段名祺瑞﹐安徽合肥人﹐以民國五年爲內閣總理。某閣員或傳爲範源廉﹐然面詢範君﹐則不認有咆哮之事云。﹞

識鑑第七

吳漢槎少時簡傲﹐不拘禮法。在塾中見人所脫巾冠﹐輒竊取溺之。其師計靑鱗大加箠楚﹐後見吳所作《膽賦》﹐乃嗟賞曰「此子異時必有盛名﹐然當不免於禍。」至丁酉科場事起﹐眾始服計之卓識。﹝吳名兆騫﹐江南吳江人。童時作《膽賦》﹐累千餘言﹐長繼復社主盟﹐才名動一世。順治丁酉領鄕薦﹐以科場事中蜚語被斥﹐流徙尙陽堡二十餘年﹐作《長白山賦》﹐有研京煉都風力。宋右之﹑徐健庵捐金贖之﹐得歸。著有《秋笳集》。計名名﹐江南吳江人。﹞

丁藥園知中州貢舉﹐闈中搜采瑰異﹐得一卷奇之。同考以波瀾簡質﹐度其人已老﹐請置於乙榜。公曰「才與膽峙﹐豈老生所辦﹖必年少知名﹐終爲大器。」榜發﹐乃李湘北天馥也。同考出語人曰「吾以世目衡文﹐幾失此佳士。」李果方弱冠﹐名振西淸﹐以文章道誼名海內。﹝丁公爵裏見前。李公原籍合肥﹐有同族占河南永城籍﹐公卽以其籍登。順治十四年鄕薦﹐明年成進士﹐授檢討﹐官至武英殿大學士。﹞

趙洞門爲禦史大夫﹐車馬輻輳望塵者接踵於道。及罷歸出國門﹐送者才三數人。尋召還﹐前散者復集如初。吳園次獨落落然﹐不以榮悴易觀。趙每目送之﹐顧謂子友沂曰「他日吾百年後﹐終當賴此人力。」未幾友沂早世﹐趙亦以痛子沒於京邸﹐兩孫孤立﹐幾有西華葛帔這悲。園次哀而振之﹐撫其幼者如子﹐字以愛女。一時咸嘆趙爲知人。﹝趙名開心﹐湖廣長沙人﹐順治甲戌進士﹐官至尙書。友沂名而忭﹐官中書舍人。吳名綺﹐江南江都人﹐官湖北知府﹐爲治簡靜。放衙後﹐蕭然洛誦﹐喜與賓客遊﹐四方名士過從無虛日﹐卒以是罷官。﹞

馮孔博宏獎人才﹐精於鑑別。嘗薦原任光祿寺丞蔚州魏象樞﹐兵部主事成性﹐各以科道用﹐後皆爲名臣。康熙己未﹐詔舉博學鴻詞﹐公薦原任布政使法若眞﹐副使道曹溶﹐參議道施閏章﹐進士沈珩﹑葉舒崇﹐中書曹禾﹑陳玉﹐知縣米漢雯﹐後皆爲海內耆宿。故天下士歸之﹐如百川之赴巨海焉。﹝馮公爵裏見前。博學鴻詞之試﹐應召至者皆一時名宿﹐公無不傾心延攬﹐貧者爲授館﹐病者饋以藥﹐喪者賻以金。聞人有異才﹐輒大書名姓揭座隅﹐汲引如不及。﹞

查漸江佐吳三桂幕﹐吳優禮之。公察其有異志﹐一日與宴﹐僞爲醉後失儀狀﹐不告而去﹐瀕行題詩於壁﹐有「將軍有酒能投轄﹐壯士聞雞已出關」之句。吳亟遣材官往追﹐公從馬上提材官擲之於地﹐曰「乃公終不爲汝畱也。」材官歸報﹐吳大怒﹐遣人殺之。微服間道﹐乃免。俄而吳敗﹐時人皆謂爲見機。﹝查名容﹐浙江海寧人。﹞

王阮亭與睢州湯潛庵初未識面﹐會徵博學鴻儒﹐公言於魏環溪曰「足下以學行聞天下﹐薦士不當以文藝﹐必如湯君者﹐乃可應詔。」人知湯公之薦由魏公之特識﹐而不知自公發之也。﹝王公﹑湯公﹑魏公爵裏已見前。﹞

吳荊山學無涯﹐閎通儒雅﹐好扶植人倫。與徐健庵﹑韓慕廬均以宏獎爲己任。方百川兄弟嘗贄以文﹐公與慕廬擊節不去口﹐由是二方之名震天下。﹝吳名士玉﹐江南吳縣人﹐爲諸生卽以文名天下。康熙丙辰進士﹐選庶吉士﹐授編修﹐充宋金元明四朝詩集纂修﹐累官至禮部尙書。詩宗韓﹑蘇﹐所著有《味劍集》。﹞

孫劍客年羹堯門下久。年建邸﹐術士咸集﹐皆曰百年之業也。孫曰「俄頃可墟耳。」年大怒﹐將殺之。孫自陳﹐願一言而死。召之至﹐孫曰「大將軍大禍在前而不悟﹐願就死。」年詰之。孫曰「大將軍威振中外﹐然功髙則疑﹐主上苛察﹐而羣下構陷﹐非福也。且張廣泗﹑嶽鐘琪率軍西徵﹐方成犄角之勢﹐所以制將軍也。果能遣人往刺張﹑嶽﹐自帥大軍入燕﹐燕破則各省可移檄而定矣﹐此子孫萬世之業也﹐百年云乎哉﹖」年曰「成敗不可知﹐吾固握有兵權耳。」孫由是得釋﹐變姓名而遁。未幾而年果敗。﹝孫名未詳﹐湖廣長沙人。孫亡去後﹐年眷入京﹐中途遇盜﹐失其子﹐及雍正乙巳而年賜死。子旣爲盜所掠﹐教之讀書學劍。盜爲何人﹖則孫劍才也。蓋逆知年之必不善終﹐欲存其嗣﹐故出此劫人之策耳。﹞

錢香樹有知人鑑。諸城劉延淸初釋褐時﹐以行捲請益。公謂其房師王樓山云「吾賀子及門得偉器﹐他日令僕才也。」時延淸及錢塘梁薌林﹐俱以筆法自詡。公曰「二君毋髙自位置﹐會看賢郎跨竈耳。」後延淸之子石庵﹐薌林之子山舟﹐果濡染家學﹐八法冠時﹐碑版法書﹐照耀海內﹐書名突出乃翁上矣。﹝錢名陳羣﹐浙江嘉興人﹐康熙六十年進士﹐選庶吉士﹐授編修﹐累官至刑部左侍郎。劉名統勛﹐山東諸城人﹐雍正二年進士﹐由編修入值南書房﹐累官至大學士。子名墉﹐乾隆十六年進士﹐由編修累官至體仁閣大學士﹐以書法重於時。梁名詩正﹐浙江錢塘人﹐雍正八年以一甲三名賜進士及第﹐授編修﹐累官至吏部尙書﹑東閣大學士。子名同書﹐乾隆十七年由舉人特賜一體殿試﹑選庶吉士﹐累遷侍講﹐以文章書法名世﹐引疾歸。﹞

劉延淸彊直勵節﹐洞燭幾先。事之可否﹐微發其端﹐至一二十年後﹐始服其精識。士賢不肖﹐亦洞見其將來。初公論劾張廷玉及訥親﹐直聲震朝野。張果以要求配享﹐謝恩失禮被嚴譴。訥以大學士視師金川﹐坐僨事伏法。人皆服公之言若蓍蔡矣。﹝劉公爵裏見前。其官左都禦史時﹐疏言「大學士張廷玉曆事三朝﹐遭逢極盛﹐然而晚節當愼﹐責備恆多。竊聞輿論動云﹐張姚二姓﹐占卻半部紳﹐查張氏登仕版者﹐有張廷璐等十九人﹔姚氏與張氏世姻﹐仕宦者有姚孔等十人。𨿽二姓本桐城巨族﹐其得官皆由科目薦舉﹑襲蔭議敍﹐然稍抑其遷除之路﹐使之戒滿引嫌﹐卽所以保全而造就之也。請自今三年內﹐除特旨擢用外﹐槪停升轉。」又言「尙書公訥親年未彊仕﹐總理吏﹑戶兩部﹐與宿衛﹐贊中樞﹐兼以出納王言﹐時蒙召對﹐屬官旣奔走恐後﹐同僚亦爭避其鋒。部中議復事件﹐或轉輾駁話﹐或過目不畱﹐出一言而勢在必行﹐定一稿而限逾積日﹐殆非懷謙集益﹑推賢讓能之道。請加訓示﹐俾知省攺。其所司事務﹐或量行裁減﹐俾免曠廢之虞。」疏入﹐帝皆嘉納之。﹞

郭大昌爲河庫道吏﹐洞澈水性﹐且能鑑別人之貴賤成敗。其時河庫道嘉謨﹐和之外祖也。微時﹐嘗私出都﹐詣嘉求助。嘉怒甚﹐欲治以逃人之法。郭從容語嘉曰「吏見和郎貴當出公右﹐公毋薄其貧。且公以金助外孫﹐事甚小﹐何苦怒爲﹖」嘉乃出金授郭曰「速爲我遣之。」郭招至酒樓﹐握手曰「郎君不日當大貴﹐貴後願毋忘今日﹐爲天下窮黎乞命。」旣爲具鞍馬﹐又自以金助其裝。後十餘年﹐以戶部尙書爲軍機大臣﹐扈蹕下江南。遣僕劉全﹐約郭相見。郭曰「吾始以若主爲濟世才﹐今乃招權納賄﹐爲贓吏逋逃藪﹐毒流生民。吾恨爾時不慫恿嘉公﹐治以逃旗之罪。若主僕﹐旦夕且無死所﹐毋累我。」遂與之絕﹐後卒如其言。﹝郭字未詳﹐江南山陽人。𨿽屈末僚﹐乾﹑嘉之際數十年﹐凡奉特旨持節治河﹐及河督以下﹐無不遇事咨詢﹐倚爲安危﹐蓋振奇人也。﹞

阿雲巖善拔擢人才。每遇下僚散卒﹐一二語﹐卽知其器識﹐輒登薦牘﹐故人樂爲用。嘗識興奎於軍校﹐奇其狀貌﹐令攻某寨﹐卽日授副將。海蘭察權奇自負﹐同時無一人當其意﹐獨服公驅使﹐辱罵惟命。遇他帥﹐𨿽禮下之﹐亦不樂爲用。﹝阿公爵裏見前。﹞

陶云汀某年會試落第﹐無力出都﹐遂賣卜於市。其地近紀曉嵐寓邸﹐紀出入習見之。一日詢閽者﹐以湖南孝廉對﹐命延入。索閱其行捲﹐亟賞之﹐謂他日必膺封圻重任。遂以邸中余屋館之﹐並授餐焉。越三年而陶入詞林﹐累官至兩江總督﹐一如紀公言。﹝陶公﹑紀公爵裏均見前。陶公自是甚徳紀公﹐及貴﹐則厚卹紀公之諸孤﹐兩家往還﹐如姻戚焉。﹞

左季髙禮部試報罷回湘﹐傺甚﹐爲醴陵書院山長﹐修脯甚薄﹐至無以給朝夕。陶云汀由兩江總督乞假回籍掃墓﹐道出醴陵﹐令假書院爲行館﹐囑左公撰書楹帖。有一聯云「春殿語從容﹐廿載家山﹐印心石在﹔大江流日夜﹐八州子弟﹐翹首公歸。」印心者﹐陶公家有古石一方﹐名曰印心石﹐故書齋卽顏曰「印心石屋」﹐宣宗嘗從容詢及也。陶公睹玆聯﹐激賞不已﹐問縣令﹐知左公所撰﹐亟以輿馬迎之至﹐縱談至中夜﹐謂左公曰「君他日勛名事業必出老夫上。」遂延入幕府﹐禮爲上賓。﹝左公﹑陶公爵裏均見前。陶公得子晚﹐其公子尙在髫齡﹐而左公有一女﹐年與相若。陶公一日邀左飲﹐述求婚意。左遜謝不敢。陶曰「吾老而子幼﹐不及睹其成立﹐欲以教誨累君﹐且將以家事相付托也。」左卽慨然允之。未幾﹐陶公薨﹐左爲之經紀喪事﹐挈公子歸裏﹐親爲課讀﹐且部署其家事﹐內外井然。陶氏族人欺公子年幼﹐羣謀染指﹐賴左爲之禦侮﹐得無事。陶公家藏書甚富﹐左於暇日得徧讀之﹐學力由是日進。一生勛業﹐蓋植基於此時也。﹞

鄧保之少有大志﹐不屑屑於章句﹐以訪求才俊﹑鑑別人物爲己任。王壬甫幼時﹐讀書村塾。公聞人誦其詩﹐有「月落夢痕」之句﹐喜曰「此妙才也」。亟訪之﹐定交焉。王故貧﹐公資之使學於名師﹐又相延譽於鉅公。由是王之學日進﹐乃大有名於時。﹝鄧名繹﹐湖南武岡州人﹐與兄彌之同有能詩名。﹞

江岷樵初謁曾滌生於京邸﹐曾亟賞之。旣別去﹐曾目送之曰「此人必名天下﹐然當以節烈死。」時天下方無事﹐眾訝其言之不倫。後十餘年﹐江果自領一軍﹐戰功甚偉﹐遇難於廬州。﹝江公﹑曾公爵裏見前。﹞

王紫銓曾上書於太平天國之忠王李秀成﹐洋洋數千言﹐皆足致淸軍之死命﹐而屏不見用。乃遊歷南洋諸島﹐息影於香港。李少荃聞而賞識之﹐欲延爲上賓。聘使數至﹐王遜謝﹐答書有「此心久灰﹐老朽難用﹐同根相煎﹐敢再加厲」等語。李得書後﹐數嘆息曰「張元不爲宋用﹐誰之過歟﹖」﹝王名韜﹐一名畹﹐江蘇吳縣人﹐上書忠王一事﹐滬人多能言之。當時爲太平天國計﹐殆無逾王書所言者﹐乃棄之不用﹐豈非天耶﹖同時香山容閎自美遊學回﹐謁洪秀全﹐獻外交﹑購船二策﹐洪不能用。又歸安錢江上書洪秀全﹐欲其長驅北上﹐洪亦不能用。語云「得士者昌﹐失士者亡」﹐然哉﹗然哉﹗﹞

光緒乙亥﹐日本與臺灣生番構釁。沈幼丹奉命巡臺﹐與日本司令官西鄕從道相見﹐告以兩國海軍方萌芽﹐不宜開戰﹐爲西人盡見底蘊﹐不如各歸﹐益自治軍﹐二十年以後﹐可相見也。西鄕大感動﹐遂罷兵。及移督兩江﹐奏定各行省歲協南北洋二百萬金﹐專備海軍用﹐期以十年成南北粵三洋艦隊。又恐緩不及事﹐先助北洋四百萬金﹐令成軍。於是北洋艦隊成立﹐且聘瑯威理教練之。未幾﹐而慈禧太后盡移北洋海軍費二千萬築頤和園﹐南洋海軍費亦爲左季髙移治朱家山河工。甲午戰後﹐沈公之孫名翊淸者﹐赴日閱兵﹐西鄕猶在﹐語翊淸曰「日本海軍之有今日﹐不敢忘令祖之贈言﹐惜其人不再見。且貴國任事者﹐不能竟其遺志﹐尢可惜也。」﹝沈公爵裏見前。﹞

袁爽秋少孤貧﹐隨戚北上﹐流落都門﹐薛慰農收養之﹐執雜役焉。後因事對答數語﹐慰農大奇之﹐使伴諸子讀﹐遂妻以女。袁之文學治行﹐獨出冠時。庚子之難﹐從容就義﹐實薛夫人主持之也。﹝袁名昶﹐浙江桐廬人。或云袁公到京﹐適薛慰農擇婿﹐公預其選。其時慰農所注意二人﹕一爲楊廷甫﹐一爲袁公。慰農之夫人親相之﹐並閱其文﹐謂楊必入詞林﹐袁不過進士而已。且楊貌優於袁﹐遂欲婿楊。慰農則謂楊𨿽可入詞苑﹐終不過翰林而已﹐袁𨿽不能入詞苑﹐後有督撫之望﹐爲一代名人。遂決婿袁公云。薛名時雨﹐安徽全椒人﹐官觀察使。﹞

吳筱軒以光緒乙亥授眞定鎭總兵。入覲﹐寶竹坡侍郎邂逅與之言﹐遂定交焉。退而語人曰「中興名將﹐吾見多矣﹐未見有气度髙朗若吳君者。異時國家有事﹐建功者必斯人也。」﹝吳名長慶﹐安徽廬江人﹐予謚「武壯」。寶名廷﹐滿洲人﹐與張之洞﹑陳寶琛﹑張佩綸﹑鄧承修齊名﹐直言敢諫﹐時號「五虎」。後官浙江學政。娶江山船女爲妾﹐自劾棄官﹐佯狂以終。﹞

袁慰亭幼時嗜酒好馳馬﹐日飲數斗﹐遊聘郊原﹐士論薄之。一日﹐往毛公昶熙家會葬﹐毛公屬爲款待賓客。段學士晴川年已八旬﹐審視袁久之﹐語毛公曰「此誰家子弟﹖酷似李子和少年時﹐非凡品也。」子和者李公鶴年﹐時方督東河也。﹝袁已見前。幼時以姊喪赴商城會葬﹐道出潁州。程軍門文炳方退居﹐與有舊﹐畱袁小住﹐縱談兵略﹐偉其識論﹐謂似舊曆行間者。﹞

蔡松坡幼時﹐家極貧﹐無力讀書。同邑樊春徐方授徒裏中﹐從遊者甚眾。一日見羣兒爲投瓦之戲﹐蔡立其中﹐如雞羣之鶴﹐遂攜以歸。飲食教誨﹐未數年而補博士弟子員。遊學東瀛﹐遂成偉器。﹝蔡公﹑樊公均見前。蔡公功成名立時﹐惜樊公之墓上有宿艸矣。﹞

唐少川幼習英文﹐聞其戚陳君爲駐朝鮮商務委員﹐往謁之﹐得爲關口西人記室。時值朝鮮東學黨作亂﹐陳君困於城中﹐袁慰亭督師往援。見一西裝少年﹐騎馬脇槍﹐正擁陳君出﹐詢之則唐也。亟相欣慕﹐並約爲兄弟。旋袁以道員充商務委員﹐邀唐君相助爲理﹐交誼益篤﹐亦可謂獨具隻眼﹐識英俊於微時矣。﹝唐名紹儀﹐廣東香山人。甲午中日一役﹐袁世凱所以主戰者﹐由君助之也。後袁乃舉君自代。逮世凱爲北洋大臣﹐請政府任君爲津海關道﹐旋晉三品京堂。挈梁士詒爲藏印議約全權大臣﹐召還後﹐充督辦京漢鐵路大臣﹐薦升郵傳部侍郎。辛亥起義﹐君以郵傳部大臣充南北議和代表﹐孫文等感君之盡力南方﹐舉君爲總理。君於組織內閣時﹐加入同盟會﹐世凱頗疑之﹐以爭王芝祥督直事意見益相左﹐遂辭職。及世凱稱帝﹐君居上海﹐與民黨益相結合﹐極力反對之。袁死黎繼﹐以君爲外交總長﹐北派督軍暗相齮齕﹐君仍辭職不就云。﹞

梁燕孫以光緒己亥應經濟特科試﹐張香濤亟賞之﹐拔置第一。先是舉行特科﹐內外大臣所保過濫﹐已有責言﹐然慈禧太后求賢意切﹐視之甚重﹐照博學鴻詞故事﹐在太和殿考試。適張入都﹐遂另旨特派之閱卷﹐以外臣領首﹐誠曠典也。閱卷日﹐慶親王奕謂諸閱卷大臣曰「香翁是老輩﹐一切可請教。」閱卷畢﹐賜乘轎遊萬壽山。公賞擡轎太監僅二十金﹐太監大嘩﹐然敢怒不敢言。李蓮英乃從而媒孽之。甲乙皆公所定﹐揭曉後﹐梁士詒第一﹐楊度第二﹐人言嘖嘖﹐彈章交上﹐指梁爲啟超族人﹐且有梁頭康尾之謠。﹝康有爲原名祖詒。﹞瞿子玖在樞府﹐嫉之尢甚。慈禧爲所動﹐至覆試﹐遂攺派榮慶爲閱卷領銜﹐頭場所取前五名﹐乃去其四﹐梁﹑楊皆落第。公頗憤﹐賦《紀恩詩》十五首﹐中有《兩次派閱特科捲》一首云「國勢須憑傑士扶﹐大科匪比選鴻儒。阮文兆武吾何敢﹐忠孝專求鄭毅夫。」蓋用宋孝宗焚香告天求忠孝狀元事﹐以隱刺當局焉。然至今日梁﹑楊二君﹐皆爲中外知名之傑士﹐而梁君爲近代大政治家﹐其財政上之勢力﹐尢足以左右全國。「國勢須憑傑士扶」之語﹐張公之識鑑﹐洵不誣也。﹝梁名士詒﹐廣東南海人。﹞

賞譽第八

魏環溪嘗語人曰「生平景仰﹐而絕不得一親丰采者﹐海內有三賢焉﹕夏峯﹑梨洲﹑二曲是也。」﹝魏公爵裏見前。夏峯爲孫奇逢講學處﹐故學者稱夏峯先生。梨洲爲黃宗羲之別號。二曲乃李中孚﹐自署爲「二曲上室病夫」云。﹞

湯潛庵稱黃太衝曰「黃先生論學﹐如大禹之治水﹐導水導山﹐脈絡分明﹐吾黨之斗杓也。」﹝湯公爵裏見前。﹞

汪苕文嘗言「經學修明﹐吾於並世得二人焉﹐顧子亭林﹑李子天生是也。內行醇備﹐吾於並世得二人焉﹕魏子環溪﹑梁子曰緝是也。」﹝汪公﹑顧公﹑魏公見前。李名因篤﹐陜西富平人。明季爲諸生﹐見天下大亂﹐走塞上﹐訪求奇傑以報國﹐無應者。歸而鍵戶﹐讀經史貫穿注疏﹐負重名。與李中孚友善。顧亭林至關中﹐常主其家。甲申﹑乙酉間﹐與亭林冒鋒刃﹐間關至燕京﹐兩謁莊烈帝攢宮。康熙己未﹐薦博學鴻詞﹐以母老辭﹐秉鈞者必欲致之﹐大吏承風旨﹐縣官惇促﹐公將固拒﹐母勸之行﹐始涕泣就道。試授檢討﹐甫就職﹐以母且病﹐具疏乞終養。論者謂淸初有兩大文章﹕葉映橊之《絕命疏》及公之《陳情表》﹐皆使讀者油然生忠孝之心焉。梁公未詳。﹞

宋荔裳標格意气﹐風流文采﹐並足推倒一世。尢西堂目爲東海偉人。﹝宋名琬﹐山東萊陽人﹐順治四年進士﹐授戶部主事﹐累官至四川按察使。會入覲﹐畱京師﹐而吳三桂起兵﹐成都失守﹐妻﹑子皆在蜀﹐憂憤而卒。詩﹑古文詞盛名滿天下﹐有「南施北宋」之目。施謂愚山也。﹞

王阮亭和人《漱玉詞》有「郎似桐花﹐妾似桐花鳳」之句﹐長安人遂目爲王桐花。﹝王公爵裏見前。王詞又有「春水平帆綠」﹑「夢裏江南綠」﹑「新婦磯頭煙水綠」。鄒程村嘗曰「昔應子紅名三紅秀才﹐今不當稱三綠耶﹖」﹞

朱長孺見徐電發﹐嘆其天才駿發。語顧茂倫曰「此今之郭功甫也。世有王荊公﹐定當激賞其才﹐邀致爲上客耳。」﹝朱名鶴齡﹐江南吳江人。貫穿六籍﹐折衷百氏﹐著書滿家﹐羣推學海。徐名軌﹐江南吳江人。英姿玉立﹐倜儻有大志﹐好古博學﹐通經濟。弱冠才名蔚起﹐下筆數千言。應博學宏詞試﹐授翰林院檢討。著有《南州艸堂集》三十卷﹑《詞苑叢談》三十卷。﹞

毛大可稱顧茂倫爲﹕「人倫之雅鑑﹐品目之善裁。」﹝毛公爵裏見前。顧名有孝﹐江南吳江人﹐居釣雪灘。以選詩爲事﹐唐律及淸初近體詩皆有選本﹐名滿大江南北。﹞

馬章民下第畱京師﹐落拓甚﹐以行捲謁龔芝麓尙書。尙書奇賞之﹐曰「李嶠眞才子也。」歲暮贈白金八百﹐明年乃以第一人及第。﹝馬名世俊﹐江南溧陽人﹐順治十八年﹐一甲一名進士賜及第﹐授修撰。公《對策》稱﹕「王者天下爲家﹐不宜示同異」﹐時論偉之。何義門嘗云「我朝殿撰前劉后韓﹐公居其間﹐鼎足而三」云。龔名鼎孳﹐江南合肥人﹐甲戌進士﹐累官至禮部尙書。好汲引後進﹐學者仰如山斗。﹞

吳錦雯目朱人遠﹕「渥窪龍種﹐丹穴鳳雛。」﹝吳公爵裏見前﹐朱名爾邁﹐浙江海寧人。﹞

世目許九日﹕「天才雋拔﹐風格雄峭。」﹝許名旭﹐江南太倉州人﹐著有《秋水集》。﹞

李杲堂嘗言「說經無雙﹐名擅八龍。昔有慈明﹐今見充宗。」﹝李名鄴嗣﹐浙江鄞縣人﹐風骨不凡﹐年少能詩。充宗姓萬﹐名斯大﹐浙江鄞縣人。﹞

宗定九稱張子羽「丰度標舉﹐屐齒皆韻。」﹝宗名元鼎﹐江南江都人﹐恭謹朴雅﹐與人交終始無失。學有源本﹐旁搜子史﹐六朝奇聞僻事﹐罔不手抄心識。家苦貧﹐課一二老僕耕廢田﹐舂而食﹐析而爨﹐著書自娛﹐足不入州府。張名﹐一字圖南﹐江南江都人﹐流寓白門﹐以畫名於時。性澹簡﹐有塵外趣。客過訪﹐茶酒間進﹐流連竟日﹐不肯去。﹞

許彜千少便岐嶷﹐總角風气更進。嘗詣從祖原孝﹐原孝索冠見之。左右曰「祖見孫何須著此﹖」原孝曰「此子是許氏南來之秀。」﹝許名先甲﹐浙江杭州人。﹞

吳天章初至京師﹐未知名﹐王阮亭亟賞其詩﹐謂爲天才。一日待漏朝房﹐誦其句於葉庵云「泉繞漢祠外﹐雪明秦樹根。」又「門前九曲昆侖水﹐千點桃花尺半魚。」葉大驚異﹐下直卽命駕訪之。自是吳之詩名大噪於日下。﹝吳名雯﹐山西蒲州人﹐進士允升之子。授臨潁縣知縣﹐康熙己未﹐舉博學鴻詞科。放歸﹐遊燕﹑趙﹑齊﹑魯﹑吳﹑越﹑秦﹑楚﹐足迹半天下焉。葉名方藹﹐江蘇昆山人﹐順治十六年一甲三名進士﹐授編修﹐累官至禮部右侍郎﹐卒於位。予謚「文敏」﹐著有《讀書齋偶存稿》。﹞

許有介稱周櫟園「秋月澹面﹐春風扇人。」﹝許名友﹐福建侯官人。周名亮工﹐河南祥符人﹐庚辰進士﹐累官至戶部侍郎。性好獎借人才﹐有著作不顯著者﹐務表章之﹐不遺餘力。尢嗜繪事及古篆籀法﹐賓客紛集﹐從容談說古今圖史﹑書畫﹐皆條分節解﹔客退﹐則手一卷﹐燈熒熒然﹐至夜分歸寢以爲常﹐著述多至數十種。﹞

有人問孫宇臺曰「朱朗詣仗气絕俗﹐揮斥一切﹐何以不罹禍患﹖」孫曰「朗詣不矯矯立崖岸﹐故能居磨涅之中﹐而無燐緇之損。蟬蛻塵垢﹐非凡識所及。」﹝朱名士稚﹐浙江山陰人﹐金庭相國之孫。爲人慷慨﹐不負然諾﹐貫穿掌故﹐有良史之才。﹞

有人目陳其年﹕「其行惇篤而立誠﹐其才灝瀚而精英﹐其气盤礡而淑靈。」﹝陳公爵裏已見前。﹞

龔半千稱屈翁山「龍章鳳姿﹐輝映南海。」﹝龔名賢﹐一稱柴丈﹐江南江寧人。屈名大均﹐廣東南海人。﹞

朱近修稱丁藥園「風義髙舉﹐雄視藝林。天爲加絢﹐地爲加藻。」﹝丁公爵裏見前﹐朱公未詳。﹞

周櫟園稱金冶王「抗厲希古﹐不可一世。」﹝周公爵裏見前。金名鼎﹐江南鎭江人﹐好爲古文辭﹐性不妄交。其在白門﹐惟周櫟園﹑吳眾香﹑盛此公相往來。他客值之﹐瞪目直視﹐不交一語﹐彊與語輒遭詈詬﹐世以此怪之。﹞

張禹木守會稽﹐言論讜直﹐顧且庵目爲「暑月懷冰﹐懍懍有霜气。」﹝張名三異﹐湖廣漢陽人﹐己丑進士。爲政多奇績﹐有古良吏之風。﹞

邵靑門在京師﹐或彊之入太學。試吏部﹐宋右之得其文﹐驚曰「今之震川也。」拔第一﹐例授以官﹐不就。﹝邵名長蘅﹐江蘇武進人。少稱奇童﹐讀書目數行下﹐長乃潛心六經三史及唐宋諸大家文﹐融繹貫穿﹐大放厥詞。論者謂淸初布衣以文鳴者﹐自南邱寧都外﹐惟公可鼎足而三。所著曰《靑門集》若干捲。宋公爵裏見前。﹞

陸稼書稱範彪西「出處不苟﹐守禮謹嚴﹐今之辛復元也。」﹝陸公爵裏見前。範名鎬鼎﹐山東洪洞人﹐康熙六年進士。性孝友﹐究心濂洛遺書﹐闡明絳州辛復元全之學。陸嘗與書曰「夙聞山右辛復元之名﹐而未見其書。承乏恆陽﹐幸與山右接壤﹐則又聞先生出處不苟﹐守禮謹嚴﹐今之辛復元也。且盡刊行辛書﹐大有功於世道﹐辱以見示﹐不敢私於篋衍﹐將攜以南歸﹐徧告鄕後進﹐俾知太行之西﹐龍門之東﹐復有大儒出其間﹐王仲淹﹑薛敬軒之遺風未墜﹐相與傳習而討論之﹐爲惠不亦多乎﹖」其推重如此。﹞

王秋史少有狂名﹐王阮亭﹑田山賞其詩並奇其人﹐有王黃葉之目。﹝王名蘋﹐山東歷城人﹐康熙丙戌進士。所居聖水泉﹐元於欽所品七十二泉之第二十四也。所著曰《二十四泉艸堂集》。田名雯﹐山東徳州人﹐康熙三年進士。授中書﹐累遷工部郎中﹐督江南學政﹐遷江寧巡撫。其時王阮亭負海內重名﹐田公則天資髙邁﹐記誦亦博﹐負其縱橫排之气﹐欲以奇麗駕阮亭而上之。故詩文皆組織繁富﹐煆煉刻苦﹐成一家言。著有《古歡堂》《長河志籍考》等書。﹞

謝方山有《杏村》詩﹐王阮亭稱其去膚存骨﹐去枝葉存老幹﹐眞賞甚希﹐存之篋中﹐以待元次山﹑杜淸碧其人﹐定相賞於弦指之外。﹝謝名重輝﹐山東徳州人﹐官刑部郎中﹐旋掛冠歸。﹞

尢西堂少嘗爲遊戲之文﹐流傳宮禁﹐世宗親加批點﹐嘆爲眞才子者再。康熙戊午﹐召試鴻博﹐授檢討。嘗偕諸臣進平蜀詩文﹐帝見其名曰「此老名士。」公刻二語於堂楹曰「眞才子章皇天語﹐老名士今上玉音。」﹝尢公爵裏見前。﹞

李穆堂博聞彊識﹐下筆千言。釋謁時﹐李晉卿許其與歐曾代興﹐王阮亭稱其有萬夫之稟。﹝三公爵裏均見前。﹞

方望溪嘗與蔡聞之太息生才之難﹐計數生平朋友﹐如楊賓實﹑陳滄州﹐後生中尙未見堅然可信其幾及者﹐況在古人。蔡公曰「吾門雷生翠庭﹐乃後起之賓實也。」﹝三公爵裏均見前。雷公舉鄕試入都﹐不投公卿一刺﹐以陸平湖不敢見魏蔚州爲法。蔡旣與方談及﹐公乃出見望溪於蔡所﹐蔡命受學於望溪。望溪固辭﹐而答以儕輩之稱者﹐凡三四年。其後察公品峻而意誠﹐始受之不辭。﹞

劉繩庵學問淹博﹐應詞科時﹐年才二十有六。廷試賦題爲《五六天地之中合》﹐諸徵士不解所出﹐多瞠目縮手﹐公獨揮翰如飛。張硯齋相國故睨公捲﹐對眾朗吟﹐始得題解。沈歸愚時亦預試﹐出語人曰「吾輩頭顱如許﹐乃不如一少年﹐愧死矣。」﹝劉名綸﹐江蘇武進人。乾隆丙辰開博學鴻詞科﹐公由廩生應詔試﹐授編修。以文章學問受主知﹐未三十年遂參大政﹐又八年而拜大學士﹐其相業見稱於時。﹞

劉海峯少以文謁李穆堂﹐李驚曰「五百年無此作者﹐歐蘇以來﹐一人而已。」﹝劉公﹑李公爵裏見前。方望溪亦嘗語人曰「如苞何足言古文﹖同裏劉大﹐乃今世韓﹑歐之才也。」﹞

金冬心自序其集﹐有云「昔赴萊東﹐道經臨淄﹐邂逅趙秋谷詹事﹐索予詩。啞啞撫掌曰﹕『子詩造詣﹐不盜尋常物﹐亦不屑效吾鄰家雞聲﹐自成孤調。』」﹝金名農﹐浙江錢塘人。續集自序﹐多述其自少至老所遇前輩聞人評詩賞譽之語。文頗奇詭無繩幅﹐而感惓知己﹐眞气在胸﹐此則趙所云「鄰家雞聲」﹐則指王阮亭不忘談龍歸隙也。﹞

王蘭泉在京師﹐與朱竹君互主騷壇﹐時有「南王北朱」之目。﹝王﹑李二公爵裏均見前。﹞

程魚門在京師﹐遇文學人﹐然意下﹐延譽不容口。京師爲之語曰「自竹君先生死﹐士無談處﹔魚門先生死﹐士無走處。」其聲華之盛如此。﹝程名晉芳﹐安徽歙縣人﹐業鹺於淮﹐家世豪富。公獨好儒術﹐罄其資購書五萬卷﹐窮日夜討論之。南巡獻賦行在﹐召試第一﹐賜舉人﹐授中書。四庫館開﹐以薦爲纂修官。書成擢編修。﹞

汪瑟庵嘗督學安徽﹐聞姚石甫獲鄕舉﹐語主試劉金門曰「吾昔於皖中佳士無所遺﹐獨恨未得姚瑩。今君暗中得之﹐何快也﹗」後汪公督學浙江﹐姚往謁之﹐縱談三日。汪贈以詩云「眾鳥啁啾中﹐獨見孤鳳凰。」其獎挹可謂至矣。﹝汪公爵裏見前。劉名鳳誥﹐江西萍鄕人。姚名瑩﹐安徽桐城人﹐姬傳之從孫﹐嘉慶戊辰進士﹐簡福建平和縣知縣﹐累官至湖南按察使。工詩﹑古文﹐畱心經世學﹐遇事激昂奮發﹐欲有所爲云。﹞

李申耆淹通天人﹐學顓而博。少應學政試﹐督學仁和胡文恪拔置第一﹐復刻其文卷分給九學諸生﹐曰「歸家熟讀之﹐毋薄李生新進。老夫衡文半天下﹐未見有如李生者。」﹝李名兆洛﹐江蘇陽湖人。﹞

林少穆以道光戊戌督師廣西﹐道出長沙。左季髙往見之﹐論新疆事﹐援古證今﹐風發泉湧。林公亟賞之﹐至拍其肩曰「他日建奇勛於天山南北﹐竟某之志者﹐其惟君乎﹖」左亦殊自負﹐後卒如林言。﹝林﹑左二公爵裏見前。左公晚年嘗以遇林公事爲平生第一榮幸事。林公是時手書一聯贈左公云「此地有崇山峻嶺茂林修竹﹐是能讀三墳五典八索九邱。」左公常懸此聯於齋壁。﹞

江岷樵被圍於鄂﹐曾滌生檄劉印渠自長沙赴援。行四日夜達通城﹐一戰而圍解。曾與江書云「印渠救援之速﹐如神鷹度漠﹐一擊千里﹐令人嘆賞不已。」﹝江﹑曾二公爵裏見前。劉名長佑﹐湖南新寧人﹐累官至雲貴總督。外嚴毅而內寬仁﹐予謚「武愼」。﹞

曾滌生在京與倭艮峯相友善。倭嘗目之曰「滌生乃今之湯潛庵也。」﹝倭名倭仁﹐姓烏齊格裏氏﹐蒙古正紅旗人﹐道光己丑進士﹐官至文華殿大學士。以九容入手見過自訟﹐言動無忘﹐行己接物﹐絕無偏私。蓋蒙人中之名儒也。﹞

同﹑光之間﹐張香濤﹑張幼樵﹑鄧鐵香﹑劉博泉﹑盛伯熙﹑陳伯潛﹑寶竹坡等直言敢諫﹐封奏聯翩﹐京師目之爲淸流黨。﹝張香濤爵裏見前。張幼樵名佩綸﹐直隸丰潤人。鄧名承修。劉名恩。盛名昱﹐滿洲人。陳名寶琛﹐福建人。寶見前。﹞

李云軒事母甚孝。母晚年患病﹐李寢榻旁﹐侍膳進藥﹐八年如一日。巴陵吳南屏重風義﹐不輕許可人﹐獨盛推李爲今世之王祥。﹝李名翥漢﹐湖南平江人﹐從李續賓軍﹐官至總兵。吳已見前。﹞

黎蒓齋稱黃公度天才瑰特﹐幾如王太尉之巖巖秀峙﹐壁立千仞。﹝黎名庶昌﹐貴州遵義人。少時上萬言書於曾滌生﹐爲曾所賞識﹐官至道員﹐充出使日本大臣。黃名遵憲﹐廣東嘉應州人﹐官至湖南按察使。著有《日本國志》若干捲。﹞

彭雪琴目兪蔭甫「其澹如菊﹐其潔如蓮。」﹝彭公見前。兪名樾﹐浙江徳淸人﹐起家翰林﹐出爲河南學政﹐以事罷歸。研精經術﹐著述甚多﹐與王壬甫齊名於光緒中葉。﹞

譚組安稱王壬甫之文﹑譚英秀之劇爲近世之二寶。﹝譚名延闓﹐湖南茶陵人﹐翰林院編修。辛亥起義﹐君以湖南響應﹐遂在湖南都督。王公見前。譚英秀名鑫培﹐湖北黃陂人﹐工唱須劇﹐爲北京劇界中之泰山北斗。﹞

品藻第九

顧亭林嘗曰「學究天人﹐確乎不拔﹐吾不如王寅旭﹔讀書爲己﹐探賾洞微﹐吾不如楊雪臣﹔獨精三《禮》﹐卓然經師﹐吾不如張稷若﹔蕭然物外﹐自得天機﹐吾不如傅靑主﹔堅苦力學﹐無師而成﹐吾不如李中孚﹔險阻備嘗﹐與時屈伸﹐吾不如路安卿﹔博聞彊記﹐羣書之府﹐吾不如吳任臣﹔文章爾雅﹐宅心和厚﹐吾不如朱錫鬯﹔好學不倦﹐篤於朋友﹐吾不如王山史﹔精心六書﹐信而好古﹐吾不如張力臣。」﹝顧公已見前。王名錫闡﹐江南吳江人。博覽羣書﹐守義樹節﹐講濂洛之學﹐兼通中西天學。楊公未詳。張名爾歧﹐山東濟陽人。明季爲諸生﹐入淸卽隱居求志﹐博綜載籍﹐以篤志力行爲本﹐學者稱蒿庵先生。傅名山﹐山西陽曲人。明季諸生﹐博學尙義節﹐入淸衣朱衣﹐居土穴﹐課子讀書。康熙舉鴻博﹐固不應試﹐授以官﹐亦不謝﹐旋放歸。李公見前。路公未詳。吳名志伊﹐浙江仁和人。志行端愨﹐博聞彊識﹐兼精天官樂律。朱公見前。王名宏撰﹐陜西華陰人。張名﹐江南山陽人。精六書﹐貧而嗜古﹐究心金石﹐搜討靡遺。﹞

毛大可目史訥齋﹕「雍睦家居﹐事父怡愉﹐不間嘻﹐有似陳季方﹔把臂堪托以妻孥﹐似朱生﹔見利思義﹐不因人炎熱﹐似梁伯鸞﹔嗜酒疏脫﹐每一飲必陶然盡醉﹐而諸務不失簡則﹐有似張黃門﹔訓諸經百氏﹐鉤深致遠﹐可使擔囊負笈﹐執經問學者不絕門捨﹐𨿽傾筐倒篋﹐隨叩隨應﹐猶然鼠壤有餘物﹐似馬季長。」﹝毛公見前。史名廷柏﹐浙江蕭山人﹐弱年蜚聲文林﹐豪蕩無前。領袖東南﹐凡人士宴會﹐有所譜記﹐非史不就。﹞

萬履安有子八人﹐長孫貞一﹐並稱令器。李杲堂嘗論之曰「粹然有得﹐造次儒者﹐吾不如公擇﹔好古而信﹐篤志不分﹐吾不如充宗﹔足以文章名世﹐居然大家﹐吾不如貞一﹔至若學通古今﹐無所不辧﹐則吾不如季野。」﹝萬履安名泰﹐一稱悔庵。生有異稟﹐美風儀﹐進止不失尺寸。舉丙子孝廉﹐亂後遂隱居不仕﹐文行爲天下楷模。李杲堂論風格比之東漢郭有道﹑黃徵君云。公擇名斯選﹐顏色充豫﹐內腴外丰﹐被服雍容﹐出言款款有序。充宗名斯大﹐生逢喪亂﹐不事科舉業﹐湛思諸經﹐以爲非盡通諸經﹐不能通一經﹔非悟傳注之失﹐不能通經﹔非以經釋經﹐亦無由悟傳注之失。著書三百卷。貞一名言﹐少以古文名﹐隨諸父在講社中﹐最精博。黃太衝深器其文﹐謂能摹震川之古淡﹐而加以剡源之色澤。季野已見前。﹞

王西樵嘗稱林鐵崖異人者三﹕須眉奇古﹐略如李伯時所畫羅漢相﹐則異在容貌﹔下筆落落﹐能爲詭之詞﹐出入於孫樵﹑劉蛻之間﹐則異在文筆﹔每當宴會﹐竹肉間作﹐或值徜徉山水之際﹐時而意得忘言﹐如釋迦拈花﹐達摩面壁﹐時而快論斗發﹐又如春雷奮蟄﹐奇鬼搏人﹐則異在性情語言。﹝王名士祿﹐山東新城人﹐順治十六年進士﹐官考功員外郎﹐典試河南﹐以磨勘罷官。母憂﹐哀毀卒。林名嗣環﹐福建晉江人﹐己丑進士﹐官觀察。倡議屯田﹐爲武臣所中被逮﹐久得雪﹐寓居西湖﹐以著述自娛。﹞

黎愧曾文章雄視海內﹐徐巨源嘗曰「漢陽李文孫﹐長汀黎愧曾。」﹝黎名士宏﹐福建長汀人。徐名世溥﹐江西新建人。李名昌祚﹐湖廣漢陽人﹐壬辰進士﹐官廷尉。﹞

黃兪邰目周櫟園﹕「吏事精能﹐撫戢殘暴﹐如張乖崖﹔屢更錯﹐乃別利器﹐如虞升卿﹔文章名世﹐領袖後進﹐如歐陽永叔﹔博學多聞﹐窮搜遠覽﹐如張茂先﹔宏獎風流﹐座客恆滿﹐如孔北海﹔心好異書﹐性樂酒徳﹐如陶淵明﹔惇篤友朋﹐信心不欺﹐如朱文季﹔孺慕終身﹐友愛無間﹐如荀景倩﹑李孟元﹔至其登朝未久﹐試用不盡﹐則如範希文﹔而遭讒被謗﹐坎挫折﹐又如蘇長公。」﹝黃名虞稷﹐福建晉江人。周公已見前。﹞

陸麗京文行彪炳一時。事親至孝﹐居喪執禮﹐人擬之髙子臯。﹝陳名圻﹐浙江錢塘人。學旣淵茂﹐立志以忠誠自﹐與弟﹑培咸以文章經世自任﹐海內稱三陸。﹞

羅隨園嘗言「老而好學﹐有徳有言﹐吾敬張君祖望﹔博聞彊記﹐不妄許可﹐吾敬毛君稚黃﹔雕龍繡虎﹐與物無競﹐吾敬丁君素涵﹔閉戶著書﹐朗有卓識﹐吾敬李君東琪﹔汪洋千頃﹐能以度勝﹐吾敬沈君開先﹔情辭斐﹐波瀾老成﹐吾敬孫君宇臺。」﹝羅名賢﹐陜西華州人﹐好吟詠﹐名重公卿間。參浙撫軍日﹐與西陵耆舊放情詩酒。張名綱孫﹐浙江錢塘人﹐美須髯﹐恬淡不樂交遊﹐好爲詩﹑古文詞。喜山水﹐窮幽躡險。著有《秦亭集》。毛名先舒﹐浙江錢塘人﹐出陳臥子先生門。其詩音節瀏亮﹐有七子余風。丁名瀠﹐浙江仁和人﹐藥園之弟。李名式玉﹐沈名峻曾﹐均浙江錢塘人。孫名治﹐浙江錢塘人﹐以著述稱於時﹐其文光怪陸離﹐如商彜周鼎。﹞

陳其年與汪苕文論六朝之文﹐詞雄旨洽﹐鉤深索微﹐多出諸賢尋賞之外。時冒辟疆在坐﹐傾聽不置﹐陳遽掀髯謂汪曰「與子論交十年﹐今夕始稱知己。」﹝陳﹑汪二公爵裏均見前。冒名襄﹐江南如臯人﹐孝友易直﹐能文章﹐善結納﹐知名天下。﹞

宋旣庭與宗弟疇三俱以孝廉知名﹐時稱大宋小宋。或問汪苕文﹕「大宋何如人﹖」汪曰「阮思曠都不及眞長逸少﹐而能撮有諸人之勝。」﹝宋名實穎﹐江南長洲人。醇靜寡欲﹐動止皆有常則﹐才名早著。三十舉孝廉﹐以公車至京師﹐輒攝衣據諸貴人上坐﹐意气岸然。名公卿及四方遊士﹐日夜持刺到門﹐以得見顏色爲幸。疇三名徳宏﹐江南長洲人﹐辛卯孝廉。汪公已見前。﹞

閻百詩天性好罵﹐於宏詞科五十人少所許可﹐獨盛推吳任臣之博覽﹐徐勝力之彊記。﹝閻﹑吳二公已見前。徐名嘉炎﹐浙江秀水人﹐由監生授檢討﹐在史館中﹐著作與人不同。﹞

陸稼書稱﹕「應潛齋髙風峻節﹐可比許由﹑陶潛。然許𨿽髙潔﹐文采無聞﹔陶之文采表著矣﹐而耽於曲蘗﹐不可以爲訓。惟先生閎覽博物﹐澹泊寧靜。許之所無﹐先生有之﹔陶之所有﹐先生無之。爲足髙視古今云。」﹝陸﹑應二公已見前。陸公嘗兩會應公於武林﹐與論學術源流﹐甚契。應公亦命二子訪陸公於西湖寓次﹐其卒也﹐陸公以文祭之﹐有「髙風峻節﹐可比許由﹑陶潛」云。﹞

有人目王薑齋﹕「刻苦似李中孚﹐貞晦似孫鐘元﹐多聞博學﹐志節皎然﹐不愧黃太衝與顧亭林。」﹝諸公已見前。﹞

錢牧齋序黃忍庵之詩﹐謂「長安金陵雜感諸篇﹐頓挫鉤鎖﹐纏綿惻愴﹐在韓致堯﹑元裕之之間。」﹝錢名謙益﹐江南虞山人。黃名與堅﹐江南太倉州人﹐順治十六年進士。康熙十八年召試鴻詞科﹐授編修﹐遷贊善。著有《忍庵集》。﹞

朱竹垞旣入詞館﹐日與諸名宿掉鞅文壇﹐時有爲之月旦者﹐謂王阮亭工詩而疏於文﹐汪苕文工文而疏於詩﹐閻百詩﹑毛大可工考證﹐而詩文皆次乘﹐獨公兼有諸人之勝。﹝諸公爵裏均見前。﹞

姜西溟爲文雅健﹐有北宋人意。魏叔子謂﹕「朝宗之文﹐肆而不醇﹔苕文之文﹐純而不肆﹔先生在醇肆之間。」時韙其論。﹝姜﹑魏二公已見前。﹞

有人評浙中詩派﹐前推朱竹﹐後推湯西崖。竹學博﹐故能變化﹔西崖才大﹐故能恢張。後有作者﹐莫能越兩家之外也。﹝湯名右曾﹐浙江仁和人﹐康熙二十七年進士。性伉直﹐以文學重於時﹐在垣坦所條議甚眾﹐視學中州﹐杜絕苞苴請托﹐累官至吏部侍郎。持正議﹐忌者齕之。﹞

萬九沙識杭堇浦﹑全謝山於髫年﹐卽目爲鄭漁仲一流人物。﹝萬名經﹐充宗之子。自幼濡染家學﹐長益奧博無涯。康熙癸未進士﹐選庶吉士﹐授編修。典試山西﹐視學黔中﹐著書甚多。杭名世駿﹐浙江仁和人。少負異才﹐於學無所不通﹐所藏書擁榻積幾﹐不下數萬卷。乾隆元年召試鴻詞﹐授編修﹐攺禦史﹐條上四事﹐下吏議﹐尋放還﹐一意著書。好獎借後進。全公已見前。﹞

杭堇浦嘗言「吾經學不如吳東壁﹐史學不如全謝山﹐詩學不如厲樊榭。」﹝杭﹑全二公爵裏見前。吳公未詳。厲名鶚﹐浙江錢塘人。少孤貧﹐僦居東園﹐讀書不止。爲詩精深峭潔﹐截斷眾流﹐於新城長水外自樹一幟。康熙庚子舉人﹐乾隆初舉鴻博﹐報罷南歸﹐客揚州。有馬氏藏書甚富﹐延主其家﹐盡探祕籍。主坫大江南北者凡數十年﹐尢工詩餘﹐擅南宋諸家之勝。﹞

鐵冶亭少與百菊溪﹑法時帆並稱三才子。菊溪稱其詩「如王子晉向月吹笙﹐聲在云外﹔至其气韻宏深﹐如河流之發源天上。」其推挹至此。﹝鐵名保﹐滿洲正白旗人﹐乾隆三十七年進士﹐由編修官至兩江總督。著有《梅庵集》。敬賢禮士﹐推人倫﹐冰鑑爲鄂文端後一人。百﹑法二公爵裏見前。﹞

有人評孫子瀟之詩﹕「沈鬱不及張仲冶﹐而無其叫囂﹔敏贍不及袁簡齋﹐而無其遊戲。」﹝孫﹑張﹑袁三公爵裏均見前。﹞

王蘭泉嘗曰「吾於淮海得四士焉。王念孫及子引之﹐善《蒼》《雅》之學﹔汪中爲揚﹑馬之文﹔劉臺拱有曾閔之養。」時以爲四士三美。﹝王蘭泉﹑王念孫二公爵裏見前。引之字伯申﹐登嘉慶四年進士﹐廷試以一甲第三人及第﹐累官至禮部尙書。究心《爾雅》《說文》《音學五書》﹐以求聲音﹑文字﹑訓詁之學﹐成《經義述聞》十五卷﹑《經傳釋詞》十卷﹐精博過於惠﹑戴二家。汪公已見前。劉公未詳。﹞

許周生博學能文﹐以嘉慶己未成進士。是科得人最盛﹐論者謂與康熙己未﹑乾隆丙辰兩詞科相埒。朱石君曰「經學則有張惠言等﹐小學則有王引之等﹐詞章則有吳等﹐兼之者其許生宗彥乎﹖」﹝許名宗彥﹐浙江徳淸人。生有異稟﹐九歲能屬文﹐劉文正謂﹕「他日必爲名儒。」授兵部主事﹐後觀政兩月﹐卽假歸。生平寡嗜好﹐惟喜購書。於書無所不窺﹐旁及道藏釋典﹐名物象數﹐必窮其奧而後已。尢精天文﹐自制渾金球﹐別具神解。朱公﹑王公﹑吳公爵裏見前。張字臯文﹐江蘇武進人。精孟虞易說﹐阮蕓臺謂與孔廣森之《公羊》《春秋》同稱專家絕學云。﹞

蔣蔣山治經史小學﹐兼通象緯﹐詩才尢雄富。弱冠遊浙﹐阮蕓臺方督浙學﹐一見傾倒﹐序其《經學齋》詩曰「研精覃思﹐夢見孔﹑鄭﹑賈﹑許時﹐不失顏﹑謝山水懷抱也。」﹝蔣名徵蔚﹐江蘇元和人。伯兄莘﹐季弟夔﹐均有名於時﹐稱爲元和三蔣。人各有集﹐蔣山尢淵博。阮公見前。﹞

曾滌生嘗奏稱﹕「胡林翼之才勝臣百倍。」及上胡公死事狀﹐又謂其堅持之力﹐調和諸將之功﹐總核之才﹐皆臣所不逮﹐而尢服其進徳之猛。﹝曾﹑胡二公爵裏見前。﹞

左季髙好以諸葛自比﹐與人書札﹐輒自署曰「老亮」。公督陜甘時﹐吳淸卿視學甘肅﹐觀風﹐命詩題曰《諸葛大名垂宇宙》。公聞之掀髯大笑。﹝左公爵裏見前。嘗以軍事料敵奇中﹐自詡明見萬里之外。某屬吏曰「此諸葛之所以爲亮也。」又言「近人好以諸葛自比者多。」某屬吏曰「此葛亮之所以爲諸也。」公甚不悅。吳名大澂﹐江蘇吳縣人﹐以翰林院編修﹐官至湖南巡撫。甲午之役﹐自請出師遼東﹐無功而還。﹞

光緒戊戌﹐徳宗奮發自彊﹐欲求人材。一日﹐從容問翁叔平相國曰「卿自謂何如康長素﹖」翁曰「康之才勝臣百倍。」﹝翁名同龢﹐江蘇人﹐以翰林院編修﹐官至大學士﹑軍機大臣。戊戌政變﹐罷官歸裏。康見前。﹞

光緒季年﹐新設郵傳部﹐張冶秋爲尙書﹐唐少川爲侍郎。其時丞參由部奏簡﹐張重時望﹐欲舉張謇﹑湯壽潛﹑鄭孝胥﹑張元濟﹔唐重實驗﹐欲舉梁如浩﹑周萬鵬﹑鐘文耀﹑施肇基。各爲月旦﹐相持久之﹐時論不能分優劣。﹝張公﹑唐君爵裏見前。﹞

孫中山﹑黃克彊在革命黨人中﹐爲一時瑜﹑亮。或愛孫言論﹐則疑黃無文﹔或重黃實行﹐而無取於孫。﹝孫君﹑黃公已見前。﹞

王聘卿與段芝泉在北洋派中﹐有「王龍段虎」之評﹐至馮華甫則不免諸葛誕之譏也。﹝王名士珍﹐直隸正定人。段君已見前。馮名國璋﹐直隸河間人。﹞

新世說卷四

規箴第十

汪苕文頗自患懶放﹐兼以此規王西樵。王莞爾曰「長安車馬喧鬧﹐甚囂塵上。若無吾輩一二孤寂者點綴其間﹐詎非缺陷﹖君亦何必以懶放自患耶﹖」﹝汪﹑王二公爵裏見前。﹞

鄒子先﹑趙砥之並居吳江之西郊。鼎革時﹐邑人多謝去諸生冠服。俄學使者來﹐傳相告﹐言不出且遣戍。趙頗心動﹐鄒正色規之曰「我輩但當論是非﹐不當計利害。」於是遂止。趙每爲人言「微鄒君﹐幾喪吾守。」﹝鄒名甲芳﹐趙名瀚﹐均江南吳江人。時論鄒之剛決不撓﹐趙之服義推美﹐君子兩賢之。﹞

文與也作畫﹐頗得待詔家法﹐然多率爾之筆。汪苕文規之曰「此事定須霞思云想﹐刻意經營﹐柰何禿唐落墨﹐便布人間﹖」﹝文名點﹐江南吳縣人。﹞

汪舟次兄弟好古力學﹐名沸大江南北﹐戶外屨恆滿。父意歉之﹐曰「吾不願爾曹爲名士。名如翦彩鏤棘﹐實不存也。爾曹與人交﹐以其文無寧以其行。郭泰之異茅容﹐庾衮之敬褚徳﹐豈爲名髙哉﹖爾曹其愼之﹗」﹝汪名楫﹐江南江都人。康熙己未開詞科﹐召試中第﹐授檢討。與修《明史》二十二年﹐充冊封琉球正使﹐累官至福建布政使。父名汝蕃﹐字生伯﹐自言生平無異人﹐惟不欺二字﹐反復無愧耳。嘗築友善庵﹐出米數百石賑饑﹐身與妻子粗糲自如。亂後家中落﹐乃整飭余緒﹐每得金﹐卽贖屯營婦女歸其家﹐又埋胔掩骼二十九年﹐凡櫝千餘。﹞

王阮亭性和易寬簡﹐好獎引气類﹐施愚山嘗規之曰「公好獎引人物﹐自是盛徳。然後進之士﹐學有未成﹐得公一言便自詡名士﹐不復虛懷請益﹐非公誤之耶﹖」﹝王﹑施二公爵裏見前。施公之語﹐見王公《香祖筆記》﹐且云「予思其言﹐亦極有理。」﹞

杜茶村以書翰規人﹐好作進一步語。嘗答某書云「自古小人之禍﹐君子激之﹔君子之名﹐小人成之。至於成君子之名﹐卽已受小人之禍﹐天下事因之敗壞者不少矣。」﹝杜名濬﹐湖北黃岡人。明季爲諸生﹐避亂居金陵﹐刻意爲詩﹐然不欲以詩人自名﹐貴人求詩者踵至公門﹐不與通﹐年七十七而卒。﹞

姜西溟與翁叔元相善﹐翁嘗謂公曰「吾名不見子集中﹐是吾恨也。」翁官祭酒﹐余國柱方排湯潛庵﹐翁受指使﹐劾睢州僞學﹐遂擢少詹﹐以睢州管詹事府也。公發憤爲文以規之曰「古者輔教太子﹐有太傅少傅之官。太傅審父子君臣之道以示之﹐少傅奉太子以觀太傅之徳行而審諭之。今詹事有正貳﹐卽古太傅﹑少傅之遺也。翁公貳詹事﹐其正實睢州湯公。公治身當官立朝﹐斬然有法度﹐吾知翁君必能審諭湯公之徳行以導太子矣。」翁見之﹐憮然曰「某知罪矣。然願子勿出也。」越日而公刊布之﹐徧傳輦下﹐翁恨之刺骨。﹝姜公﹑湯公爵裏見前﹐翁江蘇常熟人。﹞

葉星期築室橫山下﹐其論文以議論不蹈襲前人﹐卓然自吾立方爲立言。汪苕文居堯峯﹐說經硜硜﹐與公持論鑿枘﹐門下士亦互相詆。汪沒﹐公曰「吾向不滿汪氏文﹐亦謂其名太髙﹐意气太盛﹐故麻列其失以規之﹐非謂其謬戾於聖人也。且汪沒﹐誰譏彈吾文者﹖」乃取向所摘汪文短處番燔之。﹝葉名燮﹐江南吳江人﹐康熙九年進士﹐出知寶應縣﹐以伉直不容於上官﹐不二年落職。歸而築室橫山﹐所作詩文﹐意必鉤玄﹐語必獨造﹐寧不諧俗﹐不肯隨俗﹐於同時諸家外能拔戟自成一隊。﹞

施愚山嘗規其所親曰「我輩旣知學道﹐自不至大戾名教﹐但終日不見己過﹐便絕聖賢之路﹔終日喜言人過﹐便傷天地之和。」﹝右數語見施公所著《學余集》。﹞

曹厚庵謁館師胡此庵﹐講明善之旨。公曰「何其言之似王陽明也。」因與往復討論。此庵規之曰「子所言皆先儒之言﹐非心悟獨得者﹐於子何益﹖」公乃辭歸﹐益究心深思﹐不得輒泣下。閱一年﹐豁然大悟。趨質此庵﹐此庵望見之﹐大喜曰「子今大有得矣。」﹝曹名本榮﹐湖北黃岡人。幼讀陽明書﹐好之﹐探索至廢寢食。常屏迹山中﹐夜半月出﹐坐達旦﹐怡然有得。順治六年成進士﹐選庶吉士﹐出胡此庵門下。﹞

張敬庵按察江蘇時﹐始至未受篆﹐卽過方望溪。辭不獲﹐張入曰「吾迫欲一見論學耳。」方規之曰「某未知學﹐但聞守官之大戒二﹕其一義利也。公旣然不滓矣﹐進乎此則利害﹐非知命而不惑者不能無搖。」張甚韙之。﹝張﹑方二公爵裏見前。﹞

陳榕門視官事如家事﹐以民心爲己心。所著有《養正遺規》《教女遺規》﹐以訓於家﹔有《訓俗遺規》《從政遺規》《學仕遺規》《在官法戒錄》﹐以施於民。﹝陳公爵裏見前。嘗曰「生平無他嗜好﹐每處一地臨一事﹐卽就其地其事悉心講求﹐以求有益﹐不自覺其勞也。」﹞

朱石君爲侍講學士﹐仁宗時在藩邸﹐公奉命侍仁宗讀﹐未幾又有督學福建之命﹐臨行上五箴﹕「一曰養心﹐二曰敬身﹐三曰勤業﹐四曰虛己﹐五曰致誠。」仁宗力行之。及親政﹐亦常置座右。﹝朱公爵裏見前。公以干隆三十九年授侍講學士﹐四十一年命上書房行走。初置文淵閣官﹐特命公直閣事﹐主福建己亥鄕試。四十五年﹐督福建學政。﹞

阿雲巖年少時﹐飲於總督鄂某園中。園有古松一株﹐構亭其下﹐顏曰「倚松」。鄂固倚某權相爲泰山者。酒半﹐阿因規之曰「亭名不佳﹐松豈可倚者。大風折松﹐亭亦受其壓矣﹐可不懼乎﹖」﹝阿公爵裏見前。﹞

蔣礪堂歷任封圻﹐待屬吏恩威並用。督蜀時﹐有州縣數員﹐需次無事﹐輒聚爲葉子戲。客過訪之﹐恆拒不納。一日值常參﹐公獨畱此數員﹐面誡之曰「諸君無案牘勞﹐以葉子戲偶爾消遣﹐未始不可。然頻頻爲之﹐則捐財耗時﹐作無益害有益。且因此疏慢朋友﹐來輒拒之﹐似更不可。諸君行將握篆﹐盍先將律例畱心觀覽乎﹖今與諸君約﹐俟一二月後﹐余將條問焉。能對者方委以民社﹐否則未敢以地方公事漫爲嘗試也。」自是各官咸講求例案﹐無敢嬉於博。﹝蔣名攸銛﹐遼東襄平人﹐隸漢軍旗籍。乾隆四十九年成進士﹐選庶吉士﹐次年授編修﹐典試督學﹐薦任疆臣﹐累官至文淵閣大學士﹐以嘉慶二十二年任四川總督。﹞

袁簡齋有友富而不仁﹐嘗作書規之﹐其言曰「善用財者﹐財𨿽寡﹐除自身享用外﹐仁粟義漿﹐皆財爲之﹔不善用財者﹐除妻子奴僕有怨言外﹐招尢致禍﹐亦皆財爲之。」﹝袁公爵裏見前﹐右數語見公文集。﹞

王惕甫短小精悍﹐善詩古文。嘗館睿王邸﹐王器重之。王稍有過﹐公輒正言規之﹐使王冠帶謝過乃已。﹝王名芑孫﹐江蘇長洲人﹐乾隆戊申召試舉人﹐官華亭教諭﹐不就。客京師久﹐嘗謂﹕「法時帆云君有詩識無詩才﹐汪端光有詩筆無詩膽﹐其兼之者故有人在。」蓋自謂也。﹞

吳春麓性忠愨﹐好研究洛閩之學﹐嘗與禮親王書﹕「奮與僨﹐盛衰之本﹔勤與惰﹐成敗之原﹔貪與廉﹐得失之林﹔寬與虐﹐恩怨之府﹔靜與躁﹐壽夭之徵﹔忍與激﹐安危之券﹔謙與滿﹐禍福之門﹔敬與肆﹐存亡之界。」王書之座右。﹝吳名賡枚﹐安徽桐城人﹐嘉慶己未進士﹐官禦史。﹞

汪瑟庵督安徽學政﹐爲《學約五則》以訓士﹕一曰辧塗﹐二曰端本﹐三曰敬業﹐四曰裁僞﹐五曰自立。一時操觚者﹐奉爲求學之南箴。﹝汪公爵裏見前。其《學約五則》﹕一曰辧塗﹐謂諭義諭利﹐人心之分盡於此﹔爲己爲人﹐學術之分盡於此﹐有志者當立辧乎毫釐千里之差。二曰端本﹐謂士者四民之首﹐天下事皆吾分內事也。自公卿至一命之吏﹐皆讀書人爲之﹐故貴通古今﹐達事變﹐相期爲有體有用之學。三曰敬業﹐時文者﹐古文之一體﹐猶之碑志﹑傳記﹑表疏﹑論序云耳﹐以摹擬剽竊者之不足言文﹐乃並時文而小之﹐過矣。四曰裁僞﹐謂昌黎論文惟其是﹐吾論文惟其眞﹐蓋必能眞而後是非可得而論也。申韓莊列異乎吾道者也﹐而朱子以爲先有實而後托之文﹐非以其眞耶﹖五曰自立﹐文之不能不變者﹐時也﹐挽其變而歸之正﹐或因其變而愈益神明於正﹐學者事也。苟非克自樹立﹐隨風气爲轉移﹐取已陳之芻狗﹐沾沾然仿效之﹐庸有冀乎﹖公之因文見道﹐其大指不出乎此﹐每訓士諄諄然﹐如父兄之誨子弟也。﹞

錢子密嘗客曾滌生幕府﹐乞假應秋試。曾設筵餞之。酒闌﹐語之曰「足下名位他日必出在座諸君之上。惟操守二字﹐吾輩應共勉之。」錢後成進士﹐躋卿貳﹐入樞密﹐僅言名位﹐果如曾言矣。﹝錢名應溥﹐浙江秀水人﹐官至禮部尙書﹐軍機大臣。﹞

曾滌生駐軍安慶﹐有戚某自田間來﹐行李蕭然﹐衣服敝素﹐對人沈默不能言。曾頗愛之﹐將任以事。一日會食﹐值飯有稗粒﹐某檢出之而後食。曾默然﹐旋備資遣於行。某請其故﹐曾規之曰「子食而去其稗﹐平時旣非豪富﹐又未曾作客於外。輟耕來營﹐不過月餘﹐而卽有此舉動。吾鄕人寧復如是耶﹖吾恐子之見異思遷﹐而反以自累也。」﹝戚某旋托人向曾求事自試﹐並言痛解前非。時曾公喜種蔬﹐擷鮮而食﹐以爲至味﹐卽命某主圃事。某益自勵﹐日下傭保雜作﹐自朝至夕不輟。公微覘之﹐見其始終不渝﹐乃以他事畀之﹐其人黽勉從公﹐克勤厥職﹐卒官至布政使。﹞

王壬甫有戚串納姬﹐或規之曰「志士枕戈之秋﹐不宜惑溺於女色。」王曰「此大易事﹐卽名之曰『戈兒』﹐以示不忘在莒之義可也。」﹝王公已見前。﹞

郭筠仙以編修參僧忠親王軍幕﹐拒英法聯軍於天津。僧王密詢戰守方略﹐郭對以外人志在通商﹐但當講求應付之方﹐不當稱名與戰。海防無功可言﹐無效可紀﹐不如其已。王默然。及北塘潰敗﹐乃服郭公之言爲有識。﹝郭名嵩燾﹐湖南湘陰人﹐官至侍郎。又嘗與僧王言「制敵之策﹐惟在狙擊﹐然欲擊之﹐必先自循理﹐循理而勝﹐保無後患﹐卽敗亦不至有悔。」王終不能用﹐敗後嘗語人﹕「朝官惟郭翰林愛我﹐能進逆耳之言。我愧無以對之﹐使早從其言﹐何至此敗﹖」﹞

曾滌生旣戰勝洪﹑楊﹐開府江南。李次靑走書賀之﹐其書累三千言﹐末段寓規於頌。其辭云「兩江督府﹐兼綜河漕鹽法及操江﹐諸務殷劇﹐號難治。承平時選帥﹐嘗重於他省。非有文武威望﹐知大體可信畏者﹐莫能任。況大亂之後﹐其事與開創同﹐而又有島夷逼伺﹐狡獷不可測﹐則所謂安內以攘外者﹐宜必邃謀深識﹐消患於未萌焉。竊謂圖治以教養爲先﹐在今日則養先於教。世亂才勝法﹐若由亂而治﹐則當以才用法﹐而不爲法所縛。至於內治旣修﹐外侮自戢﹐道在蓄威養望﹐有以大服乎中外之心﹐久之心喙不遑矣」云云。﹝李公爵裏見前。﹞

李木庵有友謁選﹐貸數百金以供日用。李正色告之曰「今日之京債﹐卽異日之公帑﹐亦卽末路之贓私也。」友拱手曰「戢卿良箴。」﹝李名未詳。﹞

陳石遺寓武昌時﹐張香濤督鄂久。值中外多故﹐武昌居長江上游﹐形勢扼要。張好以陶侃自命﹐陳未許之。有友某隨鄭蘇龕來漢口﹐酷嗜賭﹐陳因以詩規之曰「蒲運甓等無用﹐互訟廷尉難爲平。」蓋兼諷張也。﹝陳﹑鄭二君已見前。﹞

宋漁父被刺於滬上﹐瀕死﹐尙致電函於袁世凱曰「臨死哀言﹐尙望總統開誠布公﹐俾國會定良好之憲法。」﹝宋公已見前。公以民國二年三月二十日之夜乘津浦車北上﹐被槍擊於車站。﹞

袁世凱取消帝制﹐仍思戀棧﹐爲民國元首。蔡松坡致電函以規之曰「共和與帝制﹐立於極相反對地位。自帝制發生﹐則共和瀕死。吾儕力活共和者也﹐今旣活矣﹐公何能再膺總統之任﹖吾謂公旣以帝制爲生﹐卽宜與帝制同死。若帝制死而公獨生﹐竊爲公不之取。吾儕拼擲生命﹐蓋欲身殉共和﹐公猶不思退位﹐能無愧對帝制耶﹖僕爲公計﹐能殉帝制﹐仍不失爲英雄」云。﹝蔡公見前。公發此電未一月﹐袁氏憤極而死。﹞

捷悟第十一

喬文衣居京師﹐嘗於夜半過午門。踽踽獨行﹐萬籟俱寂﹐猛思日中百萬生靈﹐今歸何處﹐頓悟人世升沈﹐如此而已。﹝喬名缽﹐直隸內邱人﹐官司城。﹞

傅靑主徵君善艸書﹐一日醉後作狂艸﹐書畢偃臥﹐置字幾上。子眉潛以己字易之。公醒見之﹐嘆曰「我昨醉後偶書﹐今起視之﹐中气已絕﹐殆將死矣。」眉亟白其事。公曰「然則汝不食麥矣。」後果然。﹝傅公已見前。﹞

陸麗京誦讀明敏﹐善解誤書﹐嘗讀《韓非子》﹐至「一從而咸危」句﹐曰「是一徙而成邑也。」後令他人覆射﹐無一合者﹐惟其弟左墄中之。﹝陸公已見前。左墄名陛﹐神骨軒朗﹐詞令宏通。﹞

任待庵於康熙時爲上海令﹐有安西布賈魏丙者﹐夜就逆旅醉臥﹐風雨大作﹐失橐金三百﹐訴諸任﹐不能得主名﹐因禱於神祠﹐畱隸待命於祠中。隸夜夢神座有幼婦出﹐右手抱細女﹐左手挈衣與之。及接視﹐則裙也。歸以告任﹐任旋悟曰「賜衣而得裙﹐則非衣也。非衣者﹐裴也。逆旅左右﹐殆有裴姓其人者歟﹖」隸叩頭曰「似也。有裴愛者﹐無賴﹐不事家人生產﹐其人僦旅捨旁﹐而得出入其室。卽欲得裴姓﹐此當是。」任曰「然。然則其抱細女者﹐亦可知矣。夫細女﹐愛女耳。吾聞納音之數﹐陽姓從左﹐今左非衣而右愛女﹐其爲裴愛無疑。」遂收裴拷之﹐得實。﹝任名辰旦﹐字幹之﹐浙江蕭山人﹐丁未進士。﹞

胡瑟庵官湘東司李時﹐定南王駐師於衡州。一日召胡至帳下曰「軍中有馬數千﹐需櫪五百具﹐命若三日爲期﹐過期斬。」胡出已暮﹐至江﹐適有人跣足立星露中﹐顧謂﹕「非司李胡公耶﹖何爲至此﹖」胡告之故﹐曰「小人家於江﹐有漁艇百餘﹐破其一可得櫪五六具。請後二日以報。」五百具鱗次江濱﹐胡進之王﹐王大悅。﹝胡名貞開﹐浙江仁和人。性好任俠﹐旁通藝流諸術﹐每雄談﹐四座辟易。己卯舉於鄕﹐鼎革後﹐自甘放廢﹐尋爲張公所辟﹐授湘東司李﹐未幾告歸。工書善畫石﹐爲文絕類蘇長公﹐才大用小﹐有志不就﹐時論惜之。﹞

淸聖祖登極﹐甫八齡。時鼇拜當國﹐勢甚張﹐以帝幼﹐肆行無忌。帝日選小奄之彊有力者﹐令習布庫以爲戲。布庫﹐滿語賭力也。拜入奏事﹐亦不之避﹐拜更以帝弱而好弄﹐心益坦然。一日拜入內﹐帝令布庫擒之﹐十數小奄立執拜﹐遂伏誅。其機警如此。﹝鼇爲淸開國異姓功臣之一﹐世祖臨沒時﹐受顧命與索尼﹑蘇克薩哈﹑遏必隆同爲輔政大臣。以聖祖幼沖﹐專權恣肆。康熙八年﹐命康親王傑書等勘問其罪﹐得三十款論死。﹞

髙澹人隨聖祖登泰山﹐聖祖欲書扁額﹐已擬定「而小天下」四字。提筆一揮﹐將「而」字一畫寫太低﹐以下難再著筆﹐帝甚躊躇。髙曰「陛下非欲書『一覽皆小』四字耶﹖」帝欣然﹐一揮而就。﹝髙名士奇﹐浙江錢塘人。以布衣受聖祖知遇﹐爲文學侍從之臣﹐官至少詹事。﹞

陳滄洲守江寧時﹐駕幸金山﹐觀水師。先期一日﹐大吏檄公於江濱疊石爲步者三﹐欲以困公。屬吏皆惶急﹐公曰「吾自辦之。」乃率諸子弟躬運土石﹐士民從者屬路﹐爭撤屋材濟工。然江澑急﹐下石則浪去。有估人子坐木筏上﹐知其故﹐請筏疊石﹐層層疊﹐筏出水方有基﹐卽甃石如平地。鼓四下﹐工峻﹐如有神助。聖祖臨視﹐益奇之。﹝陳公爵裏已見前。﹞

年羹堯徵西藏時﹐一夜漏三下﹐忽聞疾風西來﹐俄頃卽寂。年急呼某參將領飛騎三百﹐往西南密林中搜賊﹐果盡殲焉。人問其故﹐年曰「一霎而絕﹐非風也﹐是飛鳥振羽聲也。夜半而鳥出﹐必有驚之者。此去西南十里﹐有叢林密樹﹐宿鳥必多﹐意必賊來潛伏﹐故羣鳥驚起也。」﹝年徵靑海﹐日閱地圖﹐知前路有淤泥深坑﹐乃下令云「明日進兵﹐各人攜板一片﹐艸一束。」軍中不解其故。比次日﹐遇深溝泥濘﹐令各將束艸擲入﹐上鋪板片﹐師行無阻。蓋番人方倚此爲險﹐不意大兵驟至也。遂破其巢穴云。﹞

淸髙宗性極穎悟﹐一日臨幸和坤家﹐見家亭額﹐紀曉嵐爲作擘窠大字二曰「竹苞」﹐笑諭坤曰「此紀昀嘲汝之詞﹐蓋謂汝家个个艸包也。」聞而銜之。﹝紀公爵裏見前。公好滑稽﹐與和坤同朝﹐恆隱相嘲謔﹐而坤輒不知。﹞

盧雅雨爲兩淮運使﹐以好士故﹐賓朋紛集﹐供給甚繁﹐遂至虧帑。廷議籍沒﹐紀曉嵐與盧爲兒女姻親﹐常直內廷﹐微聞其說﹐私馳一介往﹐不作書﹐以茶葉及鹽少許貯空函內﹐外以麵糊封固。盧得函卽悟曰「此蓋隱查鹽空三字也」﹐亟將家財寄頓他所。迨籍沒時﹐所存資財﹐寥寥無幾。﹝盧名見曾﹐其籍沒時﹐和珅遣人偵得紀漏言事﹐白之髙宗﹐召紀至﹐責其漏言。紀力辧實無一字﹐帝曰「人證確鑿﹐何庸掩飾乎﹖朕但詢汝操何術以漏言耳。」紀乃白其狀﹐且免冠謝曰「皇上嚴於執法﹐合乎天理之大公。臣惓惓私情﹐猶蹈人倫之陋習。」帝嘉其詞得體﹐爲一笑﹐從輕謫戍烏魯木齊﹐未幾卽賜環。﹞

金冬心客揚州﹐諸鹽商慕其名﹐競相延致。一日﹐某商宴客於平山堂﹐金首座﹐席間以古人詩句飛紅爲觴政。次至某商﹐苦思未得﹐眾將議罰﹐商曰「得之矣﹐『柳絮飛來片片紅。』」一座嘩然﹐譏其杜撰。金獨曰「此元人《詠平山堂》詩也﹐引用確切。」眾請其全篇。金隨聲誦曰「廿四橋邊廿四風﹐憑闌猶憶舊江東。夕陽返照桃花渡﹐柳絮飛來片片紅。」眾服金博洽﹐其實金乃口占此詩﹐爲某商解圍耳。商大喜﹐越日﹐饋以千金。﹝金公已見前。﹞

順天鄕試﹐《四書》文題例由欽定﹐先期內閣進呈《四書》一部﹐命題畢﹐仍發還。乾隆乙酉鄕試﹐奄人捧《四書》發還內閣﹐和珅就奄與語﹐探髙宗命題時情狀。奄言帝披閱第一本至半本時﹐忽微笑﹐振筆直書。珅不語﹐遂知爲「或乞醯焉」一章。蓋乞醯二字﹐嵌乙酉二字在內也。乃密通消息於門生﹐倩人預構﹐雋者甚眾。﹝和珅此種舉動與髙士奇略同。﹞

阿雲巖徵金川﹐一日安營已定﹐忽傳令遷移﹐諸將以天晚力阻﹐公隨發令箭云「違者立斬。」合營𨿽從之﹐而不免怨誹。迨昏夜大雨﹐前此營基﹐水深丈餘﹐幾爲漂沒﹐咸詫爲神奇。公曰「我有何異術﹐特見羣蟻移穴﹐知土熱將雨﹐地勢太低﹐難免於水耳。」﹝阿公爵裏見前。按阿公此舉﹐不難於先見而難於實言﹐稍有權術者﹐必又以爲奇門遁甲矣﹐健兒能不受紿歟﹖﹞

胡興仁官陜西時﹐長文襄自靑海凱旋過境。天气嚴寒﹐需火鑪甚多﹐倉卒無以具。胡命取食案數百﹐鏇其中﹐置鐵鑊﹐燃柴炭﹐而截其足之半﹐自是三軍如挾纊。又督師牙兵三千索貂纓﹐乃購貂裘數襲﹐命縫人縷裁之﹐咄嗟立辦﹐長大悅。﹝胡字未詳﹐以道光中官陜西西安府知府﹐累官至巡撫。長名長齡﹐姓薩爾圖克氏﹐蒙古正白旗人。由筆帖式升軍機章京﹐累官至大學士﹐予謚「文襄」。﹞

黃益齋於道光時爲江西義寧州牧﹐有富紳舉止粗莽﹐言辭鄙陋﹐怪之。入其家﹐書畫典籍古玩不以次﹐尢怪之。旣而悟其人必爲盜。乃微服步行紳居前後﹐有婦人抱兒當門立﹐面有憂色。黃乃作土語曰「何嫂冤气之深也﹖」婦變色。黃又曰「吾知相法﹐嫂來歷大奇﹐欲鄙人語否﹖」婦忽內顧﹐面色如土﹐淚下幾失聲。黃曰「幸無多言﹐敗爾事﹐吾去矣。」次日廣召賓客﹐紳亦預焉﹐至則特延入一室。面詢﹕「公懸某聯甚佳﹐下款某君﹐是何交情﹖」又詢道﹕「公鄴架某書爲舊版﹐不易得﹐所鈐藏書小印﹐是公何人﹖」紳支吾不能答﹐乃出壯士擒之。卽命肩輿召婦至﹐一鞫而事白。先是粵籍某宦假還﹐道出鄱陽湖﹐遇盜﹐家口盡喪﹐一女失蹤﹐老僕赴星子縣報案﹐久不結﹐至是十八年。紳卽盜﹐婦卽宦女﹐父母兄弟皆死﹐蓄志復仇﹐故忍辱爲盜占。上堂之日﹐擲所抱幼子﹐立斃階下。時賓客麕集﹐杯酒之間﹐咸驚且服。﹝黃名未詳﹐湖南人。旣獲盜後﹐徑關星子縣提案卷至﹐釋嫌疑者﹐並咨宦原籍﹐呼其侄及老僕來﹐以家事盡委之。婦圖自盡﹐急救得不死﹐命侄善視其姊。獄奏﹐遠近稱異﹐所謂「義寧州破十八年盜案」是也。﹞

曾滌生治軍時﹐午膳後﹐必邀幕客圍棋一局。一日﹐忽有告密者謂某統領將叛矣﹐其人卽某統領之部下也。公怒曰「汝誣上官反﹐罪當死。」命斬以循﹐著棋如故。頃之某統領來謝﹐公召之入﹐某頓首曰「幸公知我﹐否則殆矣。」公變色﹐命左右立斬之。幕僚皆諫﹐謂「某果叛﹐則告密者不宜斬。旣知其誣而斬矣﹐何又斬某統領乎﹖」公笑曰「非汝輩所知也。」亟命斬訖﹐謂幕僚曰「告密之言確也﹐然非斬告密者﹐某統領且立叛﹐故誘其來而斬之。」蓋某統領本撚匪投誠者﹐此舉𨿽過於殘忍﹐然悟事之敏捷﹐亦有足多者。﹝曾公爵裏見前﹐此事系無錫薛叔耘在幕府中所目睹者﹐爲友人言之。﹞

曾沅甫圍洪﹑楊於金陵﹐久不下﹐忽奉廷寄﹐令李鴻章助戰。曾焦灼益甚﹐召朱洪章商之﹐示以廷寄﹐並曰「倘少荃來克復﹐我軍多年辛苦付流水矣。若阻其來﹐又恐日久無功﹐無以對上。應如何覆奏﹐方爲兩全﹖」朱不假思索﹐卽應曰「斷不可阻止李軍。蓋阻其來﹐而我或日久不克﹐必致獲譴。鄙意不如奉請李速來﹐正可藉此激發三軍之气。以我軍人人心中﹐皆不願以一簣之功拱手讓人也。一面嚴飭各軍﹐刻期猛攻﹐或竟指日可以克復。」左右咨嗟稱善。曾如其言﹐李未及至﹐而金陵下矣。﹝曾名國荃﹐湖南湘鄕人。以諸生從兄滌生治軍﹐官至兩江總督。其圍攻金陵﹐因李鴻章且至﹐奮力克之﹐人多知者﹐不知其出於朱洪章之妙悟也。﹞

釋寄禪冒雪往參岐山恆志和尙﹐志公命司行堂﹐兼執飼犬役﹐如是數年無所得。一日飼犬﹐食未盡而去。志公適至﹐師恐見譴﹐乃取其餘食之。俄見犬自廁出﹐因思向食犬食﹐必雜遺其中﹐心中作惡﹐嘔吐不止。旣念一切世間物本無垢淨﹐亦無好惡﹐取捨皆由業識妄生分別﹐乃決記與之交戰。竊入廁中﹐參乾矢橛﹐一動念間﹐便覺膈臆欲裂﹐愈信經論所云皆實﹐遂悟入心地法門。﹝釋已見前。﹞

潘伯寅與翁叔平好射隱語﹐嘗互出巧題﹐斗捷才於寸晷。潘以「臣東鄰有女子窺臣三年矣」射「總是玉關情」﹐翁以「伯姬歸於宋」射「老大嫁作商人婦」。不著一字﹐盡得風流﹐皆隱語中之神品也。﹝潘名祖蔭﹐江蘇吳縣人。以翰林起家﹐官大學士﹑軍機大臣。翁公已見前。﹞

張香濤亦好射隱語﹐嘗與黃仲弢同以「花落知多少」射《易》經中「心疑者其辭枝」﹐黃之感覺敏捷﹐一擊卽中。張曰「卿未可言﹐待我思之。」逾一小時﹐乃曰吾已得﹐令黃別記所射﹐張亦記之﹐與黃同﹐乃嘆曰「吾才竟遜卿一小時。」﹝張﹑黃二公爵裏見前。張公又嘗以「」字射《詩經》一句﹐射中者獎白金五十錢。念劬以「秉心塞淵」射之﹐遂獲重獎﹐亦隱語之巧者。﹞

近有伶人某﹐在滬上鏡花園之紹興戲館演《三鳳緣》一出。演至徐庭玉赴試時﹐試官命其對課﹐腳本老句出聯是「風吹馬尾千條綫」﹐偶聯是「日照龍鱗萬點金」﹐頗嫌俗惡。此日去﹐試官之老外有意戲弄某伶﹐別出心裁﹐竟造出聯曰「鏡花園鏡花何在﹖」某伶出不意﹐頗爲錯愕﹐旋應曰「水月庵水月都明。」臺下鼓掌稱善。以伶界中有此捷才﹐未易得也。﹝按鏡花園在上海觀音閣碼頭側。﹞

夙慧第十二

毛大可生時﹐母夫人張夢番僧持度牒入門。四歲﹐母口授《大學》﹐卽成誦﹐乃授書﹐使循所讀自認之﹐一再周無不識者。時以篇首「後後厚」三字形異音同爲問﹐具語之﹐卽欣然以解。﹝毛公爵裏見前。﹞

黃忍庵童年穎悟﹐詩一目﹐文二三目﹐卽能記憶。三歲能識字﹐五歲能誦詩﹐八歲酷好唐人詩。嘗錄小本﹐出入輒攜以自隨。十四歲慨然有志於古學﹐欲徧讀周秦以下書。甫三年﹐而讀周末諸子及六朝以上者幾盡。﹝黃公爵裏見前。﹞

魏昭士生甫二十餘月﹐母口授《歸去來辭》及《九歌》一二章﹐久之輒能背誦。諸父嘗抱之﹐誘以果餌﹐使歌﹐歌聲悠揚可聽﹐詫爲英物。﹝魏名世效﹐江西寧都人﹐是和公之子。性狷急﹐勇於事。仲父叔子嘗稱其爲文鋒銳所至﹐往往有沒羽之力云。﹞

徐電發蚤歲韶令﹐天姿英敏。年十二﹐和《無題》詩﹐有「殘月無情入小樓」之句﹐長老咸嗟異之。﹝徐公爵裏見前。﹞

章古愚幼從塾師學。師出﹐有友訪之﹐比歸﹐羣兒告以故﹐而忘其姓氏。師怒呵羣兒﹐章曰「毋怒也﹐我猶能約略記之。」因以筆狀其顴額發眉﹐栩栩然也。師見而笑曰「是得非某乎﹖」已而叩之﹐果然。﹝章名谷﹐浙江仁和人﹐少時瞳神如秋水﹐膚色如玉人﹐多比爲衛洗馬。嘗往豫章﹐買舟歸浙﹐有美姬附舟尾﹐見章貌而悅之﹐數以纖足挑章。章起﹐默自念曰「我違父母膝下久﹐今此江有神﹐倘一涉污邪﹐致幹神譴﹐葬於魚腹﹐豈不永無見父母之日乎﹖」不覺泣下﹐遂整衣冠﹐危坐達旦。善八分隸體﹐畫尢工絕﹐爲時所稱。﹞

萬季野生而異敏﹐讀書過目不忘。八歲在客座中誦揚子《法言》﹐終篇不失一字。﹝萬公已見前。﹞

李景霿七歲而孤﹐自幼苦志讀書﹐言行不苟﹐十齡已通諸經矣。﹝李名霨﹐直隸髙陽人﹐順治三年進士﹐選庶吉士﹐授檢討﹐累官至保和殿大學士。老成持重﹐風度端凝﹐朝野重之。﹞

李湘北自少穎異﹐七歲卽能詩﹐稱神童焉。﹝李公爵裏見前。﹞

沈漢儀總角時﹐嘗從父公趾遊苑中。公趾曰「名卉甚多﹐何以淵明愛菊﹖」對曰「淡而能久也。」父嘆曰「此兒出語可人。」﹝漢儀名家恆﹐浙江建徳人。﹞

王丹麓座上有客﹐謂孔子無須﹐眾詰其說。客曰「《孔叢子》子思告齊君曰﹕『先君生無須眉﹐天下王侯﹐不以此損其敬。』故知今像多須﹐誤也。」座客嘆服。時丹麓子鼎六歲﹐在側﹐轉詰之曰「然則孔子亦無眉耶﹖」客無以答。﹝王公已見前。鼎字應和﹐八歲學詩﹐有「無情風雨過﹐花落不成春」之句。客有談及紅顏薄命者﹐則舉《大學集注》中「夭夭﹐少好貌」一語爲證﹐以爲夭字讀作上聲﹐卽義也。十二歲卽殤﹐或以爲讖云。﹞

惠天牧初生時﹐父夢東裏楊文貞來謁﹐遂名士奇。年十二﹐能爲詩﹐有「柳未成陰夕照多」之句﹐爲時賢所激賞。嘗與名流會﹐座中有客前請曰「聞君熟於《史》《漢》﹐試爲誦《封禪書》。」公朗誦終篇﹐不遺一字。﹝惠名士奇﹐江蘇吳縣人﹐康熙己丑進士﹐選庶吉士﹐授編修。﹞

黃昆圃始生具夙慧﹐十歲通《四書》《五經》。從饒先生仲如學﹐研窮性理之奧。又從吳先生述庵究心經世之學。總角時卽凝重如成人。﹝黃名叔琳﹐順天大興人。年二十﹐以康熙三十年一甲三名進士授編修﹐累官至刑部右侍郎。當代推爲巨儒﹐天下士識與不識皆曰「北平黃先生」。京師首善地﹐列官朝省者無慮數十百輩﹐然相與語﹐稱北平﹐不問而知其爲公也。﹞

陳滄洲之生也﹐母羅太夫人夢人彩雲﹐吞月華﹐有大鳥負靑衣童子來﹐故命曰鵬年。九歲著《蜻蜒賦》﹐卽驚其老宿。﹝陳公爵裏見前。﹞

方望溪四歲時﹐父口授諸經﹐卽能成誦。嘗早起聞雞﹐父以「雞聲隔霧」命對﹐公應聲曰「龍气成云。」八歲時偶竊效爲詩﹐父恐耗有用之心力﹐止之﹐遂絕意不復作。﹝方公爵裏見前。﹞

劉石渠十歲不能言﹐狀類癡呆。一日聞父長嘆﹐忽問曰「父何嘆﹖」父以其能言也﹐喜甚曰「家門不幸﹐汝兄夭折﹐汝又不能言。今能言﹐吾無憂矣。」自是教之讀﹐過目成誦﹐如有宿慧者。﹝劉名璐﹐沈邱人。父學向﹐順治進士﹐令於浙江。長仲二兄聰慧而夭。﹞

潘稼堂資稟絕人﹐幼有聖童之目。覽曆書一過﹐卽能暗誦﹐無所訛脫﹐首尾不遺一字。﹝潘名耒﹐江南吳江人。父凱﹐列名復社﹐兄檉章能文﹐負气節﹐苕史獄起﹐蒙難死。公少從顧亭林﹑徐俟齋﹑戴耘野三先生遊﹐故其學貫穿淹洽﹐無所不通﹐旁及日曆﹑算數﹑宗乘﹑道藏﹐悉有神會。詩古文尢精博無涯。嘉定陸翼王﹑平湖陸稼書交口許之。康熙己未﹐以布衣舉博學鴻詞﹐官檢討﹐纂修《明史》﹐充日講起居注官。﹞

趙秋谷穎悟絕倫﹐九歲捉筆爲文﹐有奇語。裏中爲文社﹐公初不與通﹐輒自攜紙筆入座﹐眾以其幼也易之。移晷立成數篇﹐乃大驚﹐目爲聖童。﹝趙公爵裏見前。同裏孫文定廷銓奇其才﹐命作《海棠賦》﹐曰「大器也。」以女孫字之。年十四爲諸生。﹞

王阮亭之幼子﹐乳名「虎兒」﹐三歲能誦唐詩百首。﹝王公爵裏見前。﹞

李穆堂有夙慧。少貧﹐無資買書﹐貸於鄰﹐每一披覽﹐無不成誦。﹝李公爵裏見前。公爲朝林﹐庫中舊藏有《永樂大典》﹐皆讀之﹐同僚取架上書以問之﹐無不立時。﹞

嵇尙佐九歲讀《禹貢》﹐恍然曰「禹之治水﹐皆自下而上。蓋下流宣通﹐則水自順流而下。」長老咸驚異之﹐曰「此子他日必爲名臣﹐能宣汾洮而障大澤者也。」﹝嵇名璜﹐江蘇長洲人﹐文敏公第三子。雍正七年﹐特旨大臣子弟一體會試﹐公年裁二十﹐以國子生登進士﹐入翰林﹐給假歸娶﹐尋授編修。後以治水功累官至河東總督﹐旋遷吏部尙書﹐明年拜文淵閣大學士。﹞

陳可齋父好施與﹐屢出粟賑饑。夢神授緋衣兒﹐遂生公。數歲時﹐性沈敏彊記﹐初授《內則》﹐退卽習其儀。稍長﹐家益貧﹐躬耕山麓﹐同捨漁者每夜出捕魚﹐公爲候門﹐讀至半夜不輟。﹝陳名大受﹐湖南祁陽人﹐雍正十一年進士﹐選庶吉士﹐尋授編修。乾隆二年考翰詹﹐列第一。累任封圻﹐官至吏部尙書﹐協辦大學士。予謚「文肅」。﹞

錢竹汀是王西莊之妹倩﹐生同時﹐長同學﹐名譽官階﹐亦相頡頏。錢十餘歲時﹐一日在塾檢閱曆書。王謂之曰「吾與若偕讀﹐能先默誦者爲勝。」錢允之。王甫讀一徧﹐已能背誦。錢則讀三徧而始能之。同塾之人﹐咸優王而劣錢。及翌日﹐請再試之﹐錢一字不誤﹐而王則間有訛脫﹐是以知二人固無分軒輊也。﹝錢名大昕﹐江蘇嘉定人。乾隆十六年髙宗南巡﹐獻賦﹐召試舉人。十九年成進士﹐選庶吉士﹐授編修。累官至侍讀學士﹐遷少詹事。歸則主講鐘山婁東紫陽書院﹐博極羣書﹐不專治一經而無經不通﹐不專攻一藝而無藝不精。王名鳴盛﹐江蘇嘉定人﹐乾隆十九年以一甲二名進士賜及第﹐授編修﹐累官至內閣學士﹑禮部侍郎。解組居蘇州﹐學者望風麕至﹐聲气益廣望益髙﹐而閉戶著書﹐絕不與當道相酬接。﹞

戴東原十歲始能言﹐然讀書過目不忘。甫授《大學章句》﹐問塾師﹕「此何以知爲孔子之言﹐而曾子述之﹖又何以知爲曾子之意﹐而門人記之﹖」師曰「朱文公說也。」問﹕「文公何時人﹖」曰「宋人。」「孔子﹑曾子何時人﹖」曰「周人。」「周﹑宋相去幾何時﹖」曰「幾二千年矣。」曰「然則文公何以知其然﹖」塾師不能答。﹝戴名震﹐安徽休寧人。時婺源江先生永治經稱大師﹐公年二十以所學就正﹐江先生驚異之。乾隆三十八年﹐詔開《四庫全書》館﹐或薦公於朝﹐帝聞其名﹐遂以舉人特召﹐充纂修官。乙未會試不第﹐帝命一體與殿試﹐授庶吉士。館中有奇文疑義﹐輒就咨訪﹐公爲考究本末﹐各得其意以去。晨夕討論﹐靡間寒暑﹐竟以積勞致疾﹐卒於官。校定官書甚多﹐所校《水經注》最有名﹐別經於注﹐正唐以來經注混淆之失﹐所繪地圖尢精核。﹞

孫淵如父官河曲知縣﹐大母許夢星墜於懷﹐舉以授其母金﹐比旦遂生公。幼有異稟﹐書過目不忘﹐河曲授以《文選》全部﹐未久卽背誦之。﹝孫公爵裏見前。﹞

嚴冬友幼有奇慧。年十一﹐李穆堂典試江南見之﹐隨舉「子夏」命對﹐卽應聲曰「亥唐」。李大奇之﹐謂方望溪曰「國器也﹐可善視之。」遂受業望溪之門。﹝嚴名長明﹐江南江寧人﹐乾隆二十七年車駕南巡﹐以諸生獻賦﹐召試舉人﹐授內閣中書﹐直軍機處。乞疾歸﹐築歸求艸堂﹐藏書二萬卷﹐金石文字三千卷﹐日夕吟哦其中。﹞

趙甌北生三歲﹐日能識字數十。十二歲學爲文﹐一日成七篇﹐人皆奇之。﹝趙公爵裏見前。﹞

張度西七歲﹐遊南嶽毗廬洞寺。寺僧以其貌類先師﹐乃出句曰「心通白藕。」公應聲曰「舌湧靑蓮。」僧大駭﹐言其師示寂時﹐畱此句﹐云「有對者卽其後身。」因鳴鐘集眾膜拜焉。﹝張公爵裏見前。易簀時﹐口占有「前身南嶽一枯僧」之句﹐亦相吻合。﹞

焦裏堂少卽穎異﹐八歲客阮氏﹐辧壁上馮夷字曰「此當如《楚辭》讀皮冰切﹐不當讀若縫音。」阮氏奇之﹐遂妻以女。﹝焦名循﹐江蘇甘泉人﹐乾隆辛酉舉於鄕﹐亦不應禮部試。閉戶著書﹐葺老屋構雕菇樓﹐有湖光山色之勝﹐足不入城市者十餘年。博聞彊記﹐識力精卓﹐於學無所不通﹐於經無所不治﹐而於《周易》《孟子》專勒成書。﹞

淩次仲六歲而孤﹐家貧﹐年十二﹐棄書學賈﹐偶讀唐詩選本及《詞綜》﹐遂能詩詞﹐見者大異之。﹝淩名廷堪﹐安徽歙縣人﹐乾隆五十五年成進士﹐例選知縣﹐攺寧國府教授﹐便於養母﹑治經也。從翁覃溪﹑阮蕓臺遊﹐於《禮經》用力最深﹐著有《禮經釋例》十三卷。﹞

潘芝軒十二歲﹐應童子試﹐終日端坐﹐不離試席。吳縣令李逢春異之﹐拔置前茅﹐因命對曰「範文正以天下自任」﹐公對﹕「韓昌黎爲百世之師。」又云「靑雲直上」﹐公對「朱紱方來。」李決公必貴﹐後果以狀元爲宰相。﹝潘名世恩﹐江蘇吳縣人﹐乾隆五十八年一甲一名進士﹐授修撰﹐累官至武英殿大學士﹐管理戶﹑工二部事。相傳封翁好施多隱徳﹐嘗夜坐﹐聞仙樂鏗鍧﹐有旌幢羽葆自空而下﹐遂生公。﹞

翁二銘幼而奇慧﹐七歲能屬文﹐十三徧誦經史﹐下筆累千言。隨侍海州﹐唐仲冕州牧奇賞之﹐遂師事焉。﹝翁名心存﹐江蘇常熟人。十六補弟子員﹐舉嘉慶丙子鄕試。道光壬午成進士﹐選庶吉士﹐授編修。累官至戶部尙書﹑體仁閣大學士﹐予謚「文端」。﹞

嚴九能生而識字。四歲﹐作書徑尺﹐有規矩。十齡於屏風上爲四體書﹐擅其藝者莫能及﹐人號之爲「嚴氏奇童」。﹝嚴名元照﹐歸安人。父樹萼﹐聚書數萬卷。﹞

焦虎玉者﹐裏堂孝廉之子。讀書具慧心﹐能傳家學﹐知平圓三角八綫之法。阮蕓臺校浙士﹐以算學別爲一科﹐孝廉佐之閱卷﹐虎玉隨至杭。阮嘗令其步籌推算﹐以驗得數﹐百不失一﹐時年僅十四歲也。﹝焦名廷琥﹐能讀父書﹐傳其家。﹞

翁祖庚視學貴州﹐某郡有十齡童子﹐羣目爲神童。翁面試之﹐舉「公孫丑」命對﹐童應聲曰「大宗師。」翁曰「未工」﹐童曰「對大宗師之姓名﹐胡云不工﹖」翁大笑曰「誠然。」童以是入郡庠。﹝翁字未詳﹐江蘇常熟人。﹞

洪大全幼敏慧﹐九齡能背誦《十三經》﹐屢應童子試﹐不售﹐乃與洪秀全同起革命軍。﹝洪字未詳﹐湖南衡陽人。﹞

蔣劍人幼有神童之譽。六歲時﹐塾師指幾上墨令對﹐蔣應聲曰泉。塾師以爲未工﹐蔣曰「白水泉對黑土墨﹐胡謂不工﹖」塾師大奇之。﹝蔣名孰復﹐江蘇寶山人﹐嘗剃髮爲僧﹐後反初服爲諸生﹐著有《芬陀利室詞稿》。﹞

王濤生有異稟。五歲時﹐客以「魯男子」三字屬對﹐濤卽曰「徐夫人」﹐四座嘆賞。客有難其更對者﹐濤又曰「莽大夫」﹐客愈驚。方入塾﹐師教之讀神童讀。濤笑曰「吾能作也﹐何必讀﹖請讀《九經》。」日記千言﹐三年而畢。﹝王字未詳﹐江蘇寶應人﹐後亦無聞於世。﹞

張權是香濤之長子﹐幼敏慧﹐八歲時﹐座客以「鼎甲一二三」命對﹐權應聲曰「盤庚上中下。」﹝張字未詳。﹞

易叔平幼慧異常兒﹐兩齡能識「門火」二字﹐屢試不誤。﹝易名準﹐湖南湘潭人。﹞

豪爽第十三

侯朝宗豪邁多大略﹐少有濟世志。嘗與吳次尾﹑夏彜仲醉登金山﹐指評當世人物﹐臨江悲歌。二子以侯比周瑜﹑王猛。﹝侯公已見前。﹞

宋牧仲從淸世祖獵﹐過滹沱河。時天大寒﹐河水闊二丈餘。宋揚鞭大呼﹐一躍而渡﹐帝壯之。﹝宋名犖﹐河南商丘人。年未二十﹐博學能文章﹐詩歌筆翰動天下﹐望而卽之﹐溫其如玉。出判黃州﹐虛己向學﹐與四方賢士大夫相交結。累官至江蘇巡扶﹐加太子少師。著有《西陂類稿》《筠廊偶筆》共四十六卷。﹞

王於一爲人倜儻自豪﹐少時於馳騁﹑聲伎﹑狗馬﹑陸博﹑神仙﹑迂怪之事﹐無所不好﹐故產爲之傾。晚年乃寓浙中西湖僧捨﹐益奇气勃勃不可遏。﹝王名猷定﹐江西南昌人﹐選拔貢生。爲文郁勃﹐如殷雷未奮﹐又如崩巖壓樹﹐槎牙盤薄﹐旁枝得隙﹐突然幹霄。書法亦見重一時。﹞

陳其年少甚倜儻﹐視綫帛如土。每出遊﹐饋遺累千﹐隨手輒盡﹐垂橐而歸。無資﹐急命質衣物供用﹐至無可質﹐復出雅遊﹐率以爲常。﹝陳公爵裏見前。﹞

吳錦雯遊寓蘭陵﹐酒徒劍客及弄阮咸撥箜篌者滿座上。日解蘊袍貰酒﹐酒酣對客揮豪﹐煙雲滿紙。﹝錦雯生具異表﹐身長七尺﹐目靑髯紫﹐少言語﹐遇不平事輒侃侃而不畏彊禦﹐至推座起罵﹔與人交﹐舒鬲要﹐急友患難﹐蓋彊直敢任﹐其天性也。﹞

謝晝也好施與﹐數千金都緣手盡﹐復假貸以濟之。京師謂之窮孟嘗。﹝謝名晟﹐浙江山陰人。嘗登大觀臺觀錢塘江潮﹐忽思年五十無成﹐大慟﹐見者皆笑怪之。﹞

陳興霸喜談兵論劍﹐抵掌天下事。酒後耳熱﹐輒罵古僞豪傑不值一文錢。﹝陳名孝威﹐江西臨川人。﹞

王水雲嘗與茅子鴻同舟渡大江﹐風濤洶湧﹐王掀髯稱快﹐曰「吾胸中郁勃之气﹐對此稍舒。」茅亦爲之放膽。﹝王名舟瑤﹐浙江余杭人﹐壬午舉孝廉﹐授興安令。爲詩多幽憂峭激﹐類傺失志之人。茅名兆儒﹐浙江錢塘人﹐孤介自持﹐詩詞書畫﹐涉筆輒工。﹞

王阮亭爲同考至白門﹐夜鼓楫行大江中﹐漏下將盡﹐始抵燕子磯。公興發欲登﹐會天雨新霽﹐林木蕭颯﹐江濤噴湧﹐與山谷相應答。從者顧視色動﹐公徑呼束炬以往﹐題數詩於石壁﹐從容徒步而還。翌日詩傳白下﹐和者數十家。﹝王公爵裏見前。﹞

吳園次蕭散自得﹐陶然於酒﹐所至偕故交文士﹑名娼髙衲放浪於山巓水涯。每醉輒歌吟笑樂﹐詼調終夜﹐酒痕淋漓﹐頭伏几案。與之遊者﹐輒忘寢食。﹝吳公已見前。﹞

姚熙之生平慷慨仗義﹐揮金如泥沙。手勒奔馬﹐用弓至二十石。麾下所養奇才劍客﹐皆能得其死力。﹝姚公爵裏見前。﹞

徐健庵性豪放﹐交遊甚廣﹐一時耆宿山林遺老﹐皆輕千里﹐從公爲食客。邸捨已滿﹐則僦別院居之。罷官歸時﹐三館之吏皆哭失聲﹐曰「公去﹐誰活我者﹖」﹝徐公爵裏見前。﹞

馮云生性極豪侈﹐故家畜小伶﹐時時使度曲。召親故﹐置酒髙會﹐或圍棋博﹐跌宕自喜。晝引客賓﹐夜則然樺燭觀書﹐一過目﹐終身不忘也。﹝馮名沛﹐山東徳州人﹐順治辛卯舉於鄕。﹞

楊序玉家多妓樂﹐率善歌舞。其園林甚有丘壑﹐盤杯箸﹐精美異常。客至命酒﹐珍錯紛陳﹐稍醉﹐卽賦詩聯句﹐或召冶童歌﹐自吹簫以和之。﹝楊名方榮﹐江南武進人。父以進士起家﹐累官至巡撫。家富於資﹐園林爲裏中冠。序玉生而習知歌舞﹐又美姿容﹐時比之潘﹑衛。每一出遊﹐至傾市以觀。顧好爲文章﹐能學歌詩﹐獵傳記﹐𨿽善談笑﹐不爲嫚戲。﹞

李如縠官武昌郡守﹐江陵曹叔方以所編樂府投之。時李方坐堂皇﹐立取《梁州序》親自度曲﹐以扇代拍。時隸役百十輩﹐屏息而聽﹐寂若無人。歌罷﹐卽出千金贈曹。﹝李名未詳﹐曹名國榘。﹞

張敉庵性豪侈﹐姿容瑰偉。飲酒日可三升﹐興至﹐博爭道﹐獨酌引滿﹐呼小僮撾鼓奏伎﹐奮袖激昂﹐大噱不止。﹝張名王治﹐江南太倉人。涉獵彊記﹐中丁亥進士﹐官黃門。兄西銘以經術負盛名﹐從遊者眾﹐敉庵傾身容接﹐人人各盡其意。﹞

翁逢春嘗遊武林﹐輦橐中金二千於廡下。一日被酒歸﹐蹴金傷其趾﹐大怒﹐遽呼曰「吾明日用汝不盡﹐不復稱俠。」遂徧召故人遊士及妖童艷姬之屬﹐期次日集湖上。是日﹐艤舫西冷橋﹐合數十百人﹐置酒髙會﹐所贈遺纏頭無數。抵暮﹐問守奴﹐「餘金幾何﹖」則已盡矣。﹝翁名未詳﹐江蘇吳縣人﹐官中書舍人。﹞

譚慕鄴爲名族子﹐好讀書。家𨿽中落﹐而視貨財如土苴。論文之暇﹐酷嗜弈﹐親故及四方士夫樂從之遊。食客滿座﹐樽酒盤飧﹐日費數千錢﹐以是益貧。﹝譚名士珌﹐湖北沔陽人。﹞

文欽明自號「橫塘居士」﹐其先爲韓人﹐淸初入京師﹐兩傳而富峙陶頓。居士賦性豪爽﹐任意揮霍﹐凡人間服食﹑居處﹑子女﹑玩好﹑狗馬之奉﹐無不備致。﹝文名思﹐順天宛平人。﹞

武虛谷性善哭。館朱竹君學士家﹐值除夕﹐朱曰「客中度歲﹐何以破岑寂﹖」公曰「但求醉飽而已。」學士乃饋彘肩二﹐雞一﹐鶩一﹐蒙古酒一斗﹐他物稱是﹐皆盡之。問復何求﹐對曰「哭」﹐乃失聲大慟﹐比鄰驚問﹐學士則大笑。﹝武名億﹐河南偃師人﹐乾隆四十五年進士﹐五十七年授山東博山知縣。時和珅兼步軍統領﹐聞人言王倫未死﹐密遣番役四出蹤迹﹐持刃橫行﹐入博山境。公聞卽捕而杖之﹐民皆爲快。和囑大吏以任性行杖奪官﹐遂客京師﹐遇洪稚存﹑黃仲則於天橋酒樓。酒半酣﹐公忽左右顧﹐哭聲大作﹐樓中客駭散去﹐其振奇類此。﹞

福瑤林用兵時﹐大軍所過﹐地方官供給動逾數萬。福旣至﹐則笙歌一片﹐徹旦通宵。福喜禦紫色衣﹐人爭效之﹐謂之福色。善歌昆曲﹐每駐節﹐輒手操鼓板﹐引吭髙唱。𨿽前敵交綏﹐血肉橫飛﹐而餘音裊裊未絕也。﹝福公爵裏見前。﹞

袁簡齋居江寧之隨園﹐地𨿽僻左﹐而家儲嘉肴美釀甚夥﹐有果﹐有蔬﹐有魚﹐豢養雞鳧﹐尢爲得法。美酒旣多﹐又喜搜羅酒器﹐一席之中﹐例更酒盞四五度﹐始而名瓷﹐繼而白玉﹐繼而犀角﹐繼而頗黎﹐由小而大﹐遞相酬勸。故有不速之客至﹐肆筵設席﹐每咄嗟而立辦也。﹝袁公爵裏見前。公有《隨園食單》﹐廚制肴饌極精。﹞

嘉慶時﹐周海門隻身商於淮﹐不十年﹐致素封﹐坐中食客常千人。士之踵其門者﹐𨿽一技一能﹐必溫顏接之﹐延上座而厚款焉。倚山建客邸數百﹐編號爲之。客之來者﹐以次就宿﹐如歸其家。又善於縱橫捭闔﹐貴戚權要﹐時相饋遺。地方長官有疑難事﹐必就決於周。裏鄰有急難﹐輒周濟之。﹝周名未詳。﹞

官文恭豪宕不羈﹐其督兩湖時﹐節署每夜張燈奏樂﹐姬妾聚觀。公引羊脂玉巨碗斟酒﹐偎紅倚翠﹐藉以消遣。軍報疊至﹐公輒麾之曰「告胡撫臺可也。」﹝官公爵裏見前。其時軍書旁午﹐文恭設軍務處﹐與胡林翼共蒞其事﹐藩臬司道參知焉。文恭間日一臨﹐胡則自朝至夜﹐寢饋於斯。厥後論功行賞﹐乃裒然居首﹐封伯爵焉。﹞

李秀成工翰墨﹐喜親文士。據蘇州時﹐嘗月夜泛舟虎丘﹐引杯覓句。金陵被圍久﹐李恆西望咨嗟﹐憂形於色﹐有《感時詩》兩律﹐豪情勃勃﹐不減曹孟徳橫槊賦詩也。﹝李在太平天國封忠王﹐其詩云「舉觴對客且揮毫﹐逐鹿中原亦自豪。湖上月明靑篛笠﹐帳中霜冷赫連刀。英雄自古披肝膽﹐志士何嘗惜羽毛。我欲乘風歸去也﹐卿雲橫亙鬥牛髙。鼙鼓軒軒動未休﹐關心楚尾與吳頭。豈知劍气升騰後﹐猶是胡塵擾攘秋。萬里江山多築壘﹐百年身世獨登樓。匹夫自有興亡責﹐肯把功名付水流。」其睥睨一切之气象﹐不讓翼王寄曾滌生之《感懷》四律也。﹞

楊云階以克復大理府起家﹐輦致珍寶巨金無算。至上海與貴人爭買名姬﹐曰凝脂﹐色藝無雙﹐斥萬金爲聘錢。然姬不肯從﹐蓋聞公嘗褫某姬衣﹐赤身縛烈日中虐之也。諸姬見客不相避﹐一日友人袁某至﹐適姬花小寶在侍﹐袁屢目之﹐公曰「汝喜之耶﹖當以爲贈。」立呼肩輿送之袁處﹐時人嘆焉。﹝楊名玉科﹐湖南善化人﹐寄籍雲南﹐以軍功累官至髙州鎭總兵﹐記名提督。中法之役沒於陣。﹞

同﹑光時有許翁者﹐家故巨富﹐設質物之肆四十餘所﹐棋布江浙間。翁甚儉約﹐子弟則豪侈自喜﹐酒池玉林﹐奉養逾王侯。家僮百數十人﹐馬數百匹﹐靑驪彤白﹐無色不備﹐腹鞅背﹐亦與相稱。每出前後導從﹐炫耀於閭巷。旋以家居不樂﹐乃具舟出遊江浙間﹐挾妓﹐日費百萬﹐悉以片紙至各肆取之。主者或吝之﹐輒怒曰「此吾家物也﹐何預汝事﹗」主者大懼﹐皆以書白翁。翁自度不能嚴束其子弟﹐乃爲書徧告諸肆﹐使同日而閉。已而肆中之受雇者皆大嘩﹐翁遂命自管事者以下悉有所贈﹐多或數千金﹐少亦百金。主者按籍而計之﹐四十餘肆﹐人數幾及二千﹐十數世之積﹐數百萬之資﹐一朝而罄。﹝許名未詳﹐安徽歙縣人。兪曲園曾於許閉肆後見之於友人處﹐則其冠戴靑金石﹐頂綴羽藍翎焉﹐而意气猶甚雄爽也。﹞

孫中山旣由十七省代表舉爲民國第一任大總統﹐置酒髙會於金陵﹐東南賢豪﹐莫不來萃。孫旣素有雄情爽气﹐加爾日音調英發﹐敍古今成敗﹐炯鑑世界民族潮流﹐其狀磊落﹐一坐嘆賞。﹝孫君已見前。﹞

黎宋卿在鄂爲協統時﹐度新歲﹐書一聯於楹曰「大澤龍方蟄﹐中原鹿正肥。」其豪情奇气﹐躍躍筆端﹐識者早料其非池中物也。﹝黎君已見前。﹞

容止第十四

李湘北風神局度﹐典重中有然之致﹐皆書卷之气所積也。﹝李公爵裏見前。﹞

梁蒼巖襟期瀟灑﹐意度廓落﹐大類坡仙。﹝梁名淸標﹐直隸眞定人﹐癸未進士﹐累官尙書。篤學不倦﹐每退食卽簾閣靜坐﹐吟嘯自如。﹞

丁大聲軀材雄偉﹐意識豪放﹐咳如叩鐘﹐言若奔河。﹝丁名克振﹐浙江蕭山人﹐以文藝著。﹞

李戒庵美風儀。嘗於上元夜著絳衣﹐與郡中名士集賀監祠﹐乘月上湖橋長嘯﹐見者疑爲神仙。﹝李名文純﹐浙江鄞縣人。少好讀書﹐老而不衰﹐詩古文詞各臻其妙。與人言古今成敗﹐了如指掌﹐聽者忘倦。所讀之書﹐悉經手抄。﹞

黃大宗狀貌奇偉﹐王昊廬見之﹐嘆曰「風神超逸﹐卓有父風。」﹝黃名之翰﹐江南山陽人﹐是兵部蘭巖子。多才好遊﹐跌宕自喜。性尙然諾﹐篤气誼﹐與貧士交﹐推衣解食無倦容。王名澤宏﹐湖廣黃岡人﹐乙未進士﹐官少詹。李文孫稱其爲「溫然君子」。﹞

程穆倩眉目深古﹐視下而念沈﹐處治不媒進﹐處亂不易方。﹝程名邃﹐安徽歙縣人。能詩﹐善書畫﹐尢工篆刻﹐蕭森老蒼﹐超然有異。﹞

沈去矜形弱不勝衣﹐而骨性剛挺。平時與人語﹐气才屬﹐及發辯議﹐則電閃霆激﹐摧掘一座。﹝沈名謙﹐浙江錢塘人﹐工詩﹑古文﹐初喜溫﹑李﹐後乃循漢魏以窺盛唐。﹞

柏嶷山過涉園﹐魏靑城稱其髙風秀骨﹐英采惠姿﹐照映泉石。﹝柏名立本﹐江南華亭人﹐畫理精妙﹐欲入宋元之室。魏名學渠﹐浙江嘉善人﹐官少參。﹞

髙芙沼揚休玉色﹐進止嚴重﹐目不能遠視﹐然開則精光射人。﹝髙名其倬﹐漢軍鑲白旗人﹐康熙三十三年進士﹐選庶吉士﹐授檢討。聖祖奇其貌﹐欲試以外事﹐命往四川訊獄。歸詢打箭鑪情形﹐口講指畫甚詳﹐遂器之﹐累官至戶部尙書卒。﹞

韋六象神朗貌臒﹐衣布﹐不肉食。長夜擁絮被﹐危坐不寐﹐讀書至旦以爲常。髙簡淡泊﹐仿佛枯巖禪客。與人言﹐肺腑傾盡﹐不事表。塵俗人望之﹐頹然自遠。﹝韋名人鳳﹐浙江武康人﹐與兄劍威並能文章尙气節。﹞

姚熙之身長七尺﹐廣顙修髯﹐目閃閃如巖下電。﹝姚公爵裏見前。﹞

丁文博眉目明秀﹐如碧梧翠竹。﹝丁名彥﹐浙江嘉善人﹐己丑進士﹐官水部。﹞

趙愼旃儀狀奇古﹐圭角岸然。長戶部時﹐人呼爲「冷廟龍王」。﹝趙公爵裏已見前。﹞

王西樵嘗語子弟曰「陳其年短而髯﹐不修邊幅。吾對之﹐只覺其嫵媚可愛﹐以其胸中有數千卷書耳。」﹝王﹑陳二公已見前。﹞

納蘭容若天姿英絕﹐蕭然若寒素。擁書數萬卷﹐彈琴歌曲﹐評書畫以自娛。嘗讀趙松雪《自寫照》詩﹐有感﹐卽繪小像﹐仿其衣裝。座客或期許太過﹐皆不應。徐健庵曰「爾儀態何酷似王逸少。」乃大喜。﹝納蘭名成徳﹐明珠子也。十七爲諸生﹐十八舉鄕試﹐十九成進士﹐二十二授侍衛。善騎射﹐自入環衛﹐益便習﹐發無不中。扈蹕塞垣﹐雕弓牙箭環列罽帳﹐以意制器﹐多巧陲所不能到。﹞

吳錦雯﹑張祖望並修髯美儀容﹐夏日嘗促膝吟詠﹐意思蕭曠。﹝吳﹑張二公已見前。毛稚黃嘗戲以詩云「吳公美髯不易得﹐張也於思亦自奇。長日吟詩相對坐﹐南風吹動萬莖絲。」相與大笑。﹞

應潛齋右目重瞳﹐左耳重輪﹐生而有文在手如八卦﹐少卽以斯道爲己任。﹝應公已見前。﹞

邵念魯貌丰目有光﹐袍布履﹐門庭潔如。居家必正坐﹐酒酣談忠孝事﹐娓娓有致﹐人人感動。﹝邵名廷采﹐浙江余姚人。少恥爲應舉之文﹐入則讀古書﹐出則古衣冠行市中﹐居喪盡哀﹐營窀穸﹐必誠必信。﹞

釋介公風儀蕭散﹐寡言笑﹐體羸若不勝衣﹐而神鑑淵然。與諸名士接﹐但以目會﹐四坐盡通﹐退相品題﹐不失分寸。﹝釋名元燈﹐鄞縣天童寺西堂僧。﹞

髙澹人生有異質﹐身禦盛服﹐𨿽時當酷暑﹐曾無點汗﹐溲遺之事。終日不行﹐以是出入禁闥﹐從容中禮﹐侍從諸臣﹐俱不能及。﹝髙公爵裏見前。﹞

朱可亭生而宏聲廣顙﹐雙顴插鬢﹐大口長目﹐步闊二尺。二十九歲中鄕試﹐主司宋大業見之﹐卽曰「河目海口﹐昔惟先君﹐今復見子矣。」﹝朱公爵裏見前。大業﹐文恪子也。﹞

史鐵崖器量宏大﹐風度端凝。嘗有不時宣召﹐輒雅步如常﹐或促之﹐則曰「天下安有奔迫宰相耶﹖」﹝史公爵裏見前。﹞

齊次風態度安詳﹐目力勝人﹐瞳極小﹐而能遠視。嘗與友人登山﹐見江船如葉許大﹐公能辧舟中人數及其服色﹐卽杯斝壺盤之屬﹐亦歷歷可數。下山至泊所﹐則舟甚大﹐所視皆不爽也。﹝齊名召南﹐浙江天臺人。雍正七年副貢﹐乾隆元年舉鴻詞科﹐授庶吉士﹐累官至禮部侍郎。夏棲萬松山中﹐望云能尋其根﹐云仿佛如絲系於山﹐迹而掘之﹐得云根石﹐多花艸鳥篆形。後漸多﹐因以作譜。﹞

李惺由順慶守告養起復﹐年七十餘矣。長髯髟髟﹐華采照耀。陛辭日﹐髙宗大爲嘆賞﹐令赴政事堂﹐使諸大臣觀之。﹝李字未詳﹐乾隆辛丑進士﹐以錢塘令升順慶守。﹞

楊時齋修髯隆準﹐目睛映日光﹐返照能射人。﹝楊公爵裏見前。﹞

龔璱人生有異表﹐頂稜起而四分﹐如十字形﹐額凹下而頦仰上﹐目炯炯如巖下電﹐眇小精悍。作止無常則﹐語非滑稽﹐不以出諸口。﹝龔公爵裏見前。﹞

曾滌生年逾六十﹐精神奕然。身長約五尺﹐軀格雄偉﹐肢體大小咸相稱。方肩闊胸﹐首大而正﹐額闊且髙﹐眼三角有稜﹐光極銳利。兩頰平直﹐髭髯甚多﹐直連頦下﹐披覆於寬博之胸﹐益增威嚴。﹝曾公爵裏見前。﹞

李少荃長身鶴立﹐瞻矚髙遠﹐識敏辭爽﹐胸無城府。人謂其如雲中之鶴。﹝李公爵裏見前。﹞

胡潤之精神四溢﹐威稜懾人﹐目光閃閃如電﹐而面微似臯陶之削瓜。﹝胡公爵裏見前。﹞

左季髙貌如老儒﹐而倜儻好奇﹐議論風生。﹝左公爵裏見前。﹞

駱吁門如鄕裏老儒﹐粥粥無能。而外朴內明﹐能辧賢否。﹝駱名秉章﹐廣東花縣人﹐道光十二年進士﹐選庶吉士﹐授編修﹐累官至湖南巡撫﹑四川總督。以知兵聞天下﹐卒於官﹐予謚「文忠」。﹞

彭雪琴恂恂儒者﹐和气藹然。﹝彭公爵裏見前。﹞

鮑春霆軀幹不逾中人﹐弱不勝衣﹐而有萬夫不當之勇。﹝鮑名超﹐四川奉節人﹐以軍功官湖南提督。﹞

閻丹初短小精健﹐不攺關中惇朴气象。﹝閻公爵裏見前。﹞

丁稚璜狀貌修偉﹐綽有威稜。﹝丁名寶楨﹐貴州平遠州人﹐咸豐三年進士﹐選庶吉士﹐以母憂回籍。積軍功累官至四川總督﹐予謚「文誠」。﹞

吳南屏貌甚僕野﹐而气韻髙潔。﹝吳公已見前。﹞

岑彥卿面目黧黑﹐而雄姿沈毅。﹝岑名毓英﹐廣西西林縣人﹐以軍功官至雲貴總督。﹞

倭艮峯體不逾中人﹐而灑然出塵﹐淸气可挹。﹝倭公爵裏見前。﹞

田忠普美秀而文﹐一時有玉人之目。每臨陣﹐則又雷奮飆舉﹐橫厲無前。﹝田名興恕﹐湖南鎭簟人。年十八卽握兵符﹐所至之處﹐萬人空巷繞觀之。以軍功官至貴州巡撫。年四十卽卒﹐貌猶麗如弱冠。﹞

張香濤身材短小﹐面瘦如猿﹐其起居大異於人。嘗終日不食﹐終夜不寢﹐而無倦容。無論寒暑﹐臥不解衣帶。每觀書則睡眼朦朧﹐或兩三時﹐或一晝夜。左右屏息環立﹐不敢須臾離。侍姬輩亦於此時進禦﹐從者反扃其扉﹐遙立而已。﹝張公爵裏見前。﹞

吳趼人自號「我佛山人」﹐神宇軒然﹐望而知爲髙逸之士。惟目甚短視﹐每有所著述﹐下筆萬言﹐不加點竄﹐然恆以靜夜爲之﹐昧爽乃少休﹐以酒爲糧﹐或逾月不一飯。﹝吳名沃堯﹐廣東南海人﹐光緒時以小說名於滬。﹞

袁慰亭額廣顴髙﹐目有威稜﹐軀幹亦宏偉﹐而兩足甚短﹐舉步遂有蹣跚之態﹐故或戲稱爲「半截皇帝」。﹝袁已見前。﹞

岑云階面廣額髙﹐短衣匹馬﹐有英雄之槪。﹝岑君爵裏見前。﹞

陸幹卿額凸頦仰﹐兩顴甚髙﹐面貌頗似明太祖畫像。﹝陸名榮廷﹐廣西武鳴人﹐曾任廣西督軍﹑兩廣巡閱使。﹞

孫慕韓體臒而气腴﹐長髯飄飄﹐有鶴立雞羣之槪。迎賓館有君畫像﹐栩栩欲動。﹝孫名寶琦﹐浙江杭縣人。前淸官山東巡撫﹐入民國後屢官外交總長﹑國務總理﹐旋任稅務處督辦﹐熟悉歐洲情狀﹐在外交界有重名。﹞

孫伯蘭須眉甚古﹐衣履朴素﹐廓落之中﹐寓密致之意。﹝孫名洪伊﹐直隸天津人﹐眾議院議員。初爲進步黨﹐以反對袁世凱帝制﹐遂爲民黨盡力。恢復國會﹐一爲內務總長﹐官僚派極力齕之﹐去官居滬上﹐與岑云階﹑譚石屏﹑唐少川﹑譚組安等同系東南之人望。﹞

自新第十五

郭華野令吳江時﹐簠簋不飭。巡撫湯潛庵將疏劾之﹐郭聞而謁湯﹐立誓自新﹐且曰「琇所以貪者﹐以供前任某撫軍之欲也。今公旣淸廉自矢﹐請寬我一月﹐如不痛攺前非者﹐任公處分。」湯許之。歸則令隸擔水﹐洗縣堂及內室﹐示民以更新﹐曰「前令郭琇已死﹐今又一郭琇也。」吳江賦煩俗悍﹐號難治﹐自後果操行峻介﹐獘絕風淸﹐循聲爲東南冠。湯乃薦其居心恬淡﹐蒞事精銳﹐宜與行取。部以催徵未完﹐議格﹐特旨允行﹐授禦史。劾河臣勒輔治河無功﹐劾大學士明珠﹑余國棟結黨營私﹐少詹髙士奇﹑都禦史王鴻緒等招搖依附。一時方嚴抗直之聲﹐使輦下栗然﹐朝貴側目。康熙三十八年﹐聖祖南巡至徳州﹐見公跪道旁﹐諭閣臣曰「郭琇前令吳江﹐百姓至今感頌。其人有膽量﹐無朋比﹐可授湖廣總督。」是可知公之丰裁气骨﹐其作令時必已不凡﹐特年少闊疏﹐爲白圭之微玷。遇湯公儆厲而獎掖之﹐遂成此晚蓋之功名也。﹝郭名琇﹐山東卽墨人。少時厲志淸苦﹐讀書深山絕壑中﹐四無人迹﹐公蘊火中宵﹐讀弗輟﹐米鹽爨汲皆自任之。康熙九年成進士﹐越十年授吳江縣知縣﹐蒞事七年﹐有惠政。行取禦史﹐直聲震天下。任湖廣總督﹐一時貪墨吏皆投劾去﹐而公益以鎭靜爲先﹐滌除煩苛﹐務治大體。罷歸抵裏門﹐盡出俸金﹐周族黨賑饑民﹐鄕裏徳之﹐卒於家。﹞

陳滄洲守蘇州時﹐郡有觀音山﹐以竹輿代遊屐﹐食其力者三百戶﹐公槪禁之。或詣公訴﹐公僞遊山﹐問曰「太守苦若乎﹖」曰「否﹐守愛我。但太守禁婦女遊﹐誠當﹔不當禁客遊﹐絕吾儕衣食。」公還﹐立弛其禁﹐亦可謂攺過不吝者。﹝陳公爵裏見前。﹞

李敏達精明彊幹﹐然性極服善。一日坐堂上﹐命吏胥田芳作奏﹐請封五代。田不可﹐曰「封典止三代﹐芳不能作此奏。」固命之﹐對如前。公大怒﹐罵曰「畜產。例自我創﹐何干汝而逆我﹗」田遽起立﹐勃然曰「公大誤。公怙天子一時寵﹐忘王章。芳故曉公﹐公當謝芳﹐乃辱及其親﹐何也﹖且公爲人子孫﹐封三代而猶未足。芳亦人子孫﹐未封一代﹐而公以畜產寵秩之﹐何用心逆人道耶﹖」芳殊不服。公素負气﹐忽公堂爲吏所折﹐窘不知所爲。彊復怒曰「便是我誤﹐汝不服﹐柰何﹖」曰「公大人也﹐芳小吏也﹐豈特公詈芳﹐芳無如公何﹐卽公杖死芳﹐芳亦無如公何。所可惜者﹐大人之威﹐能申於小吏﹔而小吏之理﹐殊直於大人耳。」言畢竟走出。公默然顧左右﹐亂以他語而罷。是晚召芳﹐芳疑公蓄怒﹐將陰禍之﹐色如土。公握其手笑曰「汝有膽識而辱爲吏﹐可惜﹗吾貸汝金﹐納之爲縣丞。他日事上官﹐亦以直道行之。」田泣謝﹐得富平縣丞﹐遷鳳翔令﹐以賢聞。﹝李名衛﹐雍正一朝疆臣最蒙恩眷者﹐莫如田文鏡﹑李衛﹐而信任之專﹐似李尢在田上。李以康熙末年授雲南驛鹽道﹐雍正癸卯管理銅廠﹐甲辰擢雲南布政使﹐仍兼理鹽務﹐乙巳授浙江巡撫﹐管理兩浙鹽政﹐丁未授浙江總督﹐命江蘇所屬七府五州一切盜案﹐俱令管理。其請封五代﹐對於田芳之面折廷爭﹐不僅不罪之﹐且獎勵之﹐可云勇於攺過矣。﹞

胡潤之年少時﹐風流跌宕﹐好爲冶遊。封翁詹事公患之﹐授以儒先性理書﹐而公負才气﹐不甚措思也。尋客兩江總督陶云汀幕中﹐遊益恣﹐秦淮畫舫﹐逐日徵歌。陶方禁僚屬冶遊﹐顧獨不責胡公﹐或請其故﹐曰「潤之他日爲國勤勞﹐將無暇晷以行樂。今之所爲﹐蓋預償其後之勞也。」已而一操事權﹐頓攺前態﹐刻苦厲行﹐屏絕絲竹。英雄之所爲﹐固迥異乎常人矣。﹝胡公爵裏見前。﹞

王益吾有才無行﹐賄結李蓮英﹐得江蘇督學﹐選拔才俊﹐幾與黃漱蘭侍郎齊名。旣瓜代﹐乃深悔階進之由﹐慮他日名爲李污﹐具疏嚴劾之﹐並謂李非眞閹﹐醜詆備至。孝欽後覽奏震怒﹐王遂以是罷歸﹐而王之直聲震於朝野。﹝王名先謙﹐湖南長沙人。以翰林起家﹐官至祭酒。旣罷歸﹐則辟葵園於長沙之北郭﹐以著述自娛。間與湘中豪紳阻撓新政﹐年七十餘而卒。李卽皮硝李﹐直隸河間人﹐孝欽後之梳頭房太監也。本一無賴子﹐因內監沈蘭玉引之入宮﹐以梳新式髻見寵於孝欽﹐旋晉爲總管﹐權傾朝右﹐營私納賄﹐無惡不作。奔走其門而得顯位﹐內官如陳璧﹐外官如袁某督﹐其彰彰者也。當時慈眷之隆﹐至與孝欽後並坐聽戲。贓私之積﹐以千萬計。王先謙旣出京﹐李嘗語人曰「吾閱人多﹐從未見如王之狡者﹐昏暮而乞吾憐﹐明白而攻吾短﹐彼謂可以掩其過﹐吾謂適以彰其醜耳。南人多詐﹐王其表表者乎﹗」或謂李旣銜王﹐故作是言以損其譽也。﹞

新世說卷五

企羨第十六

魏叔子兄弟治古文山中﹐鄒程村一見嘆曰「今乃有如是文乎﹗」逢人輒稱道不絕口。海內知有三魏﹐實自程村始也。﹝魏公兄弟已見前。鄒名詆謨﹐江蘇武進人﹐順治十五年進士。性穎特﹐書過目不忘。事母以孝聞﹐母教之極嚴﹐公卽以讀書娛其母﹐上自經史子集﹐及天文宗乘百家之書﹐古今名人爵裏姓氏世次年譜﹐無不悉記﹐其於詩文乃益工。﹞

王阮亭兄弟每過郵亭野店﹐輒題詩壁上。詩旣驚人﹐使筆斗大﹐龍拏虎攫。尢西堂道經燕﹑齊見之﹐解鞍造食﹐坐對移晷不能去。﹝王公爵裏見前﹐兄指西樵士祿言。尢公爵裏見前。﹞

彭羨門驚才絕艷﹐詞家推爲獨步﹐王阮亭稱其吹气如蘭。每當十郎﹐輒自愧傖父。﹝彭名孫遹﹐浙江海鹽人﹐順治己亥進士。康熙十七年禦試博學鴻詞第一﹐授編修官。至吏部右侍郎。南昌重建滕王閣落成﹐名流競賦詩﹐推公作爲冠。嘗步遊蕭寺﹐僧方制長明燈﹐請爲賦﹐公諾之。僧退﹐煮茗以餉﹐茗未熟而賦成﹐其敏捷如此。﹞

趙秋谷天才駿厲﹐視儕輩無足當意﹐獨善馮大木。所師承者爲馮定遠。嘗曰「吾生平師友皆在馮氏矣。」﹝趙公爵裏見前。馮大木名廷櫆﹐山東徳州人﹐康熙壬戌進士﹐官中書。性孤介﹐不入大僚之門﹐平生深契者爲秋谷。朝士有得諸葛銅鼓者﹐兩人各賦長歌﹐諸名士皆閣筆。漁洋欲裒兩人酬唱詩爲《二妙集》。馮定遠名班﹐江南常熟人。著有《定遠集》。其說詩力排嚴羽﹐尢惡江西宗派﹐而論事多達物情﹐論文能究古法。秋谷於近代文章家多所訾詆﹐獨折服定遠﹐一見《鈍吟雜錄》﹐卽嘆爲至論﹐至具朝服下拜。嘗展其墓﹐以私淑門人刺﹐卽冢前焚之。﹞

申鳧盟道生平有兩憾事﹐一未睹滄海﹐二未見周櫟園。﹝申名涵光﹐直隸永寧人。父端湣公盡節後﹐以理學訓其兩弟﹐皆能立身揚名。一名涵煜﹐一名涵暉。﹞

計甫艸客鄴城﹐徧詢謝茂秦葬處﹐得之南門外二十里。見小冢頹墮荒艸中﹐爲賦詩弔之。求其子孫不可得﹐因固請鄴中當事﹐爲封土三尺餘﹐禁里人樵牧其上。立碣志之曰「明詩人謝茂秦墓。」﹝計公已見前。公過順徳﹐日晡方就旅宿。忽念歸震川昔佐此郡﹐有廳記二篇﹐遂徒步入城﹐求遺址不可得﹐乃入署傍廢圃中﹐西向設瓣香﹐流涕再拜而後去。﹞

李方山客南昌﹐有傳宋荔裳已死者﹐特爲詩弔之﹐與宋初未識也。後至武林﹐聞宋尙無恙﹐李喜甚﹐借友人馬疾馳相視﹐且出詩讀之﹐兩人因與泣下沾襟。已命酒﹐狂飲極歡﹐策馬而去。﹝宋公爵裏見前。李名日景﹐山東淄川人。﹞

閩中邱則飛以賣靛爲業﹐遊於山水之間﹐喜吟詠。集成﹐求雲間張洮侯作序。過虔州關﹐以詩謁榷使者﹐見張序曰「詩能張洮侯作序﹐豈尋常商賈耶﹖」輒免其稅。﹝張名彥之﹐江南華亭人。卓犖知大節﹐深沈好書﹐尢喜自負使酒。好侵人﹐然實無他腸﹐人以是原之。詩歌與董﹑黃齊名。﹞

吳天章晚年買圃鄭谷之口﹐蒔梅種橘﹐吟詠自如。王阮亭謂「漢﹑魏以來二千年間﹐詩家號爲仙才者﹐曹子建﹑李太白﹑蘇子瞻三人耳。本朝作者如林﹐不得不推天章爲仙才焉。」﹝吳公已見前。﹞

徐電發天才駿發﹐搖筆數千言﹐龔芝麓尙書奇賞之。尙書臨沒﹐謂梁眞定相國曰「奇才如徐君﹐可使之不成名耶﹖」﹝徐公﹑龔公爵裏均見前。﹞

尹元孚督學江南﹐親操幾席杖屨﹐徒步造謁方望溪於淸涼山。及見﹐北面再拜曰「曩在京師﹐母命依門墻﹐先生固執不宜﹐使眾駭遽。今裏居無嫌﹐且身未及門﹐心爲弟子久矣。蒙授《喪禮或問》﹐吾母之終﹐寢處食飲言語得無大悖。成身之徳﹐庸有旣乎﹖」﹝尹公爵裏見前。方公時方治《儀禮》﹐因屬尹公﹐欲共成一書。尹公曰「某未暇及此也。往者巡撫河南﹐會凶饑﹐未遑教治。居臺四涉月﹐而聞母病。今使事畢歸﹐廁九卿﹐當廷議非忘身家不足以答主知﹐若不能自樹立﹐徒附經術以垂名﹐抑微矣。必衰老或以不職罷歸﹐然後可卒先生之業。」越日又走謁﹐從者一人。望溪畏邦人疑詫﹐乃掃墓繁昌﹐入九華山以避之。﹞

胡稚威驚才絕艷﹐獨冠一時。袁簡齋同應詞科﹐甚羨慕胡公﹐嘗曰「吾於稚威則師之矣﹐於元木﹑循初則友之矣﹐其他某某則事我者也。」﹝胡公﹑袁公已見前。元木姓周﹐名大樞﹐浙江山陰人。工詩﹐與稚威在江東詩社中最稱傑出﹐著有《居易堂稿》。循初姓萬﹐名光泰﹐乾隆丙辰舉人。穿穴六藝﹐排比百家﹐而尢精於周髀之學。詞科報罷﹐客津門查氏著書。﹞

沈東甫﹑幼牧兄弟著書最多﹐皆博而能精﹐同應干隆丙辰召試﹐人謂庶幾厚齋﹑盤洲伯仲之風。李穆堂侍郎見其所著書﹐驚喜曰「不意近世尙有此人。」﹝沈東甫名炳震﹐浙江歸安人﹐其著書之最精者﹐有《新舊唐書合鈔》二百六十卷及《讀史四譜》《唐詩金粉》等書。幼牧名炳謙。﹞

吳蘭雪詩才與黃鐘則埒。弱冠入都﹐王述庵﹑翁覃溪﹑法梧門諸公盛稱之。自是徧交海內名流﹐酬唱無虛日。袁簡齋最自負﹐亦心折其詩。所著《香蘇山館集》傳播外國﹐朝鮮吏曹判書金魯敬以梅花一龕供奉之﹔日本賈人斥重金購其詩扇以歸。﹝吳名嵩梁﹐東鄕人﹐以諸生應干隆甲辰召試﹐不遇。逾年舉於鄕﹐以貲爲國子監博士﹐攺內閣中書。與樂蓮裳同爲翁覃溪弟子﹐同以才名遨遊王侯公卿間。﹞

張南山最服膺黃仲則之詩及王仲瞿之文﹐嘗曰「漢有建安七子﹐初唐有王﹑楊﹑盧﹑駱四家﹐余欲選黃仲則詩﹑王仲瞿文合刻之﹐題曰《乾隆二仲》。」﹝張名未詳。黃﹑王已見前。﹞

歐陽磵東少孤貧﹐非其力不食﹐有梁伯鸞﹑徐孺子風。其湮郁剛介嚴凝之气﹐一寓於詩。嘗謂「作詩自寫胸中之天﹐不期而與古人合」。鄧湘臯之輯《沅湘耆舊集》也﹐於有淸二百年間﹐惟稱張度西及東二先生爲詩老云。﹝歐陽名輅﹐博學多通﹐書過目不忘。屢試春官不遇﹐南走粵﹐北爲薊代之遊﹐與法梧門﹑曾賓谷相唱和。﹞

張熙河性倜儻﹐好遊名山﹐九州歷其七﹐五嶽登其三。足迹所至﹐賢士大夫如袁簡齋﹑洪稚存﹑孫淵如輩﹐皆傾衿倒屣﹐相見恨晚。﹝張名諴﹐浙江平湖人。﹞

髙爽泉以善書著於時﹐愛交遊。查刺史梅史﹑郭明經頻伽﹑彭上捨甘亭﹑朱漕督堂咸相與推襟送抱﹐跌宕文酒。蓋重其書﹐並器其人也。﹝髙名塏﹐浙江錢塘人。查名初揆﹐浙江仁和人。郭已見前。彭名兆蓀﹐江蘇鎭江人。朱名爲弼﹐浙江平湖人。﹞

莫子偲少與鄭子尹齊名﹐精許書﹐工篆籀﹐詩亦古朴有味。嘗與曾滌生訂交於海王村書肆中﹐曾遺莫書云「閣下與鄭先生遊﹐六合之奇﹐攬之於一掬﹔千秋之業﹐信之於寸心。」其傾羨可謂至矣。﹝莫名友芝﹐貴州獨山人。鄭名珍﹐貴州遵義人。著有《說文逸字》《說文新附考》《汗簡箋正》諸書。﹞

金友筠家園養晦﹐以著述自娛﹐甚羨兪蔭甫之學問文章﹐然素未謀面。光緒丁亥戊子間﹐忽上書於曲園﹐與訂神交﹐而不署眞姓名﹐如漫郎聱叟之類。自是尺素往來﹐辭意肫摯﹐時而爲文字之商量﹐時而爲縞之投報﹐拳拳敬愛﹐歷久不渝。通問之明年﹐始以眞姓名告。﹝金名未詳﹐靑浦人﹐自號無礙翁﹐又號林陰仰雪翁。兪公爵裏見前﹐曲園﹐其所居也。﹞

林暾谷以翩翩華冑﹐年少美才﹐詩文皆臻上乘。弱冠入洛﹐一時名流羨之﹐爭與訂車笠之盟﹐如陳右銘﹑伯嚴父子﹐梁節庵﹑黃仲弢﹑沈子培﹑嚴幼陵﹑康長素﹑梁任公諸人﹐其最契者。﹝林名旭﹐福建侯官人。爲戊戌死難六君子之一。陳名寶箴﹐江西義寧州人﹐官至湖南巡撫。戊戌政變去官﹐禁錮於家。伯嚴已見前﹐其長公子也。梁名鼎芬﹐廣東南海人。黃公爵裏見前。沈君已見前。嚴名復﹐福建侯官人﹐英國某大學校畢業生。精於哲學﹑倫理學﹑政治學﹐嘗著譯《天演論》《羣學肄言》等書﹐於新文學界有重名。康﹑梁二君已見前。﹞

陳阜蓀懷才不遇﹐落拓京華﹐爲詩多幽渺哀怨之音﹐詠秋海棠至數十律。然極企羨譚壯飛之爲人﹐嘗獨立譚公就義之菜市﹐欷覷憑弔﹐甚至痛哭不已﹐亦奇人也。﹝陳名阮﹐湖南湘潭人。民國元年有《燕臺雜詩》二十首﹐中有一首云「彎彎黃月透藜牀﹐遼海悲風萬里長。莫嘆焦桐音響絕﹐朝衣誰哭蔡中郎。」自注云「余少有髙世之志﹐自比管幼安。是時瀏陽譚壯飛才學閎肆﹐心儀其人﹐戊戌政變死菜市。」譚名嗣同﹐湖南瀏陽人﹐湖北巡撫譚繼洵之子。博學多才﹐識見尢卓。著有《仁學》一書﹐士林稱之。光緒戊戌春夏之交﹐與熊希齡﹑唐才常等在湖南創立南學會及湘報館﹐湘人士始競趨於新學。旋奉召來京﹐以四品卿爲軍機處章京﹐與康長素﹑梁任公﹑林暾谷﹑楊叔嶠諸人佐徳宗﹐一意變革朝政。至八月﹐而孝欽皇后垂簾﹐康﹑梁遠揚﹐公遂爲死難六君子之一。﹞

傷逝第十七

魏伯子遇害於賊將劉大任許﹐其子興士聞變﹐徒跣往迎喪﹐抵家﹐拔劍自刎﹐左右持之。遂日夜椎胸哭﹐死血結少腹下﹐目上﹐僂不能立﹐呼號二十日而死﹐年三十有三。時人比之何炯﹑謝藺云。﹝魏伯子已見前。興士名世傑﹐著有《梓室詩文集》。﹞

陸麗京與沈駿明素無深好﹐聞沈負才蚤世﹐乘醉達其家﹐哭之失聲。從子儇胡隨往﹐亦一哀出涕。﹝陸公已見前。沈名炳﹐浙江錢塘人。﹞

趙山子旣沒﹐有人議其短長﹐吳聞瑋擲杯謾罵曰「斯人不死﹐鼠子敢爾﹗」﹝趙名濡﹐江南吳江人﹐癸丑孝廉。吳名鏘﹐一字玉川﹐吳江人。好遊﹐喜爲詩。每遇名流勝集﹐言論娓娓可聽。娶龐氏﹐字蕙﹐亦工詞翰。嫁時奩具頗厚﹐以吳不問生產﹐傾奩佐之。情安淡泊﹐晨昏或不給﹐唱和自如。﹞

王異公賦十二哀詩﹐追數舊遊﹐多化異物﹐纏綿悱惻﹐各竭思盡致﹐能令讀書傷神。﹝王名撰﹐江南太倉人。古懷落落﹐生平不妄交﹐交必終身以之。﹞

陳緯云云「鄒程村﹑董文友相繼殂謝﹐蘭陵舊遊不可復尋。」言之淒然﹐不必過黃公酒壚而始慟矣。﹝陳名維嶽﹐其年之弟﹐江南宜興人。鄒公已見前。董名以寧﹐江南武進人。少負才望﹐豪邁感慨﹐不可一世。博覽彊識﹐著書滿家。執經問難﹐弟子恆數百人。﹞

彭中叔與同邑溫應摶友善。應摶死於兵難﹐時兵燹蒼黃﹐人莫敢晝行﹐公獨往購其屍﹐痛哭而殮之。﹝彭名任﹐江西寧都人。結廬山﹐所居曰一艸亭﹐足不履城市。﹞

劉稚川九歲失恃﹐每念母﹐輒爲孺子泣﹐遂以屺思名其堂﹐所著曰《屺思堂集》。﹝劉名克猷﹐湖北黃岡人﹐順治六年廷對第一﹐官修撰。與熊伯龍齊名。﹞

世宗在潛邸﹐聞閻百詩名﹐手書延至京師﹐握手賜坐呼先生。日索觀所著書﹐每進一篇﹐未嘗不稱善。旋卒於京寓﹐世宗哭之慟﹐遣官經紀其喪。自制挽詩四章﹐中有「三千里路爲予來」之句﹔復爲文祭之﹐有云「讀書等身﹐一字無假。孔思周情﹐旨深言大。」僉謂非閻公不能當也。﹝閻公已見前。公疾亟時﹐請移邸外就醫﹐畱之不可﹐乃以大牀爲輿﹐上施靑紗帳﹐二十人舁之出﹐安穩如牀簀﹐不覺其行也。旋卒﹐爲康熙四十三年六月也。﹞

張公煌言死國難﹐棄骨荒郊。萬充宗葬之南屏山﹐並乞黃太衝志其墓﹐春秋野祭﹐效西臺之哭者十餘年。﹝萬公已解見前。﹞

毛大可侍史曼殊﹐丰臺賣花翁女也。艷麗而能詩﹐諸名士爲文以繩之。晚歲悼亡﹐忽忽不自得。﹝毛公已見前。﹞

計甫艸有才子曰準﹐早夭﹐築思子亭﹐以孝貞女宋氏合葬。宋氏準聘妻﹐年十三﹐未婚守志者也。﹝計公已見前。﹞

趙秋谷篤於故舊﹐生死不渝。同年生萊陽張庶常罷歸﹐以事爲有司所窘﹐避地依公。及卒﹐殯而歸之。常熟仲生依公十九年﹐卒於館次﹐爲位以哭﹐並論定其詩文﹐擇地葬之。﹝趙公爵裏見前。﹞

姜西溟副修撰李蟠典順天鄕試﹐以目昏不能視﹐爲同官所欺﹐牽連下吏﹐舉朝知其無罪。未置對﹐遽病卒﹐王阮亭尙書哭之慟﹐且曰「某在西曹﹐使湛園以非罪死獄中﹐愧死矣﹗」﹝姜﹑王二公爵裏見前。湛園﹐姜別字也。﹞

翁朗西晚與沈歸愚相約耦耕﹐結廬有日矣。未幾卒﹐友生爲位﹐哭多失聲者。﹝翁名照﹐江南江陰人﹐國子生﹐著有《賜書堂詩文集》。詩識力俱髙﹐有虞伯生老吏斷獄之目。﹞

厲樊榭無子﹐沒後四十餘年﹐與其妾月上栗主﹐並委榛莽中。何春渚取歸﹐送黃山谷祠﹐灑掃一室供之。王蘭泉侍郎聞其事﹐屬同人於忌日薦酒脯焉。﹝厲公已見前。何名淇﹐浙江錢塘人。王公爵裏見前。﹞

程魚門以逋負山積﹐勢不支﹐乞假赴陜﹐將謀諸畢秋帆中丞﹐爲歸老計﹐抵關中一月而卒。畢與幕府諸公哭之甚哀﹐並經紀其喪﹐厚賻之以歸。﹝程﹑畢二公爵裏見前。﹞

黃仲則在京爲債家所迫﹐抱病逾太行。出雁門﹐將往畢秋帆許﹐次解州﹐卒於河東運使沈業富官署﹐年僅三十有五。畢公厚賻之。洪稚存料簡其喪﹐送柩歸裏﹐誄詞哀愴。又檢其詩及樂府四大冊﹐封送畢公﹐囑其刪定付梓﹐卽《兩當山房集》是也。﹝黃﹑畢﹑洪三公均見前。黃公有《出關與畢侍郎箋》﹐有云「日在西隅﹐始展黃君仲則殯於運城西寺﹐見其遺棺七尺﹐枕書滿篋。撫其吟案﹐則阿之遺箋尙存﹔披其帷﹐則城東之小史旣去。蓋相如病肺﹐經月而難痊﹐昌谷嘔心﹐臨終而始悔者也。猶復丹鉛狼籍﹐几案紛披﹐手不能書﹐畫之以指﹐此則杜鵑欲化﹐猶振哀音﹔鷙鳥將亡﹐冀畱勁羽。遺棄一世之務﹐畱連身後之名者焉。」又云「此君生平與亮吉雅故﹐惟持論不同﹐嘗戲謂亮吉曰﹕『予不幸早死﹐集經君訂定﹐必乖余之旨趣矣。』省其遺言﹐爲之墮淚﹐今不敢輒加朱墨﹐皆封送閣下」云云。﹞

洪稚存客西安使院﹐得其弟自京師來書﹐知適汪氏仲姊之喪﹐爲位而哭之。作誄詞一章﹐中有「言旋言歸﹐靡復伯姊之問﹔松耶伯耶﹐遂拱女之裏」等句﹐極爲沈痛。﹝洪之仲姊適同裏國子監生汪君徳渭。﹞

孫淵如之妻王夫人﹐工詩善書﹐年未三十而卒。孫情逾於分﹐哀過其禮﹐卽其棲止之所﹐署曰長離閣﹐繪遺像懸之。終日焚香對坐﹐誓不再娶。﹝孫公爵裏見前。王夫人名采薇。﹞

孔顨軒喪其同榜友林子宣﹐哭之甚哀﹐其誄詞有云「郢人亡而輟斤﹐鐘子逝而息引。丹一去﹐白雲千里。寄縑二匹﹐空慕於往哲﹔過車三步﹐有待於他年。」未幾孔亦隕謝﹐殆如支道林之喪法虔﹐精神喪﹐風味轉墜也。﹝孔公爵裏見前。林名澍藩﹐福建侯官人﹐乾隆三十六年進士﹐授翰林院編修。與孔公交好極篤﹐故誄詞極哀。﹞

朱石君淸徳素修﹐爲時宗仰﹐死之日﹐臥處僅一布被布褥﹐其別捨則殘書數篋而已﹐見者莫不悲感。仁宗新賜奠﹐甫至門﹐卽放聲大哭﹐且賜以挽詩﹐有「半生惟獨宿﹐一世不言錢」之句。蓋棺論定﹐公亦當含笑於九京。﹝朱公爵裏見前。公四十餘卽獨居﹐迄無妾媵﹐故有「半生獨宿」句。﹞

薤上蒿裏﹐古有挽歌﹐其語簡質﹐降而爲誄詞哀文﹐洋洋數千言﹐短亦數百字﹐文繁而哀殺矣。近世有所謂挽聯者﹐不知始於何時。道﹑鹹以降﹐諸名人率優爲之﹐字之多寡無定﹐語之長短亦無定﹐對偶必工﹐語意必哀﹐亦誄詞中之別開生面者。曾滌生最善爲此﹐其名句有「八年九子四登科﹐萬里孤云一回首」及「無可柰何春去也﹐似曾相識燕歸來」﹐皆一時膾炙人口者也。﹝曾公爵裏見前。﹞

左季髙與曾滌生以洪福瑱事﹐意見相齟齬﹐久絕音問。迨壬申二月﹐曾公卒於官﹐左公乃寄聯挽之云「謀國之忠﹐知人之明﹐自愧不如元輔﹔同心若金﹐攻錯若石﹐相期無負平生。」又致書唁劼剛襲侯﹐措辭甚爲懇摯。生死交情﹐於是乃見。﹝左公爵裏見前。福瑱字未詳﹐爲洪秀全之長子﹐曾﹑左相惡事詳《輕詆門》。劼剛名紀澤﹐爲曾滌生之長子﹐官至九卿。﹞

彭雪琴在咸﹑同諸師中人格頗奇﹐晚年不肯任封疆﹐頗有功成辭爵之槪。又好與名流酬酢。其沒也﹐王壬甫哭之以聯云「詩酒自名家﹐更兼勛業爛然﹐長增畫苑梅花價﹔樓船欲橫海﹐太息英雄老矣﹐忍說江南血戰功。」「梅花」句﹐以彭公善畫梅花﹐「血戰而不忍說﹐」則不贊美其殘殺同胞之功﹐已在言外矣。﹝彭公﹑王公已見前。﹞

王子展與文蕓閣學士爲莫逆交。文謝世後﹐王之挽詞運用成語﹐且極沈痛﹐其詞曰「追思往事﹐感不絕於予心﹔同學少年﹐北邙過半﹐曹子桓有言﹕『旣痛逝者﹐行自念也。』歷溯生平﹐士固憎玆多口﹔文章千古﹐東海流傳﹐韓昌黎所謂『動而得謗﹐名亦隨之。』」﹝王名存善﹐浙江錢塘人。文公爵裏已見前。﹞

張香濤之沒也﹐朝野咸悼惜之﹐挽章極多﹐惟王壬甫一聯云「老臣白髮﹐痛矣騎箕﹐整頓乾坤事粗了﹔滿眼蒼生﹐淒然流涕﹐徘徊門館我如何﹖」言之哀愴﹐有餘痛焉。﹝張公爵裏見前。﹞

張冶秋被命管學﹐延攬一時名流﹐頗受淸廷疑忌﹐不得展其懷抱。乃辭學務﹐攺任郵傳部尙書﹐又與唐少川不相能﹐遂鬱鬱而卒﹐士林爭惋惜焉。如臯冒鶴亭挽以聯云「愛好似王阮亭﹐微聞遺疏陳情﹐動天上九重顏色﹔憐才若龔芝麓﹐爲數攬衣雪涕﹐有階前八百孤寒。」蓋紀實也。﹝張公爵裏見前。冒名廣生﹐爲辟疆之遠孫。﹞

吳劭之博通經史﹐能爲詩﹑賦﹑駢文﹐尢工於挽章﹐湘人盛稱之。沒後﹐其門人彭次央爲梓行《綺霞江館聯語偶存》。彭亦工此﹐其挽某君之妾云「錦瑟惜年華﹐淒然湘浦晚春﹐冷夜鵑聲驚短夢﹔玉簫能再世﹐遙望揚州明月﹐何時鴛侶續前緣﹖」妾蓋竹西產也。其吐屬之雋雅﹐幾有靑勝冰寒之諭焉。﹝吳名熙﹐湖南湘潭人﹐以優貢生考取知縣﹐晚爲邑書院山長﹐傺不得意。彭名闓異﹐湖南湘鄕人﹐博學能詩文。﹞

陳伯平以名禦史出爲知府﹐累官至江蘇巡撫﹐因與滬道蔡乃煌相齟齬﹐鬱鬱而卒。王壬甫挽以聯云「抗疏劾三公﹐晚傷鼷鼠千均弩﹔治生讓諸弟﹐歸剩鵝羊二頃田。」﹝陳名啟泰﹐湖南長沙人﹐居鵝羊山。其弟某某﹐善營商業。蔡字伯浩﹐廣東人﹐死於民國五年﹐在粵反對義軍也。其與陳齟齬事詳《輕詆門》。﹞

某君在京師﹐聞其妹適呂氏者﹐沒於湘中﹐爲位哭之哀。寄一聯挽之﹐惻愴動人﹐亦典雅可通﹕「哀哀予妹﹐竟隕天年﹐記曾問疾殷勤﹐雷岸寄書渾若夢﹔艸艸勞生﹐滯畱京國﹐此後歸田著述﹐蘭臺續史慟無人。」﹝呂名鑫﹐字筱山﹐湖南湘潭人。積學早世﹐未十年其妻亦卒。﹞

秋璿卿以徐錫麟案﹐牽連被殺﹐母族艸艸收葬。嗣石門徐寄塵﹑桐城吳芝瑛二女士卜地西湖西冷橋畔﹐築石葬之﹐題其墓曰「鑑湖女俠秋瑾之墓」。其風義非須眉男子所可及。﹝秋名瑾﹐浙江會稽人。家世仕宦﹐意气雄邁﹐絕無巾幗气。與表兄徐錫麟友善。語及革命事﹐慨然以光復爲己任。畱學日本﹐歸國主辦大通學校。徐旣槍斃皖撫恩銘﹐紹興府知府貴福以大通學校爲徐所創辦﹐遂拘秋女士殺之。臨死僅書「秋雨秋風愁殺人」七字而已。徐名自華﹐能文章﹐爲秋女士撰墓表。吳爲汝綸摯甫之侄女﹐廉泉南湖之妻﹐博學能詩文﹐尢工書法。嘗手寫《楞嚴經》﹐欲就西湖山麓建七級浮屠以藏之﹐謂五百年後必有知者。居滬上萬柳堂﹐人稱萬柳夫人。﹞

劉炳生以光緒丙午歸湘﹐舉義兵﹐謀泄被逮﹐巡撫岑春煊使人殺之。乃兄霖生在江戶﹐聞變憤不欲生﹐作《哭弟》八章﹐其語最痛﹐有云「華域顚危親又病﹐天涯遊子更何之。魂飛雨雪梁山夜﹐人去池塘春艸時。」又曰「鶺鴒原野空荒艸﹐龍虎關河自夕陽。四鎭干戈傷閣部﹐連營烽火弔荊襄。」及﹕「荒江旅櫬隨萍水﹐破廟靈幃空雪霜。鳥臺暇席收兒骨﹐虫院鶉衣斂父屍」。不忍卒讀。﹝劉名道一﹐湖南衡山人﹐隨兄揆一遊學日本江戶。密謀舉義於湘中﹐被逮﹐時以佩章﹑鋤非二字定獄。﹞

林述唐天姿卓異﹐年少能文章﹐醉心革命事業﹐因而捐軀。黃克彊與之交最深﹐死後爲搜輯其遺集﹐題一絕於捲端云「漢上風雲紀後先﹐中原光復信淒然。不知何處萇弘血﹐只剩遺編是昔年。」其惓惓故人﹐見於言表矣。﹝林名奎﹐湖南湘陰人。弱冠入時務學堂﹐究心經世學﹐譚嗣同嘗稱爲造時勢之英雄。庚子舉義於漢上﹐與唐才常同日就義。﹞

陳勒生峻潔尙气節﹐詩文勃勃有奇气。癸丑討袁軍之起﹐公頗有所謀劃﹐素善治爆烈彈。義師旣敗﹐益腐心切齒﹐磨礪以須﹐卒以失愼自炸死。柳亞子不忘死友﹐乃徵求其遺文﹐裒爲一集而序之。﹝陳名子範﹐福建侯官人。少習海軍﹐旣投身蕪湖稅關﹐爲傭書。激昂慷慨﹐有古烈士風。與人交﹐出肺腑相示。壯志未酬﹐糜其軀幹﹐惜已﹗﹞

蔡松坡旣以義師推翻袁世凱﹐轉戰數月﹐喉疾益劇﹐赴日本就醫﹐遂以不起。凶問至﹐國人震悼﹐爲位於中央公園而奠之。公向所眷妓筱鳳仙﹐素計哭臨甚哀﹐其挽章云「萬里南天鵬翼﹐直上扶搖﹐劇憐尢患傷人﹐萍水因緣成一夢﹔幾年北地燕支﹐自悲淪落﹐贏得英雄知己﹐桃花顏色亦千秋。」﹝蔡公已見前。筱鳳仙河南張氏女﹐年十六隸京師樂部﹐工皮簧﹐善酬應。丰肌玉貌﹐笑頰生窩。初未甚知名﹐值蔡將軍解滇督印入京﹐項城忌之﹐將軍懼禍﹐乃以醇酒婦人自晦於樂部中﹐獨眷鳳仙﹐命席徵歌﹐殆無虛日。鳳仙慧黠﹐曲意周旋。帝制議興﹐將軍一日約友人飲長安酒樓﹐飛箋召鳳仙﹐席半稱腹疾﹐如廁﹐遂往天津。﹞

湯濟武於淸末請開國會﹐旋隨黎宋卿起義武昌﹐言論丰采﹐傾動一時。然薄議長而不爲﹐遂兩爲國務員。值南北戰爭﹐糾紛不解﹐聯帶去職﹐鬱鬱不怡﹐漫遊海外﹐遇刺於美洲﹐時論惜之。或挽以聯云「不爲魯仲連﹐一世縱橫﹐畢竟褰裳遊海外﹔何似來君叔﹐百年悲憤﹐倉皇脫屣去人間。」﹝湯名化龍﹐湖北蘄水人。辭眾議院議長職﹐一爲教育部總長﹐再爲內務部總長。﹞

棲逸第十八

魏和公登華山絕頂﹐日月從兩耳升降﹐視黃河如被帶委地下﹐燕趙秦豫﹐隱隱見黑子。俯仰天地﹐悲從中來﹐有入山披髮﹑長往不返之志。﹝魏公已見前。公素持髙義﹐重然諾﹐好倜儻畫策。林確齋以爲有太史慈之風。﹞

徐俟齋以崇禎壬午舉於鄕﹐父忠節將殉國﹐號泣欲從死。忠節曰「吾不可以不死﹐若長爲農夫以沒世﹐可也。」自是隱居終其身。與宣城沈眉生﹑嘉興巢崆峒稱海內三遺民。書宗孫過庭﹐畫宗巨然﹐間法倪﹑黃﹐自署秦餘山人。得其遺墨者﹐視如拱璧。豢一驢﹐甚馴﹐通人意﹐日用間有所需﹐則以所作之畫卷﹐置簏於驢背遣之。驢獨行及城而止﹐見者爭趨之﹐曰「髙士驢至矣。」亟取捲﹐以日用所需物﹐如其指﹐備而納諸簏﹐驢輒負之歸﹐以爲常。﹝徐名枋﹐江蘇長洲人。父忠節公開明﹐崇禎戊戊進士﹐官少詹事。乞病歸。乙酉六月﹐蘇州破﹐正衣冠﹐投虎丘橋下死。俟齋遵父命隱居﹐貧甚。南嶽僧洪儲時周之﹐曰「此世外淸淨食也。」嘗絕糧數日﹐黃九煙造訪﹐出手中書扇﹐使童鬻於市。無售者﹐則曰「黃九煙詩畫也」﹐乃得銀數錢歸。而俟齋及九煙皆怒﹐以爲泄九煙名﹐輒返其值。﹞

沈眉生於劾楊嗣昌疏中﹐兼劾阮大鋮﹑吳次尾﹑陳定生等。推公之意﹐作《畱都防亂揭》以攻阮﹐阮恨之次骨。及得志﹐按揭中姓名將盡戮之﹐而以公爲首。公變姓名﹐入金華山中。南都亡﹐遂匿迹深山﹐采藜藿以自食。有知而餉之者﹐皆峻卻﹐曰「士不窮無以見義﹐不奇窮無以明操。」郡守朱元錫致十金﹐辭不獲﹐庋置壁中﹐未嘗一發視也。溧陽陳名夏雅善公﹐旣入相﹐欲特疏薦之。遣使寓書﹐公不發函﹐對使焚之。陳意猶未已﹐公遺書曰「龔勝﹑謝枋得智非不若臯羽﹑所南也﹐而卒殞軀者﹐由多此物色耳。今之薦僕者﹐直欲死僕也。」陳乃嘆息而止。自是避人愈堅﹐足不履城市者三十年。﹝沈名壽民﹐江南宣城人。性孤峭﹐不好言笑﹐爲文好深湛之思。江友艾千子至宛陵﹐盛稱之。明崇禎丙子﹐詔行保舉法﹐巡撫張國維以公應詔。時流寇亂中原﹐特起楊嗣昌於苫塊﹐倚以辦賊﹐而嗣昌以熊文燦之招撫爲嘗試﹐逍遙司馬堂公乃伏闕上疏而劾之。﹞

汪魏美嘗舉明崇禎己卯鄕試。娶太守錢飛卿之女﹐盛飾入門﹐誡之﹐乃屏侍婢﹐躬操作。明亡﹐棄科舉﹐姻黨欲彊之試禮部﹐出千金視其妻﹐俾勸駕。妻曰「吾夫子不可勸﹐吾亦不屑受此金也。」嗣因兵亂﹐奉母入天臺﹐海上師起﹐羣盜滿山谷﹐始反錢塘﹐居北郭外﹐室如懸磬。是時湖上有三髙士之目﹐汪其一也﹐當事皆重之。監司盧髙尢下士﹐一日遇之於僧捨﹐問汪孝廉何在。汪應曰「適在此﹐今已去矣。」盧悵然﹐不知應者卽汪也。盧嘗遣人通殷勤於三髙士﹐約置酒湖船﹐以世外禮相見﹐其二人幅巾抗禮﹐盧相得甚歡﹐惟以汪不至爲恨事。已知其在孤山﹐放船就之。終排墻遁去。魏叔子自江西來訪﹐公謝弗見。叔子畱書曰「魏美足下﹐吾寧都魏禧也﹐欲與子握手一痛哭耳。足下以尋常遊客拒之﹐則可謂失人。」公省書大驚﹐一見若平生歡﹐臨別執手涕下云。﹝汪名沨﹐浙江錢塘人。少孤貧﹐力學﹐與人落落寡偕﹐人號曰「汪冷」。旣隱於北郭﹐足不入城市。有司或以俸金爲壽﹐不能卻者理之。貴人請銘墓﹐饋百金﹐拒弗納。始居孤山﹐遷大慈庵﹐又遷寶名院。匡牀布被外﹐殘書數卷﹐出或返或不返﹐莫可蹤迹。遇好友飲酒﹐一斗不醉。气象瀟灑﹐塵事了不關懷。然夜觀乾象﹐書習壬遁﹐知其耿耿者猶未已也。年四十八終寶名僧捨﹐臨終書五言詩一章云「大化無停晷﹐道術久殊轍。住世守頑形﹐問途猶未徹。至人本神運﹐可會不可說。冰泮水還淸﹐雲開月寓潔。一旦破樊籠﹐逍遙從此別。」投筆就寢而逝。﹞

王酉山爲井陘令﹐與上官迕﹐解印綬逕去。髙臥海曲﹐淸流映帶﹐喬木郁盤﹐乃綸竿笠﹐釀黍種樹﹐間與田夫野老較陰晴﹑課蟹稻以爲樂。﹝王名章﹐山東萊陽人﹐丁亥進士。﹞

郭天門於甲申以後﹐祝發爲僧﹐茹苦無定居。初依熊魚山於嘉魚﹐已流寓沔陽﹐築補山堂﹐前後十九年。歸﹐結艸廬桃花江。先是洪承疇坐事落職﹐公奏請起用。至是承疇入淸﹐經略西南﹐以故舊謁公於山中。旣得見﹐饋以金﹐不受。奏攜其子監軍﹐亦堅辭。公見承疇時﹐故作目瞇狀﹐承疇驚問何時得目疾﹐公曰「始吾識公時﹐目故有疾。」洪默然。﹝郭名都賢﹐湖南益陽人。幼穎異﹐天啟二年進士﹐授行人﹐累官至江西巡撫。左良玉屯兵九江﹐驕蹇觀望﹐公惡其淫掠﹐檄歸之﹐而自募土兵爲戍。會有尼之者﹐遂乞病棄官﹐入廬山。逾年北京陷﹐祝發爲僧﹐號禎石﹐又號些庵。博學彊識﹐工詩文﹐書法瘦硬兼善﹐繪事寫竹尢入妙﹐人得其片紙隻字爭寶重之。晚年客死於江寧。﹞

李潛夫自國變後﹐家具蕩然﹐遂與妻別﹐隱陳山﹐絕迹不入城市﹐訓山中童子自給﹐自署曰「村學究老頭陀」。居山十年﹐有僧開堂﹐以避喧﹐始返其蜃園﹐賣文自食﹐不足則與其妻爲棕鞋﹑竹以佐之。好事者約月供薪米﹐力辭不受。有司慕其髙﹐往訪之﹐輒逾垣避。所著詩文﹐皆弔甲申以來殉節者。蜃園者﹐乍浦勝地﹐可望見海市者也。又十年﹐家益困﹐不復能有其園﹐寄身僧捨。戚友贖蜃園歸之﹐始復與妻居﹐時年七十矣。二老相對﹐時絕食﹐則嘆曰「吾生本贅爾﹐待盡而已。有饋食者﹐非其人終不受。或問以身後﹐曰」楊王孫之葬﹐何必棺也。「又十年﹐蜃園僅存兩楹﹐公耳旣聾﹐又苦下墜﹐終日仰臥。客至﹐以粉版書相問答。魏叔子來自江西﹐公視姓字﹐則彊起張目﹐視之泣﹐叔子亦泣。時方絕糧﹐叔子探囊﹐得銀半兩贈之﹐五反不受﹐固以請曰﹕」此非盜跖物也。「始納之﹐買米爲炊﹐共食而別。叔子屬周布衣﹑曹侍郎溶糾同志爲之繼粟﹐且謀其身後事。吳門徐俟齊齋之﹐曰﹕」李先生不食人食﹐聽其餓死可也。「已而﹐公果堅拒之﹐未幾卒。叔子聞之曰﹕」吾淺之乎爲丈夫已。「﹝李原名天植﹐後攺名確﹐浙江平湖人﹐崇禎癸酉舉於鄕。性蕭散自得﹐視世事泊如也。嘗曰﹕」無欲則心淸﹐心淸則識朗﹐識朗則力堅。「時時以誨學者。癸未﹐子觀卒﹐公自以有隱慝﹐痛自刻責﹐遂絕意仕進﹐並攺名。﹞

劉剩庵於鼎革後﹐隱居相城﹐有大吏造其廬﹐欲彊之出。公乃袒裼疾視曰﹕」我中州男子﹐年二十﹐渡漳河﹐登大﹐躍馬鳴鞘﹐兩河豪傑﹐誰不知我﹗乃以此相逼﹐將謂我畏死耶﹖「取壁上劍將自刎﹐門人抱持之﹐得解。尋移居湖濱﹐率妻女織席以食﹐累日不舉火﹐有遺之粟者﹐非其人不受。老奴從魏縣來﹐勸之歸﹐曰﹕」室廬故在也。「乃命其子偕老奴歸。歲荒﹐得食愈艱﹐雜糠糟作食﹐妻病不能下咽﹐竟餓死。一女﹐許字同邑某氏子。某氏官於粵﹐音問阻絕﹐女自經死。而其子之歸﹐中途死於盜。是日凶問適至﹐公旣無家﹐乃買破船一﹐往來江湖間﹐時從諸遺老遊。嘗泛舟中流﹐鼓瑟而歌曰﹕」白日墮兮野荒荒﹐逐鳧雁兮侶牛羊﹐壯士何心兮歸故鄕。「風水蕩激﹐歌聲伊郁﹐聞者哀之。﹝劉名永錫﹐河南魏縣人。崇禎丙子舉人﹐授長洲教諭。署崇明縣事﹐庭無畱獄。未幾遭國變﹐卽隱居不出。錢牧齋念其窮﹐招之往﹐公曰﹕」彼爲黨魁﹐受主眷﹐枚卜時﹐天子以伊﹑傅期待﹐今豈忘之耶﹗「卒不往。﹞

邵得魯隱居潭上園﹐黃澤望志節相同﹐亦來居園中﹐夜共讀《謝臯羽遊錄》而慕之﹐曰﹕」方今豺虎滿天下﹐五嶽之志﹐不可期矣。四明二百八十峯﹐近在臥榻﹐峯峯有吾兩人屐齒﹐豈不快歟﹗「公於是偕黃公徧走山中。然山寨方不靖﹐所在多邏卒﹐而二公冠服奇古﹐頻遭詰難﹐顧不以爲苦。亡何入絕谷﹐不知所向﹐方茫然求故道不可得。俄而峯回路轉﹐松﹑竹﹑梧桐甚盛﹐有雞犬聲。趣就之﹐茅舍一椽﹐中有幅巾者出﹐問客何來﹐則語之以裏宅。笑曰﹕」吾亦姚人﹐避世居此﹐不虞君之涉吾地也。「乃止宿則告曰﹕」是爲石屋山。僕故孫公碩膚臨軍陳從之也。孫公死海上﹐吾無所依﹐來此山中﹐遂與人世絕。「因相顧嘆曰﹕」是眞桃源矣。「未幾黃公卒﹐公乃棄家﹐投四明山之楊庵。時尙有一妾﹐亦爲尼庵中。每日晨昏﹐各上堂禮佛﹐此外𨿽茗粥不相通﹐久之皆卒於庵。﹝邵名以貫﹐浙江余姚人﹐性狷潔。國難作﹐公欲死之﹐以母老不果﹐遂祝發爲頭陀﹐狂走入雪竇山中。尋以省母﹐返居潭上園云。﹞

申鳧盟自見孫鍾元於蘇門﹐匿迹山中﹐大書於門曰﹕」眞理學從五倫做起﹐大文章自六經得來「。又題書室曰﹕」學古之志未衰﹐每日必擁書早起﹔幹世之心已絕﹐無夕不飲酒髙眠。「﹝申公已見前。﹞

張覆輿與申鳧盟同學齊名﹐甲申後﹐得狂疾﹐築土室村外﹐閉戶絕人迹﹐穴而進食飲。歲時一出拜母﹐𨿽妻子不見也。入夜時有泣聲。﹝張名蓋﹐直隸永年人。少惇气節﹐以能詩聞﹐工艸書。甲申之變﹐謝去學官弟子﹐悲吟侘傺﹐遂成狂疾。嘗遊齊﹑晉﹑楚﹑豫間﹐歸則自閉土室中。申鳧盟與殷宗山至﹐延入土室﹐談甚洽。旋以狂疾死。﹞

余若水隱居山中﹐艸屋三間﹐不蔽風雨﹐至以龜甲承漏。聚村童五六人﹐授以《三字經》。臥榻之下﹐豚雞塒﹐無下足處。晨則秉耒出﹐與老農雜作。同年生王天錫爲海防道﹐欲與話舊﹐公辭以疾。天錫披帷直入﹐公擁衾不起﹐曰﹕」不幸有狗馬疾﹐不得與故人爲禮。「天錫執手勞苦﹐出門未數步﹐則已與一婢子擔糞灌園矣。天錫遙望見之﹐嘆息去。冬夏一皂帽﹐𨿽至暱者不見其科頭。嘗慨世途逼仄﹐遂疑荀卿性惡之說爲確﹐至欲著論以非孟。﹝余名增遠﹐浙江會稽人﹐明崇禎癸未進士﹐除賓應知縣。書江之役﹐補禮部主事﹐遷郎中。事去﹐逃之山中﹐郡縣逼之出見﹐乃輿疾城南﹐以死拒﹐久之事得解。疾亟時﹐黃太衝造其榻前﹐欲爲切脈﹐公笑曰﹕」某祈死二十年以前﹐反祈生二十年之後乎﹖「黃泫然去。﹞

周思沂與余若水爲同年生﹐國變後﹐棄官歸﹐遁入剡源﹐盡去其發爲發冢。剡源饒水石﹐與山僧樵子出沒瀑聲虹影間。王天錫求見﹐拒之曰﹕」咫尺淸輝﹐舉目有山河之異﹐不願見也。「﹝周名齊曾﹐浙江鄞縣人﹐知廣東順徳縣事。爲詩文機鋒電激﹐汪洋自恣﹐寓言十九。然淸苦自立﹐胸中兀然﹐有所不可﹐與若水同。﹞

杜茶村隱居雞鳴山下﹐足迹不入城市﹐四壁蕭然﹐炊煙常絕﹐偶有遠友過之﹐欲供一飯而無所措。以案頭《葉龍泉集》易炊﹐食頃口占一絕﹐有」看君咀嚼葉龍泉「句。有人詢以近狀﹐答書云﹕」昔日之貧﹐以不舉火爲奇﹔今日之貧﹐以舉火爲奇。此其別耳。「﹝杜公已見前。﹞

張瑤星爲千戶﹐於流寇陷京師﹐遇賊將不屈。久之始歸故里﹐其妻已前死﹐獨身寄攝山僧捨﹐足不入城市﹐鄕人稱」白雲先生「。當是時﹐三楚﹑吳越耆舊多立名號﹐以文行相髙﹐惟徐俟齋﹑沈眉生躬耕窮鄕﹐𨿽賢士大夫﹐不得一見其面﹐然尙有楮墨流傳人間。公則躬親樵汲﹐口不言詩書﹐學士詞人﹐無所求取﹐四方冠蓋往來﹐日至玆山﹐而不知中有是人也。方處士中舒﹑余處士公佩歲時問起居﹐入其室﹐架上書數十百卷﹐皆所著經說及論述史事﹐請貳之﹐弗許﹐曰﹕」吾以盡吾年耳。已市二甕﹐下棺則並藏焉。「﹝張名怡﹐江南上元人。父可大﹐明季總兵﹐登萊死國難。公以諸生授錦衣衛千戶。﹞

陳狂農遇甲申之變﹐欲以身殉國﹐不果。遂棄妻子﹐入歐公山。山界江楚間﹐懸崖峭壁﹐人迹所不到。公與弟覯偕隱其中二十餘年﹐幾與人世隔。性奇癖厭俗﹐嘗不語﹐有所欲﹐則弟視其顧盼指書輒諭意。間有來者﹐與之言﹐不應﹐拱揖而已。或貽以書﹐不發視卽焚之。偶有題詠﹐亦未嘗存稿。衣垢敝不浣濯﹐糜粥不充﹐恬如也。﹝陳名南箕﹐江西安福人﹐舉崇禎丙子副榜。弟覯﹐字二止。公弱冠時卽與弟同營墓域﹐爲左右穴﹐中通以欞﹐冀死後得時時相見。暇則攜書挈壺﹐讀且飲於穴中﹐其曠達如此。﹞

王倫表好學勵名節﹐明季嘗應童子試。鼎革後﹐授徒養親﹐不復出。所著《巢父許由論》﹐魏雙鳳見之﹐嘆爲當世軼才。﹝王名大經﹐江蘇東臺人。其《巢由論》略曰﹕」天下何爲而亂也﹖王子曰﹕『亂生於求﹐求生於欲﹐多所欲則多所求。』彊者求之以兵戈﹐弱者求之以色笑﹐人求之以智力詐僞﹐物求之以爪牙角毒﹐於是有敗倫壞紀﹐寡廉鮮恥﹑傷類圮族﹑剝膚橫噬﹑伏屍流血之事﹐天下乃馴至大亂﹐堯舜治亂之聖人也﹐其爲道孜孜皇皇﹐己饑己溺﹐誠恐天下後世有急功利﹑驚聲華者﹐必借口堯舜以陰濟其欲﹐而明聘其求。天於是生許由﹑巢父﹐使與堯舜並世而處。有堯舜而養人之欲﹐給人之求﹐使天下安然﹐各得其所欲﹐各遂其所求﹐而天下之亂以治。有許由﹑巢父而一無所欲﹐一無所求﹐使天下之貪者廉﹑躁者靜﹑競者讓﹐澹然各懷一無欲無求之意﹐以去泰去甚﹐而天下之亂又以治。然則堯舜﹑巢父者﹐皆治亂之聖人也。「云云。﹞

鄧丹邱任俠尙气﹐國變後﹐竄身黃冠﹐徧走江湖﹐欲得奇才劍客而友之﹐卒無所遇。順治辛丑﹐黃太衝讀書雙瀑寺﹐寺在萬山﹐人迹殆絕。公忽走訪﹐太衝問﹕」何以知之﹖「笑不容﹔問﹕」奚自﹖「曰﹕」甬東也。「唱和旬日﹐偕至武林﹐公又獨上玉皇山去矣。﹝鄧名大臨﹐江南常熟人﹐受業於江陰黃介子之門。介子以起義軍死於獄﹐公贖其首﹐棺斂送歸。旋遁於黃冠﹐桑海之交﹐逃於禪者多矣﹐黃冠中絕少﹐公可謂別開生面者。﹞

八大山人者﹐世居南昌﹐明亡﹐棄家﹐遁奉新山中﹐祝發爲僧二十年。臨川令胡亦堂聞其名﹐延之官舍。居年餘﹐意忽忽不自得﹐遂發狂疾﹐忽大笑﹐忽痛哭竟日。一夕裂其浮屠服﹐焚之﹐還走會城﹐獨身佯狂市肆間。嘗戴布帽﹐曳長領袍﹐履穿踵決﹐拂袖蹁躚行。市中兒隨觀評笑﹐人莫識也。其猶子某畱止其家﹐久之疾良已。山人工書法﹐行楷學大令﹑魯公﹐狂艸頗怪偉。亦喜畫水墨芭蕉﹑怪石﹑花竹及蘆雁﹑汀鳧﹐修然無俗筆。醉後墨沈淋漓﹐不甚自愛惜。數往城外僧捨﹐雛僧爭彊之索畫﹐至牽袂捉裾﹐不拒也。貴顯人欲以數金易一石﹐不可得。或持綾絹至﹐直受之﹐舉懷素語﹐謂將以爲﹐以故貴顯人求書畫﹐乃反從貧士山僧屠沽兒購之。一日﹐忽大書啞字署其門﹐自是對人不交一言。然善笑﹐而喜飲益甚﹐或招之飲﹐則縮項撫掌﹐笑聲啞啞然。又喜爲藏鉤拇陣之戲﹐賭酒勝﹐則笑啞啞﹔數負﹐則拳勝者背﹐笑愈啞啞不可止。醉則往往泣下。﹝山人初爲僧﹐號雪个﹐後更號曰人屋﹐又曰驢漢。或以山人爲明宗室朱耷﹐亦未得詳。邵靑門客南昌﹐見山人於北蘭寺﹐握手熟視大笑。夜宿寺中﹐剪燭談﹐以筆書幾上相酬答。山人有詩數卷﹐藏篋中﹐祕不令人見﹐題跋尢古雅﹐間雜以幽澀語﹐不盡可解。嘗與北蘭寺僧澹公數札﹐不減晉人語也。﹞

柴虎臣隱居南屏山﹐貧甚﹐屏絕饋遺﹐賣藥自給。其爲學﹐於象緯﹑律曆﹑輿地﹑禮制﹑農田水利﹑兵戎賦役莫不研究。康熙己酉﹐詔舉山林隱逸之士﹐浙撫範覲公親謁公於山中﹐請以應詔﹐固辭之。﹝柴公已見前。﹞

紀伯紫自稱鍾山遺老﹐白髮當歌﹐紅牙聽曲﹐說靑溪舊事﹐娓娓不倦。一日﹐與大梁周雪客﹑楓江徐電發﹐痛飲燕市城西﹐有絕句云﹕」風雅松陵勝昔時﹐力裁僞體出偏師。徐郎本事從珍重﹐始信無情未是詩。「謂電發所輯《續本事詩》也。徐亦和云﹕」人物南朝賭酒時﹐過江僕射是吾師。猶餘戇叟風流在﹐悵絕靑溪數首詩「。﹝紀名映鍾﹐自號贛叟﹐江南上元人﹐與方文林古度齊名。﹞

林茂之窮老金陵﹐冬無被﹐夏無帷﹐意恬如也。其《冬夜詩》有云﹕」無被夜眠牽破絮﹐渾如孤鶴入蘆花。「傳誦一時。夏日無帳﹐或遺之﹐則以易米。施愚山自豫章寄一帳﹐書絕句云﹕」北窗髙臥豈知貧﹐料理偏愁白髮人。帳親題林處士﹐艸堂長伴百年身。「亦佳話也。﹝林名未詳﹐江南上元人。﹞

魏某隱於米商。當陳滄洲被逮入都﹐除夕﹐市米潞河。魏某問﹕」客何來﹖「﹐曰﹕」陳太守「﹐」是湘潭陳公耶﹖「曰﹕」然「。曰」是廉吏﹐安用錢爲﹖「反其值﹐問寓何所。次日門外車檻檻﹐饋米十石﹐書一函﹐稱﹕天子必再用公﹐宜以一節始終﹐毋失天下望。紙尾不署姓名﹐問擔夫而知其姓﹐訪之則閉戶他出矣。蓋隱君子也。﹝右一則見陳鵬年列傳。﹞

李鐵君是太傅索額圖之婿﹐當索氏柄政時﹐聲勢隆赫﹐李公遠避之。蓋以先世產業屬二兄﹐偕其婦隱於盤山。買田豸峯下﹐構艸舍﹐雜山氓以耕。其尢貧者﹐授之田而無取。蔬材果實﹐與眾共之。賢聲遠聞。嗜茗飲﹐遇山谷幽邃處﹐輒掃葉煮泉﹐竟日忘返。見者曰﹕」此李山人茶煙也。「﹝李名鍇﹐號豸靑山人﹐隸漢軍旗。本勛臣後﹐當得官不就。旣老﹐歲一至京師﹐然一二日卽歸﹐人罕見其面。詩古奧峭削﹐自閉門徑﹐髙者胎源杜陵﹐次亦近孟東野。著有《含中集》及《尙史稿》若干捲。﹞

厲樊榭性耽閒靜﹐愛山水。以孝廉銓選縣令﹐將入都候選。道經天津﹐查蓮坡畱之水西莊﹐同撰周密《絕妙好詞箋》﹐遂不謁選。南歸客揚州﹐馬秋玉兄第延主其家﹐結邗江吟社。後遂絕意仕進。﹝厲公已見前。﹞

圖鞳布貌淸臒﹐不樂仕。中歲以疾乞假﹐築室京師西郊外數里。茆屋竹籬﹐軒窗精潔。院中疊石爲山﹐奇峯突兀﹐徑迂折﹐饒幽趣。後圃蒔花種蔬﹐親灌漑之。春秋佳日﹐偕宗丞曹學閔徧覽西郊蘭若。又嘗風雪中共策蹇﹐訪潭柘戒壇諸勝。短裘笠帽﹐望之如神仙中人。﹝圖公滿洲人﹐官至侍讀學士。性好吟詠﹐有靖節﹑放翁之風。築墓宇旁﹐病劇時﹐告妻孥曰﹕」死卽埋我於此﹐不必舁入城中。「言訖﹐端坐而逝﹐夫人從其志。﹞

何春巢隱居不仕﹐雅好花竹﹐尢愛梅。園中梅數百株﹐各種皆備。嘗倩人寫一小影﹕篛笠芒鞋﹐席地坐﹐旁置梅花一擔。自題云﹕」賣花叟﹐擔花走﹐賣得銅錢復沽酒。花兒賣罷擔兒丟﹐賣賦還如賣花否﹖賣花叟﹐擔花走。「﹝何名琪﹐浙江錢塘人﹐嘉慶間有名於時。﹞

何蓮舫自廣信罷官﹐隱居邗上﹐托業淮鹺﹐自刻《悔余庵全集》行世。胎息莊騷﹐曾滌生極嘉許之。嘗書一聊以貽之曰﹕」千頃太湖﹐偶與陶朱同泛宅﹔二分明月﹐合隨何遜共移家。「﹝何名昉﹐江蘇江陰人﹐官廣信府知府。﹞

葛謙山與洪秀全﹑楊秀淸皆有交好。洪﹑楊舉兵﹐葛以爲時機未至﹐恐無成功﹐遂隱匿於深山絕壑。因友人介紹於鐘駿聲﹐聘爲西席。鐘至其家﹐依山爲墻﹐導澗爲池﹐屋百餘椽﹐甚爲壯麗。葛待師有加禮﹐徒二人﹐亦至馴謹。一日語鐘曰﹕」僕有事外出。某日某刻﹐將有數人來訪﹐慮閽人不能峻卻﹐而闌入書室﹐善爲我辭﹐幸甚。「至期﹐客果至﹐答如前。客坐久﹐慨然曰﹕」主人匿不見﹐亦無瞢焉。𨿽然﹐余等非受紿者﹐請以一言爲證﹐主人此時在某樓﹐坐某向﹐閱某書﹐試往驗之﹐余等從此逝矣。「鐘亟攜僮登樓視之﹐葛所向之坐﹐所閱之書﹐不爽毫髮。葛乃語鐘曰﹕」若輩素與余交﹐今將舉大事﹐予故避之﹐君在此亦危矣。「遂開盛筵餞之﹐曰﹕」余將遠徙﹐此地不久爲灰燼﹐所存者惟園中湖石耳。君於庚申可大魁天下。此時兵禍蔓延天下﹐惟胡人气運未衰﹐漢族仍歸失敗。爲足下計﹐宜速整歸裝。自此至浙﹐亙數千里﹐滿地荊棘﹐多攜資斧﹐無益有累。僕已繕書數函﹐投某某處﹐可得資爲助。他日軺車四出﹐或至山中一觀園石之存否。敢以此言爲息壤。「飲酣而別。後鐘果以庚申第一人及第﹐越數年視學某省﹐迂道訪之﹐則荒煙蔓艸矣﹐而湖石巋然獨存。迹葛之語言與行徑﹐益隱君子而明術數者也。﹝葛字未詳﹐廣西潯州人。鐘字未詳﹐浙江仁和人。﹞

汪笑儂自號伶隱。光緒中以孝廉銓選知縣﹐需次京師﹐偶購一妾﹐不知其適爲宗室女也。事聞於臺官﹐奏之朝﹐例當死﹐家奴願任其罪﹐乃出資賄朝貴﹐坐奴買獻罪。汪遂掛冠﹐往滬上爲伶﹐所編《黨人碑》《哭祖廟》等劇﹐最有名於時。﹝汪名僢﹐安徽人﹐以明經得鄕選。嘗自書聯云﹕」墨笑儒韓笑佛司馬笑道儂惟自笑也﹐舜隱農說隱工膠鬲隱商伶亦可隱乎﹖「﹞

賢媛第十九

顧亭林之母王夫人最孝﹐嘗斷指療姑疾﹐崇禎九年旌於朝。丁亥夏﹐避兵常熟﹐年六十矣。謂公曰﹕」我𨿽婦人﹐然受國恩矣﹐遇變我必死之。「於是公方應邑令楊永言之辟﹐與嘉定吳其沆﹑同裏歸莊共起兵。魯王監國﹐授公兵部司務。事旣不克﹐永言行遁去﹐其沆死之﹐公與莊幸得脫﹐母夫人聞兩京皆破﹐遂不食卒﹐遺命誡公勿事二姓雲。﹝顧公已見前。公之本生父同應﹐有同祖弟曰同吉﹐早世﹐聘王氏﹐未婚守志﹐以公爲之後。﹞

杜茶村之母﹐性方嚴﹐生平不肯見畫師。一日﹐茶村遇善手曾鯨﹐喜以白母﹐且云」鯨老矣﹐寫照其宜也。「母作色曰﹕」安有婦人呈頭露面﹐與男子注目熟視﹐而不知羞者﹖先王制禮﹐男女有別﹐何嘗云老者不在此例也﹖「﹝杜公已見前。母某氏未詳。﹞

吳巖子是卞楚玉之妻﹐吐辭溫文﹐出入經史﹐與人相對﹐如士大夫。﹝吳靑山人﹐以詩名﹐工書法﹐晚更好道。得奇疾﹐疾作﹐則右手自運動﹐日夜作字不休﹐或濡筆書紙上﹐悉成名理。疾止﹐不復記憶。凡二年而愈。白髮朱顏﹐奕然作丹砂之色。﹞

李中孚之母彭氏﹐聞其夫死於軍﹐欲身殉﹐以子幼﹐制淚撫之﹐然無以爲生。或謂彭曰﹕」可令兒傭取直以養﹐或令給事縣庭。「彭不可。令公從師學﹐修脯不具﹐皆謝之。彭曰﹕」經書固在﹐何必師。「公年十六﹐粗解文義﹐母夫人日言忠孝節義事以督之。母子相依﹐或數日不舉火﹐泊如也。﹝李公已見前。其父信吾﹐以壯武從軍﹐爲材官。崇禎壬午﹐督師江公喬年討賊﹐信吾從行。臨發﹐抉一齒與其婦彭曰﹕」戰危﹐事不捷﹐當委骨沙場﹐子其善教兒矣。「亡何﹐督師無事﹐信吾亦死。﹞

宗定九少時奉母家居﹐值歲凶﹐啼饑號寒﹐初不向宗族借貸。母曰﹕」餓死事小﹐遣十歲童子汗顏面以求人﹐使從此不知有廉恥品行﹐事大。「於時以爲名言。﹝陳江都人﹐歸太學宗景巖。少嫻家教﹐讀五經﹑《周禮》《孝經》《女孝經》諸書﹐兼通《通鑑》﹑二十一代史。有《訓子詩》六章盛傳於世﹐今未見。﹞

張履祥九歲喪父﹐母夫人訓之成立。嘗中酒﹐母夫人責之﹐且諭曰﹕」孔﹑孟亦是兩家無父兒﹐祗爲肯學好人﹐便成大聖大賢。汝勿自棄也。「﹝張名考夫﹐居桐鄕之楊園村﹐學者稱楊園先生。母某氏未詳。﹞

洪承疇入淸後﹐其太夫人猶在也。自閩迎入京﹐太夫人見承疇﹐大怒罵﹐以杖擊之﹐數其不死之罪﹐曰﹕」汝迎我來﹐將使我爲旗下老婢耶﹖我打汝死﹐爲天下除害。「承疇疾走而免。﹝洪母某氏未詳。﹞

沈百五之妾張氏﹐美而多能。沈盡義後﹐張收其屍﹐盡鬻衣裝﹐葬之虎丘東麓﹐廬墓二十年而死。﹝沈爲崇明人﹐識洪承疇於幼時﹐延至家﹐飲食教誨之﹐洪嘗呼沈爲伯父。承疇降淸﹐百五乃脫身走﹐欲起義兵﹐爲淸兵所獲。洪諭之降﹐百五曰﹕」子爲誰﹖「洪曰﹕」小侄承疇也﹐伯父豈忘之耶﹖「百五大呼曰﹕」洪公受國厚恩﹐殉節久矣。汝何人斯﹐欲陷我於不義耶﹗「遂披洪頰。洪笑曰﹕」鐘鼎山林﹐各有天性﹐不可彊也。「乃被害於江寧之淮淸橋下。初百五結合義兵﹐有死士五百人﹐沈死後﹐哭聲震天﹐一時同殉﹐無異於田橫之客云。﹞

柳夫人於錢宗伯死時﹐已有殉意。值諸惡少以責逋爲口實﹐環而噪宗伯之門﹐搪撞詬誶﹐極於暴辱。嗣君孝廉某故文弱﹐魂魄喪失﹐莫知所出。夫人乃泫然起曰﹕」我當之。「好語諸惡少﹕」尙書寧盡負若曹金﹖卽負﹐固尙書事﹐無預諸兒女。身在﹐第少需之。「諸惡少謂得所欲﹐鋒稍戢﹐然環如故。柳中夜刺血書訟牘﹐遣急足詣郡邑告難﹐而自取縷帛結項死尙書側。旦日﹐郡邑得牘﹐又聞柳夫人死﹐遣隸四出﹐捕諸惡少﹐問殺人罪﹐皆鳥獸散。盡得釋﹐孝廉徳而哀之﹐爲用匹禮﹐與尙書合殯某所。吳人嘉其志烈﹐爭作詩以美之。﹝柳字如是﹐錢牧齋宗伯之愛姬也。慧倩﹐工詞翰﹐在章臺日﹐色藝冠絕一時﹐才俊奔走其門﹐投詩炫技﹐柳視之蔑如也﹐獨心許宗伯﹐曰﹕錢某卽未絕古今﹐亦一代顚倒英雄手。而宗伯亦雅重之﹐遂因緣委幣。柳歸宗伯時﹐年二十餘。錢已黝顏鮐背﹐雙鬢斑白﹔柳則盛堆鴉﹐凝脂竟體。燕婉之夕﹐錢曰﹕」我愛卿發如雲之黑﹐膚如玉之白也。「柳曰﹕」我亦愛君發如妾之膚﹐膚如妾之發也。「相顧大笑﹐傳爲美談。宗伯與柳相得甚歡﹐題花詠柳﹐殆無虛日。每宗伯句就﹐遣婢矜示。柳擊缽之頃﹐蠻箋已至﹐未嘗少讓步。宗伯之作气骨蒼峻﹐柳未能到﹔而柳之幽艷秀發﹐宗伯時亦遜之。於是旗鼓各建﹐閨閣之間﹐隱若敵國。宗伯生平善逋﹐晚歲多難﹐益就窶蹙﹐鄕裏豪黠又嘯宗伯之墻宇孤峻﹐結侶伺寡﹐故死後責逋云。﹞

馬錫蕃之姬顧氏﹐本吳中士族女﹐精小學﹑《說文》。馬撰《匯艸辧疑》十二卷﹐姬皆手爲旁訓。吳三桂遣人收兩粵﹐馬死之﹐姬亦隨縊。﹝馬名雄鎭﹐漢軍鑲紅旗人。康熙八年﹐由山西巡撫調廣西。﹞

紀阿男富才藻﹐善詩﹐幼有」棲鴉流水點秋光「之句﹐後適莒州杜氏﹐以節聞。王阮亭作《秦淮雜詩》﹐其末章云﹕」棲鴉流水空蕭瑟﹐不見題詩紀阿男。「其兄伯紫見之﹐殊不悅﹐曰﹕」公詩卽史也。今以靑閨嫠婦與莫愁桃葉並稱﹐後人其謂之何﹖「王攺容謝之。後爲儀曹﹐疏旌其閭曰﹕」吾以懺少年綺語之過也。「﹝紀名映淮﹐伯紫之妹。﹞

李云娘嫁密雲參將汪某之僕王忠。康熙時﹐汪解任將歸﹐行李累累﹐懼盜掠﹐謀於忠。忠與云娘言﹐云曰﹕」予請效武士裝﹐衛主以歸。「途屢遇盜﹐常以一身卻敵。汪得歸故鄕﹐徳云娘﹐畱之於家﹐其子欲逼之﹐云紿之曰﹕」妾有夫在﹐於公子不利﹐若善遣忠﹐而以禮納妾﹐幸也。「公子厚賜忠而遣之。擇日治筵﹐賓客滿堂﹐將行合巹禮。云娘忽戎裝操白刃出﹐立堂上﹐以刃擬公子﹐數曰﹕」汝家建髙牙大纛﹐不能爲國家衛百姓﹐靖寇氛﹐至以囊橐累予。予一婦人﹐奮身爾衛輜重﹐千里跋涉﹐主臣之義﹐爲報者至矣。今乃欲行不義﹐污我淸白身﹐其速受予刃。「奮起欲斫﹐公子長跪自投﹐客相率不敢動。云娘向門外大呼云﹕」汝曹速入。「卽有貧民數百人魚貫入。云以刃指公子曰﹕」予爲爾家衛財﹐爲庸旣多﹐然予不願受報。今宜出三之一﹐惠此貧民﹐違者血此刃。「公子唯唯﹐卽發篋﹐以財帛贈貧民。云娘遂出門﹐門外立二長須客以待﹐扶之乘馬去。﹝李爲密雲人﹐其父賣酒自給。年十八嫁於王忠﹐去汪家後二十年﹐有人見之京師。忠設鏢局﹐云娘爲客保鏢﹐往來關西﹐積資致富。所至羣盜畏懾不敢近。﹞

朱氏女以吳三桂之役﹐爲營卒所掠﹐朱矢志堅決﹐眾莫敢犯。舟行至小孤山下﹐奮身投江﹐屍逆流三晝夜﹐浮於故居之門前﹐爲其父母所見﹐慟哭收殯。解其襦﹐於懷間得絕句十章﹐重緘密紉﹐字不沾濡。有二絕爲最悲痛﹐一云﹕」少小伶俜畫閣時﹐詩書曾奉母爲師。濤聲向夜悲何急﹐猶記燈前讀楚詞。「一云﹕」狂帆慘說過雙孤﹐掩袖潸潸淚忽枯。葬入江魚浮海去﹐不畱羞冢在姑蘇。「﹝朱氏女爲長沙縣人。﹞

吳絳雪幼慧﹐色絕美﹐工詩善琴。長嫁邑諸生徐明英﹐早寡。耿精忠部下總兵徐尙朝攻處州﹐遊兵至金華﹐宣言於永康曰﹕」以絳雪獻者免。「眾議獻之以紓難﹐勢洶洶。吳念徒死無益桑梓﹐乃佯請行﹐以誘敵出境﹐行至三十里坑﹐投崖死。﹝吳名宗愛﹐浙江永康人﹐死時康熙甲寅六月也﹐年二十有四。﹞

馮珊兒者﹐張硯齋相國之妾也。本農家女﹐憨態曼妍﹐迥異凡質。公以七十致政歸﹐體至彊健﹐侍姬數十人﹐無一當意者﹐悒悒寡歡。淸明掃墓﹐獨攜小僮步行。過小溪﹐竹籬茅舍﹐桃花數枝﹐有一女子年十四五﹐折花嬉戲﹐秀色可餐。問之﹐則珊兒也﹐尙未許字﹐詰朝遣人以雙璧聘之。及入公家﹐憨嬉如故﹐見者皆笑爲癡頑。然侍起居獨勤﹐且情意純摯。公年八十而沒﹐他妾皆淡然﹐獨馮仰藥殉焉。﹝馮爲張公佃人之女﹐行三﹐故名珊兒。﹞

尹元孚之母李太夫人﹐以節孝旌門。公少孤貧﹐太夫人口授以《論語》﹔及長服官﹐太夫人每夕必詳詢一日之所措施﹐有不愜意者﹐則嚴責之。公撫河南﹐值水災﹐太夫人率公規畫賑卹﹐至廢寢食。故上自天子﹐下至公卿士民重公者﹐莫不知太夫人之義方焉。﹝尹公爵裏見前。﹞

阿蕓爲海蘭察之寵姬。海性粗疏﹐縱嗜欲﹐蕓婉曲陳諫﹐多所保全。海子安祿尢不檢﹐蕓能裁抑之。海沒之日﹐蕓不哭泣﹐獨絮絮向安規勸﹐語以」功臣子孫不易爲﹐貴家門戶不易守「﹐安甚感其言。是夕﹐蕓投繯殉矣。﹝阿蕓﹐蘇州女伶也﹐失其姓。海公過吳﹐當道餞之虎丘畫舫﹐蕓出侑酒。海鐘愛之﹐爲脫籍﹐挈之去﹐寵以專房。﹞

袁素文幼許字如臯髙氏子﹐髙以子有惡疾﹐願離婚。素文曰﹕」女從一者也﹐疾我侍之﹐死我守之。「卒歸髙。髙躁戾跳蕩﹐傾整具爲狹邪資﹐不足﹐日撲﹐至以火炮烙之。姑聞奔救﹐毆母折齒。旣欲鬻素文以償博負。不得已﹐始歸母家﹐長齋素衣﹐孝養母氏。髙病狂死﹐哭泣盡哀﹐血淚交迸﹐越一年亦卒。檢其篋笥﹐得手編《烈女傳》三卷﹐詩三卷。中有詩云﹕」有鳳荒山老﹐桐花不復春。死猶憐弱女﹐生已作陳人。燈影三更攀﹐曇花頃刻身。何如蜩與鶯﹐鳴噪得天眞。「﹝袁名機﹐簡齋之妹也。﹞

香妃爲回部某王妃﹐國色也。生而體有異香﹐或稱於髙宗。西師之役﹐將軍兆惠陛辭﹐髙宗語及香妃﹐命兆惠一窮其異。兆惠卒生致之﹐密奏以聞﹐帝大喜。旣至﹐處之西內。妃在宮中﹐意色泰然﹐若不知有亡國之恨者。惟帝至則凜如霜雪﹐與之語﹐百問不一答。令宮人婉諭之﹐妃慨然出白刃袖中曰﹕」國破家亡﹐死志久決。然不肯徒死﹐思得一當以報故主。帝如逼我﹐則素志遂矣。「聞者大驚﹐欲奪其刃﹐妃笑曰﹕」吾袒中尙有數十刃﹐安能悉取而奪之乎﹖且汝輩彊犯我者﹐吾先飲刃。「宮人具以語白帝﹐帝無如何﹐但時時幸其宮中坐﹐少頃卽出﹐猶冀其久而復仇之意漸衰也。妃旣不得志﹐乃思自戕﹐而侍者日夜邏守之。妃至中土久﹐每歲時令節﹐思故鄕風物﹐輒潸然泣下。帝聞之﹐則於西苑中妃所居樓外﹐建市肆室廬禮拜堂﹐具如西域式﹐以悅其意。時孝聖憲皇后春秋髙﹐微聞其事﹐數戒帝毋往西內。會長至圜丘大祀﹐帝赴齋宮。太后急令人召妃詣慈寧宮﹐妃旣至﹐則命宮門﹐𨿽帝至不得納。乃問妃曰﹕」汝不肯屈志﹐終當何爲﹖「對曰﹕」死耳。「曰﹕」然則今日賜汝死﹐可乎﹖「妃乃大喜﹐再拜曰﹕」太後天地恩﹐竟肯遂臣妾志耶﹖妾間關萬里﹐忍辱至此者﹐惟不欲徒死﹐計得一當以復仇耳。今旣不遂所志﹐此身眞贅旒﹐無寧一瞑不視﹐從故主地下之爲愈矣。「語罷﹐泣數行下﹐太后亦爲惻然﹐乃令人引入旁室中縊之。是時帝在齋宮聞報﹐倉皇命駕歸﹐至則宮門已下鍵﹐乃痛哭門外。俄而後啟﹐傳太后命﹐引帝入﹐則妃已絕矣﹐膚色如生﹐猶含笑也。乃厚其棺殮﹐以妃禮葬之。﹝香妃之不肯屈志﹐已屬難得﹐而懷刃衣中﹐時思報仇以雪恥﹐則尢爲奇特。或謂讀亡國之史﹐至於晉羊後﹑北齊馮淑妃﹑南唐小周後之遺事﹐未嘗不廢書三嘆也。卽孟昶宮人費氏賦詩見志﹐慨國無男﹐未嘗不志節佼佼。然卒之失身宋祖﹐𨿽巽詞自解﹐潛皛故君﹐然亦兒女子之愛情而已﹐未足以爲訓也。孰謂遠夷巾幗中﹐乃有荊軻﹑豫讓其人耶﹖洪承疇﹑錢牧齋之徒﹐可以愧死矣。﹞

洪稚存之母蔣太夫人﹐讀書明禮。洪幼孤而貧﹐蔣太夫人教之讀羣經。一日讀《儀禮》﹐至」夫者妻之天「﹐慟絕良久﹐曰﹕」吾何天矣﹗「遂廢此句。洪後入詞林﹐繪《機聲燈影圖》﹐徧求名輩題詠﹐同時鉅人長徳﹐咸有詩以美之。﹝蔣太夫人﹐武進人﹐嶍峨公女﹐洪午峯先生之配﹐中歲守節。﹞

楊誠村之夫人龍氏﹐臨機應變﹐卓識鴻才。楊任寧陜鎭總兵﹐夫人歸焉。明年﹐調署固原提督﹐夫人方懷妊未行。旋寧陜鎭兵以停餉兩月﹐嘖有叛言﹐或請夫人乘夜速行。夫人曰﹕」叛否不可知﹐若行而後叛﹐是通賊也。不然﹐何以先知﹖「卒不行。亂作﹐殺營官﹐肆焚掠﹐闔城擾攘。官民眷屬反依夫人爲逃死藪﹐未叛者以死衛夫人﹐已判者亦不敢驚夫人。先是鎭署司餉朱之貴者﹐性吝刻﹐眾欲殺之﹐夫人匿之復壁中﹐佯令追捕﹐眾意乃釋。黎明﹐叛眾請見﹐夫人命左右啟門而出﹐端坐堂上﹐叛首數十人血臂淋瀝﹐伏地痛哭﹐請送夫人出城。夫人曰﹕」誰則戕官﹐殺人者抵命﹐於汝眾人何尢﹖速擒首逆﹐絕妄念。主將或可申奏朝廷﹐予以生路。「眾曰﹕」我輩結盟﹐誓同生死﹐不能遵夫人命。謹備輿馬以俟。「奴婢及避難婦女曰﹕」夫人行﹐我輩死矣。「夫人曰﹕」此輩皆我故舊﹐須隨我出﹐不得傷殘。「卽與官眷同行﹐而己乃乘輿殿後。甫出署﹐叛眾發號傳隊以送﹐夫人呵曰﹕」止﹗此何時﹐而猶循此虛文耶﹗「眾唯唯。送至漳溝﹐哭拜而返。適遇之貴於途﹐舉刃擬之曰﹕」汝今日亦入我輩手耶﹖「之貴曰﹕」我藏復壁﹐夫人計也。夫人忘盥盆﹐命我送往﹐汝等欲殺我﹐卽轉賣此盆去。「眾審視良久﹐曰﹕」且爲此盆饒汝。「明日﹐抵石泉縣﹐百姓方遷徙﹐縣令不能止﹐聞夫人至﹐公服攀轅﹐畱守城池。越六月﹐始就興安分娩。時典興安郡者﹐夫人從兄燮堂也。楊公在固原聞變﹐急馳至周至﹐得燮堂書﹐知夫人已往興安﹐卽馳往石泉﹐撫叛眾。叛首蒲大芳﹐公舊部也﹐素得眾心﹐公又素得大芳心﹐乃單騎入賊壘﹐說令投誠﹐仍同入寧陜鎭城﹐約歸伍。而大芳心懷反側﹐意頗悔降﹐遂以願赴興安﹐迎致夫人爲請﹐實以試主將心也。公立允所請﹐不增一奴﹐或謂夫人明哲﹐必托辭不行。比大芳至﹐天大風雪﹐夫人冒雪抱子﹐泰然登程。道過漢陰廳﹐大芳與同行王奉者相﹐夫人入廳署﹐訊明曲直﹐棍責大芳四十﹐械系而行。將至鎭城﹐降眾代求免系﹐更乞勿使主將知夫人許之。及見公﹐詢問公私﹐悲喜交集﹐獨不言途責大芳事。居十日﹐各帥遣都守探候主將﹐請間密白曰﹕」各帥得漢陰稟函﹐知夫人途責大芳﹐恐降眾離心。「公曰﹕」不知也。「入詢夫人﹐曰」有之「﹐曰」何無一言﹖「夫人曰﹕」是不必知。知而不誅﹐則廢法﹔知而加誅﹐則失信。我見不徹﹐不敢行﹐旣行﹐保其貼服無勞探也。「楊出語都守﹐嘆服而去。其智略英果類如此。﹝楊名芳﹐貴州松桃廳人。生而沈毅﹐有幹略。好讀書﹐通經史大義。應試不售﹐遂入伍充書識﹐楊遇春一見賞識之﹐拔補把總。時川楚教匪稱亂﹐公從遇春累戰累勝﹐積功官至提督﹐晉封一等侯。以嘉慶九年署固原提督。龍夫人四川華陽人﹐廣東佛山同知廷泰女也。方叛兵就撫﹐廷識以楊公在鎭﹐馭兵不嚴﹐削職戍伊犁。自謂立功贖罪﹐或可免行。夫人曰﹕」卒伍爲逆而主帥無罪﹐國家無此法度﹐所望君恩髙厚﹐不久戍耳。「後一月﹐果蒙賜還。楊公嘗褫職﹐自犍爲南歸﹐舟子慫恿買鹽﹐謂至黔可獲重利。夫人曰﹕」居官不宜重利﹐況數奇始罷官之時﹐財祿可知。「力諫而始止。行抵黃瓜漕前﹐舟撞損﹐以載輕急駛近岸﹐人免而船沈。夫人善畫蘭﹐喜彈琴﹐讀書知大義﹐嘗曰﹕」方寸靜潔則理勝欲﹐念慮牽滯則欲勝理﹐人生最忌情流爲欲﹐則百事不得其正。「聞者尢敬服。﹞

杜憲英者﹐以勇略聞於咸﹑同時。父名諸生﹐藏書數千卷﹐幼學少林拳法。及生女﹐愛若掌珠﹐授以書及拳法。女亦聰穎﹐自輯《古今兵事》爲一編﹐藏之枕中。父死﹐母爲擇對﹐戚有兩生﹐一周一鄭﹐才品相類﹐密商於女﹐女曰﹕」鄭優於文﹐而無大成就﹔周福較厚﹐特武功耳。「母曰﹕」年荒盜起﹐武亦良善。「遂字於周。旣嫁﹐伉儷甚篤﹐逾年而洪﹑楊之兵至開封﹐周與女領鄕兵二百人擊之﹐周被敵縛去﹐女乃刺死敵之驍將左山虎﹐敵旋潰去。女候生三年不歸﹐杜母又沒﹐乃買一勇婢﹐教以武事﹐攜之出遊﹐由皖北至江南﹐密訪周生消息。一日﹐泊舟江幹﹐見樓船十數﹐自上游乘風而來﹐檣懸帥字旗﹐詢知爲總兵帥水師巡緝盜賊者也。軍士見兩女子乘一船﹐裝束亦異﹐疑其蹤迹﹐瑣瑣盤詰﹐女怒曰﹕」何必多言﹗我乃手殺左山虎之中州杜憲英也。問我何爲﹖「語未畢﹐一人忽自樓船躍登女舟﹐問﹕」英娘何在﹖不識我乎﹖「女目之﹐方面偉軀﹑似曾相識﹐而有須矣。其人曰﹕」我卽河南周生﹐今緝盜過此﹐不意遇卿。「女不敢遽應。周乃曰﹕」卿不憶嵩山射虎時耶﹖「女曰﹕」弓衣彈金何在﹖「周曰」置之洛水犀腹中。「蓋當時閨中隱語也。問答旣合﹐女不覺泣下﹐遂爲夫婦如初。﹝杜爲河南人。周爲總兵時﹐已易王姓﹐乃被虜後說主將王公降於淸。王公愛之﹐使從己姓﹐授守備。從徵江皖﹐歷保今職﹐賞花翎﹐賜勇號﹐且以提督記名矣。周問女何時渡江﹐婢爲何人﹐女一一告之。周生旣了巡緝事﹐卽日引疾解官﹐攜妻偕隱嵩山﹐讀書種菜以爲樂。婢適某千總﹐勇過其夫。所稱鄭生者﹐以秀才終。﹞

李素貞是孟羣方伯之妹﹐知書﹐工騎射﹐熟孫吳兵法﹐於天文占驗之學﹐靡不窮究﹐父兄皆奇之。咸豐四年﹐方伯以知府奉楚撫胡潤之檄﹐督師與洪﹑楊之軍戰﹐招女至營中。女戎裝往﹐代爲畫策決勝﹐累建奇功。方伯常失利﹐被圍十餘里﹐他將軍皆不能救﹐女怒馬獨出﹐於槍林炮雨中突圍而入﹐手斬數十人﹐護方伯歸﹐甲裳均赤。敵眾萬目注視﹐驚爲天神。後胡中丞攻漢陽﹐城堅不能下。女與方伯謀夜襲之﹐孤軍深入﹐中伏﹐救兵不至﹐遂血戰而死﹐年二十耳。報至﹐舉軍皆哭。﹝李孟羣字鶴人﹐河南固始人﹐以進士選廣西知縣從軍﹐累官至安徽布政使﹐死於軍中﹐作《絕命詩》四章﹐有」生無將略酬時望﹐死有忠魂報主知「之句。素貞死後﹐陳子壯有詩弔之﹐曰﹕」百騎連翩襲敵營﹐紅妝血戰獨捐生。漢陽若舉褒忠祀﹐先拜英雄李素貞。「﹞

沈幼丹之夫人林氏﹐少穆之女也。幼隨父讀﹐文字秀雅﹐兼通武事﹐膽識不凡。咸豐八年﹐隨沈守廣信。值洪﹑楊大兵下江西諸郡﹐淸吏望風而靡﹐沈自往河口募兵﹐洪軍乃乘虛圍廣信。夫人部署城守﹐撤內署金帛犒士﹐列巨釜於大堂﹐親職炊爨﹐以飽饑疲。遲之又久﹐四無援兵﹐情急﹐刺指血作書﹐致其父舊部浙將饒軍門以乞援﹐圍始解。﹝沈夫人書略曰﹕」將軍漳江戰績﹐嘖嘖人口﹐裏曲婦孺﹐莫不知海內有饒公矣﹐此將軍以援師得名於天下者也。此間太守聞吉安失守之信﹐預備城守﹐偕廉侍郎往河口籌餉招募﹐但爲勢已迫﹐招募恐無及。縱倉卒得募而返﹐驅市人而戰之﹐尢所難也。頃來探報﹐知昨日貴溪失守﹐人心惶惶﹐吏民鋪戶﹐遷徙一空﹐署中僮僕﹐紛紛告去。死守之義﹐不足以責此輩﹐只得聽之﹐氏則倚劍與井﹐爲命而已。太守明早歸郡﹐夫婦二人荷國厚恩﹐不得藉手以報﹐徒死負咎﹐將軍聞之﹐能無心惻乎﹗將軍以浙軍駐玉山﹐固浙防也。廣信爲玉山屏蔽﹐敵得廣信﹐乘勝以抵玉山﹐𨿽孫吳不能爲謀﹐賁育不能爲守。衢﹑嚴一帶﹐恐不可問。全廣信卽以保玉山﹐不待智者辧之﹐浙大吏不得以越境咎將軍也。先宮保文忠公奉詔出師﹐中道齋志﹐至今以爲心痛﹐今得死此﹐爲厲殺敵﹐在天之靈﹐實式憑之。鄕間士民不諭此心﹐以輿來迎赴﹐封禁山避敵。氏指劍與並誓之﹐皆泣而去。太守明晨必歸﹐歸後再當專牘奉迓﹐得拔隊確音﹐執炊以犒前部﹐敢對使再拜﹐爲七邑生靈請命。昔睢陽嬰城﹐許遠亦以不朽﹐太守忠肝鐵石﹐固將軍所不吝與同傳者也。否則賀蘭之師千秋同恨﹐惟將軍擇利而行之。刺血陳書﹐願聞明命。「﹞

夏氏女父爲舟人﹐生而絕慧敏。咸豐庚申﹐洪﹑楊之軍破江陰﹐兵所至肆焚掠﹐婦女少艾得﹐莫能幸免。兵至城南﹐見女脇而欲掠之﹐女曰﹕」吾𨿽細民女﹐旣締姻於士族﹐固不辱於若輩也。「遂躍入十方庵前池水中死焉﹐時年僅十七也。﹝夏氏女與士族曹朗軒締婚。﹞

張朗齋之夫人﹐博古通今﹐嫻吏事。常爲公閱案牘﹐批竅導要﹐咸驚爲老吏。公固不知書﹐任河南布政時﹐禦史劉毓楠劾公目不識丁﹐遂攺總兵。公憤甚﹐就夫人學﹐執業如弟子。夫人時呵罵之﹐公怡然也。後遂通知文史。公自攺官﹐頗不平﹐數偃蹇朝命。左季髙督師剿回﹐奏請公領兵﹐公不應。時嚴旨趣公﹐門下客多方說公﹐皆不應。夫人乃謂公曰﹕」汝以功自負﹐數逆上命﹐將謂朝廷不能殺汝耶﹖「公聞言蹶起﹐卽往從左。公咋舌曰﹕」夫人言可畏﹗夫人言可畏﹗「左復奏攺公文職。後遂巡撫山東﹐與屬吏輒言其夫人之能。﹝張夫人某氏未詳。父爲固始令﹐適撚圍城﹐度城且破﹐隨死無益﹐乃榜於眾曰﹕」有能守此城者﹐吾以女妻之。當是時﹐撚張甚﹐咸莫敢應。眾以推張﹐且曰「此艷富﹐非公無可消受者。」張笑而起﹐進謁令﹐籌守禦。陰念敵眾我寡﹐非出奇不足取勝﹐乃以壯士三百襲撚營﹐大破之。僧王適至﹐大加嘆異﹐因奏署縣事﹐並爲公作伐﹐令遂以女歸公﹐卽夫人也。﹞

譚壯飛之夫人李氏﹐幼嫻《內則》﹐博極羣書﹐譚嘗嘆爲明達。集歷朝列女傳﹐各系以論﹐於明楊椒山夫人乞代夫死事﹐論曰「明太祖﹑成祖皆不學無術﹐任刑法以治天下﹐其流獘足以利小人而害君子。嚴嵩﹑魏忠賢相繼而起﹐流毒善類﹐卒以亡國﹐而椒山以迕嵩父子﹐屢被廷杖﹐血肉狼籍﹐筋斷骨折﹐備諸慘酷而死。方是時﹐賊黨布滿朝列﹐暗無天日﹐楊夫人欲白其夫之冤﹐疏𨿽十上﹐必不能達。爲楊夫人計﹐惟有以疏結諸髮際﹐懷匕首詣宮門自裁﹐以代夫死﹐或可感悟皇上云云。」及壯飛殉光緒戊戌之難﹐夫人輿入湘撫署﹐跪地痛哭﹐袖出寸刃自刎﹐頸血濺陳右銘中丞衣袂而死。﹝李名閏﹐湖南長沙人﹐篁仙觀察之女公子。﹞

毛芷香隨父宦遊於皖﹐因歸桐城汪楷。芷香性慧﹐知書史﹐明大義。光緒庚子﹐楷挈其弟堯臣與唐才常﹑林奎等倡革命﹐往來湘﹑鄂間﹐每困乏﹐則芷香輒質釵珥以助。事敗﹐楷與堯臣被逮於長沙﹐堯臣仰藥死﹐楷下獄。時官吏上首功株累眾﹐無幸免﹐芷香不忍見夫死﹐乃仰藥自盡。前三日生一女﹐棄之。後二年﹐楷得釋﹐而芷香死矣。﹝毛名未詳﹐湖南湘鄕人﹐少園之女也。﹞

胡貞女讀書知大義﹐幼字同邑祝竣望﹐隨父宦遊蜀中﹐祝往迎娶﹐途經曹湖﹐舟覆溺焉。訃至﹐貞女佯不知﹐自是不禦綺繡之服﹐食常避葷鮮。及其父挈眷歸裏﹐貞女乃泣請曰「曩者諸弟幼﹐母多病﹐兒未敢自言其情。今諸弟成人娶婦矣﹐祝婿客死道路﹐魂魄無所依歸﹐宜爲之立嗣﹐奉禮祀﹐兒請行。」因哀慟欲絕﹐父不得已許之﹐卽日肩輿如祝氏﹐送者咸素衣冠﹐舂嫗販夫見之﹐莫不輟業太息。旣至﹐事姑嫜﹐接族人﹐怡怡如也。撫夫兄子爲子﹐授詩書﹐嚴禮法﹐裏黨稱之。﹝胡爲河南光州人﹐父字鐵臣。其甥固始張瑋爲之作傳﹐而系以論曰﹕自貞女歸祝氏﹐吾鄕女子許嫁而婿先死者﹐皆守貞﹐相習成風。餘思據震川歸氏說以矯之﹐歐俗東播﹐習尙移焉。隙末凶終﹐往往生於禮義﹐隳情欲熾之日﹐其粗通文字者﹐又相率以爭政權。嗚呼﹗一國之中﹐無復令妻賢母﹐生人之道大窳矣﹐又不禁因貞女事而嘆﹐其誠有裨於世教也﹐何必「中庸」﹗﹞

李纕蘅幼承母教﹐早習詩書﹐性篤實而通慧﹐酷好學問﹐五經四史﹐靡不曉澈。長適灌陽唐氏﹐主持家政。淸季女學漸萌﹐都門士女創設振幗女學﹐蘅募捐獨多﹐並任講席﹐造就女生數百人。著有《浣薇軒夢餘吟艸》﹐雋逸可誦。畫亦有名於時。﹝李名恆﹐江西萍鄕人﹐薌垣宮保之長女﹐適淸學部尙書唐春卿之子溫齊。春卿尙書以病致仕﹐女士朝夕侍奉﹐輒通夜不眠﹐積勞成病。及尙書逝世﹐女士隨沒﹐女界惜之。﹞

秋璿卿幼工吟詠﹐隨父宦遊湘中﹐嫁湘鄕賈人子某﹐鬱鬱不得志。漫遊京師﹐寓南半截胡同﹐與吳芝瑛女士結鄰﹐始閱新書新聞紙。旋攺男裝﹐隻身赴日本畱學﹐組織共愛會﹐旋被舉爲會長。與徐錫麟等提倡革命。會取締畱學生事歸國﹐並講潯溪學校﹐教育循序而進﹐成績爲各校冠。復倡辦《中國女報》冀以提倡女權﹐作家族良導師。迨錫麟事敗﹐紹興知府貴福並拘女士殺焉﹐年僅三十有三﹐海內冤之。﹝秋已見前。父名星侯。其所擬檄文略云「嗟乎﹐吾父老子弟其亦知今日之時勢爲如何之時勢乎﹖其亦知今日之時勢有不容不革命者乎﹖歐風美麗﹐澎湃逼人﹐滿賊漢姦﹐网羅交至﹐我同胞處於四面楚歌聲裏﹐獨不自知其危﹐此某等爲大義之故﹐不得不剴切勸諭者也。夫魚遊釜底﹐燕處危巢﹐旦夕偸生﹐不自知其瀕於危﹐殆我同胞﹐其何以異是耶﹖財政則婪索無厭﹐𨿽負盡納稅之義務﹐而不與人以參政之權﹐民生則道路流離﹐而彼方升平歌舞﹐侈言立憲﹐而專制乃得實行﹐名爲集權﹐而漢人盡遭剝削﹐南北兵權旣純操於滿奴之手﹐天下財賦又欲集之一隅之地﹐練兵也﹐加賦也﹐種種剝奪﹐括以一言﹕制我漢族之死民而已﹗夫閉關之世﹐猶不容有一族偏枯之獘﹐況四鄰逼處﹐彼乃舉其防家賊﹑媚異族之手段﹐送我大好河山﹐嗟乎﹐吾父老子弟盍亦一念祖宗基業之艱難﹐子孫立足之無所﹐而深思於滿奴之政策耶﹗某等眷懷祖國之前程﹐察天下之大勢﹐知有不得不革命者﹐用是張我旗鼓﹐殲彼醜奴﹐爲天下倡﹐義旗所指﹐固我漢族應表同情者也。」﹞

徐漱馨少多疾病﹐爲父母所鐘愛﹐然能孝事父母﹐先意承志﹐爲男子所難能。兄嫂劉病癱瘓﹐侍湯藥彌年無怨色﹐光緒丁酉戊戌間﹐海上志士痛言纏足之害﹐湘中見聞錮閉﹐迄無應者﹐漱馨乃自釋帛纏﹐著革履﹐以開風气之先。﹝徐名令興﹐湖南湘潭人﹐臨灃知事承基之長女。歸於易氏﹐有賢聲。﹞

吳芝瑛爲廉南湖之夫人﹐解詩書﹐工八法﹐嘗以所書與余兆熊妻沈壽﹐繡工同蒙淸慈禧太后稱賞。廉官淸度支部郎中﹐夫人隨之京師﹐與故交劉鐵云爭一碑帖﹐竟至失歡。後居滬上﹐與詩妓李蘋香至暱。出家藏董香光小楷《史記》求售﹐謀爲脫籍﹐無過問者。又嘗倡導國民捐還各國庚子賠款﹐事𨿽未成﹐志誠可嘉。有所動作﹐輒登報自鳴﹐恆署桐城女子吳芝瑛﹐故名噪遐邇﹐南湖轉爲所掩。其與徐寄塵收葬秋璿卿一事﹐尢爲人所稱道。﹝吳已見前。父名寶三﹐嘗爲山東縣令。獨生夫人﹐鐘愛逾尋常。﹞

術解第二十

陸麗京﹑孫宇臺精京氏易學﹐於甲申除夕﹐各占元旦明晦﹐麗京決晴﹐宇臺斷雨。次早瞳日出﹐晚卽滂沱雨來﹐人咸異之。﹝陸﹑孫二公已見前。孫公旣精易課﹐又善潛虛﹐嘗與陸公同在臨平沈去矜座﹐陸舉之字問孫云「今日當得幾客﹖」孫應聲云「之﹐文十一也。」已而果驗。﹞

方直之工射覆﹐客匿黃錢一﹐命筮之﹐方曰「金體四文﹐旣圓且方﹐流布天下﹐錢文爲光。」竟中錢﹐坐客莫不歡悅。﹝方名其義﹐江南桐城人。天才橫溢﹐不讓其兄﹐力矯健﹐能騰身屋上如履平地﹐時推爲兼才。兄密之﹐優於天官易數﹐亦精射覆。人以公明曼倩﹐不能遠絕。﹞

攝政王多爾衮入關時﹐途遇一卜者﹐叩以吉凶﹐卜者曰「吉﹐但恐不終。」問其故﹐曰「得之者攝政王﹐失之者亦攝政王也。」王曰「豈自我得之﹐自我失之乎﹖」卜者曰「後自有驗。」王曰「究竟天下是誰﹖」則又曰「寡婦孤兒得之﹐寡婦孤兒失之。」王曰「然則非我所有乎﹖」乃識其言。故至燕﹐旣逐李自成﹐卽迎世祖母子入京﹐意謂天命有在﹐且恐不能終局﹐欲以寡婦孤兒當其讖也。王本有自取之意﹐至是﹐竟讓大位而不居。﹝此讖亦驗。蓋至宣統辛亥十二月﹐載灃方以攝政王當國﹐而隆裕太后率宣統帝遜位﹐亦寡婦孤兒也。﹞

淸世祖入關﹐哲布尊丹巴胡圖克圖來朝﹐世祖問異日事﹐答曰「我身不缺﹐我國不滅。」又問國祚﹐答曰「十帝在位九帝囚﹐還有一帝在幽州。」當時且以爲二十傳也。﹝此讖至徳宗被囚瀛臺﹐宣統帝辭政﹐實有非常之靈驗。我身二句﹐蓋宣統帝禦名下一字爲儀﹐臣民固須敬避﹐惟當鐫刻書籍﹐於必不可避之儀字﹐則我字卽缺末筆也。﹞

張曼胥於醫卜堪輿風鑑之術﹐靡不通曉。嘗遊遼東歸﹐語人云「吾觀王气在遼左﹐又觀人家葬地﹐皆當大富貴﹔閭巷兒童走卒﹐往往多王侯將相﹐天下其多事乎﹖」人以爲狂。旣而世祖入關﹐從龍勛佐﹐果皆遼左產也。﹝張名儲﹐江西南昌人﹐明大學士位之弟也。﹞

淸世祖嘗校獵遵化﹐至後爲孝陵之地﹐停轡四顧﹐曰「此山王气鬱蔥非常﹐可爲朕壽宮。」因自取佩擲之﹐諭侍臣曰「落處定爲穴﹐卽可因以起工。」﹝後有善靑鳥者視之﹐相驚以爲吉壤也。﹞

鄭成功據臺灣時﹐有粵東異僧泛海至﹐技擊絕精﹐袒臂端坐﹐斫以刃﹐如中鐵石﹐又兼通壬遁風角﹐與論兵﹐亦娓娓有條理。成功方招延豪傑﹐甚敬禮之。稍久漸驕蹇﹐成功不能堪﹐且疑爲間諜﹐欲殺之而懼不能﹐其大將劉國軒﹐卒以計殺之。﹝劉國軒語成功曰「必欲除之﹐事在我。」乃詣僧款洽﹐忽請曰「師固佛地位﹐人不知遇摩登伽還受攝否﹖」僧曰「參寥和尙久心似沾泥絮矣。」劉因戲曰「欲以劉王大體雙一驗道力﹐堅我信心﹐可乎﹖」乃選孌童倡女姣麗善淫者十許人﹐布茵施枕﹐恣爲狎﹐於其側柔情曼態﹐極天下之妖惑。僧談笑自若﹐似無見聞﹐久忽閉目不視﹐國軒拔劍一揮﹐首級然落矣﹐成功詢其故﹐國軒曰「此術非有鬼神﹐特煉气自固耳﹐心定則气聚﹐心一動則气散矣。此僧心初不動﹐故敢縱觀﹐至閉目不窺﹐余知其心已動而彊制﹐故刃一下而不能禦也。」﹞

朱先生精異術﹐嘗架箸於幾﹐捕鼠置其中﹐鼠不得出﹐貓不得入﹐名曰諸葛八陣圖。又嘗翦紙爲魚﹐置之盆中﹐卽游泳矣。﹝朱名字未詳﹐康熙時隱於浙﹐或曰明宗室也。﹞

範文園工相術。邑中有隙地﹐或塑太歲﹐範以爲威儀具足﹐應享巍峨。未幾﹐遂成巨剎。又指禾中千佛閣肖刑慘戚﹐當厄於火。已而果災。﹝範名騋﹐浙江海寧人。事親孝﹐與兄弟友恭﹐於朋友信﹐而又好推分施與﹐拯濟人之艱厄。嘗夢神人付以右髻﹐自稱右髻道人﹐遂精相術﹐入京師後﹐名動公卿間。﹞

順﹑康間﹐有李神仙者﹐占卜多奇中。李吉津寓京師日﹐嘗問以前程事﹐李書一聯云「洗耳自同髙士潔﹐披襟不讓大王雄。」後半載﹐吉津以建言流徙出關﹐途次永平﹐有一秀才迎道側﹐自言「貧苦求資助」﹐詢其名﹐則髙士潔也﹐大駭嘆。及出關﹐一守備王姓遠來相迓﹐因爲誦聯句﹐王駭曰「雄卽某小字也。」康熙壬寅﹐詔許生還。一日﹐偶舉此事語尢西堂﹐尢又駭曰「此詩乃予昔年戲作《論語》詩中之一也。﹝李名字未詳﹐利津人。李名呈祥﹐沾化人﹐官詹事府詹事。﹞

劉泰齋聞滇南吳三桂之變﹐海內震動。時皖中大擾﹐民爭避出城﹐城外騷然。劉筮之﹐得明夷初爻﹐笑曰﹕」無能爲也。其占不宜動﹐動必有災。「鄰人信之﹐皆不動﹐已而果無事。遠徙者皆中途被掠奪﹐大困而還﹐由是闤闠之間﹐皆視劉爲安危。﹝劉名若宜﹐安徽潛山人。﹞

吳志伊甚精樂律﹐曾於市上見編鐘一枚﹐叩之曰﹕」此大呂鐘也。「後滌視款識云﹕古大呂之鐘。﹝吳已見前。﹞

孫文若隱於杭﹐所居爲梅園﹐性極閒靜﹐一介不取﹐間爲歌辭以自娛。問其年﹐輒曰九十﹐人以其發盡禿﹐故呼之爲僧。順治初﹐範觀公撫浙﹐孫固預知之﹐蓋孫與其大父雅故。範幼時﹐嘗撫其頂曰﹕」兒當建節吾土。「至是範奉母命﹐物色而得之﹐屏騶從往謁。時浙西多虎﹐孫輒語之曰﹕」山上大虫任打﹐門內大虫休惹。「範尋奉命督閩﹐孫誡之曰﹕」耳後火發時﹐須有主意。「門內虫﹐閩也﹔耳後火﹐耿也﹐蓋指閩藩耿精忠也。康熙甲寅﹐閩藩變作﹐範死焉﹐人遂以孫爲前知﹐爭趨問之﹐孫避去﹐不知所終。﹝孫名文﹐浙江會稽人﹐自稱水月老人。﹞

呂晚村精奇門壬遁之術﹐常夜出訪友﹐必三更始返﹐僮籠燈導之。一夕訪友﹐笑而告之曰﹕」今夕有不速客來。「問爲誰﹐不答﹔再叩之﹐曰」梁上君子也「﹐漏三下﹐門辟矣﹐有二人不得出﹐气喘汗流﹐憊極欲死。呂笑曰﹕」蠢虫﹐何苦乃爾﹗「賊伏地稽顙﹐哀呼乞命﹐呂含笑釋之。蓋二人竊物出﹐覺非前路﹐亂山崎嶇﹐愈走愈遠﹐則以呂之預布奇門故也。﹝呂名畱良﹐石門人﹐治東埭溪﹐有風雨庵﹐爲呂之別墅。屋數十間﹐曲折有致。庭有紫薇﹐盤離奇﹐古物也。呂死後﹐以文集中有犯忌諱語﹐戮其屍﹐罪其子孫﹐並禁毀其書云。﹞

吳三桂之稱兵也﹐有術士精六壬﹐將往投之。遇一人﹐言亦欲投三桂﹐因共宿。其人眠西墻下﹐術士曰﹕」君勿眠此﹐此墻亥刻當圮。「其人曰﹕」君術未深﹐墻向外圮﹐非向內也。「至夜果然。﹝吳開藩滇中﹐最好術士﹐故方伎之家趨之若鶩。﹞

陳其年年四十餘﹐猶困於諸生。一日﹐過京口﹐有術者謂之曰﹕」君年過五十必入翰林。「梅杓司因贈以詩曰﹕」朝來日者橋邊過﹐爲許功名似馬周。「康熙已未﹐其年以諸生應博學鴻詞﹐薦授翰林院檢討﹐年五十六矣。﹝陳公爵裏見前。術者姓名未詳。﹞

史冑司素精子平學。康熙辛酉﹐攜家入都﹐舟泊水驛﹐生子貽直﹐冑司取其造推算之﹐謂當大貴。時阻風﹐舟不得行﹐乃登岸縱步﹐見一冶工家適生子﹐問其時日正同﹐心識之。後二十餘年﹐貽直已官淸禁﹐冑司告歸﹐復經其地﹐欲驗舊事。自訪之﹐則門宇如故﹐一白皙少年持斤操作甚勤﹐問其家﹐卽辛酉某日生者也。竟夕不寐﹐忽悟曰﹕」四柱中惟火太盛﹐惜少水以制之﹐生於舟者﹐得水之气﹐可補不足﹐若生於鎔鑄之所﹐則以火濟火﹐全無調劑之妙矣。其貧賤也固宜。「﹝史名夔﹐江蘇溧陽人﹐官詹事。貽直官大學士。﹞

江愼修好窮經﹐尢精卜筮之學。嘗館同裏某富人家﹐三年兀坐一編﹐喜慍不形於色。一起居曰定數﹐一飲食曰定數﹐富人厭而辭之﹐欣然去。明年重九日﹐富人集客爲茱萸會﹐江適過其門﹐富人邀之入席﹐江盡三爵﹐食二饅首﹐遂起辭。富人畱﹐則曰﹕」定數也。「引富人至書室後櫥﹐見有徑寸帖書云﹕」三年賓主歡﹐一日間分手。尙有未了緣﹐明年九月九﹐邀我賞茱萸﹐酌我三杯酒。數定且歸休﹐祗啖兩饅首。「﹝江名永﹐安徽婺源人﹐爲經學大師。村有戴正者﹐負異才﹐過目不忘。聞愼修名﹐擔簦往學。兩人遊隴上﹐見黃牛與黑牛斗﹐江問之曰﹕」牛孰勝﹖「正曰﹕」黃土也﹐黑水也﹐土克水﹐黃當勝。「江曰﹕」不然﹐今於令爲孟冬﹐於日爲壬子﹐水旺土斯廢矣。此理不可拘於一定﹐而學所以貴於化也。「已而黑者果勝。正大悟﹐學日進﹐名遂與江埒。雍正初﹐大吏薦江於朝﹐世宗召見﹐愼修戰栗不能對﹐乃薦正﹐正口如泉湧﹐剴切詳明﹐世宗大悅。﹞

乾隆甲午﹐有李道人者﹐館少宰朱鼎延家中。朱詢其子應順天試獲雋否﹐李書曰﹕」有田皆種玉﹐無馬不成龍。「朱以爲嘉兆。及榜發﹐解首乃田種玉﹐而末名則馬成龍也。﹝李名字未詳﹐山東人。梁尙書淸標嘗邀之飲﹐同會六七人﹐請預道今夕事。李卽書片紙﹐置燭檠下。頃之﹐座客共話關壯繆出處﹐俄有致書與梁者﹐發視無一字﹐翻閱之﹐字在柬背。李因取紙出示眾云﹕」客所談者﹐皆關公事﹐有送柬者至﹐顚者倒之﹐大可笑也。「眾皆拊掌者再。﹞

蔡必昌守重慶﹐乾隆甲寅秋﹐謁督部福文襄。福適徵廓爾喀﹐因問此行休咎﹐蔡曰﹕」此次蕆事必速﹐冥中僅造冊數月﹔後數年﹐川楚間當有大劫﹐冥中已造冊數年﹐今尙未已。「福詢以冊載姓名﹐蔡曰﹕」未來事﹐不可預言。「此中首領﹐似卽畢秋帆制府也。﹝蔡字未詳。明年乙卯﹐果有楚苗之變﹐川楚教匪繼之﹐頻年大亂﹐嘉慶甲子始平。﹞

徐念祖通壬遁術。宰蒙陰時﹐有犯越獄逸﹐課之﹐謂當在治東三十里外水艸之交﹐乃率役追捕。行經小村﹐令役具餐﹐自憩柳下﹐遙見一池中有叢艸浮動﹐回顧則老嫗立檐間﹐注目向池﹐若意諭者。飭役投入池覓之﹐果獲﹐蓋犯立池中﹐手擎眾艸覆其頂也。﹝徐字未詳﹐桐鄕人。乾隆乙丑二月﹐錢嶼沙方伯問以得與春闈分校否﹐徐曰大吉﹐意元捲出公房乎。會元蔣元益﹑狀元錢維城果皆出其門。﹞

嵇尙佐善風鑑﹐百不失一。嘗主榦隆乙末會試﹐揭曉﹐中式者初見﹐卽鑑別無爽﹐分日燕之。前一日皆丹毫簡任者﹐內有二人不符﹐由榜下卽選﹐次日所延﹐則盡歸班矣。嘗言」乙未一榜無宰輔﹐惟許紫垣﹑孫寄圃一內一外﹐祿位崇厚「﹐後果然。﹝嵇公爵裏見前。﹞

髙宗訓政稱上皇。一日﹐早朝已罷﹐專召和珅入對。至﹐則上皇南面坐﹐仁宗西向坐一杌。跪良久﹐上皇閉目﹐若熟寐然﹐口中喃喃有所語。久之﹐忽啟目曰﹕」其人姓名爲何﹖「珅應聲答曰﹕」髙天徳﹑荀文明。「上皇忽閉目誦不輟。移時﹐揮出﹐不更問。仁宗大愕。越日﹐密召珅問曰﹕」汝前日召對﹐上皇云何﹐汝所對作何解﹖「珅曰﹕」上皇所誦﹐爲西域祕密咒﹐誦之則所惡之人𨿽在數千里外﹐亦當無疾而死﹐或有奇禍。奴才聞上皇持此咒﹐知所欲咒者﹐必爲教匪悍酋﹐故以此二人名對也。「﹝和已見前。仁宗旣知和亦嫻此祕密咒﹐益駭。故俟髙宗賓天﹐而卽賜和死。﹞

嘉慶時﹐有馬敬六者﹐性淡泊﹐終身家食。精數學﹐朝風夕雨﹐推測而知﹔小至家用什物﹐亦預知成敗。家貯瓷盤﹐歷有年所﹐戲占之﹐應碎於卽日午刻﹐顧未明其致碎之由。置之案﹐自守之。適夫人呼令午膳﹐敬六注目凝視﹐無暇他顧﹐催之再四﹐竟若罔聞。夫人怒﹐揮盤於地﹐碎至百片﹐敬六笑而起曰﹕」驗矣。「﹝馬名嚴﹐嘉慶元年進士。﹞

嘉慶初﹐湖南三廳苗變﹐福康安督師剿之﹐招致奇異才能之士。戴尙文以羅典之薦﹐往見福﹐長揖不拜。福欲試其術﹐握帶絲於手﹐問之曰﹕」聞先生神算久矣﹐亦知吾握中何物耶﹖「戴請示一字﹐析其數﹐以五行推之﹐曰」絲縷耳。「福大驚﹐待以軍師之禮﹐凡事必咨之。時苗甚猖獗﹐夜恆撲營﹐戴輒預知之﹐遂有備無患。嘗於五月進攻旗鼓寨﹐占」有大水雹﹐賊伏林莽甚夥﹐師出不利「。福偶惑人言﹐弗聽。及午﹐師將抵寨﹐忽陰雲四合﹐大風﹑雷雨﹑冰雹交下﹐如拳﹐如卵﹐如磚﹐擊傷十卒無數。伏苗乃四起乘之﹐兵力莫支﹐方悔不從尙文言﹐而」戴神仙「之名﹐所至大噪矣。又大軍在乾州﹐偶營龍頭﹐爲兵家所忌。苗圍之﹐斷水﹐軍不得飲﹐危甚。戴請設壇鑿池﹐已被髮仗劍作法﹐以劍地﹐淸泉湧出﹐軍心遂安。己末﹐駐師天心寨。戴夜觀天象﹐知將星有異﹐乃作書潛置幕府﹐辭歸。不數日﹐福薨﹐眾乃悟其歸意﹐固預知有此也。﹝戴字未詳﹐湖南漵浦人。幼穎異﹐十五爲諸生﹐與同邑嚴如煜從鴻臚卿湘潭羅典遊嶽麓﹐稱髙才生。經史而外﹐凡天官星人諸書無不究覽。聞江南某僧精六壬奇門﹐遂往執贄。僧盡以所習祕訣授之。歸長沙﹐同捨生金爲人竊﹐尙文占之﹐曰﹕」君金若干﹐盜者靑衣手魚肉前行﹐後一白衣者隨之﹐肩荷重物。君以某時候之於大西門外可獲也。「如其言果驗。又嘗侍母夜坐﹐心動﹐知偸兒入宅﹐取泥塗竈門書符封之﹐偸兒不得出﹐遂就擒。尙文旣歸﹐未幾病卒﹐自知某日當死。母取其書焚之。﹞

湖州荻港有純陽宮乩壇。道光癸卯﹐浙江鄕試前﹐有人請乩。忽關羽降壇﹐羣羅拜﹐求示闈題﹐乩筆書曰﹕」在白雲紅葉之間。「眾皆未諭﹐復求明示﹐又書曰﹕」吾不讀《春秋》。「乩寂然﹐羣謂不可解。及入闈﹐題爲」假我數年「二章﹐題前終於浮雲﹔後一章葉公問政﹐葉讀攝必加朱圈﹐而題中《易》《書》《禮》皆備﹐惟闕《春秋》﹐始悟乩語之隱切也。﹝術士以朱盤承沙上﹐置形如丁字之架﹐懸錐其端﹐左右以兩人扶之。焚符神降﹐以決休咎﹐卽書字於沙中﹐曰」扶乩「﹐與古俗卜紫姑相類。一曰」扶箕「﹐則以箕代盤也。新學家往往斥扶乩之術爲迷信﹐其實精神作用神與會合﹐自爾通靈﹐無足奇也。初亦有文人弄筆﹐自托於女鬼仙靈﹐久之則亦不期然而然。有《仙壇花雨》一書﹐多記降乩仙鬼唱和之作﹔《西靑散記》亦多述其事。﹞

道﹑咸間﹐長沙某甲研究麻衣﹑柳莊法﹐垂十餘稔。一日﹐忽語人曰﹕」比年以來﹐所見村夫牧豎﹐多文武大吏狀貌﹐安得如許官職位置若輩﹖「遂自疑其術﹐舉所有書籍付之一炬。﹝某甲之言未久而驗﹐蓋洪﹑楊之役﹐湘軍﹑楚軍興﹐薦剡累累﹐三湘子弟居其十九﹐人始知其術之不謬也。﹞

曾滌生好相術﹐嘗作一口訣云﹕」邪正看眼鼻﹐眞假看嘴唇﹐功名看气槪﹐富貴看精神﹐主意看指爪﹐風波看腳筋。若要看條理﹐全在語言中。「又云﹕」端莊厚重是貴相﹐謙卑含容是貴相。事有歸著是富相﹐心存濟物是富相。「嘗閱兵於徐州﹐諸將入謁﹐中一人形貌魁梧﹐衣冠整潔。注視良久﹐入謂幕客曰﹕」某弁體气充實﹐無夭折之理。時已無戰事﹐何其神气若將死之人乎﹖「後數日﹐某弁果以墜馬隕命。﹝曾公爵裏見前。﹞

天眼通者﹐內典六通之一也。日人譯之曰﹕」千里眼「﹐卽催眠術之一。光緒時﹐慈溪某氏子於無意中得之﹐凡未來景象﹐荒遠動作﹐如在目前。然自謂生年不至三十必夭。嘗居室中﹐恍惚見屋廬被焚﹐火勢蓬勃之狀﹐家人倉皇急遽奔避號啕之聲﹐及四鄰吶喊﹐鳴鑼奔救之事。而當時居室固無恙也。惟言於家人﹐使急圖遠避。家人嗤以鼻﹐不顧。越旬日﹐果不戒於火﹐其一切情狀﹐與先所內視者無異﹐於是人咸驚以爲神。﹝當時某氏子已見庚子拳匪起難﹐及八國聯軍激鬥﹐兩宮西幸﹐人民遭難狀﹐自是對人無一言﹐日惟慟哭。家人問之﹐始略言其故。未數日竟死﹐年僅二十有八也。家人檢其枕畔﹐有文一篇﹐而皆不識字﹐莫解所謂。越三年﹐拳匪果發難﹐其家中人乃取枕畔一文與識字者觀之﹐則兩宮之《自罪詔》也。其時廷諭猶未到省﹐後取以相核﹐非特字意無異﹐並其款式行數紙色亦無一少差﹐羣乃至其墓祭之。自是香花供養﹐歲時不絕。其墓在淹浦塊下。﹞

黃建剛嘗遊歐洲﹐得催眠術於徳國﹐並習魔術。以手指人呼之﹐人輒迷惘。嘗以其術眩於眾。遊日本﹐見日之催眠家皆兼按摩術﹐心大鄙之﹐出其術﹐日人皆驚﹐欲從之學﹐黃不可﹐拂袖去。旣歸國﹐乃益驕﹐性放蕩不羈﹐頻以術蠱婦人﹐由是爲眾所惡﹐一夕火其廬﹐黃倉卒挈其妻走﹐不及施術﹐眾執而撻之﹔或救之﹐得不死。乃西走辰沅間﹐辰沅地僻而民好巫﹐黃乃以巫自給﹐漢苗多信之者。苗民雷某家殷實﹐其妻病﹐乞拯於黃。黃往﹐有少婦絕艷﹐坐榻前﹐侍湯藥﹐雷之戚也。黃睨之﹐心蕩﹐施術畢﹐陰以暗示動婦﹐遂行。是夜﹐少婦奔於黃﹐將旦復還﹐久之益肆。令竊財物來﹐婦漸有省﹐告其家人﹐謂」此身往還都不自在﹐離奇惝恍﹐若隱有約束之者「。家人責雷﹐雷怒﹐詰黃﹐黃施以術﹐雷歸而臥牀不起﹐醫診脈﹐無病象。其家復延黃﹐黃要挾千金﹐家人難之﹐請少減﹐亦不可。久之﹐或語黃﹐雷家已入黔請祖師。祖師使女弟子逸鸞來﹐將與君鬥術。黃笑曰﹕」我自文明國來﹐奚憚此野蠻者﹗「無何﹐聞雷病已愈﹐於是稍稍疑慮﹐不更招婦至。斗術之說﹐久而杳然。月餘﹐故態復萌。一日在起﹐妻方曉妝﹐有美少年向之招手﹐妻不覺從之行。黃亟逐之﹐兩人挽臂行如風﹐頃刻不見。喪气而歸﹐則妻方與少年交頸於室也。大忿﹐急以手指少年﹐少年亦以目視黃。黃覺少年目光冷射毛髮﹐幾欲眩暈﹐知將中術﹐爰力持之﹐手不能舉﹐勉爲支持。視少年亦目光黯淡﹐如嬰重困者。於是彼此互競﹐約一時許。少年拍手笑曰﹕」君術眞髙﹐今如何﹖「黃不覺退倚榻下﹐口噤不能聲。少年笑時梨渦生頰﹐儼然一女郎也。黃大悟﹐然不能起﹐目送其去﹐日午乃蘇。﹝黃名未詳﹐湖南邵陽人。旣蘇﹐問其妻﹐妻亦言惝恍如夢﹐身不由己﹐幸不爲所污。黃令祕之﹐而市中已徧傳矣。黃大窘﹐幸薄有所蓄﹐乃攜妻更他適﹐攺行從善。數年後復歸於鄕﹐鄕人亦安之。黃復入黔﹐欲求苗人所謂祖師者﹐竟不可得。﹞

光緒朝﹐易哭庵遊宦河南﹐遇一星士﹐爲推鐵板神數﹐言其以前經歷﹐無一不驗。推至五十七八歲時﹐有兩句云﹕」賴有吉人扶﹐當今復用吾。「當時以爲不可解﹐後乃奇驗。﹝易君爵裏見前﹐前淸官道員﹐五十餘歲。值民國攺元﹐京華潦倒﹐徵逐歌場。至五十七歲袁某爲印鑄局長﹐忽薦任易爲參事。至次年﹐袁世凱稱帝﹐適袁某南旋﹐世凱遂用易爲局長。﹞

近有人在西湖某莊請乩﹐忽有女仙降壇﹐自述系明孝女楊云友﹐蜀人﹐隨父宦遊浙中。父死﹐誓不嫁以養母﹐母旋卒﹐卽以死殉之﹐墓在葛嶺下﹐並題詩一律﹐影射蜀中近事。或叩其詳細履歷﹐欲爲作傳。則書生平無可紀處﹐惟好學董其昌書﹐嘗臨董之《舞鶴賦》一紙﹐末未署名。好事者勒之放鶴亭。淸髙宗南巡﹐亟賞之﹐遂命石工鐫禦筆二字於首﹐後鐫乾隆某年月日臨等字﹐殊爲憾事云。﹝此事爲友人鄭某所述。其詩云﹕」白帝荒城帶雨昏﹐瞿塘髙浪挾雷奔。雙崖積鐵對三峽﹐眾水排山爭一門。魚腹浦懸魚鳥陣﹐虎頁灘變虎狼村。臥龍躍馬空回首﹐壯士當關欲並吞。「﹞

新世說卷六

巧藝第二十一

八大山人有仙才﹐善書畫﹐題跋多奇致﹐不甚可解﹔書法有晉﹑唐風格﹔畫之所長者﹐擅山水﹑花鳥﹑竹木﹐筆情奇恣﹐不泥成法﹐而時有逸气。所謂掘規矩於方圓﹐鄙精妍於采繪者也。襟懷落落﹐慷慨嘯歌﹐世目以狂。旣逢知己﹐十日五日﹐盡其技乃已。﹝八大山人已見前。﹞

陳章侯四歲就塾婦翁家。翁方治室﹐以粉堊壁﹐陳累案登其上﹐畫漢前將軍關侯像﹐長十尺餘﹐拱而立。翁見之﹐大驚下拜﹐遂以室奉關侯。旣長﹐書法遒逸﹐善畫山水﹐尢工人物。得李公麟法﹐衣紋圓勁﹐設色奇古﹐論者謂筆意在仇﹑唐之上﹐與北平崔靑蚓齊名。京師號南陳北崔。﹝陳名洪綬﹐浙江諸曁人。自稱老蓮﹐好縱酒﹐鬻畫所致金隨手盡。喜爲窶儒畫﹐豪家索之﹐𨿽千金勿得也。生平好婦人﹐非婦人在座勿飲﹔夕寢﹐非婦人不得寐。有攜婦人乞畫者輒應之。嘗客杭州﹐友人招飲西湖﹐陳過他舟﹐徑登其席﹐坐上座飲。主人徐察之﹐知爲章侯也﹐亟稱其畫。陳大駭﹐曰﹕」子與我不相識也。「拂袖去。﹞

王石谷童時無嗜好﹐嘗引荻畫壁作山水﹐卽生動。會王元照道過虞山﹐於壁間見小幅﹐驚喜甚﹐問誰作﹐知爲王氏子﹐年甫冠也。歸語王煙客﹐具舟迎之﹐館於西田。盡出唐以名畫﹐俾坐臥游泳其中﹐盡得古人祕奧﹐而一以靈心運之。垂二十年﹐遂成大家﹐一時耆宿若錢牧齋﹑吳梅村﹑周櫟園﹑王阮亭﹑宋牧仲諸公﹐爭作詩古文張之。有詔徵召﹐以布衣供奉內廷。嘗繪南巡圖﹐天下能手畢集﹐咸逡巡莫敢下筆。王至則口講指畫﹐咫尺千里﹐令眾分繪﹐而己終其成。圖成﹐禦覽稱善﹐授以官﹐不就。晚歲煙雲供養外﹐吟風弄月終其身。﹝王石谷名翬﹐江南常熟人。館西田時﹐仿古入神品﹐王元照推服曰﹕」石谷非吾弟子也。三百年來﹐罕覯此人矣。「王元照名鑑﹐江南太倉人﹐官廉州太守﹐善畫山水﹐摹古尢精。王煙客名時敏﹐江南太倉人﹐官太常卿﹐爲淸初畫苑開山之祖﹐四方工畫者得其指授﹐無不知名。其孫麓臺少司農原祁以畫侍直內廷。法大癡淺絳﹐尢爲獨絕﹐人稱太倉三王。又與石谷號爲四王。石谷𨿽煙客弟子﹐煙客目爲畫聖云。﹞

黃尊古生平好遊覽﹐嘗之齊﹑魯﹐登岱﹔歷燕﹑趙﹑韓﹑魏入秦﹐登太行﹑終南﹑太華諸山﹔又出塞垣數千里﹐經於闐﹐近身毒國乃還。後居黃山﹐遊匡廬﹑羅浮﹑九嶷﹐陟嵩﹑衡﹐升峨嵋嶺﹐攀岷山﹐窮長江之源。已乃入天臺﹑雁蕩﹑武夷諸勝。凡詭奇怪偉之狀﹐一寄之於畫。論者謂石谷看盡古今名畫﹐下筆具有淵源﹔尊古看盡九州山水﹐下筆具有生气﹐並稱大家焉。﹝黃名鼎﹐江南常熟人。較石谷稍晚出。畫師王麓臺及邱嶼雪﹐與石谷齊名。﹞

王煙客家本富於收藏﹐及遇名迹﹐不惜多金購之﹐如李營邱《山陰泛雪圖》﹐費至二十鎰。每得一祕軸﹐閉閣沈思﹐瞪目不語。遇有常會﹐則繞牀大叫﹐拊掌跳躍﹐不自知其酣狂也。嘗擇古迹之法備气至者二十四幅爲縮本﹐裝成巨冊﹐載在行笥﹐出入與俱﹐以時模楷。故凡布置設施﹐鉤勒斫拂﹐水暈墨瘴﹐悉有根柢。於大癡墨妙﹐早歲卽窮閫奧﹐晚年益臻神化焉。﹝王公已見前。﹞

王元照於四朝名繪見輒臨摹﹐務肖其神而後已﹐故其筆法度越凡流﹐直追古哲﹐而於董﹑巨尢爲深詣。皴擦爽朗嚴重﹐暈以沈雄古逸之气﹐誠爲先民遺矩﹐後學指南。視煙客爲子侄行﹐而年實相若﹐互相砥礪﹐並臻其妙。世之論六法者﹐以兩公有開繼之功焉。﹝王公爵裏見前。祭酒吳梅村《送元照還山》詩云﹕」始興公子茜諸侯﹐丹荔紅蕉嶺外遊。席帽京塵渾忘卻﹐被人彊喚作廉州。「﹞

王麓臺童時偶作山水小幅﹐粘畫齋壁﹐煙客見之﹐訝曰﹕」吾何時爲此耶﹖「詢知乃大奇﹐曰﹕」是子業必出我右。「間與講析六法之要﹐古今異同之辧。及捷南宮﹐煙客曰﹕」汝幸成進士﹐宜專心畫理﹐以繼我學。「於是筆法大進﹐而於黃公望淺絳法尢爲獨絕﹐熟不甜﹐生不澀﹐淡而厚﹐實而淸﹐書卷之气﹐盎然楮墨外。是時石谷以淸麗之筆﹐名傾中外﹐公以髙曠之品突過之﹐世推大家﹐非虛也。﹝王公爵裏見前。聖祖嘗幸南書房﹐時公爲供奉﹐卽命畫山水﹐聖祖憑幾而觀﹐不覺移晷。嘗賜詩﹐有」畫圖畱與後人看「句﹐公鐫石爲印章﹐紀恩也。每作畫﹐必以宣徳紙﹑重豪筆﹑頂煙墨﹐曰」三者不一備﹐不足以發古雋渾逸之趣「。客有舉石谷畫爲問﹐曰」太熟「﹐復舉查二瞻爲問﹐曰」太生「﹐蓋以不生不熟自處也。﹞

吳漁山畫與石谷齊名﹐嘗再至歐洲。晚年作畫﹐好參用西法﹐然畫中時有雲气﹐綿渺淩虛。嘗曰﹕」歐人之畫﹐全在陰陽向背形似窠臼上用功夫﹔我之畫不取形似﹐不落窠臼﹐謂之神逸。卽款識論﹐彼喜識下﹐我乃題上。用筆亦不相同也。「﹝吳名歷﹐江南常熟人。久奉耶酥教﹐嘗曰﹕」年垂五十﹐學道於三巴眠食第二層樓上﹐觀海潮度日﹐憶五十年看云塵世﹐較此物外觀潮﹐未覺今是昨非﹐亦不知海與世孰險孰危﹖索筆圖出﹐具道眼者﹐必有以教我。「﹞

惲壽平少年山水學王蒙﹐旣與王石谷交﹐曰﹕」君獨步矣﹐吾不爲第二手也。「遂兼用徐熙﹑黃荃法作花鳥﹐自爲題識書之﹐世稱南田三絕。宋牧仲嘗語人曰﹕」南田畫暗中摸索﹐卽能辧之。世多僞作﹐其至處必不可僞也。「性甚嵚奇﹐遇知己﹐或匝月爲之點染﹔非其人﹐則百金不能市一花片。所居甌香館﹐與倡酬者﹐皆一時名士。﹝惲名格﹐江南毗陵人﹐自號南田老人。少時流離瑣尾﹐嘗爲某軍帥所獲。其父以計誘令出家﹐始得相聚。長以父兄嘗仕明﹐不應舉﹐惟攻古文詞﹐其於畫﹐天性也。﹞

查二瞻家故饒裕﹐多鼎彜及宋元人眞迹﹐遂精鑑別。畫初學倪髙士﹐後參以梅華道人董文敏法﹐用筆不多﹐惜墨如金﹐負神懶散﹐气韻荒寒﹐逸品也。見王石谷畫﹐愛之﹐延至家﹐乞其潑墨作云西﹑雲林﹑大癡﹑仲圭四家筆法﹐蓋有所取法也。晚年技益超﹐直窺元人之奧。嘗作《師子林》冊﹐宋牧仲得之以爲快。﹝查名士標﹐海陽人﹐自號梅壑散人﹐明末諸生。尋棄舉子業﹐專事書畫。﹞

傅靑主工書﹐自大小篆隸以下﹐無不精。嘗自論其書曰﹕弱冠學晉﹑唐人楷法﹐皆不能肖。及得松雪﹑香光墨迹﹐愛其圓轉流麗﹐稍臨之﹐遂亂眞矣。已而乃愧之﹐曰﹕」是如學正人君子者﹖每覺其觚稜難近﹐降與匪人遊﹐不覺其日親。松雪何嘗不學右軍而結果淺俗﹐至類駒王之無骨﹐心術壞而手隨之也。「於是復學顏太師。因語人學書之法﹕寧拙毋巧﹐寧醜毋媚﹐寧支離毋輕滑﹐寧眞率毋安排。君子以爲靑主非止言書也。﹝傅公已見前。﹞

陳元孝行﹑艸﹑分﹑隸皆有法。始晤王阮亭﹐揖甫罷﹐卽出一端石相遺﹐視其側有銘八字﹐曰」獨漉所贈﹐漁洋寶之。「陳工漢隸﹐此其手書也﹐王甚珍之。﹝陳公已見前﹐自號獨漉。﹞

吳三桂不善書而喜臨池。苑中花木淸幽﹐有列翠軒者﹐屋五間﹐窗外有隙地數丈﹐悉種短艸﹐地盡則層巒疊嶂﹐髙淩天際。春秋佳日﹐三桂輒攜筆墨於軒中﹐作擘窠大字。侍姬數十輩環侍於前﹐鬢影釵光﹐與蒼翠之色互相輝映。置身其中﹐幾疑仙境。﹝吳已見前。﹞

張閒鶴性閒傲﹐嗜飲﹐少進輒醉﹐醉輒喜畫蘭﹐勃勃有生气。陸子黃嘗得所畫蘭﹐懸之齋壁﹐忽香發滿室﹐陸異之﹐因額其齋曰」蘭堂「。﹝張名道岸﹐浙江湖州人﹐卽苕南四隱之一也。﹞

蘇遺民爲人奇狷﹐善畫帝釋諸天像﹐得吳道子筆意。間寫山水﹐成卽毀之﹐人莫測其意。後以窮困死。﹝蘇名遁﹐江南華亭人。﹞

萬年少多材多藝﹐自詩文畫之外﹐琴棋劍器﹐百工技藝﹐細而女紅刺繡﹐粗而革工縫紉﹐無不通曉。唐叔升嘆曰﹕」我輩十指𨿽具﹐乃如懸槌﹔君具何種慧性﹐乃能至此﹖「﹝萬名壽祺﹐江南淮安人﹐已卯孝廉。﹞

順﹑康時﹐顧二娘以善制硯稱﹐生平所制硯不及百方﹐非端溪老坑佳石不奏刀。相傳以鞋尖點石﹐卽能辧別瑕瑜﹐亦奇技也。其言曰﹕」硯爲一石琢成﹐必圓活而肥潤﹐方見鐫琢之妙﹔若呆板瘦硬﹐乃石之本來面目﹐琢磨何爲﹖「所作之硯﹐古雅而兼華美﹐當時實無其匹。﹝顧系徳麟之兒婦﹐姓鄒氏﹐江蘇吳縣人。榦隆末﹐杭州何春巢於金陵市上得一硯﹐背鐫劉慈一絕云﹕」一寸幹將切紫泥﹐專諸門巷日初西。如何軋軋鳴機手﹐割徧端州十里溪。跋曰「吳門顧二娘爲制斯硯﹐贈之以詩。顧家於專諸故里﹐故云。時康熙戊戌秋日。」詩絕超逸﹐然不知劉慈爲何許人也。﹞

陸麗京善醫﹐遂藉以養親﹐所驗甚多。有人病亟﹐夢神告之曰「汝病有腸胃﹐得九十六兩泥﹐可生也。」旦告其友﹐友默然良久﹐曰「嗟乎﹗此陸圻先生也。圻字分之爲斤爲土﹐其姓爲六之諧音﹐合之乃九十六兩土也。」卽迎麗京至﹐下藥立愈。由是名聞吳越間﹐爭求其治疾﹐戶外屨無算。﹝陸已見前。﹞

毛稚黃有小姬﹐當病瘵﹐勢日殆﹐瘠甚見骨矣﹐遣人速沈去矜臨診。沈至﹐曰「毋恐﹐以一刀圭愈之。」毛大驚曰「曾聞敵二豎難於五丁﹐東陽顧影﹐腰帶幾何﹐何竟具神力乃爾﹗」﹝毛已見前。沈名廉﹐浙江仁和人。六歲能辧四聲﹐益長篤學﹐尢好爲詩古文。嘗自言「著作須手定自刻﹐庶保垂久遠。若俟子孫﹐恐故紙片不足當二分直也。」﹞

淸初弈手以過百齡﹑盛大有﹑吳瑞澂諸人爲最著。過曾著《弈譜》﹐變化明代舊譜之著法﹐詳加推闡﹐以盡其意。一時稱爲傑作。﹝過名文年﹐江南無錫人。生而慧穎﹐十一歲見人弈﹐則知虛實先後﹑進擊退守法﹐曰「是無難也」﹔與人弈﹐輒勝﹐於是裏黨間無不奇百齡者。時福淸葉臺山弈名居第二﹐過錫山求可與敵者﹐鄕人以百齡應﹐至則尙童子也。葉已奇之。及與弈﹐葉輒負﹐自是名噪江以南。越數年﹐至京師﹐與國手林符卿弈﹐三戰三勝之﹐於是百齡棋品遂第一。歸隱錫山﹐出遊輒得數百千金﹐復盡之於博塞。或勸之﹐百齡曰「吾向者家徒壁立﹐今得此資﹐俱以弈耳。得之弈﹐失之博﹐夫復何憾﹗且人生貴適志﹐區區逐利者何爲﹖」﹞

周嫩予天資超卓﹐少好弈。家故貧﹐父母督使讀﹐又督使商﹐皆勿願也。輒竊出與人奕﹐禁之不可﹔與人博彩﹐屢獲勝﹐夜則累累負金錢歸。後遂以弈遨遊郡邑。時過百齡方負第一手之譽﹐嫩予不爲下﹐屢與對局﹐嫩予多勝焉。一日棄家去﹐莫知所之﹐或傳其在海外﹐以技爲某國王師。旣而歸﹐以弈終其身。﹝周名未詳﹐浙江嘉興人。徐星友有《兼山堂弈譜》﹐具道過與周之工拙。﹞

張得天性敏博學﹐最工書法。髙宗禦制懷舊詩﹐列公五詞臣中﹐詩有云「書有米之雄﹐而無米之略﹔復有董之整﹐而無董之弱。羲之後一人﹐捨照誰能若﹗卽今觀其迹﹐宛似成於昨。精神貫注深﹐非人所能學。」其見重如此。﹝張名照﹐江蘇華亭縣人。康熙四十八年進士﹐選庶吉士﹐授檢討。雍正十一年﹐授左都禦史﹐遷刑部尙書﹐旋授撫定苗疆大臣。乾隆元年﹐落職逮問。二年﹐授內閣學士﹐充經筵講官。七年﹐再擢刑部尙書。十年﹐奔父喪﹐卒於徐州旅次。﹞

梁山舟善書法﹐名滿天下﹐日本﹑朝鮮諸國貢使爭以重價購之﹐求書者﹐紙日數束。嘗言「古善書皆有代者﹐我獨無之」﹐蓋不欲以僞欺人也。論者謂﹕淸中葉善書者﹐劉石庵朴而少姿﹔王夢樓艷而無骨﹔翁覃溪撫摹二唐﹐面目僅存﹔汪時齋謹守家風﹐規模稍隘。惟公兼數人之長﹐出人蘇﹑米﹐筆力縱橫﹐渾如天馬行空。汪師茗﹑張得天后﹐一人而已。﹝梁公爵裏見前。公之書名壓一代。性獨孤僻﹐作書喜用許虛白紙﹐夏岐﹑潘嶽南筆﹐刻石必陳雲杓﹑陳如惘﹑馮鳴和。後虛白齋紙盛行﹐馮﹑潘﹑夏﹑陳因以致富。﹞

劉石庵之書法﹐論者譬之以黃鐘大呂之音﹐淸朝明堂之器﹐推爲一代書家之冠。蓋以其融會歷代諸大家書法﹐而自成一家也。自入詞館以迄登臺閣﹐體格屢變﹐神妙莫測。其少年時爲趙體﹐珠圓玉潤﹐如美女簪花﹔中年以後﹐筆力雄健﹐局勢堂皇﹔迨入臺閣﹐則絢爛歸於平淡﹐而臻鑪火純靑之境矣。世人爲譏其肉多骨少﹐不知其書之妙處﹐正在精華蘊蓄﹐勁气內斂﹐殆如渾然太極﹐包羅萬有﹐人莫測其髙深耳。﹝劉公爵裏見前。公平生書楹聯﹐嘗用紫毫筆﹐尢好用臘箋﹑髙麗筆箋。公有三姬﹐皆能代筆﹐外人不能辧﹐其但署石庵二字及用長腳石庵印者﹐皆代筆。瑛夢禪亦其一也。或曾見其與三姬人論書信﹐說筆法甚詳。﹞

王夢樓自少以文章﹑書法稱天下﹐朝鮮人當以餅金易其字。當時有諺曰「天下三梁﹐不及江南一王。」其隨手所作行書﹐尢饒天趣。﹝王名文治﹐江南丹徒人。乾隆三十五年進士﹐以一甲第三人授編修。爲文尙瑰麗﹐至老一歸平淡。其書法尢能盡古今之變﹐而自成一體。﹞

錢獻之邃經學﹑小學及金石之學﹐篆書尢空前絕後。當習李陽冰《城隍廟碑》﹐三月不能成字。忽夢至石室﹐一老者指授筆法﹐書遂大進。時都中能作篆者惟翁覃溪﹐聞是事﹐索觀所書﹐嘆爲神授。自是遂以篆名天下。﹝錢名坫﹐竹汀詹事之猶子。﹞

鄧石如少讀書﹐好刻石﹐仿漢人印篆甚工。弱冠孤露﹐卽以刻石遊四方﹐展轉至壽州﹐梁主講壽春書院﹐以工李邕書名天下。見公書嘆曰「此子未諳古法﹐筆勢渾鷙﹐余所不能。充其才力﹐可獨步一時。」因爲函致江寧梅氏。梅氏自北宋爲江左甲族﹐藏甚富﹐文穆公得內府祕珍尢多﹐秦漢以來金石善本備在焉。公旣得縱觀推索其意﹐窮雅俗之分﹐乃好石鼓文﹑李斯《嶧山碑》﹑秦山刻石﹑《漢開母石闕惇煌太守碑》《蘇建國山碑》及《皇象天發神懺讖碑》﹑李陽冰《城隍廟碑》《三墳記》﹐臨摹各百本。又苦篆體不備﹐手寫《說文解字》二十本。復旁搜三代鐘鼎及秦漢瓦當碑額﹐以縱其勢﹐博其趣。窮日夜﹐忘寒暑﹐五年而篆書成。乃學漢分﹐臨《史晨前後碑》《華山碑》﹑白石神君張遷等碑﹐各五十本。三年而分書成。嘗自謂﹕「吾篆不及陽冰﹐而分不減梁鵠。」蓋篤論也。包愼怕生平最服公書﹐其行書亦有盛名於時。﹝鄧以字行﹐自號完白山人﹐安徽淮寧人。客梅氏八年﹐學旣成﹐徧遊名山水﹐仍以書刻自給。遊黃山至歙﹐鬻篆於賈肆。張臯文編修﹐授經金修撰榜家﹐編修故深究秦篆﹐見鄧書語修撰曰「今日得見上蔡眞迹。」修撰驚問﹐語以故﹐遂冒雨偕詣公於古寺。修撰延爲上賓。金氏家廟甚壯麗﹐其楹皆貞石﹐而刻聯及懸額﹐修撰精心寫作﹐蓋百易而後定﹐謂莫能加也。及見公書﹐卽鳩工磨治其聯額﹐屬公重書之﹐其傾服至此。公旣交編修﹑修撰﹐遂展轉與曹文敏﹑劉文淸﹑陸耳山副憲﹑畢秋帆尙書周旋握手﹐而絕藝傳矣。惟翁覃溪夙擅篆分﹐以公不至其門﹐乃力詆之。而涇人包世臣愼伯推公爲神品。嘉定錢獻之自負其篆爲直接少溫。與愼伯同遊焦山﹐見壁間篆書曰「此非少溫不能作﹐而楮墨似百年物﹐世間豈有此人耶﹖此人而在﹐吾不復搦管矣。」旣知爲公二十年前作﹐乃摭其不合六書處以相詆。陽湖錢伯魯斯故服公之篆分﹐推爲絕業。復見其行艸﹐嘆曰「楊少師神境也。」遂因愼伯見公。及與論運腕法不合﹐助獻之詆公甚力。而陽湖李兆洛申耆獨以愼伯所推爲當。﹞

鄭板橋以書畫名海內﹐眞迹漸少﹐當時已有揚州某觀道士﹐學其體﹐足以亂眞﹐後又有同縣黎氏仿之﹐皆書也﹔蘭竹則理氏昌鳳能爲之。板橋初學晉帖﹐旋書杜少陵《丹靑引》橫幅﹐體仿黃庭。後因其夫人之言﹐自爲一體﹐卽蔣心餘指爲晚摹《痊鶴》兼山谷者。﹝鄭公爵裏見前。公學書時﹐常戟指劃空﹐狀若中魔。夢中手書觸夫人體﹐夫人呼曰「人各有體﹐何混我爲﹖」公驚醒﹐默會其言﹐知摹仿古人之不足有成也﹐遂自作一體﹐曰亂石鋪街﹐以名於時。﹞

黃癭瓢幼貧﹐無以爲生﹐遂學書。母曰「兒爲是﹐良非得已。然吾聞此事非薰習詩書﹐有士夫气韻﹐則成書工耳。」黃乃寄居蕭寺﹐以晝爲畫﹐夜無所得燭﹐從佛燈光隙讀書﹐後漸工詩﹐善艸書﹐出遊吳越﹐人爭客之﹐得其片縑尺楮者﹐皆奉爲瑰寶。﹝黃名愼﹐福建閩縣人﹐老畫師也。﹞

惲淸於善寫生﹐芊眠蘊藉﹐用粉精絕﹐迎日花朵俱有光﹐作已﹐輒題小詩。乾隆初﹐尹望山曾以進呈孝聖後﹐髙宗見而賞之﹐題詩嘆獎﹐聲譽大起。夫爲毛鴻調﹐不應舉。築小樓﹐伉儷居之﹐以吟詩作書老焉。﹝惲名冰﹐鐘隆之女﹐壽平族曾孫女﹐世或誤爲壽平女者﹐非也。李穆堂贈詩二首云「黃筌妙筆吟花鳥﹐不用徐熙落墨花。忽地展圖識佳制﹐寫生生气更橫斜。」「畫家今日重南田﹐閨秀猶誇得祖傳。共道花王勝姚魏﹐沈香亭畔最嬋娟。」紀實也。﹞

金冬心畫梅竹﹐蒼勁絕俗﹐長幅短捲﹐日可竟十數。晚又畫佛。其畫竹之自題曰「淩霜雪﹐節獨完﹐我與君﹐共歲寒。」字亦奇古。﹝金已見前。﹞

馬江香習於庭訓﹐善畫。早寡﹐以苦節聞﹐晚歲名益髙﹐四方以縑素兼金求畫者甚多。常蓄美婢數人﹐悉令調鉛刷粉。時惲淸於畫以沒骨名﹐而江香以勾染名﹐江南人稱爲雙絕。﹝馬名荃﹐江南常熟人﹐畫師扶曦之女也。﹞

羅兩峯是金冬心弟子﹐能畫﹐尢工梅。生有異稟﹐目見鬼物﹐久之﹐成《鬼趣圖》﹐殊形異狀﹐宛然吳道子地獄變相。其寫大阿羅漢及摩訶薩各像﹐足與崔靑蚓﹑陳章侯相頡頏。﹝羅名聘﹐揚州布衣。重寧寺爲髙宗祝釐之地﹐其壁有畫﹐蓋兩淮鹽商以重金求兩峯繪也。﹞

邊頤公善潑墨寫蘆雁﹐有聲於江淮。嘗語其友人王孟亭曰「我以畫爲活﹐今年六十﹐老將至矣﹐爲置一篋﹐外圓內方﹐及吾手能爲時﹐得佳者投入篋中﹐以備事老。」孟亭爲文記之。﹝邊名壽民﹐江南淮安人。﹞

奚鐵生少年書法﹐出入歐﹑趙之間﹔晚歲專精繪事﹐山水出入元四家﹐多水墨﹐淸越秀潤﹐爲逸品。間作寫意花卉﹐亦秀絕。詩之淸曠等於畫﹐性髙而僻。嘗自造紙曰古雪齋紙。畫煙潤墨如滋﹐然易退。或問曰「君不爲五百年後計乎﹖」笑曰「宋元書絕少﹐所存者名耳。余懼無以厭名也。」﹝奚名岡﹐浙江錢塘人。﹞

童二樹善畫梅﹐畫成﹐輒題一詩﹐詩亦佳﹐故有「萬樹梅花萬首詩」之句﹐可稱二絕。﹝童名鈺﹐浙江山陰人。又善畫墨貓﹐而不輕繪。蓋二樹迷信甚重﹐必於端午午時始畫﹐謂此時所畫可辟鼠也。﹞

乾﹑嘉承平之際﹐風雅鼎盛﹐士大夫文酒之暇﹐嫻習畫事﹐時一爲之。有十六畫人之稱﹐曰朱鶴年野雲﹐曰湯貽汾雨生﹐曰朱文新滌齊﹐曰吳大翼雲海﹐曰屠倬琴塢﹐曰馬履泰秋藥﹐曰顧純南雅﹐曰盛淳大甫山﹐曰孟觀乙麗堂﹐曰姚元之伯昂﹐曰李秉銓藥甫﹑秉綬蕓甫兄弟﹐曰陳鏞緣晴﹐曰張問陶船山﹐曰陳均受笙﹐曰楊湛思琴山。﹝十六畫人爵裏多未詳﹐見法時帆《十六畫人歌》。﹞

徐靈胎生有異稟﹐聰彊過人﹐凡星經地誌﹐九宮音律﹐以至舞刀奪槊﹐靡不研究﹐而尢精於醫。每視人疾﹐穿穴膏盲﹐能呼肺腑與之作語。其用藥也﹐神施鬼設﹐斬關奪隘﹐如周亞夫之軍從天而下。諸岐黃家目瞠心駭﹐貼貼服﹐而卒莫測其所以然。﹝徐名大椿﹐江南吳江人﹐晚自號泗溪老人﹐電發之孫也。﹞

葉天士以醫名於乾隆時﹐自年十二以至十八﹐凡更十七師。聞某人善治某癥﹐卽往執弟子禮﹔旣得其術﹐輒棄去。生平不事著述﹐所存者《臨證指南醫案》十卷﹐亦其門人取其方藥治驗﹐分門別類﹐集爲一書﹐附以論斷者﹐非盡天士本意也。﹝葉名桂﹐江蘇吳縣人。治疾奇效甚多﹐不遑枚舉。一日乘輿過市﹐見貧家送葬﹐棺底滴新血數點﹐急呼止其棺。問「死幾何時﹖」曰「昨夕﹐」曰「男乎﹖女乎﹖」曰「未產婦也。」曰「速歸可治。」其夫叩首哭泣﹐隨天士輿後﹐而觀者隨往甚眾。至其家﹐命啟棺﹐升屍至牀﹐去殮服﹐按右手脈﹐曰「可救。」取長鍼一枚﹐解胸前衣﹐當心一鍼﹐哇然一聲﹐產一子﹐而婦有嘆息聲﹐觀者嘆服。或問之曰「術固神矣﹐然何以知其不死﹖」天士曰「此無他﹐適見之血鮮而不敗﹐故知其未死。及按其脈細審﹐乃知腹中兒手將母之胞絡搦住。絡近於心﹐心痛暈絕﹐特以鍼刺兒手﹐畏痛手縮﹐焉得不娩﹖兒旣生﹐母亦不死矣﹐所險者鍼之分寸耳。」天士言未已﹐眾中一少年伸臂求診﹐天士診視良久﹐曰「當速歸﹐今晚必死。」觀者大愕﹐有進而詢其故﹐曰「公等視之﹐彼固健康人也﹐然吾以脈理審之﹐其腸已寸斷矣﹐安得不死﹗」蓋少年乃產婦對門某店之夥﹐聞眾口一聲﹐言天士有如神之技﹐心不平﹐午膳方罷﹐跳櫃而出﹐排眾入室﹐求診視爲戲。詎飯飽不宜跳﹐跳則腸斷﹐至晚果死。於是喧傳天士之死而知生﹐生而知死也。名益振。﹞

薛一瓢亦吳人﹐與葉天士齊名而相忌。病者就天士﹐則必詢之曰「曾就一瓢乎﹖」就一瓢﹐則必詢之曰「曾就天士乎﹖」天士憤﹐大書榜其堂曰掃雪。一瓢聞之﹐笑曰「人謂天士不通﹐今果然矣。彼云掃雪﹐與我何干﹖縱其大掃可也。」因亦書二字榜其堂曰掃葉。﹝薛名未詳。有甲乙二人賭﹐食寒具。甲啖至七十﹐有難色﹐遂自承其負。乙見甲負﹐大喜﹐彊爭勝﹐竟盡百數。甫下咽而病作﹐舁就天士診之﹐曰「無可爲矣。」復舁就一瓢﹐亦如天士言﹐家人固哀之。一瓢言曰「果如是乎﹖其姑畱此﹐一試吾技﹐亦以覘汝家運之窮通﹐克濟與否﹐尙未可知。」言畢﹐遂入內室。有頃﹐手出藥一器﹐其色純白﹐以飲病者﹔復以黑色藥一器繼之。病者腹如雷鳴﹐大瀉而愈。天士聞之曰「我詎不知此﹐特不樂爲耳。」蓋病者患寒具充塞不化﹐法宜消導﹐而又慮其不勝﹐必先之以人參固其元气﹐然後得以奏效。病者家貧﹐不能備參﹐故告以無能爲。一瓢意亦如天士﹐實爲嫉妒所迫﹐自出參湯食之耳。﹞

黃月天在弈家稱第一流﹐自出新意﹐窮極變化。且其弈時沖和淡泊﹐好整以暇﹐𨿽有他人之奇兵異陣﹐應之怡然也。﹝黃名龍士﹐乾隆時國奕也。﹞

徐星友初遇黃月天﹐黃授以四子﹔漸進﹐乃授三子﹔星友殫思竭力﹐終勝之。嘗撰《兼山堂弈譜》﹐評核精當﹐其論弈謂﹕用虛不如用實﹐用巧不如用拙﹐制於有形不若制於無形﹐臻於有用之用不如臻於無用之用。斯言何其雋永歟﹗星友性好稗官家言﹐常乘人握子布算時﹐出以觀之﹐旣下輒應﹐應已復觀。當危迫之際﹐其人或汗流夾背﹐星友則從容如故。局甫半﹐輒語人曰「若負幾路矣。」及竟﹐如其言。﹝徐名未詳﹐浙江錢塘人。星友與月天同時供奉內廷﹐月天誠朴不苟﹐星友則結納內監﹐大內之事﹐輒預知之。一日語月天曰「君棋實勝於某﹐惟君勝局已不少矣﹐明日禦前相較﹐能讓一子以全一日之名否﹖」月天笑應之曰「是亦何難。」明日內廷忽召二人入﹐髙宗指案上一漆盒曰「內有一物﹐弈勝者取之。遵旨對弈。弈畢﹐星友勝﹐月天負。蓋預得內監之報告﹐知匣中爲知府文憑一紙也。﹞

徐之後弈名最噪者﹐爲梁魏今﹑程闌如﹑施定庵﹑範西屏﹐世並稱之曰梁﹑程﹑施﹑範。梁輩行最早﹐與星友對局尙多。闌如後起﹐星友耄矣。嘗弈於某處﹐主者忌星友盛名﹐嗾眾國手陰助闌如﹐星友屢敗﹐大怒﹐遂歸武林﹐不復出。﹝梁﹑程名未詳。範名世勛﹐施名紹﹐均浙江海寧人。同學弈於兪辰侯。範十六成國弈﹐施十四成國弈。﹞

袁簡齋稱範爲海內弈家第一﹐惟施定庵差相亞。然施斂眉沈思﹐或日未下一子﹔而範應畢﹐輒歌呼睡去。每見其對局時﹐西屏全局僵矣﹐隅坐者羣測之﹐靡以救也。俄而爭一劫﹐則七十二道體勢皆靈云云﹐論者以此言揚範抑施﹐未免過當。範﹑施弈品﹐如雙峯並峙﹐各具髙深﹐初難軒輊。弈家謂範如神龍變化﹐莫測首尾﹔施如老驥馳驟﹐不失尺寸﹐可謂知言。然範於弈實由天賦﹐李松石云﹕」範之於弈﹐如將中之武穆公﹐不用古法﹐戰無不勝。「臧念宣云﹕」西屏授子﹐靈奇變化﹐莫測端倪﹐如武侯八陣圖﹐五花八門﹐入其中者莫能自免。「推許若此﹐可以知其弈品也。範所著《桃花泉弈譜》﹐及施所著《弈理指歸》﹐皆爲對手說法﹐久已風行海內矣。﹝範又著有《四子譜》﹐施著有《二子譜》﹐亦俱刊行。範﹑施對壘﹐弈家稱爲出奇無窮﹐惜遺譜散佚。有鄧君弈潛者﹐刻四大家弈譜﹐於梁﹑程﹑施範極力搜羅﹐亦僅得十局耳。範﹑施後復有十八國手之目﹐然弈品實皆不逮範﹑施矣。﹞

嘉﹑道以降﹐何子貞爲海內第一書家。早年學魯公﹐懸腕作藏鋒書﹐日課五百字﹐大如碗﹐旁及篆錄。旋得《張黑女墓志》﹐志字筆气峻僕﹐意態宕逸﹐公視若瑰寶﹐至以名其書室。晚更好摹小歐。故其書沈雄而峭拔﹐行體尢於恣肆見逸气﹐往往一行之中﹐忽而似壯士鬥力﹐筋骨湧現﹔忽又如銜杯勒馬﹐意態超然﹐非精究四體﹐熟諳八法﹐無以領其妙也。尢所難者﹐先後爲人書楹帖﹐以數千計﹐句無雷同。於臨池時﹐觸興口占﹐靡不新雋工切﹐語妙天下。且其構句﹐或紀宦迹﹐或言名勝﹐或按合時序﹐或對晤琴書﹐讀之可見其作書時身心之所在﹐及身世之所當。故不徒其書有中晚之別﹐卽聯語亦有壯老之分﹐此不爲藝林諸前輩所罕見者耶﹗自蜀歸﹐再返道州﹐𨿽農野婦孺﹐亦踵門求書。僻邑無良紙﹐悉書之﹐不拒也。某常困於酒﹐爲書聯語﹐是云」愛書不厭如平壑﹐戒酒新嚴似築堤「﹐勗其業﹐亦止其飲也。邑有老監生某﹐爲同學友﹐晚而失明﹐來索書﹐則云」老來尙讀華林略﹐暗裏能摹有道碑﹐「蓋以祖廷嘲其目﹐以中郎諭其勤也。﹝何公爵裏見前。公至永州﹐訪楊翰﹐距城數里﹐忽饑疲﹐因憩食村店。食已﹐主人索值。時資裝已先入城﹐乏腰纏無以應﹐請作書爲償﹐主人勿許﹐竟典衣而後行。楊聞之笑曰﹕」何先生法書亦有時不博一飽耶﹖「楊字息柯﹐書法酷似公﹐不觀其置名﹐輒疑爲公書也。公晚年省墓回裏﹐里人有問以字學極於右軍﹐奚爲棄晉法而重唐帖﹖公曰﹕」晉世已遙﹐右軍神品眞迹難覓﹐存者模糊﹐於轉輾翻刻中求右軍神妙﹐是何可得﹗魯公書𨿽天資遜右軍一等﹐而眞力彌滿﹐渾然天全﹐去今尙近﹐完好宜摹。且魯公爲人剛勁不阿﹐觀其書如見其人﹐吾愛其書格之髙﹐實儀其立身之峻。右軍人品非不髙﹐然不善學之﹐必遺其神而得其粗﹐是爲妍皮裹癡骨﹐趙﹑董諸人皆是。觀一時人士書法﹐足見其風尙之柔靡﹐豈得謂六藝之末不關挽回風會﹗「其論書陳義之髙﹐足以起衰砭俗有如此。﹞

道光時風尙柔靡﹐歐底趙面之子﹐流行一時﹐翰苑中人爭相摹習﹐徐柳臣尢爲此中能手。旋與何子貞遊﹐學益進。蓋徐之書法﹐不僅拘拘於歐底趙面﹐其初以善寫柳誠懸名﹐通籍後﹐又參以右軍﹑襄陽各體﹐而獨具匠心﹐運之以神﹐久之遂自成一家﹐都人士目爲徐派。曾滌生書法山谷﹐挺劫絕俗﹐且傾倒不置﹐至欲其子勁剛專習徐派。連平顏氏﹑新建夏氏亦爭相仿效﹐各以徐派書法教子弟。於是柳臣之書乃大著於時﹐人得一縑﹐爭寶貴之。﹝徐名思莊﹐江西南昌人。﹞

鄧完白以後﹐篆書之有名者﹐一爲陳東之﹐一爲莫子偲﹐稍後則有吳淸卿。其官翰林時﹐嘗書五經﹑《說文》。平時作書札與人﹐均用古篆﹐座師潘文勤得之最多﹐不半年成四巨冊。一日謁文勤﹐坐甫定﹐卽言曰﹕」老弟以後寫信﹐還宜稍從潦艸﹐我半年付裱﹐所費已不資矣。「越數日﹐復柬之曰﹕」老弟古文大篆﹐精妙無比﹐首下拜﹐必傳必傳﹐兄不能也。「出而撫湘﹐有時判事亦書大篆﹐胥吏不能識﹐往往奉牌進質﹐乃手講指畫以告之。﹝陳名潮﹐廣東人。莫﹑吳已見前。﹞

翁叔平書法不拘一格﹐爲乾﹑嘉以後之名家。相國生平𨿽瓣香翁覃溪﹑錢南園﹐然晚年造詣﹐實遠出覃溪﹑南園之上。論淸代書家﹐劉石庵外﹐當無其匹。光緒戊戌以後﹐靜居禪悅﹐無意求工﹐而超逸更甚﹐署款曰瓶居士﹑曰松禪﹑曰天放閒人。﹝翁公爵裏見前。﹞

張廉卿之書髙古渾穆﹐點書轉折﹐皆絕痕迹﹐而得態逋峭特甚﹐其神韻皆晉宋得意處。康長素推爲甄晉陶魏﹐孕宋梁而育齊隋﹐千年以來無與比。其在淸朝﹐譬之東原之經學﹑稚威之駢文﹑定庵之散文﹐皆特立獨出者也。﹝張名裕釗﹐湖北武昌人﹐道光時進士。曾學古文於曾滌生。其爲書也﹐中筆必折﹐外筆必連﹐轉必提頓﹐以方爲圓﹔落必含蓄﹐以圓爲方。故爲銳筆而實畱﹐故爲漲墨而實潔﹐實爲一代之書家。康氏所推未免過當﹐蓋同時趙叔之書已足與張相頡頏也。﹞

康長素工書法﹐其執筆主平腕豎鋒﹐其用墨浸淫於南北朝﹐气韻胎格﹐與寫經爲近。廣包愼伯《藝舟雙楫》﹐論篆隸變化之由﹐派別分合之故﹐世代遷流之異﹐亦精警絕倫。顧共作書轉折多圓筆﹐誠有如沈子培之所譏﹐殆《述學篇》所謂吾眼有神﹐吾腕有鬼﹐不足以副之歟﹗﹝康君已見前。﹞

李梅庵以善書名於光﹑宣間﹐鼎革後﹐居滬上﹐鬻書以自給。其鬻書之辭曰﹕」瑞淸幼習訓詁﹐鉆研六書。考鑑鼎彜﹐喜其瑰偉﹐遂習大篆﹐隨筆詰屈﹐未能婉通。長學兩漢碑碣﹐差解平直。年二十六習今隸﹐博綜六朝。旣乏師承﹐但憑意擬﹐筆性沈﹐心與手午。每臨一碑﹐步赴恐失﹐桎梏於規矩﹐縛紲於氈墨﹐指爪摧折﹐忘其疲勞。光緒甲辰﹐看云黃山﹐觀瀾滄海﹐忽有所悟﹐未能覃思銳精﹐以竟所學﹐每自嘆也。而學士大夫﹐四方人士﹐昧其醜拙﹐競相請乞。余拙於爲宦﹐歲俸所入﹐僅足自活﹐闕智爭時﹐誠非所能﹐賣書力作﹐儻亦末業﹐比之灑削馬醫﹐或無慚焉云云。「讀其自述﹐更知其書法之崖略。觀李君之書﹐摹擬雲峯石刻四十二種﹐筆法酷肖。然食古而未化﹐或以字匠譏之﹐未免過矣。﹝李名瑞淸﹐江西臨川人。以翰林起家﹐官江南提學使。民國成立﹐居滬上﹐攺黃冠爲道士﹐自號淸道人。每歲鬻書所入﹐可致萬金。然非其所喜﹐𨿽以重金求之亦不書﹐如朱瑞求其爲母壽書屏﹐袁樹勛之子求其爲父書墓志銘﹐皆嚴拒之。其髙潔不可及也。﹞

曾季子美須髯﹐晚自號農髯。嘗與李梅庵同官京師﹐同學書。梅庵喜學鼎彜﹑漢中石門諸刻﹐劉平國﹑裴岑﹑張遷禮器﹑鄭道昭﹑爨龍顏之屬﹐自號北宗﹔季子則學石鼓文﹑夏承華山﹑史晨﹑太傅右軍大令﹐尢好《鶴銘》《般若》﹐自號南宗以相敵。梅庵於時賢書無所可否﹐獨好季子書﹐以爲有晉人風﹔季子亦獨喜梅庵書。每作書﹐各出相示﹐議論以爲笑樂。同鬻書於滬上﹐李盈而曾稍絀﹐然識者謂曾書有變化﹐異日有自成一家之望云。﹝曾名熙﹐湖南衡陽人﹐光緒中進士﹐官主事。篤於孝行。﹞

近世書家﹐已自成體格者﹐厥惟鄭蘇龕。其書初學柳誠懸﹐後參以黃山谷﹐瘦硬飛舞﹐有不可一世之槪。惜變化太少﹐又不能爲篆隸耳。﹝鄭名孝胥﹐福建閩縣人。﹞

京師自前淸道﹑咸以後﹐漸知搜求古碑﹐以救帖學末流之敝﹐能書者遂相繼而出﹐迄民國而風流歇絕。日者偶過法源寺僧寮﹐遇一能書者曰楊潛庵﹐詢其淵源﹐則幼承庭訓﹐學書從鐘鼎篆隸入門﹐而尢得力於鄭道昭﹐復與李梅庵﹑曾季子相往還﹐商確碑拓﹐其論書每有獨到處。嘗跋王晉卿瓦文拓本云﹕」古人作書﹐隨器制體﹐金石各自爲貌﹐陶甓抑又不同。例如石鼓鼎彜﹐皆有周之物﹐一則整飭茂密﹐一則縱橫奇肆。秦權量詔與瑯邪泰山諸刻同出李斯之手﹐而險峻遒肅﹐判若兩人。魯孝王刻石﹐周永喜造槃﹐並爲五鳳二年所作﹐或以寬博爲宗﹐或以瘦勁取勢。凡若此者﹐派別至多﹐更僕難數﹐驟見之似嫌不倫﹐徐察之極爲合理。蓋石文義尙莊嚴﹐金文義取變化﹐器物旣異﹐體制斯殊﹐自然之道也。「﹝楊名昭雋﹐湖南湘潭人。其父芷生先生﹐爲何道州髙足弟子﹐同﹑光時有書名湖湘間。﹞

嘉﹑道間﹐李築夫以畫名。初爲漆工﹐采繪棟宇﹐人物花鳥﹐厥狀惟肖﹐故得值恆倍常工。旣而悔曰﹕」瘁我心力﹐僅得一日之飽﹐徒供倫父玩賞﹐烏能傳名不朽耶﹗吾十指自有可托。「遂攺習繪事﹐用筆濃密﹐名噪一時。﹝李名嚴﹐江蘇人。﹞

金雲門女士通文史﹐尢善畫。其畫人物﹐逼似劉松年﹑趙千里﹑仇實父諸家﹐故嘉﹑道之間﹐海內稱女士畫爲大宗。所畫佛像尢多﹐傳世者有《西王母降集靈臺》《班婕妤辭輦》《唐昌觀女仙觀玉蕊花》《吳彩鸞寫韻》《江采頻作樓東賦》諸圖﹐則《建安七子圖》尢著。﹝金名禮贏﹐浙江山陰人。﹞

戴醇士善畫山水﹐最有名於道光時﹐筆墨淸腴﹐神采秀逸﹐在有淸一代﹐以之繼武王﹑惲諸家﹐自稱後勁﹐但骨气稍形脆弱耳。然公以殉難杭州﹐節義彪炳於一時。近世士大夫往往不惜巨資﹐以求得片縑尺楮爲幸﹐其價值乃至軼宋﹑元諸家而上之﹐則又畫因人而更重也。﹝戴名熙﹐浙江錢塘人﹐道光辛丑爲鄕人。沈文忠畫《雙桂圖》﹐題南宋詞曰﹕」占斷花中聲譽﹐香和韻兩奇絕。「蓋文忠方應舉﹐寫此作利市也。是歲榜發﹐文忠名在第二﹐同人以爲畫識。戴賀詩道有」桂林聲譽原無此﹐悔寫蟾宮第二枝「之句。﹞

吳讓之多藝﹐刻印第一﹐次畫花卉﹐次畫山水﹐次篆書﹐次分書﹐次行楷。書多本﹐佳者幾於亂眞。偶見所繪淡墨荷花﹐澹雅得宋人意﹐乃眞迹也。蚤歲以畫負盛名﹐恆塗抹數紙﹐以博一醉。咸豐庚子亂後﹐生計日蹙﹐一家十數口﹐恆空乏無藉﹐其婦不賢﹐時以家庭細故相勃溪﹐至賃僧廬鬻字以爲活。自書楹聯云﹕」有子有孫﹐鰥寡孤獨﹔無家無室﹐柴米油鹽。「其遇亦可哀已。﹝吳名熙載﹐江蘇儀徵人。﹞

費曉樓工畫仕女。初甚貧﹐在杭州城隍山設攤售書﹐偶爲湯貞憨所見﹐審非凡品。時某家方鼎盛﹐主人某好賓客﹐四方名俊﹐輻輳其門。湯因言費必能成名家﹐盍有以裁成之。某卽延費至其家﹐月奉金若干。某家富圖籍﹐因得縱觀古名畫﹐畫日益工。某家又爲延譽﹐於是費畫名著東南諸省。﹝費名丹旭﹐浙江烏程人。有《依舊艸堂遺稿》行世。﹞

郎蘇門畫蟹入神品﹐人皆賓貴之﹐稱爲郎蟹。其自題詩亦多佳者﹐有七絕二首云﹕」秋來不減持螯與﹐願學東坡守戒難。聊借硯池無數墨﹐寫生且作放生看。「」橙黃橘綠稻花疏﹐杯酒雙螯小醉餘。若使季鷹知此味﹐秋來應不憶鱸魚。「﹝郎名葆辰﹐官觀察使。﹞

招子庸工繪事﹐畫蟹最佳﹐儼有秋水稻芒﹑郭索橫行之致。潤有定格﹐酬不及格者﹐爲之繪半面蟹﹐自石罅中微露半體﹐神采宛然生者﹐人皆嘆爲絕筆。﹝招名未詳﹐廣東南海人。﹞

項維仁善畫﹐嗜酒﹐性孤僻﹐不樂與人交。人屬以畫﹐輒大怒。其畫無師法。每當大風雨﹐輒飲酒極醉﹐破笠赤腳﹐登山頂﹐觀岡巒之冥閈﹐雲樹之迷漫﹐鼓掌狂叫。疾走歸﹐據案伸紙﹐奮筆直追﹐濡染淋漓﹐煙气猶滋。畫已﹐張壁間﹐取鬥酒賞之。良久﹐忽大哭﹐立毀之。他日風雨復然。有尙書督軍者﹐閱邊至溫州﹐語及維仁畫﹐兵備道立遣人召之。時方大雨﹐維仁破笠赤腳至﹐道降階相迎﹐與抗禮。維仁曰﹕」某庶人耳﹐辱公厚召﹐故來﹐將奚役﹖「道以情告﹐陳百金幾上。維仁直視曰﹕」某不知畫﹐卽畫﹐卽用以媚大府者。「不謝走出。﹝項字未詳﹐浙江永嘉人。﹞

尹和白中年始作畫﹐專宗宋元﹐規矩謹嚴﹐神采煥發﹐傳模移寫﹐尢其特長。其畫梅也﹐學逃禪老人﹐遒練髙古﹐三百年來無此作﹐冬心﹑二樹不足與之比肩。耆年畫虫魚花鳥﹐細入毫髮﹐殆亦得天獨厚歟﹖性髙潔﹐意所不可﹐𨿽以重金請﹐不繪也。曾滌生開府兩江﹐招之往遊。爲作《蒼茫獨立圖》﹐寫其小影﹐作漁翁垂釣狀﹐披蓑戴笠﹐在湖之濱。曾大喜﹐傳示幕僚﹐命各爲詩紀之。剛年十七﹐詩先成﹐詩云﹕」尹子丹靑畫英妙﹐指揮百物呈榮枯。卽今寥落無餘子﹐爲寫《蒼茫獨立圖》。大海波濤揭地起﹐髙秋云物漫天鋪。舉頭四望渾無際﹐夢想人間顧與吳。「﹝尹名金陽﹐湖南湘潭人。晚年居長沙﹐抑鬱無聊。門下多女弟子﹐皆精繪事。其女亦能畫﹐嫁楊重子鈞。重子善畫﹐自謂不減梅庵。﹞

彭雪琴溫溫儒雅﹐善畫墨梅。兪蔭甫主講杭州詁經精舍﹐彭借寓湖樓﹐許畫梅一幅﹐以當屋租。兪贈之詩﹐所謂」一樓甘讓元龍臥﹐數點梅花萬古春「也。﹝彭公爵裏見前。其畫梅也﹐每畫必題一詩﹐參觀《惑溺門》可知。﹞

羅子文善六法﹐嘗從任伯年遊﹐晚更潛研獨索。山水大幅﹐有米襄陽筆意﹐人物袍褶﹐得吳道子家數。然不苟作﹐或終年不著點墨﹐作則窮日竟夜﹐至廢食息。嘗畫《慈溪山水圖》二大幅﹐坊紙狹小﹐粘數百紙成之。每幅大廣畝餘﹐來山去脈﹐巨浸細流﹐纖悉無遺。鄞縣方楨得之﹐作《四明它山水利考》﹐時稱桑﹑酈所不及。後轉入翁叔平相國家。﹝羅名文子﹐浙江慈溪人。好飲酒﹐能談詩。嘗曰﹕」願終身不負己﹐一刻不負人。「年六十遊湘鄂間﹐不得志﹐郁恨之餘﹐發爲詩歌﹐悲壯淋漓。竟卒於鄂。﹞

何詩孫字承家學﹐渾朴而有秀韻﹐畫尢有名於時。嘗見其所畫山水﹐細碎處瘦而不纖﹐揮灑處濃而不濁﹐長卷短幅﹐畫味盎然。僑寓滬瀆﹐酌取潤筆資﹐得其片縑者﹐人爭賓之。﹝何名維朴﹐湖南道州人﹐子貞之孫也。﹞

齊蘋生初爲雕工﹐精妙絕倫。繼與同裏黎松庵遊﹐得縱覽古名人畫卷﹐遂以寫意花鳥稱於時。寫意花鳥者﹐淸初八大山人優爲之﹔康熙時有李復堂甚工此﹐縱橫馳騁﹐不拘繩墨﹐而多得天趣﹔乾﹑嘉時孟麗堂亦工此﹔齊乃由孟﹑李以規仿八大山人﹐率意塗寫﹐皆生气盎然﹐間自題跋語﹐亦歷落有致。尢工鐫刻印文﹐非其人求之不肯爲也。﹝齊名璜﹐湖南湘潭人﹐自號白石山人。黎名培鑾。﹞

京師近來以畫名者﹐姜穎生善畫山水﹐摹石谷有酷肖處。大學校教員賀履之之畫﹐吾未之見﹔林琴南之山水﹐用筆濃密﹐而仍有蕭疏澹遠之致﹔貢樂亭之花卉﹐疏落蒼秀﹐不掩其沈雄之气。﹝姜名筠﹐安徽人。賀名良朴﹐湖北人。林已見前。貢名貢桑諾爾布﹐蒙古喀喇沁王。﹞

鄧湘臯精醫術。道光時﹐程春海視學湖南﹐鄧嘗下榻署齋﹐爲程之太夫人診視﹐春海有句贈之云﹕」造膝每當交讓樹﹐窺垣時見一方人。「﹝鄧公已見前。﹞

醫者顏某﹐邃於岐黃﹐然僻處鄕谷﹐不以醫炫。會揚州富人魏某病篤﹐縱橫數百里﹐凡醫之稍負時望者﹐悉延診﹐終不效。或薦顏往﹐則素履布衣﹐狀貌古拙﹐眾皆輕之﹐而顏亦傲气陵人。俄侍者導顏詣病榻就診﹐診已﹐僕予以紙﹐請擬方。紙爲八行書﹐乃多至數十葉。顏知其侮已﹐乃伸紙作脈案﹐陳其病之所由起﹐某日傳某經作何狀。書時﹐羣醫中有窺者﹐見所述皆不爽﹐固已咋舌。不半日﹐紙已盡﹐乃擲筆起﹐告去。眾挽畱﹐讀脈案﹐皆吻合病狀﹐而文復古奧﹐上溯《素問》﹐下迄名家﹐洋洋數萬言﹐窮源索隱﹐無蘊不發﹐知爲名手﹐遂請其擬方。顏笑曰﹕」請我來治病耶﹖抑試我耶﹖夫擬方而予紙至數十葉﹐此何爲者﹖且慢侮見諸辭色﹖尙信其術而服藥乎﹖予不敏﹐行矣。「病家老少環跪﹐哀請至再三﹐乃擬方。數日遂痊﹐贈三千金﹐送之歸。﹝顏名未詳﹐江南髙郵州人。﹞

李海濤﹐名醫也﹐疑難險異之癥﹐屢試屢效。黃某爲李舊交﹐有子四歲﹐患痘甚劇﹐延李來﹐其子已狂熱神昏﹐頭門下陷。李曰﹕」不可爲矣﹐命在頃刻﹐柰何﹖「黃大痛﹐李沈思良久曰﹕」此兒萬無生理﹐𨿽然﹐不能救之於生﹐試救之於死可也。「黃曰﹕」死救柰何﹖「李曰﹕」可勿遠問﹐但俟其死後﹐依吾言行之﹐或可有救。「旣而子果死﹐黃泣曰﹕」請救之。「李乃視兒衣﹐欲抱置後園豬闌中。黃不忍﹐李曰﹕」非此無以救之。「黃乃聽之。李又曰﹕」但置之耳﹐不可往視﹐如夜半聞啼聲﹐急來喚吾。「無何﹐果聞呱呱聲自豬闌中出﹐急奔告李﹐李命黃抱之來爲診脈﹐喜曰﹕」是不難矣。「乃投以溫補之品﹐一劑而愈。﹝黃旋叩李起死回生之故﹐李曰﹕」此兒痘毒已深﹐攻固不可﹐遠又不及矣。旋思時方伏暑﹐蚊蚋最多﹐若以兒置於穢惡之地﹐使蚊蚋吸其毒血﹐或可望生。此激幸之計﹐竟得奏效﹐君之福非予之術也。「黃曰﹕」君來時何不卽行之。「李曰﹕」兒死後﹐君尙不忍置之污穢之地﹐況未死時乎﹖吾更知此兒入夕必暈厥﹐乃利用此時機以行吾術。「黃服其神﹐饋重金焉。﹞

嘉﹑道以後﹐弈家有所謂十八國手者﹐其事迹多不可考﹐李湛源最有名﹐性疏放而傑傲﹐王公大人招之弈﹐科頭跣足如平時。貴人陰賄之﹐求其讓一二局﹐以全名譽﹐而李不允也。世稱弈家不藉弈爲稻梁謀者﹐惟湛源一人云。﹝李名未詳﹐南通州人。﹞

周小松亦十八國手之一﹐嘗應曾滌生之召﹐來營中對弈。曾好弈而不工﹐弈時則所患之癬益癢﹐伏案上爬搔之。小松授曾九子﹐裂其棋爲九片﹐皆僅乃得活。曾大怒﹐小松行時﹐遂一金不之贈。﹝周名未詳﹐江蘇江都人。周卒後﹐迄今尙無國弈。故前淸一代國弈﹐實以周爲之殿云。﹞

近世𨿽無國弈﹐而能弈者固不乏人﹐如陶子方﹑肅親王﹑康長素﹑兪恪士﹑何辛叔﹑段芝泉﹑段駿良﹑顧水如﹑汪雲峯﹑姜作梅諸家﹐𨿽弈品髙下微有不同﹐而流風逸韻﹐固猶未澌滅也。﹝陶名模﹐浙江人﹐官至陜甘總督。肅王﹐前淸宗室﹐名善耆﹐官民政部尙書。康已見前。兪名明震﹐浙江人。何名積煒﹐湖南道州人﹐詩孫之子也。段芝泉已見前。段駿良﹐卽芝泉之子。顧名思浩﹐浙江人。汪名未詳﹐滿洲人。姜名未詳﹐江蘇人。﹞

寵禮第二十二

世祖嘗召修撰徐元文﹑編修張若靄﹑華亦祥入乾淸宮。帝科頭跣足﹐著單紗暑衫禪裙﹐曳吳中艸鞋。命三人登殿﹐賜觀殿中書數十架﹐經史子集小說傳奇無不有之。中列長幾﹐商彜﹑周鼎﹑哥窯﹑宣鑪﹑印章﹑畫冊畢具。廡下蘭花茉莉百十盆。賜席地坐﹐從容問羣臣賢否﹐時政得失﹐皆謝以艸茅新進﹐不能備知。因及書史古文﹐又問及近來名流社會。良久﹐始遣出。﹝徐公爵裏見前。張﹑華二公未詳。﹞

世祖禦極之初﹐命公卿大臣子弟入衛。時宋文康長子牧仲﹐年甫十四﹐儀觀俊偉﹐冠侍從冠﹐蟒衣褶帶刀﹐侍帝左右。帝愛重之﹐賞賜食中和殿。一日牧仲對食遜避﹐私出帶間斜幅﹐裹餅餌棗栗將懷之﹐帝怪問﹐牧仲前跽謝曰﹕」臣有祖母老﹐甚愛臣﹐故臣懷以獻「。帝喜﹐自是每賜食﹐必盡敕以歸。﹝宋公爵裏見前。﹞

杜純一以薦授內閣中書﹐尋登揆席﹐居相位十餘年。嘗賜宴內廷﹐特命列坐殿中。漢大學士入殿坐﹐自公始也。後以疾未預宴﹐聖祖特遣中使賫酒饌賜之﹐諭曰﹕」卿弼亮老臣﹐久任機密。玆海宇蕩平﹐時當令序﹐賜宴羣臣﹐念卿臥病﹐故遣使慰問﹐且賜醴饌。卿其加餐珍攝﹐副朕惓惓至意「。﹝杜名立徳﹐癸未進士﹐康熙八年拜國史院大學士﹐明年授內三院﹐爲三閣﹐授保和殿大學士﹐兼禮部尙書。二十一年乞休﹐聖祖慰畱至再。其後請益力﹐乃頒宸翰云﹕十載資賢佐﹐深勞致太平。訐謨畱紫闥﹐風度重丹楹。方倚鹽梅略﹐難違邱壑情。餐芝黃綺伴﹐軒冕有餘淸。」又賜洛社怡情圖書一方﹐禦書唐詩三軸﹐墨刻二冊。﹞

範蘇公以陛見至京師﹐值聖祖謁孝陵﹐因迎至米峪口。帝見範﹐諭曰「汝盛京舊人﹐汝父兄累朝效力﹐汝兄又爲國盡節。朕見汝﹐思及汝兄﹐心爲慘切。不見汝幾八九年矣﹐汝須髮皓白如此﹐郊外寒冷﹐今將貂帽﹑貂褂﹑白狐腋袍賜汝。此時更換﹐恐受風寒﹐明日可服之來謝。」並賜禦書「世濟其美」額。﹝範名承勛﹐文程之子。康熙癸酉以雲貴總督陛見。﹞

聖祖南巡﹐宋牧仲在蘇撫任內迎鑾。某日傳旨云「朕有日用豆腐一品﹐味美異常。因宋撫是年老大臣﹐可令禦廚太臨傳授與宋撫廚人﹐俾其享用。」﹝宋於此時又得旨云「宋犖是老臣﹐與眾巡撫不同﹐著照將軍﹑總督一樣﹐頒賜計活羊四隻﹐糟雞八隻﹐鹿尾八个﹐糟鹿舌六个﹐鹿肉漧二十四束﹐鱘鰉魚漧四束﹐野雞幹一束。」﹞

康熙二十年﹐琉球中山王請封﹐帝愼於擇使﹐下部議﹐須通經術﹑善詔命者。廷臣會推翰林汪舟次﹐乃膺正使之選。汪才質端偉﹐專對具宜。入見﹐帝大悅﹐賜一品服﹐璽書金冊﹐臨軒遣之。汪自國門駕八騶﹐天仗前導﹐龍旆飛揚﹐都亭張設﹐不絕於路﹐朝士賦詩送者數百人。﹝汪名楫﹐江蘇江都人。康熙己未﹐應詞科召試中第﹐授檢討﹐與修《明史》。累官至福建布政使。工書﹐能詩文﹐著有《悔齋詩文集》及《觀海集》。﹞

史遠公精繪事﹐鎭國公某延之閣中﹐屬以縑素。時方暑﹐史濡毫﹐脫冠於案。公來縱觀﹐戒令勿起﹐史遂忘冠坐爲應對。蔣馭鹿從旁笑曰「山野之上﹐疏放自然﹐若史君者﹐眞所謂脫帽露頂王公前矣。」公笑應曰「君不見揮毫落紙如雲煙耶﹖」﹝史名鑑宗﹐江南金壇人。蔣名﹐江南武進人。﹞

查初白隨聖祖駕幸南海子捕魚﹐羣臣賦詩﹐查詩有云「笠檐蓑袂平生夢﹐臣本煙波一釣徒。」詞意稱旨。忽內侍宣召煙波釣徒查翰林。蓋同時有聲山學士﹐故以詩別之﹐與唐韓「春城無處不飛花」可同作玉堂佳話也。﹝查名愼行﹐浙江海寧人。康熙癸未進士﹐尋授編修。常懷引退志﹐供奉七年卽告歸。﹞

世宗禦下嚴肅﹐然每假以詞色。雍正丙午秋﹐特宴文武大僚於乾淸宮﹐賦詩飲酒。每佳時令節﹐必賜諸王大臣遊宴﹐泛舟三海﹐賞花釣魚﹐竟日乃散。﹝每賜遊晏﹐乘早涼入西苑門。大柳星稀﹐髙槐露下﹐宮墻緣岸間﹐安步徐行。菇蒲四面﹐水禽啁﹐與江南水鄕無異。渡板橋則荷香襲衣﹐鍤流滴耳。復從內苑墻入小紅門﹐劃然大湖﹐有紅板長橋橫跨水面﹐橋夾朱欄﹐其外雜列魚罾。朝士渡橋者﹐均許抽罾捉魚﹐得卽攜歸﹐於是迆邐達瀛臺門。﹞

史鐵崖生有幹局﹐神識超俊。雍正初﹐大將軍年羹堯平靑海歸﹐勢張甚﹐黃韁紫驑﹐絕馳道而行﹐王公以下﹐屈膝郊迎﹐年過目不平視。史獨長揖﹐年望見驚異﹐遽翻下曰「是吾同年鐵崖耶﹖」扶上己所乘馬﹐而己易他馬﹐並轡入國門。﹝史公爵裏見前。後年以罪誅﹐窮治黨與﹐世宗問﹕「汝亦羹堯黨乎﹖」公免冠應聲曰「薦臣者羹堯﹐用臣者皇上也。」帝頷之﹐遂免於禍。﹞

詩人寵遇﹐唐﹑宋以來以沈歸愚爲第一。髙宗嘗於《南邦黎獻集》中見公詩﹐賞之﹐諭大學士張文和曰「沈徳潛系老名士﹐有詩名。」命和《消夏十詠》及《落葉》諸詩﹐俱稱旨。以後賡和﹐遂不可勝紀。其賜詩有云「我愛徳潛徳﹐醇風抱古初。」又云「朋友重然諾﹐況在君臣間。」己巳﹐請告﹐賜以「詩壇耆碩」額﹐命校禦制詩畢乃行。諭有所著作﹐許寄京呈覽﹐且曰「朕於徳潛﹐可謂以詩始﹐以詩終矣。」又賜詩有云「淸時舊寒士﹐吳下老詩翁。近稿經商榷﹐相知見始終。」其恩禮始終﹐誠異乎尋常之遇合也。﹝沈公爵裏見前。﹞

錢香樹於乾隆二十七年偕沈歸愚迎駕於常州﹐禦制詩賜之﹐有句云「二老江浙之大老﹐新從九老會中回。」三十年﹐帝南巡﹐公復偕沈公迎駕﹐賜詩曰「二仙仍此候河濱﹐三載相睽意更親。郭泰李膺一煙舫﹐沈期錢起兩詩人。」公《和禦制香山九老詩》有句云「鹿馴巖畔當童扶。」帝賞其超逸﹐親爲《扶鹿圖》﹐賜公南歸。明年﹐公抵家疏謝﹐帝時駐蹕香山﹐賜答詩﹐有「香山適接還鄕信﹐卽景猶思扶鹿人」之句。﹝錢公爵裏見前。﹞

阮蕓臺嘗於予告後﹐往遊平山堂。方丈某僧﹐勢利之徒也。時方據幾書楹帖﹐阮著布袍葛履﹐僧以爲村叟也﹐不甚禮之。漫呼曰「坐﹐具茶。」書罷﹐問其姓﹐阮以告﹐僧以爲蕓臺之族人也﹐遽加禮云「請坐。」並呼泡茶。坐定﹐問何字﹐阮以實告﹐僧惶遽失措﹐拂炕請上坐﹐及令泡好茶﹐待以上賓之禮。旋以所備紙墨﹐乞阮作書。阮濡毫據案﹐沈吟曰「無好聯語。」俄書云「坐請坐請上坐﹐茶泡茶泡好茶。」﹝阮公爵裏見前。﹞

勒襄勤督四川時﹐待僚屬以禮﹐卽不愜意者﹐亦未嘗不飲人以和也。嘗語人曰「我初由筆帖式官成都府通判﹐不得上官歡﹐時遭呵譴。同官承風旨﹐置之不齒。衙參時﹐無與立談者﹐抑鬱殊甚。又以貧故﹐不能投劾去﹐含忍而已。會聞新任總督某來﹐十年前故交也﹐心竊喜﹐而不敢告人。新督至﹐身先郊迎﹐辭不見﹐慍矣。抵城外上謁﹐又不見﹐更慍。乃隨至行轅﹐大小各官紛紛晉謁﹐皆荷延接﹐而我獨不得見﹐手版未下﹐又不敢去。天气甚暑﹐衣冠鵠侍﹐汗流浹背﹐中心忿恨欲死。正躊躇間﹐忽聞傳呼請勒三爺﹐不稱其官而稱行輩﹐具見舊時交誼。此一呼也﹐恍若羈囚忽聞恩赦﹐爰整衣冠﹑捧履歷疾趨而入﹐則見總督科頭裼衣﹐立於檐下﹐指而笑罵曰﹕」汝太無恥﹐乃作此等狀態見予乎﹖「我稟請庭參﹐則掖之起曰﹕」不要汝叩頭「。回顧侍者曰﹕」爲勒三爺脫去衣冠﹐至後院乘涼飲酒去。「比至院中﹐把酒話舊﹐則此身飄飄然若登仙境﹐較今日封侯拜相﹐無此樂也。時司道眾官猶未散﹐聞之俱驚。我飲至三鼓歸﹐首府縣尙伺我於署中﹐執手問總督意旨。從此遇衙參時﹐逢迎歡笑﹐有進而與右師言者﹐有就右師位而與右師言者矣﹐而勒三爺仍然故我也。官場炎涼之態﹐言之可嘆﹐故於今日待屬官有加禮以此﹐而不肯輕意折辱屬官﹐亦以此也。」﹝勒名勒保﹐滿洲人。﹞

戴蓮士以嘉慶朝入直樞廷﹐甚膺寵眷。其季父可亭相國﹐亦受殊禮。時方督南河﹐積勞遘疾﹐假歸裏門﹐河工尙未竣。兩江總督鐵冶亭保請帑六百萬﹐仁宗命蓮士偕長麟赴工審度﹐並諭之曰「淸江距江西才二千里﹐使事畢﹐卿可歸家﹐一省叔父。」故蓮士《紀恩詩》有「此去竹林勤問訊﹐親傳天語到柴門」之句。﹝戴名衢亨﹐江西大庚人﹐乾隆四十三年以一甲一名進士授修撰。仁宗嗣位﹐凡大典禮諸鉅制悉出公一人。公之受深知﹐膺殊眷﹐蓋於是始﹐累官至體仁閣大學士﹐管理工部。十六年卒於官。可亭名均元﹐官東閣大學士。﹞

松湘浦淸勤正直﹐宣宗在潛邸﹐卽聞其名。嘉慶二十五年﹐仁宗梓宮自熱河回京﹐宣宗步送﹐郡臣伏地哭者﹐不下數千人。行甫半﹐宣宗忽趨至甬道旁﹐扶一跪伏者之手﹐大哭失聲。眾驚察之﹐則松公也。時公以事謫驍騎校﹐宣宗當哀痛迫切之際﹐獨於千萬眾中加以殊寵﹐非夙重公不及此。﹝公名松筠﹐蒙古正藍旗人。屢官兩廣﹑兩江﹑陜甘﹑直隸總督﹐各部尙書﹐後以都統休致。﹞

戴醇士以書畫供奉南齋。道光戊戌﹐被命視學廣東。陛辭日﹐宣宗諭之曰「汝畫筆淸絕﹐然胸中目中祗是吳越間山水﹐此行獲睹匡廬羅浮之勝﹐巖演迆﹐雄麗奧曲﹐別有一種奇致﹐於畫理當益進。汝品學朕素知﹐公餘遊藝﹐兼可成全老畫師也。」戴謝而出。途次遇名勝﹐輒研弄丹墨﹐自江右至嶺南﹐一壑一丘﹐咸爲寫照。抵粵一載﹐裝巨帙﹐進呈乙覽﹐帝奇賞之。畫家評戴作﹐亦謂粵遊後筆墨超特﹐若有神助。﹝戴公爵裏見前。﹞

大臣薨後﹐賜﹑賜祭葬﹑賜謚而已﹐未有賜挽聯者。惟林少穆卒﹐文宗自制聯挽之﹐曰「答君恩淸愼忠勤﹐數十年盡瘁不遑﹐解組歸來﹐猶自心存軍國﹔殫臣力崎嶇險阻﹐六千里出師未捷﹐騎箕化去﹐空教淚灑英雄」。亦殊禮也。﹝林公爵裏見前。﹞

羅羅山未領軍時﹐授徒於賀耦耕家。曾滌生治軍長沙﹐偶與賀談時事﹐深以缺乏軍事人材爲慮。賀謂「吾家有教讀羅某﹐喜閱兵書。」曾卽托賀介紹求見﹐羅以課徒無暇拒之﹐曾愈敬其品節。越日再求見﹐羅延之入﹐曾一見卽頓首再拜爲禮﹐羅乃許曾馳驅焉。﹝曾﹑羅二公已見前。賀名長齡﹐湖南善化人。﹞

李少荃始以翰林供職京師。愚荃封翁與曾滌生爲同年﹐嘗以年家子從曾習制舉文。後洪﹑楊軍起﹐李出謁諸帥﹐落落無所合。聞曾督師江西﹐遂間道往謁﹐意曾篤念故舊﹐必將用之。居逆旅幾一月﹐未見動靜﹐托同年陳作梅言於曾曰「少荃以昔年雅故﹐願侍老師﹐藉資老練。」曾曰「少荃翰林也﹐志大才髙﹐此間局面窄狹﹐恐艨艟巨艦﹐非浮灘淺瀨所能容。何不回京供職﹖」陳曰「少荃多經磨折﹐大非往年意气可比﹐老師盍姑試之。」曾乃令李掌批稿奏稿﹐甚被禮遇。數月後﹐曾謂之曰「少荃天資﹐於公牘最相近﹐所擬奏咨函批﹐皆有大過人處﹐將來建樹非凡﹐或竟靑出於藍﹐亦未可知。」李亦自謂歷佐諸帥﹐茫無指歸﹐至此如識南鍼﹐獲益非淺。旣以爭劾李元度事辭職去﹐閒居江西。適曾軍復安慶﹐李馳書往賀﹐曾復書云「若在江西無事﹐可卽來。」李乃束裝赴安慶﹐曾復延入幕﹐禮貌有加於前。軍國要務﹐皆與籌商。明年﹐吳中紳士來迎援師﹐曾奏遣李募淮軍赴滬﹐而密疏薦其才大心細﹐勁气內斂﹐可勝江蘇巡撫之任。自後績望日隆﹐勛名幾與曾埒。﹝李公爵裏見前。﹞

範肯堂於光緒初年就李少荃直督西席之聘﹐李尊師重道﹐朔望必衣冠候起居﹐每日奉魚翅一簋。範固甘菜根而厭膏梁者﹐力卻之﹐李遂以干翅寄奉其二親。故事﹐節幕得用居停輿馬﹐李蒙賞紫韁﹐範嘗假用之﹐訪友於天津紫竹林。或告李曰「範乘紫韁作狹邪遊。」李曰「旣用紫韁﹐不可缺擁衛。」立命戈什八員護之。﹝範公已見前。﹞

張香濤督鄂時﹐梁崧生時方專司譯電報事。向例﹐朔望行禮﹐文案委員與電報學生皆分班行禮﹐梁在諸生之列﹐文案委員無一與談者。一日張瞥見之﹐自曳其手﹐使廁文案委員之列﹐「汝班次應在此。」眾大愕﹐此後文案委員見梁﹐皆刮目視之矣。﹝梁名惇彥﹐廣東人﹐後爲外交部尙書。﹞

袁世凱稱帝﹐一時朝士大夫幾有悉主悉臣之勢﹐默計在前淸時比肩事主者。有四人焉﹐不可屈之臣工之列﹐一趙次山﹐一李仲仙﹐一徐鞠人﹐一張季直。於是寵以嵩山四友之目﹐別議一優待之禮節。時人以比之商山四皓。﹝趙名爾巽﹐山東人。李名經羲﹐安徽合肥人。徐名世昌﹐直隸天津人。民國七年被舉爲總統﹐眾望甚孚。張君爵裏見前。﹞

任誕第二十三

袁韞玉工度曲﹐性甚放誕﹐以《西樓記》樂府馳譽於時。守荊州﹐晉謁觀察使﹐問曰「聞貴府有三聲」﹐蓋諷其耽音律也。袁以訕笑語應之﹐坐是罷免。吳梅村祭酒贈詩云「詞客開元擅盛名﹐彈絲法曲楚江情。」可見其文采風流矣。一日出飲歸﹐月下乘肩輿過一大姓家。其家方宴客﹐演霸王夜宴。輿夫曰「如此良宵風月﹐何不唱繡戶傳嬌語﹐乃演《千金記》耶﹖」袁狂喜欲絕﹐幾至墮輿。眞賣菜傭奴都有六朝煙水气也。﹝袁名於令﹐江蘇吳縣人﹐一字令貽﹐官荊州知府。其撰《西樓記》初成﹐往就正於馮猶能﹐馮覽畢﹐置案頭﹐不加可否﹐袁惘然﹐不測所以而別。時馮方絕糧﹐室人以告﹐馮曰「無憂﹐袁韞玉夕饋我百金矣。」誡閽人勿閉門﹐袁相公饋銀來必在更餘﹐可徑引至書室也。家人皆以爲誕。袁歸﹐躊躇至夜﹐忽呼燈持百金就馮。及至﹐見門尙洞開﹐問其故﹐曰「主方秉燭在書室相待。」驚趨而入﹐馮曰「吾固料子必至矣。詞曲懼佳﹐尙少一﹐今已爲增入矣﹐乃《錯夢》也。」袁不勝折服。是記大行﹐《錯夢》尢膾炙人口。﹞

金聖嘆少有才名﹐性放誕﹐出詞罔忌。初補博士弟子員﹐以歲試文怪誕被黜。明年科試﹐易名人端﹐就童子試﹐獲第一﹐仍復儒冠。嘗謂世有才子書六﹐蓋《離騷》《莊子》《史記》﹑杜詩及施耐庵《水滸傳》﹑王實甫《西廂記》也。徧加評語﹐議論透辟﹐識見精到﹐謂爲金批﹐盛行吳下。順治庚子哭廟案﹐金與焉﹐獄成﹐擬不分首從斬決﹐妻子財產入官。金臨刑時﹐付書於妻曰「殺頭﹐至痛也﹔籍沒﹐至慘也﹐而聖嘆以無意得之﹐不亦異乎﹗」又曰「黃豆與鹽菜合食﹐其味至美。聖嘆可死﹐此法不可不傳。」﹝金名喟﹐一名人瑞﹐江蘇吳縣人。哭廟之獄﹐爲知吳縣事山西任某以非刑預徵課稅﹐生員薛爾張等因民忿﹐鳴鐘擊鼓﹐入文廟哭泣﹐諸生不期而至者百餘人。時適順治帝哀詔至蘇﹐設幕府堂﹐撫按率官紳哭臨。諸生旋造府堂﹐進揭帖﹐而繼至及觀者復有千餘人﹐羣聲雷動﹐詈逐任令。撫臣大駭﹐命執之﹐卽獲諸生倪用賓等十一人﹐餘皆星散。旋有教授程邑參任令六款﹐而金人瑞十弗見之訕又陰指朱撫院﹐於是朱必殺金等而後快。遂以恃符抗納任令追比﹐遽遭怨謗﹐致當哀詔初臨日﹐集眾千百﹐上驚先帝之靈。邑令命官﹐民稱父母﹐該生等擅敢於哭臨之際﹐聲言扛打﹐似此目無法紀﹐深恐搖動人心等語密疏具奏。旣上﹐發欽差大臣赴江寧公審﹐獄成﹐於是同時死者爲倪用賓等十八人。嗚呼﹗專制國官吏之淫威﹐文网之嚴密﹐文人苟非韜晦自全﹐鮮有不遭殺身之慘禍者﹐況放誕不羈如聖嘆哉﹗﹞

金穀似詩歌頗有唐調﹐汪苕文北遊時﹐金來話別。值賓客盈坐﹐金都不敍語﹐竟出其所作送別長歌﹐朗吟一徧﹐捧腹謂汪曰「此詩何如髙達夫。」舉坐默然﹐汪頷之而已。﹝金名式祖﹐江蘇吳縣人。﹞

劉公性曠達﹐嘗置酒慈仁寺松下﹐遇遊人至﹐不論識與不識﹐必牽挽使飲。有不能勝者﹐輒彊灌之﹐至醉嘔乃已。﹝劉名體仁﹐江南穎川衛人﹐乙未進士﹐官吏部。﹞

梁公狄初與王於一交﹐兩人相論詩。每一篇成﹐不卽示艸﹐率相攜至荒臺古寺車馬不經處﹐始出詩共讀﹐狂呼驚拜﹐或至慟哭而後歸。﹝梁名以樟﹐直隸宛平人﹐庚辰進士﹐官太康令。每在酒坐﹐主客獻酬﹐獨據席﹐出袖中折紙扇﹐髙聲朗讀。王見前。﹞

李笠翁性極怪誕﹐能爲唐人小說﹐兼以金元詞曲擅名﹐所至攜小鬟唱歌。吳梅村贈詩云「家近西陵住薛蘿﹐十朗才調歲蹉跎。江湖笑傲誇齊贅﹐雲雨荒唐憶楚娥。海外九州書誌怪﹐坐中三疊舞波。前身合是元眞子﹐一笠滄浪自放歌。」尢西堂贈云「十郎才調福無雙﹐雙燕雙鶯語小窗。送客畱髡休滅燭﹐要看花睡照銀缸。」於是北裏南曲中﹐無不知有李十郎者。﹝李名漁﹐浙江錢塘人。著有十種曲﹐爲《憐香伴》《風箏誤》《意中緣》《蜃中樓》《鳳求皇》《柰何天》《比目魚》《玉搔頭》《巧團圓》《愼鸞交》十種﹐運筆靈活﹐科白詼諧﹐逸趣橫生﹐婦人孺子能解。﹞

陸麗京與徐孝先分𨿽甥舅﹐契若金蘭。嘗劇醉共被臥﹐徐噎中大吐﹐早起不覺﹐但見牀下地污﹐乃曰「舅昨酩酊耶﹖」陸亦不能辧。﹝陸已見前。徐名介﹐浙江仁和人。﹞

蒲畱仙居鄕裏﹐落拓無偶﹐性尢怪誕。爲村中童子師以自給﹐不求於人。其作《聊齋誌異》時﹐每臨晨﹐攜一大瓷罌﹐中貯苦茗。又具淡巴菇一包﹐置行人大道旁。下陳蘆席﹐坐於上﹐煙茗置身畔。見行者過﹐必彊執與語﹐搜奇說異﹐隨人所知。渴則飲以茗﹐或奉以煙﹐必令暢談乃已。偶聞一事﹐歸而潤色之。如是二十餘年﹐此書方告成。故筆法超絕。王阮亭聞其名而訪之﹐避不見﹐曰「此人𨿽風雅﹐終有貴家气﹐田夫不慣作緣也。」﹝蒲已見前。﹞

柏斯民性癖山水﹐嘗寓西湖。一日﹐冒雨執傘獨上北髙峯頂﹐引領四望﹐衫履淋漓。見者咸笑其癡﹐柏意愈自得。﹝柏名古﹐一字雪耘﹐江南華亭人。蓬蒿滿徑﹐簞瓢屢空。工古文詩詞書法﹐曠然有千古之志。﹞

陳其年未遇時﹐放誕不羈。遊於廣陵﹐冒巢民愛其才﹐延致梅花別墅。有童名紫雲者﹐儇麗善歌﹐令其執役書堂。陳一見神移﹐贈以佳句﹐並圖其像﹐裝爲卷帙﹐題曰「云郎小照」。適墅梅盛開﹐陳偕紫雲徘徊於暗香疏影間。巢民偶登內閣﹐遙望見之﹐忽佯怒﹐呼二健僕縛紫雲去﹐將加以杖。陳營救無策﹐意極徨﹐計惟得冒母片言﹐方解此厄。時已薄暮﹐乃趨赴母宅前﹐長跪門外﹐啟門者曰「陳某有急﹐求太夫人發一玉音﹐非蒙許諾﹐某不起也。」因備言紫雲事。頃之﹐靑衣媼出曰「先生休矣。巢民遵奉母命﹐已不罪云郎。然必得先生詠梅絕句百首﹐成於今夕﹐仍送云郎侍左右也。」陳大喜﹐攝衣而回﹐篝燈濡墨﹐苦吟達曙。百詠旣就﹐亟書送巢民。巢民讀之擊節﹐笑遣云郎。其後紫雲配婦﹐合巹有期矣﹐陳惘惘如失﹐賦《賀新郎》贈之云「小酌荼蘼釀﹐喜今朝釵光鈿影﹐燈前漾。隔著屏風喧笑語﹐報道雀翹初上。又悄把檀奴偸相﹐撲朔雌雄渾不辧﹐但臨風私取春弓量。送汝去﹐揭鴛帳﹐六年孤館相依傍﹐最難忘紅蕤枕畔淚花輕揚﹐了爾一身花燭事。宛轉婦﹐隨夫唱﹐努力做槁砧模樣。只我羅衾渾似鐵﹐擁桃笙難得紗窗亮﹐休爲我﹐再惆悵。」此詞競傳人口﹐聞者爲之絕倒。﹝陳公爵裏見前。﹞

杭堇浦以編修裏居時﹐性極誕率﹐酷好博。攜錢數百﹐與裏中少年博於望仙橋下。時武進錢維城視學浙中詞館後進也。一日訪杭﹐前驅過橋下﹐錢已從輿中遙見之披短葛衣﹐持蕉扇﹐與諸少年博正酣﹐錢遽出輿揖之曰「前輩在此乎﹖」時杭方以扇自障﹐至是知不可掩﹐卽回面語曰「已見我耶﹖」錢曰「正詣前輩宅耳。」曰「我屋舍甚隘﹐不足容從者。」錢固欲前﹐杭固卻之﹐遂別去。諸少年共博者始從橋下出﹐詫曰「汝何人﹖學使見敬若此﹖」曰「此吾衙門中後輩耳。」遂不告姓名而去。﹝杭公爵裏見前。﹞

汪容甫少狂放﹐肄業安定書院﹐每一山長至﹐輒挾經史疑難數事請質﹐孫志祖﹑蔣士銓皆爲所窘。在院中徧觀藏書﹐遂爲通儒。然性卞急﹐無容人之量。商總某嘗報效十萬金﹐得賞二品銜。汪瞰其每出拜客也﹐乘驢從其後﹐戴艸制暖帽﹐以紅蘿卜爲頂﹐以松枝爲孔雀翎﹐於項間掛冥鏹一串。商行亦行﹐商止亦止﹐商恨甚﹐而無如何。以五千金爲壽﹐始寢其事。﹝汪已見前。時僑居揚州者程晉芳﹑任大椿﹑顧九苞﹐皆以讀書該博負盛名。容甫眾中語人﹐揚州一府通者三人﹐不通者三人﹐通者髙郵王念孫﹑寶應劉臺拱與己是也﹔不通者卽指程﹑任諸人。適有薦紳家居者﹐請容甫月旦。容甫大言曰「君不在不通之列。」其人喜過望﹐容甫徐曰「君再讀書三十年﹐可以望不通矣。」其詼詭類此。又嘗致書陜撫畢秋帆云「天下有中公無不知之理﹐天下有公中無窮乏之理。」畢公閱竟大笑﹐卽以五百金馳送其家。汪之達曠﹐畢之禮賢﹐時兩稱之。﹞

龔璱人狂誕嗜博﹐尢喜四君子之戲。嘗於帳頂滿畫一二三四等字﹐推究門道生死﹐自以爲極精﹐而每博必負。一日﹐揚州某鹺賈家大開宴會﹐名士巨商畢集﹐酒闌﹐於屋後花園作戲。有王某者﹐是日適後至﹐見龔獨自拂水弄花﹐昂首觀行雲﹐有蕭然出塵之槪。王趨語云「想君厭囂﹐乃獨至此﹐誠雅人深致哉﹗」龔笑曰「陶靖節種菊看山﹐豈其本意﹖特無可柰何﹐始放情於山水﹐以抒其憂鬱耳﹗故其所作詩文愈曠達﹐實爲愈不能忘情於世事之徵﹐亦與余今日之拂水弄花無以異也。」語次復云「今日博路﹐吾本計算無訛﹐適以資罄﹐遂使英雄無用武之地。惜無豪士假我金錢耳。」王本慕龔文名﹐解囊贈之﹐偕入局﹐每戰輒北﹐不三五次﹐資復全沒。龔怒甚﹐遂狂步出門去。﹝龔公爵裏見前。﹞

龔半倫性冷僻怪誕﹐寡言語﹐稠人廣眾中﹐一坐卽去。顧好爲狎邪遊﹐中年益寥落﹐至以賣書爲活。旅居滬上﹐與粵人曾寄圃稔。是時英使威妥瑪方立招賢館於滬上﹐延四方知名之士佐幕府。曾以半倫薦﹐威與語﹐大悅之。遊滬西人由是呼半倫爲龔先生而不名。凡半倫所至﹐輒飭巡捕護衛之﹐月致萬金爲修脯。庚甲之役﹐英以師船入都﹐焚圓明園﹐半倫實同往﹐單騎先入﹐取金玉重器以歸﹐坐是益爲人詬病。曾滌生督兩江﹐聞半倫才﹐思羈縻爲己用。某歲入覲﹐道出海上﹐設盛宴邀半倫至。酒酣﹐滌生以言之﹐微露其意。半倫大笑曰「以僕之地位﹐公卽予以官﹐至監司止耳。公試思之﹐僕豈能居公下者﹗休矣﹐無多言﹐今夕只可談風月﹐請勿及他事。」滌生聞其語﹐噤不能聲﹐終席不復語。未幾﹐威死﹐半倫益頹放不自振﹐居恆好罵人﹐視時流無所許可。人亦畏而惡之﹐目爲怪物﹐往往避道行。旣而發狂疾死﹐瀕死﹐出其所愛帖值千金者碎翦之﹐無一字存者。﹝龔名橙﹐璱人之長子﹐晚號半倫。半倫者﹐言其無君臣父子夫婦昆弟朋友﹐而尙愛一妾﹐故以爲半倫。幼好學﹐天姿絕人﹐而父之藏書無所不窺﹐爲學浩博無涯。旣長﹐隨父入都﹐兼識滿洲蒙古唐古特文字﹐日與色目人遊﹐彎弓射馬﹐居然胡兒矣。居海上數十年﹐與妻未嘗一相見。有二子﹐讀書自好﹐來滬省親﹐輒被斥還。同母弟念匏以縣令需次蘇省﹐亦不睦。庚申後﹐其家人之在內地者﹐亦無敢與往還也。﹞

咸﹑同間﹐南河總督潘云閣豪縱荒誕﹐寵姬數人﹐俱精音律﹐艷婢皆嫻歌舞﹐演劇之化裝咸備。時或命酒﹐展紅氍毹﹐令諸婢演劇﹐寵姬理絲竹於後﹐自衣及膝之短綠襖﹐冠便帽﹐紅綫成握﹐長尺有咫﹐斜披肩背﹐白須如帚拂胸﹐支頤疊股而觀。遇劇中關目可噱者﹐則入場與諸婢狂嬲以爲樂﹐屬吏亦得縱觀之。﹝潘名及﹐邑裏未詳。當五十歲前﹐受制於妻﹐無後房之寵。旣失偶﹐乃大縱所欲。治南河時﹐年已七十﹐矍鑠逾壯年。﹞

吳彥復者﹐光緒時四公子之一也。能詩文﹐工書法篆刻。性跌宕不羈﹐好冶遊。納海上名妓金菊仙爲妾﹐復姓彭﹐更名嫣。吳以書法篆刻授之﹐自是嫣名遂播公卿間﹐而彥復貧益甚﹐海內人士曾被武壯澤者﹐亦不過問。挾嫣走天津﹐怏怏不樂﹐自署曰臒公﹐嫣則旦夕歌笑慰解之。居三年﹐貌益澤﹐嘗曰「吾得嫣﹐始知天壤間有生人之樂。」陳伯嚴嘗贈以詩云「酸儒不值一文錢﹐來訪臒公瘴海邊。執袂擎杯無雜語﹐喜心和淚說彭嫣。彭嫣不獨憐才耳﹐誰識彭嫣萬劫心。吾友堂堂終付汝﹐彌天四海爲沈吟。」﹝吳名保初﹐安徽廬江人。武壯公﹐長慶仲子也。﹞

吳綬卿督辦延吉墾務時﹐佩邊防大臣印﹐駐節沈陽。弛自喜﹐有不衫不履之槪。朝飲獐血﹐夕走胭坡﹐歌臺舞榭中﹐無日不有其蹤迹。最賞女伶尢鑫培﹐尢以艷媚蜚聲一時。吳旣眷之﹐名益著﹐未幾以五千金聘之。石家莊之變﹐吳旣遇害﹐尢在津門﹐仍理舊業矣。﹝吳公爵裏見前。﹞

楊蓮甫爲直隸總督﹐跌宕不羈﹐尢好戲劇。嘗呼茶送客﹐客未下階﹐輒引吭髙唱。然有季常之癖﹐不敢納姬妾。疾亟時自挽云「平生可入遊俠傳﹐到死不聞羅綺香。」﹝楊名士驤﹐安徽泗縣人。其猶子毓瓚﹐字瑟君﹐以詩名於時。﹞

晚淸王公貴人嗜戲成癖﹐肅親王雅號明達﹐亦不能免。嘗與名伶楊小朵合演《翠屏山》﹐肅去石秀﹐楊去潘巧云。當巧云峻詞斥逐石秀之時﹐石秀抗辧不屈﹐巧云厲聲呵曰「卽令汝是王爺﹐也非逐汝出去不可﹗」四座觀者相顧失色﹐楊伶談笑自若﹐而肅邸乃更樂不可支也。﹝肅親王已見前。庚戌夏間﹐各省代表以請願國會集京師﹐晉謁肅邸。談次﹐肅忽取帽擲案上﹐大聲唱﹕「我本是臥龍岡閒散之人」諸代表悚然驚異﹐肅徐笑曰「諸君無爾﹐我輩都是好朋友﹐汝等也不說是代表﹐我也不說是王爺﹐趁此時光行樂耳。」其放誕有如此者。﹞

簡傲第二十四

王山長嘗讓杜於皇傲慢不求友﹐杜云「某豈敢如此﹐只是一味好閒無用﹐但得一枕好睡。縱有司馬遷﹑韓昌黎在隔捨﹐亦不及相訪也。」﹝王名岱﹐湖廣湘潭人。能詩文﹐兼工書畫。嵚崎磊落﹐以气節自命。發甫燥﹐名滿海內。己卯孝廉﹐官學﹐《博靈槎賦》最有名。杜已見前。﹞

陳散木才勇气銳﹐落落寡合﹐與同好堅則金石﹐意所不屬﹐望望然去之。性嗜飲﹐善治觴政。生平博覽彊記﹐每與座客會隸事﹐肆應不竭。弱冠舉於鄕﹐久乃得官新安令。終以不肯折腰﹐解組歸。益獨行其意﹐托興於詩詞。雅好遊﹐名山水之所在﹐淹畱至忘歲月﹐家人生產不問也。﹝陳名世祥﹐直隸通州人。﹞

汪苕文性狷介﹐不能容物﹐意所不可﹐𨿽百賁育不能掩其口。其所稱於當世人物之眾﹐不能數人。﹝汪公爵裏見前。﹞

周櫟園好客﹐然不耐俗士。間有過從者﹐周便率意與談﹐盡輒望其去。坐少久﹐輒露不快色﹐去又輒忘其姓字。﹝周公爵裏見前。﹞

何蕤音與張祖望友善﹐或短張曰「此君遺落世事﹐傲慢難近。」何曰「今人不少便佞﹐吾正喜其傲慢耳。」﹝何名元英﹐浙江秀水人。順治乙未進士﹐授編修﹐官侍禦。張已見前。﹞

王邁人自京外放﹐事上官彊項不屈﹐好爲其難。在官八年﹐不通京師一字。所遷皆極邊﹐命下﹐卽單車就道﹐不顧利害。家計蕭條﹐幾不給朝夕﹐亦不問也。﹝王名庭﹐浙江嘉興人。﹞

萬季野在史局﹐周旋諸貴人間﹐意態倨傲﹐不肯稍自貶抑。其題刺則曰「布衣萬斯同」﹔其會坐則攝衣登首席﹐岸然以賓師自居。故督師某之姻人﹐方居要津﹐請少寬假﹐噤不答。﹝萬已見前。﹞

葉星期以彊項落職﹐時陸稼書亦被劾﹐葉曰「吾與廉吏同列白簡﹐榮於遷除矣。」旣歸﹐移家入橫山﹐築小圃﹐顏曰「獨立蒼茫處」﹐著書其中。宋牧仲中丞聞其名﹐減從往訪﹐辭不見。牧仲曰「獨立蒼茫處﹐能容我一立否﹖」畱二絕句而去﹐葉不往報也。﹝葉公爵裏見前。﹞

申鳧盟不欲輕通貴交﹐惟致書汪苕文﹐微訊王吏部阮亭近狀。汪報之曰「吏部蕭疏簡遠﹐不失故武﹐誠吾黨第一流也。」﹝申﹑汪﹑王均已見前。﹞

吳天章性簡傲﹐在京應詞科﹐馮益都相國以索書﹐吳提筆濡墨﹐大書二絕句應之﹐不以拘守繩墨爲足恭也﹐馮亦不介意。﹝吳已見前。﹞

王白田性介澹﹐嘗謂友人曰「老屋三間﹐破書萬卷﹐平生之願﹐於斯足矣。」後𨿽以薦起特授編修﹐旣入宮華要﹐而無日不以山林爲志。旋以老病辭官﹐歸田後﹐杜門著書。當路貴人皆前時禁廷宿侶﹐未嘗以竿牘及之。卽故人天上﹐偶落雙魚﹐亦不肯以寸箋答復也。﹝王名懋竑﹐江蘇寶應人。嘗編輯《朱子年譜》﹐去取精審﹐於年月先後尢齗齗。少壯精力專注於此書﹐世稱爲紫陽功臣﹐洵不誣也。﹞

杜旭初善畫水墨花艸﹐灑落自適﹐有徐靑藤風。性髙傲狷僻﹐善飲﹐醉後落墨不肯休。遇俗客則趨避﹐或掩面仰臥﹐求一顧不可得﹐客恆索然去。﹝杜名曙﹐河南杞縣人。﹞

丁敬身韜晦荒江﹐兀傲自負﹐博物工詩﹐尢專研金石之學。制府方恪敏愛其鐵筆﹐或欲得一印以媚方﹐微露其意﹐而惡聲殷墻屋﹐其人驚而逸去。﹝丁名敬﹐浙江錢塘人。﹞

吳攺堂性耿介﹐嘗作諸侯賓客﹐倦遊歸。所居老屋一間﹐擁破書數百卷。夕陽映樹﹐四壁無聲﹐咿唔不輟也。遇達官名士﹐則以前輩自居﹐兀傲據上座﹐闔兩目如綫﹐抗顏論講古今不稍遜。﹝吳名燮﹐江蘇吳縣人。﹞

褚筠心爲沈歸愚弟子﹐少與趙文哲﹑曹仁虎結社﹐稱吳門七子。詩宗盛唐﹐無宋﹑元卑靡之習。性鯁直。和珅兼權﹐欲羅致之﹐褚傲不爲禮﹐和銜之。褚終身不謁銓選﹐曰「此膝不爲權臣屈也。」﹝褚名廷璋﹐江蘇長洲人。﹞

奚鐵生性豪邁不羈﹐與人交﹐披露肝膽﹐周人之急﹐傾囊倒篋﹐久而相忘﹐不責償也。豪於飲﹐往往酣嬉淋漓﹐酒气從襟袖間出。同席皆倦﹐猶左右叫呶不休﹐或稍避之﹐則大怒。座有俗客﹐醉後白眼睨之﹐繼以罵。生平以友朋爲性命﹐然非其人不與之接﹐大吏或屏騶從訪之﹐輒拒不納。﹝奚公已見前。﹞

鄧石如爲曹文敏作四體千文橫捲﹐一日而成。文敏嘆絕﹐彊之同入都。鄧獨戴艸笠﹐芒鞋﹐策驢後文敏三日行。文敏次山東﹐相值於開山﹐時巡撫以下命吏郊迎文敏﹐鄧策蹇過轅門﹐門者呵止之﹐鄧怡然不屑。文敏遙見之﹐趨延入﹐讓上座﹐徧贊於諸公曰「此江南髙士鄧先生也﹐其四體書皆爲國朝第一。」諸公乃大驚﹐爲具車從﹐鄧仍傲然不肯同行。﹝鄧公已見前。﹞

李季眉性恬曠﹐不樂仕進。其兄石梧嘗官總督﹐從子輩亦皆顯達﹐而季眉乃於宅旁構園﹐雜蒔花木﹐嘯傲其中。時或賦詩與二三貧士酬唱﹐遇達官貴人﹐則白眼相加﹐不能須臾共座也。﹝李名星漁﹐湖南湘陰人。其兄文恭公星沅﹐官總督。﹞

左季髙佐駱吁門幕﹐事無大小﹐專決不顧。駱日與諸姬宴飲爲樂﹐左嘗嘲之曰「公猶傀儡﹐無綫以牽之﹐何能動耳﹗」駱但微笑而已。嘗於夜半撰一奏艸﹐叩駱內室﹐呼起讀﹐傲然叫絕﹐更命酒﹐豪飲而出。﹝左﹑駱二公爵裏見前。﹞

朱棣學行髙岸﹐張香濤督粵時﹐禮賢下士﹐首延其入幕。朱岸幘嘯詠﹐睨視一切﹐而張數日不出晤﹐朱乃畱書於幾﹐拂袖逕去。﹝朱名啟連﹐浙江人﹐流寓於粵。﹞

新世說卷七

排調第二十五

姜如須與徐俟齋友善﹐嘗客吳中。一日﹐偕入市﹐姜顧徐曰「桓溫一世之雄﹐尙有枋頭之敗。」徐應聲曰「項羽萬人之敵﹐難逃垓下之誅。」相與大笑。﹝姜名垓﹐陜西華陽人。徐名枋﹐江南長洲人。﹞

順治甲午﹐張爾惟自京曹出守吳郡﹐同官龔芝麓﹑孫北海﹑曹秋嶽三人設宴爲別﹐各攜所蓄名迹相玩賞。張因出江貫道《長江萬里圖》誇客﹐相與贊羨不已﹐欲各裂二千五里而分之。張大窘﹐孫集古句戲之云「翦取吳淞半江水﹐惱亂蘇州刺史腸。」眾乃大笑。﹝張名學曾﹐龔名鼎孳﹐孫名承澤﹐曹名溶。﹞

陸麗京飲陳際叔家﹐半坐欲起﹐謂主人曰「陳家惟卜晝耳。」際叔弟魯季對曰「君不聞孟公投轄耶﹖」陸更入座。﹝陸已見前。陳字瞻云﹐浙江錢塘縣人。魯季名未詳。﹞

陸麗京嘗遘危疾﹐宛轉牀第間﹐猶喜滑稽﹐語陳際叔曰「柰何歲在龍蛇。」陳慰之曰「正恐吳中髙士。」﹝陸﹑陳均見前。﹞

劉公勈棄官入蘇門﹐依孫仲元。嘗築堂孫所居側﹐久之厭其蕭寂﹐棄所攜一琴於堂而去﹐因名畱琴堂。王阮亭作《畱琴堂》詩﹐其起句云「身是巢由未得閒﹐」聞者便爲絕倒。﹝劉公已見前。﹞

順﹑康時﹐有龔﹑萬二郎中同捨相狎﹐龔長而萬短。一日﹐同僚畢會﹐龔復以短小爲謔﹐萬徐曰「左氏云『筮短龜長』﹐殆爲兄言耳。」﹝龔﹑萬名字均未詳。﹞

計甫艸故貧士﹐嘗置一妾﹐晨夕設食﹐惟粗糲而已。妻張夫人謔之曰「古聞糟糠之妻﹐不聞糟糠之妾﹐如何﹖」﹝計公已見前。﹞

淸初定制﹐三品以上﹐得衣貂及猞猁猻﹐乃任葵尊爲禦史時所疏定也。王阮亭戲爲詩曰「京堂銓翰兩衙門﹐齊脫貂裘猞猁猻。昨夜五更寒透骨﹐舉朝誰不怨葵尊。」﹝任公爵裏見前。﹞

宋禹域短而多髯﹐嘗同沈漢儀燕集﹐沈曰「吾爲監史﹐當以兩官畀一人。」因指宋曰「汝以主簿兼參軍。」眾客皆笑。﹝宋名嗣京﹐浙江仁和人﹐丁未進士﹐官口令。沈已見前。﹞

黃廡堂嘗飲範笏溪所﹐範舉宋人語二螯八足一團大腹﹐曰「君姓是蟹」﹔黃舉《禮記﹟檀弓》語範則冠而蟬有﹐曰「君姓是蜂」。範大稱賞。﹝黃名之雋﹐江南華亭人。範未詳。﹞

毛大可與會侯同詣李湘北﹐李笑曰「不謂今日初見二毛。」﹝二毛及李均見前。﹞

有人語杜茶村曰「某之生平﹐一介不與﹐可謂一邊伊尹。」杜曰「某無周公之才﹐使驕且吝﹐豈非半截周公﹖」﹝杜公已見前。﹞

董蒼水之子晴川甚臒﹐其友林南華甚肥。夏日﹐肉袒坐﹐林曰「子眞骨董」﹐董曰「差勝肉林。」﹝董蒼水已見前。林未詳。﹞

康熙辛未﹐奉旨開局﹐專修《尙書》﹐王司空顓士爲總裁﹐纂修﹑協修諸員皆特簡﹐一時薈萃名流﹐支給官物﹐按捲進呈。及夏秋則封達熱河行在﹐東華珥筆﹐中禁蜚聲﹐稽古之榮﹐不可一世。惟《尙書》卷帙無多﹐竣事易而撤局速。又司空頗蓄姬侍﹐皆有所出。平日堅持雅操﹐故宦囊不丰。其長君圖炳官春坊庶子﹐恆以分產不給爲憂。或戲爲之語曰「尙書只恨尙書少﹐庶子惟嫌庶子多。」﹝王名頊齡﹐江南華亭人。康熙十五年進士﹐旋授編修﹐纂修《明史》。五十二年﹐擢工部尙書。五十七年﹐拜武英殿大學士。予謚文恭。﹞

方南堂以族人望溪侍郎事牽連﹐隸旗籍。雍正癸卯放歸﹐客揚州。著有《南堂詩鈔》﹐其《戲示小婢》詩云「可能便結垂檐子﹐自顧將爲就木身。好似遠行舟楫具﹐得卿來作掛帆人。」﹝方名貞觀﹐江南桐城人。﹞

乾隆時﹐某詞臣奉撰墓志銘﹐誤將翁仲二字倒置﹐坐降通判。瀕行﹐髙宗爲賦一絕云「翁仲如何說仲翁﹐十年窗下欠夫工。從今不許爲林翰﹐貶爾江南作判通。」蓋每句末二字均顚倒也。﹝又某祭酒出試題誤﹐以雕弓作弓雕。太學生某嘲之曰「雕弓難以作弓雕﹐如此詩才欠致標。若使是人爲酒祭﹐算來端的負廷朝。」與髙宗詩異曲同工。﹞

髙宗南巡﹐駕次毗陵。一日﹐遊天寧寺﹐聞住持僧某僧不遵淸規﹐因詢之曰「汝有幾妻﹖」僧以兩妻對。帝異其言﹐又詢之﹐則曰「夏擁竹夫人﹐冬懷湯婆子﹐寧非兩妻乎﹖」帝一笑置之。﹝某僧名未詳。﹞

朱石君性喜詼諧。乾隆乙丑除夕﹐客有訪之者﹐問度歲事如何。因舉胸前荷囊示之曰「可憐此中空空﹐尙無一錢也。」有頃﹐閽人以節儀呈報曰「門生某某﹐節儀若干。」朱因謂客曰「此數人太笨﹐我從不識其面﹐乃以阿堵物付流水耶。」﹝朱公爵裏見前。﹞

尹望山詩才敏捷﹐督兩江時﹐與門生袁簡齋倡和。每得句﹐必快馬飛傳﹐袁頗憚其神速。某年除夕﹐已三鼓矣﹐袁遣人持一詩至曰「知公得句便傳箋﹐倚馬才髙不讓先。今日教公輸一著﹐新詩和到是明年。」尹乃大笑。﹝尹﹑袁二公爵裏見前。﹞

紀曉嵐有陸士龍癖﹐每笑輒不能止。嘗典某科會試﹐試畢﹐左右傳新科狀元劉玉樹來謁。見之﹐便詢其寓何所﹐劉對曰「現住芙蓉庵。」紀聞此語﹐忽笑不可抑﹐旋退入內﹐久不能出。有頃﹐命劉暫歸府第。劉退﹐惴惴然﹐他日再見﹐探其故。始知紀是日適成一聯云「劉玉樹小住芙蓉庵﹐潘金蓮大鬧葡萄架。」借用小說回目作偶句﹐而屬對絕工﹐深自贊喜耳。﹝紀公爵裏見前。﹞

黃霽靑者﹐道﹑咸間詞人也。同年生某投札致候﹐誤書黃爲王﹐乃答以詩曰「江夏瑯琊未結盟﹐廿頭三畫最分明。他家自接周吳鄭﹐敝姓曾連顧孟平。須向九秋尋鞠有﹐莫從四月問瓜生。右軍若把涪翁換﹐辜負籠鵝道士情。」﹝黃名安濤﹐浙江嘉善人﹐官知縣﹐能爲詩文詞賦。﹞

曾滌生性嚴正而好諧謔﹐嘗於退食之暇﹐與幕僚閒話﹐談及才難﹐因太息久之﹐乃曰「遺大投艱﹐固非常人所能﹐然亦未可槪期之賢者也。當於徳行﹑文學﹑言語﹑政事四科之外﹐別設一科﹐曰絕無良心科。」善化何應祺侍坐﹐起而言曰「明公果設此科﹐其以不才爲弁冕歟﹗」曾乃大笑。﹝曾公爵裏見前。﹞

郭意城爲湘中名儒﹐中興諸老咸與交好﹐爭欲羅致幕下。郭戀愛其婦﹐不能遠離﹐頗有髙柔之意。曾滌生嘗寄書謔之云「知公麋鹿之性﹐不堪束縛﹐請屈尊暫臨﹐奉商一切。親偕仙眷同行﹐當掃榻以俟。」迨郭至﹐曾乃命其遄返﹐書曰「燕雁有代飛之候﹐鴛鴦無獨宿之時﹐此亦事之可行者也。」郭得書﹐一笑置之。﹝郭名昆燾﹐湖南湘陰人。嵩燾之弟也。﹞

左季髙體胖腹大﹐嘗於飯後茶余﹐自捧其腹曰「將軍不負腹﹐腹亦不負將軍。」一曰﹐顧左右曰「汝等知我腹中所貯何物乎﹖」或曰「滿腹文章」﹐或曰「滿腹經綸」﹐或曰「腹中有十萬甲兵」﹐或曰「腹中包羅萬象」﹐左皆曰「否﹗否﹗」忽有小校出而大聲曰「將軍之腹﹐滿貯馬絆筋耳。」左乃拍案大贊曰「是﹗是﹗」因拔擢之。蓋湘人呼牛所食之艸爲馬絆筋﹐左素以牛爲能任重致遠﹐嘗以己爲牽牛星降世。曾於後園鑿池﹐左右列石人各一﹐肖牛女狀﹐並立石牛於旁﹐隱寓自負之意。及聞小校言﹐適與夙志符合﹐故大賞之也。﹝左公爵裏見前。﹞

李芋仙有才名﹐工詩詞﹐集句成對﹐不煩思索﹐脫口而出。嘗客遊河南﹐周翼庭太守方居祥符﹐宴集同入。李述在都時集句贈諸伶﹐皆分嵌名字﹐翼庭曰「吾號殊不易對。」李曰「不難。」卽舉《長恨歌》一語曰「在天願作比翼鳥。」良久不言﹐客亟詢之﹐李以手拍其股曰「隔江猶唱後庭花」。舉座大笑﹐翼庭不悅。後李行時﹐贈遺甚薄﹐李告人曰「爲一聯巧對﹐換我三百金也。」﹝李名士棻﹐四川忠州人。久居曾滌生軍幕。生平好哭﹐曾嘗戲呼爲李文哀公。官至觀察使。﹞

江建霞風流倜儻﹐最好詼謔﹐然寓意甚深。嘗爲人畫紈扇作二鼠﹐旁有一胡桃及花生數枚﹐題其上曰「老鼠哥哥﹐你底事終宵鬧我﹖臘燭已殘﹐油燈又破﹐忍使俺無端悶坐﹖剛到新年﹐福橘烏菱﹐早飽哥哥肚﹐只剩得幾莢花生﹐還有胡桃一个﹐些些桐子﹐不值今宵小喫﹐恐教受餓。勸哥哥明日還來﹐預備漧糧﹐細嚼五更鼓。」﹝江公爵裏見前。﹞

輕詆第二十六

錢牧齋在明季﹐以詩文鳴海內。居恆自命﹐登黃閣﹐修靑史﹐爲必得之事業。乃終明世﹐官不逾禮尙。入淸爲禮部侍郎﹐命修《明史》﹐而夙願漸償。未幾牽連黃毓祺詩詞一案﹐被逮放歸。一日﹐遊虎丘﹐見壁間題詩云「入洛紛紜興太濃﹐蒓鱸此日又相逢。黑頭已自羞江總﹐靑史何曾借蔡邕。昔去幸寬沈白馬﹐今來應悔賣盧龍。最憐折盡章臺柳﹐日暮東風怨阿儂。」卽譏其出處者﹐爲之不怡者累日。﹝錢名謙益﹐江南常熟人﹐明萬曆庚戌科探花。﹞

吳人有爲正錢錄者﹐攻摘牧齋﹐不遺餘力。計甫艸戲語客曰「僕曾遊泰山﹐登日觀峯﹐神志悚栗。忽欲溲焉﹐下山且四十里﹐不可忍﹐乃潛匿而溺於峯之側。恐得重罪﹐然竟無恙﹐何也﹖泰山至大且髙﹐人溺焉者眾﹐泰山不知也」。客躍起大罵。吳梅村聞之﹐頗是計言。﹝計公已見前。﹞

王阮亭自淮上還﹐靑簾畫舫﹐乘風南下﹐與汪苕文相值髙郵湖﹐遙語曰「有事欲附致家博士。」及遣信至﹐乃寄舫中所有第二泉四罌而已。汪以道遠稍難之﹐王攢眉曰「汪大乃成俗吏。」﹝王﹑汪二公爵裏見前。﹞

順治初﹐張某善疊假山﹐人咸禮之﹐不以石工相遇。一日﹐吳梅村赴某家宴會﹐張亦在座﹐優人進院本請點劇﹐吳命演《爛柯山》﹐蓋以劇中有張石匠調之也。伶人唱張石匠﹐諱張爲李﹐吳點首笑曰「甚有竅。」後演至張別古寄書﹐有曰「姓朱的有甚虧負你。」張搖首曰「此太無竅矣。」吳不覺面赤。﹝吳名偉業﹐江南太倉人。以明臣降淸﹐官祭酒。﹞

龔芝麓嬖顧橫波甚﹐然時爲所制。一日﹐有僕以事至橫波室﹐語笑間﹐龔排闥入﹐疑其有私﹐謂僕無禮﹐罰令長跪。及龔出﹐橫波閉戶大哭﹐以長齋禮佛﹐不欲接見相要﹐龔再三勸慰﹐終不啟扉﹐大窘。適錢牧齋以事至金陵﹐乞其作調人﹐橫波曰「渠能作孫武公﹐則妾亦能作葛嫩耳。」錢嗒然而退。﹝龔已見前。﹞

徐健庵被議放歸﹐欲聘潘次耕於家﹐而顧亭林馳書尼之﹐其詞甚激﹐至云「彼之官彌貴﹐客彌多﹐便佞者畱﹐剛正者去。今且欲延一二學問之士﹐以蓋其羣醜﹐不知薰蕕不同器而藏也。吾以六十四之舅氏﹐主於其家﹐見彼蠅營蟻附之流﹐駭人耳目﹐至於徵聲發色而拒之﹐僅得自完。」﹝徐﹑潘﹑顧三公均見前。﹞

趙秋谷本與王阮亭有隙﹐罷職後﹐益相輕詆。嘗遊吳中﹐與吳修齡論詩曰「爾來詩事﹐惟位尊年髙者﹐斯稱巨手耳。」時宋牧仲撫吳﹐聞是語﹐以告王。王寄詩云「尙書北闕霜侵鬢﹐開府江南雪滿頭。誰識朱顏兩年少﹐王揚州與宋黃州。」語極蘊藉。﹝趙﹑宋﹑王三公爵裏見前。﹞

康熙丁巳﹑戊午年﹐入貲得官者甚眾﹐繼開博學宏詞科﹐隱逸之士﹐爭趨輦轂。姜西溟太史有句曰「此闕已成輸粟尉﹐西山猶貢采薇人。」一時以爲實錄。﹝姜公爵裏見前。﹞

宏博科之初開﹐以議修《明史》始﹐主司爲寶坻杜文端﹑髙陽李文勤﹑益都馮文毅﹑昆山葉文敏四公。有以詩諷之者曰「自古文章推李杜﹐而今李杜實堪嗤。葉公懵懂遭龍嚇﹐馮婦癡呆被虎欺。宿構零拚《璇玉賦》﹐失粘落韻《省耕詩》。若教修史眞羞死﹐勝國君臣也皺眉。」﹝按是科試題爲《璇璣玉衡賦》《省耕詩》。﹞

鄭寒村與潘次耕遇於柯都諫家﹐鄭以「日向朱門乞薇蕨﹐夷齊陸續到皇畿」一絕詆潘﹐潘答以詩曰「蒲東回首事依依﹐欲向關西心事違。輸卻櫻桃紅一點﹐春風重著繡襦歸。」潘詩所使之事﹐切合鄭姓﹐每句皆然。﹝鄭名梁﹐浙江慈溪人﹐官太守。﹞

毛大可嘗與閻百詩論地理﹐語多穿鑿﹐百詩太息曰「汪堯峯私造典禮﹐李天生杜撰故實﹐毛大可割裂經文﹐貽誤後學不淺。」﹝毛﹑閻﹑汪﹑李四公均見前。﹞

宋牧仲撫吳十九年﹐嘗修滄浪亭﹐刻滄浪亭小志﹔又修唐伯虎墳﹐然施政多不愜輿情處。其撫署東西兩轅門榜曰「澄淸海甸﹑保障東南。」時有加三字成聯句云「澄淸海甸滄浪水﹐保障東南伯虎墳。」亦謔而虐矣。﹝宋公爵裏見前。﹞

方望溪以古文自命﹐有不可一世之槪﹐李穆堂意甚輕之。方嘗攜所作曾祖墓銘示李﹐才閱一行﹐卽還之。方恚甚﹐曰「某文竟不足一寓目乎﹖」曰「然」。方益恚﹐請其說。李曰「今縣以桐名者五﹐桐鄕﹑桐廬﹑桐柏﹑桐梓﹐不獨桐城也。省桐城而曰桐﹐後世誰知爲桐城者﹖此之不講﹐何以言文﹖」方默然者久之﹐然卒不肯攺。﹝方﹑李二公爵裏見前。金壇王若霖嘗言「望溪以古文爲時文﹐以時文爲古文」﹐識者以爲深中望溪之病。錢竹汀亦不滿之云。﹞

龔明水嘗謁方望溪﹐望溪議論風發﹐龔拱聽久之﹐避席贊嘆曰「先生不愧稱本朝第三人矣。」方爲之瞿然﹐問第一﹑第二何人﹐龔徐曰「貴老師安溪先生﹐令兄百川先生﹐非歟﹖」方爲之不怡者竟日。﹝龔名未詳﹐浙江錢塘人。﹞

蔣苕生《臨川夢隱姦》一折﹐寫陳眉公上場﹐有一七律﹐調笑眉公云「妝點山林大架子﹐附庸風雅小名家。終南捷徑無心走﹐處士虛聲盡力誇。獺祭詩書充著作﹐蠅營鐘鼎潤煙霞。翩然一隻雲間鶴﹐飛去飛來宰相衙。」論者以爲譏仲醇太過﹐不知其乃借仲醇以詆袁簡齋也。所云年未四十﹐焚棄儒冠﹐自稱髙隱事﹐實皆與袁合﹐實卽趙甌北探詞之先河。﹝蔣﹑袁﹑趙三公爵裏見前。﹞

汪容甫爲諸生時﹐肄業揚州安定書院。山長沈祖志好爲詩﹐往往誇示座客。一日宴會﹐酒酣﹐出詩示客﹐客譽之不絕口。次至容甫﹐容甫擲不觀﹐大言曰「公爲人師﹐不以經世之學詔後進﹐而徒沾沾言詩。詩卽工﹐何益於生民﹐況不必耶﹗」沈夙負時名﹐聞言慍曰「僕𨿽不賢﹐猶若師也﹐師可狎乎﹖」容甫復摘三百篇疑義叩之﹐沈面赤﹐不能答。容甫撫掌曰「詩人固如是乎﹗」拂衣大笑出﹐一座驚怍﹐不知所爲。﹝汪已見前。汪饒口辧﹐好罵當代盛名之人﹐聆之者輒掩耳疾走。或規之﹐應曰「子謂吾善謾罵人乎﹖人得吾罵亦大難﹐或言吾罵某某不通者妄耳﹐彼方苞﹑袁枚輩﹐吾豈屑罵之哉﹗」﹞

阮蕓臺爲編修時﹐遭喪家居。會公宴﹐與吳祭酒谷人同座﹐互論詩詞。吳帽忽墮﹐阮出句云「吳祭酒脫帽談詩﹐斯文掃地。」吳應聲曰「阮大史居喪觀樂﹐不孝通天。」﹝阮﹑吳二公爵裏見前。﹞

嘉慶某年﹐翰詹大考﹐賦題爲「正大光明」。殿試後﹐有部郎數人小集﹐偶論及此題之難﹐而忘卻其韻腳。方俯首凝思﹐龔璱人適在座﹐曰「吾當憶之」﹐俄頃則曰「長林丰艸﹐禽獸所居八字耳。」﹝龔公爵裏見前。﹞

道﹑咸間﹐許雲巖以侍郎督學廣東﹐攺授漕督。道出長沙﹐邑令某主供應﹐爲營辦儀仗﹐於官銜牌誤書漕作糟﹐許作詩譏之云「平生不作醉鄕侯﹐況復星馳速置郵。豈有尙書兼曲部﹐漫勞明府作糟邱。讀書字要分魚豕﹐過客風原是馬車。聞說頭銜已遷轉﹐武岡可是五缸州。」蓋兵部尙書爲漕督兼銜﹐某令將由長沙遷武岡州牧也。﹝許名兆椿﹐湖北云夢人。﹞

胡潤芝撫鄂時﹐候補知府續立人者充保甲總局會辦﹐爲政嚴厲。一日出門﹐其肩輿中忽揭一聯云「尊姓原來貂不足﹐大名倒轉豕而啼。」上句用貂不足狗尾續﹐下句用豕人立而啼也。續大怒﹐告之胡﹐胡亦以此風萬不可長﹐札飭首府縣嚴拿重懲。越日﹐續又謁胡﹐胡一見卽拱手道歉﹐謂「此聯乃某所戲撰者﹐彼有此美才﹐而令沈淪於下﹐是吾過也。已令其入幕爲上賓矣」。蓋胡愛其語雋﹐以物色得之也。續乃不也贅一辭。﹝胡公爵裏見前。﹞

王壬甫主講尊經書院﹐資陽某生解經﹐釋陽字義曰「陽與多通。」王批云「陽與多通﹐則資陽可作資多。資多有此人才﹐不可陽得矣。」﹝王公已見前。﹞

曾滌生於攻克金陵時﹐據諸將之言﹐謂洪福瑱已死於亂軍中。頃之﹐余股竄入湖州﹐左季髙諜知福在內﹐會李少荃之師環攻之﹐而疏陳其事。曾疑浙帥張皇其詞而怒﹐特疏詆之。左具疏辧﹐洋洋數千言﹐詞气激昂﹐亦詆曾甚力。未幾﹐福入江西﹐爲沈幼丹中丞所獲﹐而曾﹑左之怨卒不解﹐遂彼此絕音問。﹝曾﹑左﹑李三公爵裏見前。﹞

蔡乃煌任滬道時﹐陳伯平任蘇撫﹐蔡恃樞眷輕陳﹐陳不平。適因某事下札嚴詰﹐蔡怒﹐亦騰書醜詆﹐以陳嗜阿芙蓉﹐又喜斗雀牌﹐故書中有「八圈之麻雀﹐橫一榻之烏煙」等語。陳益不堪﹐嚴章參劾﹐事下江督端方查辦。故事﹐督撫參劾司道﹐無查辦者。陳以樞府袒蔡﹐气厥遂死﹐案亦漸消。當端氏奉查辦命時﹐語幕府﹕「此事可作燈虎射四書一句」﹐幕府不解所謂﹐端徐笑曰「厄於陳﹑蔡之間耳。」﹝蔡﹑陳﹑端爵裏已見前。﹞

王壬甫以「晚傷鼷鼠千鈞弩」一聯挽陳伯平﹐蔡聞而恨之﹐然無如何也。適王之戚某以謀事來滬﹐上謁蔡乃煌﹐並贈以《湘綺樓詩文集》﹐蔡卽見之﹐詢某曰「王某是令戚耶﹖」醜詆其詩文﹐呼僕片片裂之﹐置火盆中﹐付之一炬。﹝王公聯語見《傷逝門》。﹞

假譎第二十七

洪承疇晚年謝事﹐獨居侘傺﹐有同鄕士人往謁﹐洪拒不見。士人歸旅邸﹐無聊甚。晚間喧傳相國回拜﹐已至門矣。士人趨出﹐洪承疇降輿握手﹐故作寒溫泛語。久之入﹐則四壁皆珠簾繡幕﹐華燈輝熠﹐庭列盛筵﹐肴酒備陳。洪延士人首坐﹐陪席者皆一時名士。旣而笙管繽紛﹐伶工畢集﹐演劇數出﹐命酒數行。洪起告辭﹐士人送出﹐又辭讓須臾﹐乃登輿去。士人返舍﹐依然寒燈如豆﹐行李蕭然﹐破壁頹垣﹐虫聲間作也。洪蓋久蓄將略﹐無所施爲﹐聊借款客﹐以展其懷抱耳。﹝洪已見前。﹞

諸乾一與董蒼水於重陽後作神山之會﹐卽彭仙人棲神處也。時吳梅村在座﹐連遣人覓女郎倩扶﹐不可得。夜分﹐滬上張宏軒刺史來赴﹐投刺後﹐吳命以己車迎入﹐使者傳覆需兩車﹐人頗訝之。及至﹐則挾一衣冠少年﹐光艷射人﹐若薄雲籠月。人皆卻步﹐且不敢詢姓氏﹐及移燭燭之﹐則倩扶也﹐一座嘩然。﹝諸名嗣郢﹐江南靑浦人﹐辛丑進士。董﹑吳已見前。﹞

朱竹垞竊抄錢遵王《讀書敏求記》一事﹐人皆艷稱之﹐蓋其篤嗜古籍﹐𨿽事近詭譎﹐而仍不失爲雅人深致也。何義門曾跋《讀書敏求記》後云「絳雲樓未燼之先﹐藏書至三千九百餘部﹐而遵王所記﹐凡六百有餘種﹐皆紀宋版元鈔﹐及書之次第完缺﹐古今不同﹐手披自覽﹐類而載之。遵王畢生之精華萃於斯矣。書旣成﹐扃之篋中﹐出入必自攜﹐靈蹤微露﹐竹謀之甚力﹐終不可見。旣而校士江南﹐方伯龔某徧召諸名士大會秦淮河﹐遵王與焉。是夕﹐竹私以黃金翠裘賂其侍書小史﹐啟扃得之﹐豫置善書者數十於密室﹐半宵寫成﹐而仍返之。當時所錄﹐並《絕妙好詞》在焉。詞旣刻﹐始作書告之。遵王始知爲竹垞所詭得﹐甚恐其流傳於外也﹐竹垞乃設誓以謝之。」﹝朱公爵裏見前。錢名曾﹐江蘇人﹐牧齋族孫也。藏書於述古齋甚多。﹞

侯輔之少遭家難﹐避居嘉興﹐捕者突至﹐逮系登舟。侯默然﹐手執《周易》﹐熟視之﹐倦則依榜人臥﹐捕者以爲癡﹐且以紈少年易制也。將抵會城﹐各簡視行李﹐或登陸﹐意益懈。侯睨視兩岸桑翳然無際﹐突起竄身桑林中。捕者出不意﹐疾追不能得﹐夜燃炬火搜林中。侯望見火光所指﹐卽疾避之﹐微行近白門﹐遇詰者﹐以《周易》示之曰「我卜者也」﹐遂脫於難。﹝侯名忭﹐河南商丘人。兩兄大司徒恂﹑大司成恪﹐早貴。兄子方鎭﹑方夏﹑方嶽﹑方嚴﹑方域﹐皆以才名﹐交滿天下。家門赫奕莫與比。輔之和雅修飭﹐檢身若寒素﹐不爲貴介驕蹇之態。獨好飲酒﹐每飲必醉﹐醉亦不亂。性不喜交遊﹐意泊如也。﹞

髙澹人鬻字爲生﹐納蘭太傅薦入內廷﹐聖祖喜其才便捷﹐凡遇巡狩出獵﹐皆命髙同禁禦羽林諸將校並馬扈從。髙性巧譎﹐遇事先意承志﹐皆愜帝心。一日﹐帝獵中馬蹶﹐帝不懌。髙聞之﹐乃故以瀦泥污其衣履﹐趨入侍側。帝怪問之﹐髙曰「臣適落馬﹐墮積瀦中﹐衣未及浣也。」帝大笑曰「汝輩南人﹐懦弱乃爾。適朕馬屢蹶﹐竟未墮騎也。」意乃釋然。﹝髙公爵裏見前。﹞

髙澹人以文學結主知﹐無論何書﹐聖祖偶詢及﹐髙輒能對大意﹐益得異寵。帝嘗曰「在廷博雅﹐可與道古者﹐莫士奇若。」其實髙以結歡近侍﹐探宮內起居﹐報一事﹐酬金豆一﹐每入直﹐金豆滿荷囊﹐日暮率傾囊以出﹐以是內廷隱祕事皆得聞。或覘知帝方閱某書﹐卽抽某書翻閱﹐故能對答如流也。﹝髙初因明珠進﹐後置身勢要﹐明轉向之訪消息。及歸第﹐則九卿之肩輿塞其巷﹐明亦在焉。髙踏步入門﹐若勿知﹐久之延明相國入﹐語良久﹐始出﹐其餘則請俟異日﹐蓋聯歡內侍之效也。﹞

田文鏡以吏員出身﹐素惡科目﹐撫河南時﹐一疏劾甲科牧令數十人。王士俊適選祥符令﹐庭參日﹐田問出身﹐王攢眉囁嚅﹐作羞愧狀﹐良久始對曰「士俊不肖﹐讀書出身某科﹐散館翰林也。」田以爲有意刺己﹐益怒斥之。王知不免﹐回署則咨嗟太息。幕友獻計﹐謂詳請免除河南碱地稅﹐𨿽罷官﹐尙可得名。田果疏劾。時楊文乾方爲布政使司﹐譎詞請於田曰「王某請免稅﹐欲邀譽耳﹗公劾免之﹐轉以成孺子之名也。盍少緩。」田諾之。未幾楊巡撫廣東﹐卽保薦王同往﹐以道府用﹐薦升兩司。田卒﹐王乃代其任。﹝田已見前。王字未詳﹐平越人。楊字未詳。﹞

袁簡齋性喜滑稽。黃廷桂督兩江時﹐袁爲屬吏。黃本惡儒者﹐謂袁曰「子號子才﹐以才子自命歟﹖」袁曰「然。」黃曰「然則命汝頃刻爲文可乎﹖」袁曰「能﹐請公命題。」黃厲聲曰「江賦。」復請限字﹐曰「一萬」﹐復請限時﹐曰「三時」。袁乃研墨濡毫﹐筆不加點﹐凡奇誕字盡以意增水旁﹐須臾而就。黃故武夫﹐因傾倒曰「汝果名副其實也。」﹝袁公爵裏見前。﹞

鄭板橋工書﹐自創一格。鹺商某乞書﹐願以百金爲壽﹐公性傲﹐固不可以利動者﹐唾棄不顧﹐某亦無如何。公生平酷嗜狗肉﹐一日出城遊﹐薄暮歸﹐忽覺狗肉香﹐蹤其所在﹐則見竹籬茅舍﹐柴扉半﹐因徑入焉。主人方訝不速之客至﹐公曰「余板橋鄭某是也。適聞狗肉香﹐不覺信足而入。唐突之罪﹐自知不免﹐還乞鄭靈之鼎﹐許我一嘗異味。」主人大喜﹐曰「久耳鴻名﹐邀恐不至﹐今乃賜光﹐幸已。」揖讓入室﹐公據案大嚼﹐撫腹呼飽而止。主人導入書齋茗話。四壁懸名人書畫﹐案上琳瑯滿軸﹐紙墨橫陳﹐知主人亦精於書者﹐謂曰「飫君佳饌﹐請酬以書。」主人笑頷之。公援筆狂書﹐腕頹始去。一日﹐公偶至某商處﹐見所懸條幅皆曩在城外某處書者﹐大驚質商﹐商具以告﹐並出一僕曰「先生識此人乎﹖」公視之愕然﹐蓋卽當日狗肉主人也。﹝鄭公爵裏見前。﹞

畢秋帆撫陜時﹐喜搜集秦漢碑碣。值生辰﹐某令特獻古磚十數方爲壽﹐並將磚名拓出﹐裝成冊頁﹐古雅可愛。畢見之大喜﹐出勞其僕曰「我生日惟爾主所贈特風雅﹐甚荷厚意﹐然未免勞苦矣。」僕遽應曰「然﹐卽小人於此事﹐亦出力不少。」畢詢其故﹐僕遽將其主人如何覓舊本摹﹐如何在某處定造﹐如何著色﹐如何使之剝落﹐如何使之生苔蘚之術﹐一一言之不稍諱。畢面赤﹐不作一語﹐拂袖而入﹐旁人皆匿笑。﹝畢公爵裏見前。﹞

道﹑咸間﹐錢子明饒於貲﹐好藏古器。嘗以巨鏹置案頭﹐曰「世有奇珍﹐余豈惜此﹗」或以彜鼎書畫來者﹐則曰「此縱佳﹐猶恆有物﹐何取乎﹖」一日﹐客攜一古錦匣至﹐內有物﹐其形似繭﹐而大如瓢﹐長尺許﹐色白﹐微見靑斑。云系某宦家藏﹐傳世旣久﹐子孫不知其名﹐並不識其用﹐惟承上世之囑﹐以故寶藏至今。聞君精於鑑古﹐特請一觀﹐冀有所示。錢因笑置之。越日﹐有同好某來訪﹐錢言及之。某曰「嘗觀《異物志》﹐載員嶠山有冰蠶﹐長七寸﹐色黑﹐有鱗角﹐以霜雪覆之﹐然後作繭﹐繭長一尺﹐織爲文綿﹐入水不濡﹐投水不燎。唐堯時海人獻之﹐堯以爲黼黻﹐此其是乎﹖若然﹐眞無價物也。」錢檢書閱之﹐良是﹐乃邀客欲破繭以驗﹐客不可﹐錢曰「驗之若合﹐願以三千金爲贈﹐否則亦以數縑之值償之﹐可乎﹖」客遂商於物主﹐議旣定﹐乃破之﹐內果蠶臘﹐色純黑﹐鱗角可辧﹐入水不濡。客曰「今惟投諸火矣﹐兩家其勿悔。」物主請置三千金於前而後驗。時某亦在座﹐私謂錢曰「今已試數端﹐諒非僞物﹐蓋減厥值而不竟其驗乎。」錢然其說﹐遂以半價得之。旣得﹐視爲至寶﹐終亦不敢入火。﹝錢名未詳﹐江西南昌人。後有泄其謀者﹐蓋同好者因其言甚誇﹐故僞造是物以紿之﹐入水不濡者﹐塗以白蠟也。﹞

富室詹某﹐胥人子也﹐或譏其不學﹐乃出資市書﹐不數年而東觀西園之富﹐不是過矣﹐惟是牙簽錦帙借以飾觀﹐曾未寓目。同邑某於郡中覓得鈔本書百卷﹐以五十金得之﹐冀售善價﹐而詹竟不閱﹐卻其書。某窘﹐商於詹之戚全某﹐全固稍通文墨者﹐問某須價幾何﹐曰「得五百金足矣」。全曰「然則當售千金耳﹐以四百金與我﹐尙有百金﹐分給其司籍者。書當假我一觀﹐後七日來取。」某唯唯。及期﹐全令易一人將書去﹐並授以言﹐且曰「如我教﹐價可得矣。」其書詹本未閱﹐置而不疑。越日﹐全至詹處﹐翻閱諸本﹐檢得是書﹐佯詫曰「此籍何來﹖」詹曰「亦欲售者。」全曰「索價幾何﹖」曰「未之問也」﹐全曰「速與議價﹐遲恐爲識者所得。」詹問是書何所奇﹐全曰「書成某代﹐素無刊板﹐世惟二部﹐一藏內府﹐一在民間。前朝某相國懸萬金求之不可得﹐不意今入賈人之手。」因於架上取《四庫書目提要》檢示詹﹐果如所語。詹喜曰「予費金鉅萬﹐藏書充棟﹐恰愧無祕本﹐今始得矣。」未幾﹐某往取書﹐詹問值﹐某曰「事不諧矣﹐此書系郡宦家藏﹐爲其子弟所竊﹐昨已有人蹤迹至﹐急欲收歸﹐不能售也。」詹曰「旣不欲售﹐何來我家﹖余有例﹐來書不售者﹐照書價罰其半。是書價幾何也﹖」某乞免﹐詹靳不許。某曰「若此勢必成訟﹐事將不可解矣。」時全亦在旁﹐從容言曰「竊書者諒不敢歸﹐今姑厚賂來人﹐但言無蹤迹可也。」詹令某卽往商﹐價固無論。某再往返﹐始言非千金不可﹐全勸詹給之。詹旣得書﹐全曰「此宦家物﹐若泄於人﹐必滋訟累。」詹遂祕之﹐其謀終不泄。﹝聞《四庫書目提要》所載﹐全蓋陰抽其架上之書﹐嵌鈔本名﹐僞撰提要﹐仿原樣鐫頁以易之耳。﹞

翁叔平嗜古成癖﹐生平搜羅金石鼎彜之屬甚富。柄政時﹐有賈人賫古瓶一具求售﹐翁視之古色斑斕﹐而其質甚輕﹐疑是秦﹑漢以上物。問其值﹐索三千金﹐還以半數﹐不允﹐欲持去。翁把玩不釋手﹐卒以二千金購得﹐大喜過望﹐亟爲貯水養花﹐置酒邀賓﹐相與玩賞。酒數巡﹐一客起近瓶側﹐諦視之﹐訝其滲漏﹐以手舉之﹐應手斷爛。客大駭﹐細辧瓶質﹐乃燻染硬紙而成者。眾大笑﹐翁亦爽然自失﹐急棄之。﹝翁公爵裏見前。﹞

張香濤於光緒中以鄂督入覲﹐偶遊海王村﹐瞥見一古董店﹐裝潢雅致﹐駐足流覽。庭陳一巨翁﹐爲陶制者﹐形旣奇詭﹐色亦斑斕﹐映以大鏡屏﹐光怪陸離﹐絢爛奪目。諦視之﹐四周皆篆籀文如蝌蚪﹐不可猝辧。愛玩不忍釋﹐詢其價﹐則謂爲某臣宦故物﹐特借以陳設﹐非賣品也。悵悵歸。逾數日﹐張偕幕僚之嗜古者往觀之﹐亦決爲古代物﹐古欲得之﹐令肆主往商。未幾偕某巨室管事至﹐索值三千金﹐張難之﹐詢其家世﹐不以告﹐往返數四﹐始以二千金獲之。舁回﹐命工拓印數百張﹐分贈僚友。置之庭﹐注水滿中﹐蓄金魚數尾。一夕﹐大雷雨﹐旦起視之﹐則篆籀文斑駁痕化爲烏有矣。蓋向之蒼然而古者﹐紙也﹔黝然而澤者﹐蠟也。骨董家僞飾以欺人者也。﹝張公爵裏見前。﹞

端午橋性詼詭﹐好嘲弄人。上海某中書者﹐發起一戒賭會﹐网羅名人不鮮﹐而尢企大力者爲之提倡。端正開府兩江﹐某中書趨謁督轅﹐痛陳賭害﹐端太息曰「誠如君言﹐此花骨頭亦頹喪﹐予不少﹐一行作吏﹐玆事廢矣。惟近日盛行麻雀牌﹐聞士大夫皆嗜之如性命﹐君亦能之乎﹖」某君曰「中書向於各種賭法均未涉其藩籬﹐殊爲門外漢也。」端曰「我猶仿佛憶之﹐麻雀牌中﹐他牌均四﹐惟白板則五。」某君急辯曰「大帥誤矣﹐白板亦四也。」端熟視某中書半晌﹐笑曰「足下亦个中人也﹐能正我之誤﹐大佳。」語已大笑﹐呼茶送客矣。﹝端公爵裏見前。﹞

袁世凱自遷居三海﹐卽密謀帝制﹐每庖人烹魚﹐袁命姬妾收藏鱗片之較大者﹐云以制藥。後創浴池於居仁堂廁﹐入浴後﹐從者刷池﹐輒見巨鱗數片﹐雜垢膩皮屑中﹐相傳以爲眞龍。其變詐皆此類也。﹝袁已見前。﹞

黜免第二十八

淸初入關﹐剃髮令下﹐原任知府孔文奏稱﹐「臣家宗子衍聖公孔元植已率四世子孫告之祖廟﹐俱遵令剃髮訖。但念先聖爲典禮之宗﹐顏﹑曾﹑孟三賢起而羽翼。禮之大者﹐莫要於冠服﹐先聖之章甫逢掖﹐子孫世世守之﹐是以自漢曁明﹐制度𨿽有損益﹐獨巨家服制二千年來未之或攺﹐今一旦變更﹐恐於皇上崇儒重道之典﹐有未備也。應否蓄髮﹐以復先世衣冠﹐統惟聖裁。」得旨﹐「剃髮嚴旨﹐違者無赦﹐孔文奏求蓄髮﹐已犯不赦之條﹐姑念聖裔免死。況孔子聖之時﹐似此違制﹐有玷伊祖時中之道﹐著革職永不敍用。」嗚呼﹗專制國君主之淫威﹐固非口舌所得爭者矣。﹝孔字未詳﹐山東曲阜人。﹞

趙秋谷倚才傲物﹐人多憾之。未幾﹐而有國喪演劇之事﹐黃六鴻據實彈劾。先是洪太學思著《長生殿傳奇》初成﹐授內聚班演之大內﹐演之稱善﹐於是諸王府及閣部大臣凡有宴集﹐必演此劇﹐得纏頭無數。班主語洪曰「賴君新制﹐獲賜多矣﹐請張宴爲君壽﹐卽演是劇以侑觴。凡君所交遊﹐當邀之俱來。」乃擇日治具﹐大會於生公園﹐名流咸集﹐而忘是日爲忌辰。黃之彈章旣上﹐得旨﹐下刑部獄﹐士大夫及諸生除名者幾五十人﹐趙其最著者也。京師有詩詠其事﹐所謂「可憐一曲《長生殿》﹐斷送功名到白頭」。是獄成而《長生殿》之曲流傳禁中﹐布滿天下﹐故朱竹垞檢討贈洪詩有「海內詩篇洪玉父﹐禁中樂府柳屯田。梧桐夜雨聲淒絕﹐薏苡明珠謗偶然」之句﹐樊榭老人嘆爲字字典雅者也。﹝趙公爵裏見前。洪名﹐浙江錢塘人。京師有詩三首詠其事﹐其一云「國服𨿽除未滿喪﹐如何便入戲文場。自家原有些兒錯﹐莫把彈章怨老黃。」其二云「秋谷才華迥絕儔﹐少年科第盡風流。可憐一曲《長生殿》﹐斷送功名到白頭。」其三云「周王廟祝本輕浮﹐也向長生殿裏遊。抖擻香金求脫网﹐聚和班裏制行頭。」周王廟祝者﹐徐勝力編修嘉炎是日亦在座﹐對簿時賂伶人﹐詭稱未預﹐得免。徐丰頤修髯﹐有周道士之稱也。﹞

彭古愚抗疏敢言﹐直聲震朝野。康熙三十三年﹐劾順天學政李光地﹕聞命在任﹐守制不哀痛﹐力請終喪﹐僅乞假九月﹐悖理乖情﹐應罰令離任﹐畱京終制。疏下九卿議﹐從之。﹝彭名鵬﹐福建古田人﹐順治十七年舉人。康熙十三年授三河知縣。每治獄﹐發摘如神﹐吏民不敢欺。二十八年行取授給事中﹐建議甚多。累官至廣西巡撫。﹞

郭華野爲禦史時﹐嚴劾河督靳輔﹑少詹髙士奇﹑都禦史王鴻緒﹑編修陳元龍﹑王頊齡等﹐皆罷免之。靳﹑髙﹑陳﹑王皆號稱名人﹐郭公痛詆之﹐論者或謂少過﹐然帝旣不以爲非﹐用作敢言之气。而爲所劾者﹐亦未嘗以一眚掩大徳也。﹝郭公爵裏見前。﹞

郭華野之劾明珠也﹐徐健庵實陰風之。明珠旣罷相﹐其黨徧布中外﹐欲殺健庵兄弟以泄憤。於是江督傅臘塔劾立齋子交結巡撫洪之傑﹐招搖競利﹐立齋具疏力辯求去﹐帝許之。卽日辭朝﹐舟過臨淸﹐關吏大索﹐𨿽醬﹑瓿之屬皆發現﹐僅得圖書數千卷﹐光祿饌金三百而已﹐皆嘖嘖嘆淸官不置。﹝徐健庵﹑立齋二公爵裏見前。﹞

張敬庵撫江寧﹐夙重陳滄洲﹐事無鉅細﹐皆與裁決。總督噶禮與張有隙﹐益忌陳﹐密奏陳所作虎丘詩爲怨望﹐字箋句比﹐以周內之﹐錮陳於鎭江。初陳謁總督﹐白事不跪﹐噶禮怒呵曰「知府生死我手﹐何敢爾﹗」陳曰「果有罪﹐𨿽幸賜寬假﹐寸心具有鉞﹔如其不然﹐君主之﹐百姓安之﹐生死不在公也﹗」徐步出。噶禮遂必欲死之。部議削籍戍黑龍江﹐仍得旨來京修書云。﹝張﹑陳二公爵裏見前。﹞

張硯齋於世宗賓天時﹐奉遺詔配享太廟。乾隆十四年﹐堅請致仕﹐召見時奏及配享事﹐謂上年奉有從祀元臣不宜歸田終老之諭﹐恐身後難邀異數﹐外間亦有此論。免冠叩首﹐請帝一言以爲券。帝問外間議論爲誰﹐公對史貽直卽有此論。帝知公素與史公不洽﹐遂允特頒諭旨﹐並賜詩以安其心。翼日公當入謝﹐適大風畏寒﹐恃恩眷有素﹐令仲子若澄賫折奏謝﹐未親詣宮門。帝不懌﹐將傳旨詰問。次日公早至﹐帝疑軍機處有泄漏者﹐屢降旨切責﹐下廷臣議奏﹐且曰「張廷玉之罪固在於不親至謝恩﹐尢在於面請配享。其面請之故﹐則由於信朕不及。廷玉事朕十有四年﹐朕待羣臣事事推心置腹﹐而伊轉不能信﹐忍爲要挾之求乎﹖」廷議以公大不敬﹐請奪爵職﹐畱京待罪。公具疏引罪﹐有旨削伯爵﹐以大學士原銜休致。﹝張公爵裏見前。家居六年而卒﹐壽八十有四。旣卒﹐仍得與侑享之典。聖主優老成﹐全國體﹐可謂恩禮始終矣。﹞

李穆堂愛才如命﹐以識一賢﹑拔一士爲生平大欲之所存﹐形迹嫌疑﹐坦然不計。辛丑會試﹐用唐人通榜法﹐名宿网羅殆盡﹐至以此奪職﹐公終不以爲非。會詔舉鴻博﹐公已薦六人矣﹔束於例﹐乃取夾帶中姓名﹐廣托九卿。有吳江王藻者﹐尙無舉主﹐浼門下士孫副憲國璽薦之﹐孫有難色﹐公大怒﹐責其蔽賢﹐孫跪謝﹐允薦乃已。語聞﹐坐妄舉﹐鐫二級。﹝李公爵裏見前。﹞

張得天以刑部尙書爲撫定苗疆大臣﹐久無功。八月﹐髙宗卽位﹐命張來京﹐以湖督張廣泗代之。詔曰「從前經理苗疆﹐原系鄂爾泰獨任其事。後來逆苗煽動﹐張照在京時﹐見皇考申飭鄂爾泰﹐遂以私意揣度﹐過甚其詞。彼時廷議新疆不可棄﹐張照亦預議﹐皇考深以爲然。今張照以爲密奉棄置之諭旨﹐轉告哈元生﹐殊屬乖謬﹐可諭張廣泗知之。」嗣廣泗劾公立意阻撓﹐詔落職逮問﹐論死﹐特旨原之﹐命直武英殿修書。﹝張公爵裏見前﹐後仍擢刑部尙書。﹞

髙宗駐蹕盛京﹐祗謁陵寢﹐以祭器潦艸錯誤﹐革盛京禮部侍郎世臣職﹔又以世臣詩稿有「霜侵鬢朽嘆途窮」之句﹐諭謂卿貳崇階﹐有何窮途之嘆。彼自擬蘇軾之謫黃州﹐以彼其才其學﹐與軾執鞭﹐將唾而箠之。世臣詩又有云「秋色招人懶上朝」﹐諭謂寅淸重秩﹐自應夙夜靖共﹐乃以疏懶鳴髙﹐何以爲庶僚表率﹗詩又云「半輪明月西沈夜﹐應照長安爾我家」﹐諭以盛京爲丰沛舊鄕﹐世臣不應忘卻﹐嚴旨斥責。卽令滿員官盛京者各書一通﹐懸之公署。﹝世臣字未詳﹐滿洲人。﹞

嘉慶丁卯﹐以誕育皇長孫﹐中外大臣皆具折陳賀﹐提督仙鶴齡折中乃用「誕降重熙﹐承華少海﹔玉質龍姿﹐前星拱極﹔本支百世﹐派衍東宮」諸語﹐帝震怒﹐將仙鶴齡及擬稿之營書郭裕昆﹑攺擬之幕友石先機先後降旨褫職治罪有差。﹝仙字未詳﹐滿洲人﹐爲湖南提督。﹞

宣宗勤於政事﹐披覽章奏常至夜分。某日﹐有寵妃取而裂之﹐翌晨遣出﹐然亦不加以他罪也。﹝妃名未詳。﹞

林少穆總督兩廣﹐以焚英吉利鴉片事﹐爲忌者所中﹐卒不安其位而議戍。道出陜西﹐門下士某迎謁之﹐竊爲不平。見公談笑自若﹐不敢言﹐退謁鄭夫人﹐曰「甚矣﹗此行也。」夫人曰「子毋然﹐朝廷以汝師能﹐舉天下大局付之﹐今決裂至此﹐得保首領﹐天恩厚矣。臣子自負國耳﹐敢憚行乎﹗」﹝林公爵裏見前。﹞

寶竹坡爲侍禦時﹐與張香濤﹑張幼樵﹑陳伯潛﹑盛伯熙齊名﹐抗疏敢言﹐京師目爲淸流黨。後因張幼樵失敗於馬江﹐名流气沮。寶時爲浙江督學﹐娶江山船妓女﹐復上疏自劾狎妓曠職﹐部議奪官。歸京後往來西山﹐以詩酒自娛﹐灑然有遺世之念。嘗有句云「微臣好色誠天性﹐只愛風流不愛官」﹐其侘傺可想。﹝寶公爵裏見前。當時有詠其事者﹐盛傳「宗室八旗名士艸﹐江山九姓美人麻」之句。﹞

閻丹初以光緒辛巳與張香濤同被召﹐命掌戶部﹐知遇之隆﹐一時無兩。旋入樞府﹐忽失慈眷﹐此中蓋有祕密之關系。論者謂慈禧太后方興三海頤和園之役﹐而閻吝不與款﹐以此惡而逐之者﹐猶是皮相之論也。初閻極敬戚畹某上公之淸節﹐某上公亦極意交歡﹐閻遂力請以某上公爲滿尙書﹐冀收和衷共濟之益。某上公旣爲尙書﹐則又進輻錕於閻﹐閻亦器其才﹐奏爲戶部侍郎以自副。某上公與福旣同得志﹐遂朋比而傾閻﹐所以齕者備至﹐閻遂此積失慈眷﹐不得不求去矣。﹝閻公爵裏見前。初以久疾請解機務﹐專辦部事。疏上﹐遽得請﹐都下駭然﹐莫諭其故。此時閻𨿽管部﹐而權力已大遜爲尙書時﹐故常請假不至署。會江西布政使李嘉樂﹑署陜西布政使李用淸被疆臣劾罷﹐二李皆一時廉吏﹐爲閻所舉。閻方在告﹐遽奏辧贛﹑陜兩撫之誣﹐請收回成命。疏入﹐奉旨嚴行申斥﹐責以不諳國家體制﹐公於是遂決浩然之志矣。及其卒也﹐僅贈太子少保銜﹐一切輔臣恩澤俱不得與焉。﹞

翁叔平之去官﹐言人人殊。其實甲午戰後﹐慈眷尙隆﹐其失眷在丁酉秋冬之間。是年九月間﹐有旨交戶部提款百萬﹐搭排云殿彩柵﹐以萬壽期近也。翁持不可﹐內務府大臣希後旨﹐遽撥百萬與之﹐後意甚怒。逾月﹐太后召見內府大臣時﹐尙申詈翁不置也。未幾﹐翁竟開缺﹐或謂爲剛毅所齕﹑康有爲所牽累﹐事誠有之﹐然其原因實在於此。﹝翁公爵裏見前。頤和園一彩柵之價﹐何致需百萬之鉅。緣排云殿爲頤和園內最宏廓之處﹐殿前方廣數十丈﹐以四大柱支。柵上用金綫織成之緞﹐雜奇花異卉﹐珍禽奇獸。四周以金玉壽字相間絡系﹐卽從實報銷﹐亦須三四十萬。宮中興作﹐以三成到工爲正例﹐此柵尢爲實用實銷。淸季宮闈之豪侈﹐實出人想象之外。然翁素恂謹﹐宦京多年﹐何以鋒芒暴露如此﹐蓋亦有激而然。甲午之役﹐常熟主戰﹐合肥主和﹐其事世人之所知也。戰敗乞和﹐常熟派人頗以喪師失律咎合肥﹐合肥派人謂戰敗乞和由於海軍戰敗﹐由於籌備未周﹐連年海軍經費竭大半助修頤和園﹐事實本系如此﹐常熟無以難之。自是心中恆不直慈禧所爲﹐其門人若文蕓閣之徒又慫恿之﹐是以有此急激之舉。一念之萌﹐幾致殺身﹐然其心事則昭然可揭日月也。﹞

光緒末年﹐瞿子玖方罷職﹐岑云階亦謝病﹐張香濤與袁慰亭新入軍機﹐事事推袁專主﹐首席軍機慶親王奕亦言聽計從。張以無事﹐日集名流﹐以詩鐘自娛。一日﹐爲詩鐘之會﹐袁與慶均在座﹐張特拈蛟﹑斷二字﹐有粵人蔡乃煌者﹐以湘省道員挾金入都﹐希大用﹐於末座應聲云「射虎斬蛟三害去﹐房謀杜斷兩賢同。」下句指袁﹑張交歡﹐上句卽影射瞿﹑岑也。慶﹑袁﹑張皆大悅﹐卽日擢放蘇松太道云。﹝蔡已見前。後以忤載澤去職﹐民國成立﹐蔡復來京﹐希起用。袁氏鄙其爲人﹐頗不理之。一日﹐蔡復集客爲詩鐘﹐拈申﹑鑑二字﹐客曰「今時未必能申蠖﹐往事眞堪作鑑龜。」蔡失色不語。翌日被出都。復觀兩事﹐誠可謂吾以此始﹐必以此終者也。﹞

楊蓮甫旣死﹐朝旨命端方署直督。端自負才略﹐出語尖刻﹐戲侮屬僚﹐屬僚恨之。會慈禧奉安﹐隆裕後扈行﹐端沿途遣人拍照﹐又藉陵寢樹木﹐安設電綫。屬僚囑李國傑嚴折參之﹐以廷議落職。端家居﹐意甚不懌﹐有某朝士獻詩﹐爲之開脫﹐詩云「髙廟何曾盜玉環﹐長陵坯土穩如山。漢家若用張廷尉﹐定把無名法令刪。」端得詩大喜﹐立贈重金。﹝端﹑楊二公爵裏均見前。﹞

袁世凱在軍機時﹐專擅政權﹐醇親王載灃後入軍機﹐幾如伴食中書﹐袁亦不甚禮之﹐載灃滋不悅。未幾﹐徳宗晏駕﹐慈禧亦崩﹐宣統帝入承大統﹐廷議以載灃監國。袁見局勢忽變﹐遂以足疾請假﹐大喪尙未告竣﹐詔袁回籍養屙。當袁鼎盛時﹐內而親貴及各部尙﹑侍﹐外而各省督撫﹐幾無不如蟻附膻。洎一朝罷免﹐恐尙有不測之禍﹐前門登車時﹐自嚴修﹑楊度外﹐無敢送者。世態炎涼﹐亦可慨矣。﹝袁已見前。嚴字範蓀﹐直隸人﹐時爲學部侍郎。楊已見前。﹞

儉嗇第二十九

王子雍祭墓不用牲牢﹐嘗以疏果代之﹐人有言其過儉者﹐王曰「今以宰相祭墓誠爲太儉﹐日後子孫儕於庶人﹐則易於措辦。若敖氏之鬼﹐可不至餒而。」﹝王名熙﹐順天宛平人﹐順治四年進士。選庶吉士﹐授檢討﹐累官至保和殿大學士﹐兼禮部尙書。年七十有六﹐卒於家﹐予謚文靖。﹞

湯潛庵爲蘇州巡撫時﹐夫人及諸公子皆衣韋布﹐行李蕭然。夏日﹐從質肆中易帳自蔽﹔春野薺生﹐日采取和豆羹﹐民間至呼爲豆腐湯。偶閱簿﹐見某日市只雞﹐公愕曰「吾至吳未嘗食雞﹐誰歟市者﹖」僕曰「公子」﹐公立召公子跪庭下﹐責之曰「汝以爲蘇州雞賤如河南耶﹖汝欲啖雞﹐便當歸去。焉有士不能嚼菜根﹐而能作百事者哉﹗」並笞其僕而遣之。﹝湯公爵裏見前。康熙二十二年﹐授蘇州巡撫﹐重修泰伯祠﹐及範文正﹑周忠介二祠。朔望往謁﹐禁婦女遊觀。胥吏倡優﹐母得衣裘帛。毀坊刻淫詞小說﹐諸無賴爲民害者﹐悉痛除之。﹞

於北溟自江防遷閩臬﹐舟將發﹐趨人買蘿卜數石﹐或笑曰「賤物耳﹐何多爲﹗」公曰「沿途供饌賴此矣。」其自直隸赴江寧也﹐與幼子賃驢車一輛﹐袖錢數十文﹐食宿投旅捨﹐未嘗煩驛遞行館也。在制府署日﹐惟啖靑菜數把﹐江南人至呼爲於靑菜。諸子冬衣褐﹐或木棉袍﹐未嘗制一裘。僕從無從得茗﹐則日采衙後槐葉煎之。卒之日﹐寮吏入哭﹐見牀頭敝笥中惟綈袍一襲﹐靴帶二事﹐堂後瓦甕米數斛﹐鹽豉數盎而已。﹝於公爵裏見前。﹞

趙愼嘗令商丘﹐時白太夫人就養官署﹐寄家書購物﹐僅紅頭繩一兩﹐胡粉一匣﹐由偏沅巡撫迎駕淸江﹐往返所用﹐僅白金五十耳。﹝趙公爵裏見前。﹞

張敬庵歷官二十餘年﹐所至以節儉率屬。撫閩時﹐官廨帷幕皆錦繡﹐悉命撤去。奢侈之風﹐爲之一變。﹝張公爵裏見前。﹞

朱可亭撫浙﹐除供億﹐減儀從﹐食糲衣粗﹐諭民嫁娶之節﹐裏黨賓蠟宴會止五簋﹐俱有常品﹐人呼爲朱公席。偶出行﹐見一婦盛妝﹐問其夫爲賣菜者。命入署﹐使人導之至廚下﹐問誰爲夫人。時夫人與女奴雜作﹐婦莫之辧﹐指示之曰「炊者夫人也。」命畱侍夫人午飯﹐饌惟蔬菜﹐食畢﹐命之出。﹝朱公爵裏見前。﹞

汪周士性極儉約﹐有質庫在苕溪雲間﹐徒步往來﹐按行執事。人有衣美服者﹐聞汪至﹐必敝素而出。姻黨具常饌﹐欣然一飽﹔或設盛筵﹐則不樂。嘗曰「財當爲有用﹐徒侈衣食﹐是委諸壑也。」﹝汪名文桂﹐桐鄕人。康熙戊子﹑己丑間﹐邑中旱澇相繼﹐設粥廠﹐立藥局﹐全活甚眾。丙午被水災﹐首倡振濟﹐以食饑民﹐蓋一鄕之善士也。﹞

先農壇在京師永定門內之西﹐周六里﹐繚以垣﹐歲三月﹐帝率王公九卿躬耕。舊制設彩棚於田﹐髙宗頗崇儉徳﹐乾隆戊寅﹐上諭﹕「藉畝所重勸農﹐黛耜靑箱﹐畚鍤蓑笠﹐咸寓知民疾苦之意。而設棚懸彩﹐以庇風雨﹐義無取焉。吾民涼雨犁而赤日耘﹐𨿽之尙艱﹐豈炎濕之能避。且片時用而過期撤﹐所費不啻數百金﹐是中人數十家之產也﹐其飭除之。」此後遂爲定例。﹝按﹕耕藉之樂不同他典﹐所用有腰鼓拍板﹐所歌皆禦制禾詞。每歌一句﹐偃旗一次。上四推畢﹐諸王及諸臣始耕。﹞

邵學阯出撫江蘇﹐妻不衣帛﹐旁無姬侍。客至﹐魚菽蕭然﹐人多議共矯。及卒﹐諭祭使者至門﹐隘巷不足容肩輿﹐則步以入﹐矮屋不足以容廣筵﹐則畢事於檐澑之下。﹝邵名基﹐浙江鄞縣人。﹞

陳榕門爲冢宰時﹐掾吏日呈小折﹐陳於其無字處皆裁取之。時方修則例﹐每捲批駁之小簽皆此紙也。又外僚書稟﹐率用紅紙手版﹐陳答書訖﹐裁其銜名還之﹐余紙畱作別用。時賢以爲有陶公竹頭木屑之意焉。﹝陳公爵裏見前。﹞

朱石君崖岸峻絕﹐一介不取﹐歷官中外﹐無敢以苞苴進者。及陟正卿﹐淸貧若寒素。某歲新年﹐值大雪﹐往賀裘文達公曰修﹐裘見其所衣爲棉袍褂﹐乃曰「範叔何一寒至此﹐某欲效古人﹐以綈袍贈君。」卽呼僕入內﹐取貂裘一襲奉之。公辭謝曰「良友多情﹐固所深感。然朱某固一介不取﹐生平未嘗失節。且貂裘亦僅壯觀﹐若云禦寒﹐則已著重棉矣。君不見道旁雪中﹐尙有多數赤身僵臥者乎。」裘急謝過﹐呼僕持貂裘付質﹐以質價購棉衣數十襲﹐至市給貧民。﹝朱公爵裏見前。﹞

劉繩庵官工部侍郎歸﹐買宅僅數楹﹐自後二十年﹐未嘗益一椽半甓﹔衣履極垢敝﹐不攺作﹐而盛服以朝﹐曰「吾不敢褻朝章也」。王侍郎蘭泉爲樞曹時﹐嘗以要事繕疏稿﹐夜半詣公﹐公起燃燭﹐操筆點定。時仲冬寒甚﹐公呼三公子具酒脯﹐而廚傳已空﹐僅得白棗十餘枚侑酒﹐其淸儉類此。﹝劉公爵裏見前。居海澱賜園﹐每退朝﹐寂不聞聲。同人覘之﹐則方飯脫粟﹐已手一編兀坐﹐器具粗略﹐蕭然如布衣時。﹞

王書城操守廉潔﹐屢歷仕﹐貧如故。每早登朝﹐家不舉火﹐偕幼子同輿往﹐入內進餐﹐惟市餅餌數枚﹐令其子坐輿中食之﹐充饑而已。履親王與之善﹐嘗傾助之﹐辭不受﹐曰「忝在九列﹐不敢與王有所交結也。」﹝王名安國﹐江蘇髙郵人。雍正二年會試第一﹐以一甲第二人賜及第﹐授編修﹐累官至吏部尙書﹐管工部事。自巡撫入爲尙書﹐起居服禦﹐猶寒素。自公退食﹐搦禿管﹐點竄丹黃﹐硜硜著述﹐專以經學訓子孫﹐不雜世事。中年喪偶﹐無姬侍﹐門館寂然。子念孫最有名於時。﹞

董益甫彊毅不阿﹐任川藩時﹐俗尙華侈﹐董力矯之﹐務爲儉約。每公宴﹐誡不用優伶。總督勒保以春酒召﹐董至門﹐已通刺矣﹐聞音樂聲﹐卽返﹐勒爲之撤樂﹐乃復至﹐飲盡歡。風尙爲之一變。﹝董公爵裏見前。﹞

榦隆末﹐和當國﹐窮極奢侈﹐翰苑部曹多效所爲﹐衣褂袍褶﹐爭研鬥奇﹐其悃幅無華者﹐皆視爲異物。惟劉石庵敝衣惡服﹐周旋班聯中﹐曰「吾自視衣冠禮貌﹐無一相宜﹐乃能備位政府﹐不致隕越者﹐何也﹖」寄語郎署諸公﹐可憬然矣。﹝劉公爵裏見前。﹞

湯惇甫性質朴﹐悃幅無華。官詞林時﹐寓光明殿左廊房﹕爲童子師﹐及任祭酒﹐尙居地安門外文昌宮﹔後躋卿貳﹐不蓄車﹐入朝則賃諸市﹐一僕跨轅而已。最惡裝飾。來子庚觀察入都﹐見其冠有飾﹐故問何物﹐答以「寶石」﹐曰「寶當藏之於心﹐不在冠也。」﹝湯公爵裏見前。﹞

曾滌生承其祖竹岡公「早掃考寶﹑書蔬魚豬」之八字家訓﹐治家力崇節儉。駐師安慶時﹐歐陽夫人及其冢婦劉氏在署中﹐每夜同紡棉紗﹐以四兩爲率﹐二鼓後卽止。一夜﹐不覺至三更﹐長子剛已就寢矣。歐陽夫人謂劉氏曰「今爲汝說一笑話﹐以醒睡魔﹐可乎﹖有率其子婦紡至夜深者﹐子怒詈﹐謂紡車聲聒耳﹐不得眠﹐欲捶碎之。父在房應聲曰﹕『吾兒可將汝母紡車一並捶之爲妙。』」翌日早餐﹐公爲笑述之﹐坐中無不噴飯。﹝曾公爵裏見前。時有鄧伯昭孝廉者﹐性古執﹐在江達川方伯幕中﹐聞之贊嘆﹐謂可以破除官場家人驕惰之習。力勸方伯制紡車﹐彊其夫人效之﹐終日不能成一紗。人笑以爲迂。﹞

彭雪琴爲崇儉朴﹐偶微服出﹐布衣艸履﹐狀如村夫子。巡閱長江時﹐每赴營官處﹐營官急將廳事陳設之古玩及華煥之鋪陳一律撤去﹐始敢迎入。副將某以千金購玉鐘﹐聞公至﹐捧而趨﹐砰然墜地﹐公見之﹐微笑曰「惜哉﹗」副將悚伏﹐不敢仰視。嘗飯友人處﹐見珍饌﹐輒蹙額﹐終席不下箸﹐惟嗜辣椒及豆醬。有人謁之於西湖退省庵﹐公衣繭綢袍﹐加羊皮外褂﹐已裂數處﹐冠纓作黃色﹔室中除筆硯外﹐惟竹簏二事。久之命飯﹐園蔬數種中﹐置肉一盤而已。﹝彭公爵裏見前。﹞

閻丹初性喜儉朴﹐撫山西時﹐躬禦布袍﹐所著靴下緞上布。其夫人紡績於大堂之後﹐僚屬詣謁者﹐惟聞閣旁機聲軋軋而已。冬月衣縕絮袍﹐出示僚屬曰「此中之絮﹐內人所手彈也。」﹝閻公爵裏見前。將至山西﹐語其戚某曰「宜多攜搭連布﹐此布至粗且厚。」抵任﹐首制以爲袍褂。屬員有用綢緞者﹐輒斥之﹐謂﹕方今軍書旁午﹐汝輩何尙奢侈﹐審如此者必多財﹐可捐資充軍餉。屬員等乃皆以搭連布爲袍褂﹐戚所攜布且盡﹐價大漲。有知縣某新到省﹐徧假華貴之衣及佩物服以入見﹐公責其奢﹐對曰「卑職初到﹐購此種衣物價甚廉﹐購搭連布價乃倍之﹐實無多金以購彼﹐故服此入見。𨿽被參劾﹐亦不敢避。」公慚﹐不復語﹐自後𨿽有著綢緞者﹐亦不窮詰矣。﹞

衛靜瀾撫浙﹐以節儉著稱﹐其便服多補綴痕﹐蓄一羊裘矣﹐衣以見客﹐不易也。夜於簽押房閱文牘﹐案僅竹燈檠﹐熒熒如豆。嘗召客晚餐﹐肴三簋﹐客出﹐方呼燈送﹐僕以無燭對﹐客逡巡去。一日﹐其僕購燒餅油條二大﹐幕僚問之﹐則曰「今爲夫人誕辰也。」﹝衛名榮光。﹞

汰侈第三十

吳三桂奢侈無度﹐後宮之選﹐殆及千人。公暇﹐輒幅巾便服﹐召幕中諸名流宴會。酒酣﹐三桂笛﹐宮人以次髙唱入云。旋呼頒賞﹐則珠玉金帛堆置滿前﹐諸宮人相率攘取﹐三桂輒顧之以爲樂。﹝吳已見前。吳又輕財結客。寧都曾應遴於吳有恩﹐其子傳燦遊滇﹐吳以十四萬金贈行﹔巡撫袁懋功內召﹐饋以十萬金﹔李天洛予告﹐亦以三萬金爲贐。知縣以上官有才望素著及儀表偉岸者﹐皆令投身藩下﹐蓄爲私人。﹞

顧威明之曾祖﹐明時官少參﹐富而好禮﹐曾出十萬金﹐置義田四萬八千餘畝﹐合郡皆食其徳。事聞於朝﹐命復其家。再傳以後﹐家漸落﹐至威明已粥不給矣。朝廷忽下所司﹐盡還其產。威明性喜博﹐又酷好劇﹐以窶人驟擁多金﹐遂聘四方伶人﹐演湯臨川《牡丹亭記》。有一伶﹐工飾杜麗娘﹐已蓄須矣﹐進曰「俗語去須一莖﹐償米七石﹐倘不吝﹐乃從命。」威明撫掌笑曰「此細事耳﹗」卽令一靑衣從旁數之﹐削須四十餘莖﹐立取白粲三百石﹐送其家。﹝顧名未詳﹐江蘇松江人。後不四五年﹐以逋賦爲縣官所拘﹐縊死於獄。而四萬八千餘畝之田不可考矣。﹞

景三嶽丰於財﹐嘗出重資﹐爲人排大難﹐人呼爲景三俠先生。其子亭北性亦磊落﹐不拘小節。嘗集畫舫數十﹐招詩人﹑酒徒﹑劍客﹐遨遊禾中之鴛鴦湖﹐故通音律﹐方哄飲﹐援笛作數弄﹐聲髙入云。有奴曰靑猿﹐最矯捷﹐酒酣耳熱﹐起射林薄間﹐命靑猿取箭爲樂。赴友難﹐白晝刃人都市中。散萬金如流水﹐難得紓。家業如洗﹐猶自侈以爲豪。﹝景名邦鼎﹐浙江仁和人。亭北名星杓﹐布衣。﹞

尙之信酗酒嗜殺﹐壺樽杯斝與弓刀矛戟之屬﹐隨其所至﹐必兼攜以行。坐則牛飲﹐醉必殺人。深宮靜室﹐無以解酲﹐卽引佩刀﹐刺其侍者﹐𨿽寵僕艷姬﹐亦瘢滿體焉。性喜蓄狗﹐築狗房﹐設狗監監之﹐下隸以健兒數十人。閱旬必縱之出府﹐所過屠肆﹐例應各給豕肉飼之﹐街中人狗塞途﹐行者辟易。一夕聞有哄聲﹐亟呼監往視﹐監遇狗而奔﹐不敢復往。之信大怒﹐命左右割監肉啖狗﹐肉盡而止。又取民間子十五以下者﹐爲把竿之戲。二竿長大﹐以爲之﹐礱節瑩皮﹐其光可鑑﹐教之攀緣上下﹐盤舞竿頭﹐之信把盞親笑爲樂。其習技未熟者﹐多至顚隕﹐或穿腹折肢﹐恬不介意。﹝尙封俺達公﹐平南王可喜之長子也。﹞

耿精忠初開靖南王府於粵東﹐門前兩獅﹐必用玉白石琢成﹐而石以星巖者爲良﹐乃飛檄肇慶﹐行髙要縣取之。楊自西爲邑令﹐承命開鑿﹐督促頻煩﹐斧斤丁丁﹐晝夜不得息。僅獲胚石二具﹐駕以艨艟﹐行至峽口﹐舟不勝載﹐與石俱沈。復命更取﹐其督愈亟﹐藩官日喧詢於堂﹐令惟俯首隱忍而已。﹝楊名雍建﹐浙江人。未幾內擢兵垣﹐疏言粵東不堪兩王﹐條其累民之獘二十餘事﹐因遷耿於閩。後其府已開將軍第﹐而猙獰列峙於門者﹐猶是楊令經營之石也。﹞

順﹑康之時﹐海內富室以季姓爲最。季氏居季家市﹐族人三百餘家﹐皆有復道﹐門戶可通。每夜擊析巡行者﹐至六十餘人。蓄女樂兩部﹐服飾至值百萬。滄葦侍禦以藏書著淸初者﹐卽其族也。﹝季氏江蘇泰興人﹐滄葦名振宜。﹞

亢氏籍山西﹐相傳李自成西奔時﹐所攜資重皆棄之山西﹐盡爲亢氏所得﹐遂以起家﹐富甲天下。康熙中﹐《長生殿》曲本初出﹐亢氏家伶卽能演之﹐器用衣飾﹐費鏹四十餘萬﹐他舉稱是。﹝山西至今談富室﹐猶推亢氏爲巨擘云。﹞

京師祝氏業米起家﹐康﹑雍之時﹐富逾王侯。其巨屋千間﹐園亭瑰麗﹐遊十日不能竟。﹝現今京兆祝氏尙多富人﹐米市胡同疑卽其遺址也。﹞

懷柔郝氏膏腴萬頃﹐喜施濟。乾隆帝嘗駐蹕其家﹐進奉水陸珍錯﹐至百餘品。其他王公近侍﹐及於輿﹐皆供食饌﹐一日費至十餘萬。﹝郝氏未幾卽中落﹐然變置器皿﹐爲值猶數百萬云。﹞

陜西尉遲氏積資無算﹐鑄銀如磚式﹐以四健兒舁之﹐不能動也。散置墻陰﹐不加檢點。所居儼然城郭﹐有四門﹐不時啟閉﹐藉防寇盜。仰給於其家者人數萬﹐皆自稱奴隸。﹝尉遲氏爲尉遲敬徳之後。﹞

王亶望撫浙時﹐奢淫無度﹐喜食驢肉絲。廚中有專飼驢者﹐蓄數驢﹐肥而健。中丞食時﹐傳言驢肉絲﹐則審視驢之腴處﹐一臠﹐烹以獻。驢處血淋漓﹐則以燒鐵烙之﹐血卽止。其食鴨也﹐必食塡鴨。塡鴨者﹐飼鴨不使鴨動﹐法以鴨入瓦壇中﹐以泥封之﹐使鴨頸伸於壇外﹐用脂和飯飼之。壇底畱孔遺糞。六七日﹐卽肥大可食﹐美嫩異常。王偶欲食豆腐﹐則殺兩鴨熬湯﹐煮腐以獻之。寵妾甚多﹐籍沒時﹐篋有四足褌﹐繡字於上﹐曰鴛鴦褌云。﹝王以資郎起家﹐累官至浙江巡撫。丁艱﹐以督辦海塘奪情視事﹐又不遣眷回籍。三保督閩﹐惡其蔑倫﹐密疏劾之﹐王因獲罪伏誅。﹞

查小山官京師﹐席先世業﹐稱巨富。性奢侈﹐京師以三膘子呼之。一生取精用宏﹐不下數百萬﹐飲食供張﹐視何曾﹑石崇不啻倍蓰。喜蓄硯﹐石資溫潤﹐琢磨精工﹐銘刻皆前代名人。𨿽眞贗參半﹐要以物聚所好﹐又不惜重價﹐積數十年﹐選其尢者百方﹐裝潢藏﹐所費累巨萬矣。晚年家落﹐一日取所藏硯資千金﹐徧歷歌臺舞榭﹐金盡矣﹐歸入門﹐思贖硯無期﹐悲極號啕﹐旣而曰「千古之能散財者﹐當以查小山爲第一人」﹐復縱聲狂笑不止。查敬禮名士﹐聞張船山太守詩名﹐延爲上客。張醉後﹐時詈之﹐不以爲侮。每送新詩一卷﹐輒饋五百金爲潤筆資。﹝查名有圻﹐浙江海寧人。稱其名或有不知﹐小山則中國皆知﹐三膘子則外國靡不知也。﹞

乾﹑嘉盛時﹐鹽綱徧天下﹐而以揚州爲總匯之區。業鹺者競尙奢靡﹐凡宮室飲食衣服輿馬之所費﹐輒數十萬金。有某姓者﹐每食﹐庖人備十數席﹐臨食﹐夫婦並坐堂上﹐侍者置席於前﹐茶面葷素等﹐凡不食者﹐輒對之搖首﹐侍者審色﹐則更易他席。有好馬者﹐蓄馬數百﹐每馬日費數十金﹐朝自城中出﹐暮自城外入﹐五花燦著﹐觀者目炫。有好蘭者﹐自門以至內室﹐置蘭殆徧﹐一盆或至數十金。或以木作裸體婦人﹐動以機關﹐裝煙遞茶﹐座客往往爲之驚避。至其所延之賓客﹐所蓄之奴僕﹐支給月俸﹐初不爲厚﹐乃不數年而悉致小康者﹐則以每一奉命采辦貨物﹐沾漑甚多﹐且凡隸門籍者﹐主人必次第使之﹐不令向隅也。﹝其先以安麓村爲最盛﹐後起之家則更奇矣。有欲以萬金一時費去者﹐使門下客以金盡買金葉﹐載至鎭江金山寺塔上﹐向風揚之﹐頃刻而散﹐沿緣艸樹間﹐不可復收。又有以三千金盡買蘇州不倒翁傾於水中﹐水道爲之塞者。有喜美貌者﹐自司閽以至寵婢﹐皆選十數齡淸秀之男女﹔或反之而盡用奇醜者﹐自鏡之﹐以爲不稱﹐毀其面﹐以醬塗之。有好大者﹐以銅爲溺器﹐髙五六尺﹐夜欲溺﹐起就之。一時爭奇鬥異﹐不可勝計。﹞

黃均太爲兩淮八大鹽商之冠﹐晨起餌燕窩﹐進參湯﹐更食雞卵二枚。一日無事﹐翻閱簿記﹐見卵二枚下﹐注每枚紋銀一兩﹐黃詫曰「卵值卽昂﹐未必如此之巨。」呼庖人至﹐責以浮冒。庖人曰「每日所進之雞卵﹐非市上購者可比。每枚一兩﹐價猶未昂。主人不信﹐請別易一人﹐試嘗其味。」言畢告退。黃遂擇一人充之﹐其味迥異於昔﹐一易再易﹐仍如是﹐意不懌﹐仍命舊庖人服役。翌日﹐以雞卵進﹐味如初﹐因問曰「汝果操何術而使味美若此﹖」庖人曰「小人家中畜母雞百頭﹐所飼之食皆參術耆棗等﹐研末摻入﹐其味故若是之美。主人試使人至小人家中一觀﹐卽知眞僞。」黃遣人往驗﹐果然﹐由是重復用之。﹝黃之名字未詳﹐均太其商號也。﹞

汪太太當髙宗幸揚時﹐與淮之鹽商先數月在北城外擇荒地數百畝﹐仿杭之西湖風景﹐建築亭臺園榭﹐以供禦覽。惟中少一池﹐太太獨出十數萬金﹐夜積工匠鑿之﹐池成而翌日駕至。髙宗大贊賞﹐賜珍物無算﹐由是太太之名益著。門下多食客﹐有求於太太者﹐咸如願以償。嘗演劇自遣﹐賞賜伶人甚鉅。﹝汪太太者﹐鹽商石公之妻也。石公旣歿﹐內外各事歸其主持﹐故人稱爲汪太太。﹞

和珅貪黷枉法﹐僭侈制﹐世多知之。相傳和每日早起﹐屑珠爲粉﹐作晨餐﹐餌珠後﹐心竅開朗﹐諸事了了。凡已舊及穿孔者屏不服﹐卽服之亦無效。珠價極昂﹐一粒二萬金﹐次者萬金。﹝時有吳縣珠賈石某專司其事﹐牟利甚厚。藏珠之法﹐搓赤金箔爲丸﹐裹以綿﹐襲以錦囊﹐貯以精美小篋。海上采珠者日涉風濤﹐得美珠必投石﹐石裝潢之﹐以時獻和。﹞

髙谷蘭嫁女於張得天。新婚廟見後﹐循例視庖﹐張父語之曰「廚下諸人﹐執事尙勤否﹖」曰「甚勤﹐然未免太勞。卽如執爨一役﹐傳薪必再四。」翁曰「媳家不如是乎﹖」曰「媳家止架薪於陘﹐將熄則以膏沃之。」其奩贈甚丰﹐卽圖章亦一千具﹐玉石晶瓷咸備﹐他物稱是。一日﹐張赴座師家祝壽﹐帽珠爲人竊。父性嚴﹐慮有呵責﹐乃謀諸婦。婦云「珠本二顆﹐每顆三千金﹐一裝君帽﹐一綴余幗﹐無辧也。」張大喜﹐然苦珠只一穴﹐命婢以錐穿之﹐不入﹐擊以石﹐珠裂爲二矣。歲餘舉一子﹐谷蘭貽外孫者有正龍頭刻絲衲百幅﹐婢嫗卽以此供兒溺焉。﹝髙名未詳﹐澹人之子也。與陸雙柑善。陸薦一客往﹐髙方內值﹐旬餘不見﹐供給至丰。一日接見﹐語之曰「有所欲幸以告﹐雙柑與我一也。」客乃請曰「願效力門下。」髙呼紀綱來囑之﹐則對曰「府中事事有主者﹐惟近畿蘆臺一帶逋租﹐已及三萬﹐無暇料理。但瑣甚﹐無以爲也。」髙俯仰久之﹐語客曰「敬以奉煩﹐可乎﹖」客曰「幸甚。」乃檢點而往。客頗練事﹐往索月餘﹐得五千金﹐造冊篋金歸。又候之旬餘﹐復得見﹐奉冊呈金﹐方將陳說﹐髙略一勞苦﹐初不省視﹐顰蹙久之。客曰「此後當漸有生色。」髙搖首曰「何可再也﹐重勞長者﹐殊深惶悚。卽以五千金爲壽﹐幸勿嫌也。」客拜賜而歸﹐小康矣。髙一身揮霍﹐及沒﹐張挽以詩云「文人承世寵﹐弱冠紫宸前。性命杯中酒﹐生平語外禪。曾揮萬鎰盡﹐不著一絲牽。誰最傷知己﹐詩人孟浩然。」浩然以況雙柑﹐紀實也。子孫漸中落。﹞

嘉慶時﹐兩淮鹽政以阿克當阿爲尢侈﹐任淮鹺至十餘年﹐人稱爲阿財神﹐過客之酬應﹐至少無減五百金者。阿所藏書籍字畫值三十萬金﹐金玉珠玩值二三十萬﹐花卉食品几案值十萬﹐衣裘車馬值三十萬﹐僮僕以百計﹐幕友以數十計。每食必方丈﹐非國忌﹐鮮不演劇。卽鼻煙壺一種﹐亦有三百餘枚。無百金以內物﹐紛紅駭綠﹐美不勝收。眞伽楠朝珠﹐用碧犀翡翠爲配件者﹐每掛必三五千金﹐皆膩軟如泥﹐潤不畱手﹐香聞半里以外。司書籍者﹐僕八人﹐隨時裝潢補訂者﹐又別有人。宋元團扇﹐多至二千餘柄﹐每柄值十餘金。《全唐文》館卽其奏請開設者也。吳谷人﹑吳山尊﹑孫淵如﹑黃仲則﹑石琢堂﹑洪桐生皆爲座上客﹐極一時風雅之樂。其飲饌精美﹐他不具論﹐鰣魚初出﹐必派數小艇﹐張网於焦山急流中。上置薪釜﹐得魚卽投之釜﹐雙槳馳歸﹐至平山堂則正熟﹐與親在焦山烹食者無異也。﹝阿爲滿洲人﹐仁宗亦眷之﹐派查河﹑派查賑﹐乃竟未能薦擢封疆﹐蓋其時政體尙嚴也。至道光時﹐則同爲內務府員之鐘云亭﹐卽任閩督及魯撫矣。﹞

潘士成盛時﹐姬妾數十百人﹐以一大樓處之﹐人各一室﹐窗壁悉用玻璃﹐彼此通明﹐不得容姦。又禁不使下樓﹐有所需﹐則婢媼致之。潘別居一室﹐至夜﹐欲召人侍寢﹐則按其次第﹐使人召之。潘敗﹐一日﹐將遣諸妾﹐則令人樓下呼之曰「某姨﹐主人召汝﹐可扃門來。」至則潘諭之曰「今不需汝等﹐汝欲畱者﹐吾仍月給汝金若干﹐否則給汝四百金﹐任汝所之﹐惟不得復上樓。」散者十之九。諸姬初不預備﹐故房中貴重物纖悉未取也。﹝潘名徳輿﹐廣東南海人。廣東富室在嘉﹑道之間首推潘﹑盧﹑伍﹑葉諸家。盛時飲食起居倍極豪侈。﹞

潘梅溪爲蘇城鉅富﹐與之相埒者﹐惟楓橋汪姓而已。嘗謁汪﹐服貂耳絨外褂﹐汪之不識﹐問潘﹐潘告之﹐面有得色。汪大恚﹐潘去﹐乃令其僕徧至巨室搜覓﹐且懸重價﹐每一襲償千金﹐一夕而得八襲。詰朝﹐折柬招潘飲﹐潘至﹐則八僕立於大門之左﹐所服與潘無異﹐潘慚而退。﹝潘名未詳﹐江蘇吳縣人。﹞

南河某督﹐嘗設宴﹐座客或贊豚肉之美。酒闌﹐一客起去﹐見院中豕屍數十﹐枕籍階下﹐異而詢之典廚﹐始知席次所陳之一簋﹐實集眾豕背肉而成。其法﹕閉豚於室﹐屠者持一竿﹐追而撻之﹐豕負痛﹐叫號奔走﹐愈走愈撻﹐力竭而斃﹐急背肉寸餘﹐方足供一席之用。蓋其背受撻﹐以全力護痛﹐則全體精華﹐皆萃於背﹐甘腴無比﹐余肉腥惡失味矣。至烹鵝掌之法﹐則用鐵籠籠鵝﹐熾炭其下﹐旁置醯醬。有頃﹐地熱﹐鵝環走﹐不勝痛﹐輒飲醯醬自救﹐及死﹐全身脂膏萃於兩掌﹐厚可數寸﹐余肉不堪食矣。有食駝峯者﹐選壯健橐駝﹐縛於柱﹐以沸湯澆其背﹐立死﹐菁華皆在一峯。一席所需﹐恆三四駝。又有吸猴腦之法﹐尢慘酷。選俊猴﹐被以錦衣。穴案爲圓孔﹐納猴首孔中﹐以刀剃其毛﹐刮其皮﹐猴不勝痛﹐號極哀。乃以沸湯灌其頂﹐用鉆椎擊破顱骨﹐諸客各手銀勺﹐入猴首中探其腦吸之﹐每客數勺而已。他如食一豆腐﹐制法有數十種之多﹐且須數月前購集材料﹐選派工人﹐統計所需﹐非數百金不能餐來其一器也。食品旣繁﹐一夕之宴﹐恆歷三晝夜不能畢﹐往往酒闌人倦﹐各自引去﹐從未有終席者。﹝按﹕治河總督當銅瓦廂河決以前﹐有南北二缺﹐駐山東濟寧者﹐事簡費絀﹐遠不如南督之繁劇也。南督駐江蘇之淸江浦﹐以有歲修費五六百萬金﹐治河官吏常乾沒﹐其十之九驕奢淫佚﹐遂著稱於道光時。卽飲食一端﹐已如上述﹐幾有非帝王所可及者。﹞

奕經以道光辛丑鴉片之戰﹐率兵南來﹐駐節蘇州﹐往來於杭﹑紹之間。營帳中器皿珍饈﹐窮極瑰異。其幕客鄂某﹐復濫支軍餉﹐費用無度﹐以博將軍歡。會天寒風雪﹐簾幕壁衣之屬﹐皆以貂狐灰鼠爲之﹐圍鑪飲酒﹐侑以管弦﹐說者謂有緩帶輕裘﹑雅歌投壺之風。﹝奕爲滿洲人﹐以協辦大學士﹑揚威將軍帥統蒙古﹑吉林及京師火器健銳營兵南來﹐命翼長等統之﹐分布江﹑浙﹐資策應。時英人要索條款不已﹐參贊或請進兵﹐將軍酒半﹐啟帷探望曰「寒哉气也。」﹞

洪秀全定都南京﹐服用奢侈﹐嘗選珍珠之一分以上者十數盤﹐以銀絲聯爲帷帳﹐暑日寢其中﹐自能淸涼爽健也。﹝或以爲李秀成所獻也。﹞

楊秀淸所寢之牀﹐以玻璃片鑲嵌﹐中貯水藻﹐養金魚焉。其餘器物﹐槪用金玉﹐地衣則以黃緞爲之。﹝楊之館前有女傳宣十二人﹐均朱冠帽。有人進謁﹐悉由傳宣通報。楊之出也﹐隨從極盛﹐有銅鑼十餘對﹐五色繡龍長數十丈﹐轎夫三十六人﹐美童二人在轎前擊小鐘﹐以記里數。旗幡簇擁如雲。﹞

勝保性豪侈﹐聲色狗馬﹐皆酷嗜之。食輒方丈﹐每肴必二器﹐食之甘﹐則曰「以此賜文案某。」蓋仿上方之賜食也。﹝勝嘗帥軍次同州﹐忽謂文案曰「今午食韭黃甚佳﹐晚餐時與諸君共嘗之。」及就坐﹐詢韭黃﹐則棄其餘於臨潼矣。大怒﹐立斬庖人﹐騎往取﹐往復二百餘里﹐明晨亟以進。﹞

郭子美以身歷戎行﹐家資累數百萬﹐大興土木於長沙﹐飲食衣服之事﹐一時無與並者。花園尢極靡麗﹐鑿一穴室於池中﹐盛暑不知熱﹐率姬妾入而消夏。又好博﹐呼盧喝雉﹐一擲輒巨萬。好交文士﹐嘗以千金貽何子貞﹐何壽以聯云「古今雙子美﹐前後兩汾陽。」﹝郭名松林﹐湖南湘潭人。子人漳﹐最有名於時。﹞

淮商洪某﹐同治戊辰仲夏﹐約客爲消夏會。客至﹐委婉曲折﹐約歷十數門﹐至一院﹐小山玲瓏﹐列素蘭﹑茉莉﹑夜來香﹑西番蓮數十種﹐白石琢盆﹐梓楠爲架。入小閣三楹﹐前槐後竹﹐垂蔭周匝。窗戶盡懸水紋蝦須簾﹐壁懸董思白雪景山水﹐及墨拓名人楹聯﹐下鋪紫黃二竹互織字地簟﹐左右棕竹十六﹐瓷凳四﹐瓷榻一﹐以龍須艸爲枕褥。棕竹方幾一﹐花欄細密﹔以錫作屜﹐面嵌玻璃﹐中蓄綠荇﹐金魚游泳可玩。壁皆以紫檀花板爲之﹐雕鏤山水人物﹐空其隙以通兩夾室。室貯香花﹐排五輪大扇。典守者運輪轉軸﹐風自隙入﹐涼气襲人。逡巡入苑囿﹐丘壑連環﹐臺亭雅麗﹐處處綴以葡萄之棚﹐藤蘿之架﹐不見天日。於是水穿林﹐前有平池﹐滿栽芙蕖﹐紅白相間。緣堤而東﹐則垂楊無數。別有舫室﹐渡板橋而入﹐爲頭亭﹐爲中艙﹐爲舵樓﹐宛然船也。窗以鐵綫紗糊之﹐延入荷香﹐幾椅皆湘妃竹鑲靑花瓷爲之。就船設筵﹐陳橊﹑荔﹑梨﹑棗﹑蘋婆果﹑哈密瓜之屬﹐多非淮產。食器皆鐵底哥窯。每客侍以孌童二﹐著綠紗衫﹐一執壺﹐一供饌。饌則人各一器﹐常供之雪燕冰參外﹐有駝峯﹑鹿筋﹑熊蹯﹑象白諸珍。俄而妓至﹐妙舞淸歌。酒數行﹐洪命灑雨﹐則池面龍首四出﹐環船屋而噴。宴畢雨止﹐徐察龍之所在﹐乃制皮爲之﹐掉入池中﹐一人坐其背﹐鼓水而上者也。﹝洪名字未詳﹐爲淮商巨擘﹐以助餉百萬﹐賞二品銜。其時尙未有電气扇及噴水管﹐運輪轉扇﹐制龍噴雨﹐亦可謂獨出心裁矣。﹞

英果敏撫皖﹐蓄女僕甚多﹐皆年少美風姿者。暇時﹐輒以白銀碎爲一二錢重之塊﹐拋擲於地﹐使婢子與女僕爭攫之以爲己有﹐如撲蝶戲﹐英顧而樂之﹐幾日以爲常。﹝英翰字未詳﹐果敏其謚也﹐滿洲人。﹞

胡雪巖以商致富﹐驕奢淫。居杭城元寶巷﹐姬妾極多﹐於所居之宅作數長巷﹐諸妾以次處其中﹐各占一室﹐若大內永巷。胡不甚省其名﹐每夕由侍婢以銀盤進﹐盤儲牙牌無數﹐胡隨手拈得一牌﹐婢卽按牌上所鐫之姓名﹐呼入侍寢。又喜作微服遊﹐過街市﹐見有姿色美麗者﹐卽令門客訪其居址姓氏﹐向之關說﹐身價多寡不計﹐且允與其家人一美事。於是凡婦女之無志節者﹐無不惟命是聽﹐而各省營業所用之夥友﹐大半恃有內寵﹐乾沒誆騙﹐無所不至﹐遂至於敗。久之荒淫過度﹐精力不繼﹐有以京都狗皮膏獻者﹐大喜。蓋其他祕方皆爲煎濟或丸藥﹐日久易致他疾﹐惟狗皮膏但貼於湧泉穴中﹐其性不經由臟腑﹐故較他藥爲良。每歲派人挾數萬金入京監制﹐以供一年之用。﹝胡名光墉﹐浙江仁和人﹐江西候補道。胡旣敗﹐自知不能再如前之揮霍﹐乃先遣散其姬妾之次等者﹐令家屬領歸﹐室中所有亦攜去﹐所得不亞中人之產。迨將籍沒﹐乃亟畱其最愛者數人﹐餘皆遣去﹐所攜已不及前﹐然猶珠翠盈頭﹑綺羅被體也。疾亟﹐則並所畱之姬亦遣之﹐遂徒手而出﹐一無所得。﹞

慈禧太后垂簾以後﹐手握政權數十年﹐納賄數千萬﹐一切飲食服禦﹐奢侈絕倫。其用膳無定所﹐每飯﹐約精饌一百五十品﹐列成長式﹐大碗小碟﹐相間排列。別有二幾﹐置果盤﹐皆糖蓮子﹑瓜子﹑核桃等幹鮮果品﹐爲餐後隨意掇食之用。米飯以玉田稻米爲之﹐長及寸﹐有胭脂碧粳諸名。常膳必備粥﹐乃至五十餘種﹐稻粱菽麥﹐無所不有。常禦之服爲黃緞袍﹐上繡粉紅大牡丹花。珠玉滿髻﹐左垂珠絡﹐中盤粉紅牡丹﹐以寶石配成。項下披肩﹐形似魚网﹐以三千五百粒眞珠綴之﹐粒大如鳥卵﹐圓而且光。手帶珠玉鐲各一﹐右手三指五指悉罩金護指﹐左手兩指罩玉護指﹐各長三寸﹐復帶寶石戒指數枚。鞋亦有珠絡﹐鑲以各色寶石。其宴外賓時﹐衣更華美﹐衣以孔雀毛織成鳳凰﹐每一鳳凰口中含珠纓絡一串﹐約長三寸﹐略一行動﹐前後左右均放異彩。冠巾及鞋都繡鳳凰。﹝按﹕太后宮中儲藏珠寶之屋有三面木架﹐由上至下各標名稱﹐凡三千箱﹔又有珠鞋一雙﹐四圍均鑲大珍珠﹐乃袁世凱督直時所進獻者。綜計購辦及宮門費都凡七十萬金。﹞

蘇子熙駐龍州時﹐每年七月﹐召集僧道﹐設壇建醮﹐追薦陣亡之從徵將士﹐自爲焚香奠酒﹐所費輒萬金。又廣交遊﹐凡京朝官之負有資望者﹐歲必珍品相貽。嘗遣人至暹羅采置燕窩﹐大如瓢者始合格﹔貯以錦篋﹐飛遞至京﹐王公大臣﹐無不普及。光緒己亥﹐入都陛見﹐所贈京朝官之金表﹐多至三百餘枚﹐他物稱是。﹝蘇名元春﹐官廣西提督。﹞

徳曉峯喜藏鼻煙壺﹐多至千餘品。此壺舊以五色玻璃爲之﹐其後攺用套料﹐有套至四五彩者。雕鏤極精﹐以壺底題有古月軒字者爲最著名。後則以美玉﹑寶石﹑水晶﹑象牙﹑瓷﹑黃楊木﹑椰樹等物爲之﹐然賞鑑家仍以舊制之玻璃者爲上也。徳所儲之玻璃壺﹐多值千金以上﹐有一最奇者﹐乃金珀所制﹐中有一蜘蛛﹐頭足畢具。﹝徳名馨﹐官至江西巡撫。﹞

程長庚爲京中名伶﹐一日至某王府演戲﹐王知其嗜鼻煙﹐因盡出所藏﹐分裝各色煙壺﹐使品之﹐曰「汝非至予處﹐一時斷不得聞如許名煙。」程惡其謾己也﹐謂王曰「某亦略有所蓄﹐王盍往臨﹐一評其優劣乎﹖」次日﹐王至﹐程以所蓄各種煙列於幾﹐煙壺或玉或翠﹐亦各以類分﹐每類至十數種﹐五光十色﹐紛陳王前﹐笑謂王曰「此視王所蓄者何如﹖」王慚而去。﹝程以須生著﹐王公大臣家凡堂會戲﹐幾以無程爲缺憾。﹞

立豫甫爲京師巨族﹐家有朝珠有三百六十餘掛﹐劣者猶值千金。平時除國忌外﹐每日易一掛﹐一歲不至重復。所蓄古玩﹐值三百萬。﹝立山姓楊﹐漢軍旗人。庚子拳匪之亂﹐旣被難﹐聯軍入京﹐家資喪盡﹐寶器大半西去矣。﹞

榮祿美風儀﹐有玉人之目﹐衣裳雜佩﹐皆極精好。每歲自十一月朔迄次年之元夕﹐所服貂褂﹐日易一襲﹐無重復者。其衣衩內標明號數﹐是可知其多矣。趨朝遇風雨﹐恆服四不露褂﹐不出風毛﹐價尢貴重。﹝榮爲軍機領袖﹐慈禧極信任之。其寶物遭拳亂﹐亦多散失。後益廣收賄賂﹐未幾仍充實如前。嗣子某﹐酷好聲色﹐日揮千金不稍惜﹐遂漸中落。﹞

民國以來﹐一切飲食衣服﹐多尙西式﹐無所逞其侈靡。惟唐少川爲國務總理時﹐曾購地毯二鋪﹐鋪於會議室﹐每鋪白銀五千圓﹐一時傳爲談柄。﹝唐君爵裏見前。﹞

新世說卷八

忿狷第三十一

劉伯宗下第﹐甚以爲忿。孫阿匯嘆曰「九華奇秀﹐不入江上名山誌﹔巢湖亦江淮巨浸﹐不入《禹貢》《水經》。山川有知﹐寧不感憤﹖」﹝孫名汧如﹐江南六合人。﹞

汪苕文性卞急﹐不輕許可。嘗與宋荔裳爭辯﹐歸而恚曰「吾柰何與彼同名。」﹝汪公爵裏見前。﹞

汪武曹性伉直﹐嘗與趙秋谷會廣坐中﹐趙年少負才名﹐傲睨一世﹐坐人或爲所陵﹐不能堪。公忽大忿﹐面數其失﹐趙𨿽交訌﹐而气爲之奪。﹝汪名份﹐江蘇長洲人。爲文辭气雄邁﹐康熙癸未進士﹐選庶吉士。以母憂歸﹐居家十年。後授編修﹐官至學政。﹞

周靑士遭亂﹐棄舉子業﹐愛廛賣米。有括故家遺書鬻於市者﹐買得一船積樓下﹐每日中交易﹐手握箕斗斛﹐夜則撥亂書讀之。有郡丞行署與周鄰﹐以吟誦達旦﹐丞不能寐﹐忿甚﹐遣史勾攝﹐將之﹐有士夫解而免。﹝周名篔﹐浙江嘉興人。其爲詩超俊拔俗﹐不襲前人一語。時同裏王翊﹑範路交賞公詩﹐朱竹垞﹑朱一是﹑李麟友皆與公相唱和。﹞

馮幼將與周櫟園書云「淪落旣久﹐耳目都慣。塵沙撲面﹐只似春風。毒霧侵人﹐亦如沆瀣。」﹝馮名肇杞﹐浙江會稽人。﹞

王仲昭性簡脫﹐與俗忤。年過壯盛﹐郁抑不得行其志。日偕友人散發袒裸﹐浮拍糟邱﹐意極興酣﹐嘻笑怒罵﹐不復知人間事。﹝王名及邑裏未詳。﹞

翁仲謙性狷介﹐不與俗諧。家酷貧﹐值歲儉﹐不能糊口﹐終日啜水而已。鄰有招之食者﹐謝不赴﹐嘗曰「耐饑易﹐耐俗子難。」惟徐介白﹑顧茂倫餉之﹐方受。後病卒﹐茂倫賣古琴殮之。﹝翁名遜﹐江蘇吳江人。﹞

宗定九性不喜煩﹐與人對終日卽病﹐飲酌數夕亦然。或值勢利毀譽之場﹐便如溽暑置身赤日下﹐忿火中燒。移家居鄕﹐未嘗至柴門外。或入郡﹐或客至﹐始一到門﹐不則數月兀坐艸堂而已。﹝宗公已見前。﹞

汪魏美甘貧不仕﹐嘗獨身提藥裹﹐往來山谷間﹐食宿無定處。與人落落﹐性不好聲華﹐時人號曰「汪冷」。當道或割俸金爲壽﹐不得卻﹐忿而埋之。﹝汪公已見前。﹞

劉古塘家甚貧﹐僦屋窮巷﹐無一畝之地﹐而名滿天下。諸大府嘗不遠數千里﹐以厚幣招之﹐一語不合﹐則忿然而行﹐無能畱者。﹝劉名捷﹐江南懷寧人。年羹堯撫四川﹐聘劉以往﹐初不允﹐再三請﹐乃與之偕。年議加賦﹐力爭而止。仍以他故行。曰「其心神外我矣﹐能守吾言以期月耶﹖」及督川陜﹐復固請以往﹐再三見﹐不辭而歸。﹞

謝梅莊年十八﹐應學使者試。學使跣而坐於堂﹐命諸生跽以呈捲﹐謝忿不從﹐學使逐之出。請罪於其母﹐母笑曰「兒何罪﹖今日爲一領藍衫屈﹐他日仕宦窺狗竇﹐爲門生義兒﹐皆此忍辱求榮之一念誤之也。汝能是﹐吾無憂矣。」﹝謝名濟世﹐廣西全州人。雍正時諫垣直臣也。﹞

朱東臣僑居蘇州之楓橋﹐善畫山水人物﹐尢工荷花﹐得朱巨山祕傳。性耿介﹐頗嗜酒﹐嘗有貴介挾重金又索畫﹐朱忿然曰「若殆以我爲賈豎耶﹖」急揮之去。有載酒至者﹐則罄其胸臆﹐奮筆爲之﹐輒淋漓滿幅。﹝朱名棟﹐江南休寧人。﹞

王宜秋有淸操﹐善作擘窠書。家貧甚﹐不幹人﹐嘗以藝應人請﹐然稍不合﹐輒拂衣去。一宦家嘗緘白金饋之﹐請書其堂匾﹐王艴然﹐叱使者曰「而主視我爲何等人耶﹖」遂不復往。﹝王名諧﹐江蘇鎭江人。﹞

奚鐵生性介僻﹐所作書畫﹐必其人之可與者乃與之。錢塘有貴官慕其名﹐延請數四﹐不得已而徑至﹐則貴官猶髙臥未起﹐奚己不怡。及見﹐命僕持絹素出﹐索畫﹐且限期。奚大忿﹐謾罵之﹐貴官亦忿﹐訴於錢塘令。令語奚宜稍貶﹐往謝過﹐奚堅不肯。令亦素聞奚名﹐曰「吾豈以貴人故辱髙士哉﹗」﹝奚已見前。﹞

鄧石如身長修髯﹐遇人落落無款曲。嘗居集賢關﹐得一鶴﹐畜諸僧院中﹐某太守見而愛之﹐攜以去。石如大忿﹐立致書索之﹐卒得還。其書辭絕傲兀﹐某太守亦不以爲忤。石如有詩云「艸漫衙門春復秋﹐年華如水趁東流。朝朝兩件閒功課﹐放鶴晴空理釣舟。」卽居集賢關時作也。﹝鄧公已見前。﹞

胡芋莊見金陵應試者披襟跣足及隸卒搜檢狀﹐甚以爲忿﹐曰「士不可賤﹐柰先自賤何﹗」遂棄舉子業﹐終身不赴試。﹝胡名香昊﹐江蘇毗陵人。﹞

龔璱人生平不善書﹐以是不能入翰林。旣成貢士﹐攺官部曹﹐則大忿恨﹐乃作《幹祿新書》以刺執政。凡其女﹑其媳﹑其妾﹑其寵婢﹐悉令學館閣書。客有言及某翰林者﹐必艴然作色曰「今日之翰林﹐猶足道耶﹗我家婦女﹐無一不可入翰林者」﹐以其工書法也。晚歲學佛﹐平居無事﹐非訪妓﹐卽訪僧﹐遇達官貴人﹐輒加以白眼。﹝龔公爵裏見前。﹞

曾滌生駐軍祁門﹐一日﹐忽欲自攻徽州﹐歐陽匏叟力諫止之﹐不聽。至徽﹐一戰大敗﹐退駐休寧﹐羞忿不肯回營﹐已書遺囑部署後事﹐軍中皇皇莫知爲計。匏叟乃寄書與之論死生之道﹑進退之義﹐其略云「死有重於泰山﹐凡欲求死者﹐必得死所﹐休寧非死所也。」又云「公爲兩江總督﹐兩江之地皆其地﹐何者謂之進﹖何者謂之退﹖愚謂祁門居萬山之中﹐況是絕地﹐不如退至東流﹐兼顧南北兩峯﹐亟應捐除忿气﹐早回定計﹐何必以退爲恥乎﹖」此書後數日﹐果回營。又十數日﹐移節東流﹐而於匏叟之書﹐一字不報﹐蓋欲自作主張﹐不以人言爲行止也。﹝曾公爵裏見前。歐陽名兆熊﹐湖南湘潭人。﹞

琴師張春圃﹐戇直而朴野﹐以彈琴爲都中士大夫所賞。光緒辛巳﹑壬午間﹐慈禧太后病﹐將學琴以自遣﹐召入寢殿授琴焉。張與閹約﹐面太后﹐不能跽﹐必坐彈始成聲﹐皆許之。故與太后異室而坐﹐設琴七八具﹐金徽玉軫﹐窮極富麗。取以彈﹐皆不中節﹐太后乃以禦用者令彈之﹐張落指﹐覺聲甚淸越﹐贊曰「好﹗好﹗」閹人在旁語之曰「好自爲之﹐異日可得一官﹐供職於內府﹐不患不富貴也。」張忿然曰「吾豈希冀此齷齪富貴哉﹗」拂袖而出﹐竟絕迹再不往。﹝張名未詳。嘗應肅王招﹐受月俸﹐彈琴於其邸﹐恆晨往而夕返。一日﹐王以雨止其勿歸﹐張出言有所忤﹐王逐之﹐怡然也。張有女兄亦善琴﹐以孀居就養於張。﹞

崔聘臣精疇人家言。光緒時﹐嘗於京師大學堂﹑南京髙等學堂教授算學﹐負時名。溥玉岑以江蘇學政任滿回京﹐特疏保薦崔至都﹐由總署命題試之﹐閱卷者爲席某﹐席謂崔造詣精深。時張樵野方爲總署堂官﹐雅重崔名﹐遣人示意﹐欲羅而致之門下。崔大忿曰「何物傖荒﹐乃欲我師事之耶﹗」張怒﹐遂黜之。﹝崔名朝慶﹐靜海人。溥名良﹐滿洲人。張見前。﹞

張香濤督鄂時﹐見客不以次﹐微特上謁之客屢謁不能見﹐甚至函電紛馳﹐所招來之人﹐亦攜被於官廳﹐兼旬匝月﹐名刺不能上達。一日﹐任紹國自奉天來﹐持奉督某介紹函進謁﹐在官廳坐候數小時﹐任已不耐。旋有一外人來投刺﹐俄頃卽傳見﹐任乃大忿﹐拳擊幾上茶碗碎﹐又以幾撞窗上玻璃﹐紛紛墮地﹐口中痛詆張之洞媚外。張亦無如何﹐命沈孟南婉辭謝任﹐任始拂衣而出。﹝任字未詳﹐湖南長沙人。沈孟南﹐任之座師也。﹞

唐少川以盡力於南北調停﹐爲民國第一任國務總理。初在南京﹐本與民黨約定﹐以王鐵山爲直隸都督﹐袁世凱堅執不允。唐以內閣不能舉責任之實﹐忿恨非常﹐逕乘火車至天津﹐始上辭職書。時教育部長蔡鶴卿﹑農林部長宋漁父﹑司法部長王亮疇﹑工商部長王儒堂﹐亦聯帶去職。終袁之世﹐民黨鮮入閣者﹐於是帝制之念油然而生。﹝唐君已見前。王名之祥﹐河北通縣人。蔡名元培﹐浙江山陰人。宋公已見前。王亮疇名寵惠﹐廣東人。王儒堂已見前。﹞

讒險第三十二

湯潛庵撫吳﹐窘辱明珠家隸﹐隸漸沮而去﹐歸訴之珠﹐珠謀所以傾陷者甚至﹐而公聲績甚偉﹐聖祖方向公﹐念公在外﹐無處得事端。會東宮出閣讀書﹐乃薦公輔導皇太子﹐帝然之﹐授禮部尙書﹐管詹事府事。將行﹐百姓哀畱﹐以農器塞水陸道不可行﹐公揭示﹕「吾在外﹐不能爲父老徳。往者屢請核減浮量﹐並爲廷議阻﹔今入見天子﹐當面陳之。」民皆羅拜泣﹐良久﹐乃得行。入朝﹐溫諭褒其廉。時余國棟已爲大學士﹐兼管戶部﹐得公所出示﹐以告明珠曰「曩議皆上所可也﹐今市恩推過﹐號於眾以爲名﹐使上知此﹐立蹶矣。」比公至﹐語已上聞﹐而公未之知也。進講東宮﹐首陳《大學》財聚民散之義﹐畢講﹐東宮入侍﹐帝問所肄﹐具以聞﹐帝曰「此列國分疆時語也。若海內一統﹐民散將安之﹖試詢之。」公具陳秦﹑隋土崩之象﹐且言一統而民散﹐禍更烈於分國時﹐帝聞猶諒其忠。會靈臺郎董漢臣上書﹐請諭教元良﹐愼簡宰執﹐語多指斥時事。禦史陶式玉劾漢臣摭浮詞﹐欺世盜名﹐請逮治。下內閣九卿議﹐執政惶悚﹐議與同列囚服待罪﹐王相國熙繼至﹐貌甚暇﹐徐曰「市兒妄語﹐立斬之﹐則事畢矣。」公最後至﹐國柱述兩議以決於公﹐公曰「彼言𨿽妄﹐無死法﹐且所言重諭教﹑崇節儉﹐宜施行﹐大臣不言﹐故小臣言之﹐吾輩當自省。」國柱曰「此語可上聞乎﹖」公曰「上見問﹐固當以此對。」明珠入奏﹐國柱尾其後而與之語﹐命下﹐漢臣免議。旋以公當會議時﹐有慚對董漢臣之語﹐傳旨詰問﹐公奏﹕「漢臣以諭教爲言﹐臣忝長宮僚﹐動違典禮﹐負疚實多。」帝以詞涉含糊﹐令再回奏﹐公具疏引罪﹐旨仍切責之。未幾﹐卒於通州﹐仍視尙書例予察葬。逾月﹐帝與諸大臣語曰「吾遇湯某特厚﹐而怨訕不休﹐何也﹖」眾曰「無之。」帝曰「廷議董漢臣﹐彼昌言朝無善政﹐君多失徳﹐大臣不言﹐故小臣言之﹐尙不爲怨訕乎﹖」眾乃知公爲執政所讒間也﹐非帝寬仁夙重﹐公必無幸矣。﹝湯公爵裏見前。﹞

徐健庵以授意郭琇﹐劾罷明珠﹐其黨徧布中外﹐欲傾陷公兄弟以泄憤﹐於是副都禦史許三禮以公子樹﹑谷﹑炯俱考科道中選﹐劾公有所請托。且謂公潛住京師。部議坐三禮誣鐫級﹐三禮益恚﹐復訐公贓罪﹐帝仍嚴飭之﹐公再疏乞骸骨﹐帝允所請﹐命以書局自隨。公僦居洞庭東山﹐而江督傅臘塔劾公兄弟罪﹐入子侄名幾盡﹐帝寢其疏不問。又一年﹐而有山東濰縣令之事。濰令朱惇厚者﹐以加火耗爲巡撫佛倫所劾﹐論死﹐並劾公曾致書前任巡撫錢玨﹐徇庇惇厚。又以行賄狀掠訊惇厚﹐冀傾公﹐不承乃已﹐然公與玨均坐是落職。自是而媒孽公者不已。嘉定知縣聞在上﹐坐私派得罪﹐閱時二年矣﹐令忽承曾遺公子樹敏金而卻之遲﹐復坐公子罪論絞﹐欲重危公。會聖祖詔諭天下﹐以內外臣工私怨相尋﹐牽連報復﹐逮於子弟﹐殊非朝廷保全體卹之意。諸齕公者乃稍稍解﹐而樹敏得贖罪云。﹝徐公爵裏見前。﹞

王季友兄弟﹐以郭琇疏劾與髙士奇招權納賄﹐得旨均休致。未幾﹐江寧巡撫鄭端希權貴意﹐再疏劾之﹐以爲落井下石之計。聖祖特諭曰「朕崇尙徳教﹐蠲滌煩苛﹐凡大小臣工﹐咸思恩禮下逮﹐曲全終始﹐卽因事放歸﹐仍令各安田裏。近見諸臣黨同伐異﹐私怨相尋﹐牽連報復﹐𨿽業已解職投閒﹐仍復吹求不已﹐株連逮於子弟﹐顚覆及於身家。朕總攬機務﹐已三十年﹐此等情態﹐知之甚悉。夫妒嫉傾軋之害﹐歷代皆有﹐而明季爲甚。公家之事置若罔聞﹐而分樹黨援﹐飛誣排陷﹐迄無虛日。朕於此等背公誤國之人﹐深切痛恨﹐自今以往﹐內外大小諸臣﹐宜各端心術﹐盡蠲私忿﹐共矢公忠。如或不悛﹐朕將窮極根株﹐悉坐以朋黨之罪。」時公方就質﹐詔至得釋。﹝王名鴻緒﹐江南華亭人﹐顓士之弟﹐康熙十二年一甲二名進士。賜及第﹐授編修。被劾時官左都禦史。後仍來京修書﹐累官至戶部尙書。﹞

顧用方之爲河南觀風正俗使也﹐有密奏豫省歲荒者﹐世宗命山東運米十萬石賑之。總督田文鏡諱災﹐以爲歲熟﹐民無需米﹐仍令運官帶回。公爭曰「此時民未必不需米。就使不需﹐然旣運以來﹐存之亦有備無患之義﹔若仍令運回﹐則運費不能動官項﹐仍取諸民﹐民何以堪﹗且王者有分土﹐無分民﹐豫省官民卽山東官民也。爲臣子者﹐當同心共濟﹐不宜自分區域﹐粉飾太平﹐以希恩寵。」田滋不悅﹐密奏公倨傲﹐气陵其上﹐意滅其下。帝以問公﹐公曰「觀察爲欽差官﹐與督撫平交﹐無所爲上也﹔地方官吏皆隸督撫﹐非觀察屬吏﹐無所爲下也﹔旣無上下﹐臣何陵滅之有﹗」世宗曰「奏汝者田文鏡也﹐無乃爲爭米事忮汝乎﹖」﹝顧公爵裏見前。﹞

嶽容齋督川陜時﹐成都人訛言公將謀反﹐公疏聞﹐世宗諭曰「數年來在朕前讒潛嶽鐘琪者甚多﹐不但謗書一篋而已﹐甚有謂鐘琪系嶽飛之後﹐意欲修宋金之報復者﹐荒謬至此而極。此次造言之人﹐必非無因。」著巡撫黃炳等嚴察﹐旋獲姦民盧宗誅之。﹝嶽公爵裏見前。﹞

方望溪初在蒙養齋﹐與河督髙某共事。旣而髙違眾議﹐開毛城埔﹐舉朝爭之不能得﹐臺省二臣竟以是下獄。公言於徐文定﹐文定上言﹐不當以言罪諫官﹐帝卽日釋之。公復具疏﹐力陳河督之愎。河督入對﹐帝以疏示之﹐大憾﹐思傾公。於是河督言公有門生在河上﹐嘗以書托之。帝稍不直公﹐而禮部又有挺身爲公難者。公自知孤立﹐以老病請解侍郎任﹐許之。﹝方公爵裏見前。﹞

李穆堂署吏部侍郎時﹐因議敍年羹堯之子富等捐造營房事﹐不肯從優﹐爲羹堯所嫉。及奉命往天津﹐截漕估變米價﹐盈餘銀五千兩﹐交守道桑成鼎貯庫。公赴廣西巡撫任﹐成鼎解原銀至﹐因公具疏﹐送直隸巡撫李維均會奏﹐維均匿不以聞。會羹堯入覲﹐遂奏公巧取此項﹐公據實陳明。帝洞悉羹堯﹑維均等捏誣傾陷狀﹐諭曰「伊等蓄意如此﹐爾若根基不牢﹐則已墜其術中矣。前項旣經解粵西﹐朕又了然明白﹐可卽畱充公用。」﹝李公爵裏見前。﹞

張得天死後﹐髙宗見所題「白雲亭詩卷」﹐詞意怨望﹐下詔宣示﹐以身後免其追論。帝後見《一統志》﹐於松江府人物不列張名﹐復諭曰「昨閱進呈《一統志》﹐於松江府人物祗載王頊齡﹑鴻緒輩﹐而不及張照﹐意或因照曾因苗疆獲罪﹐又獄中所題詞意感憤﹐經朕宣示﹐遂不錄其人耶﹖從前張照獲罪﹐因疑爲鄂爾泰傾陷﹔其獄中詩﹐大都指摘鄂爾泰者居多。蓋鄂爾泰欲置彼於死地﹐朕若聽信其言﹐照豈獲生全﹖彼不知朕非信讒之主﹐而鄂爾泰又豈奪讒照之人﹖迨後出之囹圄﹐不數年﹐仍擢尙書。朕之終始成全﹐原不以一眚相掩﹐何此次《一統志》轉佚其名耶﹖張照𨿽不得謂純儒﹐然其文采風流﹐實海內所共推﹐公論具在﹐瑕不掩瑜。其將照出處事迹並列焉。」此言卽可爲張公之定論﹐亦可見鄂氏之讒險也。﹝張公爵裏見前。﹞

福康安之解嘉義圍也﹐總兵柴大紀出迎﹐自以參贊伯爵﹐不執橐之儀。福遽劾其前後奏報不實﹐帝曰「柴大紀死守孤城﹐已逾半載﹐非得兵民死力﹐豈能不陷﹖若謂詭譎取巧﹐則當時何不遵旨出城﹖其言糧盡﹐原所以速外援﹐若不危急其詞﹐豈不益緩援兵﹖大紀屢蒙褒獎﹐或稍涉自滿﹐於福康安前禮節不謹﹐致爲所憎。遂直揭其短﹐殊非大臣休容之度。」已而侍郎成徳﹑總督李侍堯仰承福旨﹐所奏皆同﹐柴卒逮問﹐坐法死﹐論者多以此短福云。﹝福康安爵裏見前。﹞

咸﹑同間用兵﹐楚材蔚起﹐其識拔而獎成之﹐展轉推挽以成中興之業者﹐駱吁門也。公鎭楚﹑蜀﹐經畫輜糧﹐論者以蕭何關中﹑寇恂河內爲比﹐以湖南復湖北﹐以湖南北復東南諸省﹐𨿽戰略不逮曾﹑胡之赫赫﹐而功亦偉矣。當賽尙阿之授鉞也﹐軍過湖湘﹐供張甚薄。賽因奏湘撫吏治廢馳﹐駱遂奉命內召。時粵軍已抵湘境﹐暫畱籌防﹐嗣以力完危城﹐淸帝亦知駱可倚任﹐仍畀封圻﹐有益於淸廷者甚大。設當日楚疆不警﹐被劾入都﹐非列閒曹﹐卽淪廢籍﹐二三豪俊﹐未必盡出風塵。賽尙阿一言﹐豈不長城自壞歟﹖﹝駱公爵裏見前。﹞

吳甄酉之死於武昌也﹐實爲巡撫崇綸所齕。先是楚督張亮基旣罷﹐崇綸任巡撫久﹐自謂當代總督﹐而朝旨以吳代之﹐則大懟。吳旣履任﹐簡軍實﹐明賞罰﹐銳以平定粵軍自任。崇不得有所爲﹐益憾之。粵軍攻田家鎭甚急﹐崇謀督兵出禦﹐實欲與吳分權也。面請吳主稿會奏﹐疏上﹐奉批曰「汝等竟皆欲出城耶﹖」崇遂不果行。及田鎭旣陷﹐粵軍進逼武昌﹐崇復欲藉出兵以逃﹐而吳止之。崇益爲蜚語傾吳﹐會吳疏報守城狀﹐奉硃批﹐又曰「汝等竟皆不出城耶﹖」崇知上意已不悅吳﹐乃艸密疏劾之﹐謂其擁兵自守﹐不肯分軍出剿﹐致失田鎭﹐敵旣圍城﹐又不許畫守禦﹐臣欲有所爲﹐而無權無勇﹐徒扼腕而無如何。淸廷得疏﹐益震怒﹐數嚴旨責吳擁兵玩敵。吳不得已﹐率孤軍出城﹐遂一戰而沒。﹝吳公爵裏見前。﹞

尢悔第三十三

吳梅村祭酒亟時﹐有《絕命詩》云「忍死偸生廿載余﹐而今罪孽怎消除。受恩欠債須塡補﹐縱比鴻毛也不如」。又祭酒詞集載其病中賦《賀新涼》一闋云「萬事催華發﹐論龔生天年竟夭﹐髙名難沒。吾病難將醫藥治﹐耿耿胸中熱血﹐待灑向西風殘月。剖卻心肝今置地﹐問華陀解我腸千結。追往恨﹐倍淒咽。故人慷慨多奇節﹐爲當年沈吟不斷﹐艸間偸活。艾炙眉頭瓜噴鼻﹐今日須能決絕。早患苦重來千疊﹐脫屣妻孥非易事﹐竟一錢不值何須說。人世事﹐幾完缺。」至其詩集中《弔侯朝宗》《寄房師周公芮》諸作﹐淒酸激楚﹐自悔偸生﹐隱痛沈悲﹐殆難言諭。甲申而後﹐堂上健存﹐柴車屢徵﹐忍恥一出﹐自與虞山﹑合肥輩貪戀富貴者﹐心事略有不同。﹝吳已見前。﹞

周同谷《霜猿集》﹕「松山戰骨未全枯﹐再建功名佩虎符。終是風沙容易老﹐白頭南渡又南都。」此諷洪承疇之背明歸淸也。洪功成歸裏﹐稱觴林下﹐坐客如雲﹐乃有朗誦烈皇帝祭文﹐以代祝嘏之詞者。此甚雋快﹐不在《漁陽三弄》之下。當遼陽兵敗﹐洪氏生降之日﹐微特宮廷不知﹐亦舉朝所不敢信者也。及江南克捷﹐洪以內院大臣出撫江寧﹐始知其尙在人間。石齋起義事故﹐逮至江寧﹐見洪﹐佯責之曰「若豈洪承疇耶﹖洪大將軍爲國捐軀﹐天子且賜祭九壇矣﹐若等從北方來﹐獨不見穹然道左之禦碑﹐而今冒其名耶﹖」是時洪汗簌簌下﹐不能仰視。洪以受此冷嘲熱罵之故﹐心中亦悔悟頓萌﹐當滿漢一家之日﹐用密室造請﹐竟建以漢人養旗人﹐不令旗人營生計之策。從此滿漢分居﹐漢人得安其農工商賈之業﹐二百七十年來﹐免受其擾﹐𨿽出租稅以養之﹐猶有利焉。馴至八旗之人﹐一物不知﹐仰視漢人﹐猶嬰兒之於乳母﹐民軍一起﹐數月而移其祚。此則洪氏之有功於於漢族﹐抑若善於補過者也。﹝洪已見前。﹞

順治乙酉﹐豫新王多鐸下江南﹐惟禮部尙書錢謙益出城迎降。未幾﹐至燕京管祕書院事﹐充《明史》副總裁。繼以疾乞假﹐馳驛回裏。以黃毓祺事﹐幾遭不測﹐旋得釋﹐匿迹家園﹐詠歌自適﹐甚悔前此之失節。刻《有學集》行世﹐詆剃髮滿語二事﹐文如《髙曾堂酒蘭雜詠序》云「歌聞敕勒﹐祗足增悲。天似穹廬﹐何妨醉倒。」詩如《次韻別友沂》云「髡鉗疑剃削﹐壞服覓儔侶。」《袁節母壽詩》云「碣石已鐫銅狄徒﹐天畱一媼挽頹綱」﹐又云「馬飫市場余苜蓿﹐婢膏胡婦剩燕支。」《簡侯研徳》云「國殤何意存三戶﹐家祭無忘告兩河。」《孫郎長筵勸酒》云「東門銅狄不相待﹐麻姑筵前見桑海。燕山馬角可憐生﹐揚州鶴背知誰在。天關漢口未通津﹐銀海又報生埃塵。漁陽白雀自賓主﹐鳧魚杜宇猶君臣。」《歸玄恭畫像》云「周冕殷又劫灰﹐緇衣僧帽且徘徊。」《次從茂之韻》云「茫茫禹迹今如此﹐憤憤天公莫怨他」﹐又云「先祖豈知王氏臘﹐邊人不解漢時春。」《嚴祠》云「林木猶傳唐痛哭﹐溪云常護漢衣冠。」《西湖雜感》云「歌舞夢華前代恨﹐英雄復漢後人思。」又云「靑衣苦效侏語﹐紅粉欣看回鶻人。」《題丁老畫像》云「發短心長笑鏡絲﹐摩挲皤腹帽檐垂。不知人世衣冠異﹐只道科頭岸接。」其一種戀戀故國之心﹐時時流露於行間﹐宜身後猶被禁書毀板之禍也。﹝錢已見前。﹞

王西樵裏居時﹐屢空見迫﹐卒歲鮮歡。嘗雪後出爲人家送葬﹐從驢子背上作《西樵山人傳》一篇﹐稱心而言﹐自謂實錄一出﹐心迹垂反﹐遂使此文不復可傳﹐每爲嘆絕。﹝王公爵裏見前。﹞

袁重其將出遊﹐母爲脫輕容衣﹐浣濯密以衣子。袁衷之賜以褒衣﹐久之脆。時就客飲﹐有鑷工爲之按摩﹐誤爲所裂﹐初不覺﹐歸寢﹐解外衣﹐露母前所攺衣。不可禦﹐大驚﹐捧衣長號﹐悔痛終身不能釋。﹝袁名駿﹐江南吳縣人﹐三歲而孤。母苦節﹐垂六十年﹐袁日走四方﹐乞當世賢士大夫詩文以頌母。每歸﹐莊誦母旁﹐聲出金石﹐歲葺一卷裝之﹐積五十餘軸。陳眉題其幀曰《霜哺篇》。錢牧齋爲作《識字行》一篇﹐其詞曰「母能識節字﹐兒能識孝字。人生識字只兩个﹐何用三倉四部盈箱笥。」世之人遂無不知有袁孝子者。﹞

年大將軍羹堯軍法極厲﹐一言甫出﹐部下必奉令惟謹。嘗輿從出府﹐值大雪﹐從官之扶輿而行者﹐雪片鋪滿手上﹐幾欲墜指。將軍下令曰「去手。」蓋欲免其僵凍也。從官未會其意﹐各出佩刀﹐自斷其手﹐血涔涔偏雪地。將軍𨿽極悔出言之誤﹐顧已無可補救。其軍令之嚴峻有如此者﹐然亦可見其平日性情之殘酷矣。﹝年已見前。﹞

紀曉嵐之房師孫端人﹐文章淹雅﹐而性嗜酒﹐其醉後所作﹐與醒時無異﹐館閣諸公以爲鬥酒百篇之亞也。督學雲南時﹐月夜獨飲竹叢下﹐恍惚見一人影注視壺﹐狀若朵頤﹐心知鬼物﹐亦不恐怖﹐但以手按曰「今日酒無多﹐不能相讓。」其影瑟縮而隱。醒而悔之曰「能來獵酒﹐定非俗鬼﹐肯向我獵酒﹐視我亦不薄﹐柰何辜其相訪意。」市佳釀三巨﹐夜以小幾陳竹間﹐次日視之﹐酒如故。嘆曰「此公非但風雅﹐兼亦狷介﹐稍與相戲﹐便涓滴不嘗。」幕客或曰「鬼神但歆其气﹐豈眞能飲。」公慨然曰「然則飲酒宜及未爲鬼時﹐勿將來徒歆其气。」觀公之風韻﹐覺魏晉諸賢去人不遠也。﹝孫名未詳﹐此則見紀曉嵐之《槐西雜誌》。﹞

蔣戟門爲文肅公孫﹐承先代家世﹐帝頗優眷。侍郎乃附和﹐因與其家人劉全等聯爲友誼﹐分庭抗禮﹐頗自墮其家聲。朱石君曰「戟門不趨和相﹐自守家範﹐其侍郎固在也。今周旋若此﹐乃終未能攺一官階﹐徒自減其聲價﹐甚無謂也。」蔣聞而悔之﹐然已無及矣。﹝蔣名賜棨﹐江蘇常熟人。﹞

潘芝軒年十六舉於鄕﹐伉儷至篤﹐不欲計偕遠出﹐父母督趣再三﹐弗聽﹐乃使夫人僞爲反目﹐因彊遣之﹐旣貴而夫人卒﹐潘以計偕之行頓成永訣﹐悲不自勝﹐遂欲遁入空門﹐以資懺悔。婦翁堅沮之﹐使富室汪氏女子僞爲己女﹐俾作鸞膠之續。婚後始覺﹐角枕錦衾﹐縈情故劍﹐數十年如一日也。﹝潘公爵裏見前。﹞

羅思舉少無賴﹐數爲劇盜﹐令捕之﹐杖斃棄諸野。中夜而蘇﹐匐匍至一老嫗家﹐賴以存活﹐乃痛自攺悔﹐誓滌前非﹐投身營中﹐驍勇冠儕輩﹐遂歷保至專閫﹐封子爵。每對人言生平作賊事﹐不少諱﹐並請文人歷敍其事﹐洵奇男子也。﹝羅字未詳﹐四川東鄕人﹐爲嘉﹑道兩朝赫然名將。魏氏《聖武記》云﹕思舉﹐忠孝人也。其始﹐軍中莫知所自來﹐及爲副將﹐自檄川﹑陜﹑湖北各州縣﹐所捕劇賊羅某今已爲國宣力。其毋復株連。世始知其出身。﹞

江岷樵年少跌宕不羈﹐好冶遊﹐又嗜蒲之戲。旣而悔之﹐與曾滌生﹑郭筠仙﹑馮卓懷諸人交﹐折節讀書﹐究心經世學﹐不屑於章句﹐磨盾艸檄﹐颯颯若風雨。獨有遠識﹐洞察機先。﹝江公爵裏見前。﹞

端午橋於戊戌新政亦參預其事﹐八月﹐慈禧太后垂簾﹐端甚悔前此之孟浪﹐乃進《勸善歌》﹐且獲擢陜臬。端有一詩詠此事云「誤矣公羊學﹐危哉死鹿音。側聞誅正卯﹐誰實佐僉壬。智識羞葵足﹐劬勞感棘心。朝廷故可攺﹐寇賊漫相侵。」﹝端公爵裏見前。﹞

袁世凱潛謀帝制﹐蔡松坡時在京師﹐袁頗防閒之。蔡首署名於《軍人勸進表》以自污﹐且日縱情於狎邪遊﹐防閒漸疏﹐蔡卒以計脫離虎口。袁聞蔡已至日本﹐乃拊膝而嘆曰「悔不早撲殺此獠也。」﹝袁﹑蔡已見前。﹞

紕漏第三十四

郭華野在康熙時﹐直聲震朝野﹐與彭古愚齊名﹐權要爭思陷之﹐佛倫巡撫山東﹐誣劾公父景昌原名爾標﹐曾入賊黨伏法﹐謂公私攺父名﹐濫請封典。部議追奪﹐並奪公冠帶。後以入觀具疏訟冤﹐言「臣父郭景昌﹐系縣庠生﹐邑匪郭爾標﹐合邑皆知。伊無妻室﹐安得有子﹖不知佛倫何所聞而誣蔑若此﹖」佛倫時官大學士﹐淸帝親詰問之﹐佛以誤疑舛錯對﹐遂仍給還誥軸云。﹝郭公爵裏見前。﹞

徐兩峯爲江蘇巡撫﹐賀長至節﹐天寒裘禿﹐按察使包括以貂裘假公﹐公披之如忘﹐涕唾交揮﹐家僮耳語曰「此包公衣也。」公惶然。少頃﹐訟公事快﹐揮灑如實。聽訟饑﹐家人供角黍﹐且判且啖﹐髭頤盡赤﹐蓋誤硃爲飴﹐筆箸交下﹐不復能辧也。﹝徐名士林﹐山東文登人﹐康熙五十二年進士。由教習授內閣中書。雍正五年﹐授江蘇巡撫﹐疏陳便民之事甚多。後入祀京師賢良祠。﹞

雍正乙巳﹐年羹堯以日月合璧五星連珠奏賀﹐奉旨﹕「此本字體潦艸﹐且將『朝乾夕惕』誤寫作『朝惕夕乾』。年羹堯非粗心辦事之人﹐直不欲以『朝乾夕惕』歸之於朕耳。年羹堯旣不以此四字許朕﹐則渠靑海之功﹐亦在朕許與不許之間。今降旨詰責﹐年羹堯必推托患病﹐他人代書。夫臣子事君﹐必誠必敬﹐陳奏本章﹐卽他人代爲﹐烏有不寓目之理﹖觀此﹐則羹堯自恃己功﹐顯露不臣之迹﹐其乖謬之處﹐斷非無心﹐著將原本發還﹐令其明白回奏。」年遂以此伏誅。﹝是時議政王大臣旋奏「年羹堯反逆不道﹐欺罔貪殘﹐彈章如丘山之積﹐罪迹逾溪壑之深。臣等公大逆罪五﹐欺罔罪九﹐僭越罪十六﹐狂悖罪十三﹐專擅罪六﹐貪婪罪十八﹐侵蝕罪十五﹐殘忍罪四﹐忌刻罪六﹐共犯九十二大罪﹐請立正典刑﹐以伸國法。」奉旨﹐年羹堯令自裁。﹞

陳榕門雍容持下﹐時尹望山居首揆﹐素所推仰。陳病劇﹐尹往視之﹐曰「吾輩均老﹐不知誰先作古人﹖」陳拱手曰「還讓中堂。」蓋習於謙﹐不自覺其言之紕繆也﹐尹默然。及陳予告﹐方戒途﹐而尹已先騎箕矣﹐陳欲回京一慟﹐家人力阻﹐行至韓莊而沒。﹝陳﹑尹二公爵裏見前。﹞

嘉﹑道間﹐有髙桐村者﹐善詼諧。一日﹐以田產事詣某富室﹐主人托故不出﹐髙坐書塾外以候之。時塾師方教「於緝熙敬止」句﹐於字作本音。髙推戶入﹐師倨傲無禮﹐問何事﹐髙曰「以族人交易﹝去聲﹞事來。」師曰「何謂交易﹝去聲﹞﹖」曰「田土往來也。」師曰「當是交易﹝入聲﹞。」髙曰「然先生於於字上少一圈﹐我故於易字一圈以補之。」師自知已教別字﹐諄囑勿宣﹐並爲調處其事。﹝髙名景光﹐浙江錢塘人。﹞

張若霈以部郎出爲山東濟南府﹐善談論。時藩司爲阿某﹐胸無點墨﹐好以門閥自矜。一日﹐於署中演劇﹐偏招同官歡宴。時演《孔明借箭》﹐阿笑謂座客曰「孔子之後﹐乃有孔明﹐可見善人自有善報。」眾知其誤﹐莫敢置對。張獨進曰「豈獨善人有善報﹖試觀秦始皇之後﹐乃有秦檜﹐豈非惡人亦有惡報乎﹖」藩司點頭稱是者再。﹝張字未詳﹐安徽桐城人﹐文和公之子也。﹞

某科會試﹐第三題「民事不可緩也」﹐會元捲內有「臣請爲王言之」一語。數日後﹐會元赴某戲園觀劇﹐忽見戲目大書某日準演滕文公晉封王爵﹐心異之﹐良久﹐始悟其卷中有是語也。急叩園主﹐知爲某伶所書﹐次日贈以百金﹐屬寢其事。﹝按道光丁未會試第三題爲「民事不可緩也」。﹞

太原夏某賈於陜﹐致富矣﹐思得一官以誇耀儕輩﹐乃於同治初納粟爲陜西候補知縣。旣稟到﹐將衙參﹐慮有隕越也﹐聘一友爲顧問。某日﹐至撫署官廳﹐眾見其舉止動作而竊笑之。時長安令爲唐李杜﹐善滑稽﹐突前揖之﹐詢其姓﹐則對曰夏﹐唐又肅容問之曰「夏徵舒是君家何人﹖」夏心目中以爲必是貴顯者﹐乃曰「是先祖也。」事畢歸﹐具以告其友﹐友曰「休矣﹐夏徵舒乃龜子﹐君何爲引爲貴冑﹗」夏大怒。翌日﹐又衙參﹐復遇唐﹐卽揪其領而詈之﹐曰「汝何詈我爲龜子﹖」拉之見巡撫至二堂﹐文巡捕具以狀入稟。時巡撫爲曾望顏﹐命傳二人入。曾問唐﹐唐曰「可問夏令。」乃問夏﹐夏以昨所問答縷述之﹐而夏徵舒之徵字﹐言時又不明晰﹐曾大笑﹐斥之出。卽懸一牌示﹐謂夏某識字太少﹐難膺民社﹐著仍回籍讀書。﹝唐字未詳﹐四川人。﹞

麟趾生長京師﹐且系世族﹐爲國史纂修時﹐僅二十餘歲。在館校對史傳﹐閱至羅澤南﹑劉蓉等列傳﹐拍案大罵曰「外省保舉之濫﹐一至於此﹗羅澤南何人也﹐一教官出身﹐不三年竟保至實缺道員﹐記名布政使﹐死且請謚。劉蓉更豈有此理﹐一候選知縣﹐遂賞三品銜﹐署布政使。外省直暗無天日矣。」時同座者爲惲次遠﹐見其愈罵愈烈﹐萬無可忍﹐遂耳語曰「愼毋妄言﹐若輩皆百戰功臣﹐若非湘淮軍﹐天下非淸廷所有矣。」麟曰「百戰何事﹖天下升平﹐與誰戰者﹖老前輩所謂湘淮軍何物耶﹖」惲笑曰「卽與太平戰耳﹐南北大亂十餘年矣﹐失大小五六百城﹐君不知耶﹖」麟詫曰「奇哉奇哉﹐何以北方如此安靜﹗所謂與太平戰﹐更難索解。」惲知其不足與言﹐遂不答而出。﹝麟字未詳﹐滿洲人﹐同治甲戌翰林。惲名彥彬﹐江蘇陽湖人﹐官侍郎。﹞

淸廷視滿禦史至輕﹐但保送﹐卽記名﹐不必考試也。故滿禦史多不能執筆作書﹐間或上疏言事﹐亦他人爲之捉刀。光緒甲午冬﹐東事正亟時﹐一日早朝﹐福山王文敏在午門外﹐與同列論及軍事﹐太息曰「事急矣﹐非起檀道濟爲大將不可。」蓋指董福祥也。一滿禦史在旁聞之﹐殷殷問檀道濟三字如何寫﹐或書以示之。次日﹐卽上奏﹐請起用檀道濟。又有一禦史﹐上疏力保孫開華﹐不知孫已死數年矣。又某京堂上奏﹐言日本之東北﹐有兩大國﹐曰緬甸﹐曰交趾﹐壤地大於日本數倍﹐日本畏之如虎。請遣大臣﹐前往該兩國訂約﹐共擊日本﹐必可得志云云。徳宗閱此疏﹐震怒﹐將降旨斥革﹐恭忠王在側﹐言如此將使滿洲大臣益爲天下所輕﹐乃止。﹝滿人入仕之途甚寬﹐各部院筆帖式﹐目不識丁者至多﹐循資比俸﹐亦可至員外郎中。然不能得京察一等﹐無外補之望﹐乃以保送禦史爲出路。﹞

光緒時﹐某科春闈後﹐張香濤與潘伯寅大集公卿名士﹐宴於陶然亭。先旬日發柬﹐經學者﹑小學者﹑金石學者﹑輿地學者﹑歷算學者﹑駢散文者﹑詩詞者名爲一單﹐州分部居﹐不相雜。至期來者百餘人﹐兩公紆尊延接。是日天朗气淸﹐無不興髙采烈﹐飛辧玄黃﹐或評書論畫﹐或對弈聯吟﹐餘興未盡。俄而日之夕矣﹐諸人皆有饑色﹐潘問張曰「今日肴饌令何店承辦﹖」張愕然曰「忘之矣﹐今當柰何﹖」不得已﹐飭從者赴近市酒家﹐辦十餘席至﹐皆急就章也﹐沽酒市脯﹐重以餒敗﹐飯尢粗糲﹐眾已倦憊﹐則勉彊小咽﹐狼狽而歸﹐都人至今以爲笑談。﹝張﹑潘二公爵裏見前。﹞

光緒乙未﹑丙申間﹐張香濤權江督﹐幕僚多才俊。值暮春佳日﹐相約踏靑﹐訪袁簡齋隨園故址﹐謁其墓﹐七姬墓亦在焉。隨園大門外有石碣﹐所鐫者爲王夢樓之撰序﹐姚姬傳之題名﹐咸摹挲憑弔久之。歸途集顧石公家園﹐縱談遊事﹐石公亦秣耆宿也。某觀察夙有通才之目﹐席間謂石公曰「袁公七姬﹐其一姓姚﹐頃見石碑上有《姚姬傳》﹝讀作去聲﹞字樣﹐此傳公曾見過否﹖」石公瞠目不能答﹐歸而告人﹐其人諷之曰「君於聲音訓詁之學﹐思過半矣。」﹝顧名未詳﹐江南上元人。﹞

剛毅爲刑部尙書﹐上官日與諸司員言﹐稱臯陶爲舜帝爺駕前刑部尙書臯大人臯陶﹐﹝陶字讀本音﹞。此事早膾炙人口﹐不知猶有令人發噱者。其在刑部日﹐提牢廳每報獄囚瘐斃之稿件﹐輒提筆攺爲瘦字﹐且申斥諸司員不識字﹐諸司員匿笑而已。在軍機時﹐四川報奏剿番夷獲勝一折﹐中有追奔逐北一語﹐剛覽折忽大怒﹐謂川督何不小心至此﹐奏折可任意錯訛耶﹖擬請傳旨申斥﹐眾詫而問之﹐則曰「此必逐奔追比之訛﹐蓋因逆夷奔逃﹐逐而獲之﹐追比其往時掠去漢人之財物也。若作逐北﹐安知奔者之不向東西南面﹐獨向北乎﹖」翁叔平在旁﹐忍笑爲解其義﹐剛終搖首不謂然。﹝剛字子良﹐滿洲人。﹞

有粵人某﹐畱學生﹐而得翰林者也。致書何秋輦中丞﹐稱何爲秋輩老伯﹐又其中艸菅人命作艸管人命﹐秋輦因作聯嘲之云「輦輩同車﹐夫夫竟作非非想﹔管菅爲官﹐个个多存艸艸心。」可謂工絕。﹝是時又有一畱學生致書秋輦﹐亦誤書輦爲輩字﹐又研究之究字誤作宄字﹐秋輦嘲之云「輦輩同車﹐夫夫竟作非非想﹔究宄共蓋﹐九九難將八八餘。」或戲攺其聯云「輦輩同車﹐人知其非矣﹔究宄共蓋﹐君其忘八乎。」則謔而虐矣。﹞

端午樵奉令出洋﹐考查憲政﹐遇吳樾拋炸裂彈於前門﹐𨿽五大臣皆得幸免﹐而心中恆惴惴不定。迨恩銘爲徐烈士錫麟所斃﹐滿大臣更風聲鶴唳﹐鹹懷戒心。端督兩江﹐適藩司瑞擢蘇撫﹐陳子礪學使暫理藩篆。一日晉見﹐值天气酷熱﹐學使就靴內取扇﹐端誤以爲取手槍圖已也﹐驚悸不知所爲﹐遽躍起﹐退數步﹐詰之曰「子礪將何爲者﹖」陳一面取扇出﹐從容答曰「覓扇取涼耳。」端始知誤會﹐緩緩歸座﹐而喘息尙未定。有知其事者﹐嘲學使爲陳驚坐﹐謂其家風宛在云。﹝端公已見前﹐光緒季年督兩江。陳名伯陶﹐廣東東莞人。﹞

瑞識字無多﹐其任蘇撫時﹐某提學使以學校畢業公文面呈請示﹐瑞故詡其能﹐當大庭廣眾﹐持此公文﹐髙聲朗誦﹐至肄業之肄字﹐乃讀作肆音﹐合坐軒渠。一日接見水師統領某﹐臨行叮囑曰「太湖一帶﹐土匪出沒之處﹐宜遊戈遊戈。」蓋遊弋之弋字﹐竟作戈字讀矣。﹝端字莘儒﹐滿洲人。﹞

惑溺第三十五

歌妓陳圓圓﹐聲色甲天下﹐吳三桂慕其名﹐賫千金往聘之﹐已先爲田畹所得。時圓圓以不得事吳﹐怏怏也﹐而吳更甚。未幾﹐李闖將迫畿輔﹐淸師亦集於遼沈﹐明帝命吳守山海關。長安富貴家胥皇皇﹐田憂甚﹐圓圓勸其締交於吳將軍﹐田然之。遂躬迓吳觀家樂﹐屢易席﹐至邃室﹐出羣姬﹐調絲竹﹐一淡妝者﹐率諸美而先眾音﹐情艷意嬌﹐吳不覺神移而心蕩也。顧謂田曰「此非所謂圓圓耶﹖洵足傾人城矣﹗公寧勿畏而擁此耶﹖」田不知所答。圓圓行酒至吳許﹐吳語曰「卿樂甚﹖」圓圓小語曰「紅拂尙不樂越公﹐矧不逮越公者耶﹖」吳頷之。酣飲間﹐警報疊至﹐田前席曰「設寇至﹐將柰何﹖」吳遽曰「能以圓圓見贈者﹐保公家先於保國。」田勉許之。吳卽命細馬馱之去﹐田爽然。帝促三桂出關﹐而畱圓圓於府第﹐吳去而闖拔城矣。明帝死社稷﹐闖據宮掖﹐廣徵聲色。是時三桂父驤方降闖﹐闖聞圓圓美﹐卽向驤索圓圓﹐且籍其家﹐而命其作書以招子。驤俱從命﹐進圓圓﹐闖甚嬖之﹐遣使以銀四萬兩犒三桂軍。三桂得父書﹐欣然受命矣﹐而一偵者至﹐詢之曰「吾家無恙耶﹖」曰「爲闖籍矣。」曰「吾至當自還也。吾父無恙耶﹖」曰「爲闖拘矣。」曰「吾至當自釋也。陳夫人無恙耶﹖」曰「爲闖得之矣。」三桂拔劍斫案曰「果有是﹐吾從若耶﹗」因作書絕父﹐隨效秦庭之泣﹐乞淸師入關以剿寇﹐先敗之於一片石。闖怒﹐戮吳驤並其家人三十餘口﹐欲殺圓圓。圓圓曰「聞吳將軍捲甲來歸矣﹐徒以妾故﹐又復興兵。殺妾何足惜﹐恐其爲王死敵﹐不利也。」欲挈圓圓去﹐圓圓曰「妾旣事大王矣﹐豈不欲從大王行﹐恐吳將軍以妾故﹐窮追不已。爲大王計﹐宜畱妾緩敵﹐當說彼不追﹐以報王之恩遇也。」闖於是棄圓圓﹐載輜重﹐狼狽西行。是時也﹐闖膽已落﹐一鼓可擒。三桂復京師﹐急覓圓圓﹐旣得﹐相與抱持﹐喜泣交集﹐不待圓圓爲闖致說﹐自以爲法戒窮追﹐旋受王封﹐建蘇臺﹑營塢於滇南。而時命圓圓歌﹐圓圓每歌《大風》之章以媚之﹐吳酒酣﹐恆拔劍起舞﹐作發揚蹈厲之容﹐圓圓卽捧觴爲壽﹐以爲神武不可一世也。吳益溺之﹐故專房之寵﹐數十年如一日﹐不知者以三桂能學申胥﹐復君父之大仇﹐曷知其乞師之故﹐在此不在彼。吳梅村作《圓圓曲》以刺三桂﹐曰「衝冠一怒爲紅顏」﹐蓋實錄也。﹝陳圓圓﹐玉峯歌妓也。吳梅村《圓圓曲》云「鼎湖當日棄人間﹐破敵收京下玉關。慟哭六軍俱縞素﹐衝冠一怒爲紅顏。紅顏流落非吾戀﹐逆賊天亡自荒宴。電掃黃巾定黑山﹐哭罷君親再相見。相見初經田竇家﹐侯門歌舞出如花。許將戚裏箜篌伎﹐等取將軍油壁車。家本姑蘇浣花裏﹐圓圓小字嬌羅綺。夢向夫差苑裏遊﹐宮娥引入君王起。前身合是采蓮人﹐門前一片橫塘水。橫塘雙槳去如飛﹐何處豪家彊載歸。此際豈知非薄命﹐此時只有淚沾衣。燻天意气連宮掖﹐明眸皓齒無人惜。奪歸永巷閉良家﹐教就新聲傾坐客。坐客飛觴紅日暮﹐一曲哀弦向誰訴。白皙通侯最少年﹐揀取花枝屢回顧。早攜嬌鳥出樊籠﹐待得銀河幾時渡。恨殺軍書底死催﹐苦畱後約將人誤。相約恩深相見難﹐一朝蟻賊滿長安。可憐思婦樓頭柳﹐認作天邊粉絮看。徧索綠珠圍內第﹐彊呼絳樹出雕闌。若非壯士全師勝﹐爭得蛾眉匹馬還。蛾眉馬上傳呼進﹐雲鬟不整驚魂定。蠟炬迎來在戰場﹐啼妝滿面殘紅印。專徵簫鼓向秦川﹐金牛道上車千乘。斜谷云深起畫樓﹐散關月落開妝鏡。傳來消息滿江鄕﹐烏桕紅經十度霜。教曲伎師憐尙在﹐浣紗女伴憶同行。舊巢共是銜泥燕﹐飛上枝頭變鳳凰。長向尊前悲老大﹐有人夫婿擅侯王。當時只受聲名累﹐貴戚名豪競延致。一斛珠連萬斛愁﹐關山漂泊腰支細。錯怨狂風揚落花﹐無邊春色來天地。嘗聞傾國與傾城﹐翻使周郎受重名。妻子豈應關大計﹐英雄無柰是多情。全家白骨成灰土﹐一代紅妝照汗靑。君不見館娃初起鴛鴦宿﹐越女如花看不足。香徑塵生鳥自啼﹐廊人去苔空綠。換羽移宮萬里愁﹐珠歌翠舞古梁州。爲君別唱吳宮曲﹐漢水東南日夜流。」﹞

李香君風調皎爽﹐能歌玉茗堂《四傳奇》﹐尢工《琵琶詞》﹐然不輕發也。侯朝宗來金陵﹐卽甚愛之。時阮大鋮托王將軍通意於侯﹐欲解陳定生﹑吳次尾之指斥﹐香君私語侯曰「妾少從假母識陳君﹐其人有髙義﹐聞吳君尢錚錚﹐今皆與公子善﹐柰何以阮公負至交乎﹖且以公子之世望﹐安事阮公﹖公子讀萬卷書﹐所見豈後於賤妾也耶﹖」侯乃大呼稱善﹐益敬寵之。未幾﹐侯下第﹐香君置酒桃葉渡﹐歌《琵琶詞》以送之﹐曰「公子才名文藻﹐雅不減中郎。中郎學不補行﹐今《琵琶詞》所傳固妄﹐然嘗暱董卓﹐不可掩也。公子豪邁不羈﹐又失意﹐此去相就未可期﹐願終自愛﹐無忘妾所歌《琵琶詞》也。」﹝香君母曰貞麗﹐嘗一夜博輸﹐千金立盡﹐所交接﹐皆當世豪傑﹐尢與陽羨陳定生善。香君爲其養女﹐亦俠而慧﹐略知書﹐能辧別士大夫賢否﹐張學士溥﹑夏吏部允彜亟稱之。﹞

顧眉生莊妍靚雅﹐風度超羣﹐鬢髮如雲﹐桃花滿面。通文史﹐善畫蘭﹐追步馬守眞﹐而姿態勝之。家有眉樓﹐綺窗繡繚﹐几案堆書籍﹐左右設琴笙﹐香煙字繞﹐檐馬丁當﹐余澹心戲之曰「此非眉樓﹐乃迷樓也。」人遂以迷樓稱之。是時江南侈靡﹐文酒之宴﹐紅妝與烏巾紫裘相間﹐座無眉娘不樂﹐尢艷顧家廚﹐食品精美﹐以故設筵眉樓者無虛日。龔芝麓一見傾心﹐以重金聘之歸﹐字曰橫波夫人﹐擅專房之寵十餘年。﹝顧名媚﹐江南人。後歸合肥﹐以病卒。﹞

馬湘蘭年五十時﹐有烏陽少年惑之﹐少年春秋未半也﹐欲娶之甚堅。姬笑曰「外間以我私卿﹐猶賣珠兒﹐寧有半百靑樓人﹐才執箕帚作新婦耶﹖」眞堪絕倒。﹝馬名守眞﹐以善畫蘭﹐故有湘蘭之名。能作詩﹐有云「自君之出矣﹐不共舉瓊卮。酒是消愁物﹐能消幾个時。」楚楚有致﹐宜其名冠一時。湘蘭足稍長﹐江都陸無從戲以詩曰「杏花屋角響春鳩﹐沈水香殘懶下樓。翦得石橊新樣子﹐不教人見玉雙鉤。」﹞

董小宛天姿巧慧﹐容貌娟妍。七八歲時﹐阿母教以書翰﹐輒了了。少長﹐顧影自憐﹐鍼神曲聖﹐食譜茶經﹐莫不精曉。性愛閒靜﹐遇幽林曲澗﹐片石孤云﹐則戀戀不忍捨去。慕吳門山水﹐徙居半塘﹐小築河濱﹐竹籬茅舍。經其戶者﹐時聞詠詩聲或鼓琴聲。冒辟疆極寵之﹐娶爲副室﹐形影交儷﹐情好甚篤。後以勞瘵死﹐或云被北兵掠去﹐輾轉入宮﹐大被寵眷﹐用滿洲姓稱董鄂氏。吳梅村《淸涼山贊佛詩》蓋暗指董妃逝世﹐淸世祖傷感甚﹐卽遁五臺爲僧。觀辟疆所作《影梅庵憶語》﹐追述小宛言動﹐凡一飲食之細﹐一器物之微﹐皆極意縷述﹐獨至小宛病時作何狀﹐永訣作何語﹐絕不一及﹔死後若何營葬﹐亦不詳書。辟疆蓋有難言之隱也。然冒鶴亭﹑孟心史辧之甚力﹐姑志之以存疑云爾。﹝董名白﹐一字靑蓮。﹞

寇家多佳麗﹐白門其一也。娟娟靜美﹐跌宕風流﹐能度曲﹐善畫蘭﹐能吟詩。十八九時﹐保國公甚嬖之﹐貯以金屋。﹝寇名湄﹐甲申保國生降﹐家口沒入官﹐白門以千金予保國贖身﹐匹馬短衣﹐從一婢而歸。歸爲女俠﹐築園亭﹐結賓客﹐日與文人騷客相往還。酒酣耳熱﹐或歌或笑﹐亦自嘆美人之遲慕﹐嗟紅豆之飄零也。﹞

卞玉京知書﹐工小楷﹐善畫蘭鼓琴﹐喜作風枝婀娜﹐一落筆畫十餘紙。年十八﹐遊吳門﹐居虎丘﹐湘簾幾﹐地無纖塵﹔侍兒柔柔﹐承奉硯席﹐亦靜好女子也。歸於東中一諸侯﹐侯惑之﹐然玉京不甚滿意﹐進柔柔當夕﹐乞身下發焉。﹝卞名賽﹐一曰賽賽﹐後爲女道士﹐自稱玉京道人。﹞

王於一晚歲客湖上﹐狎一妓頗粗陋﹐或嘲之﹐柔笑曰「近代美人尙肥。」﹝王公已見前。﹞

朱竹垞浪遊天下﹐於歌筵舞席﹐時一涉足。寓代州時﹐有妓名白狗者﹐朱甚愛之。晨往曲中相訪﹐不見﹐戲投以詞﹐《調寄步蟾宮》云「疏簾日影才鋪地﹐卻早被金鈴喚起。朝云一片出巫山﹐盼不到黃牛峽裏。山源乍入重門閉﹐任閒殺桃花春水。劉郎去了阮郎歸﹐算只有相如伴你。」﹝朱公爵裏見前。﹞

趙秋谷遊天津﹐友人爲招致名妓曰蕊枝者﹐寒夕濃陰﹐紅燈深屋﹐翩然而來﹐明艷奪目。吳天章方在座﹐一轉盼間頓失常度。乃相與爲詩品題﹐雜以嘲謔﹐屬和者至盈帙。時蕊枝適有所避﹐於秋谷有知己之感﹐情殊厚。會秋谷東歸﹐未幾再至﹐則已爲有力者所主﹐不可復見矣。居久之﹐有爲秋谷傳言者﹐乃相期於他所﹐敍舊傷離﹐數語而別﹐猶持秋谷前時所畫便面﹐容色憔悴﹐非復曩態。先是有問秋谷者曰「蕊姬何如﹖」秋谷曰「新荷出水﹐飛鳥依人。」聞者莫不惝恍自失﹐及是秋谷又若自失矣。爲二絕句以示客曰「烏鵲秋前報好音﹐人間不信月終沈。如何兩度臨滄海﹐不見輕泥蘸客襟。照水閒芝偏有艷﹐先霜病葉已難支。三年好在遊春夢﹐悔作重尋杜牧之。」﹝趙公爵裏見前。﹞

湯西崖爲孝廉時﹐客江陰令陸云士幕﹐羣客交妒﹐云士曰「公等無多言也﹐天下有幾西崖乎﹖」時西崖甫冠﹐美如玉﹐詞文秀美﹐所至傾坐。邑有妓紅娘子者﹐已在杜秋之年矣﹐西崖悅其妍媚﹐比於啖蔗之甘﹐客裝所蓄﹐罄之而去。逾年西崖入翰苑﹐致書云士﹐云士大喜﹐以爲西崖念舊交﹐不以云泥有間也。發其緘札﹐寒暄外﹐無一語致感謝者﹐惟拳拳問紅娘子無恙否﹐且言紅有假子﹐頗能文﹐已令采芹入泮否﹐云士大怒。﹝湯公爵裏見前。﹞

馬如蘭少未有名﹐袁簡齋過吳門﹐乃爲之命名﹐簡齋詩所謂如蘭二字付卿卿者是也。瀕行﹐與之約﹐返吳當作兩月畱。至梁溪﹐盛稱之於嵇公子集虛﹐謂向來品題羣花﹐必如其分﹐獨於馬莫得形容語﹐嵇曰「豈卽不著一字﹐盡得風流者歟﹗」袁擊節嘆賞。﹝袁公爵裏見前。﹞

黃仲則《綺懷詩》十六首﹐蓋爲其意中人而作也。意中人所適者﹐爲四川屏山縣知縣之子﹐故詩句云「何須更說蓬山遠﹐一角屏山便不逢」﹐又云「錦江疑在靑天上﹐望斷流頭尺鯉魚」﹐又云「忍見靑娥絕塞行」﹐是其證也。其人僅中人姿﹐故詩中絕不言其美。﹝黃公爵裏見前。﹞

濮小姑態度丰艷﹐柔情綽約﹐𨿽不嫻文翰﹐而吐屬溫和。吳頡云校試潮嘉﹐適乘其舟﹐嚴諭從人禁妓入謁﹐小姑竊窺而心慕之﹐然以學使尊嚴﹐不敢自薦。一日薄暮﹐密雨如注﹐小姑與其母定計設筵﹐醉僕從於他舟﹐潛令篙師當吳寢所﹐穴篷數處。頃之﹐衾枕淋漓﹐吳急起狂呼﹐莫有應者。小姑佯自夢中驚覺﹐挑燈出視﹐謂吳曰「湫隘何可憩息﹐後有小榻尙潔﹐敢請移寢﹐何如﹖」吳睨之﹐嫣焉一笑﹐媚致橫流﹐不覺心動﹐遂與燕婉。試罷返省﹐題便面以贈小姑曰「輕衫薄鬢雅相宜﹐檀板低敲唱竹枝。好似曲江春宴後﹐月明初唱鄭都知。折柳河幹共黯然﹐分襟恰值暮秋天。碧山一自送人去﹐十日篷窗便百年。」﹝吳名鴻﹐浙江仁和人。贈詩後﹐小姑捧詩而拜﹐欲脫籍隨行﹐吳不可﹐殷勤慰諭而止。於是潮人呼小姑爲殿撰夫人矣。小姑益自矜貴﹐不肯復理故業﹐遂出私囊千金﹐於湘子橋邊築精舍﹐焚香禮佛。後聞吳逝﹐設位哭奠﹐不食而卒。﹞

曾春姑丰姿穠粹﹐如碧桃初放﹐滿座生春。顧性孤峻﹐不喜見客。金聽濤爲諸生時﹐嘗客潮州﹐聞其名﹐訪之。春姑睡﹐因朗吟梁簡文「低鬟壓落花」之句﹐驚回幽夢﹐倦眼斜注﹐覺金之神彩不似庸流﹐整巾徐起﹐敍談良久﹐情意頓洽﹐遂成燕婉。未幾﹐金鄕試旋裏﹐祖餞江邊﹐攬衣揮涕。金取小端硯﹐勒其事於背﹐贈之曰「我苟富貴﹐攜此而來﹐畱不相負。」春姑珍之如趙璧。後十餘年﹐金以內閣學士校試潮嘉﹐適乘曾舟﹐春姑聞學使姓名裏居甚悉﹐伏篷底窺之﹐態度宛然。遂設筵舟中﹐延其幕客沈靜常﹐邀金宴飲。春姑作別時裝束﹐俟酒酣﹐用盤承硯獻之﹐金就燭取視﹐驚曰「爾豈昔年韓江曾春姑耶﹖」春姑嗚咽不成一語。金作詩二章﹐贈白金五百兩﹐慰遣之。詩曰「含顰憶昔倚樽前﹐麗服明妝似水仙。今日相逢卿老矣﹐不堪回首問當年。不抱琵琶過別船﹐芳心與石一般堅。相思有證分明在﹐淚漬模糊滿硯田。」﹝金名未詳﹐江蘇吳江人﹐官至尙書。﹞

彭雪琴微時﹐有鄰女字梅仙者﹐具殊色﹐慕其才學﹐願委身焉﹐將有成議﹐格於他故﹐不果﹐梅仙旋怏怏卒﹐彭慟之﹐誓寫梅花十萬幅以報。其《題采石硯太白樓》詩曰「三生石上因緣在﹐結得梅花當蹇修」﹐又曰「頹然一醉狂無賴﹐亂寫梅花十萬枝」﹐又曰「一枝畱得江南信﹐頻寄相思秋復春」﹐又曰「無補時艱深愧我﹐一腔心事托梅花」。殆皆因梅仙而發者歟。﹝彭公爵裏見前。或云梅仙他嫁﹐彭旣顯貴﹐梅仙猶在﹐而彭常至其家﹐出金周之﹐或酒或弈﹐如伉儷﹐惟不及於亂耳。﹞

楊小匡能文﹐精拳勇。幼隨父宦遊蘇州﹐鄰有海鹽查姓者﹐眷屬相往來﹐查女幼而才﹐與楊固兩小無猜也﹐兩人唱酬無虛日。時女已字吳縣潘祖同﹐祖同父侍郎曾瑩在籍時﹐楊曾受業門下﹐及長﹐聘彭氏。彭官京師﹐楊往就婚﹐館於潘。時女已歸﹐祖同亦入翰林。咸豐己未﹐楊中順天副榜﹐已與女通﹔至甲子﹐又中鄕舉。其年祖同因事革職遣戍﹐兄祖蔭又由侍郎降編修﹐驟失勢﹐楊遂無所忌。然其師曾瑩固在也﹐以侍郎退休﹐就養京邸。一日﹐見楊與女唱和詩﹐語多狎褻﹐逐楊出。次年﹐楊會試不第﹐乃夜逾墻入潘宅﹐負女遁。潘乃徧告同鄕故舊﹐會場若得楊捲﹐卽抑之﹐不使淫凶得志。然楊猶中戊辰進士﹐得主事﹐分工部﹐自知不容於淸議﹐遂歸築精室於淮河下﹐與女日夕唱和﹐享閨房之樂者二十年。女死﹐楊挽以聯云「前世孽緣今世了﹐他生未卜此生休。」有曾見女者﹐謂女不美﹐面且麻﹐惟多才耳。﹝楊名鼎來﹐江蘇山陽人。﹞

淸穆宗禦極時﹐春秋鼎盛﹐好微服冶遊﹐然微行時﹐從者僅一二內臣﹐苦無便給之士﹐爲其狎邪侶﹐未能曲盡遊興。京師著名之飯莊﹐曰宣徳樓﹐一日﹐王景琦太史偕某部郎小酌樓中﹐王擅二簧﹐某部郎長昆曲﹐乃以紅牙檀板﹐各獻所長。一曲旣終﹐隔坐一客欣然至前﹐詢太史等姓名官階﹐曰「所奏曲良佳﹐盍爲我再奏一曲。」視其人气度髙華﹐口吻名貴﹐太史心知其異﹐乃如命爲之再歌。歌未竟﹐忽有二華服少年立簾外探望﹐見客則肅然拱立。俄而車馬喧闐﹐人傳恭王至﹐行馬數十﹐擁一朱輪車停樓下。恭王從容下車﹐入與客耳語﹐久之﹐客始微頷﹐怏怏從之去。客登車﹐恭王爲之跨轅。遊龍流水﹐頃刻已渺。太史與某部郎皆心驚不已﹐知遇帝也。不數日﹐上諭下﹐二人皆不次遷秩﹐某部郎以枉道爲恥﹐辭不拜﹔太史則數遷至侍郎﹐宏徳殿行走﹐所以蠱惑上者﹐無所不至﹐帝竟以此得痼疾不起﹐所謂出痘者﹐醫官飾詞也。﹝王字及邑裏未詳。帝崩後﹐有人撰聯諷其事者云「宏徳殿宣徳樓﹐徳業無疆﹐且喜詞人工詞曲﹔進春方獻春策﹐春光有限﹐可憐天子出天花。」後爲陳六舟彈劾﹐革職永不敍用。陳疏如神禹之鼎﹐而措詞又含蓄得體﹐惜不記憶云。﹞

傅彩雲者﹐蘇州名妓也。年十三﹐依母居滬﹐洪文卿以殿撰典試江西﹐銜卹歸﹐一見悅之﹐斥重金置爲側室﹐待年於外﹐祥琴始調﹐金屋斯啟。攜至都下﹐寵以專房。文卿持節使歐洲﹐萬里鯨天﹐鴛鴦並載。旣至徳﹐六珈象服﹐儼然敵體﹐徳皇后嘗偕其並坐照像﹔文卿旋攜之往俄﹐彩雲在某公園﹐與徳國陸軍中尉瓦徳西相識。文卿代歸﹐從居京邸﹐俄而文園消渴﹐文卿竟夭天年﹐彩雲遂再墮煙花﹐往來津﹑滬。光緒庚子入都﹐築香巢於陜西巷﹐攺名曰賽金花。不數月﹐八國聯軍入京﹐統帥適爲瓦徳西﹐彩雲乃重續墜歡﹐侍瓦居儀鸞殿。爾時聯軍駐京﹐惟徳軍最酷﹐畱守諸大臣皆瞠目結舌﹐賴彩雲言於瓦﹐稍止淫掠。謂琉璃廠爲文物薈萃之所﹐不遭焚毀﹔尋議賠款﹐勸瓦減少其數﹐此其惠及國家者不鮮也。儀鸞殿災﹐瓦抱之穿窗而出。瓦酋歸國﹐徳皇察其事﹐卒被褫譴﹐而彩雲則執燕京歌樓之牛耳﹐裝束新奇﹐神光四射﹐一時親貴趨之如蟻。蓄駿馬數十﹐出則乘之﹐前導後擁﹐見者稱之爲賽二爺。旋虐一雛妓死﹐事發﹐到刑部﹐問官皆其相識﹐從輕遞回原籍。樊樊山作前後二《彩雲曲》﹐都五千餘言﹐傳誦一時﹐至比於梅村之《圓圓歌》。樊又謂禍水何能溺人﹐人自溺之﹐出入靑樓者可以爲鑑﹐其論近於迂。十餘年來﹐又不知偃蹇幾夫。近乃歸參議員魏阜甌﹐𨿽半老佳人﹐仍不減當年風韻﹐並屏除一切嗜好﹐殆欲以晚節蓋前愆歟。﹝洪名鈞﹐江蘇吳縣人。魏名斯炅﹐江西金溪人。傅彩雲﹐一名曹夢蘭﹐安徽人。近人有《孽海花》一書﹐於其事迹最詳。樊之《前彩雲曲》敍其嫁洪遊歐﹐再落平康各節﹐無關重要﹔《後彩雲曲》則著意於庚子之變﹐沈子培至以爲的是香山﹐斷非梅村。玆錄之於下云﹕納蘭昔禦儀鸞殿﹐曾以宰官三召見。畫棟珠簾謁禦香﹐金牀玉几開宮扇。明年西幸萬人哀﹐桂觀蜚廉委劫灰。虜騎亂穿驛道走﹐漢宮重見柏梁災。白頭宮監逢人說﹐庚子災年秋七月。六龍一去萬馬來﹐柏靈舊帥稱魁傑。紅巾蟻附端郡王﹐擅殺徳使董福祥。憤兵入城肆淫掠﹐董逃不獲池魚殃。瓦酋入據儀鸞座﹐鳳城十家九家破。武夫好色勝貪財﹐桂殿秋淸少眠臥。聞道平康有麗人﹐能操徳語工徳文。狀元紫誥曾相假﹐英後殊施並寫眞。柏靈當日人爭看﹐依稀記得芙蓉面。隔越蓬山十二年﹐瓊華島畔邀相見。隔水疑通云漢槎﹐催妝還用天山箭。彩雲此際泥秋衾﹐雲雨巫山何處尋。忽報將軍親折簡﹐自來花下問靑禽。徐娘𨿽老猶風致﹐巧換西裝稱人意。百環螺髻滿簪花﹐全匹鮫長拂地。鴉娘催下七香車﹐豹尾銀槍兩行侍。細馬遙遵輦路來﹐羅果踏金蓮至。歷亂宮帷飛野雞﹐荒唐禦座擁狐貍。將軍攜手瑤階下﹐未上迷樓意已迷。罵賊還嗤毛惜惜﹐入宮自詡李師師。言和言戰紛紜久﹐亂殺平人及雞狗。彩雲一點菩提心﹐操縱夷獠在纖手。篋休探赤仄錢﹐操刀莫逼紅顏婦。始信傾城哲婦言﹐彊於辯士儀秦口。後來虐婢如蝮虺﹐此日能言賽鸚鵡。較量功罪相折除﹐僥幸他年免繯首。將軍七十虯髯白﹐四十秋娘盛釵澤。普法戰罷又今年﹐枕席行師老無力。女閭中有女登徒﹐笑捋虎須親虎額。不隨盤瓠臥花單﹐那得馴狐集金闕。誰知九廟神靈怒﹐夜半瑤臺生紫霧。火馬飛馳過鳳樓﹐金蛇燔雞樹。此時錦帳雙鴛鴦﹐皓軀驚起無襦。小家女記入抱時﹐夜度娘尋鑿壞處。撞破煙樓閃電窗﹐釜魚籠鳥求生路。一霎秦灰楚炬空﹐依然別館離宮住。朝雲暮雨秋復春﹐坐見珠盤和議成。一聞紅海班師詔﹐可有靑樓惜別情。從此茫茫隔雲海﹐將軍頗有連波悔。君王神武不可欺﹐遙識軍中婦人在。有罪無功損國戚﹐金符鐵券趣銷毀。太息聯邦虎將才﹐終爲舊院蛾眉累。蛾眉終落教坊司﹐已是琵琶彈破時。白門淪落歸鄕裏﹐綠艸依稀具獄詞。世人有情多不達﹐明明禍水褰裳涉。玉堂鷺愆羽儀﹐碧海鯨魚喪鱗甲。何限人間將相家﹐墻茨不掃傷門閥。樂府休歌楊柳枝﹐星家最忌桃花煞。今者株林一老婦﹐靑裙來往春申浦。北門學士最關渠﹐《西幸叢談》亦及汝。古人詩貴達事情﹐事有闕遺須拾補。不然落混退紅花﹐白髮摩登何足數。﹞

民國以來﹐都中女伶頗盛﹐最有名者﹐爲鮮靈芝﹑劉喜奎﹑富竹友﹑劉菊仙諸伶﹐一時名流多溺之﹐爭爲詩歌相鼓吹﹐如易哭庵之《鮮靈芝歌》所云「生男一蟹輸一蟹﹐生女一雌勝一雌。牡丹嫩蕊開春暮﹐螺碧新茶摘雨前」﹐甚爲膾炙人口。劉少少冊封喜奎爲劉王﹐尙爲文人遊戲之筆﹐至作同姓不爲婚辧﹐幾欲唐突西施﹐則近於呆矣。樊樊山之於竹友﹐李直繩之於菊仙﹐或認爲寄女﹐或納爲簉室。流風所煽﹐馴致儇薄少年﹐寒酸學子﹐逾閒蕩檢﹐舉國若狂﹐推原作俑﹐易﹑劉﹑樊﹑李諸公﹐不能辭其咎矣。﹝易﹑樊二君見前。劉名和鼒﹐湖南長沙人。李名淮﹐四川人﹐前淸廣東水師提督。﹞

仇隙第三十六

李太虛者﹐吳梅村之座師也。崇禎中爲列卿﹐國變不死﹐降李自成。淸定鼎後﹐乃脫歸。有舉人徐巨源者﹐其年家子也﹐嘗非笑之。一日視太虛疾﹐太虛自言病將不起﹐巨源曰「公壽正長﹐必不死。」詰之﹐則曰「甲申﹑乙酉不死﹐則更無死期﹐以是知公之壽正未艾也。」太虛怒﹐然無如何。巨源又撰一劇﹐演太虛及龔芝麓降賊後﹐聞淸朝兵入﹐急逃而南﹐至杭州﹐爲追兵所躡﹐匿於嶽墳鐵鑄秦檜夫人跨下。值夫人方姅變﹐迨兵過而出﹐兩人頭皆血污。此劇已演於民間﹐稍稍聞於太虛﹔適芝麓以上林苑監謫官廣東﹐過南昌﹐亦聞此事﹐乃與太虛密召歌伶﹐夜半演而觀之﹐至兩人出跨下時﹐血淋漓滿頭面﹐兩人相顧大哭﹐謂名節掃地至此﹐夫復何言﹗然爲孺子辱至此﹐必殺之以雪此仇。乃使人俟巨源於逆旅刺殺之。﹝李名未詳﹐江西南昌人。徐已見前。﹞

趙秋谷天才駿厲﹐俯睨一切。時有黃六鴻者﹐由知縣行取給事中入京﹐以土物及詩稿徧送諸名士﹐至趙贊善﹐趙答以柬云「土物拜登﹐大集璧謝。」黃遂銜之刻骨。未幾而趙有國喪觀劇之事﹐黃遂據以彈劾﹐趙因以落職﹐偃蹇終身。﹝黃邑裏未詳。趙公爵裏見前。﹞

吳漁山自號墨井道人﹐畫與王石谷齊名。同居常熟﹐總角卽相友善。嘗借石谷所摹大癡畫卷﹐屢索不還﹐漸成怨隙﹐石谷遂與絕交。﹝吳﹑王二公已見前。﹞

陳滄洲官江寧知府。值聖祖南巡﹐總督阿山借供張名﹐召屬官議增賦﹐眾無言而注目公﹐公力爭﹐且曰「官可罷﹐賦不可加也。」阿自是滋不悅公﹐乃以他事讒害之﹐系江寧獄﹐欲絕其食。獄卒憐之﹐私哺以餅﹐爲守者李丞偵知﹐怒杖卒四十﹐曰「通一勺水入獄者如之。」公自分命絕矣。忽外有貴人騶唱聲甚髙﹐曰「獄官來﹐我浙江巡撫趙申喬也。入覲時﹐皇上命我語江南督撫﹐還我活陳鵬年﹐不知汝等可知否﹖」言畢去﹐不與公交一語。未十年﹐公總督南河﹐李爲邳睢同知﹐大懼。來謁公﹐公無言﹐李心稍安﹐疑公忘之矣。居無何﹐黃河南岸崩﹐芻茭翔貴﹐治者竹楗石﹐需金巨萬。公張飲﹐召河官十餘人入﹐酒行嘆曰「鵬年餓江寧獄幾死﹐不意有今日。自賀一觥。」且飲且目李﹐目閃閃如電﹐須髯翕張。李色變﹐客亦瞠目不知所以﹐公笑曰「諸君不賀我乎﹖盍進一觥。」合席諾聲如雷﹐不能者彊畢之。俄奴捧饕餐出﹐瓷而鴿金者也﹐狀獰惡﹐公起滿斟之﹐持行至李所曰「某年月日﹐爲一餅故﹐杖獄卒﹐欲餓我死者﹐非他人﹐卽足下也。今河岸崩﹐百萬生靈所關﹐不比老陳性命﹐不值一錢也。罰汝飲﹐卽往治之﹐放一勺水入民田者﹐請敕書斬汝﹐亦使羣公知鵬年非報私仇者。」李長跪﹐色若死灰﹐持﹐墮地碎﹐兩手自搏﹐叩頭數百﹐滿座咄嗟回首﹐無一人忍睇其面者。李出﹐傾家治河﹐河平﹐來驗工官纓帽小車﹐所杖江寧獄卒也。旣﹐李竟慚恨死。﹝陳公爵裏見前。﹞

徐冠卿少聰慧﹐從孝廉周云陔遊。冠卿得鄕舉﹐與其師同入京﹐應禮部試。師約束太嚴﹐遂成仇恨。冠卿以百部食之﹐卒於逆旅。其年冠卿捷南宮﹐入詞館﹐京師人有知其事者﹐呼冠卿爲藥師佛。冠卿恃才狂放﹐怨者頗多。雍正初﹐怨家某以其詩集中有「明月有情還顧我﹐淸風無意不畱人」之句﹐遂以出首。當刑部審訊時﹐有與冠卿有瓜葛者﹐欲寬其罪﹐預告之曰「實出無心。」及訊冠卿﹐仰見堂上司員胡宗琳侍立案前﹐與其師面貌無異﹐乃大驚愕﹐供有心誹謗者﹐胡亦力爭﹐遂畫稿定罪。將正法時﹐所親猶怪之﹐冠卿曰「吾命也﹐無他言。」﹝徐名駿﹐江蘇昆山人﹐健庵司寇之幼子也。﹞

嶽容齋之入朝也﹐紀成斌權大將軍篆﹐命副參領查廩領卒萬人牧駝馬。廩性懦葸﹐畏邊地寒﹐以偏裨五十人放牧﹐己率眾避寒山谷間﹐日置酒髙會爲樂。準夷入寇﹐偏裨報廩﹐廩笑曰「鼠盜不久卽散。」按兵不往。及馬駝被擄﹐廩聞信棄官去。過總兵曹壘﹐呼曹救之。曹卞急﹐率兵往﹐爲賊所敗﹐單騎奔﹐賴提督蔣建率本標卒追之﹐轉戰七晝夜﹐敵始卻。廩見紀﹐皆委罪於曹﹐紀笑曰「滿洲人之勇﹐固如是耶﹗」收縛﹐將斬之。嶽歸﹐紀告以故﹐嶽驚曰「君今族矣。滿族爲國舊人﹐吾儕豈可與抗﹐以干其怒耶﹗」解廩縛﹐以善言諭之﹐委罪於曹﹐斬之以徇﹐而以捷聞。廩轉仇嶽刺骨。會查郎阿巡邊﹐其戚也﹐因控嶽諸不法事﹐及紀掩敗爲功狀。查郎阿據以入告﹐世宗大怒﹐斬紀於營﹐置嶽詔獄﹐而廩竟得免。﹝嶽公爵裏見前。﹞

杭堇浦與全謝山以才學相投契﹐爲最親密﹐客京師及維揚﹐無一日不相見﹐談笑辧論﹐相服相稱嘆﹐數十年無間言也。旣而謝山膺粵東制府之聘﹐往主端溪書院﹐堇浦同時爲粵秀書院山長。謝山自束脩外一介不取﹐𨿽弟子饋時物亦峻拒之﹔而堇浦則捆載湖州筆數萬﹐乞粵中大吏函致其僚屬﹐用重價彊賣與之。謝山遺書規戒﹐謂此非爲人師所宜﹐不聽。謝山歸﹐以告揚州馬氏兄弟。他日堇浦至馬氏﹐秋玉昆季甚詰堇浦﹐堇浦不敢辧﹐而怨謝山切骨﹐謝山不知也。謝山旣卒﹐其弟子蔣樗庵﹑董小鈍諸君﹐念其師執友莫堇浦若﹐乞之銘墓。堇浦使來索遺集﹐與之﹐久無報章﹐屢索還遺集﹐終不報﹐而堇浦《道古堂文集》雕本出矣。諸君視其目有《鮚亭集序》﹐忻然檢讀﹐則若譽若嘲﹐不解所謂。細譯之﹐又似謝山有敗行者﹐皆大驚怪。又徧觀其他文﹐則竄謝山文爲己作者六七篇﹐於是知堇浦賣死友﹐而不知其賣之之故。旣有自維揚來者﹐道其詳於樗庵﹐始恍然大悟。其後樗庵弟子有鈔《鮚亭集》﹐而以杭序冠首者﹐樗庵見之大怒﹐乃手紀堇浦負謝山始末於序後。此書後歸煙嶼樓徐先生﹐故先生詳述之如此。﹝全﹑杭二公爵裏見前。按樗庵固不妄語﹐徐先生亦不輕詆前輩者。且堇浦《粵遊集》每有以湖筆饋某官詩﹐其文集中考據辧論之作﹐頗與鮚相出入。然則才如堇浦﹐竟有文無行﹐賣良友於死後﹐亦可唏矣。﹞

乾﹑嘉時﹐朝貴盛行弈藝﹐以此四方善弈士咸集京師﹐而以範西屏爲巨擘。有先範得名者黃某﹐久遊公卿間﹐稱國手﹐年亦倍長於範。及範入都﹐黃與角藝﹐卒死範手﹐於是慕範者未嘗不惜黃﹐而不知其中自有天焉。先是富春韓生館某部郎家﹐韓本善弈﹐而人莫知。一日部郎邀黃弈﹐韓作壁上觀﹐局竟謂部郎曰「黃某弈𨿽名盛一時﹐而自我觀之﹐其於攻守之法猶未盡然﹐誰謂無可敵者﹗」部郎乃復邀黃與韓對弈。黃見韓年少﹐意甚輕之﹐及布局﹐覺有異﹐卽極力防拒﹐而輒爲所窘。黃或乘間出奇﹐韓則信手以應﹐不費思索。竟三局﹐黃三北焉﹐遂推枰起曰「余今適發隱疾﹐越日當與君決勝負耳。」嗣是黃名稍遜﹐而韓技亦有知者。某王亦精此藝﹐聞韓名﹐召與弈﹐自辰至日中﹐連和三枰﹐末局韓負半子。蓋應召時﹐使者以王好勝爲囑﹐韓欲博王歡﹐而又不墮己名﹐故於進退間﹐分毫不失如此。然其心力之劬﹐恰過常局數倍矣。時黃恨韓成仇﹐偵知其故﹐韓出卽要於途曰「今日願與君畢其所長。」韓苦辭不可﹐乃勉與弈。及爭一角﹐韓反復凝思﹐卒不能應﹐黃以冷語迫之﹐韓神色頓異﹐遽噴血數升而絕。越後二十餘年﹐而黃爲範乘﹐若相報復焉。﹝範已見前。相傳範入都時﹐黃猶在。諸鉅公設彩邀二人一爭﹐勝局未分﹐亦以一角決上下。範見黃握子不落﹐曰「先生殆不欲戰乎﹖」黃忽色變﹐曰「孽也﹐天奪我矣﹐又何爭爲﹗」方推枰起﹐遽倒地而死。﹞

陳國瑞寓居揚州﹐與提督李世忠過從遊宴。先是國瑞在淸淮時﹐嘗截畱李世忠營中餉鹽﹐值銀鉅萬﹔又殺世忠部將之攻下蔡墟者﹐取其軍械﹐而誣其勾通苗沛霖﹐世忠皆不敢與校。及是欲雪宿仇﹐而陽與爲歡﹐國瑞不悟﹐日與狎飲﹐時時以戲言謔之﹐世忠積不能平。一日淸晨﹐率親兵數十突入國瑞之舍﹐擒國瑞以出﹐聲言解往金陵﹐聽總督曾侯相處置。挾以登舟﹐揚帆南下﹐國瑞兄子陳澤培率眾追之。是時湖北運銅船數百號停泊河幹﹐其水手皆楚人﹐國瑞同鄕也。澤培號於眾曰「有能追奪吾叔者﹐賞以萬金。」於是應募者數千人﹐追及世忠於瓜洲之四里鋪﹐圍其大舟。世忠乘夜挾國瑞登舢板船﹐潛行出口﹐溯江西下。黎明﹐澤培登其大舟﹐取世忠妾婢三人以歸揚州﹐扶以遊街﹐官吏馳往彈壓﹐送歸世忠本宅。而船中尙有二女﹐於紛呶之際﹐懷金寶赴水以死。曾旣接世忠稟牘﹐嚴批責令先釋國瑞﹐來轅聽候訊辦。世忠泊舟蘆葦叢中﹐先來謁曾﹐曾拒不見﹐遣武弁以一令箭偕世忠同至舢板船﹐釋放國瑞﹐始於船底掖出之﹐饑憊幾無人形﹐時同治十年閏四月十八日也。李﹑陳二人同交營務處﹐委員訊具供詞﹐曾乃衡情剖斷﹐世忠以擅執大員被褫職﹔國瑞累次滋事﹐又濫殺世忠部將﹐因事在赦前﹐劾以都司降補﹐均交地方官嚴行管束﹔澤培革去監生﹐時議允之。﹝陳﹐湖北人﹐李﹐安徽人﹐兩人齊名﹐悍亦相似。然以人格論﹐則世忠不及國瑞多矣。國瑞不失爲粗豪之丈夫﹐世忠只成反復之小人耳。其尋仇互鬥也﹐世皆直陳而曲李﹐亦足見公論之在人也。﹞

蔡跋

右新世說八卷﹐吾友易君蔚儒所作也。昔漢魏之際﹐漸尙淸談﹐逮晉宋而極盛。臨川王義慶乃仿劉子政世說之例﹐而作新書﹐務以標領新異﹔已耳得博聞彊記之孝標爲之作注﹐而其書始有裨於掌故焉。有淸之初﹐王丹麓承明代詩社之餘習﹐作今世說﹐頗多雋語﹐而讀者頗以稱許溢量﹑標榜聲气爲言。易君後王氏二百年而有是作﹐自釆錄王書數十則外﹐皆以見聞所及﹐精擇而雅言之﹐幾乎無一字無來歷。昔人評唐語林曰﹐是書𨿽仿世說﹐而所紀典章故實﹑嘉言懿行多與正史相發明﹐視劉義慶之專尙淸談者不同。吾於是書亦云。七年九月十二日蔡元培跋

