寄園寄所寄淸趙吉士

●例言予自少至壯﹐凡見聞新異﹐輒筆之於書。積之旣久﹐分類成帙﹐用作座側之玩﹐因京園以寄其所寄﹐故以寄名園。嗣因竹太史采十餘條入《日下舊聞》﹐知不能久藏笥篋﹐遂爾付梓。

是書分十二寄﹐凡屬生平所歷﹐偶有觸者﹐輒附於末﹐以見世間事原有兩相符合處。至予作令晉中﹐平交山寇﹐夏君宛來敍其本末行世﹐亦節取數條﹐以相印證。

《囊底寄》。凡智囊已載者﹐槪不復采﹐非好用機械也﹔有才不措諸實行﹐讀書不能致用﹐只紙上空談耳。

《鏡中寄》。忠孝故事﹐多不勝采﹐世所赫赫共傳者﹐不必錄﹐錄其幽僻而聳聽者。借鑑古人﹐以自惇本行﹐亦聖人論士﹐宗族稱孝﹐鄕黨稱悌之謂也。

《倚杖寄》。山川取其最大而有名者﹐新安山水﹐則齋爲一卷﹐以故鄕從詳也。人生如電光石火﹐予於山水因緣不淺﹐況濟勝有具﹐何可刻置耶﹖

《燃須寄》。近來進退兩忘﹐時與良朋篝燈抵掌﹐非詩無以過日。其林臥遙集﹐偶然次韻﹐遂疊至千五百律﹐吟𨿽甚苦﹐心竊樂之﹐或亦具有夙癖耶﹖

《滅燭寄》。坡公夏日﹐愛人說鬼怪﹐猶屬嬉戲。神禹鑄鼎象物﹐凡愚賤細民﹐亦令知警﹐而預避防之﹐命音何厚﹖若言鬼怪而附以存者﹐雷霆之忽發﹐物類之駭觀﹐以及人妖之譎誕﹐頗有相類﹐因以編入。

《焚麈寄》。飽食終日﹐只斗淸譚﹐於身心何益﹖一言一事﹐皆足令人鼓舞興發﹐斯有濟耳。遺聞以資見聞﹔座箴談屑﹐以正人心術﹐助淹博﹔科名以勸子弟﹐壽考神童﹐皆可類推。

《獺祭寄》﹐能知事物根源。

《豕渡寄》則不致引典訛誤。

《裂眥寄》。觀勝朝之政事錯雜﹐盜賊紛紜﹐益知生太平世者爲大幸﹐而防河泄者﹐當先杜蟻漏矣。事屬近代﹐尢不敢漫加己見﹐悉本成書﹐細加抄錄﹔中間或有是非未確處﹐觀者自能從原書正之。

《驅睡寄》。仙卜醫藥而外﹐亦有足豁人心脾者。

《泛葉寄》。故鄕事不無瑣細﹐然事屬桑梓﹐不厭詳也。至黔兵一剿﹐乃吾邑金正希先生主之﹐且一事而屢奉旨意﹐又經史閣部與馬貴陽幾番辧析﹐要爲吾鄕存其略﹐以見金公功在扮楡。

《插菊寄》﹐可以不錄﹐然借胡盧之口﹐警君子之心﹐行事毋貽笑柄。𨿽屬笑談﹐未必無補。

丙子夏五﹐識於燕邸寄園之見心軒。

●卷一。囊底寄寄園主人曰「古人三不朽﹐徳與言猶有假而托之者﹐赫赫天壤﹐措諸事業﹐亙千秋而莫之泯滅﹐厥惟功哉﹖名臣匡濟﹐固自天成﹐亦須借資學問﹐大疑大務﹐遇智士而立決﹐豈無本而然歟﹖余吏隱寄園﹐上自朝廟﹐下曁街巷瑣屑﹐凡足徵才幹者﹐輯而存之﹐以徵吾情所首寄﹐安知不有補於倉卒﹖若謂扣囊底智﹐足以集事﹐則非余意矣。」

◎經濟五車萬卷﹐何一非經濟哉﹖顧熟之紙上而窘於臨機﹐如君國何成﹖牘不勝記﹐抑髫齡得之祖父所傳者﹐力或回天﹐智或除憝﹐舉數則以該余。

正徳允秦藩請﹐欲益以陜之邊境。兵部科道交奏不可﹐上不聽。楊廷和將去冕引疾不艸制﹐梁儲曰「皆引疾﹐孰與事君﹖」上震怒﹐內臣督促﹐儲承命艸曰「昔太祖著令曰﹕」此土不畀封藩﹐非吝也﹐念此土廣且饒﹐藩封得之﹐多畜士馬﹐饒富而驕﹐姦人誘爲不軌﹐不利宗社。『今王請祈懇篤﹐朕念親親﹐異地於王。王得地宜益謹﹐毋收聚姦人﹐毋多養士馬﹐毋聽狂人勸爲不軌﹐震及邊方﹐危我社稷。是時𨿽欲保全親親﹐不可得已﹐王愼之毋忽。「上覽制駭曰﹕」若是其可虞﹐其勿與。「事遂寢。﹝《通記》﹞

此眞不諫之諫﹐猶兵機也。先曾祖光祿公每言髙祖弱冠﹐同梁公周旋﹐常與諸孫道其事。余閱《明史》﹐恍如髙曾面命也。識之。

郎中李夢陽勸尙書韓文劾劉瑾。文令夢陽具艸﹐旣成﹐讀而芟之曰「是不可太文﹐文弗省也﹐不可多﹐多覽弗竟也。」疏具﹐遂合九卿諸大臣上之。﹝《貞勝編》﹞

嚴世蕃旣敗﹐復爲禦史林潤所劾﹐捕世蕃﹑羅龍文。諭法司訊狀。世蕃猶抵掌曰「任他燎原火﹐自有倒海水。」已而聚其黨竊議﹐自謂納賄自不可掩﹐然上所深惡聚眾通倭之說﹐得諷言官使削去﹐而故塡楊繼盛沈練下獄爲詞﹐則上必激而怒﹐上怒乃可脫也。謀旣定﹐乃令其黨揚言之。三法司果依其言﹐具稿詣徐相國階議之﹐階固已預知﹐姑問稿安在﹖吏出懷中以進﹐閱畢曰「法家斷案良佳。」延入內庭﹐屏左右語曰「諸君子謂嚴公子當死乎﹖生乎﹖」曰「死不足贖。」「然則比案將殺之乎﹖生之乎﹖」曰「用楊沈正欲抵死。」階徐曰「別自有說﹐楊沈事誠犯天下公惡﹐然楊以計中上所諱﹐取特旨﹐沈暗入招中﹐取泛旨。上英明﹐豈肯自引爲過﹖一入寬疑﹐法司偕嚴氏歸過於上。必震怒﹐在事者皆不免﹐嚴公子騎款段出都門矣。」眾愕然﹐請更議﹐曰「稍遲事且泄﹐從中敗事者多﹐事且變。今當以原疏爲主﹐而闡發通倭本謀﹐以試上意﹐然須大司寇執筆。」謝不敢當﹐羣以讓階﹐階手出一幅於袖中曰「擬議久矣﹐諸公以爲何如﹖」皆唯唯﹐因曰「前囑攜印及寫本吏同至﹐寧忘之乎﹖」皆曰「已至。」卽呼入扃戶﹐令疾書﹐用印封識﹐而世蕃不知也﹐竊自喜於形﹐謂龍文曰「諸人欲以爾我賞楊沈命柰何﹖」龍文不應﹐執其手耳語曰「且暢飲﹐不十日釋紲歸矣﹐誰謂阿儂智者﹖」龍文喜問故﹐曰「第俟之。」已而階攺疏上﹐但言其通賄僭侈﹐及龍文通倭狀。上覽疏曰「此逆情非常﹐其會都察院﹑大理寺﹑錦衣衛鞠訊﹐具實以聞。」命下﹐階袖之出長安門﹐法司官俱集﹐階略問數語﹐速具疏以聞﹐世蕃𨿽善探﹐亦莫得知也。疏中極言事已勘實﹐其交通倭寇﹐僭謀叛逆﹐俱有顯證﹐請亟正典刑﹐以泄神人憤。上從之﹐命斬世蕃﹑龍文於市﹐二人聞﹐相抱哭。都人聞之大快﹐各相約持酒至西市看行刑。有譽階能翦大憝者﹐蹙額曰「彼殺桂洲﹐我又殺其子﹐人必有不亮者﹐知我其天平﹖」﹝《快心錄》﹞

是類皆世所共悉﹐華亭亦勢逼騎虎﹐然稍一放手﹐三思五玉﹐遺憾千古矣﹗何以舒公忿﹖余令交城時﹐交山賊謀攻城﹐撫院舍人田福久橫三晉﹐與賊通﹐家僮田自友以次應守堞城。總啟煥促之﹐不應﹐反恨煥﹐福佯爲好語﹐召入扃戶﹐捶之幾死﹐且曰「城破在日內﹐何守爲﹖」予捕福下獄﹐詳申各憲。有韓魚禎者﹐康熙元年﹐爲福歐死﹐遺言妻子無釘棺﹐此冤終得白。迄九年﹐啟其棺﹐面如生﹐復詳撫院批訊﹐重責數次。福自知罪大﹐自繯獄中﹔家屬領屍出獄﹐乃不期而與魚禎同日出城葬﹐自是賊亡內諜﹐攻城之謀漸寢。

周延儒票擬機敏通達﹐能得上意﹐應對亦從容有體。上嘗怒科道楊枝起﹑馬嘉植﹑王士釒榮﹐又以士釒榮指楊嗣昌﹑溫體仁﹑薛國觀﹑謝升爲四凶﹐大嫌之。延儒云「堯有四凶。」上色乃解。又奉命擬敕﹐極口詆斥言官﹐末云除已往不究﹐故三人遂以得免。壬午七月﹐上問﹕「輔臣以張溥﹑張采何如人﹖」延儒曰「讀書好秀士。」上曰「亦不免偏。」延儒曰「張溥﹑黃道周皆微偏﹐只因爲讀書﹐所以人人惜之耳﹗」蔣徳曰「道周永戍﹐家貧子幼﹐望天恩赦回﹐或量移附近。」上微笑﹐吳輩復言之。延儒曰「皇上無我之心﹐有同天地﹐旣道周有望﹐便可徑用﹐何言移戍﹖」上不答微笑。旣退﹐請以公揭薦。延儒曰「不可。」已而上密札﹕黃道周淸操博學﹐作何赦罪酌用﹐先生每密議來奏﹐上禦筆也。道周參楊嗣昌﹐上所最恨者﹐得延儒之言而起用。﹝《三垣筆記》﹞

黃論徳道周以直諫下獄﹐思宗怒莫能回。後上偶言及嶽飛事﹐嘆曰「安得將如嶽飛者用之﹖」周延儒曰「嶽飛自是名將﹐然其破金人事﹐史或多溢辭﹐卽如黃道周之爲人﹐傳之史問不免曰﹕」其不用也﹐天下惜之﹗『「上默然﹐甫還宮﹐卽傳旨復官。﹝《通誌》﹞

左都禦史劉宗周以救姜采熊開元革職﹐刑部擬罪﹐諸輔臣懇請數四﹐不許。閣學蔣徳面奏曰「前唐太宗惡魏徵直諫﹐幾欲殺他﹐入宮尙說會須殺此田舍翁。皇后具服賀曰﹕」君仁則臣直。『「語未畢﹐上遽曰﹕」唐太宗才朕所不如﹐若論閉門徳行﹐朕亦不學他。「公奏曰﹕」皇上是堯舜﹐安肯學唐太宗﹖只是唐太宗巧於取名。「上曰﹕」如何巧於取名﹖「公對﹕」人臣敢言的用之﹐則名在人主﹔罪之﹐則名在臣下。太宗本不喜魏徵﹐故意優容他﹐以自成其名。「意遂回。﹝《崇禎雜錄》﹞

劉公應遇令永寧﹐會靈寶民苦鄕貴焦衍丰淩鑠﹐憤憤不平﹐遂圍城斬木。上臺命公治之﹐公單騎夜馳﹐止攜僕役五六人﹐抵城下﹐解其門兵﹐邀邑中士大夫飲南樓﹐從容觴飲﹐人莫能測。以書示眾曰「爾等聚眾立寨﹐報仇耶﹖叛耶﹖叛則吾當提大兵剿之﹐若仇則衍丰一村夫耳﹐爲爾請命上官﹐一宰斃之有餘﹐何得自取滅亡﹖」眾羅拜陳衍丰罪﹐皆泣下解散去﹐後十日赴永寧降。已而公請當事削衍丰籍﹐擬鬼薪﹐遠近快之﹗﹝《劉巡撫傳》﹞

梅公之煥將勤王入都﹐援兵有噪而潰者﹐殺一參將﹑兩把總﹐西奔甘鎭﹐將據城勾敵。公先斷其歸路﹐徐檄諭之﹐立誅首惡數人﹐餘眾悉定﹐仍整旅而前。﹝《祺稹野乘》﹞

沈文學自徵磊落自負﹐崇禎三年﹐遵化水平破﹔兵使者張椿聞公知兵事﹐聘君幕府。公爲計復遵永﹐事定後封管鑰﹐長揖策蹇﹐去之京師。時督師袁崇煥握重兵﹐璧城平﹐疑其有外心﹐大司馬募士能入袁營探實者﹐予上賞。公慨然應募﹐司馬欲與騎三百﹐公曰「不可﹐崇煥無反心﹐某往必不敢加害﹔苟欲害某﹐三百騎亦不能救﹐徒滋疑耳。如崇煥敢殺某﹐則反狀明白﹐公卽知所備矣﹐某又何惜一死報君父﹖」司馬乃授以令箭﹐夜縋城出﹐至袁營厲聲呼曰「大司馬有語致督師。」諸軍注弓執矢欲射﹐視之一人耳﹐乃不疑﹐令入。公說曰「天子新踐祚﹐卽不次擢公﹐可謂公知己﹐固知公必不忍負朝廷。但公列營城外﹐而不入朝﹐天下何從識公忠誠哉﹖臺省含沙﹐明主投杼﹐公族無噍類矣。且公往殺毛文龍﹐人已疑公﹐方冀公立功名自贖﹐稍不盡節﹐天下且爭臠公﹐可不畏歟﹖」崇煥攺容謝﹐請卽日入朝。公曰「誤矣﹗城中人情洶洶﹐苟驟然入朝﹐此盧杞所以阻懷光也。俟某入城﹐具以情告而後進﹐則羣疑盡釋矣。」煥唯唯惟命﹐公具道所以於大司馬。於是天子始召見煥﹐賜貂裘玉帶慰安之。繼召見﹐遂下煥獄。﹝《沈文學傳》﹞

姦徒李璉言利之疏入﹐欲盡江南縉紳富民﹐報名輸官﹐行首實籍沒之法。閣學錢公士升怵然曰「此亂本也。」擬刑部提問﹐思宗意益不愜﹐命攺票。公具疏痛駁之﹐謂﹕「巨室乃國家元气所關﹐故《周禮。荒政》有保富之法。今天下秦晉楚豫﹐無一寧宇﹐惟江南數郡未動耳。若此法行﹐驅天下皆爲盜賊矣﹗」言最切直﹐大拂上意﹐遂請告歸。﹝《錢閣學傳》﹞

安光初﹐東陽許都亂﹐亂首𨿽就擒﹐而餘黨猶時出劫掠。大司馬張國維邑人也﹐知盛公玉瓚宰蘭溪有善政﹐故請用公東陽﹐以撫綏之。公至﹐金華兩邑人士﹐爭來迎接﹐維時亂民叛黨﹐林立道左﹐或恐不測﹐謂宜陳兵備變。公曰「是不過欲識新官﹐無他虞也。」去蓋示之面﹐皆拱揖而去。公至署﹐首視囚簿﹐凡以都中事株連者﹐悉慰遣之﹐餘黨感公恩﹐皆散去。﹝《盛東陽傳》﹞

文震孟以疏論時事忤﹐欲杖之。葉公向髙力爭﹐語忠賢曰「此上首科狀元﹐苟遭摧折﹐不祥孰甚﹖且固文丞相孫也﹐柰何獲罪神明﹖」忠賢意乃解。蓋燕俗敬事信國﹐性畏鬼神﹐因以獲濟。﹝《啟貞野乘》﹞

崇禎末年﹐闖賊勢亟﹐總憲李公邦華密疏請堅守﹐以衛九廟﹔仿先朝故事﹐命太子監國南京﹐分封二王江浙﹐以壯藩翰。思廟袖其疏﹐太息累日。是時巡撫馮公﹐方移疾候代﹐事急遺其子愷章飛章入奏云「京師單虛﹐職守一無所備﹔臣謹具海船二百艘﹐率勁千人﹐知抵通郊﹐候駕旦夕南幸。」三月七日﹐愷章匍匐入都﹐閣部諸公﹐鈴柝沈沈﹐閣門晝扃﹔愷章榜徨七日﹐欲泣出關﹐四日而京城陷。

福淸葉公向髙當國時﹐鄭貴妃專寵﹐羣臣咸慮福王奪宗﹐公時加調護﹐請福王之國甚力。一日鄭貴妃遣人來言曰「先生全力爲東朝﹐願分少許﹐惠顧福王。」公正色曰「此正是全力爲王處﹐人稱萬歲千歲﹐及吾輩云百歲者﹐徒虛話耳。皇上壽登五十﹐不爲不髙﹔趁此寵眷時啟行﹐資贈倍厚﹐宮中如山之積﹐惟意所欲。若時移勢攺﹐常額外絲毫難得﹐況積年言語可畏﹐王一之國﹐百口冰解﹐更得賢聲﹐老臣爲王﹐何所不至耶﹖」貴妃心動﹐乃如期行。先是禮部定儀制﹐王之國別皇太子四拜﹐坐受無他語﹐公密啟皇太子必當加意。太子深然之﹐欲下座答拜﹐福王同辭﹐乃立受﹐答其二﹐握手泣別﹐送至宮門。福王過望﹐帝與貴妃皆大喜。﹝《初續表忠記》﹞

泰昌不豫﹐南昌劉文端公一景預顧命﹐駕崩日﹐君臣哭臨﹐舉哀畢﹐公卽問王長子安在﹖太監王安曰「李選侍匿禁暖閣中﹐要封皇貴妃。」公大言「誰敢匿新天子者﹖」安趨而入﹐軟語選侍﹐皇長子不出﹐諸大臣不肯退﹐第一出見﹐羣臣卽還。選侍初頷之﹐旣而悔﹐攬上裙不釋手。安直前擁抱皇太子﹐趨而出﹐英國公張維賢捧右手﹐公捧左手﹐升寶座呼萬歲﹐事乃定。選侍猶趨呼皇長子還閣﹐公不可﹐請暫居慈寧。上喜顧語安曰「伴伴﹐今日安往﹖得髯閣下伴我﹐乃無恐。」公髯修故云。﹝同上﹞

神宗晏駕﹐劉朝矯東宮旨﹐索世廟﹐戚畹絕莊。左忠毅公光斗還封不啟曰「尺地皆殿下有﹐今日禦史受命巡田﹐安敢私自進奉乎﹖」﹝同上﹞

光廟賓天﹐年號未定。皖城左光斗曰「今日以天啟存泰昌﹐非以泰昌更萬曆也﹐當以萬曆四十八年八月﹐爲泰昌元年。」議始定。﹝同上﹞

常熟顧恪湣公夫章爲部郎日﹐兵尙張鶴鳴行邊﹐奏獲杜茂系姦細﹐與知縣某﹐同謀遣管家三人﹐交通叛族事甚具。王尙書紀問諸司﹐皆唯唯﹐公獨曰「謀叛大事也﹐兩人同謀三月﹐共相與親密﹐必非尋常可比﹐豈有管家姓名﹐尙不知者﹖杜茂已審過五六次﹐夾過十餘次﹐姓名終不能供﹔況往返數千里﹐三人朝夕相聚﹐而不問姓名﹐尢不可解。」王大笑﹐蓋杜茂實陶登撫朗先標員﹐領餉募兵﹐餉費而兵不集﹐懼罪﹐走匿山寺中﹐爲番役所誣也。審畢﹐王問坐當何罪﹖諸司不能對。公曰「某𨿽非姦細﹐然與叛者同族﹐按律擬流三千里可也。」後王蒙譴﹐侍郎楊東明署事﹐欲定讞結案曰「叛者旣以謀反論﹐則於某乃反族﹐論當斬。」公直前曰「反族不同謀﹐不同居者﹐止期親論斬。」楊作色曰「謀反夷三族﹐何論期親﹖」公曰「某所執乃《大明律》﹐老先生所迷乃《漢律》也。」讞乃定。﹝同上﹞

藺賊奢崇明之據重慶也﹐貴州布政司參議胡平表方以忠州判官﹐在圍城中縋城﹐徒跣走石主司秦良玉乞兵﹐林成都目把粉囂不肯應。平表慷慨號泣﹐不飲食者五日﹐良玉感動乃起兵。平表百方激勸措處以餉秦兵﹐一戰而復銜都﹐再戰而成都之圍解。四川撫按授之監軍﹐兼副總兵職銜﹐平表得以統束易置諸將。白市驛之戰﹐俘斬千餘﹐馬廟之戰﹐俘斬萬餘。占拒兩嶺﹐酣戰一日夜﹐斬首千餘﹐奪據二郎關﹐擒黑蓬頭迫降樊龍﹐復重慶。奢寅糾士府水西﹐復集十萬﹐我五路應之﹐四路皆敗﹐總兵楊愈茂死之。平表以六千兵﹐人囊米五升﹐援苗殲賊﹐無不一當百﹐十萬眾潰敗如掃。生擒僞元帥巨賊四十餘人﹐獲其僞印敕﹐僞號錦冊﹐及各縣印五顆﹐救出被擄生靈數萬。﹝《崇禎長編》﹞

兵部尙書呂維棋﹐當崇禎初年爲南戶部侍郎﹐督糧儲。上以南糧逋欠日多﹐特加專敕﹐有侵欺者﹐五品以下﹐就便提問。公念上簡任重﹐而南糧窟穴最深﹐州縣催徵﹐大抵急北而緩南。又南糧多派之宦戶豪猾包攬﹐積逋至五六年﹐無從鈞剔。檄行州縣提解﹐率以空文具覆﹔甚有臥批不掣﹐遷擱至十餘年者。或有已解府司﹐而又挪移別款﹐不復補額者。官軍先己呼噪﹐侮及司官矣。公乃悉心振制﹐又請開鑪鑄錢﹐以佐軍需﹐而嚴杜夾鑄私鑄之獘。舊例糧米交倉﹐必三飾三曬﹐耗折滋多。若交場給軍者免﹐謂之水兌。公燭其獘﹐乃攺倉爲場﹐聽運軍就便交納﹐卽以支給兵丁﹐兩皆稱便。又錢糧支解﹐自置一簿而自銷之﹐吏胥無從上下其手﹐積獘頓淸。﹝《續表忠記》﹞

康熙甲子裁浙閩縣督爲閩督﹐督標在衢州﹐兵三千亦裁。兵乏食﹐嘩奪民物﹐罷市﹐衢民潛逃。時家玉峯兄士麟公撫浙﹐集司道議曰「彼嘩﹐且佯回不知﹐急借藩庫銀三千﹐照常給之﹐餉至必安﹐然後於衢設一副將﹐兵八百。查各營兵缺﹐撥補可六七百名﹐所裁止半耳﹐仍令照舊克伍。」僉曰「善。」獨藩司借餉有難色﹐公實貧﹐給之曰「吾家素丰﹐倍萬金止矣﹐何惑乎﹖」藩司唯唯﹐卽令中軍官星夜解餉至衢﹐諭云「公疏請餉給汝等﹐不過半年﹐卽盡補營缺矣。」兵叩首﹐市肆如常﹐疏入如請﹐兵民歡呼。嗣後武昌夏逢龍之變﹐因兵裁而激亂﹐始服公之先見。

杭城苦火災﹐蓋人居稠密﹐衢捲聯絡﹐檐捨鱗次櫛比﹐鮮磚石垣墻﹔每一延燒﹐輒以千百間計﹐男號女啼﹐塞巷塡街﹐搶火凶徒﹐咆哮挺系﹐甚於彊劫。公初蒞﹐卽約僚屬﹐以救火爲第一義﹐人止知以水救火﹐豈知一杯之水﹐能救車薪之火乎﹖其道在首立救火之人﹐次嚴搶火之禁﹐而要務任於折近火房屋﹐以斷火路。公於在右兩標選定救火兵二百名﹐參遊統之行。藩司於各役內選定三十人﹐臬司二十人﹐杭府廳四十人﹐仁錢二縣各三十人﹐以各守領官統之。制給每名長二尺白布﹐號掛一件﹐上書衙門姓名﹐以示別也。某某執長柄鐵鐃鉤﹐某某執鉅纜繩索﹐某某執榔斧。平居逢朔旦﹐各衙門點驗。一旦火發聞風﹐公飛騎而前﹐文武各官星馳並到﹐令各著號衣。本標督兵先進升屋﹐於四傍稍遠隙處折之﹐鉤以鉤之﹐纜繩柱以拉之﹐榔以巖以﹐斧以斷之﹐頃刻而空﹐則火自息。

杭兵印子錢﹐民受困久矣﹗公憂之﹐寐中有人告曰「容城償債可效也。」醒曰「此神告我﹐但我蒞容城小邑﹐民借族債不過數千﹔今聞本息至三十萬之多﹐而我何以能償﹖」一日聞太夫人來﹐公喜曰「母攜金至﹐可償也。」遂向將軍等認以己變產代償。次年太夫人至﹐公迎於境外﹐舟次北新關﹐請母產資一萬﹐令中軍設采亭十﹐每亭列千金﹐鼓吹迎入營。將軍等詣公衙門閱視﹐呀曰「眞滇物也﹐公旣如此爲兵民﹐我輩當卹公。」及會議曰「旣公還﹐利當讓。」公曰「不然﹐吾向爲容城令﹐曾代民還債﹐彼莊頭輩且感激﹐利全讓﹐本減半﹐況外公大人乎﹖」難之﹐請再四﹐將軍等共諭兵曰「此案不結久矣﹐民實難完﹐今撫院代償﹐眾心肯讓乎﹖」皆曰「旣撫院代償﹐願讓一半﹐得半﹐他圖甚於民負也。」公又恐攜物不足﹐則失言﹐每兩讓六完四可乎﹖眾叩首流涕曰「惟。」於是公委杭太守將軍季四章京盡取原券淸算﹐約三萬餘﹐公告太夫人以故。太夫人欣然曰「可。」盡檢捐之。在省之鹽使﹐尙依藩臬﹐學使鹽司﹐遞捐以足﹐葛藤永斷﹐兵民祠祝。

◎智術智系以術﹐雜霸矣。老子曰﹕大徳盛容﹐貌若愚。於以善身有餘﹐其於應世何有﹖奇才不乏﹐果足濟危難﹐定禍亂﹐判覆盆﹐破姦宄﹐彌禍患者﹐均歸之曰智術焉。

永樂間﹐張洪使緬甸﹐召通事訪問﹐通事曰「緬蠻甚倨傲﹐聞朝廷使臣來﹐別創艸樓﹐北面以迎之。使至城閉﹐其從人於外﹐使徒行﹐延登艸樓﹐緬人則南面與語﹐率以爲常﹐前使皆姑容之。且其風土甚惡﹐至者居半日盡病﹐三日後死者相繼﹐而十無一還。」洪入境﹐遣通事諭緬人散去北面之樓﹐且告以中國禮﹐爲官者出﹐行者皆避路﹐不則箠之﹐宜告緬民避路﹐毋遭箠也。乃選敢死士二十人﹐攜刀執杖﹐將入城﹐洪立馬城下﹐叱緬人辟門﹐不聽﹐遂箠之﹐排其門入。至宣慰之廷﹐緬人列象百餘﹐夾道而立﹐以鼻勾綰﹐請使臣下馬﹐卽使拔刀斫象鼻﹐象始開馳﹐至其樓迎敕書﹐南面呼宣慰以下﹐北面聽受畢﹐使者西向坐﹐數其失禮﹐並擅殺鄰境宣慰罪。那羅塔不能答﹐但云「請就館﹐明日回覆。」旣還﹐緬人殺牲以供﹐具悉麾出命易生牢來饋。舊聞緬有木曰金剛纂﹐狀如棕櫚﹐枝榦屈曲﹐無葉﹐М以漬水﹐暴牛羊渴甚而飲之﹔食其肉﹐必死。𨿽潰生牢﹐必俟三五日無毒﹐然後烹用。掃除營內﹐毋容穢惡﹐於營外百步許爲廁﹐滿則實之以土﹐更爲別廁﹐三日軍無病﹐人心始安。彼常以瘴癘怖我﹐故前使畏死﹐求亟還﹐莫敢與較。當調攝﹐食肉不許太過﹐飲酒不至於醉。居處無臭穢﹐衣食以漸增減﹐饋獻遊行﹐必防其毒。緬人嘗畜淫婦﹐誘我兵卒﹐犯之必死﹐謂之人瘴。洪朝夕誨之曰「汝等來時﹐父母妻子哭送﹐拜禱神明﹐望爾生還。今犯人瘴而死﹐妻必攺嫁﹐父母何歸﹖」眾皆感泣﹐不敢近人瘴。或有病瘧﹐予以平胃如柴胡治之﹐多愈。去時馬步七十人﹐歸時六十九人﹐惟一人朱官音保沒於彼﹐卽命官旗焚收骨殖﹐點檢隨身行李﹐送還其家。緬人以軍無死傷﹐稱爲神明。﹝《泳化續編》﹞

宣徳末﹐永丰賊旣平﹐時有告富民與賊通者三百餘人。布政陳智方賑饑﹐乃下令曰「苟無實﹐宜自來。」眾悉詣官自白﹐智諭之曰「果若人言﹐下諸吏鞠訊﹐尙能保家乎﹖今爾曹自赴官﹐若能出粟濟饑﹐可轉禍爲福。」眾稽顙流涕﹐乞如命﹐得粟萬餘石﹐全活甚眾。﹝《貞勝編》﹞

南昌祝知府以廉能著﹐寧府有鶴爲民犬咋死﹐府校訟之云「鶴有金牌﹐乃吾王賜。」祝公判云「鶴𨿽帶牌﹐犬不識字﹐禽獸相傷﹐豈干人事﹖」竟縱其人。又兩家牛斗﹐一牛死﹐判云「兩牛相爭﹐一死一生﹔死者同享﹐生者同耕。」﹝《稗史》﹞

正徳中﹐殷雲霽知淸江﹐縣民朱鎧死於文廟西廡中﹐莫知殺之者。忽得匿名書曰「殺鎧者某也。」某素仇鎧﹐眾謂不誣。雲霽曰「此嫁禍以緩治也。」密問左右﹕「與鎧狎者誰﹖」對曰「胥姚明。」雲霽乃集羣胥於堂曰「吾欲寫書﹐各呈若字。」視明字類匿名書﹐詰之曰「爾素狎鎧﹐柰何殺之﹖」明大驚曰「鎧將販於蘇﹐獨吾候之﹐利其貲﹐故殺之耳。」﹝同上﹞

明正統間﹐韓中丞擁兵入大藤﹐忽靑袍方巾﹐數十人出林中﹐執香拜伏軍前曰「我等悉良民﹐向執公役﹐爲賊掠去﹔官軍累徵﹐未嘗深入﹐無緣殄滅。今公至此﹐我等必得脫穿鈴矣。」韓厲聲曰「爾等皆賊﹐敢欺我耶﹖」命悉裸而斬之﹐果皆有短刀藏於衣﹐乃盡支解之。隨兵入路﹐散懸身首於桐﹐夾道不絕。峽中蠻聞之﹐驚呼曰「大神至矣﹗」極力拒敵﹐不支﹐遂平之。韓公膽力絕人﹐初得賊斬之﹐卽取其首﹐傾腦飲之﹐卽命將校飲之﹐多不能也。又兩司官集議﹐兵適引賊數人﹐公握刀付一布政曰「公可手斬此賊。」布政戰縮﹐公笑曰「公談兵何美﹖殺一緊囚猶爾﹐臨陣當何如﹖」卽自持刀﹐連斷數人頭﹐眾懼有眩絕者﹐故軍中與賊皆畏之如虎。﹝《裒談》﹞

山東滕家莊三兄弟爲響馬魁﹐遠近州邑嘗被戕﹐南人入都﹐此爲畏途。順治丁酉秋﹐余以計﹐偕同徐新於﹑徐次釒麥聯舟北上﹐道臨淸﹐將至泊頭﹔二徐舟爲冰破﹐行李盡移岸﹐剩予孤舟﹐不便行。遣家人覓車從陸﹐末至﹐有小剎﹐欲借寓。僧支吾不允﹐微露嘆息聲。余疑之﹐手致一金爲香儀﹐詰其隱﹖僧附耳曰「滕家莊有響馬來覘﹐今夜諸公行李不保﹐恐見累﹐是用不敢納。」二徐色變﹐予曰「易耳。」急至泊頭雇三小驢﹐問何往﹖予曰「前至滕家莊。」驢夫曰「噫﹗此何地也﹐敢去乎﹖」予笑命家人﹐押車運行李后至﹐卽同二徐急策蹇﹐日已西沈﹐乘月走四十里﹐二更到莊﹐主人肅衣冠出大門迎曰「早知佳賓至﹐特相候。」賓主禮畢﹐予呼曰「餒甚﹐何不速飯吾飽餐﹖」主人掀須笑曰「已備矣。」出二席﹐肴饌極丰潔﹐皆南味也。食已畢﹐安置臥具於書房﹐二徐不敢合眼﹐予酣寢。辰興至午﹐行李尙未至﹐二徐憂甚﹐予置不問。少頃﹐家人抑載三大車﹐王﹝此處疑有錯漏﹞曰「泊頭車不敢來﹐蒙滕家莊發車到舟破處遠迎﹐故運至遲耳。」莊三兄弟各居大廈﹐環以髙垣﹐驢馬盈谷﹐器械射人目﹐廝役不計﹐各具優觴款畱。次日宰豬羊﹐設香案﹐欲誓爲兄弟好。當是時﹐余默揣稍有難色﹐卽生彼疑心矣。目授意二徐﹐各親書生身年月於黃單﹐二徐皺眉﹐予宣讀畢﹐卽取黃單同香紙俱焚曰「我輩盟心﹐俾神鑑耳。」滕氏三兄弟甚悅﹐二徐乃釋然﹐越三日﹐各贐白金六﹐遣役送予三人及隨車從﹐各乘驢馬﹐行李車載俱備﹐至七十餘里﹐役云「已近武邑東門﹐小人應歸復家主矣。」二徐得脫險﹐方有喜色。予遣投刺武邑﹐而城守戒嚴﹐如禦勁敵﹐手揮持刺人曰「速去﹐遲卽縛汝。」倉皇還。蓋若輩素創痛賊﹐疑車莊從滕家莊來﹐爲攻城故也。余測其意﹐露屯行李艸間﹐復具書詳述來狀﹐另遣家人充郡胥﹐抵南門城下呼曰「理刑公文到。」是時胡道南司理眞定﹐故假其名。武邑聞上司人來﹐然猶不放進城﹐縋書入﹐少頃﹐典史繆心鏡出城迎曰「幸勿以閉闥見罪﹐三君子從豺狼穴中來﹐安得不戈矛相向耶﹖」後數年﹐滕終服法﹐莊爲墟。

都禦史韓公雍徵大藤峽﹐出兵﹐令五鼓戰﹐將領者恐遭失事﹐二更卽發﹐大破之。公賞其功﹐而問以違令之罪﹐軍法當斬﹐乃具聞請釋。一郡守治酒具進﹐用盒納妓於內﹐徑入幕府。公知必有隱物﹐召郡守入開盒﹐令妓奉酒畢﹐仍納於盒中﹐隨太守出。﹝《畜徳錄》﹞

王陽明爲知州時﹐賊首王和尙扳出同夥﹐有多應亭﹑多邦彥者﹐饒悍倍於他盜﹐招服已久。忽一日應亭母於兵道告辧一紙﹐批準下州中﹐引王和尙爲證。意此必王和尙受財﹐計以辧脫耳。乃於後堂設案桌﹐桌圍內藏一門子﹐喚三盜至案前復審。預誡皂隸報寅賓館有客﹐公卽轉出﹐少頃還入﹐則門子於桌下聽得王和尙對二賊云「且忍兩夾棍﹐候爲汝脫也。」三盜見事已泄﹐皆皇遽不復言﹐惟叩頭請死。﹝《遺﹛林心﹜集》﹞

巡撫王守仁討南贛賊﹐橫水﹑桶岡等處俱平﹐獨氵利頭賊未下。先是守仁徵橫水桶岡等賊﹐慮氵利頭賊乘虛出援﹐乃使人賞以銀布﹐諭降之﹐惟賊首池大鬢不從。守仁計兵力未暇﹐羈縻之勿深問﹐有金巢等率眾降﹐守仁厚撫之﹐令從徵。及橫水破﹐大鬢懼﹐遣其弟池仲安率老弱二百﹐詣守仁降﹐卽願從徵立功﹐實覘虛實爲內應也。守仁知之﹐令從別哨﹐遠其蹄路﹐陰使人分召近氵利頭諸縣被賊害者詢之﹐得其情﹐各授方略遣之歸﹐令密集眾兵﹐候平桶岡後﹐報師期。及桶岡平﹐大鬢益懼﹐守仁遣使至氵利頭賜諸賊羊酒﹔賊嚴爲備﹐詭諸使者曰「龍川新民鄭志髙盧珂欲仇殺掩襲﹐故備﹐非虞官兵也。」守仁佯信其言﹐怒盧鄭﹐檄臨川廉二人擅兵狀﹐且令大鬢除道﹐候還兵討之。大鬢假使來謝﹐無勞官兵﹐當自防禦之。盧珂鄭志髙陳英者﹐龍川已招新民也﹐仍領舊部三十餘眾。時諸縣民皆爲大鬢所脇﹐三人者獨抗賊﹐賊仇之。守仁還兵﹐三人來告變﹐言大鬢反狀。時池仲安方領兵在守仁所﹐守仁乃佯怒三人﹐收縛將斬之曰「大鬢方遣弟領兵報效﹐安得有此﹖」仲安遂叩首辧列三人罪惡﹐守仁佯信之﹐械系珂等﹐置之獄。守仁密使人至獄中﹐諭以意﹐令三人無恐﹐且遣使歸﹐集眾以候。十二月二十日﹐守仁還至贛﹐張樂大享將士﹐下令橫水桶岡旣平﹐氵利頭歸順﹐境內無虞矣。民久勞苦﹐宜休兵爲樂。遂散兵使歸農。乃遣仲安歸報其兄﹐以盧珂被系﹐故遣使令大鬢勿撤備﹐以防珂黨掩襲﹐大鬢意乃大安。守仁別購仲安所親﹐說仲安令目來投訴﹐云「官意良厚﹐何可不親一往謝﹖且使盧珂等言無所入。」大鬢信之﹐謂其下曰「欲伸先屈﹐贛州伎倆﹐須自往觀之。」遂帥其徒四十餘人﹐自詣贛。守仁先已檄諸郡縣及龍川等﹐勒兵候報。至是探知大鬢就道﹐亟遣使發諸路兵﹐候氵利頭。然道經賊巢﹐始達﹐則使別賫一檄﹐爲捕盧珂黨與者﹐佯示賊﹐賊果問﹐見檄遂不爲意。大鬢至贛謁守仁﹐見軍門無用兵形﹐又覘知珂等系獄﹐意益安﹐遣人報歸其黨﹐謂事無他。守仁乃夜釋珂等﹐使間道歸發兵﹐而令諸官屬以次設牛酒﹐日宴犒大鬢等﹐緩其歸。久之度珂已至家﹐諸郡縣兵當大集。守仁乃設犒於庭﹐先伐甲士﹐引大鬢等入﹐悉擒之﹐出珂狀訊之﹐皆服﹐遂悉至獄而趣諸路兵﹐同抵賊巢。守仁率親兵由龍南縣冷水徑﹐直搗下氵利大巢﹐諸路兵皆令入。三氵利賊弛備旣久﹐驟聞官兵四集﹐驚懼﹐乃分投出禦﹐而悉其精銳千餘﹐據險設伏於龍子嶺。官軍爲三衛犄角進﹐指揮魚恩首擊賊﹐戰良久﹐賊敗﹐王受等追之﹐伏發被扼。適推官危壽至﹐鼓訁前衝之﹐千戶孟俊率兵繞其後﹐賊大潰﹐遂克三氵利大巢。餘賊精銳﹐尙八百人﹐聚九連山﹐山四面險絕﹐惟一面得上﹐賊設石滚木拒之﹐官兵不敢近。守仁乃令官兵衣賊衣﹐抵暮詐爲賊敗奔者﹐山下賊見之﹐果相招呼﹔官兵乃得渡險遂扼其路﹐賊覺急禦﹐則大眾已闌入矣。賊不支﹐乃退走潰出。官兵先四路設伏待之﹐擒斬略盡。余徒二百人﹐慟哭請降﹐守仁納之。相視諸險隘﹐以和平地方控扼三省﹐奏設縣治﹐下部議﹐從之。遂班師﹐捷聞﹐賜璽書褒賞﹐余功賞賫有差﹐南贛自此無警矣。

交山賊爲害甚﹐康熙九年三月初十﹐余從省旋﹐執張淸源汝瑚手曰「山賊犭皮猖﹐吾備之甚嚴﹐吾屬民情大懈﹐可慮﹗」汝瑚曰「吾邑貧庫五分文﹐山賊不在意也。」予曰「夜夜防盜﹐尙有意外﹐況安然置之乎﹖」十四日交城補行鄕飲酒禮﹐其夜三更﹐諜者密報淸源失事﹐殺死教官李開秀﹐縣官易服逃免。予傳密令練總馬奧率鄕兵趣賊歸路﹐再出公庭﹐解餉五千兩赴省﹐戒曰「途有異聞毋返﹐返且死。」銀已出郭﹐予至儒學行鄕飲酒禮﹐復邀師生登卦山﹔酒數巡﹐邑中方傳淸源殺官報到山﹝此處疑有錯訛﹞﹐同坐大驚。予曰「君輩無恐﹐賊且就縛。」其日解餉者未入淸源界﹐已股栗不前﹐旣念予臨行誡語﹐率赴省無虞。馬奧密報羣盜已困馬鞍山﹐予急致書汝瑚﹐索捕賊關文。汝瑚諱之﹐謂教官墮馬﹐民非賊也。予不得已密令奧等放開一路﹐縱賊歸﹐若依余行﹐賊盡被縛矣。

王晉溪瓊在本兵﹐宸濠之亂﹐談笑自如﹐人始訝之﹔晉溪曰「滋事吾已料理之矣﹐王伯安有大將材﹐吾置之贛州是也。」未幾而捷疏至﹐人咸稱服。選大將者當以晉溪爲法。仇咸寧之大父爲百戶時﹐邊外數萬騎突至﹐都禦史李忠宣知其能﹐使率兵禦之。仇毅然曰「兵不必多﹐憑吾自選五十人足矣。」忠宣從之。仇度來兵所必駐之地﹐掘地暗坑﹐令二十人埋伏﹐三十人登山望﹐以銃爲號。來兵至此果紮營﹐夜半銃發﹐坑卒地雷亦起﹐彼兵自相蹂殺過半。質明﹐五十騎歸報中軍﹐遣人馳割首級﹐遂成奇勛﹐選偏將者﹐正當以李忠宣爲法。﹝《匯書》﹞

陽明旣擒宸濠﹐囚於浙省。時武宗南幸﹐駐蹕畱都﹐中官誘其令陽明釋放﹐還江西是待聖駕親徵。差二中貴至浙省諭旨﹐陽明責中官具領狀﹐中官懼﹐其事乃寢。﹝《湧幢小品》﹞

伍文定討宸濠賊﹐殊死戰﹐忽出一大牌﹐書寧王已擒﹐我軍毋得縱殺。賊見之驚擾﹐遂大潰。﹝《臣鑑錄》﹞

宸濠甚慕唐六如﹐嘗遣人持百金至蘇聘之﹔旣至﹐處以別館﹐待之甚厚。六如居半年﹐見所爲多不法﹐知其後必反﹐遂佯狂。宸濠遣人饋物﹐則倮形箕踞譏呵使者返命﹐宸濠曰「孰謂唐生賢﹖直一狂生耳﹗」遂遣之歸。﹝《唐伯虎紀事》﹞

《陰亢記》云「蘭陽處士丘琥﹐山西布政陵之子﹐商遊吳中﹐嘗過丹陽﹐買舟行。一人來附舟﹐直入寢所﹐琥識其狀盜也。佯落簪舟底﹐盡出其衣篋﹐鋪設而求之﹔又自解其衣﹐以示無物。又俾家僮與之酌酒﹐夜則自撫其臥側。明日其人去。未幾﹐其人殺人於丹陽城中﹐被縛。乃以其事語人曰﹕」吾幾誤殺丘公也。「人服丘之智。休寧邵大維嘗索逋江右﹐附孤舟雨夜泊鄱湖僻處﹐四無人煙﹐舟子貌甚不良。邵懼﹐亦用此術﹐佯以失物﹐呼舟子秉燭﹐盡檢箱篋﹐遂得無恙。﹝《嘯虹筆記》﹞

孔侍郎公鏞知田州日﹐峒獠倉卒犯城﹔公蒞任甫三日﹐郡兵先已調發﹐眾議閉門守。公曰「孤城中虛﹐能支幾日乎﹖只應論以朝廷恩威﹐庶自解耳。」皆難之﹐謂太守書生迂談耳。公曰「然則束手待盡乎﹖」眾曰「卽爾﹐誰當往﹖」公曰「此吾城也﹐吾當獨行。」眾猶諫沮﹐公卽命騎﹐令開門去﹐眾請從以少士兵﹐公笑卻之。眾乃乘城向賊啟門﹐賊以爲出戰。門啟﹐一馬乘官人出﹐二人控絡而已。門復隨閉﹐賊問故﹖公曰「我新太守也﹐當至爾峒寨﹐有所言﹐爾當導我。」賊叵測﹐姑導以行﹐遠入林箐﹐聞顧從夫﹐已逸其一。旣達賊地﹐一亦逸矣。賊控馬入深林﹐夾路裸入於樹者﹐遙望見公﹐叫呼求救﹐公問何人﹖乃庠序士也﹐前期赴郡﹐爲賊邀去﹐不從﹐賊將殺之耳。公不顧﹐徑入峒﹐賊露刃出迎﹐旁刃夾擁如林。至巢穴﹐公下馬立其廬中﹐顧賊曰「吾乃爾父母官﹐可以座來﹐爾等來參見。」賊取榻置於中﹐公坐呼眾前﹐眾不覺相顧而集﹐渠酋問公爲誰﹖公曰「我太守也。」賊曰「豈聖人兒孫耳﹖」公曰「然。」賊皆羅拜。公曰「我固知若曹本良民﹐逼於凍饑﹐聚此苟圖救死耳。前官不知此﹐動以兵加﹐欲剿絕汝。我今奉朝廷命﹐來作汝父母官﹐視汝如子孫﹐不忍便殺害汝。如能從我﹐當宥汝前罪﹐可送我歸府﹐我以谷帛賫汝﹐爾後勿復劫掠。若不從﹐可殺我﹐後有官軍來問罪﹐汝自當之矣。」眾錯愕﹐爭曰「誠如公言﹐公誠能相卹﹐終公任不復擾犯。」公曰「然﹐我一言已定﹐何必多疑﹖」眾復拜。公曰「我餒矣﹐取食來。」眾殺牛馬爲麥飯以進﹐公飽啖之﹐賊皆驚服。日暮﹐公曰「晚矣﹐我不及入城﹐可卽此宿。」賊除治中廬﹐設牀褥﹐公徐寢﹐賊侍衛。明日賊復進食﹐公曰「我尙倦行﹐更住此。」又宿至明日曰「吾今歸矣﹐爾等能從往取谷帛乎﹖」賊曰「然。」控馬送出林間﹐公顧曰「此秀才﹐皆好人﹐汝旣效順﹐可釋之﹐與我同返。」賊解其縛﹐還其巾裾﹐郡生奔走﹐公按轡出峒﹐數十賊騎而隨。薄暮及城﹐公命呼城中吏登城見之﹐驚曰「太守畏死﹐叛而降之﹐導來陷城矣。」爭問故。公言「第開門﹐吾有處分。」眾疑拒﹐公笑語賊﹐爾等勿入城﹐我當自入﹐乃出犒汝。賊少卻﹐城開﹐公入﹐復閉。公命取谷帛從城上投與之﹐賊取謝公而去﹐迄終任不復出。﹝《稗史》﹞

交山盤結千餘里﹐通數省﹐賊自明末踞其中數十年﹐官吏從無有敢至其地。余久欲觀賊形勢﹐康熙九年二月九日﹐以勸農往住交山之麓。明日至長斜﹐又明日至戴家莊﹐巨魁惠崇徳馬前投首﹐釋之﹐攺名重生﹐後三日至惠家莊﹐卽寓其家﹐密擒大盜楊芳林﹑楊芳淸兄弟於趙家漢。先令差役﹐於捷徑押送縣﹐度行二十餘里﹐予始整部伍行。賊首任國鉉統眾千餘來奪﹐予縛營兵鐘明節﹐加刃於頸曰「賊至先砍汝頭。」卽率兵役二百餘逆之﹐驅明節衝鋒﹐以明節𨿽系營兵﹐實爲山賊頭目。賊因此不敢迫﹐予始整旅而還﹐明節亦卽亡入山爲賊。

汪應軫爲翰林官﹐武宗南巡﹐抗疏諫﹐奉旨廷杖﹐瀕死。出知泗州﹐車駕旣發﹐郡邑旁徨勾攝﹐爲其民﹐至塞戶逃匿。汪獨凝然不動﹐或詢其故﹖汪曰「駕來未有期﹐而倉卒措辦﹐科派四出﹐吏胥易爲姦﹐倘費集而駕不至﹐將柰何﹖」時中使絡繹道路﹐恣需索﹐汪率壯士百餘人列舟次﹐呼聲震地﹐中使沮喪。汪麾從人速牽舟行﹐頃刻百里﹐遂出泗境﹐後有至者﹐斂戢不敢肆。駕至南都﹐中使矯詔﹐令泗洲進美人善歌吹者數十人。汪奏泗洲婦女荒陋﹐且近多流亡﹐無以應敕旨。臣向募桑婦千餘人﹐倘能納之宮中﹐俾受蠶事﹐實裨治化﹐事遂寢﹐世宗立召復舊職。﹝《臣鑑錄》﹞

武宗南巡﹐江提督彬所領邊兵﹐皆西北勁卒﹐偉岸多力。喬自巖患之﹐乃命於江南拳棒教師中﹐取其最短小而精悍者百人﹐每日與提督相期至教場比試。南人輕捷跳越如飛﹔北人粗笨﹐方欲交手﹐或撞其脇﹐或觸其腰﹐皆倒地僵臥。彬气沮﹐異謀潛折﹐自是不敢復橫。﹝《遺愁》﹞

嘉興當孔道﹐內臣往來﹐百方需索。李公與菱藕﹐歷日內臣曰「我無用此﹐太守幸與我金錢﹐或用布絹。」公曰「諾。」卽出牒取庫金錢去﹐與太監市布絹。復索金錢。公又出牒取庫金錢入遺曰「布絹金錢去也﹐幸與印券附案﹐以使他日磨勘。」內臣咋舌﹐不敢受而去。﹝《後渠雜識》﹞

大同貓兒莊本遠人入貢正路﹐成化初﹐來使有從他路入者﹐上因守臣之奏許之。時姚友敏夔爲禮部﹐奏請筵宴﹐賞賜一切殺減﹐其使有後言者。姚令通事諭旨云「故迆北臣進貢﹐但從正路入境﹐朝廷有大筵宴相待。今爾從小路﹐疑非迆北頭目﹐只照他處使臣相待耳。」其使不復有言﹐人以爲得馭遠之體。﹝《菽園雜記》﹞

胡廷桂爲鉛山主簿﹐時私釀之禁甚嚴﹐有婦訴其姑私釀者。廷桂詰之曰「汝事姑孝乎﹖」曰「孝。」曰「旣孝﹐可代汝姑受責。」以私釀律笞之。﹝《臣鑑錄》﹞

太監谷大用迎駕承天﹐所至暴橫﹐官員接見﹐多遭斥辱﹐必先問曰「你紗帽那里來的﹖」一令略不爲意﹐大用喝問如前﹐令曰「我紗帽在十王府前﹐三錢五分白錢買來的。」大用一笑而罷。令出﹐眾問之﹐曰「中官性陰﹐一笑更不能作威矣。」眾嘆服。﹝《珊瑚网》﹞

屠諭徳應欲治一僕﹐怒甚。僕求解於夫人。夫人謂置一大魚來﹐莫測其旨也。應嗜魚﹐見而詫其肥﹐夫人從旁微笑曰「但水寬耳。」僕竟獲免。﹝《平湖縣誌》﹞

同年胡道南以巡鹽禦史內升歸裏﹐予寓京都娥媚寺﹐二更有胡又申敲門﹐見予﹐謂道南有隱事﹐來日某人決出參﹐身家不保﹐已與某訂定酬儀若干﹐急同過見﹐庶可釋也。予曰「差甚差甚﹗科道參入﹐先來通知﹐是明明嚇詐﹐你須直爲我致意﹐來日某果有參疏﹐弟卽以年兄此刻所言出首﹐年兄不得誨口﹐請別請別。」胡君大窘而歸﹐事遂寢。

劉公存義令平湖時﹐倭寇城急﹐計城上懸燈難禦風雨﹐且若燭寡。令鐵公作薄鐵板﹐﹤昭斤﹥薪木﹐灌以歷靑﹐上置木板﹐遮覆瀝靑﹐遇風雨益熾﹐不添燭而火光亙長夜。置長鈞墜城腰﹐城上望城下如晝﹐城下望城上如漆。﹝《平湖志》﹞

明漕運都禦史鄭曉奏倭寇類多中國人﹐其間有勇力智謀者可用﹐每苦資身無策﹐遂甘心從賊。若不蚤圖區處﹐必爲腹心憂。乞命各巡撫官﹐於軍民中﹐每歲查舉勇力智謀者數十人﹐月給食米一擔﹐俟其殺賊有功﹐請量授官職。不惟國人不爲賊用﹐異日且有將材出於其間。今從賊者﹐宜出榜諭許令歸降﹐有擒斬賊徒者﹐如例給賞﹔材力可用者﹐立功贖罪﹐亦與敍遷。不然數年後﹐或有如盧循﹑孫恩﹑黃巢﹑王仙芝者﹐益滋曼難撲滅矣。報可。﹝《貞勝編》﹞

分宜相誕辰﹐公卿觴集其第﹐忽緹騎陸公金壺失焉。時公威權甚盛﹐或誚之。公曰「無憂﹐盜獲矣。」因自坐門屏﹐與羣公約﹐以次出﹐皆自檢其徒從。客盡﹐盜果不得出﹐伏梁上﹐獲之。蓋選官國子生﹐自言所盜皆珠玉金寶物﹐非是不顧﹐藏城外某塔頂上﹐而言京中苦其盜久矣。邯鄲有靑矜子﹐日夜讀書其庠﹐書聲恆至旦﹐忽以大盜密捕去。庠師大恚曰「是足不履外戶者。」然其家有駿馬﹐匿圖牀中﹐藉以重氈﹐飲食惟燒酒粱肉盡一石﹐夜行五百里﹐動息皆如人意﹐蓋羣盜徧爲耳目﹐而以靑矜子爲魁。當其書聲息時﹐卽馳馬去劫掠﹐還來未曉﹐猶爲閉戶先生也。盜發自他郡﹐言其狀皆實﹐遂不可解。﹝《耳談》﹞

王世貞爲靑州兵備官﹐校捕七盜而逸其一﹐盜首妄言逸者姓名。俄縛一人至﹐甚稱冤﹐乃令置盜庭下﹐差遠而呼縛者跪階上﹐其足穿絲履。盜數後窺之﹐因密呼一隸﹐蒙盜首而肖縛者﹐易其履以入。盜首不知﹐卽指絲履者。世貞大哮曰「爾以吾皂爲盜耶﹖」遽命釋之。﹝《遣愁集》﹞

績溪胡大司空松號承庵﹐先爲嘉興推官﹐署印平湖。適倭寇至儀築城﹐公夜入幕府曰「民難與慮始﹐請縛某居軍前禦倭﹐百姓受某恩必相急﹐乃可舉事。」從之。民大震﹐各任版築。不閱月城成﹐權奇之妙乃爾。然非素得民心﹐卽殺十署事官﹐民何急焉﹖同時有滁州胡柏泉亦名松﹐官太宰。﹝《湧幢小品》﹞

胡宗憲總制兩浙﹐趙文華以兵侍監軍﹐威福自恣﹐胡迎拜借重﹐趙額之﹔曁胡張筵宴趙﹐趙愈有傲容﹐胡微詬之﹐堂上從官皆錯愕。趙﹤走﹥曰「吾奉天子命監爾軍﹐死生皆出吾手﹐而敢恣無狀耶﹖吾旗牌安在﹖」於是衛趙於堂下者皆嘩。胡大笑﹐叱曰「吾擁十萬之眾﹐節制七省﹐不知天子命﹐何顧監軍﹐吾獨無旗牌耶﹖」爲胡衛者﹐聲囂特起﹐其聲震地﹐趙眾爲之靡然。時陪席者慰胡曰「今日之事﹐君爲主﹐縱不爲監軍屈﹐寧不爲尊賓屈老﹖」胡復厲聲曰「何以解謝﹖須壽之二千金耳﹗」趙聞而趣謂曰「汝饋二千﹐我倍責於汝。」胡復笑曰「卽四千何難﹖」席遂罷。明日趙章無言﹐則以饋者至矣。胡他日曰「此輩非有才望﹐能監我軍﹐不過夤緣以冀吾利耳。吾不與﹐則孤其來意﹐必興怨謗﹐與之則不甘﹐吾故詈而賞之。詈以泄吾气﹐賞以慰其私﹐彼求賞而得賞﹐又何求焉﹖」人以是明胡之量﹐且足以褫趙之魄。﹝《亙史》﹞

胡總兵茂貞鎭徽時﹐余村南去五里爲古樓﹐有金西白質庫在金陵南門下﹐人將胡總兵所質﹐以年滿不與贖。胡怒﹐遣兵來圍金宅﹐欲系其從弟星簡家婦女辱之。星簡先覺﹐攜眷屬夜奔舊墅﹐余藏之後屋。胡兵至古樓﹐無所得﹐訊知逃余家﹐殺馬余門圖賴。先是胡播虐邑裏﹐凡紳士謁見通名﹐皆用手揭。余以失體不官﹐往反爲胡所重﹐時以此事不能解﹐往語之曰「將軍素以威鎭地方聞﹐豈與賈人爭金而損名乎﹖」胡轉怒爲喜﹐訴其被金家質庫所詐﹐恨之甚。余曰「易易耳﹗五日內﹐當囑其照數償還。」胡酌酒訂交﹐已命星簡借代還之﹐事遂釋。後胡移南﹐派六邑富戶贐金﹐謂余附近村有獻者﹐當贈余。余曰「若肯見免﹐公之惠也﹐若剝桑梓﹐以肥吾家﹐豈丈夫所爲耶﹖」胡頷之﹐余近村遂獲免不派。西白名星賁﹐因是憤發出仕﹐歷官至陜西莊浪參議。

陳副使子文字在中閩人﹐嘉靖八年進士﹐除麻城知縣﹐歷戶部郎﹐出知長沙府。土賊尹大憲阻水寨自固﹐歷數守莫能捕﹐子文故緩之。盜畜犢甚多﹐竊出貿易﹔乃伏壯士數十人於水次﹐而遣一入微服買犢﹐往誘之﹐伏兵卒發﹐生擒其渠魁。﹝《列朝詩集》﹞

張江陵欲甘心髙新﹐鄭左都葛守禮與冢宰楊博力爭之﹐居正憤曰「二公意我甘心髙公耶﹖」奮入內﹐取廠中揭帖﹐投博曰「是何與我事﹖」中有居正竄攺四字曰「歷歷有據。」居正忘之﹐守禮識其字﹐笑納諸袖。居正覺曰「彼法理不諳﹐爲易數字耳。」守禮曰「機密重情﹐不卽上聞﹐先政府耶﹖吾二人非謂相公甘心髙公﹐以回天非相公不能。」居正揖謝曰「苟可效﹐敢不任﹖」髙公卒無虞。﹝《貞勝編》﹞

王霽宇象乾鎭宣府日﹐知粟價將踴﹐先借帑金二萬兩﹐糴而息之﹐凡再三﹐得息金三千兩﹐羨粟六千石。郭靑螺子章撫黔中﹐販鹽於蜀﹐販魚於楚﹐帑金五千兩﹐得息如其數﹐以資軍餉﹐當時說者訾以大臣行商賈之事﹐冤哉﹗治國如治家﹐不可與腐儒道也。霽宇八十四尙在鎭﹐靑螺身不滿五尺﹐功業文章﹐各過人數倍。﹝《蘇譚》﹞

姜襄變亂﹐山右各縣﹐預備積貯殆盡。事平﹐藩司籍其事報部﹐朝命給銀買補。自己丑後二十餘年﹐皆系捏報﹐不但米粟豆艸俱空﹐亦並無倉。於力陳顚末於達方伯蒙﹐達公案計從前經承﹐如數追補出買。予特建預備倉於舊址﹐米七百餘石﹐粟五百餘石﹐豆三百餘石﹐艸一萬三千束﹐俱全﹐因爲出陳易新﹐交民賴之。沁州知州汪宗魯敍其事﹐立有碑。戶部侍郎勒公爲達中丞胞兄﹐予晉謁之問曰「聞潭府爲賊破﹐今赴補必窘﹐兄昔宰交城﹐貯千金﹐何不取用﹖」予茫然無以對。公笑曰「兄捐千金﹐鑿山引木﹐離任後﹐交令同紳士申詳中止﹐竟將兄捐者用去。捨弟批詳云﹕」鑿山引水﹐非常之事﹐必非常之人爲之﹐前令豈無確見﹐而棄千金如敝屣也﹖爾等庸人﹐不足語此﹐速將前令捐資﹐追出貯庫﹐取具遵依繳。『兄可寫收字﹐我給爾領回。「當時手無分文﹐借貸無路﹐得此足供都中薪桂吹瓊之用。

楊受丹徒知縣﹐會中使如浙﹐所至縛守令置舟中﹐得賂始釋。將至丹徒﹐選善泅水者二人﹐令著耆老衣冠﹐先馳以迎。中使怒曰「令安在﹐汝敢來謁我耶﹖」令左右執之。二人卽躍於江中﹐潛遁去。徐至﹐紿曰「聞公驅二人溺死江中﹐方今聖明之世﹐法令森嚴﹐如人命何﹖」中使懼﹐禮謝而去。﹝《座右編》﹞

萬曆丁丑﹐會元馮具區夢禎以庶吉士告歸﹐旣滿入京﹐時洞中庶常凡四人﹐沈自陸可教楊徳政皆已畱館。故事一省未有盡畱者﹐馮當補別署﹐其座師蒲州張ト學鳳磐憂之。蓋其時有忌馮﹐譖之於當路者﹐因盡畱三人﹐將以抑馮﹐並示諸詞臣意指也。蒲州計無所出﹐命馮且駐郊外﹐俟江陵有家慶﹐過拜恭甚﹐而微作悒悒狀。江陵歡問故﹐且曰「有心事所不足耶﹖」蒲州蹙額曰「爲馮子館事。」江陵憐之曰「是會凶還他編修。」蒲州悅﹐飲盡歡方出﹔次日入朝補館﹐得不他補。﹝《湧幢小品》﹞

王佐字廷輔﹐山西遼州和順縣人。父義爲譚城驛丞﹐有中貴駐驛﹐久不肯去﹐人厭苦之。佐方幼﹐夜密令人取庭樹巢鵲﹐黑身朱喙而縱之。中貴見之驚﹐諸館人皆驚﹐以爲不祥﹐遂去。﹝同上﹞

萬曆間﹐海鹽令王臨亨治獄多精察﹐有一婦早孀﹐隨母兄往來海鹽崇徳間。有三惡少﹐一冒婦之叔﹐一僞爲夫﹐一僞爲亡夫之兒﹐詭詞訟縣﹐已而佯以和請﹔月餘﹐僞夫訟婦之母﹐見掠婦去。公覆前案良是﹐而訝其貌狼﹐鞠之﹐則前案悉僞也﹐三人伏辜。又一女未嫁﹐少年求之﹐其父不許﹐誣以娶而更嫁﹐婚書媒聘悉具。公呼女前致語﹐已而遽問少年曰「汝妻手中有疤﹐記左手﹐右手﹖」少年愕然﹐遂敗。沈氏兄弟皆無子﹐兄富先亡﹐弟貧﹐有女嫁褚升﹐兄之妻常虞升瞰其貲。俄被盜﹐賄鄰人誣升﹐言從屋上來去﹐所遺鞋是也。公曰「婿而盜﹐何必登屋﹖玆方六月﹐何必衣鞋﹖」升得白。﹝《海鹽縣圖經》﹞

李霖寰大司馬徵播楊應龍﹐敗逃圃上﹐李公以大炮攻之﹔楊裸諸婦向炮﹐炮竟不燃﹐此受厭也。崇禎乙亥﹐流賊圍桐城﹐上架炮﹐賊亦逼人裸陰向城﹐時乃潑狗血﹐燒羊角煙以解之﹐炮竟發矣。故鑄劍鑄鐘﹐合練丹藥﹐皆忌裙釵之厭。﹝《物理小識》﹞

沈參將希儀屯柳州﹐左右皆犭諜﹐而無諜犭者。沈以爲使官府人爲諜﹐賊生疑。於是陰求得素與犭人商貶者數十人﹐假以買物﹐召至府﹐密謂之曰「吾素知若輩通犭﹐吾不罪若﹐更與若銀爲販本﹐若試爲我犭賊。」眾感諾﹐乃人給五百兩使益買物﹐散入諸峒中。諸犭𨿽凶暴﹐樂役人﹐然販者至﹐則寨寨傳送護衛飲食﹐恐損一販者﹐則諸販不至。是以𨿽絕棧深箐﹐販者無所不歷﹐每有動靜﹐販者輒先知﹐奔走報公。公厚賞販者﹐而祕其事﹐𨿽肘腋親近﹐絕不得聞。至期﹐鳴銃者三﹐則諸兵皆聚﹐第謂之曰「今日出某門﹐而遣心腹人爲旗頭﹐引諸軍。」諸軍貿貿行﹐問旗頭﹐旗頭不知﹐曰「然則汝何引我﹖」曰「公彊我往﹐我漫往耳﹐軍行千萬人其所往﹐獨公與旗頭兩人知之而已。」頃之紮營設伏﹐賊果至﹐遇伏奔﹐追殪之。已而賊寇他所﹐則公軍又已先在﹔或絕遠村聚﹐賊度官軍所必不至而潛寇﹐則公軍又已先在﹐賊始驚以爲神。﹝《唐荊川文集》﹞

沈公始至柳﹐令諸犭得出入價買﹐遊嬉城中無禁。諸犭時入見﹐見公﹐公兒女撫之﹐久之稍稍擇其巧便曉事者﹐結以厚賞﹐使犭賊。後賊發具夥伍中﹐輒報公﹐公又厚賞之。而間諸犭曰「若見我﹐若妻子﹐何不來見夫人﹖」諸犭叩頭不敢﹐公曰「試令其來。」已而犭婦五六人來﹐夫人好言慰勞﹐賞之鍼綫包帕諸物﹐以銀簪簪其頭。又命諸妾婢灌之以酒﹐人數大碗。察羣婦中其夫嘗以賊事報者﹐則又陰引之他所﹐勞苦之曰「若夫爲吾大人盡力良苦。」私賞之包帕銀簪諸物﹐倍於人前所賞者﹐而盡以珍果美物﹐塞其袖中﹔又陰戒之﹐勿令人知也。諸犭婦旣多得賞﹐又酒醉蹌蹌﹐舞手出府門﹔犭夫望見之歡喜﹐爭前掖而歸巢﹐自是諸犭婦來者﹐至數百人。夫人傾篋筐﹐鍼頭綫尾皆盡﹐猶不能給﹐而犭婦相戒以勿令人知者犭婦又泄之﹐以所獨得珍果美物﹐誇諸犭婦﹐以爲夫人愛己。諸犭婦皆怏怏心羨﹐嗾其夫使報賊﹐冀己入府得珍果美物。而公問使人往諸巢中﹐陰以夫人之命﹐賜物諸犭婦﹔自是賊中消息﹐或諸犭不肯言﹐則公婦嗾之使言。或諸犭竟不宣言者﹐則諸犭婦自於使人至巢賜物時﹐附耳語云云﹐若勿向我老公語也。﹝同上﹞

沈公所獲劇賊多不殺﹐剜兩目﹐刖兩耳﹐賞銀數兩而還之巢。自是他賊有所擄掠﹐多不遣兵﹐而用剜目者駒而一人牽以諸賊﹐使徵所擄掠。賊見之﹐驚曰「某巢某也。」震懾不敢隱﹐盡還所擄掠﹐而剜目者索不已﹐賊至出自所有與之。公以給被擄者﹐而以其餘給剜目者。剜目者每一入巢﹐則利益多﹐而爲賊者所獲﹐每不補所償﹐則益無利。在柳州所剜目七人﹐其六人皆爲官用﹔其還巢而復爲賊者﹐覃萬星一人而已﹐公竟以計擒殺之。﹝同上﹞

公嘗欲剿一巢﹐而恐其泄也﹐乃佯病﹐所部人問病﹐公曰「吾病思鳥獸肉﹐若輩能從我獵乎﹖」因起出獵﹐去賊二里而止營﹐軍中始知其非獵也。公耳目多﹐賊不能藪﹐率走之他巢。他巢人又嚇之曰「公且剿汝。」則又走之他巢﹐他巢嚇之﹐則又走﹐並血﹤疒重﹥以死﹐或餒稿崖谷。﹝同上﹞

沈公每以甚雨淒凍風冥之夜﹐察賊所止宿處﹐四散遣人﹐齏以火銃﹐以筒貯火﹐衣毯衣毳帽﹐與艸同色﹐潛至賊所﹐夜聲銃者二。賊盡罵老沈至矣﹐挈妻子裸而蒲伏上山頂﹐兒啼女哭﹐往往寒凍死﹐或觸崖石死﹐不者且爲虎咬。諸妻子更相嗟怨﹐「汝爲賊之利至此」。黎明下山訁之﹐則寂無人﹐陰使其黨至城訁之﹐時公所遣衣毯者﹐四散諸巢﹐同夜舉銃。明日諸巢所使爲訁者﹐亦同會於城傍﹐西巢人謂東巢人曰「老沈昨夜來吾巢。」東巢人謂西巢人曰「老沈昨夜來吾巢。」則固已更相怪駭。已而訁之城中人﹐則老沈固安坐城中﹐不出也。益怪駭曰「昨聲銃者誰耶﹖鬼耶﹖」諸訁又自相嚇曰「虎咬人者﹐老沈所使也。」自此賊益膽落﹐或易而爲好犭犭童﹐而柳城四傍﹐一童子牽牛行深山﹐數百里無敢訶者。其軍民往往寄牛於犭家以耕﹐或索雞酒於犭﹐犭不敢不與。﹝同上﹞

韋扶諫者﹐馬平四都犭賊弩中知府犭者也。凶猾甚﹐嘗七捕之不能得﹐至沈公亦七捕之終不能得。會有報扶諫逃鄰巢三層巢者﹐公潛率兵剿之﹐至巢則扶諫又已與三層賊往劫他所﹐而三層賊妻子獨在﹐公竟俘以歸﹐計七十餘人。平時公所俘賊妻子﹐盡以與狼兵爲賞﹐至是獨不與﹐而閉之空室中﹐善飲食之。公又陰使狼兵數百人﹐怒而挺刃猙獰入室﹐恐諸婦女﹐作欲搶狀。公佯執鞭痛鞭狼兵使退﹐如是者三﹐欲以深徳諸婦女﹐而潛使諸犭聞之﹐以系其心。公又使熟犭謂諸犭之亡妻者曰「吾不害汝﹐但得韋扶諫﹐則還汝妻子矣。」諸犭人四五人來投公﹐公令和入空室﹐視其妻﹔夫妻相持哭﹐其小子牽其父哭。妻曰「非沈公﹐吾爲狼兵殺且搶久矣。」已而怨相詈曰「咄﹗扶諫非汝爹﹐非汝娘﹐何不縛以贖我﹖」諸犭心割而別﹐復見公。公曰「欲得扶諫耳。」諸犭曰「扶諫已逃他巢﹐圖之實難﹔𨿽然﹐願公切勿以吾妻子與狼兵也﹐吾且爲公緩圖之。」公曰「諾。」因令殺牛犒諸犭而去之。諸犭蹤迹扶諫所在﹐遂往以言犭扶諫曰「還我妻子。」扶諫不應﹐諸犭因曰「我輩失妻子﹐計窮惟有更隨汝作賊耳。」扶諫喜。諸犭乃詭相與計曰「今官府擄吾妻子﹐而穿山驛與守堡百戶與行司﹐俱在山中﹐今往劫之﹐三印可必得也。守府懼失三印得重罪﹐以易吾妻子﹐可必得也。」扶諫曰「善。」扶諫旣離巢﹐則黨益孤﹐諸犭因醉扶諫與其黨而縛之﹐置嚴洞中使熟犭報公曰「得扶諫矣。恐見賣﹐可遣吾妻子於三十里外相易。」公以爲﹕吾不遣﹐諸犭且以爲吾怯。於是鎖諸犭妻刃挾之以行。至三十里﹐使熟犭諭諸犭曰「諸犭且劫妻子者﹐先殺妻子﹐然後戰。」諸犭請於公曰「吾獻扶諫懼仇﹐公可遣三十人至巖洞自取之。」公慮諸犭有變﹐乃選健卒十五人﹐賞而遣之曰「得扶諫﹐吾且賞汝﹐若諸犭殺汝者﹐吾且重賞汝家。」又以十五人付之熟犭﹐而質熟犭妻子曰「十五人者﹐損一人﹐汝妻子齏粉矣。」至巖洞中﹐果得扶諫而出。諸犭聞之﹐五里外懼扶諫往而妻子不至﹐復要公曰「必相易於此。」公又曰「吾不往﹐諸犭且謂吾怯。」於是先遣諸犭中妻子四五人往﹐言刃挾諸婦女狀﹐諸犭吐舌﹐懼殺妻子﹐帖息不敢動。遂易扶諫以歸﹐剜扶諫目﹐截耳剔心﹐手足斬之。而四懸諸城門。﹝同上﹞

交城營半以本縣山民充兵﹐遺盜長子孫備伍﹐交山盜風愈熾。康熙七年十二月十六日﹐予移地換營兵﹐嚴防守﹐具詳兩院咨部。至次年九月十五日﹐兵部咨覆到晉﹐將交城經制之兵﹐更換太原經制之兵﹐一年一換﹐著爲例。山中巨盜﹐耳目方絕﹐庶可施吾剿撫之用。

康熙九年二月二十四夜﹐赴家居給事中武攀龍宴﹔三更歸交山﹐羣盜數十相隨入署。予馳馬於馬廏左﹐疾上城﹐諭守城堞者加嚴﹐羣盜由北門逾墻出。予蹤其逃﹐止擒獲殿後者二名﹐閉內署鞫之﹐許以不死﹐因得諸賊實情﹐蓋無日不以殺縣官爲急。盜首傅靑山謂賊黨曰「趙縣官內謀深而外若不經意﹐我輩不殺縣官﹐將來必爲縣官擒。渠官做得好﹐於我輩不利﹐換一个來又作商量。」予夜獲殿後兩賊方山中實情﹐釋之入山﹐﹛穴凡﹜爲吾用﹔侵晨獲本地方作賊居停者四人﹐立斃之﹐卽進省以實密聞於達撫公。

趙應龍壯健﹐力敵十夫﹐交城原瓶都賊首與李宗盛交結﹐劫附近州邑﹐嘗破淸源﹐殺教官李開秀者。久之﹐余密探兩葫蘆川蹤迹﹐知靜樂李宗盛招趙應龍行劫﹐予密招降賊惠重生﹐授意而行。山賊任國鉉惠孝文爲予用﹐以計紿應龍折其兩臂﹐縛以付重生獻出。應龍曰「吾死矣﹐若等行且就縛﹐同汝俱死。」予械應龍赴省﹐應龍沿途據鞍﹐髙唱洋洋﹐去無怖容。

李宗盛者﹐巨盜李黃毛子。黃毛自明季爲盜﹐後降﹐隨任標營﹐久積貲饒富﹐山中築堡如城﹐廣畜騾馬﹐積芻糧﹐藏鎧甲兵器甚備。黃毛死﹐宗盛卽小黃毛﹐時時出劫太原各屬﹐黨羽甚盛﹐殺人視爲常。凡避罪逋糧者一入山﹐官卽不敢問﹐宗盛屢捕不獲。康熙九年四月初﹐巡撫達公給示撫賊。予止之曰「縣官方伯言發兵會剿﹐以振脇餘黨﹐撫之則機敗。誠假便宜﹐發寧武協兵自北入﹐太原協兵自東入﹐宗盛必南引兩葫蘆各賊以自救。縣官密用間使兩葫蘆﹐賊不與之合﹐則宗盛勢孤﹐必逾劉王軍以入黃河畔﹐伏兵待之﹐不出十日﹐擒宗盛必矣。」達公曰「汝籌略鑿鑿﹐得無爲趙括乎﹖」予曰「熟悉在胸﹐故能言之。」達公曰「吾知爾不托空言﹐今晉中兵﹐悉聽汝調度﹐但云奉吾面諭行之﹐不拘爾以文法也。」予用印文四﹐發調兵﹐俱云奉憲密諭﹐宗盛聞風﹐乃與心腹十數騎西南走﹐二十四日午刻果至雕巢﹐就食劉振家。食方備﹐蘇防守郭典史伏兵起﹐愈集鄕民﹐圍之數十匝。宗盛呼曰「吾李黃毛也﹐任縛我去。」驍賊弓進單騎出戰﹐射之音﹐餘黨逸去。宗盛壯貌魁梧﹐卽被擒﹐气勃勃﹐未及郭數里﹐觀者萬計﹐坡野爲滿﹔𨿽婦女亦上垣檐縱目﹐指顧笑語。交山賊破州縣殺掠﹐惡不忍言﹐如惠岐山鐘斗尢淫惡﹔岐山居惠家莊﹐遇羣盜他出﹐卽入其家淫其妻子。斗行劫﹐輒倒裸婦人﹐油漬牝﹐火燃之﹔或刀穿其牝﹐兩輒鎖鎖之而去﹐其惡如此﹐後皆被擒。

康熙十年﹐余奉旨平交山寇﹐剿殺淨盡。十月初七日﹐同守備姚順統兵至縣﹐諭山民速葺靜安堡。十三日屯駐官兵﹐命移席卻月湖﹐笙歌徹夜﹐觀者夾岸。初八日﹐大閱演武場﹐速運酒米芻豆至靜安堡備用。初九夜﹐令司更者促其籌夜之子﹐發五鼓﹐斂兵疾行四十里﹔未曉至水泉灘﹐飲犒諸軍﹐謂順等曰「此行奉旨剿寇﹐進屯靜安爲怠敵計耳。」順等驚愕。余偕諸弁兵聲言赴堡﹐出賊不意﹐直襲葫蘆屯﹐駐東坡底。日暮安營畢﹐語姚順曰「此地爲吾據﹐則兩葫蘆聲勢絕矣。」是夜大雪﹐山峯盡白﹐諭山民寧家﹐毋從賊凍死。次早諭兩葫蘆居民許其拿賊贖罪﹐彊盜亦拿賊立功﹐統計入山二十六日﹐等擒賊首二十二名﹐除自刎自縊二名﹐除俱押解。又投首賊三十六名﹐新撫山民一千四百三十七家﹐山馬六十六匹﹐器械粟豆﹐另造冊呈報。其眞正良民﹐不爲賊脇誘者﹐止三十七人﹐賞羊酒及扁額旌表﹐或十里﹐或數里﹐或百里﹐就地遠近﹐立爲約正﹐以勸率各村落。初三日振旅還縣﹐汾文淸太諸縉紳士庶﹐壺漿而迎者不絕﹐婦孺俱在門內羅拜﹐歡呼載道。藩司在省聞捷﹐官廳中語督學謝觀曰「爾江南乃有此人耶﹖」夏明經宛來囚﹐有《交山平寇本末》行世。

山東臨邑有四瞽者﹐寓京師﹐皆業說書。一日行道﹐各誇說在某貴戚內家說書﹐得錢幾何。傍一惡少聞之﹐紿謂某家喚說書﹐引至墟墓無人之地﹐出所佩金鐵﹐擊瞽者﹐搜其錢盡。一瞽獨曰「我帶結不可解﹐公爲我解﹐待我取錢。」惡少與解﹐而瞽已扌尼其要家﹐力持之﹐呼羣瞽皆來助擊﹐至抉出目睛﹐盡搜其所奪﹐始相攜歸。﹝《耳談》﹞

古稱操舟者爲長年。王長年閩人﹐失其名。自少有膽勇﹐漁海上。嘉靖已未﹐倭薄會大掠﹐長年爲賊得﹐挾八舟﹐舟中賊五十餘人﹐同執者男婦十餘人﹐財物珍奇甚眾﹐賊舟數百艘同日揚帆泛海去。長年旣被執﹐時時陽爲好語媚賊首﹐甚親信之。又業已入舟﹐則盡解諸執者縛﹐不爲防。長年乘間謂同執者曰「若等思歸乎﹖能從吾計﹐且與若歸。」皆泣曰「幸甚﹐計安出﹖」長年曰「賊舟還﹐將抵國﹐不吾備﹔今幸東北風利﹐誠能醉賊﹐奪其刀﹐盡殺之﹐因戾柁飯帆歸﹐此時不可失也。」皆曰「善。」會舟夜碇海中﹐相與定計﹐令諸婦女勸賊酒。賊度近家﹐喜甚﹐諸婦更爲媚歌唱﹐疊勸賊﹐叫跳歡喜﹐飲大醉﹐臥相枕藉。婦人收其刀以出﹐長年手巨斧﹐餘人執刀盡砍五十餘賊﹐斷纜發舟。旁舟賊覺追之﹐我舟人持磁器雜物奮擊﹐斃一賊首﹔長年故善舟﹐追不及﹐日夜乘風舉帆行。抵岸﹐長年旣盡割賊級﹐因私剜其舌﹐別藏之﹐挾金帛並諸男婦登岸﹐將歸。官軍見之﹐盡奪其級與金﹐長年禿而黃須﹐類倭人﹐並縛詣鎭將所﹐妄言捕得賊零舟﹐首擄生口具在﹐請得上功幕府。鎭將大喜﹐將斬長年﹐並上功。鎭將故州人也﹐長年急﹐乃作鄕語﹐歷言殺賊奔歸狀。鎭將曰「若言斬賊級﹐豈有驗乎﹖」長年探懷中藏舌示之﹐鎭將驗賊首皆無舌﹐諸軍乃大駭服。事上幕府﹐中丞某﹐召至軍門覆按﹐皆實﹐用長年爲裨將﹐謝不欲﹔則賜酒﹐鼓吹乘馬繞示諸營三日﹐予金帛遣歸﹐並遣諸男婦﹐而論罪官軍欲奪其功者。長年益禿﹐貧甚﹐猶操舟漁。﹝《湧幢小品》﹞

烏程潘內翰家婢春桃者﹐盜入宅獲幼子﹐將加虐訊。婢出曰「金帛皆我所司﹐在某房某篋﹐惟汝所欲﹐小郎何得知﹖」盜競奔之﹐皆恣其去取﹐而幼子釋。盜去﹐家盡尢之曰「汝必盡發其藏何故﹖」婢不答﹐惟耳語其主人曰「我識盜二人皆鄰近某某﹐卽劫去﹐猶我橐中物﹐何傷於多不多﹖不釋小郎﹐非所以愛子也﹐但當亟捕之耳。」亟捕人贓皆得﹐而財溢於所失數﹐蓋盜往所藏也。婢智矣哉﹗﹝《耳譚》﹞

劉滋濮陽人﹐少爲庠士﹐家貧﹐田不二十畝﹐又值水旱﹐無以自活﹐乃盡鬻其田﹐逐什一之利﹐十餘年致萬金。爲人慷慨﹐重然諾﹐取捨不苟﹐尢善心計﹐家藏白鏹﹐皆鑄大錠﹐錠四十斤﹐覆樓板下。有劇盜韓氏者﹐使其黨五十餘﹐越城劫之﹐得劉。劉曰「若輩利吾財乎﹖」曰「然。」指板下示之曰「惟若所取。」賊見大鏹喜甚﹐盡力攜之﹐人不過二錠。旣去﹐劉告家人﹐人亟遠匿﹐賊且復至。賊旣登城﹐復命於韓﹐韓見金﹐良久曰「不殺此人﹐吾輩且無噍類。」亟復往迹之﹐無所得。韓曰「敗矣。」攜數錠遠遁去。旣明﹐鄕人唁劉﹐劉笑曰「財固在也。」告官捕之﹐不數十里﹐賊盡獲﹐金皆如故﹐獨失韓所攜耳。﹝《湧幢小品》﹞

某家新婦﹐於歸之夕﹐有賊來穴壁﹐已入﹐會其地有大本觸木﹐木倒﹐將賊擊破頭面死。其家舉火視﹐乃所識鄰人﹐惶惑﹐恐反以餌禍。新婦曰「無妨。」令空一箱﹐�賊屍於內﹐因舉至賊家門首﹐剝啄數下。賊婦開門見箱﹐謂是夫所盜﹐卽舉至內。數日夫不返﹐發視﹐乃是夫屍﹐莫知爲誰所殺﹐亦不敢言﹐以瘞之。﹝《耳談》﹞

吳叟﹐吉安人﹐忘其名﹐裏中有大猾﹐家徒數里﹐暴行爲患﹐人皆畏而苦之。然不敢上狀於有司﹐亦怵怵恐致變﹐不敢問。會流賊逼裏中﹐叟逐間詣其廬﹐說曰「公之行事﹐上下之所知也﹐卽有司懼不敢問﹔假令部使者督千人捕公﹐公能終拒之乎﹖」曰「不能。」叟曰「吾固知公之不能也﹐公卽不能﹐何不因事自解﹖亡論自解﹐且令里人徳公。」其人欣然曰「惟長者命之。」叟因命之。叟因執其手曰「方今流賊四劫﹐誠危急存亡之秋﹐而公雄傑﹐所部皆堪戰力士﹐賊气驕﹐翦此何有﹖公當此時﹐誠能率其子弟擊賊﹐賊必潰﹐則裏中莫不歡公﹐公得以長豪裏中無懼矣。」其人遂掀髯而起曰「公無言﹐我當爲公擊賊。」於是勒其子弟最彊者百人﹐人持挺急馳之﹐而叟騎一驢﹐從二蒼頭往贊。一遇賊﹐輒奮鬥﹐日已至未﹐凡數戰﹐殺數十人﹐猾者稍倦矣。輒命左右取水﹐而叟心計賊旣已殺數十人﹐無可慮賊矣。獨念此猾暴裏中無已時也﹐不若因其機滅之﹐遂從旁大呼﹐我兵且退﹔賊遂乘勝迫之﹐悉殺猾之父子兄弟。﹝《湧幢小品》﹞

朱潮遠鎭章泉時﹐軍民不辧官話﹐每堂審役﹐有譯鄕語者。一日老人告其子情殊迫切﹐詢其父有妻乎﹖子乃其所生乎﹖曰「非妻則繼母也。」又詢其母與父年當乎﹖曰「少艾。」朱曰「此必父匿其妻﹐妻淩其子。」而中證乃其姑丈﹐叩首稱善。於是命父立其上﹐用小板連衣輕撲之﹐與父叩頭陪禮﹐示其父曰「爾晚年靠子﹐何不念前妻之情﹖」戒其子曰「親年無幾﹐家庭小隙﹐乃至此耶﹖」遂父子抱頭大哭﹐軍校無不墮淚也。今孝廉公車來﹐尙稱之。﹝《座右編》﹞

崇禎三年春﹐奢安間成都﹐百計攻城。正月﹐賊數千﹐自林中大噪而出﹐視之有物如舟﹐髙丈許﹐長五百尺﹐樓數重﹐簞﹛弗﹜左右﹐板如平地。一人披髮仗劍﹐上載羽旗﹐中數百人﹐各挾機弩毒矢﹐牛數百頭運石轂行﹐旁翼兩雲樓如左右�﹐俯視城中老幼婦女皆哭。朱燮元曰「此呂公車也﹐破之非炮石不可。」炮石者﹐巨木爲柱﹐柱置軸間﹐轉索運杵﹐千鈞之石﹐飛擊如彈丸﹐賊車不得近。燮元復募敢死士﹐以大炮擊牛﹐中其當軛者﹔牛子反走﹐乘勢縱擊敗之。﹝《紀事本末》﹞

旗人王某﹐逃至山東﹐匿妻子於前妻父張某家﹐他往無蹤﹐捕者獲其妻。適裏中有投井者﹐面目不可辧﹐其妻誣張某死其夫王。讞成抵罪﹐上之秋曹。杜相國立徳時爲大司寇﹐淸理刑獄﹐撿王案反覆披閱﹐見單塡有須長三寸語﹐王移牌察無須﹐公曰「計王自張出逃﹐與捕獲其妻﹐才數日耳﹐須安能暴長﹖宜矜疑。」眾不可。無何﹐其主旋獲王到部﹐同事愕然。﹝《碧園新艸》﹞

浙西大置屠阿醜聯宗數十﹐出入湖泖間﹐與海寇劉香合謀叵測﹐汛兵不能制。撫按題請南浙兩省﹐會兵合剿﹔時蔡忠襄懋徳備兵嘉禾﹐曰「此可計擒也﹐何用興師﹖」乃力行鄕約保甲﹐盡得賊勾引窩贓處﹐密召其人謂之曰「汝罪應死﹐吾姑貲汝﹔凡吾遺人﹐汝第飲食之﹐毋泄。」乃分遣兵卒﹐假做星卜貨賣乞丐等流﹐各之其所﹐伺賊所在﹐半夜發標兵掩襲之。賊出不意﹐惶遽登岸﹐四面伏發﹐斬其勇將沈千金﹐阿醜就擒﹐餘黨悉降。﹝《菊泉集》﹞

寧武總兵王中﹐領兵拔豫﹐病不能督戰﹐兵無餉。一日潰散﹐渡河歸﹐吳恐沿途搶掠﹐遺患地方﹐乃遣官招撫之曰「邊備急﹐本院原疏請撤兵歸營﹐爾等各照隊令﹐領兵官押回原伍﹐經過地方﹐量給糧犒﹐毋得擾掠取罪。」各兵初謀入山爲盜﹐見差官至﹐始安。將至省﹐復差官犒以羊酒﹐令領兵官入見﹐責之曰「主帥卽病﹐爾等非領兵頭目乎﹖誰倡逃者﹖」領兵官直陳某隊某某﹐原系降丁﹐不過十餘人﹐且謀入山爲盜﹔各官調停﹐諭以本院徳意乃止。今各隊皆怨此數人入骨﹐手書檄付之曰「爾可擒解此數人﹐余俱不問﹐仍歸伍可也。」領兵官果擒解獲院﹐疏請倡逃者已獲﹐宜正法﹐余令歸伍﹐上從之。﹝《憶記》﹞

崇禎九年正月﹐闖王闖塌天八大將﹐搖天動七賊﹐連營數十萬﹐攻滁州急。太僕寺卿李覺斯同知州率士民固守﹐賊百計攻之不克﹐賊掠村落山谷婦女數百人﹐裸而沓淫之已﹐盡斷其首﹐環向堞埴其跗而倒埋之﹐露其下秋﹐血�淋漓﹐以厭諸炮﹐守城兵多掩面不忍視。賊噪呼向城﹐城上燃炮﹐炮皆進裂﹐或喑不鳴﹐城中惶懼。覺斯立命取民間�腧﹐亦數百枚﹐如其數﹐懸堞外向﹐以厭勝之﹔燃炮皆發﹐賊大創。未幾﹐援兵至﹐遂遁。﹝《續知冠子》﹞

儀眞南門橋五日觀競渡﹐龍舟在橋東﹐眾皆趨觀於東。左重右輕﹐橋欹而陷﹐觀者百餘人﹐一時漂溺﹐河流湍激﹐倉卒不能施救。橋側有一茶軒﹐遂將棹橙亂投於河﹐人得扳緣而起者十之三﹐其急智亦足取也。﹝《訁刃庵偶筆》﹞

溧陽裴令表善斷獄﹐無錫有叔與侄贖屋者﹐侄年長﹐叔庶出﹐齒甚少。侄欺之﹐賺叔白金三百﹐屋不肯還。訟之無錫令﹐不能直﹐反與叔以杖。叔負屈控於裴﹐裴置之獄中。月餘﹐忽以劫江窩家牒無錫﹐拘其侄。侄辧非窩﹐裴曰「盜某時劫銀三百兩﹐藏於汝家﹐非窩乎﹖」侄曰「此乃叔贖屋者﹐是叔窩也。」裴旣令供明﹐遂杖侄四十﹐罰百金與叔﹐百金賑溧陽饑﹐餘百金﹐牒無錫令而斷還叔屋。﹝《懷秋集》﹞

余令交城﹐以廉能爲達撫軍爾布薦﹐方在署﹐一日沁州知州汪竹巖宗魯迂道來謁﹐余訝其無故遠辱。竹巖曰「弟心大有所不服﹐特此來請。」余謁其由﹐竹巖曰「余兢兢業業爲令十三載﹐得升知州。又兢業五載﹐甫得達撫軍薦剡。兄作合甫二暮﹐薦與余﹐同兄審理大案﹐有如神之稱﹐何采聽之妙耶﹖」予曰「無妨。」竹巖曰「欺我哉﹖予每事細訪﹐尙有差訛﹐安能無訪而得﹖」予曰「不敢欺﹐訪卽獘生矣。訪及原告之人﹐必袒原告﹐訪及被告亦然﹐訪及原被證見俱然。大足亂吾是非之眞。庭證原有情眞﹐但愁問官不聽耳。吾虛心勘審﹐原被與證見﹐必無不盡之詞﹔然後勘酌其中﹐自無遁形﹐有兩造所不能知者﹐止問官獨知。」竹巖曰「誠然﹐若朱恃訪﹐卽吾子所好﹐皆可疑也﹐從今心服矣。」大笑而去。

有失鴨數十者﹐控於休寧廖令騰奎。廖曰「近有來求鬻而未遂者乎﹖」曰「有金姓人曾來。」蹤迹之﹐鴨具在﹔金彊辧不服。廖悉取兩家鴨﹐雜於堂﹐命各呼之。金呼不應﹔失鴨者以竹竿呼﹐果成羣而走﹐且曰「吾鴨有火絡。」叩左掌驗之﹐果然。其中一鴨不應呼﹐且無掌甲﹐金執以狡辧。廖曰「爾積竊也﹐懼人覺﹐故買一他鴨雜其中耳。」金赧服﹐責而還之。﹝《海陽紀略》﹞

◎警敏君子一言以爲智﹐仲氏子片言折獄﹐言可忽乎哉﹖卽不易博采奇聞廣言語之科﹐孰謂是編不可小試﹖

明初郊祝文﹐有予我字﹐上怒﹐將罪作者。桂彥良進曰「湯祀天曰﹕」予小子履。『武祭天曰「我將我饗。』儒生泥古不通﹐煩上譴呵。」眾得釋。﹝《玉堂叢語》﹞

霍尙書韜嘗欲營寺基爲宅﹐冫免縣令逐僧﹐僧去﹐書於壁云「學士家移和尙寺﹐會元妻臥老僧房。」霍愧而止。﹝《笑林》﹞

焦芳入閣﹐仍欲兼部事﹐劉瑾屢遣人來與李閣老議。李云「無此例。」瑾云「曾聞李賢兼管。」李云「李賢是吏部侍郎﹐入閣後升尙書﹐時李翺掌部事。」又問前有之乎﹖答曰「蹇義爲吏部尙書﹐與戶部尙書夏元吉五日一赴東閣﹐與大學士三楊議事﹐未嘗兼學士也。」次日吏請印信﹐內批令焦芳兼管部事﹐芳以問李﹐李曰「某已言之﹐此二事實難兼攝﹐內閣佐天子出令﹐吏部所擬升調官﹐問有可否。今自擬之而自可否之耶﹖又每日通政司奏事﹐奉旨吏部知道者﹐卽當廷跪。承旨內閣班﹐侍立聽令﹐亦將出跪而更起立耶﹖又部事差繆﹐或章奏錯誤﹐小則回話認罪﹐大則罰俸﹐脫有之﹐亦將隨同認罪乎﹖」芳乃辭部事。﹝《玉堂叢語》﹞

尙書劉南垣公請老家居﹐有直指使者以飲食上﹐苛求屬吏﹐郡縣患之。公曰「此吾門生﹐當開諭之﹐俟其來款之。」曰「老夫欲設席﹐恐妨公務﹐畱此一飯﹐但老妻他往﹐無人治具﹐家常飯對食能乎﹖」直指以師命不敢辭﹐自朝至午﹐飯尙未出﹐直指饑甚。比飯至﹐惟脫粟飯豆腐一器而已﹐各食三碗﹐直指覺過飽。少頃﹐佳肴美р﹐羅列於前﹐不能下筋。公彊之﹐對曰「已飽甚﹐不能也。」公笑曰「可見飲饌原無精粗﹐饑時易爲食﹐飽時難爲味﹐時使然耳。」直指諭其訓﹐後不敢盤餮責人。﹝《座右編》﹞

余官山右﹐初謁達公﹐口諭鄧知府貪庸應參。予曰「鄧知府所處甚難。」達公變色曰「本院與屬吏﹐水米無交﹐貴縣言作郡有難說乎﹖」予曰「有說﹐秦守天下之至淸者也﹐周守天下之至有才者也﹔鄧守無周之才而又不及秦之淸﹐所以爲難。」達公笑曰「此平情之論﹐姑免以待其攺。」秦守宗堯號明宇﹐遼東義州人﹐貢生﹐康熙七年九月任。周守令樹號計伯﹐河南延津人﹐壬辰進士﹐康熙八年八月任。鄧守會號嘯庵﹐福建閩縣人﹐貢生﹐康熙九年三月任。俱告病歸。時謂餘一言能解鄧守於巡撫。

某布政請按臺酒﹐坐間﹐布政以多子爲憂﹔按君止一子﹐又憂其寡。吏在傍云「子好不須多。」布政聞之﹐因謂曰「我多子﹐汝又何云﹖」答曰「子好不愁多。」二公大稱賞﹐共汲引之。﹝《客中閒集》﹞

王文恪公鏊修《蘇州誌》﹐眾欲請楊君謙﹔文恪以君謙謠啄﹐不欲與同局。《姑蘇志》成﹐文恪遣使送之。君謙方櫛沐﹐不暇抽看﹐但顧簽票云「不通不通。」使者還述其語﹐文恪以爲狂﹐慍甚。一日晤楊﹐問前語﹐君謙曰「然今府誌修於本朝﹐當以蘇州名志﹐姑蘇吳王臺名也﹐以此名志可乎﹖」文恪始大服楊之精識。﹝《臣鑑錄》﹞

都指揮使王佐使後指揮陸陋陷其子﹐欲殺之﹐而盡取其產。子甚窘﹔子之母名亦在。旣捕入對﹐炳方與同僚列坐﹐多張刑具脇之。其子方抗﹐母乃膝行而前﹐道其子罪極詳。子呼曰「兒死已在頃刻﹐母忍助虐耶﹖」母叱曰「死卽死耳﹐尙復何說﹖」因指炳坐而顧子曰「爾父坐此非一日矣﹐作此等事﹐應亦非一﹐致生汝不肖﹐乃天道也﹐夫復奚言﹖」僚佐皆驚嘆﹐炳頰不覺發赤汗下﹐僞爲旁視﹐輒遣之出﹐其事遂寢。﹝《遣愁集》﹞

鄱陽何梅谷英妻﹐垂老好事佛﹐自晨至夕﹐必口念「觀音菩薩」千徧。梅谷以儒學聞於時﹐止之則弗從﹐弗止恐貽笑士論。一日呼妻至﹐再且三﹐隨應隨呼﹐弗輟。妻怒曰「何舌噪若是耶﹖」梅谷徐答曰「呼僅二三﹐汝卽我怒﹐觀音一日被你呼千徧﹐安得不汝怒耶﹖」妻頓悟﹐遂止。﹝《中州野錄》﹞

◎技巧與巧也﹐毋寧拙。君子何取焉﹐獨怪兩大一巧之區也。巧之日新如泉﹐斯湧靈變不窮﹔如花斯發﹐紅紫萬狀﹐豈以小而忽諸﹖

明太祖以北兵渡淮﹐時無一葦之楫。有人於囊中﹐取幹豬脬十餘﹐納气其中﹐環系腰間﹐浮水而南﹐徑奪舟以濟北軍。﹝《稗史》﹞

吳嶽碑自首至座七﹐察碑之興功不可得。一田父進曰「當時積土而立。」明季有巨碑﹐不能安於負重之上﹐一巧者曰「碑不見龜﹐龜不見碑﹐則堅矣。」眾悟﹐與塡土負重平﹐碑遂立。﹝《嘯虹筆記》﹞

《鴻書》云「金中都被圍﹐完顏承暉遣人以礬寫奏告急。」今人用礬及膠﹐以鐵釘共煮﹐用其水﹐寫白紙上﹐視之無迹﹔以墨塗紙背﹐則其字畢現矣。古人兵書中傳密信﹐三發一知﹐頗爲費力﹐何如此之省事﹖﹝同上﹞

開濟館某尙書家﹐上郊祀﹐索白染圍鑪三百﹐尙書窘迫莫應。濟教截矮桌腳﹐鑿圓孔﹐白紙糊之﹐取鐵鍋爲鑪﹐如數進。上喜﹐詰之﹐舉濟。是時索燎火萬炬於上元縣令陳煥﹐煥命各坊長督大小戶﹐具門簾香燈迎駕﹐遂命捲簾爲燎﹐得如數進﹐上伏其才。﹝《王文祿集》﹞

董�陽與嚴嵩同朝﹐每過嵩﹐輒用赤金鏤姓名縫紅綾作柬﹐嵩以爲尊敬之也。閽人利具金﹐每一傳執﹐卽取金去﹔後嵩敗﹐董獨免交通律。﹝《嘯虹筆記》﹞

私鑄者﹐匿於湖中﹐人猶聞其鋸銼之聲﹔乃以甕爲甕﹐累而墻之﹐其口向外﹐則外過者不聞其聲何也﹖聲爲甕所收也。或曰「廣孝曾用此法造器械﹐又空燒瓦枕﹐就地枕之﹐可聞數十里軍馬聲。」﹝《物理小識》﹞

猿﹐山家謂之鞠侯﹐皮陸具有詩﹐見《山川志》。猿好踐園蔬﹐所過狼藉﹐山間豆麥胡麻萊茯蔬果竹萌之類﹐多被踐。天衣寺僧法聰令捕一老猿﹐被以衣巾﹐多爲細縫﹐使不得脫﹐縱之使去。老猴喜得脫逃﹐跳趨其羣﹐羣望而畏之﹐皆捨去。老猴趨之愈急。相逐日行數十百里﹐其害稍息。﹝《湧幢小品》﹞

熊公廷弼督學南畿﹐每試輒以紙三條﹐封諸生頭巾﹐不令交頭耳語。一生誤斷其紙﹐懼其責也﹔忽大聲擊案﹐通場皆舉首驚顧﹐紙盡斷。生遂得免。﹝《懷秋集》﹞

明時有內監懸一珠燈於長竹竿之頂﹐令於市曰「能不梯升﹐不倒竿者﹐任其取去。」數日無有應者。忽一人舉其竿直走﹐至有井處﹐以竿插井中﹐取燈去﹐內監大笑。﹝《嘯虹筆記》﹞

尹見心爲縣令﹐縣之河中生一大樹﹐屢壞人舟。見心曰「何不去之﹖」民曰「根在水中﹐不得去。」見心曰「易易耳。」乃遣能識水性者一人往﹐量其長短﹐作一衫木桶﹐空其兩頭﹐從樹稍穿下﹐打入水中﹐因以巨瓢盡涸其水﹐入而鋸之﹐木遂斷。﹝《臣鑑錄》﹞

金山環缺處爲波阻﹐不能達﹐有石橋一洞接焉。相傳有僧廣募市金﹐云「揚子江心造石橋。」人爭布之﹐費不多而得募金無數。又有一僧行腳餒甚﹐無人與齋供﹐遂號於路云「二十个饅頭兩口吞。」有好事者詰其不能﹐則云「出家人不作狂語。」遂買巨餅二十與之﹐欲觀其吞法﹔僧張二袖口﹐各納十餅而去。﹝《菊泉集》﹞

金山郭墓下江心泉﹐爲天下第一﹐然有龍窩﹐洄流甚急。相傳泉爲龍所禁﹐不敢汲。康熙己巳六月﹐余避暑山之七峯閣﹐命寺僧拿四舟相連若井﹐抵洄流﹐用繩沈錫桶﹐桶上開五眼綫﹐系木屑塞之﹐無令濁水入﹐下沈十數丈到底﹐方拔綫提起木屑﹐則眞泉入矣。三沈其桶﹐江波大作。予急回岸烹泉﹐與僧共飲﹐淸香透骨﹐非復人間味﹔試以松蘿較惠泉﹐色更不變。僧曰「衲等老死此山﹐未獲嘗江心眞泉。」再取山中井水較之﹐味迥別。越數日﹐復拿舟郭墓畔﹐意欲取水﹐風濤掀翻﹐棹不可泊。如此者三﹐竟如海上三山﹐舟至輒引去﹐謂之龍禁﹐誠然。

艾司寇方宴客寄園中﹐盛夏新鑿一池﹐客贊曰「待來年好種荷也。」艾曰「何待來年﹖」客以爲戲。比半酣﹐起行池上﹐則綠云千朵﹐淸香搖曳﹐六郎面灼灼迎人矣。客怪問之﹐艾曰「爲佳賓姑借催花檄也。」蓋園中盆荷甚多﹐艾密令人帶盆沈水﹐博一笑耳。﹝《周阝古新語》﹞

近時邑無賴子﹐邀百人作百子會﹐人出銀二兩﹐搖骰子﹐點多者先收﹐每月一應﹐八九年乃畢。冀其不能終局﹐先收會者得圖賴之耳。然猶未爲巧。江西有一僧創千佛會﹐人出銀一錢投木櫃﹐搖點多者得百金歸﹐不必復應。往來行人﹐圖僥幸﹐二三日卽聚千人﹐僧則利其每一會得抽分數金耳。後令聞之﹐懼惑眾﹐村僧乃止。﹝《明升集》﹞

●卷二。鏡中寄寄園主人曰「聖人﹐人倫之至也﹐豈必聖人哉﹖匹夫賤士﹐一念所結﹐亦可感風雨﹐召鬼神﹐但有純與不純之別耳。載籍文史﹐何一非爲人振勵綱常﹖述舊而不墮於腐談﹐傅新而不落乎習見﹐居今之世﹐引古之道﹐所以自鏡也﹐烏能綏耶﹖」

◎忠君臣之義無所逃於天地之間﹐鞠躬盡瘁﹐僅完得吾性﹐分固有耳。徒爲富貴利達謀﹐必爲身後聲名計﹐皆目之曰忠﹐然乎否﹖

蘇人範文從﹐仲淹之嫡派也﹐洪武中拜禦史﹐忤旨﹐下獄論死。太祖視獄案﹐見姓名籍貫﹐遽呼問曰「汝非範文正後人乎﹖」對曰「臣仲淹十二世孫也。」太祖默然﹐卽命左右取帛五方來﹐禦筆大書「先天下之憂而憂﹐後天下之樂而樂」二句在上﹐賜之﹐諭﹕免汝五次死。人感上之仁﹐而嘆賢者遺澤之遠。﹝《朝野紀略》﹞

建文時﹐都指揮平保兒聞變南奔﹐建文命提兵守徐州。文皇至金川門﹐平還守禦﹐遂拒戰。平善槍﹐槍及禦衣﹐當脇洞數重而過﹔俄而平騎忽蹶﹐平嘆曰「眞命天子也﹗」遂就擒﹐系於軍。其日上駐蹕於鼓樓﹐翌日克城﹐上卽位。又明日﹐召平﹐問之曰「汝前日馬不蹶將如何﹖若槍及膚﹐則無今日矣。」平對﹕「臣欲生擒陛下﹐故止穿衣耳。」上曰「父皇養如許人﹐止得此小廝。」乃令守北平。﹝同上﹞

李獻吉爲戶部郎﹐以上書極論壽寧侯事下獄﹐賴上恩得免。一夕﹐醉遇侯於大市街﹐罵其生事害人﹐以鞭稍擊墮其齒﹔侯恚極﹐欲陳其事﹐爲前疏未久﹐穩忍而止。獻吉後有詩云「半醉唾罵文成侯」﹐蓋指此事。﹝《堯山堂外紀》﹞

於墳祈夢靈異﹐人人能言﹐蓋忠烈之气﹐千古如新也。聞太倉王相公錫爵以子病往祈﹐忠肅見夢曰「公是當朝宰相﹐柰何問我﹖」太倉曰「非爲朝事﹐餘一生不作虧心事﹐而兒病如此﹐是何罪業﹖」忠肅曰「公記得吝一單名帖﹐失活二十七人之命否﹖」太倉默然﹐醒來終自狐疑。蓋海商漂至﹐巡兵執以爲盜﹐眾皆憐之﹐請於太倉往解﹐不應﹔又請一單名帖投兵道﹐終不聽﹔一舟二十七人﹐不勝拷﹐皆死。太倉務名節﹐守之最堅﹐故𨿽知其冤﹐終不爲救﹔然力可爲而不爲﹐則神固已存案﹐作罪過矣。﹝《湧幢小品》﹞

海瑞以南京都禦史卒於官﹐僉都王用汲入視﹐葛幃敝ぷ﹐有寒士所不堪者﹐嘆息泣下。啟其篋﹐僅十餘金﹐士大夫醵金爲殮具﹐士民哭之﹐罷市者數日。喪出江上﹐簞食壺漿之祭﹐數百里不絕。蘇人朱良作詩弔之曰「批鱗直奪比干心﹐苦節還同孤竹淸。龍隱海天云萬里﹐鶴歸華表月三更。蕭條棺外無餘物﹐冷落靈前有菜根。說與傍人渾不信﹐山人親見淚如傾。」﹝《座右編》﹞

嘉靖初﹐因賊亂﹐割淦之半爲峽江。練子寧舊居三州﹐實隸峽﹐峽人請祀之。淦之與之爭。知府劉琦許兩祀俱存﹐民始安﹔至今百餘年﹐廟享不衰。﹝《逸史》﹞

禦史馮恩以劾汪釒宏﹑方獻夫﹑張孚敬三人姦邪不測﹐乞斬之﹐以應更新之象。上怒﹐逮訊﹐釒宏等恨之入骨﹐朝審定讞論斬﹔其母吳氏擊登聞鼓聲冤﹐子行可請以身代﹐皆不報。甲申冬將處決﹐行可乃於長安街刺血書﹐自縛詣闕﹐號哭請死。通政司陳經見而憐之﹐爲引奏。上動容曰「忠孝乃出一門耶﹖其貰之。」因得減死﹐攺戍雷州。﹝《遣愁集》﹞

安陸州故有嶽武穆祠﹐爲十八景之一。世宗龍飛﹐升州爲承天府﹐營造宮殿﹐祠遂湮廢。萬曆中守備杜正茂創興嶽廟﹐取爲周垣之用﹐恰相當。於城西辟土﹐下多積石﹐最後得一碑﹐出而洗之﹐光澤可照﹔遠望之有人影甚多﹔其一奇偉丰腴﹐簇擁而過。如此經日﹐眾歡呼以爲武穆露形也。入夜﹐役卒守之﹐見一偉丈夫躍出﹐騎白馬﹐冉冉乘雲而上﹐後者數百。遙見天門開﹐一人衮冕﹐迓之而入﹐守者驚伏不敢出聲。比明﹐碑上題一詩云「北伐隨明主﹐南徵拜上公﹔黃龍已盡醉﹐長侍大明宮。」俄震雷大雨洗去﹐一秀士錄之。余官南雍﹐其人入監﹐出以示余﹔味之﹐則武穆已轉世爲英國﹐酬此願矣。大約明神再生﹐必有奇迹﹐終以兵解﹐故英國卒終於土木。客有言英國面白而肥﹐與魏公徐鵬舉相類﹔徐之生夢武穆到家﹐云當受家供養﹐則武穆在我朝殆再轉世矣。﹝《湧幢小品》﹞

天啟中﹐魏忠賢弄權﹐假旨逮嘉善科臣魏大中。道經吳門﹐吏部周順昌時家居﹐出送之舟次﹐言詞激烈﹐因以其女許字其孫允楠。聞於忠賢﹐亦遣緹騎逮之。順昌居官廉介﹐言笑不苟﹐素爲士民所重。及聞開讀﹐觀者數萬人﹐羣謂緹騎曰「周吏部如此好官﹐是朝廷忠臣﹐不過忤魏太監耳﹐如何被逮﹖」緹騎叱眾人曰「速剜若舌﹐卽魏上公逮人﹐汝將柰何﹖」百姓憤然羣起曰「吾謂天子詔耳﹗若魏太監﹐如何逮得人﹖」遂羣起擊緹騎﹐斃二人焉。時往浙逮黃尊素者﹐泊舟胥門﹐勢張甚﹔百姓並擊之﹐遂遁去。巡撫毛一鷺﹐魏黨也﹐幾興大獄﹔幸按臣疏稍和﹐得邀寬旨﹐捕顏佩葦等五人﹐斬於市。吏部竟死於鎭撫獄。崇禎立﹐謚吏部爲忠介﹐敕坊爲淸忠風世。攺葬五人於半塘﹐吳太僕默題曰「五人之墓」。冢木森然﹐丰碑屹立﹐過者無不敬嘆焉﹗﹝《遣愁集》﹞

江蘇巡撫湯公斌﹐睢州人﹐以康熙甲子蒞任。未期年﹐蘇城之業馬弔紙牌者﹐甘心攺業﹐曰「巡撫禁賭﹐人人革心﹐誰復需此乎﹖」石湖上方山有五聖廟﹐素靈異﹐男女奔走如狂﹔公命沈之於湖﹐疏奏盡毀天下五聖廟。內召回京﹐父老塞兩岸﹐哭聲震天。夫人出署時﹐有破被絮墮地﹐藩司某公偶見﹐爲之涕泗。﹝《嘯虹筆記》﹞

◎孝百行莫先於孝﹐本源固﹐則掀天揭地可次第舉矣。若割肝刳股﹐固不以旌列﹐然亦必聽其自爲。嗚呼﹐誰非毛裏﹐能不惕然﹗

周琬﹐南京人﹐父知滁州﹐以疑獄論死。琬年十六﹐叩闕請代父刑。明太祖少之﹐疑爲人所教﹐曰「牽去砍頭。」琬顏色不攺﹐乃宥其父死﹐戍邊。琬復請曰「戍與斬﹐等死耳﹐父死臣安能生﹖願早就戮。」上怒﹐命縛至市﹐琬色甚喜。行刑者曰「死足樂耶﹖」琬曰「以死免父﹐胡爲不樂﹖」上察其誠﹐赦之﹐親署於屏曰「孝子周琬。」尋授兵科給事中。﹝《臣鑑錄》﹞

方正學父克勤﹐洪武初爲濟寧州﹐有誣以擅用倉中炭葦者﹐被逮。正學上書政府﹐願以身從軍贖父罪﹐不報﹐竟謫江浦。會空印事起﹐吏又誣及克勤﹔正學復艸疏﹐將伏闕請之﹐而克勤沒於京師。論者謂正學平生臣子兩遂﹐忠孝並宏。﹝《玉堂叢語》﹞

洪武初﹐詩人丁鶴年﹐西域人也。常卜日葬其父﹐霖雨十日不止﹐鶴年仰天悲泣。翌日雨止﹐葬畢雨如初。兵亂後﹐失母墓所在﹐悲慕深切﹐夜夢母告其葬所﹐鄰人韓重者亦夢焉。卽其地求而得之﹐見母屍正中一齒如漆﹐復嚙指滴血試之﹐良驗。遂攺父壙﹐其誠感如此﹐人呼丁孝子。﹝《博學匯書》﹞

薛遠歷官至大司馬﹐家無長物﹐食無兼昧﹐室無媵妾﹐曰「吾少事親不足﹐今安忍有餘﹖」﹝《臣鑑錄》﹞

顧薇字子芳﹐事父倫﹐母李﹐以孝稱。李歿﹐刻一木母奉之﹐日三上食﹐出入必以告﹐一如眞母﹐對之呼號無休時。一夕﹐木母忽作聲呼顧薇﹐家人盡聞之﹐相傳驚嘆。母棺在堂﹐鄰火延燒﹐將不救﹐薇伏棺大慟﹐火忽飛越﹐免。後事繼母盛如其母。﹝《海鹽縣圖經》﹞

王賓字仲光﹐長洲人﹐七八歲入鄕校﹐幾冠﹐自唐虞三代以降﹐漢唐宋元上下數千百年﹐中間聖經賢傳﹐諸子百世﹐陰陽曆數﹐出山海圖經﹐兵政刑律﹐與裨史小說之書﹐該覽貫穿﹐問無不知。於醫學尢精﹐不肯與富貴人醫﹐里巷貧窶﹐及方外士求醫者﹐趨往診視﹐施與藥餌。貌甚寢﹐又以藥黥其面﹐及肘股皆成瘡。髻兩角﹐短布衣瓦履竹杖﹐行市井間﹔或箕踞道旁﹐露兩肘股爬養。時人見而惡之﹐縉紳知其賢﹐亦莫敢引薦﹐仲光殊自得也。平生不娶﹐奉母極孝﹐郡守姚善賢而造之﹐隔門語曰「勿驚老母。」逾墻逸出。他日卻騎從﹐獨侯門下﹐始接焉。據坐受拜﹐若師弟子。守欲薦之﹐終不敢發言。年七十﹐先母而卒﹐病革﹐抱母不捨﹐死半晌復蘇﹐連呼娘娘﹐方絕。葬後夜二鼓﹐室中曳履拄杖﹐連聲呼娘娘。母應之曰「我在此。」復曰「娘娘﹐兒捨娘娘不得。」母痛旣久﹐乃息。﹝《列朝詩集》﹞

福州府連江縣倪神保幼失父母﹐與妻林共禱於天﹐求得木一本兩枝者﹐刻二親像奉侍。遂入石芹山求之﹐見二本相對﹐拜祝曰「果可刻吾親像﹐木當自動者三。」祝畢﹐木果三動﹐卽取歸刻之﹐旣成﹐夫婦謹奉溫涼﹐告面一如事生。里人嘉其孝誠﹐白有司旌獎之。﹝《博學匯書》﹞。

趙某無子﹐止生三女﹐及笄﹐因親老俱不肯適人﹐朝夕奉侍。親終﹐三女躬胼胝﹐築墳丘﹐髙三十尺﹐周圍三畝餘。女各植柏一株。至正徳年間﹐夜有盜樹者﹐樹將斷﹐斧聲徹村墟﹐二十里聞之﹐人以爲異。今只存一株﹐闔境以孝女墳呼之。﹝《平遙縣誌》﹞

新安烈節最多﹐一邑當他省之半。而休寧孝女胡壽英因兄亡﹐乃孝養父母﹐終身不嫁﹐至六十而卒﹐葬二親側﹐尢稱奇女焉。

臨潼醫生張應佩父母相繼沒﹐廬墓六年﹐夜有盜呼曰「張孝子﹐君是好人﹐我有所贈。」及旦視之﹐綫布一束﹐應佩白於官﹐不受﹐長安馮恭定公爲立傳。﹝《陜西通誌》﹞

安吉嚴姓者﹐以罪戍遼陽﹐去後產遺腹子﹐年十六矣。居常涕泣毀瘠﹐母問其故﹖曰「兒思父也﹐遼陽不在天上﹐兒願獨往尋覓。」母從之﹐爲具行裝﹐令一僕爲偕。半道度險嶺間﹐察僕色動﹐疑之﹐因好與語﹐而急發其褲間﹐得利刃。僕懼﹐奪刃﹐因乘便勢刺僕﹐中腹死。自是擔囊獨行。抵遼陽﹐徧尋父不得﹐而涕常盈襟袖﹐人因疑之。有丐者過門﹐餼常不給﹐則行乞於市。孝子視其貌頗類己﹐因詢其家世名字﹐皆合﹐實父也。輒長跪抱泣﹐舌舐其垢﹐扶將上堂。或戲指之曰「此而父也。」其人無衣﹐以席蔽體﹐卽役於官﹐洗沐著縞﹐觴豆遞進﹐親奉七箸﹐窺者盈戶﹐皆爲感泣。數日著敝衣﹐身代力作﹐眾悅其孝﹐爭爲代傭。居月餘﹐散金諸徒﹐營子母錢爲久計﹐眾益徳之﹐而己負父從間道遁去。久之始覺﹐或欲追之﹐眾曰「還則明歲倍償金矣﹐何追爲﹖」歸家﹐雙白偕老﹐至大耋。﹝《耳談》﹞

李賓之事父極孝﹐𨿽位至公孤﹐周旋承順﹐略不少怠。公飲酒不多﹐然遇酒邊聯句﹐或對弈則忘倦。嘗終夜飲酒歸﹐其翁猶侯之﹔賓之愧悔﹐自是赴席誓不見燭﹐將日晡必先告歸。﹝《菽園雜記》﹞

諸大綬修選滿考﹐是時生母陳與後母金﹐並在邸﹐而制不得兼封本生﹐則疏請封﹐肅宗許之。當庚申春乞假﹐奉兩淑人歸﹐陳淑人卒於途﹐制又不得服本生﹐而公衰蔬水竟三年﹐然後赴闕﹐則閱假限兩歲矣。當事者矜其情﹐爲請於上﹔凡爲人後者﹐皆得服其本生著爲令。嗣是廷臣得封﹐及服本生者﹐咸推公錫類云。﹝《玉堂叢語》﹞

沈靑霞君煉少時﹐君父翁暌其室﹐走京師﹐誓終焉。其後君舉於鄕﹐入京﹐悉要其鄕人﹐爲供具﹐長跪請歸其父翁﹐哀痛慟號﹐路人無不灑淚者﹔父翁遂感慟﹐亟命歸駕﹐翁嫗相敬如初。﹝《徐文長集》﹞

林天祿者﹐年十三﹐以剖其肝愈母病﹔無何﹐天祿亦隨其母逝。復有黃道祿者﹐母有疾﹐剖肝奉其母﹐疾旋愈﹐與天祿事同﹔其年齒差相若﹐然尢有甚焉。道祿之父﹐後其母二年﹐忽遘疾﹐以啖其童子肝﹐疾亦愈。適遇臨海大中丞王公行鄕約保甲法﹐整飾甚具﹐民間有微慝﹐罔不報聞。於是三老率更以狀請﹐中丞公謂其孝可風也﹐亟大獎賞之﹐用騎樂導行閭井間﹐割編籍之﹐羨金以餼之。﹝《曹能如集》﹞

王生世名﹐武義人﹐父良爲其族俊毆死﹐已成訟﹐而傷暴殘父屍﹐復自罷仇。從族尊者之議﹐割畝以謝﹐則受之而歲必封識其畝值藏之﹐人不知也。仇以好來﹐亦好接之不廢禮也。而己陰鑄劍﹐鏤曰報仇﹐自佩矣。其繪父像﹐亦繪持劍者在側﹐則己也。人問之﹐曰「古人出必佩劍也。」凡四五載﹐得遊泮而兼抱子矣。始謂婦曰「有此呱呱﹐王氏之先不餒﹐所以隱忍而至此者﹐正有需也。今固死日﹐上有太夫人﹐下有嬰兒﹐責在汝。」遂仗劍出斬仇頭於蝴蝶山下﹐歸拜母曰「兒死父﹐不得侍母膝下矣。」盡出其所封識之值及劍﹐自造縣請罪。是日邑中無不人人發豎者。尹陳君傷之﹐令且就閉室﹐以聞於諸大吏﹐諸大吏以屬金華尹汪君大受決之。汪君廉得其狀﹐益用惋悼曰「法必觀其父屍﹐父傷重則子罪緩。」蓋欲生之也。生曰「始惟不忍暴殘父屍﹐故自死﹔不然﹐仇死耳﹐豈有造罪彌天﹐而復失初志者﹐何愚也﹗今日宜自殺﹐造邑庭來受法耳。但母恩未斷﹐斷歸別母。」汪君從之﹐歸而身隨之﹐猶欲伸法如前議。生友兩邑諸生數百人﹐皆慫恿之曰「必如議。」乃生已不食﹐觸死階下矣。兩尹皆爲下泣﹐諸生哭聲震天。當生之飲恨於嘻笑﹐而誓必報也﹐他人不知﹐婦兪氏獨知之﹐曰「君能爲孝子﹐妾能爲節婦。」生曰「女何易其言耶﹖」婦曰「安見女子而非男子者﹖」及生且死﹐已欲從地下。生曰「已屬汝堂上裹中矣﹐何死爲﹖」婦曰「爲君忍三歲﹐逾三年﹐非君所能禁也。」逾三歲﹐婦果絕食死。始其家欲以生柩歸窆﹐婦不可﹔至是以雙柩出﹐令葬焉。直指馬君﹐以其事聞於朝﹐至下旌門之詔﹐曰孝烈。﹝《耳談》﹞

王侍禦復齋公常買妾﹐困於妒妻﹐公出按時﹐幽閉一樓上﹐餓且死。妻子毓俊甫八歲﹐紿母曰「餓死人﹐人謂不賢﹐不如日食以粥湯一盂﹐令其徐徐自死﹐可緩謗也。」母從之﹐而俊陰以小布袋藏麵食魚肉﹐乘粥時食之﹐得不死。逾年生一子﹐侍禦潛育於張總兵家﹐及侍禦卒﹐俊撫愛其弟特至。﹝《座右編》﹞

崇禎乙亥元夕﹐流賊犯鳳陽﹐已及司李南昌萬文英之署﹐急索李官安在﹖公子元亨字爾嘉﹐泣謂父曰「吾不得復事吾父矣﹗」急著靑衫出﹐大呼曰「死賊﹗索官何爲﹖我乃官也﹗」賊遂厲色脇之﹐公子罵不絕聲﹐賊首怒甚﹐嘯命旁賊加刃。公子死﹐賊以爲此官也﹐遂置文英而去。﹝《遣愁集》﹞

明太宰楊魏﹐海丰人﹐事母孝﹐春日爲村裝﹐糸免母夫人負之背﹐迆邐花叢﹐歡娛竟日﹐母終年一百四歲。長山大司寇李化熙亦以老母在告﹐嘗侍世祖於便殿﹐上以孝諭羣臣。化熙趨進泣奏曰「臣有老母﹐願乞終養。」上不能屈﹐遂允歸。康熙壬寅太夫人九﹐親友拜祝﹐太夫人答拜無衰容。又八年己酉﹐公薨﹐又四年癸丑﹐母夫人薨﹐壽年一百一歲﹐嗚呼﹗司寇以母老歸養﹐乃不能葬親﹐而反爲親葬﹐終養之私﹐亦鬱鬱地下矣﹗上賜建百歲坊﹐表曰「一品百歲。」鄕裏榮之﹐前有楊母﹐後有李母。﹝《梅窗小史》﹞

祝世喬字子遷﹐江西人。方𦇤褓時﹐父神谷遠遊﹐久未歸。世喬年十五﹐獨行尋父﹐歷楚及秦數頻危殆﹐先是楚有楊某者﹐徳神谷療其疾﹐思報之。及見世喬﹐亟欲妻以女﹐世喬泣辭曰「父尙未見﹐敢言妻哉﹖」遂辭去﹐而秦西山髙地寒﹐值嚴冬﹐皸瘃無完膚﹐自分必死。久之﹐乃遇父於鞏昌西和縣﹐父子相抱而泣﹐觀咸者爲酸感。奉父至髙陵﹐始卜室焉。世喬𨿽在窮途孤旅﹐讀書不輟﹐選入�宮。後以選貢授南康通判﹐佐郡有聲﹐移家隸籍咸寧。﹝《陜西通誌》﹞

徐如珩仁和人﹐性至孝﹐母抱危疾﹐不可救藥﹔如珩焚香告天﹐剪右股以進。母曰「此藥有味﹐再持來。」而如珩已昏暈不能舉手﹐妹憐之﹐割股如其兄以進﹔而妹更痛楚﹐且暈矣。母曰「有味再持來。」妻楊氏割股如其夫以進﹐母曰「只此足矣。」病卽愈。﹝《臣鑑錄》﹞

吳次魯年五十餘﹐僅一子國彥﹐已受室。彥自念孱弱﹐欲父更舉子﹐以爲宗祧計﹐請於母﹐母語次魯。魯曰「貧家有子足矣﹐安用多爲﹖」母子乃私罄衣飾余贏﹐置一妾。比入門﹐羸然病婦﹐醫云不治﹐但亟賣猶可得值。母子乃令原媒攺遣﹐議已成﹐次魯知之曰「我旣爲人誤﹐安可復誤他人﹖且此妾在吾家﹐猶可望生﹔一出吾門﹐萬無生理﹔所得不過十金﹐安忍棄之﹖」竟畱其妾﹐且實告買者﹐還其值而去。妾自是病愈﹐平復如舊﹐復得子。﹝《座右編》﹞

汪存歙東關人﹐事父極孝﹐常隨父商舟歸﹐宿邑之汝灘。天未明﹐父捨舟先歸﹔人言前路多虎﹐存不待時﹐冒雨雪﹐追四十里始及。父果遇虎於山陬﹐存立告天曰「願虎傷己﹐毋傷吾父。」虎遂去。﹝《續耳談》﹞

尹童四孝﹐歙上丰尹氏子也。長夢炎﹐次夢昌﹐次夢呂﹐最少者曰夢友﹕俱爲童子。母病瘵﹐四子哀號累日夜。炎昌乃謀藏小刀﹐私語弟縛臂﹐令代之割﹐皆曰「均母也﹐有一不割﹐是可忍也﹐惟友少﹐可掩而圖之。」友不可﹐謂兄必先我割﹐我乃無號﹐遂伸臂交割﹐夜寂無聲。淩晨炊一糜﹐投臂肉其中﹐母飲而甘之﹔父旋覺﹐加詈焉﹐路人皆爲流涕。﹝《亙史》﹞

髙起鳳陜西淳化縣生員﹐家貧甚。崇正五年二月﹐流賊至﹐擄其繼母秦氏並妹荊媧以去。生卽馳赴賊營曰「吾父年髙﹐倘必奪吾母與妹﹐則吾父不保。」賊曰「得二馬贖之。」生竭蹶求得一馬﹐賊止還其母﹐乃與妹訣曰「我去汝卽死。」賊聞之﹐遂遮道不放﹐欲並畱爲書記﹐且曰「汝能勸妹順我﹐當惟汝所欲。」生大罵不從﹐賊攢刀銼殺之。於是百計誘脇荊媧﹐媧義不容辱﹐大罵求死。賊悅其色﹐猶不忍加誅﹐割發裂衣以恐之。媧略不動色﹐仍罵不已﹐遂被殺﹐時年十六。其父髙一金收屍瘞之﹐巡按吳疏請表揚。﹝《崇禎長編》﹞

◎悌花底啼鶯﹐天邊分雁﹐𨿽賢者亦復不免。古人謂孝衰妻子﹐於親且然﹐況手足乎﹖最下免閱墻﹐進而推產﹐進而同居至數世﹑十餘世﹐斯爲得之。

齊建元中﹐旌表武陵範安祖五世同居。元張閨延安人﹐八世同居﹐家人百餘口﹐無間言。日使諸婦女各聚一室爲女工﹐工畢斂貯一所﹐無私藏。幼稚啼泣﹐諸婦見者卽抱哺﹐不知其孰爲己兒﹐兒亦不知其孰爲已母也。﹝《蘇譚》﹞

花綱十一世同居﹐傳至花時發﹐克其家﹐旌爲教授。﹝《類纂》﹞

花徳初字孟仁﹐奉化人﹐四世同居﹐百口共爨。子二人﹐從子十一人﹐以其資產均分。﹝同上﹞

余兄端﹐宰撫寧時﹐有楊氏三兄弟﹐長年九十二﹐次八十七﹐其季七十九﹐同气和睦﹐未嘗分爨。兄嘉其義﹐延之賓筵﹐一時傳爲盛事。休邑明經汪紫滄曁弟汪晨﹐俱雙臂﹐調父藥。康熙壬申冬﹐晨病﹐其七弟日昂﹐復割股肉﹐烹藥進晨﹐無效。時治車﹐八弟日升﹐卽以匠人巨斧﹐截中指﹐烹藥服晨﹐終不治。里人咸謂以弟救兄﹐血性眞摯﹐前人所無。

洪武年間有兄弟二人﹐其伯兄坐法當死﹐二人縛自午門前﹐願以身代。上問故﹐二人者曰「臣少無父﹐非兄不至今日﹐故願以二人贖兄命。」上疑其非誠﹐許其代﹐而陰戒行刑者﹐試其人﹐如有難色﹐卽殺之。二人延頸歡然待刃﹐旣弗果殺﹐上嗟異﹐赦其兄。禦史大夫陳寧持不可﹐其兄意死焉。﹝《匯書》﹞

明初休寧汪彥光﹑彥禮兄弟歙睦﹐光五男﹐禮僅二男﹐父遺貲厚﹐將析箸。禮曰「吾兄弟平分﹐吾兒信有餘﹐五侄薄矣﹐請七分之。」里人髙其義。﹝《居家金鏡》﹞

鄭濂浦江人﹐自其七世祖琦教其子孫﹐率訓惟謹。世其居﹐不別籍﹐人因號其裏第曰「義門。」太守旌之﹐賜以扁曰「天下第一家。」至濂傳已十一世。太祖卽位﹐聞其名﹐召至京﹐問之曰「汝何名天下第一家﹖」對曰「臣合族共爨已八九世﹐本府知府﹐以爲可以激勵風俗﹐遂建造牌坊﹐而賜以扁名﹐然實非臣所敢當也。」上曰「汝家食若干人﹖」對曰「一千有餘。」上曰「一千餘人而同居﹐世所罕有﹐誠天下第一家也﹗」遂遣之。時馬后於壁後聽之﹐太祖退﹐後謂曰「陛下初以一人舉事﹐致有天下﹐鄭濂家致千餘人﹐使其舉事﹐顧不易耶﹖」上驚悔﹐卽命中官復詔入﹐問曰「汝號合族﹐亦有道乎﹖」對曰「無他﹐但不聽老婆言耳。」太祖一笑﹐適河南進香梨﹐遂以二枚賜之﹐濂以雙手擎梨於首趨出﹐上命一校尉間之﹔至家﹐召族人立兩傍﹐向闕叩首謝恩﹐分食之。使者還報﹐太祖喜。復有人憋其家與權臣通賄﹐上曰「鄭門無是也﹐誣之耳﹗」﹝《金華志》﹞

弘治中﹐吏部尙書王與奏﹕「臣例當蔭子﹐然長子沂叨中進士﹐次子洛年幼學淺﹐惟侄廩膳生澄﹐粗已成材﹐乞送監讀書。」從之。﹝《文獻通考》﹞

沈奎子騰蛟﹐能孝友﹐奎晚生子騰龍﹐析箸不及蛟之半﹐使之事父蛟焉。奎卒十年矣﹐一日蛟召龍飲﹐割己之半予之﹐妻子不知所出﹐徐曰「此吾先君不言意也。」﹝《海鹽志》﹞

畢構爲四川廉察﹐有兄弟爭財者﹔構呼其兄弟三人﹐以人乳食之﹐訟者感泣而止。又馬恭敏公作守﹐有兄弟老而爭產不休﹐公取庫中一大鏡﹐令兄弟同照之﹔見面龐相似﹐須髮各皓然﹔悟而泣﹐交相讓出。﹝《臣鑑錄》﹞

上海劉銑坐法被系京師﹐其弟鈍陰祈守者代兄﹐令得一見家人歸死。鈍旣代而銑歸﹐紿其父母云「已得赦歸﹐鈍以客死。」鈍系而兄不至﹐士大夫皆知其冤﹐爲轅飲食。久之﹐赦歸扣門﹐家人驚以爲鬼。母泣曰「兒餒欲求食﹐吾自祭汝﹐勿怖吾也﹗」鈍哭﹐歷歷具言不死狀﹐乃納之﹐銑聞逸去。鈍生二子玉﹐。進士﹐建寧太守。玉子衮﹐汀州通判﹐衮子兆元﹐懷慶推官。﹝《湧幢小品》﹞

連江楊氏六世同居﹐旌義門。有韓崇者﹐承其後﹐尢孝謹﹐子孫互相乳哺﹐家雞化之﹐互哺其子。初年七十餘口﹐季年倍之﹐用儉以裕。構宅三十六年無哭聲﹐僅一老婦人歿﹐崇率子弟拜壽﹐須臾死婦復活﹐活十二年卒。家無喪者﹐四十八年矣。崇卒年九十一﹐卒時裏有鼓樂聲﹐有夢請公爲福寧地主者。連江令章武聞其義﹐去七十里﹐行至其家視崇﹐崇在田﹐子孫兒童出見。武賜楊梅食之﹐羣兒班立﹐序啖惟謹﹐𨿽至少者不紊。武嘆美而去。﹝同上﹞

隆慶年間﹐潞州府長治縣民仇火仇﹑髙等﹐一門各食﹐六世同居。一世仇鶚﹐二世仇朴﹐三世仇燻﹐四世仇階等﹐五世仇承教等﹐六世仇崇儒等﹐男女數百﹐悉聽其長約束﹐巡按賀一桂題請旌表。﹝同上﹞

余幼年﹐一遊方道人趺坐館門化齋﹐呼余曰「汝來﹐汝富貴壽考都有﹐但聯眉﹐兄弟不和耳。」歸﹐拔之。旬餘復長如初。余因拜首誓天曰「兄弟和不和由我﹐我終生敬愛推讓﹐安有乖戾﹖」跪泣再拔﹐此後眉永不聯。

水部張克文隆慶丁卯與弟計偕至桃源﹐弟病革未殮﹐恍若有神繞舟呼曰「是人且不死﹐關公以王孫友愛﹐故來報爾。」水部因升弟屍﹐徙置野廟中﹐走禱關公祠﹐五日屍尙不變﹐凡十有八日復蘇。水部名克文﹐戊辰進士﹐終北部郎﹐弟名堯文﹐癸未進士﹐任衢州道。﹝《新氵盒縣誌》﹞

嘉興殷原善兄參政近仁夫婦卒廣西﹐所遺三男一女。原善至壯不娶﹐以身撫諸孤﹐親友問之﹐原善曰「娶爲後也﹐有諸孤在﹐娶復何益﹖」﹝《彭北部集》﹞

何兆三﹐山陰人﹐弟出采薪﹐虎突至﹐銜其首﹐兆三呼號奔救﹐以筱擊虎﹐虎遽捨之去﹐弟乃得生。兄弟爲樵十餘年﹐稍有所儲﹐兆三曰「吾老矣﹗當爲弟娶﹐以延宗祀﹐若有子﹐卽吾子也。」於是弟遂娶﹐生子而弟死。弟婦悍﹐不能奉事其伯﹐兆三不免凍餓﹐亦無悔云。﹝《湧幢小品》﹞

◎義匹夫匹婦﹐一節可傳﹐君子多爲之﹐其足風世也。古道日遠﹐誰爲中流砥乎﹖難解橐傾貲﹐好行其徳﹐亦未可嫻而輕之。

方孝儒在宋濂門爲髙弟子﹐濂後貶蜀﹐每私居念及﹐或見其手迹﹐或談及濂事﹐輒涕泣。旣官漢中﹐其家不能存﹐言於蜀王﹐厚撫卹之。墓在夔﹐每月次夔﹐必往祭墓下﹐慟哭移時乃去。

天順八年﹐流賊攻城﹐教諭鄭廠﹑訓導陳普家屬爲賊所擄。諸生溫亮泣謂同列曰「平日所讀何書﹖忍令二師全家被擄乎﹖」同儕陳敬慨然﹐罄家資得二十餘兩付之﹐亮誓獨行四晝夜﹐方達賊所。賊脇以危言﹐亮不爲動﹐竟得二師家屬而歸。﹝《淸遠縣誌》﹞

夏相國言﹕六十未有嗣﹐崔夫人者﹐河間良家女﹐事公有孕﹐而公被禍。初公出獘與縫人趙金五制衣﹐展獘得金一笏獻之。公嘆曰「縫人賤工也﹐乃有士君子風。」遂錄千門﹐令司公服。崔夫人將就館﹐私計曰「相國禍福未定﹐倘生男必有嫉我者。」諸僕中金五爲眾所推﹐知其可托﹐出黃金九兩﹐銀五十兩﹐謂之曰「相公一綫之系﹐在我腹中﹐幸而生男﹐不能保無妒者﹐爾其愼爲之﹐持金去。」金五本三門里人﹐與其叔趙七二四二預置田租三十石﹐牛一具﹐爲保育計﹐及孤兒生於忠禮書院﹐三日﹐張氏馬氏稱欲抱視之﹐自書院攜入城中行館﹐以糕末塞其口﹐不死﹔以絮塞其口﹐又不死﹐前有盆池﹐棄水中以去。幸水淺不能殺﹐金五乘間竊出﹐紿曰「死矣﹗」私置僻處﹐以米汁飼之﹐又以綿裹核桃膏﹐置口中﹐以防其啼。越三日﹐付其三叔接抱以去﹐報曰「死兒埋矣。」諸妒方相欣慶。子旣出虎口﹐趙氏之戚程念七妻董氏乳之。越六月﹐忌者方覺﹐大怒﹐召金五以必殺兒爲約﹐責限以須﹐私與陳夫婦商其事﹐二趙亦來。五人相向位共謀曰「此有徐念八者﹐謹厚人也﹐無子而生女又死。」遂以孤托之﹐由是隱祕愈密﹐金五又反命曰「吾殺兒﹐盡奪程氏乳食租牛歸矣。」忌者深信之。在徐四年﹐徐病死﹐妻將他適﹐勢不能俱﹐遂送入淸涼寺爲僧。久之趙四二知事難終泯﹐自出舉首。夫人曰「此吾家事﹐何用煩官﹖」乃召其支屬長老巾陽公而下四人﹐外黨葉吉周洎府縣庠儒不期而會者三十餘人。越二日﹐先後預知接遞﹐及乳母程董皆集裏排胥吏﹐郡城內外﹐聞而至者﹐且萬人﹐眾口同聲﹐自相申辧。旣見孤曰「兩耳頤頷﹐相公也﹔體格動靜﹐崔夫人𨿽死﹐夫人父則存﹐何其貌之似也﹖」是日三門裏趙徐祝三氏﹐雜居人民﹐初送投淸涼寺﹐耆老九松而下三百餘人﹐皆從兒入見郡公﹐遠近翔集﹐闐塞街巷﹐爭先稱快曰「相公復生也﹗」郡公曰「異哉鬼神之前知也﹗疇昔之夜﹐吾夢城中簫鼓宣聞﹐報送殿元﹐披錄視之﹐狀元名道先﹐其父前科進士也。」因問子何名﹖曰「尙未名。」郡公曰「卽以夢中字命之﹐曰先承。」從其序也。其時孤年十有五。﹝《保孤記》﹞

王環者﹐曾石塘銑之僕也﹐銑臨西市作詩曰「袁公本爲百年計﹐晁錯反懼七國危。」功𨿽未就﹐其志可哀。環﹐滄州人﹐本回回種﹐虯須鐵面﹐負膂力﹐善騎射。曾聞其勇﹐致之幕下﹐俾教射。被逮時泣謂其下曰「上怒甚﹐死自吾分﹐顧吾妻子﹐柰何流落邊鄙﹐爲溝中瘠乎﹖」環聞亦泣曰「公無憂也﹐某力能致之歸。」曾旣被刑﹐妻子安置城固﹐環乃以小車載夫人﹐與其二子從間道去。環日則具湯粥﹐夜則露宿邸捨外﹐間關數千里不懈﹔後遇赦歸維揚﹐守之金帛﹐不顧而去。環能書﹐給事陸錦衣家﹐陸遇之﹔後攺給事朱錦衣家﹐以壽終。﹝《湧幢小品》﹞

金養者﹐王華僕也。嘉靖中﹐倭寇至﹐華族女婦數十人前遁﹐賊望見逐之﹐眾大窘。養麾之曰「主第走﹐養能捍之。」卽扼橋格賊﹐白刃如林﹐獨以孤挺出入死鬥﹐良久﹐始僕﹐而主人遠矣。王氏旣免﹐恩養功﹐欲祠之﹐而竟不果云。﹝同上﹞

張禮﹐劉養正之僕也﹐養正方與寧庶人密謀﹐禮心憂之﹐常於屏處哭諫﹐不聽。有方士言長生者﹐館養正所﹐養正北面禮﹐信之﹐夜半﹐僕走其所﹐叩頭言「願有請。」其人曰「若豈欲方術乎﹖」對曰「非也。」因流涕言「今吾主與寧藩通﹐異日必及禍﹐禍不小﹐而諸人無能爲言者。今獨信先生﹐竊觀於往來﹐爲主所禮敬﹐無逾先生者﹐殆天以先生悟吾主也。願爲先生一言﹐毋附寧。」其人乃大驚﹐晨起去﹐不知所之。後養正死獄中﹐禮收屍葬之﹐爲木主懷以歸。尋簿錄養正家﹐禮願從﹐吏逐之去﹐曰「吾主母乃行﹐吾家人安得去﹖」徒跣京師﹐饋其妻獄中﹐妻死﹐奉之歸合養正葬﹐歲輒上冢哭而祀之。﹝同上﹞

石首王之誥與張江陵連姻﹐睹其日橫﹐力辭歸。江陵籍沒時﹐眷屑閉一空室中﹐橐飠不至﹐公獨載一舟﹐實薪米魚菜以給之曰「彼有罪與否﹐我不敢知﹐聊以盡姻戚情耳。」是時眾方掉臂不顧﹐公獨拳拳如此。﹝《遣愁集》﹞

明吳寬爲修撰時﹐有同年賀恩寢疾﹐將不起﹐欲易簣﹐托於公之旁廡﹐公卽掃室請遷。及卒﹐奉殮於中堂﹐使子衣衰﹐以答弔者。又故人之子﹐有事於京者﹐書托公主之。久而有疾不起﹐爲官殮。及殮﹐賑有輸官銀若干﹐盡喪於娼家﹐公爲如數償之﹐遣人送喪歸。又有尙書徐少爲刀筆吏﹐縣有卒伍﹐補謫發﹐誤勾攝﹐欲公脫之。夜飲公於家﹐以他事出避﹔其妻有美色﹐令勸酒以悅之﹐公不畱。明日抱案﹐已脫去﹐且語其人曰「吾昨歸﹐恐汝疑﹐故速致此。鄕人服之。」後爲兵部郎中﹐一員外郎每於吏必謾罵﹐遇宿署﹐待公不爲意。其人卒於官﹐親爲殮﹐且厚賻之數年﹐因其邑令﹐照拂其家。公之子以蔭官尙寶孫﹐中書舍人﹐亦致通顯。﹝《客中閒集》﹞

涇陽王者佐﹐中萬曆癸卯鄕試﹐任髙陽知縣﹐曾遇福建人黃賓卿被盜劫﹐哭泣欲死。者佐淒然憫之﹐銀二百兩。國初黃賓卿爲遊擊﹐鎭守江口﹐而涇陽陜西商人四百名﹐時以爲賊﹐命賓卿殺之。賓卿感者佐之恩﹐不忍殺其同鄕﹐盡釋之﹐後四百家俱登門謝。又有韓霖貸銀五百兩﹐因霖死遠鄕﹐櫬歸﹐焚其券柩前。﹝《陜西通誌》﹞

陸孟昭送客出門﹐偶見丐者於道﹐孟昭熟視﹐令人引進﹐語友人曰「此絕似吾少時友。」詢姓名﹐果然﹐卽持其手曰「子何貧至此耶﹖」遂令沐浴更衣﹐與共飲食者旬餘﹐友感謝辭去﹔孟昭親送至一室曰「吾爲子置此矣﹐器用俱備﹐又米十石﹐金十兩﹐聊以此爲生﹐毋浪費也﹗」﹝《臣鑑錄》﹞

閔象南爲徳﹐多自隱諱﹐或假名他入。江西曁浙江遭變亂﹐婦女橫被掠奪﹐建昌一府﹐至八萬人。聞丙辰秋﹐有山陰善士虞心影者﹐奉當事命﹐挈難婦八十餘口﹐抵揚募人贖之。象南捐一百六十金﹐以倡眾﹐眾得百餘金。卒事﹐餘十三人﹐贖無所出。象南偶值其姻巴君云扶於浴室﹐因募之﹐立捐二百金﹐十三人者﹐夫婦皆得全。其八十餘人﹐象南皆陰給錢米﹐俾存活﹐人罕知者。﹝《魏叔子文集》﹞

金陵江某﹐養豪俠﹐不擇交遊﹐忽爲叛案所供被補獲。武進許新字穎長﹐上元諸生也﹐素與江善﹐欲救之﹐曰「子所犯﹐非淩遲卽斬﹐吾不忍子﹐吾第保子不入縲紲﹐子急逃﹐吾卽坐罪﹐亦不身首異處也。」江果逃﹐後追保人入官。許曰「生員不知其謀叛﹐一時誤耳。」官亦義之﹐果得不死。事見解﹐江無徳色。﹝《樗鄕集》﹞

京師魏孝廉琦與山東毛相國東堂公交最歡﹐當相國歸﹐寄箱二隻於家﹐孝廉卽命置堂廡下﹐亦不知所貯何物。至十四五年﹐相國卒﹐孫來襲蔭﹐始索之﹐問箱在何處﹐孝廉指廡下示之。孫意棄擲若此﹐必無長物﹔旣發﹐內貯金千餘兩﹐亦有札記其數﹐並謂出俸賜之餘﹐無不大駭。孝廉曰「若此內有此﹐卽置祕室﹐吾臥不穩矣。」﹝《耳談》﹞

孫明﹐丁尙書汝夔之僕也﹐尙書坐事斬西市﹐仲子懋正謫戍遼陽﹐明從焉。居半歲﹐懋正死﹐無何﹐妻復死﹐遺一子﹐方五月。明日夕涕泣﹐抱兒往村媼丐乳﹐或市牛羊酪哺之。每監司行部至﹐輒哭訴冤狀﹐淚盡繼之以血。當事者憐之﹐爲脫其籍得歸﹐間關數千里﹐晝負兒﹐且行且泣﹐乞寧己不食﹐不令兒餒也。夜宿輒擇溫燥﹐與同臥起也﹐間月始得達家。事兒如事主﹐仍追理其遺產﹐爲族戚幹沒者﹐白之官﹐出入具一尺籍。及長﹐悉以付之﹐仍孑然一奴也。兒名繼之﹐得爲邑庠生﹐明以老壽終。﹝《湧幢小品》﹞

丹陽李某﹐市販人也﹐與生員賀馨薦交。賀有僕素無賴﹐懼罪﹐走投閩藩旗下。藩移檄江南撫院﹐追僕妻﹐並誣以附寄財貨若干﹐實無有。賀驚惶無措﹐平日知交不一視。李獨往省慰﹐且爲賀決策曰「聞閩藩朝覲回﹐道京口﹐須親控之﹐乃解耳。」賀書生﹐素忄匡怯﹐辭以不能。李慨然自任曰「我當代君。」遂具呈以油紙束於腿﹐伺江口﹐藩巨艦過﹐李大呼冤者三﹐不之采﹐遽躍洪濤。藩命撈起﹐知其訴冤也﹐怒喝曰「何不控有司﹖」遂鎖之後艘中。李素工琵琶﹐善小曲﹐適藩下侍衛羣聚酣飲﹐挾箏琶﹐彈以侑觴。李曰「我頗能此﹐何不解我縛﹐爲諸君奏一曲﹖」從之﹐音調淒鏘﹐可以泣鬼。眾大喜﹐以觴觴之﹐訊以何言來訴﹖告之故﹐遂爲代白之藩﹐藩曰「易易﹐當喚僕來正之耳。」李哭訴曰「今事在撫院﹐差役臨門﹐柰何﹖」藩憫其情急﹐遂作檄付之撫院﹐事得解﹐絕口不言勞。﹝《樗鄕集》﹞

◎正气宇宙人類所以不絕者﹐正气在耳。依阿取容﹐姦慝飆起﹐遂使日月蝕﹑星辰晦﹐誰之厲歟﹖气之正者﹐片言可以扶坤維﹐一往可以回造化﹐嘻嘻卓哉﹗

明初劉長史嘗以使至燕﹐王與之弈﹐劉勝。王曰「卿獨不少讓我耶﹖」對曰「可讓處不敢不讓﹐不可讓處﹐何敢讓﹖」﹝《座右編》﹞

況鐘在蘇州興學禮士﹐儒生貧寒者﹐多有所給。於是爭獻詩﹐鄒亮獻二十首﹐鐘獨稱賞﹐欲薦其才於朝。有以匿名書數亮過失﹐潛揭於府治大門外者。鐘得書嘆曰「彼欲沮吾薦﹐正欲速成亮名耳。」遂奏亮才學可用﹐召試授吏刑二部司務﹐轉監察禦史。﹝《懸笥肖探》﹞

湖州慈感寺前橋曰湖音﹐水淸則有蚌浮水面吐珠﹐人皆見之﹐每風雨卽有蛟龍來攫。永樂中﹐夏中靖治水至湖﹐宿寺中﹐夜有神﹐黑衣白裏﹐率一美女來見﹐公不爲動﹐徐訴曰「久宿於此﹐歲被鄰豪欲奪吾女﹐若得大人一字爲鎭﹐卽彼懾伏﹐永不爲動。」公書一詩與之﹐中有蚌傾心之苟﹐神拜領而去。未幾公至吳淞江﹐有金甲神來訴曰「聘一鄰女已久﹐無賴賺大人手筆﹐抵塞不肯嫁﹐請攺判。」張公目視之﹐金甲神甚怖﹐冉冉而退。公因悟曰「是矣﹐玆感蚌珠之仇也。」牒於海神﹐次日大風雨震電﹐有一蛟死於錢溪之北。﹝《湧幢小品》﹞

鄺性至孝﹐爲陜西臬司副使﹐有聲﹐其父家教至嚴﹐嘗以俸易一紅褐寄之﹐父大怒曰「汝掌一方刑名﹐不能洗冤澤物﹐乃以此不義之物污我耶﹖」卽封還﹐以書責之。欲見其父不可得﹐以父爲教職居間﹐因秋闈需典試者﹐謀於僚友﹐往聘其父﹐父怒﹐復以書誚讓﹔捧書跪誦﹐惶恐無地。後爲府尹﹐益勵其操﹐歷進兵部尙書﹐卒死土木之難。﹝《座右編》﹞

莆田翠渠周公瑛知廣徳日﹐有道士作法﹐能使童子自舞。公摘樹葉置童子懷中﹐戒之曰「汝第舞﹐但樹葉落地笞汝矣。」於是道士百計作法﹐童子凝然不動﹐蓋童子心以守葉爲主也﹔以是見人心有主﹐則不動。﹝《仰山脞錄》﹞

吳希賢拜檢討﹐預修英廟《實錄》﹐有貴家子寇姓者﹐密以賄丐希賢致半詞於其父﹐希賢拒之曰「苟爲此﹐他日何以見董狐於地下﹖」﹝《玉堂叢語》﹞

世稱丘文莊不可及者三﹐自少至老﹐手不擇捲﹐好學一也﹔詩文滿天下﹐絕不爲中官作﹐介愼二也﹔歷官四十載﹐僅得張淮一園﹐邸第始終不易﹐廉靜三也。﹝同上﹞

錢鶴灘請告﹐門生有守維揚者﹐遣使迎公﹐越期不赴﹐後始一至。諸大賈爭先迎謁﹐公曰「疾夫來看廣陵潮﹐差有起色﹐並一問瓊花消息耳﹐無心跨鶴也。」遂潛去﹐太守追之不得。﹝《座右編》﹞

都禦史楊公繼宗居憂時﹐閹宦汪直以權幸延攬名士﹐聞楊公治郡名往弔﹔公衰於墳所﹐直趨至墳所﹐拜起﹐手捋公須曰「比聞楊繼宗名﹐今貌乃爾。」公曰「繼宗貌陋﹐但虧體辱親﹐未之敢也。」直不復敢言﹐直時威震海內﹐不屈者公一人耳。﹝《後渠雜職》﹞

郭威襄公家居簡靜﹐好讀書﹐天文地理﹐靡不通曉﹐教訓子孫﹐以儉素力學爲務。時公卿多置田產﹐公獨不治﹐上問之﹐對曰「臣一布衣﹐荷陛下寵靈﹐叨有封爵﹐子孫衣食餘饒﹐安敢增益﹐俾生侈心。」上善之﹐嘆曰「廷臣若郭登之忠誠朴實﹐諸人不及也。」﹝《迪吉錄》﹞

薛文淸爲禦史時﹐每至三楊門﹐止投刺而去。三楊慕其爲人﹐恨不得一見﹔後訪於朝班中﹕「誰爲薛禦史﹖」始識其面。﹝《玉堂叢語》﹞

予由交城令﹐以平寇功﹐升部屬﹐服闕赴補﹐寓家掌科兄爾合邸中﹐未出門投刺。魏少司農家樞過兄邸﹐閽者辭曰「家主衙門未回。」魏公曰「我非拜爾主人﹐我欲識我司官面耳。」步入門﹐直進後園。予衣冠出見﹐坐未定﹐公笑曰「老父母爲敝省建不朽功業﹐學生以爲年大矣﹐今見丰姿﹐深爲朝廷得人喜。」茶未獻卽別﹐絕無一語寒溫。及補戶曹﹐九卿會議﹐時堂官派予與余公國柱主稿﹐未上班。陳少宰﹐豈攵永忽髙聲曰「誰爲吾鄕趙天羽者﹖」梁大農淸標笑指予曰「此君是。」少宰斂容起揖曰「弟今日方識荊也。」李相國尉謂大農曰「天羽老誠練達﹐浮沈郎署﹐我輩不能辭職。」大農致其語﹐予對曰「司官練而不達﹐老而無成﹐得半止耳。」

張字仲明﹐慈溪人﹐成化中以進士治鉛山﹐邑有父子訟者﹐系於獄﹐諭以天性﹐旬日出之。父子相持大哭﹐抱頭去。邑故多淫祠﹐民有以腐肉系大樹杪﹐鴉羣噪盤旋其上﹐因以爲神﹐一時趨者成市﹐候伐樹乃止。有妖巫挾魔魅之術﹐壓殺多人﹐公鞠之得其情﹐撲殺投諸河﹐諸淫祠不在祀典者﹐悉毀之。山中有寡婦子﹐以采薪爲虎所傷﹐公以朱書尺一﹐齋戒約城隍五日內必驅虎伏辜﹐不然﹐廟當毀。果有二虎如約來﹐候曰「無辜者去。」其一虎遂去﹐一虎伏於庭。侯善射﹐引滿三中其首﹐殺之。有民白晝忽爲雷所擊﹐乃鄰悅其婦﹐利夫之死﹐僞爲雷神﹔公廉其實﹐署之法。後以治行徵南臺禦史﹐民戶祝之﹐聞其子孫﹐代有興者。﹝《二酉日錄》﹞

孫繼先孟縣人﹐以禦史憂居﹐嘗乘馬之里社﹐逢路人﹐指公前有緋衣婦人﹐卻行去曰「孫禦史來﹐吾不敢過孟縣界。」公馳馬卽之﹐入於牛羣﹐迄不見。明年民病﹤孛頁﹥瘴﹐自山以西﹐死者數十萬﹐獨孟不被疫﹐人以此甚奇之。﹝《湧幢小品》﹞

羅念庵父諱循﹐字遵善﹐嘗如白河﹐泛商舟﹐泊襄陽旅捨﹐有來奔者﹐佯若不諭意﹐促之出曰「此非子宜畱也。」其人吐實﹐則忿怒脫走﹐出棧道郵亭﹐亭長告曰「惡地不可畱也。」時已昏黑﹐不得已居之﹐夜半戶開﹐月色中美女婷婷﹐來坐榻上﹐意其奔也﹐不之答﹐遂熟寢。少頃﹐從者作魔語﹐起問之﹐已爲鬼所侵﹐返視戶﹐戶固扃也。明日告亭長﹐亭長曰「此妖殺人多矣﹐而莫能動公﹐公福徳未可量也。」﹝同上﹞

邢如約臨邑人﹐有度量﹐俗忌三足蟾﹐見者不祥。邢幼從羣兒之塔莊﹐獲蟾掣搦﹐良久釋之﹐卒不爲祟。一日雷電風雨晝暝﹐有神人長十餘丈﹐冠黃金朱衣白簡﹐鬼物從之百數﹐麾幢鼓角﹐震耀耳目。邢匿牀下﹐神人曰「當生者生﹐當死者死﹐君何藏之深也﹖」示之符﹐雕篆字隱隱見﹐若富貴壽考﹐大昌厥後。邢稽首謝﹐歷三日﹐硫黃气滿室中﹐朱書龍蛇狀盈幾﹐不可識。夏日與友之宿安店﹐月明熟臥﹐忽有聲若雷從地起﹐友人墜榻下﹐邢臥自如。﹝同上﹞

王海日華十四歲時讀書龍泉山寺﹐舊有妖祟。富家子數人﹐豪俠自負﹐莫之信﹔素侮寺僧﹐移入信宿﹐妖作﹐多有傷者。寺僧因復張皇其事﹐眾皆失气﹐狼狽走歸。公獨畱宿如常﹐妖亦旋止﹐僧咸以爲異。假妖試之﹐每夜分﹐輒登屋號嘯﹐或投瓦石撼臥榻﹐或乘風雨雷電之夕﹐奮擊門障。僧從壁隙中窺之﹐方擎燈端坐﹐神气自若﹐輒私相嘆異。然益多方試之。月餘技殫﹐因從容問曰「向妖祟﹐諸人皆被害﹐君能獨無恐乎﹖」答曰「吾何恐﹖」僧曰「諸人去後﹐君更有所見乎﹖」答曰「吾何見﹖」僧曰「此妖但觸犯之﹐必露怪狀求勝﹐君安得獨無所見﹖」公笑曰「吾見數沙彌爲祟耳。」諸僧色動﹐疑覺其事﹐因佯謂曰「此豈吾寺中亡過諸師兄爲祟耶﹖」公笑曰「非是﹐乃現在諸師弟耳。」僧曰「君豈親見吾儕爲之﹖但臆說耳。」華曰「吾𨿽非親見﹐然非爾輩親爲﹐何以知吾之必有見也﹖」寺僧因具言其情﹐且笑且謝曰「實以此試君﹐君天人也。」﹝同上﹞

正徳時李西涯於劉瑾張永之際﹐不可言臣節矣。士惠其私﹐猶曲貸而與之﹐幾無是非之心。羅公乃李之門人﹐引大義責之。書云「生違教下﹐屢更變故﹐𨿽常貢書﹐然不敢頻頻者﹐恐彼此無益也。今則天下皆知﹐忠赤竭矣﹐大事亦無所措手矣。《易》曰『不俟終日』﹐此言非與﹖彼朝夕獻諂﹐以爲當依依者﹐皆爲其身謀也。不知乃公身集百垢﹐百歲之後﹐史冊載之﹐萬世傳之﹐不知此輩亦能救之乎﹖白首老生﹐受恩居多﹐致有今日﹔然病亦垂危﹐此而不言﹐誰復言之﹖伏望痛割舊志﹐勇而從之﹔不然﹐請先削生門墻之籍﹐然後公言於眾﹐大加誅伐﹐以彰叛恩之罪﹐生亦甘心焉。生蓄誠積直有日矣﹐臨咸不覺狂悖干冒之至。」李得書淚下。﹝《玉堂叢語》﹞

許谷字仲貽﹐上元人﹐嘉靖乙未會元﹐歷任南京升尙寶卿﹐以人言罷歸。仲貽負時名﹐盛年巖居﹐三十年不通一字於政府。縉紳至南京﹐都造門求見﹐不一報謝﹐曰「此鄕前輩裏居之法﹐不敢變也。」日以賦詠自娛﹐所得賣文錢﹐投竹中﹐客至探取之﹐沽酒酣飲﹐窮日月不倦。年八十有三﹐自爲行述﹐甫三日﹐無疾而逝。﹝《列朝詩集》﹞

先京師解一水妖神來就訊曰﹕神在禦園爲祟。上歷舉諸大臣名﹐皆不懼﹐惟云送南京海瑞處﹐則無聲。﹝《昨非庵錄》﹞

魏忠賢欲招仕籍姓魏者爲宗譜﹐人爭以弟侄之分事之﹐惟給事魏大中毀其帖以絕之。助教魏浣初不通明籍﹐遂除令曹。﹝《臣鑑錄》﹞

◎廉介貪夫徇才﹐廉者貴焉。廉﹐美徳也﹔顧廉則必刻﹐刻則使萬物無所容﹐漸入刑名之學。潔以處己﹐稱物平施﹐君子哉。

吉水羅汝敬﹐宣徳中以工部侍郎﹐兼翰林修撰﹐出使交址。會一僕死﹐交址王範一金人﹐與僕身略等﹐用以償公﹐公拒不納。﹝《泳化續編》﹞

吳思庵爲禦史時﹐巡歷貴州回﹐三司遣人賫饋黃金百兩。追至夔州﹐思庵卻不受﹐就題其封上曰「蕭蕭行李向東還﹐要過前途最險灘﹔若有妝私並土物﹐任教沈在碧波間。」﹝《堯山堂外紀》﹞

葉宗行令錢塘﹐按察使周新風采嚴重﹐尢重之。嘗候宗行出﹐潛至其捨﹐視室中無長物﹐惟笠澤銀魚漧一裹。新嘆息﹐攜少許而去。明日召以食曰「此君家物也。」飲之至醉﹐出三品儀仗﹐道之歸。宗行辭不許曰「此位可至﹐奚辭焉﹖」時呼錢塘一葉淸。﹝《昨非庵集》﹞

宣宗幸史館﹐撒金錢於地﹐命眾取之﹐學士李時勉獨立不動。上嘉嘆﹐親取袖中餘錢賜之。﹝《玉堂叢語》﹞

於謙籍其家﹐惟上賜盔甲一副﹐裕陵追悔。秦籍其家﹐止黃絹一匹﹐英宗動色﹐此淸之鑑主上也。魏驥見王振﹐惟帕一方﹐振不之較﹔張秦遺劉瑾止土葛﹐𨿽銜之而不螫﹐此淸之感宵人也。﹝《說儲》﹞

張尙書邦奇﹐李公東陽門人也。一日侍坐﹐有興化守者﹐亦公門下士﹐以覲事至京﹐緘兩帕四扇﹐令從吏饋公。公曰「扇以染翰固宜﹐但多帕柰何﹖」吏頓首於庭﹐乃啟緘取扇而歸其帕。公致政後﹐遂庵楊閣老載酒肴過懷麓堂爲壽﹐觴以金。公訝曰「公近亦有此器耶﹖」遂庵有慚色。﹝《玉堂叢語》﹞

東山劉公爲廣東方伯時﹐廣中官庫有一項羨餘錢﹐自來不上庫簿﹐舊任者皆取去﹐以充囊篋﹐相襲爲固然。公初至﹐發庫藏﹐庫吏以故事白。公沈吟久之﹐乃大聲呼曰「劉大夏平日讀書﹐如何遇此一事﹗沈吟許時﹐誠愧古人。」乃命吏悉附簿作正支﹐毫無取。﹝同上﹞

劉東山司馬語蕭聰曰「正統間﹐先君爲禦史﹐在京有鄕先達過焉﹐問余曰﹕」汝父在否﹖『曰「在道中未回。』曰﹕」汝母安在﹖『曰』適在鄰家磨面去矣。『乃竟趨入﹐徧視家中所有﹐遂詣寢室﹐見牀上惟蒲席布褥被而已。喜曰「禦史所摻若此﹐可稱其職矣。』卽去﹐先君回﹐餘白其事。先君曰﹕」此必鄕先生某少卿也﹐其爲人髙脫中復有縝密﹐故觀人於所忽如此。『「﹝《遣愁集》﹞

史秉直﹐永淸人﹐築室發土﹐得銀數萬兩﹐嘆曰「財者﹐人之命也﹐何可獨享﹖」遂徧周貧乏。後遇歲凶﹐出粟八萬石賑饑﹔未幾盜賊蜂起﹐復散家貲設防禦﹐鄕裏得全。有司上聞﹐賜官立坊﹐壽九十四。﹝《臣鑑錄》﹞

壬辰﹐會元林先生春﹐其父故漕卒﹐家貧﹐善養其母﹐往往至日中不能炊﹐先生拾穗行歌無怨色。後官吏部﹐卒於邸﹐撿之囊中﹐僅得銀四兩﹐幾無以殮﹐可謂始終一節者。大學士張玉陽賞其捲﹐批曰「布帛菽粟之文﹐必是篤行君子。」張可謂知人已。﹝《聞雁齋一談》﹞

萬公士和知饒時﹐唐先生贈以雙磁罌曰「夫饒非乏磁﹐而吾以磁贈﹐知君不取磁於饒也。」公服其言。﹝《玉堂叢語》﹞

嘉靖時﹐括天下廢寺田﹐盡鬻民間﹐土大夫往往藉是占業。葉南嚴家居﹐宦篋蕭然﹐直指按江右﹐與葉有舊﹐欲以百畝餉葉。葉曰「吾生平不妄取一錢﹐豈因裏僧破戒耶﹖」乃訓子曰「使我居官多積﹐兒輩競爲安逸計矣﹐寧肯勤苦自立﹐正以無可憑藉﹐不得不加勉耳﹐寺田何爲﹖」又曰「吾老不及見﹐汝第觀之異日﹐有以此獲累者。」不數年﹐果下令淸查﹐增價復業﹐紛紛百出。葉之子孫﹐超然獨免。﹝《座右銘》﹞

軒︼爲浙憲司﹐四時一布袍﹐每日惟蔬食。天順時擢大司寇﹐請告陛辭﹐上問曰「昔浙中廉使考滿﹐歸家僅二竹籠﹐乃是汝乎﹖」公頓首謝。﹝《遣愁集》﹞

海瑞晉南冢宰﹐以幣物爲賀者﹐俱不受﹐報名紙用紅者﹐亦以爲侈而惡之。鄒元標以靑蚨二十文入賀﹐出諸袖中。海見之喜曰「如此方是。」受之。過數日﹐置酒守鄒﹐惟肴四盂﹐市餅一盤﹐酒數巡而已。﹝《迪吉錄》﹞

海忠介公瑞令淳安時﹐官署中有隙地﹐課老僕樹禾麥﹐藝蔬芥﹐旦夕取自瞻﹐江水之外﹐無關淳安者。胡宗憲總制浙直﹐權甚重﹐家僮過淳安﹐海無加饋。胡一日語藩臬曰「昨聞海令爲母壽﹐市肉二斤矣。」﹝《臣鑑錄》﹞

樊知縣毅曰「吾歸囊資僅五千耳﹐金繒不及一千。」王司訓輔曰「勿謂學官貧﹐吾積俸並諸生饋遺﹐亦有六百金。」樊意恨六千爲少﹐而王且喜六百爲多。迨其後也﹐樊三子不相容﹐分異六千金﹐買田築室﹐悉與三子。子疑父有餘藏﹐輒不願養。樊田數畝﹐自衣食焉。未谷而糶﹐未絲而賣﹐門無三尺童子﹐客至老婢供茶﹐恆戚戚焉。及卒﹐葬不成禮﹐諸孫皆淩替不振。王四子﹐伯仲治生﹐叔季居庠﹐同居養父甚歡。暮年惟花竹爲樂﹐客至畱飲﹐盡歡乃已﹐無日不開口笑也。子若孫皆致通顯﹐家聲未艾。﹝《文峯格言》﹞

楊東山守吳﹐其母羅太夫人﹐嘗於園囿種薴﹐躬紡績以爲衣。東山月俸﹐分以奉母。夫人忽小疾﹐旣愈﹐出所積俸曰「此長物也﹐自吾積此﹐意不樂﹐果致疾﹐悉以謝醫﹐則吾無事矣。」平居首飾﹐止於銀﹐衣止於布絹﹐生四子三女悉自乳﹐曰「饑人之子﹐以哺吾子﹐是誠何心﹖」﹝《座右編》﹞

李遠庵居官淸苦﹐常俸外不取一毫。鄭曉出遠庵之門﹐同官南京數年﹐歲時只一寒溫而已。一日侍坐旣久﹐有一布鞋在袖﹐逡巡不敢出。遠庵問袖中何物﹐鄭曰「曉妻子手制一布鞋送老師。」遠庵取而著之﹐生平受人物﹐僅此而已。﹝《臣鑑錄》﹞

王九臯自遼東還朝﹐饋送一無所受﹐內官與同事持明珠數顆饋之﹐固辭。內官曰「公於他饋不受可也﹐我之饋不受﹐有死而已。」九臯不得已受之﹐密綴衣領間﹐人無知者。居數年﹐內官死﹐其猶子不敢見﹐使人召之來曰「何不買第宅﹖」對以貧﹐遂解珠與之曰「值千金﹐饒置地也。」﹝同上﹞

王恕巡撫南﹐不挈僮僕﹐惟行竈一﹐竹食籮一﹔服無紗羅。日給惟豬肉一斤﹐豆腐二塊﹐菜一把﹐醬醋皆取主家給狀﹐再無所供。其告示云「欲攜家僮隨行﹐恐致平民嗟怨﹐是以不卹衰老﹐單身自來﹐意在潔己奉公﹐豈肯從人壞事﹖」人皆錄其詞而焚香禮之。後巡撫雲南﹐回錢塘﹐吳誠代之﹐太監錢能遣都指揮吳亮迎宴於平彜。亮回﹐能問﹕「這巡撫比王某何如﹖」亮曰「這巡撫十分敬重公﹐大與王某不同。」能微笑曰「王某只不合與我作對頭﹐不然﹐這樣官兒﹐只好與他提艸鞋。」﹝《秋山偶筆》﹞

兩廣流賊亂﹐廣東副使毛吉殺賊戰死。初吉出軍時﹐給官銀千兩﹐充軍餉﹐委官徐文司之﹐已費及半。文憫吉死無歸﹐以所餘銀密授其僕﹐俾爲喪具。是夜僕婦忽出中堂﹐據正席坐﹐舉止如吉狀﹐顧左右曰「請夏憲長來。」舉家驚惶﹐頃之﹐夏至﹐乃起揖而言曰「吉受國恩﹐不幸死於賊﹐固無餘憾。但徐文所遺官銀﹐已付吾家僕﹐我負污辱於地下矣﹐願亟還官﹐毋污我。」言畢﹐忽僕地﹐少傾婦蘇。﹝《座右編》﹞

吳相國云「袁繼成被參﹐攜一僕赴京﹐予捐俸贈之路費。曰﹕」敢以淸俸﹐用佐廉儉。「繼成辭不受﹐諸生泣送於途。汾州孝廉曹良直爲執鞭弭﹐疊至京邸﹐範廷輔語予云﹕」袁僉事臨行﹐簡囊止兩破籠﹐內同鄕送行銀杯二器﹐舊員領數套﹐書數本而已。此外並無長物﹐學租皆發賑貧生﹐及置買學田﹐其淸如此。「﹝《憶記》﹞

徐孝祥吳江人﹐隱居好學﹐後園見樹根一坎﹐塌陷﹐諦視之﹐下有石﹐啟之﹐皆白金也。乃亟掩之﹐一毫勿取﹐人無知者。幾二十年﹐值弘治壬戌歲大歉﹐民不聊生﹐孝祥曰「是物當出世耶﹖」乃啟其穴﹐物皆如故﹐日取數錠﹐收糴以散貧人﹐所全活者不可勝計﹐物盡乃已。女將適人﹐惟荊布遣之﹐而於藏中之物﹐錙銖無犯。﹝《春气錄》﹞

張獻忠谷城再叛日﹐畱書於璧﹐以告楚人﹐白己之叛﹐總理使然。具條上官名氏﹐而列所取賄之日月多寡於其下﹐且曰「襄陽道王瑞旃﹐不受獻忠錢者﹐此一人耳﹗」聞者愧焉。﹝《明季遺聞》﹞

◎寬厚人有市璧者﹐其廣闊同﹐而一則千金﹐一則五百﹐以其厚倍也。矯人情而過爲卑下﹐固自不必﹐若以厚爲繩﹐終身當以之矣。

昆山王英洪武初授山東道監察禦史﹐上特命署都禦史事﹐大書「惇厚王英」四字﹐揭諸殿柱。鄕居尢率易﹐嘗微服入郡城﹔時禁庶民服靴﹐門者縛英。英笑曰「吾官人也。」顧取舟中冠帶示之﹐始得釋﹐亦不色怒。邑令盛設酒饌﹐邀英﹐辭之﹐竟赴鄰翁飯﹐或怪之。英曰「鄰翁貧﹐治具不若令之易也。」﹝《臣鑑錄》﹞

或問夏原吉公﹕「量可學乎﹖」公曰「某時有犯者﹐未嘗不怒﹐始忍於色﹐終忍於心﹐久則自熟﹐殊不與人較﹐何嘗不自學來﹖」﹝《座右編》﹞

楊公翥有厚徳﹐爲景皇帝宮僚﹐居京師﹐乘一驢。鄰翁老而得子﹐聞驢鳴輒驚﹐公遂鬻驢徒行。天久雨﹐鄰垣穴瀦水公捨﹐家人欲與競。公曰「雨日少﹐晴日多﹐何競爲﹖」金水河橋成﹐詔簡有徳者試涉﹐廷臣首推公焉。﹝《玉堂叢語》﹞

景泰時﹐侍郎王偉先任職方郎中﹐因於忠肅公謙薦﹐超升侍郎﹔未幾﹐伺於公過誤﹐密奏毀之。時景帝信任方專﹐召謙入內殿﹐以偉奏授之﹐公叩頭認罪。帝曰「吾自知卿﹐卿勿憾也。」公旣出﹐偉堂下迎問曰「今日聖諭何事﹖」公笑曰「老夫有不是處﹐當爲面言﹐何忍至此﹖」出奏示之。偉無地。﹝《史補》﹞

雍泰字世隆﹐爲宣府巡撫﹐歸家訪其舊友王生。時生已棄士業農矣﹐遇諸塗﹐謂曰「雍泰乃不忘貧賤之交乎﹖倘不棄余﹐約期訪汝。」至期﹐生布衣﹤毛監﹥﹤毛參﹥﹐背只雞﹐持瓢酒至﹔泰以兄事之﹐與食必跪﹐生直受不辭。﹝《臣鑑錄》﹞

嶽正字子方﹐爲翰林修撰﹐英宗甚重之﹐嘗曰「好个嶽正﹐只是大膽。」後謫戍於邊﹐自題其像曰「好个嶽正﹐只是大膽﹐從今以後﹐再敢不敢﹖」公性不能容人﹐或謂公曰「不聞宰相腹中撐舟乎﹖」曰「順撐來可容﹐使縱橫來﹐安容得耶﹖」﹝《畜徳錄》﹞

陸五臺掌吏部﹐朝覲時考察羣吏﹐一縣官大呼曰「五臺老矣﹐胡不自休﹖貪位固寵﹐阻塞賢路。」五臺不怒不辧﹐第曰「少年人亦不可無此气槪﹗」竟置其入平等﹐眾服其量。﹝《蘇譚》﹞

魏尙書驥致仕時﹐往於田﹐值禦史官舟﹐公岸引纜而行。禦史怪問﹐曰「魏驥。」又問﹐曰「蕭山魏驥。」又問﹐曰「尙書歸老蕭山魏驥。」禦史惶恐謝罪。﹝《畜徳錄》﹞

人有被橫逆而欲復報者﹐問於葉子。葉子曰「天方助桀﹐何可與爭﹗犬自吠堯﹐吾則何與﹖急而擊之﹐在我多費﹐博浪之椎﹐徐以制焉。在渠自有烏江之劍﹐況彼之叫跳﹐有識者已鄙其狂﹔而我以安閒﹐無知者亦服其量。使丙夜而深思乎﹖彼之含羞﹐其將何解﹖卽終身而不報乎﹖我之得勝﹐亦已多矣。」此一時曉解之語﹐可以消世人許多不平之气。﹝《書肆說鈴》﹞

吳公琳入吏部﹐以致仕家居﹐上嘗遣使察之。使者潛至公旁捨﹐見一農人坐小幾﹐拔秧播田﹐貌甚端。使者問曰「此有吳尙書﹐其家何在﹖」公斂手對曰「琳是也。」使白狀﹐上重之﹐復召爲原官。﹝《座右編》﹞

福建參政吳昂﹐海鹽人﹐少時聞海寧祝先生萃履方篤行﹐以員外郎家居教授﹐昂短褐艸鞋﹐負書往從﹐就河濱濯足而進。祝先生奇其人﹐欲試之﹐曰「生來晚﹐書捨滿﹐無所置生﹐惟一牛屋﹐幸無牛﹐生寧得居乎﹖」昂欣然解衣﹐共先生家人掃除﹐受祝先生書﹐坐牛屋中﹐日夜誦不輟。冬夜一敗絮袍﹐時解與所從老奴更相衣﹔或周走室中﹐跳誦卻寒。歲暮歸﹐祝先生贈米布﹐要明年復來。除夕上母壽訖﹐卽走百里﹐詣祝先生所。元旦方啟門﹐吳生儷然進謁﹐拜罷﹐復請受書矣。後昂旣貴﹐聞祝先生死﹐奔赴喪次﹐哭踴﹐執心喪三年如子。﹝《海鹽縣圖經》﹞

曾文恪公驛爲孝廉時﹐屬遠行遇雨雪泥濘﹐夜止旅館﹐憐其僕寒苦呼﹐臥之衾下﹐因賦詩云「半破靑衫弱稚兒﹐馬前怎得浪驅馳﹖凡由父母均爲子﹐小異閭閻我卻誰﹖事在世情皆易忽﹐恩從吾幼未難推。泥途還借來朝力﹐伸縮相加莫致疑。」今人於奴僕﹐鞭撻罵詈﹐不啻牛馬﹐尙能卹其饑寒勞苦哉﹖﹝《蘇譚》﹞

沁水劉司空公東星歷官三十年﹐芒履布衣﹐亡貴倨態。一日散步道周﹐適負販者﹐驢踣於地﹐其人呼公起之﹐公爲助臂而出諸淖。行數步﹐方知爲公﹐亟回謝罪﹐公笑遣之。起漕河日﹐偶憩門巷﹐二騎士捧檄至﹐謂其田父也﹐揖曰「掌家何在﹖」公諾而入﹐使出召之﹐騎士一見驚伏請罪﹐公曰「無傷也﹐若安得識乃公﹗」其子用相赴淮上省﹐止攜兩僕﹐跨一蹇﹐旅捨陵侮之。忽見發中金佛像﹐謂爲妖人﹐執諸丰令﹐僕始吐實。令爲負荊謝﹐飾輿馬﹐麾不受﹐仍策蹇而行。﹝同上﹞

阮恕字伯寬﹐嘗赴長沙善化任﹐中途宿窮谷間﹐有商十數人先在焉。從吏與爭爨﹐恕爲杖其吏﹐且慰撫之。吏退詬曰「有官如此﹐何以仕爲﹖」恕亦不介意。及暝﹐商相謝曰「某等粗疏﹐感公弘量。夜半倘有少喧﹐官且安寢。」恕唯唯。比夜半喧甚﹐恕戒僕堅扃以待﹐俄而寂然﹐起燭之﹐殺人縱橫﹐乃彊寇也。恕以扉掩血潛出逆行十餘里﹐平明乃回故處﹐官吏捕盜方急﹐是夕脫命毫髮﹐人謂寬厚之報。﹝《客中閒集》﹞

宋栗庵糸燻爲吏部尙書﹐至長安街﹐有老婦著面衣﹐乘驢不下﹐從者誤爲男子﹐呵之。老婦大詬曰「我往京師五十餘年﹐見了千千萬萬﹐希罕你這蚊子宮兒。」宋至部﹐語同僚笑曰「官亦小蟻子矣﹐此婦人眼孔大﹐所謂見慣渾閒事也。若深山窮谷人﹐見一頂紗帽﹐便戰栗失措矣。」﹝《座右編》﹞

憲副金公世龍﹐謝病家居者數年﹐一日郝明府以賢士夫見問﹐予首舉公﹐明府不知吳中有此士夫也。夫官至四品﹐居城市而能使郡邑大夫不知名﹐此亦今時絕無而僅有者。﹝同上﹞

太宰漁石唐公﹐致政家居時﹐出入惟徒步。陳大參良模說之曰「翁居八座﹐年逾七旬﹐天下大老也。孔子曰﹕」吾從大夫之後﹐不可徒行。『翁學孔子者﹐而顧欲過之耶﹖「公曰﹕」固然﹐第吾楓山先師致政歸﹐只是行步﹐未嘗乘轎。乃侄朴庵公﹝名拯﹐侍郎﹞及竹澗潘八﹝希曾侍郎﹞俱守此禮﹐吾安敢違耶﹖「﹝《玉堂叢語》﹞

曾鶴齡會試日﹐與浙中數舉子同舟﹔率年少狂生﹐談論鋒出﹐曾爲人簡默﹐在座若無能者﹐各舉書中疑議問之﹐曾遜謝不知。眾皆笑曰「凡夫也﹐偶然預薦耳。」遂以曾偶然呼之。旣而眾俱下第﹐曾占榜首﹐乃寄以詩曰「捧領鄕書謁九天﹐偶然趁得浙江船。世間固有偶然事﹐豈意偶然又偶然﹖」﹝《堯山堂外紀》﹞

羅念庵每自言二十年苦功﹐方磨去得狀元兩字﹔此兩字去﹐然後可以用世﹐可以出世。﹝《澄心小錄》﹞

羅洪先作鼎元時﹐外舅曾大僕趨告曰「喜吾婿幹此大事。」羅面發赤﹐徐對曰「丈夫事業﹐更有許大在﹐此等三年一人﹐奚足大事也﹖」是日猶袖米﹐偕何黃二公﹐聯榻蕭寺中講學。﹝同上﹞

史良佐﹐南京人﹐爲禦史﹐巡西城而家住東城﹐每出入﹐怒其里人不爲起。一日執數輩送東城禦史﹐禦史詰之﹐其居首者對曰「民等總被倪尙書誤卻。」曰「尙書何如﹖」曰「尙書亦南京人﹐其在兵部時﹐每肩輿過裏門﹐眾或起匿﹔輒使人諭之曰﹕」與爾曹同鄕裏﹐吾不能過裏門下車﹐乃勞爾曹起耶﹖『民等愚意史公猶倪公﹐是以無避﹐不虞其怒也。「禦史內善其言﹐悉解遣之不問﹐倪尙書者﹐謂文毅也。﹝《稗史》﹞

徐存齋年未三十﹐出翰林﹐督學浙江﹐一士子文中用「顏若孔之卓」。徐勒之批云「杜撰」﹐置四等。及發落﹐生將領責﹐執捲進云「太宗師見教誠當﹐但此語出《楊子法言》﹐實非生員杜撰也。」徐起立曰「本道僥幸太早﹐未嘗學問﹐今承教多矣﹗」攺置一等。﹝《遣愁集》﹞

唐一庵與眾友夜話﹐將寢﹐問曰「此時還有事須料理否﹖」眾曰「無。」一庵曰「夜寒﹐吾輩飲酒樂甚﹐從者尙未有寢宿處﹐焉得不與之料理﹖」有官人夜飲溫室﹐語人曰「今夜溫暖若是﹐時令不正也。」從者於門外頓足曰「外間時令卻正﹐自處富貴﹐可不念人饑寒勞苦哉﹖」﹝《座右編》﹞

參政吳昂家居﹐嘗駕舴艋入郡城﹐遇兩措大舟適相觸﹐奮怒邀昂止。昂布衣氈帽﹐局促舟中﹐舟中又無他供具﹐逆揣爲農莊人﹐要挾之﹐欲令出錢償禮﹐昂遜謝﹐乞至西門湯別駕家行貸﹔至則別駕大驚﹐顧兩生何得辱前輩乃爾﹖兩生慚沮﹐昂貸錢固償﹐兩生謝之愈恭﹐徑歸。﹝《海鹽縣圖經》﹞

尙書與一孝廉園相近﹐百計賺之﹔孝廉一日立券送尙書﹐後題一詩曰「乾坤到處是吾身﹐機械從來未必眞。覆雨翻雲成底事﹖淸風明月冷看人。蘭亭禊事今非晉﹐桃洞仙人昔笑秦。園是主人身是客﹐問公還有幾年春﹖」尙書愧甚﹐亟返其券。﹝《蘇譚》﹞

文待詔徵明性不喜聞人過﹐有道及者﹐必巧以他端易之﹐使不得言﹐終其身以爲常。﹝《春气錄》﹞

江右萬拙庵謹厚﹐好行徳﹐一生怕見官府。子衣成進士﹐授刑部主政﹐公布衣小帽﹐不攺其常。逮覃恩受封﹐冠帶謝恩﹐拜祖先畢﹐卽珍藏之﹐仍舊衣帽。鄕人訝曰「今受榮封﹐巾服何妨﹖」曰「此我鏡中面目﹐我安我山農之分﹐勿復相苦。」世俗子爲官﹐稱其父爲老爹﹐每呼之不應﹔曰我自萬拙庵﹐不敢當老爹﹐故不應。比部奉命卹刑南湖﹐乘便歸省﹐有衡陽囚欲脫罪﹐家屬攜重資﹐乘起行投轎中﹐視之千金也。系其人﹐發黃梅縣﹐金貯庫中。公駭相謂曰「其人本爲減罪﹐今罹此﹐不滋重耶﹖盍釋之﹖」比部唯唯﹐釋其人﹐還金而去。﹝《座右編》﹞

王元美爲比部郎﹐嘗與蔡子木﹑餘子與﹑吳明卿﹑張肖甫﹑謝茂秦飲﹐謝時再遊京師﹐詩漸落﹐子木數侵之。已被酒﹐髙歌其夔州諸吟﹐亦平平耳。甫發歌﹐明卿輒鼾寢﹐鼾聲與歌相低昂﹐歌竟鼾亦止﹐爲若初醒者。子木面色如土﹐子與復與子木論文﹐不合而罷。後五歲﹐子木以中丞撫河南﹐子與守汝寧﹐明卿謫歸徳司理﹐張肖甫謫裕州同知﹐皆屬吏也。子木張宴備賓主﹐身行酒炙曰「吾烏得有其一﹐以慢三君子﹖」尋具疏薦之。﹝《堯山堂外紀》﹞

相國朱國禎萬曆戊辰﹐主會闈﹐得一卷甚佳﹐以策犯國禎字棄去。太使陳如岡房一卷﹐亦以如岡如陵句﹐犯其名見棄﹐識者每嗤其刻。﹝《野乘》﹞

順治乙未﹐余會試已雋﹐以文中有而不予人以可托句﹐犯房官於可托諱﹐見刖。己酉余分校山右﹐首題先有司三句﹐有吉士匯徵語﹐因犯余名﹐房考棄之。余曰「勿疑也﹐果通關節﹐何以名爲﹖第呈堂﹐余當力爭之。」因獲第二﹐登榜爲文水閻調鼎﹐聯捷去。夫螢窗雪案﹐決科三場﹐乃以無心之語﹐避嫌而棄人才﹐念及昔年辛苦﹐能不汗浹﹐衡文者念之哉﹗

歸徳侯司成恪以忤魏罷歸﹐里人鄧生者﹐妄人也﹐構小釁詬公﹐謂若乃養馬﹐而我職弟子員﹐冠儒冠。公門下奴客﹐忿欲毆鄧生﹐公大笑﹐悉召與之飲﹐皆醉﹐鄧生乃免。當是時﹐忠賢實欲殺公不已﹐會誅死﹐而公復起爲庶子。鄧生大懼﹐更詣公﹐汗浹背﹐前匍匐謝。公又大笑﹐掖起之﹐徐飲以酒﹐一無所問。﹝《壯悔堂集》﹞

李象山先生柱明﹐滇之阿述州人﹐壬戌進士﹐授京倉度支。普名聲賂魏寅官﹐取同郡印結﹔公知其反狀﹐不從﹐遂逮獄。普聞之﹐火其廬墓。居常必糲食﹐薦艸則吉﹐若冬著綿米稍白﹐則病。囊具蕭然﹐破帽短衣﹐畦菜金陵漢西門。值左轄山東孫肇興﹐是其年友﹐趨從訪之﹐公負鋤不顧曰「想另有李柱明﹐我非也。」﹝《座右編》﹞

江夏賀對揚先生﹐爲廣文時﹐體卹兩明經﹐寅友備至﹐諸生問字者﹐毫不計修脯﹐而於兩齊則諭以從厚。語人曰「余致敬同寅有故﹐一與家嚴同庚﹐一與家慈同庚﹐儼然父母式臨其上耳。」晉秩宗伯﹐寓所僕從僅三人﹐皆諸生時所服役者。其標封字皆細楷﹐柳公權云「心正則筆正。」伊川云「寫字亦有正心誠意之學。」先生有焉。﹝同上﹞

賀相國致鄕親戚友書中一段云「據今日耳目觀聽﹐豈不謂逢聖閣員矣﹔乃逢聖固自有根本﹐不可忘者。髙曾以上事不及知﹐先大父大母﹐前嘉靖乙巳度荒年﹐三日僅黃豆一升﹐歲除一母雞易米二升五合。先中憲所刊祠堂對聯﹕」當年雞﹛艸豆﹜休忘念﹐此日兒孫勿妄思。『逢聖今日不念﹐是自絕其祖父母之澤也。先中憲赤貧﹐諸生授館四十年﹐每歲正月朔六日始﹐十二月廿四日止﹐一領靑布直衣﹐坐處方方一塊藍色。先恭人讓居於嬸﹐周旋數尺陋室中﹐下濕上漏﹐炊薪卽在牀前﹐煙薰眼淚。逢聖哽咽不能書﹐今日不念﹐是自絕其父母之澤也。卽逢聖戊戌館於鐘祥﹐己酉館於嘉善寺﹐或禦冬以﹐或六月薦艸。癸卯揭曉﹐則先日絕糧﹐丙辰報至﹐則深夜丐酒。今日不念﹐忽作兩截人﹐是自絕其子孫之緒也。念之若何﹖亦曰「岡敢作業而已。』不作業若何﹖亦曰﹕」救得一物是一物﹐救得一事是一事而已。『救之若何﹖亦曰「服膺先中憲之訓﹐餓死事小﹐家中沒飯喫﹐寧用米磨羹度命﹐切不可錯動了念頭而已。』不錯動念頭若何﹖亦曰﹕」公門無一字之幹﹐本宅無生事之僕﹐錢糧無分毫升合之逋欠馬遞水ㄞ﹐不往索一騎一舟﹐山揚湖地﹐不討管一尺一寸﹐大江上下﹐無營運裝載之一船。其或非意相加﹐則力誡子孫閉門思過而已。『此極猥瑣事﹐逢聖何臚列乃爾﹖先正有言「孝子一步不忘親﹐積之成大孝﹔忠臣一事不顧私﹐積之成純忠﹔廉官一銖不苟拾﹐積之成淸白﹔烈女一笑不聞音﹐積之成貞節。』天下事皆起於微﹐成於愼﹔微之不愼﹐星火燎原﹐蟻穴潰堤﹐吾畏其卒﹐故忄希其始也。」﹝《昨非庵集》﹞

◎見色不亂色之移人甚矣哉﹗蘇屬國苦節十九年不能生子異地﹐況其他耶﹖然欲忍人所不能忍﹐乃爲傑士。靑娥紅粉安在不可以試人品﹖

王敏字進徳﹐定海人﹐嘗與友人讀書空捨中。半夜鄰女叩門求宿﹐其友欲納之﹐進徳拒門厲聲曰「吾在此﹐誰敢入吾門﹖」因疾呼使聞於外﹐女愧不敢出聲﹐逸去。鎭將謂其淸介﹐欲試其所爲﹐召使飲酒﹐幃婦人於偏室﹐酒酣內之﹐鑰門以去。進徳入見婦人﹐大呼﹐排門取廏馬乘之逃還。洪武時﹐以太學生拜監察禦史。﹝《續人鏡陽秋》﹞

曹文忠公鼐爲泰安典史﹐因捕盜﹐獲一女於驛庭﹐色甚艷﹐欲就公。公奮然曰「處子可犯乎﹖」取片紙書曹鼐不可四字﹐火之﹐終夜不輟﹔天明﹐召其家領去。後大庭對策﹐忽飄一紙﹐有曹鼐不可四字﹐遂文思沛然﹐狀元及第。﹝《臣鑑錄》﹞

秦君昭少年遊京師﹐其摯友鄧君載酒祖餞﹔旣而攜一殊色小鬟至前﹐令拜秦﹐因指之曰「此吾爲部主事某人所買妾也﹐幸君便航﹐可以附達。」秦勿敢諾﹐鄧作色曰「縱君自得之﹐亦不過二千五百緡耳﹐何峻辭乃爾﹖」秦勉彊從命﹐迆邐至臨淸﹐天漸暄﹐夜多蚊蚋﹐內之帳中同寢。直抵都下﹐置舍館主婦處﹐持書往見。主事問曰「足下與家眷來耶﹖」曰「無有。」主事意不悅﹐隨以小車取歸。逾三日謁謝﹐曰「足下長者也﹗昨已作答簡﹐報吾鄧君﹐且使知足下果能不孤付托之意矣﹗」遂相與痛飲﹐盡歡而散。後秦之子孫﹐咸至顯宦。﹝《不可不聞錄》﹞

一少年嘗淫於色﹐後悔之﹐欲絕其端﹐屏居精修數年而歸。有先所識女遇之途﹐怪問曰「我昔年某﹐不顧我何也﹖」答曰「我非昔年某矣﹗」不顧也而去之。﹝《七克》﹞

徳默者﹐國王也﹐有兩寵臣﹐未察其心﹐令傳語其後。其一還﹐王問曰「爾視後若何﹖」對曰「傾國傾城﹐絕世獨立。」其一還﹐王問如前﹐對曰「王命臣傳語﹐勿命視也﹔徒聞其言﹐亦溫惠矣。」王大喜﹐厚賞﹐任用之。謂先一臣曰「汝目不貞﹐汝心亦爾矣。」遽遣之。﹝同上﹞

陸公容少美風儀﹐天順三年﹐應試南京﹔館人有女善吹簫﹐夜奔容寢。容紿以疾﹐與期後夜﹐女退﹐作詩云「風淸月白夜窗虛﹐有女來窺筆讀書。欲把琴心通一語﹐十年前已薄相如。」達明﹐托故去。是秋領薦﹐年二十四登進士﹐官至參政。﹝《臣鑑錄》﹞

沈特貶筠州﹐售一幼妾﹐攜與俱行。七年後歸﹐呼妾父母﹐使嫁其女﹐仍是處子﹐有贈詩云「昔年單騎向筠州﹐覓得歌姬共遠遊。去日正宜供夜直﹐歸來渾未識春愁。禪人尙有香囊愧﹐道士猶懷炭婦羞。鐵石心腸延壽樂﹐不風流處卻風流。」全州李文貴素方正﹐自湘江買舟歸﹐有美女子來附舟﹐不能卻。舟窄天暑﹐同宿帳中﹔女窮途失伴﹐自度不能免也﹐而李毫不動念。行三日﹐旁晚將泊矣﹐李因女在舟中﹐圖速返﹐促其夜行。舟忽破﹐眾急登岸﹐謀投近山寺中暫宿﹐且燎衣。比紆折至寺﹐隔墻有婦人喊哭聲﹐眾碎戶入救﹐則李妻也。詰其故﹔李妻聞母病﹐同女婢往視﹐因晚爲姦僧掠入﹐欲行彊奸也。稍遲一刻﹐則必被污矣。﹝《澄心集》﹞

鎭江靳翁﹐逾五十無子﹐訓蒙於金壇。其夫人鬻釵梳﹐買鄰女爲侍妾。翁以冬至歸家﹐夫人置酒於房﹐以鄰女侍﹐告翁曰「吾老﹐不能生育﹐此女頗良﹐買爲妾﹐或可延靳門之嗣。」翁頰赤俯首﹐夫人謂己在而翁赧也﹐遂出而反扃其戶。乃翁繼起﹐戶已閉﹐遂逾窗而出﹐告夫人曰「汝用心良厚﹐不特我感汝﹐我祖考亦感汝矣﹗但此女幼時﹐吾嘗提抱之﹐恆願其嫁而得所﹐吾老又多病﹐不可以辱。」遂憐而還其女。逾年﹐夫人自受衽﹐生貴﹐十七歲發解﹐明年登第﹐爲賢宰相。﹝《座右編》﹞

廣東張連寇亂﹐書生汪一淸被掠﹐見獲一婦至﹐則同學友人妻也﹐因紿賊曰「此吾妹也﹐請無污﹐以待贖﹐否則吾與妹俱碎首於前矣。」賊因同閉之一室﹐晨昏相對﹐匝月始得贖回﹐曾未及亂。﹝《迪吉錄》﹞

南京某生﹐赴試日﹐旅邸對門某指揮使第也﹐有女年及笄﹐見生風流瀟灑﹐遂屬意焉。試畢後數日﹐女令婢授意於生﹐言父已他往﹐期於是夕相會。生懼損陰徳﹐不敢諾。同寓一友素輕狂﹐竊知之﹐乃僞爲生赴約。其婢暗莫能辧﹐引之入﹐女相與歡寢﹐倦而熟睡。適指揮使歸﹐見門未閉﹐疑焉﹐特入見之﹐大怒﹐拔劍俱殺之﹐首於官。明日榜發﹐生登首選﹐因告人曰「使我若輕狂﹐已登鬼錄矣﹗」﹝《不可不聞錄》﹞

漢陽諸生蔡某﹐小試甚利﹐後值科期﹐不肯入場﹔友人彊之再三﹐乃曰「吾少時讀書某處﹐鄰有好女﹐每浴時﹐常隙而觀之﹔自是每入場﹐雙目輒蒙然不見﹐出則如舊。」﹝《訁刃庵偶筆》﹞

●卷三。倚杖寄寄園主人曰「天地靈區﹐神仙奧府﹐所在都有﹐人無雙翼﹐安能徧歷哉﹖寰宇內莫過於嶽瀆﹐故首及焉。若名勝之地﹐亦記其舊聞﹐並足迹所至﹐及有志未逮者。新安大好山水﹐梁帝言之矣﹐且余產也。古人云﹕」維桑與梓﹐必恭敬止。『附其末﹐以爲好遊者增一寤思。「

◎嶽瀆塞兩大者﹐惟山與水﹐而嶽瀆爲最。擾擾風塵﹐動曰將追蹤向禽﹐易言哉﹖山靈相期﹐如水可誓﹐姑臥遊焉﹐爲他日嚆矢。

泰山﹐五嶽之東嶽也﹐考《博物志》一日天孫﹐言爲天帝孫也。主召魂東方﹐萬物始成﹐故知人生命之長短。《五經通義》云「一曰岱宗。王者受命﹐易姓報功﹐告成必於岱宗也﹐東方萬物始交代之處﹐言爲羣嶽之長。」《白虎通》云「王者受命必封禪﹐封者增髙也﹐禪者廣厚也﹐皆刻石紀號﹐著己之功績﹐以自效也。天以髙爲尊﹐地以厚爲徳﹐故尊泰山之髙﹐以示報天﹔禪梁甫之址﹐以示報地。」《漢官儀》及《泰山紀》云「盤道屈曲而上﹐凡五十餘盤﹐經小天門﹑大天門﹐仰視天門﹐如從穴中視天窗矣。自下至古封禪處﹐凡四十里﹐山頂西巖爲仙人石閭﹐東巖爲介丘﹐東南巖名日觀﹐日觀者﹐雞一鳴時﹐見日始欲出﹐長三丈所。又東南名秦觀者﹐望見長安﹔吳觀者﹐望見會稽﹔周觀者﹐望見齊黃河。去泰山二百餘里﹐於祠所瞻﹐黃河如帶﹐若在山址。山南有廟﹐悉種柏千株﹐大者十五六圍。相傳漢武所種。小天門有秦時五大夫松見在。﹝兪瞻白《臥遊》﹞

出州城北望﹕輕煙薄靄﹐橫帶山腰﹐北行二里﹐過白鶴泉﹐泉出石罅﹐氵拾氵集鼎沸﹐久早則滲漉。距西百餘步曰梳洗樓﹐不知創於何時。惟存故址。從西折北二里﹐有王母池﹐泉石淸冽﹐不竭不溢﹐鄕人取水﹐祈而頗驗。又北五十餘步﹐曰呂巖﹐有呂仙石像。宋時建樓閣堙圮﹐獨荒基破礎存。今圍以石垣﹐其中深林茂艸﹐森布蒙密﹐芄芄猗猗﹐頗有佳致。﹝明李裕《登泰山記》節文﹞

出泰安可二里許﹐卽入山﹐皆詣曲逶迆而上﹐峯勢﹛山截﹜若相噬﹔而旁多溪澗泉流﹐畏間作悲鳴﹐至回馬嶺﹐乃卻肩輿﹐攺腰筍。四里抵禦障巖﹐一日禦仗﹐宋永定陵東封止仗衛處。其前爲巨澗﹐澗底白石砥平如玉色﹐而巖陡上廟﹐其巓頗寬﹐樹陰好鳥﹐喈喈可愛。又三里抵黃現﹐黃現者﹐不知其所由名﹐有松五﹐卽所謂五大夫者也。以厄於石﹐不能茂﹐而稍具虯虺狀﹐當是二三百餘年物。亡何爲百丈崖﹐崖凹深如屋﹐旁有石洞﹐槎口而下黑﹐其究叵測。已度石壁峪﹐爲十八盤者三﹐而穿中竇曰天門﹐旣上﹐罡風蓬蓬然吹帽欲墜﹐道士衣羽奉樂而迎﹐出沒雲气中﹐亦一奇觀也。行可里許﹐爲元君祠﹐元君者﹐不知其所由始﹐或曰卽華山玉女也﹐天下之祝釐祈福者趣焉。祠宇頗瑰偉﹐而歲所入香緡以萬計﹐用供縣官匪頒。其右爲禦史所棲﹐後一石三尺許﹐刻李斯篆二行﹐一石池從廣及深﹐俱二尺許﹐亦曰玉女洗頭盆也。自是左折而上里許﹐曰嶽帝祠﹐陋不能勝香火﹐其後峭壁造天。左爲開元帝《紀泰山銘》﹐唐隸徑可二寸而蠃﹐勢若飛動﹐惜其下三尺許﹐爲拓碑者冬月構火蝕之﹐遂不全。右爲蘇《東封頌》﹐字形頗秀媚﹐尙可辯﹐而損於閩人林阜「忠孝廉節」四大字。又有顏魯公題名﹐損於方元煥詩﹐固不若苔土埋翳之尙可洗而有也。自是益北上數百武﹐爲絕頂﹐曰玉皇祠﹐祠前有石柱方而色黃﹐理亦細﹐可丈許﹐所謂秦皇無字碑也。其石非山所有﹐或曰「中有碑石冒之。」按李太宰裕記云「石埋植土中﹐似方非方﹐四面廣狹不等﹐細觀之﹐總十二行﹐行各十二字﹐多不可識。」今殊不然﹐然李公以爲在開元銘東十數步﹐則非此石明矣。恨曩時不於其地一訪拓﹐使先迹泯泯也。復折而東﹐稍下百步﹐復上百步﹐石室冠之﹐髙如玉皇祠﹐中有黧色石蓋方丈﹐瑩潤可鑑﹐云﹕漢武帝所藏金泥玉檢地也。傳云白雲起封中者。已其前地稍辟﹐卽所稱日觀秦觀越觀諸峯者﹐蓋五鼓而觀日出﹐則爲日觀﹔西望見秦則秦觀﹔南望見越﹐爲越觀耳。其後人所指某峯某峯﹐皆妄也。五鼓起﹐天初霽﹐日益弄色﹐其東南盡目力微白而漾者﹐以爲海。曰直北而西隱隱一抹蒼碧。若長城之堞者﹐則意以爲太行恆崧之類耳。至稍遠而淄澠濟泗﹐千流疊帶。近而諸山皆若培婁﹐獨䢐徠稍尊﹐居然一衡﹐凡瞪眺久之﹐因思吳門白馬﹐固未敢信﹐卽小天下﹐豈欺我哉﹖俄而諸山各出白雲一縷﹐若冢中起﹐稍上大如席﹐凡數百道﹐則狂馳而遇輒合﹐其起無盡﹐其狂馳而遇亦如之。頃刻遂徧成白玉地﹐而仰視則空靑瑩然﹐上下異色﹐所謂野馬綱﹐信也。玉皇祠南柏樹﹐《記》云漢武所種千株﹐大者十五六圍﹐今不十之一而小﹐疑卽其孫枝也。﹝明王世貞《遊泰山記》節文﹞

有客登岱嶽絕頂﹐行四十里﹐以伺日出。久之星斗漸稀﹐東望如平地﹐天際已明﹐其下則暗。又久之﹐明處有山數峯﹐如臥牛車蓋之狀﹐星斗盡不見﹐其下尙暗。初意日自明處出﹐又久之﹐自大暗中﹐日輪湧出﹐正紅色﹐升起數十丈﹐至明處全無光﹐其下亦尙暗。﹝《客中閒集》﹞

余以康熙庚申十一月廿三﹐次泰安州﹐州守李元鼐至邸送十小�。次早漏四下﹐月朗甚﹐予籃輿登山﹐張火乞錢者孩﹐而赤身受凍以求食者沿路。過紅門行二十里﹐至朝陽洞。李州守授餐﹐並命同裏徐巡檢引路﹐再數里﹐見五大夫松﹐虛存名耳。直上路稍平﹐俗稱快活三﹐將至天門十八盤﹐另開新嶺﹐髙峻矗天﹐俯視戰栗。道士攢典等跪迎﹐參碧霞元君﹐畢州守預置席浮白焉。予登絕頂﹐閱摩崖碑﹐至無字碑日觀等處。午後下山輿行甚急。予閉目斂心魂﹐成遊嶽五古六首。同遊劉櫟夫嘆服﹐未能和也。門人萊蕪李令君欽式爲予勒石山巓﹐回至紅門﹐州守醉以觴觚。同入城遊泰廟﹐廟記金天沙昊氏四女﹐俗稱泰山娘娘爲碧霞元君﹐東嶽靑帝神黃姓﹐廟貌弘廠﹐目中僅見。

《周官》﹕荊州其山鎭曰衡山﹐衡山者﹐南嶽也。軒轅以霍之山爲其副﹐故《爾雅》以霍山爲南嶽。至漢武南巡﹐又以衡山南遠﹐道隔江漢﹐於是乃徙南嶽之祭於廬江山﹐蓋皆承軒轅爲副之義也。故南嶽衡山朱陵之靈臺﹐大虛之寶洞﹐上承冥宿﹐銓徳釣物﹐故名衡山。下距踞官﹐攝位火鄕﹐赤帝館其嶺﹐祝融寄其陽﹐故號南嶽。周旋數百里﹐髙四千一十丈﹐東南臨湘川﹐自湘川至長沙七百里﹐九向九背﹐然後不見。禹治水﹐登而祭之﹐因夢玄夷使者﹐遂獲金簡玉字之書﹐得治水之要。山有三峯﹐其一名紫蓋﹐天方明徹行﹐一隻白鶴﹐回翔其上。一峯名石﹐下有石室﹐中常聞風誦聲。一峯名芙蓉﹐上有泉水飛流﹐如舒一幅練。《山海經》云「衡山一名岣嶁山﹐其土多靑﹐鳥多罌鵒。」﹝兪瞻白《臥遊》﹞

從山麓抵嶽廟三十里﹐石徑盤曲﹐夾以虯松老桂﹐鬱鬱蔥蔥﹐已不類人世矣。從廟側右轉而上﹐仄經縹緲﹐石磴垂接﹐懸崖巨壑﹐不敢勞瞬﹐十步九折﹐气塡胸臆。半山亭去嶽廟十五里﹐五峯背擁﹐雲海蕩漾﹐亦勝境也。復十五里﹐乃至祝融﹐初行山間﹐望芙蓉煙霞石廩天柱諸峯﹐皆摩宵插云﹐森如戟列。而祝融乃藏諸峯間﹐才露頂如髻。及登峯首﹐則諸峯顧在履底﹐若揖若退﹐若ぽ若拱﹐瀟湘蒸江﹐一縷環帶。因憶李白「五峯時雪﹐飛花洞庭」之句﹐蓋實景也。傍睨蒼梧九疑﹐俯瞰江漢﹐延六合無所遺。蓋下視連巒別﹐悉如蟻垤﹐不足復入目中矣。觀音巖去峯頂可一里許﹐夜視天垣諸宿﹐大者或如盤盂﹐不類平時所見也。登上封﹐觀海日初出﹐金光燦燦﹐若丹鼎之方開。少焉紅輪湧於海底﹐火珠躍於洪鑪﹐旋磨旋瑩﹐蒼茫雲海之間﹐心悚神懾﹐不能久畱。遂下兜率﹐抵南臺﹐循黃庭觀﹐登魏夫人升仙石﹐西行四十里得方廣寺。方廣在蓮花峯下﹐重裹如瓣﹐而寺居其中﹐是多響泉﹐聲轍數里﹐大如轟雷﹐細如鳴弦。幽艸珍卉﹐夾徑窈窕。蓋衡山之勝﹐髙稱祝融﹐奇言方廣﹔然間道險絕﹐巖壑幽邃﹐人罕至焉。謁晦庵南軒二賢祠﹐宿嘉會堂﹐夜雨﹐曉起雲靄窈冥﹐前峯咫尺莫辧﹐徑道亦絕﹐了不知下方消息﹐自謂不復似世中人矣。止三日﹐衝云而下行數里所﹐倏見靑霄霽日﹐豁然中開﹐問山下人﹐乃云比日殊晴﹐乃悟向者吾輩正坐雲間耳。又從廟側東轉十餘里﹐得朱陵洞﹐云是朱陵大帝之所﹐有瀑泉灑落水簾數疊﹐掛於雲際﹐飛花散雪﹐縈灑衣襟。巖畔有衝退石﹐大可逕丈﹐列坐其次﹐解纓濯足﹐酌酒浩歌。當此之時﹐意愜心融﹐舞雩沂水之樂也。﹝明張居正《遊衡嶽記》節文﹞

衡陽祠﹐其徑綿亙四十餘里夾道皆合抱松桂相間﹐連云蔽日。人行空翠中﹐而秋來香聞十里。計其數﹐云一萬七千株﹐眞神幻仙境。宜其靈妥神安﹐永久無虞。更聞天童寺松徑﹐亦二十餘里﹐比之不及焉。﹝《客坐親聞》﹞

按華山﹐西嶽也﹐《周官》﹕豫州其鎭山曰華山。《華山記》云「山頂有池﹐生千葉蓮花﹐服之羽化﹐因曰華山。」《山海經》云「一名太華﹐太華之山削成﹐而四方髙五千仞﹐其廣十里。」薛宗注《西京賦》云「華山對河東首陽山﹐黃河流於二山之間﹐古語云﹕」此本一山當河﹐河水過之而曲行﹐河神巨靈以手擘開其上﹐之足蹈離其下﹐中分爲兩﹐以通河流。『「其指掌之形﹐在華山上﹐而腳迹在首陽山下﹐今皆可睹。郭緣生《述徵記》及《華山記》云﹕」山下自華嶽廟列柏南行十一里﹐又東回三里﹐至中祠﹐又西南出五里﹐至南祠﹐南入谷口七里﹐又至一祠﹐又南一里﹐至天井﹐天井才容人﹐上可長六丈餘﹐出井如望空視明﹐如在室窺窗矣。去東南二里﹐至峻阪斗上﹐又東上百丈崖﹐皆須攀繩挽葛而後行。又西南出六里﹐又至一寺﹐名胡越神寺。又行二里便屆山頂上﹐方七里﹐有靈泉二所﹕一名滿地﹐一名太上泉。池北有石鼓﹐嘗聞其鳴﹐其上有三峯直上﹐晴霽可睹。「﹝兪瞻白《臥遊》﹞

出城南﹐三峯在望﹐七八里至雲臺觀﹐周武帝時焦道廣居雲臺峯築此。延之又南行二里﹐至玉泉院﹐宋端拱中﹐建之山麓之居﹐希夷先生者也。院後有冢﹐或曰希夷仙去﹐骨蛻峽中﹐已乃道流﹐持其顱向人乞施與﹐嘉靖間姚侍禦者﹐收葬之。冢後巨石曰工穴之像希夷臥其中如生。入山﹐兩山對開﹐嵐光交墮。行五里﹐至五里關﹐往時避兵者﹐就險疊石爲關。行四里爲希夷峽﹐山勢壁立﹐澗水經其中﹐匯作小池﹐從石室傍下之﹐如琴如築﹐希夷蛻骨於此﹐或云卽張超臥仙坪也。半壁有穴﹐飛石掩之。又里許﹐至梭羅庵﹐步庵外東面﹐石壁可數十丈﹐鳴瀑掛壁﹐而下有坎﹐兩兩直上﹐可足趾通上方峯﹔石罅爲西玄門﹐唐金仙公主修眞於此駕鶴飛去﹐白雲宮細辛坪在焉。每歲三月﹐香火輻湊﹐華州道士來﹐始向峯頭斬荊棘開徑﹐懸鐵鎖而上之﹐不似三峯時通人迹也。北望山頭有石如柱﹐爲系馬峯﹐西望西山﹐山桃花石罅盛開﹐不知絕壁何緣著種﹖或云「風吹花片﹐粘之輒生﹐山山有之。」雅淡不似人間艷也。望頃花間似有物去來﹐云是山羊善走險﹐棲崎中﹐人利其毳﹐能伺取之。南有回峯﹐靑柯所從之路也。四山髙起﹐臨澗坐石﹐奇秀滿前﹐應接不暇。及暝間寥中泉聲﹐更自淸迥曉聞﹐孤鶴長鳴﹐過山頭﹐乘肩輿亟上﹐每望前峯﹐已如路絕﹐旣又逾焉。至十八盤者﹐山最陡﹐十有八折﹐乃得上﹐故名。盤盡峯回忽見垣屋鱗鱗﹐綴前﹐則靑柯坪至矣。至則祠廟神像﹐俱經地震頹圮﹐間已葺治數楹。獨地勢愈髙﹐大然之景﹐爭獻秀爽﹐視梭羅又進之。佇立四望﹐遙見泉掛山腰如練﹐乃水簾洞也。直下三千尺﹐自蓮花來度石橋﹐左從徑上﹐可里許﹐有回心石焉。從此上千尺幢﹐遊人見險心悸﹐率退轉﹐是名回心。至千尺幢下﹐蓋絕壁﹐壁裂﹐裂之兩傍﹐稍施斧鑿﹐斷樹枝橫之﹐以承足﹐枝枝相離尺許﹐凡千尺云。西折上百尺峽﹐峽以幢而裂在峽之內﹐出峽登望山臺﹐方丈平石﹐可佇立遠眺。忽南峯片雲﹐欲墮不墮﹐作懶態﹐風吹斷之﹐如人乘鶴背來者。度二仙橋石梁跨壑﹐艸樹淸幽﹐過車箱崖﹐崖如車箱﹐人緣輪以行﹐乃至老君離垢絕壁﹐有坎如西玄﹐上之如幢如峽﹐而險更甚﹐謂老君登華﹐從此離氛垢云。過擦耳崖﹐崖峭立﹐躡處僅容足。又下臨淡壑﹐復至一崖﹐奇峭甚﹐仰攀折旋﹐出石穴以上﹐有鐵猿顰踞岸畔﹐曰猢猻愁﹐所謂「猿猱欲度愁扳援」者歟﹖過此忽開朗﹐則白雲峯也。至險際﹐則閻王邊也﹐謂鄰於鬼矣。至日月崖﹐兩崖髙起﹐日月出沒﹐從山隙射之﹐當是可觀。歷金天洞﹐洞最宏敞﹐地震時洞裂﹐神座皆下陷﹐可五寸。山之四周﹐下陷盈尺﹐山足土痕﹐至今存也。又經三元洞﹑蒼頭嶺﹐在其前嶺中起傍殺﹐蛇蜓入云﹐人從龍眷行危甚﹐或一失足﹐轉圜千仞。石平處暫得休﹐伏視下方松頂﹐若蓬藿在蒼煙中﹐濤聲萬壑﹐疑泛巨海。剛風時時捲人衣覆面。嶺可百丈﹐眞能褫魄。兩傍穴石拖鐵柱﹐有僕有立﹐舊常有欄﹐漢武帝登山禦道也。度嶺望見雙松﹐聳出空際﹐曰此將軍樹矣。樹多枝榦盤曲﹐獨此二松﹐挺然離立。有石曰上馬石者。余曰「卽渥窪龍種﹐可緣上此﹗」蓋有風道人﹐不知姓名﹐遊行山頭二日﹐天馬下之﹐風道人就石跨馬﹐行空而去﹐故名。石傍有老松倒掛﹐若虯龍下云端﹐忽昂首攫拿﹐奇奇怪怪﹐丹靑所不能貌。坐石凝盼﹐忽西峯云來﹐迷漫澗壑。恐雨至﹐亟趨雲山崖﹐崖有宗土地祠﹐謂華爲羣山之宗也﹐已頹圮。有四仙庵﹐爲譚紫霄﹑馬丹陽﹑劉海蟾﹑丘長春修煉之所。云人庵沾人衣皆濕﹐云過乃復步﹐凡歷數險﹐則玉女峯矣。大石如龜﹐殿立龜背﹐甓瓦皆鐵﹐陶瓦則山風能去之也。前一圓坎﹐水紺碧﹐爲玉女洗頭盆。又其前石裂﹐裂可五寸﹐以石投之﹐食頃猶有聲。或云下通黃河﹐唐玄宗禱雨進簡於此。刳龜腹爲石室﹐舊有揚妓師事韓姑姑於此。又南爲三淸洞﹐王道人結庵其左﹐余過之﹐王出松子爲供﹐味鮮美﹐甘香溢口。右偏新架扳屋﹐屋角松房成積﹐其長尺﹐皆風落而收之者。陟岡上東峯﹐岡石斜削﹐可數十丈﹐稍鑿足迹﹐無艸樹枝蔓可攀躡﹐從者手接而上之﹐遂達於巓。有三茅洞。前爲小殿﹐殿左右巖五峯道人居之﹐依巖置扇。當其缺處﹐稍亦架椽爲屋﹐可坐客可爨。臨崖遠眺﹐當東峯盡處﹐東南北三面無他峯礙蔽。道人指點中條首陽諸山﹐疑隔數里﹐黃河如綫﹐則近縈山足矣﹐村落比比﹐云此同州﹐此蒲州﹐此某某﹐千里之內﹐可俯而視也。忽云生首陽﹐英英欲起。道人因言云彌布峯巒﹐卽蔽日下方不雨﹐一流動﹐則下方雨矣。有時晴雲冉冉﹐孤飛入谷﹐忽已失之﹐蓋歸云也。步前岡老君棋所﹐棋石方徑五尺﹐三十二子﹐鐵爲之﹐重不可舉。風色寒﹐天漸暝﹐還入崖下﹐道人請就其寢室﹐室入巖之幽﹐蓋一火坑﹐可容三四人。余與道人洎道士﹐相與箕踞而語﹐忽聞鼓聲﹐頃之如雷﹐余訝焉。道人曰「風入巖坎耳。」問有神異﹖曰「夜靜時扉外有足聲﹐令弟子無窺扉﹐一任之﹐恐變幻能動人。」靑柯坪道士某﹐爲其師守舍﹐見緋衣方山冠者甚偉長﹐可十餘丈﹐坐山腰﹐垂其足﹐呼曰「爾師山口失足﹐往攜之。」言已失所在﹐某如其言﹐攜師以歸﹐蓋山神也。問有猿鳥﹖曰「靑柯坪以上無鳥﹐山頭有一靑雀﹐時來乞食﹐一老猿猜疑不近人﹐每危坐前岡﹐視眾猿采核﹐輒又去之。」語久忘倦﹐久衾啜茶﹐乃就枕。俄而東壁有隙光﹐余曰「曙色耶﹖」啟窗﹐片月方起﹐光上射巖端﹐白雲纖潔如素錦。月漸髙﹐浮雲蔽之。擬觀日出狀﹐及旦﹐云竟不開也。道人炊胡麻飯餘﹐靑雀飛止道人肩﹐道人曰「雀來矣﹗」就掌中食已﹐復飛去。出扉重臨巖端﹐下望云如飄棉飛絮﹐平鋪萬里。循岡北行﹐觀仙掌巖﹐祿壁黑色石膏﹐自塋中流出﹐隨膏凝結﹐黃白相間。遠望之﹐見其大者五岐如指﹐後人好奇﹐遂謂巨靈擘山﹐掌迹猶存。還復至王道人所﹐乃餘憩板屋﹐已被風吹去﹐蓋聞雷時也。王導余左折觀新洞﹐洞頗髙廣﹐猶未訖工﹐同州馬君怡額之曰「迎陽。」蓋華當少陰﹐迎陽以配合之﹐令有生气云。又上之﹐爲雷神洞復右所爲朝元洞﹐洞之下有賀老避靜處。穴石垂雙鎖﹐而下之鎖乃板道﹐以銅戈插之峻壁﹐而板載之。銅鎖之上﹐復綴壁以鎖﹐攀之而行。板道下﹐皆絕壁松林﹐隨山麓起伏﹐翠濤彌望。賀所棲室﹐憑於深崖﹐煬竈猶在室傍。有巖髙十餘丈﹐遙復其室﹐朱書全眞巖三大字﹐亦神奇矣。還出石穴﹐復經閻王邊﹐西折以上﹐爲避詔巖。希夷表九重仙詔﹐休教丹鳳銜來﹐蓋比巖上覆如屋﹐多怪狀﹐與分寧之淸水巖略等。西上爲嶽殿﹐下有希夷睡經旬﹐鐘離云房過焉﹐侯其息﹐以紙墨作黑白圈圖之﹐授純陽子曰「先天混沌譜也。」又下爲老君煉丹之所﹐石鑪徑丈餘﹐髙可六尺﹐蓋托聃以增靈勝云耳。北行爲西峯﹐石罅二尺直下﹐相傳陳香子斧劈之﹐畱有足迹﹐或曰巨靈足也。又北上爲西嶽大殿﹐殿之北爲捨身崖﹐古之有道者﹐皆於此仙去。崖之東稍折而下﹐爲鎭嶽宮﹐玉井在焉﹐深可十丈﹐圓徑半之。記云「池生千葉白蓮﹐服之羽化﹐或謂開花十丈藕如船﹐豈人所不到﹐易爲怪誕耶﹖」又北上爲蓮花峯﹐視諸峯不知更髙幾許﹐覺得身在太淸中﹐吞吐靈气﹐皮毛心腑﹐灑灑如濯。昔李白僅登落雁峯﹐便謂呼吸之气﹐上通帝坐﹐不知上此﹐更作何語﹐峯之下有石窪如臼﹐凡二十有八﹐上應列宿。自南而北如貫珠。水經其中﹐由崖端掛下山腹﹐水簾洞泄之。道人爲餘指點雲臺白雲﹐白羊松桂﹐朝來玉掛﹐王秀毛女諸峯﹐張超﹑石羊﹑黃神﹑藏馬諸谷﹐歷歷詳說。餘恨無羽翰橫飛﹐又恨不遂鑿巖結廬遁世以老。天漸晦﹐道人曰「雨至宜且歸。」乃與道人別取故道下山﹐下山較易。蒼龍嶺遇雨﹐淅淅灑面﹐避之三元洞﹐雨止復行。下離垢如初上時﹐則先一人納余足坎中﹐而上縋餘者﹐徐縱其手﹐乃以身下﹐下峽下撞如之。抵靑柯坪﹐令僕夫倒輿而肩之﹐峯巒層疊隱見﹐如拱如揖﹐追隨送余。余亦如去知己﹐又如劉郎之失天臺﹐漁郎桃源﹐悔其還也。﹝明陳以忠《華山遊記》﹞

按嵩髙山者﹐五嶽之中嶽也。《釋名》云「嵩﹐松字﹐或爲崧﹐山大而髙曰嵩。」《白虎通》云「中央之嶽﹐獨加髙字者何﹖嶽居四方之中﹐可髙﹐故曰嵩髙山。」漢武帝登中嶽﹐聞有呼萬歲聲﹐於是以三百戶封奉祠﹐命曰崇髙邑﹐至後漢靈帝復攺崇髙爲嵩髙焉。戴延之《西徵記》云「其山東謂太室﹐而謂少室相去十七里﹐嵩其總名也。謂之室者﹐以其下各有石室焉。少室髙八百六十丈﹐上方十里﹐與太室相次雜。」《道書》云「自嶽神廟東北二十里﹐至一山名曰束龍門﹐其東有三臺山。」昔漢武帝巡過此山﹐見學仙女﹐遂以名焉。南有許由山﹐髙大四絕﹐其北有潁水﹐卽堯聘許由處﹐猶有壇單。昔周靈王太子晉好吹笙﹐作鳳鳴﹐遊伊洛間﹐道人浮丘公接上嵩山﹐三十餘年﹐往來緱氏﹐山近在嵩山之西也。漢世有道士從外國將貝多子來﹐於嵩髙西麓種之﹐有四樹﹐與眾木異﹐一年三花﹐白色香美。﹝兪瞻白《臥遊》﹞

癸酉十一月朔﹐予至洛陽欲圖嵩山之遊﹐二日至偃師縣。三日自偃師沿河南行五里﹐渡河十里﹐登唐廬陵王墓﹐石表猶存﹐中一碑髙大﹐字漫滅不可讀。三十里至萼嶺口﹐兩山對峙﹐巖道崎嶇﹐乃唐髙宗幸少林寺時所鑿。山行八里﹐至少林寺﹐寺在少室山北麓﹐有碑。後魏孝文爲番僧跋陀建者。唐太宗爲秦王時﹐賜寺僧教﹐有云「王世充叨竊非據﹐敢違天常﹐法師等並能深悟幾變﹐早識妙因﹐擒彼凶孽﹐廓玆淨土﹐聞以欣尙﹐不可思議。今東都危急﹐旦夕殄除﹐並以勉終茂功﹐以垂令範。」蓋當時寺僧之立功者﹐十有三人﹐惟曇宗授大將軍﹐其餘不欲授官﹐賜地四十頃﹐此可補《唐書》之缺。少林僧至今之武勇聞﹐所從來遠矣。寺佛殿後爲講堂﹐堂後左有立雪亭。昔僧惠可嘗侍達摩雪深至腰不去﹐卒嗣其法﹐今僧中稱爲二祖。山西廊百步爲甘露臺﹐胡僧跋陀於此翻經﹐天降甘露﹐故名。西北上山二里至達摩庵﹐殿前有六祖手植柏。又士一室門外﹐石刻達摩面壁之庵六大字﹐宋蔡汴書。室中塑達摩像﹐案前石髙僅二尺﹐廣半之。達摩之形﹐宛然其上﹐拭之益顯。蓋庵之上四里﹐有達摩洞﹐玆石乃其九年所面者﹐古謂精神可通金石﹐誠哉﹗回至方丈寺﹐僧文載言經閣後有古槐﹐往視之﹐其髙十丈﹐圍三十尺。文載復誦文潞公《遊寺詩》﹐有五品封槐今尙有之句﹐則其壽可知﹐第未知封自何時也﹖出寺東行十五里折而東北三里﹐至戒壇寺﹐破屋三楹﹐中四碑﹐刻元學士李溥光所書茶榜字﹐徑四寸﹐遒偉可愛。又傍有唐大歷二年﹐敕戒壇碑。寺左百步爲會善﹐去法堂中﹐有後周嵩陽寺碑﹐後刻云「大唐麟徳元年﹐移植於此。」可謂古矣。佛殿東偏﹐有泉出自山中﹐惟供寺僧之汲﹐通之俾資灌漑﹐則伏而不流。僧云「相傳唐髙僧宴公於此﹐誦《法華經》﹐龍作人來聽。晏知其龍也﹐告以寺乏水﹐遂送此泉。」東南行時﹐有飛雪﹐十里至登封﹐雪乃大作。庚午雪霽﹐東行﹐嵩山近日﹐雪蒙其巓如玉田瓊樹﹐復相帶映﹐其淸逼人﹐恨無工畫者如範寬以圖之耳。八里至嵩山神祠﹐祠在黃蓋峯下。蓋嵩山巍然中國之中﹐其周幾二百里﹐羣山拱列﹐有類兒曹﹐宜其秀鐘靈聚﹐爲五嶽之尊。而黃蓋一峯﹐在山東南盡處﹐其宅神靈﹐故宜祀之外﹐有亭扁曰艸參﹐過客憚於人謁﹐多展拜於此。入門三重﹐咸有古柏﹐或喬或偃﹐或俯或欹﹐或屈而蟠﹐或怒而攫﹐或奮而欲騰﹐又或如帷蓋之張﹐幾二百株。三門內左右列四嶽祠﹐又有降神殿壁﹐繪申吉甫像﹐歲久剝落。謁嶽神殿﹐西爲禦祠﹐祠多歷代碑刻﹐南行二里﹐折而東北﹐又二里﹐北麓入盧巖寺﹐蓋唐盧鴻隱處。後爲僧廬其上﹔四里有盧巖上寺﹐聞石壁飛瀑數丈﹐視此加勝﹐路陡雪深﹐竟莫能至。辛未登封北三里﹐至嵩陽廢觀﹐其中所存﹐惟唐李林甫觀記﹑元五祖堂記二碑﹐及三古柏。柏之髙皆不逾三丈﹐大可六人圍﹐舊有石刻云「漢武帝封大將軍。一其次亦可四人圍﹐道士云﹕」此次將軍也。「皆形狀怪甚﹐不可圖繪。夫漢武迄今千七百年﹐柏在當時已受封﹐殆殷周時物耶﹖其又次亦可三圍﹐予平生見古柏多矣﹐若二封柏﹐獨蓋出天下之壽木﹐亦奇矣哉﹗又東三里﹐據三陽爲崇福宮﹐其後名萬歲山。昔漢武臨幸﹐聞空中呼萬歲者三﹐因卽其地建萬歲觀﹐唐更名太乙。宋於此奉安眞宗禦容﹐設提舉管勾以祝釐中﹐故有弈棋樗蒲泛觴三亭﹐今惟存泛觴石。予命道士引泉委曲流之﹐立飲其上﹐而寒風砭人﹐數杯卽罷。下山東行一里﹐觀啟母石﹐石旁之祠﹐及唐崔融碑﹐今皆不存。按啟母石事﹐見《淮南子》﹐其說不經﹐後之人蓋嘗辧之。﹝明都穆《遊嵩山記》﹞

按恆山﹐五嶽之北嶽也﹐《周官》並州﹐其鎭山曰恆山。《風俗通》曰「恆常也﹐萬物伏北方有常﹐亦謂之常山。」《雅爾》曰「常山謂之恆山。」《五嶽圖》云「恆山髙三千九百丈七尺﹐上方三十里﹐周匝三十里﹐有太玄之泉﹐神艸十九種﹐服之可度世。」《管子》曰「其山北臨代﹐南俯趙﹐東接河海之間﹐早生而晚殺﹐五穀之所蕃熟﹐四種五獲焉。」後魏孝文道武立廟於其上﹐置侍祀九十人﹐歲時祈禱水旱﹐至文成帝東巡﹐親禮其神焉。﹝兪瞻白《臥遊》﹞

北嶽在渾源州之南﹐紛綴典籍﹐《書》著其爲舜北巡狩之所爲恆山。《水經》著其髙三千九百丈爲玄嶽﹐《福地記》著其周圍一百三十里﹐爲總玄之天。予家太行白巖之傍﹐距巖五百餘里﹐心竊慕之﹐未及登覽。懷虎士二十餘年﹐至正徳攺元﹐奉天子命﹐分告於西藩園陵鎭瀆﹐道經渾源﹐去北嶽僅十里許。遂南行至簏其勢馮馮カカ﹐恣生於天﹐縱盤於地﹐其胸蕩髙云﹐其巓徑赤日。余載喜載愕﹐斂色循坡東﹐迆嶺北而上﹐是多珍花靈艸﹐枝態不類桃芳李葩﹐映帶左右。山半稍憩﹐俯視窺髙﹐如緣虛歷空﹐上七里是爲虎風口﹐其間多橫松彊柏﹐狀如飛龍怒虯﹐葉皆四衍﹐カカ然怪其太茂。從者云「是嶽神所保護﹐人樵尺寸必有殃﹐故環山之斧斤不敢至。」其上路益險﹐登巓三里﹐始至嶽廟﹐頹楹古像﹐余肅顏再拜。廟之上有飛石窟﹐兩崖壁立﹐豁然中虛﹐相傳飛於曲陽縣﹐今尙有石突峙。故歷代怯升登者﹐就祠於曲陽﹐以爲亦嶽靈所寓也。然歲之春﹐走千里之民﹐來焚香於廟下﹐有禱輒應﹐赫昭於西方如此﹐豈但護松柏然哉﹖余遂題名於懸崖﹐筆詩於碑及新廟之廳上。又數十步許﹐爲聚仙臺﹐臺上有石坪﹐於是振衣絕頂而放覽焉。東則漁陽上谷﹐西則大同以南﹐奔峯來趨﹐北盡渾源﹑雲中之景。南目五臺﹐隱隱在三百里外﹐而翠屏五峯畫錦封龍諸山﹐皆俯首伏脊於其下﹐因想有虞君臣會朝之事﹐不覺愴然。又隱在京都時常夢登髙山遠眺﹐今灼灼與夢無異﹐故知玆遊非偶然者。﹝明喬宇《遊恆山記》﹞

自有河以來﹐皆言其源出昆侖﹐而以張驀之言爲信﹐至元世祖始知其源出於星宿海也。招討使都實受命行﹐四閱月始抵其地﹐旣還﹐圖其形勢來。上言河出吐蕃朵甘思西鄙﹐有泉百餘泓﹐方可七八十里沮洳散渙﹐不可逼視﹐登髙望之﹐如列星然﹐名火惇腦兒﹐華言星宿海也。羣流柰輳﹐近五十里﹐匯爲二巨澤﹐名阿刺腦兒。自西而東﹐連屬成川﹐號赤濱河﹐又名亦裏赤忽蘭也。裏木三河﹐其流浸大﹐始名黃河﹐又岐爲八九股。行二十日﹐至大雪山﹐名勝乞裏╊﹐卽昆侖也。由昆侖南至闊卽及闊提二地﹐始相屬﹐又經哈刺別裏赤兒之地﹐合入黃河﹐及乞兒馬赤二水﹐北行復折而西流﹐過昆侖﹐北又轉而東北行﹐約二十餘日﹐至積石﹐始入中國云。約自河發源﹐至中國計及萬里﹐然其間溪澗流絡﹐莫知紀極。昆侖之西﹐人迹簡少﹐而山背艸石﹐至積石方林木茂暢﹐世言河九折﹐蓋彼地有二折焉。﹝《古今原始》﹞

禹治水時﹐河從積石東北﹐而南計三千里﹐至龍門爲西河。冀州呂梁山石勢崇竦﹐其流激震。禹從呂梁北鑿龍門﹐以殺水勢﹐西因其回流性而導之。又南而至華陰﹐在陜之華陰縣﹐自南而東﹐至底柱﹐在河南陜州之三門山﹐又東經孟津。河南府孟津縣過洛鞏縣﹐至於大亻丕大名府浚縣﹐臨河之山﹐北過氵水﹐眞定﹑冀州北折降渠﹐至於大陸﹐屬中山郡。今眞定邢趙深三州之地﹐北分其勢﹐播分爲九河﹐復同聚一處爲逆河。蓋迎之以入於海﹐簡潔一水﹐先儒誤分而二﹐其一則河之經流也。徒駭等河故道﹐皆在河間滄州南皮東光慶雲獻縣﹐山東平原海丰由寧津吳橋南皮諸處﹐直達東海。周定王五年﹐河徙令礫始失故道。漢文帝時決酸棗﹐東潰金堤﹐在河南延津榮陽諸縣﹐至大名淸丰一帶﹐延亙千里。武帝時溢平原﹐屬徳州﹐徙頓丘。今淸丰縣又決濮陽瓠子口開河界﹐注巨野屬濟寧州﹐卽大野通淮泗河﹐始與淮通﹐尙未入淮。文帝時決館陶﹐舊屬大名﹐今屬臨淸。又決淸河靈鳴犢口﹐今髙唐州舊屬淸河郡。成帝時決東郡金堤﹐決平原﹐溢渤海淸河髙唐州一帶﹐信都今冀州界。唐玄宗時決博州﹝今東昌﹞﹐溢魏州﹐今大名冀州。五代時決鄆州﹐今鄆城縣博之揚劉﹐今東平之東阿縣揚劉鎭滑之魚池。宋太祖時決東平之竹村﹐開封之陽武大名之靈河澶潤﹐太宗時決溫縣榮澤頓丘﹐泛於澶濮曹濟諸州﹐東南流至彭城界﹐卽今徐州入於淮自此河入淮之始。眞宗時決鄆及武定州﹐尋溢滑澶濮曹鄆諸州邑﹐浮於徐濟而東入淮。仁宗時決開州館陶。神宗時決冀州棗彊大名州邑﹐一合南淸河以入淮﹐一合北淸河以入海。南度後﹐河上流諸郡﹐爲金所據﹐金獨受河患。其亡也﹐始自開封北衛州決﹐而入渦河南直隸壽毫﹐蒙城懷遠之間。元時決衛輝之新鄕﹐開封之楊武﹐杞縣之蒲口﹐榮澤之塔海莊歸徳封丘諸界。其臣建議疏塞。若今會通河乃世祖所開﹐以通漕運﹐隨時救敝而已。當時九河逆河故道﹐久已淪入於海﹐滄州接平州。程子以爲正南山有名碣石者﹐在海中﹐去岸五百里。今平原有馬頰河形存沙渠﹐其迹尙可放﹐大坯之北﹐不行矣。洪武中﹐決陽武之黑陽﹐山東經開封﹐南至頓城潁州穎上﹐東至壽州正陽鎭﹐金入於淮﹐故道復淤。永樂中疏浚﹐稍引支流﹐自金龍口入臨淸會通河。正統間﹐又決榮陽﹐天順間決祥符。弘治間分流爲二﹐一自祥符經歸徳﹐至徐邳入淮。一自荊隆黃陵岡﹐經曹濮達張秋鎭入海。尋命重臣治築黃陵岡等口﹐以塞張秋﹐乃疏爲二流﹔一鑿蒙澤孫家渡﹐至朱仙鎭﹐經扶溝﹐通許壽潁諸州邑﹐合渦河至下鳳陽毫州達淮。一疏賈魯奮河﹐由曹州出徐沛﹐以通運河﹐合淮俱入於海。正徳間﹐決曹縣者再﹐嘉靖間﹐河爲兗患﹐屢遺重臣治﹐未底績﹐濫溢於金鄕魚臺﹐出沛縣之飛雲橋﹐南下徐邳。十三年復塞﹐由新開趙皮寨口盛流合渦河入淮﹐故道始復。﹝孫承澤輯《河紀》﹞

江出岷山﹐其源實自西戎萬山來。至嘉州而沫水﹐自雋州合大渡河穿夷界十山以會之﹐至漵州而馬湖江會之﹐又三百十五里而南廣江會之﹐至瀘州而內江﹐又自資簡會之﹐至重慶而嘉陵江﹐自利閬果合等州會之。至涪州而黔江﹐合南夷諸水會之。至萬縣而開江水﹐自開達等州會之。夫然後總而入峽。是江自峽而西﹐受大水凡八﹐及出峽而下嶽陽﹐則會之者洞庭湖所受湖南北諸水也。又自是而下鄂渚﹐則會之者漢口所受興元諸水也。又自是而下黃州東四十里﹐則會之者﹐巴河也。又自是而下九江﹐則會之者﹐彭蠡所受江東西諸郡水也。又自是而下﹐則會之者﹐皖水所受淮西諸水也。夫然後總而入海。是以自峽而東﹐又受大水凡五。略計天下之水﹐會於江者﹐居天下之半﹐其名稱之大而可考者﹐凡十有三。故曰江源其出如甕﹐而能滔滔萬里﹐達海所受者眾也。嗚呼﹗問學者可以觀矣。﹝《地圖條要》﹞

廖角嘴營前沙﹐南北相對﹐海岸約闊一百四十五里﹐爲第一重門戶。狼山福山相對江面﹐闊一百二十里﹐爲第二重門戶。周家橋與山相對﹐周家橋北岸﹐至順江洲與江南分界﹐江面約闊六七里。順江洲至新洲夾江面﹐約闊七八里。新洲夾至山南岸江面﹐約闊十四五里﹐爲第三重門戶。﹝同上﹞

淮水出南陽平氏縣胎簪山﹐東北過桐柏山。淮水又東﹐逕義陽縣﹐淮水又逕義陽縣故城﹐南淮水又東得獅口水﹐東過江夏平春縣。北淮水又東流水注之﹐淮水又東北與大木水合﹐淮水又東北流﹐左會湖水。淮水又東逕安陽縣故城南﹐又東逕新息縣﹐南淮水又東逕浮光山﹐北淮水又東右壑水﹐淮水又東北南陂枝水注之。淮水又東逕淮陰亭北﹐又東逕白城南﹐淮水又東逕長陵城南﹐又東靑陂水注之。淮水又東北合黃水﹐又東過期思縣北﹐淮水又東北淠水注之。東過原鹿縣南﹐汝水從西北來往注之﹐又東過廬江安丰縣東北﹐決水從北來注之。淮水又東谷水入﹐淮水又東北左會潤水﹐淮水又東北窮水入焉。又東北至九江壽春縣西﹐Г水洪水合北注之﹐又東穎水從西北來流注之。淮水又東流與穎口會東南逕倉陵北﹐又東北流逕壽春縣故城西﹐淮水又北左合椒水﹐又東過壽春縣北﹐肥水從縣東北流注之。淮水又北逕山硤中﹐謂之硤石﹐淮水又北逕莫邪山西﹐又東過當塗縣北﹐過水從西北來注之。淮水又東北濠水注之﹐淮水又北沙水注之﹐又東過鐘離縣北﹐淮水又東逕夏邱縣南﹐淮水又東逕浮山﹐淮水又東逕徐縣南﹐歷澗水注之。淮水又東池水注之﹐淮水又東蘄水注之﹐淮水又東歷客山﹐逕盱眙縣故城西﹐又東北至下邳淮陰縣西﹐泗水從西北來流注之。又東過淮陰縣北﹐中瀆水出白馬湖東北注之﹐又東兩小水流注之﹐又東至廣陵淮浦縣入於海。﹝《水經》﹞

《山海經》曰「王屋之山﹐節氵聯水出焉。」而《地理誌》亦曰「王屋山氵允水所出。」氵聯氵允聲相近﹐蓋一水也。氵允水卽濟水﹐故《禹貢》曰「導氵允水東流爲濟﹐入於河﹐溢爲榮﹐東出於陶邱北﹐又東至於河﹐又東北會於汶﹐入於海。」夫濟之爲水﹐瑩潔如玉﹐性下勁疾﹐貫大河而不濁﹐故《釋名》曰「濟源也﹐言源出河北濟河而南也。池上有濟瀆神祠﹐祠後有北海神殿﹐志謂濟瀆源通北海﹐故祀北海於此。」或曰「以北海遠望而祭之也。」殿前有池﹐是謂東池﹐池西有石橋﹐橋之西池曰西池﹐皆濟水自玉屋山頂流入太乙池﹐乃伏流地中﹐東行九十里﹐復見此匯爲二池。《地誌》謂東源周回七百步﹐其深不測﹐西源周回六百八十五步﹐其深一丈。合流至溫縣﹐歷虢公臺﹐西南入於河。自今觀之﹐東池卽東源﹐周僅百餘步﹐亦不其深。西池卽西源﹐周如東池﹐深才三四尺耳。玉屋山頂太乙池亦涸﹐古今陵谷﹐變遷乃爾。﹝《濟源記》﹞

◎名勝六合之內﹐毋論蓬萊方丈非人迹可到﹐卽近在千百里間﹐而靑鞋筇竹往往有不能徧者。總匯之以寄吾遊興。

西苑初入苑門﹐卽臨太液池﹐蒲葦盈水際﹐如劍戟叢立﹐芰荷翠潔﹐淸目可愛。循池東岸北行﹐楡柳杏桃﹐艸色鋪岸如茵﹐花香襲人。行百步許﹐至椒園﹐松檜蒼翠﹐果樹分羅﹐中有圓殿﹐金碧掩映﹐四面豁敞﹐曰崇智。南有小池﹐金魚作陣﹐遊戲其中。西有小亭臨水﹐芳木匣之﹐曰玩芳。又北行至圓城﹐自兩掖洞門而升﹐上有古松三株﹐枝榦槎牙﹐形狀偃蹇﹐如龍奮爪拿空﹐突兀天表。前有花樹數品﹐香气極淸﹐中有圓殿﹐巍然髙聳﹐曰承光。北望山峯嶙峋﹛山律﹜﹐俯瞰池波﹐蕩漾澄澈﹐而山水之間﹐千姿萬態﹐莫不呈奇獻秀於幾窗之前。西有長橋跨池下﹐過石橋而北﹐山曰萬歲﹐怪石參差﹐爲門三。自東西而入﹐有殿倚山左右﹐立石爲峯﹐以次對峙﹐四圓皆石﹐齦﹤齒Ф﹥﹐鮮封蔓絡。佳木異艸﹐上偃旁綴﹐つ葛薈翳﹐兩掖疊石爲嶝﹐崎嶇折轉而上﹐巖洞非一。山畔並列三殿﹐中曰仁智﹐左曰介福﹐右曰延和。至其頂有殿﹐當中棟宇宏偉﹐檐楹飛﹐髙插於層霄之上。殿內淸虛﹐寒气逼人﹐𨿽盛夏亭午﹐暑气不到﹐殊覺曠蕩瀟爽﹐與人境隔異﹐曰廣寒。左右四亭﹐在各峯之頂﹐曰方壺﹑瀛洲﹑玉虹﹑金露﹐其中可而息。前崖有壁﹐夾道而入﹐壁間四孔﹐以蹤觀覽﹐而宮門崢嶸﹐風景佳麗﹐宛如圖畫。下過東橋﹐轉峯而北﹐有殿臨池﹐曰凝和。一亭臨水﹐曰擁翠飛香。北至艮隅﹐見池之源﹐云是西山玉泉﹐逶迆而來﹐流入宮墻﹐分氵瓜入池。西至乾隅﹐有殿用艸﹐曰太素。殿後艸亭畫松竹梅於上﹐曰歲寒。門左有軒臨水﹐曰遠趣。軒前艸亭﹐曰會景。循池西岸南行﹐有屋數連﹐池水通焉﹐以育禽鳥。有亭臨水﹐曰映輝。又南行數弓許﹐有殿臨池﹐曰迎翠。有亭臨水﹐曰澄波。東望山峯﹐倒蘸於太液波光之中﹐黛色嵐光﹐可掬可挹﹐煙謁雲濤﹐朝暮萬狀。又西南有小山﹐予遠望郁然﹐日光潢照﹐紫翠重疊。至則有殿倚山﹐山下有洞﹐洞上石巖﹐橫列密孔﹐泉出迸流而下﹐曰水簾。其淙散激射﹐飛薄濺灑﹐最爲可玩。水聲泠泠然﹐潛入石池﹐龍昂其首﹐口中噴出﹐復潛繞殿前﹐爲流觴曲水﹐左右危石﹐盤折爲徑。山畔有殿冀然﹐至其頂﹐一室正中﹐四面簾櫳欄﹐欄之外奇峯回互﹐茂樹環擁﹐異花瑤艸﹐莫可名狀。下轉山前﹐一殿深靜髙爽﹐殿前石橋隱若虹起﹐極其精巧。左右有沼﹐沼中有臺﹐臺外古木叢髙﹐百鳥翔集﹐鳴聲上下。至於南臺﹐林木陰森﹐過橋而南﹐有殿面水﹐曰昭和。門外有亭臨岸﹐沙鷗水禽﹐如在鏡中﹐遊覽至此而止。﹝李賢《西苑記》﹞

西山出都城西北行二十里﹐至靑龍橋﹐北折八里﹐經回龍庵﹐復折而西二里﹐抵西湖。湖中萍荇蒲藻﹐交靑布綠﹐而野禽沙鳥﹐翔泳於水光山色間﹐皆悠然自適。沿河行二里﹐達功徳寺﹐寺舊名護聖。其前有古臺三﹐相傳金元氏主遊樂更衣之處﹐或曰此看花釣魚臺也。寺極壯麗﹐中立二窮碑﹐其一明宣宗建寺文﹐其一元氏舊物﹐字皆番刻﹐莫能讀出。寺西行數百步﹐至玉泉山﹐金章宗嘗建行宮﹐今廢。西南一河﹐不甚深廣。山之北麓﹐鑿石爲螭頭﹐口出泉﹐瀦而爲池﹐卽所謂玉泉﹐其形如規﹐瑩澈淡靚﹐掬飲之甚甘。上有亭宏敞可憩﹐其東石梁橫跨﹐泉由之東流入湖﹐經大內﹐注都城東南﹐至大通河﹐爲京師八景之一。西南行至補陀寺﹐寺在玉泉山半﹐門內有呂公洞﹐廣僅丈許﹐深倍之。寺之右躋石級上﹐望湖亭峯巒圍拱﹐湖水亙其前﹐儼如匹練。﹝都穆《西山記》﹞

隆化寺可十餘里﹐路漸髙﹐望有若石門者至卽洪光寺。入石門﹐路甚修平﹐可步﹐古柏夾之﹐外不見林﹐上不見巓﹐枝榦交蔭﹐人行道上﹐蒼翠撲衣。日影注射﹐如荇藻淩亂。可數百步﹐復折而上﹐如是者凡有十一。每登一折﹐必右俯木未﹐左瞰絕壁﹐壁皆石爲之﹐歲久若天造。柏從石罅出﹐初登一二盤﹐望柏稍上諸山如螺髻﹐至七八盤﹐山盡在下﹐精藍名墅﹐棋布繡錯﹐金碧晃耀。盤窮爲山門﹐甚精麗﹐又進﹐爲圓殿﹐後爲方丈﹐東西偏爲僧寮。洪光爲香山支院﹐不復由十一盤﹐穿柏中小徑數十步﹐卽香山藏經殿。步而下﹐卽後殿﹐從兩廊逶迆行﹐至正殿﹐歷級從東行﹐至方丈。自回廊復東爲來靑軒﹐羣山拱揖﹐蒼刺人目﹐下見陂陀髙下﹐杏樹可十萬株﹐此香山第一勝處也。﹝沈守正《香山記》﹞

余遊香山二律﹕幾曾牲玉列西封﹐荒隧殘垣綠蘚濃。半壑鐘魚傳梵唄﹐孤僧杖缽踏雲松。奔泉落響尋丹井﹐積翠凝光簇乳峯﹐石磴直躋王柰苑﹐浮空煙靄變山容。喬松夾路覆流泉﹐香界盤虛一徑穿。貝葉曇花傳白馬﹐慈雲法雨覆靑蓮。風幡自動空壇淨﹐瓠笠長隨疊嶂遷。趺坐深陰翠靄裹﹐脫然世网得枯禪。

玉泉山在都城西三十里﹐最號奇勝。﹝錢習禮《玉泉山記》﹞

甕山在都城西三十里﹐淸涼玉泉之東﹐西湖當其前﹐金山拱其後。山下有寺曰園靜﹐寺後絕壁千尺﹐石磴鱗次﹐而上寺僧淳之庵在焉。﹝倪嶽《遊甕山記》﹞

天壽山形勝起自昆侖﹐然而太行華嶽連亙數千里﹐於西山海以達醫無閭﹐逶迆千里。於東惟此天壽山本同一脈﹐乃奠居至北正中之處﹐此固第一大形勝﹐爲天下之主山也。﹝葉勝《天壽山記》﹞

余往者過昌平﹐出城北不十里﹐前代諸陵累累﹐天半極望﹐丹Й粉堞﹐遠映蒼岑碧落間﹐石馬銅駝﹐至今未埋荊棘。蓋順治初年﹐設陵戶以時掃除﹐深仁盡澤﹐史冊所無。曾有詩云「整步紅門百丈堤﹐黃沙衰艸臥文犀。九龍水落千山暗﹐五鳳云深一徑迷。輦路東西封樹盡﹐寶城朝夕野烏啼﹐諸陵環列長陵下﹐瞻拜窮碑上玉梯。北風昨夜鏤冰紋﹐駐馬寒山細路分。止見茂陵多古木﹐尙畱康老一孤墳。岣崖遠瀑橫霜月﹐石洞髙濤渡隴云。內侍萬餘零落盡﹐宮中軼事向誰聞﹖峭壁寒風湧翠濤﹐石門半塌沒蓬蒿。幽宮永龍長臥﹐華表空畱虎夜嗥。薦食尙流中使淚﹐遺弓誰傍小臣號﹖當年王气今消歇﹐憑弔低徊山月髙。停驂日午鳥關關﹐怪石層巖未易攀。百尺丹墻橫碧瓦﹐九重黃屋傍靑山。殘丁散落存三戶﹐廢監荒涼剩數間。只有坊前翁仲石﹐終年執笏尙分班。堪輿勝气半空騰﹐天外雲霞大壑蒸。銀嶂虛明撐鐵壁﹐玉魚永夜伴金燈。行廚野爨煙千縷﹐老納危樵翠幾層。太息定陵遭劫火﹝十三陵惟萬曆定陵破毀﹞﹐止畱斷碣臥荒藤。山回水繞冢累累﹐陰殿羣靈儼在玆。赤腳園公懷慶曆﹐白頭宮監說光熹。曾探石匱來三浙﹐似向蒼梧弔九疑。碣署龜趺無一字﹐千秋金鑑景綸絲。直北雲山十六州﹐霸昌淸望冠諸侯。先公密奏存遺祀﹐勝國幽陵守一杯。誰禁鴿鳩巢寢殿﹖自然龍虎抱明樓。可憐南渡冬靑樹﹐朽骨何曾瘞故丘﹖深深陰塢半蒙茸﹐石徑煙村過虎蹤。夜半紅燈朝二井﹐天中紫極削三峯。誰攀列帝龍髯墮﹖止剩前朝馬鬣封。傳話錦屏常駐蹕﹐荒陵酹酒泣懷宗。髙峯落影暮雲橫﹐玉鴿南來集北平。破屋何勞賢守駕﹐崖又畏廣文迎。長陵近接黃花鎭﹐遠隧幽通白玉京。坐到三更乘月去﹐空山一片馬蹄聲。」

鳳凰山自遼城東行三日﹐出連山隘﹐乃至其地﹐蓋去朝鮮境尙百有餘裏﹐土人稱爲開州。其地蒼莽無人之場﹐山勢周環﹐連亙不絕。惟南面少缺﹐如人臂合抱﹐而掌未及接者﹐首尾低昂。大麓偃伏左右若兩翅﹐東西相望﹐宛如一大山﹐不知其中能寬閒空隙也。﹝王愼中《鳳凰山記》﹞

上方山自歡喜臺拾級而升﹐凡九折﹐盡三百餘級﹐始登毗盧頂。頂上爲寺一百二十﹐丹碧錯落﹐嵌入巖際﹐庵寺復精絕﹐蒔花種竹﹐如江南人家別墅。﹝徐渭《上方山記》﹞

雲水洞橫突一山﹐洞口啟巖下﹐洞外一小天﹐爲遊人息足處。初進頗閎敞﹐如三楹巖屋﹔再入﹐洞門一束﹐俯而行﹐可二十步﹐人俱傴僂﹔又二十步﹐則屈踵匍伏﹔再二十步﹐則蛇蚓蜿蜒﹐火光中望石竇﹐僅容身焉。越此忽寬闊﹐石乳所結﹐萬象羅目﹐左行過仙人橋有老龍潭﹐石壁有二龍﹐鱗甲生動。他如幢幡寶╊﹐花卉鳳凰珍珠米雪之山﹐皆玲瓏神肖。二里許忽躋而上﹐又復入一洞﹐似行夾壁中﹐而蟹步者﹐二十餘武﹐更斜側而下﹐復平廣髙遠。再入﹐有大士講法臺﹐臺髙十數尺﹐旁有木魚鐘鼓云板玉磬﹐擊之音淸辧﹐各如其響。再入則十八羅漢﹐修短不一﹐而形態宛然。入洞來已五里﹐折而右﹐景象變幻如左。﹝吳啟元《上方山雲水洞記》﹞

塞外霧靈山在曹家寨路之東﹐墻子嶺路之北﹐直上四十里﹐一名孟廣硎。其下爲廣硎水﹐東入潮湖﹐山頂舊多奇花﹐故又名萬花臺。﹝朱長春《霧靈山記》﹞

寒溪山在江原道鱗蹄縣東五十里﹐山上有城有川﹐自城中流出﹐卽成瀑布而下﹐懸流數百尺﹐望之如白虹垂天。自圓通驛而東﹐左右皆大山﹐洞府深邃﹐溪水縱橫﹐而渡者三十六。樹木如簀﹐上竦雲霄﹐旁無橫枝﹐松柏尢髙﹐不見其巓。又其南峯作絕壁﹐其髙千仞﹐奇怪莫狀﹐禽鳥不能飛渡。其下淸泉觸巖成潭﹐盤石平衍可坐。又東數里﹐洞口甚狹﹐細徑緣崖﹐敍穴含岈﹐峯巒峭拔﹐如龍拿虎攫﹐如累層臺者無數﹐其形勝甲於嶺西。﹝王維楨《寒山記》﹞

石門兩山﹛山載﹜で﹐正鎖驛道二十里爲湯泉﹐泉在山坡下﹐初漫羨四溢﹐戚將軍繼光始石爲池。池正壓九新堂﹐深二丈許﹐廣幾倍之﹐水勢壯甚﹐然適如石而止。未至數十步﹐聲湯湯然﹐气氵翁氵翁然﹐若不可向邇。卽而俯之﹐靜若玄鑑﹐可捧而盥﹐其气香﹐其味衝。泡起於下﹐大小氵麗氵麗﹐若轉念珠。投以錢﹐作蛺蝶舞﹐與泡影相頡頏﹐良久乃下。﹝王衡《湯泉記》﹞

西湖去玉泉山不里許﹐卽玉泉龍泉所瀦。蓋此地最窪﹐受諸泉之委﹐匯爲巨浸﹐土名大泊湖。環湖十里餘﹐荷蒲菱芡﹐與夫沙禽水鳥﹐出沒隱見於天光云影中﹐可稱絕勝。﹝蔣一蔡《燕京西湖記》﹞

昔有贈坡公詩者曰「我公到處有西湖。」蓋杭州穎州惠州皆有西湖也﹐而此西湖獨不傳﹐豈非不得其人哉﹖予蓼莊在渾河之傍﹐被放後常徜徉其間﹐有太古之風﹐予甚樂焉。不識後有傳之者﹐不與此西湖同湮沒否與﹖

髙梁橋在西直門外﹐京師最勝地也。兩水夾堤﹐垂陽十餘里﹐流急而淸﹐魚之沈水底者﹐鱗鬣皆見。精藍棋置﹐丹樓珠塔﹐窈窕綠樹中﹐而西山之在幾席者﹐朝夕設色﹐以娛遊人。﹝袁宏道《燕遊記》﹞

涿州多燕古迹﹐西南有華陽臺﹐舊傳燕丹與樊將軍置酒華陽館﹐出美人奇馬卽此處。東南有督亢陂﹐則燕丹使荊軻賚地圖以獻秦者﹐其地沃美﹐故秦皇使人求之。舊有亭遺址﹐髙丈餘﹐周七十步﹐土人掘其處﹐上多古瓦礫金錢云。﹝葉盛《華陽臺記》﹞

雞鳴山之西三十里﹐爲上花園﹐又三十里爲鎭城。上花園相望有下花園﹐並遼蕭太后種花之所﹐遺址尙存。涿人頓長史銳詩﹕「嶺雲沈日暝煙斜﹐見說窮邊亦有花﹕應是漢宮靑冢怨﹐不甘玉貌委龍沙。」﹝前人《上花園記》﹞

渾河卽桑幹河﹐從保安舊城過沿河口﹐通石港口﹐直抵盧溝河。宋蘇轍《渡桑幹詩》云「北渡桑漧冰欲結﹐心畏窮廬三尺雪﹔南渡桑幹風始和﹐冰開易水應生波。」轍蓋桑幹下流爲渾河﹐渾河下流爲盧溝﹐以其濁故呼渾河﹐以其黑故呼爲盧溝﹐本一水也。﹝王《渾河記》﹞

余於癸酉夏五﹐出西巖﹐次渾河﹐有詩云「縣樓翳嶠翠﹐空瀑濯椒邱。峯矗疑山立﹐水渾似士流。石林深瀝瀝﹐煙嶄徑幽幽。轟飲成忙事﹐橫題擘石橊。」

河因桑幹山名﹐一名漯水﹐相傳黃河伏流﹐自山西馬邑縣金龍池發源﹐流至保安舊城燕尾河與洋河諸水合。唐賈島詩﹕「無端又渡桑幹水﹐卻望並州是故鄕。」卽此渡桑幹﹐卽朔風凜然﹐北漠寒沙﹐冷侵人面。﹝蔣一揆《桑幹河記》﹞

黃花鎭有禮鼠﹐色如鼯而毛淺﹐冬時聚榛實爲糧﹐於穴中作岐穴貯之﹐若蒼然﹐多至三斗。其榛實皆美好﹐價倍於人所收者﹐山氓多掘取之。鼠失榛食﹐牝牡皆笮ㄕ樹枝﹐懸死若縊。鎭將閔之﹐爲禁甚厲﹐然不能止。﹝前人《黃花鎭記》﹞

《淮南子》天下有九塞﹐居庸其一焉﹐卽今居庸關。按《圖經》﹐太行山南起山西澤州﹐迆邐北出數百里﹐LU脈不斷。自麓自脊﹐皆陡峻不可登越﹐獨有八處﹐粗通微徑﹐名之曰陘。兩山夾峙﹐一水旁流﹐其溢如綫。居庸關是最北之第八陘也﹐西城去山不十丈﹐而山髙於城數倍﹐岡坡漫衍﹐可容萬騎。﹝前人《居庸關記》﹞

大碣石山﹐在右北平驪城縣西南﹐王莽攺曰碣石也。漢武帝亦嘗登之﹐以望巨海﹐而勒其石於此。今枕海有石如甬道數十里﹐當山頂有太石如柱形﹐往往而見﹐立於巨海之中。潮水大至﹐及潮波退﹐不動不沒﹐不知深淺﹐世名之天橋柱也。狀若人造﹐要亦非人力所就。﹝酈道元《碣石山注》﹞

《唐志》稱東南名山﹐衡廬茅蔣﹐金陵有二焉。蔣山故名鐘山﹐寶都邑之鎭﹐武侯所謂鐘山龍盤是也。宋周應合《山川序》云「鐘山之左﹐自攝山﹑臨沂﹑雉亭﹑衡陽﹐以達於東﹐又東爲白山﹑大城﹑云穴﹑武岡﹐以達於東南﹐又南爲土山﹑張山﹑靑龍﹑石危﹑天印﹑彭城﹑雁門﹑竹堂﹐以達於南﹐又南爲聚寶﹑戚家﹑梓桐﹑紫崖﹑夏侯﹑天闕﹐以達於西南﹐綿亙至三山﹐而止於大江﹐所謂龍蟠之勢也。鐘山之右﹐近之爲覆舟雞籠﹐在宮城之後﹐又北爲直瀆大壯觀四望﹐以達於西北﹐又西北爲幕府盧龍馬鞍﹐以達於西﹐是爲石頭城﹐亦止於江﹐所謂虎踞之形也。」﹝陳沂《金陵圖考》﹞

牛首山形﹐兩峯相峙如牛角然﹐故名。又名天闕。從山背東折而南﹐始見寺之浮圖與虛閣﹐據峯之髙處。從麓又西行而北﹐乃入弘覺寺。寺內石磴百級而上﹐古杉連抱﹐夾磴而植。入天王殿後﹐又磴百級﹐列木而上﹐石檻環升﹐中有銀杏一株﹐枝覆數徧﹐乃經僧居之。修廊綠石而登至浮圖﹐躡其顚。又從修廊出﹐懸磴數十級﹐至觀音閣﹐閣之後有臺﹐臺之上有佛足迹﹐俯視平臨﹐若在半空。閣之下如石壁﹤谷含﹥﹤谷牙﹥如覆﹐曰兜率崖﹐從微徑西行﹐入一屋﹐屋後有石窟曰文殊洞。遂從山背觀梁昭明飲馬池﹐登二峯﹐下至辟支洞﹐乃還。﹝喬字《牛首山記》﹞

餘丁巳秋﹐遊牛首時仙湖﹐家玉峯選君典試南闈﹐李子介蕃以上谷名宿從遊。適四孝廉招飲牛首﹐予始識李子於雙峯髙處﹐各賦古詩紀事。李子更出七言二律﹐同人喜其格調髙渾﹐予復次韻請質。鑿石酣遊興未央﹐又攜竹杖過山梁。叢云直作優曇現﹝禪院有叢云閣直對獻花巖﹞﹐倒影橫看舍利光﹝寺僧遊看浮圖倒影﹐予曰「不但爾﹐爾人東走﹐影乃西奔。」驗之果然。寺僧合掌作禮。目得居上指點﹐木山從此多一奇觀矣﹞。風落天門波浩瀚﹐煙開佛窟樹蒼茫。從今解得支公法﹐寶地時聞勝水香。何年來此戴山鰲﹐終古空翻萬頃濤。羣指鑪盂遺舊洞﹐﹝宋人明中和郊壇於山之東﹐逢一僧趺坐忽化去﹐但遺香鑪釒並盂而已﹐今辭支洞是也。﹞久遺松柏作徵艘。﹝時山中喬木俱供戰艦之用﹞巖花已獻諸天供﹐迦葉猶傳老衲袍。呼嘯東西峯頂上﹐楚云遙接蜀江髙。

靈谷寺在紫金山南﹐中有梁神僧寶志塔。明初以塔逼宮﹐遷於此﹐錫以金額﹐書第一禪林四字﹐刻之洞門。過此長松夾道﹐蒼翠如沐﹐行松間三里﹐及寺﹔其前有萬工池﹐相轉鑿池時常役萬夫﹐故名。入門歷琵琶街﹐人鼓掌相應﹐有聲若彈絲然。已而閱八功徳水﹐八功徳者﹕《山記》謂一淸﹐二冷﹐三香﹐四柔﹐五甘﹐六淨﹐七不飠壹﹐八除屙。﹝都穆《靈谷記》﹞

盧龍山在儀鳳門內﹐與獅子山相連﹐蜿蜒而東﹐故名盧龍山。山阿在道觀﹐因山之名﹐山憑城瞰大江﹐抱都邑﹐崔嵬兀起﹐寶據龍江之險。由臺宇旁一徑叢樹﹐環繞而上﹐至其巓﹐則平脊回拱﹐去江咫尺﹐林木中江影掩映可愛。明髙祖嘗登其上﹐建閱江樓。﹝喬宇《盧龍山記》﹞

石城門內之北二里有山環繞﹐經石梁入徑﹐至淸涼寺。其寺乃南唐李主避暑處﹐故名淸涼﹐至今多竹﹐相傳其所遺者。其山面城﹐平曠中有石基﹐乃翠微亭之故址也。登眺則都城宮闕﹐軍廩官府﹐居民街巷﹐遠而長江列﹐皆歷歷在目。城中具山水之幽﹐盡登覽之勝者﹐無如此山。﹝前人《金陵遊記》﹞

冶城乃吳冶鑄之地﹐晉元帝移於石頭城東髙阜﹐唐韓築五城﹐此其一也﹐謂之冶城。宋置天慶觀其上﹐卽今朝天宮也。宮之制外門弘敞﹐內立建置碑。又入大門﹐從修廊九曲而入﹐臺殿崇峻侈麗﹐諸司習儀之所。殿宇後有亭﹐黃其垣﹐據髙阜之巓﹐云明髙祖嘗於此更衣。西下有西山道院﹐門徑幽隱﹐髙臺短垣﹐可以遠眺。又從迂徑而出﹐據山之西﹐一亭林木扶疏﹐岡壠起伏﹐不見城市﹐亦佳處也。又西下乃晉卞忠貞墓﹐前有祠﹐亦掌於宮之道士。﹝前人《冶城山記》﹞

金陵之泉﹐惟祈澤最淸冽﹐有惠山之味。﹝前人《祈澤山記》﹞

攝山出金陵城北﹐經蔣山廟東行﹐出姚坊門三十里﹐入山後﹐有田疇平野。度石橋而東﹐復入山﹐古檜長松﹐連抱夾路﹐至棲霞寺﹝前人《攝山記》﹞。

弘濟寺自龍江獅子山連亙而東﹐皆崖壁峭峻﹐五里至幕府﹐十里至弘濟。又從南而東﹐連亙不絕二十餘里﹐至攝山而弘濟之形起﹐上覆出如兜率﹐俗名觀音山。山下臨大江﹐麓有一徑﹐石而上﹐入弘濟寺。寺之殿宇廊捨﹐負山橫起﹐短垣長檻﹐接連而去。有閣自麓至梯絕處﹐凡數十丈﹐檐阿峻起﹐復系鐵索於山前﹐置木檻﹐使可憑以瞰。江上陰風怒濤﹐勢欲飛動﹐晴江淨練﹐可以坐閱﹐夜當明月橫江﹐尢可愛也。﹝前人《弘濟山記》﹞

從牛首南﹐緣山徑紆曲﹐細數峯約五里﹐至西風嶺﹐東行有石窟如屋﹐題曰獻花巖云﹝前人《獻花巖記》﹞。

莫愁湖《古樂府》云「莫愁在何處﹖莫愁石城西。艇子打兩漿﹐催送莫愁來。」尙未詳也。莫愁﹐盧家女子﹐善歌唱﹐嘗入楚宮。李商隱詩「如何四紀爲天子﹐不及盧家有莫愁」是也。莫愁村今在承天府漢江西﹐石城在州西北﹐晉羊祜所建。鄭谷詩﹕「石城昔爲莫愁鄕﹐莫愁魂散石城荒。江人依舊棹舴艋﹐江岸還飛雙鴛鴦。」王橫詩﹕「村近莫愁連竹塢﹐人歌楚些下蘋洲。」又沈期詩「盧家少婦郁金堂」卽是也。﹝顧起元《莫愁湖考》﹞

後湖﹐出太平門行﹐可七八里﹐一望渺漫﹐光映上下﹐微風播揚﹐文漪聿興。其嵯峨霄漢之表﹐王气鬱蔥而峙乎東南者﹐鐘山也。疊連如屏如幃﹐在西北者﹐幕府山也。巒嶺偃蹇﹐盤伏於地﹐而松森其上者﹐覆舟山也。挺拔而西﹐出城頭﹐殿閣參差﹐浮閣聳空者﹐雞鳴山也。山東西一帶﹐列如懸榜者﹐世傳臺城也。がテ冒水而出者﹐島嶼也。傍視三法司﹐隱隱錯落雲水之湄﹐重岡疊阜﹐遙連於其外﹐巋然而鸞鳳峙﹐騰然而蛟龍走矣。其中遠近芳洲﹐相聚如五星﹐紅紫煙花﹐華絢如匹錦。﹝計宗道《後湖記》﹞

金陵東北有燕子磯﹐磯上有亭﹐更上又有亭﹐揭曰俯江亭。﹝宗臣《燕子磯記》﹞

附《遊燕子磯》詩﹕煙浪半空白﹐蒲帆落未收。山依城影盡﹐雲逐水聲流。小艇磯邊月﹐長蘆江上洲。雙眸今夕豁﹐浩蕩楚天浮。「

北固山在京口城北﹐下臨長江﹐《元和郡縣誌》謂其勢險固﹐故名。《梁史》大同十年﹐武帝嘗幸此山﹐易名北顧。予舊讀謝靈運《遊山》詩﹐及《世說》所載荀令則登山望海云﹐𨿽未睹三山﹐使人有淩雲之意﹐未嘗不賞嘆其勝。﹝都穆《北固山記》﹞

金山舊名浮玉﹐有龍洞﹐有妙髙臺﹐有善才石﹐有吞海亭﹐有日照崖﹐而中冷泉﹐水品稱天下第一。蓋其前臨滄海﹐卻倚大江﹐獨立無朋﹐以天爲際﹐風濤朝夕﹐吞吐魚龍﹐淵窟盤據﹐所爲萬山東注﹐一島中屹者也。焦山或名譙山﹐有罷漢崖﹐有煉丹臺﹐有桃花塢﹐有吸江亭﹐有寶蓮閣﹐白石粼粼﹐髙見云表。其獨也﹐如洪濤之砥柱﹔其對也﹐如蒼龍之雙闕。山旁二島﹐卽江漢朝宗於海水道也。合而觀之﹐焦山山裏寺﹐金山寺裏山﹐相距甚邇﹐气勢相抗﹐世以並稱。﹝髙峙《金焦兩山記》﹞

練湖卽古曲阿後湖﹐云陽之巨浸也。湖所名練﹐由孔子登泰山﹐觀吳門﹐若匹練然。而謝宣城亦稱「澄江淨如練」﹐以水容目之耳。或言昔開氏有道者居之﹐而沈其宅﹐數未露﹐勿濟人﹐每於凶年見之﹐稔則否。其產或以魚﹐或以茭﹑以芋﹑以匐﹐或茹蘆﹐或蒜﹐歲食其利﹐而邑不害。﹝潘之恆《練湖記》﹞

惠泉出惠山﹐昔陸羽好飲泉﹐能爲泉水月旦﹐以金山泉爲第一﹐而惠山二之﹐虎邱三之﹐當亦無謬。夫金山泉出自江心﹐去賺裏遠﹐莫得其處﹐卽云郭璞墓側﹐要屬想象。而虎邱近且濁劣﹐居常水下。獨吾二泉者﹐以兩池爲匯﹐池僅表丈﹐而大浸無加﹐爍石不減﹐困淪鮮﹐氵拾氵集凜列﹐注瓶畜盎﹐色味累月。方隅千里﹐貧士醵錢以輸﹐官家置郵而遞﹐ザめ任載﹐道路絡繹。卽風晨雨夕﹐炎天雪候﹐朱繩轆轤﹐軋軋不絕。𨿽名第二﹐不啻第一矣。源所從來﹐遠於若水洞一見﹐旋從洞底潛渫默走﹐委輸兩池之內。池上有亭焉﹔亭外爲墀﹐周遭布石﹐石面堅密﹐無所注穢於池而泉甚潔。﹝鄒迪光《惠泉記》﹞

虎邱宜月宜雪﹐宜雨宜煙﹐宜春曉﹐宜夏﹐宜秋爽﹐宜落木﹐宜夕陽﹐無所不宜﹐而獨不宜於遊人雜沓之時。蓋不幸與城市密邇﹐遊者皆以附膻逐臭而來﹐非知登覽之趣者也。﹝李流芳《題江南臥遊冊》﹞

靈巖爲館娃舊址﹐響さ廊﹑采香逕﹑琴臺﹐皆在其上。﹝前人《題靈巖》﹞

吳郡之西南﹐有巨浸焉﹐廣三萬六千頃﹐中有山七十二﹐襟帶三州﹝蘇湖常也﹞﹐東南之水皆歸也。其最大者二﹕一自寧國建康等處入溧陽﹐迆邐至長塘湖並潤州金壇延陵丹陽諸水﹐會於宜興以入﹝今寧國建康之水不由此矣﹞﹔一自宣歙天目諸山下﹐杭之臨安余杭﹐湖之安吉武康長興以入﹐而皆由吳江分流﹐以入海﹐一名震澤﹐書所謂震澤底定是也。﹝王鏊《遊五湖記》﹞

太湖之山﹐發自天目﹐迆邐至宜興﹐入太湖融爲諸山。湖之西北﹐爲山十有四﹐馬迹最大。又東爲山四十有一﹐西洞庭最大。又東爲山十有七﹐東洞庭最大。馬迹兩洞庭望之﹐渺然如世外﹐卽之茂林平野﹐閭巷井捨﹐仙宮梵宇﹐星布棋列。馬迹之北﹐津裏夫椒爲大夫﹐差敗越處也。西洞庭之東北﹐渡渚黿山﹑橫山﹑陰山﹑秦餘﹑長沙山爲大。長沙之西衝山﹑漫山爲大。東洞庭之東﹐武山北則余山﹐西南三山厥山﹑澤山爲大。此其上亦有居人數百家﹐或數十家。馬迹兩洞庭分峙湖中﹐其餘諸山﹐或遠或近﹐若浮若沈﹐隱見出沒於波濤之間。馬迹之西北﹐有若積錢者﹐曰錢堆。稍東曰大凡小凡﹐與錫山若連而斷﹐舟行其中﹐曰獨山。有若二島相向者曰東鴨西鴨﹐中有三峯﹐稍南大墮小墮﹐與夫椒相對而差小﹐爲小椒﹐爲杜圻範蠡所嘗止也。西洞庭之北﹐貢湖中有兩山相近﹐曰大貢小貢。有若五星聚﹐曰五石﹕浮曰﹛艸﹜浮﹐曰思夫山﹔有若兩鳥飛且止者曰南鳥北鳥﹔其西兩山﹐南北相對而不相見﹐見卽有風雷之異﹐曰大雷小雷。橫山之東曰於山紹山﹐曰疃浮﹐曰東獄西獄﹐世傳吳王於此置男女二獄也。其前爲粥山﹐云吳王飼囚者也。有若琴者﹐曰琴山﹔若杵﹐曰杵山﹔曰大竹曰小竹。與衝山近﹐若物浮水而可見者﹐曰長浮﹔癩頭浮殿前﹐浮與黿山相對而差小者﹐爲龜山。有二女媚好相對﹐曰謝姑﹔有若立柱﹛山載﹜﹐玉柱稍卻金庭﹐其南爲亥山﹐爲歷耳。中髙而旁下者筆格﹔驤首若逝者石蛇﹔有若老人立石上掣蛇。石公石最奇﹐與黿山龜山南北相對﹐曰鼉山﹐山旁曰小鼉。若螺者靑浮二鼉之間﹐若隱若見﹐曰驚籃。東洞庭之南﹐首銳而未岐者﹐曰箭浮﹐若屋欹者曰王捨浮薴浮。又南爲白浮。澤陂之間﹐有若笠浮水面者﹐曰﹛艸弱﹜帽﹔有逸於前﹐後追而及之者﹐曰貓鼠﹔有若碑碣橫者曰石碑是爲七十二﹐然其最大而名者﹐兩洞庭也。﹝前人《七十二峯記》﹞

兩洞庭分峙太湖中﹐其峯之最髙者﹐西曰縹緲﹐東曰莫釐﹐皆斗起﹐層波矗逼云漢﹐可望而不可卽。﹝前人《登莫釐峯記》﹞

常熟州治去西北若千步﹐爲海虞山﹐山行若千步爲東南前峯﹐又若千步爲維摩嶺。由是躡重巒﹐逾疊﹐西亙十餘里﹐峻極拂水巖﹐然彼漸趨於平壤焉。且長江大河﹐映帶前後﹐琳宮梵宇﹐隱見林薄姻雨間﹐其狀蓋與羅浮匡廬相爲仿佛。﹝張著《虞山遊詠圖序》﹞

西湖故明聖湖也﹐周繞三十里﹐三面環山﹐溪谷縷注﹐下有淵泉百道﹐瀦而爲湖。漢時金牛見湖中﹐人言明聖之瑞﹐遂稱明聖湖﹔以其界於錢塘也﹐又稱錢塘湖﹔以其輸委於下湖也﹐又稱上湖﹔以其負郭而西也﹐故稱西湖云。西湖諸山之脈﹐皆宗天目。天目西去府治一百七十里﹐髙山千九百丈﹐周廣五百五十里﹐蜿東來﹐淩深拔峭﹐舒岡布麓﹐若翔若舞﹐萃於錢塘而Β萃於天竺。從此而南而東﹐則爲龍井爲大慈﹐爲玉岑﹐爲積慶﹐爲南屏﹐爲龍爲鳳爲吳﹐皆謂之南山。從此而北而東﹐則爲靈隱﹐爲仙姑﹐爲履泰﹐爲寶云﹐爲巨石﹐皆謂之北山。飛來峯界乎靈隱天竺兩山之間﹐髙不逾數十丈﹐而怪石森立﹐靑蒼玉削﹐若駭豹蹲獅﹐筆卓劍植﹐衡從偃仰﹐益玩益奇。上多異木﹐不假土壤﹐根生石外﹐矯若龍蛇。鬱鬱然丹葩翠蕤﹐蒙冪蓊翳﹐冬夏常靑﹐煙雨雪月﹐四景尢佳。﹝《西湖志》﹞

附《遊西湖》詩﹕「長堤邐迆岸深深﹐百徧看山倚樹吟。幾頃煙嵐浮╊頂﹐一聲款乃破湖心。綺筵畫舫來靑靄﹐紺宇朱欄俯碧潯。只恐春深重系纜﹐眼前楊柳蔽髙岑。」﹝此余髫卯時《遊聖湖》詩﹐鄕前輩汪旣明內翰最貴破湖心句﹞

龍泓洞一名通天洞﹐俗傳其底可通浙東﹐有采乳石者入之﹐聞江濤浪浪然﹐櫓聲聒耳。壁間有蔣之奇篆書﹐賈似道廖瑩中等題名。宋咸通中﹐有髙士丁飛者﹐字翰之﹐居洞中讀書﹐采藥力田自給﹐年七十二矣。操綆缶斤﹐陟峻如飛。嘗月下登巖鼓瑟﹐流淙協奏﹐天籟淒冷﹐往往致鸞鶴之翔集。﹝同上﹞

靈隱山去城西十二里﹐髙九十二丈﹐周一十二里﹐亦曰靈苑﹑曰仙居﹑曰武林﹐俗種西山。其山起歙出睦﹐跨富春﹐控余杭﹐蜿蜒數百里﹐結局於錢塘﹐如引兩臂﹐南垂胭脂嶺﹐北垂駝現嶺。其山峯之北起者曰髙峯﹐髙峯之東曰屏風嶺﹐又東曰駝現嶺﹐髙峯之西者曰烏峯﹐又西曰石筍﹐又西曰楊梅石門﹐又西曰西源﹐亦曰西庵﹐支出於西源之右者﹐曰石人。其南起而望之藹然者﹐曰白猿﹐左出白猿之前者﹐曰香鑪﹐益前而垂澗者﹐曰興正。右出於白猿之前﹐而雲水森然者﹐曰月桂。白猿之東﹐曰胭脂嶺白猿之西曰獅子峯。又西曰五峯﹐又西曰白雲﹐又西曰中印。中印之前曰無礙﹐又前日善住。並善住而特起者﹐曰稽畱﹐俗稱雞籠者訛也。稽畱之西曰蓮花﹐有巖曰玉女。蓮花之東曰飛來﹐上有石梁西跨﹐下有巖洞﹐曰龍泓﹑曰香林﹑曰射旭﹑曰理公。其水南流者謂之南澗﹐北流者謂之北澗。南澗自合澗橋溯流至白雲峯之下﹐凡八。逾橋北澗﹐自龍脊橋溯流至白雲峯之下﹐凡七。逾橋南澗之源﹐出自西白雲峯而東注﹐會他支澗﹐逾第八橋之西﹐會奚家澗入新移澗﹐出閘口曲流﹐北經合澗橋。北澗之源﹐出自西源峯﹐而東注過騰雲塢逼楓樹塢﹐湍於第五橋﹐下浸飛來峯趾﹐匯於西塢﹐漾氵亭於洗耳潭﹐瀦於渦渚東嶼﹐亦曰暖泉。瀲灩於冷泉亭下﹐經呼猿石門澗﹐潛激於龍脊橋東﹐經合澗橋﹐又東二里﹐過行春橋﹐出靈隱浦﹐入西湖謂之錢源。泉之南出者七﹕曰月桂﹐曰伏犀﹐曰丹井﹐曰永淸﹐曰偃松﹐曰聰明﹐曰倚錫。月桂在天竺寺之右﹐伏犀在飛來峯之巓﹐其餘皆出支塢泉之北。出者九﹕曰冷泉﹐曰韜光﹐曰白沙﹐曰石筍﹐曰白公茶井﹐曰無著偃松﹐曰永安﹐曰彌陀﹐曰騰雲。惟冷泉在澗ヂ﹐其餘皆出支塢。﹝同上﹞

予髫年讀書靈隱五大夫樹下﹐窗對北髙峯﹐峯半一僧每夜擊板念佛。繞山行﹐山有虎。余夜讀聲髙﹐與虎聲念佛聲相間。復迹僧與語﹐則敝垢古貌﹐自號桂峯﹐住已三十年。視所擊板盡蝕﹐予爲鑄銅板易之。逾夜聲寂寂﹐駭問故﹖則山中一黑虎聞銅聲﹐驚舐其腓﹐血溢而僕。又有黃虎若咎黑者﹐擠之去﹐得不死。未幾予別去﹐往事夢中矣。今戊午中秋﹐同李子分虎登韜光玩月﹐忽聞念佛聲﹐爲憶此北髙峯也。質明走問桂峯﹐則年且八十﹐咨嗟道故者久之。予旣登絕頂﹐復下山麓﹐尋五松精舍﹐見桂峯方俯窗下視﹐念佛數聲送我﹐響振林谷﹐若薊門嘯焉。因賦長句﹐用李屺畱題靈隱寺七虞韻﹐分虎和之。明日擇工鏤板﹐懸桂峯所居之室。○崎磴千盤路曲紆﹐憑淩雲海天爲衢﹐龍鳳飛舞不模糊﹐畱下西溪作陪都。石骨玲瓏鬼斧刳﹐駭豹蹲獅誰刻鏤﹖萬嶺迥伏少樵蘇﹐北皇髙處失浮屠。華光廟下走覡巫﹐歲歲祈蠶集芻﹐宿云嶺畔鋪﹐白衣蒼狗未可摹。巖花峯葉化魚鳧﹐半空碧浪翻來無﹐火輪推出扶桑烏﹐海水明滅轉天樞。江深湖白孤山孤﹐濃淡變態气色殊﹐飛鳥下翔猿犭瞿趨﹐俯尋流泉探僧廚。重逢老衲貌更臒﹐二十年來曾相須﹐靑燈烏幾對山﹐書聲佛號嘯於菟。僧忘乎虎吾忘吾﹐重活前因意躊躇﹐目送山椒足不逾﹐嘹嘹淸梵空中呼﹐如聞天樂吹笙竽。

東南山水﹐余杭郡爲最。由郡言﹐靈隱爲最﹔由寺觀言﹐冷泉亭爲最。亭在山下水中央﹐寺西南隅﹐髙不倍尋﹐廣不累丈﹐而撮奇搜勝﹐物無遁形。﹝白居易《冷泉亭記》﹞

嚴陵嚴先生祠﹐古柏陰風﹐夾江滴翠﹐气象整峻﹐有俯視雲臺之意。由客星亭右逕二十餘﹐折上西臺亭曰畱鼎﹐一絲﹐復從龍脊上騎。過東臺亭曰垂竿目尺﹐附東臺一平嶼﹐陡削畏眺﹐一石筍橫起幽澗﹐蹇仰恣傲﹐頗似先生手足。磴道中俱老松古木﹐風冷骨脾﹐此兩臺者或當日振衣之所﹐空鉤意釣﹐何必魴鯉﹖吾不以滄桑泥髙下也。﹝王思任《遊釣臺記》﹞

余《遊釣臺》詩﹕盤旋上山椒﹐江壁攬空翠。掃苔得淸陰﹐眾鳥靜不避。磊千丈松﹐狂奴儼相值﹐朗朗客星懸﹐豈復攖世累﹖物色備安車﹐三反乃一至﹐公孤且不榮﹐菜傭笑益字。十秋一釣竿﹐煙波愜所寄﹐笑彼往來舟﹐紛紛競名利。

東湖在明州東二十五甲﹐方八十里﹐受七十二溪之流﹐灝氵羔匯蓄﹐足以漑鄞七鄕之田﹐舊名萬金湖﹐昭利溥也。祠宇邃密﹐卉木芬郁﹐埒杭西湖之盛﹐故並稱東湖云。﹝李濂《天童山記》﹞

循白雲山而南﹐過小白嶺東行﹐至天童山寺。予聞晉僧義興嘗住是山﹐篤戒律﹐有童於日給薪水﹐居無何﹐辭去﹐口﹕「吾太白辰也。」奄忽不見。宋孝宗書「應夢名山」四字賜之﹐入寺路徑如斗形﹐雙池並深﹐跨池而橋﹐築七塔以象斗。外池有水碓磴﹔內池曰萬工池﹐木葉雕落﹐不入其中。卽入焉﹐經宿輒不見。﹝同上﹞

《松陵集》云「謝遺塵者﹐有道之士也﹐嘗隱於四明之南雷。」一旦訪龜蒙陸子﹐語以山中之奇﹐品爲九題﹐索詩曰「石窗過云﹐南云北﹐鹿亭樊榭潺溪洞﹐靑欞子鞠。」皮日休和之﹐詩各固題﹐附見。宋施宿乃云謝遺塵所稱﹐及陸皮諸詩﹐世𨿽競傳之﹐顧今四明山中居人﹐乃不知異境﹐果安所在﹖蓋與華山之華陽﹐武陵之桃源﹐皆神仙境﹐可聞而不可卽者也。﹝沈明臣《四明山記》﹞

雪竇山在奉化縣治西﹐登日嶺夫人廟﹐嶺巓有石特立﹐類人形﹐故俗稱石夫人而廟之。又西北皆平原﹐有地濱湖江﹐曰白作洋。時旱地多赭﹐獨是洋黍稻彌蔚如雲。又西折北抵溪口﹐亂流而渡﹐西至山麓﹐緣麓西南數十折﹐始睹一亭﹐榜曰雪竇山﹐距縣蓋五十里矣。迆北折﹐西有亭在井旁﹐爲名其亭曰寒碧。又西至望官曲﹐自入山亭﹐路皆險隘蒙蔚﹐至此則巒開林豁﹐曠視無際﹐僧候官﹐必於此平望之﹐故名。北至禦書亭﹐有碑大刻「應夢名山」四字。僧云「宋理宗嘗夢玆山﹐因圖而訪得之﹐乃禦書此云。」北數步卽山門﹐自登山經數十盤﹐每盤益髙﹐至望官曲﹐俯視下界﹐已若身在層霄上矣。又歷數十盤﹐髙益甚﹐旣入山門﹐則坦夷寬曠﹐可四三頃﹐亢余不殊平野﹐殿閣僅在危坡﹐忘其爲萬山之絕頂也。殿前額十步﹐有阜森蔚﹐名含珠林﹐東西兩澗﹐合流於西南﹐合處作閣以道﹐名曰觀瀾閣﹐古漱玉亭或在玆與﹖南澗寬若沼﹐石文如錦﹐蓋卽錦鏡池也。或曰「澗旁舊有池﹐環以花木﹐今已湮爲田矣。」又南亦作閣以道﹐名曰聽泉﹐亭旁有峻徑﹐曲折而南觀瀑布﹐蓋兩澗合流之泉﹐垂瀉於千丈崖﹐匯爲隱潭﹐奇麗甚。然臨絕崖﹐俯浚谷﹐悸眩不能諦視。崖上有龍王祠﹐古飛雪亭也。間有妙髙徐島崖﹐桃花坑﹐皆勝景。﹝楊守陳《雪竇山記》﹞

招寶山臨大海﹐四望浩渺﹐與天無際。海中諸島﹐隱隱如鳧鷗拍浪﹐時時飛聳欲墜﹐日本琉球諸番﹐異域遐眺﹐亦歷歷可指數﹐誠天地一奇觀也。﹝沈愷《招寶山記》﹞

寶陀山去昌國兩潮山﹐不甚髙峻﹐山下居民百許家﹐以魚鹽爲業﹐亦有耕稼。有一寺﹐僧五六十人。佛殿上有頻伽鳥二枚﹐營巢梁棟間﹐大如鴨﹐頰毛羽紺翠﹐其聲淸越如擊玉﹐每歲生子必引去﹐不知所之。山有洞﹐其深罔測﹐莫得而入。洞中水聲﹐如敲數百面鼓鼙﹐語不相聞。其上復有洞穴﹐日光所射﹐可見數十步外﹐菩薩每現像於其中。﹝張邦基《普陀山記》﹞

世傳海市蜃樓不常見。庚寅季春﹐予避寇海濱﹐一日飯午﹐家童走報曰「海中忽湧數山﹐皆昔未嘗有。父老以爲甚異。」予駭而出﹐會潁川主人走使邀予﹐旣至相攜登聚遠樓東望。第見滄溟浩渺中﹐矗如奇峯﹐聯如疊﹐列如碎岫﹐隱見不常。移時城郭臺榭﹐驟變炊起﹐如眾大之區﹐數十萬家﹐魚鱗相比。中有浮圖老子之宮﹐三門嵯峨﹐鐘鼓樓翼其左右﹐檐牙歷歷﹐極公輸巧不能過。又移時或立如人﹐或散如獸﹐或列若旌旗之旆﹐甕盎之器﹐詭異萬千。日近晡﹐冉冉漫滅﹐向之有者安在﹖而海自若也。﹝林景熙《蜃記》﹞

大龍湫瀑﹐從絕壁石凹中傾瀉﹐故凡瀑皆衝激氵崩氵宏﹐而此瀑獨委蛇縹渺﹐大有暱人媚人之意。然或久閣不下﹐一下而憤懣逼億﹐盛气以赴﹐則飛電迅雷之時發也。或忽然四散﹐不和所之﹐已散復集﹐而奔騰雜沓﹐一時齊至﹐則羽林三十萬﹐披堅執銳﹐如墻而進也。當其舒徐時﹐其爲響如琴如瑟﹐如笙如簧﹐如箸如﹔而及其紛輪氵勿﹐則又如走石﹐如裂竹﹐如囂鼓﹐如鐘如鏞﹐如磬如之具奏也。蓋蚴者其常﹐而砰磕者其變也。少選五彩注射﹐作五色長虹﹐炫煜不定﹐白者白付﹐靑者靑蓮﹐綠者綠珩﹐紅者紅﹐紫者紫磨。﹝鄒迪光《大龍湫記》﹞

雁山循崖而南﹐百里如畫﹐自樂淸道白河芳林﹐逾窯奧﹐過長敫原﹐經占塔﹑本覺﹑寶冠﹑石門諸寺﹐出白溪驛﹐謂之右路﹔自黃巖由白若嶺﹐入石梁﹐過靈巖﹐逾馬鞍﹐至能仁﹐出長敫﹐抵窯敫﹐謂之左路。馬鞍嶺蓋其分界云。東谷之峯五十有三﹐西谷之峯四十有八﹐謂之百一峯。有泉五﹐有巖二十九﹐有石三十三﹐而石行廊爲勝。有潭七﹐而沐浴爲大。池一澗一﹐曰筋竹﹝1234﹞﹐一曰經行門﹐一卽石門也。有洞十二﹐而道姑爲古。有溪四﹐而四溪之水爲會。有嶺七﹐而丹芳爲峻。凡四十九盤。有障二而平霞爲華。有橋二﹐有嶼二﹐有閣二﹐卽南北也。有庵三﹐而八扇爲八庵。有亭四﹐而看不足爲奇﹐堂一曰資深﹐遊人之所有事也。﹝陸深《雁山圖記》﹞

天臺山以上應臺星得名﹐山有八重﹐如張大帆﹐而華頂居其上。桐柏﹑赤城﹑瀑布﹑佛隴﹑東滄﹑羣峯﹐環列於下﹐如華之有瓣有須﹐儼若芙蕖一朵﹐族擁水面。﹝鄒之嶧《天臺山紀略》﹞

金華洞爲初平叱石處﹐余髫而聞之﹐發種乃一至﹐而叱石處復不在金華洞。未至洞十五里﹐有山曰赤松﹐今爲寶積觀﹐觀旁祠二仙﹐卽皇氏兄弟﹐是其處也。石故在山之巓﹐變怪抵牾﹐宛然如羊。﹝謝翔《金華記》﹞

近輝有黃花山﹐爲太行異境﹐元人詩曰「黃花白鹿知名寺﹐荊浩關同得意山」卽此地也。此卽所謂林慮山也。﹝《林慮山記》﹞

王屋山在濟源縣西百里﹐《禹貢》曰「底柱柝城﹐至於王屋」是也。以其山形如王者車蓋﹐故名。或曰山伏如屋也。﹝《王屋山記》﹞

城共西北七里﹐有蘇門山﹐一曰百門山﹐乃百泉始出之山。其地巖谷幽邃﹐林樾茂密﹐古名士多卜居焉。﹝前人《百泉山記》﹞

嘯臺迆﹤辶裏﹥西轉﹐約裏半許至康節安樂窩﹐拜其遺像。康節範陽人﹐幼從父古徙共城﹐遂築室百泉之上﹐名其所居曰安樂窩。﹝同上﹞

盤谷在濟源縣北二十里﹐唐李願隱居於此﹐昌黎韓公有序送之﹐而是谷遂顯名於世。﹝同上﹞

《山海經》太行山一名五行山﹐《列子》作太形﹐則行本音也。《河圖括地象》云「太行天下之眷。」郭緣生《述徵記》太行首始河內﹐自河內至幽州﹐凡有八陘。崔伯易《感山賦》﹐上正樞星﹐下開冀方﹐起爲平邱﹐妥爲平岡﹐巍乎甚尊﹐其名太行﹐蓋趁韻之誤耳。﹝顧起元《太行考》﹞

雁門山在代州北三十五里﹐志云「以雁出其門﹐散名﹐一名雁門塞。關因山以立﹐凡山西之關四十有餘﹐皆踞隘保固﹐而聳拔雄壯﹐則雁門爲最。」﹝喬宇《晉陽遊記》﹞

龍門在秦晉之間﹐萬山之會﹐禹治水極力之地﹐形勢甲於海內。﹝呂柚《晉遊雜記》﹞

砥柱在平陸縣東五十里﹐大河自蒲津西來﹐至是微折而南。是柱正當轉曲之間﹐在三門山之陽﹐紫荊駱駝二峯之西﹐其形如柱﹐植立中河。﹝同上﹞

砥柱山有人門神門鬼門﹐在黃河中最爲險峻。渡者殺牛刳去肉骨﹐軋其皮以貨物實其中﹐連一二十隻﹐上橫以木板﹐乃得渡。入入門者﹐安然無恙﹔如誤入鬼門﹐則柁工死而貨在﹔如入神門﹐則人貨俱無矣。

傅巖在乎陸縣東二十里﹐裏曰商賢﹐有水曰聖人澗﹐爲說版築之所。﹝同上﹞

五臺山本名淸涼山﹐《華嚴經。疏》云「淸涼山者﹐卽代州雁門郡五臺山也﹐以歲積堅冰﹐夏仍飛雪﹐曾無炎暑﹐故名淸涼。五峯聳出﹐頂無林木﹐有如壘土之臺﹐故名五臺。」﹝僧延一《五臺山誌》﹞

萬卦山在交城縣西北五里﹐羣峯峙立﹐續斷開合﹐如萬卦然。天寧禪寺在山之趾﹐爲十景之一﹐曰卦嶽爻峯﹐毗盧閣在寺後﹐面勢嚴正﹐檐阿圍欄﹐崇髙爽朗。環山松柏﹐蒼翠可挹﹐下視雲林﹐遠觀汾水﹐宛若天臺靈泉。﹝《交城志》﹞

酈山在西安之臨潼縣南半里﹐卽抵其麓。﹝都穆《酈山記》﹞

華不注﹑大明湖﹑趵突泉﹐濟南之三譽也。﹝王思任《遊歷下諸勝記》﹞

孔林從山麓東行二百里﹐至曲阜﹐石俱骨﹐走渡泗水﹐忽數千頃﹐蓊藉。至聖林曲輦﹐路過洙水橋有石人二﹐劍笏儼如石麟﹐虎四﹐華表二﹐肅拜。享殿之下﹐觀子貢所植楷。先爲子思墓﹐左伯魚﹐上則吾夫子藏也。﹝前人《孔林記》﹞

癸丑九月交城丁內艱歸路經東省﹐因謁孔林﹐有詩曰「西周﹛車心﹜狐盡﹐東家萬古存﹐羲昊陵𨿽遠﹐曾無一子孫﹝伏羲少昊陵俱在曲阜﹞。嶧山千仞髙﹐洙水見眞源﹐松柏夾道立﹐孤直不可捫。其下絕寸棘﹐神蓍蟠靈根﹐蒼檜無生死﹐秦火安能燔﹖深林蔽白日﹐避巢鳥不喧﹐小子瞻拜晚﹐俯仰肅心魂。澗芷一昭忠﹐頌聖歸無言。」○「曲阜世令尹﹐肅我奠官墻﹐宰牲列桂醑﹐尊彜韞古光。趨蹌云礻乃冑﹐古壁響絲簧﹐敝裘慚執鬯﹐陪祭儼冠裳。哲配左右列﹐衮繡坐素王﹐顧瞻東西廡﹐諸儒首左盲。旣拜聖人墓﹐又登聖人堂﹐欣展還音﹐對越轉旁徨。」

南樓在儀門之南﹐石城上﹐一曰黃鶴山﹐制度閎偉﹐登望尢勝。鄂州樓觀爲多﹐而此獨得江山之要會﹐山谷所謂「江東湖北行畫圖﹐鄂州南樓天下無」是也。﹝陸遊《登南樓記》﹞

赤壁有五﹐漢陽﹑漢川﹑黃州﹑嘉魚﹑江夏皆有之﹐惟武昌嘉魚西南八十里﹐大江濱北岸﹐烏林南岸﹐乃吳破曹之赤壁也。唐屬蒲圻﹐故云去縣西百四十里﹐今屬嘉魚﹐宋謝枋得猶於石崖見赤壁二字。蘇子瞻所遊﹐乃黃州西下津江百步﹐赤壁磯上﹐人誤爲赤鼻﹐非故地也。﹝顧起元《赤壁考》﹞

臨臯亭下八十數步﹐便是大江﹐其半是峨嵋雪水。﹝蘇軾《臨臯閒題》﹞

君山在府城西一十五里﹐洞庭湖中﹐一名洞庭山﹐又名湘山﹐狀如十二螺髻。《山海經》云「洞庭之山﹐帝之二女居之。」蓋堯女湘君始居於此﹐故名。﹝胥文湘《君山記》﹞

九疑山在寧遠縣南六十里﹐晉郭璞云「其山九溪皆相似。」或云「九峯參差互相隱映﹐奇而疑之﹐故名。」﹝愼蒙《九疑山記》﹞

楚之西﹐洞庭之北﹐有武陵桃花源﹐卽昔人避秦處也。逾桃花源水行三驛程﹐卽辰陽郡。西北逾盧溪浦日﹐四捨許﹐爲大西山﹐卽《道書》第二十六大西華妙洞天﹐古傳所謂穆天子藏書於大西山小西山之中者是已。﹝王世龍《大西洞記》﹞

白鹿洞書院之脈﹐自五老峯來﹐絕壁懸天﹐一峯南下﹐如頓萬馬。可二十里﹐崛起一山﹐而四山環之﹐是爲後屏山。山之陽﹐卽今白鹿書院也。昔嶺臨溪﹐卓爾山峙其前﹐左翼山翼其左﹐兩山交織﹐一水中流﹐水自犀牛塘﹐聖澤源﹐經鹿眠釣臺﹐貫道澗中﹐異石峻テ﹐盛有先賢刂刻。至勘書臺﹐則危崖飛湍﹐跨澗爲橋﹐是名枕流臺。上平如砥﹐遙對五老﹐獨對亭作焉。臺左卽左翼山﹐山有起亭﹐又稍折而南﹐名迥流山﹐其嶺空闊﹐可四望。舊有六合亭﹐亭今廢。跨溪爲流芳橋﹐後先二坊﹐夾溪相映。又前平疇數十畝﹐隔溪層巒百仞﹐曰羅漢嶺﹐爲書院外案。去回流東二里許﹐爲書院石坊﹐曲折至梅溪湖﹐入彭蠡﹐有二曜星﹐扼其水口而陽儲諸奇岫﹐隔江入照﹐此鹿洞山水之全勝也。去書院十里而遙﹐有水簾三級﹐飛雪懸崖﹐則公文所謂新瀑是也。他若棲賢爲唐李渤讀書處﹐臥龍岡爲考亭十隱地﹐皆因書院而附見焉。﹝《白鹿志》﹞

《匡廬山記》云「匡裕先生殷周之際﹐受道於仙人﹐卽巖成館﹐人稱神仙之廬﹐因名廬山。髙三千三百六十丈﹐周二百五十里﹐其山九疊﹐水亦九氵瓜。」﹝《蓮社髙賢傳》﹞

廬山之面﹐在南康數十里﹐皆壁﹐水從壁罅出﹐萬仞直落﹐勢安得不森豎躍舞﹐故飛瀑多開先爲絕勝。登望瀑樓﹐見飛瀑之半﹐不甚暢﹐沿巖而折得靑玉峽。峽蒼碧立匯爲潭﹐巨石當其下﹐橫偃側布﹐瀑水掠潭行﹐與石遇嚙而斗﹐不勝﹐久乃斂狂斜趨﹐侵其趾而去。遊人坐石上﹐潭色侵膚﹐撲面皆冷翠。﹝《廬山觀瀑記》﹞

黃巖寺折而至前嶺﹐席文殊塔觀瀑﹐瀑注非壁下﹐雷奔海立﹐孤搴萬仞。峽風逆之﹐簾捲而上﹐忽焉橫曳﹐東披西帶。﹝同上﹞

嶺南觀音山在會城隅之三里許﹐路不甚險﹐峯不甚峻。然嵯峨逼側之狀﹐榕陰松翠之幽﹐不減廬嶽也。﹝郭昭《觀音山記》﹞

七星巖在肇慶府城之北五六里許﹐翠螺拱立如斗﹐故名﹐而玉皇閣水目洞爲尢勝。﹝《兩峯艸堂集》﹞

羅浮本兩山也﹐煙霧迷合若一﹐故稱羅浮。並無虎豹蛇虺之害﹐人遊其中迷﹐必有神人爲之指引。不必裹糧﹐持長食鍋﹐沿道掘山藥茯苓煮食之﹐可以療饑。奇物甚多﹐不可名狀。而蝴蝶甚大﹐其翅如車輪﹐五色燦爛﹐不可畜﹐畜輒飛歸。若有人取其蘭而育之者﹐𨿽千里亦去﹐蓋仙種也。﹝《行笈閒見錄》﹞

淸遠一名中宿﹐舊傳黃帝二少子隱此﹐因號二禺山。梁時有二方士往舒州延祚寺﹐夜叩眞俊禪師曰「峽據淸遠上游﹐欲建道場﹐師許之乎﹖」俊諾﹐中夜風雨大作﹐遲明佛殿竇像已成。師曰「此殿飛來﹐何不回去﹖」空中語曰「動不如靜。」賜額飛來寺。﹝《地圖考》﹞

◎大好山水新安名賢輩出﹐無論忠臣義士﹐卽閨閣節烈﹐一邑當大省之半﹐豈非山峭厲水淸激使之然哉﹖靈奇秀拔在在而有﹐黃海白嶽其最焉者耳。三復梁祖之言﹐固不獨爲徐士秀作慰籍語。

白嶽山在休寧城西三十里﹐髙三百仞﹐周三十五里﹐奇峯四起﹐絕壁斷崖﹐遊齊云者﹐必先登焉。齊雲巖在白嶽西北﹐髙三百五十仞﹐周回數十里。縣西行峯皆平﹐至白嶽嶺峯始奇﹐石路盤回如綫﹐遊人緣梯而升。自白嶽西南行五里﹐至桃源嶺﹐重巖夾峙﹐結小屋曰中和亭。亭下二巨石蹲伏﹐色黧黑﹐中有白質成突睛﹐曰石鱉塢。塢旁大壑﹐深不得其底﹐但聞水聲潺潺﹐出艸樹間﹐曰桃花間。渡間近西﹐乃有石罅﹐方廣若門﹐曰天門。門下舊有石楠一株﹐大數十圍﹐門下諸石﹐如伏犀馴象。入門東南行﹐聯巖如城﹕其第一曰彌陀巖﹐卽密多巖。今有密多院。《祥符經》云「木罅中出蜜﹐長吏嘗遺取之﹐梁任爲太守﹐遂止﹐皆誤傳也﹐乃僧取《梵書》波羅密多義耳。」第二曰觀音巖﹐視彌陀稍劣﹐前一石色正綠﹐昂啄而尾﹐曰鸚鵡石。第三曰羅漢洞﹐稍加大焉。二石龍循洞門旁出﹐鱗骨隱隱﹐蹴之疑爲石子所砌﹐諦視之﹐石肉相結﹐復意其爲眞龍也。第四曰龍王巖﹐視觀音加劣﹐巖上飛泉灑灑﹐落巖下如雨﹐曰珍球簾。簾前有池﹐池未嘗溢﹐亦未嘗涸﹐曰碧蓮池。瀦水沸散於西間﹐曰龍池泉。西有虎迹﹐如泥淖所印者﹐曰黑虎嶺。黑虎西行折南裏余﹐至車﹤谷其﹥嶺﹐其峻視白嶽倍之。車﹤谷其﹥南二里﹐至眞武觀。觀後一山突起﹐如屏倚天﹐所謂齊雲巖也。雲巖二字﹐宋內翰程必所題。明嘉靖丙辰﹐世宗以祈禱有應﹐曰齊雲山﹐敕建太素宮﹐左一峯曰石鼓﹐右一峯曰石鐘﹐夾屏兩峯曰輦輅。觀前水如帶﹐委蛇而東﹐爲石橋以渡。南直觀門數百步﹐一峯挺然拔出蒼莽中﹐不與羣山相屬﹐曰香鑪峯。左右兩岸之門﹐有巨石特起﹐又謂之淩虛崖。橋西髙崖中斷﹐一小峯離立下崖﹐曰捨身崖。崖西行上浮雲嶺﹐南下數十步﹐仰視棲霞洞﹐其頂橫臥一石如くぐ﹐曰鵲橋。下有洗藥池﹐左崛起巨巖﹐曰紳霄。前一石銜尾封脊﹐引頸欲鳴﹐曰橐駝。西北人立數峯﹐有堆翠如螺髻者﹐曰三姑。有矯矯類力士之舉金生者﹐曰五丁。又有類有道者﹐比肩垂紳而來﹐曰五老。南一石卓立﹐曰天柱﹐險不可卽。別一徑通獨聳巖﹐一間自北西逶迆而來﹐散而爲井者九。北三里一石洞屏榻整然﹐殆異入隱處。又北一里﹐五峯並峙﹐而中稍髙﹐曰五鳳樓﹐上有石人﹐呼之隱隱若有聲應。西北有沈香閣﹐艸木蒙茸﹐蛇虎潛中﹐不能往也。玄殿初創自宋寶慶﹐眞武像﹐相傳百鳥銜泥所塑﹐然兩經火﹐一發不毀﹐其異如此。獨聳巖髙三百仞﹐周十五里﹐頂有池水﹐淸澈可鑑。崇崖凡數曲﹐里人鑿渠引水下山﹐漑田千畝﹝《休寧志》﹞。

齊雲天門奇勝﹐巖下碑碣塡塞可厭﹐遊人好題﹐亦是一僻。仕其土者﹐薰習成風﹐朱書白榜﹐捲石皆徧﹐令人气短。余謂律中盜山伐礦﹐皆有常刑﹐俗士毀污山靈﹐而律不禁﹐何也﹖﹝《解脫集》﹞

附《銷夏齊雲山》嶽半山房作﹕「穿林陟丹崖﹐蒼翠滴人袖﹐夾路響淸湍﹐幽篁暗白書。云癡助石頑﹐泉咽添松瘦﹐引領望天門﹐濃綠接煙岫。嶺畔嘯孫登﹐時聞鈞天奏。」

黃山去鄣郡百二十里﹐疊層巒﹐冠絕江左﹐而徑與云伍﹐遊者罕焉。康熙丁未春﹐家大人出守玆郡。余登署中紫翠樓﹐見雙嶺對屹﹐識卽雲門峯﹐心怦怦爲所動﹐欲遊不果。戊申秋雨至﹐俱爲雨苦﹐𨿽往反云影煙蘿中者﹐旬有九日﹐而山水奇奧未之見也。己酉九月治茫履竹杖﹐偕胡霖野﹑歐陽磐士諸子﹐及衝谷弟往焉。斯遊也﹐出鄣之朝湖門﹐而北十里許﹐抵潭渡﹐又十里許﹐抵潛口﹐紫霞山在焉。又十里﹐抵佛子嶺﹐則黃山趾也。黃山髙四千仞﹐天目髙一萬八千丈﹐而天目反出黃山下﹐蓋勢處卑下﹐其巓僅與此趾平也。又五里抵楊幹寺﹐水色山光﹐冷然善也。又十里許爲容溪﹐系容城子仙處﹐夾徑叢篁﹐可以幕日。由栗村石壁山浹嶺﹐抵山口﹐幾二十里﹐蒼翠之色﹐滴人衣袂﹐遂止焉。明晨越石甚嶺﹐霧气彌漫﹐十步之外﹐僅以聲達。下嶺霧開﹐同諸子坐溪石﹐看婦子曝稻。又十里抵湯口﹐則天都雲門入望矣。又八里抵湯院﹐卽古祥符寺﹐外有泉﹐溫冽可浴。海內湯泉不一﹐獨此甲天下。他或足迹雜沓。污濁隨之。否則气帶硫磺﹐開鑿半假人力。玆生削壁下﹐片石凸出﹐以障風雨﹐若爲浴者﹐作天然室也。浴泉而上﹐可六十武﹐抵桃花源﹐僧水琳出肅﹐余囑覓前導。明日坐飛白亭觀瀑布﹐隨往龍潭﹐四面闊可三丈﹐淸鑑須眉。沿潭西爲虎頭巖﹐巖外巨磐橫溪﹐一窟凹入﹐闊不盈尺﹐而深以丈計﹐甚石覆之﹐形同舌墜。僧雲「雨後水射窟中﹐石子互擊﹐如聞鐘磬絲竹音﹐是爲丹井也。」背丹井而上﹐爲蓮花庵﹐傳爲鮑元則所建﹐尙餘數楹斜峙。由庵而南﹐捫蘿直上﹐山脊一罅﹐則軒轅黃帝藥鑪也﹐鑪邊坐可六七人﹐望諸峯最淸。憩息良久﹐復尋舊徑回桃源﹐登峯造極﹐期於明日。夜將半﹐枕上忽若雷轟﹐僧云「必峯頭有雨﹐龍潭蓋諸水門戶也。」晨起果陰黑﹐龍潭溢數尺矣。須臾大雨若瀑﹐潭勢溢猛﹐飛越沸騰之狀﹐千龍馳﹐若虎躍﹐若珠濺﹐若雪舞。一刻千變﹐目不暇給。雨四日﹐同人有歸志﹐余曰「遊佳山水﹐如讀好書﹐展捲了了﹐意味反覺索然﹐何妨從稍處食蔗也﹖況風聲樹聲﹐雨聲濤聲﹐不啻鼓吹﹐遙見黛色隱隱出沒﹐已坐我米襄陽畫圖中矣。」次日雨止﹐路尙濕﹐卽同諸子﹐由兜率廣之慈光寺﹐拜四面佛像﹐莊古縹碧鎏金凡七級﹐級萬像﹐髙四丈許﹐若浮屠然。殿宇雄麗﹐規模類金陵之報恩﹐而闊遜之﹐黃子幹升新建也。去慈光寺而北望﹐紫色靑鸞﹐撐出云表﹐而徑曲邃﹐不三十武一憩﹐約五十憩﹐抵觀音巖﹐石黑暗古朴﹐與朱砂洞相對。又五里許﹐登老人峯﹐仰睹窮窿﹐非斷自削﹐而俯睇靑鸞紫石﹐邈乎小矣。下老人峯﹐入天門羅漢洞﹐爲蛟龍所敗﹐徑已塞﹐兩山並立﹐虛懸百尺﹐諸子股栗卻步。余令從者橫木於上﹐踞而度﹐再以餘力接諸子﹐始從焉。又里許抵小心坡﹐有根緣石起﹐枝葉交結﹐若揖若讓者﹐則迎送松也。又六十武﹐松以臥龍名﹐頗肖之﹐而徑益狹﹐臂不得縱。導者曰「此猶闊處也。」又五十武﹐石壁劃束﹐徑由中裂﹐天可尺較﹐是爲小一綫天云。出小一綫天﹐登峭壁磨背者可二十武﹐沿而北度木橋﹐入洞髙二丈許﹐一隙透天。緣梯直上﹐人從隙出﹐不七十武﹐抵文殊院。僧壁立迓入﹐飯畢﹐登文殊座﹐指點三十六峯位置﹐但可遠望﹐莫辧文理。惟天都洞門可窺﹐峯房蟻穴﹐斷續宛如村落﹐而眷老人峯又拳石矣。下而北登立雪臺﹐望後海愈奇﹐有平地矗起﹐直聳天半者﹐余曰塔也﹐僧曰峯也。有蹲踞懸崖﹐如躍如舞者﹐余曰獸也﹐僧曰石也。有綠成圍而煙成縷者﹐余曰捨也﹐僧曰松也。至紅紫萬狀﹐森森林列﹐微茫若云﹐浩渺若水者﹐余莫辧﹐僧亦莫辧也。返而飲﹐飲而臥﹐渾忘人間事矣。晨起復往立雪臺看云﹐而雲气半山﹔登文殊座看山﹐而山體半云。壁立曰「宿云曉合﹐此山常態﹐今日不雨也。」俄頃云果散﹐遂之蓮花峯﹐峯在文殊右﹐由立雪背而下﹐石磴齒齒淩面﹐若躡懸梯﹐身虛其半。同人懼而返者五六人﹐霖野磐士差壯﹐循級而上﹐筇不克翼者﹐以布曳之。自立雪抵峯下﹐約五百折﹐得平石圍坐﹐東望天都一隙若月。導者曰「卽昨所見洞門也。」又三十步﹐虯龍懸綴﹐根縷縷上指﹐一綫串壁竇﹐而蒼翠自若﹐是爲倒掛松云。又二十武﹐折而東﹐峯之背也。沿背而折者﹐凡八﹐抵元白靜室﹐故址猶存。左右截怪石﹐徑不可轉﹐人皆禹步。又千武許﹐石扇裂﹐木橋闊數寸﹐度者危之。又十武折而西﹐石夾若巷﹐髙與肩﹐讓出巷﹐傴而入者﹐爲洞風肅肅挾兩腋。三折而出﹐復之北腹﹐附崖者可十武﹐則極峯之巓矣。巓闊丈許﹐靑石疊抱﹐中凹若盂﹐宛然蓮初開狀也。傍有醴泉﹐頗亦幽香﹐取以煮茗﹐絕非人間味。極目四眺﹐煙嵐蕩摩﹐九華天目匡廬微見﹐白嶽鄣邱咸在足下。北望一綫白與天鄰者﹐則大江也。導者曰「今日惜微云﹐否則﹐一面千里﹐金陵報恩浮屠可指也。」語未畢﹐雲霧驟起﹐翳幔天地﹐峯爲霧沒﹐露尖可三尺。霖野磐士恐﹐從者亦恐﹐余大呼曰「不登此峯﹐不知黃山之大﹔無雲霧﹐不見此峯之奇。人生若寄﹐瞬息間靑山蒼海﹐古人秉燭夜遊﹐豈無謂哉﹖」眾少定﹐而霧气愈重﹐數辧危石﹐若蓮葉浮水上。余曰「乘此可泛六合也。」眾大鼓掌。霧漸薄﹐諸峯次第出﹐乃以前徑﹐返抵立雪。壁立已候石上﹐謂余曰「今日之遊快乎﹖吾固知不雨也。」攜而入。次蚤之後海﹐眾婉詞乞憐﹐期於桃源以俟。惟霖野不屈﹐仍偕往﹐舊徑霜滑﹐曉風刺骨﹐足力遜昨日﹐將午抵峯下。余仍欲登峯﹐道者云「捨臥云無宿處。」遂繞峯而西﹐將二十武﹐徑忽斷﹐兀憑淵﹐鑿壁爲磴。眾大懼﹐余審顧久之﹐循序傳縋﹐後之履及前之肩。磴之受身處不二尺﹐受足處不一尺﹐字曰云梯﹐信不誣也。下云梯折而東﹐徑少平﹐行大壑中﹐可三里。甫躡而上﹐隨山肢轉者五六折﹐兼石若屏﹐徑以穴通﹐可容廿人﹐數隙漏天﹐亦不苦晦。三折約七十級﹐達巓﹐曠然一望﹐目不可繩。西爲丹霞﹐又西爲芙蓉﹐南爲翠微﹐北爲石柱﹐俱遜天都﹐惟蓮華差堪與並。至是霖野不能支﹐枕石臥。壁上松甚奇﹐獨往觀之﹐而徑不逾踵﹐亦心愕也。下壁入大一綫天﹐仰貫太虛﹐渾如曳帛﹐較小一綫天遠可三十武。出而下﹐境衍曠﹐林煙交錯﹐遠近相連﹐漸見沙土穿林。約百武﹐抵丹臺﹐腹汨汨訴饑。遙見茅舍﹐陰喜之﹐及至﹐僧耳﹐納慧大呼﹐絕不聞﹐導者張以手諭﹐乃供薄粥﹐遂得接力上丹臺矣。臺敞平﹐容千人﹐俯視天壑﹐深靡測﹐奇峯環抱。對臺一峯特起﹐端方秀削﹐色肖伽楠﹐怪松如發﹐披覆其上﹐則紫玉屏也。余依依不忍去﹐霖野指夕陽在樹﹐導者復托虎駭﹐緩步下。去臺北里許﹐坐蒲團﹐松本髙不三尺﹐皮若龜甲﹐枝葉平密﹐匝圍數丈﹐根盤屈悉貫石罅間﹐不知何代物也﹖去松而北二里許﹐抵光明頂﹐前後海門可望﹐而始信諸峯又若招我往也。下光明頂半﹐行艸中約百武﹐遇吼堂上人來﹐同坐林松﹐移時霖野乃至﹐耦一蒼頭﹐比及庵﹐星光射戶牖矣。吼堂詢遊狀﹐余曰「登老人﹐山在天上﹔登文殊﹐山在面上﹔登蓮花﹐山在肩上﹔登丹臺﹐山在腳下。」吼堂曰「黃山最奇在海﹐明晨登獅子峯鋪海﹐或不果﹐日之初升可觀也。」余竟夕不能寢﹐時聞霖野從夢中說倦﹐質明整衣出﹐而吼堂已俟戶外。霖野適與夢戰﹐余捨之﹐同吼堂往﹐不八百武﹐抵峯下。天光﹤雲气﹥然﹐云冉冉自山腳起。吼堂曰「今目海矣。」東方漸白﹐云族四出﹐𨿽を匝中往來有序﹐諸峯盡沒﹐惟天都蓮華煉丹﹐不爲掩。余謂吼堂曰「三峯眞仙島矣﹐爾我寧不可俱登耶﹖」無何﹐而海勢已成風捲云而聚者成瀾﹔云籠岫而橫者成漬成濱﹔雲和霧起﹐而時上時下者﹐成濤成浪﹔遠山間霧孤木﹐而若往若來者﹐成帆成櫓。一望浩浩﹐若將千里。吼堂曰「雲乎水乎﹖」余曰「水者天地之包﹐五行之始上爲雲雨﹐下爲江河﹐水卽云﹐雲卽水也。」已而云少解﹐東矚金光燦爍﹐目爲之奪。吼堂曰「日也。」忽聲刺刺出艸間﹐回顧之﹐則霖野扶筇蹌踉至﹐欲舉目﹐海已收矣﹐悵悵怨余。余曰「子不見海﹐夢也﹔余見海﹐亦夢也。」吼堂笑攜之返﹐俱以野饌味殊媚舌﹐卽扌玄吼堂爲始信前導﹐至則峯裂成二。一松自東達西臥可橋﹐伐其怪異﹐𨿽不及峯西之擾﹐龍功於遊者﹐實大字之接引﹐允宜度松﹐卽巓麟峋千仞﹐而東北諸峯﹐立者伏者﹐屹者拔者﹐支者結者﹐崩者壓者﹐踞者筍者﹐人者獸者﹐竄者戰者﹐飛者橫者﹐束者排者舞者﹐懸而墜者﹐眠而昂者﹐或以萬計。余躍然起曰「峯耶幻耶﹖夢耶眞耶﹖人爲之耶﹖造物爲之耶﹖立雪之望而莫辧者﹐其此也耶﹖藉非身到﹐烏知天地間有此奇境也哉﹖」去峯而東﹐可二百武﹐爲散花塢﹐勢之澗大不及始信﹐而靈奇無二。余不意旣有始信﹐復有此地。吼堂別去﹐余繞而東﹐折而下﹐幽壑茂林﹐約二十武﹐得擲缽庵止焉。日未ㄙ﹐庵前修竹可人意﹐同霖野坐其下﹐不見天影﹐乃入。次日去擲缽而東五里許﹐止於亭﹐看九龍潭瀑布﹐瀑凡九折﹐遠可五六里﹐疾若電回﹐聲若雷斗﹐舊云黃山無瀑謬矣。去亭十里﹐抵湯口﹐又八里抵桃源﹐諸子迎入﹐爭詢後海況﹖余倦甚﹐出袖詩答之﹐少憩復浴溫泉﹐乃令從者覓村醪﹐酬導者﹐並酬余兩足。諸子曰「讀吾子詩﹐江南之奇﹐信在黃山﹐黃山之奇﹐信在諸峯﹐諸峯之奇﹐信在松石﹐松石之奇﹐信在掘古﹐雲霧之奇﹐信在鋪海。惜窮荒絕漠﹐卽生長其側者﹐亦不克多邀一盼也。」余曰「黃山若不生窮荒絕漠﹐車馬及之矣﹔峯不生天半﹐塗污及之矣﹔松不生奇峯﹐斧斤及之矣。而松有非餐雲吸霧﹐又烏能裴可愛若斯也﹖彼蒼之位置黃山正厚也。」諸子嘆服﹐各引滿﹐就寢。晨起別冰琳出山徑﹐猶昨也。霜風灑灑﹐禾不在野﹐曾幾何時﹐序令已更﹐意劉阮初歸時﹐亦猶是也。歸以述之家大人﹐大人曰「餘夢想黃山﹐欲往不克者屢矣﹐不意小子先我遊也。𨿽然﹐遊亦豈易言哉﹖胸在牽滯﹐興必不暢﹔足無全力﹐覽必不周﹔筆墨無靈气﹐不能爲山水寫照﹔性情不與山水相近﹐不能收之胸中﹐放之紙上﹐與人共見﹐汝曷志之﹖我且作臥遊也。」釒分唯唯﹐因追憶時日﹐約略步武﹐舉似情狀﹐走筆而爲之記。﹝漁陽曹釒分《賓及記》﹞

黃山三十六峯﹐遊者踵接﹐名人題詠﹐筆不勝書。顧予酷愛玆記﹐瀟灑間適﹐足以慰我山靈﹐每讀一過﹐如遊舊國。惜其遊屐所至﹐儀得其半﹐然必慮其缺略﹐則有黃山全志在。

附《黃山詩》楊幹寺題壁有序﹐及爲先慈卜地﹐步出裏門﹐人莫知子投足何所﹐偶遇羅景明李守之兩老人﹐及僧普聞蘊白恆學輩﹐坦步寺後﹐見程子非二題壁《感懷》一首。

三春無刻是晴天﹐蔬食芒鞋到處眠。曲曲溪流蒼玉碎﹐離離麥秀碧珠圓。漆登未熱佳城閉﹐巖腹將傾石槨懸。偶過精廬題壁處﹐四山煙樹恨無邊。

《渡石壁洽川橋》萬仞淩霄翠色連﹐中通碧水聽濺濺。田家麥怨三春雨﹐茶市人煙四月天。野渡舟橫深柳岸﹐小洲沙接斷橋煙。花時行客無停屐﹐妒殺鴛鴦淺水眠。

《慈光寺》客到山門噪白鴉﹝凡客至﹐鴉輒鳴向禪堂﹐僧卽出肅﹞﹐佛光四面現曇華。鐘魚隱隱傳天梵﹐臺閣層層簇石霞。百囀時聞山樂鳥﹐一株獨放木蓮花﹝惟黃山有此花鳥﹞。長空碧落流丹液﹐好向雲中泛月槎。

《文殊院》曲磴天邊路百回﹐此身長傍白雲隈。看山有膽雙眸豁﹐鋪海無聲萬象來。夜放佛光人指月﹐上升旭日下鳴雷。文殊座出懸崖頂﹐趺坐忘年長苔綠。

《蓮花峯》一望空蒼未有涯﹐海云千頃泛蓮花。茫茫練影橫三浙﹐點點煙光簇九華。崖隙尙畱春樂水﹐峯尖長掛煉丹霞。懸松臥石皆成像﹐半壁晴光半壁遮。﹝隨看各成一象物﹐形畢具﹐松石也﹐寄世間少有﹞

附《懷黃詩》予甲寅春暮入黃山﹐裹糧作半月遊。四月朔﹐宿文殊院﹐更深忽放白光﹐置身銀世界中﹐山鳥齊鳴﹐諸峯了了﹐生平得未曾有﹐移時一無所見﹐今十八年矣。近友人以《黃山記遊》寄正夫﹐玆山巖壑松石之奇﹐朝夕變色﹐今昔異狀﹐出人意表﹐𨿽善繪﹐妙處不傳也。予閱山記夥矣﹐誰盡其勝者﹖旣未能盡其勝﹐又烏乎記﹖山有舊題額曰「到者方知。」又曰「豈有此理﹖」又曰「不可思議。」得此十二字﹐千百篇遊記可炬也。偶觸予心用疊舊韻懷之﹐要不過憶當年吾目之所及﹐吾走之所到﹐以志昔遊而已﹐亦安能盡玆山之萬一哉﹖

摩云直躡谷中樓﹐珠闕瓊臺得從遊。紫石文虹窺澗飲﹐靑鸞翠靄逐巖流。山彌溟渤空濤湧﹐僧學猱猸絕壁畱。一杖撥開瑤艸徑﹐涼生三伏已深秋。

古壁苔封玉簡塵﹐丹山碧水好尋眞。名都定鼎來天子﹐立石拖紳拜聖人﹝石丈孤聳﹐冠裳特立﹐儼然尼邱﹐指目孫子峯﹐予拜其下﹞。巖�玲瓏時萬變﹐松虯蟠結老無伸。書堂傍寺淸潭近﹐舊日逃名說鄭綸﹝鄭師山先生卻聘﹐隱此築室祥符寺畔﹐至今釣石尙存﹞。

虛空皴染半畱余﹐云幟霞標擁梵居。邃洞不知秦歲月﹐空門安事漢詩書。泉根沸塵心淨﹐山骨蒼寒世味疏。菜甲茶槍僧共好﹐六時淸響吼鐘魚。

天工巧琢破庸論﹐臼竈長畱藥不存。蓮母婆娑攜九子﹝蓮峯中立爲眾蓮母﹐先明項居其下﹐小岫聚如菡萏﹐曰九子也﹞﹐石人傴僂弄諸孫﹝石人峯卽老人峯﹐慈光至此二十里﹞。淸泉直瀉千秋谷﹐丹液遙傾五斗樽。憑仗鞋尖難徧踏﹐云深空ツ錦霞墩﹝山中霞錦洞有仙墩﹐可望而不可卽﹞。

《再懷黃疊韻》可是昆侖十二樓﹐攢峯疊舊曾遊。猿蹲岫頂呼松渡﹐云過山椒學水流。萎翳多年紅木出﹐采樵無路紫芝畱。半空笙築喧天樂﹐六月平添萬頃秋。

寺門誰掃落花塵﹐松谷云深認不眞。山錫黃名畱帝迹﹐我吟白句尙仙人﹝黃山題詩自李謫仙起﹞。劃開峭壁丹砂瀉﹐界破空巖素練伸。猿接蛇盤陰洞合﹐蘿龕香篆展煙綸。

峻テ玉立百千餘﹐洗竹彖刂桑隱者居。掛瀑有聲皆薄激﹝薄而爲雷激而爲霆﹞﹐圍屏無石不圖書。仙燈晃朗迎還送﹐蓮瓣芬葩密復疏。隔絕深巖難棧渡﹐毿毿松檜蔭龜魚﹝龜魚石距蓮花峯數十步深巖四絕從無人到﹞。

煙封苔鎖靜推論﹐畱得仙棋一局存﹝棋石峯有枰方正仙人對弈處﹞。天半松林﹝峯名﹞搖馬鬣﹐﹤谷其﹥中石筍長龍孫﹝﹤谷其﹥在石筍峯下�人間所有物眾松石無不備俱﹞。流來香髓分金液﹐持去瓊漿飲玉樽﹝軒轅至湯池見玉壺持歸石室飲瓊漿升天出周書異記﹞。我亦暮年思屏迹﹐疑嵐積翠潤云墩。

《三懷黃》﹝有序﹞

於子章云曰「綸伸孫墩﹐韻之最枯者﹐疊至五百八章﹐古今倡和所少。玆《懷黃》八律﹐自然渾合﹐足爲山靈寫照﹐且無一重意復句﹐正如黃河水從天注﹐浩乎莫知其所止﹐韻盡矣乎未也。」予曰「黃山以峯名者三十六﹐析之爲三百六十﹐再析之三千六百三萬六千﹐無一松一石不耐人思﹐思無窮﹐詩亦無窮﹐安有盡乎﹖因疊前韻﹐復作《懷黃》八章。

四圍靑翠骨丹樓﹐壁立千尋浙上游。無火寒泉長鼎沸﹐不花雜樹盡葩流。深松鶯石聲聲囀﹝松谷鶯石時聞其轉﹞﹐曲澗鳴弦裊裊畱﹝橫石如琴水沸琴上有聲爲嗚弦澗﹞。天際云行多變幻﹐懷黃入夢恰逢秋。

繡嶺紅泉隔世塵﹐何須遠慕穎陽眞。天都石室髙千仞﹐帝子仙蹤止一人。海內無山觀已止﹝徐霞客遊歷徧天下﹐對人云「登黃山﹐天下無山﹐觀止矣﹞﹐空中布海志方伸﹝予遊黃山見佛光而未見鐘海柳宗元有吾聞九疑好夙志今欲伸之句予又何時得伸此志也﹞。雙溪齒齒傳曹阮﹐咫尺煙波獨繭綸。

經幢寺鼓放參余﹐百級砂巖架樹居。禽樂分迎前後海﹐苔花半蝕古今書。淩雲古檜盤雕健﹐絕壁溫杉捲木疏﹝杉木剝之可捲作甑盤等器﹞。俯份陰晴山鸛巧﹐石中長水養巢魚﹝山鸛有長水石於巢中養魚﹞。

叫絕髙空未易論﹐心眸了了夢魂存。蕩胸云湧蓮中蕊﹐繞膝峯羅乳下孫。願挹仙瓢分玉液﹐不捶士鼓飲窪樽。天然石琢畱泉廠﹐發皴肌沐燠墩。

《四懷黃疊韻》峯羅峙拱僧樓﹐可記蒼茫夢裏遊﹖石腹松穿山骨斷﹐巒頭瀑瀉練光流。龍髯織就纖纖長﹐馬迹印深顆顆畱﹝俱軒轅山中遺迹﹞。海黑江黃雙到眼﹐木蓮開落自春秋﹝樹大如拱﹐花葉皆九出﹐惟黃山獨有﹞。

煉塊蒸砂久去塵﹐往來多半是羣眞。仙源曲徑通香谷﹐石支長年作老人。鐵笛橫吹三弄去﹐銀罌斜厭一肩伸﹝登云梯一道入﹐嵌石壁中吹笛智聾老攜具至﹐呼之同飲﹐如夢中事矣﹞。無凹投足憑空度﹐挽葛攀茆若轉綸。

寒骨淒神股栗余﹐一僧掛衲老巢居。丹梯古蘚封遺篆﹐玉笈眞言祕素書。爛日掀霞峯攫搏﹐耕煙織翠樹森疏。鏘鏘暗響流何處﹖亂石騰空駭躍魚。

掀眉蹲坐口難論﹐滴水凝膏玉髓存。三竺五臺稱仲氏﹐九華雙目作曾孫。螭頭長傍呼龍石﹝山有四足魚﹐螭首﹐疑其龍也。峭壁題日呼龍石﹞﹐苔脈遙分引液樽﹝有苔脈出淸泉一綫﹐晝夜盈石樽﹐用供一僧。題日引液﹞。蒼豹斑龍空壁嘯﹐懸藤垂蔦曳危墩。

松蘿山髙一百六十仞﹐周十五里﹐山半石壁插天﹐峯巒攢簇﹐松蘿交映﹐有禪庵焉。創於唐﹐遷於元﹐新有大悲殿寄蘿庵﹐並勝槪也。山蜿蜒數里﹐如列屏障﹐於縣治之北﹐左幹騰躍﹐東下則入﹐歙諸髙峯﹐乃旋面而西﹐爲邑巨鎭。出北郭﹐從東行爲入山徑﹐崎嶇幽絕﹐不納輪蹄﹐石嶂峽流﹐人穿鳥道﹐歷山隈﹐逾峻嶺﹐復坦夷﹐而岡阜別一洞天。再入則危石戛泉﹐潺迸玉﹐復數里而層巒回合﹐鬱蔥吞吐﹐俗呼爲金佛山。蓋未有金佛庵﹐實爲松蘿山也。﹝《休寧縣誌》﹞

松蘿茶擅名天下﹐實則惟山頂一片香﹐甘異他產﹐餘皆北源茶﹐冒名松蘿者也。松蘿產茶﹐不過數斤﹐而官司采取﹐山民病之﹐並將絕其種類。噫﹗天下之名非其實者﹐又豈獨一蘿松茶哉﹖

古城巖在縣東七里﹐上有歙州治舊基。下有巨石﹐髙丈餘﹐宋邑宰鄒補之手書兌卦﹐爲磨崖碑。山麓兩巨石﹐夾立如門。循門而工﹐有兩石如鵝﹐兩鵝入洞﹐各見後半體﹐崖巓爲汪王故宮。宣和間﹐攺爲萬安山。相傳明太祖臨徽州﹐曾駐蹕占簽。後敕祀榜文云「神兵助順﹐復名萬歲山。」宮外有禪庵﹐萬曆間祝令世祿建還古書院﹐後建中臺閣。又東障建文筆峯﹐西建文昌閣﹐東之下流有髙公橋﹐依山爲榭﹐稱名勝焉。﹝同上﹞

休之奇峯巖岫﹐如古城者多矣﹐而余獨依依焉者﹐則以余世居其下也。昔越國公汪華王六州起兵於此﹐巖山之下﹐碧流如帶。余與村人約倡放生池﹐遊鱗萬計﹐不避遊人﹐樂矣哉﹗斯邱乎﹖前後記見《萬靑閣集》。

《巖山前晚眺》宿靄捲晴空﹐松飈沁心耳。石門隔塵氛﹐谷聲追杖履。白浪翻長汀﹐蒼翠擁舊市。魴鯉振采鱗﹐溪光疊羅綺。云幔覆霞城﹐儼然新壁壘。小小邱壑奇﹐矚覽時徙倚。回景風煙沈﹐天白翔陽紫。

叢羅夾路深﹐淸聲泛俗耳。伸腳絕束襪﹐誰度彭澤履﹖急澑激髙春﹐棕稻成小市。古埔摩層窮﹐半空散霞綺。石溪勢回縈﹐列岫排軍壘。苔蘚繡荒臯﹐翠屏恣攀倚。虛煙出水南﹐瞑色變蒼紫。

鳳凰山一名鳳山﹐又名靈鳥山﹐在縣西二里。目白雲峯翼然而來﹐盡於夾溪二水之會﹐下臨孔道﹐趾方頂平﹐爲海陽舊治。旁有小池曰鳳池﹐金太史聲讀書處也。登山遠眺﹐東有古城﹐蔚然蹲立﹔南則落石兀然衡幾﹔西則齊云﹛山律﹜沓靄﹔北則黃海天都﹐千朵芙蓉﹐灩灩云表。﹝同上﹞

落石臺在縣西南二里﹐舊名斷石山﹐宋邑令呂大防題。明張令汝懋題曰「海陽多佳山水﹐如落石臺更爲奇勝。當溪流環繞間﹐嵌寄巨石﹐若從天墮﹐落石之名﹐意有自乎﹖」﹝同上﹞

袁中郎詩所云「雙溪分燕尾」﹐卽此處也。《廣輿記》舊云「舟經此必祭。有二舟同泊﹐一祭一不祭。神夜吹祭者北岸﹐巖崩﹐壓不祭之舟。」其傳已久﹐然屬荒唐。

石橋巖在白嶽山西﹐原名岐山﹐石壁千尺﹐有天成石梁。一山上坦而下闕﹐闕圓如月﹐上坦如梁﹐長十餘丈﹐廣三丈﹐可供登覽。當闕半里﹐特峙一峯﹐曰逼霄﹐形如立兔搗月宮﹐皆天巧也。﹝同上﹞

張公山卽古率山﹐由五嶺西北﹐重岡大嶺﹐源深根盤﹐周百餘里。昔有張公隱此采藥﹐煉丹數十年﹐忽不知所之﹐故名。山居嫠休之間﹐實爲鄱浙二江之大源。《山海經》云「漸江出三天子﹐都在率東。」麗道元所稱三天子都在黟南巒山中﹐卽其地也。其陽西流入彭蠡﹔其陰則東流百七十里﹐北合吉陽之水爲漸江。﹝同上﹞

漸水出一源而東西分流﹐東行三百六十灘﹐達嚴州﹐下三浙﹐卽所謂新安江也。西行亦三百六十灘﹐下汴梁﹐入鄱湖﹐徽郡形勢﹐可謂最髙。

《漢志》云﹕漸江水出黟縣南。今浙嶺屬婺源﹐溪屬休寧。自此兩溪合﹐水港益大﹐渚淸沙白﹐岸闊墅深﹐映日成藍﹐拱陰聚碧﹐千條萬派﹐自上溪口至率口東來﹐百餘里矣。觳紋錦浪﹐可數遊鱗﹐下見白石﹐歷歷如在鏡中。沂流而上﹐則川巖參差﹐崗岫縈繞﹐一綫水道﹐皆自含砑怪石中﹐百折而進﹐灣曲險伏﹐萬山俯瞰。顧大史瑞屏謂「處處皆惠泉﹐在在皆龍井﹐」有以也。又流四十里﹐至浦口﹐徽郡歙浦之水﹐方含流而爲新安江。袁中郎記曰「新安江淸澈見底﹐峯巒疊翠﹐隱隱見水中﹐時有突出水面者﹐嵌空如湖石﹐江行之一快也。」江爲山所夾﹐東流千里﹐石湍迅速﹐目所注視﹐輔不能了。而山喜爲迥合﹐數步一轉﹐前舟莽莽﹐忽如入壁﹐折而隨之﹐乃知其爲竇也。新安江徑嚴州至錢塘入海﹐自張公山至錢塘﹐共三百六十灘﹐諺云「一灘髙一丈﹐徽州在天上。」李供奉詩云「聞說京華渡﹐東連五百灘。他年一攜手﹐搖艇入新安。」﹝同上﹞

問政山爲縣治屏障﹐宛若舞鳳翔鸞﹐遊龍伏虎﹐一名華屏﹐叢筱千霄﹐濕翠沾人。山椒有髙眉峯﹐唐有千方外者﹐自荊南掌書記﹐棄妻學道。其從弟徳晦刺史歙州﹐來訪之﹐徳晦爲築室山上﹐號問政山房。﹝《歙縣誌》﹞

龍井山一名鶴頂山﹐橫截練江﹐雄挾漁梁澎之音﹐驚川舌谷。相傳宣州刺史訪仙待渡於此﹐俗所謂訪仙橋也。上建禹廟﹐復道巍樓﹐白綺分。上有文昌閣﹐登望見練江如帶﹐馳波跳沫﹐舟楫鱗次﹐魚鳥上下﹐最爲遐矚。﹝同上﹞

岑山屹立中流﹐石勢﹐水聲潑氵爵﹐蚪松插天﹐蒼蘚薈蔚﹐瀉入碧潭﹐巓平夷。唐天祜間建寺曰周流﹐元鄭玉嘗結屋其上﹐名讀書樓﹐因更山曰小焦山﹐下爲鄭公釣臺。﹝同上﹞

丰樂溪出黃山﹐湯溪﹐其自白雲溪松谷澗九龍潭消搖溪者﹐皆趨太平。其左支經桑嶺會文溪﹐經海陽縣治﹐入於漸江淮浮溪﹐經雲門峯。下會曹溪阮溪容溪﹐入於丰樂﹐而支於汪溪氵眾溪﹐眾水會之﹐溪流始大。又五里爲龍擺溪﹐虯龍蟯蜒﹐過笙溪琴溪﹐四合於仙人臺﹐折入谷口﹐引溪流入澗﹐名曰閶闔溪。有庵曰圓通﹐臨於北阜﹐虯松翠壁﹐居然有石峽想。稍下爲鶴林庵﹐潘之恆有詩云「經僻狹如綫﹐攢峯密似云。」蓋幽絕之嶠也。又行二里﹐誨有潭澄淸﹐而波濤砰擊﹐俱以狀元名﹐以與舒雅之居近也。中多飛鳧泛渚﹐昔人呼爲雪鳧焉﹕又折而東﹐長林叢薄﹐旌亭椽捨﹐溪行至此﹐漸覺魚鳥依人﹐堪作濠濮間想。又十里經巖鎭﹐繞陰山之下﹐潁水會之﹐趨於潛虯山﹐鳴珠發籟﹐淵無潛鱗﹐飛虹翼之﹐如在蓬島。又折而東南二十里﹐與富資水合流入如練江。﹝同上﹞

龍潭在婺源城東百里﹐山澗僻處﹐頗稱靈異。夾澗石爲﹝1234﹞﹐風景忽殊﹐在崖間時﹐見瀑布奇甚。凡垂如簾者﹐一爲三折﹕及直而懸者﹐又各一少。前山益峻峭闃寂﹐摸捫蘿蔦﹐揭厲漣漪。蓋深涉於虎豹蛇虺之域﹐已逼靈境。又前及里許﹐逾澗循其石崖靑壁﹐逕崩崖裂。石下復逾澗﹐左入潭﹐在大石峯﹐距絕壁下石﹐掬兩股爲崖瀑。自其後乘髙怒噴﹐直下數十尺﹐遠望如出穴中﹐雹狂雨狠﹐淙淙不絕。而其細者空霏微﹐如薄霧潭﹐砑而喫之﹐周迥可二百餘步﹐搖光蕩綠﹐莫測其深。曰是始流平地﹐爲澗潭﹐上陰幽黯黑﹐風雨水气合而爲淸﹐竦人肌骨。聞其上復有小潭﹐亦龍所窟﹐水自石門入而注焉﹐逕迂險﹐不可上。﹝汪古逸《遊龍潭記》﹞

葉村之山最秀拔者﹐爲飛來峯﹐攢靑蹙翠﹐排云禦風﹐踴躍奮迅﹐自天而下。其旁諸山﹐羽翼玆峯﹐亦皆搜奇抉怪﹐以自納無隱焉。﹝程黟南《山雨樓記》﹞

由屯溪溯流﹐西南入張公山二百里﹐盡浙之源水﹐皆自髙注下﹐湍流浚急﹐難殘者可揭也。當山水奇會處﹐匪匯爲蛟龍窟宅﹐自浮游至惟潭﹐以潭名且十數﹐而月潭最奇。潭上兩山相揖﹐如牛飲於溪﹐其鼻皆巨石﹐夾溪對峙如門。其南有山﹐諸小水來會﹐離立參拱﹐故潭形正圓﹐其深不可測也。每春夏溪流大漲﹐東於石門﹐湧而復墜﹐則震蕩迥﹐聲震天地﹐勢摧山嶽。齊之所入﹐深若歸虛﹔汩之所出﹐旋如車輪。使人目眩心掉﹐不可端視。其水落波平﹐則淺深一碧﹐瑩徹無瑕﹐鳥飛魚躍於溪光山色間﹐皆悠然自適。夾溪多白沙翠竹﹐販舟魚艇﹐往來其間﹐如畫圖然﹐而雪天尢爲淸絕﹐此月潭之大都也﹝東山公《月潭八景記》﹞。

績溪之東涉端瀨﹐逾坡陀山﹐行五六里﹐巨石嵌立崖谷間﹐而髙﹐瑩然而明光﹐洞然鑑人毛髮﹐爲一邑勝槪。﹝舒道原《石照記》﹞

●卷四。撚須寄寄園主人曰「天地非塊然者也﹐雷激風號﹐木喧谷響﹐凡物皆然。況人有靈象﹐且口與舌﹐豈能默默哉﹖卿云復旦﹐始於中古而後﹐踵事增華﹐日趨月盛﹐勢自使之然也。溯其原根﹐亦可以槪詩之大凡矣。唐人以後詩話頗多﹐而近今缺如﹐輯而補之﹐自不可少。乩詩𨿽涉怪誕﹐當其揮灑錯落﹐頗有出人意表者﹐並錄其尢。可信不可信﹐一聽之人﹐余無容心焉。」

◎詩原山林廊廟﹐莫不有抒發性情之具。詩也者﹐天地自然之音也﹐風雨雷電日月星辰﹐孰非天地之詩哉。顧吾獨不解夫世之師心目詡者﹐遂謂短笛無腔﹐不妨信口﹐是何可不溯夫根源。

五言詩始於李陵蘇武河梁之吟﹐而五律之祖﹐又推沈約詠詩云「登臺望秋月﹐會圃臨春風。秋至湣衰艸﹐寒來悲落桐。夕行聞夜鶴﹐晨徵聽曉鴻。解佩去朝市﹐被褐守山東。」﹝《詩話叢談》﹞

七言詩肇於柏梁﹐盛於建安﹐然《三百篇》中七字句甚多﹐楚狂《接輿歌》﹐寧戚《扣牛歌》﹐項籍《垓下歌》﹐漢髙《大風歌》﹐皆七字濫觴。楊升庵千裏面談引梁簡文帝《春情》一首﹐陳後主《聽箏》一首﹐溫子升《搗衣》一首﹐隋王《北山》一首﹐爲七律濫觴。然八句中皆雜五言二句﹐每首只五十二字耳。﹝附詩《春情》﹞「蝶黃花紫燕相追﹐楊低柳合路塵飛。已見垂鉤掛綠樹﹐誠知淇水沾羅衣。兩童夾車問不已﹐五馬城南猶未歸。鶯啼春欲駛﹐無爲空掩扉。」﹝《聽箏》﹞「文窗毒瑁影嬋娟﹐香幃翡翠出神仙。促柱點唇鶯欲語﹐調弦繁爪雁相連。秦聲本白楊家解﹐吳兪那知謝傅憐。只愁芳夜促﹐蘭膏無柰煎。」﹝《搗衣》﹞「長安城中望夜長﹐佳人錦石搗流黃。香杵紋砧知遠近﹐傳聲遞向何淒涼﹖七夕長河爛﹐中秋明月光。翳翁塞邊絕候雁﹐鴛鴦樓上望天狼。」﹝《北山》﹞舊知山裏絕氛埃﹐登髙日莫心悠哉﹗子平一去何時返﹖仲叔長遊遂不來。幽蘭獨夜淸琴曲﹐桂樹淩雲濁酒杯。槁項同枯木﹐丹心等死灰。「﹝《幽艸軒集》﹞

任云「六言詩始於谷永。」然《文選》注引董仲舒琴歌二句﹐亦六言﹐不始於谷永明矣。《樂府滿歌行尾》一解﹐命如鑿石見火﹐居世竟能幾時﹖亦六言也。﹝《升庵外集》﹞

六朝沈君攸有《桂楫泛中河》詩雄渾工致﹐是七言排律﹐仍先於七言律也。若初唐則有蔡孚《打球篇》云「徳陽官北苑東陬﹐云作髙臺月作樓。金錘玉鑿千金地﹐寶杖周紋七寶球。竇融一家三尙主﹐梁冀頻封萬戶侯。容色從來荷恩顧﹐意气平生事俠遊。共道用兵如斷蔗﹐俱能走馬入長楸。紅鬣錦鬟風驟驥﹐黃駱靑絲電紫驑。奔星亂下花場裏﹐初月飛來畫杖頭。自有長鳴須決勝﹐能馳迅足滿先籌。曹王漫說彈棋妙﹐劇孟休矜六博投。薄莫漢宮愉樂罷﹐還歸堯室曉垂旒。」﹝同上﹞

絕句者﹐一句一絕﹐起於「春水滿四澤﹐夏云多奇峯﹐秋月揚明暉﹐冬嶺秀孤松」也。或以爲淵明詩﹐非也。杜詩「兩个黃鸝鳴翠柳」﹐實祖之。王維詩﹕「柳條拂地不忍折﹐松柏稍雲從更長。藤花欲暗藏猱子﹐柏葉初齊養麝香。」宋六一翁亦有一首云「夜涼吹笛千山月﹐路暗迷人百種花。棋散不知人換世﹐煙闌無柰客思家。」皆此體也。《樂府》有《打起黃鶯兒》一首﹐意連句圓﹐未嘗間斷﹐當此意﹐便有神聖工巧。﹝同上﹞

《黃帝。彈歌》﹐斷竹﹐戚木﹐飛土﹐逐肉二言之始也。《詩。頌》「振振鷺﹐鷺於飛﹐歌咽咽﹐醉言歸」﹐三言之始也。「郁陶乎予心﹐顏厚有忸怩﹐」五言之始也。《詩。雅》﹐「我不敢效我友白逸」﹐李長吉「酒不到劉伶墳上土」﹐八言之始也。杜詩「男兒生不成名身已老」﹐九言也。李太白「黃帝鑄鼎於荊山煉丹砂﹐丹砂成騎龍飛上太淸家」﹐十言也。東坡詩「山中故人應有招我歸來篇」﹐十一言也。﹝同上﹞

元天目山釋明木中峯有九言《梅花詩》云「昨夜東風吹折中林稍﹐渡口小艇滚入沙灘幻。野樹古梅獨臥寒屋角﹐疏影橫斜暗上書窗敲。半枯半活幾个ㄓ蓓蕾﹐欲開未開數點含香苞。縱使畫工奇妙也縮手﹐我愛淸香故把新詩嘲。」後楊愼作云「玄冬小春十月微陽回﹐綠萼梅蕊蚤傍南枝開。折贈未寄陸凱隴頭去﹐相思忽到盧仝窗下來。歌殘水調沈珠明月浦﹐舞破山香碎玉淩風臺。錯認髙樓三弄叫云笛﹐無柰二十四番花信催。」盧贊元《瞻梅花詩》云「天將花王國艷殿春色﹐瞻梅洗妝素頰相追陪。絕勝濃英綴枝不韻李﹐堪友橫斜照水攙先梅。瑤池董雙成浴香肌露﹐竹林嵇叔夜醉玉山頹。風流何事不入錦囊句﹐淸和天气直挽靑陽回。」九字律也。﹝《珊瑚編》﹞

作九言詩貴在渾成勁健﹐亦備一體﹐余曾有《詠竹》句。題於齊雲山嶽半云「只覺淸於孤山處士梅﹐胡然澹若彭澤先生柳。」

古有三句之詩﹐意足詞贍﹐盤屈於二十一字中﹐最爲難工。岑之敬《當墟曲》云「明月二八照花新﹐當壚十五晚畱賓﹐回眸百萬橫自陳。」《唐傳奇》無名氏《春詞》云「楊柳裊裊隨風急﹐西樓美人春夢中﹐繡簾斜卷千條入。」宋謝臯羽《寄鄧牧心》云「杜鵑花開桑葉齊﹐戴勝芋生藥苗肥﹐九錢山人歸未歸﹖」洪武中詹天瞿《寄山中友人》云「桂樹蒼蒼月如霧﹐山中故人讀書處﹐白露濕衣不可去。」又《古步虛詞》云「三十六天髙太淸﹐元君夫人蹋云語﹐吟風颯颯吹玉笙。」南提學彭綱《詠刺桐花》云「樹頭樹底花楚楚﹐風吹綠葉翠翩翩﹐露出幾枝紅鸚鵡。」﹝《升庵外集》﹞

《漁隱叢話白雪浪齋日記》云「退之聯句﹐古無此法﹐自退之新心開辟。予觀謝宣城有聯句七篇﹐陶靖節有聯句一篇﹐杜工部有聯句一篇﹐則諸公已先爲之﹐退之亦是沿襲。今考之漁隱所言﹐亦未爲得聯句實起於漢柏梁臺﹐非始於靖節諸人也。又何遜李白顏眞卿皆有是作﹐亦不特宣城工部而已。﹝《東齋記事》﹞

歐陽文忠守潁日﹐因小雪會飲聚星堂﹐賦詩約不得用玉月梨梅練絮白舞鵝鶴等字。歐公一篇云「脫遺前言笑塵雜﹐搜索髙家窺冥漠。」自後四十餘年﹐莫有繼者。元六年﹐東坡在潁﹐因禱雪於張龍公獲應﹐遂復舉前體﹐其末云「汝南先賢有故事﹐醉翁詩話誰能說﹖當時號令君聽取﹐白戰不許持寸鐵。」﹝《漫婁詩話》﹞

藥名詩﹐世雲起自陳業﹐非也﹐東漢已有離合體﹐至唐始著藥名之號。如張籍《答鄱陽客》「江臯歲暮相逢地﹐黃葉霜前半夏枝﹐子夜吟詩向松桂﹐心中萬事喜君知。」是也。﹝《金玉詩話》﹞

集句是國初有之﹐未盛也。至石曼卿人物開敏﹐以文爲戲﹐然後大著。嘗見手書下第偶成﹕「一生不得文章力﹐欲上靑雲未有因。聖主不勞千里召﹐妲娥可惜一枝春。鳳凰詔下𨿽沾命﹐豹虎叢中也立身。啼得血流無用處﹐著朱騎馬定何人﹖」又云「年去年來來去忙﹐爲他人作嫁衣裳。仰天大笑出門去﹐獨對東風舞一場。」至元丰間﹐王文公益工於此﹐人言此起自公﹐非也。杜少陵云「作詩用事﹐要如釋語﹐水中著鹽﹐飲水乃知鹽味。」此說詩家祕密藏也。如「五更鼓角聲悲壯﹐三峽星河影動搖」﹐一人徒見淩轢造化之工﹐不知乃用事也。禰衡《撾漁陽摻》悲壯﹐《漢武故事》星辰影動搖﹐方朔爲民勞之應﹐則善用故事者﹐如擊風捕影﹐豈有迹耶﹖此理殆不容聲﹐予乃顯言之﹐已落第二義矣。﹝同上﹞

梁武帝《江南美》云「種花雜色滿上林﹐野芳耀彩垂輕陰﹐連手蹭蹀舞春心。舞春心﹐臨歲腴﹐中人望﹐獨踟躕。」此辭絕妙。塡悶起於唐人﹐而六朝已濫觴矣。其餘若《美人聯》《錦江南》《稚女》渚篇﹐皆是《樂府》具載﹐不盡錄也。﹝《升庵辭品》﹞

古詩皆詠之﹐然後以聲依之﹐詠以成曲﹐謂之協律﹐詩外有和聞﹐所謂曲也。唐人乃以詞塡入曲中﹐不復用和聲。此格𨿽云自王涯始﹐然正元元和之間﹐爲之者已多﹐有在涯前者。又小曲有「咸陽沽酒寶釵空」之句﹐云李白作﹐《花間集》乃云張祕所爲莫知孰是。楊繪《本事曲子》云「近世謂小詞起於溫飛卿﹐然王建有宮中三臺宮中凋笑﹐樂天有謝秋娘一去望江南。」又曰「近傳一闋云李白制﹐卽今《菩薩蠻》﹐其詞非白不能及此﹐信其自白始也。劉府《靑瑣集》隋《海山記》中﹐有《望江南》調﹐卽煬帝世﹐已有其事矣。」﹝《筆談》﹞

家語﹕舜作南風之詩﹐此則禦制之始。﹝《稗史》﹞

王昌齡《灞池》詩﹐「開門望長川﹐薄莫見漁者。借問白頭翁﹐垂綸幾年也﹖」二韻俱助語﹐殊有致。孟襄陽詩﹐「所居最幽絕﹐所住皆靜者。依止此山門﹐誰能效丘也﹖」亦瀟灑可喜。﹝《焦氏筆乘》﹞

「漢宮一百四十五﹐多下珠簾閉瑣窗。何處營巢夏將半﹐茅檐煙樹語雙雙。」此杜牧《燕子》詩也。一百四十五﹐見《文選》注。大抵牧之詩好用數目堆積﹐如「南朝四百八十寺﹐」「二十四橋明月夜」﹐「故鄕七十五長亭」是也。﹝《含煙閣詩話》﹞

聯句自唐有之﹐若與坐客聯句﹐則互送爲煩。據成式《廬陵官下記》截取斑竹﹐以遞送聯句﹐謂之句枝。或角押惡韻﹐或煎碗茶﹐爲八韻詩﹐皆謂之集聯。若志於不朽﹐則太苦。客揀穩韻無所得﹐輒已謂之苦聯。句句共押平聲好韻不僻者﹐書於竹筒﹐謂之韻牒。﹝同上﹞

《稗史》云「詩有一句疊三字者﹐如吳融《秋樹》詩云﹕」一聲南雁已先紅﹐扌戚扌戚淒淒葉葉同『是也。有一句連三字者﹐如劉駕雲﹕「樹樹樹稍啼曉鶯﹐夜夜夜深聞子規。』是也。有二句連三字者﹐如白樂天云﹕」新詩三十軸﹐軸軸金玉聲。『是也。有雙聯疊字者﹐如《古詩》云「靑靑河畔艸﹐鬱鬱園中柳﹔盈盈樓上女﹐皎皎當窗牖﹔娥娥紅粉妝﹐纖纖出素手﹐』是也。有七聯疊寫者﹐昌黎《南山》詩云﹕」延延離又屬﹐叛歸遘﹐喁喁魚闖萍﹐落落月徑宿。閔閔樹墻垣﹐架庫廏﹐參參削劍戟﹐奐奐銜瑩秀。敷敷花坡萼﹐屋摧ニ﹐悠悠舒而安﹐兀兀狂明狃。超超出猶奔﹐蠢蠢駭不懋。『是也。然宋人《詠四溪》云「灣灣灣處復灣灣﹐』更疊更切愈出愈奇矣。」﹝《萬靑閣偶談》﹞

予《春遊賦懷》詩﹐有「看山山上山經看﹐畱客客中客易畱」﹐亦殊不厭其疊也。

閩僧懷有詩二絕云「家住閩山東復來﹐其中歲歲有花紅﹐而今再到花紅處﹐花在舊時紅處紅。」「家在閩山西復西﹐其中歲歲有鶯啼﹐而今再到鶯啼處﹐鶯在舊時隔處啼。」人多誦之。﹝《客中開集》﹞

王荊公詩﹐有「老景春可惜﹐無花可畱得﹐莫嫌柳渾靑﹐終恨李太白」之句﹐以古人姓名藏句﹐中蓋以文爲戲﹐或者以前無此體﹐自公始見之。嘗讀《權徳輿集》其一篇云「藩宣秉戎寄﹐衡石崇位勢。年紀信不畱﹐弛張良自愧。樵蘇則爲愜﹐瓜李斯可畏。不顧榮官尊﹐每陳農畝利。居家類嚴﹐負郭射斂積。忌滿寵生嫌﹐養蒙恬勝智。疏鐘皓月曉﹐晚景丹霞異。澗谷永不諼﹐山梁冀無累。餘符生肇學﹐得展禽尙志。從此直不疑﹐支離疏世事。」則徳輿嘗爲此體。﹝《稗史》﹞

稗史論古樂府﹐「古人師手匠心﹐而又情眞景切﹐其詞自佳。今人就題擬作﹐如畫者寫眞﹐𨿽形色相肖﹐而生人之神气﹐安可得哉﹖杜少陵不擬題而自作﹐如前後《出塞》《新婚別》《無家別》《新安吏》《玉華宮》參之《樂府》﹐何啻伯仲﹖蓋平日造詣有淵然自得之趣﹐故臨文神情自別。」明李西崖詠古諸作﹐近日尢展成《明史一百首》﹐俱是異觀。﹝《嘯虹筆記》﹞

《古今樂錄》云「傖歌以一句爲一解﹐中國以一章爲一解。」王僧虔啟曰「古曰章﹐今曰解。」解有多少﹐當是先詩而後聲。詩敍事﹐聲成文﹐必使志盡於詩﹐音盡於曲。是以作詩有丰約﹐制解有多少。又諸曲調皆有辭有聲﹐而大曲又有艷有趨有亂。辭者其歌詩也﹐聲者若羊吾夷伊那何之類也。艷在曲之前﹐趨與亂在曲之後﹐亦猶吳聲西曲﹐前有和﹐後有送也。升庵謂艷在曲之前﹐與吳聲之和﹐若今之引子。趨與亂在曲之後﹐與吳聲之送﹐若今之尾聲。羊吾夷伊那何皆辭之餘音弱弱﹐有聲無字﹐𨿽借字作譜而無義﹐若今之哩羅連牛也﹐知此可以讀《古樂府》矣。﹝《升庵外集》﹞

陳后山詩﹐「吳詠未至慢﹐楚語不假些。」任淵注云「慢謂南朝慢休﹐如徐庾之作。」余謂此解是也﹐但未原其始。《樂記》云「宮商角徵羽﹐五者皆亂疊相陵﹐謂之慢。」又曰「鄭衛之音﹐亂世之音也﹐比談慢矣。」宋詞有《聲聲慢》《石州慢》《惜餘春慢》《木蘭花慢》《拜星月慢》《瀟湘逢故人慢》﹐皆雜比成調﹐古謂之嘖曲。嘖與賾同﹐雜亂也。琴曲有名散﹐元曲有名犯﹐又曲中入破﹐義亦如此。﹝同上﹞

王彪之《竹賦》云「上承霄而防露﹐下漏月而來風。庇淸彈於幕下﹐影棹歌於帷中。」蓋楚人男女相悅之曲﹐有《防露》﹐有《雞鳴》﹐如今之《竹枝》。《東坡志林》亦云然﹐則《竹枝》之來亦古矣。《詩》野有蔓艸﹐推之防露之意可知。﹝《稗史》﹞

《陽柳枝》﹐卽古折楊柳枝義也﹐木歌亡隋之曲﹐故陳子昂有詩云「萬里長江一帶開﹐岸邊楊柳幾千栽﹐錦帆未落干戈起﹐惆悵龍舟去不回。」後白居易有愛姬樊素善歌﹐小蠻善舞﹐故當時詩曰「櫻桃樊素口﹐楊柳小蠻腰。」年旣髙邁﹐小蠻方丰艷﹐乃作《楊柳枝》詞以托意﹐曰「一樹春風萬萬枝﹐嫩於金石軟於詩﹐永丰西角荒園裏﹐盡日無人屬阿誰﹖」及宣宗朝國樂唱是詞﹐帝問誰制﹐永丰在何處﹖左右具以對。時永丰坊西南角園中﹐有垂柳一枝﹐柳條極茂﹐因命使取二株植禁中。居易感上知名﹐且奇尙風雅﹐又作一章云「一樹飄殘委泥土﹐雙株榮耀植天庭﹐定知玄象今春後﹐柳宿光中添兩星。」故後盧貞劉禹錫等和其題﹐自是爲白氏《楊柳枝》﹐今人渾爲一題﹐莫知其故﹐而六朝《樂府》收之﹐亦不辧也。又古有折楊柳行﹐可謂甚古﹐謝靈運嘗一作之﹐余不多見也。復有月節折楊柳﹐𨿽是古詞﹐則似近於唐人意矣。﹝同上﹞

古之《樂府》詩章﹐皆被之於樂﹐今《樂府》數句後﹐則曰一解﹐又數句曰二解﹐如此言者﹐蓋卽古人之一段義終﹐則於瑟上解一柱馬也。﹝同上﹞

梁武帝宴華光殿聯句﹐曹景宗後至﹐詩韻已盡﹐沈約與以所餘競病二字。景宗操筆而成﹐所謂「去時兒女悲﹐歸來笳鼓競﹐借問行路人﹐何如霍去病」是也。初讀此了﹐未曉賦韻韻盡爲何等格法﹖偶閱《陳後主集》﹐見其序《宣猷堂宴集》五言曰「披鉤賦詠﹐逐韻多少次第而用﹐座有江扌陸瑜孔範等三人﹐後主詔得迮格﹐白易夕擲斥折字﹐其詩用韻﹐與所得韻次﹐前後正同﹐曾不攙亂一字。」乃知其說是先詩韻爲鉤﹐座客探鉤﹐各據所得﹐循序賦之﹐正後世次韻格也。唐之次韻﹐起元微之白樂天二公﹐自號元和體﹐古未有也。抑不知梁陳間已嘗出此﹐但其所次之韻﹐以探鉤所得﹐而非酬和先唱者﹐是小異耳。又楊之《洛陽伽藍記》載王肅入魏﹐捨江南故妻謝氏﹐而娶魏元帝女﹐其故妻贈之詩曰「本爲筐下蠶﹐今爲機上絲﹐得路遂騰去﹐頗憶纏綿時。」其繼室代答以謝﹐止次用絲時二韻﹐則亦以倡和爲次矣。﹝同上﹞

少陵《飲中八仙歌》﹐分八篇﹐人人各異﹐本非重韻。﹝《金玉詩話》﹞

《風雅頌》旣亡﹐一變而爲《離騷》﹐再變而爲西漢﹐三變而爲歌行雜體﹐四變而爲沈宋律詩。五言起蘇李﹐或雲起枚乘。七言起於漢武柏梁。四言起於漢楚王﹑傳韋孟。六言起於漢司農谷永。三言起於晉夏侯湛。九言起於髙貴鄕公。

以時而論﹐則有建安體﹝漢末年號曹予建父子鄴中七才子之詩﹞﹐黃初體﹝魏年號與建安相接其體一也﹞﹐正始體﹝魏年號稽阮諸公之詩﹞﹐太康體﹝晉年號左思潘嶽二張二陸諸公之詩﹞﹐元嘉體﹝宋年號顏鮑謝諸公之詩﹞﹐永明體﹝齊年號齊諸公之詩﹞﹐齊梁體﹝通兩朝而言之﹞﹐南北朝禮﹝通魏周而言之與齊梁體一也﹞﹐唐初體﹝唐初猶襲陳隋之體﹞﹐盛唐體﹝景云以後開元天寶諸公之詩﹞﹐大歷體﹝大歷十才子之詩﹞﹐元和體﹝元白諸公﹞﹐晚唐體﹐本朝體﹐﹝通前後而言之﹞元禮﹝蘇黃陳﹞﹐江西宗派體﹝山谷爲之宗﹞。以人而諭﹕則有蘇李體﹝李陵蘇武﹞﹐曹劉體﹝子建公幹﹞﹐陶體﹝淵明﹞﹐謝體﹝靈運﹞﹐徐庾體﹝徐陵庾信﹞﹐沈宋體﹝期之問﹞﹐陳拾遺體﹝陳於昂﹞﹐王楊盧駱體﹝王勃楊炯盧照鄰駱賓王﹞﹐張曲江體﹝始興文獻公九齡﹞﹐少陵體﹐太白體﹐髙達夫體﹝髙常侍適﹞﹐孟浩然體﹐岑嘉州體﹝岑參﹞﹐王右丞體﹝王維﹞﹐韋蘇州體﹝韋應物﹞﹐韓昌黎體﹐柳子厚體﹐韋柳體﹝蘇州與儀曹合言之﹞﹐李長吉體﹐李商隱體﹝卽西昆體﹞﹐盧仝體﹐白樂天體﹐元白體﹝微之樂天其體一也﹞﹐杜牧之體﹐張籍王建體﹝謂樂府體仝也﹞﹐賈浪仙體﹐孟東野體﹐杜荀鶴體﹐東坡體﹐山谷體﹐後山體﹝後山本學杜其語似之者但數篇他或似而不全又其他則本其自體耳﹞﹐王荊公體﹝公絕句最髙其得意處髙出蘇黃陳之上而與唐人尙隔一關﹞﹐邵康節體﹐陳簡齋體﹝陳去非與義也亦江西之派而小異﹞﹐楊誠齋體﹝其初學半山後山最後亦學絕句於唐人已而盡棄諸家之體而別出機杼蓋其自序如此﹞。又有所謂選體﹝選詩時代不同﹐體制隨異﹐今人例爲五言古詩爲選體﹐非也﹞﹐柏梁體﹝漢武帝與羣臣共賦七言﹐每句用韻。後人謂此體爲柏梁體﹞﹐玉臺體﹝《玉臺集》乃徐陵所序漢魏六朝之詩皆有之﹐或者但謂纖艷者爲玉臺體﹐其實則不然﹞﹐西昆體﹝韓握之體皆裙裾脂粉之語﹐有《香奩集》﹞﹐香奩體﹝梁簡文傷於輕靡﹐時號宮體。其他體制不一﹐大槪不出此﹞﹐宮體﹝梁簡文傷於輕靡﹐時號宮體其他體制不一﹐大槪不出此﹞﹐有近體﹝卽律詩也﹞。

前人作詩﹐未始和韻﹐自唐白樂天與元微之爲二浙觀察﹐往來置郵筒倡和﹐始依韻而多至千言﹐少或百數十言﹐篇章甚富。其自耀云「曹公謂劉玄徳曰﹕」天下英雄﹐惟使君與操耳。『予於微之亦云。「豈詩人豪气﹐例愛矜誇耶﹖安知後世士有異論﹖﹝《珊瑚鉤詩話》﹞

晉傅咸作集經詩﹐其《毛詩》一篇﹐略曰「聿修厥徳﹐令終有亻叔﹐勉爾遁思﹐我言維服。盜言孔甘﹐其何能淑﹖讒人罔極﹐有面目。」此乃集旬詩之始。﹝《稗史》﹞

《七哀詩》﹐始於曹子建﹐其後王仲宣張孟陽皆相繼爲之﹐人多不解七哀之義。或謂病而哀﹐痛而哀﹐悲而哀﹐耳目聞見而哀﹐口嘆而哀﹐𨿽一事而七者具也。﹝《南濠詩話》﹞

古詩有離合體﹐近人多不解此體﹐始於孔北海﹐余讀《類文》﹐得北海四言一篇云「漁父屈節﹐水潛匿方。與時進止﹐出寺弛張。呂公饑釣﹐闔口渭傍﹐九域有聖﹐無土不王。好是正直﹐安固子臧﹐海外有截﹐隼逝鷹揚。六翮不奮﹐羽儀未彰﹐龍蛇之蟄﹐此也可忘。致璇隱耀﹐美五韜光﹐無名無譽﹐且言深藏。按轡安行﹐誰謂路長﹖」此篇離合魯國孔融文舉六字。徐考之﹐詩二十二句﹐每章四句﹐離合一字﹐如首章云「漁父屈節﹐水潛匿方﹐與時進止﹐出寺弛張。」第一句漁字﹐第二句水字﹐漁犯水字而去水則存者爲魚字。第三句有時字﹐第四句有寺字時犯寺字而去寺﹐則存者爲日字﹐離魚與日而合之﹐則爲魯字。下四章仿此﹐殆古人好奇之過﹐欲以文字示其巧也。﹝《石林詩話》﹞

楊億劉筠作詩﹐務積故實﹐而語意輕淺﹐一時慕之﹐號西昆體﹐識者病之。﹝《臨漢詩話》﹞

古者字未有反切﹐故訓釋者但曰讀如某字而已。至魏孫炎始作反切﹐其實出於西域梵學也。自從聲韻日盛﹐宋周始作《四聲切韻》﹐行於時。梁沈約又撰《四聲譜》﹐以爲在昔詞人﹐累千歲而不悟﹐而獨得胸襟﹐窮其妙旨﹐自謂入神之作。繼是若夏侯該《四聲韻略》之類﹐紛然各自名家矣。至唐孫忄面始集爲《唐韻》﹐諸書遂爲之廢。本朝眞宗時陳彭年與晁迥戚綸條貢舉事﹐取《字林》《韻集》《韻略》《字統》及《三蒼》《爾雅》爲《禮部韻》﹐凡科場儀範﹐悉著爲格。又景四年﹐詔國子監﹐以翰林學士丁度之《禮部韻略》頒行。初崇政殿說書賈昌朝言舊《韻略》多無訓解﹐又疑單聲與重疊字﹐不諳義理﹐致舉人詩賦或誤用之。遂詔度等以唐諸家韻本﹐刊定其韻﹐窄者凡三十處﹐許令附近通用﹐疑單聲及疊出字﹐皆於字下注解之﹐此蓋今所行脇《禮部韻》也。吳曾《漫錄》嘗論景修《韻略》事﹐旣不得其始﹐徒拘於張希文鄭天休修書先後之辧爾。予因嘆近時小學﹐幾至於廢絕﹐遂摭聲韻之本末備論於此庶覽者得以考云。﹝《東齊記事》﹞

唐詩﹐賡和有次韻﹝先後無易﹞﹐有依韻﹝同在一韻﹞﹐有用韻﹝用彼韻不必次﹞。吏部和皇甫陸渾山火是也。今人多不曉。劉長卿題於旅捨云「搖落暮天迥﹐丹楓霜葉稀﹐孤城向水閉﹐獨鳥背人飛。渡口月初上﹐鄰家漁未歸﹐鄕心正欲絕﹐何處搗徵衣﹖」張籍《宿江上館》云「楚驛南渡口﹐夜深來客稀﹐月明見潮上﹐江靜覺歐飛。旅宿今已遠﹐此行殊未歸﹐離家久無信﹐又聽搗徵衣。」兩詩偶似次韻﹐皆奇作也。﹝《貢父詩話》﹞

劉伯溫《思美人》三字詩曰「雨欲來﹐風瀟瀟﹐披桂枝﹐拂陵苕。繁英隕﹐鮮葉飄﹐揚煙埃﹐靡招搖。激房帷﹐發綺綃﹐中發膚﹐よ寂寥。思美人﹐隔靑霄﹐水渺茫﹐山。雲中鳥﹐何﹖欲寄書﹐天路遙。東逝川﹐不可邀﹐芳蘭花﹐日夜凋。掩瑤瑟﹐間玉蕭﹐魂﹐心搖搖。望明月﹐歌且謠﹐聊逍遙﹐永今宵。」﹝《客中閒集》﹞

蕭參將出鎭雅黎﹐其妻流寓楚雄﹐聞本朝兵至﹐泣將七歲子托於家丁﹐手刃幼女﹐取壁間舊句「驛梅驚別意﹐堤柳暗離愁」十字﹐離合成詩。「馬革何人能裹屍﹖四維不振笑男兒﹐幸聞碩果存幽閣﹐驛使無由到雅黎。木偶同朝止素餐﹐人情說到死眞難﹐母牽幼女齊含笑﹐梅骨稜稜傲雪寒。苟合如何決意休﹖文姬回漢總堪羞﹐馬嘶芳艸香魂斷﹐驚醒人間節婦流。口中節義是誰無﹖力挽江河總是虛﹐刀鋸不移巾幗志﹐別無沾滯是吾徒。立也悲傷坐也傷﹐日沈誰與起殘陽﹖心憐夫婿兒還幼﹐意慘蠅污女伴娘。土兵劫去又官兵﹐日望徵人不欲生﹐匹練有緣紅粉斷﹐堤邊一撮是佳城。木架原知冠蓋凋﹐夕陽古道冷蕭蕭﹐耳邊似聽貞魂泣﹐柳絮因風若爲招。日前送別囑陽關﹐立意當如張別山﹐音信須憑隴外寄﹐暗傳夫信已投環。凶莫凶兮國喪亡﹐內庭無救各奔忙﹐佳人命薄成何用﹖離卻塵�骨也香。禾黍離離最可憐﹗火焚誰與救眉燃﹖心灰猶念舊夫子﹐愁殺妻孥盼杜鵑。」題畢自縊死﹐時維己亥之春。﹝《續人鏡陽秋》﹞

自杜工部《秋興》詩﹐一時興會﹐恰成八律﹐後人漫不論章法﹐每詩八首﹐輒謂慕杜。豈知詩寫性情﹐興盡卽止﹐獨不可減而爲四爲六爲七﹐增而爲九爲十乎﹖要須加一分嫌長﹐減一分嫌短﹐乃爲妙耳。﹝《嘯虹筆記》﹞

自宋員外迪以瀟湘風景﹐寫平遠山水八幅﹐一時觀者畱題﹐目爲瀟湘八景。南渡詩人若陳允平衡仲張叔安周密公瑾溪漢倬然﹐皆有《西湖十景》詞。而北平舊市載金明昌隨事有《燕京八景》﹐元人或作爲古風﹐或演爲小曲。所謂八景者﹐居庸疊翠﹐玉泉垂虹﹐太液秋風﹐瓊瑤春陰﹐薊門飛雨﹐西山積雪﹐盧溝曉日﹐金臺夕照是已。至永樂間﹐館閣諸公相集倡和﹐更薊門飛雨爲薊門煙樹﹐或又增益二題爲十景﹐和者相屬。因而十室之邑﹐三里之城﹐五畝之園﹐以及琳宮梵宇﹐靡不有八景十景詩﹐可憎甚矣﹗

鮑泉和《春日詩》﹕新鶯始新歸﹐新蝶復新飛﹐新花滿新樹﹐新日麗新暉。新光新气早﹐新望新盈抱﹐新水新綠浮﹐新禽初聽好。新景自新還﹐新葉復新扳﹐新枝新可結﹐新愁詎解顏﹖新詩獨氤氳﹐新知不可聞﹐新扇如新月﹐新蓋學新云。新落連珠淚﹐新點石橊裙。﹝同上﹞

疊字詞頗有﹐疊字詩不多見。嘉靖間﹐倭子從紹興雨中往曹娥江﹐賦詩曰「渺渺茫茫浪潑天﹐霏霏拂拂雨和煙﹐蒼蒼翠翠山遮寺﹐白白紅紅花滿川。整整齊齊沙上雁﹐來來往往渡頭船﹐行行坐坐看無盡﹐世世生生作話傳。天連泗水水連天﹐香鎖孤村村鎖煙﹐樹繞藤羅羅繞樹﹐川通巫峽峽通川。酒迷醉客客迷酒﹐船送行人人送船﹐此會應難難會此﹐傳今話古古今傳。」亦甚有味。﹝《堯山堂外史》﹞

藥名詩﹐如張藉《答鄱陽客詩》云「江臯歲暮相逢地﹐黃藥霜前半夏枝」之類是也。近世有禽言詩﹐甚有巧趣。然論禽言詩﹐當如藥名詩﹐用其名字﹐隱入詩句中﹐造語穩當﹐無異尋常詩﹐乃爲造微入妙。如藥名詩云「四海無遠志﹐一溪甘遂心。」遠志甘遂。二藥名也。禽言詩云「喚起窗前曙﹐催歸日未西。」喚起催歸﹐二禽名也。﹝《客中閒集》﹞

舒狀元春遊﹐用重疊意作詩曰「春風春日競春華﹐春水春山春景佳﹐新柳戀鶯鶯戀柳﹐好花迷蝶蝶迷花。尋芳子入遊芳伴﹐買酒人投賣酒家﹐去是路兮歸是路﹐馬頭相對日頭斜。」又用曲牌名作詩云「惟愛宜春令去遊﹐風光猶勝小梁州﹐黃鶯兒唱今朝事﹐香柳娘牽舊日愁。三棒鼓催花下酒﹐一江風送渡頭舟﹐嗟予沈酸東風裏﹐笑剔銀燈上小樓。」﹝同上﹞

甲戌秋日﹐毛子行九﹐寄我疊字詩﹐因廣其體﹐一句三用疊字﹐極所至﹐由二四五疊至疊十二字爲一句﹐有「夜夜夜深看夜月﹐山山山外訪山人」句。又以曲牌名入詩﹐近俚﹐攺用詞名藥名﹐各成四律﹐卽用《林臥遙集》韻。

唐伯虎《花月吟》﹕花香月色兩相宜﹐惜月憐花臥轉轉﹐月落漫憑花送酒﹐花殘還有月催詩。隔花窺月無多影﹐帶月看花別樣姿﹐多少花前月下客﹐年年和月醉花枝。﹝《客中閒集》﹞

餘效子畏體﹐有《花月吟》四律云「花輝玉蔓月淩樓﹐問月評花徹夜遊﹐花霧瞳嚨殘月度﹐月波蕩漾落花流。多情月姊花容瘦﹐解語花姑月佩畱﹐訴月長歌花競秀﹐月臨花嶼雁行秋。」「花枝拂月裊香塵﹐月色花姿共一眞﹐探月花驚棲宿鳥﹐看花月傍旅行人。月邀花步尋難徧﹐花簇月眉曲不伸﹐退谷誰爲花月主﹖花洲月渡夜投綸。」「秋老荷殘菊月餘﹐月初才別浣花居﹐曾糸番月樣花王譜﹐新檢花叢月老書。衰艸殘花沙月白﹐曉風斜月野花舒﹐練光縈月花溪碎﹐吞月銜花跋刺魚。」「開盡心花對月論﹐花身月魄兩溫存﹐花朝月夜餐雲母﹐月窟花房繞竹孫。急擊花鈴催月禦﹐髙磨月鏡印花樽﹐撚花弄月憐尢惜﹐重疊花陰罩月墩。」

國初東南人士重詩社﹐每一有力者爲主﹐聘詩人爲考官。隔歲封題於諸郡之能詩者﹐期以明春集捲﹐私試開榜次名﹐仍刻其優者﹐略如科舉之法。今世所傳﹐惟浦江吳氏月泉吟社﹐謝翺爲考官﹐《春日田園雜興》爲題﹐取羅公福爲首。其所刻詩﹐以和平溫厚爲主﹐無甚警拔﹐而卷中亦無能過之者﹐蓋一時所尙如此。﹝《麓堂詩話》﹞

羅明仲嘗謂三言亦可爲體﹐出樹處二韻﹐迫西涯題扇。西涯卽授筆云「揚風帆﹐出江樹。家遙遙﹐在何處﹖」又因圍棋﹐出端觀二韻﹐卽曰「勝與負﹐相爲端。我因君﹐得大觀。」﹝同上﹞

樂府是官署之名﹐其官有令﹐有音監﹐有遊檄。《漢書。張仿傳》使大奴駿等四十餘人﹐羣黨盛兵弩﹐白晝入樂府﹐攻射官寺。《後漢書。律曆志》元帝時﹐郎中京房知五聲之音﹐六十律之數﹐上使太子太傅韋元成﹐建議大夫章維試問房於樂府是也。後人乃以樂府所采之詩﹐卽名之曰樂府誤矣﹐曰古樂府尢誤。《後漢書。馬廖傳》言哀帝去樂府注云「哀帝卽位﹐詔罷鄭衛之音﹐減郊祭及武樂等人數。」是亦以《樂府》所采之詩﹐卽名之樂府也。﹝《日知錄》﹞

溫飛卿《題賀知章故居》﹐疊韻作絕句云「廢砌翳薜荔﹐枯湖無菇浦﹐老媼寶槁艸﹐愚儒輸逋租。」又兩中與李先期垂釣﹐先後相失﹐因作疊韻絕句云「隔石覓履迹﹐西溪迷雞啼﹐小鳥擾曉沼﹐犁泥齊低畦。」﹝《晚唐詩》﹞

燈謎詩﹐前人間亦有之﹐然皆鄙俚﹐不足諷詠。予友遂安毛會侯令尹名際可﹐有燈謎詩十六首﹐每首各自爲題﹐每句隱一古人姓名﹐共在一部《孟子》內﹐爲燈謎開一生面。﹝《嘯虹筆記》﹞

《太平樂》﹕虎旅歸來已罷兵﹝畢戰﹞﹐關梁無禁任遙徵﹝言行﹞。九重天子稱仁聖﹝王良﹞﹐異獸趨朝負輦行﹝象﹞。

《春閨》﹕春日問花花解語﹝桃應﹞﹐兒家庭樹綠楊多﹝子柳﹞﹐東鄰相對憐嬌小﹝西子﹞﹐爭比椒房絕艷何﹝宮之奇﹞﹖

《贈友》﹕綠柳陰中點絳紅﹝楊朱﹞﹐良材勝任棟方隆﹝杞粱﹞。少年意气皆堪托﹝子懷﹞﹐一諾何妨縞通﹝然友﹞﹖

《歸田樂》﹕垂楊枝上漏春光﹝泄柳﹞﹐歸去來辭獨擅揚﹝晉文﹞﹐從此塵勞皆頓歇﹝長息﹞﹐素絲良馬爲誰忙﹝綿助﹞﹖

《凱歌》﹕節誦陽和萬匯蘇﹝景春﹞﹐降藩歸化效前驅﹝王順﹞。北門鎖鑰推良佐﹝司城貞子﹞﹐絕域從今按版圖﹝貊稽﹞。《嘲一家棋低》﹕滿院棋聲暑气收﹝奕秋﹞﹐乃翁局敗少機謀﹝公輸子﹞。君家季父還猶豫﹝子叔疑﹞﹐爲語兒童且自休﹝子莫﹞。

《王會圖》﹕美玉無瑕輯瑞同﹝白圭﹞﹐岐丰佳气慶雲中﹝周霄﹞﹐從天產下麟虫長﹝龍子﹞﹐兩道祥光一色紅﹝丹朱﹞。

《少年行》﹕廣廈華堂俠少遊﹝屋盧子﹞﹐更偕同輩結綢繆﹝曹交﹞﹐端居忽覺雄心起﹝莊暴﹞﹐反哺慈禽一网收﹝烏獲﹞。

《官怨》﹕夜永雞鳴漏未收﹝景丑﹞﹐官家沈醉百無憂﹝王驥﹞﹐蛾眉一色誰相讓﹝顏般﹞﹖南院光輝對院幽﹝此官﹤黑幻﹥﹞。

《湯餅會》﹕將逢彌月祝無災﹝浩生不害﹞﹐衤肅褓殷勤擁抱來﹝愼子﹞。諸子兒孫皆長大﹝公孫衍﹞﹐含飴最喜是初孩﹝曾元﹞。

《感舊》﹕弦管聲調豹袖鮮﹝樂正裘﹞﹐當年遺迹幾推遷﹝東伐﹞。阿樓淸興原如此﹝原公之斯﹞﹐卻喜塵勞久已捐﹝陳辛﹞。

《春怨》﹕欲絕良緣美日窺﹝成間﹞﹐檀郎年少好丰姿﹝子都﹞﹐爲伊消瘦腸迥轉﹝瘠環﹞﹐細數更籌夜半知﹝時子﹞。《嘲村學究》﹕身長九尺皓須眉﹝髙叟﹞﹐俯首長如持滿時﹝戴盈之﹞。村塾全然無約束﹝任兒﹞﹐孺子攜幼浴淸池﹝子濯﹞。

《村居》﹕中男驅犢向前村﹝牧仲﹞﹐須避南山百獸尊﹝陽虎﹞。更與諸兒相共語﹝告子﹞﹐年來齒落復生根。

《客況》﹕巖西嶽接西京﹝華周﹞﹐天際冥鴻物外情﹝飛﹞。莫道途遙頻顧僕﹝百里奚﹞﹐衰年負荷托勞生﹝戴不勝﹞。

《家慶》﹕舊事追思陟鼎臺﹝陳相﹞﹐長男濟困散家財﹝孟施捨﹞。更傳遲暮添丁好﹝晏子﹞﹐疑是﹛錢﹜堅攺姓來﹝彭更﹞。

詩牌集字﹐詳於吳興王良樞一譜﹐其式用牙牌六百扇﹐廣六分﹐厚一分﹐以一面刻字﹐一面空白﹐其字聲平仄﹐以朱墨別之。椿牌一扇﹐長準詩牌二﹐刻曰詩伯。凡易牌均爲四分﹐每一百扇以一人爲詩伯。執椿牌內取一扇﹐以字盡數到某人﹐次第取用。以紙筆令詩伯掌之﹐聽各人自取韻﹐自制題﹐詩成細評優劣。分牌式之外﹐又有分韻式﹐立題式﹐用字式﹐借字式﹐較勝式﹐品第式﹐借寄式﹐翻新式﹐和韻式﹐收殘式﹐洗荒式﹐疊錦式﹐聯珠式﹐合璧式﹐煥彩式。其跋云「余得是譜﹐藏之舊矣。小峯先生一見而奇之﹐先生性不飲﹐然多飲興﹐爲近世觴政繁俗﹐宜歸於雅﹐乃刻而傳焉。夫嘉賓式宴﹐導樂宣和﹐卽不如唐人擅場﹐而適趣遠矣。」﹝《詩牌譜》﹞

◎詩話放翁云﹕六十年間萬首詩。又云﹕三日無詩便覺衰。詩可須臾離耶﹖況五七字耳。而生平胸次直傳千古﹐人品心術胥於是乎﹖在予林臥﹐遙集疊千五百律﹐意不可盡。益知詩學無窮﹐移情風雅者當有同心。

詩非苦吟不工﹐孟浩然眉毛盡落﹔裴袖手﹐衣袖至穿﹔王維走入醋甕﹐皆苦吟之驗也。﹝《存余堂詩話》﹞

韓詩多悲﹐韓詩三百六十首﹐哭泣三百首﹔白詩多樂﹐白詩二千八百首﹐飲酒者九百首。詩本性情﹐多悲多樂﹐不免性情之偏。﹝《說儲》﹞

王孟端舍人作詩淸麗﹐嘗有人久客京師﹐乃別取婦。孟端作詩寄之云「新花枝勝舊花枝﹐從此無心念別離。可信秦淮今夜月﹐有人相對數歸期。」其人得詩感泣﹐不日歸。﹝《南濠詩話》﹞

宗嶽二公﹐以忠節戰功﹐冠於南宋﹐戎馬倥傯﹐何暇筆硯﹖余嘗見宗忠簡石刻《華陰道二絕》云「煙遮晃白初疑雪﹐日映斕斑卻是花。馬渡急流行小崦﹐柳絲如織映人家。」又云「菅茅作屋幾家居﹐云確風簾路不紆。坡側杏花溪畔柳﹐分明摩詰輞川圖。」嶽武穆《湖南僧寺詩》﹐有「潭水寒生月﹐松風夜帶秋」之句﹐唐之名家﹐不過如此。﹝《升庵外集》﹞

退之「下視禹九州﹐�塵集毫端」﹑長吉「遙望齊州九點煙﹐一彌海水杯中瀉」﹐與老杜所謂「摩胸蕩層雲﹐決眥入飛鳥」者﹐是詩家何等眼界﹖﹝《裨史》﹞

米元章書法固精﹐詩律更妙﹐予愛其《望海樓》云「雲間鐵甕近靑天﹐縹緲飛樓百尺連。三峽江聲流筆底﹐六朝帆影落樽前。幾番畫角催紅日﹐無事滄洲起白煙。忽憶賞心何處是﹖春風秋月兩茫然。」又《詠潮》云「怒气號聲逝海門﹐州人傳是子胥魂。天排云陣千家吼﹐地擁銀山萬馬奔。勢與月輪齊朔望﹐信如壺漏報朝昏。吳亡越罷成何事﹖一唱漁歌過遠村。」又《垂虹亭一絕》云「斷雲一葉洞庭帆﹐玉破鱸魚霜破柑。好作新詩繼桑薴﹐垂虹秋色滿東南。」﹝《升庵外集》﹞

詩人志向﹐各自不同﹐如題漁父之作有美其山水之樂者﹐有憫其風波之苦者。陸龜蒙云「一艇輕劃看晚濤﹐接離拋下漱春醪。相逢便倚蒹葭浦﹐更唱菱歌劈海螫。」鄭谷云「白頭波上白頭翁﹐家逐船移滿浦風。一尺鱸魚新釣得﹐呼兒吹火荻花中。」江陰卞戶部﹝華伯榮﹞云「天外閒雲物外情﹐功名眞是一絲輕。浪花深處魚如舞﹐只爲心安不受驚。」祝希哲云「荻花風緊水生鱗﹐山色浮空淡抹銀。總道江南好風景﹐從前都屬打魚人。」是皆羨其樂也。李西涯云「漁家生事苦難勝﹐盡日江頭未滿罾。回首不知天已暮﹐晚風吹浪濕﹛髟曾﹜。唐子畏云﹕」朱門公子饌鮮鱗﹐爭詫金盤一尺銀。誰信深溪狼虎裏﹐滿身風雨是漁人﹖「文徵明云﹕」小舟生長五湖濱﹐雨笠風蓑不去身。三尺銀鯿數斤鯉﹐長年辛苦只供人。「是皆憐其苦也。屬意𨿽不同﹐而寫景詠物﹐各極其妙。﹝《烏衣佳話》﹞

明太祖《題隱者詩》云「固潔精魂欲上天﹐幽居深處水雲邊﹐煙封遠浦沙鷗盡﹐樹鎖前山艸鹿眠。書假管城應復路﹐楮生墨客未回川﹐逢人更祝堅淸志﹐那必云衢足躡前﹖」其《早行》云「忙著徵衣快著鞭﹐回頭月掛柳稍邊﹐兩三點露不爲雨﹐七八个星尙在天。茅店雞鳴人過語﹐竹離犬吠客驚眠﹐等閒擁出扶桑日﹐社稷山河在眼前。」其《詠新月》云「誰將玉爪指長空﹐萬里山河一樣同﹐映水有鉤魚怯釣﹐銜山無箭鳥疑弓。淸光未放雲霄外﹐素影遙分宇宙中﹐輪滿待逢三五夜﹐九州四海照無窮。」其《詠接樹》云「老幹將柯伐去燒﹐從新接起舊枝條﹐𨿽然未歷風霜苦﹐自是先沾雨露饒。四五鍬泥牢護足﹐二三皮篾緊纏腰﹐東君看顧歸家後﹐分付兒童莫去搖﹗」餘多見小說﹐不具載。﹝《禦制文集》﹞

臨海趙太守﹐洪武間卒業太學﹐爲中貴《題蠶婦圖》云「蠶未成絲葉已無﹐鬢云撩亂粉痕枯。宮中羅綺輕如布﹐爭得王孫見此圖。」太祖幸中貴宅見之﹐詰問。中貴以趙對﹐卽召除肇慶知府﹐在郡有廉聲。及歸﹐嘆曰「昔趙淸獻持一硯﹐今吾倍之。」遂持二硯以歸﹐時號趙雙硯。﹝《仰山勝錄》﹞

劉基初見明太祖﹐問能詩乎﹖基曰「儒者末事﹐何謂不能﹖」時帝方食﹐指所用斑竹箸﹐使賦之。基應聲曰「一對湘江玉並看﹐二妃曾灑淚痕斑。」帝顰戲曰「秀才气味。」基曰「未也﹐漢家四百年天下﹐盡在畱侯一借間。」帝大悅﹐恨相見晚。﹝《堯山堂外紀》﹞

劉基《病足詩》﹕「昊天容我作支離﹐病瘧才除足就羸﹐跬步不妨猶以鱉﹐踔行那得更憐夔﹖抱珍獻楚何堪再﹐斫樹收龐亦未遲﹐塞臾於今知匪禍﹐周雞從此免爲犧。」﹝《客中閒集》﹞

太祖嘗微行入酒坊﹐遇一監生﹐時坐客滿案﹐乃移土地神幾﹐與生對席﹐間其裏居﹐則四川重慶人也。帝因屬句曰「千里爲重﹐重水重山重慶府。」生應曰「一人成大﹐大邦大國大明君。」帝又舉案几小木﹐命生賦詩﹐應曰「寸木元從斧削成﹐每於低處立功名﹔他時若得臺端用﹐要向人間治不平。」帝喜﹐翌日召生﹐命爲按察司﹐今人家供土神於地始此。﹝《堯山堂外記》﹞

明兵圍集慶路﹐與元兵大戰﹐元兵解去﹐乃堅守江左。見驛中有七歲兒﹐居其中﹐上問之。對曰「臣父當此役已故﹐今臣代父耳。」上曰「善對乎﹖」曰「然。」上曰「七歲兒童當馬驛。」卽對曰「萬年天子坐龍庭。」上喜﹐蠲其役。﹝同上﹞

《新知錄》云「金兵南下﹐宋室播遷金沙﹐潘武目擊中原之荼毒﹐而爲四禽言詩﹐以寓慨焉。辭意惋切﹐因錄之。交交桑扈﹐交交桑扈﹐桑滿墻陰三月暮。去年蠶時處深閨﹐今年蠶時涉遠路。路旁忽聞人采桑﹐恨不相與攜傾筐。一身不蠶甘凍死﹐只憶兒女無衣裳。不如歸去﹐不如歸去﹐家在浙江東釁住。離家一程遠一程﹐飲食不同言語異。今之眷聚皆寇讎﹐開口彊笑心懷憂﹐家鄕欲歸歸未得﹐不如狐死猶首丘。泥滑滑﹐泥滑滑﹐脫了繡鞋脫羅襪。前營上馬忙起行﹐後隊搭駝疾催發。行來數里日已低﹐北望燕京在天末﹐朝來傳令更可怪﹐落後行遲都斫殺。鶉鴣鴣﹐鵓鴣鴣﹐帳房徧野仍前呼。阿姊含羞對阿妹﹐大嫂揮涕看小姑。一家不幸俱被虜﹐猶幸同處爲妻孥﹐願言相憐莫相妒﹐這个不是新丈夫。」新安黃生道京官之苦﹐亦作五禽言云「泥滑滑﹐我欲舉步﹐前顚後蹶宦途此日泥沒脛﹐艸鞋索斷足無襪。泥滑滑﹐前路漫漫何時達﹖提壺盧﹐客來置酒問中廚﹐槽坊昨日索酒債﹐僮僕空手難爲沽。提壺盧﹐主人無錢空嗟吁。不如歸去淵明有辭﹐平子有賦。月俸但夠充馬料﹐京城冷宦實難措。不如歸去﹐三平兩滿隨分度。姑姑姑﹐中夜太息婦語夫﹕良人爲官妾不樂﹐面無粉黛衣無襦。姑姑姑﹐不如商婦多金珠。得過且過﹐外官原是京官作﹐州府司道缺如林﹐宦囊有日裒然大。得過且過﹐爾我耐心守窮餓。」﹝《嘯虹筆記》﹞

明髙帝在軍中喜閱經史﹐操筆成文﹐徵僞《漢瀟湘賦詩》云「馬渡溪頭苜蓿香﹐片雲片雨滿瀟湘。東風吹醒英雄夢﹐不是咸陽是洛陽。」﹝《說海》﹞

洪武間﹐張彥倫《詠愁詩》﹕「來何容易去何遲﹖半在胸中半在眉。門掩落花春去後﹐窗含殘月酒醒時。濃如野外連天艸﹐亂似空中惹地絲。除卻五侯歌舞地﹐人間無處不相隨。」﹝《堯山堂外記》﹞

毗陵李氏﹐年十六﹐《詠破錢》云「半輪殘月掩塵埃﹐依稀猶有開元字。想見淸光未破時﹐買盡人間不平事。」﹝《稗史》﹞

髙皇誅藍玉籍其家﹐隻字往來皆連罪。孫蕢與玉題一畫﹐故殺之﹐臨刑口占云「街鼓三聲近﹐西山日又斜﹐黃泉無客捨﹐今夜宿誰家﹖」髙皇問監殺指揮﹐孫蕢死時何語﹖以此詩對。髙皇怒曰「有此好詩﹐何不早奏﹖」竟殺指揮。﹝《列朝詩集》﹞

虎丘劍池﹐云是闔閭埋玉處﹐一潭淸冷﹐深不可測。宋戊子歲﹐忽幹﹐中見石扉。遊人競下探之﹐見石扇上題二絕云「望月登樓海气昏﹐劍池無底浸云根。老僧只恐山攜去﹐日暮先教鎖寺門。」又「劍去池空一水寒﹐遊人到此憑欄桿。年來世事消磨盡﹐只有靑山依舊看。」﹝《叢編》﹞

明太祖初渡江時﹐潛行至太平府不惹庵﹐因宿焉。僧異之﹐苦詢其爵裏姓氏﹐乃索筆題詩曰「殺盡江南百萬兵﹐腰間寶劍血光腥。山僧不識英雄漢﹐只管嘵嘵問姓名。」後登極﹐聞詩已無有﹐命械僧至京﹐將殺之。僧曰「禦制後﹐僅有臣亡師一偈在焉。」問偈云何﹖卽誦云「禦筆題詩不敢畱﹐畱時深恐鬼神愁。故將法水輕輕洗﹐尙有龍光射鬥牛。」上笑而釋之。﹝《龍興記》﹞

楊按察基字孟載﹐少負詩名﹐會稽楊廉夫來吳下﹐於坐上屬賦《鐵笛歌》﹐卽效鐵驗。廉夫驚喜﹐與俱東﹐謂從遊者曰「吾在東吳﹐又得一鐵﹐優於老鐵矣。」與髙啟張羽徐貢爲詩友﹐人稱國初吳中四傑。﹝《列朝詩集》﹞

吳人張習曰「國初以髙揚張徐比唐之四傑﹐故老言不惟文才之似﹐而其終局亦不相遠。眉庵盈川令終如一﹐太史之斃﹐同乎賓王﹐北郭𨿽不溺海﹐僅全要領﹐而非首丘﹐按察投龍江﹐又與照鄰無異。」﹝同上﹞

唐子儀名文鳳﹐以字行﹐歙人﹐山長仲實次子﹐生而穎悟過人﹐以文見重當世﹐知名之士﹐得從諸故老遊。經史百氏﹐無不精究﹐善眞艸篆隸書﹐辟教紫陽書院﹐以文學徵於朝﹐授知興國縣﹐擢趙王府紀善﹐以禮義導翼﹐數有諫諍﹐卒年八十六歲。子儀與祖元﹑父仲實俱以文學擅名﹐時號小三蘇﹐爲詩文丰縟閎深﹐有《梧岡集》。﹝同上﹞

明初時嘗欲徵倭國﹐彼遣使害哩嘛哈奉表乞降﹐上問倭國風俗如何﹖害哩嘛哈以詩答曰「國比中原國﹐人如上古人﹐衣冠唐制度﹐禮樂漢君臣。銀壅芻新酒﹐金刀繪錦鱗﹐年年三二月﹐桃李一般春。」﹝《遵聞錄》﹞

明初詩僧稱宗泐﹐同時有徳祥者﹐亦工於詩。其《送僧東遊》云「與云秋別寺﹐同月夜行船。」《詠蟬》云「玉貂名並世﹐黃雀患相連﹐」泐復不能道也。又《卜築》云「艸生橋斷處﹐花落燕來初。」﹝《南濠詩話》﹞

錢塘吳忄造﹐洪武間官四川﹐其父敬夫思之﹐作詩云「劍閣淩雲鳥道邊﹐路難聞說上靑天﹐山川萬里身如寄﹐鴻雁三秋信不傳。落葉打窗風似雨﹐孤燈背壁夜如年﹐老懷一掬鐘情淚﹐幾度沾衣獨泫然。」敬夫卒而忄造始以丁憂還家﹐沈浮宦海者﹐念此詩能不悚然﹖﹝《昨非庵集》﹞

來復字見心﹐豫章人﹐先以人材仕元至學士﹐因亂﹐遂祝發爲僧﹐攺今名云。來復髯甚長﹐後爲僧而髯如故﹐尢工於詩﹐所與遊皆名士。初爲給事中﹐嘗賦《聽雨》﹕「掛冠贏得賦閒居﹐聽雨羅浮老故廬﹐夜滴梧桐燈盡後﹐曉臨荷芰酒醒初。打窗聲稱江濤急﹐入坐寒兼地籟虛﹐忽憶候朝天上去﹐更愁泥滑出無驢。」又一日《送李宗遠歸廣東詩》云「三山木落雁啼霜﹐虎踞關頭買小航。明日相思望南斗﹐水流不盡楚天長。」又詩云「太平身退更何憂﹖歸老南山問故邱。一色梅花三萬樹﹐夜和明月醉羅浮。」又云「聞說髙侯气膽狂﹐校詩多在白雲窗。秋來椰子甘如蜜﹐寄我須緘五百雙。」又云「鸚鵡杯深泛紫霞﹐風涼渾訝謫仙家。錦袍畱客催春燕﹐開徧東園豆蔻花。」胸次淸灑出塵﹐溢爲詩章﹐類如此。時僧宗泐著稱﹐復與之齊名﹐太祖嘗誦其所爲詩文﹐稱賞久之。時蜀王雅志釋典﹐禮遇復甚隆﹐王在中都構西堂讀書﹐召儒臣日與講論﹐復亦在列。又建寶訓堂﹐以奉祖訓﹐及前代帝王經典﹐命復作記。王又爲澄心觀﹐書崇本敬賢四箴以自警﹐復亦代艸。以得達太祖﹐召問曰「汝不欲仕我而去﹐出家爲僧﹐然畱須亦有說乎﹖」對曰「削髮除煩惱﹐畱須表丈夫。」太祖笑而遣之。又一日召見賜膳畢﹐復上詩稱謝﹐詩云「淇園風雨曉吹香﹐手挽袈裟近禦牀﹐闕下彩雲生雉尾﹐坐中金動龍光。金盤蘇合來殊域﹐玉盞醍醐出上方﹐稠疊濫承天上賜﹐自慚無徳誦陶唐。」太祖覽詩大怒曰「汝詩用殊字﹐是謂我爲歹朱耶。又言無徳誦陶唐﹐謂朕無徳﹐則𨿽以陶唐誦我而不能耶﹖何物姦僧﹐敢大膽如此﹖」欲殺之﹐復遂玉箸雙垂﹐圓寂於丹墀之下。或曰「見心之從釋者亦從赤松子之意歟﹖」有《蒲庵集》行世。﹝《孤樹哀談》﹞

明初一僧敲缽賣詩﹐聲絕詩就﹐有以雞卵命之賦﹐僧應聲曰「一塊無瑕玉﹐中含混沌形﹐忽然成五徳﹐叫落滿天星。」﹝《莫氏八材》﹞

蘇景元名大﹐休寧人﹐貫穿羣經﹐通趙東山《春秋》屬辭之學﹐教授弟子。嘗輯新安文粹﹐撰國朝人歌詩﹐爲《皇明正音》。成化中﹐年七十﹐自爲墓志而卒。﹝《列朝詩集》﹞

周子羽名翼﹐號戇齋﹐有《題雁來紅一絕》云「翔雁南來塞艸秋﹐未霜紅葉已先愁﹔綠珠宴罷歸金穀﹐七尺珊瑚夜不收。」雁來紅艸名。﹝《堯山堂外紀》﹞

瞿宗吉《熨鬥詩》﹕「有柄何曾挹酒漿﹐隨時用捨屬閨房﹐幹旋天上陽和气﹐平貼人間錦繡香﹔悴袖捲紗移玉釧﹐金篝分火近牙牀﹐衣成遠寄徵夫去﹐印顆何時肘後黃﹖」﹝《綠雅》﹞

鳳仙花有紅白紫數種﹐宋時謂之金鳳花﹐其葉可以染指甲爲紅色。元人瞿宗吉詩﹕金盆玉露搗仙葩﹐解使纖纖玉有瑕﹐一點愁凝鸚鵡啄﹐十分春上牡丹芽﹔嬌彈粉淚拋紅豆﹐戲掐花枝鏤絳霞﹐女伴相逢頻借問﹐幾回錯認守宮砂。又《玉簪花詩》﹕白露初凝气候涼﹐花神獻寶助新妝﹐多來銀色三千界﹐壓盡金釵十二行﹔秋水爲神冰琢骨﹐龍涎作炷麝傳香﹐不須石上憂磨折﹐長在佳人ヮ髻傍。﹝同上﹞

楊孟載春艸詩最傳﹐其警聯曰「六朝舊恨斜陽外﹐南浦新愁細雨中。」又《詠新柳》云「濃如煙艸淡如金﹐濯濯姿容裊裊陰﹐漸軟已無憔翠色﹐未長先有別離心﹔風來東面知深淺﹐月到稍頭覺夜深惆悵隋宮千萬樹﹐淡煙疏雨正沈沈。」《詠春水》云「溶溶漾漾欲平橋﹐知是巴山雪盡消﹐紅雨落花來滚滚﹐綠煙芳艸去迢迢﹔沅湘已沒鷗邊渡﹐湓浦新添�外潮﹐向晚漁郎走相報﹐大家齊上木蘭橈。」﹝《鹿堂詩話》﹞

建文初﹐茅大方擢右副都禦史﹐聞靖難兵起﹐以詩寄淮南守將梅殷曰「幽燕消息近如何﹖聞道將軍志不磨﹐縱有火龍翻地軸﹐莫教鐵騎過天河﹔關中事業蕭丞相﹐塞外功勛馬伏波﹐老我不才無補報﹐臨風一嘆一悲歌。」聞者壯之。﹝同上﹞

方正學過子陵釣臺長短句一章云「正人須正己﹐治國先齊家﹐如何廢郭后﹐寵此陰麗華﹖糟糠之妻尙如此﹐貧賤之交可知矣﹗羊裘老子早見幾﹐故向桐江釣煙水。」﹝《三異人書》﹞

《梅窗小史》云﹕有禦史登臺弔古欲畱題﹐見輿夫沈吟﹐問之﹐曰「小人有詩﹕好个嚴子陵﹐可惜漢光武﹔子陵有釣臺﹐光武無寸土。」禦史驚奇﹐擲筆去。臺上題石甚多﹐中有一絕云「嚴陵臺下大江橫﹐千古英雄幾戰爭﹔今日漢家無寸土﹐釣臺依舊屬先生。」詩非不佳﹐不若輿夫是英雄本色。余往來武林﹐每過嚴瀨﹐必綰糸卒臺下掇蘋。野三兒景行郵呈《登釣壇詩》﹐有「故人止剩先生在﹐客宿還從帝座觀」之句。予心有所觸﹐因次林臥韻﹐懷桐洲石瀨﹐寄正先生以代奠﹐其一有聯曰「糸燻帛盈輪空物色﹐釣絲千尺獨臨流。」二有聯曰「披裘傲睨五天子﹐撫腹溫存有古人﹖」三有聯曰「狂奴北捨方瞑目﹐癡漢西臺尙奉書。」四起結曰「寇賈馮吳未足論﹐雲臺湮沒釣臺存﹐髙風止有先生獨﹐羞過嚴陵百仞墩。」頗爲作家見許﹐今勒之石。

交趾使《遊西湖絕句》﹕一株楊枝幾枝花﹐醉飲西湖賣酒家﹔我國繁華不如此﹐春風徧地是桑麻。﹝《堯山堂外紀》﹞

練公子寧嘗過安慶謁余忠宣祠﹐有詩云「將軍忠節冠荊揚﹐千載精神日月光﹐血戰孤城身已殞﹐名垂靑史汗猶香﹔殘碑墮淚空秋艸﹐折戟沈沙自夕陽﹐我亦有懷追國士﹐爲君感慨奠椒漿。」識者知某必以忠顯。﹝《士气記》﹞

杜庠字公序﹐號西河醉老﹐以詩名永樂間。其《過赤壁詩》雲「水軍東下本雄圖﹐千里長江隘舳艫﹐諸葛心中空有漢﹐曹瞞眼裏已無吳﹔兵消炬影東風猛﹐夢斷蕭聲夜月孤﹐過此不堪回首處﹐荒饑歐鳥滿煙蕪。」一時人傳誦﹐稱曰杜赤壁。﹝《文撮》﹞

興化沙溪驛有詩題壁云「沙溪只是舊沙溪﹐今日重來路欲迷﹔獨有暮鴉知我意﹐白雲深處盡情啼。」﹝《座右銘》﹞

一尼僧題一詩云「到處尋春不見春﹐芒鞋踏破曉山云﹔歸來笑撚梅花嗅﹐春在枝頭已十分。」絕似悟後人語。﹝《雪濤詩評》﹞

一全眞題詩桃川壁間云「磨快鋤頭挖苦參﹐不知山下白雲深﹔多年寂寞無煙火﹐細嚼梅花當點心。」讀之似不火食人語。﹝同上﹞

蘇城淤川張士誠嘗以彩漆金花舟施錦帆﹐載美人泛此﹐列妓女於上﹐使唱《尋香采芳》曲。髙太史啟詩雲「水繞荒城柳半枯﹐錦帆去後故宮蕪﹔窮奪畢竟輸漁父﹐長保秋風一幅蒲。」遂名其處曰錦帆涇﹐今府治西衣帶水是也。﹝《壠起雜事》﹞

解學士縉生而穎絕﹐未能言卽知人教指﹐夢五色筆﹐筆有花如菡萏。五歲時族祖抱置膝上﹐戲之曰「小兒何所愛﹖」應聲作四句﹐其一句曰「小兒何所愛﹖夜夢筆生花﹔花根在何處﹖丹府是吾家。」挽筠澗先生﹕逐鹿兵還郊鼎稀﹐故家風節似君稀﹐山河百二還眞主﹐泉石東南隱少微﹔黃菊花香髙士醉﹐靑門瓜熟故侯歸﹐九原若遇余豳國﹐猶話孤城未解圖。﹝《列朝詩集》﹞

蜀中一耆儒﹐贊張果老倒騎驢圖曰「舉世多少人﹐誰似這老漢﹖不是倒騎驢﹐凡事回頭看。」﹝《雪濤詩評》﹞

明仁宗在東宮時﹐嘗觀二內侍象弈﹐因命曹子應制詩云「兩軍對敵立雙營﹐坐運神機決死生﹐十里封疆馳鐵馬﹐一川波浪動金兵﹔虞姬歌舞悲垓下﹐漢將旌旗過楚城﹐興盡計窮徵戰罷﹐松陰花影滿殘枰。」帝和云「二國爭彊各用兵﹐擺成隊伍定輸贏﹐馬行曲路當先道﹐將守深宮戒遠徵﹔乘險出車收敗卒﹐隔河飛炮下重城﹐等閒識得軍情事﹐一著功成見太平。」又云「楚漢爭雄動戰爭﹐不勞金鼓便興兵﹐馬行二步鴻溝渡﹐將守三宮細柳營﹔擺陣出車當要路﹐隔河飛炮破重城﹐幄幃士相多機變﹐一卒功成見太平。」﹝《莫氏八林》﹞

《後山詩話》云「呂某公歸老於洛﹐嘗遊龍門還﹐閽者執筆歷請官稱。公題以詩云﹕」思山乘興看山回﹐烏帽綸巾入帝臺﹔門吏不須詢姓氏﹐也曾三到鳳池來。『「明黃州郡守夜巡﹐獲一犯禁者﹐供狀云﹕」舟泊蘆花淺水涯﹐故人邀我飲金卮因歌赤壁兩篇賦﹐不覺黃州半夜時﹔城上將軍原有禁﹐江南士子本無知﹐黃堂若問眞消息﹐舊有聲名在鳳池。「禮而去之﹐識者謂爲解春雨。﹝《嘯虹筆記》﹞

林淸元人﹐髙尙不仕﹐隱居寺中﹐府公來寺檢冊﹕詰問﹐且曰「能詩乎﹖」對曰「頗能。」卽以冊號八音﹐命爲詩﹐應聲云「金紫何曾一掛懷﹐石田茆舍自天開﹐絲竿釣月江頭住﹐竹杖挑云嶺上來﹔匏實曉收栽藥圃﹐土花春長讀書臺﹐革除一點浮雲慮﹐木筆題詩酒數杯。」府公驚羨﹐遂與爲友。故暇輒移酒過飲﹐倡和移日。一日忽論海濱人物因曰「若林淸者﹐雄才碩徳﹐惜未見其人。」林不覺有感。府公曰「君殆林淸耶﹖」林曰「若淸者﹐君安得見之﹖此吾所以有感也。」相與盡醉而還。明日林去﹐府公再往訪之﹐不見﹐多方物色﹐終不得見矣。﹝《客中閒集》﹞

楊光浦有《詠梅集句》百首﹐又有《香奩集句》云「垂柳陰陰晝掩扉﹐流鶯百囀最髙枝﹔春閨幾許關心事﹐夫婿多情亦未知。宿雨厭厭睡起遲﹐曉鶯啼斷綠楊枝﹔夢中無限風流事﹐盡在停鍼不語時。紅芳落盡井邊桃﹐病酒懨懨日正髙﹐百尺朱樓閒倚徧﹐靜看燕子壘新巢。細艸春莎沒繡鞋﹐閒尋女伴過西家﹔東風不管人憔悴﹐開徧薔薇一樹花。冰雪肌膚力不勝﹐酷憐風月爲多情﹔自慚不及鴛鴦侶﹐雙宿雙飛過一生。倚蘭無語倍傷情﹐夜合花開香滿庭﹔羌管一聲何處笛﹖細風斜雨不堪聽。郎上孤舟妾上樓﹐感時傷別思悠悠﹔離心不異西江水﹐流到瓜洲古渡頭。曉角昏鐘爲度忙﹖怕黃昏後又黃昏﹔近來欲睡兼難睡﹐半是思郎半恨郎。盡日無人獨倚樓﹐愁來對鏡懶梳頭﹔深知身在情長在﹐嫁得蕭郎愛遠遊。」﹝《堯山堂外紀》﹞

《題焚書坑絕句》﹕「焚書只是要人愚﹐人未愚時國已虛﹔惟有一人愚不得﹐又從黃石讀兵書。」不知何人所作﹐陸式齋常誦之。﹝同上﹞

舒州下寨驛中詩﹕北堂無老信來稀﹐十載秋風雁自飛﹔今日滿頭生白髮﹐千山鄕路爲誰歸﹖﹝《侯鯖錄》﹞

朱權﹐明髙皇之十六子也﹐神姿朗秀﹐始能言﹐自稱大明奇士。好學博古﹐旁通釋老﹐尢精於史。洪武二十四年﹐冊封之大寧﹐文皇踐祚﹐攺封南昌。恃靖難功﹐頗驕恣﹐多怨望不遜。晚年深自韜晦所居宮庭﹐無丹彩之飾﹐媾精廬一區﹐蒔花藝竹﹐鼓琴著書。晚節益慕沖舉﹐自號瞿仙。有《日蝕詩》云「光浴咸池正皎然﹐忽如投暮落虞淵﹐靑天俄有星千點﹐白晝爭看月一弦﹐蜀鳥亂啼疑入夜﹐杞人狂走怨無天﹐舉頭不見長安日﹐世事分明在眼前。」詩眞怨望不遜矣。﹝《客中閒集》﹞

周憲王朱惇﹐明髙皇之孫﹐周定王長子。勤學好古﹐畱心翰墨﹐集古名迹十卷﹐手自臨摹勒石﹐名《東書堂集古法》帖﹐歷代重之。制《誠齋樂府傳奇》若干種﹐音律諧美﹐流傳內府﹐至今中原弦索多用之。李夢陽汴中《元宵絕句》云「中山孺子倚新妝﹐趙女燕姬總擅場﹔齊唱憲王新樂府﹐金梁橋外月如霜。」王有《誠齋錄》諸集﹐傳於世。如《春日》云「深巷日斜巢燕急﹐小樓風靜落花閒。」《春夜》云「彩檻露華垂柳濕﹐珠簾風靜落花香。」《秋夜》云「梧桐露滴鴛鴦瓦﹐楊柳風寒翡翠堂。」《牡丹亭書景》云「鶯蹄小院穿靑柳﹐燕蹴飛花過粉墻。」《日暮》云「林鳩喚友常知雨﹐海燕將雛不避人。」《雪林淸趣》云「采藥一僧云外去﹐巢松雙鶴雨中遠。」《送人》云「南浦斷雲收雨去﹐西風新雁帶霜來。」《漫興》云「南國音書歸雁盡﹐西園風雨落花愁。」和王長史云「采得藥苗遠竹徑﹐著殘棋子坐花陰。」《紅心驛》云「枕上夢回鶯語滑﹐窗前風定柳陰涼。」《橫堤晚望》云「神如秋水十分淨﹐心似中原萬里平。」皆風華和婉﹐盛世之音也。又作《柳枝歌》三首﹐序云「白居易《楊柳枝》云﹕」永丰西角荒園裏﹐盡日無人屬阿誰﹖『宣宗朝樂工倡此詞﹐遂令中使取二株植於苑中。予於洪武年間﹐至長安尋訪永丰坊﹐乃在陜西城內﹐東西兩街尙有垂楊﹐柔枝拂地﹐愛而賦之。「歌云﹕」蘇小門前萬縷垂﹐白家園內兩三枝﹔聽歌看舞人何在﹖惟有東風展翠眉。三月風和散曲塵﹐枝枝垂地每傷神﹔爲君系得春心住﹐忍折長條送遠人。宛轉千條向晚風﹐拖煙帶雨渭城東﹔徵衫點得輕輕絮﹐寄入陽關曲調中。「﹝同上﹞

楊文定公嘗云﹕範文正髙季迪皆出姑蘇﹐兩人气象甚不同﹐蓋於其所賦卓筆峯見之。範云「笠澤研池小﹐穹窿架石峨﹐仰憑天作紙﹐寫出太平歌。」髙云「云來初似墨﹐雁過還成字﹐幹載只書空﹐山靈恨何事﹖」﹝同上﹞

夏忠靖公少年極穎敏﹐或指屋上獸頭使賦之公卽口占曰「非龍非虎亦非羆﹐頭角皆因造化爲﹐不向艸茅誇气象﹐卻於廊廟著威儀﹔昂昂飽歷冰霜苦﹐默默長承雨露滋﹐寄與飛飛諸燕雀﹐好來相近莫相疑。」論者以爲居顯位而不免暱小人﹐此其驗云。﹝《堯山堂外記》﹞

蘇平《詠豆腐》云「傳得淮南術最佳﹐皮膚褪盡見精華﹐一輪磨上流瓊液﹐百沸湯中滚雪花﹔瓦缶浸來蟾有影﹐金刀剖破玉無瑕﹐个中滋味誰知得﹖多在僧家與道家。」﹝同上﹞

淩雲翰字彥﹐見人家昆季析居者﹐作《沁園春》詞以嘲之云「樹上淩霄﹐堂前紫荊﹐秋來尙芳﹔柰牝雞晨語﹐憔悴﹔妖狐晝嘯﹐鴻雁分行。仁智非周﹐喜憂非舜﹐一旦天倫忍遂忘。如何好﹐望松愀感泣﹐桑梓悲傷。古今禍起專房﹐總一國猶然﹐況一鄕家有婦人﹐豈無長舌﹖世無男子﹐誰有剛腸﹖樹大枝分﹐瓜熟蒂落﹐此語應非是義方。聊書此﹐要懲心鑑戒﹐不在文章。」﹝同上﹞

髙季迪年十八未娶﹐婦翁周仲建有疾﹐季迪往唁之。周出蘆雁圖命題﹐季迪走筆賦曰「西風吹折荻花枝﹐好鳥飛來羽翮垂﹔沙闊水寒魚不見﹐滿身風露立多時。」仲建笑曰「是子求室也。」卽擇吉以女妻焉。「﹝同上﹞

天順朝﹐嘗以銀豆金錢等物撒地﹐令官人及宮侍爭拾爲斗笑。編修楊守陳《賦銀豆謠》曰「尙方承詔出九重﹐治銀爲豆驅良工﹐顆顆勻圓奪天巧﹐朱函進入蓬萊宮。禦手親將十餘把﹐瑯亂灑金階下﹐萬顆珠璣走玉盤﹐一天雨雹敲鴛瓦。中官跪拾多盈袖﹐金鐺半墮羅裳縐﹐贏得天顏一笑歡﹐拜賜歸來坐淸晝。聞知昨日六宮中﹐翠娥紅袖乏春風﹐黃金作豆競拾得﹐羊車不至愁煙中。別有銀壺薄如葉﹐並刀剪碎盈丹匣﹐也隨金豆灑金階﹐滿地春風飛蝴蝶﹐君不見民餐木皮和艸根﹐夢想豆食如八珍﹐官倉有米無銀糴﹐操瓢盡作溝中塵。明主由來愛一顰﹐安邦只在卹窮民﹐願將銀豆三千斛﹐活取枯骸百萬人。」﹝《陋軒外集》﹞

正統間﹐處州葉宗畱謀逆﹐杭點民兵﹐有生員之父﹐亦在點中。其子往訴於府﹐府主不爲理﹔拂衣而出﹐自言水上打一棒﹐蓋俗云空無用也。府主聞其言﹐疑以惡語相嘲﹐卽喚轉詢焉﹐生員直告以故。遂曰「汝能賦此﹐當免其役。」因口占曰「七尺瑯玉杖碧流﹐一聲驚破楚天秋﹐千條索練開還合﹐萬顆明珠散復收﹔鷗鷺盡飛紅蓼岸﹐鴛鴦齊起白洲﹐相應此處無魚釣﹐起网收綸別下鉤。」守遂除之。﹝《稗史》﹞

定襄伯郭登鎭大同﹐有古良將風。己巳之變﹐力守邊疆﹐大小十數戰﹐設飛天网攪地龍等法﹐發其機﹐頃刻數里皆陷破﹐一發五百步。顧又嫻文學﹐所著《左傳解》可與杜武庫爭衡。嘗記其二詩﹐《哀徵人》云「天迷離﹐水嗚咽﹐戰馬無聲寶刀折﹐冤鬼慘酸月夜啼﹐靑燐熒熒明又滅﹐照戰徵大戰時血。」《客中春晚》云「遠塞書難寄﹐空庭花自開﹐舊巢雙燕子﹐今歲不曾來。」登以勇將﹐而風流儒雅若此。﹝《焦氏筆乘》﹞

《金陵》詞﹐是臺城妓作。「宮中細艸香紅濕﹐宮內纖腰碧窗泣﹔惟有虹梁春燕雛﹐猶傍珠簾玉鉤立。」﹝同上﹞

道士席應眞讀書學道法﹐兼通兵機﹐道衍師之﹐盡得其術﹐然深自晦藏﹐人無知者。已而至京口賦覽古詩云「樵擄年來戰血幹﹐煙花猶自半凋殘﹐五州山近朝云亂﹐萬歲樓空夜月寒﹔江水無潮通鐵甕﹐野田有路到金壇﹐蕭梁事業今何在﹖北固靑靑眼倦看。」其黨宗泐見搖膝髙吟﹐笑之曰「此豈釋子語﹖」曰「斯道斯說﹐汝薄南朝矣。」﹝《堯山堂外紀》﹞

林廷玉《挑燈杖詩》云「檠碗常存竹木莖﹔余功時或賴扶傾﹐卻憐形體纖遠短﹐能使光芒暗復明﹔天上長庚原有焰﹐人間太乙又騰精﹐心燈聞說無明滅﹐何用區區得擅名﹖」﹝同上﹞

成化初﹐張方州忤權要﹐出爲杭州知府。無何﹐引疾歸田﹐雅好山水﹐歲率一再至杭州﹐至輒攜親朋出遊西湖﹐訪孤山﹐弔嶽墳﹐登天竺﹐彩舟蠟屐﹐隨意所之。興至呼筆﹐大篇短章﹐頃刻立就。《題蘇堤春曉》云「楊柳滿長堤﹐花明路不迷﹐畫船人未起﹐側枕聽鶯啼。」《平湖秋月》云「風靜片雲消﹐寒浸波涼月﹐疑有夜吟人﹐推窗落楓葉。」《花港觀魚》云「圉圉復洋洋﹐茭靑露藻香﹐前湖漲水戲﹐誰解步濠梁﹖」《柳浪聞鶯》云「藜杖憩蘇灣﹐風溫翠漲閒﹐驚聞雙語鳥﹐如在畫船間。」《三潭印月》云「片月生滄海﹐三潭處處明﹐夜船歌舞處﹐人在鏡中行。」《南屏曉鐘》云「幽夢忽驚覺﹐嚴城方向晨﹐看花春起早﹐已有曉妝人。」《兩峯出云》云「南峯云乍晴﹐北峯雲欲雨﹐中有化霖人﹐髙眠兩峯裏。」《雷峯夕照》云「爽朗忽蒼茫﹐山髙易夕陽﹐百年歌舞地﹐消得幾昏黃﹖」《曲院風和》云「涼气度方洲﹐香來水正流﹐時聞采蓮曲﹐不見采蓮舟。」《孤山梅雪》云「春意逼溪橋﹐寒香閉蓬戶﹐山人不出門﹐驛使在途旅。」﹝同上﹞

成化甲午﹐倭人入貢﹐見欄前蜀葵花不識﹐人間之﹐題詩云「花如木槿花相似﹐葉比芙蓉葉一般﹔五尺欄桿時不盡﹐尙畱一半與人看。」﹝《西墅雜記》﹞

張給事寧字靜之﹐成化中奉使朝鮮﹐陪臣朴元亨爲館伴﹐從遊太平館。靜之賦百韻﹐朴隨手和之﹐殊不相下。靜之得「溪流殘白春前雪﹐柳折新黃夜半風」之句。朴乃閣筆曰「不能屬和矣。」﹝《列朝詩話》﹞

陳士英夾紙剪梅花一枝﹐照之宛然可見﹐題詩多不稱意。歸安陳大題曰「露下銀河月上遲﹐黎花雪裏夢醒時﹔水晶簾在瓊樓上﹐惆悵河山會玉。」時號絕唱。﹝同上﹞

弘治間人稱何李﹐謂信陽何大復景明﹐慶陽李空同夢陽。何十三舉於鄕﹐十七成進士﹐慷慨負義﹐終提學副使﹐年僅三十有九。李數以爲言構禍﹐剛毅不撓﹐未免有尙气傲物之誚﹐官亦提學副使。詩學杜子美﹐壽五十八﹐亦與子美同𨿽下吏四次﹐而晚景富侈﹐享用逾於子美。與大復論詩不合﹐竟絕交﹐亦其尙气之過。﹝《蘇譚》﹞

弘治間﹐海寧塔下陳玉善畫山水﹐其年五十﹐忽欲讀書﹐坐閉一室﹐晝夜不息者﹐五年﹐遂成詩人。嘗題賈似道《湖山圖》云「山上樓臺湖匕船﹐平章醉後懶朝天﹔羽書莫報樊城急﹐新得蛾眉正少年。」意甚佳。﹝《堯山堂外紀》﹞

潯州張尙書燦爲翰林學士時﹐與同寅限韻聯句﹐得單字。公成句﹐有衝雨斜飛燕子單﹐時服其當﹐馬端肅以燕子單學士稱之。﹝《柳譚詩話》﹞

此與作《紅梅詩》﹐限牛字曰「牧童睡起朦朧眼﹐錯認桃花誤放牛」相同。

李西涯當國時﹐其門生滿朝。西涯又喜延納獎拔﹐故門生或朝罷﹐或散衙後﹐卽羣集其家講藝談文﹐通日徹夜﹐率歲中以爲常。一日有一門生歸省﹐兼告養病還家﹐西涯集同門諸人餞之﹐卽席賦詩爲贈﹐汪石潭俊詩先成﹐中一聯云「千年芝艸供靈藥﹐五色流泉洗道機。」諸人傳玩﹐以爲絕佳﹐呈稿西涯。西涯抹後一句﹐令石潭重攺﹐眾皆愕然。石潭思之﹐亦終不復能綴﹐眾以請於西涯曰「吾輩以爲抑之﹐此詩絕好﹐不知何故以爲未善﹖」西涯曰「歸省與養病是二事﹐今兩句單說養病﹐不及歸省﹐便是偏枯且又近於合盤。」眾請西涯續之﹐西涯卽援筆曰「五色宮袍當舞衣。」眾始歡服。﹝《玉堂叢話》﹞

李兆光嘗見西涯《祀陵詩》「野行愁夜虎﹐林臥起秋蠅」之句﹐問曰「是爲秋蠅所苦﹐不能臥而起耶﹖」西涯曰「然。」一曰「然則愁字恐對不過。」西涯曰「妨字外亦無可易者。」曰「請用回字如何﹖」蓋謂爲夜虎所遏而回也﹐西涯曰「善。」遂用之。﹝同上﹞

李西涯次張京父涯﹐題《醉楊妃菊》云「誰采繁花席上題﹐偶將名姓記唐妃﹐日烘花萼醺時面﹐雨換華淸浴後衣﹔隔坐似邀秦國語﹐揮毫不放謫仙歸﹐欲從顏色窺生相﹐已落詩家第二機。」﹝《堯山堂外紀》﹞

黃巖王山人佐字仁甫﹐自號古直老人﹐旅遊京師﹐客公卿間三十年﹐不置釜甑﹐無童僕。李西涯贈詩曰「長安信腳自來往﹐醉醒不信東君誰﹖」實錄也。古直題《嚴陵》曰「天地此生惟故友﹐江湖何處不漁翁﹖」《遊西山》曰「舊時增去竹房冷﹐今日客來山路生。」《述懷》曰「窮將入骨詩還拙﹐事不縈心夢亦淸。」﹝《列朝詩集》﹞

周詩字以言﹐嘗之京師﹐以詩文遊公卿間﹐少試方藥﹐皆神驗﹐欲以尙醫官之﹐拂袖而去。遊武林﹐敝衣匿僧寺中。提學孔天胤自翰林出﹐雅負知詩﹐閱嶽鄂王廟題壁詩曰「何事疥吾壁也﹖」命隸人帚墨掃之﹐至以詩言﹐乃大驚﹐立命駕往謁﹐與定交。其詩云「將軍埋骨處﹐過客式英風﹐北伐生前烈﹐南枝死後忠﹔山河戎馬異﹐涕淚古今同﹐淒斷封丘艸﹐蒼蒼落照中。」﹝同上﹞

楊文理紈綺子也﹐善吟侈靡﹐以至於貧。致杜公序善﹐杜以進士出爲攸令﹐楊欲往謁﹐闕道裏費﹐趑趄久之。楚有商於吳者﹐難楊曰「爲我作行舟八詠﹐卽載以往。」題曰「篷墻篙櫓貓纜舵跳。」楊援筆一揮而就﹐商讀之躍然起敬﹐載之往﹐且厚贈焉。其《詠蓬》曰「雨濕湘帆翠欲流﹐飄飄偏稱木蘭舟﹐才從紅蓼灘頭掛﹐又向白洲畔收﹔數葉飽風淮浦晚﹐一繩拖雨洞庭秋﹐蓬萊聞說三千里﹐藉爾何當作勝遊﹖」《櫓》曰「誰倩公輸巧作成﹖翩翩渾訝逐風鷹﹐分開水面秋煙冷﹐斫破波心夜月明﹔船尾駕來三尺短﹐棹頭搖去五銖輕﹐不堪聲作伊州調﹐客裏聞來倍慘情。」余不能全記﹐《檣》有曰「宵歸海面疑撐月﹐晚泊山隈欲礙云﹐𨿽愛髙標平地起﹐最憐孤影隔溪分。」《篙》曰「誰剪瀟湘玉一枝﹖棹郎常向手中持﹐撐開楊柳橋邊市﹐移過桃花洞口祠。」貓曰「一環似月分中墜﹐四齒如錐向上驚。」《纜》曰「秋風任擲孤篷外﹐夜月長維古渡邊。」《舵》曰「不入紅塵芳艸路﹐慣依疏雨落花津。」《跳》曰「踏破曉霜還有迹﹐澑殘春雨不生苔。」如此等句﹐何可多得﹖惜不見其全集。﹝《莫氏入林》﹞

明朝欲徵安南國﹐作一萍書當檄文曰「穿田渡水冒秧鍼﹐到底原來種不深﹐空有根苗空有葉﹐敢生枝節敢生心﹐但知聚處焉知散﹖只識浮時不識沈﹐大抵中天風勢惡﹐掃歸湖海竟難尋。」安南得檄﹐卽次韻一律云「錦云密密莫容鍼﹐帶葉連根不計深﹐常與白雲爭水面﹐豈容明月墜波心﹔千條雨綫穿難破﹐萬頃風濤滚不沈﹐多少魚龍藏水底﹐漁郎無計把鉤尋。」明遂罷兵。﹝同上﹞

劉欽謀在史館時﹐日請良р酒一斗然飲少﹐多有藏者。湯東谷從劉索之﹐詩曰「兼旬無酒飲﹐詩腹半焦枯﹐聞有黃封在﹐何勞市上沽﹖」劉悉其所藏與之。﹝《堯山堂外紀》﹞

汪應珍由諫垣出僉江右巡歷郡縣﹐名山勝迹﹐多有題詠。登餘千東山書院﹐題云「趙相空懷汗馬勞﹐紫陽曾此弔英豪﹐乾坤何地忘淵聖﹖日月中天讀楚騷﹔江水帶云來晚棹﹐山風吹雨濕春袍﹐前途疑是楊花泊﹐錯認鄱湖雪浪髙。」考之﹕趙汝愚罷相﹐請晦翁訓其子崇憲﹐因注《楚辭》﹐人皆服其用事切實云。﹝《餘千志》﹞

汝余讀書邑西之藏山﹐理宗賜梅巖二字鐫之石﹐今猶存邑鳳云堂﹐爲朱子手迹。嘉靖間﹐攺東山書院。汝愚宋宗室考宗乾道丙戌狀元﹐後封沂國公。父善應封慶國公﹐祖不求贈申國公。理宗時﹐汝愚又贈福王。

有投刺稱詩伯者﹐主人訝之﹐偶見地上沙﹐面試以詩。其人應聲賦曰「平平黃出塞﹐漠漠日鋪汀﹐鳥去風平篆﹐潮回日射星。」主人遂嘆服。﹝《樗鄕集》﹞

邊尙書貢癖於求書﹐搜訪金石古文甚富。一夕毀於火﹐仰天大哭曰「嗟呼﹗甚於喪我也﹗」病遂篤﹐卒年五十七﹐有《華泉詩集》八卷流傳。弘治時﹐朝士有所謂七子者﹐北都李夢陽﹐信陽何景明﹐武功康海﹐杜王九思﹐吳郡徐楨卿﹐儀封王廷相﹐濟南邊貢也。吳人袁裘曰「李何徐邊﹐世稱四傑﹐邊稍不逮﹐只堪鼓吹三家耳。」﹝《列朝詩集》﹞

寧庶人旣就擒﹐拘宿公館﹐以銅盂與盥洗﹐仍責取銀者﹐其習於奢侈如此。嘗作二律貽巡撫王守仁﹐一曰「可憐輕棄牡丹臺﹐細掩重門晝不開﹐楊柳宮中和淚舞﹐芙蓉雨上帶愁回﹔痛思狗監眞非輔﹐始信狡童自不才﹐金馬玉堂歸去路﹐等閒惟有庶人來。」二曰「懶與乾坤擔此憂﹐我今隨步過瀛洲﹐淸風明月人三个﹐荒艸斜陽土一丘﹔夢去夢來俱是夢﹐愁多愁少總成愁﹐許多心事憑誰訴﹖滿目黃花別樣秋。」狗監指劉養正李士實﹐狡童蓋自謂也。﹝《堯山堂外紀》﹞

初宸濠之謀爲不軌也﹐嘗作《秋懷詩》﹐有曰「莫向西風問彭蠡﹐盤渦怒欲起蛟龍。」婁妃探知其意﹐嘗泣諫之﹐不聽﹐因作《早行詩》見意曰「雞聲忽叫五更月﹐馬足先追十里風﹔欲買三杯壯行色﹐酒家猶在夢魂中。」後宸濠兵敗成擒﹐羣小皆鼠竄﹐獨婁妃投水死。﹝同上﹞

武宗幸薊之湯泉宮女王氏隨行﹐題詩賜之云「滄海隆冬也異常﹐小池何自暖如湯﹖溶溶一脈流今古﹐不爲人間洗冷腸。」﹝同上﹞

鄭少谷初不識王浚川﹐作《漫興》十首﹐中有云「海內談詩王子衡﹐春風坐徧魯諸生。」後鄭卒﹐王始知﹐爲位而哭﹐走使千里致奠﹐爲經紀其喪﹐仍刻其遺文。﹝《說統》﹞

正徳間﹐有日本國使者﹐經西湖題詩云「昔年曾見此湖圖﹐不信人間有此湖﹔今日打從湖上過﹐盡工還欠著工夫。」﹝《堯山堂外紀》﹞

文侍詔徵明初名璧﹐以字行﹐更字徵仲﹐長洲人。以諸生歲貢入京﹐用尙書李克嗣薦﹐授翰林院待詔﹐三載謝病歸﹐年九十而卒。日本貢使踵門求見﹐具冠服南面受拜﹐而卻其贄曰「此國體也。」其乞貓詩甚趣﹐珍重從君乞小女郎先已辦氍毹﹐自緣夜榻思髙枕﹐端耍山齋護舊書﹔遣聘自將鹽裹篛﹐策勛莫道食無魚﹐花陰滿地春堪戲﹐正是蠶眠二月餘。﹝《列朝詩集》﹞

衡山有《病起遣懷》二律﹐詞婉而峻﹐蓋不就寧藩之徵所作也。詩曰「潦倒儒官二十年﹐業緣仍在利名間﹐敢言冀北無良馬﹐深愧淮南賦小山﹔病起秋風吹白髮﹐雨中黃葉暗松關﹐不嫌窮巷頻回轍﹐消受鑪香一味間。經時臥病斷新過﹐自撥閒愁對酒歌﹐意外紛紜知命在﹐古來賢達患名多﹔千金逸驥空求骨﹐萬里冥鴻肯受羅﹖心事悠悠那復識﹖白頭辛苦服儒科。」寧藩敗﹐凡應辟者﹐崎嶇萬狀﹐公獨宴然。﹝《玉堂叢話》﹞

文徵明《詠蛙詩》云「靑燈照壁睡微茫﹐閣閣羣蛙正繞堂﹐細雨黃昏貧鼓吹﹐誰家靑艸舊池塘﹖年來水旱眞難卜﹐我已公弘分兩忘﹐寄謝繁聲休彊聒﹐吳城明日是端陽。」﹝《初日錄》﹞

胡賓客儼南昌人﹐有續十二辰詩﹕「鼴鼠飲河河不幹﹐牛女長年相見難﹐赤手南山縛猛虎﹐月中取兔天漫漫。驪龍有珠常不睡﹐畫蛇添足適爲累﹐老馬何曾有角﹖生羝牛觸藩徒忿忄。莫笑楚人冠沐猴﹐祝雞空自老林丘﹐舞陽屠狗沛中市﹐平津牧豕海東頭。」﹝《列朝詩集》﹞

彭華長於絕句﹐《詠陶淵明》云「解印歸來雪鬢飄﹐呼童滴露寫前朝﹔叮嚀莫取江頭水﹐恐是金陵一夜潮。」題《王明妃》云「抱得琵琶不忍彈﹐胡沙獵獵雪漫漫﹔曉來馬上寒如許﹐信是將軍出塞難。」﹝《說統》﹞

越僧某﹐索畫於石田翁﹐嘗寄一絕云「寄將一副剡溪藤﹐江面靑山畫幾層﹔筆到斷崖泉落處﹐石邊添个看云僧。」石田欣然畫其詩意答之﹐余謂僧詩畫矣﹐何以圖爲﹖﹝《彜白齋詩話》﹞

集唐《黃鶴樓詩》﹕「昔人已乘黃鶴去﹐江海茫茫何處尋﹖芳艸連天迷遠望﹐薄雲籠日弄輕陰﹔一春魚雁無消息﹐萬里江山自古今﹐百尺朱樓閒倚徧﹐洞庭猶憶在前林。」又﹐「此地空餘黃鶴樓﹐成仙人去幾千秋﹐雲飛雨散知何處﹖落葉猿啼傍客舟﹔天水混融浮太極﹐野煙蹤迹似東周﹐此時悵望人多少﹐仙鶴恐成萬古愁。」又﹐「黃鶴一去不復返﹐白雲長在水潺潺﹐如何一諷神仙事﹐卻望千門艸色間﹖城下煙波春拍岸﹐湖中西日倒銜山﹐徵帆去棹殘春裏﹐飛鳥空慚倦未還。」又﹐「白雲千載空悠悠﹐物換星移幾度秋﹐縱酒欲謀良夜醉﹐放歌曾作昔年遊﹔長安北望三千里﹐天府南來第一州﹐前後登臨思無盡﹐思歸時亦賦登樓。」又﹐「晴川歷歷漢陽樹﹐卻惹空山舊嘵煙﹐樓上北風斜捲席﹐洞庭秋色遠連天﹔公連未結王孫襪﹐壯志仍翰祖逖鞭﹐黃鶴樓中吹玉笛﹐水寒煙淡落花前。」又﹐「芳艸淒淒鸚鵡洲﹐謝公此地昔曾遊﹐鳥啼花發人何在﹖仙去臺空迹尙畱﹔知愛魯連歸海上﹐空嗟王粲滯荊州﹐髙樓惆悵憑欄久﹐惟見長江天際流。」又﹐「暮日鄕關何處是﹖杜陵遠客不勝悲﹐終期直道扶元化﹐敢負吾君作楚詞﹔北極朝廷終不攺﹐楚天雲雨盡堪疑﹐酒酣往事多興念﹐黃鶴樓前吹笛時。」又﹐「煙波江上使人愁﹐幾度髙吟寄水流﹐花界三千春渺渺﹐銀河一帶水悠悠﹔仙人有待騎黃鶴﹐身外無機任白頭﹐遙望洞庭山水色﹐春風一夜滯歸舟。」﹝《客中閒集》﹞

都南濠小時學詩於沈石田﹐石田問﹕「近有何得意作﹖」南濠以《節婦詩》首聯爲對曰「白髮貞心在﹐靑燈淚眼枯。」石田曰「詩則佳矣﹐然有一字未穩。」南濠茫然﹐避席請教。石田曰「爾不讀《禮經》乎﹖《經》曰﹕」寡婦不夜哭。『何不以燈字攺春字﹖「南濠不覺嘆服。﹝《堯山堂外紀》﹞

朱少宰蘭與衛桐楊司馬交厚﹐司馬官畱郡﹐少宰迎之﹐喜曰「余與君性情相近﹐宦轍亦安得相遠﹖在南中候車騎久矣。」因以《風箏詩》呈司馬曰「自負雲霄早致身﹐安排綫索靠他人﹐摩天手乘風展﹐掉尾精神逐日新﹔暫聳觀瞻喧里巷﹐終嗟破碎委埃塵﹐牽來曳去成何用﹖驟雨淋頭斷送春。」司馬亦和一首曰「糊腔駕茂競髙危﹐笑笑人間斗小兒﹐無樣蜉蝣驕燕雀﹐幾番荊棘入棠梨﹔飽看去情如紙﹐彊與爭將命抵絲﹐莫得風光都使盡﹐春風亦有下場時。」二詩皆可警世。﹝《蘇譚》﹞

劉邦彥有《上元五夜觀燈詩》﹐十三夜云「近喜元宵雪更晴﹐千門翠竹結髙棚﹐珠簾半捲將圓月﹐玉指初調未合笙﹔新放花燈連九陌﹐舊傳金釒龠啟重城﹐少年結伴嬉遊去﹐遮莫雞聲下五更。」十四夜云「燈光漸比夜來饒﹐入海魚龍混暮潮﹐月照梅花靑鎖闥﹐煙籠楊柳赤闌橋﹔鈿車過去拋珠果﹐寶騎重來聽玉簫﹐共約更深歸及早﹐大家明日看通宵。」十五夜云「一派春聲疊管弦﹐九衢燈燭上薰天﹐風回鰲背星球亂﹐雲散魚碧月圓﹔逐隊馬翻塵似海﹐踏歌人盼夜如年﹐歸遲不屬金吾禁﹐爭覓遣簪與墜鈿。」十六夜云「次第看燈俗舊傳﹐寶箏重按十三弦﹐人心未必今宵絕﹐鬼魄還如昨夜圓﹔尙覺繁華誇樂上﹐何須廣樂聽鈞天﹖追歡獨羨兒童健﹐靜對梅花憶往年。」十七夜云「繡簾地護輕寒﹐明月來遲鳳蠟殘﹐風掃煙花春爛熳﹐云沈星斗夜闌珊﹔醉敲馬鐙還家去﹐誰抱龍香隔院彈﹖試看燭燒如白日﹐鰲山無影海漫漫。」﹝同上﹞

《李太白集》七言律止二三首﹐《孟浩然集》止二首﹐《孟東野集》無一首﹐皆足以名天下﹐傳後世﹐詩奚必以律爲哉。﹝《麓堂詩話》﹞

徐階應制賦嘉靖二字曰「土木原來大求夫﹐口稱萬歲與山呼﹐一橫直過乾坤大﹐兩豎斜飛社稷扶﹔加官加祿加爵位﹐立綱立紀立皇圖﹐主人自有千秋福﹐月正當天照五湖。」上大悅。﹝《堯山堂外紀》﹞

卞戶部未第時﹐一日過常熟﹐聞錢允暉曄詩名﹐往謁之。二公未嘗會晤﹐卞及門﹐與暗者曰「可語汝主﹐詩人特相訪。」錢訝何人﹐自負如此﹐適宴客有妓錢令僕者出語之曰「若賦贈妓詩一絕﹐方接見仍以サ降湘爲韻。」卞不構思﹐一揮而就﹐詩曰「琵琶斜抱出ゴサ﹐貌與荷花兩不降﹔今夜彩雲何處宿﹖空畱明月熙瀟湘。」允暉見詩﹐嘆服不已﹐倒履迎入﹐遂定交焉。﹝《堯山堂外紀》﹞

張以寧題《爛柯山圖詩》云「人說仙家日月遲﹐仙家日月轉堪悲﹔誰將百歲人間事﹐只換山中一局棋。」﹝同上﹞

吳人黃省曾氏刻劉父詩﹐其跋語云「假太原少傳祕閣本校正十二字﹐始得就梓。」其用心亦勤矣。余家舊藏本﹐古律類分三卷﹐有自問一首云「自問彭城子﹐何人接汝顚﹖酒腸寬似海﹐詩膽大於天﹔斷劍徒勞匣﹐枯琴無復弦﹐相逢不多合﹐賴是向林泉。」今黃本所遺也。﹝同上﹞

雲間唐汝詢字仲言﹐五歲而瞽﹐父兄抱膝上﹐授以三百篇﹐及唐詩﹐無不成誦。旁通經史﹐能爲諸體詩﹐箋注唐詩﹐援據該博﹐《子虛》《上林》諸賦﹐杜白諸長篇﹐鏘金戛玉﹐瑯瑯不遺一字。校杜詩﹐時有新義﹐如解溝壑疏放之句云「出於向秀賦﹐嵇志遠而疏﹐呂心放而曠。」亦前人所未及也。﹝《列朝詩集》﹞

臨安旅邸壁間一絕云「太乙峯前是我家﹐滿牀書籍足生涯﹔春城戀酒不歸去﹐老卻碧桃無限花。」建州崇安分水驛壁一絕云「江南三月已聞蟬﹐麥熟梅黃繭作綿﹔料得故園煙雨裏﹐輕寒猶作養花天。」丹陽玉乳泉壁間一絕云「騎馬出門三月莫﹐楊花無柰雪漫天﹔客情最苦夜難度﹐宿處先尋無杜鵑。」三時皆可喜﹐然皆不著名姓。﹝《客中閒集》﹞

詠料絲燈罕佳者﹐薛郎中蕙字君采﹐有排律云「淮南玉爲碗﹐西京金作枝﹐未若玆燈麗﹐擅巧昆明池。霏微狀蟬翼﹐連娟侔网絲﹐煙空不礙視﹐霧弱未勝持。碧水點蔥鬱﹐彩石染萎蕤﹐霞疊有無色﹐云攢深淺姿。焚蘭發香气﹐對燭映紅滋﹐明月詎須侈﹖夜光方可嗤。」﹝《列朝詩集》﹞

曹南宮學詠《墨紗燈詩》云「質裂橫疑水﹐光生薄似苔﹐憑將彩筆畫﹐認作剪刀裁﹔鳥向空中度﹐花從鏡裏開﹐細看若無力﹐不畏曉風催。」﹝同上﹞

王守仁嘗登廬山﹐一至天池﹐累月不出﹐有句云「昨夜月明峯頂宿﹐雷聲隱隱在山麓﹔醒來卻問山下人﹐風雨三更捲茆屋。」親書四幅畱寺﹐後奉命討宸濠﹐勒功於開先之石壁。﹝《盧山通誌》﹞

莊昶喜爲詩﹐詠《包節婦》云「二十夫君棄妾身﹐諸郎癡小舅姑貧﹐已甘薄命同衰葉﹐不掃蛾眉別嫁人﹔化石未成猶有淚﹐舞鸞𨿽在不驚塵﹐瑣窗獨對東風樹﹐歲歲花開他自春。」羅一峯見之曰「可泣鬼神矣。」昶不以爲然﹐惟乾坤鳶魚老眼腳頭之類﹐自謂爲佳云。﹝《堯山堂外紀》﹞

陸靜逸嘗對景試張滄洲云「楊柳花飛平地上﹐滚將春去。」滄洲應聲答云「梧桐葉落半空中﹐撇下秋來。」﹝同上﹞

祝京兆允明﹐五歲作徑尺字﹐九歲能詩﹐好酒色六博﹐善度新聲﹐少年習歌曲﹐間傅粉墨登場﹐梨園子弟相顧弗如也。海內索其文及書﹐贄幣踵門輒辭弗見﹐伺其狎遊﹐使女妓掩之﹐皆捆載以去。爲家未嘗問有無﹐俸錢及四方餉遺召所善客噱飲﹐歌呼﹐費盡乃已﹐或分與持去﹐不畱一錢。每出﹐則追呼索逋者相隨於道路﹐更用爲忭笑資﹐其歿也幾無以斂云。﹝《列朝詩話》﹞

瓊州定安縣南有五指山﹐卽黎母山瓊崖之望也。丘文莊公少時﹐詠詩曰「五峯如指翠相連﹐撐起炎州半壁天﹐夜盥銀河摘星斗﹐朝探碧落弄雲煙﹔雨餘玉筍空中見﹐月出明珠掌上懸﹐豈是巨靈伸一臂﹐遙從海外數中原。」識者知其異日必貴。﹝《堯山堂外紀》﹞

縫衣詩鮮佳者﹐近惟謝幼睿一首﹐字字精工。詩曰「懶向妝臺理曉妝﹐爲郎獨自制衣裳﹐金鍼入處心俱痛﹐素綫牽時恨共長﹔霜戶敢辭纖手冷﹐蕓窗思貼弱肌香﹐縫成不怪無鴻雁﹐贏得宵來覆妾牀。」﹝《玄散詩話》﹞

放翁詩跋﹐余在友人郭貢士用端家﹐見所藏放翁墨迹﹐大書四詩﹐字勁麗可愛﹐詩亦格髙。《放翁詩集》不載此﹐故錄之﹐後有明初髙僧洽南州一跋頗佳﹐亦不可不爲傳之也。《寓蓬萊館》絕句二首﹕桐葉吹殘舊葉黃﹐驛窗微雨送淒涼﹔長安許史無平素﹐莫恨棲棲立路傍。古驛蕭條獨倚闌﹐角聲吹晚雨催寒﹔殘年會合知無日﹐猶記新丰彊自寬。《夜還驛舍》二首﹕樓上鼓鼓初發更﹐斷雲收雨旋成晴﹐市搖新漲壯燈影﹐驛路殘泥莊屐聲﹔�變遷非曩日﹐情懷牢落感餘生﹔髙秋病起猶能醉﹐剩買官酤樂太平。白頭漸覺黑絲多﹐造物將如此老何﹖三萬里天供醉眼﹐二千年事入悲歌﹔劍關曾蹴連云棧﹐海道新窺浴日波﹐未頌中興吾未死﹐插江崖石竟須磨。跋曰「吾祖放翁老人﹐以詩文鳴於宋﹐𨿽不以書學顯﹐觀其手澤﹐跌蕩蒼古﹐無一筆不合古人遺法﹔而況詞章字畫﹐發乎忠肝義膽者哉﹖此軸詩四首﹐乃由劍南歸越之作﹐耿介之懷﹐益愈可見。長洲靜中山首座裝潢成軸捲﹐要余跋其尾﹐嗚呼﹗吾爲公遠孫﹐不能光昭先徳﹐逃形空虛﹐尙敢贅言於其間哉﹖尙觀南渡名公巨儒﹐多爲權幸所忌抑﹐𨿽若考亭之賢﹐當時稱爲第一等人﹐卒不見用﹐時事亦可知矣。然權幸敗績﹐誇毗苟進之士﹐同爲澌盡﹐而公之片言隻字﹐散落人間﹐歷千百礻冀而知祕惜之﹔以彼視此﹐不亦大有徑庭也歟﹖中山其襲藏之。時洪武辛未二月望日﹐天竺靈山講寺住山沙門會稽溥洽識。﹝《應庵隨錄》﹞

《雪濤詩評》云「『初月新月詩甚多﹐余獨愛一閨秀。』絕句尾語云﹕」天邊怕看如鉤月﹐釣起新愁與舊愁。『下字最巧。「

有一僕新婚甚暱﹐其主命之隨往武陵﹐僕在舟日夜思妻﹐吟云「相思恰似船頭水﹐兩漿平分劈不開。」主惻然﹐令之歸。

劉章子克明江右人﹐妻湖南馬氏﹐有《蒲鞋詩》云「吳江浪浸白蒲春﹐越女初挑一樣新。才自繡窗離玉指﹐便隨羅襪上香塵。石橊裙下從容久﹐玳瑁筵前整頓頻。今日髙樓鴛瓦上﹐不知拋擲是何人﹖」﹝《客中閒集》﹞

沈愚爲人風流蘊藉﹐有《續香奩》四卷﹐蓋仿韓致堯之作。《繡鞋》一首曰「幾日深閨繡得成﹐著來便覺可人情﹐一灣暖玉淩波小﹐兩瓣秋蓮落地輕﹔南陌踏靑春有迹﹐西廂立月夜無聲﹐看花又濕蒼苔露﹐曬向窗前趁晚晴。」﹝《堯山堂外紀》﹞

王元美十五時﹐受《易》山陰駱行簡先生。一日有鬻刀者﹐先生分韻﹐元美得漠字﹐輒成句云「少年醉舞洛陽街﹐將軍血戰黃沙漠。」先生奇之曰「此子異日必以文鳴世。」﹝同上﹞

昆山王逢年字舜華﹐往謁袁文榮公於政府﹐文榮以故人子厚遇之﹐令艸應制文字﹐有所更竄。退而上書﹐閣下以詩文取科﹐以靑詞拜相﹐惡知天下有古文品﹖不辭而去。文榮遣騎追之不得﹐嘗作《五敵詩》﹐請慢世敵嵇康﹐綴文敵馬遷﹐賦詩敵阮藉﹐述騷敵屈宋﹐書法敵二王。著書一編﹐曰《天錄閣外史》。妄男子輯東漢文﹐誤入之﹐益自喜﹐以爲當吾世得追配古人也。﹝《列朝詩話》﹞

一驛丞題壁云「碌碌庸庸馬迹間﹐朝來直到睡時閒﹔誰知夢裏猶辛苦﹐千里家山一夜還。」今之薄宦遠途者﹐亦可悲矣。﹝《蘇譚》﹞

天臺宋氏家本富﹐後貧﹐鬻廬於鄰﹐價成作詩曰「自嘆年來刺骨貧﹐吾廬今已屬西鄰﹔殷勤說與東園柳﹐他日相逢是路人。」富者見詩惻然﹐卽以券還之﹐亦不索其直。﹝《昨非錄》﹞

馬海粟題《楊妃病齒圖》云「華淸宮﹐一齒痛﹔馬嵬坡﹐一身痛﹔漁陽鼙鼓動地來﹐天下痛。」﹝《笑史》﹞

袁介《踏災行》﹕有一老農如病起﹐破衲毿毿瘦如鬼﹐曉來扶向官道旁﹐哀求行人乞錢米。予時捧檄離江城﹐邂逅一見憐其貧﹐倒囊贈與五升米﹐試問何故爲窮民﹖老翁答言聽我語﹐我是東鄕李福五﹐我家無本爲經商﹐只種官田三十畝﹔延七年三月初﹐賣衣買得犁與鋤﹐朝耕暮耘受辛苦﹐要還私債納官租﹔誰知六月至七月﹐雨水絕無潮又竭﹐欲求一點半點水﹐卻是農夫眼中血。滔滔黃浦如渭渠﹐農家爭水勝爭珠﹐數溝用接接不到﹐稻田一旦成沙塗。官司八月受災狀﹐我恐徵糧喫官棒﹐相隨鄰里去告災﹐十石官糧望全放。當年隔莊分吉凶﹐髙田盡荒低田丰﹐縣官不見髙田旱﹐將謂亦與低田同。文字下鄕如火速﹐四鄰百姓都首伏﹐只因嗔我不肯首﹐卻把我田批作熟。太平九月開旱倉﹐嗟嗟貧乏無可償﹐男名阿孫女阿惜﹐逼我嫁賣賠官糧。阿孫賣與運糧戶﹐卽日不知在何處﹖可憐阿惜猶未笄﹐賣向湖州山裏去。我老今年七十奇﹐饑無口食寒無衣﹐東求西乞度殘喘﹐無因早向黃泉歸。旋言旋拭腮邊淚﹐我忽驚慚汗沾背﹐老翁老翁勿復言﹐我是今年檢田吏。﹝《日知錄》﹞

古岡黎先生名眞﹐號林坡﹐嘗以非罪謫戍遼左﹐同裏馬某與焉。旣先生蒙恩放回﹐而馬獨不與﹔其兄一日盛席以邀先生﹐侑觴之妓﹐皆絕色也。先生不往﹐遺之以詩曰「錦色銀箏白玉卮﹐賞音元自有鐘期﹐可憐孤雁長城外﹐叫斷南云總不知。」其兄得詩﹐爲之墮淚而罷宴。﹝《遵聞錄》﹞

鄭宣述名作﹐歙人﹐讀書方山上﹐自號方山子。已棄去爲商﹐往來宋梁間﹐時時從俠少年輕弓駿馬﹐射獵大梁藪中。獲雉免﹐則敲石火﹐炙腥肥﹐悲歌痛飲﹐垂鞭而去。爲詩敏絕﹐一揮數十篇﹐李空同流寓汴中﹐招致門下﹐論詩較射﹐過從無虛日﹐其它𨿽王公大人﹐不置眼底。周王聞其名﹐召見長揖不拜﹐王禮而遣之。嘉靖初﹐年四十餘﹐病痰﹐別空同南歸﹐沒於丰沛舟中。方山初見空同﹐空同規其詩率易﹐乃沈思苦吟﹐不復放筆塗抹。詩數千百篇﹐空同選得二百餘﹐序而之傳。然方山詩如寒燈坐愈親﹐寒葉動秋聲之類﹐空同集中正未易有此佳句也。﹝《列朝詩集》﹞

歙程主事烈字惟光﹐博學苦吟﹐若「朔風如有鍔﹐寒日欲無光﹐山形關塞北﹐日影樹林西﹐孤舟不同載﹐行露有深悲。」皆奇句可吟。﹝同上﹞

一下第舉子題《昭君圖》云「一自蛾眉別漢宮﹐琵琶聲斷戍樓空﹔金錢買取龍泉劍﹐寄與君王斬畫工。」蓋以畫工諭典試者。﹝《雪濤詩評》﹞

近日雷峯下﹐有虞僧儒亦無妻室﹐殆是孤山後身。所著《溪山落花詩》﹐𨿽不知於和靖如何﹐然一夜得百五十首﹐可謂迅捷之極。至於食淡參禪﹐則不如孤山之率眞也。﹝《解脫集》﹞

白雲先生陳昂﹐不知何許人。莆田城破奔豫章﹐織艸屨爲日﹐不給。繼之以卜﹐泛彭蠡﹐憩匡廬山。已入楚﹐由江陵入蜀﹐附僧舟傭爨以往﹐至亦輒傭於僧﹐遂徧歷三峽劍門之勝﹐登娥眉焉。所傭僧輒死﹐反自蜀﹐寓江陵松滋公安馬陵諸處。至金陵姚太守稍客之給居食。久之姚太守亦死﹐無所依﹔賣卜秦淮﹐或自榜片紙於扉﹐爲人傭作詩文。巷中人有小小慶弔﹐持百錢斗米與之﹐隨所求以應。無則又賣卜﹐或雜以織屨。而林古度與其兄者﹐閩人﹐寓居金陵。一日過其門﹐見所榜片紙於扉﹐突入其室﹐問知爲莆田人﹐頗述其平生。一扉之內﹐席牀缶竈﹐敗紙退筆﹐錯處其中﹐檢其詩誦之。是時古度𨿽年少﹐頗曉其大意﹐稱之。每稱其詩﹐輒反面向壁流涕嗚咽﹐至於失聲。其後每過門﹐輒就餅餌食之輒喜﹐復出其詩﹐泣如前。居數年﹐竟窮以死﹐其子倉皇出覓棺衣﹐舁之中野。古度兄弟﹐急走索其集無所得。﹝《列朝詩集》﹞

沈石田初未知名﹐嘗與諸詩人集一貴官宅﹐其人出《禿嫗牧牛圖》﹐索諸公詩﹐並不愜意。石田題云「貴妃血濺馬嵬坡﹐出塞昭君怨恨多﹔爭似阿婆牛背穩﹐笛中吹出太平歌。」諸公愧服﹐由是以詩豪名海內﹐而其詠物尢妙。如《詠錢》云「有堪使鬼原非繆無﹐卽呼兄亦不來。」《門神》云「檢爾功名惟故紙﹐傍人門戶有長情。」《詠簾》云「外面令人倍惆悵﹐裏邊容眼自分明。」《混堂》云「未能潔已嗟先亂﹐亦復隨波惜眾同。」﹝《堯山堂外紀》﹞

噩夢堂貌寢有學﹐日日於五雲門外覓舟﹐過詞客坐久﹐諸客分韻賦詩。夢堂預坐乃起告曰「諸公間有落韻﹐毋吝見施。」一客云「小郎也能詩耶﹖」遂以蕉字與之﹐頃間夢堂告曰「我詩就矣。」促誦之云「平明飲罷促髙標﹐撐出五雲門外橋﹐離越王城一百里﹐到曹娥渡十分潮。白飄晴雪楊花落﹐綠弄晚風浦葉搖﹐南北沈沈天作雨﹐臥聽篷韻學芭蕉。」於是眾客悚服﹐因嘆曰「不可謂秦無人也。」﹝同上﹞

破瓢道人吳孺子字少君﹐蘭溪人﹐棄產購古法書名畫。遊江湖間﹐遇一水一石﹐有奇致﹐坐對累日不肯去。遊雁蕩絕糧﹐取啖蘆服﹐四十日不返。逾天臺石梁﹐采萬歲藤﹐屢犯虎豹﹐制爲曲機﹐可憑可寐。以數縑市一大瓢﹐摩挲釒慮鐋﹐暗室發光。過荊溪盜發其篋﹐怒而碎之﹐抱而泣者累日﹐王元美作破瓢道人歌。所至僦居僧寺﹐自炊一銅竈﹐飯不足則哺糜﹐日買兩錢菜﹐又剩榦葉爲齏羹﹐語人曰「免我低眉向人﹐覺飽逾梁肉耳。」好潔不畏寒﹐遇泉水淸冷﹐𨿽盛冬便解衣赴濯。樹蘭百本花時閉室以護香气﹐有索看者﹐窗中捉鼻作見女聲拒之。篋中藏一劍﹐自言得煉劍祕法﹐戒人勿令觸近﹐干犯光怪。酒半﹐撫鐵如意﹐欲盡碎天下負心人首﹐或聞人訁句誶若爲不聞而去之。自言曾得「落葉識心酸」一語﹐三年不得上句﹔客泰州寒甚﹐得「風寒知絮敗」足成之。﹝《列朝詩集》﹞

《荷珠詩》﹕朝來毛女出邯鄲﹐手撒珍珠葉葉寒﹐金穀三車風裏碎﹐江妃一斛雨中圓﹔露丹涼滴靑銅爵﹐鮫淚香凝古玉盤﹐持贈蘇公須仔細﹐休將逼水誤相看。﹝《客中閒集》﹞

陳仲醇嘗過一山林老而嗜花﹐紅紫英戶﹐弄孫負日﹐使人不復知有城居車馬之鬧﹐因贈以詩云「有个小門松下開﹐堂前名藥繞畦栽﹔老翁抱孫不抱甕﹐恰欲灌花山雨來。」﹝《巖棲幽事》﹞

《稗史匯編》云﹕西湖之盛﹐始於唐﹐至宋南渡建都﹐則遊人士女畫船笙歌﹐日費千金﹐侈靡極矣﹐時人目爲銷金鍋。元人上饒熊進徳所作《竹枝詞》一首云「銷金鍋邊瑪瑙坡﹐爭似農家春最多﹔蝴蝶滿園飛不去﹐好花紅到剪春羅。」寶叔山天然閣上諸作﹐惟蘇吳杜公一聯﹐深愜予意﹐其詞云「分明似鏡憑誰鑄﹖多少黃金向此銷。」湖心亭舊有一聯云「四季笙歌﹐尙有窮民悲月夜﹔六橋花柳﹐全無隙地種桑麻。」更關國計民生﹐又蘊藉可玩。六橋柳﹐及坡公所種老梅﹐皆爲牧豎斬伐﹐識者謂西湖無柳﹐如美人無眉。無名字攺舊作題云「山外靑山樓外樓﹐西湖歌舞幾時休﹖馬通薰得遊人臭﹐直把杭州作汴州。」﹝《懷秋集》﹞

癸亥家少宰玉峯撫浙﹐內外西湖﹐徧植花柳。甲子南巡﹐當事更加培植﹐倍盛於昔矣。

劉師臯雅負知人﹐一日見米僧兒子革﹐奇其才﹐授箋俾賦以箋之蘆雁爲題。革曰「七八葉蘆秋水裏﹐兩三个雁夕陽邊﹔筆頭到處渾無礙﹐掃破寒潭萬頃煙。」劉遂以其女妻之。師臯死﹐革巳典郡﹐徒跣奔訃﹐報其受知於未遇也。﹝《客中閒集》﹞

峴山碑碣﹐預慮滄桑﹐余每笑古人好名。乃餘王辰在衢州弔姬趙詩﹐門孫鹿宰西安﹐之石﹐戊戌金山詩﹐明經範良勒碣。己巳金焦二十律﹐丹徒令受業朱城鐫壁間﹐癸丑曲阜謁林廟詩﹐兗守家蕙芽立碑孔林﹐庚申遊泰山八首﹐及門萊蕪令李欽式勒石山頂平山堂。次先東山韻﹐太史許承家作跋﹐砌石壁間。嚴陵釣臺詩弟贊鐫碣子陵祠。當餘興至成詩﹐偶勞寸管﹐如雪中鴻爪﹐不意數十年後﹐皆災金石殊屬意外。

吳江葉氏瓊章月府侍書女也﹐卒後從泐師授記。師曰「旣願皈依﹐必須審戒﹐我當一一審汝﹐仙子身三惡業﹐曾犯殺否﹖」對云「曾呼小玉除花虱﹐嘗遺輕紈壞蝶衣。」曾犯盜否﹖對云「不知新綠誰家樹﹐怪底淸簫何處聲﹖」曾犯淫否﹖對曰「晚鏡偸窺眉曲曲﹐春裙新繡鳥雙雙。」口四惡業﹐曾妄言否﹖對曰「自謂生前歡喜地﹐詭云今世辧才天。」曾綺語否﹖對云「團香制就夫人字﹐鏤雪裁成幼婦詩。」曾兩舌否﹖對云「對月意添愁喜句﹐拈詩評出短長詞。」曾惡口否﹖對云「生怕簾開識燕子﹐爲憐花榭罵東風。」意三惡業﹐曾犯貪否﹖對云「經營緗帙成千軸﹐辛苦鶯花滿一庭。」曾犯嗔否﹖對云「怪他道蘊敲枯硯﹐薄彼崔徽撲玉奴。」曾犯癡否﹖對云「拋棄珠環收漢玉﹐戲捐粉盒葬花魂。」泐師遂授記。﹝《弘雅堂外集》﹞

邵飛飛福州府人﹐色藝俱絕。康熙中耿精忠反﹐有旗下羅禦史者﹐隨王師入閩羅見而說之﹐賄媒氏﹐佯爲欲娶繼室﹐其父母得千金許之。旣嫁﹐隨羅北歸﹐其大婦妒悍﹐以飛飛配一奴。飛飛作《薄命詞》三十首﹐流傳京師﹐有謀欲娶之者﹐飛飛旋死。﹝《蘆中集》﹞

附詩曰「韋仍是紫臺宮﹐馬上琵琶曲未終﹔嫁得傖夫雙足健﹐報人佳婿好乘龍。姻樹關山幾萬重﹐殘妝零落爲誰容﹖如何的的親生女﹐只愛金錢不愛儂﹖疏風冷雨對銀缸﹐心自酸辛淚自雙﹔髙壘愁城堅似鐵﹐酒兵十萬總難降。荻簾日影上遲遲﹐亂綰烏雲不畫眉﹔羨殺隔鄰誰氏女﹐金錢閒擲買胭脂。鶼鶼比翼兩相依﹐文彩蹁躚世所稀﹔不料風濤生洛浦﹐鎩翎又逐野雞飛。自傷薄命更誰如﹖蘭蕙當年竟被鋤﹔回首五年成底事﹖風流好似夢華胥。無端遴胥慕金珠﹐堪慟雙親一樣愚﹔寄語故園諸姊妹﹐荊釵裙布好歡娛。白雲飄緲望中迷﹐獨倚南窗掩面啼﹔萬里飄零親念否﹖碧梧不是鳳凰棲。積雨丐泥已沒階﹐行行濕透小弓鞋﹔遙思多少侯門女﹐指點靑鬟對對排。騾車陣陣響如雷﹐門外風吹百尺灰﹔可惜春蔥纖似玉﹐自生鑪火簇煙煤。土屋茅檐撲面塵﹐可憐觸目也傷神﹔看他赫赫司晨牝﹐端坐華軒常帶嗔。炎天斗室穢難聞﹐蒜蒜蔥蔥盡日薰﹔記得故園風景好﹐白羅紗襯石橊裙。獅子容他吼獨尊﹐卻將奴去嫁司閽﹔兒郎薄幸眞堪恨﹐不記添香枕畔溫。憶昔雙雙倚畫欄﹐名花曾對並頭看﹔何期棄置如秋葉﹐忍把琵琶別調彈。哮言狺語侉多般﹐翻道奴儂舌蠻﹔悵望夕陽芳樹外﹐嬌聲嘹嚦語家山。挑燈含淚疊雲箋﹐萬里函封報可憐﹗爲問生身親父母﹐賣兒還剩幾多錢﹖淡淡春山楚楚腰﹐菱花自對亦魂消﹔如何願食婦﹐相視誰憐竟不饒﹖柰爾屍鳩居鵲巢﹐啄將紅蕊出枝梢﹐堪嗟薄冷愁如織﹐卻與詩人作解嘲。自悔當初望太髙﹐今成明月水中撈﹔風箏本是無情物﹐莫怪絲絲綫不牢。鮫染血感雙蛾﹐搔手呼天怎柰何﹖俗子不知人意懶﹐燈前只管唱燕歌。想後思前恨轉加﹐誤人多是浣溪紗﹔旣然負卻當年意﹐何必尋春到若耶﹖良宵無柰酒人狂﹐雨怨雲愁總斷腸﹔一枕難成鄕國夢﹐淒其殘月照空梁。丰韻全消病已生﹐人人猶道妾傾城﹔郎心何似春江水﹐一任桃花逐浪萍﹖蜀魄啼殘不忍聽﹐斷腸最是雨淋鈴﹔紅顏千古同淒惻﹐我又如斯﹐慟小靑。豕圈雞棲暑气蒸﹐嗡嗡滿屋鬧蒼蠅﹔有人水閣珠簾裏﹐猶說今朝熱不勝。十里湖西憶舊遊﹐而今無復泛蘭舟﹔孤山曾弔眞娘墓﹐此日相思泣素秋。不須重賦白頭吟﹐入骨憂煎死易尋﹔贏得芳魂歸去好﹐一丘黃土百年心。柳色依依逐漢南﹐樹狀如此我何堪﹖輸他鄰婦無思慮﹐碗大葵花滿鬢簪。北地玄溟風大嚴﹐滿天飛絮壓茅檐﹔炕頭不是金鑪火﹐馬糞如香細細添。褲褪郎襠短短衫﹐金箍頭髻更巖﹔教奴依樣更妝束﹐滿漢平分道不凡。」

詩貴確切﹐如路徳延《詠孩兒詩》﹐最爲不可移動絕唱也。詩曰「情態任天然﹐桃花兩頰鮮﹐乍行人共看﹐初語客多憐。臂膊肥如瓠﹐肌膚軟勝綿﹐長頭才覆額﹐分角漸垂肩。散誕無塵慮﹐逍遙占地仙﹐排衙朱榻上﹐喝道畫堂前。合調歌楊柳﹐齊聲踏采蓮﹐走堤衝細雨﹐奔巷趁輕煙。嫩竹乘爲馬﹐新蒲作掉鞭﹐鸚雛金鏇系﹐︵子彩絲牽。擁鶴歸晴島﹐驅鵝入暖泉﹐楊花爭弄雪﹐楡葉共收錢。錫鏡當胸掛﹐銀珠對耳懸﹐頭依蒼鶻裹﹐袖學柘枝揎。酒丹砂暖﹐茶催小玉煎﹐頻邀壽花插﹐時乞繡鍼穿。寶匣拿紅豆﹐妝奩拾翠鈿﹐短袍披案褥﹐劣帽戴靴氈。展畫趨三聖﹐開屏笑七賢﹐貯懷靑杏小﹐華額綠荷圓。驚滴沾羅淚﹐嬌流污錦涎﹐倦書饒婭奼﹐憎藥巧遷延。弄帳鸞綃映﹐藏衾鳳結纏﹐指敲迎使鼓﹐筋撥賽神弦。簾拂魚鉤動﹐箏垂雁柱偏﹐棋圖添路畫﹐笛管吹笙鐫。惱客初酣睡﹐驚僧半入禪﹐尋株窮屋瓦﹐探雀徧樓椽。拋果齊開口﹐藏鉤亂出拳﹐夜分圍﹐朝聚戲秋千。折竹裝泥燕﹐添絲放紙鳶﹐互跨輪水﹐相效打風旋。旗小裁紅絹﹐書幽截碧箋﹐遠鋪張鴿网﹐低控射蠅弦。吉語時時道﹐謠歌處處傳﹐匿窗肩乍曲﹐遮路臂相連。鬥艸當春徑﹐爭球出晚田﹐柳傍慵獨坐﹐花底困橫眠。等鵠潛籬畔﹐聽蛩伏砌邊﹐傍枝拈舞蝶﹐餵樹捉鳴蟬。平島跨趼上﹐層崖逞捷緣﹐嫩苔車迹小﹐深雪履痕全。競指云生岫﹐齊呼月上天﹐蟻窩尋徑斷﹐蜂穴繞階塡。樵唱迥深嶺﹐笙歌下遠川﹐壘材爲屋木﹐和土作盤埏。險砌髙臺石﹐危挑峻塔磚﹐忽升鄰捨樹﹐旋上後池船。項橐稱師日﹐甘羅作相年﹐明時方在徳﹐勸爾減狂癲。」又張師錫次路徳延韻﹐作《老兒詩》﹐亦妙。詩曰「鬢髮盡皤然。眉分白雪鮮﹐周遮延客話﹐傴僂抱孫憐。無病常共粥﹐非寒亦衣綿假溫推擁背﹐借力仗扌耆肩。貌比三峯客﹐年過四皓仙﹐喚方離枕土﹐扶始到門前。每愛烹山茗﹐常嫌餓石蓮﹐耳聾如塞纊﹐眼暗似籠煙。宴坐贏憑幾﹐乘騎困鞭頭搖如旋轉﹐唇動若抽牽。骨冷愁離火﹐牙疼怯漱泉﹐形骸將就木﹐囊橐尙貪錢。膠睫乾眵綴﹐粘髭冷涕懸﹐披裘腰獺系﹐濯手袖慵揎。擡舉衣頻換﹐扶持藥屢煎﹐坐多茵易破﹐行少履難穿。喜婢裁裙布﹐嗔妻買粉鈿﹐房教深下幕﹐牀遣厚鋪氈。琴聽憐三樂﹐圖張笑七賢﹐看嫌經字小﹐敲喜磬聲圓。食罷羹流袂﹐杯余酒帶涎﹐樂來須遺罷﹐醫到久相延。裹帽縱橫掠﹔梳頭取次纏﹐長吁思往事﹐多感聽哀弦。气注腰還重﹐風牽口便偏﹐墓松先遣種﹐志石預教鐫。客到惟求藥﹐僧來忽聞禪﹐養茶懸竈壁﹐曬艾曝檐椽。怒僕空睜眼﹐嗔兒漫握拳﹐心驚嫌蹴リ﹐足軟怕秋千。宿同寒﹐摧う似飽鳶﹐觀瞻多目眩﹐牽動卽頭旋。女嫁求紅燭。男婚乞彩箋﹐已聞捐幾杖﹐寧更佩韋弦。賓客身非與﹐兒孫事已傳﹐養和屏作伴﹐如意拂相連。久棄登山屐﹐惟存負郭田﹐呻吟朝不樂﹐展轉夜無眠。呼稚來牀畔﹐看書就枕邊﹐冷疑懷貯水﹐虛訝耳聞蟬。束帛非無分﹐安車信有緣﹐伏生甘坐末﹐絳老讓行先。拘急將風夜﹐昏沈欲雨天﹐雞皮塵漸漬﹐﹤齒見﹥齒食頻塡。每憶居郎署﹐常思釣渭川﹐喜逢迎佛會﹐羞赴賞花筵。徑狹容移檻﹐階危索減磚﹐好生焚鳥网﹐惡殺打魚船。旣感桑楡日﹐常嗟蒲柳年﹐長思當弱冠﹐悔不勝狂顚。」﹝《詩選》﹞

◎乩詩扶鸞頗類鬼怪﹐何以不列之滅燭﹖顧余少壯以來﹐所目擊乩仙咸工於吟詠。爲騷壇所不及﹐而煙霞隱者尢異。特列之詩話後。

洪武辛酉﹐林鴻子羽爲將樂縣訓導﹐與客遊玉華洞﹐酒幹藉艸而臥﹐夢入瑤華洞天﹐洞主之三女﹐小字蕓香﹐延入天葩軒﹐案有詩集﹐題曰《霞光》。女郎曰「嚴君身列地仙﹐職司文衡﹐凡文入才子之詩﹐皆錄其中﹐以備上帝禦覽。妾見君詩數十首﹐至一鳥鏡天淨﹐萬花潭雨香﹐與檄雨古壇瞑﹐禮星寒殿開之句﹐尢嚴君所稱賞也。」因揮翰賦詩﹐畱連而覺。翌日避客獨遊﹐夢徑宛然﹐石壁阻絕﹐潭深莫測。鴻書一詩投之﹐如炊黍許﹐見蠟箋浮詩云「天葩小院蔽銀屏﹐鵲散天河逗客星﹔欲識別來幽意苦﹐晚峯常想黛眉靑。」覽畢﹐視所得箋﹐乃一黃葉﹐字亦隨滅矣。﹝《列朝詩集》﹞

紫姑仙《詠美人手詩》云「笑折櫻桃力不禁﹐時攀楊柳弄春陰﹐管弦曲裏傳聲慢﹐星月樓前斂拜深﹔繡幕偸迥雙舞袖﹐綠窗閒整小眉心﹐秋來幾度挑羅襪﹐只爲相思放卻鍼。」詩甚淸婉。﹝《鴻書》﹞

教諭劉固字永貞﹐陜眞寧人﹐其弟國娶景都禦史淸之姐﹐因與國依景。壬午六月﹐燕兵迫金川門﹐國勸固出城。固曰「母老甥幼﹐況固曾受朝廷厚恩﹐惟有待死而已。」乃潛寄甥於王氏﹐乃城陷﹐固兀坐﹐又恐驚老母。已而淸以挾劍被族﹐罪連姻婭﹐固與弟國母袁妻張同日受戮於聚寶門外。固一子﹐名超﹐年十五﹐慷慨有力﹐見父母將刑﹐惻然憤怒﹐發上指﹐繩縛俱斷﹐遂躍起奪刑人刀﹐連砍十餘人。事聞﹐詔淩遲﹐固年三十六。按《幽州仙迹》云﹐近有降於乩者曰「我劉永貞也。」題詩曰「一門都受戮﹐獨有外甥存﹐傷僅離娘乳﹐言之聲亦吞。」又詩曰「且酌樽前酒﹐黃花向坐開﹐不須談往事﹐致使野猿哀。」人問先生今何仙﹖曰「才入童初宮。」逾年又有降於乩者﹐詩云「短劍光飛雪﹐還疑練帶鋪﹐龍吟丰邑獄﹐鬼笑蜀王都﹔燕客窮途見﹐秦官擁陛呼﹐白虹徒貫日﹐回看繼人無。靖難亡臣劉固書。」又詩曰「鳥行白沙上﹐鳥去迹不滅﹐鳥往不復來﹐鳥巢枝已折。涼火不生煙﹐枯蒲葉堪結﹐衣鶉那紉蘭﹐椒漿沁心熱。明月照寒霜﹐離離淸且冷﹐樹上棲鳥啼﹐幽人未能寢。空山來磬聲﹐幽韻流云結﹐獨行森林中﹐復聽猿悲徹。」書法遒宕﹐侍郎徐良彥大學士錢士升記之。﹝《正气記》﹞

嘗有一乩《題雞冠花》云「雞冠本是胭脂染。」其人曰「要白者。」卽承云「洗卻胭脂似雪妝﹐只爲五更貪報曉﹐至今猶帶一頭霜。」﹝《堯山堂外紀》﹞

伯虎常見降仙﹐令對云「雪消獅子瘦。」乩卽書云「月滿兔兒肥。」又令對云「七里山塘﹐行到半塘三里半。」乩卽書云「九溪蠻洞﹐經遇中洞五溪中。」嘉興有三塔寺﹐有人作對云「西浙浙西﹐三塔寺前三座塔。」時降乩者批云「吾遊偏天下﹐乃能對。」對云「北京京北﹐五臺山下五層臺。」﹝《唐伯虎紀事》﹞

甲午餘偶與桐城方爾止聯舟月夜﹐各座舟首﹐爾止詠《離騷》﹐終其篇不誤一字。歿已多年﹐忽見於乩﹐題詩云「從來詩酒是冤家﹐腸斷西風日又斜﹔初到黃泉無所見﹐閻王依舊戴烏紗。」

辛丑夏餘客胡鹺院道南署中﹐時杭州顧瞿甫善扶鸞﹐夜飲畢﹐余問乩仙﹕「明日主人何事﹖」乩仙云「胡老胡老又胡老。」惟長嘆而已﹐不解其故。次早道南退署相見﹐嘆聲不絕﹐問之曰「一敝同宗來遊客死我殯後﹐固應歸其櫬。乃胡太乙自南而北﹐胡太翁送山陰相國柩﹐自北而南﹐卽午齊至河下﹐叫我如何支撐﹖所以嘆也。」余曰「不必嘆﹐乩仙昨夜所批如此。」滿堂哄然。

煙霞隱者詩小引順治庚子﹐予寓都城峨眉古寺﹐西陵顧子瞿甫每行﹐必以乩鸞隨﹐偶焚其符﹐有靑老人降焉。懸筆畫沙云「梁上君子來窺公室。」余急返書齋偸兒逾墻走﹐棄所竊於路﹐未失一物。當時同陳子弈先徐子敬庵與老人倡和﹐有詩成帙﹐今三十餘年矣。康熙癸酉秋﹐候補寄園舊邸﹐烏程夏酉山鐵嶺王宛先休寧汪紫滄三子從焉。暇日偶與子婿戴子嘉猷偶焚前符﹐乩輒動﹐自署煙霞隱者積日夜所著詩文富甚﹐靑問老人何在﹖竟不知所向矣。余懇作《寄園十二月詩》﹐並贈餘一序﹐隱者囑胡子鹿亭代書於壁﹐字字新鮮﹐絕無煙火气﹐固知靈性長存﹐不共朝市磨滅也。詢姓氏﹐言而復止者再三。胡子虔求復書茗柯二字﹐與酉山鄕情頗篤﹐知爲苕溪淩忠湣公也。公甲申殉難﹐服緋正笏﹐觸柱流血﹐焚其平生著述﹐系帛絕吭而死。予生也晚未識公面﹐邂逅辮香杯茗間﹐前賢典型不遠﹐安可無詩記之﹖因述以六律﹐另列《萬靑閣集》中。先生盤桓累月﹐吟詠無虛日﹐余命汪子紫滄撮其尢者於左。

△降壇詩木落艸枯風瀟瀟﹐天將欲雪幽香遙﹔可知山裏梅花發﹐只恐嚴寒凍未消。

△六言詩夜寒風急如何﹖烏啼霜冷疏柯﹐雪落欲來逼歲﹐梅花何處山阿﹖銀燭欲殘夜半﹐鐘聲數里人家﹐月到疏林鳥靜﹐石牀冷透霜花。香消多恨綿綿﹐偶到名園悄然﹐聽得竹鑪聲細﹐枝松透出茶煙。落霜滿屋蕭條﹐睡鳥驚風墮橋﹐小犬曉不已﹐莫非山鬼逍遙。

△塞外觀獵作將軍出獵陰山下﹐毳帳旌旗蔽曠野﹐萬馬奔騰如錦云﹐毳篥一聲競掩羣。上窮飛鳥下窮獸﹐百發百中任左右﹐貫睛及項無遁逃﹐虎叫猿啼聲號啕。天風捲沙如飛雪﹐將軍殺渴還飲血﹐壯士放艸野燒紅﹐火燒生肉咽喉嚨。落日銜山天無色﹐且請將軍少休息﹐唱凱如同戰勝回﹐馬駝絡繹肉山堆。皓月一升千里白﹐琵琶弦索無停歇﹐歸來再拜賀萬歲﹐預貯丹靑圖淩煙。

△香奩詩﹝五十首之十﹞

百花釀酒醉春風﹐蜂蝶誰家鬥落紅﹖隔院秋千人影亂﹐鶯聲燕語在墻東。

百和曙銀蠟殘﹐合歡帳裏聽風酸﹔呼奴餵飽饑鸚鵡﹐莫使深宵喚未餐。

芭蕉深綠映紗窗﹐折學名書美女腔﹔寫到鴛鴦頻住筆﹐倩郎合寫湊成雙。

十二樓中玉笛橫﹐朝臨新鏡兩傾城﹔兒郎怪道逢奴笑﹐秋水芙蓉一樣淸。

茉莉花開似素馨﹐空階紈扇撲流螢﹔夜長撒下冰綃帳﹐擬當牽牛織女星。

杏花釵畔趁春濃﹐靜院深沈柳萬重﹔欲打秋千忽又住﹐愁郎嗔道鬢﹛髟松﹜。爲看金魚臨小池﹐萍開湊巧見奴姿﹔微風忽起春波皺﹐誰叫郎來若樣遲﹖

上元十五競繁花﹐打謎從來數慣家﹔故把紅絲綰串字﹐會心正是在猜差。

階下亭亭吐素葩﹐臨風搖曳競爭誇﹔兒郎故意來相問﹐可是人間夜合花﹖

畫樓燕子任飛來﹐剪落梨花滿綠苔﹔好夢驟驚成未半﹐補全應否待郎回﹖

△拜問姓名作生平餘恨在秋山﹐號泣春風碧落間﹔惆悵信公身後事﹐一腔熱血點花斑。

△甲戌帝京元旦旬浹春方至﹐搖光昏指東﹐此朝誰得百﹖久歷漸成翁。靑帝參寥廓﹐蒼龍馭溟﹖析津星奕奕﹐若木景。气貢蒸勾甲﹐陽回閃く蚜﹐晴光散宿霧﹐霽靄解陰風。歷換梅偏逸﹐時更竹亦忠﹐雪消山意復﹐寒退物生﹐葉初榮砌﹐椒芬乍泄筒。六花衣獻瑞﹐五色賦稱工﹐鶴老新添歲﹐松貞久耐窮。土牛將賽社﹐紙燕盡朝宮﹐百務從寬限﹐千愁未到衷。按方圖旺相﹐對軸念宗功﹐開口嵌詞吉﹐逢人祝貸充。枕邊剩赤橘﹐楣上插靑蔥﹐守歲氈圍坐﹐催妝火映攏﹐敝衣燒炭熨﹐艷望著香烘﹐防哭遺兒果﹐修容戒婢蓬。炎鑪猶爍爍﹐鬧鼓正冬﹐放炮依官樣﹐郊天玩帝夢。泥金書戩﹐裂彩貼興隆﹐竈下安炊婦﹐堂前樂掃童。香凝神降界﹐馬化佛騰空﹐邀福推葷酒﹐守鏗愛臭銅。違心聽剝啄﹐著力小喉嚨﹐禱祝文相似﹐寒暄套略同。錦聯攢丐語﹐妙畫突馗瞳﹐雞卜祈年稔﹐云占識歲丰。搖簽人語亂﹐念咒媼聲洪﹐禮縟能藏僂﹐囂多不下聾。獰神換衤會衤吉﹐靈廟獻艨艟﹐掛鈴霄碎﹐燭燒紗晝籠。僧魚敲木櫃﹐道笏仰蒼穹﹐閶闔陳雙象﹐康衢雜五駿。庭燎齊頌壽﹐晝漏亂嗚璁﹐墀陛添鷹犬﹐班行重虎熊。社壇散種谷﹐飼宰豢犧童﹐煙禁猶嚴祭﹐馨聞僅及朦。內朝捐翟弗﹐恩宴藉毛絨﹐摟脖尢騎馬﹐彎腰只學弓。女莊行轎裏﹐人向冶場中﹐鬼臉粉無墜﹐歪腔竦滿叢。伏魔塗判醜﹐捕鼠放貓朦﹐拔拔憑誰轉﹖穰穰欲上。廠門吹喇叭﹐燈市競玲瓏﹐婦醉嫌驢倦﹐奴豪仗主雄。比丘尊賜赭﹐優寵貴乘械﹐妓館偏閒夕﹐盧場不避公。達官依斗坐﹐賤士買門通﹕碌碌紛儕輩﹐彬彬任僕童。扣傳姓氏﹐投刺記胡同﹐爆紙如梅屑﹐錢標似叢。平交增款曲﹐親串故謙沖﹐過午騶輿靜﹐將晡顴頰紅。衢歌欣閭左﹐恩詔起疲癃﹐十部翻伶局﹐千般斗火攻。花房開爛熳﹐水阜結だあ﹐白塔金鞭集﹐妝臺蠟屐龐。驤騰疑逐電﹐車轉若飛蓬﹐佳客琴箏合﹐名園景象融。殘年多艸艸﹐此會莫匆匆﹐分韻思金穀﹐行杯恥石崇。衣冠偉楚楚﹐篇什雅氵風々﹐七子俱能賦﹐羣賢總不倥。馳才休畫足﹐奏技豈雕虫﹐吉宴來張仲﹐黃壚得阿戎。淸音入徵角﹐髙韻廢絲桐﹐插管喋春酒﹐支鐺煮雪菘。松筠鏗蔌蔌﹐簾幕響﹤風共﹥﹤風共﹥﹐艸動遏殘東﹐雪飛隔斷虹。竿翹駐麼羅﹐轉輪隨��﹐桂老山猶立﹐菊乾徑可礱。錦屏圍臘雪﹐石磴掃秋風﹐得喜將招燕﹐迎庥但望鴻。水仙嬌出屋﹐綠萼暖欹蒙﹐好客投朱轄﹐畱賓縶玉驄。小園或仿庾﹐大樹獨依馮﹐歷帶去年節﹐詩刪昨夜忡。下元今又甲﹐天气欲成。我亦忘其故﹐陶然樂未終。

康熙甲戌元旦﹐集寄園者﹐海寧張昆詒﹐寧波胡鹿亭﹐金壇於樗鄕﹐鐵嶺王宛仙代州馮敬南﹐烏程夏酉山﹐休寧汪紫滄與余聯吟元旦詩﹐詩成質之隱者﹐隱者批曰「諸公詩佳甚﹐陳人亦有裏句請教何如﹖」乩動如飛﹐依原韻倏成此作﹐諸子嘆服。

《寒林落葉詩》﹐用霜葉紅於二月花爲韻﹐各賦七律﹐共吐奇葩﹐以求擅勝﹐吾亦得憑乩一觀﹐作《園林韻事》。

西風如剪過南塘﹐斷盡寒蛩泣月光﹔枯樹欲成庾信賦﹐棲烏無計避巖霜。

一片西風雲萬疊﹐霜花凍結無行さ﹔夜深睡犬忽驚風﹐蔌階蔌前翻墜葉。

疏星明月掛林空﹐萬柳堂前不禁風﹔若个秋懷猶未盡﹐禦溝零落剩殘紅。

輸菌曲幹晚山枯﹐鳥啄虫書日未晡﹔牧笛一聲齊拍手﹐隔林風起唱隅於。

籬落蕭蕭驚未睡﹐曉林一望增憔悴﹔丹楓如蝶誤遊人﹐風景猶如二月二。

劃然驚起來林鵲﹐老樹心空風透窟﹔脫盡霜柯影寂寥﹐夜來誰掃寒潭月﹖

紛紛歷亂任欹斜﹐黃葉山頭何處家﹖一夜西風吹不盡﹐安排疏影綴霜花。

△降壇詩近到瑤宮訪玉眞﹐偶聞天樂迥凡塵﹔碧桃花發三千樹﹐莫道人間有是春。

△超臺超然蘇子久名臺﹐登此蕭蕭艸木哀﹔徘徊不敢舒長嘯﹐只恐山中鸞風來。

△蓼莊國門西去絕塵氛﹐庭樹池魚向日曛﹔地僻可稱髙隱處﹐艸堂誰个續京文﹖

△獨倚樓傑閣巍然冠小園﹝庾子山賦也﹞﹐松風終日到籬藩﹔焚香正可讀《周易》﹐只與羲皇共討論。

△叢桂小山淮南賓客竟如何﹖此地山阿桂影疏﹔門掛黃金易一字﹐主人牀上幾多書﹖

△Р靑閣望西山爲看西山作畫樓﹐憑欄眞个是風流﹔靑靑不斷如人意﹐莫把珠簾上玉鉤。

△寄園十二月﹝並序﹞

寄園者﹐黃門趙公退食之園也﹐地非偏僻﹐境隔塵囂﹐有臺有亭﹐有橋有池﹐有山有林﹐有竹有石﹐裴晉公之綠野﹐李文饒之平泉﹐不是過也。四時之興不窮﹐九州之客常集﹐看花玩月﹐飲酒賦詩﹐琴尊不輟﹐嘯詠繼之。知黃都京闕之外﹐別有淸涼閒曠之地﹐只覺蓬萊方丈﹐主人不遠﹐而一時從遊者﹐亦胥忘其爲何處也。夫居山林之下者﹐不問功名之事﹐而處朝廷之上者又少煙霞之趣。於是或仕或隱﹐各不相伴﹐而兼之者爲難。惟公以特達之姿﹐超時獨立退無長往之譏﹐進無沈溺之戀。故束髮立朝﹐名動當世﹐而沈抑梧垣﹐悠遊數載﹐門無戟﹐車少八騶﹐不幾令鄧禹笑人哉﹖人方共爲公惜﹐而公淡如也。乃於園中蒔花疊石﹐編竹籬﹐引淸泉補前人所未備﹐日與賓客詞人﹐吟詠其中﹐正孔北海所謂座上客常滿﹐尊中酒不空者也。余山水雲遊﹐未嘗親登公之堂﹐覿公之面。玆以扶乩之戲﹐偶爾周旋因辱公命﹐不敢以不文辭﹐爰次第之﹐聊以塞責而已。

東風昨夜歸來了﹐樹上交交啼好鳥﹔試把梅花移向窗﹐淸香滿座如春曉﹝正月﹞。中和節過冰方泮﹐艸透平江迷曲岸﹔燕子飛來梁棟間﹐喃呢喚道春將半﹝二月﹞。遲遲春暖時方暮﹐夜靜梨花逢小雨﹔曲水流觴好賦詩﹐問人可是蘭亭數﹝三月﹞﹖牡丹花謝逢薪夏﹐時雨成泉階面瀉﹔綠樹婆娑陰滿庭﹐湘簾髙捲人瀟灑﹝四月﹞。五月橊花紅似火﹐菖蒲如筆錦葵吐﹔主人愛詠陶潛詩﹐足南窗日未午﹝五月﹞。濃陰覆地宜秋早﹐吞影金魚依荇藻﹔髙詠坡公水調詞﹐人間何必非瑤島﹝六月﹞﹖梧桐葉下涼風至﹐蟋蟀空階勞寤寐﹔曉起臨池漱水淸﹐長空忽落一行字﹝七月﹞。槐花黃落秋猶未﹐零露滚滚摧庭卉﹔墻外搗衣誰送聲﹖令人長嘯增豪气﹝八月﹞。落木蕭蕭繞石室﹐呼童起掃聲簌簌﹔乍風乍雨到重陽﹐只苦東籬猶未菊﹝九月﹞。霜濃泉石寒應怯﹐早已陰山幾次獵﹔未見江南二月花﹐園林灑看紅楓葉﹝十月﹞。霏霏寒雪亭臯晚﹐古樹枯林入畫苑﹔包竹裹花底樣忙﹐水仙也要同人暖﹝十一月﹞。朔風獵獵年將盡﹐酒酌醇醪常酪酊﹔Р靑閣上看西山﹐萬里遙天杳冥冥﹝十二月﹞。

已往之气假生者之靈﹐以發舒﹐苟非生者之靈﹐則感通路絕﹐何所發舒乎﹖而諸子以非意之所及者﹐來相瀆問﹐吾不復道也。今日寫字甚妙﹐借光多矣。

△憶梅花詩聯句夢想羅浮花盛開﹝乩﹞﹐淸芬繚繞撲人懷﹝鹿亭﹞﹐滿山蝴蝶添紅紫﹝乩﹞﹐疏蕊繁英任參差﹝恆夫﹞。林下髙風人不見﹝乩﹞﹐天涯寄得南枝茜﹝章云﹞﹐孤山處士尙髙眠﹝恆夫﹞﹐酒債還須千疋絹﹝紫滄﹞。冷顏倚石見姿仙﹝乩﹞﹐鐵笛一聲弄月明﹝酉山﹞﹐國色全無脂粉態﹝恆夫﹞﹐婆娑淸影澹無聲﹝宛先﹞。蔣家三徑餘二友﹝乩﹞﹐呼鶴攜琴得未有﹝鹿亭﹞﹐含煙洗露見孤眞﹝乩﹞﹐香中逸韻開別趣﹝恆夫﹞。林英已燦首重搔﹝乩﹞﹐靜影瘦橫夢想勞﹝恆夫﹞﹐半淸淺處絕塵俗﹝章云﹞﹐最愁雪虐與風餐﹝紫滄﹞。疏星亂點橫空黛﹝乩﹞﹐隔籬彷佛瓊花碎﹝酉山﹞﹐嫵媚曾傳宋廣平﹝乩﹞﹐鐵石剛腸年年在﹝恆夫﹞。一片寒云壓塞垣﹝乩﹞﹐催花風信幾回翻﹝鹿亭﹞﹐瓊田萬頃浮光泫﹝宛先﹞﹐簌簌霜花踏破痕﹝恆夫﹞。攜回南窗待春暖﹝乩﹞﹐深護香魂簾不捲﹝章云﹞﹐霜前雪後峭寒枝﹝乩﹞﹐移上闌千共縋綣﹝紫滄﹞。玉蕊檀心不可求﹝乩﹞﹐遠憶煙菲簇一丘﹝酉山﹞﹐梅花不發雪花發﹝乩﹞﹐雪礙梅花何處尋﹝宛先﹞。

夜花風緊﹐酒散入閒﹐諸子不棄陳人﹐羣相酬倡﹐書以寄遺﹔乃以憶梅花爲題﹐相次聯句﹐得成九韻。但思路不一﹐血脈不貫﹐未甚快心﹐然亦見一時相與之樂。時同事者胡子鹿亭﹐於子章云﹐汪子紫滄﹐夏子酉山﹐王子宛先﹐及寄園主人也。癸酉長至前十有七日﹐煙霞隱者跋。

△降壇詩蕭蕭霜落不聞聲﹐斷盡棲烏樹上驚﹔賓客散來參觜掛﹐無人知道此時情。

座客有問當年殉難事﹐賦此以答龍髯攀墮鼎湖弓﹐碧落猶聞長樂鐘﹔臣罪當誅慚入地﹐此來不復覲歡容。

△和趙給諫贈詩原韻六首﹝有序﹞

杜鵑夜怨﹐知爲望帝之魂﹐燕子春歸﹐乃是靈皇之魄﹝出《天祿外傳》﹞。心有所感﹐言以舒情。況乎僕本恨人﹐久有寒蛩之泣﹐遭時多難﹐能無窮鳥之思哉﹖舊事不可告人﹐我懷豈能忘本﹗爲人爲鬼﹐靜聽雌黃﹐或古或今﹐憑誰媲白﹖乃者寄園主人索我陳言﹐贈之佳什﹐曲終不見﹐空有峯靑﹐夢醒求之﹐惟餘月白。然西風葉捲﹐誰非淸嘯之聲﹖北郭鐘鳴﹐聊作遊仙之會。隱兒則燈拖欲謝﹐入幕則香縷將殘﹐新句時成﹐舊狂復發。承君不棄﹐願從世外之交﹐爲日無多﹐幸有知人之論。投桃不可無報﹐制錦姑且學裁﹐依聲而和﹐刻燭以成。問我何人﹐已化遼東之鶴﹐豈云復作﹐終成楡上之鳩﹖

比來正苦憶眾前﹐暫爾淸宵一晌緣﹐月掛枯林隨雁至﹐風吹黃葉候鐘旋﹔白虹未散人何在﹖碧血長埋憶惘然﹐猶記舊遊零落甚﹐莫將山鬼喚成仙。

淸風明月夜窗前﹐不信生平有夙緣﹐老淚竟如花露滴﹐傷心猶比指紋旋﹔魂飛白艸驚沙走﹐血化丹楓照雪然﹐殊愧長源當日事﹐姍姍枉自號神仙。

枯林霜冷小臺前﹐點點鐘聲悟昔緣﹐白薴欲成歌石爛﹐絳桃已謝羽人旋﹔井中心史憑誰出﹖閣上靑藜仗火然﹐幸有茗香恣往復﹐閒情試一賦遊仙。

蘭膏欲盡小燈前﹐一刻淸談一刻緣﹐茶沸竹鑪如瀑瀉﹐煙生磁鼎似風旋﹔千年未老廣成子﹐絕代髙才孟浩然﹐無意往來飄忽甚﹐遼陽丁令已升仙。

我豈無因一至前﹐問君可是有情緣﹖身如蠟鳳隨膏制﹐心結鑪煙似縷旋﹔翠柏霜淩猶未攺﹐梅花寒噤向飄然﹐生平遺恨滄桑外﹐枉作人間邋遢仙。

無端身世在君前﹐偶假靈鸞一結緣﹐海水未枯何日至﹖馬頭不角幾時旋﹖上林神樹從新萎﹐長樂疏鐘記昔然﹐醉酒敢同天帝夢﹐逍遙彊作地行仙。

●卷五。滅燭寄寄園主人曰「天地間理之所無﹐事之所有﹐可勝道哉﹖神禹鑄鼎象物﹐使民入川澤山林﹐不逢不若﹐立意何遠也﹖抵掌閒談﹐似乎極不這已矣。而倉卒相遭﹐用能預爲之地。卽或不然﹐寧滅吾燭﹐羞與魑魅爭光﹐庶不致爲中散所哂。」

◎鬼長日喜聽鄕人說鬼﹐坡仙逸致耳﹐未能事人﹐徒搜冥漠不可憑之事﹐吾未見有當也。然必曰當﹐續千里無鬼論不亦執歟﹖

金大節者﹐海鹽人﹐洪武初﹐爲鄕老人﹐例隨計吏入覲。侵曉出門﹐欲登廁﹐有鬼白廁中出﹐指大節曰「此人好个金肚皮﹗」忽不見。時功令甚嚴﹐大節怖曰「此行必腰斬矣﹗」旣入朝﹐應對稱旨﹐擢知府﹐果腰金。﹝《碧裏雜存》﹞

《誌怪錄》云「正統間﹐徐武功治水張秋﹐有一鐵匠役罷歸﹐過嶽王廟側﹐遇一故鐵匠﹐悟其已死﹐唾罵之。鬼大怒﹐與相撲﹐忽公前驅至﹐鬼挽之同匿河濱﹐牢不可脫﹐曰﹕」吾何敢見徐相公﹖但可見三司官耳。『已而三司官至﹐匠大呼﹐鬼隨出﹐匠兩手作虛抱勢曰「鬼在此﹗』鬼作聲曰﹕」此人負我錢三百六十文﹐今必還我。『問匠﹐果有之﹐乃謂之曰「鐵匠旣負汝錢﹐吾追還汝﹐可放之。』鬼卽應聲而滅﹐匠焚鏹以酬﹐已而平安。」《涉異志》云「正徳戊寅﹐禦史沈子公視屯田於江﹐未至全椒五里﹐縣人迎訴者甚眾。沈默數而目識之﹐旣而失其一。至縣坐行臺﹐訴者入﹐末人一蓬頭跣足﹐敝衣﹐乃道中失去者﹐沈問何處人﹖答曰﹕」全椒人﹐名小羊。『曰「訴何事﹖』曰﹕」有冤。『曰「有詞乎﹖』曰﹕」無有。『沈叱使出﹐忽不見﹐急索之不得。沈大駭流汗﹐嘔痢交作﹐縣官問疾﹐沈語之故﹐對曰「往年有顧景祥者﹐爲弟所殺﹐並及其子﹐景字下爲小﹐祥字旁爲羊﹐殆爲是耶﹖』沈執其弟﹐一訊卽服﹐乃知小羊卽景祥乳名也。」﹝《匯書初編》﹞

於肅湣公爲諸生時﹐忽窗外有巨人持一扇乞詩﹐公醉中卽揮筆曰「大造乾坤手﹐重扶社稷時。」公若自志其生平者﹐鬼悲躍而去﹐所遺扇﹐則蕉葉一片耳。﹝《堯山堂外紀》﹞

某者﹐海寧衛前所軍士。景泰初﹐鄧茂七反於臺州﹐從徵戰敗﹐匿積屍下。夜半見燈火焚煌﹐訶道而至﹐乃一神官也。據部點名﹐驗屍至曰「此人乃板閘數內﹐不應死此。」遂去。天明逃回﹐後十餘年﹐運糧至淮安板閘﹐墮水死。﹝《董谷雜錄》﹞

海鹽翁學訓嚴之﹐壽昌人﹐官貧齋冷﹐苜蓿自甘﹐未嘗與寒生計束脩。一日獨坐﹐忽怪風起牖下﹐出步庭外﹐則階艸不動﹐入室復然。心怪之﹐疑牖下有異。是夜夢一婦人﹐自稱前訓樊某妾﹐爲悍妻所殺﹐葬此﹐今已訟之冥司﹐冤白矣﹐乞爲我攺葬。明日命僮僕向風所起牖下﹐持鋤鑊穿砌土三尺許﹐得兩缸合一婦人屍﹐顏色如生。因詢齋役﹐皆說果有殺妾事﹐當捶撲時﹐號楚聲達外﹐人盡聞﹐第未知埋處爾。翁遂具棺殮葬之郊外。夜復夢此婦來謝。未幾聞樊死﹐其子某新舉孝廉亦死﹐而悍妻窮老無所倚﹐亦死。﹝《見只編》﹞

弘治癸未春﹐錫山民蔣容往惠山焚香還﹐半途會大風雨晦黑﹐咫尺莫辧﹔容度不能前﹐拊荒墓寄宿焉。忽夜半聞林外一人呼吳照﹐云「前村施斛﹐可偕往乎﹖」林間一人應曰「有善人假宿於此﹐不得行矣。」翌早容拜冢而去。質諸左右﹐是冢卽吳照所瘞也。﹝《野記》﹞

胡敬齋嘗夜行山曲﹐聞後有鬼呼先生數聲﹐公若不聞。鬼復曰「我有一對﹐請先生對。風急有舟人莫渡。」公不答﹐鬼復笑曰「我替先生對。月明無伴路休行。」公不顧﹐鬼亦不見。﹝《堯山堂外紀》﹞

湯胤績爲參軍守邊﹐戰死。後數月口外某驛天色將暝﹐忽有兵官至﹐騶從甚眾﹐坐中堂﹐令免供具﹐第索筆硯燈燭﹐閉戶而寢。明早驛卒候其起﹐開戶寂然無人﹐但見壁間畱詩﹐未有「血污遊魂歸不得﹐當年空築望鄕臺」之句﹐始知爲胤績云。﹝《堯山堂外紀》﹞

朝邑嚴禦史天祥令絳縣時﹐道經傅說祠﹐嘗入瞻拜。一日復過﹐屬有急不得入﹐憩其廁短亭中坐﹐見二靑衣持檄伏堂下白雲﹕「傅丞相邀公。」嚴謝不往﹐顧左右賜使者食。左右實無所見﹐然不敢詰﹐漫應曰「食使者矣。」嚴乃語二靑衣﹐還報傅公﹐俟我異日爲禦史﹐乃往﹐言訖而寐。頃之寤﹐驚告左右以爲夢。左右云「自未寢時有之﹐非夢也。」嚴默然﹐嘉靖己酉﹐徵拜禦史﹐病卒。﹝《陜西通誌》﹞

嘉靖間﹐費文憲公嘗構別業﹐其基乃宋柴侍郎故居也。公頗勤勞建造﹐一日卓午﹐有絳袍冠帶者﹐題棟柱曰「我昔猶君昔﹐君今勝我今﹐盛衰皆有數﹐何用苦勞心﹖」公驚視之﹐俄不見。﹝《涉異志》﹞

遼王晚抱異疾不能親女色﹐後宮中往往有抑鬱致死者。今沙橋門外宮人斜﹐卽羣姬埋香處﹐每陰寒晦黑﹐過者聞紅愁綠慘之聲。近有少年子乘醉踏月﹐迷入空宮﹐經素香亭下﹐睹一美人﹐霓裳練裙倚闌而歌曰「明月滿空階﹐梧桐落如雨﹐涼ざ襲人衣﹐不知秋幾許﹖」歌竟杳然不見。﹝《哀黍離編》﹞

順治七年﹐蘭州反亂﹐浮橋被焚﹐總督孟喬芳剿之﹐敗死於河者無算。橋尋修成﹐夜有羣鬼從河中出﹐援纜鎖上橋﹐守兵射之不能退。鎖轟然中斷﹐橋乘流而下﹐鎖有飛十餘里者。追二十里﹐止於中灘。旋拽還故處﹐鬼爭如前﹐芳以河燈五千盞祭之﹐乃止。﹝《陜西通誌》﹞

有人泊舟富春間﹐月色澹然﹐見一人沙際吟曰「墮江三十年﹐浪打形骸朽﹐家人都不知﹐何處奠杯酒﹖」舟人曰「君是誰﹖可示姓名。」又吟曰「莫問我姓名﹐向君言亦空﹐潮生沙骨冷﹐魂魄悲秋風。」舟人上岸﹐遂失所在。﹝《誌怪錄》﹞

陸侍禦隴其罷官後﹐授徒於洞庭席氏。一日方午假寢﹐傳椒山公來拜﹐賓主禮畢﹐言一事煩至敝衙門對理﹐覺而訝之。次早吏又來促﹐侍禦隨之往﹐殿宇嵬峨﹐扈從森列。立侍禦於堂曰「馬某告公得贓十二金有乎﹖」侍禦曰「有之﹐若系縲紲﹐因憫世交子﹐爲之保出囹圄﹐若甘酬謝。」

◎怪怪﹐聖人所不語也。何錄焉﹖然而石言於晉﹐有聲如牛﹐左氏不云乎﹖魑魅魍魎﹐鑄之於鼎﹐獨何意歟﹖剪燭傾觴﹐請以眼見耳聞爲君說。

天順七年九月十六日﹐姑蘇劉昌自嵩縣赴汝州﹐見一物於中天﹐淡白垂長數丈﹐尾微曲。少傾不見﹐忽又垂出﹐閃閃若動﹐細如數百丈綫﹐人言此龍也。十月二日﹐自南陽赴鄧﹐將至白馬寺。時微雨且晴﹐忽見西南有黑物﹐在薄雲間﹐蜿蜓如圈者﹔其首尾莫可辧﹐惟身顯然若艸書云字之狀。忽又有白物在其下﹐如乙字然﹐相去尺許﹔久之始滅﹐人皆言龍鬥云。﹝《懸笥鎖援》﹞

天順復辟前一夕﹐肅湣獨坐﹐忽聞有聲如雨灑然﹐視屏上皆血點﹐心惡之﹐拜祝祠前﹐神主俱倒﹐明發入朝遇害。肅湣總角時﹐隨諸生告考﹐巡按令隸逐之去﹐眾奔散﹐或蹂踐幾死﹐肅湣獨不去﹔巡按問曰「汝何不去﹖」肅湣曰「若皆去了﹐天下大事誰當﹖」巡按奇之﹐收入試﹐後發解時﹐嘗聽響卜﹐有人曰「中舉中進士﹐做到尙書也要殺。」又有術士曰「於謙望刀眼。」後皆驗。﹝《四本堂座右編》﹞

成化間﹐漕河築堤﹐一石中有二人作男女交媾狀﹐長僅寸餘﹐手足肢體皆分明﹐若雕刻而成者。髙郵衙某指揮得之﹐以獻平江伯陳公銳﹐銳珍藏焉。﹝《菽園雜記》﹞

成化間﹐武淸縣民家石臼﹐與鄰家碌碡﹐皆相滚至麥地上﹐跳躍相鬥。鄕人聚觀﹐以木隔之﹐木皆損折﹐斗不可解﹐至晚方息。鄕人以臼沈於污池中﹐以碌碡墜深坎﹐相去各百餘步。其夜碌碡與臼復鬥於池邊﹐池上麥苗俱壞﹐斗猶不輟﹔乍前乍卻﹐或磕或觸﹐然有聲﹐火星炸落﹐三日乃止。﹝《馬氏日錄》﹞

總兵石亨嘗西徵振旅還京﹐舟次綏徳河中﹐天瞑間一女子氵斥流啼哭呼救。軍士拯之﹐容貌妖麗﹐詢姓名﹐桂芳華也﹐已受同裏尹氏聘﹐以尹家衰替﹐父母逼攺醮不從﹐赴水。亨曰「欲歸寧乎﹖欲爲吾副室乎﹖」女曰「歸寧非所願也。」亨納之﹐裁剪補綴﹐烹飪燔冪﹐無不妙絕。亨甚嬖幸﹐凡相親愛者﹐輒令出見﹐芳華亦無難色。一日兵部尙書於公謙至其第﹐亨欲誇寵於公﹐令芳華出見之﹐芳華不欲出。亨命侍婢督行﹐芳華竟不出﹐於公辭歸﹐亨怒拔劍斬之。芳華走入壁中﹐語云「邪不勝正﹐理固然也。妾本非世人﹐實古桂竊日月精華﹐得成人類耳。於公棟梁材﹐社稷之器﹐安敢輕詣﹖獨不聞武三思愛妾不見狄梁公之事乎﹖妾於此永別矣﹗」言罷杳然。﹝《野記》﹞

景泰間﹐南京夾岡門外﹐一家娶婦﹐及門﹐肅婦入﹐空轎也。婿家疑爲所賺﹐訴於法司﹐拘舁夫及從者鞫之﹐眾證云「婦已登轎矣。」法司不能決﹐乃令徧求之﹔得之荒冢中。問之﹐婦云「中途歇轎﹐二人掖入間時﹐吾已昏懵﹐且有蔽面﹐不知其詳。至天明﹐始驚在林墓中耳。」古人有《胭脂靈怪記》一卷﹐觀此事知其不妄。﹝《菽園雜記》﹞

自神禹導淮﹐鎖水神巫支祈﹐迄今不知幾千年。弘治間﹐壽春荊塗峽有水怪作孽﹐阻拒峽口﹐淮水不得泄﹐則壅而旁溢春﹑六﹑濠﹑潁間﹐田廬多浸。商舶至湖時﹐遇怪風浪﹐多顚覆﹐往來棹渡小艇﹐或至中流﹐或近岸。若旋風起﹐卽大浪掀逐而來﹐人艇俱沒﹔以是士人名其怪曰趕浪﹐相諱不敢犯。又或夜靜月明﹐梢人見有物若巨木﹐偃臥沙際﹐方報告驚視﹐則倏然入水﹐風浪遽作﹐於是又名之曰神木﹐如是者蓋四五年。正徳以後﹐患息﹐人復見於渦河中。迨己已歲渡渦水﹐則漧涸通騎矣。相傳又徒於潁水﹐今潁水復涸﹐或又傳入黃河中﹐度此物或卽巫支祈也。﹝《墨談》﹞

馮漢居閶門石牌巷口﹐一小齋庭前雜植花木﹐瀟灑可愛。夏月薄晚浴罷﹐坐齋中榻上﹐忽睹一女子綠衣翠裳﹐映窗而立﹐漢叱問之﹐女子斂袂拜曰「兒焦氏也。」言畢﹐忽然入戶。熟視之﹐肌體纖妍﹐舉止輕逸﹐眞絕色也。漢驚疑其非人﹐起挽衣相狎之﹐女忙迫﹐截衣而去。僅執得一裙角﹐以置所臥席下。明視之﹐乃蕉葉耳。先是漢嘗讀書鄰僧庵中﹐移一本植於庭﹐其葉所斷裂處﹐取所藏者合之﹐不差尺寸﹐遂伐之﹐斷其根有血。後問僧云「蕉嘗爲怪﹐惑死數僧矣。」﹝《庚巳編》﹞

嘉靖丁酉瓊州諸生應試﹐見海神立水面﹐髙丈餘﹐朱發長髯﹐冠劍偉異。眾驚異下拜﹐神掠舟而過。次日有三舟復見﹐諸生大噪拒之﹐神忽不見﹐三舟俱溺。﹝《博學匯編》﹞

嘉靖四十二年﹐海鹽縣有海馬萬數﹐其一大如樓﹔沿石塘羣行二十餘里﹐復入海﹐響震非常。﹝《海鹽縣圖經》﹞

萬曆丁亥秀水思賢鄕有異鳥集於樹﹐人頭鳥身﹐頷下有白須﹐竟日而去。其年水災﹐次年戊子米貴﹐死者滿道。﹝《湧幢小品》﹞

江西南丰縣一佛閣有鬼﹐人不敢登。徐生素不檢﹐朋輩與約日﹐先置一物於閣﹐翌旦持以爲信﹐則眾設酒飲之﹐否則罰。及暮生醉而登﹐一更後果有數鬼入牖﹐方上梁﹐生大呼擊之﹐鬼出牖去。生覘其所往﹐則皆入墻下水穴中﹐私識之而臥。翌旦日髙未起﹐眾疑其死矣﹐乃從容持信物而下﹐眾醵飲之。明日率家僮掘其處﹐得白金一窖﹐六十餘斤﹐佛閣無鬼矣。﹝《楮記室》﹞

萬曆六十年平湖旱﹐饑死無算。秋有白龍騰海上﹐紅光半天﹐空中遙見龍首下垂﹐鱗甲奮張﹐晃晃若磨銀。兩角間有金冠紫衣﹐仗劍立者﹐其神長尺許﹐雲水騰沸﹐咫尺晦冥。龍忽戲吐頷下珠﹐光芒團圓大如斗﹐粲粲一似中秋月。頃之遂收﹐約在╊院前水中央﹐東湖水盡涸﹐儒學前樓屋石坊俱壞。空中拽人舟而騰﹐有不知去向者。﹝《平湖縣誌》﹞

溧水縣土名曰龍塘﹐萬曆三十二年五月十七日﹐有龍在塘中吸水﹐全身皆現。傍有瓦屋一所﹐本日被風揭去無蹤。又有一小舟﹐從空而墜﹐傷死二命。﹝《先曾祖日記》﹞

萬曆十六年九月中旬﹐天初明時﹐西南忽見有紅白气如龍﹐亦如犬﹐長竟天。其光下掃地﹐及拂人面﹐皆驚倒﹐良久方滅。考《天官書》以爲天狗星見﹐掃民間地。次年果赤旱數千里﹐民至采楡皮﹐買麻餅充食﹐人多餓死。又繼之以大疫﹐死者益無算﹐甚至有滅門者﹐大市長街﹐鎭日鮮有人迹﹐鄕村灌莽極目﹐劉臬司有詩云「文武衣冠凋喪盡﹐鄕村第宅空閒多﹔行人彊半皆衰﹐驛路頻看長薜蘿。」讀之傷心隕淚。崇禎庚辰正月十四日下雪七晝夜﹐深二尺餘﹐是年徽郡大饑﹐婺山忽產石屑軟而黃﹐土人掘以爲餐﹐名曰觀音粉﹐食而斃者十之二三﹐然賴以存活甚眾。秋成後﹐石屑亦化烏有。﹝《稗史》﹞

萬曆戊戌﹐副將鄧子龍南昌人﹐驍勇善戰﹐領兵徵倭。渡鴨綠江﹐有物觸舟﹐取視之﹐乃沈香一段﹐把玩良久﹐宛似人頭﹐愛護之﹔每入夢﹐則香木與首或對或協而爲一。後死於倭﹐載屍歸﹐失其首﹐取香木雕爲首﹐酷肖子龍。﹝《四本堂座右編》﹞

占曰「鼠無故皆夜去﹐則邑有兵。」唐武徳元年﹐李密王世充隔洛相拒﹐密營中鼠一夕渡水。嘉靖時有羣鼠銜渡。萬曆戊午己未﹐江北有方鼠千萬﹐禦尾渡江南﹐蘆麥盡爲所咋﹐其鼠頭方尾長。天啟時田鼠糾結﹐如桴蔽江﹐入蘆葦根苗立盡。張養默言短尾方喙﹐小於鼠而足方長。崇禎壬午鼠渡江。﹝《物理小識》﹞

天啟六年五月朔﹐人見都城隍廟唱名﹐後宰門火神廟紅球滚出﹔前門城樓角有數千螢火﹐忽並合如車輪。至初六日巳時﹐王恭廠災。震初作﹐乾淸官禦案皆碎﹐建極殿飛瓦殺人。禦史何廷樞﹑潘云翌被震死﹐全家覆入土中﹔自順城門街北至刑部街﹐盡爲齏粉。有女人衣飾盡而身存﹐有同伴頭去﹐此肩無恙﹔有空墜人頭﹐及須髮耳鼻。大木遠落﹐密雲石獅擲出城外﹐衣服掛於西山數杪﹐銀錢器皿﹐飄至昌平閱武場中。﹝《綏史》﹞

天啟六年﹐欽天監周司曆奏五月初六日巳時﹐地鳴如雷﹐從東北艮位上行﹐至西南有雲气障天。占曰「地鳴﹐天下兵起相攻﹐婦寺大亂﹐地中洶洶有聲﹐亡邑之凶象也。」魏忠賢聞知﹐以爲妖言惑眾﹐傳旨杖一百﹐立刻打死。初六日後宰門火神廟天未明﹐聞殿內吹打粗細樂三疊畢﹐火球從殿中出﹐騰空而上。又海岱門火神廟﹐廟祝見火神颯颯行動﹐若將下殿。忙拈香跪告﹐火神竟走﹐廟祝抱住﹐不覺失手﹐火神走去。此時已巳牌﹐天色皎潔﹐忽有聲如吼﹐遠遠從東北﹐漸至京城西南角﹐灰气湧起﹐屋宇動宕。忽大震一聲﹐天崩地塌﹐昏黑如夜﹐萬物平沈﹐僵屍層疊﹐穢气薰天。顧必大開學﹐師徒三十餘人﹐一響後﹐蹤迹俱無。顧閣老小夫人單走出街心﹐顧從閣裏出﹐親自扶回。宣府楊總兵行至玄宏寺街﹐隨從一共七人﹐連人和馬﹐俱陷入地﹐迹影俱無。承恩寺街有女轎八乘經過﹐震後轎俱打壞﹐女子轎夫都不見。有州吏目弟在街﹐與相識六人﹐拜揖未完﹐頭忽飛去﹐其六人竟無恙。時天啟在乾淸宮進膳﹐殿震﹐奔交泰殿﹐內官死者死﹐走者走﹐只一近侍扶行﹐爲建極殿飛瓦打得腦漿進出﹐縉紳傷者甚多﹐壓死家眷不記其數。﹝《客中閒集》﹞

鳳陵未災前﹐有遙見陵中二人﹐一衣朱﹐一衣靑﹐毆擊甚苦。尋聞號泣聲﹐乃集數十人持杖入﹐惟二犬踉蹌走。無何﹐寇至。崇禎九年﹐曲阜縣孔子廟聖像﹐兩目流淚如汗﹐三日夜。十四年嘉興城聲振如裂﹐時稱城愁。十五年十一月﹐黃梅孔隴鎭地藏目出淚一縷﹐循鼻而下﹐拭而復出﹐十二月二十三日城陷。鳳陽祖陵悲號震動﹐三年不止﹐十六年癸未黃州城南門哭五日止﹐十七年南京孝陵夜哭。﹝《綏史》﹞

崇禎十六年春﹐京營巡捕軍夜宿棋盤街﹐一更初定﹐一老人囑曰「夜半子分﹐有婦人縞素涕泣﹐自西至東﹐勿令過﹐過者厄不淺﹐雞鳴則免﹐以吾土地﹐故以告也。」夜半婦果至﹐軍如所戒﹐不聽五鼓前偶熟睡﹐婦折而東﹐旋返蹴邏者醒之﹐曰「我喪門神也﹐上帝命我行罰此方者﹐何聽老人言阻我﹖災及汝首。」言畢不見。邏者懼﹐奔歸﹐告家人言未終﹐僕地死。大疫作。﹝同上﹞

壬午﹐閱邸報﹐奉先殿鴟吻忽落地﹐作披髮鬼哭出宮﹐羣臣共見。又周後宮中忽傳云「接駕。」因具袍笏伺之﹐見鹵簿嚴肅﹐及近前﹐乃一老年女子。舊閹云「此乃太后也﹐爲神宗生母。」良久寂然。﹝《座右編》﹞

元史於燕都建宮殿時掘地見赤頭虫無萬數﹐術者曰「將來代國家者此物也。」崇禎壬午年﹐皇極鴟吻出煙﹐近察之﹐乃細赤蠓﹐如是飛者三日。癸未孟冬享太廟衛士夜驚﹐有黑物如牛髙數丈﹐自午門奔端門出﹐此是黑眚﹐而赤虫﹐則從古未有也。﹝《物理小識》﹞

崇禎戊辰夏﹐陽城縣西隅民家﹐見一龍頭面如羊﹐俯其庭壅中飲水﹐飲訖乘霧上升﹐形漸長大﹐將近屋脊﹐偶鄰居一婦登樓眺之。時婦新產﹐龍見其婦蜿蜒不能去﹐垂首檐際者數刻。忽大雷一聲﹐火光耀熠﹐始入雲際。語云「龍忌產婦。」信然。﹝《蘇譚》﹞

江夏悟眞寺僧元仁秋夕月朗﹐閒步山門﹐聞誦《華嚴經》聲不絕﹔元仁聽之﹐未得所在﹐悵然歸。次日令諸徒復詣聲處﹐聞經聲出自土中﹐卽以曳杖畫記。翌旦啟壤﹐乃一骷髏﹐皮肉悉腐﹐獨唇舌鮮潤。元仁持歸﹐以石匣韞之﹐外護槁穰﹐置於廡廊﹐至夜經聲如故﹐觀之者以億計。未旬月﹐爲客僧竊之去。﹝《西樵野記》﹞

康熙辛酉﹐江南造船﹐取木﹐園林丘壠﹐皆不能保。蘇松道方國棟伐陽羨善捲洞前木﹐一夕道人夢七男子﹐寄語方公﹐倘緩至某月緣盡當徒。方公不肯﹐促工人斫之﹐血出﹐直射木工死﹐根杪鳴有聲。已伐六株﹐而撫軍檄至﹐戒勿伐善捲樹﹐已晚矣。方君驚悸﹐病作數日卒。又順治初浙閩新設總督﹐遼陽陳公錦赴任﹐擬駐衢州府﹐無署﹐有司攺舊署爲之﹐旁有廟樹﹐並毀以拓其基。旣而總督蒞任﹐方小操觀射而廳倒﹐幸不壓死。又明年有崇﹐忽然而撤其堂柱﹐抽其梁﹐移其石磉﹐俄而又如故。有女年十五﹐祟曰「吾褫其魂。」女果亡﹐總督驚怖﹐遂移署﹐後提師入閩﹐爲部卒所刺﹐敕賜贈兵部尙書﹐建祠於京東門外。﹝《梅窗小史》﹞

汝陽有異物據鐵壚﹐村民家二少婦始來﹐欲淫其長婦﹐長婦不從﹐卽縊婦死﹐故二少婦懼﹐從焉。凡二少婦所欲﹐咄嗟可辦。其家以聞其令樂公。公遣卒往捕﹐而異物亦爲賓主禮﹐延款贈金﹐羣卒急起持之加縛﹐忽躍入壁內。公又爲之密走人天師府﹐屬以除滌﹐至半道﹐文失焉。往者返而文返在婦家﹐竟無如之何。其物巾服如儒者﹐輕財樂施﹐談辧皆捷﹐有乞貸者﹐屢給不厭﹐故貧士多以遊爲具﹐招之皆至。常曰「天下之怪多矣﹐諸君皆怪也﹐而怪名我乎﹖」第手腕以上﹐不令人見﹐豈以腕有毛﹐爲猿精乎﹖﹝《耳談》﹞

麻城民李承周女﹐許劉氏子矣﹐爲狐所據﹐其家莫能制﹐凡數載﹐劉氏爲期迎女﹐狐語其家曰「君家女是男子﹐何嫁爲﹖」視之形體皆變男矣﹐遂著巾服﹐有名字﹐遊行市裏反與婦淫﹐里人疑之﹐與偕謁太和山﹐冀有神譴﹐往返無異。萬曆壬辰﹐武生毛目龍者﹐以聞於明府文公﹐逮至時觀者集。男子與二三人來﹐不知爲誰﹐尙從容談笑﹐入儀門始曰「田二哥今日不祥。」及庭見公﹐令人視其私﹐遂不能變﹐仍是女子﹐公怒置獄中﹐狐猶於獄中庇女﹐無形而嬲諸累囚﹐及司圜扉者﹐無賴竟得釋出。女後攺適山中民﹐狐復斃其所適夫﹐女歸狐﹐始不來。﹝同上﹞

宣徳中﹐安福華嚴寺僧﹐忽於月夜見兩矮男子行吐﹐其一云「幾度人間結善緣﹐百花叢裏鬧喧天﹔鸞鳳一去無消息﹐獨坐空階五百年。」其一云「梵語無多語﹐空門卽善門﹐夜深風露冷﹐有口不能言。」後頃之﹐沒入地﹐循迹掘之﹐得無舌銅鈴一﹐銅缽一云。﹝《湧幢小品》﹞

京師某春元偶有老狐盛衣冠﹐如六七十歲人來謁﹐求假其後庭三間。春元始不從﹐與之爭。聞東嶽甚靈﹐乃侵晨具香楮往﹐禱拜未起﹐已若拋縛於階者﹔回頭視之﹐狐亦拜禱在後﹐大笑﹐汝禱吾亦禱﹐東嶽神安能制我﹖遂不得已任其居處。間托其家辦酒延客﹐是日見客老者少者十餘人﹐畢集歡呼﹐痛飲抵暮﹐送至門外而散。同年有爲侍禦者不信﹐欲以其威彈壓之﹐因往拜﹐談及此﹐忽從空墜大硯石一片於地﹐冠額幾碎﹐乃避去。﹝《耳談》﹞

房山縣上方山有寺分上下院﹐相去不遠﹐上院封鍵多年﹐有二惡少彊僧開視之﹐一無異也。僧曰「是上代相傳﹐豈無故歟﹖」惡少曰「不過托以惑人耳﹐余兩人今夕當醉眠其間。」是夜果攜酒﹐歌呼房中﹐方就寐﹐忽房外敲門有聲﹐兩人以爲僧也﹐不之理。少頃其聲剝啄及窗戶﹐窗戶碎﹐有黑手大如傘﹐自外入﹔兩人奮劍砍之﹐哀啼聲如山巖崩裂。兩人懼﹐急奔下院﹐藏僧深房。僧曰「誤我矣﹗」達天曙﹐上院雷震﹐槍刀聲甫息﹐登山視之﹐上院片瓦不存﹝《宿海手抄》﹞。

宜興沈生耕且讀﹐於所居三里外﹐傍山起灰窯爲射利計。一夕乘月色﹐攜橫笛往窯邊閱眾工﹐旣至曰「汝儕良苦盍少歸謀醉﹐余在此吹笛候也。」眾工欣然去。沈吹數弄﹐笛音淸亮﹐林鳥齊鳴。忽一怪長數丈自山下驟至窯前﹐沈陡驚﹐笛墜地﹐怪從地拾笛與之。沈稍定﹐知其欲聞笛也﹐加意吹新曲媚之。怪如人坐。至音節轉換韻﹐亦數點頭﹐作按拍狀。沈且吹且忖﹐終防其啖己也﹐睨窯火正熾以足撥鐵鉗向火中﹐故數墜笛於地﹐怪數爲拾之。乘其懈﹐急以火中鐵刺其足﹐怪聲震巖谷而去。沈奔歸﹐將及捨則遇眾工來矣。沈述其故﹐堅阻眾勿往。次日至其地﹐蕩流丘墟﹐廬舍樹木無一存者﹝同上﹞。

◎異異有別於怪歟﹖曰然。艸木虫魚凡反乎常者﹐皆異也﹐豈必猙獰凶惡爲民害哉﹖然旣反乎常矣﹐卽謂之無別於怪也亦宜。

自孔子過泰山﹐聞有母哭其子被虎食者﹐以後千餘年﹐未聞有虎。至順治十一年﹐州東轉山有虎﹐嗣後恆有虎迹﹐出入無常。﹝《泰文州誌》﹞

婺源古田村汪氏僕三十五﹐正耘田﹐忽僵僕﹐舁歸舍﹐尙有微息﹐不敢殮。凡八日﹐復蘇﹐云「初在田中﹐望見十人﹐遙自西來﹐皆道服﹐賚箱篋大扇﹔方注視﹐便爲摔著地上﹐加毆擊﹐驅令負擔行。至縣五侯廟﹐一人具冠帶出﹐結束若今導引官﹐傳旨問來何所需﹖答曰﹕」行瘟。『冠帶者入﹐復出曰「侯不許。』趣令亟去﹐其人猶遷延﹔俄聞廟中怒呼聲﹐遂去。入嶽廟﹐復遭逐。乃從浙嶺過休寧縣﹐謁城隍及英濟王廟﹐復遭叱﹐逐出徽州。徧走三廟皆不許﹐十人皆慘沮不樂﹐迆邐至宣州﹐入一大祠。才及門﹐數人出迎﹐大喜許諾﹔仍敕急足徧報所屬土地﹐以一鬼爲導﹐自北門孟郎家始。旣至﹐以所賚物藏竈下﹐運大木立樂棚於外﹐若今營壘然。逮旦﹐各執其物﹐巡行堂中﹐二子先出﹐椎其胸﹐卽僕地。次遇婢僕輩﹐或擊或扇﹐無不應手僕。凡畱兩日﹐其徒一人入報西南火起﹐恐救兵至﹐亟相率登陴﹐望火所來﹐纊弩射之﹐卽滅。又二日﹐復報營外火光屬天﹐旣登陴﹐則火巳熾﹐焚其棚立盡﹐各遂潰散。獨我在﹐悟身已死﹐尋故道以歸﹐乃活。」里人汪賡新調廣徳軍僉判﹐訪其事﹐孟氏乃醫者﹐七月間﹐合門人疫﹐自二子始﹐婢妾二人﹐招村巫二人治之。方作法﹐巫自得病去﹐歸家死。孟氏集一城師巫並力穰礻會始愈﹐是歲浙西疫禍不勝許﹐獨江東無事。﹝《夷堅志》﹞

世之奇疾﹐都不可曉﹐有身漸縮小﹐卒如小兒者。﹝宋呂縉叔知制誥﹞有忽不識字﹐數載方復者。﹝松滋令姜愚﹞有視直物皆曲﹐弓弦界尺之類﹐盡如鉤者。﹝宋時一女子﹞說逢盧扁﹐不知何以療之﹖﹝《說儲》﹞

宋鄭淸之庶母生﹐將臨蓐﹐三日甑鳴。後長﹐爲理宗相﹐山東成昭其同守﹐少時甑鳴﹐戊子己丑聯捷。﹝《梅窗小史》﹞

甲辰三弟靖士武會試﹐介祉堂甑鳴三日﹐後聞報。乙丑中秋﹐都中寄園甑鳴﹐廚人驚異﹐破其甑。四弟俊士武殿試﹐報擬鼎元傳臚二甲第二﹐甑鳴大是瑞徵。

朱子《廬山北紀行詩》自注云「天池院西數步﹐有小佛閣﹐下臨絕壑﹐是遊人請燈處。」僧云「燈非禱不見。」是日不禱而光景明滅﹐頃刻異狀。今茅山亦然﹐不但請燈則見﹐且隨請者多少之數或僅一盞﹐或倏滿山。﹝《應庵隨錄》﹞

鬼火見《博物志》者﹐曰燐。戰死亡處﹐人馬血積﹐年久﹐化爲燐。燐者著地及艸木﹐如露不可見﹔行人觸之者﹐著體有光﹐拂拭之﹐旋卽分散無數。有細吒聲如焰豆﹐靜坐良久﹐尋滅。後其人忽忽如失魂﹐經日乃差。休與歙皆古新安地。歙之北鄕有靈金山﹐自明初相國李善長爲文鋟之版﹐每年七月刷焚之。火忽一點自山頭起至千萬點﹐須臾徧山谷。後版模糊﹐刊一新者﹐火不復見。人以舊版刷焚之﹐火如故﹐至今士人挈伴往觀焉。余祖居休寧之舊墅﹐夜出溪於祠前嘗見燐光現桑園。朱長芳住屋前後﹐熒熒火焰不定。一夕與三弟靖士﹝今武進士爲潯州都司﹞納涼祠外﹐遙見朱屋周圍叢光﹐綠而且暗。余曰「此燐也﹐試喝之﹐當滅。」三弟厲聲叱之﹐如故。余繼之曰「咄﹗」光遂滅。不二年﹐朱氏一門﹐盡登鬼篆﹐今成空地。

嘗見幻術孔姓扃之室內﹐壁外一呼﹐應聲而至﹐其室封鍵如故。赤身獨立﹐兩手擲土﹐初小漸大﹐須臾山積﹐不知土從何來。又一人劉姓﹐令人鐵椎擊其腹與腎囊了不痛﹐或數人持兵刺之﹐終日不能中。又一人房姓﹐設楮筆幾上﹐屏圍障之﹐外焚符陳請﹐卽聞內筆硯聲。泊啟屏帷﹐雲煙滿紙﹐寂然無人﹐俗皆神之。三人者皆素狡黠無賴﹐特借小術﹐攫人財物。﹝《蘇譚》﹞

靑田山中有異﹐劉伯溫隱居時﹐日對之坐﹐山忽開石門﹐進之﹐見石壁有字曰「山爲基開。」取石擊之﹐石門又開﹐進入內﹐有道士枕書臥﹐乃兵書也。曰「明日能熟之﹐吾當授汝。」明日果熟﹐遂授以兵法。少時讀書寺中﹐僧房有一異人﹐每出神去﹐鎖門或一月半月。偶有北來使客﹐無房可宿﹐見此空房﹐擊開之曰「此人死矣﹐可速焚瘞。我住之。」僧不能禁﹐遂焚之。其人神返﹐身已焚無復可生﹐每夜啼呼曰「我在何處﹖」基知之﹐開窗應曰「我在此。」神卽附之﹐聰明增前數倍天文兵法﹐一覽洞悟。﹝《龍興慈記》﹞

明侍郎車敬微時讀書國中﹐夜歸遇暴風雨迷路﹐遙見林中火由小院出。敬扣門﹐一童子曰「師使我候郎君久矣。」門額有體玄字﹐入見老翁坐長明燈下﹐起相勞苦。敬乞一燭﹐尋歸路。翁笑曰「山中那得燭﹖有小枯葉﹐郎君且燎濕衣。」敬暗問童子﹐知其自稱逍遙翁﹐童子名楊孤。敬疑其爲隱君子也﹐修謹進問﹐翁曰「昔體玄先生居逍遙谷中﹐吾世業醫﹐往來中條山。後聞陶隱君丹室在此﹐因采藥南來﹐結庵淹歲﹐今亦將還矣。」燎衣訖﹐乞還。翁命少孤牽一牛出﹐命騎歸。又呼一童少逸曰「將吾舊籠來。」就籠中取一僧帽爲贈。敬辭曰「吾志期匡濟天下﹐翁安得以此相戲﹖」翁曰「吾昔亦有志斯世﹐後因所輔非材﹐不用吾謀﹐禍幾不測。得此一籠﹐始獲解脫﹔不然﹐豈復能生出宜秋門乎﹖郎君第收此帽﹐他日當自理會。」敬卻之﹐翁但嘆息而已。敬遙窺籠中諸物﹐悉箍桶具﹐及僧家衣缽耳﹐乃乘牛致謝而別。方出林而牛甚駛﹐須臾及門﹐呼其家人舉火牽牛﹐忽咆哮化虎而去。比明﹐尋體玄山居不可得﹐數日後﹐過縣西四十里﹐陶弘景丹室故基。旁有古廟﹐仿佛雨夜所經行者﹐壁有潘閬《夏日宿西禪院詩》﹐卽東坡所見「夜涼疑有雨﹐院靜若無僧」之筆也﹐筆墨猶新。﹝《正气記》﹞

閬爲宋太宗時人﹐四百年後﹐猶現仙蹤。余丙戌讀書靈隱山﹐山頂有庵﹐庵僧柱峯夜擊板念佛警眾。每夜深﹐樓隙嘗見燈光數點﹐僧人指爲虎精。余夜讀聲髙﹐與虎聲念佛聲相答。柱峯所擊板盡蝕﹐予易以銅板﹔逾夜聲寂然﹐詢之云「一黑虎聞銅聲﹐驚舐其腓﹐血溢而僕。」又有黃虎若咎黑者﹐擠之去﹐得不死。戊年中秋﹐同李分虎登韜光玩月﹐柱峯尙存。

余尙書靖知桂州時﹐每月盈夕﹐聞笛聲甚淸遠﹔察其聲﹐自深林處大柏木中出﹔乃伐爲枕﹐笛聲如故﹐公甚寶之。公季弟欲窮其怪﹐命工鋸視﹐但見木之文理﹐正如人月下吹笛像﹐膠合之﹐不復有聲。﹝《樽俎余功》﹞

海寧胡奎字虛白﹐寧府教授﹐嘗歸自江西﹐泊舟番郡之望湖亭﹐見亭上石刻東坡「黑雲推雨未遮山」一絕次韻和之﹐書之於壁。忽見一叟來﹐誦其詩曰「子非斗南老人耶﹖」乃爲長揖舉手﹐不知所在﹐因以斗南老人自號。﹝《列朝詩集》﹞

福建布政使朱彰景泰初﹐謫爲陜西莊浪驛丞﹐有西番使臣入貢一貓﹐道經於驛﹐彰問貓何異而上貢﹖使臣云「欲知其異﹐今夕請試之。」其貓盛罩於鐵籠﹐納著空房內﹐明日起視﹐有數十鼠伏籠外盡死。使臣云「此貓所在﹐𨿽數里外鼠﹐皆來伏死﹐貓王也。」﹝《續已編》﹞

張王基吳郡舊治也﹐大亂後百餘年﹐忽有三異﹕生一艸結實如小紅燈﹐夜則開之以承露﹔人取飲之﹐百病自愈﹐人呼爲天膏﹐一異也。其根可以爲廚科﹐置飲食中﹐盛暑不敗﹐一異也。一男子陰囊大如斗﹐號浪蕩子﹐陜西大賈識爲至寶買去﹐俟其死﹐破囊得二玉碗﹐世所絕無﹐三異也。﹝《龍興慈記》﹞

天順間﹐徵士吳與弼到京﹐英宗禦文華殿召對。吳默然無應﹐惟曰「客臣上疏﹐眾方駭異。」上不悅﹐駕起。吳出至左順門除帽視之﹐有蠍在頂螫皮肉紅腫﹐方知其適不能答者﹐以螫故也。宋淳熙間﹐史寺丞輪對﹐適言髙宗某事﹐史忽淚下﹐上問故﹖對曰「因念先帝舊恩耳﹗」孝宗亦下淚。明旦禦批史爲侍郎。不知當時乃爲蜈蚣嚙也。均爲虫嚙﹐而遇不遇異。﹝《笑史》﹞

成化丙戌﹐姑蘇劉昌自西華抵扶溝﹐坐堂上﹐見有若霧者﹐從東來﹐著樹並艸莖皆白。少頃堆積枝柯間﹐玲瓏雕鏤甚怪﹐問輿皂此何物﹖曰「樹架也。」因檢《玉筍集》有云「冰淩木架達官怕。」旣而聞河南李少寶賢有疾﹐竟卒。﹝《懸笥肖援》﹞

余戊申蒞任晉地﹐季冬二十六日﹐署中晨起﹐見林木皆白﹐枝柯雕鏤﹐仰視太空及地﹐絕無所睹。詢之土人﹐曰「此樹架也。」因作《樹架記》。

成化間﹐邰陽民生興手指甲內﹐見紅紋如綫紆曲﹐每雷雨輒旋動小苦﹐興數欲自剔去之。後夢一男子﹐形容甚異﹐謂興曰「余乃龍也﹐謫托君體﹐三日後當去﹐幸勿訝。」至期雷雨大作﹐自牖出其手﹐有龍裂甲飛去。﹝《陜西統志》﹞

成化中﹐星殞於山東莒城縣馬長史家門中。初墜地﹐其光煜煜﹐而星體腐軟如粉漿。馬家人馬杖抵之﹐沒杖成穴﹐久而漸堅﹐乃成一石。﹝《續編》﹞

金華永康縣山亭中﹐有枯松樹﹐因斷之﹐誤墮水中﹐化爲石。取未化者﹐試如水中﹐隨亦化焉。其所化者﹐枝榦及皮﹐與松無異﹐且堅勁有未化者﹐數段相兼﹐畱之以旌異物。﹝《錄異記》﹞

按唐馬自然居延眞觀﹐一夕大雨颶風﹐松忽化爲石僕地﹐悉皆斷截﹔大者徑二三尺﹐尙存松節脂脈。士人運爲坐具﹐小如拳者﹐堪置几案間。余門人王宛先孝廉﹐曾於遼東見木化石﹐其半仍木云。

長山城南樓淇鐘懸數十年﹐叩之無聲。萬曆間﹐令張文龍奠而遷之城西樓臺﹐凡七十日﹐有小兒相博戲﹐誤擊鐘有聲﹐自此大鳴。成化間﹐大鐘二﹐蕩淮水中﹐聲勢欲躍起。總兵陳統卽平江伯﹐祭之﹐一鐘遂上﹐令懸於朝宗門樓﹐聲聞百里﹐其一止泗上。﹝《匯書》﹞

妖人王臣自幼爲南京公侯府家人﹐數易主﹐亦數易名。惟妖術惑取人財﹐所得輒盡﹐累爲主人惡刑所加﹐兩足皆不能良行。成化初術於江陰﹐諸大家皆不納﹐獨周惟瞻稍待之。見其一篋中﹐有二木人﹐長尺餘﹐能目相抵觸﹐會作進退﹐聽其指揮。臣或手取他人之物﹐同棄水中﹐少頃自其袖中出。凡人之物經其目者必能暗取。後往北京﹐遽攀援得見上。歲辛丑﹐上命中官王敬同往采藥於湖湘江右江浙京東諸郡。二人者﹐從以無賴二十餘輩﹐專務攫取財物﹐所歷歲致激變。江陰諸大家以舊恨﹐更受其毒。癸卯至蘇﹐命工熔銀爲元寶﹐累二千餘錠。凡江南之書畫器玩﹐道釋像典之精絕者﹐檢括殆盡。復以妖書數十本﹐命府學諸生手抄﹐屢抄不中﹐實欲得賄。諸生無所出﹐因致罰於校官﹐時在胥門﹐諸生王順輩數十人﹐不勝忿恚﹐大肆醜詆。適有樵擔至前﹐遂各取一木﹐擁至其前﹐將有所加。二人者大懼﹐避驛舍中﹐其下人皆被痛毆而散。自此气焰少息﹐蘇人得不深受其害。二人遂奏諸生抗命﹐監司官府救過之不暇﹐且爲諸生甚危﹔惟巡撫大司馬王公知而大喜﹐因奏二人不法。上遣邏卒往捕﹐時大暑﹐卒裸其體﹐徧塗狗血﹐復囊狗血﹐以破其術。至錦衣獄中三日﹐斬於市﹐函其首﹐歷示所害之地。﹝《寓圃雜記》﹞

弘治末﹐太倉民家生兒﹐兩手背相粘著﹐兩面相外﹐其首如雀﹐其陰皆雄。﹝《祝枝山語怪》﹞

正徳中﹐韓恭簡寢疾甚篤﹐久之夢一黃衣道士來視﹐以藥數丸之曰「從此卽愈。」因贈詩一絕﹐且期十年來視。詩曰「霸越平吳一燼灰﹐是誰彊我下漁磯﹖黃金消盡陶朱象﹐夢繞寒山不得歸。」自是病漸愈。其後復大病﹐自疑前夢爲凶兆﹐促家人爲大歸計。一日﹐又夢前道人曰「公病尙亡恙。」再與藥丸﹐贈一詩曰「天上文星暗不明﹐英雄空自爲蒼生﹔十年戎馬蠻江外﹐墜淚碑髙百崦城。」臨別仍期十年外重來﹐病尋愈。恭簡於宦轍所經﹐意遇所謂百崦城者﹐迄不得。後被危癥﹐且春秋髙矣﹐自謂必不起。俄復夢前道人﹐其慰言受藥﹐不異曩時﹐又贈一詩曰「一尊矩鬯白天來﹐平地光芒接上臺﹔門外翩翩雙鶴至﹐五云深處小蓬萊。」言別而去﹐無復重來之約。後病良已﹐至乙卯遭地震而死﹐竟不知詩所謂。﹝《陜西通誌》﹞

松江楊扇湖地暖不成冰﹐萬曆三十年冬大風﹐瞰之若漫天雪﹐多紅燈蠕蠕﹔旦視之﹐則冰山也﹐髙五丈許。又武宗時霸州文安縣一夕大風﹐河水所然僵立﹐髙起者二丈餘﹐凍成冰柱﹐中多空隙。闊數尺﹐以至於數十丈者﹐沿河七八十里皆然。亡何﹐流寇至﹐男婦數十萬﹐盡匿其中﹐竟以免難。﹝《物理小識》﹞

正徳間﹐上元縣錢臣醉﹐與妻李氏交媾﹐爲妹所窺。次早臣出﹐姑詰嫂夜來事﹐淫興遽發。嫂戲與姑效交歡狀﹐兩陰相合﹐將大遺精﹐流入小姑陰﹐經閉腹髙﹐遂成胎。姑之舅淩銑疑有私情﹐告官鞫之﹐得其實﹐議得李氏錢臣錢氏等所犯﹐俱依不應得爲而爲之事﹐合依律的決﹐照律取贖。錢氏仍候所孕身輕﹐給與錢臣收養﹐照舊配與淩銑次男爲妻﹔兩家毋得復生異議﹐捲照。﹝《開卷一噱》﹞

江西寧藩宸濠父康王初無子﹐嘗於宮中齋禱。一日王午寢﹐忽夢天狼降宮中﹐須臾食宮中人殆盡﹐復繞而逼王﹐王寤惡之﹐中刻宸濠生。其母洪也﹐洪亦失愛於王﹐王命亟殺之。宮中人環跪而請曰「向憂無子﹐今有子而又棄之耶﹖」鐘陵王者﹐康王弟也。狂易﹐常放言淩其兄。至是亟騎而至曰「喜王兄之得子也﹐又聞將殺之﹐甚善﹐弟幸多子矣。」康王怒﹐遽命育之﹐六月十三日也。及濠年十三﹐卽私幸樂妓﹐微服而遊市中。王覺曰「符吾夢矣。」以鐵鋤斫殺數侍者﹐縛濠於柱﹐親鞭之數百﹐必殺之。王春者﹐臨海人﹐王甥也。慧而多才﹐以明經舉於鄕﹐王素愛之。春馳至﹐以身蔽濠曰「殺春殺春。」王不得已﹐遂捨焉。後謀逆國除﹐卒符夢云。﹝《呵凍亻曼筆》﹞

蕭縣相襲不撞鐘﹐以爲撞之則水至。嘉靖間﹐縣尹朱同芳不聽﹐水果大至﹐漂沒田廬﹐同芳堅不聽﹐水亦尋涸。及孫重光尹蕭﹐父老懇情﹐重光遂止之。乃爲文以祭鐘曰「鼓焉以鐘﹐晨昏之軌﹐民有訛言﹐金能利水。爲民父母﹐從此而已﹐禦患無徳﹐隨俗可恥。鐘兮鐘兮﹗尙鑑於此。」比重光去﹐王藎臣繼之﹐復撞鐘﹐其家病禍相沿﹐懼而復止。胡梅林取各寺觀銅鐘﹐制大將軍擊倭﹐殆無孑遺。惟桐廬縣城東一鐘﹐有蟒蛇蟠其上﹐軍士懼不敢動﹐再取再如之﹐乃止。士人云「其鐘聲聞五十里。」《炎徼記聞》云「廣西崇善縣有飛來鐘﹐相傳自交趾思瑯州飛來者。指揮沈希儀遣舍人劉達往相之﹐欲捶取其銅﹐以造軍器﹐將近鐘數百步﹐僕地死。」﹝《匯書初編》﹞

正徳丙子﹐汪西寧都縣通天村有合抱枯樹﹐傴僕已久﹐忽風雨大作﹐隱隱有聲﹐頓起如故。其後嘉靖由藩封﹐入繼大統。﹝同上﹞

嘉靖壬子﹐馬少保文莊率門人數輩﹐卒業太華靑柯坪。一日有戲歐同捨家人﹐絕於洞上﹐眾忄匡惑無措。文莊禱於神﹐夜見火光如籠燈﹐冉冉從山腰入洞﹐其人蘇﹐言白衣人令伊起﹐其時門人有盛少宰訥﹑鄭運使札在焉﹐師弟後多貴無。﹝《陜西通誌》﹞

嘉靖末﹐有方士寓沈太史懋孝家﹐挾一木神﹐稱卓少仙﹐長二尺許﹐紫袍冠帶﹐綽有威儀。備小桌椅坐臺上﹐揖讓言笑如生﹐談詩論文﹐可聽﹐能知未來事。時懋孝未第﹐方與談謔間忽指門外曰「貴同年至矣﹗」則馮敏功也﹐後果同榜。﹝《平湖縣誌》﹞

嘉靖甲辰﹐張子微有外弟趙生﹐其生前爲大同趙某子﹐列本學增廣生。暑日迎督學﹐飲火酒﹐大醉臥樹側﹐僕以水澆之﹐遂气絕。魂遊水邊﹐見犬來﹐畏爲所嚙。適有孕婦在傍﹐避身婦邊﹐不覺入其婦孕中。是晚婦產子﹐生見已生爲嬰兒﹐卽悟托生在此。北地貧者生子﹐不坐月﹐卽往餉田間。時有一犬在牀前﹐生呼其婦曰「爾出外須閉門﹐勿使犬近牀。」婦人大駭﹐以爲妖﹐欲擊殺之﹐乃不敢言。至五歲﹐見乘馬者﹐呼其名曰「我是汝母舅某生也。」其人驚報其家﹐以錢贖回﹐其妻尙未攺醮也。﹝《座右編》﹞

夏少師嘗祈夢九鯉仙﹐得問舟子三字。及罷相再起﹐泊舟淮上與夢羽賦詩贈別﹐取孟浩然詩﹐探韻拈得問舟子詩云「向夕問舟子﹐前程沒幾多﹐灘頭正好泊﹐淮裏足風波。」悵然不樂﹐罷酒而別。﹝《列朝詩集》﹞

湖州董尙書潯陽公得姑蘇某家山石﹐髙五丈﹐用巨舟載歸﹐至震釋舟﹐沈墮水中。公不能釋﹐募善泅者﹐入水求之。泅者摸石﹐盛石一大石盤上﹐盤可合五人抱﹐公甚異駭﹐命數百入次第皆起之而巳。石置盤孔﹐毫末湊洽﹐蓋卽當時以盛石者﹐而某家亦不知所始。又王元美先生家藏一銅唾壺﹐爲上代物﹐常以自隨﹐然僅其底耳。已過太湖﹐童子誤墮水中﹐公懸十金﹐募人撈取﹐持以上﹐視之﹐乃其蓋子。先生大喜﹐再懸十金﹐令撈取﹐又得焉﹐吻合完好﹐益足珍貴。﹝《珊瑚网》﹞

福寧州筆架山在大金海中﹐嘉靖四年四月二十三日﹐南海浮來五山自筆架山外而至﹐峯巒突兀﹐上有艸木人馬﹐往來貿易﹐闔城聚觀﹐自午逾申乃沒﹐蓋海市也。海市現於登萊海中﹐而偶見於福寧州海中者如此。﹝《閩書》﹞

嘉靖二十二年九月﹐江西參議王喬齡奏獻皇始封之國﹐舟泊龍江關﹐慈烏以萬數集江柳﹐向舟鳴噪。江西提學副使李夢陽恭述於文集可考﹐其事神異﹐宜付錄史館。﹝《匯書二編》﹞

錢遜叔侍郎﹐少時氵斥汴﹐舟敗溺水﹐流二十里﹐遇救得不死。旬日乃苦腰痛﹐不悟其故﹔視之有手迹﹐大如扇﹐色正靑﹐五指及掌﹐宛然可識﹐若擎其腰間者。﹝《座右編》﹞

嘉靖間﹐桃源令甘勛履任三日﹐嫡庶爭寵﹐爪破其面。公自負貌美﹐被爪破﹐遂雉經死﹐邑士紳往哭之﹐公父乃曰「吾兒不幸有此﹐然亦有數。向者生時﹐夢人相賀﹐持彩聯書二句其上曰﹕四百姚淶榜﹐三日桃源令。莫測其兆。已而登姚狀元榜﹐其年進士四百人﹐今令桃源三日﹐夢固先告我矣。」﹝同上﹞

宣府都指揮胡縉有妾死後﹐八十里外民產一女﹐生便言我胡指揮二室也。其家來告﹐胡不信﹐令二僕往。女見僕遽呼名曰「汝輩來何用﹖請主翁來。」僕返命﹐胡猶不信﹐更命二婢往﹐亦然﹐胡乃自往。女見胡喜﹐言前生事﹐胡卽抱女於懷﹔女附耳戚戚密言舊事﹐胡不覺淚下﹐頓足悲傷﹐與敍委曲。女又言家有某物瘞某地﹐胡遂取女歸﹐女益呼諸子諸婦家人﹐一一慰諭。從而發地﹐悉得其貨﹐因呼之爲前世娘。女言幽冥間﹐與世所傳無異。又言死者須飲迷魂湯﹐我方飲時﹐爲一犬過﹐踣而失湯﹐遂不飲而過﹐是以記臆了了。﹝同上﹞

萬曆二十七年﹐於皖寄鹽課銀八百五十兩﹐爲船戶龔四盜去爪分。正月初五日﹐巴河地方緝獲。先是龔四盜銀在家﹐每夜門壁盡響﹐舉不得安枕。及拿獲﹐將銀送巡司封貯﹐又復響﹔巡司驚懼﹐通知原主領回方靜。﹝《先曾祖日記》﹞

休寧萬安街民家﹐常日空中拋擲瓦礫。其家心驚﹐延法師壓禁無驗。異日客有識者﹐謂曰「此地必有伏屍﹐因人居其上﹐而襲其陽气﹐致有此異。」乃命人發之﹐果有木櫬二十餘﹐因令遷於隙地﹐奠之﹐投擲始息。湖州閔公霖宦京都時﹐得一棄宅﹐人不敢居。閔曰「此宅幽暗﹐故陰气盛。」乃揭瓦推壁﹐復暴烈日中久之﹐方修葺居之﹐竟無恙﹐其陰气已散也。﹝《稗史》﹞

萬曆丁酉﹐河南鞏縣大道﹐有木匠持斧﹐往役於人﹐憩樹下﹐忽聞鼓樂聲﹐不知其自。諦聽之﹐乃出樹中﹐遂將斧擊樹數下﹔其內曰「不好不好﹐必斫進來矣。」匠亦重加斧﹐乃有細人長三四寸﹐各執樂器﹐自樹中出地上﹐猶自作樂數疊。時來者停車馬皆見﹐乃僕地﹐人以聞官。﹝《耳談》﹞

萬曆甲辰﹐松江某村馬生卵﹐破之中有珠﹐此與萬曆戊子郡中大虹橋驢生卵同。﹝同上﹞

萬曆壬辰間﹐一老人號醒神﹐自云數百歲﹐曾見髙王張三丰﹐又自詭爲越王﹐至今不死。又云「歷海外諸國萬餘。」陳眉公曰「聽醒神語﹐是一本活《西遊記》。」﹝《笑史》﹞

閩人武弁陳生﹐寓揚州軍門﹐料敵有奇中。後何吉陽先生任南少司寇﹐以大司馬李克齋公薦﹐至居衙中﹐談人往事﹐及家居墳墓園宅﹐如指諸掌。生所挾﹐有樟柳神焉﹐神僅三寸許﹐白面紅衣﹐能從袖出﹐躍至幾上﹐飲水歷歷有聲。時而自嘆﹐作閩語﹐謂曾爲儒生﹐死而陳制取之﹐然相隨不久﹐亦當去矣。﹝《耳談》﹞

河南某邑皂隸﹐得一小木偶於道旁﹐置帽中﹐將歸爲兒戲也。忽聞帽中人語曰「今日回官府話﹐有二十板之厄。」皂心異之。比至﹐令果怒﹐抽簽將責﹐皂大笑。令詰其故﹕曰「先聞木偶言﹐事系前定。」令收其木人入﹐免皂責。嗣後凡審判﹐先置木人紗帽中﹐聽其語﹐折獄如神。囹圄報失囚﹐眾方駭﹐令曰「速趨某渡頭﹐穿白者是也。」迹之﹐果得。三年後不復靈﹐令亦內召矣。﹝《嘯虹筆記》﹞

萬曆初﹐姑蘇滸墅關王序三家﹐豢一豬﹐已二載。一日銜其主衣裙行﹐異之﹐隨其所往﹐以嘴掀土﹐出瘞金千兩﹐取之﹐家遂大饒。自是徳豬﹐飼以香飯﹐澡以淨泉﹐衣綿藉氈十一年﹐大可比牛﹔遠農皆來借觀﹐而稱其家金爲豬金。後死﹐棺殮祭奠﹐如人禮。黃州府團江有一家﹐父亡而豬生﹐夜夢父稱是此豬﹐倍加愛養﹐不忍殺宰。至八年﹐肥大不可行﹐人競來觀之﹐丁酉年始死。﹝《耳談》﹞

柳道彥談其家莊客壯子﹐病瘍死二日矣。客自往城中市棺﹐爲債家所困﹐撻傷﹐或以語其家﹐其家男婦競奔之。壯子亦起行十餘里﹐抵債家﹐會罷爭而屍僕其家堂上﹐以是成訟﹐大耗債家錢。又有士人獨處一齋中﹐忽有好女子逾敗垣入﹐就榻上死﹐駭愕不察所以。已門前男女數輩﹐急趨過曰「死尙走去﹐況生耶﹖」士呼至﹐以榻屍示之﹐乃其家死女﹐驚暴雷走失﹐舁歸殮之。﹝同上﹞

萬曆間﹐尙書潘季馴治河﹐築髙家堰屢潰。一夕夢赤面長髯者告曰「吾漢壽亭侯也﹐河有毒龍是崇﹐吾念公勤於王事﹐當爲公斬之。」翌旦白晝昏晦﹐風雷交作﹐河浪掀天。少頃﹐風雷並息﹐波面盡赤得斷蛟二﹐而堤以就。尙書表其事於朝﹐天子敕建祠淮上。尙書幼時﹐晚步龍溪渡口﹐聞水底二人語﹐明午替死者至矣。知其鬼也。翌午命人守之﹐果一人墜水救之。尙書誓得大志﹐必造一橋﹐後果以十萬金﹐起橋渡口﹐名潘公橋。﹝《湖州府誌》﹞

吳相國自言「六歲出就外傅﹐從師館子西禪林之殿左﹐每晨入佛殿﹐見兩旁羅漢﹐手眼俱動﹐不知其土塑也。後稍長入寺﹐乃不復見。」﹝《憶記》﹞

順治戊子﹐余讀書靈隱寺五松房﹐山筍甚盛。余挖二根植窗前﹐僧大笑曰「筍那得活﹖」今竟成林矣。

汝南人鄭奇道遇一端正婦﹐乞得寄載車上﹐從之﹐詣郵卒樓﹐夜共樓宿。明日婦死﹐卒驚白亭長﹐亭長擊鼓會諸廬吏﹐共集診之。乃亭西北八里吳氏婦﹐新卒﹐夜殯滅火﹐火至失之。卽持去﹐後奇亦尋卒。﹝《風欲通》﹞

毫州之野﹐夏夜有婦裸體臥瓜棚下納涼﹐夫來與淫而去。忽蛇復以尾淫之﹐婦覺尾出。如此者再﹐始捫以手﹐識爲蛇﹐大呼﹔夫至﹐尙見蛇逸入洞中﹐此以淫感也。﹝《續彜堅志》﹞

滇南蒙岫山有人見蛇自碎﹐片片星散。不知者偶拾一片視之﹐則諸片復合﹐嚙人卽死。﹝《耳談》﹞

蜀烏撒軍民府﹐有嶺壁立萬仞﹐泉窪其上﹐曰「聖人泉。」其下行者呼曰「﹛浦女﹜﹛浦女﹜。」行道之人渴矣﹐則泉卽飛下。百人一人﹐隨量皆足﹐而泉亦卽止。﹝同上﹞

泰興劉太宰機未第時﹐郡中偶有鷹神﹐乃一獵鷹也﹐能爲人言。一日飛入公宅﹐公家作餈以詞之﹔其奴作之不潔﹐鷹攫其帽﹐若懲之者。呼公語曰「公大貴﹐他日當得八人擡轎﹐參贊南畿。」已而飛去﹐後皆如其言。﹝同上﹞

萬曆四十六年四月﹐禮部奏城河水赤﹐西自宣武門外東響閘起﹐至正陽門外﹐禦河閘止﹐約長三里許﹐水色盡赤﹐深紅紫暗﹐狀如積敗之血。四十七年四月中﹐正陽門外禦河水﹐復殷赤如前﹐時正遼陽三路喪師之候。﹝《槎庵小乘》﹞

萬曆丁亥﹐金臺有婦人﹐以羊毛徧鬻於市﹐忽不見。繼而都人身生泡癅﹐漸大﹐痛死者甚眾﹐癅內惟有羊毛。有道人傳一方﹐以黑豆蓧麥爲粉﹐塗之﹐毛落而愈﹐名羊毛疔。﹝《名醫類案》﹞

衍聖公庾廩中﹐有巨鼠爲暴﹐貍奴被者﹐不可勝數。一日西商攜一貓至﹐其形如常﹐索價五十金曰「保爲公殺此。」公不信﹐商固要文契而縱之曰「克則受金。」乃聽其所爲。貓入廩﹐穴米自覆而露其喙。鼠行過其上﹐嗅之﹐貓躍起嚙其喉﹐鼠哀鳴躑跳﹐上下梁者數十度﹐而貓持之愈力﹐遂斷其喉﹐貓亦力盡﹐明旦驗視﹐已雙斃﹐其鼠重三十斤。﹝《湖海搜奇》﹞

萬曆戊午﹐馬湖靑羊二江合湧逆上岷江﹐水立數十丈。戴移孝云「揚子江曾斷流一時許。」沈天士云「甲午年﹐寡婦礬下有渡船過江﹐見江中心幹到底﹐久而後合。」中通曰「此或江驅洲沙擁起﹐繼則推去耳。」壬寅年七月﹐新城鄕忽從地湧出崩山﹐凡數十里﹐紅黃如脂。癸卯年九月﹐江漢水漲﹐自楚達金陵﹐始至色黑如醬﹐三旬退。﹝《物理小識》﹞

《榕城紀異》云「康熙辛木閏七月四日﹐颶風壤衙捨舟楫。二十九日海溢傷人更甚﹐沿海一帶﹐千百年安堵之區﹐頃刻蕩然。

韓公雍總督兩廣軍中﹐獲一善星象者﹐懼其妖言惑眾﹐命斬之。及斬﹐公試問之曰「斬汝者誰與﹖」星士曰「緋衣人。」公特命劊者更白衣斬之﹐以破其言﹐公謂術其妄矣。後問諸劊者﹐乃裴姓也﹐公愕然。又斬一人﹐首僕地其人兩手捧其首﹐疾趨數步而蹶。﹝《西樵野記》﹞

萬曆二十九年十一月初五夜初更﹐在儀眞春字旗飲酒﹐忽天中有一紅物如鯉﹐又形頭大尾小﹐約三尺長﹐外有紅暈。未幾丰家巷失火﹐燒去百餘家﹐其物卽散。﹝《先曾祖日記》﹞

萬曆庚寅長洲縣民呂氏雞﹐產一人形數寸﹐眉目皆具。甲午元日雷﹐二月無錫縣羊乳一兒﹐形如猴面﹐作兒啼。二月河南八十二縣大饑﹐父子相食。﹝《稗史》﹞

虞長孺祖母年二十時﹐秋夜露坐庭中﹐見有三人挨月過﹐異之。急呼長孺伯母同觀。伯母出遲﹐僅見其二﹐須臾俱入月中矣。﹝《快雪堂漫錄》﹞

淮安衛人王鉉﹐年六十﹐喪其左目﹐未幾繼喪右目﹐蒙然一瞽人﹐未嘗醫療。丁丑歲年七十﹐暑夜納涼仰臥﹐忽見星斗﹐起而稽顙﹐旬日間兩目了然。鉉性醇眞﹐𨿽權子母﹐若貧不能償﹐往往焚捲。﹝《客中閒集》﹞

杭城牙儈父死﹐停柩於庭﹐有客夜宿樓上﹐以小木棍防身。三鼓忽聞梯聲﹐疑必賊也﹐黑影中果見一人上樓。時眾挑夫臥樓板﹐鼾聲如雷﹐其人以臀徧坐其首﹐聲皆息。復近牀揭帳﹐客舉棍奮力擊之踉蹌倒﹐呼燈至﹐乃儈父屍也。棺蓋大開﹐復納之棺﹐瘞焉。﹝《嘯虹筆記》﹞

太倉人偶武孟嘗爲武岡州幕官﹐因鑿渠得一瓦枕﹐枕之聞其中鳴鼓起擂﹐一更至五更﹐鼓聲次第更轉不差。旣聞雞鳴﹐亦至三唱而曉﹐抵暮復然。武孟以爲鬼怪﹐令碎之。及見其中設機局﹐以應夜气。識者謂爲諸葛武侯雞鳴枕也。﹝《客座新聞》﹞

萬曆丁酉﹐黃鶴樓重災﹐顚風大吼﹐火飛越城樓縣治﹐遂及鶴樓﹐一時灰燼。鶴樓從雲中鼓風焰所著處千八百家﹐不屬而焚。先是江夏令葉公夢一赤髮兒﹐侍案頭﹐又於臥榻拾一石﹐熱可炙手﹐兆已先見。又先一歲所﹐東門黃鵠山白气自地起﹐彌日亙天。而鶴樓後山岸﹐舊嵌有石碑﹐爲昔人文字﹐不知何由放光如炯﹐竟能照隔江城閣﹐風帆雲樹﹐曉暮隨日光出沒處﹐湛湛可辧。遊觀者傾城﹐人皆以爲祥﹐不測其故。﹝《匯書》﹞

萬曆乙巳﹐妖書變作﹐內外如沸﹐第戮生光﹐以伸三尺。其時後宰門外沿皇城一帶﹐墻下地上影出城郭山林人物諸狀。有鐵騎數百臨城﹐皆張旗幟﹐儼如圖畫﹐甚分明﹐移時漸滅﹐四五日絕蹤。﹝《繪園》﹞

萬曆四十四年冬﹐山東臨邑縣紀家窯忽夜見火光如燈﹐隨煙而出。三月初四日申府﹐隨委典史張鳳帶領百人﹐四散埋伏。二更遙見火光突出﹐其大如斗﹐明亮直上﹐約髙二三丈﹐復墜下地散漫﹐三夜皆同。有人遇見火趕近﹐一二丈卽止﹐不傷人﹐不損物。巡按畢懋康奏聞﹐考傳史﹐有云漧旱者﹐有云刀兵者。﹝《先曾祖日記》﹞

康熙甲寅予同羅景明﹑王守之遊黃山﹐次桃花庵﹐浴湯池。四月一日宿文殊院﹐更深忽放白光﹐置身銀世界中﹐山鳥齊鳴﹐諸峯了了﹐神像須眉畢照。予驚起咄咄稱奇﹐羅子曰「好月好月﹗夫朔安有月﹖」語未終﹐黑暗如舊﹐佛燈熒然。詢之老僧﹐曰「此佛光也﹐非有大緣不得見。」次日登蓮花峯﹐海黑江黃﹐極其分明﹐縱遊六日﹐未能盡其勝。時予茹素餐﹐山中珍珠菜色味佳絕。

泰山之市﹐因霧而成﹐或月一見。嘗於霧中見城闕旌旗﹐聞弦吹聲﹐最奇。張瑤星曰「登州鎭城署後太平樓。其下卽海也﹐樓前對數島﹐海市之起﹐必由於此。每春秋之際﹐天色微陰﹐則見﹐頃刻變幻。島下先湧白气﹐狀如奔潮﹐河亭水榭應目而具﹐可百餘間﹐文窗雕闌﹐無相類者。中島化爲蓮座﹐左島立竿縣幡﹐右島化爲平臺﹐稍焉三島連爲城堞﹐而幡爲赤幟。睢陽袁可立爲撫軍﹐時飲樓上﹐忽艨艟數十揚幡來﹐各立介士﹐甲光耀目﹐朱旗蔽天﹐相顧錯愕﹐急罷酒料理城守﹔而船將抵岸﹐忽然不見﹐乃知是海市。」《遁齋聞覽》曰「湘潭方廣寺﹐四月朔日在東壁﹐則照見維揚官府樓堞民物影著壁上。」林景熙《蜃說》曰「漢志載海傍蜃气象樓臺﹐初未信也。避寇海濱﹐僮報海中忽湧數山。予登聚遠樓﹐見奇峯疊﹐城郭臺榭﹐中有浮圖老子宮﹐詭異千狀﹐近晡而滅。」筆談所紀﹐往往類此﹝《物理小識》﹞。

天啟三年九月﹐鳳凰至河南禹州﹐身長丈餘﹐百鳥相從﹐不計其數。內有鳥如馬之大﹐本處官以面飯設祭﹐隔三里之遙﹐住七日去。ε死之鳥﹐不計其數﹐地上榛松梧子﹐厚尺餘。﹝《先曾祖日記》﹞

天啟二年﹐山東一帶人家藏倉﹐小黑馬料豆﹐盡飛不見﹐適儀眞人於淸明日﹐男婦上墳北門外小坡於田間各檢取有小黑豆﹐或一撮﹐或至二三合者。﹝同上﹞

天啟七年鎭江東北裏徐山﹐因蝗虫無收﹐米貴。有鄕老夫婦難以度日﹐二人思自盡﹐忽來一老人勸云「無自盡﹐跟我來﹐有物與你食。」至一山﹐叫帶鋤挖土。貧老曰「土豈能食乎﹖」老人曰「挖下自有物。」依將土挖開﹐果見有白粉石﹐貧者口噙如粉﹐卽言曰「爾非神仙乎﹖」老人回云「我非是仙﹐那前來者是仙。」回頭已不見﹐鄕人爭取﹐救活萬人。﹝同上﹞

天啟七年四月十一日﹐霍山縣路旁洪水沖出劉伯溫碑記﹐生出西山馬﹐卸卻貴州鞍﹐殺盡五溪苗﹐踏破大元關。天啟命逢下甲子﹐黎民塗炭饑荒死﹐奴輩道從民大亂﹐定固安邦血流楚﹐只恐木上生銅鐵﹐是是非非方信武。﹝同上﹞

天啟七年二月﹐鎭江地名戴港﹐挖出一石碑云「九世悠悠地上休﹐巍巍福地反淇州﹐人間若問消磨事﹐只在龍盤蛇上頭。三十八歲算八字﹐江上東邊黑水流。寅卯起辰巳止﹐淡淡水﹐不用米﹐還在常﹐不在揚。星在日邊出﹐搖在五年頭﹐碑出干戈動﹐東邊血水流﹐寅卯辰巳午﹐人難過﹐鬼神愁。」﹝同上﹞

周太守令樹有劉僕之妻﹐六十產一兒﹐無異他人子﹐但無齒。﹝《獨樹屋稿》﹞

一牙儈家﹐嘗請客﹐剩著品﹐用竹籃掛檐下﹐每至次日﹐一無所有﹐疑諸婢僕偸食也。一客在湖中買包爲業﹐偶寓其家﹐與弔掛竹籃處相對。至更深﹐見門外有移竹聲﹐客起視﹐一犬頭頂一桌﹐至弔籃處﹐跳桌上﹐前足豎起﹐將籃取下﹐盡食完﹐復掛起﹐將桌頂在原處。客卽將門掩上﹐忽推門聲﹐客驚怖不開。次早客下湖收包﹐其犬竟入客房﹐將行李唆碎。及客回家﹐見物破壞﹐向牙儈說其顚末﹐索犬﹐已逃去矣。一日客同眾客往鄕收包﹐見當路中心﹐挖一大坑。及至﹐見前犬從中跳出﹐幾被其傷﹐幸眾客有傘救護趕走﹐竟不知其終云。﹝《先曾祖日記》﹞

崇禎四五年﹐河南艸生戰鬥狀﹐有人馬形﹐皆若披甲持矛﹐馳驅糾結。七年河南孟縣民孫光顯祖墓在河陽釋東﹐有葡萄艸﹐夏抽新條﹐條列萬狀﹕有美人者﹐達官者﹐爲龍鳳﹐爲龜麟﹐爲雀魚蛇鼠﹐爲蟬爲孔雀鸚鵡。道臣曹應秋取得三美人一鳳﹐一鸚鵡。美人黃衣白裳﹐面施粉黛﹔鳳苞羽五采﹔鸚鵡棲於架﹐架上有盞﹐盞中有栗﹐染生動﹐善畫不及也。其連陌王氏黨氏塋﹐所產皆同。有一艸而枝蔓出二塋外者﹐卽與凡艸無異。十六年有商人自山東載花豆渡淮﹐及出賣﹐如人首然﹐耳目口鼻咸具。十七年太倉邑紳知臨川﹐張采家李生黃瓜﹐采嘆曰「古語云『李生黃瓜﹐民皆無家』﹐亂其至矣﹗」卽而采亦幾及於難。

康熙庚申年十一月朔﹐白气長二丈餘﹐現於西南﹐月餘不消。兵部侍郎成其範奏曰「此主災逆速滅之兆。」無何而滇黔平。

崇禎元年﹐五鳳樓前獲一黃袱﹐內襲小函一卷﹐題云「天啟七﹐崇禎十七﹐還有福王一。」淸晨內侍得之奏禦﹐上命巡視皇城各定推究。科臣奏此必妖人所爲﹐一加推究﹐必有造訛立異﹐簧鼓聖能者。上可其奏﹐立命火之。﹝《綏寇紀略》﹞

崇禎辛巳﹐姜如須過後湖﹐入一庵後殿﹐封具題﹐乃開﹐皆裸佛交媾形﹐凡數百尊。守者曰「前年大內發出者﹐其像皆女坐男身﹐有三頭六臂者﹐足下皆踏裸男女﹐累人背而疊之。」考元成宗大徳九年﹐天寧寺有祕密佛﹐卽言此像。圓殿茜帽﹐已兆演揲﹐鄭所南《久久書》亦言塑裸佛與妖女合﹐是也。其言邪教﹐淫殺尢甚。又口外之西番僧﹐猶有食肉近女﹐如此等者﹔但不取童男女血﹐生刺孕乳血﹐以點佛唇爲供養耳。然往往有異術﹐如斷肢復續之事﹐無乃如《北吏》之押不盧乎﹖蓋自漢時卽有西域幻人。易牛馬首﹐指端出浮圖者矣。香山奧爲舶口﹐呂宋人常往來﹐有三巴寺奧媚至寺得內﹐謂之懺悔﹐又何疑眞臘之陣毯乎﹖若葛蘭國浮屠有濁肌者﹐亦娶如寄褐。唐房千里《投荒雜錄》曰「南方蠻以女配僧曰師郎﹐天雷苗中有師娘者﹐方許住庵﹐令人摩阿濕毗之腹祈子﹐則其俗然也。」﹝《物理小識》﹞

義犬庵在蕃育署﹐萬曆中庵中犬搏鄰雞﹐領以詬主僧宗住﹐宗住執犬佛前撻之。他日復犯﹐宗住縛之﹐將以就屠。犬撐住作乞憐狀﹐宗住曰「汝能悛﹐尙可宥也。」因架石作阱﹐髙不逾尺﹐置犬其中﹐自是蟠踞阱中不出﹐食避葷腥。一日到佛前伸兩足﹐伏首作頂禮狀﹔宗住知其且化去﹐爲誦《涅經》送之﹐始化﹐庵以此得名。﹝《耳談》﹞

崇禎八年元旦日﹐黃梅縣小南門外﹐天落黑子﹐周圍十餘里。鄕民在地上檢來﹐如綠豆垂粟子大﹐炒食﹐內仁如核桃肉味﹐窮人可以充饑﹐富家食之腹脹。一合可炒一升。有檢二三升者﹐有檢上升者﹐盡落泥內﹐名爲烏谷﹐殼黑色﹐又如垂粟。傳言崇禎六年﹐撫州被流賊之亂﹐人民逃竄﹐賊平復﹐業無食﹐民仰天哭﹐忽地亦落此烏谷活民。﹝《先曾祖日記》﹞

崇禎九年﹐鳳翔學前﹐鳥集地數萬爲陣﹐方能應矩。十年秋蝗飛蔽天﹐食禾無遺。十一年蝻生食麥﹐及秋成蝗食禾﹐人大饑。十二年夏﹐有星隕於鳳翔袁畫師家﹐不及地旋轉如冶金﹐良久漸髙飛去﹐照數十里。又大鼠成羣食牛﹐入人腹﹐食嬰兒見骨。﹝《陜西通誌》﹞

錢塘黃相國機諸生時﹐杭帥欲伐其靈隱祖塋木。相國夜夢金甲神求救﹐覺而﹤龠頁﹥之郡邑當事﹐莫爲理。方窘甚﹐帥忽患心痛曰「神射我。」遂死﹐木得不伐。後相國謝世﹐木亦爲枯。休寧方口﹐爲吳相國正治祖塋﹐有松若繡糸散﹐纓絡下垂。相國官日起﹐松枝漸至地﹐蔥翠交接處﹐洞開八門﹐遊宴其中﹐儼然廣廈。相國沒﹐今松亦漸枯。蔭木關命詠﹐而子孫每自戕之﹐何歟﹖﹝《嘯虹筆記》﹞

都城寄園梨一株﹐逾常味﹐先是李相國蔚過艾司寇元徵﹐食而甘之﹐司寇每當梨熟﹐輒摘以饋。園傳徐總漕旭齡﹐迄餘三十年﹐饋以爲常。癸亥梨大熟﹐倍於前﹐甲子相國薨﹐梨樹隨枯。是年天安門外天柱折﹐人皆謂關相國云。

崇禎壬午﹐南闈二場後﹐外間喧傳棘場開一竇﹐疑有關節內達者。監試監臨官俱入內簾省視﹐則墻兩層﹐外層有穴﹐而內層墻無之﹐遂窒之而已﹐至後夜仍穴之成竇。監場禦史葉瞻山於夜躬伺之﹐則兩狐先後自竇而出﹐兩眼如燈射入﹐羣疑始釋。自此江南淪陷﹐是科已後﹐不復爲明之南闈矣。﹝《誌異》﹞

是科主考將至﹐尢訛傳曰「壬午不開場矣﹗」亦成讖語。

黃州師巫寧均見一鼠盤旋道上﹐忽入地穴其下得銅印﹐上篆「扶鸞王印」﹐用署符咒﹐能呼風雷。後柄損﹐遂不驗。﹝《珊瑚网》﹞

京師顯靈宮道士﹐買一魚﹐腹有秦白起妻字。京口鄔汝翼於萬曆丙子﹐遊於杭人屠家﹐宰豬者去毛盡﹐豬腹丹書數字曰秦檜十世身。白坑趙卒四十萬﹐身賜杜郵劍﹐今二千餘年﹐而妻尙受魚屠。秦檜誤國戮忠﹐卽免槁街﹐今五百年﹐孕身十世﹐亦正受豕戮。陽罪止於一時﹐陰罪至千百載﹐可不畏歟﹖﹝《耳談》﹞

海鹽有宋姓者﹐嘗逋官錢﹐因箠楚。貸朱金﹐貧無償﹐臨死泣曰「吾負公﹐死當作犬償耳。」逾年﹐忽夢宋至曰「昔欠公恩債﹐明日公家犬子生﹐有純白﹐左股橫黑點者﹐卽我也。」旦起視﹐果如夢中所說。一夕賊二十餘﹐來劫其家﹐方抵門﹐此犬先繞室嗥﹐人得盡覺﹐復嚙寢室扉﹐悲鳴若哭。知有異﹐急開戶攜妻孥走﹐呼僮奴伏屋外邀賊﹐殺一人﹐生擒其一﹐將訊得餘黨﹐盡伏辜。明日此犬長嗥不食﹐數日死﹐爲文祭之﹐其孫茂才學章作《義犬記》。﹝《海鹽志》﹞

蘇州府沙良著以歲貢候選都門﹐願得補官近魯地孔村﹐一謁先聖﹐以慰仰止之懷。未幾﹐竟得授曲阜縣丞。初下車﹐齋三日而後行禮﹐方跪拜俯伏﹐忽聞金石之聲﹔意謂文廟所奏﹐拜畢登堂﹐闃無人焉。時以爲致誠所格﹐禦史某﹐爲撰記於學亭。﹝《匯書》﹞

朱元芳族人家閩邵汀山峪中﹐得窖金銀器歸﹐忽忽穢甚不可禁﹐且小口時有厥。長老云是流賊窖金時﹐常困苦一人﹐至求死不得﹐約之曰「爲我守窖否﹖」其人應許﹐復苦之﹐如是數四應許﹐閉之窖中﹐遇金者祭度而後可。朱氏如教﹐上章曰「汝爲賊守久﹐當我得此金﹐度汝命。」已而穢淨病已﹐朱氏用富。有中表周氏遇此度之﹐終不能得也﹐反其金窖中。昔聞虎倀﹐玆爲作《銀倀詩》死亻丸爲仇守﹐�爾何其愚﹖試語穴金人﹐此術定何如﹖﹝《玉茗堂詩集》﹞

北京城南二十里﹐有囿曰海子﹐方一百六十里。海子西北隅﹐歲淸明日﹐蟻億萬集壘而成丘。中一丘髙丈﹐旁三四丘﹐髙各數尺﹐竟日而散去。今土人每淸明節﹐羣往觀之﹐曰「螞蟻墳」﹐傳是遼將伐金﹐金軍沒此﹐骨不歸矣﹐魂無主者﹐故化爲虫沙。﹝《帝京景物略》﹞

漳州潘尙書榮爲給事中日﹐奉使海外﹐忽一大鳥飛集舟上﹐形似鸛雀。稍摩其掌﹐海舟四五十丈﹐爲之搖捏不已﹐良久飛去﹐舟以幸免。又泊舟一港﹐忽風捲海波﹐舟纜爲斷﹐幾欲隨流而去。遙見海瀕有赤燈數百﹐明滅而東﹐舟人云「此蝦目也。」蓋海蝦成羣而過去云。﹝《謝太守說》﹞

休寧板橋﹐有人伐竹﹐遇一竹甚堅﹐再三砍之﹐方倒。竹凡十三節﹐節節之中皆有觀音大士像﹐今供奉本村庵中。﹝《切庵偶筆》﹞

落石臺在休寧小南門外﹐懸崖峭壁﹐前臨深溪﹐巨石偃水中﹐可坐百人。復有雲頭石﹐爲下流藩蔽﹐稱勝覽焉。炭中供奉銅鑄觀音﹐天啟壬戌﹐有盜利其銅﹐梯ㄌ而取之﹐碎其法身﹐惟頭獨存﹐藏於﹐遂迷不識路﹐於稻田中往復數四。行人覺其異詰之﹐應答支離﹐搜得神頭﹐送縣枷責。山僧奉其頭抄募﹐復鑄聖像。﹝同上﹞

休寧崇壽觀奉玄帝﹐有人盜神前銅劍。吳四如適以醮事宿觀中﹐夜半夢有人促之起雲﹕「神前劍被人盜去。」吳不以意﹐復臥如故﹐而夢中人復促之。於是喚道士秉燭﹐劍果失矣。追出觀門﹐見一人凝立道左﹐如醉如癡﹐急叱之曰「汝柰何盜劍﹖」其人不認﹐而神色甚沮﹐欲共執之。始徐言曰「劍在田畔泥中。」尋之果獲。劉子昭有僕﹐行經觀前﹐忽塘中有鬼出魅之﹐神爲驅逐其鬼﹐而護劉歸家。比僕醒詢之﹐則云「行到塘前﹐一怪物突來祟我﹐先飲以茶﹐後食以餅。我皆不受﹐漸覺昏迷﹔忽見觀中有金甲神仗劍出﹐叱而驅之﹐亦不自知何以倏到家中也﹖」翌日到觀謝﹐見逐鬼者﹐乃髙元帥也。又康熙初年﹐修觀時﹐瓦匠上屋作脊﹐抱鰲魚長四五尺﹐重數十斤﹐失足連魚墜下。眾皆大驚﹐以爲死矣﹐而匠與魚皆絲毫無恙。﹝同上﹞

休寧城東光華廟奉五顯神﹐明代邑中殷阜﹐香火甚盛﹐國變後廟漸替。有偸兒無賴﹐忽開一神之背﹐而盜取其髒。偸兒鄰家怪其有金珠出兌﹐亦不識所從來。俄而偸兒於大東門外出淨﹐忽髒頭努出寸餘﹐傍有一犬銜之而走。偸兒負痛喊逐﹐而犬走愈遠﹐抽出大腸數尺死。﹝同上﹞

馬當鎭在東流縣江濱﹐江流洶急﹐所謂水莫險於馬當是也。休寧程姓者﹐乘舟過此﹐失足落水﹐大江森茫﹐莫可撈救。次日起錨開船﹐而程客端坐錨齒上﹐身體柔軟﹐類醉人﹐姜湯灌之復活﹐云「恍惚間﹐見三白衣人立我前﹐初不知在水國也。」知爲三官救護﹐乃立廟江上。﹝同上﹞

四明倪公棟爲南兵郎﹐過景州﹐輿中假寐﹐見萬隊云屯﹐前一金甲將軍﹐若相迎狀。詢爲誰﹖曰「周亞夫也。」旣出北門﹐驟雨﹐停一敗廟中﹐卽亞夫廟也。輿中拈一舊帙﹐復得《亞夫傳》﹐心異之。少復寢﹐則見夢且揖曰「吾室苦爲牧豎所穢﹐得一掃除可乎﹖」夜次獻縣﹐爲邑令趙完璧言之﹔明日詢之﹐有古筱地﹐則周墓在焉。因新其廟﹐立主懸扁﹐禁樵采﹐趙后爲太常寺少卿﹐倪淮安太守。﹝《湧幢小品》﹞

武昌縣因江漲漂一物如魚鱗﹐於田間大如席﹐或曰龍鱗也。姑蘇有直指使詣學宮﹐大風吹下一布巾﹐橫直皆丈餘﹐以貯郡庫﹐見《蘇州府誌》。海上有大魚過崇明縣﹐八日八夜始盡。又崇明灘上有魚死﹐長十丈﹐見《崇明志》。海舟泛琉球﹐夜見山起接云﹐兩日並出﹐風亦驟作﹐撼舟欲覆。眾皆駭惑﹐舟師搖手﹐令勿言﹐但閉目﹐坐久﹐始不見。舟師額手賀曰「我輩皆重生矣。起接云者﹐鯨魚翅也。兩日﹐目也。」見《使琉球錄》。某年海上浮一衣來﹐長二丈﹐兩袖倍之。咸熙二年﹐有大人見於襄武﹐身長二丈﹐腳迹二尺二寸。符堅時﹐河中得一大屐﹐長七尺三寸。又有桃核可容五斗﹐籍陪京庫。關中曾墜一大鵬鳥毛﹐萬左史元獻云「親見在某郡庫中﹐毛以久盡﹐獨其孔橫置在地﹐平步入之無礙。」或又載海邊人家﹐忽爲糞所壓沒﹐從內掘出。糞皆作魚蝦腥﹐質半未化﹐蓋大鵬鳥過遺糞也。莊生之言震蕩無極﹐其曰任公釣鰲﹐誇父逐日﹐大鵬運海之類﹐似皆是實。﹝《耳談》﹞

崇禎甲申﹐漳泉鎭海衛學文廟孔聖像首忽墜地﹐人人駭異。未幾﹐大學士黃公道周﹑楚憲司陳公賓﹑蜀撫陳公士奇相繼死節﹐三姓將亡之兆﹐豈不信乎﹖陳公字弓甫﹐少食貧﹐常系竹筒於腰﹐向親知覓油夜讀﹐無則升屋瓦﹐映海月咿唔﹐多至夜分不寐﹐學極該博。少糾鄕裏﹐防海盜劉香﹐與諸士習水戰﹐銃藥悉自制﹐以手試之﹐臂毛不焦者爲佳﹐乃充用﹐賊果不能當。﹝《座右編》﹞

順治三年丙戌﹐黃公道周以相國募兵﹐給容札百函﹐號召得百餘人。由閩中出開化馬金嶺﹐致休寧界﹐時張提督天祿標下許弁﹐昔曾從事黃公﹐假意出迎﹐遂執入囚車﹐經過舊市。予童年見之﹐綠袍方巾﹐手一卷﹐坐車內。予尾車後﹐至長充鋪﹐相國目予曰「小子何戀戀耶﹖」張公械送江寧﹐相國絕粒不食﹐積十四日不死﹔內院洪承疇憐而欲生之﹐卒不能屈。予聞相國畢命﹐爲之淚落。

湖州烏程縣士人莊姓者﹐其室有娠﹐及期腹痛不可忍。迨產﹐忽得一蛇﹐友駭甚﹐腹仍痛。復有一蛇在腹中﹐不能產出﹐遂至於斃﹐一時傳以爲異。近世產子﹐目生於頭﹐有目無鼻者﹐往往多有。或由其父母交合時﹐值疾風狂雨﹐得天地之偏气耶﹖殆不易解。﹝《隨月錄》﹞

杭郡舉子張治﹐一日對鏡﹐見鏡中之貌﹐另是一人﹐曰「有你有我﹐無你無我。」大駭不省。明年辛丑﹐行赴春官﹐與一人同車﹐乃鏡中所見者﹐問其姓。曰「我會稽張治也。」遂大喜﹐後果同登榜﹐杭者選南部主事﹐會稽者選北道﹔不二年﹐二人皆死於官。﹝同上﹞

康熙十五年五月初一日午時﹐日麗中天﹐皎潔異常。忽有大風黑气﹐自西而東﹐莫知起止﹐撼房拔木﹐堆石擁沙﹐瓦葦等物﹐飛揚蔽天。兼有人從西山王姑寺等處﹐帶至前門大街墮下者﹐有前三門大街集上之人﹐竟不知去向者。遠近傳聞被空中所墮木石磚瓦擊死者數十人﹐乃從來未聞未見之事。﹝《邸報》﹞

湖州城東金婆樓側迎眞道觀﹐有黃鷹甚巨﹐疊巢樹頂﹐棲息久安。康熙甲子秋﹐不知何來雙白鳥﹐比翼翺翔﹐據其巢而撫其卵﹐鷹不敢與爭。薄暮凡城之內外鳥雀等類﹐皆止宿其傍﹐亦不聞有嚶鳴上下者﹐宰牧咸爲驚異﹐戒施网弋。里人環睹﹐童稚聲張﹐鳥俯視無懼意。無何飛去﹐不知棲所﹐說者謂爲白鳳云。﹝《西臯外集》﹞

成都武侯祠廟圯﹐觀察使宋可發艾石修之﹐取池土築墻﹐得石一方﹐如古磚﹐廣徑俱二尺﹐中橫列三言四句﹐有雲「水月主﹐庚不大﹐蓋十八﹐龍復臥。」中心上書武侯諱一字﹐下直書千一出三字﹐隸法遒勁。觀察築一亭﹐以石嵌壁下﹐復勒一石﹐自記始末。大約上三句隱淸康宋三字﹐蓋武侯預知千餘年後﹐修其廟者爲宋公也。﹝《萬玉山房雜記》﹞

景陵麻洋潭有女轉男身者﹐康熙己巳予往鄖﹐溯流上﹐捨舟走就訪之。至其家﹐蓽門圭竇﹐此子出揖客﹐宛然姣童子也。詢其姓黃﹐名天泰﹐小字喜生﹔其父綺文年七十二﹐母六十九。家甚貧﹐頷下有頦骨﹐聲音舉止﹐居然男子矣。但細觀眉嫵﹐尢有閨秀气。綺文出小引﹐略曰「予家世業儒八代矣﹐爰及我躬﹐艱於時命﹐屢試不能采一芹。初婚馬氏﹐賢而無子﹔復娶沔屬李氏女爲妾﹐生二子三女﹐不意二子均未三歲殤。長女歸馬﹐次歸梁﹐季女名辭姑﹐許字聶甲子。李氏病故﹐家益貧。今乙丑歲辭姑十四齡矣﹐意欲於冬歸聶。三月望日﹐女忽身熱骨痛﹐夜夢神人曰﹕」汝不久將作男。『晨告余﹐余以爲夢﹐漫不記憶。不意是月盡﹐徼天之靈﹐女果突以男形相示﹐事出望外。「且述退婚成訟﹐邑令審驗﹐及太守各憲喚見﹐與某觀察賜名易衣冠月日﹐娓娓甚悉。予心異之﹐邀黃老與其子登舟小飲﹐時此子已十八﹐誦毛詩矣。更探驗之﹐果男子也﹐乃作短章贈之。其辭曰﹕」幼讀《山海篇》﹐往往愛神異﹐寡見復眇聞﹐翻笑《齊諧》記。放船漢水淸﹐歇雨蓬煙細﹐人傳得祖家﹐咄咄多怪事。沿柳轉花離﹐披香過荷芰﹐令子出揖客﹐眉目遠淸麗。昔爲明月珠﹐今作璋器﹐徳厚形亦化﹐誠動福自至。乃知天地心﹐樞紐易移易﹐握手細端相﹐殷勤贈名字。落日照蒼波﹐一望前林翠﹐沙頭更解纜﹐悵悵如有失﹕世間何事無﹐可以發神智。「遂字其子曰仙根。後數月予復下方漢過之﹐仙根謂予所書扇﹐來訪者爭錄去﹐予亦大快。然事所或有﹐理所必無﹐而聞人所未聞﹐見人所未見﹐每一念及﹐猶恍惚至今疑也。﹝同上﹞

陳士慶河南鄧州人﹐其族有登科爲州守者﹐其父羨之﹐教之學書不成﹐棄去學百工之技﹐久之不樂也。與一二道家者遊﹐聞神仙之術﹐欣然慕之。乃棄其業﹐辭父母出遊名山﹐冀遇神仙者流﹐無所遇。乃入函谷關至終南﹐有老人籜冠羽衣﹐坐石洞中﹐辟久矣。士慶跪且拜於洞口﹐老人閉目不答﹐如是者累日﹐老人出問曰「若何人﹐乃混老夫爲﹖」士慶曰「吾欲求神仙之術。」老人熟視之曰「若徧體皆凡濁﹐豈神仙中人耶﹖去﹐毋混我。」復入洞閉目坐﹐士慶又跪且拜者累日﹐每饑﹐則乞食村中。一日老人謂士慶曰「吾知若困饒﹐當有以餉女。」命童子予一物﹐若飴﹐食之气蒸蒸滿腹﹐遂不復饑。士慶愈益奇之﹐不肯去﹐又累日﹐老人因出一卷書授之曰「去﹐求仙非女事也。」士慶拜謝而去﹐視其書皆不省﹐惟末四頁﹐頗能識之﹐皆禁方也。士慶歸至河南﹐巡撫之女秋千墮地而折其足﹐有募能治者予百金。士慶以其方試之﹐立愈﹐乃挾百金以歸。當是時流寇起關陜﹐禍且徧天下﹐河南羣盜亦起。其父母相與謀曰「兒不治生產﹐而好遊﹐遊且數年﹔今天下大荒旱且亂﹐而兒羈窮在外﹐挾金以歸﹐得毋從賊乎﹖」乃詣官言狀﹐官因系士慶﹐而其族人爲州守者﹐方家居﹐爲請於宮而免之。士慶自言得異書﹐父怒奪而焚之﹐士慶急從火中掇拾﹐僅存其末四頁而已。居有頃﹐羣賊破鄧州﹐士慶家皆亡。士慶爲張獻忠所虜﹐在軍中依其書試之﹐煮水成膏。有讒之獻忠者曰「某男子乃妖人也。」獻忠命速斬之﹐將斬﹐士慶呼曰「吾有禁方﹐能使死者復生。」獻忠笑曰「姑畱之勿殺。」然不之奇也。獻忠性凶殘﹐每以大梃撻左右輒死﹐死或付士慶治之﹐皆立起。獻忠破武昌﹐楚王死﹐宮中有婢曰老腳﹐爲獻忠所嬖。一日獻忠召老腳﹐老腳不卽至﹐獻忠怒而持刀自往刺之﹐扌甚其胸及腹﹐洞數寸﹐肝肺腸胃﹐皆劃然委於地。獻忠旋悔之﹐召士慶而告之曰「吾固欲殺若﹐若自言有仙術能活人﹐今能活老腳﹐當貰爾死。」士慶曰「烏有肺腸離體而可復生者乎﹖然不敢違大王之令﹐當且徐而活之。」使人舁一木扉至﹐臥老腳其上﹐納肺腸胃於腹﹐以綫紉之﹐而傅以藥。一日而老腳呻吟﹐又一日而求飲食﹐又三日起坐扉上﹐又三日而侍獻忠側矣。獻忠由此大奇之。孫可望者﹐獻忠之平東監軍也﹐飲酒醉而殺其侍妾。士慶見之曰「此監軍之最寵者也﹐醉而殺之﹐醒必悔﹐且泄怒於左右矣。」持以去﹐亦綫紉之而傅以藥﹐以衾裹之﹐置車中。閱一二日﹐起營行數十里下壁﹐士慶問可望曰「前夜監軍何自殺其愛妾﹖」可望撫膺嘆曰「吾固悔之﹐然左右不吾諫也﹐吾烏能無傷﹖」士慶曰「吾今復得一美人以進監軍﹐監軍毋傷也。」乃召人持車來﹐啟衾出美人﹐卽前所殺之妾也。視其頂紅痕如縷﹐美麗倍於平時。可望拜而謝曰「公眞神仙也﹗」軍中有驍將祁某﹐臨陣而爲敵削其頰車折齒﹐士慶爲斷一俘之頰車﹐以合其齦﹐一日夜而飲食言笑無異。獻忠愛將曰白某﹐與敵戰而炮中其脛﹐負痛馳歸﹐瀕死﹐獻忠命士慶治之。士慶曰「傷甚矣﹐治之稍難﹔吾無子﹐某能父我而養我以終其身﹐乃能如大王命。」獻忠僞許之。士慶曰「其人素反覆變詐﹐須書券來乃可。」獻忠命某書券如其言﹐士慶先以藥僵其痛處﹐鋸去其脛骨寸許﹐殺一犬﹐取犬足骨﹐如其長合之﹐而傅以藥。閱三日而白某馳騎入敵陣﹐斬發炮者頭來﹐其奇效多類此。其後獻忠死﹐士慶遨遊孫可望李定國間﹐定國旣反正﹐久之戰敗﹐入蠻徼中。士慶隨之以行﹐年老矣﹐尢日能飲酒數斗﹐禦數婦人。人求其術﹐輒不言曰「此非我所能傳﹐有司之者。」先是獻忠在湖南之長沙﹐獻忠謂士慶曰「吾欲號汝爲老神仙﹐而恐軍中不盡知也﹐今爲汝申令於軍中可乎﹖」乃命其兵﹐人持一幾來﹐頃之得幾數十萬。獻忠命軍士累幾爲臺﹐髙且百丈﹐教士慶登其巓。士慶愕然曰「吾身不能騰空﹐焉能躡之而上也﹖」獻忠曰「不登且殺汝。」命軍中數十萬人﹐持弓矢環之﹐且曰「吾有呼﹐則全軍皆呼。」上慶登其半欲止﹐獻忠命軍士引滿擬之﹔士慶懼而上﹐遂登其巓。獻忠呼曰「老神仙﹗」左右皆呼曰「老神仙﹗」軍士皆呼曰「老神仙﹗」聲殷然震山谷﹐自是軍中皆稱爲老神仙﹐不知其姓名﹐而士慶因亦自匿其姓名﹐不以告人也。在緬甸時﹐蜀人劉﹝B13P﹞與之善﹐許爲士慶作傳。乃爲告其姓名﹐及遇仙始末如此。其後李定國死﹐士慶隨其養子白某入邊投誠﹐而病死於騰整州。戴子曰「余讀陳士慶事﹐洵奇怪﹐然竊嘆其挾有異術如此﹐而爲賊用﹐可惜也﹗吾又聞降將王安者﹐自言在賊中時﹐嘗從老神仙取藥矣。見其聚羣婦人﹐而剜取其陰上肉方寸﹐置鑪中﹐雜以藥熬之。須臾而鑪中火起﹐光滿室中﹐其火著物而不燃﹐老神仙曰﹕」藥成矣。『復投以藥而火息。然則士慶之術﹐非爲賊亦不能試也。嗚呼﹗殺人以活人﹐其術又烏足尙哉﹖「﹝《陳士慶傳》﹞

◎人妖物怪人妖﹐不敢現於太平之世﹐而說者乃謂十日出堯年﹐蚩尢生上古﹐亦獨何歟﹖駭見驚聞謂爲窮﹐姦宄詰疑獄者告。

天順中﹐揚州有民妻﹐一孕五兒﹐體貌無異﹐森然無一夭者﹐母亦無恙。成化間﹐諸子爭財析居﹐巡撫畢公案蒞蘇州﹐決其事。﹝《西樵野記》﹞

成化庚子﹐京師有寡婦善女紅﹐少而艾﹐足不盈四寸﹐諸富貴家相薦引﹐以教室女刺繡。見男子輒羞避﹐有問亦不答﹐夜必與從教者共寢﹐亦必手自綸戶﹐嚴於自防﹐由是人益重之。有晉州聶村生員髙宣慕寡婦﹐必欲與私﹐乃以厥妻紿爲妹﹐賂鄰嫗往延寡婦。婦至﹐生潛戒其妻將寢﹐則啟戶如廁。妻如戒﹐生遽入滅燭﹐婦大呼﹐生扼其吭﹐彊犯之﹐則男子也。厥明系送於官﹐訊鞫之﹐姓桑名﹐年才二十四。自幼卽縛足極小﹐圖富貴家女﹐與之私。法司上其獄﹐憲宗以爲人妖﹐極典。﹝《蓬軒別記》﹞

弘治末﹐隨州應山縣女子生髭﹐長三寸餘﹐見於邸報。鄭陽一婦美色﹐頷下生須三繚﹐約數十莖﹐長可數寸﹐人目爲三須娘云。﹝《庚巳編》﹞

成化辛丑﹐蘇衛數軍士﹐被公遣赴崇明﹐事畢泛海歸﹐遇大風﹐飄至島麓。一人從林中出﹐長可三四丈﹐深目黑面﹐獰醜異常。見數人悉以藤貫掌心﹐系於樹下﹐已而復入﹐眾極力斷之而竄。始放舟﹐長人追上﹐以手攀舷﹔舟中一勇士﹐急掣刀斷其指﹐始獲捨舟而去。辧之乃一指中一節耳。試以小尺度之﹐足有四寸﹐因獻嘉定﹐今貯藏中。﹝《酉樵野紀》﹞

明成化辛丑﹐宿州有婦人﹐自肋下生一男。先是母娠時﹐肋腫如癰﹐就褥﹐母亦昏暈不知。比蘇﹐視肋已平﹐斑癰甫合﹐乃知肋下生也。﹝《誌異》﹞

嘉靖乙丑﹐有遊食樂工乘騎者七人﹐至綿州﹐其持舞衤闌衫服﹐整潔鮮明﹐拋戈擲甕﹐歌喉宛轉﹐腔調瑯然。適余憲副至﹐舉城士夫商賈﹐無不欣悅﹐以爲奇遇﹐搬作雜劇﹐連宵達旦者數日﹐久而情洽。一日紿眾曰「今夕攺作雜劇手眼﹐以新說聽。」徧索士夫富室﹐陳列珍玩器具﹐衣著織金彩服﹐乃令本地樂工﹐代司鼓樂。至夜闌人倦﹐忽隱幾者大半﹐乘機催迫﹐鼓樂喧震﹐作雞鳴渡關﹐七人以次入甕﹐久之寂然。破甕索之﹐了無所得﹐陳列諸物﹐俱化烏有﹐此卽遁身掩形之法。﹝《宦遊紀聞》﹞

彭節齋爲經略使﹐有一浙人寓江西﹐招一尼教女刺繡﹐女忽有娠。父母究問云「是尼也。」告官屢驗﹐皆是女形﹐以鹽肉水漬其陰﹐令犬舐之﹐已而陰中果露陽。彭判妖物難拘常律﹐奏聞斬之。﹝《稗史》﹞

姚江書生使其館童入內﹐從主母索一絲髮。主母怪之﹐便從屋後馬坊中摘取牡馬尾鬃一根﹐持與。其人至夜﹐書符作法﹐坊中馬不勝淫﹐怒掣斷韁勒﹐奔號至書捨中﹐直突書生。書生惶遽﹐便跳上屋梁﹐馬亦躍上﹐棟宇墻壁﹐悉被蹋圮。書生乃穿屋而下﹐疾走投眢井中﹐馬亦隨入﹐尋被嚙死。﹝《秋水集》﹞

萬曆丙戌年﹐洛中二行賈最友善。忽一年少者腹痛不可忍﹐其友亟爲醫治﹐幸不死﹐旬餘化爲女。事上撫按﹐具奏於朝﹐適二賈皆未婚﹐奉旨配爲夫婦。﹝《稗史》﹞

南京華嚴寺僧﹐遊食貴州﹐聞此中苗俗﹐有人能變鬼法﹐或男子﹐或婦人﹐變形爲羊豕驢騾之類﹐嚙人至死﹐吮其血食之。宣慰土官法禁而不能絕﹐人戒僧云「臥時善防之。」僧與數人宿寺中﹐夜深時聞羊鳴戶外﹐少頃一羊入室﹐就睡者身連嗅之。僧念曰「得非向人所云乎﹖」卽運禪杖﹐力擊其腰下﹐羊踣地﹐遂復本形﹐乃一裸體婦人﹐執而擊之﹐將以聞官﹐婦人哀叫不已。天明倩人往報其家﹐家人齊來寺中﹐羅拜求免﹐出白金三百兩爲僧贖婦命。僧受之﹐乃釋婦使去。他日僧出郊﹐見土官導從布野﹐方執人生瘞﹐問旁觀者云「亦捉得變鬼人也。」﹝《說海》﹞

京師有婦女嫁外京人爲妻妾者﹐初看時以美者出拜﹐及臨娶以醜者換之﹐名曰戳包兒。過門信宿﹐盜其所有逃去者﹐名曰拿殃兒。又有幼男﹐詐爲女子﹐縛纏其足﹐情態逼眞過門時乘其不意﹐卽逃去。成化間﹐常有嫁一監生者﹐適無覺可逃﹔及暮近之﹐乃男子也﹐執於官﹐並其媒罪之。﹝《稗史》﹞

明張任鉛山﹐有道士善隱形之術﹐多淫人婦女。公命擒之至﹐痛鞭之﹐了無所苦﹐旣而並其形遁去。公托以他出﹐突至其居﹐縛之而歸。乃用印於其背﹐而復以蒜醋穢物潑其頂﹐然後杖之﹐隨聲叫嗥竟死杖下。﹝《鉛書集》﹞

一茂才身不滿三尺﹐頭半其身﹐須長過膝﹐陰莖不及半寸﹐細如小指﹐不能近女﹐而陰詭善訟﹐心力過於恆人。又一娼家劉姓生一子﹐蠢陋不慧﹐兩股之間﹐皮肉壅腫模糊﹐如莖如囊。囊之上一小孔﹐出溺不自其莖﹐因令之牧羊﹐日與諸僮遊。已而腹漸大﹐或謔之曰「將毋抱妊乎﹖」羣啟股視之﹐儼然一女身也。蓋始與牧童偶戲﹐觸其囊上之孔﹐兩股間潰爛如瘡﹐如掌大﹐忍痛不敢語﹐已而瘡愈痂落﹐乃成女身。後產一男﹐雄壯穎慧﹐能延其姓。﹝《蘇譚》﹞

萬曆壬子小人國入貢﹐泊石城。其人身長二尺﹐紺髮綠睛﹐衣綠衣﹐多折縫﹐戴方帽。有大晨雞重五十斤﹐髙四尺。其人禦之如滇南人之貢象﹐以小禦大﹐見者駭之。﹝《蘇譚》﹞

黃谷蠱毒﹐福建諸州﹐大抵皆有益毒﹐而福之古田長溪爲最。其種有四﹕一曰地蠱﹐二曰金蠱﹐三曰蜈蚣蠱﹐四曰蝦蟆蠱。皆能變化﹐隱見不常﹐皆有雌雄。其交合有定日﹐近者數月﹐遠者二年。至期主家備禮迎降﹐設盆水於前﹐雌雄遂出於水中﹐交則毒浮其上﹔乃以鍼眼刺取﹐必於是日毒一人。蓋陰陽化生之气﹕納諸人腹﹐而托以孕育﹐越宿則不能生﹔故當日客至﹐不暇卹親。﹝《夷堅志》﹞

凡中蠱毒﹐無論年代遠近﹐但煮一雞卵﹐插銀釵於內並含之﹐約一食頃取出﹐雞卵俱黑卽中毒也。其方用倍子二兩﹐硫黃末一錢﹐甘艸三寸。一半泡出火毒﹐一半生丁香木香麝香各十文輕粉三文﹐糯米二十粒﹐共八味。入小沙瓶內﹐水十分煮取其七﹐候藥面生皺皮﹐爲熟絹漉去滓﹐通口服。病人平正仰臥﹐令髙頭﹐覺腹間有物衝心者三﹐卽不得動。若吐出﹐以桶盛之﹐如魚鰾之類﹐乃是惡物。吐罷﹐飲茶一盞﹐瀉亦無妨。旋煮白粥補﹐忌生冷油膩酢醬。十日後﹐眼解毒丸三兩丸﹐又輕旬日平復。

左慈入羊羣﹐冷謙藏甕中﹐何妨遊戲鋒鏑之世﹖萬曆末﹐妖書一事﹐忽一夕黏宮中﹐與城坊皆徧。後緝獲一生光﹐以當之﹐乃僞刻各衙門印者﹐彭又朔有容成黃冶之術﹐能推案入壁﹐凡數易其形。楊大洪左蒼嶼遇之﹐皆言其不免。左公《神易》一卷﹐卽此人所受也。﹝《物理小識》﹞

沅江土司﹐世傳蠱法﹐其藥最毒而最奇。凡郡守新任﹐例必設宴迎風﹐藥已入腹矣。在任理事﹐藥不卽發也。但兩目瞳子變黑而爲藍﹐面色淡黃﹐狀類浮腫。至離任十月﹐則闔門並命矣。﹝《南中雜記》﹞

緬人之蠱﹐不用藥而用鬼﹐世傳神咒﹐能於四十九日﹐咒牛皮如芥子﹐號曰牛皮蠱。咒犁頭鐵亦大如芥子﹐號曰犁頭蠱。卞蠱之法﹐但藏芥子於指甲之內﹐對人彈之﹐藥已入腹矣。漢人中毒而還﹐彼又計其道裏之日月﹐復誦神咒﹐則蠱毒大發﹐肌瘦而腹脹﹐數月而死。騰越所屬二司中﹐有楊招把者﹐亦能誦神咒﹐拔出蠱毒﹐活漢人而殺緬人。佛書所謂毒藥及藥物還加於彼人也。﹝同上﹞

滇俗重財而好養女﹐女長則以歸寄客之流落者。然貌陋而才下﹐慮賦谷風﹐則密以此藥投之﹐能變蕩子之耳目﹐視奇醜之物﹐美如西施。又有戀藥媚藥飲之者﹐則守其戶而不忍去﹐𨿽資本巨萬﹐治裝客遊﹐不出二站﹐卽廢然而還﹐號曰畱人洞。﹝同上﹞

永平縣一老嫗﹐年五十許﹐號曰蕭歪嘴者﹐有異術﹐能解和合藥。或稍有身家之人﹐誤飲狂藥﹐而其父兄子弟﹐必欲其棄醜物而歸裏者﹐則密與歪嘴計之。豫定一僧捨﹐給狂人入其中﹐約數人制其手足﹔歪嘴以藥物灌之﹐大吐二三日﹐毒盡乃止。其人卽羸瘦異常﹐日以淸粥素菜調之﹐一月而進粱肉﹐百日而復舊。引之復視醜物﹐則棄之如糞土﹐翻然思歸矣。嗟乎﹗滇中畱人洞不下百萬﹐安得數百蕭歪嘴布滿十八郡中﹐藥此浪子也﹗然歪嘴甚珍其術而索謝亦不少﹐恐破人和合﹐爲同儕所忌也。又年過五十﹐則不可活﹐血气旣衰﹐不任吐藥。也。﹝同上﹞

順治間﹐金壇有少尼往來人家講經典﹐避男人甚謹﹐眾以爲是善禪修者也。有周生獨不信﹐伺其至某家﹐命童子窺之﹐則立而溺如男人。率眾擒之﹐果非尼﹐邑令素風力﹐立斃杖下。﹝《樗鄕集》﹞

◎虎讀眉公虎薈﹐有不爲之色變者幾人。𨿽然﹐何地無虎﹐必深山哉。談虎於山﹐亦曰姑論夫世之虎其形者。

虎不行曲徑﹐遇之者引至曲路﹐卽可避去。﹝《虎苑》﹞

於梓人者﹐湖廣武岡州人﹐童年資性聰警﹐州將愛之﹐因其父藝﹐以梓命名。及長有俊才﹐且多異術﹐舉洪武乙丑進士﹐歷官登州郡守。府部有訴其家人傷於虎者﹐守命卒持牒入山捕虎﹐卒泣不肯行。守笞之﹐更命兩卒曰「第焚此牒山中﹐虎自來。」兩卒入山焚牒﹐火息而虎至﹐弭耳帖尾﹐隨行入城。虎至庭下﹐伏不動﹔守厲聲叱責﹐杖之百而捨之﹐虎復循故道去。尋爲部民告訐﹐以爲妖術惑眾﹐有詔逮治﹐數月庾死獄中﹐棄其屍﹐家人發喪成服。忽一夜聞叩門聲﹐問爲誰﹖答是梓人。驚爲鬼﹐曰「吾實逃去﹐死者詐也。」家人不信﹐謂鬼衣無縫﹐驗之不然﹐遂內之。梓人不自晦匿﹐日與故舊遊宴﹐或泛舟不用楫﹐逆水而上﹐以爲樂。里人劉氏怨家也﹐執白知州伍芳請奏聞﹐芳不許。劉詣闕告﹐朝命法官推按。未至一日﹐忽失梓人所在﹐但存鐵索而已。劉無以自明﹐竟坐欺罔﹐得重譴﹐梓人自是亦不復見。梓人號七十一峯道人﹐詞翰遒逸可觀。﹝《已瘧編》﹞

包實夫瀘溪人也﹐世業儒﹐希魯先生其父也。明經力學﹐事親惟謹。洪武元年﹐館於邑之太常裏﹐是冬歸省而復之焉。至後�﹐忽一虎突前﹐進退莫能避。虎如伏狀﹐類拜者﹐徐起銜其衣之左腋﹐曳之行。實夫隨往﹐至林莽中﹐虎釋而蹲。實夫亦對而踞﹐乃語之曰「汝虎也﹐得無陷吾肉﹐殪於汝﹐吾復何憾﹖然吾二親俱年七十餘﹐汝能容吾畢其養乎﹖吾命應虎食﹐終歸於汝。」虎乃起曳其衣裾﹐復至故處而去。故名拜虎崗﹐在晉賢縣西五十里。﹝《陳太史善記》﹞

利州賣飯人﹐其子婦山園采菜﹐爲虎所取﹐經十二載復還。自云入深山石窟中﹐本謂被食﹐久之相與寢處。窟中舊有四虎﹐妻婦人者最老。老虎每持麋鹿等肉﹐還以哺妻﹐或時含水吐其口中。婦人欲出﹐輒爲所怒﹐驅以入窟。積六七年﹐後漸失余虎﹐老者獨在。後一日﹐忽夜不還﹐婦人心怪之﹐欲出而不敢。又一日﹐乃徐出行數十步﹐不復見虎。遂極力行五六里﹐聞山中伐木聲﹐往就之。伐木人疑是鬼魅﹐以礫石投擲。婦人大言其故﹐乃相率詰問﹐婦人言已是某家新婦。諸人有鄰里者﹐先知婦人爲虎所取﹐眾方信之﹐鄰人脫衫衣之。將還﹐會其夫已死﹐翁老憫而收之﹔婦人亦憨戇乏精神﹐恆爲往來之所狎。﹝《廣異紀》﹞

正徳間木工丘髙奉化人﹐附東吳主人李七船﹐造番中﹐至海傍渡舟山﹐遘厲將死﹐眾棄之山麓而去﹐數日不死。忽一虎來﹐耽耽咆哮﹐欲嚙而不﹐若憫其將死者。髙始怖甚﹐旣見其不﹐沾沾可親﹐因指口求食。虎去﹐以兔豕來﹐不可食。虎雌虎也﹐故相依坐身畔﹐飼以乳。髙得虎乳﹐日益彊健﹐數日起行﹐徳虎之甚。幾髙有言﹐虎必帖耳聽受。髙度渡舟山﹐曠不可居﹐迹得炭山穴深而燠﹐命虎負﹐渡河居之﹔拾陶子棄窯﹐燃火於燧石。虎暮必以獸歸﹐始爲烹飪﹐兼野蔬山果而食之﹐漸有牝牡之事﹐一如夫婦燕婉矣。後有雄虎來求配﹐虎怒相搏﹐髙持竿逐之﹐去遠始已。虎欲說髙遺獸以饒﹐髙鬻於山中﹐不乏蓄積飠侯糧。生二子﹐性俱猛﹐年十二﹐力舉數百斤。或薦於浙省督都胡公﹐捧檄招來﹐破倭立功﹐授上賞。虎與髙死﹐合葬成冢﹐諸虎冢云。﹝《匯書》﹞

嘉靖間﹐閩縣有孕婦摘蔬園中﹐虎逾園攫取婦﹐坐之。婦驚怖神散﹐良久家人共驅虎去﹐婦稍蘇。後生一虎﹐棄之﹔再產一子﹐虎首而人身﹐又棄之﹔三產人也﹐而面目猶虎﹐及長無他﹐但多力耳。﹝《耳談》﹞

黃州陳京之兄﹐愚人也。一夕微雨﹐遇虎於萬庾鋪﹐時止持一傘。虎當路咆哮﹐欲噬者再。陳畏臥﹐無以爲計﹐因以所著油靴擊之﹐有聲。虎再三云「好殺﹗好殺﹗」一躍而去。又一人七月入山采樵﹐遇虎﹐時天暑﹐止戴一笠帽檐﹐因取擲虎﹐虎作聲云「來來來﹗」遂銜帽檐去。過數日復至前所﹐虎已張口死﹐爲帽檐刺其唇下﹐不能合也。﹝《耳談》﹞

池州江上﹐有人釣得巨黿﹐閉之豬圈中﹐以待明發宰殺。而其地有虎往已耽耽其豬。是夜來﹐以爲豬也﹐伸足爪入搏之﹔黿嚙其足﹕虎吼﹐黿縮首益堅。至明﹐人羣來殺虎﹐因念爲民除害﹐實黿之功﹐遂縱黿浮江上。﹝《耳談》﹞

休寧西五里﹐過魯公堤﹐有楊山寺﹐丁令應泰時﹐老農夫婦刈艸堤上﹐日方午﹐虎攫農於地﹐村民鳴鑼爭逐虎。虎躍入寺中﹐誤以泥塑判官爲人﹐嚙其足﹐像倒壓虎死。後重新泥像﹐並於足下塑虎云。﹝《嘯虹筆記》﹞

吏部司務夏公官明往計偕在京﹐與數舉子遊於西山﹐探奇迆邐﹐遂至幽僻。日入欲返不能﹐隱隱見林際燈光﹐趨之數里﹐始得髙門大廈。應門者曰「相公何來﹖」眾告以故﹐曰「且止﹐待入白主人。」有頃﹐數人舁一肥大美婦人出曰「佳客枉臨山中﹐卒不能授餮柰何﹖」眾曰「樂而忘返﹐但得托宿於華居足矣。」於是宿客堂中﹐又彊令從人宿內室。夜半數人復舁前婦人出﹐作嗔呼曰「諸公可出矣。」眾呼從人﹐婦人曰「去遲禍及﹐公等安得呼奴﹖」眾錯愕奔出﹐莫知其故﹐立山頭回望﹐天已曙﹐盡失故宿處。再往覓從人﹐惟有殘骸﹐或首或足﹐掛樹梢﹐鮮血淋漓﹐皆股栗膽落﹐痛哭而返﹐亦莫知其故。肥大婦人﹐其虎鬼耶﹖﹝《耳談》﹞

嘉靖戊申﹐海鹽有虎﹐從海上來﹐匿劉侍禦墓艸間。數日﹐城中人聞而往觀者﹐無慮數百﹐虎亦堅臥不妄傷人。眾方以爲可狎也﹐拾瓦礫擲之。有陸堯者﹐擊中虎目﹐虎怒﹐奮而起﹐獨爪堯於稠人中﹐傷其胸脘﹐流血數鬥死。餘人披靡竄﹐自相踐傷者﹐不勝計。虎遂東走海上﹐揭竿相逐者數百人﹐虎亦失勢窘迫﹐赴海浪湧不得前。返而登岸﹐倉惶以頭觸石﹐陷石罅中不得出。有褚姓者﹐乘勢鞭之數百﹐虎亦狼狽垂尾不動。褚意其已死﹐利其皮﹐欲全而取之﹐舉杖轉石﹐石罅開﹐虎固無恙也。忽躍出大吼﹐噬褚擲地﹐兩肋間如斬﹐立死。眾踉蹌奔命虎﹐亦不顧北走﹐出境而去﹐莫知所之﹐眾以爲神虎。﹝《海鹽圖經》﹞

萬曆三十六年二月十九日﹐徽府治內﹐有虎自東城壞缺入。行至府城邊﹐聞更夫鳴鑼﹐驚跳入通判衙園內。次早夫人同小僕取菜﹐遇見﹐喊叫衙役殺死。當時被傷七人﹐幸未死。太守同知通判皆告疾乞休﹐以虎入城﹐非吉兆也。祁門縣是月亦一虎入城﹐人不敢近﹐數日後方殺死。﹝《先曾祖日記》﹞

天啟丙寅﹐澄城路從廣任臨淸州判﹐嘗於關帝廟壁間畫虎。崇禎間﹐道士諷經﹐至夜三鼓時﹐見虎雙眸炯然﹐從壁而下﹐抖搜跳躍﹐若將及人。道士錯愕﹐不知所措﹐急取斧格之﹐虎壁忽不見。﹝《陜西通誌》﹞

威縣多虎患﹐白晝攫人﹐日向酉﹐居民不敢出戶外半武。有某氏者﹐夕大醉﹐輒啟戶如東廁﹔婦彊爭不可得﹐輒持刃尾其後。時星月朦朧﹐蘆葦肅索﹐見一虎張口厲齒﹐離數十尋蹲踞﹐以侯其定也而撲之﹐庶無不得當也。婦遑遽不慮其他﹐挺槍直入﹐貫腮及胸﹐鋒刃從左肋而出。虎負痛狂奔﹐及其夫之側也而死之。而婦猶以爲虎未遽死也﹐狂奔及其夫之側﹐奮空拳捶數十下。視其夫已奄奄震驚似死﹐遽負之亟歸掩戶。鄰里震驚﹐咸秉燭持湯糜呼救﹐漸乃气蘇﹐不暇顧其婦也。而婦以力盡﹐竟沒持湯糜﹐呼救之﹐卒不可得。﹝《古處集》﹞

偶宿民家﹐犬爲虎銜去。明日至寺﹐問山中有虎乎﹖曰「無有。」問何以無有﹖曰「山中皆大林木﹐虎安敢來﹖」復曰「林木森森﹐虎所隱芘﹐何以不來﹖」曰「大木上多栗鼠﹐虎過其下﹐鼠必鳴噪﹐自拔其毛﹐投於虎身﹔著處必生虫﹐久則徧身爛瘡﹐以至於死﹐故畏不敢至。」方悟宣城包氏畫虎﹐皆平原曠野﹐茆葦聚薄中﹐止有棘枝尋丈﹐未嘗作林木者﹐以此。隋文帝云「辟之猛虎﹐人不能害﹐反爲毛間蠱所蠹損。」又可證也。﹝《稗史》﹞

虎威在頸項二肘間﹐如一字﹐三寸許。虎鏡在當心﹐皮裏膜外﹐若脆骨然。取而佩之﹐臨官則能威眾﹐常人則無憎疾者。虎帶在胸﹐而通前左右三足﹐乃大斤也﹐可爲帶底﹐故名。前脛骨三稜﹐後脛骨圓直﹐色皆桃紅﹐而不空虛。有微眼﹐以唾濕其一頭﹐吹之少有沫焉。其腸爲馬韁﹐𨿽劣者可禦。﹝同上﹞

虎畏尖﹐不越籬。虎畏日﹐與梟同。畏火﹐愛毛也。不棲髙林﹐畏枝上雀糞﹐爛其毛也。離山必一吼啞。魯有飛虎﹐長尾奮翅。虎來其气不可當﹐虫鳥皆伏地。虎盜犬彘去﹐急舂空碓數十聲﹐有以磚塞竈門者﹐有以木覆篩掩碓口﹔虎卽齒酸﹐得犬彘不能食。今野人有怒虎奪虎气者﹐虎置銜物而去﹔蓋虎饑則難犯﹐飽則易制。行人張蓋而虎不犯者﹐蓋虎疑也。又有設𦇤膠布制虎法﹐中﹛十懸﹜曰「屈木而藏械﹐發之曰𦇤膠布﹐虎蹈則噪而困。」�喧曰「虎聞人呵喝聲﹐則伏匿不動﹐守虎待張﹐及深山樵采﹐行旅過者﹐恆用此法。其食物也﹐依月食首尾中﹐余以柴掩之。」﹝《物理小識》﹞

漢中山有虎生角﹐道家云「虎千年則牙蛻而生角。」﹝《稗史》﹞

凡虎類能識人气﹐未至百步﹐輒伏而嗥﹐聲震山谷。須臾奮躍搏人﹐人有勇者﹐不爲之動﹐虎止而坐﹐逡巡弭耳而去。又虎𨿽咫尺淺艸﹐能伏身﹐及其嚇然作聲﹐則嵬然大矣。又虎不食小兒﹐兒癡不知虎之可懼而不動﹐故不能食。又不食醉人﹐必坐守以俟其醒﹐俟其懼也。凡死於虎者﹐衣服巾履﹐皆別置於地﹐非虎威能使自解﹐是鬼之爲也。凡食男子﹐必自勢起﹐婦人必自乳起﹔惟不食婦人之陰﹐或遇之者﹐當作勢與敵者屢退。引至曲路﹐卽可避去﹐虎不行曲路故也。虎面值人不取﹐須自遠作勢﹐撲過人首﹐而嚙其衣領以去。人但持苦竹槍直立當之﹐虎畏槍礙腹﹐不敢躍也。入山勿鳴鑼鼓﹐虎反尋聲而至﹐無益也。惟畏火器﹐及糸散﹐人以糸散張向之﹐不敢犯。虎所至﹐倀鬼爲先驅﹐輒壞獵人機械﹐當以烏梅楊梅布地﹔此鬼嗜酸而不役虎﹐虎乃可擒。虎將至則鵲噪﹐或有腥風襲人﹐義興山民能辧之。虎交時﹐其牝絕痛﹐故不再交。虎不入深林﹐不便跳躍也。有見人而不搏者﹐俗謂神虎。非也﹐此未食人﹐不知其味耳。若人血著齒﹐無不搏噬者。占城國虎黑色而小﹐能化爲人﹐雜市裏間﹐誘人食之。土人有能識此類者﹐見則擒變﹐能化形爲虎。凡虎視則以一目放光﹐一目看物。獵人捕得﹐記其頭籍之處﹐須至日黑掘之﹐尺餘方得﹐如石子﹐色琥珀狀。此是虎目精魄淪入地﹐而成琥珀之珍﹐用此主療小兒驚癇疾。凡虎須拔得者﹐將剔虫牙﹐無復疼痛﹐凡月暈虎必交。﹝《升庵外集》﹞

◎雷聖人且必變矣﹐霹靂一聲﹐人皆悚然﹐何怪乎﹖然不知雷鼓有靈﹐胡不擊李林甫﹑章悼於生前﹐而必俟之爲妓爲畜時也﹖

萬曆戊午六月初十夜﹐雷雨大作﹐平湖圖澤居民馬若虛家﹐有布裙在庭中﹐見紅印數十﹐字畫俱天文﹐不可識。舉家惶懼﹐請道士以符水經懺禱之﹐投裙於火﹐火焰騰光中﹐見佛壽二字﹐佛壽渠家僮名也。又見雷神露一手﹐手執鼓﹐光怪變異﹐究莫測其故。﹝《平湖縣誌》﹞

茅元儀《野杭史話》曰「南唐陸昭符刺常州﹐雷雨暴至﹐電光如金蛇繞案﹐昭符叱之﹐雷雨遽收﹐惟得鐵索。」老父曰「余遊陵云寺﹐雷電中忽飛一石﹐長七尺﹐乃信火气騰迅﹐常遇物與挾而來。」或曰「怪乎﹖」曰「宋五石隕﹐六飛﹐而內史叔興以爲非吉凶所在。」管輅爲王基筮曰「君家有二怪﹐而非所憂。」基家卒無患﹐君子信其常而已。﹝《物理小識》﹞

姑蘇一富人﹐諱某﹐暑月坐堂中﹐令櫛工理髮。忽暴雷起﹐繞柱奮擊遲回﹐其人驚死復活。乃堂前砌石上﹐繪有梅花一枝﹐紋理精妍。﹝《博學匯書》﹞

世傳雹者﹐蜥蜴所吐﹐而不知虹霓亦有吐之者。伍均澤與其婿劉宏濟行隴間﹐聞鱗甲珊珊聲﹐有雙虫出自樹下﹐首尾皆蛇﹐而腹如憋﹐四足如虯。並行至樹顚﹐昂首張口﹐气出吻間﹐一紅一綠﹐成虹亙天。乃復循樹下﹐入土而去﹐有頃虹始漸散。蓋虹くぐ﹐字皆從虫﹐而狀又復冬蟄﹐有吐之者﹐似乎無疑。霹靂之中﹐亦有物焉﹐其形如猴而小﹐尖嘴肉翅﹐雷收聲後﹐亦入蟄。山行之人﹐往往多於土穴中得之﹐謂之雷公﹐不畏者恆啖之。本艸則謂之震肉﹐且曰無毒﹐止小兒夜驚﹔大人因驚失心﹐亦作脯與食之。﹝《客中間集》﹞

鎭江有渡舡﹐人已滿矣﹐忽雷電繞船轟擊﹐電光中隱隱見一金字﹐船上大呼曰「何人姓金﹖速請登岸﹐免累我輩。」姓金者自度不免﹐泣涕上坡﹐步步驚怛。雷電稍息﹐船乃開行﹐比到江心﹐遭風而覆﹐人盡溺死﹐惟金姓者獨全。﹝《訁刃庵偶筆》﹞

孝感縣一婦不孝於姑﹐雷下擊之﹐婦急以血蒙頭﹔雷爲所厭﹐然墜地﹐形如鷹而稍大。其家以香湯沐浴之﹐奉於香火座上﹐雷仍自褫其翅羽。其家又爲作法事﹐一旦風雨飛騰。而此婦自爲得計﹐每出入必挾血片自隨。一日河邊漂衣﹐天無纖雲﹐忽聞雷轟﹐婦已斃矣。﹝周上﹞

蘇之婁門內﹐有曹參將﹐白晝雷擊其門﹐遺一楠木﹐上有朱籀﹐無識者。時張天師寓元妙觀﹐攜往辧之云「前造孽﹐今種徳﹐劈門墻﹐須警醒。」曹弁昔爲無賴鹽徒﹐拒捕傷人甚眾﹐後投誠革面。有地名顧山﹐里人皆私通海綫﹐提督張天祿欲屠之﹔曹弁奉牌行﹐力請殲其首﹐余悉縱免﹐此亦徳之所種。﹝《西臯外集》﹞

丹徒縣一田婦新產﹐雷神起牖外﹐爲所厭不能升。百里內外觀者潮湧﹐見雷神長丈許﹐雞形人手。觀其執斧鑿處﹐則火光迷離﹐三日後一震而升。﹝《樗鄕集》﹞

康熙癸丑﹐上海縣有人以假銀買豬三十六頭﹐又有他人以錢四百﹐托買一頭﹐同載入舟。俄而疾雷揭篷﹐轟擊三十六頭﹐一時皆死﹔獨一頭無恙﹐則用錢所買者也。賣豬人將銀買貨﹐爲人所執﹐訟之於縣。縣官詰之﹐供云「實系賣豬得來﹐非某假造。」「汝識其人否﹖」曰「買豬人𨿽認得﹐不識其住處﹐而裝豬之船﹐現在郎家橋。」於是押同船戶﹐蹤迹其人﹐果獲之﹐縣官痛責枷示。﹝《訁刃庵偶筆》﹞

◎墳葬之中野﹐不封不樹﹐宜其於萬斯年安枕廣柳也。金宛銀雁﹐亦何益於化者﹐而必爲盜招乎。然卜吉以安窀穸﹐屢有明徵矣﹐而世乃有不信者﹐抑又何也﹖

周末有發冢得方玉石﹐上刻文八十字﹐當時莫識﹐遂藏書府。至秦時﹐李斯識八字云「上天作命﹐皇辟疊王。」至漢時叔孫通識二字。﹝《壠上記》﹞

王子喬墓﹐戰國時人﹐有盜發之者﹐睹無所見﹐惟有一劍在穴中﹔欲進取之﹐劍飛上天。﹝同上﹞

秦破驪山之墳﹐行野者見金鳧以南面飛至溫泉。寶鼎元年﹐張善爲日南太守﹐郡民有得金鳧以獻者。張善素稱博識﹐考其年月﹐卽是秦始皇墓金鳧也。昔始皇爲冢﹐斂天下奇材異木爲宮﹐傾遠方奇寶於冢中﹐爲江海川瀆﹐及列山獄之形。以沙棠沈檀爲舟楫﹐金銀爲鳧雁﹐以琉璃雜寶爲龜魚﹔設機舟自運動﹐盤旋其中﹐鳧雁龜魚﹐時出沒隱見。又於海中作玉象鯨魚﹐銜火珠爲星﹐以代膏燭﹐光如皎日。項羽入關﹐掘開冢﹐見先時所埋工匠﹐在冢內者﹐皆久而不死﹐琢石爲龍鳳仙人之像﹐及作碑辭贊文。好事者驗諸史傳﹐皆非葬時所有﹐則知生埋匠者之所作也。後人以其辭多愁苦詛怨之言﹐因名碑曰怨碑。﹝《陜西通誌》﹞

廣川王去疾好聚亡賴少年﹐遊獵無度﹐國內冢藏﹐一皆發掘。中尉諫﹐王不聽﹐病免歸家﹐說王所發掘冢墓﹐不可勝數﹐其奇異者百數焉。魏襄王冢皆以文石爲槨﹐髙八尺許﹐廣狹容四十人﹐以手門槨﹐滑液如新。中有石牀石屏風﹐宛然周正﹐不見棺柩明器蹤迹。但牀上有王唾壺一枚﹐銅劍二枚﹐金玉雜具﹐皆如新物﹐王取服之。哀王冢以鐵灌其上﹐穿鑿二日乃開﹐有黃气如霧﹐觸人鼻目﹐皆辛苦不可入﹐以兵守之﹐七月乃歇。初至一戶無扃鑰﹐石狀方四尺﹐牀上有石幾﹐左右各三石入立倚﹐皆武冠帶劍。復入一戶﹐石扉有關鑰﹐叩開﹐見棺柩黑光照人﹐刀砍不入。燒槍截之﹐乃漆雜兕革爲棺﹐厚數寸﹐累積十餘重﹐力不能開乃止。復入一戶﹐亦石扉﹐開鑰﹐得石牀方七尺﹐石屏風銅帳鉤一具﹐或在牀上﹐或在地下﹐似是帳糜朽而銅鉤墮落。牀上石枕一枚﹐塵埃フフ甚髙﹐似是衣服。牀左右石婦人各二十﹐悉皆立侍﹐或有執巾櫛鏡鑷之像﹐或有執盤奉食之形﹔無異物﹐但有鐵鏡數百枚。魏王子且渠冢﹐甚淺狹﹐無棺柩﹐但有石牀﹐廣六尺﹐長一丈﹐石屏風牀下﹐悉是雲母。牀上兩屍﹐一男一女﹐皆二十許﹐俱東首裸臥﹐無衣衾﹔肌膚顏色如生人﹐須髮齒爪﹐亦如生人。王畏懼之不敢侵近﹐還擁閉如舊焉。袁盎冢﹐以瓦爲棺槨﹐器物都無﹐惟有銅鏡一枚。晉靈公冢﹐甚瑰壯﹐四角皆以石爲護犬。捧燭石人﹐男女四十餘﹐皆立侍。棺器無復形兆﹐屍猶不壞。孔竅中皆有金玉﹐其餘器物﹐皆朽爛不可別。惟玉蟾蜍一枚﹐大如拳﹐腹空容五合﹐水光闊如新玉﹐取以盛書滴。幽王冢﹐甚髙壯﹐墓門旣開﹐皆是石堊﹐撥除丈餘深﹐乃得雲母﹐深尺餘。見百餘屍蹤橫相枕藉﹐皆不朽﹐惟一男子餘皆女子﹐或坐或臥﹐亦猶有立者﹐衣服形色﹐不異生人。欒書冢﹐棺柩明器﹐虧爛無餘。有一白狐﹐見人驚走﹐左右遂擊之﹐不能得﹐傷其左腳。其夕王夢一丈夫﹐須眉盡白﹐來謂王曰「何故傷吾左腳﹖」乃以杖叩王左腳﹐王覺﹐腳腫痛生瘡﹐至死不瘥。﹝《西京雜記》﹞

熊博者﹐本建安津吏﹐岸崩得一古冢﹐藤蔓纏其棺。旁有石銘云「欲陷不陷被藤縛﹐欲落不落被沙閣﹐五百年後遇熊博。」﹝《瓏上記》﹞

後魏天賜中﹐河東人張恩盜發湯冢﹐得志云「我死一千年﹐困於恩。」恩得古鐘磬﹐皆投於河。﹝同上﹞

梁昭明墓﹐爲人所開﹐取其琉璃碗﹑紫玉杯﹐攜入大航﹐有燕雀數萬擊之。﹝同上﹞

齊建元中﹐盜發楚王冢﹐獲玉鏡玉屐﹐又得古書﹐靑絲簡編。﹝同上﹞

政和間﹐訪求三代彜器﹐陜西轉運使李朝孺﹑提點茶馬程唐使人於鳳翔發商比干墓﹐得大銅盤鏡二尺﹐及白玉四十三片。其長三寸﹐厚一指半﹐上圓而銳﹐下方而闊﹐玉石明蒙。程李畱玉於泰州軍資庫﹐而以其盤獻。徽宗曰「前代忠賢之墓﹐安得發掘﹖」罷朝孺而反其盤。眞州六合縣境﹐有山曰方山﹐四面平直﹐左右多古丘。紹興十二年﹐村民耕田﹐穿一墓﹐得玉百餘枚﹐皆長二寸﹐闊一指﹐上有小竅﹐大抵與比干墓物同﹐爲運使一屬官所得。攜過天長﹐以示縣尉魏生﹐魏求其一屬官﹐不可。識者謂此古王公斂屍玉押也。﹝《彜堅志》﹞

張永開玄武湖古冢﹐上得一銅斗有柄。太祖訪之朝士﹐何承天曰「此是新威斗﹐王莽王公亡﹐皆賜此物﹐一在冢內一在冢外。」﹝《拾遺錄》﹞

陳蕃冢﹐昔值軍亂﹐聞墓有寶﹐三軍爭掘。忽有大蛇圍繞墳側﹐雷雨晦冥﹐竟不得發。﹝《壠上記》﹞

安塞馬懋才爲諸生時﹐鄰村友人招之飲﹐旣夜醉而獨歸﹐見傍溪燈火就之。有女子髙髻雲鬟﹐形容秀麗﹐迎馬生至其家﹐列酒肴﹐對飲大暢﹐臨行贈詩一律﹐末句云「得意須逢張子撰﹐沒時竹葉繞槐陰。」馬生固知近村無是居也﹐疑之﹐斷所佩帶﹐置之道上。明日至其地﹐見古墓累累﹐前所遺帶﹐在荊棘叢中。後馬生舉進士﹐歷官副憲﹐登嶽陽樓讀壁間詩﹐有張子撰名﹐喟然曰「吾止此矣﹗」旣而果免官﹐其所謂竹葉槐陰﹐後亦歷歷皆驗。﹝《陜西通誌》﹞

古之殉者﹐生不盡年﹐故發冢時﹐間有存者。漢宮人逮待魏郭后﹐範明友﹝霍光鞏﹞奴遊走民間﹐皆自冢中出﹐縷指漢宮及光家事﹐具了了。足信幹寶感父妾而記摟神﹐良不虛耳﹝《說儲》﹞。

有人破古冢﹐得銅器似琵琶﹐身正圓﹐人莫能辧。行本曰「此阮咸所器也。」命易以木弦﹐其聲響雅﹐樂家遂謂之阮咸。﹝《壠上記》﹞

有盜發蜀先主墓﹐見兩人張燈對棋﹐驚懼。一人顧曰「爾飲酒乎﹖」各飲一杯﹐兼與玉帶數條﹐命速出。盜至外﹐口已漆矣﹐帶乃巨蛇也。﹝同上﹞

唐明皇不得其死﹐人罕知之。後溫韜發其陵﹐見明皇頭﹐乃破兩半﹐以銅絲縫合﹐豈殺三子納兒婦﹐遂假手輔國耶﹖﹝《鴻書》﹞

宋吳越檢校禮部尙書錢文炳﹐元侄也﹐顯徳中﹐入京爲供奉。開寶五年﹐其妻丘氏卒﹐炳幼精靑鳥之兆﹐得一穴於報恩院側古松林中。有僧常泰云「此地據山之岡﹐當是古賢之墓﹐尙書不可重塋。」炳不從﹐督役開之﹐果古墓也。石板數重﹐柩已成灰﹐惟骸骨在石上﹐長逾丈﹐脛骨三尺﹐明若金色。東畔一銅鐺﹐皆靑花﹐西畔一古劍﹐已碎。余大玉環在﹐靶亦玉﹐刻爲合抱芙蓉﹐玉色瑩然。炳心欲之﹐不令彼入﹐自守而下。忽一黑峯大如球子﹐復劍下飛出﹐於炳右眉螫之﹔炳便悶倒﹐頭大如斗﹐輿還而卒﹐常泰掩之。﹝同上﹞

昔波斯人來閩﹐相古墓气﹐乃謁墓鄰﹐以錢數萬市之﹐墓鄰不肯。波斯人曰「汝無庸爾也﹐此墓已無主五百年矣。」墓鄰始受錢。波斯人發之﹐見棺衾肌肉潰盡﹐惟心堅如石﹔開觀之﹐有隹山靑碧如畫﹐旁有一女靚妝﹐憑闌凝睇。蓋此女有愛山水癖﹐朝夕玩望﹐吐吞靑气﹐故能融結如此。﹝《氵溪文集》﹞

林逋墓﹐在孤山之陰。紹興十六年﹐建四聖延祥觀﹐盡徙諸院剎﹐及士民之墓﹐獨逋墓詔存之勿徙。咸淳間﹐賈似道題石曰「和靖先生墓。」命金華王庭書之。元僧楊璉眞伽發其墓﹐惟端硯一方﹐玉簪一枝。﹝《西湖便覽》﹞

東水門外覺照院﹐元末﹐予緣幹適彼﹐與寺僧縱步道旁﹐指一壙云「此陶谷墳也。」墓門洞開﹐其間無一物﹐因諷寺僧爲掩覆。僧曰「屢掩屢開﹐不可曉。十餘年前﹐有陶姓人作寒食﹐爾後不復來。陶爲人輕檢﹐嘗指其頭曰﹕」必帶貂蟬。『今則髑髏亦不復見矣。「﹝《晝墁錄》﹞

行春橋﹐宋時爲左軍教場﹐有馬三寶墓﹐不知何代人葬教場內﹐嘗欲去之﹐有黑蜂數百出墓中﹐不可近。至元十五年六月﹐軍廁名狗兒者﹐掘發之得﹐鐵券一﹐題曰「雁門馬氏葬橫衝橋﹐至元十五六﹐狗兒壞我屋。」始知行春橋乃橫衝橋也。﹝《西湖便覽》﹞

明太祖建壽陵﹐將遷寶志冢﹐祝之不報﹐曰「假地之半﹐遷瘞微偏堂﹐一日享爾一供。」乃得卜發其坎﹐金棺銀槨﹐因函其骨﹐移瘞﹐建靈谷寺衛之﹐立浮圖於函上﹐覆以無梁磚殿﹐工費鉅萬。仍賜莊田三百六十所﹐日食其一﹐歲而周焉﹐以爲永業﹐禦制文樹碑記迹。俄霹靂靂其碑﹐再樹再擊﹐上曰「志不欲謂吾迹耳。」乃寢不樹。﹝《野記》﹞

十將墓﹐在匠門城東數里﹐有人耕墓旁﹐忽靑蛇上其足﹐其人遽以刀誅之﹔上半躍入艸中﹐不可尋﹐徐視其餘﹐乃劍也。入墓欲持歸﹐則不見矣﹐方子通詩載其事。﹝《中吳紀》﹞

莆中有甲科嚴姓者﹐生平歷仕吸民膏脂﹐勢焰彌天﹐曾任江右廉憲。聞顧陵崗名師﹐厚幣聘之﹐爲母覓地。顧入閩關﹐卽夢二鬼﹐以物罩其眼。及抵莆與捍葬畢﹐將復度關﹐復夢二鬼持去原罩。顧公方悟向所捍者﹐爲凶壤﹐返而勸嚴攺之﹔嚴以謂禮薄故誑也﹐重謝辭之。﹝《昨非庵集》﹞

江右有大姓鄧某﹐好延接靑鳥術。有一客卜得大地甚吉﹐乃正豪家池中﹐必不可得。因畫策收布數百疋﹐往鬻他郡﹐故若跌者﹐盡墮池中。走詣豪家﹐乞地曬布﹐復謂不可往﹐屬暫貯之。久不往而豪家漸貧﹐布皆耗盡﹔度其盡始往﹐則無可償。因下說詞﹐以池歸己爲灌圃資。券成﹐輒水掘數尺﹐見石匣﹐匣中有二鴨﹐一飛去﹐一爲掘者折足﹐卽埋匣中﹐實土成墳﹐豪家不得爭。鄧氏頓貴顯﹐第代有跛者一人﹐至今稱石匣地云。﹝《耳談》﹞

天順間﹐安陽民牧牛入一破冢中﹐鐵索懸一棺﹐去地四五尺﹐四旁無一物。民搖動其棺﹐沙土蒙頭﹐不能開眼。民懼﹐急趨出﹐沙已沒鐵矣。翌日﹐拉伴往視之﹐沙土滿中﹐不復見棺﹐蓋觸其機發而然也。﹝《嵩陽雜識》﹞。

嚴分宜在位時﹐集天下堪輿家﹐徧邑訪求吉壤。一人獨指一地曰「葬此﹐子孫當有拜相者。」分宜如其言而啟之﹐有古墓在焉﹐驗其碑﹐乃嚴氏遠祖也。﹝《座右編》﹞

尢仁卿業堪輿﹐言嘗遊昌平﹐爲官家某卜牛眠絕世。其家以葬母開壙﹐已有紫漆棺﹐而丹漆書其前。方漆﹐凸起木上炯炯﹐蓋亦婦墓﹐而其夫所爲文﹐仁卿尙能記憶﹐而予稍爲次第之云「某里人盧孝妻祝氏月英﹐父某母某﹐孝始聘其姊﹐姊爲權力者奪去﹐父母以英續盟。英貌莊性慧﹐事舅頗極禮敬﹐女紅經史音樂﹐皆能精曉﹔日不廢書﹐夜必刺繡﹐夫婦倡隨﹐未嘗離捨。偶得脾瀉﹐而前勢力者﹐復欲謀奪英﹐鷹犬之客﹐平地風波。英憤恚﹐火郁暴死﹐歸孝三年﹐年二十一歲。驚魂兩飛﹐不知離合﹐死不知生﹐生何以知死﹖盡力營葬﹐恨無再遇之期﹐血淚如麻﹐不能止息。散衣十九件﹐皆英手刺花鳥﹐人謂畫工不如﹔並其平生玩好﹐悉以歸葬。至正二年某月日﹐夫盧孝撰。」宦家知地吉﹐因以母棺累其上﹐而仁卿名益彰。﹝《耳談》﹞

孝葬其亡妻﹐而未必累世顯赫﹐徵諸子孫也﹐而宦家以爲吉﹐可笑矣。假令卽吉﹐亦不當加棺其上余休寧有汪姓男墳﹐葬有年矣﹐其子侄客外﹔有富人陳某﹐貪其穴﹐加母棺於上。汪屢訟﹐陳行賄﹐不肯也。邑令梁批狀云「汪男陳女﹐豈可同穴﹖斷令遷去﹐爲趙亦爲楚也。」陳慚甚﹐卽行起。

吾郡朱夫子宮閩時﹐判斷稱神。後離任﹐私過其治所﹐問父老朱某爲政﹐有冤民否﹖曰「有一焉朱公執理﹐每右貧而左富。有貧民爲富人造葬地﹐埋機欲奪之﹐其舊土方寸不加鋤﹐但覆新土於上。又訪其地名四至﹐造僞契﹐訟於朱公爭之。公按其地﹐以爲果貧民業也﹐斷與之﹔富人受冤﹐而貧者詐地得葬焉。」公爽然﹐命引至其所爭處﹐詳視之﹐果吉壤也。乃仰天大言曰「此地不發﹐是無地理﹐此地若發﹐是無天理。」其家遂終不顯達﹐吾郡父老嘗以爲言。

宣城沈少參卜葬地﹐啟土乃古冢也﹐有志﹐乃先朝名公之墓。沈命掩之﹐懼復有發掘者﹐立碑識之。少參夜夢一官峨冠博帶來謝曰「君掩吾冢﹐蒙徳已厚﹐況又立碑﹐無以報徳﹐當送一大魁爲公嗣。」已而少林生﹐幼聰慧﹐一目不再讀﹐弱冠及第。﹝《昨非庵集》﹞

溫大雅將攺葬其祖父﹐筮者曰「若葬此地﹐當害兄而福弟。」大雅曰「若得家弟永康﹐吾當含笑入地矣」。﹝同上﹞

豫章舒狀元諱芬者﹐童年穎悟﹐其父與形家謀風水。形家得一地﹐語父曰「此地當發鼎元﹐然必四世之後乃應。」其父曰「吾欲快目前﹐四世後吾骨朽矣﹐無所用若地也。」芬在傍曰「父無患﹐若地果勝﹐請移三世祖骸骨葬於此﹐卽應在兒身矣。」父從之﹐芬果發大魁。﹝《座右編》﹞

閩中孫文祥自浦城道經霍童鄕﹐日暮﹐見山旁有屋﹐遂投宿焉。夜半聞夫婦哭聲﹐問故。曰「吾子不肖鬻此屋﹐明日當徙去﹐不禁悲傷耳。」文祥曰「吾爲汝謀﹐勿戚也。」旦視其處﹐乃一荒冢﹐大驚。日午﹐果見衣袍者﹐持畚鐘至﹐詰之曰「貧甚﹐將遷祖墓﹐鬻地以度活耳。」文祥傾囊與之﹐不告姓名而去。後數夜﹐夢前夫婦。拜曰「厚恩莫報﹐今獲二鳳雛相謝。」後果生二子﹐先後登第。﹝《臣鑑錄》﹞

莆田林觀字用賓﹐常遇異人﹐指一佳地曰「葬之﹐公卿盛於麻粟﹐慮君之福徳﹐未足以當此﹐柰何﹖」公曰「吾徳則薄﹐吾福則淺﹐但得此地而與宗族共之﹐豈無一二足當之者﹖」異人嘆曰「卽此一念﹐福徳固甚厚矣。」遂指穴授之﹐公取族二十四骸﹐與其親偕葬焉。後生子元美﹐登進士﹐孫潮﹐曾孫廷棉﹑廷機﹐元孫廉﹐皆官至尙書﹐公累贈光祿大夫。﹝《畜徳後編》﹞

宗諫議弘暹字晉甫﹐嘉興縣人﹐未第時﹐有爲形家言者﹐語宗曰「公所以不卽與計吏偕者﹐誠以公家墓相不吉爾。」宗然之﹐遂與覓地之可以葬其親者﹐至其宅東﹐有水勢環抱。宗忽於田中拾一古銅印視之﹐文曰「諫議之章。」宗大喜﹐祕之﹐語形家者曰「若此地可葬乎﹖」形家者曰「此當ヘ富貴﹐𨿽華要﹐尙不得金紫﹐而宗氏亦於此斬矣。」宗不然之﹐竟於得印處葬其親焉。未幾﹐戊午壬戌﹐聯捷﹐授丰城令﹐以循良第一徵入。宗以爲瑣闈掌肱間物﹐而亦有爲地者﹔忽有中之者﹐卒得小司馬﹐自謂印章虛耶﹖何以登第﹖實耶﹖今已失諫議矣。又未幾﹐新鄭公當國﹐以宗魁岸有識﹐攺兵科給事中﹐歷禮科都給事﹐旋卒於家﹐竟無嗣。﹝《耳談》﹞

新都殷司徒家﹐掘池得古冢﹐冢磚長五寸許﹐皆有字云「歙東蕭司馬碧葬。」而不知碧葬之義﹐以問汪伯玉司馬。伯玉考之﹐凡死忠不得屍者﹐得血以葬﹐曰碧葬﹐豈碧花萇宏之血義耶﹖﹝同上﹞

李公本寧父力農﹐嘗供田主役使。一日代其開葬地於山﹐忽倦寐﹐神來斥之曰「此新車娘子葬所也﹐何人大膽﹐遽開此穴﹖」覺而視之﹐穴中水溢矣。田主嫌其地有水﹐棄之。後半載﹐本寧生。莊戶生子﹐例攜灑蛋奉田主﹐求其取名。是年寧父造一新水車﹐田主曰「卽取名新車兒。」未數月﹐產婦病﹐竟死﹐偶憶前夢﹐問田主求所開地﹐田主曰「爾尙有子﹐何可葬水中﹖」曰「我貧家﹐得省開穴力足矣。」田主遂立券與之。比葬﹐水已幹﹐本寧登甲科﹐官顯﹐父尙健養。﹝《嘯虹筆記》﹞

袁了凡好談地理﹐曾訪至光福﹐問一村農曰「頗聞此地有佳穴否﹖」對曰「小人生長於斯三十年矣﹐但見戴紗帽者來尋地﹐不見戴紗帽者來上墳。」袁恍然而去。﹝《珊瑚网》﹞

南充某村﹐掘地得古隧﹐題云「姚氏之門﹐爲棺幾萬幾千幾百﹐皆瓦棺﹐長僅尺。」棺內皆男女枯骸﹐實符其數﹐不知何物﹐仍瘞覆之。李本寧太史觀察關中﹐時實見其事﹐而朱秉器中丞已紀載之﹐則在川中者也。﹝《耳談》﹞

湖州西門外十里﹐烏程嚴尙書祖墓也﹐最髙處﹐有娘娘廟。廟前野人父子鋤地﹐至檐石下﹐然有聲﹐若中空者。因結所親﹐窮其境﹐中空若方室﹐有棺懸馬。棺前幾筵鑪釒並盆盎之類﹐皆是金銀﹐恣取以出。數人暴富﹐語漸泄﹐因集眾至十六人﹐再入。棺髙四尺﹐長丈餘﹐闊半之。鋸截其一角﹐奇香噴鼻﹐乃加大斧﹔內忽作聲曰「無傷我﹐我修已成﹐將出人世間矣。若所有﹐任爾取也。」眾從隙鬩窺之﹐見好女子披霞錦﹐冠九旒﹐儼如王后﹐端坐金椅。益異之﹐棺開﹐女以纖手揮眾﹐指甲長尺許﹐或以斧傷其肩﹐無血而肉香。遂什棺中珍玩金玉充初﹐眾盡飽所欲出。時萬曆戊子﹐守沈公孟化﹑令袁公光宇微聞之﹐往迹其地﹐猶見屍﹐以迎風臭矣。卽令掩覆﹐逮眾至﹐皆吐實如前語﹔而逮時懼以所取爲贓﹐爭棄水中。有工字硯﹐今屬袁令。瑪瑙簪長五六寸﹐爲女綰髮者﹐今屬某孝廉轉售。今禦史大夫沈公棺內懸銀牌﹐牌稱此沈休文約女﹐聘梁昭明太子﹐未婚殞命﹐以王妃禮葬﹔而休文無子﹐獨此女才貌絕世﹐甚憐之﹗故厚葬﹐傾休文之產﹐文卽昭明撰。始嚴氏猶爭﹐謂其先墓﹐見牌遂慚阻﹐掘者諸人﹐亦皆以罪死病亡無存者。﹝《耳談》﹞

李東陽父名淳金吾衛軍﹐微時爲渡度日﹐嘗見一婦人﹐早渡午歸﹐迨晚復渡﹐如此者幾月。李一日詰其故﹐婦曰「有夫系獄﹐日往給其飲食﹐又復歸膳翁姑耳。」李聞其言﹐甚憫之﹐遂卻其直﹐早晚任其渡。他日一叟見告曰「聞汝素有善念﹐必獲善報﹔汝有親骨未埋﹐吾當爲擇吉地瘞之﹐後當有發。」因與擇一山﹐指曰「有白狐臥處﹐卽佳壤也﹐汝可潛舁親骨埋其中。」李一夕往彼﹐果見白狐熟眠不起。李恐天明人知﹐因折樹枝有聲﹐狐驚﹐聳身三立而去﹐遂卽其穴葬之。明日叟來詢葬事﹐李告以故。叟曰「侯狐自起﹐乃爲妙耳。今驚去﹐當中衰﹐汝子當不失三公。」後西涯果大貴﹐子兆先早卒﹐年未三十﹐公竟無嗣。﹝《堯山堂外紀》﹞

柴墟儲文懿公爲吏部侍郎﹐終於南都﹐子灝扶柩歸海陵之第﹐塗攢於墓捨一年矣。啟而葬﹐棺上變生黝墨如鐵﹐成繪畫文﹐具畫家鱗皴烘染之法。前則奇石枯松﹐旁出二筱﹐莖葉咸。左則梅株夭矯﹐稍綴數花。其杪右如左﹐而樹差短﹐全無花。古雅蕭散﹐非俗工所能爲﹐後有文隱隱未就﹐殆有鬼神爲之者。家人驚愕﹐走聞州大夫﹐駕馳來視﹐削而究之﹐深入木理。﹝《湧幢小品》﹞

周櫟園侍郎葬母﹐棺上亦生異紋﹐陳檢討其年爲作瑞木賦。

曹某者﹐鑿靛池於海門城東黃泥口﹐忽得古冢﹐題石曰「駱賓王之墓。」啟棺見一人﹐衣冠如新﹐頃卽滅。曹驚訝﹐隨封以土﹐取其石而歸。籍籍聞諸人﹐有覺之者﹐曹懼﹐碎其石。﹝同上﹞

舒梓溪微時﹐館海昏界一湖泊人家﹐二年許。適其子爲羣盜所誣﹐罄家產求脫﹐尙不給﹐賣其妻。舒方歲暮解館﹐卽辭修儀﹐並他生所致者﹐盡與之﹐得免於難。舒旣貧甚﹐內子不舉火者二日﹐須館金甚切。舒歸喜甚﹐而無所給炊以進﹐舒益愧﹐憂見於色。內子慰勞之﹐扣得主人鬻妻故﹐卽問鬻值幾何﹐何不卽捐館金與之﹐使其夫婦如初﹖舒揖云「業已與之﹐今無以食貧﹐不敢與汝言也。」於是兩相稱快﹐了不知朝夕乏生計也。內子持筐出屋﹐傍澗中漉蝦子少許﹐歸復持瓶向鄰家借酒﹐與先生酌。時已夜﹐見一蝦子甚大﹐出其兩足﹐夾盂外﹐因偶出聲曰「蝦子腳兒喬。」鬼卽於門外續曰「狀元定此宵﹐銀環金鎖鎖﹐簾捲玉鉤鉤。」夫婦錯愕。明日雪甚﹐出貸親知﹐僅足支數日。有形家者憐其匱乏﹐問舒有先人未葬否﹖曰「正急此。」乃指其近郊某所曰「此中有大地﹐尙無主﹐余周視數載矣。爲美女梳妝形﹐前有銀環金鎖﹐珠簾玉鉤﹐莫若乘急爲君家卜之。」乃爲檢其年月﹐又只在次日最利。舒暗喜與鬼語合﹐而謝以匱不能舉棺﹔及封窆﹐術竟爲畫策﹐且出橐金資其事﹐而乘夜葬之﹐四鄰無知者。不數年﹐舒廷試第一﹐彼形家者﹐終無所蹤迹。﹝同上﹞

劉太保秉忠祖康懿公﹐弟秉恕墓﹐俱在邢臺縣治西南先賢村。嘉靖年間﹐爲盜所發﹐內有石刻云「盜者李淮。」事聞於府﹐捕得治罪﹔劉兄弟精數學﹐故前知如此。﹝同上﹞

四川南充縣署有譙周墓﹐自晉以來﹐無敢動者。嘉靖中﹐太守袁光翰徙之。爾後縣中頻見緋衣貴人出入﹐縣尹至者輒不利﹐往往遷他所避之。南城吳鑑以進士任縣令﹐獨不避﹐下車之日﹐妻張暴卒。未幾﹐母張又爲侄所殺﹐疑是其子﹐笞而斃之﹐遂被劾去。﹝同上﹞

興化縣南法華廢寺西﹐有鐵棺焉﹐長九尺二寸﹐前廣後狹。相傳宋建炎間薛慶常遣其徒撼之﹐中有物相觸﹐作鏗然聲﹔以鐵椎擊﹐百不損﹐鼓之﹐不液﹐乃止。﹝同上﹞

鄞有猾盜詹揀屍者﹐善發古墓﹐事覺系獄﹐以玉碗三﹐黃金數錠﹐賂邑紳包澤求解。包曰「此爲盜物無疑﹐當不待教而誅者。」亟言於當道﹐之法﹐其禍少息。包有剛介聲﹐歷宦稱閻羅包老云。﹝同上﹞

休寧汪季閣偶觸傷足大指拇﹐痛苦十餘年﹐百藥不效。後移其父柩營葬﹐棺久厝淺土﹐底已壞爛﹐見一足指在棺外。乃易新棺﹐納指於內﹐以綿裹束。葬甫半月﹐而季閣之足指﹐不治自愈。﹝《訁刃庵偶筆》﹞

康熙辛酉﹐都城西安門內﹐有內監治宅掘地﹐誤發古墓﹐中有瓦壚一﹐瓦罌一﹐墓石二方﹐廣各一尺二寸。一刻卞氏墓志四字﹐環列十二辰相﹐皆獸首人身。一刻志銘﹐題曰《大唐故濮陽卞氏墓志銘》。文曰「貞元中五年﹐歲次己卯﹐七月癸卯朔﹐夫人寢疾﹐卒於幽州薊縣薊北方。以其年權窆於幽州幽都東北五里禮賢鄕之平原。」﹝《識小錄》﹞

思陵在昌平州鹿馬山南﹐距西山口一里。先是崇禎壬午﹐田貴妃薨﹐卜地於此。營建未畢﹐都城失守﹐賊舁帝後梓宮至州署﹐吏目趙一桂同士民率錢葬之田妃墓內。其門外之右﹐爲司禮太監王承恩墓﹐以從死附葬焉。﹝顧炎武《昌平山水記》﹞

順天府昌平州署吏目趙一桂爲開壙捐葬崇禎先帝及周皇后﹐共歸田妃寢陵事﹐恭照明陵坐當昌平州天壽山。卑職於崇禎十七年正月﹐署州捕﹐遭際都城陷故主縊崩。至三月二十五日順天府僞官李紙票爲開壙事﹐仰昌平州官吏﹐卽動官銀﹐雇夫速開田妃壙﹐安葬崇禎先帝及周皇后梓宮。四月初三日發引﹐初四日下葬﹐毋違時刻。彼時州庫如洗﹐監葬官禮部主事許作梅因葬主限迫﹐亦再三躊躇。卑職與好義之士孫繁社白紳劉汝朴王政行等十人﹐共捐錢三百四十千﹐雇大啟閉。其壙中隧道﹐長十三丈五尺﹐闊一丈﹐深三丈五尺。督修四晝夜﹐至初四日寅時﹐始見壙宮石門。用拐釘鑰匙﹐推開頭層石門﹐入內﹐香殿三間﹐陳設祭器﹐中有石香案兩邊列五色絀緞﹐侍從宮人生前所用器物衣服﹐俱盛大紅箱內﹐中懸萬年燈二盞。殿之東間﹐石寢牀一座﹐鋪設裁絨氈﹐上疊被褥龍枕等物。又開二層石門﹐入內通長大殿九間﹐石牀長如前式﹐髙一尺五寸﹐闊一丈。田妃棺槨﹐卽居其上。初四日申時後﹐故主靈到﹐卽停於祭棚內﹐陳設豬羊金銀紙札祭品﹐同眾舉哀祭奠下葬。卑職親領夫役入壙宮內﹐將田妃移於石牀之右﹐次將周後安於石牀之左﹐後請崇禎先帝之棺﹐居於正中。田妃葬於無事之時﹐棺槨俱備﹐監葬官見故主有棺無槨﹐遂將田妃之槨移而用之三棺之前﹐各設香案祭器畢。卑職親手將萬年燈點起﹐遂將二座石門關閉﹐當時掩土地平﹐尙未立冢。初六日率捐葬鄕耆等祭奠﹐號泣震天﹐逾時方止。復傳附近西山口撥夫百名﹐各備掀掘筐擔﹐舁土築完。卑職同生員孫繁祉亦捐金五兩﹐買磚修築﹐周圍墻髙五尺有餘。幸大淸朝定鼎﹐特遣工部復將崇禎先帝陵寢﹐修建香殿三間﹐羣墻一周。使大明故主﹐不致沈淪於荒郊﹐君後升遐﹐猶享血食於後世﹐𨿽三代開國﹐不逾是也。地官例書某帝之陵﹐合以石板﹐奉安梓宮之前。時倉卒不及礱石﹐以磚代之﹐朱書大明崇禎皇帝之陵﹐鈐之以鐵﹐乃仁和龔佳育所書。陵前饗奠祭器俱備﹐香案玉器全設﹐神牌三﹐石靑地﹐雕龍邊﹐以金泥之﹐上題思陵周後田妃謚﹐石牌題莊烈湣皇帝之陵。甲申四月﹐密雲副將張率兵至昌平城下﹐射血書於城中。於是生員孫繁祉同鄕官王延授﹐舉人楊春茂等倡義殺賊﹐縛賊渠李道春周祥同赴長陵祭奠磔之。又以僞官劉愷澤等四人﹐獻俘於崇禎皇帝之陵﹐亦磔之﹐具文哭奠焉。﹝譚吉璁《肅松錄》﹞

●卷六。焚麈寄寄園主人曰「終日淸談﹐而於事一無所濟﹐博弈不如矣。玉麈髙揮﹐不如付之一炬﹐大快也。若夫一言之警﹐終身攺行﹐追談近事﹐默奉典型。侈口科名﹐使子弟益知勤學﹐旁涉壽考﹐使後生咸念養生。屬對果忙﹐則助拜表作賦之用﹐巾幗亦及﹐足慚須眉男子之顏。要皆有益之言﹐不當而淸談﹐槪棄之也﹐寄焚麈。」

◎座箴諄諄終日﹐而漠然無與身心﹔𨿽正襟莊色﹐亦僅僅與謔浪等談。言微中可以名座﹐可以名心﹐可以資學﹐必首錄之以當書紳。

遇美色於密室﹐逢千金於曠野﹐臨大敵於猝然﹐聞仇人於垂斃﹐好一塊試金石。﹝《萊根譚》﹞

人能捐百萬錢嫁女﹐而不肯捐十萬錢教子﹔寧盡一生之力求利﹐不肯輕半生之功讀書﹔寧竭財貨以媚權貴﹐不肯捨些微以濟貧乏﹗總未反而思耳。﹝《座右編》﹞

一手詰盜﹐一手竊盜贓﹐故前盜死而後盜生。一面懲姦﹐一面窺姦婦﹐故此姦伏而彼姦犯。﹝《歸有園塵談》﹞

眼者身之鏡﹐耳者體之牖﹐視多則鏡昏﹐聽眾則牖閉。面者神之庭﹐發者腦之華﹐心悲則面憔﹐腦減則發素。精者體之神﹐明者身之寶﹐勞多則精散﹐營極則明消﹕此可作衛生經。﹝《說儲》﹞

少飲酒﹐多飠粥﹐多茹菜。少食肉﹐少開口﹐多閉目﹐多梳頭。少洗浴﹐少羣居﹐多獨宿﹐多收書。少積玉少取名﹐多忍辱﹐多行善。小幹祿﹐便宜勿再往﹐好事不如無。﹝《巖棲幽事》﹞

招師教子弟﹐正望其成人。每見富貴者席寵姬辦首飾﹐則甚易﹔隆厚幣﹐延名師﹐則甚難。蘭房用度﹐必是周致﹐書院缺典﹐之不問﹐宜乎碩師去而庸師來﹐庸師固棲身之謀﹐一年復畱一年﹐子弟乏開導之益﹐一日昏純一日。﹝《珊瑚网》﹞

近俗尙信二教﹐匹夫愚婦﹐每月素齋求福﹔甚有無爲之教﹐其說更不足污啄。夫聖人齋心戒事﹐致敬神明﹐蓋尊神以師心也。安有不修人徳﹐而徒淨口腹以祈福﹐所謂來生現果之報﹐信有準哉﹖﹝《靜齋談》﹞

士大夫家少年子弟﹐不宜使讀世說﹐未得其雋永﹐先習其簡傲。﹝《韓山子》﹞

妻𨿽賢﹐不可使與外事﹐僕𨿽能﹐不可使於內事。﹝同上﹞

呂叔簡刑戒一曰五不打﹕老不打﹐幼不打﹐病不打﹐衣食不繼不打﹐人打我不打。二曰八莫輕打﹕宗室莫輕打﹐官莫輕打﹐生員莫輕打﹐上司差人莫輕打﹐婦人莫輕打﹐童生莫輕打﹐舊族名門子弟莫輕打﹐援例等項生員莫輕打。三曰五勿就打﹕人急勿就打﹐人忿勿就打﹐人醉勿就打﹐人隨行遠路勿就打﹐人跑來喘息未定勿就打。四曰五且緩打﹕我怒且緩打﹐我醉且緩打﹐我病且緩打﹐我見不眞且緩打﹐我不能處分且緩打。五曰三莫又打﹕已拶莫又打﹐已夾莫又打﹐要枷莫又打。六曰三憐不打﹕盛寒炎暑憐不打﹐佳節令辰憐不打﹐人方傷心憐不打。七曰三應打不打﹕尊長應打﹐爲與卑幼訟不打﹔百姓應打﹐爲與衙門人訟不打﹔工役鋪行應打﹐然修私衙及買辦自用物不打。八曰三禁打﹕禁重杖打﹐禁從下打﹐禁佐貳非刑打。九曰五禁甚於打﹕小事用夾棍甚於打﹐夜間用刑甚於打﹐決責不如法甚於打﹐濫禁淹禁甚於打﹐重罰甚於打。﹝《存心錄》﹞

後生不讀書﹐而老者讀書﹐胥吏幹人子孫應科舉而宦門不習舉業。貧者妄用﹐而富者節儉﹐藿食者憂慮﹐而肉食者泰然。僧道食葷﹐而俗人好善茹素。富貴家女爲新婦遵禮法﹐甘枯淡﹐貧賤家女爲新婦﹐反不識好惡。﹝《客中間集》﹞

蘇子瞻作殺雞之疏﹐非吾儒之仁﹐張乖雁轉到羊之經﹐乃異端之義。﹝《玉笑零音》﹞

未得獸者惟恐其創之小也﹐已得之﹐惟恐傷肉之多也﹐人情乎﹖君子曰「凡關於得失者類然。」居彼人之所﹐則欲其許我也﹕今爲我妻﹐則欲其詈人也﹐人情乎﹖君子曰「凡涉於彼我者類然。」﹝《說儲》﹞

鄕有仕而歸裏﹐饋者迓者﹐往來觀者﹐闐路駢陌﹔旣而族姻交賀﹐卽讎者亦茹恥愧謝。獨鄰居一室﹐扃鎖遠引﹐若避寇然﹐怪問之﹐愀然曰「所貴錦旋者﹐謂其得時行道﹐庇吾鄕裏。今或竊一名﹐得一官﹐卽起朝富暮貴之想。名愈髙﹐官愈穹﹐而用心愈謬﹐武斷者有矣﹐庇姦慝持州縣者有矣﹐是榮一人﹐增一害也。其居日以廣﹐鄰居日以蹙﹐吾入山避之不暇﹐何以賀爲﹖」﹝《韓山子》﹞

文成公與人書﹐後生美質﹐須令晦養深厚﹐天道不翕聚﹐則不能發散﹐花之千葉者無實﹐爲其英華太露耳。﹝《昨非》﹞

林退齋先生臨終﹐子孫跪膝前請曰「大人何以訓兒輩﹖」先生曰「無他言﹐若等只要喫虧﹔從古英雄只爲不能喫虧﹐害了多少事。」﹝同上﹞

徳興邑廨﹐有石刻二詩云「仕宦之身﹐天涯海畔﹐商賈之身﹐南州北縣。不如田舍﹐長時見面﹐門無官府﹐身體彊健。麻麥徧地﹐豬羊滿園﹐不知金貴﹐惟聞粟賤。夏絹新衣﹐秋米白飯﹐田事旣了﹐官稅早辦。安穩眠稅﹐直千直萬﹐我田我地﹐我桑我梓。只知一村﹐不知千里﹐有饑有糧﹐我渴有水。百里之官﹐操人生死﹐孤兒寡婦﹐一張白紙。入著縣門﹐冤者得理。上官不嗔﹐民卽歡欣。上官不富﹐民免辛苦﹐生我父母﹐養我明府。苗嫁萋萋﹐曷東曷西﹖父母之鄕﹐天子馬蹄。」﹝《金石殘編》﹞

常將十年後眼睛﹐預評今日自家文字﹐便不敢艸艸作文。常將百年後公論﹐預勘今日自家操修﹐便不敢艸艸幹事。人只道人心難料﹐不知自心更難料﹐假如乏錢時﹐自思得了百錢千錢﹐僅彀足矣﹔及至得錢後﹐再添了千貫萬貫﹐還更不彀﹐以此知自心難料。人只道人心不平﹐不知自心更不平﹐假如失意時受了人一拳一棍﹐幾恨死矣﹔及至得意後﹐打了人百拳百棍﹐反更稱佳﹐以此知自心不平。﹝《道犭旬編》﹞

松封五大夫﹝始皇﹞﹐柏封五品大夫﹝武后﹞﹐石封盤固侯﹝宣和五年﹞。鶴乘軒﹝衛懿公﹞﹐蝦蟆得廩﹝晉惠帝﹞﹐雞鷹食縣斡﹐犬馬乃有赤彪﹐儀同逍遙郡君﹐淩宵郡君之封號﹝並北齊幼主﹞。夫木石鳥獸﹐皆可以得爵祿﹐然則爵祿何足以榮士人﹖﹝《說儲》﹞

楊石齋當國日﹐一弟爲京卿﹐二弟爲方面﹐諸子姓布列中外甚眾。子愼復舉進士第一人﹐賀者畢至。公顰蹙曰「君知爲傀儡者乎﹖方奏伎時﹐次第陳舉﹐至曲終必盡出之場﹐此亦吾曲﹐終時已﹐何賀爲﹖」亡何﹐公以議禮不合去。愼謫戍滇南﹐而僉事恂以殺人抵大辟﹐家聲頓衰。﹝《玉堂叢語》﹞

富貴壽考﹐人情愈得愈無厭心。閩中林太守春澤壽一百四歲﹐當九十九年﹐里人拜節祝曰「願公百齡。」公怫然怒且笑曰「不曾要君養我﹐柰何限我壽耶﹖」姑蘇韓學士敬堂未第時﹐人有夢其官侍郎者﹐公喜甚。已而登第入館﹐其人時來說前夢﹐率皆喜﹔及轉禮侍予告﹐而說前夢者又至﹐公乃愴然有憂色。﹝《座右編》﹞

三姑者﹐尼姑道姑卦姑也。六婆者﹐牙婆媒婆師婆虔婆藥婆穩婆也。今則又有瞎婆﹐蓋與三刑六害同也。人家有一如此﹐而不致姦盜者幾希矣﹗若能謹而遠之﹐如避蛇蠍﹐庶乎淨宅之法。﹝《座右編》﹞

汪少宰《閒齋語》曰「人家富貴如牡丹花﹐今春開盛﹐要當培植﹐爲來春膏液﹐恐爲凋謝之漸﹐柰何不加滋灌而自戕之斤斧乎﹖魏紫姚黃﹐忽然糞吐﹐誰之過歟﹖」﹝《格言》﹞

泰和羅文莊公兄弟叔侄﹐先後相繼﹐咸登髙第。公由冢宰歸家養﹐庭訊甚嚴﹐仲子謁選﹐乞書帖當路﹐圖仕南方﹐以便省問。公曰「數字不足惜﹐惜認義命二字欠確耳。平生訊汝謂何﹐而有是言﹖」竟不與書。﹝《座右編》﹞

康熙辛酉﹐予山西本房馮云肅典試江南時﹐余督榷揚關﹐遺要於路﹐諭之曰「子第力拔眞才﹐予家子侄五人﹐應科舉者﹐槪不令入闈﹐勿縈心曲也。」馮子喜甚﹐對天拜祝而南行。

詞訟到官﹐類是增撰﹐被毆曰殺﹐爭財曰劫﹐入家謂行竊﹐侵界謂發屍。一人訴詞必牽引其父兄子弟﹐甚至無涉之家﹐偶有宿憾﹐亦輒扯入。意謂未辯是非﹐且是追呼一擾﹐耗其錢物﹐辱其婦女﹐以泄憤耳。不知公門一入﹐吏卒禁呵﹐笞撲交錯﹐已不勝魂消气沮。遂有畏懼刑系﹐覬欲早出﹐而妄自誣伏者。有吏務速了﹐彊加拷訊﹐逼令招認者。有長官自恃己見﹐妄行臆度﹐吏輩承順旨意﹐不容不以爲然者。嗚呼﹗一人坐獄﹐闔戶啼號﹐一罪爰成﹐妻孥典鬻﹐爰書數語﹐其得潦艸從事乎﹖﹝《昨非庵集》﹞

娶婦必徳門﹐不必富貴﹐嫁女僅可給衣奩﹐不必過丰。疾必迎醫﹐勿事禱禳。喪祭必依禮﹐勿用僧道。故舊不可忽遺。勢要不可趨附。﹝《座右編》﹞

一畏天道。二遵王法。三行善不使人知。四學喫虧。五輕財讓產好施。六甘淡薄。七不恃權勢﹐妄自尊大。八不交豪俠客﹐不狎優伎﹐不寵健僕。九不尙才華技藝工巧。十不殺生。十一不妄語自欺。十二學黃老守雌。﹝《古隱方》﹞

善焚香讀書一也。有剛有柔二也。慕善近君子三也。安分知命四也。不近小人五也。委曲行陰徳方便事六也。能治家七也。不厭人乞貸八也。攺過九也。不逐淫貪殺十也。聞事不驚張十一也。與人期不失信十二也。不攺行易操十三也。夜臥不便睡著馬上去不回頭十四也。無作好作惡十五也。不譚亂十六也。不談閨閫事十七也。作事周匝十八也。不忘人恩十九也。有大量二十也。揚善掩惡二十一也。急難中濟人﹐寬慰人二十二也。不助彊欺弱二十三也。不忘故舊二十四也。爲事與眾用之二十五也。知人詐僞含容之二十六也。得人物每事慚愧二十七也。語有序二十八也。當人語次不先起二十九也。喜言善事三十也。不嫌惡衣食三十一也。不面許人三十二也。省約惜福三十三也。知人饑渴勞苦三十四也。不念舊惡三十五也。常思退步三十六也。﹝《客中閒集》﹞

從恣忄舀淫﹐不自珍重。窘若拘日﹐無瀟灑之趣。怨天尢人﹐廣生煩惱。今日預愁明日﹐一年常計百年。室人噪刮﹐耳目盡荊棘。聽信師巫禱賽﹐行殺戮以重業緣。寢興不適﹐飲食無度。諱疾忌醫﹐使虛實寒熱妄投。多服湯藥﹐蕩滌脾胃﹐元气漸耗。以死爲苦﹐與六親眷屬常生難割難捨之想。﹝《不治十病》﹞

百姓宜安﹐刑罰宜省﹐稅斂宜薄﹐冤抑宜察﹐追呼宜簡﹐判決宜審﹐用度宜節﹐興作宜謹﹐燕會宜戒殺﹐思患宜預防。﹝《居官十宜》﹞

卯辰飲酒。未晚巾脫。近午梳櫛。向三光及西北方溲溺。信口穢罵。喜聞僕輩傳說人家陰事及衙門新聞。箕踞橫股﹐倚跛而坐。當食發嘆﹐見客不常揖。聚談淫褻﹐及食口舞劇。詆毀人文行以佐談鋒﹐妄想不可爲不可行之事。﹝《十二簡》﹞

教子九則﹕曰勤學﹐曰擇交﹐曰戒多言﹐曰習應對﹐曰知禮義廉恥﹐曰進退威儀﹐曰不事嬉遊﹐曰有守﹐曰遇事有知識。

教女九則﹕曰習女工﹐曰議酒食﹐曰學習學算﹐曰小心軟語﹐曰閨房貞潔。曰不唱詞曲﹐曰聞事不傳﹐曰善事尊長﹐曰戒懶。﹝《珊瑚网》﹞

不可不戒者十﹕偸婦人﹐好賭﹐縱酒﹐交匪類﹐刀筆﹐打紙牌馬弔﹐傳是非﹐凡契墨輕易著押﹐有事信口答人問﹐足恭。﹝《雜纂補》﹞

不可不效者七﹕結交有智人﹐密事不語婦人﹐酒後不多語﹐勿聽妻言疏兄弟﹐博古知今﹐不妄信奴僕﹐入境問風俗。﹝同上﹞

重富輕貧﹐焉可托妻寄子﹖敬老慈幼﹐必然裕後光前。開口說輕生﹐臨大節決然規避。逢人稱知己﹐卽深交究竟平常。樂處生愁﹐一生辛苦。怒時反笑﹐至老姦邪。舉止不失其常﹐非貴亦須大富﹐壽可知矣。喜怒不形於色﹐名成還立大功﹐姦亦有之。﹝《心想摘要》﹞

◎勝國遺聞國有簡編矣﹐何遺乎爾﹖曰事瑣魯﹐未必悉紀董狐也﹐父老之街談﹐豈盡同《湘山野錄》﹖隨采所聞﹐亦以佐得失之林。

洪武始與諸儒臣議修玉牒﹐祖朱文公﹐一日見徽州有姓朱者爲典史﹐問果文公後乎﹖其人對﹕非也。於是頓悟﹐竟卻眾議。﹝《稗史》﹞

自敍世徳碑曰「本宗出自金陵之句容﹐地名朱巷﹐在通徳鄕﹐世服農桑。五世祖仲八公﹐娶陳氏﹐生男三人﹐長六二公﹐次十二公。其季百六公﹐是爲髙祖考﹐娶胡氏﹐生二子﹐長四五公﹐次卽曾祖考。四九公娶侯氏﹐生子曰初一公﹐初二公﹐初五公﹐初十公﹐凡四人。初一公配王氏﹐是爲祖考妣﹐有子二人﹐長五一公。次卽先考諱世珍﹐元初籍淘金戶﹐金非土產﹐市於他方。以先祖初一公困於役﹐遂棄田廬﹐攜二子遷泗州盱眙縣。先伯等五一公十有二歲﹐先考才八歲﹐先祖營家泗州﹐置田治產。及卒﹐家日消﹐由是五一公遷濠州鐘離縣﹐其後因至鐘離居。先伯考性淳良﹐鄕裏稱善人。先伯娶劉氏﹐生子四人﹐重一公﹐重二公﹐重三公生盱眙﹐重五公生鐘離。先考君娶徐氏泗州人﹐長重四公生盱眙﹐次重六公重七公生五河﹐某其季也﹐生遷鐘離。後戊辰年先伯考有孫六人﹐兵興以來﹐相繼寢沒。先兄重四公有子曰文正﹐今爲大都督﹐重六重七俱缺嗣。曩者父母因某自幼多病﹐捨入皇覺寺中。甲申父母長兄俱喪﹐次兄守業﹐又次兄出贅劉氏﹐某托迹緇流。至正二十四年﹐天下大亂﹐諸兄皆亡﹐淮兵大起﹐掠入行伍。乃招集義旅﹐兵力漸眾﹐因取滁和。龍鳳三年﹐帥師渡江﹐駐兵太平。爲念先考君嘗言世爲朱巷人﹐宗族俱有﹐平日每有鄕土之念﹐卽訪求故鄕宗族之所﹐遂調兵取句容。明年克金陵﹐而朱巷距城四十里﹐舉族父兄昆弟四十餘人至﹐始得與之敍長幼之禮﹐行親睦之道。但朱氏世次﹐自仲八公之上﹐不可復考。今自仲八公髙曾而下﹐皆起家江左﹐歷世墓在朱巷﹐惟先祖葬泗州﹐先考葬鐘離。」﹝《剪勝野聞》﹞

天下貢賦﹐惟長安縣貢土﹐萬年縣貢水。﹝《客中閒集》﹞

洪武年﹐擇解額內雋異者﹐俾肄業翰林院中﹐張惟等凡十有七人﹐實與撰。正月甲寅命題賦詩﹐詩成稱旨﹐惟等皆擢翰林國史院編修﹐以贊善大夫宋濂﹐太子正字桂彥良分教之。上謂曰「昔許魯齋諸生﹐多爲宰輔﹐卿其勉之﹗」聽政之暇﹐輒幸堂中﹐取其文親評優劣﹐命光祿日給酒饌。每食﹐皇太子親王疊爲之主﹐惟等侍食左右﹐冬夏賜衣及弓矢鞍馬﹐恩禮甚厚。﹝《玉堂叢語》﹞

太祖召錢唐講虞書﹐陛立而講﹐或糾唐艸野﹐不知君臣禮。唐正色曰「以古聖王之言﹐陳於陛下﹐不跪不爲倨。」﹝同上﹞

髙皇微時過剩柴村﹐已經二日不食矣。行漸伶仃﹐至一所﹐乃人家故園﹐垣缺樹凋﹐是兵火所戕者。上悲嘆之﹐緩步周視﹐東北隅有一樹﹐霜柿正熟﹔上取食之﹐食十枚便飽﹐又惆帳久之而去。乙未夏﹐上拔采石﹐取太平﹐道經於此﹐樹猶在﹔上指樹﹐以前事語左右﹐因下馬加之赤袍曰「封爾爲淩霜侯。」﹝《在田錄》﹞

劉伯溫見西湖五色雲起﹐知爲天子气﹐應在東南﹐微服以卦命風鑑﹐遊江湖間密訪之。先至會稽王冕家﹐與之閒行竹林中﹐潛令人放炮﹐冕聞響而驚﹐嘆曰「膽怯。」往海昌賈銘家﹐時新建廳堂淸潔﹐唾污之﹔銘出見﹐令拭去﹐嘆曰「量小。」遂往臨淮﹐見人人皆英雄﹐屠販者气宇亦異﹐買肉討饒﹐卽大砟一塊與之﹐算多王侯命﹐嘆曰「天子必在此也﹐不然﹐何從龍者之眾耶﹖」晚得聖祖﹐遂深結納之﹐許定大計。﹝《龍興慈記》﹞

太祖始造鈔不就﹐一夕夢神告當用秀才心肝爲之﹐寤思之不得。髙後曰「士子苦心文業﹐其文課卽心肝也。」太祖曰「善。」因命太學積課簿﹐搗而爲之﹐果成。﹝《初政錄》﹞

太祖初下建康﹐聞土人秦原之周良卿丘某三人﹐素有徳行﹐以禮延請﹐詢以政事﹐號曰三老﹐敬之甚厚。不久﹐以原之爲南臺侍禦史﹐卽薦陳遇中行於太祖﹐遂三顧聘之﹐爲帷幄師臣。﹝《應庵隨錄》﹞

洪武十八年二月﹐中山武寧王薨。太祖輟朝﹐愴然不樂﹐謂羣臣曰「朕起自徒步﹐大將軍爲朕股肱心膂﹐戮力行陣﹐東徵西討﹐削平羣醜﹐克濟大勛﹐今邊方未殄﹐朕方倚任爲萬里長城﹐而太陰屢犯上將﹐不意遽隕其命﹐天何奪吾大將軍之速﹖朕夜來竟夕不寐﹐欷流涕﹐思盡心國家爲社稷之重﹐安得復有斯人﹖乃欲有以報之﹐無所用其情耳。但著其勛烈﹐宣於金石﹐永垂不朽﹐使後世知斯人爲國之元勛也。」遂親制碑文﹐樹之於墓。而世乃傳太祖慘刻甚﹐中山疽發背﹐命內官賜之熟鵝。中山知疽食鵝必死﹐遣醫生速去﹐從容食鵝﹐果薨。比太祖欲殺醫爲解﹐已遠遁矣。﹝《萬靑閣偶談》﹞

孫丹陽炎字伯融﹐長六尺餘﹐面黑如鐵﹐一足偏跛﹐長於歌詩。至正中﹐天臺丁復﹐同郡夏煜﹐皆以詩名﹐日夜相切靡刂﹐下筆快掃﹐百紙可立盡。常與煜對習賦詩﹐務出奇相勝﹐每得一雋語﹐撲案大呼﹐嘩聲撼四鄰。在處時以上命召致劉誠意﹐劉堅不肯出﹐以寶劍遺伯融。伯融作詩以爲劉當獻天子﹐人臣不敢私﹐封還之﹔劉無以答﹐乃逡巡就見﹐今其詩具集中。寶劍光耿耿﹐佩之可以當一龍﹐只是山陰太古雪﹐爲誰結此靑芙蓉﹖明珠爲寶錦爲帶﹐三尺枯蛟出冰海﹐自從虎艸裹干戈﹐飛入芒碭育光彩。靑田劉郎漢諸孫﹐傳家惟有此物存﹐匣中千年睡不醒﹐白帝血染桃花痕。山童神全眼如日﹐時見蜿蜒走虛室﹐我逢龍精不敢彈﹐正气直貫靑天寒。還君持之獻明主﹐若歲大旱爲霖雨。﹝《列朝詩集》﹞

忠勤伯汪廣洋字朝宗﹐爲詩淸越﹐其《送兪院判子茂徵鄱陽詩》曰「江東風日晴﹐把酒送君行﹐好慰三千士﹐將收七十城。煙花催疊鼓﹐云騎擁連營﹐山越人爭喜﹐殊方自此淸。」﹝同上﹞

舊內在今應天府之所﹐髙皇建大內宮殿旣成﹐遷居之﹐舊內虛焉。他日召中山王飲﹐樂甚﹐卽以是第賜之﹐中山拜謝而去。上乃夜命工作匾﹐刻舊內之門四字﹐厥明將往懸之﹐未及行﹐而中山辭表至矣﹐上悅。﹝《碧裏雜存》﹞

太祖一日退朝﹐在武英殿側室靜坐﹐忽聞外有履聲橐橐﹐問曰「此爲誰﹖」對曰「老臣危素。」太祖曰「爾耶﹖朕將謂文天祥耳。」危惶懼﹐頓首﹐汗流浹背。﹝《鴻書》﹞

明兵之入燕也﹐危學士素趨所居報恩寺入井﹐寺僧大梓力挽起之曰「國史非公莫知﹐公死是死國史也。」兵垂及﹐史庫言於主帥﹐攆而出之﹐累朝實錄得無恙。﹝《列朝詩集》﹞

嚴徳明爲左僉都禦史﹐嘗掌院印﹐以疾求歸﹐發廣西南丹充軍﹐面刺四字曰「南丹正軍。」後得赦歸吳中﹐居於樂橋﹐深自隱諱﹐與齊民等﹐宣徳末年猶存。西軍之過﹐暴苦民家﹐公奮手毆之﹐西軍訟於察院。被逮時﹐禦史李立坐堂上﹐公跪陳雲﹕「老子也曾在都察院勾當來﹐是識法度的﹐豈肯如此﹖」李問云「何勾當﹖」嚴公云「老子在洪武時﹐曾爲都察院掌印﹐今堂上反榜所稱嚴徳明者﹐卽是。」李大驚﹐急扶起﹐延之後堂﹐請問舊事﹐歡治竟日而罷。後禦史繆讓家宴客﹐教授李綺上坐﹐請公作陪。公時貧甚﹐頭戴一帽已破﹐用雜布補之。綺易其人﹐見公面上刺字﹐憐而問之曰「老人家爲何事刺此四字﹖」公怒﹐因自述老子是洪武遺臣﹐任左僉郡禦史不幸有疾﹐蒙恩發南丹﹐今老而歸。且曰「先時法度利害﹐不比如今官吏。」綺亦大驚﹐拜而請罪﹐因退避下坐。﹝《耳談》﹞

江陰焦某者﹐太祖故人也﹐思見之﹐屢命不起﹐太祖使人搜索之。一日焦忽荷雞酒﹐由街直入﹐太祖喜其至﹐輒命以其物付光祿﹐治具相飲﹐歡甚。已而出金銀角三帶﹐命其自拾以官之﹐焦取角﹐授以千戶。數日﹐逕出髙橋門﹐掛冠帶於桑樹而歸。﹝《泳化續編》﹞

髙皇嘗選蘇杭民間婦女﹐通曉書數者﹐入宮給事﹐須其願乃發﹐得四十四人。比至試之﹐可畱者才十四人﹐賜金其家﹐余悉遣歸。永樂間﹐又選天下婺婦無子而守節者﹐有司籍送內庭教宮女刺繡縫紉﹐又有藩王之國﹐分隸隨行﹐以教王宮女﹐其所處曰養瞻所。初獨以無子者﹐其後有子而幼且窘者﹐亦遣行。有吳江吳家婦陸氏與焉﹐有子遺家。至宣徳間﹐陸從某王封廣東﹐又轉從封江西﹐子已長往來二藩間﹐屢請求見母﹐輒不允。迨正統丁卯﹐復懇啟於王﹐王憐而許之﹐陸已病篤不能言﹐子股與食﹐陸蘇。王聞益憫﹐召見賜金帛﹐勞遣之﹐至旅而卒﹐歸櫬先墓﹐人爲作吳孝子傳。子名璋﹐生子洪﹐由進士歷任南京刑部尙書。﹝《野記》﹞

金陵帝王廟正殿所祀歷代帝王十六位位次﹕太昊伏羲氏﹐炎帝神農氏﹐黃帝軒轅氏﹐少昊金天氏﹐顓頊髙陽氏﹐帝﹛告﹜髙辛氏﹐帝堯陶唐氏﹐帝舜有虞氏﹐夏大禹王﹐商成湯王﹐周武王﹐西漢髙祖皇帝﹐東漢世祖皇帝﹐唐太宗皇帝﹐宋太祖皇帝﹐元世祖皇帝。兩廡從祀歷代功臣三十七人位次﹕風後﹐力牧﹐臯陶﹐夔龍﹐伯夷﹐伯益﹐伊尹﹐傅說﹐周公旦﹐召公爽﹐太公望﹐召穆公虎﹐方叔﹐張良﹐蕭何﹐曹參﹐陳平﹐周勃﹐鄧禹﹐馮異﹐諸葛亮﹐房玄齡﹐杜如晦﹐李靖﹐郭子儀﹐李晟﹐曹彬﹐潘美﹐韓世忠﹐嶽飛﹐張浚﹐木華黎﹐博爾忽﹐博爾術﹐赤老溫﹐伯顏。右位次皆明太祖所定﹐原有趙普安童﹐無陳平馮異潘美。後增陳平馮異﹐以爲君臣有同徳之休﹐進潘美以節義有終始之善﹐去趙普以爲負藝祖爲不忠。祀木華黎而罷安童﹐以爲祖厥祖而難並﹐旣祀伯顏﹐亦罷阿術。﹝同上﹞

本朝祭古帝王陵寢﹐明太祖而下﹐有宣宗孝宗。

明初總計天下糧稅﹐共二千九百四十三萬餘﹐浙江一布政司﹐二百七十五萬二千餘﹐蘇州一府二百八十萬九千餘﹐松江一百二十萬九千餘。浙當天下九分之一﹐蘇贏於浙﹐以一府視一省﹐天下之最重也。松半於蘇﹐蘇一州七縣﹐松才兩縣﹐較蘇之田﹐四分處一﹐則天下之尢重也。一本朝康熙初﹐分華亭爲婁縣。﹝《輿圖廣注》﹞

洪武甲戌﹐錢宰以唐鐸薦﹐詔遣行人乘傳徵入﹐定蔡氏書傳。書成﹐復欲歸﹐因微吟云「四鼓冬冬起著衣﹐午門朝見尙嫌遲﹐何時得遂田園樂﹐睡到人間飯熟時﹖」太祖聞之﹐召燕於文華殿﹐諭曰「昨日好詩﹐然何嘗嫌汝﹐何不用憂字﹖」宰大悚惶﹐謝罪﹐未幾太祖論禮都尙書任亨泰諸儒﹐有年老願歸者聽﹔錢老最有年﹐遂賜宴及鈔﹐仍馳驛歸﹐洪武庚午年也。又三年卒﹐壽九十六。﹝《泳化續編》﹞

洪武初﹐翰林學士劉三吾奉敕爲《孟子節文》總一百七十餘條﹐前有三吾題辭﹐刻在南京國子監。此書之外﹐課試不以命題﹐科舉不以取士。﹝《應庵隨錄》﹞

黃巖陶宗儀字九成﹐少舉進士﹐一不中﹐卽棄去﹐務古學。出遊浙東﹐師張翥李孝光杜本﹐抵淞教授弟子。至正間﹐累辭辟舉﹔張氏開閫﹐辟軍諮﹐亦不受。洪武六年﹐守令舉人才至京﹐以病固辭﹐得放歸﹐遭亂播遷﹐必以卷帙自隨。有田一釐﹐家於淞南﹐作勞之暇﹐休於樹陰﹐有所得﹐摘葉書之﹐貯一破盂﹐去則埋樹下。如是十載﹐累益至十數﹐編次成書﹐卷帙甚富。﹝《列朝詩集》﹞

學士陶安字主敬﹐明太祖嘗制門帖賜之﹐曰「國朝謀略無雙士﹐翰苑文章第一家」。﹝同上﹞

明給事中傅安﹐以洪武二十八年使西域﹐永樂五年始歸。十四年封別失別裏納裏失罕爲王﹐宣徳元年始歸﹔爲給事中三十三年﹐羈畱外國二十二年﹐然才給命敕賜老而已。其視蘇子卿出使加久﹐而視典屬國之賞﹐又何薄耶﹖﹝《太白劍》﹞

郯城李驥﹐洪武丙子﹐以大學生撰授戶科給事中﹐坐累免官。後用薦起知東安縣﹐縣多狼。嘗噬寡婦子﹐寡婦訴於驥﹐驥反躬自責﹐而白寡婦冤於城隍神。翌旦狼死於寡婦子被噬之所﹐東安施公禮時爲刑部尙書﹐異之﹐爲紀其事。﹝《應庵隨錄》﹞

權謹以孝子﹐起爲文華殿大學士﹐鄭沂以義門﹐起爲禮部尙書。﹝同上﹞

洪武初﹐夙觀經史中有句讀字義未明者﹐必召翰林儒臣質之﹐𨿽有知書內侍﹐能文宮人﹐不得近﹐蓋不特尋繹義理而已。末年侍講方希直有詩云「風暖彤庭尙薄寒﹐禦鑪香燒玉闌干﹔黃門忽報文淵閣﹐天子看書召講官。」卽其事也﹝《玉堂叢語》﹞。

周是修善畫龍﹐自題曰「甚然首﹐歸然角﹐靜能潛﹐淵遂躍﹐蘇蒼生﹐用汝作。吉水周是修寫並題。」後解學士大紳和曰「勢崢嶸﹐出頭角﹐翻海濤﹐只一躍﹐兆丰年﹐霖雨作。」後題曰「周是修予同業友也﹐今見其所寫龍﹐並題﹐何可無詩和之﹖」

袁珙相成祖驗後﹐欲官之。珙曰「相陋福薄﹐不堪仕祿﹐但求杖頭不缺﹐到處酣飲足矣。」上乃賜以金牌一面﹐禦筆題詔云「賜汝金牌﹐任汝行走﹐遇庫支錢﹐逢坊喫酒﹐有人問汝根由﹐道是永樂皇帝好友。」﹝《遺愁集》﹞

姑蘇閶門有伍子胥祠﹐神像立而不坐﹐坐則必毀。時童謠曰「若要伍公坐﹐須待二兄來。」及況太守鐘蒞任﹐入祠見之曰「不可使神久。」遂易以坐像﹐自是不復毀矣。﹝《塵余》﹞

況鐘謁一勢奄﹐拜下不答﹐斂揖起雲﹕「老太監想不喜拜﹐且長揖。」﹝《雞窗剩言》﹞

蘭溪邵有膽量﹐中鄕舉人入監。適值迎春會﹐例許監生簪花﹐眾皆畏縮。邵直前取花﹐爲成祖簪之﹐上注目焉。旣中進士﹐卽擢禦史﹐卽復禦點兩浙巡按。辭以浙人﹐不當往。上曰「以卿浙人﹐知浙中利病﹐特命卿耳。」仍命禦史一員協處。﹝《敕石閒談》﹞

翰林周敍居禁近二十餘年﹐多所論列﹐詔獨修遼金元三史﹐有《石溪集》八卷。國初館閣莫盛於江西﹐故有翰林多吉水﹐朝士半江西「之句。﹝《列朝詩集》﹞

饒州朱友季自立一家言﹐輯爲書﹐專詆毀濂洛關閩諸子﹐以書詣京獻闕下。成祖覽之﹐怒曰「此儒之賊也。」卽敕行人押回原籍﹐命布政司同府縣官﹐及鄕之士人﹐明諭其罪而笞之﹐仍搜檢其家藏所著書﹐悉焚於市﹐諭曰「除惡不可不盡也。」﹝《泳化類編》﹞

近有周翰林某好詆朱子﹐一夕夢金甲神曰「汝何妄詆先賢也﹖」射之中心﹐因驚寤﹐患心痛死。

宣徳丙午春﹐建文江南來歸京師﹐上書云「吾當時避難後宮﹐密賣以出﹐人不知也﹐祝發爲僧﹐居某寺幾十秋矣﹐吾於代革之際﹐氵哭自退藏﹐故人無聞我生者﹐且皇祖尙有密敕在此可考。今年老八十﹐只欲還家死自己土上﹐他日史官亦知我不自刎也。」於是奏聞﹐敕老臣往視之﹐至則一老衲而已﹐莫知其爲故君也。獨一老宦﹐頗憶少帝舊容﹐遂訪問焉。少帝視老宦若故宦者﹐不覺涕泗流溢﹐乃云「吾於七夕時﹐賜桃實三枚與爾﹐爾匍匐階下﹐食其一以懷其二﹐問爾藏之由﹐爾對曰﹕」臣有老父在家﹐欲懷此以獻。『吾乃嘉爾孝﹐復賜五枚﹐爾頗記此否﹖「老宦不覺失聲大哭。旣而吏部尙書蹇義﹐右都禦史洪英等﹐聞故君猶在﹐皆來訪遺事﹐歷歷述之﹐始知不死﹐遂相拜而泣。一時故臣皆來弔探﹐僉以實聞﹔詔養於二館中﹐未幾暴卒﹐命以公禮葬郊外。﹝《泳化續編》﹞

建文回北京﹐朝廷命四老中官視之﹐皆不能認。最後又差一老中官至﹐建文曰「我殺曹賊時﹐擲下金槍尙在乎﹖」蓋建文嘗命曹國公李景隆禦師﹐曹國公敗歸﹐建文鎖景隆於太廟﹐謂之曰「國若亡﹐爾必先死於此。」及城破﹐不及殺景隆而遁去。﹝《泳化類編》﹞

建文破國時﹐削髮披緇﹐騎而逸。其後在湖湘某寺中﹐至正統時﹐八十餘矣。一日聞巡按禦史行部﹐乃至察院﹐言欲入陳牒﹐門者不知誰何﹐亦不敢阻。旣入﹐從中道行堂下﹐坐於地﹐禦史問爾何人﹐訟何事﹖不答﹐命與紙筆﹐卽書云「告狀人姓朱﹐太祖髙皇帝長孫﹐懿文太子長子。」以付左右持上﹐禦史謂曰「老和尙事﹐眞僞不可知﹗卽眞也﹐爾老如此﹐復出欲何爲﹖」曰「吾老無能爲矣﹐所以出者﹐吾此一把骨﹐當付之何地耶﹖不過欲歸體父母側耳﹐幸爲達之。」禦吏許諾命有司守護﹐飛章以聞﹐敕送京師。至遣內豎往視﹐咸不識。和尙曰「固也﹐此曹安得及視我﹖爲問吳減在否﹖」眾以自命誠往﹐誠見和尙亦遲疑。和尙曰「不相見殆四十年﹐亦應難辧矣。吾語若一事﹐昔吾禦某殿﹐汝侍膳﹐吾以箸挾一臠肉賜汝﹔汝兩手皆有執持﹐不可接﹐吾擲之地﹐汝伏地以口銜取食之﹐汝寧忘之也﹖」誠聞大慟﹐返命言信也﹐敕迎入大內佛堂養之﹐未幾殂云。﹝《東朝紀》﹞

金川門之變﹐建文帝闔宮自焚﹐《實錄》謂中使出其屍於火中﹐越七日﹐備禮葬之﹐遣官致祭而不言葬地所在。或謂松陽王景請葬之以天子之禮﹐若然﹐豈有不爲置陵守冢﹐掌之祠官者乎﹖是則備禮云者﹐特史臣欺世之辭爾。至於北京金山口景皇帝陵北﹐相傳有天下大師之墓﹐好事者實之以爲建文帝墳。然訪之土人莫辧其處﹐遜回之事﹐野史紛紛﹐以忠思所獲僧楊應祥僞爲楊應能。或又以太監吳誠僞爲吳亮﹐且隱應祥之斃獄﹐而云老佛取入西內。又言葬之西山﹐不封不樹﹐遂指不爲何人之墓﹐以爲帝墳。考應祥之獲﹐在正統五年﹐上官岑瑛執送總兵柳溥﹐械至京師﹐錮之錦衣衛獄。是年太監吳誠坐徵麓川失利﹐弗救﹐法司論辟宥死。崇禎中﹐鞏都尉永固請以建文帝入祀典﹐思陵曰「建文無陵﹐從何處祭﹖」於是言者謂當祛西山不封小樹之訛﹐而考尋成祖禮葬之迹﹐是亦癡人說夢矣。﹝《兩京求舊錄》﹞

正統中﹐宗伯胡縈蚤朝承旨﹐跪起帶解落地﹐從容拾系之﹐面不轉色﹐遂叩頭還班﹐禦史不能糾其失儀。十三年彭時中狀元﹐當上表謝恩﹐是夕坐以待旦﹐至四鼓困倦﹐乃隱幾而寐﹐竟爾失朝﹐糾儀奏言應令錦衣衛拿。已奉旨﹐行潔出班奏啟﹐彭時不到﹐合著錦衣衛尋﹐使一新狀元被執如囚﹐斯文不雅﹐上是之。﹝《遺愁集》﹞

鄕斡在母衽時﹐父濟爲春坊庶子。英宗有夢﹐召��占之﹐奏曰「此大臣生貴子之兆。」問羣臣﹐濟奏曰「臣婦夜生一子。」上特旨每月給米一石﹐及長﹐登進士第歷宗伯。年七十五歸田﹐月給米二石﹐自懸弧以自易簣﹐始終祿養﹐父謚文敏﹐幹謚康靖。﹝《客中閒集》﹞

正統八年﹐雷震奉天殿吻﹐詔求言。劉忠湣球時在翰林﹐陳言十事﹐其一言宜親政務﹐權不可下移。王振覽之大怒﹐錦衣指揮彭徳淸在王振門下用事﹐公卿率趨謁﹐而忠湣獨不爲禮﹐彭銜之。會公上疏﹐乃激振曰「劉球疏中權不下移一言﹐指公也。」振大怒﹐而公疏中嘗言太常不可用道士﹐宜以進士處之。未幾﹐編修董自願爲太常少卿﹐振因誣公與同謀﹐敵先言以爲地﹐並逮下獄﹐已而陰嗾錦衣衛使馬順以計殺公。一日五更攜一小校推監門進﹐公與董同臥﹐小校前持公。公知有變﹐大呼曰「太祖之靈在天﹐汝何得擅殺我﹖」小校持刀斷頸﹐流血被體﹐屹然不動。順走前舉足踢倒﹐因曰「如此無禮。」遂解支之﹐裹以蒲包﹐埋衛后空處。董從旁匿其血裙﹐數日密歸公家﹐家人始知公死﹐乃以血裙爲親葬之。正徳中贈學士﹐謚忠湣。始鍾同父與公同館﹐相厚善﹐封事實約與偕﹐疏成爲妻所窺﹐泣勸乃止。明日公如其家﹐鍾他往﹐妻大罵曰「汝自幹事﹐何得累及他人﹖」公驚走且嘆曰「鍾固謀及妻孥耶﹖」遂獨舉。未數日﹐鍾病死﹐妻亟悔﹐每號輒曰「早知﹐曷若與劉侍講公同死耶﹖」時同年尙稚﹐習聞之。比長﹐疑以問母﹐告之故﹐同懷忿恨﹐常欲伸父志。比後諫易儲杖死﹐入祀郡中忠節祠﹐與公同日迎主。﹝《玉堂叢語》﹞

景泰間用人﹐多密訪於於少保謙。時缺祭酒﹐翰林徐有貞欲之﹐以門生楊宜爲少保內姻﹐干請再四﹐少保曲意從之。一日退朝﹐宣少保至文華殿﹐辟左右諭之曰「徐有貞𨿽有詞華﹐然其存心姦邪﹐豈堪爲祭酒﹖若從汝用之﹐將使後生秀才﹐皆被他教壞心術。」謙無所對﹐惟叩頭謝﹐退則汗出浹背。左右遙聞祭酒之說而未悉﹐有貞竟不得知﹐遂銜少保。﹝同上﹞

於肅湣巡撫河南山西時﹐舟行遇劫﹐徧搜行囊﹐更無貴重於腰間金帶者﹐盜竟不忍取。沈文卿家居﹐盜入其室﹐沈口吟一絕云「風寒月黑夜迢迢﹐辜負勞心此一遭﹔只有破書三五冊﹐也堪將去教兒曹。」盜亦捨去。﹝《續亙史》﹞

少保旣殺﹐夫人夢公謂曰「吾被刑﹐魄𨿽殊而魂不亂﹐獨雙目失明﹐吾借汝目光﹐將見形於帝。」次日夫人忽喪明。已而奉天門災﹐英宗臨視﹐見公於火光中隱隱閃閃﹐時夫人方貶次山海關﹐復夢公曰「吾已見形於帝矣﹐還汝目光。」未幾﹐有詔獨貸其夫人。後公家屬自戍所宥還﹐養子康將以公柩歸葬﹐徙倚東市﹐見鬻畫者取視之﹐則公與夫人像也。蓋天順初﹐廬太監永亦以姦黨籍沒﹐尋皆宥還﹐而內帑誤以公像給永。故云明朝有三謙﹐髙廟時余謙在翰林﹐宣廟時虞謙都禦史﹐皆名人。﹝《堯山堂外紀》﹞

章綸爲儀制司郎中﹐以諫易儲下獄﹐久被幽囚﹐虱生於首﹐奇癢﹐殊不可耐﹐思欲以櫛治之﹐苦無其器。一日忽有羣雀共銜一物自庭中墜下﹐取視之。乃新置一牙邊篦子也。公感荷神貺﹐珍藏之。又一日大雨﹐移臥就漧處﹐方離一牀之地﹐磚壁轟然倒矣。﹝《臣鑑錄》﹞

予壬午夏﹐先恭人攜兒避兵瑯琊山﹐臥吳氏山樓﹐侵晨忽一蜈蚣從空落席上。予驚起走數步﹐屋梁墮枕間﹐免於壓斃﹐先恭人喜曰「兒亦何幸遇難不死也﹖」

景泰間﹐給事中徐正密請召對﹐言今日臣民有望上皇復位者﹐有望前太子嗣位者﹐不可不慮﹐宜出沂王於沂州。又南城宮門之鎖﹐亦宜灌鐵。上怒黜爲衛經歷﹐復奏請必行﹐乃請戍鐵嶺衛。及天順復辟﹐械至京引見﹐悸甚﹐溺便皆靑﹐人謂其驚破膽也﹐剮於市。又有某禦史滑縣人﹐亦言南城多樹﹐事叵測﹐遂盡伐之。時盛夏﹐上皇嘗依樹息涼﹐見樹伐﹐得其故﹐懼甚。復位後﹐下禦史獄﹐詔杖殺之。﹝《座石編》﹞

吳文定未遇時﹐受知於徐武功﹐有人來乞墓志﹐公曰「若欲名宦以榮親耶﹖欲傳世之文耶﹖」其人言爲親不死計﹐欲傳世耳。公曰「若是﹐則吳寬季才其文足傳世者﹐盍往求之﹖」﹝《玉堂叢語》﹞

文淵閣芍藥三本﹐中淡紅﹐左純白右深紅。天順二年盛開八花﹐李賢遂設筵邀呂原劉定之等八學士共賞。時賢有玉帶之賜﹐諸學士各賜大紅織衣﹐因名純白者曰玉帶白﹐深紅者宮錦紅﹐澹紅者曰醉仙顏。惟黃鏈以足疾不赴﹐明日復開一花﹐眾謂鏈足當之賢賦一詩﹐閣院宮僚咸和。﹝同上﹞

徐旣貴﹐乘傳歸裏﹐守令率諸生郊迎﹐諸生以其不由科目﹐俱眇忽不成禮。郡守怒﹐因出句云「擘破石橊﹐紅門中許多酸子。」命諸生對﹐久不能屬﹐代答云「咬開銀杏﹐白衣裹一个大人。」諸生驚服﹐遂相率請罪。﹝《堯山堂外史》﹞

泰和楊文貞公父子將早逝﹐母陳氏攺贅徳安同知羅子理﹐生大司成之祖京。後子理謫死遼東﹐文貞甫十二歲卽養母及京。永樂初﹐文貞官內閣﹐陳氏累贈一品夫人﹐復爲乞恩﹐除免京戍藉回泰和。宣徳間﹐贈禮部尙書張公鑑卒﹐妻楊氏遺腹生子文質﹐字允中﹐卽嫁﹐育於祖母王氏。正統壬戍﹐文質登進士﹐其繼父己卒﹐乃迎母歸﹐亦養其異父之弟妹。至成化間﹐楊氏亦授封太夫人﹐何相同至此﹖明朝嫁母而歸授封者﹐僅此兩見。﹝《應庵隨錄》﹞

南陽李先生當國﹐每以詩寄辧文淸﹐先生始終不答。門人問之曰「昔溫公退居洛中﹐呂申當國﹐屢以書問起居﹐溫公不答﹐某亦此意。」﹝《玉堂叢語》﹞

成化中﹐南郊事竣﹐撒器﹐亡一金瓶﹐時有庖人侍其處﹐遂執之官﹐備加考掠﹐輒誣服。及索瓶無以應﹐追之﹐漫云「在壇前某地。」如其言掘地不獲﹐仍系獄。無何﹐竊瓶者持瓶上金繩﹐鬻於市﹔有疑之者﹐質於官﹐竟得其竊瓶狀。問曰「瓶安在乎﹖」亦云「在壇前某地。」如其言掘地竟獲﹔蓋比庖人所指掘之地﹐不數寸耳。假令庖人往掘時而瓶獲﹐或竊瓶者不鬻金繩於市﹐則庖人之死﹐百口不能解。然則嚴刑之下﹐何求不得﹖國家開矜疑一路﹐所全活冤民多矣。﹝《雪淡叢談》﹞

弘治間﹐太監何文鼎以皇親入禁城觀燈﹐極諫﹐下錦衣衛雜治﹐究所主者。文鼎曰「有兩人﹐但不可執按。」曰「姑言之。」曰「孔子孟子也。」文鼎死﹐猶能於禁中拽銅釘作聲﹐若稱冤者﹐特命勒碑祭之。文鼎少習舉子業﹐能詩文﹐壯始閹。﹝《說郛》﹞

弘治間﹐京師熊入西直門﹐馬文升奏參守衛﹐因乞嚴武備。兵部郎中何孟春謂同列曰「熊之兆宜愼火。」未幾城內在處災﹐禮部焚﹐禁中乾淸官焚﹐或問之。孟春曰「宋人紹興己酉﹐永嘉災前數日﹐有熊至城上。州守髙世則曰﹕」熊於字能火﹐郡中宜愼。「余意此事而去耳。」﹝《續文獻通》﹞

覃吉在東門﹐口授《大學》《中庸》等書﹐導以動作威儀﹐開說府部官守天下民情﹐及宦官專權蠹國之獘。時孝宗賜東宮五莊﹐吉備陳不當受曰「天下山河﹐皆殿下所有﹐何以莊爲﹖」竟辭之。一日東宮誦佛經﹐吉適至﹐驚曰「老伴來矣﹗」急易《孝經》讀之﹐吉跪曰「得無誦《佛經》乎﹖」曰「非也﹐《孝經》耳。」憲宗有易儲之意﹐露於懷恩。恩免冠叩頭曰「奴婢死不敢奉詔﹐寧陛下殺恩﹐無使天下人殺恩也。」孝宗之位定﹐恩之力也。林俊劾繼曉下詔獄﹐禍在不測。恩叩頭諫曰「不可也﹐自古未有拔諫官者。」憲宗怒﹐以禦硯擲之﹐恩以首承之﹐不中﹐推撲其幾﹔恩脫帽解帶於禦前﹐號哭不起。憲宗命左右扶出﹐恩謂錦衣官曰「若等諂事梁方﹐合謀傾俊﹐俊死﹐若等不得獨生。」憲宗不得已解俊獄。劉瑾以寶石媚上﹐恩諷兵書兪子俊諫之﹐兪謝不敢﹔恩嘆曰「吾固知外延無人也。」憲宗崩﹐得疏一篋﹐皆房中術﹐悉署臣安進。恩袖至閣下﹐示安曰「是大臣所爲乎﹖」安慚汗不能出一語。科道劾安﹐恩持疏召安讀之﹐安跪而起﹐起而復跪﹐恩摘其牙牌曰「請出矣。」賢者二涓人﹐而可以閹寺槪論﹖﹝《說邪》﹞

劉公大夏善知人﹐自兩廣來﹐經某所﹐總帥毛倫謁公舟中﹐拜起﹐涕泗不已。公曰「姦人之雄也。」竟公任﹐擯弗用﹐後果附逆瑾。成肅歸至某所﹐遇都禦史某﹐見其騶從服食之盛。公曰「富貴之徒也﹐必不善。」其後卒如其言。﹝《玉堂重語》﹞

每朝罷﹐百官侍側﹐獨宣劉大夏循禦陛旁以上﹐講論移時﹐諸僚咸嘖嘖稱賞﹐而大臣多不悅之。三學士或於閣門伺公出﹐問上所言。嘗有朝士賦詩曰「當時密語人不知﹐左右惟聞至尊羨。」蓋紀實也。﹝同上﹞

正徳大盜趙某﹐破彰徳之武安縣﹐集師儒於明倫堂講書﹐及《易》之飛龍在天﹐問是何意﹖一士曰「此正大王今日應天順人之謂也。」大悅﹐贈百金。趙原是河南增廣生﹐避劉六劉七等盜於水中﹐以物覆頭。盜系其妻去﹐大怒﹐出水奪盜刀﹐擊殺數十人﹐奪妻返。羣盜壯之﹐重得之﹐知爲趙素有英聲﹐因擁爲帥﹐以是多奇﹐兵益彊。嘗有詩曰「秦庭有劍誅髙馬﹐漢室無人問丙牛。」盜固不足盜﹐而其語亦有刺。﹝《近代紀聞》﹞

長蘆鹽運司斗山劉公繹﹐總理遼東糧儲﹐兼屯種。劉瑾初擅權政﹐急於貪﹐或告瑾曰「文官富有﹐惟邊郡耳。」瑾明言指意﹐而公弗從。瑾怒﹐械至京師﹐枷號示眾。時枷重法嚴﹐晝守監守﹐𨿽親友莫敢近枷者﹐多十日余卽死﹐獨公枷月餘不死。時公同郡王姓者﹐以死侍側﹐日夕不離。公曰「我死其職分也﹐如君何﹖」王終不去。方枷時有黃冠者至公邸﹐遺家人藥一丸﹐每日剝一分服﹐盡則難脫。是日公夢仙人自霄下以一丸藥納口中﹐覺而口尙有藥香。監守者俱言見老人送藥﹐忽不見。於是宣聞九市﹐上達朝堂﹔西麓張太宰乘此異言之﹐公得釋爲民。後太宰又言宜起用﹐以示公道﹐遂授監察禦史﹔未幾瑾敗﹐朝野稱爲鐵漢。﹝《見聞錄》﹞

康對山以救李崆崗見劉瑾﹐遂蒙淸議﹐瑾敗﹐坐落職爲民。旣罷免﹐以山水聲妓自娛﹐閒住樂府小吟﹐使二靑衣被之糸玄索﹐歌以侑觴。西登吳嶽﹐北涉九﹐南訪經臺紫閣﹐東至太華中條﹐停驂命酒﹐歌其所制感慨之詞﹐飄然欲仙。居恆徵歌撰妓﹐窮日落月。嘗生日邀名妓百人爲百年會酒闌各書小令一闋﹐命送諸王邸曰「此差勝錦纏頭也。」楊侍郎延儀過滸西﹐畱飲甚歡﹐自起彈琵琶勸酒。楊言家兄在內閣殊想念﹐何不以尺書通問﹖對山怒擲琵琶撞之﹐楊走﹐追而罵曰「吾豈效王維假作伶人﹐借琵琶討官做耶﹖」歸田三十餘年﹐其歿也以山人巾服殮﹐遺囊蕭然﹐大小鼓卻有三百副﹐風致殊可思﹝《列朝詩集》﹞。

劉太常介繼娶妻艷﹐冢宰張彩欲奪之。乃問介曰「我有所求﹐肯從我﹐始言之。」介曰「一身之外﹐皆可奉公。」彩曰「我所求者﹐嫂也﹐敢謝諾﹖」少頃輿歸。﹝《續筆乘》﹞

武宗閱天文書星名注張﹐又作汪張﹐下問欽天監及史館皆莫知。楊愼曰「注張﹐柳星也。」歷引《周禮》《史》《漢書》以證。湖廣士官水盡源通╊平長官司入貢﹐同官疑爲三地名﹐愼復曰「此六字地名也。」取大明官制証之。嘉靖癸未﹐修《武宗實錄》﹐總裁二閣老盡取槁艸屬刊定焉。甲申七月﹐兩上議大禮疏﹐率諸臣撼奉天門大哭﹐廷杖者再斃而復蘇﹐謫戍南永昌衡﹐投荒三十餘年﹐卒於戍﹐年七十有二。用修在滇世宗意不能忘﹐每問楊愼云何﹖閣臣以老病對﹐乃稍解。用修聞之﹐蓋自放﹐嘗醉胡粉塗面﹐作雙丫髻插花﹐門生舁之諸妓奉觴﹐遊行城市。諸土苗以精白綾作衤咸﹐遺諸妓服之﹐酒閒乞書﹐醉墨淋漓﹐諸苗輒篝歸﹐裝演成捲。嘗語人曰「老顚非欲裂風景﹐聊以耗壯心﹐遺餘年耳。」著述最富﹐詩文集之外﹐凡百餘種﹐盛行於世。﹝《列朝集》﹞

蔣司空瑤爲揚守﹐江彬輩惡其無貨賄。一日上捕得大鯉﹐謀所鬻者﹐左右遂以中公﹐上乃呼而屬之。公歸﹐括女衣並首飾數事﹐蒲伏而進曰「魚有值矣﹐他無所取﹐惟妻女衣裝在焉﹐臣死罪﹐臣死罪。」上熟睨之曰「汝眞酸子耶﹖吾無須此﹐亟持歸﹐魚不取值矣。」﹝《天中記》﹞

正徳己巳﹐姜榮自工部主事考察﹐例調瑞州。署印時適華林賊來攻城﹐姜倉卒付妾竇氏印﹐亟出集兵捍賊﹐勢不敵﹐逸去。賊突入求姜弗得﹐以刃傷姜妻﹐竇氏哀求救而免﹐因執竇。竇先藏印水池中﹐旣被縛以行。髙安盛豹一父子時亦在難﹐竇謂賊曰「盛家子在﹐可遣其父報令贖我。」賊如其言﹐竇密與盛曰「我不死﹐以印未白也﹐今在池中﹐歸幸言之﹐我死矣。」比至花塢鄕﹐遇道旁﹐共紿賊以渴就飲﹐遂投而死﹐詔旌曰貞烈。﹝《客中閒集》﹞

立石於府州縣甬道中﹐作亭覆之﹐名曰戒石﹐鐫二大字於其前。其陰刻「爾俸爾祿﹐民膏民脂﹐下民易虐﹐上天難欺」十六字。此蓋作於蜀王孟昶﹐其文尙多﹐乃宋太祖刪﹐今府邑堂前攺爲禁革火耗碑亭。﹝同上﹞

宸濠令一士詐爲羽客﹐往說韓副使邦奇﹐假以所繪松請題。韓爲詩曰「勁節貞心本自奇﹐四時常見綠猗猗﹔笑他江上桃花樹﹐爲放春光兩三枝。」士諭意﹐不敢言而退。﹝《堯山外紀》﹞

楊明先生筮仕刑曹﹐適輪提牢睹諸史豢豕﹐惻然恚曰「夫四以罪系者﹐猶然飯之﹐此朝廷好生浩蕩恩也。若曹乃取以豢豕﹐是率獸食人食也。」羣吏請曰「相沿例也﹐亦堂卿所知。」先生曰「豈有是哉﹖」遂令屠豕分給諸囚﹐至今不復豢豕云。後同裏有官刑部﹐語及其事者﹐先生顰蹙曰「此余少年不學﹐玆聞之尙有餘慚﹐子乃以爲美談耶﹖」其人未達曰「上宣朝廷之徳意﹐下軫囹圄之罪人﹐至徳事也。先生顧深悔之﹐以爲罪過何也﹖」曰「當日憑一時意見﹐揭揭然爲此﹐置堂卿於何地耶﹖只此便不仁矣。」﹝《座右編》﹞

王文成旣平宸濠﹐姦黨嫉其功﹐復營內旨﹐領京邊軍﹐討宸濠餘黨。時陽明受命巡撫江南﹐許泰等領京邊軍萬餘人﹐在南昌剿捕餘賊。給事中祝續﹑禦史章綸隨軍紀驗﹐望風附會﹐肆爲飛語。北軍日暮﹐呼守仁名罵﹐或衝道啟釁。守仁略不爲動﹐務待以禮﹐預遣官於市人﹐移家於鄕而以老羸應門。始欲犒賞北軍﹐泰等預禁之﹐勿令受。陽明給示內外﹐述北軍離家苦楚﹐居民當致主客禮。每出遇北軍喪﹐必停車問故﹐厚與之櫬﹐嗟嘆乃去。久之﹐北軍咸曰「王都堂待我有禮﹐我安得犯之﹖」會冬至時﹐新經濠亂﹐民間哭亡酬酒﹐聲聞不絕﹐北軍無不思家泣下求歸者。泰日挾所長﹐較射教場﹐江西官軍射多不中﹐泰乃彊守仁。守仁故不得已應之﹐乃三發三中﹐每一中北軍在旁﹐同聲踴躍。泰不樂而罷﹐且曰「吾軍亦皆附彼耶﹖」遂班師。﹝《野編》﹞

興獻王在邸﹐雅重文士﹐有朝者輒令見肅宗。毛禦史伯溫朝時﹐亦獲見﹐毛以手撫弄肅宗首與額﹐且曰「相貌良雅秀。」時年十一﹐退屏後﹐憤然不平。比正位﹐嘗以問內詩曰「何禦史大如此﹖」或對曰「彼以代巡爲職﹐故敢爲傲肆。」上因是漸以裁抑禦史爲念。﹝《堯山堂外紀》﹞

慶成王生一百子﹐俱長成﹐自長子襲封外﹐餘九十九人﹐並封鎭國將軍﹔每會紫玉盈坐﹐至不能相識。﹝《皇朝盛事》﹞

夏言用事久﹐家富貴﹐髙莞雕題﹐廣囿曲池之勝﹐媵侍便辟﹐及音聲入部﹐皆選﹐服禦膳羞﹐如王公故事﹐閣臣日給酒饌。當會食﹐言與嵩共事二載﹐言不食上官﹐俱家所攜酒肴甚丰飫﹐什器皆用金。與嵩日對案﹐嵩自食大官供﹐寥寥艸具﹐各自爲饌。﹝《玉堂叢語》﹞

許九杞名相卿﹐海鹽人﹐爲禮垣﹐以敢諫肥遁﹐最爲夏文湣所重。文湣召起﹐道經嘉禾﹐以書致九杞與決進止﹔於時藩臬郡縣﹐艤舟祗候﹐道相望也。九杞葛巾荔帶﹐刺一小舫﹐詣夏﹐夏問九杞僕此出何如﹖許不答﹐第言可惜李長源﹐卻受觀察判官。夏公正襟起謝曰「便當疏辭﹐以奉明教。」須臾撾鼓回帆﹐顧諸祗候﹐一時星散去﹔夏撫然﹐遂不果辭﹐卒及於難。﹝《海鹽縣圖徑》﹞

光州劉繪字子素﹐在省垣﹐抗疏論貴溪用事﹐上是之。貴溪度無以難﹐乃遣客李寶以相率來說﹐子素怒摔寶柱下。已而從給捨壽貴溪﹐貴溪手玉碗行酒﹐子素揮其碗碎地﹐客盡驚出﹐明日疏言十罪不報。六月朔晝晦﹐上大恐﹐問天官主何占﹖子素引《漢書》對﹐請去貴以塞天怒﹐明日遂逐貴溪。﹝《列朝詩集》﹞

嚴相謂華亭公﹐吾平生爲貴溪所狼藉﹐不可勝數﹐而最不堪者三事﹕其一大宗伯時﹐貴溪爲首揆﹐俱在直。欲置酒延貴溪者數矣﹐多不許。間許﹐至前一日而後辭﹐則所徵集方物﹐紅羊貔貍消熊棧鹿之類﹐俱付之烏有。一上候直出﹐乃敢啟齒。又次揆諸城爲慫恿﹐則曰「吾以某日赴自閣出卽造公﹐不過家矣。」至日渚城爲先憩西朝房以俟﹐乃貴溪復過家﹐寢於他姬所﹐薄暮始至﹐就坐進酒三勺一湯﹐略沾唇而已。忽傲然起﹐長揖命輿﹐諸城亦不敢後﹐三人竟不交一言。﹝《玉堂叢語》﹞

嚴嵩溺愛其子﹐諸曹以事白﹐初尙曰「與小兒語。」至後﹐曰「與東樓語」。東樓﹐世蕃別號也。﹝《野編》﹞

嚴嵩當國時﹐朝貴相款﹐卽就相宅設筵﹐及時但請出把杯耳。一日相出少坐﹐卽以倦退曰「世蕃陪客。」蕃怒﹐瞠目周視﹐復入曰「閉門。」其時門卽下鑰﹐凡堂中諸有﹐悉撒如掃﹔諸公無可爲計﹐據地達旦。一日蕃謂某尙書曰「某馬﹐某伏地候乘。」又某郎中亦其狎客也﹐卽伏上馬杌﹐蕃因踐而乘之﹐行數步﹐蕃亦呼作某狗。然世蕃才絕敏﹐諳熟國朝典故﹐邊事機宜﹐諸事務輕重﹐非世蕃處分﹐莫當上旨﹐亦實出上命﹐故君父皆倚以爲重﹐寵日盛而勢益張。﹝《耳談》﹞

閣老嚴嵩得痔疾﹐肅宗賜紅柿療之﹐其謝啟有曰「艸木何知﹐允執乾坤之長養﹐桑楡有幸﹐長承天日之光輝。伏願於萬斯年﹐比蟠桃而獻壽﹐克昌厥後﹐立瓜瓞以宜男。」﹝《水南翰記》﹞

嚴分宜父子溺器﹐皆用金銀鑄婦人。而空其中﹐粉面彩衣﹐以陰受溺。﹝《笑史》﹞

嚴世蕃吐唾皆美婢以口盛之﹐方發聲﹐婢口已巧就﹐謂曰香唾盂。﹝同上﹞

嚴氏籍沒﹐郡司奉臺使檄往﹐見榻下堆棄新白綾汗巾無數﹐不省其故﹐袖其一出﹐以咨眾。有知者掩口曰「此穢巾﹐每與婦人合﹐輒棄其一﹐歲終數之﹐爲淫籌焉。」﹝同上﹞

尙書王天華取媚世蕃﹐用錦織成點位曰「雙陸圖。」別飾美人三十二﹐衣裝緇素各半﹐曰「肉雙陸」以進。每對打﹐美人聞聲﹐該在某點位﹐則自趨站之。﹝同上﹞

沈練字鈍甫﹐與陳鳴徐又長爲意气交﹐以劾嚴嵩爲楊順誣陷。純甫雄於文﹐下筆輒萬言﹐作籌邊賊﹐弔死戰諸將文﹐及紀事諸詩﹐尢憤懣。順旣殺純甫﹐榜示邊塞﹐有藏沈氏遺文片紙﹐按捕抵罪。諸生武崇文斂純甫遺稿﹐將焚之﹐忽中惡僕地﹐恍忽見純甫峨冠緋衣劍叱之﹐懼而瘞之後圃。事白後﹐穴地出之﹐以授其子﹐今所傳《鳴劍集》《兵書》亦續諸編也。﹝《列朝詩集》﹞

嚴分宜當國﹐家人永年專爲世蕃過錢﹐號曰鶴坡﹐無不稱鶴坡者。一禦史與之稱義兄弟﹐而九卿給事﹐禦史投刺﹐十蓋一二。至江陵當國﹐而家人子遊七司其出納﹐號曰楚濱﹐無不稱楚濱者。翰林一大僚爲記以贈之﹐有二給事與之通婚﹐購翰林諸公贈詩及文﹐而九卿給事﹐禦史投刺﹐十至四五矣。徹候緹帥延飲﹐必亡坐﹐衣冠躍馬﹐洋洋長安中﹐勢尢可畏。後事敗﹐一坐絞﹐一坐斬。﹝《觚不觚錄》﹞

分宜嚴相﹐以正月二十八日誕﹐劉巨塘令宜春﹐入覲時﹐隨眾往祝﹐祝後嚴相倦﹐其子世蕃令門者且闔門﹐劉公不得出。有嚴幸者﹐嚴相紀綱僕也﹐導劉公往﹐間道過其私居﹐畱劉公飯饌已﹐辛曰「他日望臺下垂目。」劉公曰「汝主正當隆赫﹐烏用垂目爲也﹖」辛曰「日不常午﹐願臺下毋忘今日之托。」不數年﹐嚴相果大敗﹐且死﹐劉公適守袁州﹐辛方以贓二萬滯獄﹐劉公憶昔語﹐且憫其知己﹐爲減去贓若干﹐始得出獄從戍。﹝《稗史》﹞

丹徒靳文僖卒時﹐繼夫人年未三十﹐比老﹐有司以其孫爲嚴氏客﹐爲之奏請旌典﹐事下禮部。禮部書吳山曰「婦人節旌�也﹐第今甲所載諸旌典﹐原爲匹夫匹婦發潛徳之光﹐若士大夫家﹐何人不當爲節�孝順者﹖文僖公身爲鼎臣﹐夫人已生受殊封﹐柰何與匹夫匹婦爭寵靈乎﹖」執寢之。大學士徐階亦以爲言﹐山正色曰「相公亦慮閣老夫人再醮耶﹖」階語塞。時分宜之子﹐陰執朝權﹐尙書唯唯聽命﹐第不敢犯山。有求囑者﹐姑應之曰「俟他日老父自言之。」﹝《玉堂叢語》﹞

徐文長入京師﹐館張宮諭元忭捨﹐宮諭悛悛引禮法﹐久之心不樂﹐時大言曰「吾殺人當死﹐頸一茹刃耳﹐今乃碎磔吾肉。」遂病發棄歸﹐鍵戶不見一人﹐挾一犬與居﹐絕谷食者十年﹐人問之曰「吾啖之久﹐偶厭不食﹐無他也。」宮渝死﹐白衣往弔﹐撫棺大慟﹐不告姓名而去。諸子追及之﹐哭而拜諸塗﹐小垂手撫之﹐不出一語﹐十年裁此一出耳。﹝《列朝詩集》﹞

《袁中郎集》云「一夕坐陶太史樓﹐隨意抽架上書﹐得《闕編》詩一帙﹐惡楮毛書﹐煙煤敗黑﹐微有字形。稍就燈間讀之﹐讀未數首﹐不覺驚躍﹐急呼周望《闕編》何人作者﹐今耶古耶﹖周望曰﹕」此吾鄕徐文長書也。『兩人躍起﹐燈影下讀復叫﹐叫復讀﹐僮僕睡者皆驚起。「蓋不佞生三十年﹐而始知海內有文長先生﹐噫﹗是何相識之晚也﹖因以所聞於越人士者﹐略爲次第﹐爲《徐文長傳》。﹝《瓶花齋集》﹞

肅宗閱海忠介瑞疏﹐時喜時怒﹐批云「大臣不言而小臣言之﹐中國之人不言而海外之人言之﹐忠哉忠哉﹗」又批云「這畜有比干之忠﹕但朕非紂也。」畱中者久之﹐後有所激﹐下閣票旨﹔徐階擬以毀謗君父﹐決不待時﹐傳首天下。嚴訥力爭﹐乃攺擬秋後處決﹐上從之。是歲以聖壽六衮停刑﹐至冬宴駕﹐忠介得免。﹝《林居漫錄》﹞

忠介在獄﹐自分必死﹐肅宗宴駕﹐提牢主事某﹐設饌款之﹐海食飲逾常。主事曰「先生何歡之甚﹖」海曰「久知獄中例﹐將死必餞﹐欲醉飽而死焉。」主事曰「莫誤莫誤﹗宮中昨日云云。」海聞之卽痛哭擗踴﹐飲食盡吐。﹝《蘇譚》﹞

李綱初授禦史﹐升太僕卿﹐嘗過蘇州﹐盜奪其篋問隸曰「李少卿耶﹖是無錢者。」擲篋而去。﹝《臣鑑錄》﹞

張居正喪父﹐巡撫服往弔﹐白途中號哭﹐抵喪次曰「死了老太師﹐何不死了小子﹖」涕淚沾衣。嚴分宜當國﹐附者認爲干兒﹐壽日令其內子往嚴氏助廚﹐至被世蕃拊肩呼嫂﹐亦不爲羞。﹝《座右編》﹞

居正奔喪歸﹐所坐步輦﹐則眞定守錢普創以供奉者﹐前爲重軒﹐後寢室﹐以便偃息。傍翼兩廡﹐廡內童子左右侍﹐爲揮篷炷香。凡用卒三十二舁之﹐始所過州邑郵﹐牙盤上食﹐水陸過百品﹐居正猶以爲無下箸處﹐而眞守燕錫人﹐獨能爲吳。居正甘之曰「吾行路至此﹐僅得一飽餐。」此語聞於是﹐吳中之善爲庖者﹐召募殆盡。﹝《野編》﹞

居正奉旨歸葬﹐所經由藩臬守巡迓而跪者﹐十之五六。居正意未慊﹐檄使持庭參吏部尙書禮﹐至是無不長跪者。臺使越界趨迎畢﹐卽身爲前驅﹐約束吏卒﹐幹陬飭廚博。﹝《玉堂叢語》﹞

居正母怯渡江﹐楚撫於其歸﹐先排列艨艟﹐上覆以板﹐往來若平地。兩傍栽參天桃柳﹐月下燈照前後﹐居正母輿中竟不知渡江也。﹝《南虹筆記》﹞

湖廣巡按朱瑾吾爲居正建三詔亭﹐居正作書辭之曰「吾生平學在師心﹐不期人知﹐不但一時之毀譽﹐不關於慮﹐卽萬世之是非﹐亦所弗計。況欲侈恩錫寵﹐以誇耀流俗乎﹖且盛衰榮悴理之道﹐漢時異勢殊﹐陵谷遷變﹐髙臺傾﹐曲池平﹐𨿽吾宅第﹐且不能守﹐何有於亭﹖數十年後﹐此不過十里鋪前一接官驛耳﹐烏睹所爲三詔者乎﹖」此書有才有識﹐故能擔荷宇宙﹐勿徒以權臣相擬。﹝《蘇譚》﹞。

居正方專國﹐從容問其叔﹐公車中頗知有雄駿君子晁賈才人者乎﹖曰「無逾於湯沈兩生者矣。」居正將以鼎甲畀其子﹐羅海內名士以張之﹐命諸郎因其叔延致兩生。湯義仍獨謝勿往﹐而沈君典遂與居正子懋修偕及第。又六年癸未﹐湯與吳門蒲州二相子﹐同舉進士﹔相使其子召至門下﹐亦謝弗往也。除南大常博士﹐後以劾政府﹐謫典史。﹝《列朝詩集》﹞

居正未第時﹐極爲僚王所眷﹐甫釋褐還卿謁王﹐王置酒款洽﹐遇之甚優。嘗從酒次更衣﹐訝居正綈敝﹐默然久之。私戒尙衣宮監﹐程其短長﹐出繒錦制袍二襲﹐紗稱是﹐篝燈夜成﹐且走騎奴遺之。居正酒醒衣至﹐試之不失尺寸﹐驚喜過望﹐趨赴邸﹐頓首謝王曰「瑣瑣何煩主臣﹖」未幾而居正掌國﹐反日夜思王﹐而未有間﹐嘗以書抵所知者云「荊國主終不可畱。」尋禍作。﹝《說郛》﹞

嘉隆間講學盛行﹐楚人顏山農謂貪財好色皆性生﹐天機所發﹐不可閼之﹐第弗畱滯胸中而已。門人羅汝芳成進士﹐戒且弗庭對﹐羅不從。明年遇之淮上﹐笞之十五﹐挾以遊﹐羅唯唯惟命。後至南都﹐以挾詐人財﹐事發捕之﹐官笞五十不哀祈﹐困囹圄且死。羅力救之﹐得出﹐出則大罵不已﹐謂獄我者尙知我﹐而汝不知我﹐羅亦唯唯。﹝《朝野異聞》﹞

何心隱者﹐其才髙於顏山農﹐而狠幻過之。嘗言「天地一殺機也﹐堯不能殺舜﹐舜不能殺禹﹐故以天下讓﹐湯武能殺桀紂﹐故得天下。」少嘗師事山農﹐山農有例﹐師事之者﹐必先毆三拳﹐而後拜受。心隱旣事山農﹐察其所行﹐意甚悔。一日值山農之淫人村婦也﹐匿隱處﹐俟其出而扼之﹐亦毆三拳﹐使拜﹐削弟子籍。顏謫戍歸﹐八十餘尙無恙﹐何竟爲張居正所殺。居正未相時﹐訪耿禦史﹐坐席未暖而去﹔何從屏後窺見﹐便謂此人能殺我。﹝《辧學遺編》﹞

劉球學士﹐以避難隱居姚江數載﹐從學者日眾﹐名始聞。當塗以其異黨也﹐廉得之﹐竟置於法。有成器先生者﹐姚江名儒也﹐特憫其忠﹐爲作文以祭之。登靈緒山望空而哭者三﹐祭畢輒書祭文數通﹐分呈藩臬﹐迹其所爲﹐若謝翺王炎午之於文天祥﹐皆非有爲爲之者。後數年而球之子僉事釘以提學至﹐造其廬拜之﹐執子弟禮甚恭﹐至今山上祭忠臺在焉。﹝《莘野纂聞》﹞

萬曆中﹐楚宗人訐奏其王業﹐奉旨處分矣。王備物謝恩﹐因謝當事者﹐宗人欲申前說。三十二年閏九月三日﹐相率過漢陽府公館﹐奪其私書﹐並解京銀四扛焉。本府問城黃典史﹐走報分巡道。分巡副使周應治﹐鄞人也﹐愴惶請於趙巡撫可懷帶領軍人﹐捕焚其書﹐捉獲宗人三十餘人﹐裸其體﹐加桔梏而鳴金鼓﹐以入於會城。諸宗人見之憤甚﹐初五日麋至撫院﹐遇應治並學院竇某﹐共擊之。應治竄伏趙內衙之神櫥﹐趙出諭﹐語復不倫﹐登時打死碎屍﹐應治乘間棄敕印逃。事聞﹐獄具﹐斬二人﹐賜死五人﹐余炎錮。﹝《太白劍》﹞

是年七月﹐布政使門首桃樹開花﹐閏九月初三﹐地震千里﹐自東北達西北。廿三日川省城天鼓大鳴﹐復大雨。

潤州丁幾督廣東學政﹐渡江有司具牲醴請祀水神。公笑曰「舟乎或沈或浮﹐神何預焉﹖」至中流風浪作﹐而舟覆﹐李夢陽督江西學政﹐渡江﹐有司亦有此請。公怒命從者縛神投諸江﹐且曰「水神而投諸水﹐得其所哉﹗」竟無恙。﹝《中洮野錄》﹞

許文穆公典己丑試﹐聚登榜者於射所戒厲之﹐旣至﹐拜謁文穆大言曰「中後索賞﹐賭者必多﹐分毫皆不可與﹔卽如我長班轎上門上﹐一切拒之。從我言者﹐爲好門生﹐不從者反是﹔我密行體訪﹐定人品髙下。」﹝《湧幢小品》﹞

萬曆三十三年八月﹐金陵旱﹐西門外見藍廠內銅殿一座﹐詢之云「是陳太后敕四川造三座﹐一送峨嵋﹐二送南海﹐三送五臺。峨嵋已完﹐此送南海者﹐因裝至京﹐被撫院阻畱在此﹐恐海上倭寇聞風﹐伺隙難防﹐除議請旨﹐今攺送句容華山矣。」其殿髙一丈六尺﹐深闊各一丈二尺﹐周圍皆菱花﹐窗格秀麗可愛。又於本廠內起鑪﹐鑄一座﹐送五臺﹐各料將完﹐匠工俱是川人﹐問每座價值若干﹖云「三座約費十五萬。」崇禎末有扛大佛數座入京者﹐至彰義門門軍阻之﹐檢驗﹐每佛身中藏一大銅炮。﹝《先曾祖日記》﹞

武淸伯李偉﹐慈聖李太后之父﹐起自瓦匠﹐驟貴﹐請乞無厭。一日慈聖賜一篋﹐封職甚固﹐疑是重寶﹐開視﹐則瓦匠所用泥水刀也﹐嗣後斂戢。﹝《覽﹝1234﹞微言》﹞

文天祥有黃冠故鄕之言﹐王積翁欲合宋宦等十人﹐請釋天祥爲道士。畱夢炎不可云「天祥出復號召江南﹐置吾輩十人於何地﹖」事遂已﹐而天祥終有柴市之殉。孔公天胤曰「兩浙有夢炎﹐兩浙之羞也。」蓋夢炎衢州人﹐與天祥俱宋狀元﹐而不同如此。歷明代數百年﹐凡畱氏子姓赴考﹐責令書一呈結曰「並非畱夢炎子孫﹐方許入試。」﹝《匯書二編》﹞

王文成之曾孫王先進襲爵後無子﹐應立其次弟先達之子業宏。王司馬業浩者﹐文成父﹐鼎元華之後也﹐主異議﹐另推先通爲嗣。蓋文長長子正億有二子﹐先通乃其次子之後﹐業浩詭稱先達爲乞養﹐非王氏﹐故業宏不得立﹐又徧賄五府諸公候﹐竟以先通嗣。業宏不平﹐上書忿爭下獄。後國變﹐先通被殺﹐業宏乃以免。﹝《綏寇紀略》﹞

明熹宗天性極巧﹐癖愛木工﹐手操斧斫﹐營建棟宇﹐卽大匠不能及。又好髹漆器皿﹐朝夕修制﹐不憚煩勞﹔學造作得意時﹐解衣盤磚﹐非素寵幸﹐不得窺視。或有急切本章﹐令左右讀之﹐一邊手執斤削﹐一邊側耳注聽。讀奏畢﹐命曰「你們用心行去﹐我知道了﹐所以太阿下移。」﹝《蘇譚》﹞

天啟六年﹐南京太監二十四衙門﹐與北京太監魏忠賢立有生祠﹐在後宰門﹐興善寺傍。其祠大三間﹐有魏眞容三副﹐正間一副﹐畫朝衣端坐﹐兩傍小內豎執圓扇牙笏。又木刻魏一像﹐坐正間。其左間一副﹐畫金盔金甲端坐﹐兩傍皆武將﹐執槍劍侍立。其右間畫方中行衣﹐端坐﹐兩傍皆小內官恭候。其丹墀之左﹐立一大石碑﹐道魏出身入宮始末。丹墀之右﹐立一大石碑﹐述魏扶幼主功業﹐節省南京進貢解物錢糧若干﹐其文乃杭州一廩生撰書。外有儀門頭﹐仍未造完﹐所費何止以萬計。天啟四年創立﹐至四年尙未完工。﹝《先曾祖日記》﹞

萬曆戊戌科進士王紹徽陜西咸寧人﹐爲魏忠賢干兒﹐官至吏部尙書。進退一人﹐必稟命於忠賢﹐時稱王媳婦﹔常照《點將錄》﹐傾害東林諸君子。忠賢閱其書嘆曰「王尙書斌媚如閨人﹐今筆挾風霜乃爾﹗眞吾家之珍也﹗」愈親愛之。其稱東林開山元帥托╊天王南戶部尙書李三才﹐總兵都頭領天魁星呼保義大學士葉向髙﹐天罡星玉麒麟吏部尙書趙南星﹐掌管機密軍師天機星智多星右諭徳繆昌期﹐天閒星入龍云左都禦史髙攀龍﹐協同參贊軍務頭領地魁星神機軍師禮部員外顧大章﹐掌管錢糧頭領天富星撲天鵬禮部主事賀良﹐地狗星金毛犬尙寶司少卿黃下賓﹐正先鋒天殺星黑旋風吏部都給事中魏大中﹐左右先鋒地飛星八臂哪吒吏部郎中鄒維璉﹐地走星飛天大聖浙江道禦史房可壯﹐五虎將天勇星大刀手左副都禦史楊璉﹐天勇星豹子頭左僉都禦史左光斗﹐天猛星霹靂火大理寺少卿惠世揚﹐天威星雙鞭手浙江道禦史袁化中﹐天立星雙槍將太僕寺少卿周朝瑞。又有馬軍八驃騎﹐大將八員﹐走探聲息﹐走報機密。頭領一員。行文走檄﹐調兵遣將﹐頭領一員。掌管行刑﹐劊子手頭領二員。巡視城垣頭領一員。定公賞罰﹐政司頭領二員。考算錢糧﹐支出納入頭領一員。分守江南泛地水軍頭領八員。守護中軍頭領十二員。四方打聽邀接來賓頭領八員。專守帥字旗頭領一員。馬軍頭領二十員。步軍頭領二十七員等名色。所列如李應升﹑蔣允儀﹑解學龍﹑吳爾成﹑孫愼行﹑陳於庭﹑錢謙益﹑文震孟﹑方震孺﹑徐憲卿﹑鄭三俊﹑毛士龍﹑夏嘉遇﹑周順昌﹑何士晉﹑趙時用等人﹐皆南直人也。一時更有《東林朋黨錄》《東林同志錄》《東林籍貫錄》。羣小同心排擠正士﹐不遺餘力。﹝《遣愁集》﹞

忠賢盛時﹐一測字者來京﹐喧傳甚驗﹐乃易服潛往叩休咎﹐因書一囚字與推。其人卽頓首稱奇﹐詰其何意﹖曰「國內一人也。」忠賢駭服﹐以爲神異﹐厚犒而別。乃私語人曰「目下𨿽好﹐只是結局不佳。」叩其何說﹖曰「一人懸在中間﹐將來必要弔死﹐四面俱無著落﹐家業自然蕩盡。」後果應。﹝同上﹞

五人墓事﹐世艷傳。時至江陰﹐逮李侍禦應升﹐開讀時﹐亦有垂髻少年十人﹐各挾短棒﹐直呼入憲署﹐殺逆校尉﹐諸尉踉蹌越墻奔竄。一賣蔗童子十餘歲撫髀曰「我恨極矣﹗」遂從一肥尉後﹐舉削蔗刀臠其片肉﹐擲以飼狗。﹝《貞勝編》﹞

蘇州逮周公順昌﹐民變﹐擊斃校尉。後蘇民倡議天啟無道﹐互戒天啟錢不用﹐各州府縣皆和其說﹐將天啟錢積下。後傳至京中各省﹐直出示曉諭﹐錢乃復行﹐私禁凡十閱月。﹝《先曾祖日記》﹞

天啟七年三月﹐歙縣巖寺街民變。因工部呂下問要吳百昌家屬扳報各親﹐代完欽贓﹐激變市民萬餘﹐奔郡城﹐將察院內下間新造樓屋折燒。下問撞破後墻﹐帶家眷走入庫廳衙內﹐府縣官出示安民。後許志吉代任﹐更酷於下問﹐志吉文穆孫﹐至今有餘愧云。﹝同上﹞

楊璉入獄時﹐度不免﹐嚙指血艸艸千言﹐冀以屍諫﹐埋臥所﹐爲許顯純所發﹐付之火。﹝《吳次尾集》﹞

顧裕湣公大章以禍﹐與楊忠烈公璉同下鎭撫獄。每被拷掠﹐裕湣切齒不發聲﹔忠烈大呼太祖髙皇帝﹐一拷輒一呼。裕湣未死前數日﹐右手大食指﹐指尙存﹐捏筆作書曰「吾以五十死﹐猶勝死耆壽而無子者﹔吾以不詳死﹐猶勝死牖下而無聞者。吾詩有故作風波翻世界﹐長畱日月照人心之句﹐可以爲吾祠堂中聯。」旣被難﹐以血布衫裹拶落八指﹐寄歸。裕湣與弟大詔孿生﹐貌相當﹐父母不能辧。旣長﹐一成進士﹐官部曹﹐一第第﹐窮經著書。﹝《木齋新編》﹞

京師大盜朱國臣﹐其黨爲劉煒劉大劉二劉三等十人。一日命其妻大作炊﹐供夜半之食﹐黨集而其妻睡失炊﹐怒笞之﹐逸出東市﹐遇夜巡把總﹐訊之故﹐反詰云「爾爲何官﹖」曰「吾夜巡把總也。」曰「夜巡獲盜首功﹐當升何官﹖」答曰「有功升欽依﹐或參將。」曰「吾語爾﹐吾家堂子胡同有彊盜十人﹐可往擒之﹐然須養吾終身耳。」把總諾之﹐果獲十人﹐無脫者﹐下法司俱服。而朱國臣云「我等擒﹐京師淸矣﹐夜戶可無閉矣﹐且吾告若﹐凡訊獄﹐不可不愼。如石駙馬街周皇親之殺﹐乃我也﹐而坐使女蕭荷花﹐淩遲家人斬﹐豈不冤乎﹖李皇親朝房人亦我殺﹐其婢與僕棄首飾於道﹐而坐拾遺人以死﹐又一冤也。今吾不言﹐誰復爲鳴之者﹖」於是法司追問所治荷花獄者﹐而免侍郎翁大立爲民﹐謫郎中徐一忠於外云。﹝《職小編》﹞

一中貴夜巡﹐忽聞冢中人聲﹐蓋旣瘞而蘇者﹐發之﹐得一女子﹐云「爲某翰林第七姬侍兒﹐遭鞭撲將斃﹐復置水上凍一夕﹐乃死。」事聞﹐翰林自引過﹐如魏丞相﹐上怒﹐罷其官。﹝《太白劍》﹞

績溪民李世選﹐韓國善長十世孫也。當髙帝時﹐駙馬都尉李祺坐父罪死﹐其子盛慶﹐臨安公主出也﹐貶績溪爲民。主號泣上前﹐上賜以手書﹐龍封許二百十六年﹐執此見主﹐復其故爵。故世選於崇禎初年具奏﹐上親加辧驗﹐以敕中胡惟庸爲容﹐李祺爲棋。且善長死於二十三年五月乙卯﹐此敕云仲春﹐與《實錄》及《好黨錄》事迹不合。世選下獄論辟者十年﹐刑科李淸請宥之﹐乃釋。按其龍封紙墨﹐鉗記嚴重久遠﹐非民間倉卒所能爲﹐豈髙皇聊塞主請﹐故爲錯誤﹐以開疑案﹐其眞僞卒莫能辧也。司寇鄭三俊批其牘曰「若善長之功﹐𨿽百世宥之可也。」科臣淸服其言爲至當。初讞此獄者﹐援妄假敕書律﹐世選長系論長﹐無論功臣將相﹐公主肺腑之謂何﹖嗚呼過矣﹗﹝《綏冠未刻編》﹞

劉鼎元理順李會元靑﹐皆以夜禁﹐爲內邏者所持﹐撲劉五扳﹐撲李十五板。李歸寓忿極﹐遂絕﹔時省元陳組綬聞訃﹐往哭之﹐歸而亦絕。﹝《雪廬焚余稿》﹞

中官握政本﹐亂天下者﹐無甚於王振劉瑾魏忠賢﹐其事權絕相類。振在樞管最久﹐其橫惡﹐至乙丑丙寅以後而極﹐己巳屠裂於土木。瑾以丙寅流毒﹐庚午剮於燕市﹐家族皆誅夷籍沒。忠賢肆凶﹐亦乙丑丙寅爲極﹐而卽伏誅﹐自縊於下卯﹐仍戮屍籍沒。瑾相去一甲子﹐忠賢之去瑾﹐則再甲子也。﹝《貞信編》﹞

崇禎年﹐枚下閣臣﹐一時大僚及臺諫﹐相篝不休﹐其不得與會推者﹐因造爲二十四气之目﹐以搖惑中外。其曰二十四气者﹕殺气吳﹐棍气孫晉﹐戾气金光宸﹐陰气章正宸﹐妖气吳昌時﹐淫气倪元璐﹐瘴气王錫衮﹐時气黃景﹐羴气馬嘉植﹐賊气楊枝起﹐悔气王士﹐霸气倪仁楨﹐疝气周仲璉﹐糞气房之祺﹐痰气沈維炳﹐毒气姚思孝﹐逆气賀王盛﹐臭气房可壯﹐望气吳維業﹐雜气馮元飈﹐濁气袁愷﹐油气徐沂﹐穢气瞿式耜﹐月气錢元愨﹕各有諢號﹐中間賢不肖參雜。其指爲淫气逆气油气穢气者﹐其後皆死國難。﹝《兩朝識小錄》﹞

左寧南侯良玉遼東人也﹐起軍校﹐以功官都司。初以苦貧﹐劫錦州軍裝﹐坐法當斬。適有丘磊者與同犯﹐願獨認之﹐良玉得免死。旣失官﹐久之無聊﹐乃走昌平軍門求事司徒公。司徒公嘗役使之﹐命以行酒。冬至宴上陵﹐朝官﹐良玉夜大醉﹐失四金卮﹐且日謁司徒公請罪。司徒公曰「若七尺軀﹐豈任典客﹖或吾向誤若﹐非若罪也。」會大陵河圍急﹐詔下昌平軍赴救﹐楡林人尢世威者爲總兵官﹐入見司徒公曰「大陵當天下勁兵處﹐圍不易解﹐世威當行﹐今旣以護陵不可﹐公且遣將﹐誰當往者﹖中軍將王國靖書生也﹐左右將軍﹐更不可任。」司徒公曰「然則誰可﹖」世威曰「獨良玉可耳。顧良玉方爲走卒﹐柰何帥諸將﹖」司徒公曰「良玉誠任此﹐吾獨不能重良玉乎﹖」卽夜遣世威前諭意。漏下四鼓﹐司徒公竟自詣良玉邸捨請焉。良玉初聞世威往﹐以爲捕之﹐繞牀語曰「得非丘磊事露耶﹖」走匿牀下。世威排關呼曰「左將軍富貴至矣﹗速命酒飲我。」引出而諭以故﹐良玉失色戰栗﹐立移時乃定﹐跪世威前。世威且跪且掖起之﹐而司徒公至﹐乃面與期﹐詰旦會轅門﹐大集諸將﹐以金三千兩﹐送良玉行﹐賜之卮酒三﹐令箭一曰「三卮酒者﹐以三軍屬將軍也﹐令箭如吾自行。諸將士勉聽左將軍令﹐左將軍今已爲副將軍﹐位諸將上﹐吾拜官疏﹐夜卽發矣。」良玉旣出﹐而以首叩轅門墀下曰「此行倘不建功﹐當自剔其頭。」已而果連戰松山杏山下﹐錄捷功第一﹐遂爲總兵官。良玉自起謫校﹐至總兵﹐首尾僅歲餘﹐年三十二。﹝《壯悔堂文集》﹞

弘光三月甲申﹐太子來自金華﹐遣內使持禦札召至﹐聞者爭赴。明日有旨禁私謁﹐中夜移人內﹐己丑乃命會審於大明門。楊維垣言謂駙馬王侄孫王之明貌相類﹐因而誤傳。辛卯於吳門外復審﹐馬士英復疏﹐其疑似甚多﹐左都李沾喚王之明不應﹐詰之。乃大聲曰「何不呼明之王﹖」沾喝上拶﹐太子號呼皇天列帝﹐聲徹內庭﹐傳諭放拶﹐發鎭撫司。有無名子題於皇城﹐有「海上扶蘇原未死﹐獄中病已又奚猜」之句。會禦史陳言奏稱民口籍籍﹐皆言諸臣欲絕先帝血胤﹐因得溫旨﹐著好生護養﹐弗輕用刑﹐以招民謗﹐乃得不死。﹝《遣愁集》﹞

弘光五月﹐時淮揚信絕﹐左良玉兵停畱不下。馬士英阮大鋮等﹐乃日報捷音﹐百官進賀﹐以愚都人耳目。夜半有書聯於長安門柱云「福人沈醉不醒﹐全憑馬上胡謅﹔幕府凱歌已休﹐猶聽阮中曲變。」﹝《遣愁集》﹞

辛酉歲﹐姑蘇承天寺僧浚井﹐得一鐵函﹐隨上之。撫軍張公國維啟之甚輕﹐函內蠟封﹐封內紙裹悉啟﹐乃宋徳年鄭魚肖所藏詩文﹐所言皆亡國事﹐四百餘年﹐始傳之人間。﹝《座右編》﹞

家玉峯少宰巡撫浙江時﹐立志開杭州城河﹐方患無從覓舊徑。忽得一祕冊﹐細注某處石﹐某處土岸﹐某處幾丈尺﹐折而東西﹐了如指掌﹐按圖指示﹐折毀豪家侵占房屋﹐河遂浚開﹐若得神助。

關夫子廟獨顯京師正陽門者﹐以門下宸居﹐近左宗廟右社稷之間。朝廷歲一命祀﹐萬國朝者退必謁﹐輻輳者至﹐必祗禱也。祀典歲五月十三日﹐祭漢前將軍關某﹐先十日﹐太常寺題遣本寺堂上官行禮。凡國有大災﹐祭告之。萬曆四十三年十月十一日﹐司禮監太監李思賫捧九旒冠﹐玉帶龍袍﹐金牌牌書敕封三界伏魔大帝﹐神威遠震天尊關聖帝君﹐於正陽門祠建醮三日﹐頒知天下。然太常祭祠﹐則仍舊稱。史官焦曰「稱漢前將軍侯吉也。」天啟四年七月﹐禮部覆題﹐得旨祭姑稱帝。先是成祖北徵木雅失禮﹑費闊�海﹐至斡難河﹐擊敗阿魯臺軍前﹐每見沙洙霧靄中有神﹐前我軍驅其中﹐袍刀仗貌色髻影﹐果然關公也﹐獨所跨白馬。師還燕市﹐先傳車駕北發日﹐一居民所畜白馬﹐晨出立庭中﹐不動不食﹐晡則喘汗定﹐乃食﹐回蹕則止。事聞﹐乃敕崇祀祠﹐有修撰焦碑﹐庶吉士董其昌書之﹐祠簽最靈﹐休咎一無爽者。﹝《京景物略》﹞

魏忠賢柄權﹐朝臣附之者﹐以爲父﹐忠賢目曰干兒﹐都人作《百子圖演義》﹐嘲之。其時獻媚者﹐爭爲立祠﹐自永恩祠一倡﹐而懷仁﹐崇仁﹐隆仁﹐彰徳﹐顯徳﹐懷徳﹐召徳﹐茂徳﹐戴徳﹐瞻徳﹐崇功﹐報功﹐元功﹐旌功﹐崇勛﹐茂勛﹐表勛﹐感恩﹐祝恩﹐瞻恩﹐徳聲﹐鴻惠﹐隆禧﹐內而中官﹐外而封疆大吏﹐丹黃土木﹐偏於寰宇。至杭州建於關壯繆嶽忠武兩祠之間﹐而國子監生陸萬齡請建祠於大學之側﹐則無忌憚極矣﹗聞逆祠小像﹐有以沈檀塑者﹐眼耳口鼻手足﹐宛轉一如生人﹐臟腑則以金玉珠寶﹐髻上空一穴﹐以四時花簪之﹐其獻媚如是。﹝《兩朝識小錄》﹞

天啟丁卯鄕闈﹐閩人顏光衷茂猷兼舉五經﹐成文三十三首。外簾得之﹐以其文堪入彀﹐惜其違式﹐命止錄《易經義》以進。吾鄕祁世培彪佳取中﹐迨墨卷入對﹐始知其兼五經也。甲戌會試﹐亦兼五經﹐大座主不敢自專﹐題疏上﹐特命中進士﹐故會錄列其名於會元之前。及壬午之北闈﹐癸未之會闈﹐嘉興譚築巖貞良﹑慈溪馮眉仙元﹤風﹥皆以兼五經具題﹐奉旨一體校閱﹐各與中式焉。予考之《閩書》漳州長泰縣黃文史字廷實﹐晚號遁叟﹐穎悟博通。洪武二十二年應貢﹐庚午試南畿﹐五經題兼作﹐以違式取旨。太祖讀其《天下一家論》﹐大見稱異﹐禦批特置第一﹐免會試﹐授刑部主事﹐此則兼五經而應試之始也。宋時鄭俠之父暈同五經出身﹐大觀二年﹐莆田黃泳以童子特賜五經及第。又孫中九經狀元﹐眞宗朝蔡齊字子思﹐亦中九經狀元﹝《匯書》﹞。

國朝浙江查嗣韓福建林文英皆以丁卯京闈﹐五經兼作題準。戊辰﹑會試﹐均入史館﹐後不爲例。

崇禎朝所任五十相﹐卽位初勸進者﹐多吏議﹐甌卜者或濫廷推。蒲州﹝薛席﹞定國是而幹略無聞﹐髙陽﹝孫承宗﹞當巖關而密勿莫預﹐君心之所向﹐全在乎元年之枚卜﹐而宜興調延烏程﹝溫體仁﹞之釁起。宜興初望止於一推君子﹐持之太過﹐體仁在上前﹐言多傾險。大臣宜以朝廷大體﹐從容爭奏﹐俾體仁與錢謙益俱罷﹐主上未必不悟。乃冢臣王永光權譎兩端﹐輔臣李標錢龍錫苦心引救﹐不能明言兩人長短﹐故使體仁得行其說。由今思之﹐體仁用而天下亂﹐未必謙益用而天下治也。然謙益之爲人也﹐才而疏﹐其才也可以有爲﹐疏也亦易於僨敗。體仁腹心陰沈﹐大有以過人﹐蹤其所爲﹐宜興比而體仁未嘗不私﹐武陵﹝楊嗣昌﹞欺而體仁未嘗不詐﹐韓城﹝薛國﹤臣見﹥﹞鷙而體仁險惡過之。用事八年﹐致寇難日深﹐剿撫機宜盡失﹔其後之人踵得罪﹐而己獨免﹐果操何說而得此﹖彼蓋挾其機智﹐上以彌縫主心﹐中以諉避事任﹐下以錮遏言路﹐幸使名位全﹐身家固﹐而萬事潰決不可收矣。語曰「日中必慧﹐操刀必割。」人主之芒刃﹐不可一日而頓也。自神主不視朝二十載﹐而天下之局﹐咸出宰相之與臺諫以相持﹐宦寺乘之﹐以馴致崔魏之禍。迨懷宗誅鋤大姦﹐虛懷側席﹔不幸老成忠厚﹐半磨滅於逆庵之手﹐新進蜂起﹐頗欲借正論﹐以挾持人主﹐而自詡功名。體仁乘帝之疑﹐持私說以險訁皮惑亂天下﹐雜然起﹐與之爭。帝旣信其孤立﹐又恐難於獨任﹐則縱言者搏擊以觀之﹐冀得中收其用﹐而黨禍遂不可解。舉軍國大計﹐無一關大臣小臣之心﹐間取得失功罪﹐攙而入於恩仇之中﹐俾主上爲之彷徨疑誤﹐莫適所從。兼以混任事者之心﹐而抵於敗﹐故曰國家之禍﹐宰相與臺諫爲之也。當宜興烏程某執政艸澤﹐易於湔除﹐兩相漫不之省﹐宜興去而寇患始棘﹔又經烏程之戀權偸責﹐讓禍而不決策者累年﹐武陵受之﹐無所諉﹐以至於斃﹔則當國之解免﹐不待智者知其難。宜興家居本佚樂﹐自以帝必思之﹐身閒旣久﹐亦不得已於一出﹐中外知其必出﹐說以盡反烏程之所爲。故其復相也﹐捐租起廢﹐淸獄肆赦﹐罷內操﹐及諸鎭監軍﹐欲以大收士大夫之志。然必取當世所急者﹐一爲縣官盡力﹐乃可身名兩全﹔顧宜興不知﹐爲宜興謀者﹐亦不知也。帝自念扌骨扌骨然焦勞宵旰而不效﹐姑取天下事付之宜興﹐以小自弛易﹝延儔至京﹐上親賜宴﹐退入宮欣欣喜色﹐曰還是他。故當時所請皆行○壬午元旦皇極殿朝賀畢﹐帝召閻前曰「古來聖帝明王皆崇師道﹐今日講稱先生猶存遺意。卿等卽朕師也。」敬於正月端冕而未﹐聖躬轉面而西向閣臣一揖﹐因曰「自古君臣志同道合﹐天下未有不治平者。」諸臣跪謝不敢當。帝曰「先生正是朕該敬的。」自此手詔皆稱先生云﹞。朝士樂其寬而幸其專﹐爭欲狎驪龍之睡﹐以行所欲﹔故𨿽中原糜潰﹐輒交口而誦相公﹐以拭目太平﹐宰相與臺諫之勢合﹐而變隙生矣。同宜興再召者﹐有江夏賀逢聖﹝帝之允賀逢聖放也同周延儒陳演召見﹐賜坐徳政殿。逢聖眷懷聖恩﹐忽放聲大哭﹐已賜宴中極殿﹐逢聖復大哭﹐拜跪十數不止。帝命之出殿襤外行禮﹐絮哭不止﹐見者怪之以爲不祥﹞淄川張至發﹐皆不久稱病。謝徳州升者﹐性溪刻﹐又以人言免﹐天下事一決於延儒。陳井研演﹐本與升同拜。晉江蔣徳景黃景興化吳﹐又以賀謝行後始入﹔故按秦撫晉﹐以剿撫流寇有功者也。癸未三月朔﹐承天告陷﹐帝痛念山陵﹐見閣臣而流涕﹐自咎失徳﹐因責中外調度乖方﹐諸臣叩頭謝。次日帝再召曰「楊嗣昌死後﹐督師無人﹐卿可往湖廣督師圖恢復﹗」曰「逆賊不道犯我陵園﹐臣何敢惜其死﹖願陛下發勁旅﹐假便宜率之而南﹐必雪國憤。」退而上書﹐請兵三萬人﹐進復襄陽承天﹐而兼顧南京﹐重根本﹐秦督師孫傳庭宜出關合勢圖賊。帝覽奏﹐殊不懌﹐禦昭文閣﹐召前曰「先生奏用兵多三萬人﹐豈易猝辦﹖且南京去楚遠﹐是退守也﹐詎是今日計耶﹖」頓首曰「左良玉跋扈不用命﹐閣部十檄之不至﹐豫督﹝侯向﹞是其舊帥﹐僅遣數十曰爲衛而已。臣憑藉寵靈﹐不過閣部﹐良玉退居江漢﹐有甚河南﹐方勤內憂﹐遑禦外侮。若臣有重兵在握﹐進可制彊賊﹐退可馭驕帥﹐不則徒損威重萬分何﹖蓋南京髙皇帝陵寢在焉。臣懲承天前事﹐丰芑是虞﹐出師南徵﹐敢不兼顧﹐非退守也。」次輔陳演進曰「督師去﹐則督撫之兵皆其兵。」曰「臣之請兵﹐正以督撫無兵耳。秦督新集之眾﹐不足仗﹐且遼緩幾千里﹐勢豈相反﹖豫督得良玉護從之卒數十﹐豈足言軍﹖豫兵敗於開封﹐新撫衰﹐瘡痍亡散者二千﹐在河北楚兵承天新衄﹐諸將不知存亡﹐督撫何兵可爲臣調度者乎﹖臣今日勉銜上命﹐提空名視師﹐仰面悍鎭﹐束手待斃﹐計入境之日﹐必騎置急奏。臣待帷幄﹐望天顏尙不得請﹐況在行間萬里外乎﹖兵者﹐國之大事﹐機宜一失﹐禍不忍言﹐臣敢惜餘生﹐不以上告君父耶﹖」帝見其語切﹐爲色動曰「先生言是﹐若一時難調發﹐其先將一萬人從。」乃召兵部尙書張國維議﹐配以唐通兵七千﹐馬料兵二千﹐京營兵一千﹐賜督師臣賞功銀五萬兩﹔而於左良玉下特詔﹐出幣金﹐專賜其軍﹐從督師請也。唐通尋以西協畱防﹐而國維尋與司農傅淑訓俱得罪﹐上方簡用大僚﹐於兵食重有所變更﹐督師儒次未發。帝一日召閣臣﹐出札示之曰「此秦督進兵疏也﹐卿等以爲何如﹖」曰「兵危事而傳庭易言之﹐矜其勇气﹐刻日掃除﹐以約束未定之兵﹐當傈悍方張之寇﹐是役也﹐臣竊危之﹗」上曰「何也﹖」曰「傳庭軍資甲仗﹐皆斂之於民﹐秦父老怨刺骨﹐又不結以恩信﹐而驅不教之民以戰﹐一往趨利﹐難以持久﹐信其間謀﹐恐墮狡謀﹐臣愚不知其所以勝﹐惟上熟慮之﹗」上曰「臨事而懼﹐好謀而成﹐先生見良是﹐顧賊橫已極﹐秦督奮然﹐一有所出﹐亦惡可以少也﹖」乃不敢復言。先是宜興之能用人也﹐六卿以下﹐鄭三俊劉宗周馮元飈倪元潞等﹐皆其所稱舉﹔卽上所最恨者﹐無如黃道周﹐且錄用督師﹐則援而至於相者也。自吳昌時入﹐於宜興最親﹐而興化之交亦厚﹐日遊於兩公之門﹐以招搖寵利﹔而三四趨風傈銳之徒﹐乃起而與之爭權。其中稍自持正者﹐默以告興化﹐謂兩相應早自別白。又有宜興素厚善者﹐求事稍不兼﹐輒陽侈而陰背之﹐宰相與臺諫且離且合﹐而江南北之郤漸成。上亦頗知其端﹐未察也﹔會延儒先以視師薊門﹐中官及駱金吾養性之間﹐得以入﹝延儒出徵﹐上意已疑之。及至軍﹐用劉釋淸爲中軍﹐諸大師奔走若蝟猶如長安時﹐中官皆密以聞﹞。而因受命辦嚴﹐逡巡失上指﹐同官又從而之﹐浹辰而江南北兩相俱罷﹝宜興𨿽撒監軍內摻﹐而與中官往來頗厚。上恐其合也﹐乃於誅王裕民之前一日密召宜興﹐屏左右而所及不過泛語﹐五鼓棄裕民市。而宜興始知中官皆以昨者造膝實贊帝殺之﹐𨿽力辧不信也﹐以此恨刺骨﹐而其過日聞於上矣。掌金吾事郭承天罷﹐賂養性以非資用﹐由宜興所拔﹐會與吳昌時不合﹐宜興來有意易之﹐養性見人大怨望﹐熊開元之剎宜興也﹐上嘗密語賜無而中止﹐養性泄之於同鄕科臣廖國遴﹐國遴以告同官曹良直﹐良直具疏以絆。良直興化客也﹐以此並恨﹐兩相俱罷也﹞。延儒自用他事看議﹐以三月請兵﹐責其稽緩﹐旣皇恐待罪﹐再疏與致仕云﹝屢奏請行而以無兵爲言﹐上曰「徐之兵將集之﹐卿獨往何益﹖」時延儒目受命夕出都﹐蔣公徳景言於倪司農曰「上意欲吳公速行﹐緩語扶慰者試耳﹐觀首揆疾趨可見。」聞之不以爲然﹐又以孫傳庭出關﹐力言特重以拂上之意﹐故有後命也﹞。而孫傳庭加督師﹐兼制應皖豫楚諸軍﹐舉討賊事專責之矣。當是時﹐上新任樞計二臣馮元飈倪元潞﹐皆由兵侍郎不次用﹐召見中左門﹐諭之曰「國家艱難﹐兵食宜合一卿﹐兩人同鄕裏﹐負才望﹐朕故用以協心規畫﹐卿其有以報朕。此兩人者公忠闊達﹐實有濟變材﹐早年爲體仁之所抑沒。」元飈緣南卿寺問地免﹐元潞則烏程畏蔡澤之逼﹐嗾勛臣論劾之。宜興再召而始出﹐一見被眷遇﹐始信上知人向誤國事﹐皆體仁輩壅蔽之耳。元飈數被病彊起視事﹐上賜藥餌雜物﹐居數月﹐不得瘳。元璐歸並三餉﹐以便稽核﹐廣鼓鑄行鈔法以助之﹐聊支吾匱絀﹐非其意也。每相見﹐輒頓足曰「使吾兩人早受知﹐竭狗馬之力﹐天下事或不至潰裂﹐今定何及耶﹖」傳庭之出關也﹐貽書元飈﹐惟不欲速戰﹔且上意及朝廷趣之急﹐不得已誓師﹐旣下汝州﹐克寶丰﹐三日五捷。帝坐便閣喜甚﹐召元飈曰「傳庭乘勝﹐賊亡在旦夕﹐卿居中調度有方﹐朕且加殊賞。」元飈頓首曰「賊故見贏以誘我師﹐兵法之所忌也﹐臣不能無憂。」上嘿然良久弗應﹐因罷去。無何﹐傳庭兵敗書聞﹐在延切切惴恐。臺諫之糾宜興者﹐日數奏﹐上以西事爲恨曰「吾日夜憂賊﹐而大臣多受金錢﹐壞法令﹐無纖毫以國家爲意﹐卽心齊之謂何﹖」因震怒。而張獻忠先已破武昌﹐上又追恨﹐使吳早誓師南徵﹐不至此﹐獨怪臺諫鮮有平心按劾﹐故逮延儒也﹐並治之﹐延儒賜帛自裁﹝延儒熟於世故﹐情面多而執持少﹐小之不逆賄歉不責。當時有參其利歸羣小玷集厥躬者此實錄也。賜死前一日﹐輔臣徳藻等渴救曰「延儒赴召之初一切奉楊聖徳﹐如捐租起廢解綱肆赦諸大政﹐天下感戴太平﹐但其賦性寬疏﹐門客宵人乘機假借﹐延儒不能盡知﹔卽知﹐亦不能力絕﹐以致籠絡彰聞﹐罪安可遣﹖惟上念其觀師﹐一出杭慨馳區徵勞可敗﹐俯從部議遠戍可也。」帝曰「覽奏﹐朕心惻然﹐但以其罪犯重大﹐前諭已明﹐姑念首輔﹐勒令自裁﹐已有旨了」﹞。固未出國門﹐武昌之敗﹐誅之無辭﹐得減死﹐戍金齒。初延儒未罷時﹐上驟用修撰魏藻徳爲大學士。又一年而吏侍郎李建泰副都禦史方嶽貢同首輔陳演入閣佐理﹐藻徳廷對第一﹐甫三年。嶽貢久滯松江太守﹐得譴﹐用淸名召見﹐不三月得相﹐皆特恩也。建泰風骨峭拔﹐性慷慨﹐負重名﹐晉人﹐善治生﹐家百萬﹐數欲捐輸﹐以佐縣官。有止之者曰「公行且相﹐柰何以資進﹖」及相而賊已過河﹐計不畱之﹐以爲大盜資﹐顧扼腕已晚。是時上數憤懣不食﹐建泰進曰「臣自度居中﹐無以分主憂﹐願馳自太原﹐出私財購死士﹐且以倡率鄕裏擊賊﹐不用公帑﹐十萬之眾﹐可集也。」上大悅﹐卽其所薦淩駟介松年郭中傑以從﹐馴以進士授兵部主事﹐松年攺戶科給事中﹐中傑假副總兵爲中軍。十七年正月二十六日﹐行遣將禮﹐先期駙馬都尉萬煒奉特旨告太廟土﹐臨軒手敕﹐代朕親徵﹐加勞賜龍節一﹐尙方劍一﹐百僚皆侍班﹐金吾備法駕警蹕﹐禦正陽門樓﹐光祿寺置宴﹐大合樂﹐禦制詩餞行。建泰拜謝﹐上爲之起﹐憑欄目送之﹐良久﹐乘輿乃返。是日大風揚沙﹐建泰就車﹐適數步而左駙折﹐觀者以爲憂。進士程源私與駟曰「賊過河全菁已騷動﹐若疾行可及﹐遲則不能支﹐若晉破﹐公𨿽行﹐無能爲也。」旣而曲沃陷﹐建泰家破掠气奪﹐所過東光諸小邑﹐閉門不給餉﹐攻之始開。建泰疾甚﹐兵盡潰﹐猶豫畿輔不能進。上以建泰之行也﹐於二月朔﹐用工部尙書範景文禮侍郎丘瑜入輔﹐而藻徳嶽貢於二月二十六日受命特遺藻徳以兵部尙書﹐兼工部﹐進文淵閣﹐爲總河。嶽貢以戶部尙書﹐兼兵部﹐進文淵閣爲總曹﹐皆管屯練事務﹐駐於臨淸淮揚﹐備南遷也。尋得旨中止﹐是月也﹐徳演相繼罷。徳之罷也﹐以光時享疏言練餉殃民﹐追咎首爲此策者。徳擬旨云「向時聚斂﹐小人倡議搜括﹐致民窮禍結﹐誤國良深。」上不悅﹐召見﹐詰之以小人主名﹐徳不敢斥言楊嗣昌﹐但以舊司農李待問爲對。帝曰「朕非聚斂﹐止欲練兵。」徳曰「皇上豈肯聚斂﹐因旣有舊餉五百萬﹐新餉九百萬﹐余復增練餉七百三十萬﹐當時部科實難辭責﹐且所練兵馬安在﹖薊督抽練兵四萬五千﹐今止三萬五千﹐保督抽練三萬﹐今止二千五百﹐保鎭抽練三萬﹐今止二三百。若山永兵七萬八千﹐薊密兵十萬﹐昌平兵四萬﹐宣大山西與陜西三邊兵名二十餘萬。一經抽練﹐將原額兵馬俱不問﹐並所抽亦未練﹐徒增七百三十萬之餉耳﹐民安得不困﹖」上曰「今已並三餉爲一﹐何必多言﹖」言戶部𨿽並三餉爲一﹐然外州縣追比只是三餉。上震怒﹐責以朋比﹐徳力辧﹐諸輔臣復爲申救﹐而倪司農尢璐至以鈔餉系本都職掌﹐自引咎﹐上始少解。徳退﹐又言「臣因近日邊臣﹐每言兵馬﹐只以練餉立說﹐或數千﹐或數百﹐抵塞明主﹐而全鎭新餉﹐兵馬數萬﹐槪言不足﹐是因有練餉而兵馬反少也﹐臣私心恨之。又近日直省各官﹐每借練餉爲名色﹐追比如火﹐致百姓困苦﹐遇賊輒迎﹐𨿽三餉並急﹐不止練餉﹐而練餉又甚﹐臣又私心恨之。益至外無兵﹐內無民﹐且並餉勸不能完故推咎於議練餉之人﹐冒昧愚戇﹐罪當死。」因引咎出直﹐上𨿽慰畱之﹐竟以此去﹝先是十四年﹐山西巡按禦史陳純稟奏抽兵練餉之庠疏曰「兵一加則人失其故居﹐無田園丘隴之戀﹐無父母妻子之依﹐思歸則逃逢﹐故則遺抽餘者旣以余薄白安於無用﹐抽去者又以遠調而不樂爲用﹐伍虛而餉仍在﹐不歸主帥則歸偏裨﹐且樂其逃而利其餉。武允扣克旣熟﹐則凡可以營謀轉升皆是物也﹐精神不用以束伍而用以扣餉﹐厚餉不用以養兵而用以營升﹐伍虛則無人而又安言練餉﹐靡則愈缺而安望其俗﹐此兩穹之道也」﹞。先朝詞臣﹐有經世之略者﹐莫過於海上徐文定公光啟﹐晉江蔣公徳徐公農書及西洋火器諸法﹐皆講求以備國用﹐惜年老未及行施。蔣公於錢糧馬士之數﹐了若指掌﹐在上前亦能敢言。然上素惡直好諛﹐見延儒體仁嗣昌輩語多迎合﹐又狷巧捷給﹐而蔣不免於戇直﹐口操閩音﹐以此不甚合﹔然其時已危急﹐𨿽用之無益也。徳去都諫﹐孫承直汪惟效爭之皆力﹐魏藻徳亦以爲言﹐然已先傳藻徳爲首輔矣。初以山西新陷﹐未敢輒去﹐又以在廷連章見畱﹐避嫌卽具疏辭。朝並相演𨿽同免﹐其得放在後﹐時幾輔寇騎已充斥﹐乃不果行。嗚呼﹗上之號兆求賢者﹐十有六年﹐至末造庶幾乎一遇。以今觀之﹐如蔣徳景李建泰範景文之在政﹐本倪元璐馮元飈之備六卿﹐以視從前之古位者﹐相去遠矣。然必用茸斗筲之魏藻徳﹐躐而處乎其間﹐則又何也﹖祖宗朝各邊養兵﹐全取給於屯監民運二者﹐其關支京幣﹐始自正統﹐訖於萬曆之末﹐亦止三百餘萬。今抽餉練餉﹐並舊餉約計二千餘萬﹐民窮財盡﹐而兵反少於往時。據徳所陳﹐當時蠹國諸臣﹐眞萬死不足以塞責。誠以主上之明察﹐若使徳景效用如烏程宜興時﹐俾當寧早聞此言﹐且虛懷前席之恐後。不幸大勢已去﹐明知前人之蔽欺﹐不可勝誅。不得已責曲沃破家專徵﹐訪通州以敵臺城守﹐皆爲目前支吾苟且計﹐其經久遠謀﹐非不深領其言﹐固以無可如何﹐佛於心而逆於耳。噫嘻﹗孰非時爲之哉﹖君子不得不致恨於始用事之人也﹗﹝《綏寇未刻編》﹞

髙皇帝建都金陵﹐命劉誠意相地﹐築前湖爲正殿基﹐業已植椿水中﹔上嫌其逼﹐少徙於後。誠意見之默然﹐上問之。對曰「如此亦好﹐但後不免遷都之舉。」時金陵城告完﹐髙皇帝誠意視之曰「城髙若此﹐誰能逾之﹖」誠意曰「除非燕子能飛入耳。」其意蓋爲燕王也。皇帝又問誠意國祚短長﹖誠意曰「國祚悠久﹐萬子萬孫方盡。」後泰昌萬曆子﹐天啟崇禎弘光皆萬曆孫也﹐果符其讖。﹝《剪燭叢編》﹞

李給諫淸《三垣筆記》曰「闖賊入京﹐命各官俱於二十一日廷見。是日各官畢集﹐一象獨仰大內﹐淚如泉注。四彜館有回回使者六人﹐亦召入﹐不拜﹐賊怒欲置之重辟。使者曰﹕」吾君知明朝天子﹐不知姓名﹔若歸告吾君﹐以貢來朝則舞蹈何辭﹖今無君命﹐故不敢。『賊終不能屈。「﹝《續表忠記》﹞

◎科名士患不聖賢豪傑耳﹐必科名哉﹖𨿽然﹐重科名﹐則科名中未必絕聖賢豪傑也。姑略其遠﹐請以所聞於近者筆焉。後起者可以興。

隋始設進士科﹐唐太宗禦崇政殿試進士﹐呼之面試及第﹐始唱名﹔明皇末﹐始試詩賦並雜文帖經爲三場。宋太祖賜屢試不第舉人出身﹐始放進士榜。太祖始分進士爲三甲﹝進士分甲次自王世則榜始﹞﹐賜新及第進士綠袍靴笏﹐仍賜宴瓊林院。太宗始置武學﹐始詔進士預殿試者不黜落﹔哲宗詔進士專習經義﹐從此廢詞賦。﹝《古今原史》﹞

《文獻通考》唐時所放進士﹐每歲不過二三十人﹐士之及第者﹐未便解褐。入仕尙有試吏部一關﹐韓文公三試吏部無成﹐則十年猶布衣﹐且有出身二十年不獲錄者。自宋太祖太平興國二年﹐初卽位﹐思振淹滯﹐賜進士諸科出身者五百餘人﹐皆先賜綠袍靴笏﹐賜宴開寶寺。第一等二等進士﹐及九經授將作監丞﹐大理評事通判諸州﹐其餘皆優等注擬﹐寵章殊異。薛居正等言取人太多﹐用人太驟﹐不聽。此太宗初一天下﹐欲以得士之盛﹐跨越前代﹐榮觀史冊﹔不知僥幸之心﹐欲速之習﹐中於士人者﹐且數百年而不可返矣。又考《通典》舉人條例四經出身﹐授監縣尉﹐判入第三等﹐授望縣尉﹐五經出身﹐授望縣尉﹐判入第三等﹐授畿縣尉﹐進士與四經同資。是唐時明經進士初除不過縣尉﹐至勝朝﹐則一入詞林﹐更不外補。二甲之除﹐猶爲部屬﹐崇浮長惰﹐職此之鯀﹔其於唐人舉士之初制﹐失之遠矣。﹝《日知錄》﹞

洪武間﹐詔開科取士﹐定科舉格﹐初場各經義四書一道﹐三場策一道﹐中式者後十日以騎射書算律試之。立三場試格始此﹐後有增損。﹝《古今原始》﹞

洪武三年庚戌﹐始開科﹐就試者鄕舉士百二十三人﹐中式者七十二人。四年京畿復鄕試﹐尋又合諸省之士會試﹐凡二百人﹐中式百二十人。其三年所舉鄕試士﹐未及會試﹐悉授官﹔六年停罷科舉﹐十七年復頒行科舉﹐第一場試四書義三道﹐每道二百字以上﹐經義四道﹐每道三百字以上﹐未能者﹐試各減一道。四書義主《朱子集注》﹐經義﹐《詩》主《朱子集傳》《易》主《程朱傳》《書》主《蔡氏傳》及古注疏。其《易》之廢程而專用朱﹐《春秋》之廢張而專用胡﹐不知起於何時﹖然《程氏易傳》﹐人多有閱之者﹐至張洽《春秋傳》﹐今全本無有行世者﹐而習《春秋》者﹐且不知其名矣。﹝《匯書》﹞

明初三科﹐有四書疑問﹐仿元制也。洪武甲子﹐易以四書﹐名曰制義藝﹐本朝照行。康熙癸卯甲辰丙午丁未兩鄕會試﹐革去頭場﹐止用論文取士﹐論題仍用四書。己酉復八股制藝﹐至今遵行。﹝《應庵隨錄》﹞

近代取士法﹐首重科目﹐然宋朝試錄存二本﹐以其有朱文公﹑文文山名在也。科目重人乎﹖人重科目乎﹖﹝《晉州誌》﹞

試官不刊實錄而自作文﹐則誤。閱文出簾宴﹐出題宴﹐五日一大宴﹐三日一小宴﹐甚誤。閱文蓋場中閱文之日甚促也﹐初九舉子入場﹐十一日始謄錄第一場文﹐十二日第二場出題又促矣。十五第二場文始謄進﹐二十外三場文始謄完﹐會取捲宴又促矣。二十九放榜﹐蓋艸書已定於二十五六﹐在院閱文之日﹐不過半月﹐而飲宴之誤又間之﹐是以眞才多遺。必減飲宴﹐寬以月日乃可。﹝《求字編》﹞

科第至二元﹐世必艷稱之矣。不知昔人有中四元者﹐唐崔元翰晚年取應並首捷京兆解頭﹐禮狀頭﹐宏祠敕頭﹐制科三等敕頭。﹝《說儲》﹞

北京解元﹐其初不盡北直隸人﹐如景泰丙子徐泰﹐正徳丙子周光宙﹐嘉靖戊子馬一龍﹐辛卯馬從謙﹐癸卯沈紹慶﹐隆慶丁卯莊允中﹐俱南直隸人。正統辛酉章以占﹐甲子司馬恂﹐天順壬午鄭宏﹐弘治戊午孫靑﹐辛酉謝丕﹐嘉靖壬午周衤﹐己酉孫鋌﹐俱浙江人。成化丙午羅﹐江西人。宣徳壬子宋雍﹐隆慶庚午李廷機﹐萬曆癸酉柯梃﹐俱福建人。嘉靖丁酉﹐鄭光溥山東人。宣徳乙卯鄒冕﹐河南人。嘉靖乙卯楊濂四川人。自萬曆壬子宋鳳翔以浙人領解﹐此後必北直隸人居首矣。南京解元﹐其初亦不盡南直隸人﹕如正徳庚午許繼先﹐嘉靖戊子許仁卿﹐俱浙江人。洪武甲子廖孟瞻﹐丙子尹昌隆﹐永樂辛卯徐則寧﹐嘉靖壬子孫溥﹐俱江西人。洪武庚牛黃文史﹐永樂戊子黃壽生﹐俱福建人。夫科場取士﹐期於得人﹐艸非王臣﹐議者必欲區別之﹐名從公而實私也。﹝《兩京求舊錄》﹞

明鄕試直隸取百名﹐加國學三十名﹐又雜行五名。故曹鼐以典史觀糧赴京﹐中北直隸鄕試﹐而廷試爲狀元﹐今無雜行應試者矣。﹝《耳談》﹞

曹鼐爲典史﹐日夕讀書不輟﹐邑令戲之曰「將欲中狀元乎﹖」鼐曰「誠如尊諭。」﹝《明朝狀元譜》﹞

明狀元入閣辦事者十二人﹕胡廣﹑曹鼐﹑馬愉﹑陳循﹑商輅﹑彭時﹑謝遷﹑費宏﹑顧鼎臣﹑李春芳﹑申時行﹑周延儒。國朝傅以漸呂宮徐元文。﹝《玉堂叢語》﹞

明解元登狀元者十一人﹕黃觀﹑吳伯宗﹑林環﹑蕭時中﹑陳循﹑商輅﹑柯潛﹑彭教﹑謝遷﹑李﹑楊維聰。國朝解元登狀元者﹐胡任輿。﹝同上﹞

明會元登狀元者八人﹕黃觀﹑商輅﹑吳寬﹑錢福﹑倫文敍﹑楊守勤﹑韓敬﹑周延儒。國朝會元登狀元者﹕韓炎﹑彭定求﹑陸肯堂。﹝同上﹞

康熙己酉﹐余分校晉闈﹐所得士馮云肅等﹐而陸肯堂胡任輿俱出云肅辛酉南榜。

明狀元以直諫而被謫者三人﹐羅倫﹑張﹑舒芬也。羅倫論李賢奪情起復﹐張論劉吉﹐舒芬諫武宗南巡﹐此三人者﹐眞可謂不負大科矣﹐三人皆江西人。﹝《客中閒集》﹞

前朝少年解元﹐廣西蔣冕十五歲。南直隸余毅中﹐廣東馬拯俱十七歲。﹝《皇朝盛事》﹞

十二歲楊文忠廷和舉鄕試大理卿﹐朱奎太常卿﹐任道遜舉奇童﹐侍東宮書。十四歲趙中丞時春中經魁﹐楊文襄一淸中鄕試。十五歲蔣文定冕中解元。十六歲王庶子臣登進士﹐何提學景明﹐張少師居正中鄕魁。十七歲李少師東陽舉會試太常﹐王學士獻﹐張宮傅燦﹐王守﹐郡廷幹﹐舉進士﹐馬工部拯太﹐太僕毅中俱舉解元﹐沐都督昂以戰功僉都督。十八歲趙中丞時春中會元﹐陳修撰景著中探花﹐王兵侍偉﹐楊文襄一淸﹐王侍講洪﹐王參政愼中俱第進士﹐奇童洪鐘舉進士﹐是年卒﹐解學士縉中解元﹐殷少保士儋中鄕魁。十九歲李詹事泰﹐白中丞圻﹐楊文忠廷和﹐何少宰孟春﹐陳中丞耀﹐蔡尙書克廉﹐俱舉進士。二十歲費少師宏舉狀元﹐鄒司成守益﹐倫司成以訓﹐俱中會元﹐與戴編修大賓俱及第。解學士縉﹐向右都實﹐張學士益﹐王中丞云鳳﹐胡司馬汝礪﹐李司馬昆盛﹐石都應期﹐李司徒如圭﹐何提學景明﹐王太宰用賓﹐方少保逢時﹐俱登第。二十八歲沭定遠晟封黔國公。﹝同上﹞

胡忠安公氵熒爲禮部尙書﹐自宣徳丁未至景泰甲戌﹐凡十會會試﹐知貢舉官。﹝同上﹞

一府七會元﹕常熟施顯﹐太昌吳代﹝卽陸代﹞﹐長洲吳寬﹐吳縣王鏊﹐吳江趙寬﹐常熟瞿景淳﹐太倉王錫爵。﹝同上﹞

中進士而祖孫父子相見者絕少﹐惟福建侯官縣林春澤正徳甲戌進士﹐爲建昌太守﹔子應諒嘉靖壬長進士﹐爲戶部侍郎﹔孫如楚嘉靖乙丑進士﹐爲廣東提學副使。浙江烏程縣董份嘉靖辛丑進士﹐爲禮部尙書﹔子道醇萬曆癸未進士﹐爲給事中﹔孫嗣成萬曆庚辰進士﹐爲禮部郎中。祖孫父子﹐俱在一堂﹐而林氏尢享上壽﹐建昌一百四歲﹐侍郎八十歲﹐學憲自廣東告歸侍養。﹝同上﹞

明三元者二人﹐其一商公輅﹐其一黃公觀。《正气紀》云「黃觀貴池人﹐宇伯瀾﹐一字尙賓﹐洪武甲子應貢入太學﹐發解南畿。辛未會試第一﹐廷對禦戎策﹐太祖嘉之﹐擢狀元﹐除翰林院修撰﹐後殉建文難。池州學宮中﹐三元扁尙存。」﹝《雞窗剩言》﹞

王疏庵冢宰有識鑑﹐一日在髙平劉尹一相座﹐劉出其子鴻訓及同窗二孫一張﹐並館師王五人課藝請政。疏庵覽之﹐驚曰「皆卿輔才也﹐安得萃處一室館師文𨿽工﹐福遠不及諸子。」後孫公居相。王辰進士﹐官戶部尙書。孫公鼎相戊戌進士﹐官副都禦史。張卽金銘﹐庚戌進士﹐官總憲尙書。鴻訓癸丑進士﹐官東閣大學士。其館師王家磯亦壬辰進士﹐選涇陽知縣﹐未仕卒於塗。疏庵之言竟不爽。﹝《蘇譚》﹞

明初歲貢生﹐在京中式者﹐必令出榜原籍張掛。嘗見《新昌志》載云「禮部爲科舉事﹐洪武十七年九月十三日﹐本部尙書任昂等官﹐於華益殿奏﹐聖旨在京鄕試﹐多有中求的國子監生﹐爲他肯學﹐所以取中。似這等生員﹐好生光顯﹐他父母恁部裏出榜﹐於原籍去處張掛﹐著他鄕裏知道﹐欽此﹗今將中式生員﹐開坐合行﹐出榜知會﹐須至榜者﹐浙江布政司紹興府新昌縣第十名蔡用彊。」﹝《說郛》﹞

謝文正遷以解元會魁中狀元﹐而子丕復以解元會魁及第。倫二徳文敍以會元中狀元﹐而長子通參以諒復領省解﹐次子祭酒以訓會元及第﹐此其最甚者也。黃行人乾亨子﹐禦史如金﹐史僉事俊子﹐尙書道﹐毛文簡紀子太僕渠﹐張侍郎志淳子副使合俱父子解元。曾狀元鶴齡孫追﹐費狀元宏從子懋忠﹐羅文莊欽順從子程俱進士及第。孫文恪升及第而子鋌鄕薦第一﹐礦會試第一﹐兄堪武會試第一﹐至都督。劉尙書龍祖副使潔父刑部鳳儀俱鄕試第四人﹐龍及子郎中承恩俱第二人。葛少保守禮與其孫曦﹐俱山東解元﹐若兄弟髙科甲。永樂甲申﹐周庶子述長史孟簡同科及第﹐正統景泰中彭文憲時中狀元﹐文思華中會元﹐然是從兄弟耳。楊文懿守成﹐尙書守址﹐劉文簡春參政臺王文莊鴻儒﹐布政鴻漸﹐俱解元﹐而守址春復及第。其三兄俱謚。楊文光祿惟總己卯解元﹐辛巳狀元﹐而兄庶子惟傑丙戌及第﹐王太史賜爵會元及第﹐而弟鼎爵復會試第五人。﹝《皇朝盛事》﹞

武洪間﹐選秀才張宗等﹐隨詹事府左春坊官﹐分班入直文華殿侍講畢﹐近前說民間利害﹐田裏稼穡等事﹐間陳古今孝節忠信﹐文學才藝諸故事﹐日以爲常。宣徳七年﹐以故鴻臚寺爲翰林院落成﹐諸殿大學士皆至習禮﹐不設西楊南楊座﹐或問之。應曰「此非三公府也。」二楊以聞。上命工部設座﹐禮部敍次位﹐二楊始自內閣出坐諸學士。﹝《玉堂叢語》﹞

花綸初授修撰﹐年十八﹐詔許歸娶。練子寧送以詩云「三月都門鶯亂啼﹐郎君春色上春衣﹐潘生況擬供調膳﹐張敞仍須學畫眉﹔南陌酒香銀甕熟﹐西湖月朗畫船歸﹐極知身負君恩重﹐莫遣心隨粉黛移。」﹝《堯山堂外紀》﹞

建文庚辰狀元胡靖﹐第二名王良吉水人﹐第三名李貫廬陵人﹐俱吉安府。而二甲第一名吳溥第三名朱塔﹐皆江西﹐溥又會元也。永樂甲申狀元曾宋﹐永丰人﹐第二名周述﹐第三名周孟簡﹐俱吉水人。二甲第一名楊相﹐第四名王直﹐俱泰和人。第二名宋子環﹐吉水人﹐第三名王訓﹐廬陵人﹐相又會元也。七人皆吉安府﹐內閣學士﹐讀卷七人﹐而五人者﹐解縉﹑胡廣﹑楊士奇﹑胡儼﹑金幼孜皆江西﹐其三人皆吉安府。﹝《皇朝盛事》﹞

永樂甲申科﹐廬陵周孟簡與弟述同登第﹐述在孟簡之前。太宗曰「弟不可以先兄。」乃置述於後﹐此卽二宋故事也。﹝《玉堂叢語》﹞

狀元任亨泰襄陽人﹐永樂寵遇特隆﹐命有司建狀元坊以旌之﹐聖旨建坊自此始。﹝同上﹞

曾字子﹐五歲盡職象戲事﹐稱江西才子。永樂中﹐甲申狀元﹐其生洪武乙巳九月七日亥時﹔其孫追亦生洪熙乙巳九月七日亥時﹐年月日時皆同﹐因名追。成化戊戌追亦探花及第。﹝《堯山堂外紀》﹞

永樂初﹐曾赴會試﹐同鄕有劉子欽者﹐由省元至會元﹔將殿試﹐解縉在翰林會﹐間稱之曰「狀元屬子矣。」子欽自負﹐略不少遜避﹐縉少之﹐密以題意示。明日廷對﹐策最詳﹐殆及萬言﹐遂擢第一。殿試罷﹐作詩有曰「曉開三殿降絲綸﹐衮冕臨軒策小臣﹐紅燭影催金闕曙﹐紫霞香泛玉壺春﹐雲霄九萬扶遙近﹐體樂三千制作新﹐淺薄未能宣聖徳﹐願歌或朴播皇仁。」﹝同上﹞

王翰林洪以總角登第﹐永樂喜甚﹐命禮部與行三加禮畢﹐赴瓊林宴。入官翰林﹐與王直王英齊名﹐稱三王。﹝《玉堂叢語》﹞

《皇朝盛事》云「永樂甲申狀元曾永丰人﹐會元楊相泰和人﹐俱吉安府。嘉靖壬戌狀元徐時行吳縣人﹐會元玉錫爵﹐太倉人﹐俱蘇州府。本朝康熙丁卯﹐江南解元張兆鵬吾邑芳於人也。父仍休寧庠。庚午浙江解元吳筠歇溪南人。辛未狀元戴有棋吾邑奚溪人﹐會元張瑗祁門人亦一科同郡兩元矣。」﹝《禺靑閣偶談》﹞

永樂中各省鄕試﹐多有儒士主考﹐而品官同考者。景泰二年會試莆田林文修撰也﹐而爲主考﹔吉水劉儼侍講也﹐而爲同考。當日重在衡文﹐故不序爵。﹝《棘闈記》﹞

永樂十六年戊戌會試﹐金溪王英爲總裁﹐至八年庚子二十一年癸卯﹐復主順天鄕試。永樂十九年辛丑會試﹐吉水周述爲總裁﹐至宣徳七年壬子﹐復主順天鄕試。宣徳五年庚戌會試﹐吉水錢習禮總裁﹐至七年壬子﹐正統六年辛酉﹐復主順天鄕試﹐皆先生會試﹐而復主卿試﹐後此則未聞矣。﹝同上﹞

章孟端宣徳間爲禦史時﹐多所彈劾﹐正統初權貴忌之﹐罷歸京師﹔士大夫以宋人贈唐子方「去國一身輕似葉﹐髙名千古重如山」之句分韻作詩送之﹐送者皆被遠謫。不數年﹐孟端諸子連中進士﹐爲京官﹐同處一邸﹐書春題於壁曰「四壁金華春宴罷﹐滿牀牙笏早朝歸。」人多羨之﹗﹝《山堂外紀》﹞

正統十三年﹐賜彭時﹑陳鑑﹑嶽正等進士及第﹐出身有差﹐時於謝恩之夕﹐坐以待旦﹐隱幾而寤﹐竟失朝。糾儀禦史奏令錦衣衛拿。禮部尙書胡氵熒出班奏﹐狀元彭時不到﹐合付錦衣衛尋﹐上是之。是科一甲三人﹐時稱爲儒釋道狀元。彭時儒籍榜眼﹐陳鑑神樂觀道士﹐四十尙未娶﹐探花嶽正早喪父嫡母不容避居興隆寺從僧﹐故云。其齒最少者﹐河南李太﹐父永昌見爲太監。﹝《通紀補遺》﹞

正徳丙辰第一甲第一名施吳縣人﹐第二甲第一名張和昆山人﹐第三甲第一名莫震吳江人﹐皆蘇州府。﹝《皇朝盛事》﹞

劉學士儼景泰中興北畿秋試﹐取江陰徐泰爲解元。泰本富族﹐有欲更爲親厚薦者﹐奏儼與泰有私﹐儼欲扣閽力辯﹐禮部請覆試。上從之﹐召五經魁士親試禁中﹐彌封以示閣老某﹐某取次折封﹐一與原榜無異﹐仍賜泰爲解元﹐時目爲欽賜舉人。﹝《西樵野記》﹞

景泰丙子鄕舉﹐吳啟文舉以《春秋》學生發解應天﹐徐泰士亨以《書經》監生發解順天﹐皆邑人同學。﹝《公餘日錄》﹞

彭華安福人﹐景泰五年會元﹐是科狀元孫賢河南人﹐榜眼徐溥宜興人﹐探花徐鎧武進人。賢面黑﹐溥面白﹐鎧面黃﹐時爲鐵狀元銀榜眼金探花。﹝《狀元譜》﹞

天順癸未貢院火﹐甲申又火﹐舉人死者九十餘人。好事者爲詩云「回祿如何也忌才﹖春風散作禮闈災﹐碧桃難向天邊種﹐丹桂翻從火裏開﹔豪气滿場爭吐焰﹐壯心一夜盡成灰﹐曲江勝事今何在﹖白骨稜稜漫作堆。」﹝《鶴江新語》﹞

天順壬午科﹐浙江東陽盧楷初爲仇家所忌﹐陷入囹圄﹔至八月六日晚﹐甫得脫系﹐計試事已無及矣。是夜大雨如注﹐水漲溢堤﹐次早撥船﹐又明日卽抵武林﹐遂得應試﹐因書一絕於朝天門上云「昨從和步撥船開﹐午過蘭江晚釣臺﹔今日浙江樓上望﹐半千里路似飛來。」及放榜﹐乃冠多士。﹝《匯書初編》﹞

朱希周弘治丙辰狀元﹐年八十四﹐見嘉靖丙辰狀元朱大綬而歿。﹝《玉堂叢語》﹞

又無錫某科進士﹐花甲一周﹐與其科新進士會同年﹐令其子輩俱拜爲年伯。余於甲子年﹐會辛卯同年在士籍者於寄園﹐胡又弓﹑李九畹﹑鄭山公﹑王龍洲﹑嶽鎭九﹑王涓來﹑成愚昆﹑王阮亭﹑張蓮峯﹑田子眉﹑鄭方旦﹑蔣飛古﹑任介石﹑梁翼宸﹑郝嘉﹑胡二齋﹑吳曉嶽﹑李遜五﹑沈維庵﹑杜讓水﹑張羽京﹑王爾成﹑陸會庵﹑陸節庵﹐主人沈繹堂﹑姚陟山﹑李奉倩﹑尹瀾柱及子共二十九位。今甲戌年﹐止鄭山公﹑王涓來﹑王阮亭三位﹐尙列朝端。

嚴州小郡也﹐成化初﹐商文毅輅以太子太保吏部尙書﹐翰林院學士﹐居內閣﹐姚莊敏公夔以太子少保爲吏部尙書。又商公以乙卯解元﹐爲乙丑會狀﹐姚公以辛酉解元﹐爲壬戌會元﹐二甲傳臚。商公自修撰超入內閣﹐姚自給事中超拜侍郎。﹝《皇朝盛事》﹞

吳文定公寬少就塾﹐偶偕稚友二三﹐詣一土地祠嬉戲﹐書神座云「土地無道﹐貶三千里。」旣歸﹐其師夢有土地乞告曰「令徒見譴﹐天曹筆也﹐無所施計﹐冀師爲我釋之。」詰旦師訪諸徒得之﹐力命文定爲洗滌之。文定復如祠﹐書免貶二字去。成化壬辰文定廷試首冠﹐位至少宰﹐掌銳事。﹝《野記》﹞

錢塘李子陽少有文名﹐成化庚子秋試八月二日﹐與同輩入學﹐晨參忽五色一鳥飛入明倫堂﹐盤旋不去。諸生喧縱聚觀﹐竟棲止於梁間二日﹐眾以此爲文明之兆。子陽爲詩慶之曰「文采翩翩世所稀﹐講堂飛止正相宜﹐定因覽徳來千仞﹐不但希恩借一枝﹔羨爾能知鴻鵠志﹐催人同上鳳凰池﹐解元魁選皆常事﹐更向天衢作羽儀。」是歲子陽果以經義發解﹐甲辰廷試第一。﹝《堯山堂外紀》﹞

羅倫字彜正﹐號一峯﹐旣中會試於禮部﹐領捲時自言久於場屋﹐有志廷對﹐願增紙以畢所欲陳﹔禮部官壯其志﹐許之﹐謄眞遂有三十幅。時李文達進讀羅捲跪久﹐李年髙﹐漸至不能起﹐上命兩內臣掖之﹐是年羅遂大魁。至次科會試﹐亦有欲比羅例者﹐禮部官以爲有意希望﹐不從﹐故至今惟以十三幅爲式。﹝同上﹞

唐臯字守之﹐徽州歙縣人﹐嘗夢與鄭佐同榜﹔時臯年已三十餘﹐而佐方生。後佐年十九﹐與臯兩榜皆同捷。﹝同上﹞

唐臯在歙庠日﹐每以魁首自擬﹐𨿽累蹶場屋﹐而志不怠。鄕人誚之曰「徽州好个唐臯哥﹐一气秋闈走十科﹐經魁解元荷包裏﹐爭柰京城剪綹多﹖」唐聞之﹐志益勵﹐因題書室壁曰「愈讀愈不中﹐唐臯其如命何﹖愈不中愈讀﹐命其如唐臯何﹖」又嘗見人所持便面﹐畫一漁翁网魚﹐題曰「一維復一网﹐終有一网得﹐笑殺無网人﹐臨淵空嘆息。」洎正徳癸卯甲戌﹐果連捷經魁﹐狀元及第。﹝同上﹞

倫文敍廣東南海縣人﹐由儒士中會元狀元﹐子以諒由儒士中正徳丙子解元﹐以訓由儒士中正徳丁丑會元榜眼﹐父子三人各占一元。且父子會元﹐又兩中鼎甲﹐皆由儒士﹐夫豈偶然﹖﹝《掄元小錄》﹞

弘治時南京龍霓精於文義﹐中壬子書魁。乙卯代金都禦史澤子逵入試浙場﹐中第八﹐又與同中甲科。人有詩嘲之曰「阿翁一自轉都堂﹐百計千方幹入場﹐金澤財多子孫劣﹐龍霓家窘手兒長﹔有錢使得鬼推磨﹐無學卻將人頂﹐寄與兩京言路者﹐好排閶闔說彈章。」其詩盛傳於時﹐後人人皆不容於淸議﹐一止浙僉﹐一止太僕丞。今科場要令批首﹐立貢院門內﹐辧同試者面貌方入﹐蓋由此始。﹝《堯山堂外紀》﹞

永嘉江陵兩相公最得君﹐最彊悍﹐其可恨處不少﹐卻有一最得意處。嘉典嘉靖乙丑試﹐會元唐荊川順之﹐狀元羅念庵洪先﹐江陵典隆慶辛未試﹐會元鄧定宇以一狀元張陽和汴州﹐四人何處得來﹖且同道同心﹐事座王不阿附﹐亦不抗忤﹐最爲得體。﹝《湧幢小品》﹞

海鹽倪政字拱徳﹐以鄕試訊興化學﹐終松溪諭。初興化生王譽者﹐政才之﹐故規砭不少借。秋試﹐譽禱夢九鯉神曰「當問倪先生。」譽以先生必無好言﹐勉往一請。政怒應曰「去中解元來。」譽喜甚﹐疾趨出﹐果發歸。﹝《海鹽縣誌》﹞

三科場夢兆應否﹐萬有不齊﹐偶采一二則﹐以該其餘人。畢瑜爲山東提學日﹐有張驛丞者﹐鄕試中式﹐瑜贈之詩曰「一官恥不與淸流﹐忙裏遺編自校讎﹐枳棘豈能畱彩鳳﹐鹽車未必困驊驑﹔東﹛潘﹜領薦名初顯﹐西蜀題橋志已酬﹐脫卻樊籠入佳境﹐春雷萬里步瀛洲。」﹝《堯山堂外紀》﹞

萬曆十三年﹐詔起侍郎王錫爵爲文淵閣大學士時﹐首相申時行吳縣人﹐次相許國歙縣人﹐三相同出南省﹐二相同一府。時行壬戌狀元﹐錫爵同科會元﹐國辛酉解元﹐三相各占一元。華州王庭詩兄弟三人﹐庭詩年十七中鄕舉﹐次弟庭撰年十六繼中﹐幼弟庭諭年十五亦中。三人皆早發﹐各占一歲﹐無同者﹐其後又各舉進士。﹝《說郛》﹞

許相國金陵鄕試﹐與王申二公偶同座﹐有相士過﹐指之曰「元元元﹐首許終申。」果不爽。許貧時歲除﹐袖修金歸﹐憫投水婦贈之。方患無以卒歲﹐徘徊河西橋﹐休寧程爵遇之﹐髙其義﹐厚贈且結姻焉﹐次年許卽發解。﹝《嘯虹筆記》﹞

袁了凡初名表﹐萬曆丁丑下第﹐夢袁黃作會元﹐因攺名黃。比下科登第﹐則會元袁宗道黃汝良次焉。了凡少時遇異人﹐知數前定﹐不復營求﹐而攺名以希遇於不可憑據之夢﹔其於前定﹐尙在疑似間。﹝《蘇譚》﹞

順治己亥秋八月﹐再行會試﹐予與同年朱若臣士綬同公車。若臣夢看榜﹐榜首姓朱﹐單名是金字﹐偏傍左邊不甚了了。予笑曰「年兄未必便中會元﹐得無爲他人作夢耶﹖」若臣具呈禮部﹐攺名﹐榜發會元朱錦。

萬曆丁丑張太嶽子嗣修榜眼及第﹐庚辰懋修復登鼎元﹐有無名子揭口占於朝門曰「狀元榜眼姓俱張﹐未必文星照楚邦﹐若是相公堅不去﹐六郎還作探花郎。」後俱削籍﹐故當時語曰「丁丑無眼﹐庚辰無頭。」﹝《掄元小錄》﹞

天啟間某進士﹐才大而數奇﹐以齒過知命﹐就童子試。其邑令某﹐少年髙第也﹐見其老﹐意甚輕之。入衙爲太夫人具述﹐且哂﹔母曰「其文何如﹖」對以未閱﹐母不覺潸然淚下。令請故﹐母曰「汝父攻苦一生﹐而不得附名於庠﹐賚志沒﹐故觸而悲耳。」令隨取其捲閱之﹐大爲嘆賞取冠多士﹐送府﹐太守亦訝其年﹐令乃具呈所以賞拔之故。太守亦取以冠軍﹐遂入泮﹐未幾舉於鄕﹐明年成進士﹐授京秩。後邑令以覲至京﹐病故﹐喪事皆出其經理。﹝《座右編》﹞

熊公廷弼已中武解元﹐因事爲當道呵責﹐大以爲辱﹐折節爲帖括遊庠。及赴省試﹐未獲錄科﹐路號於督學﹐請收遺才。督學爲無錫鄒公以錄遺已周不允﹐能力大持其輿﹐輿夫俱倒。督學怒﹐立責三十板﹐出題命作文﹐意欲黜之。熊立就﹐不加點﹐文又大佳﹐督學喜﹐送入闈遂發解。後熊督南畿學﹐見鄒鄒若悔。公曰「雷霆雨露﹐皆佩教誨。」歡然無復遺憾。﹝《蓉集》﹞

蔡公懋徳視學江西﹐是時崇禎以登極恩﹐每學拔一人貢京師。公矢諸神﹐謝私謁﹔榜發﹐揭公重熙第一﹐陳公際泰次之。際泰爲諸生時﹐其文播於朝鮮﹐與重熙皆舉進士﹐而重熙卒慷慨殉國難焉。先是蔡公素耳大士名﹐欲首拔之﹔日未午﹐有以全作五經文呈者﹐以爲大士也﹐閱之﹐乃揭耳。少頃﹐大士果以捲來。公曰「二卷俱佳﹐但揭捲《尙書》一藝稍弱。」意欲爲首陳地也。揭應聲卽於案頭復補二藝﹐公遂首揭。﹝《豹斑集》﹞

侯執蒲大梁人﹐年二十一﹐同兄執躬舉戊子孝廉﹐提學使者長垣李化龍謂曰「吾授生時﹐獨未飲鬼漿﹐能前知﹔二字皆列卿﹐然長者聯第﹐次者當後十年。」執蒲果以戊戌登進士科。李行芳者﹐執蒲座主也﹐執蒲旣第﹐數以文進﹐行芳輒揮不錄﹐最後私問其小豎﹔豎言獨見官進士應震文﹐則大喜耳。執蒲乃求應震爲文三﹐行芳三稱善﹐旣而嘆曰「官生𨿽善文詞﹐吾陰相之﹐其人後必敗。侯生器識當建大節﹐何其文之類官生也﹖吾不復相天下士矣﹗」﹝《壯悔堂集》﹞

正徳崩﹐大學士毛澄迎肅皇帝駕至槁城﹐過橋偶爾橋崩﹐有碑出焉。碑文曰「橋崩天子過﹐碑出狀元來。」毛乃弘治癸丑狀元也。﹝《堯山堂外紀》﹞

中州士人周見屢舉不第﹐一夕有神見夢曰「汝須待未尙倫同中。」周覺而求諸校中﹐意不得其人。徒十餘年﹐乃有一尙倫入學﹐問其舉業漕然﹔其年周君未錚科﹐挈未同告考﹐周代未作﹐兩人俱入試﹐三場同﹐號房亦然。周中本房第一﹐未亦登科﹐周至無仕﹐未至縣令云。﹝《升庵外集》﹞

明朝制藝﹐確有分兩作文者﹐閱文者皆可操券而取。一人出闈﹐得意甚﹐自以爲會元矣。偶夜散步﹐聞有誤墮泥中者﹐大呼曰「誰來救會元﹖」其人急往挽之起﹐抵其寓﹐閱文果髙一籌﹐曰「眞恨事﹐我第二矣。」已而榜發果然。董宗伯思白將赴南宮﹐往辭其尊公﹐公歡曰「兒入場須加意﹐我向決汝爲元﹐今不隱矣﹔以吾前閱陶孝廉文﹐出汝上也。」宗伯謹受教﹐畜馬乘題﹐聚斂句已重頓矣﹐憶其尊公言﹐欲駕陶上﹐復攺之。已而場中定元﹐以董平發不及陶﹐遂置第二。馮公夢禎會試年﹐有貴介子弟﹐預購闈題﹐聞某公與某公議﹐但曰「斗筲子要之何用﹖」貴介子遂知爲行已有恥三節矣。馮知之﹐邀一契友入西山﹐靜養半月﹐得一破曰「聖人與賢者論士﹐而其所重者可知矣。」得意甚曰「我會元矣﹗」已而出闈﹐徧訊同袍文﹐但聞其破曰「不及我也。」發榜﹐果魁多士。湯宣城賓尹讀書山寺﹐上科某會元來訪傳衣缽者﹐偶過其地﹐見湯徘徊於寺廊下﹐忽疾書狂笑﹐大擊寺鐘無數﹐某公問之﹖則曰「我作一元文﹐樂甚也。」索觀之曰「是矣﹐但伯未盡善。」因指其隙。湯大服﹐請教﹐遂授以元脈焉。﹝《嘯虹筆記》﹞

正徳間﹐揚州江都縣有啞人鄭姓者﹐一夕至南門﹐忽見空中紅光炳耀﹐仰視則天開眼也。隨拜隨喚﹐不覺聲出於口﹐自是不啞。揚州曹進士守眞云「啞巴乃其父之相識﹐因天開眼一拜﹐而遂有聲音。」﹝《萬靑閣偶談》﹞

國朝徐相國元文赴試金陵﹐一船家啞子﹐忽迎曰「狀元來矣﹗」後魁天下﹐造一船與之﹐俾溫飽終身。

正統元年﹐兩京設提學禦史﹐各省設僉家﹐彭勗永丰人﹐往南直隸松江府應試﹐取十五人﹐華亭七人。或以爲少﹐請益之﹐不許﹐曰「吾所取皆決科﹐若是足矣。」及秋榜出﹐錢溥第一﹐徐觀第三﹐張恭第五﹐所遺者華亭二人耳﹐其精鑑如此。此後南畿督學最著者﹐毋若衡水楊宜﹐與我浙江山之趙鏜楊拔瞿昆湖趙拔申許王三相國。鏜以僉都卒於家﹐三相方在朝﹐分作墓志傳表﹐亦盛事也。揚至總督侍郎。﹝《湧幢小品》﹞

馬狀元鐸母馬氏妾也﹐嫡妒不容﹐再嫁同邑李氏﹐復生一子﹐名馬﹐亦中狀元﹐禦筆於馬旁加其字名騏。越三日﹐臚傳凡三唱﹐無應者﹐曰「卽李馬也。」騏乃受詔﹐每報刺騏字﹐黑書馬﹐朱書騏。﹝《笑史》﹞

董尙書潯陽公﹐三世四進士﹔庚午科公之長孫靑芝﹐先父釋褐。報至﹐公攜杖往視子捨﹔時隆山夫人﹐以夫不獲第﹐方按幾大慟。公慰之曰「汝子幸已貴﹐何哭爲﹖吾子不第﹐是吾痛耳﹗」不覺涕淚交下﹐次科隆山亦第。﹝同上﹞

李於鱗子駒敏慧能文﹐有聲歷下﹐王元美屬司理魏允孚﹐因秋闈之便﹐拔之曰「𨿽私亦公也。」未在場中檢之﹐朔日不可得﹐旣放榜﹐見駒捲委於櫃下塵上﹐中七作皆佳。駒未幾病歿﹐無子﹐於鱗之白雪樓﹐竟屬他人。﹝《蘇譚》﹞

浮碧山之神﹐惟東嶽最靈﹐凡以夢祈者﹐應如響。邑中有父子同應鄕試者﹐禱於嶽﹐以夢示曰「汝往問秦棗三孺子可矣。」二人未解所謂﹐偶下山﹐見一丐婦浣於河﹐問之曰「秦三棗孺人者爲誰﹖」其婦彊目吒曰「汝奚問爲﹖」蓋此婦與邑少年秦棗三狎﹐故有是號﹐忽聞其語而心怪之。二人猶未悟﹐對曰「吾欲問我父子誰中﹖」其婦罵曰「入你娘的﹐倒會中。」其年父果中。﹝《笑史》﹞

胡任輿爲諸生時﹐夢人贈二香圓云「手持雙園小天下。」辛酉江南發解﹐五上公車﹐甲戌以孔子登東山題捷會榜策七﹐謁予寄園﹐述舊夢。予曰「君今其得狀頭乎﹖」任輿謙讓未遑﹐臚唱竟驗。

乙卯年﹐南場中有魚見於圊﹔魚水族也﹐水至潔也﹐而穢至此。又見於場中﹐此文明失位之象。次年丙辰會試﹐沈同和以代筆中第一名﹐代筆者趙鳴陽中第六名﹐俱吳江人﹐事發按問﹐並罪除名。吳爲水國﹐遂應其占﹐亦一厄運也。蘇州人爲之語曰「丙辰會錄﹐斷麼絕六。」蓋名次適應其數云。趙最有才情﹐特以館谷落其度中﹐代筆者往往有人﹐皆無他異﹐所未有幸有不幸也﹐似宜未減。﹝《湧幢小品》﹞

江西吉安府自開科至嘉靖三十八年己未﹐六十科中式者七百八十八人﹐狀元十一人﹐榜眼十一人﹐探花十人﹐會元八人﹐解元三十九人﹐官至內閣者九人﹐一品者六人﹐尙書二十二人﹐得謚者二十五人。﹝《耳談》﹞

壬戌前一歲﹐武昌屠者夢天榜狀元徐時行也。隔江卽吾裏﹐一生同此名姓﹔屠物色待之﹐勞以羊酒﹐月貽供養曰「相公必是狀元﹐異時無相忘。」生才下中大悅﹐遂猛進學﹐適當榜發﹐乃姑蘇申相國時行﹐始尢徐姓﹐而生以病進學﹐嘔血卒。先伯氏爲相國同榜進士﹐嘗向相國言﹐爲絕倒。﹝同上﹞

姑蘇有儒童許潤嘴垂老尙未采芹﹐偶伴某公子計偕入都。公子暱一伎甚狎﹐無心入場屋﹐戲謂許曰「代我會試何如﹖」許懼獲譴﹐曰「無傷也﹐自監臨及內外簾﹐皆親故﹐聞唱我名﹐必代庇護耳。」旣入﹐乃坐天字二號﹐謹垂簾不敢出頭﹐恐人覺其替身也。天字三號﹐亦蘇州孝廉﹐於入場先一夕﹐夢人告曰「汝若坐天字二號必中。」旣微差﹐甚悵悵﹐試識認坐二號者何也﹖驗其應否﹗旣揭簾﹐認其爲許闊嘴大駭﹐許急以實告﹐且善言求之﹐隔號生曰「若欲不張楊﹐請換二號與我坐。」不得已從之。已而至晚﹐竟不能成一字﹐又來問許﹖許七藝已艸完矣。隔號生曰「與我七艸﹐方不叫破。」又從之。然許終恐負公子托也﹐更艸七藝﹐爲之塞責。榜發公子與隔號生俱捷南宮﹐共謀所以報許﹐許曰「大福不再﹐功名非所願也。任我意﹐飽暖於二家可耳。」知其事者﹐謂一童生中兩進士。﹝《鵬升集》﹞

古今名稱之盛﹐王謝尙矣。唐如張說三世宰相﹐明如靈寶許氏一門皆貴﹐希遇也。我朝建興﹐人物之盛﹐亦有足述者﹐父子尙書﹐王崇簡王熙﹐宛平人﹐兄弟總憲﹐徐元丈徐乾學昆山人﹐父子同時總督﹐白色純白秉貞﹐遼東人﹐一榜三鼎甲﹐馬世俊狀元﹐鮑亦祥榜眼葉方靄探花﹐江南丁酉科方月江尢所取也。一門三鼎甲﹐徐元文狀元﹐徐秉義徐乾學俱探花﹐同榜。一縣兩宰輔﹐山東益都孫廷銓馮溥﹐俱己卯科。洪承疇以內閣經略五省﹐吳興祚由知縣三年﹐升總督﹐皆異數。﹝《梅窗小史》﹞

予本籍休寧人﹐寄錢唐。同時兩相國黃次辰機錢唐人﹐吳賡庵正治休寧人﹐俱與予鄕誼甚篤。

金進士居敬未遇時祈夢於少保墳﹐夢語之云「對陸生之策。」淹蹇數科﹐乙丑捷南宮﹐殿試日未﹐陸肯堂曰「一狀元定屬君。」問何以知之﹖遂述其夢﹐已而果然。﹝《棣園新語》﹞

一書生禮奎神虔甚﹐同儕戲以經書文七首置神前座﹐書生得之﹐喜曰「神賜也﹗」稽首受而讀之。及試﹐命題一如所讀﹐竟登第。又荊溪周處祠﹝土人號處周王﹞有見像蒙垢者﹐手拂拭之﹔其人素羸﹐忽覺神旺﹐後以勇聞﹐人謂得周默助云。﹝《說儲》﹞

壬辰﹐予與胡道南沈禹玉會試﹐共寓都城峨嵋寺。予語道南云「參乎金章題﹐曾揣摩否﹖」道南曰「未也。」時已二月初六﹐將近闈矣。道南晚作此題﹐文止三百餘字﹐予爲評騭訖﹐語曰「予一時未能收束﹐作短篇不能與兄再作同門也。」及至小寓﹐將進場時﹐同在坑上。予偶云「道南昨作參乎章好甚。」同人取閱﹐而禹玉注目多時﹐予謔之曰「君若抄其文耶﹖何閱之久也﹖」予與道南禹玉捲俱在王公舜年房內﹐道南中式﹐批予落卷﹐有人患才少﹐君患才多﹐再一整煉﹐自拔前茅語。禹玉已得復失﹐閱其捲捲卽次題參乎﹐全抄道南新作﹐因雷同而黜。道南初謁房師﹐卽云場中兩卷俱好﹐惜二題重復。「鄰房李公目云﹕」旣抄時文﹐何不兩棄﹖「王公云﹕」必中其一﹐心乃安。「李爲拈鬮﹐乃得胡而棄沈。予曰﹕」此有天道存焉﹐喜以文請教人﹐及好抄人文者﹐均當以是爲戒。「

戊子予讀書靈隱﹐偶憩冷泉亭﹐見李文宗際期﹐屏去騶從﹐止攜一小童﹐步行入寺捨﹐與予書齋僅隔一壁。移時李公步行去﹐鄰僧急過予云「黃公索僧以尊諱﹐面遞宗師云﹕」值此時而隔壁有士子﹐學生未識其面﹐夜過午書聲不絕﹐當培植之。『宗師唯唯﹐小僧特來報喜。「予詢之﹐方知黃公諱鳴俊﹐字跨千﹐由浙文衡歷官巡撫﹐爲李公房師﹐避靜此寺﹐前輩之斂迹如此。予再投稟謝之﹐禮意甚殷﹐極口贊許﹐絕不道及薦予一字﹔科已發落﹐文宗面諭此意。

壬午十月二十三日﹐隆阜戴應昌字孟全﹐中式歸邑﹐借予裏徳聚堂居停﹐候縣官迎出東門十里﹐再赴公宴。相傳昔年程篁墩鄕居﹐值本縣宴科已﹐程公陪席﹐因斟滿一爵云「諸兄能決科者飲此。」汪循應聲起飲﹐程公曰「兄果爾爾﹐老夫當出郭迎十里也。」汪公中式歸﹐坐漲山鋪﹐不赴宴﹐爲致此意。程公曰「我幾忘之矣。」急出迎﹐本縣隨行。今相沿爲例﹐然亦陋矣。

天啟壬戌狀元文公震孟﹐未及第時﹐以孝廉作教﹐事先聖篝極誠敬﹐朔望瞻禮﹐儼然如在。春秋丁祭﹐則致齊禮祀﹐凡籩豆之類﹐無不先期躬親潔濯﹐如是者三年。一日丁祭﹐見宣聖空中伸一巨手﹐取芹菜而起﹐見者咸驚神異﹐次年公遂及第。﹝《鋒書》﹞

建昌斯孝廉始赴省試﹐夢神謂曰「臬司掾某﹐爲汝座師。」醒大不樂﹐曰「試何與桌司﹐且掾何爲者﹖此不捷兆也。」入省訪臬司﹐果有是掾﹐因與往還﹐致殷勤掾亦不省夢所謂。揭曉前一日﹐監臨以藩司掾塡榜﹐恐匿獘蠹﹐忽召臬司此掾入塡名。至半﹐忽二廣文爭捲﹐一曰「斯某卷好。」監臨曰「好。」掾遂塡注﹐一曰「某卷尢好。」監臨曰「果尢好。」掾曰「已塡斯某矣。」曰「汝知是何斯字﹖」曰「是斯焉取斯斯字。」監臨曰「莫非天定﹖」遂罷爭。蓋掾因往還熟姓名也。其見夢也有故﹐不獨其言驗而已。﹝《耳談》﹞

句容笪巡按重光未第時﹐夢其父曰「汝功名在朝天官某道士身上。」覺而信之﹐訪其人訂交焉。旣而辛卯金陵塡榜﹐卽某道士也。試官折捲到笪名﹐方訝其姓﹐欲易之﹐而道士聞唱名時﹐已直書其姓名矣﹐遂得不易﹐與此事類。

順治丁酉科﹐以江南試場榜發﹐諸生哭於文廟﹐有以首題作爲黃鶯兒歌之者﹐其詞曰「命意在題中﹐輕貧士﹐重富翁。詩云子曰全無用﹐切磋枉工﹐往來要道﹐其斯之謂方能中。告諸公﹐方人子貢﹐貨殖是家風。」上聞﹐並北場皆嚴處分。﹝《雞窗剩言》﹞

壽州葉甲﹐丁酉中式第七﹐後緣事攺名氵堂﹐入學補廩。康熙戊午﹐金陵鄕試﹐語同寓休寧戴錫蕃曰「吾夢場中首題是點爾何如一節﹐」並囑其從遊王宅三王鑑各作一藝。戴以舊題熟擬﹐未必出﹐置之。是科首題抑爲之不厭三句﹐夢弗驗也。越三年辛酉﹐二王復科已﹐戴又與同寓﹐因問其師﹐葉則去年七月作古矣。是科首題果點爾何如一節﹐出場時二王相告以爲異﹐是科戴中副車。﹝《懷秋集》﹞

楚士某﹐常夢人謂曰「號捨居左者中﹐則汝始中。」而屢科無居左中者。及齒長途窮﹐破釜猛進﹐而夢不已﹐再入棘﹐問居左者文藝﹐昏然不省﹐則大哭曰「此生其休矣﹗」因信筆重作七藝﹐貽居左者﹐是人尙謂苦己﹐妨其曳白﹐出而亦爲謄寫畢﹐然是人常夢己中半邊解元。榜出果同中﹐而士解元。中後﹐是人發憤績學﹐名幾與士軋。﹝《耳談》﹞

順治丁酉科﹐豫章一士子入闈中﹐作文繕寫已畢﹐甚覺慊意。忽見魁星跳舞其前曰「汝今科狀元也﹐可書狀元二字於我掌上。」士子大喜﹐捉筆才書一狀字﹐魁星倏以手反撲﹐印於捲面而去。此卷因是不得謄進﹐蓋士子頗善吏筆也。﹝《訁刃庵偶筆》﹞

嘉靖間﹐有南人劉勝義者﹐設帳永平灤州入籍﹐中北直隸鄕試﹐以冒籍被攻除革。隨入南籍﹐中南直鄕試﹐以在外年久﹐又被攻除革。乃自叩閽請旨﹐準在何處考試﹖隨蒙奉旨批云「狀元天下有﹐兩舉世間無。準爲進士。」﹝《冶溪亭閒筆》﹞

◎壽考富貴﹐我所自有﹔所不可知者﹐壽耳。壽﹐誰主之﹐得壽則得天矣。若夫坐享大年而名不傳於後世焉﹐又當別論。

商伊尹壽百有五歲﹐卒於仲丁之世﹐見《竹書紀年》。周太公壽百有十歲﹐卒於康王六年﹐見《金石錄》。漢竇公本魏文侯樂官﹐至漢文帝時﹐二百八十歲﹐見《懷書斷》。魏羅結壽百三十歲﹐趙逸五百歲﹐見《北史》。唐李元爽一百三十六歲﹐見《白樂天集》。蜀範長生先事劉玄徳﹐至李特時一百三十餘年﹐嶺南雞窠老翁年二百餘﹐宋譙定百三十餘歲﹐猶橫經授易﹐見《蜀志》。然則彭祖之壽﹐豈誣哉﹖﹝《升庵外集》﹞

昔有行道人﹐陌上見三叟﹐年各百歲餘﹐相與鋤禾莠。往拜再三問﹐何以得此壽﹖上叟前致詞﹐室內姬粗醜﹐二叟前致詞﹐夜飯減數口﹔下叟前致詞﹐暮臥不覆首。旨哉三叟言﹐所以壽長久。﹝《客中閒集》﹞

髙皇帝召耆老謁見﹐而昆山周壽誼居首﹐年一百十三歲﹐賜宴及鈔幣。天順中﹐召京師人百四歲﹐茹大中入見﹐便殿賜宴。順天府賜冠帶襲衣﹐命禮部尙書姚夔造其第賀之。成化中﹐韓王奏羣牧所千戶朱政曾祖年一百歲而終﹐祖全一百二歲﹐父鏞八十二歲﹐見存三代﹐皆以千戶致仕。詔全鏞俱進階宣武將軍﹐各賜羊酒白米二石。弘治中﹐吾州毛弼年百歲﹐而孫澄狀元及第﹐有司馬爲蓋人瑞狀元坊﹐盛事也。﹝《皇朝盛事》﹞

昆山周壽誼年一百十三歲﹐生於宋而鄕飲於洪武六年﹐子孫皆有百歲﹐家建世壽堂。六世孫震正徳中令鄱陽﹐出寺壽捲﹐士夫多題詠之。﹝《中洲野錄》﹞

胡忠安公氵熒天順初年﹐年八十二休致。其弟克恭克寧克誠並年逾七十﹐蒼頭白髮﹐燕樂一堂﹐遂扁曰壽愷﹐一時以爲榮。﹝《駒陰冗記》﹞

世言眉毫不如耳毫﹐耳毫不如老饕﹐此言老人饕餮嗜飲食﹐最年老之相也。此語未必然﹐某見數老人﹐皆飲食至少。其說亦有禮﹐內侍張茂而每食不過粗飯一盞許﹐濃膩之物﹐絕不向口﹐老而安寧﹐年八十餘卒。茂而每觀人﹐必曰「且少食﹐無大飽。」王皙龍圖造食物﹐必至精細﹐食不盡一器﹐食包子不過一二枚耳﹐年八十卒。臨老尢康彊﹐精神不衰。王爲餘言食取補气﹐不饑卽已﹐飽生眾疾﹐至用藥物消化﹐尢傷和也。劉幾祕監﹐食物尢薄﹐僅飽卽止﹐亦年八十而卒。劉監尢喜飲酒﹐每飲酒更不食物﹐啖少果實而已。循州蘇侍郎每見人﹐卽勸令節食﹐言食少卽髒气流通而少疾。蘇公貶瘴鄕累年﹐近六十而傳聞亦康健無疾﹐蓋得其力也。蘇公飲酒而不服藥﹐每與客食﹐未飽已捨七飭。﹝《續明道雜誌》﹞

王翁湯陰人﹐年一百八十﹐而肌膚綽約若處子﹐且豪飲﹐數斗不醒。常過胡孝廉元瑞﹐座間尙出諸名流贈章索題﹐元瑞爲作長歌﹐所謂﹕「自言今年一百八十﹐九朝舊事盤心胸﹐髙談宏正儼目睫﹐信陽北地俱見童。」則李少君爲數百歲人﹐能識武君座中九十餘老人﹐言與其大父遊射處及齊桓公時銅器﹐信有之也。而好詞賦﹐遊五嶽﹐則又奇矣。﹝《耳談》﹞

巴陵老人年一百八十歲﹐誕入山中﹐人競舉觴﹐鼓吹喧沸。適楚直指毛公過其地﹐聞之﹐問知其故﹐因屏騶從﹐獨騎詣之。人見尊官至﹐皆奔避。公曰「無然﹐吾謁壽星耳。」然主者數人﹐皆龐眉皓發﹐莫別誰是老人。數人對曰「家君尙未出﹐」蓋皆其子也。及老人出﹐顏貌益異﹐酒數行﹐老人問曰「大人何名﹖」曰「我名伯溫。」老人曰「是矣。我少時有劉伯溫者算我命﹐題數字紙上曰﹕」汝一百八十歲﹐有人與我同名字﹐是人來﹐汝謝世。『「因返舍沐浴﹐端坐而瞑﹐公亦呀嘆而返。楚萬戶劉子才傑談雲中大中丞梅公祖母熊太宜人﹐年百歲﹐臺司爲建百歲坊。其祖太守公﹐年九十二﹐曾祖並母年各九十三四﹔一門上壽﹐古所罕有﹐而金紫蟬聯﹐羅列堂下﹐又難矣。中丞父南山公壽七十﹐飲食房帷如常﹐其於百歲﹐不必君平可卜矣。﹝同上﹞

洛陽劉太史健初生月餘﹐有僧過其門曰「此兒七死不死﹐過了四十﹐官至一品﹐壽過一百。」後讀書古廟﹐一夕風雨敗壁﹐壓體﹐明日方得出﹐一也。鄕貢入京﹐爲盜縛於雪地﹐凍餓幾死﹐二也。會試場中失火﹐犯烈焰而出﹐三也。飲酒友家﹐主人恐客散去﹐鎖閉大門﹐一時火起﹐客多死火而得獨全﹐四也。傷寒死去三日而蘇﹐五也。過海封王舟壞﹐漂蕩幾死﹐旣而得生﹐六也。一日晝寢﹐有貓過身側﹐爲霹靂震死﹐因驚死﹐逾時乃醒﹐七也。是皆四十以前事﹐後則日受封爵。孝宗朝﹐以爲首相﹐正徳二年去位﹐累朝贈秩至太師﹐年百七歲卒﹐或云年九十四。﹝《七修類纂》﹞

範蜀公將薨數日﹐發眉皆變蒼黑﹐眉目郁然如畫。先君雨淮公自解組以來﹐多講出世之術﹐迄髦年眼目昏花﹐不能見物。康熙壬寅﹐年八十二歲﹐將易簀﹐神彩精爽﹐兩目炯炯﹐徧呼子侄輩矚視之﹐乃薨。此事與範蜀公同東坡嘗云「平生虛心養气﹐數盡神往﹐而血气不衰﹐故發於外如是耳。」﹝《梅窗小史》﹞

明山東掖縣人趙耀官吏部尙書﹐胞弟煥左都禦史﹐弟某孝廉﹐一門顯赫。耀歸省時﹐父母皆八十餘﹐人咸以爲榮。國朝刑部尙書李化熙長山縣人﹐胞弟李文熙掌河南道禦史﹐以其母一百零一歲﹐請旨建坊。杭州黃相國機母亦百歲餘﹐建坊於門曰「百歲壽母之門。」貴而且壽﹐眞爲難得。﹝《麗艸亭集》﹞

家玉峯少宰太夫人萬氏年將百齡﹐尙視聽無缺﹐都門咸以爲人瑞。

天聰三年﹐車駕至海州﹐閱視城垣﹐命葺其傾頹者。海州有一漢人﹐年一百三歲﹐妻一百五歲﹐子七十三歲﹐其族皆持齋。上聞之﹐命其父子來見﹐謂海州守臣曰「此老人可令在廟中奉祀﹐以終餘年﹐勿得擾害。」仍賜之牛種。﹝《麗艸亭集》﹞

◎神童﹝巧對附﹞

小時了了﹐豈堪皓首無成。卽曰後生可畏。然蒙以養正﹐當有司其責者矣。若夫終身榮枯﹐往往定於片言﹐對𨿽小技﹐可忽乎哉﹖

顓頊十歲而爲少昊相﹐帝嚳十五而爲顓頊相﹐唐堯十五而爲帝摯相﹐甘羅十二而爲秦上卿﹐介子推十五而爲然相﹐韋康成十五而爲郡主簿﹐司馬元顯髙澄俱十六開府輔政﹐崔英十七而爲符秦諫議大夫﹐子奇十八而爲齊東阿守﹐張緬十八爲漢淮南守﹐賈誼十八爲博士﹐終軍二十爲謁者。﹝《宛委余編》﹞

方孝孺髫齡已善屬文﹐雙眸炯炯如電﹐讀書十行俱下。目積寸許﹐見典冊所載聖賢名字﹐或良相將貌形﹐輒默記﹐欣然有願慕之志﹐鄕人呼爲小韓子。﹝《玉堂叢語》﹞

對偶之佳者﹐曰﹕九州四海﹐悉主悉臣﹔億載萬年﹐爲父爲母。平生能著幾輛屐﹖長日惟消一局棋。有文事﹐有武備﹐與神爲謀﹔無智名﹐無勇功﹐惟聖時若。數點雨聲風約住﹐一枝花影月移來。柳搖臺榭東風軟﹐花押欄桿春晝長。勸君更盡一杯酒﹐與爾同消萬古愁。天下三分明月夜﹐揚州十里小紅樓。黎園弟子白髮新﹐江州司馬靑衫濕。臨邛道士鴻都客﹐錦裏先生烏角巾。屋檐下天燈﹐樓板上地鋪。丈夫不學曹孟徳﹐生子當如孫仲謀。三光日月星﹐四詩風雅頌。﹝《稗史》﹞

五行金木水火土﹐四位公侯伯子男。老鼠上栗樹﹐喫栗落殼﹔螃蟹入菱池﹐擒菱鉗蓮。尼姑田裏馱禾上﹐女子房中抱繡才。和尙墻頭遞酒﹐必是私沽﹔道童鍋裏燒茶﹐何須煮﹖吳先生飲酒﹐倒口便吞﹔謝書辦要錢﹐抽身卽討。棋客著棋﹐著著著出好著﹔藥工員藥﹐員員員得能員。﹝《嘯虹筆記》﹞

解學士縉少年發解及第後﹐偕伴至妓館﹐妓知其才名﹐乃瀹茶止一甌﹐而三分之以進曰「三分分茶﹐解解解元之渴。」解應聲曰「一朝朝罷﹐行行行院之家。」﹝《莫氏入林》﹞

解學士七歲時﹐一友人持其父影而至﹐解橫書圖畫禽獸﹐友甚不樂。於是續云「圖公之像﹐畫公之形﹐禽中之鳳﹐獸中之麟。」友笑而奇之。﹝《堯山堂外紀》﹞

解學士幼﹐母孀居﹐苦裏胥催徵﹐具訴縣宰﹐並系以詩﹐有「他年諒有相逢日﹐好把春風判筆頭」之句。邑宰卽指望堂邊小松爲題﹐令再賦﹐應聲曰「小小靑松未出欄﹐枝枝葉葉耐霜寒﹔如今正好低頭看﹐他日參天仰面難。」宰奇之﹐遂蠲其稅。﹝同上﹞

傅黃門凱出使外國﹐道經仙遊縣九仙祠﹐黃門虔禱﹐夢有孺子歌云「靑艸流沙六六灣。」及天界﹐燕享殊隆﹐國王令主客者謂曰「黃河濯水三三曲﹐願天使爲我對之。」黃門應以夢中句﹐國王驚服﹐盡以珍寶奇玩厚遺而還﹐蓋華有九曲﹐而彼國亦有三十六灣也。﹝《徵夢錄》﹞

永樂中﹐江南一太學生需選京師﹐見邸間題云「客眠孤館﹐夢魂常到故鄕來。」一日閣中傳旨云「人立斷橋﹐形影不隨流水去。」生以壁間句奏對﹐得官。﹝《堯山堂外紀》﹞

都憲韓公雍巡江西日﹐方鞠死獄﹐忽誦句雲「水上凍冰冰積雪﹐雪上加霜。」一囚曰「空中騰霧霧成云﹐雲開見日。」公稱善﹐爲減死。﹝《駒陰冗記》﹞

於肅湣八歲時﹐衣紅衣馳馬﹐有鄰人呼其名﹐戲之曰「紅孩兒騎馬遊街。」公應聲曰「赤帝子斬蛇當道。」﹝《對譜》﹞

於肅湣幼時﹐其母梳其發爲雙角﹐僧人蘭古春見之﹐戲曰「牛頭喜得生龍角。」公卽對曰「狗口何曾出象牙﹖」公回對母曰「今後不可梳雙角矣。」他日古春過學館﹐見公梳成三角髻﹐又戲曰「三角如鼓架。」公又對曰「一禿似擂槌。」古春遂語其師曰「此兒救時之相也。」﹝《三異人書》﹞

徐爲郡吏﹐偶隨守步庭墀中﹐見一鹿伏地﹐守云「屋北鹿獨宿。」應聲曰「溪西雞齊啼。」守遂不以常禮遇之。﹝《韻林》﹞

儲罐初遊州庠﹐不循矩度﹐學官示以句云「賭錢喫酒養婆娘﹐三者備矣。」儲應聲曰「齊家治國平天下﹐一以貫之。」已而舉應天癸卯鄕試第一﹐甲辰會試第一。比廷對﹐以三元自期﹐內閣聞其自負﹐乃抑置二甲第一。自後勵行檢﹐務文學﹐遂得全終身名。﹝《堯山堂外紀》﹞

楊文襄八歲時﹐以奇童薦﹐大宗伯姚夔獨器之﹐疏補翰林秀才。憲宗命內閣選師教之﹐受業於黎文僖公。成化戊子﹐年十四﹐中順天鄕試時﹐已抗顏爲人師﹐有文中子之風焉。﹝《玉堂叢語》﹞

林舉人章字初文﹐福淸人﹐七歲能詩﹐塾師試題羣羊﹐應聲而就﹐落句云「會從北海風霜裏﹐伴過蘇卿十九年。」又題韓文公像云「獨立藍關雪﹐回看秦嶺雲﹔非干馬不進﹐步步戀明君。」塾師嘆曰「此子他日必忠而苦節者﹗」﹝《列朝詩集》﹞

袁相國履善六歲時﹐與羣兒戲﹐自稱小相公。潞溪彭公見之﹐出對云「願爲小相。」袁卽答云「竊比老彭。」厥後相國年登耄耋﹐童云遂成讖語。﹝《珊瑚网》﹞

翰林舊有句云「賓之﹝李酉涯字﹞訪東之﹐﹝江朝宗字﹞東之賓之。」適陳啟東謁選至﹐吳文定以扣之﹐答曰「回也待由也﹐由也回也。」西涯爲之擊節。﹝《對譜》﹞

紅荷花﹐白荷花﹐何荷花好﹖黑葚子﹐赤葚子﹐甚葚子甜﹖﹝《客中閒集》﹞

李西涯與程篁墩過采石﹐西涯曰「五風十雨梅花節。」篁墩曰「二水三山李白詩。」﹝《神童集》﹞

林莊敏公九歲時﹐邑宰謁其尊人梅所先生﹐公侍側﹐有白犬在門顧梅所。宰出句云「白犬當門﹐兩眼睜睜惟顧主。」公曰「黃蜂出洞﹐一心耿耿只隨王。」宰嘆曰「公輔之器。」﹝同上﹞

紹興董元南太守復次子也﹐八歲詠胡桃曰「形狀如雞子﹐剛柔實未分﹐擘開混沌殼﹐渾是一團仁。」《梅月》曰「夢覺羅浮夜已闌﹐碧天云靜月團圓﹔玉人不學桃花面﹐淨洗紅妝鏡裏看。」眞楷艸書歌賦序記﹐及三場文字﹐無不精妙。弘治己卯﹐張禦史請照李東陽程敏政楊一淸洪鐘事例﹐送翰林院讀書。疏上﹐上召試不如式命還籍﹐充會稽縣學生﹐更名﹐乙丑會元。﹝《堯山堂外紀》﹞

王文恪公年十二﹐能書﹐有以呂純陽渡海像求題者﹐公援筆書云「扇作帆兮劍作舟﹐飄然直渡海洋秋﹔饒他弱水三千里﹐終到蓬萊第一洲。」﹝《神童集》﹞

王陽明年十一時﹐過金山寺﹐龍山公與客酒酣賦詩未成﹐陽明從旁曰「金山一點大如拳﹐打破維揚水底天﹔醉倚妙髙樓上月﹐玉簫吹徹洞龍眠。」客驚異﹐復使《賦蔽月山房詩》﹐隨應曰「山近月遠覺月小﹐便道此山大於月﹔若人有眼大如天﹐還見山小月更闊。」﹝《堯山堂外紀》﹞

楊公繼盛鄕塾讀書﹐師出﹐羣童爲迷藏戲﹐師歸怒曰「藏形匿影﹐能屬對者免責。」公曰「顯姓揚名。」師許字以女。﹝《三異人書》﹞

嚴嵩十二歲遊郡庠﹐有提學爲句曰「玉關千里﹐鄕心一片雨絲絲。」嵩曰「金闕九重﹐聖壽萬年春蕩蕩。」﹝《續白眉故事》﹞

施年幼而貧﹐謁張都憲﹐張曰「新月如弓﹐殘月如弓﹐上弦弓﹐下弦弓。」應曰「朝霞似錦﹐晚霞似錦﹐東川錦﹐西川錦。」張卽招與子同學。﹝《堯山堂外紀》﹞

陸貞山粲有對云「棗棘爲薪﹐截斷劈開成四束﹔閶門起屋﹐移多補少作雙間。」粲兄采亦善屬對﹐東郊巡按蘇松許禦史戲云「北臺東禦史﹐西人巡按南方。」采私對云「冬官夏侍郎﹐春日辦完秋稅。」又一對云「呵硯作書﹐口內風雲生黑雨。」采亦屬云「鋪牌得快﹐掌中天地現金星。」﹝《巧對匯書》﹞

李空同督學江西﹐有士子適同其姓名﹐公呼前出一對曰「藺相如司馬相如﹐名相如﹐實不相如。」其人應曰「魏無忌長孫無忌﹐彼無忌﹐此也無忌。」﹝《堯山堂外紀》﹞

坡公曰「栗破鳳凰見。」佛印對曰「藕斷鷺絲飛。」佛印曰「無山得似巫山好。」坡公對曰「何葉能如荷葉元﹖」子由曰「不若何水能如河水淸﹖」﹝《稗史》﹞

戲臺賣茶棚下﹐溪西兪老人作聯云「足固在勞﹐胡不令腰一息﹖眼宜縱飽﹐亦當爲腹三思。」其自壽六十云「非無意於求安﹐胎投已定﹔何以知其必壽﹐膽未全嘗。」添足古句云「天下無不是底父母﹐無父母日方知﹔世間最難得者弟兄﹐有弟兄時不覺。」﹝《嘯虹筆記》﹞

李時嘗以臘雞獨擅江南味戲夏言﹐言卽應以響馬能空冀北羣。人嘲江西以臘雞。畿輔以響馬﹐故二公各指所籍爲戲。﹝《噴飯編》﹞

陳啟東震長洲人﹐善屬對。人以拗頸葫蘆四字命對﹐未就﹔方沐浴﹐偶得空心蘿卜對之﹐喜躍盆爲破。啟東訓導分水﹐一人題橋云「分水橋邊分水喫﹐分分分開。」啟東過而見之﹐續曰「看化亭下看花回﹐看看看到。」皆其邑地名也。陸文諒參政浙藩﹐與啟東飲﹐見其寡發﹐戲之曰「陳教授數莖頭髮﹐無法可施。」啟東曰「陸大人滿臉髭須﹐何須如此﹖」陸公大賞嘆。﹝《稗史》﹞

一審官怒生員詞﹛穴友﹜﹐出對云「兩猿截木﹐山中小猢猻﹐焉能作對﹖」應聲曰「匹馬陷身﹐泥內老奇生﹐怎得出蹄﹖」﹝《對林》﹞

古對以文字分合者﹐如Θ觸槐﹐甘作木邊之鬼﹐豫讓吞炭﹐終爲山下之灰。閒字多﹐未爲佳句﹐不若陳亞有心終是惡﹐蔡襄無口便成衰。二人土上坐﹐一月日邊明。半夜生孩﹐子亥二時難定﹔兩家婚配﹐己酉一日爲佳。近又聞有云「人曾作僧﹐人弗能以爲佛﹔女卑爲婢﹐女又可以爲奴。」﹝同上﹞

小字始於漢﹐盛於晉﹐如犬子對豹奴。又如桐君桂父皆仙人名﹐百足三尸皆虫名﹐姑惡子規皆鳥名。予林臥千律中﹐曾以鳥名伯勞對姑惡。古人表字﹐朱翁子對祭弟孫﹐胡仁祖對褚孝孫。

王公世貞幼見鬻刀者﹐師命作詩輒云「少年醉舞洛陽街﹐將軍戰死黃沙漠。」予幼以儒童應試﹐時廖經歷以貢途攝縣﹐命予對﹐八歲兒童﹐豈有登科之志﹖予應云「三年經歷﹐料無報國之心。予怒其詞﹐故借音以誚之。又一日﹐遇予於途﹐復召試對雞鳴犬吠占稠密﹐予對曰﹕」鳳舞龍飛識太平。「郡守蕭公知之﹐方入試﹐公問曰﹕」童子能對﹐抑亦能詩乎﹖「曰﹕」能。「曰﹕」汝詠童子手中筆。「予應聲曰﹕」筆與大人同﹔今日能揮墨﹐他年定著紅。「蕭公大賞﹐卽以予文薦之﹐學使列名庠校。﹝《彭比部集》﹞

李膺召入內廷﹐過門髙﹐中貴曰「神童腳短。」李膺言「天子門髙。」遂肄業翰林。孫公承恩五歲﹐吳一齋公指紅燭試題﹐卽答云「色似朝霞﹐光同夜月。」吳嘆曰「此華國之器。」洪舍人鐘四歲善大書﹐憲宗召見﹐命書﹕「聖壽無疆。」鐘捉筆不下﹐上曰「汝容有不識者乎﹖」鐘頓首曰「臣非不識﹐第此字不敢於地下書耳。」卽令內侍舁幾﹐一揮而就。﹝同上﹞

王侍郎道亨年十二﹐《詠古╊》云「浮屠何代建﹖峭拔入云端﹐絕頂登臨處﹐摩娑星斗寒。」劉中行見而奇之曰「寇萊公舉頭紅日句﹐或不過是。」﹝同上﹞

有才士偶成一對云「冬夜燈前﹐夏侯氏讀《春秋傳》。」久未有對者﹐後請乩仙﹐以此問之。方對曰「東門樓上﹐南京人唱《北西廂》。」﹝《痂畱編》﹞

◎閨中異人女主乎內﹐以聲不越閫爲賢﹐豈尙異哉﹖獨自媧天補石來﹐異者多矣。吾摘其近以愧須眉。

漢曹大家班昭續成《漢書》﹐崔篆母師氏封義成夫人。秦竇滔妻蘇若蘭﹐齊劉孝綽三妹﹐陳女學士袁大捨等﹐秦韋逞母宣文君﹐唐女學士宋若萃若昭若倫若華若憲﹐闕圖南妹爲不櫛進士。婦人能文者﹐類不勝舉﹐要當以蘇若蘭爲冠。﹝《嘯虹筆記》﹞

唐三原孟媼號張大夫﹐夫死續夫﹐事郭汾陽﹐七十二歲仍生二子﹐百餘歲卒。李抱玉靑衣石氏﹐冒封國子祭酒。齊女子婁逞仕至揚州義曹從事。﹝同上﹞

隋室旣受周禪﹐蘇威遁歸田裏﹐可謂節矣﹐而終失身於僭僞之朝。宋議立異姓﹐秦檜抗言見執﹐可謂義矣﹐而終誤國於渡江之後。王莽篡漢﹐其女爲孝平後﹐稱疾不起﹐守志終身。曹丕篡漢﹐其妹爲孝獻後﹐以璽抵軒﹐涕泣橫流。楊堅篡周﹐其女爲天元後﹐憤惋不平﹐形於辭色。徐誥篡吳﹐其女爲太子璉妃﹐聞呼公主﹐則涕泣而辭。司馬炎篡魏﹐其諸祖安平王孚自稱有魏貞士﹐不豫廢立之謀略。武篡唐﹐其侄安平王攸緒棄官不受其賜﹐歸隱嵩山。朱溫篡唐﹐其兄廣王全昱責其滅唐社稷﹐知有覆宗之禍。此三男子四婦人者﹐不韙其親﹐可見天理人心之不泯矣。﹝《蜩笑偶言》﹞

女學士﹐孔貴嬪也﹐女校書﹐唐薛濤也﹐女進士﹐宋女郎林妙玉也﹐女狀元﹐蜀黃崇嘏也。崇嘏臨邛人作詩上蜀相周庠﹐庠首薦之﹐屢攝府縣﹐吏事精敏﹐胥徒畏服。庠欲妻以女﹐嘏作詩辭之曰「一從拾翠碧江湄﹐貧守蓬茅但賦詩﹐自服藍衫居郡掾﹐永拋鸞鏡畫娥眉﹔立身卓爾靑松操﹐挺志堅然白璧姿﹐暮府若容爲坦腹﹐願天速變作男兒。」庠大驚﹐具迹本末﹐乃嫁之。傳奇女狀元《春桃記》﹐蓋黃事也。﹝《升庵外集》﹞

獨孤信三女俱爲後﹐各生周隋唐一朝天子﹐長生周武帝﹐次生隋煬帝﹐次生唐髙祖。﹝《獨異志》﹞

晉王李克用妻劉氏夫人﹐常隨軍行﹐至於軍機﹐多所取益。﹝《北夢瑣言》﹞

女子爲女官者﹐女侍中﹔後魏元妻胡氏﹐齊髙嶽母山氏﹐趙彥﹛穴友﹜母傅氏﹐南漢盧瓊仙﹐女尙書﹔魏明帝選知書女子爲女學士﹔宋孝武朝韓蘭英爲女博士。女子爲男官者﹐女將軍晉王欽起兵﹐顧氵突母孔氏年百餘﹐以爲軍司馬﹐復以己女爲貞烈將軍。唐行營節度許叔異以衛州女子侯氏﹐滑州女子唐氏﹐靑州女子王氏﹐歃血赴義﹐奏授爲果毅。陳女白頸鴉爲契舟懷化將軍﹐侍夫數十人。女子執國政者﹐齊陸太姬﹐司綸者﹐唐上官婕妤。女子詐爲男子而有官位者﹔石祭酒﹐婁錄事﹐黃崇嘏﹑薛濤﹑林妙玉之外﹐又有朔方兵馬使禦史大夫孟氏。﹝《宛委余編》﹞

女子善將兵者﹐趙陀同時有保寧洗氏﹑陳氏﹔又有馮寶妻洗氏﹐封石龍夫人﹐明石柱司土官秦良玉。作賊者﹐漢交趾女徵貳﹑徵側﹐反擾嶺外六十餘城。唐睦州女子陳碩眞反﹐破睦歙二州。明永樂時唐賽兒反。﹝《雞窗剩言》﹞

晉王女爲正烈將軍﹐朱序母守襄陽﹐築夫人城﹐唐鄒保英妻爲誠節夫人﹐王氏女殺賊爲奇義夫人﹐荀女拔圍請兵﹐古立應妻髙守城﹐封犭旬忠縣君﹐平陽公主起兵﹐號娘子軍。﹝《嘯虹筆記》﹞

韓氏保寧民家女也﹐明玉珍亂蜀﹐女恐爲所掠﹐乃易男子飾﹐從徵南﹐往返七年﹐人無知者。後遇其叔﹐一見驚異﹐乃攜歸四川﹐人皆呼曰貞女。﹝《焦氏筆乘》﹞

黃善聰金陵惟淸橋人﹐年十二失母﹐有姊已適人。父販綫香爲活﹐憐善聰孤幼無依﹐詭爲男子裝﹐攜之遊盧鳳間數年﹐父亦死。善聰變姓名曰張勝﹐仍習其業。李英者﹐亦販香自金陵來﹐不知其女也﹐約爲火伴﹐同寢食者逾年。恆稱有疾﹐不解衣﹐夜乃溲溺。弘治辛亥正月﹐與英偕返金陵﹐年已二十矣。往見其姊﹐姊言初無弟﹐安來此﹖善聰笑曰「弟卽善聰也﹐」泣語其故。姊怒且詈之曰「男女亂羣﹐辱我甚矣﹗汝𨿽自明﹐誰則信之﹖」拒不納。善聰不勝憤懣﹐泣且誓曰「妹此身苟污﹐有死而已﹐須令明白﹐以表此心。」其鄰有隱婆﹐姊呼驗之﹐果處子﹐乃相持慟哭﹐手爲易男子裝。明日英來﹐再約同往﹐則善聰俄爲女子矣。英大駭﹐問知其故﹐怏怏如有失。歸告其母﹐其母賢之﹐時英猶未室﹐卽爲求婚。善聰不從曰「妾竟歸英﹐保人無疑乎﹖」交親鄰里相勸﹐則涕泣橫流﹐所執益堅﹐傾都喧傳﹐以爲奇事。廠衛聞之﹐乃助其聘禮﹐判爲夫婦。﹝同上﹞

節孝婦宋氏﹐洪武初坐戍金齒﹐奉姑偕行﹐過盤江守渡﹐題詩郵亭璧上﹐訴其流離困踣之情。今南永昌城西﹐有碑樹祠旁﹐禦史黃忠題其碑陰焉﹐祠則禦史陰汝登建。其詩云「郵亭咫尺堪投宿﹐手握親姑憩茆屋﹐抱薪就地旋鋪攤﹐支頤相向吞聲哭。傍人問我來何方﹖亻免首哀哀訴衷曲﹐妾家祖居金華府﹐海道曾爲上千戶。舉艘連粟大都回﹐金牌敕賜雙飛虎﹐兄弟晦迹在山林﹐立志從文不從武。今朝玉堂宋學士﹐亦與妾家同一譜﹐﹛並﹜年嫁向衢州城﹐夫婿好學明詩經。《離騷》子史徧搜覽﹐志欲出仕蘇蒼生﹐前春郡邑忽交辟﹐辭親千里決神京。丹墀對策中殿舉﹐馳書飛報泥金名﹐承恩拜除閬州守﹐飄然畫舸西南行。到官未幾訪遺老﹐要把姦頑盡除掃﹐日則升堂治公務﹐夜則挑燈理文稿。守廉不使纖塵污﹐執法致遭僚佐怒﹐府推獲罪苦相攀﹐察院來提有誰訴﹖臨行囊橐無錙銖﹐惟有舊日將去書﹐城中父老泣相送﹐道傍聞者咸嗟吁﹗彼時徵贓動盈萬﹐妾夫自料無從辦﹐經旬苦打不成招﹐暗囑家人莫送飯。嗟吁餓死囹圄中﹐頭旗原籍來抄封﹐當時指望耀門戶﹐豈期一旦翻成空。親鄰憐妾貧和洗﹐斂抄殷勤饋行李﹐伶仃三口到京師﹐奉旨邊軍戍金齒。阿弟遠送龍江邊﹐臨岐抱頭哭向天﹐姊南弟北兩割痛﹐別後再會知何年﹖開船未遠子病倒﹐求醫問卜皆難保﹐武昌城外野坡前﹐白骨誰憐葬靑艸﹖初然有子相依傍﹐身安且不憂蕩家﹐如今子死姑年髙﹐縱到南有誰望﹖八月葬船渡常徳﹐促裝登途慘行色﹐空林日暮鷓鴣啼﹐聲聲叫道行不得。上山險如登云梯﹐百戶發放來取齊﹐雨晴泥滑把姑手﹐一步一僕身沾泥。晚來走向營中宿﹐神思昏昏倦無力﹐五更睡熟起身遲﹐飯鍋未熟旗頭逼。翻思昔日深閨內﹐遠行不出中門外﹐融融日影上欄桿﹐花落庭前鳥聲碎。玉髻斜簪金鳳翹﹐翠云纏鬢蛾眉嬌﹐繡房新刺雙蝴蝶﹐坐久尙快春風饒﹐豈知一旦夫亡後﹐萬里遐荒要親走﹐半途日暮姑云饑﹐欲丐奉姑羞舉口。同來一婦天臺人﹐情儇薄似秋空云﹐喪夫未經二十日﹐畫眉重嫁鹽商君。血色紅裙繡羅襖﹐終日騎驢涉長道﹐穩坐不知行路難﹐揚鞭笑指靑山小。取歡但感新人心﹐那憶舊夫恩愛深﹐嗟吁風俗日頹敗﹐廢盡大義貪黃金。妾心汪汪淡如水﹐寧受饑寒不受恥﹐幾回欲葬江魚腹﹐姑存未敢求先死。前途姑身少康健﹐辛苦奉姑終不怨﹐姑亡妾亦隨姑亡﹐地下何慚見夫面﹖說罷傷心淚如雨﹐咽咽垂頭不成語﹐道傍見者爲酸心﹐隔嶺猿啼叫何許﹖」﹝《鐵橋志》﹞

洪武間﹐勃封滇中武定府土官地法叔妻商勝爲武定府知府。﹝《通記》﹞

靖難後﹐誅﹃臣僚妻子﹐發教坊或配象奴﹐有一烈婦題詩於衣帶間﹐赴武定橋河而死。或云「松江謝氏婦﹐籍沒給配象奴﹐詩曰﹕」不忍將身配象奴﹐手提麥飯祭亡夫﹔今朝武定橋頭死﹐要使淸風滿帝都。『「﹝《列朝詩集》﹞

正統間﹐項襄毅公忠以隨駕陷於邊陲﹐因善一胡婦﹐婦曰「君欲歸乎﹖」公曰「固所願也。」婦曰「吾頗習途徑﹐與君俱往。」隨戒候糧﹐同公潛行﹐行且彊半﹐婦曰「此去邊關﹐尙須四日程﹐度所齋糧﹐不足供兩人﹔且俱入關﹐必多盤詰﹐往則偕斃耳。前途遊騎漸少﹐達彼甚易﹐請從此別。」遂以糧授公﹐竟自刎死。公急救不及﹐忍痛獨行﹐甫抵關﹐枵腹已一日矣﹐乃祀婦於家廟。﹝《遺愁集》﹞

夜梅者﹐人婦也。正統初﹐本邦犯境﹐至順寧郡﹐男女與敵﹐皆北。夜梅手持尺劍﹐殺其百十餘騎而歸。﹝《名勝志》﹞

歸安女倪氏﹐許聘陳敏八﹐敏八從軍不返﹐誤以死聞﹐倪矢志不嫁。越五十載而敏八歸﹐始成婚姻之禮﹐女年六十一﹐夫年六十八﹔兩人霜雪盈顚﹐人號白頭花燭﹐此僅事﹐亦韻事也。﹝《湖州府誌》﹞

景東府治東﹐有邦泰山﹐土官陶姓世居其麓。正統間﹐上知府陶瓚襲職。值麓川叛寇入境﹐瓚祖母阿襄率所部禦賊﹐斬馘甚多﹐境土以安﹐朝廷命進襄爲太淑人。﹝《景東府誌勝》﹞

文紹祖福州福淸縣人﹐有子與柴公行議﹐親旣問名﹐柴女忽中風。紹祖欲更之﹐其妻大怒曰「我有兒當使其順天理﹐自然久長﹐悖理傷義﹐是爲速禍。」因勸紹祖仍娶柴女歸。次年紹祖子登第﹐柴女風疾亦痊﹐生三子皆登第。﹝《臣鑑錄》﹞

丰城楊女爲李姓婦﹐談兵圍南昌﹐小校王某掠歸山東﹐婦曲意事其妻﹐甚見暱﹐生一子矣。校家漸落。從軍去。婦詭語妻曰「妾故夫大家﹐先世遺厚貲﹐曾以金珠數斛﹐潛瘞密室。今夫死妾擄﹐棟宇皆盡﹐使得發埋貲至此﹐何患不富乎﹖但非妾親行不可﹗此呱呱﹐何堪久擲﹖」妻大笑曰「若子吾自撫之。」乃釋﹛並﹜﹐靴腰刀﹐從兩健兒躍馬而南渡章江﹔去家數十里﹐止逆旅﹐以醇酒醉兩健兒﹐夜起馘之。馳至裏﹐以策撾家門﹐坐索故夫﹐夫出匍匐不敢仰視。趨曰「妾非他﹐被掠楊氏婦也。」具述易妝巧脫狀﹐縣官爲給牒獎許﹐紳士歌詩美之。﹝《匯書》﹞

女學士沈氏﹐名瓊蓮﹐字營中﹐烏程人﹐世傳富民沈萬三之後。有廷禮父子皆仕於曹﹐沈以父兄之素﹐得通籍掖廷。嘗試守宮論﹐其發端云「甚矣秦之無道也﹗宮豈必守哉﹖」孝廟悅﹐擢居第一﹐給事禁中﹐爲女學士。弟溥官通判﹐卽就試寄詩者也。今吳興人呼爲女閣老﹐傳其宮體諸詩﹐時人以爲婕妤﹐花蕊不足多讓。﹝《列朝詩集》﹞

白母者﹐山陰葛氏女也﹐年十六﹐歸白公瑾。公素弱﹐母爲善調節﹐使讀書成所學。成化中以進士爲分宜知縣﹐母與俱往。其明年﹐公病逾時﹐而庫所貯銀﹐尙數千兩﹔縣境有因饑作亂者﹐聚徒百餘人﹐將劫取之。縣無城郭﹐寇倉卒及門﹐諸簿丞與其妻孥﹐俱棄署走匿他所。母獨分命家人﹐力拒其兩門﹐乃始遷公別室埋其銀污池中﹐著公之服﹐升堂以候賊。賊至﹐則陽爲好語相勞﹐出其所私藏釵弭衣服諸物﹐以與賊﹐賊謝而去﹔而不知陰以表識之﹐用是捕獲。﹝《徐文長集》﹞

廣東按察使唐彬有女七歲﹐於衙前手執荔枝。弘治間﹐嫁山陰進士張琦﹐生子元衝﹐升廣東副使同往﹐再升按察使又往﹐凡三到﹐後人立三到堂志之。旣而孫一坤復任廣東按察使﹐接武是職。﹝《珊瑚网》﹞

盧漢妻李氏﹐名妙惠﹐有貞操。弘治初盧會試不第﹐畱京講學。有同姓名者死﹐誤傳至家。會歲饑﹐父母憐寡﹐彊以聘江西新淦巨商謝能之子啟。李自經者再﹐不得死﹐迫歸謝。謝繼母亦揚州人﹐李懇乞爲婢﹐以全節操。啟不得奪﹐李侍母不離。啟先載鹽赴江西﹐母與李繼歸舟泊金山﹐母與李登寺酬願。李題詩於壁云「一自當年析鳳凰﹐至今消息兩茫茫﹐蓋棺不作懷金婦﹐入地還尋折桂郎﹔彭澤曉煙歸宿夢﹐瀟湘夜雨斷愁腸﹐新詩寫向金山寺﹐髙掛雲帆過豫章。」署其後曰「揚盧漢妻李氏題。」旣而盧舉進士﹐以修實錄﹐差往江西﹐過揚州﹐知李已嫁﹐登金山寺﹐見所題詩而泣。及至江西﹐訪鹽船多艤河下﹐教隸誦詩﹐往來鹽船間二日。李聞知﹐喚問詩從何處得﹖隸告以故。李驚喜曰「吾夫尙存耶﹖」密約暮夜以舟來迓﹐蓋恐明言之﹐則聲揚不雅也。是夜果附舟舁至盧寓館﹐爲夫婦如初。蓋李歸謝二年﹐貞操益勵﹐謝母亦爲護持﹐以遂其志。及是歸﹐盧母亦嘆異。﹝《堯山堂外紀》﹞

張紅橋閩縣良家女也﹐居於紅橋之西﹐因自號紅橋。聰敏善屬文﹐豪右爭欲委禽﹐紅橋不可﹐語父母曰「欲得才如李靑蓮者事之。」於是操觚之士咸以五七字爲媒﹔邑子王恭目負擅場﹐一ツ而已﹐都不畱意。長樂王賞賃居東鄰﹐竊見其睡起﹐寄之以詩﹐怒其輕薄﹐深居不出﹐悒悒而去。之友福淸林鴻道過其居﹐畱宿﹐適見張焚香庭前﹐托鄰媼投詩。張捧詩爲之啟齒﹐援筆而答。媼將詩賀鴻曰「張娘子案頭詩卷堆積﹐曾未揮毫﹐今屬和君詩﹐誠所希有。」鴻大喜過望﹐使媼道殷勤。越月餘﹐始獲命鴻遂捨其家﹐以外室處之﹐自是唱和推敲情好日篤。盛飾訪鴻﹐求張一見﹐張愈自匿。密賄侍兒﹐潛窺鴻與張狎作酥乳雲鬢二詩調之﹐張愈怒。稱知其意﹐乃挽鴻遊二山﹐越數日﹐鴻歸﹐夜至所居張方倚橋而望﹐鴻賦一絕句﹐張倚和焉。越一年﹐鴻有金陵之遊﹐唱和《大江東》一闋﹐畱連惜別。又明年﹐鴻自金陵寄《摸魚兒》一闋﹐絕句四首。張自鴻去後﹐獨坐小樓顧影欲絕﹔及見鴻詩祠﹐感念成疾﹐不數月而卒﹐鴻歸遽往訪之﹐張已卒﹐失聲長號。徨之際﹐忽見牀頭玉佩懸一緘﹐拆之﹐有《蝶戀花》詞﹐及七言絕句。鴻哀怨不勝﹐賦哀詞守之﹐過紅橋一慟而絕。﹝《列朝詩集》﹞

正徳中﹐古杭淸平山巷趙家妻黎氏﹐生二女。庚辰春﹐黎攜二女觀燈﹐叢雜中少女爲惡少掠去﹐賣臨淸沈鵬﹐擅名靑樓﹐號賽濤﹐以詞翰能賽薛濤也。長女歸周子文﹐子文爲吏赴京﹐過臨淸﹐見賽濤貌肖其妻﹐注目久之﹐因畱宿焉問所從來﹐祕不敢言﹐偶檢故書中﹐得詩一紙﹐子文詰之﹐乃告其故。訟之官﹐攜歸。父母卽以賽濤歸子文。有《曲江鶯囀集》﹐皆賽濤詩詞也。﹝同上﹞

薄少君婁東人﹐秀才沈承妻也。承字君烈﹐有雋才而夭﹐薄爲詩百首以弔之。逾年值君烈忌辰﹐酹酒一慟而絕。哭夫詩﹐錄十首﹕海內風流一瞬傾﹐彼蒼難白古今爭﹔哭君莫作秋閨怨﹐薤露須歌鐵板聲。上帝徵賢相紫宸﹐賦樓何足屈君身﹖仙才天上原來少﹐故舉凡間學道人。鐵骨支貧意獨深﹐有情不屑顧黃金﹔時人漫賞雕虫技﹐沒卻英雄一片心。碧落黃泉兩未知﹐他生寧有晤言期﹔情生欲化山頭石﹐劫盡還愁石爛時。獨上荒樓落日燻﹐依然城市接寒云﹔恍疑廊下閒吟句﹐遙憶須眉莫是君。水次鱗居接葦蕭﹐魚喧米晚來潮﹐河梁日暮行人少﹐猶望君歸過板橋。兒幼應知未識予﹐予從汝父莫躊躕﹔今生汝父無縣見﹐好向他年讀父書。男兒結局賤浮名﹐曲首空嗟一未成﹔遺得八旬垂白父﹐戶三老眼欲無聲。他人哭我我無知﹐我哭他人我則悲﹔今日我悲君不哭﹐先離煩憫是便宜。沈沈夜壑燃幽炬﹐冢入松根逼寢處﹔風淒月苦知者誰﹖夜與山前石人語。﹝《名苑詩歸》﹞

嘉靖間﹐常熟沙頭市女子季貞一﹐少有夙慧﹐其父老儒也。抱置膝上﹐令詠燭詩﹐應聲曰「淚滴非因痛﹐花開豈爲春﹖」其父推墮地曰「非良女子也。」後果以放誕致死。﹝同上﹞

嘉靖宮人張氏早卒﹐殮於宮後﹐宮制﹕凡殮者必索其身畔。得羅巾﹐有詩﹐以聞於上。上傷之﹐以宮監不早聞﹐枝殺數人。詩曰「悶倚欄桿彊笑歌﹐嬌恣無力怯宮羅﹔欲將舊恨題紅葉﹐只恐新愁上翠蛾。雨過玉階天色淨﹐風吹金鎖夜涼多﹔從來不識君王面﹐棄置無情柰若何﹗」南寧伯毛舜臣在南京畱守﹐灑埽舊內﹐見別院墻壁﹐多舊時宮人題詠﹐年久剝落﹐不能盡識。其一署云媚蘭仙子書﹐末二句猶存云「寒气逼人眠不得﹐鐘聲催月下斜廊。」字婉麗﹐辭憶淒怨﹐可想其風神月思。﹝《堯山堂外紀》﹞

周才美爲子娶婦﹐見其賢能﹐分理家政﹐付與鬥斛秤尺各二器﹐諭以出輕納重﹐大小長短之法。其婦不悅﹐卽拜辭舅姑﹐不願爲婦。才美愕然曰「吾家薄有田產﹐可供伏臘﹐何遽辭去﹖」婦曰「翁之所爲﹐有逆天道﹐妾他日生子﹐定不肖敗家﹔人謂妾之所生﹐恐被沾累。」才美曰「汝言誠是﹐當悉除之。」婦問﹕「所用斗秤年數若干﹖」才美曰「約用二十餘載。」婦曰「必欲妾畱此﹐許以小斗量入﹐大斗量出﹐小秤短尺買物﹐大秤長尺賣物﹐以守前日期瞞之數。」才美感悟﹐欣然許諾﹐聽其所爲﹔其婦後生二子﹐皆少年登第。﹝《臣鑑錄》﹞

木生涇字元經﹐正徳朝以鄕薦入太學﹐嘗登秦觀峯﹐夢老媼攜一女子甚麗﹐以一扇遺生﹐有詩云「煙中芍藥朦朧睡﹐兩底梨花淺淡妝﹔小院黃昏人定後﹐隔墻遙辧麝蘭香。」明年入都﹐道出土橋﹐渡溪水﹐得遺扇於艸中﹐異之。題二詩於樹上云「隔墻遙望綠楊斜﹐聯袂女郎歌落花﹔風定細聲聽不見﹐茜裙紅入那人家﹖異鳥嬌花不柰愁﹐湘簾初捲月沈鉤﹔人間三月無紅葉﹐卻放桃花逐水流。」永樂中用薦爲工部郎沐浴之日﹐偕僚友同出土橋﹐偶憩田家。老媼熟視其扇曰「此扇吾女涓涓手迹也﹐偶過溪橋失之﹐何爲入君手﹖女尋扇至溪橋﹐見二絕句﹐朝夕諷詠﹐得非君作乎﹖」命涓涓出見﹐宛如夢中﹐二詩果生舊題也﹐共相嘆異﹐遂爲夫婦。﹝《列朝詩集》﹞

閨許多有帶英气者﹐王季重先生女題《藺相如傳》﹐有「七寸小臣刃﹐五步大王頭」之句﹐一時稱其豪拔﹐管於嘉從洪承疇軍﹐其妻吳葉仙送之一絕﹕「萬里從軍急﹐孤身一劍愁﹐家園落日裏﹐莫上最髙樓﹗」亦有英雄气色。後管卒﹐設帳受女徒﹐終於尼。﹝《西臯外集》﹞

徐氏居莆之北關﹐父龐鄕爲新安郡丞﹐以女許配兪郎。兪紈兒也﹐合巹之夕﹐傅姆囑屬對句而就寢。徐指二硯出句曰「點點楊花入硯池﹐近朱者赤﹐近墨者黑。」兪縮瑟不能成句。徐笑曰「何不云『雙雙燕子飛簾幕﹐同聲相應﹐同气相求』﹖」後徐氏卒﹐兪郎取其著作﹐焚棄之﹐僅存批點二十一史﹐又《悼志賦》一首﹐梁鴻王凝妻諸贊﹐及讀《離騷》﹑六朝﹑隋唐史論數十篇﹐友人鄭邦衡梓之以傳。﹝《列朝詩集》﹞

瑤華字靈光﹐金陵曲中名妓﹐歸於新安江景純﹐負俠气﹐憂時慷慨﹐期毀家以紓國難﹐靈光多所助。景純以畏友目之﹐卜居白門城南﹐築樓六朝古松下﹐讀書賦詩﹐屏卻丹華。景純好畜古書畫鼎彜之屬﹐經其鑑別﹐不失毫黍﹐王伯谷亟稱之﹐以爲今之李淸照也。景純在裏門﹐有《寄衣詩》云「閉妾深閨惟有夢﹐憐君故國豈無衣﹖」手字淸勤婉約。景純沒後﹐遂不作詩﹐所著遠山樓槁亦不存。吳非熊尢岸然自負﹐靈光詩一出﹐皆閣筆襝衽。﹝同上﹞

天啟元年﹐宣撫使奢崇明叛﹐石主宣撫司掌印女官秦良玉勤王。秦氏世爲宣撫司﹐兄秦邦屏邦翰援遼力戰死。弟秦民屏重傷﹐突圍出得歸。時藺賊厚遺秦氏求其助。良玉斬使畱銀﹐率所部精兵萬餘﹐同弟民屏及侄翼明﹐捲甲疾趨﹐潛度重慶﹐營於南平關﹐扼賊歸路。遣兵夜襲兩河﹐燒其船以阻賊東下﹐自率大兵沿江而上﹐水陸並進。又畱兵一千﹐護守忠州﹐以爲犄角。移文夔州﹐設兵瞿防塘﹐爲上下聲援。後又大破流賊﹔女將掌兵﹐一時無兩。﹝《貞勝》﹞

崇禎末﹐秦良玉自將兵三萬援夔城﹐過夔一步﹐卽其石主司﹐守夔亦守家也。知綿州陸遜之罷官歸﹐巡撫遣之按行營壘﹐過秦。秦冠帶佩刀出見﹐左右男妾十餘人﹐然能制其下﹐視他將加肅﹐爲陸置酒嘆曰「邵公不知兵﹐吾一婦人受國恩應死﹐所恨與邵同死耳。」未幾賊大至﹐張令被射死﹐秦石主兵亦覆沒。秦單騎見撫曰「事急矣﹗盡發吾溪洞之卒﹐可二萬﹐我自廩其半﹐半餼之官﹐足破賊。」土宮家用一箸一帚調兵者﹐最急箸以能破者畢至﹐帚則掃境內出也。邵見嗣昌與己不相中﹐而蜀無見糧﹐峒寨之人記可信﹐遂謝玉良計不用邵撫捷春也。﹝《稗史》﹞

王二本女子﹐順天安東人﹐年十八父母攜之入京﹐易男子衣冠﹐鬻於鑲白旗徳任。甲寅黔滇亂徳任南徵﹐挈之往﹐盡瘁服勞﹐周旋戎馬之間﹐凡七載﹐徳任愛其勤。辛酉滇南平﹐大師凱旋﹐次江黃而王二病﹐延醫弗瘳﹐一夕气垂絕﹔主人辦棺具﹐易其衣﹐乃知爲處子也。眾皆色然駭﹐相與嗟泣。比雞鳴復蘇﹐調治之﹐病愈﹐王知迹已露﹐請爲尼﹐主人許之。滿兵在楚者數萬﹐傳爲美談﹐醵金共作佛事。祝發之日﹐送者如雲。﹝《桑門王二傳》﹞

四川石主女帥秦良玉帥師﹐秦王召具賜彩幣羊酒﹐禦制詩旌之曰「蜀錦徵袍手制成﹐桃花馬上請長纓﹔世間不少奇男子﹐誰肯沙場萬里行﹖」﹝《崇禎遺錄》﹞

崇禎四年七月﹐賊點澄子自秦入晉﹐犯沁水縣﹐七陳化有豆莊﹐故張忠烈公銓裏居也。先是銓父尙書五典謂天下將亂﹐築墻爲堡甚堅﹐至是五典已沒﹐銓子道浚道澤官京師﹐賊至眾議棄去。銓妻霍氏語其幼子道澄曰「避賊而出﹐家不保﹔出而遇賊﹐身不保﹐等死﹔死於家﹐不愈死於野乎﹖」躬率僮僕守﹐賊繯攻之﹐堡中矢石並發﹐傷賊甚眾。四日退冀北道﹐王肇生表之曰夫人。﹝《成流寇始末》﹞

江蘇韓巡撫遣幹辦賫金與札﹐赴北京﹐道山東旅店樓上﹐誤傾污其衣﹐怒甚。店主向樓罵曰「浪小婦﹐何污貴人衣﹖速下請罪。」幹辦知其爲妓也﹐怒盡解﹔比至﹐顏色妖異﹐光焰動人﹐是夜遂接枕席。四鼓起行﹐妓亦去﹐至前林﹐則響馬號箭至矣。幹辦泣曰「予奉公往都﹐若劫我﹐禍將不旋踵。」盜近前﹐乃美少年﹐忽擲帽睜星眸曰「認得老娘否﹖」幹辦視之﹐夜來妓也﹐哀告之。妓曰「念汝枕上情﹐文書與手札俱還汝。」盡攫其金去。幹辦反責店主﹐店主曰「旅客如織﹐彼與汝前後同來投宿耳﹐知爲誰乎﹖」﹝《柳朝叢談》﹞

都城南居賢坊民劉蘭女劉氏﹐以哭母毀死﹐巡城禦史曹選以聞。氏頗知文墨﹐並習女工。萬曆二十七年﹐曾經備選貴人不中﹐遂不肯擇人﹐毀齒自矢﹐事兩尊人甚孝。三十歲足迹不出閨門﹐日惟閉戶誦經讀書﹐兼作女工﹐卽至親比鄰﹐未嘗見其聲色。本年八月﹐母張氏病篤﹐女悉心奉侍﹐母進食﹐女亦進食﹐母不食﹐女亦不食。至二十三日﹐張死﹐女跪靈前泣血﹐水漿絕不食。至九月初三日﹐女亦气絕﹐死時異香滿室﹐人咸異之。﹝《崇禎長編》﹞

◎譚屑《譚屑》類淸談矣﹐何《焚麈》之有非也。村媼磨鍼﹐呼以悟學事﹐有不相謀而相師者是在其人。

張湯之爲父﹐而有張安世之子﹔劉歆之爲子﹐而劉更生爲之父。許敬忠之爲祖﹐而有許遠之孫﹔韓冑之爲孫﹐而有韓琦之祖﹐信乎﹗賢否不系乎世類。故祖父之賢者﹐子孫當思克紹前烈﹔父祖之不賢者﹐子孫當思克蓋前愆。﹝《稗史》﹞

兵部尙書如常衡州衡山人也﹐明成祖兵起﹐首先勸進﹐封忠誠伯。後死﹐召其子鏞襲爵﹐以父在功罪之間﹐不受。宋晟定遠人也﹐以父開國﹐襲都督。建文時﹐通謀於燕﹐其子乃以力戰死於靈璧。常晟二君﹐有愧乃子。﹝同上﹞

張弘範張世傑本兄弟也﹐而一爲元伐宋期於削平﹔一奉宋抗元﹐志存社稷。比於諸葛弟兄﹐又有間矣。﹝《楮記室》﹞

王安石﹤並刃﹥爲新法﹐而其弟安國非之﹔韓絳附會安石﹐而其弟維爭之。曾布陰禍善類﹐而其弟肇移書勸之﹔邪正相反﹐誠判若參商。至若王處仲親爲叛逆﹐而其弟竺法深獨脫然遊方之外﹐此尢品之最卓者。﹝《說儲》﹞

徐中山王而有增壽之子﹐李岐王而有景隆之子。增壽爲弟﹐而又有輝祖之兄﹐何父子兄弟迥殊歟﹖﹝《麗亭新語》﹞

阮籍遺落世事﹐不向禮數﹐取教其子渾則曰「仲容咸已預吾此流﹐汝不得復爾。」元延祖棄官反初服﹐嘗曰「人生衣食﹐可適一飽﹐不宜復有所須。」每灌園掇新﹐以爲有生之役盡此。及戒其子次山輩﹐則曰「兒曹逢時﹐故﹝時祿山反﹞不得自安山林﹐勉勵名節﹐無近羞辱。」古人父子相期﹐不必出於一塗。﹝《說儲》﹞

李斯長男由爲三川守﹐諸男皆尙秦公主﹐女悉嫁秦諸公子。李由告歸咸陽﹐李斯罩酒於家﹐百官長令﹐皆前爲壽﹐門庭車騎以千數。李斯慨然嘆曰「吾聞物禁太盛﹐夫斯乃上蔡布衣﹐閭巷之黔首﹐上不知其駑下﹐遂擢至此﹐可以富貴極矣﹗物極則衰﹐吾未知所稅駕也。」其後卒及於禍。吳陸遜爲丞相﹐子抗大司馬抗子機爲大都督統軍二十萬。後軍敗被譖﹐父子兄弟皆死。唐杜審權位至宰相﹐子讓能位太尉平章事﹐讓能子曉朱梁時爲禮部尙書平章事﹐讓能賜死﹐曉爲亂兵所殺﹐三世爲將相﹐道家所忌也。漢之蕭曹﹐唐之房杜姚宋﹐身佐英主﹐手造王圖﹐而曹至子削封﹐蕭五祀絕祀。房喬次子遺愛與公主謀反誅。杜如晦次子荷說承乾建大事誅。姚崇長子彜﹐次子奕﹐奕子閒爲牛仙客幕府﹐見仙客疾亟﹐逼仙客爲表﹐薦奕爲相。仙客妻以聞﹐元宗杖殺之。宋六子﹐渾尙怒華衡﹐俱以贓敗﹐廣平之業衰焉。再造之功﹐若郭汾陽三四傳不復能振裔孫元亨僅爲永興教授。狄梁公曾孫飄泊岷漢﹐於謁侯王。宋相三﹐李文正公﹐文靖公沈﹐文定公迪﹐一時名宰﹐子孫相繼宦達﹐數世之後﹐亦復蕭條﹐無一人在仕版者。昔郭汾陽治第﹐謂工人曰「好築墻﹐勿令不牢。」築者對曰「數十年來﹐京師達官貴人﹐亦皆某所築﹔今某死某亡﹐某敗某絕﹐人自攺換﹐墻固無恙。」公聞之惕然﹐卽請老。﹝《雞窗剩言》﹞

有舉孝廉而爲人主者﹐魏武吳大帝也。狀元及第而爲人主者﹐夏主李遵頊也。﹝《續筆剩》﹞

郭霸常來俊臣糞穢﹐俊臣鄙之﹔宋之問捧張易之溺器﹐易之輕之。閻朝隱爲武后禱疾﹐以身代犧﹐後張元一畫代犧圖以進﹐後大笑﹐鄙其爲人﹔趙履溫寨衫爲安樂公主背挽犢車﹐後遭﹃﹐人割一臠﹐骨肉俱盡。成敬奇省姚祟疾﹐對祟涕泣﹐懷中置生雀數頭﹐向崇放而祝之﹐願令公速愈。崇惡其媚曰「此淚何自而來﹖」遂不復接遇。寶懷貞詔事中貴﹐每見士人無須﹐誤爲中官﹐必曲加承接﹐卒不免貶﹐明皇時投水而死。噫﹗彼輩爲諂佞可悅人耳﹐乃輕則取厭﹐重則喪身﹐冷眼覷來﹐可不枉做了小人﹖﹝《座右編》﹞

項王喑啞叱吒﹐當是極粗豪男子﹔而寵戀虞姬﹐臨亡不捨。蘇子卿吞氈嚙雪﹐視死如歸﹐而不免取彼婦生子。關雲長忠肝義膽﹐可對天日﹐而啟曹公求秦宜祿妻﹐曹又疑而自取之。趙閱道爲鐵面禦史﹐乃悅一營妓﹐令老兵夜召之﹐又令人促之。範文正守鄱陽﹐屬意小妓﹐旣去﹐乃以詩寄衛而取之。此數公事﹐皆與其人絕不相類﹐當是色戒未易破除。宋正色立朝﹐而善羯鼓﹐賦梅花﹐又似極風流人物﹐尢不可曉。﹝《客中閒集》﹞

袁中徹以相名天下﹐有二婿﹐一爲盜死獄中﹐一覆舟死於水﹐二女皆寡於家。忠徹每爲談相﹐妻必叱云「莫訛言﹐且相女婿之目何在﹖」曰「吾能人相﹐不能天相也。」﹝《豆柵談》﹞

王廣津作相日﹐穿庭一井﹐將天下寶玉珍珠投其中﹐沒水共飲。李昌夔在荊州打獵﹐其妻獨孤氏亦出紅妝錦﹐勒女隊三千人。魚朝恩有洞房﹐四壁安琉璃板﹐中貯江水及萍藻﹐諸色魚蝦﹐號魚藻洞。文昌富貴後﹐打金蓮花盆盛水濯足﹐謂酹生平所不足。元載寵姬薛瑤英幼諭香﹐肌肉皆香﹐處以金絲卻塵褥。李徳裕好飲惠山泉﹐自京至常州﹐置水遞。虞孝仁伐遼﹐以駱駝負函盛水﹐養魚自給。羊稚舒冬釀﹐令人抱甕﹐須臾復易使酒速成味美。符郎使小兒跪而張口承唾。於頓爲襄州日﹐點山燈一﹐上油二千石。石季倫廁有紗帳茵褥﹐婢供香囊﹐劉實謂誤入其內。劉琰侍妾數千﹐悉教誦《魯靈光殿賦》。葦陟饈備珍奇﹐廚中所棄﹐猶值萬錢﹐宴公侯家﹐𨿽極水陸﹐不下箸。噫﹗天地生財﹐只有此數﹐彼嗟半菽不飽﹐獨非吾屬毛離裏而來者乎﹖侈汰自豪﹐究皆禍不旋踵﹐豈天道之惡盈﹐抑亦人事之必至﹖﹝《培元錄》﹞

狄梁公之思親也﹐南望白雲而佇立﹐梁景之思兄梁也﹐亦南望白雲而慘然。孝友根於至性﹐輒以云物動情﹐亦見性情合處。﹝《說儲》﹞

晉靈公刺客﹐不殺趙宣子﹐漢楊琳刺客﹐不殺蔡中郎﹐晉劉裕刺客﹐不殺司馬楚之﹐唐太子承乾刺客﹐不殺於志寧﹐淮南張顥刺客﹐不殺嚴可求﹐西夏刺客﹐不殺韓魏公﹐苗劉刺客﹐不殺張魏公﹐此輩正自有人。﹝《蜩笑偶言》﹞

《前漢書》表古今人物﹐其失也渾﹐《新唐書》表宰相世系﹐其失也濫。備三長如班歐﹐猶有此失﹐矧其他乎﹖﹝同上﹞

狄靈慶親爲袁粲門人﹐而抱首粲﹗子者﹐慶也﹐周某﹝史失其名﹞親爲陸超之門人﹐而手斬超頭者周也。陶谷親爲晉相李崧所錄用﹐而構成崧族誅者﹐谷也。究之狄被噬於�狗﹐周折頸於墜。相阿之死﹐墓門屢遭雷殛﹐而骸骨不少畱﹐彼其仇視恩地不祥莫大焉。﹝《說儲》﹞

剖冰而雙鯉躍出者﹐王祥也﹔叩淩而一魚踴出者﹐王延也﹔臥冰而童子送鯉者﹐楚僚也﹔泣禱河神而冰開得尺許蹶者﹐查道也。又焦華冬中得瓜﹐以愈父疾﹔王薦雪中得瓜﹐以止母渴。孝思所感﹐動植之類﹐且以非時應之。彼季夏思凍魚膾﹐仲冬思生地黃者﹐卽慕容熙以南面之尊﹐切責有司﹐而猶不得﹐以是益信孝感之神。﹝同上﹞

古之異人﹐去來必有所自﹐微子感牽牛星﹐顏子感中臺星﹐張良感弧星﹐樊噲感狼星﹐東方朔感歲星﹐則生而稟星精者也。傳說爲箕﹐奚仲﹝四星﹞造父王良﹝並五星﹞各垂象於天﹐則歿而成列宿者也。又如唐房爲永禪師﹐白樂天海中山主﹐宋晁迥靜居天主﹐楊億武夷君﹐陳堯次南庵主﹐張方平山藏院知藏﹐歐陽修神淸洞主﹐韓琦紫府眞人﹐富弼昆侖眞人﹐王會靑艸堂和尙﹐蘇軾陜右成禪師﹐皆生而知前身者。蔣濟爲南山伯﹐荀ダ爲秦山君﹐劉聰須遮國王﹐韓擒虎蔡襄並閻羅王﹐皆死而知後身者。﹝同上﹞

朱子《綱目》一書﹐字字繼《麟經》之筆﹐莒人滅曾阝﹐《春秋》不爲少諱﹐乃呂易贏﹐牛易馬﹐何《綱目》竟不置一詞乎﹖且期年而生子政﹐旣云期年﹐焉知非嬴氏之種﹖得毋恨始皇焚書坑儒﹐爲此論以快心乎﹖若牛馬之謠﹐乃魂時張夜石圖﹐所現他物甚多﹐不止牛馬二種﹐何得以此定其爲牛吏子與﹖武氏亦系篡奪﹐世人不樂爲辧之也﹐朱子作《綱目》要非無見。﹝《嘯虹史》﹞

杜子美客耒陽﹐一日過江上﹐舟中飲醉。是夕江水瀑漲﹐子美爲驚濤漂泛其屍﹐不知落於何處。元宗思子美﹐詔求之聶令﹐乃積空土於江上曰「子美爲白酒牛炙脹而死。」﹝《劇談》﹞

李白人傳其醉遊采石﹐捉月而溺死﹐然今采石磯有李墓﹐或云病死﹐另詳豕渡。﹝同上﹞

元黨人之貶﹐蘇子瞻得儋州﹐予由得雷州﹐劉莘老得新州﹐皆取字之偏旁﹐則幾以遷客爲戲。﹝同上﹞

文翁拔劍擊江神而回復﹐水遂平﹐王遵執璧﹐當金堤而水波旋卻。武肅命彊弩射海濤﹐濤頭竟趨西陵。白沃史君以鞭指當湖﹐而東南一隅﹐水至不沒﹐精誠旣至﹐足迥狂瀾。﹝同上﹞

張洪陽相公見《玉茗堂四記》﹐謂湯義仍曰「君有如此妙才﹐何不講學﹖」湯曰「此正吾講學﹐公所講是性﹐吾所講是情。」﹝《遣愁集》﹞

子美賣文爲活﹐翻令室倒懸﹐言其無假借也﹐而語意不露﹐味之愈佳。子雲家無擔石之儲﹐其作《法言》﹐蜀人賫錢十萬﹐願載其名﹐子云卻之。張知白守亳﹐亳富人修佛廟成﹐知白召穆修爲記﹐富人遺五百金﹐求修附名。修投金庭下曰「吾不忍以匪人污吾文也﹐彼售書求米者﹐非惟人品徑庭﹐卽其書可知矣。」﹝《稗史》﹞

唐荊川曰「僕偶想宇宙間有二三絕可笑事﹐其屠沽細人﹐稍有一碗飯喫﹐死後必有篇墓志。其達官貴人略有些名﹐自在世者死後﹐必有部詩文刻集﹔如生而飲食﹐死而棺槨之不可缺。」而王所謂墓志與文集者﹐皆不久泯滅﹔若盡存在世間﹐卽使以大地爲架子﹐亦安頓不下矣。倘悉付祖龍﹐南山煤炭竹木﹐盡當減價。﹝《遣愁集》﹞

金壇三茅靈觀﹐每年顯化攝眾﹐自陳罪業﹐葷酒斷迹。及湖賊揭竿山頂﹐千年宮殿﹐付之一炬﹐而山神不能杵伏。甲寅之亂﹐江西上淸官亦爲賊毀﹐說者謂天師但能驅邪魅﹐不能制生人﹐然數之所爲﹐豈易避焉﹖﹝《鵬升集》﹞

瓠裏子自吳歸粵﹐相國使人送之曰「使自擇官舟﹐以渡送者。」未至﹐於是舟泊於滸者以千數﹐瓠裏子欲擇之而不能識。送者至﹐問之曰「舟若是多也﹐惡乎擇﹖」對曰「甚易也﹐但視其敝蓬﹐蓬折檜帆者﹐卽官舟也。」從而得之﹐瓠裏子仰天嘆曰「今之治政﹐其亦以民爲官民與﹖則愛之者鮮矣﹐宜其敝也。」﹝《郁離子微》﹞

宣徳間﹐慈溪一縣令初至任﹐謂羣下曰「汝聞諺云﹕」滅門刺史﹐破家縣令乎﹖『「中有一父老對曰﹕」某等只聞得豈弟君子﹐民之父母。「縣令爲之默然。﹝《西墅雜記》﹞

兵部尙書徐家居﹐新貴皆薄其出身吏胥。狀元某歸﹐徐往賀﹐不得已往答﹐不與言﹐一茶而起。徐問曰「狀元幾年一个﹖」笑答曰「三年。」又問﹕「吏員爲尙書﹐幾年一个﹖」無以答。某同入儒學﹐某指夫子像戲之曰「認得這位老先生否﹖」曰「認得這位老先生是不由科目出身的。」﹝《蓉集》﹞

龔介庵祖錫由江南布政﹐內升太常寺卿﹐偕予修輯《賦役全書》。館中語諸同事云「趙農部每與予面談﹐不諱吏員二字﹐吾甚感其重﹔我若加意周旋﹐反成輕佻。」

何淡所撰李克嗣墓志銘﹐贊曰「前數十年﹐士大夫多以富爲諱﹐爭自灑濯﹐以免公議。今聞人仕﹐眾必問曰﹕」好衙門否﹖『聞人退﹐眾必問曰「有收拾否﹖』且耀金珠﹐廣田宅﹐以驕裏閭者﹐世不以爲過﹐亦風气使然。」﹝《玉堂叢語》﹞

有牝雞啼者﹐主人命宰之﹐左右曰「此不祥之兆﹐同爲宰雞。」主人曰「是雞之不祥也﹐彼一啼而罹殺身之禍﹐於人何預耶﹖」﹝《莫氏入林》﹞

牝雞司農﹐及雄鷄夜啼﹐俗皆謂之不祥。余居杭時﹐雞忽夜啼﹐命宰之﹔三兒景行方幼﹐遽止之曰「信不祥乎﹖雞乃預報主人﹐是忠也﹔若不足信﹐又何爲以一啼而戕其命﹖」余以其近理﹐遂從之。

凡遇奇異之人﹐奇異之事﹐要有定見﹐漠然不動﹐方無詿誤。江西舉人但調元﹐素有文名。一日遊瓊州﹐遇李某王某講天文﹐尊信之﹐訝爲異人。萬曆癸丑會試﹐調元首二場佳甚﹐葉臺山相國已擬爲會元。反閱第三場﹐問天文策﹐對云「惟海上李某王某可聘入修定。」葉大驚﹐亟黜落之。朱平涵相國曰「但生瓊州之遊﹐特尋冤對﹐以厄其進取耳。」余筆此以爲見讖易動者之戒。﹝《蘇譚》﹞

趙淸獻欲絕欲﹐掛父母畫像於臥牀中﹐以自監。趙康靖中歲﹐嘗置黃黑豆於几案﹐以驗善惡。歐陽文忠暮年﹐有小疾﹐不服藥﹐只孤坐習思以卻之。文節構枯木庵死心寮以爲養屙之所。伊川於室中置尖物﹐劉元城謫炎瘴﹐舉念絕欲。東坡謫瘴鄕﹐惟盡絕欲念﹐爲萬全之良藥﹐古人克己工夫如此。﹝《座右編》﹞

漢張倉子百人﹐趙王彭祖子七十二人。唐隸王琰子五十五人﹐榮王碗子五十八人﹐延王賓子三十六人﹐皆玄宗之孫﹐而玄宗亦有子三十人﹐宋徽宗子三十八人﹐張耆四十二人﹐杜子微一百四十人﹐馮蓋三十人。﹝《湧童小品》﹞

胡梅林被逮﹐自謂宋以來少保當厄者三人﹐一嶽武穆﹐一於忠肅﹐一自謂也。然胡𨿽有勞﹐要非二公匹﹐而汪南溟以戚南唐匹之。戚本良將﹐以江陵波及﹐自薊門調廣西﹐不貶爵﹐與胡之被逮者又異﹐那可並舉﹖﹝同上﹞

三代後﹐嘗言有三个匠﹕一漆匠金安藏﹐一石匠安民﹐一漆匠楊。士大夫有愧此三匠者多矣﹗﹝《嘯虹筆記》﹞

●卷七。獺祭寄寄園主人曰「事不洞晰﹐引用必訛義﹐山所以獺祭也。古今書籍繁夥﹐徒抱枵腹﹐以與昔人抗衡﹐難矣哉﹗若夫占天必辧星躔﹐論人必窮幽奧﹐讀古必怪僻﹐著述必極蠢動﹔𨿽周公復生﹐豈易言耶﹖姑匯人所必用者﹐勿貽操梃而戰之譏﹐則幸矣﹗」

◎天時兵法云﹕甲子興周﹐往亡滅燕。徵戰危事﹐尙可不拘時日﹐況其他耶﹖然陰陽術數﹐信不足憑﹐不鋤其根﹐不足伏愚瞀之心﹐杜拘泥之口也。請言天時。

《隋書。元冑傳》文帝嘗於正月十五日﹐與近臣登髙﹐時冑不在﹐上卽令馳召之。及冑見上﹐謂曰「公與人登髙﹐未若就朕也。」賜宴極歡。正月十五日登髙﹐不見他書﹐嘗考之韓退之有《人日登髙詩》。﹝《老學庵續筆記》﹞。

冬至夏至諺語﹐與今南北俗傳不一﹐今揭其二。冬至﹕一九二九﹐行人不出手。三九二十七﹐籬頭吹栗。四九三十六﹐方才凍得熟。五九四十五﹐窮漢街頭舞。六九五十四﹐乞兒爭志气。七九六十三﹐破衲足頭檐。八九七十二﹐貓狗尋陰地。九九八十一﹐犁耙一齊出。夏至﹕一九二九﹐扇子不離手。三九二十七﹐喫水甜如蜜。四九三十六﹐爭向露天宿。五九四十五﹐樹頭秋葉舞。六九五十四﹐乘涼不入寺。七九六十三﹐牀頭尋被單。八九七十二﹐夜眠添夾被。九九八十一﹐家家打炭圾。俗語止傳冬至﹐不傳夏至﹐讀馮慕岡《月令廣義》﹐因得見此俗談巷語﹐必有來歷。﹝《客中閒集》﹞

《鮑宣傳》注﹐持時夜行﹐夜行如今持更是已﹐持時如今報時是已。《漢宮儀》黃門持五夜﹐甲夜﹑乙夜﹑丙夜﹑丁夜﹑戊夜﹐如今五更也。﹝《孔氏雜說》﹞

俗以每月初五﹑十四﹑二十三日爲月忌﹐凡事必避之﹐其說不經。後見衛道夫云「聞前輩說此三日﹐卽河圖數之中宮五數耳﹐五爲君家﹐故民庶不可用。」此說頗有理﹐因圖於此。﹝《野語》﹞

陳指揮鐸善詞曲﹐作《京師月令記》﹐二月下曰「是月也﹐壁虱出溝中﹐臭气上騰﹐妓靴化爲奚。」最善名狀。﹝《客坐贅語》﹞

京師二月淘溝﹐穢气觸人﹐南城爛面胡尢甚﹐深廣各二丈﹐開時不通車馬。此地在憫忠寺東﹐唐碑稱寺在燕城東南﹐疑爲幽州節度使城之故壕也。

嘗見紀載﹐河凍有魚龍花艸形﹐或在屋瓦上有之﹐類以爲祥異。《格致艸》曰「崇禎壬申臘月﹐余樓檐瓦凍爲花艸獅鳳之形﹐嘆曰﹕」蜃气象樓臺﹐曠野气成宮闕﹐是凍亦偶然合之﹐如雨豆雨麥﹐偶象豆麥耳﹐松虫之毛象松﹐柑虫之色象柑。濕熱所蒸﹐頃刻漫山布嶺﹐耳目口鼻﹐腸胃畢具﹐可以通觀。又如落星爲石象狗首﹐便曰天狗。不知是火吸土气﹐或至火際﹐一經練﹐如陶土成磚﹐故初落﹐熱不可摩。又見星石久藏變小﹐亦緣火初煉土﹐急切成質﹐苞含有气﹐久則气消而質自斂﹔雹竅亦然﹐雪霜霧露之後﹐微風飄漾﹐往往成紋耳。『方密之曰「光气與形象互成﹐旣有形象﹐必有所尙﹐何足怪乎﹖』」﹝《物理小識》﹞

◎人物闔辟內人類萬殊﹐可盡詰所稱之何自耶﹖莊子云﹕郢有天下﹐犬可以爲羊﹐馬有卵﹐丁子有尾﹐人卽爲萬物靈。其稱名代殊﹐安知其不由是也﹖披覽舊聞﹐有觸卽書﹐若必核其詳備﹐則載籍極博矣。

《呂氏春秋》宋康王飲酒室中﹐有呼萬歲者﹐堂上悉應。《戰國策》馮燒債券﹐民稱萬歲。《韓非子》巫覡之祝人曰「使君千秋萬歲之聲聒耳。」《新序》梁君出獵歸﹐入廟中呼萬歲。紀信乘黃屋﹐載左纛曰「食盡漢王降。楚呼萬歲。」陸賈奏《新語》﹐左右皆稱善﹐呼萬歲。漢武帝登嵩髙﹐呼萬歲者三。元帝送許後入太子家﹐謂左右酌酒賀我﹐左右呼萬歲。《馮異傳》趙臣將兵助異﹐並送縑﹐軍中皆稱萬歲。王望曰「今日𨿽擊牛釃酒﹐勞饗軍士﹐皆稱萬歲。」伏波馬援封侯﹐乃有請上雅壽﹐掾吏皆稱萬歲。吳甘寧入魏營﹐斬數十級﹐還入營作鼓吹﹐稱萬歲。是則慶賀之際﹐上下通稱之﹐初無禁制﹐不知自何時始﹐專爲君之祝也。﹝《東齋記事》﹞

堯女有娥皇女英﹐舜妹有嫘手﹐舜女有宵明燭光﹐湯有帝乙歸妹﹐周成王之女﹐嫁於陳﹐並未有封邑之號。至周中葉﹐天子嫁女於諸侯﹐天子至尊﹐不自主婚﹐使諸侯同姓者主之﹐始謂之公主。漢制帝女爲公主﹐帝姊妹爲長公主﹐帝姑爲大長公主。《後漢制》皇女皆封縣公主﹐儀服同藩王。﹝《客尹閒集》﹞

明初閣臣﹐大約初入爲東閣﹐進文淵﹐又進武英﹐以及謹身﹝今爲建極﹞華蓋﹝今爲中極﹞。惟文華﹐則二百餘年來﹐在永樂間權謹以孝行舉拜文華殿大學士﹔至萬曆三十五年﹐加山陰朱文懿公賡﹐亦一奇也。又殿閣遞進不相兼﹐而髙文懿轂以謹身兼東閣﹑王毅湣謹身兼東閣﹐又一奇也。﹝《湧幢小品》﹞

文臣稱總督﹐武臣稱總兵﹐皆是虛銜。總兵之名﹐見於元末明初﹐因之中山王伐吳檄曰「總兵官準中書省咨云云」。至元統年﹐始有定名﹐曰總兵﹐曰副總兵。總督見於宣徳中﹐巡撫總督糧稅。至麓川之役﹐王靖遠用之軍務﹐侯璉繼之﹐靖遠轉南兵部﹐亦曰總督機務。乙巳之變﹐於少保以本兵稱總督﹐未幾用之兩廣﹐又用之兩廣﹑湖貴﹐用之兩廣﹑川貴﹐用之陜西﹐用之宣﹑大。嘉靖時又用薊﹑遼﹑保定﹐用之浙﹑直﹑江﹑福﹐並用之漕河。正徳末年﹐武宗自稱總督軍務威武大將軍﹐於是攺總督爲總制。嘉靖三十年﹐世宗以制字非人臣得稱﹐仍攺總督。胡梅林總督浙﹑直﹑江﹑福﹐是嘉靖三十八九年事﹐而民間至今稱曰胡總制云。張經至總南直隸﹑浙江﹑山東﹑福建﹑兩廣﹐凡文官至總督﹐稱軍門巡撫﹐操江不與焉。撫操經過所督地方﹐要謁見﹐至大門外下轎﹐由中門入後堂相見。軍門上坐﹐撫操列坐﹐其送迎軍門﹐俱至大門外看轎。各總兵照撫操事例﹐移文俱用印信呈文﹐相見介冑行跪﹐勛臣亦由旁門庭參﹐其隆重如此。然總兵行跪﹐勛臣庭參﹐亦太甚矣。至近日操撫皆稱軍門﹐禦史捶參將﹐陵僭又將何極﹖兩廣總兵舊皆以勛臣充之﹐嘉靖四十五年都給事中歐陽一敬題請革去﹐以流官都督代鎭﹐覆允爲例。韓襄毅公初至廣時﹐三司官以地方殘破﹐皆待罪行事﹐故初見行跪禮﹐後因之。嘉靖壬子﹐都禦史遂昌應賈論令攺正先朝巡不許攜家﹐亦如巡撫按之制。景泰初﹐給事中李實等奏言鎭守巡撫等官﹐動經三五七年﹐或一二十年﹐室家懸隔﹐一切疾病婚嫁﹐不能相通﹐甚有無子可矜者。乞敕各官攜妻子完住﹐許之﹐由是巡撫始得攜家。﹝同上﹞

文帝七年﹐令列侯太夫人無得擅徵捕。如淳曰「列侯之妻稱夫人﹐列侯死﹐子復爲列侯﹐乃得稱太夫人﹔子不爲列侯﹐不得稱也。」然則婦人稱太者﹐蓋如是耳。﹝《孔氏雜記》﹞

子孫得稱祖父之字。子稱父字﹐屈原之言「朕皇考曰伯庸」是也。孫稱祖字﹐子思之言「仲尼祖述堯舜」是也。《儀禮》筮宅之辭曰「哀子某﹐爲其父某甫筮宅。」又曰「哀子某﹐來日某﹐卜葬其父某甫。」字父也。虞祭之祝曰「適爾皇祖某甫。」卒哭之祝曰「哀子某﹐來日某甫附爾於爾皇祖某甫。」字祖也。虞祭之祝曰「適爾皇祖某甫﹐以齊爾孫某甫。」兩字之也。﹝《日知錄》﹞

政和初定命婦八階﹐孺人次以室人﹐後攺爲安人﹐亦見於大詔令。今《職源》等書﹐亦不載也。﹝《學齋咕嗶》﹞

五代時稱朋友曰周旋人﹐楊彪稱其妻曰鄕裏。﹝《湧幢小品》﹞

貢舉之士﹐以有司爲座主﹐而自稱門生﹐自中唐而後﹐遂有朋黨之禍。會昌三年十二月二十二日﹐中書覆奏﹐奉宣旨不欲令及第進士﹐呼有司爲座主﹐兼題名局席等條疏進來者。伏以國家設文學之科﹐求眞正之士﹐所宜行崇風俗﹐義本君親﹐然後升於朝廷﹐必爲國器。豈可懷賞拔之私惠﹐忘教化之根源﹐自謂門生﹐遂成朋比。所以時風浸壞﹐臣節何施﹖樹黨背公﹐靡不由此。臣等議﹐今日以後﹐進士及第任一度參見有司﹐向後不得聚集﹐參謁於有司宅置宴。其曲江大會朝官﹐及題名局席﹐並望勒停﹝李肇《國史補》﹕旣捷﹐列名於慈恩寺塔﹐謂之題名﹔大宴於曲江亭子﹐謂之曲江會﹞。奉敕宣依宋太祖建隆三年九月丙辰﹐詔及第舉人﹐不得拜知舉官子弟﹐及目爲恩門師門﹐並自稱門生。劉克莊跋陸放翁帖云「余大父著作爲京教﹐考浙漕試﹐明年考省試﹐呂成公卷子皆出本房家藏。大父與成公往還眞迹﹐大父則云上覆﹐伯恭見成公﹐則云拜覆﹐著作丈時﹐猶未呼座主作先生也。」尋其言﹐蓋宋末已有先生之稱﹐而至於有明﹐則遂公然謂之座師﹐謂之門生﹐乃其朋黨之禍﹐亦不減於唐時矣。﹝《日知錄》﹞

本朝亦禁稱座師﹑門生﹐惟國子監祭酒司業﹐則刺揭直書生某人﹐余用光名而已。

《爾雅》父曰考﹐母曰妣。按古人自祖以上﹐通謂之妣﹐經文多以妣對祖而並言之。若《詩》之云「似續妣祖﹐燕畀祖妣」﹐《易》之云「過其祖﹐遇其妣」是也。《左傳》「昭十年﹐邑姜﹐晉之妣也」﹐尢可證。﹝同上﹞

人倫稱呼﹐古今多不同。《爾雅》稱夫之兄爲兄公﹐《逸雅》﹝漢劉熙撰﹞獨稱曰公﹐又曰兄忪﹝謂已所敬見之怔忡﹐自肅齊也﹞。洪邁初爲弟婦保夫禱祠﹝夫隨兄使金﹞曰「頃以兄伯出使﹐夫婿隨行。」邁初謂《漢書》𨿽有兄伯之言﹐然非弟婦出稱﹐心疑未妥﹐後見《爾雅》﹐乃知當言「兄公出使」爲是。然今俗婦人稱夫之父﹐反曰公﹐而稱夫兄爲公者﹐絕不知也。然《爾雅》謂稱夫之弟曰叔﹐則夫兄亦可謂伯矣﹐何乃爲此異稱也﹖又《爾雅》稱父之﹛日弟﹜弟﹐先生曰世父﹐後生曰叔父﹐稱父之兄妻曰世母﹐父之弟妻曰叔母。夫旣可謂叔父叔母﹐則亦可謂伯父伯母矣﹐何以不言伯也﹖觀《釋親四章》書﹐總無伯字。﹝《雲谷臥余》﹞

《禮。檀弓》﹕幼名冠字﹐五十以伯仲。孔氏曰﹕人始生三月而加名﹐故云幼年名。年二十有爲人父之道﹐同等不可復呼其名﹐故冠而加字。年至五十﹐耆艾轉尊﹐又捨其字﹐直以伯仲別之。《士冠典》﹕二十已有伯某﹐而年至五十﹐直呼伯仲爾。朱文公曰﹕吾年五十﹐卽稱伯仲﹐除了下面兩字﹐猶今人不敢斥尊者﹐而呼爲幾丈之類﹐是不可以自尊也。《玉藻》﹕士於君所言﹐大夫沒則稱謚﹐若字﹐士與大夫言﹐亦稱字﹐以君前臣名﹐而大夫字之爲貴。及與大夫言而字大夫﹐𨿽孔氏謂言及它大夫則呼宇﹐卑者蓋亦字尊矣。﹝《稗史》﹞

今人別號字﹐印章往往不同﹐緣《說文》本無庵字﹐近俗也。予嘗考之﹐字古書所用者﹐《蜀都賦》「八方藹」﹐王充《論衡》「桃李梅杏﹐丘蔽野」﹐此取覆之義。至三國及晉﹐始有幔﹑閭之語﹐與今人所用字義同﹐字不可謂不古也。但篆籀以《說文》爲宗﹐《說文》不載之字﹐用於印章﹐似爲未妥。又按古篆有作者﹐又止借者﹐《石鼓文》作﹐其字從穴﹐穴亦人居也。近見溫陵古寺一冊﹐有元人止印章﹐字作﹐詳《玉篇》皿部﹐有烏含切﹐覆蓋也。考古閣有伯戔饋﹐器皿﹐而借爲捨字﹐恐捨形似器﹐亦猶漢闕之觚稜﹐其形亦本酒器也。﹝《升外集》﹞

舊制生員惟有廩膳增廣﹐𨿽然﹐廩膳有額﹐增廣無額。成化初﹐京師語曰「和尙普度﹐秀才拘數。」禮部姚夔顚覆國祚﹐不得已請奏﹐故附學立焉。﹝《四樵野紀》﹞

增廣有額自宣徳四年始﹐至景泰元年﹐照舊無額﹐後成化三年又額。﹝《堯山堂外紀》﹞

左右參將之名﹐起於洪武二十年﹐卽左右副將軍也。遊擊之名﹐見於武則天﹐以傳遊藝爲之﹐用以羅織者﹐佐擊起嘉靖年間。﹝《湧幢小品》﹞

凡士司官有武銜者﹐宣尉使同知安撫司﹐正長官副長官﹐士千戶百戶之類是也。又文銜者﹐上府同知通判推官士州同士縣丞主簿巡檢之類是也。長官司有屬宣慰司者﹐有屬府州縣者﹐有屬衛者。武銜士官﹐與屬宣慰長官﹐專用目把漢把﹐亻夷而亻夷者也。文銜士官與屬府州長官﹐事統於郡守州守縣令﹐亻夷而漢者也。屬衛長官﹐與衛官世姻﹐而勢難鉗制﹐不亻夷不漢者也。﹝同上﹞

監生歷事起於天順時﹐兵部尙書馬昂所題﹐謂曹務機要﹐上下疏牘關系﹐不宜專委胥吏。當擇監生文行明愼﹐綜達時務﹐俾專司繕錄﹐因課功髙。其入銓常資﹐詔下所司通行﹐著爲令。﹝同上﹞

男女之合﹐二情交暢﹐陰血先至﹐陽精後衝﹐血開裹精﹐精入爲骨﹐而男形成矣。陽精先入﹐陰血後參﹐精開裹血﹐血入居本﹐而女形成矣。陽气聚面﹐故男子面重﹐溺死者必伏。陰气聚背﹐故女子背重﹐溺死者必仰。走獸溺死者﹐伏仰皆然。陰陽均至﹐非男非女之身﹐精血散分﹐胎品胎之兆。父少母老﹐產女必羸。母壯父衰﹐生男必弱。古之良工﹐首察乎此﹐補羸女先養血壯脾﹐補弱男則壯脾節色。羸女宜及時而嫁﹐弱男宜待壯而婚﹐此疾外所務之本﹐不可不察也。﹝《褚氏遺書》﹞

飲食五味﹐養髓骨肉血﹐肌膚毛髮。男子爲陽﹐陽中必有陰﹐陰之中數八﹐故一八而陽精升﹐二八而陽精溢。女子爲陰﹐陰中必有陽﹐陽之中數七﹐故一七而陰血升﹐二七而陰血溢。陽精陰血﹐皆飲食五穀之實秀也。方其升也﹐智慮開明﹐齒牙更始﹐發黃者黑﹐筋弱者彊。曁其溢也﹐凡充身肢體手足耳目之餘﹐𨿽鍼芥之瀝﹐無有不下。凡子肖形父母者﹐以其精血嘗乎父母之身﹐無所不歷也。是以父一肢廢﹐則子一肢不肖其父﹔母一目虧﹐則子一目不肖其母。然雌鳥牝獸﹐無天癸而成胎者﹐何也﹖鳥獸精血﹐往來尾閭也。精未通而禦女以通其精﹐則五體有不滿之處﹐異日有難狀之疾。陰已痿而思色﹐以降其精﹐則精不出﹐內敗﹐小便道澀而爲淋。精已耗而復竭之﹐則大小便道牽疼。愈疼則愈欲大小便﹐愈便則愈疼。女人天癸旣至﹐逾十年無男子﹐合則不調﹔未逾十年思男子﹐合亦不調。不調則舊血不出﹐新血誤行﹐或漬而入骨﹐或變而爲之腫﹐或𨿽合而難子。合男子多則瀝枯虛人﹐產乳眾則血枯殺人﹐觀其精血﹐思過半矣。﹝同上﹞

建平王妃姬等﹐皆麗而無子﹐擇良家未笄女入禦﹐又無子。問曰「生男有道乎﹖」翟褚澄曰「合男女必當其年﹐男𨿽十六而精通﹐必三十而娶﹔女𨿽十四而天癸至﹐必二十而嫁。皆欲陰陽气完實﹐而後交合﹐則交而孕﹐孕而育﹐育而爲子堅壯彊壽。今未笄之女﹐天癸始至﹐已近男色﹐陰气早泄﹐未完而傷﹐未實而動﹔是以交而不孕﹐孕而不育﹐育而子脆不壽﹐此王之所以無子也。然婦人有所產皆女者﹐有所產皆男者﹐大王誠能訪求多男婦人﹐謀置宮府﹐有男之道也。」王曰「善。」未再期﹐生六男。夫老陽遇少陰﹐老陰遇少陽﹐亦有子之道也。﹝同上﹞

宣徳中﹐賜太監陳蕪雨夫人﹐天順初﹐賜故太監吳誠妻兩京第宅莊田﹐見《水東日記》諸書。予按《髙力士傳》﹐河間男子呂玄晤吏京師﹐女國姝﹐力士娶之﹐玄晤擢自刀筆吏﹐至少卿。《李輔國傳》帝爲娶元擢女爲其妻﹐擢以故爲梁州刺史。《朱子語類》梁師成妻死﹐蘇叔黨範溫皆衰臨哭。由是觀之﹐人有妻﹐古今所同也。京師人謂此曹性男猶在﹐必須近女﹐豈其然乎﹖﹝《皇朝盛事》﹞

都者美也﹐鄙者陋也。《詩》云「彼都人士。」《史記》云「五大夫﹐荊之鄙人也。」以帝王所居文物整齊﹐士女閒雅爲美﹐故曰都門﹐曰都人。以邊陲郊野風裕疏略可鄙﹐故曰鄙民﹐曰鄙人。《左傳》子產治鄭﹐都鄙有章。﹝《鉛槧》﹞

◎人事遇大事大疑﹐出片語而措泰山之安。宰相必用讀書人﹐信哉﹗顧十七史從何處讀起﹐臯禹所讀何書﹐亦曰開卷有益﹐未必不資一時之酬對云爾。

仁宗親信夏原吉最切﹐每朝罷﹐必呼至近禦前﹐或隨至便殿﹐面議政務。凡內諸司所進章疏﹐命擬旨﹐公擬旨多雲「某部知道」。或以問公﹐則曰「予奪之柄﹐非臣下所敢事﹐故付之六部﹐定其可否而復取上裁﹐則事有所分﹐而權不下移也。」後旨多雲「某部知道」﹐仿此。﹝《皇明泳化類編》﹞

杜詩﹕「今朝漢社稷﹐心數中興年」﹐人多疑子美誤用﹐注中竹仲反﹐而不知其出處。按《宋史。筆斷》曰「中興謂中於理而復興也﹐猶曰應當興耳。」﹝《杜詩注》﹞

朱子嘗曰「科舉壞人心術﹐故其議學校貢舉﹐謂今之爲法﹐其所以教者﹐旣不本於徳行之實﹐而所謂藝者﹐又皆無用之空言。至於其獘﹐則所謂空言者又皆怪妄無稽﹐而適以敗壞學者之心志﹐是以人才日衰﹐風俗日薄。」近代歸震川與潘子實書曰「科舉之學﹐驅一世於利祿之中﹐而成一番人才。世獘已極﹐士方沒首濡溺於其間﹐無復知有人生當爲之事。榮辱得喪﹐纏綿縈系﹐不可解脫﹐以至老死而不悟。」二公之言﹐深中應舉士子之獘。﹝《雲谷臥余》﹞

唐人舉進士﹐必行捲者爲緘軸﹐錄其所著文﹐以獻主司也﹐其式見《李義山集》新書序﹐曰﹕治紙工﹐率一幅以墨爲邊準﹝今俗呼解行也﹞﹐用十六行式﹝言一幅解爲墨邊十六行也﹞﹐率一行不過十一字。﹝《演繁露》﹞

唐太宗罷周公祠﹐始以孔子爲先聖﹐顏回爲先師﹐此後世學校專祀孔子之始。前此所謂先聖者﹐周公也。先師者﹐孔子也。後世惟以顏子配享。﹝《古今原始》﹞

唐明皇始攺顏回等從祀孔子者爲坐像。﹝同上﹞

明皇始詔孔子門弟子從祀﹐前此孔子弟子﹐惟列像廟堂﹐不預饗祀。至是因李元璀言﹐始得列享於左丘明等二十二人之上。﹝同上﹞

梓潼神祠﹐在處有之﹐而學宮事之尢謹。按梓潼爲四川屬縣﹐四川上直參宿﹐參有忠良孝謹之象﹐其山水深厚﹐爲神明之所宅。或謂斗魁爲文昌六府﹐主賞功進爵﹐故掇科之士﹐往往事之。或謂神爲張宿之精﹐《詩》所謂張仲孝友是也。﹝《三餘贅筆》﹞

舊制殿試﹐皆有黜落﹐臨時取旨﹐或三人取一﹐或二人取一﹐或三人取二。故有屢經省試取中﹐擯棄於殿試者。故張元以積忿降元昊﹐大爲中國之患。朝廷始囚其家屬﹐未幾復縱之﹐於是羣臣建議﹐歸咎於殿試黜落。嘉二年三月辛巳﹐詔進士與殿試者﹐皆不黜落﹐迄今不攺。是一叛逆之賊子﹐爲天下後世士子無窮之利也。﹝《客中閒集》﹞

禮冠而字之﹐敬其名也﹐《春秋》以稱字爲榮。同輩相稱以字﹐至有稱名者﹐見諸詩文﹐殊爲典雅。近世諛佞成俗﹐直稱表號﹐以爲簡慢﹐遂僅呼一字而以翁老承之﹐𨿽少年稚子﹐無不蒙此稱者。夫父母存﹐恆言不稱老﹐子捨而居尊長之名﹐衝幼而甘衰耄之目﹐豈非不祥﹖至形之文翰詩題﹐俗陋又不待言矣。﹝《雲谷臥余》﹞

余讀《莫氏入林》﹐有未四十稱翁者﹐作詩譏之﹐今更不爾﹐可姍也。

江陰李詡《戒漫筆》曰﹕余少時肄業﹐並未見窗稿刻本。有書賈在利考朋友家﹐抄得窗課數十篇﹐每篇謄寫二三十紙﹐到余家塾﹐棟其幾篇﹐每篇酬錢或二文﹐或三文。憶荊州﹝唐順之﹞中會元﹐其稿亦是無錫門人蔡瀛與一姻家同刻。方山﹝薛應﹞中會魁﹐其三試卷﹐余爲從臾其常熟門人錢夢玉以東湖書院活板印行﹐未聞有坊間板﹐今滿目皆坊刻矣。楊子常彜曰「十八房之刻﹐自萬曆壬辰《鉤玄錄》始旁有批點﹐自王房仲士肅選程墨始。至乙卯以後﹐而坊刻有四種。曰程墨﹐則三場主司及士子之文﹔曰房稿﹐則十八房進士之作﹔曰行捲﹐則舉人之作﹔曰社稿﹐則諸生會課之作。至一科房稿之刻﹐有數百部﹐皆出於蘇杭﹐而中原北方之賈人﹐市買以去﹐天下之人﹐奉以爲的﹐而他書一切不觀。」﹝同上﹞

近時呂��選本﹐爲海內圭璧﹐他皆雜以窗作﹐借新榜人名目行世。及本人旣發﹐則又刻在稿上﹐曰誤刻訂正﹐曰借某人刻﹐此風甚薄﹐漸至鄕會墨皆膺作。今奉新令﹐禮部頌行眞本﹐妍醜難掩矣﹐學者可不奮諸﹖

明太祖建國學於南都﹐乃制秀才監生之衣巾﹐旣成﹐太祖親服而試之﹐問馬皇后曰「汝謂我何所似耶﹖」後笑答曰「似一个老官也。」至今監中皂隸﹐誚監生爲老官。﹝《泳化續編》﹞

元﹐大也﹐始也﹐首也。人君立極建元﹐不曰一年而曰元年。每歲首月﹐不曰一月﹐而曰正月。正月一日﹐曰元日﹐蓋欲人君體元以居正也。按古帝王紀元﹐始於漢。以一字紀元者﹐始於漢文帝後元年﹐景帝中元年。以二字紀元者﹐始於漢武帝建元元年。以三字紀元者﹐始於梁武帝中太通元年。以四字紀元者﹐始於漢哀帝太初元將元年。攺元始於文帝十七年﹐辛垣平言候日再中。居項之﹐日卻復中﹐於是更元年後﹐平以詐伏誅。﹝《客中閒集》﹞

子過其父爲跨竈﹐解者紛紛﹐聞邊徼中相馬者言﹕馬前蹄之上﹐有兩空處﹐名曰竈門。凡善走之馬﹐前蹄之痕印地﹐則後蹄之痕﹐反在前蹄之先﹐故軍中人﹐謂之跨過竈門。考之東西南北﹐率同此稱﹐夫跨從足後步過前﹐似後人追過前人之意﹐以擬子父於義爲協。﹝《幽艸軒錄》﹞

古者拜禮﹐非特首至地然後爲拜也﹐凡頭俯膝屈手動﹐皆謂之拜。按《周禮》辧九拜之儀﹐一稽首﹐二頓首﹐三空首﹐四振動﹐五吉拜﹐六凶拜﹐七奇拜﹐八褒拜﹐九肅拜。稽首拜頭至地下﹐頓首拜頭叩地也﹐空首拜頭至手也﹐振動以兩手相擊也﹐奇拜一拜也﹐褒拜再拜也﹐肅拜但俯下手﹐卽今之揖也﹐何嘗專以首至地爲拜也﹖乃知禹聞善言﹐則拜如揖之類是也﹐豈僕僕之謂哉﹗今人或以頓首﹐施於卑下﹔不知拜頭叩地﹐豈卑下之所安乎﹖古者男女皆跪﹐男跪尙左手﹐女跪尙右手﹐以此爲別。自唐武后尊婦人﹐始易今拜而不屈膝﹐此見張建章《渤海國記》。然又觀《北史》﹐周時詔內外命婦拜宗廟及天臺﹐皆僥伏。則知前此婦人蓋已有不跪者矣。﹝同上﹞

隋唐之代﹐貢士皆考功主試。玄宗時﹐考功員外郎李昂爲之舉人﹐頗肆詆詞。玄宗以員外郎望輕﹐遂移貢舉於禮部﹐以侍郎主之﹐禮部選士自玆始。又淳化三年三月四日﹐帝禦崇政殿試進士﹐詔糊名考校﹐定其優劣爲五等。第一至第二第賜及第﹐第三第四賜出身﹐第五賜同出身﹐五等之分﹐自此爲始也。天聖五年﹐始曰甲。則天永昌元年二月﹐策問貢舉人於洛城殿前﹐殿試自此始。﹝同上﹞

子者﹐男子通稱﹐孔子大聖﹐孟子大賢﹐例只稱子。孔子漢號夫子者﹐邢《孝經疏》云「孔子嘗爲魯國大夫﹐故弟子連官稱尊之﹐以別餘人也。」後之尊師者﹐因例曰夫子。近時朱文公稱周程﹐特曰子周子﹑子程子﹐復於姓上系子。按《公羊傳》曰「子公羊子﹑子司馬子。」何休釋云「加子姓上﹐名其爲師也。」若非師而但有徳者﹐不以子冠氏上﹐朱子於周﹑程﹐蓋尊師之。﹝《識遺》﹞

《白虎通》曰「贄用雁﹐取其隨時南北﹐不失其節﹐明不失女子之時也。」《儀禮》云「《昏禮》用雁﹐取其順陰陽往來之義。」《昏禮》曰「贄不用死。」故《詩》云「鳴雁。」《六經天文編》云「雁得中和之气﹐熱則卽北﹐寒則卽南﹐以就和气。爲禮幣者﹐一取其信﹐一取其和也。」焦弱侯曰「親迎執雁﹐先儒謂取不再偶之義﹐考《儀禮》自納采﹑問名﹑納吉﹑請期﹑親迎﹐凡五用雁。夫雁非時有之物﹐而生者尢爲不易﹐使昏禮而必需是﹐則天下之不得妻者多矣﹐不如易以鵝者爲是。」﹝《雲谷臥余》﹞

鵝終非雁也﹐失古人初意。吳徽仲施虹玉輩﹐皆以銀制雁行之。余謂刻木爲雁﹐繪以采色﹐旣肖飛鳴之形﹐復可貧富通用﹐則道學之鄕﹐古禮可復﹐親迎可行矣。

《物類志》曰「將斧潛於妊婦牀下斫之﹐必生男﹐試將斧子雌雞欲卵時﹐可驗也。舊有佩雄黃精﹐衣冠照井之說﹐亦與胎教同其意耳。無意中呼妊者回頭過戶限﹐視其左右﹐以知男女。孕婦食桑椹﹐復食雞鴨蛋子﹐橫生﹔食姜﹐子六指﹔在孕恆聞鷹鷂聲﹐生子不畏雷。未曰﹕」陰經方動而交﹐則子生發白肝枯﹐俗名社公﹐皆气之不純焉耳。『經曰「陰搏陽別﹐謂之有子。』按尺內也﹐以左右辧男女。醫曰﹕」心脈動如豆大﹐肝脈滑而兩尺甚者﹐妊也。命門旺爲男胚﹐心動肝滑而兩尺弱者﹐別病也。『「﹝《物理小識》﹞

《南史》張元始及朝野僉載曹大年邴吉以此斷之。唐張族《耳目記》柳州曹泰八十五生子曰曾﹐日中無影﹐曾年七十方卒。張孟奇言今不驗﹐則遂有帷簿之疑。又言賢囊下﹤角力﹥﹐謂之影智﹐以爲甚言其精衰耳。老人亦有彊於後生者﹐或曰一歲中﹐其影仿佛﹔及長﹐血气自旺﹐則與人同。﹝同上﹞

蘇州範公某老而生子允隆﹐外人多疑之。範乃廣召親友﹐酒酣﹐出己足六指示之﹐抱子出足亦六指﹐眾議乃息。允隆己未召試博學宏詞。

黎久曰「有處女孕者﹐其家訊掠百至﹐而卒無明驗也。或神交气交﹐或精交﹔女國照井而孕﹐亦气交之理乎﹖」《外紀》韃靼有女國曰亞瑪作搦﹐俗惟春月容男子一至其地﹐生男輒殺之。﹝同上﹞

《顏氏家訓》言江南風俗﹐二親若在﹐每至生日﹐常有酒食之事。無教之徒﹐𨿽以孤露﹐其日皆爲供頓﹐酣暢聲樂﹐不知有所感傷。程氏云「人無父母﹐生日當倍悲傷﹐更安忍置食張樂以爲樂﹖若具慶者可矣。然梁元帝當載誕之辰﹐輒齋素講經。」唐太宗謂長孫無忌曰「是朕生日﹐世依皆爲歡樂﹐在朕翻爲感傷。今君臨天下﹐富有四海﹐而欲承顏膝下﹐永不可得﹐此子路有負米之惜也。《詩》云﹕」哀哀父母﹐生我劬勞。『柰何以劬勞之日﹐更爲宴樂乎﹖「泣數行下﹐羣臣皆流涕。則前世人主未有生日爲重﹐而慶賀成俗已久矣。《漫錄》又說唐中宗以降誕日﹐宴侍臣內戚﹐與學士聯句﹐人主生日樂宴爲壽﹐殆始見此時﹐固莫盛於明皇也。按唐開元十七年八月﹐上以生日宴百官於花萼樓下﹐左丞相干曜﹑右丞相說帥百官上表﹐請以每歲八月十五日爲千秋節﹐布於天下﹐咸寧宴樂﹐休暇三日﹐此置節之始。十九年以千秋節降死罪流﹐以下原之﹐此恩赦之始。二十四年八月千秋節﹐羣臣皆獻寶鏡﹐張九齡獻《千秋金鏡錄》。至代宗大歷元年十月﹐上生日﹐諸道節度獻金帛器服﹑珍玩駿馬﹐此受貢之始。徳宗以誕日﹐歲詔佛老者大論麟徳殿﹐並詔給事中徐岱等講說﹐此說法之始。穆宗長慶元年﹐詔﹕」七月六日﹐是朕載誕之辰﹐其日百僚命婦﹐宣於光順門﹐進名參賀﹐朕門內與百僚相見。「𨿽嘗敕停﹐尋復行之﹐此進名受賀之始。長慶四年敬宗初立﹐徐泗觀察使王知興以上生日﹐請於泗州置戒壇﹐度僧尼資福﹐此度僧之始。文宗開成二年﹐詔﹕」朕之生辰﹐不欲屠宰﹐用表好生﹐非是信尙空門﹐將希無妄之福。自今宴會疏食﹐仕陳西醯﹐永爲常例。「此禁屠宰之始。紀節以來﹐襲爲大典﹐𨿽本自開元﹐而明皇久以生日爲重矣。王皇后寵衰﹐泣曰﹕」三郎獨記不得何忠脫紫半臂﹐換一斗面﹐爲生日湯餅耶﹖「蓋舊事也。明皇不惟自壽﹐每自讓皇帝憲﹐生日必幸其宅﹐移時宴樂。惠宣太子業被疾﹐明皇自視﹐會旣愈﹐幸其第﹐置酒賦詩﹐爲初生歡﹐此愷悌之至情。天寶十四年六月一日﹐貴妃楊氏生日﹐幸華淸宮﹐於長生殿奏新曲。會南海進荔枝﹐因名荔枝香。天寶十載正月﹐安祿山生日﹐賜衣服﹑玩器﹑酒饌﹐以宮妾蕃將亦用此。朱仲新云﹕」唐人生日﹐多具湯餅。「引夢得送張與詩﹕」爾生始懸弧﹐邀我作上賓。引箸舉湯餅﹐祝賜天麒麟。「此當謂初生時﹐少陵自有宗武詩也。《雲溪友議》載西川韋相公臯因作生日﹐節鎭皆貢珍奇﹐獨東川盧八座送一歌姬爲饋。﹝《愛日齋叢抄》﹞。

蜀人多姓奇﹐今《百家姓》以爲出於宋朝﹐故首以趙錢孫李﹐尊國姓也。前朝《千家姓》亦以朱奉天運起文﹐然未見有天姓者﹐而蜀姓或有出於二家外。自魏晉以來﹐取才於門閥﹐故姓氏尢重。唐重八姓﹐論相於此﹐至不許與他姓爲婚姻。自八姓而下﹐凡有三百五十姓。宋嘉中﹐亦有《千姓編》。雁門邵思撰《姓解》﹐則分爲一百七十門﹐至有二千五百六十八氏。漢穎川太守聊氏﹐復有《萬姓譜》﹐古姓之存於今者鮮矣。按左氏因生賜姓﹐胙土命氏﹐以字以謚﹐以官以邑﹐才五者而已。﹝《蜀都雜抄》﹞

《百家姓》但有字無文理﹐黃九煙編之成文﹐妙矣。予友王石農有《百家姓鑑編》﹐更爲工巧。今復有禦制《百家姓》云。

今人三年之喪﹐有過於古人者三事。《禮記。三年問》曰「三年之喪﹐二十五月而畢。」《檀弓》云「祥而縞﹐是月衤﹐徙月樂。」正肅云「是祥之月而衤﹐衤之明月﹐可以樂矣。」《喪服小記》曰「再期之喪﹐三年也。」《春秋》閔二年﹐《公羊傳》曰「三年之喪﹐實以二十五月。」﹝《後漢書》陳忠疏言﹐先聖據人情而著其節制服二十五月﹞孔安國《書傳。太甲篇》云「湯以元年十一月崩﹐至此二十六月﹐三年服闋。鄭玄謂二十四月再期﹐其月餘日不數﹐爲二十五月﹐中月而衤﹔則空月爲二十六月﹐出月衤祭爲二十七月﹐與王肅異。」按《三年問》曰「至親以期斷﹐是何也﹖」曰「天地則已易矣﹐四時則已變矣﹐其在天地之中者﹐莫不更始焉﹐以是象之也。」「然則何以三年也﹖」曰「如隆焉爾也﹐焉使倍之﹐故再期也。」今從鄭氏之說﹐三年之喪﹐必二十七月﹝宋武帝永初元年十月辛卯﹐攺晉所用王肅祥衤二十六月儀﹐依鄭玄二十七月而後除﹞﹐其過於古人一也。《儀禮。喪服篇》曰「疏衰裳齊牡麻經冠﹐布纓削杖﹐布帶疏屨﹐期者父在爲母。」傳曰「何以期也﹖屈也﹐至尊在﹐不敢伸其私尊也。」《禮記》雜記下篇曰「期之喪十一月而練﹐十三月而祥﹐十五月而衤。」注云「此謂父在﹐爲母也。」《喪服四制》曰「資於事父以事母而愛同﹐天無二日﹐土無二王﹐國無二君﹐家無二尊。以一治也。故父在﹐爲母齊衰期者﹐見無二尊也。今從武后之制﹐亦服三年之服。﹝唐髙宗上元元年十二月﹐天后上表﹐請父在爲母服齊衰三年﹐從之。玄宗開元七年閏七月﹐右補闕盧履冰上言﹐體父在爲母服周年﹐則天皇后攺服齊袁三年﹐請復其舊。上下其議﹐左散騎常侍褚無量以履冰議爲是﹐諸人爭論﹐連年不決。八月辛卯﹐敕自今五服並依喪服傳文﹐然士大夫議論猶不息﹐行之各從其意。無量嘆曰﹕」聖人豈不知母恩之厚乎﹖厭降之禮﹐所以明尊卑﹐異絕徼也。俗情膚淺﹐不知聖人之心﹐一紊其制﹐誰能正之﹖「二十年﹐宰相蕭髙復請依上元救父在爲母齊衰三年﹐從之﹞﹐其過於古人二也。《喪服篇》又曰﹕」不杖麻屨者﹐婦爲舅姑。「傳曰﹕」何以期也﹖從服也。「今婦爲舅姑﹐亦服三年﹐其過於古人三也。皆後儒所不敢議﹐非但因循國制﹐亦畏宰我短喪之譏。若乃日月𨿽多﹐而哀戚之情不至焉﹐則不如古人遠矣。﹝《日知錄》﹞

武后始請父在爲母服齊衰三年﹐當時𨿽請未行﹐至端拱中始行﹐遂爲制。﹝《古今原始》﹞

宋太祖始令婦爲舅姑服三年﹐婦爲舅姑服﹐前此未嘗有也。﹝同上﹞

明太祖制﹐子爲父母﹐庶子爲其母﹐皆斬衰三年﹐嫡子眾子爲庶母﹐皆齊衰杖期﹐五服亦稍有升降﹐編輯成書﹐使內外遵守。庶子爲其母斬衰﹐亦制也﹐可謂能體孝子之心矣。﹝同上﹞

孝宣卽位﹐思戾悼之名﹐不少隱諱﹐亦無一人更言泉鳩裏事。此見漢人醇厚﹐後代因之而恩怨相尋﹐反覆之報﹐中於國家者多矣。﹝《日知錄》﹞

堪輿家之說﹐原於古陰陽家者流。古人建都邑﹐立家室﹐固未有不擇地者﹔而擇地以葬﹐其術則本於晉郭璞所著《葬書》二十篇。後人增以謬妄之說﹐蔡元定嘗去其十二﹐而存其八﹐後世言地理之術者﹐此其祖矣。自近世大儒考亭朱子﹐以及蔡氏﹐莫不尊信其術﹐以謂奪神功﹐回天命﹐致力於人力之所不及﹐莫此爲驗﹐是固有不可廢者矣。後世之爲其術者﹐分爲二宗﹕一曰宗廟之法﹐始於閩中﹐其源甚遠。至宋王乃大行﹐其爲說主於星卦﹐陽山陽向﹐陰山陰向﹐不相爭錯﹐純取五星八卦﹐以定生克之理。其學浙間傳之﹐而今用之者甚鮮。一曰江西之法﹐筆於贛人楊筠松﹑曾文迪﹐及賴大有﹑謝子逸輩尢精其學。其爲說主於形勢﹐原其所起﹐卽其所止﹐以定位向﹐專指龍穴砂水之相配﹐而它拘忌﹐在所不論。其學甚行於今﹐大江以南﹐無不遵之者。二宗之說﹐𨿽不能相同﹐然皆本於郭氏者也。業其說者﹐參其異而會其同﹐斯得之矣。﹝《靑巖叢錄》﹞

三國魏僕射曹馥沒於寇亂﹐嫡孫胤不能葬屍﹐招魂殯葬。招魂之葬﹐始見於此。﹝《珊瑚网》﹞

文王忌日必哀﹐《禮》云「君子有終身之憂﹐忌日之謂也。」忌始於周乎﹖﹝同上﹞

周成王用中士奠世系﹐治世譜﹐差序秩第﹐卽唐之玉牒也。﹝同上﹞

漢髙帝時﹐田橫死﹐從者不敢哭﹐隨板敍哀﹐故承以爲挽歌。漢武時﹐李延年分爲二﹐《薤露》送王公貴人﹐《蒿裏》送士大夫庶人。﹝《萃醉錄》﹞

秦漢以來﹐帝王陵前﹐有石麟石象辟邪石馬之屬﹐人臣墓前﹐石虎石羊石人石柱之類﹐皆以飾壠﹐如生前之儀衛﹐唐朝以爲山陵。太宗葬九山﹐關前立石馬﹐陵後門內﹐又有番前勇衛軒禁者一十四人﹐石象皆刻其官氏。後漢太尉楊震葬日﹐入曠驅罔象﹐以好食亡者肝腦﹐人家不能令方相立於墓前﹐而罔象畏虎與柏﹐故墓前立虎。或陳倉人掘地得物﹐若羊非羊﹐獻之﹐道逢二童子﹐謂此名爲媼﹐常在地中﹐食亡人腦。若欲殺之﹐取柏東南枝﹐插向丘壠﹐由是墓前皆樹柏。以二說各異﹐未知孰是。《儀禮》云「大夫樹柏﹐士樹楊。」按《禮經》云「古之葬者﹐不封不樹﹐後代封墓而又樹焉。」《左傳》云「爾墓之木拱矣。」又「樹吾墓賈」。仲尼卒﹐子弟各自守它方﹐持其異木﹐樹之墓﹔則自殷周已來﹐尊卑之制﹐不必專以罔象之故。虞思道《西徵記》云「新鄕城西﹐有漢桂陽太守趙越墓﹐墓北有碑﹐碑有石柱﹐東西有亭﹐因以石柱爲名。然柱前石人石獸石柱﹐自漢代有之。」《炙轂子》曰「舜葬蒼梧﹐鳥銜土培墓﹐陵丘之石象﹐恐不特楊震也。」又古詩云「古墓犁爲田﹐松柏摧爲薪﹐白楊多悲風﹐蕭蕭愁殺人﹗」又詩云「墓門有棘。」然則封樹起於中古也。﹝《炙轂子錄》﹞

於定國決獄平﹐郡中爲之立生祠﹐號曰於公祠﹐生祠始見於此。此民所立﹐後有在位而自立者﹐可笑也。﹝《古今原始》﹞

今人賀壽者﹐七十曰七﹐八十曰八。按字書與﹑帙同﹐書衣﹐又書卷編次也﹐與年壽絕無涉﹐不識稱者何居﹖因觀白樂天詩﹕年開第七﹐屈指幾多人﹖自注云「余與蘇州劉郎中﹐同壬子歲﹐今年六十二。」又詩﹕行開第八帙﹐可謂盡天年。注云「時俗謂七十以上爲開第八秩﹐字書訓字與帙同﹐又與秩同。」唐《蕭至忠傳》官帙益輕﹐是則帙礻失帙秩四字﹐皆可通爲一義﹐而白詩所引﹐則謂過此而及彼﹐若縉書帙然也。信如此解﹐則稱慶七十者﹐當云八﹐八十者當云九﹐乃與古語合。第如其年而稱之﹐殊末宜也。﹝《雲谷臥余》﹞

明太祖定致仕官處鄕黨之禮﹐惟於族內序尊卑﹐如家人禮。其於外祖及妻家﹐亦序尊卑﹐若筵宴則設別席不許坐於無官者之下。如與異姓致仕官會﹐則序爵﹐爵同則序齒﹔其於異姓無官者相見﹐不預答禮。庶民以官禮謁見﹐敢有淩侮者﹐論如律。﹝《古今原始》﹞

唐詩題多有稱口號者﹐號字皆讀去聲。按《說文》﹐號呼也﹐口號者隨口所號呼﹐猶云口占也﹐則號當讀平聲。﹝《懷秋集》﹞

《內經靈樞。五閱。五使篇》曰「五官不辧﹐闕庭不張﹐小其明堂﹐藩蔽不見﹐又卑其墻﹐墻下無基﹐垂角去外﹐如是者𨿽平常。」殆其解在《五色篇》曰「明堂者﹐鼻也﹔闕者﹐眉間也﹔庭者﹐顏也﹔藩者﹐頰側也﹔蔽者﹐耳門也。其間欲方大﹐去之十步﹐皆見於外﹐如是者壽必中百歲。」又陰陽二十五人篇﹑五音五味篇﹐論五形之人二十五變﹐木形之人其屬角﹐有左角之人﹐鈦角之人﹐上角之人﹐大角之人﹐判角之人。火形之人﹐其屬徵有右徵之人﹐少徵之人﹐質徵之人﹐上徵之人﹐判徵之人。土形之人﹐其屬宮﹐有少宮之人﹐上宮之人﹐大宮之人﹐加宮之人﹐右公之人。金形之人﹐其屬商﹐有右商之人﹐少商之人﹐釒犬商之人﹐上商之人﹐左商之人。水形之人﹐其屬羽﹐有眾羽之人﹐桎羽之人﹐上羽之人﹐大羽之人﹐少羽之人。木形則佗佗然﹐遺遺然﹐隨隨然﹐推推然﹐括括然。火形則核核然﹐肌肌然﹐倡倡然﹐鮫鮫然﹐頤頤然。土形則惇惇然﹐婉婉然﹐坎坎然﹐樞樞然﹐兀兀然。金形則諄諄然﹐廉廉然﹐脫脫然﹐監監然﹐嚴嚴然。水形則延延然﹐頰頰然﹐紆紆然﹐然﹐安安然。「𨿽不能通其詳﹐其大旨可知矣﹐乃知此術不始於《左傳》。《荀子》所載唐舉﹐管輅之所師﹐當出於此。﹝《升庵外集》﹞

程大昌考古﹐謂古人以尊賜卑者書啟﹐必於紙尾批曰「與某人。」如宋時詔敕批答之類﹐故紙尾結言愼余等語者﹐示行卑不敢更有他語也。﹝《卓吾疑耀》﹞

《韓非子》云「堯無膠漆之約於當世而道行﹐舜無置錐之地於宇內而徳結。」又《史記。優孟傳》孫叔敖爲楚相死﹐其子無立錐之地。又後漢郭丹﹑後蜀諸葛亮傳﹐俱有此語。﹝《束齋記事》﹞

世謂淸淡放曠﹐起於晉﹐非也﹐漢末已有之矣。仲長統《見志詩》曰「寄愁天上﹐埋憂地下﹐判散五經﹐滅裂風雅。」鄭泉嗜酒﹐臨卒謂同類曰「必葬我陶家之側庶﹐千年之後化而成土幸見取爲酒壺﹐實獲我心矣。」二子蓋阮籍﹑劉伶之先著鞭者也。﹝《禮史》﹞

明太祖遣國子監生武淳等往各處﹐隨其稅糧多寡﹐定爲幾區﹐區設糧長四人﹔使集糧長耆民﹐躬履田畝﹐以量度之﹐圖其田之方圓﹐次其事﹐怨書主名﹐及田之四至﹐編匯爲冊﹐其法甚備﹐謂之魚鱗圖。﹝《古今原始》﹞

《眞誥》曰「學道山中﹐宜養白雞白犬﹐能辟邪。」《靈祕抄》曰「端午日以豬頭血和雄黃收之﹐能制鬼。午日以雄黃塗狗口鼻﹐以樟煙燻之﹐此狗卽能制鬼﹐雷煥令獵犬見狐妖是也。」《圖纂》云「五月戊辰日﹐以豬頭祀竈﹐埋石室四隅﹐則邪不入。」《積驗錄》六畜相鬥作人言﹐皆螢惑下降﹐火鬼附托。宣北方作坎﹐埋豕犬血﹐惟雞鵝屬東方陽气﹐而雄鷄尢雄﹐故雞鬼爲甚疾。漢宣元時﹐雌雞化雄﹔永光中﹐雞生角﹔周雌雞逃承澑七日而雄鳴﹔劉象之家﹐雞生三足﹐皆謂雞禍。老夫曰「老雞人言﹐殺之則已﹐黃昏鳴﹐主有天恩﹐非荒雞類也。燒雄鷄入酒飲﹐所求必得。」《太淸外術》言畜蠱家﹐雞輒飛去。崔實《月令》云「臘月東門磔白雞頭以合藥。」《白澤》云「雞四距重翼者﹐龍也﹐殺之遭震。」﹝《物理小識》﹞

以財乞文﹐俗謂潤筆之資。隋鄭譯拜爵沛國公﹐位上柱國﹐髙穎爲制﹐戲曰「筆幹。」答曰「出爲方嶽﹐杖策言歸﹐不得一文﹐何以潤筆﹖」唐柳比善書﹐比爲瀘州刺史﹐東川節度使顧彥暉請比書徳政碑。比曰「若以潤筆爲贈﹐卽不敢從命。」《容齋續筆》謂文字潤筆﹐自晉宋以來有之﹐而唐始盛﹐李邕作文﹐受納比遺至巨萬。皇甫爲裴度作福先寺碑﹐度贈車馬繒彩甚厚﹐大怒﹐度又酬絹九千匹。白居易作《元稹墓志》﹐謝以鞍馬綾絹﹐及玉帶之物﹐價當六七十萬。裴均死﹐其子持萬縑﹐詣韋貫之求銘。劉禹錫《祭韓昌黎文》云「公鼎侯碑﹐志隧表阡﹐一字之價﹐輦金如山。」自宋以後﹐此風衰息矣。﹝《珊瑚网》﹞

莨菪子﹐雲實﹐防芩﹐赤商陸﹐曼陀羅花﹐皆令人狂惑見鬼。安祿山以莨菪酒醉奚丹﹐坑之。嘉靖中﹐妖僧武如香至昌黎張柱家﹐以紅散入飯﹐舉家昏迷﹐任其奸污﹐蓋是橫唐方。周密言﹕押不盧﹐可作百日丹。郎仁寶言曼陀羅花酒﹐飲之醉如死。魏二韓禦史治一賊﹐供稱威靈仙天茄花粘刺豆﹐人飲﹐則迷﹐藍汁可解﹐靑衣可嚼。楊循吉《吳中故語》言許道師惑人﹐午日取卽且蛇蠍等﹐置甕互啖﹐餘者以其血和藥﹐令求法者洗眼﹐則妄見眩亂。以曼陀羅釀煮鴨﹐日食則癡。﹝《物理小識》﹞

劉瑾弄威福﹐諸司官朝覲至京﹐畏瑾虐焰﹐恐罹禍﹐各斂銀賂之﹔每省至二萬兩﹐往往貸於京師富豪。復任之日﹐取官庫貯﹐倍償之﹐名曰京債。﹝《明紀事》﹞

寺宇自古至今凡三變﹐三代以上﹐凡言寺者﹐皆奄豎之名。《周禮》寺人注﹕寺之言侍也。《詩》云「寺人孟子。」《易》之閽寺﹐《詩》之婦寺﹐《左傳》寺人貂﹐寺人披﹐寺人孟張﹐寺人惠墻﹑伊戾﹐寺人柳﹐寺人羅﹐皆此也。自秦以宦者任外廷之職﹐而官舍通謂之寺。漢以太常光祿勛衛尉太僕廷尉太鴻臚宗正大司農少府﹝又禦史府亦謂之禦史大夫寺。顏師古曰﹕官曹通名爲寺。《風俗通》曰﹕寺司也﹐諸官府所止皆曰寺。《後漢書》張湛告歸平陵﹐望寺門而步。注﹕寺門卽平陵縣門也。《吳志。淩統傳》亦云過木縣步入寺門﹞﹐又變而浮屠之居﹐亦謂之寺矣。﹝《日知錄》﹞

炙轂子曰「滑稽﹐轉注之器也。今若以一器物底下穿孔﹐注之不已之類。比人言語捷給﹐應對不窮﹐似滑稽轉注不已﹐故呼敏捷之人爲滑稽。」﹝《炙轂子錄》﹞

風聞二字﹐出《漢書》﹐尉佗曰「風聞老夫父母墓已壞削。」賈逵《國語》注曰「風聞采也﹐采聽商旅之言。」故沈約彈王源曰「風聞東海王源嫁女﹐與富陽滿氏。」而魏任城王澄表﹐以爲法忌煩苛﹐治貴淸約禦史之體﹐風聞是司。﹝《能攺齋漫錄》﹞

黃考亭先生之婿也﹐先生行狀﹐出其手﹐其自謂止稱門人。﹝《湧幢小品》﹞

郡之言君也﹐攺公侯之封而言君者﹐至尊也。郡守專權﹐君臣之禮彌崇。今郡字君在其右﹐邑在其左﹐君爲元首﹐邑以載民﹐故取名於君﹐謂之郡。﹝《十三州記》﹞

縣糸玄也﹐糸玄以貞直言﹐下體之居﹐鄰民之位﹐不輕其施。誓綿用法﹐不曲如糸玄﹐糸玄聲近縣﹐故以取名﹐今縣字在半也。﹝同上﹞

今人稱法令曰「令甲」﹐然考《漢書》有令乙令丙﹐則《漢律》當有十卷。﹝《枕譚》﹞

《左傳》定公八年﹐陽虎曰「盡客气也。」《南史》宋尙書左丞荀亦松奏顏延之啟云「髙自北擬合﹐客气虛張。」﹝《續釋常談》﹞

劉飠束《隋唐嘉話》﹐薛方徹尙丹陽公主﹐太宗嘗謂人曰「此乃薛駙馬村气也。」﹝同上﹞

明太祖定服色花樣﹐公侯駙馬伯麒麟。《白澤》文官一品二品﹐仙鶴錦雞﹐三四孔雀云雁﹐五白鷴﹐六七鷺鷥涑﹐八九黃鸝鵪鶉練雀。風憲官用獬豸﹐武官一二獅子﹐三四虎豹﹐五熊羆﹐六七彪﹐八九品犀牛海馬。﹝《古今原始》﹞

露布人多用之﹐《春秋》佐助期曰「武露布﹐文露沈。」宋均云「甘露見﹐其國布散著人上﹐武文采者﹐則甘露沈重。」﹝《侯鯖錄》﹞

周宇文護母畱齊﹐貽書護曰「昔在武川鎭﹐生汝兄弟﹐大者屬鼠﹐次者屬兔﹐汝身屬蛇。」當時已有此語。﹝《懷秋集》﹞

南之南﹐一番國﹐人有犯罪應誅者﹐國主捕之急﹐奔往某寺中﹐抱佛腳﹐知悔過﹐願爲僧。王許貰之﹐遂髡發環耳﹐衣禪衣﹐故其國人爲僧者多。諺云「閒時不燒香﹐急來抱佛腳。」本此。﹝《紀聞》﹞

壹貳叄肆伍陸柒捌玖拾仟佰等字﹐相傳始於明初刑部尙書開濟﹐然宋邊寶《昆山誌》已有之。蓋錢谷之數用本字﹐則姦人得以盜攺﹐故易此以關防之耳﹐文章中非所宜用也。﹝《稗史》﹞

若干者﹐設數之言也﹐幹猶个也﹐若个猶言幾何枚也。又說幹者十﹐自甲至癸也﹐亦以數言也。﹝《演繁露》﹞

《霍去病傳》諸宿將嘗流落不耦。注﹕流謂遲畱﹐落謂墜落﹐據出處﹐流字合作畱。﹝《孔氏雜說》﹞

淮揚俗諺﹐謂衰鈍爲落度﹝入聲﹞﹐偶觀史﹐楊儀語費曰「往者丞相亡歿之際﹐吾若舉軍以就魏氏﹐處世寧當落度如此耶﹖」諺乃本此。﹝《雲谷臥余》﹞

◎物理七日不能格一竹﹐拘儒貽笑矣。然聖賢所格﹐固存乎理之大者遠者﹐而就物多識﹐亦未必非窮理學也﹐何必搜《山海經》續注《爾雅》哉﹗

子夏言生數曰「人十月生﹐馬十二月生﹐狗三月生﹐豕四月生﹐猿五月生﹐鹿六月生﹐虎七月生﹐虫八月化﹐餘各從其類。」﹝《物理小識》﹞

監書內酒端硯徽墨﹐洛陽花﹐建州茶﹐蜀錦定瓷﹐浙漆吳紙﹐晉銅﹐西馬東絹﹐契丹鞍﹐夏國劍﹐髙麗祕色﹐興化軍子魚﹐福州荔眼﹐溫州柑﹐臨江黃雀﹐江陰縣河豚﹐金山咸豉﹐簡寂觀苦筍﹐東華門陜右兵﹐福建秀才﹐大江以南士大夫﹐江西湖外長老﹐京師婦人﹐皆爲天下第一。他處𨿽效之﹐終不及。﹝《袖中錦》﹞

璽﹑寶﹑印﹐三者名殊而用一。許氏《說文》曰「寶者﹐印也。」《周禮》掌節云「門關用璽節﹐執金吾﹐揭而璽之。」故應邵《漢宮儀》曰「璽﹐信也﹐尊卑共之。」《月令》云「固封璽。」《左傳》云「襄公在楚﹐武子使季治問璽書而與之。」是也。秦始皇得藍田玉﹐李斯書其文曰「受命於天﹐旣壽永昌。」漢髙入關﹐子嬰封皇帝﹐璽節降﹐世世傳授﹐號傳國璽。及莽篡﹐元後投地﹐一角缺。董卓焚洛陽﹐掌璽者投井﹐孫堅得之﹐紹後逼堅妻取璽﹐紹敗﹐璽歸漢﹐傳魏。至晉元帝南渡﹐無玉璽﹐北人皆云白版天子。後石勒爲冉閔所滅﹐閔得其璽。閔敗﹐晉穆帝永和八年﹐鎭西將軍謝尙遣督郵何融購得之。相傳至於五代﹐契丹滅晉﹐出帝奉玉璽金印以降﹐契丹謂璽非眞﹐命求其璽。出帝曰「從珂自焚﹐玉璽不知所在。」宋紹聖三年﹐長安村民義掘地得玉璽﹐皆言此秦璽﹐蔡京等以爲考之璽文曰「皇帝壽昌者﹐晉璽也﹔受命於天者﹐後魏璽也﹔有徳者昌﹐唐璽也﹔惟爲允昌﹐晉璽也。今云受天於命﹐旣壽永昌﹐其爲秦璽無疑。」此傳國璽之本末也。然秦漢以來﹐天子始名璽﹐故許氏直以爲王者印。《漢舊儀》曰「秦以前民皆以金玉銀銅犀象爲方寸璽﹐各服所好﹐漢以來天子獨稱璽﹐羣臣莫敢用也。」《舊儀》又曰「皇帝六璽﹐皆白玉螭虎紐﹐文曰皇帝行璽﹐皇帝之璽﹐皇帝信璽﹐天子信璽﹐天子行璽﹐天子之璽﹐凡六。皇帝行璽賜諸侯﹐玉書信璽發兵徵大臣﹐天子行璽外國事﹐天子之璽事天地鬼神﹐漢書所謂璽者﹐此也。」王莽遣將率易單於邱﹐單於曰「漢賜單於璽。」言璽不言章﹐是則漢賜匈奴印﹐亦通名璽矣。唐武后攺璽爲寶﹐特此六璽之名耳。然《帝衍通載》又謂開元六年﹐攺爲傳國璽﹐然後唐應順元年﹐內批有禦前新鑄之印﹐乃當時從珂自焚﹐國璽散失﹐倉卒刻鑄耳。宋雍熙三年﹐攺書詔天下合同三印皆爲寶﹐則又書攺爲印矣﹐豈非承襲五代喪亡之後﹐至是乃釐正乎﹖﹝《同話錄》﹞

模木生周公冢上﹝其葉春靑夏綠秋白冬黯﹞﹐以色得其正也。楷木生孔子冢上﹝其榦枝陳而不屈﹞﹐以質得其正也。周﹑孔爲後世模楷﹐而冢木效其靈。又羲文墓上﹐並生蓍艸﹐羲文爲後世作易﹐而墓艸著其異。﹝《說儲》﹞

《西京雜記》載陸賈云「目間得酒食﹐燈花見錢財﹐乾鵲噪而行人生﹐蜘蛛集﹐百事喜。」﹝《侯鯖錄》﹞

奕棋取人道人行五子﹐謂之蹙融。融者戎也﹐生於黃帝蹙鞠戎旅之間爲戲耳。庾元規曰「蹙戎者﹐今之蹙融也﹐漢謂之格五﹐取五子相格之義﹐以名之耳。」樗蒲起自老子﹐今謂之呼盧﹐取純色而勝之之義﹐以名之耳。﹝《珊瑚詩話》﹞

酒有若下﹐謂烏程也﹔九醞﹐謂宜城也﹔千日﹐中山也﹔蒲桃﹐西涼也﹔竹葉﹐豫北也﹔土窟春﹐榮陽也﹔石凍春﹐富平也﹔燒春﹐劍南也﹔桑落﹐陜右也。烏孫國有靑田核﹐莫知其本與實﹐而核如五六斤瓠﹐空之盛水﹐俄而成酒﹐劉章曾得二焉。集賓設之﹐一核才盡﹐一核又熟﹐可供二十客﹐名曰靑田壺。歷城北﹐有使君林。魏正始中﹐鄭公愨三伏避暑於此﹐取大蓮葉置硯格上﹐盛酒三升﹐以簪刺葉﹐令酒注柄﹐屈莖吸之﹐薌气淸冽﹐名曰碧筒酒。張表臣詩曰「釀憶靑田核﹐觴且碧藕筒。直須千日醉﹐莫放一杯空。」近時以黃柑醞酒﹐號洞庭春色﹔以糯米藥曲作白醪﹐號玉友﹐皆奇絕。﹝同上﹞

吳郡陸深謫延平北歸﹐宿建陽公館﹐時薛宗鎧作令﹐與小酌堂後軒。是歲閩中大雪﹐四山皓白﹐而芭蕉一株﹐橫映粉墻﹐盛開紅花﹐名美人蕉。世稱王維雪蕉畫爲奇格﹐而不知冒雪看花﹐乃實鏡也。﹝《豫章漫抄》﹞

《管子》注﹕獵而行火曰燒﹐本義野火也。《戰國策》所謂楚王獵於云夢﹐野火之起若云霓是也。又《列子》趙襄狩於申山﹐藉艿燒林﹐艿舊艸未芟﹐新艸又生也。今南方之民﹐刀耕火種﹐亦成野燒。﹝《希﹛錢﹜﹤谷瓦﹥筆》﹞

《晉書。儒林傳贊》淸眞守道﹐坑志柴門。詩人多用柴門字﹐原出於此。﹝同上﹞

《花小名》牡丹曰木芍藥﹐荷曰芙蕖﹐梔子曰エ卜﹐又曰林蘭﹐櫻桃曰石蜜﹐木槿曰華﹐又曰日及﹐又曰麗木﹐瑞香曰麝囊﹐夜合曰蠲忿﹐又曰合歡﹐薔薇曰玉雞苗﹐罌粟曰米囊﹐山礬曰海桐﹐辛夷曰木筆﹐芍藥曰將離﹐杜鵑曰紅躅﹐茉莉曰華﹐芙蓉曰拒霜﹐蜀葵曰戎葵﹐又曰一丈紅﹐又曰芘﹐丁香曰百結﹐秋海棠曰斷腸花﹐玫瑰曰徘徊﹐紫薇曰百日紅﹐玉簪曰白萼﹐萱曰妄憂﹐又曰宜男﹐素馨曰悉那茗﹐淩霄曰紫葳﹐荼コ曰佛見笑﹐木香曰錦棚兒。﹝程羽父《花小名》﹞

寧國縣庠生章景家﹐掘園地得古冢﹐僅一敝絳﹐燒之色愈潔白﹔其﹛須巾﹜之縷﹐析之輒開﹐若績麻然。置油膩泥滓中﹐有所染﹐焚之卽白﹐乃信古有火浣布﹐卽此絳之類爲之也。按火浣布﹐嶽蒙泉謂是火浣莫所織﹐其艸出鳥鼠山。而《玄中記》云「南方有炎山﹐在扶南國之東﹐加營國之北﹐諸薄國之西山﹐四月而火生﹐十二月火滅﹐正二月火不然。山上值出雲气﹐而艸木生枝葉﹐至四月火然﹐艸木葉落﹐如中國寒時﹐艸木葉落也。行人以正二月三月過此山下﹐取此木以爲薪﹐然之﹐無盡﹐取其皮績之爲火浣布﹐則又以爲炎山樹皮所織。」《文獻通考》亦載《扶南土俗傳》云「火洲在馬五洲之東﹐可千餘里﹐春月霖雨﹐雨止則火然﹐洲土林木得雨則皮黑﹐得火則皮白。諸左右洲人﹐以春月取其木皮﹐績以爲布﹐或作燈炷布﹐若小穢﹐投之火中便潔。」又有加營國北諸薄國西﹐山周三百里﹐從四月火生﹐正月火滅。火然則艸木葉落﹐如中國寒時人以三月至此山取木皮﹐績爲火浣布。﹝《應隨錄》﹞

◎書籍﹝書法附﹞

燼於秦﹐煙於江陵﹐波於砥柱﹐水與火皆典籍厄也﹗唐四庫書目存者幾何﹐能徧穹黃河之乎﹖然而開卷茫然﹐舉名難對﹐毋乃貽笑經史。特書籍人人之必讀者。

《易經》自伏羲畫八卦﹐始下有連山﹐首艮﹔商有歸藏﹐首坤﹔《周易》首乾。文王爲彖辭﹐周公爲爻辭﹐孔子爲十翼﹐而《易》之道始備。商瞿子木受學於孔子﹐而秦火以卜筮不廢﹐惟失說卦三篇﹐後河內女子得之。漢初言《易》者﹐分而爲三﹕其一則始於田何之十二篇﹐以授丁寬﹐再傳而得魯之孟喜﹐齊之梁丘賀﹐此則發源於子夏﹝有二卷或云張鉉僞造﹞孔子者也。二則始於焦延壽﹐而東郡京房受之。三則始於費直﹐而鄭玄王弼等皆傳之﹐自是費氏興而田何遂息。至唐孔穎達作《正義》﹐獨取王弼之學﹔李鼎祚之《集解》﹐則取鄭而捨王﹔陸徳明之釋文﹐則宗京而尙數。及宋程子之傳﹐朱子之《本義》出﹐而後理與象兩明焉。他若衛元嵩之《元包》﹐關子明之《易傳》﹐其僭妄而畔《易》者乎﹖﹝《羣書備考》﹞

施孟梁丘之學絕於西晉﹝周﹞孔子商瞿木六傳至田何一丁寬——田王孫施讎孟喜趙賓梁丘賀項生子夏﹝漢﹞焦延壽——京房言數不言理﹐今術家皆本此﹝漢﹞費直始取彖象文言分入各卦﹐所傳最久卽今《易》也王璜—髙相髙康蔣永鄭眾馬融——鄭玄作《易》注於隋荀爽作《易》傳﹝魏﹞王肅二王並注至隋盛行王弼所注上下經專言理韓康伯作疏孔子敍書﹐後遭秦火﹐百篇亡缺﹐幸得濟南伏生之口授二十九篇﹝伏生二十八篇﹐河內女子獻《秦誓》一篇﹞﹐謂之今文﹐而傳之者﹐歐陽﹝歐陽生數傳至孫髙﹞大小夏侯也﹝夏侯都尉數傳族於勝﹐爲大夏侯﹔勝傳子建爲﹐小夏侯﹞﹐其後孔安國得孔壁所傳科斗文字﹐定爲五十八篇﹐謂之古文﹐而奏立之者﹐梅賾姚興也。當時謂之傳注者﹐則漢則有伏生﹝作《大傳》﹞劉向﹝作《洪範五行傳》﹞之輩﹐在隋唐則有費﹤虎日﹥劉焯之徒﹝隋初爲《正義》者﹐蔡大寶﹑巢猗﹑費﹤虎日﹥﹑顧彪﹐皆淺略﹐惟劉焯﹑劉應詳推﹐然亦未得孔穎達之《正義》。因費璋而廣之﹐陸得明釋﹐又待陳鄭之刊定﹐王康之釋馭﹐李精之新釋﹐皆未當﹞。至宋之注﹐朱子所取者四家﹐然王安石傷於鑿﹐蘇軾傷於略﹐呂祖謙傷於巧﹐林之奇傷於煩﹐乃以屬九峯蔡氏﹐而《書傳》有所歸矣。﹝同上﹞今文﹝漢﹞伏勝文帝遣晁錯往受﹐勝命女傳言張生歐陽生——倪寬——歐陽世——歐陽髙——夏侯都尉夏侯始昌——夏侯勝大——夏侯敬小古文﹝漢﹞孔惠——孔安國作傳都尉朝司馬遷庸生晉鄭衝——蘇渝——梁柳皇甫謐臧曹時仍缺《舜典》一篇齊姚典得書上之梅賾僞經張霸造古文二十四篇﹝後漢﹞杜林—賈達作訓馬融作傳鄭玄作注古詩三千餘篇﹐孔子刪爲三百十一篇﹐至漢而說詩者分爲四家﹐魯詩始於申培﹐而盛於韋賢﹔齊詩始於轅固﹐而盛於匡衡﹔韓詩起於韓嬰﹐而盛於王吉﹔毛詩起於毛公﹐而顯於鄭玄。嗣後疏之者﹐何胤全緩輩﹐而惟唐人劉焯二公爲殊絕。宋歐陽氏蘇氏諸家﹐皆有訓釋﹐至宋傳出﹐而其說始定焉。﹝同上﹞

魯詩浮丘伯——申培作訓韋賢詁—王式齊詩轅固作內外傳匡衡韓詩韓嬰王吉毛詩大毛公萇作訓詁——謝曼卿——衛敬仲—鄭眾賈達馬融俱作《毛詩傳》鄭玄作《毛詩箋》《春秋》因魯史而作﹐成以九月﹐義有五始。至於三傳之作﹐黨同伐異。左氏﹝丘明﹞艷而富﹐其失也誣﹐張蒼賈誼皆治之﹐而晉杜預則爲之集解焉。公羊﹝髙﹞辯而裁﹐其失也俗﹐胡母子都﹑董仲舒皆習之﹐而何休則爲之注焉。梁赤淸而婉﹐其失也短﹐申公瑕丘皆傳之﹐而晉範寧又爲之集解焉。至後啖﹝助﹞趙﹝匡﹞解疑﹝著《纂例辧疑》十七卷﹞﹐每援經以系傳﹐陸﹝希聲﹞韋﹝長微﹞編例﹐每合異以爲同。迨程氏﹝伊﹞胡氏﹝安國﹞之傳作﹐而聖人作經之意﹐於斯可見矣。﹝同上﹞

先東山公所著《春秋屬辭》《春秋集傳》《左氏傳補》《春秋師說》﹐發前人所未發﹐余不敢獨祕家珍﹐今重梓行世。

公著傳名髙子夏所傳公羊平——公羊地——公羊壽——胡母子都——董仲舒四傳至何休《經傳集語》鄭玄排之梁傳名赤孫卿——申公——秋江翁五傳至漢宣時名世﹝漢魏﹞尹便始孔寅唐固江熙等皆有注解﹝晉﹞範寧集解鄒氏新莽時無師來氏新莽時亡左傳漢時出於張蒼家賈誼訓詁毋公﹝三國﹞賈逵訓解伏虔訓解﹝晉﹞杜預集解胡傳安定胡安國著大綱﹐本《孟子》而微旨名﹐以程子之說爲據禮之爲經有三﹐《周禮》一書﹐固禮之綱領﹐至其儀法度數﹐則《儀禮》乃其本經﹐而《禮記》其義疏也。《周禮》作於周公﹐至劉歆而始著﹐通其說者﹐杜氏子春也。何休以爲六國陰謀之書﹐林孝存以爲瀆亂不經之說﹐歐陽氏疑其設官太多﹐陳氏疑其與《周官》不合﹐蘇穎濱有三不可信之評﹐胡玉峯有無一官完善之論。況一壞於王莽﹐再壞於蘇綽﹐三壞於安石﹐經三大壞而《周禮》所存無幾矣。然隋之名儒﹐慕其爲王道之極﹐唐之英主﹐嘆其爲眞聖作者。至張程朱皆有說焉﹐則吾又不敢輕棄之也。《儀禮》出於孔壁﹐而後蒼最明其業﹐爲之注者鄭玄﹐爲之疏者賈逵也。韓子苦其難讀﹐朱子看得有緒甚善﹐後世徒以其推士禮而達之天子﹐以爲殘缺不可考之書﹐過矣。《禮記》乃七十子共撰﹐而大戴﹝徳﹞小戴﹝聖﹞刪其重復﹐今所用者﹐陳浩之《集說》也。朱子爲《通解集傳》﹐勉齋成喪祭二禮﹐當矣。﹝同上﹞

周禮周公作秦散失﹐漢李氏得《周官》﹐上河間獻王﹐缺《冬官》一篇﹐以《考王記》補之﹐合六篇﹝新莽﹞劉歆始圖博士行世杜子春﹝東漢﹞馬融作《周官傳注》鄭玄作《周官注略》﹝隋﹞蘇綽王通皆尊信之後蒼作《曲臺記》儀禮周公作﹝漢﹞髙堂生河間獻王收古經五十六篇內十七篇﹐與髙堂生所傳不殊戴徳慶普曹元曹褒陳浩今尊其注朱子作《通解》《集傳》戴聖鄭玄作注禮記七十子共撰﹝漢﹞戴徳戴聖雜出者二百四十二篇﹐二戴刪之成今文。

孔子作《孝經》藏於河間顏芝﹐而注之者﹐凡百家。孔安國尙古文﹐而劉炫宗之﹐鄭玄主今文﹐而陸澄譏之。至《晦庵刊》一出﹐而始有準的矣。﹝同上﹞

今文鄭芝顏貞長孫氏江翁鄭氏作明皇作廳後蒼翼奉鄭玄禹張﹝古文﹞孔安國﹝得之孔壁二十二篇﹞陳王邵﹝訪得孔傳﹞劉炫﹝作序﹞宋司馬光﹝作《直解》﹞。《論語》有齊魯之異﹝《齊論》多於《魯論》三篇﹐《問王》《知道》﹐張禹以爲後儒所入﹐刪之﹞﹐張禹兼通《魯論》而包氏章氏《章句》出焉。鄭玄益以齊古﹝《齊論》之外又有《古論語》﹐與《論語》不異﹐惟分《子張》爲二﹐故有二十一篇﹞﹐而王肅何晏之徒宗焉。至朱子《集注》行﹐而諸家皆廢矣。﹝同上﹞

《孟子》注於趙岐而陸善經宗之﹝岐分四十四篇﹐陸合爲七篇﹞﹐其音釋﹐則張氏丁公著兩家而已。若刪《孟》者﹐馮休﹐尊《孟》者﹐虞允文也。

《爾雅》倡於周公而成於子夏﹐誠九流之奧旨也。中道寢微﹐世罕聞之﹐自終軍豹鼠之辯﹐其書始行。郭景純究心一十八載﹐而艸木魚虫﹐訓詁名物﹐昭然興舉﹔考古之學﹐其彬彬焉。此則皆有可據者﹐而《樂經》之亡﹐今不可見矣。﹝同上﹞

自五經分而《樂經》亡﹐五經之內﹐分《周禮》《儀禮》二記﹐而爲七經。七經之外﹐又益以《孝經》《論語》爲九經。以《春秋》分三傳爲三﹐合《孝經》《論語》爲一﹐於是有十經焉。以六經加六緯﹐於是有十二經﹝《詩》《易》《書》《三禮》《春秋三傳》加《孝經》《論》《孟》《爾雅》﹐謂之十三經焉。經傳考﹞。漢司馬遷繼父談爲太史﹐作《史記》﹝起黃帝﹐迄漢武獲麟之歲﹐撰成十二紀﹑十年表﹑八書﹑三十世家﹑七十列傳﹞﹐褚少孫補之﹝遷沒後﹐缺景成紀禮樂律書數十篇﹐褚先生足成之﹞﹐裴る解之﹐班固﹑蘇子由譏之﹝固言馬遷論大道則先黃老而後六經﹐序遊俠則退處士而進姦雄﹐述貨殖則崇勢利而羞貧賤﹐此其所蔽也。子由言遷淺陋而不學﹐疏略而輕信﹐朱子謂其極中馬遷之失﹞。班固之父彪嘗續司馬遷《史記》﹐固因之作《前漢書》﹝作帝紀十二﹑表八﹑志十﹑傳十。始於髙祖﹐終於孝平﹞﹐呂東萊以《左傳》擬之﹐洪容齋以英莖咸韶比之而範曄﹑鄭樵譏之﹝曄借其論國體則飾主缺而斤忠臣﹐敍世教則貴取容而賤正直﹐述時務則詳詞幸而略情實。鄭曰班固專事剽竊﹞。𨿽以曹大家之補志﹐爲之羽翼﹐而顏師古爲之注釋﹐亦不能盡正其訛﹐此劉知幾所以有《史通》之作也﹝知幾三爲史官﹐再入東觀。《史通》之書𨿽未能盡服班固之心﹐而徐堅謂後世史官宜置座右﹐則亦孟堅校正之忠臣也﹞。

範曄作《後漢書》﹐自負無愧良史﹝盡變班馬之例﹐進諸侯於《帝紀》﹐增百官於《書志》。《史通》稱其簡而且明﹐疏而不陋。葉氏稱其類次整齊﹐用律精深﹞﹐劉昭補注之﹐而晁氏陳氏多譏之﹝列傳之體多所倒置﹐論實武何進之誅中官爲違天理﹐論張騫班超之使西域爲遺佛書﹐抑節義之董宣於酷史﹐升忍恥之蔡琰子《列女志》﹐王裔之《鳧履記》﹐左慈之《羊鳴》﹐而《藝文志》又缺焉。故晁氏謂其事多詭譎﹐又贊辭佻巧﹐失史之體。陳氏亦謂其前後有贊爲贅﹞。繇此而言﹐則班史失之同﹐範史失之誕﹐誠然矣。其後荀悅仿左氏之體﹐而作《前漢紀》﹝獻帝以班固《漢書》文煩﹐命悅著爲《漢紀》﹐詞利事評﹐識者稱之﹞﹐袁宏剪範曄之穢﹐而作《東漢紀》﹐皆有可觀。

陳壽之志《三國》﹐王通數稱其書﹝文中子稱其依大義而肖異端﹐司馬公善其敍事勁而有體﹐範顧稱其詞多勸戒﹐有益風化﹐𨿽文言不及而質直過之﹞﹐而帝魏退蜀﹐其失非淺﹐使無習鑑齒諸人正之﹐則大統幾於不辧矣﹝習鑑齒作《漢晉春秋》﹐起光武﹐終晉湣﹐以蜀爲正﹐魏爲篡﹐謂漢亡三年則已爲晉﹐炎興之名﹐天實命之也。嬴嘗著《續後漢書》﹐亦指壽帝魏之失。劉知幾《史通》云備王道則曹逆而劉順。宋歐陽修論正統而不黜魏﹐其賓客章望之著《朝統論》非之﹞。

《晉書》以何法盛等十八家之史未善﹐唐命房喬等再加擬次﹐而文多駢麗﹐有失史體。

《南北史》成於李延壽﹐溫公以佳史稱之﹐然多詳於北而略於南。

蓋當時兩朝分錯﹐國各有史﹐南朝則沈休文撰《宋書》﹐裴子野更刪爲《宋略》﹝初《宋史》臧質﹐魯爽﹑王僧達諸傳皆孝武自造﹐序事多虛。沈約撰爲百卷﹐名《宋書》﹐裴子野刪爲《宋略》。世以裴略爲上﹐沈次之﹐然子野述沈氏之家醜﹐休文載裴宗之世惡﹐互相詆誚﹞。

江文通有《齊志》﹐蕭子顯更爲《齊書》﹝《齊書。天文》但紀災樣﹐《州郡》不著戶口﹐《祥瑞》多載圖識﹐表雲天文事祕﹐戶口不知﹐不敢私載。曾南丰有其文益下之譏﹞。

而梁陳二史﹐又成於姚思廉父子﹝思廉名簡﹐其父察爲梁史官﹐嘗撰梁陳二史未成﹐思廉繼成之。但爲祖父揚名而言失實﹐不免《史通》「安在爲史」之譏﹞。

北朝則魏收有《魏書》﹝《北魏書》始於鄧彥海﹐而終於魏收。收諂齊而貶魏﹐實北而賤南。受爾朱榮予之金則滅其惡﹐附楊遵彥之勢則敍其世。初收得楊休之助﹐因謝曰「無以報徳﹐當爲卿作佳傳。」夙有怨者﹐多沒其善﹐諸家子孫前後訴者﹐百有餘人﹐故謂之憂史﹞。

李百藥有《齊書》。

令狐徳﹑蘇綽﹑牛宏皆修《周史》﹝《後周書》先修於牛宏﹐而所因非故實﹐再經於徳而所修多淸言﹐宜晁氏以非其實錄譏之也﹞。

《隋書》則魏徵總其事﹐而同修述者﹐顏師古﹑孔穎達也。

韋述撰《唐書》﹐劉煦復增減之﹐歐陽修﹑宋祁撰《新唐書》﹝《方鎭百官表》出於楊堯臣﹐《律曆。五行志》出於劉義叟﹐《列傳》出於宋祁﹐而紀志則歐公成之也。其進表有云其事則增於前﹐其文則省於舊﹐劉原父謂此兩句正《新唐書》之失。宋祁嘗曰「唐人詔令皆對偶之文﹐入史策如粉黛飾壯士﹐笙匏佐鼓聲﹐非所宜也。」又故事修書只署官崇者﹐歐公以宋公於此用力久﹐遂各列其名﹞。

梁唐晉漢周皆有史﹐宋薛居正輩嘗修之矣。歐陽修以其煩猥失實﹐重修之而藏於家。後朝廷取付史監﹐謂之《新五代史》﹝歐公嘗學《春秋》於胡愛﹑孫復﹐故褒貶謹嚴。觀其立傳之例﹐專主誅心之法﹐曰梁臣﹐曰唐臣﹐所以暴忠貞之一節﹔曰死節﹐曰死事﹐所以愧姦回之二心﹔曰《家人傳》﹐則正家之義見矣﹔曰《一行傳》﹐則髙尙之義見矣﹔曰《唐六臣傳》﹐則背唐附梁之罪明矣﹔曰《雜傳》﹐則更事歷代之徒誅矣。國史稱其足以繼班固﹑劉向﹐謂其筆力馳騁而無駁雜之說。呂方叔亦謂其最得春秋之法﹐𨿽司馬子長無以加。特恨其晉出帝倫敍因濮園義而發﹔又不爲韓膛眼立傳﹐似輕節義﹐蓋韓通之死﹐太祖猶未踐極﹐其當在周臣明矣﹔又天文不載變異﹑黃龍﹑甘露之瑞﹐欲悉其紀果《春秋》書災不書祥之意乎﹞。

《宋史》之作﹐不一其人﹐李燾有《通鑑長編》﹐陳仲徵有《二王本紀》﹐陳有《通鑑續編》﹐揭斯有宋遼金三史﹝與歐陽玄同修﹐斯乃附玄輩之私情﹐違楊廉夫之公議﹐並列以爲三史而各自爲﹞。惟陳之編﹐爲知正閏。

《元史》嘗作於胡粹中﹐洪武間命宋濂等纂修﹝分紀傳以著其君後臣工善惡之實﹐列表志以見其位號制度﹐事爲之詳﹞﹐亦旣有成書矣。﹝同上﹞

《史記》﹝漢太史令龍門司馬遷撰﹞﹑《前漢書》﹝漢蘭臺令史班固撰﹞﹑《後漢書》﹝宋宣城太守範曄撰﹞﹑《三國誌》﹝晉平陽侯相陳壽撰﹞﹑《晉書》﹝唐太宗文皇帝禦撰﹞﹑《宋書》﹝南齊散騎常侍沈約撰﹞﹑《南齊書》﹝梁安西外兵仁威記室參軍司徒主簿太尉錄事蕭子顯撰﹞﹑《梁書》﹝唐散騎常侍姚思廉撰﹞﹑《陳書》﹝姚思廉撰﹞﹑《隋書》﹝太尉揚州都督監修國史上柱國趙國公長孫無忌等奉敕撰﹞﹑《魏書》﹝北齊尙書右僕射魏收撰﹞﹑《後周書》﹝唐禮部侍郎兼修國史彭城縣子令狐徳等撰﹞﹑《北齊書》﹝隋太子通事舍人李百藥撰﹞﹑《南史》﹝唐太子典膳丞崇賢館學士禦史臺主簿兼直國史李延壽撰﹞﹑《北史》﹝唐李延壽撰﹞﹑《唐書》﹝翰林學士禦龍圖閣學士朝散大夫給事知制語充史館修撰判祕閣歐陽修奉敕撰﹞﹑《五代史》﹝歐陽修撰﹞﹑《宋史》﹝開府議同三司上柱國錄重國重事前中書右丞相監修國史領經筵事都總裁脫脫等奉敕撰﹞﹑《遼史》﹝脫脫修﹞﹑《金史》﹝脫脫修﹞﹑《元史》﹝翰林學士宋濂﹑翰林侍制承直郎王等修﹞。

二十一史之外﹐則有司馬溫公之《資治通鑑》﹐然是非頗不盡協。朱紫陽因之而作《綱目》﹐筆削一本《春秋》﹐其書始於周威烈王﹐終於梁唐晉漢周﹐眞不刊之史矣﹐惜其後此缺焉。明成化間﹐命大學士商輅等接修《宋元綱目》﹐頗得紫陽遺意﹐而正史皆備。﹝《嘯虹筆記》﹞

中祕書在文淵之署﹐約二萬餘部﹐近百萬卷﹐刻本十三﹐抄本十七八﹐直者辰入未出﹐凡五楹﹐中一楹當梁拱間﹐豎一金龍柱。宣宗嘗幸其地﹐與閣臣糸番咨詢問﹐故入直史耳﹐不得中立設座云。神宗初年﹐沈晴峯太史所記如此。自古藏書之所﹐非止一處﹐漢有東觀﹑蘭臺﹑鴻都等處﹐唐有祕書監﹑集賢書院等處﹐宋有崇文館﹑祕書省等處﹐明初稽古定制﹐罷前代省監館閣掌書之官﹐並其任於翰林院﹐設典稽二員。凡國家所有古今經籍圖書之在文淵閣者﹐永樂中﹐遣翰林院修撰陳循往南京起取本閣所貯古今一切書籍﹐自一部至有百部以上﹐各取一部北上﹐余悉封識收貯如故。﹝《湧幢小品》﹞

實錄之名﹐起於唐明朝﹐平元都﹐卽輦十三朝實錄至京﹐修之至再。《太祖實錄》修於建文﹐又再修於永樂﹐並歷朝所修者﹐藏之金櫃石室﹐最爲祕密。申文定當國﹐命諸學士校讎﹐始於館中謄出﹐攜歸祕第﹐轉相抄錄﹐徧及臺省。若部屬之有力者﹐蓋不啻家藏戶守矣。聞新安有餘侍郎懋學﹐範布政陽﹐節略自爲一家﹐太常不知何如﹖嘗見余侍郎世穆兩廟甚有體裁﹐然於吾學憲章諸書﹐及家乘別集﹐尙未暇及。﹝同上﹞

《爾雅。翼》云「史者示往知來者也﹐杌之爲物﹐能逆知來事﹐故以名史。」班固作《西漢書》百篇未成﹐明帝初有人上書﹐言固私攺《史記》﹐詔收固下京兆獄。固弟超上書﹐具列固著述意﹐會郡亦上固所爲《漢書》﹐天子奇之﹐除蘭臺令﹐使成前書。唐天寶初﹐鄭虔滎陽人﹐爲協律郎﹐綴當世事﹐著書八十篇。有窺其稿者﹐上書告虔私撰國史﹐虔蒼皇焚之﹐坐謫十年。玄宗愛其才﹐欲置左右﹐特更立廣文館﹐以虔爲博士﹐子美有詩﹐廣文之名起此。虔追譯故書﹐得四十篇﹐蘇源明名其書爲《會粹》。班鄭皆良史才﹐以未奉明旨得罪。至宋秦檜則禁私史﹐明以來無此禁﹐亦不明許人著。所謂中道而立﹐能者從之﹐聖聖逮矣。﹝同上﹞

錢若水字澹成﹐又字長卿。宋太祖晏駕﹐若水監修實錄﹐有馴犬號叫不食﹐詔遣使送陵寢。參知政事欲若水書其事﹐遺之詩曰「白麟朱雁且勿書﹐勸君書之懲浮俗。」若水不從。後奏若水成書﹐不列監修官呂端名﹐以爲掠美。若水援唐故事﹐有實錄不書監修官名﹐眾不能屈。﹝同上﹞

《韻府羣玉》陰時夫所集﹐明太祖時時取觀之。解縉諫﹐以爲此兔園寒士之筆﹐所見者陋﹐非帝王所宜觀。遂擲其書不復顧﹐而禦制《心經》等書皆成﹐縉之受知深矣。﹝同上﹞

唐永徽以前﹐左右史惟對仗承者﹐仗下謀議不得聞。唐武后時﹐平章姚以帝王謨訓不可闕﹐起居仗下所言軍政﹐要宰相自撰﹐號《時政記》﹐以付史館﹐從之。字令璋﹐思廉之孫。﹝同上﹞

陸魯望建祠堂﹐塑己像。咸淳中有盛氏子醉﹐僕其像於水﹐腹中皆其生平詩文稿。﹝同上﹞

新安謝主攺《三國誌》爲《季漢書》﹐尊昭烈以繼東西漢之後。然先年吳中有徳園吳先生者﹐挺庵憲副之父﹐以歲貢受子封﹐不仕孝友。饒文學﹐亦竄定《三國誌》﹐計正統﹐名《續後漢書》﹐可見好事都有人先做去﹐其曰季﹐不若續爲妥。﹝同上﹞

伏羲神農黃帝之書﹐謂之《三墳》﹐言大道也。少昊顓頊髙辛唐虞之書﹐謂之《五典》﹐言常道也。八封之說﹐謂之《八索》﹐九州之志﹐謂之《九丘》。然自孔子刪述之後﹐所可信者﹐惟六經而已。﹝《郡書備考》﹞

按《參同契》爲丹經之祖﹐然考《隋。唐。經籍志》皆不載其書名﹐惟《神仙傳》云「魏伯陽上虞人﹐通貫詩律﹐文辭贍博﹐修眞養志﹐約《周易》作《參同契》。」﹝《升庵外集》﹞

南方有掘地得石函﹐中有古文《參同契》﹐魏伯陽所著上中下三篇﹐敍一篇。徐景休《箋注》亦三篇﹐後序一篇。淳於叔通《補遺三相類》﹐上下二篇﹐後序一篇﹐合爲十一篇﹐蓋未經後人妄紊也﹐亟借錄之。未幾﹐有人自吳中來﹐則有刻本﹐乃妄云苦思精索﹐一旦豁然若有神悟﹐離章錯簡﹐霧釋冰融其說﹐旣以自欺﹐又以欺人甚矣。及觀其書之別敍﹐又云自會稽來﹐貽以善本﹐古文一出諸僞﹐盡正一葉半簡之間﹐其情已見。作僞書者﹐云崖道人杜一誠也。﹝同上﹞

海鹽王沂陽家多藏書﹐所萃丘陵學山中﹐有《子貢詩傳》《申培詩說》﹐云皆出其手也。俄失火﹐被髮狂叫﹐諸壯見曰「筐篋不煩救﹐第得一囊書者﹐當重酬。」火甚熾﹐卒不能得﹐大呼曰「祝融不仁﹐忍殲我千秋知契邪﹖」一爲蹋地號哭﹐此正可謂有書癖。﹝《只編》﹞

虞初撰《周說》九百四十三篇﹐小說家始於虞初。﹝《古今原始》﹞

鉛槧槧板長三尺﹐謂以鉛刻於槧而書之﹐木可修削﹐故簡板稱教削。﹝《羣碎錄》﹞

宋賈黃中幼時﹐聰悟過人﹐父師取書﹐與其身相等﹐令讀之﹐謂之等身書。張子野詞﹕等身金﹐誰能意買此好光景﹖﹝《希﹛錢﹜﹤谷瓦﹥筆》﹞

《書》自蔡中郎邕字伯階﹐於嵩山石室中得八角垂芒之祕﹐遂爲書家授受之祖。後傳崔瑗子玉﹐韋誕仲將及其女琰文姬﹐姬傳鐘繇元常。魏相國元常初與關枇杷學書抱犢山﹐師曹喜﹑劉得升。後得韋誕冢所藏書﹐遂過於師﹐無以爲比。系傳庾徵西翼衛夫人李氏﹐及其猶子會衛夫人傳晉右將軍王羲之逸少。逸少世有書學﹐先於其父枕中﹐窺見祕奧﹐與徵西相師友。晚入中州﹐師鄭眾﹐碑隸兼崔蔡﹐艸並杜章﹐眞集韋鐘章齊皇索﹐潤色古今。典午之興﹐登峯造極﹐書家之盛﹐若張丞相華﹐嵇侍中康﹐山吏部濤﹐阮步兵籍﹐向刺中秀輩﹐翰墨奇秀﹐皆非其匹。故庾徵西始疑而終服﹐謝太傅得片紙而寶藏﹐冠絕古今﹐不可尙已。右軍傳子若孫﹐及郤超﹑謝フ等﹐而大令獻之獨擅厥美。大令傳甥羊欣﹐羊欣傳王僧虔﹐僧虔傳蕭子云﹐阮研孔琳之子云﹐傳隋永欣師智永。智永傳唐虞世興世南伯始﹐伯始傳歐陽率更詢﹐及褚河南遂良﹐登賢﹐傳薛少保稷嗣通﹐是爲貞觀四家﹐而孫處禮過庭獨以艸法爲世所賞。少保傳李北海邕﹐與賀監知章﹐同鳴開元之間。率更傳陸長史柬之﹐柬之傳猶子彥遠﹐彥遠傳張長史旭。旭傳顏平原眞卿﹐李翰林白﹐徐會稽浩﹐眞卿傳柳公權京兆﹐零陵僧懷素﹐藏眞﹐鄔彤﹑韋玩﹑崔邈﹑張從申﹐以至楊凝式﹐凝式傳於南唐韓熙載﹑徐鉉兄弟。宋興李西臺建中﹐周繕部越﹐皆知名。象蘇舜卿薛少彭繼之﹐以逮南渡小米﹐傳其家法﹐盛行於世。王延筠以南宮之甥﹐擅名於金﹐傳子澹遊﹐至張天錫﹐元初鮮於樞伯機得之。獨吳興趙文敏公孟ぽ始事張卽之﹐得南宮之傳﹐而天資英邁﹐積學功深﹐盡掩前人﹐超入魏晉﹐當時翕然師之。康裏平章子山得其奇偉﹐浦城楊翰林仲弘得其雅健﹐淸江範文正公得其灑落﹐仲穆造其純和。及門之徒﹐惟桐江兪和子中以書鳴﹐洪武初﹐後進猶及見之。子山在南臺時﹐臨川危太朴饒介之得其傳授﹐而太朴以教宋遂仲珩﹑杜環叔循﹑詹希元孟舉。孟舉少親受業子山之門﹐介之以教宋克仲溫﹐而在至正初﹐揭文安公亦以楷法得名﹐傳其子ι﹐其孫樞在洪武中﹐仕爲中書舍人﹐與仲珩叔循聲名相埒云。﹝《春雨雜述》﹞

《墨池編》論字體有擘匯書﹐今書家不解其義。按《顏眞卿集》有云「點畫稍細﹐恐不堪久﹐臣今謹據石擘窠大書玉彈。」《玉堂嘉話》云「東坡洗玉池銘﹐擘窠大字極佳。」又云「韓魏公書杜少陵畫體詩﹐擘窠大字﹐此法宋人多用之。」﹝《升外集》﹞

飛白字之名﹐書家例知之﹐但不曉作何狀。予按王隱云「飛白變楷制也﹐本是宮殿題署﹐勢旣遒勁﹐文字宜輕微不滿﹐名爲飛白。」據此﹐則如今篆書之渴筆﹐俗所謂沙筆是也。唐人好奇﹐或作禽鳥花竹之像﹐順陵碑略有數字﹐今絕無作之者。惟方外道流書酒肆壁﹐作竹節雀頭形﹐俗可憎矣。﹝同上﹞

按艸書者﹐後漢徵士張伯英所造也。梁武帝《艸書狀》曰「蔡邕云﹕」昔秦之時﹐諸侯爭長﹐羽檄相傳﹐望烽走驛﹐以篆穎難﹐不能救急﹐遂作赴急之書。『今之艸書也。「﹝《客中閒集》﹞

《艸書百韻歌》乃宋人編成﹐以示初學者﹐注名於羲之。嘉靖間有一中書﹐取以刻石﹐而一鉅公序之﹐信以爲然。有自京師來滇﹐持以問楊用修曰「此羲之《艸韻》也。」楊戲之曰「字莫髙於羲之﹐得羲之自作《艸書百韻歌》﹐奇矣。又如詩莫髙於杜子美﹐子美有《詩學大成》﹔經書出於孔子﹐孔子有《四書活套》﹐若求得二書﹐與此爲三絕矣。」其人愕然曰「孔子豈有《四書活套》乎﹖」楊曰「孔子旣無《四書活套》﹐羲之豈有《艸書百韻》乎﹖」其人始悟。﹝《堯山堂外紀》﹞

宋太宗淳化三年﹐出禦府所藏歷代眞迹﹐命侍書王著模刻禁中﹐釐爲十卷﹐是爲歷代法帖之祖。﹝《諳系雜說》﹞

漢興﹐有艸書﹐不知作者姓名。至章帝時﹐有杜伯度崔瑗崔實皆稱工﹐自蒼頡科斗一變爲史籀大篆﹐再變爲李斯小篆﹐四變爲程邈隸書﹐至艸書爲五變矣。﹝《古今原始》﹞

吳人皇象能艸﹐世稱沈著痛快。﹝《五色綫》﹞

北齊郎基爲鄭州長史﹐性情儉﹐惟令人寫書。潘子儀遺書曰「在官寫書﹐亦是風流罪過。」﹝同上﹞

鐘繇爲行書法﹐非艸非眞﹐離方遁圓﹐入眞者謂之眞行﹐帶艸謂之艸行﹐書法至此﹐凡六變矣。蔡伯階爲八分書﹐則七變矣。﹝《古今原始》﹞

《毛詩》三萬九千一百二十四字﹐《尙書》二萬五千七百字﹐《周禮》四萬五千八百六字﹐《禮記》九萬九千二十字﹐《周易》二萬四千二百七字﹐《春秋左氏傳》一十九萬六千八百四十五字﹐《論語》一萬二千七百字﹐《孟子》三萬四千六百八十五字﹐《孝經》一千九百三字﹐大小九經﹐合四十八萬四千九十五字。且以中才爲率﹐若日誦三百字﹐不過四年半可畢。或以天姿稍鈍﹐減中才之半﹐日誦一百五十字﹐亦止九年可畢。苟能熟讀而溫習之﹐使入耳著心﹐久不忘失﹐全在日績之功耳。﹝《鄭耕老勸學》﹞

九經非唐制﹐亦非宋制﹐唐以《禮記》《春秋左傳》爲大經﹐《詩》《周禮》《儀禮》爲中經﹐《易》《書》《春秋》《公》爲小經。宋合三傳﹐捨《儀禮》而以《易》《書》《詩》《周禮》《禮記》《春秋》爲六經。又以《孟子》升經﹐《論語》《孝經》爲三小經。明郝敬九經大異﹐於是竊謂《儀禮》《公》皆不可闕﹐當補曰《儀禮》五萬六千六百二十四字﹐《公羊傳》四萬四千七十五字﹐《梁傳》四萬一千五百十二字﹐合十四萬二千二百十一字﹐日誦三百字﹐更一年三四月可畢﹐卽減半﹐亦不過二年半。至《爾雅》十一卷﹐存以流覽﹐可不復成誦。嗚呼﹗以《禹貢》行河﹐以《洪範》察變﹐以《春秋》斷獄﹐或以之出使。以《甫刑》校律例條法﹐以三百五篇當諫書﹐以《周官》致太平﹐以《禮》爲服制﹐以興太平﹐此則《兩漢志》也﹐始可謂之眞經術﹐蓋聞諸庭訓云。﹝《太原閻詠識》﹞

◎器用制器尙象﹐聖人精意寓焉。棋始於堯舜﹐琴有五弦之制﹐夫人熟之矣﹐何俟深放。顧名物﹑象數﹑學問﹐淵微渺見﹐寡聞不知者﹐恆不在遠也。放而得之﹐不使一器一物誤﹐亦讀書之樂也。偶爾及之﹐勿嗤多事。

唐太宗曰「舜作漆器﹐而諫者十七人﹐器之布漆自舜始。」﹝《古今原始》﹞

秦始皇行半兩錢﹐古人錢字作泉﹐自秦始稱錢﹐而後之八銖四銖﹐皆原於此。﹝同上﹞

宋太宗以占城稻種給於民﹐此中國有旱禾之始。﹝同上﹞

伊尹爲艸╂﹐卽今麻鞋也﹐秦以絲爲之。凡娶婦之家﹐先下鞋﹐取和諧之意﹐後因之。﹝同上﹞

王肯堂曰「研瓦始唐人。」邵伯溫曰「研中隆起如瓦﹐以不畱墨爲貴﹐百年後方就平﹐今﹛穴窪﹜中非古也。」﹝《物理小識》﹞

葛天氏始歌﹐陰康氏始舞﹐朱襄作瑟﹐伏羲作琴塤簫﹐女媧作笙竽。黃帝作鐘磬鼓吹鐃角な鉦﹐制律呂﹐立樂師。少昊作浮磬﹐舜作崇牙﹐禹作鞀﹐桀作爛漫之樂﹐紂作北裏之舞﹐周有四亻夷之樂。秦蒙恬作箏﹐漢田橫客作挽歌﹐梁有髙ㄌ舞輪之伎。唐髙宗置梨園作坊﹐玄宗置教坊﹐倡優雜伎﹐元人作傳奇。﹝《湧幢小品》﹞

鞋子自古皆有﹐謂之履﹐絢糸意皆畫五色。漢有伏虎頭﹐始以布鞔糸意上脫下﹐加以錦爲飾。至東晉以艸木織咸﹐卽有鳳頭之履﹐聚雲履﹐五朵履。宋有重臺履﹐梁有笏頭履﹐分捎履﹐立鳳履﹐又有五色雲霞履﹐漢有繡鴛鴦履。﹝同上﹞

詩詞中有院落籬落﹐村落部落﹐落﹐居也。唐宮中巷有野狐落﹐又有碧落。勾踐戰敝卒三十人﹐擒夫差於幹遂﹐遂者﹐道也﹔幹是水灣之髙地﹐江幹河幹是也。左思《吳都賦》云「長幹延屬。」金陵名長幹﹐落幹二字實字也。史云「逾隱以待之。」隱﹐短墻也﹐與埒同。﹝《訁閒言長語》﹞

孔穎達曰「古人不騎馬﹐故閱經記﹐正月無盲騎者﹐當自周末時﹐趙武靈王始。又李牧日擊數牛饗士﹐習騎射﹐始見於此。」﹝《抱璞簡》﹞

前古通用者﹐金初不言銀錢﹐銀之見於載籍者﹐始《禹貢》。轅臣伯陵造錢刀﹐而錢制始﹐太公止貨財中一種耳﹐不常用也。自漢鑄錢以通百貨﹐數千年來皆用錢﹐梁臨川王宏至聚錢盈百間屋﹐討錢三億萬。唐髙宗以滕王蔣王皆好聚財﹐賜麻兩車爲錢貫﹐以愧之。金銀𨿽用﹐然國課物價﹐不以爲準。丁畝租庸也入度支﹐軍國之用五穀﹑絲麻而外﹐折納皆錢。金人惟用銀錢﹐至元並不鑄錢﹐而用楮鈔。武宗間一鑄錢﹐旋卽停止﹐而楮鈔始有準金銀之例﹔然亦曰金銀錢貨通準﹐不獨言銀也。至明時租稅榷贖﹐一槪徵銀﹐銀始獨重於天下﹐百物皆取銀爲準矣。﹝《懷秋集》﹞

凡門以栗木爲關者﹐夜可以遠盜。﹝《從容錄》﹞

冬至陰極陽生﹐梅桃李杏花﹐皆五出也。夏至陽極陰生﹐威靈仙鹿蔥射漧淨瓶蕉梔子花﹐皆六出也。﹝出《音綴》﹞

周宣王史《史籀》循科斗之書﹐采蒼頡古文﹐綜其遺美﹐別署新意﹐號曰籀文。﹝《書自述》﹞

人情信遠而疑近﹐訛以傳訛﹐莫甚於石鼓。或以爲成王鼓﹐或以爲宣王鼓﹐或以爲文王鼓﹐宣王刻﹐又或指以爲秦鼓。總由韋蘇州﹑韓吏部諸公好古過甚﹐爲古所誤﹐偶見石鼓古文﹐未及詳察﹐移近就遠﹐端摩影響。後人見二公崇信﹐益加想象﹐認假成眞﹐孰知其爲宇文周之鼓﹐其文出於蘇綽諸人之手﹐其字體亦摹古文而爲之者哉﹖今但以其文考之﹐則可見矣。自一章至十章所述﹐麈鹿雁兔鯉﹐不一而足﹐要皆拾慧於《車工》《吉日》諸篇而出者﹐此可見金人馬子卿之辧﹐當必信而有徵也。焦弱侯云「據《北史。蘇綽傳》周文帝爲相﹐欲革文章浮華之獘﹐因魏文帝祭廟﹐羣臣畢至﹐乃令綽書大誥﹐奏行之。是後文筆皆依其體﹐而魏文帝十一年十月﹐嘗西狩岐山﹐其子武帝保定元年十一月丁巳﹐狩於岐陽﹐五年二月行幸岐州。由此言之﹐則石鼓文爲宇文周所造無疑﹐文旣仿書﹐則詩禮仿詩亦無疑。覺太和元年正月﹐考路寢﹐命羣臣賦古詩﹐亦其一證也。」

煙酒不知所自﹐或曰仙艸療百疾﹐或曰能枯腸染疫﹐然騖之如市﹐頃刻不去手。閨閣佳麗﹐亦以此爲餐香茹柏﹐功盛於茶﹐味逾於酒﹐未有識其故者。﹝《怡曝堂集》﹞

冬以楊花鋪硯槽則不冰﹐曰風膏﹐或鹽磨墨﹐或火酒。﹝《物理小識》﹞

火藥自外國來。宋開寶二年﹐嶽義方上火箭。張和仲記虞允文采石舟中﹐發霹靂炮﹐乃紙爲之﹐實以石灰硫黃﹐墜水而火自水跳出。永樂立神機營﹐西洋以尺測量精矣。唐有火樹銀花﹐想已用之耶﹖硝入杉炭則直發﹐硫則橫爆﹐加黃礬則並烈﹐篛瓢灰則稍聲﹐碾西匡石粉﹐則發時不先光﹐試之﹐堆相間丈﹐而點一及諸堆者﹐萬忤者也。掌上然之﹐毫無所傷﹐以其疾也。入鐵蛾樟腦則成花﹐今名煙火禦銃者﹐濕絮魚网土囊﹐柔能制剛也。嶽珂《程史》曰﹕汴城舊多曲折﹐蔡京方之粘罕離不視城而笑﹐植炮四隅﹐隨力擊之。城旣引直﹐一炮所望皆不可立矣。魏子一曰﹕敵臺宜築三角﹐附城如菱葉﹐兩眼皆有小門可出﹐而外炮不能攻也。城址砌石上﹐卽以土築之。炮子入土﹐便陷不出。﹝同上﹞

唐武后幸馮小保﹐使爲僧﹐攺名懷義﹐封梁國公﹐故衣帽皆用朝扮。衣用大袖﹐如朝服制﹐曰直掇﹐曰偏衫﹐曰寬衣﹐加以錦繡﹐恥其肉袒﹐以袈裟代之﹔恥其跣足﹐以鞋履之。冠有五福曰毗盧﹐或施以八寶﹐或欲以金玉﹐余僧皆如之。凡畫佛像﹐則有唐像梵像之說﹐始於武后。﹝《原始祕書》﹞

飲茶或云始於梁天監中﹐見《洛陽伽藍記》﹐非也。按《吳志。韋曜傳》﹐孫皓時每宴饗﹐無不竟日飲酒﹐率以七升爲限﹐𨿽不悉入口﹐皆澆灌取盡。曜素飲不過二升﹐或爲裁減﹐或賜茶以當酒。則三國時已知飲茶﹐但未能如後世之盛耳。逮唐中世榷利﹐遂與煮海相抗﹐迄今國計賴此爲多。﹝《稗史》﹞

世言酒之所自者﹐其說有三。其一曰「儀狄始作酒﹐與禹同時。」又曰「堯酒千鐘﹐則酒始作於堯禹之世。」其二曰「《神農本艸》著酒之性味﹐《黃帝內經》亦言酒之致病﹐則非始於儀狄也。」其三曰「天有酒星﹐酒之作也﹐其於天地並矣。予以爲儀狄之名﹐不見於經﹐而獨出於《世本》﹐非信書也。」或曰「非儀狄也﹐乃杜康也。」魏武帝《樂府》亦曰「何以消憂﹐惟有杜康。」予謂杜康本出於劉累﹐在商爲豕韋氏﹐武王封之於杜﹐傳國至杜伯爲宣王所誅﹐子孫奔晉﹐遂有杜爲氏者﹐士會亦其後也。或者康以善釀得名於世乎﹖謂酒始於康﹐亦非也。酒三星在女禦之側﹐後世爲天官者﹐或考焉。予謂星麗於天𨿽自混元之判﹐則有之。然事作乎下﹐而應乎上﹐推其驗於某星﹐此隨世之變而著之也。如宦者墳墓弧矢河鼓﹐皆太古所無﹐天有是﹐則推之可以知其類。然則酒果誰始乎﹖予謂智者作之﹐後世循之而莫能廢﹐故聖人不絕人之所同好﹐用於郊廟燕享﹐以爲人之常﹐亦安知其始於誰乎﹖古者食飲必祭先﹐酒亦未嘗言所祭者爲誰﹐玆可見矣。《夏書》述大禹之戒歌詞曰「甘酒嗜音。」《孟子》曰「禹惡旨酒而好善言。」聖賢之書﹐言可信者﹐無先於此﹐然酒未必於此始造也。﹝同上﹞

金剛鉆出西番深山之髙頂﹐人不可到。乃鷹鷂打食﹐同肉喫於腹中﹐而土人於鷹鷂糞中得之﹐看大小定價。如辧眞僞﹐於炭火中燒紅﹐入釅醋中浸之﹐假者疏而易碎﹐眞者乃硬而可用。如失去﹐和灰土掃在乳缽內擂之﹐響者是也。﹝《尊俎余功》﹞

余鄕人善賈﹐遠客四十年不歸﹐亦無音信。婦女堅貞﹐縫以度活﹐人罕見其面。及歸﹐妻怪其貧窶如故﹐又無輜重﹐向之啼。其人曰「我貨物俱帶在身﹐勿慮也。」從傘柄竹中傾出金鋼鉆一盆﹐遂大富。

今世俗用金銀爲環﹐置於婦人指間﹐謂之戒指。按《詩注》﹐古者后妃羣妾﹐以禮進禦於君女﹐史書其月日﹐授之以環﹐以進退之。生子月辰﹐以金環退之﹐當禦者以銀環進之﹐著於左手﹐旣禦者著於右手。事無大小﹐記以成法﹐則世俗之名戒指者﹐有自來矣。﹝《三餘贅筆》﹞

今士庶所戴方頂大巾﹐相傳明太祖召會稽楊維禎﹐維禎戴此以見。上問所戴何巾﹐維禎對曰「四方平定巾。」太祖悅﹐遂令士庶依其制戴。或謂有司初進樣﹐方直其頂﹐太祖以手按偃落後﹐儼如民字形﹐遂爲定制。按洪武二十四年三月二十六日﹐禮部右侍郎張智同各官奉聖旨﹐恁禮部將士民戴的頭巾樣制﹐再申明整理。智乃奏行﹐先爲軟巾制度﹐已嘗擬定﹐而小民往往成造﹐破爛不堪﹐紗羅用紙粘裹﹐竹絲添花﹐混同造賣﹐有乖禮制﹐合行申禁。乃前違制者﹐賣人買人同罪﹐如此則當時巾制﹐乃太祖自定﹐恐非維禎與手按也。﹝《枝山前聞》﹞

太古茹毛而飲血﹐有巢始教民食果﹐燧人始作火制以炮﹐神農始耕作炒米。軒轅造粥飯羹炙膾﹐公劉作資糕麻團﹐周公造湯團﹐魯敬姜作不托﹐汝頹作棕。秦昭王作蒸餅﹐漢髙祖作餅﹐金日作胡餅﹐劉安作豆腐﹐諸葛亮作饅頭夾飠炎﹐石崇造餛飩﹐梁武帝造面﹤角力﹥。﹝《稗史》﹞

《漢書》五城十二樓﹐仙人居也﹐詩家多用之。東坡詞﹕遊人都上十三樓﹐不羨﹝竹西﹞歌吹古揚州。用杜牧詩「婷婷裊裊十三餘」之句也。永樂中﹐晏振之《金陵春夕詩》﹕花月春江十四樓。人多不知其事。蓋洪武中建來寶重譯﹐淸江石城﹐鶴鳴醉仙﹐樂民集賢﹐謳歌鼓腹﹑輕煙淡粉﹑梅妍柳翠十四樓於南京﹐以處官妓﹐蓋時未禁縉紳用妓也。﹝《升庵外集》﹞

《博物志》曰「堯造圍棋﹐以教後世﹐或曰舜造。」﹝《事始》﹞

夏桀始設侏儒優倡戲﹐周偃師始造傀偶﹐宣王始養鬥鷄﹐楚熊渠造弄丸﹐勾踐始爲弄潮﹐無終嘉父作千秋球リ﹐秦武王作角﹐始皇作曼延魚龍水戲﹐漢武帝益以幻眼走索尋撞舞輸弄碗影戲﹐唐玄宗制舞馬舞象之戲。﹝《程史》﹞

桀臣烏曹作賭博圍棋﹐季咸造胡面子﹐韓信作紙鳶。漢武帝作猜拳鬥艸﹐劉向作彈棋﹐周武帝作象棋﹐唐明崇儼作買鬼﹐宋江作差牌。還無作謎語﹐盧敖作市語﹐晉梵僧了義作翻語。﹝同上﹞

滇南皆作棋子﹐而以永昌爲第一﹐蓋水土之別云。燒棋之法﹐以墨鉛七十斤﹐紫英石三十斤﹐硝百二十斤﹐爲一料﹐可得棋子三十副﹐然費工本已三十六七兩矣。其色以白如蛋靑﹐黑如鴉靑者爲上。若鵝黃鴨綠﹐中外洞明者﹐𨿽執途人而贈之﹐不受也。燒棋之人﹐以郡庠生李徳章爲第一﹐世傳火色﹐不以授人也。余在永昌日﹐曾以重價得之﹐出以與郡大夫較﹐皆不能出余上也。庚申冬日﹐爲叛兵所掠﹐惜哉﹗今滇中遊客﹐出銀五錢﹐便市棋三百六十﹐寧復有佳物乎﹖﹝《南中雜說》﹞

楡石﹐點蒼山所出也。鑿頑石﹐深八里餘﹐竭民力而取之﹐以逼眞入畫者爲佳﹐然佳者卒不槪見也。康熙十二年﹐予常入逆藩便坐﹐見一石屏﹐髙六尺﹐寬四尺餘﹐山水木石﹐與元人名筆無異。或曰「此黔寧舊物云。」嗟乎﹗此種怪物﹐原非尋常可遇﹐而士大夫必欲困民力以取之﹐小者旣不可用﹐大者又不能佳﹐而癡重可厭﹐非人力可挽﹐柰何勞民傷財﹐以購此難得而無用之物歟﹖﹝同上﹞

《路史》載何俊有記曰「今人稱顧陸之筆﹐然此特晉宋間人耳。予家乃有漢人畫﹐此世之所未見﹐亦世之所未知者也。其畫非縑非楮﹐乃畫於車螯殼上﹐乃是姑蘇沈辧之至山東賣畫買回者﹐聞彼處盜墓人﹐每發一基﹐則其下有數十石﹐其畫皆作人物﹐如今之春畫﹐間有幹男色者。畫法與《隸釋》中有一碑上所畫之人﹝自畫法至此一句讀﹞﹐大率相類﹐其筆有拙﹐顧陸尙有其遺意﹐至唐則漸入於巧矣。夫車螯者﹐蜃也﹐雉入大水爲蜃﹐雉有文章﹐故蜃亦有文章。登州海市卽蜃气也﹐但不知墓中要此物何用﹗余觀北齊邢子才作文宣帝哀冊文云﹕」攀蜃輅而雨泣。「王筠昭明太子哀冊文曰﹕」蜃輅峨峨。「江總陳宣帝哀冊文云﹕」望蜃綜而攀標。「齊謝眺敬王后哀冊文云﹕」懷蜃衛而延首。「則知古帝王墓中皆用之﹐蓋置於柩之四旁﹐以妨狐兔穿穴﹔其畫春情﹐亦似厭勝﹐恐蛟龍侵犯之也。﹝《雲谷臥余》﹞

古瓷之名甚多﹐其稱哥窯者﹐久不知出處。近閱一書﹐南宋時龍泉縣有章姓人﹐兄名生一﹐弟名生二﹐兄弟各主一窯﹐而生一所制爲佳﹐故以哥窯別之。哥窯多斷紋﹐今溫處人猶稱爲章窯云。﹝同上﹞

《龍蛇河圖》云「弓之名曰曲。」張太公《兵法》曰「弩之神名曰遠﹐望箭之神名曰續﹐長刀子之神名曰脫光。古人鑄刀以五月丙午﹐取純火精﹐以協其數。」﹝《客中閒集》﹞

古者飲酒擊博﹐其形似箭﹐長五寸﹐其數六﹐刻以牙爲之﹐頭類鶴﹐故曰六鶴齊飛。宋齊以降﹐有骰子之制﹐卽六鶴之變也。﹝同上﹞

今之三弦﹐始於元時﹐小山辭云「三弦玉指﹐雙鉤艸字﹐題贈玉娥兒。」﹝《升庵辭品》﹞

白樂天與元微之常以竹筒貯詩﹐往來賡唱﹐和靖翁故有帶斑猶恐俗﹐和節不防山之句。每謂旣有詩筒﹐可無吟詠﹐以助淸灑。一日許判司執中遠以葵箋分惠﹐綠色而澤﹐八墨覺有精采﹐帶露葵葉研汁﹐用布擦竹紙上﹐候少幹﹐用溫火熨之。許嘗有詩云「不取傾陽色﹐那知戀主心。」此法不獨便於山家﹐且知二公俱有葵藿向陽之意﹐又豈不愈於題芭蕉﹑書柿葉乎﹖﹝《山家淸事》﹞

余旣有詩癖﹐又以置之竹中寄人﹐不無累贅﹐偶以紙筒印竹樣於上﹐題詞云。

綠沈事人多不知﹐老杜雲「雨拋金鎖甲﹐苔臥綠沈搶。」又皮日休《竹詩》云「一架三百本﹐綠沈森冥冥。」始知名矣。又見吳淑《事類賦》云「綠沈亦復精堅。」引《廣志》曰「綠沈﹐古弓名。」又引劉邵《趙郡賦》曰「其器用則六弓四弩﹐綠沈黃間﹐堂溪魚腸﹐了今角端。」﹝《侯鯖錄》﹞

笛本四孔﹐京房加一孔於後﹐爲商聲﹐本黃帝後伶倫作。

染黃帝觀翟艸木之華﹐乃染五采爲文章。﹝《羣碎錄》﹞

夜航惟浙西有之﹐然其名舊矣。古樂府有《夜航舊曲》﹐皮日休《答陸天隨詩》云「明朝有物元君信﹐擁酒三瓶寄夜航。」﹝《中吳紀》﹞

古書皆捲﹐至唐始爲葉子﹐今書冊也。﹝《演繁露》﹞

城門之名﹐自古有之﹐今天下名城數千﹐各自立名﹔然惟蘇州閶門﹐及齊葑婁盤蛇﹐與杭之錢塘最著﹐卽兒童能言之。南則聚寶﹐北則哈答任城﹐乃元之舊名﹐而哈答攺名崇文﹐任城攺宣武。今皆種舊不稱新﹐蓋業在人口角中﹐不能易耳。其有非城門而著曰薊門﹑劍門﹑夔門﹑荊門﹑吳門﹑彭門﹑雁門﹐古號而最雅﹐相傳者春明門﹐上司皆不許立城。﹝《湧幢小品》﹞

天主堂在北京宣武門內東城隅﹐大西洋奉耶穌教者﹐利馬竇曰歐羅巴國﹐航海九萬里﹐入中國。神宗命給廩賜第此邸﹐邸左建天主堂﹐堂制狹長﹐上如覆幔﹐傍綺疏﹐藻繪詭異﹐其國藻也。供耶穌像﹐其上畫像也﹐望之如塑﹐貌三十許人﹐左手把渾天圖﹐右叉指若方論說﹐次指所說者﹐須眉豎者如怒﹐揚者如喜。耳隆其輪﹐鼻隆其準﹐目容有矚﹐口容有聲﹐中國畫績﹐事所不及﹐所具香燈蓋幃﹐修潔異狀。右聖母堂﹐母貌少女﹐手一兒﹐耶穌也。衣非縫制﹐自頂被體﹐供具如左。按《耶穌釋略》曰﹕耶穌譯言救世者尊主﹐陡斯降生後之名也。陡斯造天地萬物無始終形際﹐因人始亞當﹐以阿襪言不奉陡斯﹐陡斯降世﹐拔諸罪過人。漢哀帝二年庚申誕於如徳亞國﹐童女瑪利亞身﹐而以耶穌稱居三十三年﹐般雀比刺多以國法死之。死三日生﹐生三日升去。死者﹐明人也﹐復生而升者﹐明天也。其教耶穌曰「契利斯督法王曰俾斯玻﹐傳法者曰撒責。」而鐸徳﹝如利瑪竇等﹞奉教者曰契利斯當﹝如丘良原等﹞祭陡斯以七日﹐曰米撒﹐於耶穌降生升天等日曰大米撒﹐刻有《天學實義》等書行世。其國俗工奇器﹐若簡平儀﹝儀有天盤﹐有地盤﹐有極綫﹐有赤道綫﹐有黃道圈﹐本名範天圈﹐爲測驗根本﹞﹐龍尾車﹝下水可用以上﹐取義龍尾象水之尾﹐尾上升也﹐其物有六﹐曰軸﹐曰墻﹐曰圍﹐曰樞﹐曰輪﹐曰架﹐潦以出水﹐旱以入力﹐資風水﹐功與人牛等﹞﹐沙漏﹝鵝卵狀﹐實沙其中﹐顚倒漏之﹐沙盡則時盡﹐沙之銖兩準於時也﹐以候時﹞﹐遠鏡﹝狀如尺許竹筍﹐抽而出﹐出五尺許﹐節節玻璃﹐眼光過此則視小大﹐視遠近﹞﹐候鐘﹝應時自擊有節﹞﹐天琴﹝鐵絲弦隨所按音調如譜﹞之屬。瑪竇亡﹐其友龐迪峨﹑龍華民輩代主其教﹐教法友而不師﹐師耶穌也﹐中國有學焉者﹐奉其厄格勒西亞七式。﹝《帝京景物略》﹞

◎禽獸指雀爲鸞﹐混獐於鹿﹐貿貿者何取乎必。鼓翼戴角﹐無奇不﹐𨿽皓首﹐勢又不能涉獵。偶及隨筆存之﹐亦曰張華之雉化﹑耶律楚材之角端同﹐非捷給臨時者爾。

胎生者眼胞自上而瞑﹐卵生者眼胞自下而瞑﹐濕生者眼無胞﹐化生者眼無竅。蜮無目﹐蟒圓目﹐旋目﹐鳩方目﹐魚目不瞑﹐雞好邪視﹐龍不見石﹐魚不見水。雀夕瞀﹐鴟晝盲﹐貓睛當午﹐斂縱如綫﹐鶚目遇夜﹐明察毫末。馬夜行其目光所照三丈﹐虎夜行一目放光﹐一目看物。﹝《博物志》﹞

安南武平縣封溪中﹐有猩猩焉﹐如美人﹐解人語﹐知往事。以嗜酒﹐故以屐得之﹐檻百數同牢﹐欲食之﹐眾自推肥者相送﹐流涕而別。時餉封溪令﹐以巴蓋之﹐令問何物。猩猩乃籠中語曰「惟有僕並酒一壺耳。」令笑而受之﹐養畜能傳送言語﹐人不如也。﹝《朝野僉載》﹞

俗呼牝馬爲課馬﹐出《唐六典》。凡牝四遊而課﹐羊則當年而課之﹐課謂歲課駒犢。﹝《孔氏雜說》﹞

成化五年六月﹐河決杏花營﹐有一卵浮於河﹐大如人首﹐下銳正圓﹐質靑白﹐微具五色﹐又多黧黑點。漁者得之﹐守河者以十匹布易焉。以手撼之﹐中汨淚作水聲﹐又甚重﹐气暖而澤潤﹐不知何祥也。或曰「龍卵。」然龍以胎生﹐未聞卵也。越三日﹐和僉憲於州橋西﹐圖其狀於壁﹐且書其上曰「玄珠占法﹐江湖見龍卵﹐主大水。」前一日﹐卵送開封府﹐皆懼不敢收﹐守與判相卻之間﹐墜於地中﹐惟水而已。﹝《懸笥瑣搜》﹞

龍無耳﹐魚亦無耳﹐柔魚無骨﹐馬無胃﹐蛤蜃無髒。獐無膽﹐鼠亦無膽﹝或云鼠膽在首﹞﹐候夷魚亦無膽﹐又無腮。猴無脾﹐兔亦無脾﹐又無腎﹐蟹無腸﹐蝦蟆亦無腸。鳥無肺﹐鴇無舌﹐又無後指﹐蛇無足﹝或云蛇皆有足。五月五日取燒蛇﹐令熱﹐以酒沃之﹐置中﹐足出。又云蛇以桑薪燒之則足出見﹞。豕無筋﹐蚓亦無筋﹐又無心。蝦蛤無血。飛者無胃﹐走者無翼。獐有牙不能噬﹐鹿有角不能觸。鶩有翼而不能飛﹝陳藏器《本艸》引尹子雲家鵝爲騖﹐不能飛翔﹐如庶人守耕稼而已﹞﹐無足而飛者惟蛇。又云吉蜣無鼻﹐水母五日﹐蠶無胃﹐魚鱉無耳﹐蛇眼聽。﹝《漢雋格物》﹞

治金以鹽﹐攻玉以石﹐濯錦以魚﹐浣布以灰﹐煮羊以﹤鼠畱﹥﹐煮鱉以蚊﹐飯糝腐靑石﹐貓糞腐錫。火灼蛇足則出﹐人燭黿肉則收﹐魚食菽則死﹐鼠食菽則肥。蟹得漆則散﹐麻得漆則湧﹐桂得蔥則軟﹐樹得桂則休﹐石得鵲髓則化﹐銀得雉糞則枯。金得伯勞血則昏﹐鐵得鵜膏則螢。厭火﹐孔雀辟惡﹐琥珀拾芥﹐獺膽分杯﹐戎鹽累卵﹐谷膠團沙﹐物之相制也。﹝《珊瑚网》﹞

鵂畱觀抱﹐雀舌抱﹐龜黿影抱﹐蝦蟆聲抱。鴉沫乳﹐鶴迹履﹐鵲枝纏﹐鴛鴦交﹐ず鵒足交。鶴聲生﹐鱉望生﹐晴生﹐鷺目生﹐雁影生﹐魚思生﹐蛭節生。孔雀雷孕﹐蛇聽孕﹐兔舐孕﹐鸕鶿口孕。諸蛇中惟蝮是胎產﹐蝴蝶絡緯蟋蟀以化生﹐蝶亦以須交。凡鳥皆雄求雌﹐惟雀鶉鴛﹐則雌求雄。﹝同上﹞

虎食狗﹐鳩食桑椹﹐貓食薄荷輒醉。虎名李耳﹐凡虎食缺產不至耳﹐諱其名也。惟每食一人﹐耳爲一缺。﹝《測微錄》﹞

去勢一也﹐豕則曰﹤豕賁﹥﹐牛則曰﹐馬則曰扇﹐人則曰閹。﹝同上﹞

梟烏日食母﹐破獍獸曰食父﹐象州出獸曰懶婦獸﹐淮南出魚曰懶婦魚。蚊曰白鳥﹐螢曰丹鳥﹐銜羽鳥曰周周﹐比肩獸曰蛩蛩。﹝同上﹞

故而新者﹐龍易骨﹐蛇易皮﹐鹿易角﹐象易牙﹐蟹易殼﹐皆終身一換﹐惟鹿每歲一換﹐龍象六十年骨全後換。臭而神者﹐朽木爲蟬﹐積谷爲蠹﹐壞裙爲蝶﹐腐茵爲蜂。﹝《莫氏入林》﹞

百獸率舞﹐釋者謂羽鱗皆可謂之獸。予謂凡獸亦可謂之禽﹐《後漢書》華佗語吳譜曰「吾有一術﹐名五禽之戲﹕一曰虎﹐二曰鹿﹐三曰熊﹐四曰猿﹐五曰猿。」此虎鹿熊猿槪謂之禽﹐亦百獸之例也。﹝《辧訛編》﹞

舊說兔無雄﹐故望月而孕﹐吐而生子﹐《博物志》嘗言之。王充《論衡》兔舐雄豪而孕﹐及其生子﹐從口中出。《古樂府》﹕雄兔腳朴搠﹐雌兔眼迷離﹐二獸下地走﹐安能知我是雄雌﹖然則兔自有雌雄﹐特雌雄難辯耳。《詩》曰「詎曰予聖﹐誰知烏之雌雄﹖」是烏之雌雄亦難辯者。古者日烏月兔﹐相傳已久﹐傳曰「日無光則烏不現﹐烏不現則飛烏隱竄。」漢元帝永光元年﹐日中無光﹐其日長安無烏。而今世卜兔之多少者﹐以八月之望﹐月明則兔多﹐月暗則兔少。說者說天下之兔皆雌﹐而顧兔爲雄﹐然無謂天下之烏皆雌﹐而三足爲雄者。﹝《珊瑚网》﹞

猿啼之地﹐蕨乃多有﹐每一聲遽生萬莖。﹝《窮幽記》﹞

陶九成云「瀛莫二州之境﹐塘樂之上﹐有禽二種﹕其一類鵠﹐色正蒼而喙長﹐凝立水際﹐不動﹐魚顧其下﹐則取之﹐終日無魚﹐亦不易地﹐名曰信天緣。其一類鶩﹐奔走水間﹐腐艸泥沙﹐唼唼然盡索乃已﹐無一息少休﹐名曰漫書。信天緣若無能者﹐乃與漫書均度一日﹐無饑色而反加壯大﹐二禽稟性不同如此。按信天緣一名信天翁﹐明朝蘭廷瑞有詩﹕」荷錢荇帶綠江空﹐唼鯉含鯊淺艸中。波上魚鷹貪未飽﹐何曾餓死信天翁﹖「此說可以諷世。﹝《羣談采余》﹞

諺云「鷺鷲忙忙﹐何曾餓殺壯﹖」與此同。

五月五日﹐蝦蟆必伏水艸不鳴﹐七月七日烏鵲則集林木不飛。丙日嘉魚出穴﹐甲子庚申﹐玳瑁閉口不食。野雉知雷起處﹐虔知衝破﹐燕知避戊己﹐鵲巢知背太歲﹐於此有以驗歷法與方位。﹝《餘冬序錄》﹞

胡桃之券﹐令雞夜鳴﹔甑瓦之契﹐投梟自止。以胡桃東南枝劈之﹐書券字記﹐置之於雞棲下﹐則夜鳴不止也。故甑瓦書契字置於墻上﹐如聞梟鳴﹐取以投之﹐卽不敢更鳴也。﹝《感應類從志》﹞

飛者棲木食木﹐鷹之毛猶木也﹔走者棲艸食艸﹐虎豹之毛猶艸也。飛之類喜風而敏於飛上﹐走之類喜土而利於走下。在水者不瞑﹐在風者瞑。走之類﹐上睫接下﹔飛之類﹐下睫接上。牛順物﹐乘順風而行則順﹔馬健物﹐溯逆風而行則健。魚逆水而上﹐鳥向風而立。虱陰物﹐行必北首﹔蟹海族﹐行必東首。又燒毛入水中﹐沈者是雄﹐浮者是雌。非獨物也﹐男生而伏﹐女偃其軀。陽气聚面﹐故男子面重﹐溺死必伏﹔陰气聚背﹐故女子背重﹐溺死必仰。﹝《漢雋格物》﹞

九竅者胎化﹐八竅者卵生。﹝《物理小識》﹞

翠鳥先髙作巢以避患﹐及生子愛之﹐恐墮梢﹐下作巢。子長羽毛復﹐益愛之﹐又更下巢﹐而天遂得而取之矣。《水經注》猩猩知往而不知來﹐封溪山谷間常有數千爲羣﹐里人以酒並糟設於路側﹐織艸爲履﹐更相連結。猩猩見酒及屐﹐知里人設張﹐則知張者祖先姓字﹐乃呼名云「奴欲張我。」捨爾而去﹐復自再三相謂曰「試其嘗酒。」及飲其味﹐逮乎醉﹐因取履而著之﹐乃爲人所擒﹐皆獲﹐輒無遺者。﹝《雞林小錄》﹞

周丞相與客閒步園中﹐玩羣鶴﹐問曰「此牝鶴耶﹖牡鶴耶﹖」客從旁曰「獸稱牝牡﹐禽爲雌雄。」丞相曰「雄狐綏綏﹐狐非獸乎﹖牝雞司晨﹐雞非禽乎﹖」客不能對。𨿽然﹐牝牡二字從牛﹐雌雄二字從隹﹐乃禽獸之別也。自雄狐牝雞之外﹐經史中亦不多見。﹝《博物志》﹞

歙有許客在徐州經紀﹐倉收小麥﹐養一黃犬﹐每日至經紀家食﹐臨晚往倉房守麥不離。客歸﹐至次年遇事﹐恐麥爲虫蛀﹐寄鑰與經紀代曬。經紀帶鑰至其倉所﹐其犬跑號﹐銜經紀衣﹐有禁拒之象。及見多人開倉挑麥﹐其犬將頭觸倉﹐眾腳趕打犬﹐竟跳入河死。客至設祭哭之。寧藩叛﹐逆兵抵安慶城外﹐居民奔走無蹤﹐房屋灰燼﹐屍積徧野。有一姓姜者﹐舉家避走鄕間﹐惟失其祖﹐及兵退回家﹐竟莫尋其蹤迹。一日往南莊跟尋﹐忽見本家犬﹐坐在一屍旁。見人至﹐跳躍掉尾伏地﹐方知守者乃其祖骸云。﹝《先曾祖日記》﹞

有人病膈﹐每食輒吐﹔一貓在其前﹐吐出之食﹐貓遂食之。後卒﹐貓於棺前哀鳴七日﹐不食死。﹝《訁刃庵偶筆》﹞

歙方無違挈家居維揚﹐常畜一馬﹐齒老矣。無違卒﹐其子賣馬於鎭江營中。一日馬忽浮水渡江﹐至瓜州徑奔揚城﹐闖入無違舊居﹐見停棺在堂﹐悲鳴躑躅﹐舉家駭視﹐渾身猶濕。營兵亦蹤迹至其家﹐乃退還原價﹐而養此馬於天寧禪寺。﹝同上﹞

歙方禹成賈於宣城﹐常畜一犬﹐徽獵師嘉其駿快﹐買以四金﹐攜之獵﹐獲果倍他犬。兩月之後﹐犬忽不見﹐獵人疑其逃回﹐尋訪至禹成家﹐犬果在焉。見獵人至﹐急走內室﹐伏牀下﹐呼之不出。禹成惻然﹐乃給還原價﹐此犬仍畜於家。自徽至宣三百餘里﹐能憶其故道﹐益信黃犬傳書事。﹝同上﹞

蜉蝣三日﹐蠶二十七日﹐蟬三十日。蟪蛄不知春秋﹐鼠壽三百﹐猿猴八百﹐狐鹿各千年﹐鶴二千﹐龜三千六百。燕千年生胡髯﹐龜千年解人語﹐虎千年脫牙而角生﹐蟾蜍千年頭上有角﹐頷下有丹書八字。千年樹精爲靑羊﹐萬年樹精爲靑牛﹐百歲狐精爲美女﹐百歲蝙蝠爲仙鼠。行寅屬﹐仄行蟹屬﹐連行魚屬﹐紓行蛇屬。鴻行有序﹐進有漸﹐鴿飛則鳴﹐行則搖。象行先以鼻柱地﹐鸚鵡行先以口啄地。﹝《客中閒集》﹞

世間萬物﹐無不生虫﹐木水土之中﹐生虫至多﹐固其常也。至於火中生虫﹐則火鼠也﹐極南方有之﹐其毛則爲火浣布。陰山以北﹐積雪歷世不消﹐其中生蛆﹐其大如瓠﹐北人謂之雪蛆﹐味極甘美。張子和醫者﹐著《儒門事親書》﹐言見民家一鐵鍋底上﹐起一鐵泡﹐捶破有一紅虫﹐其走如飛﹐其嘴至硬﹐是金鐵中亦有虫也。﹝《錄異篇》﹞

礬石蠶食之則肥﹐鼠食之則死﹔巴豆人食之則死﹐鼠食之則肥。《周禮》蟈氏掌去蛙黽﹐焚牡羽﹐以灰灑之﹐則死﹐以其煙被之﹐則凡水虫無聲。黽﹐耿黽也﹐尢怒鳴。北鞠﹐鞠不花者﹐以其煙被之者﹐假令風從東方來﹐則於水東面爲煙﹐令煙西行被之水上﹐則凡水虫無聲。人家近水者﹐此聲煩舌﹐最爲可惱﹐此法未之試也。然物類相制﹐有自然之理﹐如琥珀拾芥﹐磁石引鐵﹐戎鹽累卵﹐獺膽分杯﹐釀漆以蟹﹐浣錦以魚散血以藕皮﹐毀金以羊角。至於蟹煙集鼠﹐人肌粉犀﹐諸如此類﹐不可殫紀。﹝《竹窗小品》﹞

穎濱釋《莊子》曰「魚不畏网罟而畏鶘﹐畏其天也。」物之畏其天﹐誠有可怪者。余裏中一村童﹐嘗見大蛙十數﹐聚於污池叢棘之下﹐欲前捕之。熟視﹐乃一巨蛇蟠棘下﹐以次啖羣蛙﹐羣蛙凝立待啖﹐不敢動。又村叟見蜈蚣逐一蛇﹐行甚急﹐蜈蚣漸近﹐蛇不復動﹐張口以待﹐蜈蚣竟入其腹﹐逾時而出﹐蛇已斃矣。村叟棄蛇於深山中﹐逾旬往視之﹐小蜈蚣無數﹐飲其腐肉﹐蓋蜈蚣產卵於蛇腹中也。余又嘗見一蜘蛛逐蜈蚣甚急。蜈蚣逃入籬竹中﹐蜘蛛不入﹐但以足跨竹上﹐搖腹數次而去。伺蜈蚣久不出﹐剖竹視之﹐蜈蚣已節爛斷如鱟醬矣。蓋蜘蛛搖腹之時﹐乃灑溺以殺之也。物之畏其天﹐有如此者。夫蛇之恣啖羣蛙﹐自以爲莫己敵矣﹐而不知蜈蚣之能涉其腹也。蜈蚣之斃蛇育子﹐自以爲莫吾禦矣﹐而不知蜘蛛之能醢其軀也。世之人昂昂然以凶毒自多者﹐可以觀矣。且蛙之不能敵蛇固也﹐蜈蚣小於蛇矣﹐而能制蛇﹐蜘蛛小於蜈蚣矣﹐而能制蜈蚣﹐物豈專以小大爲彊弱哉﹖﹝《鶴林玉露》﹞

山東無虎﹐浙江無狼﹐廣東無兔﹐西蜀無鴿。﹝同上﹞

嶺南人好啖蛇﹐易其名曰茆蟬﹐艸螽曰茅蝦﹐鼠曰家鹿﹐蝦蟆曰瓜蛤﹐皆嘗所食者。海魚之異者﹐黃魚化爲鸚鵡﹔泡﹝去聲﹞魚大者如斗﹐身有刺﹐化爲毫豬﹔沙魚之斑者﹐化爲鹿。﹝同上﹞

妊娠者不可啖兔肉﹐不可見兔﹐令兒唇缺。又不可啖生薑﹐令兒多指。﹝《方解》﹞

文登呂亢多識艸木虫魚﹐守官臺州臨海﹐命工作蟹圖﹐凡有十二種﹕一曰蝤蛑﹐乃蟹之巨者﹐兩螯大而有細毛如苔﹐八足亦有微毛。二曰撥掉子﹐狀如蝤蛑﹐螯足無毛﹐後兩小足薄微闊。爲人之所食者亦頗異﹐其大如升﹐南人皆呼爲蟹﹐八月間盛出﹐人采之﹐與人鬥﹐其螫甚巨﹐往往能害人。三曰擁劍﹐狀如蟹而色黃﹐其一螯偏長三寸餘﹐有光。四曰﹛彭虫﹜骨﹐螯微毛﹐足無毛﹐以鹽藏而貨於市。《爾雅》曰「﹛彭虫﹜小者勞﹐云小蟹者勞﹐吳人呼爲﹛彭虫﹜越。」《搜神記》言此物嘗通人夢﹐自稱長卿﹐今臨海人多以長卿呼之。五曰竭朴﹐大於蟛骨﹐殼黑斑有文章﹐螯正赤﹐常以大螯障日﹑小螯取食。六曰沙徇﹐似﹛彭虫﹜骨﹐壤沙爲穴﹐見人則走﹐屈折易道﹐不可得。七曰望潮﹐殼白色﹐居則背坎向外﹐潮欲來皆出坎﹐舉螯如望﹐不失常期。八曰倚望﹐亦大如﹛彭虫﹜骨﹐居常東西顧睨﹐行不四五步﹐又舉兩螯﹐以足起望﹐惟入穴乃止。九曰石困﹐大於常蟹﹐八足殼通赤﹐狀如鵝卵。十曰蜂江﹐如蟹兩螯﹐足極小﹐堅如石﹐不可食。十一曰蘆虎﹐似﹛彭虫﹜蜞﹐正赤不可食。十二曰﹛彭虫﹜蜞﹐大於骨﹐小於常蟹。呂君云「此皆常所見者﹐北人罕見﹐故繪以爲圖。又海商言海中﹛局黽﹜﹛辟黽﹜島之東一島﹐多蟹﹐種類甚異。有虎頭者﹐有翅能飛者﹐有能捕魚者﹐有殼大兼尺者﹐以非親見﹐故不畫。」李履中得其一本﹐爲作記。予家楚﹐官遊江浙閩廣﹐所識蟹屬多矣。亦不悉與前說同﹐而所謂黃甲白蟹尋截諸種﹐呂圖不載﹐豈名謂或殊乎﹖故紀其詳﹐以示博雅者。﹝《客中閒集》﹞

凡食斷腸艸者死﹐虎食之而百日不饞。凡食砒霜者死﹐龍食之而肥。物性之異﹐有如此者。﹝《客退紀談》﹞

凡艸本﹐經牛啖之必茂﹐經羊啖之多枯﹐故諺曰「牛食如澆﹐羊食如燒。」何相反如是﹖靜思牛土畜﹐土能養物也﹐故牛色蒼而龐厚﹐有春生之象焉。聞死而觳觫﹐亦好生之意也。羊金畜﹐金主殺伐﹐故羊色白而气鮏羴﹐有秋殺之象焉。見死而無懼﹐亦喜殺性也。二物稟生旣異﹐必其口中涎沫﹐亦具是性﹐故艸之茂枯者﹐生殺之气致然耳﹝同上﹞。

狼多藉艸﹐艸穢亂曰狼藉。狼腸直﹐故邊塞以狼矢爲煙﹐鳴則後竅皆沸。狼畏圓﹐人解帶作圈﹐狼輒去。淮南曰「狼皮在戶﹐竿不敢出。」羅願曰「狗是豺之舅﹐見狗則跪﹐亦各有所制也。」﹝《物理小識》﹞

山谷有一帖云「胡居士嘗言鹿性淸烈﹐多別糧艸﹐恆食九物﹐余則不嘗。九艸者﹐一曰葛葉﹐及花鹿蔥﹐﹛艸鹿﹜藥﹐白蒿﹐水芹﹐甘艸﹐齊頭蒿﹐山耳﹐薺﹛艸尼﹜也。享神用其肉者﹐以其性烈淸淨故也。凡餌藥者﹐勿食鹿肉﹐必不得力﹐以鹿常啖解毒之艸﹐能散諸藥性也。」此可補《本艸》及《齊民要術》之遺。﹝《續金石錄》﹞

江陵松滋枝江村﹐射鹿者率以淘河鳥脛骨爲管﹐以鹿心上脂膜作簧﹐吹作鹿聲﹐有大號小號呦呦之異。或作鹿鹿聲則﹛鹿殷﹜鹿畢集﹐蓋爲牝聲所誘﹐入得殼矢而注之。南中多鹿﹐每一牡﹐管牝百頭﹐至春羸瘦﹐蓋遊牝多也。及夏﹐則惟食菖蒲一味﹐自肥。當角解之時﹐其茸甚痛﹐獵人逢之﹐其鹿不敢逸。走伏而不動﹐獵者以繩系其茸﹐截而取之﹐先以其血來啖﹐然後殺鹿。﹝《日知錄》﹞

康熙丁巳﹐休寧西鄕﹐一獵戶偕其徒往深谷﹐伏叢莽間﹐捕巨鹿。其徒忽見鹿奔出﹐急以鳥銃打中之﹐喜甚﹐往取焉﹐則死者其師也。邑令畢拘其妻與鄰鞫之﹐素無隙﹐徒鬻其女葬之﹐以誤殺得免抵。﹝《嘯虹筆記》﹞

畜二小獸﹐名曰吼﹐形類兔﹐兩耳尖長。獅作威時﹐卽牽吼視之﹐獅畏服不敢動。蓋吼作溺著其體﹐肉卽腐爛。吼又畏雄鴻﹐鴻引吭髙鳴﹐吼卽畏服。又如象見獅子﹐則奔﹐見鼠畏。飛虫之畏蜘蛛﹐蜘蛛之畏蜂﹐物各有所制﹐有所畏。﹝《竹窗小品》﹞

通天犀角﹐有一白理如糸延者﹐以盛米置羣雞中﹐雞欲往啄米﹐至輒驚卻﹐故南人名爲駭雞犀。得眞角一尺﹐刻以爲魚﹐銜入水中﹐水常爲開。方三尺﹐可得息气水中。以其角爲釵者﹐將煮毒藥爲湯﹐以此釵攪之﹐皆生白沫﹐無復毒矣。﹝《漢雋格物》﹞

象鼻端有爪可拾鍼﹐肉有十二般﹐惟鼻是其本肉。陶貞白言夏月合藥﹐宜置牙於藥旁。南人言象尢惡犬聲﹐獵者裹糧登髙樹﹐構熊巢伺之。有羣象過﹐則爲犬聲﹐悉舉鼻吼叫﹐循守不復去。經或五六日困倒﹐則下潛刺殺之﹐耳穴薄如鼓皮﹐一刺而斃。胸前小橫骨﹐灰之酒服﹐令人能浮水出沒。食其肉﹐令人體重。古訓言象孕五歲始生。﹝《酉陽雜俎》﹞

竹雞善斗﹐取者激媒使鳴而致之。鷓鴣好潔﹐取者掃地布谷而獲之。麂行必循一逕﹐設繯者迹行處擒之。海魚吐黑水以蔽其身﹐漁者見黑水网之。他如銜蘆者自衛﹐共穴者備鋒﹐結陣者禦暴﹐捷稱韓氏盧﹐狡稱東郭﹤兔﹥﹐寧智不足周身﹐總無柰人巧取何﹖﹝《說儲》﹞

秣馬之法﹐必視其齒歷勞逸而調息之。馬四年而兩齒﹐五年而四齒﹐六年而六齒成矣。七年而右齒﹐八年而上下兩邊各一齒﹐九年而上下盡。十年而下兩齒﹐十一年而下四齒﹐十二年盡。十三年下二齒平﹐十四年下四齒平﹐十五年下盡平。十六年上兩齒﹐十七年上四齒﹐十八年上盡。十九年上兩齒平﹐二十年上四齒平。年之長少﹐惟馬齒最準﹐故人自謙曰「犬馬之齒長矣。」﹝《相馬經》﹞

驢馬駒子﹐行人先後﹐上旬生者行在母前﹐中旬生者行在母脇﹐下旬生者行在母后。﹝《侯鯖集》﹞

山獺出宣州溪洞中﹐俗爲補助要藥。洞人云「獺性淫毒﹐山中有此物﹐凡牝獸悉避去。獺無偶﹐抱木而枯﹐洞獠尢貴重云。」能解藥箭毒﹐中箭者研其骨少許﹐傅之立消﹐一枚值金一兩。﹝《艸注》﹞

狐之相媚也﹐必先呂﹝以口相接﹞﹐猿之相蠱也﹝蠱羣也﹞﹐必先啼﹐物之情也。﹝《玄池子說林》﹞

商汝山中多麝﹐絕愛其臍。每爲人所逐﹐勢且急﹐卽自投髙巖﹐舉爪裂破其香﹐就縶而死﹐猶拱四足﹐以保其臍。李商隱詩曰「投巖麝退香。」許渾詩云「尋麝采生香。」是也。狨類鼠而大﹐尾長金色﹐川峽深山中人﹐以藥箭射之﹐取其皮爲臥褥被坐毯之用。甚愛其尾﹐旣中毒﹐卽嚙斷尾以擲之﹐惡爲身患。杜甫詩云「狨擲寒條馬見驚。」蓋輕捷喜緣木﹐︵猱之類也。犛牛出西域﹐尾長﹐中國取以爲纓﹐人或射之﹐亦自斷其尾﹐左氏所謂雄鷄自斷其尾。﹝《漢雋格物》﹞。

不燼木火中有鼠重十斤﹐毛長二尺餘﹐細如絲﹐恆居火中﹐時時出外而毛色白﹐以水逐而沃之卽死。其毛織以爲布﹐作服﹐若有垢﹐浣以火燒之則淨。﹝《神異記》﹞

鼠子生依月數﹐如五月五子﹐六月六子之類。陳守陽云「兔產亦然﹐嘗十二月得牝兔剖之﹐得十二子。又兔將吐子﹐口中先吐涎沫﹐數合乃產。」﹝《物原》﹞

欲知鳥之雌雄者﹐以翼辧之﹐翼右掩左雄﹐翼左掩右雌。﹝《說儲》﹞

石鼠專食山豆根﹐賓州人以其膽幹之﹐治咽喉疾如神﹐謂之石鼠膽。﹝《方解》﹞

山民云「熊於山中行數千里﹐悉有ㄣ伏之所﹐必在石巖枯木中﹐山民謂之熊館。惟虎出百里外﹐則迷失道路。」﹝《懷秋集》﹞

《博物志》惇煌西渡流沙﹐往外國千餘里中無水﹐時有伏流處﹐人不能知。橐駝知水性﹐過其處﹐輒停不行﹐以足踏地掘之﹐輒得水。又《格物論》謂駝有靈性﹐能知水脈﹐識泉源﹐風將發﹐則引頸而鳴。負重致遠﹐力可千斤﹐日行三百里。﹝《珊瑚网》﹞

山東有一道﹐通髙麗﹐中有二十日無人迹處﹐卽祭山神﹐求一豺狗相送﹐飠卞熟先以飼之﹐遇虎躍升其背而溺﹐虎卽潰肉。每夕人露宿樹下﹐豺溺而圍之﹐百獸斂避。其地海旁有居民處﹐無﹛艸豆﹜之屬﹐油不可致。有一等鳥如鴨﹐自呼其名壓油壓油﹐土人捕得﹐以力壓出油﹐投之海中。又活四五日﹐仍飛繞其村﹐人又壓之出油爲供﹐乃知天之不乏人用如此。﹝《誌異錄》﹞

貴州思南有山曰甑峯﹐居大山中﹐其形若甑﹐故名。山盤亙銅仁﹑思州﹑石阡﹐數百里內無人居﹐入亦多不能到﹐所產艸木多異狀。有獸曰宗彜﹐類獼猴﹐巢於樹﹐老者直居上﹐子孫以次居下。老者不多出﹐子孫居下者﹐出得果﹐卽傳遞至上。上者食﹐然後傳遞至下﹐下者始食﹔上者未食﹐下者不敢食也。先儒謂先王用以繪於衮者﹐取其孝也。﹝《侯鯖錄》﹞

獸中最大者﹐龍頭馬尾虎爪﹐長四十丈﹐善走﹐以人爲食。遇有道之君﹐卽隱藏﹐否卽出食人。﹝《博物志》﹞

海鰍乃水族之極大﹐而變異不測者﹐梧川山界有海灣﹐上下五百里﹐橫截海面﹐且極其深。當二月之交﹐海鰍來此生育﹐隱隱輕雲覆其上﹐人咸知其有在也。俟風日晴暖﹐則有小海鰍浮水面﹐眼未啟﹐身赤色﹐隨波蕩漾而來。土人用舴艋裝載藤絲綜爲臂﹐大者每三人守一莖﹐其杪分贅逆須槍頭二三支於其上﹐溯流而往﹐遇則並舉槍中其身﹐縱糸索任其去向。稍定時﹐復以前法施射﹐一二人畢﹐則棹船並岸﹐創置沙灘﹐徐徐收糸素。此物初生眼合﹐無所見﹐且忍槍疼﹐輕漾隨波而至﹐漸登淺處﹐潮落閣置沙灘﹐不能動。舉家分臠其肉﹐作煎油用﹐亦大矣哉﹗﹝《海槎余錄》﹞

山魈者﹐嶺南所在有之﹐獨足反踵﹐手足三歧。其牝好傳脂粉﹐於大樹空中作窠﹐有木屏風帳幔﹐食物甚備。南人山行者﹐多持黃脂鉛粉及錢等以自隨。雄者謂之山公﹐必求金錢﹔遇雌者謂之山姑﹐必求脂粉﹐與者能相護。唐天寶中﹐北客有嶺南山行者﹐多夜懼虎﹐欲上樹宿﹐忽遇雌山魈。其人素有輕賫﹐因下樹再拜﹐呼山姑。樹中遙問有何貨物﹐人以脂粉與之﹐甚喜﹐謂其人曰「安臥無慮也。」人宿樹下﹐中夜有二虎欲至其所﹐山魈下樹﹐以手撫虎頭曰「斑子﹐我客在﹐宜速去也。」二虎遂去。明日辭別﹐謝客甚謹。其難曉者﹐每歲中與人營田﹐人出田及種耕地﹐種植並是山魈﹐谷熟則來喚人平分。性質直﹐與人分﹐不取其多﹐人亦不敢取多﹐取多者遇天疫病。﹝《廣異記》﹞

交州有果然獸﹐其名自呼﹐身如猿﹐犬面﹐尾長﹐腹圓斑文﹐皮可爲褥﹐麗好溫暖。﹝《南州異物志》﹞

西域有獸如犬﹐含水巽馬目﹐則馬瞑眩欲死﹐故凡馬皆畏之﹐名曰馬見愁。宣宗時國人獻其皮﹐帝賜羣臣﹐編爲馬鞭﹐一揚卽走﹐謂之不須鞭。﹝《采蘭雜誌》﹞

狗纓國獻一獸﹐名貌﹐吳大帝時尙有見者。其獸善遁﹐入人室中窺食﹐已大叫﹐人覓之﹐卽不見矣。故至今吳俗以空拳戲小兒曰「吾啖汝」﹐已而開拳曰「貌」。﹝《異物匯編》﹞

懶婦如山豬而小﹐喜入禾苗﹐人以機軸織之器掛田所﹐則不復近。安平七源等州皆有。﹝同上﹞

雞惡其類﹐鴛鴦玄鳥憂其類。惡其類者﹐相值則相搏。狀類鵲﹐長尾丹嘴。鴛鴦匹鳥也﹐與燕二鳥﹐朝奇而暮偶﹐愛其類也。﹝同上﹞

幹以水言﹐自北而南﹐斥以山言﹐自南而北。幹音雁﹐隨陽鳥也。冬適南方﹐集於江幹之上﹐故字從幹。斥亦音雁﹐中春寒盡﹐雁始北向﹐燕代尙寒﹐猶集於山谷巖罅之間﹐故字從斥。﹝同上﹞

鳧﹛毆鳥﹜之雜﹐鷴鷺之潔﹐鳧﹛毆鳥﹜鴨屬﹐色不純正﹐故曰雜。鷴白類山雞﹐行止閒暇。鳴而艸衰﹐澤雉啼而麥齊﹐澤雉如商﹐季春之月始鳴﹐麥已平隴也。﹐《爾雅》謂之貝﹐卽伯勞也﹐狀類害﹐而《左傳》謂之伯趙。《方言》曰「孤雞鳴則艸衰﹐風翔則風﹐雨舞則雨﹐霜蜚則霜﹐露翥則露。」風禽鳶類﹐越人謂之風伯﹐飛翔則天大風。一足鳥名曰商羊﹐天將雨則飛鳴﹐孔子辧之於齊庭。東方朔曰「商羊聞鐘則鳴﹐聞鼓則舞。」﹐鳥名﹐其羽可爲裘﹐以避極寒﹐飛則隕霜。露禽﹐鶴也。《古今注》鶴千年則變蒼﹐又二千年變黑﹐所謂玄鶴也。子野鼓琴﹐玄鶴來舞﹐露下則鳴也。鶴之馴養於家庭者﹐飲露則飛去。林鳥朝嘲﹐水鳥夜掖﹐山鳥巖棲﹐原鳥地處。林鳥朝之將翔也﹐聚而噍啁﹐山巖之鳥多不巢﹐原鳥阿藍之類是也。靈鵲兆喜﹐怪塞耳﹐鵲噪則喜。一名鵂畱﹐《廣雅》曰「江東人呼爲怪鳥﹐聞之多禍﹐人人惡之掩耳。」β鶉野則義﹐豢則摶﹐水鶩澤則羣﹐擾則逐。《月令》曰「田鼠化爲β。」關東謂之鶉﹐蜀隴謂之盾。在田得食鳴相呼﹐夜則羣飛﹐晝則伏於艸中﹐馴養之久而見食﹐則相搏鬥也。鶩﹐野鴨也﹐飛止大澤之中﹐羣處旣豢擾之﹐惡其族類而相逼逐也。﹝《格物論》﹞

鸚鵡摩背而喑﹐鴝鵒剔舌而語。鸚鵡出隴西﹐能言鳥也﹐人以手撫拭其背﹐則喑瘂。鴝鵒今人育其雛﹐以竹刀剔舌本﹐教之言語﹐又能作鴝鵒舞。扶老彊力﹐友悌。《古今注》云「扶老禿也﹐狀如鶴﹐大者髙七八尺﹐善與人鬥﹐好舀蛇脯﹐炙食之﹐益人气力﹐行走如奔馬。」雀屬﹐《爾雅》曰「渠。」《毛詩》曰「水鳥也﹐大於雀﹐髙尺﹐尾尖﹐長喙﹐黑頸﹐靑灰色﹐腹白﹐飛則鳴﹐行則搖。」又曰「在原﹐兄弟急難。」共母者﹐飛鳴不相離﹐詩人取以諭兄弟相友之道也。

き寮﹐鴻儀鷺序﹐鵲啁啁﹐下齊眾廡。﹝同上﹞

﹐籬也﹐雀屬﹐眾人之象﹐言多也。鷯鶉雄髙牝庳﹐鳩雌前雄後﹐鷯雀也。鷯鶉二鳥﹐雄者足髙﹐雌者足短。鳩﹐鳴鳩也﹐大如鴿﹐生關西爲鳥。憨急二鳥﹐雌飛則隨﹐雌止則止﹐雄飛常在後也。っ將生﹐子呼母應﹐雛旣生﹐母呼子應。鳥伏卵將成﹐子鳴於っ母應之﹐鳥旣雛﹐母呼子應之。﹝《升庵外集》﹞

班鳩辧雛﹐梟鴟害母﹐班次第也。凡哺子朝從上下﹐暮從下上﹐他鳥皆否。梟在巢﹐母哺之﹐羽翼成﹐喙母食之﹐自飛去也。﹝《測微錄》﹞

物食長喙﹐谷食短味﹐摶則利嘴﹐鳴則引吭﹐毛協四時﹐色合五方。食物之生者長喙﹐水鳥之屬也。鳥食五穀者喙皆短﹐鳥善摶斗者利嘴﹐善啼鳴者頸長也。春則毛弱﹐夏則稀少而攺易﹐秋則刷理﹐冬則更生細毛自溫。倉鶯之屬﹐以象東方木行。朱鳥之屬﹐以象南方火行。黃鳥之屬﹐應中央土行﹐以象季夏。白鷺之屬﹐以象西方金行。玄鳥以象北方水行。羽物變化﹐轉於時令﹐乾道始終﹐以成物性。仲春之節﹐鷹化爲鳩。季春之節﹐田鼠化爲β。仲秋之節﹐鳩復化爲鷹。季秋之節﹐雀入大水爲蛤。孟冬之節﹐雉入水爲蜃。《淮南子》曰「鶩化爲鷂﹐鷂化爲﹐化爲布谷﹐布谷復爲鷂雞。順節令以變化也。生物者乾之始﹐成物者坤之終﹐隨日變化﹐成就萬物之性也。」﹝《續五色綫》﹞

《禹貢》導渭自鳥鼠同穴。唐孔穎達注疏曰「一鳥一鼠﹐共爲雌雄同穴而處﹐山因得名。有人過莊浪親見之﹐鳥形似雀而少大﹐頂出毛角﹐飛卽崖穴。穴口有鼠﹐狀如人家常鼠﹐但唇缺似兔﹐蓬尾似鼯﹐與鳥皆入﹐彼此狎暱﹐有類雌雄者﹐問之土人﹐皆能說。」﹝《升庵外集》﹞

﹐毅鳥也﹐毅不知死。鷗﹐信鳥也﹐信不知用。狀類雞﹐首有冠﹐性敢於斗﹐死猶不知置﹐是不知死也。《左傳》云「冠武士戴之﹐象其勇也。」鷗﹐水鳥也﹐如鴿而小﹐隨潮而翔。迎浪蔽日曰信鷗﹐鷗之別類﹐羣鳴喈喈優優﹐潮至則翔﹐水響以爲信﹐反爲鷙鳥所摶﹐是能知信而不知所以自用也。鷸有文而貪﹐鳶不擊而貪。鷸狀類燕﹐紺色雜出﹐有文采﹐水際伺蚌出﹐啄而食之﹐反爲蚌所含﹐緊閉其嘴﹐滯死水中﹐不知所食﹐反以爲害﹐《左傳》云「聚鷸爲冠」是也。鳶鴟也﹐不善搏擊﹐貪於攫肉。﹝《稗史》﹞

能敕水﹐故水宿而物莫能害。鴆能巫步禁蛇﹐故食蛇。啄木遇蠹穴﹐能以嘴畫字成符﹐蠹虫自出。鵲有隱巢木﹐故鷙鳥莫能見。燕銜泥常避戊巳日﹐故巢固而不能傾。鸛有長水石﹐故於巢中養魚而水不涸。燕惡艾﹐雀奪其巢﹐卽銜艾置其巢中﹐燕遂避去﹐皆鳥之有智也。﹝同上﹞

丹陽練湖有人打雁爲業﹐先養一雁﹐系腳置幾上食﹐飛者見食而下﹐則以网覆之。其年有一孤雁﹐自空飛下﹐與雁盤桓半晝﹐上下引飛﹐者因系腳不能同去﹐二雁竟以頸相纏而死。守者至﹐驗二雁﹐者雄也﹐飛來者雌也﹐不覺心動﹐竟廢其業。﹝《先曾祖日記》﹞

風骨黑﹐雌雄旦夕鳴各異﹐雄鳴節節﹐雌鳴足足﹐行鳴曰歸嬉﹐止鳴曰提抉。﹝《懷秋集》﹞

鳳九苞﹕一曰口包含﹐不妄鳴也﹔二曰心合度﹐進退精也﹔三曰耳聽達﹐居髙明也﹔四曰舌詘伸﹐能變聲也﹔五曰彩色光﹐文彩呈也﹔六曰冠距先﹐南方行也﹔七曰距銳鉤﹐武可稱也﹔八曰音激揚﹐聲遠聞也﹔九曰復文戶﹐不妄納也。﹝《論語鐸》﹞

鳥鳳如喜鵲﹐色紺碧﹐頸毛類雄鷄鬃。頭有冠﹐尾垂二弱骨各長一尺四五寸﹐其杪始有尾毛一簇。冠尾糸魚異﹐大略如鳳﹐鳴聲淸越﹐如笙簫﹐能度曲﹐妙合宮商。又能爲百虫之音﹐生左右溪洞中﹐極難得﹐然書傳未之記﹐蓋由人罕識云。﹝《漢雋格物》﹞

羅州山中多孔雀羣飛﹐每數十爲偶。雌者尾短無金翠﹐雄者生三年有小尾﹐五年成大尾。始春而生﹐三月四月後復凋﹐與花萼相榮衰。然自喜其尾而甚妒﹐凡欲山棲﹐必先擇有置尾之地﹐然後止焉。南人生捕者﹐候甚雨﹐往擒之。尾沾而重﹐不能髙翔﹐人𨿽至﹐自愛其尾﹐恐人所傷﹐不復騫翔也。𨿽馴養頗久﹐見美婦人﹐好衣裳﹐與童子絲服者﹐必逐而啄之。芳時媚景﹐聞管弦笙歌﹐必舒張翅尾﹐盼睇而舞﹐若有意焉。山谷夷民烹而食之﹐味如鵝﹐解百毒。人食其肉﹐飲藥不能愈病﹐其血與其首﹐解大毒。南人得其卵﹐使雞伏之﹐卽成﹐其腳稍屈﹐其鳴若曰都護。土人取其尾者﹐持刀於叢篁可隱之處自蔽﹐伺過﹐急斷其尾。若不卽斷﹐回首一顧﹐金翠無復光彩。﹝《紀聞》﹞

雀目至夕而不見物﹐人有至夕昏不見物者﹐謂雀盲是也。鵂畱夜察毫末﹐晝瞑目不見丘山﹐物殊性也。﹝同上﹞

雁宿於江湖之岸﹐沙渚之中﹐動計千百﹐大者居其中﹐令雁奴圍而警察。南人有捕者﹐俟其天色陰暗﹐或無月時﹐於瓦罐中裝燭﹐持棒者數人﹐屏气潛行。將欲及之﹐則略舉燭﹐便裝之﹐雁奴驚叫﹐大者亦驚。頃之復定﹐又欲前舉燭﹐雁奴又驚。如是數四﹐大者怒啄雁奴﹐秉燭者徐徐逼之﹐更舉燭﹐則雁奴懼啄﹐不復動矣。乃髙舉其燭﹐持棒者齊入羣中﹐亂擊之﹐所獲甚多。﹝《玉堂閒話》﹞

北方有白雁﹐似雁而小﹐色白﹐秋深則來。白雁至則霜降﹐河北人謂之霜信。杜甫詩云「故國霜前白雁來。」﹝《杜詩注》﹞

山鳥首有彩毛﹐曰山雞山雉﹐長尾九﹐珍護之。林木森茂則不入﹐蓋惜尾﹐常恐觸傷羽毛。雨則避於山巖之下﹐恐濡濕也。久雨亦不出而求食﹐忍死無怨﹐與眾不同。又云「人但欲取其尾﹐須大寒冰凍之時﹐遠窺雌雄並宿於他所﹐漸漸放活水澑去﹐浸其尾而冰凍膠﹐並不能飛翔時﹐三四人齊聲大喊﹐此鳥卽飛﹐其尾冰凍﹐拔折而去。」後人取得﹐以貨豪門。頸有彩囊﹐曰避株雉﹐屬出華嶽山中。晴明天气﹐頸出彩色﹐天气陰雨﹐毛捲而無彩也。亦避樹林﹐故曰避株﹐任曰「名爲吐綬鳥。」﹝《稗史》﹞

鷓鴣飛數逐月﹐如正月一飛而止於巢中﹐不復起矣。十二月十二起。最難捕﹐南人設网取之。﹝《政陽雜》﹞

河州有禽名骨托﹐吠如雕﹐髙三尺許﹐以名自呼﹐能食鐵石。郡守每置酒﹐輒出以樂坐客。或疑鐵石至堅﹐非可食之物﹐及取三寸白石﹐系以絲繩﹐投其前﹐卽啄而吞之。良久牽出﹐視石已爛如泥矣。﹝《博物志》﹞

顧渚山中有鳥如鴝鵒而小﹐蒼黃色﹐每至正月二月﹐作聲云春起也﹔至三月四月﹐作聲云春去也。采茶人呼爲報春鳥。﹝《顧渚山記》﹞

布谷鳥又名各家插禾﹐又名春去也﹐以其音之相似也。南方俱有﹐或云卽子規鳥﹐不獨顧渚有之。

南海諸郡﹐郡人至八九月﹐於池塘間采魚子著艸上﹐懸於竈煙上。至二月春雷發時﹐卻收艸浸於池塘間﹐旬日內乃如蝦蟆子狀﹐悉成細魚﹐其大如發。土人乃編織藤竹籠子﹐塗以禹餘糧﹐或徧灑蠣灰﹐收水以貯魚兒﹐鬻於市者﹐號爲魚種。於池塘間一年內﹐可供口腹。又拂林國有羔羊生於土中﹐然其臍與地連﹐割之則死﹐惟人著甲走馬擊鼓駭之﹐其羔驚鳴而臍絕﹐使逐水艸。又《博物志》云「取鱉М如棋﹐搗赤莧汁和合厚﹐以茅包之﹐六月中投於池澤內﹐經旬變成鱉。」﹝《集異》﹞

烏賊魚暴漧﹐俗呼螟脯﹐其魚腹中之墨﹐可以書紙﹐經年而自脫迹。姦詐之徒﹐或以書券欺人。又龜尿磨墨寫字於木板﹐可進寸許﹐𨿽水洗斧削﹐亦不磨滅。﹝同上﹞

古者一國嫁女﹐同姓二國媵之。《儀禮》有媵爵﹐謂先飲一爵﹐後二爵從之也。《楚詞》「魚鱗鱗兮媵予」﹐江海間有魚遊必三﹐如媵隨妻﹐先一後二﹐俗稱爲婢妾魚。唐詩「江魚羣從稱妻妾﹐塞雁聯行號弟兄。」﹝《升庵外集》﹞

蛇化鱉﹐蔚千戶常親見之沙上。初蛇盤爲一束﹐反復自擲者數十次﹐若一面餅﹐少焉四足出矣﹐久之蹣跚入沙而去。故鱉未入水﹐腹下尙有蛇紋者﹐食之殺人。﹝《稗史》﹞

黟富民兄弟爭財﹐訟於府。一日赴審﹐兄先往﹐道經休寧﹐遇大蛇衝道﹐停輿觀之。蛇蟠田中﹐化爲巨鱉﹐驚詫去。其弟後至﹐適見此鱉﹐命輿夫取之﹐攜至寓﹐沽酒炮鱉﹐延其兄共食。兄問鱉所從來﹐弟告以某處所獲。兄曰「此蛇所化﹐不可食也。」弟不信﹐彊兄再三﹐兄苦止之。弟疑兄言僞﹐怒曰「汝堅不食﹐我自食之。」才舉箸﹐兄已持其手曰「必不信﹐可先食犬﹐然後自食未晚也。」乃以飼犬﹐犬立斃﹐弟大感泣﹐持兄手曰「早知兄心若此﹐豈有爭事乎﹖」遂息訟﹐和好倍於初。某家叔祖見瀾公訁燕客﹐適一客至甚遲﹐眾皆環坐俟之。膳夫進炮鱉﹐恐其冷﹐以碗覆之。少焉其碗漸髙﹐鏗然倏墜於棹﹐眾皆驚視﹐疑其有異﹐以與犬﹐犬斃。賴此客後至﹐眾賓得全。﹝《訁刃庵偶筆》﹞

南方人畜金蠶﹐蠶金色﹐食以蜀錦﹐取其遺糞﹐置飲食中以毒人﹐人死。蠶善能致他財﹐使人暴富﹐而遣之極難﹐水火刀兵﹐所不能害。必多以金銀﹐置蠶其中﹐投之路隅﹐人或收之﹐蠶隨以往﹐謂之嫁金蠶。﹝《風俗通》﹞

靑蚨似蟬而狀稍大﹐其味辛可食﹐每生子必依艸葉﹐大如蠶子。人將子歸﹐其母亦飛來﹐不以遠近﹐其母必知處。然後各置於市﹐埋東行陰墻下﹐三日開之﹐卽以其血分塗錢上。每市物先用子﹐卽子歸母﹐用母者﹐卽母歸子﹐如此輪還﹐不知休息。若買金銀珍寶﹐卽錢不還。靑蚨者一名魚伯。﹝《窮神祕苑》﹞

昔有母子離別﹐母每見蕭蛸垂絲著衣﹐則曰子必至矣。已而果然﹐故名曰喜子。子思其母亦然﹐故號曰喜母﹐均之一也。﹝《采蘭雜誌》﹞

袁《秋日詩》曰「芳艸不復綠﹐王孫今又歸。」人都不解。施陰見之曰「王孫﹐蟋蟀也。」﹝《謝氏詩源》﹞

呂晉伯云「除虱法吸北方之气﹐呵筆端﹐書斂深淵默漆五字﹐置牀帳間﹐卽除﹐此理不可曉。」﹝《存余堂詩話》﹞

南海有虫無骨﹐名曰泥﹐在水中則活﹐失水則醉如一泥然﹐故曰醉如泥。﹝《杜詩注》﹞

似蟹而小﹐世傳漢醢彭越﹐以賜諸侯﹐九江王英布獵得不忍視﹐盡以覆江中﹐化爲此﹐故名彭越。﹝《博物志》﹞

《東方朔傳》守宮﹐虫名也﹐以器餐之﹐食以丹砂﹐滿七斤﹐搗治萬杵﹐以點女子體﹐終身不滅。若有房屋之事﹐則滅矣﹐言可以防閒淫逸也。《爾雅》云「此虫卽蜒﹐似蜥蜴﹐灰褐色﹐在人家屋壁間﹐狀𨿽似龍﹐人所玩習者也。」《淮南萬畢術》云「取守宮新合陰陽﹐以牝牡各藏之甕之中﹐陰漧百日﹐以點女臂﹐則生文﹐男子合﹐輒滅去。」﹝《感應經》﹞

蚺蛇其肉無毒﹐土人食之。其脂與涎沫﹐著男陰卽消縮不舉。嘗聞有軍士若干﹐涉一水皆病陰痿﹐蓋此水乃蚺蛇出沒處﹐有涎沫其中故也。鹿脂亦然。﹝《南州異物志》﹞

一人爲蛇傷﹐痛苦欲死﹐見一小兒來曰「可用兩刀﹐在水內相磨﹐取水飲之效。」言畢﹐化爲綠螈﹐走入壁孔中。其人如方治之﹐卽愈﹐因號綠螈爲蛇﹛巫﹜﹐卽守宮也。﹝《二酉余談》﹞

聞朱崖人﹐每晴明見海中遠山羅列﹐皆如翠屏﹐而東西不定﹐悉蜈蚣也。蝦須長四五十尺﹐此物不足怪也。﹝《嶺表異物志》﹞

魚跳躍﹐則蜥蜴於艸中稍相依﹐便共浮水上相合。事竟﹐魚游水底﹐蜥蜴還艸中。﹝《異物志》﹞

負勁气者﹐有非威之威﹐是故松檜不棲蟬﹐熊豹之皮不上蟻。﹝《空同子》﹞

有家主命婢殺鱉﹐鱉顧婢再三﹐有求生意﹐婢惻然放之池。主索鱉羹﹐詭云鱉已逃矣。主怒﹐杖之幾斃。後婢患熱病死﹐時值昏夜﹐未能殮﹐棄之池側。翌日往殯﹐復生矣。詢之﹐則云「恍惚間有物踞我胸﹐其涼透心﹐遂漸省人事。」視之﹐則有池中污泥﹐堆於心口﹐而身傍有鱉行迹﹐其向者鱉報恩乎﹖﹝《訁刃庵偶筆》﹞

徽髙懷中業鱔面﹐於揚州小東門日殺鱔數千。一婢憫之﹐每夜分竊缸中鱔﹐從後窗拋入河﹐如是者積年。一日麵店被焚﹐婢踉蹌逃出﹐爲火所傷﹐困臥河濱﹐夜深睡去。比醒而痛減﹐火瘡盡愈。視之﹐有河中污泥堆於瘡處﹐而地有鱔迹行﹐始知向者所放之生﹐來救之也﹝按醫書﹐河底泥能塗湯火傷﹞。髙感其異﹐遂爲罷業。及拆鍋﹐下有洞穴﹐生鱔數石﹐盤其中﹐盡舉而縱之河。﹝同上﹞

◎類聚數考古云流芳遺臭﹐固也﹐抑亦有數存焉。當其盛也﹐賢人君子駢肩疊迹﹔當其衰也﹐姦邪匪類得失之林也﹐訁翕訁翕訁此訁此。天地亦有不能自主者﹐然以其盛則知其所以興﹐以其衰則知其所以敗。是亦覽者可鑑矣。

△燧人四佐明由﹝曉升紱﹞﹐必育﹝受稅俗﹞﹐成專﹝受苦諸﹞﹐隕丘﹝受延嬉﹞。

△伏羲六相金是﹝主化俗﹞﹐鳥明﹝主建福﹞﹐視默﹝主災惡﹞﹐紀通﹝爲中職﹞﹐仲起﹝爲海陸﹞﹐陽侯﹝爲江海﹞。

△黃帝七輔風後﹝受金法﹞﹐天老﹝受天篆﹞﹐五聖﹝受道級﹞﹐知命﹝受糾俗﹞﹐窺紀﹝受變復﹞﹐地典﹝受州絡﹞﹐力墨﹝卽力牧受準斥﹞。

△少昊四叔重﹝勾芒﹞﹐該﹝蓐收﹞﹐修﹐熙﹝俱爲玄冥﹞。

△羲和四子羲仲﹐羲叔﹐和仲﹐和叔。

按﹕羲和四子卽堯之四嶽也﹐分掌四方諸侯﹐故爲四嶽。

鄭玄云「堯旣分陰陽爲四時﹐命羲仲等爲之官﹐主四嶽之事云。」

△舜時八伯伯夷爲陽伯﹐羲仲後爲羲伯﹐棄爲夏伯﹐羲叔後爲羲伯﹐咎繇爲秋伯﹐和仲後爲和伯﹐垂爲冬伯﹐一伯闕。

△髙陽八凱瘡舒﹐聵豈攵﹐ρ﹐大臨﹐龐降﹐庭堅﹐仲容﹐叔達。

△髙辛八元伯奮﹐仲堪﹐伯獻﹐季仲﹐伯虎﹐仲熊﹐叔豹﹐季貍。

△四凶ん兜﹐共工﹐鯀﹐三苗。

△舜九官禹﹝作司空﹞﹐棄﹝伯復﹞﹐契﹝作司徒﹞﹐咎繇﹝作士﹞益﹝作虞﹞﹐垂﹝作共工﹞﹐伯夷﹝作秩宗﹞﹐龍﹝作納言﹞﹐夔﹝典樂﹞。

按﹕禹﹑稷﹑契﹑臯陶﹑伯益﹐卽舜五臣也﹐《楚詞》七諫又謂之八。

師蓋卽此五臣而益之垂﹑益﹑夔耳﹐五臣八師不復注。

△舜七友雄陶﹐方回﹐續牙﹐伯陽﹐東不訾﹐泰不虛﹐靈甫。

△殷三仁微子﹐箕子﹐比干。

△文四友閎夭﹐太公望。散宜生﹐南宮適。

△太姒十子伯邑考﹐武王發﹐管叔鮮﹐周公旦﹐蔡叔度﹐曹叔振鐸﹐霍叔武﹐成阝叔處﹐康叔封﹐蚺季載。

管叔﹑蔡叔﹑霍叔監殷﹐稱爲三監。

△武十亂周公旦﹐召公﹐太公望﹐畢公﹐榮公﹐大顚﹐閎天﹐南宮適﹐散宜生﹐邑姜。

△二五耦梁五﹐東關五。

晉文公從亡五人﹕狐假﹐趙衰﹐顚頡﹐魏武子﹐司空季子。

△五伯齊桓公﹐晉文公﹐宋襄公﹐秦穆公﹐楚莊公。

△周八士伯達﹐伯適﹐仲突﹐仲忽﹐叔夜﹐叔夏﹐季隨﹐季。

△鄭七穆子展﹝賦《艸虫》﹞﹐子西﹝賦《黍苗》﹞﹐子產﹝賦《隰桑》﹞﹐公孫﹝賦《桑扈》﹞﹐伯有﹝賦《鶉之賁賁》﹞﹐子太叔﹝賦《野有蔓艸》﹞﹐印叔﹝賦《蜉扈》﹞。

△三良子車奄息﹐仲行﹐釒咸虎。

殉葬之說起此﹐孟子謂﹕「作俑無後﹐而況以人殉乎﹖」然則秦之刻薄寡恩﹐其端已見﹐寧獨歸惡於始皇李斯哉﹖

△魯三桓仲叔谷文伯﹝自世子始﹐至文伯六世﹞﹐叔孫得臣莊叔﹝自穆子始﹐至莊叔六世﹞季孫行父文子﹝自武子始﹐至文子六世﹞。

△逸民伯夷﹐叔齊﹐虞仲﹐夷逸﹐朱張﹐柳下惠﹐少連。

△作者七人儀封人﹐荷簣﹐晨門﹐楚狂接輿﹐長沮﹐桀溺﹐荷條丈人。

注不指其人﹐然見於包氏注者﹐如此。

△齊四客晉克﹝眇﹞﹐魯季孫行父﹝禿﹞﹐曹公子首﹝僂﹞﹐衛孫良夫﹝破﹞。

四人不幸而一眇﹑一禿﹑一僂﹑一跛﹐又不幸而俱聘於齊﹐又不幸而有齊君之母﹐又不幸而有齊君之無禮﹐使眇者禦眇﹐禿者禦禿﹐僂者禦僂﹐跛者禦跛﹐遂令千百世下猶爲失笑。然無此則四人不傳﹐此又不幸之幸。

△三卿主善知莊子﹐範文子﹐韓獻子。

△仲尼弟子《史記》本顏回﹝字子淵﹞﹐閔損﹝字子騫﹞﹐冉雍﹝字仲弓﹞﹐冉求﹝字子若﹞﹐仲由﹝字予路﹞﹐宰予﹝字子我﹞﹐端木賜﹝字子貢﹞﹐言偃﹝字子遊﹞﹐卜商﹝字子夏﹞﹐顓孫師﹝字子張﹞﹐曾參﹝字子輿﹞﹐澹臺滅明﹝字子明﹞﹐宓不齊﹝字子賤﹞﹐原憲﹝字子思﹞﹐公冶長﹝字子長﹞﹐南宮適﹝字子容﹞﹐公晰哀﹝字季次﹞﹐曾╀﹝字晰﹞﹐顏無繇﹝字路﹞﹐商瞿﹝字子木﹞﹐髙柴﹝字子羔﹞﹐漆雕開﹝字子開﹞﹐公伯寮﹝字子周﹞﹐司馬耕﹝字子牛﹞﹐樊須﹝字子遲﹞﹐有若﹝字子﹞﹐公西赤﹝字子華﹞﹐巫馬期﹝字子旗﹞﹐梁﹝字叔魚﹞﹐顏辛﹝字柳﹞﹐冉孺﹝字子魯﹞﹐曹卹﹝字子循﹞﹐伯虔﹝字子析﹞﹐公孫龍﹝字子石﹞﹐冉季﹝字子產﹞﹐公祖句玆﹝字子之﹞﹐秦祖﹝字子南﹞﹐漆雕哆﹝字子斂﹞﹐顏髙﹝字子驕﹞﹐漆雕徒父﹐壤駟赤﹝字子徒﹞﹐商澤﹝字子季﹞﹐石作蜀﹝字子明﹞﹐任不齊﹝字選﹞﹐公良孺﹝字子正﹞﹐後處﹝字子裏﹞﹐秦冉﹝字問﹞﹐公夏首﹝字乘﹞﹐奚容箴﹝字子晰﹞﹐公堅定﹝字子中﹞﹐顏祖﹝字襄﹞﹐鄔單﹝字子家﹞﹐句井疆﹐罕父黑﹝字子索﹞﹐秦商﹝字子丕﹞﹐申黨﹝字周﹞﹐顏之僕﹝字叔﹞﹐榮旗﹝字子祖﹞﹐縣成﹝字子祖﹞﹐左人郢﹝字行﹞﹐燕﹝字思﹞﹐鄭國﹝字子徒﹞﹐秦非﹝字子之﹞﹐施之常﹝字子恆﹞﹐顏噲﹝字子聲﹞﹐步叔乘﹝字子車﹞﹐原亢籍﹐樂﹝字子聲﹞﹐廉絮﹝字庸﹞﹐叔仲會﹝字子期﹞﹐顏何﹝字冉﹞﹐狄黑﹝字晰﹞﹐邦巽﹝字子斂﹞﹐孔忠﹐公西輿如﹝字子上﹞﹐公西╀﹝字子上﹞。

按﹕《史記》云﹐受業身通者七十有七人﹐而所列弟子傳只七十有六人﹐不知偶遺一人耶。《史記》七十有六爲七十有七耶﹐世遠年湮﹐無從稽考﹐卽有他本﹐不足取信﹐姑存其疑云耳。

△孔子四友顏回﹐子貢﹐子路﹐子張。

△孔子六侍顏回﹐仲弓﹐子路﹐宰我﹐子貢﹐公西華。

△晉六卿趙無卹襄子﹝趙衰始爲卿﹐至卹四世﹞﹐範吉射昭子﹝士會始爲卿﹐至吉射五世﹞﹐智瑤襄子﹝荀首始爲卿﹐至瑤六世﹞﹐荀寅文子﹝荀林父始爲卿﹐至寅四世﹞﹐魏多襄子﹝魏絳始爲卿﹐至多四世﹞﹐韓不信簡子﹝韓厥始爲卿﹐至不信四世﹞。

△三官唐宏﹐葛雍﹐周武。

三官周厲王時人也﹐累諫厲王不從﹐棄職遊吳﹐時稱吳客三。

眞君厲王崩﹐復歸於周﹐道家所指三官者﹐想附會於此。

△齊威王疆場四臣檀子﹝守南臣﹞﹐﹤貝兮﹥子﹝守髙唐﹞﹐黔夫﹝守徐﹞﹐種首﹝備盜賊﹞。

△四公子田文﹝齊孟嘗君﹞﹐魏無忌﹝魏信陵君﹞﹐趙勝﹝趙平原君﹞﹐黃歇﹝楚春申君﹞。

△三鄒子鄒忌﹐鄒衍﹐鄒陽。

△漢三傑張良﹐蕭何﹐韓信。

△商山四皓園公﹝姓園﹐名秉﹐字宜明﹞﹐綺裏季﹝姓吳﹐名實﹞﹐夏黃公﹝姓崔﹐名廓﹐字少通﹞﹐角裏先生﹝姓周﹐名術﹐字元道﹞。

△七國吳王濞﹐楚王戊﹐趙王遂﹐膠西王﹐川王賢﹐濟南王辟光﹐膠東王雄渠。

△從有三王皆京兆尹王章﹐王尊﹐王駿。

△二疏太子太傅疏廣﹝字仲翁﹞﹐太子少傅疏受﹝字子公﹞。

△麒麟閣功臣大將軍博陸侯﹐張安世﹐韓增﹐趙克國﹐魏相﹐丙吉﹐杜延年﹐劉徳﹐梁丘賀﹐蕭望之﹐蘇武。

△周氏五龍重合令子輿﹝居宋裏﹞﹐櫟陽令子羽﹝居東官裏﹞﹐東海太守子仲﹝居宜唐裏﹞﹐兗州刺史子明﹝居西南裏﹞﹐穎陽令子良﹝居遂興裏﹞。

曹綠汝南周燕少卿之五子﹐各居一里﹐並以需索退讓著名。

△二龔龔勝﹝字君實﹞﹐龔捨﹝字君倩﹞。

△三牲馬淵﹐牛崇﹐羊嘉。

△二唐唐林﹝字子髙﹞﹐唐尊﹝字伯髙﹞。

△二母陳涉母﹝知廢﹞﹐王陵母﹝知興﹞。

△王氏五侯王譚平阿侯﹐王商成都侯﹐王章紅陽侯﹐王根曲陽侯﹐王逢時髙平侯。

△四子﹝懷徳不仕﹞

逢萌﹐徐房﹐李曇﹐王遵。

△蔣徑二仲求仲﹐羊仲。

△二劉劉向﹐劉歆。

△河北二十八將鄧禹﹐吳漢﹐賈復﹐耿﹐寇恂﹐馮興﹐岑彭﹐祭遵﹐邳彤﹐耿純﹐王霸﹐臧宮﹐景丹﹐杜茂﹐朱﹐劉龍﹐馬成﹐王梁﹐姚期﹐蓋延﹐馬武﹐劉植﹐任光﹐李忠﹐萬修﹐陳俊﹐傅俊﹐堅鐔。

△河西五守武威太守梁統﹐金城太守庫鈞﹐張掖太守史苞﹐酒泉太守竺增﹐惇煌太守辛彤。

時隗器有異志紀等五人推竇融爲大將軍以守。

△鉅下二卿馬嚴﹝字威卿﹞﹐馬惇﹝字孺卿﹞。

△三丘丘昂﹐丘夷﹐丘矩。

△扶風三達韋孟達﹐公孫伯達﹐魏仲達。

△漢末八使周舉﹐杜喬﹐周栩﹐欒巴﹐馮羨﹐郭遵﹐劉班﹐張网。

△韋氏三君韋順﹐豹﹐義。

△楊氏四公楊震﹐秉﹝震予﹞﹐賜﹝秉子﹞﹐彪﹝賜子﹞。

△袁氏四世五公袁安﹐敞﹝安子﹞﹐湯﹝敞子﹞﹐逢﹝湯子﹞﹐隗﹝逢弟﹞。

△二難陳元方﹝紀﹞﹐季方﹝諶﹞。

又按邯鄲淳紀碑﹐元方﹑季方與其父太丘長仲弓﹐有三君之號。

△五處士徐稚﹐韋著﹐袁閎﹐姜肱﹐李曇。

△汝南六孝廉周子居﹐黃叔度﹐艾伯堅﹐郅伯句﹐封武興﹐盛孔叔。

△三君大將軍竇武﹐太傅陳蕃﹐侍中劉淑。

△八俊李膺﹐王陽﹐杜密﹐朱寓﹐魏朗﹐荀翼﹐劉﹐趙典。

△八廚王育﹐蕃響﹐秦周﹐胡母班﹐劉翊﹐王考﹐張邈﹐度尙。

△八顧郭泰﹐夏馥﹐尹勛﹐羊陟﹐劉懦﹐蔡衍﹐巴肅﹐宗慈。

△八及陳翔﹐張儉﹐範滂﹐檀敷﹐孔立﹐範康﹐岑至﹐劉表。

△又八及米楷﹐王盤﹐陳耽﹐薛郭﹐宋布﹐唐就﹐瀛咨﹐宣褒。

△穎川四長荀淑﹐鍾皓﹐陳﹐韓韶。

△二十四賢杜喬﹐張奐﹐向翊﹐陳蕃﹐施延﹐李膺﹐朱寓﹐杜密﹐韓融﹐荀爽﹐房植﹐姜肱﹐陳球﹐王暢﹐申屠蟠﹐張儉﹐鄭玄﹐冉ギ﹐李固﹐郭泰﹐朱穆﹐魏朗﹐徐稚﹐皇甫規。

△涼州三明張奐﹝字然明﹞﹐皇甫規﹝字威明﹞﹐潁﹝字紀明﹞。

△韋氏三義韋權﹑瓚﹑矩。

大尉掾韋子力之子﹐皆仁義孝弟。

賈虎兄弟三人﹐當時謂之賈氏三虎﹐惜其兩弟名不著﹐故不列。

△荀氏八龍﹝皆朗陵令荀淑之子﹞

荀儉﹝字伯慈﹞﹐緄﹝字仲慈﹞﹐靖﹝字叔慈﹞﹐壽﹝字慈光﹞﹐汪﹝字孟慈﹞﹐爽﹝字慈明﹞﹐肅﹝字敬慈﹞﹐﹝字幼慈﹞。

△公沙五龍﹝皆公沙穆之子﹞

公沙紹﹝字子起﹞﹐孚﹝字允慈﹞﹐恪﹝字久讓﹞﹐逵﹝字義則﹞﹐樊﹝字義起﹞。

△李氏四龍李亮﹐李仲﹐李訓﹐李秀。

△京兆三休金敞﹝字元休﹞﹐王延﹝字文休﹞﹐少弔端﹝字甫休﹞。

△蜀二郎李驤﹐杜珍。

△寺中二絕﹝俱官大理﹞

宋世軌﹐蘇珍之。

△魏文四友司馬懿﹐陳羣﹐朱鑠﹐吳質。

△雙丁丁儀﹐丁е。

△鄴中七子孔融﹐陳琳﹐王粲﹐劉楨﹐阮﹐應易﹐徐幹。

△臺中三狗何晏﹐鄧揚﹐丁謚。

△兩雋何妥﹐蕭賚。

△竹林七賢﹝顏延之除山濤﹑王戎﹐謂之五君﹞

阮籍﹐嵇康﹐山濤﹐劉伶﹐阮咸﹐向秀﹐王戎。

△吳八絕吳範相風﹐劉忄享占气﹐趙達具﹐皇象書﹐嚴子卿棋﹐曹不興畫﹐宋壽占夢﹐孤城鄭姥相。

△一臺二妙衛﹐索靖﹐△二陸陸機﹐陸云。

△王家三子不如衛家一兒王澄﹐王玄﹐王濟﹐衛。

△二馮馮立﹐馮野王。

△晉八達童昶﹐王澄﹐阮瞻﹐庾豈攵﹐謝鯤﹐胡母輔之﹐於法龍﹐光逸。

△河東八裴裴徽﹐楷﹐綽﹐瓚﹐邈﹐遐﹐康﹐。

△瑯琊八王王祥﹐戎﹐澄﹐道﹐綏﹐衍﹐惇﹐玄。

△太原王京兆杜五世盛徳王昶﹐湛﹐承﹐述﹐坦之。

杜畿﹐恕﹐預﹐錫﹐。

△二謝謝靈運﹐謝惠連。

△八儒以道自居﹐爲子思氏之儒﹐衣冠動作﹐爲子張氏之儒﹐顏氏傳《詩》﹐爲諷諫之儒﹐孟氏傳《書》﹐爲疏通致遠之儒﹐漆雕傳《禮》﹐爲恭儉莊敬之儒﹐仲梁氏傳《樂》﹐爲移風易俗之儒﹐樂正氏傳《春秋》﹐爲屬詞比事之儒﹐公孫氏傳《易》﹐爲潔淨精微之儒。

△三墨宋尹之墨﹐相裏勤五侯子之墨﹐若獲已齒鄧陵子之墨。

△晉八王趙王倫﹐齊王回﹐河間王﹐成都王潁﹐淮南王允﹐鄱陽王﹐長沙王﹐東海王越。

△東海王越府有三才潘滔﹝大才﹞﹐劉輿﹝長才﹞﹐裴邈﹝淸才﹞。

△兗州八伯阮放宏伯﹐阮孚誕伯﹐劉綏季伯﹐郗鑑方伯﹐胡母輔之達伯﹐卞壺裁伯﹐蔡謨朗伯﹐羊曼黠伯。

△三人爲一龍華歆龍頭﹐邴原龍腹﹐管寧龍尾。

△中興三明荀﹐蔡謨﹐諸葛恢。

三人俱字道明﹐故云京都三明﹐有名蔡氏儒雅荀葛淸△潯陽三隱陶潛﹐周續之﹐劉遺民。

△蓮社十八髙賢慧遠﹐慧永﹐慧持﹐道生﹐曇順﹐僧﹐曇恆﹐道邴﹐曇銑﹐道敬﹐佛馱邪捨﹐佛馱跋陀羅﹐劉程之﹐張野﹐周續之﹐張詮﹐京炳﹐雷次宗。

△宋文帝謂天下有五絕杜道鞠彈棋﹐範悅詩﹐褚欣遠模書﹐褚胤圍棋﹐徐道度療疾。

△顏延之四子各得其一得筆竣﹐得文測﹐得義﹛色大﹜﹐得酒躍。

△一時兩玉人謝琨﹐謝晦。

△會稽三康丁潭世康﹐孔愉敬康﹐張茂飠韋康。

△天子四友謝フ﹐褚炫﹐江教﹐劉悛。

△周氏五侯周札﹐懋﹐筵﹐縉﹐勰。

△張氏五龍張演﹐鏡﹐永﹐辯﹐岱。

△東海三何何思澄﹐遜﹐朗。

△湘東二遲﹝皆湘東太守﹞

遲昭周﹐咫。

△雙璧陸﹐恭。

△柳氏二龍柳忄焱﹐悅。

△竟陵王八友範云﹐蕭琛﹐任﹐王融﹐蕭衍﹐謝﹐沈約﹐陸亻垂。

△二蘇蘇亮﹐綽。

△何氏三髙何求﹐點﹐胤。

△二髙髙閭﹐髙魏。

△東昏六貴始安王遙光﹐徐孝嗣﹐江﹐蕭坦之﹐江祀﹐劉暄。

△鄴中四貴孫騰﹐司馬子如﹐髙嶽﹐髙隆之。

△三才溢子﹐邢子才﹐魏收。

△四傑王勃﹐楊炯﹐盧照鄰﹐駱賓王。

△唐十八學士杜如晦﹐房玄齡﹐虞世南﹐楮亮﹐姚思廉﹐李道玄﹐蔡允恭﹐薛元敬﹐顏相時﹐蘇勗﹐於志寧﹐蘇世長﹐薛收﹐李守素﹐陸徳明﹐孔穎達﹐蓋文達﹐許敬宗。

△二蓋蓋文達﹐文懿。

△河東三鳳薛元敬﹐收﹝元敬季父﹞﹐徳音﹝元敬族弟﹞。

△郎家二賢。

郎蔚之﹐楚之。

△淩煙功臣長孫無忌﹐李孝恭﹐杜如晦﹐魏徵﹐房玄齡﹐髙世廉﹐尉遲恭﹐李靖﹐蕭﹐志寧﹐劉宏基﹐屈突通﹐殷開山﹐柴紹﹐長孫順徳﹐張亮﹐侯君集﹐張公謹﹐程知節﹐虞世南﹐劉政會﹐唐儉﹐李世﹐秦叔寶。

△三列韋季武﹐叔錯﹐叔謙。

△太公廟十哲﹝以張良配﹞

出穰苴﹐吳起﹐韓信﹐李牧﹐李靖﹐孫武子﹐範蠡﹐白起﹐樂毅﹐李。

△一門三相韋思謙﹐承慶﹝謙子﹞﹐嗣立﹝慶弟﹞。

△戶部二妙韋維﹐宋之問。

△四夔韓會﹐盧東美﹐張正則﹐瞿造△五王漢陽王張柬之﹐平陽王敬暉﹐扶陽王桓彥範﹐南陽王袁恕已﹐博陵王崔玄。

△香山九老胡果﹝八十七﹞﹐吉攵﹝八十八﹞﹐劉眞﹝八十七﹞﹐鄭據﹝八十五﹞﹐盧貞﹝八十二﹞﹐張渾﹝七十七﹞﹐白居易﹝七十四﹞﹐狄兼謨﹐盧貞﹝以年未七十與會而不列﹞。

△竹溪六逸孫巢父﹐韓準﹐裴政﹐張叔明﹐李白﹐陶沔。

△飲八仙賀知章﹐汝陽王﹐李適之﹐崔宗之﹐李白﹐蘇晉﹐張旭﹐焦遂。

△吳中四士包融﹐賀知章﹐張旭﹐張若虛。

△大歷十才盧綸﹐吉中孚﹐韓﹐錢起﹐司空曙﹐苗發﹐崔峒﹐耿偉﹐夏侯審﹐李端。

△三俊李徳裕﹐元稹﹐李紳。

△龍眠三李李元中﹐李公麟﹐李亮工。

△關中三絕鄭П﹐林滋﹐詹雄。

△二鄭鄭讜﹐畋。

△諫臣三人張符﹐趙麟﹐牛叢。

△五老榜曹松﹐王希羽﹐劉象﹐柯崇﹐鄭希顏。

△旗亭三才子王之渙﹐王昌齡﹐髙適。

△二扈扈蒙﹐扈載。

△三羅羅虯﹐陶﹐鄴。

△五鬼王欽若﹐丁謂﹐陳彭年﹐劉承﹐林特。

△四賢一不肖範仲淹﹐余靖﹐歐陽修﹐蔡襄﹐髙若訥。

△睢陽五老馮平﹐杜衍﹐王煥﹐畢世良﹐朱貫。

△二蔡蔡卞﹐蔡京。

△三人不負科名王曾﹐宋庠﹐馮京。

△二宋宋郊﹐祁。

△五桂竇儀﹐儼﹐侃﹐﹐僖。

△閩四先生周希孟﹐陳烈﹐陳襄﹐鄭穆。

△伊洛淵源周濂溪﹐程明道﹐程伊川﹐邵康節﹐張橫渠﹐張戩﹐呂希哲﹐範祖禹﹐楊國寶﹐朱光庭﹐劉絢﹐李吁﹐呂大忠﹐呂大鈞﹐呂大臨﹐蘇﹐謝良佐﹐遊酢﹐楊時﹐劉安節﹐尹享﹐張繹﹐馬仲﹐侯重良﹐王﹐胡安國﹐王巖叟﹐劉立之﹐林大節﹐張閎中﹐馮理﹐鮑若雨﹐周孚先﹐唐棣﹐謝申﹐潘﹐陳經正﹐李處遁﹐孟厚﹐範文明﹐暢中伯﹐李朴﹐暢大隱﹐郭忠孝﹐周行己﹐邢恕。

△伊洛續集羅從彥﹐李侗﹐朱子﹐張┉﹐呂祖謙﹐蔡元定﹐黃﹐李燔﹔張洽﹐陳淳﹐李方子﹐黃灝﹐慶徳明﹐葉味道﹐石子重﹐輔廣﹐杜華﹐方仁仲﹐趙師淵﹐眞徳秀﹐何基﹐王柏。

△程門四先生謝良佐﹐遊酢﹐呂大臨﹐楊時。

△慶曆聖徳詩範仲淹﹐韓琦﹐杜衍﹐富弼﹐歐陽修﹐余靖﹐王素﹐蔡襄。

△七老會孫論﹐吳師道﹐梁宏﹐朱光復﹐賈亨彥﹐張景達﹐唐愈。

△二丁丁寶臣﹐宗臣。

△四洪洪朋﹐芻﹐炎﹐羽。

△洛下耆英會文彥博﹐富弼﹐馮行己﹐席汝言﹐王拱辰﹐楚建中﹐王尙恭﹐王愼言﹐劉幾﹐趙丙﹐張憲﹐張問﹐司馬光。

△元姦黨碑司馬光﹐呂大防﹐文彥博﹐劉摯﹐範純仁﹐韓宗彥﹐梁燾﹐曾布﹐王巖叔﹐蘇軾﹐王存﹐傅堯兪﹐鄭雍﹐趙瞻﹐韓維﹐孫固﹐範伯祿﹐胡緊愈﹐李淸臣﹐劉奉世﹐範純禮﹐安燾﹐陸佃﹐呂公著﹐黃履﹐張商英﹐蔣之奇﹝以上文臣曾任執政官二十七人﹞。蘇轍﹐劉安世﹐範祖禹﹐朱光庭﹐曾肇﹐趙君錫﹐馬默﹐孔武仲﹐姚π﹐王覿﹐孫覺﹐錢勰﹐李之純﹐鮮於亻先﹐範純粹﹐趙髙﹐王欽臣﹐孫﹐李周﹐呂陶﹐趙彥若﹐孔文仲﹐韓川﹐賈易﹐王右﹐王份﹐吳安特﹐顧臨﹐呂希純﹐丰稷﹐張舜民﹐張問﹐楊畏﹐鄒浩﹐陳次﹐謝文﹐岑象求﹐周鼎﹐徐﹐路昌衡﹐董知逸﹐上官均﹐葉濤﹐龔原﹐郭知章﹐張康國﹐葉祖洽﹐朱紱﹐朱服﹝曾仕待制官以上四十九人﹞。秦觀﹐黃庭堅﹐晁補之﹐張耒﹐吳安詩﹐歐陽斐﹐劉唐老﹐王鞏﹐呂希哲﹐杜純﹐張保源﹐孔平仲﹐湯馘﹐司馬康﹐宋保國﹐黃隱﹐畢仲遊﹐常安民﹐汪衍﹐余爽﹐鄭爽﹐常立﹐程頤﹐唐義問﹐余卜﹐李格非﹐陳﹐任伯雨﹐張庭堅﹐馬滑﹐陳乳﹐陳光裔﹐蘇嘉﹐龔﹐王回﹐吳希續﹐吳儔﹐歐陽中立﹐尹材﹐葉伸﹐李茂直﹐吳處厚﹐李續中﹐商倚﹐陳佑﹐虞防﹐李祉﹐李氵突﹐李之儀﹐範正平﹐曾蓋﹐楊﹐蘇﹐葛茂宗﹐劉謂﹐柴兗﹐洪羽﹐趙天祖﹐李新﹐衡鈞﹐兗公適﹐馮伯樂﹐周證﹐孫琛﹐範匯中﹐鄧考甫﹐王察﹐趙﹐封覺民﹐胡端修﹐李傑﹐李貴﹐趙令時﹐郭執中﹐石芳﹐金極﹐髙公應﹐安信之﹐張集﹐黃策﹐吳安遜﹐髙漸﹐周永微﹐張夙﹐鮮於綽﹐呂諒卿﹐宋弦﹐王貫﹐吳明﹐梁安國﹐王吉﹐檀固﹐蘇迥﹐何大受﹐王箴﹐鹿敏求﹐曾紆﹐汪公望﹐髙士育﹐鄧忠臣﹐種師極。郁貺﹐韓治﹐秦希甫﹐錢景祥﹐錢希白﹐何大正﹐周紆﹐呂彥祖﹐梁寬﹐沈於﹐羅鼎臣﹐曹興宗﹐劉渤﹐王極﹐黃安期﹐於肇﹐陳師錫﹐黃遷﹐黃邦正﹐許堯甫﹐胡良﹐楊フ﹐梅君兪﹐寇宗顏﹐張君﹐李修﹐逢純熙﹐髙道格﹐黃才﹐曹興﹐侯顧道﹐周遵道﹐林膚﹐葛輝﹐宋壽巖﹐王公彥﹐王交﹐張甫﹐許安修﹐劉吉甫﹐胡潛﹐董祥﹐楊環寶﹐倪直儒﹐蔣津﹐王守﹐鄧元中﹐梁俊民﹐王陽﹐張裕﹐陸表民﹐葉世英﹐謝潛﹐陳唐﹐劉經國﹐扈克﹐張恕﹐陳並﹐洪芻﹐周諤﹐蕭彤﹐趙越﹐滕友﹐江詢﹐方造﹐許端卿﹐李昭﹐向訓﹐陳察﹐鐘正甫﹐髙茂華﹐楊彥璋﹐廖正一﹐李夷行﹐彭醇﹐梁士﹝余官一百七十七人﹞﹐王﹐章﹝爲臣不忠﹐曾任宰臣二人﹞。

△二陳陳師錫﹐陳。

△北京三傑魏谷倚﹐富嘉謨﹐吳少微。

△城南三傑唐容﹐唐麟﹐樂韶。

△三俊鄭少微﹐楊天惠﹐季新時。

△二吳吳可幾﹐知幾。

△何氏三鳳何﹐棠榘。

△南渡四將嶽飛﹐韓世忠﹐劉鉤﹐張俊。

△二劉劉安節﹐劉上節。

△二汪汪涓﹐汪慶辰。

△四俊劉正夫﹐範致虛﹐吳材﹐江嶼。

△江左二寶胡伸﹐汪藻。

△海濱四先生陳襄﹐陳烈﹐周希孟﹐鄭穆。

△三石石安民﹐安行﹐安特。

△三劉劉嵩﹐岑﹐嶠。

△二韓韓祥﹐補。

△詩四大家陸遊﹐範成大﹐楊萬里﹐尢袤。

△四州五鳳謝固﹐田﹐因﹐圓﹐困。

△醜幸臣三俊尢彬﹐諭峙﹐陳宓。

△婺州四先生何基﹐王柏﹐金履祥﹐許謙。

△四靈趙靈秀﹝師秀﹞﹐翁靈舒﹝捲﹞﹐徐靈暉﹐徐靈淵﹝幾﹞。

△宋亡三忠文天祥﹐陸秀夫﹐張世傑。

△宋遺民十一人謝臯羽﹐王鼎翁﹐方韶卿﹐唐玉潛﹐林景熙﹐汪大有﹐龔聖宇﹐張毅父﹐吳子善﹐梁隆吉﹐鄭所南。

△三魁不負所學李黼﹐李齊﹐泰不華。

△新安三俊唐元﹐洪炎祖﹐兪趙老。

△元四俊木華黎﹐博爾術﹐博爾忽﹐赤老溫。

△儒林四傑柳貫﹐虞集﹐揭斯﹐黃潛。

△國初三老楊維禎﹐沈夢麟﹐滕克恭。

△明初詩四名家髙啟﹐劉基﹐張羽﹐徐賁。

△遜國殉難諸臣方孝孺﹐鐵釒宏﹐卓敬﹐陳迪﹐暴昭﹐景淸﹐練子寧﹐齊泰﹐黃子澄﹐張糸﹐毛太﹐黃觀﹐姚善﹐黃鉞﹐王叔英﹐王艮﹐王良﹐譚翼﹐曾鳳韶﹐周是修﹐魏冕﹐鄒朴﹐葉福﹐鄒瑾﹐陳繼之﹐劉端﹐梅殷﹐劉景﹐陳思賢﹐髙魏﹐盧原質﹐胡子昭﹐茅大方﹐司中﹐鄭公著﹐胡潤﹐髙翔﹐侯泰﹐戴徳彜﹐郭任﹐盧迥﹐楊任﹐費魁﹐連楹﹐廖﹐王度﹐董鏞﹐甘霖﹐林英﹐於志﹐能鐔﹐宋徵﹐黃希範﹐程通﹐蔡運﹐儲福﹐何中﹐湯宗﹐盧振﹐巨敬﹐韓永﹐黃彥淸﹐程本立﹐襲泰﹐方法﹐張安﹐周﹐謝升﹐周繼瑜﹐陳彥回﹐張彥方﹐張國安﹐葉仲惠﹐徐子權﹐東湖樵夫﹝卽牛景先也﹞。

△從亡諸臣﹝本顧岱建文從亡先生碑﹞

程濟﹐葉希賢﹐楊應能﹐﹝三人始終相隨﹞﹐史彬﹝三至滇﹞﹐郭節﹐程亨﹐焦云﹝三人一至滇﹞﹐黃直﹐馮氵﹝二人至滇而病死﹞﹐嚴震﹝相遇而死﹞﹐沐晨﹝陰護﹞。

﹝按紀事始謀從亡者﹐蓋二十有二人﹐囚耳目眾多﹐諭令散去﹐故至滇者﹐僅寥寥數人耳。然焦云黃直並不在此二十二人之中﹐不知何故﹐至嚴震沐晟又因事而至﹐不可以從亡目也﹐今並記其餘﹐以志一時忠義云爾。兵部侍郎廖平﹑刑部侍郎金焦﹑編修趙天泰卽葛衣翁﹑按察司王良後殉死﹐參將蔡蓮後殉死﹐刑部郎中梁田玉﹑中書舍人梁良玉﹑梁良節﹑宋和﹑鎭撫牛景先﹐卽東湖樵夫後殉死﹐王資﹑劉中﹑待詔鄭洽﹑欽天監王之臣﹑老補鍋﹞。

△三楊楊士奇﹝西楊﹞﹐楊榮﹝東楊﹞﹐楊溥﹝南楊﹞。

△舉業八大家王鏊﹐唐順之﹐瞿景淳﹐薛應﹐歸有光﹐胡友信﹐楊起元﹐湯顯祖。

△翰林四諫章懋﹐羅倫﹐莊昶﹐黃仲昭。

△七才子李攀龍﹐王世貞﹐梁有譽﹐宗臣﹐吳國倫﹐謝榛﹐徐中行﹐王世懋。

△浙江三異人劉基﹐於謙﹐王守仁。

△二難鄭復言﹐雍言。

△二何何良傳﹐何俊。

△林下九相﹝在萬曆初年﹞

李本﹐嚴訥﹐徐階﹐李春芳﹐商拱﹐郭朴﹐陳以勤﹐殷士儋﹐越貞士。

△三人做得好事孫燧﹐胡世寧﹐王守仁。

△二閻閻仲實﹐仲宇。

△五湖五隱劉麟﹐吳瓊﹐施侃﹐龍霓﹐孫一元。

△議禮罷斥諸臣楊廷和﹐蔣晃﹐汪俊﹐喬宇﹐楊愼﹐王元正﹐何孟春﹐金獻民﹐徐文華﹐秦金﹐趙鑑﹐趙璜﹐余琳﹐朱希周﹐劉玉﹐王時中﹐張﹐汪舉﹐潘希曾﹐張九敍﹐吳琪﹐張瓚﹐陳г﹐張縉﹐蘇民﹐余瓚﹐張仲賢﹐葛檜﹐袁宗儒﹐賈詠﹐丰熙﹐張璧﹐舒芬﹐楊繼聰﹐姚淶﹐張衍慶﹐許成名﹐劉棟﹐張潮﹐崔桐﹐葉桂章﹐王三錫﹐余承勛﹐陸釒戈﹐王相﹐應良﹐金臯﹐林時﹐王思﹐謝ナ﹐毛玉﹐曹懷﹐張嵩﹐王﹐張﹤羽廷﹥﹐鄭一鵬﹐黃重﹐李錫﹐趙漢﹐陳時明﹐鄭自璧﹐裴紹宗﹐韓楷﹐黃臣﹐胡炳﹐余翺﹐葉奇﹐鄭本公﹐楊樞﹐劉潁﹐祁杲﹐杜民表﹐楊瑞﹐張英﹐劉謙亨﹐許中﹐陳克宅﹐譚纘﹐劉﹐張錄﹐郭希愈﹐蕭一中﹐張恂﹐倪宗獄﹐王璜﹐沈教﹐鐘欽密﹐胡瓊﹐張濂﹐何鰲﹐張曰韜﹐藍田﹐張鵬翰﹐林有孚﹐余寬﹐黨承志﹐劉天民﹐馬理﹐徐一鳴﹐劉勛﹐應大獻﹐李舜臣﹐馬冕﹐彭澤﹐張﹐洪伊﹐黃待顯﹐唐﹐賈繼之﹐楊昌﹐楊淮﹐胡宗明﹐栗登﹐黨以平﹐何巖﹐馬朝卿﹐申良﹐鄭漳﹐顧可久﹐婁志徳﹐徐嵩﹐張庠﹐髙圭﹐安璽﹐王尙志﹐朱藻﹐黃一道﹐陳儒﹐陳廷鸞﹐髙登﹐程旦﹐尹嗣思﹐郭日休﹐李錄﹐周詔﹐戴亢﹐繆宗周﹐邱其仁﹐祖琚﹐張希尹﹐金中夫﹐丁律﹐餘才﹐汪必果﹐張﹤羽惠﹥﹐張懷﹐翁君﹐李文中﹐張璨﹐張鏜﹐丰坊﹐許瑜﹐丁汝夔﹐臧應奎﹐陶滋賀﹐縉�﹐姚汝臯﹐祖淑相﹐葛潮﹐劉漳﹐楊儀﹐王徳明﹐汪溱﹐黃加賓﹐李春芳﹐盧襄﹐華鑰﹐鄭曉﹐劉一正﹐郭持平﹐余禎﹐陳賞﹐李可登﹐劉從學﹐相世芳﹐張峨﹐詹潮﹐胡璉﹐範錄﹐陳力﹐張大輪﹐葉應駿﹐白轍﹐許路﹐戴欽﹐張儉﹐劉士奇﹐祁敕﹐趙廷松﹐熊宇﹐何鰲﹐楊濂﹐劉仕﹐蕭樟﹐顧鐸﹐王國光﹐汪嘉會﹐殷承敍﹐陸銓﹐錢鐸﹐方一蘭﹐趙儒﹐葉寬﹐張子哀﹐汪登﹐劉璣﹐江珊﹐金廷瑞﹐範釒﹐龐淳﹐伍餘福﹐張鳳來﹐張羽﹐車純﹐蔣琪﹐鄭鐂﹐毋徳純﹐蔣同仁﹐王瑋﹐劉道﹐陳大綱﹐鐘云瑞﹐王光濟﹐張徽﹐王天民﹐鄭重﹐杜鸞。

△難諸賢楊忠烈漣﹐左忠毅光斗﹐繆文貞昌明﹐李忠毅應﹐髙忠憲攀龍﹐周忠毅宗建﹐周忠介順昌﹐黃忠端尊素﹐周忠惠起元﹐顧裕湣大章﹐魏忠節大忠﹐周忠毅朝瑞﹐萬忠貞景﹐袁忠毅化中。

宦寺之禍自唐劉季邇來﹐未有甚於魏忠賢者也。口銜天憲﹐威福自恣﹐而諸賢奮不顧身至於如此。噫﹗何烈哉﹗而其有不顯爲讎而死者﹐則有劉公鐸﹑丁公乾學﹑吳公懷賢﹑夏公之令等﹔又有𨿽與爲讎而不死者﹐則有文公震孟﹑惠公世揚等。而其爲天地之正气﹐宇宙之偉人﹐則一也。

△吳門五義士顏佩韋﹐馬傑﹐楊念如﹐沈揚﹐周文元。

△欽定逆案魏忠賢﹐客氏﹝以上首逆二人﹞。

崔呈秀﹐李永貞﹐李朝欽﹐魏良卿﹐侯國興﹐劉若愚﹝首逆同謀六人﹞。劉志選﹐梁夢環﹐倪文煥﹐李永祚﹐田吉﹐劉詔﹐孫如冽﹐崔應元﹐許忠選﹐薛貞﹐曹欽程﹐陸萬齡﹐吳淳夫﹐李夔龍﹐許顯純﹐張體乾﹐田爾耕﹐孫云鶴﹐楊震﹝交結近侍十九人﹞。魏廣微﹐徐大化﹐霍維華﹐郭欽﹐張訥﹐閻鳴泰﹐周應秋﹐李之才﹐李魯生﹐楊維垣﹐潘汝禎﹝交結近侍次等十一人﹞。顧秉謙﹐張瑞圖﹐來宗道﹐李蕃﹐馮銓﹐郭允厚﹐薛鳳﹐朱童蒙﹐孫傑﹐張我續﹐李春華﹐王紹徽﹐楊夢兗﹐李春茂﹐劉廷元﹐謝啟光﹐徐兆魁﹐邵輔忠﹐楊所修﹐賈繼春﹐徐紹言﹐範濟世﹐李養徳﹐阮大鉞﹐姚宗支﹐陳九疇﹐亓詩教﹐趙興邦﹐傅槐﹐安仲﹐孫國禎﹐郭鞏﹐馮嘉會﹐曹思誠﹐孟紹虞﹐李恆茂﹐張朴﹐郭尙友﹐李精白﹐秦士文﹐張文熙﹐楊惟和﹐何廷樞﹐陳朝輔﹐許宗禮﹐卓邁﹐盧承欽﹐陳爾翼﹐石三畏﹐郭興治﹐劉徽﹐智鋌﹐何宗聖﹐王拱﹐汪若極﹐陳維新﹐門克新﹐遊鳳翔﹐田景新﹐呂純如﹐吳殿邦﹐黃運泰﹐李從心﹐楊邦憲﹐郭增光﹐單明翊﹐王黜﹐李嵩﹐牟志夔﹐張三傑﹐曹爾禎﹐毛一鷺﹐張文郁﹐周維持﹐徐復陽﹐黃憲卿﹐許斯孝﹐張養素﹐汪裕﹐梁克順﹐劉宏光﹐溫臯謨﹐鮑奇謨﹐陳以瑞﹐莊謙﹐龔萃肅﹐李應薦﹐何可及﹐李時馨﹐劉﹐王大年﹐余合中﹐徐吉﹐宋禎漢﹐張汝懋﹐許可徵﹐劉述祖﹐李燦然﹐劉之待﹐孫之獬﹐吳孔嘉﹐季寓庸﹐潘士聞﹐張元芳﹐阮釒鼎鉉﹐李若琳﹐張永祚﹐周良材﹐曾國禎﹐張化愚﹐李桂芳﹐張一經﹐陳殷﹐夏敬承﹐周宇﹐魏豸﹐郭希禹﹐頡鵬﹐李際明﹐魏宏政﹐嶽駿聲﹐郭士望﹐張聚垣﹐周鏘﹐徐四嶽﹐辛思齊﹐胡芳桂﹝以上交結近侍又次等一百二十七人﹞。黃立極﹐施鳳來﹐楊景辰﹐王之臣﹐房壯麗﹐董可威﹐李思誠﹐馮三元﹐胡廷宴﹐張九徳﹐朱國盛﹐馮時行﹐喬應中﹐楊維新﹐董懋中﹐周昌晉﹐呂鵬云﹐楊春茂﹐徐景濂﹐陳保泰﹐虞廷陛﹐郭興言﹐周維景﹐徐揚先﹐陳序﹐曹谷﹐朱愼﹐葉天培﹐郭如暗﹐何早﹐虞大復﹐歐陽克材﹐邸存性﹐葛大同﹐李宜培﹐譚謙益﹐夏之鼎﹐張九賢﹐徐溶﹐潘舜歷﹐吳士俊﹐李三楚﹐童舜臣﹐陳守瓚﹝以上交結近侍等四十四人﹞。

△江西四家羅萬藻﹐陳際泰﹐艾南英﹐章世純。

△明末四公子陳定生﹝貞慧﹞﹐冒辟疆﹝襄﹞﹐方密之﹝以智﹞﹐侯朝宗﹝方域﹞。

△四鎭髙傑﹐黃得功﹐劉良佐﹐劉澤淸。

●卷八。豕渡寄寄園主人曰「人果能言﹐𨿽枕流漱石﹐何嘗不佳絕千古﹖𨿽然﹐習而不察﹐擊盤捫燭﹐以爲在是焉﹐不且詒笑大雅之林耶﹖隨手證誤﹐用以自警﹐非必率天下也﹐否則日繩斯人於舄焉點畫之間﹐而大端之誤人不少﹐又將若之何﹖」

◎物類誤莫微於物異﹐其呼而彊加之弗受也。蹲鴟詒誚﹐金根致譏﹐肯爲賢者諱乎﹖落筆開言﹐不可不愼。

骨董乃方言﹐初無定字﹐東坡嘗作骨董羹﹐用此二字﹐晦庵先生《語類》只作汨董。﹝《霏雪錄》﹞

包衡曰「道書以一卷爲一卷﹐陶九成《說郛》用之。佛書以一條爲一則﹐洪景盧《容齋隨筆》用之。捲音周﹐一作捲﹐與軸同。」﹝《續說郭》﹞

余自訂文集﹐亦嘗用彈字分卷﹐細按之﹐則彈爲道書設﹐因與軸同﹐故借用之。

「千里蒓羹﹐未下鹽豉」﹐世多以淡煮蒓羹﹐未用鹽與豉相調和﹐非也。末字誤書爲未﹐末下乃地名﹐此二處產此二物耳﹐其地今屬江幹。﹝《同語錄》﹞

繭糸由明初尙未行﹐至明季崇禎時﹐臣僚聞上惡其華麗﹐遂多以繭糸由爲服﹐始盛行。周櫟園曰「繭糸由備五善﹕色不加染點而有章﹐一也。浣濯𨿽敝﹐不易色﹐二也。日禦之上者﹐十歲而不敗﹐三也。與韋衣處不已華﹐與紈處不已野﹐四也。出門不二服﹐吉凶可從焉﹐五也。」然元世祖二十五年紀災異云「秋七月熒惑犯氐﹐太陰掩畢﹐濟南保定路唐縣野蠶成繭﹐絲可爲帛。」又《金史。太宗紀》﹕南京帥以錦州野蠶成繭來獻﹐賞其長吏。可見前世已知有繭糸由也。今則山東各處有之﹐歲以爲常。其蠶散生野樹上﹐士人蠶時﹐必架廬林下﹐把竿逐鳥鼠之害。生者名繭﹐椿名椿繭﹐椒名椒繭。大如鳥卵﹐生深山叢條間者。視他繭特小﹐才如指上螺﹐名山繭質更佳﹐歲凡三稔﹐山東人恃此爲業。﹝《雲谷臥余》﹞

古人私印﹐有曰某氏圖書﹐或曰某人圖書之記﹐蓋惟用以識圖畫書籍﹐而其他則否。今人於私刻印章﹐槪以圖書呼之﹐可謂誤矣。﹝《聽雨紀談》﹞

世但知封膜作畫﹐不知自舜妹嫘始。客曰「惜此神技﹐創自婦人。」余曰「嫘嘗脫舜於瞍象之害﹐則造化在手﹐堪作畫祖。」﹝《客中閒集》﹞

《事始》謂蒙恬造筆﹐蔡倫造紙﹐皆未必然。恬乃秦時人﹐而《詩》中已有彤管。又孔子作《春秋》﹐筆則筆﹐削則削﹐絕筆於獲麟。又《尙書》中候云「玄龜負圖出﹐周公援筆以時文寫之﹐」其來尙矣。馬大年乃附會以爲簡牘之筆﹐乃今竹筆﹐非毫也。至蒙恬始用兔毫﹐殊不知《莊子》書中﹐有舐筆和墨之句﹐則以毫染墨明矣﹐竹筆豈可舐耶﹖《莊子》在恬之前﹐筆不始於恬明矣。又如蔡倫乃後漢時人﹐而《前漢。外戚傳》云「赫蹄乃小紙也。」則紙已見於前漢﹐恐非始於蔡倫。然蒙恬所造﹐精工於前世則有之﹐謂始於二人﹐則不可也。﹝同上﹞

今之書籍﹐每冊必數卷﹐或多至十餘卷﹐此僅存捲之名耳。古人藏書﹐皆作卷軸﹐鄴侯家多書﹐插架三萬軸是也。此制在唐猶然﹐其後以捲舒之難﹐因而爲摺﹐久而摺斷﹐乃分爲簿帙﹐以便檢閱﹐蓋愈遠而愈失其眞矣。﹝《聽雨紀談》﹞

劉仲原得銅斛二於左馮翊﹐其一云「始元四年造。」其二云「甘露元年十月造。」數量皆同﹐云「容十斗」。後刻云「重四十斤﹐以今權量較之﹐容三斗﹐重十有五斤。」乃知古今不同。《漢書》於定國飲酒至一石不亂﹐則是飲三斗。晉劉伶五斗解酲﹐一飲一石﹐則是一飲三斗﹐而一斗五升扶頭耳。《魏志》云「曹公帳下有典韋持雙戟八十斤。」則是一戟重十五斤﹐兩戟共重三十斤耳。﹝同上﹞

碑者施於墓則下棺﹐施於廟則系牲。古人因刻文其上﹐今佛寺揭大石鏤文﹐士大夫皆題曰碑銘﹐何耶﹖吾所未曉。﹝宋祁《筆記》﹞

今之炮名曰佛狼機﹐人多不解其義。近閱《籌海圖編》始知佛狼機國名﹐非器名也。明正徳間﹐顧僉憲應祥署海道﹐有大船二﹐直至廣城懷邑﹐稱佛狼機國入貢使者名加必丹。時武宗南巡﹐亻夷使羈會同館﹐一年後遣去﹐因遺此制﹐遂以地名器﹐如驢稱衛﹐龜名僂句也。﹝《雲谷臥余》﹞

莊子﹑子貢過漢陰﹐見一丈人﹐方將爲圃畦﹐鑿隧而入井﹐抱甕而出灌。子貢曰「鑿本爲機﹐後重前輕﹐挈水若抽﹐數如湯﹐其名爲橰。」則今之水車﹐原名橰﹐橰邊方備警急﹐作髙臺﹐臺上作桔橰。桔橰頭有兜零﹐以薪葦置其中﹐常低之﹐有寇卽燃火舉之﹐以相告曰烽﹐望其煙曰燧﹐《唐詩》「桔橰烽上暮煙飛。」﹝《稗史》﹞

嘗見小說載一富人內室亡金﹐詰羣婢不承﹐欲買狼筋治之﹐一婢驚懼欲逃﹐遂獲。予不知狼筋何物﹐且何以能察盜﹖一日偶閱《續博物志》曰﹕唐武宗四年﹐官市郎巾﹐有疑爲狼筋者。有老僧云「貧僧昔曾以一千﹐於賈胡市得三枚﹐狀如巨蛹爾﹐頭光帶黃色。『涇帥段宅失銀器十餘﹐集奴婢環庭炙之﹐虫栗動﹐有一女奴臉唇間動﹐乃窺器者云。」乃知作小說者淹博乃爾﹐人不讀書﹐𨿽小說亦有所不曉﹐學可已乎哉﹖《續博物志》稱爲晉季石撰﹐然中載有南唐元宗事﹐及開寶年號﹐豈晉人而至宋尙存﹐書或成於宋代歟﹖﹝《雲谷臥余》﹞

物能復本形者﹐則言化。《月令》鷹化爲鳩﹐則鳩又化爲鷹﹐田鼠化爲β﹐則β又化爲田鼠。其不能復本形者﹐則不言化﹐如腐艸爲螢﹐難爲蜃﹐爵爲蛉﹐皆不言化也。﹝《霏雪錄》﹞

唐人《悼亡妓詩》﹕「斷腸猶系琵琶弦。」琵字當讀如丞弼之弼。﹝同上﹞

柳花與柳絮迥然不同﹐生於葉間﹐作鵝黃色者﹐花也。迨花旣褪﹐就蒂結實﹐其實之熟﹐亂飛如棉者﹐絮也。古今吟詠往往以絮爲花﹐以花爲絮﹐略無分別﹐何耶﹖﹝《稗史》﹞

煬帝開河成﹐取吳越民間女﹐年十五六者﹐五百人﹐謂之殿腳女﹐置於龍舟。每彩纜一條﹐女十人牽之﹐間以羊十口。時盛暑﹐翰林學士虞世基獻計﹐請用垂柳﹐栽於沐梁兩堤上﹐一則樹根四枝﹐鞠護河堤﹐二則牽舟之女獲其陰﹐三則牽舟之羊食其葉。上大喜﹐詔民間有柳一株﹐賞一縑﹐百姓競獻之。帝自栽一株﹐羣臣次第種﹐方及百姓。民謠曰「天子先栽﹐然後百姓栽。」栽畢﹐帝禦筆賜垂柳姓楊﹐故曰楊柳﹐然《詩經》「東門之楊﹐其葉」﹐乃謂柳之揚起者耳。﹝《客中閒集》﹞

摺疊扇一名撒扇﹐蓋收則摺疊﹐用則散開。或寫作Ψ者非是。Ψ卽團扇也。團扇可以遮面﹐故又謂之便面﹐觀前人題詠及圖畫中可見已。聞撒扇自宋時已有之﹐或云始永樂中﹐因朝鮮國進松扇﹐上喜其捲舒之便﹐命工如式爲之。南方女婦皆用團扇﹐惟妓女用撤扇。近年良家女婦亦有用撒扇者﹐此亦可以見風俗日趨於薄也。﹝同上﹞

平江侯陳豫鎭守臨淸日﹐館客作詩﹐有「檐前絡緯啼」之句。侯謂艸虫不可言啼﹐遂疏之。不知「絡緯啼」﹐李太白已道之矣﹐客終無以自明﹐二人蓋未嘗讀李詩故也。成化間﹐有吏建言時事﹐禮科給事中忌之﹐以「激厲風俗」之厲不從力﹐參送法司問罪。不知厲本古字﹐《漢書》凡云風厲勉厲﹐皆不從力﹐此吏亦不能自明﹐二人蓋未嘗讀《漢書》故也。兵科給事中閱兵部題本﹐以「伎」不從「女」﹐呼吏笞之。翌旦有不平者﹐命受笞吏執韻書以進﹐乃赧顏慰遣之﹐此蓋識俗字﹐不識古字故也。凡遇人文字所見未的﹐趣疵議之﹐後能無悔也乎﹖﹝同上﹞

孟光舉案齊眉﹐俗直謂几案耳。呂少衛語林少穎﹐案乃古碗字﹐故舉與眉齊耳。張平子《四愁詩》﹕「何以報之靑玉案。」謂靑玉碗耳。若此類﹐皆不可以習熟﹐忽而不考﹐爲識者所哂。﹝《後耳目志》﹞

◎習語誤相沿舊矣﹐而名與實訛﹐其若之何﹖釐而別之﹐亦吾儕讀書之樂也。多不勝舉﹐信筆記焉﹐以破積疑﹐以發新解。

元世祖笞杖之刑旣定﹐曰天饒他一下﹐地饒他一下﹐我饒他一下﹐自是合笞五十﹐止笞四十七﹐合杖一百﹐止杖九十七。明朝洪武初﹐以《大誥》頒行天下﹐令官民人等﹐有此一本者﹐若犯笞杖徒流罪名﹐每減一等。無此者﹐每加一等。今之斷獄者不知其原﹐凡案牘皆曰大誥減等﹐失其旨。﹝《客中閒集》﹞

古謂除者﹐如階除等級而進也﹐何新授其官則曰除﹐除與除去不用之音同﹐何也﹖蓋官不可久﹐久則姦獘日深﹐如任重爵者﹐恩威日加﹐聲勢日重﹐人望日久﹐叛亂之萌是興﹐篡奪之禍是作﹐其國必危﹐故宮不可久居其任。宋髙後臨崩﹐謂大臣呂大防曰「卿等久居其任﹐可退﹐令天子另尋一班新人用。」正謂此也。除官一字﹐有自來矣。近代選曹補授﹐先具舊官於前﹐次書擬官於後﹐新舊相銜﹐故曰官。﹝《銜原始祕書》﹞

唐就新格﹐以正五九月爲忌月﹐今人相沿以爲不宜上任。考《唐書》﹐武徳二年正月甲子﹐詔自今正月五月九月不得行刑﹐禁屠殺。﹝白居易在杭州詩曰「仲夏齋戒月﹐三旬斷鮏羴。」﹞戴埴《鼠璞》云「釋氏智論天帝釋以寶鏡照四大神洲﹐每月一移﹐察人善惡。正五九月照南贍部洲﹐唐人以此三月不行死刑﹐曰三長月﹐因禁屠宰﹐不上官。」《菽園雜記》謂新官上任﹐應祭告神祗﹐必須宰殺﹐故忌之也。按正五九月不上任﹐自是五行家言﹐不緣屠宰﹐其傳已久﹐亦不始於唐時。《北齊書》﹕文宣帝將受魏禪﹐或曰「五月不可入官﹐犯之不終於其位。」曰「王爲天子﹐無復下期﹐豈得不終於其位乎﹖」又考《左傳》﹐鄭厲公復公父定叔之位﹐使以十月入﹐曰良月也﹐就盈數焉。而顏師古注《漢書》李廣數奇﹐以爲命只不耦。是則以雙月爲良﹐只月爲忌﹐喜耦憎奇﹐古人已有之矣。﹝《日知錄》﹞

《禮記》問人之年﹐若二十則曰弱冠﹐蓋不習句讀﹐將兩句作一句讀了。夫人生十年﹐曰幼學﹐亦兩句讀﹐論年則幼﹐在禮則當學矣。二十曰弱冠﹐年𨿽弱﹐在禮則當冠矣。三十始壯﹐在禮則有室矣。四十曰彊而仕矣﹐五十曰艾﹐在禮則服官政矣。六十曰耆﹐在禮可以一使矣。七十曰老﹐而傳八十九十曰耄﹐在禮不加刑矣。皆當作兩句點﹐今人並作一句點誤矣。﹝《雲麓漫抄》﹞

文王諱昌﹐而箕子爲武王陳《洪範》曰「使羞其行而邦其昌。」厲王諱胡﹐而其子宣王時詩云「胡不相畏﹖」此詩書不諱也。《周頌》祀文武之樂歌﹐《》曰「克昌厥後」﹐《噫嘻》曰「駿發爾私」﹐此廟中不諱也。《春秋》僖公名申﹐而書戊申。定公名宋﹐而書宋仲幾。莊公名同﹐而書同盟﹐此臨文不諱也。﹝《竹窩遺錄》﹞

曲江燕﹐唐初設以慰下第舉人﹐其後廢弛﹐有司不復飭﹐而進士會同年於此﹐見《盛唐紀事》及李肇《史補》。蓋其始不過爲毛解悶之舉﹐而其後以優賢俊﹐其末則以恣豪舉﹐崇遊觀矣。﹝《蓬窗續錄》﹞

孔子師老冉之說﹐肇於《莊子》﹐師老子故其著書譏侮古今聖賢﹐獨推老子甚至﹐假設孔子言語譽之。後來漢儒輯《禮記》﹐承其言曰「聞諸老冉。」司馬遷《史記。老子傳》﹐復增許多老子訓誨孔子言語﹔孔鮒作《家語》﹐著孔子事實﹐因據以爲證﹐由是堅後學之信。不知《莊子》一書﹐多駕空寓言﹐時去孔子未遠﹐知天下崇信其學﹐故借以引重。《禮記。家語》《史記》出《莊子》後﹐見孔子萬世師表﹐不應禮樂無所自來﹐而問禮老冉一語﹐又備見諸書﹐莫詳始自《莊子》。不知老子之教﹐主於淸淨無爲﹐其著書厭薄禮樂﹐掊斗折衡﹐焚符破璽等論﹐冉又何禮之可問耶﹖孔子於人之有善﹐若管仲之仁﹐子產之惠﹐皆亟稱不暇﹐豈有冉聖師之而故沒之﹖若《莊子。外篇》著冉爲周藏史﹐或者冉所取多書﹐孔子因往問冉焉﹐容有此理。不然﹐《魯論》何無一語及冉﹐而冉之禮何不盡傳其徒﹐而甘爲棄名檢﹐蕩禮教之罪人耶﹖東坡嘗謂莊子𨿽譏孔子﹐實尊孔子﹐書未敍百家之學﹐有曰譬如耳目鼻口﹐各有所明而不能相通﹐故墨翟﹑宋釒開﹑禽滑﹑尹文﹑彭蒙﹑田駢﹑愼到﹑關尹﹑老冉﹐以至莊周﹐皆列敍名之耶。鄒魯之士﹐縉紳先生﹐其在詩書禮樂多能明之﹐則推而不敢斥﹐此又可見莊子前之推老冉者﹐偕孔子也。﹝《識遺》﹞

行人司憲性狂易﹐好啖生肉﹐丙戌進士。使髙麗﹐舊例有蟒衣玉帶之賜﹐比到彼國將命時﹐與國王相見所用者。渠遽披戴京中﹐乘馬拜客﹐人皆竊笑。一出城﹐卽用八轎馳驟入遼﹐設中軍官作威重如撫臺。遼撫爲韓耀﹐忮人也﹐來拜稍遲不納﹐大相忤﹐且自誇入朝卽爲吏科給事中﹐先期咨訪賢否得失。韓銜之﹐囑隨行者﹐凡一言一動禮物﹐皆密籍以報。使事畢﹐未入京﹐而韓疏至﹐被逮以死﹐其二親亦死﹐辱命殺身﹐眞妄人不足惜。餘同年夏子陽以給事中使琉球﹐在杭城亦玉帶八轎﹐至閩與撫臣徐學聚大相左﹐黽勉了事而歸﹐升太常少卿﹐未幾歿﹐夏本仁慈人﹐乃止於此﹐可憐也﹗﹝《湧幢小品》﹞

《漢書。張良傳》贊魁梧奇偉﹐蘇林梧讀悟﹐顏師古注可驚悟也﹐或讀吾非。﹝《書傳正誤》﹞

閒居用綠野﹐乃裴度於文宗時畱守東都治堂﹐𨿽野服蕭散﹐不問事﹐時尙保釐畱臺﹐非閒居事也。宮觀用蓮社﹐乃白居易致仕﹐與僧如滿在香山修淨工﹐號白蓮社﹐是致仕後事。﹝《鼠璞》﹞

唐雁塔題名石刻﹐凡畱題姓名﹐僧道士庶﹐前後不二﹐非止新進士也。唐進士特於曲江宴賞之暇﹐有此會﹐猶今北使過錢塘﹐例於浙江觀潮﹐天竺燒香耳。若泛以雁塔題名爲登第慶賀之辭﹐則觀潮燒香﹐亦可顓言穹廬之來使乎﹖﹝同上﹞

遜國諸書﹐載鐵氏二女詩﹐謂鐵司馬就義﹐二女沒入教坊﹐獻詩於原問官﹐上聞﹐得赦﹐出嫁士人。考鐵長女詩﹐乃吳人範昌期題老妓捲作也。詩云「教坊落籍洗鉛華﹐一片春心對落花﹐舊曲聽來空有恨﹐故園歸去卻無家﹔雲鬟半臨靑鏡﹐兩淚頻彈濕絳紗﹐安得江州司馬在﹐尊前重爲賦琵琶﹖」昌期字鳴鳳﹐詩見張士淪《國朝文纂》。同時杜瓊用嘉亦有次韻詩﹐題曰《無題》﹐則其非鐵氏作明矣。次女詩所謂「春來雨露深如海﹐嫁得劉郎勝阮郎」﹐其論尢爲不倫。宗正睦論革除事﹐謂建文流落西南諸將﹐皆好事者僞作﹐則鐵女之詩可知﹐革除閒事﹐野史所載﹐大半訛繆。本朝閨閣詩﹐出好事假托者居多﹐如章綸母金節婦詩﹐「誰云妾無夫」一篇﹐髙季迪詩也。陳少卿妻「野雞毛羽好」一篇﹐釋道原樂府也。甄節婦「泉流不歸山」長歌﹐羅一峯詩也﹐今盡削之。﹝《列朝詩集》﹞

小靑者﹐本無其人﹐邑子譚生造傳及詩﹐與朋儕爲戲曰「小靑者﹐離情字﹐正書心旁似小字也。」或言姓鐘﹐合之成鐘情字也。其傳及詩﹐俱不佳﹐流傳日廣﹐演爲傳奇﹐至有以孤山訪小靑墓爲詩題者。俗語不實﹐流爲丹靑﹐良可噴飯。以事出虞山﹐故附著於此。﹝同上﹞

起復者﹐來制未終﹐勉爲任用﹐所謂導情起復者也。如歐公晏元獻神道碑﹕明年遷著作佐郎﹐丁父憂去官﹐已而眞宗思之﹐卽其家起復﹐爲淮南發運使。及史嵩之喪父﹐經營起復是也。今人不考﹐例以服闋爲起復﹐誤矣。宋制銜上亦帶書﹐如起復左僕射中書門下平章事臣趙普是也。﹝《霏雪錄》﹞

古人之書﹐多可傳者﹐未嘗自求其傳也。藏之於家﹐或當時﹐或後世人見而愛之﹐爲之鏤刻﹐與眾同好﹐故可傳也。五代和凝有集百餘卷﹐自鏤版行於世﹐識者非之﹐可見前此無自刻文集者。今人不自量其詩文可否﹐槪爲鏤版行世﹐是以傳者少而不傳者多也。﹝《雲谷臥余》﹞

下洋兵鄧老言向歷諸國﹐惟地上之物有異耳。其天象大小﹐遠近顯晦之類﹐𨿽遠國視之﹐一切與中國無異。予因此益知舊以二十八宿﹐分隸中國之九州者﹐爲謬也。﹝《枝山前聞》﹞

「不如意事常八九﹐可與人言無二三。」世俗習傳語也。貳師乃云「可與人言無二三。」更覺有味。《臨漢詩話》謂王摩詰詩「閉戶讀書多歲月﹐種松皆作老龍鱗」。爲古木亦有致。﹝《嘯虹筆記》﹞

大徳丁未﹐吳中蟹厄如蝗﹐平田皆滿﹐稻穀傷盡。吳諺蝦荒蟹亂﹐正謂此也。考之《吳越春秋》﹐越王勾踐召範蠡曰「吾與子謀。」吳子曰「未可也﹐今其稻蟹不遺種﹐其可乎﹖」蓋言蟹食稻也。蟹之害稻﹐自古爲然﹐以五行占之﹐乃爲兵象﹐是亦披堅執銳介甲之屬。明年海賊肖九六大肆剽掠﹐殺人流血。﹝《平江記事》﹞

王荊公多學﹐然亦有所失﹐如《周官》言贊牛耳﹐荊公言取其順聽。不知牛有耳而無竅﹐本以鼻聽。《詩》「誰謂鼠無牙」﹐公謂鼠實無牙﹐不知鼠實有牙﹐昔曾有人引一牛與荊公辧之﹐又嘗捕一鼠與之較﹐公曰「然。」﹝《客中閒集》﹞

《古今考雋》﹕仲夏日爲長至﹐仲冬日爲短至﹐今世語以冬至爲長至。《堯典》﹕仲夏平秩南訛﹐曰長至﹐仲冬平在朔易﹔日短至﹐此其證也。﹝《蓉氵正集》﹞

儒者讀書﹐多隨俗呼﹐不從本音﹐或終身不悟者﹐凡讀廷﹝音定﹞皆作廷﹝音亭﹞﹐故廷中廷爭柏者鬼之廷﹐遊神之廷﹐皆作庭。假借之假﹝音嫁﹞皆作假﹝音賈﹞﹐朝請﹝音才嫁切﹞皆作請﹝屈請之請﹞﹐爛脫﹝音奪﹞皆作脫﹐太守﹝音狩﹞作守﹐周身之防﹝去聲﹞爲防﹐廷尉評﹝去聲﹞爲評﹐若此甚眾。﹝《筆記》﹞

宋蔡忠惠創洛陽橋﹐俗傳移檄海神﹐一卒應募﹐得醋字還。解曰「酉月二十一日。」此事亦奇。然實明朝蔡錫之事﹐《名賢錄》云「蔡錫字廷矛﹐鄞人﹐中永樂癸卯鄕試﹐入國監﹐以學行選授兵科給事中﹐升知泉州府。時洛陽橋圮﹐發故石﹐有刻文云﹕」石頭腐爛﹐蔡公再來。『遂捐俸修之﹐橋故跨海潮﹐日奔氵砉﹐施工極難。錫乃爲文檄海神﹐募賚批者﹐莫應﹐忽有一醉卒蹌踉而前日﹕「我能往。』乃飲酒大醉﹐自沒於海﹐若有神接之者﹐遂得批以還﹐復於錫﹐上有一醋字。錫妄意曰﹕」得非八月二十一日耶﹖『刻以是日興工﹐潮不至者旬日﹐橋遂訖工﹐更其名爲萬安。民徳之﹐立祠其旁﹐配享端明﹐錫累官至湖廣巡撫。「﹝《博學匯編》﹞

世俗言太白在采石﹐因醉泛舟﹐見月影俯而取之﹐遂致溺死﹔其說甚誕﹐不足信也。按李陽冰作《太平艸堂序》云「陽冰試弦歌於當塗﹐公疾亟﹐艸稿若干捲﹐手集未修﹐枕上授簡﹐俾爲序。」又李華作公墓志﹐亦云「賦臨終歌而卒。」然則捉月之說正與杜子美食白酒牛炙而死者同矣。﹝陳焯《與同人書》﹞

《諾臯記》有三說﹐《西溪叢語》據巫臯事﹐以駁晁氏非也。《抱朴子》諾臯蓋六甲神名之類﹐必三說備﹐乃盡之。﹝《續說郛》﹞

元魏時﹐侯莫陳悅殺賀拔勝﹐侯莫陳三字姓也。陳眉公《通鑑》自以爲精洽矣﹐乃誤爲兩人﹐已屬可笑。乃閱《通鑑金丹》並除侯莫二字﹐只書陳悅﹐更爲可異。若《綱目》於梁元帝子蕭方等﹐誰不知爲方諸兄弟﹐而以誤脫等字爲譏﹐亦獨何耶﹖﹝《嘯虹筆記》﹞

古樂府詞﹐河中之曲﹐詠莫愁雲﹕「頭上金釵十二行﹐足下絲履五文章。」後人多誤使爲金釵者十二行﹐不知一人獨插十二行金釵﹐古婦人髻非今比。﹝《稿簡贅筆》﹞

母在堂﹐乃稱舅爲渭陽﹐得母自詛其親﹖﹝《雜纂》﹞

◎稱謂誤因其名稱其人習焉﹐勿覺而忽﹐告之曰「此大誤也。」則世必駭嗟乎﹐與不駭也﹖而終誤也。旣已誤也﹐而終不自信誤也﹐若此者亦聽其稱謂之云耳﹐又何必辧﹖

《列子》述孔子曰「西方有聖人。」佞佛者以爲指釋氏而言﹐皆妄也。《國語》姜氏曰「西方之書有之曰﹕」懷與安實疾大事。『「注云﹕」《周語》誰將西歸﹐西方之人﹐皆謂周也。「予謂孔子果有是言﹐謂昔文王也﹐於佛何與﹖至王通直指佛爲西方聖人﹐其學可知矣。﹝《坦齋通編》﹞

《周禮》﹕媒氏中春之月﹐令會男女﹐是月也﹐奔者不禁。此𨿽後世昏淫之主﹐亦無此法﹐曾是周公制禮而有是乎﹖予按古有聘則爲妻﹐奔則爲妾之言﹐以奔對聘﹐是明有奔之一說矣。意奔也者﹐當是艸率成婚﹐若今鄙野小家之爲﹐不能如聘者之六禮全備耳。蓋荒侵死喪﹐或孤弱而不能自存﹐必待備禮而需以歲年﹐則遲歸無時﹐男女之失所多矣。故先王通此一格﹐以濟大禮之窮﹐不待其旣亂而爲之所也。其曰令者﹐媒氏令之也﹐旣有令者﹐非私合矣。不禁﹐不禁其闕禮也﹐豈誠逾墻行露之謂哉﹖不然﹐判妻入子且書之﹐遷葬嫁殤且禁之﹐而於佻達淫冶之私﹐反爲之導引﹐豈理也哉﹖﹝《雲谷臥余》﹞

國號上加大字﹐始於元﹐及明因之﹐以別於小明王也。其言大漢大唐大宋者﹐乃臣子及外國尊稱之詞﹐近見新安刻《歷祚考》一書﹐於漢唐宋及司馬晉皆加大字﹐失其初矣。﹝《湧幢小品》﹞

晉人有字父者﹐晉胡母輔之﹝字彥國﹞一日正飲﹐子謙之厲聲曰「彥國年老﹐不得爲爾將﹐令我尻背東壁。」又王美姿容﹐嘗攬鏡自照﹐稱其父字曰「王文開生如此兒耶﹖」有字夫者﹐呂后微時﹐嘗字髙祖爲季。有字叔者﹐袁種字其叔父盎曰「絲能日飲幾何﹖」按《儀禮》﹐子祭父必稱父字﹐蓋古人冠而字之﹐敬其名也﹐乃知字爲古人所重﹐不以爲諱﹐明矣。今人諱名並諱字﹐非也。又生曰名﹐死曰諱﹐故廟諱曰諱﹐禦名曰名。﹝《說儲》﹞

生名死諱﹐周制也﹐周人以諱事神﹐名終將諱之﹐然臨文不諱。近日士大夫文字中﹐稱生者之名﹐亦曰諱某﹐非禮也。﹝《綠雪亭雜言》﹞

偶閱《宋史》﹐陶本姓唐﹐以避石敬塘諱而攺。然當時唐姓者﹐豈止一人﹐如唐景思者﹐敬塘時爲貝州行軍司馬﹐歷事出帝﹐未聞攺姓也。以逢迎取媚﹐其人品已見此矣﹐卽攺於晉代可耳。漢周宋易代之後﹐何不復耶﹖因思古人以避諱而攺其名稱者﹐在當時或有所不得已﹐易世之後﹐相沿不攺﹐甚無謂也﹗約略舉之﹐以恆山爲常山﹐避漢文帝諱也。正月作平聲﹐避秦始皇諱也。以慶湖爲湖﹐避漢安帝諱也。以虎林爲武林﹐避唐世祖諱也。避漢明帝諱而蒯徹爲蒯通﹐避司馬昭諱而以昭君爲明妃﹐莊君平莊子陵避漢明帝諱﹐皆攺莊爲嚴。以唐太宗諱﹐凡世皆稱代﹐以宋孝宗諱﹐凡愼皆從謹﹐而愼徳秀亦攺爲眞徳秀。若吳主女諱二十﹐至今猶以二十爲念﹐時已過而不復﹐習而不察耳。自元明至今﹐偏名嫌名俱不諱﹐誠度越千古也。﹝《雲谷臥余》﹞。

近時娶婦﹐新婦以帕或綾紗蒙其首﹐其禮不知起於何年。按《通典》﹐杜佑議曰「婚姻王化﹐人倫之本﹐拜時之婦﹐《禮經》不載。自東漢魏晉﹐及於東晉﹐咸有此事。」按其議或時屬艱虞﹐歲遇良吉﹐急於嫁娶﹐爲此制﹐以紗蒙女氏之首﹐而夫氏發之﹐因拜舅姑﹐便成婦。六禮悉捨合巹﹐復乖隳政教之大方﹐成容儀之獘法。由是觀之﹐蒙首之法﹐其傳已久﹐但古爲失時急娶不備禮者而然﹐而今遂爲通行耳。﹝《匯書》﹞

嘗閱《李氏刊誤》曰「婚期云來日婦於庭拜舅姑﹐次謁夫之長屬﹐中外故舊﹐皆當婦禮﹐通謂之客﹐故有拜客之名。今代非親非舊﹐皆列坐﹐而覿婦容﹐豈其宜哉﹖」﹝《懷秋集》﹞

觀此則覿婦陋俗﹐自唐已然﹐不獨吾徽踵之也。余欲更變是風﹐自三兒景行辛酉娶婦入門時﹐卽除此積習﹐鄕人異之。願吾郡士大夫家爲之倡﹐家斯效焉。比歲來閥閱大家覿婦陋俗﹐亦漸攺矣。

世傳蘇子瞻有小妹﹐嫁爲秦淮海之妻﹐而造爲無稽之談以實之﹐皆妄。按《墨莊漫錄》云「延安夫人蘇氏﹐丞相子容內也﹐有詞行於世﹐或以爲東坡女弟﹐適柳子玉者所作﹐非也。」《菊坡叢話》云「老蘇先生之女﹐幼而好學﹐慷慨能文﹐適其母兄程之子之才﹐作詩曰﹕」汝母之兄汝伯舅﹐求以厥子來結姻﹐鄕人婚嫁重母族﹐𨿽我不肯將安云﹖『人言蘇子無妹﹐卻有此詩。「然則子瞻固有二妹﹐一適柳子玉之子﹐一適程之才﹐而第非秦淮海耳。﹝同上﹞

顏子推《家訓》云「昔侯霸之子孫﹐稱其祖父曰家公﹐陳思王稱其父曰家父﹐母曰家母﹐潘尼稱其祖曰家祖﹐古人之所行﹐今人之所笑也。今南北風俗﹐言其祖及二親﹐無不云者﹐田裏猥人﹐方有此言之。淮北齊人﹐逮今幾七百年﹐稱家祖者復紛紛﹐皆是名家望族﹐亦所不免。家父母之稱﹐俗輩亦多有之﹐山簡謂年幾二十﹐不爲公家所知﹐蓋指其父﹐非祖也。﹝《賓退錄》﹞

丈人謂之泰山。玄宗開元十三年﹐封禪於泰山﹐張說爲封禪使。說女婿鄭鎰本是九品官﹐舊例封禪後﹐自三公已下﹐皆轉遷一階一級﹐惟鄭鎰是封禪使女婿﹐驟遷至五品﹐兼賜緋服。因大次﹐玄宗見鎰官位騰跳﹐怪而問之。鎰無辭以對﹐優人黃蟠綽奏曰「此乃泰山之力也。」因此以丈人爲泰山。余不以爲然﹐當是泰山有丈人峯故耳。﹝《釋常談》﹞

唐宋人無有書狀元於己官銜之上者﹐逮元猶然﹐獨會稽楊維禎廉夫當元季書李黼榜進士﹐至刻之印章。蓋黼死節之臣﹐廉夫書之者﹐欲自附於忠節之後﹐其意固有在﹐且與黼相知﹐不忍忘也。後之人乃有效廉夫故事﹐書宋文公爲王佐榜進士﹐謂佐足爲文公重乎﹖惟誌書宜用此法﹐謂一榜之首﹐存之足以徵信也。﹝《湧幢小品》﹞

世說諸葛瑾爲豫州﹐遣別駕詣臺﹐語云「小兒恪知謹﹐卿可以語﹐速往詣恪。」恪不與相見﹐後相遇﹐別駕喚恪咄咄郎君云。﹝《續釋常談》﹞

《唐。回紇傳》咸安公主下嫁可汗﹐上書恭甚﹐其言昔爲兄弟﹐今爲半子也。﹝同上﹞

古者賓得主人酒則奠﹐一人舉酒酬地﹐故有祭酒之稱。惟祖道則主人自祭﹐今人席中皆行祖道之禮﹐誤矣。﹝《蘇譚》﹞

王右軍曾祖卽丘子諱覽﹐祖侍禦史諱正﹐故右軍書《蘭亭記》﹐覽字加才﹐它書正皆作政字﹐以示諱也。後人不知﹐相沿用之以爲古﹐不知其於義無當也。又如唐人諱﹐以丙丁爲景丁﹐諱淵﹐以殷淵源爲深源。宋人諱恆﹐以田恆爲田常﹐諱桓﹐以齊桓公爲威公。諱貞﹐以王文貞旦﹑王文貞曾俱攺爲文正﹐其眞謚文正者﹐範希文﹑司馬君實而已。在後世俱當訂攺原文﹐而一切沿用﹐不知其非﹐何也﹖﹝《讀史訂疑》﹞

親傳業者爲弟子﹐弟子復傳於人爲門生。故《史記》曰「七十二弟子傳。」而歐陽公爲轉相授受者曰門生。﹝《羣碎錄》﹞

太史公《夏本紀》自禹卽天子位以後﹐云帝禹﹐至於帝履癸﹐又曰帝桀。《殷本紀》自太甲書帝太甲﹐至於帝紂。《孔氏雜說》言二王亦得稱帝﹐引《史記。夏記》稱帝桀是也﹐何獨桀云帝哉﹖《商紀》云「周武王爲天子﹐其後世貶帝號﹐號爲士。」《索隱》曰「按夏殷天子﹐亦皆稱帝﹐代以徳溥﹐不及五帝﹐姑貶帝號﹐號爲王﹐故本紀皆帝﹐而總曰三王也。」又譙周云「夏殷之禮﹐生稱王﹐死稱廟主﹐皆以帝名配之﹐見《索隱》。」《國語》云「玄王勤商﹐帝甲亂之。」又云「商王帝辛大惡於民。」帝辛紂也﹐然而《易》曰帝乙﹐《書》亦曰帝乙﹐夏殷之稱帝﹐莫信於此。﹝《愛日齋叢抄》﹞

鄕人敍坐以齒﹐𨿽貴爲卿大夫者﹐其居鄕亦皆謙退從厚﹐曰鄕黨莫如齒﹐不然﹐人必非之。考之《禮》﹐一命齒於鄕﹐再命齒於族﹐三命則不齒於族﹐此貴貴之義也。予嘗謂鄕之薦紳﹐同輩而序齒可也﹐苟非其人﹐而亦以齒尊之﹐不幾於失禮乎﹖藍田呂氏《鄕約》曰「非士類者不以齒。」斯言爲得之矣。﹝《聽雨紀談》﹞

春明門外﹐當路墓前﹐有堠題云「漢太子太傅蕭望之墓。」有官見而怪之曰「春明門題額正方﹐加之字可耳。如此堠直行書﹐只合題蕭望墓﹐何必之字﹖」唐有盧鴻一﹐取《尸子》鴻常一之義﹐而《通鑑綱目》書徵嵩山處士盧鴻爲諫議大夫﹐誤以鴻爲單名。注《三十國春秋》者﹐蕭方等﹐蓋方等佛經名﹐其弟名方諸﹑方知﹐而胡三省注《通鑑》﹐去等字爲蕭方﹐此猶不知而誤也。至於方朔﹑葛亮﹐此何等語﹐而詩中往往見之﹐古人姓名﹐橫被削蝕者多矣﹐豈獨蕭傅﹖﹝《客中閒集》﹞

今登科錄敍其生之所自出﹐輒曰某處籍某處人﹐非也。舜生於諸馮﹐遷於負夏﹐卒於鳴條﹐以皆東夷地﹐故爲東夷人。文王生於岐周﹐卒於畢郢﹐皆西夷地﹐故爲西夷人﹐何嘗云某處籍某處人哉﹖四世而緦﹐已服窮而親盡矣﹐況四世而上焉者乎﹖猶曰某處人﹐無謂甚矣﹗或曰「朱子閩產也﹐猶自稱新安﹐何也﹖」曰「韋齋君本婺源人﹐因仕入閩﹐生文公﹐寓居建陽之考亭﹐其曰新安﹐不忘本也。」予先君氵亭懿公冕﹐吉安廬陵人﹐以公務至京﹐悅其山水之佳麗﹐因家焉。而予母郭氏歸之而生子﹐故予金陵產也﹐而稱廬陵者﹐不忘本耳。若世代旣遠﹐而猶云云﹐豈不甚無謂哉﹖﹝《登科錄》﹞

●卷九。裂眥寄寄園主人曰「裂眥一寄﹐余專爲平寇作也。余宰交城﹐交山延邪數郡﹐稱盜藪﹐往往乘飈出爲民害﹐破城邑﹐戕弒職官﹐聞者咸目裂發豎。余奉都札剿賊﹐渠魁數十﹐不憚艱阻﹐以計盡殲之﹐降其黨﹐晉人快焉。嗟乎﹗涓涓不息﹐將爲江河﹐盜賊一興﹐生民塗炭﹐折巨柯於萌蘗﹐是在畱心民瘼者矣。他若忠義之遭屯﹐國事之潰裂﹐又皆致寇之大原﹐能不鑑諸﹖」

◎流寇瑣聞寇足言乎﹖卽曰遺臭﹐何煩污牘也。然同一闖﹑獻耳﹐或剿之而捷﹐或觸之而碎﹐平寇豈無術歟﹖爰﹛艸叟﹜瑣談﹐亦以資識。

流寇起自崇禎元年﹐迄於明亡﹐大抵皆邊盜逃兵﹐土寇饑民﹐此撲彼興﹐不可勝計。始於王嘉胤﹐終於李自成﹑張獻忠﹐生民遭毒﹐良不可言。﹝《雞窗刺言》﹞

寇之毒也﹐萌於秦﹐延於晉﹐及畿南﹐蔓於豫﹑楚﹑蜀﹑江北﹐出沒秦﹑豫﹑楚﹑蜀﹐蹂躪無虛日﹐民遭菅刈﹐殺人八百萬﹐流血三千里﹐殆不啻焉。﹝《翦寇錄》﹞

羣盜闖獻﹐麋爛天下﹐破城屠邑﹐迄無寧日。表而出之﹐俾考古者﹐知生民之不幸。﹝《嘯虹筆記》﹞崇禎元年戌辰十一月延安大饑。參政洪承疇擊賊。府谷民王嘉胤倡亂﹐又有不沾泥﹑楊六郎。白水盜王二等掠蒲州韓城。劫宜君獄。合嘉胤五六千人。米脂李自成從嘉胤﹐已而羣盜破﹐自成走匿。延安張獻忠從亂。二年己巳正月是年秦大旱。洛川﹑淳化﹑三水﹑略陽﹑淸水﹑成縣﹑韓城﹑宜君﹑中部﹑石泉﹑宜川﹑綏徳﹑葭耀﹑靜寧﹑潼關﹑陽平關﹑金鎖關﹐流賊恣掠。固原逃兵掠涇陽﹑富平﹐執遊擊。二月官兵剿漢南賊﹐平。獻據米脂十八寨乞降。三月流盜掠眞寧﹑寧州﹑安化﹑三水。四月固原賊犯耀州﹐參政洪承疇破之。十一月京師警。山西巡撫耿如杞兵叛於涿﹐掠良鄕勁卒﹐皆爲盜﹐擾山東。大盜混天王掠延川﹑米脂﹑靑澗。耿如杞兵叛﹐自成與之合眾萬餘﹐推髙迎祥爲闖王﹐自稱闖將﹐寇山西﹑河南。三年庚午正月秦連年旱﹐邊卒以饑餉嘩﹐劉懋奏裁驛站﹐於是盜益多。陜西邊盜王子順﹑苗美連逃兵掠綏徳﹐圍韓城﹐犯靑澗﹐美叔苗登霧聚安定。王嘉胤陷府谷。他盜入山西﹐犯襄陵﹑吉州﹑太平﹑曲沃。王子順﹑苗美陷蒲縣﹐賊自神木渡河﹐分三部犯趙城﹑洪洞﹑汾霍﹐掠石樓永和﹑吉隰。賊首號橫天一字王。五月﹝1111格式﹖﹖﹖﹖﹞

賊破金鎖關。六月王嘉胤陷黃甫咱﹑淸水二營﹐據府谷﹐掠延安﹑慶陽﹐城堡多陷。王子順﹑張述﹑聖姬三兒降。賊魁黃虎﹑小紅狼﹑一丈靑﹑龍江水﹑掠地虎﹑郝小泉俱免死安置。山西流寇破蒲城﹑路安。八月王嘉胤勾西人入犯。十月王嘉胤陷淸水營﹐復陷府谷﹐大盜李老柴攻合水。十一月賊陷河曲。十二月神一元破寧塞據之﹐圍靖邊﹐陷柳樹澗﹑保安等城。四年辛未正月禦史吳賑饑。神一元陷保安﹐爲官兵擊敗﹐死﹐弟一魁領其眾。山西賊犯平陽﹐王嘉胤渡河﹐掠菜園溝。二月神一魁劫寧下﹐破慶陽﹑東關。宜君賊趙和尙等犯涇陽﹑三原﹑韓城﹑澄城。神一魁陷合水。三月副總兵曹文詔大破賊。孫繼業﹑茹成名降。陜盜劉五﹑可天飛據鹿角城﹐混飛獨行狼聚蘆保岑分犯各縣﹐陷武安華亭。王老虎圍莊浪。宜君雒川盜起。四月神一魁降﹐餘黨郝臨庵﹑劉六眾數萬恣掠。賊陷始興。降賊不沾泥復攻米脂﹐巡撫洪承疇剿之﹐殺雙翅虎﹐縛柴金龍以降。五月時楡林連旱四年﹐西安大荒。闖王虎﹑金翅鵬降﹐鵬卽子順侄成功也。延安賊趙四兒卽點燈子掠韓城﹑涇陽﹐尋降。李應期誅降盜王子順。滿天星降﹐黨二萬人復叛去。賊陷中部。六月曹文詔擊斬王嘉胤。嘉胤死﹐其黨推王自用號紫金梁﹐其黨有老犭回犭回﹑八金剛﹑闖王﹑闖將﹑八大王﹑掃地王﹑闖塌天﹑破甲錐﹑邢紅狼﹑亂世王﹑混天王﹑顯道神﹑鄕里人﹑活地艸等﹐分三十六營。州賊混天猴張孟金謀襲靖邊﹐獨行狼等犯合水。七月曹文詔大破賊。上天龍﹑馬老虎﹑獨行狼掠州﹐尋降。趙四兒渡山西﹐入沁水。賊陷中部。八月官兵斬慶陽劉六。山西賊入河北﹐犯濟源。九月承疇擒趙四兒。神一魁復叛﹐其黨黃友才斬以獻。獨頭虎﹑滿天星﹑一丈靑﹑上天猴等恣掠宜雒。黃友才復叛。趙四兒黨黑殺神起﹐又有過天星﹑蠍子塊與紫金梁等共數十部。陜西賊陷宜川。十一月陜賊譚雄陷安塞﹐官軍誘斬之。不沾泥張存孟陷安定。降丁混天猴勾盜陷甘泉﹐劫餉。十二月甘泉賊陷宜君﹑葭州。諸降盜復叛﹐攻綏徳。獻及羅汝才等九百人降洪承疇。五年壬申正月洪承疇﹑曹文詔等剿寧塞寇﹐幾盡。西澳之捷﹐川兵來第一。官軍斬黃友才。延綏賊僞爲米商﹐陷宣君﹐復陷保安﹑合水。流入山西者陷永寧﹑蒲州。承疇擊敗賊﹐賊破華亭﹐擾莊。承疇破鐵角城﹐斬可天飛﹐而郝臨庵﹑獨行狼亦就誅。二月盜夜入州。三月陷華亭。四月潮廣流盜自興國入江西秦和﹑吉安。七月山西賊陷大寧。八月紫金梁﹑老犭回犭回圍竇莊﹐旣而乞降﹐八大王﹑闖塌天不從﹐犯濟源﹐陷溫陽。九月山西賊破臨縣﹑豹山﹐據其城﹐又陷修武﹐焚掠武陟﹑輝縣﹐圍恆慶﹐賊盡向河北。官軍與戰﹐復入沁水。十月賊喬六自斬其魁降。十二月賊閻王虎據交城﹑文水。邢滿州﹑上天龍據吳城﹑向陽﹐紫金梁入楡次﹐入壽陽。時亂世王遣其弟混天王乞降不得﹐陷霍垣﹐曲長子又陷遼州。趙和尙等斬其魁霍維端降。六年癸酉正月是年山陜大饑。賊闌入畿南西山﹐距順徳百里﹐分賊西犯上縣﹑固關﹐南犯河北。二月賊踞林縣﹐饑民相望起。三月蜀賊寇百丈關﹐紳張道擒滿天星﹑闖王。四月賊陷平順。五月河北賊陷涉縣。六月命內豎盧九徳等赴中州夾擊。河北賊圍湯陰﹑林輝﹑涉安﹐別賊自陽城﹑垣曲來﹐合於濟源。山西賊陷和順。七月山西賊陷樂平﹑永和﹑沁水。八月河北賊攻彰徳。陜西賊攻慶徳。九月張應昌獲賊張有義﹐卽一盞燈。十月山西河北賊二十四營渡河犯閔鄕﹐陷澠池﹐分入河南﹑湖廣﹑漢中﹑興平。畿內賊至寧晉﹐掠南宮﹐走五臺。十二月河南賊陷伊陽﹐盧氏掠汝州﹑浙川﹑內鄕﹑光化﹑均州﹐犯南陽。湖廣賊假進香陷鄖西。湖廣賊陷上津。陜賊陷鎭安。延綏巡撫陳奇瑜擊斬永寧關賊鉆天哨﹑開山斧﹑一座城。七年甲戌正月大旱。降盜王剛﹑王之臣﹑通天柱等至太原挾賞﹐巡撫斬之。王之臣卽豹五﹐通天柱﹐孝義土賊也。河南賊薄谷城﹐掠光化﹑新野﹐圍均州﹐入夷陵。陜賊陷洵陽。興安賊陷紫陽﹑平利﹑曰河﹐破鳳縣﹐入四川﹐陷迂安。楚賊陷房縣﹑保康。犯信陽﹑鄧州﹐敗﹐奔商雒﹐與自成合陷澄城。寇平涼﹑州﹐旋與羣賊出漳關。二月進陳奇瑜總督誅賊。三月山西自去秋八月至是不雨﹐人相食。四月山西永寧民殺食父母。川賊復入陜﹐陷兩當風縣。楚賊盡西奔漢中。五月洪承疇出援甘肅。陜別賊陷文縣﹐再陷鳳縣﹑漢南。六月洪承疇等厄賊漢中﹐賊詐降﹐陳奇瑜信之﹐賊出險﹐復不可制。賊出棧道﹐陷麟遊﹑永壽﹐陷同安。官軍圍闖於車箱峽﹐自縛乞降﹐奇瑜縱之﹐出復叛去。七月陷澄城﹐圍洽陽﹐轉寇平涼﹑州。八月豫賊謀襲汴。陜賊復陷隴州。賊先鋒髙傑降。閏八月河南大旱。陜賊陷靈臺﹑崇信﹑白水﹑經州。九月賊二十營至函谷﹐陷扶風。豫賊入黃州﹑廣濟。十月河南掃地王趨江北﹐掠潛山﹑太湖宿松。別賊陷陳州﹑靈寶。楚賊趨顯陵。總兵左光先擊闖富平﹑髙陵間。十一月逮奇諭。大寇聚秦中。江北賊陷英山﹐焚霍山。十二月陜西鄖陽各告警﹐賊遊兵東下常徳。八年乙亥河南賊陷榮陽﹐屠汜水﹐又陷固。秦賊數十萬出關﹐三分入晉﹐入豫﹐入楚。河南北賊三分﹐陷榮﹑汜﹐掠鄭州﹐犯。賊集宛雒﹐闖獨畱秦平﹐眾七八萬。洪承疇敗之﹐乞撫後復振﹐突出潼關。掠廬鳳安慶。正月商州﹐圍汝寧﹐掠歸徳。襄陽賊與女合十五營﹐數十萬。河南賊復入漢中﹐陷寧羌。江北賊陷霍丘。陜西賊陷靈臺。河南賊三分趨六安﹑鳳陽﹑潁濮﹐陷潁州。陷鳳陽﹐焚皇陵﹐恣搶三日﹐闖﹑獻皆與。陷巢縣﹐攻舒城﹐圍六合。陷舒城﹑無爲州。河南賊畏承疇兵﹐入潼關。河北賊滿天星張大受向麻城﹐抵漢口。二月江北賊陷潛山﹑羅田。陷太湖﹐時豫秦晉楚江北皆多盜。與老犭回犭回西走商州。三月湖廣盜陷麻城。村民擒斬黃大盜﹑爬天王。漢中賊陷寧羌。五月冬春之間﹐寇奔豫﹐奔楚﹐奔江北﹐至是悉萃於秦。六月曹文詔殉節。秦賊搖天動陷西和。秦賊陷澄城。八月命楚撫盧象總理討賊。陷咸陽。商雒寇復入河南﹐犯盧氏。十月老犭回犭回陷陜州。翻山鷂降闖王渡河。十一月河南賊焚關廂而西﹐老犭回犭回犯南鄧。秦賊一字王二十萬﹑撞天王十七萬犯閔鄕﹑靈寶。整齊王敗走偃鞏﹑汝州﹐羣賊大會於龍門白沙﹐營六十里﹐敗入霍丘﹐逼鳳陽。羣賊再出潼關﹐大敗。十二月闖王﹑曹操數十萬圍光州﹐屠之。漢中羣賊會漢南。江北賊陷巢縣﹑含山﹑和州。合諸賊圍盧州﹐陷巢縣﹑含山﹑和州﹑犯江浦。九年丙子正月總理盧象次鳳陽諸兵。闖王﹑闖塌天﹑八大王﹑搖天動七賊數十萬攻滁州﹐盧象﹑祖寬大敗之﹐走鳳陽﹐焚懷遠。棗陽賊紫薇星陷懷遠﹑靈壁﹐逼泗州。混天王伏誅。郎襄賊焚殺賊。江北賊陷蕭縣。陜賊陷麟遊。滁賊敗﹐突入沛縣。河南別賊陷閿鄕。闖王﹑掃地王﹑紫金梁二十四營攻除州不克﹐遂陷虞城。羣賊大會於蘭陽。合羣賊圍滁廬﹐象大挫之﹐竄河南。二月山西亂﹐人相食。賊陷周山﹑大湖。鄖賊焚竹山。過天星敗降﹐尋復劫掠。走慶陽﹑寧。三月河南饑﹐母烹其女。山西賊陷和順﹐九條龍﹐張胖子陷谷城﹑官山﹑竹溪﹑房山﹐賊將黑殺神﹑飛山虎誅。闖王﹑蠍子塊入漢中﹐犯鞏昌北境。過天星復叛於延安﹐李自成﹑老犭回犭回﹑混十萬自楚豫入商雒。誘別部當官軍﹐自出延酉。六月犯朝邑﹐分隔米脂﹑延安﹑綏徳﹑衣錦﹑書遊。七月陜賊陷成縣。孫傳庭抓擒闖王髙迎祥及劉哲傑等於京。老犭回犭回焚開封﹑西關。時羣盜出沒豫楚﹐散而復合。賊推自成爲闖王﹐犯階徽。九月京師警命象入衛。象去﹐賊休息襄鄖﹐秋髙乃出二十萬﹐沿江而下烽及儀。寇至尉氏﹑登封﹑汝南。犯鳳翔。十月河南寇陷襄城。漢南賊陷褒城。十年丁丑正月老犭回犭回趨桐城。老犭回犭回﹑整齊王﹑八大王兵敗﹐分爲四﹐犯廬江﹑舒城﹐分擾江北。時滿天星侵商雒。李自成犯安西。過天星據隴。蠍子塊勾西人。余楚賊盡在江北。別賊池河。犯涇陽﹑三原寇蘄黃﹐敗於黃岡﹐復入江。北掠至儀眞﹐尋西入楚。二月命陜撫孫傳庭總理河南。左良玉連破賊﹐擒一條蔥﹑新來虎。四月據階成。閏四月天旱。老犭回犭回入營避暑六安﹐散入潛山﹑太湖。五月鄖襄賊犯荊州﹐焚荊王墳園。七月江北賊陷六合﹐圍天長。八月突入鳳陽﹐掠器械﹐分往河南﹑泗州。十月過天星同李闖入蜀﹐混天王﹑蠍子塊隨之。偕過天星九股入蜀﹐陷寧羌﹑昭化﹑劍州﹑梓潼﹑江油﹑崇寧。十一月江北賊陷靈璧。十二月禁軍大集襄陽。命洪承疇﹑孫傳庭合剿。賊走鄖西。十一年戊寅正月左良玉﹑陳洪範破賊鄖西。敗於鄖西﹐再降於陳洪範。二月陜寇盡聚西川。陷廬溪。八月總督洪承疇報陜賊剿降盡﹐命出關。江北賊陷睢寧。曹操會過天星﹑托天王﹑十反王﹑整齊王﹑小秦王﹑混世王﹑整十萬﹑革裏眼於楚州﹐犯襄陽。洪承疇﹑孫傳庭大破之﹐闖困潼關原僅十八騎﹐遂自蜀入楚依獻﹐獻不允。走商雒﹐依老犭回犭回營臥夜。半年授以百人﹐後谷房變﹐復同諸賊出文階。十月京師警﹐召孫傳庭﹑洪承疇入衛。曹操乞撫﹐操卽羅汝才﹐分屯房竹。獻亦就撫﹐屯谷地。十二月承疇攺督遼薊。十一年己卯二月革裏眼﹑射塌天合混十萬﹐掠信陽﹑光山。三月羣賊會固始﹐乃趨六安避夏。四月良玉再破射塌天﹐降之﹐卽李萬慶。五月獻復叛於谷城。七月羅汝才九營復叛﹐獻一賊合房縣。八月大學士楊嗣昌督師討賊。十月老犭回犭回﹑革裏眼﹑左金王四股犯安慶﹑桐城﹐相持逾年。左金王卽蘭養成。十一月是年南京﹑河南﹑山東﹑山西旱饑。十三年庚辰二月羅汝才掠信陽﹐陷光州。被左良玉大破於瑪瑙山﹐遁竄興房。五月羅汝才﹑過天星七股入蜀﹐官軍扼夔門。陷大昌﹐犯夔州。賀人龍生擒自來虎等﹐石女帥邀之﹐又斬東山虎。擒賊副塌天﹐賊入乾溪。羅過分道西行﹐率小秦王﹑上天王﹑混世王﹑一連鶯﹑關索走云陽。江北賊陷羅田。六月官軍擒賊﹐赦其俘一桿槍﹐自來虎伍林爲軍鋒。擒掠山虎﹐汝友之精銳殆盡。托天王堂安國降﹐遣抓地虎諭過天星。擒流金鐘﹑金狗兒﹑滚地狼﹐又可天虎等降﹐降將楊旭﹑一隻虎隨官軍追賊。入巫山隘。七月羅汝才﹑小秦王﹑上天王﹑混世王﹑一連鶯踞太寧。小秦王﹑金翅鵬降。汝才合於獻。操與獻合。八月賑河東﹑眞定﹑山東﹑河南。過天星惠登相降。登相﹐靑澗人。饑民聚太行山﹐所在蜂起。江北賊革左突霍大陷麻城﹑黃梅。河南郊縣李際遇﹑申淸邦﹑任辰﹑張鼎爲盜﹐眾五萬。關索﹑王光恩﹑楊光南降。羅汝才之入蜀﹐九殷﹑整十萬﹑掃地王﹑小秦王﹑金翅鵬﹑托天王﹑過天星﹑關索八股相繼降。革左副鳳陽。秦師大破賊蠍子塊﹐誅。秦兵大破闖於函谷﹐部賊相繼降﹐闖竄漢南﹐屢欲自經。會嗣昌以圍帥必缺空武關一路﹐遂逃鄖陽﹐得饑民數萬﹐復大振。獻﹑操陷大昌。十月老犭回犭回﹑革趨楚。降將掃地王張一川被獻擒﹐咼死。官軍逼之﹐操﹑獻陷劍州﹐走西川。十一月是年南京﹑山東﹑河南﹑山西﹑陜西﹑浙江大旱。人相食﹐艸木俱盡。是冬闖困ゾ﹑函﹐蠍子塊死﹐滿天星﹑張妙﹑邢家米及闖部大天王﹑鎭天王﹑一條龍﹑小紅狼﹑九良星相繼請降﹐闖潰圍出。河南上寇起。袁時中聚眾數萬﹐破開州。十二月困永寧﹐陷之﹐殺萬安王采鏘﹐土寇一斗谷等應之。陷宜陽﹐時得李巖爲謀主。十四年辛己正月山東盜李廷實﹑李鼎鉉陷髙唐州﹐山東所在賊起。圍河南府﹐叛兵迎之﹐城遂陷﹐福王遇害。八巴州大敗官軍於開縣﹐復下夔門﹐走興房山中。二月河南土寇陷新野﹐羅汝才與獻自川入楚。河南土冠瓦﹤缶辛﹥子﹑一斗谷歸闖﹐合攻開封。山東土冠逼東阿﹑汶上﹐革左僞降﹐旋叛。河南土寇孟三據河陰﹐官軍斷之。席卷子女玉帛入山﹐圍開封﹐周王卻之。襲破襄陽﹐害襄王﹐渡江﹐破樊城﹐陷當陽﹑郟縣﹐又陷光州﹑新野﹐攻固始﹐再陷光州。革左在皖桐勾合之。獻﹑操陷隨州。三月嗣昌縊。陜督丁啟睿督師。革左走麻城勾獻。四月陷歸徳﹐牛金星降賊﹐薦宋獻策。五月赦傅宗龍督陜兵討賊。河南袁時中二十萬窺鳳﹑泗。泰安土寇十餘萬掠兗州﹐走邳州﹐焚掠犯徐州﹐至揚州南沙河店﹐毀漕船﹐入東平州丰縣﹐徐州賊合之﹐東平賊李靑山屯梁山。賀人龍破闖於靈峽山中。時闖眾五十萬﹐曹操復與合﹐眾益彊。獻賊敗歸之﹐復去。破傅宗龍軍﹐遂陷項城﹐分賊屠商水﹑扶溝。闖操合陷葉縣﹐劉國能死陷泌陽。獻回﹐革左﹑自霍太來會。左良玉於郾城陷襄城。六月兩京﹑河南﹑山東﹑浙江蝗旱﹐多饑盜。左革陷宿松﹑英山。被左師敗於南陽﹐西走。與操合﹐陷信陽﹑沁陽﹐走隨州。七月陷潛山﹐圍麻城。圍鄖陽。陷鄖西忤於獻﹐北走與闖合。獻破鄖兵﹐有眾數十萬。八月掠信陽﹐左帥大敗之﹐負重創遁山中﹐僅數百人。九月羅汝才自南陽趨鄧浙﹐合闖。獻大敗奔犭回﹐革左同入霍山拒守。因操以奔自成﹐自成將殺之﹐東走與犭回﹑革入霍山。十月太監劉元斌﹑盧九徳率兵追賊。獻率犭回﹑革左﹑自霍大會闖於河南。合六營復攻舒城。十一月降將李萬慶沒於賊。復陷襄城﹐殺陜撫汪喬年。圍南陽﹐陷之﹐唐王遇害。十二月陷洧州﹑許州﹑長葛﹑鄢陵﹐合操陷禹州﹐徽王遇害。再圍開封﹐陳永福射中闖左目。十五年壬午正月起孫傳庭督陜兵討賊。山東李靑山就擒﹐誅。左革陷潛山﹑巢縣。攻開封。陷亳州。二月左革陷全椒。闖﹑操合羣盜八十萬圍陳州﹐屠之。陷睢。州﹑太康。令犭回﹑革復攻舒城。三月左革﹑犭回五股合獻攻六安﹐袁時中會之﹐旋合於闖。圍歸徳﹐陷之﹐陷寧陵﹑考城。操三攻開封﹐大破援兵。四月傳庭斬賀。陷之﹐袁時中以賊合陷六安。五月革賊陷無爲州。襲破廬州。六月革左復入六安英霍山中。革賊入舒城。陷盧江。七月革賊毀廬州城。八月革左﹑犭回掠信陽﹐出麻城﹐會獻﹑時中﹐突入蕭縣。合水陸賊五十六營於皖江﹐復陷六安﹐謀入金陵。九月老犭回犭回分兵犯蕪湖﹑桐安﹐革左犯穎州﹐旋合闖。決河灌開封。候恂督師河上﹐推官黃澍以舟迎周王北渡。走潛山﹐黃徳功大敗之﹐腹心婦豎俱盡。十月誅劉元斌。敗官軍於南陽。屠南陽﹐闖﹑操合趨汝寧。再被劉良佐敗於安慶﹐走蘄水。十一月袁時中合於闖。遊賊窺懷慶﹐欲北渡。閏十一月河南土寇蜂起﹐李好﹑孫學禮﹑李際遇各數萬。合諸賊圍汝寧﹐屠之。向襄陽﹐掠崇王由貴等以行。屠桐城﹐陷無爲州﹑黃梅﹑大湖。十二月袁時中東犯鳳皖荊州﹐迎賊。左良玉避賊﹐賊陷襄﹐分賊陷夷陵﹑宜城﹑荊門﹐向荊州﹐遣老犭回犭回據夷陵以犯澧。十六年癸未正月左良玉避賊東下。流士叛兵自貴﹑小秦王﹑托塔王﹑劉公子﹑混江龍﹑管泰山俱冒左軍劫掠。陷承天﹐犯顯陵﹐分賊陷潛江﹑京山﹐攻徳安﹐陷云夢。入黃陂﹐屠之﹐陷景陵。陂廣濟﹐襲蘄州﹐陷蘄水﹐陷黃州﹐稱西王陷羅田。二月湖廣土冠陷澧州﹑常徳﹐又陷武岡﹐殺岷王。諸蠻獠皆伺釁﹐土寇勾引攻掠﹐盡歸闖。遣賊陷麻城﹐攻陜縣﹐陷之。三月闖襲殺革裏眼﹑左金玉﹐並其眾﹐革卽賀一龍。羅汝才爲闖攻鄖陽。澧州土寇勾闖陷常徳辰嶽諸府相繼陷。闖襲殺革左並其眾屠蘄州且盡破蘄水﹐驅美女以彜城。四月闖殺汝才。汝才號曹操﹐初錄髙迎祥﹐後合獻﹐又合闖。殺曹操﹐攻鄖陽﹐陷保康﹐入禹州。攻袁時中﹐殺之並其眾。五月闖攻殺袁時中。老犭回犭回降闖﹐爲所部﹐卽馬守應。自後止闖﹑獻兩大賊。破漢陽﹐陷武昌﹐沈楚王﹐屠楚宗﹐盡驅民於江。六月大造戰艦於荊襄﹐遣老犭回犭回攻常徳﹐闖謀自王於荊。眾五六萬﹐每一兵後二十餘人﹐凡百萬人。闖畱賊守襄陽﹐率精稅住河南﹐與官軍戰﹐大敗﹐奔襄城﹐謀據關。七月官軍迫之賊四渡。陷咸寧﹑蒲圻﹐向嶽州﹐三敗﹐悉二十萬眾圍陷之。陷長湘潭﹐又陷衡州﹑永州﹐破寶慶﹑常徳﹐分賊入廣西全州﹐犯江西袁州。獻歸長沙﹐陷萍鄕。徇攸縣﹑分宜。十月一隻虎陷闕鄕﹐陷潼關﹐孫傳庭陣亡。陷華陰﹐屠渭南﹐陷州﹐屠商州﹐陷臨潼﹐陷西安。分賊掠商延﹑中部。陷延安﹐屠鳳翔﹐陷楡林﹐屠之﹐搗寧夏﹐三邊俱沒﹐屠慶陽﹐傳檄定河南西境。十二月遣賊入漢中﹐不克。前鋒渡河﹐入山西﹐陷平陽﹐殺西河王等三百人﹐遣賊陷甘州。十七年甲申正月稱王於西安﹐僭號大順﹐攺元永昌﹐通好獻賊。自嶽陽北渡﹐步騎數十萬入夔州。二月徇山西平陽州縣﹐破太原﹐執晉王﹐犯大同﹐殺代王﹐宗室殆盡。入屠庸眞﹐保定﹑大名皆不守。賊在萬縣阻小漲三閱月。三月十九日崇禎帝縊於煤山。後殉朝臣死節。陷京師。吳三桂乞本朝大兵。四月皇淸大兵破賊。闖迎戰永平﹐大敗於一片石。走京師﹐稱帝﹐西走眞定。五月敗定州﹐中流矢﹐闖殺李巖。自井陘走平陽﹐走韓城﹐益發兵陷漢中。六月復遣賊出潼關﹐掠河南﹐又遣賊略四川保寧。入涪州﹐陷重慶﹐瑞王闔宮被害。八月僞立祖禰廟於西安﹐駐韓城﹐日恣屠戮。十月陷成都﹐署王闔宮被害。十一月蜀諸郡討賊兵起。稱西王﹐攺元大順。十二月自七月至是﹐成都屬邑之人俱被殺盡。順治二年乙酉二月本朝大兵破潼關﹐闖走藍田﹑武關﹐入襄陽﹐奔辰州﹐將合獻。三月左良玉死﹐左夢庚兵東下。向武昌﹐居五十日﹐謀奪舟南下﹐取宣歙。四月走咸寧﹑蒲圻﹐過通城川湖﹐何騰蛟攻之﹐走至羅公山﹐村民誅之。本朝大兵至漢中﹐疾馳五晝夜至鹽亭﹐射中獻﹐擒斬之﹐其黨潰入滇黔。

李自成米脂人﹐張獻忠膚施人﹐俱生於萬曆三十四年﹐二賊同庚﹐後四年﹐明烈帝生。﹝《翦寇錄》﹞

闖賊父守中禱子於華山﹐夢神以破軍星爲之子﹐生自成呼爲黃來兒。闖賊之禍﹐與黃巢大相類﹐黃巢播虐徧天下﹐後掘其祖墓﹐斬黃獸而巢滅。自成破雒後﹐聲勢日益張﹐朝廷密下秦撫汪喬年圖之。米脂令邊大受執自成族人﹐拷得其瘞地﹐入萬山中二百里﹐有李氏村﹐村旁聚葬十六冢中﹐一冢始祖也。相傳穴爲仙人所定﹐有鐵燈﹐架醮火壙中﹐曰鐵燈不滅﹐李氏興。發之﹐有螻蟻數石﹐火光尙熒熒然。斷其棺﹐骨靑黑色﹐毛骨被體而黃。腦後穴如錢大﹐中盤赤蛇﹐長三四寸﹐有角。見日而飛﹐髙丈許﹐以目迎日色而吞咋者六七﹐顧眼射日﹐尙未開﹐反而仍伏。喬年殛膚骨並蛇﹐臘之以聞﹐後矢著闖目﹐舉事無成﹐亦與巢同一結局。﹝《貞勝紀》﹞

李自成妻韓氏﹐故倡也﹐縣役蓋君祿與之通。自成殺淫者﹐偕李過亡命甘州。後妻邢氏﹐又與髙傑通﹐髙傑竊之以降。潼關原之敗﹐妻女爲官軍得。張獻忠瑪瑙山之敗﹐妻女九人﹐被擒者七﹐淫掠之報﹐已見當身矣。﹝《溶集》﹞

流寇所至﹐必先有鳥集如鴨﹐此鳧之先見也。﹝《政余筆錄》﹞

多盜之鄕﹐婦子望夕陽則反鎖﹐走陷萊間睡熟﹐率爲狼嚙足﹐或負兒女去。﹝《怡曝堂集》﹞

獻賊少從軍﹐隸總兵王威﹐犯淫掠當斬﹐別將陳洪範來謁﹐力救之。威不得已﹐斬其黨十七人﹐鞭獻忠百﹐免亡關中爲盜。獻忠天性凶黠﹐然進思舊恩﹐每飯必祝之﹐數語其下曰「陳總兵活我。」刻旃檀爲洪範像﹐事之。後知官軍中有陳將軍﹐喜曰「此豈吾恩人耶﹖」訁之良是﹐乃選名姝﹐賚美珠文幣以進曰「獻忠向蒙公一言以免﹐有大恩不及報﹐公豈遂忘之耶﹖今遇於此﹐天也﹐願率所部降﹐隨馬足自效。」降後﹐熊文燦撫馭失宜﹐復叛去。﹝《綏史》﹞

流寇初起﹐三邊總督楊鶴獨主撫賊﹐出險﹐遂橫不可制﹐是流賊之禍﹐鶴始之也。闖賊將擒﹐督師大學士楊嗣昌謂圍師必闕﹐漫開函谷一道﹐闖逸出﹐遂毒不可收﹐是流賊之禍﹐昌終之也。前後誤國﹐可謂是父是子。夫兵法變化入神﹐豈容拘泥﹖先設三伏﹐然後開圍﹐如盛彥師之殲李密﹐庶乎可也。若嗣昌直是解綱縱虎﹐豈合陰符﹖﹝《嘯虹筆記》﹞

楊鶴之於神一魁﹐給賞花紅﹐鼓樂迎導﹐索副則予以官﹐求安插則定其境﹐奉之惟恐不及。有潼關道胡其俊者﹐賊獨頭虎已出其境﹐追送九十萬錢﹐名曰饋贐。又因其索酒篝梁肉﹐傳致給之。當賊初起﹐輕胡廷晏之安坐不擊﹐謂此吾省城賢主人﹐關中傳以爲笑。﹝《綏史》﹞

中部城南有橋山﹐松柏甚茂﹐爲黃帝葬衣冠處。隆坊斗大一城﹐上僅容趾﹐民丁不滿二百。吳禦史至﹐激勸守城﹐又捐俸爲浚濠堡。駐公館頹屋三楹﹐日夜坐臥一破桌上﹐天雨則枕衾皆濡﹐所從門書幾十五人﹐與同居處。炮火箭鏃﹐時時照射﹐城中誓必死﹐以勵將士﹐九月始復中部﹐擒首獻俘。﹝《憶記》﹞

秦寇半出官兵﹐官兵與戰﹐率皆其識面親鄰﹐矢石間相與語言﹐有泣下者。賊輒遺所掠牛驢﹐及老幼病殘脇從之人﹐恣官兵俘殺報功﹐謂之打活仗。﹝同上﹞

甲戌晉中有三大夥賊﹐一名活地艸賀宗漢﹐一名顯道神髙加討﹐一名鄕襄人劉浩然﹐各以千萬計﹐屯聚汾相平陽要害。前撫院撫之﹐給予廩餉﹐歲費金錢累萬﹐而實分投出境﹐焚掠如故。﹝同上﹞

永樂旣都北京﹐令山東﹑河南﹑江北諸郡衛所各軍﹐春秋兩班﹐赴京部科點驗﹐發京營一體操練﹐以習軍士之勞﹐省徵調之煩﹐壯京師之衛﹐備邊隘之防﹐法甚善也。其後分發近邊築工﹐折其半納班價矣。又其後皂親駙馬侯伯有墳工﹐輒乞恩請班軍﹐以數千計﹐皆折價入橐矣。領班官歲斂軍士金錢入京﹐募人應點﹐本軍遂不赴京﹐大失祖宗之意。崇禎末年﹐流寇紛起﹐上屢行停免﹐而地方殘破﹐軍人十忘八九。﹝同上﹞

淸澗孟長更於本處石油寺﹐日則讀書﹐夜則點燈抄寫。鄕人訛傳長更在石油寺﹐若黃巢造兵書作反。長更不能自白﹐恐官司捕之﹐遂倡眾作亂﹐眾號點燈子﹐或曰點燈子﹐卽趙四兒。﹝《寇志》﹞

乙亥正月﹐吳禦史密諭安插官龔能訪諸賊名號﹐各營可用﹐間得其平日相疑情狀﹐乃手書朱帖﹐諭某有私稟﹐欲殺某出獻﹐時不可失﹐虛爵賞以待久矣。如是者數封﹐令誤投其營﹐果猜懼。一日有手提渠賊劉浩然首級﹐赴轅門報明者﹐給重賞﹐營眾駭散﹐分投活地艸﹑顯道神營者甚夥。復爲問牒﹐諭道神營﹐言頃報功者已給殊賞﹐爾營亦多有其人。又言某欲圖謀出降狀。顯道神大疑﹐於二月離巢出掠﹐率眾東下。乃懸重賞犒軍﹐出師追至忻代山中﹐賊首持大棗棍﹐立馬大呼曰「我顯道神也﹐敢來決戰。」虎大威一箭正中其喉﹐僕馬獲擒﹐諸賊披靡。殺七百餘級凱旋。顯道神死﹐舁至忻州﹐驗其狀果猙獰﹐所持棗棍重三十餘斤﹐長九尺。軍士言﹕馬上舞之﹐若猛獸撲人﹐銳不可當﹐往日與戰﹐爲所擊斃者甚多。﹝《記憶》﹞

乙亥交城縣北皆山﹐東連太原﹐西接邊徼﹐盜賊出沒不測﹐兵至則遁﹐路險不可窮追。乃檄趙民懷追剿近邊一帶土賊﹐而疏請耀薛敏忠交城守備﹐於山中要害處達堡砦領兵守之。賊出沒皆在吾兩眼中﹐發兵追擊﹐多擒獲者﹐賊不獲逞。﹝同上﹞

交山賊胎芽於此﹐延至國初﹐姜壤叛亂﹐流毒千里﹐幾數十年。余奉詔剿殺﹐另具《交山平寇傳》中。

河南流賊張甚﹐謀欲渡晉﹐吳檄縣道與將領分泛嚴防﹐兵不足﹐節以沿河一帶村民﹐給衣甲旗幟﹐往來上下不絕。賊望之﹐皆以爲兵。除夕語眾軍曰「年節恐軍士酣飲離次﹐爲賊所窺﹐此數日夜更宜嚴惕﹐過此無虞矣。」賊果是夜呼噪至﹐我軍寂然﹐度相逼﹐則發炮擊之﹐傷者甚眾﹐至明乃止。次日賊徧滿山谷﹐然終不得渡。﹝同上﹞

流賊破鳳陽﹐殺戮之慘﹐天地爲黑。有縛人之夫與父﹐而淫其妻女﹐然後殺之者。有驅人之父﹐淫其女以爲戲﹐而後殺之者。甚至裸孕婦於前﹐共卜其腹中男女﹐剖而驗之以爲戲﹔一試不已﹐至再至三者。又甚至以大鍋煮油﹐擲孩子於內﹐觀其跳躍啼號﹐以爲樂者。又甚至縛人於地﹐生刳其腹﹐實以米豆﹐牽羣馬而爭飼之。取人之血﹐和米麥爲粥﹐以餵馬驢﹐使之腹壯而能衝敵者。所擄人子女百千﹐臨行不能多帶﹐盡殺而去。或殺人而間以蘆葦薪木堆城下﹐縱火焚之﹐令穢气煙焰﹐薰逼城上﹐守兵立僕。﹝《明季遺聞》﹞

賊陷鳳陽﹐鳳陽無城郭﹐賊大至﹐畱守朱國相﹐千戶陳宏祖﹑陳其忠巷戰死。賊焚皇陵﹐樓殿爲燼﹐燔松三十萬株﹐殺守陵太監六十餘人。縱髙墻罪宗九十一人﹐焚畱守分司府廳五百九十四間﹐焚鼓樓龍興寺六十七間﹐毀民房二萬二千六百五十二間。殺知府顏容暄等官六員﹐失印二夥﹐武官失印二十夥。殺武官四十一人﹐殺生員六十六名﹐陵墻班軍二千二百八十四名﹐髙墻軍一百九十六名﹐精兵七百五十五名﹐操軍八百餘名。賊渠列幟﹐自稱古元眞龍皇帝﹐恣掠二日。太監盧九徳﹐總兵楊禦蕃以川兵三千救鳳陽﹐南京兵亦至。賊奔﹐以筵﹛專﹜卜於神祠﹐不利﹐刳神像而去﹐趨廬州。﹝《寇志》﹞

賊圍六合﹐聚稚子百十﹐環木焚之﹐聽其哀號﹐以爲笑樂。又裸婦人數千﹐詈於城下﹐少有愧阻﹐卽磔之﹐攻三日而去。﹝同上﹞

賊潁穎州﹐時州人之爲守禦者甚豫。有韓進士者﹐別業在城外﹐一樓髙可瞰城﹐眾議去之﹐韓不可。及賊至登樓﹐雨射城上﹐故城守者一隅缺﹐賊坎而登﹐城遂陷。然韓父母妻子亦皆見屠﹐明季進士勢重可笑。﹝《太白劍》﹞

徐太史致覺﹑銓部致章兄弟爲諸生時﹐賊破城﹐大徐抱幼女匿城上窩鋪﹐餓一日矣。忽賊入民樓﹐擄財物﹐得一囊﹐乃麵餅也﹐怒而擲城上﹐遂得食不死。次日聞賊稍歸營﹐急出城﹐一賊則已尾之﹐踉蹌奔空宅中﹐入牀下。忽又一人入﹐大徐方懼﹐旋聞其人慘號聲﹐賊已亂槊刺其人死。乃知亦爲賊所逐﹐逃牀下求免﹐賊刺之﹐誤以爲卽大徐也﹐遂得免。小徐遇賊﹐急躍入城河﹐賊以矛刺其喉﹐僅離寸許﹐不中。賊灣其身欲中之﹐則岸崩若將陷狀﹐如是數四。賊以不能刺徐也﹐慚甚而去﹐小徐復登岸走﹐遂免。﹝《棣園夜話》﹞

廬州城下一丐者﹐猝遇賊﹐卽投身火水中。一賊怪其人不出﹐爲繞水俟之。丐忽躍起﹐掣賊足入水﹔賊倉卒莫知所爲﹐竟死丐手。太守吳公賞之﹐旌爲奇功。﹝《太白劍》﹞

賊將入桐城時﹐火光連數十里。一老人通不經意﹐賊至自扶杖出見﹐與絮語平生窮苦狀﹐謂不足備主人。賊笑曰「汝苦若此﹐何必久住世間爲﹖」笑而殺之。又一翁赴其戚屬家﹐其家方洶洶出避﹐翁罵曰「汝曹一出此室﹐立碎矣﹐正當需乃公﹐爲而居守。」其家避未竟而賊至﹐翁立見殺。﹝同上﹞

乙亥賊逼桐城﹐營城東﹐及夜城上炮如號﹐賊誡其屬曰「趁此少睡﹐但聽城上聲息或偶寂﹐須急起作備。」近日又言若遇數十人﹐或百人﹐則直前薄之﹐彼一人動﹐眾立亂矣。若七八人或十數人﹐則謹避之﹐此必骨肉肝膈之能相死者。兩語皆拔自賊中者言之﹐其用意頗入微。﹝同上﹞

乙亥賊破桐城時﹐嘗晨持一美婦﹐磔之東門橋頭﹐時乘城者俱見之。後拔自賊中者言﹐此婦以先一夕見賊﹐賊欲污之﹐婦怒取案上酒盂提破賊﹐而賊恨之﹐不令速死。其磔必於東門橋﹐欲眾辱之。﹝同上﹞

邑陶衝驛之側﹐婦某氏﹐當倉卒時﹐與其田主婦數輩﹐同匿一空室。其主人婦賢﹐婦素徳之。亡何﹐望見賊騎至﹐眾皆泣。某氏曰「無恐﹐第明日收我屍於某處耳。」因獨出門﹐若將他奔者﹐賊執之﹐問內有人否﹐婦曰「無之。」又問此間有騾馬何處﹐婦對某家有之﹐賊令爲導行。少頃至所約死處﹐度室中諸人已得脫﹐乃曰「我一女子﹐何知騾馬處﹖」因具道所以。一賊頗義之﹐又一賊竟刃擊之。明日覓者至﹐尙能少作聲﹐始死。又賊至小龍時﹐居民迫渡一水﹐折其橋。賊至﹐擄得予家一人曰某者﹐令治橋。某曰「我一人活﹐將眾人死乎﹖」遂遇害。﹝《孑遺錄》﹞

賊丁丑之趣桐城也﹐大眾盡奔﹐有劉道者﹐年七十﹐獨身當柵門﹐橫矛大呼﹐白髭盡張如胃磔。賊數十騎不敢前﹐更回馬從他道以入。道從容還﹐負其店主人一老媼﹐走匿捨後山﹐從山頂望塵起﹐尢嚙齒頓足﹐其气直欲吞賊﹐世何嘗無壯士哉﹖是爲正月十日﹐予以是夕奔俠山﹐予房弟兆已先在。予曰「賊易與耳﹐但鄕人積爲威劫﹐若夜擾之﹐必得所欲。」兆曰「諾。」明日往見所善伍生﹐議皆合﹐少年多願從者。遂前迹賊﹐得之王氏宅﹐時賊醉且就睡矣。而所將諸少年﹐膽中怯﹐未至賊百步許﹐輒大噪。賊倉卒得爲備﹐然兩生尢前斗﹐凡殺馬十餘匹﹐賊被槍者數人。自是賊气少折﹐每經裏中﹐輒相戒備兩生。﹝《太白劍》﹞

甲寅三藩反﹐饒寇起﹐徽州惶擾。余祖籍世居休寧﹐予入城議屯練爲禦賊計﹐梗議者反焚輿碎傘。余村名舊市﹐自屯練約五百人﹐賊破休邑﹐獨不敢過舊市。

獻賊及革裏眼﹑老犭回犭回﹑左金王諸賊﹐屯應霍間﹐四十八寨。擄掠男婦﹐有逃者獲回﹐捆馬上﹐遊各寨徧﹐人各加以刀箭﹐乃殺死。﹝《鵬升集》﹞

有張席之者﹐運司吏也﹐陰賊善謀﹐所交徧羣不逞﹐又工術數。一日方食﹐忽放箸曰「事發矣﹗」亡何﹐南部捕牒至而張已亡﹐及賊犯中都廣陵﹐獲二牒云「爲張王所使﹐通約龔徐兩家者。」張卽席之也。於是眾始知席之去爲賊吏﹐因捕得龔徐兩家﹐皆伏法。所謂龔徐者﹐龔十三﹑十四﹑徐二咸也。十三浙之龍遊人﹐以拳勇知名﹐常白晝殺珠賈﹐人不敢詰。其弟十四亦彊有力﹐遇事輒爲前鋒。此兩人橫廣陵中二十年﹐所居華屋美姬﹐視公卿家。二咸者﹐本泰州諸生﹐從泰來家運司之側﹐與十三兄弟爲死友。每圖一事﹐龔以悍﹐徐以狡﹐其力能作使諸惡少及衙門用事者﹐無所不極意。至是聞賊且逼﹐徐忽操小船泊江渚﹐十三兄弟部所黨弄兵﹐倡言備兵﹐實謀應賊也。蓋三人皆故交席之﹐非前覺﹐事不可知矣。然徐奴視其父﹐父常訟之官﹐官不問。節婦宋氏﹐有殊色。徐計奪其節﹐婦自殺﹐官亦不問。又領司吏某家﹐見其女﹐屬媒致意﹔時女已許字人﹐吏懼﹐買他女似女者以獻。徐久覺其詐﹐中以危法﹐此官爲中之也﹐又不止不問而已。最後奪諸生某之妓﹐主憤甚﹐實其惡於學使者凡款百餘﹐僅從薄罰﹐妓終不返。十三常冒比部舍人檄徵浙憲千鍰﹐事覺系獄﹐殺其獄卒以逃。及後來廣陵﹐人皆知之﹐直指使者亦常少逮治之﹐不竟也。﹝《太白劍》﹞

嘗行定遠道中﹐遇押送宗人入髙墻者楚藩也。凡男女二十人﹐入一小轎﹐其小如棺﹐橫木貫之﹐以攔其胸。旁爲小孔﹐通飲食。有一人從孔中告饑甚哀﹐送者怒﹐立起碎轎﹐執其人捶之﹐至腦裂脇折而死﹐棄之去。蓋一馬奴與同來甚久者﹐心痛其事﹐爲人言之。又時行李止一肩﹐二十人共之﹐問其故﹐蓋所資甚富﹐所經有司遞送﹐用夫數十人。因過某鈔關﹐榷關者某主事﹐心涎焉﹐以搜獲夾帶禁物爲名﹐遂盡有之。尢可怪者﹐流賊犯中都時﹐獨不犯此墻。﹝同上﹞

盱眙令蔣佳禎﹐西粵人也。盱眙故無城﹐賊間至﹐令送其母渡河﹐置泗州﹐與訣曰「兒不得爲母有矣﹗」謁直指以印付之﹐直指雅知令賢﹐挽其行。令奮曰「佳禎受命天子﹐令盱眙﹐盱眙之外無寸土﹐是令死地也。」遽拂袖去。所素團練鄕兵若干人﹐望見令渡河歸﹐皆冒死來聽命﹐遂共前擊賊。賊見其有必死意﹐頗畏之﹐且前且卻。令自度終不免﹐問其下曰「邑百姓逃盡乎﹖」曰「盡矣。」令太息曰「吾民幸免﹐若等可卽散。」獨一門子﹑一皂隸痛哭不忍捨﹐卒共赴敵死。令旣死﹐其民哭之﹐如哭其私﹐今祠之。﹝《志忠傳》﹞

林聞頂云「鳳陽自兵火之後﹐十載不聞雞聲。」郝炯卿亦云「六安州男子俱無右手﹐誠可恨也﹗」﹝《怡曝堂集》﹞

六合再破時﹐寇聚眾將坑之。忽有令免死﹐人斷一手。爭先伸臂﹐無言痛者。﹝同上﹞

賊最畏總兵曹文詔﹐其兄子標將曹變蛟﹐更驍勇﹐時爲之謠曰「軍中有一曹﹐流賊聞之心膽搖。」文詔自隸馬世龍麾下爲軍鋒﹐入秦。四年春﹐擊賊栗園﹐大勝﹐又克河曲﹐斬賊一千五百餘。六月斬王嘉胤。是年冬殲點燈子。五年春﹐擊殺可天飛﹑郝臨庵﹑獨行狼﹐八月又敗賊甘泉。六年春﹐斬代賊千五百級﹐又敗賊楡杜﹐又斬陽城賊千餘級。乃因小故﹐陷以他事落職。二年及復予官職﹐气益銳﹐𨿽屢立功﹐八年五月﹐卒戰死於眞寧﹐賊遂益無所憚。詔弟文耀陣沒忻州﹐變蛟亦善戰多功﹐後松山不食死﹐一門沒王事﹐曹氏稱最。﹝《懷秋集》﹞

熊文燦庸鄙無能﹐駐節襄陽﹐於後圃種蔬﹐日用數十人灌漑。時旱﹐郡邑申文祈雨。文燦批文云「園蔬茁茂﹐禾苗何以獨枯﹖不過姦民爲逋糧地耳。」左良玉謀於巡按林銘球﹐巡道王瑞旃欲誘執張獻忠。文燦曰「殺降不祥。」力庇之﹐乃移其營於城內。﹝《明季遺聞》﹞

廬江某氏兄弟﹐夢其祖曰「寇至矣﹐急買某空宅﹐當免難。」如其言﹐僅存門樓而已。寇至﹐兄弟避其地﹐四顧無藏身處﹐登門樓﹐各臥板上。賊屠城﹐以槍擊板﹐塵撲目﹐仰見板中裂漏天光曰「無人。」遂去﹐後兄弟皆貴顯。﹝《棣園夜話》﹞

曾於蘇州遇一老﹐自言少年一斗粟劫入帳中﹐攻某城﹐掘塹七層。眾賊方患無策﹐一斗粟令曰「限來日午時破城。」城上人聞且笑之。次早驅新降官兵數萬爲前鋒﹐賊自後逼之﹐擠人馬塡一塹﹐又渡一塹﹐比破城﹐日方午。﹝《嘯虹筆記》﹞

劉宗敏者﹐藍田鍛工也﹐有勇力。自成嘗離其大營﹐偕宗敏步入道旁叢祠中﹐惟孩兒軍張鼐者從﹐賊中所稱小張侯也。自成知宗敏亦有歸命意﹐太息曰「人言我有天下分﹐若盍卜之於神﹐吉卽從我﹐不則亟殺我以降。」宗敏曰「諾。」納其刀於腰﹐再拜三投之﹐皆吉﹐起而殺其兩妻曰「吾今死生從若矣。」軍中將士亦有殺妻子願從者。﹝《綏史》﹞

當戊寅之冬﹐谷人親見李自成以兵敗﹐從數十騎過谷城。獻忠與之飲酒﹐半酣﹐獻忠撫其背曰「李兄盍亦從我降而僕僕奔走乎﹖」時獻忠已有異志﹐自成仰而嘻曰「不可。」獻忠乃資其衣馬以去。谷人皆以之尢文燦曰「若使主兵者調度得﹐宜彼且縛交通規則自效矣。」﹝同上﹞

瑪瑙山之戰﹐獻忠妻敖氏髙氏被獲﹐而髙氏手提一嬰兒﹐諸將盛爲之飾﹐欲以居奇﹐能得獻忠要領。閣部楊嗣昌處之襄陽獄中﹐並其黨潘獨鰲及前所執敖氏之兄﹐與養子惠二者﹐同系襄陽獄。襄陽太守王承曾年少佻易﹐每晚囚薄呼名﹐悅敖氏髙氏之艷﹐托以問賊中事﹐笑語頗洽。獄吏多與賊通者﹐潘獨鰲等得以脫桎梏﹐飼酒肉﹐往來不復禁﹐防禦頗疏。嗣昌以獻忠飄忽﹐常移文爲戒。承曾笑曰「是詎能飛去耶﹖」未幾獻賊破襄陽﹐潘獨鰲毀狴戶﹐偕敖氏髙氏出。﹝同上﹞

獻賊有美僮名子孩子﹐時年十八﹐技武絕倫。常與黃靖南對陣﹐甫出戰﹐僮遽飛矢中其手﹐黃幾敗陣。怒甚﹐伏兵擒之﹐愛其勇﹐欲令降﹐僮不應。侯笑曰「聞賊夜臥汝腹上﹐本鎭亦能撫汝﹐何不速降﹖」僮堅不允﹐絕其食死。﹝《柳軒叢語》﹞

史翁嘗遊曹州﹐述二事﹕其一有諸生行市上﹐爲一少年擠之泥中﹐生怒叱之。明日少年將數人﹐縛生於途﹐更抵生家﹐召其妻子曰「令汝好作訣。」遂殺生﹐四分其屍﹐復與其家約﹐不得哭﹐及成服﹐犯者視此﹐其家謹如約。其一有召兩人傭工者﹐傭始難之﹐至則令掘地爲坎﹐坎成﹐語傭曰「此汝兩人臥處。」遂生瘞之。﹝《太白劍》﹞

楊一鶴爲成都推官﹐登峨嵋山﹐有僧踞佛坐﹐睨楊而笑曰「汝猶記下地時﹐行路遠歸﹐哭數日夜﹐吾撫其頂而止耶﹖」楊追憶兒時語﹐大驚﹐禮拜﹔臨別囑曰「我鳳陽人﹐三十年後﹐見汝於淮上。」楊之爲淮督也﹐得賊信﹐治文書亟﹐而僧薄暮擊軍門鼓﹐稱峨嵋萬世尊致書於楊。遲以詰朝請見﹐僧大詫曰「過今夕不及救矣﹗」質明索之﹐不知所在﹐發函得七言詩四首﹐其一勸早遁﹐二則西市語也﹐三四爲國亡讖。楊臨死合掌﹐稱「好師傅」。﹝《誅巢新編》﹞

大康伯張國紀之祭告鳳陽祖陵也﹐於乙亥九月初十日﹐從黃河舟行﹐路經單縣﹐爲牟文綬戲下將官。吳尙文等二千人﹐白晝陳兵遮阻口﹐索過關銀一百兩。國紀不從﹐眾兵毀棄欽頒香帛﹐殺死水手校尉多人。﹝《綏史》﹞

欽天監博士楊永裕投賊﹐自詡有異術﹐能任自成取天下﹐請發獻王梓宮。俄大聲起山谷如雷﹐懼而止﹐分兵掠潛江京山諸縣。﹝同上﹞

近山蓋樓如堡﹐內穿大井﹐積天石﹐周塡以土十尺﹐四穿炮眼。上下用壯士二三十名守之﹐衣食堵禦之具﹐無不備。樓旁無附麗﹐𨿽大富貴家﹐其內人皆抱孩赤﹐挈壺餅﹐梯以上下。賊過而睨之﹐率勿攻﹐攻亦不利﹐頻年禦寇死守。﹝《怡曝堂集》﹞

賊沿江下﹐將至荊州﹐有某總兵病﹐其子督兵﹐前鋒步卒五十人過城下﹐見城盡閉﹐向沙市呼曰「予官兵也﹐飯我﹐當爲殺賊。」父老渡小舟送米來﹐步卒以鐵兜牟爲炊﹐人挾弩矢百﹐皆傅毒藥。旣飽食﹐父老去﹐悉伏狹道葭蒹中﹐兩岸皆深水。賊早過往劫新市﹐嘿紀其隊數。已而日將西﹐賊皆厚獲返﹐或挾女子馬上﹐或衣紅歌笑。回營指城上道府詬罵﹐復從狹道歸將盡﹐只剩一隊五十人﹐曰可出矣﹐排狹道上﹐五人爲隊﹐旣發矢﹐後五人復前﹐毒弩亂射如雨。賊渠百人﹐人馬盡死水中。賊訝其渠久不歸﹐拔營去。官軍開啦逐之﹐只柴煙系幟﹐樹杪懸羊擊鼓而已。是役也﹐以步卒五十﹐殺賊渠百﹐某總兵得奇功。﹝《嘯虹筆記》﹞

襄陽監司與某郡守城外江上募軍﹐有一舞雙刀者﹐刀法精妙﹐但見一片白影﹐不見其人。監司甚喜﹐欲與雙糧。郡守叱曰「爾大膽﹐敢欺本府乎﹖爾優人也﹐曾於某時﹐本府署中扮劇非耶﹖刀法乃花拳﹐何濟實用﹖」其人惶遽退。一人攜一長竹插於地﹐自下而升至頂﹐於竹上舞棍﹔觀者方呼噪﹐竹忽折﹐其人飛身十數丈﹐舞棍不息。人攜一小傘﹐一大扇﹐平步到江岸﹐張其傘扇﹐踹水面如實地。監司擊節﹐皆與騎糧。郡守曰「良是﹐但欲先帶回署﹐授以策略﹐然後用之。」監司許諾﹐郡守帶署中﹐嚴刑拷掠﹐搜其身﹐得賊札付﹐果流賊諜也﹐立斃之杖下。﹝同上﹞

豫撫常道立招撫闖塌天等﹐闖塌天本名劉國能﹐性至孝﹐就撫乃奉其母命也。庚寅六月﹐左師遺之圍獻於瑪瑙山﹐獻食盡﹐分兵抄糧﹐不得者殺之﹐賊卒多降。左使國自刎死﹐其妻先死﹐其子方八歲﹐自解所帶小刀刎死。過天星卽惠登相﹐亦賊中最悍者也﹐後降官兵。乙酉左師能將之前行﹐詐稱糧至﹐獻開營延入﹐國能大破之﹐擒其妻孥﹐與徐以顯﹑潘獨鰲等﹐送襄陽獄。後守葉﹐闖賊破城南下﹐登相猶大斥其非﹐不肯從。﹝《知寇子》﹞

流寇六股圍黃陂﹐令李鑑閉城堅守。城內半徽民﹐李令徽民出油米﹐使民守陴。每陴燃二炬﹐五人守﹐每一更﹐令一人睥睨﹐互易至曉。善鳥銃若僅七人﹐分守各城﹐銃無虛發。命諸生監時臨城巡警﹐多設黃傘幟於城頭﹐若尊官者然。夜巡城以杖擊地﹐作撻人狀﹐夜行面生者﹐輒擒之。賊知守備嚴﹐且無內間﹐圍半月﹐皆引去。﹝《羅他山記》﹞

漢口兩岸村落﹐各二十里﹐商舶千艘﹐女妓千餘班﹐簫鼓徹夜不絕﹐流寇至﹐無一存者。﹝《政余筆錄》﹞

文水公日記﹐流賊破漢口﹐盡驅而陷之江﹐江水爲塞。予母舅江伯宣死於難﹐屍無存。

河北之謠曰「鄴臺復鄴臺﹐曹操再出來。」賊羅汝才自號曹操﹐而天下大亂。﹝《異錄》﹞

李自成困車箱峽﹐幾成擒矣﹐詐降陳奇瑜。瑜輕賊﹐心詫大功可立﹐許之。賊一出棧道﹐放手殺掠﹐復不可制。噫﹗獻賊之降而復叛﹐誤於熊文燦﹐闖賊之詐降而叛﹐誤於陳奇瑜。參之肉其足食乎﹖﹝《債俠志》﹞

獻忠初爲小賊﹐號黃虎﹐後爲賊帥﹐稱八大王。嘗僞爲官兵﹐駐南陽之東關﹐以詐取宛城﹔門未啟﹐而左良玉適至﹐疑而召之﹐獻窘逸去。良玉同副將羅岱追及﹐射之﹐矢著其眉心﹐又射貫其左手中指於弓靶上。兩馬相及﹐良玉抽刀劈其面﹐血流被甲﹔孫可望力前格之﹐得逸﹐逃至府城。左追剿之﹐一晝夜行七百里﹐至谷城又破之﹐乃降文燦。獻忠在谷城﹐嘗指其瘢語人曰「此左將軍南陽時創我也。」﹝《雞窗剩言》﹞

闖賊初攻汴梁﹐相傳爲總兵陳永福之子﹐射一箭傷目。獻賊敗﹐爲豫將羅岱射之中額﹐然獻賊因是時降﹐而永福至癸未年﹐竟降闖。﹝《雅堂集跋語》﹞

十四年正月﹐闖破洛陽﹐殺福王薦於俎﹐雜鹿血和酒飲之曰「福祿酒。」二月獻賊破襄陽﹐襄王被執。獻忠坐玉堂下﹐屬之酒曰「吾欲斷楊嗣昌頭﹐嗣昌在蜀﹐今當借王頭﹐使嗣昌以陷藩伏去﹐王其努力盡此酒。」遂害之。二藩同時陷歿﹐最爲慘酷﹐賊鋒益熾。﹝《知寇子》﹞

福王神宗愛子﹐母鄭貴妃專寵﹐就國日﹐海內全盛。上所遺稅使礦使數十人﹐月有奉﹐日有進。廣南明珠﹐滇黔丹砂﹐空靑寶石﹐豫章磁﹐陜西異織文毳﹐蜀重錦﹐齊楚金礦銀礦﹐他搜括嬴羨億萬計。各人主私財﹐入貴妃掌握﹐擬斥十之九以資王﹐富厚甲天下。及賊逼﹐援兵之過洛者﹐口語藉藉﹐或詈道中曰「王府金錢百萬﹐厭梁肉﹐而令吾輩枵腹死賊乎﹖」南大司馬呂維祺在城中苦勸王﹐王不爲動。未幾洛陽破﹐王之血肉﹐且爲闖之福祿酒﹐況財寶乎﹖賊入王府﹐珠玉貨賂山積﹐裝縑囊負任﹐以入盧氏山中﹐發王府中及倉粟﹐大賑饑民。﹝《綏史》﹞

開縣之敗﹐賊盡出蜀入楚﹐獻賊至當陽﹐令汝才與鄖治相持。自以輕騎﹐一日夜馳三百里。未抵襄陽﹐先遣劉興秀等二十八騎﹐僞爲官軍﹐持軍符令箭﹐日晡叩城門曰「督府調兵。」守者合符信﹐啟關入﹐夜半從中起﹐放機橋﹐納賊眾﹐城陷。﹝《知寇子》﹞

十二月陷承天﹐賊遣僞將王克生掘顯陵求寶。僞陽武知州張聯奎多備鍬鋤﹐獻策求歡。賊方舉事﹐風雷大作﹐晝晦。聯奎見金甲將手持金瓜﹐當頂一擊﹐卽昏迷跌地﹐口鼻流血一夜而死。聯奎宣城諸生﹐其妻何氏﹐因以貌﹐都爲賊所執﹐守節不從﹐慷慨遇難者也。克生去不知所在﹐眾賊驚散﹐闖大懼﹐遂不敢動。﹝《明季近聞》﹞

獻賊犯漢陽甚急﹐武昌賀相逢聖因長吏徐學顏入見楚王計事。王命中人出髙皇帝分封時金裹交椅一曰「此可佐軍﹐他無有。」逢聖哭而出。賊至﹐王被俘而沈之江﹐妃自殺。獻忠見庫金百萬﹐歡曰「有如此而不設守﹐朱胡子眞庸兒也﹗」﹝同上﹞

武昌未破前一月﹐有異人呼於市曰「一羣豬﹐屠伯至矣。」楚宗最橫﹐遇亂亦最酷。﹝《異錄》﹞

賊破黃梅﹐焚掠慘甚﹐余家世業﹐俱爲流賊劫燒一空。先一日援剿將官﹐邀余孫時朗及曾孫承祖出城飲﹐得保其命﹐典中死者五人﹐可知明季兵與賊未常不相通也。﹝《先曾祖日記》﹞

闖賊三圍汴梁﹐城中饑甚﹐推官黃澍以閉糴﹐日斬米儈於市。一日署中馬死﹐命分肉﹐內丁人一斤。有悍僕欲倍之﹐分者不允﹐怒曰「會須啖汝肝腦。」分者笑曰「好兄弟﹐柰何一至是﹖」割二解擲與之﹐悍僕低頭拾取﹐分肉者遽起﹐砍其頭﹐死﹐眾僕卽前﹐欲分其屍爲食。澍聞之﹐對天跪曰「速殺我﹐分飽汝儕腹。」眾乃惶怖謝罪﹐遂埋悍者屍﹐不許食。又澍內人方食肉包﹐忽見人指頭﹐驚發病死。﹝《嘯虹筆記》﹞

汴京有散人褚生﹐精數術﹐言不可曉﹐事後輒奇中。前一年﹐別所知﹐將自沈於河﹐力挽之﹐不肯止﹐笑曰「明年今月今日﹐此中人盡如我。」人咸怪其狂愚﹐已而果驗。﹝《綏史》﹞

崇禎壬午﹐寇圍大梁﹐張舉人林宗勸當事密檄左良玉趨大梁﹐背北城而陳﹐通黃河一綫以爲餉道。又當令陳永福兵列城外﹐勿聽入﹐入則城中餉竭﹐勢且民與兵俱盡﹐皆不聽。寇暫卻﹐或諷之曰「盍去諸﹖」林宗曰「死則死耳﹐柰何去以爲民望乎﹖」圍城五閱月﹐日夜拮據行間﹐汴人倚之﹐皆守死不去。水灌城﹐背負其先人神主﹐抱詩文稿三尺許﹐登木筏。鄰求登筏者益眾﹐林宗不忍卻﹐移筏就之。筏且沈﹐乃移筏登屋﹐屋上人垂綆相接。林宗耄且乏食﹐數上下者久之﹐水大至而沒﹐次子允準及門生文大士皆從焉。長子允集泅水至西城請救父﹐罵賊而死。幼子允集憑浮木﹐依老僕婦﹐棲屋上﹐垂兩日夜。老婦餓﹐欲啖之﹐急附浮木﹐順流下﹐得渡舟以免。林宗之門人周元亮行求得之﹐撫卹其家﹐而林宗之遺骸﹐故汴撫髙平仲斂而葬之柳園。﹝《列朝詩集》﹞

一賊巡營嚴密﹐人不得逃﹐逃者謂之落艸﹐磔之。且連營百里﹐竟日不得越﹐禁行囊勿藏白金精兵﹐許攜妻子。戒旁漁生子﹐棄弗育﹐收男子十五以上﹐四十以下爲兵。一精兵容私從爲之主﹐從掌械司磨執爨﹐少者十餘人﹐駝驢少者十餘﹐載過城市﹐不令處室廬﹐寢興一單布幕。制綿甲﹐紉綻至百層輕厚﹐矢炮不能入。一兵卒﹐馬三匹﹐冬則掠茵褥﹐藉其蹄﹐曰恐惡寒也。剖人腹爲之槽﹐馬沒此鋸牙思噬﹐若虎豹。軍止卽出較騎射﹐曰站隊﹐及晡方畢﹐夜四鼓蓐食以聽令。所過值崇崗絕阪﹐騰而直上﹐毋得旁逾。水惟黃可阻轡﹐淮泗涇渭﹐人皆翹足踞馬背﹐或抱鬣緣尾﹐呼風而前。馬蹄所壅閼﹐水爲不行。下流淺不盈尺﹐步兵褰裳徑涉﹐臨陣列馬三萬﹐名三堵墻﹐前者返顧﹐後卽殺之。戰久不勝﹐馬兵佯敗﹐迫之則步卒之伉健者﹐長槍三萬﹐擊刺若飛﹐馬兵回合﹐無孑遺矣。其攻城也﹐束手降者﹐不殺不焚。守一日殺十之三﹐二日殺十之七﹐三日屠。殺人束其屍爲燎﹐謂之打亮。城將陷﹐步兵萬人﹐周堞下防﹐縋城者馬兵徼於外﹐承其隙﹐巡之。張獻忠至殘忍﹐所攻城﹐一門陷﹐則一門可逃。自成若覆舟於海﹐無噍類。諸營校所獲﹐馬騾者上賞﹐弓矢鉛銳者亞賞﹐捲帛次之﹐珠玉爲下。﹝《綏史》﹞

闖賊向汴梁百道攻城者七晝夜﹐周王出庫金五十萬﹐資守陴者﹐特懸賞有殪一賊者﹐予五十金。士鉤籍大呼擊賊﹐後𨿽爲賊決河所淹﹐王卒未罹賊毒手。﹝同上﹞

賊破夔﹐擁老少江畔圍殺﹐天忽昏黑﹐大雷雨。獻賊怒曰「咱老子欲殺人﹐天不肯耶﹖」燃巨炮向上擊之﹐雷雨遽止﹐殺人如故。﹝《豹班集》﹞

賊殺蜀人之慘﹐割手足曰瓠奴﹐分夾脊曰邊地﹐槍其背於空中曰雪鰍﹐置火城以圍數百小兒﹐見奔走呼號以爲樂﹐曰貫戲。剖孕婦之腹﹐抽善走之脛﹐碎人肝以飼馬﹐張人皮以懸市。﹝《塗原疏抄》﹞

蜀太醫院有舊制銅人﹐獻賊以楮幕其關竅﹐召諸醫考其鍼砭﹐有一穴差者立死。﹝《綏史》﹞

禦史王孫蕃疏曰﹕臣聞賊破張秋﹐止住二日。劉元斌兵住三十七日﹐掘地拆墻﹐細細搜掠﹐凡民間埋藏之物﹐盡數獲之﹐東省有賊如梳﹐兵如篦之謠。班師回日﹐除主將車載並每扛人人一擡﹐不計其數﹐外印一人﹐頭軍俱四五﹐驢馱不等﹐是爲何物﹖迨抵京而正陽門鋪戶糸由緞﹐一二日間買盡﹐各兵俱蟒衣綾錦﹐肆行長安﹐萬耳萬目﹐共睹共聞﹐此則擄掠之明證也。元斌曰﹕殺良擄婦無其事﹐臣聞殺良非爲割級也﹐一家有銀錢﹐則擄殺一家﹐一村有富室﹐則擄殺一村﹐玉石俱焚﹐慘烈於賊。至所擄男婦﹐每一兵似六七名口計﹐沿途掠民米畜﹐供其食用。恐一齊入京﹐駭人觀視﹐將婦女半畱近京一帶地方﹐而陸續搬取﹐於時紅紫徧滿京城﹐見今賣爲娼者﹐不可勝數。﹝《雄縣誌》﹞

朝天關獲成都諸生顏天漢等﹐通表自成。獻賊怒﹐以爲闔境俱反﹐詭稱開科﹐用軍禮發遣﹐諸生不至者﹐孥戮盡殺之西門外靑羊宮﹐凡二萬二千三百人﹐棄筆墨成丘壠。先廬州府城最堅固﹐賊不能破﹐顧以學使者徐之垣試士至。賊僞拔書囊筆﹐襲儒衣冠﹐以入夜破其城。﹝《嶽半主人偶編》﹞

朱服遠遙授部郎﹐丁亥守曲靖郡﹐城破﹐不屈﹐爲川逆刖手﹐不食而死。二兄賓遠任陸涼州﹐己亥城破﹐投崖而死。兩亥伯仲相繼歿﹐眞不愧先榮祿公之教矣。潮音哭有詩云「誓守封疆伯氏擒﹐忠魂碧血晝陰陰﹐賊非莽操姦何毒﹖地處滇黔禍更深﹔一死以酬君父志﹐此生不負聖賢心﹗於今身後孫連舉﹐節孝根芽萬里森。」紫兒哭有詩云「禍及全滇丁亥春﹐垂髫小侄朱歸閩﹐百年同祖荊三﹝1234﹞﹐萬里離鄕父一人﹔亂後音書今始見﹐生前忠義此時眞﹐欲知浩气乾坤滿﹐斷臂投崖血尙新。」﹝《座右編》﹞

闖賊破西安﹐張國伸首倡僭號﹐覬作賊相﹐又爲誘文太僕之室鄧夫人進之。鄧江南令族﹐知史書﹐工詩﹐國伸以爲必見幸。自成故重太僕名﹐怒曰「若同輩不能庇其伉儷﹐而行媚我。」叱國伸斬之﹐禮鄧而歸之家。﹝《快心傳》﹞

丘東周陜西前衛人﹐都司掾也。賊陷城﹐矢志欲刺賊﹐假持屯田冊﹐詣端履門﹐賊黨問之﹐東周答曰「投屯田冊。」遂引至賊帥前﹐知志不可遂﹐乃大罵不屈。賊曰「此醉人也。」扶之出。復罵曰「自古豈有盲賊爲天子者﹐會見汝屍磔萬﹐吾何醉之有﹖」賊去其衣﹐縛置柵前。罵如前﹐眾賊抉其齒﹐罵至死方止。﹝《陜西通誌》﹞

吳奎之妻張氏﹐初時賊兵至門﹐見氏姿容美麗﹐遂倚之爲居停。及知其欲逼己﹐急伏水﹐故向淺處﹐賊旣沮而去。於是復起收淚﹐往尋其夫﹐道險人稠﹐無從卽覓﹔中途相遇﹐而賊騎驟衝﹐復致相失。歸廬獨自掩門﹐已有預從竊入者﹐彊淫之﹐無計爲拒也。賊寢熟﹐遙聞叩門聲﹐心知夫之歸也﹐潛啟以入﹐遂與其夫共以刀刺賊死。於是蒼蒼茫茫﹐拾賊資物以逃。倏有井﹐頹然有水盈尋﹐今而後得死所矣﹐非復向時伏淺水意也。奎立阻不可﹐復泣曰「妾前日所以偸生者﹐慮君之饑寒失所﹐不獲一訣生死﹐帳然﹗不料猝遇狂且﹐致成淫行﹐失節之愆﹐竊爲郎羞﹔縱君不見罪﹐妾柰何顏偸生﹖幸不復以妾爲念﹗」投井死。﹝《古處齋集》﹞

李自成多購蘄黃人爲間﹐或攜藥囊蓍蔡爲醫卜﹐或談靑鳥姑布星家言﹐或爲緇衣黃冠﹐或爲乞丐戲術﹐或爲肩挑買賣﹐或爲皮鐵雜藝﹐分布江皖諸境﹐覘伺虛實。甚至癸未會試﹐於路邀截赴京舉子﹐說透打合﹐爲之夤緣中式﹐以作內應。以故破城之日﹐云合響應﹐一呼咸集﹐人竟莫測所從來。如某某登癸未榜﹐文甚佳﹐亦賊代通關節者。﹝《懷秋集》﹞

甲申三月﹐京城破﹐徽賈守緞肆﹐與妻妾共謀飲砒霜酒。二流賊遽入﹐夫躲天窗板上﹐見賊抱其妻妾於膝﹐妻斟毒酒大碗自飲。賊笑曰「盍與我共醉乎﹖」妻不答﹐妾解意﹐遂滿斟二碗進賊﹐仍取琵琶彈以侑。俄而二賊倒﹐妻亦倒。夫急下殺羊﹐以血灌妻﹐妻活﹐以先傾之酒毒尙輕也。拖二屍沈於後河﹐閉門靜避﹐竟免於難。﹝《甲申忠義傳》﹞

賊破城﹐常縛多人﹐令童子操刀殺戮。少有畏懾﹐卽刃童子。有黠悍者﹐遂以善殺爲樂﹐上下馬如飛﹐殺人如刈菅﹐名之曰孩兒軍。﹝《雞窗剩言》﹞

東國土彊﹐三牛成具﹐乃可負犁。牛爲賊所盡﹐直齊馬價﹐所存什一。大水之後﹐牛觸寒盡死﹐憫此孑遺﹐天不可吁﹐爲之柰何﹖﹝《怡曝集》﹞

流氛殆十餘年﹐每日西墜﹐則赤气竟天。禎季月亦如之﹐迄乙酉夏﹐而赤俱消。﹝同上﹞

明初有十八子之讖﹐又云十八孩兒天上生。成化中﹐有李龍子者﹐結一中官入宮﹐中謀不軌﹐事發伏誅。識者以宋太祖取淳風舊本﹐亂其次第﹐李繼宋者﹐乃李亞子繼朱梁之讖﹔然相傳崇禎甲申﹐南京乾淸宮陷﹐忽現一碑﹐上有云「一小又一了﹐眼上一刀丁戌攪﹐平明騎馬入宮門﹐敢在皇極京城擾。」則又知亡明之爲闖也。﹝《異錄》﹞

萬曆末年﹐民間好葉子戲﹐圖宋寇姓名而斗之﹐至崇禎時大盛。其法以百貫滅活爲勝負﹐有曰闖﹐有曰獻﹐曰大順﹐名曰馬弔。馬弔二字﹐殊不可解﹐今驗之明季遇馬卽弔﹐闖與士英皆馬也﹐夫豈偶然﹖

甲申二月大學士魏藻徳夜聞刀兵聲﹐入其寢。三月初舉家聞哭泣﹐藻徳又夢騎龍飛天﹐妄自私喜。闖賊破京勒餉﹐與方嶽貢俱被拷夾﹐藻徳自勒死﹐嶽貢不食死。陳演夢登髙臺﹐四望不見人﹐占者曰「髙而無民也。」俄而闖賊擒去﹐極刑榜掠﹐獻至銀三萬兩﹐金三千兩﹐珠三斗﹐拶夾至死。均之死也﹐何如早死數日﹖﹝《忠義錄》﹞

崇禎十二年九月﹐命大學士楊嗣昌以原官兼兵部尙書﹐督師討流寇﹐賜上方劍﹐宴於平臺後殿上﹐手觴嗣昌三爵﹕賜以詩云「鹽梅今暫作幹城﹐上將威嚴細柳營﹐一掃寇氛從此靖﹐還期教養遂民生。」書用黃色金龍蠟箋﹐厚如指甲﹐長四尺餘﹐闊一尺六七寸﹐字大二寸餘。後一行署云「賜督師輔臣嗣昌。」又二行署云「崇禎十二年九月。」前鈐禦筆之章﹐引首一寶﹐上方中書一押﹐大體似明徳二字合成者﹐鈐一表正萬邦之寶。﹝《孤見吁天錄》﹞

明熹宗在位七年﹐帑藏懸罄。嘗將累朝所鑄銀甕銀碗尊鼎重器﹐輸銀作局﹐傾銷充餉﹐故餉銀多有銀作局三字者﹐此人所共見也。甲申春﹐廷臣請動內帑。夫內帑惟承運庫耳﹐錢糧解承運庫者二﹕一曰金花﹐二曰輕賫。金花銀所以供后妃金花﹐及宦官宮妾賞賫。輕賫銀以爲勛戚及京衛武臣俸祿﹐隨進隨出﹐非如唐徳宗私庫聚而不散者比。野史乃謂城破﹐大內尙有積金十餘庫﹐不知十餘庫何名﹖承運庫外﹐有甲乙等十庫﹐貯方物者也。天財庫﹐貯錢者也。古今通籍庫﹐貯書畫符券誥命者也。東裕庫﹐貯珍寶者也。外東庫亦貯方物﹐無金銀也﹐庫盡此矣。城破﹐惟東裕庫珍寶存耳﹐安有所謂十餘庫積金﹐而紛紛謂懷宗不輕發內帑﹐豈不冤哉﹖﹝《崇禎遺聞》﹞

甲申李賊自關中奔襄陽﹐其眾尙十餘萬﹐分爲四十八部﹐居武昌五十日﹐攺江夏爲瑞符縣﹐設僞令﹐運銅炭﹐鑄永昌錢。謀奪舟南下﹐取宣歙﹐曰西北𨿽不定﹐東南詎再失之﹖將發而陰霾四塞﹐暴雨烈風﹐旗槍盡折。乃以四月二十四日﹐攺由金牛﹑保安﹐走延寧﹑蒲圻﹐沿道恣殺掠﹐過通城。﹝《綏寇經略》﹞

癸未冬﹐張獻忠蹂躪湖南﹐甲申正月﹐率眾寇蜀。秋八月甲子﹐陷成都蜀王至澍﹐率家眷自沈於井。內江王至淥不屈死﹐總兵劉佳胤走死浣花溪。巡按劉之渤﹐成都推官劉士斗﹐華陽知縣沈云祚﹐被賊不屈﹐死之。蜀府長史鄭安民﹐內江教諭姚思孝相繼死。獻忠入城後﹐大索全蜀紳士﹐至成都謬之。敍州在籍太常寺卿尹伸﹐及給事中吳字英﹐並不屈死。崇慶知州王勵精聞會城陷﹐卽朝服北面﹐再拜登樓自焚死。丙戌年九月﹐入順慶府屠之。獻賊自言是歲有大劫不利﹐欲獨入武當山修行﹐俟劫運過﹐當復橫行天下。乃營於西充縣之鳳凰山。時肅王兵至﹐獻忠乘馬登髙望之﹐猝遇前鋒﹐一矢而殪。及舁屍至﹐猶張目瞪視﹐於是斬首刳心﹐心色絕黑﹐時十二月十一日也。先是童謠有生於燕子嶺﹐死在鳳凰山﹐不謂獻忠應之。其埋屍處叢艸如棘﹐誤觸之﹐輒成大癰﹔又嘗有黑虎噬人﹐人皆遠之。﹝《蜀難敍略》﹞

獻賊在川﹐偶沾疾﹐對天曰「疾愈當貢朝天蠟燭二盤。」眾不解也。比疾起﹐令賊斫婦人小足﹐堆積如二山﹐將焚之﹐必欲以最窄者﹐置於上﹐徧斬無當意者。忽見己之妾足最窄﹐遂斫之﹐灌以油﹐其臭達天﹐獻大樂。﹝《酉臯外集》﹞

張獻忠過梓潼﹐夢文昌帝君儆之﹐寢而欲祭焉。令士人爲祭章﹐稍通文﹐獻賊不解﹐輒殺之﹐蜀名士﹐一時被禍甚慘。旣屢易不屬獻意﹐獻大聲曰「咱自做﹔自念﹐爾輩書之。」其文曰「咱老子姓張﹐爾也姓張﹐爲甚嚇咱老子﹖咱與你聯了宗罷﹐尙饗﹗」至今川人常言其事。﹝同上﹞

成都東門外﹐沿江十里﹐有鎖江橋﹐橋畔有回瀾塔。萬曆中﹐布政餘一龍所修。張獻忠破蜀後﹐登塔見成都城池宮殿﹐曰「不利於城。」命毀之。修築將臺﹐穿地取磚﹐至四五丈﹐得一古碑。上有篆書云「修塔餘一龍﹐拆塔張獻忠﹐歲逢甲乙丙﹐此地血流紅﹐妖運終川北﹐毒气播川東﹐吹簫不用竹﹐一箭貫當胸。漢炎興元年﹐丞相諸葛孔明記。」後獻忠以一箭死﹐殆知簫不用竹﹐乃肅字也。﹝《異錄》﹞

獻賊之仇視川人也﹐先屠儒﹐繼屠民﹐並欲屠川民之爲兵者。在諸將中﹐多用川民爲兵﹐無加都督。劉進忠將執之﹐而坑其眾。計未成﹐漏言於閽者﹐一軍聞之﹐俱逃。會本朝大兵至漢中﹐進忠因而歸命﹐王問以獻忠所在﹐進忠曰「在順慶之金山鋪﹐爲西充鹽亭之交境﹐去此千四百里﹐疾馳五晝夜可及。」獻忠以進忠守朝元關﹐殊不意有大兵前驅至而未信﹐進忠已入營中﹐與善射者俱﹐而指示之曰「此獻忠也。」發一矢中額﹐訝曰「果然﹗」逃伏積薪之下﹐執近侍詢之而得﹐乃曳出斬之。﹝《誅巢新編》﹞

乙酉四月﹐李自成過通城﹐命四十一部先發嚴行﹐無敢返顧者。通城有九宮山﹐一名羅公山﹐山有元帝廟﹐山民賽會﹐以盟謀捍衛閭井。自成止以二十騎殿﹐又呵其二十騎止於山下﹐而自以單騎登山入廟。見帝像伏謁﹐若有物擊之者﹐不能起。村人疑以爲劫盜﹐取所荷鍤碎其首。旣斃而腰下見金印﹐且有非常衣服﹐大駭﹐從山後逃去。二十騎訝久不出﹐迹而求之﹐則已血肉臠分矣。﹝《綏史》﹞

《明季遺聞》云「病死羅公山。」《紀事本末》云「闖出抄糧﹐爲田夫所逐﹐陷淖中﹐割其首獻何騰蛟﹐驗之﹐乃闖也。」

金駕部鉉於壬午七月晦日﹐讀《邵子記》﹐其後曰「甲申之春﹐定我進退﹐難遇時外﹐而向內退﹐若若衷遠﹐而勿滯之外﹐止三時遠不卒歲﹐優哉﹗優哉﹗遮沒我世。」及甲申死難﹐人始見之。﹝《三垣筆記》﹞

一隻虎名李錦﹐闖族弟也﹐僞稱亦眇一目﹐冀與闖相似。闖死於西塞山之左右﹐與興國州人寸磔。親弟某﹝號三千歲﹞﹐與僞田侯﹑張侯﹑李侯﹐尢百戰中鴛鶩之徒也。兵分二十營﹐營有總。初過荊州﹐州人以計維其妻子﹐銜之﹐乃破澧州常徳﹐繇松滋渡江﹐燒荊門夷陵﹐直逼荊州﹐嚙指誓曰「旦夕破荊州﹐州破畱男女三尺以上者﹐全隊戮之。」盛火具攻城﹐城垂垂四角圮﹐男女號於陴﹐見萬騎自東方云合﹐拍手大呼曰「救至矣﹗」語賊﹐賊不之信。俄而十四騎殺入賊老營﹐盡麋爛﹐積屍髙與城齊﹐左右中三路驍騎並集。賊乃棄前朝傳國之璽﹝璽方各五寸髙殺五之一﹞並妻子舟車驢馬﹐一切輜重攻守之物﹐走當陽﹐未食﹐大兵前後邀之。闖賊弟李與田吳張侯伯等﹐率頭目百餘人﹐步數萬人﹐伏道乞降。一隻虎以殘騎間道匿大山﹐又追至襄陽界﹐邏者傳其列帥乃歸。四月初一日發荊州﹐大兵繇陸﹐余隨馬餘二侍郎繇水﹐泊漢陽府三里坡。十日遇大風雨﹐舟觸岸盡破﹐袱被宿岸邊﹔又五日而大兵至漢口﹐余乃入。﹝《怡曝堂集》﹞

南都之詔至武昌也﹐楚撫何騰蛟以劍自隨曰「社稷之安危在此﹐若不開讀﹐此身有付三尺劍耳。」會左良玉腹心盧鼎力勸其拜詔﹐事乃定。及良玉從黃澍之謀東下也﹐以騰蛟不從﹐謀劫取其印。騰蛟急解付家人﹐令速出城﹐毋爲所得。良玉令四將守之﹐逼與偕行﹔騰蛟至漢陽門﹐乘間投江﹐順流十里許﹐至竹牌門﹐遇一漁舟救之起。登岸視之﹐則關帝廟﹐而懷印出走之僕亦在﹐相視大驚喜﹐亟覓漁舟﹐不知所之。﹝《綏史》﹞

順治三年丙戌正月十日﹐張獻忠在川﹐復檢各衛軍﹐及各營新兵﹐年十五以上者殺之。各路會計所殺衛軍七十五萬有奇﹐家口不計﹐兵二十三萬六千有奇﹐家口三十二萬。自成都北威鳳山起﹐至南門桐子園﹐綿亙七十餘里﹐屍積若喬嶽。十六日乃出僞令﹐命孫可望曰「將軍等分道出屠川民﹐兵得男手足二百雙者﹐授把總﹐女倍之。官以次進階﹐童稚手足不計。」可望等或日四五城不等﹐所遇幼男女投之水火﹐或棄道旁﹐襯馬足﹐或擲空中﹐以刃迎之爲戲。不計幼﹐止計壯男女手足﹐寅出酉還﹐比賞格有逾十倍者﹐獎以爲能。有一卒日殺數百人﹐立擢至都督﹐嗣後賊營公侯伯甚多﹐皆屠川民積功所得也。五月回上功疏﹐可望一路殺男五千九百八十八萬﹐女九千五百萬。文秀一路﹐殺男九千九百六十餘萬﹐女八千八百餘萬。定國一路殺男七千九百餘萬﹐女八千八百餘萬。能奇一路。殺男七千六百餘萬﹐女九千四百餘萬。獻忠自領者﹐名爲禦營老府﹐其數自計之﹐人不得而知也。又有振武南廠﹐七星治平﹐虎賁虎威﹐中廠八卦﹐三奇隆興﹐金戈天討﹐神策三才﹐太平志正﹐龍韜虎略﹐決勝宣威果勇等營﹐分剿川北川南﹐約不減可望等所殺之數。而王尙禮在成都﹐復收近城未盡之民﹐塡之江中﹐蜀民於此﹐眞無孑遺矣。﹝《見聞隨筆》﹞

獻忠將北行入陜﹐惡其黨太多﹐曰「吾初起艸澤﹐從者五百人﹐所至無敵。今日益多﹐前年出漢中﹐爲賀珍所敗。非爲將者習富貴不用命﹐卽爲兵者﹐有所貪戀﹐懷二心。吾欲止畱髮難時舊人﹐卽家口多者﹐亦汰之﹐則人人自輕﹐便所向無阻。」汪兆齡從臾之曰「恐兵知而先噪柰何﹖不若先立法責之﹐各將軍都督等﹐多置邏者﹐以伺察營伍。有偶語者﹐及微過﹐俱置之法﹐並連坐﹐如此則殺之有名無覺者矣。」密議已定﹐諸營尙未知﹐猶習故態﹐角射酣酒縱博﹐嬉笑怒罵如平時﹐邏者至﹐輒收治自誣服﹐並及其家。是日所殺﹐卽十餘萬人﹐於是人人惴懾﹐無敢出一言者。邏者無所得﹐乃於夜或逾垣穴壁﹐入伏澑下﹐及牀第幃幕間竊聽﹔但有笑語﹐卽躍出收系﹐並其家。賊嗜殺出天性﹐偶夜靜無事﹐忽云此時無可殺者﹐遂令殺其妻及愛妾數十人﹐惟一子亦殺之。令素嚴﹐人無敢諍者。晨興召諸妻妾﹐左右以告﹐則又怒其不言﹐舉左右奴隸數百人﹐悉殺之。嘗怒目視一童子﹐辟易﹐病二日死﹐其殘虐如此。又禁不得私藏金銀﹐至一兩者﹐家盡誅﹐十兩者生剝其皮。人或沈井中﹐或窖幽室﹐搜獲亦按連坐法﹐告捕者﹐卽以其家妻妾馬匹給之。於是豪奴悍婢爭訟其主。僞總兵溫自讓延川人﹐不忍無辜戮其下﹐棄妻子﹐夜率所部百餘遁去。獻忠自引驍騎追之三百里﹐自讓脫走﹐所部兵俱自殺。他如僞右軍都督米脂張君﹐用八卦營汝州王明振武營﹐麻城洪正隆隆興營﹐涇陽郭胤三奇營﹐鳳陽宋官永定營﹐合肥郭尙義三才營﹐山東婁文幹城營﹐六安汪萬象援剿營﹐寶雞彭心見決勝營﹐周尙賢定遠營﹐張成中敞營﹐萬縣杜興文英勇營﹐黃崗張其在天威營﹐開封王見明龍韜營﹐麻城商元及志義天﹑討金戈﹑神策﹑虎威﹑虎賁﹑豹韜﹑虎略等營總兵失其名﹐俱以搜刮無功﹐坐徇庇誅逆剝皮死﹐並其家口部落﹐盡斬於南河。獻忠動剝人皮﹐剝皮者從項至尻﹐刻一縷裂之﹐張於前如鳥展翅﹐率逾日始絕﹐有卽斃者﹐行刑之人坐死。﹝同上﹞

獻忠開科取士﹐會試進士得一百二十人﹐狀元張大受成都華陽縣人﹐年未三十﹐身長七尺﹐頗善弓馬。羣臣諂獻忠﹐咸進表疏稱賀﹐謂﹕「皇上龍飛首科﹐天下奇才爲鼎元﹐此實天降大賢助陛下﹐不日四海一統﹐卽此可卜也。」獻忠大悅﹐召大受。其人果儀表丰偉﹐气象軒昂﹔兼之年齒少壯﹐服飾華美﹐獻忠一見大悅。左右見獻忠欣悅﹐又從旁交口稱譽﹐以爲奇士﹐古今所未有。獻喜不勝賞﹐賜金幣刀馬至十餘種。次日大受入朝謝恩﹐面見獻忠﹐左右文武﹐復從旁譽其聰明學問﹐及詩文字畫﹐一切技藝。獻忠愈喜﹐召入宮賜宴﹐諸臣陪宴﹐歡樂竟日。臨散遂以席間金銀器皿﹐盡賜之。次早大受復入朝謝恩﹐叩首畢﹐諸臣復再拜曰「陛下龍飛之始﹐天賜賢人﹐輔佐聖明﹐此國運昌明﹐萬年丕休之象。陛下當圖其像﹐傳播遠方﹐始知我國得人如此奇異﹐則敵可不戰而服矣。」獻忠大悅﹐遂召畫工圖其形像﹐又大宴羣臣盡歡。羣臣席間又極口稱譽獻忠﹐復賞賜美女十人﹐及甲第一區家丁二十人。次日獻忠坐朝﹐文武兩班方集﹐鴻臚寺上奏﹕新狀元午門外謝恩畢﹐將入朝面謝聖恩。獻忠忽蹙曰「這騾養的咱老子愛得他緊﹐但一見他﹐心上就愛得過不的﹐咱老子有些怕看見他﹐你們快些與我收拾了﹐不可叫他再來見咱老子。」凡流賊謂殺人爲打發﹐如盡殺其眾﹐則謂之收拾也。諸臣承命﹐卽刻使將張大受綁去殺之﹐並傳令將大受全家外﹐所賜美女家丁﹐盡數斬戮﹐不畱一人。﹝《張獻忠亂蜀始末》﹞

◎殉寇諸賢殺運毒流﹐固曰人事﹐實天哉。然其間轟轟烈烈﹐死而湮沒者﹐何可勝數﹖姑就綏寇剩本﹐列其大槪。碧血靑燐﹐已不禁銅馬之感矣。

梅村氏曰「記死節者﹐不以日月爲斷﹐先北都以殉主也。」《春秋傳》曰「君爲社稷﹐死則死之。」國亡與亡﹐臣軌之大者也。次豫豫臺使者﹐銜命博訪﹐幸以其人傳焉﹐思宗其知之矣﹐故重之也。自秦晉以下無錄﹔非無錄也﹐曰時迫矣﹐不及於錄也。然則記死節者﹐必以其錄乎﹖曰有則核而詳﹐無則存而略﹐有錄焉而不必核者矣。君子之於前朝也﹐殘編舊翰﹐繹而出之﹐敢謂弗核乎﹖無錄而存焉者寡矣。吾懼今日存之﹐而後日失之﹔其或今日失之﹐而後日又存之﹐則繼而出者﹐吾庶幾望之也。北都以禮臣表忠之疏爲鵠﹐而緒聞佐之﹐表忠之正祀諸臣者尙矣。附祀武臣﹐則盡以遇害死者﹐附祀文臣無一二臣遇害者乎﹖捨一二臣無遇害而不祀者乎﹖若是者宜攺﹐曰不忍攺也。內臣亦可以正祀乎﹖曰《春秋》之法﹐善善長長﹐何可以閽﹖故略而不書。捨死事北都﹐無可書者乎﹖《春秋》信以傳信﹐疑以傳疑﹐緣人之喜怒以爲傳書﹐其疑太甚﹐且俳而不經﹐故略之也。豫以禦史蘇京優卹之疏爲鵠﹐而緒聞佐之﹐自一命以上﹐建祠致祭﹐且加恩於其家﹐嗚呼﹗勸忠之道備矣。北都破而羣臣何可以不死﹖則猶恨乎死之少也。禦史之所列也﹐將累數以徵於書﹔今在錄者四十一人﹐盡於此乎﹖曰闕文也﹐其書半軼而不存﹐以視乎秦晉楚蜀﹐其猶爲半也已。秦之書少保﹐其可風乎﹖將軍死綏﹐眞寧之一戰也﹐又終之以楡林。秦事武臣爲烈﹐孫尙書死渭南矣。或曰陜縣之潰可乎﹖謀人之軍師國邑﹐敗則死之﹐成敗利鈍天也﹐可不謂之忠與﹖夫晉京師之蔽也﹐於太原則書之﹐於寧武於宣﹐大書矣﹐不再書死乎﹖晉弗系乎晉者﹐尊京師也。紀江北者﹐爲國難乎﹖曰前此矣﹐前此曷爲乎書﹖曰追書也。楚之於武昌也﹐以故相則書其官於承天也﹐以獻陵則書其地於永州也。以全三王﹐則書其事﹐死同書不同也。若蜀則麋爛矣﹐何可以書﹖何可以書者﹐不勝書也。嗟乎﹗北都之表忠也﹐豫之優卹也﹐以蜀視之﹐可勝嘆哉﹗然天下之不勝書者﹐又不獨乎蜀也。

◎北都△正祀文臣東閣大學士工部尙書﹐贈太傅﹐範文貞公景文﹝宇質公﹐吳橋人﹐癸丑進士﹐歿龍泉巷古姜﹐妾亦自縊﹞。

戶禮兩部尙書﹐兼翰林院學士﹐贈太保﹐倪文正公元璐﹝字鴻寶﹐上虞人﹐壬戌進士。遺語家人曰「必大行殮方收吾屍。」古文正從未有以贈死節者﹐倪公之弟請曰「曾子云得正而斃﹐孟子云順受其正﹐何必不謚死節者﹖」於是並劉詹事之譏亦定﹞。

左都禦史﹐贈太保﹐吏部尙書﹐李忠文公邦華﹝字懋明﹐吉水人﹐甲辰進士﹐縊於文信國禍中﹞。

兵部侍郎﹐贈太子少保﹐王忠端公家彥﹝字遵五﹐蒲州人﹐壬戌進士。守徳勝門時﹐聞陷﹐自投城下﹐不死﹐自縊﹞。

刑部侍郎﹐贈尙書﹐孟忠貞公兆祥﹝字肖形﹐交河人﹐壬戌進士。守正陽門﹐死於門下﹐妻劉氏亦死﹞。

左副都禦史﹐贈左都禦史﹐施忠介公邦耀﹝字四明﹐余姚人﹐己未進士﹐飲藥死﹞。

大理寺卿﹐贈刑部尙書﹐淩忠淸公義渠﹝字茗柯﹐烏程人﹐乙丑進士﹐盡焚其生平著述﹐絕吭死﹞。

太常寺少卿﹐贈兵部右侍郎﹐吳忠節公麟徵﹝字磊齋﹐海鹽人﹐壬戌進士。麟徵初登第﹐夢一人手向背﹐吟文信國「山河破碎水飄絮﹐身世浮沈雨打萍」之句﹐問之途人﹐云是隱士劉宗周﹐時尙未識宗周。當城陷時﹐有祝孝廉淵者﹐以奏保宗周﹐被逮畱京師﹐公之故人也。臨命召祝至﹐酌酒慷慨告以前夢乃絕。其事甚奇﹞。

左春坊左庶子﹐贈禮部左侍郎﹐周文節公鳳翔﹝字巢軒﹐山陰人﹐戊辰進士。「碧血九原依舊主﹐白頭二老哭忠魂」﹐公之臨死﹐詩以遺其親者也﹞。

左春坊左諭徳﹐贈禮部右侍郎﹐馬文忠公世奇﹝字素修﹐無錫人﹐辛未進士。以司經局印授其僕﹐焚朝衣於庭﹐北向闕拜﹐南向遙拜其母而絕﹞。

左春坊左中允﹐贈詹事府正詹﹐劉文正公理順﹝字湛六﹐杞縣人﹐甲戌殿試第一名﹐居鄕有名。賊李巖﹐其同邑也﹐掌箭遣人護之﹐聞已死﹐乃拜哭去﹞。

翰林院檢討﹐贈少詹事﹐汪文烈公偉﹝字長源﹐休寧人﹐戊辰進士。書於壁曰「夫婦同死﹐節義成雙。」﹞。

太僕寺丞﹐贈少卿﹐申節湣公佳胤﹝字素園﹐永平人﹐辛未進士﹐投井死﹞。

戶科都給事中﹐贈太常寺卿﹐吳忠節公﹝字和受﹐新昌人﹐戊辰進士﹞。

禦史贈太僕寺少卿﹐陳恭湣公良謨﹝字賓日﹐浙江鄞縣人﹐辛未進士﹐原名天工﹞。

禦史贈太僕寺少卿﹐陳恭節公純徳﹝字澹玄﹐湖廣永州人﹐庚辰進士﹞。

禦史贈大理寺卿﹐王忠烈公章﹝字芳洲﹐武進士﹐戊辰進士﹐守城。巡城至阜成門﹐賊已扳堞上。賊持刀說降﹐公力叱之﹐賊刀築其膝﹐遇害﹞。

吏部員外﹐贈太僕卿﹐許忠節公直﹝字若魯﹐如臯人﹐甲戌進士﹞。

兵部郎中﹐贈大理卿﹐成忠毅公徳﹝字潛民﹐懷柔人﹐辛未進士。公以鴆酒哭奠梓宮﹐賊露刀脇之﹐不爲動。母與妻同死﹐子九歲﹐又撲殺之﹐然後自殺﹞。

兵部主事﹐贈太僕寺少卿﹐金忠節公鉉﹝字伯玉﹐京師人﹐戊辰進士。鉞初以駕部巡皇城﹐每過禦河﹐輒流連不能去﹐歸語其弟曰「我一見禦河﹐若依依不忍捨﹐何也﹖」竟投河死﹞。

大同巡撫﹐贈兵部尙書﹐衛忠毅公景愛﹝字帶黃﹐韓城人﹐乙丑進士﹞。

宣府巡撫﹐贈左都禦史﹐朱忠莊公之馮﹝字勉齋﹐大興人﹐乙丑進士。初總兵王承胤誘宣人降賊﹐會居庸總兵墨云瓦至﹐之馮宣言京師將發兵剿宣人之應賊者﹐已而刑牛馬與承胤盟。賊至﹐承胤開門降﹐之馮死﹞。

此二十二公者﹐褒忠之首乎﹖範文貞﹑倪文正﹑李忠文以徳以位以名﹐則社稷臣也。社稷之臣﹐從死社稷﹐不綦重乎﹖然則終之以許文學琰﹑湯布衣瓊者何居﹖曰學宮有激勸之道焉﹐仿建文龔安節﹑儲貞義例祀之可也。正祀以從諸公之後﹐則過矣。《傳》曰「士死義。」謹別其爲士而書之。進士贈河南道監察禦史﹐孟節湣公章明﹝字伯昭﹐忠貞公兆祥之子﹐癸未進士﹞。

節湣父子同死矣﹐乃列附祀文臣首可乎﹖給事李淸議曰﹕仿建文顏孝節父子合席而異食﹐屈乎其父也。夫子不先父食足矣﹐附祀則豈合食之義乎﹖當進之。保定之張公羅彥﹑金公毓峒﹑邵公宗元﹐不宜正祀乎﹖曰祀典以君臣同殉社稷﹐保定則日月稍後矣﹐且南中所不及聞也﹐故特書之。

△正祀武臣太傅新樂侯﹐贈太師恆國公劉忠壯公文炳﹝字淇筠﹐其先海州人﹐以靖難功爲和陽千戶。籍在丘﹐後遷宛平。瀛國公應元之孫﹐新樂伯效祖之子。寇急﹐上於萬歲山騎射﹐文炳與駙馬鞏永固日侍左右﹐受手詔﹐諭勛戚出家丁巡緝京師﹐無應者。及外城破﹐上曰「能爲朕一巷戰乎﹖」兩臣對曰「今止臣等親隨數騎耳﹐其何以戰﹖」上曰「至是耶﹐朕志決矣。不能爲太祖髙皇帝守社稷﹐當爲死社稷耳。」於是君臣向哭。城破﹐侯與駙馬各殺數十騎﹐見第中火起﹐下馬投井﹐顧其影乃戎服﹐曰「此軍容﹐不可見皇上地下。」索冠服不得﹐得他冠而小﹐裂之乃得冠﹐遂投井死﹞。

惠安伯贈太師﹐進侯張忠武公慶臻﹝永城人﹐闔門自焚死。長子左都督承胤﹐次子承志﹐冒難南歸﹞。

襄城伯贈太子太師﹐進侯李貞武公國禎﹝襄城被執﹐見自成不屈﹐言烈帝宜葬以帝禮﹐太子諸王不可殺戮。自成從之﹞。

駙馬都尉贈少師﹐鞏貞湣公永固﹝大興人﹐以黃繩縛子女五人於柱ト門﹐自焚曰「帝甥也﹐不可辱賊。」﹞。

太子少保左都督﹐贈太保﹐劉忠果公文耀﹝新樂侯文炳之弟﹐守外城永定門。外城破﹐馳至渾河收兵﹐見內城破﹐哭曰「天乎﹗文耀在外城不卽死﹐以內城必能守﹐得一見皇上請罪耳。不知如此﹗」乃著一板於井旁﹐曰「太子少保文耀死處。」﹞。

三關總兵﹐贈太保﹐周忠武公遇吉﹝三韓人﹐破城日﹐擐甲運矛﹐策馬入中堅﹐手刃巨賊百餘。矢撇甲如毛﹐身中數十槍而死﹞。

正祀武臣當矣﹐李襄城任京營而失守﹐得無有遺議乎﹖且其死亦稍後矣。𨿽然﹐被執不屈﹐死於其官﹐祀之可也﹐進侯則過矣。

寧遠總兵﹐掌中軍都督府﹐吳忠壯公襄。

少傅左都督﹐劉公繼祖。

《春秋》大復仇﹐然孰有身殉下宮之難﹐子效秦庭之節﹐如寧遠者乎﹖今追加之典備矣﹐此書爲前朝作﹐稱舊官禮也。繼祖瀛國公應元次子﹐守皇城象安門﹐聞變馳歸﹐大呼皇帝數聲﹐投井死。其妻某氏﹐並二妾亦從之﹐嗚呼﹗劉氏忠壯忠果祀矣﹐此一戚臣也﹐何以不及﹖則兩臣者﹐皆相人正祀可也。

△正祀諸忠婦女成忠毅徳母贈淑人張氏﹝忠毅初以直節爲烏程所忌﹐下獄﹐淑人廷對﹐慷慨有丈夫風。京師陷﹐忠毅跪母前﹐而哭曰「吾知汝意矣。汝死﹐吾何可不同難乎﹖」乃相繼殉﹞。

周忠武妻贈夫人劉氏﹝劉氏縱火先焚其居﹐跨馬灣弓﹐率家僮巷戰﹐從辰至未殺傷千人。矢絕然後赴火死﹐家僮無一人降者。賊恨之﹐屠寧武城﹐凡殺三十餘萬人。又曰劉夫人勇過遇吉﹐弓之彊一軍莫能挽。率健婦百人上一樓﹐賊至﹐射死賊數百人。矢盡﹐百婦人死者亦遇半﹐夫人舉火焚樓死。遇吉有子數歲﹐健丁五百人﹐夫人以其子屬之曰「能衝賊出﹐爲都督全此子﹐幸也。」五百人巷戰死﹐並子俱沒﹐無人降賊者﹞。

金忠節鉉母贈恭人章氏﹝年八十﹞。妾王氏。

汪文烈偉妻贈恭人耿氏﹝文烈與耿恭人飲酒﹐題詩於壁。其縊也﹐恭人在左﹐乃復下曰「不可亂夫婦次序。」其從容如此﹞。

馬文忠世奇妾贈孺人朱氏。李氏。

劉文正理順妻贈孺人萬氏。妾李氏。

陳恭湣良謨妾贈孺人時氏。

婦人以正命死者﹐例以節書﹐況國難乎﹖成忠毅﹑周忠武之母若妻﹐以下尙矣。乃若新樂杜太夫人﹐率其三子婦從容自縊。此孝純太后之求﹐而思宗所以有光國史也。其爲正祀第一﹐以諸忠婦女附焉。

新樂侯劉文炳母太夫人杜氏﹝太夫人新樂伯效祖妻也。三子文炳﹑文耀﹑文。事急﹐夫人服命服登樓﹐懸孝純皇太后像﹐召文炳妻王夫人並李夫人﹑吳夫人至﹐拜哭曰「太后恩深﹐自此不得報矣。」於樓上作數十繯曰「大家一處死。」命積薪其下﹐死卽焚之。謂文炳曰「爾疾馳去殺一賊﹐猶快我。」謂文曰「爾不可從死﹐瀛國太夫人在﹐當奉之。」有曰「且劉氏不可無後。」城破﹐皆就縊。杜六縊﹐李九縊﹐不絕。或勸李投井﹐曰「同一樓死﹐杜太夫人命也。吾可獨異耶﹖」瀛國正以甲申三月爲八十誕期﹐賊信甚急﹐上猶賜金幣。其後瀛國卒以壽終。文居江南﹐劉氏訖不絕﹞。

尙有範晨文妾﹐亡其姓﹐成徳妻亦張氏﹐孟兆祥妻何氏﹐章明妻王氏失載。

野史載宮人魏氏費氏者﹝費氏見前注﹞﹐死甚烈﹐畱以俟考。

△附祀文臣八人﹝除孟節湣公攺入正祀外﹞

保定巡撫兵部侍郎﹐贈尙書徐公標。

兵科給事中﹐贈太僕少卿﹐顧公釒宏。

工科給事中﹐贈太僕少卿﹐彭公釒宏。

貴州道禦史﹐贈太僕少卿﹐兪公志虞。

大名副使贈右副都副史﹐朱公庭煥﹝字中自﹐甲戌進士﹞。

金忠節鉉從死弟錄。

戶部郎中﹐贈太僕卿﹐徐公有聲。

保撫死亂兵矣﹐然其人有殉國之志焉﹐不幸遇變﹐祀之可也。金忠節之有弟殉兄﹐其義可風焉。顧公釒宏以下﹐非遇害者乎﹖當時閣臣如方嶽貢﹐如丘瑜﹐皆以遇害死之。稍後故不書﹐他官之遇害者﹐亦此例。惟顧﹑彭﹑兪三公得死﹐其有幸有不幸焉。尙有大臣應附祀﹐而未及者﹐應補入。

寧武道王公胤懋﹝霸州人﹐辛未進士﹐與總兵周遇吉同死﹞。

四川道禦史趙公釒宏﹝昆明人﹐被執不屈﹐遇害﹞。

河間知府方公文耀﹝福建人﹐庚辰進士﹞。

大同督糧郎中﹐朱公家仕﹝系兵備﹞。

順天府推官﹐劉公有瀾。

通州知州張公經﹝蜀人﹐庚辰進士﹞。

又有順天府訓導孫順﹝桐城人﹞﹐髙攀桂﹝靜海人﹞﹐張體道﹝聞喜人﹞﹐閻汝茂﹝南宮人﹞﹐徐蘭蕓﹝永平人。以上俱貢生﹞。

野史有光祿署丞於騰蛟﹐副兵馬姚成﹐中書宋天顯﹑滕之祈﹑阮文貴﹐經歷張應選﹑毛維﹑張順天﹐知事陳貞達﹐儒士張世禧﹐及二子懋官備考。

△正祀諸生二人長洲縣生員﹐贈翰林院五經博士許琰﹝字王重﹐望亭懋柳園人﹞。

布衣贈中書舍人湯文瓊。

又有順天諸生曹肅﹝與其弟時家闔門盡節﹞﹐大同諸生李若葵﹝一家九人自縊﹐題曰一門全節﹞﹐肥鄕諸生宋湯齊﹐郭珩﹐王拱宸﹝於甲申四月倡義﹐爲張汝行所殺﹞﹐又雞澤諸生殷淵﹝於甲申五月倡義﹐遇害於廣平西之廣平山﹐應補入﹞。

△附祀武臣成國公朱公純臣﹝思宗危急時﹐傳朱諭至閣﹐命成國提督內外諸軍﹐托以東宮。會閣臣已出﹐遂置之幾上﹐純臣不知也。城尋破﹐李自成得之﹐故純臣被殺﹞。

定遠侯鄧公文明。

武定侯郭公培民。

陽武侯薛公濂。

永康侯徐公錫登。

鎭遠侯顧公肇迹。

西寧侯宋公裕徳。

懷寧侯孫公維藩。

彰武伯楊公崇猷。

宣城伯衛公時春﹝投井死﹞。

淸平伯吳公道周。

新建伯王公先通。

安鄕伯張公光燦。

右都督方公履泰﹝系南和伯方一元之子﹞。

錦衣衛千戶李國祿。

此南中附祀武臣也﹐尙有武臣應祀﹐祀而未及者﹐應補入。

遂安伯陳公秉衡。

保定侯梁公世勛。

丰城伯應襲李公開先﹝皆被執不屈死﹞。

大同總兵朱公三樂。

昌平總兵李公守釒榮。

都督周公鏡﹝系烈後之弟﹐夫婦同自縊﹞。

錦衣衛僉事田宏祚﹝自縊死﹞﹐田宏謨﹝被殺﹐皆戚臣宏遇之弟﹞。

援剿總兵劉應昌﹝隸南樞史可法標下﹐賊急﹐率兵勤王。至揚州九龍橋文信國祠下﹐聞變﹐望闕遙拜﹐投橋下死﹞。

野史有錦衣衛官王國興﹑李若﹑髙文采﹝附載﹞。

△正祀內臣總督京營太監王公承恩﹐謚忠湣﹝隨先帝自縊﹞。

前司禮監太監李公鳳翔﹐謚忠壯﹝破城自殺﹞。

△附祀內臣王公之心﹐髙公時朗﹐褚公憲章﹐方公正化﹐張公國元。

◎保定死事諸臣京師陷後﹐賊黨僞制將軍劉芳亮﹐以三月二十四日攻陷保定﹐闔郡死。

光祿寺少卿張公羅彥﹝大書官爵姓名於廳事之壁﹐驅妻妾幼女及子婦於井﹐而後自經。有三犬守之不去﹐噬一跣足﹐戚絕其拇。賊大駭﹐乃埋之﹞。

觀政進士張公羅俊﹝羅彥之兄﹐守東城樓。城陷﹐從眾中擊賊﹐手刃脫﹐兩手抱賊﹐拇賊耳﹐血淋滿口笏間﹐大呼﹕「我進士張羅俊也。」聲不絕﹞。

諸生張君羅善﹝有勸之走者﹐不可﹐語兩兄曰「我家有忠臣﹐豈可無義士﹖」遂投井死﹞。

武進士張公羅輔﹝初謀保伯兄憒圍出﹐羅彥不從。城陷﹐羅輔射賊﹐殺數十人。矢盡﹐乃馳馬橫刀砍賊。賊圍之﹐裂屍死。張氏兄弟五人﹐惟羅出亡﹐幸以免﹞。

羅彥之子晉﹐羅俊之子諸生伸。

羅俊伯母李氏﹝年七十四﹐罵賊死﹞﹐羅善妻髙氏﹝女從夫﹐井死﹞﹐羅輔妻白氏﹝攜幼子﹑二女﹐井死﹞﹐羅彥子婦師氏﹝從羅彥命﹐井死﹞﹐羅彥妾宋氏﹐錢氏﹝當羅彥令其妻趙氏與二妾同入井﹐趙氏獨不沈。家人出之﹐再入﹐復如故。有抱晉之子華宗至者﹐曰「夫人死﹐將令張氏無後。」乃回空捨中﹐相扶潛出木門﹐入山免﹞﹐張羅士妻髙氏﹐張羅妻王氏﹐張震妻徐氏﹐張龔妻劉氏。

張氏自光祿以下闔門死者二十有三人。

監察禦史金公毓峒﹝毓峒守西城﹐城陷﹐一綠衣一道毓峒入三皇廟﹐毓峒奮拳擊賊僕地﹐自負監軍禦史印投廟前古井死﹞。

毓峒侄武舉金君振孫﹐振孫妻王氏﹐振孫佐毓峒守西城﹐善射﹐多斃賊。城陷﹐同輩或解甲匿﹐振孫大呼曰「我禦史金毓峒之侄也。」賊支解之﹐其妻聞之﹐縊﹞。

保定府同知攝府事邵公宗元﹝宗元與羅彥先定城守事﹐而後太守何公至﹐何以印讓邵公。城將陷﹐西北樓火發﹐公奮气親升西洋炮﹐囚墜﹐遂焚死﹞。

後衛指揮劉公忠嗣。忠嗣妻毛氏﹐子婦王氏﹐忠嗣妹。

楊千戶妻劉氏﹐忠嗣女劉氏﹝忠嗣與宗元羅彥實主城守事。先城未破﹐於二十三日﹐手以弓弦逼諸婦女自盡﹐身仍登陴抗賊。城破被執﹐賊索印﹐忠嗣怒叱吒﹐奪賊刃﹐殺兩人。力盡受縛﹐剜目劓鼻死﹞。

左衛巡捕指揮文公運昌﹐妻宋氏﹝運昌與忠嗣同守城﹐城陷﹐夫婦投井死﹞。

州知州韓公東明﹐子仲淹﹝東明具衣冠﹐望闕拜畢﹐辭祖先﹐投井。仲淹射賊﹐墜城死﹞。

平原府通判張公維綱﹝罵賊不屈﹐被殺﹞。

舉人髙君涇﹝死於水﹞﹐孫君從範﹝被殺﹞﹐張君爾﹐同妻唐氏死。

貢生郭鳴世﹝手擊賊死之﹞﹐諸生賀誠﹝衣巾同妻女死﹞﹐何一中同妻趙氏死。

王之同妻齊氏﹐曁三子二女俱死﹐韓楓同妻王氏死。

又內臣方公正化﹐故保定總監。城將危﹐奉命復至﹐守甚力﹐賊將上﹐以頭觸城﹐大哭﹐爲亂兵所殺﹐已見內臣附祀中。

右諸人皆與城俱亡者﹐尙有城破後﹐爲劉芳所執﹐不屈被殺者四人。

工部都給事中尹公洗﹐舉人劉君會昌﹐貢生王聯芳﹐諸生王世琦。

初自成以保定堅拒﹐議出師﹐旣陷﹐猶欲屠之。有勸以保定守於京師已亡﹐此忠義也﹐何可盡殺﹖乃止不屠。芳亮仍執給事尹公等至﹐皆大罵不屈死。芳亮懸賞購羅彥﹑毓峒子弟之存者﹐郡人莫應。得毓峒侄肖孫﹐問毓峒子所存﹐備極炮烙﹐終不言。賊釋之﹐竟以免。思宗命李建泰督師也﹐以禦史金毓峒監其軍。毓峒保定人也﹐保定總兵馬岱聞之﹐介而見光祿少卿張羅彥於家曰「賊今兩路來﹐任禎自固關﹐劉芳亮自河間﹐吾當出鎭蠡縣以待敵﹐請先殺妻子而決死戰﹐其守一在公等。」羅彥曰「諾。」旦日岱果焚其妻孥十一且率師去。羅彥乃同兄觀政進士羅俊﹐弟武進士羅輔與攝府事﹐同知邵宗元計事。邑紳尹洗﹑韓東明﹑張維綱等﹐武臣指揮劉忠嗣﹑文運昌等﹐舉人劉會昌﹑孫從範﹑張爾﹑髙涇等﹐貢生郭鳴世﹑王聯芳等﹐諸生賀誠﹑張羅善﹑王世琦﹑何一中﹑王之﹑韓楓等﹐皆會﹐糾鄕兵得二千人﹐甫刑盟北城上﹐而眞定反書聞。副將謝嘉福殺都禦史徐標﹐遣人出固關迎賊﹐我城中出僞牌﹐分泛設守。部署粗有定﹐會總監方正化﹑太守何復先後至﹐正化舊守保定有功﹐素善羅彥﹐因以識邵公﹐於號令無所更。而何公之爲守也﹐誓必死而後入﹐以城守事先定﹐固以印讓邵公﹐曰「吾當同死耳﹐不可臨敵易主者﹐搖視聽也。」大會諸生﹐講《見危授命章》﹐聞者爲之益奮。督師李建泰道散所賫帑銀﹐已數萬﹐衛者止親軍五百﹐退師抵城下﹐守者不納。賊將劉芳亮漸逼建泰﹐命其中軍郭中傑﹑李勇﹐因毓峒以求入﹐羅彥﹑宗元不得已而後許。旣入﹐明旦芳亮至﹐呼城下何不降﹐張羅俊顧其下﹐厲聲曰「苟欲降者﹐取我首去。」劉忠嗣撫劍曰「有不從張氏兄弟守者﹐劍砍之。」怒以發上指﹐眾聲諾如雷﹐賊驚顧﹐退五里而捨﹐是月二十日也。明日賊大至﹐環攻中有人從正化所至者﹐傳曰京師陷﹐羅彥﹑宗元哭曰「曩止城守﹐今則復君父仇矣。」各飲泣北向拜﹐又羅拜重訂盟。毓峒大出銀牌﹐懸之堞﹐羅彥再以私財佐賞﹐賊穿城濠﹐涸其流﹐伐木治攻具。二十二日大攻西北陬﹐宗元奮殺賊無算。賊射書入城﹐說以「國亡誰與守﹖」建泰得之﹐以示正化﹐復曰「宜爲一城生靈計﹐得一用印文書﹐足以免。」正化泣不應﹐復曰「太守未嘗受印也﹐卽有印﹐太守必不爲。」乃召宗元﹐宗元至而顧視其肘曰「曩者何公讓印而某不辭﹐爲城守先在我耳。今事急﹐且與印同死﹐卽何公爭﹐亦不與﹐肯以送閣下印降書耶﹖某江南一老貢生也﹐下吏簿祿﹐不肯北面事賊。公大臣﹐受重任﹐不圖報萬一﹐乃爲趣降。獨不念皇帝親祖正陽門﹐君臣相別時乎﹖」建泰語塞﹐其從兵叩刃﹐欲殺宗元奪印。宗元擲印於地﹐拔佩刀自刎﹐左右力持之。俄而羅彥﹑毓峒馳至取印﹐彊以納宗元懷中曰「亟上城禦賊。」是日也﹐賊繞城大詬張吏部﹐炮之飛人城者蔽天﹐著人多死﹐守者猶不懈。至念四日巳刻﹐賊火箭中城西北樓﹐何太守焚死﹐正化爲亂兵所殺。火光中見白甲黑纓者殺人﹐云督師親軍反﹐城遂陷。賊入﹐羅彥﹑毓峒皆殉節﹐尹洗等被執﹐不屈見殺﹐惟建泰降。劉芳亮居三日﹐率降者去﹐畱僞將張洪鎭守。張洪之收諸下邑也﹐保定總兵馬岱居蠡縣﹐自刎勿殊﹐洪傳而致之﹐以將斃﹐故得脫。尋爲僧﹐不知所終。

保定陳僖者﹐奇士也﹐所葺《甲申上谷紀事》甚詳﹐今采而錄之﹐具如前。其餘殉城者﹐世職指揮﹐則有劉洪思﹑戴世爵﹑劉元靖﹑呂九章﹑李﹑李一廣﹐千戶則有楊仁政﹑李尙忠﹑紀勛﹔趙世貴﹑劉東源﹑侯繼光﹑張守道﹐百戶則有劉朝卿﹑劉悅﹑田守政﹑王好善﹑彊忠武﹑王爾祖若而人職官。散官則有守備張大同﹑於之坦﹐戰死副總兵呂應蛟﹐縊死武進士陳國政﹐井死忠順營中軍梁儒秀﹐把總中錫郝國忠﹐中衛鎭撫管民治﹐主簿沙潤明﹐林官王尊義﹐醫官呂國賓﹑王﹤矢廣﹥﹑王之﹐殺死若而人。文學則有杜日芳﹑王糸﹑馮澤﹑王胤嘉﹑吳┉﹑韓差珍﹑楊善舉﹑何光嶽﹑韓紹淹﹑﹤告頁﹥學曾﹑王敬嗣﹑王繼桂﹑趙居晉﹑王昌祚﹑孫試﹑趙世珩﹑楊拱辰﹑王建極﹑阮積學﹑王世珩﹑王致中﹑周之翰若而人。義民得知姓名死狀者﹐則有劉宗向﹐不屈迎刃死。田仰名與田自重約﹐互殺其妻﹐城破﹐仰名殺自重妻羅氏﹐自重殺仰名妻曹氏﹐二人同縊死。楊繩子刃賊勢屈﹐刎死﹐張加善不屈縊死﹐鄭國寧擊賊不克。李懋倫罵賊﹐王捷﹑張智﹑劉養心﹑朱永寧﹑胡來獻﹑胡得銀俱殺死。儒士劉士連不屈﹐王景曜罵賊射死﹐黃棟火箭燒死。烈女殉節者﹐陳僖自爲《陳氏節傳》曰「僖王母張宜人﹐母楊氏﹐妻常氏﹐妹文學金瞿妻陳氏﹐於廿三日同辭家廟﹐集後園誓井﹐待城陷﹐張捧誥命﹐楊一手挽媳﹐常一手挽女﹐並侍婢四人﹐抱弟子甫周歲隨之﹐俱井死﹐闔門殉者九人。」又爲《髙氏節傳》﹐諸生髙植妻王氏﹐舉人髙杜妻劉氏﹐城將破﹐叩請公姑誓死﹐賊入同縊。其餘縊死者﹐則有錦衣衛千戶賀詩妻霍氏等十一人﹐井死者則有進士王之衤妻張氏等五十二人﹐其死箭死水死刀者﹐不可勝數。城內屍枕藉﹐溝壑塡滿﹐僞官舉之﹐三日不能盡﹐蓋闔郡殉之云。

南中政事無可書﹐當以褒忠之典爲正﹐𨿽然﹐猶有失者﹐一曰國論﹐一曰野史。阮大鉞﹑張孫振招小人竊柄﹐幸君父之禍﹐快己私﹐假借東南一二不死者﹐篝大獄﹐將以刃﹐其餘範文貞﹑倪文正﹑李忠文﹐其所不得已而追崇之者也。附祀以下﹐則惟所倒置矣。武臣之濫祀﹐則誠意﹑忻城爲之也﹐內臣之濫祀﹐則在南諸爲之也﹐此國論之亻眞錯也。山東河南大亂﹐奏報斷絕﹐一二流傳﹐半出於間關者之口矣。吳人好以恩怨爲憎﹐飾優俳小夫﹐又以猥談瑣語﹐竄入其中﹐莫甚於《甲申紀事》一書。苟不亟爲駁正﹐則遠方存疑﹐後生惶惑﹐信史之大害也。若夫有冗官而死者﹐有處士而死者﹐保無死焉而不必其核者乎﹖又豈無死焉﹐闕而不書者乎﹖此野史之紕繆也。余之論次北都﹐益以寧武﹑宣云者﹐當時之所定也。宣云之應附祀者﹐何以書﹖曰「君子從其同焉。」保定則去京師之亡也﹐五日矣。越之敗也﹐棲會稽﹐齊之敗也﹐莒卽墨不下。彼燕代靡然而從者﹐聞保定之風﹐亦可以少愧也哉﹖

◎豫文臣自督府以下死事者四十一人。

三邊總督傅宗龍死於項城﹝十四年五月死於闖﹞。

陜西巡撫汪喬年死於襄城﹝十四年十一月死於闖﹞。

保定總督楊文嶽死於汝寧城南三里店﹝十五年閏十一月死於闖﹞。

河南巡撫王漢被逆超殺於永城﹝漢初授河南縣﹐時河北十九州縣盜大起﹐惟漢大得民心﹐殺土寇殆盡﹐覃懷之間以安﹞。

分守河南道副使王胤長﹐雒陽城陷﹐被傷﹐賊退數日死。

分巡大梁道參議李乘雲力守禹州﹐登城血戰﹐連誅數賊﹐力窮被執﹐罵賊不絕﹐身受支解﹐口呼皇天﹐舌折殞命﹝乘雲髙陽人乙利﹞。

睢陳兵備道僉事關永傑守陳州﹐力竭﹐猶手斬三四賊。被賊面一刀﹐背一槍﹐搠死城下﹔尙舉手指賊﹐罵不絕口﹐被賊殊其首而死﹝永傑﹐字人孟﹐隴西人﹐辛未進士。長身赤面﹐極類民間畫關壯繆像﹐自言實壯繆後﹐其殉國有祖之風烈﹐十五年三月死於闖﹞。

分守汝南道僉事艾毓初被賊殺於南陽門城內﹝米脂人﹐辛未進士﹐字孩如﹞。

分守汝南道僉事王世琮被賊執﹐罵不屈﹐與保督同時遇害﹝世琮﹐達州舉人﹞。

保定監軍道任棟力解汴圍﹐因左兵潰陣而死﹝棟永壽人﹐貢生﹞。

祭督監軍同知孫兆祿死於襄城。

開封府同知蘇茂均﹑管糧通判彭士奇﹑倉大使徐升﹑稅大使閻生白皆死﹝士奇舉人﹞。

通許知縣費令謀城破﹐投井死﹝令謀﹐鉛山人﹐舉人。新任通四十日﹐力不支﹐召父老曰「我死則爾輩可全。」端笏北向拜﹐投井中。次日賊得之﹐其面如生﹞。

太康知縣魏令望舉家自焚死﹝令望﹐武鄕人﹐庚辰進士﹞。

尉氏知縣楊鵬城破罵賊死﹝鵬河津人﹐舉人﹞。

洧川知縣柴存禮被賊殺﹝江山人﹐貢生﹞。

鄢陵知縣劉振之罵賊被磔﹝忌溪人﹐舉人﹞。

陳州知州侯君耀﹐賊繩縛其手﹐而膝不屈﹐罵不絕口﹐引頸受戮﹝君耀咸寧人﹐辛酉舉人﹞。

西華知縣劉伯謙抱印投井。

商水知縣王化行被賊殺。

商水再陷﹐知縣姚文衡以新任投水死。

許州知州王應翼﹑襄城知縣曹思正皆被賊殺﹝應翼京山舉人﹐思正岷州舉人﹞。

歸徳府同知顏則孔﹑推官王世皆死於賊營﹝則孔沂州人﹐貢生。世淸苑人﹐丁丑進士﹞。

鹿邑知縣紀懋勛城破自殺﹝膠州舉人﹞。

河南府知府亢孟檜罵賊死﹝臨汾舉人﹞。

偃師知縣徐日泰爲賊所執﹐被磔。

宣陽知縣唐起奉﹑永寧知縣武大然皆被賊殺。

靈寶知縣朱挺死於賊營。

南陽知府顏日愉城未破時﹐先被賊殺死城上。

新城知縣丘茂袁﹐賊破城殺死。

汝寧知府傅汝爲投西城濠死﹐通判朱如寶與楊保督﹑王巡道同遇害﹝汝爲江陵人﹐甲戌進士。如寶成都舉人﹞。

汝陽知縣文師頤被賊殺﹝廣西人﹐舉人。視事甫二日﹐賊已至﹐誓死守﹐竟以殉﹞。

遂平知縣劉英死於城北劉家橋﹝英貴州貢生﹐十三年爲遂平令。自成犯豫﹐所向無堅城。英鼓勵士卒﹐嬰城自守﹞。

河南巡按蘇京奏曰「臣前於補救六款﹐題明殉難官紳﹐奉旨準行優卹﹐著臣開列來歷。臣廣咨博采﹐約略二百四十九人。臣捐俸三百兩﹐並各官所捐﹐合祥符知縣董之侯建祠致祭﹐謹列姓名備覽。」京疏如此﹐以今所傳﹐尙少二百人﹔蓋先列文臣﹐自將吏紳衿以下﹐邸抄勿錄也。今就見聞﹐以補其闕。

△文武大臣殉難者南京吏部尙書﹐贈太子太保﹐再贈太傅呂忠節公維祺﹝十四年正月﹐公守洛陽北門﹐縋家將下﹐鬥殺十數人。城陷﹐北向慟哭﹐目罵賊曰「吾天子大臣﹐死不愧天地﹐不愧聖賢﹐夫復何恨﹖」而伸頸受刃﹐容自若﹞。

鎭守南陽總兵猛公如虎﹝十四年十一月﹐公先以計殺賊精兵數千﹐已而他門陷﹐持短刀巷戰﹐手及袍袖有血數斗。過唐府國門﹐北向叩頭謝恩﹐自稱力竭﹐爲賊殺﹞。

援剿保定標營都督姜公名武﹝岢嵐人﹐崇禎十五年與賊大戰於朱仙鎭七日﹐力竭死。贈特進榮祿大夫左都督﹞。

△州守縣令以下死事者郟縣知縣李公貞佐﹝貞佐安邑舉人﹐率士民堅守。城破﹐賊縱兵大殺﹐貞佐勵聲曰「驅百姓死守者﹐知縣耳﹐妄殺何爲﹖」李自成褫其衣冠﹐倒懸於樹。貞佐大呼曰「髙皇帝有靈﹐我必祈上帝以殺賊﹗」賊斷其舌﹐剮之。母喬氏及妻俱死﹞。

郟州知州史記言﹝八年十月﹐混十萬﹑老犭回犭回等從靈寶至郟州﹐大登城﹐記言被執﹐罵賊死﹞。

弘農衛指揮掌君錫手殺兩賊而斃﹐訓導王誠心﹐邑紳教諭姚君弼﹐指揮楊道泰﹑阮我疆﹐鎭標陳三元俱遇害。鄧州知州孫澤盛﹝掖縣舉人。十年二月﹐土賊張三崇合張獻忠陷鄧﹐澤盛與同知薛應齡出戰﹐死之﹞。

鄧州知州劉振世﹝賊再陷鄧州﹐振世與吏目李國璽死之﹞。

鄧州死難者八人﹐余承蔭﹝千戶﹐戰死﹞﹐李錫﹝千戶﹐井死﹞﹐丁一統﹝諸生﹐殺三賊而死﹞﹐張五美﹝諸生﹐被賊剔目去齒而死﹞﹐王鐘﹑王之章﹝俱死﹞﹐海寬﹝戰死﹞﹐傅彥﹝被賊支解死﹞。

鎭平知縣鐘其碩﹝陜西成縣人﹞﹐內鄕知縣龔新﹝江西舉人﹞﹐舞陽知縣潘弘﹝山陽貢生﹞﹐魯山知縣楊呈芳﹝山海衛貢生﹞﹐寶丰知縣張人龍﹝遵化貢生﹞﹐葉縣知縣張我翼﹝涇陽舉人﹞﹐城陷﹐皆爲李自成所殺。

舞陽陳氏﹐一門死難﹐陳預抱﹑陳預養﹑陳預懷﹝兄弟皆諸生﹐事孀母以孝。十三年﹐聞城陷﹐母氏投井﹐率其妻子從之﹞。

泌陽知縣王上昌﹐城陷﹐爲張獻忠所殺﹝南舉人﹞。

新安知縣陳某﹝守闕門塞。自成攻之三日始拔﹐怒﹐盡屠其民。陳公大呼曰「守塞者知縣耳﹐百姓何罪﹖」賊磔之。百姓幸免者三十二人﹐皆圖其像祀之﹞。

上蔡知縣許永禧﹝曲沃舉人。十五年﹐李自成攻上蔡﹐先脇降﹐不從。城陷﹐具袍笏﹐北面再拜﹐據案秉燭端坐。賊近﹐刀自刎﹞。

四平知縣髙斗垣﹝繁時人﹐貢生。十五年﹐寇陷西平﹐被執﹐不屈死﹞。

眞陽知縣王信﹝眞寧人﹐貢生。十一年﹐單騎出撫土寇﹐會流寇數萬掩至﹐被執﹐欲挾以誘眞陽羅山﹐信不可﹐遇害﹐賊搶其首去。邑諸生田育孳鄕勇追去﹐獲其元如生。贈光祿寺少卿﹐予特祠﹞。

商城知縣張國光﹝大興舉人﹐十六年﹐知商城縣﹐撫集荒殘﹐不遺餘力。聞北都陷﹐從容具衣冠﹐曰「主辱臣死﹐予𨿽小臣﹐請從先皇帝於地下。」遂自經死﹞。

眞陽知州髙孝志﹝江都舉人﹐十四年知信陽。城陷﹐不屈死﹞。

固始朱泉鎭巡檢郝瑞日﹝秦人﹐十五年﹐以巡簡署羅山縣事。逾月﹐李自成僞官張其至﹐上寇萬朝勛與之合﹐執瑞日﹐脇降不從。朝勛夜置酒﹐羣賊皆醉﹐瑞日半夜持匕首斷胸截吭﹐因懷印走﹐將以投鳳督﹐遇西不能進﹐復爲賊所執。賊愛其勇﹐欲畱之﹐瑞日曰「我殺賊爲國﹐自分死耳﹐肯降爾乎﹖」遂爲所畱﹐並從行二童子俱死﹞。

汝寧遊擊朱崇祖﹝汝陽人﹐初以軍校爲豫撫玄默所知﹐戰破州通州有功﹐殺上寇殷守祖等皆其力。城陷﹐與妻孫氏登樓自焚死﹞。

汝寧千戶袁永基﹝性剛直﹐有才能﹐讀書尢精天文占驗。守南城﹐賊登陴﹐猶手刃數賊。歸與母王宜人訣﹐束甲出﹐短兵巷戰﹐次子世胤並家丁三人皆與難﹐王宜人投井死﹞。

保督麾下副將馮某﹝楊文嶽之大將虎大成﹐先汝寧未破攻上寨﹐中炮身死。自成攻汝寧﹐惟馮副將隨文嶽在南湖力戰﹐勢屈自刎﹞。

西關參將王某﹐北關副將趙某﹝自成攻汝寧﹐兩將力戰﹐勢不敵﹐自焚營寨﹐斫馬自刎。以上三人各書並失其名﹞。

又有汝寧千戶劉懋勛﹐楊紹祖﹝戰死﹞﹐百戶棄榮蔭﹝守南門死﹞﹐承徳﹝守西門死﹞﹐李衍壽﹐閻忠國﹝守柵死﹞。尙有汝寧千總王基﹑蕭承運﹑於人年與瓊戰死東門﹐千總張惟敬數勝賊﹐被斫馬下﹐取其元以去。汝寧士民﹐則有監生趙得庚﹐楊道臨﹐黃鼎雲﹐貢生林景﹐生員趙重明﹐費明棟﹐楊應稹﹐楊應祥﹐吳秀﹐李璣﹐楊鑣﹐張經訓﹐馬獻書﹐李士諤﹝皆死﹞﹐郭正誼﹝負母求脫被刃﹞﹐趙得唐﹐胡端﹐馬駿﹝罵賊被殺﹞。

△邑紳孝廉之死事者都察院左副都禦史楊公所修﹝字修白﹐商城人﹐萬曆庚戌進士。崇禎十四年﹐寇攻商城﹐守西門。城陷死之﹐名在逆案﹞。

通政司通政李公夢辰﹝字元居﹐睢州人﹐戌辰進士﹞。

翰林院檢討馬公剛中﹝字抑伯﹐商城人﹐甲戌進士。由大同推官考選﹐以乞假歸。十五年﹐獻忠攻城﹐率義勇登陴力戰。有勸之去者﹐剛中曰「我誓與此城存亡﹐諸爲此言可斬也。」城陷遇害﹞。

戶部主事崔公泌之﹝字卜定﹐鹿邑人﹐乙丑進士﹞。

陽和道副使洪公胤衡﹝商城人﹐萬曆丙辰進士。守商城北面﹐力戰遇害﹞。

臨汾知縣張質﹝商水人﹞。

懷仁知縣楊士英﹝西平人﹐恩貢。罵賊﹐並其子婦王氏亦死﹞。

△附見州殉難者﹐有都司張守正等十人﹐鄕紳魏完眞等�人﹐生員李文鵬等百四十五人﹐武生王應鵬等十人﹐省祭官王有威﹑義民馬玉書等五百餘人﹐節婦王氏等二十八人。長葛典史杜復泰等二人﹐鄕紳舉人孟良屏等十一人﹐生員張範孔等五十九人﹐烈婦戴文妻王氏等十五人。

臨潁千總賈蔭序﹑襄城典史趙鳳豸俱嬰城固守﹐力竭死。

項城教諭王君多福﹝息縣人﹐拒僞職不受﹐爲書戒子﹐自縊死﹞。

陳州舉人王受爵﹝手刃數賊而死﹞。汜水舉人張治載﹑馬徳茂﹝巷戰死﹞。歸徳舉人徐作霖﹑吳伯裔﹑吳伯胤﹝皆負才名﹐爲賊所殺﹞。

汝寧舉人王調鼎﹝十年﹐爲賊洪用所殺﹞。

同時諸生李梅先﹑趙純﹑趙朴﹑李甲被執罵賊﹐義民馮玄之兄弟率鄕勇力戰俱死。

內鄕諸生許宣﹑許き﹑許宮﹝倡義入鄧州執僞官﹐堅守許家寨。賊攻破之﹐き與生母常氏相從入井﹐宣與宮皆死﹐宣妻鐘氏﹑家妻陳氏自經﹐妹許氏罵賊被殺。事聞﹐贈宣﹑き﹑宮皆知縣﹐人稱許氏七烈﹞。

△附見劉時寵﹝上蔡人﹐事親孝。父宗禮以城陷﹐年老不能去﹐自殺﹐而命時寵以逃。時寵仰天大慟﹐刺殺其一子三女﹐而夫婦俱自殺﹐其已嫁之妹亦死﹞。

朱耀﹝固始人﹐與其父允義﹑兄炳思成皆勇敢。崇禎八年﹐寇圍城﹐耀父子力戰衝突﹐賊乃退。九年﹐耀身自斬賊數十﹐陷重圍﹐爲賊所擒﹐大罵不屈而死。父與兩兄憤踴復仇﹐賊大敗﹐固始乃全﹞。

又副將劉國能守葉縣﹐李萬慶守襄城﹐城破不肯從賊﹐死甚烈﹝萬慶贈都督同知榮祿大夫﹐立祠襄城。國能﹑萬慶皆降將﹐國能卽飛虎﹐萬慶卽射塌天也。又降將掃地王張一川擊獻賊被檎﹐賊窩之﹞。

汴之亡也﹐以水﹐故不載。雒陽福邸在焉﹐賊得其貲﹐以號召中原﹐此興亡之所系﹐固當以雒陽爲首。呂尙書以官以節﹐法應特書﹐故先之也。猛將軍則其子先捷前死於開縣矣﹐視曹少保﹑周忠武何多讓焉﹖或曰「邑紳武臣﹐則旣補之矣﹐李貞佐﹑鐘其碩等﹐邑令也﹐臺使者何以弗錄﹖」則未知其遺之與﹖抑予或過於所聞也﹖君子之聞人善也﹐寧存而勿論﹐無棄而勿信﹐有忠厚之道也﹐故筆之。

◎秦眞寧﹑襄樂二戰﹐死忠者二人﹐同死者一人。

大同總兵都督同知﹐贈太子少保﹐曹公文詔﹝八年七月﹐公以二千人與賊戰於眞寧之湫頭﹐斬級五百﹐乘勝突追三十里﹐爲賊騎數萬所圍﹐力屈轉斗﹐拔刀自刎死﹐遊擊材官沒者二十餘人。事聞﹐贈太子少保﹐蔭一子指揮僉事﹐世襲﹞。

副將艾公萬年﹝與賊戰於寧州之襄樂鎭﹐中伏被圍﹐死之﹞。

副將柳公國楨﹝與萬年同沒﹞。

△大臣兵敗赴陣死事者一人兵部尙書三邊總督﹐兼制應﹑鳳﹑江﹑皖﹑豫﹑楚﹑川﹑黔軍務孫公傅庭﹝十六年十月郟縣之敗﹐公固守潼關。關陷﹐公退屯渭南。賊攻渭南﹐破之﹐公策馬陷陣死。公妻張夫人於西安破日率二女六妾沈於井﹐揮其八歲兒逾垣避﹐有老翁收育之。公長子世瑞重趼入秦﹐得夫人屍﹐貌如生﹐老翁歸以弟﹐相扶還見者泣下﹞。

△同死者一參軍喬君遷髙﹝定襄人﹞。

△西安城陷職官死事者六人巡撫陜西都察院副都禦史馮公師孔。

按察使黃公糸﹝糸字季候﹐汝寧光州人﹐天啟壬戌進士。初以蘭州兵備﹐曾破李自成於山中﹐由洮岷道升按察使。西安陷﹐賊誘以重爵﹐正色不屈﹐赴井死。妻王淑人先自盡。事聞﹐贈太常卿﹐謚忠烈﹐其子黃彜先以乙亥光州陷﹐巷戰死﹞。

長安知縣吳從義﹝順天人﹐庚辰進士﹞。

指揮崔爾達。

秦府長史章世炯。

△西安鄕紳孝廉死難者禮部尙書渭南南公企仲﹝萬曆庚辰進士﹐年八十三﹐遇害﹞。

工部尙書南公居益﹝企仲兄﹐師仲之子﹐被炮烙死﹞。

禮部祠祭司主事南公居業﹝企仲子﹐甲辰進士﹐被炮烙死﹞。

右副都禦史三原焦公原溥﹝罵賊﹐斷舌而死﹞。

宣大巡撫焦公原淸﹝不受僞官死﹞。

禦史王公道紀。

參政田公時震﹝不受僞職死﹞。

副史祝公萬齡﹝冠帶至斯道中天院﹐拜孔子﹐自縊死﹞。

僉事王公徵﹝七日不食死﹞。

誥封都察院朱公常徳。

舉人席增光﹐朱誼泉﹝俱投井﹐誼泉系宗室﹞。

又都司舍人丘從周﹝從周長不滿三尺﹐醉罵自成曰「若小人據王府﹐日追鄕官餉﹐滅不久。」自成亦不殺﹐曰「此酒鬼﹐持去。」時天寒﹐其下棄之於地以凍死。或雲姓戴龠考﹞。

△屬城道臣以下死者商雒道黃公世淸﹝滕縣人﹐甲戌進士﹐商州陷﹐死之﹞。

渭南知縣楊暄﹝山西萬全衛人﹐庚辰進士。暄初與蔡教官同守東門﹐舉人王命誥先自成未至十里﹐迎之﹐因開東門以應﹐城破﹐索印不與﹐擒之至﹐不屈大罵﹐並蔡教官俱被殺。蔡遼東人。命誥尋以事被劉宗敏笞掠﹐欲殺之﹐自成不許﹐後用爲兵部尙書。其父亦舉人﹐先朝爲忻州知州﹐賊敗後爲兵所投﹐命誥遁去﹞。

蒲城知縣朱一統﹝抱印投井死﹞。

中牟知縣朱新釒﹝中牟初未破﹐知大勢不支﹐妻妾死。城陷﹐乃自縊死﹞。

鳳翔知府唐公時明﹝時明字爾極﹐固始人﹐萬曆戊午經魁。誓守鳳翔﹐有典史董尙寶內應﹐城陷。自成遣牛金星誘降﹐又令尙寶說之﹐大罵不屈﹐自縊死之。次月﹐尙寶發狂暴死﹐人謂時明陰擊之云﹞。

平涼知府簡公仁瑞。

崇信知縣龐瑜﹝公安人﹐甲戌年死難者﹞。

△楡林文武大吏死忠者七人﹝秦人作《七忠烈傳》﹞

兵備副使都公任﹝祥符人﹐癸丑進士。城陷﹐引佩刀自裁﹞。

總兵王公世國﹝罵賊不屈﹐死之。公提督將軍威之子也﹞。

總兵尢公世祿﹝不屈罵賊死﹐其歷官見前﹞。

總兵王公世臣﹝不屈罵賊死之﹐乃世國之弟﹞。

總兵李公昌齡﹝西涼勛屬﹐僑居其地﹐不屈罵賊死之公﹐故延綏總兵也﹞。

總兵劉公某﹝罵賊被磔﹐史落其名﹐本中協副將﹐爲憲副彜鼎子﹞。

總兵惠公顯﹝被執﹐過神木仰而絕﹐本左協副將﹐從諸生起家﹞。

又副將尢翟文﹐常懷徳﹐李證龍﹐張發﹐楊明﹐遊擊孫貴﹐尢養昆﹐守備白愼衛﹐李宗敍皆以廢將守楡林死之。

守將則遊擊傅總﹑潘國臣﹑李國奇﹑晏維新﹑陳興﹑劉芳﹑劉廷傑﹑文侯國。千備尢勉﹑惠漸﹑賀大雷﹑楊以偉。楡林衛指揮李文﹑李文燦等﹐皆守城遇害。

△慶陽官紳死者四人副使公復興。

推官華公居聖。

寧州知州董公琬。

邑紳麻公僖﹝字三軒﹐萬曆丁未進士﹐官至太常少卿﹞。

△耀州鄕紳太常寺卿米公師襄。

△固原鄕紳江西巡撫張公鳳翮。

△甘肅死難者巡撫甘肅林公日瑞。

同難有副將郭天吉﹐鞏昌監牧同知﹐兼監紀甘州軍事藍臺﹝字輝夕﹐光山人﹐貢士﹞。

州紳羅俊傑﹑趙宦。

中軍哈維新﹑姚世儒。

△附見崇禎七年﹐固原道陸夢龍﹝閏八月二十五日﹐賊圍靜寧州﹐夢龍來援﹐兵敗死﹞。

八年咸陽知縣趙躋昌﹝八月﹐城破被殺﹞。

又扶風知縣王國訓﹝城破死之﹐失其年﹞。

夫賊始於秦﹐終於秦﹐今以死事觀之﹐是何秦人之多也﹖當曹少保之與賊戰晉中也﹐尢世祿曾爲大將而不效﹐今與兩王劉李同時不屈﹐此皆世將之冑﹐《語》曰「不ㄨ家聲。」諸公有焉。世傳孫督師以軍興法﹐爲秦父老所怨﹐又何以流離急難﹐秦人匿其孤以免也﹖斯非施徳於秦之驗乎﹖焦公罵賊﹐兄弟同死﹐南公以下﹐一時赴義者數人﹐嗚呼﹗豈可謂秦無人哉﹖

◎晉△大臣死事者一人巡撫山西提督雁門等關﹐都察院右副都禦史蔡忠襄公懋徳﹝十五年晉饑﹐土寇王网者恣甚﹐公至﹐定其遺孽﹐五臺﹑交山諸寇俱盡。李自成之破潼關也﹐公以八月至平陽防河。十月﹐廷議以公儒者﹐非戡亂才﹐詔以郭景昌代之。賊急﹐有勸以解任自便者﹐公曰「吾平日講學﹐頗識死生大義﹐今安危呼吸之秋﹐忍去之乎﹖縱新撫至﹐亦與同殉封疆耳。」其再從太原出師救平陽也﹐諸將難之﹐公曰「吾固知力不敵﹐但不救平陽﹐逆賊長驅﹐無險可守。吾總辦一死﹐與其死於賊﹐不如死於戰。」已而晉王及士民擁馬不能前﹐皆泣以守省城爲請﹐乃止﹞。

△同死者四十餘人布政趙公建極罵賊不屈死﹝建極字生同﹐河南永寧人﹐己未進士。其家守王範寨﹐寨破爲自成所屠。建極五子皆死太原﹐亡家仇國怨一時並集﹐故建極罵賊尢烈﹐趙氏一時盡矣﹞。

按察司副使兼參議督糧道南公剛中﹝字桓生﹐山東陵縣人﹐辛未進士。以常博授南垣﹐十六年升今官﹐十月至太原。撫臣蔡公方駐師蒲阪﹐公分城東﹐同諸司道設守甚力﹐以陽和標兵三千之調防省城者驕蹇﹐慮爲賊應﹐彊之移南門外城中以安。十七年﹐河東望風數潰﹐獨汾州道範士髦斬叛待援﹐而公與蔡公三斬賊吏﹐爲守具。賊於二月六日攻太原﹐明日南關外城陷﹐果陽和叛兵應之也。公在城上殺賊數十﹐會夜陰а﹐大風沙擊面﹐公督守益力。遲明張雄引賊入﹐公縊而未絕﹐被賊﹐大罵。次日遂被害﹐元墮復躍起丈餘﹐賊眾驚愕﹞。

冀寧道僉事畢公拱辰﹝萊楊人﹐丙辰進士﹞。

副使毛公文炳﹝鄭州人﹐戊辰進士﹞。

裨將牛勇﹐朱孔訓﹐王永魁﹐先期陷陣死﹝孔訓初與勇同出戰﹐被傷﹐城破死﹞。

中軍應時盛先殺妻子﹐而後與蔡公同縊。

當張雄之投賊也﹐拔刀向時盛而先伏人焚城樓火藥。時盛叱而追斬之﹐不及﹐藥焚﹐風狂火烈。時盛見大勢已去﹐乃至南城﹐擁公上馬﹐自西城下遇賊巷戰﹐擐甲持矛﹐左右衝突。回顧不見公﹐遂單騎潰圍出。俄而遇公於道中﹐公已棄馬仗劍立。時盛曰「何棄馬爲﹖」公曰「諸將欲擁我奪門﹐我應死﹐去將何之﹖」﹝諸將以公下馬不肯行﹐乃擁巡道楊本禎奪西門出。黎志升時爲提舉﹐降賊﹐用爲禮部侍郎﹞

時盛曰「吾義不負國以負公。」乃扶公至三烈祠﹐解其袍帶﹐以爲公縊於東梁之左。憂其輕身﹐取己鐵鎧披之﹐乃絕。時盛向公再拜﹐而自縊於東梁之右。是日也﹐盛手擊殺數十人﹐賊辟易無敢當者。又先期令妻子自殺﹐而後與公同殉﹐誠所爲烈丈夫哉﹗凡忠襄之忠﹐應將軍成之也。

賊之將渡河也﹐以三道進﹐下流則繇蒲阪趨平陽﹐中流則繇延趨汾晉﹐上流則繇樓煩趨寧武。賊初破潼關﹐則平陽爲急﹐比楡林﹑延綏繼陷﹐則岢嵐烽火相接﹐勢不得不返顧根本﹐豈得以公去至平陽爲公咎歟﹖晉中止一大將﹐有兵萬人﹐而撫標不過三千。防河議起﹐公疏以賊聚而攻﹐我散而守﹐爲非策﹐寧命周遇吉掃寧武之眾﹐率宣云諸將﹐以兵拒之於河。會其事中格﹐而遇吉頗以盡撒分泛﹐力扡北境爲解。其後所遺二千人救平陽者﹐退歸﹐駐太原之外城南間﹝或曰南間兵乃陽和王繼謨所遣之標兵﹐非寧武卒也﹞。

賊至不戰﹐開門迎降﹐晉人頗尢之。然公嘗有書約遇吉同死﹐曰「賊萬一渡河﹐我死守太原﹐以遮其東﹐公死守寧武﹐以拒其北。彼欲長驅直犯﹐畏兩鎭之議其後﹐援師漸集﹐卽京師可以萬全﹐此睢陽之烈也。」遇吉大以爲然﹐旣而兩人不負所諾。嗚呼﹗大勢已去﹐人心瓦解﹐不能戰則有守﹐不能守則有死﹐兩公無愧於心足矣﹐他復何疑哉﹖

△附見原任都司張宏業﹐百戶彭鯤﹐晉府典史樊子英﹐諸生朱霞﹝霞宗室也﹐父愼趾﹐賊憐其老﹐欲釋之﹐大呼曰「柰何不殺我﹖」延頸就刀﹞﹐樊維播﹐魏選奇﹐千戶司鼎﹐指揮劉秉鉞﹐馬負圖﹐韓似雍﹐原任守備申鼎欽俱死。

晉府儀衛司瞿通羣﹐牧所千戶王徳新俱死。

江州北城鄕約守城﹐賊至獨不去﹐被殺。

賊陷靈丘府﹐掌理朱愼鏤﹐宗子朱文衡﹑朱長安死之。

張景維陽曲人﹐甲子舉人﹐升光山知縣﹐未任被殺。

晉府宗貢朱敏策授龍門通判﹐聞太原陷﹐封府庫圖籍﹐爲父位﹐望闕遙拜﹐自經死。

任萬民陽曲諸生﹐以薦授武城令﹐任三年﹐城陷﹐死之。孫衤吳陽曲貢任滿州學正﹐投井死。

河曲諸生楊應璧河曲人﹐苗根於﹐苗純粹﹐趙詞元皆以擊賊被害。

孫國顯丙子拔貢﹐聞都陷﹐餓七日死﹐妾鮑氏從死。

又崇禎八年死寇難者﹐遼州知州李呈章﹝信陽人﹐丙子孝廉。遼州陷﹐坐堂上罵賊﹐不屈死﹞。

又戶部郎中葛公凝秀﹝平定州人﹐甲戌進士。甲申八月﹐賊脇授僞官﹐不屈死﹞。

◎江北△鳳陵之難太守顏容暄﹝四服避獄中﹐被執﹐杖而後殺之﹞。

畱守司朱國相﹐千戶陳宏祖﹑陳其忠俱禦賊﹐戰沒於陣﹐尙有指揮程永齡等者九人。千戶盛可學等八人﹐百戶上官榮等二十人﹐鎭撫二人﹐內官崔臣等十人﹐俱被殺。

△潁州之難潁州知州尹夢鰲﹝手刃賊﹞。通判趙士寬﹝巷戰﹐與夢鰲皆被劍投水﹐合門死﹞。

附指揮同知李從師﹐王延俊﹐千戶孫升﹐田三俊﹐百戶羅元慶﹐田得民﹐王之麒。

州紳兵部尙書張公鶴鳴﹝年八十五﹐賊倒懸於樹射之﹐大罵不屈死﹞。子張大同﹝於父屍哭﹐被殺﹞。

副使張公鶴騰﹝罵賤死﹐鶴鳴之弟﹞。

又鄕紳劉道遠﹐田之穎﹐李生白﹐丁嘉運﹐舉人白精忠﹐郭三傑﹐生員死者七十七人﹐潁州衛生員死者二十六人。

△和州之難知州事黎宏業﹐署學正舉人康正諫﹐訓導趙光遠﹐州紳監察禦史馬公如蛟﹐候選運判馬如虯﹐諸生馬如虹。事聞﹐九年正月﹐宏業﹑如蛟皆贈太僕少卿正諫﹐贈國子監監丞﹐光遠贈學錄。

又有張元貞贈鴻臚署丞﹐張時行﹑卜謨﹑卜志皆贈主簿﹐不知死何官﹐備考。

△舒城之難翰林院編修贈某官﹐胡公守恆﹝戊辰進士﹞。

△蕭縣之陷鄕紳任之彥等十六人﹐諸生孫思謙等五十二人﹐被殺。

△巢縣之陷知縣嚴覺﹝湖州貢生﹞。

△廬州之難知廬州府太守鄭公履祥﹝浮梁人﹐丙辰進士﹞。

原任參政盧謙﹝端服待賊﹐刃紛加﹐擲屍小池﹐池水盡赤﹞。

△潛山之陷潛山知縣李胤嘉﹝沈丘人﹐拔貢﹞﹐被賊執脇降﹐不從﹐同典史沈所安﹝仁和人﹞皆遇害。

△懷遠龍崗集之戰遊擊朱子鳳﹝領廟灣兵五百與賊數萬戰﹐死之﹞。

△宿松酆家店之戰副將程龍﹝以火藥自殺﹞﹐安慶參將潘可大﹐守備贈昭遠將軍陳於玉﹝前防浦口有功﹐自刎﹐面如生﹞﹐偏裨詹兆鵬﹝觸石死﹞﹐王希韓﹝一營俱死﹞﹐陸王猷﹝被臠分﹞﹐黃宏猷﹝鋸齒﹐罵不絕﹐斷足﹞﹐莫是驊﹐唐世龍﹐王定遠﹐周喜﹐張全斌﹐兪之夔﹐顧應宗﹐蔣建﹐藩象謙﹐季靖﹝俱死﹞﹐皆贈懷遠將軍。

△南京京營之敗神機營都司徐元亨戰沒。

潁州﹑和州﹑舒城爲江北三忠﹐獨張鶴鳴爲大司馬時﹐篝陷熊廷弼。廷弼之死﹐成於丁相紹軾。紹軾於長安道上﹐白日見廷弼﹐歸而腦裂死。鶴鳴年逾八十﹐卒遇慘難﹐詎可以得正而斃﹐遂恕其平生哉﹖酆家店之戰﹐陳於玉以下偏裨也﹐其贈卹爲厚﹐撫臣張國維請之也。其兵不足用﹐國維撫之以恩﹐故於玉爲之死。余吳人也﹐得其詳﹐因備載焉。

◎楚△武昌之難太子太保禮部尙書文淵閣大學士賀文忠公逢聖同死﹐參將崔文榮﹐楚府長史徐學顏﹐武昌通判李毓英﹝全家自縊﹞﹐邑紳馮公雲路﹑熊公雯。

△承天之變守獻陵楚撫宋一鶴﹐總兵錢中選﹐畱守都司沈壽崇﹐鐘祥知縣蕭漢俱自殺﹝漢爲令賢﹐賊戒勿殺﹐幽之寺。漢謂僧曰「吾盡吾道﹐不礙汝法。」自經死﹞。

道臣張鳳翥﹐太守劉夢謙俱死。

黃州鄕紳副使樊公維城﹝罵賊不屈﹐洞胸死於卽轅門﹞。

黃崗諸生易道沛﹐易道暹及其子諸生易爲璉。

又應山孝廉劉申錫﹝甲子舉人﹐倡義於應山孝感云夢﹐申錫恢復後爲賊將白旺所殺。申錫家饒於貴﹐養死士百人﹐與申錫皆戰死﹞。

程良疇﹝倡義白雲寨﹐恢復孝感﹐斬賊自二十八騎。復以戰敗爲白旺所獲﹐死於安陸縣。僞令白助公守孝感﹐良疇以白雲寨義兵逐之。良疇方徵各寨之降賊者﹐助公逃至徳安﹐請兵與良疇戰。良疇督兵過他寨﹐寨破被擒﹐白旺彊之以降﹐逾半年不屈。左良玉遣惠登相攻徳安﹐白旺以左兵乃良疇召之來也﹐遂於城上殺之。良疇復縣之功賴諸生萬以忠之功居多﹐以忠舊臺臣萬言掄之子也﹐以忠捐貲守城。獻忠已登城而擊之下城﹐賴以全﹐後自成陷孝感﹐復同良疇恢復。奇士也﹐竟得以病終﹞。

△隨州初陷死難知州王燾﹝太倉人﹐戊午舉人﹞。

△獻賊襄陽之難兵備副使張公克儉﹝十四年二月﹐克儉已升河南巡撫﹐未赴任﹐難作﹞。

推官鄺公曰廣。

襄陽知縣李公大覺。

△獻賊湖南之難湘陰知縣楊公開﹝廣東潮州舉人﹞。

衡陽知縣張公鵬翼。

東安知縣陳公道壽﹐又馮一第﹝湖廣甲子舉人第二﹐避賊入山中。會獻忠得其父﹐乃出﹐彊以官﹐大罵不屈而死﹞。

△獻賊破麻城暑麻城縣蕭頌聖死之。

△李自成荊襄之難棗陽令郭裕﹝新淦舉人﹞。

宣城令陳美﹝新建舉人﹞。

光化令萬敬宗﹝南昌人﹐皆以破城被殺﹞。

△不受李自成僞署而死者福州通判宋公大勛﹐羅雄知州蔡公思繩﹝皆襄陽人﹐以不從賊而死﹞。

江陵舉人陳萬策﹐李開先﹐光化舉人韓應龍﹝彊以官﹐自殺﹞。

封禮部侍郎丘公民忠﹝城破自經﹐死闖賊之難﹐大學士瑜之父﹞。

賀文忠醇儒成仁取義﹐得之於所學﹐其入水不濡﹐若有物守之者﹐天亦知其忠﹐況於人乎﹖承天之陷﹐賊欲發獻陵﹐大聲作於山谷﹐乃懼而止。彼宋一鶴﹑錢中選一死不足塞責﹐然以興獻皇之靈﹐不可以莫之殉也﹐亦足以贖其辜矣。劉禦使送三王入粵﹐身返永州﹐固守被執﹐題詩驛壁而自縊﹐抑何其從容與﹖此吾所爲書其官﹐書其地﹐書其事﹐其死各有不同也。蔡道憲﹑徐世淳﹑郝景春﹑阮之鈿﹑徐學顏﹑崔文榮此六人者﹐殉義慷慨﹐𨿽古之烈士﹐何以復加﹖固當光於前史矣。抑吾又疑焉﹐楊嗣昌未始不爲盡瘁﹐獨其薦熊文燦﹐乃以幸解免﹐向後遂至誤國。後世棄其力而思其罪﹐則嗣昌戮余也﹐安得謂之以死勤事乎﹖賀文忠以篤謹而得正命﹐揚武陵以懷詐而被惡名﹐不然以彼生平﹐詎出宋一鶴之下﹐而不得列於死事﹖吾見言者責之太過﹐故於紀楚也﹐表而出之﹐欲以服其心也。

◎蜀△十年濾寇入蜀之難昭化知縣王時化﹝贈尙寶丞﹞﹐劍州知州徐尙卿﹝贈參議﹞﹐鄲縣主簿張應奇﹝贈按察使司知事﹞﹐金堂典史潘夢科﹝贈將仕郎﹞。

廣元破﹐守將總兵侯良柱陣亡。

△十三年流寇入蜀之難楚將汪之鳳與賊戰於土地嶺﹐死之。蜀將張令與賊戰於黃九灘﹐死之。參將劉士傑與獻忠大戰於開縣﹐士傑及遊擊郭開﹑猛先捷皆戰死。

△已渝之難舊撫陳公士奇﹝鎭海人﹐乙丑進士﹞。

知府王公行儉﹝宜興人﹐丁丑進士﹞。

巴縣令王公錫。

△成都之難巡撫四川龍公文光﹝馬平籍雞容人﹐壬戌進士﹞。

監察禦史劉公之勃﹝字安劉﹐陜西寶雞人。獻賊以之勃同鄕﹐欲用之。之勃勸以不殺百姓。旣免﹐勸以攺邪歸正﹐擁立蜀世子。不從﹐卽大罵求死﹞。

成都推官劉公士斗﹝字映薇﹐南海人﹐辛未進士。當之勃與獻忠語而未決﹐士斗從後大呼曰「此賊也﹐公不可少自屈。」賊執之﹐士斗又反顧之勃面﹐語如前。其死最烈﹞。

成都知縣吳公繼善﹝太倉人﹐丁丑進士﹞。

華陽知縣沈公云祚﹝太倉人﹐庚辰進士。之勃﹑士斗被傳﹐云祚請同死﹐遂遇害﹞。

仁壽知縣顧公繩﹝臺吳縣舉人﹞。

資陽知縣賀公應選﹝字繼登﹐丹陽人﹐甲午舉人。賊破資陽﹐幸之不屈﹐處之別營﹐至乙酉冬被殺﹐十七口俱死﹞。

總兵劉公佳胤。

邑紳太常寺卿黃公伸。

戶科左給事中吳公宇英。

偏沅巡撫西充李公乾徳。

當巴縣之陷也﹐邑紳有童思聖者﹐請降。賊令之招其同年刁化神﹐化神得書不至﹐思聖仍被殺。夫以賊之彊暴﹐腹心左右嚴錫命﹐且不免於死﹐而他人尙苟免求全﹐徒取﹃辱﹐此尹大常之罵賊不屈﹐爲得死所也。李西充初以沅撫破賊﹐旣入蜀而聞其父被害﹐而與袁韜起事後﹐率其弟升徳同赴水死﹐則獻忠之滅也已歲。然乾徳始終與獻賊爲仇讎﹐而汨羅之投﹐又以滇兵復出﹐爲獻賊餘黨﹐則其死事安可不書耶﹖端王之被難門南道﹐陳羽白亦以從王遇禍﹐以秦則非其地﹐以蜀則非其官﹐故弗及也。

△附記死事之表章固矣﹐其不死者﹐責以大義可也。世俗流傳﹐好用私意相增飾﹐如《甲申紀事》者﹐出於小說家之口﹐尢失實不經。項水心煜者﹐居家無循行﹐爲公論所薄﹐在干累以詭激市伉直聲。按賊本三月十九日破京師﹐水心於四月十八日已則陪都﹐嗣君卽位﹐身與拜舞之列﹐因向朝士述在途毀形易服狀﹐爲南臺陳禦史所糾﹐其月日可考據。當時欲以污僞署殺之﹐以彼棄妾與孥﹐萬死南還﹐三千餘里之遠﹐不一月重繭而至﹐不知更有何地何日﹐可以縱賊﹖黃石齋先生正告南中用事者曰「唐天寶之亂﹐從王爲上﹐自拔次之﹐若水心者﹐何罪﹖」余親聞其語﹐深服以爲篤論。周介生鐘者﹐才不足以副其名﹐爲人乃友弟篤厚﹐不死﹐實大負生平﹐與眾同罪﹐更復何辭﹖乃元宋紅巾堯舜湯武等語﹐見載《綴耕錄》﹐遽以之入爰書﹐行大法﹐讒口嗷嗷﹐此何說乎﹖迹其禍本﹐劉澤淸曾金幣聘之不應。介生有季弟曰﹐嘗同飲阮懷寧家﹐壤坐大罵﹐介生不爲謝﹐以此兩人切齒﹐眾傅成其獄。李舒章霎爲詩弔之曰「亂世身名可自由﹐恨君不及鄭臺州﹐《劇秦》新論何曾艸﹖月旦家評總世仇。」汝南羣從兄弟﹐晚歲睚眥﹐不含急難﹐乃緣飾訛傳﹐外人遂指爲左驗﹐舒章之詩﹐蓋實錄也。野史錯亂甚多﹐不可枚舉﹐後世論其事者﹐宜加詳考焉。

《綏寇紀略》﹐匯輯死難者甚明﹐特錄之﹐照其原本﹐不復妄增﹐然特死於闖﹐及甲申以前者耳。若獻賊屠戮全蜀﹐及黔滇之死節者﹐槪未之登也。知其中亦間有其人﹐苟活而誤入褒錄者﹐識者自能指之。他如鼎革維新﹐爲殷頑﹐爲夷齊者﹐何可指屈﹖表章節義﹐別有國史﹐何敢輕贅焉﹖

△附忠貞軼紀順天教授江左徐君懋賢手輯《忠貞軼紀》一卷﹐載京師甲申殉節之士﹐挺挺赴義﹐視死如歸。嗚呼﹗此不足徵人心之不死﹐而三百年王澤之深長也哉﹗其所紀半屬儒生﹐間及一二武職間曹﹐要以闡揚幽光﹐補國史所不及。至於中閨貞媛﹐尢不勝書﹔當玆晦宴否塞之日﹐而取義捨生﹐寧甘玉碎﹐毋爲瓦全﹐非所謂爵然自濯於污泥者歟﹖是書輯予甲申歲當前聞見﹐要屬眞核﹐且其言甚質﹐足爲一時實錄﹐爰抄其姓名﹐以備後人采焉。

生員阮謙﹝謙父文相﹐初爲神樞營號頭。二十一日聞帝崩﹐父子相向而哭﹐乃率弟文彩曁家人同拜帝靈。文相縊於中庭﹐謙與文彩縊於門外﹐庭內則文相嫂馬氏﹑妻王氏﹑女三姐﹑文彩妻朱氏﹑妾王氏﹑謙妻王氏﹐五婦一女分東西梁死焉﹐闔門九人無一生者﹞。

生員藺之菀﹝菀聞寇氛﹐每切齒裂眥。及城破﹐嘆曰「惟一死耳。」乃跪向母曰「兒𨿽爲諸生﹐然歲縻廩粟﹐君恩深矣。今義當殉難﹐不復能事母也。」母牽衣止之﹐乃奉母攜家屬避難他地。潛歸舊室﹐經死﹞。

生員周上貴﹝城破時﹐貴方縊於室﹐爲賊所解。至四月二十日﹐書四語於紳﹐潛自經死。其書紳語曰「痛心先帝﹐蒿目時艱﹐回天無力﹐在世何顏﹖」﹞

生員蔣士忠﹝十九日﹐士忠聞賊破城﹐遽持刀奔賊。所遇三賊﹐力戰被重傷﹐賊竟捨之而去。翌日知帝崩﹐慟哭望其妻﹐同赴水死﹞。

生員陳正國﹝賊破城﹐國欲殉死﹐念母老不能自決。母察之﹐朝夕相持而泣者匝月。一旦雞鳴時﹐母子並縊死。正國旣沒﹐弟正儀﹑正中亦相縊死。國僅遺三月孤兒﹐妻狄氏苦節撫之﹞。

錦衣衛鎭撫魏師貞﹝城陷﹐自焚死﹞。

署都督僉事李明善﹝城破自縊﹞。

遊擊劉文質﹝賊破城﹐自縊﹐妾於氏從死﹞。

指揮宋延福﹝城破﹐偕妻陳氏同縊死﹞。

戶部陜西司員外寧承烈﹝城陷﹐縊於公署土地洞﹞。

生員常自牧母﹝亡其氏﹐年六十矣﹐厲聲罵賊﹐身觸刃而斃﹞。

生員沈塤母敕封孺人劉氏﹝年四十九歲﹐自以命婦義當殉國﹐城破墜井死。長女已適人﹐亦同日赴井死﹞。

夏妻孺人趙氏﹝孺人爲夏繼室﹐生一女。夏爲福建參政﹐畱家京師。城破﹐謂諸子曰「國家大變至此﹐汝父在閩﹐我身爲命婦﹐惟死爲得全耳。」先麾其女赴井﹐然後偕季媳孀婦唐氏同縊死﹐僕婦王氏亦隨死焉﹞。

鎭撫司僉書指揮李若璉﹝璉居官廉平﹐忤旨削級。城陷﹐題詩衿帶﹐朝服縊於中庭﹞。

京營參將陳嘉謨﹝嘉謨分守安定門﹐賊從東門直入﹐嘉謨巷戰而死。聘媳羅氏以絮袈塞口死﹞。

布衣楊國震﹝城破﹐國震聚妻一室﹐積薪舉火﹐鄰人救止。震遂移居東城黃華坊﹐與妻鄭氏﹑子楊徳甲自焚﹐其同居田氏三女一男亦同投火死﹞。

生員張烈祖母崔氏﹝有撫孤守節四十年﹐子希賢﹑孫烈俱有名庠字。賊破城﹐烈痛心發憤﹐日住伏帝屍而哭。賊怒拘之﹐令作文﹐命題爲天與之。烈破曰「無可柰何。」賊大笑﹐崔欣然曰「孫若得死所﹐吾之願也。」後賊入其室﹐崔髙坐罵之﹐家人恐﹐咸跪而爲之請。賊以爲老悖﹐竟捨之去。賊旣退﹐崔呼家人﹐語曰「吾平日教若輩云何﹖而向賊作如此面目﹗」怒不食﹐死﹐年八十矣﹞。

光祿署正於騰雲﹝賊入城﹐云大書齋壁曰「死不順賊。」遂偕其妻郭氏﹑妾劉氏痛飲﹐同縊死。或作署丞於騰蛟﹞。

昌鎭標將任之華﹝賊圍城﹐之華請於兵部﹐願領火器三千守北面﹐未果而城陷。華亟歸曰「家人不忍我死﹐當逃生耳。」遂出門﹐潛返馬廏﹐縊死﹞。

錦衣百戶吳登俊﹝江南人﹐以功世襲﹐城陷﹐自縊於宅後之水塘死﹞。

布衣秦文舉﹝聞帝崩﹐率妻子北面再拜﹐舉家自焚死﹞。

布衣張時燧﹝罵賊不屈﹐賊義而捨之﹐歸復縊死﹞。

知州馬象乾﹑教諭常朝光﹝乾甲子舉人﹐光壬午舉人﹐二人素友善。乾任僕州知州﹐家居。光授寶坻教諭﹐未赴任。三月十八日﹐賊圍城急。乾過光家問所以處此﹐光曰「得死爲幸耳。」翌日城破﹐乾率妻子六人並縊死。光被賊擒﹐罵不屈死之﹐妻沈氏﹑子徳治亦自經於家﹞。

致仕經歷詹應麟﹝麟年近八十﹐被擒至賊營﹐厲聲罵賊﹐致劈腦死﹞。

錦衣衛旗尉鄔默妻賴氏﹝默昆季四人﹐長兄燾﹐次聰﹐次默﹐怎勛。城破日﹐賴氏慷慨語默曰「爾盍圖殺賊以報國﹖無空死溝瀆。我婦人焉用苟活以累爾身﹖」遂率己女一及煦二女先死﹐少頃煦兒婦劉氏﹑孫咸哥﹑孫女大姐﹑二姐並隨勛妻霍氏縊死﹐勛亦死焉。及四月三十日﹐燾爲賊所逼﹐復與其妻聶氏﹑孫健哥俱縊死﹞。

趙氏﹝趙氏錦衣指揮同知張元慶妻也。賊入慶家﹐趙氏厲聲與拉白刃﹐交下而死。於是元慶妻趙氏媳梁氏﹑趙氏﹑劉氏﹐子妾張氏﹐孫生員長玉賓﹐孫婦鬼氏﹐孫女大如並投井。賊退﹐家人救之﹐惟梁氏少存一息﹐旋復投繯死﹞。

鄭氏﹝癸未武進士錦衣指揮李鳳翼妻。賊入城﹐氏集其家婦女十一个同縊﹐死者鳳翼妾朱氏﹑媳陳氏﹑侄媳助氏﹑女二﹑侄女四﹑婢慶元﹞。

生員楊肇興母楊氏﹑叔母孀婦李氏﹝城垂破﹐楊氏先投井死﹐李氏孀居二十餘矣﹐見楊死﹐語諸婦曰「大母年六旬尙就死﹐我輩寧欲生乎﹖」遂偕其媳潘氏﹑弟媳李氏﹐並赴井而死﹞。

生員李慕懸寡母徐氏﹝徐少寡﹐懸以遺腹子撫教成立﹐賊入城﹐掠懸去﹐母遂偕其媳陳氏﹑侄媳袁氏﹑侄女二人同赴井死﹞。

生員鐘宇秀母髙氏﹝孀居。間賊至﹐投繯死﹐宇秀妻李氏亦隨姑死﹞。

生員顏卓妹﹝年甫十三齡﹐有艷色。賊挾卓獻妹﹐卓不從﹐女聞而自縊﹐母王氏痛其女﹐亦死﹞。

故金吾衛經歷趙對妻李氏﹝賊破城﹐李在房內掘土﹐深六七尺﹐藉以錦褥﹐上覆錦被。偕女二姐﹑孫女長姐同入坑﹐以土掩之而斃﹞。

生員牛應象三女﹝長年十八﹐次十五﹐次十三﹐俱未字。聞賊破城﹐掘土自埋死﹞。

生員蕭嘉熙妻李氏﹝城破﹐率兩妾安氏﹑陳氏同縊死﹞。

生員苗有或妻李氏﹝城破時有械肄業山居﹐李氏攜兩孫付鄰人﹐自同一女赴井死﹞。

生員翁宜中妻周氏﹝城破赴水﹐爲鄰人救免。四月三十日﹐賊將遁﹐更肆掠﹐氏懼縊死。九日方殮﹐顏色不變。時方赤日﹐有陰雲覆其上﹞。

生員毛公望妻楊氏﹝太醫院吏目楊元女也。賊入城﹐楊氏語公望曰「我死矣﹐幸爲語母家﹐各自盡﹐無爲賊辱。」卽�一女一婢共赴井死。公望奔告於楊﹐而元之妻洪氏﹑妾王氏並一男三女﹐俱已赴井死矣﹞。

生員劉贊明妻牛氏﹝年二十四歲。賊破城﹐號泣滿路﹐氏曰「吾何懼哉﹖彼能虐生﹐不能淩死也。」賊入其室﹐氏投生女於水﹐手刃自刎死﹞。

舉人曹家麟妻於氏﹝氏孀居守節十年。聞賊至﹐付遺孤於大母﹐從容自縊死﹞。

生員張兆玄一門四節婦﹝冢婦苗氏卽有或女也﹐仲婦劉氏﹑妾養魁﹑女四姐同時赴井死﹞。

生員李時滋妻氏﹝賊臨城﹐氏縫綿衲衣一件﹐藏碎銀四兩﹐語時滋曰「有變當服此。」時滋怒﹐擲衣而出。十九日﹐氏以衲衣付家人﹐攜子婦梁氏並一女同縊﹐滋父子競以衲衣護濟﹞。

生員劉任妻妹﹝妹少寡﹐依兄母同居郊外。賊至﹐同嫂王氏赴井死﹞。

生員劉肅妻王氏﹝氏一居苦節﹐賊至﹐偕幼女赴井死﹞。

生員孫灝妻王氏﹝縊死﹞。

孺士張捷妻馬氏﹝守節十三年﹐一女年及笄﹐賊至﹐同縊死﹞。

生員石原妻戴氏﹝縊死﹞。

生員將如蘭妻邊氏﹝逃亂至母家﹐同母赴井死﹞。

寡婦張氏﹑丘氏﹝張氏生員田霈妻也﹐年少孀居﹐城破時縊死。丘氏夫陳姓﹐守節二十三年﹐賊遁縱火時自縊死﹞。

生員史彜典妻蕭氏﹝縊死﹞。

周道隆妻姜氏﹝四月三十日縊死﹞。

季聚金妻秦氏﹝縊死﹞。

生員賈士遴母白氏﹝四月三十日﹐同媳李氏﹑孫女大姐同縊死﹐長子上在﹑孫兆元﹑兆慶亦死﹞。

太醫董從云女﹝從云被殺﹐女赴井死﹞。

三月十九日自盡者﹐又有生員黃化龍與其母金氏﹑祖母賈氏﹑伯母範氏共四口。生員王三祝妻陳氏並二女﹐共三口。生員王有信母張氏﹐嫂朱氏﹑劉氏﹑韓氏﹐妻包氏﹐弟婦丁氏﹐侄女大姐﹐共七口。生員李調元母楊氏。生員閻梅母李氏。生員張炯庶母徐氏。生員包羲易伯母柏氏﹐女三姐﹐侄女大姐。生員朱用卿父朱字義。生員洪士望弟洪士奇。生員夏時行妻李氏妹三人。生員馮介妻於氏﹑嫂陳氏﹑侄女柏姐。生員溫良璞妻李氏﹐女大姐。生員張廷瓚妻劉氏。生員黃維泰妻董氏。陳時泰妻曹氏。李尊元妻�氏妹三姐﹑七姐。

四月三十日自盡者﹐則有生員史載文母林氏﹐宋壽國母方氏﹐曹紹勛母朱氏﹐妻張氏﹐生員王良眉妻張氏﹐米紹乘妻葉氏﹐何器妻夏氏﹐鄭以炳弟婦戴氏﹐郭茂襄妻辛氏。生員李思獻妾王氏﹐子李夢夔媳陳氏﹐女二﹐男女孫各一。

◎羣寇闖獻之興也﹐千百其黨類﹐而先後十餘年間羣盜四起﹐益難枚舉。前人譬勝朝國勢﹐如衣敗絮﹐行荊棘﹐意者其然。

△漳泉海寇漳泉海寇起自袁進﹐進受撫於閩將沈有容。進之後有袁忠﹐亦以受撫﹐與進並於遼東效用。忠之後有楊祿楊策﹐祿策之後﹐有鄭芝龍。芝龍泉人也﹐侵漳而不侵泉﹐故漳人議剿而泉人議撫﹐兩郡相持﹐久不決﹐寇愈橫。上爲之逮治巡撫朱一馮﹐舊撫朱欽相﹐總鎭兪咨臯等。已而芝龍悔禍﹐降於兩廣總督熊文燦﹐有旨戴罪立功自贖。餘黨蔡三﹑老鐘六等﹐自閩海飄至廣東粵﹑萊蕪﹑馬耳粵﹑牛田洋﹐分往埭頭﹑洋嶼﹑靑粵等處﹐我師禦之﹐頗有斬獲。其中李芝奇者﹐稱最彊﹐初由立鐘東上陸鰲中左﹐爲鄭芝龍所敗﹐繼又突大小金門﹐直犯潮海﹐入揭陽鋪﹐與把總鄭廷芳力戰過城﹐知揭陽縣馮元飈率鄕兵出城外﹐曾歷埠大戰﹐互有殺傷。其時楊策已被獲於馬耳粵﹐惟芝奇於惠州﹑潮海間恣掠。其老鐘六者名斌﹐竄而之浙﹐嘗以佯敗﹐誘官軍入洋﹐賊宗四合﹐總哨皆沒。寧﹑紹﹑溫﹑臺﹑蘇松在在告警﹐巡撫張廷登增ぎ召兵﹐浙寇漸平。廣賊劉香則又芝奇之黨後出而更銳﹐犯小程﹐犯長樂﹐再犯廣之海丰﹐詭乞降﹐熊文燦信之。七年四月﹐道臣淇云蒸﹑康承祖﹐參將夏之本﹑張一傑往招之﹐謝道山被畱。逾年鄭芝龍合兵夾擊﹐香挾道將出船止兵。云蒸大呼曰「我矢志報國﹐急擊勿失。」遂遇害。香勢蹙﹐自焚溺死﹐承祖與二將脫歸﹐於是海禍遂息。﹝《綏史未刻編》﹞

江南海寇始於黃尙忠﹐尙忠死﹐又有陸大﹑廖二﹐而顧榮爲劇。尙忠以十一年之冬﹐掠太倉之陸公市﹐尋就擒﹐陸大則以明年秋圍崇明縣﹐大掠靑村柘林﹐爲其下所殺﹐廖亦遁去﹐而眾推榮爲長。榮招廖二合之﹐南北一宗﹐爲船一百五十﹐眾萬人﹐約以十五年二月圖據崇明。邑令陸一鵬﹑守備陳安國設守﹐殺我把總王百度﹐百度勇將﹐人惜之。再犯福山﹐江南大震﹐應撫黃希憲﹑定海總兵王之仁期會剿。蘇松兵使者程視師劉家河﹐班捕斬格﹐募漁船百﹐漁下二千﹐爲漁勇營﹐合諸哨。四月十八日出洋﹐遇賊髙家嘴﹐王之仁前哨用大炮﹐碎賊一舟沈之。陳安國誓死夾擊﹐賊大敗﹐斬賊數百﹐焚十五舟﹐生擒五十五人。又敗之大安沙﹐敗之江北新港﹐收之楞頭﹐獲舟六十﹐俘百人﹐焚殺溺死無算。賊竄入淮北﹐爲漕督史可法將士所逆擊﹐復轉而南。程得其兄顧大令﹐柘林守備楊芳者﹐與之俱以諭降﹐榮乃歸命。殺餘黨二千人﹐收其舟二十八爲軍用﹐人皆以程有方略云。﹝同上﹞

△廣東山寇崇禎元年﹐寇聚廣東羅岡﹐及程鄕平遠﹐至福建上杭武平﹐由長寧小路出安遠會昌﹐僞號水興﹐稱王結寨﹝程平有賊張惟天等﹐增城有賊張元申等﹐官兵剿之﹐千戶危思仁﹑康繼祖被殺﹞﹐又江西巡撫楊邦憲奏報流寇陷城劫庫﹐有旨切責邦憲﹐並諭南贛入閩粵撫臣會剿。其年秋﹐廣東束山紹興等營﹐千把總郭效忠﹑張承祚追賊至新鋪頭﹐大有斬獲。又往窠所生擒賊首張會云﹐又右鎭把總何維坤﹐解擒獲賊首鐘咸﹑林可美等﹐山寇漸息。其後又有九連山寇。九連山跨三省九縣﹐其中上氵利﹑中氵利﹑下氵利﹐卽王文成所平氵利頭賊也。山勢羊腸鳥道﹐而寬平之處﹐田土膏腴﹐賊得且耕且掠﹐以爲窟穴。當三四年間﹐山寇大起﹐間出贛州之龍南﹑定南二縣﹐以肆鹵掠。南雄郡城庳薄﹐岌岌莫保。惠州之和平﹐潮州之平遠﹐皆在萬山中﹐賊得以出入不禁。延至六年﹐始告蕩平。乃用廣東按臣梁天奇議﹐擇山中衍沃之處﹐如野鴨潭者七巢﹐相度屯種之地﹐設兵三百人﹐統於惠州參將。又以形勢﹐移平遠縣於石窟﹐而增修南雄府城﹐皆出於士民之捐助﹐不關縣官許之。﹝同上﹞

△河北三叛山東固多羣盜﹐先是六年三月﹐朱大典報武徳劇盜蕩平。又云曹南武城玉沙等寨﹐賊首郭金城等七人被獲﹐境內稍以靖。十二十三年間﹐有開州人黃小槐者﹐自號順天仁義王﹐有眾一萬二千﹐與東阿李相應﹐焚掠臨淸﹑沂州間。後在鄆州玉皇廟爲山東總兵楊禦蕃所執﹐此亦曹南賊。十四年大饑﹐亂四起﹐有李廷實﹑李鼎鉉者﹐陷髙唐州﹐又東平吏胥開門迎賊﹐撫臣王國賓討平之。泰安土寇至十餘萬﹐掠寧陽曲阜間﹐兗州大震。賊取女子﹐衣以甲冑﹐守營﹐而己出放掠。聞靑州兵至﹐還走邳徐﹐焚其郭﹐直抵揚州之南沙河店﹐毀漕船三十艘。復向東平張秋﹐圍丰縣未下﹐徐州賊又從而合之。當是時羣盜王名以十數﹐其中李靑山最劇。靑山本屠者﹐因亂嘯聚﹐據梁山之壽張集﹐上累詔趣劉澤淸以進剿。十四年十二月二十一日﹐澤淸所部遊擊趙維修追靑山﹐斬其黨艾雙雙﹐雙雙靑山技藝師﹐僞封當家大元帥﹐梁山諸賊﹐皆其管轄也。二十七日﹐靑山兵敗遁去﹐有賈望山者﹐澤淸破其巢﹐執而訊之﹐稱靑山同逆黨蕭侯封等三人﹐逃往山東之沂州。十五年正月六日﹐兗東防守都司齊見龍報其弟齊翌龍生擒靑山以獻。先是靑山以百騎走泗水﹐材官楊衍者﹐故將禦奇侄也。殺其騎且半﹐逐之至費縣東�之箕山﹐楊相射中其馬﹐翌龍遂得而生擒馘之。援剿禁旅﹐太監班師入都者曰劉元斌﹐於中道詭稱搜解靑山餘黨﹐欲以自爲功。司禮監王裕民以其疏入奏﹐疏曰「臣等所擒梁山壽張集逆賊李靑山﹐有僞軍師王鄰臣等﹐本東平州諸生﹐城陷爲賊所得﹐因爲之用。與僞中軍趙一資同備心腹﹐賊之陸梁跳蕩﹐其謀也。別部如黑虎廟僞元帥李明芳﹐臨潮集僞元帥余城印﹐戴家廟僞元帥陳維新。城印破東平州﹐明芳﹑維新破張秋﹐而維新又燒漕船三十隻者也。又以攻破陰新﹐燒彜陵關箱者﹐僞元帥朱連掌賊之老營﹐與同起攻破新泰﹑東阿。僞元帥李相南梁山梁家灣樓順天飛虎﹐僞元帥徐尙徳猩猩屯﹐僞元師李靑芳﹐靑山之從弟也。梁山僞元帥侯嚴化﹐藍店僞元帥賈望山﹐蕭皮口僞元帥吳應詔﹐油簍山僞元帥二人王山印﹑王東楚。梁山僞副元帥二人馮文運﹑呂同升皆以破東平時﹐先登爲驍賊。蕭皮口僞副元帥王加與﹐花藍店僞副元帥魏建宏﹐又有僞千總張明山﹐僞參謀楊某﹐而馮三益﹑呂明年﹑王茂祥﹑施可憑皆賊目。臣元斌臣澤淸奉皇上殲渠赦脇之旨﹐不敢根株支蔓﹐惟條奏首惡﹐及附逆有迹者二十四人﹐靑山縛置檻車﹐餘皆反接以徇。」上曰「靑山小醜﹐久乃就擒﹐不足以獻廟祉。其命法司﹐按輕重﹐磔斬於都市且賞賚將士有差。」或曰「王鄰臣勸靑山以約降。」其獻俘也﹐上率太子永定二王﹐禦門受之。眾賊曰「許我做官﹐乃縛我耶﹖」至市﹐靑山奮起﹐所縛之樁立拔﹐大詬罵當事負約﹐死乃絕聲。上以山東饑困﹐手詔就撫之﹐民各歸本土﹐務農耕作﹐發帑銀二萬以賑之。其後再有龍山﹑滄海﹑淵諸賊﹐東撫王永吉初至﹐以三百騎與之戰﹐未浹月﹐而收縛散遣之殆盡。﹝同上﹞

袁時中北京滑縣人﹐崇禎十三年﹐河北大荒﹐羣盜無慮數十萬﹐眞定以南﹐道路全梗。時中嘯聚亡命﹐先襲開封﹝時中以十四年三月初六日攻陷霍近﹐又突往蕭縣﹐執其令以去﹞﹐以其對袁老山一營而言﹐故謂之小袁營。諸賊中惟時中最黠﹐同起者相繼撲滅﹐而時中渡河南走﹐有眾四千人﹐圍蘭陽。總兵陳永福﹑吳遂程擊敗之﹐二將去而蘭陽之圍復合。尋又爲官兵所挫﹐時中乃東奔歸徳﹐達於潁亳﹐糾合饑民十餘萬。時李自成養兵襄城﹐由郾城而東塢壁向應﹐時中從潁亳屯以西﹐相遇於陳蔡之間。時中畏其彊﹐而自成貪其眾﹐遣辯士說之﹐相與爲盟﹐許配以女。時中遂亻免首聽命﹐破睢陽寧陵以及於歸徳﹐時中皆爲先鋒甚力。然兩賊倉卒以形勢依倚﹐其中實不相得﹐又見自成驅之當矢石﹐而己收其利﹐心不服。其去歸徳攻汴也﹐行至杞縣﹐遂叛而去。自成介馬追之﹐疾馳二百里﹐其眾半道散亡﹐時中左右屬者百餘騎﹐僅而免。自成圍汴而時中於其間收合餘燼﹐復得數萬人﹐東歸潁亳﹐爲官軍所逐﹐屯柘城鹿邑界中。保督楊文嶽撫之不就﹐總督侯恂﹑豫撫王漢嘗有意羈縻之。時中亻免狡不馴﹐而往來者持浮說以博利﹐卒不能得賊要領。杞縣之南﹐有地曰圉鎭﹐逼介睢州﹐時中薦處以荼毒﹐兩境之民﹐罔有寧日。睢州無長吏﹐劉肇昆﹑歐陽永鎭﹑趙成名皆以幕椽客將主州事。諸生黃亮好蹤橫﹐權宜招誘﹐嘗入其營中。賊黨多河北人﹐久客思家﹐潛求北渡。間有商販懷衛間者﹐而大康鹿邑焚掠自如也。禦史蘇京按豫﹐素知其反覆。會永城劉超反﹐時中投牒請以擒超自贖﹐京卻之。尋得旨﹐許陳永福與之俱。時中自以銜上命﹐策馬河口徑渡。京與豫撫秦所式謀之曰「彼畏闖﹐非圖超也﹐使一至河北﹐是爲逆徒樹黨耳﹐永城可復下耶﹖」乃斂舟北岸﹐而告曰「若斬李際遇並自成僞官來者﹐可以從君請﹐不則姑戢其下勿動。」已而自成移屯潮以逼﹐有扶溝諸生劉宗文者﹐爲賊用﹐說時中除舊釁﹐復自歸。時中縛之﹐獻於禦史京﹐京置諸法。自成遊騎數百﹐已鈔其營﹐時中殺一將曰張三﹐生俘三人﹐曰馬龍余應王得貴﹐托言破賊。自成聞之怒﹐俄而全隊大至﹐擒時中殺之﹐餘眾或殺或降。散者向杞﹐杞令李翕如擒胡明山等十餘人。或向睢﹐睢人之與賊習者﹐艤筏爲之渡﹐渡百人。禦史京吏士收縛﹐己拔其健者十餘人爲親信﹐他或逃東南以去。時中起十三年﹐至十六年五月二十四日滅。﹝同上﹞

劉超晉人﹐其父賈於永城﹐因家焉。超頎而長﹐有才武﹐能讀書﹐於《左國》三史略﹐皆上口﹐再中河南武舉﹐俱第一﹝壬子戊午兩科﹞。天啟二年﹐永城王三善爲黔撫﹐超與曹縣人劉澤淸以偏陴從。時安拜彥圍貴陽﹐已十月。三善以十二月進兵龍裏﹐追至老鴉關。超出廣陵兵﹐旣勝﹐而驕恣搶掠﹐反爲賊所乘﹐諸將多死﹐而超獨免﹐積勞遷四川遵義總兵。崇禎中﹐同邑練國事﹑丁魁楚﹑丁啟睿皆以督撫討賊﹐超以故將﹐在總理五省軍前效用。九年秋﹐兵部敍黔功﹐超以解圍﹐蔭一子外衛副千戶世襲。超上書闕下﹐誦言王三善以子死未葬﹐與謚未定﹐黔中共事者﹐比將百人。今力戰如都司範可行﹑郭應魁而不錄其勞﹐死事如王允綱﹑王允佐而不卹其死。其得贈者﹐止一劉奇爲遊擊﹐而見在效用﹐惟劉澤淸爲通州總兵﹐然自用他戰績﹐非黔功也。又自以一戰捷龍裏﹐再戰捷革鋪﹐三戰逐邦彥於陸廣河外﹐親解黔圍。身所斬四十一級﹐其二爲賊目﹐所部卒斬級千餘﹐復地千里﹐僅一外衛千戶而猶副也﹐功大賞薄﹐有怏怏心。十二年正月二十一日﹐赴京聽用﹐朝諭以其怨望斥之。六月十八日﹐復歸永城﹐會河北土寇大起﹐李自成攻汴梁甚急﹐上募能救汴者。超應詔﹐請招募土寇﹐率所領六千人殺賊﹐乃用爲保定總兵。名救汴﹐實不行﹐與其弟越陳兵出入﹐多與羣盜通﹐永人大不便之。進士魏景琦召見﹐授禦史﹐已受命﹐按江南矣。會言事罷歸﹐負气詆超爲通賊。超不勝忿﹐起殺景琦一家﹐並喬舉人明楷而反。河內令王漢以才名﹐擢禦史﹐按豫﹐尋進爲撫。方治軍懷慶﹐奉密旨﹐用計擒賊﹐提兵至永城﹐聲言招撫。練國事﹑丁魁楚等﹐夜開北門﹐納其軍。方坐城頭﹐發降票﹐超死士猝發﹐遂遇害。超與劉澤淸通譜牒爲一家﹐時澤淸已貴﹐貽書欲以激變﹐請澤淸以殺撫臣難之。超與其婿王全黔謀拘邑紳練國事﹑丁魁楚等﹐逼令艸公奏﹐爲己請寬罪。而全黔令其勇髙擢者﹐同王仲寶﹑曹育民等五人﹐賫本以入﹐爲金吾緝事者所獲﹐供澤淸爲之囊橐。上置不問﹐而命鳳撫馬士英﹑太監盧九徳﹑河南總兵陳永福討之。九徳以十六年四月初六日率京營副將楊大相﹑趙民懷﹑薛光胤等﹐至永﹐故將杜文煥﹑王承勛以家卒從﹐漕撫史可法遣參將李世春千六百人﹐鳳泗總兵牟文綬挑精騎百人皆會﹐而副將周士鳳扼雙溝以防奔逸。賊兵初七日突圍﹐以攻東北諸將﹐乘銳合擊﹐十三十四日兩晝夜﹐連戰十五合﹐賊死不可勝數﹐其气遂衰。士英先檄劉良佐於正陽﹐率諸將劉澤洪等﹐從潁亳趨永﹐以十三日至﹐而黃得功在廬州﹐率馬成龍等挑精騎千人﹐爲士英前驅。士英自率中軍楊振宗﹑劉復生﹑蔣正秀﹑姜兆熊﹐並兵從宿州趨永﹐十七日質明至﹐諸將乘銳渡濠﹐直抵城下。故督師丁啟睿時在城外﹐士英與之謀﹐得賊虛實﹐偕永福及副將丁啟元﹑參將李時隆等﹐議築長圍。先是永之紳民築城浚濠﹐制炮積糧﹐以防流寇﹐至是反爲超用。永人逃出﹐則全家俱斃。驅無知之人﹐以當鋒鏑﹐官軍之被傷者﹐亦千餘人。上憂賊之負也﹐特發禦前銀一萬兩﹑各色蟒衣鬥牛飛魚等絲一百匹﹐犒賞戰士。超窮急請降﹐士英僞許之﹐旣出見﹐猶帶刀自備。士英下與之禮﹐手去其刀曰「若歸朝﹐何用此爲﹖」已而潛易其親信﹐遂就執。五月之十日﹐上聞捷音﹐下詔曰「反賊就擒﹐城中紳士得全﹐朕心嘉悅。」六月朔獻俘﹐超與其弟越淩遲處死﹐傳首九邊。小六兒及超越妻妾子女﹐給功臣爲奴﹐家產入官﹐父母祖孫兄弟﹐俱流二千里。超黨張君晦者﹐勇善戰﹐亦論斬。超時年六十二﹐豫人有惜之者曰「超知書﹐好交東南及中州知名士﹐少時自負其才﹐以永城人不許令就文試﹐故亻免而從武﹐往往與同裏不合。」王撫軍漢字子房﹐其遇害也﹐超爲文祭之曰「古之子房善謀﹐君何輕身失算﹐誤爲亂兵所害﹖」所以自明其不反之意。超向在黔中﹐曾保全馬督家口於圍中﹐貽書士英﹐深自辧置﹐文義頗可觀。其就執﹐緣誘降﹐塘報未盡實﹐然殺近臣﹐戕大夫﹐嬰城拒戰﹐其反決矣。此其當誅﹐非可以浮詞他說解也。﹝同上﹞

△徐碭蕭之賊徐碭蕭與河南山東接壤﹐崇禎八年﹐有程繼孔﹑王道善﹑張方造三賊破蕭縣﹐焚徐州北關﹐歸永邳宿之間﹐道梗數百里。指揮蔡應瑞﹑守備賈之﹑哨官李毓秀等﹐以拒敵陣亡。自永城叛﹐劉超伏誅﹐餘孽朱世安﹑燕靑等竄入其地﹐自稱反夭夭魏豹﹐遂南勾豫寇﹐東連滄浪淵諸賊﹐造舟置筏﹐勢亦披猖。崇禎十六年六月﹐淮徐道右參議行騰蛟議討之﹐徐州副將金聲桓﹑遊擊劉世昌﹑守備卓聖﹐又歸永參將丁啟光﹑丁啟胤﹑丁承烈﹐皆以兵會﹐而淮督路振飛命標將文懷忠﹑王心粹佐之。時張方造盤踞吳家集﹐我師以七月二十三日攻破﹐斬首千餘級﹐生擒張方譽等﹐而方造跳逸﹐迹之未獲也。賊程繼孔懼罪僞降﹐騰蛟姑許其請﹐於九月二十六日﹐單騎親至其巢﹐責孔舊罪過﹐令縛首惡王道善自贖。劉世昌身自督率﹐聲桓伏兵要害﹐爲相應。繼孔果於十月初三日生執道善以獻。道善之逆黨張鳳梧等﹐尙據險不下。歸永三參將之師﹐先往﹐諸將續至﹐合圍凡三晝夜﹐連陷二寨﹐擒斬二千八百餘人﹐而騰蛟自行搗蕭縣之王窠。方造亦於去蕭八十里之ガ陽集﹐爲卓聖﹑嚴守敬﹑吳尙庚等所獲﹐卽擒道善之第二日也。徐寇遂平。會騰蛟擢爲楚撫﹐念程繼孔終畱後患﹐乃檄之入楚隨徵﹐此賊堅拒不可。於是鳳督馬士英定計於十二月十八日﹐命共副將楊振宗﹑莊朝梁同禁旅總兵馬得功﹑參將王進功等﹐共提兵五千﹐從東南一路﹐由宿州攻之。徐州副將金聲桓統標中左右等營﹐遊擊劉世昌等共提兵三千﹐從西北一路﹐由蕭縣攻之。徐城義勇﹐亦領鄕兵助戰。二十四日大會南嶽集﹐攻賊巢兩晝夜﹐繼孔大敗﹐奔竄入方圓寺洞中﹐至廿九日始就執。甲申正月﹐鳳督以檻車膠致京師﹐會國變得脫﹐歸徐州再糾眾爲亂。逾年興平伯髙傑北行過徐﹐繼孔伏謁興平﹐受士英指﹐立執之以爲徇。此徐碭蕭三大寇之本末也。﹝同上﹞

△河南諸寨十六年四月二十一日﹐上傳盡免河南五府田租者半。三年又詔諭汝洛﹑島璧諸人﹕若等迹似弄兵﹐原非得已﹐義在報國﹐不乏同心﹐所宜赦罪錄功﹐大伸討賊。斬僞官者授職﹐捕賊徒者給賞﹐恢城獻俘者﹐不次用之。今就其可紀者三人。﹝同上﹞

沈萬登汝寧眞陽縣人﹐大使也。七年冬﹐汝人盛之友者﹐起嶽城﹐萬登聚鄕勇萬人爲之應﹐白太徵﹑吳太宇亦並起。萬登稱順義王﹐太徵﹑太宇各自爲長。之友被陳永福所破窮蹙﹐遂竄入流寇中﹐而萬登等擁眾自如。同時有舞陽楊四﹑泌陽郭三海及張五平﹑侯鷺鷥﹑盛顯祖等﹐而楊四據九曲﹐郭三海據平頭垛﹐稱爲彊。三海詐歸命﹐楊四詭請殺賊自贖﹐數反覆﹐未能有以定。十二年七月﹐萬登乃請降。劉洪起者﹐西平監徒﹐與其弟洪超﹑洪道結鄕井以自保﹐又有洪勛﹑洪禮等﹐號爲諸劉﹐嘗乘夜遣人入賊中﹐取其馬﹝賊營中謠曰「髙點燈﹐多熬油﹐防備西平劉扁頭。」劉字司髙﹐劉扁頭﹐別號也﹞。黨與漸以盛﹐官授爲西平都司。郭三海之反覆也﹐十年春﹐巡按禦史楊繩武檄洪起捕其黨張五平﹑侯鷺鷥誅之﹐郭三海亦爲陳州軍士所獲。汝寧遊擊朱榮祖頗善戰﹐擊陳爾學﹝爾學在韓莊旣敗﹐榮祖焚其寨﹞﹐盛顯祖破之﹐又以計誘賊首級。守祖入城受賞﹐並其黨五千殺之盡﹝郡人大司馬傅振商﹑太守李燐所定計﹞﹐萬登乃以明年降授都司﹐卽其所居眞陽爲屯部。是年楊四爲左良玉所殺﹐十五年四月﹐楊文嶽授汴不利歸﹐以其兵獲白太徵誅之﹝十三年有北灣土寇趙惟現者﹐姦民傅商爲內應﹐謀襲汝寧﹐爲其黨馬三所發。朱榮祖夜檎傅﹑三﹐陳政斬之乃定。十四年﹐左良玉兵駐汝﹐大殺掠﹐民憤而從亂。白大徵乘眾怒昏夜傅城﹐思殺驕兵以雪其毒。城內戒嚴﹐幸不動﹐城外兵民相擊。及晨﹐民大半爲兵所殺﹐白太徵遁去﹐至是始伏法﹞。閏十一月﹐汝寧陷﹐文嶽及文武將吏俱斃。有東寨韓華美者﹐投自成受僞命守汝﹐自成尋追左良玉於襄陽﹐拔營走﹝土寇趙發吾乘虛入城﹐掘地搜索﹐老弱婦女盡﹞。當城未破時﹐同知韓煌﹝寶雞云﹞署遂平篆﹐賊至﹐走崎牙山以免﹐殘民乃迎以入暑巡道事。而沈萬登之在眞陽也﹐李自成授以威武大將軍﹐不受馬士英承制﹐命爲副總兵﹐遂與劉洪起﹑洪禮收復。﹝同上﹞

李際遇登封人﹐幼讀書﹐曾應童子試不就﹐去而井﹐遇礦徒用飲食相交結﹐有陳金斗者﹐爲其軍師。金斗自謂受天書﹐能占候望气﹐乘旱荒以蠱惑倡亂﹐官軍擒金斗並際遇妻子殺之。惟際遇中傷乘馬得脫。時禹州有任辰者﹐有眾二萬人﹐尋爲官軍所殺。際遇復其眾﹐與於大忠﹑申靖邦﹑周如立﹑姬之英等﹐各結土寨。李踞登封之上寨﹐於踞髙之屏風寨﹐放火殺人﹐並鄰寨以自益。於大忠破宜陽﹑新安二城﹐永寧﹑大宋各寨﹐極凶慘﹐而際遇羌有善意﹐人歸之。李自成之陷宛﹑洛﹑汝﹑蔡﹐際遇請降﹐劉氏兄弟不可﹐相與謀曰「誰請兵﹐誰保鄕裏﹖」超與道曰「吾兩人願死﹐兄宜行。」洪起一日夜走七百里﹐至左帥軍前請救﹐足底入棘刺石屑而己不知。十六年二月﹐楚撫宋一鶴塘報有云「副將劉洪起在西平與老犭回犭回等四家打仗。」三月兵部報遂平副將劉扁子將汝州僞官殺死﹐土寇趙發吾等歸之洪起﹐遂有眾十萬﹐有忠勇稱﹐而李際遇亦殺僞官以自效﹐上皆下詔褒獎。自成之在襄陽也﹐意欲移駐南陽。發右營出鄧州以迎敵﹐秦軍發左營出潁州以迎敵﹐兵發後營﹐一隻虎出河南以敵袁時中﹑李際遇﹑劉洪起。時中尋爲自成所滅﹐劉李獨存﹐兩人固勁敵也。沈萬登初與劉洪禮佐韓煌以城守﹐而自成以夏四月於襄陽大置官吏﹐遣僞防禦使金有章並鄧璉﹝僞汝寧府印﹞﹐鄒應麟﹝僞推官﹞﹐樊仲表﹝僞汝陽令﹞至汝。檄到﹐韓華美具儀從郊迎﹐我巡道韓煌及署縣事朱某潛避去。僞果毅將軍以兵獲都尉侯玉鳳及長旅四人﹐分屯各門山寨。如馬尙志﹑蘇靑山者次第受職所署官﹝馬僞威武將軍﹐蘇僞長成﹞。韓華美出屯信陽﹐有章建牙﹐殺戮徵求無虛日﹐萬登陽與合而陰圖之。九月二十四日﹐漏二下﹐令鄕勇傳呼曰「土寇薄城。」有章懼﹐請萬登所部孫玉成等人守﹐而己脫身走眞陽﹐萬登已密令收縛。十月朔﹐孫玉成﹑景鳳臺等﹐合計執鄧璉﹑馬尙志等﹐萬登已而磔之﹐汝人爭食其肉。初四日﹐韓煌入﹐民遮道哭迎。萬登遂以所部兵鎭汝援剿﹐太監盧九徳以聞﹐得旨沈萬登擒斬僞員甚多﹐具見義奮有功﹐將吏限一月內從優察議敍。當是時﹐李自成圍李際遇於玉寨甚急﹐會督師孫傅庭之兵﹐出自潼關﹐圍乃解。督師與自成戰於襄﹑洛之間﹐萬登﹑際遇皆不能出師爲助。已而督師敗﹐自成入秦﹐兩人於其門完守入保。明年甲申春﹐萬登乃與洪起相賊殺﹐其釁起於萬登之中軍王明表殺洪起弟洪勛﹐攫其金﹐洪起稱兵復仇。韓煌知事不可爲﹐與推官伍三秀避之於固始。四月朔﹐洪起召其黨郭黃驗﹑金臯﹑趙發吾以合圍。汝人糧糗牛馬俱盡﹐掘野艸煮瓦松﹐終之以食人。彰徳司裏陳朱明聞京都變﹐南奔過汝爲劉沈議和﹐沈不從﹐五月朔﹐城破﹐萬登偕孫玉成﹑陳田皆被執﹐洪起磔之於三里店。洪起自稱左平南麾下副將﹐軍南至楚潁﹐北抵大河﹐無不奉其約束。韓華美棄僞職﹐來投洪起﹐復令守汝。六月朔﹐自成右翌權將軍袁宗第聞洪起破汝也﹐自徳安地而至﹐洪起棄城走楚﹐依左軍﹐而華美出迎賊。宗第怒其反覆﹐捶之幾斃﹐據城五日﹐宗第移營入秦。九月洪起自楚歸﹐擒南陽開封諸僞官﹐傳送南中﹐詔用爲淮蔡總兵﹐加都督同知。洪起自稱受敕書進宮保﹐州縣已下﹐皆聽其署用﹐卽汝寧禦史公署﹐修攺巨麗﹐開帥府﹐戟旌旗甚設。明年春﹐出軍新息﹑光固之間﹐徵各寨金幣﹐以充軍糧。六月大兵至汝﹐洪起道走平頭垛﹐孔將希貴圍之急﹐洪起中流矢斃﹐其下遂散。李際遇之在玉寨﹐亦以不早降官軍﹐執至京師死。噫嘻﹗此三人者﹐亦旣已亡矣。此外有李好者﹐人馬以萬計﹐嘗以其兵從自成而劉鉉﹑李奎﹑鄭乾﹑伏應魁等﹐各統數千眾﹐介以賊似民之間。他若武山﹑翟營﹑孫學禮﹑周加禮﹑徐良臣﹑金髙等﹐不及千人﹐何足數哉﹖﹝同上﹞

◎普吾沙滇遠限天末﹐革易之代﹐屠戮罕焉﹐而殺運繁滋亦復不免。間嘗緒閱《滇考》﹐不終篇而三太息矣。采之補《綏史》所未及。

普明聲阿述州土人也﹐初爲馬者哨哨頭。水烏之亂﹐與沙源吾必奎等﹐俱奉調﹐率兵破賊有功。旣而京營禦史傅宗龍受命按黔﹐間道由建昌回滇﹐募兵赴任。知明聲勇黠﹐所部土兵亦彊﹐特請隨行。滇撫閔洪學入秦﹐嘗言自明聲東行﹐滇土司兵益弱﹐其爲時所重如此。明聲在黔﹐屢破水西賊眾﹐會宗龍入內艱歸水西﹐隨就撫。明聲亦回﹐得授阿述土知州﹐日益驕蹇。崇禎五年﹐巡按趙洪範至臨安﹐明聲率兵迓之﹐戈甲幟﹐列數里。洪範惡之﹐貽書撫軍王伉﹐謂其養癰。伉亦習聞明聲不法﹐遂列奏請檄調黔蜀兵會討焉。是年冬﹐三脇漢士兵俱集﹐以黔鎭商士傑掌兵政﹐伉自出臨安督糧。右布政使周士昌監軍擊明聲﹐敗之﹐進圍阿述。明聲使其下僞約降﹐陰使人以重賄誘吾必奎曰「君不聞狐死兔悲乎﹖阿述平﹐兵行及元謀矣。」旣而官軍與賊戰﹐必奎賣陣先走﹐官軍大敗﹐事聞﹐大司馬熊明遇以起釁爲伉罪﹐遂與洪範俱被逮﹐士昌死於陣。明聲𨿽戰勝﹐仍巧詞乞撫﹐當道懲前事﹐不復致討。總督朱燮元自黔至﹐以兵威撫定焉。廣西郡守張繼孟奉委撫明聲﹐思以計殺之﹐每稱明聲才武﹐且有功﹐不宜摧毀以致變亂﹐皆有司之過也。明聲聞之喜﹐一日繼孟將謁兵備道於臨安﹐先誡其下﹐必取途阿述見明聲。將至﹐故熟睡輿中﹐其下不得請﹐醒而問所次﹐已逾其境數里矣。佯怒﹐責其從行者﹐且曰「我有事﹐須急至臨郡﹐往返恐後期﹐可沿途置騎俟我﹐今回見普公。」遂盡屏輿蓋先行﹐獨與從者馳數騎﹐趨阿述。明聲先已有人偵繼孟﹐聞其言﹐益大喜﹐出迎謁語甚歡。方持茶餉客﹐繼孟戲曰「嘗聞南中土司善藥人﹐我不敢飲。」明聲驚遽﹐指天誓曰「方徳公無以報﹐何有此﹖公果疑﹐明聲請先飲。」竟易盞飲之。不知繼孟執茶時﹐已預藏毒藥手中﹐置茶內矣。明聲畱治饌﹐辭以有事謁兵備急﹐俟回﹐當痛飲。明聲已聞其途中言﹐信以爲眞﹐因別去。繼孟疾馳﹐易數馬﹐卽夕達臨安。明聲發藥始覺﹐命其黨率兵追之﹐不能及。明聲死﹐其妻萬氏﹐江右寄籍人女也。狡而淫﹐據其眾﹐役使諸小彜﹐選部下壯而美者﹐更番入侍。沙源諸子定海﹑定洲﹑如琦等﹐皆與之私。旣久﹐覺無以服人﹐乃招定海爲贅婿。已而復嫌其朴陋﹐而定洲少年白晰﹐更竊殺定海而贅之洲。其子普眼遠恥之﹐與萬氏分寨而居。後服遠以病死﹐定洲遂兼有安南﹑阿述之眾﹐並近彜地愈廣﹐南至交岡。甲申張獻忠陷蜀﹐南震恐﹐使參將大贄率兵防金沙江。吾必奎者﹐其先爲元謀土知縣﹐久絕不嗣矣。至必奎以戰功得官﹐仍居故地﹐自阿述賣陳后傑驁日甚﹐大贄貪墨﹐屢以事侵之。乙酉八月﹐必奎聚眾反﹐連陷武定﹑祿丰﹑楚雄諸郡縣﹐黔國公沐天波檄各土司兵會剿。十月官軍與土官祿永命﹑龍在田等擊敗必奎擒之。永命寧州知州﹐在田石屏州人也。俱以水烏之亂﹐有戰功﹐在田歷級副將。崇禎十一年﹐奉調至襄陽﹐隸總理熊文燦軍前﹐擊流賊革裏眼﹑射塌天於雙溝敗之﹐以是知名。張獻忠等受撫轂城﹐頗與密。旣而獻忠叛﹐文燦獲罪﹐在田亦罷歸。元謀之役﹐與永年俱在行間。十一月沙定洲兵亦至﹐時必奎已伏誅﹐定洲猶畱城外不肯歸。會姦人饒希之﹑余錫朋等﹐逋騙天波金寶﹐無以償﹐以貿易往來各土司營中﹐誇天波家饒富。定洲心動﹐陰結都司阮韻嘉﹑張國用﹑袁士宏等爲內應﹐以十二月朔入城辭行﹐天波以家忌未出見。定洲入門大呼﹐其下蜂起焚劫﹐天波由小竇出西城﹐時祿永命在省﹐方巷戰拒賊﹐從官周鼎止天波討賊。天波疑鼎見誘﹐殺之﹐遂走楚雄。其母陳氏﹐妻焦氏﹐亦走城北普吉村之金井巷﹐當夜舉火自焚死。定洲因盡得沐氏所有﹐盤踞省城﹐劫巡撫吳兆元爲題請﹐代天波鎭滇。又至祿丰﹐執家居大學士王錫衮﹐置貢院脇之﹐與兆元傳檄各郡縣﹐龍在田在安寧﹐與祿永命等﹐各引所部歸。萬氏在阿述聞變﹐驚曰「吾家當爲此賊敗矣﹗」謀至省執定洲以投誠。旣至﹐見定洲气焰赫然﹐資用饒洽﹐更喜過望﹐夫婦坐八人輿﹐持刺與撫按往來﹐欣然自得也。沐天波至楚雄﹐定洲率眾追之。是時楚雄新爲吾必奎所破﹐金滄道副使楊畏知奉調監軍至楚﹐楚人畱之﹐畏知遂駐楚。聞定洲西出﹐與天波計守禦之具未集﹐曰「公在楚﹐賊以全力聚攻﹐城必破。公不如西走永昌﹐使楚得爲備﹐賊卽西追﹐恐楚塞其後﹔畱攻楚﹐又恐公從西來﹐首尾牽制﹐上策也。」天波從之﹐定洲至楚雄﹐城閉不得入﹐爲畏知所紿﹐遂去﹐遣其黨王朔﹑李日芳等﹐分攻大理﹑蒙化﹐陷之﹐屠殺以萬計。畏知乘間徹城外居民﹐盡入城﹐淸四野﹐築隍陴﹐檄調漢土兵馬﹐郡縣多遙應之。其明年丙戌﹐定洲恐畏知截其歸路﹐又聞迆東祿永命﹑龍在田等﹐各自守﹐因不敢至永昌﹐撤兵回﹐竭力攻楚雄。楚雄守具旣集﹐屢攻不能下。一日畏知坐城樓﹐賊發巨炮擊之﹐煙焰所指﹐正罩畏知﹐賊相慶﹐謂必死。須臾煙散﹐畏知端坐如故﹐惟擊去左幘耳﹐因驚嘆以爲神。畏知視賊懈﹐輒出奇兵奮擊﹐前後所殺甚夥。至夏﹐賊稍稍引去﹐東攻石屏﹐石屏守亦堅﹐復向攻寧州﹐破之﹐永命死﹐至峨土官王克猷走死於路。龍在田在石屏懼﹐與其黨許明臣竄大理。定洲旣定迆東﹐復引而西﹐攻楚雄﹐分兵爲七十二營﹐每七營各爲一大營屯之﹐環城挖濠爲久困計。畏知守益堅﹐終不能入。又明年丁亥﹐張獻忠被誅於西充﹐其義勇孫可望等﹐率殘兵由遵義入黔﹐龍在田使人告變﹐且勸其至滇。可望因詐稱黔國焦夫人弟﹐率兵來復仇。南初苦沙亂﹐皆延頸望其來﹐不知爲賊也。三月可望等至眞定洲﹐解楚雄之圍﹐率眾禦於革泥關﹐大敗遁歸阿述。可望破曲靖及交水﹐俱屠之﹐遂由陸涼﹑宜良入省。宜良知縣方興佐率眾持羊酒迎﹐可望賊喜﹐不入城﹐至省﹐巡撫吳兆元等迎於郊。巡按羅國在曲靖被執不從﹐帶至省﹐自焚於署前。通判朱壽琳以僉都禦史奉差募兵於滇﹐亦不屈﹐從容賦《絕命詩》﹐被殺。可望等因盡據城池官署﹐布列以居﹐法禁苛切﹐百姓失業流離﹐視昔較甚矣。旣而分遣李定國徇迆東諸郡﹐可望自率兵西出﹐楊畏知禦於啟明橋﹐兵敗被執。可望聞其名﹐不殺﹐誘降之曰「吾今已不爲賊﹐當與爾共扶明耳。」畏知曰「果爾﹐當從吾三事﹕一不用獻僞號﹐二不殺百姓﹐三不擄婦女。」可望皆許之﹐卽拆箭對誓﹐迆西得免屠戮﹐畏知之力也。可望至大理﹐龍在田﹑許名臣迎降之﹐復以書諭沐天波﹐如與畏知言﹐天波遣子報命。永昌通判劉廷標上杭人﹐推官王運開夾江人﹐俱不屈﹐自縊死。可望分兵入麗江﹐悉取其數代所畜﹐厚待天波子﹐陰使劉文秀隨之疾馳﹐度蘭津橋﹐至永昌。會天波與鄕官龔彜等於北城樓﹐遂攜之﹐同楊畏知等俱至省。姚安舉人席上珍拒賊見執﹐至省被磔甚慘。李定國至臨安﹐臨安爲定洲都目李阿楚駐守﹐拒戰甚力。定國穴地道置炮﹐炮發而城陷﹐阿楚赴火死﹐兵猶巷戰。定國怒﹐執城中紳衿兵民﹐盡戮之於城外白場﹐所殺七萬八千餘人﹐而陣亡與自焚自縊者不與焉。初意遂襲阿述﹑蒙自﹐取定洲﹐聞習寧有變﹐因盡掠臨安子女而回。過河西﹐在籍巡撫都禦史耿廷赴水死﹐其妻楊氏被執﹐亦不屈見殺。至晉寧圍之﹐屠其城﹐並屠昆陽﹑呈貢﹑歸化﹐所殺又數十萬人。先是昆陽有孔師程者﹐以從軍得官﹐糾合晉寧各城人拒賊﹐定國旣至﹐師程入舟遁去。晉寧知州石阡冷陽春﹐呈貢知縣嘉興夏祖訓俱死之。定國又盡殺臨安被獲婦女於路﹐亦千餘人。江川知縣周柔彊不迎定國﹐率眾屯於撫仙湖中之孤山﹐定國旣至省﹐使人出擊﹐盡殲之。蓋迆東屠戮之慘﹐幾與蜀省同﹐而迆西獨免﹐宜楚雄人至今屍祝楊畏知不衰也。然城亡與亡﹐大節不奪﹐如冷楊春諸人﹐亦何可多得哉﹖可望﹑定國旣俱回省經營土木﹐毀南城民居萬間﹐作演武場。城內置四王府﹐磚石毀呈貢﹑昆陽二城爲之。可望﹑文秀﹑定國與艾能奇皆僭稱王﹐在籍禦史任饌等﹐又倡議尊可望爲國主。可望遂置六部等官﹐以饌兼吏禮二部尙書﹐鑄興朝通寶錢。括近省田地﹐及監井之利﹐俱以官四民六分收取﹐各郡縣工技﹐悉歸營伍﹐以備軍資。可望饒機智﹐旣據有全滇﹐益自尊大﹐而其黨猶儕視之。李定國尢崛彊﹐每事相阻忤。明年戊子﹐可望與劉文秀等﹐議縛定國於演武場﹐聲其罪﹐杖之百。旣復相與抱持而哭﹐命定國取沙定洲以贖罪。定國心憾之﹐念相推奉已久﹐無能與抗也。初定洲歸﹐屯兵洱革童﹐與萬氏分險自守﹐其下湯嘉賓﹑陳長命等各據一山立營﹐相去數十里﹐爲犄角之勢。私通交址﹐借其援﹐以固諸蠻心。一日偶集於加賓營﹐定國偵得之﹐率兵遽至﹐圍以木城﹐困守三閱月﹐絕其水源。諸蠻懼﹐出降者相續﹐遂械定洲等數百人回省﹐剝其皮。於是沐天波具衣冠﹐謝雪祖宗母弟妻子之讎﹐滇人之被沙毒者﹐亦咸以爲快焉。﹝《滇放》﹞

己丑四月﹐孫可望遣龔彜之弟龔鼎獻南金二十兩﹐馬四匹﹐移書桂林﹐求封親王名號。給事中金堡固諍﹐以爲祖制無有。而廣西南寧府與南廣南府錯趾﹐可望來書﹐有不允封號﹐卽提兵出戰等語。陳邦傳恐甚﹐先封秦王﹐尋封爲制郡王﹐可望不受後封。﹝《明季遺聞》﹞

◎四鎭大廈將傾﹐𨿽忠肝照日﹐猶不能善其後﹐況恃勢恣橫﹐本起盜賊者乎﹖獨靖南之歿﹐人有餘哀﹐至今村賽列之神廟﹐與武穆埒。未可同日而共道也。

靖南侯黃得功字滸山﹐京營名將也。嘗敗張獻忠於潛山之方嶺﹐殺萬人﹐獻忠幾獲而佚。爲人戇而忠﹐所部不過三萬。每戰﹐身自衝突﹐勁疾若飛﹐江淮人呼曰「闖子。」幾詫以爲無敵。﹝《綏寇未刻續編》﹞

靖南起徒步﹐爲郡商執鞭往都﹐經山東﹐值響馬﹔眾商俱逃遁﹐靖南獨手提兩驢蹄禦賊﹐賊無不披靡﹐由是勇名震遠近。﹝《嘯虹筆記》﹞

休寧汪耐庵曾拜靖南侯門下。髙傑引兵爭揚州﹐公從靖南侯飲﹐盤列生彘肩﹐割啖之。帳下驍將能飲者﹐以次坐﹐人浮巨觴。有丘總兵弟守備﹐辭不能飲﹐侯怒﹐欲杖之﹐總兵目公﹐公大笑﹐侯問故﹐曰「生笑丘守備腿不及杖粗也。」侯笑而止。俄報髙兵十里外將至矣﹐侯笑飲不動。又報距五里﹐又報僅三里﹐飲如故。乃報已抵城下﹐侯乃上馬﹐旁一卒授之弓﹐執左手﹐又一卒授之槍﹐掛於肘﹐又一卒授之鞭﹐跨左腿下﹐一卒授之鐧﹐跨右腿上﹔背後五騎﹐騎負一箭筒﹐筒箭百﹐隨之往。抽箭亂射﹐疾如雨﹐箭盡擲弓﹐繼以槍﹐槍貫二騎折旋﹐又擊死二騎。須臾擲槍﹐用鞭鐧雙揮之﹐肉雨墜﹐眾軍已歌凱矣﹐歸而豪飲如平時。﹝《柳軒叢談》﹞

黃得功副將林報國勇敢當先﹐爲得功前鋒﹐所向有功。左金王﹑老犭回犭回﹑革裏眼等﹐數憚之。革賊大管隊二將者﹐王營中以驍勇聞﹐設伏以待報國。報國恃勇深入﹐隋其伏中﹐二將截戰﹐射傷報國之馬﹐報國步戰﹐遂不得脫。二將提報國首上山罵﹐誘得功﹐蓋恃其有伏也﹐各路兵皆集﹐無一敢前。得功正切齒﹐欲爲復仇﹐匹馬直取二將。賊四起﹐用撓鉤鉤得功﹐得功奔回﹐二將追近﹐得功回身﹐聯箭中喉落馬。賊兵救奪﹐得功鐵鞭打開﹐提歸二將首級﹐以祭報國。羣賊喪气﹐我兵驚散﹐自是賊營相傳須避黃闖矣。﹝《寇志》﹞

靖南自刎後﹐金陵有人忽奔眞武廟中者﹐跳舞大呼曰「我靖南侯也﹐上帝命我代嶽武穆王爲四將﹐嶽已升矣。」言畢﹐手提右廊嶽像於中﹐而己立其位﹐作握鞭狀﹐良久乃蘇。﹝《嘯虹筆記》﹞

廣昌伯劉良佐字明宇﹐故東撫朱大典之舊將﹐後總督淮揚再率麾下﹐從護祖陵﹐禦革左﹐最後收永城亦有功。﹝《綏寇未刻編》﹞

東平侯劉澤淸字鶴洲﹐家在曹縣﹐嘗一渡河救汴﹔壁壘未成﹐輒遁走。其爲人好聲色﹐將略本無所長﹐修科臣韓如愈一言之怨﹐乘亂徼半道斬之﹝上遣科臣韓如愈督江浙餉﹐馬嘉值督閩廣餉﹐澤淸遣兵䢐擊之於東平戴家廟﹐而見白公貽淸﹐詢其名曰「非是。」旣而遇韓﹐斫數刀﹐韓挺挺不撓﹐惟以幼子不宜殺劫者﹐曰「無與小兒事。」捨之去。馬以變服免。如愈在垣﹐性嚴正無所依附﹐其糾澤淸也。澤淸持重幣賄之﹐如愈呼使誚讓﹐反其幣。故及﹞。自云先帝已行封﹐而詔不達﹐故與廣昌興平拜獨進侯﹐人莫得而辧也。﹝同上﹞

興平伯髙傑字英吾﹐系降將﹐初從孫傅庭於曾頭冢破賊。又一年而郟縣潰﹐潼關不支。傑率其下李成棟﹐楊繩武等十三總兵﹐有眾四十萬渡河﹐大掠晉中﹐鼓行南下﹐邳泗之間﹐驚曰「髙兵至矣﹗」居人喪失魂魄。閣部史可法謀於朝﹐分江北地爲四鎭﹐一淮徐﹐一揚滁﹐一鳳泗﹐一廬州﹐俾畫疆以守﹐勿妄有所越軼。詔未行而軍候言髙兵先驅至江浦﹐潁守將張上儀巨炮遮擊之﹐始卻。職方司主事萬元吉者﹐故武陵相監軍也﹐亟請行﹐扁舟徑造其壘曰「吾欲犒軍﹐其將出告之﹐以戢兵聽朝命﹐柰何索渡﹖」將曰「吾規欲寄家。」元吉曰「公等所進取淮北而並孥淮南甚便﹐過江逼天子輦轂地﹐今渡卽先自潰亂﹐非公等所以兼爲國家意也。」諸將僉應曰「諾。」顧獨有意揚州。揚州居天下膏腴﹐有新舊二城﹐城外爲肆賣區﹐子女環寶累萬萬。髙放手剽掠人﹐屠膾日以百數﹐保者恐﹐授兵登陴﹐誓死守。江都進士鄭元勛雅負才地﹐爲鄕裏服﹐且憂拒守﹐而城未必全﹐銳然出身爲遊說﹐兼以早自異﹐無隨俱死。髙聞鄭至﹐則大喜置酒﹐酣飲達旦﹐厚金帛遺之﹐且陳所以定居維揚﹐非有他意﹐相與約結而後入。鄭自詡得髙要領﹐气甚揚﹐語於眾曰「髙帥來﹐敕書召之也﹐彼手馬相國聘禮以相示﹐且言入城﹐當鎭慰父老以無動﹐苟如是﹐卽南京且聽之入﹐況揚州乎﹖」百姓聞之﹐叫呼起曰「元勛與髙反賣吾城以市徳。」ㄏ其首﹐臠割之殆盡。是時史公方渡江誓師﹐髙見揚人之暴骨者載道﹐慮公以爲非法﹐趣其下宵坎而埋之。見升帳﹐灑然變色易容。旣庭謁﹐而公平易朴誠﹐人人引見加慰勞﹐則大喜。然其中慢以易﹐久之傑傲復出﹐固以元勛死無罪﹐請公誅首惡﹐開城門納其兵。公弗許﹐謀止公以要之﹐漸屏其左右﹐見己所親者﹐仗刀侍側。公論笑不爲動﹐徐艸奏與以瓜步城﹐眾稍稍懾服﹐公遂進而按部淮安。劉澤淸之抵淮安也﹐過安東﹐守將丘磊邀取其輜重﹐恐貽儕輩笑﹐匿不聞。史公至﹐諸將俱橐鍵迎﹐視髙加恭﹐顧其兵徒虛誇不足用。公自念﹕「誰可與共功者﹖不得不專意興平﹐勿虞與靖南之交惡也。」初靖南分地在儀眞﹐廣昌在壽州﹐兩人交頗合﹐澤淸頗以唇齒倚。登萊總兵黃蜚之南也﹐道出維揚﹐懼爲兩人所脇﹐而素善得功﹐貽書請以兵逆。得功欣然﹐引輕兵三百騎來會。三義河守備某者﹐髙裨將也﹐遽以告。髙內疑士人叛已﹐而忌黃威名﹐得百姓心﹐驟聞而愕曰「是殆將襲我。」遣將卒出半道﹐別出千人﹐間走襲其城﹐而黃不知也﹐至土橋﹐解鞍下馬作食。髙精騎伏道旁者猝起﹐得功角巾緩裝﹐出不意﹐亟環甲而飛矢雨集﹐所乘馬值千金﹐俄中矢踣﹐騰而上他馬馳去。髙之遣兵也﹐戒之曰「若擒得功﹐必生致之。」戰旣合﹐有十七騎者﹐皆梟卒﹐追且及﹐注槊未下。黃大呼反斗﹐發腰間所餘七矢﹐殺七人﹐矢盡揮長刀﹐復殪其三﹐乃及於大軍以免﹐惟從行一百騎皆歿。髙所出千人襲儀眞者﹐夜至﹐守將丘鉞﹑馬岱偵知設守﹐令將軍且食且休於城外﹐棋置炬火爲疑兵。髙兵知有備﹐不敢進﹐又望見炬火﹐以力趨半夜﹐實力盡﹐馬岱開門出擊﹐盡殲之。黃之還也﹐聞知﹐益大怒﹐按刀嗔目切齒。自以於同事本無殲芥﹐一朝見襲﹐又慨然於揚人之危逼﹐而思救之也。引廣昌爲之助﹐誓必與英吾一決。萬元吉偕故將張文昌﹑李棲鳳參語於兩家者﹐百端﹐訁者曰「天長有傅烽﹐得功引眞州之兵將以至。」髙劉皆束戴應敵﹐髙曰「曩千人多維揚猾少﹐吾故驅之﹐假於吾之士卒﹐詎至於敗﹖黃不足擒也。」元吉側身講解﹐文昌﹑棲鳳各以其眾來曰「兵交綏﹐吾屬置橫陣以止鬥﹐卽閣部亦不得已於一行。」會得功有母之喪﹐公入弔﹐立而語之曰「土橋之釁﹐無智愚知其不義﹐今將軍以國故親故﹐而蠲盛怒﹐是歸其曲於髙﹐而將軍收名於天下也。」得功色稍和﹐尙以失亡三百騎爲恨。公命監紀應廷吉﹑陸遜之入髙營曰「靖南聽我矣﹐君何愛數百騎而害大事乎﹖」髙如命人馬﹐馬羸多病死﹔公自以三千金償之﹐又令髙出千金爲黃母﹤貝冒﹥。二憾之講暫以成﹐陸猶未也。當是時興平最彊﹐公銳意中原﹐念非髙不足以委任﹔其人𨿽抗暴﹐然慷慨識機變﹐可說而動。有僧徳宗者﹐談禍福奇中﹐髙亦折節稱弟子。嘗與公及陸遜之四人者同坐﹐髙謂僧曰「弟子他日得免於禍乎﹖」僧曰「居土起擾攘﹐今歸朝爲大將﹐爲通侯﹐此不足爲居士重。惟率從史居士﹐儒家所稱聖人﹐我法所稱菩薩﹐居士與之一志並力﹐可謂得所歸矣﹐徒以問老僧無爲也。」髙不覺斂容服。髙之妻邢夫人饒權智﹐髙嘗語人曰「邢有將略﹐吾得以自助﹐非貪其色也。」邢見史公出至誠﹐所以調護之良厚﹐乃亦勸髙傾心。公喜曰「吾誠得髙而訓擾之﹐大事集矣。」命王相業監其軍﹐奏李成棟﹑賀大成﹑王之綱﹑李本深﹑胡茂楨爲大將曰「速驅之﹐可以專制河南。」髙曰「傑旣以身許公﹐而將使妻子暴露野次﹐非所以安內顧也﹐敢終用揚城爲請。」揚士紳復震動﹐守士以未除館爲辭。公遽遷於東偏﹐虛己府以爲之舍。刑夫人約其兵聽節制﹐士民安堵無恙。髙乃趣治裝行﹐九月之十日﹐祭﹐疾風折大纛﹐西洋炮無故裂。應延吉私於其友曰「明年太乙在震﹐角亢司垣﹐始擊掩迫壽星之次﹐法當蹶上將﹐吾懼阻眾﹐不敢言。」睢州許定國者﹐七十餘矣﹝許定國太康人﹐以故總兵赦罪出獄﹐收兵大縱掠﹐考城被其毒尢慘﹞﹐毀家養士﹐負其功不得討﹐上書詆髙爲賊。髙由是怨許﹐常曰「吾見許必手刃之。」公之遣髙圖中原也﹐爭之經年﹐始見從。定國懼討﹐貽書公求自全計。公語其使曰「許總兵何地不可居﹐而必睢州乎﹖」興平於十月十四日啟行過徐州﹐以馬士英指﹐斬其將程小子。小子者﹐丰沛大盜﹝小子名繼孔﹐蕭將健步也。宿州有乾賊﹐小子之仇﹐誣告與之通﹐官府不察﹐往擒﹐激變程下﹐從乾賊﹐自據所居之梧桐山爲亂﹞﹐馬爲鳳督時所俘以獻﹐未及誅﹐京師破而南下聚眾﹐以恢復爲名者也。定國聞之益懼。乙酉正月之十一日﹐髙兵至睢州﹐定國先數十里跪馬首迎﹐髙扶起之曰「若總兵﹐柰何行此禮﹖顧爾眾焉在﹖」許故隳其軍以羸見﹐髙嗤之曰「爾有此軍﹐何不以之開藩乎﹖」居明日﹐召詢之﹕「若豈不知我之將殺汝而顧不去﹐何也﹖」許頓首曰「定國固知公之怒也﹐然不知其罪。」髙曰「若累疏名我爲賊﹐安得無罪﹖」許曰「此定國之所以不去也﹐定國目不知書﹐倉皇中假手記室﹐而代者誤入公名﹐定國不知疏中何等語也﹗若以此殺定國﹐不亦冤乎﹖」髙索記室者姓名﹐許曰「彼知公之怒也﹐先期遁﹐迹之不獲。彼先去而定國不去﹐以明向名公者﹐非定國意也。」髙粗人﹐見其屈服﹐且憐之﹐聞謾語以爲信。無何﹐有某千戶者﹐遮馬投牒云「定國謀公。」興平故以示勿貳﹐馬前笞六十﹐送許誅之﹐遂刑牲約爲兄弟。定國飾美妹進﹐興平屏不禦﹐笑謂之曰「軍行無所事女子﹐第畜之﹐侯我功成後﹐以娛老乎﹗」定國唯唯退。時興平大營去城二十里﹐懸王命旗於城曰「非有合﹐不得入。」從興平入者﹐左右饒健三百人。十三日夜﹐定國張晏燒燈﹐厚具樂以飲興平﹐令其少弟飲諸親將在別所﹐婦女賓客﹐皆雜坐。酒半酣﹐許弟動靜失常度﹐坐者覺﹐起而耳語興平曰「今日之晏﹐視其弟志意有非常﹐得無謀我﹖」興平推之以手曰「去﹐夫何敢﹖」親將退而意亦安之﹐三百人皆沾醉。興平所居爲睢人甲第﹐垣墻髙四周﹐有重廊復室﹐許於璧後置人﹐不及知。將卒俱就別所休息﹐臥榻畔﹐二三治衣書者﹐與傳事小兒。漏將殘﹐聞屋瓦歷然有聲﹐驚出視﹐則壯士逾垣屋者數十輩。興平有備身鐵杖﹐亟索之﹐已失﹐猶奪他人槍刀﹐斗而後就執﹐從者三百人﹐皆同斃。一人牀下伏﹐值牀簀陷而免﹐他日爲人說其事。定國蹀血南向坐曰「三日來受汝屈辱﹐亦已盡﹐今定何如﹖」興平大笑曰「吾乃爲豎子所算﹐呼酒來﹐當痛飲死。」明日日中城不開﹐李本深﹑王之綱﹑郭虎攻東門始入﹐定國已渡河北去。睢人知其事﹐皆已行﹐諸將致疾於睢旁之二百里﹐悉屠之。閣部至徐州﹐初勿信﹐旣而審知興平實死﹐大痛哭﹐知中原不可復圖﹐至還師以返救根本。東平侯澤淸乃於其間大治淮邸﹐極宮室之盛﹐取美人鐘鼓以充之。嘗篝一水榭﹐費千金﹐諸生爭獻歌詩頌功徳﹐於天下事﹐置勿聞也。匿丘磊之怨﹐中之以他罪﹐顧就系所﹐置酒爲極歡﹐卒文致之﹐以至於死。向特以計厚興平﹐聞其死﹐與二鎭謀曰「我維孺子不足立﹐固當分其眾將之。」馬士英持不可曰「彼所部惡肯輕屬人﹖亟假諸將以軍號﹐待固元爵長而還之以兵。」揚人之聞髙死也﹐酌酒賀。靖南攘袂起曰「固當以此州還我。」引其師至境上。二月十五﹐公旣還自徐州﹐令同知曲從眞﹑中軍馬應魁入其營﹐問故。黃曰「吾爲國大將﹐功最多﹐僻處瀕江一小邑﹐髙傑有何功績而食數城﹖姑念其不終﹐割之以三縣足矣﹐餘地非髙有也。」公曰「吾豈不知將軍功﹐又非愛髙而故右之也﹐因士馬多而令不一﹐今日驟奪而明日必亂﹐亂且曰首難自將軍始﹐其爭之也。」黃揮其兵﹐姑少卻﹐亦會髙盧二監以王命解﹐因罷去﹐然其中不無鞅鞅。馬﹑阮因之﹐故靖南遂爲其所用。嗟乎﹗自古釁難之生﹐非人力之所可及﹐以予觀乎四鎭之事﹐土橋則其曲已甚﹐睢州乃不戢自焚。在督師止以大計用興平﹐而靖南未能以苦心量師相。《詩》曰「糾糾武夫﹐公侯腹心。」信哉﹗其爲腹心之難也。﹝同上﹞

許定國守河南某城﹐流賊奄至﹐箭如雨射之。定國立敵樓﹐以刀左右揮﹐箭盡兩斷﹐髙與身等﹐笑向賊曰「若之乎﹖急歸﹐人障一版來﹐受灑家箭。」賊挾版至﹐國射以鐵箭﹐枝皆貫入於版﹐死焉﹐賊驚遁。﹝《舟居閒語》﹞

許定國常與眾少年聚飲﹐眾請曰「欲觀公神勇。」許曰「可。」忽躍起﹐手攀檐前椽﹐全身懸空﹐左右換手﹐走長檐殆徧﹐顏色不變。﹝《柳軒叢談》﹞

得功有愛將曰林報國﹐每用兵﹐報國輒爲前驅﹐賊畏之﹐亞於得功。於是報國至而賊趙虎者佯北﹐誘報國深入殺之﹐羣賊正相賀﹐而得功突入虎陣斬虎﹐賊眾復潰而走。賊中有勇將﹐年少嗜殺﹐號無敵將軍。於是無敵將軍呼於陣曰「汝曹何怯也﹖吾爲汝曹擒黃將軍以來。」眾賊皆按轡觀之﹐無敵將軍奮勇大呼﹐馳至得功前。得功立擒之﹐橫置馬上﹐左手按其背﹐右手策馬去﹐賊眾大驚。﹝《孑遺錄》﹞

●卷十。驅睡寄寄園主人曰「一枕黑甜﹐最易費人神智﹐此聖人有不如博弈之嘆也。中山千日酒﹐華山一欠伸﹐寧可爲天下繩哉﹖取狂士則心薄鄕願﹐重勇俠則羞千古。無气骨男子﹐言定數則怨尢忽消﹐論報施則恩仇宜凜。至於醫方以濟人之急﹐仙釋以解人之頤﹐均破我瞢騰良藥也﹐統名之曰驅睡。」

◎狂士卑以自牧﹐正不須狂。𨿽然﹐小子狂簡﹐徳之基也﹐道之器也。顏延之四子﹐各得其父之一﹐宋主曰﹕誰得卿狂﹖答曰﹕其狂不可及。狂亦何病﹖

無錫王孟端工繪事﹐在京邸與一商人鄰居。月下聞吹簫聲甚喜﹐明日往訪其人﹐寫竹以贈曰「我爲簫聲而來﹐當用簫材報之。」其人不解事﹐以紅﹤毛瞿﹥﹤毛兪﹥爲饋﹐乞再寫一枝爲配。孟端大笑﹐取前畫裂之﹐而還其饋。﹝《列朝詩集》﹞

永樂中﹐曾狀元體貌魁碩﹐文學充贍﹐朝野咸聳望焉。有交趾貢使﹐飲量絕人﹐上令左右舉善飲者款之﹐或舉二都護以對。上曰「朝廷上無一善飲者乎﹖」曾聞之﹐卽自請往。上問曰「卿量幾何﹖」曰「款此二使足矣﹐不必盡臣量。」於是飲徹夜﹐二使皆醉愧而去。翌旦謝恩﹐上悅曰「不論文學﹐只是酒量﹐豈不作我明狀元耶﹖」益賜之酒。後病卒﹐且气絕﹐呼酒飲至醉﹐題曰「宮詹非小﹐六十非天﹐我以爲多﹐人以爲少。易簀蓋棺﹐此外何求﹖白雲靑山﹐樂哉斯邱﹗」﹝《玉堂叢語》﹞

常熟桑悅字民懌﹐讀書一過﹐輒焚棄之。爲博士弟子﹐謁部使者﹐書刺曰「江南才子。」使者大駭﹐延之較書﹐預刊落以試。悅校至不屬﹐卽索筆足之﹐使者乃敬禮焉。年十九﹐領成化乙酉鄕薦﹐會闈策「胸中有長劍﹐一日幾回磨」﹐爲吳簡討汝賢所黜。又作《學以至聖人之道論》﹐有「我去而夫子來」語﹐爲邱學士仲深所黜。三試得乙榜﹐年二十六﹐籍誤以二爲六﹐用新例辭不許﹐除泰和訓導。仲深嘗召令觀所爲文﹐紿曰「出某集。」民懌心知之曰「明公謂悅不怯穢乎﹖何得若文而令悅觀﹖」仲深爲屈服。民懌旣之官﹐仲深屬提學掾善遇之。掾至﹐問桑悅令何在﹐豈有恙耶﹖長吏素遭狎侮﹐皆銜之曰「無恙﹐自負不肯來。」掾使吏往召之﹐曰「連宵旦雨淫﹐傳捨圮﹐守妻子不暇﹐阿得候掾﹖」掾坐久﹐益兩吏促之。民懌怒曰「始吾謂天下未有無耳者﹐乃今知有無耳者﹐掾是也。與若期﹐三日後來﹐復則不來矣。」掾聞﹐欲收之﹐緣仲深不果。三日後詣掾﹐長揖就列﹐掾厲聲訶之。民懌前曰「昔汲長孺不拜大將軍﹐至今兩賢之﹐明公柰何以面皮相恐﹐薄待廖廓之士耶﹖」因解綬請去。掾不得已﹐下階畱之。禦史聞悅名﹐召令說詩請坐講﹐講未竟﹐卽跣足爬垢﹐禦史不能耐﹐乃罷講。遷長沙通判﹐調柳州﹐意不欲行。人問之曰「宗元久擅此州名﹐不忍遽往奪之耳。」會外艱歸遂不出。居家益任誕﹐褐衣楚制﹐往來郡邑間。民懌在燕市﹐見髙麗使臣﹐市本朝兩都賦﹐無有﹐心竊恥之﹐作《兩都賦》。慕阮公詠懷﹐作《感懷五十四章》﹔居長沙﹐著《庸言》﹐自以爲究天人之際﹐非儒者所知也。吳郡閻起山秀卿作《二科志》﹐以民懌首列狂簡﹐曰「狂者未嘗無人﹐至如民懌可與進取者也。」﹝《列朝詩集》﹞

常評事倫字明卿﹐山西沁水人﹐正徳六年進士﹐除大理寺評事﹐謫壽州判官﹐遷知寧羌州﹐卒年三十四。明卿多力善騎射﹐時馳馬出郊﹐與侯家子弟挾少年較射﹐問知爲常評事﹐奉大白爲壽﹐輒引滿揮鞭馳去。又時過倡家宿﹐至日髙舂徐起赴朝﹐參朝吏訶之。敖然曰「故賤時過從胡姬飲﹐不欲居薄耳。」中考功法﹐調判﹐庭詈禦史﹐罷歸﹐益縱聲伎﹐自放酒。間度新聲﹐悲壯艷麗﹐善書畫。好彭老房中法﹐謂神仙可立致。從外舅滕洗馬飲大醉﹐衣紅﹐腰雙刀﹐馳馬渡水﹔馬顧見水中影驚蹶﹐刀出於腹﹐潰腸死。平陽守王溱爲之收葬﹐有《常評事集》四卷﹐其《弔淮陰侯詩》﹐中原豪俠﹐至今猶傳之。﹝同上﹞

王稚欽爲文頃刻便就﹐多奇气﹐然好狎遊﹐黏竿風鴟諸童子樂﹐又蹶不可馴﹐父母扶撲之﹐輒呼曰「大人柰何輒虐海內名士耶﹖」爲翰林庶吉士時﹐已有名﹐其意不可一世﹐僅推何景明而好薛蕙﹑鄭善夫。故事﹐學士二人爲庶吉士師﹐甚嚴重﹐稚欽獨心易之。時登院署中樹﹐而窺學士過﹐故作聲驚使見﹐大恚﹐然度無如何﹐佯爲不知也﹐乃已。當授官給事中﹐用言事過﹐詔特予外補裕州守。旣中不屑州﹐而以諫出﹐知當召﹐益驕甚。臺省監司過州﹐不出迎﹐亦無所托疾。人或勸之﹐怒曰「齷齪諸盲官﹐受廷迎耶﹖當不愧死。」一日出候其師蔡潮﹐以他藩道者﹐潮好謂曰「生來候我固厚﹐而分守從後來﹐亦一見否﹖且生厚我以師故﹐卽分守君命也。」稚欽曰「善。」乃前迎分守﹐分守旣下車﹐數州吏微過﹐當稚欽笞之十。稚欽大罵曰「蔡師誤先生見辱。」挺身出﹐悉呼其吏卒從守﹐勿更侍﹔一府中懾伏﹐亡敢畱者。分守窘﹐不能具朝﹐謀於蔡潮﹔潮爲謝過﹐稍給之﹐僅得夜引去。於是監司相戒﹐莫敢道裕州者。旣歸愈益自放﹐達官貴人﹐來購文見者﹐稚欽多蓬首囚服應之。間衣紅窄衫﹐跨馬或騎牛﹐噓歌田野間﹐人多望而避之。﹝《玉堂叢語》﹞

黃謙工部主事﹐會試時過書肆﹐有《菊坡叢話》四冊﹐持閱之。傍一人從公惜閱﹐視其貌寢甚﹐調之曰「老鼠拖生薑。」譏其無用也。其人微笑﹐私問公姓名。後與公同第官刑部﹐會公以夤緣事發﹐參送法司。其人坐公受賄削籍﹐過司日﹐大聲曰「老鼠拖生薑。」公始悟結怨之繇。﹝《座右編》﹞

沈周名重一時﹐蘇州守求喜畫者﹐左右以沈對﹐便出朱票拘之。沈至﹐命立廡下獻技﹐沈乃爲《焚琴煮鶴圖》以進。守不解曰「亦平平耳。」明年入覲。見守溪王公﹐首問﹕「石田先生無恙乎﹖」守茫然無以應﹐歸質從者﹐則朱票所拘者也。守大慚﹐踵門謝過。﹝《笑史》﹞

鵝池生宋登春好詩﹐吳人徐學謨爲荊州守﹐自往物色之﹐至再﹐始見。明日戴紫冠﹐衣皂繒衫﹐報謁﹐踞上坐﹐隸人皆竊罵之。守爲授室城中﹐約移居日往訪。屬有參謁﹐日旰往﹐生鍵扉臥﹐不納守。守令人穴垣入﹐生方科跣﹐席一槁僵臥壁下﹔守彊起之﹐索酒盡歡而罷。守罹景藩之難﹐赴逮江夏﹐生送至嶽陽而返。後數年﹐守坐廢家居﹔生爲道士裝﹐持一缽﹐裹敗衲﹐行乞三千里﹐訪守海上﹐居三月別歸。﹝《列朝詩集》﹞

丰主事坊字存禮﹐鄞縣人﹐爲人狂誕傲僻﹐縱口徇意﹐所至人畏而惡之。嘗要邑子沈嘉則具盛饌﹐結忘年交﹐相得甚歡。或間之曰「是嘗姍笑公詩。」卽大怒﹐設醮上章﹐詛之上帝。所詛凡三等﹕一等皆公卿大夫﹐有仇隙者﹔二等則布衣文士﹐嘉則爲首﹔三等鼠蠅蚊蚤虱﹐其狂易可笑皆此類。﹝同上﹞

鄒平耿尙忠做秀才時﹐以絹送染局﹐屢索不得﹔見局中有帳簿﹐覽竟投之火﹐染博士窘甚。耿曰「汝付我絹﹐我還汝簿。」博士如命﹐取紙筆謄出﹐一字不差。宏治戊午中試第二名﹐署句容教諭﹐取士分房得李某等。後數十年﹐李以都憲巡撫山東﹐耿進謁﹐爲門吏所阻﹐袖石擊鼓﹐自言耿尙忠來見。巡撫倒屣出迎﹐極盡綢繆﹐贈之金不受﹐跨蹇而歸。﹝《梅窗小史》﹞

◎勇俠一勇之夫﹐𨿽萬人敵何有哉﹖最愛唐人云「十年磨一劍﹐霜刃未曾試﹔今日把似君﹐誰有不平事。」又云「我有莫邪劍﹐不報小人仇﹐若而人者願﹐與之把臂入林。」

宋莫者﹐身小而勇健﹐善手搏﹐以便捷取勝﹐吳下目爲小虎。自言遇灌口二郎﹐授以法。明文皇時﹐外國進長人曰海衰﹐膂力絕倫﹐詔募能制之者。或以小虎薦﹐召見﹐令與角技﹐上臨觀焉。海衰身長逾丈﹐聲鳴如鐘﹐伏下見者皆辟易。顧小虎眇然一夫耳﹐海衰固弱視之﹐前提其髻﹐去地數尺曰「爾欲何等死﹖」小虎佯作咿嚶狀曰「任公死生。」乘其不意﹐徑捉其腎囊﹐力碎之。海衰不勝痛﹐偃於地﹐爲小虎拳蹴至死。上喜﹐厚賞之。﹝《枝山野記》﹞

景泰己巳﹐也先退後﹐總兵石亨坐張掖門飛樓上﹐望見一騎搴﹐一騎挾弓矢﹐將薄城下。亨侄彪請出斬之﹐持斧騎而往﹐亦縱一騎﹐揚前迎﹔寇彎弓引滿﹐登矢射彪。亨遙見彪騎上如瓜墮地﹐彪縱騎奮而前﹐一斧砍落其首。搴騎遁去﹐獲其弓﹐亨彪共挽不能開。如瓜者﹐乃馬鞍判官頭﹐戰馬制此獨髙﹐可以遮胸﹐必癭木乃堅。今尙射斷﹐若使低而不堅﹐一矢透心矣﹐寇力亦勇哉﹗首大如斗﹐非彪曷敵也﹖﹝《庭聞述略》﹞

湯參將胤字公讓﹐襄武王曾孫也。十五六﹐入學爲生徒。應天尹下學﹐傳籌召諸生﹐後至當笞﹔大呼折尹﹐聲撼庭木﹐攘袂走出﹐題詩府署﹐闔扉而去。周文襄聞其名﹐召令作啟事郎﹐立具狀數萬言。文襄上書﹐薦其有文武才﹐驛召赴京。於少保請試之﹐立將臺下﹐摘古今將略﹐及兵事以問﹐應對如洪鐘﹐萬眾環視嘆賞。於公入對﹐授錦衣衛百戶。﹝《列朝詩集》﹞

江羅徳善歌﹐慷慨好俠﹐有膂力﹐能陸地行舟﹐精武藝。嘉靖末年﹐流賊入閩﹐鉛山劉顯奉詔入閩徵寇﹐與賊遇﹐我師失利﹔賊益猖獗無窮﹐官兵往禦﹐莫敢正視。羅徳超身與戰三日﹐賊窘﹐明日復戰﹐賊以大帳覆羅徳而執之爲臠。縣官義之﹐歲給米養其母妻。﹝《鉛書》﹞

王慷海鹽人﹐生有神力﹐嘗以指觸破屋壁穿之﹐而指無傷。與人較藝寺廊﹐脫衣挾柱礎壓之﹐始就搏﹐眾驚拜爲師。駕漕艘入都遇劫﹐慷佯執釁不顧﹐第取一大竹﹐用脇夾破之爲薪﹐而劫者盡斂手去。有徒豪倫欲盡其藝﹐俟慷飯﹐持鐵叉刺之。慷手飯甑底當叉鋒﹐跳入倫懷﹐以二箸貫倫鼻孔﹐僕之地﹐其捷如此。﹝《衛志》﹞

有二賈誤入終南山中﹐猿啼虎嘯﹐驚怪殊甚。二賈自分必死也﹐望煙炊進﹐得艸廬﹐有老嫗訝之曰「爾何來﹖吾兒勇且武﹐遇之則死﹐宜速去。」二買求哀﹐老嫗不得已止之。俄有勇士以鐵杖肩二物﹐前一虎﹐後一鹿﹐矯而歸。入室﹐老嫗語之曰「適有二賈﹐吾援焉﹐以候﹐請見之。」二賈爲通姓氏﹐且告以失路艱辛狀。勇士憐之﹐遂出酒肉爲餉﹐了無害意。翌日二賈告行﹐勇士送之﹐及半途而返﹐且告之曰「勿語吾姓名。恐見知也。」﹝《萃野纂聞》﹞

一瓢道士少讀書不得志﹐走海上從軍。時海寇方盛﹐道人拳勇非常﹐從小校得功﹐至裨將。後失律畏誅﹐匿於盜羣﹐出沒吳楚間。久乃厭之﹐以貲市歌舞妓十餘人﹐賣酒淮揚間﹐所得市門資﹐悉以自奉。諸妓更代侍之﹐無日不擁艷冶﹐食酒肉﹐聽絲竹﹐飲食供侍﹐擬於王者。又十餘年﹐心復厭之﹐亡去﹐常持一瓢乞食湖湘間。後至灃﹐灃人初不識﹔旣久﹐出語顚狂﹐多奇中﹐發藥有效。又爲人畫牛﹐信口作詩﹐有異語﹐人漸敬之。饋好衣服飲食﹐皆受而棄之﹐人以此多延款道人。道人棲古廟中﹐一日於鑪灰裏取金鋌﹐付祝云「爲我召僧來禮懺。」懺畢﹐買一棺自坐其中﹐不覆﹐令十餘人移至城市上﹐手作拱揖狀﹐大呼曰「年來甚擾諸公﹐貧道別矣。」𨿽小巷間﹐無不周徧﹐一市大驚。復還至廟中﹐乃仰臥命眾人曰「可覆我。」眾人不敢覆﹐視之已去矣﹐遂覆而埋之﹐舉之甚輕﹐不類有人者。﹝《袁小修集》﹞

一門客遊大老家﹐久而無所事事。一日方羣相宴坐﹐大老曰「客何好﹖」曰「客無好也。」曰「客何能﹖」曰「客無能也。」舉坐皆笑。客曰「亦有微長﹐能箍桶。」大老曰「請面試之。」命放一鐵箍舊桶﹐去席五尺許﹐取竹於座上編成圈﹐隨手擲之﹐其箍已將桶腰收密﹐而舊鐵箍落矣。再作一圈﹐復如前擲之﹐恰箍桶底﹐而底舊鐵箍又落矣。大老驚曰「神技也﹗客必有他能﹐願賜觀之﹐勿祕。」客笑曰「彈雀可乎﹖」腰出小刀二寸許﹐向檐間擲飛雀﹐腰截落地而小刀依然在手。連擲四五雀皆然﹐徐收繞於指﹐若一環狀﹐而後藏之。大老駭甚﹐知其劍俠也﹐厚贈而遺之。﹝《柳軒叢談》﹞

休寧吳虎文雄膂力﹐嘗客金陵﹐雜稠人中觀劇。明季最彊暴不逞者﹐莫如西北遼人﹐偶一人誤以泥靴踹污虎文朱履﹐方陪笑舉衣﹐爲虎文拭泥﹐虎文惡聲加之。其人怪虎文文弱書生﹐乃敢叱我﹐拳毆虎文。虎文隨以手揮之﹐其人輒僕﹐而其黨公忿成羣﹐來毆虎文。虎文聲色不動﹐觸之無不傷者﹐其黨充營軍者愈集﹐圍虎文數層。虎文談笑應之有餘。適參將道經其地﹐素與虎文善﹐乃叱眾散。虎文之勇﹐由是益震金陵。一日在常熟某先生坐﹐方詡其技﹐一老人道裝者微哂之。虎文怒﹐詰道人何方人﹐且曰「若亦知槍棒乎﹖」告以新安之歙邑人﹐虎文益怒﹐詰曰「若亦知歙之膂力第一人畢昆陽乎﹖」道人曰「吾兄子。」虎文笑其誕﹐出座欲與較槍。道人持槍笑曰「欲讓若干﹖」虎文瞪目不解所謂﹐道人曰「吾手前握槍桿一尺﹐則子槍當長我槍一尺﹐是讓矣。子亦如吾侄﹐受我讓五寸乎﹖」虎文從之﹐運用槍法﹐直取老道﹐老道全不爲動。乃虎文用槍到極巧妙處﹐幾中老人﹐然後直前一折﹐虎文槍已落手飛墻外矣。虎文不覺屈膝﹐老人笑扶之起曰「子槍法誠善﹐惜用之太急也﹗吾與子戲﹐豈忍傷子﹖但令空手足矣。」﹝《柳軒叢談》﹞

天啟二年三月﹐操江徐必達年七十二歲﹐出巡至儀眞﹐帶家兵三十人﹐又帶鐵關王刀一把﹐重七十三斤。十三日閱水操﹐內有家兵四人﹐能舞其刀﹐餘兵及看者數萬餘人﹐皆不能舉。自耿操江爲關白之變﹐於萬曆廿四年出巡至今﹐計廿六年﹐未見有操江按臨。﹝《先曾祖日記》﹞

休寧令張天成﹐故遼東將家子﹐自言十七時﹐見許定國與其祖飲﹐從者以其弓從﹐請開之不可﹐彊開之﹐努力僅寸許﹐兩背腋已傷骨矣。﹝《萬靑閣偶談》﹞

黃仲霖爲監軍﹐歸休寧時﹐攜一長人甚奇偉﹐不知者以爲巨無霸。然不敢近。一旦休少年中﹐一有膽者力擊之﹐則怖而走矣。近陜西王輔臣反時﹐有步兵長九尺﹐操大刀猛鷙﹐多戰功。圖學士欲生擒其人﹐以數千騎圍之。其人曰「何阻咱歸路﹖」眾曰「學士公欲見汝。」其人曰「要認咱。」忽撫躬擲一大履﹐眾方眩視﹐急殺開血路而走。後輔臣降﹐其人仍爲走卒﹐無甚異。﹝《嘯虹筆記》﹞

四川韓巡撫遣心腹吏解金數十橐至都﹐道山東﹐晚宿一古寺﹐吏脫鞍馬﹐環繞夫役﹐枕刀睡橐上﹐晨起人馬如故﹐而橐化烏有矣。吏駭甚﹐誅求侍僧﹐僅貧蠢數眾﹐非能盜重貲者也。徧訪杳然﹐不得已﹐歸訴之韓﹐韓震怒﹐重考解金人﹐悉下於獄。系旣久﹐吏哀吁﹕願以全家易一身出囹圄﹐不探眞消息﹐死不瞑也﹗韓素信吏﹐許之。至失金地﹐遠近密訪﹐絕無耗如前。一日大樹下見瞽而卜者﹐席地坐﹐大書於招者﹐專卜大事。吏異之﹐扣以失金狀。瞽者笑曰「速命人輿我﹐得下落矣。」吏喜從之往﹐肩輿人聽瞽者指揮﹐左則左﹐右則右﹐皆巖山徑﹐無復人煙。已而夕陽在樹林中﹐時聞虎嘯聲﹐吏色然懼﹔瞽者忽喝輿人住﹐前指吏曰「請從此三折而東入深林﹐則知金所在﹐余不敢偕子同往也。」吏匐匍奔至﹐曲折殊甚﹐穿深林﹐果得一大莊院﹐爲閽者所呵﹐吏以直告。閽曰「若何事饒舌﹖𨿽然﹐業已來﹐候吾王登殿自訴也。」吏隨入門數層﹐巍然臺殿﹐丹碧射目。時日已西匿﹐屏息檐下待。少頃﹐燈火輝煌﹐仙樂作自內殿﹐幾半里﹐劍戟森列﹐侍衛如雲﹐非復人間。殿上一王者﹐童顏道貌﹐如老君﹐傍擁以羽幢寶劍﹐扶輦人環鏘然。王者呼從者引吏前問曰「汝韓某命來索金者乎﹖」吏惶恐屏息﹐不能對。王者曰「此處無義之金頗多﹐蓋引彼自認。」繞道至一庫﹐則金銀與棟齊﹐吏認前所解金﹐封識宛然未啟也。復返殿上﹐仙樂再作﹐王者已退矣。侍者傳令吏暫住數日﹐侯回音﹐朝夕閉一室﹐穴窗投以食。將半月﹐吏悔恨無聊﹐欲逃無路。偶見室有小門﹐試入之﹐又一洞天。吏方徘徊間﹐忽腥風自墻樹落﹐血滴衣袂﹐月下詳矚﹐皆人頭及斷手腳也。吏魂膽俱喪﹐急返故處﹐不能成寐。約三漏﹐殿上傳吏出﹐則王者侍從燈火﹐羅列如前﹐吏長跪聽命。王者曰「吾不忍累汝全家﹐有紮復汝主﹐金不可得也。」吏唯唯﹐從者授書﹐一力士挾之出行﹐小徑如雲霧﹐足不履地﹐將黎明﹐已至通衢﹐力士曰「第可歸矣。」回視之﹐影已滅。吏跋涉月餘﹐歸成都﹐述其事於韓。韓始不信﹐吏出書﹐韓自啟之﹐悚懼失色﹐汗浹背。退卽盡釋解金人﹐人皆莫解所以。後韓卒﹐其親隨人云「一月前有人入韓臥內﹐截其辮髮﹐及枕畔印鑰去。」韓不敢詰。王者所封紮內卽此也。後遣人徧訪﹐迷其徑﹐不可得。﹝《隸園雜說》﹞

尢世威爲總兵時﹐往謁薊遼督府曹文衡﹐文衡尊嚴不少假。更謁侯司徒恂﹐司徒公諭令勿長跪﹐相見如弟子禮。世威感悅﹐願效死。後司徒公行邊﹐至黃化鎭上遇火炮災﹐司徒公壓於敵樓下﹐背上積二十二死人。世威震而僕五里外﹐起立卒不肯去﹐號而呼求司徒公。復至敵樓﹐適有電光照司徒公﹐世威乃趨而抱之﹐而以手起其二十二死人者。火及冠﹐脫其冠﹐及袍﹐脫其袍﹐遂燒其須﹐及其左耳。世威堅不動﹐竟袒而負司徒公以出﹐行四十里﹐抵於山下﹐邊人謂之尢半耳云。﹝《壯悔堂集》﹞

汶上有響馬肆劫﹐眾捕方逡巡﹐見翁媼並轡來﹐識之﹐遮拜翁馬首求助。翁笑曰「余夫婦朝泰安娘娘﹐何暇爲人擒賊﹖」眾哀請﹐媼忿然曰「老娘出一臂可乎﹖」眾喜﹐遮拜媼前。媼挈懷中所抱孩付翁﹐以己驢易翁馬﹐挾彈呼眾曰「速隨來。」騎如飛鳥﹐蹤旋滅。眾馳二三十里﹐見媼緩轡返﹐有愉容﹕「車裝財物﹐若輩前往收還﹐諸賊奴﹐老娘已縱之矣。」遂去。眾趨前林﹐果不謬﹔蓋老媼能挽鐵胎弓﹐以鐵丸彈人﹐無不立死。所乘又追風馬﹐賊眾素呼爲某太太﹐聞其名卽遁耳。﹝《柳軒叢談》﹞

大鐵椎不知何許人﹐北平陳子燦與遇河南宋將軍家。宋懷慶靑華鎭人﹐工技擊﹐七省好事者皆來學﹐人以其雄健﹐呼宋將軍云。宋弟於髙信之﹐亦懷慶人﹐多力善射。長子燦七歲﹐少同學﹐故嘗與過宋將軍。時座上有健啖客﹐貌甚寢﹐右脇夾大鐵錐﹐重四五十斤﹐飲食拱揖不暫去。柄鐵折疊環復﹐如鎖上練﹐引之長丈許。與人罕言語﹐語類楚聲﹐扣其鄕及姓字﹐皆不答。旣同寢﹐夜半﹐客曰「我去矣﹗」言訖不見。子燦見窗戶皆閉﹐驚問信之﹐信之曰「客初至﹐不冠不襪﹐以藍手巾裹頭﹐足纏白布。大鐵椎外﹐一物無所持﹐而腰多白金﹐吾與將軍俱不敢問也。」子燦寢而醒﹐則鼾睡坑上矣。一日辭宋將軍曰「吾始聞汝名﹐以爲豪﹔然皆不足用﹐吾去矣。」將軍彊畱之﹐乃曰「吾嘗奪取諸響馬物﹐不順者輒擊殺之﹔眾魁請長其羣﹐吾又不許。是以仇我﹐久居此﹐禍必及汝﹔今夜半﹐方期我決鬥某所。」宋將軍欣然曰「吾騎馬挾矢以助戰。」客曰「止﹐賊能且眾﹐吾欲護汝﹐則不快吾意。」宋將軍故自負﹐且欲觀客所爲﹐力請客。客不得已﹐與偕行。將至斗處﹐送將軍登空堡上﹐曰「但觀之﹐愼勿聲﹐令賊知汝也。」時雞鳴月落﹐星光照曠野﹐百步見人。客馳下﹐吹栗數聲﹔頃之﹐賊二十餘騎四面集﹐步行負弓矢﹐從者百餘人。一賊提刀縱馬奔客曰「柰何殺吾兄﹖」言未畢﹐客呼曰「椎﹗」賊應聲落馬﹐馬首盡裂。眾賊環而進﹐客從容揮椎﹐人馬四面僕地﹐殺三十許人。宋將軍屏息觀之﹐股栗欲墮﹔忽然聞客大呼曰「吾去矣﹗」地塵且起﹐黑煙滚滚﹐東向馳去﹐後遂不復至。﹝《魏叔子文集》﹞

松陵周姓者﹐道登相公族裔﹐不自檢束。凡暇日則負手井閻間﹐忽遇外來少年﹐相與泥首曰「我周之世僕﹐名二捨﹐飄零道路﹐令歸服役。」周睹其眉目英偉﹐語言次第﹐不類下傭﹐始拒之。因捨執禮愈卑﹐遂畱住敗屋中﹐以示相卻之意﹐捨了無去志。適因出探友人﹐捨亦隨行﹐見友人書室中閩蘭盛開﹐磁盆檀架﹐嘆賞不已。捨云「奴當爲郎君致此。」周以妄言﹐不答而返。詰朝則蘭已宛在﹐驚馳呼捨﹐責彼行竊﹐損我家聲。言未畢﹐友人趨至﹐見蘭大笑曰「吾兄欲此﹐何不明示﹐乃作梁上君子耶﹖」周以捨告。友曰「吾固疑兄素非勇者﹐豈能輕越重垣﹐必有肉飛仙佐之耳。蘭不足惜﹐兄可督其見還﹐我輩伏暗壁中﹐窺其形迹。」周如約諭遣﹐捨無難色。是夜漏再下﹐見捨懸空而下﹐皂帔絳幘﹐左挾蘭﹐右匕首﹐捷如健鶻入云﹐不暇轉瞬。迄晨次﹐周密訊﹐友云「靜夜無聞﹐惟一絲玄霧﹐矯下檐楹﹐卽覺霜雪侵人﹐戰栗不已。少焉秉燭就視﹐則蘭已置之舊所﹐不移毫髮﹐只花葉凋謝矣。周歸﹐旋召捨語﹕」若有術如此﹐自非無故相依﹐然稍爲漏泄﹐禍將及我﹐可速他圖。「捨奮然而出﹐不知所往。﹝《西臯外集》﹞

休寧程宗斗弱冠好槍棍。祖付三千金命賈﹐宗斗攜往河南少林寺學武藝﹐罄其橐。少林例﹕學成者﹐能打散眾木偶﹐方許出寺﹐否則必欲去者﹐乃由狗竇出耳。宗斗學旣久﹐獨能打散木偶﹐旣出﹐懼祖責﹐不敢歸。父遣人訪得之﹐閉諸室﹐不令他遊。後父挾重貲﹐偕之往北京﹐道遇響馬賊﹐父懼甚﹐匿艸間。宗斗獨敵數十人﹐皆辟易﹐響馬驚拜曰「神人也﹗」邀其父子至山﹐宴而後歸其橐。宗斗從之﹐方半酣﹐偶聞門外喧嘩﹐急躍起如飛鳥﹐掠檐間﹐忽不見。羣盜驚甚﹐少頃自門外從容來曰「吾乍聞喧﹐將試吾拳勇﹐乃下人噪雜﹐不足辱一揮也。」盜皆色然恐﹐急還其行裝﹐送其父子歸。其父亦訝甚﹐曩亦不知其技勇若此也。後恐其將入匪類﹐不令出遊﹐遂以商賈終焉。﹝《懷秋集》﹞

◎定數人不思所以勝天﹐猥云定數﹐可粲也。顧蠅營狗苟﹐溺洪波而莫返﹐靜聽舊事﹐未必不因之自淡。烏必廢諸﹖

趙涓精弈﹐號爲國手。成化初﹐有二善弈者﹐充供奉﹔上命二人與涓弈﹐以金合貯﹐賞勝者。涓連勝﹐叩首領勝。兩人夜叩涓曰「吾兩人無他長﹐徒以弈事上﹐公今連勝吾兩人﹐名成矣。脫再屈我﹐於公名不加增﹐而置吾兩人何處﹖今願以白金一笏爲公壽﹐明日對﹐佯北一局﹐小假吾兩人顏色﹐感公長者。」涓許諾。明日果佯北一局﹐兩人卽叩拜﹐開金合﹐則中貯錦衣﹑空名禦紮﹐及一牙牌也。帝意本官涓﹐涓竟不得﹐帝嘆曰「孰爲天子能造命哉﹖」﹝《昨非庵集》﹞

昆山舟師楊姓者﹐雅與金姓者善﹐金死﹐有子曰三﹐年十七﹐窶甚。楊憐之﹐招入舟﹐旣久﹐以其力勤也﹐愛之。楊夫婦無子﹐一女年相若﹐因以妻三。歲餘﹐三沾痰﹐日漸羸阽危﹐楊夫婦始悔恨﹐辱罵不絕。一日江行﹐泊孤島下﹐賺其拾薪棄之﹐掛帆去。三欲歸無路﹐痛哭將欲赴江死。旣又念島中或逢人﹐冀可救援。轉入林中﹐至一所﹐見戈戟森列﹐徐偵之﹐無所聞。漸就闃寂﹐僅有八大篋﹐封識完好﹐不知何爲。蓋盜所劫財﹐踅貯此地。三乃匿戈戟溝中﹐更臨江濱﹐適有他舟經其處。三招之來曰「我有行李﹐待伴不至﹐可附我去﹖」舟中許諾﹐悉以大篋入舟。行抵儀眞﹐問居停主人家﹐密啟篋視﹐皆金珠也。卽其地售得如幹﹐服食起居非故矣。旣收童僕﹐復買妾。一日行過河下﹐楊舟適在﹐三識之﹐楊不知也。三乃使人顧其舟﹐云湖襄賈﹐輜重累累﹐舳艫充刃。先是楊棄三時﹐女晝夜啼哭﹐不欲生﹔父母彊之更納婿﹐女不從。至三登舟﹐舟人莫敢仰視﹐女竊視之﹐驚語母曰「客狀甚似吾婿。」母詈之曰「見金夫不有躬耶﹖若三不知死所矣。」女遂不敢言。三顧女﹔佯謂舟人曰「何不向船尾取破氈笠戴之﹖」蓋三窶時﹐初登楊舟有是旨也。於是妻覺之﹐出見﹐相與抱哭﹐歡如平生﹔而楊夫婦羅拜請罪。悔過無已﹐三亦不之較﹐尋同歸三家焉。未幾﹐會劇寇劉六劉七叛入吳﹐三出金帛募死士﹐從郡別駕胡公﹐直搗狼山之穴﹐縛其渠魁﹐討平之﹐功授武騎尉﹐妻亦從封云。﹝《鴻書》﹞

刑部郎陳某﹐謫守曹州﹐歲久不調﹐以形家言﹐造危樓於州前﹐兼以遊賞。樓旁爲國子生楊森居﹐嗔其礙己﹐訴陳﹐陳不顧。亡何﹐靈寶許襄毅公進以直指使臨州﹐生復訴之﹔公卽往登樓觀視﹐時陳宴樂之具皆不及徹。公嘆息﹐命毀樓﹐攺爲州庫﹐督役掾於樓壁﹐折得一磚﹐題云「許吏部﹐許吏部﹐毀髙樓﹐蓋州庫﹐惱殺陳知州﹐喜殺楊知固。」公聞﹐以訊當時匠作﹐答曰「當時有施道人題此﹐眾不識字﹐莫知所云。」公後官冢宰﹐楊令固安﹐陳以此憤卒。﹝《耳談》﹞

張明經謁選﹐黯夜與一人聚部屋下﹐互問籍裏。明經曰「我武昌人。」其人曰「我濟南人。」又問公﹕「旣楚產﹐蘄有巴水驛乎﹖」曰「有之。」明經曰「公問此何意﹖」曰「我始生僅一歲﹐家失火﹐眾皆奔避出﹐獨遺我榻上。忽火中有聲曰﹕」莫燒死巴水驛驛丞。「又若有撼遏火勢者﹐人因得入﹐抱我出﹐今恐選得此驛耳。」及明觀榜﹐果巴水驛丞。﹝《珊瑚》﹞

浙江壬子科﹐按察副使端明胡公﹐副都禦史忠烈孫公﹐新建伯文成王公同榜﹐皆浙人。寧藩之變﹐胡公發其謀﹐孫公殉其節﹐王公成其功。然當在棘闈﹐有爲大聲者曰「三人做得好事。」莫測其故﹐後始驗爲寧藩發也。﹝《耳談》﹞

興化郡丞朱士容海婦有妊﹐求夢於九鯉仙﹐夢人示以科舉案﹐視惟一魁字﹐後果生男﹐名魁兒。兒亦穎甚﹐謂必驗之。乃年二十得危病﹐自曰「魁字二十鬼也﹐吾其休矣﹗」果卒。文徵明父林守溫州﹐忽病﹐令人祈夢於仙。仙曰「孔老人之言卽是。」明日有老人告曰「命解之木﹐共得板五十六斤﹐內三片圬無用。」問﹕「汝何姓﹖」曰「小人姓孔。」公大駭。唐子畏寅亦以壽向仙祈夢﹐夢人示以中呂二字﹐不曉何語﹐後見東坡《滿庭芳》﹐詞下有中呂字。詞曰「百年彊半﹐來日苦無多。」亦默然﹐而二公俱卒﹐年皆五十三。﹝《迪吉錄》﹞

《春明夢餘錄》云「遼之正殿曰洪武﹐元之正殿曰大明﹐後之國號年號先定焉。」余謂明崇禎間﹐築拱極城於盧溝橋﹐前曰順治﹐後曰永昌﹐一爲本朝年號﹐一符闖賊僭號。又聞父老傳劉誠意對明太祖國祚之問云「逢順則止。」一闖賊僭號大順﹐亦何足道﹖實符本朝順治年號。若匾額曰淸明鼎望﹐淸朝宿望﹐淸朝柱臣之額﹐不一而足﹐豈非前�耶﹖「﹝《萬靑閣偶談》﹞

靑田有廟祠﹐在其邑之街衢。丙戌丁亥間﹐有大帥督兵過而惡之﹐下令拆毀。甫墮一墻﹐卽於中得剃刀一張﹐順治錢一枚。帥見大駭﹐乃止不毀。﹝《懸榻篇》﹞

◎報施正誼不謀利﹐明道不計功﹐卓哉醇儒言也。行一事而先籌果報﹐君子嗤之矣。獨是福善禍淫﹐由來已舊﹐吾儕卽不必因之望報﹐徒毅然莫顧其後﹐而垢惡日滋﹐則又斷乎其不可。

江浦鄭氏﹐累世同居﹐嘗列十木櫃﹐五櫃貯經史﹐訓族子弟﹔五櫃貯兵器﹐備不虞。中榜孝友堂﹐乃建文君筆也。永樂初﹐或誣建文君匿其家﹐遣使廉之。使者未至三日前﹐堂榜因素朽墮地﹐撤之。使者至﹐莫可蹤迹﹐及發櫃﹐恰見經史。事聞﹐乃斬誣者。﹝《臣鑑錄》﹞

龔饌本舟子﹐成化庚子八月﹐行次揚子江心﹐會大風雨﹐擠一富商溺水﹐盡攘其有。歸乃棄棹﹐捨於揚州﹐建髙樓巨室﹐攺事生殖﹐以享富貴。饌後生一子﹐撫育旣長﹐視父如仇敵。一日�有祈鸞者﹐亻巽叩首曰「敢請大仙﹐何吾父子不相得之甚也﹖」判云「八月風雨何太惡﹖揚子江心波浪作。二十年前卽此人﹐請君試把心頭摸。」亻巽凜然懼禍﹐盡貽其有於子﹐遠竄。﹝《野記》﹞

陸文定公樹聲﹐松江人﹐以大宗伯致仕﹐年六十無子。夫人爲密置十鬟﹐誕日設宴﹐出爲壽。公曰「更爲我取百金來。」金至﹐悉召其父母謂之曰「吾老不足辱諸女﹐各贈十金爲嫁資﹐使更擇婿。」後鄰家女三許人而三婿死﹐裏中以爲不祥﹐無敢聘者。公曰「是眞吾妾矣﹗」遂娶之﹐生子彥章﹐猶及見其登進士﹐仕至光祿卿。公壽九十七﹐朝廷爲立百歲坊。﹝《續昨非錄》﹞

吳人王翰景泰中爲禦史﹐上疏勸易儲﹐與南城禁錮事甚力。及英宗復辟﹐攻於肅湣。數言前二事之非。英宗悅之﹐時有賞賜﹐許以大用。一日上禦文華殿便室﹐架歷朝章疏﹐凡畱中者俱在。忽驟風飄一本﹐宛轉上前﹐取而閱之﹐則翰勸易儲及南宮禁錮疏也。急宣翰來﹐以爲復有賞賜﹐旣至﹐上發前疏示之﹐翰叩頭出血請死﹐上遽叱出誅之。﹝《懲惡百條》﹞

有徽商過九江﹐見江幹有舟被劫﹐商泊而救焉。內有孝廉七人﹐各給以衣食﹐且贈路資而去﹐初不問七人爲誰。明歲癸未登第六人﹐其一爲莆田方萬策。久之﹐萬策分巡嘉湖﹐屠憲副衝陽訁燕之﹐其時商以資盡﹐自鬻於屠爲奴矣。方道見其侍訁燕駭之﹐呼至幾前﹐細審來歷﹐因曰「爾曾記八年前活數人否﹖」商曰「某已忘之。」良久乃云「曾在九江救失盜者。」方道出席長跪曰「我恩兄也﹐七人之中﹐我與焉。」卽告屠﹐贖至公廨﹐款月餘﹐贈千金﹐又柬同難者贈之。商攜資重營﹐猶不失爲富翁。﹝《座右編》﹞

聶以道曾宰江右一邑﹐有人早出賣菜﹐拾得至元鈔十五定﹐歸以奉母。母怒曰「得非盜而欺我﹖況我家未嘗有此﹐立當禍至﹐可速送還。」子依命攜往原拾處﹐果見尋鈔者﹐付還其人﹐乃曰「我原三十錠」﹐爭不已﹐相持至聶前。聶推問村人是實﹐乃判云「失者三十錠﹐拾者十五錠﹐非汝鈔也﹐可自別尋。」遂給賢母以養老。﹝《快心集》﹞

宏治辛酉﹐山西和順縣一糧戶﹐往布政司取通關﹐忽夢至一所﹐山西一省之官皆集。俄有符使齋文書一通置案﹐眾曰「天榜至矣﹗」開榜﹐旁一官唱曰「第一名李翰臣﹐大同府學生。」大同府縣皆起應曰「其人孝友﹐多爲人方便。」至第六名陳桂﹐和順縣應曰「其人事繼母能孝。」至三十四名﹐縣官應曰「其人放私債﹐迫死二人命。」中坐者舉筆勾之。至四十一名﹐縣官應曰「其人不孝﹐且逐其弟爲人傭。」中坐者舉筆又勾之。至五十九名﹐縣官應曰「其人捏詞寫訟﹐受害者凡幾家﹐死者凡幾人。」中坐者奪筆抹去。唱名畢﹐中坐者令人各舉所知﹐眾舉凡二十五人﹐中坐者擇九人﹐寫訖﹐糧戶醒而默記之。次日領通關﹐回至盤陀驛﹐遇陳桂曰「公今年中第六名矣。」桂不信﹐因述其事﹔及榜發果然﹐餘皆符所夢。﹝《臣鑑錄》﹞

南昌有李某﹐業木﹐段某業鍼﹐劉某業星命。嘉靖間﹐俱以歲旱遷湖省金沙洲家焉。比鄰鄕戚﹐情好甚篤。亡何﹐李有侄喬來相依受徒。喬工制舉業﹐徒者日眾﹐修脯漸饒。劉視其星命當大貴﹐時段有女﹐少喬五六歲﹐劉因執伐以聘﹐明年庚午﹐喬歸應試﹐欲娶女偕歸﹐而段之婦忽中變﹐謂﹕「富貴未有期﹐喬固窶人﹐罷口誦卽饑矣﹐柰何捨愛女適他省﹖」然不可背盟﹐遂爲計誑喬﹐謂女當夜登舟﹐而己當送半道始返﹐實則膺女﹐喬與劉皆罔識焉。喬歸﹐卽以儒士鄕會聯捷﹐副刑部郎。久之擢守成部﹐便道還過湖省﹐饋貽父母甚厚﹐而爲禮甚恭。段女適蕭子﹐敗蕩日貧﹐而羨贗者擁髙華﹐鬱鬱病卒。﹝《耳談》﹞

譚元春字友夏﹐楚人。父嘗客襄陽﹐舟旦發﹐忽聞岸上悲啼聲﹐急停舟問之﹔則裏役失遺多金﹐無以償官﹐欲赴水死耳。譚慰之曰「若金故不失。」隨取一大函畀之﹐其人曰「此非吾金﹐安敢妄取﹖」譚曰「第將去。」後丁卯歲﹐元春夢神告曰「宜自策勵﹐爾父襄陽事發矣。」元春驚寤﹐以夢告母曰「大人得無有不善事於襄陽乎﹖」母爲具述前事﹐是歲鄕薦第一。﹝《不可不可錄》﹞

攜李有盛周者﹐號文湖﹐登嘉靖間進士。當爲諸生時﹐人或以讒言污蔑其妻﹐盛不察眞贗﹐輒持劍殺之﹐自鳴於官。官曰「烈士也。」亟賞之。未幾﹐妻見夢曰「我實無玷﹐若用讒言殺我﹐我必報若。」越十五年﹐盛累官至郡太守﹐夜閱文書﹐有縊死事﹐盛語閽童曰「縊何能死人﹖我請戲試之。」遂用組綬自系﹐踐踏椅上﹐懸諸梁﹔閽童乘其懸也﹐亟取椅卻走﹐盛足不能至地﹐气絕而死。閽童走歸家曰「吾今日得報仇矣。」遂僕地死﹐人莫曉其故。後細詢之﹐則閽童之生日﹐乃盛妻之死日也。﹝《座右編》﹞

姑蘇有潘姓者﹐掘地得金二十萬﹐以分其子潘奎潘璧﹐兩母出也。璧年尙稚﹐奎乘其病﹐投毒餌中殺璧。奎生子名城﹐性聰穎﹐然淫恣無度。入貲爲國子生﹐司成姜鳳阿覽牒曰「何名潘城﹖」爲增一璧字。父奎聞之﹐甚不樂。已而璧城破其家﹐百計索金於父﹐不得﹐遂誘劉氏奴激怒其父而毆之死﹐蓋璧再生爲璧城云。﹝同上﹞

萬曆間﹐京師有陰與姦婦期奔﹐尙慮其夫在﹐因迹夫所往﹐誘至僻地﹐縛之樹﹐拗其項以死﹐仍爪出其目睛。有白髯翁治之﹐納其晴﹐還目而舒其項﹐使活﹐歸語其婦﹐婦亦感悔﹐鳴官抵罪。﹝《耳談》﹞

李士衡奉使髙麗﹐武人餘英副焉。所得禮獘﹐及諸贈遺﹐士衡皆不關意。餘英慮船漏﹐以士衡之物籍船底﹐己物置其上。無何﹐遇大風﹐船幾覆﹐舟人請減所載﹔倉忙不暇揀擇﹐信手拈出﹐棄之中流﹐舟始定﹐皆餘英物也。﹝《野乘》﹞

萬曆丙辰進士韓某﹐父爲顯宦﹐曾入一尼﹐見一尼色最麗﹐心動。他日以內人饋之餅﹐尼不知計﹐食之暈絕。韓趨入其﹐竊其袒服﹐以戲於旁。尼忽醒﹐覺其故﹐笑曰「亦何至若是﹖晚當與君作伴耳。」韓信之不疑﹐遂去。頃之﹐沐浴對佛縊死。時韓尙無子﹐妻忽懷孕生男﹐稍長﹐聰穎殊絕﹐年十六﹐舉於鄕。明年以春闈試京師﹐一日捷音至﹐親朋稱慶﹔又一日見家僮凶服號哭而來﹐詢之﹐則新貴者已死矣。韓痛絕再蘇﹐詰其死時狀﹐僮曰「公子將死時﹐忽發囈語曰﹕」吾豈眞韓公子哉﹖乃某尼僧﹐托生其家﹐受他恩愛幾年﹐以償夙冤。今得請於帝﹐斬其嗣矣。『「韓聞此語﹐驚恨而卒。﹝《臣鑑錄》﹞

萬曆中﹐焦某以江陰小吏選楚中典史﹐遷府知事離任。江陰有一小僧﹐募金六百﹐布施普陀山﹐附舟而南。焦忽萌惡念﹐擠僧於江﹐有其金。忽見僧從水出曰「君害我命﹐則亦已矣﹐金乃十方所施﹐不可得也。」自是日夕見形﹐焦憂懼得病﹐寢興不安。抵家病劇﹐諸凡祈禳﹐無所不營﹐而僧至必大呼曰「功徳何益﹖還我命來﹗」時焦歸且一年﹐囊中金亦盡。一日﹐僧持刺相訪﹐直入中堂﹐閽者辭以主病。僧叱云「吾非募化﹐有事見汝主。」焦方負牀呻吟﹐妻孥環泣﹐復聞此僧來訪﹐大駭云「索命變幻如此﹐不如速死。」遂奪刀自殺﹐家人方抱止﹐而僧已至矣﹐謂焦曰「某人也﹐非鬼也。去年於風浪中自分必死﹐忽有一燈引入蘆葦﹐遇漁舟拯脫﹐復募六百餘金﹐將往普陀償願。因過江陰﹐知君有此異疾﹐特來爲君釋杯蛇之疑耳。」焦曰「金盡柰何﹖」僧笑曰「吾無意索金。」舉家聞之﹐羅拜﹐欲制衣履相遺﹐固卻不受﹐僅享一飯。使人迹之﹐果乘南海舟去﹐自是鬼形遂絕。焦疑不釋﹐少日而殂。焦止一子﹐方應孝廉舉﹐以親喪不赴﹐無故走江幹﹐跳浪中死。﹝同上﹞

秀水姚思仁萬曆間巡按山東河南﹐殺賊頗多。忽病中被攝入冥司﹐主者詰曰「爾爲禦史﹐何好殺如此﹖」姚曰「某爲天子執法耳﹐非好殺也。」主者曰「此言過矣﹗凡爲人當體上天好生惡殺之心﹐先王刑期無刑之意﹔今爾不以哀矜勿喜自省﹐理應受罪。」姚曰「固也﹐當兩省凶荒﹐某曾上疏請賑﹐所活不下數千萬﹐獨不可相準乎﹖」主者曰「此爾幕賓賀燦然之所爲也﹐已注其中年富貴矣。」姚曰「稿𨿽賀作﹐疏由我上﹐獨不可分其半乎﹖」主者乃依言﹐令其生還。賀以秀水人﹐年少家貧﹐從姚於官﹐因見凶荒﹐特作疏稿﹐勸姚上之。後賀年四十登第﹐累官冢宰﹐姚亦官至工部尙書。﹝同上﹞

虞升卿曰「吾行已無愧﹐所悔者爲朝歌長時﹐殺賊數百﹐其中豈無冤者﹖所以二十年家門不增一口。予辛亥平交山寇﹐到今二十四年﹐側室𨿽多﹐未生一子﹐不免歸咎於當年之剿殺﹐懷思虞公﹐心爲憬然。然值交城編審﹐故絕病逃諸丁﹐擦除俱盡﹐未曾一徇情面﹐此又予之可信於心者也。」

中書舍人永嘉趙士禎爲匿名妖書﹐朝廷緝捕之急﹐錦衣百戶崔徳﹐緝順天黜生生光﹐並其子其妻鞫之。生光誣伏﹐嘆曰「朝廷得我結案﹐如一移口﹐諸君何處求生活乎﹖」太監陳矩上其獄﹐移刑部論斬﹔上欲加等﹐以謀危社稷律論磔﹐妻子戍邊。後士禎疾篤﹐自言其詳﹐肉碎落如磔。﹝《貞勝編》﹞

禦史沈某﹐當萬曆甲辰春﹐審妖書時﹐生光哀辭鳴冤﹐沈不之顧﹐且聲色震厲﹐徑坐生光。生光努目切齒﹐含恨以死。後沈出巡﹐途中得病﹐謂其僕曰「昏憒中見生光索命﹐病不起矣。」已而果卒。﹝《酌中誌略》﹞

劉理順河南人﹐數上公車不第﹐請書讀源神廟中。一旦聞哭聲甚哀﹐詢之﹔乃一商人出外﹐七年不歸﹐母老貧甚﹐嫁媳於遠商﹐得銀十二兩﹐婦姑訣別﹐是以悲耳。劉聞之﹐急命其僕﹐歸家取十二金至。僕曰「家已乏絕﹐止有納糧銀十餘兩﹐明日輸官矣。」劉曰「汝第與我﹐糧銀當再爲計。」遂作商人書﹐言貨殖七年獲利五百餘金﹐行將歸舍﹐先寄銀十二兩。姑媳得銀﹐以書示遠商﹐遂解議去。後旬餘﹐其子果歸﹐貨殖獲利﹐悉與書中合。駭甚曰「此神明憫我耳﹗」明年甲戌﹐劉遂狀元及第。﹝《臣鑑錄》﹞

金壇於中丞相攸得無錫華生爲婿﹐告其女曰「吾二任都憲﹐歷十有七年﹐未嘗置人大辟﹐華生不患不富貴也﹐患居官或刻耳。」及華登第爲江右司李﹐執法凜如﹐三日而入重罪者三。其妻述父言告之﹐華曰「我爲刑官﹐律如是﹐吾依律斷而已。若廢公法﹐而市己私﹐非所以明職守也。」後屢入人罪﹐屢勸輒以依律斷答之。華後無子﹐婢生二子﹐皆不肖﹐語其妻曰「我生平未嘗欺公壞法﹐何生子如是﹖」妻曰「此君之依律斷也。」今於子孫貴顯屢世﹐而華竟絕嗣。﹝《座右編》﹞

鳳陽倪秀才之妻徐氏﹐房資頗盛﹐其侍女緋桃﹐自恃才貌﹐冀寵於主公﹐而專內柄焉。值主母患痢﹐緋桃欲乘機斃之﹐謀於靈婆﹐得毒藥數丸﹐將和痢藥以進。未及逞謀﹐忽夢中自言「爾若藥死﹐願謝金飾一匣。」同睡者詰之﹐則曰「未嘗有言。」適腰間有丸藥墜地﹐又詰之﹐則曰「我心悶欲治耳。」卽取吞之﹐少時便血直注﹐號呼而死。﹝同上﹞

紫潭李翁族產俱盛﹐嘗卜地得吉。相者曰「主出飛來金帶。」後浙有孝廉某﹐北上阻雪﹐過其家﹐翁觴之屢日。孝廉見傳飧小婢﹐貌秀整﹐悅之﹐因人語翁﹐欲購爲妾﹐翁許之﹐與偕行。後孝廉登第﹐歷任大司馬﹐其夫人曁諸姬皆無子﹐獨此姬生二男二女﹔夫人歿﹐遂續爲夫人。夫人念其翁媼甚﹐潛屬其門吏﹐於黃岡人問翁媼消息。是時媼翁歿已久﹐家亦淪替如洗﹐莫有知者。忽翁之子以解軍赴遼陽﹐經都下﹐過大司馬宅門﹐與門吏誶語﹐知爲黃岡人﹐以聞於夫人。夫人訊之﹐其兄也﹐大爲之慟﹐教令出飾衣冠﹐具羔雁﹐謁公。公厚客之﹐饋贈甚盛。夫人益不悅﹐日涕泣曰「能富貴人者﹐公也﹐今待妾家若此乎﹖且何以令諸兒女有外家也﹖」時有侯李氏絕胤﹐而山東人奏請襲者﹐敍功績不合﹐其功績冊在所司庫。公無能解於其夫人﹐陰以冊示李子﹐令熟之。亦奏請襲﹐下所司辧之﹐李子語合得襲侯﹐今紫潭稱李侯家是也。後復絕﹐獨其家綽楔在焉﹐相者稱飛來金帶始驗。﹝《耳談》﹞

監生陸萬齡曹代請祠魏忠賢國學﹐後被劾伏辜。同時更有一張生者﹐欲上疏以忠賢與孔子並尊﹐入國學﹐自稱見子路擊之﹐遽死。﹝《蕪史》﹞

寧波府庠王錄當貢﹐其次爲李循模。李素無行﹐百計攘得之﹐王不較也。李入京﹐夤緣嚴嵩門下﹐求順天訓導﹐嚴諭銓曹許之。於是揚揚自得﹐縱步至順天府學﹐登其堂﹐窺其衙﹐徘徊良久。學役輩詰之﹐李大聲曰「吾不數日當坐於此﹐鼠輩敢無狀耶﹖」諸人乃羣嘩於吏部﹐文選大駭﹐亟易廣西一小縣﹐未幾﹐身及一子一僕﹐俱死於粵。明年王應貢就選﹐乃恰得順天府訓導。﹝《臣鑑錄》﹞

朱之蕃未第時﹐夢一神曰「今年狀元﹐當是鎭江徐希孟﹐因彼私一奔女﹐黜之。汝家世陰徳﹐與彼相等﹐次當及汝。但彼三代不食牛肉﹐汝父子獨未戒此﹐倘能早戒﹐狀元屆汝無疑也。」覺語其父﹐父以爲夢境渺茫﹐明夜父夢亦如之﹐始大驚。次早父子焚香告天﹐誓不食牛肉。是年果狀元及第﹔徐止二甲第三。﹝《不可不可錄》﹞

松江諸生袁燦若﹐丁丑進士定弟也。十五年夢至一所﹐見歷代創業主﹐會議革命﹔有頃一人如帝者狀﹐披髮伏地﹐嗚咽泣訴枉。明髙帝語之曰「此事非我所能主﹐當往問建文皇帝。」燦若流汗浹背而醒。﹝《綏寇幼略》﹞

方崖趙公﹐談其鄕有爲州牧者﹐因庖人具饌﹐失一鵝首﹐遂斃之杖下。後歸田﹐貲積頗厚﹐乃構一堂而栽雙桂。卽扁之曰培桂﹐因手識云「己酉堂前培桂﹐他日子孫必有折桂之手。」一夜坐堂上﹐忽空中戛然有聲﹐如鳥銜物擲地﹔燭之﹐乃一腐鵝首也。其人駭汗﹐未幾卽病逝焉﹐自是家零落。至嘉靖己酉﹐鬻其居於人﹐其承鬻者﹐王姓名培桂也﹔計其扁堂之歲﹐僅一周花甲耳。﹝《座右編》﹞

萬曆丙戌間﹐京師有傭工之婦﹐先與衛軍羅姓者交密﹐呼爲羅長官。後以隙絕﹐婦久曠欲動﹐乃擇葫盧卜潤之﹐每寢執以自娛﹐快意處﹐亟呼蘿卜爲羅長官。鄰人聞之﹐以爲羅君復修好矣。鄰有惡少年﹐素垂涎於婦﹐調之不從﹐恨焉。適傭工夜歸﹐與婦寢﹐惡少不知也﹐意其獨宿﹐故無聲。挾利刀潛入﹐將迫之﹐捫枕得讎頭﹐誤認爲羅﹐怒甚﹐連砍之而去。事旣上﹐有司不能決。鄰人曰「前此每夜其婦必呼其舊好羅長官﹐然但聞聲﹐未見其人也。」官以羅妒奸殺人﹐當重辟。羅極稱冤﹐竟不白。惡少歸﹐嗟嘆不已﹐妻叩之﹐備述其故。妻亦與一人有私﹐其所私者﹐正避匿牀下﹐計欲殺惡少而娶其妻﹐乃以所聞語鳴官﹐惡少竟得罪﹐而羅長官乃釋。﹝《報應錄》﹞

上海朱錦初投潘尙書爲家人﹐後其子泮遊﹐入謝於公。潘曰「汝子已系朝廷士子﹐可以門生禮見﹐勿復作主僕觀也。」卽撿其靠身文書還之。朱不勝感激曰「荷洪恩﹐須當報效﹐庶慊微心耳。」潘曰「我富貴已足﹐何賴於汝﹖」朱懇請不已﹐潘沈吟再四﹐乃曰「現今文廟圮壞﹐汝能修葺﹐賢於報我遠矣﹗」朱卽獨力營繕﹐頗稱華煥﹐此事已過百餘年﹐人亦無有憶及之者。順治己亥科會元朱錦﹐亦上海人﹐官翰苑。至康熙壬子歿﹐臨卒時﹐文廟正梁年久朽壞﹐亦以是刻崩殞﹐視其建造之姓名﹐卽朱錦也﹐始知會元乃其後身﹐事詳《上海志》。又縉雲鄭賡唐天啟丁卯孝廉﹐亦以儒學爲兵火所毀﹐躬自督造﹐晨夕不輟﹐其子惟載相繼登進士。今人惟知崇飾寺觀﹐以希冥福﹐而於幼所誦法之聖人反秦越視之﹐抑知東家氏之靈爽﹐固若是其彰彰也乎﹖﹝《汪訁刃庵偶筆》﹞

儀眞孔姓者﹐於荒年購得《孔氏家譜》﹐遂詣縣冒稱聖裔。時值變亂之餘﹐聖冑散落﹐縣爲申請﹐得補奉祀生﹐遂於家安設聖位。然其人無行﹐淫人之妻﹐夫死遂娶爲妾﹐而己妻亦有淫行﹐鄕裏薄之。鄰有塾師﹐夜夢一儒者乘車﹐上豎一﹐題曰「司馬牛。」弟子從者甚眾﹐皆頭帶包角巾﹝罩於髻上方﹐頂有帶者﹞﹐語塾師曰「來日此處有事﹐汝當避之。」覺而駭甚﹐如言避去。至午後火發﹐孔姓者從外奔歸﹐見火勢尙緩﹐亟入欲攫其譜﹔甫進門內﹐火忽四合﹐遂夫妻焚死。﹝同上﹞

儀眞諸生陳登睦讀書資福寺﹐有盜入其書室﹐陳飲歸遇之﹐拔壁間鈍劍砍盜。盜跪﹐哀求云「有老母﹐乞恕饒。」陳時已醉﹐猶連砍數劍﹐盜負痛﹐踉蹌行不數武﹐死於寺後城腳。是科陳入闈﹐謄寫已完﹐文甚得意﹐忽見一鬼﹐污血狼籍﹐以手急拍其案﹐硯翻墨潰﹐捲遂被貼。自後每入闈﹐鬼輒來擾﹐如是七科﹐終不得售。﹝同上﹞

孝丰吳南山翁﹐居常好教責人﹐無所回曲﹐裏惡少嫉之如仇。有施某蓄盜刺公﹐公常適邑﹐邑遠多山盜﹐因匿險間以候。公至其地﹐馬忽小蹶﹐因厲聲曰「汝害我乎﹖」盜以爲知己﹐遂不敢出。他日又如此伺公﹐公忽半道反﹐以心有他故也。然尙過施宅啜茶去﹐盜又罷﹐以爲未至﹐而施又謂過己﹐皆以爲神。他日盜以實告曰「公眞大福人也﹗某亦降心矣。」﹝《耳談》﹞

金陵人楊公參﹐以參藩鎭廣南某郡。訟庭大雷雨﹐忽自天墜一物如球﹐皆海波所成﹐坼之得人﹐若目冥﹐楊飲之活。曰「我某郡邑村民﹐與某某探珠海蚌中。我下而二人秉繩其上﹐忽得三珠﹐其一夜明最大。兩手握之上﹐復下取二小珠﹐繩忽斷﹐隨流墮潭中。潭中反無水﹐龍所蟠處﹐跨其背如馬﹐龍蟄亦復覺腹饑﹐因龍自舐其脇涎﹐亦舐之﹐遂不饑。但無柰瀾漪味苦甚﹐而縛裹其身成球﹐迷冥且死﹐雷動龍起﹐揚舞靑間﹐身隨之﹐故墮此。」公遣騎急補之﹐某某與大珠俱在﹔蓋恐探者上﹐當得大珠﹐而二人分得小者也﹐是以斷繩。一訊吐實﹐抵二人死﹐而大珠還探者。﹝同上﹞

許少司馬孟中先生﹐始解吏部郎歸﹐盜入室發橐﹐愕然如洗﹔乃恨其廉﹐縛置幾上﹐而穿幾作孔﹐火炙之。傍一盜獨曰「廉自其天性﹐何苦乃公爲﹖」得解﹐先生已屬目其人﹐眾挾先生送抵江上。俄而盜獲﹐先生困沙觜﹐忍死命赴邑庭﹐人莫知其故。先生指所屬目盜曰「是恩我者﹐不然死矣。」且據地稽首﹐故是盜獨得活。沈殿元君典曁其尊人憲使中盜﹐一無髯者閉其婦女一室﹐戒羣盜毋得入。旋亦獲﹐殿元卽造邑堂﹐稱盜無髯者得釋﹐盜出問故﹐曰「爾非閉婦女室者耶﹖」﹝同上﹞

金沙李太靑爲諸生時﹐讀書姑宅﹐有婢娟媚﹐李私狎之﹐許以他日貴﹐當置偏室。崇禎癸酉﹐李登賢書﹐婢以實告姑﹐姑喜﹐將資奩具以待。李赴公車有日矣﹐來謝姑﹐復與婢拳拳再訂﹐羣以爲盟必踐也。比甲戌冠南宮﹐與妻謀之﹐妻大憾﹐遣人詰責姑﹐李不能禁﹐婢遂自經死。李官禮曹﹐當入值﹐輒私攜妾扮家僮﹐入宿禁省。一夕忽見前婢披髮過其前﹐李不之儆﹔漏三下﹐方與妾交媾情濃﹐忽內傳他旨呼李。李心虛﹐以爲攜妾事泄也﹐遂脫陽死妾腹上﹐人以爲婢索命云。﹝《幽艸軒》﹞

休寧汪應鳴少客襄陽﹐充團練守江﹐孤旅遊行﹐偵者輒疑爲賊間﹐濫殺甚夥。一日二賈自蜀來﹐足沾泥塵﹐有遠行色。眾曰賊也﹐揮刀欲斷其頭。汪止之曰「焉有不問而枉殺之者﹖」縛而獻諸官﹐鞠之﹐則往來貨買賬目鑿鑿﹐果民也﹐引襄之牙儈﹐多有識之者。二人得免死﹐匆匆去﹐未及問汪姓名。未月餘﹐流寇奄至﹐沿途慘戮。汪逃避江上﹐煙水茫茫﹐無有渡者。急呼蘆中﹐舟皆不應﹔忽舟中有人伸頭偵之﹐認其爲汪也﹐渡之去﹐卽從前免死之二賈也。又嘗負不平﹐爲人訴於皖。未濟江之前一日﹐旅邸中聞有號呼而哀吁者﹐問之﹐則遠客臥病垂危﹐囊盡﹐而店主人逼之去者也。汪惻然﹐盡解其橐以贈﹐而�畱己串﹐至中途不能前﹐遂停轎以待後伴。又明日乃濟﹐舟子曰「昨午此時狂風驟作﹐渡者覆溺無數﹐若昨來﹐魚腹矣。」﹝《續人鏡陽秋》﹞

房師成夫子宰衢之西安﹐余與同門胡道南﹑張書乘﹑方月江諸君﹐往謁夫子。時山寇初平﹐有擒白頭兵至者﹐立斬之。一日眾方奕﹐適縛一少年至﹐哀泣求救﹐眾不顧﹐余憫之﹐竟代訴其枉﹐得釋。少年感活命恩﹐服勤寓所﹐爲子爨﹐問其姓﹐程也。未幾﹐余返新安﹐少年欲從余歸﹐余卻之﹐登舟垂淚﹐叩首去。越二十三年甲寅﹐逆藩變﹐饒寇入新安﹐余遠出﹐先大夫以不肯降﹐舉家被執﹐累累蕭寺中。時授僞職者多人﹐竟不一顧。忽一賊將至﹐與賊帥羅耳話良久﹐帥悔之。賊將竟來建初寺﹐守軍辟易。先大夫同五弟二兒未拜﹐賊將先拜曰「吾特來相救﹐無他意﹐二公卽吾恩人﹐昔年在衢事﹐當知之。」遂解全家鎖肘而去。先大夫舉家得脫﹐卽衢之少年也。

順治初年﹐京都一賣水人趙遜﹐弱冠未有室﹐同輩人斂貲﹐爲之納聘於人。市中得一婦人﹐以廿金買歸﹐及合巹﹐去其蒙之帕﹐乃白髮老嫗也。遜曰「以少配老﹐則吾豈敢﹖願以母事之﹐得供饔飧足矣。」嫗然之。居數日﹐見遜執禮甚謹﹐乃呼之曰「汝斂眾人之貲﹐原爲得妻﹐今妻財兩空﹐柰何﹖吾有藏珠﹐可以償汝。」乃於衣帶中揀出﹐易金二十兩﹐又持至市上買一女﹔才入門﹐見嫗卽大慟﹐叩之﹐乃其親女也。蓋嫗與女流落時未謀面﹐今會於都﹐始知之。嫗系洪洞人﹐家貲甚殷﹔有二子﹐皆衣冠舊族﹐原因兵荒失散。今旣完聚﹐可圖歸計矣。所藏球尙有百餘顆﹐更變銀爲路費﹐攜以歸。二子接入﹐喜從天降﹐遂將家產析而爲三﹐兩兒一婿﹐各受其一﹐諧老終身焉。嗚呼﹗趙遜謀妻而尊爲母﹐原非意中﹐老嫗納婿而竟得女﹐尢屬望外。順治己丑﹐公車北上﹐其途人爲餘言者﹐故表而書之。﹝《梅窗小史》﹞

鄞縣陸氏者﹐姦而橫﹐侵其鄰鄭氏﹐盡其產﹐撤其居﹐以爲己宮室苑囿﹐所餘惟嘉樹一株。陸氏晚得子而暗﹐數歲遊於庭﹐忽指樹而言曰「樹乎﹐汝猶在耶﹖」家人大驚﹐已而復喑不語﹐百方誘之﹐終不出一聲。稍長﹐荒淫戲傲﹐靡所不爲﹐家罄乃死﹐人曰是鄭氏後身云。﹝《湧幢小品》﹞

南宮李皂隸悍惡異常﹐官司皆憚之。一日見美婦獨處室﹐欲彊污之﹐婦不從﹐手殺死﹐人莫之知。又因小忿﹐手擊死一膳夫﹐重賄於官﹐得免抵。次年至殺人期﹐自以爲殺人當死﹐今得免﹐乃餘生也﹐當慶賀。遂設棺柩﹐集諸親友﹐鼓樂迎導﹐己乘轎從柩後﹐若往葬於山中者﹐以此厭勝。膳夫子五人忿甚﹐各持一利刃﹐俟艸莽間﹔李轎至﹐圍而殺之﹐官吏咸喜﹐憫其孝﹐引報讎例得免死。李妻攺醮後夫﹐述及李姦人婦狀﹐後夫驚曰「吾前妻乃爲汝夫殺耶﹖」蓋其人卽所殺婦之夫也。﹝《蓉集》﹞

◎方抄醫𨿽技術﹐人之生死系焉﹐可忽哉﹖《丹經》不勝讀矣﹐簡便而立驗者﹐常付之中書君﹐倉卒有觸﹐未必竟爲無補。

凡中風中暑中气中毒中惡乾霍亂﹐一切速暴之癥﹐生薑自然汁﹐加童便調服﹐立可解散。﹝《蘇譚》﹞

新州郡境有藥﹐人呼爲吉財﹐解諸毒及蠱﹐神用無比。昔有人嘗至雷州﹐途中遇毒﹐面貌類異﹐自謂卽斃﹔得吉財數寸飲之﹐一吐而愈。俗云「昔有遇毒者﹐其奴吉財得是藥﹐因以奴名名之﹐實艸根也﹐類芍藥。」凡人遇毒﹐夜中潛取二三寸﹐或判或磨﹐少加甘艸﹐詰旦煎飲之﹐得吐卽愈。俗傳將服是藥﹐不欲顯言﹐故云潛取。或云昔有裏媼病蠱﹐其子爲小胥﹐邑宰命以吉財飲之。暮乃具藥﹐及旦﹐其母謂曰「吾夢人告我﹐若飲是且死﹐亟去之。」卽僕於地。其子又告縣尹﹐縣尹固令飲之﹐果愈﹐豈中蠱者﹐亦有神若二豎哉﹖﹝《投荒雜錄》﹞

蠱毒﹝一本作妖術﹐以魚肉害人﹞在上則服升麻吐之﹐在腹則服郁金下之﹔或合升麻郁金服之﹐不吐則下。宋李巽巖侍郎燾爲雷州推官﹐鞫獄得此方﹐活人甚多﹐見《範石湖集》。﹝《升庵外集》﹞

病痔者用苦﹛艸處﹜菜﹐或鮮者﹐或幹者﹐煮湯以熟爛爲度﹐和湯置器中﹐閣一版其上﹐坐以薰之。侯湯可下手﹐撩苦﹛艸處﹜﹐頻頻澡洗﹐湯冷卽止﹐日洗數次。予使宣府時﹐曾患此疾﹐太監弓勝授以此方﹐洗數日後﹐果見效﹐故記之。﹛艸處﹜一作苣﹐北方甚多﹐南方亦有之。﹝《菽園雜記》﹞

療時疾者﹐服大黃良。陳宜中嘗從夢中得此方﹐夢神人語曰「天災流行﹐人多死於疫癘﹐惟服大黃者生。」事見《宋史》。﹝《說儲》﹞

凡風狗毒蛇咬傷者﹐只以人糞塗傷處﹐新糞尢佳﹐諸藥不及此。﹝《楮記室》﹞

洞庭賀澤民按蔡南時﹐分巡騰衝等處討賊﹐因染瘴癘﹐腰股發熱。有監生殺犬煮饋之﹐令空心恣食﹐飲酒數杯﹐卽去溺溲﹐少候淸利﹐其脹漸退﹐蓋犬肉能治瘴也。﹝《客座新聞》﹞

古人藏書辟蠹用蕓﹐蕓香艸也﹐今人謂之七里香﹐葉類豌豆﹐作小叢生。南人采置席下﹐能去蚤虱。﹝《澄懷錄》﹞

魏國公徐鵬舉老而禦女不衰﹐人傳其術﹐以好紅棗數十枚﹐令姬妾口含而寢﹐過夜則煮食之。﹝《蘇譚》﹞

淮西士人楊π自言中年得異疾﹐每發聲言應答﹐腹中輒有小聲效之﹐數年間﹐其聲浸大。有道士見而驚曰「此應聲虫也﹐久不治﹐延及妻子﹔宜讀《本艸》﹐遇虫所不應者﹐當取服之。」π如言﹐讀至雷丸﹐虫乃無聲﹐乃頓餌數粒﹐遂愈。﹝《遁齋閒覽》﹞

蔡季通有睡訣云「睡側而屈﹐覺正而伸﹐早晚以時﹐先睡心﹐後睡眼。」晦庵以爲古今未發之妙﹐殊不知本出於《千金方》云「半醉酒﹐獨自宿﹐軟枕頭﹐暖蓋足﹐能悉心﹐自瞑目。」﹝《穌譚》﹞

藏書之家﹐書冊或爲雨漏﹐及途路水潦所漬者﹐皆可大甑中蒸而暴之﹐至一二番﹔乃以物塡壓平處﹐逮幹﹐色𨿽微漬﹐而略無損壞。﹝《王氏談錄》﹞

以鐵浸水加礬﹐以白筆書之﹐拖墨硯上﹐則礬不受墨﹐成白字。又以此書紙上﹐不見字﹐浮水卽見。舊傳烏腹水立券﹐久則不見﹔今試之﹐先書時不似墨﹐但變色耳。中履曰「以稗汁磨墨﹐拖礬書之紙。」﹝《物理小識》﹞

見吞鐵鍼﹐以乳香荔枝朴硝爲末﹐以犬豕脂入鹽和之﹐吞下自愈。若碎鐵﹐則用皂莢硇砂。雷曰「鐵遇神砂﹐如泥似粉。」神砂應卽硇砂也。王少夫言外域收貘舌駝雞涎﹐便能吞鐵。一方以硇鹽漬鍼﹐而以負革脂鳳仙子吞之﹐因笑﹕「羅什無乃出此﹖」何子元曰「鐵�煆金銀多年﹐以捶皂角﹐則一夕破。鐵中堅塊曰核﹐入香油則核散。福鐵皆塊也﹐筆醮白水周畫﹐擊之隨畫處斷﹐此理亦奇。」﹝同上﹞

年疫﹐穿一井飲之﹐可得無恙﹐此仙人蘇耽之言。案《漢。禮儀志》云「夏至日浚井攺水﹐冬至日鉆燧攺火﹐可去瘍病。」則耽言非無徵。﹝《說儲》﹞

治寒气腹痛﹐緊陰危篤者﹐急飲熱酒﹐外用蔥熨法。蔥白碗粗一束﹐麻繩纏住﹐切去頭尾﹐畱中一寸厚﹐放在臍中。上蓋片布﹐以熨斗貯火熨之﹐令熱气入腹。蔥壞再換﹐以汗出痛止爲度。﹝《蘇譚》﹞

病鼻赤者﹐乃陽明經胃火上炎。一方只食鹽一味﹐研細﹐每晨起﹐撮少許擦齒﹐噙水蕩漱﹐旋吐掌中﹐掬以洗面。行之月餘﹐而鼻色復舊﹐且有益於齒。﹝同上﹞

口瘡無問新舊﹐遇夜臥﹐將自己兩睪丸﹐以手扌歷緊﹐左右交手揉三五十徧。每夜睡覺﹐輒行之﹐愈於服藥。﹝同上﹞

凡產後﹐不問有病無病﹐卽用童便好酒煮熱服之﹐百病不作。﹝同上﹞

小兒急慢驚風﹐痰涎壅盛﹐塞於咽喉﹐其響如潮﹐名曰潮涎。但用金星礞石﹐火煆過﹐研細末﹐入生薄荷汁內﹐少加蜂蜜調和﹐溫水服之﹔良久﹐其藥自裹痰從大便出﹐屢試得效。如慢驚癥﹐少加靑州白丸數粒﹐更妙。﹝同上﹞

萬安張振山開河﹐夢神與之方曰「以桐油石灰﹐與黑豆末燒石﹐則鑿之甚易。」因用之驗。智按以硫燒之﹐其石亦易碎。﹝《物理小識》﹞

畫上粉被黑﹐或硫煙燻﹐以石灰湯蘸洗二三次﹐則色復舊。中通曰「周江左言用枇杷核洗畫上黴﹐錘浸滚水﹐冷定洗之﹐則黴气垢污盡去。皂角亦可﹐又須急以淸水淋去枇杷核皂角之餘气。」﹝同上﹞

焦弱侯《筆乘》言夏至石灰收百艸方甚驗。愚者曰「百艸霜止血﹐但嫌其黑耳。惟以生半夏末﹐與制過松香最妙﹐敷上卽合口﹔以半夏力﹐得不知痛。」﹝同上﹞

《近峯聞略》曰「稚子誤吞綫錘﹐胡僧教啖餳糖半斤﹐果從後出。僧曰﹕」凡誤吞五金者﹐皆可出也。『「﹝同上﹞

誤吞釣魚鉤者﹐以其鉤絲穿蠶口向外﹐更以光滑念珠穿其絲﹐如然﹐逼入喉中﹐其鉤�肉爲繭所蒙﹐因念珠之路﹐相承拔之﹐卽出。﹝《莫氏入林》﹞

靑梔子實曬黃﹐能消白蟻爲水。濕活樹去皮﹐頂鑿竅注桐油﹐豎置一二日﹐水盡去﹐以爲梁柱﹐蟻不生。或用靑礬煮柱本﹐惟中柱不可煮﹐煮卽井水黑。馬教思曰「血忌日五更斫松柱﹐無白蟻﹐或斧敲云。」今日血忌﹐蟻自去。中徳曰「養竹雞柱下﹐白蟻畏其聲。」中通曰「白蟻必銜水上柱﹐乃能食木﹐松易受水﹐引泥作路﹐杉木受水易幹﹐故蟻不上也。一種蜂鉆杉木﹐須以煙燻之。」﹝《物理小識》﹞

凡入山牽白犬白雞與鹽﹐則藥寶並出百步外﹔口呼靈嶽﹐或呼林林央央則無恙﹐一作林兵。又曰「入山默念儀方﹐卽不見狼虺﹐默念儀黍﹐卽不見虎。折後裙三折﹐攝腰間﹐則蛇不近﹐得虎光入土之白石佩之。凡渡江河﹐朱書禹字及手書士字﹐除驚恐。行山慮迷﹐掘虫一枚﹐於手無恙﹐卽土踴。及神龜前左肩骨﹐人穿以行﹐則不迷山。此出道家言﹐成式載婆珊婆演底﹐則《華嚴咒》也。人心有所依歸﹐不動他慮﹐則邪气退避﹐此內定之法也。有以干元亨利貞入咒者﹐推此可知。北齊權會乘騾夜行﹐忽二人引之失路﹐會怪之﹐誦《易經》上篇未盡﹐二人忽散。陳徐陵病篤﹐子榜燒香跪誦《孝經》三日﹐陵疾豁然愈。﹝同上﹞

凡人溺死者﹐以鴨血灌之可活。﹝《升庵外集》﹞

張甲僑居司徒蔡謨家﹐遠出數宿﹐謨晝眠﹐夢甲云「暴病心腹疼﹐腹滿不得吐而死﹐所病乾霍亂﹐可治﹐而人莫知其藥﹐故死耳。但以蜘蛛生斷去腳吞之﹐則愈耳。」謨覺﹐探之果死﹐其後有乾霍亂者﹐試用輒瘥。﹝《客中閒集》﹞

栗惟兗州﹑宣州者最勝﹐一球數顆﹐其中扁者謂之栗楔﹐能治腎虛﹐腰腳無力。以袋盛之風處俟幹﹐每旦喫十餘顆﹐次喫豬腎粥助之﹐久必彊健。蓋風漧者﹐勝於日曝﹐而火煨油炒﹐勝於煮蒸。仍須細嚼﹐連液吞咽﹐則有益。若頓食至飽﹐反致傷脾。蘇子由詩云「老去自添腰腳病﹐山翁服栗舊傳方﹔客來爲說晨興晚﹐三咽徐收白玉漿。」此得食栗之訣也。﹝同上﹞

王肅﹑張衡﹑馬均三人霧行﹐一人無恙﹐一人病﹐一人死﹐問其故。無恙者飲酒﹐病者飽﹐死者空腹。﹝同上﹞

崇禎庚辰﹐黃公石齋﹐解公石帆﹐葉公潤山被杖﹐士夫皆謀蚺蛇膽。愚謂此大寒﹐令人絕嗣﹐不如三七無名異地龍蠟丸酒服﹐則杖不知痛﹔如不卽得﹐則白蠟一兩﹐虫一枚﹐酒服亦妙。壬午則熊公魚山﹐姜公卿墅復以直言拜杖矣。智急白如須用之。《中州集》曰「貞中髙琪柄國﹐士夫被笞辱﹐醫家以酒下地龍散﹐投以蠟丸﹐則受杖失痛。」《範中歌》曰「嚼蠟誰知味最長﹖一否卯酒地龍香﹔年來紙價長安貴﹐不重新詩重藥方。」偶書及此﹐爲之一嘆﹗﹤疒只﹥靑腫﹐用萊菔爛罨之卽消﹐或用錄豆粉調附。﹝同上﹞

蜣螂巴豆同塗﹐癢不可當﹐以雄磁石挾之卽出。象牙牡鼠肝腦﹐栗屑烏雞尾灰﹐白梅人爪人齒和黑虱﹐皆能出箭頭鐵鍼在肉者。張子和《儒門事親方》端午取莨菪作丸﹐黃丹衣之置臍﹐而箭頭自出。劉薦叔曰「近日行伍中﹐惟以干莧菜與沙糖塗之﹐能出箭頭﹐與鉛炮子﹐此常驗者﹐則古方所未載也。」﹝同上﹞

房室之戒多矣﹐而天變爲尢。《月令》先雷三日﹐奮木鐸以令兆民曰「雷將發聲﹐有不戒其容止者﹐生子不備﹐必有凶災﹐謂其瀆天威也。」今人生子而形殘體缺者﹐得無犯斯禁耶﹖迅雷風烈必變﹐其可忽哉﹖﹝《霏雪錄》﹞

病不服藥爲中治﹐蓋謂服藥誤其死速﹐不藥死猶緩﹐萬一得明者治之﹐或可爲耳。昆山周知縣景星家﹐一婦病腹中塊痛﹐有產科專門者診之爲气積﹐投以流气破積之劑﹐又命人以湯餅軸戛之﹐不效。聞有巫降神頗靈﹐往問之﹐云「此胎气也﹐勿用藥。」信之﹐後果生一男。南京戶部主事韓文亮妻病﹐腹中作痛﹐按之若有物在臍左右者。適浙中一名醫至京﹐請診視之﹐云是癥瘕﹐服三稜蓬術之劑。旬餘覺愈長﹐亦以其不效乃止。後數月生二男。此皆有命而然﹐可不愼哉﹖﹝《客中閒集》﹞

蚯蚓糞能治蜂螫﹐余少時摘黃柑﹐爲遊蜂所毒﹐急以井泉調蚯蚓糞塗之﹐其痛立止。聞之昔人﹐納涼檐際﹐見石蜂爲蜘蛛所罩﹐蛛出取蜂﹐受螫而墮。少蘇﹐爬沙墻角﹐以後足抵蚯蚓糞掩其傷﹐須臾健行﹐卒啖其蜂於网。信乎物亦有知也。沈存中《筆談》亦記一事﹐與此相類﹐但謂以芋梗耳﹐姑試之。﹝同上﹞

夏秋月雜菇蕈﹐皆是惡虫蛇气結成﹐前後壞人甚多﹐斷不可喫。爾農民何不勤力種菜﹐四時無缺﹐何用將性命試此毒物﹖特此勸諭﹐莫招後悔。﹝《螢雪叢說》﹞

凡鴨卵過淸明﹐則中不滿殼﹐宜於春初腌之。趙仁齋腌牛皮鴨子方﹐先以菜煎湯﹐內投松竹葉幾片﹐待溫﹐將蛋浸洗畢﹐每百用鹽十兩﹐栗柴灰或靑柴灰五升﹐石灰一升﹐如常調腌之。入壇三日﹐取出盤調上下﹐復裝入。過三日又如之﹐封藏月餘﹐卽成皮蛋。祈門方法用蕎麥灰﹐及稻艸灰石灰。﹝《客中閒集》﹞

兒生墮地不啼﹐擊水瓢﹐迫貓令叫﹐卽啼。兒語遲﹐取貝所踢枝﹐鞭兒卽語。中通曰「俗稱不啼兒爲悶寂生﹐旁人呼其父名﹐父應兒卽啼。」﹝《物理小識》﹞

◎仙仙術﹐世往往有之﹐而吾黨每不之信﹐非執也。親疏骨肉﹐一切無存﹐𨿽化鶴歸來何益哉﹖然必盡斥之曰無﹐則吾不敢。

明太祖兵行﹐帶周顚至皖城﹐無風﹐舟師難行﹐遣人問之﹐顚者乃曰「只管行﹐只管有風﹐無膽不行﹐便無風。」於是諸軍以舟薄岸﹐溯流而上﹐不二三里﹐微風漸起。又不十里﹐大風猛作﹐揚帆長驅﹐遂達小孤。﹝《廬山通誌》﹞

張中字景華﹐臨川人也。少習儒﹐以《春秋》應進士舉不中﹐遂歷遊江右﹐得太極數學﹐談禍福多驗。時天下大亂﹐歸隱幕府山﹐與人言避兵之方﹐從之者吉﹐違則凶。歲壬寅正月﹐師下豫章﹐禦史大夫鄧愈薦中﹐遣使者召至﹐賜之坐﹐問曰「予定豫章﹐兵不血刃﹐生民自此蘇息否﹖」對曰「未也﹐旦夕此地當流血﹐廬舍焚毀﹐鐵柱觀災﹐只一殿當存耳。」四月﹐指揮康泰反﹐一如中言﹐自是寵愈有加。且言國中大臣將有變﹐七月﹐平章邵榮參趙繼祖﹐伏甲北門﹐欲爲亂﹐事覺伏誅。歲癸卯五月﹐上祭山川百神於覆舟山下﹐問此行如何﹐中曰「吉﹐天馬兩重﹐似拜似舞。」祀畢﹐上欲遠﹐馬忽人立﹐作舞狀﹐已而俯若拜。是日中原贄名馬﹐兩重之語皆符。中又言「省署內當有震﹐城中亦擾擾﹐但於上無傷耳。」六月丁未﹐忠勤樓災﹐藥炮藏樓中﹐遇火怒激如雷﹐省署與樓連﹐內外咸恐。僞漢陳友諒圍豫章﹐三月不解。七月癸酉﹐上舉兵伐之﹐召問中﹐對曰「五十日當大勝﹐亥子之日獲其首領﹐其戰必在南康。」因命中舟行﹐舟次孤山﹐無風勿能進。中曰「臣頗習洞玄法﹐當爲祭之。」祭已風大作﹐遂達彭蠡湖。己丑轉湖中之康郎山﹐常忠武王遇春深入敵舟﹐數四圍之﹐僉以爲不可救。中曰「勿憂也﹐亥時當自出。」如期果出﹐連戰輒大勝﹐僞吳王陳友仁及將士溺死無算。八月壬戌﹐復大戰﹐流屍蔽江﹐陳友諒中飛矢卒。癸亥降其眾﹐自癸酉至癸亥﹐僅五旬﹐惟康郎山與南康小異耳。初豫章受圍﹐上問何日圍解﹐中對曰「當在七月丙戌。」曁報至﹐乃乙酉﹐蓋日官算歷﹐是月常差一日﹐實在丙戌解去。其他奇中﹐往往類此。中爲人狷介﹐寡與人言﹐嘗戴鐵冠﹐因號曰鐵冠子云。﹝《景濂文集》﹞

永樂間廣信永丰有丐子﹐寒暑惟著破衲﹐臭味不可聞。懸一燒瓶﹐行歌於市﹐自稱呂貧子。洞玄宮前﹐有米賈常施以錢。一日來乞﹐而賈冗且厭頻來﹐擲一錢與之﹐誤墮街心石上。貧子不拾﹐但以足趾踏錢入石沒輪。貧子故宿東嶽山頂﹐早出晚歸﹐風雨不間。賈駭踏錢事﹐往尋之﹐已死矣。爲槁葬。後十餘年﹐賈爲縣所役﹐解銀藩司﹐居半月不得報牒﹐食盡大窘。忽遇貧子於章江門﹐曰「汝死矣﹐尙在乎﹖」曰「未也﹐公今日得牒矣。」賈言食盡矣。貧子曰「得牒時來就我。」往果得牒﹐就貧子﹐貧子著以雙艸履﹐使閉目行﹐戒聞水碓聲﹐始可開目﹐必永丰始有水碓也。行數刻﹐聞水碓聲﹐果抵縣。投牒﹐令大詫曰「藩司令晨所發牒﹐何以遽至﹖」賈言其故﹐方知是仙﹐爲建呂仙祠。守金公銑令人發葬地﹐內惟石刻貧子像﹐上有歌詞﹐卽往行歌於市者也。此石尙置祠中﹐街心石爲金公攜歸﹐錢尙在石內。﹝《耳談》﹞

龍虎山二十七代天師某﹐進香武當元帝殿前﹐預戒道士曰「必我先香﹐始令客進。」門未啟﹐然三晨皆有香先之﹔天師怒﹐系道士將治之。忽神座下一穢人出曰「香自我焚﹐道士何罪﹖」天師視其神采異常﹐下拜之﹐卽命釋道士。穢人不顧而去曰「我姑蘇裴慶也﹐當與君會姑蘇。」天師視其足不在地上﹐益異之﹐徧追求之﹐不可得。抵姑蘇求裴仙﹐皆曰「此癲人﹐常寄宿狗竇豬圈中﹐臭不可聞﹐且出乞食久矣。」其邑令逮其家室﹐一婦一男子﹐曰「裴慶久不歸。」問﹕「男子爲誰﹖」「此妾相倚以衣食者。」令大怒﹐男子曰「他人婦可有乎﹖」大噱之。天師已去姑蘇﹐前途纜夫中﹐慶在焉。天師長跪延之﹐益畏匿﹐浴於泥淖。天師跪不已﹐慶忽躍起﹐踞上席﹐大噱曰「子何以有知耶﹖」故撓以臭穢﹐天師直舐之﹐相與談終夜。天師長跪涕泣﹐願以瓢笠相從。慶曰「未也﹐三年後俟我於廬峯頂上。」遂別去。越三年﹐慶果歸﹐擔棄履﹐數石壘一洞﹐自入塞其門﹐火自內發﹐焚訖﹐裂焰中﹐人猶見慶騎白鶴升天。天師遲於廬峯需慶﹐果至﹐攜手並去﹐莫知所之。﹝《耳談》﹞

黔寧王沐英徵八百息婦﹐經露頂山﹐山頂有石壇。父老相傳云「古有赤羽仙成道於此﹐道成之日﹐太華少室夫人帥仙官降壇﹐設金臘果木陵子食之﹐余藏於櫃﹐今壇東石櫃是也。」英極力舉之﹐櫃忽開﹐內有朱字四行雲﹕「翁臺方龕﹐神驚鬼驚﹐啟食其力﹐海東沐英。」益異之。徧視櫃中﹐有木陵子三枚﹐似棗核而靑色﹔英吞之﹐自覺身輕力盛。及平八百息婦﹐就於山上石刻紀功而還。﹝《逐鹿記》﹞

具區東山有井﹐淵深叵測﹐世呼柳毅井。嘉靖辛丑﹐中書舍人王某﹐與友人同遊﹐酒酣﹐因吟曰「橘花垂蔭碧欄幹﹐此地曾經柳毅傳﹔卿若有書吾肯寄﹐汲深千尺轆轤懸。」時林月漸明﹐隱隱見橘柚影中一美人掩映﹐若隔煙霧﹐卻前遙吟曰「橘花如雪晚風淸﹐迢遞關山春夢驚。明月一天涼似水﹐不堪重省舊時情。」卽追討其迹﹐杳不可得。質明欲辟地祠之﹐鋤下鏗然有聲﹐得一石碑﹐龍井神女祠﹐因建宇於其上。﹝《畱靑日記》﹞

王禿子不知其名﹐亦不知爲何許人。嘉靖時寓於縣之玄元觀﹐人見其鬢髮脫落﹐皆以禿子稱之。行止惟持一茅籃﹐中置垢垢補綴布數片﹐及一酒葫蘆﹐終日酣醉。邑中長者多與遊﹐時拉飲酒﹐皆取辦於籃中﹐人咸異之。忽別去﹐寓縣北山村﹐諸惡少索其術而不得﹐遂捶殺之﹐倒瘞荒原中。數年後﹐縣人解馬赴京﹐於菜市街遇見﹐時隆冬嚴寒﹐止著一破葛衫。眾方驚愕﹐王笑迎之﹐邀眾入酒館﹐痛飲盡歡﹐於邑中人無不注問。且曰「有寄錢﹐取以償酒直。」東走不百步﹐入北小巷口﹐卽出﹐負錢二緡余﹐付酒家﹐忽不見﹐人始知前乃尸解也。又十餘年﹐有人於易水山中艸庵內相見﹐道寒喧﹐自後不復知其所在。﹝《涿州誌》﹞

王水部伯安正徳間言事﹐謫閩中﹐過溪﹐舟覆幾危。時有漁人泛溪中﹐拯之上岸。方徘徊間﹐適遇一道者﹐稱舊識﹐邀至中和堂主人處﹐盤桓數日﹐主人乃仙翁也。臨行作詩送之云「十五年前始識荊﹐此來消息最先聞﹔君將性命輕毫髮﹐誰把綱常重一分﹖寰宇已知誇令徳﹐皇天終不喪斯文﹔武夷山下經行處﹐好對靑樽醉夕曛。」﹝《存余堂詩話》﹞

太和山有仙人三四﹐大瓢李其一焉。郢中守閩人李某﹐其曾孫按家譜﹐知其年百三十餘矣。屢欲謁祖﹐未能﹐後以檄往﹐而黃岡葉掾從入洞中﹐稱孫﹐拜牀下不休。仙人不令止﹐亦不言世系﹐曰「非是。」已令李公坐下﹐食僅飯一盂﹐豆一器。李公請飯其胥﹐曰「飯不可得﹐但食以豆﹐然可免疾矣。」李公欲屣棄袍笏掛搭相從。仙人曰「不可﹐公貴人也﹐自此皆榮擢﹐第記吾言﹐大司馬命不可拜。」後果累擢﹐及拜大司馬﹐公棄其章歸﹐代爲丁公汝夔﹐庚戌之變﹐喪元東市。﹝《耳談》﹞

山左利津縣有李神仙者﹐刑部尙書李化熙﹐初登進士﹐謁選問之﹐寫一湖字﹐後掣簽得湖州府推官。及晉階太保歸曰「神仙來見﹐求山資。」太保曰「吾淸風兩袖﹐何以爲贈﹖」神仙曰「前月某日﹐公命小鬟攜白鏹若干置廚中﹐以手戲其雙足﹐曷言無也﹖」公笑曰「吾欲觀神術﹐聊相戲耳。」遂厚贈之。﹝《梅窗小史》﹞

永丰玉灘﹐有村民費姓﹐業板築﹐暇則捕魚。一日攜魚歸﹐道逢三艷婦﹐盤姍行﹐以爲大家婦﹐避道左。婦顧謂將魚來取錢﹐逾大松嶺﹐至其家﹐兩日畱款﹐遂成居室。忽思家﹐歸尙爲人板築。自是往來婦家七八年﹐顏色丰腴﹐絕食不饑。亦常持其家華衣美食﹐歸則烏有﹐人與偕往﹐至半道失民所在。其家綴長綫於其身﹐以觀其所往﹔綫自門隙中出無礙﹐至曠野繞樹而止。萬曆丙戌往﹐始不復歸。﹝《耳談》﹞

張皮雀者﹐名道修﹐少從其父參議江西時﹐每聞道院鐘鼓笙罄音﹐輒往觀焉﹐父不能禁。後還吳中爲道士﹐師事胡風子﹐胡風子師事莫月鼎﹐授五雷法﹐居玄妙觀﹐弟子甚眾。欲密授道修﹐以書置屋上﹐覆瓦中﹐呼道修曰「天將雨﹐亟升屋﹐敗隙補之。」道修如其言往﹐胡公曰「得乎﹖」道修應曰「得之矣。」於是始得祕決﹐驅風雷如神﹐常懷一皮雀﹐好飲酒食狗肉。常有病瘧者﹐求治﹐會方啖狗肉﹐遂以汁濡作符﹐以授之曰「僅握之﹐及家而後啟。」其人易之曰「何物能治疾耶﹖」中途竊視之﹐忽有神人怒撻之﹐幾絕。一日行道中﹐見一人責之曰「汝婦將死﹐盍返視耶﹖」入寢中﹐婦果自縊﹐忽絕而蘇。天亢旱﹐太守朱勝求禱﹐道修曰「儒輩每毀我﹐欲雨﹐設壇於學宮。」太守不可﹐然不得已﹐遂彊設於裏塾。又令黃冠舉之以行﹐命置水於兩廡間﹐呼羣兒侍﹐諧笑滿前。每作符﹐遣一兒投水中﹐則雲气生其上氵翁合﹐雷電轟烈﹐大雨如注。道修大呼曰「請誅貪吏。」諸吏跪伏﹐莫敢仰視﹐良久曰「沾足乎﹖」眾曰「然。」雨乃止。江陰旱﹐富民周氏請禱﹐道修往視囤廩甚侈﹐怒曰「彼爲求福己耳。」且爲之禱﹐雷雨大作。道修曰「彼爲富不仁﹐請焚其廩。」火繞其廬﹐焚之幾盡。吳江旱﹐王道會者禱之﹐雨已作﹐道修曰「王道會亦禱雨乎﹖今日邂逅誠幸﹐相角法術如何﹖」眾歡然﹐建兩壇。道修謂道會曰「左右何居﹖」道會觀東郊已云﹐遂卽左﹐道修在右。少頃雲歸於西﹐東望皎然﹐雨忽大注﹐道會大慚。神驗甚眾﹐不可測也。居常忤兄意﹐比受不走﹐但呼大宿世﹐大宿世﹐以壽終。翌日人於松陵長橋上﹐見之。﹝《異林》﹞

邵道人﹐蜀人也﹐年七十﹐善治病﹐令病者張目噓气﹐卽可活。目諸弟子置飯病者前﹐出袖中鐵尺﹐橫飯上﹐誦《大悲咒》已﹐起尺﹐摩病者曰「瘥矣﹗」脫不可活﹐道人卽趨出。病家以死日請﹐出指示日﹐如其數。道人不取錢﹐每歲自正月始活一人﹐取布尺裹衲﹐裹完勿取也。飯道人﹐無問多少美惡。道人喜飲水。冬月冰﹐道人齒間氵氵聲﹐頃之肩踴面紅﹐汗簌簌下。余世父患脛病﹐久不愈﹐以問道人﹐道人曰「此祟也。若往聘某氏﹐謂其女陋﹐將更聘之﹐女慚縊死﹐此其祟也。」世父大驚﹐伏地頓首曰「柰何﹖」道人曰「今遇我﹐三日解矣。」三日瘍果瘥。居十餘年﹐忽謂諸弟子將歸。一日令設幾三層﹐坐其上﹐諸弟子始悟﹐環守之。夜有登幾伺其息者。夜半霹靂隱隱起屋脊﹐若戈士甲馬戰鬥之聲﹐弟子震懾伏地﹐天明起時﹐則道人死矣。﹝《李夢陽集》﹞

順城門外彭二胡同嶽嫗﹐以子死﹐將棄之於橋下﹐而哭其哀。忽一道士至﹐視之曰「兒未死﹐何爲棄之﹖」嫗曰「何以得生﹖」曰「汝抱歸時生矣。」嫗不信。道士因書字授之﹐而封甚固﹐曰「汝子壽在其中﹐但不可開視﹔不然﹐不祥﹐若此時不足憂也。」嫗授訖﹐抱死子歸﹐果卽活﹐大以爲異。偶向日微照其封﹐內書隱隱得十四字﹐以爲壽十四也﹔又照之﹐十四字上若有二字﹐以爲壽二十四也。至壽三十餘﹐始病卒﹐發封乃萬曆二十四年也。﹝《耳談》﹞

余座師金壇蔣虎臣夫子﹐以詞林督學順天。康熙辛亥告假歸﹐將抵家﹐登岸閒步﹐忽同一遁去﹔從者徧訪無蹤﹐舉家驚嘆﹐莫知所向。癸丑﹐予宰交城﹐忽傳有自蜀中峨嵋來者﹐以夫子手書遺囑見賜﹐印前歲從遊之也。因悉知夫子出家峨嵋﹐以是年癸丑春易簀﹐臨終辭世有偈﹕「然猿鶴自相親﹐老衲無端混孽塵﹐早向鑊湯來避浴﹐還從大海去翻身﹔功名鬼場中事﹐妻子骷髏隊里人﹐只有君親難報答﹐生生常自祝能仁。」羅公約齋撫蜀﹐上其事於朝﹐予寄羅公還櫬反葬啟﹐摘其中數聯﹕頃閱邸報﹐驚敝座主新亡﹐更奉綸音﹐感大中丞厚誼。空抱築場私願﹐幸聞易簀遺言。二十三年﹐絳帳虛設﹐八千里外﹐白馬難前。可憐雲水遊蹤﹐常傍玉壘﹔何忍關山夢路﹐遠逝金沙﹝夫子金沙人﹐歿於蜀地金沙寺﹞。伏乞詳記月日﹐兼書偈詞﹐山回素﹐敕護喪車。水道舟旒﹐旋瘞祖壠﹐頹山壞木﹐環泣及門﹐宿艸陳根﹐奔號故友。羅公歸吾夫子柩﹐復予有啟。甲寅秋﹐予赴金壇哭奠夫子於西郭上莊﹐以夫子遺囑﹐面繳世兄﹐賦詩四律。

平望裏有楊碩甫者﹐父遠客遇盜﹐被刀者三﹐幸不死。楊聞之﹐亦引劍自斫其臂者三﹐筋骨俱斷。家酷貧﹐或以歲八金﹐延課子。未一月﹐其寡姨病死﹐無子。楊丐主人貸四金﹐爲買棺﹐主不可。楊怒﹐拂衣去﹐正惘惘間﹐忽道旁遇一叟﹐野服古貌﹐謂之曰「二十五里一株松﹐爛卻芒鞋此是蹤。」一言畢竟去。楊頗怪之﹐姑如言往﹐果見喬松下盤石上﹐有爛芒鞋﹐發視得四金焉﹐卽取以殮。然楊竟失館無聊﹐志在訪前叟於山林幽邃處﹐妄求之。不數日果見之﹐語楊曰「吾姓松﹐名年﹐與若曾大父同遊於庠﹐當時姓名﹐不足爲若告也。」遂挈之入山﹐行約百里﹐見長松數百株﹐茅屋三間﹐四面無壁﹐而風雨不入。中設石幾石凳各一﹐有小童侍側﹐默不發一語﹐並無謦聲。每日午﹐童淘米一盂進﹐松以指劃之﹐中分爲二﹐飯熟終不相雜。松與童食其牛﹐楊食其半﹐飯極香﹐不滿半甌﹐然食之竟日夜不饑﹐亦不知米之所自來也。飯訖各趺坐﹐寂然不動。楊夜欲睡﹐命藉松葉而寢﹐𨿽隆冬亦不寒。松衣靑薴袍﹐左袂恆下垂不露左手。楊竊窺之﹐見左手掩臍下﹐無名指甲長繞其腹者七匝。畱旬日﹐語楊曰「若可去矣。若貧﹐但可賣筆爲活﹐與若十金﹐往湖州以二錢買筆十枝﹐至常熟賣之可得三錢﹐一往返得利五金﹐足以贍若。無利不可浮﹐筆亦不可過佳﹐必於常熟﹐勿他往。若自後可易名曰賀公遠﹐愼守吾言﹐可常至山中。稍不如戒﹐不得見矣。」楊嗜酒謔浪﹐人皆目爲癡﹐伺其入山﹐爭書事訊吉凶﹐松不視而盡焚之。畱旬日﹐或一月﹐將出﹐松以指蘸水於石幾上作字﹐小童以楮墨謄寫﹐封固而雜投之。比至﹐隨探篋而應之﹐無不奇中﹐不可殫書。乙酉丙戌間﹐忽語楊曰「吾將往粵西﹐若勿更至。」楊是後違�教﹐從事於賈﹐家以大殖﹐多置妾婢﹐修容成禦女術﹐不敢復入山。有達者彊之行﹐則迷不識道矣。時臨桂伯瞿公撫粵﹐靖江王作難﹐囚臨桂於舟中﹐欲餓死之。每日午於サ板下出香飯半甌食之﹐竟日夜不饑。如楊所說山中事﹐凡三十五日。靖江敗﹐乃得解。邑人訊其貌於楊﹐肖像祀之﹐稱曰松祖。﹝《爛柯集》﹞

閩生員許某﹐中年瞽﹐不見天日五載矣。庚寅元日﹐室中忽作旃檀香气﹐自辰達戌﹐家人相訝﹐不知何祥。是夏有客宿於逆旅﹐臒而長﹐烏巾布袍﹐挾一囊﹐囊中雙敝履﹐問渡將走海上。逆旅人頗疑其狀﹐詰所由來﹐客自言吳人﹐善爲方﹐治諸病﹐至眼方𨿽瞽可明。生有親在側﹐聞言馳報﹐因迎至﹐視之曰「是當痊。」客爲方不執古書﹐間用諸奇貴藥﹐家人出簪環購買﹐日夜搗治。藥成﹐味極苦惡﹐許勉服之﹐久而覺上睫漸輕﹐眶中若空無物者。積二十七日﹐左目劃然開﹐右亦漸豁﹐睹物如薄霧中﹐望見妻子﹐走視驚喜。客已至門曰「吾固知若今日瘥也。」許率妻子羅拜﹐客曰「若今當爲具勞我矣﹐然無更設﹐有豚魚面可供也。」實無此物﹐俄而饋者至﹐皆如言。客是日飲食殆兼五人饌﹐盡酒數斗﹐亦不見醉飽之色。席間取銅鉛各一片﹐出袖中藥﹐碧色﹐揉之如脂﹐幾上微叩﹐爛然白金矣。因謂﹕「若取銅鉛錫器來﹐盡可金也﹐吾當以此術授若﹐若能離家﹐予偕若遊。」許謝不願﹐客笑頷之﹐乃授一冊書﹐皆眼方﹐其用藥神奇﹐與古方書不類﹐並雜方十餘種。許拜受﹐客因曰「予將海上游還﹐更過若。」於是遂去﹐不復見。許以其方試之﹐積千百人﹐隨病輕重﹐無不立效。且老猶能篝燈作繩頭書﹐自謂目力比年少時更健﹐意客乃眞仙﹐爲主祀於室﹐動止必祝﹐頗著驗。﹝《湧幢小品》﹞

東阿侯鉞少年遊古廟﹐見一髯翁入﹐稱九華山人﹐執手曰「子必貴﹐再益一骨必有通仙殊巧。」揭脇衣﹐若有所內﹐微痛﹐久之乃平。遂能寫人形神﹐嘗一識面者﹐去之數十年﹐能默肖。舉進士時﹐榜下三百人﹐鉞皆識貌﹐爲一小篋﹐畫而志之﹐比再見﹐無不識者。鉞嘗請告裏居﹐一日行山間﹐羣盜劫以爲質。鉞使從者還入城﹐貸金帛自贖﹔而身與盜坐石上笑語﹐盜服其言論﹐嘆息羅拜去。鉞跨馬吟嘯返﹐乃圖盜衣冠狀貌送吏﹐盡獲諸境。鉞後官至都禦史。﹝同上﹞

蕪關主事劉元微時﹐雇驢於叉路﹐袱被行裝﹐盡爲驢夫竊去。元不能知其姓名﹐窘甚﹐乃畫驢夫並驢像﹐粘雇驢棚下。羣趕驢者曰「此某人也﹐家在某處。」遂蹤迹之﹐行裝盡獲。

新淦隱士聶棠建庵北關外﹐靜修學道﹐思遇呂眞仙。一日有樵翁負薪求售﹐棠買之﹐隨寄破笠及擔而去﹐笠上遺金釵一股。棠適他出﹐翁來取笠﹐問棠何在﹐應以他往。翁遂題詩外壁云「金釵付汝供香火﹐從今始見呂眞仙。」棠駭異﹐出庵追之﹐止見一黃衣仙人﹐在天半云端﹐因名望仙橋。

尹蓬頭者﹐北地產也﹐至元時爲天慶觀道士﹐其道牒以羊皮綴而尙存。成化間﹐遊南都﹐發累歲不梳﹐南都人呼爲尹蓬頭云。尹得邸寓﹐輒閉戶臥﹐多者逾月﹐少亦五六日。後起居常不飯﹐人饋之食﹐亦不辭。嘗詣人﹐會漉面餉客﹐約碗四十餘。客戲尹曰「公能盡之乎﹖」曰「能。」須臾啖之盡。孫栗秀才曰「某伯父接尹於市﹐市有擔瓜賣者﹐某伯父戲曰﹕」公能盡之乎﹖『曰「能。』卽買饋﹐啖瓜立盡無餘也。」南戶曹李員外乞予告﹐一日辰刻﹐尹見李僕於都門外﹐僕曰「命已下﹐主人幸得告矣。」是日方午﹐尹報李曰「蚤見使者﹐言已得告﹐盍趣裝﹖」曁僕還﹐質問果然﹐則道裏三千﹐往來特一飯頃耳。某禦史當仲秋耗磨日﹐命其隸召尹來﹐隸曰「昨昔之暮﹐尹登大中橋觀月﹐兩鼻孔垂涕尺許﹐尹殆死矣。」禦史笑曰「此爲鼻柱﹐非老病也。」隸甫行而尹已扣門入﹐蓋知其召己也。魏國館尹齋捨﹐晝嘗隱幾臥﹐寤而語魏國曰「適遊姑蘇洞庭山甚適。」魏國愕不信﹐卽出袖中兩紅橘畀之﹐時洞庭橘尙未至南也。南都一貴人母﹐敬事尹﹐數數供衣饌甚虔。其所愛孫﹐少未冠﹐而病瘵。諸擅醫名者﹐悉告技窮﹐母乃乞命於尹。尹曰「此非藥物所能爲﹐顧太夫人遇我厚﹐不敢愛我十年功﹐更肉此白骨也。」令直置兩榻﹐夜與少年四足相抵﹐纏縛仰臥。尹鼓气運轉﹐喉有聲﹐气達湧泉﹐貫少年足﹐若大火燃藏府支節間者﹐舉體汗如雨注﹐耗穢畢泄。詰朝解其縛﹐而少年蘇蘇有生色﹐別授圭匕藥﹐徐服而起。王文成公守仁禮闈落第﹐卒業南雍﹐從尹遊﹐共寢處百餘日。尹喜曰「汝大聰明﹐𨿽無長生分﹐其以勛業顯哉﹖」文成悵然。洛陽有野毛頭張姓者﹐售僞誑愚﹐自矜飾﹐而以聞見該洽﹐諭說雄俊﹐引重薦紳間。客抵南都﹐士人慕而爭趨﹐軒車滿戶外。尹識其僞也﹐敝衣跣足往謁﹐隨與隸尊稱之。張方危弁髙坐﹐側侍者肩摩﹐傲岸不爲禮﹐顧罵曰「乞兒辱吾教﹗」尹乃據東面坐而謂曰「爾欲譚耶﹖」張曰「夫道難言﹐頃譚道者﹐何如左慈之羊鳴﹐安期羨門之解形銷化﹐且爾乞兒﹐又奚知焉﹖」尹因刺之曰「爾無我罵﹐爾注《悟眞篇》﹐恐天下罵爾者無窮也。」張曰「然則爾曉《參同》《悟眞》耶﹖」尹張目朗音﹐爲抽廣成壺邱延歷度紀樞奧﹐稍論敍柱下五千文﹐曁內典華嚴伽楞姬易艮卦彖爻三教渾合之旨﹐翩翻千百言。眾驚異悚聽﹐得耳所未聞﹐於是始知尹之辯慧不羣﹐邃於玄學也。尹歸﹐倚墻立﹐自掌其頰數十﹐因鍵扉寢伏。久之﹐終南黃山人過訪﹐直尹睡正熟﹐謂弟子曰「謹以一芒鞋貽爾師﹐我不能待﹐別矣。」又數日﹐尹起問曰「有友人黃來﹐渠何言﹖」弟子白所贈﹐尹曰「是期我遠去矣。」無何﹐逆閹劉瑾潛圖不軌﹐惡尹私有詆斥﹐羅而戍之關右。尹至戍所﹐偶過鐵鶴觀﹐騎一鶴淩空飛去。﹝《彭比部集》﹞

李長沙當國﹐先困於劉瑾之逆亂﹐後苦於流賊之縱橫﹐屢欲乞身未遂。一日退朝沈思﹐袍帶尙未及解﹐一道士服紫玉環求見﹔進之﹐指公所服帶﹐並自指曰「此帶𨿽好﹐何如我環﹖倘能棄卻﹐相從入山。」公曰「久服誠無滋味﹐第入山須尙歲月耳。」道士笑曰「知公無分。」卽出庭中微吟﹐踏劍乘雲而去。﹝《湧幢小品》﹞

張文僖公爲舉子時﹐北上會試﹐遇一靑巾道士附舟﹐舟中人皆慢易之﹐文僖頗加禮意。一日文僖讀程文﹐道士問曰「公何爲手是編不置耶﹖」曰「書須溫乃熟。」曰「書一目便了﹐何待溫﹖」曰「子讀書能若是乎﹖」曰「然。」卽舉是編授之﹐道士一目卽成誦﹔公心計道士必少時讀程文﹐今乃自表暴耳。復抽《洪武正韻》難曰「此書亦可一覽記耶﹖」道士曰「此書難﹐卻須覽二次。」輒覽二次又成誦﹐文僖知爲異人﹐乃叩以後日事﹐道士曰「公有三大事﹐其一舉狀元﹐其二買饒正己宅﹐其三則於滕王閣飲酒三日。」文僖問其「一二可解悟﹐其三謂何﹖」曰「久當自知之。」詰其姓名﹐曰「我徐慧也﹐字子奇﹐《忠孝經》中有吾名。」遂別去。文僖果大魁天下﹐官翰林春坊﹐劾閣臣劉吉姦邪﹐貶南京工部員外。便道過南昌兩院﹐曁三司諸公﹐慕其直聲﹐乃於滕王閣中置酒﹐款洽三日﹐乘暇遊鐵柱觀。觀中人方讀《忠孝經》﹐文僖翻閱之﹐見所謂徐子奇者﹐乃晉仙人也。文僖後居饒正己故址﹐一如徐仙之言。﹝同上﹞

楊佛子頦下生癅﹐大如覆盞。一日由市歸﹐中途值一操瓢者﹐穢癩不可近。時暴雨至﹐瓢者乞佛子雨蓋﹐卽與﹐殊無難色。行一里餘﹐瓢者用左手掐拂子癅﹐右手拊背曰「患可醫﹐汝何報﹖」佛喜笑曰「勿欺我。」瓢者曰「喫我一醉﹐三日後當過君治癅。」先口授折骨方﹐佛子未心信﹐別去數步﹐顧瞻其人﹐邈不知所之矣。佛子歸語人家﹐痛恨不得治癭方。明旦視頦下癅﹐忽不見。家人驚怪﹐捫其背﹐則癅還在背矣﹐人始悟佛子遇異人。﹝同上﹞

◎二氏孔氏之門羞稱五霸﹐況異端乎﹖空山名剎亦有畸人﹐顧以末流穢污﹐更覺增人痛憾﹐錯雜筆數﹐則固曰外之﹐亦以澄之云爾。

佛法自漢明帝時入中國﹐然漢魏時惟聽西域人立寺都邑。至石虎敬事番僧佛圖澄﹐國人化之﹐始造寺廟﹐削發出來﹐則是中國之人爲僧﹐始於石虎時也。﹝《古今原始》﹞

晉明帝時﹐聽民劉峻出家﹐又聽洛陽婦女阿潘等爲尼﹐此中國爲尼之始。﹝同上﹞

宋太祖時﹐始禁道士不得畜妻孥﹐前此道士皆有妻室﹐至是始與僧同禁。﹝同上﹞

紹聖中﹐有僧遊天臺﹐誤人新昌縣沃洲山上﹐遇大佛剎﹐寂無人聲。旣登堂﹐見有官吏治事﹐徐入法堂﹐始見長老數人﹐相對默坐。僧前欲問訊﹐搖手止之﹐不敢問﹐側立以視。聞請第一員長老升堂﹐其人號泣就坐﹐紫衣金章﹐立於前。瞬息間﹐火從坐者體中出﹐沿燒其身﹐並及金紫者﹐不畱遺燼。次第升堂﹐周而復始。僧密問吏何爲﹐吏言平生無戒行﹐妄作住持﹐故作此報﹐金紫者請主也。僧懼亟出﹐至山半﹐逢數卒驅一老婦﹐仿佛認是其母﹐回首畱顧﹐老婦曰「以汝平生妄談般若﹐累我至是。」其行甚遽﹐不得敍語。僧下山覓路﹐問居人﹐並無寺﹐指別徑﹐乃達天臺路﹐問其日已三宿矣。不復東遊﹐竟還家﹐母已死。播傳此事﹐長老退居者數人﹐關子東彊幼安皆作文以記。﹝《彜堅志》﹞

宋範正敏《遁齋閒覽》云﹕太平興國江東有僧詣闕﹐請修天臺寺﹐且言寺成﹐願焚身以報。太宗命入內﹐髙品衛紹欽督其事﹐紹欽日與僧談笑無間。及營繕畢﹐乃積薪於庭﹐呼僧從願。僧言願見至尊面謝﹐紹欽不許﹐僧大怖泣告。紹欽促令登薪﹐火盛﹐僧欲下﹐紹欽遣左右以杖抑按焚之而退。今淮安安東縣塔倒壞數層﹐數年前有一木匠來云「願得石灰二百斤﹐薴百斤﹐秫米一擔﹐能修一層。」父老不信﹐木匠乃自募各物﹐不用架索﹐呼僧眾助工﹐旋成一層。未幾布施雲集﹐塔遂成﹐人以爲神﹐而匠卽投塔下爲僧。後在揚州三漢河﹐復欲修其塔﹐以二大樹橫插第七層﹐以小桌加樹杪﹐臨空天半﹐敲魚念佛﹐守土者怪而逐之﹐遂遁去。﹝《嘯虹筆記》﹞

元世祖徵方外士邱處機至京師﹐爲立其教﹐賜金印章曰「神仙符命。」此全眞之所由始﹐其學本於老﹐而其說猶禪學也﹐佛老之外﹐又有此一學。﹝同上﹞

武城之東普光寺﹐行童元暉﹐近村王氏子﹐旣作僧﹐嗜酒不檢﹐一意狎遊。年二十五歲得疾甚惡﹐還家困臥一寒暑﹐忽昏不知人﹐仰首長鳴﹐頓僕於地。腰脊下尾骨﹐痛不可忍﹐呼瘍醫孔彥璋視之﹐乃短驢尾自皮膚間突出。父畏醜狀宣播﹐急掩其衣﹐愈痛切﹐復裸以示人﹐然後止。明日長尺許﹐又明日徧體生毛﹐頭面已肖驢形。數日蹄躐俱備﹐兩耳翹翹然﹐哮吼悲鳴﹐四肢據地﹐卓立儼成眞驢。家人議欲殺之﹐寺僧不可﹐於是畜廏中﹐弗施轡勒。驢斯鳴不止﹐且亂嚙人﹐試舉鞍置前﹐則聳耳以待﹐若有喜色。負重致遠﹐能日行二百里﹐凡十年﹐方死。﹝《彜堅志》﹞

巴東下巖院主僧﹐偶得一靑磁碗攜歸﹐折花供佛前﹐經宿花滿其中﹐異之。更置米﹐明日米亦滿﹔復置錢﹐及金銀﹐皆然﹐自此院中富盛。及院主年老﹐一日過江檢田﹐懷中取碗﹐投之中流﹐弟子驚愕追惜。師曰「我死﹐汝輩能謹飭自守乎﹖若藏之不密﹐適足以取禍﹐吾今棄之﹐蓋不欲汝曹增罪戾也。」明太祖時﹐蘇民沈萬三家﹐有一聚寶盆﹐置少亦多。上聞之﹐取試無驗﹐仍以還沈﹐復築應天城。終疑此盆之異﹐復命取鎭觀音門下﹐因名曰聚寶門。並徙沈於南。觀此則知主僧之有見。﹝《鴻書》﹞

姚少師道衍初侍燕邸﹐每夜夢與劉太保仲晦寤語﹐厥後現身佐命﹐恪守僧律。南屏西山﹐後先觀化﹐兩公之賜名﹐一曰秉忠﹐一曰廣孝﹐豈非再世示現者歟﹖﹝《列朝詩集》﹞

南曲靖府眞峯寺碑略云「明正統中﹐眞峯有鏡中長老﹐晝夜不寐者四十餘年。夜嘗以素珠撤地﹐一一探之﹐仍集成串﹐以煉睡魔。某邑有節婦﹐年七十餘﹐臨終授百錢於子孫婦﹐光磨如鏡﹐字迹盡滅。子孫婦不解所以﹐曰﹕」此我守節五十年﹐每中夜欲心一熾﹐卽撒此錢於地﹐比暗中摸取完﹐欲火消矣。「﹝《嘯虹筆記》﹞

姑蘇劉昌自鎭平赴南陽﹐至麒麟岡﹐見大冢數十被髮﹐十三里河益多。又至三里河﹐則一艸庵外﹐方琢石橋﹐且治碑紀建橋功﹐皆粗完。入庵中﹐惟一小童云「有僧旦時入城矣。」問此大石從何來﹐曰「在十三里河冢中所出﹐石上有流血被滿。」問從吏此何爲﹐曰「當是殺牛馬然。」劉大駭。又行一里﹐見僧與兩人遠來﹐使人召之﹐乃皆拜道旁﹐好言問之曰「非造橋僧耶﹖」曰「然。」又問從何得石﹐乃不能對﹐且詰何以血滿大石﹐僧言有千戶夜牽牛來殺之﹐就石上剝取皮耳。劉怒﹐使從吏送南陽府獄﹐蓋護衛軍也﹐皆坐如律。發冢夜殺牛﹐此豈小事﹖乃猶欲以建橋爲功耶﹖本朝初年﹐一僧亻眞日坐京師前門化緣﹐一侍衛下馬問之﹐則五臺山寺壞其二﹐募新之﹐需金三千。侍衛心動﹐爲徧邀同志﹐捐金如數付僧。去後數載﹐侍衛告假遊五臺﹐至則先憶僧所住寺﹐單騎急往觀所新寺﹐但見古剎頹落﹐荊棘徧佛殿。寺後忽有琵琶聲﹐窺之﹐羣婦歌笑也。急馳而返﹐遇舊僧﹐堅畱之﹐眾僧羣集﹐灌之酒﹐鎖一空房﹐以刀一﹐索一﹐藥一封﹐聽其自裁。侍衛悔泣﹐至夜半﹐忽見屋角有穴光射入﹐喜曰「吾當從此出。」急以棹梯而上﹐甫出穴﹐和身墜﹐至山腳急走﹐呼從人執械柱﹐盡擒之﹐置於法。視所鎖房﹐實堅密無穴也。﹝《樗鄕集》﹞

程篁墩總角時﹐與老僧參禪﹐問何許人﹐曰「江南。」僧曰「江南艸木耳。」程曰「艸木之中﹐惟吾獨秀。」僧曰「擇其秀者伐之。」程曰「伐爲皇家作棟梁。」僧詞窘﹐遂罵曰「進三步必死﹐退三步必亡。」程曰「橫行三步又何妨﹖」僧遂瞑逝。﹝《萬靑閣偶談》﹞

劉晝與髙歡書﹐尼與優婆彜﹐實是僧之妻妾﹐損胎殺子﹐其狀難言。今僧尼二百許萬﹐並俗女向有四百餘萬﹐六月一損胎﹐如是則年族二百萬戶﹐驗此佛是疫胎之鬼也。《大藏律》中佛告諸弟子﹕汝愼勿妄度沙彌尼﹐女人姿態難保﹐悅在須臾﹐以後菩薩不可妄度﹐是尼之醜行﹐亦佛之醜行也。﹝《疑耀》﹞

饒州有女尼﹐與士人張生私﹐因嫁之﹐有贈之詩者曰「短髮蓬松綠未勻﹐袈裟脫卻著紅裙﹔於今嫁與張郎去﹐贏得僧敲月下門。」爲尼者誦此﹐亦增一赧云。﹝《駒陰冗記》﹞

成化末﹐千斤劉石和尙作亂﹐康都督率兵禦之﹐召紫微山主僧惠通號小力禪﹐不往﹐請於朝﹐乃就命。康怒﹐列卒二百於轅門﹐見僧入﹐將奪刃亂斫以快意。僧語其徒曰「康公意不善﹐吾不可不耀武以入。」乃手運棍躍入﹐至康公帳前﹐捷如猿猱﹐無能加以刃者。康乃起延坐﹐問僧用卒幾何﹐曰「吾率得四十﹐直入賊營﹐不用官兵﹐止用扶夫一百挑米。」僧入告千斤劉曰「汝抗朝命﹐勞及老僧。今與汝約﹐各以氈裹兵器﹐醮灰試斗﹐身有白點多者爲負﹐負則任汝料理﹐汝負當面縛以降。」賊許議﹐兩人鬥至暮而息﹔賊衣污滿﹐遂詣軍門降﹐詔授通指揮使﹐辭。乃於紫玉山創石佛寺﹐設巡司以防盜賊﹐至今給五品祿云。﹝《匯書一編》﹞

成化間﹐有富商寓京師西華門內﹐寺僧揣其貲重﹐商又單弱﹐與徒刺商﹐先刺死二僕﹐埋土中。越二日有貴客遊賞過寺﹐一犬噬鳴不已﹐逐出復來﹐如有所訴。命人隨犬去﹐至屍地以足抉地悲號﹐發之﹐二屍出。屍下有伸吟聲﹐商復活﹐言僧殺之。聞於朝﹐諸僧皆斬。是歲例當度僧﹐以是罷不度。﹝同上﹞

正徳間﹐山中大家請僧誦經於一樓上﹐女及笄﹐有時上樓拈香頂禮。僧忽推墮小婢。閉戶淫女﹐聲言擊己則殺女﹐飲食皆以女故﹐繩挽自下。相持旣久﹐忽有人定計﹐故扮盜劫其家﹐其魁是僧。僧故以其黨﹐招僧下出亡﹐僧從之﹐被縛﹐公私交撻死。﹝《耳談》﹞

正徳時﹐西湖上有板庵﹐大覺禪師爲神僧﹐創建佐國寺﹐極宏麗﹐而其資累數十萬﹐皆其所遣木球使者﹐丐乞於諸檀越所得。使者大如斗﹐圓如球﹐繪以五采﹐無翼而飛﹐不脛而走。每到人家﹐若侯門戚裏﹐富賈大商﹐以頭點地﹐作叩首狀。人皆笑迎﹐爭爲輸金﹐卽禁禦淸嚴之地皆入焉﹐喜捨尢多。今禪師示寂﹐而使者木球已槁﹐猶以髙座重茵﹐供置寺中﹐人猶以名求觀焉。﹝《耳談》﹞

嘉靖癸丑﹐賊兵入犯蘇松海濱﹐兵民敗走者三十七陣矣。操江蔡公克廉募僧兵殄滅之﹐自後我師與賊戰﹐多凱旋﹐自天員一陣始。先是賊寇首陷黃陂﹐杭郡守孫公﹐欲預備而無兵﹐與都督萬鹿園養僧二百人於昭慶寺。三司官以僧爲無能﹐與鹿園睹酒於湧金門﹐暗置教師八人﹐促鹿園召髙僧一人與決勝。鹿園請孤舟﹐則一僧揚揚而來﹐教師各持棍合擊之。孤舟以偏衫卻棍﹐一棍爲袖所裹﹐信手奪之﹐反擊八人俱僕﹐三司擊節嘆賞。孤舟上堂排宴席﹐大呼曰「公等何仇﹐令人計殺我耶﹖」鹿園語之故﹐孤舟乃已。賊犯杭城﹐三司令僧兵四十人禦之﹐其將爲天眞天池二人。天池乃少林僧﹐於是交兵﹐大敗賊奴。賊人走襲上海太倉﹐蔡公駐節於蘇﹐帶金幣至杭﹐聘取僧兵。杭方戒嚴﹐莫肯與﹔鹿園無以謝蔡公﹐使人請月空等十八人﹐原非禦寇四十人之列﹐三司遂聽之。鹿園與月空曰「爾至彼﹐宜以眾寡不敵﹐繳禮幣而善辭之﹐脫不允﹐可薦少林僧天員。」天員者﹐見講《楞嚴經》於天池山中﹐乃將材也。月空見蔡公﹐辭不獲﹐遂薦天員﹐天員就聘出山﹐乃五月十日也。蔡公館之於瑞光寺﹐與月空同處。天員招選僧四十八人﹐擬立將領。眾人以月空自杭來﹐乃客也﹐宜讓爲將。天員曰「吾乃眞少林僧﹐彼何所長﹐而欲出吾上乎﹖」十八僧自推八人﹐願與校技。八人�以拳拳天員。天員時立露臺﹐八僧自墀下歷階而上﹐天員以拳揮卻﹐不得上。八僧走繞殿後﹐持刃從殿門出斫天員。天員急取殿門長閂橫擊之﹐眾刀不得近﹐反爲天員所擊﹔月空降气求免﹐十八僧伏地稱服﹐蔡大奇之﹐乃令月空領杭僧十八名﹐天員領蘇僧四十八人﹐協力往剿。又選蛇山兵千人﹐與月空合爲一枝﹐密催皮工造皮甲﹐竹工造毛竹甲。皮甲在內﹐竹甲在外。鐵工造鋼叉二十四把﹐鉤槍二十四把﹐鐵棍十二條﹐取靛靑備諸身畔﹐各派兵器而演習之。六月初十日﹐遣哨六團﹐有賊百餘人﹐奮力追擊﹐賊懼而逸﹐止存母子船五隻﹐鉆木取火﹐燒其三﹐餘二亦爲風浪所粉。十一日﹐天員與朱指揮議往八團迎賊﹐畱提管僧無極於六團下營。朱指揮先往八團﹐被賊傷殺部兵二十九人﹐時六合知縣先被賊殺者﹐亦四十人矣。是晚僧兵至八團﹐賊聞之卽走﹐天員引兵至一團之氵翁家港遇敵﹐已申時矣。天員率諸哨騎爲先鋒﹐月空等排陣於後。見賊下屋﹐天員心覺其設伏﹐卽衝前堵定﹐不容埋伏。賊裹衣包爲八扛餌我兵。天員令曰「有搶財物者斬﹗」月空無極橫列陣爲長蛇之勢﹐韓都司王守備等繼其後﹐相離約百餘步。陣法兩人持長槍﹐夾一鉤槍手於其內﹐稍退一步﹐鉤槍之旁﹐長槍之後﹐鐵棍砍刀相間而列﹐弓弩火器﹐左右參錯。陣形旣定﹐各食靛花一丸於口。賊首趙大王舉扇招賊來戰﹐諸賊約四十人﹐衣綠﹐排爲一字形﹐當先﹐餘六十人衣緋﹐列於左右。持兵仰天而揖﹐置衣包八扛於地。僧兵不爲動﹐天員引騎兵左右閃開﹐賊先發矢﹐僧兵亦發矢。天員傳令停射交鋒﹐無極催陣﹐呼伽藍三聲﹐大喊﹕「殺殺﹗」長槍者奮勇前戳﹐賊舞刀亂砍﹐鉤槍手隨長槍而進﹐從隙鉤賊之足。箭手發射﹐鐵棍從鉤槍而進﹐擊死鉤倒之﹐棍刀手繼之。賊一眼欲支長槍﹐又欲卻箭﹐不虞鉤蛇循而至﹐不能更顧其足也。僧兵以靛靑塗面﹐賊見靑臉紅布蒙頭﹐疑爲神兵﹐斬首四十餘級。賊捨死潰圍﹐騎兵開一角縱之﹐走匿一屋中。僧兵以火攻圍﹐賊穿壁走﹐半陷入靛坑中﹐長槍刺殺之﹐僅二十餘人﹐合守營者共五十餘人。僧兵攻之急﹐一賊婦出視﹐乃趙大王妻也。僧某驍勇絕倫﹐持鐵棍逾塹溝擊殺之。賊夜奔柘林﹐殺一巡檢﹐二弓兵﹐卽如金山。天員休兵調養十五日後﹐引兵至金山﹐賊逃往嘉興。僧兵追及之﹐湯總兵亦至﹐相合大攻﹐賊死二十餘人﹐出亡被殺者﹐復二十餘人。凡氵翁家港所逃﹐及老營之賊﹐悉剿滅無遺矣。計僧所傷亡者﹐四人耳。今之武藝﹐天下莫不讓少林﹐其次爲伏牛﹐伏牛亦學於少林者。其次爲五臺﹐五臺之傳﹐本於楊氏女所傳楊家槍者是也。鄭公若曾聞其事﹐而訪天員﹐適與髙僧翻閱《藏經》三千而徧﹐心閉气足﹐學有淵源﹐故臨戎而變化不窮也。﹝《匯書》﹞

黃猷吉﹐淸源人﹐爲淮揚兵憲﹐以疾歸﹐家居頗好道術﹐緇流羽客﹐無不接引。一日晝寢﹐有僧來謁﹐而閽者不爲通﹐翌日至﹐又如之。僧嘆惋曰「吾以爾主好道﹐故來救其厄﹐今若此﹐信命也。」取筆題字數行於室東小廡而去。翌日立秋﹐其夜火發﹐宅產蕩盡﹐獨僧所題小廡無恙。閽者因具言所以﹐視其書曰「坐不得﹐行不得﹐愁無心﹐口添畫﹐大口小口﹐靑黃共色。」有解者曰「坐不得行不得﹐立也﹐愁無心﹐秋也﹐口添畫﹐日也﹐大口小口﹐回也﹐靑黃共色﹐綠也﹐凡染綠者﹐必靑與黃合也﹐乃立秋日回祿也。」﹝《居東集》﹞

萬曆甲午﹐河南一方士﹐寓顯靈宮道士房﹐道士出行淫﹐方士必悉知之﹐蓋其腹中鬼語也。道士卽致金幣﹐求授其術﹐得之。因用符水於天壇僻地﹐殺一行路小兒﹐取肝心及耳鼻唇尖咒之﹐兒靈爽卽歸道士腹中﹐語世間禍福幽隱皆驗﹐賺取資財無算。一日語道士某家好女﹐心正懷春﹐適其家人皆出﹐可往也。一往而交合﹐道士甚徳之。忽在布遇其父曰「公非某乎﹖我某也﹐爲道士殺如此。」道士驚愕﹐莫能禁。父及邏者以聞於東廠大﹐並方士於他郡得之﹐論死置獄。兒猶語腹中曰「勿殺之﹐我益無依也。」大以是受上賞。﹝《耳談》﹞

姑蘇山溏某寺僧﹐月夜遇美婦人至曰「與良人反目﹐怒歸母家﹐忽迷失道﹐身無所依﹐願得假宿。」僧始拒卻之﹐而心動曰「汝但隨吾影行。」至一庵﹐蓋僧故所居空寂地方﹐欲解衣﹐忽其夫率羣不逞﹐排闥入﹐縛僧曰「賊禿﹗安得誘良家婦至此﹖」僧不能辯﹐但乞哀。旁一人曰「可盡汝有﹐得釋。」僧曰「有面近百秉﹐皆出乞化﹐願以謝過。」面旣盡﹐始罷。後始知婦乃姣童﹐夫與羣不逞皆優﹐嘗入寺﹐垂涎其面而作此。﹝《小窗異紀》﹞

有僧異貌﹐能絕粒﹐瓢衲之外﹐絲粟俱無。坐徽商木筏上﹐旬日不食不饑﹔商試之﹐放其筏中流﹐又旬日亦如此。乃相率禮拜﹐稱爲活佛﹐競相供養﹐曰「無用供養我﹐某山寺頭陀以大殿毀﹐欲從檀越乞布施﹐作無量功徳。」因出疏令各占甲乙畢﹐仍期某月日入寺相見。及期﹐眾往詢寺﹐絕無此僧﹐殿卽毀﹐亦無乞施者。方與僧駭之﹐忽見伽藍貌酷似僧﹐懷中有簿﹐卽前疏﹐眾詫神異﹐喜施千金﹐恐泄語有損功徳﹐戒勿相傳。後乃知始塑像﹐因僧異貌﹐遂肖之﹐作此伎倆﹐而不食乃以干牛肉�大數珠數十顆暗啖﹐皆姦僧所爲。﹝《耳談》﹞

維揚木筏篷上﹐一僧擊木魚﹐數日不食﹐岸民業豆腐夫婦憫之﹐飲以漿。僧以銀一錠爲報﹐且告曰「某日當飛升矣。」至期仍在﹐民詰之曰「有夙緣未了。」問以緣何在﹐曰「卽汝店中少婦﹐但得交背和衣坐一夕﹐卽了矣。」擲以五十金曰「從我卽攜金去。」民貪其利﹐勸婦從之﹔其夜己代僧入篷擊木魚﹐至曉乃已。又三日﹐僧仍在﹐民又詰之﹐僧又擲五十金曰「和衣坐緣未了﹐當脫衣一夕卽是矣。」民許之﹐入篷代敲魚如前﹐至曉﹐僧已拐挈其妻﹐並前銀俱去矣。﹝《鵬升集》﹞

禪師沈蓮池杭郡秀才﹐與諸友課文﹐聞一友死﹐卽感愴投筆。披緇坐蒲團十年﹐通慧知未來事。同邑吏部郎虞公淳熙始欲北面從其教﹐禪師曰「不可﹐君貴人﹐明年登第矣。」旣之京試畢﹐其試題並虞試文﹐皆從杭錄就﹐因虞使馳寄虞﹐謂已中也。虞大喜﹐校己文不差一字﹐是年果中。禪師嘉靖乙未生﹐居杭深山寺中﹐緘口不言休咎﹐人所供施甚饒﹐皆以施遊僧﹐以千計。蘄水徐進士恆庵令仁和﹐嘗邀致客榻數日﹐問能了生死否﹐曰「出家三年﹐已了生死﹐至今所不盡了者﹐名根耳。」虞公前身爲杭城老僧﹐其祖嘗供奉之﹐將化﹐言往虞宅而虞生。﹝《耳談》﹞

萬曆末﹐浙紳爲沈蓮池奏請封禪師﹐時批本內決﹐鄭妃手批曰「姓尙未除﹐何得云禪﹖」遂不允。

●卷十一。泛葉寄寄園主人曰「徽處萬山中﹐其田土所產﹐嗇於他郡﹔生其間者﹐不得不裹糧服賈﹐奔走四方以謀食。而老儒宿彥﹐自蒙童讀書﹐至老死未嘗暫釋﹐著述充棟﹐不肯一俯首就試有司﹐講學書院﹐自紫陽﹑還古而外﹐所在多有。顧海內士大夫之與徽人接者﹐往往奔走四方之人居多﹐而深山窮谷中宿儒﹐不得一叩其姓氏﹔遂並我考亭夫子﹑篁墩﹑正希諸先生﹐槪目之曰徽人耳﹐不亦誣歟﹖首輯新安理學﹐次輯故老雜記若黔兵始末﹐則鄕先生之有功於桑梓﹐不可不附而存之。」

◎新安理學新安自紫陽﹑峯峻先儒名賢﹐比肩接踵﹐迄今風尙醇朴。𨿽僻村陋室﹐肩聖賢而躬實踐者﹐指蓋不勝屈也。嗚呼﹐千秋具在﹐豈徒尙口。前徽不遠﹐有志當型。略撮世所共尊者數人可以興矣。

朱子名熹字仲晦﹐婺源松巖里人。五代有朱石寮者﹐仕爲婺源鎭將﹐因家婺源﹐歷傳至森﹐仕宋爲承仕郎。森生松﹐松年逾髫髻﹐以上捨登第﹐授建州政和尉。以父喪值亂﹐寓州之崇安﹐服除﹐調劍州尢溪尉﹐監泉州石升鎭。建炎間﹐告歸十餘年﹐紹興四年﹐內翰纂密言於上﹐召試館職﹐除祕書省正字。明年車駕還臨安﹐上言甚切﹐至遷尙書度支員外郎﹐兼史館校勘﹐歷司勛吏部兩曹﹐兼領史職如故。後以抗疏阻和議﹐出知饒州﹐請告老﹐得主管臺州崇道觀。初松交呂廣問歡雅﹐遊於蕭覬﹑羅從彥之間﹐大明六藉要旨﹐而徽之理學﹐實松有開其先云。松力行砥礪﹐嘗自謂性卞急害道﹐因取古人佩韋之義名齋﹐所著有《韋齋文集外集》。建炎四年庚戌﹐九月十五日甲寅﹐生熹於尢溪寓捨。先是松生時﹐婺源城有白气如虹﹐自井出﹔至是熹生﹐復有紫气如虹﹐自井出﹐騰上光星日﹐因名之曰虹井。紹興四年﹐熹入小學﹐通《孝經》大義﹐從羣兒遊﹐獨以沙立八卦﹐端坐視其悱心者。初松疾革時﹐以後事屬少傅劉子羽﹐語熹曰「胡原仲﹑劉致中﹑劉彥仲此三人學有淵源﹐吾卽死﹐往受學焉﹐汝其念哉﹗」松卒﹐熹乃往依劉子羽﹐居崇安﹐從學於三君子﹐遂築室於西塔山。十七年其秋通藉建陽﹐舉於鄕。十八年舉進士﹐二十年春歸婺源展墓﹐以張惇賾所贖歸父質田﹐請族父老主之﹐供祭祀事。二十一年授同安主簿﹐將起同安﹐湣學者之不達其指而道悖﹐乃師事延平李願中﹐獨得宗旨﹐爲學始就精實﹐而會理一分殊矣。治同安取令甲邑簿所當爲者﹐大書揭之楣間。其後六年﹐爲隆興元年孝宗卽位﹐數召入對言時事﹐請祠監南嶽廟。三年如長沙訪張┉﹐講喜怒哀樂未發之旨﹐畱兩月去。道昭武謁黃端明﹐偕┉登衡嶽之山﹐除樞密院編修官﹐歸崇安。四年崇安饑﹐請貸粟於府以賑﹐其冬民願歸償貸粟﹔太守王淮令畱之裏中﹐而上其籍於官﹐社倉之議﹐始於此。五年遭母祝氏喪﹐乃述往事﹐思來者﹐喟然興嘆曰「先大夫有言﹐自兩程夫子歿﹐有能紹道緒﹐正《易傳》﹐述詩書禮樂之際﹐意在斯乎﹖予其何敢忽諸﹖」於是修舊起廢﹐據仲尼之素功﹐上自羲氏﹐下至於玆﹐靡不羅罔研鏡注疏而軌之正﹐以垂六藝之統紀。自是弟子日親﹐摳衣至自遠方﹐莫不受業焉。九月有旨﹐特與秩﹐攺宮觀﹐辭﹐淳熙元年夏拜命。明年夏呂祖謙請造講學於寒泉精舍﹐祖謙別去﹐餞之﹐至鵝湖﹐陸子壽子靜來會講無極太極﹐未合並而去。五年遣知南康軍﹐置奏減星子縣稅錢﹐立周程祠﹐復白鹿洞書院﹐身爲勸駕﹐諸生自以爲得師。八年二月﹐熹與子壽子靜復會於南康﹐議論乃多有合者﹐特請子靜升講以發明之。是年秋﹐除直祕閣﹐攺除提學浙東常平茶鹽。九年夏詔捕蝗﹐熹言於宰相﹐行社倉之法。又言紹興和買害民﹐臺州丁錢當免﹐及前知臺州唐仲友不法事。其年秋﹐除直徽猷閣﹐攺除江西提刑。十五年夏﹐除兵部郎官﹐與兵侍林栗講易不合﹐以足疾乞祠。明年春詔與宮觀﹐是時始出《太極圖通書西銘解義》﹐授學者。十六年春﹐除祕閣修撰﹐屢乞祠不許。光宗卽位﹐詔許之﹐仍直寶文閣﹐令學士院降詔獎諭﹐轉朝散郎﹐賜緋魚。其年秋﹐除江東運副﹐又辭﹐冬攺知漳州。二年春﹐乞補宮觀﹐四年春﹐差主管南京鴻慶﹐冬除湖南安撫。先是使人自金回﹐問﹕「朱先生安在﹖」以故有是命。寧宗初﹐除煥章閣待制侍講﹐冬奏事便殿﹐辭﹐攺說書。差遣上孝宗山陵議狀﹐詔進講太學實錄院同修撰﹐辭﹐不許﹐封婺源開國男﹐食邑三百戶﹐入內院﹐除宮觀。頃之﹐除寶文閣待制﹐知江寧府湖北安撫。慶元元年﹐三乞致位﹐其年冬﹐詔充祕閣修撰如故﹐祠宮觀﹔比冬值韓冑禁僞學﹐罷祠。四年乞致仕﹐明年夏許之。六年春二月辛酉﹐定《大學。誠意章》﹐其後三日甲子﹐以疾終於正寢。是日大風拔木﹐洪水潰﹐山崩﹐年七十有一﹐墓建陽唐石裏之天林谷。初熹展墓婺源﹐有終焉之志﹐其徒蔡氏力挽歸閩云。嘉定元年﹐謚曰文﹐封信國公﹐紹定間攺封徽國公﹐從祀夫子廟﹐後賜所居裏額曰文公闕裏。元至正間﹐追謚熹父松曰獻靖。熹長子塾先熹十年卒﹐次迪功郎﹐監湖州徳淸縣戶部新市犒賞酒庫﹐後十一年卒。次在字敬之﹐承議郎提舉兩浙西路常平茶鹽公事﹐歷官至工部侍郎﹐封建安侯﹐卒贈銀靑光祿大夫。熹從孫曰洪範﹐家貧苦學自忍﹐常館於胡舜卿﹐授以《易》學﹐舜卿卒﹐洪範以《易》授舜卿子。寶元年登第﹐授爲武夷書院山長﹐一軌於古道﹐時人髙之。熹十世孫曰穩﹐明天順丁丑進士﹐歷福建都轉運鹽使司運使﹐以廉能稱。穩弟懋以先賢子孫﹐例入太學﹐授永年縣丞。懋弟楨由縣學生貢入太學﹐以先賢後﹐乞奉祠授本縣學訓導。楨從侄焰例入太學﹐授瑞州府知事。熹十一世孫曰誠﹐爲太醫﹐曰墅爲博士﹐告老﹐子鎬嗣。先是武宗末年﹐載銑﹑汪玄錫﹑王定後先奏請以朱子繼孔子者也﹐重朱子所以重孔子﹐重孔子所以重道也。孔氏嫡長之裔﹐居浙衢州﹐其支庶亦常他徙。而後居魯之曲阜﹐累朝錄蔭﹐惟曲阜子孫﹐世襲公爵﹐而衢不與﹐以闕裏爲重故也。今朱氏婺源﹐卽孔闕裏﹐閩之建安﹐卽浙衢州。朱氏子孫﹐在建安者﹐恩典已隆﹐而婺源子孫﹐顧未得錄蔭一人﹔其輕重緩急之序﹐甚有遺憾﹐甚非所以處朱氏於孔子之門也。嘉靖卽位之元年﹐乃下詔曰「以文公次子之後﹐嫡孫一人爲博士官﹐俾奉祀事。」論曰「余嘗謁武夷精舍﹐覽寒泉﹑考亭諸勝﹐之南康﹐尋白鹿洞遺迹﹐之湖南瞰嶽麓書院以上﹐馳神於恆岱太華鄒魯間﹐未嘗不低徊畱之。登降趨蹌﹐仰窺道徳爲象﹐自伏羲以來﹐如作家者﹐蓋有三大開辟焉﹕堯舜之精一﹐開辟一候也﹐夫子之求仁﹐開辟一候也﹐朱子之存心致知﹐開辟又一候也。堯舜之時﹐如元之元﹐孔子之時﹐如元之會﹐朱子之時﹐如元之運﹐其將以漸而華實矣。是三世家者﹐固元气之流行於宇宙間﹐其立極固同也。矧我徽爲先世桑梓之鄕﹐得遊從於闕裏﹐其景仰至止﹐又當何旣哉﹖」﹝《朱子世家》﹞

司馬公自破其凡例﹐躋孔子於世家﹐其隻眼如箕﹐卽其推尊至聖一副鉅識也。王半山彊作解事﹐妄肆譏評﹐貽笑千古矣﹗不知理學眞源者﹐乃欲襲唾餘以立新異﹐噫﹗何天下半山之見之多也﹖

準禦史王完奏﹐下所司﹐隨據本府知府張芹保奏﹐朱墅系文公十一代嫡派孫﹐世居婺源﹐相應主祀。嘉靖二年﹐奉旨朱墅準與做翰林院五經博士。三十七年﹐又用本學訓導席端言﹐俾世蔭錄勿絕﹐爰建署於縣治大街﹐朝賀如有司﹐國朝因之。明朱墅字原靜﹐嘉靖二年襲。朱鎬字以中﹐嘉靖三十五年襲。朱徳洪字宏甫﹐萬曆二十四年襲。朱邦相字君輔﹐崇禎元年襲。國朝未煌字煒臣﹐順治十三年襲。朱坤字廣輿﹐康熙五年襲。﹝《婺源志》﹞

程大昌字泰之﹐生休寧南鄕會裏。十歲能屬文﹐登紹興進士第﹐積官宣奉大夫﹐龍圖閣學士﹐封新安郡公﹐贈特進﹐謚文簡。大昌慷慨篤學﹐於古今事靡不考究﹐論著追配古作﹐有《禹貢圖論》《毛詩辯正》《演繁露考古篇》《易老通言》《易原雍錄》《北邊備對》《尙書譜》﹐及文集﹐又爲山川地理圖﹐就經筵進呈。﹝《府誌》﹞

休寧理學九賢坊﹐以程文簡公爲首﹐蓋朱子而外﹐皆其卓卓者也。公勛業爛史冊﹐從數百年﹐又有襄毅﹑篁墩父子兩尙書﹐程氏何多賢哉﹖九賢坊在休東門外﹐去寒舍舊市五里許。公與吳學士儆﹐程公若庸﹐陳公櫟﹐倪公士毅﹐朱學士升﹐及余祖東山公氵方﹐汪公循﹐範公準。

竹州先生吳儆﹐初名禰﹐字益恭﹐爲休寧商山遠祖。儆幼與兄俯齊名﹐太學爲之語曰「眉山三蘇﹐江東二吳。」登紹興進士﹐通判邕州﹐時南軒張先生經略嶺右﹐遇疑事必咨。儆且以書告朱文公熹曰「吳益恭忠義果斷﹐緩急可仗﹐未見其匹。」薦於朝﹐得召對。張┉以五峯知言﹐授之﹐且書「孔子之剛﹐曾子之勇﹐南方之彊」三言以贈﹐儆受教而行。見孝宗首陳恢復大計﹐授廣南西路安撫﹐以親老請祠﹐終於家。寶四年﹐曾孫資深以儆平生著述進表﹐賜謚曰文肅。所著有《竹洲集》三十卷﹐《棣華小錄》﹐及嘗爲《尊己堂記》﹐懇懇人爵天爵之辯。文公讀之﹐喜曰「往者張荊州呂著作稱吳邕州之才﹐今讀其文﹐有以見其所存矣。」﹝同上﹞

汪莘字叔耕﹐休寧西門人。幼不羈﹐長卓犖有大志﹐不肯降意場屋之文。退安丘園﹐讀《易》自廣﹐凡韜鈐諸書﹐靡不究習。屏居黃山﹐嘉定間﹐詔求言﹐遂三扣閽﹐論天變人事民窮吏污之獘。楊慈湖﹑眞西山見曰「眞愛民憂國之言也﹗」不報。時朱子召赴經筵未至﹐莘逆通書﹐言﹕財不待先生而富﹐兵不待先生而彊﹐惟主上父子之間所不能濟者﹐待先生而濟。若憚於爲父子深愛之本﹐而利於爲體貌臣工之末﹐以是爲治﹐未有能久者。今日之事﹐先生建明稍緩﹐竊恐言者已伺其後﹐是非不能爲天下學道者之地﹐亦恐不能爲後世學道者之地。朱子深重之﹐用其言。徐貳卿誼帥江東日﹐謂其履行素髙﹐移檄本郡﹐使備筆札﹐抄錄著述﹐欲以遺逸薦於朝﹐不果。築室柳塘上﹐自號方壺居士﹐著有《柳塘集》。﹝同上﹞

先生隱柳塘著書﹐今遺址猶曰柳塘巷﹐曰碩儒裏。每過其地﹐憶前輩風流﹐輒低徊不能去。

程若庸字達原﹐休寧漢川人﹐從饒雙峯﹑沈毅齋遊﹐得聞朱子之學。淳丁未﹐爲湖州安定書院山長。庚戌馮北山去疾﹐創臨汝書院於撫州﹐聘若庸爲山長﹐買田宅居之。咸淳戊辰登進士第﹐爲福建武夷書院山長。若庸累主師席﹐及門之士最盛﹐在新安號勿齋﹐學者稱勿齋先生。在撫州號徽庵﹐以寓不忘桑梓之意﹐學者稱徽庵先生。如吳澄﹑程鉅夫﹑範啟﹑金若洙﹑吳錫疇皆其髙弟﹐所著有《性理字訓講義百篇》﹐及《太極圖說》《近思錄注》。﹝同上﹞

徽地瘠人稠﹐往往遠賈以逐利﹐僑居名都大邑﹔天下之與吾徽人接者﹐幾盡疑爲膏腴中人﹐遂使徽之孤寒士﹐輒不欲以徽人稱。不知深山窮谷中﹐凍餓窮經𨿽三公莫足易者﹐惟吾徽大有人在也。因程公自號徽庵﹐附寄一慨。

徽山有黃山﹑白嶽﹐水有練溪﹑新安江﹐勛賢有程忠壯﹑汪忠烈﹐正學有朱徽國。以下文章節義﹐自吳少微以及金正希﹐代不絕踵﹐而世顧目之曰徽人﹐曰朝奉若而人者﹐非徽人朝奉耶﹖況黃山﹑白嶽靈奇甲東南﹐勝朝重科名﹐亦有兄弟九進士﹐四尙書者﹐一榜十九進士者﹐乃風雅如湯臨川先生﹐亦不精察﹐有詩曰「欲議金銀气﹐多從黃白遊﹐一生癡絕處﹐無夢到徽州。」得毋貽笑山靈﹖

胡方平字師魯﹐號玉齋﹐婺源梅田人。初﹐徳興沈毅齋貴瑤受《易》於董夢程﹐夢程受朱熹之《易》於黃斡﹐而方平又從學於夢程貴瑤。研精易旨﹐沈潛反復﹐二十餘年﹐嘗因文公《易本義》著《啟蒙通釋》﹐又有《外翼》四卷﹐又有《易餘閒記》。其言曰「朱子言《易》開卷之初先有一重象數﹐而後《易》可讀﹔《啟蒙》四篇﹐其始明象數﹐以爲讀《本義》而設者與﹖象非卦不立﹐數非蓍不行﹐象出於圖書﹐而形於卦畫﹐則上足以該太極之理﹐而《易》非淪於無體。數衍數蓍策而達於變占﹐則下足以濟生人之事﹐而《易》非荒於無用。明乎此﹐則《本義》一書﹐如指諸掌。」子一桂字廷芳﹐《易》學得於家庭。宋景定甲子﹐年十八領鄕薦﹐試禮部不第﹐入元退而講學﹐遠近師之。嘗入閩﹐博訪諸名士﹐以求文公緒論。建安熊去非方讀書武夷山中﹐與之上下議論﹐歸則裒集諸家之說﹐以疏諸子之言﹐爲《易本義附錄纂疏》《本義啟蒙翼傳》。其言曰「《易》道有四﹐象爲要﹐《易》學有四﹐占爲難。朱子《啟蒙本義》專主卜筮﹐《本義》又專以象占示訓﹐蓋皆引而不發﹐待學者自悟爾。」又著《詩傳附錄纂疏》《十七史纂》《人倫事鑑》《歷代編年》諸書﹐並行於世。居之前有二小湖﹐自號雙湖居士﹐遠近師之﹐稱雙湖先生。﹝同上﹞

雲峯先生胡炳文字仲虎﹐考川人。幼嗜學﹐父母恐其成疾﹐欲止之﹐乃以衣蔽窗隙﹐終夜默誦。旣長﹐篤志朱氏之學﹐上溯伊洛﹐以達洙泗淵源。凡諸子百氏﹐陰陽醫卜﹐星曆術數﹐靡不推究﹐四方學者雲集﹐嘗爲信州道一書院山長。其族子澱建明經書院﹐以館四方來學士﹐炳文署山長爲課試﹐以訓諸生。調蘭溪洲學正﹐不赴。所居扁曰隨齋﹐於四書諸經﹐會集眾說﹐參考以求其通。余幹饒魯之學﹐本出朱子﹐其爲說多與熹牾﹐炳文深正其非﹐以故作《四書通》﹐往往發其未盡之蘊。又作《易本義通性理》﹐及《朱子啟蒙》《易五贊通釋》《春秋集解》《禮書纂述》﹐自以更易未定﹐門人亦有得其稿者。又有《大學指掌圖》《四書辧疑》《五經會意》《爾雅韻語》《雲峯筆記》文集二十卷﹐卒謚文通。﹝同上﹞

雙湖先生與雲峯先生﹐俱能力肩正學﹐有功後進﹐至今讀其書﹐咸聳敬焉。識者謂朱子餘芬﹐鐘婺居多。

陳櫟字壽翁﹐世居休寧之藤溪﹐甫三歲﹐祖母吳氏﹐口授《孝經》《論語》﹐輒成誦。七歲通進士業﹐師鄕先生黃常甫﹐常甫出於婺源滕氏﹐私淑朱子﹐故櫟學有源委。宋亡﹐科舉廢﹐慨然發憤﹐致力於聖人之學﹐謂朱子歿未久﹐而諸家之說﹐往往亂眞。乃著《四書發明》《書傳纂疏》《禮記集成》《論孟訓蒙》《口義書解》《深衣說》《讀易編》《讀詩記》《六典撮要》《三傳集注》及《增廣通略》﹐亡纂數千萬言。凡諸儒之說﹐有畔於朱氏者﹐刊而去之﹐其微詞隱義則引而伸之﹐其所未備者﹐復爲說以補其闕。於是朱子之說﹐大明於世。延初﹐詔立科舉取士﹐有司彊之﹐試鄕闈中選﹐不復赴禮部﹐教授於家。日用之間﹐動中禮度﹐與人交不以勢合﹐不以利遷﹐善誘學者﹐諄諄不倦。臨川吳澄嘗稱櫟有功於朱氏爲多。凡江東人來受學者﹐盡遣歸櫟﹐所居堂曰定宇﹐學者因稱定宇先生。元統二年卒﹐揭斯志其墓﹐與吳澄並稱曰「澄居通都大邑﹐又數登用於朝﹐天下學者﹐四方來歸之﹐故其道遠而章﹐尊而明。櫟居萬山間﹐與木石居﹐而蹤迹未嘗出鄕裏﹐故其學必待其書之行﹐天下乃能知之。及其行也﹐亦莫之禦﹐是可謂豪傑之士矣。」從侄光博洽羣經﹐羅网百氏﹐朱升趙氵方多所取正﹐隱居教授﹐人以書廚目之。﹝同上﹞

定宇先生爲朱子功臣﹐著述俱極中正﹐《四書大全》所引新安陳氏說頗多。

倪士毅字仲宏﹐休寧倪於人也。其先三世﹐皆以經學教授鄕裏﹐士毅世其學。及長﹐潛心求道﹐師鄕老儒朱敬輿﹑陳定宇﹐學益以充﹐教授黟下阜﹐黟人化之。所著有《四書輯釋》《歷代帝王傳》《授圖說》《道川集》。﹝同上﹞

士毅公幼子尙氵直嘗校定余東山公《春秋集傳》。

汪克寬字徳輔﹐一字仲裕﹐號環谷﹐祁門桃墅人。六歲日記數百言﹐至十歲﹐父應新因取祖華問學於饒雙峯﹐及當時問答之言﹐授之。克寬玩索有得﹐遂於理學寢悟﹐乃取朱子四書﹐自定句讀﹐晝夜誦讀﹐知爲學之要。自是讀六經諸子﹐歷代史《通鑑綱目》諸書﹐悉皆成誦。延戊午﹐侍父往饒之浮梁﹐拜可堂吳仲迂於州學。吳謂諸門人曰「克寬穎異絕倫﹐勇於爲學﹐他日必有所成。」旣歸﹐遂篤志聖賢之學﹐辟書齋於居室東偏﹐扁曰思復﹐銘於齋壁。泰定丙寅秋﹐郡邑舉應江浙鄕試﹐明年會試﹐論《春秋》與主司不合﹐又以對策切直﹐故見黜。遂厭科舉文﹐乃取《春秋》﹐博考諸說同異﹐會萃成書﹐名之曰《春秋經傳附錄纂疏》《易》有《程朱傳義音考》《詩》有《集傳音義會通》﹐禮有《經禮補逸》《資治通鑑綱目》有《凡例考異》諸書。教授宣歙間﹐數與鄭玉﹑汪澤民講論﹐意气相洽。澤民復遣其孫世賢執經門下﹐四方學者﹐從遊甚眾。嘗語之曰「聖人之學﹐以躬行踐履﹐操存省察爲先﹔至於文章﹐特其餘事。」洪武二年﹐朝命行人禮聘﹐與同翰林宋濂刪修《元史》﹐事畢﹐以老疾辭不仕﹐賜宴禮都﹐給驛還卒。休寧程敏政贊其像曰「此考亭世嫡門生第四人也﹐此龍興史局布衣第一人也。六經皆有說﹐而《春秋》獨盛﹐平生皆可師﹐而出處尢正。其道足以覺人﹐其功足以衛聖﹐遺像凜然﹐百世起敬。」﹝《祁門志》﹞

朱子《綱目》上繼《麟經》﹐環谷先生以《凡例考異》羽翼其間﹐令讀者豁然心目﹐洵稱史學功臣。

趙氵方字子常﹐遠學於九江黃楚望﹐復以書謁臨川虞集﹐求艸廬吳澄道學淵源。嘗以爲《周易》《春秋》二經﹐皆聖人精神心術所存﹐必盡得不傳之妙﹐然後孔門之教乃備。其於《春秋》﹐不捨史以論事﹐不離傳以求經﹐不純以褒貶泥聖人﹐以爲左氏杜氏主史釋經﹐而不知筆削本旨。公啖趙知求筆削之旨﹐而不考魯史舊章﹐俱不能無獘。乃離經析義﹐分爲八類﹐辯而釋之﹐名曰《春秋屬詞》﹐以著聖人筆削之旨﹐作《春秋集傳》十五卷﹐以明聖人經世之志。著《左氏傳補注》十卷﹐《師說》三卷﹐以爲學者求端用力之階。隱居休寧之東山﹐至正末﹐起鄕兵輔元帥婺源汪同保鄕井。洪武二年﹐召修《元史》﹐乃如京師竣事﹐不願仕還﹐年五十二﹐學者稱東山先生﹐有《東山集》。﹝《休寧縣誌》﹞

先東山著述最富﹐﹝吉士﹞刊其遺集行世。《春秋屬辭》年久﹐漸鮮善本﹐近出藏稿﹐復付剞劂﹐敢謂能讀遺書﹐亦不忍使祖澤蕪沒云爾。

潘榮字伯誠﹐桃溪人﹐隱居博學﹐通諸經﹐尢長於史。嘗著《通鑑總論》﹐大要治天下有三﹕曰明日斷曰順而已。明則君子進而小人退﹐斷則有功勸而有罪懲﹐順則萬事理﹐人必悅﹐而天下和。三者之要﹐在身﹐身端心誠﹐不令而行矣。其說反覆數千言﹐又嘗集蘇句百篇﹐學者稱爲節齋先生。﹝《婺源志》﹞

朱升字允升﹐生休寧﹐後徙居歙之石門﹐幼師陳櫟。至正癸未﹐聞資中黃楚望講道湓浦﹐偕趙氵方往從學﹐歸登鄕貢進士榜﹐授池州路學正﹐以身示法﹐江南北學者雲集。會淮甸兵起﹐壬辰春秩滿歸﹐而蘄黃兵至徽矣。所居僻在窮山﹐𨿽避兵奔竄﹐著述不輟﹐每恥俗學﹐務究極天人之蘊。丁酉秋﹐明兵下徽﹐卽被召見顧問﹐升對曰「髙築墻﹐廣積糧﹐緩稱王。」上大悅﹐遂預帷幄密議。冬辭歸後﹐連歲被徵﹐比至﹐上有所訪問﹐後亦不彊畱也。大抵禮學徵伐之議﹐升所贊畫居多。吳元年丁未﹐授翰林侍講學士﹐中順大夫﹐知制誥﹐同修國史。誥詞曰「眷我同姓之老﹐實爲耆舊之英。」其見親禮如此。尋以年髙致政歸﹐家有梅花初月樓﹐上親灑宸翰以賜﹐年七十二﹐號楓林學者﹐稱楓林先生﹐所著書載《書籍志》。子同字大同﹐以升恩升禮部侍郎﹐後坐事廢。﹝《休寧志》﹞

鄭玉字子美﹐幼好學﹐气宇髙岸﹐識見出人意表﹐不樂仕進﹐勤於教授﹐門人受業者眾﹐乃篝師山書院。至正十四年﹐朝廷以翰林待制奉議大夫﹐遣使賜禦酒名幣﹐浮海徵之。玉不起﹐家居著書﹐有《春秋闕疑》《周易大全附注》《程朱易契餘力稿》。十七年金陵兵至徽﹐守將欲要致之﹐玉曰「吾旣不能慷慨殺身﹐以勵風俗﹐猶當從容就死以全義。」縊死。﹝《歙志》﹞

◎故老雜紀紀何雜乎爾﹖曰﹕童而入耳﹐長而觸目﹐都不忍忘也。郡邑有乘矣﹐何雜紀乎爾﹖曰﹕補其所不及﹐載不必盡載者﹐何嫌乎雜也。且乘則類分﹐而聞不妨隨﹐及後之視今﹐何必不畱故老之流傳﹐以資社談助。

國朝督兵張天祿入徽州﹐至新嶺﹐方造飯﹐張假寐﹐夢旌旄擁一赤面多須者﹐又兩白面者﹐戒張曰「汝此行愼勿殺人﹐若殺人者﹐令汝不得善歸。」張悚然寤﹐疑是關夫子也。比到嶺腳﹐有越國汪公廟﹐張入廟少憩﹐見上神像﹐卽夢中所見者﹐益大驚懼﹔敕軍士不得焚殺﹐有犯令者﹐立斬以徇。繇是一軍肅然﹐民用安集。張問士人曰「汪公何神也﹖」曰「唐時保障六州者也。」張曰「今猶見夢﹐可謂靈爽矣。」面白者﹐一爲程忠壯公﹐一爲某神也。﹝《訁刃庵偶筆》﹞

趙國公華幼穎慧﹐九歲爲舅牧羊﹐每出﹐常踞坐磐石﹐气使羣兒﹐令羣兒刈艸營屋﹐曰「室成﹐吾且椎牛以犒若等。」卒取舅牛分食之﹐牛尾插地﹔旣歸﹐舅問牛所在﹐對曰「入地矣。」舅素異之﹐不深詰。﹝《郡誌》﹞

明太祖下徽州﹐卜兆於古城山汪公廟﹐獲第一簽。及得天下﹐命有司每歲正月十八日致祭﹐開銷錢糧﹐至今不絕﹐第一簽龕奉梁間。﹝《休寧舊志》﹞

隋末越國汪公華俗據六州﹐治兵古城山﹐溪環山下﹐通三浙﹐卽浙江也。丁亥五月﹐古城山落巨石於水灘上﹐灘忽成潭﹐潭深不掩鱗﹐石器其囪﹐名曰印石。予壬辰禁网釣﹐爲放生所﹐魚樂此潭﹐不與水俱逝﹐遊人投食﹐各以類鼓波吹沫﹐相爭吞﹐今成勝景。相傳朱楓林先生鄕居時﹐汪溪石落﹐水磨不轉。朱先生卜之曰「千年不靜一朝靜﹐富從此止矣﹐千年不動一朝動﹐貴從此起矣。」書此以驗將來。

古城山下﹐卽捨家舊墅村﹐新安各姓﹐聚族而居﹐絕無一雜姓攙入者﹐其風最爲近古。出入齒讓﹐姓各有宗祠統之﹐歲時伏臘﹐一姓村中千丁皆集﹐祭用文公家禮﹐彬彬合度。父老嘗謂新安有數種風俗﹐勝於他邑﹐千年之冢﹐不動一А﹐千丁之族﹐未常散處﹐千載之譜系﹐絲毫不紊。主僕之嚴﹐數十世不攺﹐而宵小不敢肆焉。先曾祖日紀萬曆二十七年﹐休寧迎春﹐其臺戲一百零九座﹐臺戲用童子扮故事﹐飾以金珠繒采﹐競斗靡麗﹐美觀也。近來此風漸減﹐然遊燈猶有臺戲﹐以綢紗糊人馬﹐皆能舞斗﹐較爲奪目。邑東隆阜戴姓更甚﹐戲場奇巧壯麗﹐人馬斗舞亦然﹐每年聚工制造﹐自正月迄十月方成﹐亦靡俗之流遺也。有勸以移此鉅費﹐以賑貧乏﹐則羣笑爲迂矣。或曰「越國汪公神會﹐酬其保障功﹐不得不然。」

相公湖一名黃墩湖﹐湖有蜃﹐常與呂湖蜃斗。程靈洗善射﹐夢人告曰「吾爲呂湖蜃厄﹐君若助吾﹐必將厚報﹐束白練者我也。」明日靈洗射中黑蜃後﹐一道士指墓地葬其母﹐靈洗任梁將軍﹐封忠壯公。﹝《休寧志》﹞

許宣平隱歙南陽城山﹐善吟詩。李太白訪之不遇﹐題詩壁而去﹐所謂「我吟傳捨詩﹐來訪仙人居」者是也。宣平詩﹐傳者僅《隱居三十載》一首耳。近閱焦氏《類林》﹐載宣平《歸見壁詩》﹐又吟曰「一池荷葉衣無盡﹐半畝黃精食有餘﹔又被人來尋討著﹐移庵不免更深居。」﹝《雲谷臥余》﹞

許宣平常掛一花瓠及曲竹枝﹐醉則歌曰「負薪朝出賣﹐沽酒日西歸﹐路人莫問歸何地﹐穿白雲行入翠薇。」﹝《唐詩類苑》﹞

吳少微歙人﹐徙居休寧縣西石舌山﹐卽鳳凰山。第進士爲畱陽尉﹐與武功富嘉謨同官友善。先是天下文章﹐以徐庾爲宗﹐气調益弱﹔獨少微﹑嘉謨屬詞本經學﹐雄邁髙雅﹐時人慕之﹐文體一變﹐稱爲吳富體。魏郡谷倚爲太原主簿﹐亦以文詞著名﹐時號北京三傑。﹝《徽州府誌》﹞

婺源汪彥章登崇寧二年第﹐瓊林宴中席頒冰﹐狀元霍端友屬使表謝﹐授簡立成﹐一座驚嘆。事髙宗歷兵部侍郎﹐兼侍講直學士院﹐國步方艱﹐一時詔令典冊﹐皆出其手﹐能道上意所欲。拜翰林學士﹐以所禦白團扇﹐書唐杜甫詩「紫誥仍兼綰﹐黃麻似六賜」十字以賜。又請索元符以來﹐至建炎攺元日曆﹐因命兼領。尋出知湖州﹐移撫州﹐繼提點江州太平觀﹐上其書凡八百帙。除顯謨閣學士﹐知徽州﹐以從官典鄕﹐郡人以爲榮。封新安郡侯﹐徙知鎭江府﹐贈端明殿學士。﹝同上﹞

龍溪先生藻爲南渡詞臣稱首﹐元太后《告天下書》﹐是其手作﹕比以敵國興師﹐都城失守﹐纏宮闕﹔旣二帝之蒙塵﹐誣及宗礻方﹐謂三靈之攺卜﹐眾毖中原之無統。姑令舊弼以臨朝﹐𨿽義形於色﹐而以死爲辭﹐然事迫於危﹐而非權莫濟。內以拯黔首將亡之命﹐外以紓鄰國見逼之威﹐遂成九廟之安﹐坐免一城之酷。乃以衰癃之質﹐起於閒廢之中﹐迎置宮闈﹐進加位處﹐舉欽聖以還之典﹐成靖康欲復之心。永言運數之屯﹐坐視邦家之覆﹐撫躬獨在﹐流涕何從﹖緬惟藝祖之開基﹐實自髙穹之眷命﹐歷年二百﹐人不知兵﹐傳序九君﹐世無失徳。𨿽舉族有北轅之釁﹐而敷天同左袒之心﹐乃眷賢王﹐越居近服﹐已徇羣情之請﹐俾膺神器之歸。繇康邸之舊藩﹐嗣宋朝之大統﹔漢家之厄十世﹐宜光武之中興﹐獻公之子九人﹐惟重耳之尙在﹐玆爲天意﹐夫豈人謀﹖尙期中外之協心﹐同定安危之至計。庶臻小忄曷﹐同底丕平用敷告於多方﹐其深明於吾意。﹝《應庵隨錄》﹞

關雲長刮骨療毒﹐飲奕自如﹐髙開道鑿頰出鏃﹐進饌不輟﹐固爲奇矣。吾鄕朱少章便金不屈﹐疾無藥物﹐炙體二百餘﹐於炙中作排律二十韻﹐差可與關髙並美。﹝《雲谷臥余》﹞

余每愛朱少章先生《五國城奉送徽宗梓宮文》﹐辭短意長﹐凜凜有生气。文曰「臣等猥以凡庸﹐誤蒙選擇﹐茂林丰艸﹐被雨露於當年﹐絕黨殊鄰﹐犯風霜於將老。節土之旄旣落﹐口中之舌徒存。嘆馬角之未生﹐魂消雪窖﹔攀龍髯而莫逮﹐淚灑冰天。」朱文公曰「太上讀奉送大行文感涕﹐詔官公親屬五人﹐如故事﹐別賜吳興田五頃。」﹝《應庵隨錄》﹞

李任道編《云館二星集》﹐以新安朱弁與宇文虛中同載。虛中仕金﹐而朱以死自守﹐朱見之不樂﹐乃自題詩其後曰「絕域山川飽所經﹐客蓬歲晚任飄零﹐詞源未得窺三峽﹐使節何容比二星﹖蘿蔦施松慚弱質﹐蒹葭倚玉怪殊形﹐齊名李杜吾安敢﹖千載公言有汗靑。」朱自金還﹐僅轉奉議郎﹐所著有《曲洧舊聞》三卷﹐其餘尙十餘種。﹝《湧幢小品》﹞

朱文公初卜劉夫人兆﹐因爲壽藏﹐嘗叩之明術者﹐有龍歸後唐之兆。後一日﹐至麻沙鎭﹐睹十木牌﹐自山溪販至者﹐問其所從來。以後唐龍歸對﹐遂令導往﹐果得奇境。﹝《稗史》﹞

晦翁中烏喙毒﹐頭岑岑漸煩憊﹐徧體皆黑﹐幾至危殆﹐山中又無醫藥。因思漢質帝得水可活之言﹐汲新水連飲之﹐大嘔而解。晦翁門人可考者﹐三百三十八人﹐亡考者五十三人﹐得夫子十分之一。﹝《湧幢小品》﹞

晦翁與呂東萊同讀書雲谷﹐日夜銳志著述﹐文公精神百倍﹐無少怠倦。東萊竭力從事﹐每至夜分﹐輒覺疲倦﹐必息而後興。嘗自愧力之不及﹐爰詢文公夜坐時﹐書幾下若有物抵其足﹐據踏良久﹐精神倍增。數歲後﹐一夕文公忽見神人頭有目光百餘﹐云多目星現﹐嗣是後幾下之物不至﹐而文公夜分亦必就寢。﹝同上﹞

文公爲徽學正傳﹐至今講學﹐遂成風尙﹐書院所在都有。而郡之紫陽書院﹐古城巖之還古書院﹐每年正八九月﹐衣冠畢集﹐自當事以曁齊民﹐羣然聽講﹐猶有紫陽風焉。其他天泉書院﹐爲湛甘泉講學處﹐迥不逮也。

晦庵先生家墓﹐乃先生自觀溪山向背而爲之﹐面值一江﹐有沙亙其間。先生嘗云「此沙開時﹐吾子孫當有入朝者。」其家有私記存焉。景泰間﹐念其有功於世﹐求訪其子孫﹔於是九世孫梃徵入朝﹐授五經博士﹐世官一人﹐主祠部文。未至數日﹐其沙忽被水沖開﹐非術數之學﹐而其驗如此。﹝《稗史》﹞

朱文公每經行處﹐聞有佳山水﹐𨿽迂途數十里﹐必往遊焉。攜樽酒一壺﹐銀杯大幾容半升﹐時飲一杯﹐登覽竟日﹐未嘗厭倦。又嘗欲以木作輿圖﹐刻山水凹凸之勢。合木八片﹐爲之雌雄筍相入﹐可以折度﹐一人之力﹐足以負之﹐每出則以自隨。﹝《山棲志》﹞

今俗過信堪輿﹐多停柩於土上﹐以磚石之﹐至數十年遠﹐猶不瘞埋者﹐徽郡爲甚。余閱《通典》﹐亦有假葬三年﹐卽吉除服議。晉郗詵母亡﹐便於堂北壁外下棺﹐謂之假葬﹐三年卽吉﹐衛以其不應除服而議之。是假葬𨿽聞於古﹐然而非禮也。今有數十年不下棺﹐而子孫除服從吉仕宦者﹐可乎﹖﹝《疑耀》﹞

甲寅葬先父母於瑯源臺上獅髙原﹐此癸未年﹐先宜人攜余避亂處也。曾作詩紀此山之勝﹐今三十六年矣。䢐歲訪地師於白下時﹐伊大農奉旨伐木江南造船﹐慕巡撫行咨謂新安多巨木﹐須遣道員督伐。伊公知予徽人﹐因以撫咨擲閱。予對曰「大木盡有﹐但不適用。」伊公云「旣有大木﹐自合式﹐如何不適用﹖」予對曰「徽處萬山中﹐每年木商於冬時砍倒﹐候至五六月梅水泛漲﹐出浙江者﹐由嚴州﹐出江南者﹐由績溪﹐順流而下﹐爲力甚易。值此隆冬卽伐木﹐木不能出﹐徒利木商耳。」伊公首肯﹐遂寢其事。及予歸裏﹐未旬日﹐周地師云「地已得矣﹐風水合局不必言﹐合抱大木羅列於前﹐亦不知多少。」予心動﹐謂果如願﹐卽舊冬陳說於大司農前﹐非爲桑梓﹐正以保吾父母塋木也。因不惜重價成事﹐闔郡堪輿家二十餘人﹐紛紛點穴不定。予用稱土法﹐擇土之重者用事﹐及開金井﹐土如紫粉﹐光潤異常﹐登山者咸賀得地。

程懷古十歲詠冰﹐有句云「莫言此物渾無用﹐曾向滹沱渡漢兵。」識者奇之。後再差知貢舉﹐權吏部尙書﹐翰林學士﹐封侯﹐贈特進少師﹐以詞章稱。當時從子若川武舉狀元歷監丞使金﹐金人乃以熟人首爲款﹐卽攫睛之。金人驚曰「奇男子﹗」易珍饌禮遇焉。﹝《府誌》﹞

查道初應舉﹐向荊州湖遊﹐索獲資十餘萬。至襄陽逆旅﹐見女子端麗秀出﹐非塵中之偶﹐因詰其所來﹐乃故人之女也。遂以行橐﹐求良謹者嫁之﹐是歲由此罷舉。又嘗於旅邸牀下﹐獲金釵一束﹐且百隻﹐意所遺者必復來取之。向晚﹐果二人至﹐見道但嗟惋而已。道詰之﹐具言其所遺﹐如道所獲﹐遂盡以付之。其人驚喜﹐請畱三之一以爲謝﹐道固拒之。﹝《國老談苑》﹞

查待制奉使髙麗﹐晚泊一山而止。望見沙中有一婦人﹐紅裳雙袒﹐髻鬢粉亂﹐肘後微有紅鬣。查命水工﹐以篙扶於水中﹐忽見傷婦人得水偃仰﹔復身望查拜首﹐感戀而沒。水工曰「某在海上﹐未見有此物。」查曰「此人魚也﹐能與人姦﹐水族人性也。」﹝《稗史》﹞

紹興初﹐法令散逸﹐凡專司法令﹐皆休寧金安節所修﹐書成召對。髙宗曰「金安節好秀才。」後官吏部尙書﹐敷文閣學士。﹝《休寧志》﹞

汪若海字東叟﹐歙人。年十八﹐遊太學。靖康初﹐詔求知兵者﹔若海應詔﹐未三刻而文成﹐擢居髙等。京城失守﹐若海述麟爲書以獻﹐袖書抗粘罕﹐乞存趙氏。髙宗卽位﹐遷江南經制使﹐朝廷以張浚宣撫川陜﹐議未決。若海曰「天下者﹐常山蛇勢也﹐秦蜀爲首﹐東南爲尾﹐中原爲脊﹔今以東南爲首﹐安能起天下之脊哉﹖將圖恢復﹐必在川陜。」乃往見浚﹐極談終日。﹝《志郡》﹞

宋丘黟人﹐歷宮殿中丞﹐因讀《易》悟損益二卦﹐能通數﹐知未來興廢。嘗謂家人曰「吾壽終九九。」後果八十一歲。﹝《稗史》﹞

祁門方秋崖工詞﹐《生辰值小除》一闋﹐其前後尢灑脫﹕「今朝念九﹐明朝初一﹐單欠个秋崖生日﹐客中情緒老天知﹐道這月不消三十。」髙郵軍卒哄﹐以制命往易置其事﹐戮首惡數人﹐一城帖然。制置使趙葵曰「儒者知兵﹐吾巨山也。」巨山秋崖字。﹝《詞統》﹞

汪立信字城甫﹐婺源大畈人﹐寓居建康。淳五年﹐立信獻策﹐招安慶劇賊胡興等﹐借補承信郎。七年登進士第﹐理宗見其狀貌雄偉﹐顧侍臣曰「此閫帥材也。」知江陵府時﹐襄陽被圍益急﹐遺書似道獻二策。似道得書大怒﹐抵之地詬曰「瞎賊狂言﹐敢爾﹗」尋廢斥之。後伯顏入建康曰「此公在﹐吾烏得至此﹖」﹝《郡誌》﹞

汪立信之未仕也﹐家甚貧。會大﹐吳淵守鎭江﹐命爲粥以食流民﹐使其客黃應炎主之。應炎一見立信﹐與語﹐心知非常人﹐言於淵﹐淵大奇之﹐禮以上客。凡供帳服禦﹐視應炎有加﹐應炎甚怏怏。淵解之曰「此君吾地位人也﹐但遭時不同耳。君之識度智業﹐皆非其倫﹐盍少下之﹖」是年試江東轉運司﹐明年登第﹐後踐歷略如淵﹐而卒死難。人謂淵能知人云。出《宋史》。﹝同上﹞

趙子常先生輔元帥汪同起兵保鄕井﹐授江南行樞密院都事。洪武二年﹐召修《元史》﹐不願仕﹐還。於《春秋》發明師說﹐本經會傳﹐度越漢宋諸儒。周藩睦敍元遺民﹐堅守臣節﹐與伯顏子中同傳。﹝《列朝詩集》﹞

先東山公垂髫﹐裏中有二執友﹐其一因投荒過家﹐其一以磨勘需調﹐皆棲棲桑楡﹐猶戀雞肋者。一日同訪公﹐見庭下有鋸匠解木﹐因以命題。公口占絕句曰「一條黑路兩人忙﹐傍晚相看鬢有霜﹔你去我來何日了﹖虧他扯拽過時光。」二執友知詩意諷己也﹐相與感嘆而去。《東山公集》﹐此詩未載。

唐末岐梁爭長﹐東院主者知其將亂﹐日以菽粟與泥爲土﹐整附而墁之﹐增其屋木﹐一院笑以爲狂。亂旣作﹐食盡樵絕﹐民所窖藏﹐爲李氏所奪﹐皆餓死﹔主沃塹爲糜﹐毀木爲薪﹐以免。隴右有富人﹐豫爲夾壁﹐視食之餘可藏者﹐幹之﹐貯壁間。又閣皂山一寺僧﹐甚專力種芋﹐歲收極多﹐杵之如泥﹐造塹爲墻。後遇大饑﹐獨此寺四十餘僧﹐食芋塹以度凶歲。元末天下亂﹐先東山公逆知將絕食﹐遂預以芋和粉﹐築成磚形﹐砌墻於東山。其後大饑﹐饑民望煙火而來﹐東山公取芋磚一片﹐置沸湯中作羹﹐饑民賴以存活。後太祖兵至乏糧﹐公曰「吾當助三日餉。」取磚與之。﹝《國憲家猷》﹞

宋時有朝奉郎之官﹐太祖初定﹐徽民迎之者﹐皆自稱曰朝奉。太祖曰「多勞汝朝奉的。」至今休歙猶沿其稱。

太祖初至徽﹐避雨於民屋門首曰「爾民何不接檐﹖」民遵命﹐至今新安屋宇門皆重檐。

陳定宇書《蘭亭記》後云「王逸少晉人﹐才之傑出者邪。一時崇尙老莊﹐淸談無實﹔獨論建識時務且長﹐沮桓溫請遷都之議﹐斯人不多見也。此篇以一死生﹐齊彭殤爲誕妄﹐蓋辟莊周﹐矯流俗﹐不但文字之工而已。」此實右軍知己。﹝《應庵隨錄》﹞

新安詹同詩﹐赤色精金﹐與釒石自別。東山趙訪詩﹐根於筆削﹐尢稱雅則。﹝《詩談》﹞

婺源詹承旨同初名書﹐遇亂﹐家黃州﹐事陳氏﹐歸附賜今名﹐授國子博士﹐直起居注﹐升翰林學士承旨﹐兼吏部尙書。宋景濂序其集﹐謂其酒酣耳熱﹐捉筆四顧﹐文气﹐從口鼻間流出﹐頃刻盈紙﹐爛爛皆成五采﹐其推服之如此。﹝《列朝詩集》﹞

程國勝﹐休之陪郭人﹐明太祖發舟師二十萬自將﹐令國勝率親兵宿衛帳下﹐與友諒大戰康郎山。友諒驍將張定邊奮前直犯禦舟﹐適膠淺﹐國勝仗劍叱之﹐急與帳前左副指揮使韓成﹑元帥程兆先駕飛舸﹐左右奮擊。會鄂國常公射中定邊﹐虢國兪公疾棹來﹐舟進水湧﹐禦舟遂脫。而國勝等反繞敵艦之後﹐力戰死之﹐年三十一。事聞﹐贈定遠大將軍﹐輕車郡尉。﹝《泳化類編》﹞

鄧寧河王愈率兵取徽州﹐久鎭其地﹐有二門子﹐以勤愼當王意。王一日遊山﹐指二地皆可葬﹐發𨿽小﹐能久長。已而二役各攜親柩﹐葬所指處。二百餘年﹐後人或以曹監﹐或以吏役﹐爲小官者相繼。﹝《稗吏》﹞

任萬戶原休寧人﹐父鼐築精舍富川上﹐延祁門汪克寬授《春秋》﹐又從學於東山趙訪。明兵下徽州﹐原出佐軍實﹐從捍禦﹐歷功至顯武將軍﹐雄峯翼管萬戶卒﹐與弟並有集。﹝《列朝詩集》﹞

休寧吳克敏爲元義兵萬戶﹐保關嶺﹐兵敗﹐題詩紮溪石壁云「怪石有痕龍已去﹐落花無語鳥空啼。」遂自刎死。後孔從善爲足成一律云「萬里西風起馬蹄﹐金戈回首塞云低﹐未爲豫讓先亡趙﹐欲學田單獨下齊﹔怪石有痕龍已去﹐落花無語鳥空啼﹐至今天與英雄恨﹐嗚咽泉聲下紮溪。」﹝《堯山堂外紀》﹞

朱允升得六壬之奧﹐偶見友人案上四合﹐戲謂﹕「君能射覆乎﹖中則奉之。」允升更索一合﹐書射語﹐亦合而之曰「少俟則啟。」適有借馬者﹐友人令僕於後山牽驢應之﹐允升卽令一時俱啟﹐四合皆魚也。射語云「一味魚﹐兩味魚﹐其餘都是魚﹔前門來借馬﹐後山去牽驢。」賓主爲之絕倒。﹝同上﹞

允升生休寧﹐徙居歙石門﹐館臨河程氏﹐教其子大﹐大爲繼母所苦﹐自縊。後允升夢大突入其室﹐適報生兒﹐因名之曰同﹐且曰「此兒必遭女禍。」尋於所居山前創艸屋數十間﹐鄕人怪之。允升曰「車駕異日幸臨﹐當休軍於是。」丁酉秋﹐明兵下徽﹐髙皇提兵過之﹐果休其下。臨去﹐允升跽請曰「臣有子同﹐後得全軀死﹐卽臣幸大矣。」後同官至禮部侍郎﹐善詩﹐翰名題詩賜宮人。忽禦溝中有流屍﹐上疑同挑之﹐將賜死﹔因念允升請﹐使自縊。蓋允升所謂女禍也。其六壬精妙若此。﹝《稗史》﹞

齊易巖者﹐徽髙士﹐術數尢精於楓林。明太祖初起兵﹐聞而往問之﹐答曰「不嗜殺人。」上曰「經生談。」遂去。及卽位﹐或有薦巖之才者﹐詔徵詣京師。巖乃逃避大姓汪氏﹐汪不敢容。巖曰「毋害也﹐歲久當泰。」乃爲汪教其少子爲文﹐常與其子遊於山﹐指一處曰「此汝發生處也﹐但不知誰爲地主﹖」問之﹐其姻家也。子年十三四﹐亦不以其誰爲意。及易巖死﹐其子卜地葬其父﹐竟得此山。偶檢其少日所讀中﹐有記云「汪生某葬父某郡某都某圖某山﹐子孫綿遠且貴。」其子嘆服。今汪氏果盛。巖卒年七十餘﹐無子﹐故其事失傳。﹝同上﹞

休寧程繩祖除陜西禦史﹐左遷湖口令。邑東曰黃麻潭﹐原是隰田﹐累爲豬蛟攻陷五百餘畝。繩祖齋禱於城隍﹐其蛟白日爲迅雷所斃﹐屍血浮江﹐民患始息﹐立祠祀之。﹝《類書纂要》﹞

歙唐仲實當明太祖駐驛徽州﹐延訪儒碩﹐召對稱旨﹐賜尊酒束帛﹐事載《五倫書》。命之任﹐以瞽廢辭﹐攝紫陽書院山長﹐學者稱白雲先生。﹝《列朝詩集》﹞

明太祖賜臣下禦甚多﹐如中山王宋學士者勿論。駐驛徽州時﹐禦書一﹐賜汪同云「庚子六月初三日﹐茶源闕歇馬﹐偶遇萬宣使至﹐動問說稱星原翼﹐田野辟﹐黎民樂。折開賚到公文內云﹕」修城事理﹐軍民人等﹐甚是極得其當﹐重務出積糧儲﹐從其與便﹐勿使我多憂。『途間親書不備。寄書人朱某﹐樞密院判汪同閣下。「同子孫寶藏於家。學士程敏政題絕句云﹕」午夜虹光燭斗寒﹐民間驚得禦書看﹔當時未定君臣禮﹐想見髙皇創業難。「成化甲辰毀於火。﹝《湧幢小品》﹞

建文帝爲僧﹐居羅榮寨之白雲庵﹐名程濟圃。建文作《萊根歌》曰「萊根靑兮﹐菜色辛兮﹐菜兮菜兮﹐似餘情兮。」﹝《正气紀》﹞

翰林編修程濟績溪人﹐博學通奇術。洪武末﹐以明經舉爲四川嶽池教諭。建文初﹐上書言某月某日西北起兵。朝廷謂非所宜言﹐系至京﹐將殺之。濟仰天大呼曰「陛下幸寬臣﹐屆期無兵﹐殺未晚。」遂下獄。已而靖難兵果起﹐赦濟爲翰林編修﹐充軍師﹐護諸將北徵﹐與燕王戰於徐州﹐大捷﹐諸將樹碑敍戰功﹐及統軍者姓名。濟一夜往祭碑﹐人莫測其故。及燕王過徐﹐見碑大怒﹐趣左右椎碑﹐再椎﹐遽曰「止止﹐爲我錄撰文來。」其後按碑族之﹐無得脫者。濟名在椎脫處﹐得免。始憶曩之祭﹐蓋禳之也。淮上諸將﹐不用濟策致屢敗。帝聞﹐召濟還。初濟同邑髙翔﹐並以明經徵﹐翔勵名節﹐濟好術數。翔止濟曰「學者豈宜宗此﹖」濟曰「不學無術﹐此固應變學也。」旣而濟欲以術授翔﹐翔曰「我願爲忠臣。」金川門破﹐翔招濟同死﹐濟曰「我願爲智士。」時帝急召濟入大內﹐問計﹐濟曰「天數已定﹐惟出亡可免耳。」帝從之﹐立召僧祝發﹐如髙皇遺篋計。濟袖出黃冠易之﹐掖帝出﹐安之若命﹐不避艱難。每遇險﹐輒以術脫﹐帝不自知﹐濟亦不使帝知也。濟嘗病﹐帝親爲煮糜﹐含淚坐榻前﹐一刻不離。濟曰「帝不死﹐濟何敢死﹖」帝始安﹐其相依若此。有所往﹐必令濟筮吉凶﹐聽濟示。前後數十年朝夕不離﹐𨿽極流離困苦﹐倉皇行乞時﹐未嘗一廢君臣禮﹐語詳《外紀》中。正統間﹐帝東歸﹐濟從至金陵﹐父老猶有識者﹐指曰「此程編修也。」驚異之。旣而之北平鞫實﹐迎帝入大內﹐濟北向稽首泣曰「今日方終臣子職矣﹗」還滇焚庵﹐散其徒﹐平陽葉二冢﹐紀歷年始末﹐名《從亡隨筆》﹐付了空藏石室﹐遂遁去﹐不測所終。﹝同上﹞

遼府長史程通字彥亨﹐績溪人。靖難兵起﹐從王渡海來朝﹐進左長史﹐上《禦燕策》數千言﹐謀算悉備。壬午變後﹐通閉戶憤感﹔有衛士紀綱指通舊封事﹐乃械至京論死。臨刑﹐通曰「得死所矣﹗」家屬戍邊﹐簿錄其產﹐僅田十餘畝﹐遺書數百卷。﹝同上﹞

靖難後﹐以國子監博士黃彥淸在駙馬都尉梅殷軍中﹐曾私謚建文君﹐論死﹐並逮從子貴池典史金蘭系獄。後殷言彥淸實不在軍中﹐而金蘭輩得釋。彥淸婺源人。或曰「彥淸偕諸臣出外巡訪建文﹐文皇詔至﹐拒不受﹐欲圖興復﹐顧兵力不足﹐死之。」金蘭釋後﹐尋升本邑知縣﹐有善政。﹝同上﹞

大司馬程公信﹐成化中參贊南都﹐左安寧﹐時爲守備﹐燕公設席﹐中爲己坐﹐而以公位其下。公心不平﹐蓋中官𨿽爲主﹐亦居首席﹐六卿而下﹐皆列坐焉。公戲爲一絕云「主人首席客居傍﹐此理分明大不祥﹔若使周公來守備﹐定因屋上放交牀。」安見詩﹐遂分賓主。﹝《客中新聞》﹞

聞內監廳四面開門﹐其式皆同﹐先開三面﹐閉上一面﹐作賓席。旣安席﹐令人閉上門﹐而己所坐一面﹐儼然居首席矣。

《汪篁墩文集》九十餘卷﹐李長沙爲序﹐他所撰輯《宋紀受終考》《遺民錄》《新安文獻志》皆可觀。惟著《蘇氏杌》﹐力詆眉山﹐以報雒蜀九世之仇﹐則腐而近愚矣。﹝《列朝詩集》﹞

孝宗時尢重經筵﹐多有匪頒之賫。學士程敏政記其事云「宏治元年七月二十日﹐文華殿後講﹐上顧中官﹐賜講官冠帶靴袍。敏政預賜織金雲雁緋袍一﹐有副﹐金帶一﹐及烏紗帽皂靴。面謝訖﹐上顧謂曰﹕」先生辛苦。「其對曰﹕」此皆職分當爲。「頓首而退﹐有詩記之﹕」日上罘ぜ曉色深﹐湛恩稠疊駕親臨﹐對衣紅濯天機錦﹐束帶黃分內帑金﹔久幸淸班容宦履﹐漸漸華發點朝簪﹐經生啟沃尋常事﹐消得君王念苦辛。「﹝《玉堂叢語》﹞

休寧公車﹐例有公宴﹐載在全書。程篁墩後十數科﹐本籍興席﹐而外籍不與﹐金正希先生復之。庚午癸酉又廢﹐黃仲霖前輩再復之。本朝來外籍者多未歸裏。辛卯予自杭旋﹐匆匆公車﹐未暇及此。甲午予陳原委於張令尹天成﹐特設宴於縣堂﹐宴畢﹐鼓吹送至東門橋餞飲﹐至今爲例。

婺源戴給事銑字寶之﹐以劾劉瑾廷杖落職﹐竟卒﹐追贈光祿少卿。﹝《例朝詩集》﹞

休邑黃正賓以國本事廷杖﹐𨿽出身貲郎﹐而直聲震朝野。

汪京府循字進之﹐休寧人﹐宏治丙辰進士。其《題明妃詩》云「將軍杖鉞妾和番﹐一樣承恩出玉關﹔死戰生畱俱爲國﹐敢將薄命怨紅顏﹖」﹝同上﹞

彭總督澤﹐陜西人﹐嘗過歙﹐造越國汪公神祠﹐夢著白衣人獻上梁文﹐乃是狀元。明日唐臯果來獻文﹐而以貧故藍衫攺色成白。彭大奇與交歡﹐後任總督。當會試揭曉時﹐知殿元必臯。報者至﹐而轅門正欲羣戮人﹐乘喜盡宥之。﹝《稗史》﹞

休寧汪龍字潛夫﹐少穎悟﹐父客死﹐問母狀﹐時時號泣﹐目遂盲。年十五﹐遇宸濠逆﹐佐李士實逃難至休寧﹐以觀梅數授潛夫。時因寇患起﹐督府急甚﹐聘潛夫至中軍。潛夫惻然曰「急矣﹗」爲彊起﹐每出兵克時日﹐勝敗多所贊畫。顧尙書可學以潛夫名上聞﹐卽命有司趨入朝。尙書躬爲勸駕﹐卒謝之。五十時病﹐潛夫自算其死期﹐更有七年。郡東鄙中寇患﹐是爲龍蛇之歲﹐智士死﹐我乃當之﹐竟卒如其言。﹝《休寧志》﹞

休寧有貿易過江右者﹐逆旅中遇一道人﹐詢鄕貫畢﹐忽曰「君處有卜筮者汪龍乎﹖乃吾弟子也。吾有下部祕書﹐尙未傳彼﹐今老矣﹐煩君歸時郵付之。」又曰「吾試爲君卜某日當歸﹐某日當抵家﹐抵家之次日﹐當有事。入城行至東門外﹐望見橋上有瞽者﹐緩步下橋﹐卽吾徒也。君當呼詢﹐以此書畀之。其日吾徒入城﹐爲人占卜。袖中有銀五錢﹐可以贈君酬勞。然須卽返步﹐不可入城﹐入城當防口舌。」其人唯唯﹐及歸家﹐果符所占之日。次日因事入城﹐至東門未上橋﹐果見瞽者﹐詢爲汪龍﹐因卽以書授之。龍果出袖中銀五錢贈之﹐其人謝去。忘入城之戒﹐至市中﹐忽有挑柴者摩肩過﹐柴枝牽破其衣。其人大怒﹐批負薪者頰﹐責令賠償。負薪者叩求不得﹐適縣官過﹐呼問之﹐得其情﹐乃曰「貧民無心牽破衣袖﹐旣打矣﹐又令賠衣﹐眞無良也﹗」與杖之十五﹐其人方憶道人言﹐悔無及矣﹗﹝《柳軒叢談》﹞

徽郡守聞汪龍名﹐召之卜數。臨去至儀門﹐方跨閾﹐守喚之返﹐問曰「今科南京解元﹐知爲何許人﹖」龍曰「祁門。」蓋以騎於門爲數也。令去﹐再至跨閾處﹐又喚之返﹐問來科解元是誰﹐龍曰「仍是祁門。」郡守以爲未必驗﹐已而果然。蓋嘉靖甲午科解元鄭維誠﹐丁酉科解元王諷﹐皆祁門人也。﹝《嘯虹筆記》﹞

胡公梅林令余姚時﹐錢徳淇識之曰「此必異日東南名將。」因勸令讀書﹐成奏疏。﹝《珊瑚网》﹞

中國爲海寇蹂躪﹐無過嘉靖間﹐不第破城殺將﹐焚蕩屠剝﹐流血數千重﹐氵唇海諸郡縣爲然。至以七賊﹐犯畱都京軍數十萬﹐人人泣下﹐閉戶不敢攖﹐此又從來對壘禦敵所無者。﹝《彭比部集》﹞

胡梅林爲總督﹐先後上疏﹐皆手書如一﹐後被劾﹐爲上所憐﹐蓋不獨有禦寇之功﹐其一段敬謹心﹐亦自難及﹐孰謂公僅粗豪人物哉﹖凡古人上疏必手書﹐宋時猶然﹐元始停耳。梅林被逮歿﹐歙太守何東序窺時局﹐欲羅織沒其家﹐發兵圍守。嘉禾郁陽川蘭爲績溪令﹐知胡公家貧﹐且捍海功不可泯﹐力覆護人﹐願上印授去﹐乃得免。﹝《湧幢小品》﹞

胡公被謗﹐惟明州一布衣沈明臣一周旋凶釁﹐及績溪令郁公蘭保全其家﹐可慨也﹗

胡公宗憲字汝貞﹐績溪人﹐戰賊於平望王江涇等處﹐屢奏奇功﹐進僉都禦史。尋進兵部左侍郎﹐總督江南北閩廣七省兵馬。賊渠首汪直﹑徐海最雄傑﹐宗憲謀直以弋海﹐因取陳東﹐縛麻葉﹐收張璉﹐賊寇悉平﹐加尙書少保。﹝《府誌》﹞

胡梅林有平賊功﹐而遭陷被逮。徽州知府何東序恨其家居時﹐以屬體參謁不爲禮。胡未死獄中﹐何以封錮其宅﹐逮其婦女﹐跣足過堂辱之。時歙邑方某爲諸生﹐忿甚﹐誓必報仇。未幾﹐聯捷﹐數載守何郡﹐亦以疑獄逮辱之﹐一如胡﹐至今父老猶言其事。﹝《嘯虹筆記》﹞

胡梅林平寇時所得鎖子甲﹐傳數世矣。有遠賈以重價來市﹐旣交易﹐疑之曰「甲爲金制乎﹖爾必告我。」賈人曰「爾毋悔﹐告爾何傷﹖甲非金也﹐鎖子內皆實以金鋼鉆耳。」﹝同上﹞

休寧吳成器初試邑吏﹐講星官遁甲六壬諸術﹐父尉靖州﹐器往省﹐值苗亂麻陽﹐應募﹐有斬獲功﹐授會稽典史。會賊寇東南﹐監司以兵三千五百授訓練﹐大敗之。後寇入會稽﹐設伏邀斬之﹐入嘉興王江涇與趙宣尉陣﹐徑先趙犯賊斬三巨酋﹐獲千餘級。賊又據陶家堰連敗諸道兵。器偵知堅脆﹐擊斬數十人﹐冬敗之曹娥江﹐又敗之龕山。明年春﹐賊復至山陰後梅﹐器奮擊斬八十餘﹐生擒七十人。趙禦史胡統制上其功﹐擢布政司經歷。丁父艱﹐有旨奪情﹐授紹興總兵﹐通判浙諸郡﹐賴以安﹐勒石祠祀之。所得賞金﹐悉分戰士﹐故所向有功﹐大小四十二戰﹐手斬千餘級﹐寇平致仕歸。﹝《縣誌》﹞

歙左司馬汪伯玉﹝道昆﹞與李於鱗輩七才子齊名﹐李本寧嘗誦曰「李北地﹝夢陽﹞之才﹐能小而不能大﹐能短而不能長﹔李歷下﹝於鱗﹞之才﹐能髙而不能下﹐能奇而不能正。王州﹝世貞﹞以才聘法﹐而法不勝才﹐人生幾何﹖其書充棟﹐微傷率耳。汪新安文小大長短﹐髙下奇正﹐隨所結撰﹐積句成篇﹐積字成句﹐無不精麗﹐其才能經緯錯綜之也。」當時之評騭如此。﹝《谷臥余》﹞

歙方侍郎口靜初冠﹐卽與鄕人結詩社。迨入仕﹐汪伯玉方擅時名﹐倡﹤谷其﹥中社﹐再三招致﹐匿謝不肯往。其句有「流水不知處﹐幽禽相與飛﹐不知春色減﹐忽見林花飛﹐永日空山寂﹐幽蟬時自吟﹐春色驚人早﹐雲山與世違﹐舊業微蟬翼﹐窮途信馬蹄」﹐宛然王孟遺響也。﹝《列朝詩集》﹞

休寧金野仙工詩﹐一日郡守賞雪開宴﹐索詩限塡字韻﹐賦云「昨夜嫦娥弄玉簽﹐也應扌舀月作花鈿﹔爲嫌梅影太淸瘦﹐幾片飛來疏處塡。」﹝《縣誌》﹞

歙王寅仲房撰《新都秀運集》﹐采弘治﹑正徳﹑嘉靖三朝之詩﹐人滿百人﹐詩逾三百﹐汪本以正居首。仲房曰「以正童稚﹐性解爲詩﹐弱冠挺興﹐遂傳髙唱﹐若愁邊艸木歇﹐夢裏關山多﹐有懷成遠詠﹐無伴趁幽行﹐野艸不媚世﹐沙鷗寧近名﹖然皆潛思取境﹐不落常情。新都自程學士克勤名家﹐而人爭相師法﹐君獨尙友古人﹐天不愛才﹐壯卽夭折﹐惜哉﹗」﹝《列朝詩集》﹞

許文穆公國字維楨﹐號穎陽﹐爲檢討時使朝鮮。適國王新薨﹐河城君公攝郊迎禮﹐國以公未嗣位﹐不許。因爲酌定禮儀﹐令公稱權署國事﹐用世子冠服﹐奉先王靈帛行禮﹐禮成而還﹐饋遺一無所受﹐朝鮮勒碑以頌。進講﹐托事獻規﹐上每悚意聽之﹐手書責難成善大字賜焉。拜大宗伯﹐入東閣﹐以三事進規﹐其一皇太子冊立事﹐上不悅﹐遂上書乞休者五﹐予告給傳歸。﹝《歙縣誌》﹞

許文穆之從侄﹐豪健善擊劍﹐挽︹命中。嘗被酒臥嶺北﹐有虎枕其頸﹐醒而視之﹐鼻息甚酣。蓋虎先食犬﹐口吐沫﹐一如醉人狀。許熟視曰「彼無忮心﹐乘醉殺之﹐不武。」遂捨之。先在嘉靖中上三策﹐請立縣城﹐不果。後寇﹛穴友﹜至﹐太守陶公承學召與議事﹐令守東門﹐飭武備。寇不敢入﹐繞出宛陵。遂議城﹐以爲督﹐授冠帶行事﹐卻之﹐徐爲措置立辦。後辭去﹐商於嘉禾之皂林﹐以酒暴卒﹐祀爲神。陶太守深傷﹐爲文以祭。太守時已爲顯官﹐卽四橋先生也。﹝《湧幢小品》﹞

明隆慶間﹐司琴爲歙人﹐黃梁小僮﹐事主勤愼﹐梁愛之﹐許配以小婢慶雲。梁夜飲墮橋﹐司琴救主淹死﹐梁歸﹐慶雲誓以身殉。梁諭之曰「許配戲耳﹐更覓佳偶。」慶雲忿慟數日而絕﹐年僅十六。﹝《亙史》﹞

西湖嶽墳﹐舊只秦檜﹑王氏﹑萬俟Ι三像﹐都指揮李隆鑄銅爲之﹐久被遊人撻碎。萬曆二十二年﹐吾邑範公淶爲按察司副使﹐以鐵鑄秦檜﹑王氏﹑萬俟Ι﹑張俊四像﹐反接跪於丹墀﹐人咸稱快焉﹗而擊撻者無虛日﹐惜乎今沒其張浚﹑王氏二像。三十年﹐公復司藩於浙﹐捐俸重葺。秦檜遺罪萬世﹐事昭史書者﹐實以長舌成之﹐而始之者張俊也。《春秋》之義﹐第誅首惡﹐若俊與王氏跪庭﹐安可免焉﹖﹝《西湖便覽》﹞

邑東汪伯淮名工書法﹐董宗伯其昌見所書「陽山寺」三字﹐筆勢遒逸非常﹐流連久之﹐悵然曰「此中正大有人。」﹝《鵬升集》﹞

徽俗重門族﹐凡僕隸之裔﹐𨿽貴顯﹐故家皆不與締姻。他裏則否﹐一遇科第之人﹐卽紊其班輩﹐昧其祖先﹐忘其仇恨﹐行賄媒妁﹐求援親黨。倘可聯姻﹐不卹譏笑﹐最惡風也﹗﹝《蘇譚》﹞

張復字子遠﹐休寧僕也。好學﹐師黃梅瞿九思﹐盡得性命之奧﹐講學黃州﹐黃人羣尊之爲張夫子。九思被冤陷獄﹐復與瞿孺子甲走都門﹐詣闕上書首輔。張居正重其名﹐延與語﹐勸之仕﹐弗從。歸築茅屋﹐自耕養母﹐著有《釁下語》四卷﹐《孝經本則》一卷﹐《小兒語》一卷﹐人弗識也。邑令丁應泰至其村﹐訪張夫子弗得﹐浼其地縉紳詢之。有識者曰「得毋某僕張姓者乎﹖曩自楚歸﹐至今供其落筆役﹐較他僕無異﹐得毋卽其人乎﹖」詢之果是﹐令同紳登茅屋拜之﹐則繞山而逃﹐令於其堂四拜去。鄕人皆重其抱道好義﹐而仍安其僕隸之常也﹐不復以下賤相目﹐而張終安之﹐至今黃州臨坪鎭有張夫子祠。又臨溪有醫家僕周英跟其主抱藥囊﹐後遂工醫﹐闔邑敬焉﹐亦異人也。﹝《珊瑚网》﹞

汪宗孝歙人﹐好拳捷之戲﹐緣壁行如平地﹐躍而騎﹐屋瓦無聲﹐已更自檐下屹立﹐不加於色。偃二丈竹水上﹐驅童子過之﹐皆股戰﹐則身先往數十過﹐已復驅童子從之。跳丸飛劍之屬﹐見之﹐赧然自廢也。萬曆丁未﹐入京師﹐至燕城店作夢﹐文皇遣緹騎召使治水﹐引見殿上。文皇貌甚偉﹐長髯垂膝左右﹐以奏牘進。文皇推案震怒曰「復壞我東南百萬民命﹐柰何﹖」宗孝頓首言「臣書生不任官守﹐且父老不忍離子捨。」文皇色不懌﹐有皂衣人長跪固請﹐乃已。其年淫雨﹐三楚三吳﹐沈竈產蛙﹐人相啖食﹐惻然心傷之﹐病革不可爲矣。﹝《湧幢小品》﹞

《先曾祖日記》云「萬曆三十五年六月﹐徽州大水﹐自初三日大雨﹐至初五止﹐三晝夜不住﹐漂流人畜萬萬。府河西橋上﹐有七尺水頭﹐惟歙縣最苦﹐休寧次之﹐二日方退﹐歷世未遭此災異。三十六年五月﹐徽復大水﹐自十三至十九日﹐水方退﹐較於三十五年更大。今康熙三十三年十二月十八大雨﹐至正月二十日方止﹐嚴冬大雨一月餘﹐亦罕見事。」

松園詩老程嘉燧字孟陽﹐休寧人﹐僑居嘉定。少學制科不成﹐去學擊劍﹐又不成﹐乃折節讀書﹐刻意爲歌詩。三十而詩大就﹐諳曉音律﹐分寸刂合度﹔老師歌叟﹐一曲動人﹐燈殘月落﹐必傳其點拍而後已。喜畫山水﹐兼工寫生﹐酒闌歌罷﹐興酣落筆﹐尺蹄便面﹐筆墨飛動。或詒書致幣﹐鄭重請乞﹐摩娑縮瑟﹐經歲不能就一紙。嗜古書畫器物﹐一當意﹐輒解衣傾橐﹐或以贗售有相者﹐則持之益堅。有子驕稚﹐不事生產﹐經營拮據﹐以供其求﹐左弦右壺﹐緣手散去。孟陽顧益喜﹐以爲好事好客﹐稱其家兒。坐是益重困﹐然而介持益甚﹐語及飾竿牘﹐學干謁﹐頭面發赤﹐掉臂而去。太倉王ぁ伯常謂孟陽「世無嚴武﹐誰識少陵﹖」當今能客孟陽者﹐海陽顧益卿耳。爲治裝遣行﹐渡江寓古寺﹐與一二酒人﹐酣飲三日夜﹐賦《詠古》五章﹐不見益卿而返。在裏中兄事唐叔達﹑婁子柔﹐肩隨後行﹐不失跬步﹐與人交婉孌曲折﹐臨分執手﹐口語刺刺。至其責備行誼﹐引經據古﹐死生患難﹐慷慨惇篤﹐古節士無以過也。萬曆戊午﹐故人方方叔令長治﹐要之入潞﹐居三年﹐從方叔入燕﹐諸公爭物色孟陽﹐皆避不與見。祥符王損仲博雅名士﹐時時過余邸捨﹐就孟陽談﹐孟陽未嘗一往也。崇禎中﹐余罷官裏居﹐構耦耕堂於拂水﹐要與偕隱晨夕遊處﹐修鹿門南村之樂﹐後先十年。辛巳春﹐孟陽將歸新安﹐余先遊黃山﹐訪松圓故居﹐題詩屋壁﹐歸舟抵桐江﹐推篷夜語﹐泫然而別。又明年癸未十二月﹐孟陽卒於新安﹐年七十有九。卒之前一月﹐爲余序《初學集》﹐蓋絕筆也。逾年而有甲申三月之事﹐銘旌大書曰「明處士某。」豈不幸哉﹖孟陽合轍古人﹐迥別於近代之俗學﹐於是乎王李之雲霧盡掃﹐後生之心眼一開﹐其功於斯道甚大﹐而世或未之知也。遺山題《中州集》後云「愛殺溪南辛老子﹐相從何止十年遲﹖」世無裕之﹐又誰知余之論孟陽﹐非阿私所好者哉﹖余故援《中州》之例﹐謚之曰松園詩老﹐庶幾千百世而下﹐有知吾孟陽如裕之者。﹝《列朝詩集》﹞

孟陽實歙之長翰山人﹐余嘗至其家﹐圓松猶在﹐孟陽與余交最厚﹐而《列朝集》乃注休人﹐誤矣﹗

歙鄭布政旦有詩才﹐若「花明沛上宴﹐香起落中塵﹐河影城頭墮﹐秋聲塞上生﹐�道黃雲上﹐蠻村白艸傍」﹐又「箐道十盤臨戍堡﹐山城百雉入邊州」﹐皆渾淪不落輕靡。﹝同上﹞

歙方廷璽爲縣令﹐《題白水寺詩》﹕「石徑逢僧一話間﹐白雲深處不知遠﹐松陰日午茶煙起﹐不有客來僧更閒。」﹝同上﹞

新安詩派﹐屍祝太函﹐曹能始見休寧吳非熊而擊節﹐遂流傳都下。其爲人率眞自放﹐好窮山林花鳥之致﹐捉鼻苦吟﹐貴遊雜坐﹐竟日諷詠﹐不知有人。久之﹐別能始歸新安﹐作《東歸詩》。已而復出遊﹐訪故人於嶺南﹐客死新會﹐從弟元以其喪歸。新安閔景賢采輯《皇朝布衣詩》﹐推吳兆爲中興布衣之冠。���謂親炙則孟陽﹐逖聽則非熊。庶無愧於此評﹐要當與千古共定之爾。﹝同上﹞

歙王山人野兒時習爲詩﹐稍長﹐入吳家鴻山下﹐與妻子鋪糟不厭﹐遊金陵﹐貴人慕其名﹐爭訪之。子僧劭亦能詩﹐早卒﹐有《フ明艸》。其佳句如《陳匡左過飲》云「峯冷秋云白﹐墻陰晚照殘。」《永慶寺夜坐》云「風輕松韻細﹐露滴月涼生。」《晚泊江上》云「晚峯生浦澹﹐秋月出江孤。」《月》云「峯銜形似缺﹐江動影難安。」人謂得乃翁衣缽。﹝同上﹞

歙鄭作讀書方山﹐自號方山子。爲詩敏捷﹐一揮數十篇。李空峒流寓汴中﹐招至門下﹐輪較射﹐過從無虛日。周王聞其賢﹐召見﹐長揖不拜﹐王禮而遣之。《方山集》中如「寒燈坐愈親﹐寒葉動秋聲」之類﹐俱佳句。﹝同上﹞

開化時儷號晴川﹐以焦墨作山水人物﹐皆可觀。同時休寧有汪海云亦善畫﹐墨气稍不及時﹐而畫法近正﹐是皆不失畫家矩度。如南京蔣三松﹑汪孟文﹐江西郭淸狂﹐北方之張平山﹐此等𨿽用以指抹﹐猶懼辱吾幾榻也。﹝《裨史》﹞

汪徳初﹝名肇﹐休人﹞工畫﹐比元海云和尙﹐遇酒能鼻飲至數斗﹐號象飲。嘗誤附賊舟﹐賊壯其貌﹐不敢害﹐已而酒肇﹐乃爲象飲以自豪﹐卒縱之去。後詿誤逮獄﹐東方司理有意其爲人﹐面試之畫。徳初傾墨沈於絹素﹐東方駭之。尋洗水筆爲《薄曉圖》﹐詩云「五更風雨時﹐四野雲煙障﹐行人迷所之﹐幸得東方亮。」東方大賞之﹐人有如此才而使久困囹圄﹐非有司之過乎﹖遂得釋。﹝《邑乘》﹞

嘗讀《螢雪叢說》云﹕徽宗政和中﹐建設畫學﹐用太學法﹐補試四方畫工﹐以古人詩句命題﹐不知掄選幾許人也。嘗試「竹鎖橋邊賣酒家」。人皆可以形容﹐無不向酒上著工夫﹔惟有一善畫﹐但於橋頭竹外﹐掛一酒簾﹐書酒字而已﹐便見得酒家在竹內也。又試「踏花歸去馬蹄香」。不可得而形容﹐何以見得親切﹖有一名畫﹐克盡其妙﹐但掃數蝴蝶﹐飛逐馬后而已﹐便表得馬蹄香出也﹐果皆中選。或云「試以『竹林深處酒家壚』﹔於竹林中畫一徑﹐一人騎驢捧葫蘆出﹐乃沽酒者﹐眞畫得深處二字出。」

唐人詩﹕「萬綠枝頭紅一點﹐動人春色不須多。」舊時常以此試畫工。眾工競於花卉上妝點﹐皆不中選﹔惟一人於危亭縹渺﹐綠楊隱映之處﹐畫一美人憑欄而立。眾工遂服。唐明皇嘗賞千葉蓮花﹐因指妃子謂左右曰「何如此解語花﹖」而當時詩云「上宮春色四時在。」蓋此意也。又試萬山藏古寺。或露寺門﹐或山寺角﹐皆不合式﹔惟一人畫千峯百軸外﹐有孤僧從半道歸。

丁瓚字汝器﹐居休寧西門﹐丁氏自宋世業醫。嘉靖初丁繩以醫名﹐子畜瓚授其業﹐已藉數百緡﹐欲與子瓚謝歸。醫則奇中﹐人以仙目之。性好客﹐客嘗滿﹐嘗出五十緡﹐脫人於厄。書畫有米倪風。年六十卒。丁云鵬字南羽﹐瓚子﹐善書善詩﹐以繪事名海內﹐比李龍眠﹐人得其片紙﹐什襲珍藏。汪司馬伯玉爲之傳。﹝《休寧志》﹞

海內琵琶﹐惟儀揚稱最﹐張瞎子尢翹楚也。嘗往湖廣販米﹐旅次閒暇﹐秋月當窗﹐興動﹐忽按譜作數弄﹐聞者無不嘆絕。晨起隔房一老賈﹐忽迎笑曰「夜來吾子妙撥乎﹖特恐尙非絕技﹐吾子今後不彈可也。」張駭甚﹐以爲老賈必善斯藝也﹐堅欲求奏一曲。老賈曰「吾非能音律﹐特往來此地久﹐此房乃專賃之主人者。憶數十年前﹐隔房有客撫琴﹐時予方經營失利﹐三鼓不寐﹐聞其音超超入妙﹐不覺睡去。今予方獲利數十倍﹐心體暢遂﹐倚枕卽到華胥﹐聞子所奏﹐而反徑夜無眠﹐用是知尙非絕技也。」張瞎子良久大悟﹐卽泛舟赴姑蘇﹐盡棄其學而學琴焉。三年得其神﹐於是再撥琵琶﹐遂無有出其右者。吾邑查八十尢工《琵琶行》﹐名在張瞎子之前。﹝《柳軒叢談》﹞

查八十名鼐﹐休寧人﹐以琵琶擅場。嘗師壽州鐘山﹐盡得其法﹐臥起服習﹐日夜不絕音。居頃之﹐過山遠矣﹐每彈四座辟易﹐以爲神﹐鄕人汪道昆爲之傳。﹝《休寧志》﹞

余嘗讀《耳談》云「京師瞽人李近樓者﹐籍錦衣千兵﹐善琵琶﹐能左右手彈新聲古曲絕妙。平生羈愁哀怨﹐及人己胸中事﹐皆於弦鐵撥發之﹐令人發上指﹐淚交下。忽作魚山梵唄﹐冷然孫僧雲水﹐復作蘇臺圍獵﹐淒然百獸鳴嗥。某公嘗謂蘇公納曰﹕」僕居京數年﹐恨不聽李瞽琵琶。「已而以侍禦拜命使蜀﹐而蘇蜀人﹐獨餞之﹐酒酣曰﹕」有麗人以侑觴可乎﹖「公不可。忽屏內笑聲出﹐如所謂麗人﹐而別一老妓﹐若嗔其笑﹐悠揚作聲怒之。已而又若麗人不受教而誶語﹐擲器皿墮地﹐成碎磁聲﹐種種逼眞。某公大驚出走﹐蘇笑曰﹕」無妨。「遽令徹屏﹐獨瞽者抱琵琶坐﹐旁無一物﹐諸聲皆自琵琶出者也。公詫曰﹕」今日乃識李君。「於是聽琵琶終夜不去。今京師及大都﹐往往有工此技者。

休寧胡侍禦宥巡貴州﹐以僕文順文學從。侍禦按部畢節﹐感瘴得脾疾﹐羸瘦且殆。文順曰「吾聞長老言﹐癆疾非人肉不起。」乃齋沐﹐股肉雜進之﹐侍禦病小損。居月餘復篤﹐且易簀﹐文順方以股瘡臥疾。文學不忍見主人死﹐曰「死而可代也﹐吾六尺直鴻毛耳﹗卽不獲代﹐而主君卒不諱﹐孤魂在萬里外﹐誰與從者﹖惟先死以俟耳。」遂自頸其喉咽﹐所不合者僅指許﹐然竟不死﹐而侍禦死。﹝《王州傳》刪本﹞

金峯胡公宥甲戌進士﹐能文章。諸生時下帷嘔血甚劇﹐夢黃冠假艮背之旨﹐疾乃瘳﹐每神其術﹐不語人。嘗自城南夜歸﹐燈火相接﹐乃門闃無一人。舟覆彭城﹐賴居人出溺﹐公問故﹐則神人夙戒﹐謂賢者有厄﹐宜亟持勾网以救。見屠者將解牛﹐市而豢之守冢﹐及公卒於黔﹐牛不食死。﹝《湧幢小品》﹞

風水之說﹐徽人尢重之﹐其平時篝爭結訟﹐彊半爲此。遂有﹃民朱從志等數十人﹐詭知地術﹐杜撰妖書﹐創制鬼印﹐鐵車橰械﹐鉆石掘磚﹐無堅不入﹐窺以驗之﹐地蠱誘豪貪﹐以圖厚利。每發冢時﹐必外張皮帳﹐以掩燭光﹐布盛艸上﹐以覆故迹﹐穴大如斗。而賊徒朱明號穿山甲者﹐緣穴出入﹐其捷如神﹐毀棺易屍﹐任從簸弄。或男女相混﹐或一擲數屍﹐或入贗骨以雜眞﹐或出眞骨以入贗。如是者數年﹐毒流縉紳之家殆盡。萬曆己亥歲事發﹐坐死者十六人﹐論遣者四人﹐擬徒者三十餘人﹐其脫逃者甚夥。﹝《稗史》﹞

汪文言再下詔獄﹐鍛煉兩月餘﹐弗屈﹐有旨杖之百。其甥悲失聲﹐文言叱曰「孺子眞不才﹐死豈負我哉﹖而效兒女子相位耶﹖」至是下獄﹐嚴鞫者四﹐酷刑備加﹐弗屈如故。最後不能堪﹐始仰視許顯純曰「吾口終不似汝心﹐任汝巧爲之﹐我承焉可也。」顯純誣魏周諸人以贓﹐文言蹶起曰「天乎冤哉﹗以此蔑淸廉之士﹐有死不承﹗」﹝《通記》﹞

汪文言祖居車田﹐與余舊墅﹐相去三里許。父老嘗謂世議文言非正人﹐余詰之﹐以出身吏書對。余曰「三楊宰相﹐亦有以吏顯者﹐顧問其人何如耳﹖文言護楊左﹐觸權﹐慘刑至死不悔﹐如若言觸魏者﹐非正人﹐將附和魏者爲正人乎﹖」

余邑南鄕商山人﹐未三十輒夭死﹐今一村皆貧﹐而龐眉者比比。吾鄕人言富者每艷商山﹐余嘗張目不答﹐徐笑曰「吾思吳懷賢﹐吾思吳聞禮。」懷賢天啟時中書舍人﹐亦忤魏而死者也。聞禮字去非﹐丙戌死於閩。

崇禎元年﹐上幸太學﹐國子生婺源人江旭奇﹐以所注《孝經》《小學》﹐奏請頒行天下學校﹐同五經四書命題試士。大稱上旨﹐卽詔禮部如議頒行。﹝《婺源志》﹞

邑多鑿石爲大聖像﹐立祠寬廣不過二尺許﹐田神也。南鄕有大聖祠已毀﹐相傳劉誠意遺記云「日出正當寅﹐大聖頭裏出黃金。」鄕人不解﹐斷其頭不得。後誠意子孫來合其頭﹐視寅時日影斜射處﹐掘其金去。﹝《嘯虹筆紀》﹞

婺源江君輔﹐幼工奕﹐稱國手。年十七﹐忽一人扣戶稱江北某家﹐延請角技。君輔袱被隨之往﹐月餘抵中州某宦宅﹐其人先入內﹐見某宦詐云「吾途窮﹐鬻吾子爲歸串。」旣得金立契﹐復涕泗曰「父子情不忍面別﹐請從後門去﹐免吾子牽衣慘狀也。」宦信之。君輔方久坐堂上訝無出肅客者。忽一﹛髟﹜頭婢﹐肩水桶﹐目江大聲曰「爾新來僕速出汲。」江驚異﹐厲聲爭之。宦從內出﹐持券示曰「爾父賣爾﹐去復何云﹖」江曰「異哉﹗君數千里遣使迎我手談﹐乃爲此不經語乎﹖誰爲吾父﹖」出所著《奕譜》呈宦証之﹐宦大驚曰「汝果能勝我﹐言卽不謬。」甫對著﹐君輔連勝數局﹐宦爽然深相禮貌。其地有國手﹐從無出其右﹐宦忽請對局﹐輔又連勝。宦大喜﹐待爲上客﹐盤桓數月﹐作書疊薦好奕鉅公處﹐獲金數百歸。﹝《柳軒叢談》﹞

先大夫善奕﹐君輔常主予家海陽萬靑閣﹐同時若蘇亦瞻﹑過百齡﹑汪漢年﹑汪幼靑﹑汪仲芳皆稱國手。讓吳於田﹐汪輝楚二子﹐常對奕園中﹐先大夫樂爲居停主人。亦瞻又爲諸國工冠﹐所著《弈藪》刻板﹐尙藏予家﹐今爲行世。

徽處萬山中﹐絕無農桑利﹐茗之外惟墨﹐而舊志稱徽產硯﹐今𨿽有﹐而佳者絕少矣。宋郡守謝公於理宗有椒房之親﹐貢新安四寶﹕澄心堂紙﹐汪伯玄筆﹐李廷墨﹐舊坑石之硯。今無論硯不可得﹐而舊坑之名亦湮矣。按舊坑在婺源縣羊斗嶺之盡處﹐兩水夾之。唐開元間﹐獵人葉氏得石於其地﹐因以爲硯﹐自是歙硯聞天下。舊坑古名羅紋坑﹐其一曰緊足坑﹐又次曰莊基坑﹐相去贏百步﹐而石品絕不相似。其舊坑之中﹐又自支爲三﹕曰泥漿﹐曰棗心﹐曰絲石﹐去舊坑才數尺﹐石品亦異。自莊基北行二里﹐氵斥溪微上﹐曰眉子坑﹐則東坡所歌者﹐坑今在水底﹐不可﹐其陵谷變遷之驗歟﹖舊坑絲石﹐爲世所貴。硯材之在石中﹐如木根之在土中﹐大小曲折悉如之。者先剝去頑石﹐次得石爲硯材而極粗﹐工人名曰粗麻。石之心最緊處爲浪﹐又出至漫處爲絲。又外愈漫處爲羅紋。故吾郡雙溪王公之記曰「緊處爲浪﹐漫處爲絲。」至論也。絲之品不一﹕曰刷絲﹐曰內裏絲﹐曰叢絲﹐曰馬尾絲﹐皆因其形似以立名﹐不必悉數。以石理勁樓﹐故紋如絲﹐而旁爲墻壁﹐獨吐絲甚奇。平視之﹐疏疏見黑點如灑墨﹐側睨之﹐刷絲粲然。工人所謂硯寶﹐獨舊坑棗心坑或有之﹐蓋石之精﹐吐出光彩﹐以爲絲也。元至元十四年辛巳﹐達官屬婺源縣尹汪月水求硯﹐發數都夫力﹐石盡山頹﹐壓死人乃已。蓋常時取之已如此其難﹐具盡矣﹐今之不可復得宜也。﹝《雲谷臥余》﹞

龍尾山婺源縣東百里髙二百仞﹐周三十里。山石瑩潔﹐有羅紋﹐爲硯質比端溪﹐故又名羅紋山﹐又名硯山﹐邑人汪藻有記。﹝《婺源志》﹞

蘇易簡《文房四譜》云「今歙州山有石﹐俗謂之龍尾石﹐亦亞於端溪。若得實心﹐巧匠就而琢之﹐貯水處圓轉如渦旋可愛。」﹝《郡誌》﹞

南唐元宗精意翰墨﹐歙守獻研﹐並薦工李少微。國主嘉之﹐擢爲硯官﹐令石工周全師之﹐其後匠益多。﹝同上﹞

《歙硯說》云「凡取石﹐先具牲醪祝板﹐齋戒擇日﹐至山下設神位十餘於壇﹐祝訖發之。稍褻慢﹐必有蜂蠆虫蟒﹐毒物傷人。蓋神物所惜﹐不欲廣傳人間﹐所得不過百十枚﹐卽竭矣。又當再祝之﹐前後嚙死者十餘人﹐今皆預祀享也。」唐侍讀《硯譜》云「二十年前﹐頗見人用龍尾石硯﹐求之江南故老云﹕」昔李后主畱意翰墨﹐用澄心堂紙。李廷墨﹐龍尾硯﹐三者爲天下冠﹐當時貴之﹐自李氏亡而石不出﹐亦有傳至今者。『景中﹐校理錢仙芝守歙﹐始得李氏取石故處﹐其地本大溪也﹐常患水深﹐工不可入。仙芝攺其流﹐自是方得之。後縣人病其需索﹐復溪流如初﹐石乃中絕。邑官復攺溪流﹐遵錢公故道﹐而後所得盡佳石﹐遂與端石並行。「﹝同上﹞

何遠云「涵星硯龍尾溪石風字樣﹐下有二足﹐琢之甚薄﹐先博士君得之外姓侄黃材成伯。成伯嗜研﹐求主婺源簿﹐顧視一老研工甚至。秩滿﹐研工送之百里﹐探懷出一研爲贐﹐且言明府任三年所收﹐無此研也。黃責其不誠﹐工云﹕」凡臨縣者﹐孰不欲得佳研﹖使每研必珍石﹐則龍尾溪當泓爲海不給也。此石歲采不過十數﹐幸善護之。然研只如常研﹐無甚佳者﹐但用之久﹐至垢埃積﹐經月不滌﹐而磨墨如新﹐此爲勝絕。『「﹝《春渚記聞》﹞

新安墨以黃山名﹐數十年來﹐造者乃在婺源黃岡上﹐戴彥衡﹑吳滋爲最。彥衡紹興八年﹐以薦作復古殿等墨﹐其初降雙角龍樣﹐是米待制元暉所畫﹐繼作蛙璧及戲虎樣。時議欲就禁苑爲窯﹐稍取九里松古松爲之。彥衡以松生道旁平地﹐不可用。其後衢池工者﹐載它山松往造﹐亦竟不成。彥衡未幾死﹐嘗出貢餘一圭﹐示米元暉﹐米以爲罕有其比。詩人吳可贈詩曰「病來�喜折釵股﹐老去長懷雙脊龍﹔他日扁舟曾乘興﹐摩娑圭璧小從容。」吳滋家有汪內相帖云「吳滋作墨﹐新有能聲﹐紹興庚申於新安郡齋﹐授以對膠法﹐此墨是也﹐試之當見佳。」滋又求題品李參政漢老﹐李公云「已經平子矣。」呂舍人居二﹐亦嘗遺以詩﹐今在東宮。以滋所造甚佳﹐例外支犒﹐設錢伍萬。﹝同上﹞

蔡君謨云「李超易水人﹐唐末與子廷亡至歙州﹐其地多松﹐因畱居﹐以墨名家。其墨有劍脊圓餅﹐面多爲龍文﹐能削木墜水底﹐經月不壞。後至宣和間﹐其墨貴於黃金﹐蓋黃金可得﹐而墨不可得也。」﹝《文苑四史》﹞

吳布衣拭字去塵﹐居休寧之商山﹐宗族多富人﹐去塵獨好讀書鼓琴﹐布衣芒鞋﹐寥然自娛。輕財結客﹐好遊名山水﹐從曹能始自楚之黔﹐覽勝搜奇﹐歸攜一編﹐以誇示里人﹐里人爭目笑之。仿易水法制墨﹐遇通人文士﹐倒囊相贈。富家翁厚價購之﹐輒大笑曰「勿以孔方兄辱吾客卿也。」坐此益大困﹐耳聾頭眩﹐爲悍婦所逐﹐落魄遊吳門﹐遇亂﹐死虞山舟中﹐毛子晉爲收葬之。去塵有《不寐詩》云「莫怪故人消息斷﹐誰教金盡見牀頭﹖」﹝《列朝詩集》﹞

明朝禦用內墨﹐則宣徳之龍鳳大定﹐光素大定﹝靑塡金塡大明宣徳年制﹐字別有朱藍紫綠等定﹞﹐外則國初之查文通龍忠迪﹝碧天龍气水晶宮二種﹞﹐方正﹝牛舌墨﹞﹐蘇眉陽﹝臣蠶小墨﹞。嘉萬之羅小華﹝小道士等﹞﹐汪中山﹝太極十種玄香﹐太守四種﹐客卿四種﹐松滋侯四種﹞﹐邵靑丘﹝墨上自印小像﹞﹐靑丘子格之方於魯﹝靑麟髓等其子封曰義倉篆﹞﹐程君房﹝玄元靈气等方程墨各有譜﹞﹐汪仲嘉﹝梅花圖﹞﹐吳左於﹝玄淵髻珠二種﹞﹐丁南羽父子﹝一兩何染三萬筆﹞。今之潘嘉客﹝紫極龍光﹞﹐潘方凱﹝開天容﹞﹐吳名望﹝紫金霜﹞﹐吳去塵﹝不可磨﹐未曾有等﹞﹐而市品價尢重者﹐始方羅﹐中方程﹐今兩吳也。羅尙珠寶增墨之光﹐亦減墨之黑﹐羅不如方﹝官墨亦太多香料﹞。程尙膠輕﹐宜南不宜北﹐程不如方。兩吳質輕煙細﹐易松以桐﹐佐桐以脂﹐煙兩﹐油三石﹐今五石矣。遠煙獨艸﹐今茜染四剖矣。膠用鹿麋﹐熟而懸之經年矣。夫焰頭蝕煙﹐則白角以時解﹐膠則凝釋。若遂能懸之側轂﹐使輪旋而受煙﹐法古漧漆﹐取代膠尼﹐徐鉉李廷何至殊異哉﹖﹝《帝京景物略》﹞

水南汪中翰徳滋樹少時詣歙程君房市墨﹐必欲售最上者。程詆之曰「君所需此已足﹐何用頂煙爲﹖」汪怒歸﹐窮工制務滋堂墨﹐遂駕程上。予偶購得中翰舊煙制玉界尺墨試之﹐諸名墨俱出其下﹐不自寶惜﹐盡散去﹐今不可得矣。

石腦油煙作墨堅重﹐以松煙者疏而碧﹐今不必也。李廷上矣﹐近代程君房﹑方於魯﹑祝彥輔﹑羅小華﹑丁南羽﹑邵奇丘﹑吳去塵﹑吳百昌﹑象玄﹑潘方凱﹑方回﹑嘉客﹑環山﹑方伯暗﹑敷遠﹐不惜萬金﹐故得合諸家祕法。君房於魯以神宗見取﹐名彰耳。法以蘇木諸艸﹐去艸性燃煙﹐所制金紫照人﹐漆煙作墨﹐其色反白﹐獨用豬脂﹐作墨不成。君房以脂入頂煙六分之一﹐其墨細潤﹐書畫尙焉。其入金泥珠沙水麝者﹐貴之也。水用﹝生舜﹞山易泉﹐膠用鹿膠阿膠﹐次廣膠﹐大雨錐之不動﹐市上牛皮膠合者軟矣。膽用熊膽﹐次用魚膽﹐吳去塵獨用豬膽﹐爲其易也。取其動而化膠﹐黑能增色也。然豬膽久之﹐適如其質而已﹐不能增也。古藏墨以豹囊﹐然至燕地﹐往往化粉。惟君房伯暗兩家墨入燕堅倍於南。昔君房伯暗互相問而不言﹐各悟而後知﹐若合符節。良以北方風髙﹐法以百日酎釀﹐斤用三銖﹐故不碎也。制以秋和之日﹐無風重房﹐萬杵乃成﹐所忌者天陰﹐陰則墨飠曷矣。試法頂煙墨口﹐可以截紙投淸水碗中﹐一晝夜如故﹐熊膽力也。君房玄元靈气﹐於魯靑龍髓﹐潘方凱石蓮祕寶﹐方回宜宜堂﹐嘉客客道人﹐吳百昌紫雪﹐程孟陽松圓閣﹐方伯暗寫經墨﹐澤遠一笏金﹐敷遠碧水神珠﹐廣居神隨﹐皆累試累驗之﹐其他亦不勝記矣。驗墨之成色﹐與白金等﹐潘嘉客試墨帖言之甚詳﹐其磨各墨而浸觀其黑者﹐一端也。其以新而冒舊者﹐﹛穴卯﹜之石灰中一晝夜而出者也。儲泳《祛疑》曰「墨枉制膠煎膠﹐練杵鐵石臼中而已﹐區區秦皮紫艸﹐適足爲累。」﹝《物理小識》﹞

歙吳勉學夢爲冥司所錄﹐叩頭乞生。旁有判官稟曰「吳生陽祿未終。」吳連叩頭曰「願作好事。」冥司曰「汝作何好事﹖」吳曰「吾觀醫集﹐率多訛舛﹐當爲訂正而重梓之。」冥司曰「刻幾何書﹖」吳曰「盡家私刻之。」冥司曰「汝家私幾何﹖」吳曰「三萬。」冥司可而釋之。吳夢醒﹐廣刻醫書﹐因而獲利﹐乃搜古今典籍﹐並爲梓之﹐刻貲費及十萬。﹝《訁刃庵偶筆》﹞

宏光時﹐大兵至苑家寨﹐總兵王之綱邀巡按淩駒南避﹐不聽。及睢州破﹐被執不屈﹐投印於水﹐與侄潤生自縊。遺書豫王曰「愼無渡江﹐若渡江﹐則揚子江頭淩禦史﹐卽錢塘江上伍相國也。」王厚斂之﹐事聞贈兵部。﹝《遣愁集》﹞

金聲字正希﹐原字子駿﹐休寧城東十里甌山人﹐隨父客嘉魚﹐占籍焉。有至性﹐四歲就外傅﹐問孔子何人﹐今安在。曰「聖人﹐沒且二千年矣。」爲哭不食。由拔貢舉順天鄕試﹐祟禎戊辰﹐成進士﹐授庶常﹐終日閉戶﹐一卷尹唔。召對平臺﹐薦申甫﹐全軍盡覆﹐廷臣交章劾聲誤國﹐聲自劾﹐均不問。命巡視西城﹐首疏以人才爲急。頃告病南歸﹐防流寇﹐爲鄕裏行友助法。八年起山東按察司僉事﹐疏辭。十年邑饑﹐所在閉糴﹐聲集父老議﹐上戶貯米﹐中戶不得糴﹐下戶減價糴﹐饑民則賑﹐以是饑不爲害。十六年﹐鳳督馬士英所募黔兵﹐殲於樂平﹐潰入祁婺﹐遂歸咎鄕勇﹐逮治聲。聲曰「吾以一身受辱耳。」疏聞﹐見聲名﹐愴念舊勞﹐內批以翰林修撰來京。明年甲申﹐至丹徒而京師變﹐乃還。生平著論﹐皆原本性情。爲制藝﹐每兀坐蒲團至終日﹐起一揮就﹐神情孤往﹐筆力亦堅銳無前。故棄魄取神﹐棄骨取髓﹐縱橫穿穴﹐而又不軼於有司之法度。艾東鄕亟稱之﹐以爲可與震川並駕海內﹐家珍戶誦。後起兵抗王師﹐乙酉死於江寧﹐有文集《及時藝》行世。﹝《張天民文集》﹞

乙酉金太史聲建牙古城﹐先大夫以及門攜兒子往謁。予時幼﹐睨公而笑﹐公詰之﹐予曰「先生舉兵未一旬﹐須鬢頓白。」公憮然曰「後生安知我心耶﹖」先大夫側目予﹐公謂此子可教﹐無過督也。公出遊﹐遇絕壁下臨無底﹐輒佇目俯視﹐足三分出外﹐旁觀者股戰。公曰「吾練心耳﹗」

江天一字文石﹐世居歙寒江村﹐父宦楚﹐殉獻賊難﹐沈江。天一家貧好學﹐少聞金壇周鐘名﹐往從之。歸語其友閔遵古曰「周君非佳士也。」天一文益磊落閎肆﹐困童子試二十年﹐後補邑弟之員﹐貧甚﹐裙布當穿空見尻。會姻戚投之金百二十﹐謀脫官事﹐天一愕然﹐揮去不顧。授徒淮安﹐有孝婦割肝活姑﹐天一義之﹐又感其事與祖母胡類﹐毅然請之郡守﹐爲旌表。守藐其隔郡諸生也﹐不之許。天一遂出脯修資﹐刻楔自題名﹐往懸孝婦門。適守他出﹐相遇鼓樂﹐直衝其儀衛﹐守亦義之﹐不詰也。天一晚年益厭制舉業﹐槪然有澄淸志﹐推奉休寧金文毅公聲相講學裏中。甲申國變﹐明年南京陷﹐天一佐文毅公舉兵﹐參其軍﹐攖險固守﹐與北兵相持累月。有陰導北兵從間道入者﹐師遂潰﹐文毅被執﹐揮天一去曰「老母在﹐毋從我死也。」天一遂走歸﹐拜其祖母﹐母﹐及祖廟曰「吾首與金公舉事﹐義不能使公獨死矣。」追文毅及之﹐大呼曰「我金翰林參軍江天一也。」遂並執之﹐送南京同日斬﹐妻子並沒入官。閔遵古﹑蕭倫﹑僧海月爲構屍殯之。同死者族孫孟卿﹐郡人陳繼遇﹐休寧吳國禎﹑余元英。﹝《魏叔子集》﹞

甲申五月端陽節﹐先嚴攜﹝吉士﹞泛舟汶溪﹐時邑令何公通武爲汪長源先生癸未禮記房所拔。汪我生孝廉以世誼招飲﹐駕龍驂螭﹐溯波浮醴﹐駐賞競渡者數萬人﹐歡聲震天。忽長源公死國難報至﹐一時奔散﹐山川爲之黯寂。今正希先生在甌山聞訃﹐卽至縣哭臨﹐再哭長源先生曰「我與長源同籍十七年﹐吾無日不在長源包羅中也。長源往矣﹐吾將繼長源見先帝於地下。」蓋先生是時已決志致命﹐而晚村批其文﹐乃云「臨難時尙費曲折。」何所聞而云然﹖

叔時朗從閩中擁兵出開化﹐有首叔於營者﹐家大人諭予同包仲臺翁日穿艸履﹐晚宿布袋。三日至開化山中﹐尋見叔烏合𨿽眾﹐絕無紀律。予苦口勸叔歸﹐叔不允。予旋未一月﹐叔已被捕。經過本村﹐父老送之﹐坦然就道。見子開士甫一周﹐泣數行下﹐坦然出村門登輿﹐未一回顧也。張提督解叔金陵時﹐洪督師承疇經略江南﹐問叔何處人﹐叔曰「休寧人。」經略公昔年閩中曾受知於太常先伯時用﹐叔諱時朗﹐排行與先太常同﹐再問曰「汝因何從福建而出﹖」叔曰「避亂開化山中﹐爲大兵拿來﹐是實。」經略公不再問﹐卽發徽章寧道張公文衡審﹐同解九人﹐戴元規等俱釋放。

大兵入徽﹐鄕勇中有邵千斤及面果時﹐皆千夫敵也。戰於髙視橋﹐面果時深入﹐邵千斤奮雙刀救之﹐人馬辟易﹐已得時﹐將共返。時曰「何不乘勢再入﹖」會黃劬庵領兵來﹐橫截之﹐遂皆死﹐鄕勇死者無算。﹝《翠谷私筆》﹞

丙申仲夏七日﹐予母壽五十﹐黃劬庵先生裏居﹐朝服詣舊墅來祝﹐家君及予兄弟辭不敢當。公登堂四拜﹐肅客者亦謂先生過禮。公曰「二郎風裁在我輩上﹐吾敢以年少忽之﹐不敬其尊人乎﹖」予感且愧﹐未敢忘也。

嘉魚熊開元號魚山﹐天啟乙丑進士﹐與金正希姻婭友善。崇禎時爲給諫﹐劾輔臣周延儒﹐廷杖遣戍﹐直聲大著。後爲僧﹐號蘗庵﹐常住休之仰山。僧俗禮謁﹐隨人提撕﹐或禪悅﹐或忠孝﹐或經史藝文﹐率人人愜心去。康熙甲寅﹐聞閩警﹐悵然曰「此地將亂﹐不可以畱。」遂去姑蘇數年﹐卒於花山﹐葬徽州黃山之丞相原。﹝《休寧志》﹞

正希公子娶魚山給練女﹐早卒。

何震字長卿﹐號雪漁﹐邑前人﹐以髙雅遊名公卿間。工金石篆刻﹐海內圖書﹐出長卿手﹐爭傳寶之。﹝同上﹞

篆學圖書﹐多出於新安﹐爲他郡所不及。如汪夢龍休寧西門人﹐名濤字山來﹐多膂力﹐人呼之夢龍將軍。眞艸隸篆﹐以及諸家書法﹐無所不精。每寫一家﹐從不致雜入一筆。大則一字方丈﹐小則徑寸千言。鐵筆之妙﹐包羅百家﹐前無古人。少時至楚中販米﹐逆旅暇日﹐偶至一寺﹐見衣冠者十餘輩﹐在佛殿以沙聚地﹐成字徑丈曰「嶽陽樓。」山來笑謂曰「是可以墨書也﹐何艱於八法乃爾耶﹖」眾驚愕﹐因白之郡守﹐延入署﹐煮墨一缸﹐山來以碎布蘸墨﹐書於扁上﹐頃刻成。守嘆賞久之﹐因囑山來落款於後﹐曰「海陽汪濤書。」至今樓𨿽屢修﹐而此匾不能易也。其徒王言字綸紫﹐北門人。綸紫篆書出宦光之上﹐隸書直追中郎﹐至於行楷﹐各盡其妙。﹝《嘯虹筆記》﹞

朱修齡休寧北門人﹐仿漢銅頗入妙﹐但生動之中﹐不無太過。傅汪如字無波號銅阜﹐亦西門人。朱文圓勁生動﹐白文模漢銅﹐精妙入神﹐可謂靑出於藍。﹝同上﹞

劉衛卿南街人﹐博識古篆﹐刀筆古朴﹐傳趙時朗﹑趙端﹑汪以氵芳。時朗字天醉﹐舊墅人﹐書畫入妙﹐同侄又呂。端傳衛卿所學﹐天醉則蒼健嚴緊﹐又呂則古朴渾雅。以氵芳西門人﹐秀爽精勁﹐尢工鐘鼎。﹝同上﹞

程穆倩邃歙人﹐能爲近體小詩﹐工四體書﹐筆法精勁﹐徵君陳仲醇收之門墻。少與萬年少諸君子遊﹐銳意篆刻﹐每作一印﹐稍不得意輒元刂去更爲之。如是者數次﹐必求得當﹐方以示人。其末年所篆印章﹐醇古蒼雅﹐一時篆家不可及。晚遇汪子虎文出所作相質﹐汪子曰「君去其奇古﹐一歸繆篆正派﹐斯得之矣。」穆倩志其言﹐故暮年所作﹐尢爲海內寶重。年八十餘卒﹐其次子萬斯傳其業。﹝同上﹞

胡曰從十竹主人﹐寓南都﹐以印章名﹐然學有餘﹐而姿分不足。﹝同上﹞

汪炳字虎文﹐休寧舊墅人﹐其先入曁其兄﹐俱官京師﹐虎文又燕產也。少讀書過目成誦﹐其兄旣明爲中翰﹐精四體書﹐是以虎文於書法特有家學焉。甲申以後﹐挈家南還﹐僑居武林﹐見朱修齡《印譜》卽仿之﹐一捉鐵筆﹐卽能度越其妙。再遊維揚﹐遇程子穆倩﹐彼此出《印譜》相證。穆倩嘆服﹐握其手曰「始吾自以爲無逾者﹐今見之﹐則此事當與子分任之。」虎文笑曰「子旣以此得名矣﹐吾又攘其美﹐吾不爲也。」髙鏡庭酷嗜穆倩﹐一見虎文之作﹐卽過訪。時盛暑未及冠﹐遽持其袂曰「幾幾乎交臂而失之﹐吾從此可無須程子矣。」虎文官浙中﹐遇徐子念芝於鄭中丞座。念芝固浙名手﹐因卽席間﹐從虎文學焉。其所授前有吳下楊敏來諸人。﹝同上﹞

擔燈行贈程子穆倩云「程子多才嗜飲﹐往來同人之家﹐賦詩飲酒無虛日。其歸必暮﹐暮必需燈﹐故每出必擔燈自隨﹔𨿽戴星而往﹐亦未嘗稍輟。又恐酒後顚躓﹐常令幼子偕行﹐嘗對人曰﹕」此非兒也﹐杖也。『予景其髙風﹐嘉其逸趣﹐作歌以贈﹐冀添詞人一佳話云。「﹝《笠翁一家言》﹞

程衷素字阿白﹐文昌坊人。古貌古心﹐臨池一筆不苟下﹐能爲虞歐陽顏柳諸體﹐金太史聲傳之。﹝《休寧志》﹞

舊傳樹老必自焚﹐未之信。甲子歲﹐邑東郊株樹山老樹無火自焚一晝夜﹐枝半燼﹐樹仍活。東南郊富瑯塔﹐崇禎間塔頂出煙七晝夜﹐後忽自息。今壬申歲﹐塔無火自焚﹐欄柱心皆燼﹐鐵頂自空墜﹐現出錫匣貯血書《金鋼經》一部。﹝《嘯虹筆記》﹞

余當念是塔爲一邑文峯邵太常庶倡造﹐不可廢﹐余欲一新之﹐而有願未遂。

北京前門關亭侯簽﹐靈異不勝記。休寧汪太史楫出使琉球﹐往時僅三晝夜﹐遂抵其國﹐蓋禦書中山世土四字﹐賜琉球王尙貞者在船也。及返時﹐波濤萬狀﹐曠日遲久﹐然有烏鴉千餘﹐夜繞檣帆。船破數尺﹐又有巨魚塞其缺處不漏。封君太翁生伯七旬誕﹐琉球君臣預撰序文﹐制《松竹詩》﹐書錦屏寄祝。是年元旦﹐太史同其三郎前門關帝卜簽﹐俱得「一紙官書火急催﹐輕舟東下浪如雷﹐𨿽然日下多驚險﹐保汝平安去復回」之詩﹐當時駭而不解。越數月﹐出使命下﹐副使林中翰石萊曰「事有前定﹐余元旦得關夫子簽﹐乃一紙官書火急催也。」太史亦述己簽﹐互相嘆異﹐三郎亦隨父渡海歸﹐俱驗。﹝同上﹞

甲辰閏三月十二日﹐明經範子眉生卒於都城報國寺﹐龔芝麓都憲來靈前哭之。越二旬發引﹐潤州潘江如﹑古歙孫夢在﹑星源潘二南﹐同邑吳子謀﹑汪禹成曁其內侄黃敬明扶櫬登舟。予從陸路至淮﹐先經營家事﹐不負死者所托。因與其兄元敷﹐其弟臨萬﹐共立繼子宣﹐奉眉生嗣而三分眉生之業。元敷敬予一塵不染﹐因以閨女許配予長兒道豈攵爲室。事畢﹐仍進都赴吏部投供。汪太史舟次有贈餘詩﹐道其事最詳﹐詩云「吾鄕範良湖海士﹐九州結客燕都死﹐生平不少遊俠人﹐遠隔關河千萬里。趙侯藉藉邦之彥﹐匹馬承明方謁選﹐長安趨走無時閒﹐十日因依視含斂。範生笑入廣柳車﹐左右競出臨危書﹐書中絮匕意何如﹖托君熒匕藐諸孤。諸孤遠在江之﹐饑鷹臥虎耽耽視﹐誰將一矢解重圍﹖全憑義气換徵衣。黃沙北走雁南飛﹐故人骸骨須臾歸﹐拔劍坐使風波息﹐食肉羞看狗彘肥。憶昨錢塘胡彥遠﹐臨死不問家人產﹐伸手大書作丘字﹐老父嬌兒都不辧。一朝白馬來柴荊﹐下馬自稱丘季貞﹐身從江北來江滸﹐身是胡君好儔侶。胡君身後身任之﹐應爲養親兼嫁女﹐此事人人道奇絕﹐媲美者誰趙天羽。」

祁門縣治形肖猴﹐前朝江右人爲令﹐造城鎖之﹐猶﹤耳並﹥發二解元。城有山﹐俗指爲猴腦﹐後令又以巨石作八卦形厭之。百餘年﹐父老忿其破壞風水﹐欲易之﹐不果也。曹司馬貞吉署篆時﹐張孝廉瑗毅然率眾掘其石無數﹐石長丈許﹐皆直豎土中﹐未三年﹐孝廉冠南宮。﹝《懷秋集》﹞

查二瞻﹝名士標﹐休寧人﹞以書法名世﹐畫尢工﹐然不肯輕下筆。家人告罌無粟﹐乃握管﹐計一紙可易數日糧﹐輒又閣筆。二女年將三十﹐未嘗及嫁事﹐客詰所以﹐曰「餘幾忘之矣。」今八十﹐尙童顏。﹝《嘯虹筆記》﹞

明時新安兩相國﹐許文穆公後爲程公國祥。國祥號我旋﹐歙之古關人﹐萬曆甲辰進士。兩爲邑令﹐入南銓﹐一袍蒞事﹐甘之如飴。以病告歸﹐授徒講藝﹐僅給飠粥。起北禮曹﹐轉典北選以特立不阿﹐爲中人所忌﹐竟落籍家居。欲詣所知﹐率自策一蹇﹐懷刺投之﹐人不知爲顯者。崇禎間﹐賜環氵存歷卿寺﹐至南京倉場總督﹐儲峙倍增。升北京戶部尙書﹐左方右員﹐殫其拮據。每五鼓入部﹐至乙夜始出﹐日惟自置幹弟一臠﹐燒餅數枚﹐啖食而已。未幾﹐進文淵閣大學士﹐多所匡正﹐偶以陳對失旨﹐遂允告歸卒。《﹝歙志》﹞

徽州監生江旭奇因思陵幸學﹐疏進《孝經疏義》﹐並請祀諸葛亮﹑張巡﹑嶽飛於文廟﹐章下所司。﹝《崇禎長編》﹞

汪溥勛字廣淵﹐歙之章岐人。順治丁酉舉於鄕﹐是科榜後﹐物論紛然。上震怒﹐臨軒親試﹐以詩賦序辧說制藝表判策論﹐甲仗森嚴﹐人皆股栗。溥勛卽書以進﹐上得捲色喜﹐考上中﹐拔置舉人第一。己亥又召於瀛臺﹐再試如前﹐考置第六。是年會試不第﹐盧傳之日﹐上令傳呼江南舉人汪溥勛者再﹐時論惜之。後康熙丁未﹐始成進士﹐授中書。﹝《歙志》﹞

◎黔兵始末黔兵獄興新安﹐百萬生靈湯沸矣﹐非正希先生忠誠貫日﹐史閣部曁撫按兩鄭公力持其間﹐哀哀吾民將盡糜權姦之手。余髫年﹐目擊不能平者數十載﹐欲敍之無所核也。偶汪紫滄得程子《不匱手錄》﹐黔兵事二冊甚詳﹐頓遠舊觀。《不匱手錄》書最富﹐歿而蕩散無存。是編適落紫滄手﹐予得剃其繁蕪﹐入《泛葉》中﹐俾知金文毅之功在桑梓云。

壬午冬十一月﹐中原賊再張﹐陷荊襄承徳﹐大將不能支﹐遁走武昌。大江以南﹐亂兵殺掠淫擄﹐不忍見﹐不忍聞﹐亦不忍言﹐而遭其毒者﹐莫新安之人多。其明年春﹐賊飛檄稱勤王兵﹐犯池寧諸屬縣﹐直窺金陵﹐賴當路力遏﹐不得下。將圖新安﹐恃西北諸嶺守嚴毖﹐惴惴苟全。二月賊破蘄﹔三月黃。我郡南路爲婺﹐忽報有兵入鄱湖﹐逆上江省﹐檄稱黔兵﹐攺道將馳驛﹐由樂徳入婺﹐合郡震悚﹐以狡賊乘郡西南之虛而入﹐方議守婺﹐而請命鳳督。會不一日﹐而郡西之祁﹐又報有稱沐國公兵來者。旣無所請命﹐又不半日﹐已突抵祁城下。於是合郡惶惶﹐心悸愈不知所出﹐命在旦夕呼吸間矣。當是時﹐非拚死出禦﹐卽傾郡潰散﹐欲令民無挈妻子遠走﹐亦無得操挺出禦。安坐以聽其入﹐而忍其荼毒﹐𨿽勇如賁育﹐智邁良信﹐不能爲計也。新安以冒虛名受實禍﹐四方之人﹐素不以爲人而以爲肉。今搶亂時﹐乃復日甚﹐至懸坐入祁諸寇之江右人及徽本郡人﹐而亦以爲是鳳督黔兵﹐且置樂平激變。及樂平自申詳﹐所招現禁之黔兵黔將﹐而若必欲盡舉而飛坐之徽人﹐而後甘心者。哀我憚人﹐見萇楚而樂其無生﹐謹集諸文移﹐錄其要者爲帙﹐俾愷悌君子﹐得大略覽觀焉。﹝《新安固圉記》序記﹐全文不錄﹞

崇禎十六年二月二十四日﹐應天巡撫鄭﹝諱宣﹞照得流土叛逆﹐僞稱勤王兵將﹐直竄蘇﹑常﹑徽﹑寧﹐乘吾不意。地方官須督水陸大帥﹐紮營要路﹐拒防堵剿。時勢危急﹐不得不大聲疾呼﹐如致疏防白﹐簡從事。﹝節錄《巡撫檄》﹞

三月二十三日﹐婺源縣接得鳳督部院遊擊將軍姜﹑劉﹑謝﹑李﹑牌﹐督黔兵由進賢﹑餘千﹑萬年﹑徳興﹑婺源﹑休寧﹑徽州﹑蕪湖繳。﹝節錄《黔兵來牌》﹞

按﹕此夥未入徽境﹐三月二十五日至樂平而變起﹐另詳於後。

徽寧兵備張﹝諱文輝﹐時駐旌徳﹞牌云「自黔抵鳳﹐應從大江直下﹐卽曰道梗﹐亦應由皖達鳳﹐若婺源原非通衢﹐萬里跋涉﹐何故捨平亻夷而投險道﹖且後開婺源﹑休寧至徽州﹑蕪湖暫繳﹐而績旌涇南等縣﹐又何故竟未開載﹖旣云往鳳陽徵剿﹐而蕪湖繳﹐又何爲情屬叵測﹖仰縣官吏卽便鼓勵鄕勇﹐協力堵截﹐毋令乘虛入內﹐自取他禍。」﹝節錄《兵備道牌》﹞

按院鄭﹝諱昆貞﹞牌﹕黔兵到蕪﹐在初一日陸路來者﹐由江北去。此夥全是土寇假兵﹐仰速集鄕勇﹐扼要堵剿﹐毋致流毒。﹝節錄《按院牌》﹞

三月二十四日﹐祁門縣飛報接抄浮梁縣牌開﹐稱沐國公往鳳陽守皇陵﹐傳報一千五百員名。今三月十六日﹐早自餘千縣陸路到饒州﹐在南天寺住下﹐共約六七百人﹐督兵都閫姜姓。鄱陽縣用水手一名﹐送備豬肉鹽魚米賞兵。除彼長行馬外﹐討縣馬二十七匹﹐每匹卹馬錢一千文。府城十七日關城﹐十八日反開城﹐差巡檢迎接。據說不由萬年﹑樂平而走浮梁﹐特先馳稟。﹝節錄《浮梁縣來牌》﹞

三月二十五日﹐兵到祁門者﹐人馬百九十餘﹐其中有僧衲婦人﹐及土音楚語者。祁令趙文光令於城外祠堂安歇﹐而來兵彊居民房﹐民已忿怒。停二宿﹐漸肆擄奪。二十八日到塔兒頭﹐殺傷居民楊冬等數十人。黔休鄕勇各在界把守﹐互驚曰「賊也﹐急擊勿失﹗」遂奮力前與敵﹐被殺傷黃五﹑許朴等數十人。鄕勇益向前死鬥﹐來兵遂勒馬奔回南岸﹐奪入汪氏宗祠。鄕勇圍之﹐放火焚祠﹐殺傷奔﹛穴友﹜﹐盡死乃止。﹝《遺聞》﹞

樂平縣三月二十二日﹐黔將劉召﹑謝上用﹑李華玉﹑姜美等﹐統兵三百餘人﹐稱先奉鳳陽督院馬﹐取調黔兵﹐用資撻伐。自貴州起程﹐道由南昌﹐經樂平﹐望徳興﹑婺源等處。職察其兵有來歷﹐卽安設各官﹐並犒賞眾兵訖。次日二十三﹐天雨﹐多駐一宿。至二十四日趲齊夫馬就道﹐但初云取道徳興﹐而臨發忽又往饒州。且華玉率先與姜謝二將俱行﹐獨劉召畱後﹐夫則另索夫價﹐馬則另討折乾﹐又要卹馬銀每匹三兩。更誘本地無賴﹐充數隨行﹐通邑人心﹐已爲疑駭。及二十五日﹐又聞踉蹌復回﹐傳言先晚已至大吉張姓﹐系鄱陽地方﹐離樂五十餘里﹐愈恣擄掠﹐宰豬烹雞﹐縛夫姦婦。百姓憤極﹐聚眾格逐﹐前途難去﹐只得又來髙橋﹐以至吳口街。將復往徳興﹐更擅殺在田農夫﹐凡經過之地﹐無物不搶﹐經宿之家﹐有婦皆姦。吳姓人等﹐遂認爲流賊﹐奮勇相逐。當晚黔兵仍退髙橋﹐居民驚迫吶喊﹐各鄕聞風﹐持竿驅殺﹐互有所傷。次日寅時報至﹐職卽出城赴救﹐見急奔者三人。詰系劉召﹑李華﹑玉姜美﹐卽與押送入城﹐獨謝上用不知著落。﹝樂平縣申詳﹞

樂平縣本年三月二十五日未時﹐職親救得三將劉召﹑李華玉﹑姜美進城﹐彼時鄕民環聚喊泣﹐必要取殺首寇方散。劉召廷等慌懼﹐於本日申時投呈﹐內稱﹕召等﹐自十五年十二月離黔督押馬騎﹐行至江西饒州府樂平縣。於本月二十二日到縣﹐蒙給夫馬﹐並犒賞眾兵訖。二十四日進發饒州﹐因錯念頭﹐攺道徳興﹐不料行至吳口街﹐冤遭彼處鄕兵﹐疑爲流寇﹐糾眾數千﹐四圍趕殺﹐無處投奔﹐只得願投縣監﹐聽文以便前進。並據李華玉﹑姜美連名具呈﹐自願投監﹐亦同前情。據此﹐暫將三將監禁﹐以慰民心﹐鄕民漸次解散﹐已經約略具由通詳去後。又據本縣耆民陳七等呈送﹐間拾賊遺紅片包一个﹐內詩稿一紙云「戰馬騰騰日日騎﹐人人都著紫羅衣﹐紅旗焰焰人驚膽﹐寶劍稜稜鬼皺眉﹔大戶積錢還我債﹐小民養女是吾妻﹐明年端坐南京殿﹐一舉成名天下知。」驗收貯庫。隨據本縣六都吳口街鄕約人等詹金﹑吳啟等連名﹐告爲流寇屠民大變事﹔又據本都民程敬等﹐告爲除寇寧民事﹔又據本都民趙齊告爲受害事﹔又據一都程正興告爲流寇倡亂殺變淫擄事﹔又據四十四都民盛祥告爲剿寇安民事﹔又據本縣西關居民﹐告爲情迫呼天斬叛安民事﹔又據馬戶盧春韶等告爲太歲災命事﹔又據沿途受害居民金﹑李﹑吳等﹐告爲異寇淫擄﹐焚殺慘變﹐賞申究剿﹐固國安民事﹔又據二都民汪五等﹐告爲凶寇剽掠﹐殺死四命事﹔又據旱夫告爲疊殺苦役事﹔又據二十五都髙橋村葉恩等﹐告爲流寇剽掠﹐殘害坑農事在捲。今又侯院司道批詳﹐至日復詳問﹐乃有婺源﹑徳興﹑休寧﹑祁門四縣﹐鄰界各村聞風﹐各遣傳牌不絕﹐每云統率鄕兵千餘﹐前來會剿救護等情﹐𨿽俱備由回阻﹐以免攪擾地方。且闔邑黎民﹐驚駭日甚。且三將同陸續擒獲逃卒六名﹐俱收在監云云。﹝樂平覆詳﹞

職方淸吏司案呈﹐據鳳督標下監紀官李章玉﹑參將包玉等﹐稟稱蒙募黔兵七千﹐統領二千過徽﹐被祁門等縣人民殺死兵七百名﹐馬六百匹﹐叩臺作主等因。案呈到部﹐爲照百姓驚心風鶴﹐誤認黔兵爲亂寇﹐彼此格鬥﹐互有亻夷傷﹐事屬駭聞﹐情亦可憫。死者已矣﹐生者豈可羈畱﹖且買來戰馬﹐俱系鳳督官銀﹐如有收存﹐當盡行察出﹐以還該營。本部將調劑於各主者﹐仰官吏畱心處置。﹝兵部部文﹞

蓋緣流寇假赴試而破廬﹐冒閣部而破襄﹐冒官差而破無爲﹐徽屬士民﹐聞之戒心﹐處處設險堤防﹐𨿽沐兵未得破徽﹐而徽民被毒﹐可勝憫惻﹖今奉部憲行察﹐並令密還兵馬﹐本府奉檄﹐且感且懼﹐卽嚴行祁黟等縣﹐從實察覆。據稱黔來兵馬﹐已敗於樂﹐並未入徽。本府看得黔兵二十二到樂﹐民認爲寇﹐捐生格殺﹐僅有三弁投監﹐盡載饒郡烏同知詳內。至於祁黟流寇或是沐兵﹐或如樂平所云沿途收帶無賴﹐原無馬匹到祁。﹝五月十八日徽州府申詳﹞

一件徽祁鄕官有司﹐無辜焚殺官兵等事﹐奉聖旨據奏黔兵八百﹐赴調過祁﹐官紳無端誘殺﹐好生慘毒﹐深可痛恨﹗吳翔鳳﹑趙文光﹑朱世平﹑金翰林通著該撫按提解來京究問。張文輝﹑唐良懿著從重議處﹐仍察下手兵丁梟示﹐馬匹器械各項﹐照數追還。該督軍前﹐不許隱匿﹐被殺屍軀﹐該地方官具棺收殮﹐設壇致祭。其已到各兵﹐該督厚加撫慰﹐剿賊圖功﹐以膺懋賞﹐該部卽日檄傳。﹝初奉嚴旨﹞

一件﹐兵部爲密陳江南情形事﹐職方淸吏司﹐案呈崇禎十六年六月二十三日酉時﹐奉本部送禦前發下紅本﹐該本部題前事等因。奉禦批﹐已有旨了﹐仍著該撫按確察情形﹐密速飛奏朝廷﹐自有裁奪﹐該部卽行密傳﹐欽此欽遵。恭奉到部﹐擬合就行﹐爲此合用揭貼前去﹐煩爲遵照禦批內事理﹐將鳳督徽祁鄕官有司一疏事理﹐確察情形﹐密速飛報﹐以聽聖明裁奪。務期不激不縱兵民兩安﹐希爲萬分毖愼施行﹐須至揭貼者﹐崇禎十六年六月二十四日。﹝繼奉溫旨﹞

此時若非兵部密疏﹐則嚴旨單行﹐闔府驚惶﹐更不可問矣。

徽州府鄕官倪思輝﹑畢懋良﹑畢懋康﹑姚宗衡﹑吳孔嘉﹑金聲﹑黃願素﹑汪元標﹑王文企﹑淩世韶﹑羅分﹑許志才﹑許志古﹑遊有倫﹑張士楚等﹐謹揭爲危地可憂﹐狡謀已兆﹐布告王國共鞏陪京事。﹝公揭不錄﹞

巡按監察禦史鄭昆貞爲黔兵假道﹐淫掠鄕民﹐奮鬥致傷﹐匯報始末情形﹐仰祈聖覽事。時餘同鳳督馬士英委安慶府推官來集之往徽州一帶﹐細察兵馬下落。﹝初疏語不錄﹞

巡撫都察院右僉都禦史鄭爲黔兵焚掠徽民﹐鄕勇憤斗樹敵﹐據報情繇﹐謹先上聞﹐仍俟察明﹐再行奏奪事。﹝初疏語不錄﹞

鄭按臺覆題﹐爲遵旨確察密奏﹐以憑聖裁事。六月初七日﹐具疏報聞﹐正在候旨。七月二十八日﹐忽接塘兵小帖云「今有鳳督差兵在路揚言﹐朝廷賞我鳳兵擒叛大功。前日徽州殺我黔兵﹐皇帝將府縣官拿去正法﹐鄕民盡要砍頭。我鳳兵豈比左兵﹐任百姓抵敵等語。」職未接咨禦﹐未知此語何來﹖竊恐傳布入徽﹐徽民必洶洶忄匡懼﹐山郡又構一亂萌也。今得督臣馬士英全本﹐抄閱之﹐以八百人馬﹐盡喪於祁門﹐以故殺之罪﹐全歸於推知﹐宜皇上有赫然逮吳翔鳳等﹐以究其殺是兵之繇也。弟督臣疏中﹐所列情形﹐只憑差官萬民安口稟﹐萬民安只據道役鄭天卿口傳﹐此中不無可商。先是萬民安至太平﹐以前途戒嚴難行﹐求職一文回報。職語之云「此事方在察奏﹐總督差汝﹐正要前探實信﹐豈可不去﹖」職給之照牌﹐著本官至饒州方得下落等語。不謂萬民安僅至旌徳而回﹐旌去祁三百里﹐傳報且未足憑﹐而況得之途說哉﹖夫黔兵之被殺﹐實自樂乎始﹐數月以來﹐事迹著明﹐遠近共知﹐非職一人所能妄有虛實﹐職請直捷爲我皇上再陳之﹐可乎﹖按徽州婺源縣與饒州﹑樂平﹑徳興接壤﹐三月二十四婺源縣接有黔將劉召等飛票﹐而民以攺道無印疑之。旣而祁門接有浮梁之票﹐初云奉調黔兵﹐再云入援沐兵﹐而民則愈疑之。其至樂平也﹐據署印同知鄔文明申報江撫云「黔兵自三月二十二日至二十四日﹐馳﹛穴友﹜於饒州﹑徳興之間﹐殺在田農夫十三人﹐姦一女子立死﹐放火焚居﹐無物不掠﹐鄕兵尾而圍之城下﹐至萬人﹐謝上用不知下落﹐劉召﹑李華玉﹑姜美投監身免。夫以萬人鬥數百人﹐其不畱余類可知﹐三將投監﹐職行徽州府往察之。據樂平六月初三日回文云﹕」轉解至府﹐現系饒州府獄。「本月十四日﹐督臣監紀通判方象乾見職云﹕」三將已至樂平﹐卽回到營。「則其未至祁門﹐又不辧而自明矣。其入祁門者﹐系三月二十五日﹐該縣差役偵探﹐報人馬實百九十餘﹐縣官令於城外祠堂安歇﹐黔兵彊居民房﹐停宿二日﹐拿婦潑飲﹐百姓憤怨。二十八日行至塔兒頭﹐殺居民楊冬等數十人。時黟休鄕勇﹐各在界口把截﹐見其僧婦雜處﹐認定是賊﹐拚一死敵﹐又被黔兵殺傷黃五﹑許朴等數十人。黔兵勒馬闖回南岸﹐奪入汪氏宗祠﹐鄕勇圍柱﹐放火焚祠﹐黔兵殺傷奔逸不等。此百九十餘人﹐鬥於祁門之始末也。當知縣趙文光給與米酒﹐並撥與馬匹﹐百姓謂其迎賊﹐幾至鼓噪。鄕官緊守城門﹐不敢出。祁距府百八十里﹐知府唐良懿聞報﹐自往救止﹐而變起瞬息﹐已無及矣。道臣張文輝駐旌徳四百里而遙﹐差官飛報﹐不一而足﹐而亦無救於臨時矣。推官吳翔鳳﹐淸官也﹐署休寧縣事﹐去祁百三十里。聞警料理城守﹐晝夜匪惶﹐實未出休城半步﹐督臣所聞﹐殆亦傳聞之誤。黟縣知縣朱世平曾跟督鄕兵至西武嶺﹐亦未至祁也。金翰林者﹐原任庶吉士金聲也﹐頃鎭兵風鶴時﹐徽之鄕鎭﹐各立義社共保境宇。本宦捐資饗士﹐募子弟千五百人﹐扼諸嶺隘﹐休人賴以無恐。其器械衣裝視他隊鮮明﹐故金翰林鄕兵之名﹐藉甚道路。其與祁黟敵黔兵者﹐本宦募兵有在焉﹐謂本宦臨陣而指揮之﹐職不敢爲本宦誣也。本宦守禮者也﹐豈其以衰親金革之事乎﹖昨職會同督臣﹐委安慶推官來集之往徽察勘﹐本宦回覆﹐實實如是﹐但馬匹無幾。一聞兩院有察追之檄﹐各已滅迹﹐亦只可量賠馬價耳。職復令本宦至壽州見督臣﹐面陳顚末﹐不知督臣寧無悔任耳之已甚否﹖蓋督臣黔人也﹐其軍中參佐﹐大半皆黔產也。督臣方收黔兵爲長技﹐一聞是信﹐不惟嘆兵馬可惜﹐亦且苦錢糧無銷。黔之兵將﹐多有子弟親戚在數百人中﹐不勝憤恨。遂使督臣激控於皇上﹐請殺鄕紳﹐殺有司﹐殺百姓﹐以快士卒之心﹔而不知自古用兵﹐無殺鄕紳百姓﹐爲兵報仇之理也。職聞監紀李章玉一路不能鈐束劉召等﹐故章玉自與包玉等﹐從水路而下﹐而召等自攺道饒徽﹐兵離監紀﹐未有不亂﹐而況黔卒之獷悍又異常乎﹖其李之晟所押一枝﹐聞在湘陰縣﹐兵嘩殺之晟二丁﹐之晟未知下落﹐兵各潰逃。繇是觀之﹐則黔兵之紀律可見矣。司馬法嚴明﹐亦所不貸﹐而特不幸發自百姓耳。百姓誠有罪﹐然無他﹐爲父兄妻子死鬥也。有司者能令百姓坐視父兄見殺﹑妻子見辱﹐而制使勿動乎﹖靑燐白骨之中﹐半是黔鬼﹐半是土魂﹐職不知其誰冤號﹐其誰殘暴也﹖若如督臣所云眾軍怨憤﹐不可不泄﹔則自兵興以來﹐客兵經過﹐毒害生靈﹐不知多少。左兵之至﹐江左男婦被殺擄﹐不下二萬。繁昌小邑﹐婦女之守節投溺者﹐八百餘人﹐職所建醮以度之。嗚呼﹗此亦民怨滿盈之日也﹐而誰與泄乎﹖又何怪楚民之激而從賊乎﹖兵心一去﹐不可爲兵﹔民心一去﹐不可爲國﹗安危之幾﹐全系如此﹐是在皇上之妙有裁奪而已。除徽寧道張文輝﹐徽州府知府唐良懿候處外﹐推官吳翔鳳﹑知縣朱世平﹑鄕官金聲謹會同撫臣鄭﹐遵旨提解來京。但徽屬六縣﹐見在五無印官﹐倉庫獄囚﹐須接管有人﹐方可離任。職一面議委署印交盤﹐卽行起解﹐不敢延緩。祁門縣趙文光被察回籍已久﹐容職另行移提。其下手兵丁﹐奉旨梟首﹐六邑人眾﹐豈可勝誅﹖驅使駢首﹐定激他變﹐合無量察爲首者數人﹐以伸國法。其馬匹器械﹐迫取必致驚擾﹐合無令職等會議﹐量估價賞值﹐解赴軍前﹐另行買造。被殺屍驅﹐職已行地方瘞埋﹐令再行致祭訖。至解提各官﹐職各保其無故意誘殺之情﹐而地方有變﹐自當受過﹐予奪矜全﹐出自聖恩。知府唐良懿淸廉威惠﹐爲民所戴﹐今旣束身﹐則府署已空矣。當民情洶沸之日﹐境內旱荒之年﹐皇上不可不爲重郡安危計也。職重察情形﹐密速飛奏﹐若有一語偏護﹐則治職之罪﹐以告兵民﹐伏乞聖鑑施行。﹝《鄭按院覆疏》﹞

鄭撫臺覆題爲遵旨確察密奏﹐仰候聖裁事。﹝《鄭撫臺覆疏》不錄﹞

原任翰林院庶吉士﹐加授山東道監察禦史﹐今丁憂金聲揭爲據疏略辧事。﹝揭文不錄﹞

金聲疏云「臣甫筮仕﹐讀書中祕﹐痛憤主憂﹐奉命倉卒﹐從事戎行。臣受皇上特知殊恩﹐𨿽以病歸田﹐而讀書學道﹐期得一當﹐以副皇上奠安天下之心。庶幾君臣道合﹐用垂千古。日夜磨厲﹐不遑逸安﹐而君恩未酬﹐父命旋隕。去冬聞京師告警﹐苫塊之中﹐不能奮飛。繼值闖賊披猖﹐大帥南遁﹐亂賊公行﹐檄文盡冒勤王官兵﹐沿江屠毀﹐漸逼金陵﹐東南震恐﹐望風潰徙。蒙撫按檄行郡縣各屬防守﹐臣從郡縣有司﹐及士大夫之後﹐以爲欲抗賊氛﹐先定民志。日宣髙皇帝六諭﹐告以入事父母﹐各保井裏﹐出事君上﹐共固封疆之大義﹐與民同命﹐效死勿去。臣效空言﹐民有至性﹐聞之無不泣下感奮者。不意三月念四夜﹐忽傳婺源縣報文﹐稱四遊擊將軍之兵﹐自黔入鳳﹐旣捨大江孔道﹐又不渡江﹐繇皖陸路直行。乃紆回千里﹐涉崇山峻嶺﹐繇江西樂平思入婺而到徽州。絕無鳳督明文﹐而又適當賊陷蘄﹑黃之後﹐合郡皇皇﹐舉疑爲賊﹐以爲警在徽南一路也。至念五日﹐而徽西祁門縣突又有報文﹐稱沐國公兵﹐合郡人見兵不同名號﹐而又分道並入﹐定相攻襲。至廿七日而郡人被殺掠﹐自祁奔入者﹐稱兵已到祁城﹐皆楚人﹐江右人﹐及徽本郡人﹐且雜剪髮人﹑婦人﹐實無黔人﹐而又絕無黔將。則合郡鼎沸﹐決以爲賊矣。是時各鄕諸亡賴﹐分兩路而走祁婺者如市﹐諸面生可疑﹐及久外之人﹐忽歸而布各鄕者﹐所在見告﹐婦女之畏辱而自盡者﹐不可勝記。是時各縣各嚴城守﹐臣鄕居﹐不敢徙入城﹐身鎭定以安人心﹐謹相約各設備以待。至廿九日而郡人自祁奔入者﹐報賊廿八日已過祁東﹐與祁黟二縣居民兩相格鬥﹐幸未入休境﹐而聞斗已畢﹐賊已遁矣。至四月初三日﹐傳得婺報所稱姜﹑劉﹑謝﹑李四遊擊將軍之兵﹐全未入婺。以三月廿五日﹐盡爲江西樂平居民所憤殺。傳其兵爲鳳督監紀李章玉所募之黔兵﹐其將劉召﹑李華玉﹑姜美三人﹐現監樂平獄﹐其兵少有得脫者。樂平申江西各詳﹐內稱盡舉而殲之。樂平印信報文﹐現在郡縣諸當事處也。殊不意料李章玉反指殺掠祁門之寇﹐認爲黔兵﹐而逞其偏詞﹐激怒鳳督﹐置樂平而反求徽人﹐徽人不能應命﹐遂蒙疏參。嗟呼﹗章玉何心﹐其於饒之樂平﹐旣縱兵作賊﹐盡喪其兵而不敢言﹔而於徽之祁門﹐復故認賊爲兵﹐喪於樂者責於徽。不惟可蔽鳳督以自解說其無罪﹐且圖以遂其當初繇樂入徽之念﹐而泄其中阻於樂不得入徽之私忿。臣不知督臣疏中﹐參臣何語﹖顧督臣讀聖賢書﹐自號知兵﹐竟不問兵隨將轉﹐將在何處﹐兵在何處耶﹖且督臣受詔爲皇上殺賊安民﹐臣誼切同仇﹐望其旦夕滅闖擒獻﹐以解主憂﹐而拯民難。督臣豈不見諒﹐而監紀曰徽人殺兵﹐卽疏參曰徽人殺兵﹐竟不察監紀當日﹛穴友﹜遣兵攺道﹐事屬詭異﹐已違督臣節制。自非眞欲攻襲﹐萬無再分兵別行﹐復異名號﹐而兩路並入之理﹐豈可以其一路之兵﹐而遂並冒認他路之賊耶﹖念此一舉﹐只因合郡有司﹐合郡士大夫﹐仗皇上威靈﹐奉當路嚴檄﹐相率百姓﹐徒以疇昔相誓﹐聞賊不走之故﹐不意遂致有臨難相助﹐見賊出禦之事。郡縣而皆若此﹐其於國家之事﹐豈無小補﹖此亦何所開罪於督臣而必不相容﹖徽區區一郡﹐不難以是非聽之公論﹐禍福聽之聖裁﹐而念此逆賊未靖﹐人心危疑﹐將過江東南諸郡縣﹐盡以守禦爲畏途﹐以奔潰爲上策﹐相率動色﹐以徽事爲戒。其於委而去者﹐反尢而效之﹐民志不固﹐將何藉以抗賊氛﹖項唐報獻賊臨楚省城﹐鄕民方奮勇格殺﹐縛賊報官﹐官諭以恐系官兵﹐不得輕殺。民遂奔潰﹐而省城隨陷﹐宗藩生靈﹐一時俱盡。此亦皇上之所恫念﹐而督臣之所宜寒心者也。﹝《備陳守禦全疏》﹞

金公據實破謊疏﹐及初辧揭﹐文繁不錄。

鄕紳士民公揭﹐爲山邑之禦賊甚苦﹐黔兵之卸禍太奇﹐備陳顚末﹐仰祈公鑑事。﹝揭丈不錄﹞

黟縣待罪知縣朱世平揭爲欽遵朝廷功令﹐恪守上臺憲檄﹐與民效死﹐幸保危疆﹐謹陳顚末﹐以明職守﹐以白民冤事。﹝揭文不錄﹞

寧國府公揭爲蠱勢已極﹐震鄰可駭﹐急明殺姦之心﹐用固守禦之志事。﹝揭文不錄﹞

徽州六縣耆民陳王前﹑畢勝﹑汪澄﹑盧從朱﹑孫康﹑程大定等﹐揭爲詳述徽祁禦賊之顚末﹐直白監紀嫁禍之情形﹐懇天代題﹐安民固國事。﹝揭文不錄﹞

是時金公仍有復吳四尊札﹐與撫按兩臺公祖書。五月又上撫按兩臺書﹐與黃劬庵書﹐與朱震靑書﹐與陳雪灘書﹐與陳韋庵道尊書﹐與汪源駕部書﹐與方慕庵書﹐與史大司馬書﹐與熊諫垣書﹐專與撫臺鄭公書﹐俱娓娓數千言﹐詳金太史《燕貽閣文集》中﹐玆不復載。

奉聖旨﹐這所奏是否確情﹐姑俟吳翔鳳等解究奏奪﹐數百黔兵﹐橫罹峯刃﹐豈得不問﹖何爲爲兵報仇﹖鄭昆貞俟回道時﹐嚴加考核﹐該部知道。﹝《批鄭按院疏》﹞

北部看得督臣馬士英調募之新兵爲徽祁所屬陷﹐八百士卒﹐付之一炬。此其事怪而且慘﹐由於推官吳翔鳳﹐鄕紳金翰林﹐首發大難而知縣朱世平﹑趙文光羽翼狂逞﹐遂爲江南一奇變。四官俱已奉旨逮問﹐亦可以正厥罪﹐而泄死者之恨矣。至徽寧道張文輝﹑知府唐良懿先時曾接撫按之檄﹐臨時又折諸靑矜之請﹐柰何不嚴行禁戢﹐坐視屬官士紳﹐專擅不顧﹐冥行而罔忌乎﹖各應降三級﹐戴罪管事﹐其梟下手兵丁﹐追還馬匹器械﹐收殮俠骨﹐招祭忠魂﹐卽責成二宮﹐以爲自贖之地可也。﹝《北部考功司看語》﹞

是時有顧子方﹝諱杲﹞上�����書﹐及錢牧齋與金正希書﹐與鄭撫臺書。又有張受先﹝諱采﹞與顧瑞屏﹝諱錫疇﹞書﹐顧瑞屏與鄭撫臺書﹐鄭撫臺復顧瑞屏書﹐皆言黔兵事﹐極其懇切﹐文繁不錄。

鄭按臺復徽州鄕紳書云﹕今天下竭郡邑之物力﹐以事督撫﹐一旦寇至﹐有司無以圖存﹐則惟鄕之大夫﹐與其子弟﹐相與殫力固圉。天子亦曰「誰非臣子者﹐自衛其室家﹐卽以衛朝廷之疆宇。」故協守有敍﹐倡逃有罰﹐鄕義勇訓練有命。夫苟鄕紳富室﹐捐資饗士﹐壯者出力荷戈﹐守令督帥嚴明﹐天下皆如此也﹐其效乃在督撫上矣。祁之役民以死鬥﹐不幸而曰兵也﹐則以徵調之士卒﹐柰何殺之﹖不知今之用兵者正爲兵之殺民﹐與賊無異﹐且有甚焉。故有賊之地﹐民寧從賊﹐無賊之地﹐民亦仇兵。何則﹖賊容有不殺民之時﹐而兵則決無不苦民之事也。鳳督黔人﹐視黔卒加倍﹐而幕中參佐﹐無一非黔﹐更有親戚兄弟﹐在戕殺中﹐挑激之無所不至。劉召等﹐自樂至﹐又自諱其事﹐是以歸罪於徽者獨苛﹐然而通國知其非公論也。今聞其乃補疏續參饒南﹐削祁門之說﹐不攻自破﹐而賢大夫與道府有司之無罪﹐亦不白自明矣。貞於十六日拜有小疏﹐凡可以爲貴鄕剖雪者﹐亦頗委曲詳盡。第關密奏﹐未敢暴其辭﹐恐聞者愈以賈罪。況日月光華﹐中樞妙用﹐只令始末昭晰於諸公﹐決無稍礙。但明旨旣宣﹐自宜奉行﹐雨露中回﹐更顯聖徳。平心靜气以俟之﹐使言者深悔任耳之過﹐則事機旋轉﹐復不費力。凡一切展辧﹐宜自暫省﹐不知有當於列位臺臺之萬一否﹖若蒸黎自捍頭目﹐初無纖過﹐聖天子豈以兵易吾民﹖貞待罪未去﹐終當以身蔽之﹐幸臺臺集而慰諭之。有督撫之護兵﹐不可無地方官之護民﹐貞也𨿽愚﹐知所從事矣。﹝復書全抄﹞

外有鄭撫臺復正希書﹐與唐太尊書﹐鄭按臺復正希書﹐外���答馬瑤艸書﹐又程兵尊復正希書﹐俱不及盡錄。

史大司馬復徽州眾紳書﹕謹復﹐今天下之所最厭苦者﹐惟賊與兵﹐乃兵之足爲患者﹐或自以爲兵﹐而郡邑莫能禦之。又或人以爲兵﹐而羣坐而俟之。是故兵之所恃以逞者。賊亦冒之以爲名﹐而居者不察﹐此郡邑之所以淪亡而不可救也。貴鄕號僻壤﹐又殷富﹐不見兵革﹐此其爲豺虎屬目久矣。三月祁門之役﹐眾志成城﹐一以扼險殺敵爲勸﹐使天下之人﹐盡如貴邑﹐寇盜不難平也。而議論呶呶若此﹐何以爲地方綢繆計耶﹖所諭敬心識之﹐方冗率復﹐伏望鑑原﹗﹝復書全抄﹞

史大司馬與金正希書﹕老年臺之名﹐在天下無知與不知﹐皆能言之。若淮陰之距新安數百里﹐又受事有年﹐而髙山之懷﹐發於寢寐﹐上林之雁﹐不通數行﹐平生疏拙之辜﹐誠不可以擢發論。以祁門三月之役﹐貴鄕諸生﹐曾一通其顚末於淮上﹐而後知老年臺之忠孝﹐爲不可及也﹗當今之爲國家患者賊﹐而殺賊則兵也。兵能殺賊則兵﹔兵不能殺賊﹐而所殺非賊﹐則並不得爲兵。夫兵之不得爲兵久矣﹐至兵之假號爲援剿﹐爲勤王﹐而實快其鹵掠殺百姓之志﹐此憂時之士﹐所以當食而放箸也。又況紆塗縱掠﹐明明賊之行徑﹐而欲責地方之不疑﹐胡可得耶﹖前已有字致當事﹐乃其復弟者﹐以各兵自明其非賊﹐將馬匹器械﹐一切交付﹐而地方於深夜圍而火之﹐弟亦正疑此舉之太過。及讀臺翰﹐則此語又似爲募兵官之故爲妝點也。臺諭云「與賊入而後有悔﹐毋寧禦之而後有悔。」夫禦之一字﹐旣難言之﹐而悔之一字﹐尢難言之。今江北之民之蒙難者﹐歷十餘歲矣。苟其一心禦之﹐卽未必悔﹐苟不禦而卽悔﹐則亦必禦。而以悔之恐後﹐而禦之獨先﹐此固明哲之事﹐而何當事者之不見諒也﹖老年臺身居苫塊之中﹐而力負疆場﹐志安桑梓﹐身任而不勞﹐怨至而不悔﹐慷慨激烈之气﹐發於楮墨﹐灑灑累千百言﹐使人悚服。聖明在上﹐晦霾之日月﹐何可不揭中天而行也﹖大教謹一一心識之﹐弟法適以南樞員缺﹐謬膺簡命﹐今且揚帆次眞州矣。正值旁午﹐諸不遑及﹐惟老年臺鑑之嗣將另布﹐不盡欲言。﹝復書全抄﹞

馬督復徽州眾鄕紳書﹕恭惟臺臺﹐聖世臯夔﹐淸時山斗﹐五百年之名世﹐夫豈異人﹖億萬載之皇圖﹐實惟永奠。固英所景仰瞻依﹐奉爲師範者﹐況忝楡之末﹐濫疆場之寄﹐所望於覆露者﹐又豈穎楮所能罄哉﹖黔兵被殺一案﹐事出意外﹐大非得已﹐英豈樂爲是紛呶耶﹖按臺公祖密疏中所云「英倚黔兵自彊﹐兵馬遠來﹐可惜錢糧不能銷算﹐各將士親戚子弟﹐多在此中﹐不平之鳴亦不外此區區耳。」英自永城歸壽﹐只聞祁門之事﹐未知樂平之舉﹐而各將士哭聲震天﹐憤欲南渡。英固八百人之屍主﹐七百餘騎之失主也﹐不得不據萬民安所報徽寧差役之言﹐以入告。若使彼時貴府有司﹐據實相聞﹐畱一活口相示﹐何敢以樂平之數﹐盡歸祁門﹖繼知樂平亦殺﹐戈陽亦殺﹐而樂平更多﹐亦卽陸續據實上聞﹐亦何敢膠執前誤﹐獨仇祁門也哉﹖當日自武陵發兵東下﹐步兵從舟﹐而馬不可越洞庭﹐涉長江﹐不得不取道長沙者﹐勢也。江路險而梗﹐且兵多﹐陸路坦而寧﹐且兵少﹐監紀官之取水不從陸﹐亦勢也。原擬騎兵出九江﹐會於皖口﹐不意左兵在秋浦﹐逼使繇徽﹐此意外之變局也。又不意押馬諸將﹐以人馬眾多﹐店捨槽鍘不便﹐分先後兩路而行﹐則又變局中之變局也。然豈料前途有人焉﹐設穴而殺之也哉﹖在祁門者三百人﹐無孑遺焉。在樂平者五百餘人﹐止存十一人焉。戈陽者二十人﹐亦俱喪元焉。祁門啟釁之故﹐無人可問矣。樂平者止駐一夕﹐次日行二十里而被圍﹐有何積怨於地方﹐然猶曰人眾也。戈陽之二十人﹐又豈淫掠之故哉﹖嗟乎﹗此八百人者﹐皆將吏親戚﹐頭目精銳﹐非無籍獷悍之兵也。使果圖淫掠爲不逞﹐則惟恐不合其黨﹐張其勢﹐又肯輕爲分折﹐零星受屠耶﹖然此往事矣﹐三百餘人無噍類矣﹐不淫掠耶﹐誰爲質問﹖果淫掠耶﹐法亦何加﹖但數百之冤魂﹐其父母妻子﹐令英作何安頓﹖數百之戰馬﹐數萬之金錢﹐令英作何歸著﹖惟乞臺臺設身處地﹐爲英一籌耳。貴府有司﹐及公私揭帖﹐但云原無黔兵入徽﹔監紀懼罪﹐以樂平之事﹐移禍於祁﹐想亦非公論耶﹖昨日按臺密疏﹐所以罪英者至矣﹐而疏中所察情形﹐則似乎止爭多寡﹐不爭有無也。止罪黔兵以淫掠﹐而未嘗諱殺兵之事也﹐卽萬民安所報者﹐不全屬於虛也。其言英不平之故﹐言言皆英隱痛﹐英何言哉﹖至兵之入樂入祁﹐監紀何知﹖江楚異路﹐監紀何罪﹖英疏具在﹐自據萬民安所報入告﹐時李章玉在浦護諸怨軍﹐不使南渡﹐其夢夢猶英也。何罪可懼﹐何禍可嫁﹐何謗可造﹐而欲代殺兵者分罪﹐又欲未死之黔兵﹐與死者同罪﹐不亦甚乎﹖然英所言者﹐公事也﹐非私怨也。鄭公祖之疏﹐英甘唾面﹐不敢有異同焉。旣以入告﹐則以威福聽皇上﹐是非聽公論﹐寬嚴聽執法﹐察給聽撫按﹐亦更不執一毫成心﹐不敢出一贅語﹐但欲得戰馬以濟急﹐器甲以禦寇。嗟乎﹗萬里招來﹐實英作之孽﹐送入鬼門﹐實左兵爲之梗﹐而無故被戮﹐實眾人宿生之冤債。但所惜艱難之時﹐一壺千金﹐而精兵猛將﹐良馬堅甲﹐不得爲國家效毫髮之用﹐則英所謂嘔血腐心﹐警魂墮魄﹐淚下沾襟而不能自已者也。然今之鳳督﹐亦極難且苦矣。大江南北﹐楚豫之樞﹐無事不相瓜葛﹐而一丁一馬﹐一甲一器﹐一鉛一炭﹐無不取之數千里外。絲忽孰非國家之金錢﹐而泥沙棄之﹐土芥拋之﹐誰非臣子﹐誰忍置之度外﹖想亦臺臺所垂憐而心亮者。時事方棘﹐血戰經年﹐鳳兵肝腦塗地於江南﹐似不無小補﹐亦未必無緩急相需時﹐想亦臺臺所深念也。軍書旁午﹐艸勒肅復﹐憒憒不知所言﹐英無任惶悚之至。﹝復書全抄﹞

後馬督與阮圖海書內云「弟自守不暇﹐寧樂與人爲難﹖」又云「大約徽人之下毒手﹐則不欲開此路耳。樂平﹑戈陽釁起於圖馬﹐亦不同也。聞按臺公祖已有疏﹐據樂平﹑祁門之報﹐以聞上矣。弟之爲軍吏﹐按臺之爲地方﹐易地皆然。」又云「樂平殺官三十餘員﹐祁門幾殺二十員﹐內包萬春﹑範成﹐則萬夫敵也。」又云「樂平之事﹐業已補牘﹐祁門之案﹐自然解网。弟區區苦衷﹐無所告訴﹐又不便徑達之鄭公祖﹐伏乞便間﹐以弟萬不已之情﹐處無可柰何之遭轉達﹐但求設身處地﹐爲弟一思﹐則弟之苦﹐可蒙鑑原矣。」

又正希先生致馬督撫書﹐亦數千言﹐不錄。

十六年十一月十二日﹐馬督行牌﹐一運越金萬兵馬﹐二運黃總鎭兵馬﹐三運劉總鎭兵馬﹐四運中軍楊副將兵馬﹐五運本部院內營楊副將兵馬﹐會同太監盧刻期渡江剿獻﹐水路廬州﹑蕪湖﹑九江﹑南昌﹑袁州繳﹐陸路廬州﹑蕪湖﹑寧國﹑徽州﹑祁樂﹑袁州等處繳。𨿽朱批再諭祁﹑樂﹐云不得已而假道﹐萬無縱兵私行報仇之理﹐各宜安心﹔然而人心惶惶﹐舉郡不寧。嗣後賴諸當事及正希先生﹑史大司馬力﹐馬督兵不渡江﹐民心始安。

弟恐傷老母心﹐北行之事﹐隱不敢以告﹐行行且止﹐爲老母數日遣人一追﹐眞無柰何行也。今且將北渡矣﹐郡事﹐弟一到都便可決了。惟家下事不能不系念。恐其見弟北行﹐而乘虛入郡﹐欲有所爲﹐則歙中諸紳﹐不得不努力。邑士民無主﹐惟兄勿避勞怨﹐與邑中諸公商計﹐使弟一無所慮﹐則幸耳﹗數蒙掛念﹐舟次艸勒﹐匆卒不盡願言。子弟幸時教誨之﹗﹝《正希公與程希呂先生書》﹞

巡視上下江禦史黃爲仰體新恩﹐酌量情法﹐措補軍資﹐重法首禍﹐以結欽案事。奉聖旨﹐徽人慘殺黔兵﹐掠奪馬匹﹐情罪可恨。但已經大赦﹐姑從寬結案﹐汪爵依擬﹐監候處決。趙文光提到另究﹐張文輝﹑唐良懿姑準開復。吳翔鳳降二級﹐用銀給與該營死者﹐著該府縣官﹐遵旨致祭遺骸﹐該部知道。﹝巡按來牌﹞

崇禎十六年十一月初十日﹐上傳總兵官唐通﹐著回鎭用心整練兵馬﹐相機戰守﹐有功日優敍隆酬。其死事劉之綸著從優議卹卽奏﹐金聲速與起用﹐該部知道。﹝《邸報》﹞

敝郡人無本業﹐天下幸得無事﹐散而之四方﹐種種求衣食以自活。遭敵寇交棘﹐兵火相侵﹐其失業竄歸﹐而朝不及夕﹐無以自存者半郡中﹐今且什八九矣。頃議補軍資數千金﹐遠人不知﹐以爲郡中宜若易易﹐而不知事勢之戛戛其難﹐已未可一二言盡﹐乃蒙黃侍禦傳貫陽臺旨﹐必追首事﹐用兩人重罪以結案。夫當日事端﹐本由於先時備禦﹐旣家自爲守﹐而機遂發於急難倉卒﹐則人各捍患﹐必坐何人爲首﹐此實不能﹐而且定重罪﹐尢難乎其爲獄辭。羣人之傳讀貴陽督鳳時題疏也﹐內有言曰「黔將蔣正秀爲南樞臣﹐畱以堵禦左兵﹐有功題敍。」今有司將定重罪﹐是固不得槪罪以堵兵﹐而直可專罪以堵黔也。郡人之傳讀貴陽督鳳時報書也﹐內有言曰「兵之入樂入祁﹐監紀何知﹖原議騎兵出九江﹐會於皖口﹐不意左兵在秋浦﹐逼使由徽﹐此意外變局也。又不意押馬諸將﹐以人馬眾多﹐分兩路而行﹐則又變局中變局也。」始知意外變局﹐𨿽鳳中不及知﹐旣而變局中變局﹐𨿽自押馬同行之官﹐亦不及知。而萬山中人﹐能逆斷一變局﹐知入樂之是黔﹐又能再逆斷一變局中變局﹐知入樂之外﹐復有入祁之皆黔﹐此必不能。今將定重罪﹐是固不得直罪以知黔也。夫實不知爲黔﹐而相與共出死力﹐貴陽鑑原而矜其意﹐卽不敢望比於蔣正秀之堵禦﹐而按其過﹐亦堵禦之過﹐毋亦是宥過無大﹐其誰不欣悅於無我之公明﹐而懾服於不殺之神武﹖追憶去春過�宗伯﹐宗伯爲不孝述楊龍友之言曰「天下原有兩是之事﹐黔兵與新安一案是也。」不孝唯唯﹐當煩宗伯爲不孝通意鳳中﹐亦卽以龍友此言﹐通不孝意也。黔人不能無所防而不攺道﹐旣攺道﹐或不能無紛紜。徽人不能無所防而不堵禦﹐旣堵禦﹐必不能無相傷。大抵同一不得已之勢也﹐於黔人乎何罪﹖於徽人乎亦何罪﹖固初不必定一有罪而後可以明一無罪也。貴陽今秉國均﹐不與督鳳同﹐愈弗喜怒﹐四海觀望﹐斗柄所指﹐天下春秋﹐固宜郡人之日夜望恩於督鳳時尙加進也。誠令重罪二人﹐而但傷一郡之心﹐而實有所關系於天下之勸誡﹐而大有所贊益於貴陽之盛徳﹐亦何敢爲一二郡人愛其死﹖《傳》不云乎﹖「居彼人之所﹐則恐其詈我也﹔今爲我妻﹐則欲其爲我詈人也。」貴陽今以天下爲家﹐密邇郡縣﹐旦夕緩急﹐今亦郡人﹐將爲貴陽詈人時也。願臺臺幸爲婉語﹐請一笑而釋。﹝《與陳雪灘書》﹞

此弘光時金公與陳雪灘書也﹐黔案於此遂結。

●卷十二。插菊寄寄園主人曰「人生七情﹐如喜樂愛欲﹐皆籍笑以達之﹐笑亦何能一刻無者﹖顧昂昂七尺﹐勞心苦思﹐徒供他人之笑具﹐獨不可耳。杜牧之云﹕」人世難逢開口笑﹐菊花須插滿頭歸。『余試作牧之插滿頭花﹐以博世人一噱。「

◎笑柄見有不合於禮義者﹐𨿽三尺童亦知掩口﹐而冠裳簪紱中且不惜以其身試。嗚呼﹐後之視今﹐亦猶今之視昔。士君子愼毋慮萬世之懵忄蒙﹐而資之笑柄也。

明太祖憫常開平遇春無嗣﹐賜二宮女。妻悍不敢禦﹐晨起捧盂水盥櫛﹐開平曰「好白手。」遂入朝去。回﹐內出一紅盒﹐啟之﹐乃斷宮人手也。開平驚憂﹐後入朝﹐儀度錯愕﹐太祖再三詰問﹐開平懼﹐吐其實﹐且叩頭曰「蒙上賜二宮人﹐今若此﹐有辜聖恩﹐死莫贖﹐故連日驚憂。」太祖大笑﹐召開平入宮飲酒﹐命力士肢解其妻曰「悍婦之肉。」開平驚成癲癇。又有無嗣功臣﹐面奏聖祖求養子。聖祖曰「你們悍妻﹐平日酷妒﹐絕我功臣後嗣。可著禮部各給木碗一隻﹐拄杖一條﹐沿功臣門求乞作樣。」﹝《龍興慈記》﹞

明太祖一日命左右至文淵閣﹐覘庶吉士講習否﹐令一一偵其動靜。比報告有所事﹐惟劉子欽袒衣席地酣睡﹐蓋時初飯罷被酒﹐竟入夢耳。上召至﹐謂曰「吾書堂爲汝臥榻耶﹖」一罷其官﹐令往工部辦事。子欽略不分訴﹐竟買吏巾絳服之﹐步入工部。尙書驚曰「劉庶常何爲爾﹖」欽曰「奉聖旨﹐命子欽爲本衙門吏。」尙書不敢答。子欽便登堂侍立﹐與羣胥偶。少頃﹐上又命一豎入部覘之﹐還報云。上笑﹐速令召來。子欽至﹐猶吏服。上曰「汝好沒廉恥﹗」顧左右還與冠帶﹐歸內閣讀書。子欽又無言﹐遽起謝恩﹐出具冠袍還閣中﹐卽一日間也。﹝《九朝野記》﹞

解學士嘗弔友人喪悍妻﹐入門曰「恭喜。」繼曰「四徳俱無﹐七出咸備﹐嗚呼哀哉﹗大吉大利﹗」﹝《笑史》﹞

天順間﹐曹欽謀反伏誅﹐時有詩傳京師曰「曹奴曹奴發顚狂﹐寇逮諸公死亦當﹐學士叩門如系犬﹐尙書鎖頸似牽羊﹐萬安叩首稱三叔﹐恭順當凶戰一場﹐寄語滿朝當道者﹐將何面目見吾皇﹖」﹝《楮記室》﹞

金編修璐未仕時﹐爲外家張氏作志﹐謹依金石之例﹐不書婦姓。婦家乃俗夫也﹐意編修爲輕己﹐而背言詆之。張子興口占長短句嘲曰「張翁墓志﹐金生執筆﹐不書婦氏﹐婦家稱屈。金生自謂能文字﹐才動筆時便忍气。韓退之﹐柳柳州﹐蘇東坡﹐歐陽修﹐當時墓志做多少﹐畢竟門前罵不休。」﹝《堯山堂外紀》﹞

江右胡存齋參政好客﹐每虞閽人不通刺﹐若在家﹐卽於門首掛一牌云「胡存齋在家。」沈孟淵性好客﹐每日設數筵酒食以待﹐若無客﹐則令人於溪上探望﹐惟恐不至。﹝《笑史》﹞

曹吉祥侄曹欽反﹐旣殺寇深﹐又索王尙書翔。王正在一室窘迫﹐一主事長大多力﹐遽負之逸。王后擢此人要津﹐時呼馱官人。﹝同上﹞

成化間﹐上患舌澀﹐諸司禦前奏事準行者﹐若答是字。鴻臚卿施純彥請易照例二字﹐上答甚便。尋擢尙書﹐時人嘲曰「兩字尙書。」﹝同上﹞

成化中﹐內閣劉吉丁外艱起復﹐每媚科道﹐以免彈劾。宏治攺元﹐侍讀張數其十罪﹐反爲禦史魏璋所劾﹐左遷。世以吉耐彈﹐目爲劉綿花。﹝《噴飯集》﹞

髙公谷無子﹐置一妾﹐夫人素悍﹐每間之﹐不得近。一日陳學士循過焉﹐畱酌聚話及此﹐夫人於屏後聞之﹐卽出詬罵。陳公掀案作怒而起﹐以一棒撲夫人僕地﹐至不能興﹐且數之曰「汝無子﹐法當棄汝﹔今置妾﹐汝復間之﹐是欲絕夫後也。汝不攺﹐吾當奏聞﹐置汝於法。」自是妒少衰﹐生中書舍人亙﹐乃陳公一怒之力也。﹝《菽園雜記》﹞

李大壯畏服小君﹐一不遵令﹐則叱令正坐﹐爲綰匾髻﹐中安燈碗﹐燃燈火。大壯屏气定體﹐枯木土偶人。自諢之曰「補闕燈檠。」﹝《淸異錄》﹞

王文穆妻甚悍妒﹐嘗作三畏堂於後圃﹐楊文公見而戲曰「請攺作四畏堂。」王不悟﹐問云何﹐楊笑曰「兼畏夫人。」﹝《遣愁集》﹞

李九我相國﹐年逾五十﹐無子。丁攺亭大理過其署﹐苦口勸以納妾。夫人在屏後聽之﹐大怒。丁呼掌家老嫗出﹐返覆引譬﹐語語痛切﹐老嫗泣下﹐夫人因醒悟﹐亟呼媒﹐納二妾﹐因生二子。孫月峯尙書亦無子﹐攺亭亦如前勸之﹐孫不應﹐且拒之曰「釋迦不以羅侯傳﹐仲尼不以伯魚顯。」九五淸品﹐蓋天假丁以裕其後。﹝《蘇譚》﹞

李西崖嘗與陳師召擲骰得麼﹐指曰「吾度其下是六。」反之果六﹐色色皆然。師召大驚﹐語人曰「西崖天才也。」或曰「紿公耳﹐上麼下六﹐骰子定數﹐何足爲異﹖」師召笑曰「然則我亦可爲。」因詣西崖。西崖已先度其必至﹐別置六骰﹐錯亂其數。師召屢揣之不中﹐乃嘆曰「公眞不可及﹐豈欺我哉﹗」﹝《笑史》﹞

陳太常音嘗考滿﹐誤入戶部﹐見入稅銀者﹐驚曰「賄賂公行﹐至此已極。」﹝《玉堂叢語》﹞

嚴相嵩父子聚賄滿百萬﹐輒置酒一髙會﹐凡五髙會﹐而漁獵猶不止。京師名之曰「錢癆。」﹝《噴飯集》﹞

唐子畏﹑祝希哲兩公﹐浪遊維揚﹐貲用乏絕。戲謂鹽使者課稅甚饒﹐乃僞作元妙觀募緣道士﹐衣冠甚偉﹐詣臺造請﹐鹽使者怒吒之。兩公對曰「貧道非遊食者流﹐所與交皆天下賢豪長者。卽如吾吳唐伯虎﹑祝希哲輩﹐咸折節爲友。明公不棄﹐請奏薄技﹐惟公所命。」禦史霽威﹐隨指牛眠石爲題﹐命賦之。唐先祝繼﹐立就一律﹐詞云「嵯峨怪石倚云邊﹐頭角崢嶸勢儼然﹐苔蘚作毛因雨長﹐藤蘿穿鼻任風牽﹔長眠不食溪邊艸﹐無力難耕隴上田﹐怪殺牧童鞭不起﹐笛聲斜掛夕陽煙。」禦史得句笑曰「詩則佳矣﹐意欲何爲﹖」兩公進曰「明公輕財好施﹐天下莫不聞﹐今姑蘇元妙觀圮甚﹐倘捐俸葺之﹐名且不朽。」禦史大悅﹐遂檄下長吳二邑﹐資金五百﹐爲葺觀費。兩公遂駕扁舟﹐歸投檄二邑﹐更修刺謁二尹﹐詐爲道士關說﹐得金如數。乃悉召諸妓﹐及所與遊者﹐暢飲數日而盡。異日鹽使者按吳﹐詣觀瞻禮﹐見傾圮如故﹐召令責之﹐對曰「前唐解元﹑祝京兆兩公﹐自維揚來﹐極道明公爲此勝舉﹐金已如數畀之久矣。」鹽使者心知爲兩公所紿﹐不問。﹝《野編》﹞

有客登山賦詩﹐伯虎作乞兒狀﹐戲謂曰「諸君今日賦詩﹐能容乞子屬和乎﹖」客大吒﹐已而戲曰「試爲之。」伯虎索紙筆﹐大書一字畢﹐遂行﹐客大笑追之﹐伯虎疊書「一上」四字畢﹐求去。客曰「吾固知乞兒無能爲也。」伯虎笑曰「吾性嗜酒﹐必飲而後作詩﹐君能惠我酒乎﹖」客遂浮白示之曰「若能賦﹐當令若盡醉﹔不然﹐難免若責也。」伯虎復大書「又一上」三字﹐客撫掌相謂曰「此可謂能詩耶﹖」益窮之。伯虎復書「一上」二字﹐諸客皆絕倒。伯虎進曰「吾待飲久矣﹐眞欲先生作詩乎否耶﹖」遂舉酒一飲輒盡﹐援筆續成一絕云「一上一上又一上﹐一上上到髙山上﹐舉頭紅日白雲底﹐萬里江天都一望。」客大奇之﹐相與卽席盡醉而返﹐竟不知爲何許人。﹝《伯虎紀事》﹞

吳令欲於虎丘采茶﹐命役賚牌﹐嚴督諸僧。役奉牌需索﹐僧無以應命﹐役卽系僧歸。邑令大怒﹐笞之三十﹐號令通衢。僧惶遽﹐計無所出﹐知令雅重伯虎﹐厚幣求之。伯虎拒不納﹐一日出遊﹐乃戲題其枷上曰「皂隸官差去采茶﹐只要紋銀不肯賒﹔縣裏捉來三十板﹐方盤托出大西瓜。」令出見﹐詢僧﹐僧對云「唐解元所題也。」因大笑釋之。﹝同上﹞

董思白督學湖廣﹐往往以題爲戲﹐某府考試之前一日﹐先懸牌云「來日不考文。」應考者羣以爲必詩賦也。旣點名畢﹐分坐靜候﹐未見發題﹐有髙聲命請題者。督學曰「題昨日已發﹐何不速作文﹖」乃知爲中庸題也。又考某府出牌云「一至一﹐二至二﹐三句﹐三聖人﹐四句﹐四孔子。」隱題令自悟﹐良久乃知爲「一朝而獲十禽﹐至終日不獲」一句﹐「二者皆法堯舜至道」二句﹐「聞君行聖人之政」三句﹐「陽貨欲見孔子」四句也。﹝《嘯虹筆記》﹞

徐相存齋提學江西時﹐道遇毛尙書伯溫舟﹐謁之﹐語小洽。毛曰「公得無饑否﹖」卽呼具小點心來。侍者奉大漆盤四﹐其二盤裝炙鵝﹐鵝皆大臠。其二盤裝饅頭如碗大者﹐各五十許﹐又不置箸﹐以手掇之。二銀碗飛酒﹐長大嚼﹐傍若無人。徐𨿽不能多食而少年勇於酒﹐互舉無算。至暮﹐歡然別曰「公大器也。」迨毛下安南﹐還華亭﹐亦副入座矣。毛食兼數人﹐嘗主湖廣鹿鳴宴﹐諸生七十五人﹐人陪二大白﹐不醉。﹝《朝野異聞》﹞

寧庶人宸濠旣就擒﹐拘宿公館﹐以銅盆與盥洗﹐怒曰「縱乏金盆﹐獨無銀者耶﹖」其習於奢侈如此。﹝《笑史》﹞

昆山歸熙甫有光爲吳興令﹐令每治事升堂﹐胥吏環擠案旁﹐幾不容坐。公怒﹐以珠筆蘸飽﹐捉向諸人曰「爾輩若不速退﹐我便灑將來也。」﹝《遣愁集》﹞

大將軍戚公繼光﹐其夫人威猛﹐時暢軍機﹐常分麾佐公成功。止生長嗣一人﹐亦善戰﹐置在前隊。軍法反顧者斬﹐偶與敵戰敗﹐反顧﹐公卽斬之。於是將士膽落﹐殊死戰﹐復大勝。夫人以是不無少恚﹐而妒亦天生﹐公每入幕﹐目無旁矚。或教以置妾別業者﹐果匿數姬﹐生三子。夫人每握刀突至其地﹐絕無影響。蓋於曲房通別室﹐其扉墻磚巧於合縫﹐見墻不見扉﹐惟公獨入之耳。久之﹐以一子托言某孝廉子﹐丐以繼嗣﹐卽令孝廉處以西席﹐夫人大安之。一日念無子﹐涕出﹐有小妮子發前事。夫人大怒﹐納兵往攻之﹐而一卒不令出﹐恐有泄者。孝廉急屬一力逾重墻報公﹐公詔諸將問計。或曰「願以死迎敵。」或曰「早避之便。」公曰「皆非也。」乃自袒跣﹐跪逆夫人﹐諸姬披髮席槁﹐各抱其子請死﹐而請以子嘗刃。夫人令抱兒起﹐皆送還曰「首禍是老奴。」令杖之﹐公卽伏受杖數十﹐門外將卒喊聲大舉﹐乃已﹐撻諸姬最毒﹐罷歸。由是公不得輕出﹐陰與諸姬絕﹐令篋其所有﹐各從所適。諸姬計曰「棄妾非主人意﹐何忍爲之﹖」乃輕裝適他郡﹐披剃爲尼﹔匿女僧家。梵誦至十餘年﹐夫人歿始歸﹐各擁其子﹐然諸子﹐始夫人皆子之﹐亡恙。﹝《耳談》﹞

楊進士﹐世冑也﹐貌美﹐弱冠成甲科﹐與婦琴瑟和好。有侍兒嬌麗﹐及﹛並﹜﹐心欲之。乘酒語婦﹐願與私。妻怒曰「彼在某所﹐往卽得﹐何必問我﹖」而實匿之幃中﹐往無所得。及返﹐戶已下鍵﹐始知紿己也﹐曰「門不啟﹐吾當縊死。」婦以爲戲﹐臥益堅﹐須臾察之﹐懸死梁間矣。﹝同上﹞

宏光元年三月﹐設壇太平門外﹐百官素服﹐遙祭先帝﹐獨阮大鉞後至﹐號哭先帝而來曰「致先帝殉社稷者﹐東林諸臣也﹐不盡殺東林﹐不足以謝先帝。今陳名夏﹑徐等﹐俱北走矣。」馬士英急掩其口﹐止之曰「勿漫言﹐徐九一現在蘇州。」聞者大嗤。﹝同上﹞

楚事委楚撫宋一鶴﹐一鶴貧懦巧諂﹐以嗣冒父名鶴﹐投刺自署其名曰一鳥﹐楚人謂之鳥巡撫。﹝《明季遺聞》﹞

亡國之主﹐其愚亦出天賦﹐齊祖受禪﹐宋主自宮中出﹐猶謂左右﹕「今日何不奏鼓吹﹖」梁兵已圍建康﹐宮中有數百具木榜﹐左右請爲城防﹔東昏猶欲畱作殿﹐不肯與之。宏光時﹐楚烽交急﹐猶日漁幼色﹐乞兒取蟾酥爲藥﹐亦帖上用二字﹐人不敢觸﹐眞是千古一律。﹝《座右編》﹞

◎笑談片言脫口﹐遂以解頤﹐誰渭笑者不可測哉﹖余則以樂然後笑﹐笑之中有箴規焉﹐有驚懼焉﹐何必莊言讜論﹐乃足聳君子之聽聞。

永樂初﹐嘗遣使迎天竺眞僧來京﹐號大寶法王﹐居靈谷寺﹐頗著靈異﹐謂之神通。教人念嘛呢叭彌牛﹐於是信者晝夜念之。時翰林侍讀李繼鼎笑曰「若彼旣有神通﹐當通中國語﹐何以待譯者而後知﹖且其所謂嘛呢叭彌牛云者﹐乃云俺把你哄也﹐人不悟耳。」﹝《開卷一噱》﹞

正統間﹐有鴻臚王少卿者﹐善宣玉音﹐洪亮抑揚﹐殊聳觀徳。而讀奏之際﹐必多喫誤﹐其貌美髯而禿頂﹐朝士遂爲詩以嘲之曰「傳制聲無敵﹐宣章字有訛。後邊頭少﹐前面口須多。」有使回﹐問京師新事﹐或誦此詩﹐問其爲誰﹐其人遽曰「此王少卿也。」﹝《枝山前聞》﹞

余邑戴則紳爲鴻臚序斑﹐聲音洪亮﹐思宗聞其唱名﹐異之。後出爲縣丞﹐適鴻臚正卿缺出﹐思宗曰「前唱班人何在﹖」遂升正卿﹐亦奇遇也。

景泰間﹐劉主靜升洗馬﹐王偉時爲兵部侍郎﹐戲曰「先生一日洗幾馬﹖」主靜應聲答曰「大司馬洗得漧淨﹐少司馬尙不漧淨﹐我固當洗之。」眾聞之﹐處然。後主靜與王克述同升庶子﹐劉宣化戲請主靜曰「眾人皆是假庶子﹐先生眞庶子。」蓋主靜庶出﹐聞之默然無以答。﹝《堯山堂外紀》﹞

張倬山陰人﹐景泰初爲昆山學訓。年未二十﹐以聰敏聞。典史姜某體肥﹐嘗戲張云「二十三歲小先生。」倬應云「五百餘斤肥典史。」﹝《蓬窗夜話》﹞

於司馬謙一日與兪司寇士悅偕其僚佐會坐﹐司寇侍郎戲司馬侍郎曰「於公爲大司馬﹐公非少司驢乎﹖」司馬侍郎卽應之曰「兪公爲大司寇﹐公則少司賊也。」舉坐絕倒。﹝《堯山堂外紀》﹞

成化辛卯十一月﹐彗星見﹐廷臣皆謂上下懸隔﹐情意不通所致。彭時等請召面議﹐於是內臣乃約許召對﹐復戒不宜多言﹐旣見﹐但言天變可畏。上曰「朕已知矣。」萬安與彭時﹑商輅遂連連叩頭﹐同聲呼萬歲﹐命賜酒飯而退。諸太監謂人曰「嘗言不召見﹐及見﹐無一忠言奇謀﹐止呼萬歲。」四方因傳爲萬歲閣老。﹝《遣愁集》﹞

予曰「宜對以兩字尙書。」

費文憲公宏官侍郎﹐其兄爲太常少卿﹐公宴﹐以長少易其位。劉瑾適過之云「費秀才以羊易牛。」公啟云「劉中貴指鹿爲馬。」瑾怫然去。﹝《玉堂叢語》﹞

翰林院學士惟一人﹐多或三五人。宏治壬戌秋﹐閣老洛陽劉公健因修《會典》成﹐欲得翰林﹐一時升學士者十人。時禮部尙書已有六人﹐謝遷以在內閣﹐張爲禮書掌鴻臚寺事﹐崔志端以禮又掌太常寺事﹐並南京爲六人。崔由神樂觀道士﹐京師爲之語曰「禮部六尙書﹐一員黃老﹔翰林十學士﹐五个白丁。」一時盛傳﹐以爲的對﹐且有警機。蓋此五人﹐謂山西張﹑陜西楊太興並其某﹐皆成化戊戌閣老﹐萬公安以私意選爲庶吉士者。﹝《堯山堂外紀》﹞。

毛栗呈往謁楊南峯﹐適浴﹐閽者以告﹐不獲見。後南峯答拜﹐栗亦以浴報稱﹐不見。南峯卽題所投刺曰「君來拜我我洗浴﹐我來拜君君洗浴﹐君拜我時四月八﹐我拜君時六月六。」四月八日﹐爲浴佛之辰﹐六月六日﹐吳俗悉投貓犬於水中。﹝同上﹞

嘉靖中﹐京師縫人某姓者﹐擅名一時﹐所制長短寬窄﹐無不稱身。嘗有禦史令裁員領﹐跪請入臺年資。禦史曰「制衣何用知此﹖」曰「相公輩初任雄職﹐意髙气盛﹐其體微仰﹐衣當後短前長。在事將半﹐意气微平﹐衣當前後如一。及任久欲遷﹐內存衝挹﹐其容俯﹐衣當前短後長。不知年資﹐不能稱也。」﹝《座右編》﹞

有皮匠得橫財造屋﹐求一鄕先生題扁﹔爲題曰「甲乙堂。」匠喜﹐不知像其皮刀錐子也。一僕驟富起屋﹐乞扁﹐有士人題曰「旦堂。」僕亦喜﹐不知優人作旦者﹐開口曰奴家也。不謂此裁衣見識獨超。

都禦史韓公雍與夏公塤飲﹐各出酒令﹐公欲一字內有大人小人﹐復以諺語二句証之曰「傘字有五人﹐下列眾小人﹐上侍一大人﹐所謂有福之人人服事﹐無福之人服事人。」夏云「爽字有五人﹐旁列眾小人﹐中藏一大人﹐所謂人前莫說人長短﹐始信人中更有人。」﹝《畜徳錄》﹞

昆山吳山人擴字子克﹐嘗元日賦詩﹐奉懷分宜相公。人戲之曰「開歲第一日﹐懷中朝第一官﹐便吟到臘月三十日﹐豈能及我輩乎﹖」﹝《列朝詩集》﹞

有一士人﹐年老納二寵﹐托其友命名﹐友以忠娘﹑孝娘名之。其人曰「忠孝誠美﹐然以名妾﹐則非稱。」友曰「有出處﹐孝當竭力﹐忠則盡命。」﹝《稗史匯編》﹞

彭眷庵七歲從鄕父老入佛寺﹐不拜﹐寺僧彊之﹐不從﹐反叱之曰「彼佛裸跣不衣冠﹐我何拜爲﹖」周文襄公在吳中﹐好徜徉梵剎﹐見佛卽拜﹐士夫笑之。文襄曰「論年齒亦長我二三千歲﹐豈不直得一拜﹖」﹝《笑史》﹞

王磐號西樓﹐髙郵人。李空同就醫京口﹐遇人故自矜重。元夕飲楊文襄﹑西樓短衣下坐﹐空同傲不爲禮。西樓分賦得老人燈﹐應口而成云「形骸憔悴不堪描﹐還自心頭火未消﹐自分不知年老大﹐也隨兒女鬧元宵。」空同心知其嘲﹐嘿然而罷。﹝《列朝詩集》﹞

袁十士景休字孟逸﹐吳人。侍禦劉子威以文章自負﹐景休每向人抉摘其字句鉤棘﹐文義紕繆者﹐以爲姍笑。子休怒訴之於郡尉﹐攝而笞之。景休仰面對曰「民寧更受笞數十﹐不能攺口沓舌﹐妄諛劉侍禦也。」尉笑而遣之。﹝同上﹞

焦閣老方面黑耳長如驢﹐嘗謂西涯曰「君善相﹐煩一看。」李久之﹐乃曰「左相像馬尙書﹐右相像盧侍郎。」馬與盧合﹐乃一驢字﹐始知其戲。﹝《胡盧編》﹞

丘於莊自制餅﹐軟膩適口﹐托中宮進。上食之佳﹐命司膳監效爲之﹐不中式﹐俱被責。因請之丘﹐丘靳不以告﹐由是京師盛傳爲閣老餅。﹝《笑史》﹞

予七齡侍先曾祖側﹐以狀元糕命對﹐予衝口而出曰「閣老餅。」當時究未知餅之出處也。

一朝士麻臉胡須﹐一朝士面歪而眇一目﹐眇士戲麻士云「麻臉胡須﹐羊肚石倒栽蒲艸。」麻士答云「歪腮白眼﹐海螺杯斜嵌珍珠。」眾爲絕倒。又太倉陸孟昭爲刑部郎中﹐嘗往一朝士家駕牛﹐投刺不書名﹐惟云「東海釣鰲客過。」其士歸見之﹐知其孟昭也﹐亦遞一帖云「西番進象人來。」蓋孟昭黑臉白齒﹐人皆嘲爲象奴云。﹝《客座新聞》﹞

嘗見《雜錄》中﹐有《題航船詩》云「兩浙無車馬﹐乘公便當街﹐渾身穿木屐﹐未死入棺材﹔退殼鉆蓬出﹐攛梭下堰來﹐夜深相並處﹐爾籠我儂開。」﹝同上﹞

萬曆庚辰﹐鼎元張懋修相江陵子也。傳臚之日﹐公自閣中歸﹐方飲酒歡甚﹐忽傳兵部送緊急塘報﹐開函﹐則內有簡云「侍生公論拜賀﹐老牛舐犢﹐愛子誰無﹖野鳥爲鸞﹐欺君特甚。」公覽之大怒﹐亟索其人﹐已亡去矣。此四句﹐蓋宋人以刺秦檜者也。﹝《林居漫稿》﹞

夏少師當國時﹐江西士紳以生辰致賀。少師長身聳立﹐諸公俯躬趨謁﹐髙新鄭旁睨而笑﹐少師問其故。新鄭曰「偶思韓昌黎《聞雞詩》﹕大雞昂然來﹐小雞竦而待。是以失笑耳。」京師語謂江西人爲雞﹐相與哄堂而散。﹝《列朝詩集》﹞

義興儲遇一日過金沙鄧孺孝﹐鄧爲言絕糧狀﹐因口占數語自寬云「有口無糧不用愁﹐有糧無口正須憂﹐眞人解得其中意﹐煩惱坑中好出頭。」儲曰「某去年貧無﹐亦有口號。」遂謂曰「西風吹雨聲索索﹐這雙大腿沒下落﹐朝來出榜在街頭﹐借與有人家著。」坐客皆貧士﹐爲之大哄。﹝《堯山堂外紀》﹞

《雲間淡酒行香子詞》﹕浙右華亭物價廉平﹐一道會買過三斤﹐打開瓶後﹐滑辣光馨。教君霎時飲﹐霎時醉﹐霎時醒。聽得淵明說與劉伶﹐這一瓶足足三斤。君如不信﹐把秤來稱﹐有一斤水﹐一斤土﹐一斤瓶。﹝《客中閒集》﹞

蔣閣老冕歷仕三朝﹐始告歸田裏﹐肅宗慕其賢﹐使使三聘之﹐不至。睿制詩一闋頒云「聞說江南一老牛﹐徵書聘下已三秋﹔主人有甚相虧汝﹖幾度加鞭不轉頭。」冕稽首俯伏以對﹐詩云「老牛用力已多年﹐領破皮穿只愛眠﹔犁耙已休春雨足﹐主人何用苦加鞭﹖」終不就。﹝《堯山堂外紀》﹞

采石江頭﹐李太白墓在焉﹐往來詩人題詠殆徧。有客書一絕云「采石江邊一А土﹐李白詩名耀千古﹔來的去的寫兩行﹐魯班門前掉大斧。」﹝《縫軒別記》﹞

內鄕縣李﹛艸衮﹜字子由﹐官翰林檢討。其弟名蔭字襲美﹐久滯增廣生。﹛艸衮﹜遺書蔭曰「爾今年增廣﹐明年增廣﹔不知增得幾多﹐廣得幾多﹖」蔭答書曰「爾今日檢討﹐明日檢討﹔不知檢得甚麼﹐討得甚麼﹖」﹝《噴飯錄》﹞

許公國與申公時行相約詣一所﹐公議許曰「此才午時﹐未及申時行乎﹖」申應曰「旣以身許國﹐不得不爾。」﹝《世說補編》﹞

一人盛談輪回報應﹐甚無輕殺﹐凡一牛一豕﹐卽作牛豕以償﹐至螻蟻亦罔不然。時許文穆曰「莫如殺人﹗」眾問其故﹐曰「那一世責償﹐猶得化人也。」﹝《解頤贅語》﹞

應履平爲徳化令﹐滿考﹐吏部試論﹐文優而貌不揚﹐不得列上。乃題詩都門前云「爲官不用好文章﹐只要須胡及胖長﹐更有一般堪笑處﹐衣裳糨得硬繃繃。」不書名姓﹐吏呈冢宰﹐曰「此必應知縣也。」遂升考功。﹝同上﹞

明神宗乙已﹐考察京官﹐給事錢夢臯當外補﹐因出入閣臣沈一貫門下﹐特旨畱用﹐時論藉藉。一日吳中有布衣在一貫坐﹐夢臯戲曰「昔之山人﹐爲山中閒人﹔今之山人﹐爲山外遊人。」布衣答云「昔之給事﹐乃給黃門事﹔今之給事﹐乃給相門事。」一坐哈然。﹝《遣愁集》﹞

沈承字君烈﹐嘗題魁星像贊云「吾怪爾形﹐爾何類乎山精﹖吾欽爾名﹐爾何主乎文明﹖豈從來方士之肺腑﹐皆爾之所脫化﹖抑當今科第之面孔﹐實爾之所讓成﹖但又何以右手持筆﹐而左手持金﹖得毋謂讀書非此不行﹖噫﹗然則吾將不得慰汝之靈乎﹖曰尙有賴乎管城。」後尢展成有贊云「胡取乎﹖筆論文章﹐胡取乎﹖斗盛餱糧﹐胡取乎﹖金通津梁。有筆無斗﹐則伯夷餓於首陽﹔有筆無金﹐則子輿困於臧倉。公曰兼之﹐然奚爲魁而不元也﹖豈筆之不良與﹖抑斗之不石﹐金之不黃﹖噫嘻﹗今之魁星﹐蓋有之矣。若古之魁星﹐但見天漢之光芒。」江都張天民以尢贊未盡也﹐爲足之云「胡爲乎筆抄於章﹐胡爲乎斗糴廩糧﹐胡爲乎金通科場﹖一足反踢﹐豈將屈膝乞憐﹐冀得短中取長﹖一足踞鰲之脊梁﹐豈將渡江涉海﹐伺候要津之道傍﹖」則讀之者﹐更覺浹汗。﹝《嘯虹筆記》﹞

陳眉公負肥遁重名﹐湯公若士知其人﹐素輕之﹐不與浹洽。太倉王相國喪﹐湯公往弔﹐陳代陪賓。湯大聲曰「吾以爲陳山人當在山之巓﹐水之涯﹐名可聞而面不可見者﹐而今乃在此會耶﹖」陳慚赧無地。﹝《懷秋集》﹞

江陰張畏巖甲午鄕試不中﹐大罵試官。傍有道者笑曰「還是相公文不佳。」張叱曰「野道烏知之﹖」道者曰「文貴心和气平﹐相公心气如此﹐又安得佳﹖」張不覺屈服。﹝《客中閒集》﹞

近時俗學皆尙三蘇文字﹐不復知有唐文矣﹐況秦漢乎﹖故不拘大小試卷﹐主司大率批曰「宛然蘇子口气。」或曰「深得蘇氏家法。」卽中式矣。有一士子素不喜《眉山文集》者﹐乃笑曰「眾人皆有蘇子倚靠﹐偏我獨無蘇子可使喚耶﹖」於是論策中嘗引證曰「蘇子有言﹕爲君計者﹐莫若安民無事﹐且無庸有事於民也。」又云「蘇子嘗曰﹕良醫不能救無命﹐彊梁不能與天爭﹐仲尼棲棲﹐墨子皇皇﹐憂人之甚也。」又云「此蘇氏所謂察微慮深﹐愼在未形者也。」亦漫然批其旁曰「此子固嘗畱心於三蘇者﹐但未純熟耳。」此生見而大笑﹐作詩嘲之云「曾見東坡面目無﹖試官驚得震蘇七﹐分明指與平川路﹐一个佳人兩丈夫。」一時傳誦﹐殊不知始之蘇子﹐乃《史記》之蘇秦也﹐繼之蘇子﹐乃《漢書》蘇竟也﹐終之蘇氏﹐乃竇滔之妻蘇蕙也。今不論秦漢﹐不分男女﹐一槪以老泉﹑東坡﹑穎濱當之﹐不成笑柄哉﹗﹝同上﹞

有孝廉爲京官﹐顏以文獻世家於門﹐一夕人以紙糊其兩頭字曰「獻世。」孝廉怒﹐命僕罵於市。又一夕糊其文字上一點曰「又獻世。」孝廉怒罵如前﹐再則糊其家字上一點曰「獻世冢。」《﹝噴飯集》﹞

方丈住持令沙彌買犬肉﹐歸值師秉拂上堂﹐沙彌不便顯言﹐乃取坐具展拜曰「踏破鐵鞋無覓處﹐得來全不費工夫﹐請師道著。」師曰「鑊湯鑪炭始得。」沙彌素知師吝﹐復進曰「金剛三十二分﹐未審某甲有分也無﹖」師曰「茫茫一片西江水﹐不許漁人下釣鉤。」彌曰「如是﹐某則告白大眾去也。」師罔措﹐良久曰「只待夜深人靜後﹐和盤托出大家餐。」拄杖下座。﹝《西臯集》﹞

益都趙秉忠登狀元及第﹐靑州府縣有公宴﹐值大雪﹐求公題詠。公曰「請聯之。」道曰「剪碎鵝毛空中舞。」府曰「山南山北不見土。」縣曰「琉璃碧瓦變成銀。」公曰「麵糊糊了靑州府。」左右莫不匿笑。﹝《梅窗小史》﹞

嘗聞有先朝鉅公﹐惑志一姬﹐致夙望頓減。姬問之曰「公胡我悅﹖」曰「以其貌如玉而發可以鑑也。然則姬亦有所悅乎﹖」曰「有之﹐卽悅公之發如玉﹐而貌可以鑑耳。」又嘗遊虎丘﹐其爲衣去領而闊袖﹐一士前揖問何也。鉅公曰「去領今朝法服﹐闊袖者﹐吾習於先朝久﹐聊以爲便耳。」士謬爲攺容曰「公眞謂兩朝領袖矣。」﹝《壯悔堂文集》﹞

方邵村嘗薦一入泮於督學者﹐未允。手畫十冊送之﹐督學重其筆墨﹐召下榻諸賓閱焉。翻第十冊﹐乃作一屋坐一人﹐幾上有筆筒插扇﹐扇折露字一行﹐乃「萬物靜觀皆自得」句。督學閱之色變﹐諸賓哄堂。﹝《樗鄕集》﹞

一髙僧乞大老一詩﹐大老贊之云「一夕靈光透太虛﹐化身人去復何如﹖愁來不用心頭火﹐煉得凡心一點無。」後一宦遊者見之﹐笑曰「此死禿二字也﹐然其語實得靜功眞訣﹐直可驗諸存想﹐不謬也。」休邑南鄕三溪﹐俗譏其村人爲牛﹐有新入泮者﹐溪西兪姓﹐以彩帳迎之﹐其旗上一聯云「頭角崢嶸﹐異日必爲天下宰﹔羽毛丰滿﹐今秋定見月中人。」亦巧於誚人者。﹝《嘯虹筆記》﹞

東坡在翰林日﹐春宴同官﹐佛印亦居其內。坡謂坐客曰「某行一令﹐上以二字顚倒說﹐下用二詩叶韻﹐以發其意。」坡云「閒似忙﹐蝴蝶雙雙過粉墻﹔忙似閒﹐白鷺饑時立小灘。」王荊公還令云「來似去﹐潮翻巨浪還西注﹔去似來﹐躍馬翻身射箭回。」秦少遊還令云「動似靜﹐萬頃碧潭澄寶鏡﹔靜似動﹐長橋影逐酒旗送。」又一客云「難似易﹐百尺竿頭呈巧藝﹔易似難﹐執手臨岐話別間。」佛印還令云「悲似樂﹐送葬之家喧鼓樂﹔樂似悲﹐送女之家日日啼。」又一客云「有似無﹐仙子乘風遊太虛﹔無似有﹐掬水分明月在手。」永升還令云「貧似富﹐稍水滿船金玉渡﹔富似貧﹐石崇穿得敝衣行。」又一客云「重似輕﹐萬斛雲帆一霎經﹔輕似重﹐柳絮紛紛鋪畫棟。」﹝《秋山碎錦》﹞

寄園偶集汪紫滄云「閒似忙﹐栽花種竹促開塘﹔忙似閒﹐斛水栽秧唱采蘭。」余云「來似去﹐十年歸客追離語﹔去似來﹐九月秋陽拭汗腮。」紫滄又云「動似靜﹐手提金縷行無影﹔靜似動﹐鏡映玉樓花自美。」余又云「難似易﹐發壓雙眉登上第﹔易似難﹐酒到朱唇閣盞盤。」紫滄又云「悲似樂﹐牽犧剪繡渾身著﹔樂似悲﹐看劇傷心雨淚垂。」余又云「有似無﹐富兒辭借假躊躕﹔無似有﹐騙子妝腔跨大口。一紫滄又云﹕」貧似富﹐丁夫喚運金銀庫﹔富似貧﹐名築僑妝雞犬村。「余又云﹕」重似輕﹐手擎寶鼎任橫縱﹔輕似重﹐雪壓花枝長拒送。「

