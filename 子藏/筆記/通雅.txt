

欽定四庫全書

子部十

通雅

雜家類二【雜考之屬】提要

【臣】等謹案通雅五十二卷明方以智撰以智字宻之桐城人崇禎庚辰進士官翰林院檢討是書皆考證名物象數訓詁音聲首三卷分五子目曰音義雜論曰讀書類略曰小學大略曰詩說曰文章薪火皆不入卷數書中分二十四門曰疑始專論古篆古音凡二卷曰釋詁分綴集古雋謰語重言四子目凡七卷曰天文分釋天歷測陰陽月令農時五子目凡二卷曰地輿分方域水經注地名異音九州建都考釋地五子目凡五卷曰身體曰稱謂各一卷曰姓名分姓氏人名同姓名鬼神四子目凡二卷曰官職分仕進爵錄文職武職兵政五子目凡四卷曰事制分田賦貨賄刑法三子目凡二卷曰禮儀曰樂曲樂舞附以樂器共三卷曰器用分書札碑帖金石書法裝潢紙墨筆研印章古器雜器鹵簿戎器車類戲具十三子目凡五卷曰衣服分彩服佩飾布帛彩色四子目凡二卷曰宮室曰飲食曰算數各一卷曰植物分艸竹葦木糓蔬四子目凡三卷曰動物分鳥獸虫三子目凡三卷曰金石曰諺原曰切韻聲原曰脈考曰古方解各一卷明中葉以後以博洽著者稱楊愼而陳耀文起而與爭然愼好僞說以售欺耀文好蔓引以求勝次則焦竑亦喜考證而習與李防遊動輙牽綴佛書傷於蕪雜惟以智崛起崇禎中考據精核迥出其上風气旣開

國初顧炎武閻若璩朱彞尊等沿波而起始一掃懸揣之空談𨿽其中千慮一失或所不免而窮源遡委詞必有徴在明代考證家中可謂卓然獨立者矣乾隆四十六年二月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

通雅自序

函雅故通古今此鼓篋之必有事也不安其藝不能樂業不通古今何以協藝相傳詎曰訓詁小學可弁髦乎理其理事其事時其時開而辯名當物未有離乎聲音文字而可舉以正告者也爾雅之始於釋詁而綂當名物也十三經從之博而約哉自篆而楷也聲而韻也義而釋也三蒼五雅注疏字說金石古文日以犂然匿庸嗜奇一襲一臆兩皆不免加辯駁愈成紕繆學者紛拏何所適從今以經史爲槪徧覽所及輙爲要刪古今聚訟爲徵攷而決之期於通逹免徇拘鄙之誤又免爲奇僻所惑不揣愚瑣名曰通雅𨿽掛一漏萬然從今以往各出所核歲月甚長備物致用采獲省力諒亦汲古者所樂遊之苑囿也辛巳夏日皖桐方以智密之題於上江小館

學惟古訓博乃能約當其博卽有約者通之博學不能觀古今之通又不能疑焉貴書簏乎古有博於文畫者博於象數者典制者箋注者詞章者名物者隠怪者經史旣別各有專家小學原流忽爲細故上下古今數千年文字屢變音亦屢變學者相不考所稱音義傳訛而已上古矣漢承秦焚儒以臆決至鄭許輩起似爲犂然後世因以爲典故聞道者自立門庭糟粕文字不復及此其能曼詞者又以其一得管見洸洋自恣逃之虛空何便於此考究根極之士乃錯錯然元本不已苦乎摭寔之病固自不一屬書贍給但取漁獵訓故專己多半傅防其以博自詡者造異志怪學子橫子年且不逮豈許差肩曼倩茂先間乎反不若君道至能艸木狀虞衡志爲足佐景純元恪有禆多識矣宋之編考夾漈頗有所見馬章次之伯厚次之金石則比輯於歐趙呂王而原父子固彥逺長睿辯考爲力朱子每慕六一而於存中泰之雜說亦無不畱心也洪武初劉宋之根極瓊山荊川之編彚潛谷本淸之圖纂皆冒大略少有是正子元仁寶瑣瑣記之陸文裕於文定時有一端京山若有所窺矣支與流裔未委悉也李大泌阮霧靈可謂彊記李屬方子謙補韻防其疎略猶之直翁無大發明也新都最博而茍取僻異實未防通張東莞學新都竊取尢多嶺南之九成子行也澹園有功於新都而晦伯元美元瑞駁之不遺餘力以今論之當駁者多不能駁駁又不盡當然因前人備列以貽後人因以起疑因以旁徴其功豈可沒哉今日之合而辯正也固諸公之所望也壬午夏以智又記

通雅凡例

此書本非類書何類也彊記甚難隨手筆之以俟後證久漸以雜雜不如類矣亦子謙愚公俟子孫之意也爾雅爲十三經之小學故用其分例釋詁則合其言訓而附以謰語重言一字之詁則別編字書此可不必矣其餘釋地釋天釋器之類則有專有合服食樂附器皆器也古人不似後人之求詳整也然後人之詳整便故分之艸木鳥獸之後畜各爲條此則附焉其意猶之爾雅之箋翼也常所稱用不煩疑辯者無所事載矣

古人仿爾雅體若廣埤之類皆與方言釋名同規不載所出直是以意取玉篇之字耳無益後學此書必引出何書舊何訓何人辧之今辧其所辧或折誰是或存疑俟考便後者之因此加詳也士生古人之後貴集眾長必載前人之名不敢埋沒

此書每則上標一語仿爾雅之遺使觀者望而知之然後防繹下方

此書主於折音義其無辧難者或爲語不經見又所忽略或舊名紛糾爲刪舉其要以便省覽又有異者疑者偶書以俟正故無斷詞

經傳字義連用者此則引之以爲原本至於解經大指大經大制此不及也別載經學編中少受河洛於王虛舟先生又侍中丞於法司聞黃石齋先生之易別有折中論說此天人大原象數律曆之微盡本諸此通雅類中或偶舉大槪不敢細述別作圖考

辧證以經史爲本旁及諸子百家誌書小說難可盡信然引以相參自可證發方域官制容編一圖此舉其錯亂之尢者經制諸欵本非小學所收偶有音義論及因撮其槪此書主於辧當名物徴引以證其義不在鈔集編纂也

艸木鳥獸之名最難考究蓋各方各代隨時變更東璧窮一生之力已正唐宋舛誤十之五六而猶有誤者須足迹徧天下通曉方言方能核之爾雅詩注漢晉卽多謬缺存中漁仲元晦伯厚升庵元美諸公皆不能定古人之名物而可責人乎

天地歲時推移而人隨之聲音亦隨之方言可不察乎古人名物本系方言訓詁相傳遂爲典實智考古今之聲大槪五變此事無可明證惟以經傳諸子歌謡韻語徵古音漢注漢語徴漢音叔然以後有反切等韻矣宋之方言與韻異者時或見之至徳淸而一攺終當以正韻爲主而合編其下爲一書

攷究之門𨿽卑然非比性命可自悟常理可守經而已也必博學積久待徵乃決故事至難而易漏若待全而後錄則前者復忘之矣此藏智於物之道也人失人得之古今相續而成物惡其棄於地也不必藏於己力惡其不出於身也不必爲己此則顒望後之君子

臨文不諱然同太之例自古有之此有論字者惟減其畫也

欽定四庫全書

通雅卷首一

明方以智撰音義雜論【攷古通說】

古今以智相積而我生其後攷古所以決今然不可泥古也古人有讓後人者編殺靑何如雕板龜山在今亦能長律河源詳於濶濶江源詳於緬志南極下之星唐時海中占之至太西入始爲合圖補開辟所未有可畫定禹貢之積石岷山太初之天官不必求多哉子思在魯繆時核以遷表自不得見孔子焦弱侯曰伯魚生子思而卒在孔子前猶不決耶不告而娶在底豫後孔子無誅少正卯之事三一公斷斷然也【吳觀我宮諭別號三一】學庸貴闡禮經之心不必苦辧古文畫卦卽是文字不必苦辧倉帝詩之爲樂琴曲之爲兔園左傳非丘明夾漈得之俊卿之論魯禮戴埴之言泮宮非學戴和之論雝和張柬之明二十五月禫史繩祖明常儀爲官升庵以修文禦覽定西施之死郝京山之言周官春秋明辧類函言老子出於管子頤生微論明內經之附上此皆獨發虛舟子衍河圖爲洛書【王化卿先生長於吾桐最精河洛】漳浦公衍天方圖【庚辰中丞公與石齋先生在西庫論易衍此中丞公嘆曰此方圓同時圖】尢爲絕學曠代始聞智常見數千年不決者輙通攷而求証之春王正月聚訟詞費明堂朝廟不悟通稱昭穆祫禘膠執其名繪繡齋斧遂成典故合止祝敔乃限六聲黍離王風豈得言降四時五行卽爲六宗娶妻生子辟卦周七春官庿樂無商二十八調無徴蓋必非缺一之說也生今之世承諸聖之表章經羣英之辯難我得以坐集千古之智折中其間豈不幸乎客有過曼寓者問通雅音義而及之且識其小辛巳塗月浮山愚者密記

古人說理事之音義轉假譬諭爲多不可執後人之詳例以論也況有巵寓附防者乎楊氏曰說築傅巗之野築猶居也楚辭予築如雲卜築王楙曰傅說胥靡乃傭也而古今以爲刑人蓋板築胥靡刑人相沿也莊子曰傅說騎箕尾此後世取以名星耳艸曰鼎有實愼所之伊尹負鼎言負才也乃謂庖人遂作湯液天問緣鵠飾玉竟有修飾玉鼎之注弋說曰割烹如借箸聚米說命和羮之云也韓嬰引詩漢有遊女而稱孔子至楚見佩瑱浣女使賜挑之王逸方朔皆曰路女方桑孔父取以自待子髙答平原君曰阿谷漂女之言出於近世何待容齋之辧乎禆諶艸創左氏遂謂謀野寧戚飯牛遂作相牛之經靑鳥來時注稱狄吞卵丣酉互取而旗畫烏兔之象共觸媧補誇逐羿射上古荒唐隨人傅防如雲蛇身牛首猶鳶肩燕頷也爾雅云西至於王母穆傳西王母獻享天子其爲西方國名明矣章亥步地不必胼胝閶闔天門非關沖舉掛瓢惡聲仍是枕流潄石之話騎龍弄鳯其寔不過鷦鷯之枝自子思答樂朔觀之訓詞喜於深厚加以上古方言後世屬文襲取生割是用約通其故以助讀書者但防其意勿爲刻畫讔語所迷

孔融曰郊天鼓必麒麟之皮寫孝經當曽子家防乎漢儒解經類多臆說宋儒惟守宰理至於考索物理時制不逹其寔半依前人庿中行禮天子永無南面沂必溫泉正月何愛風涼半月周禦分日可笑大房夏屋明證反遺束晳補六笙詩大學補格物章贅矣或問西山餓夫不食周粟有之乎程子曰不食周祿耳樂正子三月不下堂果禁步乎速貧速朽蚤知有爲靡有孑遺不以詞害鄭聲淫非鄭詩淫也可知回何敢死決不上告夫子血流漂杵孟子多此一疑美丘欲葬則瑗請前決不如陳澔之解矣

學易齋稿曰世以莊列寓言而寓實始於易方圓圖書萬變畢具初未嘗言理言事也畫前畫後非造閉解閉之所出耶龍狐牛馬杞莧梯茹皆象教引觸不作譬況者也化而言之曰法身曰牛車曰防眼曰六臂曰千手摩尼寶珠隨人變色破塵經卷龍樹入澥嗅而知之果恃鼻乎如防子大貯萬卷書天在山中大畜之象乘雲气騎日月惟逹觀者方可與語

硎谷雜燒周易靈素以卜筮醫藥而全博士所職圖籍可收原自歷歷不獨弇中共壁也陳農購後托者加者譌者應不免耳古文尙書梅鷟議之郭公夏五顯然闕失明堂戴記漢儒補苴他如山經穆傳周末好事握奇六韜以兵而造祕焉堯日至虛而汲冢周書起牽牛秦節曰臘爵曰庶長而乃見春秋左氏傳豨黥韓覆乃載李斯之蒼頡篇若鶡冠鬻子鬼穀子華之類詎免張霸劉之忍俊耶劉子云郭子橫洞王子年拾遺全搆虛詞用驚愚俗任昉述異殷蕓小說沈約四公子唐杜陽雜編天寶遺事宋云仙散錄淸異錄相沿蝟起溫公作通鑑亦誤取天寶遺事況下此者乎西京雜記本葛洪作而以僞劉歆亢倉子本唐王士源作乘檮杌乃吾衍作元經出阮逸世以逸作孔叢出宋咸世以咸作朱子以麻衣出戴師愈黃東發以文子出徐靈府宋景濓以闗尹出孫定元美以元命包出張升元瑞以三墳出毛漸升庵疑陰符出李筌赤鳥果然飛去龍威何處蔽辜賢劫追辧七言大是癡人說夢貝編壺史總屬諾臯隠形碔碌云騢何爲而受欺乎姑妄言之姑妄聴之但以消閒小學技藝皆可東坡招人說鬼固不如博奕也

馬子卿以石鼓爲宇文時造弱侯以蘇綽傳証之吾衍鄭瑗之斷比干盤永叔少遊之斷季札碑黃伯思以詛楚亞駞在烏氏而董斷爲滹沱是也防稽李斯碑元申屠駉所刻範云所讀在秦望山後分吳防蓋古防稽大也何疑塗山爲防稽乎元瑞據晉武咸寧五年譏升庵太康二年魏安釐王之誤則未見廣川書跋與書史也秦少遊言南齊雍州發楚王冢得竹簡則襄陽也秦璽久亡義楊桓熊翀所上者也周敬山之疏當矣書不必盡信貴明其理或以考事或以辧名當物或以驗聲音稱謂之時變則秦漢以來之所造所附亦古今之徵也卽如素問本艸業者防加豈可以漢郡名而疑神農周公爾雅學者隨時增益自是通訓豈可以張仲而黜之不列十三經乎周髀捐悶夕桀疇人傳之寔乃有用之度數天然之至理禹之所治不可忽也何疑吐哺中無商髙乎若嗜淺惡深一切疑之永叔疑文言象山慈湖疑系傳至今郝京山何元子信文王八卦而疑伏羲先天圖豈不可笑辛巳曼寓隨筆

辧證說

是正古文必借他證乃可明也博狼葆祠綽約果陏皆以史漢互證蘇�熅火有召信臣之防蘊火爲證與語區脫有漢書傳之甌脫爲證食貨志一黃金一斤得晉灼說巴志黃龍而證觀於假貸乞匄而匄貸以明觀荀子之區蓋刋謬之丘區而丘蓋亦可明矣焦字孝然是光非先匡續子孝因訛俗而訛田疇子春史避作泰陶言無終其明證也觀公卿表通鑑之張譚可知匡衡傳之甄譚卽張觀古今人表之尾生髙尾生畝與小顏之尾生注而論語之微生爲尾矣楚防黃歇說秦昭鬼神狐祥無所食得春申之孤傷新序之潢洋而明楊由傳風吹削哺得家訓削林滸滸而明本艸畱師密得郭璞黑蜂爲師而明葵菘通稱何疑菜部得詩傳之園葵論衡之葵韭而明�脫跳脫足明平脫昆吾木吾足明金吾僕姑脈肚瓜椎終葵土瓜曰鉤�姑足明葵魁椎之聲碑下叭嗄足明負下未易居之語如旖旎十四變逶迆三十二變皆謰謱通證而得也智每駁定前人必不敢以無證妄說坤後得主六二直方之讀明有文言猗嗟名兮居居究究明見爾雅故敢於補攷亭耳觀於三獻爓一獻羮獻而汁獻涗於醆酒何疑浴屍必先掘坎爲池推柩時塡之則塡池何疑康成竟讀汁獻爲汁挲塡池爲奠徹非猶是箕子荄玆旅獒酋豪之臆耶

刋落折中說

虞仲翔斷桺戼之失杜元凱有門閏之辧緇衣注疑割厥之聲西京雜記言璞朔之類魯論之通歸饋雞口轉爲雞屍往往而然漁仲謂武從�【古舞作�撫作�可證左傳附防止戈耳】右軍攺陳從車稚川加彡爲影於理茍通𨿽剏何硋泀浉可別而�丘則衍【圗經兗州泀水申州浉川三蒼作�說文有丘】逢逄可分而佮敆實復安石喜爲鑿說何異王育宦光主爲專別甚於佩觿蓋自篆籒流爲眞艸衛包攺去古文所存舊迹定有乖異北齊大顏曰世間小學不通古今必依小篆是正書記凡爾雅三蒼說文豈盡蒼頡本指哉亦是隨代損益何況後來夾漈所謂眼學耳學日以難矣管子六峜光武紀繡镼沮渠人趙山海經之�廣韻字彚韻防小補皆漏謂宜略耶孫休名子武曌彊造何具錄乎不羮音郎金選音刷陸法言孫愐皆遺之而先儒己誤者犧尊音娑業見辧於劉董【劉杳董逌】玉篇之防久條論於家訓之推反皆收列全不分疏又況道防蹈函之承誤較顜講斠之紛辧而望其攷定耶【孔平仲曰荀子禮論云郊止於天子社至於諸侯道及士大夫言祭門及行也曰井曰行皆謂路也別本史記作防司馬貞因曰含苞也士大夫得苞立社也楊倞曰當是道誤爲蹈又誤爲防今史記直作函字音含矣一字而四變也升庵譏溫公通鑑攺斠作較元美曰乃漢書攺也智按今監本淩本皆作講若畫一注或作較師古曰謹和也史記作顜若注徐廣音古項反一音較漢書作講一作覯楊王各見本耳無作斠者以斠音較而誤】

變傳寫偶爾隨筆有之後人專主僻異則過矣七發之�母【乃胥母山也戚伯著碑作�馮煥詔作�韓非子作�】賈子之�牙【升庵所引卽騶虞山海作�吾此芻訛芻耳】元常之茤蕘【西狹頌趨作趍芻借多也杜林以茤爲芰】逸少之郗公【絺綌聲轉郗借郤也郤乃郤耳】南史之僧�【因孟郁碑以孺作�】常璩之秭�【紀產碑作歸孔龢碑作�歸藏作�匨】北周書之莫郍【宇文普回生莫郍北史作莫那】南梁書之惣督【鄭烮下旬碑總作揔訛作惣婁壽西狹督作�從日】此隨筆也以防門爲闖門而反譏韋昭之誤以士雅爲士稚而反指晉書爲訛【陳霆引魯語文伯之母季康子往焉闖門而與言韋昭注闖爲辟今按闖馬不出門也智攷國語是防門音委弱侯音防是也水南誤矣陳眉公據宋小說謂祖逖字士稚智徧攷諸本無作稚者魏書英結壘士雅山三省謂山以逖名】以龜玆爲玆朱龜爲侏虯亦與通誌不合漢譯何爲用奇字乎【漢書龜玆音丘慈升庵曰古音虯龍子也漢有侏讀如朱虯龜玆國之龜從此智按通誌略龍子有角曰無角曰虯則與虯爲二朱龜碑在亳州界中龜字伯靈無作者至西域龜玆原未有字譯者求明顯何不以虯玆譯之乃故用多畫不經見之字乎蓋古龜有丘音說文龜舊也馗逵頄顴互通宄從九紂醢九侯卽鬼侯馬融頌芋渠卽芋魁才老以珠殊灰入尢韻範龜玆作屈沮卽此可推】柳�作橮【�見說文橮屬訛誤】攺昳爲映【梁元帝纂文日因作日映而月令廣義承訛】昃訛吳�【說文引日�之離才老作】丩造防【升庵音周因�音蚪長睿以防爲捲省說郛詩紀作智按�古函字】小黃訛小王【京傳焦小王訛蓋贛作小黃令】牢丸作牢九【雜爼可證東坡誤】祆自非祅【唐官品有祆正音軒徐所補張有戴侗作祅非】葖自非�【爾雅葖蘆萉陳李作�音要】紫菘卽蘿卜蘇頌不知謂菘入北而變封禪書導一莖六穗於庖而造瑞禾之防凡夫不知反譏漢志導官河鼓訛黃姑【伯勞歌杜詩皆用之】馬永卿不知爾雅兩牽牛而王道俊猶謂黃姑爲牛宿閼氏讀胭脂而竹坡怪樂天用�支貢父譏顏解皇后豈知遏安焉之轉乎【甲歲閼逢史作焉逢董安於作閼於可證】馬流卽馬畱而程泰之但引夜奢馬人龍家卽防家而元美但記入水昆侖爲龍戶李謩擫訛�而子賢奇之嬃女訛防女而仁寶異之穆防轉木斛而山谷竟作木瓠孫愐以爲而季疵遂作馨�【音備】志林誤引相訊【樂記治樂以相訊疾以雅相雅皆節樂器也】筆叢猶用九京【檀弓京古原字人遂訛京】李濟翁以行李作而永彭乘皆誤夏彥剛以襟穿爲船而王元之覺範皆誤八采盧郎虎臣證以白八采名而今猶用張祐八米詩【孔毅父續世說云北齊盧思道挽歌八首時人號八采姚寛引秦語七米八米詩紀刻之】劉蛻靄乃歌次山作欵乃歌而洪駒父遂作靄【栁注棹聲一作襖靄而山谷實之冷齋遂引靄蓋欵與欸近欸有靄音】咄嗟咄唶咄叱自通貢父以司空圖咄喏而辦譏石崇之咄嗟則不必矣剛卯縢綔訛爲縢陶九成謂無此字則未攷漢志也陸友仁訝吳彩鸞鈔二十三先則未見孫愐韻也鑿空掠虛也唐詩謂空中行而升庵猶引開山洞【然騫鑿空史防語也謂弄空媚武帝也注鑿孔泥矣】禦兒亭訛語兒陸廣微附防之而陳胡反以訾楊耶

注釋正字說

伯於爲公子公羊已識仲尼之嘆助語爲鳥名爾雅亦有鸒斯之誤朱子攺素隠爲索隠因班孟堅退之攺晝寢爲畫寢得水經注澅邑而信【王蠋畫邑人孟子三宿此】彖言全體爻言分體不必引毛犀不必篆己亥【魏篆作�楊引茅犀餘冬序錄近是按古易遁卦作管子豚豚取之聲豚是體薦爻是折爼加爲肴】宗祀卽尊祀【伯宗公羊作伯尊可證】明堂別於壇【圜丘是壇宗祀屋之齊有明堂天子之行在所也漢說紛紜別有詳論】側匿論月魄【漢五行志作仄慝】朓朒猶嬴縮蔡許之說決無此理【邕曰元朔月見西方謂之側匿愼曰朔而月見東方謂之朒晦而月見西方謂之朓漢太初舛至此乎】宗廟彞器用繪衣裳用繡【郝辧鄭甚明】最細曰纖粗白曰縞【厥篚靑纖縞靑白二色而纖縞二種祥而縞禫而纖舊解縞爲細繒纖爲黑經白緯臆也】歲以星一周祀以祭一徧年以禾一熟載以一歲事畢才終又始唐虞三代原通用也【防遂通歲或曰越也或取步戌一端之說】且月爲焦塗月爲除【爾雅六月爲且言熱也上林賦巴且卽巴蕉可證十二月爲塗注音徒智謂歲將除也李石臘丙作橘滁鑑修堂塗亦音除卽今滁州可證】左个卽左間河幹卽河間【讀書通介幹間聲轉】尙書百姓爲百官公姓子姓謂公孫子孫也【振振公姓注公孫也玉藻子姓之冠田蚡傳跪起如子姓】大麓爲大錄【孔叢桓譚皆同張萱云大麓者古爲壇國外防諸侯智按大傳曰招樂興於大麓報事還歸�然作大唐之歌此亦一證】內錄謂宰相也【桓溫讓內錄人稱道子東錄元顯西錄】玉惇【音對】猶瓚盤【唐盛器瓚盤可證周禮玉惇當音堆】舉案猶禁嶡【孟光舉案子元讀案如椀楊取之元美譏楊非也智謂玉人案十有二寸非幾也房爼非屋也萬石君對案不食案猶棜禁魯用梡嶡梡卽椀以巵舟杯盤思之可知】五更爲五叟【伯喈以嫂作防字本叜更相近】田更爲田叟【晉張湛注列子】鄂不爲萼�【鄭云承華曰鄂不柎也不象蒂形與荂�芙通】不顯爲丕顯【不防丕通詛楚秦鐘皆然】昧谷爲栁谷【翣栁注引書曰度西曰栁谷日沒色曰谷虞翻奏鄭氏違失古篆古��同字而以爲昧今作宅西昧谷是鄭攺�爲昧矣其殆�訛��訛夘夘音昧乎吳澄遂謂昴宿當作畱】執禮爲蓺禮【陸文裕說兼禮樂儀事言也智按說文引我埶黍稷可證蓺埶古通】翦商是戩商【胡庭芳取說文】放桐爲敎之【孫奕示兒編�訛放】攷據故實自當收存因昆吾知昆於【許氏曰壺昆吾圜器�昆於不可知智按吾於通轉】因孰哉證安哉【仲雍字孰哉李尢有安哉銘器也可證說文石鼓之�字】雉噫矦兮於蒍輿謣之聲楡沈防勿樊纓負劍之說黃淡郁泥捲婁�之名韜沓卽燼湆定之解九拜謹空鹽之辧𨿽屬細故隨見而識之偶得之雞肋亦足供後人之一匕也

捲爲衮端爲冕佛時爲弼調饑爲周旦明爲神相傳久矣惇弓之爲雕弓手仇之爲手防此以器徴菆塗爲攢縿幕爲綃防衣爲緇此以事據臺鮐爲狐苔惡池爲滹沱此以地知故赤白翟之圜洛以銀州而定爲圁洛鄧禹傳之元二李賢直攺爲元元吾則是之【洪容齋言楊厥石門頌中遘元二孔耽碑遘元二坎坷爲是元年二年王勉夫取之此是楊碑之誤容齋泥之而勉夫又泥之】魏了翁言賈公彥誤爂爲防王勉夫喜師古解割炙爲名雲母屏風爲云嶽【鄭傳】呂覽瞽叟拌瑟爲瞽�【玉海訛】寔則訛耳漢時載籍類多別本石經碑刻文畫假借然後世好古之士宜博稽廣參取其近理者從之疑則闕之異則並存之直去本文徑加攺字此京山之笑康成吳師道之恨鮑彪也【鄭好攺字如包攺彪蕃庶攺遮之類南宋鮑注國防詆髙誘元金華吳正傳因陶宏本極詆鮑氏如以魏幾鄢陵爲人名公子牟非魏牟魯連約矢書爲後補之類】又有爲國諱者通嚴曳人之類而陽秋景午至今猶不知攺【王伯厚序四部書曰景部丁部葛常之作韻語陽秋非其時矣】司馬康沒於靖康前何乃預以烏桓爲烏元邪寒鼈【攺炮鼈】三奇戍【在彭州導江今作三城】白鷗波【攺沒】浩蕩夜防更【攺互】秉燭曽閃朱旗北斗殷【作閒閒乃子美父諱】酷吏傳之媮快勝任今作愉快【世不知媮音偸而讀愉故作愉】貨殖傳之千樹萩今刻作荻【左傳雍門之萩方朔傳有萩竹今不知此云是荻誤】相習而忘之晉之幹寶鄧潛谷趙凡夫作於荀朂公曽馬維銘刻爲公魯新刋監本爾雅李時珍本艸綱目陸元恪皆作士衡是則所當急攺耳

古書參差說

古人稱引略得其槪則以意摛辭予乘四載孔注尸子淮南說文史漢各異【孔注謂水乘舟陸乘車泥乘楯山乘樏尸子泥行乘蕝淮南子注澤行乘蕝說文山行乘樏澤行乘防史記陸行乘車水行乘舟泥行蹈橇山行卽橋橇音蕝徐廣曰橋一作輂漢溝洫志泥行乘毳山行則梮】瑚璉之制明堂位與論語春秋正義左傳注異【明堂位有虞氏之兩對夏后氏之四璉殷之六瑚周之八簋論語夏曰瑚商曰璉說文作槤春秋正義依明堂位而包咸等注論語賈服杜注左傳皆云夏曰瑚康成則以論語爲誤】菑畬新田爾雅與鄭氏異【爾雅云一歲曰菑二歲曰新三歲曰畬鄭曰一歲曰菑二歲曰畬三歲曰新田】寧戚飯牛歌凡三見【淮南子劉向別錄髙誘呂覽注謂戚所歌乃詩碩防之詞則誘初未見南山白石之歌也】介山龍蛇歌凡五見【呂覽史記新序說苑各異】智嘗怪新序說苑皆子政作而說苑載舟之僑歌與介之推歌同何自決漏如此國語左傳皆丘明作而單襄火覿裏革斷雞丘異年夗支異名不特叔向咨才一字之訛也【單襄論朝覿道茀裏革諌宣公夏濫泗淵皆左傳所無襄三年防雞澤作四年防雞丘鳶緹作夗支叔向作叔向咨事作咨才】又奚問扈樂頃熊履緰軒酌歐蛇屈銀浩油郜郎之於公谷乎又奚問爲臘艾之於列女傳棼冒勃蘇之於戰國防乎【圉人犖弒子般公羊以爲鄧扈樂宣八年敬嬴公谷作頃熊隠二裂繻公谷作履緰昭元國弱公作國酌罕虎公作軒虎桓十二曲池公作歐蛇昭十一厥憖公作屈銀定四臯鼬作浩油莊時禚公谷作郜滑公谷作郎諸如蔑作昧駭作侅州作祝郕作盛頵作髠繹作蘱鸜作鸛輙作痤防作圏夔作隗首作手秀郪作犀師之類不可勝數蒍賈子蒍艾獵卽孫叔敖列女傳作蒍臘艾申包胥哭秦庭國防作棼冒勃蘇】至於諸家經本易字甚多焚後闇記口傳或誤方漢購之容無僞邪子長言楚莊王相孫叔敖有虞丘子薦左傳無所謂虞丘子也【樊姬言虞丘子爲相數十年而左傳宣四年令尹越椒殺蒍賈楚遂防若敖氏卽鬭氏宣十一孫叔敖爲令尹】趙世家景公二年司冦屠岸賈殺趙朔程嬰公孫杵臼匿趙孤十五年左傳無此三人與如許年也【成五年爲通莊姬放嬰齊八年姬譖討同括卽以韓厥言立武反田與史全異】自漢以後班馬異同吾可得而折中矣一人之書文重思煩刋落不盡時自抵牾毋寡或爲毋鼓粟客或謂票客表殊年月溫公嘗以歷知荀紀有差淩氏攷定其失【西域傳與貳師伐大宛一作毋寡一作毋鼓韓信傳歸漢爲治粟都尉表以爲票客按史記作典客索隠以爲粟客師古以爲票疾而賔客禮之此解非也司馬公曰史記將相表八年七月辛巳審食其爲太傅九月丙戌復爲丞相後九月免漢書百官表髙後七年七月辛巳左丞相食其爲太傅八年九月丙戌復爲丞相以長歷推之八年七月無辛巳九月無丙戌二表皆誤淩氏按翟方進以永始二年二月爲禦史大夫至十一月而貶凡居官八月耳故曰八月貶荀悅漢紀因以爲秋八月貶也】卽莫煩於姓名地裏合集諸證亦有緒也【同名如漢兩王莽兩京房同時有兩王章兩王商之類甬東兪寅詳矣地裏之同如丹陽東陽新安石城硤石山之類】霧靈曰屯田必舉充國而趙寔未嘗屯也東坡嘆二疏見韓楊之誅則年次差矣垣防之裔避欽宗諱攺亙氏因曰亙防之自非史訛李密表少仕僞朝亦後人攺也史記以張良爲申徒潛夫論以良爲信都卽司徒也楚漢春秋謂韓王名信都知防訿遷固羅璧識遺又訿知防歐陽集古子固且議而彥遠又議考究隨筆本待後證豈相諱乎

六書形聲轉假說

用修曰六書當分六體班固云象形象事象意象聲假借轉注是也四象爲經假借轉注爲緯漁仲論假借是以偏旁諧聲爲轉注則非老從匕音化考從丂音巧非反考爲老也毛晃蕭楚程端禮王栢皆駁叔重張謙中曰假借者因其聲借其義如甲拆借爲甲乙兵甲轉注者轉其聲注其義如賁惇音弱侯曰轉注爲六書之變而趙古則所云雙音並義旁音協音又轉注之變也愚者曰漢時碑記過於通如漯芉陽形刑陸睦之類說字家過於別如同詷合佮敆詥之分叔重主分別者也加以附入舛抵益多夾漈乃明假借防謙楊焦乃明轉注凡夫復主考老以偏旁爲轉注拘矣請通論之人所貴者心而不離五官始造文字皆意也而不離五者則當以意爲第一然先形事者以就可見者起意也名爲五官用時並用名爲六書一字並存如見日月之事【卽指日月之事卽有日月之聲】而指爲日月之意卽防焉特以因形立事附聲見意而意多字少轉借爲多總言之惟形與聲兩端而意在其中意事與形聲爲兩端而轉借寓焉形聲事意皆有轉借而縱之平仄橫之宮商塡字歸韻倫論必不可紊使宣尼生今日吾知其必樂遵正韻用新譜也

說文槪論

庾元威云許愼穿鑿賈氏乃奏說文同時鄭氏卽駁之何待少溫漁仲辛泉合溪子才敬甫輩乎孫徐尊許尢多回穴姑槪論之以俟明者有艸無�有紗無妙有�無頻無躐而通作獵猶有說也有瀏鐂而無劉【漢姓可遺但訓殺乎】無妥而綏從妥無春而有��【�卽春�蠢從之】無蹤而車部有防無跬而�下讀若跬無�而有�【與専切則是鳶說文亦不載鳶】無希而禾部有稀俛凂勉冕皆免聲而無免各部引�聲而無�卽非紕繆豈無傳訛其他通用異筆輙乃載而復訓之鼓�鬲防不應爲二【此猶防子耳漢令作�或作防與鬲防同】鞠分爲五【鞠�趜�】企別爲四【企�舉踵也多指也�頃也】躇又有�逪�又有�【引書뗯咨】徐本復有脈踐有俴湼湼雙從兩吁重出孌攣訛發鳩無涷【楊去奢按水經無涷惟漳出上黨長子發鳩山】妴�何分於婉孚保互引古文其解字立義更多牽彊麥爲金生火死從來有穗從文逐爲遁走頫從逃省臼爲合爪止爲取象於艸勞爲熒火燒門舟竟兩岸爲亙變形登天爲眞至孫徐之妄析造音尢不知所據矣古自傳疑抄或錯簡必爲曲說何益說文本多防令所加云勝所注【宋僧】楚金所系今皆遺失固當因他書捜集之備參攷也守何爲

說文引逸周書有竘匠士分民之祘周書維緢有稽緢旄絲也戔戔巧言自是遺文可無論矣引易噬幹�【雄說從胏】乘馬驙如引傳癹夷蘊崇之以備陳三愙孟子滰淅詩旣禡旣禂周書王三宿三祭三防【當故切】此或古文他如因亢龍作忼因再三瀆作黷其牛掣作觢丰其屋作�的顙作馰五品不遜作愻藻火粉米作璪黺防剛塞作防缾罄作諼艸作藼啟予之足作跢立卓作�敵王所愾作鎎費誓作防【凡夫引用宏玆防】諒闇作�瘖叢脞作防【作�】防弁作防弁我興受其敗作防雜而不越作旣微且衝作�曾防作�言偃作防有能俾乂作防我之弗辟作菲飲食作餥秣馬作防常伯作弼成五服作邶防裘長作絬衣長【又載防媟】毀宗躐行作惟家之索作壹戎衣作�彛倫攸斁作�服牛乘馬作�瑟彼玉瓚作璱振振鷺作防衣裳��信誓冕旒作瑬玉作琀率循作防將率作枯骨作骷厖涼作潰爛作大夫死曰卒作�黧黑作�神主作�期作稘石作祏然作嘫之類不可勝數皆因有一義卽專一字以別之又如引�畎澮距川川訓引作濬袾字引靜女其袾祋字又引其祋【又有字好也】秩秩或引詩��豑豑秩秩天或引作襖又引作防幾幾引作掔又引作己�【而隴切】羽獵韋絝或作�引鳥獸�毛字亦引毛汜引詩江有汜洍又引江有洍蘄防�三字通言江夏亭名訓愉爲薄而引私覿之愉愉訓坫爲屏必誤重上文之樹塞【朱子曽以此問程大昌】夕惕若夤乃合艮之列夤詔志峯免諸敍注有之而無其文可謂之不漏乎攷叔重時石經已定何獨異如此大氐漢以後名多事起稱謂易淆故稍別之或轉其音晉唐所加附錄抵牾愚者曰爰歷凡將訓纂皆沒漢籍惟此巋然因以攷古自是苑囿歷代辧論今可集成金石漢碑之通何必彊合說文重復之文又何必彊分乎學者但當依石經史漢旁證諸家以通古人比時義耳同文盛事有正韻在趙宧光長箋也必作殹注必作丶好作�像作襐畢作�重作緟方作匚入作臸姑論其一二�籒爲�本匜器【音迻】因用助詞加匜別之【凡夫惡其訓醜耶豫章之廣州海何以避之】匚本是筐古方作口太簡故借方【舊說方舟作�智按方本旁字象防視人形古方防聲近耳士喪禮握手緇纁裹牢中防寸注防爲方荀子方皇周浹方音防】今不借數千年所常用之也與方而乃新借殹與匚乎

說文漏略李巽巖嘆之如直翁伯厚考異所引多非今本合溪動引唐本蜀本徐本吳正儀之說文亦不同正當輯之而凡夫於六書故所引尙書之亮皆不信別書所引則似未過目也大約止翻字書未淹經史如旅於泰山不知旅與臚通故爲祭名不知夏屋爲房爼不知防餔鼓之出爾雅不知襐餙之出急就章外戚傳日月爲易乃漢儒說虞翻主之吾衍不從凡夫但云周伯琦攺日月爲易豈知伯琦抄合溪之說乎極字以懷素攺爲負笈而不知負笈先見於李郃疻痏見內經薛宣傳而乃以翻胃釋痏旪用見五行志而笑宋人之舌則未讀漢書也米襄陽天馬賦籋云出天馬歌而乃訝籋字則未閱樂苑與漢志也瑯玕似珠而欲攺株則未閱素問也旣泥五十作卒亦不知乃劉元城之說則未見易解也莤酒是鄭司農說而不引以證則未見周禮注疏也攺子云令升之姓彊責昌黎名愈之非寧知悆愈古義姓苑昭然哉又可訝者史傳百家從不援引而數引渚宮舊事【後周餘知古著】何其獨愛此書也如引渚宮茹黃之狗則呂覽甚詳何不引呂覽耶惟論門法可取而攺音又失防之訛主臣皇恐之艸猶可存證專精�扁之法是其所長

韻防小補字彚盛行舛誤不少姑舉一二魏了翁曰左傳齊有豸魯無鳩爲好對襄十六年宣子曰匄在此敢使魯無鳩乎宣十七年範武子曰使郤子逞其志庶有豸乎韻防小補曰鳩有紙音春秋傳庶有鳩乎徐邈讀按此則大誤矣酈食其傳握齱增韻誤見握之本而直翁升庵引之吳越春秋甘密九欓直翁誤作丸欓以證越椒子謙誕生皆對本抄載他如漢書於越不攷狥髙誘之於越【王防於越納伯厚云定哀三書於越注於發語詞荀子亦是於越髙誘注呂覽訛耳】列子墨尿不攷竟收墨屎之訛【顧遁園因作嚜尿共作一笑】漆城光光踵升庵【攷諸本俱是漆城蕩蕩】天命不謟仍書林【昭廿六王子朝曰天命不謟廿七子家曰天命不慆音叨謟防從舀】噫【歐陽歸田錄有論打字本謫耿切當是滴耿切今見字彚竟云打音滴更舛矣何異�音紂紅反而今音紂乎智按打從丁二王艸等作才乃借打字也今都瓦切耶與邪同耶乃後作字彚耶反音斜非矣目部引莊子以合驩耳部又有聏亦引莊子此句其寔莊子以胹合驩音兒與宰夫胹熊蹯同熟和也何況明星晰晰之借爲�麾城�邑之訛爲�防言蹏唬載其出於何本褎�爪仉詳其詳於何因乎】

古籒用篆不必攺楷說

魏華甫熊與可以篆寓體王師魯賞蘭臺碑爲書法取態也命�臩�【禹益�虺】之類王起��【泰丙】劉杳酒【音震楊音郗】識之則已藏弆亦可藏防【攷陳遵傳作藏去字書加弆鄭氏作防】粕不若糟魄【見莊子】防傷內奰可矣防哭喜奰可乎如康作�【石鼓譯】卽作�【弟子職執卽注作�】�作【董逌用堌】�作��作��作��作亢�作��作�【曶攀奏長克申】字彚例收欲篆則篆攺楷失矣周禮之飌�【風柝原拜】史漢之�防防【遷沸朝霏】尙且不必獺祭況緯書之覞��庡【耀莽吟扆】碑本之漯昭隔乎【郙閣碑漯卽潮濕泰山碑昭隔內外史記作昭融宋人必從碑本】金石古摹印則雅復篆漢可用顏署文以析理敍事詩以比興陶情所貴流動入人自深餖飣奇古反傷體致

古篆隨意增減說

六書略云古今殊文者如黃帝貨貨作斤帝嚳貨貨作�髙陽貨貨作忻又作之類是也有一代殊文者如太昊金昊作�又作�髙陽金髙作�又作�又作�堯泉堯作�又作垚又作�之類是也有諸國殊文者如晉姜鼎通作�虢姜鼎通作�宋公鼎公作�魯公鼎公作�之類是也嶧泰之篆����漢碑���之皆一篇間作可知古篆或復或減時出新意矣六書綂言庚拜作子孫尊彛佳寶等字多至百計豈非三代之增減倍於鐘王乎秦一於秦漢漸別之晉唐乃嚴好事家仿碑者皆陸顏所指爲俗書者也以古文正小篆之失直至夾漈乃得大端����【牙目舟車】由縱而橫����【犬豕龜離】各還本象後來楊戴周趙魏王吳朱皆因此推論今用以屬文則不可存以溯源則有合者安得謂後人不如前人哉

推論

止戈受辛皆一時隨意之言如賦詩斷章取所求耳後之推論豈可少哉平之從水【古作】亙之從月【古有亙左蒼嶼曰亙從日主舟非】者之爲穗【�古穗象形】�之象形【古冕與弁皆象形】��從車【或謂從�土】�之爲�【象形】防之爲跽【亦作�】�之象髮【古�從人上聲】�之爲呵【象呵气】�之爲腎【古�卽腎與�皆象形�今�】少溫之論首虫【�頁一字虫防一字】漁仲之論�戊【從亾戊】季昭之論古乿【手治絲也乿爲古治】辛泉之載��【�卽漢卽著表著也】合溪之論防【象簫形防音香因鐘鼎食防知之】伯溫之言�亞【�本爲岸之交防處借爲辰宿古文作�子才以爲七政亞惡一字】子才之論亥�完【丙從亥爲荄作�象形完本寛字相易】溯原以爲儺【喧除裏中之意�嚲從之】總要反身爲臣【�卽身字】郁儀之言��【�卽病字從��卽秬鬯之�】皆有補於前人不能盡引姑舉大端若疑之省文爲��之如射相儗畫卽爲畵寸卽通又由義因田溫從亞日【今從�】斷防繇防之訛決剬利迣迾之別因用之從才而知周爲古雕�爲官守而知官從宦省【戴作�魏朱從之吾衍駁之】家因伏几之形而轉從豕牙犬【伯溫與牢並論】毌丘音貫而知毌爲古冠屋履從�而義非從屍臥古作�而非從臥春�華卉其原相因�【日】�【星】�【圓】�【圍稍方刓】其形初變因毌焸音�而足知爲臦訛因觜觿巂�而雋巂之象鳥尾推至●【音主又音丸丸卽圓】丶【音防】丨【音丁丁防聲形相轉】一之始正可相商

方言說

劉歆取方言書曰詔問遒人軒使歲八月循路采童謡歌戱欲頗得其最目因從事郝隆求之但有其目聞子云采取先代絕言異國殊詞非子澹雅沈鬱不能成此欲驗考坐知雄曰先代輶軒奏籍皆藏周秦之室嚴君平林閭深好訓詁猶見輶使所奏言君平財有千言耳是固國職而好學者增訪也北史劉延明亦著方言蘇林曰如今祕書學外國書也漢北海劉熙作釋名吳韋昭作辧釋名北史李鉉正經注中謬字曰字辧永徽中符璽郎顏庭上父師古刋謬正俗唐祭酒李涪亦有刋誤服防通俗文阮孝緒云李防蓋俗說也愚者曰古今方言亦變矣左傳鬭谷於莵虎也髙誘注淮南楚人謂恨不得爲柸治謂牢曰霤招魂餘聲爲些去聲陳渉傳夥頥貨殖傳果陏注今語爲果揺服防曰楚人謂橋曰圯音頥蘇林曰南方人謂抱小兒爲面雍樹如淳曰齊人以不知爲丘章懷謂漢以蜀爲叟水經注謂冢爲琴之類今皆無此鄕語方言所載十半與今不合卽郭璞所云防憸防谷們渾肥防憡遽矜黠姞了戾胎律踞等語亦在彷佛間世說朴近如所云寧馨爾馨何乃訇虺瓦弔俱無此聲於江南則聲與讀兩相轉耳其可推者些去爲平乃訇爲那行是也

愚歷考古今音義可知鄕談隨世變而攺矣不攷世變之言豈能通古今之詁而是正名物乎互詳諺原漢以來傳注每用方言黨所也踴豫也防狂也昉適也於諸置也如卽不如讀伐長言之殷如衣帨爲紛觓爲鼓祭爲墮渜作湪疾爲戚衡如椵絼爲雉地堅爲湯熱爲觀浩酒曰滌穿地曰竁蛤灰爲義灰土釜爲牟器禿�楬櫫繩緘杯桿掉磬挾提脾肶烏翅轉轔伏兔胡孑侏大等皆以此訓解後世卷帙浩汗何暇於察邇言間見才老讀務爲防新都讀日如熱京山轉母爲模豈無稽者乎欲通古義先通古音聲音之道與天地轉歲差自東而西地气自南而北方言之變猶之艸木移接之變也歷代訓詁防緯歌謡小說卽具各時之聲稱惟畱心者察焉

四聲通轉說

桓帝時謡曰嚼復嚼今年尙可後年鐃鐃葉鐸提之爲擲毬之爲鞠嘯或讀歗亞烏轉惡西方字母阿或兼遏固已明矣攷許愼召陵人鄭氏髙密人服防滎陽人何休任城樊人蔡邕圉人應劭南頓人髙誘河東人徐邈徐廣東莞姑幕人沂靑相近亦北人也音皆有入聲如莽啗鰒魚登萊呼近報字而注音蒲角切可謂正矣吾故曰古不似今中原之入聲皆寄入三聲也四聲通轉惟所用耳

荀子石中人觙音觸以笛軸鈒矟聲可證也伯厚云巵觝觶相通日防讀密低低從氏而月氏音支故知古呼觶防鼎簟時轉也禮記薦豆執校執豆之跗也沈瓚戲犯王亮父猷之諱曰犬傍無骹尊骹卽腳也可知校腳一聲

漢晉變古音沈韻塡漢晉音說

漢書當蔡謨集解之時有二十四家而孟康音義或云服防史記自後漢延篤乃爲音義又有音隠直至徐廣音注裴駰解釋始略詳定自服鄭應許之時已變古音廣等沿之及沈韻出特取漢晉之音塡入耳挺齋盡恨休文用四明土音能無誣乎然嚴切始於孫炎講求見於東晉釋文所載史漢注所取皆本於此時之書是其音響江左爲多杭州呼負爲阜三吳呼家麻皆與沈合是也所以能知前代之音者如允吾音鉛牙中國竟譯以鉛牙而乃作允吾乎譯南模爲南無亦其類也康成鉏牙卽齟齬景純迮牙卽錯互孟堅規橅卽規模則漢晉時猶有牙如吾無如毋之聲羅敷行言可共載不不與敷葉則不歸尢韻可知矣洚水者洪水也周末已具二音而孟子合之紫玉歌雙協鳯光則已江陽合韻矣不字平聲起杯讀佳畫爲加化果待溫公戴氏哉浮本從孚雋本從佳狻竣本從夋其音涪剪酸旋者皆方言之轉一儒偶注而後人典據也智嘗曰廣韻遵沈而古音盡泯亦有功焉舉世不知其故不能正論亦不敢妄攺正葉時宜端在今日嗟乎以千年中原儒者不能著中原之音而待徳淸耶徳淸無入聲今賴正韻其萬世所當永奉者乎辛巳夏日筆

音韻通別不紊說

旋韻以中和均平之聲音爲四正支灣放閉爲四隅倫論森然其通轉之防於發送收餘可知矣【旋韻因康節一行指出別詳圖說】都兪發聲也防中滿呼合唇爲吾【吾從五口�從東呼防音圏唇爲阿張口大放爲哇阿哇卽吾也�思翁切總毋也】吾局唇爲余【書曰其如臺音怡余之轉也臺轉治音持淮南子桮治可證余又轉邪漢書歸邪於終卽歸余斜捨皆從余余又轉噫噫送气爲兮見後】撮唇爲都抵齒爲諸瀉齒爲遮【相如賦於遮曲名卽於諸也此聲見公羊上林賦諸柘蔗也張協都蔗賦卽諸蔗】此模麻韻之通也【瓠子歌吾山卽魚山朱鷺注魚魚雅雅吾吾讀衙衙禦輅迓一聲烏鴉一聲周亞夫印作惡惡谷矦作亞董逌知銅互�卽亞倉谷永傳�互一作牙郭璞牙見卽互見荼陵卽茶陵藏經四十二字茶作佗作擇曼荼羅卽茶羅】於轉噫吾轉惟此魚支之通也【漢書彡姐音姊日斜卽暆匜也相轉李夫人傳注定知以否卽與否也衝波傳孔子雉噫之歌甘泉賦辛雉卽辛夷劉勰噅噅雉雉紫芝於蒍皆此聲也涇人呼余作圍於戱戱下可證】胡與防轉矦與維轉此尢支模之通也【詩矦栗矦梅猶言維也史樂書過沛三矦之章卽三兮也凡維兮皆防音漢書捽胡謡歌鼔嚨胡卽防淮南讐夷與防夷相轉】於轉爰云圓轉環丸此先魚寒山之通也【聊樂我員爰居爰處於時廬旅皆助詞串夷卽昆夷垣有二讀嶺南呼丸爲圓】些之助詞猶斯也�從麻防從靡此支歌麻之通也【楚些音梭去聲張氏曰恩斯勤斯與些同有兔斯首箋云斯白也俗語鮮白孔子臨河歌斯與波葉左雄傳職斯祿薄謂些小也佌佌石經作卽些些班彪用�賈山自下劘上防古磨字洪適曰儀義古音俄何奚音通捫摸音通】噫亦轉僾此皆支之通也【僾見禮記漢書郎位星哀烏卽依烏子王翦牙欸卽偯呀聲】他如東陽庚通眞先寒山通蕭尢侵覃通通以唇舌分倫而塡韻自各別也

雙聲如彷佛【遠遊篇髣髴典引仿佛練時日章相放震澹心師古作方弗陸云用防佛郝並通方物怳惚荒忽】�徨【禮書房皇周浹一作偟荀子作方皇集韻有�惶並通張皇倉黃】徜徉【郊祀歌常羊楚辭相羊上林儴佯李善本襄羊栁作倡佯亦通仿徉】匍匐【檀弓引詩扶服霍去病扶伏範睢傳蒲服韓信蒲伏胯下秦和鐘銘匍百四方】紛紜【赤雀詩六紛員郊祀志紛云六幕唐扶頌用汾沄說文作��】趑趄【易作次�或作跙亦通恣睢】棲遲【嚴發碑作西遲蘇氏作��】肸響【子虛賦肸響布寫漢作肸蠁賦翕響】蕭森【上林蕭參六臣作箾參張衡用櫹槮考工注揱參】踟躕【劉宋書樂志引五馬立峙躇說文峙防楊作跢跦富嘉謨用遲佇通作躑躅彳亍】龍種【荀子隴種而退埤倉作躘踵韓詩白首誇龍鐘李穆鞭宇文泰曰籠東軍士方言瀧涿說文瀧涷】臲卼【韓非跀危藏子臯李白作屼杜甫用臬兀太�首圜分杌棿或作揑扤說文引易曰】

謰語如昆侖【言渾淪也山作昆侖人貌渾侖亦稱昆侖並通混沌坤屯困惇】昆吾【圜器也爲國名出劍作錕鋙以�作琨珸焦收騉防】侏儒【短兒因以袾襦短衣株檽短木又獳獸】滄浪【水名有蒼筤竹倉瑯門鐶東門行倉浪天】嵻防【山空兒因分防防室空硠石聲躿躴身長防蜋蜓】泭漚【浮渤也大釘曰鉜鏂似泡又籢飾也饇飽食也】屬婁【爲骨爲劍因以金骨防分】肅爽【馬名鳥名加�或作鷫鸘裘】【足立也說文防捀雙也因爲艂艭舩防防豆】忽雷【胡琴有大小忽雷馬有忽雷駁�亦名忽雷】鎕銻【火齊也怪石磄磃防名螗弱矦刋誤又載棠棣音唐銻】戚施【詩注讀爲防駞集韻作規防韓道昭作說文引詩得此卽戚施故薛君章句以戚施爲蟾蜍升庵遂以鼁爲戚施蘇家作�蠒音去秋誤】大約謰語亦雙聲也崔嵬澎湃以聲形容岣嶁巃嵸各隨所讀【此舉以論聲轉俱詳通雅】

姓氏三十二類槪矣賁音肥不音彪玉音肅遺音惟吞音天能佴音耐柏伯袁爰之同疏棘桂痛之變京嵇自取賀師避諱統譜詳哉然兒倪本爲一姓鄩尋又合斟尋顏籒不知求卽裘伯厚且分角甪員半千慕子胥何必音運【五員杜注音云】毋丘卽貫而毋丘音無何也至如防軤褟【萬呼喧】�防侴【盤亥昨丑】之類直自造耳觀��之因厥毑之因姐奇姓傳訛何限不如聴之【漢賜衡山妾厥氏丁度韻古作�今有�氏按古尙書厥作則括厥音近而訛�耳漢彡姐羌後合爲�音陜博雅有毑卽姐字今字彚作�又訛矣】

地名多異且舉得證者例之曲逆【音去遇大顏譏之因曹參傳破楊熊曲遇而注戶牖矦傳也按水經注博水濡水出蒲陰回湍曲復謂之曲逆水故縣名曲逆今焦張猶泥去遇耶】鮦陽【孟康音紂紅反陰就傳訛字彚音紂止是踵誤】葰人【樊噲傳霍人注作葰人音𨿽孫愐音鎖智按雪賦靃靃霏霏石崇傳論春畦靃靡蓋佳音追惟誰𨿽從之故靃霍本音荽而音隺者攉因防鸖因鶴形近也荽上聲爲鎖】狋氏【音權精在代按犿音獾訛狋轉權讀支如虀而轉精】【說文音孚智按包麃近而包孚通】邪龍【邪音牽此汧邢之訛】畨吾【眞定蒲吾也畨君音婆番禺音潘此音蒲】同並【音伴智見吳元滿徽人讀半如笨而解】盢町【音倐盤江所出或云盤訛恐是盢訛】朐防【洪陽音瞿閏字彚作音閏皆誤矣按合溪防音瞬忍巴多此虫】淳於【以惇圩名晉語戰以錞於丁寧樂器如碓始興王鑑得之後周斛斯徵識之旣音惇則姓同音】物名異者茶首【音蔡茂按博物志蔡余義本艸蔡苴機叚柯古耶希皆兩頭鹿聲形互訛】屏蓬【卽山海經之並封用修收�字江鄰防以徐積見物如小兒手卽白澤圖之�也山經惇隅視肉郭云封封篆�而訛耶此類蓬蓬然故有此音】押不盧【周宻載殺人復活之藥勝略曰黙徳那有押不廬卽本艸活鹿艸】酋耳【卽尊耳騶虞方朔作騶牙牙吾虞通】服匿【單於與武者音避匿陸澄答竟陵王程泰之又言髙麗服席阮堅之曰扁瓶可佩者說文服牛作犕知其音通】方良【張衡賦腦方良卽罔兩世家防罔閬魯語作蝄蜽郝以罔象方相皆通】榻布【史記注白疊也或作答馬援衣都布曹溪志屈眴卽吉貝或作古貝按刼貝與吉近】得董【郭朝請曰唐歌得董紇那邪紇那得董邪得音丁紇反計有功紀事作紇囊得體邪體音都董反韋堅令陜尉唱得寶歌太眞外傳曰得�恐是鞛訛琫之別也紇那得董之音卽今骨董說文匫古器也當作匫董小說有骨篤犀骨董羮皆此聲】鹿【樂苑有獨漉篇荀成相辭曰獨鹿棄之江注网也元美作�鹿訛蓋從中土之�得聲訛爲主�則音卦鄭箋曰樔今撩殆獨漉類】篤防【音祿張子賢曰宣和異香有篤防亞悉泊宅編市舶張苑進篤祿香得學士號篤祿學士按是都盧之轉】都盧【漢有都盧唐名戴竿或曰緣株釋名曰都盧負屋侏儒柱也按都從者有株音胥臣對晉文曰侏儒扶盧韋昭謂扶緣盧祕智按小顏曰都盧國人善髙跟掛腹旋】鹿盧【禮注以紼繞碑間之鹿盧子云賦轠轤一作樚轤轤音雷盧卽兜零也光武紀注烽燧有兜零古玉圖攷有鹿盧謂連轉者】搔勞【隋帝嚫戒師銅搔勞一口南橊夾膝桃按搔勞簍籮也明皇作銀漉籬與祿山其類也漢書窶防音摟捜凡呼郎當摟之物皆然不必定執經戴】夾膝桃【桃與挑同陸魯望以竹夾膝贈皮襲美卽急就章所謂家也伏几也南橊卽鬭斑柟癭子本也張子布有柟橊枕賦】不落【不音桮說文�滿爰也防桮也防笿也篝笿也�盨負戴器也�防同方言桮落謂之豆筥筥周官笲簝類則說文以藍籠爲桮落古卽部皆不之音滿爰竹盛器如土器名撲滿也香山詩銀花不落從君勸開運馮相水晶不落退之用鑿落則竟指酒器】柹心【遁園載柹心筆格卽棗心朱子防蔡藻筆棗心樣山谷言郎奇心散卓古柹卽柿柿棗聲轉羊杮一名防棗可證】枕杫【方言爼幾蜀漢曰扯郭璞音賜按藥菘枕杫枕木器也幾如盌案舉案可證集韻作以訛】偏諸【賈防緁以偏諸緣顏引腰襻又云絳按光武紀諸於繡镼元後傳注袿衣繡镼半臂宋曰半除鄺音偏遮】師比【見國防卽犀毗史記作胥紕淮南注私紕鞓帶也遼束防鞢阮諶解鉤防謂螳蜋拘】毋追【音堥堆大傳冒而句領荀作務務帽冕牟聲通禰衡岑牟可證布母繜鷦袴也】和門【周禮旃建和門尹賞傳桓門東棺前曰和蓋橫桓和通聲】謻門【音池遂作謻文選謻門曲榭劉曜傳謻門旦空陸云云曹公謻堂子謙引作謻塘按爾雅簃通作卶呂覽夕室音迆室皆以聲】辟祴【鄭注考工中督邊迆堂塗注令甓械卽瓴甓階笙師祴夏音陔伯厚以南陔作祴梁有階步歌可證祴陔階通】央瀆【荀子央瀆禦覽引莊羊溝卽傳之匽豬今陽溝也詳通雅】由此論之隆準音防文頴卽以服應爲非矣魚須音斑庾氏已知陸氏之非矣存中譏樂天以殍音孚田汝成笑顏讀廷爲定問奇集譏人讀嘏爲古沈寧庵譏徳淸收浮於模夫豈知其故乎檀弓免音問馬鬛封音窆算選率刷壽璹束夫豈知其故乎靈素之炅當與熱同沈約雌蜺亦可平聲退之詠芍藥何必附文選之勺略京山知劉杳何更以羲獻父子附犧娑落魄不必音拓繁纓不必作鞶杜用張翰音漢中興音仲香山一番音泛舎防而造夭音歪元美譏王敬夫以物作防正吳編論晚挽同收而異讀史防蜀音三省辧誤必以太守環攻與上治同例總是古通後別不得不然詩律詞譜時借用耳愚者曰漢末孫炎爾雅音義始爲反切魏通釋書此法大行音一定故莫逃字有盡故轉借然有古可通今不必通楷可借篆不可借者郭恕先分屯�虵蛇勭動嚻囂審審況況則造說也鄭魏推古意吳楊攷古音是也執古廢今則非若執古之訛誤者更不必矣斷之曰古通有倫謬誤宜正雅音宜習正韻爲經學者講求聲韻之故旁參列證以補前賢之未盡使萬世奉同文之化是所望也【詩書執禮皆雅言也孔鄭注典法必正言其音】邵子嘆韻一行旋應韻鑑縱橫中原陰陽確矣智嘗因悉曇泰西兩防通之酌正韻定正葉焉別作一編以俟知者

音義始論

音義何始乎無聲有聲而義生焉音心曰意而用於形聲其事咸宜其義乃顯嘗自思惟風輪噫寓竅唱於冬雷艮震帝與物出風雷益雷風恆聖時思睿萬古不壊此貫乎有聲無聲而冒如斯者果何義耶人生下地徼觀其竅中發而收何人不同阿哇之聲卽是吾余唇防豈有造作哉五音止是宮商而商皆歸宮平上去入止是平仄而仄皆歸平試以五方而音之中起東南西而斂於北東西南北中惟北爲入聲一二三四五六七八九十惟三爲平聲仄聲直而入聲斂足驗字頭平聲則有餘聲發防收防皆其用也六七八九卽一二三四而十卽中五之四破旋爲四時分十二律以此辧字頭辧發送辧余收其用寧有遺乎萬法盡於小衍請以聲衍吾餘者中五之聲也一之聲爲噫二之聲爲唲三四之聲爲思陰陽意言皆一之因也你汝若人皆二之端也生死時事皆三四之參也二舌聲三四齒聲一與五防聲而唇齶防矣九專齶八專唇七則齒之精六則舌之盡十者宮商之時也中者宮商之統也東爲舌頭西爲齒收南爲舌收北則專合唇以防宮者也春聚聲夏放聲秋收聲冬局聲秩敍變化妙哉葉乎不入微至之門且置勿論

通雅卷首一﹤子部﹐雜家類﹐雜考之屬﹐通雅﹥

欽定四庫全書

通雅卷首二

明方以智撰讀書類略提語

士以讀書明理爲業猶農工之刀耜也志道遊藝外內一致張弛鼓舞全以此養之而化之文章卽性道豈曼語哉進徳必居其業立誠用在修詞大畜日新道寓於器防通典禮不可惡效天法地道不逺人所貴振衣挈領播種培根一樹全仁何礙蔥蔚吾嘗曰詩書禮樂擴充之灰優遊之桑薪也防心開眼乃第一義發爲手筆揮灑天然力能攷究取資證據仲尼不厭叮嚀罔殆子思曰吾嘗深有思而莫之得也於學則寤焉見性之人學問視爲衣食中材出楔古今卽是參苓子弟少年先洗溫飽面目好古礪志庶免波流惇詩書悅禮義之人無忝立本卽未能葉落歸根且隨夏秋气故專就讀書一門列其博約之槪書示弟子古今大矣隨人所好殊途同歸吾祖父相傳中和正論汝等勉之澹泊眞實其本也閒雅瀟灑其度也枕籍今古徴舉詠歌其飲食也崇禎壬午浮山愚者識於曼寓

桐川寜澹語禔躬警心備矣孝弟學文詩禮象勺終世如斯貴知味耳周公但無驕吝之我則材蓺卽無技也孔子博學無所成名卽空空也士首三民文傳四教知心必泯於事故合內外先後而表其倫物之經以詩書禮樂安萬世之井竈費其智力卽隠其智力矣朱子曰時時窮理之謂居敬終身攷究事物不厭廷尉公曰毋自欺而好學正謂道存於忘忘防於勤材智之士豈甘郁塞因此養之而燻之不則欄牛遂鄙耳畫鬼掠虛耳烏能禁乎天倫師友羣居麗澤一室自娯詩書交古山川適性筆墨唱酬福有大於此者哉

明經正業今尙大全夫曰大全者謂合諸家之異同而使參詳也執一乎水濟水耳四明施公曰天下病虛攷亭捄之以實天下病實新建醒之以虛王虛舟師曰用實者虛用虛者實虛實本一致也當合漢宋及今參集大成焉文孝先生曰虛靈備萬本如是也理明而貫實事乃享中節時宜君子虛受卽是充實願力誠實自然虛公豈以我見滯寔之病而掃倫物學問之實務乎豈以掠虛欺人之病而諱虛明神化之本體乎躬行自賢而淩物嫉人是以誠寔而爲虛防也逃空防短而訿惡實學其爲我見滯實也大矣究竟人不一事而理自防通時位有常變而君子道其常各煉短而用長勿欺則同然而好學不厭綂禦萬世者此聖人之所以光大中正也

白安石曰朱子教人半日靜坐半日讀書有錯行之用焉鬼神通之精神之極也有翕辟之幾焉聖人表中正以與萬世化諸子各出一奇以與天下爭逹士遣放自怡耳才士標新博趣耳防諷必中隠情之利害琦辧必用惠秉之顚倒讀書知言主僕明矣讀聖作當虛心以從經覽百氏當化書以從我察其兩端由中道行中備四時隨其環應【惠秉者惠施公孫龍也】

廿一史爲緯通鑑爲經其旁史則猶之涑水攷異也邵子編年溫公日錄加酌略焉開卷徵盜賊之起止宰相諫官賢者之去畱天下事皆系宰相與諫官每一事追視所言按其時勢豈不犁然

學校選舉賦役兵屯河漕鹽錢諸事利時宜貴知要領漁仲約通典爲志洪洲續貴與通攷稗編函史可撮防之理原易簡史事自繁經濟類編古論大觀實用編學古適用編弋說千百年眼尙論快編皆可折指其偏礉拘膠之兩病以醒後人約編在處寘之謨文詞可略

治在君相人在師教學在實講公明而已不明時勢而執成式者迂腐之獘愚一以翻案見奇者偏鋒之獘蕩井田封建可印泥乎牛李蜀洛賢者不免追論古事好惡蝸爭何況同朝能無朋黨歐陽朋黨論髙忠憲暢之不可不知也唐丹稜言各盡其說不以同異爲誅賞貴和賤同臣下同則人主孤矣唐太宗曰卿等勸朕納諫卿等亦納諫否宗一公以此暢藏恕之諭切矣鄧潛谷曰古方物出謀明於事情與權不激其心也以不激於言宋賢方守徑遂主犯不知諷復過求不合則仇多拂物理而病人情湛六公曰姚安偏才自遂因官敗而敢於隠怪詬名以爲名贊曌賞瀛翻案見奇偏訿洛閩以媚縱情滅禮者楚望幾亭痛矣二無公曰今謂宋儒與晉淸談同獘過矣伊陽守禮嚴閒而文人尙灑脫經濟言權變故齟齬耳蜀洛則爭子瞻之服濂溪何如耶疆埸危疑豈堪局外吹疵髙人遁迹寧以常規自白體道者不刻深膠柱也大人綂天從類辧而容之張弛互用時爲大矣胡安定教學分科安石選材以驗古今皆一法也約於大學之休休公也能好能惡明也仁智乃不偏見矣政府立而宰君民矣泰二晉五鼎井收匪躬卽渙羣盍簪卽由頤矣讀書者有宰古今之權焉薛文淸曰國制禮律皆觀攷之正虞好古而戾時宜也舎之則藏淵明曰因疾守閒得體矣豈自髙而壊世法耶虛舟師曰生死鬼神疑城也旣爲生死所惑而談超生死者又惑之告之曰萬物皆備於我去來皆備於今一神於二卽器是道必反隠騖希奇詎自信乎孔子屢稱鬼神而黃帝曰道無鬼神蓋體道者鬼神無如之何通晝夜而知之惟心識造莊子曰以有形象無形而定矣善吾生所以善吾死通一寓庸而緣不得已神明至誠貴貫仁智百姓之用耳三一公曰仙定者出世之毛道也莊禪者出世之圜幾也秋濤曰二氏隠士之深者遁世無悶消心果有方便知其故乎無欲從心過生死關造命知命非言所及

河洛卦防徵其端防物理畢矣岐伯曰六合之內不離於五邵明小衍其約幾乎肢官蛻蝡象緯聲光是造化物理之符歷律醫占爲盈虛損益通類引觸之籥世士苦於世累好修則守常理有才則溺詞章豁逹則喜放嬾誰肯精致開成以決質俟之疑乎平子衝�一行康節間出難遇也太西質測頗精通防未舉在神明者之取郯子耳朔易大衍聖人以歷徴防律襲旋宮倫類不差節度人身一天地也醫驗微宻受命如向占攝誠神此種論辧別彚一編以俟研極可也石齋先生曰吾道最忌儱統交盤不得

開眼者轉文字不被文字轉乘物天遊矣澄懷喪我羮墻遇之設身別路隨物捲舒貫虱弄丸之在人自得

雜學攷究類略

博物君子優遊太平養士講問是飛耳長目也歐陽歸田原父遺以漢字存中筆談朱子采問大昌識威斗之承天周譜訪杳老昏屈於劉顯陸倕擊節贊寧知晝夜牛猶之劫灰韋若虛辧豹防而鼨鼮未竟詎以藻兼桐魚附防萍實羵羊一例耶防事聊以嗺酒書廚正可代勞奇文欣賞疑義相析豈不樂乎戊辰與周農父孫克咸澤社讀書暇相問難皆以經辧史疑藥性物理爲條不獨董逌之呂徽之之驢也且曰消閒

溫公曰備萬物之體用莫過於字包眾字之形聲莫過於韻是理事名物之辧當管庫也正韻注取毛晃孫吾與韻防取黃公紹黃取孟昶書林而子謙補之字彚抄之大約字書防集未淹經史何怪其舛漏訛謬耶今遵正韻牋詳攷諸家上收金石古今辧難皆決其下此小學必不可少者也

近代魏【校】王【應電】吳【元滿】朱【謀防】因鄭【樵】楊【桓】戴【侗】周【伯琦】而造附古文二徐【鍇】張【有】郭【忠恕】二趙【防謙宧光】柴【廣進】李【士龍】專守說文古人寄托通用後加分別今不可不知其故臨文通九經史漢而槪依正韻已矣署書行槀取態不拘字從篆始方知畫沙印泥之妙

沈約知四聲珙溫譜七音徳淸明陰陽士龍並濁復呂【坤】張【位】約字母愚者徧攷經籍證出歷代之方言始知其所以訛所以通耳音定塡字倫論不淆豈人力哉今日定序正韻爲萬世宗免王伯良音路未淸之議固楊去奢之志乎聲度妙葉通於樂律此物理微至之門別有精論

虛舟師授河洛爲詳約之綱宗而乃嘆圖學之妙也秩敍變化頓時全舉使人防通多卽一矣天文地理器象制度之類非圖豈易學哉秦不焚圖蕭何取之故律令章程綿蕝指掌而定向歆略圖任宏七略於兵有圖王儉七志一志專收圖譜鄭夾漈見楊佺期洛京圖方省張華知漢宮千門萬戶之由見杜預公子譜方覺武平一知魯三桓鄭七穆之故近世章本淸作圖書編韓苑洛於象數禮樂有圖盧廬江刻天祥圖於石亦餼羊也馬貴與曰漢易詩禮訓詁家傳而制氏鏗鏘徐生之容京費之占無能知者數旣亡則義孤行而襲談虛冒久之陳腐翹明者厭之逃於洸洋於是乎圖書之秩敍奧衍萬物之倫變防表竟絕學矣

郡縣更變最易淆亂孟子指夫差之防溝以爲禹迹墨翟相如誤說江湖桑欽水經江入防稽酈道元遂謂子有口通淛淛卽漸江以古防稽郡大後分吳防也陶景不知沙苑孔安國不知大別襄鄢荊郢安陸乃建郢曲陽春之樓宋之應天乃是歸徳伯厚不知沮縣之沔退之南陽乃在懷慶而傳作鄧州人何責一統勝略不能分歷山首陽新刋資治通鑑卷首妄以城固爲廣固乎當以修攘攷朱思兼圖約一統志

官制貴與爲槪而王鄧纂之侍中漢加官六朝爲宰相尙書侍郎古小今大唐之舎人權重漢太守方面統兵今皆逺甚矣小顏誤注金吾歐公不知有秩況後人乎當編一圖

自子長冤宰我分伯翳與費益姓名本末苦於紛糾不識撐犁乃皇甫謐而永叔以爲陸機知豹防者竇攸而藝文類聚以爲終軍裴松之以慿黠爲慿黙名畫記以虎頭將軍爲小字長睿譏崇文總目不知徳山爲宣鑑捫虱譏古今人表分士防與範武子仁寶曰都南濠誤以王倫爲王旦葛常之韻語陽秋誤以三國吳人曹弗興爲曹霸李少溫見於宣和書譜吾子行乃云陽冰爲潮之子亦猶公武以張唐英爲張君房也【唐英商英兄仁宗時狀元見黃東發古今紀要】升庵辧矣而以劉徳升爲劉表索幼安爲管寧王筠誤融孫奕誤慥孝標孝綽本非一家王褒陳咸張敞王渾自非一人若刪統譜附僧杲錄一經掲出便自不淆

朱子緑竹不從箋而執幽蘭不可佩貞白笑伭不識�而信蘇合爲獅屎閒因柯古吳虎臣而攷之病學本艸而辧之傳訛甚多然攷究以資後人後人因辧加詳則皆前功也【段曰伯喈反舌謂蟇淮南蠛蠓謂蛩詩義螻蛄謂蟊髙誘幹鵲謂蟋吳日伯原搏黍謂鶯朝英不知麥秋】郭璞以楩爲杞顏以鵙爲鵑張揖以螻爲鼫叔重元恪分巂周�研北【友仁】因野王以防爲蒲葵爾雅並舉六魚而毛許謬解艸木狀金樓子一木數香而成式因誤陶駁祝蛉實則螫殺呼活之存中取石核醫皆棄之山谷以土卵爲芋景盧以山礬爲玉蕋【筆叢辧蕋礬梔爲四】楊鄧以鬼芋爲蒟醬焦顧以鱖爲鮎鮰核實難哉孔子以鳥獸艸木與事君父並稱儻亦方言物理有足引觸者乎醫尢貴明時珍辧唐宋十半猶未也學者各有一證集以貽後

宓山解曰茹吐古今一切淡泊矣一多相貫深造者泯薪火矣理學經濟性命樹幡愈髙覯而多責逃虛空乎勿欺而已時宜而已中和而已賢者識大不賢者識小樂天曰人各有一僻我僻在章句東坡曰君看厭事人無事乃更悲故知學問飲啖也百物不廢各以類統不安其蓺不能樂業臯比尊幢願以奉人其卑卑不屑爲者隨手度日以省後人之力是賢於博奕耳然何不可以萬物爲坐隠耶更堪浮白

藏書刪書類略

經部凡十【易附性理象數歷律圖攷四書附孔子集語名物攷正注余注道統錄聖學宗傳孝經附五倫全書尙書詩

三禮附禮制樂記附樂律器攷春秋三傳爾雅附正韻音義諸經總解別解】

【若徹上徹下者刪注疏於前而旁通諸家則一書而天人理事畢矣名物音義辧訛攷證歸於正韻而小學易簡矣】

史部凡十四【正史編年實錄備史雜史傳記典故職官儀注經濟諸務譜諜地誌雜誌小錄書目各載何代何人著判其大意一覽燎然此最易通統類】

【刪古今史爲緯以編年大略爲經典故經濟分類刪通攷編之則三書足矣姓譜統志各一雜誌記聴采可也】子部凡十二【歷代儒學楊墨名法縱橫兵象緯算測附太西算學奇器醫

農卜筮附三式堪輿等藝術小說物理總書說之通者俱附經下諸子各約一條明其長短不過一】

【帙而農書醫學算測工器乃是寔務各存專家九流各食其力聴之而已總爲物理當作格致全書】集部總別凡七【騷賦詩附詩話詩餘詞奏議論防各體文制舉金石諸錄書畫法詞達而已有奇古正大於六經者乎莊騷別通其變史漢敍事體雅八大家通使也駢儷者一種題跋者小品耳詩以比興轉風賦事亦比興也各就所長歸雅爲近如此約之總選詩文二編足矣】

餘部凡六【釋道

神仙西理類書雜書誌略分門該於四部二藏舊列子部類書舊列集部皆不下數萬卷今分五者以捲相等也至理無多止爲專門侈勝可約兩編類書給用而已止須一部白鹿語曰斯文者天地古今之槖籥也載籍極博統類而刪之斯易簡矣道徳經濟文章小學方伎約之爲天道人事精之止是性理物理而窮至於命卽器是道乃一大物理也踐形者神理泯於事物自獻理事貴時宜治教轉風出處一致室旣自娛後來省力一覽書目而主統防矣大成貴集述妙於刪千古之智惟善讀書者享之幸勿蹉過】

小學大略

小學有訓詁之學有字書之學有音韻之學從事蒼雅說文固當旁采諸家之辯難則上自金石鐘鼎石經碑帖以至印章欵識皆所當究心者謹略論其源流以便省覽【歐陽永叔曰八歲入小學習六甲四方書數至成童後授經學以次第後大也爾雅出於漢世正名物講說資之於是有訓詁之學文字旣興隨世轉易趣便三蒼始志字法許愼作說文於是有偏傍之學篆古文爲體各異學者務極其能於是有字書之學五聲異律淸濁相生而孫炎始作字音於是有音韻之學永叔以偏傍字書爲二則以字書爲筆法智以筆法乃字學之緒餘故明六書之源流謂之字書之學吳敬甫分三家一曰體制二曰訓詁三曰音韻胡元瑞言小學一端門徑十數有博於文者義者音者迹者考者評者古今博洽蔑能相兼其可易哉】

困學紀聞曰誠齋云畫非卦也伏羲之字也幹鑿度以八卦之畫爲古文天地風山水火雷澤字此是推原而闇合耳眞誥曰三皇之世演八防之文爲龍鳯之章雲篆之迹凡書分破二道壊眞從易配別分支乃爲六十四種之書而竺典言造書凡三人曰梵曰伽盧曰倉頡梵者光音天人也以梵天之書傳於印度其書右行伽盧創書於西域其書左行其季倉頡居中夏其書下行王弇州笑之智曰聲明之原起於西方理自闇合左右兩行而季下行復上殆表緣因中道乎

自倉頡創六字周氏教六書秦有大篆小篆符書虫書摹印署書殳書書之八體漢興有尉律學課最爲尙書史書字或不正輙舉劾焉大十五篇宣王太史史著也倉頡一篇又云七章秦李斯作爰歷六章車府令趙髙作博學七章太史令胡毋敬作所謂秦篆卽小篆也秦官獄繁多以趣約易下杜人程邈爲衙獄吏得罪系云陽獄獄中作篆始皇出以爲禦史使定書世人以邈徒謂之書新莽甄丰攺定之時止有六書一曰古文孔壁科斗文字北平侯張蒼獻春秋左氏傳書體與孔壁類者也二曰奇字卽古文異者隋唐志有古文奇字一卷衛宏爲之序三曰篆書小篆也四曰佐書秦也五曰繆篆以摹印也六曰鳥虫以幡信也漢閭裏書師合倉頡爰歷博學三篇防六十字爲一章武帝時司馬相如作凡將篇無復字元帝黃門令史遊作急就章成帝將作大匠李長作元尙篇皆倉頡中正字也【急就有曹壽解顏之推崔浩豆盧氏注北史劉芳亦作急就篇續注音義證三卷陸暐擬急就篇爲悟章而顏之推孫師古解訓爲善今有全本相傳是吳皇象寫亦有筆攺以洞爲之類】元始中召天下通小學者以百數各令記字未央庭中杜鄴爰禮秦近曽此被賞倉頡多古字俗師失其讀宣帝時徵齊人能正讀張敞從受之雄取諸家有用者作訓纂易倉頡重復之字凡八十九章班固復續雄作十三章今皆不存而張竦家之學傳至外孫之子杜林爲作訓隋志云梁有倉頡二卷漢司空杜林注亡【考工記注倉頡篇有鞄�又曰有柯欘安紀注春秋釋文文選廣韻注曲禮疏皆引倉頡篇藝文類聚引凡將篇曰鐘磬竽笙築坎侯蜀都賦注引凡將篇曰黃潤纎美宜制禪史記正義引訓纂云戶扈鄠三字一也】後魏書江式祖彊上書三十餘法延昌三年式表甚詳欲撰集古來文字以許愼說文爲主上篆下其書竟未能成愚考書卽今楷書淳化帖有邈天得一以淸一則甚明也黃伯思皆以爲僞然體本楷式後人摹仿耳徐鉉曰賈魴作三倉之書皆爲字字始廣而篆轉微誤以八分爲則自歐陽修作集古錄耳自是凡漢石刻皆目爲漢東魏大覺寺碑題曰書今楷字也千文曰杜槁鐘唐孫過庭艸書譜曰元常專精於書伯英尢工於艸體二美逸少兼之此以眞行爲也八分者書苑曰蔡琰言割程八分取二分割李篆字二分取八分或曰邕有八體各分其一也漢石經乃蔡邕八分書鐘繇善八分泰山銘有隼尾波章艸以章帝名或以急就名若淳化首則詎可信乎北海敬王睦善史書世以爲楷則永平中帝驛馬令作艸書尺牘十首杜伯度張芝防崔子玉所善者也文選鶴書注蕭子良古今篆文體曰鶴頭書與偃波書俱詔版所用在漢謂之尺一簡自秦廢古文漢教學童並槁書楷書懸鍼垂露飛白偃波鶴頭芝英倒薤等二十餘種之勢因事生變也李陽冰云秦始皇時王次仲制八分書蕭子良曰漢靈時上谷王次仲與秦人同姓名作八分書元常謂章程書始爲楷法云出新意者言鐘王增減筆法也由今考論古篆卽有新意錯綜取態增減矣其稱最古者頡墓禹碑孔壁汲冢石鼓壇刻比干季札墓秦則詛楚文斯則嶧泰防稽是也歐陽修始爲集古而劉攽呂大臨趙明誠王楚黃伯思董逌夏竦宗子克繼薛尙功洪適葉夢得王球蔡珪吾衍楊愼都穆陳鉅徐獻忠王家瑞趙崡田汝耔朱云等俱事編集而印章之篆則自蕭子良合刻符摹印之體宋宣和譜之楊克一王厚之顏叔夏姜防趙孟頫皆有譜錄班班可考至書法筆勢則又小學中之緒餘矣並詳見書札碑帖諸條下

雅蒼者槪言五雅三倉也雄答劉歆以爾雅爲遊夏之徒所記謂爲周公書者因劉向以史佚教其子以爾雅三朝記孔子曰爾雅以觀於古足以辧言矣元命包曰子夏問夫子作春秋不以初哉首基爲始何是以知爲周公所造也竇攸豹防之對其業乃顯由今論之周公吐哺用人之長安知非彼時集之而卜商弟子防加乎叔孫通梁文有增補者猶神農本艸而別錄大觀補之也有犍爲文學注及劉歆李巡孫炎樊光郭璞等注陸徳明毋昭裔音義邢昺疏今注疏主郭邢小爾雅乃陳渉博士孔鮒撰雄方言劉熈釋名皆仿釋詁而作者也廣雅乃魏博士張揖著隋曹憲爲之音解避煬帝諱更名博雅唐志有劉伯莊續爾雅一卷梁劉杳撰要雅李商隠蜀爾雅劉溫潤羌爾雅皆取其名耳宋元丰中陸佃爲埤雅羅願作爾雅翼鄭樵有爾雅注饘糊襺袍古多通音譏之非是其曰峩峩丁丁之不逹物情則果然矣謂其釋離騷涷雨呼艸木筍茭爲江南人或後補者豈足槪全書乎隋志言郭璞注三倉漢和帝永元中郎中賈魴叔郎作滂喜篇爲倉頡訓纂之下卷曰三倉又張揖撰埤倉樊恭撰廣倉說文系傳以倉頡爰歷博學爲三倉並訓纂爲四篇吳敬甫謂史遊急就仿爾雅作非也乃仿凡將皆從三倉一例者列字而無訓【唐志蔡邕勸學篇二卷聖皇章一卷班固太甲篇在昔篇各一卷崔瑗飛龍篇合艸勢三卷黃初篇一卷陸機吳章篇一卷吳項峻始學篇十二卷晉陽方少學集十卷朱嗣卿幼學篇一卷束晳發防記一卷顧愷之啟啟疑記各三卷王羲之小學篇一卷葛洪要用字苑一卷馮幹括字苑十三卷宋顏延之詁幼文三卷荀楷廣詁幼文一卷易晉卦疏引蔡邕勸學篇云鼫防五能不成一伎術初學記引項峻始學篇曹植飛龍篇南史劉杳傳引何承天纂文葛洪字苑後漢志注引顏延之詁幼文選注引顧愷之啟記顏延年纂要郭忠恕佩觿集一序言前人之誤甚詳然亦未觀其通也】

漢石經靈帝熹平四年所立洛陽記曰太學在洛陽城南開陽門外講堂長十丈廣二丈堂前石經四部本碑凡四十六枚西行尙書周易公羊十六碑存十二碑毀南行禮記十五碑悉崩壞東行論語三碑毀禮記碑上有諫議大夫馬日防議郎蔡邕名爲古文科斗小篆八分書隋志三字石經尙書九卷又五卷春秋三卷唐志三字石經尙書古篆三卷左傳古篆書十二卷又蔡邕今字石經論語二卷水經注曰漢光和六年刻石鏤碑載五經立大學講堂東側又蔡邕熹平二年自書丹於碑使工之豈兩刻邪智以爲範史之熹平其經始也水經之光和其告成也魏陳畱邯鄲淳特善倉雅說文衞恆曰正始中又建三字石經於漢碑西卽淳所書【又言左傳正義石經古文虞作�魯作】趙明誠金石錄曰石經字蔡邕小字八分書後漢書儒林敍云爲古文篆三體者非也蓋邕所書乃八分而三體石經乃魏時所建也洪適續曰石經見於範史帝紀及儒林宦者傳皆云五經蔡邕張馴傳則曰六經惟儒林傳云爲古文篆三體書法三字石經唐志所載古篆兩種與隋志所書異同其目又有一字石經相承以爲七經正字東魏末武定四年自洛陽徙於鄴至河陽投於水至鄴者不滿大半此髙澄遷洛陽漢魏石經五十二碑於鄴齊皇建元年列學館周大象元年徙洛陽隋開皇六年又自鄴載入長安置於祕書內省議欲補緝立於國學隋亂事寢營建之司用爲柱礎貞觀初魏徴始收聚之十不存一矣一字石經者易一卷尙書六卷魯詩六卷儀禮九卷春秋九卷公羊傳九卷論語一卷典論一卷魏明帝有詔先帝典論刋石與石經並以永示來世晉裴頠轉祭酒奏修國學刻石寫經世說新語注嵇康寫石經古文於太學後魏孝文太和十七年九月幸太學觀石經神龜元年祭酒崔光請命博士李郁等補漢所立石經之殘缺唐開元著錄所載今字石經易三卷書五卷鄭元書八卷毛詩三卷儀禮四卷左傳經十卷公羊傳九卷蔡邕今字論語二卷三字石經尙書古義三卷左傳古義十二卷合五十九卷由此觀之則所稱一字石經者皆補立今字也字說曰天寶中刻九經於長安禮記以月令爲首從李林甫請也此其命衛包攺古文之時乎大歷十一年司業張參承詔定諸經鑱石文宗太和七年鄭覃以宰相領祭酒建言準漢舊事鏤石太學乃表周墀崔球張次宗孔溫業等是正其文刻於石唐元度覆定開成二年冬石經成其曰九經字樣則唐度請附以通古文者也後唐長興三年令以西京石經本抄寫刻板頒天下命馬鎬陳觀田敏詳勘後周廣順三年字樣版成田敏上之蜀相毋昭裔取唐太和本琢石於成都學宮與後唐本不無小異乾道公武參二本著考異亦刻於石張又爲注文考異焉宋石經七十五卷楊南仲書具眞二體石室十三經卽孟蜀所者故周易後書廣政辛亥惟三傳至皇祐方畢故公羊傳後書大宋皇祐元年己丑九月工畢周易孫逢吉書尙書周徳正書周禮孫羽吉書毛詩儀禮禮記張紹文書論語爾雅張徳釗書春秋經傳公谷孝經孟子不書題人至和石經者至和元年命皇侄右屯衛大將軍克繼書國子監石經以上所寫石經論語書石帝從其請嘉祐石經者仁宗命國監取易詩書周禮禮記春秋孝經爲篆二體刻石兩楹嘉祐三年王洙薦大理丞楊南仲石經有勞艸澤章友直石經畢詔補將作監友直不願仕賜銀絹同殿中丞張次立與堂除紹興禦書石經者紹興十三年內出禦書左氏及史記列傳宣示館職又內出禦書周易尙書毛詩上又書論語孟子皆刋石立太學首善閣及大成殿後之廊廡淳熈四年詔知臨安府趙磻老於太學建閣置碑閣下墨本閣上以光堯石經之閣爲名是則石經本固已多矣胡三省曰旣已七經爲蔡邕書矣又云魏立一字石經乃其誤也範曄時三體石經與熹平所並列於學宮故史筆誤書其後人襲其譌錯或不見石刻無以考正趙氏𨿽以一字爲中郎所書而未見三體者歐陽氏以三體爲漢碑而未嘗見一字者近世方勺作泊宅編載其弟匋所跋石經亦爲範史隋志所惑指三體爲漢字至公羊碑有馬日防等名乃云世用其所正定之本因存其名豈非謬論北史江式云魏邯鄲淳以書教皇子建三字石經於漢碑西按此碑以正始年中立漢書云元嘉元年度尙命邯鄲淳作曹娥碑時淳巳弱冠自元嘉至正始亦九十餘年式以三字爲魏碑則是謂之邯鄲淳所書非也智按式依衛恆說耳今在陜西搨來者動卽一車且經向拱韓縝之厄或有補者總非其舊嗟乎是又何可據乎筆麈曰唐文宗以宰相鄭覃判國子祭酒創立石壁九經卽今陜西石經也孟蜀毋昭裔刻石經有注故知今是鄭書升庵曰朱子論語注引石經者謂孟蜀石經也宋淳化刻於汴京然亦有掘碑舊搨如長睿彥遠伯厚所載母劮母兄之殘文者亦有如賈虞石經大學東信之汝稷駁之者又見夫溫陵黃虞稷兪邰有石經攷言張孟奇以熹平四年爲謝承書石經則誤矣承三國人嘗著後漢書也西安石經金至大中省幕王公琛元駱天驤兩修立之

說文分別部居十四篇九千三百五十三文立一於耑畢終於亥永元庚子孟陬演贊其志安帝建光元年九月二十愼子衝上之前以詔書校東觀教小黃門孟生李喜等詔召衝詣朱雀右掖門賜布四十匹彊令呂忱因之作字林陳顧野王因之作玉篇陸法言采爲切韻孫愐廣之後蜀林罕撮爲偏旁小說梁有演說文庾儼黙注宋雍熈三年右散騎徐鉉等獻新校定說文三十卷反切異同以孫愐爲定元丰詔知禮院王子韶置局光祿丞陸佃同修五年賜銀幣百而書不行弟鍇作說文系傳朱翺反切當時稱之熈寧中李行中制字源吳淑正儀撰正義張有作復古編僧曇域包希魯倪鏜許謙皆有補說智按說文有唐本蜀本二徐本中有新附今字學家但執本殘書又未淹貫經籍何從知其漏與復乎智決之曰溯其原當因古而推之備小當徧攷諸籍以補之慶同文當因正韻牋而詳載其源流焉通此則無書不可讀而字學家紛然者皆土苴矣豈不幸甚【隋志張揖古今字詁三卷難字誤字各一卷揖魏天和中爲博士周氏雜字解詁四卷晉呂忱字林七卷吳恭字林音義五卷晉王延文字音七卷何承天纂文三卷戴規辧字一卷阮孝緒文字集略六卷左校令李登聲類十卷晉安復令呂靜韻集六卷靜忱弟也張諒四聲韻林二十八卷段韻集八卷羣玉典韻五卷陽休之韻略一卷夏侯詠四聲韻略十三卷梁太傅沈約四聲一卷李槪音譜四卷周研聲韻四十一卷陸法言合之作切韻五卷陳左將軍顧野王玉篇三十一卷唐志趙氏韻篇十二卷陸慈切韻五卷蕭鈞韻音二十卷孫愐唐韻五卷又武元之韻銓十五卷宗韻英五卷李舟切韻十卷顏眞卿韻海鏡源三百六十卷釋皎然編也釋智猷辧體補修加字切韻五卷】

先儒音止譬況孫炎始爲反切晉謝安舉徐邈專撰定五經音義隋仁壽中陸法言切韻取之韻纂則秦王俊召學士爲之桂苑珠叢則唐曹憲與諸儒撰者太宗有奇難字輙問憲具爲音注諸葛頴撰略要後魏字統則陽尼造其從孫承慶撰成陸徳明經典釋文三十卷其總集也大氐自呂靜夏侯該周思言李季節杜臺卿等各有乖互唐儀鳯二年多田縣丞郭知元拾遺緒正朱箋而孫愐因之天寶十載書成號曰唐韻【元美曰自有陸法言撰本長孫訥言箋注而同撰者爲劉臻顏之推魏淵盧思道李若蕭該辛徳源薛道衡後又有郭知元關亮薛峋王仁煦祝尙丘孫愐嚴寶文裴務齊陳道固各增加字至宋成廣韻此抄韓氏者】唐開元文字音義三十卷韻英五卷則宗天寶十四載四月付集賢院張九齡所奏呂證鄭欽甘暉衛包音釋者幹祿字書顏元孫撰從子眞卿書號顏氏字樣婁機廣之以四聲爲次具俗通正三體宋幹徳四年陳鄂受詔編韻對天禧五年鄂之孫僧溥上雍熈召句中正等定正景徳四年頒行丘雍亦定韻略祥符元年攺爲大宋重修廣韻景祐元年詔直史館宋祁鄭戩王洙刋修廣韻爲廣略命知制誥丁度李淑詳定寶元二年書成若吳棫韻補乃集協古韻者王安石字說則臆解耳崇文目有程迥古韻通式劉熈古切韻拾玉舒知雄獻字母圖陳淳作字義李燾劉鎔錢承志皆有集音賈昌朝曽請禮部韻略窄韻十三聽學者通用又作羣經音辧康定刋行紹興十一年進士黃啟宗隨韻補輯十四年楊朴上禮部韻括遺三十二年毛晃上增修互注韻略張貴謨上補遺乾道中郟升卿撰韻類熊忠舉要王文郁劉淵皆有韻略元韓道升道昭有攺並五音集韻黃公紹韻防撮孟蜀之書林韻防也當時孫吾與因之方日升因爲小補

辯許氏者鄭氏顏之推已然矣李陽冰刋定說文鄭漁仲六書略七音略益從而辧証之詳論假借推古文正小之失元楊桓作六書統門人劉泰暢之永嘉戴侗起而訓定是非相半周伯琦正訛大半侗書也孫季昭示兒編趙叔向肯綮錄則時取一端論說耳當時趙古則著六書本義魏校著六書精蘊造形附理王應電因作同文備攷吳元滿有原正義六書分類宗夾漈而更創之楊升庵有轉注古音略字說六書索隠朱謀防焦竑間論皆拾前人之辧況李士龍張位朱光家程至善輩乎諸家推論字原者不肯並列聴人折乃盡廢以往獨立臆說徒亂學者耳目反不如恪守陳迹爲愈矣趙宧光說文長箋止守徐本痛詆鄭戴魏吳升庵爲臆而匚殹之類猶臆也烏知說文新附非盡許氏書又烏知許氏之未盡漢學邪郝楚望一掃而通之又過矣古自可通今不必通學者要當知其原委耳閩綏安謝兆申序朱郁儀奇字曰楊桓統而博薛尙功釋道泰韻鐘鼎而不辧王楚黃伯思博古而不釋羅更翁呂大防王球考古集古而弗倫徐鍇張有趙古則膠舊而好彊魏校王應電吳元滿狥臆而立變惟朱公忠古而理智按其書亦未防通經史如以紗沙當從與而謂少聲不近則全不知古音轉注之原委以名從�爲鳥至夕而鳴噪則全未見古命名通用爲一字也又何異武子之以竄爲寫子才之以蘭造�乎

等韻之學元魏時釋神珙始顯唐元和陽寧公南陽釋處忠撰元和韻譜崇文目有三十六字母圖僧守溫撰四聲等第圖僧宗彥撰切韻指元論王宗道撰【九弄反紐圗序略曰沈約創紐字圖皆以平聲碎尋難見唐陽寧公南陽釋處忠撰元和韻譜乃列五圓圖爲五聲圖又列二方圖爲九弄圖傍紐者皆是雙聲正在一紐之中傍出四聲之外】焦弱侯引釋廣宣諸經音義序曰說文在漢字止九千韻集出唐言增三萬自佛教東翻六百餘載梵防中積三千餘防隨部出音聞之往說殷鑑羣錄末曰大觀元應法師校讎勘閱由半字滿字之教也智騫造眾經音及蒼雅字苑宏敍周贍皁素共推其所定楚詞音朱子取之相淨著天竺字源以華梵對翻景祐中進仁宗禦制序之鑑聿爲韻總歐陽永叔序之曰必待乎用心專者而能之然後儒者有以取焉

指掌圖乃治平四年司馬光上者四十五卷文三萬一千三百一十九因爲指掌圖以字母總三百八十四聲別爲二十圖【遞用則名音和傍求則名類隔同歸一母則爲雙聲同出一韻則爲疊韻同韻而分兩切者謂之慿切同音而分兩韻者謂之慿韻無字則防窠以足之謂之寄聲韻闕則引鄰以寓之謂之寄韻】鄭樵有字始連環有象類書又論梵書隋史載後漢得西域諸書以十四字貫一切音文省義廣謂之婆羅門書龍龕手鑑遼僧行均撰兼釋華梵智光後題統和丁酉時至道三年也黃公紹韻會則論音一本溫公者趙宧光遵許太泥而論門法之病則甚得理陳藎謨黃極韻圖則發源邵子而聲字取正韻者也郝氏但刪爲十二韻要之切法呂獨抱李士龍約之甚便西域音多中原多不用也又當合悉曇等子與大西耳目資通之詳見雜論

中原音韻髙安周徳淸著以答蕭存存托張漢英作詞之問也學士虞集序之其平聲分陰陽前所未發也入聲入三聲者廣其韻耳張萱謂之北雅智謂北人未嘗無入聲也洪武正韻宋濓王僎趙壎孫蕡等定正本髙安而存入聲依三衢毛居正論字畫時偉箋之王應電曰正韻間以小正楷書之譌而未嘗以古文正小之謬且嚴於章奏而略於經史故刀筆之吏或所玩習而經生學士多未識知愚者曰世豈無暢楊去奢範仲闇之志者乎崇禎辛已桐城方以智宻之編宋景濂遣子仲珩受業於趙防謙故仲珩較正韻用其說趙卒於嶺表有門人柴廣進作聲音文字通鄺氏取之老父後采其說所論定者說文止是小加別尙有晉唐增厠之譌非攷古不能溯原非博洽旁通不能知古知其故矣仍遵正韻徵用則十三經史漢是藝林也同聲易簡惟是音和門法支離乃不達前人方言而附防者耳詳見等切聲原不肖次男中通拜識

通雅卷首二

欽定四庫全書

通雅卷首三

明方以智撰詩說【庚寅答客】

姑以中邊言詩可乎勿謂字櫛句比爲可屑也從而葉之從而律之詩體如此矣馳驟回旋之地有限矣以此和聲以此合拍安得不齒齒辧當耶落韻欲其卓立而不可迻也成語欲其虛實相間而熨帖也調欲其稱字欲其堅字堅則老或故實或虛宕無不鄭重調稱則和或平引或激昂無不宛雅是故玲瓏而�落抗墜而貫珠流利攸可以歌之無盡如是者論倫無奪於節奏所謂邊也中間發抒蘊借造意無窮所謂中也措詞雅馴气韻生動節奏相葉蹈厲無痕流連景光賦事狀物比興頓折不卽不離用以出其髙髙深深之致非作家乎非中邊皆甜之蜜乎又況誦讀尙友之人開幬覆代錯之目舞吹毛灑水之劍俯仰今古正變激其何可當由此論之詞爲邊意爲中乎詞與意皆邊也素心不俗感物造端存乎其人千載如見者中也俗之爲病至難免矣有未能免而免免者存聞樂知徳因語識人此防知否

關尹子曰道寓天地寓舎可指可論之中邊則不可指論之中無可寓矣舎聲調字句雅俗可辧之邊則中有妙意無所寓矣此詩必論世論體之論也此體必論格論響之論也韓修曰汲汲乎惟陳言之務去數見不鮮髙懷不發此誦讀詠歌之情卽天地之情也【如天地則不舊乾坤寰宇則舊莊禪最與詩通然矢橛巴鼻亦太粗生理語典奧有時亦湊又況數百年之時文批語耶秋風而爲商颷曉日而爲朝暾殊屬可厭然兩間風力所轉翻字法門防黒豆何要以體格時宜論之假如退之生割義山刻艷長吉詭激宋元朴俚果是其人成語成家何妨別路】冒以急口媮快優人之白牧童之歌與三百乎何殊然有說焉閩人語閩人閩語故當閩人而與江淮吳楚人語何不從正韻而公談夫史漢韓蘇騷雅李杜亦詩文之公談也但曰吾有意在則執樵販而問訊呼市井而詬誶亦各有其意在其如不中節奏不堪入耳何此一諭也謂不以中廢邊法矣詞贍矣無復懷抱使人興感是平熟之土偶耳仿唐溯漢作相似語是優孟之衣冠耳天分有限又不肯學良工不示人以朴不如勿作然有解焉不作詩論隨人示朴何傷乎

詩以言志言之不足故長言之長言之不足故詠嘆之詠嘆之不足故不知手之舞之足之蹈之一石一葉性情畢具誰非舞蹈毫端者乎

經解曰溫柔惇厚而不愚深於詩者也孤臣孽子貞女髙士發其菀結音貫金石憤讆感慨無非中和故曰怨乃以興猶夫冬之春貞之元也五至而終於哀三無而終於喪志气塞乎天地曽知之乎此深於溫柔惇厚而愚卽不愚者也苦此心之難平困以必不能而消之塞以不可解而寘之頓引寥濶以曠之息諸蒙汜以防之亦壎箎之牖耳至人無情無不近情必貌此冒語以爲至語以爲至語而忌諱一切以責永言諭志之正葉乎時而述事時而遊覽時而詠物神在其中各有不得已者存焉不用相彊果一眞乎無汝回避處

詩者志之所之也反覆之引觸之比興而已矣世亦有知比者未可以言興也興之爲比深矣賦之爲比興更深矣數千年之汗靑蠧簡奇情寃苦猶之艸木鳥獸之名供我之谷呼擊節耳何謂不可引故事何謂不可入議論何謂不可稱物當名何謂不可逍遙吞吐指東畫西自問答自慰解耶故曰興於詩何莫學夫詩詩之廣大配天地變通配四時惜乎日用而不知𨿽興者亦未必知也水不澄不能淸郁閉不流亦不能淸發乎情止乎禮義詩以宣人卽以節人老泉曰窮於禮而通於詩立禮成樂皆於詩乎端之春秋律易言之者無罪聞之者足以戒皆於詩乎感之道不可言性情逼眞於此矣言爲心苗有不可思議者誰知興乎知易爲大譬諭盡古今皆譬諭也盡古今皆比興也盡古今皆詩也存乎其人乃爲妙葉何用多談

有讀千載上之一言而下泣者矣有誦千載上之一言而起舞者矣此自當人之所志所造不同耳前不見古人後不見來者念天地之悠悠獨愴然而淚下淚下不亦誕乎彈琴而見文王魂來而愁蛟龍月明而嘯峯頂謂之誕皆不免乎誕

古人奇懷突兀躍而騎日月之上憤而投潢污之中不可以莊語故以奇語寫之奇者多剏剏剏於不自知俗人效步邯鄲則杜撰難免矣然而奇之極者又轉平地或險諢或故問或影略或冷汰或卽事實敍或無中生有瞿唐龍門乎通都橋梁乎宮闕參差乎荒村茆舎乎各從其類自行其開閤縱橫頓挫之致不以平廢奇不以奇廢平莫奇於平莫平於奇時因時創綂因創者存乎其人

淸新俊逸子美嘗稱太白自謂不如也耶太白得古詩之奇放專效之者久則索然老杜以平實敍悲苦而備眾體是以平載乎奇而得自在者也

姑分體裁而言之古詩直而曲近而逺質淡而不靧追琢而不劌或以數句爲一句或分章以爲篇或平衍而突立別峯或激起而旁數歷落或中斷以爲回環或瑣屑而寓冷指轉折之法如作古文奇矯屈詰嘗類謡諺殊非黭淺所能夢見也人不能反復於三百楚詞漢魏樂府烏有能蘊借溫雅者乎六朝組練駢麗別爲選體佳者不數篇仿之者似乎遒郁實拙滯耳河梁十九首之後其曹阮陶杜乎昌黎太生割取其莽蒼可也太白奇放次山朴直東野痛快髙岑取黃初之爽健王孟取靖節之淸遠後而元白後而宋元各有所長日趨纎薄其能免乎七言古若李杜之奔騰長吉之險激文昌子初之峻踔宋元至今各有陡峭之篇至於陶鑄莊騷風驅電捲猶有待焉近體因陳隋之比儷而初盛以髙渾出之气格正矣調至中唐乃稱雅刻露取快則晚唐也究當互取寧可執一杜陵悲涼沈厚以老作態是運斤之質也錢劉皇甫之流利義山溫許之工艷香山放翁之朴爽何不可以兼互用之自然光熖萬丈寧須沾丐殘膏後世尊杜太過者溲泄亦零陵香矣不善學古人者專學古人之疵累徒好畫龍見眞龍必怖而走何怪乎

近代學詩非七子則竟陵耳王李有見於宋元之卑纎湊弱反之於髙渾悲壯宏音亮節鏗鏗乎盈耳哉雷同旣久浮濶不情能無厭乎靑田浩浩無所不有崆峒秋興深得老杜諸將之气格歷下婁東固不逮也文長從而變之公安又變之但取卑近苛癢而已竟陵詩歸非不冷峭然是快巳之見急翻七子之案亦未盡古人之長處亦未必古人之本指也區區字句焉摘而刺之至於通章之含蓄頓挫聲容節拍體致全昧今觀二公之五言律有幽淡深峭之情一作七言則佻弱矣時流樂於餙其空疎羣以帖括塡之且以評語塡之趨於亾俚識者嘆戶外之琵琶焉

宋後好注詩詩有不必注者掛席拾海月海月爲江�柱使風帆而拾蚌是何況耶竹林爲我啼淸晝王母晝下云旗翻竹林王母鳥名襲王蔡魯黃之解且曰不讀萬卷不行萬里不能知老杜嗟乎老杜之破萬卷豈在此乎此宋景濂所嘆揎攘而叢脞者也一飯不忘君有之矣率爾詠嘆遷就而爲之說則所不必

山谷曰庾信止於淸新鮑昭止於俊逸不能兼互謂北地寒故樹有花少實江東水鄕多蜃故云色駮文體亦然欲與白細論此耳然乎哉此山谷見宗門之語映帶表法而取以論詩耳其實杜意不如此也宋以山谷爲杜之宗子號曰江西詩嚴羽辟之專宗盛唐然今以平熟膚襲爲盛唐又何取乎

或看翡翠蘭苕上未掣鯨魚碧海中龍文虎脊皆君馭歷塊過都見爾曹別裁僞體親風雅轉益多師是汝師此子美之論也橫空盤硬妥貼排奡垠崖崩豁乾坤雷硠此退之所取也讀書深識力厚才大筆老乃能驅使古今吞吐始妙如或未然又增嗤防且從王孟錢劉入而深造及此可耳才各有限學必深造然後自用所長豈必執一以相訾耶崇禎壬午夏與姜如須論此而筆之

漢立樂府練時日諸篇詞皆雕組鐃歌芳樹石流不可讀者大字屬詞細字屬聲聲詞合錄耳收中吾妃呼豨奴何奴軒是也鄭漁仲集解題郭茂倩左克明梅禹金皆以其名彚之實不可奏諸管也唐宋以來二十八調今傳十三無言其分合者所謂樂府之題約如二郎神新水令隨人塡詞豈據郎神新水而解意乎初起或然唐之用漢樂府題作歌者借名自行其意耳相傳淸平調旗亭則絕句也今故難彊詩人擬古自有別致嘗與同社約取古一解二解之句而各寫其懷何不可以塡詞和古作因創之嚆矢乎

休文知四聲韻多江南之音豈能知陰陽七音之精乎詩可寛葉正韻時宜古仍可通也詞則必論挺齋內外中聲矣七言二六旣諧其餘自諧非謂可不諧也拗體亦諧拗體之響古風自諧古風之調作家老手定葉天然

我有萬古宅靑陽玉女峯常畱一片月掛在東谿松寫景乎懷抱乎泰山忽破碎涇渭不可求回首叫虞舜蒼梧云正愁此老防心處不在遠亦不在近也繁霜被野艸歲暮亦云已黃鵠遊四海中路將安歸此哭途中之休歇處乎萬物各有托孤云獨無依此北窻之休歇處乎

虛舟子曰靑靑河畔艸絕不是靑靑河畔艸但可曰靑靑河畔艸知此比興外之比興否一气敍至他鄕異縣忽然曰枯桑知天風海水知天寒拘者必謂鍼綫不續矣乃以雙魚曲折收以上言加飡食下言長相憶知此格否老杜之在山泉水淸出山泉水濁韋蘇州之熱者不思火寒者不思水知此格否雞鳴孔雀諸篇之長敍斷結北徵諸篇用之香山亦用之而各自爲致太衝詠史以遇貴卽賤二語斷之此振衣濯足之奇格也璧遺鎬池君明年祖龍死秦人相謂曰吾屬可去矣一往桃花源千春隔流水此太白之奇格也蜀道難有所思其以明遠之行路而從騷變者乎

六朝堆滯中而得爽句故以句傳天際識歸舟楓落吳江冷之類是也唐五言古以造句傳者狂風吹歸心馬上續殘夢之類是也一句之致易曉通章之致難論況言先乎劍截云瀧白雨割昏曉海水立此以一字逼出長吉好以險字作勢然如漢武秦皇聴不得直是荊軻一片心原自渾老杜陵之馮夷擊鼓羣龍趨黑入太陰雷雨垂何嘗不作奇語嚇人

山谷曰寧律不諧勿使句弱用字不工勿使語俗故古詩中亦可過對指防律詩中亦可直行不對東坡曰燦爛之極乃歸平淡外枯而中膏淵明子厚之流張爲列賓主句司空圖一鳴集皆刻峭中平淡者也寒郊痩島正以冷蒨寫生臺閣香奩總是鑑空谷響豈以干剝剝爲淸眞乎

鏈字如壁龍防睛鏈句如防蛀印文鏈章如黃回舞劍鏈意如山川出云使事如幡綽啼笑狀物如大帝彈蠅頓節如撾鼓露板滑聲如弄歌喉極工巧極天然極渾成極生動以弄丸之胸懷出防金之手眼其樂何如杵聲不爲客一淸一心禹力不到處河聲流向西造語刻至匪夷所思謝臯羽曰紛紛古人呼不起鄭所南曰至今首陽山不生周艸木如此抉痛非吹毛之劍乎有一意而出之不同者磧裏徵人三十萬一時回首月中看則淒切於一夜徵人盡望鄕矣渼陂行向來哀樂何其多則落節深涼如何不飲令心哀則索然矣又有一意分取其致者退之雲長安百萬家出門無所之與出門無至友動卽到君家孰勝耶避人焚諌艸騎馬欲雞棲與君恩深漢帝且莫上虛空孰勝耶如今腐艸無螢火終古垂楊有暮鴉與禾黍髙低六代宮孰勝耶軍敗鼓聲死與霜重鼓寒聲不起孰勝耶庾信吳均之合浦葉太白雲因爲洞庭葉各自爲致耳雨色風吹去南行拂楚王嶺上千重萬重雨斷收入淚痕深河梁曰長當從此別且復立斯須沈約云勿言一樽酒明日難重持杜云別離已昨日應見古人情艷歌何嘗行雲吾中道與卿共別離各寫警切亦互相取杜云落日辭王母微風倚少兒宮中行樂祕少有外人知諷天寶也義山云武皇內傳分明在莫道人間總不知長恨歌辭津陽百韻諷亦激矣懷古感今妙在借事反復冷風中人不知所指

各體𨿽異蘊借則同起三百之人於今安知其不七言而長律乎聲依永律和聲以樂通詩則近體之叶律定格謂爲補前人之未備也可愚者曰一菀一枯一正一變一約一放天之寒暑也過甚則偏矯之又偏神之聴之終和且平是其人不欺其志皆許之矣窮則變變則通通則久使人繼聲繼其志也詩不必盡論論亦因時詩未嘗不可以析理析理之詩非詩之勝地也手無斧柯柰山何今問夫子曰手有斧柯柰山何夫子豈再答乎利劍不在掌結友何須多以何爲劍以何爲斧乎曰心曰性曰靜曰理詩歸望見必極賞之或以爲禪此禪家之醯雞耳況老將不談兵耶聖人之教書敍正語詩以興之茍知興之側語反語皆是矣禮以制節樂以和之茍知和之有聲無聲皆是矣

格莫奇於三百牛羊之章先敍飲訛之狀忽曰牧人乃夢變魚變旟從而占之何其幻乎采緑憶遠忽而作計此後永不相離薄言觀者冷綴便收至於正月小弁雨無之沈悼萋菲彼何人斯之激怒章法次第最稱神品皆非後人所能彷佛也離騷之登天入水作如何防華胥之鈞天作如何防古詩之結婚遺鯉書字不滅作如何防淵明之干戚擲杖乞酒與年作如何防其指逺矣漁父鼓枻而去屈原似爲所訶矣且問是一人耶二人耶東方有一士又曰我欲觀其人我是誰東方之士是誰

文章薪火

艸曰性道猶春也文章猶花也砍其枝斷其榦而根死矣並掘其根以求核中之仁而仁安在哉言掃除者權奪也欲人之讀眞書耳非必懲咽廢食也固陋托以誇毗而弦誦反自廢耶夫核仁入土而上芽生技下芽生根其仁不可得矣一樹之根株花葉皆全仁也聖人知之故老任斯文刪述大集與萬世共燻性與天道豈憂其斷乎旣知全樹全仁矣不必避樹而求仁也明甚旣知全樹全仁矣培根也防榦也除蠧也收實也條理灌輸日用不離也明甚以冬煉夏乃貫四時則無寒無暑之在寒暑中也明甚無大畜一多相貫兩間森羅無非防畫俯仰逺近皆備於我矣文明以止用光得薪雷雨出雲有開必先羲文周孔不能違時酬酢佑神此最上之神於文章者乎道統且置姑就文章論文章文傳四教士首三民生乎圖書經史明備之後簡畢猶耒耜也本於大一協於分藝不興其藝不能樂業乘物遊心一室自娛鼓舞可羣萬世相告筆舌之緣均無所避有正用通用之中道焉有中理旁通之發揮焉有統類焉有體裁焉不可不知

三知終於知言此格人我格內外格古今之大用也不能知言又安能自逹其所言乎有專言徳行者專言經濟者專言文章者專言技藝者專言權勢者專言兵符者專言法紀者專訓詁者專記事者專寓諭者統而言之無非道也無非性命也而有專言性命之道者離事離法以明心而舉其冒統者也因有專言生死鬼神者因有廢世事以專言仙定者因有專言養生者因分忘世之言出世之言因有別傳善巧若奇兵者要不出於質論通論攷測天地之家象數律曆聲音醫藥之說皆質之通者也皆物理也專言治教則宰理也專言通防則所以爲物之至理也皆以通而通其質者也百家紛如何以折中聖人罕雅藏用彌綸道器優優乎洋洋哉讀書必開眼開眼乃能讀書三才之槖籥萬理之防通有所以然者存不明所以然中之各各當然而用當然之所以然則百家堅白同異之舛午何一不可疑我我則惑矣支離動之象數何一不可難我我則惡之非白首紛糾則芒芒防豸非飾陋巧通則彊焊馮河安能不徇不遺物物而不物於物乎由此言之茍非專精深幾眼何能開又況閉而開之開而閉之習此坎窞喪身失命故知不少𨿽然如此亦視其人

文章之先當知所以爲文章者文章成列當知爲何等之文章或大或小或正或奇或中或偏是其人皆可不是其人皆浮逐也不知爲不知而就事言事皆可未得爲得而專作誇已掃人之詞又不如藏拙矣

易奇而法謂因物之天然而衍之者也方圓密顯同時變化人能讀此書者尠矣龍馬狐豕杞瓜葛藟圭紱黃矢躋陵渉川有謂無謂乎無謂有謂乎滄澥寶珠隨人變色眉舉步何非雷雨日風

程子曰系辭之文化工生物虛舟曰靈光沖旋倐忽異常更生曰聖人贊易如趙叜跋禊帖一條又一條隨曲生瀾不知重沓

典謨爾雅訓體約厚隆古尙簡故耳春秋乃以事還事之筆不可增損禮記論語則通方時義之雅言也詩道性情窮於禮而通於詩觀其深乎

左傳巧練未免雋傷國語伸之與戴記近鄭漁仲辧左傳者十郝京山曰三晉之文士筆劉歆以爲丘明便讓博士耳鄒夾不傳公谷皆未親見尼山者也刻核推斷文則峭矣臆故不免戰國短長言則捭闔飛箝之技也周末文勝生才若是後未有盛於此者鄒邑正正之旗密轉握奇之籥神於懼創不避者乎屈子開漁父之眼而甘以誒詒竭忠故其詞沈篤气塞穹蒼神於怨創不避者乎莊子休具黑白之眼而甘以巧激旁寓善用奇兵神於怒創不避者乎三子同時而不相遇屈專盡人而防於惟危之心莊專得天而防於惟微之心孟合天人而以不得已爲用本可防一宗其文亦可合而互之此當俟之間出之士

老子楊墨皆近孔子前後自老子正言若反而惠施交易之其歷物也大其小小其大長其短短其長虛其實實其虛而已公孫龍遂爲隠射鉤距之機皆楊墨之流也莊宕於無何有之鄕而樂在防應善用之因物還物天載兩忘是有見乎無首者不善用之比之無首矣其詞近於爲我其機則破相宗也楊子執其隨墨子丰其蔀告子艮其限別墨之謑髁縱脫倍譎不仵則浚恆振恆者也其見偏至其文亦偏至

管子在老子之前其內業篇與老子合其治近功故名法之家祖之因而附益之申商韓皆是也商韓文最決絕如其法然荀子主禮法文故明當

關尹子後起者也其論道器頗平鶡冠亢倉捜剔銛鋒甚則爲陰符奇其事爲山海經穆天子傳守其業而浸廣之靈樞素問也皆周末筆陰符關尹鶡冠亢倉則晉唐筆也

呂覽淮南則養客撮眾人之英者也不韋預知焚書而寓之一束始發此智更巧於招隠矣嗟乎周公不驕吝而收天下之材藝此無繼矣呂劉之智亦無繼之者耶將以虞預何法盛宋齊丘爲智耶不堪噴飯

子長以郁折而成史記收合百家洽古宜時散近乎朴變藏於平善序事理眞不虛也自莊生剽剝鉤縣嘗借人物敍事藏其議論史記直爲敍事據欵結案何用犯手裝面而彊浚之彊括之乎以此讀者更快其情以爲天然

孟堅整嚴之中亦能錯落範史因東京平對而順載之伯喈則喜比偶矣趣至六朝尙麗掞藻勢也徐庾始唐宋遂爲別體吾取其流爽者

韓修振起八代之衰爲其單行古文法也子長爲質上溯周秦气骨自古曲折作態盡乎技矣其言正直潤色雅故故超於技徒謂平淮西碑爲嫓典謨毛穎傳酷似子長淺之乎退之有時生割刻意形容琢古磨石未免乎痕痕亦何累乎退之斯文後死存乎其人不在鉤章棘句以爲工不在鄙倍蕪累乃爲篤論爲學道之亞也

去其痕而一以平行之則歐曾也蘇則鋒於立論而衍於馳騁八家大同小異要歸雅馴學者鼓篋門從此入至於盡變更須開眼

文章之開闔主賔曲直盡變手眼之予奪抑敲唱雙行何非一在二中之幾乎以過而化其不及以不及而化其過以中而化其過不及以過不及而化其中易之參兩錯綜全以反對顚推而藏其不測有悟此爲文章者張旭之聞鼓吹觀劍器紀昌之目承挺貫虱心不是過矣

君安驪姬是我傷公之心也以約過而吞吐始悲使者禦者跛者禦跛者以詳數而形容生色

且緩急亦人之所時有也銳發一論遂轉別論聽訟吾猶人也必也使無訟乎下士聞道大笑之非虛語也歷引不繹錦防輶毛之章歷引而繹之各盡其致亦古今得失之林也何必異聞反掉作波不抑不平準書敍至卜式曰烹羊天乃雨借刀殺人不置一斷突然而住

荊軻傳倚柱而笑此睛也前有魯句踐後有髙漸離奇峯湍流互相穿激昌黎敍睢陽述南八詳其聞此者張籍云正法此傳惟恐其冷落無餘聲耳此善請客之妙也妙髙峯七日不見而見之別峯道寓於器正意寓於旁意何往不然

琢句割字刻畫之小品也長河千里一曲不在乎此然綴之間神亦與之俱動周公曰坐乎將母子產止兀者曰子母乃稱灌夫曰畢之姬得赫蹏書問上何如曰憆也攷工檀弓儀禮敍事狀物俱以簡盡論語鮮矣仁孟子豕交之也何常不奇韓退之賞樊綘碑和盧月蝕稱長吉之鯨呿鰲擲正以爲人不可行怪而忍俊不禁何妨筆墨間泄其奇气耶由今論之鬼母泣天蝦蟇蝕月多祗生厭何奇之有若如黃原玦天銑溪虯石則鉛粉惡裝並不得以棘刺母猴畫防龍蛇相例

古人用意更善奇變劉須溪曰宰我問短喪所以激聖人之定案也宗一曰劍逼乎子貢之問去食與信也二者何先此待問乎此謂答在問處使民戰栗激發哀公尼山三聲雪上加霜耳今人竟作呵宰我說何啻千里宰我子貢擅言語之科井有仁焉豈必攺字

桃應一問不必以事實論也師弟互相逼唱不過欲蹴出一敝屣耳莊子逍遙遊堯見四子汾水之陽窅然喪其天下歌舞排塲費盡撩天之舌曾有出乎敝屣之外者否世必以膠柱爲篤論豈可與神遊康衢見藐姑耶元气不足一浴一風猶恐外感

子長作史記常尊其父諱談爲同自序甚明年表用臣遷謹按則太史公爲禇輩所加未可知也班彪曰子長一人之思刋落不盡故明授其子孟堅漢書竟不稱歸於父何哉蔚宗目睫徒飾笑耳

黃溍言文章非應用應用非文章著論本本而布嚴雍容者澄湖不波一碧萬頃魚龍潛伏不動而洞不可犯云

吳萊立夫言作文如用兵有正有奇正者文之法奇者不爲法縛千變萬化坐作擊刺一時俱起者也及止部還伍則肅然未常亂

馬存贈蓋邦式序曰子長之文章不在書以書求之則終身不知其奇予有史記一部載天下名山大川壯麗奇怪之處將與子周遊而歷覽之庶幾可以知文矣子長生平喜遊將以盡天下之大觀以助吾气然後吐而爲書

程子云子長著作微情妙防寄之文字蹊徑之外孟堅之文情防盡露於文字蹊徑之中讀子長文必越浮言者始得其意超文字者乃解其宗班氏文章亦稱博雅但一覽之餘情詞俱盡張輔以文字多寡爲優劣此何足以論班馬哉

馮開之曰讀書太樂則漫太苦則澁董遇之百徧攷亭之半日淵明之不求甚解東坡之每事一過庾嵩之開卷一尺王筠之重覽興深其各得於輪扁之甘苦者乎吳季子書憲曰短冊恨其易竭累牘苦於難竟讀貶激則髮欲上衝讀軒快則唾壺盡碎讀滂沛而襟撥讀幽憤而心悲讀虛無之論而譎誕生讀拘儒之腐陳而谷神死讀遁照者欲盡相以窮神讀岨峿者期妥貼以愜志讀闕文而思補讀朦朧而思參讀寂漠者非吻不開讀奇藻者非淸華則靡故每讀一冊必配以他部用以節其枯偏之情調悲喜憤快而各歸於適不致輟捲而嘆掩袂而泣則配之說也弄風研露輕舟飛閣山雨來溪云升或豪集或孤訪鳥出啼花冷笑則配之適也時辛已秋書

動則曰唐宋大家抑知唐宋大家皆有深造之火乎今欲一蹴而偃襲之唐宋大家未許也韓退之答李翺曰古立言者無望其速成無誘於勢利養其根而俟其實加其膏而希其光學二十餘年矣非聖人之志不敢存處若忘行若遺儼乎若思芒乎若迷注於手也惟陳言之務去戛戛乎難哉如是有年識古書之正僞徐有得也汨汨來矣人笑之則喜譽之則憂猶有人之說者存也如是有年浩乎沛然矣平心察之其皆醇也然後肆焉然不可不養也水大而物之浮者大小畢浮气盛則言之短長與聲之髙下皆宜𨿽如是敢自謂成乎處心有道行已有方用則施諸人舎則傳諸其徒垂空文而爲後世法亦足樂乎志乎古必遺乎今吾誠樂而悲之栁子厚曰吾少以辭爲主及長乃知文以明道不茍爲炳炳烺烺采色誇聲也未敢輕心掉之懼其剽也未敢怠心易之懼其弛也未敢昏气出之懼其雜也未敢矜气作之懼其驕也本諸書以求質詩以求恆禮以求宜春秋求斷易以求動此取道之原也參之谷梁厲气孟子暢支老莊肆端國語博趣離騷致幽太史公著潔此旁推交通而以爲文也李習之曰六經創意造言皆不相師故讀春秋也如未嘗有詩讀詩也如未嘗有易讀易也如未嘗有書讀屈原莊周也如未嘗有六經義深意逺理辯气厚則辭盛而文昌今尙異者曰奇險而已好理者曰敍意而已溺時者曰文當對病時者曰文不當對愛難者曰宜深不宜易便易者曰宜通不宜難此皆情有便滯古人深於義當於理文之以其辭而已不知其對與否易與難也學古文者說古人之行愛古人之道也持己莫如恭自責莫如厚接眾莫如用心莫如直進徳莫如勇受益莫如擇友好學莫如攺過蘇明允曰孟子之文語約而意盡不爲巉刻斬絕之言而其鋒不可犯韓子之文如長江大河渾浩流轉魚鼈蛟龍萬怪惶惑而抑遏蔽掩不使自露而人望見其淵然之色亦自畏避不敢迫視歐陽子之文紆余委備往復百折而條達疎暢無所間斷气盡語極急言竭論容與簡易無艱難勞苦之態此三者斷然自爲一家之文也惟李翺之文俯仰揖讓其味黯然而長其光油然而幽其別有以服之乎又曰二十七始知讀書後困甚覺古人之出言用意與已大異時復內顧其才則又似夫不止於是而已者盡燒曩時所爲文取論語孟子韓子介然端坐讀之者七八年久之豁然以明若人之言固當然者試書之渾渾乎來之易矣若或啟之若或相之詩人之優柔騷人之淸深孟韓之溫淳遷固之雄剛孫吳之簡切投之所向無不如意然未敢以爲是也潛谷曰子瞻名理類莊治體類賈陸其嘻笑怒罵猝然憤然皆成文可書其大者馳騁縱逸如行雲流水渾淪光怪雄視百代所自得爲多矣子由深思澄蓄汪洋澹泊不願人知如其人然秀傑之气不可掩謝疊山曰東坡自莊子覺悟來袁中郎曰坡評道子畫如燈取影橫見側出逆來順往各相乘除余謂公文亦然舞女走竿市兒弄丸橫心所出腕無不受其至者如晴空鳥迹水面風痕有天地來一人而已阮霧霛曰坡長於馳阪而短於頓郁故惡之囏深今學蘇者平衍易襲而精奧不傳矣必學六經史漢僅乃韓蘇愚者曰極深研防因象數而防通之斯文錯綜之本乎宋人好平易一往其時尙然也故韓魏公不與永叔言易子厚非月令國語執道之變動相詰難彼烏知有統類秩敍之端幾哉放翁曰東坡嶺外喜子厚文及北歸與錢濟明書乃痛詆子厚時令斷刑四維貞符詩篇可見學問轉變好尙頓異未可以殺活語也好學不已歷年必變平而奇奇而平不好學而依趣彷佛卽執一而不變矣極深變盡之後無深無淺然後知聖人之文章皆致中和如未至此或平或奇聴人之才亦可互救以爲鼓舞要期於自成節奏遠鄙倍而已

李文饒謂气不可以不息不息則流宕而忘返李翰言文如千兵萬馬寂然無聲曹子桓謂气之淸濁有體不可力彊而致然小大異量各自完吾分耳陳龍川曰君子行權於正用智以理過於智而不以仁義禮信行之則賊矣昔人謂胸中先有六經語孟然後讀前史史旣治則讀諸子是古人治心積學之方往往有敍有要柰何渉獵淩鬭於尺幅間況非史非子徒以淩鬭之气壊吾人乎合從連衡熾而六國入秦顧廚俊及標而漢祚爲墟卽至濓洛諸君子倡明理學厥力不細而韓冑猶誣爲僞學而殘噬之繇斯以觀防一說者伏一敵至乎各樹其說並對一敵而天下事不可爲矣今時流輩大率淵源無素愛奇者聞詭而驚聴浮慧者觀綺而躍心迂疎者以淺俚爲古朴塡砌者以六朝爲冶麗此由胸智不多未更老成故也又好詆訶前輩旁人甚憐其愚而造之者以爲得意蓋文士之矛足釀兵爭之禍歷觀古來應若指掌陳興霸之言應矣癡山曰前輩論文有專取厚重以爲風教所關福澤所出者固也其間政自有辧阿犖山身重三百五十斤顧當時見稱乃在運其三百五十斤之軀盤舞如飛不然司馬保八百孟業千斤劉荊州大牛何異哉鐘有徑廣者容可萬石顧其肉郭必不能厚厚則石而音咽矣惟其靈也惟其動也小巧以爲靈淩轢以爲動又弗取也臨以生平之魄力收古人之精英久而出之古人與我郁勃而不可已心醖而口咀迫而吐之其聲乃流至於泣風雨驚鬼神歌舞憤涕不形於外而洋溢於毫端如是者謂之能盡其才能盡其才而養之方爲貴耳

宋九靑曰先輩豈生今而薄今耶時未至也其智之變亦不暇至此也不學則前人之智非我有矣學而狥迹引墨不失尺寸非鹽鐵論所謂呻吟枯簡誦死人之句乎桺子謂淮西碑有帽子習大年謂杜陵爲村夫子子美謂太白少縝密太白謂子美困雕鐫秦少遊謂醉翁亭用賦體尹師魯以嶽陽樓用傳體大約才人各伸其所獨至少陵欲仿漢魏不難子瞻欲摹周秦亦易惟不肯蹈襲耳然末世之空腹髙心不能茹吐古今者率其鄙倍亦曰我不蹈襲也未可借口智謂世以智相積而才日新學以收其所積之智也日新其故其故愈新是在自得非可襲掩

石塘師曰自以拖沓爲篤實而古文風致盡矣何謂遠鄙倍乎好古者以史漢之追章琢句拔之久而襲爲剽賊矣貴神識者以唐宋大家救之侯廣成曰雜怪難識以爲博空疎不學以爲靈此謂妄居其創者至狂子僇民羣起糞掃六經師心杜撰於是乎防趨倒行愈變愈下嫌鐘鼓玉帛爲芻狗而遂甘爲鬼魅也可乎末世才固日生而好學者少文以禮樂尼山所望卽以文章致其中和亦安藝息遊琢玉繼聲之道也辛已孟夏將之登州書與曼公

譚苑醍醐曰辭達而已矣恐人溺於辭而忘躬行也淺陋者借之易傳春秋孔子之特筆其言玩之若近尋之益逺陳之若肆研之益深天下之至文也豈止達而已哉夫意有淺言之而不達深言之而乃達者詳言之而不達略言之而乃達者正言之而不達旁言之而乃達者俚言之而不達雅言之而乃達者故東周西漢之文最古而其能道人意中事最徹今以淺陋爲達是烏知達哉夫脫於口謂之言爻於文謂之辭書曰政貴有恆辭尙體要以言乎政令之辭也儀禮聘記曰辭多則史少則不達辭茍足以達義之至也以言乎禮聘之辭也左傳曰辭之不可以巳也如是非文辭不爲功愼辭哉以言乎使命之辭也記曰有其容則文以君子之辭遂其辭則實以君子之徳又曰情欲信辭欲巧以言乎相接相示之文辭也凡謂之辭未有不貴達者亦未有達而猶貴枝葉者也夫子惡巧言而曰辭欲巧則知辭非言例也易有聖人之道四焉以言者尙其辭聖人之情見乎辭修辭立其誠所以居業也韋編三絕鐵鏑三折漆書三滅曰假我數年若是我於易則彬彬矣彬彬者辭達之謂也系終六辭盡天下之情哉藝苑巵言云吾嘗論孔荀以前作者理苞塞不諭假而達之辭後之爲文者辭不勝跳而匿諸理六經理而辭者也兩漢事而辭者也錯以理而已自儒林道學岐分而經義帖括爲剝啄之瓦賢者捨經而樓上駕樓以講道髙自標目而不肖者滉漾自恣莫可窮詰矣鄧潛谷曰宋賢等文學於功利於根本固篤而苛求多拂物理徒生其鷹擊颺去之心虛舟子曰尼父轍環至老終以志事托之斯文安萬世之火於竈使之可羣樂業而薫陶自化聴上者之通神明類萬物次亦各食其力各消其智或依循或達材皆鼓舞不能自己掃除者無乃暗仿別乎曽知爲宋元王造閉解閉之滑疑哉潛艸曰好學者理明事正辭自然達惟詖遁之辭不達方且以不達詒人浮山之孤曰學必悟而後能變化悟必藏於學而後能善用同人達辭之道亦然通其故則不爲所惑不爲所惑則善用之皆藥矣學足識盡而用其才行乎不得不行止乎不得不止秩敍變化同時中節知達之神者乎不以辭害意言近而指逺吾無隠乎爾造適不及笑知達之本者乎愚者偶書

通雅卷首三﹤子部﹐雜家類﹐雜考之屬﹐通雅﹥

欽定四庫全書

通雅卷一

明方以智撰疑始【專論古篆古音】

【副墨洛誦推至疑始始作此者自有其故不可不知不可不疑也世變逺矣字變則易形音變者轉也變極反本且以今日之音徵唐宋徵兩漢徵三代古人多引方言以左證經傳方言者自然之气也以音通古義之原也若後世已成之義則諸儒辯難已著典要但須考耳】

古寤卽悟悟字不見六經昉於西幹乎黃帝經云神乎神耳不聞目不明心開而志光慧然獨悟若風吹云然不必此也子思曰吾嘗深有思而莫之得也於學則寤焉寤卽悟也悟者吾心也邵子曰天之大寤在夏此與復見天地之心顯南面而看北面矣

貞卽眞眞字六經不見昉於莊子亦昉於黃帝之經許愼說文以眞爲化形登天支矣愚按愼獨之愼從眞何謂眞非古有乎正亦平聲貞與眞通篆作鼑因貞悔而設也古作則貞眞之通明矣文王於剝復之後不曰貞卦而曰無妄亦可參也因眞有妄覺妄歸眞果然無妄眞亦不立愼獨之中安得不研幾至此乎大畜天衢一多相貫之薪火正因也柴廣進曰眞從正聲善從神聲體從理聲用從容聲專從中聲通從同聲卽此聲明一端亦可引觸

學敎覺俱從爻學字本於孝聲生於覺孝覺始於爻交而爻則二乂也乂古五字一畫倍之而交午也古孝從爻從子作謂子效父也效孝通矣古卽通爲學以人子而交古今孝天地也加冂冋之也臼左右手奉之也古卽通爲加攴也後作斆禮記引說命曰學學半非其通乎從敎發聲則覺之聲也小篆乃分別從老部耳可信學也者覺悟交通誦習躬效而兼言之者也心外無物物外無心道以法用法以道用全用全體吾人本具者也悟從吾心吾從五而口自問之中乂加二爲五此一用二之交格交貫者也吾所從來請從此入

宗尊一字禮有宗從宀從示藏神只而尊之於室中也孝經宗祀注尊祀也宗尊同音古帝尊盧氏一作宗盧左傳伯宗公羊作伯尊禋於六宗宗亦爲尊宗彜乃尊彜賈逵以宗盟爲尊盟也升庵曰儀禮注布八十縷爲一宗宗古升字也按古音升作宗易彖傳曰天險不可升也與以剛中也葉是其證智按中葉軍如風別卽分別之類耳因不失其親亦可宗也吾人所最親切者在何處耶是何因耶莊子曰以天爲宗以徳爲本以道爲門兆於變化謂之聖人提宗實見於此子思提於穆之天命而標未發之中然不急口曰我以何爲宗也仲尼不鐸悟而鐸學孟子道性善明仁義切切人道不得不爾後世談道之病躁於標宗而行解不相應則管東溟所謂髙標絕學導浮啟僞者也時至機發又不得已惟在開千古眼發大願力者因邪撥正綸而彌之��一字疑惑也�其切從子從止幼子多惑防意矣聲徐鍇曰矣古文矢正訛作�說文又曰矣鋒也孫氏昨木切�字亦其切說文曰語未定也伯溫曰從�古化字變化未定防意智以爲卽�之省文也周�生豆銘曰������朱云亦載王庶子碑作�郭昭卿字指作�存乂切韻作�省文作�魏子才創�爲�字吳元滿作�以爲佁佁卽癡字古疑實有疑癡凝嶷四聲然以爲佁惜他無足證也趙凡夫泥�訓語未定而�訓惑則凡遇疑詞斷之當用�字不知未定之訓卽是惑意且許氏說文亦自用疑無用�者其爲重文更何俟辯或以�爲擬

有吳無防古人少家麻音皆入他韻智前論之詳矣詩曰不吳不敖吳音話亦家麻入模之一端也何承天以爲話當作防從大口訛爲吳此由不知古音吳從口從�亦人身卬首之形話言之義其所當然何爲復造防字乎楚金好鑿惟此爲是王仲行知天吳鋘斧之音誤已見談藪戴合溪乃更主承天之說生立防字後人且引魤爲防愈支離矣吳之爲防猶角本有祿音而復造甪字也王伯厚博矣而詩考亦引說文作不防不敖豈未見徐氏本邪張子厚理窟專主防字之說楊升庵信之乃云吳自吳防自防並戴就傳之鋘斧亦作甚可咲也吳愼之知防字而又曰謬音吳爲此不知古漢相轉處耳

有角無甪角古音祿詩以葉屋東方以葉足仲長統以葉俗升庵曰宋史崔偓佺對眞宗分刀下用與一撇者咲其不考古而作傳者亦盲弱侯曽以對壬辰主考陳玉壘而嘆士俗不可醫可謂明著矣智按孫愐唐韻載甪於沃韻云又音覺韻學大成莫如唐韻而郭恕先佩觿乃致辯角甪爲兩字因而王伯厚之博洽作姓氏急就亦分角甪而不知其誤此猶在前如近代李士龍朱光家張位程至善各著字書以此自任李士龍之音義便考又弱侯序而刻之者經升庵弱侯累辯明析而諸公仍復斷斷以角甪爲二此何故邪升庵言宋史崔偓佺傳事見東郭事略宋史無崔傳升庵滇南書所記憶一時失考耳

有繇無繇繇之有宙音始於顏師古其說曰左傳始作繇曰漢典引五繇前文紀注占謂其繇本作字乃史之名後因以大篆爲文或者占辭亦文也方子謙曰韻防原注又尢宥韻而宥韻字誤作集韻本作繇近見周啟明考誤云繇二字不同蕭宥二韻當各出按說文止有從系作繇字書並無字子謙之辯可謂明甚今見梅氏字彚分出字議之且確此類正誤後學不得不爲提出智方謂左傳所稱占辭之繇者仍是謂其來由之詞耳以古史之名爲篆書之名因而爲占詞之名殊不必也又況分作此�字乎說文作繇隨從也漢朱碑作�省作繇推原毋母亦屬周秦間分別之學又況窀仝防底防圯圯之類乎然世變旣繁不得不爾所以合所以分皆當知之世以六書爲細故復古編佩觿集之所以分原在所忽又何由詳所以合乎如吾所論道本易簡

免讀爲婫之原檀弓免焉之免注鄭氏曰以布廣寸從頂中而前交於額又卻回繞髻別作絻音問管子夏三月五政其三政曰禁扇去笠毋扱免注云禁扱衽免袒者不欲惡盛陽之气也信如此說則禁扇去笠何爲蓋不過作其敬耳免謂免冠也後世相沿稱五服爲袒免唐有議袒免禮宋有詔宗族袒免之後不復推恩袒免之內以試出仕袒袒其衣免免其冠今之始喪者披髮以布裹頭是其遺也如此則止當讀勉音何必更音問問之音蓋鄕語謂以布蒙頭也陳書婫以鴨肉數臠胡三省曰江東以物蒙頭曰婫此其漢人之遺音乎程泰之確言免不當音問董彥逺戴合溪皆然郝公主之推其原蓋漢時事變義起不得不分別故未分字先分音取其易記耳

汶防文免之音汶有三音岷多作汶注去聲遼東汶城讀如文此皆各處方言分別耳按汶書作岷注在齊南魯北境上晉書成帝紀濟岷太守劉闓降於石勒防山導江亦作防以岷山爲北防汶上爲南防可知古人皆讀汶如民轉而讀文文音近氳轉而爲問故免亦讀敏敏轉而穏故分免爲穏因轉而讀免爲婫淮南子芻狗之始文以靑黃纒以綺繡注文纒皆去聲此文字卽婫字免字音義

封別爲堋窆禮記縣棺而封請似機封皆讀爲窆字窆方驗切下棺封土也亦作堋封之爲義以手封土易曰不封不樹其義甚明後人好分別而借音則止當用堋廣川書跋曰元祐二年永城下得石如丰碑其上刻銘曰沛國臨濉時窆石室永建六年鄭眾曰窆謂葬下棺也讀如泛祭之泛左氏謂之傰檀弓謂之封昔人謂其聲同也蓋周漢之聲與今自異嘗謂墓志有銘在漢則杜鄴甄丰然樹之於外其後如繆襲輩刻官代納之壙中皆在永建後然刻銘墓中不知何時而於所見者永城窆石最先由此言之則窆音方驗切乃漢末方言之訛者也智按賈公彥攺音窆方驗切又載劉音窆後人止知仲師讀泛音梵耳不知古泛亦通沨凡亦生風故泛駕造覂字音捧呂后傳自起泛孝惠巵徐廣音捧今欲別封則轉聲爲堋可也正合仲師之訓

犧獻不當音娑須不當音班準不當音拙魄不當音拓犧尊音娑五歌韻收之此緣鄭氏注周禮犧尊故也

康成注禮器云畫作鳯凰尾婆娑然故音娑此何所據直是臆說耳南史劉杳傳曰刻木爲鳥獸鑿頂及背以出納酒魏時魯郡得齊子尾送女器永嘉中賊曹嶷於靑州發齊景公冡得二樽亦爲牛象阮諶三禮圖畫爲牛象王肅主此說按此則直作本音原無娑音五歌韻不當收入矣董彥逺黃長睿言從首受酒後復合之非鑿背以此斥阮諶劉杳之誤智謂古器不拘豈無有鑿背者如今寶鴨之類乎董黃偶見一種耳其可咲者孫愐收歌韻而今日韻書不敢刪去陳皓集禮記注尙依鄭氏之謬說周獻豆亦曰刻畫鳯羽故名夫物之婆娑豈必鳯羽邪郊特牲曰醆酒涗於淸汁獻涗於醆酒注汁獻讀如汁挲言爲摩娑秬鬯及郁金之汁夫可獻神者曰汁獻甚通而乃以摩娑攺獻爲挲乎山艸堂必知其誤而讀書通載犧獻爲娑且云右軍父子以此名試問右軍七子何以處操之徽之乎可以一咲笏大夫以魚須文竹陸徳明音須爲班而疏引庾氏說以鮫魚須成文與應氏說合駁之明矣而字彚須字尙收班音正如濌從重顏氏家訓防明辯玉篇之誤收防矣而各書尙載防字也以準音拙者服防音漢髙傳隆準而誤也蓋臆與防通防字見素問文頴卽以服應二說爲非矣以皇象之碑觀之則拙乃當日之方言相混也準字本之允切以水取平也考工記權之然後準之或曰冦萊公爲相行文書者攺之或曰蔡京家諱也然唐韻及顏氏幹祿書巳並出準準二字以準爲俗書漢酈食其傳落魄鄭氏音薄應劭如字今問奇集乃音落拓而指南從之總因編書者胸無考核就便抄襲耳字彚因韻防韻防因唐韻玉篇經史諸儒之辯論全未寓目也近日方公禹修因張洪陽作問奇廣誤皆此類吾獨訝焦氏刋誤如顏之推駁曲逆不當音去遇明矣而焦仍音去遇王元美載臺臺爲二字王焦讀書人何乃與凡夫謙甫隨行逐隊邪

鮦誤音紂汝南郡有鮦陽縣應劭曰在鮦水之陽孟康曰鮦音紂紅反襄四年左傳猶在繁陽注在鮦陽縣南鮦音紂每訝其奇後漢書陰興子慶封鮦陽侯注鮦音紂孫愐東韻鮦字下云又直蒙直栁二切字彚鮦丈九切此皆地理誌注之音紂紅而訛失其下紅反二字也戴氏定爲徒紅蛹二切韻防補定音冡則緣紂紅而攺爲上聲也鮦從同自音同推因古人口齒同重相混如種穜通用衝鐘鐘皆是一聲後漢書引爞爞爲炯炯可證今人所爭而是正者皆守晉唐之音釋也橐臯之音拓姑九江郡有橐臯縣孟康曰音拓姑此或因春秋洛姑而誤及橐臯耳【春秋橐臯注在淮南浚道東南乃浚遒縣也今廬州府巢縣有拓臯河疑卽橐臯】或當時有此方言而今變邪恐是訛音然未如鮦有紂紅反之確證故不敢�

羹音郎之原左傳楚城陳蔡不羹注羹音郎漢書作更蓋古八庚多通七陽更字讀如岡岡又訛轉爲郎耳諸公但知楚詞皆讀羹爲郎而不知其爲更古人韻粗更郎相近則直音爲郎或此之故

繁不必音鞶左傳曰曲縣繁纓又曰其可以旌繁乎繁讀如鞶周禮曰王之玉路錫樊纓金路鉤樊纓象路朱樊纓康成曰樊讀如鞶蓋繁本附袁切絲采繁縟也或作絣馬之飾有繁纓亦借用樊字何必讀爲鞶乎說文繁馬髦飾也聲按繁通用樊字則當音樊明矣鞶乃鄭氏泥而不通處也繁則有婆音繁延壽繁欽之姓音婆一作緐

選音刷之原乃音算也蕭望之傳張敞曰有金選之名應劭曰選音刷師古以選作鋝智考之因史記其罰百率卽百鍰鍰卽鋝也漢末讀刷如率故以刷音之若今人刷在札韻則益逺矣其實選豈音率乃算字之訛古選算通音如漢書武帝詔引詩九變復貫知言之選音算葉貫齊語選具左傳鍼懼選於寡君並與算同公孫賀傳贊引斗筲之人何足選卽論語何足算也韓進學解不可選記謂算記其曰率者算之要也今唐韻韻防諸字書不但不知此義並不載金選有刷音矣當是以刷爲選聲轉入耳

麤之於觕等之於埓此不可一也世之學古者皆以觕卽麤字此緣陸孫而誤也廣韻麤麄�觕皆收爲一字俗作粗韻防因之引公羊傳曰觕者曰侵精者曰伐殊不知觕乃粗義而非粗音也卽如麤爲艸履爲皮惡其音同粗皆後人所造漢書蓻文志曰庶得麤觕一處用二粗字有是理邪考公羊傳注觕音才古反是也廣韻卻以俗作之粗爲䢐古切此則當時鄕語矣世人亦讀埓爲等淮南子等埓用在一處則亦蓺文志之麤觕也埓當音鋝又按說文𦇤觕纇也箋云觕當是觸誤智按纇訓絲節則觕爲粗意何疑古蓋各造粗字至漢分之麤爲塵起之粗平聲觕爲一切之粗上聲故班固連用之耳然古人有連用則異聲分用則同字者亦當辯

丘之於區斗之於主擾之於揄此可通者也刋謬正俗曰曲禮不諱嫌名謂宇與禹丘與區宇禹合矣丘之與區今呼則異然尋古語其聲亦同陸機詩普厥丘宇又晉宮閣名所載若干區者別爲若干丘今江淮田野人猶謂田丘爲區俗書驅字作駈亦遺音也楚元王傳謂空爲丘王武傳訓丘爲區桓十二年曲池公羊作歐蛇則讀曲爲區讀歐亦如區也溝洫志涇水一石歌其泥數斗與長我禾黍叶韻古文易日中見斗作主鄭氏注酌以大斗音主儀禮有枓音主枓斟水器也亦與防通詩賓載手仇讀爲防卽主音之轉也周官舂人女舂擾二人康成注引詩或舂或擾詩本作揄可知虞尢韻通矣丘區聲通故區有甌音楚有僕區之法晏子言豆區釜鐘皆音甌韻瑞收僕區於虞韻誤矣蘇武傳區脫邊外空土室也一作甌脫平阜之圩曰甌臾亦作區臾故鬼臾區取以爲號博物志甘泉歌千人唱萬人謳金陵下餘石大如土屋可以知區脫爲當時之語沴不當音戾沴字本當音章忍切其義則戾也妖气也說文水不利也孫氏音郎計切與戾爲一字又卽盭字故今人有用沴戾沴盭者博古之士皆咲之以爲是重用戾戾也不知沴原從防防乃止忍切故軫胗畛紾袗駗診皆以防諧聲說文引詩防發如雲與通新生羽而飛也由此論之沴何從獨有戾音乎類篇曰沴防濕相著也黴之亦作沴其音可知說文廣韻但以沴有戾義遂入霽韻此明是前人之誤而後人泥古不覺耳

古我義字通臺余吾我一聲陳球碑釋文曰漢人隸法有所謂省文如爵之爲�鶴之爲寉是也經傳多書蟻作蛾似亦是省文左傳蛾析戴記蛾子時術列子末聚禽獸虫蛾黃帝紀淳化鳥獸虫蛾元帝紀白蛾羣飛蔽日長楊賦扶服蛾伏皆讀蛾爲蟻隸釋仲秋下甸碑有蛾附之句此云蜂聚蛾動亦蟻省也魯峻碑釋文曰周官注云儀義二字古皆音俄詩以實惟我儀協在彼中河樂且有儀恊在彼中阿太亦以各遵其儀協不偏不頗徐廣音檥船作蛾漢碑凡蓼莪皆作蓼儀此碑又作蓼莪智因此益知臺之爲我也按義說文本云宜奇切故韻補專辯此音今凡夫乃攺宜奇作宜寄而謂韻補之誤此直不知古音耳古余臺一聲而余亦通吾如騶虞亦作騶吾魚山亦作吾山是也石古文�卽戊字吾我一聲之轉吾從�古五字作�因作�可證也吳氏以反身爲臣以�爲身是矣而以我篆作�與子才之�則太造蓋��本戟名古作�可推以聲借吾而吾轉爲烏可之音耳�古文戈則古之我當是�形或從勿作�義卽我加羊鹵簿儀刀儀鍠沿起自漢豈非古之遺稱其曰威儀之鍠者本臆說也可咲元美列臺臺二字臺音苔臺音怡陋至此乎周易豫怠葉來來音犁怠音怡國語得時勿怠時不再來亦然乃推知古人怠怡一字一音而二義也專以怡悅爲事則懈怠矣後因我臺之臺有三臺之音則怡有怠音分別之學旣起專以怡爲悅而怠爲懈耳按顏氏刋謬正俗曰世因鄭氏云予余古今字皆讀予爲余爾雅並列說文一以爲予相推予也一曰餘詞之舒也各有意義非古今字別也考詩叶韻予皆上聲郭忠恕亦曰予本無餘音後人讀之也智按古實相通曰予一人義旣爲余則聲亦隨之矣古以余爲斜故以予爲余俁衙讀語與可平聲牙讀互此其證矣說文專主分別有不得不如此�說者

以似巳之原趙防謙曰分隸有匕【音比】無【音化】有無�有冖【音羃】無冂【音坰】有禾無禾【音稽】循而至於支攴【普木反】同書殳【音】�【音沒】並作�【音秦】�【音泰】�【音奉】萅【音春】之首無異己巳【音似】弓【胡感反】防【音節】之體莫別好古君子論至於此豈直三嘆而已哉智按胡感切者作�以作�巳時之巳作�卩作�李斯作�加人說文唐本作�而徐本作�李陽冰曰�爲虵象形借爲巳止之巳反巳爲防用也劉勰曰子思弟子於穆不似音訛之異此非子思弟子之訛乃後人所見本�書加人之�則爲似矣王右軍帖此心以馳於彼俱用以爲已可證敬甫分���防叜相近蔡邕明堂論三老五更應作五叟嫂字女旁叟今亦作防以此驗知應爲叟也此說最是而當時諸儒斷然不從何其執邪後且有議伯喈者說文系傳云蔡邕碩學而云色絲爲絕殊不知絕字糸旁爲刀刀下爲巴【卽卪字音節�字則從人下卪】郭恕先引李陽冰曰蔡中郎以丰作豊李丞相持朿作亦【今焦弱侯引將朿作采】按色絲乃古人取巧之說毋論其果伯喈也自止戈爲武止幹爲戰古人亦隨文就形猶之歌詩斷章豈似章句家之泥耶丰之於豊乃是隸筆從省耳丁固夢井中生枽以爲四十八字東方曰朔來朔來知爲棗郭璞言永昌二日一行言兩角女子爲安此可據以爲典要而責之哉升庵且引漢時隸書棗字從二來蓋似來而非也引史遊作困學紀聞言列子禾�子伯防於田更更亦老之稱升庵取之則伯厚與升庵皆不從蔡說智曰安知列子之更非叟誤乎按列子有張湛注湛注曰更當作叟此足以爲伯喈之助蓋更乃卽鞭字見說文從人持攴加畫作�或作防取丙聲古文之打鞭讀頂丙丙轉爲扁故更又轉鞭也古叟作叜象老人持杖形與父同意叜象老人瘦形不必鑿說故瘦從之叜形與防近其訛復何待言伯喈豈無見而發此論乎倉公大小溲後遂作大小便此與晉人防帖俱可亙證注列子者晉張湛非白馬生復諫之張湛也

本爲續纛本爲�說文續訓下賡古文續從庚貝臣等曰今俗作古行切此甚無謂急當還本音者而古已讀庚謂其形近也�徒到切翳也舞也詩左執翿後人遂作纛而讀若毒則愈逺矣弱侯刋誤作纛智按從毐得音耳毐本音歹世說林公曰檀越旣以載纛貧道何爲不執鍮蓋以盜偸防意是晉人猶讀纛爲道也溫不當從囚�從昷�烏渾切防也字書韻防等書皆曰凡昷之字從囚從皿智以爲從囚者非正當從日作溫見日自溫此是正理從囚實無義也史記有曣防字雄傳作晏溫謂日晏而溫防乃人增加耳篆日或作或作明或作�皆由取筆太簡故增畫以取遒態昷遂有從�者皆日之訛也

伯百從白百白聲說文曰百從白古作�從自白亦自也今子才作�謂自一至百也鑿矣合溪曰伯從人白聲百亦當以白爲聲鐘鼎文凡百皆通作白以白爲自鑿而不通然古文白亦作�又是鼻此則敬甫子才作�者近之

丁字有尾非字升庵丹鉛總錄莊子曰丁字有尾以證古有隸筆外集又云世人謂曲波爲尾丁子二字左行曲波亦是尾也觀此則莊子之時巳有八分書不始於秦王次仲矣此已大誤智按莊子末篇言惠施厤物之意曰惠施以此爲大觀於天下而曉辯者天下之辯者相與樂之卵有毛雞三足郢有天下犬可以爲羊馬有卵丁子有尾火不熱山出口此皆言物理變化本無定形定名自我言之無所不可耳舊注丁子有尾丁子蝌斗也爾雅名活東蝦蟆也初生正如丁有尾及長則有足無尾楊復所刻莊子注甚確而廬陵羅勉道著莊子循本乃云丁字子字卽有尾與荀子之鉤有卵有毛同夫曰鉤有謂鉤有倒也若鉤爲字尾則卵毛何字乎莊子上下文犬爲羊馬有卵火不熱山出口何字乎升庵亦云李頤注云丁字曲波此注者之謬也不能辯前注之謬但欲取�一節之論而引之不論其通與不矣卽以字論小篆作�古作●丁父丁卣作一戊丁爵作�汗簡作�則直下卽爲尾矣豈必左右波邪陳晦伯作正楊一書專辯升庵之失而此一條反云曲波非向右也以此駁升庵升庵服否元美巵言亦因王楙以不識丁爲个或卽十字引莊子丁子有尾左引非右引又秦苻堅載記秦州別駕姜平子詩丁字直而不曲則元美亦未細讀莊子者也焦弱侯筆乘莊子此語論字尾其作莊子翼且刪去舊注此何見乎或曰惠施反言此正語乎或曰施呼蛙爲丁子謂蛙有尾指後而見初也若謂丁字子字有尾亦正誤矣

乃之譌乃之譌茶經曰其馨也注香至美曰音備徧考無此字洪芻香譜曰香至美曰智見惟孫愐收字香至美也音使則茶經之確爲字無疑其音備者則使轉去聲而方言記訛耳然說文有列也音肄豈孫愐收之誤從史邪

咼本音�周禮蕐離注蕐讀爲哨之邪離絕也卽今歪字說文�不正也故董逌言程邈四簡篆書�扁應勢弱侯引國語防門而與之言防音�今按韻防在淮韻而防音委說文辟門也當與防通此弱侯見集韻有字耳陳水引作闖門更誤矣今字學指合防爲一而無�字智按魏武帝陽爲面防此正音歪蓋說文咼口戾不正也�乃鬲屬鍋也亦借其音不如用咼字爲正白樂天自夭斜爲歪則是未看說文又不記孟徳事而隨用俗說之字耳今字彚又收噅以爲防字按噅見文心雕龍引緑圖噅噅與雉雉葉不必用也

因於黦黦因於涴涴因於宛宛有郁音韋莊應天長詞云想得此時情更切淚沾紅防字書並無此字惟元詞中馬驟人語喧北音作平韋詞意則涴而叶韻必轉入智按乃黦字耳黦見唐韻於月切蓋以古宛有菀音從郁轉越詩菀栁苑結荀子宛暍是也此等字正無所事用之然升庵提出又未正其源流故及之古以涴爲污古今文詁云三染絳爲黦亦謂其污也污勿郁亦此一聲相轉耳

無通爲無亾勿毋莫末沒毛耗蔑防靡不曼瞀蓋一聲之轉也反有爲無易經無俱作無一曰從天天炁虛無也又通作亾論語亾而爲有與無同又通作勿論語非禮勿視又通作毋論語毋意毋必書無逸史魯世家作毋逸洪範無偏無黨史宋世家作毋偏毋黨春申君傳毋望之福毋望之禍凡史記無多作毋又通作莫莫毋無聲近相通詩莫敢不來享俱與無同又通作末論語末由也已禮記文王世子末有原皆與無通又通作沒盡也論語文王旣沒沒階俗謂無爲沒南齊豫章王嶷臨終召諸子曰吾無後當共相勉厲卽沒後又通作毛后漢馮衍傳饑者毛食注與無同毛晃音耗爲毛佩觿集曰河北謂無曰毛智按河北讀沒爲門鋪切而江楚廣東則呼無曰毛黃綽幡賜緋毛魚袋則信古有此語矣無又通作蔑左傳蔑以加於此史孔子世家蔑由也巳又通作微詩微我弗顧國語戰也微謀又微我晉不戰矣又通作靡詩靡不有初楊子曰刺客之靡者也月令靡艸死皆與微同細艸也又通作不詩不識不知又通作曼楊子寡見篇曼是爲也注無同言學者無如是爲之又漢書髙帝紀韓王信將有曼邱臣注曼邱與毋邱同智按毋邱自是貫邱而當時口語與注者之語皆以無曼毋聲近亙通也字從無與從曼同如蔓菁作蕪菁後漢桓帝永興二年詔郡國種蕪菁助食卽蔓菁又通作瞀不明皃莊子伯昬瞀人列子之齊遇伯昬無人射措杯水於肘上無人卽瞀人智又按盧仝詩左道官𨿽樂剛腸得健無功名生地獄禮教死夭囚自注無侯切蓋讀無如牟也今字以毋從禁止母從二乳乃字書家說也古蓋母轉爲沒沒轉爲無耳此郝公所彚因而詳之謂其相轉則然謂其共是一字則不可也故並舉相類者數則附於左方其始本一音也因有一音則借一字配之學者知此原委則解書省力可免費辭辯之者曰字之紛也卽緣通與借耳若事屬一字字各一義如逺西因事乃合音因音而成字不重不共不尢愈乎

爾你而若乃一聲之轉爾又爲爾爾又音寜禮切俗作你猶兒之有倪音也祖禰爲姓亦音你

徒特獨但第同聲相轉第亦用地丙吉傳西曹地忍之

欸唉噯欸烏開切又於解於亥於皆三切楚辭曰欸秋冬之緒風當平聲亞父曰唉當去聲又作方言曰欸然也孫氏唉讀若埃又欸乃搖櫓聲詳釋詁條又爲飽聲亦作噯古皆從伊轉艾故噫僾有二音可卽以此推之

喑啞伊優嘻噫史記項王喑啞叱吒漢書作意烏喑於今切啞倚下切又乙格切震卦啞啞笑聲也又於加切東方朔伊優亞或因爲歐啞伊啞優亞今用喑惡惡從烏音古亞惡通也嘻許其切嘻嘻微笑聲噫嘻嘆聲也開聲爲嗚呼啞呀闔聲爲噫嘻嘻或作譆嚱誒亦通作戲太白蜀道難首用之噫又於介切飽食息也今有讀五噫爲於介者誤也亙見釋詁

謳歐嘔古皆通用謳字古用謳謂气出而歌也俗亦作謌字猶之謳也說文歐吐也謳齊歌也通亦作嘔平聲朱買臣歌嘔道中嘔吐亦作歐上聲漢書曰歐泄霍亂張良傳欲歐之音嘔謂拳歐也

欨昫呴煦姁咻歆翕歙呷欱皆內气也欷歔欨呼呵皆出气也欱別作哈歔別作噓欨況於切溫吹也欨呵爲陽吹呼爲陰欲防者欨之欲涼者吹之以气防物爲欨去聲亦通作昫又作呴煦記曰煦嫗覆育萬物鄭曰體曰嫗气曰煦漢書愉愉呴呴又借用休傳曰民人痛疾而或噢休之亦作咻又作姁漢書曰言語姁姁亙見釋詁

培坯陪四字書傳多亙用培篆作爲栽培蒲枚切又爲培塿薄口切晉語松柏不生埤部靡切埤本避支切爲埤益培塿一作部婁步枚切以土封罅隙也記曰壞墻垣又蟄虫坯戶亦作阫莊子曰日中穴陪又步侯切坯舗枚切塼�土也塼瓦之未燒者爲坯俱從�論見不字下

晅防煗暖亙用暖本與暖同皆乃管切在上聲旱韻而大宗師暖然似春音暄豈漢末音異邪諼諠皆音喧宜暖之從爰當有暄音也暄又作晅皆許元切按書傳晅防暖煗多亙用大氐從耎者當乃管切從爰從亙者當許元況晚切暖暄之相通則以意通

歉嗛慊謙愜嫌經傳多亙用孟子曰吾何慊乎哉晉語曰嗛嗛之徳不足就也谷梁傳曰一谷不升謂之嗛則以慊嗛爲歉孟子曰不慊於心則餒莊子曰必齕齧俛列盡去而後慊史記曰先生以爲慊於志則又以慊爲愜大學自謙則又以謙爲愜漢書曰嗛讓而弗發也則又以嗛爲謙說文曰慊疑也荀子曰臭之而無嗛於鼻漢書亦曰偸得避慊之便則又以慊嗛爲嫌大氐古書𨿽多通用亦有傳冩錯亙者歉嗛皆若簟切歉气餒也廣韻又作苦減切嗛猿藏食處慊亦同音爲慊恨苦感切歉之甚也別作歁

來釐厲瀨同聲隠十一年防時來公羊作祁黎左文作郲注滎陽縣東有釐城鄭地也釐音來此不知來字古音黎又豈知釐音來之故史記亡賴注江湖謂無利入於家曰亡賴猶言亡俚石瀨亦作厲漢南越傳下厲將軍與東越傳下瀨將軍同瀨鄕亦作厲鄕有老子祠莊子厲卽癩字惇銘��釋文作受釐從�則古釐殆從�字永叔言鄧乂碑卽艾書乂用三徳一作艾用三徳蓋古佳來皆與齊微通

俚賴相通季布傳其畫無俚之至耳晉灼曰無所聊賴今或言無無賴小補引朱子楚辭後語曰孟子不理於口漢書無俚之至皆訓爲賴則理固有賴音也此不知古賴有利音而攺理音賴鄂州曰來牟又爲釐麰說文來麰一來二縫秠一稃二米則秠卽來牟也智按爾雅疏引鄭志答張逸曰秠稃皆皮古今語耳公紹以鄭解失實劉向封事貽我釐麰古者來釐秠三字相通方言江淮謂之�北燕謂之關西謂之貍彼𨿽說獸而以一名通三音則此物亦然

啐嚌防噍咀嚼同聲義防卽入切粒食曰噍肉食曰嚼啐子內切又子律切小歠也亦作嚌在詣切飲沾唇至齒也又啑子狎切亦作�唼噆作答切亦作皆欶也吮欶從唇啑噆從唇舌

惟維惟通用其本義惟思之專也維繩索匡系也惟爲應之速父命惟而不喏因爲口開翕皃詩其魚唯唯喏卽諾也鐘鼎文惟皆作�本音追借用爲口聲曰伊曰侯曰猗曰繄皆其聲詳見釋詁雉噫條下

擾撓攪聲義相沿擾篆從�爾沼切指�紛繞也因生馴擾之義書曰敷五典擾兆民撓女巧切以手斡旋物也攪古巧切旋攪抄翻也擾又尼交切搔也俗作又女敎切撓之而曲也撓與撓通

敲聲義相因輕重如其聲敲口交切說文橫擊也擊頭也又作摮公羊傳曰以斗摮而殺之或又作搞攷苦老切擊也通作考詩曰子有鐘鼓弗鼔弗考卽叩又作扣若厚切又去聲小擊也說文曰扣牽馬也此乃惑於扣馬之說

貉貈狢貊獏多錯亙用辯者曰說文曰貉北方豸種蓋以此爲蠻貊之貊矣貈似狐善睡引論語狐貈之厚以居舟聲曰舟非聲字林亦曰貈似狐善睡郭氏曰牝名�乃考切江東通呼爲獨音烏郎山吏切以爲各非貊音舟非貉音固也貈之爲貉蓋本爾雅貈子貆注乎各切也貉之與貊古音相借如掩骼音各又音格顏氏曰角有支曰觡記曰角觡生亦古百路洛二切且安見蠻貊之稱非因北地多狐貉而稱之乎北地多此種常夜入人家取食人气弱者爲彼所攝气而去人能嚇之則彼忽然不見色白有尾小如狗智在京師曽五更醒而見之一喝不見北人謂之皮狐子又曰之讀若媷蓋北人讀貉字入聲轉而成薅音耳敬甫以貌卽貊

圭蠲涓同聲蠲古切說文曰馬蠲也明堂月令曰腐艸爲蠲此蓋指蠋耳書傳用爲蠲潔與圭涓通詩曰吉蠲爲饎禮曰哀子圭爲而哀薦之漢有中涓涓人師古曰涓潔也主知潔淸灑掃之事周禮曰除其不蠲因爲蠲除蠲赦蠲免呂尊師篇務輕煗必蠲潔注絜一作祭蠲讀曰圭

榭序豫音相近而轉也屋無室曰榭亦謂之序禮又作豫臺上之屋四達亦曰榭鄕射禮曰豫則鉤楹內堂則由楹外又曰序則物當棟堂則物當楣序淺而堂深也豫序也西廊也序又借爲次序與敍同用爲文序簀第搾同聲而迮笮窄措因之簀阻戹切牀先用簀也屋椽上必用窄窄之後安瓦今人曰棧卽爾雅所謂筄也筄羊昭切壓酒者曰笮又讀側嫁切與搾通本作泲第亦簀也篆作�迮窄措見謰語

�湁潗湒霵霫雭漝��子集切小雨不輟也醫書言��汗出因作�其聲相近者有湁潗湒霵霫雭漝�子入阻七入醜入似入仕戢是汁色失入直凡數音相如賦湁潗鼎沸郭璞曰水防轉細湧皃說文曰湒雨下也一曰沸湧皃濈和也湁湒沸也蓋卽以湒爲潗孫愐曰�汗出兒水濕湒雨皃霵雨下又暴雨�霫大雨也潗泉出漝水皃雭小雨聲諸書一義而有數字一字而有數音形容雙聲率不過假借何必彊爲分析乎

僕踣僨三聲合一而匍伏百服因之僨夫問切踣覆也僕夫遇切僨僕同聲其義一也古無僕字又普小芳豆二切別作踣防莊子注音踣爲匐今在職韻亦音蒲北切余見謰語

喉胡嚨一音之轉喉前咽後又謂之胡金日防捽胡投莽何羅漢童謠曰士買馬君具車請爲諸君鼔嚨胡哇嘔噦咯喀各象其義聲咯古通作殼吉角切大喀也

柄秉柲柲兵媚切柄也考工記曰戈柲六尺有六寸蓋柄柲同聲皆秉之轉也周禮柄作棅古未有柄字士喪禮弓有柲鄭氏曰弓檠也引詩竹柲緄升庵以柲爲今之攢竹極確漢時曰積竹

綏緌妥多亙用揉染擩撋挼捼皆相轉之聲記曰車綏旌陸氏耳隹切此以綏爲緌者也記曰執天子之器上衡國君平衡大夫則綏之又曰國君綏視大夫衡視康成皆讀爲妥此以綏爲妥者也楚詞揉方爲圓揉轉爲染染轉爲撋撋轉爲擩擩轉爲挼挼轉爲捼士虞取菹擩於醢謂入醢中染之以祭左傳染指於鼎與擩同詩注煩撋之與擩同或作防作捼擩之與撋猶需之與輭也捼之與挼如緌之與綏也挼音搓又音那不有十四音不方於切詩云鄂不韡韡鄭氏曰承華者曰鄂不當作柎柎鄂足也夾漈曰不象蕐蕚蒂形與尃通疏柎作跗又作趺故束晳用白華絳趺唐詩紅蕚靑趺因之又俯九切說文曰不鳥飛上翔不下來也亦作否借爲否詞又平聲孫愐甫鳩切又否卦音痞徳明備美切孫愐符鄙切否痞同音古切尙疏其拘者又守門法備美符鄙皆輕重交亙門也韻防小補又宥韻方副切弗也又分勿切音弗又沃韻逋沃切項安世家說曰孫奕言浮否押詩賦可也官吏指揮鄕校敎訓必以逋骨切呼之陳正敏云舉世同辭必有自始逋骨一切殆不可廢廣韻勿韻不與弗同而禮部韻不出此音徒見佛書作弗聲讀今以司馬溫公切韻指掌圖考之明舉一杯字以發聲信乎有此音矣本四音禮韻有二廣韻有三防古韻略於逋入聲襮下收不音與卜同自正敏說而始疑自溫公圖而音始定故表出之智按陳項謂四音則尙未收鄂不直翁收之章道常言有七音謂北人讀不爲幫鋪反與否浮弗卜尃痞爲七韻防小補有八音細論逋骨亦用門法未�今讀故戴氏作布沒切依沈韻布沒切如今州人語矣其布木乎逋骨布木二音韻腳不同曉然易別或唐宋先有逋骨之音而溫公乃定爲杯入以正之子謙曰昌黎子爲俗用多故剏幫母則當時俱有數音而韻書守舊不收耳又轉注略曰悲虯切與彪同晉有汲郡人不準又讀爲比孫愐卑履切阮籍詩願爲雙飛鳥不翼共翶翔不翼卽比翼蘇氏又采才老諸說何用不臧不臧卽否臧蓋恕先之說否塞之否與比聲近宜其借也智按論語予所否者論衡引作鄙荀子賦篇簡然易知而致有理者與君子所敬而小人所不者與謂小人所鄙也蓋古人口齒如此今依中原定音痞貧弭切音比邊美切不用門法使人易知又考此字有攀悲切通爲丕張參曰石經作防六書總要不或作�則丕乃�之轉形防乃丕之通丕也書曰丕顯丕承詩曰不顯不承舊說以爲豈不顯乎仍是豈不韡韡乎之見解耳秦和鐘銘曰不顯皇祖詛楚文曰不顯大沈久湫不顯大神巫咸不顯大神亞駝此最可驗者爾雅左顧不類右倪不若注不發聲也淮南杯治之杯亦發語音呸可亙證也大誥爾丕克逺省陳士元曰丕馬融作不又讀上聲又按丕與負背通書曰是有丕子之責於天史記作負子索隠引鄭氏曰丕讀爲負石經尙書亦作負子京山尙書辯解丕子之責注作背正以古負背一字也按史記鯀負命毀族注作背命淮南女媧氏背方州抱圓天文子作負方州負郭卽背郭杜詩背郭堂成防白茅以此證知丕亦讀背背卽不之第三聲也又爾雅佳其鳺防古作夫不詩疏亦引夫不本艸亦載小鳩皆曰佳曰夫不不音鋪以說文之鋪鼓後訛爲布谷今俗呼勃以此知之則有十四音彪比二音升庵所出丕背鋪三音則自直翁韻防升庵古音家韻輯道常大成子謙小補皆未收入以不知不顯卽丕顯負背丕不相通布谷鋪鼓夫不一鳥也細推本原則發口之不音壞者乃音之母凡壞�杯�皆從之借象華不與否辭而鳥不下來乃許氏之說也諧聲之字惟�從華不絕無從鳥不與否辭者以此推知不字爲母賁字十四音陸徳明釋文云彼僞反徐廣甫寄反李軌府瓫反傅氏云古斑字王肅符文切似與

李軌同然瓫文異韻陰陽亦分今據訓詁故仍分列之古文尙書黒賁用宏玆賁淮南鼈三足曰能二足曰賁人食化爲水俱音墳禮記廣賁之音作而民剛毅荀子下比周賁潰以離上矣音父吻切與郭象注馮气之馮同猶憤也又沸也谷梁傳覆酒於地而賁又方問切禮記賁軍之將與僨同劉昌宗讀虎賁爲奮又音肥周勃爲襄賁令地在東海史黥布傳趙將賁赫又音奔虎賁氏捨則守王閒閒梐枑也又音潘山海經桂林八樹作賁隅今廣東番禺讀潘集韻韻補音孚袁切則爲蕃字又音陸韓文注陸渾山古作賁渾集韻引山海經賁渾山卽陸渾智按昭十七荀吳滅陸渾之戎公羊作賁渾可證又與濆通叔弓敗莒師於蚡泉音分谷梁作賁泉公羊作濆濆泉者直泉也按濟志濆泉卽湓泉湓音匹問切據唐韻濆噴一字普魂切今中原讀噴去聲卽與湓同郝氏曰淮南子賁海卽渤海子謙言賁星一作孛星升庵言釋文賁有七音當有九音智按釋文止有五音今考有十四音一曰賁渾因�字而訛

惇有十七音筆乘問奇集皆云惇有九音今小補列十四音日月燈抄之灰韻音堆詆也詩惇琢其旅惇彼獨宿注獨處不移皃賓戲欲從堥惇而度髙乎泰山堥惇皆小邱名元韻音惇大也姓惇名洽衛之醜人又音豚惇煌郡名詩鋪惇淮濆鄭箋音屯寒韻音

團聚皃詩惇彼行葦蕭韻音雕畫弓天子弓也一作弴準韻音準布帛幅廣也周禮內宰出其度量惇制阮韻音遁左傳渾惇隊韻音對器名周禮珠槃玉

惇願韻音頓防也又太嵗在子曰困惇智又按爾雅惇邱注引詩至於頓邱號韻音導覆也覆燾一作惇周禮司幾筵毎惇一幾鄭氏讀皓韻陸徳明讀惇一幾尢韻劉昌宗讀惇一幾直由切又他昆切與憝同則又可音懟子謙載眞韻殊倫切與惇同鄭氏引

淳制又先韻都伭切凡十七音蓋古人亦未必是以淳制卽純音準純轉眞韻而惇亦隨之每惇一幾音燾而燾又音倒音防則自燾字音也此皆漢人之彊而後人無特見姑且從之至音都伭切乃以東坡賢葉惇遂攺此音子謙不知賢葉忻如天葉人之類也

苴有十七音升庵弱侯曰苴有十四音日月燈曰十五音子謙十四音今有十七音苴子余切有子麻莊俱切漢時姓宗蘇切茅苴借祭也與蒩通布交切天苴地名在益州見史記注又天苴與巴同鋤加切水中浮艸子邪切菜壤似嗟切苴城名再呂切履中艸薦側下切糞艸才野切慢也將預切糟魄也側魯切說文酢菜也又平聲臻余切亦酢菜也水艸曰苴一作又作浾今作渣非是又有直家切之音又都賈切土苴不精細也張�曰川防苴音鮓智按焦弱侯所載子余切之包苴卽子閭切之苴杖乃一音二義也若呂豫石所編曰七餘切麻子也又曰子余切有子麻也音義豈有二乎今巳刪二公之同者而乃多至十七音以中原音韻增入時運所轉之音車遮家麻兩分兩轉加古之爲魚模韻讀之則三處通平上去入三通分輕重查鮓嗟菹租祖之例呼之則三十音矣凡字皆有陰陽平上去五聲轉一韻卽有十聲但古人未盡借用今方言未盡呼及也我故曰音有一定之轉而字隨塡入無如後世定爲典要則不得不重考究以通古今耳

擐拴防防之因顏之推曰王制臝股肱鄭氏注防衣出其臂脛今書皆作擐甲之擐國子博士該云擐當作防音宣擐是穿著之名非出臂之義智按防不別見古書何因而有宣聲誕生書前載�爲古文受字秦惠文王詛楚文應�皇天上帝智見金石文載鐘鼎有�說文受從舟省聲師毛卣作�秦鐘志作�豈可以意攺作楷書�字今防加手耳何不作授字讀邪誕生亦收防字子略切防也捎也擇也再考孫愐於爵字後載古�字作�又載防字捎也捎亦鞲衣可通者必是防字然則前人之宣音或當如世俗所呼拴字乎而防自是孫愐之防拴音當近霜關反俗謂拴衣是也升庵載賈生攌若囚拘蘇林音欺全反智謂漢晉時方言相通耳董仲舒日朘月削孟康朘音揎謂轉蹇踧也俗語謂縮朒爲朘縮升庵嘗不知章衡陳振孫用揎釀字智以孟康解合之詳見諺原則此語自漢至今用之古作揎今呼拴轉注曰俗有裸袖揎拳之語東坡詩玉腕半揎云碧袖則揎正拴字

殍音從孚野客叢談曰沈存中筆談云唐士人專以小詩著名而讀書滅裂如樂天詩俱化爲餓殍作夫字押杜牧之杜秋娘詩厭飫不能飴飴乃餳非飲食也晉王薈以私粟作粥飴饑者郤鑑甚窮鄕人共飴之飴字豈不作飲食用然考晉音乃音嗣非貽字也牧之用作貽字必別有所據又觀後漢許傳舉謠歌曰飴我大豆烹芋魁飴字無音乃知牧之用字有所祖也餓殍之殍作夫字用按唐韻敷字下收之撫俱切又平表切皆餓死也是則殍字有二音樂天所押蓋從唐韻之平聲者二字皆有所據存中自不深考安可以讀書滅裂非之雄箴曰野有餓殕智按古用飴爲飼字與飤同晉盛彥傳婢使蠐螬炙飴之與王薈飴饑者飤同謂之借音則可殍之音孚則本音孚之與保古當通聲說文曰�古文��從人從�省又曰�古文孚從�按�旣從古文孚孚又從古文�前氏譏其錯戾以防與孚字相近故致差耳殍茅�以�爲聲桴莩浮以孚爲聲智論其原古從�從孚一義故相借詳見下

包孚幹幹安焉亶單耑�之原包藨聲近禮記苞履不入公門儀禮疏屨者藨蒯之菲也相如賦苞荔注苞藨也魚胞俗呼魚膘麃以鹿走俗呼跑馬肥俗呼臕故就今之方言可推古之方言惟人遵字說之音釋反不察本來大原委耳如葭莩之莩何以又爲餓莩之莩此何解邪餓脬如莩後別作殍殍本音孚後別爲標存中咲白香山寜知此故邪古包與孚通包從�象子在胞中易中孚象鳥孚子從爪從子京山曰元气動於子妊於防也竹中膜亦曰孚生意在中孚包於外故包通孚字從包與從孚同如脬與胞桴與枹莩與苞浮與泡捊與抱之類亙通左傳隠九年及莒盟於浮來公谷作包來包犧一作庖犧炮犧卽伏羲孚俯付伏可知古呼包如孚矣浮從孚中原音韻收入魚模而沈韻在尢故吳人議徳淸此皆習字書之訓而忘其本耳說文古文飽�古文保�又引古文孚後人譏之蓋本同原相因卽許氏亦未之知也人知幹有幹音而不知防亦有幹音詩是是遷方斵是防謂山木斵之使漧燥也今贛州卽古防州猶防有幹音京山又云幹從龍省防以虎變自咲字說之鑿而亦效之邪古讀乾卦亦如干系詞爲乾卦可證也防之以干猶幹之與閒个之與介壇之與墠也南史周顒傳防脯卽鱓魚鱓又作鱣楊震三鱣是也今作鱔蓋防與袒禪與防殫與勯飦與饘之類皆然也安之與焉猶幹防之喉音也呂覽其主安重其主安輕與焉同禮三年問焉使倍之故再期也荀子禮論作案使倍之卽安使也又呂覽月令季春天子焉乘舟淮南作天子烏乘舟注烏猶安也在傳趙簡子家臣董安於韓非子十過篇董安於簡主之才臣儲說七術董閼於趙上地守卽安於也故知閼本音遏其平聲爲安閼氏爲焉氏閼逢一作焉逢是也六書統以�爲焉字此據舊金石釋文音安爲焉也安之於閼猶何之爲朅也轉注古音引行夫焉介之焉音夷音夷則居字首音煙則居字末此拘矣焉本鳶字借與安焉相轉其音夷者注書之方言也耑�摶團揣防捲漙湍輲輇輴之轉猶安焉幹幹也耑古�字車從專爲轉從耑爲輲惴慱從心��從漙湍從水篿篅從竹其音亦相借如禮輲車注團也通作輴音春而大夫之輴鄭注攺作輇音船莊子輇才諷說注音權則又一變矣大司徒其民專而長音團漢五行志蜺再重赤而專亦團字賈捐之棄珠崖議顓顓獨居大海注圜皃與團同新序以百金與摶黍示兒子考工記摶身而鴻卽團身賈誼賦何足控揣卽控摶長笛賦冬雪揣封乎其枝謂摶聚封閉也爾雅十羽謂之防百羽謂之緷防舊音團今音捲緷卽緄也莊子摶扶搖而上舊音團今音捲故揣之音轉爲捶或作垂攺反如圌山本卽團字今讀爲垂又讀爲殊爲船皆方言轉變也平陰陽上去入共五聲京山謂入聲後增一聲非也陽起而陰收中國以平統之西字父多入入聲簡而多轉中國上古固以入聲分諸聲又能以諸聲轉入用之不似今日中原之無入聲也入無餘聲聲短則音準入聲之餘聲皆平聲也方言開口便有餘聲故入最易混試舉一二如滑稽銅歷之卽隔荊屍授師孑之卽防劉懷眞傳劣通車軸胡藩劣容指之卽略素問凝�之音濇此本聲易知也如提之音擲以攴止至擲也提本音持持與支近史記冒絮提文帝蕭該音抵吳王濞傳引博局提吳太子索隠音底其實提卽擲也夏無且以藥囊提荊軻淮南說林握火提人俱與擲同古文作擿非音謫也革之卽防以防之卽革也管子山權篇丁氏婦革築室賦籍藏注革更也呂覽子肉也我肉也尙胡革求肉而爲魏防吾巳許秦不可革矣俱與防同語植其杖與檀弓行並植於晉國音置與贄音至同莊子贄然至則又轉入聲至則執之去聲也摯贄質鷙通用呂覽月令孟春行冬令霜雪大鷙卽大至也他如由之爲因由有丟音丟入則矣又作篴古笛逐聲近也故車軸象形從之猶倜之爲俶蕭之從肅也杓之爲標則勺轉平與標葉馬援都布注卽答布毋轉爲沒沒移而莫啞之音厄惡之音烏州之爲祝嗟之爲吒捭豚之音擘趣之爲促故知卑陬爲迫促亦在人因此推彼勿以叔然休文橫據胸中以爲典故則可以推經傳屬文之原矣

�本隠也加殳轉爲殷勤殷色六書正僞竟曰反身爲依而廢依字此大謬矣子才主之智按經傳及金石古文無作依字用者不過古方言有依聲耳中庸壹戎衣注疏衣讀爲殷聲之誤也齊人言殷聲如衣呂覽愼大篇湯爲天子夏民親郼如夏注郼如衣兗州人謂殷曰衣又呂覽憤勢篇湯其無郼武其無岐丰也郼殷舊封國名升庵特取郼之爲殷智按不韋之稱郼乃稱殷之封邑豈以郼爲殷字哉然呼殷爲衣漢時有此方言明矣虞夏商周氏者頗多今姓有衣者殷之冑歟元命包曰�靡返�音隠退也卽�字今字書又有作殷者皆因訛故別耳而趙氏本義朱氏奇字乃從伯琦之說可咲戴氏亦倚謹切轉身也智推論轉身卽是隠義詩殷其雷注疏音隠相如賦雷殷殷呂覽殷殷皆音隠漢劉熙碑民隠作民殷可證其轉十五刪之殷者猶隠之爲暗陰之爲韽也史漢稱古文未攺皆用依字扆亦從衣負依通用此最明顯衣卽有依身之聲義矣乃反舍之而因古人一處之方言穿鑿定說以爲典要哉鉶鈃一字鉶戶經切盛粥器也又作鈃漢書歠土刑單作刑鈃經天切說文曰似鐘而頸長字林曰似小鐘而長頸一曰似壺而大莊子曰求鈃鐘也以束防按二字多亙亂莊子宋鈃卽孟子所謂宋牼牼鈃聲相近郭象讀爲堅而鈃鐘之鈃讀爲鉶皆誤也智按古硎亦作研則鉶鈃之通用可知鈃之爲硜爲牼則借耳

委不從禾隖毀切說文曰委隨也從女從禾戴氏曰按鐘鼎文皆作�乃從�省竟攺委作�則不必矣受訛爲紂�從秦鐘�文作�師毛卣文作�尙書皆作商王受他經傳皆從紂一人不應兩名且自商紂之外皆無用紂字者蓋受之訛也方言以爲緧緧卽秋敬甫則以�爲爰爰當從於省得聲爲是

遁以豖聲說文從豚省徐鍇曰豚走而豕追之不通甚矣且遁已從遁逐乃豖聲漁仲猶不知此而以逐列於第三之例

胥疋雅相通之原�所菹切說文曰足也從止上象腓腸弟子職曰問疋何止古文以爲詩大疋字或曰胥字足字一曰疋記也或曰大疋卽大胥小胥也升庵又引三防爵音雅智按古無家麻韻疋有胥音胥有斜音或曰古雅字省作牙牙訛爲疋也胥訛爲故胥母山訛爲骨母七發弭節五子之山通厲骨母之塲韓非子曰蓇之骨今折矣卽胥字郁儀以正爲華夏之夏止卽趾象足掌形二止爲步說文曰下基也象艸木出有址故以止爲足按足辵步之屬皆從止止乃足非取象於艸

通雅卷一﹤子部﹐雜家類﹐雜考之屬﹐通雅﹥

欽定四庫全書

通雅卷二

明方以智撰疑始【論古篆古音】

頁卽首糸卽絲防防卽虫說文頁分三部頭也古文以象髮頁頭也從從人古文防如此孫氏胡結切夫之爲猶防之爲子之加人猶防之加雨說文俱訓頭不當分爲三說文頁訓頭以爲古防之未嘗有他音孫氏胡結之音非也李陽冰曰頁音不當音頡況自有頡字而頁無他義古今書傳未嘗有用頁字者凡頭顱顚頂顙額之類俱從頁頁之卽明甚合溪發明陽冰之說是也如絲糸部虫防防部亦然蓋亦非叔重所分矣說文曰有足謂之虫防虫之總名也防蝮也孫氏防許偉切防音昆按虺特一物何以爲防類之宗古書無有以防爲虺者而融則以爲聲以此知防與防特爲虫之省文非有二字也字有象其多者於天文則有�於動物則有虫於植物則有艸有竹焦澹園猶譏試錄以虫作防則拘於字說耳昆虫者謂渾而言諸防也孟子昆夷卽詩之混夷而混混卽渾渾古昆混渾通用可證陸孫以下乃以防附防昆虫之昆豈不可笑有明眼說破矣而猶守陸孫之金科玉律不敢移可爲浩嘆子才謂頁爲防之防惜其無據而古虺作�象形遂與�近理或有之防象其蟠形虺象蛇形也其言蛇亦作�而它作�

�象絲出於絸息玆切說文曰�細絲也讀若�古文絲蠶所吐也從二糸徐鍇曰一蠶所吐爲忽十忽爲絲糸五忽也按絲非一絸之緒故兩其象以義其有偏防者則從省文耳或省作絸可證音莫狄切者亦陸孫輩附防分別之學也直當音絲

古文亥作�卽荄字後人加艸耳豕彘豨彖皆一聲李陽冰曰古文亥比豕減一畫耳�本象豕形篆文乃作二首六身說文謂彖爲豕�爲修豪豕彖爲豕走�則旣爲古文豕又爲古文亥是彖豕二字而音義則一彖�豕一字而音義有三也戴氏曰彖爲豕頭猶�之有�之有從馬之有�也自不得別爲字況可爲母乎凡此皆文之亂也說文之讀已難據而孫氏之音又與說文舛說文豕讀與豨同而孫氏於豕則式視切於豨則虛豈切此一舛也說文�讀若弟而孫氏至切此二舛也說文謂今世誤以豕爲彘以彘爲豖以啄琢從豖蠡從彘明之按啄琢乃以豖爲聲與涿防同而蠡亦未嘗從彘故徐省騎以此爲後人所加凡此皆聲之亂也按墜蠡皆以豕爲聲漢書蠡吾侯單作蟸從豕瑑篆緣喙椽掾皆以彖爲聲當自有吐亂之音豕之老者爲彘加彑焉牙長也稺爲豚加肉焉通謂之豕晉語曰少於豕牢韋昭曰廁也豕蓋與矢同音式視切與豨之虛豈聲相近也豕韋氏又爲豨韋封豕又爲封豨豨苓又爲豬苓明一字也豨自虛喜而轉又有虛攺之音故藥有豨薟亦謂海薟海亥聲相近也豕亥物也虵巳物也巳亥旣爲辰名故虵豕不得不自爲文猶烏於之爲二字也彖彘特一字直例切彘從彖而諧以矢聲猶�之生聲齒之止聲自直例而轉則有直掾之音自直掾而轉則吐亂之音焉方言曰北燕朝鮮謂之豭關東西或謂彖或謂豕南楚謂之豨其子或謂豚或曰膎吳之閒謂之豬今定以彖篆爲�又作彘二爲肆篆作�以�爲亥說文作�智按何孟春餘冬序錄言彖爲豚易借以言全體而以爻言分體因爻爲卦爻故又作肴加肉焉郝氏從之此說甚當蓋爲古遁字漢書曰逃竄伏戴音遁豚彖之音轉也吳敬甫以亥象滋荄之形推古文作�此論有理而創形太奇當是�字豕彘豨亥荄同聲轉注略亥音幾易林葉起管子葉徵說文亥荄也趙賓以箕爲荄則荄箕同音可知子才特創字爲彖則防甚於日月爲易矣

爻卽古�字彖豚也全體也爻也體解也爻從二防防古�字說文曰象易六爻頭交也按易因文以名書書初不因書以名叔重支矣亦通作殽淆防孫氏力凡切亦無謂爾字從此

�爲古肆息利切陳牲也取二彖陳之義周官奉牛牲羞其肆又曰祭祀羞羊肆詩曰或肆或將皆謂解而陳之也周禮縣鐘磬半爲堵全爲肆故樂有肆市有肆刑戮有肆引之爲放肆爲發語辭說文曰�古文篆之譌也又作肆說文曰極陳也從長隸聲此許氏不知其原而分之

�當爲鼉徒何切說文曰防也從防而長象宛曲垂尾形上古艸居故相問無它孫氏湯何切鼉音同說文曰水防似蜥蜴而長大郭璞曰卵如鵝卵甲如鎧甲皮堅厚可冒鼓晉安海物記曰鼉宵鳴如桴江淮閒謂之鼉防以其夜鳴也按它鼉疑寔一字說文以它爲虵謂象虵之夗曲觀其文絕不類虵而黽則從它鼈黿鼉類也皆從黽故知它卽爲鼉說文魚部又有鱓字魚名也皮可爲鼓亦鼉之衍文也

鼂借鼂聲直遙切說文曰匽鼂也雄說匽鼂虫名杜林以爲�旦鼂篆文從皀林�曰從皀篆文省作鼂子云以爲防杜林以爲朝夕之朝失矣或謂鼂自是防而音近朝古人借爲朝夕之朝臨海水土記云音迷麻又有鼂俱以鼊生海邊沙中鼂腹如羊胃可啖�古文龜居追居求二切說文曰從它龜頭與它頭同天地之性廣肩無雄龜鼈之類以它爲雄按說文以它爲虵龜龞皆有雌雄野人目擊其尾接龜乃有能食虵者其頭不與虵同許氏之說殆牽紐矣爾雅載十龜龜爲神物故以卜龜背中十三圍廿四備陰陽之數也老陽防十三老陰防二十四

亙從月爲正古登切月也詩如月之恆引之遂用恆瑟別作絙緪又竟兩�曰亙去聲別作說文恆在二部曰常也從心從舟在二之閒上下心以舟施恆在木部竟也古文作亙徐鍇曰舟竟兩岸然古文從月引詩如月之恆按許氏徐氏之說甚曲而不通古文從月乃見於�其義炳然從舟月之訛也古則士龍皆主舟竟岸之說何其無見也子才從月而別作�以好作迂談故耳一曰二卽恆字天地定位有常所也後加月爲上中天之象後又加心爲恆而亙專爲去聲或曰左蒼嶼氏以爲莫恆於日當從日

��同文爲朢扶放切又作�說文朢在�部臣朝君也從月從臣從��朝廷也又作�望在亾部戴氏曰按易以月幾望爲疑於易日月遙相望不得謂之臣朝君�之爲朝廷甚牽彊從臣者亾之變體也智按師望惇銘作�穆公鼎作�師秦宮鼎作�大約古之書史各以意變以望於人者惟臣本反身屈服之形�亦從之而臥朢亦聲相轉但今字家定望朢爲兩用則愚矣寔古之重文也朱氏曰�古望字從�諧聲�古誑字後乃作��

�晨之原因�作�說文又有�字從臼無謂或從�作曟省文作晨以別十二辰之辰而防則之譌也敬甫反以從臼者爲正非是

�自有此篆而兜不從�當侯切說文曰從�從皃�象左右雝蔽讀若瞽戴氏曰兜自象人被首鎧初非取象於�而從皃尢無義且�亦不成文凡文有相類而非相資者��非取圜於口邱山非取地於一兒非取囟於�非取角於�非取角於防非取尾於火麀非取足於匕�非取鱗於仌取尾於火果非取實於田壺非取蓋於大觀其通可也凡夫直欲廢瞽字而專用�字竟攺禮記�之無相荀子成相篇如�無相因魏吳氏之�也

母聲之轉滿鄙莫古莫後莫假四切古書母馬同音皆莫古切今俗馬母同音莫假切淮南子曰西家子謂其母曰社說文曰蜀人謂母姐齊人謂母你又謂防吳人謂母媒方音不同皆自母而變今魚有馬鮆蚻有馬蚻薊有馬薊皆其類之特大者蓋母之訛也俗遂作媽姥文子爲學老女爲母防生爲蘇皆齊梁間俗書你又作嬭唐韻曰你乳也別穪曰嫗曰媼嫗衣遇切媼烏皓切郝氏並不分毋母二字以爲母音轉沒沒音轉無其曰禁姦則字學鑿說也愚以爲上古本通爲一字而隨後卽分毋之別母自周列國時卽分矣轉爲無莫等詳別條

大�一字說文分二部孫氏音大爲徒蓋切介籀文孫氏他達切按古籀特字勢少差許氏分一字爲二部孫氏又別其音尢非矣箋亦議之而子才尙分二字者何也

夷從�轉防足箕坐也說文曰從大從弓或曰弓何義疑乃防聲智謂執紼以弔古作弗象垂繞之形�從弗省亦非持弓�轉爲弟而加丿以別之

勑防勅敇飭之原歐陽公跋漢韓明府修孔子廟器碑永壽二年靑龍在涒灘霜月之靈皇極之日蓋桓帝永興三年攺元永壽明年丙申云霜月皇極莫曉其意智按霜月言九月皇極之日言中�十�日也韓明府名勑字叔節前世史傳未有名勑者董逌曰勅從束謂誡也韓明府自名勅爾古者以勞賚爲勅勅爲賚音其文爲徠別體當南齊時有劉勑爲始興內史則古人名勑何世無之永叔何疑乎�時文嘉謨作縣樓架防書於昌樂防爲敕書蜀中縣多作敕者說文敕自音防馬箠也敕音奇木別生也嘉謨蓋勛之子智按古列國之篆惟取文美形近則混如防作勅猶作也古多亙用易明罰勅法卽飭法飭音飾省巾加力耳齊語飭其子弟相語以事張良傳明飭長吏守丞馬援傳謹勑上孫愐賚勑兩韻皆附勅字司馬氏定以爲徠字韓字叔節名勅自指防字彥逺何必爲彊說乎凡夫箋防字曰唐禦筆艸書毎作制字謬讀作防非也勑見於易矣特古人借筆耳焦氏謂勑非而勅是則說文之馬防也智以敕爲防亦是說文誤分從攴從文何別乎蓋勅馬之聲近於防古人借之也若依說文則董彥逺所主之勅字亦俗書矣楊大年言古不見用勑字始於周興嗣元美舉北齊百年書勅字見殺南徐龍駒代帝畫勑以駁之

葰霍之音史記絳侯世家從髙帝擊反韓王信於代降下霍人注邑名音鎖樊噲傳從攻韓王信於代自霍人以�至雲中注作葰人音𨿽孫愐音鎖又數瓦切則𨿽之轉聲也漢地理誌太原郡葰人縣郝京山曰爾雅大山宮小山霍謂大山在外圍繞小山卽鎖義也郝公鑿矣此乃荽音轉鎖豈有鎖義乎又曰說文葰可以香口卽霍音按說文葰防屬乃荽也卽今之芫荽其味辛臭古人有气觸者統謂之香豈定霍香考霍亦苗之總名偶以之名霍香郝公通人何復勉彊如此智按霍自有𨿽音何也葰之音𨿽謂其綏綏然儀禮旣夕茵者用荼寔綏澤焉綏卽胡荽澤薌澤之類如澤蘭也文選雪靃靃霏霏靃音𨿽晉石崇傳論春畦靃靡梁書陵王紀傳殿柱生花靃靡可愛蓋霍靃從佳佳本職追切惟誰睢𨿽等從之應有荽音其音鶴者因與寉近也故攉因防鸖因鶴而得其音後人沿習說文聞霍音荽則以爲奇卽雪�之靃靃今作霍霍亦以寉讀之而不考其本注音𨿽矣

臾塊凷之原�去衍切許氏曰�商小塊也從臾古字引論語何臾象畚形也金石韻府又載汗簡作�說文作�今無此字豈唐本邪林罕曰臾古字徐誤以爲古字此罕因而誤也臾或作防鄺氏曰臾與塊通按塊古作凷而郝氏謂凷塊蕢簣防蒯傀魁魏通用言莊子魏然卽塊然列子塊然卽魏然此恐不必耳禮運蕢桴而土鼓論語方覆一簣卽一塊荷簣者擔土墣者也周禮注蒯桴葦籥史記孔子弟子傳蕢瞶孔悝亂春秋作蒯瞶荀子傀然獨注塊同東方客難魁然無徒注與塊同又見升庵以�爲塊字本地名裏舊音魂孫愐作誤趙古則以爲山形似甑臾者亦作巚借作甗吳敬甫以�從不當從古人以形借用之義未嘗不通敬甫輩止見其一不見其二耳

乃之訛卽好也說文有好美也又有人姓也引周書無有作去聲故周伯琦專以爲好惡之好智按今有姓音醜去聲下引周書與切乃後人誤入也凡夫攺作妞戴氏本載字蓋卽好篆�訛爲醜耳說文偶載之而宂防見小者附防其說夫一好字止轉上去二音尙欲專一字則古人不通甚矣今髙麗國以好作姦以姦作好使中國當日如此今亦相沿從之如甘本舌字象形舌本甘字從幹入口自小篆顚倒用之今豈可攺乎可見六書亦易之象也可以爲典要而不可爲典要也子才以子女爲好不可爲訓攺從母作防迂哉迂哉

�爲古省鄭夾漈曰�從生從自是古文姓鄺氏疑爲古省今篆作借作災夾漈從自者或有是重文耳說文從睂省敬甫謂省從�而�是相字小篆訛作相戴氏作�從少冏則漁仲所云少目之說得一佐矣

�夤本卽說文夤敬惕也�籀文引易曰夕惕若夤今無此文應誤記艮其限列其夤厲薫心以夤厲亙用也徐本翼眞切從夕寅聲或曰寅有虎形故從寅與畏同義說文於寅爲髕寅之說防曲而不通鄺氏曰以同寅之義思之當是�古以寮爲寅而臣於寅檐祗候故有寅恭之訓戴氏祖張氏以寅夤皆�聲而夤則作�據王輔嗣解易列其夤當�肉也從肉爲是從夕者訛耳說文有�後人或訛作胛夤�應是重文明矣許氏以夤附夕部已誤引夕惕若之易則從夕又安可據乎六書本義言本爲脊月而借爲寅恭寅時寅或加月古作�皆象形智按秦和鐘銘有龔夤卽恭寅蓋信脊肉爲本而敬與時乃借用也愽南引墮淚碑寅作�蓋寅從�古肉字訛作宍從�象脊月之形甚確考古文寅作�則防可驗矣

��總從�束以形防意長箋曰�本形作�像艸木萌芽如申之形許氏𠣃從臼防意逺矣古文有作�者有作�者或作�者則許氏濫觴也或以七月屬�與十二時之申則萌芽不合不知先有屈�之義而後借此以爲十二時之�說文言�神也吏晡時聽事�旦政也此語爲拙若體自�束從臼六字之訓未嘗不是蓋象人身之�臼象腰脊也或曰與古文不合余曰上古繆篆取態且安知非上古象萌芽之�而斯篆防通象人身之�乎�字孫氏居玉切蓋合�臼爲一字以��度之則臼自爲一篆矣智又考周禮注信圭音�刻人形�也躬圭刻人形屈也晉書樂志七月之辰謂之��者身也言萬物身體皆成就也此可合看說文�束之意敬甫以�爲取字則尢非

畫畫劃皆一字戴侗分畫畫爲二字二音此何異今之分畫音或畵音化乎古止有一字或音一轉而爲化耳畫本字也因用聿作畫劃因古用刀筆又作�後人因音同不便專主故分爲二字趙凡夫曰本當作�加聿則字畫之畫若田界用筆何說也升庵引莊公六年寔來公羊曰慢之曰何以慢之化我也谷梁曰畫我也故簡言之也按是桓公六年寔來州公名也州公自曹朝魯以失國而名之也化畫同音則春秋時之中原音何不據此乃從江左乎智按古化有訛音或周末漸轉有之

又作�子亦切說文背呂也讀若卽今乖字唐本作�從大又有�字背呂也李陽冰曰背心也手足之所不及故謂之千背文肉文按�寔一字後人加肉猶云防之加雨也今世不虛心服李公之說而且辯之音乖非之乖而攺造一乖字徒紛紛耳

甸乘同音猶陳田通音也渾良夫乘衷甸兩牡杜預曰一轅卿車陸徳明曰甸之證反賈公彥曰四邱爲甸出車一乘古者甸與乘同故詩維禹甸之與命葉荀子王制篇注亦云蓋古田與陳通戰國防陳軫史或作田軫陳敬仲世家作田敬仲荀子田仲史防田仲卽陳仲子詩應田縣鼓宋書樂志引詩應懸鼓今詩注疏應田作文從陳周禮音爲應亦非當音陳

匚爲古筐方爲古防口爲古方說文匚府良切又有匚巫禮切趙古則並爲一可也然終以爲方故凡夫廢方字而用匚爲四方之匚智按匚古作�象形卽筐字後人加竹從匡耳或古人筐方音近如吳人之讀罔無等字乎非孫叔然之音非則必門法初出時輕重交亙門以輕切重之所誤也如必方舟專用而不可通則防放何以又從方得音而不從匚乎鄺氏言方卽防字智以爲古防字����皆古人字象正側之形方蓋全人之象士喪禮注樓爲纋防爲方荀子方皇周浹注方音防可證借爲方舟�乃漸起或訛筆未可知也口乃古文方因與圍圓混故借用方

噐以從工爲近噐說文從犬守噐其說甚支鄭氏吳氏作噐從工有理伯琦作�六書統作�朱王孫以卽�車虺虺有聲也噐物有方有圓�省作�又省作�防訛爲犬智按古�作��卽�省作�月令其噐疏以達陸釋文作�

多夕皆有宐音多有移侈之音臺有怡蚩之音侵覃兩韻相通猶陽庚也夕亦有平聲如宐從多亦從夕也呂覽正坐於夕室謂宮斜而正其坐也夕與邪同鵩�庚子日施漢書作日斜褒斜谷漢碑作余古怡餘同音也今人見夕爲宐音則怪之只本從佳當平聲反讀爲擲賈誼書楚昭與吳戰何惜此一踦履管子其獄一踦腓一踦屨注作一隻屨漢五行志匹馬觭輪無反者注隻輪也蓋只乃踦之入聲夕亦宐之入聲也古人唇齒相近則借之不推至此何以知古今之原流邪敬甫不知此原而造彡字音移因古文多也辛泉雲宮中二人當夕謬甚郁儀以爲古晦字智疑是先以撱迆之形生撱迆之聲而後轉爲得何切也

心古作�自象形不必倒火倒�論也睂公祕笈畢少董論水字中直不須曲只畫一坎卦出耳余因思張有言心字是倒火字豈知心字畫一離卦哉上一中二下一包上之一鉤也智按諭子才云王介父以心從倒�言無不�張謙仲謂凡火炎上而心火欲下故從倒火非倒�也王說已鑿辯之亦鑿睂公又鑿矣字豈有從今日楷書義者哉古篆�象形耳師�惇作�小篆作�

得臣爲賢古但作臤得古文楚辭作防乃之訛戴氏作�以手得貝爲義又卽手寸卽�臣爲賢古省作臤亦得臣之意也聲則臣臤賢一聲陳重雷義善語曰膠漆自謂堅不如雷與陳白虎通曰臣者堅也漢人好以韻解字於此可推臣乃反身故望人事人藏身皆用之�古文身字小篆攺作�溧陽長潘幹校官碑洪景伯釋文剗去其刀賢去其貝可作臤爲古賢之證得貝爲得說文作防又作鄭趙皆從見六書故作從貝�朱氏曰從鬲省又曰從見又曰從貝何無見也蓋古文有����諸文今據�正貝形見乃訛耳又按則字從貝或從以貫貝爲準則也得貝爲得從寸從�意同可與得臣爲賢同防意

不音訛藥不音拙孫季昭示兒編云音訛跫音凶作蛩音非俗以焮【釁】爲欣以柰【糯】爲耐以藥【拙】爲約今考各書乃之訛巧言曰辯亦作有功曰辯俗字也隋有栁傳燈錄有衢州靈曜寺良又光善書自隋唐以來用之無音訛者藥亦音約無音拙者宋孫季昭名奕升庵云孫慥示兒編不知何據得毋以曽慥爲奕邪

麋壽卽睂壽眉原作�荀子用須麋集古錄曰漢故北海相景君碑銘有云不永麋壽餘家集錄三代古噐銘有云睂壽者皆爲麋壽蓋古字簡少通用至漢猶然也六書索隠曰三代鼎彜睂壽字多作���轉爲亹字易詩用之說文偶遺而徐遂以娓代亹誤矣智按舋有門音爾雅虋冬是也舋本象兩之形如門門睂音近故借之按伯碩父鼎作�史頙鼎作�穆公鼎作�叔液鼎作�而合溪則曰鼎文睂作���則齊莽史鼎銘孟姜惇銘也故鄺氏作��字若論識文則郁儀載之甚詳要皆訛異耳

舋斖釁爂�之分楊南仲曰亹古作釁釁芑之釁用之爲聲今爲許刃切智按舋門睂斖釁古皆相通後人從酉以爲許刃切謂釁牲者於門外也升庵曰釁亦作�賈誼傳釁面吞炭注薰也周禮女巫釁浴謂薰香沐浴也或作釁樂記車服釁而藏之亦作興禮記旣興噐用幣亦作爂若輕爂用火則音剽作�非爂也合溪以�作�若�則與�同

亙聲之例說文顚蹎闐以眞爲聲煙咽以甄爲聲馴紃以川爲聲詵駪以先爲聲此皆先眞韻中亙爲聲也如天亦葉人田之音陳可知古先眞多通亦猶覃侵東蒸之通麻多入虞灰多入微庚多入陽之類也升庵曰舜居陶甄爲甄氏孫堅入洛見甄官井气得璽以甄與防名音叶後吳人爲諱故攺音眞又引莊季裕雞肋篇甄徹登第林攄唱名爲堅音上以爲眞音攄不遜坐貶智按墨莊漫錄載元丰五年曁陶登第蘇頌呼入聲大觀三年有甄陶者唱名爲堅不應陶自言之人切則所傳何參差若此至引王逸楚辭鹿谿兮猯狢兮蟫蟫鸇鷂兮軒軒鶉防兮甄甄以爲音堅此不知軒亦可音欣蟫亦音尋不足據也孫季昭嘗怪學者不知甄押眞韻爲歐陽氏之誤張蕐女箴以甄葉人則固可不拘矣智按古無甎字說文止有�匋也從瓦垔聲居延切博雅曰甄陶窰也則古以甄爲甎無疑沿漢以來呼甄爲眞故又甎字

正邪之原漁仲曰左氏曰反正爲乏正無義也正乃射侯之正象形也正以受矢乏以藏矢正相反也邪正之正無所象故正用侯正之正邪用瑯邪之邪並恊音而借者也智謂正本指四方平正之形射侯之正亦指其在中正方也猶今俗簡面寫正字耳邪從地名地名何因乎古邪音餘如漢書歸邪音歸余牙音吾故與亙通允吾縣音鉛邪本外國之呼中國以字配之何不竟配牙字而配以吾字則漢人猶有讀牙爲吾之音此可證也邪爲余余爲斜褒斜谷亦作褒余此又一證也不正則斜人行不正亦謂之邪故用邪字後又以衣裔殺縫作衺字故亦通用奇衺之民而衺則衣之餘幅斜迆也余亦有斜迆奇零之義推原其始丿卽斜字音移賈�日斜又作日施日暆與呂覽夕室俱音移可證厶了之原漁仲曰韓子曰自營爲厶厶象男子之勢故又音鳥�與了象形也智按�乃了字�乃私字古謂陰亦曰私則厶卽了也漁仲何辯之有書史嘗有陰私之私�太減故從私了爲完了之義自漢有之借音也古文奇字了作�卽繚字又按漢時有防也二稱別詳彥原條

畾疊之原子云以曡爲古理官決罪三日得其宐乃從三日從宐此說已支漁仲謂疊古作曡祭肉之積在噐也從晶音精象積肉形宐祭噐也智按子才以品爲疊敬甫以�爲疊合溪謂�古絫字智以畾��皆象累形後加土糸作累壘漢書用絫黍絫息則畾卽�明矣疊正取畾之意宐形也子云三日之說漁仲晶肉之說皆支乃象畾物於噐上也從晶者畾之省文�之增文或篆作�耳古文疊作�說文無畾而從畾者多皆言從畾而不言從靁省明畾自爲一字徐曰畾不成字當從靁省故此辯之蓋古畾或三四皆象疊累之形初作�或��非從田從日也

以韻訓字不可執一漁仲言從亡戰從單戮從翏戢從咠戣從癸是矣又曰記曰祖者且也祖非從且䢐祖之類從且音䢐又曰刑者侀也謂刑之若井而有侀之義則剏也井也耕也亦可曰刑乎智謂古人解字皆屬借義如歌詩章自左氏止戈已然不必責以正體也若周末至漢皆以韻解之如韓嬰曰君羣也王�也先生先醒也鄭賈逵劉向班固劉熙杜預諸人皆襲此以爲正訓如父矩也母枚也兄況也弟悌也子孜也孫順也男任也女如也姑故也姊咨也夫扶也妻齊也妾接也宮中也商章也角觸也徵祉也羽宇也冬終也夏假也秋愁也也春蠢也徳得也祖且也捨舒也寅螾然也卯茂也辰蜄也已陽气已盡也率以已意牽合此弱侯之所以痛恨也然亦有闇合者皆屬借意不爲不可如祖之爲且且乃借聲助詞其諧馬韻乃是周末漢初之音若古之且夫之且亦音祖猶借古音籍如開口用猗用維用侯用爰之類轉聲則用用祗用卽用庸渠其用逎字亦讀同爾故�中有爾乃之語其用且字常使卽字今史漢中語猶然漁仲直以今之家麻上聲呼之邪彼時以韻解字祖者且也如今讀則不諧矣說文且子余切乃孫氏誤也且本俎豆之且象形因爲借義所專故加半仌作俎卽以曽子之言可證說文子余之誤而漁仲乃笑之邪吳氏總要亦作且�謂且古作�小篆作且智見鐘鼎有作�者戴氏作�弱侯嘗恨漢儒之解姊姑等字而自解亦鑿如姑從古齒徳俱尊觀舅從臼可知也姉從市古紱字蔽膝在前觀妺從末可知也此不惟義彊而六書亦誤姊從篆作�非市也妹從未篆從�若從末則作�矣其實姑姊妹皆諧聲耳子象形男女夫婦皆特之字父象老人持杖作�母從女加乳夫與大同意象人肢男從力田防意或曰從囟妻古文作�從齊諧聲小篆攺妻亦如婦持箕帚事人之意也

率防不音律弱侯謂唐率防今皆音律因升庵之說也智按胡身之注十率府與率防皆所律切彀率藻率則音律耳弱侯又曰量名音刷此緣金選音刷本百率卽百鋝而誤也蓋選有算音而古人通用之諸家皆未知也

鼠有施聲史記灌夫傳首鼠兩�後漢鄧訓傳首施兩�注猶首鼠也西羌傳亦云首施兩�按古已呼鼠爲施矣今吳中呼水爲矢建昌人呼水爲暑卽此可推古鼠施之通聲

黽不必音蔑升庵曰抱朴子語曰寒素淸白濁如泥髙第良將怯如黽泥音湼後漢書引論語泥而不滓可證黽音蔑爾雅引黽勉或作蠠沒可證也晉書作怯如雞蓋不得其音而攺之智謂泥自有湼音然說文有字水防人食之今人稱蛙爲水雞田雞是其字也奚卽蛙音此爲重文晉書攺雞亦字之訛也凡夫則並以匪雞則鳴蒼蠅之聲爲靑蛙之聲

濕濕漯顯以形相借說文濕水名音他合切卽禹貢之漯孟子瀹濟漯也漢志後靡縣漯水至無終入庚水魏書道�帝如馬邑觀漯水注卽紫河也出雁門陰館縣補頭山一曰治水師古曰漯力追切丁度集韻漯防濕三字同水出雁門合而証之則古濕水音榻今漯水音累二音相通智按濕從防說文防五合切或以顯從防而音防爲顯者蓋古文�象繭出絲形後作�而�爲兩絲相合之形音五合切其聲近榻今績麻者亦呼榻麻防有搨音亦有積音故卑濕從之而字別有濕累則累省耳漢人見形相似卽借用之如郙閣碑漯卽潮濕熊君碑顯作�之類古人求書甚難郡邑二三操筆爲文之士以意隨用豈盡皆考究之儒者哉��一字力軌切說文曰誄謚也讄禱也引論語讄曰禱爾於上下神只今語解不然非以誄爲�也誄者謂撰其徳行以哀悼之因而命謚竟以誄爲謚亦誤合溪曰謚字宜從益徐本說文作諡兮聲而謚爲笑皃益聲孫氏伊昔呼狄二切唐本無諡但有謚行之迹也字林�從�智按史漢皆用謚漢書賜之令�又作�乃知謚諡�一字重文也凡夫以史漢誤用謚按謚爲笑不見經傳多因誤而�因笑言啞啞而誤

鐘鼎之�卽若說文�擇菜也從艸從��日出東方摶�木也�籒文孫氏而灼切按書傳不聞以若爲擇菜者摶桑叒木之說無稽古鐘鼎文凡若皆從�蓋從口而�訛爲�耳籒�卽若字也石鼓詩�而出奇�正若字又有�乃篛字也宋元諸家主此說﹤子部﹐雜家類﹐雜考之屬﹐通雅﹐卷二﹥

春若花卉之原��皆見商鐘楊桓說�楚王說文無�而有��後人遂補�字丹四錄古鑑銘春夏秋冬作����或曰春屯聲從日暖也以古文他文考之��皆從卉由此推論卉乃花之聲花古作蕐讀如�作�轉而爲輝音如今閩中之讀花爲輝也花旣近輝或轉爲卉遂作蕙字蒍字蓶字後人乃分用若則從卉而聲則從花蕚轉也

�啻有抑音說文曰意從音心察音而知意也此甚牽附蓋音爲聲或啻訛爲音也史記喑惡漢書作意烏音與意同聲也說文又有�字卽億字俗作憶字論語抑與之與漢石經作意與之與可見意有抑音古通用也如愔亦有抑聲有�聲可證詳見重言條

寜�寧皆本於��丁切說文從宀從心在皿上又�願辭從丁�聲又�定息也從血�省聲漢郊祀歌穰穰復正直�寧王莽傳永以康寧寧與寜通漢書寧成史記作寜寧越一作寜越卽寍寜三字亦必相因許氏殆牽合耳蓋從�覆噐象安置之形丁則加聲從心象皿中之形何必作安心之說邪石鼓詩有防字卽寍春秋寧毋谷作寧母公孫寜儀行父公羊作寧滕子寜卒公作寧鄭伯寜卒公作寧商洛鼎銘劉原父以丁爲寜彥逺是之

�其從交手矩悚切又借爲共敬別作恭爲共奉別作供平聲因爲同共去聲說文曰�從廿�古文共之從廿其義迂曲古文交手乃其正也書趨省爲廿耳吳氏以爲共

�卽筆說文聿手之疌巧也孫氏尼輒切�與肅皆從帇帇所以書也楚曰聿吳曰不律燕曰弗從帇一聲孫氏余律切按書傳無�字且手之疌巧何以取義於巾其實筆聿一字後加竹耳借爲發語詞別作欥愼之主此說

�有辭治孌之音說文�古文�字亂也一曰治也孫氏呂員切集韻盧玩切古孝經同又作�說文曰�治也幺子相亂治之也讀若亂�古文又亂治也從乙乙治之也孫氏郎叚切按辭以�爲聲說文蓋以�爲治而爲郎叚切孫氏誤以郎叚付�而今古淆矣辭爲辭受之辭辤爲古字詞爲言詞籀文作辝以臺葉音也合溪曰�與卽治字書治皆作亂殆�之訛也從從猶言理辠也孫奕季昭示兒以乿爲治字平小切子才以�爲禮幹切以�爲治字總之觀辭之從�或作辝則治之得聲灼然矣觀孌鸞之聲則�之爲亂灼然矣而古或以形聲相借猶煗儒輲團枹桴之類故加乙加攴以爲筆態猶髙頤碑後昆作緄呂君碑蕭條作蓧也

頄頯顴一字�渠追渠爰二切頰骨也又作頯戴氏竟曰與顴一字說文曰�九達道也似龜背故曰��髙也頯權也按爾雅九�謂之逵亦借作馗許氏不知其爲假借故爲曲說如此顴馗通聲猶魁渠毬鞠邱區之類詳別條

自有聲說文從力熒省熒火燒門用力者勞古文從悉許氏之說鑿矣犖亦以爲聲二火當門爲燎力之聲義亦合敬甫曰當作或作因作勞趙氏專音熒余謂從二火冂聲

勦後分六書刋誤以無勦說安用勦民爲從力平聲徵之爲從刀然古書時有借用者智按古作劋王莽傳劋巫子是也陳氏九經考異引漢書作�恐是劋訛

寸與又通義六書故知又之爲手不知手以關上爲寸關下至腕臂爲尺尺寸之本也故從寸卽從手之意石鼓詩�字�字本�防也�又皆作寸可知古人篆法��隨時加減見鐘鼎甚明必拘拘如�防�之類一旦攺之何怪人之怪乎如貝有古文�豈能盡貝皆作�則可咲矣�亦篆文將欲存�而廢�乎甚矣其泥也

�卽牀在良切說文�從木�聲李陽冰曰右爲片左爲�徐鍇曰說文無�字李妄也夫������皆從�聲唐本說文有�部張參五經文字亦有之鄭樵曰殳也亦判木也音�古作�後作�又加�敬甫主之今皆作爿正與木左半之說合�卽析字古�象形�作�

蒯防之合庫拜切也諸家作�字說文曰防聲徐曰說文無防字當是�字之省而聲不近未詳�疾正切說文無防乃遺耳總要以�爲蒯

�當音密說文�深屋也�延切合溪以鐘鼎文之�而竟攺廣從�此甚不必但魚儉切爲無據耳智以從冂如爲鼎之扃音密儀禮古文鼏皆作密則密一字招魂�勺卽密勺也蓋或有把故作�而屋之�象宇形後小篆與宀同而說文音綿以密音而轉也子才敬甫宮室從�其穴從�則太造矣

家非豭省伯琦曰家與牢同意畜豕故從�因用爲室家之家牢牛屋因借用爲牢獄之牢說文謂從豭省謬甚泉從口豕爲家合溪從�卽族字訛爲豕智按�本矢鏃而閦才六切從眾墮淚碑眾作�眾從�也吳氏竊合溪之說而又音�爲吟則防牽彊矣又急就章家伏几也今謂之夾膝王伯厚曰猶楊子所謂槧人也隋煬帝嚫戒師有夾膝唐陸魯望以竹夾膝贈皮襲美總按古文家或作����������則知本伏几之噐借聲爲家古讀近姑卽吾字之聲也因有從犬從豙者言家先畜也亦有從身者吾所居之意也從牙者諧聲也

�從穼而卨聲說文曰盜自中出從穴從米從廿卨諧聲戴氏攺爲�則隨手杜撰矣或以糲爲聲萬之首訛爲廿也鄺氏曰從穼而卨聲訛爲竊耳

�卽穼式鍼切說文曰深也一曰竈突從宂從�省類篇又所禁切俗謂深黒爲窨穼商頌曰穼入其阻說文作�按毛氏曰深也疑卽穼字作�無義伯溫主�入曰�周也突則爲深字之本凡夫則又取入其阻之說而防謙乃作�字智以穼無別用卽是深字止有李鼎祚載晉人穼衷升庵考舊本音森智謂森深音近卽是一字古人釋字口齒微粗耳如今松江人森深有別否邪

官從宦省秦權作�古丸切說文曰吏事君從猶眾也與師同意戴氏以官�聲�古環字訛爲防秦權文官正作�吾子行非之謂�爲寰字夫又安知古寰官之不相通乎六書統���公捨也推論古因宦省作官詩三嵗貫女石經作宦女可徵古宦轉擐音則轉官音明矣漢張公廟碑國無災卽災患以官有宦音此又一證也備考與精蘊從環古文守字或從�或作�則臣通用此又一證也鐘鼎有從官綰有作�者秦權從�各國文隨取耳說文謂從省孰與從宦省乎徐曰與師同意師本�象獅攺作師耳師旅以統率得聲率轉借�猶今省筆作帥爲將率也

��午杵之原斷木爲杵借爲子午說文五月陰气午�之說甚曲所以知其爲午臼之杵者�從午從臼此明證也昌與切父乙鼎文作�庚午鬲文作�借爲子午午貫錯午戴氏主此伯琦防謙俱從之子才敬甫別作�爲午字京山曰古午五通日中爲午一縱一橫之象推之或作�變爲午

饟餉曩之原式亮切又作���又有饟說文曰周人謂餉曰饟孫氏人羕切陸氏式亮切其實餉饟一字吾尙欲合曩者爲向者何況餉饟乎

�鬲一字郎激切說文鬲鼎屬實五�斗二升曰�象腹交文三足或作防漢令作�又曰��也象孰飪五味气出按�鬲一字猶�與��與百不當分也亦作鬲借爲阻鬲

�卽鍑方復切無足鬲也又作�別作�按說文福輻葍逼副富幅匐�並畐聲而籀文副作��作�以此推之�乃�之變�卽�也

�卽香說文皀孫氏皮及切合溪曰鄕從�齊侯鐘鄕作�宋君夫人鼎餗作��季�伯庶父�郱�牧�其防皆作��亦從�疑此特�字�字象形其下訛而爲匕也伯琦從之敬甫從其形而不從其音夫烏知香之爲吸乃平轉爲入乎子方作�朱王孫曰�古�字

�爲一部戴侗云不可曉智以履屨從尺省屋從戶廣變形亦象屋上有宇而後有�也尸之爲主爲陳亦從此生意非從屍也�象人僵形故作尸祭屍從屍主義吳氏別作�各處自爲象形形偶相近非從屍也气爲古气卻利切象气起皃借爲乞與之乞又轉爲气匃之气卻訖切今作乞反以气稟之气爲气而加餼黃老家又作炁子才作�敬甫作

標票從�卑搖切說文從�戴氏作�從要諧聲要卽腰也篆�象形朱氏曰古文作��卽肋魏吳俱從之

厃卽危魚爲切人在廠上危也又作�又爲�以巳諧聲猶曐之復諧以生也或曰危妃肥配皆以已爲聲�卽耎軟從車欠不可解又作偄腝�輭素問耎弱皆作耎又奴亂切按�有濡音與耎近故多亙錯皆以從耎爲是說文耎而兗切鄭司農說柔需之需可證六書統作��

捫摸一字捫莫奔切又摸字末各切捫也說文以此爲摹字古無摸字卽捫也音有二轉故說文並收摹捫而書猶以摹勒爲撫勒因規模爲規橅也

�卽擲直只治革二切投也說文搔也又作摘莊子擿玉毀珠又作擲古無擲故借提見史漢

�合工噐寸以彡爲聲士箴切唐本不從口而從幾唐度林罕云古文從寸從尺推原古讀�如穰又讀如寜凡囊襄多從之字從者示凡噐物之�耳此從又寸度噐而彡則參之聲也

反正當爲丐��皆古文正字左氏反正爲乏藏矢之具或曰反正爲丏丏蔽矢短�也鄭曰四尺曰正二尺曰鵠鄭說失之正居侯三分之一不可定也反正當爲丐訛爲乏爾正月之正爲平聲相傳避始皇之名然正自有平聲詩云不出正兮與名淸成葉

�從行來余忍切長行也�從此說文又有防字曰安步防防也從廴從止孫氏醜連切按書傳未嘗有用防者

�從巾幾皆象形定作�以爲從巾不從幾此合溪之泥也�亦虎頭幾非虎尾乎小篆之變筆也

�分爲五說文同音而異字凡五一曰鞠蹋鞠也匊聲或作�從�其二曰�窮理罪人也從防從人從言竹聲或作防其三曰�曲�也省聲其四曰�窮也其五曰�窮也防聲�與同俗又有毱皮毛丸也又有諊�躹文淆亂而義不明蓋說文載者漢人所分又太多事矣

戼�之分卯酉戼開而�合也後乃別作酉酉乃酒字故用酉酒乃加水���皆以�爲聲王莽謂劉爲剛金刀蓋已不知矣虞翻曽論之

鑮鏄之分又作鏄補各切許愼及鄭氏皆以鑮爲鐘之大者國語則鏄細於鐘鑮鏄多亙說文則以鑮爲鐘而鏄爲田噐可見當時皆是臆解

�幹榦之原居寒切唐本說文曰幹濕之幹也徐本無干字又作漧借爲支幹去聲又作蓋古幹防二音通呼如防州卽贑州可證詳見前凡夫不信有說文別本故謂爲俗字余見他書所引說文語爲今本所無者甚多凡夫自不廣讀書耳

匕非反人卑履切雜記曰匕以桑長三尺或曰五尺少牢饋食禮左手執俎卻右手執匕柄縮於俎以受於羊鼎西司馬在鼎東二手執挑匕柄挹湆注於疏匕升以受屍屍卻手授匕柄坐祭齊之此所謂挹湆也鄭氏曰挑讀如或舂或�之�作挑者秦人語也挑長柄可以抒物於噐者今文挑作�鄭氏又曰二匕皆有淺深�如飯槮說文誤從匕爲反人又謂匕一名柶非也柶小於匕古以扱醴及防醬匕之類也鬯從匕象形也化則從倒人爲

�卽匜弡伯仲姞也字以支切又上聲沃盥噐也有流以注水象形亦作�又作�秦刻石文作�說文�女陰也此說甚舛或當時有此方言耳伯琦亦從匜說借爲詞助羊者切凡夫因說文女陰遂廢也字而借殹�以亾爲聲�甫切左氏曰止戈爲�鄭夾漈曰�非從止乃�聲也古文歌舞之舞作�撫綏之撫作廊廡之廡作�有無之無亦從�皆以�爲聲古文�有作戊者象執戈盾之形有作�者取習用干戈之義旣曰止戈而又曰偃�則復矣伯琦亦宗夾漈此說而敬甫反不從乃沾滯左傳又宗子才子才好作理談以止戈易立論也�則古廡字象屋覆形�古旅字人在�下轉王音資暇集以亡爲無以亾爲亾蓋未知其原耳

戊茂古通莫候亾遇二切�父已��祖�匜�沈子盉父戊�同�周姜�鄭樵曰戊亾撫切卽�字許氏中宮六甲五龍之說妄矣趙彥衛曰戊本讀茂茂避唐諱讀如�或如務宋永亨搜采異聞錄五代史梁開平時司天監言日辰內戊字請攺爲�朱溫父名誠以戊類成也按茂以戊爲聲詩吉日維戊與阜醜葉趙說是也魏吳作�楙晟也象根柢分布形後加艸作茂鼔�多分說文又有�按鼓不應有二字說文於弢字又曰防垂飾與鼓同意蓋不能自一其說從攴爲是擊鼓爲鼓猶著衣爲衣非有二字防乃攴之訛

佳嘉入麻韻說文曰美也人部又有佳字善也古膎古牙二切蓋古無佳字楚辭始有之實一字也智謂佳旣有古牙切許孫何故不入麻韻六書統�卽嘉從匡者加禮也

幺無二字說文�小也象子初生之形陸機�幺徽急注小也爾雅幺幼注豕後生者俗呼幺豚班彪論幺�卽今所用麼麼也又有幺貝亦小貝也俗訛作麼丁度乃云麼乃詞令名有小麼令幺麼不同夫六麼本於骰子之小防豈有二字之理韻防小補復收此說而不正之故爲說破鶡冠子曰無道之君任用麼麼退之詩曰麼麼微螽斯

羌乃羊聲說文曰牧羊人也從羊�古文按羌羊聲許氏說非

肅蕭聲轉說文曰從帇在�上戰兢也甚牽彊按歗嘯蕭鱐皆以肅爲聲詩條其歗矣與淑葉�古文簫按蕭與肅實同聲肅轉平聲則合也�古文從心從�才老以簫蕭嘯皆音肅智按陸本條其嘯矣卽歗甸師共蕭茅鄭大夫云肅字或爲莤莤讀爲縮縮酒也可證崧嵩一字孫愐徐合爲一字者通戴侗非之不必矣說文止有崧嵩乃新附

泛洍重文詳裏切爾雅曰水決復入爲汜一曰窮瀆也說文與爾雅同引詩江有汜又洍水名引詩江有洍分詩一字爲兩必誤矣洍乃汜之重文也

一二太減故時作壹貳弌弍丶冫之爲主凝亦猶是也程大昌曰在顏師古時江充傳固已訛大臺爲太壹

薛宣傳壹�爲樂而乃作壺矢可知古以壹爲一智按李斯刻卽有以一爲壹者古取文畫茂密耳以聲通用左傳自參以上顏子不貳過豈知後世作防捌玖拾欲使人難容姦僞邪隸筆以一文太減故加弋爲聲弍弎則從弌轉仌文亦減故加水作冰而加疑作凝丶文太減故通用主而加水作注今長箋必用爲注字用�爲主字泥矣如仌筆陵切徐傳說文必以冰爲凝故張�且讀李陽冰爲佞字宣和譜陽冰字少溫其爲冰明矣張孟奇曰仌於隸楷不能獨成文故後人加水別之凝之從仌從水無義當從今文智謂六書之道知其原而以適用爲主非謂後人必無當也

亖�呬通用四卽道書吹呼吸呬之呬從口從八作�張平子�怬河林之蓁蓁注怬息也與呬同蓋古以一二三亖爲文四乃呬也胡一桂書三亖字作�或以四爲呬而�爲數古蓋通用後乃分之按�月表中土之音滿一音一名或兼二名而數目自十後十一二十一悉以二音三音呼一數於文尢難諧協乃用單字易之如卄之爲入卅之爲颯冊之爲昔皕【二百並】之爲祕原有幷字卽【音卒】【音保】卆【音族】【音幹】【音回】【音別】𨿽非數名亦妙有適合然不全耳因於字類求其相近可假借者編成一百誦注記算乃易易也太西氏十字皆只一畫作���������不煩兩筆亦取其簡便耳刕乃諸家新造諸家字書皆造一刕字音鄭漁仲曰列也又作�又作茘珕從刕協從劦說文有劦無刕故茘珕不得其聲故曰券從刀智按荔從力耳且曰荔子非刀不割尢爲牽彊如颿之風不葉而凡葉故又作帆至鳳之以�則建類也

建類者弍凰之類也貫休曰書家作字省文如鳯皇鴛央廟郎下一字俱省其例起於六書建類如弌字以弋聲而弍弎非聲以弌爲建類鳳從凡聲而凰非凡聲以鳳爲建類也

漢隸隨筆之異隸釋所載急就章曰自三蒼喜亡【李斯作蒼頡篇雄作訓纂篇賈魴作喜篇名曰三蒼魴者漢和帝時郎中以字寫三蒼隸法始廣】小學不絕如綫字書行於今者篇莫加於類篇韻莫善於集韻所載古以石刻校之則攟摭尙多脫略隸法皆以悠作�此碑又省作悠稽之篇韻咸無焉因論此擬急就之一章云喜����【�喜悠悠獨無繼出袁良孫叔敖司馬君鄭固劉寛楊厥碑一字有數出處不再見】����昘�世【法乖離昉中世出繁陽令無極山張納孔耽袁逢戚伯著富春丞碑】�異�����【騁異爭新墜筆意出周憬陽著韓勅孔耽繁陽令戚伯著樊毅碑】����載��【斷據圖借載一二出楊厥孟郁靈堂元賀魯峻祝睦平輿令碑】��【氏羲農出費泛老子淸河相碑】��禹【邦舜禹出鄭固帝堯孔宙碑】���【終春秋出孔宙孔謙楊著碑】陳�魯【陳鄒魯出楊震孔宙袁良碑】戔暴�【剗暴嬴出潘幹孔宙郭仲奇碑】���【禽霸楚出孔耽魯峻袁良碑】��【基宇恢出劉修孔耽靈臺碑】��防【啟劉祚出逢童周憬祝睦碑】�夒�【臯防棄出苑鎭劉寛剡令碑】���【朝弼聚出楊厥張壽孫叔敖碑】��【解葉曹出逢童華山亭北海相碑】��呂【衮孟呂出王純景謁者孟郁碑】��禮【秉典禮出帝堯祝睦孔和碑】垂��【垂律度出孔耽樊敏孟郁碑】偄�顯【儒術顯出魯峻孟郁郭仲奇碑】��【爵祿屢出熊君度尙李翕碑】��霜露���【風雲霜露星電煇出夏承郭仲奇衡方李翕商彪周憬孟郁碑】������【簠籩壺兕璵鼎彞上出孔宙次一字出韓勅余出孔宙楊綂三公山孫根碑】����慶血犠【黍稷香馥薦血犧出三公山史辰袁逢祝睦次二字靈臺下帝堯碑】滌防�����【滌齋蠲禱靈響歸出蔡湛淮廟孔彪蔡湛帝堯孟郁孔和碑】����鳩麟�【鳥獸防蚌鳩麟龜出孔耽樊毅唐公房靈臺唐扶孔宙戚伯著碑】�邊通���防【道邊通達遭過隨出髙彪劉修唐扶宋恩�梁馮煥劉熊碑】�����出�【測深�奧表出之出袁良孔謙吳公韓勅唐扶孔耽戚伯著碑】凡此之類皆非假借字書所不應棄蔡伯喈奉熹平之詔列鴻都之碑晚學咸所取正未嘗一字好奇也如前急就𨿽曰漢人典刑亦石經之所不取今之學者事不師古乃緣手隨筆變防畫�偏防以取新尙怪爲能閒有所據不過魏晉以後字體爾此膏肓之疾也農太守張君碑釋文曰漢人用字有假借者有通用者有奇古者有變易偏防及減省者隸釋皆已表出其間防畫小異尋之而可識者皆不復釋如此碑農上安西之類是也顏之推論揖下無耳鼔外設皮離則配禹分澤外咸以世俗爲非今字皆然蓋各是一家之書不可拘以古法也其詳已類之韻略舉數字於此平聲則�【牢】靈【靈】通【通】�【濡】�【遷】上聲則�【響】�【覧】秉【秉】�【啟】�【典】去聲則�【據】裔【裔】�【孟】�【驗】�【舜】入聲則�【術】屬【屬】�【陟】【惻】�【壹】凡巍字山皆在下魏字卻有山在上者惟字皆從心獨尙書維字從糸爾智以永叔集古時記異文如識方錮辭隤納鄕�之類宗資宋均且合爲一非子扉子定是秦先南丰防考曲紅李翕�仌證亖之說束觀論定文參任王純州輔成陽仲定之實廣川致辯孫饒髙朕�漯圏祿自亮矜寡乃憲旣延之故洪景伯所釋尢詳而文徵仲尙言蕩陰張君碑金石隸釋皆無其文升庵言魯峻碑陰歐趙洪皆未收入以余所見��有之或是宋元人仿古耳至如墮淚碑潛作逮作逯冦作�眾作�寅作�大歷扶風夫子庿碑子作�唐作�遊作�曹作�碧落寺碑尢尙古僻皆後人追放前迹多有取法奇矯而失其本指者自泰山之以隔爲融吾卽以不信矣況後來者乎周時列國各有造書秦並天下但令從秦篆而已李斯之法行於世書碑之事自有任之者何所見爲斯自書邪少溫僻古故作驚服言耳豈有李斯之學而偏借隔爲融者乎余故錄此二則使人知分隸之變大槪如此萬勿采以行文也

通雅卷二﹤子部﹐雜家類﹐雜考之屬﹐通雅﹥

欽定四庫全書

通雅卷三

明方以智撰釋詁【綴集】

【爾雅分釋詁釋言釋訓始以一言釋一言前人已悉矣無所事曳踵也今合三者爲一凡屬文所常用而歷代忽略之者爲折衷其音義云爾事起於綴集故先類之敢以比輯略乎詩文諸體則別有論敍此不悉也可與書札金石文字條通閱】

執禮乃蓺禮也論語詩書執禮傳者云禮獨言執者以人所執守而言似費分疏陸文裕公曰卽埶字埶藝古通用所謂遊於藝也執禮之文無再見況子不語怪力亂神與此章亙相發各是四者古稱六經亦謂之六藝此之雅言或是詩書禮樂耳蓋易具性命子所罕言樂一埶也故又曰成於樂智按說文埶種也從坴�引詩曰我埶黍稷魚祭切王子侯表宛朐侯埶師古曰埶音藝魯公仿右軍東方朔碑攺作藝以此益確文裕之言敬甫作埶注疏本作子所雅言詩書執禮皆雅音也注孔鄭曰讀先生典法必正言其音其義乃全不可有所避諱掲衷熙曰記者蓋謂詩書執禮皆雅常之言故夫子亦雅常言之

固實卽故實固籍卽故籍或曰故志或曰故事楚語莊王使士亹傅太子葴問於申叔時曰敎之故志周語樊穆仲曰魯侯�事行刑必問於遺訓而咨於故實史世家作固實趙牛贊諫曰國有固籍兵有常經晉士伯曰吾視諸故府檀弓曰夫魯有初注初謂故事也魏相傳甚稱上意好觀漢故事及便宜章奏晁錯傳爲太常掌故應劭曰主故事侯霸張純郭賀皆以曉習故事稱野同錄曰用虛於實卽事顯理此治心之薪火也感而遂通天下之故子輿曰茍求其故此故之原

雅故雅言訓故也爾雅者藏逺於邇而以深厚訓之也孟堅敍傳曰函雅故通古今張晏曰包含雅訓之故

也管子曰聖人博聞多見蓄道以待物知其故乃不惑心必函外以爲內本通而兩忘也申公爲魯故韓嬰爲韓故皆訓故也通作詁爾雅第一篇

曰釋詁爾邇也雅正也常也子思所謂訓詞深厚也薫化其燥而逺鄙倍也史遷首提雅馴知言哉鄺氏曰雅者�昜宐一之音也故者古文也烏雅通轉而一與五之通聲可知其原矣詩說大小疋卽雅正也戴周魏吳故從古久說文從攴故使爲也古久不已復乎詛楚文久湫卽古湫或合久古以成篆隸從古文許氏增故耳說文古故也徐曰十口所傳是前言也則古已函詁義而故乃故�也�卽舊字在今連用可用訓故單用則爾雅之詁正矣凡夫且以葉爲古智按葉從日作旪見漢五行志省作葉耳�古文古字朱氏以爲鼔象建鼓之形加古諧聲按�卽固

離經者麗經而時習也離辭者學文而摛詞也句度者句也倍文者背書也通而聲之曰誦睦於物而熟之曰讀日月爲易四時和於春秋禮本大一而麗器曰禮象樂在曰樂持志曰詩筆著曰書學記離經辯句謂麗於六經使時習之先辯其句讀也徐邈音豆馬融�察度於句投丁度作句皇甫茂正云讀書未知句度下視服杜度卽讀所謂句心也大司樂注曰興於詩者以善物諭善事道以書者言古以剴今也倍文曰諷以聲節之曰誦發�曰言達述曰語疏曰倍文者謂不開讀之誦亦背文又加吟詠如文王世子春誦智按倍背古通柴氏曰誦從通省�古睦字�音育聲通於誦緣熟於讀也敎學詳前鄺氏曰順雙手而日月相循曰習猶學之爻�【音挶】也元鄧錡曰習坎從二月一日作�訛爲羽表月有明暗而日統之習伏眾神所謂繼明而享其不習也鄭厚曰包��爲易此變易不易本恉也虞翻主漢儒日月爲易凡夫謂伯琦攺已陋而定主蜥蜴羲自畫卦不能命一易字乎禮運曰本於大一故古作禮禮取文茂耳卽噐是道履其體理也樂象形好樂【音要】悅樂【音洛】中和之生機成於樂也志所之而時持之曰詩聿卽筆說文書著也璿璣鈴曰書如也如其心也春燻也秋揫也生殺仁義用二貞一表冬夏酷寒暑之日少而春秋和平之用多也姚義曰春秋斷物志定而後及也恐人尅刻也易以知命而後及也恐人虛也故藏罕言於雅言而詩尢易興書先釋詁三物一貫六深自造矣史記屬書離辭猶屬文攡藻也子云作攡古麗卽麗潛艸曰火麗薪而用其光安於竈而享其熟物之功心物交格而享其通所謂麗正麗澤也用在繼明分辯之所謂攡也以斯文藏性天聖人所以大畜古今之神而安萬世之竈乎

雋永者味防也蒯通著書八十一篇曰雋永說文曰雋肥肉也從弓以射佳曰雋永言其味長也許衝曰達神恉得防而甘別加從心也按雋是鳥尾象形從弓鑿矣陸羽茶經其第一者爲雋永又爲姓漢有雋不疑雋捨又地名下雋屬長沙今辰州沅陵縣並�昌之崇陽通城皆下雋地也顏師古於雋不疑傳音䢐兗反於蒯通傳音字兗反其聲近翦俗讀俊者固非讀忝者亦未正也公羊曰得雋曰克今本爲防雋與俊通子峻切別作防傳曰壺何爲焉其以中防也後漢朱雋字公偉今通鑑書作儁加山者譌耳巂戶圭切而越巂則音髓此合溪所以復附將遂切於雋也王子侯表柳康侯�無音當是雋字智細思說文進從藺省則藺從誰乎蓋從雋省聲也古當讀俊翦隨讀耳雋有翦音猶平有便音甄有堅音竣有全音也試問狻猊何以音酸鵕防何以音俊乎蓋古夂音隨象形孫氏音上聲�夋從之轉而爲俊梭酸竣四音漢人注書偶以方言注之後人別無所考遂據爲定案旣知其原委仍之可也

曰比輯曰整比曰讎比皆謂讎對排比而綴輯之也儒林傳公孫比輯其義唐志宗命馬懷素禇無量曰內庫篇卷錯亂卿爲朕排比乃敕於東都乾元殿東箱部彚整比開元八�命元行衝整比羣書宋咸平元�詔朱昂杜鎬與劉承珪整比三館祕閣書籍陸魯望讎比勤勤比輯整比舊皆去聲猶字櫛句比之比髙誘序淮南言朝晡事畢比方注解則音上聲按後漢東觀讎校注讎對也則比亦對也輯又與楫揖集緝通用如漢輯濯令卽楫櫂兒寛傳統楫羣元注楫輯集三字同詩揖揖卽緝緝史記注以揖志爲輯京山積集並通攈摭采獲也或作摭攟拓捃摭通作捃拾刑法志蕭何攈摭秦法注攈九問反摭之石反孫愐與捃字同收入問韻音居運切攈又作攟與捃皆一字史記�表捃摭春秋蓺文志楊僕捃摭遺紀奏兵錄範冉捃拾自資韻防引刑法志作摭集韻曰摭古作摕本作拓唐書用攟拓一作拾柴氏�以古庶作�也夏侯建左右采獲淮南聘善易九人從之采獲履曰猶采掇掎摭而得也采從爪木俗加手

分占分其所口占也漢陳遵口占書增韻曰隠度其辭口以授人曰口占與流民自占之占同音皆章艷切去聲唐王劇當五王出閣劇召五吏分占其辭粲然東漢虞延占拜可觀謂拜起致詞有儀度也唐張薦字孝舉占對詳敏三使絕域源乾曜占對有序蘇頲於後閣口所占授陰氏分占占拜皆收入平聲或曰五吏分占分其口占而書之也

靑史言汗靑也蓺文志有靑史子五十七篇風俗通引靑史子書大戴禮保傅篇靑史氏之記曰古者胎教隋志有梁靑史子一卷文心雕龍云靑史曲綴於街談新書載靑史氏言就於蔞室一則卽胎教之文也古者殺竹靑以成文曰汗靑以削刀書之元美曰汗灸去其汗故不蠧此靑史所由名也北史言劉向受詔校書每一書竟輒言臣向書長水校尉臣恭書太常博士書中外書合若干本以相比較然後殺靑列子定著八篇或字誤以盡爲進以賢爲形及在新書有棧校讎從中書已定以殺靑書風俗通曰劉向典校書籍皆先書竹爲易刋定可繕冩者以上素也吳祐傳父恢欲殺靑簡寫經書祐諫止注謂汗靑孔子韋編三絕顏淵鐡鏑三折皆指竹書雄鈆槧亦書竹板者也

曰流別曰種別言區別其流裔也摯虞撰古今文章類聚區分爲三十卷名曰流別集隋志總集類文章流別等一百七部二千二百十三卷謝混流別本十二卷孔寧續流別三卷自劉子政有別錄歆乃集六藝羣書種別爲七略言各種分別也孟堅曰亦六經之支與流裔遂有流別之稱唐集庫分爲三曰楚辭曰別集曰總集子厚但以爲文有二道著述者流比興者流汪藻曰左屈稍與經分至後世流別而爲六也去經愈逺矣閒編言閒厠而編之也楚元王傳後載歆責讓博士書言孝成帝陳發祕藏校理舊文得此三事以考學官所傳經或脫簡傳或閒編師古曰脫簡遺失也閒古莧反閒編謂舊編爛絕前後錯亂也智按古但有閒後人增間因閒厠其間遂爲去聲

淹中佚禮也稷下書天口駢也北史云淹中稷下八儒三墨之異漢書禮古經出魯淹中蘇林曰裏名智謂卽弇中哀十四�失道於弇中注狹路也論衡謂宣帝時河內女子壊老屋得佚禮卽劉歆所欲逸禮也道家田子二十五篇名駢遊稷下號天口駢呂覽作陳駢蓋古田陳通音或曰華嚴柂茶字母第九韻玆列可證連叢孔臧續孔叢子也以爲孔甲盤盂非矣邯鄲書目曰孔叢子一名盤盂取事雜也嘉祐四年宋咸上注賜三品服子止云孔鮒撰孔臧以所著�與書謂之連叢漢志儒家雜家各載之又云鮒或名甲而田蚡學盤盂書注應劭曰黃帝史孔甲銘也文選注引七略云盤盂書黃帝史孔甲爲之而人遂以附防孔叢子直齋言其記問篇子思與孔子問答孟子言魯繆公與子思同時則孔子沒且七十年矣元瑞謂孔氏子孫雜記其先世之言行也宋景濓因咸注而以爲咸僞作又疑之太過矣伯魚卒在孔子前則子思無不見孔子者史記表不足信也

中黃子慕黃帝問道於中黃之名也伯厚載書目唐嚴從撰中黃子三卷開元中著作郎按抱朴子言黃帝到靑丘見紫府先生見中黃子受九品之方水經注引作九加之方嚴從慕此名耳

聱隅子因聱書而作也聱隅子歔欷瑣微論十卷晁氏曰黃晞撰序曰聱隅者枿物之名智考晞蜀人嘉祐韓琦薦爲太學助教又按唐沈顏有聱書十卷說文聱不聽也五交切退之用詰曲聱牙

類書始於皇覽通考類書始於梁元帝同姓名錄晁氏曰齊梁喜徵事類書之起當在此時智按唐志類事之書始於皇覽而直齋止於祖珽李徵撰修文殿禦覽不引前有皇覽類苑徧略等書則世已無其書皆並合入新編內矣考魏志劉劭傳黃初中受詔集羣書以類相從號皇覽魏略云常侍王象撰八百餘萬字隋志雜家皇覽百二十卷繆卜等撰何承天徐爰合之蕭�抄之而史記注皇覽記先代冡墓是魏人王象繆襲等撰則當時亦止就修文禦覽等書引用未及核其全書也宋李昉等太平禦覽楊億等冊府元各千卷然禦覽之類見一字相同則連引之而本類之應有者反不載於雜書多引而見正史與注疏中者往往遺漏冊府愛抄文章三十一部千一百四門各序尙有可觀者近時永樂大典洪洲云命解縉纂集初名文獻大成復命姚廣孝劉季箎等徵四方宿儒增輯二萬二千九百卷仁寶曰胡廣王洪等輯大典目錄六十卷其表文載蟫精雋中蓋創見書也治中曽重抄之今散失矣履按永樂大典藏於文樓嘉靖中火上亟命捄得免復命儒臣摹抄隆慶元�始竟萬曆中因三殿火書遂亡

成相助力之歌也荀子有成相三章相者助也舉重勸力以申其邪許噓諭之聲也史所謂五羖大夫死而舂者不相杵是已淮南王有成相篇漢藝文志有成相雜辭十一篇正如荀卿之說托此以諷諭也東坡志林曰不解成相爲何語乃引及治樂以相訊也此大誤矣樂記治樂以相訊疾以雅相與雅皆二樂噐相以糠實其中

佹詩蓋譎諫之意也荀子曰天下不治請陳佹詩佹卽詭詭譎其詞以爲諷也僖九年晉侯詭諸卒左氏作佹諸公谷作詭李百藥佹得不死相如�連捲欐佹猶考工之葘爪不相佹也皆與詭同方子謙小補失載佹詩亦不知佹卽詭字周禮大司樂大傀異烖言大怪也傀劉音詭蓋從鬼當先有詭音後轉爲怪

屏風格詞頭式也漢�帝令相如視艸唐以後除命皆有詞頭其制敕有底有宣有案詳書札類博物志太原以北生屏風艸依岸而生故帖舊文屬稿者曰屏風艸履按別錄屏風艸卽防風東軒筆錄曰人言陶谷宣力太祖有葫蘆之誚周必大玉堂雜記�值未詳其體院吏必以片紙錄舊作謂之屏風兒何子元曰此所謂葫蘆樣邪人以屏風語爲納被祭魚比者非

障車文卻扇詩皆催妝也柯古言北朝婚禮設靑蘆夫家領百餘人挾車呼新婦子催出來唐遂有催妝之語中宗時守嵗以乳媼配竇從一令誦卻扇詩數首三省曰卽催妝詩李義山代董秀才卻扇詩云莫將畫扇出帷來此中須教桂花開孟奇言唐天祐中南平王鐘傅女適江夏杜洪子時又昏暝令人走乞障車文於湯篔篔命小吏四人執紙倚馬而成卽催妝也

何論試題也宋韻略載進士所習有何論一首陸務觀云施肩吾及第敕亦列其所習何論一首何論者如三傑佐漢孰優四科取士何先智謂如今吏部考假之類假如者設爲趙甲錢乙之事而判之

奇侅一作奇胲奇咳奇賌兼垓兼晐胲存皆以兼該義也賌猶該也莊子胲而存言該備也漢藝文志有五音奇胲用兵二十三卷五音奇胲刑徳二十一卷淮南子兵略訓明於星辰日月之運刑徳奇胲之數注奇賌奇祕非常術也史記倉公傳教唐安以奇咳卽奇胲蓋謂奇祕兼賌也說文侅奇侅非常也垓曰兼垓晐曰兼胲而該曰軍中約也讀若心中滿該故凡夫用兼晐虛舟子曰漆園寓言遊心歸於極物而止西幹本藏表法而滑疑以護其神非大奇咳邪遣放消心知則不惑流演軌革易占也卦影圖占也子止言周易流演五卷唐道士成英撰演九宮直�月日或曰釋仁英撰又易軌一卷僞蜀蒲幹貫撰專言流演智謂本於京君明隨有逆刺唐有錯卦卽其書也元祐八�髙麗進書有京氏周易占十卷伯厚以爲卽隋志之占十二卷也景迂曰前是小王變四千九十六卦後有管輅定幹之軌七百六卦復有入坤之軌六百七十二知之者可以語邵子三易矣智按伯厚言焦小黃蓋漢書焦贛補小黃令舉最當遷增秩畱卒於小黃漢陳畱郡有小黃外黃縣晁氏未必訛今吳中刻易傳皆訛作小王以土語黃王不分也京管以來遂行軌革之說孟奇以分野猶軌革之分爻通考火珠林一卷卽京氏法軌革之道又有卦影東坡志林曰費孝先言得之睂山老人壊一竹牀書定年月當壊遂師之老人授以易軌革卦影東軒筆錄曰孝先常爲李璋作卦影爲五鳯五圖後驗獨王平甫不喜曰卦影驗於事後何足問邪今推背圖之類也李筌傳驪山老母之言百言演道百言演法百言演術此所傳陰符元義也春秋有演孔圖宋五行志言劉向廣演洪範皆因大衍而流爲此名

聿斯星算家言也宋史蓺文志有都利聿斯經四門經陳振孫曰唐待詔陳用輔撰聿斯歌靑羅布衣王希明撰貴與未判原委按唐志都門聿斯經二卷本梵書唐貞元初有都利術士李彌幹至京推十一星行歷知人命貴賤陳輔修之卽文殊所說宿曜經宋楚衍劉熙古皆明聿斯說珞琭三命呂才言本季主而李虛中論之晁氏曰小運本說文空亡本史記叢辰日苑有自來矣人溺禍福反不安命聖人在陰陽中能轉陰陽所貴知命豈指此哉俗糊口而已

旋式抱陰陽式法也靈棋經棋卽占局之棋也羅經本防羅也方圓圖大式也日者傳旋式正棊周禮太史抱天時鄭司農云抱式以知天時蓺文志有羨門式法隋志有黃帝式經三十六用一卷唐李鼎祚有連珠明鏡式經唐六典三式曰雷公太一六壬其局以楓木爲天心爲地刻十二神下布十二辰月令正義按陰陽式法梁元帝洞林序曰羨門五將韓終六壬後漢髙彪傳太一五將三門注太一式今之所謂三式則太一奇門六壬也通考靈棋經東方朔撰又云張良劉安晉顏幼明宋何承天注唐李逺敍曰棋者卽旋式正棊之棊也南史載靈棋經之繇羅經亦式也所謂防羅日月星辰也河洛方圓圖非太式乎潛艸曰神無方準不亂環中四旋防羅本具洪範向威徵紀稽疑易示吉防貞勝因濟平時以靜正通神明而問則受命如向物物皆蓍龜也觸其端機何思何慮須信心自本靈誠自不爽末世捷術紿人而汨陳矣

萬畢言萬灋畢於此也唐志淮南正萬畢術一卷龜防傳禇先生云臣爲時見萬畢石朱方此卽漢之防興輕舉倒景黃冶淖溺五倉之術也厚齋曰唐陰陽家有王燦呂才二家他如白澤圖黃帝集靈�王須臾淮南萬畢周宣占夢咸著於篇潛艸曰劉向獻黃冶而下獄退之戒服食而斃於硫何如範文正卻化金東坡勘破致夢之黃衣邪

岐黃曰內經言身內也內業篇言大道也內景者黃庭之義疏也靈素今號內經管子內業篇專言道故詹以元謂老子出於管子智按漢志別有內業篇蓋古有是書而管老取之乎六一題跋曰黃庭經永和中刻石世傳右軍書而筆法非右軍今道藏別有三十六章曰內景而謂此一篇爲外景蓋內景者乃此一篇之義疏也流俗有中景尢爲繁雜餘一本得於殿中丞裴造者周益公題向薌林家藏曰山谷書南華玉篇卽內景也後漢方技言內學爲祕術讖緯之事今日內事專指容成等術惪曰儒合內外而出世小乘掃外重內故曰內典關尹曰聖人知內外之本合故或言內或言外玉帳兵書也斗擊厭勝之方�也子美送嚴�入朝云空畱玉帳術愁殺錦城人王洙云兵書也智按唐蓺文志有金匱絳囊玉帳經一卷筆乘按顏之推觀我�云守金城之湯池轉絳宮之玉帳又袁防遁甲專徵�云或倚直使之遊宮或居貴神之玉帳玉帳乃兵家厭勝之方�出於黃帝遁甲以月建前三�取之如正月建寅則已爲玉帳李白司馬將軍歌身居玉帳臨河魁戍爲河魁謂玉帳在戍也漢志曰推刑徳順斗擊因五勝智按歷謂冬至斗建曰鬥分戍爲河魁斗魁所抵也此卽斗擊之說

接要卽捷要魏�紀注抄集諸家兵法名曰接要接與捷通鄭伯捷公羊作接可證

黃伯思校讎師春非杜預所言之師春也黃長睿校讎師春五篇乃汲篆古文杜預言別有一卷集老氏卜筮事而伯思所見全異紀諸國世次及十二公嵗星所在並律呂諡法等末乃書易象變卦則預所見非全書也師春乃鈔集人名也其書防乃宋景公名與宋公防餗鼎合謂是西晉人集錄元瑞曰伯思說與通考陳氏說同然紀年卽今冠以竹書者而黃以師春當之亦大鹵莽矣智按升庵所稱瑣語亦不得見不過所引數條此師春一卷何以獨全杜預所見或尙是眞伯思所見則後人附之者瑣語固妄生封繳書可知也自周末至晉歷年近六百安得竹簡無恙邪

雞次之典乃離次之典也楚防昭王反郢五官失法蒙谷獻雞次之典而百姓治注一作離次之典當以離次爲正古離猶麗也次次第也一曰書有畔官離次因法治之遂爲書名

諾臯有三說夷堅之支甲支癸猶續俎之支動支植也天咫玉格壺史貝編亦猶金海玉海甘樹萱金荃蘭畹也吳曽言姚寛以左傳獻子諾巫臯事晁伯道談助云取寄生木咒曰諾臯能隠形抱朴子言諾臯太陰名見遁甲經陶九成言續集有支動支植因悟干支之支夷堅志有支甲支癸正取此也成式篇名天咫玉格壺史貝編皆名造語宋人多駭其稱按天咫言七曜事玉格言玉檢事壺史言道術貝編言釋門梁�帝撰金海張融撰玉海朱遵度麗藻三曰玉海九流應麟效之李商隠作甘子言悅口也溫飛卿詞名金荃荃蓀也元好問詩金荃怨曲蘭畹詞唐人詞曲集名蘭畹如王銍樹萱錄設怪以忘憂耳唐劉餗樂府解題曰淮南大山小山猶詩之大雅小雅也而髙濮陽謂爲人名按旣云安與蘇飛李尙左吳田由雷被毛被伍被晉昌八人則八公指此矣大山小山或是篇名如支甲支癸之類未可知也

祕辛猶令丙也令丙猶令甲令乙也漢祕辛一卷亦以次第名唐之甲歷則奏鈔底案也樊南甲乙集則李義山之四六也叢書甲乙丙丁則陸魯望之�澤集也江東生甲乙集則羅昭諫之詩也丁卯集許渾詩也渾居丁卯橋而名荀勗因鄭黙中經防著新簿卽分甲乙丙丁伯厚載景部丁部此唐諱丙也北史孫惠蔚依盧防撰者卽北魏甲乙新錄也宋以甲乙名書者多齊諧卽莊夷堅卽列齊諧夷堅皆古誌怪之名後人或作續齊諧說洪邁遂作夷堅志胡元瑞曰誌怪小說率以祖齊諧夷堅然齊諧卽莊夷堅卽列升庵言張華作博物志漢前已有博物記元瑞因類書有載博物記言魏郭後事證非漢人夫安知漢前不防有博物記邪茂先續之耳李石又續之如廣客談通本輟耕錄皆鈔之贊寜物類相感志十卷說郛載一卷曰東坡著今見曹明仲格古要論全抄之

脞說猶叢談也目叢脞之語也揣篇摩篇附防蘇秦摩燕烏者也捭闔訛爲押闔越絕疑傳越紐揣摩通作揣靡小說家或曰樷談或曰脞說許愼引叢�徐作脞從目智按脞爲肉之紛脞從目反曲鬼穀子有揣篇摩篇捭闔篇人或信蘇秦揣摩本此鬼谷卽鬼庾區曽知爲無是公乎僞作者因秦揣摩成而附防耳前人四六曰誰傳洞歷懶解王鈇押闔不借聊蒼圉弋難拘堅白空藏越紐之姓字何論駕辯之宮商且隠櫟園閒抄朮序按七略縱橫家有蒼一篇晏子有圉弋篇鶡冠子有王鈇近疊篇論衡引周長生洞歷十卷記故事或以爲趙曄神淵張衡算罔之類非也越紐卽越絕升庵曽言之而元瑞駁之其實絕紐文近大招伏戲駕辯楚勞商只注伏羲造瑟始造此曲皮日休詩白月半抄朮序道藏有紫微夫人撰朮序巵言據之押闔襲用久矣智按乃捭闔之訛排而奪之闔而閉之也

副冩謂副書也文選家有副書指班斿傳賜以祕書之副春官內掌書王命遂貳之注康成曰副寫藏之今稱正本副本

廋辭讔諭謂隠書也離合詩井謎商燈其流也晉語有秦客廋辭於朝注廋隠也新序曰齊宣王發隠書而讀之東方朔曰乃與爲耳漢志有隠書十八篇呂審應篇成公賈之讔諭髙注曰讔語劉勰曰讔者隠也還社諭�井叔儀歌佩玉伍舉言大鳥齊客言海魚莊姬托龍尾臧文書羊裘皆隠也吳虎臣言廋辭起於春秋傳範�子廋辭於朝東坡和王定國詩巧語屢曽遭薏苡廋詞聊復托芎窮宋�康時歙人汪東叟若海遊張叔夜幕作麟書亦廋辭也胡元瑞以隠書爲隠士之書非矣孔融作離合詩曹娥碑陰八字參同契後序與越絕書隠袁康吳平皆後漢人伎倆也此後如大明寺壁東坡硯蓋遂爲商謎燈牌矣謎見玉篇鮑照有井謎京師記有商燈皆隠語也智按曹娥上虞人舊說曹孟徳不及楊修三十里孫權據越曹何以至因楊修知雞肋而附防耳或曰榻碑也解此等事別有機頴非關博學鄭欽悅之解鐘山銘新唐書采小說而載之商洛隠者非創名乎沈存中嘗謂李嗣眞�車一鐸求得砧石者妄也張率防叩潤州玉磬而東掘應閏者欺也一人傳虛眾人傳實

防稡防蕞其語本於防最轉爲防撮櫽栝言隠括也或作��馬永卿曰鄭防著書目爲防粹老杜哀臺州司戶詩云薈蕞何技癢後人乃誤呼爲防粹智按古有此語霽韻入泰韻莊子項椎爲防撮音轉入聲謂其防撮而起也防之書名則本爾雅序云防稡舊說劉向別錄曰鐸椒抄撮八卷授虞卿三國誌桓範抄撮漢書劉之遴亦言撮搜猶之防稡也字本作萃防本傳蘇源明名其書爲防稡柴氏曰防撮合音爲括因有隠括荀子櫽括之側多曲本揉邪者爲櫽正方者曰括故今祖構編書家亦曰櫽括成書後漢鄧訓傳考量隠括魏書張吾貴傳隠括兩家異同卽櫽栝凡論文曰刪拾曰采掇曰鉤防曰刋落皆諭言也士安所云祖構以匠諭士衡所云警防以馬諭也崖穴諭深隠也鞶悅諭表飾也子曰學者繡其鞶悅猶相如之言合纂組也後漢儒林贊曰繁其章條穿求崖穴猶子幹之言回穴也子長曰欲自雕琢卽雕篆鹽鐡論畫脂鏤冰關尹曰吹影鏤塵言鑿空也因客泥升庵譏窈窕爲宮室非爲女容故舉此以解之又按括篆以�

騷�之末用亂用歌或用訊或用誶或用嘆字曰文行文曰言成篇曰章然古可通也屈原用亂曰賈生用誶曰史記作訊曰劉向用嘆曰此猶章句論解之家在漢曰故曰林曰微曰箋曰注曰疏曰解曰通然後人各以意名書千百其變而楚詞尙守此數法歷至今日三李楊王無別創者其曰永言之道近於性情乎國語指那頌卒章爲亂辭摘小宛首章爲篇目左傳所引數章之末謂之卒章一章之末句亦謂之卒章一句謂之一言一字亦謂之一言蓋古人不拘也

連珠始於韓子文章辯體連珠體陸機演之陳證黃芳劉祥梁�帝謝靈運皆作未知所始北史李先傳魏帝召先讀韓子二十二篇任彥升文章緣起謂連珠之名始於雄非也沈約劉勰皆言雄始韓子比事初此名而組織短章之體則子云也勰曰雄覃思文閣碎文瑣語筆爲連珠是可想已三輔決錄注趙岐擬前代連珠之書四十章上之韓說奏連珠蔡邕毅劉珍皆著連珠漢時已盛人止見文選演連珠而定體耳或作聨珠竇氏聨珠集則詩也五竇之父叔向字遺直左拾遺出爲潥水令唐書稱其以詩自名詩苑類格上官儀云蕭蕭赫赫爲連珠對

二十四名詩之流也十二體博學宏辭之科也�二十體�林衡鑑所析也三十六體儷偶之體也元稹樂府古題序詩之流爲二十四名曰�曰頌曰銘曰贊曰文曰誄曰箴曰詩曰行曰詠曰吟曰題曰怨曰嘆曰章曰篇曰操曰引曰謠曰謳曰歌曰曲曰詞曰調博學宏辭十二體曰制曰誥曰詔曰表曰露布曰檄曰箴曰銘曰記曰贊曰頌曰序範文正公�林衡鑑析二十門分其體勢如敍事紀功假象體物防諭雙關之類是也李之儀姑溪集以過對語爲律半格唐書用儷偶相誇號三十六體以李商隠溫庭筠段成式三人皆行第十六金鑾密記唐翰林學士入院試文曰五題謂�詩制書批答也蓺文志杜元穎五題一卷

歇後影略尊題建除百一宮體香奩皆因體而名也鮑明逺有建除詩號建除體應璩有百一詩號百一體宮體起於徐摛和凝作香奩托名韓偓而弱侯猶爲偓惜則王建宮詞趙與峕何復爲沾沾十詩邪元和體長慶體則以�號名也淵明詩再喜見友於杜亦用之到藎傳得毋假手於貽厥乎六朝用盍各則百之語皆歇後也鄭棨特以歇後詩名耳當時應久有此語賈島有影略句韓退之喜之韻語陽秋曰作文彊此弱彼謂之尊題鐘常侍詩品嵇康良有鑿裁司空表聖言賈島附於寒澁因徐彥伯之澁體也謂其不流便耳流便言淸便也任昉傳用事過多不得流便世說言洮洮淸便言洮汰世故而淸且便也嚴羽儀卿曰玉臺體因徐陵所序玉臺集之纎艷而名西昆體卽溫李及本朝楊劉諸公而名又謂文選古詩爲選體七言句句一韻者柏梁體起漢�也八病之外又有折腰聫句轆轤又有退韻回文反覆扇對探題詩格固多杜云或防翡翠蘭苕上未掣鯨魚碧海中眞能詩者豈斤斤此乎

險諢覆窠猶曼倩之口諧少孺之笑也楊詩品云吳均詩秋風瀧白水鴈足印黃沙爲沈約所笑唐人以此爲險諢句太平廣記有伊風子詩時謂之覆窠體猶云打油也杜公謂之俳諧體唐人有張打油北夢瑣言有胡釘鉸詩

書不盡信明其理事文气時變而無逃矣矞宇嵬瑣謑髁弔詭各視其才不爲所惑可也淵明嘆六籍無一親敢輕議乎梅鷟之駁古文尙書安石之廢麟經永叔不信文言楊簡且疑系詞不必矣周末文勝諸子各造一奇卽托者亦可觀漢出之七十二緯則無足取因仲尼傾蓋有子華因柱史出關有尹喜鬻文鶡冠之類往往而然葛洪之托劉歆衛元嵩之托蘇源明趙蕤之托關朗慶虯之托相如又奚似何法盛之於郗紹宋齊邱之於譚峭邪元瑞謂王士元補庚桑而元美不知也王褘言吾子行作乘檮杌與晏子相似元瑞亦未之知也智以爲俶詭連犿各出於才不能忍知其隠劣而顯勝不爲所惑斯已矣亦視其有開必先之理事何者實長耳不必槪以阮逸毛漸宋咸孫定戴師愈李筌一例而讞也於忽操是王禹偁擬作宋文粹載之亦猶蘇�妻答詩李陵答�書也人生而靜四語升庵謂出鬻子豈知子書摭禮記乎文言四語永叔謂先見於穆姜豈知傳取文言措筆乎王銍信之作龍城錄托名於柳猶杜注之托名於蘇也周輝所得之�碌卽魏泰托名聖兪之碧雲騢也李徳裕門人作周秦行紀以構奇章有之乎大抵小說可一覽而置之其誌怪頻襲者尢無謂洪何必夷堅胡何必集異苑邪搆虛驚愚劉知幾早嘆之矣矞宇嵬瑣荀子之非諸子也矞譎也宇大言也嵬奇怪也瑣細也莊子言弔譎猶釣奇也愼到謑髁謑言詼諧也髁言炙轂輠之滑也參云理本易簡盡於聖經事則宜詳後世尢貴辯當而攷究之家水落石出於已甚勞後學有益此其功苦豈與冒虛者搆詞者較難易哉天地律曆質測其故醫藥小學別紀存野要非防通者亦不能也詠歌題跋陶情自娛足矣至於淫狂詭誕疊架相襲絕無奇也何不以雅馴爲至樂

七略七志七錄相因荀勗始爲四部而後因之劉歆七略首曰輯略曰六藝曰諸子曰詩�曰兵書曰術數曰方術王儉七志一經典二諸子三文翰四軍書五陰陽六術藝七圖譜及佛道二家名七而九又作九篇條列阮孝緒七錄一經典二紀傳三子兵四文集五伎術六佛七道魏荀勗始因鄭黙中經爲新簿分四部甲六藝小學乙諸子兵術丙史記皇覽丁詩�圖贊至唐而史居子上次經佛老附子而終之以集定爲四庫元載當國增爲十二庫仍四部也宋相沿襲景徳二�龍圖閣下列六閣則四部加天文圖畫也鄭氏通誌略十二類一經二禮三樂四小學五史六子七星數八五行九藝術十醫十一類書十二文又總天下古今書籍爲羣玉防記三十卷又作求書闕記七卷外記十卷今馬氏通考並遺此數名馬氏於經籍分四部經十二類一易二書三詩四禮五春秋六論語七孟子八孝經九樂十防緯十一儀注十二小學史十三類一正史二編秊三起居四雜史五傳記六故事七職官八地理九刑法十時令十一譜錄十二史鈔十三史評子二十類一儒二道三法四名五墨六縱橫七雜家八小說九農十天文十一歷算十二五行十三占筮十四刑法十五兵十六醫十七神仙十八佛十九類書二十雜藝集四類一別二詩三歌四總集藏書家皆四部法而獻臣邯鄲圖書志於四部外又增四焉共成十志莆田鄭寅仍爲七錄又按陸子淵目一曰經二曰性理書三曰史四曰古書五曰子六曰文七曰詩八曰類書九曰雜史十曰諸志十一曰韻書十二曰小學醫藥十三曰雜流又特爲一錄以次宸章目曰制書

西漢三萬三千九十卷【劉歆七略總目舊唐書九十作九百非據班志所省十家又增入五六家】東漢萬三千二百六十九卷【班藝文志原注本七略增入劉向雄等三家然尙有杜林並蹴踘二三家省伊尹墨子兵類十家光�遷都書籍二千餘兩諸家以爲三倍於前固非實錄而時少篹輯範史無志惜哉】晉二萬九千九百四十五卷【荀朂四部目見隋志序】東晉三千一十四卷【李克校定】孝�增益三萬餘卷【徐度校見崇文目序】劉宋四千五百八十二卷【謝靈運校此據舊唐書】隋志以爲六萬齊萬五千七十四卷【王検校】永明增益萬八千一卷【謝朏王亮修】梁二萬三千百六卷【任昉部集文裕云梁�時公私七萬餘】梁晉通增集三萬餘卷【阮孝緒七目錄】隋志萬五千【見牛表】大業中三萬七千【柳誓校總嘉則殿書三十七萬卷正本止此隋志作正本八萬九千陸文裕以爲七萬七千餘】唐開元中八萬二千三百八十四卷【新唐書序】開成中五萬六千四百餘【舊唐志敍載】宋慶曆中三萬六百六十九【崇文總目太平初正副止八萬】淳熙中四萬四千八十六【陳騤四庫目載考諸史藝文志往往與當時書目相左或所記之異也洪容齊謂禦覽引用一千六百九十種與姚所類多不全有而中興乃多於崇文蓋增新籍也】桓譚新論言漢梁子初楊子林手錄萬卷梁任昉四萬唐蘇弁二萬李泌三萬皆存總目而阮孝緒之四萬類例足徵宋世家藏各目俱不見惟尢延之遂初堂目今傳若說郛節本則寥寥矣李淑二萬三千三百八十田鎬三萬晁陳二目最善見馬氏書晁氏二萬四千五百南陽井度傳錄蜀中書甚富舉以與公�遂作讀書志周密謂陳直齋宦中得五姓之書乃能至五萬一千八十卷又言前代杜兼萬卷韋述二萬卷吳兢西齋萬三千四百周密家亦有四萬濮安懿王之子宗綽蓄書七萬卷南都王仲四萬三千餘曽南丰及李氏山房亦一二萬葉少蘊之十萬復也近來藏書家大約不過五萬上下今時刋本多但有其資亦易集也因撮其數於此令後人一覽而興懷焉

古今書籍之大厄有十而小厄不與焉其曰八水二火者誤也牛謂五厄秦火也王莽也漢末也永嘉南渡也周師入郢也後又有五厄大業也天寶也廣明也�康也紹定也大業時燼於廣陵見通考僖宗廣明黃巢稱齊厄水者董卓遷都載舟西上罹宼沈溺僅數船存此見舊唐書經籍志後序又隋嘉則殿書亂後存八萬卷王世充平命宋遵貴舟載之經砥柱漂沒風浪十僅二三見隋志王伯厚引之此厄不在十厄之內隋志又云齊末兵火延燒祕閣梁初任昉殷鈞復部集之此亦一厄也祥符八秊三館火玉堂逢辰錄亦記榮王宮火典籍都盡焚屋宇二千餘閒陳振孫曰唐末五代之僅存又厄於此亦一厄也合此論之朝廷書籍之厄凡十有三魏了翁言江元叔所藏爲僕竊入於安陸張氏者亦焚宋宣獻書元符中焚晁文元累世之書政和甲午焚李�叔言宋緩家藏書爲火所盡周密亦言無不厄於兵火者其家藏亦失王仲言云葉少緼藏書於霅川丁卯與宅俱焚而李泰發家書亦是嵗火物聚必災亦其理也

智毎嘆藏書難讀書難編論尢難漢隋唐之志皆因朝廷之力此王堯臣陳騤所以易從事也宋士夫藏書如李淑宋緩尢袤晁子止陳振孫之輩皆稱好事各有書目閒爲評敍較唐吳兢西齋杜信東齋爲盛矣夾漈之略貴與之考此至今昭昭者也夾漈言前人編錄有見名不見實者有見前不見後者以雜史上下分爲二家隋唐二志不成條理崇文目評廣記云博采分門則何以異於禦覽又譏孟堅之無倫類不知班依子駿之舊也貴與乃痛詆之以竊通典之細注而疎於田�等夫七音六書前所未發經制之事俱有成文彼詳於難者耳夾漈之卓犖豈可沒哉編志依通典猶漢書取史記史記取國防世本不得不相因也以董無心爲墨氏弟子玉格入譜錄樹萱入艸木則誠爲少室山房所笑矣貴與所編之經籍考但取公�直齋二錄中亦未免重誤何以議人如李濟翁之資暇一云李匡義一云李匡文文乃義之訛也渚宮故事云後周餘知古撰又渚宮舊事云唐知古撰載荊楚事此晁氏少載其姓而以其書言事止於唐也西夏須知一卷晁云劉溫潤守延州編蕃爾雅一卷不載姓名而別條又有羌爾雅元端亦並載之不知其卽蕃爾雅也按宋史藝文志直載劉溫潤蕃爾雅此應據崇文目也編秊通載晁氏曰有朝張衡撰又見別條斷論亦作張衡按衡乃得象之孫嘉裕二年進士第一則是章衡浦城人矣黃長睿譏王堯臣之失而不知張萬福酈炎皆有同名書史緣羊欣之目而附防學士陳遵程懿卜原治篇遂據之王洪洲自云補通考之漏而自漏不免又多以宋人書置元人之後升庵以示兒編爲孫慥以抄書者爲王融猶云刻誤如玉海筆叢之母照尢襄也而敍母照爲母昭裔後引管寜別傳以證幼安銀鉤之語無乃如晦伯之所料乎曩在都門有聞見略記少爲廷尉公所藏家君從璽卿還逐日課之所有經史諸監本諸子百家及諸大類書文集表表者皆具但無異書及宋元諸經解小說天下誌書未全耳秊二十出遊徧訪諸藏書家就抄其目許借者借之欲走越就祁公之四部又以家信返止與臥子定交問其所藏書正不必異書也流寓白門收焦顧兩家之遺吳中所刻小說亦多方選古今詩風從事文集終日諧際潦倒詩酒僕僕中偶然過目而已固常自恨通籍後卽值老父在西曹不與宴防掩寓則讀書又與鞏鴻圖吳恭順往來所收金石古文漢唐碑搨生平未見之書舉其副悉以相遺或得抄之因以所見錄其大略不必盡我所藏也其宋唐以上有名無書者輒列其名或他書所稱引如升庵弱侯輩所載皆別記條目或好事家藏有論敍者因而記之槪之曰聞大約異書多僞亦無大書如永樂大典俱不可得見然吾家藏亦自足枕籍也詎知流離至此盡棄不問追憶所記彷佛夢中嗟乎若天許我還故鄕抱少伯之漆書畢朱虛之木搨欲求尋常書冊盈尺皆難況其異乎嗟乎生平雅志在經史而不自我先如此從刀箭之隙伏窮谷之中偸朝不及夕之防以誓一旦之鼎鑊隨筆雜記作掛一漏萬之小說家言豈不悲哉愚道人今秊三十六矣讀書固有命

通雅卷三

欽定四庫全書

通雅卷四

明方以智撰釋詁【古雋】

鑿空猶弄空也鑿行謂生事也鑿隸作溯古作鑿前漢書張騫傳云然騫鑿空注顏師古以爲空讀如孔謂鑿孔以通山路此則迂謬極矣後人遂以遠徵用鑿空字唐詩胡無人行曰十月繁霜下徵人遠鑿空云揺錦車節海照角端弓升庵以爲徵人向空中行如鑿空然不察其沿誤而又賞之且引唐地記�山洞置珍州鑿空文言之開洞質言之如此足噴飯者何晦伯元瑞遂讓此老邪智按騫鑿空者史斷語也謂武帝好大騫善爲遠大奇瑰之言以動至尊猶今人所謂弄空走空耳又按公羊傳曰公鑿行也猶防造之意公本欲會晉伐秦途過京師復生事修朝禮故曰鑿行此可相證亦將以鑿孔解之乎鑿集韻作鑿鑿又作巵言曰漢司隸楊厥碑通石門適不識爲何字蓋卽鑿字如匝作迊匹作匣作�陋作�謂之隸變幹祿字書可考唐人書葉法師碑宋人書杜詩禹鑿寒江之句皆作智按亦訛乃隸作�陳大科曰介甫父子穿�是也然今隸韻楊厥碑作鑿而六一題跋載楊厥碑文巛靈定位川澤攸用余谷之川其澤南隆凡此四道垓鬲允艱至於永平其有四秊詔書開余鑿通石門中遭元二四荒虛殘橋梁斷�子午復循於是楊厥字孟文奏請度經至建和二秊漢中太守王升字稚紀勒石頌�辭大略如此以巛爲坤以余爲斜獨建定帝位以漢詆焉未詳建和桓帝秊號此永叔時已釋鑿字何言適不識邪智在鞏鴻圖處見有翻刻搨者亦不作或翻者攺之乎永叔且記巛爲坤余爲斜詆未詳倘是字豈不指出或巵言亦抄他人語邪張公神作鑿�閣頌作鑿禮殿記作鑿六書統作總考說文糳從�象舂形而無鑿蓋�卽古字象形而小篆分加糳鑿耳乃之省文變體也

六峜六計也管子輕重戊篇曰虙戲作造六峜以迎陰陽作九九之數以合天道而天下化之周人之王循六峜行陰陽舊以峜字未詳一切字書皆不收入智按委宛編以六計解之升庵之說也則當爲計音以企本是音也又辛子文號計研漢碑作峜研王若谷曰六峜其如周髀算法乎又按宋景祐中得一鐘有銘在其腹曰峜作朕皇祖文考寶�鐘峜其萬秊子子孫孫永寶用享與王朴夷則淸聲合而其形側垂王伯厚載之今釋作矣篆從大屈其一畫向上非從山也鄺湛若言峜爲司計之官名智以爲人名董逌跋此鐘曰托於下�自漢如此周人未甞有此夫以作宗器薦之祖廟宜刻名以自列況於子孫其可以名廢邪禮官曰銘稱皇祖文考謂祖文王也世數𨿽遠蓋推本原不然昔衛莊公曰皇祖文王列祖康叔文祖襄公古人稱文祖文考不必舉諡如襄公曰文祖則可以考矣豈必文王之子而謂文考以其皇祖稱考又不可不附其說古器刻銘若賡作文考尊師艅作文考彞戠作文考惇豈皆以文王享乎今考鐘銘篆作峜古法從夭此非明矣當是作鐘之人名或卽峜字未可知也

亭毒存養也列子曰亭之毒之注亭以品其形毒以成其質此毒音餘六切古毒與育同周易以此毒天下歸藏易大畜小畜作大毒小毒蓋毒亦畜也今人毎用亭毒而呼爲荼防誤久矣其言荼防者說文防厚也害人之艸往往而生從艸從毒徒沃切孫陸復收防字後人省艸借義久而正義本音反忘之矣毒有歹音從土當有讀音此必有所因而今流失爲從士耳荼防之防從艸育�之�上從生下從母今尙有毓字從母從音突子初生也余斷以爲毒害之毒從艸毒聲孫愐未詳防加字梅氏亦未分明又有�音買當是音歹若欲楷別當從防元滿曰�生厚也音篤說文訛從艸毐混毒按篤竺畜育古通音則音篤可通而從毐之原不可廢

欸乃揺船聲也欸此字用欸乃音襖靄久矣黃公紹案項氏家說曰劉蛻集有湖中靄廼歌劉言史瀟湘詩有聞歌靄乃峽裏元次山有湖南欸乃歌後人因桺子厚有注云一本作襖靄遂欲音欸爲襖音乃爲靄不知彼注甚明非竟音也黃山谷不加考遂從而實之智又按昭武嚴次山有欸乃集陳氏曰欸音靄乃如字蓋靄廼襖靄不妨並行戴合溪豈未見直翁貴與之書乎其云者欸之誤欸有靄音也閱冷齋夜話載洪駒父曰桺子厚詩靄一聲山水綠音奧而世俗乃分爲兩字誤矣其第五卷

又重載一條曰靄三老相呼聲此必詳考矣豈所傳之本異乎姚寛言今人誤合二字爲一王元美並不引諸說但曰子云之款乃湘中人泣舜之餘聲也此說支趙凡夫作丂款專附襖靄之聲

相於猶阿與也杜詩良友幸相於曹子建樂府曰廣情故心相於向以爲相於二字如此智閱孔北海集與韋甫休書曰閒僻疾動不得與足下岸幘廣坐舉杯相於以爲邑邑則漢末常語也字書說爾汝之汝作女女者相於之辭後人借汝水以別之方言�防與也荊秦曰防與猶秦晉言阿與阿與阿防皆口聲朴言之曰阿與文言之曰相於卽如今人稱交好爲相與於字之轉也

於於舒緩也莊子於於以蓋眾注以爲誇毗非也此蓋謂其揖讓舒緩之貌易則易於則於於於然亦謂此也於爲發聲於爲气出連用之正狀其聲容耳

株橜言髙橛不動也退之送文暢師胸豁劚株橜此用莊列也列子曰吾處也若橜株駒李熙曰橜豎也株駒樹木也崔譔曰斷樹也莊子作橛株枸說苑曰吳王曰今日吾譏晏子也猶倮而訾髙橛者古人皆以好髙拘執爲橛株之目猶今云一橛頭禪荀子言周公身如斷葘葘立木亦謂如橛也

昆幹猶昆吾也說文防昆幹不可知也古渾切箋云未詳余久疑之一日見六書索隠載防昆幹不可知也禹父名今作鯀並非音混古渾乃孫氏之音渾亦可上聲也王昭明同文備考亦引說文昆幹不可知也�爲古文混張氏曰�乃�字今艸魚曰鯶魚防正從�小篆作�加筆攺爲眔也按說文�昆吾圜器也始知昆吾昆侖者古皆以爲圓渾之通稱故山象之而名昆侖奴言其狀混侖猶言混沌也昆吾是圓椎之象如漢執金吾程大昌考爲金扣之仗執金吾爲駕前侍衛也智見茶經撾若今河隴軍人木吾可知當時呼圓椎之類爲吾師古謂金吾爲鳥名誤豈待言哉吾之聲多通爲於古稱我爲吾亦爲予瓠子歌吾山卽魚山騶虞一作騶吾吾丘壽王文選作虞丘可證也如淳於之形惇惇然圓渾故呼之其匾者曰盂亦謂其圓也說文訓防蓋言爲圓椎混侖之狀不可知耳屈原言鯀幸直或狀其厚貌渾淪而名之證昆幹爲昆於確然無疑錞於音淳似有淳於縣也古淳與惇同自當讀錞於爲惇於又按吾於之聲嘬唇防舌則爲都盧唐人以觜尖爲都盧國語曰侏儒扶盧韋氏謂扶緣也上髙竿者漢曰都盧師古曰都盧國人善緣陳后山以唐人名都盧緣謂矛防之祕也按考工記之廬讀作盧景盧奇之凡圓者謂之盧古語因吾於而轉也戈防之柄圓故謂之盧不必引攢竹爲祕也瓠曰瓠盧後以其可盛曰壺盧頭圓故名頭盧後人加骨加頁別之可證

久之猶拄之也說文久從後灸之象兩脛後有距也引周禮久諸墻以觀其撓今考工盧人灸諸墻以眂其撓之均也注灸拄也橫拄之兩墻閒以審其盧柄本京彊弱均否許氏所雲從後灸之亦謂從後拄之也士喪禮夏祝鬻余飯用二鬲於西墻下冪用疏布久之康成注久謂若灸以蓋塞口也公彥曰灸塞義旣夕曰苞二筲三甕三甒二皆木桁久之合溪疑所久者在木桁此不必矣注桁所以�也古久注音通正猶鬥之音主丘之與區揄之爲尢也考工疏灸音救故康成別之猶今言拄有去聲

詩負之詩懷之猶言持之也內則世子生卜士負之言者齋宿朝服寢門外詩負之注詩承也少秊饋食禮詩懷之掛於季指注詩猶承也京山曰詩志也志在負之愚以爲詩持聲通注疏亦言維持扶抱而不指通聲之原曰詩負之愼重其事負之而又持之詩懷之謂懷之勿露而又持之恐失故掛於季指掛猶掛一之掛言夾也

古俗好吹竽故有盜竽濫竽之諭言老子曰服文采帶利劍厭飲食資貨有餘是謂盜竽今本作盜誇弱侯依韓非子解作盜竽竽五聲之長竽先則鐘瑟皆隨言大姦唱則小盜和也然陸�聲蘇子由呂吉甫李息齋皆主盜誇之說升庵載文子亦有盜竽之語今人曰濫竽則因齊宣王吹竽必三百人劉實崇讓論亦引之庾易傳有懷鼠知慚濫竽自恥之語

竿摩猶幹劘也竿牘竹也列禦防篇小夫之人不離苞苴竿牘注相問遺也雁門太守行財用錢三十買繩禮竿升庵曰卽莊子所謂竿牘也京山曰古呼防爲幹呼爲竿則竿牘卽牘猶鳱之爲雁个之爲介也智按考槃在防韓詩作幹可證董卓傳時人號爲竿摩車竿摩猶幹劘也今俗以事干人亦謂相竿摩今人合而解之曰竿牘干瀆也因事借說可耳升庵轉注古音亦不知幹之爲防不之爲丕負之爲背

柸治與誒詒佁互通�誒卽癡誒道應訓曰鬢齤然盧敖上駕柸治悖若有喪也注柸音坯楚人謂恨不得爲柸治猶今之癡也癡轉爲獃猶咍之有嗤音也柸乃發語聲說文詒相欺詒也音盈之切莊子達生篇誒詒數日注佁失魄魂貌李軌音臺今代韻音怠此二字可讀噫蚩可讀愛泰史記紿注音治江南呼欺曰詒通作紿三國誌裴松之曰毛嘉蚩騃語輒自謂侯身蚩騃卽癡騃方言曰殘罵謂之鉗又謂之防癡騃也景純音吾駭反此晉時語昌邑王淸狂不惠注蘇林曰淸狂如今白癡林字彥友魏祕書監則魏時先有白癡之語

雉噫之聲猶兮噫之聲也兮與侯通侯與惟通升庵引楊子與衝波傳孔子雉噫之歌彼婦歌是也雉噫歌嘆聲智按子云甘泉賦列辛雉於林薄卽辛夷則子云讀雉平聲也且以足其嘆聲之意文心雕龍所引噅噅雉雉亦聲也雉雉蓋咍哆之轉淮南啳哆噅正言開口出聲之醜而髙誘音權葵誇麾說文音哆爲丁可切皆非也毛詩音扯口微張貌得之矣如咍今音臺不知本音�也三侯三兮也史樂書髙祖過沛詩三侯之章索隱曰侯兮皆語詞沛大風詩有三兮按古兮侯通用侯又與惟通惟多作維或用詩末或用發語惟從口隹聲轉而爲應聲耳本固與噅通唐歌於蔿於蔿亦噅聲也以六書本指論之出口爲虧啟齒爲兮嘬口�送爲�滿口爲惟後因惟爲應聲故或用維或用噅耳呼與胡近胡與喉通謡歌鼔嚨胡卽鼔嚨喉可以推矣開口或作伊或作繄或作於或作爰於爲嘆詞而輕則爲於又轉爲爰於時爰處是也兮亦作猗亦作忌秦誓斷斷猗大學作兮大宗師我猶爲人猗詩叔善射忌皆語詞或以論語雌雉三嗅爲三噫乃彼婦出走四句之後一章

丘蓋區蓋也申公傳疑者丘蓋不言如淳曰齊人以不知爲丘師古曰非也引蓋有不知而作我無是也用孔子之名直翁曰丘與區通區蓋不言也智按說文�表徯有所藏匿也區踦區藏匿也從�音徯胡禮切是凡言區者有所藏也荀子曰言之信者在乎區蓋之閒若依顏說引孔子之名而下連蓋字則比六朝人之盍合防不通矣丘之與區古人通用楚元王傳謂空爲丘王武傳訓丘爲區刋謬正俗言丘區宇禹余前論引詳悉可以互證

逗畱止也光武紀逗畱注李賢曰逗古住字今有豆音以古之斗有主音斗與逗通也唐韻收入宥韻作逗俗乃作逗露用

朅來忽來猶何來也今語詞用朅來猶聿來也楚辭車卽駕兮朅而歸舊注朅去也又呂覽膠鬲見武王於�水曰西伯朅去無欺我也武王曰不子欺將伐殷也膠鬲曰朅至武王曰將以甲子日至升庵曰朅猶盍也以盍而來爲防勝鄺氏曰朅忽也忽與朅同韻不惟其通其音亦近矣朅而歸與膠鬲之言朅去皆以忽訓爲順文選注劉向七言曰朅來歸耕永自疎顏延秊秋胡詩曰朅來空後辭亦作忽來解佳按朅從何來何轉入聲是矣得其原又奚爭盍與忽

幾將猶言幾欲也荀子曰時幾將矣注將去也此解非也蓋言幾將是矣歇後語也列子注佹成者幾欲之貌漢郊祀歌九荒賓將將從也北史將牢太過猶言持牢耳此各有聲意不可執一

危得猶言殆也漢書宣元六王傳我危得之注危殆也我殆得爲天子猶今之言險不得之也唐李抱眞傳餌孫季長二萬丸而病季長謂太曰危得仙後人曰殆字直如幾將之意南史顏師伯摴蒱曰幾得

�求卽營求讂充言營營而動也管子曰讂充言心也心欲忠末衡言耳目也耳目欲端讂音楦按從夐音呼正切近兄去聲營求也又音絢說文引尙書�求諸野則�卽營字矣典引曰上哉�乎則言其防遠也呂覽�明古樂府於嗟�兮上林賦鯈�遠去�與防同亦與泂通遠也蓋因營而轉爲上聲耳今作�者誤讂充當是營充言心之營求充動也

讎夷之言因於鴟夷謂踞而熟視也淮南子讎夷熟視貌按夷者踞也鴟夷爲壺名亦謂踞地之狀故芋魁庳遝亦號蹲鴟水經注曰漢水之山開山圖謂之仇夷其頂平有田百頃煮土成鹽因頂平曰夷夷踞謂與地等夷也王觀國學林新編論鴟夷子引範蠡及酒箴升庵辧西施之死以伍子胥曽盛鴟夷投之江猶未及墨子鴟夷一事墨子曰孔子怒景公不封已乃樹鴟夷子皮於田常之門孔子作詰墨言孔子無此事陳水南辧鴟夷子皮告闞氏之難非範蠡

每生慿生也賈誼賦品庶每生孟康注每生貪生也班固敍傳每生有旤又後漢孔融贊曰豈有圓刓委曲可以每其生哉史記作品庶馮生馮猶慿河之慿一往慿恃之意也方言慿苛怒也楚曰慿天問曰康回慿怒蓋慿恃卽有怒意淮南帽慿而爲義言冒昧慿恃而爲之則每生有冒生昧生之意古尙書昧昧與梅梅媒媒每每通聲古人以聲狀多半如此

墨杘借籰器之滑而狀人之詐也杘本�李士龍音你絡絲器借爲多詐貌列子墨杘單至眠娗憋懯婩斫防防皆言詐狀孫愐寘韻收杘屍利切杘嚜多詐方言央亡墨杘姡獪也戴侗引墨杘音睂癡何子元餘冬序錄曰列子墨杘單至眠娗音睂癡戰咥緬淟皮日休反招魂上暖妹而下墨杘方子謙止收紙韻之柅本作杘而屎字下復云寘韻墨屎欺也別見列子本乎此大誤矣顧遁園詮俗笑曰嚜尿音迷兮亦是因訛而造屎自有�音民今方殿屎是也說文引詩民之方念叨郭璞讀方言脈蜴如覓析防如麗醯謂輕易弄也則與顧音嚜尿之意同

溫蠖言塵滓曲之狀也楚辭漁父篇安能以皓皓之白而受世俗之塵埃乎史記作溫蠖朱子曰白音薄與蠖叶韻然或漢時楚人攺之必當時解溫蠖爲塵埃也智謂北人讀白爲幫該切則正與埃葉不必以此正史記之是也甘泉賦天子璇題玉英淵蜎蠖濩之中注屋中廣也黃公紹曰刻鏤貌此言溫蠖者溫去聲言塵滓曲之狀也郝氏謂溫蠖之合音爲污

歉款言式也秦權銘有曰不壹歉款者皆壹明之彥遠書開皇二秊長安得秦權防有塗金防字家訓所傳從鼎而此從貝壹從壺吉聲專也顏之推甞被詔爲讀謂史記隗林當從權作狀久遠書訛也李元吉又得一秦權銘曰平陽斤其文同京兆田氏亦得銅鍰有篆卽秦權銘說文作�省作歀今所見權篆作款則款反有自來矣歉款言天下不一而歉於款者猶式也說文違背宜作智按此說是一作壹者取其文茂美耳嶧碑已用之矣必以專壹解之者彥遠之拘也鉤防分析也裁木爲器曰防裂帛爲衣曰槻漢藝文志曰譥者爲之則茍鉤防析亂而已譥【音叫】訐也防【普狄切】破也智按錫韻不收當是劈之緟文蜀都賦曰防槻兼呈注裁木爲器曰防裂帛爲衣曰槻防從辰見方言今作防此二字他無合用者太衝取其爲梁益方言耳升庵作�爪是韓道昭所收從者聲從爪者意俷徳猶偝徳也偝與背倍北悖皆通史記三王世家母俷徳注俷敗也其寔與背字通楚望引之智又按班幽通賦滔滔而不萉兮卒捐身乎世旤注萉避也一本作腓此亦悖字之履按漢書作母棐徳薄也與菲同監寐假寐也或作鑑寐後漢劉陶傳屏營徨不能監寐南齊武帝詔永思民瘼弗忘鑑寐梁武帝詔興言夕惕無忘鑑寐並與假寐同監視也寐而未瞑故借監鑑作字

譙詬言譙讓垢辱也譙讓一作誚讓呂覽曰雞狗牛馬不可譙詬遇之賈生奊詬亡節伍貟剛戾忍訽訽詬皆與垢同石奮傳不譙讓一作誚讓說文譙嬈譊也讀若嚼才肖切誚古文譙書曰未敢誚公讓相責讓今讀上聲

康回言安思回邪也圖言回環�思也久湫文康回無卽道釋者欲攺康爲庸非矣猶左傳言州吁阻兵而安忍也荀子圖天下於掌上卽回墨子車歐陽曰古無廻字蓋回卽雷水回爲回後人加別爲天問康回慿怒卽共工

滿讕猶�讕也言謾而嚂口也元命包醜臸臸【音臻】言讕讕【音闌】到也毛晃曰詆讕也丁度亦作譋讕前書谷永傳滿讕誣天唐郎余令傳兄餘慶爲交州都督有司馬裴敬敷與餘慶雅故以事笞餘慶婢父婢方嬖譖敬敷死又裒貨無藝民詣闕訟之使者按餘慶滿讕則滿讕卽�讕也�古作謾【謨官切】漢表有靣謾急就有謾【音夷】九章曰或謾而不疑楚辭用慢龜防傳誕謾注誕一作

午�交午午割皆謂中分四�也�午一作蠭午禮記外傳注主四向孔穴午�相通內則翦髮爲鬌男角女羈注夾囟曰角午�曰羈疏云儀禮注曰一縱一橫曰午言在頂正中角則兩角相對羈者只也防蠭通音亦謂直衝曰午橫旋曰蠭漢有交午木亦指交午之象特牲饋食禮肵俎心舌去本末午割之注午割縱橫割之勿沒勿絕也謂四破如副瓜亦交午也魏書張淵傳或取證於逄公或推變於衝午謂午之對衝爲虛防裨竈占知周王楚子死

愅詭猶弔詭也荀子愅詭注變異感動之容直翁引說文愅音革今按說文無愅有諽飾也防也讀若戒北人讀革爲戒耳革有極音故亦稱極詭莊子弔詭舊說如弔由靈之弔至也愚謂弔詭猶釣詭今之釣譽非詭而何

燻轑言燻灼轑轢也前書杜鄴奏方進燻轑天下又曰燻胥又曰刻轢宗室燻轑卽燻轢也音歷轑爲車弓椽輪亦有轑輪而踐轢聲義皆通漢書得之重櫟或言重橑可證也後漢馬廖傳聲燻天地隋書李徳林傳崔諶減騎餘五曰不得令李生怪人燻灼唐書燻爲太平宋表煄匋煄薫燻同

通侻猶輕脫也王粲傳劉表以粲體弱通侻隋書陸爽傳侯白性通侻蜀志李譔體輕脫

渾脫猶言活脫也唐郭山惲傳宗晉舞渾脫張洽舞黃麞王省曰長孫無忌以烏竿毛爲渾脫氊帽人效之號趙公渾脫如意初裏歌曰黃麞黃麞艸裏藏彎弓射爾傷杜有公孫大娘渾脫舞詩渾脫者亦卞戲拍張之遺也哀紀時覽卞射武戲甘延壽傳試弁注弁手摶也弁卞同吳興有卞山如弁緯略作抃戲文按鞳�以殺小牛羊爲渾脫曰渾脫舞者亦蕃語也中國渾脫蓋活脫之轉艸名活兌音活脫卽通脫木言其靈通活脫也則當時人有此語可知三國誌子建見邯鄲淳科頭拍袒正拍張渾脫也

論倫辧而有序也樂書論倫無患論雅頌之詞倫律呂之音郝氏曰論辧也猶皦如也倫序也猶繹如也此解是鄭氏易屯象以經綸陸徳明曰一本作經倫磨蠍忌犯也梁書太淸元�行大捨曰羯磨東坡志林曰退之詩云我生之辰月防直斗乃知退之磨蠍爲身宮而僕乃以磨蠍爲命平生多得譽殆同病也術家之磨蠍本於羯磨梵云蠍磨此云作白作白猶布薩也受戒三畨每月自白其所犯作白令其白也

歍欽猶歍也伯牙水仙操曰歍欽傷宮仙不還伯姬引亦用歍欽何辜說文歍才六切歍卽嗚說文又有歑則烏乎於戲嗚嘑歍歑一也漢樊敏碑歍嘑懷氏可證

聽然卽囅然也咍嗤也呂安謂嵇康我輩稍有菜色反爲肉食輩所哂通作聽上林賦無是公所然而笑注作斷齒本也又通作吲晉書王猛辭司徒疏田千秋一言致相匈奴吲之又通作矧曲禮笑不至矧注齒本也大笑則見宋書王傳孫叔未進優孟見弞又通作囅【音賑】莊子桓公囅然而笑一本作囅左思東吳王孫囅然而咍並與哂通此字當從說文之弞爲正笑不壞靣也通作矧別作哂吲聽囅囅通作矧楚人謂相笑爲咍楚辭曰眾咷所咍舊音胎余按卽是嗤字古臺音怡觀今治怡之音則可想矣

嗢噱大笑也魏志注裴松之曰鐘繇得書嗢噱陸法言曰嗢噱大笑也班伯談笑大噱或作防通作谷亦通作防廣韻曰防防大笑也校獵賦注口中之上下曰噱則是嘉肴脾臄之臄也余甞不解笑字之以爲竹得風而笑未敢安也長箋曰笑竹筍放二葉也漢書多作咲薛宣傳壹關相樂注關古笑字則當以咲爲正宋溫革隱窟雜誌塗抹鞋底之事傳爲嗢噱嗢乙骨切張彥遠載庾元威論書曰許愼門徒居然嗢噱

盧胡笑在喉閒聲也後漢應劭傳宋愚夫寶燕石緹防十重觀之者掩口盧胡而笑孔叢子曰盧胡大笑按胡喉也漢書捽胡捽其喉也盧胡正狀其掩口之聲或曰狼跋其胡亦跋其喉閒肉也喉閒肉故云又曰掩口則笑不出聲非哄然大笑矣

軒然軒渠也後漢方技薊子訓傳軒渠笑自若天祿閣外史曰韓王軒然仰笑卽軒渠也軒本前昻故借爲軒軒與軒仰也東坡書山谷艸書後云他日黔安見之當捧腹軒渠正用此字捧腹出日者傳黃朝英曰軒渠字舉體就之也

與謣邪許舉重唱呼也舉大木者前邪後許邪在中原韻爲享遮反許音虎古詩紀有邪許歌又有噓歌注與邪許同劉晝曰牽石拕舟必歌噓昔有謂聲重爲邪許聲輕爲噓者由今論之噓亦不讀作許與矣凡將篇曰淮南鄭蔡舞嗙諭樂苑載螃諭於遮皆曲名是皆指其聲也南史曹景宗傳宅中邪呼可以知亨遮之音矣樂府有企諭歌當亦嗙諭之遺呂覽淫辭篇舉大木者前呼與謣後亦應之淮南子作邪許方子謙曰今人上梁之中稱兒郎偉卽邪虎類也此何孟春說也

亄費猶出納之吝也太衝吳都賦簡其華質則亄費錦繢呂延濟曰亄費依稀也按方言貪而不施曰亄或謂之嗇亄音意漢書不足以壹費訛爲亄方言臆造而左思采獲之耳

震攇猶搴挐也蜀志許慈胡潛時尋楚�以相震攇攇虛晚反孫愐曰以手約物曰攇說文有防字因掀重其聲卽防也巨言切漢書矯虔吏卽撟防也趙氏曰吳言以肩負重曰防借相訐告曰防孫愐不收防字增攇字或曰攇乃攐字之轉耳攐但當作搴

敭歷言明揚閱歷也汪太函李本寧阮邵武下筆甞用敭歷中外後人襲之訛爲敡歷又訛讀爲踢歷殊可笑也按溫公鑑牛仙客加尙書九齡曰惟舊相及�歷中外者爲之按說文�古文揚與章切敡侮也以防切今人讀踢歷者固非卽讀試歷者亦非若以書序有歷試諸艱之文則當用歷試何必敡歷豈張曲江誤邪敡歷則是�歷矣溫子升舜廟碑感夢長睂明��陋可證

介倪猶那倪也莊子曰馬知介倪音云介倪猶那倪也崔云介出俾倪也介音戛愚謂讀如戛囓韻防隉作集韻又作掜可證

拱押猶拱挹也荀子議兵篇湯武之誅桀紂拱挹指揮仲長統傳拱押天人矣注拱執也押檻也此不知古音也邑有壓音拱押卽拱挹之轉也挹本與揖通晏子曰下車挹之卽揖也或曰拱押卽檢押子蠢檢押注櫽括也

坴梁卽陸梁也陸溺猶陸沈也史記南越陸梁言屈彊也說文坴訓下一曰坴梁此自是古人口語也東方朔歌陸沈於俗桓溫言神州陸沈言陸地沈陷也鶡冠子用陸溺亦是此意

直祿屍祿猶持祿也漢書馬宮傳贊醖借可也然皆持祿保位鮑宣傳黙拱屍祿朱靈傳亡以益民皆尸位素餐許後傳曠職屍官師古皆曰屍主也智謂惡之之辭蓋謂行屍持祿耳韋賢傳曰豈不牽位亦云主位乎管子曰上惽則隟不計而司聲直祿謂言者素飱也郊祀志鼎銘張敞迹古文曰王命屍臣官此栒邑師古曰屍臣主事之臣也此則主訓爲是

拊猶拮隔也荀子尙附之司馬貞曰拊謂懸鐘格長楊賦拮隔嗚球師古曰拮隔擊考公紹音拮爲戛

睢剌旤亂也南都賦天地之睢剌大史公書私心剌謬劉向傳朝臣舛午膠戾乖剌此數剌字皆讀如諡法之剌從束從力音卽�切與刺字不同刺繡刺靣刺船皆七迹切謁人名刺則音次以刺剌別之

些之助辭猶斯也楚辭注音蘇个切韻防又入麻哿霽韻存中曰防峽湖湘人凡禁咒語末皆云娑婆訶三合而爲些也巖下放言非之博物志有止些山杜詩和親邏些城則因羅娑川而借用也其實些字之音本於斯字張氏曰詩恩斯勤斯彼何人斯之類並與些同方子謙曰斯字亦在先韻音詩有兔斯首箋云斯白也今俗語白之字作齊魯之閒聲近斯孔穎曰鮮而變爲斯者齊魯之閒其語斯聲相近歌韻葉音梭孔子臨河歌狄之水兮風揚波舟楫顚倒防相加歸來歸來斯爲斯斯合韻音莎如楚辭之些此知些梭斯爲一音也俗今以少爲些漢左雄傳鄕官吏部職斯祿薄言官小也斯與些同凡時少曰斯須物少曰些須其義本同一聲之轉耳晉後則專用入車遮韻升庵引唐人��爲些字智則以爲古些字見石經有屋恫疑猶洞疑也陰喝猶虛喝也遷後小序惠之早霣諸呂不臺大臣洞疑遂及宗禍此得力大臣之疑也國策蘇秦說齊宣王曰恫疑虛喝髙躍而不敢進注喝一作偈恫痛也言疑之甚也智謂恫正是史記之洞言秦以虛聲喝齊故作險譎深洞之謀使人疑也竇憲陰喝不得對喝又作猲王子侯表平城侯禮河閒憲獻王子也坐恐猲取雞免葛魁侯寛坐防家吏恐猲受賕棄市升庵引此表恐猲作防猲

張具張設也疏廣傳張東都門外黥布傳張如王者居龔遂傳王生爲水衡丞典上林禁苑共張宮館張去聲左傳張吾三軍又曰羸師以張之班超傳雄張南道張亦曰張侯�錄載晏叔厚詩主張繁華得幾時亦用去聲左傳君謂許不亦去聲漢文帝詔共養於髙廟共養長信宮華嚴法東坡怪石皆去聲

梯幾憑幾也山海經西王母梯幾而戴勝注梯幾憑幾也說文憑依幾也皮冰切周書憑玉几今文作馮馮馬行疾也俗又加作慿而不用正憑似以憑爲俗何也梯言斜倚也古從梯從夷相通如稊一作防是也古謂階如梯階梯亦斜倚之意

污邪猶甌臾也滑稽傳甌窶污邪甌窶音樓髙地狹小之區污邪下地也智謂污邪當音污臾古家麻韻歸魚模韻曆書歸邪於終邪音余此明證也流丸止於甌臾正謂平阜而中圩爲能止丸也淮南曰屬臾之貌注恭也或曰猶甌臾以其爲平阜故以比龎厚之貌耳支閡猶叀礙也陳遵傳一旦叀礙叀音絹隗囂多設支閡支與叀皆言其有枝角易罣礙也虞詡謂太守乞不拘閡卽礙也後方術傳序𨿽云大道其硋或同隋設無防大防於太極殿注防與礙同法言曰無所系輆智亦曰礙也俗作礙測術有曰叀術者言罣於空中而算得之

砥屬平服也史記五帝紀莫不砥屬注砥平也四�皆平而來屬服砥音止一作厎說文柔石也與底別底在薺韻其在紙韻作底者厎柱也音諸市切敬甫言古不分底厎而後人分之史記抵掌而談抵音止今多讀底或分抵扺本自通聲

剬義以斷制也顓頊紀依鬼神以剬索隱注剬古制字淮南主術篇曰人君揄策廟堂剬有司髙誘注剬音端此以聲言也六書故但有制爲古文以剬爲朱遄防兗二切說文剬斷齊也�剸也如此則剬竟是剸字兩注皆失之法言因魯仲連易而不剬注曰古制字余亦作剸字讀蓋古者專耑不分猶丘區魁渠之聲如湍與漙甎與防之類可推若以爲古制字則近而訛或連而借也因剸制而卽以剸爲制猶飄而卽以翲爲抄然此例斷不可用

表薄在野也莫敖子華曰葉公諸梁身獲於表薄而財於柱國柱表野外薄林也言其初起側陋也周勃傳織薄曲薄葦薄也韋昭曰北方謂薄爲曲其稱林薄者木爲林艸爲薄也

廝乩當是乩筆談曰西戎用羊卜謂之跋焦卜師謂之廝乩智按說文引書七卟疑集韻或作乩通作稽今稗海注乩音必定反非也緯略宋祁言蘇頲頌曰有乩虞氏不識乩字後得楊備古文尙書釋文乃知爲稽字此開元以楷易古文之失也

�靡如梯之靡也埤雅曰列子因以爲�靡�讀如稊詩言葇荑稊荑也月令靡艸故知與頺靡義通智按莊子應帝王因以爲�靡注�作頺一本�作龜蓋篆弔從��又從之此乃古文之近者以�頺稊音近相借耳

揃搣欲其姸瀞也謂鬄拔睂發也小顏曰去其不齊整者使其姸瀞也瀞才性反卽靜字石鼔詩瀞字卽瀞也莊子外物篇皆搣可以休老眥一作揃三蒼曰揃猶翦也字林曰批也千米反公紹引莊子皆搣曰滅也伯厚解急就自序揃搣之所出取於莊子者此也智以揃卽剪字前從刀復乃俗字也左傳翦滅此而朝食公紹曰當作揃搣史記成王病周公自揃其蚤投之河李愬曰吾先人曾以揃大盜

主臣皇恐也陳平謝曰主臣注主擊也臣服也言擊服惶恐也此說甚曲智謂發語敬謝之辭猶主在上臣在下自然敬恐也凡夫曰當是艸書皇恐二字訛爲主臣

匄貸猶假貸也朱建母死匄貸服具貣師古曰音土得反史記作貸蕭何傳客又說自污貰貣皆謂借貸也樓防傳使郡國獲假貸注謂官以物貸貧人也韓王信傳旦暮乞貣蠻夷主父偃排擯匃貸一用匃貣陳湯傳匃貣無節朱買臣上計吏防乞匃之春秋傳棄疾在鄧不彊匃廣川王越傳盡以善繪匃諸宮人注匃與也竇武匃施貧民亦與也漢髙武負貰酒相如就陽昌貰酒石氏賖貸郡國貰卽賖也古人用去聲若揚終坐事貰出之晉周敏劾阮裕謝安上貰之此借作赦字用也舊說乞音气與也音乞求也按乞如字求也其與人之乞卽給字晏子曰免粟之食飽士之一乞也炙三弋士之二乞也五卯士之三乞也嬰無倍人之行而有三士之食注乞與給同謝安曰以野乞汝杜詩願有蘇司業時時乞酒錢皆給也夘是�

都養扈養也公�傳廝式支切又去聲役扈養韋昭曰析薪爲廝炊烹爲養張耳傳曰廝養卒亦賤卒通稱耳倪寛爲弟子都養亦謂炊食淮南子儲與扈冶扈冶褒大意也跋扈之扈亦是大意

�磬�訐也見周禮介婦注𨿽有勤勞不敢�磬庾氏云齊人謂之�訐崔氏曰北海人謂相激之事爲�磬義曰相絞訐爲�磬卽賈生反唇相稽之意也今人訐辧謂之�舌或謂之刁刁卽�之轉去聲亦磬之轉也

赾張斜立而撥弩也漢令曰赾張百人車者切距也韻防音恥格切在陌韻跬步也毛晃曰半步也一曰距也梅氏音且去聲以手發弩曰擘張以足發弩曰蹶張空手拳舞曰拍張

通雅卷四﹤子部﹐雜家類﹐雜考之屬﹐通雅﹥

欽定四庫全書

通雅卷五

明方以智撰釋詁【古雋】

淑離言獨善也橘頌篇曰淑離不淫梗其有理兮注淑善也離離立猶孤特也梗彊也智以梗爲橘梗解爲彊者非

灑防治路也漢律曰及其門首灑防說文防所以壅水山責切孫愐收入陌韻毛黃皆略之

冰衿猶言冷也世說曰郤鑑欲規王導意滿口重言殊不流王勸郗莫談郗大瞠冰衿而出樂預傳人笑褚公至今齒冷云臯書冰衿齒冷正用此

搏撠挶持也孫臏傳曰救鬭者不搏撠【訖逆切】子云賦撠膠葛五行志物如蒼狗撠髙後腋通作防防古作防詩傳注防挶【居足切】

梗敗梗塞也管子春令謹禱梗謂時方開通而有敗梗塞禱神以通之文瑩以繁華對梗批伔椎擊其要也淮南曰解捽者不在於捌格在乎批伔髙誘音沈韻書皆無此字說文有抌字竹甚切深擊也又蕭韻又作今唐韻沁韻惟有揕字史記右手揕其胸揕卽伔也批又作�挺以指也孫臏批亢搗虛之批則又音薄結切直翁以爲批與防捩之防通雥集雜遝而至也趙古則以雥爲集升庵非之按許善心神雀頌曰嘉貺雥集雥音雜雧乃集字

�窳猶苦窳也行敝言脆薄也行窳猶行濫也漢書曰江南民�窳媮生而無積聚顏�曰短弱也�窳音紫愈舜作什器於壽丘器不苦窳苦讀如盬粗也病也史記貨殖作呰窳荀子曰窳楛不便利者弱楛與苦同唐韓琬傳器不行窳又黙啜防嬀檀曰與我金銀器皆行濫三省注曰市列爲行行作濫惡也郭璞曰勞苦者多惰窳又注毳爲脆謂物之行蔽也言行敝也焦澹園曰懶人不能自起如瓜瓠在地又懶人恆在室中故從宂防攻苦卽功沽

�綰綽卽祈綰綽謂盤旋而延長也晉姜鼎銘百二十一字中有取乃吉金用作寶尊鼎用�綰綽眉壽保其子孫三壽是利伯碩父鼎銘五十字惟六年八月初吉巳子史伯碩父追孝於朕皇考釐仲王母乳母尊鼎用祈丐百祿眉壽綰綽永命萬年無疆又孟姜惇銘叔孫父作孟姜尊惇綰綽眉壽永命彌生綰綽甚古今工云綰綽雷文謂貫穿也又伯碩父鼎�丐百祿釋作祈困學記聞引石湖曰綰綽是古人祝延常語按漢書安世房中歌克綽永福師古曰綰綽也亦謂延長蓋在鐘鼎雲雷回互之文謂之綰綽取其盤旋延長之意媒但詭譎也鴻烈解曰媒但者非學謾也但成而生不信髙誘曰但猶詐也智以但與誕通說文誕詞誕也徐曰妄爲大言也然又爲語詞如誕寘之隘巷明借用誕是發語之誕乃借但之音而媒但之但乃借誕之義也但又與亶通又與邅通說文解曰古文但爲袒字袒爲綻字以是知但字轉通多也鹵簿有誕馬亦謂但引馬不騎也媒但之媒則取媒孽之媒意蓋齊人名麯爲媒謂釀蓄詭詐也

厭案擪服也國防曰舉左案右舉右案左厭案萬乘之國厭音益涉反與揖按通用卽按驗也又通作頞史西南志秦嘗頞略通五尺道注音按

登來立至也公羊隠五年登來之也注登讀言得來齊人名求得爲得來作登來者其言大而急也今廣州諺以來到爲登按薛用翁集異記敍蕭穎士遇二少年登令召至邢曹進夢僧拔眼鏃及寤登言於毉薛唐人可知彼時多以登爲立至之義登得之聲相轉也遺苞言苞苴也字苑云苴履底因說文履中艸之訓也孔叢子吾於木見苞苴之禮行詩箋以果實相遺者必苞苴之故曰遺苞言以此苞相遺管子曰大凶則眾有大遺苞矣注升斗包裹以相遺春官葅館注杜子春作葅飽茅裹肉也則葅飽郎葅苞

軥錄拘摟之轉也拘摟傴僂之轉也丁度曰拘摟聚也言捲聚也荀子軥錄力病正言拘摟用力之疾也傴僂或在語韻或在尢韻古多通用抱朴子言拘錄則術家拘防之術名

幹沒猶言白沒之也張湯傳始爲小吏幹沒如淳曰豫居物以待之得利爲幹失利爲沒此解非也蘇鶚謂幹沒如陸沈隋書王劭贊幹沒營利宋子京撰劉待制墓銘吏得傍緣幹沒幹猶言幹得之也沒猶言沒爲已有也今人動言落錢沒卽落字意幹從幹得音本音乾借爲乾卦之名音防集韻乃更作漧字俗分幹字或又分亁字皆非

臯牢或作猶牢籠也馬融傳臯牢陵山注猶牢籠也孫子臯牢天下郭璞注方言曰僇麤大皃洛膠反則臯牢之聲也淮南子牢籠天地髙誘注牢音楚人謂牢曰此自方言然須知古牢有畱樓之音易林同枕其牢葉子孫封侯儀禮士喪禮握手用纁褁長尺二寸廣五寸牢中旁寸注組系鄭注牢讀爲樓樓爲削約握之中央以安手也今文樓爲纋防爲方悳曰臯當作

啻諟猶諦視也瞻諦言風止也昧揥猶言未審也說苑扁鵲曰於物故有昧揥而中蛟頭韓詩外傳作昧投而中蟁頭毛傳提提之詩曰媞媞安諦謂行步安舒而審諦也魏志韓宣閡潦障扇不避曹植道文帝免其防褌腰不下而去帝曰此家有瞻諦之士也張融風止詭越可動瞻諟言風度舉止也說文啻諟也方言瘱審也諟也吳越曰郭璞曰亦審諟牙見其意也音帝智按諦揥一字牙見者互見也

以胹合驩言調和也莊子宋鈃尹文以胹合驩以調海內注胹和萬物合則驩矣此字從而丁度遂收作公紹收作一從耳一從目今字彚耳部目部並載之並引莊子卽以二者言之必有一訛矣論其義則胹和正調和也又有唐韻足證三家之訛更何疑乎胹熟煮也方言秦晉之郊謂熟曰胹左傳胹熊蹯史記臑熊蹯內則濡豚注濡讀爲而集韻作臑廣韻亦作臑�龍龕亦作�

希顏猶之希世用事也公孫傳希世用事晉虞溥傳希顏之徙希皆與睎同說文睎望也海岱之閒謂盼曰睎

淹數言遲速也數讀如速曽子問不知其已之遲數注讀爲速集韻曰速古作作遫通作數賈誼賦淹數之度是也

呼瓝猶呼防也灌夫傳謼服謝罪注晉灼音服爲瓝瓝與考工薜防之防同聲音弼角切關西俗謂小兒啼呼曰呼瓝

握齱猶握也卑陬乃迫促之轉也司馬相如傳委握廣韻齷齪迫也酈食其傳間勝梁將皆握齱好荷禮注急促之貌荷與苛同增韻或作引前酈食其傳握好苛禮今無此字或所見有別本乎唐宗泰山銘方士虛無儒書齷齪其曰趢趗朴樕局促卑陬皆是者非也卑陬乃迫促之轉也莊子注亦未注明郭若虛畫記趙邈齪以不修飾稱正握齱之聲也今俗有此語齱當從耴今監本皆齱

踔絕猶踔也趨趙猶釗超也踔勅角切孔光傳踔絕之能韓文集序曰汗瀾卓踔莊子趻踔而行楚辭曰春秋逴逴而日髙霍去病逴行殊遠逴與踔同趙岐注孟子曰子張踸踔踔不常也京山曰挾泰山以超北海超卽掉字聲轉有之智又謂與趙釗通方言釗超遠也說文趌怒步也趨趙也則釗正趙之音義詩其尉斯趙則是釗字朱氏謂趙卽逍則或先有肖聲

啽囈呻呼眾聲也一作唵喔咿嚅唲在喉舌間也見列子啽囈呻呼升庵引列子注作唵余嘗曰啽語含口也囈寐語謂語不成句也呻儵呻而唫也呼有聲而無字也啽音庵唐楊瑒傳公啽黙唯唯可知四字爲形容嚅囁之聲長箋引卜居作促訾斯喔咿儒兒此皆形容之詞粟斯一作栗斯以聲狀之無不可者豈必攺訂附合

�掞挺挏以手狀之淮南子曰�掞挺挏世之風俗言求利便之狀也撢徒含切周官撢人掌誦王志道國之政事以巡天下之邦國而語之陸氏他南切與探同徐本說文曰探也唐本曰掬也孫氏他紺切掞音閃可上可去此用撢掞當讀探毯挺挏皆上聲

防淩誶以言狀之防一作極謇喫列子曰防淩誶好淩辱責罵人也誶字張湛音碎字林及殷敬順音崒公紹收昨律切賈生之亂亦用誶曰注告也史記作訊防喫也說文曰急性也方言防喫也或謂之軋謂之歰郭璞曰江東曰喋皆謂口喫好言之狀長沙弔屈而亂辭用誶正謂狂憤無聊之至朱子釋告尙不足以盡其意耳升庵因史漢同異必以爲誶卽訊字此不必也蓋有孟堅所攺者如灌夫畢之卽屬之乎世說張敏集頭責秦子羽文或謇喫無宮商喫廣韻音�唶嘖爲小聲嚄唶則爲大聲咄唶則爲叱聲嚄唶一作護諎咄唶一作咄嗟咋唶窋防轉爲叱吒猝嗟信陵傳晉鄙嚄唶司馬氏曰多辭句也嚄屋虢切唶側伯士革二切聲煩雜也亦作嘖咋傳曰嘖有煩言亦爲嘆聲說文曰嘖大呼也或作謮諎大聲也集韻曰唶嘆聲合溪曰爾雅行扈唶唶白居易詩嘖嘖雀引雛樂府烏生篇唶我是也皆是細微之聲傳曰季植子咋謂林楚蓋防口聲也許氏大呼大聲不知何據合溪迂矣古人借音開合隨時形容何必以字同爲礙邪柳子厚晉問跳浮嚄唶旣云跳浮豈小聲乎唶我惜我也斂口之聲與唶唶同狀細微嘖嘖也嚄唶則唶隨嚄音大呼大聲也當以側白之切爲是故丁度作護諎正欲別之若咄唶則音窋防晉書咄嗟而辧集韻作咋唶古樂府作咄唶孫權見呂防病中咄唶靈光殿賦綠房紫菂窋防垂珠潘嶽芙蓉賦窋防星羅韓信傳意烏猝嗟卽喑啞叱吒也嗟從差本可差去聲而人忘之因所習深耳劉貢父以司空圖咄喏而辧斷石崇之咄嗟而辧爲誤則又拘泥可笑

防齰獲卽嚄唶之聲而痛言之也此見宋玉風賦蓋形容小民被雌風愁病中風促口嚼齒之聲狀也漢灌夫傳齰舌自殺史作齚舌通作咋答客難曰狐豚之咋虎此齰之本字也風賦語意齰因唶聲獲卽嚄聲言其嚼齒欲防促口噴嚄累而狀之古人無此成語自玉輩創撰下字之驚厲痛切如此必曰獲得也豈能曰而有所得乎惟聲音可通古今人物之情文字其寄托者也卽此小節可見一端

擔撟矯然飄拂之意也矯防應作撟防楚辭遠遊曰欲度世以忘歸兮意恣雎以擔撟擔丁但切拂之重也撟居桀切朱子曰擔撟軒舉也愚謂擔撟者有拂袖揮麈矯然髙放之意撟居小切猶矯也說文曰舉手也一曰擅也史記舌矯然而不下漢書矯防吏乘埶以侵下此因書之奪攘矯防以生意也考工記曰撟幹欲熟於火而無贏撟角欲熟於火而無燂士師之八成五曰撟邦令皆矯枉矯激之義彊哉矯與矯矯風節則贊詞非專爲矯彊也但以矯反其偏釋撟則義漏矣莊子喬詰卓鷙喬亦音矯說文因矯防有防字

煩撋猶捼莎也字略云煩撋捼莎此見詩薄污我私注煩撋也捼卽挼字挼音儺謂摩挼也禮曰共飯不澤手康成注曰澤挼莎也亦作摩挲卽摩挼也廣韻撋或作擩公紹音撋爲而宣切唐藝文志嚌擩道眞集韻亦作防捼擩又音乃度切集韻作防字誤矣晉書劉裕與劉毅樗蒲裕挼五木久之王珍國張稷以黃油裹東昏首遣範云送石頭右衛將軍王志取庭樹葉挼服之僞悶不署名身之曰挼奴禾反西涼李暠謂梁中庸曰我何能千里外挼長繩絞其頭邪成式用挼捘卽捼挲拫格猶批拫也毛晃曰吳楚俗謂牽引前郤爲拫格博雅曰拫攎引也韻防引灌夫傳引繩枇根根與拫通拫胡恩切格曷各切轉注略曰今本誤作根株之根非也黃山谷送公定詩引繩痛排拫自注拫音病今宗吾刻本一條字字作根不又誤矣山谷謂排擯也愚按從艮當以痕狠艮爲聲者近山谷之音未敢信

連犿謂宛轉連環也莊子謬悠荒唐無端崖之辭不傲倪於萬物其書𨿽瓌瑋而連犿無傷也注犿音汴言書𨿽驚世駭俗而善體物情連環宛轉也毛晃竟收入元韻以犿音翻不知何據章黼韻犿卽獾音歡卽懽忭本相通而後人分爲二音並用

心儀心擬也切儗猶比擬也漢外戚傳皆心儀霍將軍女儀音螘卽心擬也髙唐賦殊爲物類之可儀與互折曽累葉則亦音擬擬議有揣度凖擬之意故有比擬借擬之意通作比儗舞賦經營切儗記曰儗人必於其倫食貨志遠方之能疑者並舉而爭起師古曰疑讀曰擬蘇秦傳疑於王者從擬轉嶷凝故儀禮疑立卽嶷立禮記疑丞卽凝承

枝梧猶支拄抵捂也項羽傳莫敢枝梧注如淳曰音悟臣瓚曰小柱爲枝邪柱爲梧字當作捂司馬遷傳或有抵捂注師古曰抵觸也捂相支拄不安也方言支注謂以言語支拄也史記序今屋梁上斜柱是也斜觸謂之捂下觸謂之抵抵捂言其參差也枝言枝梧也說文嫸字訓好枝格人語也凡夫因玉篇媞伎也疑爲伎格非矣

摸捫搎也此解見唐韻韻會今俗實有捫搎之語南史暗中摸始有此二字戴氏譏爲俗字余以爲卽摹字楊子三摹九據今特移手於旁耳後人特轉平聲爲入聲如蘇味道摸稜尙是平聲增韻又載摸巵言盧氏雜記味道拜相時以手摸牀稜焦氏曰當作莫索漢逢盛碑摸作園

鄭重卽珍重之轉漢注頻煩猶言殷勤也漢王莽傳稱非皇天所以鄭重降符命之意注云鄭重猶言頻煩也顏氏家訓云吾亦不能鄭重舉近世切要以啟寤汝耳沈存中筆談言石曼事云他日試使人通鄭重則閉門不納亦無應門者魏志倭人傳云使知國家哀汝故鄭重賜汝好物也智謂鄭重乃珍重之轉芥隠筆記引樂天謝庾順之送紫霞綺詩云千里故人心鄭重可知卽珍重矣

遮莫猶言盡教也蓋侔莫也陳騤雜識云方言侔莫彊也若云努力欒肇言勉彊爲文莫盡教卽是彊意猶解鄭重爲頻煩當以言外會之幹令升記雷孔章謂茂先以犬誡狐狐曰遮莫千試萬慮則自晉人已有此語不自遮莫鄰雞下五更也或曰遮莫猶諸莫也方言抾摸言持去也諸莫亦抾摸之聲若公莫篇則曰公莫舞公莫舞非此解矣

八米當是八采姚寛西溪叢話曰八米關中語歳以六米七米八米分上中下北齊盧思道文宣帝崩文士各作挽歌魏收陽休之祖孝徵不過一二首思道獨有八篇時人稱爲八米盧郎唐張祐寄載詩少見雙魚信多聞八米詩智按吳虎臣以孔毅父續世說載北盧思道此事作八采又以五木戲其八爲瑉采王采之中有采曰白因謂之白八近時姚寛蓋臆說也而今之古詩紀仍刻西溪叢話

健慕猶健羨也徐文長路史載健慕見廣記智按闗尹去慕文子忘鍵皆本史記去健羨也莊子鞬韄與適莫畔羨同防去健正謂去鍵

解何問其何分疏也匡衡傳樂安鄕閩佰爲界聽曹爲之解何猶分疏也張辟疆謂陳平曰解未言能解否也膠西王傳故爲無訾省猶言不省事也說文妍一曰不省錄事也可以推知省錄事爲漢人嘗語

於諸寘也於遮卽於諸之聲也哀六年公竿傳於諸其家何休注於諸寘也齊人語也六飲疏曰紀莒之間名諸爲濫內則桃諸梅諸言幹蕃者曰諸賈誼偏諸襻也光武紀諸於半臂也相如賦於遮注曲名亦於諸之音也智謂諸者古人語詞猶今之言這言著也著又轉而爲子今吳人多曰子是也

差須猶少待也選間猶少間也淮南屈宜若憂吳起之差須言少時也呂覽選間食熟古文或用頃之或用俄頃或曰亡何或曰少選或曰少焉或曰未幾或曰巳曰旣義皆通用

孰何問之也猶曰誰何也過秦論陳利兵而誰何音苛苛細詰問也漢有大誰卒師古曰大誰主問非嘗之人有大誰長黃圖曰王褒帶劍入北司馬門至非常室中乃公車大誰也集韻或作噍亦作譙史記衛綰傳景帝立歲餘不譙呵綰注譙音誰呵音何以譙呵爲怒讓此言不誰何但不問之而已漢書作不孰何武帝冊曰孰之復之應劭以誰何爲掌讙呵者後學輒攺此書誰字爲讙違本文矣貴與說

進孰言進成孰之言也文孰言文法孰爛也張騫傳少從進孰謂以孰言進於天子幹鑿度曰自上古及下帝孫文孰文孰者孰成道法也言世漸增文法而人孰爛也董仲舒曰孰爛如此古孰從�專主孰爛後因誰轉爲孰故火以別之五行志以盛聖而易孰惡師古曰孰成也此言文法猶文具文爲之文也嚴安傳之文刻嚴延年傳之文致趙禹傳之文深周陽由傳之文惡董仲舒傳之文系蕭何之文母害張湯之舞文皆謂法律之文也若翟方進所云托文成許後所云文陳則謂文書文字也

無慮都凡也猶云亡論也廣雅曰無慮都凡也趙充國傳亡慮萬二千人注大計也與錄同智按此因慮囚爲錄囚而知其音相通也若亡慮者蓋言不待計慮而知之猶言無論也何必轉錄字乎如蔿艾使封人慮事此乃錄事也而注乃云無慮計功元美論無慮之慮音閭非也

發凡猶泛言大氐也最凡諸凡之最目也諸妄言諸凡望此者也望猶視也左傳序發凡以言例景帝紀凡號石奮萬石君猶泛言之也司防注謂簿書契其最凡也智按如今印契其凡目所最處印之小宰疏凡要亦是簿書又曰簿書之最目曰契劉歆取方言書曰欲得其最目此明證矣大氐卽大抵言大約也漢書李廣諸妄校尉以下材能不及中以軍功侯者數十人注張晏曰妄猶凡也卽諸凡郝京山遂以凡妄爲一恐未必然智按妄猶望也望猶視也如視二千石之詞卽假司馬一例也國防朱英言無妄之人史記作無望可證大約或云大要見陳萬年傳子長用要難張騫不得要領其義始於腰領後則爲通語矣要束卽約束陸防曰懷光都不要借亦謂約結而借其力也

幾所猶幾許也裏所猶里許也疏廣傳問金余尙有幾所師古曰幾所猶言幾許張良傳父去裏所復還師古曰行一里許而還古許所聲近如伐木許許漢人引爲伐木所所可證

以不猶與否也李夫人傳是邪非邪師古曰言所見之狀定是夫人以否按古以與之聲相通詩不我以燕禮君曰以我安注猶與也魏書李順傳此年行師當克以否卽與否退之剝啄行凡今之人急名以官注韓文與多作以其解樂記之噍以殺之以爲與則非矣猶古詩之萋已緑也臨髙臺以軒則尙可以與字解之將母得亡母乃稱皆發問之聲也韓詩外傳客見周公周公曰何以道旦也曰入乎將母曰請入曰坐乎將母曰請坐曰疾言則翕翕徐言則不聞言乎將母方言無寫謂相見有得亡之辭也莊子子產曰子母乃稱左氏用以轉語莊韓用以結句古人善摹人之聲音神狀如此阮千里曰將母同本謂得母乃同乎猶言能毋同也葉夢得爲之解曰本自無同何因有異此是東坡所謂設械匿形推墮滉漾之伎倆耳

行李行使也卽裝任也昭十三年曰諸侯靖兵好以爲事行理之命無日不至古臯陶爲李理官也古李理通用僖三十年燭之武曰行李之往來注云行李使人也襄八年晉責鄭曰亦不使一个行李注曰獨使也升庵引唐李濟翁資暇錄云古使字作李今按李文正作�此何據乎馬永懶眞子彭乘墨客揮犀曰左傳注皆止解行李爲使而今人以行裝爲行李則非也永卿載亳州祁家收孫宣公奭書尺有云行李鼎來蓋行使也古李字從山下人人下子作後人轉作李此並非資暇所說之矣不知本義爲行理而使人行必有裝鄭當時之治行孟子之治任是已則相沿以行李爲隨行之物亦何不可甚矣馬彭之拘也孟子說解李與梩虆通謂杙之可以擔物者

尋人招帖一曰零丁升庵引齊諧曰有失兒女零丁謝承後漢書戴良有失火零丁猶今之尋人招子也蓋古以紙書之縣於一竿其狀零丁然

霝始霝終卽令始令終也廣川跋曰鼎之銘曰霝始霝終跋叔防鼎銘曰三代鼎有銘多矣而此曰霝終古者以霝爲善其文與令同此其謂善頌者也智按書弔由靈靈善也古蓋令靈霝並通凡令名令聞之令皆從靈來以人爲天地之靈心爲人之靈故訓爲善而多借令字防音鑾智又按集古錄龔伯銘曰�其熈萬年無疆霝終霝始嶭尙功釋曰令終令命

令命卽令名領聞卽令問史記命與名通禮生子咳而名之左傳君命太子曰仇叔孫獲長狄僑如以命宣伯與名同史曰命世之宏才卽名世天官書免七命注辰星謂之免星有七名張耳傳亡命謂脫名籍逃亡也智又按說文名從口夕言防不相見故以口自名此說甚曲朱謀瑋謂鳥以夕而鳴作�則尢曲矣蓋令從�從�命從令名從命省作�本一字而平去二音也令無重文故平去聲通用之命有重文之名故分用之又按長笛賦求偶鳴子曹植詩鳴儔嘯匹侶何承天詩日夕遊無際歸禽命同棲命卽鳴則鳴且與命通益足以破朱氏鳥因夕鳴之惑矣揚子曰君子純終領聞郝京山謂卽令聞詩注令聞禮注諛聞皆去聲故亦用令問後漢馬融與髙彪書承服風問注謂風猷令問也漢書注李奇曰領禮所聞故後人曰領袖聲聞也師古曰領令也然如唐書踵領謂踵前人而領其事安知法言非造合者乎故兩存其說漢書元朔五年詳延天下方聞之士謂大方多聞也董仲舒傳講聞髙誼則平去皆可貫行謂一皆遵奉也東平憲王蒼傳光武營建陵地詔裁令流水而已孝胡大孝無違奉承貫行謂一一奉行也谷永傳曰以次貫行固執無違

摽季猶叔末也黨錮傳序叔末澆訛王道陵缺注猶季世也太史公用挽近猶晚近谷永曰當陽數之摽季言摽末季世也王莽靑戎摽末之功注摽與蔈同蔈卽秒也淮南言律數十二蔈可證

縣遲猶言思遲縣切也趙壹傳昭其縣遲按肅宗詔思遲直士遲去聲言遲待也縣遲正謂縣縣遲望之意徐陵用遲縣謝安與道林書計辰傾遲

醖借蘊借也潦倒言頺落之態也南史云宋武帝舉止行事似劉穆之此非醖借潦倒士邪又北史崔瞻列傳云自太保以後重吏事謂容止醖借者爲潦倒而瞻終不攺詩飲酒溫克鄭箋云猶能溫借自持以勝陸音去聲禮運溫之至也注爲溫借漢書作醖耤

傾揆廎言傾斜也漢樊敏碑立朝正色能無揆廎音傾言其方正或曰揆傾季也或曰言揣度傾斜也按喪祝勸防注引柩也謂勸猶倡帥前引者防謂埶披以備傾戱賈公彥曰音虧使持制之不至傾虧然則揆廎當卽傾虧之語又記此碑有釋者一作揺廎俟有書可讀時再考

騎危登極騎衡言其危也魏世家曰範痤上屋騎危而上書信陵以免死莊子夫妻登極者蕭思話好騎屋棟打細腰鼔史記袁晁傳騎衡注衡樓邊欄楯也大氐橫者謂之衡謂之登極亦可總言危道如垂堂之意也空外猶單外也何並傳造王林卿曰冡間單外後漢書張禹傳請鄧太后還宮以爲久處單外杜詩用盡閨中力君聽空外音空字去聲

暴挫鋸項推減蝮鷙狀酷吏之猜禍刻治也酷吏論曰馮當暴挫稱璞鋸項駱壁推減般周蝮鷙暴挫言暴虐以挫人鋸項如鋸之刻挫如缿之鉤譎也推減能故深文以出入罪也蝮鷙狀之而已猶鷹擊乳虎毛鷙爲治也袁盎傳絲欲刻治言以刻深治辧也王溫舒傳請召猜禍吏應劭曰言善猜疑作禍害者用之史記作徙諸名禍猾吏言吏之以禍猾名者薛宣傳使掾平鐫令如淳曰平鐫激切使自知過也古人亦隨意造字如此何責退之輩邪

媒蠍言媒蘗而蠍蠧也宋公稱過庭錄曰景文記程元振惡李光弼言媒蠍以疑之春秋傳云𨿽蠍譖焉避之者蠍音曷木蠧也言譖由中出如蠧殆合媒蘗與此而用之今按唐書宦官列傳又云如媒而成如蠍之蠧合用何疑宋所引春秋乃國語也

濫耳濫口皆謂濫說也史記鄒衍傳始也嚂耳戰國防橫人濫口利機淮南曰不嚂於辧相如虛詞濫說嚂卽謂濫也說文引論語窮斯濫矣防濫嚂可通

啜汁猶拾沈也哀三年富父槐曰無備而官辦者猶拾沈也注沈汁也尺審反智按魏世家欲啜汁者眾注冀功勲也與此互證沈卽汁也沈約酒有音汁者斟審甚汁同聲故古人借之禮記潘字本泔也或疑沈之訛而莊子之審爲淵則蟠字潘當音翻姑存俟證苛亷猶刻亷也荷禮苛禮也苛問呵問也國防楚之史舉以苛亷聞於世漢朱建傳刻亷紱直苛刻一意苛小艸也呼戈切借爲苛細煩刻之意酈食其傳握齱好荷禮卽苛禮王莽傳掖門僕射苛問卽呵問也苛荷呵通聲今人讀爲谿毋又一變矣古文奇字���皆從呵止爲義苛乃借用

偏宕謂偏奇跌宕也孔融傳發辭偏宕南史蕭惠開偏奇相尙鄒陽曰系俗牽世系偏奇之浮辭哉宕與蕩逿蕩通而說文分之跌宕作跌踼相蕩用相潒蕩止爲蕩陰水名上聲宕洞深也顏瑯琊子急就序人用已私流宕忘返卽流蕩顏最明字學者正以從水從宀其借同也

諧際謂諧合交際也唐書房琯傳與呂向隱陸渾十年不諧際人事此字曽見六朝人用之莊子貴際注貴交際也按說文際壁防也際見之白也隙壁際空也則壁相交防之名故借用之

拆呼猶罅漏也韓文補苴鏬漏卽罅字說文罅裂也燒缶善裂防作罅箋曰一字緟文張位特定罅漏音夏乃因說文之呼訝切與陸徳明之讀也爾雅翥醜罅注謂蟬屬剖拆母背以爲孔罅而生鄭漁仲曰蛙虫有角甲者齧桑類罅張拆也此虫之僻在乎張角拆甲此解是矣鄭康成注易甲拆曰拆呼也正以呼爲罅古家麻韻多歸魚模漢去古未遠猶有此聲爾雅注孔罅之語廣韻取之陸徳明以當時方言定其讀不知古人從虖甚明如純嘏本音古與魯許宇葉今張焦李朱之字說刋誤反以讀假爲正讀古者爲非竟忘其本皆此類也嗟乎聲音之道變極反本何苦止守晉唐之泥格而彊自然之原乎諸公亦以讀書不深有所不知耳

望衍望而延之也招弭猶招敉也男巫望衍授號冬堂贈春招弭以除疾病注子春曰衍祭也曰有牲粢盛者延進也弭讀爲敉招招福也敉言安凶禍也子春堂贈爲堂矰蓋贈猶送上言贈惡夢猶送惡夢也訓雋曰望而延之爲是何必指牲粢乎今謂弭止也止猶安也敉寧本謂弭寧

邦汋言激亂者司防士師八成一曰邦汋注謂斟酌司農曰斟酌盜取國家宻事若今時刺探尙書事疏言斟酌私知此非也訓雋曰夫盜賊而有斟酌量度之心豈爲亂乎說文汋激水聲邦汋者姦民乘上之隙而激眾以倡亂如水之激而逆行也

廞陳廞興廞塞廞藏皆隨文立訓者也大喪廞五兵司農曰故書作滛讀作廞釋曰先鄭一部之內廞皆從滛則廞爲漢字先鄭所換也訓陳鄭氏訓興因爾雅也又因圉人廞陳並列故主興義訓雋主廞藏之說唐崔祐甫獨孤及墓銘廞衣楚挽徘徊墓田李華權文公墓銘廞隧納書禮優軄衰宋祁眞宗挽歌廞翣浮晨旭皆謂廞藏智按韻補引唐滄州無埭渠久廞塞薛大鼎浚之此因考工善防者水滛之司農曰滛爲廞水淤泥土畱著助之爲厚鄭氏不從而宋祁復用此作廞塞蓋嵚巖有藏從山從廣可通而謂爲陳爲興則借其音耳說文廞許音切集韻嵚或作廞可推

屈笮委曲也迮狹卽窄狹和洽傳魏武令曰髙祖毎在屈笮蕭曹恭順此言受委曲也古無窄字笮卽窄也今人以處約不如意爲受委曲唐宋間文以官家所商議爲委曲於文定云亦稱從容張飛傳山道迮狹卽窄狹後漢樊毅華嶽碑言十月齋祀西嶽以傳窄狹廟捨舊久墻屋傾亞則漢已有窄字傳傳捨也

推築旁推覺之也今人有用推築其義若下石者誤也按三國誌顏裴傳帝召軍市吏於裴前杖一百時典農私推築裴謝斐白宣王曰典農竊見推築假令斐謝是防爲不得明公意也推音他回切蓋從旁推築令覺也其曰築殺者則用手擊人也鞏篆�故亦作��關戾機捩也杜陽雜編言新羅獻萬佛山擊鐘則行道之僧禮首至地蓋關戾在鐘也智按羅隠妖亂志言張守一刻木鶴中設機棙詞隱曰曲有偸吹待拍有務頭顚落種種關棙子優家有戾家把戱燈錄黃檗謂牛頭尙不知向上關捩子蓋一義也捩本力霽切琵琶之撥曰棙又木名善破血又音列爲關捩之義古通用戾棙後分用捩從手玉篇始收捩字曰抝捩也在屑韻然今唐韻十六屑中亦收戾字則古戾亦有列音十二霽亦收捩字解曰琵琶撥則捩亦有麗音矣古列戾聲通如祭法厲山氏卽烈山氏鄭氏讀葘栗爲裂厲禁爲迾禁湥則厲爲列石渡水是也唐人所爲捩暈則專音列蘇鶚曰大中末小兒疊布蘸水向日張之謂之捩暈物異考作拔暈

河因於範河活沙存中曰越人謂淖沙爲範河北人謂之活沙子過無定河渡活沙百步外人馬然一陷則駞車俱沒此卽流沙也字書亦作埿蒲濫反術書河取此按今祿後一辰曰河蓋謂陷運唐六典亦載河之目但埿字無蒲濫反乃唐人造字耳程泰之作陷河

三命謂受命遭命隨命之三科也祭法七祠曰司命注司命主督察三命孔穎達曰援神契云命有三科有受命以保慶謂年壽也有遭命以謫暴謂行善遇凶也有隨命以督行謂隨其善惡而報之

阽危壁危也阽也康也檐也皆一聲也魏志和洽傳阽危注松之案文紀曰阽於亡食貨志阽危若是注曰阽音鹽如屋檐近邊易墮之意也堂亷句亷亦謂邊稜阽檐亷一聲而義亦因之智按亦可去聲馬援傳跕跕墮水中亦當音占去聲或音帖乃當時注者之方言也楚辭阽余身而危亦有讀戰者

生達有條達之義故轉爲挑達一作防�作事順利謂之遂達汰過輕忽謂之佅防忽遽謂之忽達相勉謂之爭生民毛傳曰達生也驛驛其正義苗生也京山曰條達也其音與挑�相轉靑矜箋佻達往來相見貌說文引防兮達兮漸子引許端夫曰遂�易也佅防言汰過輕忽也忽達言矜忙也餘一時未有所證忽閱方言而知之方言曰忽達芒也又曰茫矜奄遽也吳揚曰茫智乃知古無忙字故用芒芒然亦作茫然故茫矜又用茫字郭言艸杪芒出此其本耳人忙則有忽達之狀遂逹之語見康成長髮箋能以徳自遂於天是也孫愐曰佅防又曰汰過乃是滑汰意韻會亦作防達此因挑達生輕易之意也智又按漢人有爭之語爭去聲謂彊自爭立發達也沈汝納胡孝轅所刻漢雜事太后謂帝曰吾入宮後知有防妹中外隔濶目所未見不謂爭達如爾此書出於王子充諸韻書皆未考出故載於此

頓湣猶頓門也氐惆猶怟防也方言倱�頓湣惽也江湘謂之頓湣或謂之氐惆郭音丁弟丁牢反頓湣頓悶也智按周本雕字轉爲周說文怟防不憂事也正讀氐雕平聲又曰袛裯短衣裯音都牢切郭亦曰祗裯獘衣可見氐惆之音乃漢晉之常語

終古終今終之爲言常也詩振古如玆毛曰振自也鄭以爲古古如此因爾雅曰振古也智以此有脫簡若訓振爲古則復矣考工記注齊人言終古猶言常也楚詞曰吾焉能忍而與此終古南粵傳文帝賜佗書願與王分棄前患終今以來通使如故師古曰從今通使至於終久智以終古猶終身終世之例古人有意多字少卽簡促言之終今者猶言自今以往常如此也振卽常也聲亦相轉

詐諼懷諼皆言虛謾也暖姝則言其柔悅也藝文志上詐諼而棄其信師丹傳懷諼迷國師古諼詐也此據說文智謂諼從虛聲旁轉遂有虛泡之意故曰詐曰忘諼艸言忘憂也因作萱終不可諼因作諠或作愃實一字相生也莊子暖暖姝姝之狀崔烈傳反不知姝邪姝姝猶好好也

通雅卷五

欽定四庫全書

通雅卷六

明方以智撰釋詁【謰語】

【謰語者雙聲相轉而語謰謱也新書有連語依許氏加言焉如崔嵬澎湃凡以聲爲形容各隨所讀亦無不可升庵曽彚二字楚望亦列雙聲弱侯略記駢字晉江蘇氏韻輯駢復俱宗楊本江右張氏問奇特編而定其音讀谷城從而廣之朱氏指南艮齋字學皆掲此例然多鈔升庵守以字學鉤鈲之說惟郝公主通然未免彊合故因摲其支離補其遺漏前後見者偶從部居此舉成例列於左方以便學者之因聲知義知義而得聲也】

彷佛一作仿佛方佛放弗髣髴防佛放通作放物方物蓋因恍惚而輕唇出之也恍惚一作洸忽慌惚怳惚荒忽通作怳廣韻作放弗又作方弗甘泉賦仿佛其若夢典引仿佛注猶�槪也遠遊篇作髣髴衛恆盜發魏襄王冡得髣髴古書漢練時日章相放震澹心師古注作方弗防亦古仿字易林曰防如旦饑楊氏引陸云用防佛郝氏引漢郊祀志民神雜擾不可放物與放弗同按放物卽方物也然古讀物與弗近如沒作物蠠沒轉爲密勿別條詳論古實相通毋謂郝公好奇如舊說不可方物爲不可比方其物又何嘗非臆決乎舊注仿佛爲梗槪亦未切當智謂虛呼其聲爲恍惚以輕唇出之爲仿佛實一聲也祭義以其慌惚以與神明交史記大人賦西望昆侖之軋沕洸忽兮漢書作荒忽又孝明八王傳下邳惠王衍病荒忽老子惚兮恍兮莊子心神恍惚凡夫引九歌怳忽兮遠望韓退之和山南鄭相公詩指畫變怳或爲歘字亦忽之輕音也焦氏刋誤言曶怳出法言作惚恍非智按曶卽忽字而不許人用惚恍拘矣

逶迆一作委蛇蜲蛇逶蛇委佗遺蛇委它倭遲倭夷威夷威遲郁夷褘�迆褘隋褘它倭他委移歸邪陭委陀委維委壝靡匜迆委�蟡�蝛�踒逶迱委迆各異其連呼聲義則一也左傳引詩委蛇蘇秦嫂委蛇蒲伏索隠曰靣掩地而進若蛇形此緣國防作蛇行蒲伏蛇音移言逶迆也蜲蛇澤鬼紫衣朱冠齊桓所見古人原以逶迆之狀名之猶莊子山有防野有方皇亦以徬徨名鬼也後因加防作蜲蛇豈可反本此說以解逶迆邪漢書禮志旗逶蛇西京賦聲淸暢而蜲蛇莊子作逶蛇韓詩作逶迆任光邳彤贊委佗還旅方朔傳遺蛇其迹郝氏謂卽逶迆智亦以遺讀移則與下復古時遺從防必有饋聲今用遺蛇爲逶迆猶揚雄用遲爲棲遲也後漢儒林傳方領矩步者委它其中注曰它音迆詩周道倭遲與逶迆同釋文作周道倭夷文選注周道威夷薛君曰威夷險也又作威遲爾雅威夷長脊而泥注威夷長而弱也漢地裏志扶風有郁夷縣注師古曰周道倭遲韓詩作郁夷言使臣乘馬於此道王伯厚詩攷載韓詩外傳褘�卽委迆又衡方碑褘�在公卽詩委蛇在公也考隸釋有之費鳯碑陰逢盛碑皆作迆方子謙引石經作迆又作褘隋爾雅音義引褘它李字辧作倭彵離騷經載云旗之委蛇一本作逶迆一本作委移注云旗委移長也劉向九嘆遵江曲之委移韓愈詩委陀結斜漢卽逶迆字鄺氏字說曰天官書歸邪讀如委蛇言其狀逶迆也說文防鄭地阪許爲切陭上黨阪於離切則二阪亦以地形逶迆而名趙防謙卒於嶺南有遺文在東莞張氏內用豈以婁壽嚴發碑皆有字邪智謂何必據漢碑按漢書衡門古從�者亦以彳又山海經赤水東蒼梧之野舜與叔均所塟也爰有文貝離兪鴟久鷹賈委維郭璞曰委維卽委蛇也又周禮爲壇壝宮棘門三行平地築壇又委壝土起睂埒徐廣音壝爲羊誰反則委壝音義與委迆通又玉藻曰疾趨則欲發而手足母移注移之言靡匜也疏言謂靡匜搖動也言疾趨則不必翔步逶迆紆徐矣古靡如微微字中原讀如褘則靡匜亦逶迆之聲也依戴合溪作�迆依魏子才作委�依說文長箋則作蟡�蝛�又按易林大壯之鼎曰長尾蜲其師之咸長尾蜲蛇一首與之同文以蜲蛇證��則讀逶迆以狀長尾可知其繇下葉思字中葉河字蓋古蟻蛾通多有怡音則何讀奚明矣洪景盧言逶迆有十二變升庵轉注古音委蛇字下云韻會未盡故廣之止有八變方子謙所列有十七變楚望止收十變智今舉所知凡三十二變學究亦不須此如合溪子才輩攺篆作楷勢所難從子謙所引石經褘隋恐訛未考吾嘗笑升庵弱侯秭歸作秭�𦇤褓列𦇤防�乃歸訛防乃訛而顧效尢與偶因二字之變據古今而別之見當以聲通義如此豈欲學者用之哉

徬徨一作傍偟防惶房皇方皇彷徨急則爲張皇一作�徨慞惶通爲倉皇蒼皇禮書房皇周浹卽徬徨一作傍偟荀子方皇周浹乎天下注方音旁猶徘也莊子芒然傍偟乎塵垢之外吳語王親獨行屏營彷徨於上林之中荊軻傳傍偟不能去集韻有防惶卽徬徨有�徨卽張皇韻防彷徨猶徵營也陶景周氏冥通記整心建意勿慞惶也書張皇六師不寧之狀杜甫送鄭防倉皇已就長途往北山移文蒼黃翻覆韓祭女挐文蒼皇分散舊唐書僖宗廣明二年王處之眾蒼黃潰亂李端叔曰楊元發蒼黃失據郝氏直以張皇爲倉黃智謂徘徊爲徬徨舒徐爲徜徉急遽則舌齒激聲爲張皇又穿齒憤聲爲倉黃則更迫矣

徜徉一作倘佯尙羊常羊相羊相徉忀徉儴佯襄羊倡佯常翔相翔通爲彷徉仿佯方佯郊祀歌周流常羊思所並卽徜徉楚辭逍遙以相羊又用忀徉文選上林賦招揺乎儴佯史漢及李善本作襄羊郭璞曰襄羊猶彷徉也西京賦儴佯乎五柞馮衍賦乘翠云而相佯淮南俶眞訓尙羊物之終始韓盤谷序終吾生以徜徉柳子厚用倡佯老子指歸作常翔周禮有相翔史記吳王濞傳彷徉天下漢書作方佯後漢東平王傳消揺仿佯楚辭用仿佯

敞罔一作惝恍惘轉爲愴怳凔況倉兄敞難蜀文敞罔靡徙注失志貌韻略加心大人賦聽惝怳而無從思賦防惘而無疇轉爲愴怳九辧愴怳懭悢兮詩倉兄塡兮卽愴怳或作凔況齒兩之音轉則爲惆悵他朗之音轉則爲懭悢丁度集韻作敞蔡邕石經尙書殘碑母兄曰今日則兄曰敬徳兄卽遑字蓋古兄荒皇況通音九經考異誤刻兄作凡

洸洋一作潢洋防瀁潢通爲曠罔養史記言莊子洸洋自恣以適己戰國防狐祥不可食新序引此語作潢洋可證太井潢洋終不得食淮南子防瀁極望馬融頌防瀁沆漭上林賦灝溔潢漾皆一也鮑照賦曠漾敞罔後漢書馬嚴傳防共罔養以崇虛名皆潢瀁之聲所轉也履按罔養猶之罔象是亦一義

徘徊一作防徊俳回裵回思賦馬倚輈而俳回史相如傳裵回關尹子分用見重言宋子京作唐書陸季疵擊木裵回應合鼎臣意鼎臣言徘徊衣寛貌字當用裵回按徘徊行佇傍偟之貌髙後紀徘徊往來息夫躬鸞徘徊兮注徘徊不得其所也庾信文有防徊唐松陵集有遲徊皆徬徨不進貌茂陵書屋皆徘徊重屬屋兩翼亦名兩徘徊蓋以行佇起意耳焦氏刻誤曰裵回作徘徊並非泥徐氏也

寂寞一作莫漠嗼漠漠�漠說文本作嗼卽寂寞也一作莫鄺氏字說作�漠楚辭作漠又作漠集韻一作諔又作按�漠字恐因碧落碑上文

泬寥一作泬漻泬廖�廫猶寂寥也寂寥一作寂廖寂寂漻�通作寂淑湫九辧用泬寥一作泬漻集韻寥本作廫亦作九辧七章老廓而無處王逸本泬寥作相如賦寂漻無聲莊子漻乎其淸通作廖退之華山女坐下廖落如明星安仁賦幽谷豁以寥音哮髙气也大宗師聞之參寥參髙也寥曠也此字兼冷曠之意從山從宀象其遠寂也凡夫以泬廖當作防廫四子講徳論作寂管子曰耳之所聽非特雷鼔之聲也察於淑湫卽�智按翏本寥畱二音鍬乃音操湫本音剿尗有叔二音猶軸笛之有逐廸音也倜儻卽俶儻故增韻寂寥讀作寂歷唐詩空山寂歷道心生用之古時四聲通轉此異代所難解者莊子刀刀之翏翏翏亦音畱則刀亦音去丟轉入爲笛笛與逐近故古笛作篴可證又以笛管借車軸之管兼指事而名之曰軸推原論之寂寥本有啾翏焦尞歷三轉旁通則有寥落寥歷嘹戾藰涖嘹亮勞利諸轉聲拉沓一作翋�防邋遢�猶拉雜也拉雜一作拉颯轉爲防臘漢鐃歌云梟母五梟子六拉沓髙飛暮安宿博雅遂有翋飛也廣韻作防又作拉又作搚防焦氏収邋遏不謹也�馬拉沓不行也拉盧合切晉孝武太元末京口謡黃雄鷄莫作雌衣被拉颯棲猶拉雜也有所思篇拉雜摧燒之東坡曰學者作拉雜變便自謂長卿世說殷融曰防臘亦放何必其鎗鈴邪

旑旎本作猗難阿那阿儺因作橠防�橠妸娜婑媠亦作旑施倚移猗萎猗柅椅柂楚辭旑旎乎都房注王逸引詩旑旎其華今詩作猗儺長卿子云子淵旑旎皆從詩楚辭來當讀阿那亦可轉音古旎讀儺猶蟻蛾儀俄也升庵載古作�橠其枝又作橠防此乃分別家所作附古文耳洞簫賦阿那腲腇注舒遲貌卽猗儺戴氏曰古單作猗難與那同或作袲自子虛作猗柅遂爲女矢切矣孫愐有猗狔從風貌上林賦則用倚移從風一本作旑施髙唐賦用猗狔江賦猗萎卽猗移正其字作椅柂而阿那又作妸娜韓愈元和聖徳詩天兵四羅旗常妸娜又作婑媠列子楊朱篇公孫穆好色擇稚齒婑媠者

重俯伏之音爲匍匐一作匍扶服扶伏蒲服蒲伏匍百俯伏輕唇匍匐重唇故古人之字通轉檀弓引詩扶服救之左傳宋公子城射張匄折股扶服而擊之漢書傳扶伏稱臣霍去病傳扶伏叩頭範雎傳蒲服韓信蒲伏胯下七發蒲伏連延卽匍匐也丁度又作匍鄺氏曰秦和鐘銘髙引有慶匍百四方言四方匍匐歸命也

逍遙古作消揺稍揺消揺又爲須臾詩河上乎逍遙檀弓負手曳杖消揺於門東平王蒼傳消揺仿佯漢書消揺卽逍遙又讀爲須臾蓋古音揺臾抌揄兩借如詩或舂或揄揄亦爲尢是也毗曇云一晝夜共三十須臾臾之本義說文曰束防�抴爲臾從申從乙後漢方術傳序有武王須臾一卷言立成之法也徐曰逍遙字林所加泥說文耳郁儀曰古趙卽逍京山引太翕首𨿽欲捎揺天不之玆注作逍遙智按考工捎溝注捎讀如桑螵蛸之蛸可證消揺者輕轉其音也飄然悠揚則轉爲飄搖之聲招指動揺則轉爲招揺之聲招揺一作招�招繇見天文下

飄揺一作飄�漂揺彯搖飄姚髟鼬嫖姚剽姚票姚票鷂詩風雨所漂揺鮑照詩飄颻無所定則以漂揺近於剝落故專作飄颻從風馬融廣成頌羽毛紛其髟鼬章懷注飛揚貌音必由羊救切此拘沈韻耳實卽飄颻古尢蕭固通音也飛揚則以飄揺爲得聲狀其音去聲者注者之方言也伏防音票姚爲平聲王融曲水序彯揺武猛則指票姚校尉之類升庵主荀悅去聲以票鷂取名爲武猛不知古人不拘如因杅貳師樓船隨意取名豈如後世稱龍虎鷹揚始猛邪或言彯揺遠舉或纓羽之容票鷂之名亦以能票鷂髙飛也以平聲爲悠揚李夫人傳武帝賦縹飄姚乎愈莊卽飄揺也又郊祀詩雅聲遠姚姚以揺聲通用決無去聲之理故子美恐是霍嫖姚直用平聲升庵博極援引有功然惜膠於好異見音釋不同者必遷就從之不暇問前人之訛誤矣故驚漢晉之燕石爲元珠火齊者猶之奉沈孫之門戶爲金科玉律也但古人音讀常存之以證古今自然之轉變勿爲所防乃能防通

譸張一作侜張輈張倜倡通作周章舟章徟�周慞侏張書曰無或譸張一作侜張一作侏張漢書燕蓋譸張晉張華傳輈張跋扈南齊語曰莫輈張付桓康劉琨詩自傾輈張卽周張也太元去首物咸倜倡詩曰誰侜子美注侜張予之所美陳忠傳周章道路蓋侜張倜倡譸張侏張實一字苻堅報慕容垂書侏章幽顯布毒存亡魏書恩幸傳侏張不已桓氏傳侏張北齊源彪傳吳賊侏張古周有侏音泰伯後慕歌梧桐萋萋生於道周宮榭徘徊臺閣旣除李興表武侯閭以周葉余可證其用倜爲俶儻之俶者則又一轉矣周章微分亦可通用困學紀聞云大傳引樂曰舟張辟雍鶬鶬相從樂樂經也舟張周張也文選箋曰日周張於省覽字書有徟�蓋詞賦所用增加彳旁耳觀佛三昧經言伽樓羅王八千歳饑逼周慞求食此與貞白用慞惶同

猶與一作猶豫冘與由與與去聲本作豫楊敞猶與無決代王猶豫未定陳湯傳椎破印將卒猶與謂疑也猶獸名聞有聲則豫上樹猶又作冘後漢書來翕伏隆傳皆用冘豫未決冘亦音淫髙誘注呂覽作由與老氏用猶兮與兮淮南猶猶與與俱以二字分用河東賦三軍窮冘閼與亦分冘與二字間用之注冘行也閼止也音於庶反冘又音遙智謂其分冘與字則冘仍音猶矣至容與之與上聲長卿用翺翔容與閒適也九歌容與葉渚淮南子儲與扈冶則平聲一作諸與子云賦儲與乎大浦浪乎宇內服防曰相羊也引淮南子陰陽諸與浪放浪也與音余履按髙後紀猶與未決鄒誕生音以獸反

轗軻一作坎坷埳坷軻平聲轗軻則上聲音同坎坷蹭蹬意毛晃曰�車不行卽轗�音盧敢切廣韻�坷從�省作舀者誤

紛紜一作紛云紛員汾沄�赤雀詩六紛員卽紛紜也韻會本作智按從員又從云重復無義也亦通作沄揚雄傳汾沄沸渭唐扶頌碑亦用汾沄張衡賦沄沄湧濤則沄之正義矣紛紜又作紛云郊祀志紛云六幕浮大海六幕六合也相如傳戚武紛云趙凡夫據說文作�

坱軋本爲坱圠賈誼賦槃物坱軋卽坱圠也槃漢書作播方言曰坱圠不測也招隠士曰坱兮圠山曲吳都賦地勢坱圠甘泉賦坱圠無垠賈生借用軋耳軋之本義車輾也漢書傳有罪小者軋

傝防一作闒茸防茸防公紹收傝防字與闒茸通賈誼傳闒茸尊顯師古曰下材不肖之人或作防防從宂宂從宀人宮中宂食也俗作冗

次且一作�������跙恣雎易其行次且俱平聲字書作��集韻作�又作跙若�則太贅矣易經考異或作跙古文作恣雎王鄭馬皆作��子厚答問趑趄批捩

怗懘一作惉滯防慸處亷尺制切見樂記鄭氏曰敝敗不和貌史記引作惉滯又作防慸怗又多忝切靜也托恊切服也

靉叇一作曖曃靄挨云狀也玉篇曖曃不明貌又作靄張有復古編作挨俗攺靉叇以說文有也

晻一作晻靄晻薆暗藹奄藹煙藹庵藹郊祀歌露夜零晝晻卽掩藹之轉也或作晻靄諸家詩作奄藹煙藹甘泉賦儐暗藹兮降淸壇相如賦晻薆咇茀則言艸卉之芳蔚滃郁也晉左貴嬪作楊后誄本支庵藹香譜作馣

奄忽一作防�鳯亭編本載�以辛泉作�省作也李登聲類曰僾俙之作靉霼猶奄忽之作防也僾俙不明莫如雲奄忽迅速莫如風因論奄靄附舉於此

嘈雜一作嘈嘈見博雅此乃當時方言字也丁度韻作嘈囋囋亦音雜墨莊漫錄曰讀緯書見引張平子天象賦云河鼔集軍以嘈雜囋囋與贊同丁黃誤引耳

鏜鞳一作鐺防闛閤闛鐘鼔聲也相如賦鏗鏘闛鞳史記作鏗鏘鐺防潘尼釋奠頌鏗鏘闛閤閤音沓集韻又作�闒晉摯虞思遊賦闛兮識故居集韻又作則神人暢曰鼚乎鼔之亦當音堂矣丁度互引閶闛二字揚雄賦西馳闛闔卽閶闔蓋古人讀昌與堂近蕭索通作蕭瑟本作蕭依說文當作蕭轉而爲蕭颯謝靈運騷屑出宂風東京賦飛流蘇之騷殺莊子知北遊謂衰颯皆此聲之變也郝氏以酸削幷合之非矣

誇毗一作防防韻防曰防體柔也唐人所別制者集韻作防

戚施一作防防駞蠒集韻或作韓道昭作詩戚施注讀爲防駝葉鴻則離古離讀羅施讀駝楊氏引詩疏作說文引詩得此戚施故薛君章句以戚施爲蟾蜍而升庵遂以鼁爲戚施誤矣蘇家韻輯載蠒注音去秋出說文此沿升庵鼁之誤而又收字書訛省之字也

依違一作猗違伊違依韋師丹傳猗違者連歳師古曰猶依違也又依又違言兩可也郊祀歌五音六律依韋響昭注不相乖離貌漢書作伊違蓋古��象二體行步相違也韋卽違背之意後人以此爲韋革字借義奪正義故加辵作違

棲遲一作棲遲西遲遟說文屖遟也從屍辛聲徐曰不進也揚雄賦靈遟兮遟音棲音遲嚴發碑西遲卽棲遲蘇氏作

蹣跚一作媻散�通作媥姺蹁躚平原君傳有躄者槃散行汲注與蹣跚同韻防引相如賦媻姍勃屑與武帝姍姍來遲此音同跚而義則美好恐非一類姍又有音先者則姍姍竟是纖纖矣仍當音跚龍龕韻有�卽蹣跚也莊子跰而鑑於井正蹣跚字而人讀作輕聲如駢先之音故韻會又以姍音先或作姺又引相如賦便姍嫳屑則六臣本也史記作媥姺徶防郝氏謂與盤桓爲一則何異升庵之以翠微爲崔巍邪盤桓者媻姍之重聲激齶也�當是古文�字隸筆取之盤桓一作磐桓畔桓洀桓般桓伴奐半漢管子洀桓卽盤桓漢張表碑有畔桓利貞之語釋引衡方碑作畔桓智以詩伴奐爾防亦盤桓之聲也依說文義當作般桓張平子東京賦平樂都塲示遠之觀龍雀蟠帵天馬半漢半漢當讀盤桓九經考異失載漢碑云劉向傳兄弟據重宗族磐互谷永傳百官盤互知磐盤通陵遲本作夌徲通作陵夷說文徐說引史記夌徲子謙引作夌徲史記泰山跛羊牧其上夌徲故也馮夷一作馮遲可證

咇茀一作苾勃馝馞相如上林賦晻薆咇茀漢書作苾勃博雅馝馞香也揚雄傳香芬茀以窮隆

旁薄一作旁礡盤礡旁魄莊子旁礡太中首昆侖天之气旁礡地之形又賦旁薄羣生相如封禪書旁魄四塞又畫史解衣盤礡

肸蠁一作肹響翕響肸薌說文肸響布也從十從防防者振防也引甘泉賦肸響丰融又子虛賦肸響布寫注盛作也漢書本作肸蠁太衝蜀都賦景福肸蠁之興作則有鬼神仿佛之意注如虫羣起而多又郊祀罔不肸飾師古曰肸振也玉篇作肹響說文曰蠁知聲虫也蠁子入土爲蠅毛氏曰古響卽向羊舌肸字叔向是也肸孫愐羲乙切六臣注引司馬彪曰肹過也呂延濟曰肹蠁中天遊气也論衡曰曉俗以鴻文猶振聾以肸蠁也甘泉賦薌呹肸以棍根兮注薌與響同笛賦紛綸翕響

蕭條一作蕭蓧�蓧霄雿張平子碑作蕭蓧淮南作霄雿漢作�蓧呂君碑作蕭蓧

蕭森一作蕭參揱參箾參櫹槮史記上林紛容蕭參六臣本作紛溶箾參紛溶猶丰茸也張衡用櫹槮此聲乃蕭疎之轉也考工注鄭司農曰揱讀爲紛容揱參之揱卽蕭森

參差一作�差參縒篸�柴池差池又轉爲蹉跎崔隤之聲相如賦柴池茈虒柴池卽參差作差池說文有槮�參�篸�之別實一字累加也差池轉爲蹉跎古池佗互從可證也左傳子產曰何敢差池注一音蹉跎又作蹉跌趙壹曰蹉跌不面蓋失與池轉也又轉爲崔隤一作摧頽漢廣川王傳日崔隤時不再注崔隤猶言蹉跎

茈虒一作偨傂柴傂跐豸音此齒相如賦柴池茈虒又作偨傂總言不齊貌茈傂之聲正因柴池但上二字平聲下二字上聲故多互用揚雄賦柴傂參差張衡賦增嬋娟以跐豸京山曰後漢志術氏冠差池邐迆四重卽偨傂

踟躕一作歭防遲佇踟跢跦轉爲躊躇躑躅本作彳亍一作躑防蹢躅擲防說文防歭防不進也劉宋書樂志引五馬立歭躇長箋引詩搔首歭防升庵引跢跦冨嘉麗色賦用遲佇茅山碑用遲躕陸士衡詩用躑躅五臣本作彳亍又作躑防又有擲蠋亦謂其行貌也易釋文古本蹢躅作一本作擲防

酩酊一作茗艼茗仃晉山簡傳作酩酊世說作茗艼升庵引簡文帝曰劉尹茗仃有實理今本一作茗柯誤此楊有見而陳氏辧之非

龍鐘一作隴種躘蹱儱偅轉爲籠東瀧涷荀子曰隴種而退注遺失貌余以爲卽龍鐘字埤蒼作躘踵或作防然古多通用杜弼爲侯景檄梁曰龍鐘稚子王裒與周正書龍鐘橫集裴度曰見我龍鐘元載別妻詩誰不厭龍鐘退之詩白首誇龍鐘或言老或言淚或訓小人行總皆狀其潦倒笨累耳指南作儱偅北史宇文泰戰敗敵兵追及李穆以鞭擊泰罵曰籠東軍士爾主安在籠東猶隴種說文瀧涷沾漬也兵敗披靡而退如冒雨衣濕之狀俗謂水濕爲瀧涷又三國吳志周魴誘曹休書卒奉大略伀蒙狼狽伀音鐘伀蒙猶龍鐘也郝京山以淮南蘢蓯遼巢爲一則非矣林氏曰方言瀧涿謂之霑�音籠冡此與說文相證可存姚文燮曰竹曰龍鐘生羅浮地亦謂其大而笨累也﹤子部﹐雜家類﹐雜考之屬﹐通雅﹐卷六﹥

顚覆一作覆通作蹎僕顚踣顚匐蹎防貢禹一旦蹎僕蔡邕釋誨榮顯未副從而顚踣柳宗元詩連蹇困顚踣魏書裴叔業兄子裴絢傳比因大水蹎防不免梁書王僧孺辭府箋傾蹷必然顚匐可俟唐李石傳曰晉君臣夷曠以致覆卽顚字蓋因揚雄幷州牧箴太上耀徳其次耀兵徳兵俱靡不悴荒公羊爲已傎矣亦是顚字晉志用傎倒僕覆之通猶負否也僕踣之通猶負之於背背之於北也

夷猶一作夷由楚辭君不行兮夷猶廣成頌作夷由爾雅夷由爲鼯鼠名

優遊一作優猶優嗂優繇荀子優猶知足答賓戲陸子優�楚相碑優遊字作優嗂柳佩韋賦吉優繇而布和

怫郁一作弗郁茀郁沸郁魏樂府曰中心何怫郁漢書瓠子歌魚弗郁兮柏冬日景十三王贊內茀郁史記河渠書作沸郁

綽約一作繛約淖約因爲婥約��說文本作繛相如傳便嬛繛約漢書作綽約揚雄傳競淖約兮荀子淖約以察說文又有���也箋曰本作��

愺恅一作嘐吳曾引陸機文賦曰愺恅欄慢裨蒼曰嘐寂靜也文士以作事迫促謂之老艸智按王子淵洞簫賦有愺恅瀾漫吳引誤也嘐卽愺恅今人作潦艸

屏當一作並當摒擋摒檔阮孚傳言祖約屏當不盡去聲劉平水作摒擋吳虎臣言世說爲曹夫人並當筐篋卽屏當也冥通記竟夕栟檔字攷収偋當以荀子偋卽屛也

齟齬因有鉏鋙鉏防岨峿防齬鉏牙牀呂魚呂切本齒相差著也敔有三十六齟齬因作鉏鋙專爲不相當之意文賦或岨峿而不安則又因山立義說文本作鉏防考工玉人大琮十有二寸射四寸注射其外鉏牙疏言其外八角鋒也鉏牙卽齟齬古吾與牙聲通都兪古文字考作鉏

剡栘扊扅同音琰夷門關也百里奚妻琴歌炊扊扅顏之推曰一作剡栘又曰扂與扊通�與扅通

蓬勃因有�烽防防韻略曰�煙塵雜起也俱見集韻廣韻詞賦家用之總言勃郁蓬起之狀因義增加蓬勃之聲又轉爲旁勃見爾雅疏

轇轕防防本於膠葛防防水廣也孫愐曰轇轕防形又馳驅貌見子云賦通用膠葛總言多而廣相紛糾之狀也指南乃作轕不知何據當是膠之誤耳

混沌一作渾惇坤屯困惇倱伅莊子七日而混沌死元气未判貌通鑑盤古氏一曰混惇氏左傳渾惇注卽驩兜張衡靈憲注坤屯不分爾雅子曰困惇韻會作倱伅

皓旰一作皓涆澔汗浩瀚史河渠書瓠子歌皓皓旰旰兮閭殫爲河上林賦采色澔汗梁張纘南徵賦觀百川之浩涆或作浩汗浩瀚

風裁一作風采風彩丰采後漢李膺傳天下仰其風裁霍光傳天下想聞其風采南齊王儉謂庾杲之蟬冕所映更生風采吳志諸葛瑾傳未嘗切愕微見風彩或作丰采謂丰容華采也升庵嘗言風裁之裁當上聲憔悴一作蕉萃癄瘁噍殺焦瘁顦顇�悴孟子民之憔悴於虐政吳語人民離落日以憔悴又逸詩無棄蕉萃索隱引此詩作顦悴後漢應卲傳引作憔悴漢禮樂志纖微癄瘁之音作而民憂思樂記作噍殺班固答賓戱朝爲榮華夕而焦瘁唐人詩爲報故人顦顇盡並通說文專主顦顇履按廣雅作�悴

汍瀾一作萑蘭汍濫丸蘭後漢書馮衍賦淚汍瀾而雨集陸機弔魏武文涕垂睫而汍瀾言流淚縱橫也又漢息夫躬絕命辭涕泣流兮萑蘭又班固答賓戱汍濫而測深乎重淵又揚子太密首陽气親天萬物丸蘭注盛貌

堙郁一作抑鬱抑惌壹郁泱郁湮郁伊郁史賈誼傳獨堙郁兮其誰語气不通也漢書作壹郁文帝紀注奏請受禪疏大禹必郁悒於防稽之山何晏景福殿賦感溽暑之伊郁岣嶁碑曰禋郁昬徙左傳湮郁不育息夫躬詩元靈泱郁皆此堙郁音義也升庵引有抑惌忼慨一作慷慨忼愾感慨感槪史袁盎傳引大體忼慨項羽本紀悲歌忼慨髙帝紀慷慨傷懷後漢齊武王演傳剛毅慷慨魏武帝樂府慨當以慷晉陸機議論忼愾史季布傳贊婢妾賤人感慨而自殺漢書遊俠郭解傳少時陰賊感槪後漢範滂傳論奮迅感槪

豈弟今用愷悌其用闓圛者別一義也豈本豈歌之鼔借爲豈悌後豈歌作凱而豈字爲虛助矣齊子豈弟箋豈弟作闓圛古文尙書以弟爲圛圛明也疏曰古文尙書卽今鄭注者也無以弟爲圛之字惟洪範稽疑論卜兆有五曰圛注云圛者色澤光明蓋古文作悌今文作圛賈逵以今文校之定以爲圛故鄭依賈氏所奏智按今尙書洪範七稽疑曰驛言絡驛不續其兆爲金鄭箋所云闓圛亦云與齊子發夕同意言絡繹也今將以闓圛爲豈弟之奇文乎按凱風和樂也凱澤亦和意或作闓澤史司馬相如傳昆虫凱澤漢書作闓澤晉紀曕傳六合闓拓則是開拓音相轉借也

淩轢一作陵轢轔轢躪轢淩獵通爲陵厲輘借史灌夫傳淩轢宗室謂虐害也漢書又有謂陵轢邊吏後漢朱浮傳陵轢同列上林賦車徒之所轔轢漢書作躪轢爾雅獵虐也注淩獵暴虐卽淩轢李白詩獨鶴思淩厲後漢亷範傳曰自相輘借

從容一作縱臾將養慫慂傱勇從諛禮從容中道史衡山王傳日夜從容王密謀反事漢書作縱臾又衡山王有逆計日夜從容勸之漢書作日夜將養勸之注奬勸也方言南楚凡已不欲喜怒而旁人說者謂之慫慂漢書郊祀歌般從從旌容容注如人相傱勇作惡之傱勇漢酷吏傳贊杜周從諛並與從容同矣

嘔喁本於吁兪之聲一作姁媮呴愉煦嫗呴諭轉爲愉呴噢休噢咻韓退之連理木頌奮坢姁媮注與吁兪同京山謂卽吁兪郭璞曰怤愉猶呴愉也晉書夏侯湛傳逐巧防妍嘔喁辯佞嘔喁卽姁媮子美賦小人呴諭記曰煦嫗覆育戴氏謂與漢書愉愉呴呴同又借用休左傳或噢休之因作噢咻今問奇讀嫗許謂噢休非蓋不知本吁兪之聲而因有出气噓育之義故轉音爲嫗許亦可轉音育休亦可

閃揄一作陜輸東漢趙壹疾邪賦榮納由於閃揄注揄音抒曹大家女箴動靜輕脫視聽陜輸與閃揄同皆輕脫意猶閃爍吳志丁厷掞張掞與閃同亦謂其閃灼張設也

專一一作摶壹竱一摶揖孟子志壹則動气注志之所向專一則气爲之動左傳如琴瑟之摶壹史秦始皇瑯邪臺頌普天之下摶心揖志與專一同注以爲輯志輯揖自通然此是專一按管子內業篇一意摶心耳目不淫𨿽遠若近韓愈鄆州堂記竱心一力以借國家之職此可爲連稱分用之證

排笮卽排迮轉作迫唶迫筰迫迫迮迫蹙偪側逼窄滵瀄迮迮起也南史江革傳迮輕艚壓也唐李商隠詭薄共排笮之與排迮同考工注司農云柞讀爲迫唶之唶康成前注云迫筰則迫唶迫莋皆迫迮也後漢竇融傳囂勢排迮不得進退注迫慼也王莽傳迫措靑徐盜賊注措讀窄唐李逢吉傳裴度爲逢吉排迮唐元結舂陵行袛有迫蹙期韓愈秋雨聯句蛬宂何迫迮杜詩偪側何偪側注引賦滵瀄卽偪側

隱賑一作隱展殷陳殷軫淮南子士卒殷軫南都賦邑居隱賑注冨盛貌西京賦商旅聯槅隱隱展展注重載聲與呂覽�合詳見重言京山又引李斯逐客書民以殷盛與此爲一

侵尋一作浸尋寖尋浸淫浸潭浸潯武帝紀天子始巡郡縣侵尋於泰山封禪書作浸尋郊祀志作寖尋上林賦浸淫促節漢書齊王肥傳浸淫聞於上又作浸潭與潯同劇秦美新景曜浸潭之瑞潛史難蜀文浸潯衍溢

辜較一作酤榷辜估較辜防轉爲酤史鄭莊爲大司農僦人多逋負注僦人辜較也索隠辜較作酤榷榷獨也酤賣也又後漢宦者單超傳姻親爲州郡辜較百姓與盜賊無異董皇后紀辜較在所珍寶貨賂悉入西省又陳萬年傳浸入辜榷財物注辜罪也榷專也翟方進傳貴戚子弟多辜榷爲姦利者注已自專利他人取者輙有辜罪也此隨字作訓耳後漢靈帝光和四年豪右辜榷馬一匹注辜障也榷專也障餘人買賣而自利也又作估較晉書南蠻傳徼外諸國賫寶物自海路貿貨日南太守估較大半又作辜榷王莽傳滑吏姦民辜而防之防與榷同按漢武帝始爲榷酤之法榷較通算也官自酤酒計較專利也私酤者有罪故後轉爲辜較凡官稅民間一例科斂者皆謂辜較一切之名孝經蓋天子之孝蓋諸侯之孝注蓋猶略也疏云辜較之辭猶梗槪云爾

料簡一作揀料撿張湛列子序且將料簡世所希有魏志趙儼傳料簡諸姦結叛者八百餘人裴潛傳奏正分職料簡名實韓愈和侯喜詠筍詩婦懦咨料揀晉書周顗傳王導料撿中書故事蓋古讀料字平聲臲卼一作臬兀刖跀危屼揑杌棿杌倪防轉作杌嵽嵲墆霓硉矹易困於臲卼言髙而危也杜甫太淸宮賦神器臬兀而小人呴諭文選長笛賦巓根跱之刖卽臬兀韓非子外儲說子臯仕衛逃出門跀危引之逃於門下室中注跀者行步危也又李白梁甫吟大人屼當安之或作揑扤又作杌太元防首圜分杌棿京山曰又作嵽嵲杜甫禦榻在嵽嵲韓退之丰陵行嵽嵲遂走元宮閭注山小而不進貌又作墆霓文選直墆霓以髙居墆音疊說文不安也引易曰又杜詩瘦馬行骨骼硉兀如堵墻注引郭璞江賦巨石硉兀以前卻皆危意蓋臬兀之聲也智按易劓刖古作齀一作倪防晁作棿杌王荀陸作臲鄭作倪防則棿杌倪防確是臬兀

累垸一作累丸列子痀僂者累垸五而不墜猶掇之也與累丸同淮南時則訓圓而不垸卽丸也考工重三垸亦以其丸之重爲權也

功苦一作攻苦功沽國語辧其功苦功與攻同堅也詩我車旣攻精專曰攻粗惡曰苦周禮注有攻有沽又史舜陶於河濵器不苦窳亦作楛通作沽儀禮喪服傳冠者沽功也注猶麤也論語沽酒惡酒也古讀假爲沽如純嘏與土字葉家之爲姑皆其聲也今京師言行濫物曰假沽猶以二字連稱

毰毸一作毰毢陪緦文選敷藻翰之陪緦注奮怒貌公紹作毰毸丁度作毰毢羽張也又有毰鳯舞也音義同

幼眇一作要妙杳眇杳杪漢元帝贊分刌節度窮極幼眇中山靖王傳毎聞幼眇之聲不知涕泣之橫集注作要妙老子是爲要妙北史魏世祖紀大延二年詔方寸玉印有三字鳥文要妙奇巧上林賦俛杳眇而無見晉衞恆四體書勢序杳杪邪趣不方不圓智按說文無妙字而有紗絲急也後人遂作玅字而妙見於易凡夫欲借杪爲妙想取之衞恆爾

落魄一作落泊洛度落度樂托拓落托落史酈食其傳家貧落魄陳書杜稜少落泊不爲當世所知晉佛圖澄傳鈴聲云胡子洛度又大安童謡元超兄弟大落度上桑打椹爲茍作注東海王超字元超茍謂茍晞蜀志楊儀傳往者丞相亡吾舉兵就魏氏寧當落度如此邪世說王耆之樂托出自門風又揚雄傳何爲官之拓落又晉慕容暐傳孤危托落

防瞑一作阡眠阡綿南都賦靑冥阡瞑注幽昧貌陸機賦精麗芊眠又作阡綿

條暢一作條鬯條昶漢志條鬯該成長笛賦淸和條昶卽條暢也魏王昶字文舒可知取舒暢之意也離婁轉爲麗廔說文廔屋麗廔也廣韻作廲廔皆平聲離婁言其透明也郝氏曰古之至明者因以爲名轉爲歷錄余以歷錄尙遠若麗廔則實因離婁也說文瞴莫浮切瞴婁微視也讀若眸婁以此益證離婁爲至明古有此語或稱離朱山海經作離兪音近相借如春秋邾婁爲鄒可推

劻勷一作俇攘躟狂勷楚辭逢此世之劻勷一作俇攘一作躟注狂遽貌韻會劻勷急遽貌故子謙合之韓詩渾奔肆狂勷

搶攘一作傖囊囊��莊子在宥篇卷臠傖囊注猶搶攘也賈誼傳國制搶攘唐武則天贊神器韻防引爲皴字彚引爲瓤子謙引作�皆誤卽搶攘不知何所出豈宋公自爲邪師古讀搶攘爲傖儜升庵引說文��宜從之又崔本莊子作戕囊六書故別作勷躟纕

諒陰一作諒闇韽瘖髙宗諒闇語作諒陰鄭氏讀如防長箋於瘖字訓下引書作韽又引作諒瘖旁羅一作旁蠡歷離史記旁羅日月星辰考靈曜作旁蠡升庵曰羅猶地羅也晦伯引大戴禮作歷離倍遊卽陪遊易林都邑倍遊卽陪字爾雅注陪位爲朝魯語士有陪乘故後人用爲趨陪常語

通雅卷六﹤子部﹐雜家類﹐雜考之屬﹐通雅﹥

欽定四庫全書

通雅卷七

明方以智撰釋詁【謰語】

徵營一作正營怔營通作屏營後漢鄧騭惶窘徵營蔡邕鐘離意郎顗俱用徵營前書王莽人民正營晉王濬自理書惶怖徵營無地自厝張奐惶懼屏營注與徵營同三國誌周魴表伀蒙狼狽注伀猶怔也方言沐徵伀遑遽也郭璞曰沐喘貌徵伀卽怔忡之聲

不庭一作不亭不享左傳以徵不庭言不來在王庭者史記作不享索隠曰舊本作不亭亭直也今人稱日午爲亭午卽直午之義此孟奇說智以廷古讀去聲廷直相因不廷卽不直今人作挺直

帶介通作蔕芥慸葪蠆芥防介蒂芥賈生賦細故慸葪索隠葪作介慸介猶鯁刺也相如賦曽不蔕芥升庵載蠆芥防介慸葪而指南復載蒂芥�冠子世兵篇細故袃蒯

逕廷卽逕庭舊說激過也又曰隔逺貌莊子曰大有逕庭毛晃韻增與韻防皆收入去聲音他定切師古音朝廷之廷爲去聲亦因此也或曰逕庭言逕路之與中庭偏正殊絕猶言霄壤也西京賦望防窱以徑廷峯距一作峯岠言峯稜機距也王茂曰卞望之峯距言其神峯崖防峻然距閉使人不敢犯也毛晃曰凡刀鋒倒刺皆曰距趙廣漢善爲鉤距晉灼曰距閉也或作張揖注相如賦之雄防曰北地有者毛氏曰鉤距如鉤之有距吐之則逆使人入其術中以鉤索其隠情也其曰超距一作歫搶頭撞地也史注拔距注兩人以手共據地爲力而能拔起之也臼許切又作岠晉書作卞望之峯岠世說作距食貨志元龜岠冉孟康曰冉龜中緣岠至也依說文以超距爲超歫又曰防卽防字語相訶歫也

呂鉅卽旅距銷距銷其距也漢文曰吾未能銷距且無議軍凡言距者如鉤之有距也恐後陸梁負固尙以峯距我未能銷之耳馬援黠羌旅距莊子一命而呂鉅注呂鉅驕矜也或曰距與怇同怇本恇之訛後周文帝紀歡稍懷旅距金華子雜編曰王式襖子半臂曳履危坐斬徐州銀刀都無敢旅距者正用馬援之旅距儲偫卽儲跱猶言儲置也孫寶爲除舎設儲偫後章帝巡狩詔郡縣無設儲跱元和南巡詔無設儲跱又通作庤峙詩以峙其粻庤乃錢鎛是也說文庤儲置屋下也郝楚望曰漢西域車師後國有新道通玉關車師後王以道當爲拄置心不便拄置猶言儲偫遂以後世之處置當儲偫云

狥齊一作叡齊彗齊史黃帝幼而狥齊注狥迅也齊疾也家語作叡齊大戴禮作彗齊智按爾雅宣狥徧也疾齊速也狥乃徇之訛言聖悊徧知而神速也

鍥薄卽刻薄劉陶寛鍥薄之禁按左傳陽虎借邑人之車鍥其軸晉樂府鍥臂飲淸血鍥卽刻字且與契通呂覽察今篇契舟求劍張衡應間契船而求劍淮南子契其舟範陸孫別立一音乃未知古聲爾

翲忽卽嫖忽古通秒忽史記自序曰間不容翲忽五家之文怫異注猶秒忽也按廣川王去歌背尊章嫖以忽此卽飄忽嫖翲皆飄字其曰通秒者說文秒定淮南作蔈定故知古通古人於連字分則借之如飄渺之眇或借飄通眇廟貌之貌或借貌爲廟前有此說然史記本文卽謂其翲渺幾忽於理亦順

閔勉閔免僶勉一也轉爲密勿蠠沒又轉爲侔莫文莫漢五行志閔勉卽黽勉劉公幹詩僶俛安能追殷仲

文表僶俛從事舊唐書朱全忠請討沙陀天子僶勉從之俛乃俯字此用爲黽勉漢五行志谷永諫成帝微行閔免遁樂注與黽俛同劉向封事引詩作密勿從事注卽黽勉文選注引谷風詩密勿同心蓋古讀勿如末如昧如沒故昧爽作昒爽沒身作圽身爾雅蠠沒勉也蠠亦作勔愐劉勔孫愐以此取名可推也陳騤雜誌方言侔莫彊也相勉以努力曰侔莫晉書欒肇論語駁曰燕齊謂勉彊爲文莫莫之聲又轉爲務又轉爲楙黽之聲轉爲睯故爾雅曰茂勉也務睯彊也

儻一作儻蕩惝蕩轉爲跌踼一作疊逿佚蕩漢書史丹儻蕩不備陳湯儻猶言豁達也音蕩又作逿倉公曰重陽者逿心主徐廣音唐蕩也王式佯醉逿墜顏音蕩爲是丙吉皇孫敖蕩正與逿通俗有跌蕩之稱丙吉馭吏逋蕩阮嗣宗莊論跌失迹去聲子法言作數蕩字皆相通文選思賦藐以疊逿卽跌蕩雄爲人簡易佚蕩禮樂志詄詄蕩蕩樂府天門開詄蕩蕩皆讀如疊廣韻韻防跌踼俱因說文徐說

槁防藃防藃剝熇嗃槁與藃同呼髙乎報二切考工曰以火養其陰而齊諸其陽則轂𨿽敝不藃注司農藃當作耗謂藃藃防陰柔後必橈減幬革防起戴氏作藃謂木不孫理藃剝也荀子曰木揉以爲輪其曲中規𨿽有藃防不復挺者韻統載熇卽槁防也孫愐載嗃大呼也

逢俉猶逢遌也寤生猶遌生也鄂謝卽晤謝朗寤卽朗悟俉音晤相逢而驚也史記逢俉化言化爲訛敍遌神卽此意韻防作迕與俉遌同爾雅遌遇也注遌今爲晤左傳莊公寤生驚姜氏言寐覺而生則非矣言遌生也遌逆也如今之倒生此筆乘載敬甫解也按史灌夫武安鄂謝漢書作晤謝晉溫羨以朗寤見稱卽與王戎穎悟之悟同項羽贊尙不覺寤亦覺悟也相證益知古人之借

叱防譇慸卽侘傺離騷忳邑郁余侘傺兮注侘立也傺住也宋玉九辧曰傺而沈藏謂冬時物止也此因方言傺眙逗也南楚謂之傺郭璞曰逗卽住也傺音際今字書傺尺制切侘醜亞切智謂當以聲取之狀其咄怪爾趙凡夫曰侘傺本又作譇慸吳氏言當用吒防此取說文重文合其音爾

邪揄一作歋捓揄歋瘉冶由歈邪揄舉手笑也王霸收兵於市舉手歋之羅友見鬼捓揄揄動也郊祀歌神之揄廣韻揄詭言也又抒也或舂或揄揄搖之也邪揄乃笑人之聲與狀爾別作歋說文曰人相笑爲歋凡夫曰今攺作捓揄張有復古編特正之李白詩謔浪掉海客喧呼傲陽侯半道逢吳姬捲簾出捓揄則讀揄爲尢湘素雜記引李左車邪蘇鄂曰卽今俗謂之冶由也今誤刻冶田按賈誼新書冶由女子笑貌卽邪揄轉尢之聲小補曰歋又作擨省作搋許顗彥周詩話引王元之詩澤畔離騷正憔悴道旁山鬼謾歈此宋人隨意書者

漫羨卽漫衍漢藝文志蕩者爲之則漫羨而無所歸心羨音衍本從防防涎也心慕欲則口流涎羊可羨也借爲羨余之羨去聲墓道曰羨音延老子埏埴以爲器作埏周禮典瑞壁羨以起度音衍地名沙羨音夷學者須別之但以漫羨爲漫然可羨則非矣郭忠恕分羨慕從防沙羨從次字家說也

踳駮踳駁卽舛駁梁書用律者多蹖駮孝經序踳駁尢甚此本雄耳�對臥也唐韻作踳駁亦作僢淮南子分流僢馳舛僢踳一字今韻書乃音踳爲尺尹切誤也按王制南方曰蠻注臥則僢疏云首在外而足向內典瑞注僢爲同邸庾元威曰眾議叢殘音詞防牙防牙卽舛互

�訽卽奊詬升庵謂荀子�訽今本誤作謑訽賈生用奊詬亡節智按說文有謑詬語故並存之莊子失元珠使喫訽索之而不得喫音口懈反契古通刻加口契聲稷卨借音可證蓋古人韻粗殆奊詬之通稱也至以喫作食於聲實逺而方言便之已載說文豈漢人有此語邪然古人無用喫者惟見莊子又非本義郝氏以莊謑課與奊詬爲一林鉞誤作�詬

跋剌卽撥剌杜詩跳魚撥剌張衡賦彎威弧之撥剌注力達反李白詩跋剌銀盤欲飛去皆言其聲何必分箭與魚邪

薛越卽屑越升庵引荀子薛越之中野我今將聚之於倉廩賈閏甫謂李密曰民以食爲天而有司屑越如此注狼戾也乃引薛艸名越可爲布則迂矣說文防散之也卽屑越之意防與屑通

雕攰本作雕防也魏蔣子通雕攰之民倘有水旱不爲國用葛洪字苑攰作音九爲切毛晃曰竇蘋音媿今字彚攰音貴以讀媿如貴也智又按韻防引廣韻攰瘦極也升庵引作疲極今按孫愐唐韻卽廣韻本止有防瘦極也而媿字下無攰字則知雕攰本作雕防卽雕匱之音義也又按顏之推曰張揖呂忱云支傍刀是剞字蔣濟自造支傍力

怇擾本是恇擾梁鑑吳承伯奄至吳興吏民恇擾史防釋文作怇擾注音巨胡身之曰字書無怇字梁鴻詩恇恇陰氏引作怇字智按恇怇不應相通定是訛耳魏書裴燦合家恇懼用禮記之匡懼也升庵讀恇爲慌周禮擾萬民鄭氏音饒漢書劉累擾龍顏師古音饒按此當音上聲

偃佒卽偃仰古作偃卬莊子緣循偃佒佒音恙郭璞曰偃佒不能俯執者也智謂仰有去聲北人呼仰爲養則通佒矣詩或棲遲偃仰釋文作偃卬此古仰字史大人賦低卬夭矯則爲低昻

辟倪通作俾倪陴隦睥睨壀堄上匹計切下硏計切斜目詹相也古通作俾倪亦作辟倪信陵曰矦生辟倪故久魏其武安曰辟倪兩宮間漢書作辟睨城上女墻可蔽以瞻敵者因名睥睨別作壀堄唐鹵簿有俾倪宋志載防睨漢乘輿用之如花蓋而小顏籀注急就俾倪謂持蓋之杠在軾中央環爲之所以止蓋弓之前卻也今曰俾倪扇

詀讘卽呫囁顳顬卽讘吺灌夫曰效兒女曹呫囁耳語呫尺涉切切切附語也囁本作聶尼輒質涉二切附耳語聶之也說文又有讘字多言也卽囁字或用爲詟囁孫愐叶韻兩収之作呫囁以喋爲便語防爲多言而以囁爲口動呫爲嘗也音他協切狐讘縣名在淸河郡又有顳字用爲顳顬卽讘吺吺汝朱切說文讘吺多言也唐本殳聲徐本投省聲韓昌黎口將言而囁嚅殳聲是也驩兜之兜亦有作吺者故孫氏音當矦切而徐投省則失之逺矣葛洪字苑防而囁嚅

遮迣當作遮迾漢書男女遮迣注迣古列字天馬歌迣萬里注迣逝字此何其兩借邪按迾古列字迣當專爲逝廣韻迾下復引迣字泥晉灼之注耳史記天馬歌作跇萬里賈生賦鳳漂漂其髙遰音逝南齊幸臣後史臣曰式候還麾遮迾淸道正遮列字也

阿匼卽阿邑張湯以知阿邑人主注諂防迎合貌同嗚唈之唈音遏合切唐蕭復諂防阿匼楊再思阿匼取容正阿邑也增韻邑匼二字附出唈字下是也而公紹分之烏匼巾名匼匝周繞貌俱見杜詩

璀璨一作翠粲綷防縩嵇康琴賦新衣翠粲纓微流芳翠音崔班婕好賦作綷防升庵又引縩直翁引說文玉光璀璨老學庵曰東坡牡丹詩一朶妖紅翠欲流乃知蜀語鮮翠猶言鮮明

抏敝猶刓獘食貨志百姓抏敝以巧法師古曰抏訛也說文刓剸也徐鍇曰印刓獘前漢書刓印不予蘇林曰手弄角訛孔融贊注園卽刓字莊子五者園而幾向方矣注圭角泯鑠也集韻或作防韻防通作玩史記印玩而不能授按說文以剸解刓則是同剜心割肉之剜字借用作刓獘耳

負玆一作負子方子謙引曲禮不能則辭以疾注疏引白虎通雲天子有疾稱不豫諸侯稱負子子民也言憂民不復王也按公羊屬負玆注蓐席也史記康叔封布玆玆者借席之名索隠曰一作茊公明艸也則負子者玆子之借聲相通也白虎通鑿解耳筆乘引呂覽今玆美禾來玆美麥爲來年則負玆爲負嵗月益牽彊矣

絜楹一作絜盈卜居曰突梯滑稽如脂如韋以絜楹乎絜楹朱子未詳一曰楹屋柱亦圓物梁氏謂兩楹酬酢之地此總言其圓轉逢迎應答容悅之狀絜楹猶言盤旋酬酢也禦覽引作絜盈公紹引說文楹盈盈然對立之狀考工之程與楹同卽柱也猶欒盈之爲欒逞嶽柯作桯史弱矦曰嶽亦齋取此義莊子曰舉筳與楹楹卽桯謂皆圓物小大不同耳一曰屋四周爲楹言旋轉也一曰猶捧盈之語言處盈也

污一作窊隆窳隆後漢桓彬辭隆就窊霍諝人心不同辟若其面窊隆醜美蜀志郤正作釋譏道有隆窳物有興廢淵明命子詩時有語黙運同隆窊又詩曰肆志無窊隆窊窳皆與污通聲

負扆一作負依背依倍依史魯世家索隠述贊周公攝政負扆據圖記多作負斧扆漢嚴助負黼扆徐樂書南面背依史世家南面倍依王莽負斧依南面又負依踐阼蓋古陪倍負背北皆相通負尾卽陪尾負郭卽背郭淮陰吾豈可以鄕利而倍義與向背同詩言樹之背謂北堂也北本二人分背之形作�借作南北之北漢行幸萯陽宮李斐曰萯音倍

怐愗一作怐瞀瞉霿怐���區霿備霿溝瞀五行志區霿無識師古區口豆反霿莫豆反又曰靑眚牛旤也不敬而�霿之所致也荀子愚陋溝瞀溝音叩無知也又曰溝猶瞀儒亦是分溝瞀用之楚辭直佝愗以自苦一作怐愗韻防作怐愗或作瞉霿湛若作�傋抄集韻字也韓昌黎南山詩堛塞生怐愗注引楚詞怐愗卽佝瞀音冦茂今直翁収二字於宥韻古蓋務貿霧雺眊毣俱通

減澑卽涵流管子減澑大成注減盡也澑發也君旣均施物盡發於善按減與涵通釋文引詩僭始旣減說文引作�卽涵字澑與流通涵流猶言涵泳同流而歸大成之化也存證

沙劘挲磨卽磋磨王褒九懷貴寵沙劘謂陵轢之猶磋磨也與挲靡同挲靡則挲音磋摩娑則音梭樂府曰一日三摩娑或作靡挼捼莎見古雋類

虛戾卽墟厲國防秦人逺迹不服而齊爲虛戾注引莊子國爲墟戾居宅無人曰墟死而無後曰厲又公子魏牟說趙王社稷爲墟戾

卓犖一作逴犖逴躒卓礫蜀秦宓卓犖超倫犖音落文選蜀都賦卓犖奇譎班固作逴犖文選注作逴礫禰衡傳英才卓礫吳志駱統表理張溫卓礫冠羣林離一作淋漓淋漓通爲滲漓流離轉爲流麗藰蒞飂戾又轉飉戾嘹唳重其聲則爲勞利相如賦麗以林離後人用淋漓省作淋漓河東賦滲漓而下降卽淋漓之聲也轉作流離陸機賦流離濡翰注曰林離流離通用詩曰流離之子則有流落之意或以指鳥亦謂鳥流離也黃離畱此轉聲也又轉爲流麗上林賦藰蒞芔歙卽流麗歘吸唐詩流麗鳴春鳥馬融戫汨飂戾卽畱戾鮑照詩飉戾江上謳亦作嘹唳通作勞利樂府有雀勞利

卉汨一作卉歙軋忽一作軋沕軋芴五神章曰卉汨臚汨於筆反言疾忽也臚陳也相如用卉歙子云用旭卉亦是此意或用防霍與忽同升庵曰芔歙卽歘吸古作�見石鼔文省作芔而五臣以爲卉智按郊祀詩用卉汨則卉歙一聲也史記瞠盼軋忽漢書作縝紛軋芴天馬歌作軋忽此皆聲轉沕卉歘嚖皆聲也

流落一作畱落孔平仲雜鈔曰霍去病傳諸將常畱落不耦今世俗多作流落或議史記無此語乃見漢書衛靑諸將常坐畱落不遇注遲畱零落不遇合也智按去病在靑後實去病語淩本作不遇萬曆十年南監髙啟愚修本依劉之同所校此語正作畱落不耦方禹修問奇廣引作史衛靑誤

暴樂一作剝落剝脫駁犖爾雅毗劉防樂也注樹葉缺落防希也太元圖敗損乎七剝落乎八漢五行志剝落萬物始大殺矣水經汾水東過晉陽注單碑獨存文字剝落又荀子剝落之砥礪之上林賦赤瑕駁犖注采防也不純之名韓愈納涼聯句大壁曠凝淨古畫奇駁犖其聲又與薄落通見後

牢落者寥落也一作遼落廖落歷落者磊落也拓落者脫落也一作跅落濩落者吳落也雕落者刋落也枳落者籬落也薄落者各落也鑿落者錯落也上林賦牢落陸離文賦心牢落而無偶一作遼落退之用廖落卽寥落權徳輿詩牢落寒原防素車蓋牢爲寥之洪聲古常通呼桓彞周顗嘆茂嵚崎歷落卽磊落也北魏張淵用磥落雄爲官拓落蓋脫落之意又漢書注跅落無檢局也莊子濩落史記吳落吳與濩通爾雅檴落則木名漢書雕落洪支班彪刋落不盡刋卽雕意後漢書枳落言藩落也藩籬也吳徐盛從建業築薄落圍袁紹在薄落津此言地聚枳落因以爲名景福殿賦櫼櫨各落以相承言其狀也王建用薄薄落落狀其紛亂貌韻防曰錯落閒廁貌退之用鑿落指酒器亦謂錯落也

扶於猶扶疎也通作扶疏扶蘇扶胥扶扶疋搏疋史記上林賦垂條扶於郭璞曰扶於猶扶疎也五臣本竟作扶疎疎乃俗字故李善攺作疏字急就顏本扶疎端拱本作扶疏昔和人於字用相於白於已竟而客議無扶於字以所見近本作扶疎也才老曰古赫胥氏一作赫蘇智按古於疎胥蘇餘皆相通扶蘇之詩子貢詩作鄭靈公棄世臣而任狂狡子良憂之賦扶胥徐景山引山有搏疋考異又戴毛氏作扶疋猶姑蘇之爲姑胥姑余也太元首小宋本作升庵曰之解云外物咸扶卽扶疎也

孟浪一作浪何子元言莊子孟浪之言古本作浪升庵言孟獲之孟音莽則浪同韻可證智按古庚皆合陽孟津作�古讀明爲芒也孟卯爲芒卯其證更明孟今在徑韻中原在送韻轉而漾韻與浪相應與放浪蕩漾同例此其常也

槎蘗一作茬蘗由蘗一作甹枿甹說文引書甹一作�椊國語山不槎蘗漢貨殖山不茬蘗伯厚引說文作甹枿

憋懯卽憋怤列子憋懯婩斫憋音撇懯音付婩音略按方言鉗防憋惡也相侮以爲無知謂之聑諾革反或謂之斫郭璞注曰憋怤急性也斫郤斫頑直之貌則憋怤卽憋懯郤斫卽婩斫之聲董卓有謂憋腸狗態謂惡腸也

懷協卽懷挾後漢方術懷協道藝卽懷挾挾又與夾俠通吳大帝東興堤俠築兩城漢華山亭碑有云吏卒俠路晉宋書有夾轂隊周禮挾日而斂謂夾一日言三日也康成攺爲浹何費事邪儀禮婦人事男子俠拜謂夾一拜在中也士喪禮婦人俠牀東面俠古夾切考工注俠鐘乳卽夾字叔孫通殿下郎中俠陛師古曰俠與挾同

鉤剝卽句駁剝異卽駁異胡廣議者剝異五家之文怫異唐楊崇禮在太常毎句駁省便又韓太衝深文鉤剝卽句駁宇文融鉤檢一作鉤校鉤較省言節也便隨便取贏也

縲絏一作累紲累紲史記孔子世家起累紲公冶長在累絏論語作縲絏子長自序幽於縲絏漢書作累紲淫佚一作淫失淫泆姚佚淫逸淫佚淫佾淫屑漢地裏志漢中淫失枝柱久湫文淫失眈亂與淫佚同莊子姚佚姚與淫通姚乃轉借耳依說文當作淫佚左傳作淫佚九經考異引書淫逸於匪彞淫佚有辭陸作淫佾馬作淫屑

慢侮一作嫚娒嫚姆嫚防漢書張良以上嫚娒士史作嫚姆士一作嫚防防見說文陳平資防人又見中山王衛姬說文以娒爲母師音母

衝澹一作祌防祌禫荀子祌防其辭禹行而舜趨是子張之賤儒也注卽衝澹嚴遵老子指歸作祌禫防顤卽凹磽說文作贅顤盧照鄰文用防顤卽凹磽也皮陸唱和皆押此防字按說文贅顤髙也五到五弔切此孫氏方音也實卽防顤古用磝碻謂不平也借以狀面部不平遂造贅顤字

選耎一作防蠕防輭防懦史記選蠕觀望注與防輭同漢書西南夷恐議者選耎耎正軟字不知何以用軟後漢淸河王選懦之恩西域公卿選懦容頭過身懦音軟

柔需卽柔耎契需卽怯懦周禮考工脂之則需注故書作少師曰讀爲柔需之需卽耎字六書統耎一字說文耎稍前大也從介而聲讀若畏偄而沇切說文之說不明但以偄爲軟而楊桓並攺而沇切爲人之切蓋需耎皆軟字而需濡懦皆相轉故少師以需爲軟則許楊可謂糢糊矣又行數千里馬不契需注司農云契讀如爰契我龜之契需讀爲畏需之需釋文契古結反需音須又乃亂反公彥疏謂從易需卦之需則並不知先鄭意又何以解契需乎前又何以解柔需乎以愚論之卽讀怯軟亦可京山謂馬不喫撋殆謂馬不喫挼此不如怯軟之爲切近矣

駿厖一作駿恂防駿駹綴旒一作畷郵贅癅荀子引爲下國駿大戴禮引作恂防董氏曰齊詩作駿駹謂馬也禮記注引爲下國畷郵其實言贅癅與綴旒聲通

窈窕一作窅窱防窱撓挑杳窱轉爲窵窕窵窅��釋文引詩窈窕作窅窱說文於窱訓杳窱也於窵訓窅深也於窔訓防窔深也皆上聲則窵窅防窔皆一聲之轉耳西都賦杳窱而不見陽西京賦望防窱以徑廷莊子撓挑無極注幽遠之義杜詩影動窵窕沖融間鄭嵎津陽門百韻詩迎娘歌喉玉防窱蠻兒舞帶金葳蕤升庵曰方言美心爲窈美容爲窕不宜專主女子凡夫以窈窕專爲宮室用而關雎窈窕當作杳窱愚曰古人形容俱是借字如狀宮室用潭潭贊人曰淵源必曰此言水也又當作何字乎又按方南明廣韻藻作�窱當是窅窱之誤

蚴蟉本作窈糾夭蟜一作蟉詩舒窈糾兮勞心悄兮糾音矯與悄葉猶秦糾作秦艽音交也窈糾纒繞貌史大人賦低昻夭蟜屈折之狀上林賦靑龍蚴蟉於東箱漢書用蟉總之蕭尢二韻古通

窺窬一作闚覦闚轉爲覬覦企諭晉陶侃潛有窺窬之心後漢樂恢注幹人主之闚覦河間孝王闚覦神器魏志齊王芳紀費禕陰圖闚晉書段灼姦雄之所闚左傳下無覬覦音計兪古規有幾音故轉爲去或曰樂府有企諭歌謂相覬覦懽好也姑存襂纚通作襳襹褷防反之爲防褷籭簁離纚離簁木華海賦履阜鄕之畱舄被羽翮之襂纚注秦始皇宴安期於阜鄕畱舄而去其衣襂纚然也艸堂刻作�西京賦被毛羽之襳襹退之詩視物隔褷防注引王維詩獨立何防褷又陸羽茶經作籭簁嵇康琴賦作離纚古樂府作離簁

攫挐通作攫搦捉搦後轉爲娖拿雄解嘲攫挐者亡舊唐書髙宗永隆二年商賈富人厚加越禮嚴加攫搦李徳裕奏禁聖水百姓渡江日三五十人已加捉搦可知是拿字韓琬不務省事而務捉搦樂府有捉搦歌郝氏以世俗捉拿合之是也而未知其原古挐從如卽音拏衛靑昏相紛挐又曰禍拏不解皆紛如之意而擩亦從需音濡後轉爲耨音又轉爲懦音乃轉爲拿音初以儒汝孺弱四聲輪之故知搦卽挐字而後人口角漸分郭璞注方言渠挐音諾豬反此呼挐爲奴也魚麻韻通故奴轉爲拿而搦有撚音猶今靑登萊人呼那爲寧借反也然唐人尙或呼撚爲稔爲穏者則皆弱字如字之本音未忘也

躡蹀通作蹀蹀躞轉爲捷攝撇屑撇屑一作徶防防文選南都賦羅襪躡蹀而容與禰衡傳參撾蹀而前或作蹀躞白頭吟蹀躞禦溝上鮑照行路難安能蹀躞重羽翼趙壹疾邪賦捷攝逐物日富月昌猶躡蹀又唇送之爲防之聲相如賦�姍撇屑史記媥姺徶防南都賦防蹁躚或作重唇爲勃屑郝公收莊子敝跬爲撇屑非也

逡巡一作遁巡逡循通爲遵循蹲循遵遁巡遁遜遁上林逡巡避席東都逡巡降階莊子至樂篇忠諫不聴蹲循勿爭過秦論遁逡而不敢進管子戒篇蹵然逡循漢書平當逡循有恥萭章逡循甚懼趙飛燕逡循固讓管子小問篇公遵遁繆然晏子春秋巡遁而對後漢倫遜遁不行古人不惟借聲見形義近者時牽率書之故遁以借逡又以借巡耳雲麓漫抄因此欲以遁甲爲循甲

望觖望卽缺望元美引楚燕世家劉澤獨此尙觖望解爲缺字今作鞅望解非按漢書盧綰爲羣臣觖望今又作望孫寶擿觖卽擿缺郝京山引史記淮陰守儋石之祿者卿相之位今監本淩本無此字郝別見麻沙本邪

宴娭卽宴嬉古作燕喜南娭卽南嬉抵陒卽抵巇房中詩神來宴娭卽宴嬉詩之燕喜卽此二聲也如妺喜崔琦作妺嬉可證史相如大人賦吾欲�乎南嬉漢書作南娭娭又與戲熙俱通淮南木熙莊子鼓腹而熙是也漢杜周贊業因是而抵陒注讀若戲險也鬼穀子有抵巇篇智按戲有麾音故與陒通

皮傅卽皮附張衡皮傅河洛本以左皮之不存毛將安傅山木篇從其彊梁隨其曲傅東都賦嬴氏傅翼注引周書無爲虎搏翼並與附同而凡夫爭以附益之附當用坿以說文附但訓附婁耳不知從土從阜有何異乎

收責卽收債責家卽債家國語馮暖爲孟嘗君收責於薛卽收債自周禮小宰稱責卽謂債髙帝紀兩家折劵棄責卽棄債後漢樊衷責家聞者卽債家唐裴韋作相天下無債帥此後多用債字責有去聲故多如此讀

踵系卽踵繼卬系卽仰系袁紹絕臣軍糧不得踵系卽踵繼鄭泛海而至沈溺相系卽繼晉謝氏蜀漢順流幽並系至續晉陽秋許詢與劉眞長造防賞對夜以系日李固聖嗣未立羣下繼望卽系望徐陵與智者禪師書傾心麥冷仰系何言憑此誓心以防西暮毛尙書喜與智者書累年卬系卽仰系

雁行猶顏行管子輕重甲篇士爭前戰爲顏行史嚴助越人死儌幸以逆執事之顏行前行曰顏通作雁韓非子先爲雁行以向秦軍戰國韓策韓居爲隠蔽出爲雁行燕防使弱燕雁行晉王羲之我書比鐘繇當抗行比張芝猶當雁行皆謂顏行也本借用後又爲之解曰雁飛大者居前故世習稱雁行而不知用顏行證向卽證向徵辭卽證辭莊子秋水篇知量無窮證向今故郭子言曰向明也呂吉甫解爲向猶曩也莊子蓋曰證其忽爲曩者而今已成故矣古語向者作鄕髙帝紀鄕者夫人兒子皆以君向之爲曩猶餉之爲饟也字家因說文以證爲是證爲俗按證見國防士蔚以證靖郭君證爲左驗引據以諫也從正於理更順古以徵爲證京山以無徵不信讀證智按隠十一年不徵辭注音證宋人引谷永庶證序於下厚齋引魏證卽魏徵避仁宗同聲也轉注略曰莊子九徵至而不肖人得矣唐人有唐九證命名本取莊子魏子才以徵爲徵召而以�爲證

辧數卽辯訴陳涉世家自辧數乃置注數音朔智謂卽辯訴也古借聲通用管子版法解微賤者無所告五行志引論語膚受之愬則愬從朔亦如數之可音朔也訴古作�劉宋書徐湛之並受辭�

馬失馬疊卽馬逸軼事卽逸事淮南孔子遊行馬失食農夫之稼呂覽孔子行道而息馬逸家語東野畢馬將疊與佚同史記管晏贊以是不論論其軼事卽逸事孔明與關公書未若髯之絕倫逸羣也卽軼羣古多借用

石畫卽碩畫碩交卽石交按史記有石畫之臣卽碩畫魏志裴潛注黃朗與右姓王惠朗爲碩交曹操與孫權書明棄碩交卽石交孔明與張裔言石交謂金石也後漢書孫嵩字賓石三國誌注作賓碩斗量之名亦作碩漢志嵗收畝一碩半

目擊猶目及後漢郅惲子張但目擊而已人遂解爲頷額之意蓋擊借及字也莊子目擊而道存淮南人間訓將築修城西屬流沙北擊遼水並與及同

慹服卽懾服漢書朱博豪彊慹服卽懾服按說文懾失气也服也防心服也皆之涉切慹悑也之入切其實皆一字重文也莊子慮嘆變慹又曰慹然似非人今刻南華眞經本作變熱焦本正作慹郝氏謂懾服詟服與此爲一

局趣卽局足局促�趚局�防趚通作局蹐局迹局脊武安局趣效轅下駒注音局促仲長統人事可

遺何爲局促鄭眾局足狐疑崔靈恩詩注以防趚爲局蹐樂毅云豈其局迹當時陳氏九經考異引韻注曰說文作局脊諸經音義作局趚之爲蹐皆因說文�側行也詩曰不敢不速此從束故音蹐然古實通轉也郝氏趢趗勃窣瑟縮卑陬爲一則彊矣

倉卒一作蒼踤蒼猝漢平帝紀倉卒時橫賦斂者償其值杜詩貧窶有倉卒後漢六朝多用蒼猝說文踤觸也一曰蒼踤郝氏引盧植論當追帝河津之間排戈刃赴戕折按戕折猶倉卒智謂此自是戕折倉卒二字渾呼之曰突方言卒相見謂之棐相見郭璞曰倉卒也當音弗

零落一作苓落霝尙書大傳用苓落卽零落也說文霝也秦和鐘用字夏小正有栗零

總擥卽總攬漢刑法志總擥英雄注卽總攬史袁盎並車擥轡梁昭明弔張緬書擥筆無次皆攬字濯造卽濯竈士喪禮濯造於西階卽濯竈按膳夫卒食以樂徹於造注謂造作飲食之處卽竈也史龜防卜先以造灼鉆注竈也

木禺卽木偶劉表表欲臥收天運擬蹤三分其猶木禺之於人也漢郊祀志木寓龍木寓車馬寓卽偶也史殷紀武乙爲偶人孟子作俑則寓之轉聲也

防夜卽夙夜防心卽夙心祭莫重於武防夜注武曲名武王至商郊停止防夜士卒皆歡樂舞以待旦故名焉任昉表防心素志卽夙心依說文作夙�又古文作��

�扤卽搖刖賈誼防人心�扤與文選七命搖刖峻挺同蓋兀者卽刖者馬融賦刖卽臬兀可證

雍睦通作訟繆陳登曰閨門雍穆卽謂雍雍穆穆也淮南泰族訓恬淡訟繆注訟容也繆靜也穆一作繆訟繆與雝穆同

薄遽卽迫急小極卽小防嚴助事薄遽與迫急同劇有極音如晉人皆以爲極可證王導小極對之疲倦是也方言倦也極也郭璞戶畏反今江東呼極爲�於下注亦曰呼極爲外予病矣�一字�是之訛相如賦徼受詘注疲極也六朝亦稱罷劇

底厲卽砥礪鄒陽底厲名號者不以利傷行蕭望之底厲鋒鍔卽砥礪底有止抵古音通用後分砥磨音止伊於胡底音邸耆定音致遂分厎厎字學家說也漸靡一作漸靡靡韓非子罷露百姓靡貨財枚乘漸靡使然卽漸靡也

堆髻一作椎結魋結貨殖程鄭冶鑄賈椎結之民富埒卓氏度尙椎結鳥語之人置於縣下李陵巫服椎結西南魋結耕田陸賈尉佗魋結箕居注結音計莊子竈有髻司馬彪曰竈神赤衣音結彪蓋呼結爲計

肥礉卽肥磽淮南泰族訓察陵陸水澤肥礉髙下之宜孟子地有肥磽礉之於磽猶徼之於僥也

跂匡猶跂尩荀子正論篇傴巫跂匡注尩同此如檀弓暴尫之尫也亦作防其王霸篇賤之如防亦尩也萆山猶蔽山並河卽傍河韓信間道萆山注如淳讀蔽依山自蔽而行也始皇紀並河以東注謂傍河郊祀志並海上莊子並流而拯之鮑宣貪吏並公俱訓依與傍同溝洫志作旁南山周禮牽徬謂在傍也元諆卽元祺張衡同志朅來同元諆注音基智謂卽祺言福也說文以諆爲欺字以欺乃气也

琦辧卽奇辧倚人倚事卽奇人奇事荀子非十二子好治怪說玩琦辧注讀爲奇異之奇又云飾姦言爲倚事又云倚魁之行莊子南方有倚人皆卽奇字

梨面卽剺面耿秉梨面流血子美詩花門剺面管子博帶梨大袂列淮南子剖梨之皆與剺與離通鄕飲酒肺皆離注與同

捲握卽拳握張堪樊顯言述破時捲握之物足富十世而堪去折轅車布被囊而已捲握卽拳握古拳拳卽捲捲老子指歸宛拳卽夗捲可證

末殺卽抹摋退之貞曜先生墓銘與世抹摋或議此字太粗智按漢書谷欲末殺災異滿讕誣天卽抹摋字後人加手耳則西京已有此語

墯孏卽惰嬾王丹酒肴勞勤農者墯孏者皆厲唐李程性孏卽嬾字張敞衎衎被輕媠之名注媠古惰字乃言敞輕訬婑媠耳謂之古通可也

笞防卽笞罵賈誼笞防之法注防卽罵字許氏好言正俗乃反不收賈防之防字可知其漏唐韻作弭節通作靡節弭耳亦作彌耳弭定卽敉定相如賦弭節徘徊子云作靡節淮南龍乃弭耳掉尾又曰狐之捕雉乃卑體彌耳以待士喪禮巫掌招彌注彌讀敉田齊世家弭人民卽敉人民段熲西羌於此弭定卽敉定

旦宅卽神宅京山曰莊子有旦宅而無情死卽神宅也郊特牲交於旦明卽神明昊天曰旦卽神旦晨也不能晨夜晨卽旦也舊謂旦爲�字之訛非矣殆古以旦爲晨字省文爲旦而後人分之乎

黎萌卽黎民良萌卽良民兆防卽兆民管子其人力同而宮室美者良萌也力作者也樂毅施及萌三王世家姦巧邊萌後漢宦者剝割黎萌漢禮樂志郊祀歌兆祉福注卽兆氓與民同

海瀕卽海濱前書外戚侯表敍公孫自海瀕而登宰相龔遂海瀕遐逺又王莽引詩率土之賓則賓瀕皆濱矣

沈墨一作沈薶淮南盧敖汰沃篇猶穾奧也南遊乎罔防之野北息乎沈墨之鄕論衡引之俱同但穾奧作穾屼沈墨一作沈薶穾一作窔

防咨猶勉咨魏繆襲注尢射一卷防悛民幹時誦太史胴采作尢射惟防咨卽勉咨也百姓讟踴而上讟也方言抱防耦也郭注防音追萬反耦亦迮牙見其義耳迮牙卽錯互則抱防非防咨之義矣疑抱防卽今之分防

風別猶分別周禮少師注別故本作辧辧讀爲風別之別荒辧注亦引之今山西及旌徳皆謂風如分古有此音升庵亦云古孚金切詩騷韻可據

珪潔卽蠲潔孟子圭田注圭之言珪潔也古與蠲通儀禮饗禮圭爲而哀薦之圭與蠲同蠲亦與防通摩鐧卽磨鑢考工注少師曰廬如纑或曰摩鐧之器疏力庶反通典言錢磨鑢卽此二字

履卽履隟易林履自敵一作履隟吳語注間隟也世語有仇隟卽隙

卽辜穰春疈辜祭四方注疈裂牲也辜磔禳也漢書地裏志馮翊云陽縣注有禳祠三所與辜禳同回遹一作回鴥回泬回穴釋文引詩謀猶回鴥薛君作回泬文選注作回穴盧植今之禮記特多回穴唐書裴延齡贊君臣回泬

孕育一作嬴育粥管子婦不銷棄注孕同又春嬴育夏養長嬴卽孕太好惡粥周禮薙氏秋繩而芟之繩讀孕

絪緼一作煙熅氤氳緸緼��說文引易作��典引作煙煙熅熅魏大饗碑同煙熅抱朴子用緸緼魏元丕碑作壹緼

醳榮卽釋榮楊著碑醳榮投黻卽釋字景君碑農夫醳耒郙閣頌醳散關之漯皆用作釋智按戰國防王欲醳臣則臣請歸醳事史記魏世家與其以秦醳魏不如以魏醳魏淮陰醳兵蓋古人讀繹醳譯皆如釋射之爲言繹也重譯來朝謂釋其語言也以此推知之澣洗通作浣灑盥洗石建浣灑卽澣洗郝曰儀禮盥洗同

齋肅一作齊宿齊速齊遫孟子齊宿而後敢言九歌吾與君兮齊速玉藻見所尊者齊遫

決驟猶蹶驟莊子麛鹿見之決驟注音桂新都取之蓋謂蹶驟也蹶音桂烏桓句決卽句簂足證通音隃度卽遙度隃謂卽遙謂逾言卽遙言趙充國兵難隃度隃音遙黥布隃謂布何苦而反馮衍賦陟隴山以隃望皆與遙同禮記投壺毋逾言注逾或爲遙逺譚語也猶或揄爲或冘搖狄爲揄狄也

妖蠱卽妖冶文選舞賦妖蠱蠱卽冶廣成誦古冶子作古蠱子平子西京賦妖蠱亦同總之古少家麻音故冶讀如蠱猶榭之爲序迓之爲禦也

桃部卽桃棓操杯卽操棓新都曰文子羿死桃部卽棓山海經蛇巫之山有人操杯而東向立注杯或作棓字史天官書天棓蘇林音棓打之棓得之索隠音皮韋昭音剖郭璞注山海音抔皆非智按楊收棓於絳韻卽棒也掊排榜朴聲皆相轉如杯阫培埤皆其切響也字本從�作�戴氏以楷作桮司馬貞河內人讀皮如壞韋昭音剖與瓿音同郭璞直音耳蘇林音棓打之棓後乃轉棒觀榜擊音篣箠擊轉揣敲朴轉攷可推矣

通雅卷七

欽定四庫全書

通雅卷八

明方以智撰釋詁【謰語】

踴躍一作甬龠湧趯踴防李尋湧趯陰邪裴光逺集綴作踴防或省作甬龠

粃謬卽紕繆盧植周禮諸經特多粃謬唐於志寧本艸紕繆四百餘物姚文燮雲語用防謬

儗防卽疑怍荀子儒效篇卒然起一方則舉統類而應之無所儗防注謂疑滯慚怍也禺山用疑防

防卽悚栗沈約宋書孝義龔潁追懼紕妄內憎防防卽栗卽悚見漢書刑法志

罷敝一作疲憊罷敝田叔士卒罷敝他處作疲憊漢書西域杜欽說王鳳罷獘所恃

瀸濇卽漸漬淮南要略訓內洽五藏瀸濇肌膚卽漸漬也朱穆當以天地順道漸漬其心

綢繆一作蜩蟉蓋纒緜之轉也大人賦綢繆偃蹇漢書作蜩蟉

裒尅卽掊克捊取卽裒取南齊書竟陵王子良守宰相繼務在裒尅卽詩之掊克鄭氏注易捊取謂裒取其多也

媟黷卽防凟貫瀆卽慣黷枚媟黷爰延上下媟黷卽防瀆後人減作凟與四瀆別左傳貫瀆鬼神宋魏泰用慣黷

昬怓通作讙嘵賈公彥於大司馬注引詩以謹讙嘵退之嘗用讙呶

作說與鑿說通王莽其文爾雅依托皆爲作說作與鑿同京山說

雜厝卽雜錯舉厝卽舉錯漢志秦五方雜厝注卽錯劉氏爲陛下惜此舉厝敗材傷錦

忸忕與狃恃通後漢西羌傅育死忸忕邊利章懷注忕時制切猶狃恃也

剹流卽周流張衡用剹流智謂樛轉周可知古人亦呼周爲樛矣

虛霩卽虛廓淮南道始虛霩卽廓古霍廓豁聲近相借髙誘以爲虛霍可徵

蜰遁蜚遁卽肥遁見西溪引古易京山引作蜰遁若飛卽蜚乃嘗見者如蜚龍刺蜚之類

威用通作畏用洪範威用六極史宋世家引作畏用書天明畏卽明威詩蠻荊來威畏也

無防無圻卽無垠楚辭其大無垠淮南蘆苻之厚通於無防又曰四達無竟通於無圻皆與垠同

南南僞卽南訛史記引書平秩南譌王莽南僞注訛同詩尙寐無吪亦訛字

雞斯通作筓纚禮記親始死雞斯徒跣注作筓纚京山音腮第二聲

諟正卽是正陳姚察研覈古今諟正文字卽是正蜀志來敏是正文字

相迿卽相徇公羊推刃之道也朋友相衛而不相迿也音巡注曰先也按卽徇字

厈執卽斥執谷梁曰晉侯厈執又曰以晉侯而厈執曹伯惡之也範注厈卽斥

踶跂與忮懻通馬蹄篇踶跂爲義音直氏丘氏反按卽漢書忮懻字

級兆卽綴兆樂書級兆疾徐樂記作綴兆言舞者之行位兆節也張氏引石經作級兆

葆祠卽寶祠葆就卽保就畱侯葆祠黃石注葆與寶通西南夷稍令犍爲自葆就漢書作保就史記九鼎保玉魯世家無墜天之降葆命光武紀珍珤萬倍皆寶字古文寶字過百以古器存者多足徵三代時書法自以意造然訛失不少

顓巳卽專巳漢志沛楚之失急疾顓巳劉歆書專巳守殘五行志顓斷卽專斷字書有�斷

祝�卽咒詛漢五行志劉屈釐復坐祝�要斬�卽詛祝有喌音故借爲咒咒字從梵書出

衰城卽蓑城定元年晉人執宋仲幾於京師公羊曰仲幾之罪何不蓑城也何休注曰若今以艸衣城是也漢志曰宋中幾忘尊天子之心而不衰城師古曰衰城謂以差次受功賦也一曰讀若蓑師古未見公羊邪漢時公羊先盛志正引公羊若謂蓑城之義不安則公羊髙揣摩之說也林鉞取差次之解

�卽冀幸�卽希覬說文覬防�也防�也居气切與冀同而冀爲地名故防字因左氏用覬覦又收覬字而不知其合文王世子注大夫勤於朝州裏於邑按是爰神契語穎達曰�慕之卽希覬也集韻驥亦作因韓勑碑故人用希冀與希同其用冀幸則常語也轉注略誤記州裏爲卿士

緒正卽序正張蒼緒正律曆作程品卽序正或用敍代序爾雅緒序也用緒與防金匱之防同東坡祖諱序凡序作敍

財察卽裁察財哀卽裁哀張安世財哀深辭言裁奪哀憐之也古才才裁財通用酷吏上財察漢書作裁察史魏其令財取爲用晁錯資財卽資材廉裾卽廉倨貴居卽貴倨趙禹文深爲人廉裾注裾卽倨郅都條侯至貴居也居讀倨呂覽懷寵篇無道據傲卽倨傲

解後一作邂逅迦逅解遘太迎首迎父迦逅注迦與邂同古用解後別之加辵說文載邂逅釋文見此解遘解逅不固之貌

闊達卽豁達後漢馬武嗜酒闊達敢言卽豁達漢書辧知闊達卽謂豁達有大度也史記齊世家其民闊達多匿知通鑑孫防闊達聴受善於用人

失卽失防鶡冠子邪臣失卽策字古防多作防黃帝推防漢書天授漢防史記龜防又曰諸靈數防莫或汝信書譜云眞行書須略知篆文如刺之與防蓋漢人相承以刺爲夾

襐飭卽襐飾顏注急就襐飾刻畫無等雙襐音象襐飾盛服飾也山谷曰襐未筓冠之首飾端拱本作襐飭古飭飾通漢書平後立國將軍成新公孫建世子襐飾將毉往問疾後大怒師古曰在兩耳後刻鏤爲之音丈又音象當以盛飾之解爲正說文襐飾也因此收之凡夫並不引急就漢書止創論形象當用襐引易象者襐也旣陋又妄

布濩卽布防相如賦布濩閎澤郭璞曰布濩猶布露也封禪書汜布護之師古曰言布徧也

才須卽才諝鄭氏注易歸妹以須謂有才須之稱卽才諝也

削蔑卽消滅易釋文楚俗有削蔑之言削或謂消荀蔑作滅

敗敗�卽敗穢視其理欲其易也注無敗薉也本作敗

淫緬卽淫湎易林淫緬無測有同文者作淫湎皯防卽防暈佛書天女顏色端妙無諸皯防升庵曰與防暈同

華卽華洞急就章乘風懸鐘華洞樂皇象書洞作音同猶通也

宛拳卽夗捲稸積卽畜積見老子指歸舊解宛拳作郁拳蓋夗捲也說文蓄��一作�蓄當作畜謂畜元田相因也君平用稸積

詆訶作呧呀鹵莽作�集韻所載皆詞賦家用此類甚多不能盡引

防挶通爲拮據說文有防挶之語卽拮據之通聲也露袒一作路亶路單荀子路亶新序路單皆卽露袒凡夫云當用膻他如淮南天下訟見之髙誘注曰卽公見也漢書王商周勃就國卒無怵悐憂卽怵惕王褒虞侍卽娯侍考工鄭注周密致也疏密致易林詘指韓詩外傳詘身俱屈字老子憺怕卽澹泊唐人亦用淡薄谷永疏將軍忘湛漸之義與沈潛同儀禮栗階注栗卽歷公羊曰少遼緩之祭仲之權也卽聊緩三王世家愚憧而不逮事卽愚戇諸侯王表姍笑蕩滅卽訕笑西域翔實卽詳實漢武悼李夫人賦樔絕卽勦絕禮記石經九秢卽九齡班固注仱抹譯語卽禁韎淮南子手柿卽手撥梁冀洞精儻眄卽矘盼管子吏��以買譽卽攘奪墨子圍心卽違心管子詘信浧濡卽澄濡釋文陸鄭皆以頻顣卽嚬慼大約古多轉假後多增加綴文之士隨手通書推論之家分別專主中有異而同同而異者不能盡引在學者因此而通之通之仍遵正韻好古屬文經史連引可也

岣嶁本作句婁人句婁謂其形也因之龜有句婁山有句婁言其背髙也大禹岣嶁碑卽南嶽也岣共於居侯果羽古後四切婁龍朱郎侯隴醜郎豆四切史記注音茍樓問奇音兩去聲此皆各以其方言形容之聲而言猶巃嵸蘢蓯可平可上也東坡書單道開後言稚川乞岣嶁按葛洪乞勾漏令非衡山也抑此字可通用邪

培塿通作部婁附婁抔摟古文用部婁其本字爲培塿上聲史記甌寠注裴側之地一曰抔摟也抔摟卽培塿之轉說文引古文左氏附婁無松柏郝氏則以爲通於蓓蕾蒲盧總指其惇然一堆之狀裴側亦以培側通聲

崔巍一作陮隗隗防隗或用畏隹平聲亦上聲崔別作防陮嵬別作隗廆畏莊子山林之畏隹乃倒用嵬崔也司馬注隹如崔字可知皆聲通形狀之辭也轉注略漢書崔嵬作防隗轉爲嵯峨又爲嵯防防別作防甘泉賦云譎波詭嶊嶉而成觀舊注嶊嶉�聲余以爲卽崔嵬

崢嶸或爲崝嵤嶒巆外聲爲崚峋轉爲嶙峋峻嶟崚嶒說文嶸崝嶸也髙唐賦俯視崝嶸子似紫宮之崢

巆又甘泉嶺巆嶙峋集韻嶸亦作嵤又作峵崢或作嶒廣韻載峻嶟崚嶒

崎嶇一作踦區陭防防踦防說文區踦區藏匿也晉書顧榮崎嶇艱險之中劉琨史臣贊踦汾晉契闊獯戎宋書廬江王褘徼幸防僅得自免巀嶪一作嶻嶭轉爲岌嶪節彼南山借用節依字書作�楷作岊三都賦用之說文�本音蘗通作嶭轉爲屴崱崒硉郁嵂嵽【徒結切】嵲【五結切】皆是意也巀今作嶻嵚崟一作防碒轉爲欽巖欽嵒又轉爲嵁巖嵌巖又轉巉嵒磛巖公羊殽之嵚巖谷梁曰巖唫之下音欽增韻嵚崟或從石韻略嵌巖山險貌莊子處嵁巖之下嵁音丘銜切則與嵌同音矣嶃嵒之嵒乃古巖字嶃牀咸切卽是巉巖漢相如嶄巖尖鋭貌杜詩虎饑下巉嵒說文碞磛碞也韻防載嵒嵒總之侵覃鹽咸聲皆相通或詞賦家隨用者韻書因而收之計敏夫載李洞贈無可將法來穿泱漭把詩吟去入嵌巖

防防�崀山宀可通今武岡新寧有崀山�之爲空因寶康瓠之注也廣韻分防防爲宮室空防崀爲山谷空爾雅作又作漮空也水阜山宀皆可通用蓋康空一聲皆屬溪母今正韻孔字猶用康董切爲音和此爲確證長門賦委參差以槺梁注槺與防同則槺梁卽是防防

磝磽一作嶅碻敖鄗磽確一作防埆左傳晉師在敖鄗之閒說文引嶅鄗說苑峣埆之地呂覽防埆磽別作塙確別作防礐硞

閜砢一作相如賦抗衡閜砢言顆砢也韓次公用其聲本於磊砢選賦用之此皆磊落之轉音也遂有磊硌字磊又作礨說文�磊卽陲

谽一作防岈本於唅呀唅【虛甘切】呀【虛牙切】張口中空貌因之以空谷爲谽谺上林賦用之懷英用防岈砰磅一作硑硼訇礚一作渹或以磞硑硼皆砰字此蓋與磅聲相借訇實與轟同音又與防硜互通他如島字漢書作�堤或爲隄�爲塢渚爲陼防瑉砇通爲一字其曰渚不當從陼隗當從嵬字家說也澎湃一作滂防滂沛澎濞文選上林賦洶湧澎湃史記作洶湧滂防又與滂沛通司馬彪又引澎濞

渟瀯一作濎瀯音亭營上聲甘泉賦梁弱水之濎瀯杜篤賦洛水之渟瀯唐韻迥韻有濎曰濎濘而無瀯字復有汫濙字小水也庚韻有濴波回貌濴從二水則復當以瀯爲是孫陸失載耳

潧或用噌吰通作噌王沈釋時論空囂者以噌爲雅量當在蒸韻今附鎗下其以噌吰爲鐘音噌爲市人聲無所別也東坡石鐘記用噌吰

較若一作講若顜若覯若較然元美嘗譏升庵譏溫公攺帷帳作幄攺斠若作較不知較與幄乃漢書攺也智按今淩以棟本曹參作講若畫一注曰或作較史記作顜若注徐廣音古項反一音較漢書作講一作覯以此証之以棟本之講若非訛矣元美所見溫公所取皆別本也較若之較亦音角與詩猗重較同音延篤闇於大較律曆志大搉常數亦大較也蓋本音角轉爲去耳大較猶大略也孝經注疏辜較猶梗槪也孔光較然甚明升庵作斠則以公紹引說文斠平斛也從冓聲徐曰斠量之通作較今說文無徐曰以下之語公紹取孟蜀書林韻防本此乃書林所引蜀本說文也按古但作角禮角斛角卽斠字

沱若一作池若沲若若易出涕沱若荀作池若一作沲若古本作

然猶介然僴然卽撊然漢書文帝詔曰朕旣不能逺徳故然念外人之有非注然猶介然不安貌京山主之韻書收入撊然下形音似近而義則介然近矣按說文愉也戶間切僴撊武貌於此文不合蓋古介與閒近孟子閒於齊楚卽介於齊楚解嘲範雎界涇陽謂離閒秦王兄弟也左个卽左閒古閒與个與介與幹皆互通今人猶有閒介之言王叔文王伾僩然自得卽左傳之撊然宋子京本說文也荀子曰陋者俄且僩注晉魏謂猛爲僩古閒卽間而平去又通

繟然與坦然嘽然互通老子繟然而善謀焦氏翼曰繟音闡王作坦嚴作黙不如作繟爲長智按王輔嗣注作坦然者亦通蓋單與亶古通猶嬗之於禪儃之於嘽也嘽音單亦音善緩也其音嘽以緩故唐人用嘽然嘸然卽憮然韓信嘸然陽應嘸文府切不精明也孫愐憮然失意說文憮不動也韻書失收嘸字

傀然魁然卽塊然客難曰魁然無徒注卽塊然陳湯耿育訟曰使湯塊然荀子傀然獨立天地之閒而不畏注塊同

防然猶肸然武帝紀用事八神防然若有聞注防與屑同按說文防卽屑以無屑字故人謂屑俗其實當從肖也防從防當音肸事神之意當是肸然

踹然卽揣然鶡冠子濫首不足益以累重嚖意爲摸踹然其爲分等也卽揣然言善揣度也

殺然與灑然通倉公望之殺然黃徐廣曰音蘇葛反一曰今北人呼殺爲沙上聲

窢然卽侐然莊子其風窢然注音按今無窢字卽是閾字古文作防侐唐人用侐然是也閺鄕乃音聞從此從狊

懼然卽瞿然去聲防本雙目視人瞿瞿之意荀懼然顧化注卽瞿然東方朔王莽申屠剛袁安用懼然皆注驚也與瞿同

翛然削然卽蕭然莊削然反琴而歌注卽蕭然又大宗師翛然而往

舎然奭然猶釋然秋水篇奭然四解淪於不測卽釋然列子天瑞篇其人舎然大喜卽釋然

烝然通作塵如詩烝然罩罩鄭箋引作塵如古如卽然也

率然卽颯然風賦颯然而至非有先生論率然髙舉逺集吳地注率然卽颯然

礭然確然卽確然宋書良吏陸徽確然守志不求聞達與確然同崔寔言辧而確卽確也魏書辛雄不能礭然守正論者譏之卽確

疑然譺然卽嶷然儀禮婦人疑立於席西舊注疑然立定之貌卽嶷然褚先生補龜防齋戒以待譺然注音嶷

巋然魏然卽巍然莊子魏然卽巍然又天下篇巋然而有餘注亦作魏與巍同張有爲林攄書碑以巍魏一字林以爲非謙中曰巍一字二音說文所無手可斷字不必書也

偘然卽侃然北史李雄當官正直偘然有不可犯之色吳志虞翻傍聴鐘鼔侃然之樂

蕭然卽騷然食貨志江淮之間蕭然有煩費矣師古曰蕭然猶騷然故知騷屑之聲本蕭索也

嘳然芔然卽喟然史上林賦喟然興道而遷義漢書作芔然芔卽卉與喟聲通晏子春秋雜上退朝而乘嘳然而嘆喟同

扢然卽慨然讓王篇子路扢然執幹而舞卽慨然此京山說蓋气古气字轉气凡曰乞與則音气古從气從旡從乞互通故知扢卽慨也

葦然卽煟然漢書王莽葦然注變動貌唐書煟然或作蔚然蔚又音郁

惄然�然卽蹙然說文�惄然也孟子曽西�然梁氏曰古人借聲漢儒論義故各附防之如易戚嗟若子夏作嘁子六反韓氏集韻作�宜閒居雜編之顣然然皆可用也彼用蹙然謂其蹙蹙之容也

芒然卽茫然趙世家丈人芒然莊子芒乎卽茫乎列子恾然無以應總以艸生芒忽而通滄茫也恾爲今之忙

府然卽俯然管子腐儒府然若渠堰注卽俯然防然猶赩然方言防色也郭璞曰防然赤色貌音奭按白虎通引韎韐有赩卽有奭故知相通赩謂赤色也唐人有赫赤之語湛若曰赩又與赫防通赫蹏亦作赩蹄

傫然卽累然僓然卽頽然趙世家傫然退之用累然僓然見外物篇孫愐一作頽墤防

鏗爾一作愌爾莞爾一作�爾唍爾防爾考異曰集韻引論語作愌爾捨瑟而作智按愌與鏗轉假無因恐是誤記莞爾而連文於捨瑟乎集韻莞字下或作莧作唍莧爲莧陸卽莞陸也唍則專主笑矣鏗字下無引愌爾之語後見王伯厚藝文志注引之必別見一本又文選注李善引論語莞爾而笑依說文當作防爾趙氏以莧爾爲正

帥尒卽率爾甘泉賦帥尒陰閉霅然陽開卽率爾皤如一作燔如波如槃如賁如皤如鄭陸作燔荀作波董作槃

翰如一作寒如賁白馬翰如一作寒如音同借書也艴如孛如卽勃如考異色勃如也說文作艴如又作孛如

俛焉一作彊焉儳焉表記俛焉日有孳孳陸徳明作彊焉熊安生作儳焉智謂俛儳不相通因形而訛【燮按自較若至此皆若然焉爾之類長箋助語之然作嘫】

�奓卽宣侈卽婚婣龔夤卽恭寅寴卽親巡卽親戚詛楚大沈久湫文兩邦�【若壹】絆以【女在右旁】袗以齊盟曰�萬子孫毋相爲不利今楚王熊相康回無道淫失眈亂�奓競從變輸【渝】盟刺內之�防不姑【巫咸亞駝並作辜】刑戮孕�幽刺兼俖十八世之詛盟率者侯之兵任烕我百�逑取【我】邊城新及今又悉興其�張矜【音府巫咸本作�】怒飾甲底兵等語秦和鐘銘龔夤天命卽恭寅古以龍爲寵故加於共上耳秦泰山刻寴逺黎彥逺音親鄰刻誤耳徐惇立音親巡以史記親巡逺方黎民合之爲是凡此等字不可輕用張平子用心奓彼是漢人聴其取合我輩在數千年之下勦襲一字便覺席地冠毋追不情甚矣曩在北都見有冩親家作寴家者何不取亞駝作家邪書津作�以說文流涉皆二水長箋創作�字而效之耳受長箋之毒深矣

防香卽馨香百�卽百谷俱見山海經此結構異耳無奇也他如穆天子��卽長寶山防卽山陵歕玉卽噴玉乾坤鑿度��卽陰陽元命包倔弜卽倔彊亢倉子防物卽萬物古文易歸匨卽歸藏�卽坤歸藏易今作奭訛也古作巛�愚者曰金石鐘鼎如晉姜鼎孟姜惇之用祈綰綽三詛楚之枼萬子孫秦權之不壹歉欵泰碑之摶心揖志明載於史記或見釋於諸家卽山海經穆天子中峚山歕玉亦自可用若鑿度之��亢倉之防物不必矣故列以爲例

陖陗卽峻峭��卽牽挽焦弱侯言漢碑陖陗卽峻峭捺�卽牽挽智按古自山土皆通如陭防卽崎嶇之類也捺�恐訛考釋惟唐扶頌以牽作�又言�卽致�卽肴卽盤�卽敏卽就中有訛筆按嚴防碑作�郭究碑作�今作�非矣�是�之訛西狹頌作�非矣�不知所出西狹作�逢盛作敏就但作就楚相作�江原長作就今非矣大氐翻刻之誤也漯卽潮濕平卽平燥郙閣號萬柱碑永叔嘗疑醳散關之漯徙朝陽之平彥逺曰古字濕作�又作漯故漢人濕又作漯則漯卽借濕燥通作蓋喿與�同體醳則易也至謂遭遇隤納則以傾隤地壊自納於淵漢人文陋不足道然用字亦本古也升庵以醳爲釋甚是智按古人形相似則隨筆用之漯濕濕防互通而後漢熊喬碑顯亦作余嘗謂伯喈碑文最無古意況其下乎郡邑之撰文書碑者不盡皆漢之學者何足責也慕古太甚𨿽古之敗筆訛文皆奉之若神工沮頡復生能無笑邪

翛翚卽蕭暉衛覬華山碑神樂其靜翛翚無形注翛翚與蕭暉通黃庭經奼女窈窕翳霄暉

錮辭當是固辭六一跋後漢鄭固碑逡遁退讓以疾錮辭錮當作固又疑謂疾已錮而辭又熊君碑髙頤碑歐陽作歐羊北齊石浮圖記黑太卽黑闥

識方卽職方永叔跋漢樊毅華嶽碑以職方氏爲識方氏蓋當時周禮之學如此

比蹤作比縱外黃令碑莫與比縱魯峻碑亦用比縱郭仲奇碑徽縱淳於表碑銘縱先軌皆以縱爲蹤黎庶作犂庶菞庶帝堯碑作犂庶禮器碑作菞庶或作蔾庶他如繁陽令碑犁儀瘁傷儀讀如旄倪之倪吳仲山碑張壽碑作蓼儀卽蓼莪洪適載劉熙碑民殷卽民隠楊引漢碑景丙卽景響楚相碑涿摩卽硺磨郙閣碑壅藹卽壅遏楊統碑駱驛卽絡繹範鎭碑�卽鴛雛譙敏碑覃恩卽譚恩苞苴卽苞組髙頤碑後昆作後緄費鳳碑遮幾作遮郭仲奇碑柰何作柰�防的卽鑠灼唐扶頌典墳作典�桐柏庿碑庭堅作霆堅張掖作長掖愚者曰嘗以急就文��卽圖籍偄�卽儒術之類今好奇者采以屬文毋乃彊乎列國有各國之書宜其不同古人凡事通省故多借用漢人當秦焚之後師承鈔筆各守所又郡邑之儒生安能博考偶爾爲文就便雜陳以意出之今人生諸儒辧別之後字有可通有不必通者經史漢或連引其文可也何必特搜殘缺之碑取漢之無名鄕裏之臆筆施之篇什以爲奧內乎然博雅者以備參考

一簣通作一匱一凷一防論語考異載作匱而簣實凷班固注作一匱按漢王莽綱紀咸張成在一匱是也此似與匱通史記防石室金匱漢書同京山引蔡邕譯誨九河盈溢非一凷所防又後漢書馬昭序爲山霞髙不終一防古與臾�塊魁俱通

旅占卽臚占儀禮士冠禮東面旅占古文旅作臚智按旅弓卽臚弓旅於泰山祭名謂臚也升庵亦不知此義而凡夫以旅於泰山爲師旅可笑

左股作左般明夷於左股馬融王肅皆作左般云日隨天左旋也姚作右槃智按古從舟從月相近漢碑盤或作股史記股股之獸卽班班可證

盍簪之簪或作貸�撍臧宗戠捷攢豫四朋盍簪簪字古文作貸一作�京蜀作撍馬作臧荀作宗虞作戠叢合也希聲作捷速也李鼎祚曰舊讀作攢升庵取戠涇�卽淫朋洪範無有淫朋石經作涇�見周應賓刻本故書多作傰如邦傰類是也

平章一作便章辯章平秩一作�秩平豒便程辯秩今文尙書辯章史記作便章馬融作�秩說文平豒史記便程漢書及尙書大作辯秩

有�卽有蠢勱相卽邁相洮沬卽洮颒庶訧卽庶獄遷卽楙遷審核卽審覈伯厚載漢儒引書之異姑載數端

勗簡卽楙簡予其楙簡相爾石經作勗簡周本刻作勗說文引勗哉夫子乃誤記爲楙字曰從力冒聲下云許玉切則附防勗音或勗卽古楙字而漢儒讀束者以勗寡人禮記作以畜寡人注是魯詩故有束音

勗建卽楙建乃劮乃憲旣延卽乃逸乃諺旣誕毋兄卽無皇鮮光卽耿光此蔡邕石經殘碑字

懲忿一作徵忿證忿室欲一作恎浴懫欲瘠欲窒欲鄭劉易本作懫孟作恎陸作瘠蜀本懲作證陸懲作徵拖紳或作紽紳拕紳扡紳考異曰加朝服拖紳說文作紽龔勝作拕正韻作扡

三嗅或作三戛三臭三嗅而作石經作戛云鳴也爾雅作臭云舒兩翼也智按爾雅無此文或云三噫之訛韓愈作嗚

扶尹浮筠膚姇卽孚尹古文禮記作膚姇旁達或作扶尹鄭注孚尹作浮筠采色

嚚庸卽嚚訟尙書嚚訟可乎馬融本作嚚庸古訟頌皆音容故庸與訟通聲

槁飫卽犒飫尙書有槁飫篇升庵謂槁卽犒並以周官槀人爲犒姑存疑

字微卽孳尾轉注略史夏紀引鳥獸字微卽孳尾尾生卽微生可證古音

掌這卽掌訝周禮掌訝古本作掌這後人用這爲遮去聲故恕先譏之今人下筆旣不逺鄙避這寫者寫遮亦不必也

鞠凶卽吉凶劉向引詩日月鞠凶古吉音鵠故與鞠近

耗斁卽秅斁耗射卽耗殬石經秅斁下上繁露作耗射說文耗殬

執傹卽執競周禮注引詩執傹傹又爲僵荀子曰可吹而傹也

端頤卽朶頤伯厚曰集韻引易觀我端頤京房作瑞頤者訛

滂池卽滂沱史記引俾滂池矣說文引淲沱北流可以互證

竹防卽竹祕周禮注作竹防儀禮注作竹祕

謐我卽溢我廣韻引誐以謐我古假音我或音古載發卽載斾荀子引作載發說文引作載坺以斾葉撥也

小疋宵雅卽小雅禮記作宵雅申培詩作小疋大疋朋淫作堋淫朋來作崩來京氏易崩來無咎自上下者爲崩書朋淫於家漢儒引作堋淫

之水卽之水�衣卽綠衣�斯卽螽斯見詩相子貢所述

儀饇卽宜饇曣晛卽見晛釋文引如食儀饇曣晛聿消

渥赭渥沰釋文引詩顏如渥沰韓詩外傳作渥赭此借義矣

靡腜卽靡膴釋文引詩民𨿽靡腜猶言無幾何也祠兵卽治兵左傳莊八年治兵公作祠兵古治平聲近祠

官女宦女卽貫女詩攷補遺引三嵗官女石經三嵗宦女借聲讀慣

旪用卽協用漢書五行志向言洪範曰旪用五紀說文劦部協古文作旪從日十或作葉又與汁通周禮注卿士汁日禮記注黒帝汁光紀文選西京賦五緯相汁皆葉字謩勳卽謨訓尹吉卽尹告他如考異石經鎖鎖婣婭周禮婣卽姻字五經文字詩秉心無倞卽無競董氏及韓詩引古之人無擇卽無斁楚辭章句引肆筵設機卽設席韓詩釋文作緑文選注作緑防卽緑竹周禮注及集韻引其鎛斯防卽斯趙子夏盱豫作紆豫京作污姚作旴薛君章句列女引詩如燬作如尙書考異大卽大誥鄭氏說涉級卽拾級儒行徐作隕獲卽隕獲漢書引栞木卽刋木天畏棐忱馬本作匪諶釋文誰之永號作詠號用乂讎斂馬作稠斂沈潛剛克左傳作沈漸陸釋文蘊作熅隆韓詩輖饑卽調饑漢書鬺之卽觴之顏注曰鬺烹也儀禮疏引詩軷涉卽跋涉釋文引詩二矛重鷮卽重喬石經子防卽子衿孟子趙注引七月鳴鴃卽鳴鵙漢書小卞卽小弁音盤釋文引烝在�薪卽栗薪左傳鬷假卽奏假子夏易抍馬卽拯馬白虎通引韎韐有赩卽有奭王肅告公用圭作桓圭鄭氏注易桴多卽裒多算徳卽撰徳廣韻引詩勿剪勿扒釋文韓詩勿剗勿伐申培詩說寴臺卽新臺左大眚公羊作省左渝平公羊作輸平如此類者不可勝紀愚者曰說文所引經異文前已舉之曩者嘗列十三經之異同以便參證今失其本書少難編略舉大槪而已此類皆古人各書所可以徵當日之音其中沿失原自不少學者因此旁考可也

�防卽要防�始卽終始漢志作�卽�之訛也韓氏收�於亞部作�尢可笑矣他如�禿卽得失排�卽排斥��卽�戾��卽提攜�愁卽憂愁惠防卽惠愛��卽率由�卽散亂宷眎卽審視�旋卽周旋叚借卽假借鬼�卽鬼神�咨卽疇咨分卽分別偁謂卽稱謂�細卽微細中�卽中逵�匋卽甄陶��卽勇敢褱袌卽懷抱�從卽徒從防往卽䢐往饕飻卽饕餮��卽敷施迻予卽移予以說文之字爲此等之語不能悉載舉此見端其許氏自連語則猶可引耳別見條論如升庵所引說文𦇤防𦇤�今無此字如所引防�乃合說文之字耳則不勝合也卽此二字�鬻飦粥��皆可吾故曰若此類不必用也又如集韻祉防卽徵羽李商隠字略防卽防曜鼎韻飛�卽飛裴光逺集綴甡卽性情復古編集說文��卽周匝卽廉纖王仲宣詩莊馗卽莊逵周禮注黦卽纁字林�園卽流蘇奇字略斑�卽斑闌周成難字緧�卽秋千六書統表�卽表著六書故�言卽訛言廣川書跋堌�卽古冡此皆撮合字書之字而編之者好奇者勿貪此爲陸離魏華甫熊與可以篆寓體智謂圖書碑署可也名諱欲免雷同可也

鉤章棘句所謂生割謷牙者也唐人組織初汨沒於綺藻若修武者殆放古之通體召陵之訓而陶鑄采獲者乎紹述已險澀矣然以並銑溪虯戶所勝多多宋景文規橅修武識者猶或少之用古人足矣則今日而造者誠所不必也如退之文苗薅發櫛【韓碑苗薅而發櫛之幾盡不一揃刈不足令震駴】目擩耳染【房啟銘目擩耳染不學以能】�目訹心刃迎縷解鉤章棘句間見層出【貞曜銘】曹誅五畀【曹成王碑大選江州羣能著王親敎之摶力句卒贏越之法曹誅五畀著職各任其也嬴越謂秦與句踐也曹朋曹也有罪連坐五謂什伍也有獲則分畀之此篇退之造字可謂奇琢】變索【仿子長之能索索盡也溫公采之】噎喑【張徹墓銘曰世顧慕以行子掲掲也噎喑以爲生子獨割也我銘以貞之不肖者之呾也噎喑二字古無合者言人喑惡以聲音笑貌度日呾音獺相呵也呾噠語不止也莊子嗒然同聲蓋失聲而唾之意】他如喁噞【水急則魚噞韓用喁噞】瘢痆【女黠切韓詩視傷悼瘢痆】婠妠【女刮切小兒肥貌韓用巴艷收婠妠】窋窡【張滑切穴中見也韓用闖竇楔窋窡】此類甚多皆對廣韻鈔撮而又顚倒用之故意謷牙鹿門以爲生割甚爲退之不取也若樊宗師絳守園池記陴孤顚【句】跒倔武踞【句】穹鞠覷【句】防間【句】黃原玦天【句】墆捩蹴墉【句】險而不妥袁淑謂王景元訴屈豈相逺哉黃長睿言段柯古靖居寺碑𨿽不似樊紹述之甚亦軋軋難句矣新唐書幸不至是然亦好造其有本者亦自雅也漢如亭伯用紛繷公理用騫短仲任用瀧漉孔才用鹻已讓西京人況六朝以後乎但深心於經史漢自能辧之如元澹鈔掇整次芟礱宂脞李淳風詆摭張蘊古上箴挺切陸贄蹈�王伾遳陋顏師古踵領歐陽詢寢侻啖助甘足疏糗縫防屬綴摭訕三家春秋慿私臆決孫平子爲博士所合軋見迮於禮官房琯箝索戎情儒學鉏纇要荒風纚露沐鋭情經術秀艾負素煟然勃興踵堂八千餘人紆侈袂曳方履誾誾秩秩帝又讎正繆�稡爲義疏宗博彚羣書祿山之禍一爲炎埃官幐私楮喪脫幾盡文藝唐初絺句繪章揣合低卬宗時稍厭雕瑑大歷貞元輩出擩嚌道眞涵泳聖渥韓愈倡之宗元翺湜和之排逐百家抵轢晉魏上軋漢周矣必簡後曰恃華者質反好麗者壯違人得一槪皆自名所長至甫渾涵汪洋千彚萬狀他人不足甫乃厭餘殘膏賸馥沾丐後人愈推曰光焰萬丈長豈不信哉亦是題跋小品石塘曰後來以朴近幽折爲趣較若勝之至其末流趨於亡俚蘇黃小品皆具胸中蘊借深厚偶爾流衍無其學問而欲倉卒效尢自謂能創非餖飣則鬼鬽耳

嗟咨一作賫咨資易賫咨與嗟咨同太樂首哭泣之資卽嗟咨

酬酢一作醻醋讐柞詶昨說文作�醋戰國防著之盤盂屬之讐柞周禮注作詶昨說文以酢爲今之醋醋爲酬酢蓋酢從作作有做音做有助音故祚從之旗翼與期頤通百年曰期頤荀子壽於旗翼

通雅卷八﹤子部﹐雜家類﹐雜考之屬﹐通雅﹥

欽定四庫全書

通雅卷九

明方以智撰釋詁【重言】

【升庵駢字其孫鳳亭較刻之蘇石水韻輯與方谷城問奇廣取其同聲而鈔之未有所發明是正也古人多通而疊聲形容尢通此其重言之原原乎觀其流轉一通古今莫易簡乎此矣擿古貪奇未免蹖駁漢以來卽有誤者姑聴之矣後人可復誤乎如孫愐穲穲伯厚防防或屬別本而陳氏又作直翁以秩秩爲秋秋韓氏集韻以騃騃爲駿駿太平禦覽之簡簡陰復春之怇怇皆列子之滴滴卽滂滂考異之庾庾卽瘐瘐也升庵以夌夌��爲��以欪欪爲嘻嘻猶非誤引燊燊豑豑之比矣弱侯引爾雅之佛佛徨徨子謙引注疏之赫赫葉葉或因刋誤而好奇者專采輯之故書之以俟後之攷者】

憴憴譝譝繩繩承承相通升庵字說載憴憴戒也說文引逸詩今按說文無此字而爾雅有競競憴憴戒也邢昺曰抑篇子孫繩繩小心戒愼也繩繩音義同智以惟繩能直繩其祖武正言戒愼而繩法之闗尹子曰譝譝兮如將孩言其直朴也管子宙合篇繩繩乎愼其所先孫愐曰譝稱舉也憴同則憴譝繩相通明矣詩考引外抑篇子孫繩作承承

詵詵駪駪騂騂甡甡莘莘侁侁觲觲觪觪兟兟升庵引詩詵詵駪駪甡甡引宋玉賦縱縱莘莘引楚辭章句往來侁侁注詩侁侁徵夫國語亦引侁侁引說文觲觲角弓燊燊徵夫智按說文焱部燊字訓盛皃讀若詩曰莘莘徵夫但證其同音耳升公竟以換莘字誤矣【劉后村有跋樂平吳燊書說以盛爲名敬甫讀燊如升】莘莘可攺用燊燊則亦可用防防矣【說文木部有防訓眾盛也所臻切聲義俱同】考異詵詵兮引說文作騂騂角弓引說文作弲弲人或議之此見注疏釋文按說文弲角弓也洛陽名弩曰弲烏切【今公紹先韻遺收此字】而觲字下實引觲觲角弓韻防作觪湛若曰王柏言之訛此因集韻或作也孫愐又收兟此等皆漢人用詩之駪駪而造者或分篆仿復篆而爲之許氏收入耳以人眾盛用侁侁艸木用莘莘馬用騂騂角用觪觪字學家之分別也今韻書駪在眞韻觪在庚韻依說文俱從�有何分音乎朱子注騂騂角弓亦息營反因徳明徳明因炎愐也漢儒婁先生碑有朋自逺冕紳莘莘則正謂往來侁侁眾多之意此以知注疏所引弲弲必當時有別本說文子厚晉問師師兟兟則取孫愐韻

昧昧通用��梅梅媒媒毎毎可上可去平聲則腜腜卽也古文尙書我思之今作昧昧楚辭日昧昧其將暮淮南曰昧昧晽晽左傳何沒沒也音昧玉藻視容梅梅音昧莊子媒媒晦晦音昧唐韻收毎於昧後曰數也今人稱數數也莊子胠篋篇天下毎毎大亂此亦數數也今作上聲唐人作去聲說文毎以屮作則本音當先平聲原田是也智按原田��舎其舊而新是圖以�葉圖當音模詩周原膴膴亦作周原��肥美也左思魏都賦腜腜坰野卽��也注引周原腜腜古人讀無與模音近譯曩模爲南無則以膴膴証之非其驗乎鄺氏曰毎卽畝字毎毎猶畝畝也智按史記異母同穎注母卽畝字又作畮則毎爲畝可推矣狀腴田之禾爲毎毎猶樂府狀蓮葉何田田也又按沒沒如字亦自有義猶淹淹泯泯也戴氏作��楚望曰昧昧我思之猶耿耿也說文夰部臩引周書伯臩臦古文囧徐不詳古囧而但依孫氏居況切戴氏作燛從火者近是辛泉曰�古囧字囪牖開明也�卽臦象窓櫺兩扇之形故臩從之子長伯臩卽伯囧杜佑疏云伯景爲大僕是囧臩古與景通可知也然則乃臦臦之訛愼之專以臦爲誑字因孫氏之居況切須知居況亦囧之轉聲或古人曽一借用耳唐書毋煚董衝音俱永切則煚爲燛訛爲臦訛明矣魯炅因煚省作炅而素問炅字無音按當讀熱燮雲楚已有呼日如者矣

扃扃猶囧囧也冏卽烱又與耿通耿與景熲憬古一字也左傳周道挺挺我心扃扃葉上聲注明察也退之詩月吐窓囧囧卽烱烱烱烱卽耿耿小明也漢碑作��

悠悠通作遙遙攸攸繇繇浟浟通作就就說苑引雄雉之詩曰遙遙我思則古人繇猶兩通也前敍攸攸外防韋賢犬馬繇繇黃肅翁曰與悠悠同其指水者引淇水滺滺集韻或作浟浟大招弱水浟浟秦刻作汥漢書引易其欲浟浟則音滌矣子夏易作攸攸荀爽作悠悠劉瓛作跾跾蓋古讀由如丟轉入爲笛也此字通作悠說文攸行水也爾雅注引詩攸攸我思漢碑作滺滺則滺滺爲重文後人所加耳升庵又引爲悠悠出石鼓文旂斾智以爲是優優又以管子浩浩白水鯈鯈之魚爲悠悠智按儵是倐而莊子鯈魚或音稠其因此乎或從攸從魚有此音乎說文有防故楚詞之懮懮當用防防而加夂之憂則訓和行優與蓋郭忠恕之所分也呂下賢篇曰就就乎其不肯自是注就讀如由與之由今本或作由與之由就以尢轉平爲近若與則逺矣

洍洍怊怊召召炱炱�惇銘曰�其洍洍猶怊怊也或曰卽熙字�卽願字吳越春秋采葛婦歌葛不連蔓棻棻召召音怡石鼓文炱炱釋作顯顯怡怡董逌作��

仍仍猶耎耎也意膬也淮南精神訓窮鄙之社叩盆拊瓴擊建鼓撞巨鐘乃始仍仍然羞也子謙又收仍於支魚二韻而陾亦音仍故詩借陾陾以狀築聲耎乃軟字按說文防意膬也蓋以防爲軟而通用仍長箋作仍��厭厭也揭揭偈偈也愔愔有懕懕抑抑之聲義淮南兵略訓曰因其怠亂凍暍推其��擠其揭揭此謂因勢�音諳欲臥也揭揭欲拔也�字諸韻書不收蓋旌旗偃臥之意當是防字加音耳防音偃揭揭一作偈偈莊子曰偈偈乎揭仁義毛萇曰偈偈疾驅也漢書王吉解此詩曰揭揭者是非古之車也韓詩引詩愔愔夜飲列女引詩愔愔良人則愔有懕音而升庵乃以�爲愔讀作祈招愔愔之音智按意音抑愔亦音抑轉爲平聲入詩歌之調耳以古人簪鐔淦黔之音考之愔可讀懕可讀諳可讀音可讀抑無礙也世說謝車騎見王文度𨿽瀟灑相遇共復愔愔竟夕此是悶坐淹抑之意唐昭宗謂杜讓能曰朕不甘心爲孱懦之主愔愔度日此二愔愔豈當讀如祈招之愔愔乎

錄錄鹿鹿陸陸蹗蹗琭琭睩睩鼀鼀圥圥坴坴錄錄逯逯毛遂曰公等錄錄廣韻引作公等娽娽灌夫帝在卽錄錄注猶碌碌蕭曹贊注師古曰猶鹿鹿也言在凡鹿中馬援陸陸音義並同淮南作蹗蹗老子曰琭琭如玉馮衍用作碌碌如玉又詩訓歷錄言歷歷錄錄也王逸九思曰衰世兮睩睩言視貌碌碌也升庵引說文圥詹諸也又博雅逯逯眾也智按說文作圥鼀詹諸也其鳴詹諸其皮鼀鼀其行圥圥又坴字訓土塊坴坴也一曰坴梁錄字訓刻木錄錄也逯字訓行謹逯逯也升庵何止曰逯逯出博雅而不言說文又不載說文之坴坴錄錄邪此類借聲不必論字然與其用顓頊之妻老子之琭玉與鹿豕之鹿固不若取說文之坴坴錄錄爲字聲之本庸庸碌碌古亦用容容左雄白璧不可爲容容多後福猶庸庸也寓諸庸則容於世矣若楚辭云容容兮而在下郊祀歌旌容容騎沓沓則與融融近狀其紛沓耳師古注外戚傛傛猶言奕奕也

��翛翛颼颼蕭蕭防防翏翏飂飂俱可蕭修二韻葉之��翛翛也音颼颼詩話補遺載甄后塘上行樹木何��晉書樂志作��古本楚辭風颯颯兮木��今本作蕭蕭而亦葉音颼一作防防此詩亦作蕭蕭或作翛翛颼字丁度作颾博雅防防風也亦用防飂亦用飂飂莊子翏翏李本作飂飂飂亦作飅廣韻又有防風行聲卽飅也九嘆曰秋風瀏瀏以蕭蕭乃不用翏翏飅飅而借瀏其淸矣之瀏重之以狀風此豈足以後人之繩墨責之乎

詑詑詍詍施施蛇蛇��遺遺暆暆延延詑詑自得貌猶瞡瞡也孟子作詍詍又作施施集韻作禮韻續降作施又蛇蛇巧言沈約讀委委蛇蛇皆音石鼓詩��音宜旗動也卽施字之古篆文趙防曰出遺遺之門注此門義取胡者古今所遺正義曰無據而繆智按方朔遺蛇其迹蛇音移謂委蛇也管子曰遺遺乎若有從治此遺遺之門亦謂其路委蛇耳釋文引詩其魚遺遺說文言其行也式支切引詩得此說文又云日行暆暆吳越春秋漁父歌日昭昭乎浸以暆今作施延延猶迆迆也桓帝末童謠云白蓋小車何延延河間來合諧延延行貌智按延當音夷乃與諧葉諧字漢以前亦多讀奚更始時南陽謠曰諧不諧在赤眉周澤語居世不諧爲太常妻則延之爲夷曉然矣

沈沈耽耽沊沊通作潭潭轉作啿啿湛湛碪碪陳涉世家夥頤涉之爲王沈沈者注沈音長含切言宮室之深廣也初不解此音蓋古沈與湛通湛有耽音故也注者亦以鄕音注耳宋避暑錄話竟引此作耽耽又沊沊音淡水聲卽沈字也丁度通作防亦通作潭韓詩外傳逢天之暑思心潭潭又退之詩潭潭府中居鄒子樂靑陽詩羣生啿啿惟春之祺啿音徒感反漢志注卽湛湛亦徒感反相如紛湛湛其差錯兮湛湛音髧實爲水名荊州之浸潁湛是也束晳補亡詩黮黮重云亦徒感反亦作防蓋霮防之云狀也毛晃曰啿啿丰厚貌莊子太甘而嘾亦徒感反含深也亦與啿通又碪碪厚貌亹亹本作斖斖亦作娓娓斖斖勉也易詩作亹亹鄭注沒沒也禮記君子達亹亹焉楚辭時亹亹而過中漢書王莽斖斖翼翼郤正釋譏粲乎斖斖通作娓娓毛晃曰不倦也徐曰字書所無不知所從當作娓崔靈恩集注作娓娓文王六書索隠曰�古文睂三代鼎彞睂壽字多作此形後轉爲亹亹字易系辭詩大雅皆有之說文偶遺此字而徐輩遂以娓代亹誤矣升庵獨未見漢書與蜀志之斖斖乎從文以別之說文補亦載斖字蓋攺古文從今文之後惟史漢尙存古字最可信也

惓惓通作捲捲拳拳捲捲捲捲猶拳拳也讓王篇曰捲捲乎後之爲人葆士之力也捲音權今通用惓惓宋邦乂刻呂覽作棬棬

防防或卽洄洄潰潰又作聵聵憒憒說文引爾雅防防徐云爾雅今無此文說文無字世俗自唐有圈語猶言文貌籠絡中也說文又有防也又有潿濁也又有潰漏也湛若言用洄洄潰潰正當用防防則以爲洄潰之重文說文聵耳不聰潰潰也別作�班固詩百男何憒憒三國誌楊敏毀蔣琬憒憒南史蕭恪曰主人憒憒不如客王導曰後人當思我憒憒

蕄蕄卽萌萌通作瞢瞢夢夢儚儚貿貿孫愐引爾雅存存蕄蕄則所見異本或古文也詩視天夢夢音正當作瞢瞢檀弓貿貿然來髙誘注呂覽引作瞢瞢然來爾雅又有儚儚亦平聲古萌亦通東韻非如今在蒸韻也瞢轉爲貿猶無轉爲沒沒轉爲毛也故毣毣皆通見後

茂茂當是��通作紼紼岪岪凡夫曰班婕妤素賦��移妍誤作笑笑則升庵所引古文苑誤矣九辧曰左朱雀之��兮注與紼紼同狀其綏綏茸茸也古詩紀載筆銘曰毫毛茂茂�水可脫�文不活茂音房月反當是��按見太平禦覽其戉加艸作茂或借茂轉音末邪管子曰美哉岪岪則與紼紼同言興起貌至墨子弗弗字則不墨子曰君必有弗弗之臣上必有詻詻之下言匡拂之臣獻可替否古動言唯唯否否弗弗正否否之意若詩飄風弗弗則狀風聲今作颰颰別之儃儃墠墠坦坦莊子儃儃然不趨荀子墠墠非變也與易坦坦同

首首猶言頯頯也鬻子曰其道首首然言首在上昻昻示人猶頯爲馗骨常在面上頯頯然也公紹曰說文引莊子其顙頯頯智按說文無此語想是唐本蜀本今老子謂成防曰而容崖然而顙頯然

怇怇乃恇恇之譌也梁鴻嗟怇怇兮誰畱注恐也臼許切又慢也古樂苑古詩紀皆作恇恇陰復春引作怇怇唐韻竟無怇字陰氏無恇字說文�怯也卽恇記眾不匡懼讀匡爲荒

列子滴滴乃之譌也荀子作汸汸荀子汸汸如河海與通升庵引列子美哉國乎郁乎芊芊若何滴滴去此國而死乎音步郎切智按此非奇字訛爲滴耳

橋橋佼佼翹翹蹻蹻皆矯矯喬起之聲意也髙允矯矯風節文子橋橋然卽矯矯俱喬起之聲意劉盆子光武曰鐵中錚錚庸中佼佼鄺引翹翹蹻蹻皆言矯矯出羣廣韻佼又與姣通好也趙世家齊之事王宜爲上佼而今乃罪佼猶行也蘇茂相引後漢書鐵中鏳鏳憃憃之轉也憧憧一作說文引左傳王室日憃憃焉原本作蠢蠢與憧憧同音陟降切京房作陸徳明音丈冡反說文又有醜龍切凡夫直引禮記防防其何之荀子卯無相何防防醜尨之音蓋與憃憃同聲易林胸舂卽是憃意

殷殷陳陳猶隠隠展展也孫愐引呂覽敐敐莫不載悅今文作殷殷陳陳升庵曰陳音軫呂覽曰舜爲天子陳陳殷殷莫不被澤按今本作丈夫女子振振殷殷史蘇秦說魏王輷輷殷殷殷音隠郊祀歌靈殷殷是也文選隠隠展展展與軫通故又用隠賑之家而文選又用振振防防讀爲闐闐孔雀篇隠隠復甸甸智按此音當作防防防卽塡塡字故韻書亦音呂覽之爲防防其實古陳田通音而防訛爲猶防訛爲也敐卽振字無疑易林��愼愼一作��墳墳蓋卽隠隠塡塡也存證

瑟瑟通爲槭槭飋飋因爲槭槭通作索索橚橚瑟瑟本碧珠也借爲風貌亦用飋飋樂天琵琶行楓葉荻花秋瑟瑟正言其蕭索也公紹引此句作槭槭音色責切

丹鉛四錄曰梁武帝詩瑟居超七淨瑟與索同蕭索字亦作蕭瑟則索居亦得作瑟居矣蓋瑟索借用字正作槭古詩淚如霜後葉槭槭下庭柯韋詩古刀寒鋒靑槭槭少年結交平陵客劉禹錫詩松風自蕭槭依戴氏則作摵摵從手紀事曰鄭愚大潙銘雨槭槭風淒淒陶景記比者情志何甚索索元結詩令橚橚以梴梴皆借聲狀之都賦橚檆卽楸杉因山海經之橚以肅之平聲爲蕭蕭尢通聲也韻輯嘯簫蕭皆息六切引蕭墻施於門內故肅敬之處也陸徳明條其歗矣作嘯可知其聲矣韻寶曰淮南子至陰飂飂與肅肅同可與��條互觀

悤悤譌爲忩忩怱怱匆匆因有勿勿之說勿勿猶忽忽也說文作悤本�卽窻也或作囪借爲囪霝囪遽晉王彪之無故悤悤魏志華佗李成見佗被收怱怱不忍從求吳志孫和無事忩忩呂覽曰怱怱乎其心之堅固也注明貌則與聰明同此古用怱怱之始非囪遽之義也顏之推曰說文勿勿州裏所建之旗也所以趣民事故怱遽稱爲勿勿智按此乃附防穿鑿艸書常有匆匆乃悤字訛爲怱而行艸省作匆耳何必彊定勿勿乎勿勿蓋忽忽之殘缺記曰忽忽乎其欲饗之也注猶勉勉也按義亦非勉蓋恍惚也闗喜一宇篇曰勿勿乎似而非也此明證矣朱郁儀曰檀弓喪事欲其總總爾當是勿勿爾訛爲總姚秦時有天水太守王松怱不知取名何義

傱傱從從也稯稯總總也因悤悤而轉也華章曰般傱傱音才公反言騎從沓沓也雄賦風傱傱注又音竦陸孫收入腫韻走貌又用總總撙撙皆眾貌禮記喪事欲其總總爾注讀作悤楚辭用紛總總正謂其茸亂也九辧後輜乘之從從卽傱傱也皆以悤遽之義卽生茸亂之意其平聲上聲則各隨方言轉耳莊子孔子之楚舎於蟻丘之漿其鄰有夫妻臣妾登極者子路曰是稯稯何爲者邪注極屋棟也稯稯猶總總言其發蓬蓬也左傳餘發如此種種正是稯稯之意升庵引汲冡周書殷政總總若風艸又作緦兩存之若言其亂當是總總

僔僔譐譐噂噂蹲蹲撙撙墫墫尊尊皆樽樽之聲也南都賦森尊尊而刺天言其蔚多也子云賦總總撙撙亦言眾多皆上聲音義正同博雅僔僔眾也亦作譐譐易林噂噂懾懾說文引墫墫舞我俱是眾沓之意說文墫從士乃許氏特造之說自監本爾雅以及王氏詩攷陳氏九經攷異皆作墫墫從土唐宋人有用墫墫者細推墫亦撙之訛從土無謂況從士乎

踁踁防防誙誙脛脛硻硻防防礥礥猶硜硜也晉範之𨿽有踁踁之稱公紹以爲卽踁字韓退之曰焉能守防防李頤曰誙誙趣死貌增韻引莊子誙誙如也漢書楊惲脛脛者未必全亦言硜硜之狀若曰脛去聲則踁亦在徑韻皆爲足骭此借其聲故知通也趙岐孟子注引悻悻然小人哉則聲訛耳王昭明作硻硻元次山文怪石臨淵防防自顚蓋硜硜也集韻誤以防爲硯字升庵引作綺競切讀爲瑩字此與怪石自顚不合唐代文人多以意造字防防爲硜硜亦猶虫聲之薨薨攺爲翃翃以石聲則爲��鼓之咽咽則爲鼘鼘一類也履按太礥礥卽硜硜

耾耾猶薨薨輷輷也法言問道篇非雷非霆隠隠耾耾乃大聲也隠隠卽殷殷諭雷也今字書乃云耾聾也拘於耳字傍矣實皆與薨薨輷輷皆以聲取字��皆轟轟也淵明後記陳斐伯裘跳踉訇訇作聲磕磕卽相如賦浪浪磕磕王褒九懷東注兮

沸沸湯湯猶涫涫也涫涫猶滚滚也滚滚卽混混渾渾也西山經峚山丹水注於稷澤其源沸沸湯湯蓋言滚沸之聲狀也今詩書注湯湯皆音商故唐韻韻防以湯湯爲屍羊切其實當讀他郎切又曰渾渾泡泡莊子涫涫紛紛孰知其形龜防腸如涫湯音沽灌切沸也此聲因滚字來通用衮孟子原泉混混音衮世說裴僕射談名理混混有雅致子虞夏之書渾渾噩噩荀子財貨渾渾史記上林賦汨乎渾流漢書作混流子美不盡長江滚滚來卽混混也韻書平聲收渾不收混蓋不知原是一字郭璞詩巨海混混與昆葉卽沸字峚音密

漎漎猶淙淙也子美太淸宮賦中漎漎以回復此字前無人用當因淙而重之以狀水聲盧鴻終南有云錦淙陳秋濤園在石淙

粼粼一作燐燐潾潾白石粼粼陸徳明作燐燐說文水生石間粼粼也韓氏韻作潾潾又金潾交趾地名見張籍詩

淈淈猶汨汨也上林賦潏潏淈淈音骨淮南子混混汨汨亦音骨其義亦同蓋汨羅之汨從日音密汨亂之汩從曰說文有防有�皆重文也魏子才取�下之�爲海字

涆涆猶汗汗也上林賦澔澔涆涆左思賦彪彪涆涆江賦汗汗沺沺駢字說引作海賦汗汗洄洄誤矣汗汗爲涆涆猶彪彪作滮滮也

沺沺本於田田廣韻沺沺水廣貌郭璞江賦用之古樂苑江南可采蓮蓮葉何田田正狀蓮葉耳柯古與夢復聮句暾暾田田

簇簇一作族族��笶笶叢叢說文束之族族也石鼓文防之��又彤矢笶笶注釋作簇六書故以眾爲族而族專爲箭鏃之鏃以閦才六切從眾得聲也尙書大八風循道卿云叢叢注叢一作族蓋叢之入聲卽族轉注略南史掞叢云之奧詞叢云卽族云

唐唐臧臧猶堂堂藏藏也嚴君平文始經曰胡然唐唐爾胡然臧臧爾楊氏又引論唐唐含冥冥今人語或云昻昻藏藏

澫澫縵縵漫漫曼曼大冬伯之樂舞齊落歌曰縵縵卿云歌糺縵縵兮石鼓詩魯之澫澫鄭音漫卽漫漫也縵莫半切本無文之繒借爲雙聲雜樂爲縵樂則音平聲楚辭長夜之曼曼亦漫漫也今孫愐寒韻皆遺此音糺卽糾人或誤呼爲札

豚豚沌沌也與噋噋屯屯焞焞惇惇推推皆相通轉管宙合篇曰豚豚乎莫得其門玉藻圏豚行不舉足注豚之言循謂徐趨之法曳轉循地而行也遁從豚古亦借用詩寧俾我遁與聞葉是也圏豚之豚注亦上聲圏亦作圂鄧析子曰獵熊虎者不入外圂

噋噋猶屯屯之聲也廣韻引大車噋噋說文作��焞焞嘽嘽則音堆以聲則當從口蓋惇本有堆音也莊子啍啍已亂矣注啍與諄同故廣韻以噋噋別之解曰重遲也他昆切智謂言其聲非重遲也呂覽注防如車之卽與噋噋同聲

惇惇推而不移之貌也推推猶堆堆也惇音堆詩惇彼獨宿朱氏曰獨宿不移貌諺云惇惇不動又王事惇我注投擲也說文惇怒也詆也一曰誰何也以都來之音想之今人亦有此口語素問推推亦讀都來切劉歆廟議引嘽嘽推推可知其音

蓊蓊本作翁翁滃勃而起也黃憲外史曰晉儒之名翁翁焉周禮注成而翁翁然濃貌集韻雲起貌方子謙載翁翁蔥白也上聲章黼曰可平

廱廱雝雝也詩雝雝鳴雁楚辭雁廱廱而南遊郭璞引詩作肅雍和鳴晉書闔門邕穆古作壅水也轉爲平聲和也通爲和鳴之聲爾雅前云廱廱優優和也後又云噰噰喈喈民協服也則和鳴從噰雝爲鳥名廱爲辟廱古人本分之而仍通用

防防參參森森防防南史王子年歌三禾防防林茂滋卽森森也義熙謠蘆橙橙此兩疊字極古升庵皆未引入止以穼穼爲森森按穼當是深而李士龍張位皆音森者本抄松江音耳李鼎祚周易集解晉有穼衷音森思賦長余佩之參參水經注逺望防防若攢圖之屹霄

飄飄通作漂漂縹縹剽剽賈誼賦鳳漂漂其髙�雄河東賦作縹縹陵云古人通用後乃分羽飛爲翲翲長組爲彯彯風爲飄飄三都賦淸塵彯彯五臣作剽剽嗸嗸通用謷謷敖敖熬熬囂囂食貨志天下謷謷荀子天下敖敖然若燒若焦詩攷版篇一作敖敖陳湯熬熬苦之董仲舒囂囂若不足注與嗸同郭忠恕曰嚻牛刀切喧也囂虛嬌切聲也此乃字家彊分請問喧非聲乎通誌專作囂囂本從頁气從頭出今作囂從貢非同文分防卽呶音嘵囂音澆

覢覢睒睒剡剡閃閃楚辭皇剡剡謂光在上也蒼頡篇覢覢視貌亦作睒韓詩殘月暉暉太白睒睒注閃同王卲曰忽雷矆睒今謂電也吳志丁厷掞張亦當音閃杜詩閃閃浪花翻郝公旣以睒睒爲閃字又謂睒睒爲焰字得毋遷就乎然古亦有兩借者

比比猶卽卽也毛晃曰比比猶總總比音怭次也房中歌磑磑卽卽師象山則注卽卽充實也郝氏以磑卽爲堆積字智謂比比猶櫛比之比卽卽與防防秩秩翼翼儗儗同意退之用陛陛亦猶比比言眾多而層次也其用籍籍狼籍也莊子脊脊大亂注猶籍籍也

乙乙思欲出而屈郁也通作軋軋士衡文賦思乙乙其若抽注乙音軋李善本竟作軋軋元結補樂章敍曰乙乙冥冥有純古之聲乙億姞切燕乙作乙其形舉首下曲厄戛切文旣通爲乙而音亦同矣軋乙黠切律書乙者軋軋也蓋古皆轉假後因分之甲乙魚腸乙鳥乙子才分三形臆也子美南郊賦頓層城之軋軋軼萬戶之熒熒伯思曰軋軋難句紀事載齊已詩金梭札札文離離卽用札札弄機杼札札聲義亦從軋軋來防防切切也契契猶防防也切切又與漆漆竊竊通崔駰達防曰吾亦病子防防而不已也說文防動作切切也今作屑智別有論方言屑屑不安也王良曰何其往來屑屑不憚也屑屑僁僁則爲呻吟之聲祭義濟濟漆漆鄭氏讀如切切莊子用竊竊

爚爚猶爍爍灼灼也文選西都賦震震爚爚搜神記異兒眼爚爚集韻或作爍亦作摯虞思遊賦要華電之煜漢成許後咎敗灼灼若此古詩亦用灼灼蓋卽熠熠之轉右軍帖嘗用恆灼灼

落落猶硌硌也馮敬通曰硌硌如玉韻略曰硌硌石堅不相入貌耿弇落落難合則落落正從硌硌起義卽磊磊落落亦狀石而因以狀人之魁儡也山海經其淸洛洛杜預贊落落乎其有飈者也說文詻詻孔子容也玉藻言容詻詻墨子上必有詻詻之下五陌切智謂詻從落加言者也當音落升庵言老子珞珞如玉與歷歷同言其少也按今本作本欲琭琭如玉落落如石古本作珞珞如石馮衍引作碌碌如玉無讀歷歷者詻又與噩通見後

鞅鞅本爲怏怏韓信居常鞅鞅亞夫鞅鞅非少主臣石顯塞其鞅鞅

曣曣猶晏晏也晏晏猶安安也後漢陳寵傳數詔羣僚崇晏晏注引尙書考靈曜曰堯聰明文塞晏晏卽書之安安也博雅曣曣溫溫也因爾雅有晏晏溫溫史記有曣防字雄作晏溫故博雅作曣字說文以侒字爲晏而又有妟字引詩以妟父母

逢逢猶蓬蓬也龜防夏后開鑄鼎於昆吾使翁難乙灼白若之龜繇曰逢逢白雲淮南敍錄引淮南謠一斗粟飽蓬蓬又逢逢鼓聲別見

趌趌气動也��卽惵惵唐齊莊自突厥逃回與�知微同誅气殜殜未死心趌趌然躍不止趌起逸反今韻防不載此字老子聖人惵惵爲天下渾其心東都賦��黔首卽惵惵也

貌貌亦作邈邈古用藐藐詩藐藐昊天又曰旣成藐藐皆芒角切與邈通蓋邈字爲新附古通用藐字藐從貌貌亦有芒角之音韓文用貌貌楚辭神髙馳之邈邈韻葉樂字

彤彤卽融融也張衡思賦展泄泄以彤彤廣成頌丰彤對蔚作肜非肜從肉商祭名推論古作�日光��也後因作肜又取茂美作防非從舟舟何謂乎字說彊分耳

晢晢非晳晳張衡思賦𨿽司命其不晣小雅庭燎晣晣音浙又作防陳風明星皙皙則音析本從析從白��卽媛媛相如賦柔撓��音義與媛媛同文選或作��鐘鼎文�卽願字加女爲�以二目斜視也偞偞卽僷僷升庵引爾雅奕弈偞偞美名也今爾雅無此文乃方言有之弈僷容也自闗以西美容謂之弈或謂之僷其字作僷而非偞字見韻防引玉藻若祭爲巳偞卑又與涉切偞偞輕薄美好貌後人亦有用弈弈僷僷者謂出爾雅則誤矣按今禮記亦作�卑必有一誤郝氏解�爲屑鄺氏赫赫葉葉乃因方子謙小補載爾雅疏引赫赫業業按疏引赫赫業業乃誤書也防防炎炎也說文引詩憂心防防從火幹聲詩無此語焦弱侯謂廉察當作覝覝正從防按字林防直廉切小熱也廣韻誤作防有赤黃色其音畫從防說文有乃正燅字燅卽周禮之�爚肉也則防爲火炎之義明甚防以干火防意幹非聲也與栝爲進火木之意同或是炎炎之異文耳憂心炎炎狀如火燻故爾雅云爞爞炎炎燻也陳氏九經考異憂心如惔韓詩作炎字書作焱說文作防防如惔如焚韓詩漢書引作如炎以此足證

旳旳卽的的說文作旳從日從勺徐曰光的然也增韻實也端也丁度韻作防亦丁歷切增韻作菂誤易曰爲的顙射鵠因曰的女當姅變以丹注面的的王粲賦免先筓施華的【姅變漢律見姅變不得侍祠謂月事也】升庵引的丹的論者謂本於守宮亦泥矣子夜歌我思歡的的淮南曰的的者獲提提者射提音時栁子厚用熒熒的的轉注略丹的的之的音灼潘嶽以的葉爚故集韻作防許氏作旳從日樂府作的從白未嘗不可才調集杜羔妻趙氏詩良人的的有奇才則的確義也紀事作劉氏姼姼媞媞褆褆提提徥徥漢書序姼姼公主乃女烏孫音時東方七諫曰西施媞媞而不得見嫫母勃屑而日侍姼媞音義同說文嫢媞也因歸飛提提音翨翨而然也說文又曰徥徥行貌是支切衣部又有褆褆則亦因好人提提而作者也俱從是則低時二音皆通禮吉事折折本謂磬折揖厭之從容而注疏音提蓋讀如時亦徵漢時折有時音時之入卽折也

慱慱摶摶專專顓顓團團九辧乘精气之摶摶兮摶音度官切卽謂團結也石鼓詩��卽洋�卽摶九辧又曰計專專之不可化兮卽慱慱也詩有惇瓜苦曰猶專專也惇音疏曰蔓生專專然也則注疏卽以專專爲團團賈捐之議棄珠崖郡顓顓獨居一海之中注圜貌與團團同愚又按之鄺氏作正以豚彖同聲

歊歊卽通熇熇說文��气出貌髙聲西都賦吐金景歊浮雲漢書言王根歊歊公紹引作子云解嘲曰泰山不嶕峣則不能浡滃云而散歊蒸歊音澆气上出也說文又引多將熇熇髙聲轉入丁韻作燣毛云與歊通

禗禗諰諰鰓鰓葸也赤蛟篇曰靈禗禗荀子曰諰諰然常恐天下之一合而軋已漢書刑法志鰓鰓常恐唐韻收禗入支韻漢志注上聲魯靈光賦心以發悸卽論語之葸字凡夫曰葸不成字不知何見眑眑卽窅窅通作杳杳說苑將將之臺窅窅其謀韓退之琴操目窅窅兮唐山詩粥粥音送細齊人情淸思聈聈經緯冥冥聈聈卽窈窈則與窅窅通

儡儡卽累累累累縲縲轠轠淮南子不免於儡身注身不見用儡儡然也三都賦累累辮髮漢書諸侯累累從楚牢石歌印何累累綬若若古作�或作�作畾易林挒潔縲縲締構難解栁子厚用轠轠轔轔

佹佹猶姽姽也列子曰佹佹成者俏成也初非成也佹佹敗者俏敗也初非敗也故迷生於俏俏與肖同說文姽閒體行姽姽也過委切此卽佹佹與詭本一字詳佹詩下神女賦旣姽婳於幽靜亦古委切列注佹音危蓋謂危得之耳

眊眊猶毣毣貿貿也鮑子都上言極竭毣毣退入三泉注如淳曰謹願貌師古曰猶也音沐公紹收入屋韻然亦與眊眊通檀弓貿貿然來亦此聲也韓詩外曰先生猶言先醒也冥於得失眊眊乎其猶醉也定音木者亦一時一方之音也荀子瞀瞀然瞀與目冒通眊亦與髦旄通又與瞢夢互通其從耳者爲眊仍吏切氅眊羽毛飾也

繹繹一作圛圛通作驛驛弈弈羊益切前五行志星隕如雨繹繹未至地滅說文引商書曰圛圛升云半有半無蓋逸書也鄭氏曰豈弟之弟古文尙書作圛據賈逵所定也古文實無此字魯頌駉駉篇以車繹繹釋文崔本作以車驛驛廣釋名曰弈之下子亦謂其連絡弈弈也世說奕奕在前周禮注引新廟繹繹卽弈可證儵儵或作欻欻歘歘王國寶謂王緒曰汝爲此歘歘曽不慮獄吏之爲貴乎歘歘猶言倐忽速變之意元命包大壯仡仡趯歘歘注欻許勿切說文有所吹起陸法言曰暴起也二火三火義同寧戚見管仲急稱浩浩乎儵儵乎卽歘俗作倐

裔裔亦通泄泄一作泄泄相如賦淫淫乎裔裔羣行貌本衣邊也故四裔之義生焉容裔縱肆貌加水爲溶防則爲水貌郊祀詩神哉沛般裔裔亦謂行旋容容也說文於泄字下載多人貌詩曰行者泄泄兮與裔皆以制切則相通矣泄泄舒散貌世本攺爲曳唐避諱也爾雅作泄泄

伈伈廩廩懍懍凜凜賈生曰嵗惡阽危直爲此伈伈也注危也蓋與懍懍通食貨志晁錯曰爲此懍懍本因寒气凜凜而有此危懼之義集韻或作沁沁平水曰沁恐貌韻略曰伈伈俔俔恐也韓文作伈伈睍睍

蔪蔪棧棧殘殘戔戔息夫躬詩叢棘棧棧音仕山反今諸韻書皆仕限切當與防通防一作嶘易戔戔子夏作殘殘說文引書戔戔巧言此戔戔之本音也尙書大曰微子過殷墟見麥秀之蔪蔪兮禾黍之繩繩也曰此父母之國乃作歌蔪亦平聲升庵引作蠅蠅誤智按子貢詩說漸漸作嶃嶃杜牧之杜秋詩嶄嶄整冠佩與蔪蔪及漸漸之石聲義皆通

孳孳孜孜玆玆滋滋言其汲汲生也說文孳汲汲生也周書孜孜無怠與表記俛焉日有孳孳同孔叢子滋滋汲汲史記陳杞世家贊曰苗裔玆玆有土者不乏焉言至今在也解者只引說文有兩字一從�一從�史記布玆公羊負玆此爾雅蓐謂之玆也此玆玆則是孳孳之義

彬彬一作份份旼旼邠邠封禪文旼旼穆穆旼卽彬彬也說文份從人文質備也蓋附防文質份份之言古作彬徐曰俗作斌非彥達用邠邠晉有江虨爲虎文實亦彬也按髟從彡音彪音標音衫文茂彯垂者用之通作鬱鬱防防��彧彧茂美貌乙六切詩云黍稷古通作郁別作防荀子佹詩郁乎其遇時之不祥也則與鬱鬱同或曰石鼓文希徼��卽也蕓蕓云云抎抎通爲沄沄魂魂營營慕容廆見封釋子悛抽曰此家蕓蕓千斤犍也說文抎從髙而下也子鐘鼓不抎注聲也則上聲矣智謂言其盛猶蕓蕓也老子夫物蕓蕓注葉盛貌莊子萬物云云與蕓蕓同其防亭亭云云則泰山下小山也云云又與魂魂沄沄通見身體類晉問用榛榛沄沄同紜紜

硏硏姸姸劉祥言事遜曰汝聞劉裕入闗敢硏硏然也斬之魏書作姸姸言得意貌升庵以爲卽憲憲此未必然按易林喭喭諤諤王文考齒崖崖以齴齴喭齴音義同硏硏蓋喭喭之聲乎

芃芃猶泛泛也泛泛卽沨沨也通作檒檒鳳鳳颿颿梵梵說文引詩芃芃黍苗徐曰泛泛然若風之起又有芃者狐正義云言芃芃然也漢郊祀歌泛泛滇滇從髙斿當音帆帆田田左傳季札曰美哉沨沨乎師古曰浮貌玉篇曰水聲沨又在凡韻梵韻徐邈讀則竟以沨卽泛字矣故知鳳諧凡聲泛駕卽�古之方音相借不定余故曰卽堋不當音皮驗切而攺封亦音皮驗切也六書索隠漢街彈碑檒檒聲也音義與芃同智以此與牟子之鳳鳳越王夫人之颿颿同蓋梵梵也

谸谸通作芊芊阡阡仟仟說文谸望山谷谸谸靑也芊艸盛也箋引陸機賦靑麗谸眠今文選作精麗芊眠而南都賦又有靑冥防瞑又選詩逺樹曖阡阡李善本作仟仟列子曰鬱鬱芊芊唐詩古碑無字艸芊芊李白賦移艸兮芊眠升庵拘說文之解而疑之不知皆借千加谷加艸可通用也今韻防仍分谸去聲芊平聲纂纂猶攢攢也古樂府下何纂纂古詩紀曰一作攢攢狀其纂聚耳重其聲則爲纂纂升庵引安仁賦朱實離離而遂以纂纂爲花泥矣

分分紛紛��荀子分分兮其有終始也淮南子曰禍之生也分分同紛紛凡夫作��或以分分去聲猶忿忿不平貌

忡忡當作一作蛩蛩通作衝衝��秦焚之後漢儒初出各書其所記以聲取義偶作忡忘其與忠字相混也楚九歌極勞心兮當是此字石水引九嘆志蛩蛩而懷顧兮魂眷眷而獨逝與同忡忡猶衝衝也古素問作心中怔忪亦是衝意古如怡怠忠忡移位異義至相懸逺蓋古人偶取一字諧聲隨意通借耳後始定爲典要也

虫虫爞爞烔烔蘊隆虫虫周應賓考異本載韓詩作烱烱爾雅作爞爞按韓詩作烔烔爾雅爞爞注引此詩烱之訛恐誤後人故正之古虫同聲合如童重互用心之亦謂炎燻上衝亦作春秋夫童卽夫鐘可推也轉注略引爾雅爞爞省作燭燭

姚姚猶繇繇也亦與遙遙陶陶通聲說苑指武篇曰孔子以由爲憤憤謂賜僲僲謂回曰美哉徳乎姚姚者乎姚姚謂繇繇然也繇古通搖音禮記猶猶訓如繇繇說文�繇繇气出貌又引詩悠悠作遙遙則古之通讀也祭義陶陶遂遂注疏陶音遙遂一作燧墨子曰大水不潦潦大火不燎燎王徳不堯堯言髙也問奇姚姚卽堯堯恐未必然堯堯本作垚垚甘泉賦直峣峣以造天卽其義也彚函刻說苑作跳跳而侯晉陽評云跳跳太生此由不知其訛

韕韕防防猶言廓廓也管子曰韕韕乎莫得其門字書無之餘以爲卽鞹言其廓廓落落猶無毛之皮也樊紹述絳守園池碑防防千幅亦言廓廓也

諤諤咢咢卾卾噩噩詻詻韋賢咢咢黃髮師古曰直言也史記趙世家不聞周舎之卾卾與不如一士之諤諤同子曰周書噩噩爾義兼渾渾而聲則通也爾雅曰作噩漢書曰作詻則墨子所云弗弗詻詻卽噩噩其義則諤諤也

面��謂之�嶽嶽猶巖巖也一作嚴嚴礥礥荀子曰嚴嚴兮其能欽已也舊音儼儼按羣經音辧引詩維石嚴嚴君平老子指歸淸風飂烈霜雪嚴嚴漢書五鹿嶽嶽朱云折其角以嶽嶽狀人之圭角猶以嚴嚴贊人之崖岸也說文�五角切面前��也靈光殿賦神仙��於棟間又九懷注嶷嶷嶽嶽海中山名屬交趾太礥礥京山以爲卽巖巖

薿薿一作儗儗轉爲嶷嶷言其凝立也史記髙辛紀其色鬱鬱其徳嶷嶷其服也士詩克岐克嶷嶷音卾力切孫愐魚力切俗多讀作擬龜防譺然音義與嶷同九嶷山之嶷舊說謂其相疑當音疑而戴氏以爲魚力切謂其山形凝立也總皆疑之四聲說文引詩岐嶷作防儀禮婦疑立於席西詩靡所止疑疑皆入聲前食貨志引詩作黍稷儗儗

委委通作褘褘逶逶緌緌爾雅音義引詩褘褘它它晉唐人用逶逶緌緌

浼浼通作浘浘彌彌沔釋文引詩新臺有漼河水浘浘一作浼浼詩集補曰其魚唯唯亦是尾尾釋文彌彌又作沔沔亦與浘浘聲通或作

濔濔爾爾耳耳防防垂轡濔濔釋文作爾爾毛曰眾也六轡耳耳宗吾編引載防防吳謠黃金班爛耳按詩之耳耳猶濔濔也耳爾古通

交交嘄嘄膠膠嘐嘐咬咬嵇叔夜詩咬咬黃鳥集韻咬咬通作膠膠然詩注交交好貌則與佼通要自借字耳太平禦覽引凱風簡簡黃鳥則因睍睆睍字之音而誤記也說文有嘄聲嘄嘄然也凡夫遂引嘄嘄黃鳥叟叟一作溲溲溞溞浮浮當作烰烰詩注疏作溲溲烰烰爾雅溞溞疏引釋之叟叟正作

防防猶盈盈方言曰娥防好也秦曰娥宋魏曰防郭璞曰言娥娥防防也防音盈按聲義如此再無他見則十九首之盈盈樓上女卽此防防矣漢時卽分別之造此防字直翁引說文曰楹之言盈盈然對立之狀按嬴從嬴省加女作防已復蓋當時止欲別秦之姓耳粥粥四明周氏刻攷異本儒行粥粥若無能也引徐作按注疏釋文無字韻防不收唐韻有生田也道昭則載卑謙貌智以殆鬻之省文而訛也說文有鬻鬻或作�

慔慔猶莫莫也通作沒沒詩君婦莫莫爾雅有慔慔而說文立慕字去聲立慔字入聲因爾雅也升庵以慔慔音慕凡夫爭以慔爲禁止之莫智按慔慔卽莫莫言靜也借爲禁止何礙易林莫莫輯輯夜作晝匿則字同而義異謂摸摸也釋文曰鄭氏云亹亹沒沒也王肅曰勉也蓋古蠠沒與黽勉侔莫通聲

佌佌小舞貌��小貌猶言些些也呰呰訿訿則詆毀也說文引詩��彼有屋以囟爲小兒囟門言其小也石經作佌升庵言石經彼有屋荀子引詩噏噏呰呰皆平聲而孫愐以佌收入上聲訾訾卽訿訿管子訾讆猶訿毀也今詩讀平聲漢書引歙歙訿訿爾雅作翕翕釋文曰訿訿不善之貌智按升庵於个韻引些些少也今轉遮韻詩屢舞傞傞說文引作姕姕蓋古之此轉爲斯如恩斯勤斯之斯爲餘聲後轉爲些音梭楚騷轉爲去今又轉爲平斯有撕音卽如梭轉些些之音石經從徙從幺可證漢之方言謂�卽些些亦有因矣升庵俗言集載唐詩一名閒物要卽些字段成式引荊州些些和尙

渙渙通作洹洹灌灌漢書引詩方灌灌兮後漢書引方洹洹兮注疏韓詩作洹洹音丸說文作泛泛音父弓反今本無此語而老夫灌灌又與懽懽款款通

菁菁通作蓁蓁葏葏韓詩引作蓁蓁者莪文選注薛君曰集韻葏葏者莪王伯厚以葏葏爲菁菁

眅眅卽反反版版卽板板韓詩威儀眅眅釋文同爾雅版版指上帝板板也板板止當音反

防防��皆本速速後漢書引詩速速方轂卽防防也蕪城賦防防風威皆以聲取之亦作遫遫石鼓文射驂��卽駷駷字也言馬之速也成式用防防爲縮縮動貌

韡韡一作煒煒����藝文類聚引夫栘之華萼不煒煒說文�部引詩萼不��而又於車後立華部彼不知古轉音也愼之作��俗作�禮韻本出字罩罩一作��說文引烝然升庵引烝然��又作��蓋因說文有�字敬甫以爲罹凡夫以爲罩

俁俁一作通作扈扈初學記引詩碩人扈扈釋文引碩人蓋古吾吳衙魚虞娯爲一聲麀鹿��說文引作噳噳亦此聲也故衙衙亦可作上聲讀俁俁大也或曰俁俁猶防防也尢射曰雞鳴鷗鷗白鶴捂捂卽噳噳也

嘽嘽或作痑痑驒驒通作幝幝或作張張說文引痑痑駱馬漢書注作驒驒駱馬又引詩嘽嘽推推卽焞焞也釋文引詩檀車張張音幝別有見本不可直讀張張爲幝幝也石經作檀車防防韓詩作

英英通作泱泱白華詩英英白雲韓詩作泱泱白雲前漢書禮樂志云帝嚳作五英英英華茂也省作央央防防卽畇畇周禮疏防防原隰卽禹甸之畇畇文選原隰畇畇墳斥斥

佻佻一作苕苕嬥嬥楚辭章句苕苕公子釋文引嬥嬥公子卽佻佻公子也

通雅卷九﹤子部﹐雜家類﹐雜考之屬﹐通雅﹥

欽定四庫全書

通雅卷十

明方以智撰釋詁【重言】

泜泜猶蚩蚩也蚩蚩卽癡癡卽嘻嘻其合欪欪者非矣詩言蚩蚩卽癡癡之聲義也蔡邕釋誨曰泜泜庶類含甘吮滋直借此聲魏明帝紀注張飛謂秦宜祿人奪汝妻而爲之長乃蚩蚩若是蘇茂相家韻輯載詩垊之欪欪今作蚩蘇氏皆抄南都所刻升庵字說止載省作防或以爲咥字又載欪欪同上而楊鳯亭編其祖學乃�載防防欪欪下注氓之蚩蚩智按伯厚詩攷周應賓所刻陳應城九經考異�無此語說文字訓戱笑貌從欠之聲許其切欪字咄欪無慙醜律切醜律之音近咥唐人收在質韻而收於嘻下智故定以爲卽嘻嘻升庵竟以欪欪作嘻嘻未敢安也字家雜說臆攺者何限可通則存以俟證否則當辯正之如成化閒唐韻本嘻下之刻作欮亦欲列欮欮邪以咥爲蚩止見韻寶又答李仁夫舉之咥之平聲亦可通蚩然無古引助證且出說文本訓而欪字未嘗連疊經史又無用者不過生合見奇耳聖聖嗀嗀其類也因蚩通咥因欪似遂作欪欪智以士生後世人人橫造濔漫何極而博雅前輩復誤之故不得不爲白其原委

條條怊怊猶刀刀之聲也皮日休悼賈浮沅波之滃洫兮或漾棹以夷猶望靈君之沒所兮防其心之怊怊怊與猶葉按莊子刀刀之翏翏注翏亦音畱則刀亦音丟蕭尢二韻無不相轉蕭音修凡從攸者有條修二音勞皆音畱升庵曰爾雅條條秩秩智也條音由余亦以爲然蓋丟轉入爲笛笛之從由本此此未可與拘膠刻舟之人道也

嗃嗃一作確確熇熇謞謞考異家人嗃嗃荀作確確劉作熇熇爾雅謞謞音虛各反則亦嗃嗃聲義從言從口何分乎

滌滌一作菽菽濯濯言滌盡也踧踧通作儵儵狄狄躍躍趯趯防防悐悐言行躅也轉其聲則爲浟浟逐逐宗吾本說文引詩踧踧山川又同上釋文引詩菽菽山川智按說文艸旱盡也詩山川詩攷攷異所引俱同其楊氏誤記邪說文亦引踧踧周道楊又引爾雅注儵儵周道孟子若彼濯濯與滌同詩躍躍�兔音剔韓詩史記�引作趯趯翟本有狄聲儵從條猶鯈之音條也條之入爲滌故知爲一說文行防防也音狄荀子狄狄然莫莫然楚辭記潏潏其前後兮悼來者之悐悐與惕通然此詳文意乃是行貌攸攸逐逐見攸攸條下

蹇蹇一作謇謇晉王豹傳引王臣謇謇徐曰俗作謇非則楚辭之博蹇亦誤李徳裕述夢詩盡規徒謇謇凡夫遇說文分別之佮詥�例則定從之如遇說文偶漏之謇則定不許用非通論也

威威一作畏畏康誥威威顯民漢書作畏畏天明畏卽天明威可證

卽往往子云賦離宮般以相燭兮又作子云傳橫江湖以南師古曰卽往燭猶屬也吳王傳往往而有董仲舒咸宣匈奴傳皆用之釋名作蓋古往從�而彳與�又相通從�土非山也今作山下王亦訛

彊彊通作姜姜韓詩作鵲之姜姜禮記注姜姜賁鬭惡貌聱隅子用彊彊

發發因作鱍鱍鮁鮁韓詩引鱣鮪鱍鱍庶姜防防釋文亦然說文作鮁鮁凡夫作癹癹

糾糾膠膠詩糾糾葛屨升庵云讀如藥名秦艽之艽音交詩注糾糾猶繚繚也今有繚繚繞繞之語智按莊子膠膠擾擾舊說膠膠猶攪攪以此觀之膠膠與糾糾固通聲也然升庵止謂糾讀如艽不知艽本音糾以糾訛爲糺故唐本艸有秦糺今神農本經艽音九出秦中羅紋交糾者佳故方言轉爲交後周書屢有糺發如以彪蕭入尢韻例之則膠亦可讀糾明矣後漢書注引糾糾武夫則與��亦通莊子又用撓撓以遊無端注撓音擾弱侯言莊子之膠擾古語也

緍緍猶泯泯也與民民綿綿通轉莊子喙鳴與天地爲合其合緍緍【咸巾切】循本曰如千絲之合也音咸巾則讀爲防矣因防合之字也口義謂緍緍卽泯泯言無道也呂覽眾庶泯泯常武詩綿綿翼翼韓詩釋文引作民民翼翼

逮逮與棣棣通禮記與漢書注引詩威儀逮逮朱稷注引威儀棣棣不可算也古棣逮聲近江左呼堤爲埭南史何傳北埭之遊是也今嶺南以堤爲埭

濌濌重沓也誻誻若水流沓沓也一作譶譶龘龘濌托合切音與闥同顏氏家訓兗州號羊曼爲濌伯

此字更無音訓梁孝元曰惟張簡憲呼爲遝自爾遵之又有濌濌語蓋無所不施無所不容之意也顧野王從黒故廣韻遂收防此取重沓黒無義也荀子誻誻然而沸謂多言也又作詩注疏作噂噂亦是多言意元命包曰倔弜胥執誩胥縶直譶譶曲防防倔音臻到切弜音奇音懲誩音奇兩切譶音蟄防音戢倔剛弜彊罪也誩爭譶防防諠也字多不見字書緯書多僞作以此見奧耳今諸家譶皆音沓左思賦澀譶澩防正音沓則譶譶卽濌濌也三言言其多亦重沓之意柳子厚乞巧沓沓騫騫吳曾引程季明嘲熱客詩吟何多元美引字書有龘龘今蜀呼屐曰踏踏集韻又佯防防孟子以沓沓解泄泄而說文引詩竟作無然呭呭荀子辯利非以言是則謂之詍注引詩無然詍詍爾雅注引此詩集韻亦作防防此非詩有別本直是前人以意通之耳沓從水曰

防防嘖嘖也法言曰通諸人之嚍嚍莫如言注猶憤憤也宋吳本作防防禮韻新制但引子作防防廣韻又有防字防防快辧也出音譜何遜詩蘧居向北闕防防不道車集韻或作咟升庵故造咟咟神女賦卽姽婳幹幽靜韻防姽字下引作姽嬧左思賦用以韰倮爲嬧而韻書竟無嬧字嬧是婳訛

訔訔防防言言齗齗齦齦訔訔爭辧也子云曰後世之訔訔卽誾誾謂和悅而諍而石奮傳僮僕防防或作言言公紹收入誾字下禮記三爵而言言斯康成曰和敬貌無爭辧之義其兼爭辧者乃齗齗也齗卽齦地裏志洙泗之間齗齗如也防者患苦長者憤愧自守故讓渡曰魯道衰按此乃傅防之言太爭首爭射齦齦劉向傳朝臣齗齗顏注忿嫉貌齗自有咬牙爭辧之義用爲雙聲則隨人以聲取矣齦齦齗齗之聲亦因狺狺來見九辧子美用防防堅之氏曰離騷��其詈余從狺狺來猶古信有伸音

譨譨喁喁諵諵含口之一聲也防防嚾嚾滿口喧喧之聲也防防諄諄而緩也呿呿臥聲也局局聲欲出口也喅喅鬱鬱之聲寣寣小兒號也契契唌唌嘆也王逸九思曰令尹兮謷謷羣司兮譨譨哀哉淈淈上下同流廣韻諵諵喁喁也諵諛則怒言也檄巴蜀曰喁喁向風荀子曰嚾嚾然不知其非也卽喧喧也喧本作吅雚從吅從萑漢書曰五門讙讙但聞豚聲卽嚾嚾也子著古昔之防防或作防防荀子眾積防防乎說文語諄防也公紹曰呿呿臥而呿呿也莊子曰局局然笑說文音聲喅喅也餘六切寣小兒號寣寣也火滑切契契欺結切讀气者非唌唌以然切梁鴻適吳詩咸先佞兮唌唌韻防唌唌讒急貌又音顚說文唌嘆也

啍啍卽諄諄一作訰訰通作忳忳莊子悅夫啍啍卽諄諄也中庸注引詩誨爾忳忳亦作訰訰陸徳明讀諄諄爲去聲防茂傳勞心諄諄今當以平聲爲近王伯厚詩攷抑篇作訰訰

譻譻謍謍小聲也或作嚶嚶借作營營瀯瀯說文引詩謍謍靑蠅小聲也張衡賦鳴玉鸞之譻譻廣韻曰譻小聲子曰言敗俗直翁以譻譻卽嚶嚶唐文粹瀯瀯之聲與耳謀則亦借用謍謍也

嘵嘵憢憢譊譊後漢儒林贊譊譊之學各習其師蜀志孟光與來敏爭左氏常譊譊讙咋今人用作嘵嘵伯厚詩攷作維音憢憢因爾雅也

��或作說文曰銛善自用之意引書今汝懖懖古文作�從耳今本作聒聒篆從�音括若墨子五錐銛銛者先挫則從舌息廉切

捷捷截截卽誱誱也諓諓乃戔戔之轉也咠咠乃聶聶��之原也書截截善諞言諞卽辧字韻防截字下不引尙書截截以公羊之諓諓爲正也何不據說文之善諞言乎說文引書曰戔戔巧言今無此書智以公羊曰諓諓善竫言自是從戔戔得音與息夫之棧棧子夏之殘殘同玩音尖上聲不必附尙書之截截也截截與詩之捷捷通廣韻作誱誱是也說文又引詩咠咠幡幡聶語也今人作囁囁卽聶聶也咠從口耳聶從三耳防意最確自以聶聶爲聲或加口或加言爾雅之楓欇欇亦狀其聲也卙卙蠶盛貌當卽�字畫訛徐氏不敢合而聴其分列耳論見後

卙卙揖揖緝緝相通說文蠶盛曰卙卙盛也又有�字引詩辭之�矣今詩作緝吳氏曰卙亦音子入切卽是�字如詩用宜爾子孫揖揖兮卽是緝緝揖緝本二音尙通用況卙現音緝蠶盛一事古人何必特爲一字又況經史子傳從無用之者乎荀子狀蠶以呥呥��卽裸呥卽東方朔曰蠶之狀啄呥呥似馬色斑斑似虎董逌用作喙類馬色邠邠類虎今吳中刻作防防誤矣

嗝嗝卽喀喀列子據地而吐之喀喀然伏而死今醫學作咯咯王文考王孫賦或嗝嗝而嗝嗝卽喀喀也升庵又引嗀嗀卽出說文智按說文嗀卽左傳防之之防未有疊字升庵之意亦仿退之則何不作防�爲更古邪

邑邑刺刺抑抑戚戚也節節足足喞喞嘖嘖迹迹屑屑僁僁轉爲��力力皆此聲也短長說曰亞父歸彭城邑邑刺刺唇燥吻涸邑邑本當作悒悒說文不安也史記安能邑邑待十數百年管子焉能去刺刺而爲咢咢乎焦弱侯音七迹切秦和鐘銘刺刺��正篆作�或爲唈嗚唈也成帝贊可爲烏邑皆通用也莊子俋俋乎耕而不顧音𨿽同義則爲行貌勇貌張湯阿邑人主唐書用阿匼遏合切謟諛迎合也刺字從朿七賜切轉音七刺刺借其聲猶慽慽也俗以刺音辣非陰復春曰韓退之送殷員外文入直三省顧婢子語刺刺不�舊音盧達切非今收入陌韻此蓋與唶唶通矣世說和嶠踢嬲不得休晉書作刺促不得休刺亦音七程子止以刺刺音辣則猶守舊說也如古樂府��力力晉太初課惻惻力力皆一聲之轉天老言鳯鳴節節足足本取說文爵節節足足用之猶喞喞嘖嘖也嚴羽滄浪詩話曰木蘭歌促織何喞喞文苑英華作喞喞何切切又作歷歷樂府作喞喞復喞喞樂天詩嘖嘖雀引雛凡此皆以聲取方言迹迹屑屑不安也江沅曰迹迹秦晉曰屑屑或曰塞塞省省蓋迹迹卽刺刺之聲也郭璞注爾雅音聲僁僁音屑卽屑屑也廣韻僁僁呻吟也先結切胡胡呼呼猶譆譆出出也蘇鶚杜陽雜編代宗廣徳元年夢黃衣童歌中五之徳方峩峩胡胡呼呼可柰何左傳叫於廟中譆譆出出當作嘻嘻咄咄皆是狀鬼神之聲說文引春秋傳曰誒誒出出謂譆譆爲火狀者非易家人嘻嘻張作嬉嬉陸作喜喜說文卽嘻嘻見前

阿阿則則猶防防惻惻也又作側側測測李端叔姑溪集云楚令尹子西將死家老則立子玉爲之後子玉直則則於是遂定昭奚卹過宋人有饋肩者昭奚卹阿阿以謝爾後阿阿則則更爲嘆息聲楊元發偶有所系屢詰之輒阿阿則則湛若作防防惻惻智按毛傳畟畟猶測測也防防字見焦弱侯刋誤或曰華嚴字母以阿阿爲第一音

防防嘕嘕傿傿子謙曰方言曰防防歡貌集韻或作嘕則嘕防一字矣一曰嘕嘕笑貌大招宜笑嘕只宋玉嫣然一笑嫣卽嘕也漢書又用傿傿靑藤路史曰蔫蔫者菸也此音同而別一義

哅哅匈匈凶凶凶凶洶洶詾詾恟恟呂覽曰中主以之哅哅也止善賢主以之哅哅也功與訩同通作匈漢髙帝紀天下匈匈勞苦數載注喧擾也亦作訩趙雲謂公孫瓚曰天下訩訩未知孰是通作凶蔡邕傳凶凶道路荀莊皆用匈匈翟方進傳羣下凶凶晉宣帝紀天下洶洶易林爭訟恟恟或作詾詾

喋之聲分爲聶聶帖帖魏其沾沾自喜正義曰自整頓貌音帖智以爲音帖卽與呫呫通矣唐書王叔文呫呫小人張釋之傳喋喋利口史記作諜諜人見爲利口卽訓喋喋爲多言見呫呫小人與呫囁耳語卽訓呫呫爲小貎詀諵音占詀讘音帖此因用者假借故音者亦兩存之大抵口旁言旁多相通也有謂中行說謂漢使顧無多辭令喋喋而占占冠固何當喋喋占占�用而升庵乃以呫呫卽喋喋母乃復乎不知喋自借呫而呫占沾本音占此緣正義誤音魏其占占自喜爲帖帖耳黃公紹衣動貌集韻或作袩亦作占漢匈奴傳占占注師古曰衣裳之貌通作襜韓詩風條坐襜襜楚辭裳襜襜而含風升庵竟造方嶽貢問奇廣云諜諜一作乃諜省作諜訛作得非見麻沙本乎說文子路盛服孔子曰是襜襜者何也注襜音籖此前人口齒不明耳退之用帖帖則從帖服義細論占有詹貼二音荀子詹惟則節莊子詹詹從�從言謂沾沾而言也從文減則作呫其音貼者聑也音業者聶也從文減亦作呫蓋占之入聲爲折而帖攝聲近故借用之其後字書乃定呫爲入聲而占沾平聲耳愼之曰聑訛爲貼襜旣與占通則詹詹豈不與沾沾通乎

裾裾猶褏褏也班固敍傳曰樂安裒裒匡衡封樂安侯言其儀象開盛也與褎通漢詔子大夫褎然爲舉首詩曰褎如充耳褎由救切本義禾盛貌詩所雲實種實褎也毛氏曰盛服也鄭氏曰褎然塞耳如聾聾者多笑朱因曰褎多笑貌此說皆不通矣盛則是也褎卽防字因有領袖之稱荀子曰由是裾裾注衣盛貌與班固用褎褎皆以裾袖重言之以見其威儀之盛此古人下字法

庚庚猶伉伉也說文秋時萬物庚庚有實漢文卜曰大橫庚庚言文伉起也庚庚有實正言其伉伉而盛起也後漢書難經伉伉劉太常亦言其名盛起之意庚桑卽亢倉可證升庵引堪輿言甲甲喜晴庚庚喜雨又引譚子化書東家之魚可名庚庚西家之魚可名防防將以湊庚庚乎智按化書言庚氏以竹爲憑欄辛氏爲木欄其聲似之是庚氏之魚可名筞筞辛氏之魚可名堂堂所引亦誤

��豑豑祑祑𨿽見說文然皆未指以爲秩秩也說文於�字曰讀若詩��大猷直質切大也於�字訓也讀若詩威儀祑祑直質切於豑訓曰爵之次第也虞書曰平豑東作直質切箋引詩左右豑豑趙凡夫意但以豑爲爵�之秩當作豑而秩秩徳音秩秩斯幹仍有原字以人謂說文引詩��大猷與威儀秩秩皆非也智按說文本爲諸家因殘補湊之書其曰讀若某字者或因上文而誤書耳旣曰��豑豑爲秩秩矣又曰讀若詩威儀秩秩豈非衣旁禾旁相似而誤乎以凡夫酷尊許氏者而猶不信況今日哉駢書彚抄恐誤後人故表之唐儒學序誾誾秩秩黃公紹引作誾誾秋秋今亦將以秋秋列秩秩條乎九經考異止載��而不載豑豑袟袟敬甫引大猷則臆說也

沛沛猶防防也升庵引說文引白華詩視我防防卽邁邁今按說文無白華字而韓詩亦作視我防防或以爲逸詩然防與邁近其實邁邁雋永狀去去而不相顧也漢王符自敍贊曰歷數冉冉庚辛或際𨿽懼終䢐愚猶沛沛卽防防也或解爲詩經胡不旆旆之斾猶國防之心揺揺如懸旌也旌旌猶斾斾也王褒九懷過萬里分旌旌

穲穲防防因離離而設也問奇廣引離離防防爲一蓋因彼黍離離韻防載說文引詩禾黍防防今說文無此字王伯厚亦謂說文引詩防防孫愐收穲云穲穲黍稷行列也而防字下則曰長沙人謂禾二把曰防此或見別本亦或古人誤不可不詳考如升庵言說文引四牡抄詩攷耳今止有防無或別載當考之陳氏攷異又言說文作防防而不載孫愐之穲穲伯厚之防防

墨墨嚜嚜黙黙脈脈屈原曰於嗟墨墨戰國防曰墨墨之化匡衡傳嚜嚜不自安十九首脈脈不得語或作脈脈

皞皞翯翯皓皓皜皜顥顥灝灝昦昦上林賦翯翯乎滈滈楚辭太白顥顥詩白石皓皓古多通用皆上聲今或去聲又因昦作昊至皞從日從臯俗用臯久故加白作皞誤矣

矻矻仡仡猶搰搰也與汲汲刼刼通轉矻屰訖苦忽二切多石不夷也漢書王褒傳終日矻矻言用力狀也說文馬行仡仡引詩崇墉圪圪書曰仡仡勇夫仡仡亦言用力勇貌聲固相通耳言凝立不動之狀曰屹或曰嶷嶷亦魚力切皆此聲也矻之有苦忽切者則又與搰通莊子曰搰搰然用力甚多郭象曰用力貌古忽切吳語曰狐埋而狐搰之韋昭曰發也則與掘同又作篆作荀子曰太古薄塟故不楊倞曰穿也呂覽曰水之性淸土者之髙誘曰濁亂也若韓退之諍臣論孜孜矻矻韻防以爲揚子禹湯文武汲汲之汲未知是否又韓文人皆刼刼智謂此刼刼乃汲汲之意說文欲去以力脇之曰刼退之深於古而好古嘗自以意用之而闇有古意然吾不願人學其臆造也柳州仡仡還環正用力貌坡公禦試防曰矻矻乎難入或以爲岌岌危貌蓋亦言其費力無用也升庵於搰搰下又列聖聖此字無用之者不過因月韻中有聖字汝潁謂致力於地曰聖從�從土則因而重之若然則同音同義有防字抇字何不曰防防抇抇乎大凡字書奇字無連文經子史未用則多是俗所累別增加者用自不必

防防怞怞九懷永餘思兮怞怞又楚辭懼吾心兮防防音抽憂也皆從中心且妯生意

怦怦當如防防九歌心怦怦兮評直心急也中直也曼倩七諫比干恲恲兮靈樞經曰防腹憹痛防音烹愐亦以普耕切怦

��猶躳躳也史記魯世家��如畏卽謹懾之意音窮故平水韻增有窮字曲躳也本因�字音窮又曰與防通則北人讀曲爲平耳實則曲躬之狀子厚佩韋賦退��而莫服升庵字說亦作��復矣音去聲則依劉淵之音也智謂�不必音窮而況去聲乎趙徳甫言令狐先廟碑劉禹錫撰碑本有�若奉盈家本作��若奉盈轉道昭訛作匔匔

沇沇猶原原也沇沇水流貌集韻作渷古作漢郊祀歌沇沇四塞蘇氏引作允允文選沇沇溶溶孟堅原原本本學問如水之源木之本也孟子原原而來說文引作謜謜姚孝寧說猶沿沿而來

娖娖一作齪齪漢書言陶靑劉含等廉謹備員而已史記作娖娖然貨殖傳復言鄒魯乃以分用見奇邪文中子齪齪焉自保音測角切齒相近聲娖辯也酈食其傳握齱好荷禮注荷與苛同急促也齱音與同義亦之意急促二字不足以盡之今江北江左鄕語皆以握齱二字之音爲俗垢塵濁之稱或曰從蹙蹙來龍龕曰娖本作娕或作�使好奇者又將列��矣

豤豤猶款款也款款一作歀歀防防謱謱猶慺慺也款款通爲灌灌懽懽之聲劉向傳豤豤欲姦死亾之誅注誠款意詩注灌灌猶款款也豤卽字俗或作懇記曰頎乎其至也亦音豤意亦正同頎本音渠衣切說文箋引悃悃防防卽款款庾亮表悾悾屢陳丹款悾悾誠也慺慺龍珠切悅也一曰慺慺防謹貌楊賜傳伯獻慺慺注音力侯切猶言竭其貇貇款款也又有用縷縷者亦覼縷之意也覼本作覶音羅柳子厚嘗用之說文有謰謰拏也謱亦力侯切謱謱語不休也謱覶語煩也管子婁婁然不忍水旱言歷歷也爾雅懽懽愮愮憂無告也疏引老夫灌灌毛傳云灌灌猶款款也灌灌音義同俗作欵誤

慅慅懆懆艸艸操操詩勞人艸艸京山謂卽慅慅懆懆智按詩異同補遺引巷伯艸艸作慅慅而念子懆懆亦通慘慘抑篇我心慘慘五經文字引我心懆懆蓋卽一聲也京山未引諸證故爲廣之然艸艸二字終以如字爲有怨嘆此乃漢人分別增造者猶洞簫賦加心作愺字也又按考異慘慘劬勞陸本一作操操益知古從喿與從參通

衎衎偘偘唐薛延陀傳偘偘不幹虛譽與同南史羊偘卽字後漢樊宏傳樊準每防防則論難衎衎注和樂貌袁安傳誾誾衎衎蜀志楊戲贊費賓伯當官理任衎衎辯舉�與侃侃同前書張子髙衎衎亦是此意蓋敞任職本也又按唐韻衎二字同收旱韻彊也又訓和樂貌可知古爲一矣京山又以坎坎鼔我亦和樂也則竷竷欿欿�可合

蔚蔚鬱鬱菀菀仲長統昌言彼之蔚蔚皆匈詈腹詛幸我之不成注卽郁十九首鬱鬱園中柳古本作菀菀楊氏引洛中何菀菀蓋詩有菀者柳菀結荀子宛暍管子郁下班氏序傳蔚爲詞宗淮南五藏無蔚气皆讀郁字易林域域牧牧憂和相伴猶鬱鬱穆穆也

曀曀防防翳翳晏子星之昭昭不如月之曀曀與文選張協詩翳翳結繁陰森森散雨足同董氏解詩曰防防其陰天陰塵也說文亦引防防其陰

洸洸皆本光光秦和鐘銘其音雝雝孔煌此言其聲之大也詩言武夫洸洸言其狀多而動容也韻防以爲當作僙僙集韻或作恍或作趪鹽鐵論引詩武夫潢潢平子賦猛簴趪趪郭憲語曰闗東觥觥郭子橫此正與趪趪僙僙通以觥卽古周禮之觵字古庚皆陽韻也方子謙小補載史記優旃曰漆城光光升庵亦引史記漆城光光音曠又引後漢書天下光光劉子相選詩光光大使古樂府月明光光星欲墮蘇氏亦引漆城光光智按史記監本皆作漆城蕩蕩冦來不能上絕無作光光者豈所見異本或類書誤引邪謂光光有去聲則可

廣廣懬懬漢書燕王歌橫術何廣廣兮注音曠莊二十八年狄之廣莫注狄人曠絕之地洛陽廣莫門取廣莫風言曠漠也說文懬廣也大也湛若作懬懬淮南曰將軍之心滔滔如春如夏湫如秋典凝如冬音壙或作懬前書光帝紀眾僚久懬師古曰空也古曠字亦通作壙武帝賦托沈陰以壙久韋成賦五世壙僚荀子敬謀無壙又通作廣前五行志師出過時玆用廣荀子人主胡不廣然注讀若曠

鑿鑿猶言齒齒也凡有鑿可枘之處與齟齬之狀皆名爲齒鑿或音造莊子音槽古人常並言如習鑿齒取以爲名是也退之柳碑白石齒齒劉勰引錄圖曰嘽嘽噅噅紛紛雉雉猶齒齒也古讀雉上聲而噅字字書音�與防防同此疑爲防字防古毀字也又按揚子孔子雉噫注雉噫猶歌嘆之聲梁鴻五噫字可平可去雉與噅皆形容其聲緯書𨿽僞造然可以察漢人之方言以證古音之轉變故載之

頊頊旭旭莊子子貢卑陬失色頊頊然不自得行三十里而後愈頊頊一本作旭旭說文頭頊頊謹貌黃公紹曰旭旭驕蹇貌通作頊今頊爲敬謹則與驕蹇相去逺矣此當取其聲貌也子云嘻嘻旭旭正狀讙合之聲頊頊則言其貌也輕其聲爲旭旭重其聲爲屬屬禮記洞洞屬屬是也淮南作洞洞灟灟髙誘曰洞音同灟音钃

軒軒猶言僊僊也莊子僊僊乎歸矣說苑辧哉士乎僊僊者乎詩屢舞僊僊注僊僊軒舉也內經軒軒儲儲莊子軒軒然笑淮南子曰軒軒然方迎風而舞蘇家引世說軒軒韶舉李白軒軒霞舉凡夫曰壘字曰軒軒本當用仚仚又混讀�防不知軒軒古與僊僊聲近而義則軒軒者如車前之軒軒昻昻然也然古讀僊僊當如軒軒弱侯以大人賦僊僊有淩雲之气讀爲飄飄僊古通用智謂此未必然蓋翩僊翩字與飄字相轉有之耳柳答問用蹮蹮

防防卽與與通爲於於吾吾因而有成行之魚魚衙衙敍傳曰長倩懙懙弋於切說文作防余呂切趣步防

防也丁度作故駢字有黃公紹曰與與如也舒也威儀適中也玉篇曰謹謹貌智謂懙懙舒徐有餘之貌郊祀歌旉與萬物言開舒也黍稷與與平聲謂其舒而有餘也其聲則與於於魚魚衙衙相通莊子其臥徐徐其覺於於注自足貌又行貌韓文於於然而來通作吾吾因行貌而成行列者謂之魚魚衙衙左傳曰暇豫之吾吾不如烏烏則於於之意也九辧曰通飛廉之衙衙則謂成行也故退之用魚魚皇甫湜爲元次山作詩曰石屏衙衙溪口揚素瀨說文曰芋猶吁吁驚辭也亦從此聲

槃槃猶般般也晉語曰大才槃槃謝家安謂其般般也古言班班今言般般禮記通解曰弁猶槃槃然嗛嗛猶慊慊也晉語曰嗛嗛之徳不足就也嗛嗛上聲少之也後漢志桓帝時尾畢逋之謡云以錢爲室金爲堂石上慊慊舂黃粱言永樂太后好聚金錢慊慊常若不足漢志合於易之嗛嗛則謙謙矣

姁姁卽嘔嘔呴呴喣喣呂覽諭大篇燕雀處堂子母姁姁務大篇又曰區區相樂注卽呴呴漢書韓信傳言語姁姁史記作嘔嘔東方傳愉愉呴呴與禮記煦嫗之煦同易林候時煦煦吳志注魏三公奏孫權少翼卵昫伏之恩昫與呴同子厚與顧十郎書蜂附蟻合喣喣趄趄

澤澤釋釋郝郝詩其耕澤澤注猶釋釋也爾雅郝郝注引此詩郝從赤故音近之澤有鐸音郝亦近之古人無往不通也

彌彌言甚甚也楊震傳彌彌滋甚注彌彌猶稍稍韋孟在鄒詩彌彌其失岌岌其國智謂彌彌言益甚也谷梁傳爰婁傳君子聞之曰夫甚甚之辭焉

適適猶恜恜也莊子適適然驚規規然自失也顏氏家訓曰卜得惡卦反令恜恜音適惕也此字別無所見須知卽莊子之適適借聲用之

��宀宀緜緜說文矏目旁薄致宀宀也武延切�字��不見也聲義皆同別本遂有��韻防音緜集韻作矏矏或作�通作大招曰靡顏膩理遺視矏些方言曰�瞳之子曰�戴氏引作郭璞曰�邈也與防同

瞡瞡猶睽睽也或作防防轉作睆睆睴睴荀子曰學者之見瞡瞡然卽莊子之規規韓文之睽睽也規從見已有目意裴松之論郭修規規然糜身於非所亦謂小見也睽睽【今音匱】張目貌易林曰六目睽睽退之曰萬目睽睽章黼韻作一作瞡唐韻瞡去聲凡兩見而紙韻有防火癸切則阮借莊論之奕奕然步防防然視也莊子睆睆然在纒繳之中睆睆窮視貌睴睴大出目九峯問禾山逺來睴睴【音衮】隨眾卽睆睆一聲也凡目周章曰睢睢張目望視曰盱盱恨視曰盻盻【下計切】淮南曰其行蹎蹎其視瞑瞑臥倨倨興眄眄眄卽盻瞑瞑侗然得和也文選目矎矎而喪精卽夐加目上聲章孟曰睮睮諂夫睮睮諂視也

眐眐猶瞪瞪也楚辭魂眐眐以寄獨兮孫愐庚韻收眐獨視貌其實卽瞪瞪莊子瞠若漢書趙后傳曰憆也皆醜庚切直視貌與瞪訓同韻防又作瞠上林曰畱視瞠眙注直視貌湛若載瞠瞠瞠瞠

練練之聲因於爛爛其義則以練狀之江淹麗色賦色練練而欲奪吳均詩練練坡中月杜詩練練峯上雪此言其白而艶也聲本於爛爛古樂府東方欲明星爛爛古漣亦爲瀾欄亦音楝連石音爛石外其聲則爲燦爛內其聲則爲防灩

恂恂逡逡遜遜祝睦碑云鄕黨逡逡劉修碑云鄕黨遜遜如也史記李將軍悛悛如鄙人漢書作恂恂唐人用循循李膺傳注引夫子恂恂然善誘人可徵通用蕩蕩湯湯蕩蕩惕惕四書考異魯論作君子坦湯湯凡夫據說文作蕩蕩古湯蕩蕩通漢天文志四星若合是謂大湯卽蕩詩蕩蕩上帝爾雅版版蕩蕩僻也注引此詩謂邪辟亂濁鄭熊番禺記壻先飲一杯曰蕩風音湯隋大業末童謡上山喫鹿獐下山喫牛羊忽聞官軍至提刀向前蕩則通音古矣

愈愈庾庾瘐瘐詩異同補遺載正月憂心愈愈作瘐瘐不詳所出按爾雅瘐瘐病也注引此詩今見陳氏引爾雅瘐瘐按說文有瘉徐曰今作愈非而說文又引周書有疾不愈愈謂瘳也交相爲瘉豈得爲瘳至憂心愈愈本謂甚甚也爾雅有後人增者見愈爲憂病卽作瘐字而傳者或省作庾耳郁儀曰愈乃古豫字

赫赫燚燚燚燚赫赫宗周考異引讀詩記作燚燚智按鄺氏依說文作燚燚易林赫赫則嚇嚇也郎顗傳引赫赫王命考異曰卽肅肅說郛嬾眞子漢大守防防卽赫赫

泥泥苨苨柅柅文選總莖柅柅注引維葉柅柅張揖作苨苨

淠淠一作渒渒韓詩外傳作雚葦渒渒周氏本引其畀從��而與�混邪

平平便便辯辯采菽詩平平左右左傳引作便蕃韓詩作便便京山曰論語便便言卽辯辯言尙書平章作辯章剝牀以辧牀面版與平同漢武紀便門橋卽平門古音通也

��從斤�古文�亦古文從��古文�字周書曰��猗集韻作�伯厚引作��至九思曰鹿蹊兮則曈曈也有短儻二音辛泉曰�防兗切朱氏以爲剸字蓋古專耑相通而耑又轉通也綏綏通作夊夊隨隨有狐綏綏齊詩作夊夊解見下方內經隨隨然亦夊夊之音義也

��當作通聲爲畟畟謖謖肅肅蹜蹜宿宿粟粟說文�行��也讀若僕義卜切蓋卽畟畟之聲也俱從夊夊來夊楚危切本訓行遲曵夊夊象人兩脛有所躧也世說謖謖如松下風與肅肅通儀禮屍謖謂神去屍起也有收縮疾速兩義�字轉形卽夋字古未見有用�者說文蓋以此當蹜蹜玉藻舉前曵踵蹜蹜如也馬作宿宿易林有頭無目赫赫粟粟與縮縮同六書總要�音防行而遲也小篆作梅氏音局升庵引��音僕明是說文之�又載��行迅也與夙同按�見唐韻卽老子之防而說文作朘乃董仲舒之日朘月削孟康音揎者也大氐字書疑揣傳訛一字嘗作數字升庵瞥見卽引之豈暇辧哉

翩翩篇篇偏偏泰卦翩翩陸徳明釋文作篇篇子夏傳作翩翩向本同雲輕舉貌古文作偏偏

徐徐荼荼余餘子夏易傳困卦作來荼荼王肅作余余釋文徐徐疑懼貌馬云安行

疉疉疊疊易林曰軥軥歲莫編敝又曰疉疉累累蘇頌言荳蔲花疊疊作朶不散俗從省文宐作宐也鄺氏作此因古文奇字作�雄作防魏氏作品吳氏作�足徵象形通義耳畾�爲累�爲晶星或云�爲疉俱不必用

昻昻仰仰卭卭盎盎周禮保氏注引軍旅之容闞闞仰仰卽卜居之昻昻韓詩外傳用盎盎然亦是昻昻捲阿詩作卭卭

都都兪兪顓顓頊頊裵裵回回馮馮翊翊煙煙熅熅萋萋且且岐岐嶷嶷町町疃疃婆婆娑娑猶猶與與防防犖犖掣掣曵曵剝剝啄啄文文章章皆可因成語而重之齊侯鏄鐘銘釋文外內開辟都都兪兪又齊鈇鎬鐘銘亦有內外傳詞都都兪兪之文篆作��將楷作邪此古人因都兪而疊用之者也說文訓顓頊字頭顓顓謹貌頭頊頊謹貌後如關尹子以裴回作裵裵回回韓詩外傳以馮翊作馮馮翊翊班固以絪緼用煙煙熅熅故升庵亦造����詩箋疏以萋且作萋萋且且以岐嶷作岐岐嶷嶷王充論衡有町町如荊軻之廬石鼓文原陘旣垣彊理疃疃則町疃亦可疊用黃庭經金鈴朱帶坐婆婆文選修初服之娑娑則婆娑亦可疊用淮南兵略訓擊其猶猶陵其與與史記此其犖犖大者楚詞用防防唐陳京傳防防特異則防犖可疊用海賦曰或掣掣曵曵於倮人之國韓退之剝啄行用剝剝啄啄樊紹述綘守園池記用文文章章王建夢看梨花云歌云薄薄落落霧不分皆成語而疊之麤麤負負忍忍變變驅驅起起報報復復具具色色味味非疊其聲而形容之也管子曰心之所慮非特知於麤麤也言麤而又麤也後漢張步答蘇茂曰負負無可言者負而又負也後漢崔琦情懷忍忍言忍之又忍也王令言曰變變韓詩外傳孔子曰驅驅鄭夢孔子告之曰起猶唯唯否否也巴志曰漢桓時郡守貪國人刺之曰錢錢何難得令我獨憔悴又曰溫溫亂國民業業仰前修錢錢重呼之溫溫重祝之耳墨子曰報報之反墨墨之化言此報彼而彼又報此也匡衡傳所更或不可行而復復之注下復扶目反馬永卿曰中興頌云復復指期非謂復兩京用二復字也荀子曰具具而王具具而霸言具其所具也列子有色色味味者言有所以爲色味者重也三略世能祖祖鮮能下下言祖其祖也升庵云司馬法驕驕懾懾人人正正辭辭火火不知何解智按一火與一火猶之人其人也軍法十人爲火有火長

溱溱漉漉汗出也厭厭聶聶脈澁而足也招招迢迢也喘喘累累言其實也責責辟辟急也朁朁滑也憺憺動也烏烏稷稷言气至而應也俱見內經累累如循瑯玕曰心平厭厭聶聶如落楡莢曰肺平耎弱招招如掲長竿末稍曰肝平如雞踐地曰脾平喘喘累累如鉤按之益堅曰腎平其眞肝脈至責責然如刃眞腎脈至辟辟然如彈石眞心脈至如循薏苡子眞肺脈至如似毛羽中人眞脾脈至弱而乍數乍疏是也肺腎脾毛折乃死診以平旦經脈未盛絡脈調勻定息五動曰平人又曰見其烏烏气至也見其稷稷气應也此言九鍼也又曰木形則佗佗然遺遺然隨隨然推推然括括然火形則核核然肌肌然慆慆然鮫鮫然頤頤然土形則惇惇然婉婉然吹吹然樞樞然兀兀然金形則錞錞然廉廉然脫脫然監監然嚴嚴然水形則延延然頰頰然紆紆然絜絜然安安然又曰太陰之人其狀黮黮然黒色念然下意臨臨然長大腘然末僂少陰之人其狀淸然竊然太陽之人其狀軒軒儲儲陰陽和平之人其狀委委然隨隨然顒顒然愉愉然然豆豆然眾人皆曰君子此黃帝時之疊聲是疊字最初法也或曰靈樞果黃帝言乎然爲秦漢前筆明矣

儻儻猶儃儃也疊疊猶軼軼也旬旬言聚而視也逃逃言驚而獝也茁茁言乙軋之速也停停言朴遫不長也關尹子曰心儻儻物疊疊鳥獸俄旬旬俄逃逃艸木

俄茁茁俄停停舊說牽晦蓋言心自適而物往來忽靜忽動忽疾忽遲之貌皆聴其自然也此𨿽僞書然見前人用字法智按旬本是旬卽眴字如荀子綴綴然瞀瞀然是子弟之容也儢然離離然防防然瞑瞑然是學者之嵬也子書善用疊聲宗吾本未引當補之

員員言頭暈也岑岑指其痛上顚頂也內經頭痛員員正謂作暈故今人言頭懸漢書許皇后曰我頭岑岑謂顚頂上痛以岑字狀之子美伏枕詩行藥病涔涔用此加水

大大猶夫夫乃古篆借用也秦碑斯篆大夫作大大彥逺徳甫曰古文相似者則借之猶禮記之夫夫也太用赤子扶扶讀如夫夫則以防小相扶起義

欠欠欯欯气也通俗文曰張口運气謂之欠欯詩終風注嚏作欯今俗云欠欠欯欯欯或作呿莊子曰呿而不合

納納包容也說文絲濕納納也裴遜之詩納納如海流杜詩納納乾坤大正取諸此然劉子政九嘆曰裳防防而含風衣納納而掩露蓋謂其縫綊納納何必言絲濕乎叔重在子政後二百餘年當以子政爲是漸子曰直可省作內內通作吶吶

邴邴崔崔言喜而不能止也文成張本莊子大宗師篇邴邴乎其似喜也崔崔乎其不得已也邴地名當是防防崔猶催也防古仿字左傳祊公谷作邴防於防公羊亦作邴可證從方從丙古有通音丙指南方火位也吳氏作�

悢悢猶眷眷也悢力仗切後漢陳蕃傳天之於漢悢悢不已韻略悢悢悲也又眷眷也抱朴子黃終否而不悢悢也按河梁詩悢悢不能辭有含語難吐之意五臣本陸機表不能不悢悢韋左司詩還當守故扄悢悢乖幽素問奇廣又載驚驚則抄升庵升庵以集韻又作而重之耳小明睠睠懷顧文選注引作眷眷洛神賦執眷眷之款實

昔昔夜夜也列子昔昔夢爲國君樂府有昔昔鹽曲卽勞勞渚也昔爲夜故爲往昔之義曰通昔曰在昔疇昔是也昔篆作防幹肉也上取諸肉從日以晞之借爲古昔之昔又曰昔夕同聲義亦同當通作夕

曾曾猶言伶伶也本通層層許衝後敍自言曾曾小子吾氏賦曾曾撓波則爲層層相如賦坌入曾宮子云用增宮蓋因層而有增義曾象層也借爲助詞許氏未知而傳其說

生生猶進進也孔安國注生生曰進進於善又曰進進皆自用功徳按說文生字訓曰進也則孔正與許合折折矩折之容也禮記吉事欲其折折爾舊注音提提因好人媞媞而附防之此蓋言磬折威儀從容盤辟之容也淮南子矩折之容言方步迂緩也管子內業篇折折乎如在於側忽忽乎如將不得亦以媞媞解之乎而轉注略復收折於齊韻則�非注疏之音矣

咚咚淵淵簡簡坎坎逢逢咽咽堂堂鼔聲也卽咚咚淵淵本作囦囦因作鼘鼘咽咽因作鼘鼘逢逢作防防韸韸坎坎本作竷竷通作欿欿秦女休篇咚咚擊鼔赦書下至今各處方言呼之徒冬切說文鼓聲也徒冬切孫愐作二冬有防集韻韸韸說文引詩竷竷鼓我靈樞經然不堅唐有側堂堂撓堂堂之曲皆鼔聲堂與鏜通音湯文選闛鞈是也淵淵咽咽逢逢堂堂皆狀鼔聲或分簡簡坎坎爲擊鼔外緣之聲詩異同補遺引欿欿伐輪總皆假借以形容其聲鳳鳳熊熊鶴鶴鹿鹿魚魚雅雅皆借物物而狀之山海經南望昆侖其光熊熊其气魂魂魂魂猶營營解見身體類升庵引牟子曰鳳鳳列敍蒼蒼舛度鳳鳳讀梵梵通史繳大鳳於靑丘音梵謂鳳字當從馬作太怪亦當作颿吳越春秋越王夫人歌颿颿兮獨往白鳥鶴鶴狀其色也鹿鹿狀其蹗蹗也退之文魚魚雅雅行成陳也蓋因鐃歌朱鷺魚以烏烏與鴉一聲雅卽鴉字又本衙衙吾吾之音以合之故𨿽杜撰而直同爾雅如法言之儀儀師師卽以威儀師表狀麟鳯也

以鱗鱗狀鱗次猶儠儠之狀鬛起也巤巤言分張毅毅言也九歌曰魚鱗鱗兮媵予鮑昭詩鱗鱗夕雲起獵獵曉風遒說文長壯儠儠也引長儠者相今文爲鬛又訓髮巤巤字林髮鬛鬛也石鼔文邋邋卽躐躐也日者傳獵纓言馬鬛分張也崔駰逹旨作擸纓注持也非矣筆乘載瓢本漢書述云淮陰毅毅仗劍周章毅毅本於豙毛怒也

蟫蟫蝡蝡狀其動也馬融廣成頌蝡蝡蟫蟫物動貌蟫蠧書蛃魚也馬懷素傳文籍盈漫炱朽蟫斷蟫音淫說文冘淫淫行貌今用蟫蟫與淫淫同蝡音耎卽軟字淮南子曰藜藿之生蝡蝡然日數寸北魏呼柔然爲蠕蠕卽蝡蝡北齊書作茹茹唐禇遂良傳苪芮興突厥亡茹茹芮芮卽蠕蠕

獶獶獜獜獡獡獷獷以犬狀之也說文獜獜引盧令令獡犬獡獡而附人也南楚相驚曰獡讀若愬式略切獷犬獷獷不可附也古猛切防犬獶獶咳吠也女交切用此者班固敍傳曰獷獷亡秦滅我聖文

瀌瀌一作麃麃熝熝駓駓伾伾俟俟一作騃騃駿駿考異陸作麃一作熝說文作伾馬融傳注作駓韓詩作駓駓駿駿智按薛君章句作騃騃駿恐騃之訛

秋秋蹌蹌之轉聲也子云賦秋秋蹌蹌以聲得之猶之鏘鏘將將瑲瑲鎗鎗鶬鶬皆鸞玉之聲也說文引書鳥獸牄牄引詩管磬文選注引詩應門嶈嶈考異卻未引及荀子鳯凰秋秋注猶蹌蹌公紹引唐儒學傳敍誾誾秋秋亦此意也送其聲爲啾啾今按監本唐書作誾誾秩秩

嘊嘊牙牙也管子齊人東郭謡曰東郭有犬嘊嘊日夕欲噬我猳西郭北郭重言之嘊嘊卽牙牙音義皆同曹爽傳臺中三狗謡二狗崖柴不可當崖柴音牙義司空圖文女則牙牙學語男則防防成行此牙牙猶鴉鴉言其聲也

跦跦幾幾左傳鸜鵒跦跦其字正合說文之曰鳥之短羽飛也孫愐收作幾俗多混幾故用殳殳淮南作防防

朱朱猶喌喌也角角猶喔喔也伽藍記曰沙門寶公曰把粟與雞呼朱朱猶喌喌程大昌曰紹興中有詩曰呼雞作朱朱呼犬作盧盧古人尢與虞有相借者喌又音祝故喔喔爲雞聲王建詩城頭山雞鳴角角讀如喔喔退之詩角角雄雉鳴轉注略云角音谷劉夢得詩城中晨雞喔喔鳴

關關雚雚古文奇字曰�古字鳥和鳴然也卽關關雎鳩之關湛若曰關關或作訛也當是雚雚

周周鵙鵙唶唶嘖嘖嚌嚌哠哠啞啞楂楂鳥聲也周周銜羽之鳥卽其聲也周從口可證說文啁則嘲也爾雅行扈唶唶宵扈嘖嘖論語疏公冶長知鳥語唶唶嘖嘖白蓮水邊有車覆粟則唶唶卽節節之聲嘖嘖卽足足之聲也說文總言雀鳴而好事者專屬鳳鳴反陋鳳矣子建師古不知鵠爲何鳥而謂鵠鵠之聲卽哠哠也鵙鵙鵙鳴也班彪北徵賦鵾雞鳴以嚌嚌李太白用啞啞用烏烏啞啞引弓射之樂府也退之用鳥鳴聲楂楂重鴉之聲也此類甚多又如鳥獸奇名蛩蛩【跳】禺禺【魚牛】狪狪【秦山獸】蠻蠻【卽鶼鶼】羅羅【北海靑獸】生生【欺羽】精精【海獸】【卽狒狒】【秦戲山獸】獙獙【姑逢山獸】濩濩【靑丘鳥】防防【惇水魚】鰼鰼【嚻水魚】鮯鮯【魚】之類神名如林林央央人名如七七八八同同小小靑靑好好田田錢錢之類俱不可勝載至若衣佩之聲容山野之气色水泉風雨花木煙月之間學者讀書旣深隨意綴之俱是古人所已用生千載下正不必古人不用者然後用也石鼓文防防騝騝駻駻防防可謂奇僻其有旁證確釋者掇拾賦頌可也入詩古文能免滯累哉

說文疉字頵頵【頭頵頵犬也烏倫切】闛闛【盛皃】【面瘦淺也】腆腆【設膳腆腆多也】肎肎【骨間肉肎肎箸也】��【小頭��也已恚切】詽詽【諍語詽詽呼堅切】��【短人��皃傍下切】【行不正也則个切】防防【馬怒皃卽今行行如也吾浪切】【鳥肥大也】豸豸【獸長脊行豸豸然也池爾切】防防【得志防防呼帖切】媕媕【女有心媕媕】��【小人皃】橢橢【車笭中橢橢器也徒果切】朶朶【樹木垂朶朶也丁果切】芮芮【艸生皃而鋭切】甬甬【艸木華甬甬然】蔽蔽【小艸也必袂切】鈴鈴【雷餘聲鈴鈴挺出萬物也】倝倝【日始出光倝倝也俗作�非】其引書鳥獸牄牄引詩其葉溱溱威儀佖佖鸞聲鉞鉞風雨湝湝四牡輨輨騯騯人臠臠衣裳伐木所所墫墫竷竷信誓前列亦多采之故不具載若秩秩三借尙屬疑詞桃之夭夭作枖枖又作赤舄幾幾作掔掔又作巳已必有一誤愉薄也引私覿愉愉如也則已誤以媮薄之偸作愉矣引書曰來就惎惎音忌此皆前人有者不敢幷而義相通者必分之故往往冗列其引誤或後傳寫誤耳不則與夕惕若寅同病無疑矣安知非釋文之檀車張張太平禦覧之簡簡黃鳥乎大氐秦焚漢興之時諸家師傳已異抄寫又異分別之學起而增加遇四牡管管作痯痯彭彭作騯騯孟子原原作謜謜尙桓桓作狟狟纎纎作防防自左傳引戰戰矜矜漢書引有車轔轔歙歙推推韓薛釋文注疏所引異字皆當時所分別者許氏取而載之耳余前論之甚詳好古汲汲一經前人手筆自當存之以備觀覽然如信誓旦旦言每旦而信誓也依說文作反無意致凡夫又欲以惕惕攺蕩蕩防防攺倀倀驚驚羍羍換兢兢業業則更不必矣

捪捪一作防防趙凡夫箋說本作奯音近豁王伯厚載薉薉一作防防

通雅卷十﹤子部﹐雜家類﹐雜考之屬﹐通雅﹥

欽定四庫全書

通雅卷十一

明方以智撰天文【釋天】

防之爲天譌也唐韻有防古天字智按防墬字一也墬字各書皆載卽漢書用之不一防字則未嘗用也從艸從曵實與天無義直是訛傳耳精六書者如張有楊桓戴侗周伯琦趙古則皆載�字而芟防字升庵索隠子才精蘊敬甫總要載三象幹而無防字朱郁儀輯古文奇字詳考六書統古天字共十四文而無防字已明證爲訛文矣�乃本字後作����漢以來變體用之張平子墓碑作更說文從一大已非本意矣惟金石韻府載�出古老子智以述異記曰瀨鄕石堂有老子篆書道徳經蔡邕於旁以書証之唐以李姓尊老君人僞爲之豈非如近日周易全書之篆文古易乎又考碧落碑曰����釋爲大道莫尊咸通十一年庚寅七月朔鄭丞規奉命釋文吾鄕徐守和賞鑑好古士也藏此本豈非因本碑後有����釋爲昊天不惠則前之�字非天可知矣永叔以爲總章三歲李漢爲黃公李訓譔朱晨考依金石錄載唐龍興宮碧落碑咸亨元年陳惟玉書永叔云據李璿之言也以內有碧落字故曰碧落碑今碑中����碧�釋爲伏願棲禎碧落亦與碧落文異唐潘逺言碧落碑有二本廣川防有別本碧落碑宋吳烱曰綘州碧落碑篆在石像背澤州立佛龕西翰王刺二州也或以爲陳惟正李湛李瓘書不可辧其字雜出奇怪守和言絳州殘缺不堪則今所傳者豈非更刻者耶金石韻府亦載碧落文天篆作�益知近本之非舊矣又考宰辟父惇銘有��字釋爲鋚革此一證也姑且勿論卽以碧落之防爲天則亦不過唐人之好奇者拓拾耳李陽冰但愛其筆勢豈重其六書合古哉自經傳鐘鼎漢皆無此字而唐人始爲之此後惟潛虛用防字乃溫公門人續成有意示瑰異如元包耳又洪武二年命翰林定官民書禮儀式禁革民間名字有先聖賢大國君臣並漢晉唐宋等字正統十年進士登科錄凡天字皆作防云出內閣意景泰中幸太學表內閣自爲之中有管窺霄蠡測海蓋亦避天字也自宋宣和時禁君天等八字非始洪武矣武則天攺�埊等字豈防亦唐制所攺而史不載此細事歟講求博雅者向未道破近見張司業朱謙甫各著字書方引防以見博捃摭之士竄以行文余故著之又有引一大爲天二小爲地者則何燕泉引姚孝寧之說也此皆因形借說耳古天曰神地曰示篆從象旗豈從二小乎謂古天爲汀因切與神同韻地與示同韻則可而以此立義則王安石矣

仄慝卽側匿言月魄也五行志作仄慝蔡邕曰元朔而月見西方謂之側匿說文曰朔而月見東方謂之朒晦而月見西方謂之朓朓健行朒縮遲郝氏謂律曆志贏朒蘇竟傳盈縮縮卽朒也以歷法言之則說文所言朔而月見東方晦而月見西方必無此理乃失歷也豈太初之疎至此乎抑許氏之妄說邪幽通賦遭罹而贏縮吳志聶友與滕書一朝盈縮人情萬端皆借用贏縮字

昒昕曶爽也厭旦應旦也荀子厭旦於牧之野注厭掩也夜掩於旦謂黎明昧爽也黎明亦作邌明或作犂昧爽一作曶爽曶又作昒班固用昒昕昒卽昧字周禮厥明獻賢能又曰質明獘旗詩曰向晨皆一義也詩明發不寐注疏從明而至夜則地闇至旦而明則地開發此解亦費力矣蓋言天將明而光發動也昉日初明也大昕日將出也申旦重旦也弟子職對客章應旦遂行正厭旦之義也

三商三刻也士昏禮日入三商爲昏公彥曰商謂商量詩東方未明注疏云尙書緝謂刻爲商馬氏曰日未出未沒皆二刻半三商據整數也夏文莊蓮華漏銘五夜持宵三商定夕蘇子美亦云三商而眠髙舂而起智謂商乃漏箭所刻之處古以刻鐫爲商所謂商金商銀是也刻漏者刻其痕以驗水又有謂三滴省作啇者升庵弱侯取之新毗柰耶云佛言應作商矩法取細籌長二尺許折一頭四指豎至日中度影長短是謂商矩可與商刻之商互證

曣防晏溫也史記封禪書至中山曣防漢書揚雄傳晏溫謂日晏而溫也昷當從日不當從囚已詳疑始條郝氏以爲氤氳之轉其說亦彊

柳谷日色也周禮翣柳注引書曰分命和仲度西曰柳谷疏曰濟南伏生書傳柳者諸色所聚日將沒其色赤兼有餘色故云柳谷吳虞翻奏鄭氏解尙書違失古卯字當讀爲�古柳卯同字而以爲昧今本作宅西曰昧谷如仲翔之言則是康成攺柳爲昧矣古篆�開而闔�卽酉柳正從仲翔所說亦未大較也楊用修引爲橮谷字谷見說文淮南言日入崦嵫經細柳柳非木也橮字諸書無及者多是字海加日作榗而升庵外集刻作橮耳學者不可誤用

黅天卽黔天素問丹天之气經於牛女黅天之气經於心尾智按說文黔黎也巨淹切又古咸切黃黒也當是黅字而別其音論其原黔黎卽謂其黃黒色也黔又音禽唐韻兩收之左傳邑中之黔實慰我心黔敖人表作禽敖又作黚地名楚有黚陽蜀黚江皆可二讀如肣音禽又音函淦可音甘男南入侵簪潭潛湛皆是也昴當作吳澄書經纂言曰昴音畱在天之酉位字從丣音莫飽切非詩疏昴之爲言畱也漢志二十八宿舍言陽气之稽畱也後訛爲昴便葉音旄朱氏曰古作��從丣省

日仄因作日日昃日側日�通作日稷西狹頌言劬勞日稷用谷梁子曰下稷之文與堯母碑日稷不夏費鳳碑幹幹日稷同按孟喜本易作日中則稷晁氏曰稷古文昃王嗣宗作仄智以爲音近借用耳按說文引易日�之離曰俗作非而轉注略與才老韻補仍作日乃昃之攺體疑�亦�之訛而考異本又刻作�旣夕禮曰日側注側昳也疏謂日昃

倍僪一作背譎背穴呂覽明理篇日有鬭蝕有倍僪注日旁气也在旁反出爲倍在上反出爲僪淮南覽防訓作背譎漢書天文志作背穴今泬水或作潏水可證頓於連石旹也淮南子曰頓於連石是謂下舂至於悲谷謂之晡時注晡音逋續博物志云連當音爛今各韻書字書皆遺此音說文瀾或作漣可知古連闌音通也鄰幾雜誌曰同州民謂連雨爲爛雨文選用東汜西汜西流南流皆因蒙汜造語子建用南流謂南陸也字樣旹卽晡時

列缺電光也陽气從云決裂而出故名列缺毛晃曰電光防處謂之列缺服防曰列缺天閃易元包曰噬嗑列缺搏防磹灼傳云列缺搏雷之動也防磹灼電之耀也雄賦霹靂列缺吐火施鞭博物志以霹靂爲劈歷張揖謂陵陽子明經云列缺气出地二千四百里獅山掌錄曰無厚東方電名順流南方電名墮光西方電名百生樹北方電名此是臆造仙傳言天噓開口而笑爲電則更誕矣太平廣記月支獻獸兩目如防磹之炎光防先念切磹徒念切智謂卽閃電之音也緯略取之此因元包防磹灼之語字學指南復收蛚字加虫可笑釋文曰蜀本易以霆爲電

雨霓曰雪花曰霙今說文止有霄字升庵且曰徐之誤當作音屑稷雪也卽今之粒雪韓詩薛君章句曰霰霙也馮嗣宗引曰雪花謂之英雪花六出朱子曰一六之數也雪古作防智以升庵亦未知按說文肖從�小聲私妙切防振防也從入聲許訖切新附佾舞行列也而肸亦從十從防古六防卽佾也防動作切切也從屍防聲私列切說文無屑字故附解於此而韻書以作屑智以武帝紀事八神防然若有聞詳其意是肸然而注以爲屑泥說文也屑當從肖聲說文殘舛近於霄字可考升庵亦仍拘屑從防之說耳謂霄有屑音則可

日者日暉也日暆曰昳梁元帝纂要曰初出曰旭在午曰亭午在未曰昳晚曰旰西落曰反照月令廣義引在未曰映此因升庵也外集載日字出纂文卽日映也別條又引王仲宣詩山岡有餘映謂日昃也此更可笑元美亦引日映其所刻嶧陽石篋之左逸有曰代於時爲映智按皆昳字諸書誤作映而月令廣義皮以映爲正誤之誤矣蓋昳音疊而古通帙音從繩省故亦有帙音升庵所見本偶訛作映卽果爲映字又安知非梁元帝之訛耶元美則沿升庵耳天文志風有食至日跌爲稷以跌證昳益明

格澤旬始妖气也天衝怪云也格澤音鶴鐸相如賦建格澤之修竿張揖曰格澤气如火狀黃白色起地至天下大上鋭天文志云旬始出入斗旁如雄鷄其怒靑黒色象伏鼈李奇云怒當音帑晉灼曰帑雌也或曰怒則色靑宋均云怒則芒角刺出河圖稽燿鉤曰塡星散爲旬始主招橫春秋合誠圖曰旬始主兵爭春秋考異郵曰旬始防其下必有滅主楚辭造旬始而觀淸都注者又謂之皇天名文選東京賦欃槍旬始羣凶靡遺明以爲妖星妖气而召玆羣慝也張伯起乃謂欃槍見浹旬始退卓徵甫注藻林又以旬始爲皇天之居此又訛矣近術家所云旬始者乃謂一旬之首見也呂覽言天衝者云若蒼衣赤首白鵠又有云旍滑馬皆云妖也今本衝作衡陳無功作天衝

野馬陽炎也白駒亦非景莊子注野馬日光一曰遊絲水气也筆談曰野馬塵埃是兩物吳融云動梁間之野馬韓渥云裏日光飛野馬皆以爲塵實乃田野浮气耳龍樹大士曰日光著微塵風吹之野中轉名之爲陽焰愚夫見之謂之野馬渇人見之謂之流水翻譯名義云摩利支此云陽炎在日前行或曰野馬猶言白駒過隙耳語見魏豹傳師古曰白駒日景也程大昌引劉孝標答劉沼書曰隙駟不畱李善注曰墨子言人之生乎地上辟猶駟之過隙二世謂趙髙曰人生居世間如騁六驥過決隙也今人或於暑晨登髙山嘗見山腰以下巨浸茫惟夏秋間有之故曰陽焰實則霧也少選日髙則失

九鬿九紀皆北斗九星也招�豁落也酉陽雜俎云北斗魁第一星神名曰執陰第二星曰葉詣第三星曰視金第四星曰洰理第五星曰防午第六星曰開寶第七星曰招揺此是段誤蓋七星曰揺光第八星曰招揺第九星曰戈張東莞以豁落招揺爲一按李白詩身佩豁落圖腰垂虎盤囊均藻云豁落北斗名因昔人有解招揺在上者統稱北斗亦可曰招揺則卽豁落爲北斗可也漢書招揺作招擔才本作招�升庵言漢書作招謡誤星家言北斗九星以應九州王伯厚謂九星卽九紀指逸周書小開武篇則非矣劉向九嘆曰訊九鬿與天神注九鬿北斗九星也王冰注素問九星曰天蓬天內天衝天輔天禽天心天任天柱天英乃後人立名耳蕭該音義以招揺作臯揺

天雁地雁彴約也彴約奔星見爾雅郭璞云流星也藝海泂酌云流星色靑赤小者名地雁墜則兵起靑赤長二三丈者名天雁

虹蜺曰挈貳曰蛪示曰帝弓貳謂其副貳也弓謂其如弓橋也虹蜺鮮者雄闇者雌一曰赤白曰虹靑白曰蜺入聲亦可平聲沈約作郊居賦以示王筠讀至連蜷雌蜺作入聲約大笑曰恐人讀作倪字然楚辭注遇雌蜺則音入聲遇云霓則音平聲霓音研奚切又倪歷切虹平聲範蜀公召試用彩霓爲平司馬公曰約但謂聲律便美非謂不可平也爾雅虹爲挈貳郭璞云蜺雌虹挈貳其別名見尸子白虎通曰天弓虹也又謂之帝弓蜺者斗之精失度則蜺見態主惑於毀譽西域亦謂虹爲天弓漢天文志抱弭重蜺�卽虹史天官書其蛪者類闕旗注蛪亦作蜺此因蜺音兒歷切也升庵曰天文志有赮防諺曰東鱟日頭西鱟雨指蝃蝀爲鱟又曰旱龍非今閩中鱟帆之鱟也或稱挈貳卽蛪貳周禮眂祲九曰隮注虹也氏星經曰蛪示示音旗夜卽滇越謂虹曰水椿江北人呼虹如今泗州虹縣去聲陸佃曰以水噀日自側視之暈爲虹霓此可以證矣馮嗣宗謂飲薛願之酒淫陳濟之妻則因主內淫之說而然也或者又曰虹𨿽日映雲气亦由人目視之而成雲實未變也水噀日晶側映皆有之水與晶曷嘗變色耶又曰虹本圓形半在地者不見

天精卽天晴陽晶卽陽精史記天精而景星見注精卽晴直翁引作天暒今本注韋昭曰精謂淸朗也漢書作夝亦作暒正訛主夝按夝不見經傳從夕生無義反不若晴字之爲當也六書統�古月字子才以爲晴古文奇字收�爲古晴字則晴正合古文徐不知耳古精亦通晶晶爲星光昜林陽晶隠伏卽陽精朱氏以精爲米細故精神亦作晶神

雺淞凝霧也張子賢墨莊漫錄曰寒气如霧結木如珠見睍乃消齊魯人謂之霧淞諺雲霧淞重霧淞窮漢置飯甕蓋歲穰之兆也曾子固齊州冬夜詩香淸一榻毺暖月淡千門霧淞寒又有霧淞詩霧淞開花處處同舞人齊挿玉籠松東坡送曹仲錫詩祗有千林防松花防松卽霧淞音夢送智按今唐韻淞在平聲別有淞在送韻凍淞冰也爾雅天气下地不應曰雺雺在宋韻音弄切霧淞之霧音夢正是雺字一日閱曾公衮與韓子蒼作泠語有曰千林霿水揺風此正得之但字不見字書集韻雺本作霿又作霧淞字則正爲吳淞江淞字爲凍反在平聲此則前人未盡載通轉之音而各時方言異也今江北霿淞俱平而呼雺如毛矣鄭樵注爾雅雺卽字轉注去聲漢書引易傳云有霧上下合也又曰徳不試空言祿玆謂主窳臣天起而白下相攘善玆謂盜明黃濁下耑刑玆謂分威防而日不得明古文尙書雨霽雺圛克今作才老外禦其務音此其證也有稱迷宮步障者此見淸異錄柴世宗謂韓彥卿曰迷宮步障霧也威屑霜也教水露也水子雹也气母虹也屑金星也秋明大老天河也凡此是小家臆造之綺藻終近俗艶非雅故也

祅神卽迻稱天神也墨莊漫錄曰東京城北有祅廟音呼煙切孟元老亦載右掖門祅廟祅神本出西域貞觀五年大秦穆防同入中國俗以火神祠之名波斯寺更名大秦寺字從天誤作祅從夭故張有戴侗輩皆以防祅妖訞合爲一字黃公紹韻會作馨煙切於蕭韻祅字引元結頌蠲除祅災又虛煙切故方子謙合爲一處智嘗按此字起於唐唐官品有祅正旣通西域因其言而造祅字以爲其神故在新附例長箋曰旁門大半事天爲宔釋典有九十五種外道又言九十六小乘禪在其中漢時佛法初來祅字未立唐奘有西域記始詳其法故徐補之又按杜預注左傳有雎入泗水次有祅神皆社祠之則火祅自晉已入中國矣姚寛曰成式載孝億國事祅相傳漸入中國自穆防之入唐立祅正則自唐始正其名耳同經佛謂心生天地故壓天王儒言所以爲天者太極固統天地者也物所以物卽天所以天心也性也命也聖人貴表其理其曰上帝就人所尊而稱之

奔月當爲坌肉猶黃姑當爲河鼔也河鼔三星見天官說文引何鼔是荷負也故俗名擔鼔星古樂苑東飛伯勞歌曰黃姑織女時相見子美用星落黃姑渚蓋因河鼓音近而訛爲黃姑也王道俊象博議謂黃姑乃牛宿之異名智嘗笑馬永卿不知爾雅有兩牽牛今王君又爾邪郝楚望曰淮南覽冥訓羿請不死之藥於西王母姮娥竊以奔月當作坌肉死畜之肉以藥坋之可令復生後世誤作奔走入月耳髙似孫引梁丘子郁儀奔日結鄰奔月七聖記曰郁華赤文日精也結鄰黃文月精也說郛宋敏求長安志引作結麟六典作結鱗此皆後造姮娥卽嫦娥總以史繩祖常儀占月爲是曰奔月亦是附會

史繩祖以常儀爲官名郝楚望以常娥常儀纎阿爲一趙凡夫言姮娥攺爲嫦娥姮娥卽嫦娥或作常儀儀娥古同音趙凡夫言爲娙娥後攺恆娥避文諱攺常娥或作姮娥郝公又以纎阿卽常娥則不必矣方子謙曰古者羲和占日常儀占月皆官名也左傳有常儀靡卽常儀氏之後一作常羲後世訛爲常娥此升庵因史繩祖占緒論也山海經曰羲和生十日常羲生月十有二生蓋主字之訛呂覽作占日占月

哀烏卽依烏天官書一十五星蔚然曰郎位漢書作哀烏此蓋班馬各用字形容之皆謂其攢聚紛芒之狀也按星經作依烏故晉唐人皆作依烏因謂郎官爲依烏府郝氏以歸邪讀爲蛇以蔚然讀爲哀烏曖郁皆非也歸邪狀如太白注邪音蛇此讀作夷而非蛇也郝公未考耳古無皆來韻哀字作衣音如僾俙讀爲依稀

月魄謂之決鼻幹鑿度曰月八日成光穴鼻始明注穴決也決鼻兔也緯書爲漢人所造則漢時方語必有以月魄爲穴鼻者

望舒月禦言月至望而舒也古人造詞嘗以意爲之蔚藍猶碧落也或曰紫落或曰靑冥或曰黃幹或曰泰鴻猶今之言彼蒼言穹蒼耳老學庵筆記曰蔚藍乃隱語天名非可以義理解也杜子美梓州金華山詩云上有蔚藍天垂光抱臺猶未有害韓子蒼乃雲水色天光共蔚藍乃直謂天與水之色俱如藍恐又因杜而失之智謂放翁泥矣蔚藍者正猶碧落亦指天之色也王勃曰翟楚賢有紫落賦卽碧落也以此知碧藍皆指其色明矣楚辭注靑冥天也東漢書黃幹皇天也鶡冠子言泰鴻謂天也無功引黃甲靑丙爲天名此則算法立界之名耳陶谷曰晉出帝呼天爲碧翁翁孟郁碑浩蒼卽昊蒼成式言天姓張名堅字刺渇妄之妄矣八風所引不同陳侍中王叔齋籟紀云條風一曰炎風起自變天方土之蒼門從東北來明庶風一曰谷風起自界天開明之門從東方來淸明風起自陽天波母之門從東南來景風一曰凱風又曰薫風亦曰巨風起自赤天之暑門從南方來涼風起自朱天編駒之白門從西南來閶闔風亦曰盲風又曰飂風亦曰泰風起自成天之閶闔門從西方來不周風一曰麗風起自幽天幽都之門從西北來廣莫風一曰寒風又曰涼風起自天之寒門從北方來呂覽八風東北焱風東滔風東南薰風南巨風西南涼風西飂風西北厲風北寒風焱一作條巨一作景字彚作西防音歘韻防作西颼非防字今呂覽本西方曰飂風東北曰炎風黃梅必有誤矣閶闔一作閶谷風一作谷風王莽傳其夕谷風迅疾卽谷風莽傳又曰列風卽烈風說文作颲風

防防風也沈佺期夜泊越州詩防防縈海若霹靂耿天吳防防音暗兪蓋指風也韻書向無此二字子瞻賦斷霓飲海而北指赤云夾日以南翔此其兆也常以五六月發音具在遇韻言東西南北之風皆具也春夏夏秋之交見斷虹狀名曰母夏秋間大風防木沙謂之風潮並水湓溢近海之地多崩陷名曰海笑皆與風同作者也元美以母好對孟婆趙凡夫以說文止有防字大風也於筆切遂不信有字以爲防訛爲而好事者彊解爲智謂此字在海上相呼上古造字時何能一一名之今惟防字見於史冊唐有防海道總管蘇海政討玆又有謝防王特勒而字止見於孫韻是一疑也故存其說

天文【歷測】

昕天軒天也李石曰釋天六等一曰蓋天二曰渾天三曰宣天舊說云殷代之制四曰昕天昕讀爲軒言天北髙南下若車之軒吳時姚信所說五曰穹天虞氏所說六曰安天晉時虞喜所論今按黃赤二圏切綫二極欹斜正似軒形緯略引賀道養渾天記近世之術一曰方天二曰軒天

九蒼九重九關九幹九靈九閡九陔九位皆言九天也阮籍用九蒼之髙天問云圜則九重王逸注招魂九

關卽九重也崔駰逹旨用九幹王褒九懷與魏張淵賦用九靈揚雄用九閎相如用上暢九垓樂志逝九閡垓陔皆階也靈顯言天有九位道書言九霄大霄瑯書亦分九天之名九天之名分析於太詳論於吳艸廬覈實於利西江按太經九天一中天二羨天三從天四更天五睟天六廓天七咸天八沈天九成天此虛立九名耳吳艸廬澄始論天之體實九層至利西江入中國而暢言之自地而上爲月天水天金天日天火天木天土天恆星天至第一重爲宗動天去地六萬四千七百三十二萬八千六百九十餘里地心至月天四十八萬二千五百二十餘里地球周九萬里日輪大於地球百六十五倍又八分之三大於月輪六千五百三十八倍又五分之一而地球大於月者三十八倍又三分之一諸曜各以例推之此九層相包如蔥頭日月星辰定在其體內如木節在板因天而動而天體本明通透如琉璃毫無限隔也恆星分爲六等其第一等大於地球一百零六倍又六分之一次者漸減此以自然之數度推之地與海本是圓形而同爲一球居天球之中如雞卵黃在靑內有謂地爲方者乃語其定而不移之性非語其形體也天旣包地則二極周度緯度赤道皆相應但天包地爲甚大其度廣地處天中爲甚小其度狹直行北方二百五十里北極出髙一度足徵地形果圓周九萬里厚二萬八千六百三十六里零三十六丈上下四傍皆生齒居如蟻之遊大气鼓之各以足所履爲下首所向爲上利公自太西浮海入中國至晝夜平綫見南北二極皆平轉南過大浪山見南極出地三十二度則大浪與中國正對矣【又按西書南亞墨利加瑪八作正中國對足處】故以瓜諭之自北蒂而南臍爲五帶曰北極圏內曰南極圏內逺日而冷者也曰在晝長晝短二圏之間其地甚熱應赤道近日故也曰在北極晝長二圏之間曰在南極晝短二圏之間此二地謂之正帶日迆照者也又以地勢分五大州曰歐邏巴南至地中海北至臥蘭的亞及冰海東至大乃河墨河的湖大海西至大西洋曰利未亞南至大浪山北至地中海東至西紅海仙勞冷祖島西至河折亞諾蒼卽此州只以聖地之下微路與亞細亞相聨其餘全爲四海所圏曰亞細亞南至沙馬大臘呂宋等島北至西增白臘及北海東至日本島大明海西至大乃河墨河的湖大海西紅海小西洋曰南北亞墨利加全爲四海所圍南北以微地相聨曰墨瓦臘泥加盡在南方惟見南極出地而北極常藏焉其界未審何如故不敢訂之惟知其北邊與大小哇及墨瓦臘泥峽爲境大約各州有百餘國愚者曰金水附日爲輪其言日大於地百倍餘余不謂然日光甚烈人在地上必然死矣寫天日大於地以地影盡而言之也不知光嘗肥影嘗瘦不可以直綫取

燈漏沙漏皆因漏刻而名也歷家大抵以漏刻極長於六十極短於四十嘗聞前輩言惟正統已巳官歷晝刻三十九夜刻六十一以爲陰過故有土木之變元授時歷則長極於六十二刻短極於三十八刻以爲驗於燕地稍偏北故然外國有蒸羊胛未熟而天明者則短又不止於三十八刻而已燈漏今不傳其制沙漏今多有之以瓶貯沙漏下定刻皆本於水漏以水浮箭也逺公弟子於匡山作芙蓉漏浮水上便於轉水吳處厚曰龍圖燕公肅任梓橦靑社作蓮花漏刻仿匡山也漏水之制以銅作四櫃一夜天池二日人池三平壺四方分壺自上而下一層低一層以次注水入海浮箭刻分而上每刻計水二斤八兩二箭當一气每气率差二分半四十八箭周二十四气其漏箭以百刻分十二時每時八刻二十分每刻六十分初初正初各十分故每時共五百分十二時總計六千分歲統二百十六萬分悉刻之於箭以今尺度箭之刻分尺之一分準刻之十分初初正初如尺之一分初一正一如尺之六分此其大略也議者謂冬寒水澁不能如法流行近有以鐵丸圜轉代流水者如今自鳴鐘亦一法也又元朝立簡儀爲圓室一閒平置地盤二十四位於其下屋背中閒作圓竅以漏日光可以不出戶而知天運此與日晷之用正同才可施之晴晝耳出外別有燈漏沙漏色目人有玲瓏儀皆巧制也

云漢細星之光也夏小正七月漢案戶言天河直戶也埤雅曰河精上爲天漢楊泉物理論曰水气發而升精華浮上西學以窺天鏡窺之皆爲至細之星如郎位旄頭而微望之則若河耳智來嶺表數年又見一奇事河漢以十月收以二月見天下皆然而嶺表臘月晴煗之夜仍見河漢總不收隠此從古無人道破者今西圖增入微星又測觜入參度四十分皆前所未有博物志言天河與海通浮槎見織女歸訪君平乃寓言耳天官列宿日月五星之所經宿也史記天官書二十八宿少一宿北宮武不載璧宿何也爾雅有東璧而不載女晉志始詳載亢音剛牛曰牽牛女曰須女室曰營室璧曰東璧室璧曰定觜曰觜觿音資參罰一曰參伐井曰東井鬼曰輿鬼周語曰龍言房心尾爲龍尾也十二次捨降婁降平聲河鼔亦曰牽牛與織女對河後河鼓訛爲黃姑梁樂府云黃姑織女時相見因而爲牛郎織女之說矣宿爲日月五星之所經宿曰宿當音夙後讀作秀解頤新語曰元命包以柳爲五星天文志星經以柳爲八星心以三月見東噣以正月見東詩言三五在東乃一時所見耳心噣見東方不能同時則五非噣明矣此郎仁寶所以笑王厚齋孫季昭不識天文也然又曰亢氐房心合十五星智按書言三五言其稀耳何必如此拘拘耶如三光爲日月星此常談也鄕飲酒義注三光三大辰也昭十七年星孛大辰公羊曰大火也北辰亦爲大辰以此爲三此可不謂迂乎懶眞子言亢不當音剛氐不當音低觜不當音訾智謂亢如頭頭亢原音剛觜爲口觜古原音資後人轉爲上聲耳氐爲天根當如四圭有邸之氐

中宮黃龍謂軒轅也象博議曰五行五緯五事而二十八宿何不言中央耶石氏星經曰中宮黃帝其精黃龍爲軒轅首枕星張又靈憲言黃耳軒轅於中與蒼龍朱雀白虎武爲五然後知土位夏季軒轅亦寄居鶉火主雷雨之神後宮之象雷電風雨霧霜露云虹蜺背矞抱珥十四變皆主之亦猶土之無定位而金木水火賴以成與

章閏閏法也朱子言歷家以一日爲九百四十分據當時之四分曆法也所謂九百四十分日之二百三十五者是一日內二百三十五分也所謂余分之積五千九百八十八者一防餘四百九十九以十二防乘之得五千九百八十八也所謂如日法九百四十而一者如算日之法以九百四十分爲一日也得六者得六日也不盡三百四十八者將余分五千九百八十八除之六日外猶餘三百四十八分也日行積三百六十五日九百四十分日之二百三十五與天會是一歲日行多五日又二百三十五分也月行積三百五十六日九百四十分日之三百四十八爲十二會是一歲而月行少五日又五百九十二分也將日行所多五日又二百三十五分合月行所少五日又五百九十二分通得十日又八百二十七分一歲之閏率也三歲一閏合三歲之間日行所多月行所少通得三十二日又六百單一分也五歲再閏合五歲之間日行所多月行所少通得五十四日又三百七十五分也十九歲七閏合十九歲日行所多月行所少通得整日一百九十每歲餘分八百二十七以十九乘之得一萬五千七百一十三以日法九百四十分而一除之得十六日猶餘六百七十三分並一百九十日通二百單六日又六百七十三分也今爲七閏月每月二十九通二百單三日每月餘分四百九十九分以七乘之得三千四百九十三以日法九百四十分爲一除之得三日猶餘六百七十三分並二百單三日通二百單六日又六百七十三分也所謂气朔分齊者十九年合气盈朔虛得二百單六日不盡六百七十三分也閏月亦二百單六日不盡六百七十三分气之分與朔之分至十九年而皆齊此所謂气朔分齊而爲一章也齊東野語咸淳庚午十一月三十日冬至至後爲閏十一月浙西安撫作章歳積日圖力言置閏之誤謂歷法以章法爲重章法以章歲爲重蓋歷數起冬至十九年爲一章七閏以第七閏在冬至之前必章歲至朔同日此其綱領也閏法歷宗通義曰回回歷西域馬可之地阿剌必時異人馬哈麻之所作也其元起於隋開皇十九年己未之歳其法以三百五十五日爲一歳歳有十二宮宮有閏日凡百二十八年閏三十有一月又以三百五十四日爲一周周有十二月月有閏中凡三十年閏十有一月歷千九百四十二年而宮月甲子再防其白羊宮第一日日月五星之行與中國春正定气日之宿值同其用以推步分經緯之度著淩犯之占歷家以爲最密元之季世其法始東齊東野語曰杜徵南長歷竊有疑焉如隱公二年閏十二月五年七年亦皆閏十二月然猶是三歲一閏五歲再閏如莊公二十年置閏其後則二十四年以至二十八年皆以四歲一閏僖公十二年閏至十七年方閏二十五年閏至三十年方閏率以五歲一閏如定公八年置閏其後則十年以至十二年四年皆以二歲一閏失之愈防矣閔之二年辛酉旣閏僖之元年壬戌又閏僖之七年八年哀之十四年十五年皆以連歲置閏愈防之甚至於襄之二十七年一歲之間頓置兩閏蓋曰十一月辰在申司曆過也尢覺其謬殆不可曉沈存中云近世精於歷者莫若魏朴春秋日食三十六諸歷通驗密者不過得二十六惟一行得二十七朴乃得三十五朴能不用算惟古今日月食但口誦乘除不差一算至姚虞孫乃出新意舛差不驗至宣和間方士魏漢津倡爲黃帝夏禹聲律身度之說不以累黍而以帝指妄也通書少歷之始謂之上元必以日月全數爲始於前更無餘分以此爲端首由漢以來以歷數名家者惟太初歷以四千六百一十歲爲一元以八十一爲分歲已盡都無絲髮之餘重新起歷是時定十一月甲子朔旦夜半冬至日月合璧五星如連珠乃新曆之第一日故謂之歷元漢元封七年始當其時故攺秦歷用漢歷攺秦正用夏正古歷十九歲爲一章章有七閏八章三年閏九月六年閏六月九年閏三月十一年閏十一月十四年閏八月十七年閏四月十九年閏十二月若於後漸積余分大率三十二月則置閏每月三十日余以日月防爲一月則每月惟二十九日余每月參差气漸不正但觀中气所在閏前之月中气在晦閏後之月中气在朔無中气則爲閏月直指問曰扐按歷法十九年七閏爲一章其間五歲再閏者二餘亦不滿六歲故舉其大數曰五歲再閏二十七章爲一防三防爲一統三統爲一元四千六百一十七歲冬至甲子朔旦無餘分此太元之歷法也是謂天統千五百三十九歲甲辰朔旦冬至無餘分是謂地統又千五百三十九歲甲申朔旦冬至無餘分是謂人統凡元二百四十三章也大約論之西法行陽曆以太陽爲歲自今歲冬至至明歲冬至三百六十五日分十二月三十日或三十一日爲一月也所餘四分度之日爲三時積四年而爲一日故每四年閏一日有閏日之月無閏月之年中國以大陰爲歷故有盈虛以月爲主而大陽節气反分注於月之下大陽曆則以節气爲主而朔朢分紀於節气下矣

章蔀紀元歷之大槪積數也歷古法以紀蔀爲宗從伏羲先天甲寅積周一千八百一十四紀再入十五紀人元一十有二蔀當癸酉蔀歲在己丑而生帝堯至甲辰歲十有六卽位越二十有一歲得甲子而演紀作歷是年天正冬至日在虛一度按幹鑿度皇極經世及漢皇甫謐所載並然堯在位七十二年舜五十年夏四百三十二年商六百二十九年周八百六十七年秦莊襄終二世四十三年前後漢合四百二十六年至太初一百三年太初至唐開元甲子凡八百十七年開元甲子至宋朝慶曆甲申凡三百二十一年三統歷七十六年爲一蔀二十蔀爲一紀積一千五百二十歲凡紀首皆歲甲寅日甲子卽以甲子之日爲初蔀名甲子蔀一也滿七十六歲其後年初日次癸卯卽以癸卯爲蔀首二也從此以後壬午爲蔀三也乙酉蔀二十也是一紀之數終而復始以今括而言之漢之章蔀紀元之說十九年七閏而至朔同日謂之章七十六年四章而至朔同在甲子日謂之蔀凡一千五百二十歲而至朔同在甲子時謂之紀凡四千五百六十歲而至朔同在甲子年謂之元此作歷之本也康節元防運世以年月日時爲確證以二六與五六相乘以通期自乘十二萬九千六百之數符元其元無盡也此恆法也入歷自以盈虛質測定之趙爽周髀算經二十蔀爲一遂三遂爲一首首四千五百六十歲周髀云冬至日照三不覆九夏至照九不覆三謂分十二方而言也又嘗按諸太西云自開辟至崇禎甲申六千八百四十年依所制稽古定儀推之止五千七百三十四年先儒胡一桂云伏羲神農去洪荒未逺不當知夫羲農以前可以千計不可以萬計也歲差黃道積差也今之法密於古矣元史郭守敬之授時歷一以考測爲主以至元辛巳前冬至日時分杪爲气應以冬至距朔之日爲閏應而歷代積年之法俱廢矣以日爲萬分分百爲杪而歷代日法俱廢矣推其歲日加气應卽來歲之冬至也以歲實加閏應滿朔實去之卽來歲之閏餘也以今考之古之歷自黃帝迄秦末凡六攺漢凡五攺魏文迄隋末十二攺唐髙祖迄周末十六攺宋凡十八攺金熙宗迄元末凡三攺夫亦以理與數揆之有不容不攺者在也嘗考堯時冬至初昏昴中日在虛七度漢元和三年冬至日在斗二十一度晉大元九年在斗十七度宋元嘉十年在斗十四度唐開元十二年在斗九度半宋攺統天歷在斗二度元攺授時歷退在箕十度至近時嘉靖間冬至初昏室中日在箕二度起堯甲辰至於今計年凡三千九百有奇度之差已五十餘矣自漢鄧平攺歷洛下閎謂百年後當差一度漢末劉淇作乾象歷有歲餘之法晉虞喜始以天爲天歲爲歲立差以追其變而算之以五十年退一度然失之太過後何承天倍增其數約百年退一度而又不及至隋劉焯折取二家中數爲七十五年唐僧一行大衍歷則八十二年宋統天歷則六十七年惟元郭太史守敬及許衡王恂輩測景驗气以至元辛巳爲歷元減周歲爲三百六十五日二十四分二十五抄加周天爲三百六十五度二十五分七十五抄彊弱相減差一分五十抄積六十六年有奇而退一度定爲歲差上考往古則母百年長一下驗將來則每百年消一又推自春秋獻公以來二千一百六十餘年凡四十九事而不合者僅十事耳及至洪武中刻漏博士元統以洪武十七年甲子歲前冬至爲大統歷𨿽不用消長之法而積分猶仍授時之制也然行之已久不能無差如正統十四年己巳朔二至之晷有晝夜六十一刻之文正徳九年八月朔日食十三年五月朔日食歷官所報分抄起復數俱不合嘉靖初掌欽天監事華湘奏自元辛巳至元統上言時僅一百四十迨今則二百五十年授時歷法每歲差一分五十抄約六十餘年差一度今合差三度余西法定以六十六年八閱月而差一度歷立經度緯度日月食分各省時刻分杪可謂密矣又王曰兪言每歲差一分三十五抄蓋日纒者日之行積三百六十五日四分度之一而與天防是爲一歲也月離者月之行每日一周不及十二度十九分度之七積二十九日九百四十分日之四百九十九而與日防是爲一月也日與天防者一歲一次而二十四气由之以生然二十四气凡三百六十五日有奇而周則是與三百六十外盈五日也月與天防一歲十二次而十有二朔由之以生然十二朔凡三百五十四日有奇而周則是於三百六十之中虛五日也日法者分一日爲十二時又細分爲百刻又細分之則如四分曆以爲九百四十太初歷以爲八十一大衍歷以爲二千四十是也蓋取其便於步推气朔而已日何嘗有法乎斗分者斗柄指十二辰而又細分爲二十四气又細分之則於太初以爲三百八十五大衍以爲七百九十九是也今西法攺萬分百抄爲六十抄以便於三分四分無奇零也要之本無定法惟善推者得力在捷耳歲差二萬五千年而一周約六十八年八閱月差一度崇禎時立局修歷玉山魏太乙奉防別局攺修授時大統諸法已並用湯羅兩西士立局講求而究不能定則當事無決之者北海薛氏曰中歷不及西士者凡有數種一曰經星度差由於黃赤道二極不同心星繋赤道而執黃道之部次以求合故自洛下閎以及郭守敬諸名家測驗無符者一曰宮分今古不同由於黃赤交道西行自有書契來春分日纒角中漸西至進賢又至左執法於是而執一定之說遂至寶瓶等十二宮皆差八度有奇一曰月將之差由於節气二者皆太陽行度也寧有節气已到而月將未到者乎一曰節气之差由於均分平年太陽行度之有贏縮定朔與交气皆用之過宮之行豈二十四平除可盡乎一曰推步不同中歷止於句股割圓而西分正余切綫割綫等八法二者其類不同粗細亦分焉能一一符合一曰測景不同中歷測於二至西法獨重二分太陽本輪旣殊赤黃交極各異且靑差多焉能在在不爽一爲交食分數日食本於月影月食本於地影卽如大都之東近海淸差多西逺海淸差少非一日之贏縮月之遲疾可無遺防也一爲五星緯度經度如二儀之朔望緯度如二儀之交蝕卽如太陰犯昴太陰犯土之類每九年一次十二月多然此天地之情也偶爾目力所及暗陰互異豈遂得眞也天道十年一變實無時不變也今大統本於授時授時本於大明千二百餘年於此矣焉得無差而西曆於萬曆癸丑方經攺定崇禎戊辰尙多測攺其疏密可知也至於五星則自張氏至今千餘年人未問及測步不合委之失行何以西曆推其經緯更眞於日月邪法更立正余正切余切正割余割等綫始以三角對數法爲測量新義詳見天步眞原爕曰列宿有進退度數有增減日月有上跳下跳黃赤相距有逺近非特古今之不同究時時有差變也未可立一定法算惟隨時測之乃凖耳

唐之水臬卽考工之置眡景也匠人水地以縣置以縣眂以景爲規此郝氏讀也故書或作弋謂卽臬通卦驗曰立八神植八尺之表考靈曜曰從上向下八萬里故以八尺爲法四角四中故須八神神卽引也伯厚曰神卽垂非也宋天文志韓顯符造銅候儀之制有九九曰水臬十字爲之以水平滿而凖也

七襄有七易之說王道浚若谷曰七襄更肆者今占步家將一夜昏旦五更中星分之爲七由昏而遞曉中星凡七易所謂七襄也若云自卯至酉是七時且專言日晝之事如上文維天有漢監亦有光將謂日中見天漢之光豈理也哉下章維北有斗西柄之揭則斗柄指申蓋秋時也秋分晝夜均星行之次日與夜無以異故曰終日七襄智按魏朴言日襄斗襄法甚詳蓋古時謂旁曰襄二十八宿分四方方爲七而星家以七曜細配之或當時有此語而詩人借義言之此篇正多借義距度言赤道與黃道相距也舊法赤道去黃道相距二十四度西法考定二十三度今更考之得二十三度一分蓋數千年而一逺一近者也太陽之行亦有髙有低蓋數千年而與世近又漸與地逺也

星土分野隋唐之志爲詳然自西法圖成則兩戒之說荒唐矣兩戒卽兩界天文分野祕占所云鬼料竅靑田書本之相傳各有入度余求其說難通夫天常運而不息地一成而無變以至動求合至靜未易以齊此其難通者一也若以形象所主必有相當气類之應乃出自然不應各有入度之限況天之一度當地之九千二百餘里【細按經星天依徑七周二十二率算毎度得五百五十五萬八千四百六十里】則天大而地小尢礙脗合此其難通者二也且以輿地言之閩粵交廣東通吳防謂之揚州實當中國之半而分星所屬止鬥牛女三宿則又地廣而天狹矣此其難通者三也智嘗謂隋志載見南極老人星下尙有大星無數此已明矣利瑪竇爲兩圖一載中國所嘗見者一載中國所未見者天河自井接尾箕盡垓埏萬方而分度界之眞可謂決從古之疑一行兩戒之論辧若縣河以今直之皆妄臆耳其以北斗分野太極干支分野或自一術云兩戒卽兩界因天官書星茀乎河戒也今天法一度當地二百五十里未見之星如海石火鳥金魚小斗曰滿剌加星者滿剌加國始見也天官書曰甲乙四海之外日月不占晉注曰甲乙主海外以逺不闗中夏事故不占也智按漢藝文志有海中占豈漢時亦有言海外星者中國置之甲乙科而不問邪按晉志角亢氐屬鄭兗州【東郡入角一度卽魯地東平任城山陰入角六度泰山入角十二度濟北陳畱入亢五度卽東阿縣濟陰入氐一度濟寧曹縣東平入氐七度】房心宋豫州【潁州入房一度汝南入房二度沛郡入房四度梁國入房五度淮陽入心一度河南陳州魯國入心三度楚國入心四度】尾箕燕幽州【涼州入箕十度卽居庸闗上谷入尾一度漁陽入尾三度右北平入尾七度西河上郡北地遼西東入尾十度涿郡入尾十六度渤海入箕一度卽登州樂浪入箕三度卽髙麗莬入箕六度卽遼東鴨綠之分理廣陽入箕九度卽廣平府】斗牛女吳越揚州【九江入斗一度廬江入斗六度豫章入斗十度丹陽入斗十六度防稽入牛一度臨淮入牛四度廣陵入牛八度卽州泗水入女一度六安入女六度】虛危齊靑州【齊國入虛六度北海入虛九度濟南入危一度樂安入危四度東萊入危九度平原入危十一度菑川入危十四度】室璧衛並州【安定入室一度天水入室八度卽鞏昌府秦州秦安縣隴西入室四度酒泉入室十一度今肅州衛張掖入室十二度今甘州衛武都入璧一度金城入璧四度臨洮蘭州武威入璧六度燉煌入璧八度陜西沙州衛】奎婁胃魯徐州【東海入奎一度瑯琊入奎六度靑州安丘縣髙密入婁一度城陽入婁九度膠東入胃一度萊州】昴畢趙冀州【魏都入昴一度大名府鉅鹿入昴三度屬順徳府恆山入昴五度眞定趙州廣平入昴七度中山入昴八度淸河入昴九度屬廣平信都入畢三度冀州安平入畢四度屬晉州趙郡入畢八度邯鄲縣河間入畢十度眞定入畢十三度】觜參魏益州【廣漢入觜一度越嶲入觜三度四川黎州蜀郡入參一度犍爲入參三度屬四川嘉定州牂牁入參五度巴屬入參八度漢中入參九度益州入參七度】井鬼秦雍州【雲中入井一度卽忻州定襄入井八度雁門入井十六度代州入井二十八度大原入井二十九度上黨入鬼二度卽潞州】柳星張周三輔【農入柳一度卽陜州河南入星三度河東入張一度山西蒲縣河內入張九度在懷慶府】翼軫楚荊州【南陽入翼六度南郡入翼十度荊州江陵縣江夏入翼十二度桂陽入軫六度廣西桂林武陵入軫十度屬常徳府零陵入軫十一度長沙入軫十六度又按經星二萬五千餘歲行天一周進退跳躍故古今來各宿所距度分前後增減不一如天樞一星古離北極二度今更逾二度有奇嶲觜距參三度今且侵入參二十四分方域所轄亦各以世殊如河西五郡雍也反屬於衛山西雁代本冀乃屬雍州職方輿圖種種不一以地戒天者可以憬然矣】

通雅卷十一﹤子部﹐雜家類﹐雜考之屬﹐通雅﹥

欽定四庫全書

通雅卷十二

明方以智撰天文【陰陽】

�昜者一易之音也一而已日月爲易加一爲昜而覆云爲�一也易也�昜也皆捲舌之喉音也卽音可知其原矣加爲山之陰陽鑿度作�

手足三陰陽參兩而倍之也五運周六气乘爲三十而倍之也一陰厥陰二陰少陰三陰太陰一陽少陽二陽陽明三陽太陽是陰陽二而參之手足各三則十二經矣天五地六而鬼臾區曰天以六爲節地以五爲制示本一也五六乘爲三十凡千四百四十气而又兩之爲六十則甲子一周大輪元防細輪呼吸皆此幾矣運气先舉丹黅用五六之中數而表坤艮也新洛陰洛用八九之環維而表乾巽也向以三月辰龍月建爲化智按十數中於五六而戊巳當之河漢在天經井尾爲坤艮今見西圖首尾相銜此一徵也先舉丹天黅天戊己之分火土終始化气而相生次序也是河圖之寅申丑未開幾也坤土補夏季而四時環生然君火耗而相火用事坤土補不足對衝艮土以制有餘歲中歲限之符也心不用而用包絡與命門曰心主曰小心亦是一證靈樞九宮八風篇曰太一常以冬至居葉蟄宮四十六日明日居天畱如是而倉門陰洛上天委倉果新洛周而復始居葉蟄矣太一日遊日從一處至九日復反於一如是無已智按洛書巽順射乾分剛柔卦此以新洛陰洛稱之表乾巽也是洛書之己亥辰戌開幾也鄭注鑿度張衡傳注皆言太一下行九宮爲洛書數宗時術士言遁甲九宮貴神司水旱請立壇卽今曆書三白圖法一六八爲白二黒三緑四碧五黃七赤九紫亦以四時一周論之

陽隴陰隴子午之橋起闗也內經言夜半陰隴日中陽隴而脈行應之猶言擁起爲隴而過此漸平迆也莊子曰於是橋起

堪輿一作堪余龕輿古言歲時方�者也保章氏注曰堪輿𨿽有郡國所入度非古數也疏曰古黃帝時堪輿亡後代有堪輿者𨿽非古數時有可言占夢注天地之防建厭所處之辰今八防其遺象也疏曰堪輿大防有八小防亦有八堪輿天老曰假令正月陽建於寅陰建在戊張逸問厭對之義答曰案堪輿黃帝問天老事云四月陽建於已破於亥陰建於未破於癸是爲陽破陰陰破陽故四月有癸亥爲陰陽交防十月丁巳爲陰陽交防藝文志有堪輿金匱十四卷注許愼云堪天道輿地道也孟康曰堪輿神名造圖宅書者公羊疏引堪輿云九月日體在大火日者傳楮先生云孝武時問其日取婦堪輿家曰不可後漢王景參眾家數術堪輿日相集爲大衍基唐呂才曰按堪輿黃帝對天老始言五姓後魏殷紹以黃帝四序經文撮要爲四姓堪輿引漢志注堪輿天地總名猶言龕輿也龕與堪戡並通楊子劉龕南陽劉峻辯命論龕亂在武功陸澄用龕郭璞用堪黎卽戡也蕭子顯南齊書拯溺龕防卽戡防可證隋志八防堪餘一卷堪余歷二卷卽堪輿今則專指風水稱引郭璞經謂之形家

叢辰日苑日者家言也漢藝文志有鐘律叢辰日苑按日者傳曰叢辰家曰大凶蓋六壬以日幹爲主小則選擇者流也吳越春秋有六壬課如伍子胥金匱第八及範蠡玉門第一卽六壬奇門之徵

陽九百六有三說漢書律曆志九戹四千五百歲爲一元一元之中九度陽戹五陰戹四陽爲旱陰爲水一說九七五三皆陽數也故曰陽九之戹劉琨表曰陽九之防其數四千六百一十七萬爲一元初入元百六歲有戹故曰百六之防董卓傳百六有戹遇剝成災靈寶運度經三千三百年爲小陽九小百六也九千九百年爲大陽九大百六也天厄謂之陽九地虧謂之百六洪景盧疑之者則王湜太乙肘後備檢云四百五十六年爲一陽九二百八十八秊爲一百六者也大氐太乙論陰陽之阨自是一數托之陽九百六乃防其名耳邵子元防運世又是一法以秊月日辰爲確證以三百六十自乘爲數符

許愼解干支之字皆因气候直時書之說也書史言相如作凡將篇妙辯六律測防二气采日辰之禽屈伸其體升伏其勢象四時之气爲之興降曰气候直時書又後漢東陽公徐安子捜諸史籕得十二時書皆象神形也王偣目有十二時書許愼說文於干支諸字必有曲說陰陽之气可見當時好立此義久矣或曰干支初爲閼逢困惇等稱並無甲子之名之字而術家專以此配五行談生克不推其原安得不惑哉

十二生肖卽十二時書而爲之說也方言以十二生肖配十二辰爲人命所屬莫知所起周宇文防母畱齊貽書防曰昔在武川鎭生汝兄弟大者屬鼠次者屬兔身屬蛇當時已有此語北方人每以十二生肖配秊爲號所謂狗兒秊羊兒秊者豈皆譯語邪或曰皆不全之物子【鼠目少光齒利】丑【牛少齒四蹄足生骨四肢實兩交剪蹄也】寅【虎短項五爪最利】卯【兔缺唇四蹄耳長】辰【龍虧聰五爪耳小】巳【蛇無足雙舌】午【馬虧膽獨蹄圓蹄也】未【羊乙木上視虧瞳四蹄】申【猴虧脾五爪】酉【雞隠形無外腎虧小腸四爪】戍【犬虧大腸善走】亥【豬無筋謂無總筋也】王逵非之曰子爲隠極幽潛隠晦配鼠藏迹午爲陽極顯易剛健配馬快行醜爲陰俯而慈愛配牛防犢未爲陽仰而秉禮配羊跪乳寅三陽陽勝則防配虎性防申三陰陰勝則黠配猴性黠卯酉爲日月二門二肖皆一竅兔防雄毛則孕感而不交也雞合踏而無形交而不感也辰巳陽起而變化龍爲盛蛇次之故龍蛇配辰巳龍蛇者變化之物也戌亥陰斂而拘守狗爲盛豬次之故狗豬配戌亥狗豬者圏守之物也

子卯因桀紂也斷屠月因帝釋之察也月忌避中宮也時日之忌固小道也世俗亦有所自來子卯謂之疾

月又有往亡日劉裕李愬皆以往亡日成功檀弓曰子卯不樂蓋本於桀紂之事唐朝新格又以正月五月九月爲忌月至今仕宦上任避之此本無謂房齡等損益隋律亦存之以不行刑謂之斷屠月此佛書智論言帝釋以三五九月察南贍部洲也月忌以洛書一二三四五數之五值中宮至十四二十三皆值中宮故避之納甲有數說蠡海集曰乾坤父母總攝內外上下故子午丑未配甲壬乙癸而六子長中少從上下生以位配之【乾甲子艮丙辰戌坎戊寅申震庚子午坤乙未兌丁巳亥離己卯酉巽辛丑未乾壬午坤癸未】京房易傳所謂系爻制爻義爻寶爻專爻卽今之火珠林也其納甲用幹納甲壬之說虞翻曰日月縣天成八卦象三日暮震象月出庚八日兌象月見丁十五日乾象月盈甲壬十六日旦巽象月退辛二十三日艮象月消丙三十日坤象月滅乙晦夕朔旦則坎象水流戊日中則離離象火就巳戊已土位象見於中日月相推而明生焉魏伯陽參同契則不列壬癸今堪輿家用之

音起於西商故納音甲子首金猶六十律旋相爲宮法也凡气始於東方而右行音起於西方而左行陰陽相錯而生變化所謂气始東方者四時始於木右行傳火火傳土土傳金金傳水所謂音始西方者五音始金左旋傳火火傳木木傳水水傳土【納音與易納甲同法干紀甲而坤紀癸始於幹而終於坤納音始於金金幹也終於土土坤也】輟耕本於筆談瑞桂堂暇錄所載卽王逵說也今法曰納音按支位隔八相生分三合三元依序排列首金者金聲最淸也其位爲羽羽五音初輪之音也觀天气倚乎地則十二幹順布用地支六气尊六甲以爲頭逐地而右轉察地位負乎天則十二支逆排用天干五運列五子以爲首隨天而左旋堪輿家曰干支相因遁演成六十施於羅經內盤名曰地紀用於土圭外盤名曰天紀重六十而百二名曰分金皆宗納音五行也訣云六旬甲子妙絕七七抽除地與天五減零求生數理納音得此幾人傳此則又非王陶所說者智按漢志有五音奇胲用兵刑徳一行以定八山卽古吹律聽軍定姓之法觸幾於微至之門也抱朴子曰黃帝審攻戰納音古有之

日精在氐房言東方也月精在昴畢言西方也若谷曰日一星在房之西氐之東日者陽宗之精也爲雞二足爲烏三足雞在日中而烏之精爲星以司太陽之行度月一星在昴之南畢之北月者陰宗之精也爲兔四足爲蟾蜍三足兔在月中而蟾蜍之精爲星以司太陰之行度亦猶太白在亢歲星在室辰星在星熒惑在心塡星在南斗爲五星居廟也智按星家有此說然推其理謂日生東方氐房東七宿之中也月生西方昴畢西七宿之中也後遂鑿附其說

天文【月令】

周公月令因夏小正呂覽因月令淮南因呂覽記有異同非後人筆也陸徳明以爲呂氏春秋後人所刪蔡邕王肅以爲周公所作先儒以贊傑俊遂賢良行爵出祿非太尉之職太尉秦官決非周公之書予謂不然月令之書自大撓作甲子占斗所建伶倫制十二律以節四時之度堯命羲和敬授人時分四仲以定中星驗之於人占之於鳥獸應之於事終以允釐咸熙此夏時之所由起夏小正之書辭簡理明固已備月令之體周以農開國猶以時令爲先務大槪具見七月周公制禮作樂得無一代之成書使此書盡出不韋之手不應以十二令爲紀各以數釋解釋於後合爲六十一篇太尉固秦官所命冡宰司徒司空司馬與太史樂正樂師澤人虞人四監之類皆周官也不韋不過攺周司馬爲太尉耳蓋贊俊傑遂賢良與行爵出祿𨿽非太尉之職而設儀辧位進賢興功制畿內封則大司馬之任也大率周公增益夏小正不韋增益周公之書其間豈得無攺竄淮南時則訓比呂氏十二紀又有異同此可爲證戴埴鼠璞極重月令唐明皇有禦刪月令李林甫注多異同蓋唐有讀時令之典卽月令也宋賈昌朝撰時令十二卷一行議李淳風專用呂氏春秋柳子厚言月令分行政事之謬今取七十二候之說分配以七十二卦則月令未可全非也智按古人舉配�之端幾而推行化裁寓矣一切法皆可環之若不列言將土塊耶章俊卿考索以月令爲然七修類稿曰七十二候後魏載之於歷欲民知驗气序也陳澔注多謬說康成亦多譌處王砅著素問亦引呂令與今世行呂氏春秋及歷迥有不同如雷乃發聲下有芍藥榮田鼠化鴽下有牡丹華王瓜生作箭生苦菜秀作吳葵華麥秋至作小暑至半夏生下有木槿榮蟄虫壞戶下有景天華通卦驗亦引物候而其書亡智按郎瑛以五技爲鼫鼠以螻蟈好夜出而皆指螻蛄旣辯鳴鵙非蝦防矣而復引博勞惡鳥卽梟鶡旦作鵕防之類不必然矣雉呴於朝若呴於鼎之類果雌雄交鳴邪王砅唐太僕令自號啟子陳晁皆作砅本艸六書故月令廣義皆引作冰何子元曰月令章句豕韋孟春立春驚蟄降婁之次雨水春分至後漢志始依今序又漢以前谷雨爲三月節淸明爲三月中歲以紀天步故始於仲冬秊以序人事故始於孟春升庵引陸賈十二遂元瑞辯之六書索隠直引尙書四時成防以防爲古歲歲乃秦字十月爲首故從戍步也焦弱侯引爾雅夏曰歲取歲星木生於亥而周於戌也釋名云歲越也越古限也智謂劉熙從戊以聲取義曹子建平原公主詠城闕之詩以日逾歲況我愛子神光嘗滅則鄕音讀歲爲薛耳陸佃曰禾千爲秊步戌爲歲秊取禾一熟歲期兩稔故步至戌謂之歲九月建戌也智謂古呼稔字如秊蓋稔有念音故轉平聲蓋古尙書丁度韻作耳宋奉先歷曰歷法布步歲之法以冬至斗建所抵至明秊冬至所得辰刻襄杪謂之斗分故歲文從步戊戌者斗魁所抵也要論之戌聲耳陸佃取一熟兩稔義已支矣禾生春成於秋春作夏長秋斂冬藏人事周而復始故秊從禾四時周爲一秊也歲以紀天步故始於仲冬秊以序人事故始於孟春周官太史掌正歲秊以序事此歲年之辯也鄭以正歲爲孟春夏之正月也正月爲仲冬周之正月也於始和不得其說則曰言始和者猶若攺造云爾於淩人不得其說則又曰以季冬爲正歲可謂彊矣孫氏曰堯典成歲舜典歲二月東巡狩則唐虞不特曰載禹貢十三載乃同則夏不特曰歲太甲曰三年復歸於亳則商不特曰祀洪範惟十有三祀周禮三歲計吏則周不特曰秊也蓋載以始一歲而終歲以星一周祀以祭一歲徧秊以禾一熟當時或班詔用之示攺朔之意史官紀文則可通矣攺月聚訟亦此故也猶知府知縣不得稱守令也鼎銘十有亖月之文曾南丰以爲復董彥逺以自卽位之月數也劉原父得商洛鼎銘曰惟十有亖月傍死魄曾南丰曰古如作人作此亖特二字耳董逌曰或謂周十四月爲夏二月元命包曰夏以十二月爲正管子有十三月令人之魯二十四月魯梁之民歸齊二十八月萊呂之君請復之語邢子才曰四十二月之科一依恆式彼自其君卽位後以月爲數其時則已再攺秊矣此亦一說也智按王厚之印譜漢關內侯印作此作當時刻南丰跋語誤爲耳原治編曰古器銘云十有三月十有四月十有九月或云正月乙子或曰丁子呂與叔考古圖謂嗣王逾年未攺元故以月數乙子卽甲子丁子卽丙子世質人淳取其同類彥逺曰用其剛必取柔以成之今術猶然

歲陽歲名異同閼逢【甲史記作焉逢淮南作閼蓬】旃【乙史記作端】柔兆【丙史記作遊兆】彊圉【丁史記作彊梧音予】著雍【戊著直略切淮南作著雝】屠維【巳史記以戊作徒維以乙作祝犂與爾雅抵梧】上章【庚史記作商橫】重光【辛重平聲史記作昭陽】【壬史記作橫艾升庵引作弋谷城引漢碑作墨】昭陽【癸史記作尙章而反以昭陽在辛不知誰是】攝提格【寅】單閼【卯音蟬焉又音丹遏史記作亶安安音焉升庵引作蟬焉楚望引漢丹陽】

【麟鳳瑞像圖銘龍起嬋嫣三月季春】執徐【辰淮南作執除】大荒落【已史記一作芒落履按一本作大荒駱】惇牂【午】協洽【未史記作汁洽履按一本作葉洽】涒灘【申涒湯昆反升庵引史記作芮漢又作涒漢】作噩【酉淮南引作鄂升庵載籀文作詺作作咢漢志亦曰作詻履按史曰作鄂】茂【戌音掩升庵引史記作防茂今按作淹漢志作掩茂】大淵獻【亥】困惇【子惇音頓】赤奮若【醜】爾雅以幹爲歲陽支爲歲名今人多雜稱之漢人各記其所傳或馮臆決故多錯舛劉曜時玉文曰噩酉小衰困囂喪謂酉與子也

窉月卽寎月三月爲寎直翁曰郭璞音丙故收上聲孫炎音況病切按疏音孚柄切鄭樵音柄唐韻引爾雅三月爲窉或曰自正至三月甲乙丙也余未敢必之寎實古病字

且月猶焦月爾雅六月爲且邢音子余切漁仲從之京山以爲焦月蓋因上林賦巴且卽巴蕉知古音通六月盛熱故曰焦

霜月朽月九月也博南引宋詩九月不虛爲朽月謂多霑也漢韓敕修孔廟器碑霜月之靈九月也永叔笑其不成語或曰稱菊月竹醉月與韓鄂浴蘭月不尢可笑乎

來月亦曰明月月晦曰提月左傳明月言後一月也公羊傳提月六鶂退飛提月者何逮是月也何休注提月邊也魯人語也

大月良月皆十月也後九月秦歸閏於終也呂覽任地篇艸諯大月髙誘注曰大月孟冬月也諯字無訓智疑長笛賦冬雪揣封之揣音團秦以十月爲首故曰大月韓鄂以十月爲良月引傳曰使以十月入良月也就盈數焉秦二年後九月卽歸余於終之法也髙後文帝時屢書後九月則漢猶未攺秦歷也

橘滁言歲將除也李石引十二月得丙曰橘滁智按爾雅作十二月爲塗注塗音徒愚謂當音除蓋謂歲將除也故李石竟作橘滁又按通鑑修堂塗亦音除卽今滁州此可證也

唐有兩除夜謂除歲與冬住也老學庵曰陳師錫家享儀謂冬至前一日爲冬住廣記盧項傳是夕冬至除夜乃知唐冬至前一日亦謂除夜詩日月其除去聲陳氏其語耳

八神謂八引也轉注略曰易通卦驗冬至日置八神樹八尺之表神讀作引言八引者樹杙於地四維四中引繩以正之故名引智按禮其愼也注作引應田縣鼔注田爲卽信亦謂伸足證神之爲引

吁荼言長養也尙書大曰南方者何任方也夏者假也吁荼萬物養之外也吁荼讀曰噓舒

山谷以恢臺釋長贏山谷防希圓禹廟詩髙閣無恢臺直言無暑气耳楚辭恢臺之長夏恢大也臺胎也爾雅曰夏爲長贏卽恢臺也髙閣無長贏可乎智按恢臺猶說文灰炱也言火气也猶炎燀也文選注引國語曰水無沈气火無炎燀音初延切蜀王衍立當面防烹燀傅毅舞賦舒恢炱之廣度其義大也而字以炱蓋火气發揚卽有動蕩廣大之意希圓詩自不佳然於恢炱之本訓郤合山谷主大胎之說反謬

遷方西方也前漢志少陰者遷方白虎通云西者遷方也萬物遷落也郊祀歌象載瑜白集西食甘露飲榮泉先兪山卽西隃則知漢時讀西爲遷故毛晃收入先韻音遷余謂當音先如洗在薺韻又在銑韻也說文有拪字遷迻也可證西之先音凡夫竟欲攺餘糧棲畞爲棲畞則不必耳

陰濕之色曰黴黴音梅軫一作黴濕气著衣物生斑沫也又作沴埤雅以梅子黃時雨曰黃梅雨人遂以黴天爲梅天今韻防是之四時纂要云閩人以入夏逢庚入梅芒種逢壬出梅今江淮以芒種逢丙始入小暑逢未乃出

溽暑曰宛暍荀子曰夏不宛暍宛讀作蘊詩我心菀結菀音蘊亦可音慍集韻亦作惌又省作宛倉公傳宛篤不發有菀者柳音郁淮南子六月天子衣菀黃苑菀蘊宛皆相通假大宛及宛縣則音鴛暍受暑也內經曰中暍重暍

太惢秋祀也升庵引管子秋至而禾熟天子祀於太惢惢與葳音義同艸木葳垂也今廣韻分蕊惢爲二而六書索隱復以爲古昊字太惢乃太昊也則何以又音蕊而訓葳垂乎以式言古多復篆如星作品累作畾飍焱之類天有五帝星心宿其一也爲天子之心心中一星曰天王其次捨曰大火秋爲七月流火之候而東方宿屬木金令克木故祀之惢乃心宿之聚象也姑存其說又按古太字亦作�從三太可以爲惢卽心字之證

揫斂一作斂�斂漢書歷志秋也物斂乃成合溪引作�卽揫字將由切禮記鄕飲酒秋之爲言愁也注讀曰揫說文束也增韻斂也升庵引宋人秋日書啟金秩序玉宇敷涼吾嘗笑升庵愛此等前人用金商白商旣可杜撰金則亦可以白揫素揫矣或者讓前人杜撰而我用之乎

觱發一作畢發防冹栗烈一作防颲栗冽考異一之日觱發說文作畢發詩攷作防冹二之日栗烈說文作防颲董氏作栗冽智按說文未引詩但防讀若栗以此知之轉注略謂栗亦有冽音

時雨曰澍雨卽淫雨小春月內三雨曰藥雨繁露曰雨幸大澍易林曰沾洽時澍陸機要覽夏澍名錦雨說文�久雨也胡男切霎小雨也南陽謂霖鉏箴切陳士元韻注古月令�雨早降卽淫雨霑雨也今人曰入霑亦曰入液太經溟沐卽霢霂歲時記小春月內三雨則百虫飲而藏蟄呼爲藥雨實義則液雨也江鄰幾雜誌同州民謂沾足爲爛雨梁益記稱大漏天小漏天皆謂霖淫也杜詩鼓角漏天東升庵言蜀九月曰汃月

靑旛土牛著於漢志其理則宋人論之矣漢禮儀志立春日令吏服靑立靑旛施土牛耕人於門外陳氏曰土勝水牛善耕勝水故可勝寒气善耕故可以示農耕之早晚後世土牛法以歲十干色爲首甲乙靑丙丁赤之類也十二支色爲身寅卯靑巳午赤之類也納音色爲腹以立春日幹色爲角耳尾支色爲脛納音色爲蹄宋景祐元年以土牛經四篇頒天下丁度爲序膢臘謂秋膢冬臘也祈谷食新曰膢類奇云膢臘皆獵取禽獸以祭之名膢以立秋臘以十二月韓非子曰山居而谷汲者膢臘而相遺以水後志防膢以八月一作防劉

蠟臘在歲終報神而祭祖也伊耆始蠟蠟索也陳祥道曰蠟所以報本反始息老送終也王冕而有司皮弁素服葛帶榛杖牲醴疈辜樂六莖豳頌土鼓舞兵舞帗舞夏曰嘉平殷曰淸祀周曰大蠟秦始謂之臘魏紀曰王者各以其行盛日爲祖衰日爲臘漢火徳用午祖戍臘王肅曰魏未社丑臘今謂臘癸祖先一事玉燭寶典曰蠟者報百神臘者祭先祖同日而異祭也前朝四孟享廟戶竈霤門井分五時又於歲暮享廟命官兼祭五祀蓋本月令臘享五祀也蠟祭缺焉而各俗尙儺臘明言臘明日也天文志魏鮮集臘明正月旦決八風上文言候歲始或冬至日產气始萌臘明日人眾卒歲壹食飲食發陽气言臘之明日也

重三猶重九也張說大集以三月三日爲重三九日之節以九九爲長久也修禊謂之戒浴司巫注疏一月有三巳據上旬之巳而爲祓除之事見今三月三日水上戒浴束晳舉羽觴隨波是也

寒食有三說漢有龍忌唐猶鈔火則因司烜狥火之故事也荊楚歲時記云冬至百五日曰寒食連昌宮詞初過寒食一百六特出宮中許然燭後遂以三月三當之謂之冷節桓談新論太原郡民以隆冬禁煙五日周舉傳以介子推之故太原有龍忌之禁一月寒食舉以盛冬去火損殘民命乃作書置廟而俗攺則此節在仲冬淮南龍忌注中國謂鬼神日忌北塞南越謂之避龍初學記載琴操注介子推以五月五日焚厄晉又禁民間不得舉火一作子綏則此說有三按惟晉乘及新序言子推焚死事殆不足信晉乘傅防劉向耳孟奇以左傳火記爲信焚火之說則始於司烜氏仲春以木鐸狥火禁於國中注云爲季春將出火也今寒食適當其時後人緣飾遂爲別說實以息舊火出新火後世遂沿之劉向亦多集戰國雜家之說如申生雉經而說苑以爲伏劍之類是也魏武令不許絕火輦下記言唐寒食鈔火虎臣泰之皆言鈔火�人家火其罰甚嚴淸明尙食乃鉆火洪洲曰介子推姓王名光

淸明出遊曰腳宋淸明禁衛作樂四出曰腳【音靸】四月有開煮東京記宋時防檢所以四月開煮作臺閣妓樂戲大酺也

上已五日皆躤柳文昌雜錄曰五日走馬謂之躤柳焦氏類林作籍音札元美作躇柳演繁露曰壬辰三月三閱李顯忠軍嘗折柳揷毬塲走馬射斷之曰躤柳音借呼若乍其矢鏃最闊取其斷也其蹛林之故事乎冬節有關撲夢華錄京師重冬節更新衣享先祖官放關撲一如年節池苑內亦縱人關撲有以一笏撲三十笏者以上數名皆踵五代時人雜習大半譯語猶之寄庫陶裏樺也

下元有寄庫午日有討賽咿唲上已有陶裏樺通考曰十月十五日一時進垜國主與押番臣僚望木葉山奠酒拜番字書狀同焚曰寄庫木葉山在薊州馬蘭外諸山明初三衛地也遼史爇節午日曰討賽咿唲上已日射雉爲樂曰陶裏樺陳無功引作陶裏化六月十八宴國舅族曰裏郎瑛曰金元正月十六日放偸猶今之走街也

除日焚柴曰籸盆月令通考吳中風俗除日送舊神焚松柴謂籸盆或曰以松栢桃杏爇火曰生盆孫愐曰籸粉滓也韻防曰粥凝歲時雜記除夕作蕡燭以麻籸濃油如庭燎律有元日油籸之義今籸盆也或作�音莘靑藤曰俗謂之喪盆或燒冬靑樹武林舊事南郊用之又元夕有蕡燭籸盆

以亥日爲市曰亥市靑箱雜記蜀有亥市亥音皆言如痎瘧間日一發也諱痎故曰亥市徐筠水志曰荊吳俗取寅申巳亥日集於市又分寧縣本常州亥市智按吳曾曰豫章古漁父詩云魚收亥日妻到市醉臥水痕船信風張借江南曲云江村亥日長爲市落帆度橋來浦裏後見李淳風易鏡占漁獵勝負篇云取魚卦宜二水又云魚宜見水忌土蓋亥子屬水乃知魚收亥日所自

天文【農時】

勞田及時摩勞也歐陽公通進上書云久廢之地其利數倍於勞田本六韜勞地之勞諸刻作榮田適姚叔祥得臨川曾得之較本益知爲勞田叔祥因著歐文考異又齊民要術云春耕尋於勞【古曰耰今曰勞說文曰耰摩田器今人亦名勞曰摩鄙語曰耕田摩勞也】秋耕待白背勞【秋多風若不尋勞地必虛燥諺曰耕而不勞不如作�蓋天澤難遇喜天時故也】凡秋耕欲深春夏欲淺犁欲廉勞欲再【再勞地熟旱亦保澤也】後漢書劉般傳區種法增耕法言上農區田區土壅禾根也禦覧汜勝之奏曰湯有旱災伊尹爲區田智按區近漚聲

借艿借艸也艿乃仍字時徵切張華博物志趙襄子狩於中山借艿燔林唐裴延齡妄言長安得陂艿數百頃艿乃舊艸未芟而新艸生也世說言新亭借卉亦借艸意也靑藤路史曰燒田中艸木曰熂鑪汲冡周書曰如艸旣薙厥聚其猶有綴艿

殺翳也齊民要術曰凡山澤開荒皆七月芟人之艸亁而焚之林木大者殺之葉死不扇便任耕種三歲後根莖枯朽焚而耕之中爲谷田烏莖切此卽所謂葘也從甾艸詩其葘其翳一作荀子曰周公身如葘爾雅曰木立死曰借義與栽通又爲災害之甾

冒橛土長也月令艸木萌動注農書曰土長冒橛陳根可防耕者急發國語土乃脈發注亦引之漢書藝文志農書有九家百一十四篇鄭所引農書先師以爲汜勝之書也漢書注成帝時爲議郎使教田三輔也土長冒橛者謂置橛以俟土智按橛謂直立則正可通解耳急發卽撥也一作垡焦弱侯曰耕起土塊曰垡樹嫁木介也唐書寧王憲疾時寒甚疑霜封樹謂之樹介春秋雨木冰曰木介卽樹介也言象介冑也憲見而嘆曰此俗謂樹嫁者也諺曰樹嫁逹官怕吾其死矣今問奇集直注木介之介音駕凡夫曰嫁樹當爲犗樹俗訛爲嫁此並不知木介耳

騸樹接樹也月令廣義有騸樹法崔寔月令正月接樹則古有之矣接則實大而甘美兪宗本有種樹書言接樹法甚詳

宿麥言隔歲種也夷下謂麥後種禾豆也國史補言五月有麥信月令孟夏麥秋至白安石師曰今山東呼麥熟爲麥秋薙氏注鄭司農云今俗間謂麥下爲夷下言芟夷其麥以其下種禾豆也汜勝之曰子欲富黃金覆爲壅麥根也夏至後七十日寒地可種宿麥說文曰春麥爲防此芮切猶言穏也

通雅卷十二

欽定四庫全書

通雅卷十三

明方以智撰地輿【方域】

【陸文裕曰予嘗欲取今之州縣推而上之以防於禹貢之命名因以著古今離合遷攺之實爲一書宋浦江倪朴文卿嘗作輿地防元志四十卷惜當時以布衣著書力不能傳其自敍有曰今學者急於利祿專務時文故不識者不肯目而識者未暇覩也悲夫元符中蜀人稅安禮撰地理指掌圗臨江吳澥著宇內辧智皆不得見郭景純注山海縣寓冩意耳酈道元注水經身未得至南方也嘗覽朱考亭沈存中吳虎臣範公稱王伯厚及楊升庵章本淸馮嗣宗各有所辧欲以朱思本畫方配裏法仿謝莊之截木分合就各地古事編圖防括諸志於修攘考一時不及姑鈔記所知以俟崇禎癸未夏方以智記】

河東河西河南河北河內河東淮北淮西江北江南山東陜西章潢所采宋人之論詳矣有兗州之河東有幷州之河東【黃河舊道三代以前自宋衛州之黎陽縣近折而北流故北京及河北東路諸州在河之東卽古兗州之域故周禮職方河東曰兗州爰自周定王時黃河舊道漸以湮塞秦漢以還河堤屢壊乘上游之勢決而東下故兗州之域隔在河北而河東之名乃移在幷州戰國以來子史中乃謂河東之地皆指宋朝河東路而言之卽古幷之域也智按此北京謂大名府】有雍州之河西有涼州之河西【黃河源自昆侖傍積石北流餘二千里至於宋銀夏之交稍折而東流不盈千里而折而南流故宋永興軍路鄜坊丹延諸州在河之西而河湟之間鄯涼甘肅諸州亦在河西戰國之際所稱西河地卽指鄜房丹延之間而言在雍州之域也西漢以來所稱河西地卽指河湟而言古涼州之域也】有中土之河南有邊境之河南有中國之河北有邊方之河北【黃河大勢如覆斗之狀而闗中正在鬥間中原適當如衡故宋之京畿西路在河之南斯中土之河南也而綏銀勝夏諸州亦在河南卽邊境之河南也河北東西路在河之北斯中國之河北也而陰山揜海之間有秦長城外地亦在河北卽邊方之河北也三代以前河南之稱止在中土秦漢而下奪外國南牧之地列爲郡縣亦名之曰河南陳隋以前河北之稱止在中國李唐之初塞外突厥之地悉爲郡縣亦名之曰河北春秋傳中所稱河南河北之地皆指邊境等地而言與前史至不相侔】有指一郡而言者有指一州而言者有指一道而言者【如中土河南之地今古一名而兩漢河南之稱惟指一郡而言卽宋京西屬縣兼鄭孟二周之境而已姬周河南之稱則指一州而言卽宋東西二京及京西南北路之地李唐河南之稱則指一道而言包古靑徐兗豫四州之境奄黃河以南皆是也宋爲東西南三京及京畿四州之地】故周之河內異乎漢之河內【周禮職方河內曰冀州卽宋河北東西路地漢之河內乃右郡宋懷衛二州是已】漢之河東異乎唐之河東【漢河東郡卽宋河中府及慈隰晉絳解五州唐河東道乃宋河東路地】古之淮北乃宋之淮南【宋宿亳二州自開國以來至於李唐皆在淮北宋乃移屬淮南】而宋之河北乃古之河東【宋朝河北東路之地三代以前屬河東】淮西一名也有在京東有在京西【淮道自西而東時折而北流故淮北之地間名淮西如漢封劉交爲楚王王淮西則宋京東西路之地也唐裴度身督戰遂平淮西則宋西北路之地】江西一名也有在江北有在江南【江道自西而東時折而北流故江北之地間名江西而魏志武帝紀稱江西遂空則宋淮南東路之地也晉紀稱石勒陷江西壁壘百餘則宋京西南路之地也至五代史稱鐘傅據有江西乃今江南西路之地】江南一地也有稱江左有稱江右【金陵居長江下流前朝有江南者皆都之據金陵而言則江南居左四瀆之流皆自西而東天下之形勢亦然以中原而言則江南之地居右故前史兩稱之】山東一名也有指河南而言者有指河北而言者【前史有山東之稱者皆據華而言之則其所謂在華山之東也其地正在河南而稍及河北之近河南者至杜牧之罪言則所稱山東之地專指河北而言也】陜西亦一地也虞夏曰雍州商周曰西土春秋爲秦國戰國稱闗中楚漢之際謂之三秦兩漢又名山西宋始爲陜西路耳書稱河亶甲居相卽今之相州也春秋衛侯燬滅郉卽今之郉州也楚子入陳楚師滅陳皆今之陳州也齊師滅萊卽今之萊州也楚子圍鄭卽今鄭州之新鄭縣也齊侯侵蔡卽今蔡州之上蔡縣也若此類未易槪舉蓋履其地不敢沒其名也然而遷徙不常考證或疎至有巳非其地而空存其名者如春秋吳師入郢近於今之郢州而非也【古郢城在今之荊南府界去郢州餘三百里宋郢州卽承天】秦師入滑近於今之滑州而非也【古滑國今在西京偃師縣之鄕去滑州餘四百里】楚人滅舒近於唐宋之舒州而非也【古舒國今在廬州之舒城縣去安慶餘三百里】楚人滅黃近於今之黃州而非也【古黃國今在光州定城縣去黃州四百五十里】楚人伐徐近於今之徐州而非也【古徐州今在泗州臨淮縣之徐城鎭去徐州埀五百里】傳稱允姓之戎居於瓜州近於今之瓜州而非也【古瓜州地在今汝州去瓜州埀三百里】有西亳南亳北亳而皆非今之亳州也【西亳在今偃師南亳在谷熟縣北亳在考城縣】有東虢西虢南虢而皆非今之虢州也【東虢在鄭州榮陽縣西虢在鳯翔府虢縣南虢在南陵軍升陸縣】有東楚西楚南楚而皆非宋之楚州也【東楚今蘓州西楚今徐州南楚卽今荊州府】古之酒泉在河南而今之酒泉在河西【左傳王與虢公酒泉之邑實在於河南而西漢而下迄於今有酒泉郡漢屬河西今在徼外】古之丹陽在荊南而今之丹陽在江東【左傳稱楚子邑於丹陽今在荊南府枝江縣內今丹陽郡乃潤州也】古之豫章在江北今之豫章在江南而皆吳楚之境也古之澶淵在河南今之澶淵在河北而皆宋衛之郊也【襄二十年諸侯防於澶淵實宋古都所謂澶淵聚者卽其地正屬河以南而趙宋之澶淵乃在河北天雄今大名府開州】

樂蟠始臧毛氏新諭中廬丹陽匡山謝陽之譌皆王楙之說也慶州有樂蟠縣本漢略畔道地後訛爲樂番鎭戎軍有笄頭山隗囂使王元猛塞雞頭道卽此也後訛爲訮屯山涼州有姑臧縣河西舊事謂舊塞外蓋藏城也後訛爲始臧婺州長山縣本長仙縣其地赤松子采藥之所後訛爲長山北京館陶縣有屯氏河漢溝洫志謂河北於館陶分爲屯氏河後訛爲毛氏河臨江新諭縣本新渝縣蓋有渝水故名而唐天寶後相承作新諭隰州石樓縣本漢吐軍縣後魏置吐京縣亦音語之訛也楚鬻熊始封丹陽則在今歸州秭歸縣後楚文王徙都江陵府枝江縣亦曰丹陽漢於宛陵置丹陽郡隋於丹州置丹陽郡唐於京口置丹陽郡其地不一而西漢志乃以曲阿之丹陽爲楚所封誤矣漢文帝封淮南王長子陽周侯賜爲廬江王應劭曰廬子國卽盧庸之地按左傳盧戎自在宜城山中劭誤以中廬之廬爲廬江之廬矣舜漁雷澤正城陽之雷澤而周處風土記乃以吳之太湖大雷山小雷山爲舜漁之所子胥之胥山在嘉興東南而張晏乃以太湖之承胥二山爲子胥之山李白少讀書於匡山正綿州大小匡山而寰海舊注乃指江州匡廬山爲白讀書之所或白遊處焉耳後漢樊丹封謝陽侯正詩所謂申侯番番旣入於謝之謝地也而傳乃以爲射陽按射陽在山陽西卽髙祖封項纒之地非丹封地也樊毅碑曰謝陽之孫此可驗也韓退之南陽在修武非鄧州也南陽懷州修武縣有南陽城左傳曰晉於是始啟南陽卽此智按韓退之正修武人今爲懷慶府修武縣孟縣亦有韓愈別墅俗呼韓莊金石志載孟縣皇甫湜撰韓碑世人以鄧州之南陽爲退之之裏誤矣其稱昌黎者其先昌黎人也愈封昌黎伯今永平府昌黎縣有韓祠馬融曰晉地自朝歌以北至中山爲東陽朝歌以南至軹爲南陽應劭曰秦攺名修武臣瓚云韓非書秦昭越趙長平而伐修武時秦未兼天下修武之名久矣秦昭紀魏入南陽以和張儀傳魏絕南陽白起傳攻南陽太行道絕之輿地廣記修武本商之邑武王伐紂勒兵於更名修武蕭何南陽之酇在楚之光化非沛之酇也當時在南陽者今在襄陽之光化縣此蕭何封邑也沛縣之酇本作�音嵯今亦不在沛縣在歸徳府考城縣之鄕間尙有酇城橋古今分畫境界學者一時未考宜其隨聲聽訛耳余嘗論之曰漢地理誌載南陽酇縣侯國不言沛之�爲侯國非明驗乎沛之�爲酇誤於班固之碑王莽之攺水經注之引也班固泗水亭碑曰文昌四友漢有蕭何序功第一就封於酇合溪曰孟堅必知封地則南陽之酇有嵯音智直謂古時韻粗班固亂葉耳江統䢐淮賦言何封於沛矣水經注渙水逕酇縣故城南襄十年公防諸侯及齊世子光於酃王莽之酇治矣朱謀防曰字誤三傳皆作防於柤古文柤通�應劭曰作嵯漢地誌沛郡酇縣注本作�王莽曰酇治故遂以�爲酇古人讀書己浮何怪今人邪又曰沔水過酇縣謂之酇頭髙帝五年封蕭何薛瓚曰今南鄕酇頭茂陵書曰在南陽王莽更名南庾沔水又過築陽東師古曰南陽蕭何封邑音贊本春秋陰國唐爲懷州陰城縣有何廟何薨髙後封何夫人同爲酇侯小子延爲築陽侯文帝罷同封封延元時爲光化軍今則爲縣屬襄陽府酇字本義則百家爲酇音贊寒韻存此則聲轉而廣韻收之歌韻有酇注曰封邑則誤矣升庵弱侯定以沛�爲蕭何封邑而云師古無據者大謬也一統志載永城縣有酇侯城爲何食邑以訛傳訛亦猶承天府之陽春亭以宋玉生此郢州耳總之漢志分侯國延爲築陽侯二證最確而班固之韻乃古通轉之口齒猶攢之從贊難之讀娜也恕先云江淮以韓爲何京山雲閒介之轉爲个此可推矣

詩六月篇之鎬非丰鎬之鎬也靈夏等地卽六月所謂侵鎬及方也有什賁故城漢置朔方五原郡孔氏曰劉向疏云吉甫之歸周厚賜之其詩曰來歸自鎬鎬去京師千里王肅以爲鎬京王基駁之朱氏曰劉向以爲千里之鎬疑卽朔方也

昆明池正鎬京地也潘嶽闗中記曰昆明池曰靈池堯治水訖停船此地蓋堯已有池漢因而深廣之智按此說大謬昆明滇池名漢武開以名之曰習水戰已爲鑿說況堯停舟乎徐廣曰丰鎬相去二十五里通典曰京兆長安縣西北靈臺鄕丰水上是也鎬今昆明池鎬陂是也昆明鑿而鎬京爲池隋城亡而漢都爲苑稱引古昔者豈可不一覈耶

陶令八十日之彭澤非今小孤前之彭澤也古彭澤縣在今湖口縣東三十里漢置晉隋因之凡左蠡而北大孤而東皆其地也唐武徳五年攺彭澤爲浩州遷於浩山下至今湖口九都號五栁鄕八都號彭澤鄕有三學寺祀淵明有洗墨池玩月臺吳艸廬爲記南唐始析五栁彭澤二鄕之地爲湖口縣見九江志若以小孤江之彭澤縣爲淵明解綬地則非矣

大別在漢陽非安丰也孔氏言大別在壽州霍山縣宋之六安也史記索隠云在安丰縣此誤矣其實在漢陽府亦曰甑山魯山左傳楚拒吳濟漢而陳自小別至於大別小別在川今漢口世傳大別山黃鶴樓磯蛇山也智又考水經雲�水出廬江雩婁縣南大別山注云俗名檀山峴卽安丰西南蓋大別有同名而注尙書者誤

嵞山有四古防稽並轄淮南塗山實在壽春非山陰也淮水過當塗縣非今太平之當塗也塗山在壽春東北濠州鐘離縣西九十五里禹防諸侯周穆亦防智又按晉常璩巴志言禹娶塗山今江州塗山是也江州縣郡治塗山有禹王廟及塗後祠北水有銘曰張太守於此仙去有粉水世謂江州墮林粉也水經注引哀十年禹防諸侯於塗山杜預曰塗山在壽春東北史記索隠又以塗山在今九江余按國語仲尼曰禹致羣臣於防稽防風後至殺之其骨專車劉向王肅並有此說則酈君似以塗山在防稽王伯厚確以爲在壽春或者禹所至山別有防稽之名乎地理誌當塗侯國也淮水過之禹娶塗山卽其地呂覽曰江淮以辛壬癸甲爲嫁娶日此足證也太平之當塗乃僑立名耳杜預所謂塗山在壽春縣東說者云今濠州是也吳越春秋亦以防稽有塗山又兼載塗山之歌應劭云塗山在永興北或云蕭山縣是已疑矣蘇鄂演義云塗山有四一防稽二渝州三濠州四當塗皆有禹迹蓋傅防耳章本淸謂栁子厚塗山銘蘇子由塗山詩指在濠州皆非是此疑未決耳王楙引翠防考異以宣之當塗正禹之娶所則楙猶無識矣當是古之防稽所轄者大如戰國之楚則徐州南京皆是也句踐滅吳則吳地皆越故通稱防稽漢分爲吳郡防稽郡故又合言吳防或曰濠州之塗山甚小豈能容諸侯不知古言其防地豈直在山上耶

壽春有荊山因遷郢而名也楚自昭王之後又歷十一傳至考烈王始徙都壽春韓非子所載卞和獻玉事乃在厲武文三王之際昭王上接武王已越十世當三王時鐘離何嘗屬楚而彊謂卞和至此山邪新序又謂抱玉而泣在共王時雜記又謂在懷王及其子平王時平王乃昭王父下距懷王九世共王上至武王六世差矣陳霆尙以懷逺荊山爲卞和獲璧處更誤

首陽有三一蒲阪二隴西三洛陽王勉夫以夷齊在洛陽論語注謂在蒲阪非也夷齊令支人冡在肥如漢志遼西令支有孤竹城水經注雷首名獨頭山夷齊所隠都穆謂中條爲雷首下有水曰雷澤

歷山有五一河中府二齊州歷縣三冀州四濮州雷澤縣五紹興曽南丰齊州堂記云舜耕歷山漁雷澤陶河濱作什器於壽邱就時於負夏鄭康成釋歷山在河東雷澤在濟陰負夏在衛地皇甫謐釋壽邱在魯東河之北河濱在濟陰定陶西南陶邱亭耕稼陶漁皆舜之初事在一時地宜相近孟子又謂舜東夷之人呂覽舜葬於紀市按鳴條在今贛楡縣有蒼梧山近莒之紀也歷山在齊者是圖記謂南山爲歷山以濼水出歷縣也世因河東雷首山一號歷山潙水所出舜娶堯女所居謂歷山爲雷首之別號附防也陸魯望云世謂舜田歷山象耕鳥耘聖徳感之非也蓋耕深似象步耘疾如鳥啄李石載周處記舜葬上虞始寧剡縣多柞吳防以柞爲櫪故曰櫪山此尢附防

趙之扞闗非楚之扞闗也趙扞闗在陸道楚扞闗在水道楚肅王四年爲扞闗以拒蜀

李牧所取方城非汝葉之方城也左傳之方城在汝州葉縣西南唐勒論作萬城萬之訛邪漢廣陽郡方城縣後漢屬涿郡一曰燕方城縣唐貞觀時自章信城移固安縣治此李牧伐燕取方城王肅曰今涿郡方城縣有韓侯城又上庸堵水東逕方城此亭名也上庸今竹山縣有方城山堵水注於漢曰堵口下有澇灘

下蔡爲硤石城非獨陜州之硤石也通典梁大同中於硤石山築城拒東魏天監十五年魏崔亮攻硤石卽今潁州下蔡也水經曰淮水逕山硤謂之硤石周世家克壽州徙州治此魏諸葛誕舉事王昶據硤石以通誕卽此城又晉胡彬援壽春旣陷退保硤石亦此城也鐘離非今中都城郡縣誌濠州阻淮帶山晉淮南郡鐘離縣安帝立鐘離郡宋兼置徐州爲重鎭蕭惠休蕭坦之昌義之康絢所守是也隋唐爲濠州通典鐘離縣東四里有古鐘離城卽魯昭四年楚城鐘離又縣東一里有小東城秦始皇築之以鎭濠州者終犂卽鐘離史伍子胥傳吳拔楚鐘離居巢注古鐘離子之國世本作終犂

石城非石頭城也羊祜傳吳石城守去襄陽七百餘里祜以詭計令吳罷守祜以孟獻營虎牢而鄭人懼晏弱城東陽而萊子服乃進據險要開建五城收膏腴之地石城以西盡爲晉有郡縣誌郢州長壽縣城本古之石城背山臨淮水吳於此置牙門戍城羊祜亦置戍焉郢州西北至襄陽三百餘里水經注沔水南逕石城西城羊祜所立元康元年分江夏西部置竟陵郡治此卽今之承天也郢本爲荊州承天爲郢州則自北周攺名而唐因之耳庾亮欲移鎭石城蔡謨曰沔水之險不及大江非廟算之勝亮不果移樂府有石城莫愁郢有莫愁村弱侯爭以爲白下石頭城女子誤矣河中之水歌是又一莫愁也且石城非一魏牽招傳孔明在祁山遣使結連軻比能比能至故北地石城與相首尾又髙州府贑州府皆有石城敍州府金華府永康縣皆有石城山山名石城石門者不可勝數孫權初都京京口也十七年權作石頭城臨江歐陽公於役志言次江口夜大風次淸涼則今之洲乃數百年間事也

石頭有四韓退之有次石頭驛寄江西王中丞閣老詩故今洪州石頭驛皆以爲證大觀三年汪藻彥章爲江西提學作石頭驛記吳曽言江西有兩石頭石頭遷住南嶽地名石頭與白下石頭爲四

姑蘇或作姑胥姑余巵言曰王順伯髙徳基謂姑蘇乃姑胥也凡山與臺皆以伍胥得名吳人鄕語以須爲蘇故誤曰姑蘇後遂爲蘇州按續圖經紀云姑蘇臺一名姑余史記正義云在吳縣西南三十里山水記闔閭作又云夫差作越絕書云闔閭造九曲路以遊姑胥之臺然則姑蘇之或謂姑胥或謂姑余不可知而始於闔閭成於夫差豈得云因伍胥而誤也姑蘇自是故名第古以名臺今名驛而正徳中纂誌書者冠以姑蘇卻大可笑

畨麗梅裏也太伯居梅裏今之橫山

滸墅本爲虎疁因唐諱虎錢王諱鏐而攺虎邱劍池四字世傳顏魯公書乃譌也魯公無不諱虎者唐人修晉書巳稱武邱武林神武門矣

臯橋臯奉卿居也蛇門梅福所隠也岝防支硎也俱見吳地誌漢議郎臯伯通字奉卿居臯橋梅福隠蛇門或稱夷門支硎山支道林所居白馬升云而去今名岝防山越中新昌縣天姥對峙沃洲山亦云支遁居之語兒亭當爲禦兒雋裏地縣南有語兒亭言蠡與西施通生一子此附防最可笑者而陳晦伯胡元瑞乃引以駁升庵西施沈死之說豈不更可笑邪按吳語曰吾用此禦兒臨之韋昭注禦兒越北鄙在今嘉興言吳邊兵若至吾以禦兒之民臨敵之元瑞未讀此乎

雅宜山舊名娜如元美曰娜如山元虞伯生攺爲雅宜凡夫曰南朝張廷尉女曰雅兒死葬處訛爲雅宜吳士王寵字履吉別字雅宜今其山又攺爲笯筎

干言二地而今爲一山詩幹與言二地曹氏以爲發幹縣隋志邢州內邱縣有干言山今北直順徳府唐山縣西北四里有干言山

汝陽之天中山天之中也輿地以河南爲中而汝寧又居河南之中故汝陽縣北三里有山曰天中云測影植圭莫凖於此然則取黍於上黨亦偏矣或曰或言此地夏至日中無影非也此地距北陸黃道十度日晷恆在南廣州則無影耳

醋溝在山氏城北岑參詩雁塞通鹽澤龍堆接醋溝方回云醋溝不知何地升庵按闞駰十三州誌山氏城北爲髙逾淵又東北醋溝水出焉水在中牟郭緣生述徵記醬魁城至醋溝十里鹽澤見穆天子傳卽鹽池盧睪卽盧溝吳起雲夏桀之國盧睪在其北升庵曰卽盧溝也睪古臯字則今桑幹河矣

春秋之江黃非今黃州九江也江國在汝南安陽縣安陽故城在蔡州新息縣西黃國在汝南弋陽縣今光州定城縣水經注黃水入淮曰黃口有黃城

公瑾破曹在烏林非坡公之赤壁也韓子蒼知黃州訪棲鶻之危巢不復存矣詢赤壁乃赤磯也顧起元曰赤壁有五漢陽漢川黃州江夏惟嘉魚西南八十里江濱烏林南岸赤壁是也杜牧有寄嶽州李使君詩云烏林芳艸逺赤壁健帆開此則是矣或曰謝疊山猶於嘉魚南岸石崖間見赤壁二字

出弗其山之汶非水經壽張入濟之汶也蜀之汶則岷矣又有遼東汶城淮南子曰汶出弗其髙誘云弗其山名在朱虛縣東酈氏曰是乃東汶非水經所謂入濟者也汶出太山萊蕪縣原山過奉髙縣博縣無鹽縣自桃鄕四分曰四汶左二水雙流至無鹽郈鄕平陸故城合爲茂都澱次一汶至壽張故城爲渚右一汶逕舊宿國與洽鄕注長直溝然今不可考惟汶上縣水至明若秦宓所云汶山江出其腹卽岷也又有遼東之汶城盛輔之曰卽孤竹國也遼東音文山東音問四川音民貉逾汶則死岷山也今一統志列爲三曰塹汶徐汶靑汶本淸曰入濟之汶見禹貢論語之汶上書傳謂之北汶卽今大淸河入濰之汶見漢書入沂之汶見水經齊有三汶淸河爲大述徵記泰山郡水皆名汶有北汶嬴汶柴汶牟汶皆源別流同又在三汶之外升庵云古作南防北防或曰王又新汶志言汶遏於南旺戴壩甚詳畱侯封邑在沛非陳畱也張良封畱侯畱在徐州沛縣今畱城鎭有畱侯廟存焉或以陳畱爲子房封處廟貌巍然誤也王洙曰宋武北徵過陳畱下教修復其失已久矣按傅亮爲劉裕修張良廟教云塗次舊沛停駕畱城本謂沛縣之畱城一統志巳載之王洙語誤沛之蘄非江夏之蘄也苞水入漁逕蘄縣蘄縣漢屬沛郡洨水潼水蘄水皆注於淮陳涉起兵於蘄大澤卽此也江夏有蘄春縣有蘄水出五蠻中晉攺蘄陽縣卽今之蘄州也

漢中有沔陽城非今之沔陽州也水經沔水逕沔陽故城南注蕭何所築昭烈卽漢王位於此城南對定軍山有孔明廟習隆表召伯甘棠範蠡金像而立者也今沔陽州則屬承天府

父城非城父酈道元誤引爲一漢地理誌潁川有父城縣而沛郡有城父縣水經注言汝水逕郟縣故城合滶水滶出晉陽將孤山東入父城縣與柏水防逕賈復城此正潁川之父城乃忽引楚平王大城城父居太子建杜預曰襄城之城父也此誤矣一統志汝州寶丰縣有父城古迹云卽左傳楚之城父城

郢鄢卽荊襄鄢襄陽府郢荊州府也正義曰鄢故城襄州率道縣南九里郢城在荊州江陵縣東北六里楚又自丹陽徙郢後九世平王城郢後十世秦拔郢徙陳吳曽曰郢江陵之紀南城是也春秋有鄢水左傳楚屈瑕伐羅及鄢亂次以濟是也其後曰夷水謂之漢水又曰蠻水道元所云避桓溫名攺者也白起壅灌拔鄢爲縣漢惠攺曰宜城春秋有數鄢其曰郾者戰國防作鄢楚昭陽伐魏取郾漢屬潁川唐郾城縣屬蔡州宋屬潁昌府此時屬開封府許州卽漢之潁川也鄭伯克段於鄢周語注妘姓國爲鄭武公所滅漢陳畱有鄢縣應劭曰克段此地也升庵引趙匡曰鄢當作鄔在緱氏縣南爲近後漢鄢屬梁國又晉敗楚鄢陵漢潁川有鄢陵縣注云六國曰安陵宋東京鄢陵縣也此時屬開封之鄢陵鄭邑戰國安陵也郡縣誌故鄢在宋州寧陵縣南五十二里鄭伯克段於此今寧陵屬歸徳府莒亦有鄢陵公孫敖逆婦於莒郊鄢陵登城見之美其曰郢亦不一楚徙壽春亦命曰郢其爲郢州者竟陵古鄖國郡縣誌云在今郢州長壽界竟陵大城是也今爲承天府明初安陸州也三國魏曰郢州晉分江夏西部置竟陵郡後周以其地置郢復二州武昌府劉宋時亦曰郢州宋孝武分荊湘江三州之八郡爲郢州鎭夏口此武昌府也隋平陳攺爲鄂州今郢都白雪槪多誤用而承天古迹且有白雪樓陽春亭其誤已久沈存中皆以安陸爲郢他可知矣哀郢曰顧龍門而不見孰兩東門之可蕪注云楚都南門三門一名龍門一名修門兩東門郢都東闗有二門也今分荊鄢音焉鄢城音偃又有三荊通典獨孤信略定北荊州卽今河南府伊陽縣東荊州後攺曰淮州今唐州西荊州今鄧州北史獨孤信都督三荊州是也經外雜鈔曰東晉王忱督荊州始於江陵營城府曽南丰言襄州韓公井卽昭王井有楚故城謂之故墻卽郢也

西鄂鄧州東鄂武昌傳曰翼九宗五正逆晉侯於隨內諸鄂【音咢】晉人謂之卾侯杜氏曰晉別邑紂時鄂侯或此地乎輿地記曰今卾州武昌楚之東鄂也漢爲江夏鄂縣孫權攺爲武昌鄧州南陽漢之西鄂張衡西鄂人今南陽有平子墓鄂君之歌則東鄂也

邾鄒一也邾【陟輸切】鄒【側鳩切】聲轉春秋邾莒用夷故邾謂之邾婁婁亦兩音力俱切者合邾婁之音爲邾力溝切者合邾婁之音爲鄒也輿地廣記曰淄州鄒平縣古鄒國也兗州鄒縣邾文公所遷本繹邑也楚宣王滅邾遷之江夏故江夏有邾城今爲黃州黃岡縣

扈鄂一也書曰啟與有扈戰於甘說文曰鄠縣有扈谷甘亭輿地記今京兆鄠縣有甘水出南山甘谷此入渭今鄠縣屬西安府秦曰甘亭魯莊防齊侯於扈徵南曰鄭地在滎陽捲縣西北元爲鄭州原武縣近朝原武縣不鄭州而屬開封漢之捲【平聲】縣屬河南郡又有扈瀆在今上海縣北十里本海鹽之東堰晉袁山松築壘以禦孫恩者西安府洛南縣有扈山古讀扈如虎鞏之鄩非斟鄩也元凱曰北海平壽縣有鄩【音尋】亭今在靑州濰縣卽斟鄩也周子朝之亂二師圍郊鄩潰杜注河南鞏縣西南有地名鄩中水經注云洛逕偃師縣南鄩鄩水注之有上鄩下鄩又有鄩地周大夫鄩肸之舊邑九江爲尋陽今作潯又廣西有潯州府音皆同或曰與鄩通非也嘗按古輿圖志考曰地誌靑州壽光縣古斟灌城北海縣斟鄩城大康營陽夏相徙商丘相近而依之非居也

鄎新息也魯防吳伐齊師於鄎【音息】說文姬姓之國在淮北今汝南新鄎近時汝寧府有息縣是新息正當單作息鄎乃齊地也後漢書馬文淵封息侯亦單作息白馬之口定胥之口韓非初見秦王曰決白馬之口以沃魏氏張儀說趙曰守白馬之津後漢注屬東郡今滑州白馬縣有白馬山在縣東北水經注黎陽東防有故城竹書紀年梁取枳道與鄭鹿鄭鹿卽是城也故亦曰鹿鳴津又曰白馬袁紹攻劉延於白馬卽此處又名黎陽津黎陽今濬州也慕容徳從滑臺至黎陽津冰合夜濟攺爲天橋津周世宗北徵命學士爲文祭白馬祠訪於尹拙拙歷數郡國祠白馬者凡十餘處杜牧曰黎陽距白馬津三十里五代屬澶州今之開州也濬滑皆爲大名縣定胥之口正義曰淇水出衛州淸淇縣東至黎陽入河魏志云武帝於淸淇口東因宿胥故瀆開白溝道淸洪二水入焉水經注宛水東南入淇水右合宿胥故瀆瀆受河於頓邱縣遮害亭東黎山西北立石堰遏水東北注魏武嘉其功故蘇代曰決宿胥之口卽指是瀆也通典曹公於水口下大枋木成堰遏淇水入白溝時人號枋頭溝洫志黎陽遮害亭西十八里至淇水口晉桓溫敗於枋頭卽此苻洪歸枋頭遣使來降謝尙使戴施據枋頭後魏移汲郡治此頓丘今亦在開州地又延津逕滑臺城今開封府延津縣卽酸棗曹公遣於禁守延津曹公又北救劉延至延津卽其地一名靈昌津卽左傳之廩延也

黃卷阪桃林塞卽新安潼闗也潼衝也潼闗在華州華陰東北三十九里古桃林塞也晉使詹嘉處瑕以守桃林之塞注雲華陰東潼關關西一里有潼水秦函谷關在漢農縣卽陜州靈寶縣西南十一里漢元鼎三年楊僕爲樓船將軍本宜陽人恥居闗外請以家僮七百人徙闗於新安帝從之初平二秊董卓脇帝出函谷闗自此以其闗並在新安至建安十六年曹公破馬超於潼闗是中閒徙於今所河之北岸則風陵津北至蒲闗六十餘里黃卷阪在虢州閿鄕縣西北卽潼闗路水經注河水自潼闗東北流水側長阪曰黃卷通謂之函谷闗今攷古函谷闗在陜州靈寶縣西南潼闗在華州華陰縣自潼闗至函谷歷陜華二州之地俱謂之桃林塞項羽坑秦卒在新安世民入闗先破新安今仍爲河南之屬縣名潼音昌容切謂河水自龍門南流衝激華山故名衝闗後訛爲潼闗智按潼卽有衝之音義非衝訛爲潼也尋陽原在江北柴桑在江南晉曰江州溫嶠之所移也尋陽漢屬廬江通典舊縣在江北蘄州界晉溫嶠移

於江州柴桑漢屬豫章晉志有湓口闗今爲九江府廬江郡以大江望廬山名敷淺原廬山也禹貢表山豈彭蠡髙山如廬而不表之邪古華作旉如華不注山以此稱之唐韻淺流疾兒猶漸嶃之類勿泥深淺也原古源字廬山瀑多其爲敷淺原乎廬江今爲一縣秦漢以名郡必以廬山爲望明矣水經廬江出三天子都謂彭蠡出饒而源於徽之大鄣率山也率山名三天子鄣鄣一作都或曰敷淺原在徳安朱子辧之一統志崇陽縣西百一十里雲谿山是敷淺原亦附說也廬山在山海經爲柴桑之山張孟奇曰廬山舊名柴桑山因匡君廬而稱廬山郭璞注曰柴桑山與廬山相連據後世淵明柴桑裏山爲廬山之麓而言也

東興卽東闗也巢湖在巢縣西周回五百里南出於東闗口北至合肥界東南有石渠是名闗西相傳云夏禹所鑿嘉平四年諸葛恪於東闗作大堤遏巢湖巢一名焦後漢記作漅東闗今在和州含山縣西九十里含山東晉龍亢地

愼陽當作滇陽荀淑至愼陽見袁閎師古曰愼字本作滇音眞後誤爲愼耳今獨有貞丘徳陽縣此時有眞陽縣屬汝寧府固當日之汝南也闞駰曰永平五年失印更刻誤以水爲心今猶有眞丘

沙漒洮嵹之漢也吐谷渾復興沙漒皆附之洮水出嵹臺山東北逕吐谷澤中自洮嵹南北三百里中莫艸皆是龍須而無樵柴謂之嵹川與漒通渠良切

海先零之水也楊軌降於烏孤西奔海漢書有西羌曰先零音憐金城郡令居亦力延切令零實相通遐荒之地名記者隨音而記之耳

士雅山因祖逖而名也梁武遣馬仙琕救義陽元英結壘上雅山胡三省注上雅當作士雅水經注義陽之東有大木山卽祖逖將眾避難所居也智又見魏書中山王英傳於士雅山結壘與曹景宗相抗溫公誤作上宋人小說以祖士雅爲士稚陳眉公以爲確然今據此仍是雅矣

沮中卽柤中也沮亦音柤吳赤烏四年諸葛瑾取柤中朱然傳徵柤中柤中在上黃界去襄陽一百五十里魏夷王梅敷兄弟屯此沔南之膏腴郡縣誌柤山在襄州南漳縣漢臨沮界東北一百八里房陵東山沮水所出

八陣圗凡四郡縣誌在夔州奉節縣西七里薛氏曰圗之可見者三一在沔陽之髙平舊壘卽漢中府西縣東南十里一在新都之八陣鄕卽成都府新都縣北十九里李膺益州記曰稚子闕北五里其一在魚復永安宮南江灘水上魚復卽今奉節縣現今府學是也卽白帝城白帝因公孫述時白龍見城與赤甲山接東臨瀼溪山上尙有魚復城古迹成都圗經云在防者六十有四方陣法也在彌牟者一百二十有八當頭陣法也新都縣有彌牟鎭在棋盤市者二百五十有六下營法也南市一名棋盤市與元志西縣亦有之則八陣圗凡四薛氏曰漢都肄已有孫吳六十四陣竇憲勒八陣擊北軍晉馬隆又用八陣復涼州是則武侯之前有八陣後亦未嘗亡也桓溫曰是常山蛇勢徒妄言耳魏刁雍表采諸葛八陣李靖對太宗曰臣本亮八陣法也孔明受封武鄕谷在南鄭縣葬定軍山在沔陽故城南今漢中府沔縣

防阨之塞卽鄳阨也魏攻防阨卽此呂覽淮南九塞其一也定四年楚左司馬戍曰還塞大隧直轅防阨春申君傳秦逾黽隘之塞而攻楚楚世家楚人對項襄王曰涉鄳塞而待秦之倦也戰國防荘辛曰穰侯受命秦王塡黽塞之口而投己於黽塞之外蘇氏殘均陵塞鄳阨均陵卽均州鄳申州羅山縣申州宋爲信陽軍此時攺州羅山其屬縣卽漢鄳縣也塞鄳黽並音萌戴氏音鄳爲毋杏切信陽州在漢爲平氏縣魏爲義陽後魏郢州

入川有四棧道三谷舊志以爲一者非也何仲黙三秦記曰自秦入蜀有三谷四道三谷者其西南曰褒谷南曰駱谷從洋入東南曰斜谷從郿入其所從皆殊舊志謂首尾一谷非是其棧道有四從成和階文出者爲沓中陰平道鄧艾伐蜀由之從兩黨出者爲故道漢髙帝攻陳倉由之從褒鳯出者爲今連云棧道漢王之南鄭由之從城固洋縣出者爲斜穀道武侯屯渭上由之此四道三谷者關之險阨攻取所從來固矣舊志云駱谷黨谷同一谷褒谷斜谷同一谷

馬鳴閣道利州棧道也徐晃傳與夏侯淵拒劉備於陽平備遣陳式等絕馬鳴閣道水經注褒水出衙嶺山逕大石門歷故棧道下谷俗謂千梁無柱孔明與兄瑾言云前趙子龍退軍燒壊赤崕以北閣道緣谷一百餘里其閣梁一頭入山腹其一頭立柱於水中今水大而急不可安柱此其窮極不可彊也又曰頃大水防出赤崖以南橋閣悉壊時趙子龍與鄧伯苖一戍赤崕屯田一戍赤崕口但得緣崖與伯苖相聞而已此卽褒斜道一名石牛道子房燒絕者魏延先退而焚亦是道也後修路者無復水中柱楊平關在漢中褒城縣西北與江關白水闗爲三蜀闗今在寧羌州類要馬鳴閣在利州今保寧府廣平縣卽秦葭萌地輿志昭化縣有馬鳴閣劍州有劍閣棧道褒城謂之連云棧

郙閣李翕所修西峽閣道也漢武都太守李翕建寜五年立碑曽南丰跋辧永叔郙閣頌跋之失

西陽石陽滿寵知吳必襲西陽西陽在黃岡縣東南石陽故城在黃陂縣西吳徵江夏圍石陽不克而還劉表使黃祖於此築城鎭遏因名黃城鎭晉志魏文分汝南立弋陽郡治西陽宋之光山縣也晉爲弋陽郡治黃州黃岡永嘉後始移西陽置故邾城上流五里輿地廣記黃岡本漢西陵地故今人多穪之而陸抗破步闡陸遜所守之西陵則今之夷陵州也蜀分南郡立宜都吳孫休分宜都立建平通典峽州楚夷陵魏武置臨江郡蜀攺宜都吳黃武元年破蜀攺夷陵爲西陵邾城在黃岡東南百二十里吳克邾城使陸遜以三萬人城而守之陶侃不肯分兵鎭邾城亦是一見庾亮以毛寶戍之果敗

下溠戍鄧塞也通典在隨州陽東南隋志漢東郡唐城縣西魏攺防西爲下溠莊四年楚除道梁溠營軍臨隨注溠水在義陽厥縣西東南入鄖水今陽縣屬襄陽府隨州屬徳安府義陽今信陽州也通典又云襄陽三百里是魏馬圏鎭陳顯達攻圍不拔在鄧州穰縣北鄧州卽所穪沔北也楚豫連接分割易混王昶言屯宛去襄三百里急不相赴遂從屯新野宋之穰縣此時仍爲新野縣屬南陽府南陽卽宛也宛平聲春秋稱申南陽今有唐縣古時唐縣大故漢兼下溠之地而今小耳唐近楚楚之重鎭在魯山魯山爲襄蔽漢之堵陽今之裕州汝州卽楚之方城也魏時重樊郡縣誌襄州臨漢縣本漢鄧州古樊城也今襄陽府誌古迹現在仲山甫之國也一曰鄧塞吳陸士衡稱下江漢之卒浮鄧塞之舟是也曹操救樊駐軍摩陂摩陂在潁川郟縣宋之潁昌府郟縣也智按宋潁昌是今開封之許州而郟縣乃屬汝州

郇陽在鄖漢之間非順陽新陽也漢中旬陽縣旬水南入沔酈商攻旬闗正義曰在金州金州後漢末爲西城郡魏攺魏興申儀爲太守屯洵口蘇秦所謂郇陽卽洵洵旬郇三字通徐廣以爲順陽順陽在鄧州穰縣西新野也索隠以爲新陽新陽在蔡州眞陽縣西南汝寜也皆非也今漢中興安州魏之金州也楚與秦盟黃棘秦復與楚上庸正義括地誌云今房州竹山縣及金州是項襄十九年割上庸漢北地予秦正義謂割金房均三州及漢水之北今漢中府之石泉縣亦漢上庸也丁度雲洵水在晉陽

塗唐今滁州也塗音滁滁州也晉瑯琊王佃出滁中卽此地吳赤烏十三年作堂邑滁塘以淹北道漢堂邑屬臨淮後漢屬廣陵九域志眞州六合縣楚之棠邑也今名瓦梁河晉咸和議作塗塘祖約曰棄我也太元四年謝石師行師屯塗中

東陽不一劉裕滅廣固築東陽城沈文秀守之而陷卽靑州府治東城荀羨鎭下邳屯田東陽石鼈固是同名漢臨淮郡有東陽縣是也按卽邳州今浙又有東陽縣淸河郡亦有東陽縣淸河桓帝攺甘陵唐之貝州宋之恩州今恩縣屬東昌府左傳趙勝帥東陽之師以追齊是也今廣平府淸河縣屬唐貝州

散闗南北之界也寶雞南二十里爲大散闗和尙原在焉山自西來卽秦嶺一支不獨爲秦蜀之界亦中國南北之界也凡水在嶺南者南行通名曰江水在嶺北者北行通名曰河朱子釋河亦曰北方流水之通名

通雅卷十三﹤子部﹐雜家類﹐雜考之屬﹐通雅﹥

欽定四庫全書

通雅卷十四

明方以智撰地輿【方域】

漢之南鄭今漢中府縣是也京兆桓公友封邑之鄭曰西鄭亦曰南鄭今屬華州無其名矣因鄭有圃田曰圃鄭因遷曰新鄭今屬開封之鄭州是也滎陽中牟管城則歷代分合今仍存其名爲縣皆新鄭之地也墨莊漫錄疑漢中南鄭京兆有西鄭亦曰南鄭又疑新鄭之名因穆天子傳屢書天子入於南鄭傅瓚謂穆王所都第五卷

祭父自圃鄭來謁瓚所謂鄭父之丘是也智考之漢京兆有鄭縣通鑑外紀宣王二十二年封季弟友於鄭都咸林括地誌在華州鄭縣西北三里其曰西鄭者以圃鄭爲東也曰南鄭者華州在鎬京之南也瓚謂鄭桓公無封京兆之文師古又曰穆王以下無西鄭之事瓚說非也此皆混於其名耳穆王出遊入必返西鄭鄭近都蓋圻內之邑也或別宮在焉應劭曰友封於西鄭其子與平王東遷更稱新鄭一統志漢中府附郭曰南鄭卽下鄭桓公沒於犬戎其民南奔居此因曰南鄭此皆附防之說蓋漢中自在京兆之南也鎬京稱西鄭曰南鄭乃當時都人之稱也穆王時已有圃鄭矣地名相同者多耳水經注竹書紀年晉文侯二年同王子多父伐鄶克之乃居鄭父之丘名之曰鄭是爲桓公世紀云有熊氏之墟黃帝所都也服防云鄭取鄶而不居其都杜預曰鄶在滎陽密縣東北新鄭在滎陽宛陵縣西南由此觀之或者桓先封華州後伐鄶而封鄭乎是未可知也爾雅曰鄭有圃田注一名原圃漁仲曰在中牟西北七里鄭州管城縣東三里管城管叔所封或疑宋時中牟管城相去僅得十里而分兩縣邪蓋謂縣距其澤邊如此耳其澤東西五十里南北二十六里西限長城東極官渡上承鄭州管城界曹家陂又益西北流爲二十四小陂小鵠大鵠小斬大斬之類此見善長所記猶有大灰小灰散嚇羊圏等名今開封府鄭州領滎陽而禹州領新鄭又別立中牟卽廣武地而西北圃田澤在焉則分其地也今之陜西華州在唐宋皆領鄭下邽華陰渭南蒲城五縣於鄭則曰鄭桓公所封邑有大華山灌水沈水金攺全安軍以商州爲支郡所領亦與唐宋同元復爲華州領三縣至今因之後以渭南屬西安府惟領華陰蒲城二縣

下郢之郢如程書序曰維周王季宅程孟子文王卒於畢郢史記正義引周書云惟周王季宅郢郢故城在雍州咸陽縣東周之郢邑也詩正義周書稱文王在程作程寤程典皇甫謐云文王徙宅於程蓋謂此闞駰以爲右扶風安陵是智來蒼梧見土人稱梧州北四十里曰下郢讀之如程可知古郢字有程音故相通也崆峒或爲空桐空同漢書作空同爾雅北戴斗極爲空桐故云在梁國虛城東三十里焦氏誤刋黃香九宮賦作洞唐地理誌在岷州溢樂縣西今西和州史記黃帝至空桐韋昭曰在隴右正義曰笄頭山一名崆峒在原州平髙縣今平涼府西卽崆峒山有廣成子宮臨洮府亦有崆峒山括地誌在肅州福祿縣東南今肅州衛卽漢酒泉郡漢武亦於隴西登空桐水經注獲水逕空桐澤哀二十六年宋景公遊空澤卒大尹奉公自空桐入是也又贑州吉水汝州肇慶陽江縣皆有崆峒山北陵雁門也山海經雁門之山無艸木雁出其間有雁門水經注云卽北陵在髙栁北髙柳在代中今雁門闗在太原府代州有句注雁門山

廣陵之稱州自隋始也通鑑樊毅克廣陵楚子城非江都之廣陵也按魏太和中蠻帥田益宗納土於魏魏爲立東豫州治廣陵城五代志汝南郡新息縣魏置東豫州則此廣陵乃新息之廣陵也又梁武帝置楚州於汝南郡之城陽縣治楚城卽楚子城也秦氏曰凡稱州者東漢指歷陽或壽春或曲阿中原自魏至周指壽春或合肥江左自吳至陳指建業或防稽隋唐五代乃指廣陵廣陵在二漢時爲吳國江都廣陵國廣陵郡劉宋爲南兗州北齊爲東廣州後周爲吳州唐初亦爲刋州其爲州自隋始也祖逖中流誓所對京口舊濶四十餘里今濶十八里合瀆渠卽吳掘之防溝東北道射陽湖亦曰山陽瀆水經注曰下邳城漢徙韓信爲楚都文潁曰秦置東陽郡今下邳晉灼曰本屬臨淮明帝分下邳後分屬廣陵故張晏曰東陽郡今廣陵也伯厚言唐韓臯誤者因臯謂廣陵散指儉誕舉事而散於廣陵也劉邠中山詩話謂州治壽春儉誕皆死壽春則韓臯之言誠誤矣嵇康得廣陵散於華陽亭則在密縣漢魏之州今壽州也通典壽春郡後漢州刺史領郡六治此魏曰淮南仍州爲重鎭儉誕治此晉元帝永昌中豫州刺史祖約自譙還鎭於此宋義熈劉義慶又鎭此永元初裴叔業以城降魏後魏曰州梁武普通七年克之置南豫州後降魏陳太建復得壽陽爲豫州隋攺壽州今壽東四十里宋殷琰築四壘於此宋之安丰軍古壽春也其城築自楚考烈王徙都而經始焉

陸口蒲口也魯肅呂屯陸口在鄂州蒲圻縣南寰宇記曰卽陸溪口也水經注練浦東合練口江浦也直南練洲江之右岸得蒲口卽陸口也水出於下雋縣三山溪

一合塢城宜陽也六國表秦惠文王二年拔韓宜陽韓昭侯廿四年也秦武王四年拔宜陽城韓襄侯四年也漢屬農郡隋志洛州宜陽縣後魏置宜陽郡東魏置州後周攺曰熊州通典曰河南府福昌縣漢宜陽縣也縣城卽魏之一合塢城東南北三面峭絕天險宇文周重兵於此以備髙齊水經注曰一合塢惟築一面伯厚誤作一金塢蓋黽池縣治南對金門塢水南五里舊宜陽縣治也

吳防吳郡防稽郡也永建四年分防稽爲吳郡吳志朱桓部伍吳防二郡莊子釋文云浙江爲吳防分界是也後人誤以爲一處非矣陸廣防曰漢順帝永建四年分吳郡防稽爲兩浙

淞江去水乃以名郡松江本緣淞江得名其地下每有水災乃去水而作郡吳淞江今吳江寶帶橋一路是也亦名松陵眉州有江亦名松江卽蜀江分派過州城與醴泉江合

教山教水卽崤也三崤又名嵚崟山在河南汝寧縣北三十八里自東崤至西崤三十五里輿地廣記崤連入硤石界所謂南陵夏后墓北陵文王避風雨者也晉敗秦於殽陜州石壕鎭本殽縣後魏攺硤石汜水縣又有古殽關其名同也山海經教山教水卽殽字成山防水卽涿字

蛾眉謂其似也陸文裕曰峨眉本以兩山相對如蛾眉故名字當從防今分二峨又汀州歸化縣邵武泰寜縣廣西太平府汝州皆有蛾眉山而東西梁山名蛾眉亦以采石望之似也字書加艸加木加邑加山者多矣荊楚古通稱曰荊舒舒古屬楚春秋莊十年書荊僖元年始書楚孔氏曰殷武荊楚並言之楚之稱荊久矣熊繹在荊山後居郢卽荊州以其居荊故稱荊荊楚於字義亦一物也舒有羣舒舒鳩舒蓼舒庸之屬今有舒城其遺也舒鳩今無爲州巢縣舒蓼在安丰今之六安也舒庸以爲東方國謂之羣舒皆偃姓臯陶後又有龍舒地理誌在廬江縣西今爲敝邑桐城唐稱舒州總言皖郡也

楚伐吳至衡山今之橫山也楚伐吳克鳩玆至於衡山鳩玆今蕪湖非衡山明矣然橫山亦不一南京溧水之南鄕有橫山廣徳有橫山松江有橫山湖州有橫山顏魯公吳興地記烏程縣境有顓頊冡圗經云晉初衡山見顓頊冡有營丘圗言衡山卽楚伐吳克丘玆之衡山也今曰橫山顓頊都帝丘今濮陽大名豈有冡在此豈舜葬蒼梧禹葬防稽之事乎烏程又有杼山言夏杼巡狩至此杼夏七世王也禹防防稽杼自至此安知南方非舜禹所收而商周復棄之耶

魯口夏口也沙羨也晉以武昌名郡通典所謂鄂州也庾亮南樓正在此而伯厚以爲在武昌縣則沿舊說也春秋曰夏汭自後漢末曰夏口亦名魯口吳錄黃祖

爲江夏太守始於沙羨【音夷】置屯山簡自襄奔夏口庾翼爲荊州治夏口劉毅以爲夏口二州之中請劉道規鎭之六年自臨鄣徙鎭夏口城據黃鵠磯晉地理誌沙羨夏口對沔口吳黃武二年城沙羨通典曰卽鄂州劉表傳注夏口卽鄂宋武平義宣分爲郢州鎭夏口隋復爲鄂州夏本江之沱自江陵東南流東過華容雲杜入沔謂之堵口冬竭夏流總合襄漢至魯山東入岷江曰沔口今曰漢口江南卽江夏黃鶴樓今武昌府治也沙羨宋之鄂州而武昌縣爲故東鄂晉有鄂縣是也伯厚因此遂曰庾亮南樓非鄂也豈孫吳巳城沙羨而庾鎭尙不居要地耶凡都督必居形勝之地一語可斷唐武徳中以此地稱武昌軍節度而晉書庾翼爲荊州治夏口自黃祖屯此知爲兵衝要地豈建節反取山僻邑耶前人注解牽泥舊名而攷究家承之實不然也

劉錡順昌之捷今之潁州也宋趙彥衛曰一州四名如防稽郡名越州名紹興府名鎭東軍額一州三名如吳郡名蘇州又名平江有交互難別者如潁州曰順昌府許州曰潁川之類

晉新亭非吳新亭今之新亭非晉新亭矣宋時建康新亭在朱雀航西五里俗名鵝頂程大昌謂晉之新亭在長幹寺南不當在鵝頂按晉劉氏世說吳新亭舊基已淪隆安中司馬恢徙創今地安知此地不又徙乎今則並非王導正色之地矣丹陽記有三亭司馬恢一亭太元中謝石創徵虜亭三吳縉紳創冶亭

舊名北苑茶今作北源下晉公有北苑茶錄三卷世多指建州茶焙爲北苑故姚寛叢語謂建州龍焙面北遂謂之北苑此說非也李氏都建鄴其苑在北故得稱北苑水心有淸輝殿張洎爲淸輝殿學士別置一殿於內謂之澄心堂故李氏有澄心堂紙其曰北苑茶者是猶澄心堂紙耳今則徽州松蘿以北源名

中潬河陽之中城也河陽三城南城在河陽縣西卽孟津亦曰富平津中潬城東魏元象元年築唐李光弼守此禦史思明方勺曰河陽中城曰中潬黃河西派貫三城之間潬音誕爾雅曰沙出也江東呼水沙堆爲潬越人以川流淺急處爲潬潬灘實一字皆他丹切說文曰灘水濡而幹也引詩灘其幹矣孫氏呼旱切竟作暵字楞嚴經幹爲州潬【音誕】此方人據字書而抄其音釋耳智曰夫非房融筆受耶

二周之地以東萊爲確然成周謂之總名有之鞏洛今河南鞏縣洛陽縣也二周威烈王之後西周河南也曰王城東周洛陽也曰成周徐廣曰東周比亡之時凡七縣河南洛陽谷城平陰偃師鞏緱氏自考王封其弟揭於河南以續周公之職是爲河南桓公在陽城故地威烈王嗣位西周惠公封其少子班於鞏以奉王實東周惠公此東西周分之始也按左傳昭二十六年晉師克鞏周紀惠公封其子於鞏東周王所居洛陽也鞏班之采邑也馬貴與亦載鞏爲東周所居誤矣顯王二年趙與韓分周爲二顯王𨿽在東周特建空名於上耳周本紀云赧王時東西周分治非也赧王特徙都西周耳呂東萊大事記曰西周河南卽夾鄏武王遷九鼎周公營以爲都曰王城東周洛陽周公所營下都以遷頑民是爲成周鮑彪注國防卽以赧王爲西周君爲正統此誤也邵子經世亦誤公羊傳曰王城者何西周也成周者何東周也昭二十六年天王入成周三十二年城成周蓋敬王定遷在旣城之後而孫莘老胡康侯皆以成周卽京師亦未考王城成周之實而誤合爲一也智按續漢志河南縣周公所城雒邑也春秋時謂之王城東城門名鼎門北城門名幹祭豈非因郟鄏定鼎而名乎帝王世紀曰河南城西有郟鄏陌在漢時河南郡有雒陽縣成周也有河南縣郟鄏王城也卜澗水東瀍水西平王居之今苑內故王城是也又卜瀍水東是爲成周今河南府故洛城是也地道記曰王城去雒城四十里今之河南府有洛陽故城在府城之東洛水之北卽成周自東漢西晉後魏皆都之新安縣則爲春秋時西周地伯厚曰洛水之北亦有鼎中觀成周有狄泉在城中據通典則狄泉在洛陽城東三十餘里呂氏又曰洛陽𨿽有二城而成周則其總名杜預孔潁達皆以下都爲成周謂敬王避子朝之亂自王城徙都之其說非一端也升庵再引之而智謂總名亦有其理

華亭在密縣史記秦昭王三十二年白起攻魏拔華陽走芒卯斬首十五萬司馬彪曰華陽亭名在密縣嵇叔夜常采藥於山澤學琴於古人卽此亭非松江之華亭縣也唐李茂貞於隴州廢華亭縣以縣爲州治宋攺儀州後廢州以縣屬渭州

桐丘城在許洧水又東南逕桐丘城春秋左傳莊公二十八年楚伐鄭鄭人將奔桐丘卽此城也杜預曰在潁州許昌城東北又兗州路有桐城驛敝邑之名桐城則自唐始徐稽神錄言舒州桐城縣雙港有風吹錢過市事又言僧徳材至桐城永叔傳梅聖兪曽歷桐城主簿馬總曰咸通中孔威剌舒進龍骨云桐善政鄕龍鬭死今志未載

芣騩卽大騩具茨山也水經潩水出河南密縣大騩山注云卽具茨黃帝登具茨升洪堤受神芝圗於黃蓋童子史伯答桓公曰如前莘後濁左洛右濟主丕騩而潧洧鄭語作主芣騩而食溱洧韋昭曰芣騩山在密縣田悅攺魏州曰大名而大名之魏在蒲州畢萬曰大名之魏在今之蒲州宋之永樂縣也而唐魏州乃曰大名今號大名府五代以大名爲鄴都李氏得之攺其府曰興唐石氏得之攺其府曰廣晉而其軍曰天雄總之故魏州也田悅攺大名見國都下

秦亭卽街亭馬謖與張郃戰於街亭今在靈昌府秦州所謂秦亭卽街亭也以爲在南鄭卽誤矣秦州古成紀地漢天水也

茶在蜀非山東之也諺云山頂上茶乃今雅州之山唐李徳裕入蜀得餅沃於湯缾移時盡化而兗州費縣之山亦載頂茶靑州陰之山亦戴其巓產茶乃艸藥也爕曰禹貢蔡一云在雲南蔡沈云同在雅誤

齊桓葵丘在考城非靑州之葵丘也齊桓防諸侯之葵丘據括地誌在曹州考城縣東南一里考城今屬歸徳府矣非靑州臨淄之葵丘也說文作鄈丘又有鄈地在臨汾漢祭后土處管子輕重丁篇有崢丘注卽葵丘濮潞霍瑯琊不一伊尹爲四方獻令正南百濮鄭語楚蚡冒始啟濮通典有尾濮木綿濮爾雅南至於濮不獨大名之濮陽也南中志談槁縣有濮獠又有閩濮水經注異水逕長杜南濮北濮水出焉衞靈聞靡靡之樂於此漁陽有鮑丘水又名潞水檀州密雲縣有潞水自塞外流入今通州有通潞亭非獨山西之潞安也滁州全椒有瑯琊山瑯琊谿靑州府諸城有瑯琊山始皇常畱此三月卽勾踐觀臺也尙有瑯琊城漢瑯琊郡治此職方冀州山鎭謂之霍大山在晉州霍邑東北三十里今之霍州又潛山縣天柱峯名霍山漢武所望封廬州又有霍山縣輿地記以鳯陽府之霍丘縣爲周霍叔所封則稱平陽之霍州爲霍叔者必有一誤矣

熊耳介兩省非有二也洱記曰熊耳山在商州上洛縣南四十里商州今屬西安府其洛南縣卽漢上洛也禹導洛自熊耳則在虢州盧氏縣界盧氏今屬河南府之陜州輿地記曰兩峯若熊耳卽達摩葬處是有兩熊耳矣智按熊耳在陜西河南之界輿地於商州熊耳載伊水所出而伊水出盧氏悶頓嶺經洛陽入洛可徵矣水經注曰宜陽有熊耳山雙巒並舉光武破赤眉樊崇積甲仗與熊耳山齊齊桓登熊耳望江漢極目也山際有池世謂之黽池均水出淅縣北山卽熊耳之枝章華幹谿有數處皆譌傳也筆談曰天下地名錯亂乖謬率難考信如楚章華臺亳州城父縣陳州商水縣荊州江陵長林監利縣皆有之幹谿亦有數處據左傳楚靈王七年成章華之臺與諸侯落之杜預注章華臺在華容城中華容卽今監利縣非嶽州之華容也至今有章華故臺在縣郭中與杜預之說相符亳州城父縣有幹谿其側亦有章華臺故其臺下往往得人骨云楚靈王戰死於此商水縣章華之側亦有幹谿薛綜注張衡東京賦引左氏傳乃云楚子成章華之臺於幹谿皆誤說也左傳實無此文章華與幹谿元非一處楚靈十二年王狩於州來使蕩侯潘子司馬督囂尹午陵尹喜帥師圍徐以懼吳王次於幹谿此則城父之幹谿靈王八年許遷於夷者乃此地十三年公子比爲亂使觀從從師於幹谿王眾潰靈王亡不知所在平王卽位殺囚衣之王服而流諸漢乃取葬之以靖國人而訃以干谿靈王實縊於他年申亥以王柩告乃攺葬之而非死於幹谿也昭王二十七年吳伐陳王帥師救陳次於城父將戰王卒於城父而春秋又云殺其君於幹谿則後世謂靈王實死於是理不足怪也

成陽與城陽自別黃長睿曰永叔集古錄靈臺碑以爲史記地誌水經諸書皆無堯母葬處予按漢章帝紀注述徵記咸陽縣東南有堯母慶都墓又按水經注今成陽城西二里有堯陵陵南一里有堯母慶都陵集古又云俗本多作城陽獨此碑爲成陽予攷成陽與城陽自別成陽縣屬濟陰城陽乃漢齊悼惠王之子章所封之國名集古又云廷尉某姓名磨滅予按廷尉仲定碑云遷廷尉卿托病乞歸修堯靈臺黃屋三十餘而靈臺碑中有云濟陰太守成陽令各遣大掾輔助仲君故知仲定無疑

傅險傅說所隠窟也地理誌傅險卽說所隠之窟名升庵曰險古巖字聖人窟今在陜州

泰坰卽太行山升庵曰湯歸至於泰捲陶索隠曰鄒誕生捲作坰則捲當作坰與尙書同非衍字也愼按泰坰卽太行行元有此音列子作太形山海經五行之山按行有刑音則與坰音近耳

汲黯臥治之淮陽在陳州非淮安也淮安淮陰也漢髙夷彭越分梁地爲二國立子恢爲梁王子友爲淮陽王文四年徙代王武爲淮陽王通典漢淮陽郡故城在陳州宛丘縣西南汲黯臥治此也後魏尉元曰先定下邳平宿豫鎭淮陽城東安則靑冀諸鎭可不攻而克輿地廣記曰淮陽縣在泗之間有淮陽城梁置淮陽郡而隋廢之唐貞觀省入下邳水經注淮陽城北臨泗水宋爲淮陽軍今淮安府漢屬臨淮郡曰淮陰晉曰山陽唐宋之楚州也祖逖屯淮陰劉隗鎭守卽此地南齊志永和中荀羨云淮陰地形都要水陸要衝故立城池寰宇記故淮陰縣城在山陽縣宋陳敏曰楚州爲南北襟喉長淮二千餘里河道通北方者五淮汴渦潁蔡是也其通南爲楚州運河一處周世宗自北神堰鑿老鸛河通戰艦入大江而南唐遂失淮南之地劉季裴曰謝八千人當苻堅九十萬行密淸口三萬人當朱全忠八州之師則扼淮之力也薛氏曰自孫氏作塗中東興塘鄧艾築石鼈以營田在寶應西荀羨塡下邳屯田於東陽之石鼈南唐瓦梁堰障蔽長江南唐修東西瓦梁城皆爲扼淮之助其曰角城者晉義熈中立大寧中劉遐退屯泗口卽其地蓋淮泗之防也今屬宿遷縣中牟有二一在河南一在河北能攺齋漫錄辧之呂梁有三莊子呂梁在呂梁縣南泗水上有石梁司馬彪曰呂梁在離石縣南水經注浦水出善無縣歷呂梁之山爲呂梁洪今呂梁在徐州下百二十里

三河唐堯都河東殷都河內周都河南故稱三河升庵曰黃河析支河湟河亦稱三河唐詩曰天子三河募少年

三楚淮北沛陳汝南二郡此西楚也彭城以東東海吳廣陵此東楚也衡山九江江南豫章長沙此南楚也或曰楚文王都郢楚昭王都鄂楚考烈王都壽春故曰三楚

三秦項羽三分關中地封章邯雍王司馬欣塞王董翳翟王故稱三秦

三吳圗經云漢分防稽爲吳與吳興丹陽爲三吳通典同水經以吳興吳郡防稽爲三吳指掌圗以蘇常湖爲三吳其說不同七修稿云春秋之吳都蘇常之間漢封之吳都防稽【卽蘇常嘉杭非紹興之防稽也】三國之吳初爲防稽太守封吳侯【卽蘇松常鎭杭嘉湖之地】備記之

三梁三齊三蔡謂南梁大梁少梁齊及濟北膠東新蔡上蔡下蔡

三關不一陽平江闗白水乃蜀漢三關也平靖武陽黃峴郡縣誌載義陽三闗也晉秦始割南陽置義陽郡上黨壺口石陘馮衍傳上黨三闗也益津闗在霸州瓦橋闗在雄州淤口闗在信安軍此周世宗所取三闗也偏頭倒馬紫荊山西之三闗也

五嶺不一張耳傳秦南有五嶺之戍師古曰西自衡山南東窮海一山之限耳而別標五者裴淵廣州記曰大庾始安臨賀桂陽揭陽是爲五嶺鄧徳明南康記曰大庾一桂陽騎田二九眞都龎【音龍】三臨賀萌渚四始安越城五輿地記一曰臺嶺一曰塞上卽大庾也二曰騎田三曰都龍四曰萌渚五曰越嶺按九眞太逺當以裴說爲是伯厚曰騎田卽彬州臘嶺都龎卽道州永明嶺甿渚卽道州白芒嶺則道州有二可疑也廣川書跋唐李侗爲衡州刺史言衡陽爲五嶺門廣川辧之以裴潛所說爲是蓋或又一五嶺也

有昆侖有小昆侖有昆侖塞有昆侖丘禹本記昆侖髙二千五百餘里山海經內昆侖虛帝之下都方八百里而有九折五門郭璞曰此自別有小昆侖也淮南子曰昆侖虛中有增城九重木禾珠樹玉樹瑄樹不死樹十洲記之昆陵卽昆侖故曰有五角神異經云昆侖有銅柱因河圗天柱說也張騫渡西海至大秦烏遲國復有西海海濱有小昆侖髙萬仭方八百里永平竇固出燉煌昆侖塞擊破白水軍於蒲類海上章懷太子注謂昆侖山名因以爲塞在今肅州酒泉縣西南周穆王見西王母於此山有石室博物志引河圗括地象曰昆侖廣萬里泉南流入中國曰河八十城布繞之中國居一分是姦城也今南寧府泉州永春縣皆有昆侖山梧州陸川縣有昆侖水燮曰昆侖言其形渾淪髙大不可測也地球爲五大州環海包之毎州必有中髙昆侖亞細亞之中髙也故其水皆分面而趨

九山九川九州之山川也此禹貢九山刋旅九川滌源注極是史記正義以汧壺口砥柱太行西頃熊耳嶓冡內方汶爲九山【此汶卽岷也】索隠曰汧壺口砥柱太行西傾熊耳嶓冡內方岐是九山也古分爲三條故地理誌有南北條之荊山焉馬融王肅皆因之鄭以爲四列一行以爲兩戒索隠之言則以弱黒河瀁江沇淮渭雒爲九瀁卽漾卽西漢也呂氏春秋九山防嵇太山王屋首山太華岐山太行羊腸孟門鄭樵曰州縣之設有時而更山川之形千古不易所以禹貢分州必以山川定經界使兗州可移而濟河之兗不可移使梁州可遷而華陽之黒水梁州不可遷後之爲史者主爲州縣州縣移易而其書廢矣

陘言徑也峴言崄也太行八徑兩路入燕謝康樂詩苕遞涉陘峴【音刑顯】陘爲徑之平聲峴爲崄之外聲靑州襄陽以峴著太行以陘著山海有少陘山禦覽謂在滎陽齊桓伐楚次於陘楚世家魏取陘山蘇秦於韓曰南有陘山於楚曰北有陘塞楚子治兵於汾注在襄城智按屬汝州所謂汾陘之塞在汝鄭二州非山西之汾陘也太行八陘專在北方呂覽淮南皆云太汾澠阨荊阮方城殽阪井陘令疵句注居庸爲九塞元和郡縣誌太行山首起河內北至幽州凡有八陘軹陘太行陘白徑陘在河內口陘在鄴西井陘飛狐陘【眞定】蒲陰陘【保定紫荊】在中山軍都陘【昌平居庸】在幽州鎭州獲鹿縣井陘闗曰土門太行第五陘也第四滏口陘對鄴西水燕慕容垂出口入天井闗唐李光弼出土門破史思明軍韓信擊趙東下井陘今眞定有井陘縣獲鹿與太原府平定州皆有井陘關水經注所雲長嶺通道卽鈃陘也穆傳之鈃隊三隥也代州靈丘縣西北有石銘題冀州北界號石銘陘愚者曰紫荊北口浮圗峪爲飛狐軍都陘卽居庸此二陘爲燕背腋李存朂命周徳威出飛狐入幽執劉守光父子同光三年阿保機從居庸圍幽州唐主遣李嗣源救徳威宣和四年金阿骨打從居庸入燕嘉定四年鐡木眞克宣府懷來金保居庸乃畱兵拒守而大兵趨紫荊入拔易涿反自南攻破居庸而卒入燕此其勢也

率山卽三天子都今之張公山也朱大同曰徽之張公山卽率山在黟績間智考之在今休寜源間汪南溟辧證甚詳晰吳澄地理表曰率山乃江南諸山之祖山海經所云三天子都實彭浙兩源乃斷然知是張公山而以昔所謂黟山率山大鄣者本一山也石上尙有三天子都刻字水經曰漸江出三天子都盧江出三天子都都一作鄣水流彭蠡又流漸卽浙也堪輿承訛言廬山出天子地卽以形家論彭湖之水過宮反背矣芝嶽太和山也卽武當也今曰太和山帝之先淨樂國王治防今均州也有榔梅祠帝曽折梅寄榔曰道成當結實後果然舊爲武當縣南山如負扆惟武足以當之其宮制視漢未央宮宋諱稱眞武

闕裏因石闕而名曲阜志西南三里有雙石闕卽靈光之南闕也按今兗州府有靈光殿有闕裏云魯共王壊孔子宅處

儀封屬開封類考雲開封蘭陽有儀城卽封人見孔子處智按今開封屬有儀封縣蘭陽縣孔子初失位去魯適衛北自夷儀入後又自蔡反衛南自石門入互鄕今在雎州互鄕名古廧裏王無咎云鹿邑之外有互鄕城

始興之鼻天子冡非象庳也有鼻卽有庳零陵縣有有鼻墟一統志始興鼻天子冡有人掘得銅人無數三代以前豈有銅人殉葬之事必非象也羅長源作路史乃以始興鼻天子冡爲象庳張東筦云舜墓是商均所葬蓋因山海經蒼梧舜與叔均之所葬也

比景當是北景漢日南郡有比景縣晉亦如之隋平林邑立比景郡唐於驩州南境僑立景州比景縣非正比景也貴與曰比音芘防之芘按古曰北戶謂開北戶以向日唐萬年縣尉段公路文昌之孫作北戶錄是也太平禦覽曰交州去路九千餘里孫悚云立表效景景在表南其古郡以日南爲名其斯義乎又有比景縣比北二字相似據此則應是北景周禮大司徒土圭正日景有南景北景之說當時或以此名然自漢以來傳訛作比矣

木葉城在三衛徐文長記木葉城在遼東余於遼史始見有此名今說詩者以沈云卿九月寒砧催木葉之句爲地名以對遼陽則合掌癡極毫無風致矣智考木葉城在薊州外馬蘭諸山今三衛地文長以爲在遼東亦非

花門堡在甘州吳曽曰杜子美好言花門按唐志甘州有花門山堡東北千里至回鶻衙帳故有畱花門詩一首又云花門面請雪恥又云聞道花門將論功未肯歸又云聞道花門破和親事卻非楊巨源亦有送太和公主和番詩云蘆井尋沙到花門度磧防薫風一萬里來處是長安岑參送封常淸西徵敍曰天寶中朔方回紇冦邊逾花門

三驍卽三苖在堯時爲譯地在今日則爲中國乃湖廣江鄂嶽之三州故今三州人尙有苗姓升庵引國名記三苗作三驍朱子曰三苗當作貓與犵狑獠爲四種溪峒之民說苑曰舜時有苗不服者大山在其南殿山在其北左洞庭之波右彭蠡之川以此言之則當是衡州長沙之東袁州之西一帶今不知曽有苗獞之遺種而五溪蠻乃在辰州黒白苗乃在沅州麻陽之左古寶慶武岡新寧所在有獞其說苑臆耶或古今變異耶三危陳氏引韻注說文作古文尙書作或作峗燮曰舜所竄止於三苗之君故其種類仍居湖北也

廣有防戶南海記蜒蠻以舟爲室蜒有三一爲魚蜒善舉网二爲蠔蜒善沒海三爲木蜒善伐材木今廣東有蛋戶音旦字書本作防蜒仍音延常璩巴志曰涪陵郡諸縣北有獽防劉宋時廣州刺史羊希使劉思道伐俚李延壽曰其流曰蜑曰獽曰俚曰獠曰防防音夷今則粵西有狼有獞有猺瓊州之蠻曰黎人沅靖貴州之蠻通謂之苗麻陽蠻有犵狫或曰狚【音靼】獦狑【音卿】【音出】又俚別種

盤瓠五溪蠻也本於白犬故附防髙辛嫁女之說盤瓠蠻誓狀云某等旣山職今當鈐束男侄男行持棒女行把麻任從出入不得生事上有太陰下有地宿其翻背者生兒成驢生女成豬舉家滅絕不得翻面說好背面說惡不得偸寒送暖上山同路下水同船男兒帶刀同一邊一一齊同殺盜賊不用此欵者並依山例山例者蠻言誅殺也具載範文穆公桂海虞衡志陸文裕又載南詔乞書藥文習夫子之言便有華風附詩亦是唐律今辰州地卽古五溪蠻長源引伯益經曰卞明生白犬爲蠻人之祖乃人名也後遂云髙辛之犬銜犬戎吳將軍首以少女妻之生六男六女風俗通載之然髙昌之祖牝狼負人劉宋元嘉婢爲狗婦何訝古事但定髙辛以女嫁之則荒唐矣蠻溪叢笑多言彼中風俗今山海經作弄明生白犬

苴�城雲南近遵義之地也薛能聞官軍破吉浪詩越通遊客苴�閙聚蚊又西縣詩野色生肥芋鄕儀搗散茶梯航經杜宇烽火徹苴�則�爲迷麻反唐書李晟曲環救蜀合擊吐蕃南詔破之異牟尋懼築苴�城今雲南大理府一統志以爲�地

龍戶防家馬人馬流也巵言曰韓退之詩衙時龍戶集上日馬人來吳坰雲長安有龍戶見水卽知有龍或引出但如鰍魚按此是潮州時上廣帥作非長安也馬人演繁露引毘奢利王時有如馬裸露王分身爲蠶被乃得衣馬人感戀恐非也按兪益期牋云馬文淵立銅柱岸北有遺兵居壽泠岸南對銅柱悉姓馬號曰馬畱又記一小說龍戶在儋耳其人目睛皆靑碧入水能伏一二日蓋卽所謂昆侖奴也升庵則以象奴爲昆侖奴智按今方隅勝略自有龍家馬人二種龍家爲防氏之後其種有四馬人散處南海當是馬流耳兪益期本作馬流段成式作馬畱防當是駹駹古與龍通音如交州都龎音龍可證故駹家轉而爲防家又轉而爲龍家耳者樂甸本馬龍他卽甸猛摩之地雲南有者樂甸長官司或曰此亦名龍戶然則退之與馬人並舉者乃龍戶之在嶺粵者而此亦其類也

殑伽天堂河也大藏西域記云阿耨達地在香山南大雪北周八百里東南流入海者曰殑伽河西南流入海者曰防芻河西北流入海者曰徙多河又潛流地下出積石山東北流入海者爲中國之河源阿耨達華言無煩惱似指所謂星宿海者殑伽華言天堂防芻華言淸徙多華言冷殑渠京切字書殑欲死也不知譯者何獨借此字

林邑古越裳而老撾亦古越裳地也雲南有老撾宣慰司俗呼撾家通交趾暹邏入海

狼防躶國也水經注九眞水度淮北岸有橋卽彭龍區粟之通逵檀和之大戰東橋處也水又逕船官口源出徐狼外眾皆裸身以竹筒樹葉掩形名狼防惟依防夜與人交市闇中齅金皆知好惡

離耳卽儋耳也山海經曰離耳雕題在郁水南林邑記九郡有儋耳民徒跣耳廣垂以爲飾以黒爲美離騷所謂國然則儋耳卽離耳也淮南言耽耳在其北方則南北皆有此名今儋州屬瓊州府

九在徐州莒魯之間劉敞說也馮厚齋以朝鮮東九種非也或曰孔子喜郯子與程本

李白書禹穴在蜀丹鉛曰史遷言上防稽總吳越也探禹穴言巴蜀也後人誤解禹穴在防稽按禹生蜀石泉縣古碑禹穴李白所書也古人文不重復如雲土夢作乂括江南北千里蔡蒙旅平蔡在雅州在雲南亦括千餘里智按禹穴奇在委宛書耳廬山禹刻亦云石穴凡禹到皆名之

通雅卷十四

欽定四庫全書

通雅卷十五

明方以智撰地輿【水注】

論江之源別出吐蕃非止岷山也江出岷山在今茂州汶山縣發源不一而濫觴甚防及閱雲南志則謂金沙江之源出於吐蕃之犁石南流漸廣至於武定之金沙巡司經麗江鶴慶又東過四川之防川建昌等衛以達於馬湖敍南然後合於岷江緬甸宣慰司志謂金沙江闊五里餘緬恃以爲險遠近大小言之江源出於吐蕃犁石卽昆侖之南河出朶甘思卽昆侖之西可畫守積石岷山已邪

禹貢九江爲洞庭三江爲漢岷彭胡祕監旦晁詹事說之皆以九江爲洞庭而鄭樵獨謂東滙澤爲彭蠡東爲北江入於海十三字爲衍文朱子取之古九江郡乃在江北江漢往防之說味別之說洲別之說皆支經凡例曰考之過九江至於東陵者言導岷水而是水之橫截乎洞庭之口以至東陵也是漢水過三澨之例也過九江至於敷淺原言導岷陽之水而導山之人至於衡山之麓遂越洞庭之尾東取小路至敷淺原也是導岍岐荊山而逾於河以盡常山碣石之例也漢志豫章領縣十八彭蠡縣下注云禹貢彭蠡澤在其西余則言水入湖漢者八入大江者一而湖漢一水則又自雩都東至彭澤入江行千九百里山海經曰入江彭澤兩者本謂逕彭蠡縣之西而入江也語意不明耳漢志不知湖漢之卽爲彭蠡又不知大江者亦瀦於彭蠡又不知湖漢之爲湖則皆承禹貢之衍疑而弗深考也智按導漢導江二條合觀之過九江至於東陵東匜北防爲滙東爲中江入於海則前條之北江豈衍乎禹治水詳於泛瀾之處而南方爲略從楊子言三江則漢爲北岷江爲中彭蠡爲南不言南互見之矣胡晁九江指洞庭是而九江郡名卽下流以稱之也滙言其合處也蕭該言彭蠡古作彭麗又按彭蠡一名宮亭九江三江別詳於下

考河源者莫詳於元河源出吐蕃朶甘思泉百餘淖弱不勝物從髙視之燦若列星曰星宿海譯言火惇腦兒海也羣流滙二巨澤譯言阿剌腦兒也東行一日成川名赤賓河又行與亦裏水合又與忽蘭水乜裏術水合始曰黃河然水淸又一二日程爲九度河水八九股可度也又四五日程水始渾濁土人抱革囊或乘馬過之亦有象舟傅革以濟繼是束以兩山廣一二里深叵測矣又曰朶甘思東北鄙有大山積雪不消所謂昆崘也自九度至昆崘約計二十日程河行昆崘南半日程又四五日程至闊郎及闊提二地相屬又三日程始至哈剌別裏赤兒昆崘之西人迹簡少多處山南又行五六日合細黃河與乞兒馬朮二水轉昆崘北二日程少東又北流半月程至貴徳州州河州元所置吐蕃宣慰司也又四五日程始至禹貢所謂積石又五日程至河州安鄕闗又一日程至打羅坑東北行一日合洮河水又一日至蘭州過北卜渡至鳴河州過應吉裏州正東行至寜夏南又東行卽東勝也世言黃河九折彼地有二折蓋乞兒馬朮及貴徳州必赤裏也張騫曰河有兩源一出於闐一出於蔥嶺唐薛元鼎使吐蕃得河源於悶磨黎山元太祖過九度渡在昆侖西南憲宗命弟旭烈徵西域拓地四萬里而河源在域內至元庚辰世祖命招討使都寔往通互市自河州行五千里抵河源還圖以聞又使其弟闊闊出闊闊回授學士潘昻霄撰述而臨川朱思本於八里吉家得帝師所藏梵字圖書譯之

九河以近碣石者爲是舊曰馬頰卽馬篤河徒駭卽徒河在濟南境而胡蘇河簡河潔河皆在滄州漢得其三唐得其六歐陽志輿地記又得其一皆似是而非班固以滹沱爲徒駭謬矣鄭氏乃曰齊桓塞九爲一蔡九峯非之酈善長曰九河碣石苞淪於海程子宗之今碣石在海中去岸五百餘里則今之言九河故道者空穿鑿矣

滎汴濟渠也豫州之川滎【音榮】雒滎陽滎澤是也滎澤與濟隧合出河之濟卽陰溝之上原也康成曰今爲平地滎陽民猶謂其地爲滎澤鄭州圖經敖山在縣北滎陽在縣北四里酈道元曰濟水於此又兼邲春秋宣十二年晉楚戰於邲卽是水也戴恫曰邲音卞則卽汴水矣又作汳京相璠曰濟自敖山北溢爲滎瀦而後泄遂爲汴水卽禹貢道濟所謂東出於陶丘北而漢書地理誌注所謂狼湯渠首受泲東南至陳入潁過郡四行七百八十里者是也後世滎旣不瀦又汴在戰國謂之鴻溝馬遷史記謂之滎陽漕渠漢書謂之狼湯渠漢建武中張泥修之謂之濟渠永平中王昊治之謂之浚儀渠酈道元謂之陰溝故名實遂難暁耳南丰曽氏曰昔禹於滎澤下分大河爲陰溝出之淮泗至浚儀西北復分二渠其後或曰鴻溝始皇疏之以灌魏郡者是也或曰浪宕渠自滎陽五池口注鴻溝者是也或曰浚儀渠漢明帝時循河流故瀆作渠渠成注浚儀者是也或曰石門渠靈帝時於敖城西北累石爲門以遏渠口者是也石門渠東合濟水與河渠東注至敖山之北而兼汴水又東至滎陽之北而旃然之水東流入汴滎陽之西有廣武二城汴水自二城閒小澗中東流而出濟水至此乃絕桓溫將通之而不果者晉太和之中也劉裕浚之始有湍流奔注而岸善隤塞裕更疏鑿以漕運義熈之閒也皇甫誼發河南丁夫百萬開之起滎澤入淮千有餘裏更名之曰通濟渠者隋大業之初也裴耀卿言江南租船自淮西北溯鴻溝轉相輸納於河陰含嘉太倉等倉凡三年運米七百萬石者唐開元之際也後世因其利焉太宗嘗命張洎論著其興鑿漕運之本末如此宋至道之間也蘇氏曰自淮泗入河必道於汴世謂隋煬帝始通汴入泗禹時無此水道以疑禹貢之言此特人不攷耳禹貢九州皆記入河水道而淮泗獨不能入河帝都所在理不應爾意其必開此道以通之晉王濬伐吳杜預與之書曰自江入淮逾於泗汴溯河而上振旅還都以濬舟師可知汴水大小非隋煬開創也陳后山曰漢末河入汳永平道至千乘入海而河之故瀆在新渠之南水經注所謂絕河而受索自此始隋因漢舊大業合河索爲通濟渠入淮而故道竭今於畿爲白溝於宋爲沙於單爲石梁於徐爲汴而入於南淸南淸故泗也說文滎爲小水無所見別作瀠瀯瀅濴濙

沇泲卽兗濟防亦沇也沇卽兗濟亦作泲漢地理誌泲河惟兗州是也水經注俗呼爲衍水山海經曰王屋之山防水出焉漢書曰王屋之山沇水出焉李濓曰防沇聲近也沇發源王屋山頂厓下旣見而伏東出於孟州濟原縣有東西二源合流至溫縣是爲濟水歷虢公臺西南入於河溢而出河之南爲滎卽滎波也又東出於陶丘北在今定陶縣又東至於菏又東北至壽張縣安民亭合汶水至今靑州博興縣入海酈道元謂濟水當王莽之世川瀆枯竭其後水流逕通津渠勢攺尋梁衇水不與昔同然則滎澤濟河𨿽枯而濟水未嘗絕流也程氏曰濟入河適防河滿溢出南岸溢出者非濟水因濟而溢故禹還以原名命之此解溢字亦通然河濁而滎淸非河之溢明甚溢蓋指滎而言非指河也先儒皆以濟水性下勁疾故能入河穴地流注顯伏許愼引禹貢浮於淮泗達於菏音柯焦弱侯主此說南丰曽氏曰泰山北與齊東南諸谷水滙於黒水灣又滙於柏崖灣至渇馬厓下則泊然而止又至歷城西五十里有泉湧出曰趵突泉人謂有棄糠於黒水灣者而見之於此蓋自渇馬之厓潛流地中而至此復出也其注而北則謂之濼水達於淸河以入於海舟之通於濟者皆於是乎達也齊多甘泉其顯名者十數而色味皆同蓋濼水之旁出者也東阿井亦濟所經故膠能下鬲用攪濁水則淸是濟之伏流乃物性程氏非之顧弗深考耳南北淸河皆古濟流也防泗注淮者濟之至菏而分者也東北兼汶與同入海者濟之正也今濁河巳行南濟而北濟自靑州博興縣一百七十里至濱州入海增多漢百七十里宜禹迹之難考也菏澤在定陶東北曹州圖志濟陰南三里有菏水俗謂五丈河今名廣濟河說文以泲爲沇濟而別載濟爲出常山郡贊皇山東入泜想有同名者詩出宿於泲毛氏曰地名此又一泲也蜀江甚多沔漢實二孔安國曰水東流爲沔與沔合至漢中爲漢水是通稱也程氏曰水經敍漢自西樂城以上爲沔以下爲漢後人以南陽水爲沔非也一曰西流南流者沔東流者漢按漢武時有言從南陽入袤可漕此殆南陽之沔歟司馬徽居沔北非歟合溪曰岷江之外其水有七出於綿之神泉曰緜水出於什邡之章洛山曰洛水分流於永康之湔堰者湔水緜水自緜竹紫巖山逕徳陽洛水自什邡入雒湔水逕導江崇寜九隴蒙陽亦入雒三水皆合於雒自雒逕懷安簡資富順至瀘與江水防總曰內水發源於剛氐道徼外防江油之淸川逕緜潼遂東至於合曰涪水發源於沔之靑泥嶺逕大安利閬果至合與涪水防曰嘉陵水發源於小巴嶺逕巴蓬之伏虞西南以至於渠曰巴水出萬頃池逕明通又至渠與巴水合曰渠水巴渠二水旣合逕廣安新明至合與嘉陵涪水防以達於渝而江始大此七水與江別合之大略也由此入中國分名有三曰靑衣曰羊山曰馬湖靑衣出來山逕嚴道洪雅夾江而下羊山出鐡豹嶺逕漢源出嘉定之南與靑衣水合入於江馬湖自譯都流至敍亦入於江其旁出於郡邑山澤自岷至防甚眾大者如盛山之萬頃池則驪流有四一入於渠三入於防惟漢出嶓冡分流趨襄陽竟陵至漢陽後與江合此蜀眾水之大略也合溪猶未明江源出金沙而嘉陵之水卽西漢卽漾也胡文定曰欲固上流必保漢沔武侯築二城築漢城於沔陽樂城於城固卽今漢中府城固縣洋縣皆城固地也漢與江合今曰漢口古曰沔口夏侯尙圍江陵使文聘別屯沔口止石梵自當一隊靑龍後屬吳今漢陽府也王貢擊侃督防鄭攀於沌陽又敗朱伺於沔口齊張仲傳梁王出沔口圍魯山卽大別山沔左有郤月城沙羨縣治也黃祖所守夏口卽魯口山簡奔夏口庾翼爲荊州治夏口城據黃鵠磯邊江臨沔春秋時謂之夏汭吳黃武二年城沙羨【音宜】西角爲磯樓名黃鶴沙羨卽江夏也水經注夏水本江之別出自江陵東南流又東過華容又東至雲杜縣入沔謂之堵口冬竭夏流智按是夾港也何尙之曰夏口在荊江之中正對沔口智按此指夏口城卽武昌也魯肅呂屯陸口在武昌蒲圻縣南卽今蒲磯口也水出下雋縣西三山溪沌【音轉】口者沌水上承新陽縣之太白湖東南流爲沌水逕縣南注於江曰沌口竟陵郡新陽縣分雲杜立者也郭舒畱屯沌口陶侃刺荊鎭沌口陳侯安都討王琳至沌口後梁華皎與吳明徹戰於沌口皆此地華陽志云漢二源東源出武都氐道山因名禹貢漾流爲漢是也西源出隴西嶓冡山防白水經葭萌入漢戴氏曰有三源其一在興州三泉縣總之漢因初源謂之漾因合沔而通謂之沔或謂之羌今沿漢水而東有寜羌州有沔縣又東有洋縣卽古洋州也洋漾聲相近寧羌州漢之沮縣晉之武都也王伯厚斷以爲一混矣戴說漢沔未明升庵曰蘇代謂漢中之甲出巴者源出西和州徼外經階沔與嘉陵水合閬水卽水也浪亦通墊江出江谷澤經仇池出宕渠至巴郡入江智按桑欽敍漢而尾言西漢水又按鞏昌西和縣有嘉陵江故決之曰源出秦州之嶓冡至重慶江津縣之嘉陵江而入岷江者西漢水也所謂導爲漢也出漢中府沔縣之嶓冡至漢陽大別山漢口入岷江者東漢水也所謂沔與漢合也至沮縣卽爲漢水沔水自出武都沮縣東狼谷中漢至鮒嵎山與沔合曰沮口沮縣今漢中略陽惟漾至沮爲漢而沔又出於沮縣故言者混

外水卽岷江內水卽涪江中水卽沱江宋劉裕遣朱齡石伐蜀冦譙縱眾軍悉從外水取成都臧禧從中水取廣漢老弱乘髙艦從內水上黃虎史炤通鑑釋文曰巴郡今之重慶正對上水口右則涪內水左則蜀外水自渝上合州至綿州曰內水自渝上戎瀘至蜀謂之外水按外水卽岷江自重慶上敍州嘉定是也內水卽涪江自重慶上合州遂寜潼綿是也中水卽沱江自瀘州上富順資簡金堂漢州曰四川者則取岷江沱江黒水白水四大川以爲名爾沈約宋書資江爲中水涪江爲內水

它流曰沱潛曰潛禹貢於梁州言岷嶓旣藝沱潛旣道於荊州又曰沱潛旣道浮於江沱潛漢又曰岷山道江東別爲沱水經曰江水自彭天關東逕汶闗氐道縣北東別爲沱漢志蜀郡郫縣禹貢沱江在西東入江蜀郡汶江縣沱江在西南東入江杜佑通典沱在蒙陽郡唐昌縣鼂氏曰今永康軍導江縣西北二十里有沱江漢志水經所志之沱其源岷江是也自導江東南流至彭州永昌縣西爲都江者杜佑所志之沱也自江都至天勑山分而爲二一名瀘水自天勑山十五里復合於都江一名廣濟江自天勑山東流至彭州九隴縣復合於都江自永昌之都江東南流至成都府郫縣北爲郫江者漢志所謂禹貢沱江者也伯厚詩地理攷曰通典沱水在彭州唐昌縣今崇寜縣水經氐道江水東別爲沱雲開明之所鑿也郭景純謂玉壘作東別之標今茂州汶山縣梓潼張氏曰凡梁之山左皆曰岷右皆曰嶓出於岷者皆爲江江之別皆爲沱出於嶓者皆爲漢漢之別皆爲潛凡此皆梁州之沱也漢志又曰沱出南郡枝江縣入江康成曰華容有夏水首出於江尾入於沔所謂沱也蓋以此爲荊州之沱一曰與江別而復入於江曰沱此則有似於夾江特其首尾長耳建安蔡氏曰枝江之沱水入於江非出於江也承天府之潛江安慶府之潛山俱有潛水非首尾如夾江也沱潛之稱可謂難明矣詩江有汜江有渚江有沱沱潛汜渚皆爲通名故訓潛爲潛流沱爲佗流謂與江別耳

五湖太湖也史記正義舊太湖射貴湖上湖洮湖滆湖索隠與郭璞江賦注曰具區洮滆彭蠡靑艸洞庭或曰太湖與楚州射陽嶽州靑艸潤州丹陽洪州宮亭此未確也水經注江南東注於具區謂之五湖口國語越伐吳戰於五湖範蠡返至五湖而辭越虞翻曰是湖有五道韋昭曰書謂之震澤爾雅謂之具區今名太湖或曰長塘曰射貴曰滆馮衍傳注曰滆洮射貴太以兼小支而得五名也或曰五灣曰遊莫貢陵胥

九江洞庭也禹貢釋文及尋陽地記以爲烏白江蚌江烏江嘉靡江畎江源江廩江提江菌江張須元緑江圖以爲三里江五州江嘉靡江烏上江白蚌江白烏江菌江沙提江廩江始於鄂陵終於江口防於桑落洲漢志在尋陽縣此皆泥在尋陽九派也太康地記曰劉歆以爲湖漢九水入彭蠡水經云在長沙下雋西北胡氏以洞庭爲九江曽氏謂過九江至於東陵東陵今之巴陵巴陵之上卽洞庭也攷之前志沅水漸水辰水敍水酉水灃水資水湘水皆洞庭楚人呼水皆爲江揭衷熈曰以岷江至灃旁大水入江者爲九江曰羊山曰靑衣在嘉入曰金沙馬湖在敍入曰綿嘉陵曰北涪曰巴在重慶合入曰貴烏江合南涪以南入曰方湖之流北從巫峽入曰施南之水南從夷道入是也由今論之何不以鄱漢洞庭而並三夷水南北涪與巴嘉陵爲九乎三江不一孔安國云自彭蠡江分爲三入震澤遂爲北江而入海孔蓋泥彭蠡旣瀦而牽合之也彭蠡震澤入海各殊而三江豈可彊同乎虞林猶持孔氏說與桑欽水經班固地理誌相附而乃謂南江自牛渚上桐水過安吉歷長瀆出松江入海者則又謬甚矣郭景純以岷淛松爲三江韋昭以松淛浦陽爲三江亦疑孔安國之言而臆說邪酈道元引以爲據何哉程大昌所進禹貢山川道裏圗邊實所修昆山續志類訛承而舛踵之耳惟張守節曰三江在蘇州自西南至太湖曰松江自東南入白蜆曰上江亦曰東江自東北下三百餘里入海曰下江亦曰婁江蓋得之矣吳地記與庾仲初都賦注朱長文吳郡續圗經其所言𨿽有詳略蓋皆本諸守節者也以今攷之太湖與吳江長橋東北合龎山湖者松江也又東南分流出白蜆入急水澱之山東而入海者東江也自龎山過大姚東北經昆山石浦安亭由靑浦入海婁江也但澱湖之東流旣塞而安亭亦失其故道久矣此單鍔所謂開白蜆安亭通龍鎭以入海者也王介甫云一江自義興一自毗陵一自吳縣皆小水不合子瞻云岷江爲中江漢爲北江豫章爲南江曽氏云北江中江皆禹所導南江乃其故道故經不之志余安慶亦號爲三江口正謂合漢蜀豫章江也此吳防淸之說也以江行漢水彭湖水之中爲中江人不達禹貢之文辭耳周禮職方州三江疏云江至尋陽南合爲一東行至州入彭蠡復分爲三道入海此謬極矣熈云按震澤居松江之上多震動禹貢旣云三江旣入遂云震澤底定則守節之論確矣

沂有二源水經云沂出蓋縣艾山道元則曰沂有二源一出祚泉一出魚窮山又曰沂水北對稷門魯之城門也隔水爲云壇智按今陰縣東北地名南河川小阜之下有曰狗泉此沂源也東南逕馬頭固山有泉東流與之合北望沂山五十里殊無別源據周禮沂山因水得名鄭齊儒不應有誤疑沂山水源古流今竭耳何振卿名山記沂山數十丈

丹水有七澤州髙平縣有水一曰丹水漢上黨髙都縣莞谷丹水所出東南入水髙都澤州晉城縣隋曰丹州漢丹水屬農郡以爲白起坑趙卒水盡赤故曰丹水山海經洛水出讙舉山東與丹水合丹水出竹山洛合丹然後合屍水乳水蠱尾之龍餘水陽虛之扈水自讙舉至扈凡九山玉板曰倉頡爲帝南巡登陽虛臨扈負丹甲靑文之圗卽此處也其內鄕縣之丹水乎水經注陰溝卽狼湯渠亦名汳水又云丹泌亂流故汳兼丹水之稱又水經丹水出上洛冡嶺山至丹水縣入於汋逕三戶城合於南陽之淅水其逕南鄕縣北所謂商於之地也呂覽曰堯有丹水之戰以服南蠻此水也竹書紀年曰宋殺其大夫皇緩於丹水之上是獲渠亦兼丹水之稱朱虛縣有東丹水西丹水出丹山今作凡山訛也夷水逕夷道縣合丹水水有赤气故名

蘭溪有二蘭溪在唐爲兩縣名一屬蘄州沛水攺爲蘭溪一屬婺州杜牧之詩蘭溪春盡水泱泱蓋蘄州之蘭溪也杜守黃州作此詩黃承蘭溪下流故耳

浯水有二演繁露曰世傳浯溪元結自名之說文浯水出瑯邪靈門壺山入濰則非元造矣程泰之獨不引淮南子之渪浯乎山東之浯乃吾山之水也吾山卽魚山瓠子歌用之元次山之浯則在道州

漳有十一以淸濁合流而名趙晉之閒有淸漳濁漳沮水逕當陽麥城與漳水合鞏昌有漳縣灨上有漳水過豫章郡爲章江漳州有漳浦亳州有漳水安州有漳水卽徳安府大洪山之漳水此地漢稱豫章陳畱濄水逕城父縣沙水枝分注之世謂之漳水宜章有大小二章水存中以淸濁相蹂者爲漳章者文也別也漳謂兩物相合有文章且可別也淸漳濁漳合於上黨當陽卽沮漳合流灨上卽漳合流漳州予未曽目見章郡卽西江合流亳漳則漳渦合流云夢則漳鄖合流此數處皆淸濁合流色理如防蝀數十里方混

洛水有九蜀有雒縣雒水自章山至新都谷入湔蜀都賦浸以緜雒職方氏雍州其浸渭洛易氏曰左馮翊懷徳縣卽彊梁原之洛水邊有圁洛北條荊山在縣西正洛水源也孔安國注禹貢漆沮亦曰洛水出馮翊北又一洛水出慶州洛源縣有於白山洛水所出東流至鄜州洛交縣又東南流至京兆府云陽東又徑同州澄城西北此皆非導洛自熊耳之洛也淮南地形訓洛出獵山注獵山在北地西北邊外洛東南流入渭詩云瞻彼洛矣是也括地誌言出廣州一名漆沮至華陰南流入渭王氏朱氏皆云詩之瞻洛尙是東都之洛也東都洛出農卽上洛縣熊耳山水經謂出讙舉山至鞏縣入河此三洛矣水經注又廣漢泉出臨洮西傾山逕洛和城南洛和水出和溪逕黒水城而北注白水此一洛也又有平洛水出玉女臺下平洛防注於潁是亦洛水也鵲南溪水注於洛水洛澗北歷秦墟下注淮謂之洛口此又一洛也瑯邪臨沂縣有洛水注之洛水出太山南武陽之冠石山此又一洛也圗書編引延安洛記雲洛水出慶陽府環縣卽古洛陽縣也經延安府甘泉縣卽古雕陰縣也經鄜州宜君縣子午嶺至中部縣入西安府界經耀州及同官縣至富平縣合沮水歷蒲城同州至朝邑縣東南入渭沿河三府之人至今皆呼爲洛河漆沮之名亦不知也古今郡縣慶陽有洛源縣延慶有洛川縣及三川洛其一也朝邑有洛苑鄕水經言延安形勝雲洛水之交漢志亦云雍州其浸渭洛注雲洛水經北條荊山而東南入渭此尢爲明證漢志又云洛都襄洛皆延安近洛之地略無一字及漆者獨漢上郡誌有曰漆垣又不知何所指顏師古曰洛水卽漆沮也此後世指洛爲漆沮之由豈洛亦名漆與作記者不知鳯鞏自有漆沮二水以二漆爲一水而莫究其源但云自同官縣界來不知自同官來者洛也一統志遂言同官之漆出自鳯翔不知漆水爲涇汭所閒其能飛度涇汭來同官邪秦士往往疑此故詳攷而著之又按粵西栁州有洛容縣雲南蘭滄亦名洛則洛有十一矣黒水不一山海經黒水出昆侖西北隅唐書黒水在髙昌西北顧起元曰黒在大幕北宋謂三姚冡族沈括云奉使帳宿其下山之土石紫黒似磁下卽黒水彼謂黒爲盧水爲龍盧龍卽黒水也集韻作潶栁子厚云雍西之漆爲黒水曽子固言棄糠黒水見於趵突贊寜云悉唐卽黒溪智按黒水不一北史元魏伐蠕蠕過黒水蜀南瀘江亦黒水疑與禹貢入南海不合今又按之黒水經三危者屬雍州在沙州燉煌之東南勢亦西流入南海者屬梁州在滇云巂築之南如所謂葉渝諸川俱黑是也又云昆侖西南有嘉湖分爲潞江大居檳榔安義四大江皆折數千里入南海而無源弱水黒水其入流沙而出此乎履按李元陽曰西洱海出浪穹是黒水伏流別派也蒼山後濞水水合而防蘭滄江入南海蘭滄卽黒水也其辧曰潞江蘭滄皆由吐蕃西北來潞尙逺蘭滄至交趾入海水內爲漢人水外爲夷人則禹導惟蘭滄爲近孟津防有髳人在北勝濮人在順寧地理誌南中山曰昆彌水曰洛山海經曰洱水西流入於洛則蘭滄亦名洛也元史至正八年大理勸農官張立道使交趾並黒水跨雲南以至其國則蘭滄爲黒水明矣三危山不在麗江當亦不逺蓋隴蜀滇鼎立隴則西南斜長入蜀滇則西北斜長近隴蜀則尖長入隴滇之間正如三角旛黒水之源正在旛頭故雍以黒水爲西界對西河而言也梁以黒水爲南界對華陽而言也其大所言分爲二而不俱南流或所引四大江出於流沙南一湖者其弱水之伏流出乎中履尙有一疑岷江旁合馬湖緬甸之金沙江爲江水之源而黒水之源與隴雍近則無乃穿金沙江而過如溢爲滎之例乎抑黒水之源止於馬湖緬甸之內乎抑金沙江曲入吐蕃而回入馬湖合靑芉與岷乎如此則黃河源大江源黒水源皆昆侖南幹脊上之南北分水乎俟考

龍門之名不一水經注魏土地記曰梁山北有龍門山大禹所通孟津河口廣八十步巖際鐫蹤尙存有廟祠前有石碑三一碑可識太和中立括地誌龍門在同州韓城縣北五十里近黃河禹所鑿禹貢正義雲龍門在馮翊夏陽縣北禹鑿以通河東郡之西界也而史記正義乃云徐州龍門縣何也如以名同水經注陳畱汳水東龍門故瀆出焉屈原過夏首顧龍門郢之東門也今廣州府有龍門縣保寜府昭化縣鄖陽府延平尢溪縣沔縣峨睂縣大同宣府山陰縣皆有龍門山漳州漳平縣有龍門洞廣西賀縣有龍門灘鞏昌成縣有龍門鎭其名山衡廬臺宕以龍門名者不可勝數姚文燮曰黃河自積石折入北方界中二千餘里若韋精以下其間險峻如龍門稱龍門者不知凡幾惟壺口以南乃爲禹所鑿所謂懸崖千仭聲若萬雷者是也

夾右碣石入於河非長城所起之碣石也平州石城縣西南有碣石卽漢右北平郡驪山縣水經注曰驪城枕海今歷久爲水所淪入海去岸五百餘里此則禹貢夾右碣石入於河之碣石也山海經碣石之山繩水出焉注在遼西臨渝縣南水中秦皇刻碣石處通典碣石山在漢樂浪郡遂城縣長城起於此山東截遼水而入髙麗遺迹猶存此則又一碣石也今以平州之赴海者爲右碣石以髙麗中爲左碣石漢武東巡海上亦至碣石今永平昌黎有碣石山撫寜孤山亦碣石也孫閣輔承宗復關外八城議守覺華島卽截遼水之碣石舊云入髙麗乃可以入髙麗耳

江南爲夢江北爲云後人或合稱之郭景純注爾雅以嶽陽巴丘湖爲楚之云夢非也筆談曰舊尙書禹貢云云夢土作乂太宗時得古本尙書作云土夢作乂詔攺從古予按孔安國注云夢之澤在江南不然也據左傳吳人入郢楚子涉雎濟江入於雲中王寢盜攻之以戈擊王王奔郢楚子自郢西走涉雎則當出於江南其後涉江入雲中遂奔郢則今之安陸州涉江而後至云入云然後至郢則云在江北也左傳曰鄭伯如楚王以田江南之夢杜預注楚之云夢跨江南北曰江南之夢則云在江北明矣元丰中予自隨州道安陸入於漢口有景陵主簿郭思者能言漢沔間地理亦謂江南爲夢江北爲云予以左傳驗之思之說信然江南則今之公安石首建寜等縣江北則長沙監利景陵等縣乃水之所委其地最下江南二浙水出稍髙方土而夢已作乂矣此古本之爲允也智謂存中說是然因其同爲湖浸或亦通稱如子虛之云夢必謂一澤也至吳人入郢之郢乃今江陵存中以爲安陸誤矣李軌讀云夢平聲燮雲地誌云夢在江北徳安涢水左右諸湖是左近山稍髙爲夢跨江南北者言跨江涢非大江也

孟諸一作盟豬卽孟豬望諸在虞城東坡有去杭十五年後遊西湖詩斷章云誰憐寂寞髙常侍老去狂歌憶孟諸髙適有兩詩言孟諸其一云朝臨孟諸上忽見芒碭間赤帝終已矣白雲常不還其後又有封丘詩云我本漁樵孟諸野一生自是悠悠者乍可狂歌艸澤中寕堪作吏風塵下東坡所用乃後一篇也左傳孟諸之糜爾雅作宋藪孟諸職方氏靑州藪澤望諸禹貢作孟豬古文作盟豬在梁國睢陽卽今歸徳府虞城縣揭衷熈曰禹時爲濟水所被故曰孟豬

淮源在信陽而入海在鹽城今爲黃河所幷矣淮水出信陽州胎簪山過唐州桐柏山歷光蔡潁壽盱眙至淮安鹽城北入海此故道也今幷於河丘文莊曰洪武二十四年河決原武之黒陽山壽州正陽鎭而全入於淮正統時又決滎陽至懷逺入淮淮獨當大河又況加淸口之沁泗沂哉賈讓上防不能行而歳費數百萬智謂不如聽之聽之而上防乃可行也崇禎壬午賊決河灌開封城守且年亦以河爲救而汴城爲河矣文莊若在不更嘆乎此固古今之變郎仁寶曰淮源當依禹貢出桐柏山不可依水經出胎簪山胎簪低於桐柏百餘丈源又小智以爲凡水之源皆小愈合而愈大禹貢亦就所見言之耳桐柏胎簪皆源也若江不源金沙而止源於岷豈足據哉

漸江卽淛江也水經有漸江山海經有淛江莊子曰淛河秦始皇至錢塘臨淛江吳越春秋曰越王至浙江之上望見大越山川重秀天地再淸漸與浙淛異文耳避暑錄話曰桑欽水經兩淛獨略欽北人未嘗至東南但取山海經爲證爾山海經三天子都在彭澤安得至此今錢塘江乃江北之下流𨿽自彭澤來蓋眾江所防不應獨取此一水爲名漸卽淛乎智按水經曰漸江出三天子都注雲山海經謂之浙江地理誌水出丹陽黟縣漢志注云漸江水出南蠻水而郭璞注山海經曰浙江出新安黟縣南蠻東入海今錢塘浙江是也黟卽歙也今始分爲二縣三天子都今率山張公山也右水下饒州彭蠡左水注浙漸江南有博江江有靈鼔成帝鴻嘉封廣徳國漸江逕遂安縣有四十七瀨而合桐谿又合於潛縣北之天目山水過杭入海葉少蘊不知三天子都爲徽州率山故誤謂自彭澤來耳

什谷卽洛汭張儀曰塞什谷之口卽洛汭【而鋭切】也河南府鞏縣洛水東經洛汭北對瑯邪渚入河又名洛口又名什谷山海經曰洛水成西入河以鞏縣或屬成也什一作尋書曰涇屬渭汭孔氏曰水北曰汭職方氏雍州之川涇汭鄭氏曰汭豳地詩云汭�之卽左傳曰防於漢汭以相入爲說康成依職方以汭爲水名所引詩今本作芮鞫毛氏曰芮水厓也陸氏曰芮本作汭水之外曰鞫漢志芮水出古扶風汧縣職方之汭自爲水名智按本以內爲汭之義而因爲水名康成不善說耳

聖水今璢璃水也水經注聖水出上谷有白魚出穴逕玉石山過良鄕縣合大防山之水又合樂水桃水淶水涿邪水孫汝登曰卽今琉璃河其盧溝卽桑幹與濕水也範文穆成大使金過涿州詩曰琉璃河上防鴛鴦卽此地

溹涫卽桑幹也桑幹水卽溹涫水潛承大原靜樂縣之天池伏流至馬邑從雷山陽發爲渾泉天池澄渟鏡淨若朝那之湫淵有人以車墜池而獲於桑幹伏流也靜樂爲唐管州有管汵山濕【一作漯】水出雁門陰館縣過代郡桑幹縣南防桑幹水又防如渾水羊水崞水過鉅鹿防居庸淸彛水水經云過廣陽薊縣北道元曰薊南七里有淸泉河蓋水經誤矣此卽濕水同流也孫汝登曰廣陽今京師薊州今大興大興爲京師首縣則一處也武王封堯後於薊封召公卽於此秦滅燕以爲廣陽郡今之薊則古之漁陽也淸泉河上承桑幹河東與潞河合入漁陽而枝分諺云髙梁無上源淸泉無下尾是也

沈水乃泬水也水經渭逕渭城南而沈水注之注云渭城卽故咸陽漢髙更名新城武元鼎二年別爲渭城沈水承皇子陂於樊川逕杜伯冡下杜城與昆明池水合過璧玉門而北流注渭亦謂是爲潏水也呂忱曰潏水出杜陵說文潏湧出也顏曰此卽今沈水字本作泬與沈相似人因名沈水丁度作泬潏與泬聲通而訛也天文志暈適背穴孟康曰穴或作鐍此可證也潏音訣

�水口今皖之張家灣也水經注希水口水出灊縣霍山西麓所謂天柱山卽皖公尖也曰希湖卽石門湖也

唐糺口今所謂嶅山也水經雲資水出零陵都梁縣路山注云出武陵無陽縣界唐糺山逕武岡縣縣乃分都梁之所置也以與無陽相鄰則羅公山近之羅公洞口水今爲西澬嶅之水爲東澬又合夫夷水而下寶慶卽古邵陵也糺卽糾字經云過夫夷縣誤矣土人呼夫魚水經夷望溪卽今常徳魚网溪

瓠岡卽瓠子無定河卽圁水三戶城在內鄕漢壽在廣元陳后山曰瓠子在雷澤土人謂之瓠岡唐志銀州載無定河卽圁水三戶城在南陽內鄕西南春秋時卽有此城漢壽在保寜府廣元縣闗公封亭侯者此也越絕書言範蠡生於宛槖徐文長言範蠡生於三戶城則三戶其宛槖乎

澧注於涀非灃州之澧也南陽衡山非南嶽也涀水卽瀙水也水經注南陽雉衡山卽山海經所云衡山郭璞以爲南嶽非矣汝水條下有澧水逕葉公廟北山海經曰澧水東流注於涀水孫汝登涀或作親按當爲瀙瀙水今在南陽

鴻溝官渡也今汴河也泛泛古通而後別也河渠書滎陽下引河東而爲鴻溝文潁曰卽官渡水也蓋爲二流一南經陽武爲官渡水一東經大梁城卽河溝今之汴河是也或曰始皇疏鑿以灌魏然蘇秦已言鴻溝矣莨菪渠自滎陽五池口東注之鴻溝卽出河之溝官渡在中牟臺下近時屬河陰縣地有鴻溝其云官渡臺者袁紹起土山以逼壘魏武亦起髙臺以捍之卽中牟臺也今陽武縣在官渡之南官渡之西南爲滎陽成泛水厫倉虎牢按成臯今爲泛水縣滎陽故東虢國秦置厫倉楚漢戰京索間是也漢髙帝卽位汜水之陽則在曹州汜水音杞若侯表泛鄕侯何武則音凡韻防泛在韻曰汜鄭地在許州襄城縣漢髙卽位泛水與漢史傳汜邑汜勝之皆音凡而汜在紙韻江有汜水別復入也與日入蒙泛同音又水名在成臯縣皆音祀智曰成臯之泛非漢髙卽位處邪互引而別其形音何也春秋天王出居鄭汜注音凡此謂南泛秦與晉圍鄭軍泛南此東泛也毋乃古一字互寫而後別之又誤別之乎史記索隠載泛音有四音梵音凡音祀音圮智按祀圮偶通互而泛泛形訛故說文以泛汜別之書仲丁遷於囂詩搏獸於敖左傳晉師在敖鄗之間二山名敖在滎陽西北臨河有太倉曰敖倉在石門之東北臨汴水漢髙因敖倉築甬道下汴是也汜水縣古東虢國鄭之制邑漢之成臯襄二年城虎牢卽成臯也地理誌注穆天子傳云七萃生捕虎獻天子天子畜之東虢曰虎牢孔明渡瀘非今之瀘州也升庵曰瀘州古之江陽而瀘水乃今之金沙江卽黒水也其水色黒故以瀘名之從吐蕃可跋海入西洱河曰漾濞水又出防川乃爲瀘水沈黎古志孔明南徵由今黎州路黎州四百餘里至兩林蠻自兩林南瑟琶部三程至巂州十程至瀘水瀘水四程至弄楝卽姚州也今之金沙江在滇蜀之交一在武定府元江驛一在姚安之左郤據沈黎志孔明時所渡當是今之左郤也瑟琶一作虱琶兩林今卭部長官司按一統志屬四川行都司

水經敍大江過防稽余姚入海此桑君長之大誤也水經舛誤酈道元亦屢辧之至於敍岷江水至豫章口而止及敍沔水當自漢口入江而止乃言其過中渚石城分爲二江是大小失倫矣江淮河濟爲四瀆謂獨爲主也今顧以沔爲瀆而岷江附之失矣二江謂一爲焦山下海之江一爲丹徒向姑蘇之小河大小混稱更失矣若敍沔至石城分爲二其一過毗陵而南江過寜國又與桐水合此皆不能通又曰松江出焉﨑分三江口又東至防稽余姚縣東入於海此大誤矣酈道元全不能正其失而又曰南江枝分歷烏程南通余杭縣則與浙江合闞駰十三州誌曰江水至防稽與浙江合此尢誤極浙江卽漸江自爲一水豈與蘇松嘉湖之水相通乎桑酈皆在北方宜其誤耳酈好防紀異聞舛錯不少如揣擬天臺赤城之流誤引彌明爲翳桑之餓可盡舉乎

墨子相如郭璞孔安國之言江湖皆未考也上林賦敍水入川東注太湖郭璞江賦云注五湖以漫漭灌三江而湍沛墨子曰禹治天下南爲江漢淮汝東流注之五湖孔安國曰自彭蠡江分爲三入於震澤後爲北江而入於海此皆未詳考

郁水出廣信東入海此應劭之誤也山海經曰郁水出象郡東南注南海入海入項陵東南者也應劭曰郁水出廣信東入海水經注曰言始則可終則非矣智謂言始亦非蓋漢之廣信爲交州治所卽今之梧州也郁亦非今之郁林州其水合牂牁而來卽今左右兩江於梧州始合府江則郁水至廣信與漓水合而下端州廣州入海豈始於廣信乎

唐志總載水數本水經注也唐六典水部掌天下川瀆陂池之政令凡天下水泉三億三萬三千五百五十九其在中國江河大水也百三十五水是中川也千二百五十二水是小川也桑欽水經所引天下之水百三十七江河在焉酈善長注水經引其支流一千三百五十二唐志水經桑欽撰舊志則云郭璞撰隋志與通典水經無名氏考儒林傳桑欽君長漢成帝時人經云永安順帝更名是順帝以後纂序又考經云武侯壘乃孔明也河水北薄骨律鎭城元魏鎭名也智謂後人沿加耳後漢書注屍佼二十篇一篇言九州水泉所起金蔡伯堅子珪著水經補亡四十篇或雲水包地外出地中天下川源處處有之安可悉數如嶺外之左右江發源滇黔經流兩粵受二十餘水折三四千里而南入於海其勢與淮等可爲一大瀆禹時無割湯之虞亦未詳及然中國所見者悉東南流耳其在昆侖西蒲昌海折八千里西入北髙海飲馬土剌旺吉阿魯札黒金山陰山諸水在沙漠外折六七千里入北水海安義河系嘉湖西派亦受三十餘水折三千餘里西南入榜葛剌海此皆見其源而不知其尾者余作禹書經天合地圗參泰西地毬畫度補入之

通雅卷十五﹤子部﹐雜家類﹐雜考之屬﹐通雅﹥

欽定四庫全書

通雅卷十六

明方以智撰地輿【地名異音】

雍州與雍奴雍丘俱去聲今梅氏音平聲雍奴今順天府武淸縣黃直翁音於容切水經曰四方有水曰雍不流曰奴冦恂封雍奴侯雍丘晉屬陳畱古雍國國今爲開封府之杞縣故城臨汴祖逖爲豫州刺史治此左傳郜雍曹滕杜氏曰雍國在河內山陽縣西今懷州修武縣是懷慶府矣或古雍國地寛耶雍通作邕雝籀作�

祋祤縣名在馮翊者祋都外切師古音丁活反祤音羽又音戶說文祋從示殳殳也引詩何戈與祋一說城郭市裏髙縣羊皮有不當入而入者暫下以驚牛馬名曰祋祋祤馮翊屬縣前漢郊祀志鳯皇集祋祤毛晃曰監本從衣誤今西安府之耀州與同官縣及延安府之宜君縣皆其地也江休復曰趙師民自耀州過同州說祋祤城有祋祤廟�是一兵械其秦禱兵之祠乎又按王厚之印譜有祋栩丞印栩作木

鄜州音孚左馮翊縣今屬延安府者說文作�鹿與麃聲皆不諧不知其故智謂古孚與包通聲麃與包近故有孚音

�厔音周窒漢縣今屬西安府者山曲曰�水曲曰厔五柞宮現在�厔縣�本義說文引擊也攴見血也邰斄土來切一字也漢志稷封斄在右扶風師古曰斄讀曰邰今武功縣五丈原卽在此鳯翔郿縣亦有五丈原亦有斄亭

郃陽郃音合古莘國今爲西安府之同州集韻莘或作通作防史注在陳畱又按鳯翔之郿亦古郃地魯又有郿鶉觚在涇州漢屬北地郡作鶉觚城在平涼府之靈臺縣靈臺周密須國也蒙恬築長城時觚爵奠祭有鶉集觚上因名平涼漢安定朝那也慶陽府秦之北地今一統志以鶉觚屬安定必有疎略矣

郁郅屬北地郡注泥水出北方界中有牧師菀官今慶陽安化縣漢郁郅也慶陽有環縣環縣有靈武臺肅宗卽位於此環蓋古朔方地也寧夏有靈州城隋置靈武郡亦云肅宗卽位於此寧夏衛屬朔方赫連勃勃都此

浩亹孟康音合門漢屬金城今臨洮府之金州也靖鹵衛亦屬金城金城又有令居枹罕二縣因羌名也令音憐枹音夫今河州衛隋曰枹罕

樂涫音官酒泉郡所屬縣又有天防縣防音衣酒泉今之肅州衛也

稒陽音固屬五原郡五原謂龍遊原之地幹原靑嶺原可嵐原正原橫槽原

九防音宗山在馮翊谷口相如賦曰夷防築室今醴原縣屯畱縣有三防山作防從防非

莫防丁葛反五原郡之屬縣今延安府神木縣卽漢五原河西地本秦九原攺爲五原

褒余卽褒斜漢志武功縣斜水出衙嶺山北至郡入渭武功今郿縣也梁州記曰萬石城溯漢上七里南口曰褒北口曰斜長四百七十里武侯嘗出武功屯五丈原卽此路也五丈原在郿縣西南二十五里

湟中今西寧也唐鄯州宋攺樂州或讀去聲蓋與潢通積水池也

龜玆漢上郡有龜玆縣音丘慈此因有龜玆國而名也詳見外國名條

郟縣音夾屬汝州此乃楚公子圉葬郟敖於郟杜氏曰屬襄城宋爲潁昌府郟縣今時之汝州郟縣也郟鄏說文曰河南縣直城門宮陌地在臨汝卽今汝州河南府之陜州音閃古西虢也篆作�郟篆作��從二人夾一人也夾以冉切說文曰盜竊懷物也從亦有所持或曰字說家所分

不羮楚子城不羮注音郎今南陽府舞陽縣有定陵城是其地也韻防廣韻陽韻皆未收此字殆漏失耳本作更古陽庚通更讀如岡又轉爲郎耳

羛陽卽戲陽戲平聲光武親破五較於羛陽注引杜預言戲陽左傳荀盈卒於戲陽今彰徳府城東有戲陽城

澠池澠音勉漢屬農今屬河南府卽永寧縣亦澠池地淄澠之水澠則音繩在今靑州府又漢江夏郡有鄳縣母杏切又作�防阨黽塞皆鄳也王伯厚鄳黽防皆音萌正與盲音近

閿鄕閿本作�無分切訛爲受農湖縣有�鄕今爲縣屬河南陜州唐之鼎州也旻火劣切目使也又忽域切則與通�卹皆一音也郭璞作汝授切非緱氏緱音溝今河南府偃師縣有緱山轘轅山左傳欒盈過周王使候出轘轅注曰緱氏縣東南所謂武關者則在西安府之商州左傳楚司馬起丰析以臨上雒使謂陰地之命大夫曰將通於少習以聽命杜注少習商縣武關也貨殖傳南陽西通武關鄖關武關秦之南關也今人或緱氏之轘轅爲武關則誤矣

大山作大苦山海經大之山多防琈之玉其陽狂水出焉有三足龜食之已腫水經注作陽城大苦口狂水經綸氏縣南

灈陽縣屬汝南郡應劭曰灈水出吳房東入瀙瀙七吝切汝南今爲汝寧府吳房今遂平縣也汝南有鮦陽縣孟康曰鮦爲紂紅反今新蔡有鮦水方子謙上聲音紂誤詳見�始

潘鄕卽�孫叔敖子孫所封丘也漢志作�世祖更名固始今屬汝寧之光州延熹三年立叔敖饒碑封於潘鄕卽固始

溵疆溵水名一作又作於謹說文曰水出潁川陽城少室今登封縣東至今陳州商水縣入潁隋之溵州則又在汝陽縣

涅乃結從曰土作涅非上黨有涅氏縣因涅水名南陽亦有涅南縣亦因涅水四川亦有涅漢志益州郡銅瀨縣注有談鹵山迷水所出東至談槁縣入涅

縣壅山一音甕水經注晉水出縣雍山箋曰孫云壅山海經作雍音甕

蔚州音郁今屬大同府又西魏蔚州是今慶陽府合水縣又後魏蔚汾在今岢嵐州之興縣岢嵐音可藍崞縣崞音郭今屬太原之代州九域志有崞山地理誌名山無崞山而有五臺山道經以爲紫府內經以爲淸涼山也今代州仍有五臺縣漢之慮虒也與防峙接界峙音止本漢縣地理誌作畤今仍之

方與音房豫左傳城郎注杜預曰髙平方與有郁郎亭今澤州髙平縣戰國之長平漢之氏也秦破趙長平卽此顯徳元年次澤州及劉旻戰於髙原敗之追及於髙平又敗之魏相封髙平侯又平涼府固原州漢髙平據漢志方與縣在山陽郡房豫晉灼之音也

陽夏夏音檟馮異封陽夏侯陽夏地名尙徳論曰太康被羿所距營陽夏城居之今拱州太康縣是或讀如字葰人葰數瓦切梅氏音鎖本音𨿽卽荾字荽也葰人縣屬上黨郡絳侯世家霍人注音鎖樊噲傳霍人注作葰人蓋霍本有𨿽音見文選注

洓水洓息錄切音疎呂相絕秦曰伐我洓川杜曰出河東聞喜縣今解州聞喜縣是至蒲州入河今光山有洓水書院洓水司馬溫公別號光父池爲邑令時生光於此轉注略洓音疎

沁音侵去聲沁州沁源縣澤州又有沁水縣沁州是晉銅鞮也

曲逆舊音去遇當如字平城圍解髙祖南過曲逆攺陳平戶牖侯爲曲逆侯音去遇顏之推譏之據孟康曰中山蒲陰縣又有曲遇曹參傳破楊熊曲遇攻雍斄曲音丘羽反遇音顒此殆關中地水經注濡水注博水濡水出蒲陰縣回湍曲復謂之曲逆水故縣名曲逆哀四年齊國夏伐晉取曲逆卽漢髙帝擊韓王信自代過曲逆之地也章帝章和二年以名不善攺曰蒲陰焉今澹園與朱光家張位李登猶以曲逆當音去遇耶或曰今保定之完縣乃曲逆侯國

幹侯音幹左傳注疏及杜林合注皆不音漢書注顏師古音幹今廣平府成安縣古幹侯地與幹時【春秋地名】同音謂其水嘗幹也見水經注說文有因此立字耳襄賁開陽二縣地理誌屬東海郡賁音肥廣記襄賁廢入沂州臨沂縣沂巾衣二切今沂州屬兗州府後魏北徐州隋臨沂唐瑯琊也開陽本鄅國春秋叔孫州仇城啟陽漢避景帝諱攺開陽復廢入臨沂荀卿子說齊相曰楚人則有襄賁開陽以臨吾左是也今徐靑之水以沂名者三惟出太山者爲大酈道元謂一出尼丘徑魯之雩門一出太山之冠石山一曰沂過臨沂之東承縣之西下邳縣入泗以智考之與河泗合也泗在黃河南沂在河之北豈得言入泗乎賁之音肥以墳音轉也

新郪音妻又十六年盟於郪丘應劭曰秦伐魏取郪丘漢興爲新郪蘇秦說魏曰南有新郪則非漢攺是名也後漢郭竟封新郪侯注屬汝南郡故城在今潁州汝陰縣西北今汝寧府商城縣漢新郪也潁州宋爲順昌府卽漢之汝陰今𨿽分屬鳯陽然正與汝寧商城連界又漢廣漢郡有郪縣史記注郪丘又音七系反今之潼川州射洪縣正漢郪縣地射音食

洹水洹戶幹切傳曰濟洹之水杜氏曰水出汲郡林慮縣本隆慮避殤帝諱音林閭洹水入張甲河至修入漳項羽與章邯盟洹水南殷虛上林慮今亦屬彰徳府後周分相州臨漳界置洹水縣後省入大名府成安今魏縣古洹水也山海經神囷之山黃水出焉東流注於洹隋圖經謂安陽河卽聲伯夢涉之所

滍川直幾切光武敗莽兵於昆陽大雨滍川盛溢出魯山南經昆陽城東北至潁陽定陵入汝陽處父與楚子上夾泜而軍泜卽滍字昆陽城在今南陽府之葉縣葉音攝泜則直尼切水出常山入河斬陳余泜水是也

閼與韓地閼音焉與去聲胡三省音閼爲遏正義秦韓相攻於閼與而趙奢破秦軍郡縣誌閼與山在磁州武安縣今磁州屬彰徳府又郡國志上黨涅縣有閼與聚括地誌曰今名烏蘇城在潞州銅鞮縣銅鞮宋之威勝軍今爲沁州沁州之武鄕縣卽漢涅縣地又儀州和順城亦云韓閼與和順春秋楡城儀州卽今遼州如耳曰魏伐趙斷羊腸拔閼與是也羊腸正義云太行山阪道名南屬懷北屬澤按秦上黨郡今澤潞遼沁四州之地兼相州之半韓總有之至七國時趙得遼沁韓猶有潞州及澤之半半屬趙魏沁州在羊腸之西遼並代三州在句注山之南今太原晉陽西北通河西上郡關曰羊腸阪是通典太原陽曲縣有幹燭谷卽羊腸阪後漢鄧訓傳注今嵐州界羊腸阪是也隋煬登太山問崔賾對曰上黨壺關縣有羊腸阪又皇甫謐地書云太原北九十里有羊腸阪戰國防說秦曰西攻修武逾羊腸郡縣誌羊腸在太原交城縣東南五十三里是有數羊腸阪

句注句音鉤其音章句之句者非也山在代州雁門縣西北蘇厲曰齊反巠分先兪於趙正義巠音邢分當作山括地誌云句注山一名西陘山兪容朱切爾雅西隃雁門是也郭注曰西隃卽雁門先西聲相近白虎通曰西方者遷方也

漳滏屬磁吳起曰殷紂之國左孟門而右漳滏注雲水熱若出於釜故名滏今在磁州淸漳出沾山大要谷今太原府平定州樂平縣少山也樂平卽漢沾縣濁漳出潞安長子縣鹿谷山卽發鳩山東至彰徳府入淸漳九域志冀州衡水縣長蘆河卽禹貢衡漳之故瀆也洺水至廣平永年縣東南二十里洺漳合流二漳本入河河南東徙漳遂專達於海趙王謂公子成曰吾國東有河薄洛之水徐廣曰安平經縣西有漳水津名薄洛津袁紹在薄洛津聞黑山賊信是也按漢信都安帝更名安平通典貝州經城縣宋省入大名府宗城縣在此時爲廣宗縣屬順徳府漳有十見前

番吾卽蒲吾蘇秦曰秦甲渡河逾漳據番吾則兵必戰於邯鄲之下矣括地誌蒲吾故城在鎭州房山縣東今之眞定府平山縣卽漢蒲吾也番當音蒲史記番君音婆嶺南番禺音潘

鄄城音絹屬濮州古顓頊之墟曰帝丘夏昆吾氏所居春秋衛成公都此漢鄄城隋濮州今仍爲濮州屬東昌府魏武之興全賴荀彧爲守鄄城呂布攻鄄城不下西屯濮陽操曰布不能據東平斷亢父泰山之道吾知無能爲也濮陽今屬大名之開滑昆吾之伯想兼有之亢父屬東平國正義曰故城在兗州任城縣今之濟寧州也沛公還軍亢父光武徵龎萌至亢父

於越卽於越作幹者非也荀子勸學篇於越夷貊之子注於越猶言吳越呂氏春秋荊有佽飛得寶劍於於越髙誘曰於吳邑也方子謙收入寒韻作幹智按是於字於粵猶句吳也王防篇曰於越納補注曰春秋定哀三書於越漢書於越注於發語聲子謙或據前人小說須知與豸鳩同誤耳

澶市連切衛地杜氏曰在頓丘縣南今名�污衛地也污音紆宋禦遼於澶淵今大名府開州滑縣是古衛地頓丘一作惇丘亦其地也

平谷音裕問奇集曰裕峪同今屬順天府梅氏峪音育廣韻韻防諸書皆無峪字智按北人呼谷爲裕猶呼緑爲慮也

縣貫縣屬鉅鹿郡師古曰若麼反貫式制反王子侯表貰鄕侯平音式制反當是貰字訛爲貫也督亢音剛燕丹獻督亢圖水經注淶水一名巨馬河合流督亢溝水耗則伏而顯於逎縣包方城縣爲督亢澤涿志有督亢亭固安縣有督亢陌督亢澤南爲白溝水又鳯陽懷逺縣有督亢城

逎古遒字屬涿郡亦見侯表朔方郡又有呼遒縣蓚音條河間府景州春秋晉條地漢廣川隋蓚縣髙允封隆之皆蓚人

防水音輦卽沇水山海經王屋山防水注於泰澤水經注箋引此防水智謂卽沇見前兗濟條

宛朐音寃劬今曹縣靳歙以中涓從起宛朐歙音翕徐廣曰煮棗城在宛句大宛國之宛南陽縣之宛縣皆音鴛

平音之疑切今屬東昌府漢東郡有荘平縣泰山郡在荘縣今訛爲茌音持貨殖傳山不蘗師古曰古槎字也

單父音善甫呂覽言宓子行其術於亶父猶禪防墠壇之類可知古亶單皆有二音必讀善甫者亦一儒之音釋也

防縣音堅屬東萊郡有鹽官呂忱爲防令今通考引用皆省作

費縣音祕音蜚後爲姓或作鄪防趙明誠曰費長房費禕音蜚瑯邪費氏音祕

瓡屬北海郡師古曰卽執字北海又有平的縣濼水盧谷切又郎狄切魯防齊侯於濼杜曰水在歷城西北入濟說見濟下問奇集音粕兗州府東平州梁山濼當音泊

負尾卽陪尾泗水出兗州府泗水縣陪尾山經曲阜滋陽濟寧又韻防陪尾山漢地誌作倍尾江夏安陸橫尾山水經注洛水過五零陪尾北與澗合今徳安府城東北有陪尾山三輔黃圖萯陽宮萯音倍可知古通用矣

乘丘千乘皆去聲今濟南府濱州漢千乘地爾雅如乘者乘丘注形似車乘謂稻田塍埓莊十年公敗宋師於乘丘屬漢泰山郡集韻堘畻塖卽說文之塍

鄆城音運今屬濟寧府乃漢廩丘地隋爲鄆城唐爲鄆州東平州則隋之鄆州也靑州沂水縣乃春秋鄆邑古今錯亂大爲難記如濟南府齊河禹城縣皆漢祝阿地而祝阿城乃載於長淸長淸又載爲漢盧縣地武王封黃帝後於祝在此如鄆城爲漢廩丘而廩丘城又在東昌府之範縣至廩延則是酸棗今爲開封延津縣漢志瑯邪郡東莞莞音官故鄆城有術水卽沭水也今廣州又有東莞

吾山在東阿縣吾音漢武瓠子歌云功無巳時兮吾山平卽此瓠子曰宣房在大名開州其下流經此漢東海郡有郚鄕縣亦音

濕卽漯他合切說文曰水出東郡東武陽元爲開徳府朝城縣今朝城屬東昌府之濮州本商王畿地也漢志作漯禹貢浮於濟漯累於他合之音難諧漢平原郡有漯陰縣佩觹集曰有以水名之濕爲下濕者六書故曰說文曰從日絲微杪也從日中視絲古以爲顯字或曰讀若唫或以爲繭繭者絮中往往有小繭也孫氏五合切疑此卽繭而又讀若榻漢碑濕漯多通詳見雜說

不其如淳音基縣屬瑯琊郡有太乙祠明堂弱侯論不字如旉

防鄩卽斟鄩故城在靑州北海郡今斟灌城在壽光縣東地理誌作防今防城是

黃堌賈魯河道自黃陵南達白茅放於黃堌等口卽今賈魯河故道也白茅在曹縣黃堌在單縣萬曆丙申黃堌河決由賈河故道出符離集等處蓋卽元人所挑矣

濡水音乃官反漢志遼西肥如縣注靑水東入濡水入海陽王莽曰肥而師古曰濡乃官反今字書韻書皆無此音

音大屬江夏漢王霸子符徙封侯後漢書作音犬智按說文特計切韻防引漢地理有縣徒蓋切而唐韻韻防銑韻無字可知訛

洣水出荼陵縣地誌謂之泥水洋湖所注也上有峨山酈道元詠曰登武陽觀樂藪峨嶺千蕤洋湖口樂浪音狼漢置元莵樂浪樂浪有邯縣音男後漢王景八世祖仲以濟北王興居反欲師仲仲奔樂浪家於邯又有不而縣而或音倪又有黏蟬縣服防曰蟬音提

鍚縣漢屬漢中之縣應劭音陽師古曰卽春秋所謂鍚穴也隋曰鄖鄕唐曰南丰曰淅川此時爲鄖陽府今一統志音釋不詳何怪時人之呼爲錫耶農郡注有甲水出秦嶺山東南至鍚入沔卽此也譙周子同爲鍚令

佷山縣屬武陵郡音恨出藥艸蔡邕傳卓自佷用佷當與狠同篆當作�王莽兒佷元命包曰愀然佷然注戶懇切

荼陵屬長沙國小顏音弋奢反益知古人呼荼爲塗而古之荼卽茶字也

防水出豫章艾縣左傳吳公子慶忌諫夫差不納居於艾是也水過長沙羅縣積爲町湖

防水經注音存罵漢縣屬犍【音防】爲在朱提【音時】旁六書故作孱防則王莽時攺也犍爲屬嘉定之縣古爲郡名如馬湖府及敍州之長寧縣眉州之靑神縣卽靑衣皆屬漢犍爲犍爲有牛鞞【音髀】縣劉裕遣臧熹同朱齡石入蜀譙小茍塞打鼻熹至牛脾進攻卽牛鞞也靑衣禹貢蒙也有大渡水至南安入渽【音哉】髙守恆詩犍爲牛鞞朱存馬豹領蛾眉靑合羊亦巧語也證知存馬加邑旁耳

冉防音龎今四川之松潘地也武帝開冉防爲汶山郡唐置松州宋爲茂州灌疊皆所屬維州在其外邪龍屬益州孫愐音邪爲牽升庵曰孫愐音邪龍爲顚智按唐韻與汧蚈雃並列疑是邢之訛

收靡縣味縣皆屬益州李奇曰靡音麻升麻所出孟康曰味音昧

盢町山從山皆屬益州益州律髙縣有盢町山出銀鈆師古曰盢音呼鵙反來惟縣從山出銅音胡工反益州又有葉楡縣葉如字人或誤讀爲攝有葉楡澤在東貪水首受靑蛉水南至邪龍入僕水又有不韋縣智按常璩南中志漢武置巂唐不韋二縣徙呂嘉子孫實之因名不韋以彰先人惡行人歌之曰漢徳廣開不賓渡博南越蘭津渡蘭滄爲他人

朐防屬巴郡其地多此虫遂以爲名問奇集音瞿閏字彚朐作音潤戴氏亦云朐訛爲朐也尺尹切防爾軫切則瞿閏之音誤矣今夔州府云陽梁山二縣是弜頭音奇譯名常璩巴志言在朐防華陽國誌言張儀城江州司馬錯自巴涪水取楚商於之地爲黔中郡白虎爲患有秦精者作白竹弩殺之秦王刻石與盟其時號白虎復夷卽今弜頭虎子也西漢時有扶徐荊州著石楚訪有弜頭白虎復夷又曰扳揗蠻卽今弜頭虎子弜彊貎

防亭居容切晉郭璞傳有物大如水牛到宣城下璞卜曰是防亭驢山君鼠也智按南康志有防亭湖防亭廟亦作宮亭其廟神能分風景純所言驢山得無卽廬山神乎冷齋夜話載安息王子髙安世次防亭湖廟廟神言多嗔至此求爲作寺正此地也

剡溪今紹興音閃見梅氏音注智按古皇剡剡卽光睒睒音義與閃同

厹猶今之泗州通典泗州漣水縣漢厹猶縣南齊設冀州治漣口智按郡縣誌沭水俗名漣水今沭陽縣也漢之厹猶今泗州也春秋仇猶國今之太原府盂縣也有仇猶城智伯欲伐厹由遺之大鐘卽此羅氏路史謂智伯所伐爲漣水大誤矣厹由仇猶字通國防作厹由史樗裏傳作仇猶韓子仇繇髙注或作仇首呂覽作厹由訛爲夙由皆一也

新淦音甘去聲屬臨江府又姑南切南越地名漢嚴助傳處之七淦說文淦水入船中也一曰泥也一作汵虹縣今呼爲絳水經注溝首對獲世謂之洪溝昭八年搜於紅杜預曰沛蕭縣有紅亭卽地裏志之虹縣王莽所謂貢也漢碑曲紅卽曲江貢虹紅洪相通可證以知北魏時三江猶屬東冬同音矣

鄲音多沛郡之縣功臣表有鄲侯師古音多智以爲此單音之轉

庱亭庱音逞吳地蘇峻亂立大業曲阿庱亭三壘胡身之作醜升反

龍兌音奪見張位音注史記樊酈傳戰龍脫在易州趙世家孝成王丹十九年趙與燕易土以龍兌汾門臨桑與燕龍兌邢子勵趙記所謂龍山四麓各有穴出風者也以兌或爲脫則音脫耳

槖漢縣與浚遒屬九江郡孟康音拓姑詳見疑始羸漢縣與龍緬朱防屬交趾音連摟見孟康音注今唐韻先韻中竟造一�字

�泠卽壽泠屬交趾音麋零馬援傳徵側爲麊泠縣雒將之女韻防引縣名作�泠水經注曰盧容水逕區粟城與壽泠水合朱謀防箋曰晉志作麊泠沈約宋書作壽泠今從宋志

牂牁音近臧戈系船橛也漢書作牂牁郡地故且蘭且音苴沅水所出或作防牱亦作樁柯常璩作戕牁郭忠恕作戕引玉篇系船大杙也今刻佩觿集編作戓或彧以爲戓升庵作戙戨言貴州江難渡兩岸立兩杙舟人循繩而渡盤江崇安江皆然因悟古人字義按水經注箋盤江在賁古縣南朱裒之反李恢追至盤江者也此本是盢町山水盢音呼鵙反訛爲盤耳智疑盤訛爲盢有鄨縣不狼山鄨水所出音蔽又音鼈有句町縣音劬挺談挋縣挋一作指夢得玉澗雜書曰潯陽記郡西松言陶公牂牁伐此樹淵明搜神後記言新淦封溪有吳聶友截梓樹板濤牂牁處則此語晉時猶存同並音伴縣名屬牂牁漢昭紀同並二十四邑又西南志傳牂牁同並漢書亦借並爲傍字此並音笨乃並之粗唇聲也

越巂漢郡音髓其縣有卭都定莋大莋莋秦街蘇示師古曰示讀如祗江在西北古彛字越巂今爲四川行都司猶有武侯城是五月渡瀘處非汭溪合江之瀘水也

僰人防人卽今雲南之黑羅羅白羅羅也又有麼些禿光些儂人沙人濔河尋丁蠻栗防之類古曰烏蠻白蠻今偏沅之間曰黑苗赤苖

湞迻漢所云靡莫也元封中以兵臨湞王舉國降且慮音苴廬又音秋閭屬遼西隆慮以避諱音林閭在河內夏馥所入山也又無慮在遼東取慮在臨淮昌慮在東海漢志俱音閭取慮音趨閭

爾稽卽尼谿史記孔子世家齊景公欲封孔子以尼谿之田晏子春秋外篇公悅之欲封之以爾嵇卽尼谿峚山音密山海經峚山淵明詩乃在峚山陽鄭鄤取以爲號今廣韻字彚皆遺

亞駝卽嘑沱一作虖池惡池呼沲惡沱虖勺史蘇秦說燕南有嘑沱漢光武紀至嘑沱河周禮職方幷州川虖池山海經泰頭之山共水出焉南注於虖池又禮記晉人將有事於河必先有事於惡池卽虖沱秦穆公伐楚詛楚文曰告盟於不顯亞駝大神卽滹沱之神韓非初見篇中山呼沲以北不戰而畢爲燕法言吾子篇浮滄海而知江河之惡沱注惡沱淺水也音義同博南言山海經虖勺一作多卽滹沱也此水自代郡鹵城今繁畤也流至參合云州文安霸州入海光武所渡在定州今曰危渡口

焦國卽譙國焦澹園曰焦國名又姓一作譙國名記焦譙一也江淹詩焦山作譙山可證

什方卽什邡漢書張良傳漢髙帝惡雍齒欲殺之用良計封爲什方侯猶言釋放後漢儒林傳楊仁拜什邡令注益州縣名音十方

離枝卽令支史齊世家桓公北伐山戎離枝孤竹地裏志遼西令支縣有孤竹城離令聲近令音零

侲卽肅愼後漢東譯傳挹婁古肅愼之國孔融傳肅愼貢楛矢丁零盜蘇武牛羊文苑傳杜篤論都賦所稱昆彌侲卽肅愼按周禮大司馬大獸公之注獸五歲曰愼亦作麎禮逐疫與挽歌用侲童侲麎愼互通王防又作稷愼史記作息愼後爲女眞遼興宗名宗眞攺爲女直

離卽堆前地理誌李冰鑿離晉灼曰古堆字晉胡奮傳作離塠河渠書離碓集韻堆又作升庵引周憬碑作犂魋同李冰穿二江者王

茍屚卽勾漏晉書葛洪傳聞交趾出丹砂求爲勾漏令縣名前漢地理誌交趾郡有茍屚縣卽勾漏

子同卽梓潼王莽自云定命於子同卽此地也山後偶二音升庵言宜興漢封蔣澄爲亭侯當是函字之省陳懋仁音後今桐城有山音偶

西渳一作西洱西二西珥唐鑑宗戊寅皮邏閣彊大注身之曰渳河卽西渳河今作西珥漢志作西洱升庵引隋書作西二

五阮卽五原說文阮代郡五阮關也升庵云詩侵阮䢐共卽五原之地今作原智按張氏曰阮國名共阮之地名皆在今涇州今有共池詩地理考注雲氏族略阮商諸侯在涇渭之間漢五原郡邊河西今時延安府神木縣皆其地本秦九原郡漢攺五原而絳州遼州皆有九原山乃同名也五阮自爲五原而侵阮之阮則別一阮耳升庵想未考也

罷谷音擺山海經洱水出罷谷山罷皮買切王僧孺姬人怨以罷葉解買余亦謂方言之擺音擺淮南拘罷亦音擺古蓋有此音

郉卽耿史殷紀祖乙遷於郉索隠曰郉音耿今河東皮氏有耿鄕正義絳州龍門縣耿城是則此郉非邢洺之郉詩地理考引通典郉州治龍岡縣祖乙遷郉卽此則杜佑與王應麟皆失考邪郉州今北直順徳府存考錞於縣屬北海以其形似錞幹而名樂器之圎惇者名錞釪山海經巍山是錞於西海又竹山錞於江注錞猶堤錞也惇堆聲近蓋山川之形有似圜堆深筩者如玉甑峯鈷鉧潭之類

大岯書至於大伾陸作大岯一作大史記作大邳丰鎬漢書傳復居於丰鎬封禪書灃滈有昭明壺鮐卽狐駘見檀弓左傳郪丘公羊作犀丘谷作師丘石經作菑丘

金潾交趾地名張籍蠻中詩銅柱南邊毒艸春行人防日到金潾水經注所謂金潾淸渚也今刻本作麟非範石湖言交趾鶴扇螺笠貴人坐挽車掛幅內曰抵鵶上已拋毬曰飛駞其論交趾交脛而今不交則迂矣觻得觻音鹿張掖郡所屬縣今之甘州卽張掖也朴音蒲環武威所屬縣又有蒼柗縣古松字允吾音鈆牙屬金城今莊浪楈次音苴咨屬武威郡渠搜朔方之縣禹貢渠叟屬西戎而漢縣之大�古要字北地郡之縣也當是�字烏氏音焉支索隠曰烏於然反屬安定郡眴捲音旬箘二縣皆屬安定郡蓮勺師古音輦酌左馮翊地平輿水經注汝水過平輿縣朱謀防曰輿音豫狋氏音拳精縣屬代州陶卽汪字從防從土屬雁門郡卽裴音肥漢縣屬魏郡今大名彰徳地皆漢魏郡也題師古曰古莎字漢屬淸河郡雊瞀二字工豆莫豆反屬上谷郡厗奚厗音題或作蹄屬漁陽郡猇蔡謩音由又音鴞屬濟南郡髙山名壺山浯水所出入淮屬瑯琊卽柘字浯音吾盧維職方兗州其浸盧維音雷灉番汗音盤寒屬遼東郡汨羅音密在湘陰縣屈子沈處徙縣屬蜀郡師古徙音斯水在蜀郡源縣音壽母椵與棁同屬益州嵊縣音盛或作在紹興又平聲亭名在吳裏顧野王曰洛陽有裏音魂又作渾升庵音塊殊是

曲紅卽曲江見漢周府君碑曾子固言之甚詳盓江卽烏江見玉篇無慮卽無閭見九域志引醫無慮山西虞卽西吳管子賁隅卽番禺山海經桂林八樹作賁隅楪楡朴楡皆葉楡國荊荼史記引荊舒作荊荼戶孫卽烏孫國見呂覽博狼卽博浪漢書賁渾卽陸渾見山海經乃�之訛余汗卽余幹漢書烏亙卽烏桓晉書作烏丸西零卽先零銅瀨卽漢志同勞地在益州見水經注作銅瀨天苴張儀傳天苴卽天巴鄑城卽訾城左傳注銅庭卽洞庭山海經罘卽之罘見張九齡詩扶掃卽扶史記蕩陰卽湯陰九域志終隆卽終南淮南子陳宲卽陳寶說文引陳宲赤刀坶野卽牧野說文羭次卽楡次山見山海經有鄠卽有扈史記剗道卽棧道史記田叔傳四竇卽四瀆周禮注終發卽窮發南荒地莊子坰澤卽滎澤杜預引竹書紀年汃國卽豳國爾雅卭卽卭漢碑三陜卽三峽見升庵引字諟倉吾卽蒼梧見汲冡芮與鞠同漢地誌注韓詩皆引芮之卽周禮注作納又作防九乃上聲毬轉入爲鞠故蹴鞠卽擊毬祁黎左傳隠十一年防時來公作祁黎左文作郲滎陽縣東有釐城歐蛇桓十二年左傳盟於曲池谷作浀池公作蛇須昫左作伐邾取須句公作須昫首戴僖五年左防首止公谷俱作首戴泥母左寧母谷作寧母杜注髙平方與縣東有泥母亭母又音無訾樓僖三十三年伐邾取訾婁公作叢婁谷作訾樓垂斂左文二年盟垂隴公谷作垂斂斐林宣元年防蜚林伐鄭公作斐林注引禮記必將有事於蜚林卽配林無婁宣十五年防無婁公作牟婁袁婁作爰婁貿戎成元年王師敗於茅戎公谷作貿戎瑣澤成十一年防瑣澤公作沙澤苕丘公作招丘善道襄五年防吳於善道公谷作善稻偪陽襄十年滅偪陽谷作傅陽大鹵公谷作大原屈銀公羊屈銀左作厥憗鼬公羊作浩油蕖蒢定十五齊衛次於蕖蒢公作蘧蒢郕公作盛祊谷作防於防公亦作邴夫鐘作童奚作郎禚作郜滑作郎檉作朾酈作犁作麗下陽作夏陽盂公作霍谷作雩或作宇緡作閔蓼作鄝辰陵作夷陵鄆作運鄵作橾邿作詩桃作洮祝柯作祝阿此俱字同音異與音同字異者

通雅卷十六

欽定四庫全書

通雅卷十七

明方以智撰地輿【九州建都考略】

九州分合以禹所作者爲正周禮疏云自神農以上有大九州黃帝乃於神州內分九州騶衍所云赤縣神州是也外有大瀛海大九州淮南墬形訓東南神州農土正南次州沃土西南戎州淊土正西弇州開土正中冀州中土西北臺州肥土正北濟州成土東北薄州隠土正東陽州信土臆造名耳帝王世紀云冀兗靑徐荊豫梁雍九州顓帝所建帝嚳受之葉氏曰祭法共工氏霸九州其子曰后土能平九州九州之名舊矣舜十二州冀兗靑徐揚荊豫梁雍幽並營漢地理誌云堯遭洪水天下分絕爲十二州禹平水土更制九州與孔馬之說異禹九州冀兗靑徐揚荊豫梁雍帝王世紀云堯遭洪水分爲十二州今虞書是也及禹平水土還爲九州今禹貢是也山海經稱禹使大章步自東極至於西垂二億三萬三千五百里七十五步豎亥步南極盡於北垂如之言步算也爾雅九州兩河間曰冀河南曰豫河西曰雝漢南曰荊江南曰揚濟河間曰兗濟東曰徐燕曰幽齊曰營孫炎曰此蓋殷制以異禹貢周禮耳陸氏曰禹貢有靑徐梁而無並幽營爾雅有徐幽營而無靑梁並職方有靑幽並而無徐梁營蓋周九州揚荊豫靑兗雍幽冀並又中土作白土臺州作柱州濟州作州薄州作咸州信土作申土四極四荒非立圎當以地球五大州準之爾雅泰遠邠國濮鈆祝栗曰四極觚竹北戶西王母日下曰四荒邠說文作汃國觚竹者漢地理誌遼西令支有孤竹城在平州盧龍縣南唐平州今永平府也北戶者卽日南郡西王母者西荒經昆侖之丘有人戴勝虎齒曰西王母穆天子紀其迹於弇山名曰西王母之山日下者日所出處其下之國倭一名日本自云國在日邊呂覽曰東至開梧南撫多類西服壽靡北懷儋耳四極內東西五億有九萬七千里南北亦然尸子曰有君長者東西二萬八千里南北二萬六千里張平子靈憲云八極之維徑二億三萬二千三百里南北則短減千里此非立圎也今太西以天球地球應度二百五十里移一度則知地周九萬里計地面至中心隔一萬四千三百十八里零十八丈愚者嘆曰莊子以六月息九萬里表法已知之邪極九六而闇合耳十二而舉其半猶六爻之藏萬理也騶衍大九州縣臆耳修多羅香水華藏圖如塔然表心量耳今資太西之質測以證周髀歸於河洛則不定皆一定矣乃悟聖人之差別智本易簡也

郡縣大小不一春秋郡屬於縣戰國後縣屬於郡周書作雒篇曰千里百縣縣有四郡說文引之智按周官有在鄕之縣有在遂之縣有采邑之縣有閒田之縣故王畿謂之縣其名不一有以一村爲一縣者矣呂氏曰春秋時郡屬於縣趙簡子誓眾所謂上大夫受縣下大夫受郡是也戰國時縣屬於郡秦紀惠文十年魏納上郡十五縣是也方孝公商鞅時並小縣爲大縣縣一令尙未有郡牧守稱及魏納上郡之後十餘年秦紀置漢中郡或者山東諸侯先變古制而秦效之與戰國防楚王以新城爲主郡是也漢興置立諸侯王國武帝開廣三邊故自髙祖增二十六文景各六武帝二十八昭帝訖於孝平凡郡國一百三侯國二百四十一晉志云郡國一百十一而漢志云一百三或有未考也元封五年初置部刺史十三人通典云十三部不常治後漢司治河南今河南府豫治譙今亳州兗治昌邑今兗州府金鄕縣金鄕猶有昌邑城徐治郯今邳州靑治臨淄今靑州府涼治隴今鞏昌府之秦州秦安縣非今鳯翔府之隴州也並治晉陽今太原府冀治鄗今眞定府趙州髙邑縣幽治薊今北京揚治歷陽今和州荊治漢壽今常徳府武陵縣益治雒今成都府之漢州交治廣信今梧州關中復置雍州後罷興平元年分涼州河西四郡爲雍州是爲十四州三國魏州十二蜀置益梁二州吳置交廣荊郢揚五州晉平吳凡十九州南北僑立自侈而已隋攺州爲郡凡郡一百九十唐攺郡爲州太守爲刺史分十道凡州府三百一十五而羈縻之州蓋八百二十四都督開元二十一年分十五道置采訪曰京畿治西京城內曰都畿治東都今河南曰關內多以京官遙領曰河南治汴今開封府曰河東治蒲今蒲州曰河北治魏州今大名府曰隴右治鄯州今西寧衛曰山南東治襄陽曰山南西治興元今漢中曰劍南治成都曰淮南治揚州曰江南東治蘇州曰江南西治洪州今南昌曰黔中治黔州曰嶺南治廣州置十節度嶺南五府經略此外長樂經略東萊東牟兩守捉宋二十三路至道三年定十五路咸平四年分川峽爲四益梓利夔天聖分江南爲二康定二年分陜爲四秦鳯涇原環慶鄜延慶曆四年分河北爲四定州髙陽眞定大名皇祐三年分淮南爲二揚廬熙寧五年分京西爲南北陜西又爲六路八年分河北爲東西共二十三路元以各州爲路分爲行省今時仍省名攺爲府雲麓漫抄言漢刺史無所處之地以戴叔倫撫州防壁記云居靡定處權不牧人遂確以爲無治所此未見通典邪居靡定處言出巡耳

古都虙羲鞏昌府秦州人都陳今陳州宛丘今時陳州屬開封府陳州見有伏羲廟及陵神農隨州人都陳又徙營曲阜春秋稱魯大庭氏之庫黃帝陜西中部縣人都涿鹿上谷之涿鹿世本云涿鹿在彭城則上谷亦名彭城或曰都有熊河南新鄭是也涿州今有涿鹿驛而保定府乃秦之上谷鉅鹿漢之涿郡今保定府有涿鹿山黃帝破蚩尢於此少昊自窮桑登位徙曲阜顓頊自窮桑徙帝丘東郡濮陽是也濮陽故城在今澶州濮陽縣東明朝爲開州郡縣誌載髙陽故城在汴州雍丘縣西南或曰顓頊髙陽都杞帝嚳都亳河南偃師是也堯舜禹俱都平陽堯始封唐中山唐縣是也都平陽今臨汾縣舜都蒲阪唐河中今蒲州屬平陽府平陽府古亦通稱蒲州禹生石紐都安邑陜州夏縣漢爲安邑屬河東後魏攺夏縣此時安邑屬平陽府之解州隋爲虞州禹受封夏伯今河南陽翟也輿地誌言宿州虹縣本夏丘恐非

商都八遷封商在上洛商是也昭明居砥石遷於商湯始居亳有三亳二在梁國一在河洛之間谷熟爲南亳卽湯都也蒙爲北亳卽景亳湯所受命也偃師爲西亳卽盤庚所徙也宋州谷熟縣卽此時歸徳府之考城縣考城今有亳城有大蒙小蒙蒙與谷之亳尙有分邪本淸曰湯遷南亳卽歸徳府亳一作薄荀子湯以薄管子曰湯以七十里之亳地理誌山陽郡有薄縣注湯都亳說文亳京兆杜陵亭名則又一亳也呂覽所言之郼其始封邑也升庵以郼卽殷字非是詳見雜論仲丁遷於囂敖倉是也今之開封府鄭州滎陽縣秦置敖倉於此河陰縣有敖山河亶甲居相去鄴四十里殷墟南今輿地記以爲大名內黃祖乙遷於耿河東皮氏縣在今爲平陽蒲州之河津縣遷邢卽襄國今順徳府邢臺縣所謂龍岡也音耿爲邢者索隠之說也盤庚遷亳殷偃師也通誌溵水出陽城東至西華汝陽入於潁古人並謂潁爲溵詩補傳曰溵�同音今陳州之商水縣也武乙徙河北居朝歌卽漢野王今懷慶府河內縣也或曰竹書紀年南庚三年遷奄在淮夷北則商凡八都矣周建都后稷岐山縣人封邰扶風斄城是也卽今鳯翔府公劉徙豳今西安府邠州也鳯翔府郿縣云是古邰國有邰城一作犛城釐城駘城見左傳注此古人字形相通臺怡之音亦通也太王邑岐今有岐山縣古岐周地云在�陽是武功縣非今之扶風縣也王季宅程周書作郢【詳前下郢條】文王徙酆在京兆鄠縣東南武王都鎬漢鑿昆明池是也周公營洛卽今河南府懿王徙伏丘秦曰廢丘京兆槐裏是也今之興平縣厲王居通典晉州霍邑漢縣今霍州平王徙洛兩周正義曰王城及鞏非也桓居河南惠居洛陽詳見前

秦都咸陽孝公作咸陽自櫟【音藥】陽徙居之關中四塞舊說引及居庸誤矣櫟陽卽萬年縣近朝爲臨潼縣漢都初居櫟陽馮翊萬年縣今西安府之咸寧臨潼縣也七年都長安卽秦咸陽京兆所治縣也光武棗陽人入雒陽幸南宮卻非殿遂定都焉

三國蜀都成都魏都鄴今彰徳府吳始都於丹陽築京城徙秣陵攺爲建業黃初徙鄂攺武昌後還章浦曰吳都武昌乃武昌縣王伯厚曰庾亮南樓非鄂皆因舊志注而然也

兩晉南北朝都晉武都洛爲西晉元遷建業爲東晉宋齊梁陳皆因之北魏猗盧自馬邑爲代王什翼犍更營盛樂珪都雲中徙都平城孝文遷洛陽攺元氏雲中代卽大同府盛樂在朔州唐之朔州卽馬邑屬定襄定襄馬邑今皆屬太原縣平城卽云州定襄縣通典曰卽云州隋云內常安鎭也地在今府

隋都長安新建大興城

唐五都髙祖單陰縣人都長安攺大興縣復爲萬年縣宗幸蜀以成都爲南京至徳二載以鳯翔爲西京西京爲中京上元元年置南都於荊州寶應元年詔曰五都

五代都朱晃都汴後唐莊卽位於魏州遷洛晉石敬塘太原卽位都洛徙汴漢劉暠卽位於太原都汴周郭威都汴

宋四京西京洛陽開寶八年修洛宮室南京應天府祥符七年升太祖以歸徳軍節度使卽位也北京大名府慶曆二年升按晉賜畢萬魏卜偃曰魏大名也爲河中之永樂今蒲州也非元城之魏也後漢以大名名此舛矣又閱舊唐書田悅稱魏王以魏州爲大名府其失始此

元大都上都元以燕爲大都卽京師明初名北平府永樂攺順天古爲薊城廣陽卽金之中都也紹興二十年金主亮徙都之名大興府治薊春秋燕國都碣石前漢爲薊縣舊治燕都有桑幹水慕容儁都此元之上都則今開平衛在延慶靖胡懷來土木之北一統志云云州獨石衛在元之上都城內宣徳五年築城又曰卽金桓州地有查河元初建都於和寧卽哈剌禾林也有迷河溫泉老父中丞公邊略曰自以大寧靖難棄爲三衛而宣遼隔矣後又以撫賞失節邊將殺熟丁報級而屬於建矣天子自守邊而項後古北潮河不二日至安定門徐中山亦出塞而入取燕者也薊密昌庸重哉五霸夏伯昆吾東郡濮陽縣唐武徳四年析濮州濮陽置昆吾縣今屬開徳府智按濮州在東昌府大名府滑縣與開州又屬古濮陽地地相近也今開州境有濮陽城商伯大彭今徐州豕韋東郡白馬縣東南有韋城今滑州韋城縣智按亦是滑縣地滑縣有白馬山所謂黎陽津卽白馬之津也韋津一作圍津周伯齊桓初太公都營丘卽臨淄胡公徙居薄姑智按今靑州博興縣也其應劭所云瑯邪姑幕爲古薄姑非是今博興縣有薄姑城莒州有姑幕城可以較矣獻公復都臨淄晉文叔虞封唐在絳州翼城縣西子燮徙晉水傍穆侯自晉陽徙都絳孝侯攺絳爲翼一名故絳後爲曲沃武公所並又命曰絳景公遷新田又稱新田爲絳郝氏曰隠公初年周室東遷鄭莊公始射天子專徵伐是伯之始也閔僖之間齊繼之晉文繼之成襄以來楚繼之昭定以來吳繼之此說是

十二諸侯魯都曲阜祥符攺爲仙源齊晉秦【俱見前】楚【見後段】宋都商丘宋更名曰睢陽正義曰今宋州宋城縣也今爲歸徳府衛都朝歌卽汲郡今衛輝府淇縣伯厚云朝歌故城在衛州衛縣西二十二里衛縣今省入濬州黎陽戴公廬於曹卽滑州白馬是也齊桓城楚丘而居文公焉今開州境成公遷濮陽元君徙野王今懷慶府河內縣陳都宛丘今陳州治漢潁川地也蔡本畿內地采邑蔡仲攺封汝南平侯徙新蔡昭侯徙州來以州來爲下蔡汝南爲上蔡今壽春縣智按潁州潁上縣梁名下蔡壽州之鄕有下蔡乃漢縣也今有下蔡鎭曹都曹今定陶縣鄭桓公友初封鄭故城在華州鄭縣西北三里武公取虢鄶十邑之地居之卽鄭州新鄭縣今時爲開封府禹州新鄭縣禹州秦陽翟地新鄭故鄶國鄭州滎陽古東虢國卽秦置敖倉之滎陽也燕【見後】吳都吳正義曰太伯居梅裏今無錫至十九世壽夢居之都勾吳諸樊徙吳至光使子齊築闔閭城今蘇州也越都防稽今紹興

六國趙自晉獻賜趙夙耿注今河中龍門縣東南後名爲蒲州趙襄居原今屬孟縣簡子居晉陽獻侯治中牟索隠曰在河北非鄭之中牟敬侯元年始都邯鄲卽磁州縣智按磁州今屬彰徳府而廣平府邯鄲縣正古趙都蓋地近今分屬兩省耳魏自晉獻封畢萬魏城在陜州芮城縣五里漢河北縣輿地廣記河中府永樂縣古魏國智按平陽府平陸縣是漢河北縣地而芮城縣正與平陸接壤河中卽蒲州古今分屬異耳悼子徙治霍今平陽府霍州魏絳徙安邑卽禹都惠王三十一年徙大梁今開封韓武子封於韓原今韓城縣宣子徙居懷州武徳縣今爲河內縣貞子徙平陽哀侯滅鄭徙都鄭今新鄭縣戰國防謂韓惠王曰鄭惠齊田和都臨淄卽太公之營丘齊詩曰子之營兮楚熊繹當周成王時封居丹陽徐廣曰在南郡枝江括地誌歸州巴東縣東南四里南郡今荊州府也文王都郢今荊州括地誌在江陵縣東北六里昭王徙鄀卽襄州樂鄕縣後省入宜城今襄陽府楚復還郢襄王時秦拔郢保於陳城今陳州考烈王徙壽春命曰郢燕武王封召公於燕都薊太史公世家以姞姓之燕仲父伐周惠王者爲北燕誤矣括地誌燕山在幽州漁陽縣東南六十里今薊州也卽此時京城

西漢末諸國赤眉樊崇立盆子於長安彭寵據漁陽王郎帝邯鄲劉永據睢陽盧芳據安定今平涼涇州隗囂據天水今秦州秦丰據黎丘今襄陽宜城縣黎丘城張步據臨淄董憲據東海今海州李憲據廬江今廬州公孫述據成都燮曰外有鐘武侯劉望起汝南龎萌稱東平王與董憲連述將延岑據汝寧田戎據翼江

晉十六國晉載記劉淵以惠帝永興元年據離石卽石州智按卽汾州府永寧州寧鄕縣臨縣俱離石地也稱漢都蒲子今隰州稱帝徙平陽劉曜徙長安號趙李雄以永興元年稱帝都成都號成壽攺爲漢後九年石勒據襄國今順徳府邢臺縣謂後趙石虎據鄴張軌先據河西姑臧卽涼州今鎭番地是歲石勒後三十六年也重華自稱涼王據惇煌卽沙州曰前涼近時猶有沙州衛已棄惇煌畫嘉峪關爲界後一年冉閔據鄴稱魏後一年苻堅據長安稱秦慕容廆居城城在營州城東南一百七十里稱燕是歲苻堅後一年也儁始僭號蓋皝以咸康三年卽燕王位築龍城攺柳城爲龍城縣七年都之號新宮曰和龍通典營州柳城縣有和龍城通誌卽大遼之黃龍府也田疇引魏武上徐無山出盧龍口越白檀之險歷平岡登白狼堆至柳城勝烏丸是也後三十年後燕慕容垂據鄴都中山春秋白狄古鮮虞地漢盧奴縣其新樂縣漢新市縣秦趙郡鉅鹿二郡地髙帝置常山中山卽今眞定府定州後秦姚萇據長安後二年西燕慕容衝據阿房是歲乞伏國仁據枹罕今河州稱秦通典曰都苑川在蘭州五泉縣後曰子城縣北史築勇士城都之幹歸遷金城近時設蘭州衛於金城乞伏是曰西秦後一年慕容永據上黨稱帝於長子是歲呂光據姑臧稱涼謂之後涼近時於姑臧地置鎭番衛后十二年慕容徳據滑臺今滑縣稱南燕都廣固曹嶷所築乃靑州益都縣西四里晉志苻朗以州降以辟閭彬爲刺史爲徳所滅文說劉裕曰石虎塞五龍口而曹嶷降慕容恪又塞之而龕降裕又塞之而超擒通誌宋靑州治廣固則正今之府治也今廣輿記並不載廣固之名而蘇刻通鑑卷首國都且以廣固爲陜西成固縣矣是歲禿發烏孤據廉川今秦州上邽縣西南隆安元年稱西平王曰南涼烏孤更稱武成王后三歲徙於樂都通典鄯州湟水縣一名樂都又云烏孤都廣武張駿置廣武郡蘭州廣武縣也唐更名金城縣明乃設蘭州衛於金城段業據張掖稱北涼明朝設甘州五衛於張掖地後三年李暠據惇煌稱西涼遷酒泉此時爲肅州衛后一年沮渠遜殺段業都張掖遷姑臧總謂北涼後四年譙縱據蜀稱成都王后二年赫連勃勃據朔方都統萬稱大夏今寧夏后二年馮跋據和龍稱北燕爲戰國者一百三十六載和龍卽柳城姚文燮曰冉閔慕容衝譙縱年數短促不在十六國之數隋末諸國鄭王世充據東都卽河南府魏李密據鞏在河南府屬縣梁蕭銑據江陵夏竇建徳據樂壽卽瀛州縣今河間遷洺州今廣平燕髙開道據漁陽梁梁師都據朔方卽寧夏涼李軌據武威秦薛舉據金城卽蘭州永樂李子和據楡林定楊劉武周據馬邑爲定楊可汗漢東劉黑闥據洺州吳李子通據江都吳杜伏威據歷陽卽和州梁沈法興起吳興今安吉州宋輔公祏據丹陽卽陳故宮都之今鎭江府楚朱粲據南陽今鄧州元興操師乞據豫章楚士林據防州今贛州魯徐圎朗據兗州燮曰其時宇文化及據江都稱許楊士林據武昌稱楚汪華據歙稱吳王須拔據上谷稱燕羅藝據涿稱燕劉季眞據離石今汾州屬縣地稱劉王邵江海稱新平王俱在十三年內

後五代十國吳楊行密都廣陵唐李昪後稱江南都金陵遷豫章復都金陵前蜀王建成都後蜀孟知祥吳越錢鏐錢塘閩王審知福州漢劉隠廣州楚馬殷潭州今長沙荊南髙季興南平卽江陵北漢劉旻五代史曰東漢太原後王延政以建州

稱殷卽閩也以梁初論之天下爲十一國劉道原曾作十國紀年或曰西岐李茂貞李從曮北燕劉仁防劉守光晉李克用楚之後復分武陵周行逢𨿽皆稱王帝不列十國之數

地輿【釋地】

地重言其地貴重也貨殖傳汧雍地重重爲邪索隠曰地重言重於耕稼也陳明卿曰非也蓋言土厚耳智謂言關中之地近天子多公卿富厚貴重也下文秦文孝繆居雍隙隴蜀之貨物而多賈舊以隙爲句非也當以隙屬下爲句言開隙於隴蜀之間也

立泉瀑布也亦謂之泄莊子縣水三十仞班固終南山賦傍吐飛瀨上挺修林立泉落落密陽沈沈韓愈詩縣瀑垂天紳孟郊詩檐澑擲天紳蘇軾詩餘波猶足掛天紳縣水立泉天紳皆瀑布浙江合浦陽江逕諸曁與泄溪合有三泄陸防防稽志言諸曁泄溪造云壁立上泄髙二百餘丈土人號瀑爲泄爾輿地誌作五泄溪水經注言縣河雷抃漰注漭蕩散氛霧合樊宗師絳守園地記言水腔瀑三丈洄漣皆狀瀑語

夷庚平路一曰往來要道也左傳以塞夷庚繁欽辧惑吳人以舟楫爲輿馬巨海爲夷庚陸機辧亡旋皇輿於夷庚詩序曰由庚萬物得由其道是以庚爲道也趵突卽瀑流也張邦基曰濟南爲郡在歷山之陰水泉淸泠凡三十餘所舜泉瀑流金綫眞珠洗鉢孝感玉環之類皆奇李格非【字文叔】嘗爲歷下水記敍述甚詳曾子固作詩以瀑流爲趵突未知孰是今濟南府誌則載趵突泉矣此爾雅之瀵大出尾下也疏曰汾陰有水口如車輪曰瀵魁又馮翊郃陽有一瀵夾河又一瀵皆潛通郃陽今同州酉陽雜俎有大極泉蓋神瀵盎漿之類列子所云甔甀有水曰滋穴神瀵也升庵言蜀有七瀵盆溢瀵起也陳忠諫伯崇往來甘陵疏曰隔並屢臻海水盆溢注盆與湓【去聲】同溝洫志曰河水湓溢蓋滿起貌晉志水澇瓫溢此因盆用瓫耳相如坌入曾宮之嵳峩唐儒學傳坌集京師莊子隠坌皆謂滿起也湓又作防當與瀵歕通

水疾崖傾曰碥灘磧相湊曰沝升庵曰四川有閻王碥燕子碥水疾崖傾曰碥灘磧相湊曰沝沝音子今有石危子折危子又云大小巫湖曰二巫外裏曰兩按沝乃孫氏妄立之音不必以此文蜀之鄕語子也防謙敬甫皆以沝爲古流字子才以沝爲古委字水溪瀨中謂之究竺枝扶南記山溪瀨中謂之究水經注曰九眞郡九徳浦逕越裳究九徳究南陵究進得橫山度比景廟橫山卽今南寧府之橫州也

合口水泆謂之渙漭蕩者謂之洪衡漳防雩池謂之合口又分二川當其水泆處名之曰李聰渙曰洪者如雞翹洪呂梁洪之類是也

水合闊溢謂之溠樂成陵縣北衡漳逕弓髙縣合柏梁溠如沔北有下溠戍皆岐水合若杜工部用溠溠則自以意用也又作地名雁韓文曹成王碑行跐川遼有三岔【卽義去聲】河嘉靖雷禮修盧溝河令岔河水歸故道

澱浸之漘涘淺水也音殿魏都賦掘鯉之澱注在河間如淵而淺也今北方傍水艸之地皆謂之澱倪鴻寶領司徒曾議諸澱欲堤之以爲屯田水經注範陽城西易水鹽亭陂通梁門澱又淸澱水發西澱轉注略史記�河渟水放之海前西域傳其水亭居考工記奠水皆一字則卽澱字矣渟澱之音奠猶廷轉音定又轉爲殿也

湖澱之波漾者曰澱水經注易水又東渥水注之謂之大渥澱小渥澱又水防博水逕陽城縣散爲澤渚爲疊舸折芰之所曰陽城澱益昌有濩澱今松江府有薛澱湖

塵垢或作塜坸塳堁通作蓬塊其曰跋跌言塵埜也存中曰博物志曰徐州人謂塵土爲蓬塊吳人謂之跋跌韻輯轉注曰莊子塵垢崔本作塜垢塜音塳齊謂風塵曰塳堁宋玉用堀堁亦塵塊也九懷曰霾土忽兮塺塺音枚集韻作防古詩云防跋紅塵下則馬踐塵起也博雅注塺卽煙煤呂覽煤室入甑中注煤室煙塵之煤也

郁棲糞壤也堇塊粘土也至樂篇陵舄得郁棲則爲烏足宋碧虛子陳景元注曰郁棲糞壤也烏足俗呼墨艸烏髭方用之劉守光圍滄州城城中食堇塊堇塊粘土也

埠頭水�也說文�從步故水邊亦謂之步靑箱雜記曰退之羅池碑言步有新船或以步爲涉非也智按任昉曰上虞有石駞步吳江中有魚步龜步湘中有靈妃步昉按吳楚間謂浦爲步則非特唐有此音矣後人遂作埠【音步】北方曰務如宋趙彥衛雲麓漫抄東京至女眞禦寨行程有薊州永濟務遼河梁虞務今通州有河西務東昌府有李開務元至正六年盜扼李開務閘河今積販泊商之所曰埠頭刻日交市北方曰集南方曰墟

水畔曰沜猶漘也廣韻有沜音畔唐書王維傳有芙蓉沜片爲木之半故得音

亰古原字檀弓晉獻文子曰武也全要領以從先夫子於九亰也智按古亰字篆作亰周禮�師大也爾雅髙平曰原通用則九原猶九地也漢九原郡攺五原絳州九原山如洛北邙晉都絳故文子觀而嘆之俗不知亰爲古原凡用兩京書作兩亰及用九原書作九京矣直翁反云檀弓誤胡元瑞筆叢猶用九京以從無人言及耳原又與阮通見後

江膂猶言江心也水經注曰若水至道縣又謂曰馬湖江繩水瀘水孫水淹水大渡水皆合焉縣人隗叔通爲母汲江膂水天爲出平石至江膂中今謂之孝子石應璩引此以爲江裔水

防塞外道也陸贄關中事狀倘有賊臣蹈防注音萃塞外道也此字別無所本敬輿條奏何爲用奇字必當時語也古文尙書作防三苖說文防塞也虞書曰防三苖粗最切則是竄字亦音萃乎說文穴部復有竄字七亂切此何解乎蓋因俗文而附入之耳

瀧灘也嶺南流謂之瀧韶州樂昌有瀧水音霜歐陽公有瀧阡嚴陵七里灘亦曰瀧葉少蘊曰土人謂瀧爲籠初至爲入瀧旣盡爲出瀧

大湊爲四方所輻輳也則土言法也作雒篇第四十八周公俘殷獻民遷於九里俾康叔宇於殷俾中旄父宇於東乃作大邑成周於土中城方千七百二十丈郛方七百里南系於洛水北因於郟山以爲天下之大湊制郊甸方六百里周西土爲方千里分以百縣縣有四郡設丘兆建大社於國中其壝東靑土南赤西白北驪中央黃將建諸侯鑿取其方一面之土包以黃土苴以白茅以爲土封故曰受則土於周室乃立五宮大廟宗宮考宮路寢明堂咸有四阿反坫重亢重郎常累復格藻棁設移旅楹惷常畫內階文階堤唐山廧應門庫臺元閫

水拖猶堰也晉太元九年謝於呂梁遣督護聞人奭用功九萬擁水立七拖以利運漕水經注泗水之上有石梁今名呂梁洪在徐州彭城東五十七里宋景公彎弧東射矢集彭城之東飲羽於石梁陳吳明徹以舟師北破下邳進屯呂梁堰泗水灌徐州是也

石的石壁之最著者也水經注滎陽陽城鄕李勝祠廟前有石蹠蹠上有石的箋云石的疑作石碣非也智謂石的乃謂壁立著明如射侯之的也防稽記有射的山山有石壁方二丈

濗注淺水也水經注斥漳縣水入靑洹故瀆水舊斷溪東北出涓流濗注而已玉篇曰濗莫歷切水也琴城冡也水經注楚人謂冡爲琴六安縣都陂中有大冡民曰公琴卽臯陶冡也鮦陽縣有葛陵城有楚武王冡民謂之瑟城箋曰瑟當作琴

鹽防鹵澤也水經注膠水北歷土山山悉鹽坈箋云坈當作防按玉篇音亢云鹽澤也北史楊義臣以遼東還兵入豆子防討賊譌作防省作坈耳存中言堯梢水乃解澤之濁水敗鹽者也

町疃田間道也毛萇因町疃鹿場則訓町疃爲鹿迹許愼亦曰町疃禽獸所踐處可謂泥矣町田間道曰町疃蓋言其蕩蕩也左傳町原防井衍沃幹寶注平川可井者井之原阜不可井者則町之町小頃也張衡賦編町成篁注謂畎畝莊子舜舉於童土之地注童土疃也如山無艸木曰童伊川曰廬旁隴畦也徵夫久不歸町疃之地踐爲鹿場非謂町疃卽鹿場也集韻作堹防公紹依說文疃土短切今山東方言以路平行便爲町疃讀如汀湯江北則呼爲汀湯白子皮爲餘言之解果猶蟹螺也韰惈言狹而果也升庵以解果韰惈蟹螺爲一引荀子解果其冠魏都賦風俗以韰惈爲嬧說苑淳於髠言祠田蟹螺者宜禾污邪者百車蟹螺髙地也今作傴僂智按今作甌寠史記甌寠注猶培塿也左傳部婁無松柏荀子注引說苑蟹螺宜禾言蟹螺之背微髙韻補引史記注裴側之地猶培側也以培塿言冠言冠之狀中髙而旁撱耳則解果當言蟹裸若左思之用韰惈爲嬧智見嬧一作婳韰又作防狹也防猶揚雄質防之防隘也唐韻有惈蒼頡篇果敢作惈敢則左思之用韰惈蓋言風俗以隘狹果敢爲快也婳古音壞與快近也音義全與解果蟹螺不同劉子史通曰蒼梧人風婐劃地年歊瘴正用韰惈爲婳而作婐劃唐人好造如此

沈澤猶沈斥也渿�正言菜�沮洳也陳無功引傳曰沈者莽也沈澤言澤無水如斥鹵之類也智見風俗通山澤篇有沈有沛升庵引之猶漢書言沈斥也又按公紹列二沛引一爲地名一爲水艸王制沮澤注沮謂菜沛艸所生曰菜水所生曰沛公羊傳艸棘曰沛崔駰達旨蝱蚋之趣大沛子謙合之說文本無二沛但作�普蓋切而又有渿�之訓玉篇波皃箋曰�從�省山脇今之衝阪也說文坡者曰阪一曰澤漳一曰山脇韓信並山謂傍山脇也今山衝小阪是也

朝夕池海名言潮汐也枚乘傳朝夕池潮有朝夕之期山海經朝夕池一名天池風俗通海爲百谷王亦曰朝夕池水經注平樂縣南有朝夕塘一日再增再減同於潮汐詳質測

尾閭歸墟也荀子渤海東有大壑其下無底名曰歸墟八紘九野之水天漢之流莫不注之而無增無減一名歸塘卽莊子所謂尾閭者也智曰地中多竅水吸則物隨之弱水不載必下有气吸收黃河乍淸或水物吸收耳總歸气論各海气歸各處之峯頂此何疑乎土有立土橫土土穴謂之戶說文武永切北地謂地空又曰北方謂土穴爲戶陳后山曰潁中田理有立土不可稻何子元言山陜間穴居亦言有立有橫橫土可居又言有土界水界之說唐僧告張說土界水界有龍守之宜鑄鐵牛以防二龍又宜埋玉埋硫此說𨿽不可知而葬家從未言及或曰玉之能和百神固未可知而硫性則可辟虫蟻絕水脈

防卽凹凸坳垤終南太乙云防出蒼頡篇新都曰卽凹凸陳懋仁曰經史直音防音渴合也音亦穴也智謂字書臆解支遁云地有坳垤周伯溫取坳垤反以凹凸古字爲俗神異經大荒石湖無凹凸畫記一乘寺名凹凸寺

魁父猶塊附也周語髙山廣川大藪幽王蕩以爲魁陵糞土溝瀆京山曰魁陵卽丘陵趙簡子夢帝謂嬴將大敗於範魁之西範魁卽範丘又言列子魁父卽丘阜梁父卽梁阜智按列子曰以子之力不能損魁父之丘魁丘並用自非可通謂爲塊附之丘猶可蓋培塿一作附婁魁然卽塊然曰不注曰不其謂如花�故培阫有丕音夫音與不字可音否又可音夫正同

窵田逺莊寄業也駱田架田卽葑田也王伯淮奏議曰交鄕窵佃謝華啟秀以封水熂山對之熂山見南宋西陽王子尙奏熂音戲在未韻卽徐文長所謂熂鑪謂借艿也見農時條說文窵窵窅深也多嘯切子謙遺之今方言卽以隔遠爲窵遠新都又言葑田音去聲元瑞駁之據闞駰十三州誌云百粵有駱田王氏農書架田卽葑田駱亦音架交趾有架田此何能駁邪元美言吳有門曰葑廣湖邊田今呼爲葑江賦所卽此

句廉岸曲之稜也趙充國傳辛武賢擊防�入鮮水北句廉上服防句音鉤師古曰句廉謂水岸曲有廉稜也韻防引說文廉仄也徐曰廉稜也今說文不載徐說而徐解正合按喪大記卽位於堂廉楹鄕飲酒設席於堂廉東上注皆謂側邊廉稜也稄卽廉之轉聲而閉口也屋稜曰檐厈稄曰厱壁危曰阽皆廉稜之聲

息壤坌土也鯀竊帝之息壤以堙鴻水羅泌路史云息生之土長而不窮漢時臨滁地湧六里又無鹽危山土起唐江陵南門地隆起如伏牛馬去之輒復又柳子所言永州龍興寺地如負甕起皆爲息壤莊子隠坌亦謂弅起也顧遁園曰王襄敏公防事有土墳起古息壤也智以息壤是理竊帝者奇其字法耳萊蕪之石自立【漢昭帝時】資州之石上坡【獨異記寶歷元年】臨平之湖自開【錢塘記吳時】歷陽由拳自陷【歷陽陷見辧命論由拳陷見神異傳】何獨於息壤而疑之詳見質測

九有猶九囿也外記曰人皇居中州以制八輔此引春秋命歷敍文也古稱九有有與囿通都爲中囿八輔則餘八囿也故本淸以八索爲八澤舊說八索八卦也

通雅卷十七﹤子部﹐雜家類﹐雜考之屬﹐通雅﹥

欽定四庫全書

通雅卷十八

明方以智撰身體

鼻祖先生任督消息之自也胚具命門生鼻隧爲小環而漸長成形卽爲任督二脈之宗隧脤生脾肝肺心生其勝己者心生小腸大腸膽胃膀胱三焦生其已勝者謂之鼻祖言气息也將寐則目不用已而耳不用鼻息則寤寐一如耳目橫而鼻中直鼻從自聲�卽鼻天也以二孔相代錯生息而消息也自心之籥也膻音亶信也任任其下督督其上

焦泌三焦泌汁於三隧也營衞歸宗而呼吸晝夜爲脈防人身之天地也受天地之中以生中未易言姑以身而物之頂圎頦【音孩】方天地定位也鼻嶽口山澤通气也眼外耀而舌下津水火不相射也喉出響而耳收聲雷風相薄也臟腑應運气十二經應時半舉之六爻也骨節三百六十五周天也宗气搏而積於膻中行上焦呼吸爲一隧中焦泌【音必】水谷之精气注肺應刻數化血榮四末行經脈中曰榮隧行分肉之間下焦別回腸濟泌滲膀曰衛隧太陰肺主內太陽膀主外而平旦防於寸口子午用卯酉帝出夏時非其徵邪任督葉之晝夜五十營行八百一十丈爲萬三千五百息石齋先生疑與易防異智嘗窮之蓋洛書之數也六十四日大周爲八十六萬四千息而具防防矣

五倉五藏也六腑納輸而髒本藏也谷永諫成帝化色五倉之術左道欺罔李奇曰思身中有五色五倉神則不饑不死今醫言倒倉其遺也子云夢五藏墮地內經脾爲孤藏萟文志五臧六府後加艸肉作髒髒陰通於气喉腑陽通於食咽人身惟此二道

魂魄亦稱營魄精神气化也老子載營魄抱一京山曰卽魂魄焦氏翼訓營爲魂太告魂魂萬物動而營衝智按古讀魂爲云以韻解義故曰魂營營也孝經說魂蕓也白虎通魂者沄也又按薛君章句聊樂我員作魂則魂音云明矣郁儀作魂魄晶神鄺作神由情生神申於天易曰精气爲物遊魂爲變祭義曰神者气之盛也魄者鬼之盛也子產曰旣生魄陽曰魂書曰䢐魂升落魄降關尹曰精神水火也精無人神無我神動名意意動名魂凡造化所玅皆吾魂所有皆吾魄醫言腎藏精爲命心藏神爲性子瞻曰志勝气爲魂气勝志爲魄黃勉齋曰精之神曰魄气之神曰魂愚者曰气古气字气乃餼也因气化而形化聖人重在理化理與心來知則能用心之精神是謂聖泯則本泯也心之精必親已而疎物心之神必用外以爲內精神皆气也精凝气而神神則統精气性命一陰陽也然有轉陰陽傳精神盡性命者可茫然邪聖人合內外形神虛實而明其中之理故善用其神化不則且爲精神性命陰陽所惑戴幹丰上也面額髙滿曰戴幹幹鑿度云泰表戴幹鄭氏注云表者人形幹盾也隋書王劭言上有龍顏戴幹之表禪師有丰幹因貌以爲號仲任言顓頊戴午恐是戴幹之訛然子才昭明敬甫皆謂古午作�或取此邪

大宅面王也內經言面王面部也黃庭經曰靈宅旣淸玉帝逰梁丘子注曰面爲靈宅一名大宅大洞經曰面爲尺宅或作赤澤七發曰滿於大宅泰之揣枚乘在漢已見道書而李善等不詳所出

輔銘言輔頰與也爾雅目上爲名猗嗟名兮注曰爲可名也支矣升庵云玉篇引此句作眉目之間也智按大輔銘滅麋言陷及頰以沒眉猶易涉滅頂也西京賦眳藐流眄注眳眉睫之間也不知引爾雅目上爲名郝氏亦未收西京之眳滅麋卽滅眉古通也荀子須麋卽須眉孟康曰眉上爲衡陳崇奏莽功徳曰盱衡振色續博物志曰楊雄謂揚眉曰衡梓師注仲師曰衡麋衡也卽謂眉衡今謂眉面目曰龎

武敏拇文也詩履帝武敏爾雅注拇迹也武與無曼莫毛通轉而岷汶防砇通用故知武爲拇敏爲文蓋謂足拇之迹文也禮布武謂步也詔侑武方卽無方呂覽凷桴瓦武喿從之謂眊噪也可推古之聲通

腹尺言腹肥也三國誌趙稚長有腹尺故正平笑之後人或稱腹負因東坡腹負將軍語或云是黨進柏耳迫耳也北史許公宇文述素好著奇云定興曰入內耳冷乃制挾頭巾令深柏耳人學之名爲許公柏勢按柏與迫通瓠子歌柏冬日漢髙曰柏人者迫於人也

八彩謂八眉其跳踦跳也參漏滲漏也仳脇卽駢脇末僂謂背僂也尙書大傳曰堯八眉舜四瞳子禹其跳湯扁文王四乳八者如八字也其跳者踦也扁者枯也淮南言禹耳參漏謂滲漏今之漏耳論衡遂曰三漏荀子言仲尼蒙倛如蒙魌頭也傅說如植鰭言漧瘦也論衡言重耳張儀仳脇周公背僂臯陶馬口孔子反羽謂反唇也莊子曰老萊子之弟遇仲尼曰修上而趨下末僂而後耳末僂謂背在後爲末也史記注言老子耳有三門謂耳門三曲也管子曰子產日角晏平仲月角尾生犀角柳下惠史魚反角角者額也日言滿月言闕犀謂直骨隠起犀角在中也反謂拗骨也方言倚踦奇也體不具謂之踦傳曰踦閭而語淮南曰男女切踦皆奇足邪倚管子必有菅屩踦猶今之言踹也後人用箕踞卽其跳之踦也古作卽箕字借爲語詞舊注其跳之其爲助語者非

差肩猶比肩也肩迫猶駕肩也阮籍莊論曰闚鑑整飭推年躡踵差肩而坐猶豫相林差肩言駢集層次相林猶言相視如林此嗣宗字法也田儋傳並肩而事主師古曰並音步鼎反嚴大子哀時命曰眾比周以肩迫兮蕪城賦言駕肩狀濟濟也肩迫則猶有競進之意曾撓猶曾波也招魂曰娭光眇視目曾波些曾重也摹冩娭笑輕眇回波層折之態已極致矣大招用曾頰注南修務訓流眄曾撓正謂眇視若笑也

肺腑或作柿附肺胕胏附肺附史記武安傳蚡以肺附爲京師相注如肺肝相附著年表諸侯子弟若肺腑注作柿附如札柿之附木太親首肺附幹餱注肺削也柿附木如肺附肝中山王靖傳得蒙肺附劉向封事臣幸托肺胕又後漢盧芳傳以胏胕之故赦臣芳罪按當以肺附爲正諸借音或形近而通用注者不知源流各爲曲說說文�金藏也芳吠切�食所遺也從肉仕聲易曰噬幹�阻史切揚雄說�作�楷別之作胏故形近�而亂也腐爛也扶雨切藏府作臟腑則肉在旁在下何別乎故作胕國防汗明曰尾湛胕潰是也禿楬謂禿也明堂位注齊人謂無發爲禿楬丁度作禿亦作博雅廣韻作禿鬝音丘入切梓人顅注鄭司農云讀如鬝頭之鬝疏曰今以無發爲鬝田蚡曰共一禿翁

足以大指爲將手以中指爲將小指爲季指漢以食指爲啑鹽指闔廬傷將指注足大指也宣四年注疏五指巨指食指將指無名指小指定十四年注則明手以中指爲將矣儀禮少牢饋食禮詩懷之掛於季指注詩猶承也季猶小也服防曰食指俗所謂啑鹽指也故知是漢語康成注儀禮飯大擘指本也姚文燮曰唐皇甫松以蹲鴟釣防玉柱潛虯奇兵爲五指名

欲宍自戀其軀也淮南子原道訓曰欲宍之心亡於中則饑虎可尾注宍古肉字太數五五爲土爲食爲宍古樂苑載吳越春秋古孝子彈歌曰斷竹續竹飛土逐宍但從宀從六或古籀之形訛邪諸書不收惟孫愐收之以爲俗作宍顏元孫亦曰宍俗肉字推論寅從災當古有肉字訛爲宍

防中俠季脇兩旁虛耎處也素問曰冬脈不及令人防中淸王冰注云防在季脇下俠脇兩旁虛軟處腎外當防今唐韻韻防字彚日月燈皆遺防字當音渺撓腘言屈體也荀子曰屈要撓腘古獲切防後曲節中也王冰曰肘防後肉如塊謂之防後人因謂防卽腘非也防渠隕切素問曰脫肉破防或曰腹中胎也智謂防當音肫謂腹中之積聚成形塊膜也

嫶妍言憔悴而妍也李夫人傳嫶妍注瘦曰嫶冥嫶音憔言以瘦而美也

顉頤折頞顉卽頷也子云解嘲言蔡澤以噤吟而笑唐舉注顉頤之貌又曰蔡澤顉頤折頞說文顉低頭也五感切左傳迎於門者顉之而已頜頷也頤也也頷靣黃也戶感切按頷是班超燕頷楚詞顑頷之頷而今左傳作頷之何與顉混集韻又作若諸字爲重文何故又互訓邪必後人各附矣孫愐顉又音欽或作領周燮傳用欽頤蹙頞亦此音直書也則顉與頷訛邪抑侵覃通邪鄺氏謂噤吟卽顉頤之訛初學記蔡澤斂頤乃欽之訛

耽耳卽儋耳淮南曰耽耳在其北方注耳垂肩上漢南海有儋耳郡注作瞻大耳說文�曼無輪廓曰�老耼以此名子長疑太史儋卽老則儋瞻一字今儋州卽儋耳好戴椶帽如大笠其屠蘇障日覆兩耳之意乎淮南在北方或訛舉或同名乎互詳方域離耳匾�蹙齃齃鼻莖也蔡澤曷鼻魋顏蹙齃膝攣卽孟子之蹙頞也齃又作烏曷切法華經鼻不匾�謂蹙也周燮傳澤斂頤蹙頞注頞鼻莖也

髻鬠本作結括防鬌本於婀媠逋發言蓬首也防鬌上鄔果切下吐火切髻鬟松慢貌髻鬟鬠皆後人所加古但作結括說文有髻士冠禮曰將冠者采衣紒注曰古文爲結鬠音計括括或通作防莊子防撮指天是也松亦作防鬌本爲發隋記曰子生三月之末剪髮爲鬌男角女羈否則男左女右鄭氏曰夾囟曰角午曰羈李陽冰本曰墮也隋削肉也蓋因夾囟之發爲角偏存爲羈詩髧彼兩髦注象幼時鬌親沒不髦古有猗儺阿那之語因有婀媠防鬌列子有擇婑媠者左克明樂府讀曲歌逋發不可料逋發發散亂也首如飛蓬托怨之詞也頭如蓬葆則苦狀矣孫壽作墮馬髻後人因爲拋墮宋元嘉時作飛天紒始自東府近世作蓬頭卽飛天之意古讀結如髻李陵椎結注音髻又謂之紐小顏注就曰紐謂結之防也防卽鬠字

�跔卽徒跔說文跔【音拘】天寒足跔也鄺氏以徒跔音勾跳也史張儀曰虎賁之士�跔科頭裴駰曰跳躍也投石超距亦跳越也集韻曰偏�一足曰�跔或作局防或謂是筋鬥智按是拍張嗔拳之飛腳縣蹆也疑耀據孫吾與韻防以筋斗當作跟頭

眵�目蔑也師古曰眵謂眇�目之蔽垢也�目眥傷赤也黃氏曰眵目汁凝也眵充支切�音兜�本篾與昧通宋玉風賦得目爲篾廣韻作防易緯作病�就亦作�古作�

露骨曰骼肉腐曰骴說文禽獸之骨曰骼古覈切鳥獸殘骨曰骴骴可惡也明堂月令曰掩骼薶骴資四切或作今文作埋胔非專禽獸骨也釋文以露骨有肉分之呂覽作髊周禮庶氏注作防集韻作聖母帖霄骼鮮妍

防防防醜也咍臺卽臺之聲也王沈釋時論鼻而刺天音寥顤戴埴音寥弔王延壽王孫賦鼻齁以防齒崖崖以齴齴音刲齁音吼防音吸音呷又曰唇防以防眙腕朡而防音麻音披防音現閟口貌初學記作腕音椀朡宜作朡音防音覓防音陽如此等字他無所見恐文考亦未免餖飣耳按歙鼻翕气也欱與防通防卽歙欱世說許噪於丞相帳咍臺大鼾由相如佁儗不前之語陸法言防之字思之則咍臺固晉人常語也鼠璞曰衞恆王沈成公綏勞曹今之嘗談古人已用之可知此類皆當時之方言也

首猶言頭淨好也說文好貌說引詩首疾正切箋曰樂工類倡優弄人一曰俗用淨字或疑是靚字此詩應是逸詩然其意可得而解也或是詩之螓首漢人別本作此字

負墻負扆負劍皆狀其背也禮負劍辟耳詔之注負謂置之於背劍謂挾之於傍永叔作瀧岡阡表云回顧乳者劍汝而立於傍升庵方稱其妙智按負古與背通如周公負扆子夏負墻而立��之貌豈謂背上堆墻乎負劍言負者以手撫童子之肩背若負劍然豈必挾之如帶劍乎如防手謂交手也亦將曰帶防乎

宣發蒜發也升庵曰宣轉第三聲爲蒜今少年白髮曰蒜發徐文長則謂勞心計算則發易白曰算發易防寡發古本作宣發仲師曰頭髮皓落曰宣宣其半白乎智疑是寡之訛

募兪胸與背也內經曰治之膽募兪注曰胸腹曰募背脊曰兪漢書西域傳錢面錢幕幕謂背也倉公傳爪幕按背穴也

骫骳痿痺也枚臯傳自詆娸骫骳曲隨其事是借骫骳爲委被之意也相如大人賦容以骫麗兮文選崔錯癹骫類篇曰骳脛曲也小顏曰骫古委字唐韻骳音靡戴氏部美切說文骨耑骫也說郛載朱昻續骫骳集作骳誤按晁氏志晦翁從父朱弁作骪骳說從卂俗作丸六書總要作骫馬援與隗囂將楊廣書萎腇咋舌卽謂骪也

淡陰卽痰飲古醫方有淡陰之疾俗作痰飲升庵言初月帖淡悶漧嘔卽痰悶漧嘔也南齊書豫章王嶷遺命漧飯檳榔

掣縱曰瘈瘲手足掣縱卽筋惕肉防也瘈尺世切瘲音縱賈長沙用�亦謂掣縱反戾也傷寒彊角弓反張掣縱爲痓痓一作痙【音脛】顚厥掣縱曰癇小兒多有之漢藝文志有瘈瘲方說文作��疾從�依正韻可噤防感寒健忍之狀也說文曰寒病也孟郊詩�毛各噤防又作瘆瘆參上聲防所禁切

酸痟猶酸削也脛痠骨酸也周官春時有痟【音消】首疾管子曰其泉白靑其人終無痟酲說文曰酸痟頭痛鄭曰酸削也防【音】亦酸痛素問曰痿厥腨防又曰脛痠卽酸列子曰心防體煩類篇曰骨酸也合溪引說文曰疕【音】酸痟也周禮疕瘍注亦謂禿也故史遊曰痂疕漂疽卽瘭疽千金方肉中忽生防豆腫泡逐衇入藏者死名曰瘭疽南人名曰羽著毒通作漂莊子曰漂疽防癰與瘑【音鍋】同最惡者曰癉疽左傳曰荀偃癉【音殫】疽生瘍於頭素問曰消癉伏熱也又曰癉成消中王砅曰濕熱也又癉虐但熱當音單

疻痏傷痕也諸氏榮美切薛宣傳廷尉引傳曰遇人不以義而見疻者與痏人之罪鈞罪不直也說文曰痏疻痏也應劭曰以丈與手毆人剝其皮膚靑墨而無瘢痕律謂之疻痏【音指毀】類篇曰疻血腫也呂覽齊王疾痏趙凡夫曰方書謂之翻痏又謂之翻胃彊以胃作痏大謬

臚脹謂腹皷脹也左傳晉侯將食張卽脹也就曰寒气泄注腹臚脹臚音閭脹去聲皷脹也下文又言癰疽瘈瘲痿痺痮顏籀曰痮四體彊難屈申也痮似混脹按碑本作痿疲疢古庚入陽則疢可讀敞就下文病響讓相葉足證說文臚皮也通釋曰今人亦言皮臚易緯云病臚虺

胝防腄厚也重趼卽重繭駢躓卽胼胝蘇家曰胝一作防一作躓禹稷駢躓素問曰多食酸則肉胝防【音支縐】胝皮肉生繭不仁也防脯也莊子手足胼胝【音駢支】亦稱重趼重繭腄瘢胝也淮南子包胥曾繭重胝段熲傳士皆重繭易林曰胝胼爲疾又曰胝繭爲疾又與此同則趼繭一聲蓋本用胝繭而後人因作趼音胼又因趼而通乎轉注略曰趼古人止字漢用爲足繭字說文引�脇臣鉉等曰�胝今別作�非泥甚

懣讓懣煩悶也讓大便節蘊積而利也此小顏注史遊語節蘊卽所謂五泄之大泄謂後重也倉公傳不得後溲正謂頻澀方言腹滿曰偪注言勅偪也又曰毗顮懣也此是漢人語謂鬱鬱意說文曰心中滿該又曰髕寅於下徐鍇曰髕斥之意髕顮可通毗發語聲故知漢人常語晉書阮孚告溫嶠內迫卽謂偪也

皸瘃涷瘡也龜手拘拆也莊子不龜手注龜音均月令書引之音斤此附防皸字也趙充國傳將士寒手足皸瘃從軍音均從豖音築說文曰中寒腫覈文頴曰寒創也防亦訓瘃向秀曰龜坸拆也司馬彪曰文拆如龜文則不必攺音矣今或讀皴

慍狐腋也崔令欽教坊記載範漢女亦是竿木家開元出內有姿媚而微慍慍謂腋气今所謂狐臭也

瘯蠡一作族絫瘰瘯戴合溪引陸徳明言左傳不疾瘯蠡說文作瘰或是唐蜀本凡夫以爲當作瘯智按說文小腫也一曰族絫曰今作瘯蠡非是今內經曰烝成瘕郁乃痤卽瘯蠡之病也

手毒手心熱者黃帝醫書有官能之篇曰疾毒言語輕人者可使唾癰咒病爪苦手毒爲事善傷者可使按積抑痺各得其能其名乃彰何子元曰手毒可使試按龜五十日而龜死手甘者復生蓋人手心有火故能運脾助暖有極熱者按物易化

悻盧言愁郁都盧之狀也說苑景公畋梧丘坐睡夢五丈夫北面悻盧唐人以撮口不快爲都盧此言悻悻而都盧也

目望陽曰望視見春秋傳今曰羊眼人賈山傳戴目而視言逺望仰視也

飲泣猶吞聲也凡聲之吞轉皆可曰飲賈捐之傳飲泣巷哭師古曰淚流被面以入於口故曰飲此解迂甚然則鼠思泣血甚言淚盡繼之以血思之伏匿如鼠耳豈眞眼中流血邪梁武通聲飲正謂吞喉聲也蔡邕飲章則匿名章矣

三律者栗發也荀子禮論不沐則濡櫛三律而止注律理髮也今秦俗以批發爲栗發當是瀝發楚辭晞發瀝之而晞也

屍奪卽屍厥也橋引案杬言矯摩也說苑扁鵲言太子屍厥耳中焦焦用八成湯砥取三陽五輸子遊矯摩太子復生韓詩外傳作屍蹶倉公傳言屍奪者形敝又曰鑱石橋引案杬揲荒爪幕案摩也杬音玩則陽篇言橋起橋運謂矯然而起也管見卽以橋然訓之呂覽橋言無擇髙注橋戾也孟奇曰杜蘭香別傳呼藥爲消摩消摩按摩也智按今搜神記作消魔

小遺小溲也漢書東方朔小遺殿上南史謝防卿小遺沾令史謂小解也倉公言大小溲前後溲溲溺也左傳廷以夷射姑旋焉旋溲也莊子之偃謂偃處便也小通小使也韓詩外傳言男八歲而齠十六而精化小通女七歲而齓十四而精化小通水經注曰可以小使皆言人道也賈誼五餌言偶人無時韓詩言不失時以偶國語丹朱坋身以儀之儀卽偶也夏小正言綏多士女謂牉合也

防肩歙肩猶脇肩絫足猶重足一迹也張衡應閒干進茍容我不忍以歙肩歙卽脇吳王濞傳脇肩絫足猶懼不見釋注脇與翕同歙也脇肩諂笑韻注云鄭箋作防肩漢書汲黯傳言重足而立謂股弁也義縱石顯傳重足一迹皆絫足之意絫卽累

介特言單身也左个卽左介介猶閒也因作界字昭十四年收介特注單身民也一介行李介麋俱與个同此介之爲介也因作个按方言絓挈介特也物無耦曰特獸無耦曰介个音又轉爲奇古隻字卽奇字詳見算數條今閩中呼个如基字可想古音

曰宣曰磬折曰跗曰趺曰脊曰唇曰肉好曰衝牙曰渠眉之類皆以身狀之考工半矩曰宣注宣人頭之長也柯半曰磬折謂人之腰也豆足曰跗碑承曰趺瓦亦曰趺劍夾曰脊陶旊有唇錢曰肉好佩中衡者曰衝牙其言面言目言首言耳言口言齒往往而是渠眉玉面之追欵也典瑞璧羨以起度駔圭璋璧琮琥璜之渠眉疏璧琮以斂注鄭司農云駔外有捷盧也駔讀爲駔疾之駔疏讀爲沙謂圭璋璧琮琥璜皆爲開渠爲眉琢沙除以斂屍令汁得流去也讀駔爲組渠眉玉飾之溝瑑也疏曰六玉兩頭有孔爲溝渠兩畔稍髙爲眉智按渠魁�顴頄古通凡言渠魁者猶頭目也魁梧魁岸狀其偉也此謂玉之瑑欵如人之渠眉然易之丘頤亦謂渠頤也笑曰軒渠皆狀口腮也又唐時謂人曰渠今呼如其或坑蛇反如居亦音基區亦通丘之類以此益信古渠魁丘其�馗之爲一聲稱謂之始人身之形與天地閒之形皆相因呼之溝渠背面無不通合如培塿陪尾猶人之背負微髙也溝洫志商顏山額也陳遵傳井上曰眉五行志旁著岸脇尾閭如人之後穴尾上有閭口也閭之因呂猶門之因眉

短罷猶短痺也司樂注少師曰陂讀爲短罷之罷此言短痺也痺轉爲牌音故罷轉爲擺音方言通語也其時已有此音矣古罷但音羆借爲疲今讀罷爲彼駕反亦後來之轉也方言委痿謂之隑企又曰隑陭也企與跂同隑本音踦而轉爲愷猶矮本從委而今呼爲藹也隑有愷音痺有擺音故痿有矮音後漢書童謠見一防人上天注卽矮人足徴古齊微韻而後轉皆來韻也詳見諺原

金口卽噤口荀子金口蔽舌金卽噤古噤唫吟隨用素問呿唫閉口爲唫韓非子楊權篇公子旣眾宗室憂唫太唫首皆與噤同史晁錯傳恐天下之士噤口不敢復言日者傳悵然噤口不能言亦作說文口閉也退之聯句直辭一以薦巧舌千皆梁冀傳口吟舌言謂語喫也亦噤意墨子近臣則喑逺臣則唫卽吟呂覽審應篇君呿而不髙注呿開閉是唫訛

三盆手曰三淹一作三掩祭義繅三盆手注三盆手者三淹也九繅每淹大總而手振之以出緒也智按注疏淹一作掩釋文去聲若以今呼當庵鑑反

苛癢一作苛癢屙癢內則疾痛苛癢古本與陸本皆苛養一作屙癢荷與苛通故借

扼腕一作搤腕扼防掔搤捥搤掔說文從手臤聲揚雄曰掔握也烏貫切敬甫但作臤今作腕捥左傳捘衞侯之手及捥士喪禮設�麗於掔自飯持之設握乃連掔鄭注掔掌後節中也飯大擘指本也�以韋爲之設握綦系連結之古文麗爲連掔作捥六書故引�握乃連掔以掔爲古閒切也智按此切乃孫陸等所附不足據也古文奇字曰�大�古文按從�又從手復矣智因大從月知爲夗訛據儀禮左傳當以爲正集韻亦作但無卓識定其原流耳漢書作臣者亦象捥形非從臣也明有古文何故不從史記封禪書莫不搤捥自言有禁方張儀傳作搤腕亦書作漢書扼掔遊談郊祀志四方瞠目防掔國防偏袒扼腕隗囂傳王遵與牛邯書吟嘯防腕搤又作搹乙革切圏握也喪服傳曰苴絰大搹康成曰搹防也中人之防圍九寸

夾脊曰�凡肉肥耎處曰腴小腹邊肉曰膘防耑曰髕骹骨曰骭腓腸曰水臁曰�踵根曰跟急就曰�腴胸脇喉咽髃股腳膝臏脛爲柱踝跟踵相近聚注�音身非也�卽寅爲寅卯加作夤詳見疑始腴指腰腹耎肉處如腰兪亦腰腴未可拘腹下肥之訓也直翁引說文髃肩前也徐引詩傳上殺中髃今說文本無此語必錯本也集韻作腢皆音偶非是按注疏大庖不盈毛傳自左膘而射之達於右腢爲上殺射右髀達於右爲下殺膘頻小反王蒼曰小腹兩邊肉也髀蒲禮反一本作�於小反水臁也髃音愚智考亦入東韻急就葉柱聚正愚音轉仄也水臁卽腓閒顏曰一作踹俱時兗反踝戶把反跟音根臏一作髕音牝說文防耑也去聲黃氏曰膝蓋骨爲柱者髖髀之下如屋有柱也爾雅曰骭瘍爲微寧戚至骭是已脛骨也脛去聲靈樞經下至骭長九寸音曷幹與骭混凡夫曰髕訓混��丘媿切防脛閒骨也

兩膊閒曰脾肩甲卽肩胛說文髆肩甲也補各切按肩甲卽肩胛劉平水曰背胛與胸脇相防闔後漢張宗傳中矛貫胛注背上兩膊閒膊卽髆戴仲若以瓦官像面瘦乃胛肥大令桓江州帖胛痛不可堪而比作書則是臂膊明矣

夜耳言耳垂如掖也猶之耳食耳剽植耳之字法也轉注略夜音惕列子師曠方夜耳俛首而聽之愚謂夜當音掖方與俛首相洽漢志東海夜縣今作掖禮樂志俠嘉夜茝蘭芳注夜如液此但證夜有掖音而嘉夜之意正不必解也植耳見淮南耳食耳剽見史記

頡當是頡啎呂覽明理篇引子華曰亂世之民長短頡百疾髙誘注曰疾病也長短者無節度也頡猶大遌也百疾變詐也智按說文啎逆也音忤字考曰戾也郭璞曰觸遌音晤又音噩莊子作孫愐遂收顎字以義推之當是頡言��【音結】愕逆之狀也呂覽傳抄筆訛如涿乃字之類

一瞚卽一瞬呂覽安死篇夫死其死視萬世猶一瞚也注潁川人謂相視曰瞚一曰瞚者謂人臥死覺也智按瞬瞚眴瞤眣一字莊子曰豚子食於死母少焉防若棄之而走崔氏曰目動也一本作瞬遠遊篇眴注卽瞬項羽紀項梁眴籍又作旬傷寒有瞤癥孫愐眞韻載瞤眴爲一而去聲載瞬眴瞚眣爲一公羊傳文七年眣晉大夫使與公盟注以目通指曰眣音舜一作防訛作眣耳

殗殜握遞病狀也瓊敷言半臥半起爲殗【於帖切】殜【音叶】智按此景純解方言也凡病而不甚曰殗殜今讀奄帖又管子入國篇注疾者兩手相拱著而不伸曰握遞道昭作殗�又作病也

月客姅變也說文曰漢律見姅變不得侍祠故以丹的注面謂月事也神仙服食經曰仙藥有陽丹陰丹陰丹婦人乳汁也婦人十五已上下爲月客有事月客絕上爲乳汁燮曰家山道地以畱情嶺名雙乳靈源左乳下蘆花爲右乳下結藥在乳

尸解猶言蟬蛻也問奇集尸解音假方谷城宗之智按蓋因後漢注尸解者言登仙假托爲屍以解化也此以假解之豈音假乎又前書燕人爲方仙道形解銷化服防曰尸解也張晏曰如山中龍解骨則以尸解注形解甚明又按唐張果卒好異者奏以爲尸解胡三省注曰解佳買反仙家所謂尸解譬猶蟬蛻蟬飛而蛻在也此說此音最是故特表之漢讀時有方言陸徳明一切取之而又誤取誤音學者不考其原而反執異音相駁邪虛舟子曰蛻形見气蛻气知神蛻神歸空蛻空明理蛻理還物則踐形者神也談引道家曰形神離則死而老曰死而不亡者壽大乘訶鬼窟神我正須窮盡此心乃能不惑

步引道引也漢志有黃帝雜子步引十二卷梁肅有導引圖序曰朱少陽得其術於黃帝外術義加以元禽化禽之說乃演而圖之隋志有引气道引圖唐六典有按摩博士一人華陀六禽之戲此步引之一端也抱朴子曰黃帝論導養而質素二女著體診則受雷岐眞西山曰養生說出於老子谷神章莊子曰伏戲得之以襲气母黃帝得之以登雲天列子天瑞篇引黃帝書曰谷神不死是謂牝則此語有由來而老子引之耳智按神仙方伎也莊子提養生之主明矣

祝因爲祝由祝尢咒尢說文祝也卽祝由內經有祝由徐文長引物原曰禁咒名越方漢武信南越而禁咒方始智按後漢傳趙炳善越方漢書有禁方古有祝科至漢通外國而更奇如西域幻人之類南史薛伯宗徙癰柳樹上洪邁夷堅志漂陽巫犁竈灰而骨鯁愈亦其類也今太醫院第十三科爲祝尢又曰咒尢爲咒而愈病如周禮之祝也

厭代猶厭世也王皥太宗厭代之夕事出曖昧史照以厭爲厭魅胡三省曰謂升遐也井觀瑣言曰厭世字出莊子千歲厭世去而上仙唐諱世爲代猶言卽世棄世捐館之詞三省未引及此或曰順世卽厭世之稱肉煙上之俗猶捐毒之茶毗也異聞錄引列子曰楚南有炎人國親戚死其肉棄之秦西有儀渠親戚死焚之燻則煙上謂之登遐然後爲孝音寡博物志亦引此言事見墨子周日用曰佛國之法可知是上古外國之俗也智按列子作依小篆作�訛爲卽朽字山海經有防塗之山注與朽同月令其臭朽陸作防可證商氏書音寡誤矣或讀剮字古剮與朽相通如刳之音枯猶枯與朽相因魁與丘相借也韻略拾遺周禮之庮卽朽字孫愐作防

通雅卷十八

欽定四庫全書

通雅卷十九

明方以智撰稱謂

天家大家官家宅家縣官官家皆指謂國家也至尊亦稱巨公崖公獨斷曰百官小吏稱天子曰天家親近侍從官稱大家又曰官家李濟翁資暇集云至尊以天下爲宅故曰宅家公主曰宅家子史記封禪書老父牽狗言欲見巨公謂天子也或作鉅公唐語林唐崇曰今日崖公甚蜆斗散樂呼天子爲崖公以歡爲蜆斗【宅家訛爲荼家又訛爲阿荼】

家家嫡母也北朝稱天子曰家家北齊呼嫡母亦曰家家髙儼矯詔誅和士開曰士開謀廢至尊剃家家髮爲尼是也呼乳母爲姊姊婦爲妹妹後世宮中總稱娘娘或以大小東西別之蘇轍龍川雜誌曰仁宗謂劉氏大娘娘李氏小娘娘北國以後爲閼氏突厥以皇后爲可惇北史突厥傳號其妻爲可賀惇南齊書魏國傳佛貍所居雲母等三殿餘食廚名阿眞廚皇后可孫恆出此廚求食則以可惇爲可孫也遼史以皇后爲忒裏蹇孟侯太子之稱唐稱長子爲大枒尙書大傳太子年十八曰孟侯孟侯者於四方諸侯來朝迎於郊者問其所不知也韓詩外傳曰自唐虞已上經傳無太子稱號夏殷𨿽傳嗣其文略矣至周始有文王世子之制呂覽太子之不仁過涿音冊髙誘解云涿不仁之人也智按說文有�卽瞶字又有�字癡不聰明也五怪切其��二字之訛乎唐紀述髙力士對宗曰但從大枒注謂肅宗也金史呼長子爲阿疊

別子有三詩正義諸侯之子始爲卿大夫謂之別子是嫡夫人之次子或眾妾之子別異於正君繼父故曰別子喪服記曰別子爲祖注別子有三一是諸侯適子之弟別於正適二是異姓公子來自他國別於本國者三是庶姓之起於是邦爲卿大夫而別於不仕者皆稱別子也

古以妾子爲公子玉藻公子曰臣孽孽音五葛反注適而傳世曰世子余則但稱公子而已比之木生之餘故以臣孽自稱

古人稱私有別家臣稱私士於大夫曰外私不獨姊妹之夫曰私也外私見禮記北道名禾主人曰私見說文燕服曰私見薄污我私注

軍將謂之馬容隋鑑摩阿馬容刺叔陵注便鞍馬壯軍容謂之馬容

幢主卽部大也學海注北人一部之長呼爲部大按北史一軍有幢曰幢主北周分軍主六品幢主七品北齊隋又有諸幢主九品

閣下門下之別古者三公開閣郡守比古侯伯亦有閣故書題有閣下之稱前輩呼刺史太史亦曰節下與宰相大僚書往往呼執事言閣下者少劉子爲史官與監修宰相書呼足下韓文公與使主張僕射呼執事卽其例也記室賓佐也他人亦非所宜執事則指斥左右之人尊卑皆可通用侍者士庶盡可用之近日官至使府禦史及畿令悉呼閣下至於初命賓佐猶呼記室今則一例閣下其執事才於舉人侍者止行於釋子而已古多自稱生尊人爲丈今則以丈爲見輕忽而喜爲兄弟之稱或稱翁稱臺崇禎中枚卜史館可自外入則有稱老年閣者此亦可一笑也今總以閣下爲尊稱門下爲輕薄

丈因於長長箋謂古文�譌爲丈此非也長者轉爲去聲則借大通用且老人有杖或亦因此白樂天歲日張侍禦二十丈又殷判官二十三兄詩云獨有誇張少年處笑呼張丈與殷兄如子美上韋五丈則是尊長者之稱

足下之稱始於晉文劉宋劉敬叔異苑曰晉文公哀介之推拊木視其曰悲乎足下

古曰堂老今曰閣老唐以政事堂故宰相稱堂老兩省相謂曰閣老今則尊宰相爲閣老矣

老龍大龍小龍皆龍圖學士之稱也官龍圖學士則人稱爲龍圖其分老龍大龍小龍詳見官制

侍禦曰端公謂殿中侍禦史如今掌河南道者也其次曰雜端唐之裏行如今試禦史於文定謂今人誤稱宰相爲端公

任一方曰方面唐有方面之稱倪若水傳冗官擢方面皆以爲下遷今猶有此稱曰開府則晉已然

仕宦轉變曰查郎集韻按類說唐明皇呼人爲查郎言士夫如仙查隨流順變升天入地能處淸濁也不歷京官領使者曰麁官唐詩紀事長安以不歷臺省出領亷訪節鎭者呼爲麁官王彥威詩麁官到底是男兒薛能謝寄茶詩亦用麁官麁從麤省可知唐人用此字

稱父不一列子曰家公執席前漢書郊祀志天子爲天下父故曰鉅公古人稱父祖或曰公孔融稱先君孔子安國稱先公先人之類可證也今吳下稱父多曰老相自江北至北方曰老子其曰爺曰爹者通稱也韓退之祭女拏文注爹徒可切南史歌曰始興王人之爹赴人急如水火其韻固當音妥方言周秦晉隴謂父爲翁今人作書與子亦自稱阿翁稱人之父亦曰乃翁因漢髙之稱而翁若翁也祖爲王父亦稱太翁齊廢帝稱髙祖爲太翁隋回紇傳以父爲多演繁露曰唐人艸檄曰致赤子之流離自朱邪之板蕩此朱邪是北人大昌引之非矣唐韻爹羌人呼父也讀若遮徳宗貞元六年回紇可汗謝其次相曰惟仰食於阿多史釋之曰北呼父爲阿多閩以父爲郎伯方言曰尊老謂之�或謂之父南楚�之閒【暴匡兩音水在桂陽】母謂之媓謂婦妣曰母姼【音多】婦考曰父姼蓋古通以考妣爲生存之稱古叔侄亦稱父子如疏廣與兄子受子稱父母古皆謂之大人範滂稱母嘗稱爲大人北朝南陽王綽兄弟皆呼父爲兄兄�姥諸稱皆母之轉語也齊人呼母爲�李賀稱母阿彌江南曰阿媽或作姥或呼爲你因作奶江南呼母曰阿姐皆母字之轉也說文曰蜀謂母爲姐淮南謂之社黃伯思曰江東人呼母曰媞庾亮法帖奉告書箱先爲媞子作案未知目何戚也升庵曰媞一作恀音恃淮南傳假母注假繼母或曰父之旁妻也小妻也衛靑傳民母注民母嫡母也王莽傳劉子輿稱成帝下妻子唐鉷傳瑨側出子也皆謂婢妾所生

古相謂爲公卿或尊或卑隨其意也尊稱曰公謂三公也漢策此六七公皆亡恙又相呼曰公平原君傳公等碌碌是也亦相謂爲官庾信謂蕭韶曰官今日形容大異又婦謂舅爲公賈誼策曰與公並倨晁錯父謂錯爲公史陸賈曰毋久混公爲也則是父呼子爲公矣次於公者爲卿故古以卿爲平稱昭烈遺詔後主呼子爲卿亦猶世之稱爾汝耳顏之推曰班固書集亦雲家孫婦人卿夫爲不敬見世說今士夫家妻稱夫曰尊卿本此當用夫子先生如栁下惠妻是也袁盎字絲其兄子謂盎曰絲能日飲亡何史記作君是呼叔之字矣胡母輔之字彥國其子謙之呼曰彥國自貽伊慼是呼父之字也字子者孟徳下教稱子桓右軍謂子敬飛白大有勢至宗室諸母曰文叔則臣字其君矣

崽囝皆子也江右謂子曰崽音宰水經注曰孌童丱女弱秊崽子閩人謂子曰囝靑箱雜記云顧況有哀囝一篇謂父爲郎罷囝音梘升庵曰老人自稱少子曰暮鷚麼豚因雉之少子名鷚也

鳳毛之稱因謝莊跨竈之稱因王朗雜識也宋帝謂謝莊曰超宗殊有鳳毛劉道隆覓之誠可笑也桓公望王敬倫曰大奴固自有鳳毛王朗雲家人有嚴君焉井竈之謂也吳崇賀人生子云寄語王渾防跨竈是也其曰橋梓者因商子曰南山之陽有木曰橋髙髙然而上父道也陰有木曰梓晉晉然而循子道也何子元曰康叔所見之商子卽商容也

公姓卽公孫詩振振公姓注卽公孫玉藻縞冠武子姓之冠楚語率其子姓從其時享越語凡我父兄昆弟及國子姓有助寡人謀而退吳者淮南曰子之年長矣子姓有可以使求馬者乎漢書田蚡傳跪起如子姓皆謂子孫蓋古讀姓如生白虎通姓者生也左傳叔孫穆子見庚宗婦人問其姓注問其所生子也女生曰姓本音同生故借姓作孫韻書分鼻音讀生撮唇讀孫去聲讀姓皆後人分之今人仍分爲便但執字書之說以論古人音義則非

正的卽正嫡韓非子姦刼篇廢正的而立不義卽正嫡儀禮無適孫梅福傳聖庶奪適皆謂嫡

適人卽敵人史記田單傳始如處女適人開戶卽敵人論語無適也亦然

由子卽遊子焦氏易林曰下有由子卽謂遊子育子稺子冑子書考異教冑子史記作敎穉子說文作育子鍇曰不順子也不順子且教況順子乎智按防爲子突出加毓爲養育省作育安得有不順之意冑本甲冑從月【卽冒】因冑子而從肉作冑非也長子爲頭生子或長字之音旁轉冑耳許氏引教育子倘見別本乎又收冑也足徴說文非一時一人之書

保林因保母而名漢雜事祕辛一卷有建和元年保林吳姁祕緘事諸公喜異書而跋者或疑保林智按漢外戚序無涓共和娛靈保林良使夜者皆視百石師古曰涓潔也無所不潔也共卽防娛靈以娛樂情靈也保林安眾如林也夜者主夜事按姁與嫗通宣紀有阿保之功保林自是保母之稱娛靈是宮中主祠祀者無涓之解費力命名何苦如此因涓人中涓推之疑是母涓之訛

耳孫卽仍孫惠記內外公孫耳孫應劭曰元孫之子也但耳聞之李斐曰耳孫曾孫也晉灼曰元孫之曾孫也諸侯王表在八世師古曰平紀耳孫音仍爾雅仍孫從已而數是爲八葉仍耳聲近蓋一號也班氏惟存古名而計其葉數則錯王勉夫主此說

家人家子欒布傳爲家人時師古曰編戶之人也轅固傳此家人言注言童之屬此正合俗所謂家人郊祀志家人尙不欲絕種祠師古曰家人謂庶人之家也馮唐傳士卒盡家人子師古曰庶人之家子也

下中下輩下人宵人細士僉人纎兒灌夫傳薦寵下輩李廣傳爲人在下中師古曰在下輩之中許宣後傳下人乃闗內侯師古曰人材下劣蕭望之傳下走班倢伃賦下陳皆此謂也武五子傳母邇宵人小人也南粵傳近細士信讒臣細士猶小人也書曰僉人是也晉陸納曰好家居纎兒欲撞壊之耶或曰有卽音是義故稱宵細僉纎其聲皆小

尺口謂家口尺以上也董卓殺隗基家尺口以上自云八口之家卽稱家口捉搦歌只生口謂多此一口也小兒黃口因雀借稱而口數遂云始生爲黃

侄乃後世以義立字者也出之孫曰離孫言逺離己也男子謂姊妹之子爲出女子謂兄弟之子爲侄公羊傳蓋舅出是也侄從其姑對姑方云侄今則對叔伯皆云侄矣又攺爲侄字古人則但稱兄子某從子某字書侄本音質堅也又癡也侄仡不前也俗誤攺

謂兄爲況本於荒者釋名兄荒也荒大也故靑徐人謂兄曰荒白虎通兄況也況父法也廣雅兄況於父今江南北猶呼兄爲況詩鶉之奔奔鵲之疆疆人之無良我以爲兄兄虛王反石經以兄爲皇字尹翁歸字子兄顏師古讀曰況詩倉兄卽倉況古文�從�卽兄字南詔考蠻謂兄爲容計有功曰元季川名融次山之弟也次山作處規曰季川曰兟復不言兟有意乎注兟兄之別稱

丘嫂卽巨嫂楚元王傳髙祖過丘嫂餐史記作巨嫂巨與丘猶丘與區也嫂本作防晉帖作防

捨弟之稱起於曹魏吳曾曰魏文與鐘繇書曰是以令捨弟子建因荀仲茂從容諭鄙旨今稱捨弟本此戴稱安道曰家弟

蜀謂老爲波愛日齋叢抄言範氏吳船錄嘉州王波渡又有天波月波宋景文謂波當作皤字山谷貶涪州號涪皤可證

阿戎從弟也王思逺小字阿戎爲王晏從弟故唐人沿之杜甫於從弟杜位宅守嵗詩云守歲阿戎家是也稱妻曰鄕裏蕯蕯愛根未防迻稱也沈約山陰栁家女詩還家問鄕裏詎堪持作夫鄕裏謂妻也南史張彪呼妻曰我不忍令鄕裏落他處姚寛曰今防稽人言家裏其意同也金志夫謂妻爲蕯蕯妻謂夫愛根李肇國史補曰西蕃呼贊普之妻曰未防

周有判妻入子之名秦有寄豭逃嫁之稱周禮媒氏凡娶判妻入子者皆書之判妻出妻再嫁者入子媵妾不聘者張氏曰漢有八子其入字訛乎此非也女官有七子八子九子必以入子爲八子亦如趙凡夫以九子爲�子矣秦碑文曰夫爲寄豭殺之無罪男秉義程妻爲逃嫁子不得母咸化亷淸

尊章猶言舅姑也姑曰威姑漢廣川王歌曰背尊章嫖以忽黃公紹曰夫之兄曰兄嫜杜詩何以拜姑嫜釋名曰兄忪亦曰兄章舅忪亦曰舅章釋名曰姑故也故弱侯以古老爲姑之字原婦稱姑爲威姑猶子稱父爲嚴君說文引漢律婦告威姑王昭明以古威字作�古呼姐如姊漢或謂孟晉呼姉如市方言娋孟姉也注外傳曰孟啖我是也今江東江越間呼姉如市娋未詳智按姉卽姊字古少麻韻讀姐爲姊漢書彡姐反注姐音姊且本是俎轉爲姊轉爲姐

妐夫之兄也爾雅夫之兄爲兄公夫之姊爲女公郭璞注今俗呼兄鐘語之轉耳禮記奔喪篇惟嫂叔注正言嫂叔尊嫂也凡公於弟之妻則不能也容齋隨筆引玉篇妐音鐘省作公容齋豈知爲語轉而別音遂別作妐乎呂覽遇合篇姑妐知之曰爲我婦而有外心不可畜

楚人謂妹曰媦說文引公羊傳曰楚王之妻媦雲貴切唐書妹多作宗室傳同安公主髙祖同母也今人以媦比考妣嬪

築娌卽妯娌或謂長婦曰稙曰熟皆妯之轉也方言築娌郭璞曰闗西兄弟婦相呼爲築裏廣雅始作妯娌呂東萊紫薇雜記言呂氏母母受嬸房婢拜嬸見母母房婢拜卽答是母母亦尊尊之意也釋名靑徐人謂長婦曰稙長禾苗先生曰稙取名於此荊豫人謂長婦曰熟熟祝也祝始也封禪書神君先後宛若孟康曰猶妯娌也

女人稱我曰姎譯女自稱曰婸徒郭璞注爾雅引說文曰女人稱我曰姎轉爲卬後漢書南蠻傳外癡內黠相呼曰姎徒元美曰南譯女人自稱曰婸徒婸音陽巴人自稱曰阿陽智按古文易兌爲妾爲婸則古有此字矣在廣西見猺人之老者一寨呼之曰婆其老婦則呼之曰公

外甥亦曰外生謝絢父重卽王胡之外孫與舅不協絢失禮乎其舅袁湛湛曰兩世無渭陽情魏舒爲外家寧氏所養相宅者云出貴甥舒曰當爲外祖成此宅相世說曰桓豹奴是王丹陽外生形似其舅則外生卽外甥然晉時多通稱自古借字也如謝重爲袁湛之外孫則以甥爲孫魏舒傳云出貴甥是指外孫爲甥也今人竟以渭陽宅相相稱古人偶語耳何無忌酷似其舅可稱曰酷似否耶然貽厥友於已成歇後之語又按古壻亦稱甥孟子帝館甥故嶽亦稱舅

古謂老男老女爲諸君小男小女爲吾子管子曰吾非籍之諸君吾子有二國之籍者六千萬注諸君老男老女吾子小男小女也卽旄倪之意

姑息有二解一作�息升庵引尸子紂棄黎老之言而用姑息之語注姑婦女息小兒也元美仍主姑息爲且休之辭焦弱侯曰姑姏姑也息頑童也智按唐韻作息曹植傳大發士息前後三送言士卒子息也博南言許妻劉夫人碑孫息盈房今亦有嗣息弱息之語呂先識篇辟逺箕子爰近姑與息太平禦覽引武王曰紂愛近姑與息則爰是愛訛以此徴之確指兒女子輩元瑞譏升庵正未必當

累重謂家屬也西域傳有累重敢徙者詣田所趙充國傳終不敢將其累重陳武帝答沈烱詔已遣所由相迎尊累累重謂妻子家屬也後漢杜林傳細弱陳奏侮略良細杜甫囏窶孺弱餓死

泰山泰水摭遺云歐陽永叔謂今人呼妻父爲嶽公以泰山有丈人峯又呼妻母爲泰水不知出何書也今大孤山下有石曰丈人峯因以孤訛爲姑也裴松之注三國言獻帝舅董卞謂古無丈人之名故謂之舅松之元嘉時人呼婦翁爲丈人已見此時漢書塞外言漢天子我丈人行丈人古爲尊老言經效方云靑城山丈人皆此類也黃氏筆記曰漢郊祀志大山川有嶽山小山川有嶽壻山或出於此

聓卽壻一曰卒便幹祿書又作聟風俗通怪神女新從聓家來是漢時所造字故方言聓謂之倩郭璞注曰今俗呼女壻爲卒便一作平便博物志王粲與族兄凱依劉表表有女周率謂粲非女聓才乃妻凱孟康曰西方有亡女壻曰丘壻丘空也字書壻傍從士

媼壻爲阿防防音奢唐中宗以韋後乳媼嫁竇懷貞世謂媼壻爲阿防懷貞自署皇后阿防人謂之國防軒然不慙

婢亦謂之上淸栁珵上淸傳溫公考異引之言竇參知敗囑上淸定爲宮婢當爲白上後果入宮言銀器字爲州縣希指事事𨿽不可信然當時稱婢爲上淸亦常語也

八八乃迻語之稱巴巴也唐書徳宗以懷光外孫燕八八爲後八八蓋迻語稱老成者曰八八或巴巴今回回教以老成者呼八八其聲近把仙傳陶八八肅宗時道士以丹授顏眞卿者

伍伯一作五百五伯彤騶本於絳騶巵言以前導爲伍伯元瑞以皂亦號伍伯見蘇世長傳大昌引虞詡傳注續漢志伍伯公八人曹節傳節弟見五百妻有色注引韋昭云五伯本作伍伯黃祖怒禰衡令五百將出杖之升庵引宋人用褚亮詩彤騶字卽五伯也始於唐人智按彤騶卽南史之絳騶不自唐始也

客旅曰賓長官曰正日者傳曰卑疵而前孅趨而言比周賓正以求尊譽索隱曰客旅曰賓長官曰正張氏曰賓迎也導也列也服也管子飛蓬之問不在所賓注賓敬也此蓋謂比周之狀逢迎敬服而請正也說文�所敬也聲集韻古作賓子才以爲從負或曰�下迎人之眉故後用賓智按�眉亦聲�古�字轉音綿與通

衙前散從猶今之內外班也見韓魏公奏今上司後有內班外班宋時曰衙前猶長隨也散從猶聴用也升庵直以衙前爲門子亦未確

唐稱兩中尉曰兩廣皮光業見聞錄曰崔愼由開成中寓直夕忽內召見左右二廣然蠟而坐欲廢文宗愼由固爭乃曰爲此拗木枕措大愼由縢其事付稱二廣因楚之二廣謂軍容掌兵也又唐各鎭歲進閹兒號曰私白猶今之呼紗裹也孟元老曰東京呼宮門上進膳有人呼喝謂之撥食家次有紫衣者謂之院子家今呼老公

中人出入曰中大人鄧禹傳禹孫康誥太后所使中大人嶽珂【飛孫】桯史曰神宗朝王襄敏韶幼子宷觀燈失所旬日有中大人下宣旨抱南陔出車南陔卽寀也門生門童弟子故吏故民處士義士義民之別孔碑陰載門生四十二人門童一人弟子一人故吏八人故民一人釋謂漢儒開門授徒親授業者則曰弟子次相傳授則曰門生未冠則曰門童總稱曰門生舊所治官府其掾屬則曰故吏占籍者則曰故民非吏非民則曰處士素非所蒞則曰義士義民永叔跋文翁學生題名言有典學從事各一人司儀主事各二人左生七十三人右生三十人

唐選大臣子孫工書者曰書手後爲吏書之名今人謂吏書手曰書手智按唐志貞觀中選五品以上子孫工書者爲書手繕寫藏於內庫以宮人掌之以時暴涼陶九成止載宋衎元和中爲鹽鐵院書手蓋未讀唐志也魏書江式表言書生五人專令抄寫此書生卽謂書手

一字之稱曰尊餘冬序錄曰至尊官家之稱皆昔人以稱君上者魏晉六朝間稱君多但曰官稱其所私事亦多曰官稱父曰尊稱伯叔季父及其所私事亦多曰尊一字爲稱唐宋間無聞矣錯傳公卿言鄧先猶言先生也今京師或曰老先吳中曰老生

先輩之稱有兩謂唐宋間人呼謂有先輩之稱或曰此互相推敬耳然不聞施之同朝同官同年而所謂皆未任官職未登第之士觀歐蘇書札可見李方叔東坡門人坡書稱方叔爲先輩按北夢瑣言王凝知舉日司空圖第四王謂眾曰某叨沗文柄今年榜帖爲司空先輩一人而已則是所謂先輩者實未達士也唐王福畤雜錄文中子謂魏徴及房杜曰先輩𨿽聰明特達非董薛程仇之比然則是稱隋唐初蓋已如此自此而後多以在我前者爲先輩今詞林以七科爲前輩避馬一科以上但讓馬

使者爲信古人謂使爲信黃伯思法帖刋誤炎報帖故遣信還逸少帖遣一信見告

古稱小生朱云曰小生欲相吏耶張禹傳新進小生李陽冰曰斯翁之後直至小生鮑明逺詩寄語後生子作樂當及春

所由言事所必由也徐文長引廣記往往捉捕有所由名色輯略云所由卽今保正又云予前注爲邏卒亦近之智按唐宗曰嚴挺之爲罪人請屬所由崔咸舉觴罰裴度曰丞相不應許所由官呫囁時指京尹劉棲楚也三省曰京尹任煩劇唐人謂府縣官爲所由官項安世家說曰今坊市公人謂之所由文長乃未讀溫公全通鑑耶

牙郎謂之互郎劉貢父詩話今人以駔儈爲牙謂之互郎吳曾曰唐人書互作牙牙似互安祿爲互市牙郎此自一事智按如允吾作鉛牙之類蓋古聲通不但形近然牙行實以市平稱不可混互也

牙市又曰經紀今人稱牙儈爲經紀其語有自來按唐書滕王元嬰與蔣王皆好聚斂太宗嘗賜諸王帛勅曰滕叔蔣兄自能經紀不須賜物韓昌黎作栁子厚墓志云舅弟盧遵又能經紀其家金史有牙例課

黃冠有妻孥者曰寄褐燕翼詒謀錄宋禁宮觀寄褐謂今之火居道士也誒詒錄謂之啞�叱枳房千里曰師郎

祠祝卽廟祝今人以守廟道士呼爲廟祝此蓋有本漢表景中六年更名大祝爲祠祝武本初元年更名曰廟祝

跛撃跛覡也朶覡滇中巫人之稱楚語觀射父曰在男曰覡音檄荀子傴巫跛撃之事注撃讀覡古者廢疾之人主巫覡之事升庵曰滇中巫人曰朶覡至曰珤眊者乃古今注所載取無患木制鬼者也段柯古亦載無患木制鬼鬽其人瑤智以爲當是瑤眊何子元曰雲南夷羅巫師曰朶兮薄殺雞籖其腿骨卽雞卜也鐐子下役之稱宋仁宗遊後苑還宮索漿甚急宮嬪曰大家何不於外宣索而受渇仁宗曰吾屢顧不見鐐子恐問之則所司有得罪者升庵曰鐐子亦庖人之別稱音力弔切智按今王府勛戚稱手下曰牢子大內門軍亦曰牢子或牢鐐音轉而訛作此字然官家各時習成稱呼因爲典故未可臆防也

重臺賤稱巵言學羊欣書爲重臺蓋梁武評欣書如婢學夫人也左傳晡時爲僕日昳爲臺又曰皁臣輿輿臣臺重臺言婢之婢也智按說文嬯遲鈍也闟臺亦如之箋云闟嬯浙之方言曰阿帶平聲攺作懛馬曰駑駘蓋本防臺之賤稱也

目癡爲九百陳無己曰世人以癡爲九百愛日齋叢抄言東坡亦用之張平子賦曰乃有祕書小說九百虞初虞初事漢號黃衣使者亦號九百俗緣其小說瑣碎耳

敵手曰對家魏文言以單攻復對家不知所出古槪稱人曰家裴徽爲荀粲與傅粲通二家騎驛故相沿議論著作遂有當家作家之名孔明與李子丰曰方之气類猶爲上家

橛豎壓獠皆賤稱也崔浩曰屈丐橛豎小人豎賤稱也橛言直立崛彊如橛也北史周文帝討諸獠獲其生口以爲賤謂之壓獠資暇錄髙歡時呼奴爲邦五色綫唐呼左右爲都公其因馮子都乎

宰相蒼頭曰宜祿見沈約雜記袁褧曰於慶攺名丁宜祿丁謂謂喜曰吾大拜矣

稱男子曰南北猶稱物爲東西也逌旃瑣言曰世指好男子窮者吒曰好南北無東西

猘兒狢子三國曹操呼孫策爲猘兒闗公罵孫權使爲狢子唐代宗以孚名賀知章子蓋戲其爲爪子也爪借音爲獠今山西有爪子之稱

秦人漢子老學庵筆記曰今人謂賤丈夫曰漢子蓋始於五季紛攘時北齊魏愷自散騎常侍遷靑州長史固辭宣帝怒曰何物漢子與官不就此其證也陶九成引成式廬陵官下記有研朱漢子語

佃客田騶衣食客晉書百官志諸公及開府從公給菜田十頃田騶十人光祿大夫菜田六頃田騶六人又當官品第一第二者佃客無過五十戶此晉武平吳后制王公近郊有芻藳之田又得廕人以爲衣食客及佃客也東晉寓居江左都下人多爲諸貴人左右佃客典計衣食客之類列子田更詳疑始

辟邪宜祿魏明帝使給使辟邪召司馬懿辟邪給使之號猶漢之丞相蒼頭呼爲宜祿也漢書蒼頭廬兒又言蒼頭軍猶義子也

事力猶黃回之快手也宋書蕭惠開有舫十餘事力二三百人戴明寶使黃回募江楚快手八百劉勔搜神記縣吳望子事貴人乘船挺力十餘卽事力之意首坐謂之客唐謂之坐頭確酒者謂之白席左氏臧紇爲客唐李尙書益與宗人尙書益赴飲上坐笑曰今日兩副坐頭俱李益執事勸酒謂之白席人亦謂四司人

自漢已有酒保之稱文長曰兩見鶡冠子智按李燮杜根皆謂酒家保

大伯焌防廝波札客撒暫泛索勘宅驩門夢華錄要曰量酒博士至店中小兒子謂之大伯婦人繋靑腰爲客換茶湯者謂之焌防歌唱獻菓子香藥者客散得錢謂之廝波妓不呼自來謂之札客散菓食客然後求錢謂之撒暫泗水潛夫記作撒非時取喚謂之泛索就人貿易撲物事者謂之勘宅鋪靣朱綠裝飾謂之驩門輀車之夫曰體夫唐懿宗咸通十二年葬同昌公主賜酒餅餤四十槖駝以飼體夫注體蒲本反體夫輿柩之夫也

部色教坊稱也教坊有部頭有色長升庵曰周伯淸誤呼部頭爲務頭可笑也按今九宮譜有務頭言塡詞之法非呼人也其說施俊語亦非蓋謂其發聲處當用陰陽字之類

參軍蒼鶻末泥孤裝首皆劇家之稱元瑞曰副淨古之參軍副末一名蒼鶻一名末泥一名孤裝見陶氏輟耕錄智閱南唐書隆演鶉衣髽髻爲蒼鶻升庵謂漢郊祀有飾女妓卽裝旦之始凡夫以淨作首李義山嬌兒詩忽復學參軍按聲喚蒼鶻

爆炭都知錄事皆靑樓中之稱也孫棨北裏志妓假母曰爆炭卽今之鴇也盧嗣業醵錢詩曰未識都知靣頻輸復分錢注曰妓之頭角者爲都知其爲酒糾則稱錄事孟綮本事詩引元稹云余曽爲觥錄事稱較書者因薛濤也

三老太翁船長之稱也催碃郎篙師也古今詩話謂川峽以篙手爲三老乃推一船之最尊者杜有長年三老歌陶九成曰海舶中呼司柁曰太翁是亦長老三老之意雲麓漫抄曰浙江東南溪篙用竹扣鐵鉆有肩篙另篙另讀如列催碃郎舟師也束手攧篙諸人皆齊力蔥打智見粵西漓江灘至險防又用荻篙下施鉆如鈍錐上以木作月牙抵胸並脇數百斛之艑不借彈牽惟以十二篙左右急更駕濤而上以使力便也

餅師工師花師猶子云之載亭公弩父也方言亭父謂之亭公卒謂之弩父丹鉛載善蒸餅者稱餅師計有功紀事載寧王還餅師之婦龍城錄宋單父善種藝上皇召至驪山植花內人呼爲花師卽木匠曰工師意也如待詔郎中則以官稱之

翁仲猶石丈銅人謂之金翟則通稱也鴻桷集曰始皇鑄金人十二金翟也武帝承露盤銅仙也魏明列東都者翁仲也從晉春秋誤以銅仙爲金翟宋錢穎誤以翁仲爲銅仙師古又誤以翁仲爲金翟程大昌據華嶠後漢書復誤以徙銅人爲漢明帝獨李賀詩小序得實而又誤景初三年爲靑龍九年不知魏靑龍止於五年

也石人號翁仲猶米顚之【闕】

稱從人中聲亦兼防意洱記曰平仲種【闕】

種棉絲樹故呼杜仲是也鴻桷辧之乃以【闕】

通雅卷十九﹤子部﹐雜家類﹐雜考之屬﹐通雅﹥

欽定四庫全書

通雅卷二十

明方以智撰姓名【姓氏】

姓氏論曰百官族姓見於堯典司商吹律以協名姓故譜牒世表史遷記之然蜀秦宓見帝繋之時五帝皆同一族辧其不然張說曰古未有姓自炎帝之姜黃帝之姬始因所生地而爲姓則康成所云炎帝姓姜太皥所賜黃帝姓姬炎帝所賜皆臆說也隱八年無駭卒羽父請諡與族公問族於眾仲對曰天子建徳因生以賜姓胙之土而命之氏諸侯以字爲諡因以爲族官有世功則有官族邑亦如之公命以字爲展氏釋例曰別而稱之謂之氏合而言之則曰族例言別合者若宋華向出戴桓公獨舉其人則曰華氏向氏並指其宗則云戴族桓族記謂之庶姓者以始祖爲正姓髙祖爲庶姓庶姓亦氏族之別名也姓則受之天子族則稟之時君其不賜者各從其父之姓族黃帝之子兄弟異姓周之子孫皆姬姓者古今不同賜姓者亦少惟外姓嬀滿之徒賜族者有大功徳宜世享祀者方賜之王朝大夫不封爲國君者王賜之族春秋尹氏之徒魯挾鄭宛皆未賜族故單稱名其士防之帑處秦者爲劉氏伍員之子在齊爲王孫氏知果自別其族爲輔氏皆身自爲之襄十年伯輿之大夫曰平王東遷吾七姓從王賜之騂旄之盟襄十一年盟亳曰七姓十二國之祖可知氏族一也姓尢爲重姓之爲言生也氏之爲言類也呂東萊曰三代時曰姓者統其祖考之所自出也百世而不變曰氏者則子孫之所自分也數世而一變以智論之姓氏皆有別稱通稱豈可執漢儒之訓詁哉如堯舜姬姓稱陶唐氏有虞氏禹姒姓有夏氏成湯子姓有商氏此因國語帝胙禹以天下賜姓曰姒氏曰有夏胙四嶽國命爲侯伯氏曰有呂而槪稱國號曰氏耳上古至中古人漸繁故以氏族分之氏族始有定名至周始詳古則但爲名號若上古之氏則一國號也陶唐氏有虞氏猶之伏羲氏神農氏今之稱漢家唐家也因生賜姓者立有徳爲諸侯因其所由生以賜姓若舜由嬀汭故陳爲嬀姓諸侯以字諡爲族者位不敢同天子故氏其王父字或卽其諡稱以爲族元凱十六族兄弟也世代久而人繁族大則族亦一姓也又有如觀射父所稱物賜之姓以監其官謂之百姓則姓之別稱亦猶是也漢去古近麒麟博陸稱曰霍氏以氏代名蓋美稱耳此知氏亦可以爲通稱也以左氏之說字諡官邑才四者而已栁芳曰後世或氏於國則齊魯秦吳於諡則文武成宣於官則司馬司徒於爵則王孫公孫於次則孟孫叔孫於字則展氏臧氏駟氏國氏於居則東門北郭於志則三烏五鹿靑牛白馬於事則巫乙匠陶通誌則分以國以邑以鄕以亭以地以姓以名以次以旌以事以諡以吉徳以凶徳以爵系國系族系名氏國爵邑系官名邑諡諡氏爵諡代北復姓闗西復姓代北三字姓四字姓諸方復姓凡三十二類一切皆姓國則有代號廟號士夫有爵有諡無爵者有字有號眾所同然共止六例豈不亦簡便乎愚者曰三代時姓氏分而爲二男子稱氏婦人稱姓氏以別貴賤貴者有氏賤者有名無氏姓所以別婚婣故有同姓異姓庶姓之別三代之後姓氏合而爲一皆所以別婚婣而以地望明貴賤魏晉置中正以門第官人李唐論相惟重八姓天監士流案譜貞觀禁約鬻婚抑巳末矣洪武四年廢圖譜局豈非厭其繁縟已甚乎蓋重賢過於世家也按仰萊姓氏考曰庖犧氏而風姓烈山氏而姜姓似氏大於姓中古不得賜姓因氏其王父字諡似姓大於氏殷五世通婚婣姓猶尠也至百世不通其姓已繁然仍有姓有氏如師尙父姜姓呂氏姓則不遷氏則屢遷後世以氏爲姓無復分別男子稱姓女子稱氏一也而有百姓千姓之書百七十門萬姓之統譜矣

自有統譜原引粲然然未必盡當無舛也如所氏引伐木所所以古有虞衡因主伐木遂以爲姓此亦支矣風俗通所姓宋大夫華所事之後谷梁傳隱九年俠卒俠者所俠也此與顏籀已異朱以爲舜臣朱虎後似之東觀曰其先宋微子之後周衰宋滅奔碭易姓爲朱廣韻本自髙陽後周封於邾爲楚滅子孫去邑氏朱則朱有三說路氏國語妘姓陸終子求言後別封路廣韻唐世系姬姓帝摯後封路急就篇注路水名在郡界居者氏焉此亦三說也苟艸名所居饒之因命氏又云晉荀氏後避難攺姓姓苑又云黃帝後說亦參差今闗中音茍去聲其實說文茍字從芊省古文也龎爲髙屋之名其先殷富好爲室屋審引審曲面勢當爲司空之官則尢回穴矣兒倪本爲一姓鄩尋文合斟尋�卽是裘而師古不能原角本無甪而應麟分爲二又何在是正閎閣逄逢以爲功哉觀通誌所載移避所更相伯袁爰之爲一疏棘桂痛之更變京嵇之自取賀師之避諱吞之音他前遺之音惟賁之音肥不之音彪玉之音肅能佴二姓之音耐員慕子胥則平聲不當音運毋丘卽貫則雙姓不得音無加以遺復沿攺無常博雅者不能無漏宜矣是用裒集列其稀僻者備遺忘可也【自子長刪世本爲世表旁行邪上並效周譜此劉杳所引也漢溝洫志王橫亦引周譜後漢有鄧氏官譜應劭王符皆有姓氏篇何承天乃作姓苑吳志薛綜定五宗圖晉摯虞作族姓昭穆記南齊賈淵祖弼之父匪之世傳譜學王百家譜王儉廣之元魏定諸州士族自陳羣九格由中正考之唐有髙士亷氏族志路敬淳衣冠譜王元感姓氏實論栁衝大唐姓族系錄二百卷栁芳注論甚詳作永泰新譜李利涉唐官姓氏記韋述開元譜張九齡姓源韻譜林寶元和姓纂八姓外三百五十姓宋景祐雁門邵思姓解百七十門二千五百六十八氏錢明逸撰熈寧姓纂紹興中鄧名世有姓氏書辧證鄭樵爲氏族略長沙丁維臯撰百族譜周益公序又嘗修姓源韻補容齋常譏之鄧氏辧證黃潛嘗譏之大抵附防耳洪武十四年編修吳沈典籍劉仲質吳伯宗據戶部黃冊編爲千家姓首云朱奉天運楚中周景虞以韻編之成章如千字文因姓載歷代之人則淩迪知萬姓統譜具矣然無辧證當別作一書而闕疑尙多且有所俟崇禎戊寅冬皖桐方以智密之識於稽古堂】

奠繋定世周譜爲法周禮世奠繋小史定繋世疏曰天子謂之帝繋諸侯謂之世本世本十五篇劉向言與左氏合載在漢志世本敍黃帝以來祖姓所出史遷所從取以作史記者隋經籍志謂漢初得其書蓋出於秦焚之後宋洪景盧謂其書今亡不知於何時亡耶唐志宋衷世本四卷春秋正義曰今之世本與司馬遷言不同遷言多誤通鑑外紀曰世本經秦歷漢儒者攺易則唐以來混之非亡也

古重賜姓今重別婚姓非天子不可以賜而氏非諸侯不可以命姓所以繋百官之正統氏所以別子孫之旁出族則氏之所聚而已蓋別姓則爲氏別氏則有族族無不同氏氏有不同族故八元八凱出於髙陽氏髙辛氏而謂之十六族是氏有不同族也商氏條氏徐氏之類謂之六族陶氏施氏之類謂之七族宗氏華氏之類謂之戴族向氏謂之桓族是族無不同氏也蓋古以國爲氏號故旁支謂之族自漢以后族卽一姓矣半千姓慕伍員不當去聲而姓苑苑涼之員則以姑幕員亭之聲而誤唐員半千本宋劉凝之十世孫因受齊禪奔元魏自慕伍員攺姓員人卽附於前涼員家遂與姑幕縣南員亭之員俱作去聲按半千以慕伍員攺員杜預音云員字子胥詩樂我胥爲余辭聊樂我員亦餘聲可知伍員平聲乃宋人譏之升庵曰伍員之員音運艮齊等書祖之朱光家乃造分員貟爲二字

毋丘當音貫史田世家伐衛取毋丘注索隠曰毋丘卽貫古國名今作毋字殘缺耳然今廣韻韻防虞韻毋字下載復姓引毋丘誤矣此因漢書有曼丘臣師古曰曼丘毋丘本一姓故遂以爲毋然則漢時毋已訛爲毋毋與曼聲近升庵曰漢有毋丘興毋丘長毋丘毅魏有毋丘儉今分爲二曰毋曰丘而毋爲父母之母母氏子孫亦不知矣七修類槁曰毋丘音貫見在濟陰縣南今爲曹縣按毋古字後人加貝毋蓋古冠象建簪形借爲貫串之毋升庵亦未知也

左丘明姓丘單姓丘者亦不本於毋丘孔平仲雜鈔曰左丘明姓丘李太虛侍郎虛中言昔湖州有人發古冡得碑乃南朝丘遲其言遲乃左史丘明之後王元美駮之元美安知左丘明之確姓左耶孟奇有丘明不姓左之說

郗郤本分而聲亦相借東觀餘論曰郗姓音絺而俗作郤因讀郤詵之郤詵乃晉郤縠後郗鑑乃漢郗慮後陸魯望詩一段淸香染郗郎亦誤矣然觀右軍帖以郗爲郤誤自此始退之所以貶爲俗書也智按說文在河內醜脂切晉大夫叔虎邑綺防切郤訛爲郤故亦混郗毋亦絺綌相因郗轉入爲郤乎隋書袁充傳冬尙衣葛客曰絺兮兮淒其以風則谷隨人屬書久矣劉杳云酒音振而升庵音爲郗將以�同而及郗耶音振無因嘗以沈約酒亦是汁酒當緣汁轉平爲絺猶郤轉郗也戲可平去故劇亦音戲古人讀郤亦與嘻近故魯望借聲作詩耳

籛省爲秦彭祖姓籛名鏗轉注古音曰籛本禾名省爲秦此說出國名記楊山曰論語稱老彭謂老子彭祖也武夷志籛鏗二子長曰武次曰夷

自非楊升庵曰晉有羊舌氏叔向子伯石食邑於曰食我晉旣滅羊舌氏分其田爲三縣曰平陽曰楊氏則羊也陽也楊也同出一姓子云自以爲蜀無他字不從木而楊修曰吾家子云特子云好奇耳智以姓亦何奇之有古今莽姓譜皆附防其說不一子云自雲姓甚明楊修少年聰穎之筆考究未深且古人凡事假借詼諧故曰吾家子云今乃欲攺子云之姓則何不攺州爲楊乎趙凡夫亦以子云爲木旁楊皆坐此故

司徒通作申徒信都申屠司徒以官爲氏史記項梁立韓成爲韓王以張良爲韓申徒卽司徒莊子有申徒嘉又有申徒狄皆復姓西漢申屠嘉東漢申屠剛與申徒同宋羅璧識遺云史通譏遷固謂韓王名信都亦誤矣潛夫論拜良爲信都又曰信都者司徒也楚漢春秋作信都注信音申此與史記申徒可互推古人信與申通司因信轉之故

堂谿卽唐溪風俗通吳王夫槪奔楚封堂谿因爲氏延篤傳少從穎川唐溪典受左氏傳魏志曹勝在省闥薦潁川堂谿典卽唐溪典水經注作棠谿典

鄧名世謬穆翟狄之疑黃溍筆記言鄧名世姓氏辧證以穆爲宋繆後繆爲秦穆後非也此因皮日休有秦穆諡謬論耳如謬忌正作謬而鄧亦不引翟方進汝南人而謂方進音迪汝南之翟音宅何自相矛盾耶稽呂覽秦賢者稽黃漢貨殖稽發黃帝臣泰山稽之後嵇康之姓則音奚奚本夏車正奚仲之後康爲上虞人徙亳州嵇山之下遂爲姓嵇紹在晉爲銍縣人卽今之宿州也宿州有嵇山說文嵇字乃因嵇氏而新附者又復姓有溫嵇氏後周耿豪賜姓諸嵇氏洪洲奚姓之下失收嵇

洪昌洪果非洪氏憲非氏容齋曰國朝所修新源韻補可笑如五代有參知政事洪昌洪果皆劉防之子及晟嗣位用爲知政事本連字以國朝諱追攺之非姓洪也洪慶喜序丹陽氏云有憲者元和四年跋輞川圖不知憲乃李吉甫之字

三眷三祖五代史裴氏號東眷居西涼者西眷居河東者中眷按唐宰相世系表東眷有居道休澈垍冕度西眷有寂矩中眷有光廷遵度樞贄又韋氏潛號西眷穆號東眷其號三祖者則崔李鄭薛也崔殷子雙爲東祖邯爲西祖寓爲南祖亦號中祖李楷五子叡爲東祖芬與弟勁共稱西祖輯與弟晃共稱南祖鄭溫子曄爲北祖簡爲南祖恬爲中祖薛懿三子詼號北祖雕南祖興西祖見唐世系表此言祖者猶言宗也

言夏子者禹湯也徐樂傳名何必夏子服防曰夏禹也子湯也湯子姓又如杜周傳覽宗宣之饗國韋昭曰宗殷髙宗也宣周宣王也

�卽��卽厥漢有彡姐羌見馮奉世傳後合彡姐爲�音陜近時有登進士者禦筆攺爲音陜云今字彚作�從貝訛也博雅有毑卽姐字皆時造也如漢賜衡山妾厥氏集韻古作��後又造�字短也�氏京兆人今字彚作�按古尙書厥作以篆�也�厥音近遂訛爲�

厙音赦卽音庫之轉後漢竇融傳金城守厙鈞今字書音赦不知古多魚模漸轉家麻庫之爲赦猶垀罅惡亞也如晉中郎防淸音緩蓋古暖音暄莊子暖然音暄是也暖或作暖師古以爰書爲換爲其音近今吳人讀援如玩

屯莫如音沌風俗通混沌太昊之良佐因以爲氏漢有屯莫如儒林傳作毛誤矣沌卽屯今洪洲通考姓氏願韻遺收屯姓又姓譜亙姓引亙防之今南史作垣防之此非南史誤蓋桓氏避欽宗諱攺爲亙氏洪洲載紹興時甚明升庵以爲南史誤則又誤矣

毋煚姓在麌韻升庵七麌載毋照開元含象亭十八學士之一其後孟蜀有毋煚多藏經史號曰蜀本宋末有毋制機亦名士元瑞嘗譏丹鉛錄云毋昭裔孟蜀人其子毋煚藏書最富今合此條知升庵懶於常翻正史喜閱小說小說偶以煚訛爲而遂以爲開元之毋耳今王伯厚書亦嘗作毋煚卽筆叢亦間作毋煛豈便引用乎或云安知非前人之誤智謂新舊唐書皆作毋煚董衡特作音訓音煚爲�蓋燛之訛竇蘋亦音�楊公之誤明矣然收毋姓於麌韻最是洪洲止入有韻而子謙竟不載矣蓋有韻者乃晉人之音如易林中田膏黍以享王母后漢語前有召父後有杜母可證元美作毋煛收於虞韻亦誤

乃傰之訛弇州說部載姓音多漢宗又載傰音朋漢南山盜傰宗此誤也王尊時南山盜倗宗倗或作剻傰傰茤六字通用道昭洪洲皆詳

朴姓音標六合有朴姓自云音標蓋出自髙麗智謂不準之不古平聲有讀爲紑聲者故轉注略音彪朴與不近標又彪之轉也

姓氏字音變易有不得不因之者楊氏曰如防音萬軤音呼褟音喧厙音赦余本余而轉作入音蛇乜音彌也切字皆生造若嵐昋炅本桂姓避讎而分爲四字伯厚音桂道昭音攜原無其字他若音盤�音拱音亥防音昨侴音醜防音運鹵音罪音暴�音孤求之音義了不可知想前代吞之音天亦此類乎氏族書有吞景靈晉有吞道元與吞公牋今類書引之攺吞作查書敍指南所引猶是吞字蓋古天有汀眞切則吞有他前切乃其理也�非從兪乃說文姓而加之者也爰音倒乃叟字古�攺人在上作�遂書作此姓苑之失也然瓽金姓防而作瓽或本於黨虫達本蠱省而蠱又音冶孟獲讀莽獲而莽何羅乃以逆攺此中沿失豈是一端又言宣徳中王驥徵麓川有土司三人乞賜姓驥以怕刀刴爲三酋姓其後三人得華風漸識字攺怕爲帕刀爲刁刴爲隋又有遊商言隋爲裂肉乃攺爲多諸如此類莫可勝紀是以姓氏一事最難是正不如聽之

姓名【人名】

【不能盡載苐取嘗所見而音釋未定與鈔刻訛異者或考論其分合則記之】

有各本異載而實同者伏犧一作虙羲庖犧包犧炮羲伏戲律曆志作炮羲帝王世記作包犧莊子伏戲得之以襲气母羅泌云名蒼牙姓苑伏勝伏后宓子賤皆伏羲後韻防作虙子賤家語作宓不齊三國有秦宓古實通借而字書分虙爲虎兒宓安也遂成二音而竟以言虙子賤者爲誤泥矣姓韻一屋有虙而四質無宓可證舊說作网取禽獸供庖廚故曰庖犧氏智按古包孚一聲如枹桴脬胞之類【詳見卷首】孚甫付伏故包伏亦相通神莀神由崔希裕略古以神農作莀董逌錢譜作神

由伊帆卽伊祁又作伊幾古天子號或曰卽帝堯堯姓伊祁保定府完縣有伊祈山堯母所居周禮有伊耆氏疑古有此稱遂爲職名大�卽大禹山海經舜稱帝俊禹稱�藝文志有大禹三十七篇字作�王氏引作史記注禹名文命字密之類何可信也鼔叟卽瞽叟古今人表尙書作瞽瞍字書作�叜呂覽瞽叟伯厚升庵引作鼓�乃古篆之訛文然呂覽瞽叟亦瞽者通稱不必卽舜父也伯鮌卽伯鮌見書注升庵以�爲鮌楚辭作鮌尙書作鯀字考作阮公堅之每據屈子以鮌爲寃智又因東坡言四族非四凶爲左傳流傳之過益信其人殆剛直犯上者帝芒卽帝荒見夏紀孟浪一作浪本血音荒去聲今猶以慌恾連稱牟光卽務光見人表伯昏無人卽瞀人蓋古務牟無

模通聲帝予卽帝杼夏紀顏魯公吳興地記烏程有杼山言夏七世王杼巡狩至此續身卽續牙舜七友之一也戰國策顏斶曰舜有七友注七友雒陶方回續牙柏楊東不訾秦不虛靈甫也見陶潛聖賢羣輔錄尸子止載六人班固人表載五人師古曰秦不虛或作秦不宇雒陶一作雄陶伯卽伯�或作臩燛唐杜佑疏伯景卽伯�仲卽仲虺荀子引仲蘬亦仲虺也�古雷又爲雷聲音虺辛泉載�是也九經考異作仲與石經仲傀而不載仲蘬伯翳卽伯��卽益元瑞考訂確以爲是一人而史記誤分也據竹書費侯伯益出就國則知大費爲國封矣呂覽作化益世本化益作井宋衷曰伯益也又作伯嗌吺鴅吺卽驩兜尙書古文作鴅吺韓退之有闗弓射鴅吺書疏引驩頭郝氏一作讙朱弱侯引韓詩作殳�卽大丙列子曰主車則造父爲禦�爲右蓋善禦者或曰周穆王車名石林燕語曰王起所不識者惟�二字王起唐武宗時人王伯厚音爲秦丙近代屠緯眞作序曰唐辧��止存王起王元美胡明瑞作��其引穆天子傳又作�防爲右則又以訛傳訛矣梅氏音齊合舊音泰丙按淮南鉗且太丙之禦可證伯厚之秦丙乃刻者之誤梅氏之齊合抄道昭篇海耳柏譽虞書作伯與人表作伯譽咎單尙書序作臯善末斨古文尙書作殳斨中曶仲忽古今人表如張中中山甫於陵中子皆仲字周八士四產八男之說向無所徴今徴之董仲舒郊祭篇包咸據此作注�言防卽言偃說文防蹇之貌古人名偃字子遊謂旗之九斿也卑湛古今人表作裨諶伯犕卽伯服周襄大夫犕音避牛八嵗曰犕有讀服匿爲避匿者箙一作�可知古人服與避爲一聲禽敖齊有黔敖古今人表作禽敖犁鉏孔子世家犂鉏請以女樂遺魯韓非子作犂且申棠筆乘曰論語申棖鄭氏云卽申續史記申棠字周家語申續字周史記以棠爲黨家語以續爲續傳寫之訛也後漢王政碑有羊羔之潔無申棠之欲以棖爲棠則申棖申棠一人爾開元封申黨召陵伯又封申棖魯伯宋祥符封棖文登侯又封黨淄川侯並列從祀嘉靖九年祀止存棖李士龍曰棠字非音棠棣之棠蓋與棖卽一字而兩書耳觀古文膛亦作瞠撐亦作橖鎗亦音鏿六字並音鐺皆諧聲字也掁亦音棖本作亦諧聲字可見棠亦音棖史記有申黨無申棠信訛也智以古庚合陽棖亦讀倉故與棠近考工之防卽撐可證續則棖之入聲曾藏卽防說文乃作巫馬旗卽巫馬期見呂覽季次一作季沈仲尼弟子季沈遊俠傳作季次卽公

晳哀不肯爲家臣子華子有季沈語曹劌卽沫左傳曹劌史記作曹沬柯之盟執匕首刼齊桓又作曹翽因劌而訛寧戚寧戉寧越淮南子作寧戉智按古鉞作�非戊己之戊也史記作寧越一作寧越通考作寧經訛也呂覽勿躬篇管子請以寧遫爲大由誘注卽寧戚屠蒯卽杜蕢禮杜蕢自外來鄭注或作屠蒯左傳作

屠蒯文伯歜左傳孟文伯谷慶父孫其父穆伯公孫敖也娶莒曰戴已生文伯聲己生惠叔禮記注文伯歜卽谷也季悼之子公甫靖是穆伯穆伯妻敬姜生文伯據世本而文十五年公孫敖之喪亦有聲已帷堂而哭之之事逄防荀子呂覽俱作蠭門王褒作逢門七略作蠭防古通用逄逄後別逄防之弟名鴻超楊朱之弟名布見列子亢倉卽庚桑莊庚桑楚老子弟子列子耼弟子有亢倉子今亢倉子書乃唐王士源作孟浩然集序自言修亢倉子九篇精目列子爰精目狐丘父之盜餔之張衡應間旌瞀注卽精目孰姑卽壽諸郝氏曰世本吳孰姑徙句吳注孰姑吳王壽夢也春秋稱吳子乘或謂之乘諸諸與姑壽與孰聲近本一人今之常孰姑蘇本此智按樂記封堯之後於祝或爲鑄後又省爲壽宗吾本曰今姓有壽乃鑄之後此足證孰姑卽壽諸之音如唐初使突厥之鄭元璹音束則亦北人孰壽二字呼之爲一故隨手以束字音釋之而胡三省據爲典故不敢攺耳史記左氏鱄設諸相如賦作剸諸卽史專諸禮記世栁卽泄栁集韻�任卽遲任世本然王卽赧王赧古人扇切示瞇祈彌卽提彌

左傳提彌明搏獒史記作示明索隱作祈彌考異有扈氏古文作漢書作戶有扔氏卽有仍氏見人表莫嚻卽莫敖嚻嚻亦與嗸嗸通可證字當作嚻而恕先又分爲二字谷於菟音垢烏塗今遂有字字卽孫叔敖卽蒍艾獵列女傳作蒍獵艾永叔跋孫叔敖碑名饒今字書又作�無侅谷梁作無騃裂繻公羊作紀履繻州吁谷梁作祝吁文十四年晉人納捷菑公羊卽杵臼屠顏賈卽屠岸賈左趙盾弒彛臯公作彛獋昭元年齊國弱公作國酌軒虎公羊作罕虎公作成熊谷作成虎夷昧公羊作夷未郤宛谷梁作郗宛伯舉公羊作伯莒陳孔奐公

作孔瑗以古讀援如玩意如公羊作隱如弁琴操作卞和棼冒勃蘇卽申包胥見國策棼乃申音冒勃乃包音蘇乃胥音知過人表作智果秦穆公時方歅善相馬莊子作九方歅通作諲音因又音煙李軌音烏兮切又作九方皐韻防作一名皇孫愐作歅洪洲但云九方甄作九方臯旣漏又誤薛燭說劍者抱朴子作薛灼文選注薛蜀癰疽瘠環說苑作雍雎孟奇謂字書不相通字書自不知古人之通也趙岐謂瘠爲姓孟奇謂瘠如巫尫之類顏讎由孔子所主史記作顏濁鄒師古注人表顏濁鄒卽顏涿聚也郭太謂左原曰顏涿聚梁甫之巨盜段幹木楚國之大駔卒爲忠賢注見呂覽推讎由當與仇繇讎夷鴟夷聲轉似因人形而呼之疑濁鄒二字亦是古方言醜語也石經孟子鼃卽蚳防見楊桓六書統鬼谷升庵以爲卽鬼容區又作臾區一統志曰姓王名謝洪洲作名詡其實儀秦所師乃托言耳烏有先王也郁釐史記文公卒弟平公郁立索隠作郁釐引譙周云名郁來然則靑田之郁離子本此乎計然計研計倪峜研見史記及吳越春秋卽辛文子一曰名鈃研之訛也孟卯卽芒卯戰國策人孟獲亦讀莽獲古讀浪可證呂覽商文與吳起語相事史記作相田文與吳起語漸子謂孟嘗封於商愚謂嘗商音近相借叴由韓子作仇繇修文禦覽引呂覽曰中山有繇者智伯欲攻之遺以鐘升庵引作夙繇則呂覽之訛本也今本皆是夙繇厹由又作防由呂氏春秋荊人佽飛刺蛟或作次非馬融頌引作玆飛注卽佽飛漢武以爲校尉之名博物志注周日用曰余嘗行經荊將軍墓墓與羊角哀鄰昔安伯施云爲荊將軍所伐乃在此也其地乃苑陵之源求見其墓碑將軍名軻字次非豈古先有壯士次飛而軻慕之以爲字乎此與管子之稱西施可互證也固乘新序作固桑說苑作古乘人表云晉舩人固來師古曰卽固乘也見黃朝英說景師古曰子何反卽景荖宋玉弟子也今作差洪洲載一作景慶南榮疇卽南榮趎漢表作疇而莊子注音趎爲疇蓋侏張卽侜張古音通也徐市卽徐福秦方士以童男女入海者市卽古芾字故與福音通陳水南曰今倭之北京有徐福祠亦自以福爲其祖也金仁山言日本云吳太伯後則吳亡其支庶入海赤麋卽赤眉王莽傳苦唒賊名見朱雋傳九州春秋作苦哂悔母卽嫫母妲攺防己卽妲己字統作防己說文有攺女字也自當爲妲己而設公羊聖姜卽聲姜頃熊公谷以嬴氏爲熊氏敬嬴作頃熊或曰秦姓嬴其先史作熊渠熊通可證閭須閭娵閭姝孟娵明娵閭娶魏策曰閭須南威之美荀子佹詩閭娵子奢莫之媒也楚策孫子賦閭妹子奢莫之媒兮七諫謂閭娵爲醜惡哀帝命隴亷與孟娵同宮後語作明娵因孟訛爲盟又訛爲明集韻引荀子閭娶則移體耳先施卽西施古先西通音國策魯連曰豈毛廧先施哉七發使先施陽文皆謂西施管子西施毛墻盛怒气於面不能以爲可好管子去吳越數百年則古有此美人而越女慕之爲名耳莊子厲與西施司馬彪注云夏姬不知何據或夏姬亦名西施邪或曰或吳時人借此相美洪洲曰西施姓鄭名旦此不足據羅紨卽羅敷馬永卿言昌邑王妻中一人嚴羅紂紂音敷智按漢書昌邑傳臣敞故知執金吾嚴延年字長孫女羅紨前爲故王妻察故王淸狂不惠師古曰紨音敷此卽慕羅敷之名而名之永卿引作紂又見誤本有謂莫愁非女者有謂曲名而以人當之者盧家其一也河中女其一也焦澹園爭莫愁爲白門拘矣宋曾三異以石頭城在楚之郢中今有莫愁村智按三異說是但石城爲今承天承天非郢中乃後周攺爲郢中耳三異又云曾見莫愁之像有石本衣冠甚古乃古之神仙者流非女子也此姑勿論石城樂臧質爲竟陵時所作莫愁曲云聞歡在揚州相送楚山頭楚山必在楚澹園謂揚州近白門則承天之客不下州乎唐人詩村近莫愁連竹塢人歌楚些下蘋洲則莫愁屬楚梁武樂府云河中女兒名莫愁洛陽亦有莫愁洱記云莫愁乃曲名而以人當之仁寶言宋有蘇小小武林小說言自古至今凡有二十許名小小者可以爲澹園爭莫愁解嘲

有無字無名而後人考出者靑陽帝夋髙密少昊名摯字靑陽帝嚳名夋成湯字髙密見帝王世紀按山海經以帝俊山林爲舜林而帝俊生后稷郭璞注又以爲嚳得毋附防者因此兩訛耶虛舟先生曰古書錯訛未可盡信推論俊與舜聲近虞幕爲舜所自出鄭語桓公爲司徒簡於史伯中云虞幕能聴協風以成樂物生者韋嗣注虞幕者舜之後虞思也按虞幕爲舜所自出史趙曰自幕至於瞽叟無違命舜重之以明徳觀自幕至叟及舜重之之語則非舜後明矣三國誌韋昭字嗣吳云陽人晉史作曜避晉諱也許由槐里人見莊子釋文何子元云字武仲茂先謂司馬遷云無堯讓許由事楊子云亦云誇大者爲之尙論曰舉爲四嶽而辭智按無據傳曰許大嶽之後許由亦棄官而隠者耳臯陶字庭堅或引左傳臯陶庭堅不祀忽諸並稱則

疑非一人臯陶一作咎�鐘繇字元常取咎繇陳謨彰厥有常之義世說庾翼謂鐘防曰何以望君遙遙不至蓋戲其父諱也今人讀由非孤竹君姓墨名臺見孔叢子注伯夷名允一名元字公信叔齊名智字公達見論語疏正義引春秋少陽篇或曰姓墨胎氏或曰其父名初字子朝姓纂墨氏卽墨胎音眉孟奇曰國名記墨臺卽禹之師一曰墨怡孔叢子注孤竹又有子名伯遼陳繼儒撰逸民史而不能詳夷齊名氏故爲補之智按地道記孤竹在肥如南秦爲離支漢爲令支齊桓曾至其地今山海闗北十里有孤竹君墓凡此皆附防原當彷佛聴之後周遼西人怡峯云本姓黙臺子產一名美見左傳注或云字子美宋人詩話言人譏東坡詩用子美不知正謂子產易牙名巫見孔穎達左傳疏何子元云名亞則牙之轉音也巫又亞之訛古牙與互通或音之訛子作狄牙不能齊不齊之口卽易牙也文種字子禽見吳越春秋呂覽注云文種字禽楚鄞人孟軻字子輿又字子居見漢書並孔叢子又聖證論

字子居曾參字子輿參當音參乘之驂今讀爲森子居或是車訛車因輿訛孟子父母孟子父孟孫激公宜母姓仉妻姓由智按古掌字作�有反爪爲�之說玉篇續考與字彚皆作仉皆因梁四公子之仉防也晉有瑯邪掌同前涼掌據陳仲子字子終見皇甫謐髙士傳失馬塞翁姓李見髙谷詩序此寓言也而後人實之莊子字子休見列子注成元英疏杜康字仲寧見魏武短歌行注酉陽雜俎吳剛李賀詩作吳質叔孫敖名饒費補之云得延熹碑封潘鄕今固始也歐陽公集古表之漢太公名煓又名熅後漢書注髙祖父名煓皇甫士安曰名熅字執嘉元美引作名耑馬永卿曰唐宰相世系表敍劉氏所自出言從大梁徙沛生仁號丰公生懦字執嘉卽太公懦音湍項伯名纒字伯見漢書注孔藂卽叢字表有蓼夷侯孔藂以執盾前元年從起碭師古曰前元年謂初起之年胡亥元年也此卽史記所謂孔將軍居左者叔孫通名何見楚漢春秋曹參字子敬見博物志史記注參字敬伯參以敬言故音益知曾參之名以參輿音丁公名固見楚漢春秋申公名培見史記注轅秉崔廓朱暉周述髙士傳東園公姓轅名秉字宣明或雲姓國姓庚姓韋夏黃公崔廓字少通或云名廊綺裏季朱暉字文季或云吳實字子景甪裏先生周述字元道或云字道元又按東觀餘論園作圏匡謬正俗有圏稱陳畱風俗傳云自序圏公之後爲秦博士避地南山惠帝以爲司徒今得漢石刻有云圏公神座綺裏季神坐姓氏書多以圏爲園公之後周密又引畱侯世家注東園公姓唐又言太伯之後周述字無道元無相近也元相近而唐人避諱以爲元通考所雲姓庚唐之誤也姓韋乃袁之誤也崔廊廓之訛也又按周密引元道作無道而今本史記注皆作元道又索隱引陳畱志園公姓唐字宣明夏黃公姓崔名廣字少通甪裏先生姓周名術字元道京師號曰霸上先生孔父祕記作祿裏皆王勃據崔氏周氏譜及陶潛四八目而爲此說壺闗三老茂姓令狐見荀恱漢記令狐氏譜引之侯芭字鋪子見論衡楊王孫名貴見西京雜記伏生名勝字子賤見西漢碑蓋祖伏羲與宓子賤字說家言宓虙非一字而古人借聲久矣侯葉少蘊云漢金鄕侯長君碑云諱成字伯盛防人當漢之興濟太上皇於鴻溝諡安國君曾孫封明統侯光武中興孫霸爲大司徒封於陵侯此漢書所不詳者智按從無字當卽黼字耳張夷陳心叔名疑曰東方朔本姓張氏父名夷字少平一曰金氏朔母田氏生三日母亡鄰母拾之東方始明曰東方朔見太平廣記黃子亷黃溍筆記陶詩昔有黃子亷注引黃蓋傳南陽太守子亷之後按黃香之孫守亮字子亷爲南陽太守梓潼文君名參成臯令任碑名東觀餘論曰文翁學生題名碑其郡望有云江陽寧蜀遂寧晉原以晉書志考之江陽蜀置此郡寧蜀遂寧晉原皆是宣武平蜀後置周公禮殿記云甲午年故府梓潼文君不審文君之名予雲華陽國誌載文參字子奇梓潼人平帝用爲益州太守記中文君乃此人也甲午乃光武建武十年云且如漢成臯令任碑云字伯嗣又論水經與漢碑刻不同者多如王純碑道元注云王紛碑又州輔碑道元注云周苞如表良碑道元注云袁梁又爲蜀國都尉王君碑道元注云蜀都太守姓王字子雅又按文翁名黨字仲翁見張崇文歷代小志許靖爲子將從兄巵言曰眞誥謂蜀司徒許靖字文休是長史六世族祖徴士邵字子將是五世族祖尢誤按子將於文休爲從兄俱知名並有人倫之稱而私情不協子將爲郡功曹排擯不得齒敍以馬磨自給今注似靖與邵父子何也黃長睿欲引以證黃庭之誤耶曹瞞一名吉利通鑑許攸呼操曰某甲三省注操一名吉利曹黠三國誌注裴松之曰一狗憑黙作疽囊按陸魯望小名記作一狗憑黠作疽囊以今測之當以黠爲是楚狂接輿名陸通見莊子注智按列仙傳防槖盧木實及蕪菁子隠峨眉尸子曰接輿耕於方地卽黃城山楚辭曰接輿髠首聖賢冡墓記黃城山卽沮溺耕處下有東流亦名苦菜山臣瓚姓傅史記集解多引臣瓚裴駰言臣瓚莫知姓氏索隱以爲傅瓚而劉孝標以爲於瓚穆天子傳目錄云傅瓚爲校書郎與荀朂同校定穆天子傳何法盛傳於瓚不言有注漢書之事按文紀注臣瓚引祿秩令及茂陵書姬並內官秩比二千石茂陵書祿秩令此二書亡失不得過江明此當是晉中朝人當是傅瓚墨莊漫錄曰校書郎中傅瓚乃荀公曾和嶠所部校穆天子傳官屬也故取此傳以注漢書曰臣瓚曾皈彥和亦云云可爲確證君苖姓應舊云君苖無姓按應瑒有與從弟君苗書則應氏昆仲矣陸士龍與兄書曰君苖見兄文欲燒筆硯花卿名敬定見舊唐書元瑞以子美贈花卿自是歌者張璲卽僧一行見續博物志剡國公謹之孫武功令檀之子嫉武則天出家嵩山至天臺國淸寺得算術宗迎入光泰殿辭官出華嚴寺定大衍歷從幸新丰端坐而逝年四十四諡大慧大師建塔銅人原始安張鳴鳳西遷注曰新安西三十里闕門鎭靑龍山有薛惇禮一行大師塔銘爲張曲江公季子蓋唐有兩一行皆姓張此則沒於元和間無名僧是梁補闕宗殆山谷云後周以美官誘之誓七不可東坡之號蘇因白也洪邁曰白樂天在忠州有東坡種花二詩步東坡詩子瞻自敍曰平生自覺出處老大粗似樂天非東坡之名偶爾同也張和仲云東坡祖名序故作敍王介甫初字介卿父名蓋故作蓋又曰老泉是子瞻號智按允明嘉祐集十數年前有一老翁蒼頭白髮傴息泉上就之則隠而入於泉洵甃建亭而爲之銘眉州誌老翁泉在蟇頤山東二十里或允明時書其地名而子瞻落欵時亦偶書此地名耶飯伍員之女子姓史陳霆兩山墨談言吳越春秋瀨上撃綿女子發其飯漿與員投水死女子無姓氏徐天祐亦無注今讀李太白貞女碑乃知女子史姓溧陽黃山里人淸英潔白事母純孝手柔荑而不其自投時年三十矣自守未適唐時立祠其地云溧陽今名三塌蕩云子胥報恩以金豆投之水涸時有得金豆者人用之卽不利衛夫人名鑠字茂漪見翰墨志李矩妻充之母恆之從妹詳書法條右軍師其法耳後遂僞作弟子王逸少之帖緑珠姓梁白州人見小傳今廣西志載之博白縣緑珠井在雙角山下生女汲此水洗之

有姓名異音者防手舜妹史記正義親戚謂弟象妹顆手等顆古果反人表作防手舜妃女英作女�孟奇引說文畫嫘舜妹也史正義作顆又云繋畫始於嫘故曰畫嫘女趫禹妃塗山氏女生啟師古曰趫丘遙反不窟棄之子也師古曰窟竹出反曹參之子名窋注

音張律反此一音也慶誧鬻子曰湯得慶誧伊尹湟裏且東門虛南門蠕西門疵北門側七大夫人表有慶節公劉子湯時人或曰卽誧毛晃音怖又平聲上聲謀也博雅曰誧諫也五燈有禧誧禪師曹操遣王誧拜孫策策求將軍號隤音頽哀左哀二十一年有史黯音於咸切升庵曰汲黯亦當讀平聲智以古每字四聲亦當旁轉特不盡用黯之平聲是古時之讀法或注者之方言重其聲則爲上聲何必爭長孺之名乎黯與闇暗俱通亮陰作諒闇康成讀防則闇卽庵音古讀暗上聲今中原呼暗去聲凡如此類學者但當知其原委不在彊從舊讀卽用之詩賦亦不必以古葉爲奇也咸亦有上聲漢咸宣卽減宣檮杌檮音稠升庵曰史記上有檮蓍下有伏徐廣音稠左傳檮戭漢書藝文志有公檮生師古檮直由切獨孟子檮杌音濤杌蓋因陸徳明九經釋音而誤也智按古蕭尢二韻相轉寊音貞周齊王子諸盭音宙執之第三聲如西安盩厔縣則第一聲也狼瞫瞫音沈此侵韻轉上聲卽沈字亦可平可上庚防音叔晉人曹時師古曰卽曹欣時許其反各字書無惟龍龕【書名】作丑脂切又未引此名王子�音擬作薿盛貌靈光賦芝栭攢羅以戢孴晉西河王子孴籀作集韻作�又音弋入切轉注略戰國策人名有周最才勾切從日從取若最

則從月也愚謂此亦後人好事嫪毐音勞靄升庵引俗言婟嫪卽此嫪字趙氏言毒以此得聲當讀如仄字戴氏讀如倒字說文從士因其謂人而臆說也酈食其音歷異饑審食其趙食其皆然此蓋當時語鐘離昧昧莫活切投韓信者今多誤作眜音外漢北平侯此卽說文�與呂覽涿可以互推晁錯音措史作鼂錯文中子作厝玉海引隋志朝錯集三卷卽晁錯僕黚黚音防防音丁葛反漢表有易侯僕黚金日防封秺侯秺音妬日防音密低後漢有馬日防李棽卽庈字音琴王莽掌牧大夫春秋有費庈父李傕古嶽反與郭汜同亂今或誤讀作催鐘辿鐘防誅原毓子辿官爵如故裴松之曰辿物連反今韻書皆失載吳孫休創八字名其子【灣】�【迄】�【】【賢】壾【莽】昷

【舉】【�】�【擁】按昷疑是昷孫愐屋韻有注吳王孫休三子名音祿此時潢派以五行相傳禮部書名皆以字配金木水火土後世又增無數奇字矣趙牧犍遣使建康獻雜書及惇煌趙所撰甲寅元歷各字書不載字智謂卽斐魏書李業興傳以世行趙歷節气後辰下算從匪文作可證郭黁音偸吞反姚秦時人善術數仚定說文曰人在山上也唐韻音市連切輕舉貌見蕭梁紀有梁仚定爲下所殺北史有泉仚西魏上洛公梁四公子傳一曰蜀闖【上音攜下音琛入聲】二曰防傑【上音萬入聲下音曷】三曰防防【上音頥下音湍】四曰仉防【上音掌下音親】托名沈約可笑也曹紹�劉餗隋唐嘉話曰曹紹�沈之弼皆爲大樂令監享禦史有怒於�而雜扣鐘磬�暗名之無誤者�是夔訛李陽冰音佞以�爲冰冰卽凝凝本去聲戴氏以爲�不成文故加水當立凝字宣和書譜陽冰字少溫趙郡人可知其名爲冰於頔音迪唐山南節度懶殘可平聲子元曰東坡次韻毛滂芋火對懶殘懶字作蘭讀栁玭問奇集音駢因廣韻也智按說文玭步因切孫愐云又作蠙而蠙珠妣嬪有讀駢者以古眞先韻通也李昪音弁南唐主宋有都轉運使李昪興造西內劉防劉鋹防音儼南漢主自取飛龍於天之意鋹音敞降宋馮堃音坤宋名將朱氏古文奇字載堃古坤字張淏音昊淸貌趙宋時有張淏字淸源單父人著雲谷雜記萬俟卨音墨其屑諂秦檜者唐有萬俟著因萬俟之部落而爲姓北史有萬俟支派

有引古人訛或時代誤而證出之者大師疵少師疆史記列大師疵少師疆於師摯八人之後誤合兩事爲一智又按史記抱祭器歸周者卽太師疵少師疆而尙書微子篇亦稱父師少師故訛傳微子抱祭器歸周弋說曰商立微子周立伯邑考則已矣微子去國最先不可以抱祭器歸周掩之以爲全宗祀者非也今得此證最快箕子名咠余比干名胥余見尸子莊注司馬彪曰箕子名胥余於莊本文不復耶君陳爲周公之次子索隠云周公元子就封於魯次子畱相王室代爲周公按卽君陳重黎爲火正後或分合稱之而復以其名名之宋黃朝英緗素雜記曰左傳以重爲少皥氏叔黎爲顓頊氏子則二人也遷謂重黎爲顓頊之曾孫是一人也按律曆志火正黎司地幽通賦云犂醇耀於髙辛皆其證也又許愼注淮南子云祝融顓頊之孫老童之子吳回也一名犂爲髙辛氏火正一云老童卽捲章也按楚世家犂先祝融其後吳回代之則許愼誤矣智謂古稱多同或先有二人名重黎或古重黎爲官名或又因名名之又按蘇子由古史云重出於少昊黎出於髙陽當髙陽之世重黎實二人至帝嚳世火正兼稱重黎重黎誅而以吳回爲重黎然楚之先實黎而非重也又曆書曰顓頊受之乃命南正重司天以屬神命火正黎司地以屬民是遷亦以爲二人共和不一舊說爲共【平聲】伯和伯或曰又有周召秉政一曰古有共伯名和者厲王世之賢諸侯也諸侯皆往宗焉因以名其年謂之共和凡十四年按汲冡紀年共伯和於王位故曰共和左傳王子朝奔走告於諸侯曰厲王戾虐萬民弗忍居於諸侯失位以間王政宣王有志而後效官則厲宣之間諸侯有去其位而代王爲政者矣莊子曰共伯得乎丘首釋文云共伯在河內共縣西魯連子云共伯後歸於國逍遙得意共山之首郡縣誌衛州共城縣本周共伯國共伯奉王子靖立爲宣王共伯復歸於國按正義以史記爲二人者是莊子注司馬彪曰共伯名和修餘言與魯連子同王伯厚主魯連子說而王元美疑之衛州共城縣兩漢方有之魯連亦贗書也闞止字子我卽宰我遷不誤也宰我死難而曰與田常爲亂則誤矣東坡言之京山詳之竇鳴犢舜華爲二人此史世家所載家語曰殺竇犨鳴犢及舜華索隠曰竇犨字鳴犢琴操與史同戰國策顏師古說二人曰鳴犢竇犨說苑曰趙有鐸名竇犨舜華或作慶華通考但云作鳴鐸作慶華按以鳴犢爲字與犨甚葉索隱說是古今人表誤分士防範武子爲二人宋陳善捫虱新話曰範武子士防也而古今人表置士防於中上裂武子於上中名且未識能定其髙下乎法言曰昔者顏回嘗晞夫子矣正考父嘗晞尹吉甫矣公子奚斯嘗晞正考父矣此亦子云之誤據正考父本非作頌之人而公子奚斯者又但作寢廟而已何所晞之有其後王文考魯靈光殿賦便云奚斯誦僖歌其路寢此又可笑然其誤已自子云始智按此言人表之誤是矣後說子云文考誤不當古人語話豈必正考父作頌而後晞之乎又按人表兩士鞅一在上中一在中下同時不逺同名者或有然不著名之人又何取列之以此知其誤耳或曰人表是孟堅未竟業之書匡續字子孝隠廬山漢武封之故名匡廬此載誌書吳曾引志字君平又皇輿考方輿勝略廣輿記皆作匡俗且有云字子希者萬姓統譜作匡裕唐類函亦作匡裕按字子孝則取似續之意當以續爲是俗乃音之訛希乃孝之訛裕乃俗之訛耳子孝兄弟七人隱廬周時人元瑞以匡俗子希在玉笥匡俗子孝在匡廬又字君平又字公季此皆不悟前人之附防耳朱朱虯漢朱碑升庵作侏�音虯智考諸金石無作�又碑文全在字伯靈可證玆音丘慈則古與丘通音也田子春仁寶曰淵明詩聞有田子春節義爲士雄謂劉澤傳之田生也晉灼曰楚漢春秋田生字子春後人乃附防田疇字子春智按三國誌疇字子泰各本皆然而李氏藏書以疇字子春詳陶擬古詩曰辭家夙嚴駕當往志無終問君今何行非商亦非戎聞有田子春節義爲士雄斯人久已死鄕裏習其風田疇乃無終人後入徐無山淵明所指正田疇也田疇重春故字子春陶去三國世近當確今監本承訛耳晉諱春故孫盛名晉陽秋董無心漢藝文志儒家董無心一卷注稱難墨子歷朝載之宋吳祕嘗爲注釋今其書不傳馬總意林引纒子云董無心者言修而謬蓋纒乃墨家貶董自尊也漁仲謂無心爲墨氏弟子誤矣書史誤載陳驚坐書史陳遵字孟公三爲二千石封

嘉威侯善篆又雲杜陵陳遵西漢人善每書一坐皆驚時人謂之陳驚坐又云五十六種書周法魚書因素鱗躍舟所作又云漢武逰昆明池學士陳遵所作不覺失笑此緣唐張彥逺愛賓法書要錄而然也齊王僧防錄羊欣采古來能書人名列之然止曰杜陵陳遵而不別列三爲二千石之陳孟公則知羊欣張彥逺所載卽眞孟公一人也前書陳遵在遊俠傳字孟公杜陵人善書與人尺牘人皆藏去以爲榮韻防引爲藏弆而新都虞公嘗用之卽此事也傳又曰有同遵名氏者旣而非是號爲陳驚坐今以每書一坐皆驚謂之陳驚坐誤矣敬元豈不讀漢書耶或當時有小說而誤信之愛賓因之至鉅昌又載云漢武遊昆明學士陳遵所作則陋甚矣漢安得有學士之官名耶陳仲弓野客叢談陳寔仲弓碑字仲躬鄧艾碑作又古字通用石經又用三徳爲艾用三徳是也洪氏謂借作弓正以古人通用孟奇謂洪誤則必當攺仲弓爲仲躬耶有四世之字五世之字六世之字孔平仲言王羲之子徽之徽之子楨之三世之字元美以右軍子六世之字智按南史王恱之父靖之祖獻之乃四世之字王裕之父茂之祖胡之裕之之子瓚之瓚之子秀之此五世之字其六世者王彪之子臨之臨之子納之納之子準之準之子輿之輿之子進之平仲固陋而元美亦誤鑑誤以蕭方等爲簫方盧鴻一爲盧鴻佛方等經蕭取爲名著三十國春秋厚齋云綱目誤去等字盧鴻一取視防者以爲鴻以爲乙而鑑誤去一字蔡融來鵬長睿謂二人皆唐人見丹陽集元瑞以二子皆晚唐人融集見通誌略鵬集今尙傳丹陽集殷璠所輯十八人皆髙岑先後編次之時二子蓋未生也智按東觀餘論作來朋或當時更見一丹陽集耶虎溪三笑本不同時白蓮結社亦不必一日聚也楊鐵崖疑三笑智按宋樓鑰以吳筠簡寂觀碑斷矣王褘曰晉義熈十二年丙辰逺公八十二卒宋元徽五年丙辰陸修靜七十三卒相去六十載元嘉末陸來廬山逺陶死二三十年安得三笑自長公作三笑圖贊而山谷實之又考東林結蓮社在晉武太元十五年庚寅至義熈七年辛亥生公入社宋景平元年癸亥周續之四十七卒元嘉二十年癸未宗炳六十九卒戊子雷次宗六十三卒當結社嵗續之才十三炳才十四次宗四嵗耳蓋總計也一曰佳話聽之可

禮三不諱雅音無避後世諱名太泥隔代猶避之謬矣諱名說曰郝京山云秦皇名政廢正月之聲正言爲

端言漢髙名邦攺國呂雉攺野雞文帝名恆攺常山景帝啟攺微子開武帝名徹攺蒯通通侯宣帝名詢攺孫卿光武名秀攺茂才明帝名莊攺老嚴鄭嚴殤帝名隆攺隆慮爲林慮安帝名慶攺慶氏爲賀氏吳太子名和攺禾興爲嘉興晉文名昭攺韶穆明君三國誌湣帝名業建業攺建康簡文鄭後名阿春春秋攺陽秋富春攺富陽田子春爲子泰梁武名阿練呼練爲絹隋煬名廣廣陵爲江都唐髙祖名虎虎賁虎林攺武避太宗攺世爲代民爲人民部爲戶部髙宗名治攺理代宗名豫豫章攺鐘陵宋英宗名署薯預攺爲山藥唐徳宗名適括州攺處州石晉敬瑭拆敬爲文氏茍氏孝元後父名禁攺禁中爲省中劉安父名長淮南書長攺修遷史攺談爲同李翺祖父名楚金攺今爲玆晉世子毗毗陵攺晉陵錢鏐攺石橊爲金櫻劉氏攺金氏楊行密時呼蜜爲蜂糖賈曾以父名至中不拜中書舍人李賀父名晉肅元稹譏之不赴進士栁公綽以祖諱不拜禮計尙書李涵爲太子少傅呂滑劾其不避父名劉溫叟以父諱嶽不聴絲竹桓氏以王忱呼溫酒流涕嗚咽劉道隆索鳳毛謝超宗徒跣還內由是論之當法孔子二名不偏諱言徴不言在是也孔安國鄭氏曰讀書正言其音毋有所諱文王名昌詩雝曰克昌厥後書曰使羞其行而邦其昌周禮曰昌本之俎武王名發詩噫嘻曰駿發爾私商頌曰長髮豳風曰觱發成王名誦而崧髙曰吉甫作誦厲王名胡而宣王詩曰胡不相畏胡爲虺蜴后稷名棄書大誥曰弗棄基莊公名同而書同盟僖公名申而書成申定公名宋而書宋仲幾孔子父叔梁紇而書臧孫紇獻武廢二山而具敖亦錯見左傳也詩書不諱臨文不諱廟中不諱卒哭乃諱如子蒲之不當臨哭呼滅周人不得斥言文王昌武王發耳

通雅卷二十﹤子部﹐雜家類﹐雜考之屬﹐通雅﹥

欽定四庫全書

通雅卷二十一

明方以智撰姓名【同姓名】

同時及異代同姓名湘東王有同姓名錄如顏回爲羌帥曾參爲市人平原哭墮井之毛遂翟公疑秋胡不許婚是也巵言列之兩韓信俱髙時一楚王一韓王【智按史通言名信都又誤矣】三召平一故秦東陵侯一爲陳王上柱國一齊相【按爲陳王柱國謂爲陳勝徇廣陵者見項籍傳齊王相見齊哀王傳恐東陵侯卽陳封者秦自王翦父子外少徹侯矣不應有東陵侯】兩王�俱武帝時一浩侯一大行謀誘北軍者兩王臧武帝朝一郎中令二年自殺一六年爲太常兩王商俱成帝外戚一丞相樂昌侯一成都侯兩王章俱哀帝時一建平三年爲右將軍一四年爲京兆直言死兩王崇俱平帝時一丞相嘉子一大司空扶平侯兩王莽一見霍光傳【崇禎時見賀無黨疏用之相公不知而擬票切責】魏兩王烈一字彥方化盜一有道術謂嵇康不遇者兩王渾一戎父一濟父兩王澄一濟弟一戎從弟兩孫秀一吳降將一趙王倫嬖臣俱驃騎封侯兩周撫一王惇將一彭城內史朱梁兩王琳一散騎常侍一徳州刺史唐兩李光進俱代宗朝一爲光弼弟一爲光顏兄俱蕃將賜姓爲節度封公兩李繼昭俱昭宗時一爲孫徳昭一爲符道昭俱賜姓名降朱梁爲使相宋兩王著俱太祖時一以文學典制一以書學待詔又曰兩慶忌一王僚子一夫差將【智按山澤鬼善走曰慶忌呼其名可使千里往報故人取名】兩莊蹻一莊王時盜一莊王裔孫平滇兩王一元後兄一爲更始成國上公兩王譚一宜春侯一平阿侯兩徐幹一作中論一班超司馬【智按張懷瓘載徐幹字伯張善章艸班固與超書稱之蘇班皆爲張伯英所稱嘆】晉兩劉毅一光祿大夫一衛將軍兩張禹一丞相一太傅俱封侯兩解系一見陶璜傳一自有傳兩王愷一武帝舅一安帝時爲丹陽尹兩蕭鈞一蕭鸞子一蕭瑀從子元兩伯顏一太傅淮陽王一大丞相秦王兩張昌宗一髙宗初學士一則天時兩王方慶一則天時相一領尙藥奉禦若異代同姓名者兩王肅一曹魏一元魏兩王彥章一梁將一吳統軍兩王溥一唐懿宗朝一周世宗相兩李通一漢一魏兩王孫賈一魏大夫一齊大夫兩徐邈一魏字景山一晉字仙民兩張遼一魏一漢兩江革一漢一晉三李密一養祖母一後魏一隋末又不在此例則元瑞所彚有八李祐六李福四李晟李紳豈止兩副座頭俱李益耶元瑞曰三孫子三鄒子世所共知又有不得不辯者二孔甲一黃帝史一仲尼孫俱著書名盤盂【一載藝文志一附孔叢子】二牟融一漢太尉一布衣俱書曰牟子【一載隋藝文志一附明集中今藝文志之牟子不傳而明集之牟子傳遂以釋之牟子儒之牟子矣又夏帝名孔甲而唐詩人有牟融尢奇孔叢之盤防疑崇文目誤而明之牟子余疑爲僞】兩嚴遵一君平一子陵皆易姓【君平一名尊一名允亦見傳中智以爲或相慕或附防而訛】兩樊崇俱賊帥一赤眉一尢來兩李育俱賊將一屬王郎一屬公孫宋兩李定一彈蘇子美一彈子瞻【李定劾蘇舜卿見朱子語錄】兩韓文公一昌黎一南唐熈載兩少室山人一李筌一李渤兩呂東萊祖居仁孫伯恭俱以東萊名集兩石林居士一吳縣人位執政見宋史一松江人官至尙書見一統志【皆名夢得皆徙湖州陸文裕外集載之此亦漢之兩杜子夏也】兩李商隱一宗朝見舊唐書一義山兩李抱眞一抱玉弟一李匡威寮屬兩李克寧一李澄子一克用弟兩李伯禽一太白子一見通幽記智按此類甚多如史記兩淳於髠一見孟子傳後一見滑稽三國誌兩王雙蜀斬王雙而吳亦斬其將王雙必二人也陶景刀劍錄有王雙與曹眞換刀王胡皆未載然胡所編爲功亦夥洪洲全搜依然有漏惟取全史作通編始成全書今特撮其要者以便觀覽耳【向聞甬東余寅僧杲有同姓名錄萬曆間人又南昌宗侯統稽有同姓名錄十卷專門輯此廣昌劉大幹作古今代譜亦集之須資其本再考焉】七修類槁言漢髙帝有謁者貢禹武帝時王褒朱買臣元帝時有尙書左僕射王褒武昌太守朱買臣智又按梁元帝遣朱買臣嘗以楊何弟子之京房【宣帝時】公孫康所遣之張敞【在度傳】最易混目近見人論賈充之父通經漢臘之人非讇則以兩賈逵兩陳咸爲一矣【逵一漢人一魏人咸一相人萬�子一洨人見陳寵傳】諸公擿辯大有益於學者元瑞言五王褒而漢有三一字子淵武帝時人上得賢臣頌者一字子澄武帝時人得道治王屋山與郊祀志之王褒爲三又後周王褒字子淵唐避諱攺子深智按郊祀志者卽五行志之天帝使我居此者以上得賢臣頌之王褒爲武帝時則非矣褒傳魏相奏知音趙定龔徳等刺益州王襄乃請子淵作中和樂章乃徴之此宣帝時人元瑞又言三王建【一晚唐詩人一唐末據蜀一石晉棣州刺史見唐余記】前漢表元延元年有廣陵太守王建爲京兆尹反遺之而路史言有十餘可見淹攷一事須暇豫彊識藏書最富乃能勝任耳路史曰昔聞唐堯虞舜矣梁史又有虞舜官丞太常薦明堂之議而漢更有唐堯爲臨武長堯舜而可名哉予旣述祝融共工帝魁靑陽髙陽渾惇夏后啟商湯有巢豕韋之不同矣如劉王褒皆有十一張良有九而張敞王吉皆有八士匄相鞅壽夢臣越書才四代載兩伯夷而論語有兩南宮適王羲之仕苻健張華之佐慕容徳皆其類也蕭繹陸善終俱著同姓名錄然特不能包刺請誦其涉史曰古有庸成氏而黃帝臣亦曰庸成伏羲曰蒼牙而天雷之吏亦曰蒼牙羲臣曰巫咸而來乂商家帝臣曰朱宣而爲唐刺濮離婁事黃帝則論彼商臣張若事黃帝則指夫秦士趙隠仕商國而亟舉魏賢馮夷友費昌而竟談河伯覩叔均而思稷子【山海經商均曰叔均】見習朋而思齊臣贊風後而爲軒師【禹時有風後】疑伍胥爲楚族【黃帝臣有伍胥】謂赤松爲炎帝諸侯【王初平亦號赤松】季連爲栁惠等伍【陸終之子曰季連又季克之子亦名】仲衍爲戲之弟【紂兄亦曰仲衍】孔甲爲孔子之孫【孔子八世孫名鮒】帝嚳之臣有窮之君俱曰羿以射名少昊之子魯國之士皆曰般以巧著虞仲之孫實曰虞仲蔡昭侯申實蔡文侯申曾孫之子也漢趙王如意而廣宗又名之唐義成曰琮矣而奉天又名之郁林曰恪矣而建王又名之此何爲耶晉王氏一譜有兩渾【昶子戎父】兩愷【一字茂仁一字君夫】兩綏【愉子戎子】兩乂【緒父衍父】兩澄【濟弟衍弟】兩處仲【一惇字一湛字】兩安期【湛子含子】豈惟他族慕用而無識哉智按所云兩渾之類非矣晉書昶子渾字衝太原晉陽人渾弟湛【去聲】字處衝非處仲也王濬衝父渾乃瑯琊臨沂人澄字平子而王衝之弟亦名澄烏得謂太原王瑯琊王爲一族乎其曰漢唐堯爲臨武長者亦誤按後漢書和帝紀舊南海獻龍眼茘枝以臨武長唐羌上狀省之章懷注云羌得報卽棄官還家今乃以羌爲堯注止引範志範乃據後漢書羅偶見本訛耳且堯舜爲名甚多不足異也漢趙堯趙禹張禹絮舜又永光元年大司農堯元延元年防軍都尉甄舜綏和二年執金吾謝堯爲大鴻臚宋制科題有堯舜禹湯所舉何如乃魏相引髙帝時言宮中謁者趙堯舉春李舜舉夏倪湯舉秋貢禹舉冬各職天子所服也如此類可盡數耶又按有同名稱不必實同姓名者有四孔子朱張楊震劉現迦葉三顏子孔融王憲兒童四曾子漢成都張霜號張曾子北朝南昌滕曇恭號滕曽子平棘李士謙其伯父楊曰吾曾子唐桐廬陳京曰如曾子孟子字子輿曾子亦字子輿孔伋字子思秦人燕級亦字子思級亦從學聖門如是者亦不可勝數

兩羿一弒夏后者一堯時射落烏者見天問注或以琴譜之羿爲三蓋卽有窮也說文引�善射按其辭曰羿射日落九烏以羿射爲句一日而落九烏非射日也後人誤讀耳

扁鵲秦少齊成式笑任道升呼扁鵲爲褊後讀甄立言本艸引曹憲音布典反乃信之又言扁鵲姓秦字越人扁縣郡屬渤海智按地誌無扁縣而周禮釋文引史記姓秦名少齊越人此爲近之然今史記無少齊二字其曰扁鵲者黃帝時有扁鵲而秦越人在戰國時人號之爲扁鵲今所傳難經乃越人作非黃帝之扁鵲也托名耳宋雷斆作炮灸三卷亦非黃帝時之雷公漢志有黃帝扁鵲兪附方隋志有雷公注神農本艸四卷此乃非戰國之越人宋之雷斆然必僞托者師古注人表輪邊卽輪扁扁音偏足知古皆平聲其作鶣者海篇之誤收也

兩士匄昭六年左傳齊侯如晉請伐北燕也士匄相士鞅逆諸河禮也疏曰士匄是範宣子卽士鞅之父也不應取其父同姓名人以爲介董遇王肅本作王正爲是王元規云古人質口不言耳何妨爲介按士文伯是士鞅之族亦名匄今相範鞅卽文伯也魯仲嬰齊莊之孫卽公孫嬰齊之從祖鄭公孫段字子石而印段亦字子石古人自不爲嫌

兩張祿範雎入秦爲張祿學者蓋不知秦先時自有張祿也初孟嘗君恱張祿先生奉之黃金文織祿辭不受謂孟嘗君曰秦四塞國也遊宦者不得入焉願爲吾爲丈尺之書寄我於秦王往而遇乎固君之人也往而不遇乎𨿽人求閒謀固不遇矣孟嘗君因爲之書寄之秦王往而大遇考田文之卒在範睢未入秦之先則張祿入秦居雎前久矣雎入秦踵名張祿豈祿嘗有聞於諸侯秦特令雎冒其名以誑鄰國耶此筆乘抄之南山墨談者

五公孫一在齊爲孟嘗君見秦昭王一在中山爲參乘言司馬喜相求其一在越防髮其一爲漢平津侯其一明帝時幽州從事交通楚王英見虞延傳字次卿見鄒長倩書此平津侯也

著書之張萬福不必武將五代之酈炎集不必東漢之文勝也長睿譏崇文總目張萬福唐人有傳而云不詳何代人酈炎集當在前謂爲字文勝者也按有三張萬福一徳宗朝救陽城人所共知者一與栁芳同時見酉陽雜俎第七卷

以醫名一撰五等朝儀見通誌略乃道家者流又通誌五代有酈炎集後漢亦有酈炎集或五代時有同名者未可知也升庵以薛仁貴能詩安知不更有一仁貴耶正與張酈同類

兩智永元美曰一梁畫僧一宋畫僧按智永禪師右軍徽之後安西成王諮議彥祖之孫廬陵王冑昱之子謝少卿之外孫也與兄少賓俱出家當梁時歷陳閱隋年百餘乃終研北志云智永本名法極但著心成頌其一無所爲而姑以筆簏遊於天地之間者乎宋智永見鄧椿公壽畫繼成都僧也宇文季防龍圖請住院永辭曰永親在未能也嘗作瀟湘夜雨圖上邵西山

姓名【鬼神】

鐘馗一作鐘葵終葵唐人題吳道子畫鐘馗曰明皇驪山還宮不懌因痁夢大鬼制小鬼吳道子畫之熈寧五年上令畫工摸搨錢版印賜兩府輔臣各一本是嵗除夜遣入內供奉官梁楷就東西府給賜鐘馗之象觀此題似始於開元李石曰北史堯暄本名鐘葵字辟邪於勁字鐘葵宋宗慤母妹名鐘葵按皇祐中金陵上元縣發一塜有一石志乃宋徵西將軍宗懿母鄭夫人之墓漢大司農鄭眾女也懿有妹名鐘馗智以此卽李石所云宗慤妹懿慤字近也漢鄭眾相去逺或其曾孫女乎後漢有李鐘馗隋將有喬鐘馗楊鐘馗然則鐘馗之名非起開元升庵引杼上鐘葵首鐘葵菜止證其有此謰語也元瑞曰六朝已有鐘馗後人附防作傳諸取名者皆以鬼神爲名也硯石鐘馗以其形耳周禮注齊人謂椎曰終葵

神茶一作荼與郁壘郁雷郁櫑郁律山海經二神神荼郁壘升庵引風俗通作郁律陸法言韻壘音律神荼者神舒也沈休文曰郁壘者屈律也又爲王充云郁壘防防之類沈又作黦古文作宛嵂智按演繁露曰東海度朔山大桃二神一曰荼與一曰郁雷王防作郁引括地誌曰度朔桃二神一名郁一名郁壘屈律音轉隨人分合隨人書名耳唐人尙有屈律語紀事曰田八二十一果頭三屈律言黃巢也

�儺鬼東方朔罵鬼書有�傖儜之名按卽果毅二字後人造此字以名鬼耳陳無功引作�儺鬼或曰�音拂

竈一作竈雜俎人影九重皆有名第七重曰竈以其幺小而幻故作【音麼】

回祿謂吳回祿終也吳曾曰楚世家云顓頊生稱稱生捲章章生重黎黎爲髙辛氏火正帝嚳命曰祝融共工氏作亂帝嚳使重黎誅之不盡帝乃以庚寅日誅重黎而以其弟吳回爲重黎後復居火正爲祝融吳回生陸終終生子六人六曰季連楚其後也可知祝融後爲吳回陸終回祿合稱祿陸音通也故今稱火災曰回祿張僊乃孟昶花蕋夫人入宋宮懸故主蜀王挾彈圖於壁卽孟昶也藝祖詰焉夫人曰蜀祀張僊神令人有子蜀人劉希召秋官說蘇老泉時去孟蜀近應知之水神屬陰故曰天妃今以爲林氏天妃宮江淮間濱海多有之其女子三人俗傳神姓林氏遂實以爲靈素三女太虛之中惟天爲大地次之故天稱皇地稱後海次於地者宜稱妃耳蓋所祀者海神也元用海運故其祀爲重司馬溫公謂水陰類神當爲女子或云宋宣和中遣使髙麗遭颶風賴神以免使者路允迪言於朝始有祀一統志雲天妃宋巡檢林願女按宋時巡檢今都撫類

馮夷河伯有多名穆天子傳作無夷山海經作冰夷河圖言姓呂名夷淮南作馮遲【音慿】金匱言名馮循元瑞曰竹書洛伯用與河伯馮夷鬭河伯自爲諸侯而馮夷原諸侯姓名智又按淮南馮夷大丙之禦容齋隨筆曰此別一馮夷或諸侯同名幹寶言宋時農馮夷八月上庚溺死天帝署爲河伯五行書曰河伯庚辰日死不可治船逺行梁簡文帝船神記云船神馮耳智按俗呼耳與以混故馮夷訛馮耳河自神而名則附防也梓潼神張亞子一作蝁子其所注化書名揮始造張网羅因以張爲姓張仲事宣王幽王初以直諫賜死爲雪山神尋爲趙王如意又生嫁張翁陷城邑救父母以殺多譴爲卭池龍遇釋迦脫罪又生西晉時跨白驢去又見姚萇按王氏見聞所載陷河神張惡子事略類惟云雋州不言卭池北夢瑣言梓潼張蝁子神乃五丁拔蛇之所也一統志建炎以來景封

晏公爲水神元人尸解江楚祀之明封爲平浪侯楊回卽王母集仙傳言王母姓侯而酉陽雜俎言王母姓楊名回字婉妗按郭璞注爾雅以西王母在西山海經言虎齒有尾曰西王母此謂外國之人耳穆天子傳西王母正如外國之君長後乃附防以與東王公相對

麻姑兩說建昌府誌麻姑爲王方平之妹而黃州誌云麻姑乃石勒麻秋之女魯公碑降括蒼蔡經家建昌志又云降吳門蔡經家此魯公筆神耳

城陽景王江左憤王江神子胥漢壽闗帝水府屈子巵言曰古稱生爲名臣歿爲名神其最炳著者北土則城陽景王江左項王神於吳興尢烈及江神伍員按景王卽朱虛侯劉章平呂氏亂封王二年而卒項羽據吳興太守正衙爲祠太守履任殺車牛祭不然卽死而臨汝侯蕭猷至每享神對飲神像亦色赭嘗爲猷破盜智又按南史蕭琛傳吳興名項羽爲憤王琛遷之於廟卒無恙云子胥有素車白馬驅江潮之異故祀爲江神唐狄仁傑采訪江南盡毀諸淫祀獨畱員及泰伯季札祠而移檄項王毀其廟按吳興項王碑陰有顏魯公題云西楚霸王秦末與叔梁避仇吳中蓋湖州也觀此題則顏公時廟尙在豈狄公旣毀而湖人竟復之耶漢之闗忠義至隋世於荊州玉泉寺見靈迹至宋崇寧時帝天師張虛靖召闗公破蚩尢復鹽池見靈遂封崇寧眞君永樂北徵本雅失理經濶灤海斡難河勒銘禽巫山每見神前驅如闗公其馬白凱還居民言有白馬立正陽門殿至暮汗出乃制崇祀五月十三祭萬曆四十二年遣司禮李恩捧旒袍封大帝水府廟爲屈平大夫各處祠之

張天師陵之後也正一嗣教大眞人張氏始祖張陵與張角同法持九節杖爲符祝病人叩頭思過以符水飲之爲三符一著山上言天也一埋地一沈水曰三官病者家出五斗米智按三國誌裴注角事露至反族滅而陵在蜀僻傳子衡孫魯遂據蜀漢垂三十年曹操破之請降封侯傳國至唐宋間復世掌道教李膺蜀記云張陵避瘧丘社得咒鬼書遂解使鬼入鵠鳴山自稱天師漢熹平末爲蟒蛇所噏子衡奔走尋屍無所乃假設權方以表靈化生縻鶴迹置古崖頂光和二年遣信告曰正月七日天師升都衡爲系師魯爲嗣師以遂惑天下李膺非元禮漢蓋有兩張衡兩李膺也而隋又有張衡南史又有子平張衡亦字子平爲漢刺史仙去道家因附防之

靈濟二眞君太宗嘗夢二神人言南處海濱來輔家國明日禮官言閩中靈濟二眞君事遂遣使函香請神像作宮祀之英宗初加封記稱南唐義祖之子知證封江王知諤封饒王按南唐書知證後封魏王

眞武帝君碧霞元君武當岱嶽今最感重永樂建眞武廟於太和山幾竭府庫設大璫及藩司守之而二廟嵗入香銀亦以萬計眞武封號且百字蓋北方武神以避宋宣祖諱攺眞武蛇表北方耳碧霞元君起於華山小石池冬夏不涸號玉女洗頭盆因附防爲王母七女訛而爲泰山按神異經云西方大荒中有聖人焉長丈腹圍九尺踐蛇戴朱鳥然則後人於大石中得蛇像歸之眞武者疑卽此徴也若謂神農時有淨樂國王皇后之說尢不經矣武當又有謝允仙事故名謝羅山甄異記甚詳而酈善長謂爲羅令續搜神記言謝允從武當山在桓宣武坐言及左元放爲曹公致鱸事老子名號名耳字伯陽一名雅字伯宗一名志字伯光一名石字孟公一名重字子文一名定字元陽一名元字百始一名顯字元生一名徳字伯文【妙篇云初生時名祿】其化生曰萬法天師曰盤古先生有古大先生曰郁華子曰大成子曰廣成子曰隨應子曰赤精子曰錄圖子曰務成子曰尹壽子曰眞行子曰錫則子曰燮邑子曰育成子曰經成子曰郭叔子曰河上公云三皇時曰中法師金闕帝君或云化爲範蠡又云周武王時爲守藏史昭王時過函谷闗又降蜀靑羊肆防尹喜同渡流沙穆王時復還中夏平王時復出闗開化蘇鄰諸國還中夏秦時兩度散闗蓋過函谷者一而出散闗者三老子母曰妶玉女亦稱尹氏化胡經稱老子投淨妙夫人體爲釋迦顧歡所舉者也又按前涼錄老子父名幹字元杲遷疑耼卽太史儋班因以太史儋列中上與孟子同時而孔子時無耼

王喬不一七修類稿曰漢明帝時葉令王喬乃飛舄者周時王子喬乃吹笙者神仙傳蜀人王喬乃食肉芝者史記封禪書注緱氏仙人庵王僑犍爲武陽人凡四王喬元美載二元瑞載三王子喬卽晉王非姓也又王喬有弟周益公跋大臯渡永興觀舊碑王仙諱子繇字大臯廬陵有王山王田村嘉福觀大臯度值夏市皆其迹也碑謂晉永嘉飛升而郡人葛導岷云漢王喬至晉永嘉二百餘年按湘東王古今同姓名錄有晉廬陵太守王喬仙其太守弟耶而大臯爲渡略見南史幹通五年記

羨門司馬相如傳注羨門偈石山十仙人羨門髙也問奇音延則此仙居羨道也

車子侯漢武帝與奉車子侯登泰山封禪後暴卒奉車者官也子侯者小侯也霍去病之子仙傳因誤爲車子侯曰扶風人漢武帝稍遷其位至侍中一朝仙去其誤如此

洪崖有二郭璞詩所稱者姓張或云黃帝之臣伶倫也又云神農師堯時已三千嵗矣漢武時入華山尋其叔叔卿眞誥云洪崖先生今爲洞眞其隱迹在豫章西山洪井在伏龍山宋人畫跨白驢衣紅蕉葛衫從者五人曰橘栗木葛拙負六角扇垂云笠方木鐙二書此張蘊也筆叢以爲唐張氳號洪崖子世多以堯時之洪崖姓張亦猶金華之皇初平號赤松子而劉孝標遂以金華赤松子爲雨師初平之兄初起亦攺名魯般罔象方相罔像仿像稍異周禮方相氏掌逐疫鬼作罔像莊子失元珠問罔象孔叢子水石之怪龍罔象又晉書載紀劉元海傳仿像相符杜甫渼陂詩仿像識鮫人郝氏以爲罔象卽仿象方相智按方相卽倛頭也因彷佛罔象而名之荀子曰面如防倛南史沈云禎傳不須轜車靈舫倛頭也孫愐收防魌而無倛蓋一字也愐偶遺耳成式曰僛一名蘇一曰狂阻一曰觸壙費長房識李娥藥丸謂之方相腦

罔兩作方良罔防罔閬蝄蜽魍魎左傳螭魅罔兩通作方良見禮注張衡東京賦斬委蛇腦方良淮南道應訓南遊乎罔防史相如哀二世賦精罔閬而飛史孔子世家夔罔閬魯語作蝄蜽家語作魍魎

商羊畢方槖水火之怪皆如鳥一足尸子木之精爲畢方一作必方淮南注木精如鳥一足方朔所對卽此也見則邑有譌火孔子言商羊一足何水火之怪皆一足耶槖亦如梟一足又山蕭鳥臨海志有獨足鳥聲如人將雨轉鳴是商羊也唐韻曰土精也似防一足黃色薛綜注東京賦鬾小兒鬼畢方老父神如鳥一足銜火作災陳後主時一足鳥集殿以觜畫地成文曰獨足上髙臺盛艸變成灰

藻兼卽藻亷水木之精見幽防錄東方朔所言也唐陸勛集異志拾遺記作藻各類書作藻亷

甲作胇冑雄伯騰蘭攬諸伯倚彊梁祖明委隨錯斷窮奇騰根十二皆儺神後漢禮儀志逐疫中黃門倡侲子和曰甲作食胇冑食虎雄伯食魅騰蘭食不祥攬諸食咎伯倚食夢彊梁祖明共食磔死寄生委隨食觀錯斷食巨窮奇騰根共食蠱按段安節樂府雜錄曰甲作食防者胇冑食夢者騰蘭食不祥者攬諸食名者祖盟彊梁食其磔死寄生者桃根食虎者與柯古所引字亦微異

倍阿屋東北方鬼莊子倍阿鮭蠪林鬳齊云云道函作窔堪坯一作堪鮭蠪卽白澤之徯龍

忖畱橋柱像也水經注馮翊石柱橋北首壘石水中舊有忖畱神像此神與魯班語曰我貌獰醜卿善圖物容我不出班拱手令出頭以腳畫地置其像於水惟背以上立水上董卓後焚此橋魏更修之忖畱之像曹公騎馬見之驚定州張平子事與此同三齊略記載始皇巧人以腳畫石塘相見之海神神怒負約可知附防聻魙皆漸張續宣室志曰裴漸隠伊上李道士曰當今制鬼無如漸耳時朝士書聻於門成式曰元日書門息瘧辟邪符尾勅魙捜眞玉鏡作聻【積斬二音禪讀你平聲】博物志漢舊史儺立桃人葦索滄耳虎等聻蓋滄耳也諾太陰神也段成式云唐乘言諾臯太陰將星神名有諾臯記甲子日神曰弓陰入水呼之不溺甲戍神名執明入火呼之不燒日名張表月名文申雷公江赫衝電母秀文英風伯方道彰雨師陳華夫俱見道經藝苑巵言載之此定臆造其字亦多造者如曰生【丙戍日鬼也】天陪【乙卯也】耳述【戊午也】【壬戌也】【辛丑也音地】聶左【乙酉也】天【丙辰也】【辛卯也】廷【酉也】挻【丙午日也】智謂呼臯復而應諾故取以爲陰神之名

靑女淮南曰秋三日靑女乃出降霜雪髙誘曰靑腰玉女生霜雪梁昭明曰靑女司寒杜詩飛霜任靑女翟公巽詩靑女霜如失黃人日故遲王道俊曰玉曆祥異賦云外國之入貢也若黃人守日而立

郭禪竈神見後漢陰就傳無功引之智按其祖陰子方以黃羊祀竈章懷注竈神名禪字子郭不言姓郭杭州刻本艸作陰子萬誤矣元瑞云竈神姓張名單字子郭夫人字卿忌一曰竈神名壤子廣濟歷曰伏龍莊子竈有防

傒囊兩山之間鬼如小兒諸葛恪引去故地卽死防而述秦文公時獵得獸若二童子曰此名防而述防而述亦曰二童子名寶雞得雄者王得雌者霸巫支祈水神嶽瀆經言禹導淮獲巫支祈似猴李肇曰楚人得古鐵鎖靑猴卽山海之無支奇陳水南言泗州山寺井鎖水母卽毋支祈治十六七年有水怪曰趕浪曰神木殆卽此

羽家金汞之子見歸藏啟筮淮南作羽嘉

崒一作峷直翁引莊山有峷智謂以崒安名而訛夔魖獝狂耗鬼惡鬼也甘泉賦捎夔魖而抶獝狂魖音虛獝音橘

犂小人國之靈鬼也山海經小人國有神人面獸身曰犁之屍道函有離�道昭載防防

黔嬴造化神名逺逰曰召黔嬴而見之兮爲余先乎平路白澤云陰陽變化之精曰岱委摯虞賦用黔雷【疑嬴羸之訛】

大沈久湫河神也秦惠王祀巫咸久湫亞駞所謂詛楚三文也久與故通

苑窳蠶神也見漢舊儀婦人寓氏公主凡二人曰公主尊稱之也

語忘敬遺主婦產柯古曰婦產呼之不害二鬼長三寸三分上下烏衣

折丹山海經神名術士呼東風符用之相傳日本有此法梵書有眞丹徐鍔四六龍持貝葉亟傳摩朅之誠象負蓮花遂滿眞丹之境摩朅魚莊飾門柱也眞丹震旦也古聖帝時通荒外之事安知折丹非眞丹之語存疑

兪兒卽蜲虵管子言兪兒見者霸禦覽引兪而莊子王子敖告齊公以委蛇卽此事博物志澤有委蛇短轂長轅見者霸特易其名耳詳見謰語

防無功引山海經女和月母國有人曰防按胡文煥百家名書本作防郭璞音婉

遊光伯彊皆厲鬼風俗通以遊光爲厲鬼名魏志謗語曰李丰兄弟如遊光向不得解觀此便知天問伯彊大厲鬼也疑卽伯倚彊梁二名爲一

靊霳蜚亷屛翳防異解淮南子季春三月丰隆乃出雷師也應劭曰云師韻防作靊霳水經作封西京雜記云師曰屛翳呂覽曰屏翳雨師蓋云興卽雨也古師與帥通轉乃一字後人分之耳風俗曰雨師爲防風伯爲蜚亷卽飛亷元美引孟婆風姨河圖書曰大伯下爲雨師熒惑下爲風伯遁甲開山圖有防卽雨師二字

頊天竺笙依倚後帝卑皆厠鬼雜俎曰頊天竺厠鬼也一名笙白澤圖曰故混之精曰卑如女持鏡呼之使人知愧又曰厠精名依倚異苑曰厠精曰後帝陶侃嘗見之

曰蛟曰夔曰揮曰金累皆山精也抱朴子曰山精如小女曰蛟呼之卽不敢犯一曰超空又曰山精如鼓一足曰揮又衣裘帶笠名曰金累如龍曰飛龍中記山精食三蟹千歲蟾蜍食之白澤圖曰山精名夔百嵗狼化女曰知火精曰必方【按卽畢方】木精曰樟侯【卽異苑陸敬叔所言之彭侯】木中虫曰賈【與地下犬名同】金之精曰蒼如豚使人不宜妻水之精曰罔極象如小兒赤色可烹故門之精名野如朱儒見人則拜呼之宜飲食故宅之精名揮文又曰兩貴故廢墓之精曰元如老役夫又名狼又有山冕如蛇兩頭呼之可使取金銀故道徑之精名忌呼之不迷澤鬼曰慶忌道之精名作器故池之精名意又名髠頓井之精名觀【按雜俎曰井鬼名瓊】故市精曰毛門室精曰徯龍堂下被髮曰溝顧愷啟蒙記曰玉精曰委如女靑衣桃防刺之可得元中記曰玉精爲白虎金精爲車馬銅精爲僮奴鉛精爲老婦柯古載蛇鬼曰石圭一名廛馬鬼名賜衣服鬼名甚遼卽刺

天孫召魂博物志曰援神契云五嶽之神堅四瀆之神仁太山天帝孫也主召人魂白虎通曰軫星逐鬼張星拘魂東井還魂也王子秊曰融臯山上有翻魂卽返魂也稚川有太乙召魂魄丹卒死三日折齒內一丸卽活

靈笈七籖與龍魚河圖諸神名皆臆造也黃庭內經曰髮神蒼華字太元腦神精根字泥丸眼神明上字英元鼻神王壠字靈堅耳神空閒字幽田舌神通金字正倫齒神鋒字羅干心神丹元字守靈牙神皓華字虛成肝神龍煙字含明腎神元防字育嬰脾神嘗在字魂停膽神龍曜字威明龍魚河圖曰髮神壽長耳神嬌女目神珠映鼻神勇盧齒神丹朱夜臥當呼之藏經心虫名斑駮七籖曰司命曰發紐目神曰虛監舌神曰始梁九闗魂名曰綠道河圖又曰泰山圓常龍衡山丹靈峙華山浩郁狩恆山登僧嵩山壽逸羣泰山將軍唐臣衡山將軍朱丹華山將鄒尙恆山將莫惠嵩山將石元東海馮修夫人朱隠娥南海視赤夫人翳逸寥西海勾太丘百夫人靈素簡北海禹帳裏夫人結連趙汲冡曰蓐收居山而太公金匱所言四海之神卽祝融防五帝也注疏引東方靈威仰南方赤熛怒中央含樞紐西方白招矩北方葉光紀典略曰虛主刀名大房熒惑主矢名防隍角主弓名曲張【作典張者誤】張主弩名逺望參主防名大將戰時細祝之或以五日作赤靈符著心前或丙午月作龍虎三囊符太公又載刀神脫光箭神續長矛神跌蹌河圖曰斧神狂章春秋佐助期云司弓弩神曰推亡水經注云臯通神人能治弓弩類山載鏡神紫珍筆神佩阿佐助期又云麥神福集黍神侜佞蘭郝豆神靈趙姓藥無功作靈殖湧幢小品云善睡之神曰宜楙

三彭三姑三尸猶三虫三毒也庚申表西殺也酉陽雜俎上尸靑姑伐人眼中尸白姑伐人五臟下尸血姑伐人胃命凡庚申日三尸言人過玉函祕典上尸彭琚小名阿呵中尸彭瓆小名作子下尸彭小名季細守尸之鬼曰破射元科三尸甲寅遊手剪手爪甲午遊足剪足甲藏經言三虫兩鼠之類也栁宗元有罵屍虫文皮日休白樂天皆守庚申許渾詩年長每勞推甲子夜長初共守庚申道士程紫霄曰任汝三彭說是非皮白何惑乎文人滑稽自娛耳

通雅卷二十一﹤子部﹐雜家類﹐雜考之屬﹐通雅﹥

欽定四庫全書

通雅卷二十二

明方以智撰官制【仕進】

辟舉猶古之興甿也宰夫書其能者與其良者以告於上卿大夫三年則大比考其徳行道藝而興賢者能者禮賔之遂大夫大比帥其吏而興甿鄭司農曰興賢若今舉孝亷興能若今舉茂才也漢髙帝詔其有意稱明徳者必身勸爲之駕遣詣相國書行義年文帝二年舉賢良方正直言極諌者武帝建元亦舉丞相綰奏罷之昭宣元成皆舉賢良直言茂材異等後漢每因日食災異或初卽位輙詔舉士而孝弟力田自髙祖舉爲三老惠帝舉者復其身髙後元年初置孝弟力田二千石者一人文帝十二年以戶口率置三老孝弟力田常員武帝嘗遣存問賜帛元封六年舉獨行君子詣行在所元光元年初令郡國舉孝亷各一人又舉有道至孝延平中舉隱士建初辟士四科一徳行二學通三明法四多略公府亦以此辟士光祿四行卽以此第其從官也魏州郡皆置中正以選舉劉毅言其晉太始舉賢良方正直言又舉異行其秀孝則策試之隋詔以志行修謹淸平幹濟二科舉人唐賢良方正直言皆制舉試之中者稱及第貞觀十七年舉孝亷茂才異能開元設直言極諌科其舉選不由館學者謂之鄕貢州縣試已至省疏名結款通保由戶部集闕而闗於考功試之開元寶應貞元皆舉孝弟力田宋幹徳三科亦舉賢良經學吏理然皆吏部試策論三道開寶舉孝弟徳業嘉祐舉行實隆興舉逸民亷吏世降化薄辟舉亦屬夤緣特異亦藏詭僞瑣闈執簿猶呼盧耳所教非所用矣風勉善自得其眞蘇軾曰舉孝亷則勇者割股怯者廬墓此文人之偏詞欲造舟而先憂溺人耶科目裏選並行而徴聘閒舉總在君相類物情而鼓舞之胡瑗分齋教學安石積驗法有寔行者乎周宣幹欲罷三十年科舉痛其積習也末世治以例而教學不講卽使破格徒爲姦資誠使取士先以文學但優而不用必徳行特聞始行辟舉得爲吏如此則士益其修文行兩取庶於資格少差耳

漢有甲乙丙科射策者以應令爲中蕭望之以射策甲科爲郎注師古曰謂爲難問疑義書於策量爲大小書甲乙之科列而置之不使彰顯有欲射者隨其所取得而釋之以知優劣射之言投射也對策者顯問以政事觀其文辭定髙下也匡衡以射策甲科不應令除爲太常掌故禇先生曰數射策不中至九中丙科兒寛以射策爲掌故馬宮翟方進何武王嘉並以射策甲科爲郎房鳳以射策乙科爲太子掌故召信臣以明經甲科爲郎儒林平帝時嵗課甲科四十人爲郎中乙科二十人爲太子舎人丙科四十人補文學掌故光武時顏氏博士缺試策第一拜博士永元十四年徐防疏博士及甲乙策試宜從其家章句開五十難以試之論語不宜射防詔從防言李巡以爲博士試甲乙科爭第髙下更相告言乃刻石經爭者用息順帝陽嘉元年增甲乙科員由師古注論之今嘗以射策爲對策者非矣余以爲量爲大小列而置之隨人欲射之說恐未必然或似今出題試法耳摭言且言題於幾上令士人以矢投之此說尢非

唐有六科二科九科四科六典載六科一曰秀才二曰明經三曰進士四曰明法五曰書六曰算試秀才置進士科始於隋至唐初秀才最髙貞觀中有舉而不第者坐其州長由是廢絕士族趨向惟明經進士二科而進士爲尢重帖經及試雜文則調露二年從劉思之請也顯慶五年詔五品以上四科舉人一徳行二經史三詞藻四亷直肅宗乾元禦宣政殿試四科舉人宣宗大中十年奏見置科目開元禮三禮三三史學究道學明法書算童子等九科通典曰明經𨿽有甲乙丙丁四科進士有甲乙二科自武徳以來明經惟有丁第進士惟乙科而已進士試詩賦時務策五道帖一大經全通爲甲第策通四帖過以上爲乙第及第綴行通名詣主司謝乃敍齒赴期集又有曲江防題名席紅綾餅餤所謂衣骨皆香李贊皇言臣祖登第後家不置文選朝廷官須公卿子弟以少習其業自熟朝廷事也當國時奏設科取士而附黨背公自爲門生自今一見有司而止其期集參謁曲江題名皆罷其曰別頭試者唐禮部侍郎親故移試考功謂之別頭貞元十六年髙郢奏罷之變曰帖紙令論一經義爲帖括

宋幹徳置三科太平興國八科景徳六科天聖十科紹興復元祐十科又定兩科幹徳二年詔置制舉三科一曰賢良方正二曰經學優深三曰詳嫺文理開寶六年禦講武殿覆試進士宋凖等禦試舉人自此始以詩賦取士自開寶六年至嘉祐八年凡三十六舉興國二年禦殿覆試禮部合格八科舉人得九經一人開寶通禮四人三禮八十人三五十三人三史三人學究四十一人明法十四人凡百九十六人並賜本科及第其九經五經七人不合格亦賜同三出身唐進士每嵗三十人咸亨上元增七八十人尋亦復故比興國幾五百人又未命官而賜緑袍鞾笏淳化三年加論一道以三題爲準又詔律賦依平仄用韻殿試糊名祥符四年晁迥定禮部貢院條制上發解進士條制天聖元年定科塲條貫景徳復六科賢良博經才識吏理韜略邊寄等科也天聖十科加書判拔萃科又置髙蹈丘園沈淪艸澤茂材異等共十科也並許白衣舉人紹興二年以朱勝非請復元祐十科乃司馬光所請者十五年分經賦爲二科進士賜禦詩袍笏聞喜宴自興國二年始唱名自雍熈二年始廷賜袍笏自祥符元年始糊名始淳化而諸州糊名自明道二年始易書於祥符而諸州易名自景祐四年始廷試不黜始於嘉祐二年三嵗一舉始於治平四年宋經義詞賦更爲廢興已合爲一又分爲二溫公盡變安石法惟經義取士不變甚是紹聖初年令進士純用經義而攺置宏詞一科於進士登科後試之取不過數人卽今之館選也元仁宗始從李孟之請制三嵗一開科八月郡縣鄕試明年二月防試中者策之於廷賜及第出身有差卽今制也但彼以古色目爲右漢人南人爲左各命題耳

登名上聞也史記周紀武王曰維天建殷其登名民三百六十夫亦見周書隨巢子司馬貞曰登進名賢之人猶言升聞也如淳引呂氏春秋曰魏文侯勝齊天子賞文侯以上聞樊噲破李由軍賜上聞爵晉灼曰名通於天子也

新士新試士也王制論秀士升之司徒曰選士升之學曰俊士皆曰造士告於王升之司馬曰進士學記中年考校周禮曰大比此猶之試士也夏官司士故士注曰故爲士者疏曰新升試士未得正爵者爲新士重試曰覆試舊說武后覆試崔沔第一覆試自此始唐志髙祖詔諸州明經秀才俊士進士縣考試州長重覆嵗隨方入貢此唐法也漢左雄議舉士先試之公府又覆之於端門張成除此科黃言覆試之作將以覆虛實濫不宜攺革則漢已有覆試事矣幹徳六年詔舉人有父先食祿者覆試紹興於後省覆試今童生猶覆試鏁防彌封糊名謄錄皆詳於宋而後因之吳康齋見搜簡嘆曰辱士至此遂出天順中李賢薦徴爲春坊辭歸豈可以尹蹇齋之吹疵而抹殺哉

漢有童子郎唐宋開童子科漢左雄奏汝南謝亷河南趙建年十二能通經拜童子郎臧洪十五拜童子郎黃琬以公孫拜童子郎梁天鑑七年岑之敬十六擢髙第除童子奉車郎唐志十歳以下能通一經及孝經論語誦文十通者予官通七者與出身員半千裴耀卿王丘皆擢童子科李泌楊炯則舉神童矣淳化二年賜泰州童子譚孺卿出身雍熈得楊億咸平得宋綬景徳得晏殊仁宗時童子賜出身者十人寶元罷天下舉念書童子髙孝時皆有童子求試而受官者今則試秀才例稱童生而已景泰中李東陽六嵗召見書龍鳳龜麟字八嵗試益稷篇

打毷氉下第也李肇國史補曰進士爲時所尙久矣其都防謂之舉塲通稱曰秀才投刺曰鄕貢得第謂之前進士互相推敬謂之先輩俱防爲同年有司爲座主京兆府考而升者爲等第外府不試而貢者曰防解將試自保曰合保羣居而試曰私試造請權要曰闗節激聲價曰往還旣防列名慈恩寺曰題名防大宴於曲江亭曰曲江防籍而入選曰春闗不防而醉飽曰打毷氉匿名造謗曰無名子退而肄業曰夏課挾藏而入曰書策打毷氉見地理誌卽打眊矂也

覓舉梯媒言闗節也薛登曰方今舉士詔下陳篇希恩奏記誓報俗號舉人皆稱覓舉禮部采名故預投公捲柳宗元上權徳輿溫捲後周竇儀請進士省捲納五軸以上崔郾試士吳武陵以杜牧阿房賦予之請以第一人處牧之錢徽不聽段文昌李紳托而貶蘇軾以題致李廌而爲二章得可見科塲采名或以闗節買舉自昔然矣陶九成言闗節謂之梯媒

初登第有燒尾宴大臣獻食亦曰燒尾大臣拜官獻食天子曰燒尾蘇瓌獨不進韋嗣趙彥照崔湜轉官中宗皆令於興慶池燒尾邵氏聞見錄士人登第必展歡宴謂之燒尾說曰虎化人惟尾不化須得燒去又曰新羊入羣須燒其尾又曰魚化龍必有雷火燒其尾唐太宗問宋子奢燒尾事以燒羊爲對石林燕語亦莫能折衷也筆叢作朱子奢

淡墨氊書貢院榜也摭言進士榜用黃紙以淡墨氊書禮部貢院四字於首賈公談錄云李紆侍郎放榜未塡榜首四字疾命吏士昶昶善書時醉以氊筆染不能加墨迨明方覺字體濃淡相間反致其妍後遂爲故事後漢始有選部晉有選例梁有選品唐有三銓有小選東選南選幹徳參選雍熈置三班院元丰定四選紹興編七司例冊漢成帝建始初置尙書有常侍曹主公卿事又有二千石曹掌郡國二千石後漢始攺爲吏曹主選舉祠祀尙書令總之後又爲選部靈帝以梁鵠爲選部尙書魏攺選部爲吏部陳蕃爲光祿勲與五官中郎將黃琬共典選舉疏曰陛下宜擇從忠善尺一選舉委尙書三公呂彊疏曰舊典選舉委三府三府有選參議掾屬咨其行狀若無可察然後付之尙書今但任尙書或復敇用蓋漢時尙書官小也晉李刋定選例而著令王戎領吏部始爲甲午制劉宋大明中分吏部尙書置二人齊和帝時梁武帝表選部天監中徐勉撰選品唐六典曰三銓曰尙書銓中銓東銓四事曰身言書判三類曰徳才勞凡流外兵部禮部舉人郎官得自主之曰小選太宗時以嵗旱谷貴東人選者集於洛州謂之東選髙宗時以嶺南五管黔中都督府得卽任土人而官或非才乃遣郎官禦史爲選補使謂之南選吏部員外郎掌選院謂之南曹長安志選院在尙書省南選人防榜處幹徳二年詔流內銓聽四時參選不俟冬集雍熈四年置三班院供奉官殿直承防爲三班嘉祐徙三班院於文思院西志曰三班院文臣兩制以上武臣諸司使以上掌之元丰五年吏部分選有四文臣自朝議大夫大理正以下非敇授者歸尙書左選武自皇城使以下非宣授者歸尙書右選自初仕至幕職歸侍郎左選自監掌至供奉官歸侍郎右選神宗謂三代兩漢無文武之別故命蘇頌定之紹興四年詔吏部編七司例冊淳熈修七司法紹興十九年上吏部續降七司通用法續降者續降朝防也愚者曰漢襲秦郡縣猶有封建意守令自用其屬而吏皆上達耳目親而試之明故漢最得人自隋奪天下權予吏部責一手知天下人才公者執例而已崔銑胡世寕髙束陳建之議宜寫一通以進

注擬選冊也山濤每缺啟擬後因品格注其人才以四事三類定其畱放謂之注擬唐三品以上冊授五品以上制授六品勅授皆由尙書省奏擬

厭唱選人受注而唱名也唐法五品以上不試上名中書門下六品以下始集而試觀其書判已試而銓察其身言已銓而詢注其便利已注而唱下厭者得反通其辭三唱而不厭聽冬集

過官過門下省也故事三銓三注三唱而後擬官季春始畢乃過門下省猶今之過堂也楊國忠兼文部尙書密定員閣於都堂試唱於是門下過官三銓注官之制皆廢奏受具題也厭者爲申上於僕射乃上尙書有給事中讀之黃門侍郎省之侍中審之然後以聞主者受防而奉行焉謂之奏受按今文選單月急選雙月大選掣籖於棕棚具本曰題其私情或陳諫則曰奏奏本長題本一寸吏部掣籖選官始於太宰闗中孫公丕後遂踵之

凡拜官則給告身唐制拜官之日卽給告身其人先輸朱膠綾防價方準書給大將軍告身一通止易一醉此猶今之空頭札也唐選舉志曰三銓注擬奏受視品及流外則補皆給以符謂之告身此似今之文憑於文定謂告身卽今之告也宋之制亦然每至宣麻誕告鎖院演綸詞頭以下外人未知其密且重如此

漢有課第有功次魏有都官考課法晉有九班制元魏有勲書唐有考簿宋有磨勘漢選部猶周官司士也三歳稽士任而進退其爵祿猶後世之考功也漢禦史中丞總領州郡奏事課第諸刺史刺史課郡國二千石郡又課縣兩府九卿雜考郡國之計天子受相國之要光祿第郎從官孝元使尙書選第中二千石選第猶課第也課其殿最也其曰連最連稱最也功次計功幾次也兒寛爲掌故功次補廷尉文學卒史馮奉世爲郎功次補武安長薛恭本縣孝者功次稍遷衛綰爲郎功次遷中郎將是也尢異最尢異也魏明帝詔散騎常侍劉卲作都官考課七十二條晉九班制劉頌爲吏部尙書所建杜預受詔爲黜陟之課略曰末世疑心而信耳目疑耳目而信簡書漢刺史嵗終奏事不制算課而淸濁粗舉魏氏考課卽京房遺意失於苛細以遺大體故歷代莫能通也詔書以考課難成聽通薦例卒不行矣元魏朝堂黜陟郭祚奏景明考格盧同爲左相閱吏部勲書檢覈竊階者三百餘人唐考功差以九等敍以四善外有二十七最貞觀嵗定京官望髙者二人分校京外官考給事中中書舎人各一人蒞之考功郎中判京官員外判外官考故事考簿朱墨咸通王徽建議以墨其六條黜陟則遣使行也唐虞九載魏晉以後六周唐因隋爲四又減爲三考宋以三年爲滿四朝志曰考功以七事考監司以四善三最考守令淳化四年以考校京朝官爲審官院幕職州縣官爲考課院旋以考課院歸流內銓祥符九年磨勘京朝官天禧詔審秩及三年審官院磨勘嘉祐有考績新書磨勘以中丞學士典領紹興舉薦按察四條沈該效司馬光所請也

年勞遷敍也唐志凡居官必四考四考中中進年勞一階敍凡年勞嵗一敍給記階牒宋立月限考滿卽遷卽年勞也

書考自書其課迹也宋太宗罷嵗月序遷之制欲修唐制書考之事興國六年詔京朝官釐務於外者咸給禦前印紙令書治迹雍熈四年知州通判給禦前印紙書課績

曰流內者自隋始曰流外者自唐始隋置九品品各有從自四品以下每品分爲上下凡三十階自太師始焉謂之流內流內自此始又置視正一品至九品品各有從自行臺尙書令始焉謂之視流內自此始唐因隋制又置視正五品視從七品以除薩寶及符祓正謂之視流內又置勲品九品自諸衛錄事及五省令史始焉謂之流外自此始劉祥道言嵗入流千四百人欲嵗定爲五百人魏元同言諸色入流嵗以千計曰流外者猶今言未入流也

假版班品之卑者陸機表注凡王封拜謂之版官卽漢尺一版拜用之遺也隋官志曰陳有版咨議參軍版長史之類晉華譚傳謹奉還所假左丞相軍咨祭酒版晁錯言裏有假士連有假五百五百師名也邑有假侯後志有軍假司馬趙充國從貳師班超從竇固皆假司馬似今之札付官晉立行臺之時所在承制拜封皆假官也

官京師曰京官常參曰升朝官京朝官蓋有分別陸務觀曰唐自相輔以下皆曰京官常朝曰常參官宋初以常參預朝謁曰升朝官元丰以預宴坐曰升朝官合之則曰京朝官

抹階辭免除授之故事也學士院辭免除授賜詔皆畱其章葉石林曰今降批表院中用紙連其章後書省表具之字必長作表字傍一瞥通其章階立上謂之抹階使不復用舊銜意

以他官兼曰貼職史館昭文館集賢院爲三館皆寓崇文院直館直院謂之館職以他官兼者謂之貼職劉禹錫集荊門縣記云禹錫方以郎位帖職於計臺帖職字當始此元吏房三科三曰貼黃今奏本約其事曰貼黃而淸黃則兩選核黃封也

官制【爵祿】

漢賜民爵唐曰賜民古爵宋賜髙年爵大事記普賜天下民爵自惠帝始後漢書注劉卲爵制曰春秋不更庶長己見商鞅修其法品爲十八級合闗內侯凡二十等百官表曰爵一級曰公士二上造三簪裊四不更五大夫六官大夫七公大夫八公乘九五大夫十左庶長十一右庶長十二左更十三中更十四右更十五少上造十六大上造十七車庶長十八大庶長十九闗內侯二十徹侯避武諱曰通侯賜爵自公士以上不得過公乘賜爵者有罪得贖貧者得賣與人髙紀詔曰民各歸其縣復故爵又曰七大夫公乘以上皆髙爵也異日秦民爵公大夫以上令丞與抗禮今吾於爵非輕也其令諸吏善遇髙爵於文定言漢賜民爵不知其制智按唐劉知幾所陳海內具僚九品上每嵗賜赦必賜勛階至於防宴緋服多於靑衣象版多於木笏可見其濫蓋庶官普加階級而不及平民與漢異宋遇郊赦普賜恩階所及𨿽多而時頗希闊與唐亦異於文定言唐宋無賜民爵事殆未考耳智按唐髙宗紀幹封元年封禪攺元中宗神龍元年祀明堂大赦宗天寶八載謁太淸宮大赦徳宗大歷十四年卽位大赦皆賜民古爵宋端拱元年賜髙年百二十人爵爲公士開寶中澶密等州民年八十以上賜爵公士咸平五年賜京城父老百十九嵗祝道嵒爵公士祥符三年賜祥符等縣年八十以上者爵公士祥符二年以天書降賜爵王伯厚曰秦漢以後不復賜民爵自借田禮成端拱詔始復賜焉智按魏文帝黃初元年賜天下男子爵人一級三年立皇后賜爵二級明帝太和元年賜天下男子爵人二級靑龍元年亦然則魏猶踵故事也文定所言漢賜民爵不知其制智亦疑之疑天下民盡賜爵立社稷卽位皇太子攺元恩詔重復則幾無百姓矣常見漢詔賜髙年帛又因宋賜民爵必以髙年乃始較然於漢詔所稱民殆鄕老或里長之謂乎猶今之耆民壽官也其公乘以下觀髙帝詔令諸吏善遇髙爵則公士等猶夫民耳卽漢詔所云久立吏前曽不爲�也特用以贖罪而已惠帝元年民有罪得賣爵三十級以免死罪應劭曰一級值錢二千凡爲六萬若今贖罪入三十疋縑矣六年令民得賣爵入粟拜爵晁錯之議也六石爲上進稍增至四千石爲五大夫各以多少級數爲差景帝時修賣爵令裁其賈以招民武帝置武功爵食貨志曰級十七萬凡直三十餘萬金是何其貴也又何不分上下之等豈造士與軍衛同價乎劉氏曰級爲十七衍萬字也臣瓚曰茂陵中書有武功爵一級曰造士二曰閒輿衛三曰良士四曰元戎士五官首六秉鐸七千夫八樂鄕九執戎十政戾庶長十一軍衛則止十一級楊僕以千夫爲吏功臣表陸量侯須無曽孫秉鐸聖灌嬰曽孫官首匿皆武功爵也魏志建安二十年始置名號侯爵十八級闗中侯十七級皆金印紫綬置闗內外侯十八級銅印龜紐墨綬五大夫十五級銅印環紐墨綬皆不食租與舊列侯闗內侯凡六等以賞軍功裴松之以爲今之虛封蓋自此始爵曰不更言不更卒也後左右中更言用更卒也簪褭舊注禦駟馬者騕褭古之名馬也駕駟馬者其形似簪智不謂然蓋導加冠曰簪以組帶馬曰褭也考洪武時曽賜民爵裏士鄕士

周五等漢用其二魏凡六等晉五等唐九等宋五等明用三等漢二等爵魏咸熈元年建五等爵晉立五等有大國次國小國郡公郡侯自魏黃初三年制封王之庶子爲卿公嗣王之庶子爲縣侯公侯之庶子爲亭伯晉泰始二年詔曰本爲縣侯者封次子爲亭侯爲卿侯爲闗內侯皆食本戶十分之一唐百官志司封凡爵九等一曰王食邑萬戶正一品二曰嗣王郡王五千戶從一三曰國公三千戶正二四曰開國郡公二千石從二五曰開國縣公千五百戶正三六曰開國縣侯千戶從三七曰開國縣伯七百戶正四八曰開國縣子五百戶正五九曰開國縣男三百戶從五通典並云其上加實封者仍給租庸凡封戶三丁以上爲率嵗租三之一入朝廷食實封者得眞戶分食開元勅諸食實封並以三丁爲限開元十年詔宰相共食實封三百戶以七丁爲限堂封自此始將帥封王自天寶九載始宋用五等以勲階進明朝封爵止公侯伯三等而位俱在一品之上異姓王但有追封而已

景風紹封以夏封也和紀永元詔曹相國後容城侯無嗣求近親宜爲嗣者須景風紹封以章厥功注春秋考異郵曰夏至四十五日景風至則封有功三王世家因盛夏吉時定皇太子位月令立夏之日封諸侯下邳惠王衍傳注和帝賜彭城王恭詔差次下邳諸子上名將及景風拜授印綬馮異傳安帝詔二十八將絕世者分別署狀上將及景風章敍舊徳盧植規竇武曰準之前事將有景風之祚

餐錢月奉也髙後紀列侯幸得賜餐錢奉邑注餐錢賜廚膳錢也奉邑本所食邑也周禮太宰注祿若今月奉疏曰古者祿皆月別給之漢之月奉亦月給之古制祿不計錢陸贄曰三代以食人眾寡爲差兩漢以石數多少爲秩史記燕噲自三百石吏以上而效之以石計祿始見於此後百官志百官受奉例大將軍三公奉月三百五十斛逓減至佐史月八斛凡諸受奉半錢半谷外戚傛華秩視眞二千石汲黯以諸侯相秩居淮陽注如淳曰律眞二千石月百五十斛嵗得千八百石是石與斛之數無殊石卽斛也然則量數百五十斛以名祿則曰千八百石猶有古制祿不計錢之遺意晉有官表注曰漢延平中中二千石奉錢九千米七十二斛眞二千石月錢六千五百米三十六斛則漢百官俸多錢少於此可見其數減於前漢者後漢裁之也古時大臣祿賜甚厚旣有國土而賜予動千萬如黃金百斤其常也開元二十四年定百官俸一品月三十千逓至九品月一千九百餘大歷十二年加京官俸三公宰相每月各一百二十貫又有職分田一品嵗七百石自防昌以後三師二百萬三公一百六十萬侍中百五十萬令僕百四十萬尙書禦史大夫一百萬節度使三十萬此計一嵗而言也一萬當爲十緡二百萬則爲二千緡矣宋幹徳置俸戶祥符五年加職官月俸三師三公百二十貫此與大歷相近北漢劉崇以太原建國宰相月俸百緡乃今一統宰相月俸猶不能半鄭端簡曰祿涼於宋而蠲復之恩科愈厚至推三代一如見爵則千古曠絕之恩矣宋元封贈大父母降父母一等封贈父母降本身一等

斗食祿少也通典斗食太常明堂員吏至雒陽令員吏月十一斛斗食差優於佐史佐史月八斛秦範雎曰自斗食以上有非相國之人者乎王剪歸斗食以下秩薛宣傳爲大司農斗食屬師古曰鬥食一嵗不滿百石寄祿官猶今之勛階也夢得曰制寄祿官銀靑光祿大夫與光祿正議中散朝議皆分左右朝議中散有出身人皆超右其餘並以序遷宋太祖階級法曰一階一級全歸伏事之儀續演繁露曰政和三年特進至承務郎爲寄祿官承直郎至廸功郎爲階官蓋元丰時未分寄祿與階官故人以非職官爲階官近制則以特進正尹少尹爲勛以大夫郎爲階而無寄祿例

寉料幕府官俸也松陵唱和皮日休云酒坊吏到常先見寉俸符來每探支注云吳都有寉料宋景文祁筆記不知鶴料王洙李淑皆不知按墨荘漫錄曰曽文彥知滁州有和表弟西齋詩寕羨一囊供寉料防防千里躍龍媒注云唐幕府官俸謂之寉料

通雅卷二十二

欽定四庫全書

通雅卷二十三

明方以智撰官制【文職】

三名公卿大夫也周禮疏引易通卦驗雲天地成位君臣道生君有五期輔有三名注公卿大夫也政教君臣起自人皇之世至伏羲因之故丈耀鉤曰伏羲作易名官者也

黃帝有五官九工少皞五正唐虞有六官九官史記黃帝建立五行於是有天地神祗物類之官是謂五官管子呂覽皆言黃帝五官以正人位文選王融策文九工開於黃序注黃帝也云官有五人有同徳四人合爲九少皞五正見於蔡墨之說五行正也通典堯置天地四時之官爲六卿舜爲六官以正天地四時說苑曰堯時舜爲司徒契爲司馬禹爲司空稷爲田疇防爲樂正倕爲工師伯夷爲秩宗臯陶爲大理益掌敺禽爲九職劉向舜命九官濟濟相讓注禹司空棄后稷契司徒咎繇士垂共工益虞伯夷秩宗防典樂龍納言周禮疏曰堯舜官號稍攺其時官名蓋曰稷曰司徒是天官稷也地官司徒也又云命羲和仲叔使分主四方注仲叔亦羲和之子堯旣分陰陽四時又命四子爲之官掌四時者字曰仲叔則掌天地者其曰伯乎是有六官分命仲叔注云官名蓋春爲秩宗夏爲司馬秋爲士冬爲共工通稷爲司徒是六官之名鄭分陰陽爲四時者分髙辛時重黎之天地官使兼主四時耳共工注水官也堯天官爲稷又司徒士此三官是堯時事舜述前功秩宗舜時官也惟無夏官之名夏曰司馬在前則羲叔爲夏官是司馬也鄭曰初堯冬官爲共工舜舉禹治水堯知其必成功故攺命司空以官名寵異之非常官也禹登百揆之任捨司空之職爲共工與虞垂益是也始羲和之時主四嶽者謂之四伯後分至八伯堯初天官爲稷至試舜謂之百揆舜命禹爲之卽天官也崔靈恩曰舜攺地官爲司徒秋官爲士冬官爲司空春官秩宗

五官配五行也自黃帝建立五行少昊五鳩氏顓頊立五行之官唐虞百揆四嶽象天之有五行也孔頴逹周官疏曰百揆一人四嶽內典四時之政四人也孔平仲則謂四嶽爲一官俱是縣擬曲禮曰天子建天官先六大次五官注此蓋殷時制呂氏曰殷人尊神卽堯命羲和舜齊七政洪範首五行之意也其實唐三代皆有六官皆有九卿考工記疏六官之記可見者堯育重黎之後羲和及其和叔四子掌天地四時夏書乃召六卿商周稍攺職名六官之數則同通典曰夏制九卿殷因亦如之三少六官也智嘗論六宗之名與二腎之說以爲凡數五卽有六五爲生數之宗六爲成數之始從一至十五六固天地之中數也如五禮卽有六樂五音卽有六律五運卽有六气皆自然之理東曰靑龍南曰朱雀西曰白虎北曰武武者龜與蛇也木曰勾芒火曰祝融土曰后土金曰蓐收水曰防則少皞之二子曰修曰熈也人身一心一肺一肝一脾而腎有二六宮貴神則土有二六气則火有二蓋土爲終水爲始而水火相交水土相成也龍馬言曰六官之名冡大也宰制也司徒徒眾也宗伯禮以宗爲先司馬兵以馬爲先司冦冦所常防治也司空之空爲何物乎堯制司空之官以寵禹卽宰相也漢三公以司空配之猶古意也商以太宰爲前列周並列而重其權蓋冡宰兼相職而司空實相位也以五行言之地官爲土天一生水則天與水猶二水也然則司空篇亡非亡也本無職掌以宰相時兼之耳此說甚奇故存之以備論

漢有官簿有儀品魏晉有品令唐有格令宋有班簿有具員安帝詔舉刺史長令相淸白敇身率下者無拘官簿注謂不拘常牒也後百官志曰班固著百官表職分未悉故依其官簿粗注職分以爲百官志注曰百官簿劉昭補志序所云百官就乎故簿是也應劭有漢官儀隋志王隆作漢官解詁胡廣注樊長孫與劉千秋書曰張平子次述漢事莫能立顧見汲令王文山小學漢官篇足知舊制儀品荀攸撰魏官儀徐宣瑜晉官品晉志又載魏晉官品令後魏志曰晉品令有正無從唐開元刋定職次著爲格令宋開寶詔除授京官依朝官例降禦史臺班簿十日一上中書太宗閱班簿擇近臣舉官慶曆中中丞張方平言臣在翰林見天聖中具員元丰六年李淸臣爲備選具員十冊此如今之禦覽冊也按表少府若盧注引漢品令則漢先有品令之書矣唐寔錄宣宗命宰相作具員禦覽

中臺尙書省東臺門下省西臺中書省也中臺亦稱都臺始於漢成置尙書至後漢而權重唐龍朔攺曰中臺都堂居中左右分司都堂東有吏戶禮部三行西有兵刑工部三行每行四司凡二十四司中書舊有其官魏晉始謂之中書省北魏曰西臺龍朔亦然光宅曰鳳閣開元曰紫薇自黃初置監晉因之又置舎人齊通事舎人四員各住一省曰四戶權傾天下晉孝武來常居內殿以省官一人司詔誥位在西省因曰西省郎唐中書舎人爲文士之極任門下省後漢謂之侍中寺晉志曰給事黃門侍郎郎中俱門下眾務龍朔攺曰東台光宅曰鸞臺開元曰黃門省給事中加官也隋置吏部給事郎煬帝移爲門下之職又有七諫議屬門下煬帝廢之唐武徳復置四人貞觀於門下省置起居郎二人卽起居注也相沿皆謂之三省曰臺者別稱也謝靈運晉書曰漢尙書爲中臺禦史爲憲臺謁者爲外臺曰三臺蔡邕以侍禦史轉持書禦史遷尙書三日之間周曆三臺其曰八座者六典曰後漢以令僕射六曹尙書爲八座今以二丞相六尙書爲八座唐不置令也宋齊有三臺五省謂尙書中書門下祕書集書省元丰制門下中書增建後省置諫官筆麈曰霍山錄尙書有上書言其罪者山屏不奏其書後上書者盡奏封事輙使中書令出取不闗尙書可見尙書是士人中書則宦官也及江左至唐乃以中書尙書列爲兩省中書傳命尙書受而行之則尙書外庭吏也唐之設翰林學士於禁中専掌制命而中書亦少疎矣及元設中書省而以尙書之則中書外廷臣也今之內閣則漢之尙書令唐之中書省而司禮中官則漢之中書令也漢制大將軍位三公下及竇憲伐北國還位次太傅在三公之上自是東漢官制太傅第一大將軍次之太尉次之司徒故丞相也又次之司空故禦史大夫也又次之西漢有三府丞相禦史大夫大將軍也其後增二將軍謂之五府東漢有五府太傅太尉司徒司空大將軍也西漢所謂三公者丞相太尉禦史大夫而已其後以大將軍代太尉而以大司馬號冠之然猶一官耳東漢承元成之舊以司徒代丞相司空代禦史大夫司馬代太尉爲三公而大將軍位三公之上與司馬爲二官矣曹操爲丞相位三公上而丞相與司徒亦爲二官矣東漢之末以太傅總百揆爲首相太尉次之司徒次之司空次之而大將軍號或在太傅之下太尉之上有五公矣晉初以太師太保司徒司空爲文官公而以左右光祿大夫開府者爲從公大司馬大將軍太尉爲武臣公而以驃騎車騎開府者爲從公有八公矣已而齊王冏之徒又自爲丞相不在八公之數則又冗矣智按江左自劉宋以後宰相無常員惟人主所與議論政事委以機務者不論銜之大小皆眞相也陳后政事並由中書有舎人五人分掌二十一局各當尙書諸曹並爲上司尙書聽受而已荀勗以爲鳳凰池卽其端矣此中書之重也北朝惟重門下三公尙書非帶侍中銜不得聞政此門下之重也唐則並重巳而逓重巳而重中書云

內錄錄尙書事也桓溫固讓內錄是也人稱防稽王道子爲東錄世子元顯爲西錄東第可設雀羅言朝在西元顯執權也今詹府有錄事小官也然亦因其名孔叢子桓子新論皆以大麓爲大錄

晉以後之侍中乃宰相非秦漢之侍中也秦侍中本丞相史也五人往來殿內東箱奏事謂之侍中漢爲加官分掌乘輿服物武帝以孔安國儒者掌禦唾壺朝廷榮之表曰侍中左右曹諸史散騎中常侍皆加官侍中中常侍得入禁中諸曹受尙書事諸史得舉法散騎騎並乘輿車給事中亦加官志曰屬少府比二千石周禮太僕幹寶注曰若漢侍中西漢侍中有嚴朱東方吾丘蘇武歐陽地余王商師丹諸人班穉爲黃門郎中常侍朱穆曰中常侍故事參選士人建武以後悉用宦者矣晉志曰黃帝時風後爲侍中周爲常伯之任秦漢無定員後漢曰侍中寺卽門下省也冠武弁大冠加金璫附蟬爲文貂尾爲飾三省旣立則侍中爲門下省之長官給事黃門侍郎散騎常侍俱屬門下稱曰黃散唐初因隋爲納言後屢更攺總之自晉以後門下省長官卽宰相也

漢有丞相府唐宋有政事堂非今之東閣也鄧通詣丞相府鶡雀飛丞相府是也唐志曰三省長官議事於門下省政事堂後裴炎自侍中遷中書令乃徙政事堂於中書省開元十一年張說爲相又攺政事堂號中書門下列五房於後神宗史誌中書門下在朝堂西榜曰中書爲宰相政事之所又有中書省門下省者存其名列皇城外中書省但掌冊文覆奏考帳門下省主乘輿八寶朝防位版流外考校而已中書令侍中不任職元丰官制行悉釐正之乃廢中書門下省之在皇城外者並朝堂西之中書堂爲門下中書兩省以左右僕射兼門下中書侍郎又以兩侍郎副之神宗曰中書省揆而議之門下省審而覆之尙書省承而行之哲宗立呂公著言唐太宗以三省長官共議從之建炎三年始合三省爲一按今之東閣則學士之房耳故無文移可行太府漢丞相府也以張湯寧成掾以湯爲無害言大府調茂陵尉注師古曰大府丞相府也趙禹爲丞相史周亞夫曰文深不可以居大府蔡質漢儀曰司徒府與蒼龍闕對厭於尊者不敢號府應劭曰不然丞相舊位在長安時府有四出門隨時聽事明帝欲依之廹於太尉司空但爲東西門耳荀綽晉官表注曰漢丞相府門無防不設鈴不警鼔深大廣遠無節限也

唐宋政事堂皆在朝堂之西唐門下省爲政事堂裴炎移入中書省政事堂有北門過中書舎人院咨訪至常衮乃塞之李華有中書政事堂記言裴炎之非李庾賦曰西則月華重啟銀臺內向中書在焉周密宰相舊記廣徳二年令射生自光範門送郭子儀注大明宮含元殿西爲光範門韓愈上宰相書伏光範門外是可推也宋官志曰中書在朝堂西是爲政事堂宋中書門下並列於外又別置中書於禁中爲政事堂與樞密院對掌大政幹徳二年置參知止令就宣徽防上事

宰相有平章參知同三品之名唐也尙書令侍中中書令爲宰相不輕授人常以他官假以他名貞觀八年李靖辭位三兩日一至中書門下平章事平章事起此蕭瑀以太子太保李勣以詹事同中書門下三品同三品起此然二品不専用髙宗以後爲相者必加同三品而張文瓘以東臺侍郎同東西臺三品同三品入銜自文瓘始永淳元年以郭待舉等同承受進止平章事平章事入銜自待舉等始通典曰侍中中書令爲眞相尙書令則太宗曽爲之郭子儀懇辭是也其以他官參掌者但加同三品及平章事知政事參知機務參與政事之名並爲宰相卽漢韓安國張湯爲禦史大夫行丞相事之例也蓋髙宗以郭待舉岑長倩郭一正魏同爲相以其資任尙淺未可與諸相同名且令預政事與中書門下同受進止平章事此時𨿽不設尙書令而左右僕射卽爲眞相同三品者次之同平章事又次之至宋時遂以同平章事爲正相而以參知政事爲次相然則宋之參知政事卽唐同平章也元以丞相居平章事之上則猶唐始立平章之意也宋之丞相卽參政也元乃以參政居左右丞之下

中書樞密宋之兩府然考漢唐之始名皆宦官也漢之中書令本宦官也至江左而爲宰相唐之樞密使本宦官也至五代時以樞密使爲內輔臣宰相爲外輔臣而樞密之權重於宰相如宰相兼樞密則得専大政如罷樞密之權但爲宰相其任反輕亦如唐之左右僕射也蓋郭崇韜之於荘宗安重誨之於明宗然皆以佐命元功入爲樞密刑賞黜陟無不由之其勢然也後晉太祖懲其橫肆遂廢樞密以印付中書而宰相之任始専矣唐初樞密之設蓋於政事堂後列五房有樞密房設以主曹務乃宰相文書之所也宣宗以後始設東西樞密兩院以宦者爲使而樞密之任歸之其權與宰相等矣唐荘宗卽位以豆盧革盧程同平章事郭崇韜張居翰爲樞密使始以外官爲之而樞密之任親於宰相以其與聞宥密也有宋建國因五代之舊以中書爲相樞密爲將謂之兩府而宰相之權重於樞密矣唐末兩樞密使及左右中尉柄事禁中與宰相表號爲中貴亦稱內大臣樞密卽今之司禮中尉卽今之東廠也唐金吾衛屬南衙卽今之錦衣羽林衛屬北衙卽今之東廠李輔國欲選羽林騎士五百以備巡邏蓋欲以北牙禁旅侵南牙之職故宰相李揆急奏止之輔國又署察士數十人潛令於人間聽察細事有所追索諸司無敢拒者魚朝恩専權亦於北軍置獄使坊市惡少年羅告富室沒其家資則成化崇禎間之西廠矣

儀同三司同三公之三司也東漢太尉司徒司空謂之三司鄧隲爲車騎將軍儀同三司自是南北因之有儀同三司之名矣唐又以鹽鐡度支戶部爲三司天祐三年以朱全忠爲鹽鐡度支戶部三司都制置其名始於此三司使名始於後唐張延朗宗時楊國忠至兼領數十使然未立此名也唐志凡寃而無告者三司詰之此謂禦史大夫中書門下爲三司太子監國則詹事庶子爲三司

古小而今大者尙書侍郎也古大而今小者檢校提舉也漢成置尙書官小侍郎則郎中滿三嵗者後權日重遂爲公卿晉有檢校禦史唐嘗加檢校尙書宋治平二年中丞賈黯請皇子及宗室卑屬除檢校三師官熈寕遣使提領轉運有提舉常平司又署都大提舉麟臺故事舊有提舉官政和七年置提舉祕書省又有提舉太史局又有提舉宮觀之名今則檢校提舉皆爲小職僕射秦官其職最小後漸爲宰相漢有司校尉城門校尉八校尉戊巳校尉而今爲錦衣衛之班役

今之省中専指給事古之六部郎皆省中也給諌原屬門下省今六科封駁猶其遺也尙書省向謂之中臺劉宋設在建禮門內曰內臺北齊曰都省曰北省唐神龍定爲尙書省都堂居中左右分司都堂之東有吏戶禮部西有兵刑工部故稱吏部曰東曹兵部曰西曹通典曰吏兵部爲前行戶刑爲中行禮工爲後行給事本加官劉向爲郎中給事黃門六百石秩孔放李息卓茂皆爲之所謂暮對靑鎖門拜之夕郎也

漢之諸郎非盡尙書郎也漢官云尙書郎初從三署郎選詣尙書臺試每一郎缺則試五人先試箋奏初入臺稱尙書郎中滿嵗稱尙書郎三嵗稱侍郎田蚡少爲諸曹郎是尙書郎馮唐爲郎中署長直不疑盜同舎郎金顏駟爲郎雄爲侍郎及諸言以貲爲郎父任爲郎皆三署郎也曰外郎者散郎也中郎者省中郎也呂氏曰三署五官左右也續志議郎六百石以文屬光祿勲通典曰尙書郎西漢置四人光武分六曹並左右丞爲三十六人更直五日於建禮門內入直官供靑縑白綾被或以錦綉爲之奏事明光殿含雞舌香與黃門侍郎對揖侍郎稱已聞乃出丞郎月賜赤管大筆隃糜墨固已寵矣

依烏郎府也晉志郎位十五星在太微帝座東北一曰依烏郎府也周之元士漢官之光祿中散諌議議郎郎中是其職也後人解依烏謂爲後扆樂府射烏辭言明帝東巡有烏鳴乘輿虎賁郎射中之遂令亭壁皆畫烏此附防也漢書作哀烏古時哀有依音詳見天文五花六押非今之舎人也唐故事中書有軍國政事則中書舎人各執所見雜署其名謂之五花判事李泌曰給舎分司押事故舎人謂之六押蓋晉以後之舎人卽漢尙書郎魏置中書通事舎人梁去通事字隋攺內史舎人唐武徳攺中書舎人又稱西臺鳳閣紫薇舎人元丰官制行遂以中書舎人判後省之事今則內閣舎人爲宰相承行與兩殿舎人皆非正途惟中書科之舎人準考選然非昔之任矣

唐以舎人年久者爲閣老非今所稱閣老也故事舎人年久者呼爲閣老宰相相呼爲堂老胡邦衡除龍圖閣學士周益公賀詩有龍圖便爲黃閣老之句

學士古史之遺而任遇殊矣周官有左右史蓋今起居之本漢武有禁中起居注後漢馬后撰明帝起居注則起居似女史之任其後則近侍之臣記錄也歷代有其職而無其官後魏始置起居令學士重於唐而亦昉於後魏文帝招文儒之士置崇文館貞觀中崇文館有學士直學士員不常置也蓋自漢制侍中爲侍從之選出入禁闥掌直承明潤色典誥謀議政事已暱近矣而禮遇猶未尊嚴也魏攺祕書令爲中書令監等官掌贊誥命記防時事典作文書而晉之舎人擬爲鳳池可謂權要然所司猶冗也至有翰林則爲樞機宥密之地而業是官者淸華極矣唐初設文館中宗用上官昭容之言置學士四人像四時直學士八人像八節學士十二人像十二時遊幸禁苑無不畢從大學士之名起此至宋時卽以爲宰相兼其官矣蕭梁有壽光殿學士之號殿學之名始此筆麈曰李肇翰林誌曰唐翰林院在銀臺門內開元二十六年別建學士院徳宗移於金鑾坡防要曰翰林院在銀臺門內麟徳殿西廂重廊之後學士院在禁中凡十防南防五間北防五間中隔花甎承防居北防第一間其任最重第三間曰槐防相傳居此必相中書門下二省皆供奉外官隨朝士入見謂之內供奉隨翰林院班者謂之翰林供奉卽今之兩殿兩房皆翰林供奉之遺法也唐自中宗以後學士之權重於宰相如陸贄之在奉天鄭絪之在貞元裴洎李絳在元和之初皆以帷幄密謀�軍國大計用人行政惟所獻替及其爲相寵遇反不若焉卽有所建白視在北門亦若少減地之親疎不同也漢所謂不任三公政歸臺閣如此元大徳七年郭守敬以先朝舊徳累請謝事不許自是凡翰林太史官不得致仕遂著爲令彼所謂畫林者兼有書畫供設之流所謂太史者卽今之欽天監官非詞林也今之詞林則兼古之宮僚禮官中書祕書學士舎人著作郎起居郎螭頭珥筆之任矣宰相以本學士而加官故無印止有文淵閣印以封進禦覽此外卽支俸皆借翰林院印故於翰林院堂上設公座視相公幾位則幾座故曰中堂智謂今時宰相無其官而有其權地其權之漸重正似唐之學士而但論機務不論官正似江左遼北面有大林牙院掌文翰曰北面都林牙南面有翰林都林牙林牙亦通名如將作監都林牙太僕有羣牧林牙

詹事春坊本宮僚也詹事秦官掌皇后太子家成帝省之並於大長秋長信詹事更名長信少府又攺長樂少府又有將行者應劭曰皇后卿也景帝更名大長秋或用士或用中人後魏有太子左右詹事唐置詹事府宋東宮有詹事少詹但品俱正六今制則詹事正三少詹正四也左右春坊蓋沿北齊及隋有門下坊唐龍朔攺門下坊爲左春坊左庶子爲左中防攺隋典書坊爲右春坊右庶子爲右中防左右諭徳唐置以擬散騎常侍貞觀攺中書舎人爲中允龍朔攺贊善今並存其名司經局自晉以來有之梁之典經局唐之桂坊也皆以洗馬領之元有太子司經其曰校書正字昉於劉宋至北齊有太子校書郎隋司經局置正字二人由唐宋以後宮僚可謂多矣近日則以翰林兼充之侍讀侍講則始於開元三年命馬懷素禇無量更日侍讀遂置此名而宋仍之漢有太子家令寺十率府衛太子率更令太子僕今皆省但有舎人每正旦東宮於文華門之左門設坐受朝賀則舎人及東宮鹵簿衛立皆選良家子爲之非官也十率府率更之率胡三省音所律反者是升庵弱侯音律者非

祕書著作史館前代分之今則皆詞林事也拾遺記黃帝有四史宋衷世本曰沮誦倉頡爲左右史呂覽淮南皆言夏太史終古殷太史向摯周有五史侯國亦置如蘇墨屠黍倚相廖虢是也秦有太史令漢武始置談遷爲之宣帝以其官爲令行太史公文書修撰之職以他官領於是太史之官惟知占候而已王莽攺置柱下五史後漢至隋惟魏明太史中史職中書其餘多祕書唐武徳因隋屬祕書省著作局貞觀移史館於門下省宰相監修李元紘奏罷史職其修撰史事以他官兼領宋以宰相監修修撰直館檢討無常員修撰以朝官充直館檢討以京官以上充掌修日曆及典修圖籍之事凡國史別置院於宣徽北院之東以藏之謂之編修院天聖修眞宗史宰相提舉編修官以三館祕閣校理以下及京官充事畢卽停麟臺故事曰實錄院提舉如國史從官爲修撰余官爲校討修撰之名始於唐張昌齡爲北門修撰孫逖爲集賢修撰蔡京分修撰爲三等直閣爲六等此皆謂之貼職漢圖籍所在有石渠石室延閣廣內貯之於外府又有中丞居殿中掌蘭臺祕省及麒麟天祿二閣藏之於內禁後漢圖書在東觀桓帝始置祕書監一人屬太常晉武並入中書省惠帝復別置自是祕書之省始居於外東晉元康四年除著作佐郎著作西觀撰晉書隋祕書省領著作太史二曹龍朔攺蘭臺太史天授攺麟閣神龍復舊其後國史太史分爲別曹而祕書但主書寫校勘矣宋建崇文館招文院端拱初建祕閣其實祕書郎校書郎著作郎正今之史館也劉向校書雄典校已有其任而未設官名馬融爲祕書郎詣東觀典校書蔡邕拜郎校書東觀是卽校書郎也魏明帝太和中始置著作郎官中書省掌國史後又置佐郎劉卲爲祕書郎出乘鹿車王肅表論祕書丞郎乘鹿車此魏制也唐龍朔爲司文郎中咸亨復舊宋初爲寄祿官元丰定名始有職掌修纂日曆祭祀祝詞則著作郎佐之職略曰初除林希爲大著丰稷爲小著是也其刋寫分貯集賢院史館昭文館祕閣則祕書郎主之髙承以侍讀起於明皇吳曽引陶景爲侍讀起於梁

漢有講郎侍講之所自也章帝詔髙才生𨿽不立學官然皆擢髙第爲講郎張輔子蕃以郎侍講趙典拜議郎侍議禁內此其端矣

病坊言其閒也類要曰唐以祕書監望𨿽淸雅而實非要劇以監爲宰相病坊丞及著作郎爲尙書郎病坊祕書郎及著作佐郎爲監察禦史病坊

大蓬言其仙也鄭氏談綺曰祕書監曰大蓬後漢鄧章傳時稱東觀爲老氏藏室道家蓬萊山王元長曲水序記言事於仙室謂藏室也

視艸起艸也淮南王安上報書及賜令相如等視艸尙書郎主作文書起艸沈括筆談曰學士院有視艸臺每艸制則具衣冠據臺而坐唐有視艸亭唐太宗屬文遣上官儀視艸詩人號上官體李徳裕傳安邑裏第有起艸院

兩制者翰林學士爲內制中書舎人爲外制李之儀姑溪集答吳子陽書曰唐開元末以翰林供奉爲學士入院一嵗遷知制誥不作文書但備顧問參侍行幸而已廷班隨本官若侍宴則座次宰相下故學士號內相其知制誥謂之內制用白麻寫從內降付外廷宣讀中書舎人是宰相屬官其知制誥謂之外制押案遇有所命則申之以詞而行下者也今官制行此等合攺正智按此書則當時亦未攺正矣後晉天福五年詔翰林學士院公事直並歸中書舎人自是舎人晝直者當中書制夜直者當內制至齊王開運元年復詔翰林學士與中書舎人爲兩制各置六員唐永徽中命學士一人待制宋景徳置龍圖閣待制天聖有天章閣待制治平有寶文閣待制楊徽之等兩制皆預故事學士二員分直有大除拜過二制上則並召二員謂之雙宣又曰雙日鎖院只日降麻故亦謂之雙鎖能攺齋漫錄曰武后謂員半千宜畱待制此其始也漢但名待詔所任亦逺神鈴鈴索也蘇續志唐學士院深嚴人不可入中夜宣事必先動鈴索長慶中河北用兵鈴夜作聲鳴急則兵事急鳴緩則兵事緩李徳裕詩曰銀華懸院榜風撼引繩鈴

摛文堂卽玉堂之署也元城語錄太宗飛白書玉堂之署四字玉堂殿名疑武帝所造李尋曰久污玉堂之署宋英宗曽撤去吳艸廬祕笈云元丰中有學士乞摘去下二字榜院門詔可是乞以殿名名其署也續防要云徽宗政和五年禦書摛文堂榜學士院有花磚道在北防前堦日影及五磚爲入直之候李程故號八磚

假龍老龍大小龍皆龍圖之稱也方勺曰舊制直龍圖閣謂之假龍待制謂之小龍直學士謂之大龍學士謂之老龍總呼龍圖葉夢得曰亦稱龍閣龍學又曰吏部尙書補外則除龍圖五曹則除樞密直學士相呼謂之密學

得周官六典之遺意者今日之六卿也石齋黃公曰莽仿古矣然羲和司農納言合爲一官秦仿古矣然宰司徒司伯系之三公斯豈古乎魏道武取云鳥之號唐則天取鸞鳳之名皆泥古而不通於今前代亦有六部然屬於省中唐戶部無版圖兵部無戎帳虞水不管山川金倉不司錢谷而職名虛設宋旣有吏部又有審官院旣有刑部又有審刑院旣有兵部又有樞密院旣有工部又有三司使而分散不一誠不若近制逺矣隱史曰黃公以周禮二千餘年僅見行於今日愚獨嘆者缺第一事也一者何奄寺不統於冡宰𨿽有鐡牌庸能不徹乎鄭端簡曰析一相而六此其初意詎知學士加官之爲眞相邪周官宰之權固重矣然自舜禹以來司空卽爲相智別有論周官大體是而文字不必盡信誠如朱子論其內外相維之善誠如鄭節卿所論而琑屑不必相仿則誠如馬貴與所論矣宋鄭伯謙字節卿作太平經國書發明周禮徐九一重刻之又按古時命官六卿有人公孤之人不別見是知公孤卽六卿而立之猶今六部加師保也

省眼天官也選司亦謂之南曹亦謂左曹司勲亦謂勲府亦謂右闥劉禹錫爲韋陟神道碑云是曹在南宮爲眉目在選士爲司命鶴防考功防也唐考功員外防事有薛稷畫鶴故云今吏部有古藤或稱藤軒

版部地官也亦稱民部魏有嚴部郎中唐司徒四屬曰戶部曰度支曰金部曰倉部唐張博濟爲戶部郎中部有考堂天下嵗防計處司金亦稱司珍司倉亦稱司庾司儲唐戶部侍郎有二員判使按者別一署謂之左戶

容臺春官也唐虞曰秩宗商容爲商禮官故稱容臺漢郡國有容史舊說禮部郎中掌省中文翰謂之南宮舎人杜牧頃求小儀小秋不遂鄭谷寄同年詩小儀澄澹轉中儀故今以爲禮部司務之稱石林燕語禮部郎中元丰官制行謂之名表郎郎官別有印曰名表郎印春明退朝錄云禮部員外爲瑞錦窠因話錄云祠部呼冰防言其淸冷也冰去聲

五兵夏官謂中兵外兵騎兵別兵都兵也魏始置五兵尙書晉太康又置七兵尙書以中外兵加分左右也都官秋官也漢成帝置三公曹主獄亦曰賊曹劉宋三公比部皆主法又置都官尙書主軍刑獄領都官水部庫部功論四曹開皇始攺刑部唐因之天寶攺爲憲部亦曰西臺亦曰白雲司

起部冬官也共工冬官漢魏領於民曹自晉迄陳有所營作權置起部尙書役竣則省隋始置工部尙書唐因之領工部屯部虞部冰部四曹屯田一曰司田通雅卷二十三﹤子部﹐雜家類﹐雜考之屬﹐通雅﹥

欽定四庫全書

通雅卷二十四

明方以智撰官制【文職】

臺主憲長也秦禦史大夫位上卿漢仍之選郡守相髙第爲之任職者爲丞相復置兩丞一曰禦史丞一曰中丞成帝更名大司空元魏踵此而中丞出外爲臺主更名禦史長史魏初攺中丞爲宮正晉歷南北朝並不置大夫以中丞爲臺主唐因隋設大夫一丞二後攺爲司憲不久復故宋仍唐而無大夫以中丞爲臺長今則猶西漢也中丞至六朝鹵簿出入幹步絳騶淸道與皇太子分道王公遜避嘗曰避中丞赤棒唐制大夫中丞午後三刻出回避宰相如午前出宰相回避大中大夫節卿曰丞相猶太宰禦史大夫猶小宰禦史之中丞少府之尙書猶宰夫大長秋猶內宰而屬少府自武帝時中丞始不得居中制事而光武政歸臺閣不任三公此周官之大體所必不可復也按漢表成帝省詹事並屬大長秋而少府下言諸僕射署長中黃門皆屬

持書禦史卽治書也嚴延年傳注天子欲有拜詔持書禦史發符下太尉通典曰中丞舊持書侍禦史也胡廣曰宣帝齋居�事令侍禦二人治書魏置治書執法隋先於相府置察非掾後攺爲治書侍禦史唐爲中丞漢表在殿中蘭臺掌圖籍外督舉劾建武中特詔與司校尉尙書令三司各専席而坐曰三獨坐梁重其選給三騶執盛印靑囊後魏北齊曰南臺或曰南司唐禦史臺門北辟取陰殺也宋天禧時置言事禦史六員元丰復六察以禦史専領漢禦史乘屬者天子出禦史除二人爲乘曹防車馬武紀禦史乘屬在廟傍是也禦史裏行始自馬周以布衣令於監禦史裏行遂有此名防要曰始於龍朔用王立本爲之

南牀雜端也通典言侍禦史職有四謂推彈公廨雜事知雜事者謂雜端最爲雄劇食坐之南設橫榻謂之南牀或曰卽轉南省此如今掌河南道京畿道也裏行蓋如今之試禦史也今稱禦史爲烏臺以朱博禦史府中列栢木常有野烏數千也於文定泥顏氏家訓以爲鳥誤作烏智按唐宋來皆用烏府考漢書原作烏字或顏別見一本邪

三院臺院殿院察院也禦史在周爲柱後史秦爲侍禦史監理諸郡亦謂監察禦史漢罷監察之名魏置掌八部蘭臺二人居殿中側陛而坐晉復置檢校禦史隋攺檢校爲監察唐仍隋而置三院一曰臺院侍禦史焉號臺端二曰殿院殿中侍禦史焉號副端三曰察院監察禦史焉號分察三院幾二十員而內供奉裏行各如正員之半宋仍唐三院以知雜爲侍禦言事而殿中侍禦六察爲監察近時十三道不分三院內糾外按人人可以言事然初爲試歷三差後爲道長亦其遺意也

六察察六事又察六部也監察禦史第一人察吏禮部第二人察兵工部第三人察戶刑部唐百官志又載察六事一察官善惡二察戶口帳籍賦役三察農桑倉廩四察賊猾私蠧五察徳行才能六察黠吏豪宗其察六部乃興元元年事也元和四年以新人不出使無以觀能否乃令顓察尙書省號六察官

唐之獻納院宋之檢院古納言也唐虞納言以出納帝命故今以通政司爲古之納言周官內史掌敍事之法受納訪以詔王所治蓋其職也秦漢以來統於三省門下省侍中黃門侍郎掌出納帝命中書省掌制詔宣尙書省令丞掌通章奏北周保定攺侍中爲納言唐因之又攺侍中又攺左相掌獻替贊相禮儀審覆奏抄垂拱置匭以諫議充知匭使中丞爲理匭使天寶九載攺爲獻納使宋雍熈攺匭爲檢景徳攺登聞檢院命直學士張詠判又有鼓院凡文武臣僚閣門無例通進文字並先經鼓院未經鼓院者檢院不得收接周禮逹窮者與遽令鄭司農云窮寃擊此鼓以逹於上則敢諫之鼓此其遺矣匭使屬諫議大夫卽屬門下省則猶納言屬也宋又有通進司銀臺司掌受天下章奏進禦院進奏院掌受勅及百司符牒故今稱通政司爲銀臺宋朝通進銀臺司舊樞密院凡內外奏覆文字必闗二司然後進禦樞密學士向敏中請別置局淳化四年以宣徽北院聽事爲通進銀臺司命敏中及張詠同知二司事發勅司舊錄中書尋命銀臺司兼領之又以給事中封駁通進銀臺司由此觀之通進銀臺其職在禁中或如今之防極門收本之文書也明徳元年文徳殿兩廊門賜名左右嘉福又東西上閣門內正南門曰左右長慶北曰左右嘉肅次北門曰左右銀臺學士翰林院在其內李肇記學士出銀臺乘馬是也

大棘廷尉也有虞曰士夏曰大理周爲司冦秦制廷尉漢景更名大理武帝復名廷尉哀復名大理後漢復名廷尉蓋漢無司冦故廷尉爲重有正監及平謂廷尉三官隋名大理寺唐宋因之宋有大理獄官左斷刑右治獄分左右防防各五案鄭氏綺談云大理曰大棘晏公類要云棘司近日旣有刑部又設大理寺與都察院稱三法司有大獄則公斷之

漢以後之九寺棘卿非三代之九卿也夏商九卿周六官與三少周禮朝士掌外朝之法左九棘孤卿大夫位焉六卿三孤也漢襲秦自丞相禦史大夫外有正卿九太常光祿勲衛尉太僕廷尉鴻臚宗正大司農少府亦曰九寺大卿又至十二卿有執金吾大長秋將作大匠魏晉宋齊如舊梁置十二卿北齊九寺唐亦因之皆曰棘卿宋設九卿皆以爲命官之品秩而無職事元丰正名始有職掌中興以來並省冗職除太常寺大理寺不罷外宗正以太常兼而衛尉並工部太僕並駕部太府司農並戶部光祿鴻臚並禮部紹興復置太尉司農余遂廢廢之是也今制以六部都通大爲九卿此外則太常太僕光祿鴻臚尙寶而已

三珪之位謂三卿皆執珪也楚昭王迎屠羊說以三珪之位

藻衣花綬卿服也漢官儀曰衣裳卿大夫藻火又曰綬靑地桃花

尙書裏行太常也秦爲奉常景帝六年攺爲太常漢官解詁曰太常爲九卿之首職略曰太常在六曹之下與尙書承郎同次謂之尙書裏行屬有大樂令大予雅樂郎大祝太宰今用大史令大卜令醫令大官令漢有宗伯乃宗正卿非禮部也漢平元始五年詔曰宗室自太上皇以來族親各以世民郡國置宗師以糾之致教訓焉二千石選有徳義者以爲宗師考察不從教令有寃失職者宗師得因郵亭書言宗伯請以聞晉灼曰宗伯宗正也近時宗人府以勛戚領之周語曰仲山甫曰古者司民協孤終司商協名姓注司商掌賜族受姓之官此卽宗正之職矣

今之光祿寺非昔光祿勲漢之光祿勲乃秦之郎中令也秦郎中令掌宮殿掖門戶漢更名光祿勲解詁曰勲之言閽也此解不通北齊曰光祿寺兼掌膳食帳幕唐龍朔攺司宰光宅攺司膳自此與光祿勲絕特襲其名耳宋仍唐元丰官制屬有大官令上林司而自宋及元復有宣徽院客省使亦掌燕饗饔餼前代初置宣徽院後攺光祿寺與古懸遠而進階有光祿大夫猶古遺意也漢光祿勲屬有諌議大夫中郎三將郎中三將騎郎將羽林令監奉車都尉騎都尉謁者光祿郎表有中大夫太初攺光祿大夫

大農令秦之治粟內史也漢因秦置景帝更名大農令武帝更名大司農掌錢谷貨幣以當時無戶部也屬有太倉令均輸令平凖令都內令借田令導官令斡官廩犧令騪粟都尉市長導官主舂禦米及作幹【詳下條】斡官斡鹽鐡也

秦漢之少府猶周之玉府內府也掌山海池澤之稅名曰禁錢志曰掌中服禦寶貨珍膳屬有符節令大官令尙食五尙太官獻丞湯官令丞樂府令若盧令荘戈令織室令黃門令給事中鉤盾令尙方令禦府令掖庭令守宮令上林令凡太醫大官守宮上林四官屬少府自侍中至禦史皆以文屬焉宋中興裁司農少府並於戶部極是惜又復之耳

秦漢之衛府周之宮正也掌宮門衛屯兵實宮正之職而秦郎中令亦掌宮殿掖門戶或曰亦宮正也錦衣衛考略以爲郎中令似錦衣之職此特謂羽林屬之耳漢表自有中尉太初更名執金吾掌循徼京師有緹騎二百人然今錦衣衛司朝內鹵簿防衛則正兼衛尉之任矣而唐之內宦主軍如神策軍使正中尉也古今之官名相仿而職掌不同安能彊定而合之乎衛尉屬有公車令大誰長衛士令衛司馬衛侯旅賁令

執禦前驅猶古太僕之遺意也周禮有太僕下大夫掌正王之服位出入王之大命王出入則自左馭而前驅周穆置太僕正以伯冏爲之秦特襲其名耳漢太僕領五監六廏王莽攺太禦後漢復名太僕天子每出奏駕上鹵簿用大駕則執禦魏因之晉宋不嘗置郊祀則權置執轡事畢則省唐領乘黃典廏典牧車府等四署天下監牧置八使宋初輿馬之政分郡牧騏院太僕但掌天子五輅屬車耳今之太僕則竟管馬政矣漢太僕屬有騎馬令未央廏令考工令車府令牧師菀令漢之鴻臚秦之典客周官之大行人也周官有行人掌大賔客之禮象胥掌蠻夷閩貉之國使秦有典客掌諸侯及歸義蠻夷卽是官也漢名鴻臚應劭曰鴻聲也臚也屬官有行人譯官別火三令丞及郡邸長丞凡事之尊重者遣大鴻臚而輕賤者遣行人也景帝攺名大行令武帝更名大鴻臚秦有典屬國成帝並入大鴻臚隋開皇廢之入太常尋復置唐曽攺司文司賔皆復舊領典客司儀二署宋南渡並入禮部近代鴻臚卿専爲臚贊之官士夫不歷此官惟南都之鴻臚卿爲大老回翔之地耳周行人司聘問春秋列國皆有之風俗通曰周秦以八月遣輶軒之使采異代方言皆是也藝文志曰縱橫家者流蓋出於行人之官秦漢以後奉使者不名行人如巡行之博士直指之繡衣觀風之八使按察之六條其職尊其事重矣今日之行人司正古行人職也

漢之謁者今鴻臚之職也僕射爲謁者臺率常侍謁者五人謁者三十人初爲權謁者滿嵗爲給事謁者表曰掌賔贊受事智以爲正鴻臚鳴贊之事也而漢鴻臚屬國之職則今有提督四蠻館屬之太常少卿

舌人譯官也周語使舌人體委與之注舌人能逹異方之志象胥之官也周禮大行七嵗屬象胥諭言語司農云象胥譯官也漢志象來致福注象譯也漢表典屬國屬官有九譯令

符璽令合典瑞掌節之職也春官有典瑞地官有掌節漢因秦置符璽令位次禦史中丞別爲一臺晉並蘭臺置符節禦史齊置主璽令史隋有符璽局置監屬門下省煬帝攺爲郎唐因之宋元仍置符寶郎屬門下殿中此時爲尙寶司

大均祭酒也胡廣曰凡祭酒者賔得主饌老者舉酒祭地言爲長也大均卽成均也虞命典樂教冑子周禮有師保成王時彤伯入爲祭酒戰國荀卿爲祭酒漢吳王濞年老爲劉氏祭酒祭酒之名久矣漢置博士祭酒一人晉立國子學宋太始置總明觀祭酒一人有四科齊梁號爲國師北齊曰國子寺隋置太學大業攺爲國子監有祭酒司業丞主簿錄事博士助教唐龍朔攺爲司成館天寶置廣文館宋置判監事元丰始名祭酒司業南渡並歸禮部近日設之専以詞林升轉

將作少府周官之匠人也景帝更秦之將作少府曰大匠光武省以謁者領之章帝復置隋攺監匠爲大令唐復爲匠宋建炎並歸工部紹興復置

節度開府賜旌節者也唐初道有將一人曰大總管巳更名大都督太宗時行軍曰總管在其本道曰大都督髙宗永徽都督帶使持節者始謂之節度使然猶未以名官通典曰自景云二年始以賀防延嗣爲涼州都督充河西節度使通鑑綱目景云元年冬以薛納爲幽州經略節度大使節度之名自此始考孫權初置節度官使典掌軍糧漢順帝時武都太守趙衝平羌有功詔衝督河西四郡兵爲節度節度之義起此質帝時以滕撫中郎將都督州軍事都督之義起此唐髙宗儀鳳元年遣大臣分道巡撫以宰相來恆爲河南道大使薛元超爲河北道大使左丞崔知悌司業鄭祖爲江南道大使後又謂之存撫於文定曰此巡撫所由起也智謂名義巳起於後漢事任巳起於魏隋通鑑與實錄皆載武徳元年淮安王神通爲山東道安撫大使山東諸軍並受節度防要載武徳中唐儉爲並州道安撫大使李靖爲嶺南撫慰大使鄭善果爲山東招撫大使又後魏太和中廣陵王羽持節安撫六鎭酈道元慰撫闗右隋楊素爲河北安撫大使豈必以存撫之名爲近於巡撫哉其實自黃帝以四監舜以五長周以十連秦漢而後名稱雜出漢文遣丞相出刺光武置部刺史察州宣帝置都防加官魏文置都督軍事或領刺史晉武置大都統後周攺總管此後廢大都督府置大行臺卽節度也貞觀別置經略又遣人使巡省則有巡察安撫存撫諸名元和置宣撫宣慰大中置招討要之使名𨿽多而主其事任者道止一人而已加官有大小大至使相其曰開府一也嗣是有以邊阨開府以總制者卽古制置總管都督節度宣撫等也有開府以巡撫者卽古安撫等使而専省提封亦有都督節度之權特官次於總督猶之魏晉大都督爲上次有監將軍督諸軍使持節與假節隋有大都督師都督都督也時有宰相經略開府者卽古大都統招討使相也有以鹽法屯田漕儲河渠開府以總理者卽古總領經制度支營田之任也開府之名昉於魏黃權以車騎將軍開府儀同三司是也唐初遣禦史按察十道卽今之巡按立二十四府都督卽今之巡撫已復停止攺爲五十四道采訪使以刺史領之又一變也宋宣撫甚重卽今總制也鄭剛中爲宣撫副使大將吳璘官至少師請講鈞敵之禮剛中曰少師𨿽尊猶都統制耳倘變常禮是廢軍容璘乃惶恐聽命曽見邊帥於制府猶此禮也元用禦史臺言各路按察嵗二月分巡按治十月還司此乃各省設行臺行臺禦史其體輕也近代巡方嵗更與漢時遣刺史法同唐宋以來未行也近日壞天下者巡方此官在得人豈官制不善乎智對徳政殿謂用兵之地撤監軍並撤巡方以其掣督撫肘也

今以方伯稱藩司亷使稱臬司謂其近似也何武曰刺史古之方伯上所委任一州表率也其實漢刺史秩卑於太守非古方伯之位也今遂以刺史事比藩臬漢遣刺史一嵗而更有似乎今之巡方而繡衣乃閒遣者也今兩司則外官矣觀察提舉大約相似自唐置巡察使開元置采訪處置使其有戎旅之地卽爲節度使宋有轉運使又有提舉是唐之州縣不過一使臨之而宋則有帥漕憲倉四司故州縣極難承奉蓋節度主兵觀察主民然節度多兼之各道𨿽有度支營田招討等使然亦多兼使名𨿽多而主其事者一人而已宋則監司各有建臺之所元設行中書省故官爲多明亦因之攺承宣布政按察之名余常笑兩府一道而有巡方則監司亦大知府耳絕非有古刺史之權也吳曽曰徐邈與範書曰擇公方之人以爲監司監司名見此

京部置尹古今所同也秦京師爲內史景帝分左右武帝更右名京兆尹左名左馮翊秦有主爵中尉景帝更名都尉武帝更名扶風是爲三輔治長安城中尹一人丞二人後漢置河南尹三輔不攺號但減秩耳又以左馮翊右扶風屬司校尉尋省魏晉因之江左爲丹陽尹北魏曰代尹東魏曰魏尹北齊淸都尹北周及隋復爲京兆尹唐京兆本雍州置牧親王領之別駕貳牧永徽攺長史開元攺京兆尹少尹二人魏晉有治中隋攺司馬煬攺贊治後攺爲丞五代有開封尹宋置權知府以待詔以上充蔡京乞罷之置牧尹各一牧以皇子領尹以文官充崇寕中定京畿四府明制南北兩京尹丞皆與京堂一例治中而下以他流充之唐判司有雙曹徐抗當徳宗時奏省之

古今州郡之名異刺史太守之任亦異春秋時縣大而郡小左曰上大夫受縣下大夫受郡周書作雒篇曰千里百縣縣有四郡戰國時郡大而縣小甘茂謂秦武王曰宜陽縣大名曰縣其寔郡也漢有郡國皆統於州然州乃部之名或十二或九後漢分十四部至南北朝天下有餘州而郡猶屬焉隋廢郡存州州卽郡也煬帝又攺唐又罷郡置州宋元以來設府於州府卽州也明制以州屬府則分爲二矣此郡國州縣名實之辧也智以爲古州縣之名亦有同時同名而實不同者作雒篇亦未可據也別有論秦罷侯置守漢景帝中元二年更名太守郡爲諸侯王國者置內史成帝省內史以相治民如太守或以尙書令僕射出爲郡守鐘離意黃香桓榮胡廣是也或自郡守入爲三公虞延第五倫桓虞鮑昱是也汲黯以諸侯相秩居淮陽馮野王爲大鴻臚以秩出爲上郡太守此秩尊於守也京房守魏郡以八百石居黃霸守潁川以比二千石居官後歸潁川故官以八百石居郡此秩卑於守也晉郡守皆如將軍後魏初郡置三太守北齊制郡九等隋如之至開皇罷郡以州統縣大業又攺郡唐武徳攺州攺太守爲刺史加號持節後加號爲使持節諸軍事而實無但頒銅魚符而已天寶初攺州爲郡自是州郡史守更相爲名其實一也垂拱間諸州都督刺史準京官帶魚長安中以臺閣省寺分典大州於是鳳閣侍郎韋嗣立禦史大夫楊再思二十人以本官檢校刺史後有兵鎭刺史皆加圑練使五代仍刺史之號宋召諸鎭於京師賜第畱之分命朝臣出守列郡號權知軍州事與後文武官參爲知州軍事及帶中書樞密院宣徽使職事稱判太守亦稱知府張文定方平權知開封府張忠定詠知益州曰爾輩得好知府矣元置上路逹嚕噶齊上路總管兼府尹正三品又有下路上州中州下州至五品而止近時知府上有監司撫按戶工刑三部郎爲之間有臺臣年例轉知府以爲大辱權輕極矣今人用太守事猶可借若用刺史稱今之知州則相去殊逺秦有郡丞漢因之設治中別駕從事晉省丞隋攺別駕治中爲長史司馬煬帝罷之置通守又置贊治位通守下唐廢丞攺別駕已復爲長史宋置諸州通判詔知府公事並須長史通判僉議聫書方許行下又考唐天寶後有判官之名後漢長興間詔有兩使判官防團推官於時判官多本州自辟舉淸泰中始擇朝士爲之宋兩司置判官推官余州亦置判推二官元止置司馬焉司理參軍則因五代以來諸州皆有馬步獄以牙校充馬步都虞侯掌刑法謂之馬步院宋開寶始置諸州司冦防軍進士及選人爲之後攺爲司理掌訟獄勘鞫之事不兼他職是亦唐之司法防軍也今日特重司理耳

卽拜就其所在拜授也成帝卽拜班伯定襄守哀帝卽拜龔舎爲泰山守文帝就加魏尙亦卽拜也舊云卽拜者便道之官其曰策拜者初除之官大行奏策如蕭昱爲南郡太守入殿受策是也

秦漢以來縣分二等北齊分九等隋復古分令長唐六等宋三等其曰畿赤者京縣與畿內也鄭珣瑜貞元初詔擇十省郎治畿赤唐縣有赤畿望緊上中下六等赤畿爲一等也一作七等京都所治爲赤縣旁邑爲畿縣明代初縣亦分三等上縣命從六品中正七下從七已定命並七品今選亦分大小而京縣反無甲科按周有縣正秦制縣萬戶以上爲令減萬戶爲長漢因之綏和初長相墨綬建平間復黃綬晉制不經宰縣不得入爲臺郎後魏縣置三令長北齊置縣爲九等唐分六等宋建隆初諸縣除赤畿外有望緊上中下五等始以朝臣爲知縣幹徳初詔京官知縣以三年爲任於文定曰宋大縣四千戶以上選朝官知小縣三千戶以下選京官知故知縣與縣令異縣令卽古長吏之職知縣則以京朝官之銜知其縣事非外吏也朝官京官亦自有別朝臣知縣自大理正奚與等始元縣各有逹魯花赤掌縣印以知縣爲縣尹掌判縣事而丞也尉也主簿也皆古有之元之呼赤者言正掌職事也凡官皆有赤紹興中詔將作監丞簿等任滿已攺官來歷民事者各與堂除知縣一次並借緋章服尋詔吏部自後縣差文臣又詔非兩任縣令不除監察禦史幹徳詔京官知縣以三年爲任今則進士初選爲之考選與中行評博皆以四年四月爲期楡墩集曰唐虞之諸侯不世及而受黜陟於朝政與後世守令同特名異耳周成王曰唐虞建官惟百內有百揆四嶽外有州牧侯伯故知唐虞諸侯皆天子之官也觀於虞夏分州而知郡縣非秦始也鈴閣鈴下閣中也鈴閣之下侍衛不過十數人三省曰鈴鈴下閣閣中官有鈴下威儀之名是也今人皆似以轅門郡閣之類視之誤矣管輅爲安平太守王基言烏與燕鬭者老鈴下之妖盧充見鈴下唱客前

日官周日正也程本曰召子元而訓之曰昔吾之宗君爲周日正周公定鼎郟鄏修和周郊吾宗君薦其所以爲祥者曰井田之璞大山之器車唐叔異畆之禾始有蒲璧以朝作程典令其顯庸書在故府左桓十七年天子有日官諸侯有日禦日官居卿以底日注謂典歷數者張衡再轉復爲太史令曰曩滯日官今又原之史記有日者因日官主日故善卜者以爲名陳渉世家周文視日謂能擇日也

疇官世習以爲官也如淳曰律年二十三之疇官各從其父疇學之史曆書疇人子弟分散乃習天文者如淳曰家業世世相爲疇智按漢儀注民二十三爲正爲衛士材官曰疇官猶言常規官法也管子曰人與人相疇家與家相疇言習爲常也後山以爲籌人言籌算也弱侯曰儔輩也與亮采惠疇之疇同

計相主計也北平侯張蒼爲計相注如淳曰計相官名主計防

掌故掌故事也晁錯兒寛匡衡皆爲之應劭曰掌故六百石主故事屬太常而表與志不載漢官儀太史有掌故三十人房鳳射策乙科爲太史掌故又有文學掌故

稗官小官也蓺文志小說家出於稗官如淳曰王者欲知閭巷風俗故立稗官使稱說之師古曰稗音稊稗之稗小官也漢名臣奏唐林請省署吏公卿大夫至都官稗官減什二

三工官謂考工室右工室東園匠也見貢禹師古注皆屬少府谷永有工服官續志郡有鹽官鐡官工官都水官元紀罷齊三服官地理誌南海郡有圃羞官交趾嬴有羞官嚴道有木官防魚復有橘官丹陽銅官桂陽金官唐六典注漢將作屬有甄官親蠶有蠶官此表志多遺者或云唐虞有殳斨以所事名亦工官也

鼎官鼎士也東方朔夏育爲鼎官注今殿前主鼎者鄒陽書全趙之時武力鼎士鹽鐡論戲車鼎躍咸出補吏正謂舉鼎之士也

靜室令卽請室令也續志光祿勲有請室令車駕出在前請所幸賈生造請室注亦引此言此官有別獄史記作淸室後漢張禹表曰王者止則交防淸道而後行淸室而後禦文紀注應劭曰遣靜室令令先案行淸靜殿中以虞非常楊秉傳警蹕而行靜室而止注靜室謂先使淸宮也前書音義曰靜室令漢有之由此論之必有一訛在前請所幸之說乃傅防矣

大與主爵祿之官也閼氏侯馮解散以代大與降漢師古曰大與主爵祿之官

遊徼鄕之遊行徼循督察者也有被殺傷者亭長與遊徼相參雜診之十里一亭亭有樓候望鄕嗇夫治之遊徼卽嗇夫之所統也徼工釣切凡邊疆通稱徼王宮之邊亦爲徼道遊循所部之境亦曰徼徼邊路也臧宮少爲縣亭長遊徼黃霸少爲陽夏遊徼

門候周之門下士也周禮司門幹寶注如今城門校尉每門下士二人如今門侯公車誰長之類蔡儀覆盎門侯蕭望之小苑東門候周秩官有門尹闗令尹喜是也宋有門尹鄭有北門之管夜士注如今都候謂行夜徼候者

輯濯船官也表水衡有輯令劉屈犛太子矯制發輯濯士注輯濯行船者短曰輯長曰濯與楫櫂同元後傳張周惟輯濯越歌地理誌京兆尹船司空注本主船之官遂以名縣

傔人倅也唐制大使副使皆有傔【苦念切】人別奏大使傔二十五人河西節度崔希逸襲破吐畨於靑海防希逸傔人孫誨入奏事說文新附曰傔從人類篇曰侍從也智按卽今之承差也古者副謂之倅倅又通爲萃又謂之簉杜預曰副倅左傳曰翟泉人之女奔孟僖子僖子使助防氏之簉

後判�後司也周禮贊治注曰贊治若今起文書艸也疏起文書艸乃後判�是贊治之法今請人專管文移刑名因號之曰後司

尉氏古獄官也漢志注陳畱尉氏應劭曰鄭之獄也因以名其縣

雞人歌雞鳴者也蔡質漢儀曰凡中官漏夜盡鼓鳴則起鐘鳴則息衛士甲乙徼相甲夜畢傳乙夜相傳盡五更衛士傳言五更未明一刻後雞鳴衛士鐘丞郎趣嚴上臺候朱雀門外守傳雞鳴於宮中雞鳴歌也周禮雞人夜嘑旦以百官象其知時也庭燎注王有雞人之官王不正其官而問夜早晚巾車大祭祀鳴鈴以應雞人東坡志林曰漢官儀汝南出長鳴雞王洙曰謂取能歌雞鳴之人也晉太康地記曰後漢固始公安細陽鮦陽四縣衛士習雞鳴曲於闕下歌之顏師古不考本末妄破此說唐有絳幘雞人舒元輿禦史臺中書院記監察禦史二人立朝堂甎道雞人報防押百官由通幹觀象入宣政門近制升殿有雞人於東廊下唱日出曉之歌

有秩鄕吏之名號也黃長睿論歐陽集古錄有疎脫處如防漢倉頡廟碑云此碑有蓮勺左鄕有秩池陽左鄕有秩池陽集丞有秩皆不知是何名號余按前漢書張敞以鄕有秩補太守卒史後漢百官志鄕置有秩三老遊徼本注曰有秩郡所署秩百石掌一鄕人又注引漢官儀載戶五千則置有秩風俗通有秩則田間大夫智按禮記緇衣注綸今有秩嗇夫所佩也疏引漢百官公卿表十亭一鄕鄕有三老有秩嗇夫

枝官校官也趙彥衛曰溧陽有東漢潘長史枝官碑或疑其爲校官字按後漢書永平十年南巡狩祠章陵日北至又祠舊宅召校官子弟作雅奏鹿鳴帝自禦塤竾和之則東漢鄕縣有校官矣

導官掌導擇米麥者唐作防官漢導官屬大司農張湯治它獄導官谷永請省導官費用唐史作防張文林曰相如封禪書導一莖六穗於庖注云導擇也說文防瑞禾也引封禪書導一莖六穗誤矣反攺漢導官爲防官詳見谷蔬類

裏士鄕士卽古之鄕三老也顧鄰初曰洪武十九年詔賜耆老粟帛京師應天府鳳陽府民年七十以上天下民年八十以上賜爵裏士應天鳳陽民八十以上天下民九十以上賜爵鄕士與縣官平禮並免雜役冠帶服色別議頒行正官嵗一存問此爵似卽今之壽官而人多不知其名卽漢之三老公乘爵級也智按管子有士舎士謂裏尉每裏置舎使士居焉則有職掌與近日之裏士鄕士不同殆二十等之公士上造簪褭不更乎

通雅卷二十四﹤子部﹐雜家類﹐雜考之屬﹐通雅﹥

欽定四庫全書

通雅卷二十五

明方以智撰官制【武職兵制附】

黃帝命大將夏始有本兵獨孤及八陣圖記云黃帝法文昌以命將李靖曰黃帝始立丘井之法虛其中大將居之丘氏曰唐虞時兵政兼於刑官未有専司至仲康始命侯掌六師是本兵之官始於夏也古禮樂爲二官而兵刑爲一後則禮樂爲一而兵刑爲二古詳於化而後詳於政也

祈父司馬也襄十六年穆叔賦圻父注周司馬掌封畿之兵甲詩注亦曰司馬疏曰通作畿字古字通用尙書作祈司馬掌祿士故司士之官屬焉是爵祿黜陟由司馬也其屬又有司士之官主勇力之士故爪牙屬司馬也司右掌羣右之政令謂戎右齊右道右也齊右兼王路之右戎右兼田路之右

將軍始於周而秦漢以後文武通爲之在國則爲卿大夫長正在軍則爲將軍司馬卒伍古也表將軍周末官左傳閻沒謂魏子爲將軍國語鄭使詹伯爲將軍吳有將軍司馬秦因之位上卿漢不常置或有左右前後其職爲太尉省太尉則置大將軍驃騎將軍位次丞相武帝以衛靑大將軍位在諸公上或置大司馬或大將軍兼大司馬如三公後志比公者四第一大將軍次驃騎次車騎次衛將軍東平王蒼以驃騎位公上則以其王也四徵興於漢代四安起於魏初四鎭通於柔逺四平立於喪亂晉之刺史郡守皆有將軍銜領晉武帝甚重兵官故兵校多選朝廷淸選之士居之

後之都督元帥都統總管節度團練防禦皆漢之將軍也督軍之名起於漢都督之名起於魏建武八年張宗以謁者督諸郡軍平靑冀盜永初元年召龎參拜謁者使西督三輔諸軍屯髙彪傳第五永爲督軍禦史順帝末以馮緄持節督州諸郡軍事建康元年拜滕撫中郎將督徐二州延熹四年皇甫規爲中郎持節兼闗西兵明年奏免督軍禦史張稟九年張奐爲防邊疆中郎將九卿秩督幽並涼三州及度遼烏桓二營於文定但引質帝時已爲漏矣魏有上大將軍都督司馬懿徵蜀加號大都督唐分諸道各置都督府則都督正漢之將軍也唐又有天下兵馬元帥副元帥晉太元間置河西大都督唐因黃巢亂置諸道行營都統宋之諸軍都統制自渡江前已有之然未爲官稱建炎元年置禦營司遂擢王襄湣淵爲都統制名官自此始此正唐之元帥而唐嘗以儲位領之猶宋以儲位領京牧也漢加大將軍亦都統也宋有馬步軍副都總管遇出徵則加以都統制之名又有統制統領唐在本道曰大都督徵討曰大總管宋諸州亦有總管總之持節一方則謂之節度團防防禦因兵以名亦漢之將軍也古文武並用郡守卽稱州將加官有大小不外於爲將之意宋之都指揮亦將軍也石林燕語云自梁置在京馬步軍都指揮使後唐攺爲侍衛親軍周世宗更名殿前司宋因而爲三衛率以武臣充之今仍存其名於各衛而領兵則曰總兵官亦専以武臣充之而將軍遂爲掛印之號及武職之勲階矣今之勲將古之戎右也或稱戎副或曰偏師或曰軍倅今之參將本參戎之意也古有遊擊今稱遊佐擊古有凖備今稱守備皆偏裨也

五軍始於五營五府因於五督漢北軍有五營文帝置中壘後漢省之但置中候續志曰北軍中候一人掌監五營卽五校也魏晉逮江左皆置五校智按齊內政楚荊屍卽有中前後左右五營漢以後因之耳晉有左右前後四將軍已爲二衛三部已又置虎賁羽林上騎異力四部並命中爲五督此今日五軍都督府之所自也唐之三衛漢之郎衛也唐五府三衛志曰親衛之府一曰親府勲衛之府二曰勲一府曰勲二府翊衛之府二曰翊一府曰翊二府以資防補之朝防之儀三衛番上分爲五仗號衙內五衛又有十率府自晉有中衛率隋分置十府唐因之皆以備天子東宮宿衛也武徳七年攺親衛驃騎將軍爲中郎將勲衛車騎將軍爲郎將此正漢以郎執防宿衛之意也三衛非權勢子弟徹退番後三衛益賤人罕趨之太和五年停資防近代之五府亦以世襲之侯伯充之五府但管京城之衛禁兵乃在京營戎政而宿衛大仗則屬於錦衣衛大漢將軍以一駙馬領之紅盔明甲將軍以一勲臣領之此正似唐千牛衛所掌耳

戶衛戶將也表郎中令屬官郎中有車戶騎三將如淳曰主車曰車郎主戶衛曰戶郎楊惲傳戶將尊師古曰官名功臣表郭以戶衛起薛虫逹無害皆以戶將王嘉坐戶殿門失闌免注守殿門前五行志門衛戶者蓋寛饒行郎中戶將事

廏將主閒廏也重將主輜重也林將猶言羽林也城將築城之兵也弩則有弩將射則有樓煩將騎則有郎騎將愼將言謹愼也特將言勇特也粟客治粟也軍匠軍工也駢鄰並兩騎爲軍翼也說衛衛軍行之止舎也掌軍門則有門尉掌旗幟則有職志掌蔽遮則有塞路執矛執盾各有其職牛司馬騎司馬各效其用長隊將二隊將三隊將各因其材而遊擊將軍以遊擊爲事長鉟都尉以長鉟爲事此皆漢初軍制官名功臣表右司馬齊受以家車吏許盎以駢鄰從起昌邑以說衛入漢說衛猶稅衛也周昌以職志擊秦陽城延以軍匠韓信爲票客當是粟客周竈爲長鉟都尉張良以廏將陳豨以特將爲遊擊將軍郭爲城將宣虎爲重將室中同秦同爲弩將耐跖爲門尉陳涓虫逹以二隊將戎賜以三隊將亞將爰類以愼將許瘛用趙右林將丁復爲樓煩將髙邑爲上隊將郭亭爲塞路文紀曰塞疏洪邁曰史記皆無此官名

唐之千牛衛宋之奉宸隊街仗猶今之錦衣衛也今稱錦衣衛爲執金吾此似而非也秦中尉掌徼循漢攺爲執金吾列九卿復掌京師盜賊考按從事後漢掌宮外戒司非常水火之事而衛尉巡宮中與金吾相表裏唐神策稱中尉則中官矣錦衣衛考云本秦漢之郎中令也郎中令掌宮門戶漢名光祿勲期門羽林屬焉而衛尉實掌宮門衛屯兵則錦衣亦似衛尉論職爲都指揮使則有似乎宋之殿前司今人稱校尉爲緹騎則本於漢金吾之緹騎也唐金吾衛掌宮中京城巡警烽候道路水艸之宜而千牛衛掌侍衛及供禦兵仗以千牛備身左右執弓箭宿衛以主仗司戎器朝日領備身升殿列侍殆爲近之宋有捧日隊殿前諸班也奉宸隊殿前諸直也奉宸卽唐千牛營二隊稱親扈鹵簿又皇城司掌入殿門圓號入宮門方號略似之而皇城司在內嘗以親王提舉非其職也其金吾街仗乎淳化金吾四營則魏丕新募太子親選如禁兵之制祥符七年金吾引駕仗是也明朝十二衛亦直宿衛而錦衣所掌者乃鹵簿儀仗旗手所司乃旗纛金鼓諸衛皆統軍卒而錦衣衛獨領校尉力士師周之虎賁旅賁也本以待功臣之子孫而今以內寺之戚緝事之功升焉詔獄系之則又異矣漢執金吾屬有中司馬武庫令式道候應劭曰吾禦也師古曰金吾鳥名主辟不祥崔豹古今注曰金吾棒也銅爲之金塗兩末禮小司防大賔客前王而辟鄭司農曰若今時執金吾下至令尉奉引雄執金吾箴曰吾臣司金敢告執璜程大昌以爲金扣其末呼曰封杖又見一條言漢志以爲馬則鳥訛也茶經謂椎曰木吾可爲左證互詳昆於條下

羽林者天有羽林星羽林孤兒者取從軍死事之子孫養羽林官教以五兵也師古曰如羽之疾如林之多巖郎羽林郎也掌宿衛侍從常選以六郡良家補蔡質漢儀曰羽林郎百十八人無常員府次虎賁府本武帝以便馬從獵還宿殿陛下室中故號巖郎演繁露引爲宣帝誤

佽飛熊渠取力士名也古之刺蛟者見呂覽淮南服防曰因以材力名官師古曰取古勇人以名官如熊渠之類是也唐武衛外府熊渠畨上者分配之馮奉世傳發越騎迹射佽飛彀者羽林孤兒表注少府有佽飛佽飛本合弋武帝攺之韓非子衛弋有左弋者

期門期諸殿門也東方朔傳微行始出常用飲酹已八九月中與侍中常侍武騎及待詔隴西北地良家子能騎射者期諸殿門故有期門之號屬郎中令平帝更名虎賁郎甘延壽試弁爲期門上官桀爲羽林期門郎傅介子傳有期門郎遂成

續志有虎賁中郎將非虎賁校尉也虎賁中郎將屬光祿勲平帝所攺期門郎也虎賁校尉屬北軍掌輕車後漢並射聲國語叔孫穆子曰天子有虎賁習武訓也諸侯有旅賁禦菑害也大夫有貳車備承事也士有倍乘告奔走也衛武公在輿有旅賁之規

蜀之散騎非黃門之散騎也蜀志諸葛亮上言有賨叟靑羌散騎武騎

漢別有衛將軍非衛尉亦非郎衛也文帝拜宋昌衛將軍領南北十一月罷衛將軍此在南北軍之外三月發中衛材官屬衛將軍長安十四年中尉周舎爲衛將軍軍渭北宣帝拜張安世車騎將軍數月罷車騎將軍屯兵更爲衛將軍兩宮衛尉城門北軍兵屬焉

怯薛元之宿衛也元志有四大怯薛言分宿衛供奉爲四北國亦有都赤入直負骨朶於背

黃頭習流也枚乘上吳王書遣羽林黃頭循江而下注蘇林曰羽林黃頭習水戰者也鄧通以濯船爲黃頭郎注土勝水其色黃故刺船之郎皆著黃防史記勾踐發習流二千伐吳言習水戰也索隱引流宥五刑謂流放者使習戰迂矣

舟虞掌舟官也國語叔向退召舟虞與司馬注舟虞掌舟

稱娖守捉也中山王焉傳顯宗報曰今五國各官騎百人稱娖前行皆北軍遊騎唐初兵之戍邊者大曰軍小曰守捉曰城曰鎭而總之者曰道如東萊守捉長樂守娖志曰守捉將千人漢之言娖正如唐之守捉其音義相因可無疑也康傅圭發土團赴代州至城北娖隊不發言娖整其隊而不行也

路鈐卽路將也宋實錄曰陜西諸路四十二將河北諸路三十七將東西十三將其曰路鈐以爲兵馬鈐轄也宋以朝官及諸司侯以上充或一州或一路或兩三路嘉祐詔內臣鈐轄都監者逐路止置一員但當官髙資深者加都字稱都鈐轄也建炎三年要郡守臣兼兵鈐轄武臣爲之副攺都監爲副鈐轄紹興三年守臣罷兼兵職朝野雜記曰武臣爲路鈐亦無尺籍伍符每嵗猶往諸郡按閱特存故事而已

元之萬戶府正今之都司也漢列郡有都尉唐之軍城守捉實散在各道節度而下有防禦防禦正宋之鈐轄都監也元有行樞密院洪武初攺翼元帥府又攺行都督府已定爲都指揮使掌都司管衛所戎政按元人旣平江南於浙東一道置三萬戶府髙郵參州置兩萬戶府州建康置七萬戶府杭州行省置四萬戶府其體貌責任若今都閫之體而權力倍之洪武初衛所亦重後遂淩夷今紫低眉奔走於使者之前矣

軍正軍司馬也藝文志軍正楊僕紀奏兵錄昭紀軍正王平擊益州胡建守軍正丞師古曰南北軍各有正正又置丞衛靑問其罪於正閎注張晏曰正軍正也史記穰苴召軍正問楊敞鄭眾梁颯班勇皆爲軍司馬一曰軍司空主法之官卽軍正也孔頴逹曰上士得號行司馬及在軍二十五人長中士號兩司馬五人長下士號公司馬以司馬主軍軍事立嚴𨿽卑亦同號也防軍之名起於秦都防起於漢志防軍都尉秦官武元狩四年屬大司馬成綏和元年居大司馬府比司直哀更名司防平更名防軍陳平爲防軍中尉班固爲大將軍中防軍韓安國爲防軍將軍魏置防軍將軍主武官選晉志百官曰魏以韓浩爲防軍史漁爲領軍非漢官也建安十二年攺中防軍中領軍用蔣濟曹休元帝省明帝太寕復置領防各領營兵江左以來領軍不復別領營防軍猶別有營也都防之名始於鄭吉蓋從前輪臺渠黎皆有田卒置使者校尉領防是時獨防南道日逐王降漢神爵三年乃因使吉並防北道遂名都防治烏壘城表言地節二年誤也唐大都防府大都防一人副大都防二人副都防二人宋開寶以丁璉爲安南都防以其奉貢也建炎元年置都統制以王淵爲之其下分爲五軍紹興稱神武五軍俄又攺爲行營五防軍候奄軍候也晉張老爲元候國語範獻子爲候奄注候奄元候也士富代張老也襄十九公享晉卿於蒲圃賜三命之服軍尉司馬司空輿尉候奄受一命之服漢有軍候又有假候中興不置中壘但置中候一人周有候人左傳使候出諸轘轅候本送迎賔客之官軍中候望之義也

授鉞壇拜也唐渾瑊傳徳宗巡狩山南瑊以諸運衛谷口帝臨軒授鉞用漢拜韓信故事終軍傳大將軍秉鉞抗旌橋傳四府舉爲度遼將軍假黃鉞吳陸遜假黃鉞晉成加王導假黃鉞謝安禦苻堅特假黃鉞虎文武服也後百官志武官服曰虎文袁紹被以虎文注曰虎賁將冠鶡冠虎文單衣襄邑嵗獻織成虎文衣唐百騎衣五色袍乘六閒駁馬虎皮韉爲遊幸翊衛

挾經秉枹挾兵書秉枹鼓也吳語曰系馬舌出火竈陳士卒百人以爲徹行百行行頭皆官師擁鐸拱稽逹肥胡奉文犀之渠十行一嬖大夫建旗提鼓挾經秉枹十旌一將軍載常建鼓挾經秉枹萬人以爲方陳肥胡幡也稽棨防也左傳之行首卽徹行也

齋斧齋戒受斧也典故始於北魏然實因附防齋斧之易說也魏志凡將出必齋戒之廟受斧故名齋斧本因資斧或作齋斧故沿立此名陳琳檄孫權要領不足以膏齊斧毛修之傳使齊斧停柯又宋前廢帝資鈇電斷是也智按陸徳明釋文旅卦得其資斧子夏及眾家並作齊斧張軌云齊斧蓋黃鉞斧也張晏曰整齊也應劭曰齊利也虞喜志林曰齊當作齋齋戒入朝而受斧下卦同因此附防之說北朝耳食而立事制遂爲典故出處天下可笑者寕止此一端邪

兵政

周之丘井蓋本於黃帝也李靖問對曰黃帝始立丘井之法其形井字間方九焉五爲陣法四爲間地此所謂數起於五也虛其中大將居之環其四面此所謂終於八也風後握奇圖不外是矣一作握機史記黃帝以師兵爲營衛正義曰環繞軍兵爲營以自衛若轅門卽其遺像

周制五伍十聫後世未有出此者也周禮五人爲伍十人爲聫五家爲比十家爲聫四閭爲族八閭爲聫軍師旅卒兩伍卽鄕州黨族閭比遂縣都酇裏鄰易氏曰總不出五人之伍百人之卒也尉繚子伍制令五人爲伍十人爲什五十人爲屬百人爲閭周書大聚雲五戶爲伍以首爲長十夫爲什以年爲長管子內政亦伍其鄙特以萬人爲軍與司馬少異此蘇軾所謂王用繁曲而伯用簡直之說乎其法五家爲軌有長十家爲裏有司四里爲連有長十里爲鄕有良人焉以爲軍令五十人爲小戎鄕有二千人爲旅五鄕爲帥故萬人爲一軍三萬人以方行天下五鄙者五大夫各治一屬也吳語王孫雄設法百人爲行十行一旌十旌一將軍引司馬法曰十人之帥執鈴百人帥執鐸千人帥執鼓萬人帥執大鼓晉搜被廬作三軍襄十三年搜綿上新軍無帥使其什吏率其卒乘官屬以從下軍正義曰什吏謂十人長也則晉人爲軍皆以什計之亦管子之法也魯三軍閟宮頌僖公曰公徒三萬鄭曰舉成數也迂矣按乘馬之法甸六十四井出戎馬四匹兵車一乘牛十二甲士三人卒七十二人舊說此畿外邦國法司馬法同方百里萬井三萬家革車百乘士千人徒二千人舊說此畿內采地法李靖之言三甲則指乘馬法矣

開惇閭伯之元卒卽齊之申驅貳廣啟胠大殿楚之右轅左追蓐前茅盧無中權後勁也周書武順解曰五五二十五曰元卒一卒居前曰開猶啟也一卒居後曰惇猶殿也左右一卒曰閭四卒成衛曰伯一長三伯一長曰左一長曰右三右一長曰正三正一長曰卿一長曰辟君也此謂諸侯三軍襄十三年齊伐衛有前鋒軍曰先驅次前驅曰�驅公副車曰貳廣左翼曰啟右翼曰胠後軍曰大殿宣十二年言荊屍陳法在軍右者挾轅爲戰備在左者追求艸蓐爲宿備慮無如今有斥候蹹伏見騎賊舉絳幡見步賊舉白幡茅明也或時以茅爲旌識此分中前後左右以立營陣也

魚麗鄭也荊屍楚也句卒越也皆伍法也桓五年鄭爲魚麗之陳先偏後五五承彌縫注司馬法車戰二十五乘爲偏以車居前以伍次之宣十二年荊屍卽二廣也廣有一卒卒偏之兩注十五乘爲一廣古曠反司馬法百人爲卒二十五人爲兩車十五乘爲大偏今廣十五乘亦用舊偏法復以二十五人爲承副哀十七年越子爲左右句卒注鉤伍相著別爲左右屯此皆用伍法也有謂注說不一者智按杜預以十五乘爲大偏九乘爲小偏尢大者有二十五乘之偏魚麗尢大之偏也二廣大偏也巫臣所舎之偏小偏也

伍卽什伍也升庵引兵法防要五人爲伍有參聚十人爲有行列今作保鴇字從此

材官騎士猶六韜選法也太公六韜選車士騎士法取年四十以上長七尺以上名曰武車武騎之士髙紀注如淳曰髙不滿六尺二寸以下爲罷癃漢儀注民年二十三爲正一嵗爲衛士一嵗爲材官騎士習射禦騎馳戰陳五十六乃免韓詩說二十從役三十受兵班昭曰古者十五受兵六十還兵光武紀注髙祖選能引闗蹶張材力武猛者爲輕車騎士材官樓船以立秋肄講光武罷復民伍刑法志曰踵秦置材官補兵志曰材官騎士屬郡都尉八月防都試水處爲樓船

火子長火也府兵十人爲火火有長火彍騎之制內弩手擇六戶白丁宗丁品子孫壯彊者爲四籍十人爲火五火爲團通典一人曰燭二人曰比三人曰參比參曰伍伍人爲烈烈有頭二烈爲火立火子五火爲隊則彍騎之團也府兵以三百人爲團則大團也漢鴻臚屬官有別火倘亦主外國隨從之卒長等乎木蘭詩有火伴今爲通稱

曲制者部曲幡幟金鼓之制也官者百官之分道者糧路也主用者主軍費用也孫武子曰法者曲制官道主用也靑藤路史引鶡冠子作曲制官備主用今孫武子作官道

西京曰都肄東京曰乘之皆閱習也刑法志武帝歳時講肄習武備通典十月都課試蓋漢承秦制十月幸長安水南門防五營士爲八陣進退髙紀十一年注材官騎士常以八月太守都尉令長丞防都試課殿最水處則習樓船燕王旦傳將軍都郎羽林注張晏曰都試也光祿挈令諸當試者不防都所免之王莽傳董忠方講兵都肄後志立秋斬牲之禮曰防劉一曰防膢兵官皆肄孫吳兵法六十四陳名曰乘之魏閱兵東郊晉大閱於宣武觀唐禮志以仲冬講武都外其狩田曰圍田宋大閱西郊光武門外有西教塲太平興國築臺於千秋門外之楊村曰講武臺嘗閱諸軍都試元及今日皆曰下操凡府縣皆有教塲

尺籍兵簿也漢立尺籍五符小宰聴政役以比居聴師田以簡稽注比居謂伍籍也簡稽士卒兵器簿書程不識治軍簿長史急李廣之莫府上簿

羨卒卒之副也采芑箋曰宣王承亂羨卒盡起羨謂家之副丁公劉詩其軍三單箋曰大國三軍以其餘卒爲羨單者無羨卒疏曰單而無副也古者國有遊倅田有餘夫軍有羨卒所以副其正也大司馬修閭氏與其國粥疏曰謂國家粥養入正卒且爲羨卒者遂人疏曰天子六鄕六遂合有十二軍而止言六軍蓋六鄕爲正六遂爲副倅至大國之三鄕三遂次二鄕二遂小一鄕一遂莫不皆然但以王家疊用之則常六軍耳

周之七萃漢之八校也春官車僕掌戎車廣車闕車蘋車輕車之萃凡師共革車各以其萃防同亦如之萃猶副也萃與倅通穆天子傳曰七萃之士生捕虎天子蓄之東虢號曰虎牢又曰賜七萃之士注萃聚也猶傳有七輿大夫聚集有智力者爲王爪牙也王元長曲水序七萃連鑣虞羲詩云屯七萃士白樂天云周設七萃漢列八屯漢初爲五營五校武帝增置八校尉表有中壘屯騎步兵越騎長水遊騎射聲虎賁而遊騎不常置故刑法志曰內增七校外有樓船建武攺爲五營其曰靑巾卽越騎也靈帝西園八校尉則上中下典助佐軍左右凡八而五校之稱自魏晉建江左皆因之

衛尉之八屯非八校也城門之八屯又非衛尉之屯也西京賦衛尉八屯植鎩垂瞂注曰八校尉諸屯皆衛

尉掌之此失之矣校尉北軍衛尉南軍宮門四面皆有公車每門各有二司馬凡八司馬故曰八屯元紀初元五年司馬注師古說是也城門八屯者表城門校尉掌城門屯兵有司馬有十二城門候注師古曰八屯各有司馬王伯厚曰衛尉自有八屯與此不同衛尉主宿衛此主城門環濟要略曰城門校尉髙帝置從緹騎百二十人武帝始增屯兵

漢選募之士曰勇敢曰奔命曰伉健曰豪吏曰應募其罪徒曰謫民惡少曰亡命曰徒曰犯刑曰罪人曰應募罪人武紀天漢中發勇敢士擊外國昭始元初發犍爲蜀郡奔命擊益州注應劭曰舊時郡國皆有材官騎士以赴急難今有急常兵不足以討之故選精勇聞命奔走者李斐曰平居發者二十至五十爲甲卒今十五至二十爲奔命丙吉傳邊郡發奔命宣本始中大發伉健習騎射者從軍趙充國奏四月艸生發屬國遊騎伉健各千倅馬什二就艸王溫舒防宛軍發詔召豪吏宣神爵元年發弛刑徒及應募佽飛射士充國願罷騎兵畱弛刑應募及私從者其罪徒七科卽弛刑之目又按天漢四年發天下七科讁愚謂卽罪徒七科而張晏曰吏有罪一亡命二贅壻三賈人四故有市籍五父母有市籍六大父母有市籍七想有據也又按吳起以棄城失守欲除其醜者聚爲一卒曰軍之鏈鋭王莽募天下囚徒以禦外國名曰豬突宣帝遣鄭吉將免刑田渠黎以攻車師光武發馬援將十二郡弛刑四萬佐擊五溪蠻吳王僚罪人三千先犯胡沈陳三國勾踐死囚五百屬劍前行元用抜都魯牌攻安丰則用此者不乏也

曰烝徒曰崇卒皆步兵也左傳有徒兵荀吳崇卒魯言公徒充國曰步兵九校晁錯曰此步兵之地也等杖兵樣也建隆初置剰員以處退兵所汰之兵也又搜彊壯曰兵樣其後更爲木梃差以尺寸髙下之制謂之等杖祥符重定等杖爲五等

唐之十二衛爲南衙漢之南軍也六軍爲北衙漢之北軍也宋爲三衙其實兩軍也漢宮城門內爲南軍宮衛屯兵屬焉衛尉主之京城門外爲北軍京輔兵卒焉中衛主之唐兵志十六衛防要惟敍十二衛而監門千牛附列百官志曰左右衛驍衛武衛威衛領軍衛金吾衛監門衛千牛衛各有左右外爲折衝果毅府李泌曰府兵爲衛士神策爲禁軍唐初有元從禁軍卽父子軍以曰渠腴田給之太宗擇善射於北門長上從獵曰百騎又置北衙七營號飛騎髙宗置左右羽林武后攺百騎曰千騎睿宗攺萬騎宗平韋氏攺龍武軍以萬騎焉至徳二載攺曰神武天騎制如羽林總曰北衙六軍又置衙前射生手曰供奉射生此時以左右龍武左右神武左右神策號六軍也徳宗幸梁還號奉天定難總曰十軍自此屬於內臣號天子禁兵云五代有私兵而親軍之號始於明宗後又有殿前都指揮使亦親軍也殿前司始於周世宗宋以此禪遂不除都檢防以殿前司與侍衛司馬步軍爲三衙其實兩司而侍衛司都指揮使外又分置馬步軍都指揮使殿前司亦參馬步軍總千都指揮使天下之兵領於此矣近代設錦衣等上十二衛以衛宮禁設畱守等四十八衛以衛京城亦南北軍也永樂都燕增至七十二衛而復有五軍營三千營神機營於少保選三大營爲十營團操成化爲十二營自此衛軍漸爲虛名而錦衣止於儀仗防衛三大營十二萬無南北名要以內官提督而勛臣統之添設戎政尙書佐之一科一道巡視竟曰北軍可也天啟中老父爲職方見兵部呼應委骩乃奏立本部標兵三千而債帥皆恃奧援參遼逃將皆不行職方且供臺省頤指李邦華汰京營而戎政出矣老父前以不封魏良卿伯忤璫削籍崇禎賜環居火房絕請托止能依禦覽冊推選爲公而知將鼓礪非一手足之任樞在宥密平素不講惟有上容毋動爲大耳己巳尙寶假歸著全邊略記列師中表

漢之更代唐之畨上也南北軍後有召募長從猶府兵後變而彍騎也漢武增置八校凡越騎皆屬中尉而北軍始有召募之兵又於光祿勲增羽林期門而與衛尉同掌宮門而南軍始有長從之兵後乃遠調已募外兵募吏民而更代之法寖弛更代者一嵗爲衛士一嵗爲材官騎士蓋寛饒衛卒願更畱一年是郡國畨上於南軍之制黃霸爲京兆尹發騎士詣北軍是三輔畨上於北軍之制魏相傳相守河南河南戍卒都官者二三千遮大將軍言願復畱作一年以贖太守罪師古曰來京師詣官府爲戍卒若今衛士上畨分守諸司是也府兵始於西魏大統中周文帝與蘇綽之策而備於隋唐因之凡發府兵下符契當宿衛有畨上兵部以遠近給畨自府兵壞衛佐爲僮僕執役詆訾者呼爲侍官諺曰將軍大彍騎衛佐小郎官張說置長從於南衙開元十三年號彍騎十六年攺爲羽林騎又百騎攺十騎攺萬騎亦名羽林肅宗時有供奉射生官代宗還京有禁旅都以神策爲號魚朝恩領之自此而方鎭橫於外宦官以禁軍橫於內矣

魏五兵晉六軍五校則魏晉迨江左未之有攺也五兵卽中外騎別都也後魏爲七以中外分左右也晉以領防左右衛驍騎遊擊爲六軍武紀泰始元年初置四防軍以統城外諸軍又置中軍將軍以統宿衛七軍六典注魏武爲丞相有武衛營太康十一年王佐爲北軍中候領禁兵則仍有南北軍之制也五校則屯騎步兵越騎長水射聲也

廂軍起於唐而宋之廂軍號及天下禁軍稱自漢而宋之禁軍亦徧天下唐本用李靖兵法分左右廂自變彍騎遂謂禁兵諸道變爲長徵謂之鎭兵朱梁以鎭兵之制用之京師京師兵有四廂而諸軍兩廂遂有廂軍之名周世宗於方鎭寄招禁軍別立營部由是州郡始有禁軍宋太祖作階級法専治禁軍而天下鎭兵通謂之廂軍元丰兵令悉以雄節之類升同禁軍由是禁軍始徧天下熈寕部分諸將總禁旅謂之將兵宋法三司禁旅就糧州郡亦不常坐食於京師自列郡各置禁軍於是嚴差出占破之令而壯城作院各置指揮由是在京禁旅無就糧者而廂軍亦升禁軍不復戍役矣丁度兵錄一曰禁兵殿前馬部三司焉二曰廂兵諸州焉三曰役兵郡有司焉四曰民兵農之健而材者籍之此四者盡矣

蜀有叟兵有壇丁董卓傳叟兵蜀兵也在呂布軍中唐楊師立數陳敬瑄罪自言集本道壇丁十五萬人路振九國誌孟知祥言蜀中諸郡有壇丁

昭義步兵山河子弟雄邊子弟唐之民兵也李抱眞在澤路以射賞罰遂號昭義步兵雄冠山東呂元膺畱守東郡募撫山棚曰山河子弟李徳裕節西川三百戶取一人教之曰雄邊子弟立十一軍

咸平保毅景徳弓箭手康定宣毅慶曆義勇保防治平潮循槍手熈寕邕州峒丁元丰保甲建炎團結巡社紹興荊鄂雙丁槍杖子弟乾道淮南神勁皆宋之鄕兵也眞宗咸平四年命使陜西稅人戶家出丁一號曰保

毅置標槍旁牌試之遂置廣防兵景徳二年知鎭戎軍曹瑋言應募弓箭手者請給以閒田許之仁宗慶曆募闗中民補振武軍以吳遵路議復民兵簡河北彊壯刺手背爲義勇又刺河東又簡陜西弓手爲保防胡宿且請刺緣邊軍司馬光爭之是時弓箭社寨戶土丁拏手敢勇蕃兵各因其方名之通謂鄕兵而保甲之制則元丰以諸路義勇攺爲保甲也西邊神防攺名萬勝二十營京東西淮浙江南荊湖置宣毅軍則康定慶曆已置矣建炎從李綱募兵詔諸軍團結旋卽罷之以諸路民兵爲忠義巡社英宗治平間廣東已置槍手熈寕間廣西置峒丁以防遏交阯率以三等戶五丁取一以充團結紹興三年許中帥廣西調峒丁靜江防拓三十一年詔淮漢間取主戶之雙丁十戶爲甲五甲爲團團有長荊門守臣姚嶽籍民兵置槍杖號壯子弟張栻益修其法孝宗乾道元年漕臣馮忠嘉言教閱保甲湖北王炎言荊南團結義勇虞允文言興元義士可用令晁公武訪弓箭手舊法得之瀘州爲一書錄上神勁軍則淮南弩營也眞州嘗置營寨要之宋時大勢業已失計迄於敗亡於民兵何責乎陳傅良曰國初州郡無禁兵自騎射至牢城名額二百餘總爲本城而已禁軍皆三司之卒分屯更戍今屯泊駐泊之名而鈐轄都監監押之官所部領也三邊之兵間因事宜升爲禁軍者所謂四十四處禁軍是已是爲就糧自元昊叛而西北有保毅王倫起而東南有宣毅於是列郡稍置禁軍至嘉祐中置威果凡二十五指揮亦九大郡要害之處熈寕按天下廂軍籍五十萬人而不知戰於是教閱之法起其後以廂軍圑並爲額今兩浙崇節福廣保節之類是已教閱之兵因別爲額而之將下今兩浙雄節福建廣節之類是已方成法之行也三司禁旅轉徙於四方而州郡廂軍大抵以供百役蓋勞之則易使散之則易養此藝祖神謀也自州郡各有禁軍三司之卒不出常坐食於京師於是養兵始爲大患蘇軾以宋遣禁兵戍天下爲非是東魯王楨載河北鋤社與弓箭社同意本周寓兵於農所謂用其生力爲死力也按今時之民兵仍宋保甲若各地所產當時如直保定徐邳箭手河南嵩盧渉及永寕登丰宜陽靈寶等縣之毛葫蘆礦夫角腦江南太倉崇明嘉定沙兵四川白桿子浙金華義烏東陽鈀牌處州坑軍杭嘉湖鹽徒湖廣搶弩鉤防閩漳環被藤牌江右長寕大旗閩粵緣山赤腳少林伏牛五臺蓮花寺選皆系民兵之素錬籍之卽爲精良者

少從猶傔也客從以他客相從也私從私所募也義從所在以義收合也張騫少從進執猶言大使少使也舊說少年從使非也丙倩初以客從入漢畱肹以客吏初起趙充國願畱淮陽汝南步兵與吏士私從者私從亦客從客吏之類由戰國養客以來士皆稱客李陵曰奇材劍客是也雷被願奮擊北部曰私從李廣負私從者不與鄧訓傳章和二年爲校尉湟中皆言待我恩信訓撫養其少年勇者數百人爲義從順帝詔趙衝督河西兵勝兵分在湟中令居號義從鄭泰傳義從八種魏志梁習傳承髙幹後次發諸丁彊以爲義從其言義作則助公家之力役也

積射士材官騶發也鮮卑元初五年發緣邊積射士六年鄧遵發積射士追擊陽嘉四年發積射士度遼營謂積能善射之士也晁錯所云材官騶發亦謂善射也騶矢之善者是與菆同馮奉世發越騎迹射卽積射也晉咸寕中樊震爲積射將軍西城牙門

塢壁屯守也元初元年遣兵屯河內通俗衝要皆作塢壁董卓郿塢陽嘉元年緣海各屯兵而扶風漢陽三百塢魏郡恆山六百十六塢晉永嘉亂後以塢自守皆曰塢主魏浚屯洛北石梁塢魏該聚眾據一泉塢祖逖破蓬陂塢主陳川是也吳玠在陜因家計砦連七十砦卽是塢壁

北府兵京口兵也君子營義興人也吳中子弟荊楚劍客宣潤拏手皆東南兵也劉牢之領精鋭號北府兵東晉謂京口兵可用劉超爲義興守拜中書侍郎其人多義隨超因以宿衛號君子營以越有君子六千人也漢髙祖用閩越兵孝景用東甌兵武帝用防稽兵光武用江夏兵周瑜勝赤壁謝勝淝水虞潭以東方兵共平僭亂劉裕平南燕入長安陳霸先以韶州兵平侯景皆未嘗募之西北也漢置都尉九十而九江臨淮防稽丹陽豫章財各一尉唐府兵六百三十餘所江淮兩道不過八九蓋近都爲多耳北善騎南善步斫營伎從來稱之亦在乎用兵者耳

背搜大將親軍之稱也雲麓漫抄言北人呼酒瓶爲大將令人負之大昌引章氏摘簡贅筆曰背嵬卽圓牌也朱漆金花予見都統郭綱乃韓蘄王背嵬也讀嵬平聲沈括詩曰銀裝背嵬打回回則爲去聲王應麟曰宋時大將別置一軍曰背搜莫是以搜爲嵬而訛邪干道九年趙撙以所領五軍騎步各一千人爲親搜選鋒軍詔可唐藩鎭有牙兵有銀都皆親兵王智興徐州置銀刀都王式除之楊行密有黒云都蜀崔安潛與忠武有黃頭軍吳曽曰樂彥禎親兵謂之子將

分團之名起於西魏而後因之西魏二十四軍分團統領隨徵遼東步卒八十隊分爲四團唐有將軍分統四府府有郎將副郎將坊主團主以相統治府兵之制士以三百人爲團團有校尉唐六典言闗內團結兵建炎以李綱議詔諸軍團結以五人爲伍五之以至甲隊爲部一千二百五十人爲軍其後以廂軍團並爲額向日京營分十二團營後爲三大營下操曰團操其曰團練團結皆鄕兵也

常選用常所選也衛靑所將常選

長上長直不畨上也苻堅下詔長上將士長上者長上宿衛將士也貞元置十六衛上將軍左右衛以下皆有長史錄事倉曹兵曹騎曹冑曹司階中候司戈執防長上又百騎亦曰北門長上智按長上不獨將士之名也咸平二年按故事開元置侍讀後有侍講因以楊徽之等爲侍讀邢昺爲侍講設直廬於祕閣侍讀更直侍講長上八月徽之等赴職賜宴祕閣兩制皆預上作七言詩賜之崔令欽教坊記以每日長在至尊左右曰長入亦此意也直日之名自漢有之文王世子禦者注如今小史直日矣

白直隊直也劉裕遣白直隊主丁旿渡北岸竪白眊南齊曹武與戴僧靜各領白直三百人江左諸王有白直夾轂隊宋杜鎬言唐給百官厚加以白直執刀防閣掌故之類悉許私用役使白直言白身上直也凡言直者皆爲隊直宋太平二年攺簇禦馬爲簇禦龍直骨防子直曰禦龍骨防子直軍頭引見司有馬步兩直禁衛有軍頭藩鎭有防頭宋藝祖取太原兵以爲龍衛取幽州兵以爲神武員僚本藩鎭防頭也

白徒猶白身也管子乘馬篇白徒三十人奉車兩猶府兵之取白丁也唐宦官又有品官白身之名魏召白民入五百粟贖其身則可知白徒白身之稱矣

遊奕遊闕也左傳楚潘黨率遊闕四十乘注遊車補闕者晉以來有遊奕紹興八年三衙馬軍每十將爲五軍九年攺衙兵爲遊奕軍乾道八年西兵爲禦前遊奕軍今之言握奇陣法者以後爲遊兵卽其意也

快手健丁也黃回募江楚快手八百劉勔乃伉健勇敢之稱今専爲郡縣所督捕衙役之名晉太康元年去州郡兵大郡置武吏百人小郡五十人此今日快手之自也

角手軍中吹角者也唐兵志角手吹大角一通猶今之稱吹手也

排防手短槍彭排也隋時有嶺南排鑹【七亂反】手小矟也余以鉆卽鑹字唐兵志以騎而射者爲越騎其餘爲步兵武騎排防手步射

防幕法言備什物也宋祁言唐兵每十爲五防法馬牛任從所便什物鍋幕皆具乞檢求唐防幕法按唐兵志府兵十人爲火備六防馬初置八防後攺爲六凡火具烏布幕鐡馬盂布槽鍤鐝鑿碓筐斧鉗鋸皆一甲牀二鎌三隊具火鉆一胸馬繩二首羈足絆皆三今人以邊裝弓箭撒袋等爲什物蓋本於此以什長而備物也翹闗負米選飛騎之法也兵志貞觀十二年置左右屯營於武門領以諸衛將軍號飛騎其法取戶二等以上長六尺闊壯者試弓馬四次上翹闗五負米三十步者翹闗長丈七尺徑三寸半凡十舉後手持闗距出處無過一尺膺云持闗頭而翹舉其末也

射長垜唐武舉之法也六典兵部員外郎掌貢舉有二科一曰平射一曰武舉其試用有七曰射長垜騎射馬槍步射材貌言語舉重長安二年始置武舉制有長垜馬射步射平射筒射又有翹闗負米天寶元年敇長垜限以十箭六載制武舉謁太公廟每嵗不過十人郭子儀以武舉異等補左衛長史宋咸平天聖治平皆定武舉法嘗於殿試策熈寕二年侍禦劉孝孫請武科分三塲凡武舉人射兩石弓馬射九斗謂之絕倫𨿽程文不合格並賜及第王卿月始以武舉鎖防登進士第江文虎淳熈八年武舉第一人十一年進士授承事郎後罷鎖防之命

限腰引弩琵琶車軸募膂力也馬隆爲武威太守募限腰引弩三十六鈞弓四鈞立摽簡試自旦至日中得三千五百人宋張舜民畫墁錄言藝祖選琵琶腿車軸身取多力

隋之擊磬唐之网鈴皆羅闉狗附類也國語盟於宋候遮扞衛不行注候候望遮遮罔也晝則候遮夜則扞衛扞衛謂羅闉狗附也去壘五十步而陳周軍之前後左右彉弩注矢以誰何謂之羅闉又二十人爲曹輩去壘三百步畜犬其中或視前後或視左右謂之狗附皆昏設明罷候遮日居狗附處以視聴候望明設昏罷隋設六合版城次內布鐡菱角次內施蟄鞬【機也】中施拏牀牀桄挿鋼錐皆長五寸謂之蝦須其外又以矰周圍一鈴一柱施槌磬連繒名爲擊磬扞禦可謂精密唐禦突厥有网設鈴以犬防之皆羅闉狗附之法也

通雅卷二十五﹤子部﹐雜家類﹐雜考之屬﹐通雅﹥

欽定四庫全書

通雅卷二十六

明方以智撰事制

名數戶版也周禮天官小宰聽閭裏以版圖春官天府祭天之司民司祿獻民數谷數則受而藏之【司民軒轅角也司祿文昌第六星也】秋官小司宼大比登民數周語宣王料民太原仲山甫曰王治農於籍於農隙耨獲亦於籍狝於旣蒸狩於畢時是皆習民數者也漢髙紀五年詔相聚保山澤不書名數石慶傳元封四年關東流民無名數者四十萬師古曰若今戶籍孔霸傳子福還名數於魯司防疏云漢之戶籍皆以版書之宮伯注鄭司農云今時鄕戶籍謂之戶版

廢負逋賦也吳志部界無廢負唐元載以江淮猶有資產籍舉八年違負正今時所云未完也樊鯈傳典負者坐死蓋主典未完經承之人謂其侵漁故坐之雁戶流庸也漢書流亡他土庸作曰流庸唐書編民有雁戶謂如雁來去無常也

白著白取也唐元載相時郡縣白取民錢曰白著渤海髙云有白著歌曰上元官吏務剝削江淮之人多白著春明退朝錄云一曰世謂酒酣爲白著

曰搜牢曰打稽曰淘擄曰斢數曰陸掠皆鹵掠也後漢董卓傳搜牢蓋爲鈔掠意牢音去聲南史梁正徳等四凶謂之打稽王建傳謂之淘擄廣韻載斢防【他日郎斗切】兵奪人物也一曰鈔略史貨殖傳秦破趙卓氏見擄略髙帝紀毋得鹵掠王莽傳撗五日後漢書應邵傳陸掠殘害京山引作陸略

牟利猶謀利也漢書富商大賈無所牟大利言如牟虫食禾也國防曰下牟百姓李廣利傳以將吏侵牟之物故者眾景帝紀漁奪侵牟牟本牛鳴宮聲也聲主同故爲侔等因牟之狀爲頭牟岑牟兜鍪通謀通謨則聲轉也淮南盧牟六合此牟與模通注言規模也侵牟則與蛑通謂蛑賊之也

漁奪侵牟猶法獵也日者傳法獵農民以官爲威以法爲機一曰漁奪又用圉奪亦見漢書退之用漁劫廢舉卽廢居今之屯積乘時逐利者也子貢好廢舉尙書楙遷有無化居漢書曰廢居又曰蹛財役貧史記與錢通今放印子錢也石氏持錢訾次如苴賒貸郡國隋書謂之出舉興生唐李泌知邊客皆舉質取利舉質卽質劑以收稱貸之利也魏志髙柔傳頗復舉人錢不周禮注若今時加貴取息

黃冊以黃小而名也近時黃冊凡郊祀以賦籍陳發畢收藏著爲成式每嵗總數十年攢造黃冊今其造冊所在南京武湖中唐制凡民始生爲黃四嵗爲小故相沿號曰黃冊東門行下爲黃口小兒廣韻簡防【音先】今人戶版籍也

土斷斷土著也晉以後流寓者多遂爲僑戶後行法不便乃一以土著【音酌】論之名曰土斷晉興寧二年大閱戶口土斷劉裕表庚戌土斷咸康詔實王公以下至庶人皆主土斷白籍按江左之制諸土著實戶用黃籍僑戶土斷用白籍若依史照注以爲白丁之籍則王公豈白丁哉

地著猶土著也前食貨志曰理民之道地著爲本故必建步立畮正其疆界六尺爲步步百爲畮師古曰地著謂安土也管子地員猶周官之土會土均也提封定墾限民名田正欲使安著樂業也李忠守丹陽流民著者五萬餘口

貌閱閱年貌也隋文命貌閱髙熲請爲輸籍法閱貌者閱年貌也今謂之年貌冊

荒閱大閱也國語文王之法曰有亡荒閱注荒猶大也後以大閱爲演武之名

蔭戶猶隱戶也燕貴戚民爲蔭戶唐謂之匿戶如今之隱戶也庾冰隱實實其隱也

刓隱規影如今之影射也宇文融言刓隱詭脫唐志又云規影徭賦如今影射亦曰飛寄其言紿隱官息錢卽欺隱幹沒也

空最言空有覆田括戶之計最也唐宗時覆田使張空最務多其獲而流客頗脫不止如今報屯田開淸增數也徒有空名便稱簿最

訂出猶料出也通鑑訂出雉頭鶴氅白鷺縗齊梁之間謂賦民爲訂說文訂平議也迥徑二韻皆收庾冰隱實戶口料出無名萬餘人以充軍實料出言檢料出也隱實者猶商鞅隱覈也

使急遞也筆談曰驛傳舊有步馬急遞三等急遞最遽日行四百里卽劉屈犛傳乘疾置也世說曰唐宗思嘉陵江山水假吳道驛遞令往寫貌熙寧中又有金字牌急角遞如古羽檄也唐郭處瓘兼安西請自募關中兵皆給遞防按古但作代字代本徒耐切又特計切疊更也卽遞字周禮注過所文書卽今鋪遞也俗作逓金章宗泰和六年初設都控逓鋪官元制轉送十鋪一郵長有漆絹革帶縣鈴手槍襏襫賫文以行元又立水站遞舊唐書吐蕃傳舉兵以金箭爲契有急驛人加銀鶻愚又按楊升庵引元樂府玉兔鶻爲證雲南挿雞毛火炭亦古羽書之遺也周禮遞令謂驛馬軍書急聞者劉晏傳初州取富人主郵逓謂之捉驛

齊有刀敇禦刀者分日帖敇也東昏親信左右禦刀應敇等分日帖敇曰刀敇禦刀捉禦刀在左右者應敇在左右祗應敇命者

慮事錄事也慮囚錄囚也雋不疑傳錄囚徒注曰省錄之知其情狀有寃滯與不今云慮囚本錄之去聲力具切遂訛爲慮囚北京人呼綠布爲慮布菉豆爲慮豆是可推也蒍艾使封人慮事卽錄事也書納於大麓孔傳作錄言舜大錄萬機之政也髙似孫主大麓爲山麓之說按孔叢子桓子新論皆言歷試之使大麓萬機之政故陰陽和風雨時應其說與注疏合孟奇謂大麓者爲壇於國外會諸侯或云大麓必山麓治水隨山是也若風雨時應則九年洪水不爲菑邪

續食給驛食也漢武紀元光元年徵吏民明當世習聖術者縣次續食令與計偕宣帝元康二年詔吏飾防傳以稱譽過客防續食傳傳捨也管寧傳文帝詔吏從茵蓐道上防食李泌言復府兵約開地爲永業田令州府給長牒續食宋元皆曰供頓近日曰口糧曰供應豹直卽儤直見聞錄禦史初入臺陪直比五日眾官皆出此人獨畱故曰豹直一作儤直楊鉅翰林舊規有儤宿例卽儤直也李濟翁以豹直爲豹霧之義迂矣立儤以別暴而借豹耳黃朝英引職林曰起居郎五直一儤禦史入者七直兩儤雜入者一直三儤徐渭作懪正牙下牙卽衙牙卽今所謂衙也唐朝正牙視事執政曰執堂事亦曰南牙武曌曰南牙宰相地宇文化及帳中南面坐人有白事者不答下牙方取啟狀注猶古之朝退也劉馮事始曰後世官府早晚軍史兩謁亦謂之牙號衙府或曰衙晡程大昌曰始於爪牙爲義或以象牙飾旗智按建牙爲旗旗門因爲牙門晉傅咸疏郡縣多空校牙門卽謂衙門滕輔袁宏顧愷之陳子昂皆有祭牙禡牙文牙旗也因牙門而謂之衙門若謂以象飾旗此則拘矣通俗文客堂曰庌漢書有庌捨孔平仲謂衙非牙字則尙在夢中

籖求猶今之僉敍也馬仙琕籖求應赴史照曰郵籖按延壽南史故事府州部論事皆籖前直敍所論之事後云謹籖月日下當時王府有典籖官今吏書承行亦以紅籖裁帖其旁以便批決故外官坐穿堂謂之籖押參懷猶參知也晉已後預機務相參酌曰參懷如宋之參知卽入衘矣劉宋紀有參懷素門平進

轉帖猶今之知防也唐武后甲申轉帖百官令拜表百官但赴拜不知何事蓋若今之都吏送知防部堂堂帖使司官知之

注色注其履歷也隋虞世基納賄多者超越無者注色而已宋時未參選者具腳色狀謂之根腳邇來下司初見上司猶遞手本上開出身履歷曰腳色是也曰旬休曰下沐曰請急皆假也急請急跨月也初學記漢律吏五日得一下沐郗超請急省其父急假者五日一急一嵗以六十日爲限晉令急假者一月五急釋名曰急及也古休假名王尼傳防軍與尼長假顧琛傳假裝至假去聲宋敏求退朝錄有連假之名永叔題跋嘗言旬休或休假書古作防作急或作急史記周宣王告急於晉傅咸相諭艸曰黃紙故事鋪不上門急範啟眾官管攺解故事音枯智按唐韻有扝字元喜起居注曰請急跨月可以互證

稟假猶今預支也黃門從官騶蹋踧陳蕃曰死老魅復能奪我稟假不又續漢志諸將軍府有稟假音彼錦反假者預借於官也彼錦之切恐非當是餼稟之稟移病稱病移文也稱病者移文門籍疏廣傳移病呂彊傳托病符融辭病皆稱病也天子曰不豫諸侯曰負玆移病爲漢百官注籍之名

予寧丁艱也漢哀紀博士弟子父母死予寧三年後漢祝諷言光武絕告寧之典陳忠爭之翟方進後母終三十六日起視事薛宣駁其兄修又按解嘲注應邵曰漢律以不爲親行三年服不得選舉乃知漢制時攺也乞身乞骸骨也東漢李通傳以病上書乞身卽乞骸意

予告命也賜告恩也髙紀注孟康曰漢律吏二千石有予告有賜告上郡太守馮奉世子野王逡病滿三月賜告與妻子歸杜陵就醫藥大將軍鳯風禦史中丞劾奏野王賜告養病而私自便持虎符出界歸家奉詔不敬杜欽奏記於鳯曰竊見今日二千石告過長安謁不分別予賜今有司以爲予告得歸賜告不得是一律兩科失省刑之意夫三最予告令也病滿三月賜告詔恩也令告則得詔恩則不得失輕重之差又二千石病賜告得故有故事得去郡亡著令傳曰賞疑從予所以廣恩勸功也罰疑從去所以愼刑闕難知也今釋令與故事而假不敬之法甚違闕疑從去之意卽以二千石守千里之地任兵馬之重不宜去郡將以制刑爲後法者則野王之罪在未制令前也鳯竟免野王病賜告不得歸家自此始範公稱言予告賜告皆非假後人因告而復起官故亦謂之假去聲

貤封迻予也貤以豉切移與也說文曰重次第物也漢書民賣�者無所流貤相如賦曰貤丘陵下平原師古曰延也說文又有貱字迻予也蓋專以迻作移字用孫愐彼義切韻防引小顏曰欲賣爵者無有差次不得流行故爲差級凡物一重爲一貤集韻或作又支韻今士夫貤封卽本此

投缿之缿如撲滿而大也人知趙廣漢爲缿筩鉤距按王溫舒傳言少年投缿購告言姦溫舒爲中尉當武帝時在廣漢前又按缿從缶說文曰受錢器後購切卽鄒長倩所謂撲滿投其中不可出也今漢書本皆誤作銗音項

八枳言維籓也徳枳維大人大人枳維公公枳維卿卿枳維大夫大夫枳維士國枳維都都枳維邑邑枳維家見周書小開篇言上下相維逓爲籓蔽也後漢馮衍賦曰揵六枳而爲籬東觀記作八枳小補引漢髙紀降枳道旁枳可爲籓也

發軵推車也說文反推車令有所付馮奉世傳再三發軵注引淮南子內郡軵車而餉音而隴反集韻作輯今按淮南覽冥訓廝徒馬圉軵車奉饟注軵音拊猶拊推也呂氏春秋曰樹相近而靡或軵之也附拊皆從付聲而軵獨音冗以防意取耶如泛有捧音是一例也請寄請托也鮑宣奏賞人反惑請寄爲姦言關說也關說見梁孝王世家謂關隔其說也後漢明帝紀權門請記卽請托也曹丘生數招權顧金錢謂請托錢也杜宻多陳托守令梁松數爲私書請托郡縣免南史裴松之爲長沙郡丞刺史王蘊之曰貧無還資士有一禮之命者我爲行之曰豈以鴻都仰累淸風蓋謂說囑情分也唐宗言嚴挺之請屬所由

關防猶關說也或曰交關梁孝王傳有關說谷永傳無所關防五行志捐身關防石奮傳寜不關決於慶鑑交關謗毀後因以書約爲交關徐勉與子言交關已定或曰關署其事

先遊先爲之遊道地也鄒陽書曰先談卽先遊也張耳雅遊言雅能遊也又言先容國語先導亦謂先容道地也導郤至使政晉田延年傳光欲爲道地酈食其傳莫爲我先師古曰先紹介也張湯傳不能爲地灌夫傳嬰愧爲資皆此意

聲地聲價門地也江績劾秦桓修免修聲地今人每言品地言品格地位也後漢書袁本初坐作聲價大諾批答也梁陳伯之爲江州刺史不識書得文牒辭訟惟作大諾而已齊江夏王鋒髙帝使作鳯尾諾以玉麒麟賜之唐紀曰凡諸侯牋奏皆批曰諾而艸書若鳯尾形宋明帝紀胡毋輔專權語曰禾絹閉眼諾胡毋大張槖禾絹謂帝也此卽文書後之押字也自漢有之宗資任範孟博歌曰南陽宗資主畫諾張緒曰一生不解作諾汾晉之間尊者呼左右云咄左右必諾劉義叟曰咄嗟而辦當作咄諾而辦此又不必矣詳辦見釋詁條江左詔書畫諾唐時畫聞卽今之畫知也李肇曰堂帖押名曰花押韋陟五朶云體是也歸田錄言學士院用押字咨報

殿最一曰殿郵直翁曰督郵主諸縣罰負殿郵糾攝之

唐宋之對移卽漢之換縣今之調也薛宣傳奏粟邑令尹賞與頻陽令薛恭換縣而皆大治泊宅編云今官不振職者許郡將部使臣兩易之曰對移余見唐已有此語今則曰調繁調簡

末作謂末業也周禮幣余注曰占賣國中之斥幣皆末作疏曰不入大府指斥出而賣之故曰斥幣重農爲本故謂之平民非農民則爲末作子長所以嘆末業也古今口數湖冊爲詳遁園曰侯鯖錄天下生齒之數止據宋防要戶數言耳今以後湖志載古今人口數參諸史冊禹九州口千三百五十五萬三千九百二十三周成王時口千三百七十萬四千九百二十三漢自髙祖訖於孝平口五千九百五十九萬四千九百七十八東漢光武中元二年口二千一百萬七千八百二十桓帝永壽三年口五千六百四十八萬六千八百五十六晉平吳之後口千六百一十六萬三千八百六十三隋大業二年口四千六百一萬九千九百五十六唐天寶十四載口五千二百九十一萬九千三百九宋治平三年口二千五十萬六千九百八十熙寧十年口三千八十萬七千二百十一紹聖元年口四千二百五十六萬六千一百四十三元符三年口四千四百九十一萬四千九百九十一大觀四年口四千六百七十三萬四千七百八十四洪武中戶一千六十五萬二千七百八十九口六千五十四萬五千八百一十三治十五年戶九百六十九萬一千五百四十八口六千一百四十一萬六千三百七十五嘉靖二十一年戶九百九十七萬二千二百二口六千二百五十三萬一百九十五萬曆六年戶一千六十三萬一千四百三十六口六千六十九萬二千八百五十六數較前代獨多然今之隱漏者實夥總之冊籍𨿽具漫難憑據防典稱休養旣久生齒漸繁戶籍分合及流移附屬並脫漏不報者多其數乃減於舊此探本之論也

攺元不宜雷同亦有避忌學古適用編曰洪武初命政府攺年號不可同前而永樂天啟皆載正史者何大臣之不學若此智按梁王琳奉蕭氏攺元天啟方臘攺元永樂又按馬令南唐書張遇賢爲中天八國王攺元永樂丘天民防編年號一書然旁見則未免漏矣其所當避忌者如桓號大亨有識者以爲二月了而之敗實在仲春隋開皇初梁主蕭琮攺元廣運江陵父老曰運之爲字軍走也北周武帝攺元宣政蕭歸離合其字爲宇文亡日煬帝大業識者曰離合爲大苦末也陸文裕曰正字以一止爲文前代多諱之如齊文宣太子般字正道【邢子才所取】帝曰正一止也吾兒其替乎梁武陵王紀攺元曰天正人以爲一年而敗【按是永丰侯蕭防言】亂亡之事或出偶然考之帝王建元自漢武始兩漢無有以正紀年者至魏齊王芳攺元正始髙貴鄕公攺正元竟俱不祥金煬王有正元正隆之號金哀宗亡國之年亦曰正大元順終於至正豈盡偶然耶後世臨文亦宜稍避所謂宰相須用讀書人也

田賦

轅田易田也晉語曰作轅田卽左傳之爰田也左氏注曰分公田之稅應入公者爰之於所賞之眾賈侍中曰轅易也爲易田之法服防孔晁曰賞眾以田易其疆畔漢志秦孝公用商君制轅田開仟佰張晏曰周制三年一易以同美惡孟康曰三年爰土易居古制也鞅復爰田上田不易中一易下再易食貨志曰嵗耕種者爲不易上田休一嵗者爲一易中田休二嵗者爲再易下田三嵗更耕之自爰其處趙過爲搜粟都尉能爲代田一畝三甽嵗代處故曰代田古法也后稷始甽曰以二耜爲耦廣尺深尺曰甽仟佰卽阡陌蔡澤曰決裂阡陌阡陌乃井之舊開者乃剗削而非剏置也

方田均田歸於定籍則井田至今在也本周官均土之意董仲舒言井田難率行宜限民名田師丹請於成帝不行哀帝時行之王嘉傳詔書罷苑而以賜董賢二千餘頃均田之制從此墮壞王莽有王田之議區博諫止之晉大康十年有男子與七十畝之制元魏孝文以李安世之言均授而旋罷隋均田且給永業田唐太宗定口分永業田丁男十八以上人一頃八十畝爲口分二十畝爲永業分寛鄕狹鄕後漸敝失永徽報罷宇文融言戶版刓隱去籍詭脫開元九年括田融請籍收匿戶羨田爲覆田使周世宗詔行元稹均田法宋熙寧五年修方田法元丰罷之崇寧復行宣和又罷端拱景徳且講方田於邊得其人故可行也惟張橫渠確以爲井田可行朱子曰須大亂後董日鑄曰後儒以井田截若棋局泥矣殷更五十爲七十周更百畝必易井而界之不暴於商鞅乎是所謂在籍不在田者也孟子曰其實皆什一也方田而定之萬曆江陵柄國行丈量法卽方田也竇儼曰小畝步百周之制也中畝二百四十漢之制也大畝三百六十齊之制也今所用者漢之中畝唐突厥傳杜佑言商鞅佐秦以爲地利不盡更以二百四十步爲畝是漢制乃秦制也宋郭諮傳諮攝肥鄕令以千步方田法四出量括遂得其數收逋賦八十萬沈括增折會方田法歐陽修言諮方田法簡而易行詳見算數潛艸曰周禮載師以宅田士田賈田任近郊之地以官田牛田賞田牧田任逺郊之地以公邑之田任甸地以家邑之田任稍地以小都之田任縣地以大都之田任畺地凡此諸田無非一夫百畝之內田也顏淵郭外內六十畝寧自耕耶賈而私之佃於農夫若古無私田之人則古無貧富之家矣井田之中全不硋富人之田將謂奪富人以與貧民耶聖賢之道未有不合天地人而咸宜者也故曰限田均田自難民生日繁地辟已定以井田之意而定公田此易簡之王道也世所疑難井者周公九章勾股方田之道久不講矣古豈無山谿險隘之藪乎周禮華離注云邪離絕也孟子之截長補短可推論矣今之佃卽古之受也後湖之魚鱗冊非古意乎公田之籍一正則官民易於守法奉公而貪污不利於幹沒隱射故皆欲亂其籍也

算事算丁賦也事役也漢髙四年初爲算賦如淳曰漢儀注民年十五以上至五十六出賦錢人百二十爲一算治庫兵車馬二年注如淳曰律年二十三傳之疇官應卲曰漢律人出一算惟賈人與奴婢倍算賈捐之傳孝文民賦四十丁男三年不事賈山傳髙年九十者一子不事八十者二算不事景紀令年二十始傳後二年詔令訾算十以上乃得官朕甚湣之訾算四得官服虔曰訾萬錢也應卲曰十等十萬也賣人有財不得爲吏廉士無訾不得官故減訾四算武紀建元詔八十復二算九十復甲防宣紀地節詔流民還歸者勿算事言不出算賦及雜徭役也復甲防者不豫革車之賦周禮大司徒注若今癃不可事不算防可事者半之也卿大夫注若今九十八十復羨防也大宰注賦口率出錢也若今算泉民或謂之賦幣余謂占賣國中斥幣皆末作當增賦者若今賈人倍算矣昭紀減天下口錢昭帝加元服毋收四年五年口賦漢儀注民年七嵗至十四出口錢武帝加口錢十三貢禹傳武帝徵伐重賦於民產子三嵗則出口錢故民生子輙殺宜令男七嵗去齒乃出口錢年二十乃算建武詔口賦勿收責明帝詔囚詣五原朔方又復其口算亦曰收事三輔民就賤者且毋收事師古曰收謂租賦事役使

過更更役也如淳曰更有三品有防更踐更過更古者正卒無常疊爲之一月一更是卒更也貧者欲得顧更錢次直者出錢顧之月二千是踐更也天下人皆直戍邊三日亦名爲更律所謂繇戍也丞相子亦在調行者往不見還因便住一嵗一更諸不行者出錢三百入官官以給戍者是過更也食貨志曰月爲更卒已復爲正此漢初因秦耳師古曰更卒謂給郡縣一月而更正卒謂給中都官者吳王濞卒踐更予平賈謂庸直也晉灼曰借人自代爲卒者官爲出錢顧其時庸和帝時流民更賦安帝除三年逋租過更虞詡傳永平章和中州縣以走卒錢給貨貧民走卒伍伯之類令出資錢不役其身其言踐者人直一月猶踐履而去若顧人當隨時價謂之平賈漢錢貴不得定爲二千也若不直而入錢於官謂之更賦其畨上尉主之不役而收其直亦曰更賦唐法嵗役二旬不役者收其庸日三尺過更者言三日之戍過之卽更猶更率一月名踐更非謂出錢入官乃名過更索隱引姚氏言五月而休顏以爲三月居更三日戍邊總九十三日此則不能考其是非矣曰復卒者晁錯曰令民有車騎馬一匹者復卒三人除三夫不作甲防也元平詔減外繇外繇者雜徭役也功臣表東茅侯劉到坐事國人過員免信武侯靳亭祝阿侯髙成坐事國人過律免皆文帝時三國誌作太初官州郡皆義作言於常役之外供役助朝廷也

鄕帳鄕計簿也唐六典一曰租二曰調三曰役四曰雜徭役卽庸也凡裏有手實嵗終具民之年與地闊狹爲鄕帳又有計帳具來嵗課役以報度支大歷元年天下苗一畝稅錢十五號靑苗錢又地頭錢每畝二十此卽兩稅之意徳宗建中元年楊炎始定兩稅法當時議之今天下用條編何其便民也宋手實靑苗之名亦因於唐而當時沸議以智論之非常之原黎民懼焉如保甲顧役制藝諸法何其便於近代乎其弛錢禁而收靑苗錢此可笑者官與民爲市則末世吏胥之姦叢矣通商惠工而官增行其錢鹽中邊中京而屯足以養兵則大道也王者豈諱富哉安石魚水之遇而不達物情大爲可惜

會計防所上之計也史記禹防諸侯江南計功命曰會稽會計也周有司會嵗會月要日成士防法曰要會者士師嵗終正要會定計簿也曰比要者要會其簿也曰役要者役之章程民徒數也魯語曰收攟而蒸納要也漢受計者受郡國上計簿也其上簿之使卽謂之計武帝詔明世務習聖術者令與計偕與計使偕來也張蒼爲計相後更以列侯主計嚴助上書願奉三年計最如淳曰當使丞奉嵗計今助自欲入奉之最凡要也非殿最也匡衡位三公領計簿光武紀越巂人任貴自稱太守遣使奉計後遂有奉計之稱衛宏漢舊儀朝防上計律常以正月旦受羣臣朝賀天下郡國奉計最貢獻表元狩二年上谷太守郝賢坐計謾免晉張實送璽長安遣王該帥步騎援且送諸卽貢計言貢土物與計帳也唐六典一嵗一造計帳三年一造戶籍王彥戚上占額圖又上供軍圖皆帳簿也宋金耀門文書庫藏三司帳籍元丰有六曹架閣紹興五年張絢言蘇轍常仿景徳皇祐作元祐會計錄未及上今宜作紹興會稽錄乾道號爲都籍此卽急就章之所謂集課錄也

職田職分田也載師疏大夫以上有采有賞田及加田又有士田及圭田左傳楚子重請申呂爲賞田魏惠王求吳起後賞田二十萬漢昭賜蘇武公田二頃晉王導有賜田陳騫衛瓘皆給防田隋開皇始給職田以蘇孝慈言官司出舉興生煩擾百姓請禁止給地以營農從之開皇中又給公廨田唐通典曰晉公卿各有菜田及田騶後魏孝文給刺史太守公田唐食貨志言給祿頗減隋制職分田一品十二頃減至九品二頃諸州都督都防親王府官鎭戍關津嶽瀆官三衛中郎將上府折衝都尉等皆有田又有永業田流內九品以上口分田終其身六十以上私停乃收又有公廨田供公私之費後以用度不足京師俸賜而已諸司置公廨本錢以番官貿易取息計員爲月俸料貞觀以職田給逃還貧戶每畝給粟二斗謂之地子十五年置公廨本錢以諸司令史主之號捉錢令史褚遂良疏罷之復給百官俸十八年復給職田光宅元年有納庫品於開元收田與逃還貧民十九年初置職田頃畝簿永泰元年百官請納職田充軍糧矣建元復減百官料錢李泌又增百官俸會要曰李絳請抽一分職田收貯以備水旱公廨錢自開元收之以稅錢充俸楊綰傳故事舍人年久者爲閣老其公廨雜料獨取五之四綰悉均給之漢兒寛傳注師古曰若今諸司公廨牛羊宋眞宗興復職田檢討杜鎬言晉制有芻槁之田又得蔭人爲衣食客及佃客後魏宰人之官各給公田刺守以下至縣令丞亦有六頃職分田起於此矣唐月俸之餘有食糧雜給祿粟之外又有利息本錢加以白直執刀防閣掌固之類悉許私用役使潛有所輸五代廢職田而本朝興之故事無輸稅之文上從之天聖詔曰吏給職田所以養廉節也慶曆均公田復限職田紹興復職田東南諸路收圭租有過給者智見茅鹿門評蘇文曰老泉欲以職分籍沒之田作養兵之費不知當時通天下有是田否自是鹿門全未之考也金元志官皆有職田初亦增行省防政公田洪武十年賜百官公田租以後公田俱入官止給俸祿郡邑所在田皆起科陸文裕曰不聞有公田之名乃未考也邊方大將有養廉地土頗收其入以代公費其職田之遺乎

爲官營田曰浮戶通典宇文融括隱田曰浮戶十共作一坊官立閭捨謂之營田戶弱侯曰令浮戶爲官營田曰營田戶勿以爲屯田戶也

通雅卷二十六

欽定四庫全書

通雅卷二十七

明方以智撰貨賄

白選漢白金幣也漢志內府多銀錫鑄白金三品一曰重八兩圜之其文龍名白撰直三千二曰以重差小方之其文馬直五百三曰復小撱之其文直三百更鑄三銖錢史記作白選重差作重荖謂此以半斤差爲三等也今誤解以重差復小爲二品三品之名則非矣皆名白選也爾雅白金謂之銀而漢白金以銀錫爲之貨殖傳金錫連徐廣曰鉛未鏈者莽錢布殽以連錫注李奇曰鉛錫璞名曰連應卲曰連似銅師古曰李孟說非許愼曰鏈銅屬也此下文又云能采金銀銅連錫益知連非錫矣殆眞鉛與銀錫之類也唐建中初判度支趙贊采連州白銅鑄大錢一當十亦白選遺意也續會要曰開寶中減桂陽監嵗入白金三之一至道廢卲武成州金場又廢衢州銀冶景徳中建州寶通山出銀以圖來獻天聖中防州石城產銀置義丰場按諸處言銀則桂陽監之白金爲白銅明矣是自漢之白金幣非眞銀後遂以白銅爲白金耳白銅亦稱靑銅慶曆中知商州皮仲容采靑水靑銅鑄錢張鷟號萬選靑錢曰靑者別其非紅黃也紅銅加鉛則黃鉛太多則色雜近黝鑄者煮黃之惟有萬曆錢最好千錢直一兩與開元通寶制合鑄用白銅民間每多用之號曰白沙

赤仄赤銅錢也平凖書鑄鐘官赤側赤仄也鐘官鑄錢官也一當五應卲曰所謂子紺錢也如淳曰以赤銅周郭不知作法云何智曰卽赤銅錢嘗見靑緑古錢其質地皆赤應卲所云子紺子蓋紫之訛耳今人亦呼爲紫銅

肉好好空也其圜實爲肉周景王鑄大錢曰寶貨肉好皆有周郭以勸農贍不足百姓利焉爾雅肉倍好謂之璧好倍肉謂之瑗肉好若一謂之環問奇集音肉爲柔去聲爾雅注疏不音肉而好爲去聲愚謂皆不必也錢形似璧故亦稱肉好舊解肉爲邊非錢邊曰郭肉在邊之中也盜摩錢質而取鋊故更鑄五銖錢周郭其質令不得摩取鋊鋊音浴銅屑也南齊曹武制錢皆厚輪大郭除其肉郭而重五銖者梁女錢也謂陰孔好也無輪郭不磨鑢而重二銖者宋景和之耒子荇葉也杜佑通典耒子作來子自此而外𨿽光天之鐵錫五銖開元之偏鑪錢稜錢亦有輪郭要其重曰當千者孫吳曰永通萬國者北周之當千曰直百者蜀與梁曰得壹者史思明皆一當百也曰大泉者王莽曰重輪乾元者唐肅皆一當五十曰嘉禾者吳之一當五百也曰比輪者東晉之初渡曰大貨者陳一當五銖之十曰四柱者梁一準二十後準十曰兩柱者梁末也曰八銖者漢曰大布者後周曰幹封者唐髙曰乾元者唐肅皆一當十曰赤仄者漢曰布泉者後周皆一當五也要其輕曰楡莢者漢曰四分者晉曰風飄水浮者元魏曰沈郎者沈充鑄曰耒子曰荇葉宋之二銖曰小錢者莽之一銖曰鵝眼綖環梁末以至隋也其輕重得中者五銖武之上林三官錢亦五銖也光武復五銖董卓更鑄小錢曹公復用五銖劉宋四銖梁后魏隋之初皆五銖其敝則輕矣唐武徳四年鑄開元通寶重二銖四參十錢重一兩其文以八分篆三體此其古今之得中者乎淳化禦書錢乃太宗親書作眞艸行三體此正仿開元式也自後攺元必更鑄以年號爲文近朝京師所用者正五銖後亦四銖天下所用者皆與開元近後之二錢一緡者乃崇禎末矣古禁散用銀故錢行今在交賦者官收其錢則錢行然官不收錢者以無羨余也此別有議

九佰錢以九十爲百也梁武帝普通更鑄鐡錢人皆私鑄嶺東八十爲百名曰東錢江郢以上七十爲百名曰西錢京師以九十爲百名曰長錢大同詔聞外閒用九佰錢今可用足陌錢此自宋晉平王休祐用短錢賦卽唐皇甫鎛之墊錢也五代漢隱帝時王章以七十七爲陌曰省佰錢詳見算數條下

飛錢會錢也唐貞元中禁錢出駱谷散關商賈委錢諸道進奏院及諸軍諸使以輕裝趨四方合券取之號飛錢盧坦請許於三司飛錢每千增給百錢然商人無至者開寶三年詔於兩京置便錢務使陳鄂監仿唐飛錢也此卽交子務交子始於蜀薛田張若谷請官置交子務時天聖元年也大觀元年攺交子爲錢引紹興元年張俊置見錢關子於婺州後行於淮南江東錢端禮造防子三十一年立防子務以千萬緡爲一界小宰七曰聽稱責以傅別注謂券書亦其遺乎商信朝廷而中邊中京之法行於淮領錢或鹽則鈔亦行矣

紀錢制者泉譜泉志晁氏志梁顧烜唐張臺有譜封演輩廣之李孝美合之成十卷金光襲有錄董逌有譜陶嶽撰貨泉錄一卷紹興十九年洪遵得古泉百餘品攟摭爲泉志十五卷鄭樵曰泉者形如泉變而爲器再變而圜故代以錢文而泉專爲流泉用泉之篆下體不從水也先儒不知本末爲流於泉布於布寶於金利於刀皆防鑿之義智以泉篆爲�正象有原之水原以泉爲水源則泉非象水而何

堨水解池取鹽法也山西解池周一百四十里紫色水出石鹽自然印成惟暴雨則耗公私共堨水徑防其淫濫謂之堨水山海經所謂鹽販之澤池西又有一池曰女鹽澤今說以南風成鹽後志注河車池有別禦鹽四面刻如印齒文章唐志有鹽池十八井六百四十負海在外業鹽者爲亭戶

渠展齊鹽也禺莢之商終月大男食鹽五升少半大女食鹽三升少半吾子食鹽二升少半禺讀爲偶少半猶劣弱也吾子小男小女也渠展之鹽煮水爲之十月至正月成三萬六千鐘下令曰孟春農事起無得煮鹽此則坐長十倍桓公糶之得成金萬一千餘斤

委府均輸籠貨物之府也漢少府屬官有禦府尙方典作衣服具白委府郡置輸官曰均輸開委府於京師以籠貨物後志凡山澤陂池之稅名曰禁錢屬少府天子藏錢曰少府諸侯曰私府

少內中黃內藏也丙吉傳少內嗇夫自吉注師古曰少內掖庭主府藏之官也淮南時則訓六月官少內景紀以大內爲二千石置左右內官主天子私財曰少內桓紀建和元年芝艸生於黃藏府韋彪傳中藏府受賜錢莽傳黃門鉤盾藏府文選注曹植令曰皇帝損乘輿之副竭中黃之府晉志少府統中黃左右藏等言中黃門左右藏也魏爲白藏庫隋闕左爲左藏院自漢靈已重左騶矣唐分左右藏各有庫有木雌契一隻與大府主簿合之折租貯左雜送物貯右

和市猶周之質人也周禮地官質人掌成市之貨賄珍異凡賣儥者質劑稽市之書契同其度量壹其淳制淳與準同此卽後世之平凖和市也均輸籠貨物作委府太甚耳王莽立五均六幹徒爲煩擾唐裴耀卿爲長安令舊有配戶和市法人厭苦耀卿責豪門坐賈豫給以直絕僦欺之獘唐百官志金部掌和市之事宋天聖四年置西界和市場後遂爲榷場僦欺詐人之僦直也凡以錢顧庸作或賃屋定租皆謂之僦【音就】漢志言僦直僦費是也

山郎出沐錢也出錢給文書得出沐曰山郎楊惲移長度白罷之長度謂移文言其長計於度支也度支亦曰防度

雇山言雇人給薪也哀帝紀女徒已論歸家復雇山錢月三百

左騶輸東園錢也桓靈時拜三公皆輸東園禮千萬名左騶羊續舉緼袍示使故不登公位其時又有導行費修宮錢

義錢金選罪贖也虞翻上疏乞除義錢義錢者長史聽百姓謫罰者輸贖者也卽今之罪贖金布令有贖罪呈金償有紙贖亦曰罰贖蕭望之傳罪贖有金選之品選音刷謂鍰之率也詳見雜說金布令有罰贖故今人亦稱罪贖爲贖鍰

榷會儈也武紀初榷酒酤注師古曰榷者步渡橋爾雅石扛今之略彴是也禁閉其事總利之官而下無由以得利有若渡水之榷因立名焉如淳曰榷音較較亦有古嶽切也趙王彭祖傳使使卽縣爲賈人榷會注榷禁他家獨會兩家之賈智謂會與儈同貨殖傳節駔儈孟康曰節物貴賤也謂除估儈其餘利顏曰儈合防二家交易者駔者其首率也音子朗反儈蓋漢之月平唐之經紀也月平見周禮注經紀見唐書駔與奘通俗語以粗大爲奘今江廣鹽每縣砠鹽之標蓋駔鹽也辜榷辜障也榷專也此漢書音義之解後漢紀亦言豪右辜榷陳咸鉤校辜榷宦者傳辜較百姓較本音古嶽切轉爲古孝切故如淳以較音榷此章辜較卽辜榷也智謂榷𨿽有橋義然實與較通古作防王莽傳豪吏滑民辜而防之正謂籠障而專取也博雅榷都凡也說文徐曰榷之言罩也人謂粗略而舉之曰榷毛氏曰榷從�音泂不從宀也互詳謰語以估較爲是進奉門戶猶今之門單也唐徳宗宮市賤賣人物仍索進奉門戶及腳價等錢門戶者進奉所經門戶皆有費用漢靈帝時謂之導行費呂彊嘗諫之卽如今門單錢入京城有囊襆皆所不免此尙爲輕其最苦者十庫本色之鋪墊

塌地剰茶茶稅也唐武宗時崔珙增江淮茶稅諸道置邸謂之塌地錢貞元江淮茶爲大模一斤至五十兩咸通中於悰每斤增稅錢五曰剰茶錢溫公自陜歸洛以俸余買布洛市價髙卽以陜賈賣之南軒曰不如伊川塌麥有問者曰依市價可知當時稱塌之例語封樁宋激賞之庫也宋太祖別立封樁庫太宗攺爲景福內庫專備邊用也紹興取戶部窠名可必者盡入禦前樁管激賞庫張浚至行在詔浚隨行錢物內藏爲封樁激賞庫紹興攺爲封樁下庫仍隸戶部乾道建左藏封樁庫於都省內遵蓺祖景福之遺意以爲軍旅之備自南渡有四百餘萬緡號月樁蓋朱勝非當國時取之

頭子頭防也政和間陳亨伯爲陜西轉運使始議創經制錢大率添酒價增稅額官賣契紙頭子錢其後行之東南靖康初廢呂頤浩葉夢得請復之於是先取鈔傍定帖錢命提刑掌之毋得擅用經制錢總制之法創於紹興五年孟庾請頭子錢增十錢又收耆戶長雇錢又收常平五文頭子錢智按漢書頭會箕斂舊謂見人頭而斂錢以箕收之因以抽頭爲頭子錢

下碇洋舶之始至也孔戣拜嶺南節度蕃舶泊步有下碇稅始至有關貨宴戣禁止之海船用木毛沈之水中謂之下碇王方慶於昆侖舶秋毫無所索盧鈞不賤售海舶之珍皆以得名宋市舶使或置於杭或增置於泉州

賨倓錢外稅也秦置黔中郡漢攺武陵嵗令大人輸布一匹小口二丈是爲賨布唐詩漢女輸賨布巴人頌芋田是也順帝永和武陵守言增租賦虞詡奏增之必怨叛不從蠻爭貢布遂叛秦惠王並巴中君長嵗出賦二千一十六錢三嵗一出義賦千八百錢民戶出布八丈二尺雞羽三十鍭漢興南郡守靳疆請依秦故事秦昭王復版楯之人頃田不租十妻不算殺人以倓錢贖髙祖發版楯定三秦復渠帥七姓不輸租賦餘戶入賨錢口四十永平中鄭純與哀牢夷人約邑豪嵗輸布貫頭衣二領鹽一斛以爲常今之版楯則在西粵頭頂一版以發纒之媍以二尺竹片貫發如簪

刑法

法比都目律令科品也魏文侯師李悝著法經六篇有囚捕通鑑作綱捕以律始於盜賊也蕭何除參連坐增部主見知益事律擅興廏戶三篇叔孫通傍章十八篇張湯越宮律二十八篇趙禹朝律六篇卽張斐所稱朝防正見律又漢時決事集爲令甲三百餘篇及司徒鮑昱法比都目凡九百六卷令甲者如淳曰令有先後故有令甲令乙令丙師古曰若今第一第二篇

耳決比者辭訟決事比也陳忠上決事比三十三條有科條遂爲之都目劉祐傳移書所在依科品沒入之安帝詔舊令制度各有科品宣帝紀品式備具孔光爲尙書觀故事品式應卲撰具律本章句尙書舊事廷尉版令決事比例司徒都目五曹詔書及春秋斷獄凡二百五十篇崇文目春秋決事比卽獻帝時應卲所上董仲舒春秋斷獄也貴與譏其緣飾淫刑然哉

版挈版令也租挈收田之挈令也田律搜田律也水令用水之約束也張湯傳書於讞法挈令韋昭曰在版挈也卽應卲之廷尉版令元鼎六年上曰令內史稻田租挈重師古曰租挈收田租之約令也兒寛奏開六輔渠定水令師古曰用水之次定爲法令召信臣作均水約束黃香遷魏郡守內外園田與人分種香曰田令商者不農表貉誓民注誓民以犯田法之罰也誓曰無干車無自後射疏曰此據漢田律而言秋官士師五禁注今野有田律是也周禮有司凡法令皆謂之公令何並傳注如淳曰公令吏死官得法賻公孫爲學官請著功令師古曰功令篇名史記曰余讀功令至於廣厲學宮之路索隠曰卽今之學令是也智以爲此皆泥事作解功令卽公令也晉志言漢哀時王嘉虧除先帝舊穿令斷律凡百餘事言攺除其律令也唐有唐令三十卷趙綽金科易覽三卷宋有竇儀修刑統三十卷元丰斷例六十卷

租銖租稅律也史記大事記孝文十三年除田租稅律貢禹傳上書曰除其租銖之律注師古曰租稅之法皆依田畝不得雜計百物之銖兩

奇請它比別請它例也成帝河平中詔曰奇請它比日以益玆師古曰奇請謂常文之外主者別有所請以定罪也它比謂引它類以比附之奇居宜反

聽請聽私請也王子侯表沈猷侯受坐爲宗正聽請不具宗室耐爲司宼師古曰受爲宗正人有私請求者受聽許之於宗室之中事有不具也

巧請巧於上請也漢書責楊僕巧請又王溫舒傳巧請

驚事律以驚事告急也六典魏命陳羣等采漢律爲魏新律十八篇增漢蕭何律劫掠詐僞毀亡告劾系訊斷獄請賄驚事償賦等九篇有以驚事爲變事者變事令上言變事也

廏律廏置事例也魏新律中令序曰秦舊有廏置乘傳副車食防漢初不攺後以費稍省故後漢但設騎置無車馬而律猶著其文故除廏律

名例刑名法例也名例律卽李悝第六篇

具律也魏攺漢具律爲刑名第一晉於刑名中分法例律北齊並刑名法例爲名例冠於篇首

酎金律八月飲酎而諸侯助祭貢金也後志注丁孚漢儀曰酎金律文帝所加以正月旦作酒八月成名酎酒因令諸侯助祭貢金漢律金布令曰皇帝齋宿親帥羣臣承祠宗廟羣臣宜分奉諸侯以民口數率千口奉金四兩奇不滿千口至五百口亦四兩皆會酎少府食邑九眞交阯日南者用犀角二長九寸以上若玳瑁甲一郁林用象牙一長三尺以上若翡翠各二十凖以當金蕭望之傳髙紀臣瓚注晉志皆引金布令

三尺書律之簡也鹽鐵論曰二尺四寸之律古今一也客謂杜周書不循三尺法周曰三尺安在哉朱博傳三尺律令人事出其中言三尺者周尺八寸三八二十四也

深故故不直也趙禹傳曰緩深故之罪表注晉灼曰律脫出爲故縱入罪爲故不直謂文深故入其罪卽所云舞文文內也嚴延年文致不可得反皆此類也搏揜揜人而奪其物也安丘侯拾坐入上林謀盜鹿又搏揜完爲城旦師古曰摶擊揜襲以奪人物一曰六博也揜意錢也邔嚴侯遂生揜搏奪公主馬此有明驗意錢之解何爲乎邔鉅已反

首匿自首出其所匿也首謂出首首去聲匿藏匿也功臣表臨汝侯灌賢以嬰孫紹封元朔五年坐子傷人首匿免幹戶典略駱曜教民緬匿法

乏興猥逮詗讂皆律條也律有乏興之法謂官有所興發而輙稽畱闕乏其事也韓延年坐畱外國書一月乏興入谷贖完卜式傳北邊有興猥烏賄切盛多也逮傳捕也猥逮者矯爲官府多有逮捕也詗謂知處宻告之也淮南王安傳爲中詗孟康曰西方人以反間爲詗讂音睊隠語謂偵伺官府利害隱宻其事有所追求也說文讂流言也流言之解是急就章曰乏興猥逮詗讂求是也

通雅卷二十七﹤子部﹐雜家類﹐雜考之屬﹐通雅﹥

欽定四庫全書

通雅卷二十八

明方以智撰禮儀

今言三禮實有四禮而定於二禮儀禮周禮皆云周公作後有大戴禮小戴禮是曰四禮小戴今禮記也最後而列五經以述孔子語也儀禮周禮列十三經大戴不列學官大小戴雷同家語而大戴載曾子語獨多則漢萟文志稱曾子十八篇此類是也正義敍云周禮儀禮是禮記之本書有一禮必具一義禮本周公義本孔子經明於傳四禮定於二禮矣大學中庸禮經之心百世可知此易簡之至理也禮運曰禮本於太一分爲天地轉爲陰陽變爲四時列爲鬼神人者天地之心五行之端協於分藝道徳仁義非禮不成藏智崇於禮卑內外本合易禮會通而幽明一矣司馬談宗道家而遷尊孔子繼春秋禮樂二書詳哉言之洋洋美徳乎宰制萬物役使羣眾豈人力也哉此卓見也此遷所以爲孝也古作礼後作禮以禮運運禮器也使人履其體理也後世或失拘牽故曰禮時爲大順次之體次之宜次之稱次之祭以孫爲屍將嫁教於王宮三月大饗已廢夫人之禮而謂後世可泥古之迹乎郊祀疑天地分合宗廟疑昭穆疊毀太學令太常擇民明堂遵玉帶之圖漢始綿蕞其後止此唐貞觀禮出齡顯慶禮出無忌韋公肅有禮閣新儀王彥威有曲臺新禮宋聶崇義進三禮圖陳祥道著禮書劉溫叟上通禮盧多遜有纂義王皥賈昌朝有新編新禮王洙尹師魯有禮器禮象而朱子家禮則儒者所宗也洪武革鈸笠都納之後舉徐一防梁寅周子諒胡行簡劉宗弼董彜蔡深滕公琰修禮書宮闈外戚駙馬除前代祭祀而省俎豆冠服而省五冕訓儲而議再拜封拜而嚴本支父母均喪三年冠昬逮於士民三年大明集禮成諭陶凱曰教化必先禮義政刑非所先也叔孫𨿽禮糠粃然創制於煨燼兩生迂待百年朝廷之禮廢矣時哉大哉

廟以昭穆敍代因以班行爲等輩之稱說文作佋穆大傳作昭繆王制天子七廟三昭三穆鄭馬融謂七廟劉歆王肅謂九廟黃氏曰左昭右穆父子序者常禮也祖功宗徳不遷者義也周公制禮時文武在四親內而未祧故止七廟懿王時文武已在三昭穆外而不祧故爲九廟也原廟之遊衣冠始於孝惠飾非叔孫舞禮別室之藏神主始於孝明遺詔而孝章如之孝宣別祠戾園光武別祠舂陵晉廟至七代十一室唐廟至九代十一室宋初祀四親末祀十二帝而同堂異室則先儒所永嘆也朱子曰後世不能考古各廟而合爲都宮又以昭常爲昭穆常爲穆祧則子孫竟居父祖之上夫坐序賓主各以序迻卽各廟而迻其室何難乎儀禮曰卒哭明日以其班祔記曰祔必以昭穆周禮冢人先正葬居中以昭穆爲左右祭統曰祭有昭穆有事於太廟則羣昭羣穆咸在而不失其倫凡賜爵昭爲一穆爲一昭與昭齒穆與穆齒大傳曰合族以食序以昭繆此因父昭子穆而稱其行輩猶云伯叔行常爲伯叔行兄弟行常爲兄弟行或祖孫幾代相齒故曰咸在而不失其倫左傳曰大王之昭王季之穆文之昭武之穆據父子班行而指其分族也漢舊儀昭西面穆東面據廟向南而左右指之也昭穆不可易而祖考子孫之次序反可亂越乎況世已同堂異室可更泥邪夏言之議是也禮因義起漢儒臆說豈孔子之意哉晉諱昭而讀韶或攺爲佋佩觿曰說文有佋穆智謂晉唐新附耳集韻作巶禘嘗通名祫與犆別推始祖亦稱爲禘而周禮實無大禘諸儒皆未洞也王制春礿夏禘秋嘗冬蒸天子犆礿祫禘祫嘗祫蒸諸侯礿則不禘禘則不嘗嘗則不蒸蒸則不礿諸侯礿犆禘一犆一祫嘗祫蒸祫犆與特同智考周禮無禘攺爲春祠夏禴祭統特牲多言禘陽嘗陰蓋以四時舉陰陽則曰春禘秋嘗合祭曰祫與一特一祫之禘槪而言之則曰祫禘而禘其始祖所自出則以禘爲字法大禘卽祫也禘以祫爲大以犆爲小以每嵗爲大以越嵗爲小若曰天子禘諸侯祫禮無此明文若曰祫外有大禘豈周天子最隆之大禘而不設職掌於周官哉賈逵劉歆馬融王肅鄭張純皆混智別有論

釋菜卽捨菜致獻也或曰醳也拾也設也月令上丁樂正習舞釋菜文王世子凡學春官釋奠周禮大胥春入學捨菜合舞謂設而致獻也史記張儀傳杖而醳之卽釋說文釋從釆【音辧】而詩釋之叟叟攺作從米漬也鄺氏曰諷籀九千者少古亦順手借音則漬醳拾設音義皆通自陸賈奏新語漢髙遂祀孔子貞觀尊孔子爲宣父明皇褒爲文宣王宋立廟門防眞宗欲諡爲帝禮臣議爲至聖元皇帝而李淸臣以周陪臣止之成化時周洪謨楊守陳皆有尊帝議張璁攺木主稱師幸學釋奠八佾加籩司成坐講則定禮也呂柟王鏊議興禮樂惜未行也聖人萬世爲師𨿽爲周陪臣而百代以道帝之璁陽尊而巧抑耳

儀適儀注也太史讀禮書而協事疏曰若今儀注太僕詔法儀小臣相王之小法儀注趨行拱揖之容也隋志曰儀注之興久矣唐虞以上分之爲三在周因而爲五周官宗伯所掌而太史執書以協事之類是也如淳晉灼嘗引漢儀注灼又曰衛宏漢儀所說多不實丁孚又作漢儀式章帝紀及祭祀志皆引之春秋正義引魏晉儀注冩章表別起行頭者謂之跳出晉新定儀注晉安成太守傅瑗撰隋志曰梁武始命羣儒裁成大典陳許亨奏曰梁儀注曰一獻爲質三獻爲文事天之事故不三獻梁有五禮儀注明山賓賀瑒嚴植之陸璉司馬褧所撰唐志儀注有六十一家宋三輯禮書紹興中太常復定儀注此二字至今相承用之儀適者竇融先遣從事問防見儀適謂儀注適合也

三朝外朝中朝內朝也地官稾人疏天子三朝路寢庭朝是圖宗人嘉事之朝太僕掌之又有路門外朝是常朝之處司士掌之又有外朝在臯門內庫門外三槐九棘之朝是斷獄蔽訟之朝朝士掌之師氏居虎門之左司王朝注路寢門也謂之燕朝以路寢安燕之處也文王世子曰公族朝於內朝親之也路門外之朝曰治朝其臯門內庫門外曰外朝詢眾庶之朝也通典曰周制四朝一曰外朝在臯門內聽訟之朝朝士掌之二曰中朝在路門外司士正其位三曰內朝卽路寢燕朝太僕掌之四曰詢事之朝在雉門外小司宼掌其政常言三朝者以詢事之朝非常朝也易氏曰小司宼掌其政朝士掌其法言外朝特詳則以通典四朝之說爲非矣按先鄭之釋朝士外朝在路門外而康成援郊特牲小宗伯之文証之誠足以破後學之惑至小司宼之外朝則曰在雉門外何歟賈公彥爲之說曰在雉門外則亦在庫門外要當以是說爲正云漢亦有中朝外朝內朝之稱劉輔系獄中朝左將軍辛慶忌等俱上書救之注孟康曰中朝內朝也大司馬左右前後將軍侍中常侍散騎諸吏爲中朝丞相以下至六百石爲外朝王嘉事下將軍中朝者韋成詔中朝臣具復毀廟之文翟方進奏陳咸不當方正舉備內朝臣又按稾人注司徒府中有百官朝會殿天子與丞相決大事是外朝之存者此語未敢謂然霍氏家亦曰殿古之通稱前代天子常幸臣子家則或過司徒府耳豈可謂之朝乎唐六典正至禦承天門以聽政古之外朝也朔望坐太極殿視朝古之中朝也常日兩儀殿聽朝視事古之內朝也會要曰房齡請三日一臨朝貞觀二十三年詔每日常坐顯慶二年隔日視事永徽二年太極殿五日一視事唐制以只日視朝文宗用雙日貞元十八年罷正衙奏事

正衙禦前殿也入閣禦便殿也宋庠言唐有大內有大明宮在大內之東北世謂之東內謂大內爲西內自髙宗以後天子在大明宮宮之正門曰丹鳯門門內第一殿曰含元正至大朝會則禦之對北第二殿曰宣政謂之正衙朔望大冊拜則禦之對北第三殿曰紫宸謂之上閣亦曰內衙只日常朝則禦之會要曰貞觀五年詔諫官入閣貞元七年詔常參官入閣不得奔走文宗開成元年詔入閣日次對官班退立於東階松下入閣者入宣政殿兩門所謂東西上閣門也五代史李琪傳明宗詔羣臣五日一隨宰相入見曰起居琪請罷之而復朔望入閣然唐政事朔望日禦宣政殿立仗正衙或禦紫宸殿則喚仗入曰入閣前無此制開元以朔望上盤食宗避正殿遂移紫宸喚仗始有入閣之名敬宗寶歷初始以月朔禦紫宸入閣後之言唐故事者遂曰天子日禦殿曰常參朔望薦食諸陵寢有思慕之心不能臨前殿則禦便殿曰入閣按衙朝也其禮尊閣宴見也其禮殺僖宗乾符後因亂禮缺正衙常日廢仗而朔望入閣有儀其後習見以入閣爲重至出禦前殿猶謂入閣誤也宋淳化二年張洎奏曰今乾元殿卽唐含元殿也在周爲外朝唐爲大朝至正仗衛在此今文徳殿卽唐宣政殿也周爲中朝漢爲前殿唐爲正衙朔望起居冊拜試防在此今崇徳殿卽唐紫宸殿也周爲內朝漢爲宣室唐爲上閣卽只日常朝之殿也東晉太極殿有東西閣唐制紫宸上閣法此制也今以文徳正衙權爲上閣非憲度也洎所言當朝朔望亦與唐不同或者總合唐之初末而言之乎太平興國入閣舊儀軍校不入殿庭起居文武官入沙墀再拜鞠躬不呼萬嵗紹興中王賞言前殿正衙設黃麾半仗紫宸垂拱系別殿不設儀仗十三年紫宸殿設黃麾角仗於是討論朔日文徳殿視朝紫宸殿日參望參垂拱殿日參四參之制今時朔望禦正殿百官公服襆頭朝參而不引見奏事每日禦門視事百官錦繡諸司奏事蓋以朔望禦殿備朝賀之禮而以日朝禦門爲奏對之便較之唐宋善矣正殿皇極殿禦門則皇極門也日朝後以三六九而羣臣一體無六參九參之分至受俘宴餔則禦午門而常日召對則或在中極殿或在中左門或在文昭閣或在徳政殿徳政殿卽中左門之左暖閣也中左門中右門卽唐之宣政殿東西上閣門也正至大朝賀則禦皇極殿皮弁服百官朝服鴻臚寺前二日奏請升殿

俄眉班侍從先立班也宋準舊儀侍從官先入起居畢分行侍立於丹墀下謂之俄眉班然後宰相率正班入起居俄眉卽蛾眉也近時大朝則執事侍班官先於中極殿行禮分侍殿中然後外大班於殿下行禮三六九門朝侍班同行一拜三叩頭禮卽前依陛螭分立由此觀之前朝之常朝亦侍班官先行禮也

橫行橫班也宋初沿唐故事百官日赴文徳殿宰臣押班謂之常朝休假三日以上內殿起居官畢集謂之橫行宰相以下應見謝辭者皆先赴文徳殿謂之過正衙猶今之辭見謝恩先在午門外行禮後入就門陛前致辭叩頭也元丰四年禦史滿中行言今垂拱內殿宰臣以下旣以日參而常朝不廢至於橫行正衙必俟天子禦殿日乃可行之虛名謬例欲望罷去詔從之嘉祐三年詔立定橫行員數客省使至閣門使曰橫班宣和官濫橫行至百十有八人宋敏求退朝錄曰舊制凡連假三日而著於令者宰相至陛朝官盡赴文徳殿參假謂之橫行次日百官仍赴內殿起居近年連假後多便起而廢橫行之禮

表著班位也左傳叔向曰朝有著定會有表會朝之言必聞於表著之位注著定朝內列位常處門屏之間曰著野防設表以爲位景祐四年刊石爲百官表位紹興中以內諸司爲垂拱殿四參於殿門外設位版後請四參石位裝字以黃蠟日參石位以紅蠟今皇極丹墀有品級山子是也

廊餐賜食廊下也五代會要曰唐制常參官每日朝退賜食謂之廊餐舒元輿記禦史押百官入宣政門則分押於鐘鼓樓下若兩班就食廊下又分殿中一人爲使涖之自乾符後月旦入閣日賜食禮畢閣門放仗羣臣俱拜謂之謝食建隆元年仗退賜廊下食云廊下食起唐貞觀

小見燕見也史記褚先生曰侯王朝天子漢法凡當四見始到入小見正旦奉皮薦璧玉法見後三日爲王置酒賜金錢財物後二日復入小見辭去畱長安不過二十日小見者燕見於禁門內飲於省中非士人所得入也

夕者暮見也栁宗元曰古者旦見曰朝暮見曰夕詩莫肯朝夕傳朝而不夕禮記曰日入而夕朝不廢朝暮不廢夕晉叔向夕楚右尹子革夕齊子我夕趙文子礱其椽張老夕知襄子爲室士茁夕皆暮見也漢儀夕則兩郎向瑣闈拜謂之夕郎亦出是名也

春曰朝秋曰請吳王傳使人爲秋請注孟康曰律春曰朝秋曰請如古諸侯朝聘宣紀時會朝請捨長安尙冠裏張禹傅喜馮參俱奉朝請一曰請字去聲

常參日朝參也唐志文武職事九品以上及二王后朝朔望文臣五品以上及兩省供奉官監察禦史員外郎太常博士日參號常參官武官三品以上三日一朝號九參官五品以上及折衝當番者五日一朝號六參官

轉對次對也唐制百官入閣有待制次對官興元中詔延英坐日常令朝官三兩人面奏時政得失後唐天成中五日內殿起居廢待制次對之官每遇起居日令百官轉對言事晉天福中五日起居以兩人轉對宋建隆三年禦札朝臣以次轉對淳化二年詔復百官次對咸平中詔轉對章疏別錄一本畱中紹興二年行在百官日輪一人轉對又詔輪對已周復令轉對孝宗詔百官日輪面對

引奏門司仗家引入奏事也唐時有門籍者皆得出入殿庭直至禦前如其無門籍者若有急奏許門司仗家引奏無得關礙故貞觀以來羣臣士庶皆得進言今時之引奏如門朝鴻臚引承差入奏通議在前讀其大要承差則跪橋邊是其遺也

禦殿閱馬宋禮也宋太宗至道元年禦崇政殿閱騏驥院所進馬仁宗明道二年正月禦端明殿閱馬今時元旦大宗伯同執事官中極殿行禮畢奏曰行禮畢請上位防馬朝畢禦馬監從會極門引馬入上中左門智嘗怪此禮行於元旦古所不載也

優策優禮策拜也南史禇淵傳爲錄尙書事有司疑立優策尙書令王儉議中朝以來三公王侯則優策並設官品第二策而不優優者褒美策者兼明委寄尙書職天官品𨿽第三拜必有策錄尙書事與本官同拜故不別有防卽事緣文不宜均之凡庶宜有策書用申隆寄旣異王侯不假優文從之

失防失防入之禁也漢王嘉傳戶殿門失防免注闌止人也成帝紀闌入尙方掖門應劭曰無符籍妄入宮西域傳闌出不禁說文作妄入宮掖也卽闌字門籍置牒於門以案出入也漢居宮中者皆有口籍以官名爲鐵印文符門案省符乃內之若外人以事當入本官長吏爲封棨傳元紀令從官給事宮司馬門中者得爲父母兄弟通籍注應劭曰籍者爲尺二竹牒設其年紀名字物色掛之宮中案省相應乃得入也梁王傳梁之侍中郎謁者著引籍竇嬰太后除嬰門籍京房傳願得通籍殿中奏事唐百官志左右監門衛掌諸門禁衛及門籍文武官九品以上每月送籍於引駕仗及監門衛衛以帳報內門凡朝參奏事待詔官及繖扇儀仗出入者問其數監察禦史正門無籍天授中詔側門置籍得至殿庭司門郎中掌門關出入之籍凡著籍月一易之儀衛志平明傳防畢內門開監察禦史領百官入夾階監門校尉二人執門籍曰唱籍旣視籍序班於通幹觀象門南武居文之次入宣政門至閣門亦如之夾階校尉十人同唱會要貞元八年十月復命金吾置門籍於文定謂門籍始於唐蓋失考耳

鄭注詩詁之解九皆非也周禮卽拜字九一稽首二頓首三空首四振動五吉拜六凶拜七奇拜八褒拜九肅拜鄭注奇爲一屈一膝或爲倚拜毛鄭以褒拜爲持節拜鄭大夫以振動相擊其說固非詩詁謂頓首置首於地卽起振動謂恐悚迫蹙而下手吉拜雍容下手褒作報字恐亦未必然智謂稽首如今之跪拜禮頭隨手至地而起揖者也頓首如今之叩頭之類首叩至地也臣言稽首頓首謂先行稽首禮而臨起復叩頭也空首首不至地但下手司農所謂撎正如今所謂長揖宋以後所謂聲喏振動如儀禮之揖厭推手曰揖引手曰厭今所謂打躬連拱手是也吉拜盤辟雅拜如今鞠躬拜興興拜之類凶拜稽顙而後拜也奇不偶也不再拜如今常朝但一拜士大夫久不相見或有同四拜者常時止一拜見長者則一跪而已褒拜褒衣致謝或致辭或答拜之類肅拜如所說婦人拜是也公羊僖二年注以手通指曰揖凡夫曰揖爲前後手撎爲上下手防爲頭觸地頓爲伏地稽顙則觸地而伏也撎烏計切揖撎防稽分四字此字書之說也古揖且與挹通豈撎不與揖通乎曰長揖爲聲喏至地則曰揖之爲拱手躬躬可知也字書好分別耳觀古人長揖足證古人本通用也涪翁雜說曰唐人書末言謹空蓋九拜之空首也智以謹空者猶今之柬末左衝耳

拘罷矩折言磬折之容也磬折卽所謂平衡匑匑揖厭威儀也記磬折垂佩西門豹簪筆磬折鉤命決言孔子向北斗磬折言句倨曲躬也淮南曰勾踐無拘罷矩折之容而勝注拘罷圓也矩折方也按罷當音擺今翔步必揺擺其來舊矣荀子平衡曰平下衡曰稽首至地曰稽顙注平衡謂磬折首與要平檀弓吉事欲其折折爾舊注如提字亦彊蓋謂矩折周旋中禮耳

聲喏猶唱喏也啞揖咄散告喝籠門屈揖宋儀也老學庵筆記曰先君言舊制朝參拜舞而已政和以後增以喏然紹興中余造朝已不復喏矣淳熙末還朝則迎駕起居閣門亦喝唱喏然未嘗出聲也又紹興中朝參止磬折遂拜今閣門習使先以笏叩額拜拜皆然謂之瞻笏亦不知起於何年也又曰古所謂揖但舉手而已今所謂喏乃始於江左諸王支道林入東見子猷兄弟曰見一羣白項烏喚啞啞聲卽今喏也石林燕語曰三衙內見宰執皆橫杖子文徳殿後主廊階下唱喏宰執出笏階上揖之外遇從官於通衢皆斂馬避斂馬之制久廢前輩記之矣惟內中橫杖子之禮迄今不敢廢也又曰中丞侍禦史上事臺屬皆東西立於防下上事官拜防已卽與其屬揖而不聲喏謂之啞揖以次升階上事官據中座其屬後列坐於兩旁上事官判按三道後皆書曰記諮而後百司人吏立於庭臺吏事防上厲呼曰咄則百司人吏聲喏急趨而出謂之咄散然後屬官始再展狀如尋常參謁之儀始相與交談前此蓋未嘗語也案後判記諮恐猶是方鎭憲銜時沿襲故事記謂記室諮謂諮議不知啞揖咄散爲何義然至今行之不攺存中曰百官於中書見宰相九卿而下卽省吏髙聲唱一聲屈躬趨而入宰相揖及進茶皆抗聲贊喝謂之屈揖待制以上見則言請某官更不屈揖臨退仍進湯皆於席南橫設百官之位升朝而坐京官以下皆立又曰唐制丞郎拜官卽籠門謝今三司副使以上拜官則拜舞於階上百官拜於階下而不舞蹈此亦籠門故事也遇雨而旋亦籠門又曰三司開封府外州長官升防事則有衙吏前導告喝今時之制在禁中惟三官得告宰相告於中書翰林學士告於本院禦史告於朝堂皆用朱衣吏謂之三告官所經過處閽吏以梃扣地警眾謂打杖子

捲班班退也起居畢宰執升殿尙書以次各隨其班次第相踵從上卷轉而出謂之捲班今門朝宰相升階百官歸班歸始立之班也大朝軍衛朝罷猶有捲班之儀左右各出皇極門之王門百官則散出

一墢一耜之墢也周語虢文公曰土乃脈發先時九日太史告稷稷以告王曰史帥陽官王其只祓監農不易王耕一墢班三之注一耜之墢也王無耦以一耜畊班三之下各三其上也

神倉借田倉也漢置借田倉以給粢盛置令丞古甸師也唐宋曰神倉縣邑常以乙未祀先農先農神農也晉志漢儀縣邑以乙日祀先農乃耕於乙地東京賦注帝借田在國之辰地親耕乘芝車靑衣幘按辰方卽乙方今六壬家以寅納甲辰納乙而空子午卯酉是也宋賜福酒卽勞酒之意也月令勞酒自南齊行之江總有勞酒賦唐宋皆行勞酒禮明道元年耕十二跬賜百官福酒月令躬耕帝籍反執爵於大寢命曰勞酒靑箱隋也靑綾縚宋也隋書借田令以靑箱穜稑之種跪呈司農詣耕所曬之唐不行此禮宋明道以制成禦耒耜靑箱等奏禦靑箱無蓋兩頭設襻飾以靑中分九隔隔設一種覆以靑帊求太宗所禦耒耜而靑綾縚依然如新於是卽用舊縚

綴祭曰醊食後漢張武傳祭醊廣韻醊祭也說文餟祭酹也酹綴祭也顏師古曰醊謂連續之祭也音綴武紀其下四方爲餟食史封禪書爲醊食羣臣從者一作腏郊祀志作腏與餟醊綴並同後志中八陛陛五十八醊合四百六十四醊

刉也說文以血有所塗祭也引周禮肆師掌祈珥者釁禮之事舊書祈爲徐曰假借作祈本作字也禮記成廟則釁之雍人舉羊升屋自中屋刲羊血乃降門夾室皆用雞或作刉周禮小子珥於社稷祈於五祀鄭注珥當爲衈祈或爲刉士師凡刉珥釁禮之事用牲毛者曰刉羽者曰衈集韻亦作又作禨肆師祈珥鄭注祈當作進禨之禨按刉祈禨相通刉是一字音畿

五射白矢參連剡注襄尺井儀也白矢矢貫侯過見其鏃白也參連前放一矢後三矢連續而去也剡注羽頭髙鏃低而去剡剡然也襄尺臣與君射不與君並立襄君一尺而退音讓井儀四矢貫侯如井之容儀也智謂白矢謂告矢卽樂師之以行告也參連言耦立參連也襄不必讀讓正如兩服兩襄之義如歷家之襄亦謂從旁記數也司射觸梱復觸謂矢而中侯也梱復謂不著而還復中也觸卽剡注井儀謂四正具舉之儀也四正具舉見貍首詩周禮卿大夫退而以鄕射之禮五物詢眾庶曰和曰容曰主皮曰和容曰興舞亦五射也洪武三年詔行大射禮

儛衛試矢也周禮矢人夾而揺之注今人以指夾矢儛衛是也智按儛衛謂夾揺之聲也試矢者以手撚箭鏃去有聲以徵其直

參亭後爲三停詩行葦疏參亭謂三分矢一在前二在後輕重鈞亭也今畫龍畫人者皆分三停正謂三段均停因其停處有停筆體量之意

五禦鳴和鸞逐水曲過君表舞交衢逐禽左也鳴和鸞者和在式鸞在衡升車則馬動而鸞鳴和應也逐水曲者禦車逐水勢屈曲而不墜水過君表者毛詩傳曰褐纒旃以爲門君表卽褐纒旃也舞交衢者謂禦車在交道車旋應於舞節逐禽左者禦驅逆之車逆驅禽獸使左當人君以射之見保氏注按諸名皆漢儒所分賈公彥曰先鄭以意而言曾慥以五射五禦謂天子諸侯卿大夫士其說亦順呂覽曰寒袁作禦列子曰造父之師曰泰豆氏

艸止茇捨也夏官教茇捨注艸止之也軍有艸止之法宋人札子嘗言軍行艸止

善爲頌言能爲頌貌威儀也故有容史儒林傳徐生善爲頌孝文時爲禮官大夫傳子至孫襄亦以頌爲大夫言禮爲頌由徐氏注蘇林曰漢舊儀有二郎爲頌貌威儀事有徐氏張氏天下郡國有容史皆詣魯學之書式商容之閭一曰商之禮官也故今禮部稱容臺按頌乃古容字從頁公平聲漢唐生褚生應博士弟子選摳衣登堂頌禮甚嚴又作漢書容系一作頌系借爲雅頌之頌借義奪正義故頌皃反借用容內之容一曰詩序云頌者美盛徳之形容也正當作余封切讀詩紀載舟張辟廱之詩末引周官注所載曰敇爾瞽率爾眾工奏爾悲誦肅肅雝雝無吉無凶誦音容是皆頌之轉聲則頌爲容字益明矣

綿蕞卽綿蕝立竹及茅索營之也本音蕝與蕞同史記注蕝卽纂徐廣曰蕞子外反中原韻防對收入齊微則蕞正與今讀合耳九域志防州八陣磧在魚腹平沙上凡六十四蕝【音撮】升庵引纂文曰葩今之纂字包愷作旣悅切賈逵曰束茅以表位也智按此則葩卽綿蕝之蕝考篆巴作�卩作�說文�普巴切從���而不從�其纂文所造邪抑聲通邪

鹵簿以大櫓爲衛而紀之簿也仗曰鹵簿鹵櫓也兵衛以甲揗居外爲前導皆著之簿故曰鹵簿漢有甘泉鹵簿應劭有漢官鹵簿圖大駕備千乘萬騎屬車八十一乘五營塡衛仲師注宮正曰若今時衛士塡街蹕也祠宗廟用小駕減損副車後漢得公孫述瞽師樂器葆車諸物始備晉增流蘇馬迹禽鑿斧之類唐宋相沿代有增飾侍中版奏中嚴外辦鼓三嚴其志乃詳可考也元之輿服乃以漸攺究亦虛文仍以笠騎爲便耳升庵以鹵爲罏謂罏香導引爲鹵簿其說曲矣今時曰鸞駕有庫錦衣衛供掌紅盔大漢將軍一駙馬都尉一侯伯領之如誕馬扇筤附此余俱附器用類

扇筤言以扇蓋爲筤也駕頭之後有繡扇緋羅繡曲蓋俱內臣馬上執之謂之扇筤在細仗前一云在乘輿後嘉祐六年中丞韓絳請以閣門只內侍各二員挾駕頭左右次扇筤又以皇城親從其後駕頭乃初卽位之禦坐也三朝志七寶牀一覆以緋羅繡帕內臣馬上捧之謂之駕頭孫愐云筤車籃也唐韻曰一名音替張瑤星曰今有卓影者每常朝在禦座傍內藏三刃外以黃紗防之形如紈扇有機可施遇大風則徹之此前伐所未有

但馬遂名誕馬誕馬散馬也江夏王義恭傳平乘誕馬不過二唐有紫誕帶不知誕何義也今外官儀從皆有散馬前行名曰座馬亦曰引馬程氏演繁露曰王義恭言誕馬猶言徒馬也酉陽雜俎齊迎南使傳詔二人騎馬荷信在前罩繖絳衫引從但馬在車後王瓊以誕馬並乘鞍與太保則知誕馬卽但也淮南媒但卽誕字王元美引大昌作袒馬謂其非是按大昌所載原不作袒遼史作防馬注卽誕馬

雙引者二朱衣人引馬也重金者金帶懸魚也東軒筆錄學士一人引馬帶用金而無魚至入兩府則雙引重金石林燕語學士止賜禦仙花帶而不佩魚元丰制行學士得佩魚故蘇軾謝學士表云玉堂賜篆寶帶重金

狨坐以金絲狨飾鞍坐也石林燕語狨坐不知其始太平興國中詔商庶許乘烏漆素鞍不得用狨毛暖坐天僖中定自中書舍人節度以上方許用老學庵筆記言墨敇盛行有視待制者晁叔用以視待制可對如夫人往往賜金帶然猶不敢坐狨故當時謂橫金無狨韀與閣門舍人等耳相如賦蛭蜩玃猱顏師古注曰今狨皮爲鞍褥者狨一名猱謂之金綫狨則唐時已用此狨坐矣

今之貼黃乃古之引黃唐制詔敇有更攺以紙貼之曰貼黃葉石林曰今札子皆白紙揭其要以黃紙別書謂之貼黃失之矣其表章略舉事目見於前封皮者謂之引黃今時卽以引黃爲貼黃而並不用黃紙李肇曰帖黃或曰押黃龍川志曰富鄭公上章貼黃言臣與韓琦言不當起復是以引黃爲貼黃也江鄰幾雜誌曰貼黃上更加撮白

引喤卽騶唱也梁制令僕中丞各給威儀十人武冠絳韝皆呼入殿引喤至階一人執儀囊不喤喤音橫類篇曰喧也以七人同聲唱導也程泰之言令僕中丞騶唱得入宮門朱仲逺諸準朝式在軍鳴騶宋謂之喝又曰腰喝

嗺酒一作酒卽催酒也元有喝盞之儀李涪刋誤言酒三十拍促曲名三臺合作啐蓋送酒也資暇錄言與涪同程大昌言內燕抗聲索樂但云【音催】酒字書屈破也當是啐酒之轉名賢詩話王仁裕詩芳尊每命管弦嗺又趙勰交趾事迹言嗺酒逐歌可知嗺酒乃唐人熟語宋相沿不攺也義當用催而別作嗺何必彊引啐字三臺者作樂時部首拍版三聲然後管色振作李濟翁以爲鄴中三臺劉公嘉話言髙洋築三臺愚謂乃曲名耳陶九成曰宴饗一人執拍版贊曰幹脫執觴者和之曰打弼則節一版而眾樂皆作謂之喝盞別奏曲則曰謁盞

靸鞋白事中書此學士躡履禮也夢溪曰學士舍人躡履見丞相用平狀扣階乘馬近嵗多用靴簡東軒筆錄曰故事學士白事於中書皆公服靸鞋章惇直院人皆鞹足秉笏而惇散手系鞋忽行此禮中丞鄧綰怒之壓角隅坐也裴廷裕東觀奏記曰令狐綯舉裴坦知制誥故事謁謝丞相畢便於本院上事四輔送之施一榻壓角而坐程泰之曰此卽壓角故事以今按之是名僉坐猶今之都察院之僉都坐法也宋次道云舍人上事紫褥面北拜防角閣老立褥之東北隅曰壓角五代會要言所存壓角之禮則是次道所言也

懷宴物歸起於唐子淵曰廷宴餘物懷歸起於唐宣宗時宴百官罷拜舞遺下果物怪問咸曰歸獻父母及遺小兒上敇大官今後大宴給食兩分與父母別給果子與男女所食餘者聽以帕子懷歸洪武賜宴謹身殿東西廡有大宴中宴常宴小宴嘉靖有宮殿落成書成之宴大宴禦午門百官席列椶棚前墀中宴畢頂門行禮長班各持其牲脯經筵賜宴內廊日講不設召對先賜茶食猶唐宋廊餐也若宴宰執於禦苑大誥言君臣用遊發爲詠歌後有召宰輔乘馬入並其金爵賜之此仿祖宗朝之曠典也

納幣笲實有膠漆九子之稱今猶古也遁園曰金陵人家行防禮行納幣禮其笲盒中用柏枝及絲綫絡菓作長串或翦防作鴛鴦又或以糖澆成之又用膠漆丁香粘合防絨結束或用萬年靑艸吉祥艸相詡爲吉慶之兆考通誌婚禮後漢之俗防禮三十物以纁羊鴈淸酒白酒粳米稷米蒲葦捲柏嘉禾長命縷膠漆五色絲合驩鈴九子墨金錢祿得香艸鳯皇含利獸鴛鴦受福獸魚鹿烏九子婦陽燧鉆凡二十八物又有丹爲五色之榮靑爲東方之始共三十物皆有俗儀不足書按此則今俗相沿之儀物固有所自來矣酉陽雜俎言納采九事曰合驩曰嘉禾曰阿膠曰九子蒲曰朱葦曰雙石曰綿絮曰長命縷曰漧漆九事皆有詞各有取義智又按器之追乳者皆言百子至今尙百子杯楓小牘言百子帳棬栁爲圏相連瑣百張百闔演繁露言唐大婚有百子帳今其制如穹廬

通雅卷二十八﹤子部﹐雜家類﹐雜考之屬﹐通雅﹥

欽定四庫全書

通雅卷二十九

明方以智撰樂曲

詩三百篇皆樂也正調卽雅樂也樂不過髙下疾徐中節而已五經無樂獨以樂記當之乎記曰誦詩三百歌詩三百詩三百舞詩三百周禮太師以教國子內則十三學樂誦詩舞勺成童舞象春秋大夫賦詩諭志猶遺風也孔子修之以教弟子取瑟及琴造次不輟故晏子有繁弦歌鼔舞以聚徒之譏子曰興於詩立於禮成於樂六經遺三何哉蓋以書治政事春秋操是非易窮神化若自成童庶士刻不相離而泯於日用薰陶鼔舞則詩禮樂最切而已藏易書春秋矣教鯉學詩禮而樂亦藏矣小子何莫學夫詩而禮樂亦藏矣鄭夾漈曰魏得漢雅樂卽杜防僅能歌文王鹿鳴騶虞伐檀太和惟存鹿鳴至晉又亡漢有齊魯詩毛注鄭箋皆言義不知音六亡詩所謂笙詩束晳補之不亦贅乎鄒肇敏曰南陔卽天保白華卽頍弁華黍卽常棣由庚卽瓠葉崇丘卽伐木由儀卽菁莪亦一臆耳愚者曰雅樂拘於漢宋之泥說終已不復而學者無以節宣拘則疲循扃則大潰愈溺於淫靡之俗樂矣楊椒山告韓苑洛其槪也夫元聲冒統也節奏樂器實事也聲之中節本自易簡不過髙下疾徐錯綜而合節奏爲調法耳十五字七調五音三等不能違也較今俗樂側調低二字爲正調卽雅矣管色均弦人聲依律唐之絕句皆入樂府理學歌詩林希恩歌學譜止執一法是則三百篇不必旋十二律非拘而何聲音之故微至之門律度出於河洛而未觀其通柷敔所以節奏而不知其用又何言哉黃鐘損益猶之人身兩乳之尺度各自爲短長而不差者也必待截管气乎倫論天然不限古今惟神解者乃可與言

律呂子短午長者表陰陽升降也以九寸損益者表數度也葭灰緹素十二月之中气也不符寒暑消息者不可用也黃帝使伶倫斷嶰竹吹之爲黃鐘之宮呂覽以黃鐘三寸九分故含少論因之自史遷志律以黃鐘爲九寸蔡氏新書因之老父曰下生倍其實三其法上生四其實三其法不過陰位以倍陽位以四而已倍卽三分損一也四卽三分益一也六陽辰當位自得六陰辰則居其衝其林南應三呂在陰方數無所攺其大夾中三呂在陽方則用倍數蓋陰從陽也子寅辰午申戌爲陽余爲陰而子至巳又爲陽方午至亥又爲陰方故志以六陽下生六陰上生而鄭蔡以蕤賓生大呂目爲上生正此故耳知戌數爲黃鐘之絲則知範疇之五十三萬一千四百四十一乃黃鐘之忽數也參分損益至中呂生子爲二十六萬二千一百四十四旣適符律兩之四又符十八變爻之數豈偶然哉西山曰鄭言分寸審度之法遷以損益而假設權制也學者當知聲數之理非獨爲管設也參天兩地其能外乎陳氏曰六律呂是气管名以气則陰陽升降也寒暑必漸增減气出必冬至短夏至長故李文利主黃鐘三寸九分含少之論以黃子蕤午爲經十律爲緯三十九分者黃鐘陽始也四十八分大呂五十七分太蔟六十六分夾鐘七十五分姑洗八十四分仲呂九十分者蕤賓陽極也八十一分林鐘七十二分夷則六十三分南呂五十四分無射四十五分應鐘子午天地之中左右升降不能過也紀陽不紀陰故於蕤下六律不言陰之生但紀陽之降耳一百二十九分者黃三十九蕤九十分之合也凡衝皆然旋則流行以三因之律皆三也以九因之律皆九也瞿九思略更定之智按此猶先天圓圖也均則皆均攤派可也其言淸濁原可互更猶內經脈與叔和脈也气說見班志埋管於宻室三重之內實以葭灰言輕也覆以緹素紗管口也王肅魏臺訪議曰杜防制律呂气灰悉不飛沈括言冬至陽气距地面九寸正月自太蔟八寸達此臆也且問十月應鐘管四寸一分半何以忽接十一月之九寸乎試令各地多截管驗之舊說必不合矣太史公曰細若气微若聲聖人因神而存之𨿽玅【音眇】必效總言其理耳其所列則損益數之度也辟如後天八卦尙有先天八卦在王少夫曰黃鐘九寸當其三寸九分開孔得聲爲始史愚甫云黃鐘不爲諸聲後此迂極矣五音在每調中皆疊相錯綜者也智謂古定黃鐘猶均鐘木也猶梁之十二飲也故曰不爲諸律役存中亦言十六聲不用老黃鐘是也今古尺殊要於至理各自爲度如今之簫三倍於黃鐘卽以今簫爲九寸其孔亦自爲度猶琴弦之度也一說十二辟卦陽九陰六自合九寸

七始七音之始也漢律曆誌書曰予欲聞六律五聲八音七始詠以出納五言女聽今本七始詠三字作在治忽安世詩七始華始注曰七者天地四時人之始也升庵七始之詠謂宮商角徵羽變宮變徵也汗簡隸作夾始古七篆作桼桼與夾似故訛耳智按隋志鄭譯曰周有七音之律黃鐘林鐘太蔟爲天地人之始姑洗蕤賓南呂應鐘爲春夏秋冬之始智嘗考之黃生林太南姑而數三分餘一故止五環圖觀之各閒一律而林去姑南去黃皆二律故姑復生應生蕤而始均故樂元曰五均而鮑業曰旋宮以七聲爲均樂文章譜曰旋宮以明均律疊生二變方協七音乃以變徵之聲循環正徵復以變宮之律回演淸宮其變徵以變字爲文其變宮以均字爲譜惟淸之一字生自正宮倍應聲同終歸一律雅樂成調無出七聲咸施十二均備八十四調約曰宮商角變徵羽均蔡氏均作閏陳防庵以等韻來日爲半喉舌智謂亦變徵變宮之幾驗也琴增二弦曰少宮少商亦變均用七也五音統於宮而備於商人稱五音而曰宮商者猶稱平上去入而止曰平仄也商徵相通幾可推矣周禮三樂禮天地人無商者祭尙柔商尙剛邪唐楊收曰商聲剛二少聲下所以取其正裁其繁此皆牽合蓋不用商而商通於徵卽角徵羽皆商也別有淸樂曰淸商曲辭豈廢角宮徵羽哉明於律娶妻呂生子之說者是又在易之十二辟卦圖矣究竟七音止用五亦無定名詳見別論

九招猶九奏也九奏一作九族云翹云招也招固樂之通名也九防卽九韶也一作九招元命包曰舜之民樂其紹堯之業九防之樂周禮大司樂舞大防樂記注韶之言紹也尙書大傳曰招樂興於大麓之野報事還歸二年然乃作大唐之歌招爲賓客雍爲主人始奏肆夏納以孝成皆樂章名也又曰元祀代泰山貢兩伯之樂焉東嶽陽伯之樂舞株離其歌聲比余謡名曰晳陽儀伯之樂舞鼚哉其歌聲比大謡名曰南陽中祀大交霍山貢兩伯之樂焉夏伯之樂舞謾或其歌聲比中謡名曰初慮羲伯之樂舞將陽其歌聲比大謡名曰朱於秋祀栁谷華山貢兩伯之樂焉秋伯之樂舞蔡俶其歌聲比小謡名曰苓落和伯之樂舞鶴其歌聲比中謡名曰歸來幽都山祀貢兩伯之樂焉冬伯之樂舞齊落歌曰縵縵並論八音四會貢正聲而九族具成此文上下有脫辭族與奏通太蔟音奏可證若分九奏當九韶名則少其二矣竹書曰夏后啟舞九韶帝王世紀啟升後十年舞九韶山海經云夏后開得九辯九歌以下始歌九招之聲於大穆之野禹命登扶氏爲承夏之樂史記言禹興九招之樂周禮曰六代之樂黃帝曰雲門大捲堯曰大咸舜大防禹大夏湯大濩周大武以樂舞教國子也墨子言湯循九韶呂覽亦曰湯有晨露九招六列之樂可見夏商之樂皆有招名九韶猶九奏也故周禮別舜樂爲大防白虎通曰舜樂爲簫韶說文曰舜樂名箾韶尙書大傳所引之名皆樂曲之別名也祈招云翹皆韶也孔光傳奏諸族樂人兼云招給祠南郊用六十七人不可罷注招與翹同則後志八佾舞云翹之舞亦當讀作韶矣後來如陳以韶名樂唐太宗攺法曲爲仙韶曲李固言傳節度西川以云韶雅樂卽臨臯館送之宋開寶中平嶺南擇廣州內臣教坊習樂賜名簫韶部雍熙攺云韶部𨿽仿古取名然要之韶實通名也

圻招卽祈招子貢詩傳小疋傳第二章

有圻招祭公諫穆王申培說詩曰穆王西徵七萃之士咸怨祭公謀父作圻招以風左傳作祈招招音韶

文始漢之招也漢文始五行舞本舜招樂也髙祖六年更名曰文始示不相襲也昭容樂禮容樂亦六年作昭容猶古昭夏也牛曰昭容生於武徳舞禮容生於文始舞矯秦之五行舞也秦始皇二十六年更周舞名曰五行魏文侯最好古孝文時得其樂人竇公獻其書乃周官大宗伯之大司樂章武帝時河間獻王作樂記獻八佾舞與制氏不相逺漢志漢興有制氏世世在大樂官但能紀鏗鏘鼔舞不能言其義叔孫通因之制宗廟樂迎神奏嘉至入廟奏永至爲行步之節猶采齊肆夏也幹豆上奏登歌不以樂器亂人聲猶古淸廟之歌也再終下奏休成之樂皇帝就酒東箱坐定奏永安之樂

陔卽祴祴樂賓出奏也笙師掌教龡竽笙塤籥簫篪篴管舂牘應雅以教祴樂注祴夏之樂賓醉而出奏祴夏杜子春曰祴讀如陔鼔之陔儀禮鄕飲酒鄕射正作陔困學紀聞以南陔亦爲祴束晳之補迂矣祴夏在九夏之中鐘師掌金奏王夏肆夏昭夏納夏章夏齊夏族夏祴夏驁夏其三夏者大司樂出入奏王夏屍出入奏肆夏牲出入奏昭夏穆叔曰三夏天子所以享元侯也與此不相杜預云九夏之二曰肆夏一名樊三曰韶夏一名遏四曰納夏一名渠擊鐘而奏此三夏曲又肆夏文王鹿鳴俱稱三謂其三章也國語曰金奏肆夏繁遏渠天子所以享元侯所謂三夏呂叔玉曰肆夏繁遏渠皆周頌也肆夏時邁也繁遏執傹也渠思文也觀元凱所引韶夏卽昭夏樊卽繁也呂叔玉又以繁遏爲一章又以執競爲執傹當時各有見本

階步齊梁之祴也齊有前後舞階步歌隋志曰樂舞出入皆奏曰階步階卽陔字

房中之樂奏於堂上之房也周有房中樂至秦名壽人髙祖樂楚聲房中樂楚聲也惠二年令夏侯寛備簫管名曰安世樂蓋殿自有房中不盡指后妃之事周禮注與通誌所說皆泥矣王粲所作登歌安世詩專以思詠神靈及鑑享之意不及后妃正始之說

縵樂雜樂也哀帝罷樂府有縵樂鼓員十三人蓋猶周之縵樂也磬師祭祀奏縵樂注縵樂謂雅聲之和樂者也疏謂雜弄調和鐘師奏燕樂掌鼙鼓縵樂蓋作縵樂擊鼙以和之學記曰不學操縵不能安是雜弄調和也

大予漢樂名因以名官蔡邕禮樂志曰漢樂四品一曰大予樂典郊廟上陵殿諸食舉二曰周頌雅樂典辟雍饗射六宗社稷之樂三曰黃門鼔吹天子以燕樂羣臣四曰短簫鐃歌軍樂也卽周官之凱樂本之於黃帝岐伯者也宋志章帝元和二年宗廟樂故事食舉有鹿鳴承元气二曲三年自作詩四篇一曰思齊皇姚二曰六麒麟三曰竭肅雍四曰陟叱根陟叱根一本云涉葉相合前共六曲以爲宗廟食舉加宗廟重來上陵二曲合八曲爲上陵食舉減承元气一曲加惟天之命天之歷數二曲合七曲爲殿中禦飯食舉又大樂十三曲魏時省逺期承元气海淡淡三曲皆大予樂官掌之後漢依防攺大予之名

大鈞魏樂也古樂之存者至魏猶有鹿鳴騶虞伐檀文王四曲皆古聲辭魏武平荊州獲雅樂郎杜防故始設軒縣及太和中左延年攺夔騶虞伐檀文王三曲更自作聲節惟鹿鳴不攺每正旦大會太尉奉璧君後行禮東廂雅樂常作者是也後又攺三篇曰於赫曰巍巍曰洋洋以當鹿鳴騶虞文王而除古伐檀此鄭漁仲之所嘆也

四會上壽曲也杜佑曰漢故事上壽四會曲有鐘鼔無歌詩孔光奏有齊楚巴銚四防員【韋昭云銚國名音姚】魏初作四防有琴築無詩雅樂郎郭瓊云靑龍二年以長笛食舉第十二古大置酒曲代四防又易古詩名曰羽觴行用爲上壽曲鹿鳴以下十二曲名食舉樂而四防之曲遂廢

有鼓吹有騎吹有云吹其曰橫吹鼓吹之一奏也建初錄曰列於殿廷者名鼓吹列於行駕者名騎吹水行謂之云吹又曰其鼔吹陸則樓車水則樓船在庭則以簨簴爲樓朱鷺臨髙臺諸篇鼓吹也務成黃雀則騎吹也水調河傳則云吹也今樓船所吹名曰河調卽水調也總謂之鼓吹吹去聲漢有鼓吹橫吹諸曲古今樂錄曰橫吹塞樂也張騫入西域傳其法摩訶兜勒一曲李延年因之更造新曲二十八解乘輿以爲武樂後漢以給邊將萬人將軍得之智謂橫吹本因長笛以名笛更因篪生亦未必出於羌也或其曲調有自羌傳者唐儀衛志鼓吹五部曰鼓吹曰羽葆曰鐃吹曰大橫吹曰小橫吹共七十五曲曲名有元驎合邏元咳大至遊漁陽單揺等其長鳴中鳴一曲三聲則今之號通與大觱篥也二者以代角與笳笳一作箛唐之橫吹用角笛簫笳觱篥桃皮六種則橫吹或始以笛名今雲橫吹曲則不專爲笛矣大昌曰宋有六州歌頭本鼓吹曲也多以古今興亡事塡詞非艷詞比

穆防煞西曲也樂府有穆防沙升庵曰隋朝曲也與水調河傳同時皆隋開汴河時作其聲犯角至今訛沙爲煞云智見唐有大秦穆防祅【從天音軒】僧二千餘人今以曲名蓋西方之音如伊州曲梁州曲也墨莊漫錄曰蘇陰和尙作穆防歌又地裏風水家亦有穆防歌皆以六言爲句而用側韻黃魯直云黔南巴僰閒賽神者皆歌穆防其略云聽唱商人穆防四海五湖曾去因問穆防之名父老云蓋木瓠耳曲木狀如瓠擊之以節歌耳西溪叢語曰劉夢得刺夔州有牧防詩以賽神唐樂府有牧防曲者其始起火祅穆防而蘇溪作歌正謂旁門小道以爲戲也智按兩說皆非沈寵綏論北調失之江以南當畱之河以北乃歷稽彼俗所傳大名之木�兒彰徳之木斛沙陜右之陽關三疊東平之木蘭花慢已莫可得而問也智按木斛沙卽穆防沙始或以賽火祆之神起名後入教坊樂府文人取其名作歌野人歌以賽神樂人奏以爲水調皆可樂曲必煞煞訛爲沙而升庵反謂沙訛爲煞

唐有十部樂有兩部樂有四部樂唐仍隋九部樂一防樂二淸商三西涼四扶南五髙麗六玆七安國八疎勒九康國防要通典所載如此志無扶南有天竹伐髙昌收其樂付太常增爲十部杜佑曰樂用鐘磬柷敔晉鼓節鼓琴瑟箏築竽笙簫笛篪塤鐃鐸撫拍舂牘等謂之雅樂惟郊廟元會冬至及冊命大禮則辧曲度章服而分始終之次祖孝孫呂才張文收等定爲十二和以和爲名開元又造祴和丰和宣和共十五和淸商伎有編鐘編磬獨弦琴擊琴瑟秦琵琶臥箜篌築箏節鼓皆一笙箔簫篪方響跋膝皆二歌二人吹葉一人舞四人並習巴渝舞天竹伎有銅鼔羯鼔都曇鼓髙麗伎有彈箏鳯首箜篌玆伎琵琶五設五方師子平髙昌有箜篌銅角琵琶五橫笛簫觱篥答臘鼓腰雞婁羯鼓宗時分爲二部堂下立奏曰立部伎堂下坐奏曰坐部伎裴瑾爲太常主簿作坐立二部伎圖俗樂之調有七宮七商七角七羽合二十八調而無徵調劉貺太樂令壁記曰自周隋以來管弦雜曲數百多用西涼樂鼓舞曲多用玆樂惟彈琴家猶傳楚漢舊聲及淸調瑟調蔡邕雜弄藝文志崔令欽教坊記一卷固其盛也其防樂張文收所作又分四部崔邠傳大閱四部樂都人縱觀聖壽樂武后所作行列成字韋臯所獻亦如之五方師子有十二人紅拂紅襪曰師子郎太平破陣樂用之此隋唐雜用雅俗大略謹撮其槪於此

十二和旋宮也旋宮久喪漢章時鮑業請用累代黃鐘一均變極七音則五鐘廢不擊曰啞鐘祖孝孫張文收造十二和樂合四十八曲八十四調王朴曰唐初𨿽有旋宮而用典與禮文相違庶孝孫是建隆竇儼等攺十二順爲十二安幹徳用雅樂登歌二舞是也和峴曰西京銅望臬可校古法取王朴所定尺校之短於古尺四分於是內出上黨羊頭山秬黍累尺校律重造十二律管元符吳雍劉幾等言太常鐘樂凡三等曰王朴樂曰李照樂曰胡瑗阮逸樂朴音太髙照下一律胡阮比朴微下以鑄鐘成或疑其聲弇郁遂不用臣請下王朴二律以定中和之聲卽用李照樂加四淸聲而奏樂成初範鎭與幾同定樂鎭曰必求眞黍及詔賜賚鎭曰此劉幾樂也臣何與焉元祐之樂乃鎭定也

聲飲以聲相轉而合也梁武善鐘律自制四器名之爲通每通施三弦因以通聲轉推月以寫通聲飲蓋樂有飲聲隨其聲酌其淸濁髙下也鄭譯因琵琶九調以其所撚琵琶弦柱相飲爲七均

側調側出諸調也唐志言瑟工傳楚漢舊聲及淸調琴調蔡邕五弄楚辭四弄謂之九弄楊收曰琴通黃鐘姑洗無射三均側出諸調宋書曰第一平調二淸調三瑟調四楚調五側調文選謝靈運樂府注三調淸平側也馬少良琴譜三均以姑洗爲中呂

系聲樂府以聲言樂也鄭樵著紹興系聲樂府三百五十一曲系風雅聲八十四曲系頌聲百二十曲系別聲四百十九曲系遺聲崔豹以義說名吳兢以事解目然樵亦終不能知樂也唐志有吳兢樂府古題要解郗昻樂府題解段安節樂府雜錄元稹序樂府古題劉次莊郭茂倩皆有樂府集晁公武志取古今樂府分二十門梅禹金古樂苑正依晁氏與左克明自芳樹石流諸鐃歌及蜨蝶行拂舞巾舞諸篇皆不可句讀聲詞合錄其說或然六朝擬者作六朝詩唐擬者作唐詩崆峒滄溟揣摩彷佛詩家借此以自熟其風度耳必曰我知其聲豈不誣哉李東陽樂府直是唐長短歌行若言入樂不如塡詞

黃淡思估客樂也樂府有黃淡思古今樂錄但釋思爲相思之思引李延年橫吹有黃覃子此非也智按齊武帝作估客樂使釋寶月被之管數乘龍舟遊江中以紅越布爲帆緑防爲帆縴鍮石爲篙足篙榜者悉著郁林布作淡黃袴舞此曲用十六人今黃淡思曲有曰江外何郁拂龍舟廣州出象牙作帆檣緑系作幃繂正相符合言廣州出者皆廣貨也

蹋歌蹋地爲節也升庵引戚夫人侍兒賈佩蘭歌上靈之曲連臂地以爲節醜犯切踏地歌也雄賦淒秋發陽春智按孫愐收字乃訛耳襄陽白銅鞮一作蹋銅蹄劉賓客嘉話錄云踏揺娘曲乃蹋地揺身而歌因名踏揺娘唐閻知微與突厥黙啜連手蹋萬嵗樂於城下陳令英在城上曰尙書爲戎蹋歌李太白詩忽聞岸上踏歌聲是也踏蹋一字唐志又有蔥嶺西曲士女蹹歌爲隊蹹亦踏也

道調林鐘宮也唐髙帝制道調自以李氏老子之後也會安林鐘宮世號道調道曲唐俗樂二十八調有道調屬七宮也

玉宸宮涼州曲也西涼獻樂其聲本宮調有大徧小徧貞元初樂工康昆侖寓其聲於琵琶奏於玉宸殿因號玉宸宮調合諸樂則用黃鐘宮有滚徧是大徧小徧之遺王灼曰霓裳羽衣道調也今存瀛府獻仙音二曲王建詩有風聲水聲之句永叔不解蔡絳曰唐西域記龜玆王與知音者大山閒聽風水聲後翻入中國沈括言蒲中逍遙樓上有霓裳譜

和聲卽纒聲也又有嘌唱有惇有掣有住古樂府有聲有辭連屬書之如曰賀賀賀何何何之類皆和聲也今管之中纒聲是其遺法補筆談又言有三聲曰惇曰掣曰住智以惇猶今之頓也掣言掣起髙也住言停聲待節奏也演繁露曰卽舊聲而加泛灩者名曰嘌唱讀之如瓢玉篇嘌字音飄引匪車嘌兮嘌嘌無節度也此正謂掣起聲耳水經注髙漸離擊築宋如意和之爲壯聲哀聲

羅嗊猶來羅也雲溪友議曰元公贈采春曰選詞能唱望夫歌卽羅嗊之曲也嗊音烘上聲金陵有羅嗊樓乃陳後主所建宋以後俗曲有來羅之詞又言劉采春女周徳華羅嗊之歌不及其母晉庾揩鎭歷陽人歌曰重羅黎重羅黎卽來羅之聲也今京師以小曲數落爲喇亦囉嗊類

陽關四疊亦三疊也仇池筆記曰陽關三疊每句皆平唱而首句不疊若通一首又是四疊皆非是又志林曰余在宻州有文勛長官云得古本陽關乃知唐本三疊偶得樂天對酒云相逢且莫推辭醉聽唱陽關第四聲注第四聲勸君更盡一杯酒以此知之又按澠水燕談曰歐公守滁僧智仙作亭沈遵以琴寫之爲宮聲三疊可知古無不三疊者自唐以絕句入樂府第三第四二句合爲一疊此三疊也至每句再唱此復聲乃名爲疊安得曰每句再疊乎然或各方變換未可知也如今土歌亦有作四者亦有用五句者

樂府有解有艷有趨有亂古今樂錄曰傖歌以一句爲一解中國以一章爲一解王僧防曰古曰章今曰解大曲有艷有趨有亂艷在曲前趨與亂在曲之後亦猶吳聲西曲前有和後有送也升庵以艷與和爲今之引子趨與亂與送若今之尾聲羊優夷伊那何若今之哩囉嗹唵唵吽也智謂艷是引子宋元時詩餘今皆作引子數版歌之一曰慢詞吳音之和正如今曲前先作和合之譜如彈作馬道人使三提琴合拍然後度曲也趨者版所謂繁激管也中或變謂之入破琴謂之入慢皆古亂之遺也尾聲亦必入慢而收但只一二句北曲有多句曰煞尾與古曲後彷佛應不相逺升庵曰吳趨趨去聲孫氏賦哀曼亦謂慢聲也客座贅語載頓仁所言歌章色正謂慢詞

曲卽曲引文選笛賦曲之繁會卽曲引京山謂酳媵皆引則不必矣引與通又轉爲艷又轉爲鹽詳左

鹽卽曲之艷也丹鉛余錄曰鹽曲之別名也智按禮曰鹽諸利與艷同謂如吟行曲引之類正是曲前之艷但歌此曲不定爲曲前曲中直如九宮譜之所謂慢詞也唐宋以來直作鹽或以炎呼之蓋鹽旣與艷通則艷亦有平聲矣京山謂鹽諸利爲盬之訛鹽與蠱通亦自費力又無別證則不知古鹽艷之相通也玆樂太和初有米萬捶有小天疎勒鹽疎勒有昔昔鹽一臺鹽之類容齋洪氏筆錄曰薛道衡空梁落燕泥之句其詩曰昔昔鹽凡十韻唐趙嘏廣之爲二十章按樂苑以爲羽調曲怪錄載籧篨三娘工唱阿鵲鹽又有突厥鹽黃帝鹽白鴿鹽神雀鹽疎勒滿座鹽歸國鹽唐詩媚賴吳娘唱是鹽更奏新聲刮骨鹽然則歌詩謂之鹽者如吟行曲引之類云今南嶽廟獻神曲有黃帝鹽而長沙志載爲黃帝炎按施肩吾詩云顚狂楚客歌成云嫵媚吳娘笑是鹽蓋當時語也武曌時民飲歐歌曲終而不盡者謂之族鹽王灼碧雞雜誌鹽角兒嘉祐雜誌云梅聖兪說市鹽於紙角得一曲此非也蓋仍從曲艷得名猶云鹽杖鼓耳元陶宗儀載樂府拴搐艷段如鞍子艷蠻子艷之類不知爲古曲前之艷唐之鹽而彊攺焰段曰如火焰易明而易滅也一何陋邪毋乃借西擊東以雪郁邪

摘徧猶今之滚徧也大徧猶古之滿曲也存中曰元稹連昌宮辭有逡巡大徧涼州徹所謂大徧者有序引歌防嗺哨催攧衮破行中腔踏歌之類凡數十解每解有數疊者裁截用之則謂之摘徧今人大曲皆是裁用悉非大徧也王灼碧雞雜誌言史及脞說云涼州有大小徧非也大曲有二十四段管家不肯從首至尾吹彈今人以爲全套周宻宮禁典儀言樂部諸色段數有新水爨孝經備衣爨瑤池爨早行孤迓行孤睡孤又有四孤好四孤擂服藥酸濫哮負酸單兜雙搭諸名十二月按律樂歌卽取諸唐俗樂二十八調中也按律樂歌曰正月太蔟本宮黃鐘商俗名大石如萬年春之類二月夾鐘本宮俗名中宮如玉街行三月姑洗本宮太蔟商俗名大石如賀聖朝四月仲呂本宮無射徵俗名黃鐘正徵如喜升平五月蕤賓本宮姑洗商俗名中管雙調如樂淸朝六月林鐘本宮夾鐘角俗名中呂角如慶皇都七月夷則本宮南呂商俗名中管商角如永太平八月南呂本宮南呂宮俗名中管仙呂如鳯皇吟九月無射本宮無射宮俗名黃鐘如飛龍引十月應鐘本宮姑洗徵俗名中呂正徵如龍池宴十一月黃鐘本宮夷則角俗名仙呂角如金門樂十二月大呂本宮大呂宮俗名髙宮如風雲會唐俗樂二十八調曰正曰髙曰中呂曰道調曰南呂曰仙呂曰黃鐘是爲七宮曰越調曰大食調曰髙大食調曰雙調曰小食調曰歇指調曰林鐘是爲七商曰大食曰髙大食曰雙曰小食曰歇指曰林鐘曰越是爲七角曰中呂調曰正平調曰髙平調曰仙呂調曰黃鐘曰般涉調曰髙般涉是爲七羽唐樂志俗樂二十八調皆從濁至淸疊更其聲下則益濁上則益淸徐晏安書曰俗樂調有宮商角羽而無徵調徵在商之中也今九宮譜北曲十六調南曲十三調皆本諸此段安昌樂府雜錄二十八調以平上去入紀之但於末記之云商角同用而宮逐羽音此可推矣隋志周文時玆人言五�之名以華言譯之�卽均也遼史有四�二十八調曰婆陀力�卽七宮也曰雞識�卽七商也曰沙識�卽七角也曰沙侯加濫�卽七羽也其聲凡十曰五凡工尺上一四六勾合蔡元定嘗爲燕樂一書證俗失以存古義今采其略附此黃鐘用合字大呂太蔟用四字夾鐘姑洗用一字夷則南宮用工字無射應鐘用凡字各以上下分爲淸濁其中呂蕤賓林鐘不可以上下分中呂用上字蕤賓用勾字林鐘用尺字其黃鐘淸用六字大呂太蔟夾鐘淸各用五字而以下上別之五者夾鐘淸聲俗樂以爲宮此其取律寸律數用字紀聲之略也一宮二商三角四變爲宮五徵六羽七閏爲角五聲之號與雅樂同惟變徵以於十二律中陰陽易位故謂之變變宮以七聲所不及取閏餘之義故謂之閏四變居宮聲之對故爲宮俗樂以閏爲正聲以閏加變故閏爲角而實非正角此其七聲髙下之略也聲由陽來陽生於子終於午燕樂以夾鐘收四聲曰宮曰商曰羽曰閏閏爲角其正角聲變聲徵聲皆不收而獨用夾鐘爲律本此其夾鐘收四聲之略也宮聲七調曰正宮曰髙宮曰中呂宮曰道宮曰南呂宮曰仙呂宮曰黃鐘宮皆生於黃鐘商聲七調曰大石調曰髙大石調曰雙調曰小石調曰揭指調曰商調曰越調皆生於太蔟羽聲七調曰般涉調曰髙般涉調曰中呂調曰平正調曰南呂調曰仙呂調曰黃鐘調皆生於南呂角聲七調曰大食調曰髙大食角曰雙角曰小石角曰揭指角曰商角曰越角皆生於應鐘此其四聲二十八調之略也存中曰十二律並淸宮四聲當有十六聲今之燕樂止有十五聲蓋今樂髙於古樂二律以下故無正黃鐘聲只以合字當大呂猶差髙當在大呂太蔟之間下四字近太蔟髙四字近夾鐘下一字近姑洗髙一字近中呂上字近蕤賓工字近林鐘尺字近夷則上字近南呂髙工字近無射六字近應鐘凡字爲黃鐘淸髙凡字爲大呂淸下五字爲太蔟淸髙五字爲夾鐘淸法𨿽如此然諸調殺聲不能盡歸本律故有偏殺側殺寄殺元殺之類合字音似呵四字似思一字似伊尺字似扯六字音靈悠切凡字音似翻髙凡字似泛五字音嗚卽今簫管七調諸法也朱子曰半律通典謂之子聲後人失之惟存四聲有四淸商聲卽半聲也王洙有古今樂律通譜云今胡部樂乃古之淸商遺音總論之凡樂無五音卽不成聲猶聲髙下不備卽不成歌外國各有其五音也樂府之以淸商名者調法之名也如今山坡羊曰商調山桃紅曰越調之例陳暘樂書曰樂有歌歌有曲曲有調故宮調北云婆陀力調又名道調婆羅門曰阿修羅聲也商調北名大乞食調又名越調又名雙調婆羅門曰帝釋聲也角調北名涉折調又名阿謀調婆羅門曰大辯天聲也徵調北名多婆臘調婆羅門曰那羅延天聲也羽調北名般涉調又名平調移風婆羅門曰梵天聲也變宮調北名阿詭調也金華文統曰太常樂本大晟之遺法也自汴蔡沒而東嚴侯得其故樂部之國初徵樂東平太常徐公遂典樂其義不能究矣崇寧之世魏漢律乃以蜀一黔卒造大晟樂府遂頒其書律嘗私謂其弟子任宗堯曰樂律髙北方鼎水又溢出是不久矣樂有古雅樂有俗部樂漢采謳已不古六代多吳音北樂襲外國乃隋平得樂存者什四世以爲中外正聲蓋俗樂也至是沛國公鄭譯復因龜玆人白蘇祗婆善琵琶而翻七調遂以制樂故今樂家猶有大石小石大食般涉等調大石等國本在西域而般涉卽是般瞻華言羽聲隋人且以是爲太蔟羽矣教房色長張俁曾制大樂機論七音六十律八十四調不脫白蘇之舊正行四十大曲常行小節四部管尙循唐耒棃園之遺此非鄙俗雜行乎宜雅樂之未易復也崔遵度作琴箋非止夏至之音也一自中而左泛有三焉右泛有三焉及其應也一必於四二必於五三必於六焉茍盡法而考之乃有二十三徽焉是一气也尺具之丈亦具之作易者天地之象也作琴者天地之聲也愚者曰大操皆自七徽起者中也聲起於中兩頭分盡鼓𨿽擊邊聲亦中起八音匏土革木一聲耳竹止十三聲髙下借用金石以厚薄備十三聲則無所不備矣此弦所以均鐘而琴瑟所以不徹也通典以應鐘爲變宮蕤賓爲變徵淮南子曰姑洗生應鐘不比於正音故爲和應鐘生蕤賓不比於正音故爲繆按二變不得爲調以其非正聲也所謂和繆者蓋以繆和之取濟助耳醫家有繆刺左病則鍼右恐其意亦當然陸子淵曰通典八音之外又有三舜時用八音金石絲竹匏土革木計用八百般樂器至周時攺用宮商角徵羽用制五音減樂器至五百般至唐又減樂器至三百般太宗朝三百般樂器內挑絲竹爲戎部用宮商角徵羽並分平上去入四聲其徵音有其聲無其調八音之中金聲最髙竹革之聲次之匏音次之絲音又次之石音最低藝苑巵言何元朗云北人之曲以九宮統之九宮之外別有道宮髙平般涉三調道宮至低南亦有九宮然南歌或多與絲竹不協豈所謂土气偏詖邪智按不然今南歌皆可合竹但不以合絲以北曲促而宜連響也南曲則緩故難合耳若精論之皆可合也元美謂貫酸齋馬東籬王實甫關漢卿張可久喬夢符鄭徳輝宮大用白仁甫元曲擅長但大江以北漸染土語沈約四聲遂闕其一餘按北無入聲不始於元時而外國忍收之語非無入聲愚者曰大氐五音二變之名不得已而立者實則變動不拘也其生也以奇一而止五必加七而循環始均閒處各一故以名記之猶勾股之記甲乙耳推及聲原𨿽音有七而用則用五大經所言七調正與律原合而謂諸名宜掃除之此不必也易不可爲典要而有典常也使渾渾然以吚嚘相視豈能定哉以笛列七則尺上乙五六凡工也尺生六六生上上生凡凡生乙乙生工工生五五生尺輕之重之如十六鐘加淸聲謂之寄聲半聲此則可髙可低六字卽有合字五字卽有四字每一調則閉二字如閉凡上二字則爲平調閉凡乙二字則爲正調閉五尺二字則爲梅華調閉六尺二字則爲索調閉五工則爲淒涼調閉乙工則爲背工調閉上六則爲子母調北調則微犯之名曰犯此凡吹人皆能言之琴有七弦宮商角徵羽少宮少商是也以二聲相合命之曰仙翁以和其調則七而用五其細分十三徽定五音者乃定格耳豈盡循環之妙哉不得已而名之曰由低而髙曰宮商角徵羽至第二調則又變矣此須與解人言精簫管者止能用其法而莫能推原其理

嘯法附

嘯有正畢嘯法也嘯防有十五章權輿正畢十二法曰外激曰內激曰含曰藏曰散曰越曰大沈曰小沈曰疋曰叱曰五太曰五少內激大小沈終以疋叱則劉根命鬼之聲備矣流云之鱗轣十二閒無約束不散越則阮氏之逸韻矣先發五太五少沈激內外一十二法得蘇門之音矣權輿章第一流云二湥谿虎三髙蟬栁四空林夜鬼五巫峽猿六下鴻鵠七古木鳶八龍吟九動地十蘇門十一劉公命鬼十二阮氏逸韻十三正章十四畢章十五此見異苑及炙轂子後人別刻之容有附會余洪江見王少夫善嘯或以指入口能作諸聲

通雅卷二十九﹤子部﹐雜家類﹐雜考之屬﹐通雅﹥

欽定四庫全書

通雅卷三十

明方以智撰樂舞

三象周舞也呂覽曰仲夏紀古樂篇成王立商民反王命周公踐伐之商人服象爲虐於東方周公以師逐之至於海南乃作三象【海一作江】淮南子曰周樂大武三象棘下注三象棘下武象樂也左傳象箾南籥皆文王之樂內則十三舞勺成童舞象注先學勺後學象文武之次也熊氏曰勺籥也學舞籥之文舞則象乃武舞也周公修廣之豈詎如張楫之說乎楫說本呂覽耳勺又爲汋繁露曰周公輔成王作汋樂以奉天又爲酌以詩有酌篇告成大武也墨子三辧篇武王因先王之樂又自作象成王因先王之樂命曰騶虞按此則象非周公創作明矣周三舞詩曰以雅以南以籥不僭雅卽萬舞也公羊曰萬者何干舞也籥者何羽舞也左將萬焉公問羽數則合爲一矣呂東萊亦合之公羊又說武王以萬人服天下殊不知夏小正萬入用籥公羊誤矣武宿夜猶夙夜也六成大武之節奏也禮記舞莫重於武宿夜注曲名止商郊士卒歌舞待旦猶夙夜也申培詩說武大武一成之歌也賚二成也時邁三成也般四成也勺五成桓六成也

舍利曼延皆獸名因以名舞漢之巴渝碭極舞也蔡質漢儀曰正月旦天子幸徳陽殿臨軒作九賔徹樂舍利從西來戲激水化比目魚作霧化成黃龍有兩倡女行繩上切肩不傾樂畢作魚龍曼延小黃門吹三通此所謂巴歈也武帝增加之曰碭極舍利曼延皆獸名角觝者文穎曰兩兩相當角力角技猶今跌打也通典文帝攺漢巴渝舞曰昭武舞

鞞鐸巾拂舞也隋志牛請存鞞鐸巾拂等四舞與新伎並陳鞞舞漢巴渝舞也唐志明之君漢鞞舞曲也至章帝造鞞舞辭鐸舞傅代魏辭云振鐸鳴金樂錄以木鐸號令天下故取以爲名拂舞者沈約宋志云吳舞吳人思晉化其辭本云白符鳩是也巾舞者公莫舞也伏滔云項莊劍舞項伯紆長袖以扞之傳爲此舞當時項伯亦拔劍起舞非袖也說亦牽附鞞卽小鼓巴渝旣爲曼延之總名何又爲鞞舞之名邪髙帝喜巴人之猛健故象其舞呂覽曰帝嚳令人作鼙鼔之樂鞞舞當不起自漢也古新成安樂宮辭曰盤鼓鐘聲張衡舞賦盤鼓煥以駢羅李善云般鼓之舞似舞人更疊蹈之而爲舞節則鞞舞自是一舞非巴渝明矣鄭樵曰舞與歌相應自六代之舞至於漢魏並不著辭舞之有辭自晉始若然則漢章帝造鞞舞辭爲誣也卽樂苑所載吾咄邪吾何嬰之辭又豈晉人所造乎

盤舞七盤舞也鞶舞漢曲至晉加之以杯謂之世寧舞平子賦歷七鞶而屣躡王粲釋云七鞶陳於廣庭鮑昭云七鞶起長袖鞶與盤通太康中手接杯盤而反覆之歌曰晉世寧舞杯盤今京師猶有舞翠盤及打碟子之戲

蹀馬馬舞也鶴舞馬舞竹書穆天子有之宋鮑昭有舞鶴賦宗有舞馬宋翔麟鳳苑廏有蹀馬俯仰騰躍皆合曲朝會用樂則兼奏之今之字舞鞞拂猶存無蹀馬魚龍之戲

劍器乃武舞之曲名健舞武舞也輭舞文舞也通考有劍器曲用女妓而雄裝空手舞子美公孫大娘歌無一字涉劍可知矣徐文長載此崔令欽曰垂手羅回波樂春鸎半社渠借席烏夜啼謂之輭舞阿遼柘枝黃麞拂林大渭州達摩謂之健舞

窟子卽傀儡子唐戲之首舞也起漢髙平城陳平祕計造木偶人運機關舞於陴間樂家翻爲戲具引歌舞有郭郎者發正禿顏氏家訓言之今則爲鮑老唐段綸使楊思齊造傀儡太宗怒削綸階凡夫曰今謂之提休智按上江曰提彄

挼曲謂舞曲也夢筆錄曰內宴時肩足應拍羣舞曰挼曲子後舞終曲曰舞末羽調有柘枝詞商調有掘柘枝舞曲也樂苑云二女子藏蓮花中花折而後見對舞相顧溫庭筠藍紙詩寫盡襄陽掘柘詞

唐蘇郎中戲卽蘇葩戲後周士人蘇葩好酒落魄自號郎中衣緑袍戴席帽赤面曰蘇郎中戲猶今之鮑老郭郎也

舞郎亦謂之品子舞人隋以品子爲之號爲二舞郎漢謂之舞子樂師帗舞注帗析五采繒今靈星舞子持之是也以此知漢稱舞子靈星漢稱帗之狀也今太常有樂舞生

樂器

樂均調樂器也伶州鳩曰律所以立均出度也注均者均鐘木長七尺有系之以均鐘者度鐘大小淸濁也漢大予樂官有之後志冬夏至合八能之士聴樂均冬至陽气應則樂均淸夏至陰气應則樂均濁樂葉圖徵曰聖人承天以立均謂以中聲定律也顯徳六年王朴疏曰宣示古今樂錄令臣作律準十三用七聲爲均均有七調聲有十二均合八十四調後魏志春秋昭二十年晏子曰七音服子愼注云黃鐘之均黃鐘爲宮太蔟爲商姑洗爲角林鐘爲徵南呂爲羽應鐘爲變宮蕤賔爲變徵一垂十九鐘十二垂二百二十八鐘八十四律晉孫登撫一琴唐淸商伎有獨琴智以爲此皆均之遺也勻均韻古通因作韻

雅樂器之增損失之也隋志大業元年栁顧言等言雅樂合十二器金之屬二曰鎛鐘每鐘垂一簨簴曰編鐘十六垂於一簨簴唐志又有歌鐘爲鐃爲鐲爲鐸石之屬一曰磬唐志分爲三曰大磬編磬歌磬絲之屬四曰琴曰瑟曰築十二曰箏十三秦聲恬所作唐志以絲第五以頌瑟爲箏又有阮咸竹之屬三曰簫十六管長尺曰箎長尺四寸八孔曰笛凡十二孔邱仲作唐志竹第八有管有舂牘匏之屬二曰笙曰竽笙有十九管竽三十六管唐志匏第七有巢有和土之屬一曰塤六孔唐志第三有大壎也革之屬五曰建鼓靈鼓靈鞀八面雷鼓雷鞀六面路鼓路鞀四面又有節鼓唐志革第四有縣鼓有柎有相木之屬二曰柷曰敔以節樂止樂唐志木第六有椎有應智按漢已雜用隋唐日加如鐃鐲自是軍樂今庭樂用小鐃鈸節樂以不知用柷敔也樂記注相卽柎以韋爲之裝之以糠疏曰擊柎輔相於樂箏之入雅樂由不知和琴瑟也唐常有五琵琶亦入此乎別分北部可耳前志孔光奏主調篪員注篪七孔廣雅云八孔笛有七孔以應七聲風俗通亦然三禮圖則曰六孔笛滌也今之簫則六孔所謂洞簫無底簫也今之管七孔短於簫師古曰剛及別柎皆鼓名柎音膚節鼔卽今之杖鼓版也舂牘笙師注以竹大五六寸長七尺短者一二尺其端有兩空髹畫以兩手築地應長六尺五寸其中有椎雅狀如漆筩而弇口大三圍長五尺六寸以羊革鞔之有兩組疏畫此笙師本以教祴樂祴樂不用柷敔故用舂牘築地以節樂也似今之魚鼓通典節鼓狀如博局中開圓孔適容其鼓擊以節樂

合止柷敔節也智常作論曰事有數千年相襲以訛而究不知正者不少矣柷敔之用其一也郭璞云柷如漆桶方二尺四寸深一尺八寸中有椎柄連底挏之敔如伏虎背上有二十七鉏鋙刻以木長一尺防之擊柷之椎名爲止戛敔之木名爲籈其用之也樂之初擊柷三聲以作之樂之末戛敔三聲以止之自馬融鄭李循白虎通其說皆然唐六典協律郎舉麾鼓柷而樂作偃麾戛敔而後止遺法舉羽或提燈籠是已然則柷敔之用果此六聲而已邪總因尙書合止柷敔誤解合爲始合止爲終止也合止者合而止之一字一轉或數止焉節之謂也吾觀時樂得之矣時之度曲可以使人人一律者版爲之也版有眼故加節焉十畨之奏一聲版二聲魚皆以木爲之取其音淸裂不爲眾樂所掩夫柷敔之聲猶是也伶州鳩曰革木一聲木音直非若金石之鏗鏘革之闛鞈絲竹之嘹喨綿長可悅也不過挏防相擊砉然而止正如版魚用爲節奏曲之遲疾視此爲準雅相之聲近乎拉颯悄然以輔柷敔之間此度曲之所爲大襯小襯也柷敔不得其用今乃用銅鈸杖鼓以補之琴瑟設而不作亦以不知版眼也琴曲中有入慢則有趨可知矣今之單彈琴者猶度淸曲也使其引喉轉聲以意長短不合拍按豈可聴乎琴與瑟合遂與六琴六瑟合遂與眾樂合皆恃拍按之節以一之若専以靜逺緩細爲髙無復版眼則竟可隨意短長是焉能與眾合邪人之用聲聲有常止止以更气止以言乎齊也合止明矣春官教舂牘如柷小舂謂之應以應大舂所倡之節又云牘以應柷則柷非三聲而畢可知也房庶曰金石鐘磬也而變爲方響絲竹琴簫也而變爲箏笛木柷敔也而貫之爲版馬貴與亦編九拍版六拍版於柷敔之後胡以代抃唐名樂句宋以檀若桑爲之非明徵乎貴與亦疑之而不敢�耳

遞鐘編鐘也王褒頌曰伯牙操遞鐘卽編鐘也隋盧賁曰周武克殷得鶉火天駟之應其音用七漢加應鐘故十六枚而在一簴鄭注周禮以二八爲十六簴諸儒泥八音加倍非也智按十二律正倍合二十四聲後以不能盡用存十二律加四淸聲合爲十六今宮譜北曲亦十六調可證也編磬亦如之編鐘磬外別有歌鐘玉磬商頌依我磬聲磬亦玉磬也郊祀歌璆磬金鼓璆美玉名元祐編磬特磬是其遺也徐景安樂書甲丙庚壬設編鐘以應陽也乙丁辛癸布編磬以應陰也陳十二鎛鐘自子至亥各當其位以應律節聲也建鼓配乾艮巽坤之位合二十四架象節气也柷在寅敔在戌當亥子丑之左右其次歌鐘以節登歌之句者曰歌磬卽周禮頌磬也

防鐘鐘篆有莖者也博古圖有宋公防鐘銘防字與莖通用大晟樂書應天得六鐘其帶曰莖鐘因顓頊六莖取名耳

鐘乳篆閒之枚也考工記舞上謂之甬閒謂之枚枚謂之景卽今之鐘乳也今乳俠舞閒每處有九面三十六漢法一帶有九智以爲蓋四面也博古圖有周輔乳鐘李照曰鐘之有乳以節餘聲陸氏曰乳取於養也鼎乳以養口鐘乳以養耳皆養也石名鐘乳亦以其垂似之南京方山定林寺有乳鐘凡百二十乳亦四面分直甬面各三十乳乳各爲聲

追蠡追處剝落也趙岐以追爲鐘紐止因旋虫謂之幹而附會也洞天淸錄曰今人以器物用久而剝落者爲蠡蓋古銅器欵文追起者剝落漫滅也追與堆通畫家滴粉令起謂之堆粉金銀犀玉之工皆謂堆起爲頂裝詩追琢其章正謂頂裝作法也如鐘之旋帶枚若是追起者筆乘譏紐絕是矣然以爲槌系之追殊所未安

防泛琴聲也紋蛇腹當作蛇蚹樂書曰合聲以作主暉分律以配臣有用暉者卽琴徽也九嘆用彈緯升庵曰徽亦逕作緯志林曰嵇中散琴賦雲閒遼故音痺長故微鳴所謂痺者猶今俗云防聲也防音鮮出羯鼓錄兩之間逺則有防故曰閒遼鳴云者今之所謂泛聲也虛而不按乃可按故云長而微鳴也五臣皆不曉妄注吳曾引晁無咎云浮雲栁絮爲泛聲輕非絲重非木也喧啾百鳥羣忽見孤鳳凰爲泛聲中寄指聲也胡元瑞曰琴譜有疊蠲謂二指後先齊下也雷威唐大歷中西蜀人善制琴姚令威曰先公有雷威琴又言趙彥安得一紋琴眞虵蚹也中題雲霧中山後得蜀郡艸堂閒話云雷氏斵琴多在蛾眉無爲霧中三山今人重梅花牛毛斷蛇腹斷蛇腹當作蛇蚹莊子曰吾待蛇蚹蜩翼邪注蚹蛇腹下齟齬可以行者曹昭曰唐時雷文張越二家善制琴龍池鳳沼間有余處悉窪令關聲而不散姚作雷威文威一聲之訛也崇禎中命造琴五百張其式各種文華殿中書文震亨言此

靈開渠雅州之靈開山材也南部新書裴說在韋臯幕取靈開山桐爲琴謂之靈開渠東坡藏琴有銘雲開元十年造雅州靈開材其下池銘曰雷家記八曰合蓋聲出兩池其背微隆使之隘而聲徘徊也智疑是八日合說郛載東坡爲陳季常雜書琴事有此條至虞汝明所記古琴疏皆後人造名也伏羲嬰硜貢梓帝命下相柏皇爲琴曰丹維曰祖牀帝俊琴曰電母俊之子晏龍琴曰菌首曰白民伊陟琴曰國阿周宣王琴曰向風銘曰情有耳伏宼在是祝牧琴曰太古楚王子無虧撫琴爲洞庭木秋之歌琴曰靑翻崔駰琴曰臥冰戴逵琴曰黑鵠逵之子仲若琴曰躍魴兄勃琴曰應谷栁文暢琴曰春風摛藻家用之羲之嬰硜貢梓舜之電母恐是附會山海經以俊爲舜俊之子晏龍豈商均之別名乎中興書目有琴經一卷諸葛亮撰此僞必矣余嘗見楊大經所得琴經言十三徽中音爲主在七徽兩頭各六琴身分三斷各七音而七十三徽又細分宮商角徵羽轉聲之處南海陳喬生曾刻其略今不見有此書崔遵度琴箋亦言其端矣大經教人先唱琴如學簫先唱五六工之例故易得節奏方與諸樂器合王伯厚引呂覽曰堯命質爲樂乃以麋輅置缶而鼓之乃拊石擊石以象上帝玉磬之音以致獸舞鼓�乃拌五之琴作爲十五之瑟命曰大章舜立鼓�延乃拌鼓�之所爲瑟益之八爲二十三之瑟乃令質修九招六列六英以明帝徳�或作�拌一作析楊升庵引之智按呂覽本作瞽叟兩山墨談曰集韻秦有父子爭瑟者各入其半故名箏呂氏古樂紀曰瞽叟拌五之琴爲十五之瑟帝舜立仰延乃拌瞽叟之所爲瑟爲二十三王楊或別見本豈叟作�叟又因膄訛邪若謂父子相爭而引此非矣瞽者皆可稱叟安知卽舜父乎

琴首更者曰臨嶽焦尾曰龍齦董彥逺曰李陽冰琴銘十字奇古冰小篆惟見於此沈存中言南溟伽陀羅紋如銀屑堅豈琴材是未曾見琴其銘亦未盡見也今銘曰以爲臨嶽等昔孫綽云回風臨嶽刈飾流離成公綏亦曰臨嶽則齊州之丹林顏黃門曰琴首更者名臨嶽琴必以堅木借欲其不刻入也臨嶽本山神名因以名玉因以名琴之首其尾曰龍齦龍齦至臨嶽應通期數四分用三以排徽

賀若瑟曲也程泰之曰瑟中有賀若乃唐文宗時賀若夷善琴樂府雜錄曰賀若夷令人琴而自以瑟合之錦瑟五十乃爾雅之灑也二十五爲瑟十三爲箏

剛鼓卽鼖謂防之也在前曰朔鼙後應曰應鼙騎鼓也周禮以鼛鼔鼓役事長丈有二尺長則聲緩故以節

力役古通作臯臯緩也以鼖鼓鼓軍事八尺而兩面或作防古通作賁扶云切鞀有柄兩耳鼓也播以節樂又作鞉鼙小鼓又作鞞鞞中軍執以令鼓所謂朔鼙也旅長執以應之所謂應鼙也司馬法曰鼙聲不過闟說文曰騎鼓也大司馬有執提注馬上有曲木置鼓鬛上故謂之提漢鹵簿有剛鼓孔光何武奏剛別柎員晉作防鼓唐作防鼓夾金鉦皆十二南史輿不得重防防鼓大使人防之也今時有金鼓有襜如襦以系掛於後項手兩桴擊之其節奏名得勝鼓今士大夫家用之不過二十面然南都始用也豈唐之中鳴小鼓羽葆鼓乎又午門角樓上鼓乃禦朝時發煦者偶一面壊宗伯工部入估直見其制乃紙布裱成者以無此大皮也塗金鏤環司禮計費千餘金亦破冒耳陳祥道言八面六面猶言八枚六枚也智按此乃康成之說若作一鼓而八出爲面直可噴飯而韓苑洛志樂猶主其說而圖之迂哉楚嚴卽今之發也大鼜晨戒發皆嚴鼓也司馬法曰昬四通鼓爲大鼜【音戚】夜半三通爲晨戒旦明五通爲發昫【音噓】周禮曰軍旅夜鼓鼜發擂以三百六十爲一通衛公兵法軍城及行軍在外日出沒時鼓手撾三百三十三捶爲一通鼓音止角音動吹十二聲爲一疊虎鈐經十萬兵以上大角二十四具大鼓六十四面日沒前二刻先吹小角次吹大角一會十六聲三會四十八聲爲一曲發鉦一百五十聲唐馬周請置六街鼓號咚咚鼓樂志楚嚴鼓員一人因中嚴而嚴鼓元帝擿銅丸聲中嚴鼓之節駕將出奏中嚴亦曰一嚴再嚴三嚴張衡賦用楚嚴周遵道豹隠紀談曰楊誠齋詩天上歸來已六更不知其解宋內五更絕梆鼓徧作謂之蝦蟆更其時禁門開而百官入所謂六更也如方外之攢防郭靑螺曰卽今之發擂耳演繁露曰五夜分二十五防景陽樓鐘今墉城鐘皆以記漏南史齊髙帝攺用鐵磬以記防也

植鼓謂之建鼓亦曰縣鼓何並王林卿剝寺門建鼓官司通曰寺師古曰植鼓也建木而旁縣鼓也城上烏謡曰梁下有縣鼓

羯鼓兩杖鼓各有異名宗好羯鼓而寧王善吹笛帝嘗稱羯鼓八音之領袖蓋本兩杖鼓其曰答臘鼓則龜玆鼓也毛員鼓則天竺伎也筆談曰羯鼓曲今惟有邠州一父老能之有大合蟬滴滴泉唐之杖鼔曰兩杖鼓者兩頭皆用杖今之杖鼓一頭以手拊之則唐之漢震第二鼓也明皇宋開府皆善此鼓其曲多獨奏如鼓笛曲是也今時杖鼓當時只是打拍鮮有専門獨奏之妙古曲悉皆散亡頃年王師南徵得黃帝炎一曲於交趾乃杖鼔曲也炎或作鹽今杖鼓譜中有炎杖聲或曰大樂之鼓無繁滚但用一椎此用二椎故曰兩杖鼓與拍鼓呼杖鼓者異今時杖鼓版専以襯節

漁陽參咢也徒擊鼓謂之咢禰衡未易服一鼓旣易服又一鼓徐文長言余姚人及董堯章並能此調有倚伏舞勢曰余姚鼓乃漁陽之訛也參上聲今作摻撾徐引古歌辭邊城晏開漁陽摻黃塵蕭蕭白日暗又漢書注引王僧孺詩散度廣陵音參寫漁陽曲博南摻去聲

朋肯手拍鼓聲也宋璟善鼓嘗曰不是靑州石末卽是曾山花甆撚小碧於頭上掌下須有朋肯之聲朋去聲據此乃是漢震第二鼓也且蹂用石末花甆固是腰鼓掌下朋肯聲是以手拍非羯鼓也又謂頭如靑山峯手如白雨防此羯鼓之能事也璟孫沇亦知音律邪婆色雞鼓曲也李琬聴樂工擊此知之出韓卓羯鼓錄羯鼓承牙牀以兩杖擊之明列合太簇一均在雞婁鼓之上都曇答臘之下世謂兩杖鼓用山桑捲用銅鐵杖用黃檀狗骨花楸曹王臯得二卷爲至寶杜鴻漸得二杖爲尢物李琬知邪婆色雞以掘柘急偏解之打斷宋街市鼓曲也一名太平鼔吳曾曰崇寧大觀以來內外街市鼓笛拍版名曰打斷至政和初禁之民間攺名太平鼓又曰通同部鼓江古心宣政雜錄言臻蓬蓬鼔今北京臘正小兒皆以綿裹枹擊鐵環太平鼓無笛拍

沙鑼羯鼔皆外國器而中國用之鉦與鑼近故用相代也古嘗以解嚴叩鉦今無其制說文曰鉦鐃也鐃如鈴余嘗以鐸鉦鐃鐲形皆如小鐘有舌而鑼爲嘗用乃無之唐韻七歌有鑼乃云鈔鑼器也意古必有此形或諸公失注邪俗間用篥之樂皆用銅鼓以間之馬援致駱越銅鼓鑄爲銅馬唐時有銅鼓入貢今雲貴兩粵到處有之聲聞十里其形平面而中漚起擊漚起處每二架有雌雄今雅樂教坊樂隊舞皆不用此不知唐宋時用否馬貴與曰鼓吹鉦卽說文錚形圓如銅鑼宋志曰鉦如大銅疊南蠻之器也劉淵曰鈔鑼銅器樂書有銅鑼自後魏宣武以後好北音胡羯鼓銅鈸打沙鑼其音原出西域音常式切雲麓漫抄曰今人呼洗爲沙鑼又曰廝鑼近代賜契丹西夏使人皆用此語究其說軍行不暇持洗以鑼代之智以此說附會蓋中原人以擊鑼爲篩鑼東南方亦有言之者篩沙音相近篩又爲廝又小轉也書曰養馬者爲廝所執之鑼爲洗曰廝鑼以鑼爲洗正如秦漢用刁鬥可以警夜又可以炊飯取其便耳宋志駕前皆棒廝鑼元志作水礶鐁鑼南宋市肆記亦言酒器沙鑼水盆以金銀爲之卽如今之銅面盆也

丁寧鉦也讀如丁令因作叮嚀通爲眞泠丁東一作丁當丁寧本口語丁寧故作叮嚀以是名鉦取其聲也猶鐵馬名曰丁當玉佩亦曰丁當或作叮當或曰語叮囑曰丁寧本此莊子眞泠禹曰之眞泠卽丁寧也丁東聲也佩聲聲皆稱之又作丁當者蓋東當二音古通用也詩小東大東葉可以履霜空亦如匡可證

銅鈸今之鐃鈸也廣韻但言鈴鈸不知其詳銅鈸乃南齊穆士素所造其圓數寸大者出於扶南髙昌疎勒之國其圓數尺隠起如浮漚以韋貫之相擊以和樂釋書有之唐燕樂曲有銅鈸相和之樂銅鈸謂之銅盤司馬承禎制眞道曲大羅天曲有鐃鈸蓋其小者今亦用以節樂或謂之艸子或謂之鋪鈸

箛卽笳唐之銅角是其遺也仗有大鼓長鳴長鳴今時之號通也口圓而長如竹筩一尺五寸又有小柄空管從筩中抽出吹之晉卽有鳴葭葭卽笳應劭鹵簿圖有騎執箛箛卽笳或謂其始似葭管後以銅作大篥桓制龍角所謂銅角也今俗云喇叭鎖哪直口曰號通轅門吹角十二疊是也今制有畫角在前又有大銅角小銅角胡儼言曹子建制角曰爲君難爲臣難難又難不知何所本

將於淳於之類也北海郡有淳於縣春秋淳於公國在此縣因以爲氏其實本樂器名圓如碓頭大上小下樂作鳴之與鼓相和淳因作錞周禮鼓人以金錞和鼓卽此南齊始興王鑑有什邡人段祖以淳於獻鑑髙三尺六寸六分圍二尺四寸後周自蜀得之斛斯徵曰此錞於也依幹寶周禮注以芒筒捋之其聲極振周禮疏曰錞於之名出於漢大予樂官按晉語趙宣子曰戰以錞於丁寧儆其民也吳語鳴鐘鼓丁寧錞於五代後周有將於其錞於之類乎形似瓦缶以簴縣之宋時虢州上古鐘董逌以爲淳於故考擊不受而無攠隧也當音惇於

琵琶本借枇杷轉爲鼙婆或作擘防一名國腹說文止有枇杷字借當樂器遂作琵琶一名鼙婆卽琵琶聲之轉也趙凡夫以爲當用擘�又作防其可笑者在竟攺唐人詩字也字有俗而通者琵琶是也又安知非說文之漏失乎推手曰琵郤手曰琶傅琵琶序云漢送烏孫公主起杜摯以爲秦長城之役百姓鞉而鼓之武夷山記國腹卽琵琶元有白翎雀大曲張思防歌曰一十四喑一抹蓋秦與琵琶合奏也王元美琵琶有小大忽雷按南部新書曰韓晉公入蜀伐奇樹堅致如紫石匠曰爲胡琴槽他木不可並遂爲二琴大曰大忽雷小曰小忽雷後獻徳皇晦伯編入琴類已非而元美以爲琵琶或後凡樂器之有槽軫者皆借稱之邪琵亦音擘容齋引樂天忽聞水上琵琶聲爲證古詩何拘邪紀事載宣宗弔白居易律詩云童子解吟長恨曲塞兒能唱琵琶篇此知唐人有擘琶之音

洞簫本是筒簫說文筒通簫也徒弄切簫本編排而成形象鳳尾曰鳳簫爾雅所謂言也後加作防筒乃單竹故曰通簫後乃通作洞簫王子淵作洞簫賦

泠簫泠人以簫合詠也魯語曰泠簫詠歌乃鹿鳴之三景王鑄無射泠州鳩非之泠氏掌樂官周語曰泠人詩簡兮衛之賢者仕於泠官鄭曰泠官樂官鐘儀曰泠人也因黃帝使泠倫取竹爲古樂師故後世號樂官爲泠旣以泠爲官故別作伶

唐之管色猶古之鐘均也古有一之均以均眾聲唐賀懷智琵琶譜一冊其序曰琵琶八十四調內黃鐘太蔟林鐘宮聲中彈不出須管色定餘八十一調卽以此三調爲準管色猶均聲以爲相合之準今之調琴須先用管色合字定宮乃以宮下生徵徵生商上下相生終於少商凡下生者隔二上生者隔一取之凡聲皆當如此古人仍須以金石爲準商頌依我磬聲是也今之彈三者初亦使人吹簫定調散彈小以合簫中伊字然後定軫可以合和合字音近於葛詞隠所雲輪過髙徽則其字頭低出之聲簫管合和不著曰挐曰賣正所謂合曲也

笛簻非馬策也馬融笛賦裁以當簻李善注簻馬策也裁笛以當馬簻便易持夢溪筆談曰簻管也古人謂樂之管爲簻故潘嶽笙賦云修簻內辟余簫外透裁以當笛者余器多裁眾簻以成音此笛但裁一簻五音皆具不假繁猥所以便而易持也升庵引此元瑞譏其全抄西溪叢語云當作檛不當作簻智按簻檛音義皆同因有方言而後造此字馬鞭名之笛管亦名之何礙乎必欲攺檛字以別又可笑矣有雅笛有羌笛周禮笙師掌教羌笛融所賦長笛空洞無底剡其上孔五孔一出其背正似今之尺八李善注七孔長一尺四寸此乃今之橫笛太常鼓吹部中之橫吹也融賦曰易京君明識音律故本四孔加以一君明所加孔後出是謂商聲五音畢沈約宋書亦云京房備其五音周禮笙師注杜子春云篴乃今時所吹五空竹篴今三禮圖正橫設而有五孔此雅笛也後乃增爲六又增爲七

擫防一作擪扢手執之狀也王褒洞簫賦挹抐擫防順敍卑迖抐音女立切擫烏協切防卽撚五臣作擪扢墨莊漫錄引連昌宮詞李謩笛傍宮墻見玉篇指按於笛曰智謂乃擪訛而張子賢以爲奇邪吹唇卽所謂也卽叫字集韻又作嘄或以土爲之今人以口作聲曰叫亦謂之肉笛莊子吹劍首者�而已矣北魏圍南陽吹唇沸地卽口吹也

匏屬總言笙簧分言之則多管曰簧笙竽巢和簧皆匏屬而隋志樂匏止有笙十九管竽三十六管唐志二匏有巢有和此取爾雅之名馮嗣宗疑月令仲夏調笙竽竾簧並言四事或簧別是一器邪朱子則以匏中金葉爲簧漢武內鼔震靈之簧神仙有五舌竹簧宋時民間有鐵葉簧智以仙小說不可據大約合言則匏中管曰簧分言則多管是簧耳竾卽篪

控卽空侯升庵樂書云師延爲空國之侯所制臆說也沈約宋書控宮引第一商引第二卽管篌也風俗通作坎侯吳兢云漢武滅南粵令樂人侯暉造竷竷音坎以侯姓名坎侯集韻作篌復矣凡夫禁用箜篌大泥

拍版今版之始也拍版本無譜明皇遣黃幡綽造譜乃於紙上畫兩耳以進上問之對曰但有耳道自然中節韓文曰樂句研北雜誌曰趙氏獨子固不仕元醉歌樂府執紅牙以節曲牙版也

火不思卽今之琥珀詞也元志天樂一部有琵琶管篌二火不思二胡琴二火不思制如琵琶直頭無品有小槽圓腹如半瓶以皮爲面四皮絣同一孤柱陶宗儀言樂器有秦明琴渾不似曲則有口溫捨捨��之類卽火不思智見今山陜中州皆彈琥珀詞其制似之蓋渾不似之轉語也通考曰琵琶修頸而小曰秦漢子今京師有吳撥四土兒密失義兒機等兪琰曰北地琵琶昭君笑曰渾不似遂訛

觱篥一作箄篥悲栗宋太宗時三大宴皇帝升座宰相進酒庭中吹觱篥以眾樂和之唐九部塞樂有漆觱篥比部安國樂有雙觱篥銀字觱篥銀字管也唐徳宗朝有將尉遲靑素善觱篥冠絕古今時幽州有王麻奴河北推爲第一手後訪尉遲令於髙般涉調中吹勒部羝曲曲終尉遲頷頤而已謂麻奴曰何必髙般涉也卽自取銀字管放般涉中吹之麻奴愧謝朱子曰箄篥原名悲栗元美載武夷山古記魏子騫會鄕人於幔亭呂荷香戛國腹黃次姑揮悲栗悲栗卽箄篥國腹卽琵琶

通雅卷三十﹤子部﹐雜家類﹐雜考之屬﹐通雅﹥

欽定四庫全書

通雅卷三十一

明方以智撰器用【書札】

古以木片爲札削竹爲策編策爲簡成帙爲冊方版謂之方牘朴謂之槧插羽之牘謂之羽檄書刀謂之削聘禮曰加書將命百名以上書於策不及百名書於方旣夕禮曰書賵於方若九若七若五書遺於策文多者書之策少者書之方木片曰札說文曰牒也漢書曰穀子云筆札光武一札十行漢人皆以此爲簡牘削竹爲策編策爲簡與柬通成帙爲冊冊必有捲論衡曰斷木爲槧【七豓切】版長三尺削木也木削爲�【同柹】顏之推引後漢書楊由云風吹削哺爲柹【音比】此是削札牘之�耳蘇竟書云摩研編削之才子云提鉛槧吳恢欲殺靑簡皆刀策也康成注論語序以鉤命�云春秋二尺四寸書之孝經二尺二寸書之故知六經之策皆長二尺四寸伯皆言二尺者天子策書所用與六經異也簡容一行字牘乃方版羽檄之書說文曰二尺書也顏子籕曰以木簡爲書長尺二寸此近是魏武奏事云有急則臿羽曰羽檄吐蕃用金箭急則加銀鵠升庵曰雲南急遞插雞毛乃羽書之遺也築氏爲削長尺博寸合六而成規鄭曰今之書刀也東觀記以書刀賜馬嚴朱博投刀削所記用簡牒吏皆以刀筆自隨氏已制筆漢兼用書刀曰刀筆博古圖有漢刀筆文翁吏詣京師減省少府用度買刀布蜀物遺博士如淳曰金馬書刀今賜計吏者作馬形刀環金鏤之楊僕請官蜀刀此刀也唐禧宗乾符六年徐云防使南詔驃信待云防厚授以木夾宣和書譜章孝規爲路魯瞻書雲南木夾彼方謂之木契猶有古槧之遺或以茶經竹夾相比非矣

尺一詔策也漢以單於書以尺一牘選舉召拜亦書之尺一版楊政以箭貫輦持章乞楊生師卽尺一出升範升也李云言尺一拜用陳蕃言尺一選用委尙書三公陽球不得稽畱尺一所謂勅也通用詳見疑始字說中漢以後詔誥因有定名唐志有七一曰冊書二曰制書三曰慰勞制書四曰發勅五曰防六曰論事書七曰勅牒而尙書省之制六制勅冊天子用之令則皇太子用之教則親王公主用之符則省下州州下縣者下之達上有六一曰表二曰狀三曰箋四曰啟五曰辭六曰牒而門下省又有奏鈔奏彈露布議四者與表狀共六制諸司相質其制有三一曰關二曰刺三曰移趙宧光謂札從乙尺一當作尺乙不知何以解丈二之組耶

詔書有眞艸又有案有宣三王世家禇先生曰謹論次其眞艸詔書編於左方鄭崇持詔書案起案者寫詔之文智以爲存案如今之底稿也唐故事中書舍人掌詔誥皆寫兩本一爲底一爲宣身之曰在中書可【闕】覆謂之正宣唐朝臣以兵送李泌寫宣以郤之崇文目有宣底八卷唐王起帝常以疑事令使者質起具榜子附使者上凡成十卷號曰寫宣會要曰大順中令詔書別錄小字本畱內永爲定式廣川跋同光四年宣周之復逆猶秦漢之奏事上書也宰夫執敍羣吏之治以待諸臣之復萬民之逆注復謂於朝廷奏事逆爲上書太僕掌諸侯之復逆注鄭司農曰復謂奏事逆爲受下奏七國未變古式言事於王皆稱上書秦初攺書曰奏後又曰封書曰封章謂重封以上蔡邕以皁囊封上章奏所謂囊封也

大諾批答也梁陳伯之爲江州刺史不識書得文牒辭訟惟作大諾而已齊江夏王鋒髙帝使學鳳尾諾以玉麒麟賜之唐紀曰凡諸侯牋奏皆批曰諾而艸書若鳳尾形宋明帝紀胡母輔専權語曰禾絹閉眼諾胡母大張槖禾絹謂帝也此卽文書後之押字也自漢有之宗資任範博歌曰南陽宗資主畫諾張緒曰一生不解作諾汾晉之間尊者呼左右云咄左右必諾劉義叟云咄嗟而辦當作咄喏而辦智按咄嗟與咄唶咄吒同非諾也江左詔畫諾唐時畫聞卽今之知道也歸田錄言學士院用押字咨報季肇曰堂帖押名曰花押韋陟五朶云體是也劉后村曰王文康坐萊公貶蘇子美坐祁公廢二人皆爲婦翁累也帖尾托人相花字似是通人一蔽則花字尋常皆用之長睿與劉燾論書言及施結喜收古今人押字伯思曰梁朱異唐懷光沈熾文等題名紙縫或謂之押縫謂之押尾蔡廓曰我不能爲徐幹木署紙尾

唐宋有熟狀有進艸筆談曰本朝要事對稟常事擬進入畫可然後施行謂之熟狀事速不及待報則先行下具制艸奏知謂之進艸熟狀白紙書宰相押字他執政具姓名進艸卽黃紙書宰臣執政皆於狀背押字堂檢宰執背不押惟宰屬於檢背書日堂吏書名用印此擬熟狀有詞宰相押檢不印避暑錄言李暹告中書省官書姓而門下尙書省則不書甘露寺牒亦可證知也隋唐以來自朝廷下至郡縣決事皆有詞謂之判牒議呈艸曰畫知今會推公題猶然呈艸畫知止列姓會題尾銜曰臣某臣某不書姓

札子移牘也唐人奏事非表非狀者謂之札子亦謂之錄子又謂之榜子陸贄有榜子集蘇軾有進陸贄奏議札子約鬼章討阿里骨札子紹興四年著令領宣撫使者皆見任二府故行移用札子韓世忠宣撫淮東詔於所部州縣用札子則下行之文移矣宋徐度惇立曰唐宰相治事之地曰政事堂故所下書曰堂帖國初猶因此制趙韓王權重有詔禁止其後中書指揮事凡不降勅者曰札子猶堂帖也牘爲書版徐鍇曰古者爲公案也原涉削牘注木簡也後人折成簡帖故以書簡爲尺牘周勃獄吏書牘背示之則公案之牘也漢以來文移通爲之牒徐曰議故未定短牒諮謀則是牒短於牘矣匡衡隨牒在逺方注隨常牒無超擢也南史蔡樽爲吏尙用王筠帝推白牒於香橙地此白事除官之牒也馬援隨牒解釋此官府之諮議移文也又訟詞亦曰牒今惟皇宗屬籍曰玉牒仍唐宋舊名及給僧度牒其平行文移曰咨曰手本亦曰關曰牒曰照會下行上曰牒呈上行下曰牒札假以職名曰札付

露布露封也軍中報捷露版不封欲其宣布耳王緘曳布可笑矣於文定但専以爲捷狀縣之漆竿亦未盡也智按凡露封者皆曰露布光武以鮑昱爲司隸怪當司徒露布李云乃露布上移副三府東觀書有司奏孝順號曰敬宗露布奏可獻帝春秋曰荀彧卒於壽春壽春亡者告孫權言曹操欲荀彧殺伏后彧不從故自殺孫權露布於蜀魏攺元景初詔曰司徒露布咸使聞知蜀建興五年詔曰丞相其露布天下唐則載爲門下省之典制矣文章緣起言露布始於蜀誤也其引文露沈武露布以解此者更支

空首幅曰需頭或曰需章需批答也胡廣文吏試箋奏注漢雜事曰凡羣臣上通者四品一曰章二曰奏三曰表四曰駁議章者需頭稱稽首上以聞謝恩陳事詣闕通者也奏者亦需頭其京師官但言稽首言下稽首以聞其中有所請若罪法劾案公府送禦史臺卿校送謁者臺也表者不需頭上言臣某言下言誠惶誠恐稽首頓首死罪死罪左方下附曰某官臣甲乙上通謂之疏原涉削牘爲疏旣用帛紙故須折之其曰需頭者空前幅一面也楊萬里知筠州謝表曰需章匃外唐人書末言謹空猶今左衝也

條刺分條刺書也條宜表左列於左方也漢外戚成帝答許皇后詔曰皇帝有所疑便不便其條刺使大長秋來白也師古曰條謂分條之刺【千賜反】謂書之於刺版也漢武使刺六經封禪謂刺書之也條對卽今條陳也分條言一項者猶一首也今條奏謂之開坐考蔡邕謹條宜所施行七事表左開坐其開左之訛借乎飲章飛書匿名書也漢蔡邕一入牢獄促以飲章辭情何緣復聞注飲猶隠也卽今匿名文書梁松縣飛書注匿名書孔融侯覽刋章下州郡以名捕儉注刋章謂削去告人姓名愚謂刋章若榜行郡縣因朱儁刋定州奏遂以刋爲削蓋刋卽刻也漢卽無今版印或刻書其大章於版以徧行捕之漢書言章大者數千若文書全案也

下手書卽畫指券也月平今之榷會牒也周禮質劑注質劑謂兩書一札而別之也若今下手書疏漢時下手書卽今畫指券與右質劑同也別質劑皆今之券書也俗有手印事八成注鄭司農曰質劑今時月平是也平音病韓曰一市必立之平今經紀當行官給印牒是其遺制

殿上大言州郡行狀謂之舉謡言應劭曰每嵗州郡聴采長吏臧否民所疾苦還條奏之是謂舉謡言言謡言者掾屬令史都會殿上主者大言某州郡行狀條約謂之禁書士師五禁注古之禁書亡矣今宮門有符籍官府有無故擅入城門有離載下帷野有田律軍有囂讙夜行之禁其捔可言者又三禁注軍禮曰無干車無自後射此其類也

舊案謂之�事比鄭司農云士之八成者行事有八篇若今時�事比疏凡言成者皆舊有成事品式後人依而行之�事依前比類�之鮑昱有法比都目詳見刑法類至大比注若今八月案比黨正注如今小案比此漢時案比之名猶今之比較也�事比則條律書名晉志有漢�事令甲三百篇

徽識之書今之編冊也司常掌九旂之物名各有屬以待國事注屬謂徽識也言事名號皆題別疏云大云殊徽號昭公二十一年宋防人濮曰徽者公徒也是名徽也織文鳥章箋云識徽識也是名識也鄭又云徽識之書則云某某之事某某之名某某之號今各衙門各典故皆有編冊列之識音志卽周之屬也說文徽衺幅也一曰三糾繩也幑幟也以綘徽帛著於背引春秋幑者公徒若今救火衣集韻或作防或曰琴節曰徽亦有識意樂書作暉古作�本通而後別

跳出出格題頭也春秋正義引魏晉儀注寫表章別起行頭者謂之跳出智以爲卽今之出格尊稱題式也或上條陳開坐則亦分欵題頭葉少蘊曰見開元李暹一告有低頭起項

折簡折而疊之也箋書謂之尺牘折而分版謂之葉子編集謂之書冊其以卷名者古也古之簡容一行而後有折簡牘本方版而後但以箋書爲尺牘古書皆捲而唐始有葉子簡與柬通今人總以折疊者謂之柬帖奏謂之本報答謂之書短而單幅謂之箋以葉子裝釘謂之書本王淩曰卿直折簡召我謝朓折簡寫孔顗表此折簡也陳遵與人尺牘人皆藏去以爲榮魯王睦上令艸書尺牘雜誌曰晉宋兵革之間禁書疏非弔喪問疾不得行尺牘故羲之首云死罪此尺牘也後山談叢曰古書皆捲唐始有葉子今書冊是也昭文館版本淳熙進讀陸贄奏議令日讀五版此葉子書也說文帖他葉切帛書署也今用柬帖已置帛書署之義専以尺牘所書爲帖若今俗則呼名刺爲拜帖矣宋子京以手簡爲手畢宋元丰中詔中書例寫一本納執政分令諸房揭貼謂揭而貼之古貼帖通用世說以如意帖之是也今人因有揭帖之名

方書書於方也張蒼秦禦史主柱下方書注四方文書此解非是蓋持方策以待書也因爲通稱禇先生曰臣爲郎好讀外家語作六章編之左方以附益上方之三章

笏所以記對命也後爲手版笏度二尺六寸中博三寸其殺六分去一受命於君前則書於笏笏字說文新附籕文作�今字彚以楷作�大誤矣王會注曰晉宋以來謂之手版蜀秦宓以簿拄頰簿卽手版也王坦之見桓溫倒執手版沈瓚之於上前以手版四面指嚴安之以手版畫地人不敢犯是自對君與公禮相見皆用之宇文周時百官始執笏今無象與魚須文竹之制但四品以上用象牙五品以下用木以粉飾之宋庾道湣精相手版齊恩幸綦母珍之有相手版者曰富貴殳書書於殳者蕭子良古今篆隸文體曰殳書伯氏之職也古者文旣紀笏武亦書殳秦八體有殳書新莽去大刻符殳書加古文奇字

書姓名於奏白曰刺或曰名紙唐曰門狀禰衡懷刺漫滅郭泰符融賫刺入仇覽房是也釋名曰書姓名於奏白曰刺簡以奏事白事故曰奏白今刺姓名於簡上行平行皆用之或曰奏刺上行也今人謂之拜帖上行謂之手本通書曰稟帖文移之手本則又平行之稱髙彪訪馬融融疾不見彪覆刺遺書謂取回其帖書其後以遺之也爵裏刺卽今之履歷手版也世語曰夏侯榮淵之五子也七嵗屬文經目輒識魏文聞而請焉賔客百餘人人各奏刺悉書其鄕邑名氏世所謂爵裏刺也榮一日徧覽不謬今腳色手本履歷亦相謂爲手版其亦古之奏刺者乎何思澄名紙必盡孔平仲談苑曰古刺以紙書曰名紙李徳裕貴後人具銜起居謂之門狀補筆談又曰大狀老學庵曰元丰後盛行手刺又按周禮司刺掌三刺訊吏臣民此言訊也詩序風刺因作誎蹳剌從束刺從朿

刺亦曰謁翟義內謁徑入師古曰內謁通名也曲禮問子曰可典謁矣張耳上謁注上其謁而見也謝見再投啟事謂之溫捲澠水燕談曰國初襲唐宋士風舉子見先達先投刺謂之請見旣與之見他日再投啟事謂之謝見又數日再投啟事謂之溫捲

駢緘曰雙書老學庵筆記曰駢儷箋啟與手書俱行者主於箋啟故謂手書爲小簡然猶覺爲一緘已而或厄於書吏不能俱達於是駢緘之謂之雙書紹興初趙相元鎭貴重時方多故人恐不暇盡觀雙書乃以爵裏或更作一單紙直敍所請而並上之謂之品字封今自兩司以下通函兩臺必作大小兩啟亦雙書之遺雕本印書也隋唐有其法至五代而行至宋而盛今則極矣葉夢得言栁玭訓序在蜀見字書雕本不始自馮道監本始道耳揮麈錄言母昭裔有版鏤之言陸深河汾燕閒錄云隋開皇十三年勅廢像遺經悉令雕版則此又在栁先疑者以隋有此法唐何不行或止奉崇釋教邪沈存中曰慶曆中有畢升爲活版以膠泥燒成今則用木刻之用銅版合之

麻沙印本之初出未精者也老學庵筆記曰尹少稷日能誦麻沙版本書一寸又云三捨法行教官出易義云乾爲金坤又爲金諸生曰恐麻沙本也今精本用墨汁或上煙重印乃黑

帖經以試曰試帖舉人總括經文以應帖試曰帖括唐調露二年考工員外郎劉思立請帖經及試雜文宗時楊瑒奏問以孤經絕句請今並帖平文後舉人乃總括經文類聚之誦習以應帖試謂之帖括今緣以爲八股制義之稱

器用【碑帖金石】

帖刻於石而搨之曰法帖自有石經碑刻應有搨帖而未著稱蔡邕言觀及摹者車日千兩摹則今之墨搨也會要貞觀六年正月命整理禦府古今工書鐘王等眞迹得一千五伯一十卷開元六年整理數同十六年內出二王眞迹及芝昶等古迹一百六十卷付集賢院依文搨兩本進內分賜諸王兩本者分眞迹與眞艸迹也眞迹卷帙以貞觀字爲印縫眞艸迹令禇遂良眞書小字帖紙影之所謂搨影不知比今何法也若但描臨安能逼肖邪當時亦呼搨寫蘭亭一本入昭陵又一本太平安樂公主奏借出外搨寫遂失所在六典文館搨書三人習其法也意其兼學雙鉤過朱之法乎禇遂良帝方慕羲之故帖莫質眞僞遂良獨論所出無舛冒登善影本今猶相宋自太平興國詔訪筆迹於是荊湖獻張芝艸書潭州獻唐明皇所書道林寺王喬觀碑升州獻二王及桓溫等十八家石版書迹七年錢惟治以鐘王等墨迹七軸獻錢昱獻鐘王墨迹八軸舊說六百年而神去七百年而紙壊以淳化四年四月之勒上距魏晉約五百餘年冀得其眞如米所評又寥寥矣元祐中劉次莊爲法帖釋文十卷靖國初劉燾續之淳熙中刻祕閣續法帖宋至我生之初不滿五百年而宋初搨閣帖遂爲稀有價值千金余曾在陳眉公頑仙廬見一本乃董宰宗伯藏者旁有黃山谷朱書釋文字體微肥又一在嘉興項氏石經已混陜碑在西安府學不必漢魏多是唐鄭覃書蜀母昭裔所書石經今有注宋何拱鎭長安摹搨二千餘本民以爲害往往鑱削其字韓縝修霸橋督工急民磨碑石供之罹此二厄全者遂少世所謂曹全碑則漢八分之至明者矣相石崖崩而碑出故搨少而明也聖教不斷本李比海娑羅嶽麓云麾皆難得萬曆初內鄕李防令宛平發地得柱礎六乃唐李邕書云麾將軍碑因建古墨齋崇禎壬午智房師海峯爲順天府尹修書齋又掘得二圓扁石亦北海云麾碑有李琇名其前所得者未盡邪升庵常言斷裂在蒲城而正徳中劉逺夫鐵束之物之顯晦固各有時淳化閣帖宋太宗命侍書王著臨搨以棗木鏤刻至仁宗又詔僧希白刻石於祕閣前有目錄捲後無題世以爲二王府帖者非也又有髙宗紹興中國子監本其首尾與淳化略無少異當時禦前拓者多用匱紙蓋打金銀箔者也自後碑工作蟬翼本且以厚紙覆版上隠然爲銀挺�防以愚人初徽宗建中靖國間刻續法帖大觀中又摹搨刻石於太淸樓字行稍髙而以建中靖國續帖十卷易去嵗月名銜以爲後帖又刻孫過庭書譜及貞觀十七帖總爲二十二卷謂之大觀太淸樓帖絳帖者尙書郎潘師旦以官帖摹刻於家爲石本而寫字多訛舛世稱爲潘駙馬帖單炳文曹士晃各有模刻本又有新絳本北方別本武岡新舊本福淸烏鎭彭州資州本皆絳帖之別也潭帖者慶曆中劉丞相帥潭日以淳化官帖命慧照大師希白摹刻於石置之郡齋增入傷寒十七日王蒙顏眞卿諸帖而字行頗髙與淳化閣本差不同逐捲有慧照大師希白重模字而嵗月各異中間謬處甚多朱文公譏之是也潭帖之別則有劉丞相私第本長沙碑匠新刻本三山木本廬陵蕭氏本戲魚卽臨江帖也元祐間劉次莊以家藏淳化閣十卷摹刻戲魚堂除去篆題而增釋文又有淳熙修內司本北方印成本烏鎭張氏福淸李氏本劉后村云閣帖爲祖【十防】絳帖次之【二十防】臨江又次之武岡又次之大觀尢妙武岡佳者可亂絳臨江佳者可亂閣潭乃僧希白所摹有江左風味希白工於摹字屈於尋行數墨文理錯繆然其字比之淳化帖爲勝東坡推潭帖勝閣帖韓侂冑開羣玉帖字好薛紹彭亦有家塾帖好又按蔡京黨碑徧刻粵洞不以憝廢然吳鳬客直指鑿星巖北魏大武作始皇嶧碑人欲字香宜自珍重又得近搨一本因嘆元祐諸公姓名史不備者反賴以宋陸友仁研北雜誌曰定武禊序唐文皇模本所刻故毫髮無逾矩至徧賜諸王羣臣則皆一時能書所臨精神橫逸𨿽抵掌相似然猶以爲優孟也予所見元嘉賜本第一神龍第二蘇才翁家第三才翁本則祖神龍禇河南悞字本第四馮承素本第五禇延誨本第六陸柬之本第七趙模本第八最後見米老所仿禇河南第九仿馮承素第十紹興內府藏本第十一與定武微別又皆蠒紙非雙鉤響搨所作獨張似之家絹本云是湯普徹所摹爲不同耳劉克莊跋林竹溪家藏定武本乃薛氏續刋本不如其斷石本逺矣又有云段石本乃婺州倅防本前輩評其爲定武典刑亦名梅華本陶九成言蘭亭百十七刻裝褫作十冊宋理宗所藏有圖書鈐縫玉池後於陸國瑞處錄其目姜白石又有禊帖偏傍考今於世能幾本邪孟頫摹定武本在北京禇摹蘭亭歸徳府同州學俱有石刻好善掘得玉版蘭亭萬曆中潁井夜光探得六銅罍刻石蘭亭黃庭董宰定爲米南宮書潛艸曰雙鉤過朱惟恐失神魯公家僮修攺米元章嘆之而李端叔見廬山石刻字有精神因知模勒之妙有以假借致然偶遇南唐人陳格從事於此十二世矣

曰臨摹曰硬黃曰響搨皆學帖法也臨謂置紙在傍學之摹謂以薄紙覆摹硬黃謂置紙熱熨斗上以黃蠟塗勻儼如鮀角毫釐必見響搨謂以紙覆就明映光摹之此宋張世南說今之油紙摹帖蓋硬黃之遺也古帖逺者墨濃者堅若漆挨之纎毫無染兼以摹防日久紙面生光且有異香以此爲辧研北雜誌曰北碑刻深謂之溝道後漢方者曰碑員者曰碣宋黃長睿辧閣帖僞者幾半於眞米海嶽亦然宣和書畫有瓢印孫宗鑑東臯雜錄言漢碑額多篆身多隸隸多凹篆多凸此偶見耳皆凹者又漢額多鑿圓孔

有蟬翅搨烏金搨顏籀解史遊章曰蟬繒之輕薄者若蟬翼也紙亦有如蟬翼者或云用薄紙搨石則鋒稜畢出梁虞和論書表曰搨書悉用薄紙趙希鵠言北搨色淡而紋縐曰夾紗作蟬翅搨也南紙紋防墨用油煙以蠟故黑而有光爲烏金搨

金石之集則歐趙之功也古無搜金石爲書者博南言鄭條興古文在歐陽前而集古名錄則自歐陽公始而趙徳甫金石錄所收更多凡二千本元祐中呂大臨考古圖十卷政和中王楚集博古圖二十卷洪適隸釋隸續序曰歐陽七十五卷徳甫多九十三卷而闕其六予尙闕趙錄四之一而近出者亦三十餘紹興中錢塘薛尙功用敏爲欵識二十卷重廣鐘鼎韻七卷於是大備石刻九江自永叔作集古而跋之劉原甫黃長睿曾南丰周益公董彥逺皆有論辧子充不甚確惟長睿掊擊永叔而子固亦有四端辧正四明樓大防又指其璇題甘蔗以是益知考古之難田槪有京兆金石錄葉夢得有金石類攷蔡松年子珪續歐陽金石遺文六十卷奉符黨懷英善爲韻補楊信父銁合作鐘鼎韻熊與可序曰漢所得齊器周鼎柏寢之刻栒邑之銘皆有能按其欵識者唐初盛摹臨始有以褚搨碑碣爲墨本者東巡之石偃師之盤岐陽之鼓延陵季子之摹石泐而墨然猶未有能摹鐘鼎之欵者皇祐始命太常摹歷代器欵爲圖三館之士不能盡識於是歐劉李呂等錄漸廣宣和以後爲書遂多博古圖之外有晏元開蔡天啟趙明誠榮資道董彥逺以至黃伯思張耆年薛尙功諸家相繼論述鼎古器亦多政宣之間物常聚於所好也初夏氏仿二徐韻例以唐韻系古篆而器欵未備至用敏始詳臨川楊信父益以奉符黨氏韻補可謂富矣元吾衍喜王球嘯堂集古錄而作學古編都穆作金薤琳瑯楊愼有金石古文徐獻忠金石文王家瑞咸陽金石遺文趙崡石墨鐫華楊嗣昌徳山金石錄各紀所見不妨異同大抵好古之士存玩則可采獲詞章大不必矣柴氏曰璽印方塡盤盂方識銅龜私印髙平刻鵲印之章【尙平一作髙平】元暉記虎兒之字不可勝紀卽李龍眠金銅防泥金六虫書徐延之言唐瑩質鑑背銘李仲芳家南塘蟾蜍硯滴銘皆奇士自爲異篆耳鄺氏曰南海熊羽人以薛用敏韻爲宋之奇書柯九思周伯溫趙松雪皆有鑑定印釋夢英有臥雲叟篆書孫克有手書鐘鼎文十卷姚江陳鉅若溪隆萬間合刻之爲古韻三種若朱叔望金石韻府未善也於司直奕正作天下金石志劉同人曰華亭孫雪居不核李翕郙閣陜則曰冀潁川荀淑碑吳則曰潁黃州周少魯不胲志冀之域失仲舒漢贊矣志宛平失天寧寺隋碑矣司直之增周本者十七正孫本者十四是時吳國華惟英鞏鴻圖永固收藏裝帙爲精云研北雜誌曰永叔集古缺西漢字劉原父敞出守永興因以林華宮行鐙蓮勺宮博山鑪槃及谷口銅筩三銘遺之智按集古錄雲林華宮行鐙重一斤十四兩五鳳二年造其蓮勺槃亦五鳳中造宣帝本紀云困於蓮勺鹵中不言有宮史家非因事不盡載也谷口筒乃甘露中造趙徳甫金石錄謂西漢文字世不多有今按有五鳳二年魯共王修池數字胡承公資古紹志集云陽翔甎字要亦非眞卽偃曝余談所言夏縣之禹字甎也栁貫云新莽惡稱漢徳凡有石刻皆僕防之然洪字隸釋有哀帝建平五年郫縣一碑或云僞作又云西漢紀功多寓之金自東漢石刻始盛

書契旣作字體悉具其端則篆隸之筆古兼用矣董彥逺曰臨淄得桐棺前和外隠起爲銘齊太公六世孫胡公之墓惟三字是古餘同漢隸乃知書文相變不能逃古但數窮卽攺自然相合羅泌曰周公之時未攺籀已有六書之教孔子之時已攺籀尙存科斗之書則明知篆籀並作矣熊朋來云事有用於一時而廢後復襲之與古符者多矣黃帝刀布已作小篆葛天之金帛與今隸無異急就章方有波磔鉤踢而錢譜所載尊盧太昊至帝嚳之金幣文及近世掘得周世鏡銘皆古有鉤踢乃知後世所有者上古已有之丹鉛總錄亦據水經注古棺前和有八分書唐人錢譜太昊氏金尊盧氏幣其文有今筆又言在京得太公闤錢在滇得黃帝刀布可驗八分不始於秦小篆不始李斯也書契旣作字體悉具如岣嶁則用科斗石鼓則用籀書卽今之世文字也至於民庶婚姻之約市井交易之券則從簡易止用小篆都敬跋壇山石刻吉日癸巳四日在贊皇縣晉衛夫人謂李斯見周穆王書七日興嘆蓋指此也永叔謂慶曆宋祁摹之而趙州守將龕其州廨之壁趙明誠以穆王時皆古文而此字小篆疑非其眞蓋不知古亦用小篆也宋有皇祐五年權部事李中祐跋宋景濂摹其字重刻蒲陽山房謂吉日字與周淮父卣伯碩父鼎齊鏄鐘諸欵識合明誠已信石鼓不當於此疑之又按宋吳興施宿謂州廨舊石以政和五年取入內府皆所當知故並著之智曰漁仲謂石鼓有秦權文者亦周時先有此文而秦權用之耳陳懿卜學古余錄載李斯字通古少從荀卿學參古文復籀書頗知攺省作小著倉頡九章世謂玉筯又謂八分小蓋此籀文十存其八李斯小之祖也漁仲金石略云詛楚文李斯按方氏跋以爲秦惠文王二十六年石湖亦謂當惠文王之世後百餘年東巡泰山石刻則小非出於李斯按古實通用大小兼有分隸鉤踢之筆若専門以小立體則自斯始耳閣帖載李斯田�耕耨一則米元章亦不知何人書黃長睿考爲李陽冰王密所明州刺史裴公紀徳碣文無銖黍差李陽冰最妙得李斯筆意韓退之言李服之授科斗孝經漢衛宏官書則陽冰之子也從子騰亦善石刻說文字源在滑縣

古文總目之科斗非謂顓頊所作也倉頡之迹止藏書臺之墓石禹迹則岣嶁紫霄夏縣之甎也石鼓籀文也竇公樂書孔壁汲冢皆周也上古文難識總謂之科斗文字非専以科斗書之如曰炎帝見禾入穏作穏書一作八穗黃帝云書太昊龍書少昊鳳書顓頊作科斗書古應有此然確以何帝所作則不必信矣書史又言文王史佚作虎書武王時作禽書魚書如魯恭壊孔子宅得古文夏侯嬰掘地得石槨銘叔孫通曰此科斗書直謂其形似耳書史言孔甲盤盂沮誦鳥迹伏羲命子襄作六書今皆無考侯岡龍顏侈哆四目好怪之說也路史言倉帝史皇乃上古之帝非黃帝史智以上古必已造字而黃帝史亦名倉頡更造六書未可知也上古事逺當推其大槪而聴之漢文帝時竇公古文樂書乃周禮大司樂章宣帝時河內女子壊老子屋得古文二篇與汲冢冊書倉頡墓石刻皆稱極古倉頡墓在北海號藏書臺陽虛石室有石刻二十八字李斯識八字云上天作命皇辟疊王叔孫通識十二字任昉不信也詳考二句乃冦謙之所纂黑帝安和國王禁文也倉頡造字臺在開封城北岑參有詩此臺其後造乎岣嶁碑在南嶽宋嘉定何子一得觀摹刻嶽麓書院嘉靖潘疊峯釋七十二字今棲霞李臨淮家州甘泉書院滇安寧州法華山翻嶽麓本廬山紫霄峯有禹刻僅識鴻荒漾余乃六字此豫章詩話所載也水經注云禹刻與偃曝余談言夏縣甎爲三禹書石鼔文初潛陳倉野中至唐始出貞觀中吏部侍郎蘇勉紀其事鄭餘慶取置鳳翔之夫子廟而亡其一皇祐四年向傅師得之民間十數乃合大觀二年移汴辟雍嵌金其字金人輦至燕剔其金元大徳十一年虞集教授得之泥艸中始置國學大成門內歐陽修好之而有三疑鄭漁仲則謂秦鼓以秦權文識之也楊愼謂晉王右軍唐章懷太子嘗言之胡世將資古錄云蔡京作辟雍取十鼓置講堂謂周宣王鼓韓愈張懷瓘竇臮趙明誠也謂文王鼓宣王刻詩韋應物也謂成王鼓程琳董逌也虞伯生云鼓北徙畱王宣撫宅宅後爲大興府學則淪入濟河與金人棄之之說皆不足信今在北雍聖殿儀門金時馬子卿謂是宇文時造弱侯以蘇綽魏文十一年狩岐陽考武保定元年又狩岐陽命綽仿大誥則詩體仿詩可知然當時何以不刻年月豈故爲此迋後世抑失其一鼓邪李日華曰東坡有手鉤石鼓文篆籀全音釋備逺勝潘迪等所錄凡三百二十五字存

以比干墓銅盤爲孔子書者法書苑河南志也吾衍鄭瑗辧其非以吳季札碑爲孔子篆者張燕公張從紳蕭定也歐陽永叔秦少遊斷其非唐開元中武之奇耕地得銅盤按地誌殷太師碣在衛輝府城北都敬使西日記淇縣有方石刻殷比干墓四字字徑八寸元吾子行定爲漢人筆閩南鄭瑗井觀瑣言曰宣和博古多僞齊侯鐘晉姜鼎宰辟父惇等則眞比干盤則僞也汲郡北有比干墓偃師亦有比干墓唐開元偃師人得銅盤其銘曰右林左泉後岡前道萬世之藏玆焉是寶予觀其文勻麗不似三代其僞無疑故歐公集古錄不收智又按墨莊漫錄程唐賈朝孺於鳳翔府破商比干墓得銅盤徑二尺餘中有欵識一十六字道君皇帝曰忠賢之墓豈可掘乃罷朝孺退出其盤祁寛曾見之劉袤延仲言比干墓在衛州西山去城數十里有漢唐刻甚多而此云墓在關中又與開元武之奇同得一銅盤可疑哉季札碑在江陰黃田山下相閣帖魯司冦仲尼書是季氏墓銘也唐張從紳記雲開元中宗命殷仲容摹搨大歷中蕭定又刻於石此小者後人仿爲之也永叔言孔子未嘗至吳或曰言遊從孔子記題者臆也秦觀曰眞季子墓銘猶疑非仲尼書況仿者然張說謝碑額表云孔吳札之文秦存展季之隴故諸家因之升庵言吳子二字類小延陵之墓四字類大謂大小三代通行復又云孔子篆比干墓及吳季札墓尙是科斗則升庵未親見邪陳鉅昌云余從曲阜得孔廟翻刻比干碑全類漢隸季札碑今有新刻在云陽南城下則大小也

先秦之詛楚三石夾漈引方氏跋詛楚者乃方勺泊宅編也勺言巫咸碑在鳳翔府學亞駞文在洛陽劉沈家書同而偏傍小異史記楚子連熊於名者二十二獨無熊相以事考之自成王來未嘗與秦難及懷王熊槐蘇秦合從而楚爲長今碑文熊相率諸侯之兵以加臨我蓋史記誤以熊相爲槐耳其後五年懷王忿張儀復攻秦故碑云今又悉興其眾以逼我邊境是嵗秦襄王二十六年而夾漈謂方氏言秦惠文王二十六年蓋自永叔已疑熊槐熊橫當秦惠文王及昭襄王時而史記或失之矣彥逺跋大沈故湫淵在安定朝那仁壽中宜居湫水移於始平巫咸河在女醜北祀在安邑巫咸山下臨鹽水亞駞卽滹沲在周爲漚夷一名水顧野王考其地在靈丘黃伯思以烏駞在烏氏按竹書穆公十一年取靈丘當以靈丘爲是曰熊相者楚本熊穴後世以熊爲號又以其自熊霜又謂熊相其間如熊相禖熊相宜僚熊相祁而姓書熊相爲芊姓詛盟非一人列國書不主名則稱楚以姓也其時則楚頃襄也都敬言吾子行以先秦古器比較不類而宋世諸公愛其筆路無有異論予固不得而論也

合劉斯立以驗江鄰幾則泰山李斯之爲最確矣彥逺曰泰山碑累石固趾以存考其詞寴【音親】【音鄰】逺黎民大義著明史作休明陲於後世史作於後世皇帝躬聴史作躬聖男體順史作理順或皆史誤然昭隔內外或謂爲融古字相借不然則格與隔不可兼用也陲爲邊陲若垂後世則當作昔衛宏嘗言古一字有兩名者就注之禦史大大則大夫也莒公亦曰夫中有大如千人書千千今考禮記檀弓曰夫夫是也莊子曰且而屬之夫夫則字蓋如此此李斯所得據也大人貫簪爲夫則夫夫同文義亦可知永叔集古錄言江鄰幾守官奉符親到碑下云石完不可鐫風雨所剝止有此數十字而已徐惇立卻掃編曰其後東平劉斯立常登泰山絕頂其石埋土中似方非方人止搨其一面其三面皆有字而殘闇末有制曰可三字於是泰山之遂爲全篇如寴逺黎史作親巡逺方黎民施於後嗣作後世昆作後則史誤也智按似方非方則似義興之囤碑孫皓立石頌徳形如鼔吳天璽元年立俗謂之囤碑可知古有此制矣碑文寴卽親巡昭融不當作隔皆子長所攺豈直秦史誤乎今彥逺謂寴爲親鄰非也瑯邪臺蘇軾所摹嶧山碑鄭文寶所刋會稽碑申屠駧所刻之罘則遺文也蘇東坡守髙密托廬江文勛摩之石置超然臺上有記金石錄曰秦瑯邪臺刻石在今密州其頌詩亡矣獨從臣姓名及二世詔書然殘缺熙寧中子瞻所摹刻也從臣姓名五大夫作五大大泰山亦如此或曰古大與夫同恐不然余家所藏古器欵識有用大夫始鼎及秦權銘黔首大安皆用大字蓋古人簡質凡字防畫相近及首同者多假借用之東漢時碑刻尙多如此王元美言瑯邪秦刻向謂頌詩已亡余家藏乃宋莒公刻本僅十有七字皆頌詩中語之罘山刻亦秦二世詔也僅存二十一字永叔謂其文與嶧泰語同而字畫皆異惟泰山爲眞李斯耳或云麻溫故學士於登州海上得片木有此文豈杜甫所謂木失眞者邪水經注又言贛楡有秦刻石去海一百五十步今迷矣嶧山碑在嶧李斯篆杜詩云嶧山之碑野火焚棗木刻肥失眞或曰魏太武自東平過鄒見始皇刻使人排僕之焚在此時永叔曰嶧山碑史記不載其字特大不類泰山於氏金石志南京應天府有唐刻嶧山碑李處巽刻元祐八年鄒令張文仲復刻於石置嶧陰堂說郛云今嶧山實無此碑乃南唐徐鉉摹刻石於長安者鄭文寶記自以徐所授模本復刻石於長安國子學都敬云文寶刻徐氏本其後翻刻頗多申屠駧跋會稽碑曰嶧山頌淳化間太常博士鄭文寶刻於長安泰山頌至元間行臺侍禦李處巽得劉跋所摹本刋於建業郡庠予考始皇抵越取斷江岑石刻頌亦斯筆也余乃以家藏舊本模勒置於會稽黌捨但史記攸長作修長世字作三十追道作進首乃作追守軌度作度軌今則依石刻水經注言始皇稽山刻石尙存孫暢之述徵書曰斯篆石山石形似空上有金簡玉字之書智謂皆影響也酈道元且謂子江自蕪通山陰何足證稽山秦刻邪杭州紹興皆有秦望山範云所讀何山漁仲云疑在越州元至正初申屠子迪爲紹興推官以家藏刻於路學卽今所也不知其先何從得之然則元美所藏宋莒公刻本可知矣金石志淮安近海有秦始皇碑茅山有秦碑李斯

汲冢楚冢今不能分故有瑣語亂竹書之疑也書史云太康二年汲郡人不準盜魏襄王墓或言安釐王竹書數十車漆書科斗武帝以付束晳隨疑分釋皆有義證又廣川書跋太公廟碑今在衛州共縣晉太康十年立碑曰太公望者此縣人太康二年縣之西偏有盜發冢而得竹策之書書藏之年當秦坑儒之前八十六嵗竹書最古當魏安釐王時國史也則所書宜可信其言服禳而說文無此字惟曰漢令解衣耕謂之襄而衛宏字說與郭昭卿字指則有之如許愼所遺古文眾矣昭卿因宏以有記非得是碑豈知宏之爲有據哉晉紀言咸寧五年盜發汲郡冢與此碑太康二年異知史誤也胡元瑞據武帝咸寧五年譏升庵太康安釐之誤直未見廣川書跋與書史邪若淮海題跋言太康元年盜發魏襄冢則少遊誤記也不準姓音彪陳鉅昌原治篇引作卞準非少遊又言齊文惠太子爲雍州時盜發楚王冢得竹簡書靑絲綸簡廣數分長二尺皮節如新王僧防謂是科斗書記周官所闕文則皆倉頡遺法也法書苑則言楚昭王墓在習池北南齊建元中盜發冢得古竹簡沈約得數篇示劉繪曰周禮逸文也智按南齊之雍州卽襄陽此二條正是一事

通雅卷三十一﹤子部﹐雜家類﹐雜考之屬﹐通雅﹥

欽定四庫全書

通雅卷三十二

明方以智撰器用【書法裝治紙筆墨硯印章】

有三十六種書有五十六種書有六十四種書有十八體有七十二篆有百體皆因形分名者也宋王愔文字志三卷張彥逺云未見此書有此目云古書有三十六種眞誥書史言五十六種尙方大篆程邈所述後人飭之六國時各以異體爲符信曰芝英書卽五十六種書也洪州載唐韋績纂五十六種書又曰漢武時有靈芝因述芝英書僧夢英十八體李伯時輕之管夫人七十二本六十四種書百二十體屏風式也梁庾元威曰王融圖古今雜體有六十四書湘東王令韋仲定爲九十一種謝善勛增九法合成百體宗炳出九體書又造畫瑞應圖二百一十物刪拾之外所存書法猶一百二十體

署書者戶冊也宋景文公云蕭何自題蒼龍白虎二閥後世署書由何始書史言蕭何與張良陳隠等論筆者意也時謂之蕭籀其題觀謂之署書又有名鶴頭書偃波書蚊腳書者皆詔版所用說文曰扁署也從戶從冊戶冊者署門戶之文也

薤葉垂露曹喜所作也瓔珞劉徳升所作也栁葉云書衛家法也瓔珞者羊欣猶不詳何許人王愔書目作劉徳升字君嗣張懷瓘書斷曰潁川劉徳升在桓靈時以造行書擅名胡昭鐘繇並師之世謂行狎書是也書史謂徳升夜觀星宿而爲此法而建初間扶風曹喜作薤葉垂露邯鄲淳師喜韋誕師淳又漢章帝重縣鍼書懸帳內曰曹喜之書如金盤防珠則劉徳升在喜後瓔珞又仿薤葉也衛氏三世攻書衛瓘因父覲之學作栁葉篆類薤葉而不眞莫能得學其殆今之艸篆乎子恆作云書𨿽名仿軒轅其實巨山自變伯玉家法耳衛夫人鑠字茂漪恆之從妹汝陰太守李矩之妻充之母云受法於蔡琰乃飾說也曰爲右軍師右軍師其法耳閣帖所收弟子王逸少一帖自非其眞也書史又云右軍作龍爪題柱作飛字遂稱龍爪其夢英之寓言乎唐韋續五十六種書法言殷湯時仙人務光作倒薤書未必可據曹喜作薤葉或先駕言耳又言魯秋胡妻涴蠶而作虫書皆後人撰說長睿曰少陵送顧八分文學詩卽顧誡奢也碑首倒防亦自奇古不獨八分可賞

點因書勢而造也衛恆論書勢曰【音止】【音主】點【音念上聲】狀如連珠絕而不離點而識之謂之相連也恆又本之崔子玉記楚詞或黕點而污之智謂卽點也魏志董綏問字指墨法點注之間注卽升庵又以乙爲而乙乃也東觀跋逸少尙書十二帖黵二滅一注五七黵卽黕

撥鐙堆垜書法也王右軍有撥鐙法王氏談錄曰江南李主及二徐二王法曰蹲送謂蹲鋒迎送也太宗書法有云堆垜卽歐陽詢所謂排疊避就也梁武帝觀鐘繇書法十二意曰平【謂橫也】曰直【謂縱也】曰均【謂間也】曰密【謂除也】曰鋒【謂端也】曰力【謂體也】曰輕【謂屈也】曰決【謂牽制也】曰補【謂不足也】曰損【謂有餘也】曰巧【謂布置也】曰壓鉤格抵李后主撥鐙之法七曰擫曰壓曰鉤曰格曰抵曰導曰送陳伯敷撥鐙之法七曰擫曰捺曰鉤曰揭曰抵曰拒送李華有二字至神之方曰截曰押翰林密論十二種隠筆法曰遲曰疾曰順曰逆曰澀曰倒曰渦曰轉曰提曰啄曰罨曰趯傅練伯冶曰按撥鐙法者筆管著中指名指尖圓活易轉動也鐙卽馬鐙筆管直則虎口開如馬鐙也又足踏馬鐙淺則易出入手執筆管欲淺則易撥動也智按伯冶因廣川跋語耳鄔融問撥鐙於懷素素曰如並乘鐙不相犯其實�從�音撥鐙猶言撥頓也何必鑿解廣川曰後世論書法太嚴尊逸少太過如謂黃庭淸濁字三防爲埶上勁側中偃下潛挫而趯鋒樂毅論燕字謂之聨飛左揭右入告誓文客字一飛三動上則左右揭一合用二兼用三解橛四平分此唐經生等所爲若盡求此逸少未必能合也晁無咎補之曰唐人最善二王然觀歐無虞覩顏忘栁若蹈迹者今院體書矣故曰尋常之內學者謹毛而失貌劉靜能曰鐘王不能變蔡邕邕不能變籀古鐘王𨿽變新奇而不失古意庾謝蕭阮守法而法在歐虞禇薛竊法而法分降而爲黃米諸公之放蕩猶持法外之意周吳輩則慢法矣下而至張卽之怪誕百出鄭子經虞伯生皆詆之徐季海之濁在跛偃坡得之李北海之濁在敧斜米得之李端叔曰手和筆調作字乃佳前人任爲一事終身蹈踐悲歡窮通亦未始不在也退之序髙閒謂僚之於丸秋之於奕渠不諒哉山谷曰要須年髙手硬心意閒澹乃入微耳愚者曰今之刻造結搆亦力量不能髙妙而恃法也其隨意飄颺以爲秀脫亦學力少不歷諸法而大言自我者也先得篆籀法方知畫沙印泥之妙其鉤踢牽帶乃無意流行者耳世人力量單薄學識又淺乃専恃牽帶委靡反曰骨格爲火气未化豈不哀哉彊紙弱筆亦謂骨力與姿致能盡其方員斷續之勢寧専以媚爲遒耶凡學先苦於不成後苦於不化未琢先磨以塗鴉觀劍器��不免

銀鉤蠆尾言章艸法也陶隠居解眞碑云幼安銀鉤之敏允南風角之妙索靖字幼安其章艸法有銀鉤蠆尾升庵直以爲管寧別字畫如銀鉤胡元瑞謂劉徳升善書升庵誤以爲劉表善書希白潭州僧也升庵則曰希白錢易也

擘窠言擘書窠分也巵言云蘇文忠擘窠大書源自魯公行書稍有墨豬之誚最爲淳古墨豬言肥也梁武帝曰世宗鐘王元常謂之古肥子敬謂之今瘦而書史又言胡昭鐘繇同學於劉徳升胡肥鐘瘦則胡不近墨豬乎此仍是鐘肥胡瘦耳

�【音歪】匾側戾善書者自善用之本不礙中鋒也書法有正有偏今死執中鋒也董彥逺言陳邈篆能�匾應勢黃長睿言宋儋學鐘書但作側戾可善書取態各自兼到但不宜耑用斜側成墨豬耳吾衍曰李少溫多非古法效崔子玉周伯溫師徐張有其勢皆�匾獨吳敬甫作古文善用栁葉法升庵引崔融禹碑贊雲龍畫蜾書小號蜾匾法篆作�書譜訛作�今以蜾字代之豈未見廣川跋邪�見說文

章程行狎者卽八分與行槁也擊石波者缺波也王次仲之八分鐘繇謂之章程書行書謂之行狎書又曰槁行右軍書衛夫人筆陣圖後曰繇弟子宋翼言一波三過折筆又言擲筆安防惟章艸及章程行狎不用此勢惟用擊石波而已擊石波缺波也八分有隼尾波羲之攺學諸體爾時年五十有三凡言波今所謂捺特健藥唐宋標書題也陸友仁曰顏魯子侍郎之孫家有鐘紹京書黃庭經紙尾題特健藥三字按武平一徐氏法畫苑雲中宗駙馬武延秀家法書漆軸黃麻紙標題云特健藥一云宋以之標法書上品洪景盧詩云曾有髙明標健藥陶九成作特健藥

八面窠分布置法也蠶頭燕尾用力勢也張子賢引書論智永八面已少鐘法丁道防歐虞始勻古法亡矣太乙之殿分四窠分葛洪天臺之觀飛白妙歐陽詢道林之寺寒儉栁公權國淸寺不相稱米元章又曰顏眞卿使家僮刻字不會主人意修攺波撇致大失眞惟吉州廬山題名得其眞無做作凡俗乃知顏出於禇也眞迹皆無蠶頭燕尾之筆與郭知運爭坐位帖有籀气顏傑思也愚謂坐位亦正以無造作耳

畵槪畫畫畵一也【沈讀畫爲壊今讀爲話畫讀爲或皆一音之轉畫像四界加聿爲畵】畵麈謂世知封膜作畵不知自舜妹嫘始智謂自虙羲畫卦始矣始於象形妙於寫意人物山水翎毛花卉其槪也南齊謝燚曰畵有六法一气韻生動二骨法用筆三應物象形四隨類賦彩五經營位置六移模寫惟陸探微衛協備之而唐馬朗言晉明帝師王廙衛協師曹不興【智按張勃吳錄有曹丕興畵蓋不丕古通】張彥逺論顧愷之勁超忽意存筆先陸探微精利潤媚皆用一筆書法張僧繇防曳斫拂依筆陣圖吳道搜筆法於張旭則知書畵用筆同矣不滯於手不凝於心疎密二體皆合造化怪石崩灘始於道子成於李思訓樹坡之狀妙於韋偃成於張通而後論遂分南北二宗北宗則李思訓父子著色山流爲宋之趙幹趙伯駒驌以至馬逺夏珪輩南宗則王摩詰始用渲淡一變鉤斫之法爲張璪荊浩關同郭忠恕董巨米家父子元四大家【黃公望吳仲圭王蒙趙子昂今稱倪瓚而姑置趙故有防】茅一相曰人物牛馬近不及古山水花石古不及近莫是龍曰有輪廓而無皴法謂之無筆皴而無輕重向背明晦謂之無墨趙大年平逺絕似王右丞此派之雲林米虎兒謂多見王維刻畫不足學也惟以雲山爲墨戲張伯雨題倪迂畫云無畵史縱橫气迂自題云此眞得荊關意非王蒙輩所能夢見也初宗董源晚年自變漸老漸熟不從北苑築基豈易至哉縱橫習气卽黃子久未斷幽淡天眞則胸次自別也若集大成未可一�層巒疊嶂如歌行長篇逺山疎麓如五七言絕北苑派在雲間孟頫派在金閶彼此門戶遂至相非士夫天分文秀正苦法力不足畵家熟於匠法所乏逺韻丰神自非上根幾能神悟野狐藏醜匿附南宗以不學誇絕學又可許乎魏子一曰畫法幹與埃耳古人讀萬卷行萬里乃有此奇俊拔俗之胸山林溪石雲气變宕日在天地間吾自師之而徧徵諸家法與之俱化矣唐人云漫漫汗汗一筆耕一艸一木棲神靈畵中有物物中有聲大痂以畵爲樂意到筆隨拈花擊竹又是一論鄧椿曰其爲人也不文𨿽有曉畫者寡矣山谷曰丘壑須胸次有之筆墨那可得也

粘葉謂之蝴蝶裝王原叔云書冊粘葉爲上縫繢嵗久斷絕張子賢言宋宣獻令家錄作粘法予舊見三館書黃本白本皆粘葉上下欄界出於紙葉孫莘老錢穆父亦如此孟奇言祕閣宋版書如試錄謂之蝴蝶裝王古心筆錄有老僧永光言藏經接縫用楮汁飛麪白芨糊則堅如膠漆造澄心紙亦用芨糊

潢治者裝潢也岐王範圖書湮放募訪稍出長安初張易之奏潢治乃使摹肖竊其眞藏於家歐陽修言祕閣初爲太宗藏書之府並以黃綾裝潢謂之太淸本潢猶池也外加緣則內爲池裝成捲冊謂之裝潢潢【去聲】卽表背也唐告用色背綾白背綾隋正禦書皆裝翦華綺寶軸錦標必已有其法矣能攺齋漫錄曰俗以羅列於前謂之裝潢子自唐已有此語程泰之曰廣韻潢匠引釋名曰染書也唐六典崇文館有裝潢匠五人祕書省有熟紙匠裝潢匠十人王氏談錄言公好永禪師書手自褫褙卽裝潢也今曰裱褙元美引賈思勰裝潢法浸蘗汁入潢其紙減白便是呼裱褙爲裝潢蓋爲馬大年所誤然相沿久矣九成言裱褙十三科眉公曰裝潢之佳自範曄始陸放翁跋漢隸言繇伯謩親裝標又云裝褫白蓮圖癸辛雜識有內府裝褫分科格式有粘裁折界染古等又言闌道標合

卷軸引首後以綾貼褚曰贉用修言有樓臺錦贉蠲紙贉樗蒲錦贉唐人曰玉池緯略言宣和殿畫磹捲卽贉也陶九成言贉卷紙有夾背蠲鸞綾引首裱裏姜牙方拱疊勝八暈諸錦周密記莊宗古裱書畫有球路柿紅龜背衲錦玉龍簪頂軸檀香桿鈿匣盛

燕尾袠標也武帝紀注封禪金防石函金泥玉檢謂以玉爲檢束也一曰俗謂燕尾今世書袠簽公孫瓚皂囊施檢注曰今俗謂之排公紹曰又今俗謂文章稿爲檢子以此觀之則是今手卷書套外之幐頭簽徐所言書函之蓋或同名耳今避禦諱以簡字代之或省畫作檢大約古之檢乃匣也後借以指束捲帶頭之小褉或曰躞或曰籖卽簽也而裁紙絹爲書面題條亦謂之籖其曰燕尾者蓋畫上之標帶也

負袠袠猶帙也或謂之沓黃長睿以爲書防升庵以爲縚隋志曰光武篤好文雅明章繼軌四方鴻生鉅儒負袠自逺而至華陀別佗以綫爲書袠楊厚祖春卿命子統曰吾綈袠中有祕記晉中興書曰傅盛書有靑縑袠布袠絹袠梁昭明有詠書帙詩六書故以爲施鞶袠又作帙卽一字直一切隋正禦書皆裝翦華綺唐四庫皆有軸帶帙籖袠猶幐也書衣也今世謂之套殻東觀餘論楊凝式賽過瑚樹一帖寫洛中僧房書防上卽書襻也避暑錄話晏元獻不棄一紙千百爲沓諾臯記筆錔卽筆套也宋志金輅有金鍍銅套筒始見於此可知今曰套古曰沓一聲轉耳凡夫謂豅大長谷也俗誤以大長二字合爲套升庵引元稹從騎愛奴絲布衫臂鷹小兒云錦韜羣臣利己安僭差天子臨軒空憫悼又徐幹七諭縣明珠於長韜亦音套智按大射設吷朱極三鄭注韜指也而詩童子佩韘注又云韘之言沓所以摳沓手指此知沓聲近套或借用縚升庵未考及此故著之阮氏七錄以五卷爲一帙其制見此金題書籖也海嶽書史云隋唐藏書皆金題玉躞智按梁虞和論書表有金題玉躞織成帶注金題押頭也猶今書面籖題也玉躞言帶頭小褉或以牙玉爲之玉筠詩靈圖白玉檢寶黃金題研北雜誌張伯雨藏智永月儀獻嵗神品上上後有明昌七印泥金題籖今在梁溪倪元鎭家月儀索靖所書帖名董逌曾跋之

凡言軸帶者皆捲也陸澄謂王儉曰君𨿽一覽便諳然見卷軸未必多僕隋煬帝祕閣書上品紅琉璃軸中品紺琉璃軸下品漆軸唐集賢院書會要注記隋舊事用廣陵麻紙寫作蕭子云體赤軸綺帶舊經籍志開元時甲乙丙丁四部書各爲一庫皆以益州麻紙寫經庫鈿白牙軸黃帶紅牙籖史庫鈿靑牙軸縹帶緑牙籖子庫雕紫檀軸紫帶碧牙籖集庫緑牙軸朱帶白牙籖可謂緑字金版之麗矣鄴侯架亦分四色牙籖文選注劉歆七略曰尙書有靑絲編目錄亦謂軸帶帙籖也宋武入關收苻姚書赤軸靑紙

跋尾書卷尾也捲前謂之序捲後謂之跋亦謂之書後禇無量上言貞觀禦書皆宰相書尾臣位卑請與宰相聨名跋尾不從

一防一卷也升庵曰防音周道書以一卷爲一防智按本出眞誥而周音可疑孫愐尢韻丩篆作�說文糾繆也將以此音一卷之防乎隋經籍志唐蓺文志何遜集皆八防詩紀刻作字蓋緣陶九成說郛以防紀書而作也黃伯思曰小宋太一宮詩仙圖幾弔開蓋誤用防爲弔也眞誥所謂防卽卷字陳景元據眞誥以防卽篇字亦誤防蓋捲篆之省文耳則音周者皆因近糾而誤也智又思書稱一函函本從��從弓音�一防蓋一�也省文作弓訛而爲防

黃卷黃本也故曰鉛黃曰官黃魏鄭黙制中經荀勗因著新簿盛以縹囊書用緗素緗淺黃色也穆天子序謹以二尺黃紙寫上會要天寶中勅禦史依舊置黃卷書闕失古人用黃卷者有誤可以雌黃減之又能防蠧北齊書制五條寫於詔牘以版長二尺二寸雌黃塗之狄仁傑云黃卷中方與聖賢對語李庾西都賦祕書典籍品命校郎橫閣三重闡正鉛黃謂黃卷也韋述蓄書二萬卷皆手校定黃墨精謹宋崇文院白本書多蠧崇文院者在左升龍門卽三館祕閣也祥符八年館閣火移寓右掖門外曰崇文外院嘉祐命陳襄蔡抗蘇頌陳繹編定遂用黃紙寫印正本以防蠧敗歐陽修提舉三館祕閣寫版請降舊本遂詔龍圖天章寶文閣太淸樓管掌內臣檢所缺書錄上於門下省謄寫以所寫黃本一萬六百五十九卷黃本印書四千七百三十四卷悉昭文館王洙有雌黃墨磨以少藤黃尢佳山谷詩拂殺官黃卻有思謂黃本官書也坡詩硬黃小字臨黃庭唐法帖皆用硬黃紙臨余謂卽今箠油紙類

塗乙塗竄鉤止也褚先生言東方朔用三千奏牘兩人共持舉人主上方讀之止輒乙其處二月乃盡謂以筆鉤斷畫止也開寶六年命盧多遜扈張澹參詳長定循資格塗注乙二十條李義山韓碑詩曰防竄堯典舜典字塗攺淸廟生民詩唐門下省給事中凡百官奏鈔侍中旣審則駁正違失詔勅有不便者塗竄而奏還謂之塗歸李藩所爭是也天聖二年陳從易等校太淸樓所藏十代興亡論妄加塗竄降職升庵以塗乙讀爲塗後訛作塗注然則開寶之分塗注乙何以分爲畫繪曰【音諍】今作幀晉書志東海气如圓焦弱侯曰俗作�絹畫在竹格也智按段成式說晉徐景於宣陽門外拾得錦麝乃繡佛也升庵以爲圓幀陸魯望詩譜爲聴琴閱閣因看海畫幀也焦所云竹格謂棚子也今人以一幅爲一幀非必在礬棚上也在格上之人安從拾之卽字韻寶引唐詩吳松一幀秋山谷詩畫出西樓一秋陸放翁有跋畫橙卽�油素上素也雄四尺油素謂其光如油也說文素白致繒也小顏曰素謂絹之精白者用寫書劉向典校書籍繕寫用上素古詩中有尺素書謂絹也生綃可以作畫韓詩生綃數幅垂中堂李成工山水人以詩贈之云六幅冰綃掛翠屏

紙絮一苫也古以絮爲紙曰幡紙裁縑帛書也麻紙生布作紙也谷紙谷樹皮也繭紙猶今之髙麗也說文曰紙從系氐聲古人書於帛故裁其邊幅如絮之一苫釋名曰砥也古以絮漢和時蔡倫始用樹膚及敝布魚网爲之不始自蔡也初學記古以縑帛依書長短隨事截之名繙紙以生布作紙絲綖如故名麻紙谷皮紙亦曰楮楮乃扁谷谷乃桑谷楮皮宜爲紙谷皮粗宜爲茵帳又有藤皮紙法書要錄曰王羲之用蠶繭紙防須筆書蘭亭唐國史補有繭紙韓駒詩王卿贈我三韓紙謂髙麗紙也宣和殿書磹捲亦用繭紙今髙麗紙有三等上者卽宣徳鏡面箋也巵言曰班史稱赫蹏三輔故事衛太子以紙塞鼻皆前於蔡倫倫和帝中常侍也蕭子良云左子邑之紙研妙輝光在倫後東宮舊事皇太子初拜給赤紙縹紅麻紙勅紙各一百唐髙麗嵗貢蠻紙襯書卷日本國出松皮紙又大秦出蜜香紙一云香皮紙微褐紋如魚子極香而堅韌晉武賜杜預萬畨又有側理紙賜張華扶桑國芨皮紙中國有桑皮紙蜀中藤紙江南竹紙楮皮紙黟歙凝霜紙浙中有麥稻稈紙宋張永制紙尙方不及齊髙帝造銀光紙賜王僧防段成式在九江造云藍紙湘東王奉簡文紅紙二千畨又特送五色紙三萬枚吳越有溫州蠲紙烏程由拳紙南唐有澄心堂紙細薄光潤爲一時之甲智按趙希鵠洞天淸錄宋有亳間烏絲欄歙之龍須紙黃白經箋匹紙長三丈至五丈有藤白有觀音簾有鵠白有竹紙元有彩粉有蠟箋羅紋箋皆出紹興白藤觀音出江西希鵠元及明初叢書中誤刻宋人趙與時賔退錄臨安有漿粉紙謂之蠲紙言以榔汁蠲之也永樂於江西西山造紙曰連七曰觀音紙有奏本出鉛山有榜紙出浙之常山廬之英山松江潭箋不用粉造以荊川連褙厚蠟石砑之新安仿造宋藏經箋皆此類大內各箋故不如宣紙有楮皮者茸細而白可作畫有宣徳五年造素馨紙印有桑皮者牙色有礬光者可書出紙則興國州涇縣敝邑桐城浮山之左然皆名連四以其漸小耳東坡志林曰竹紙古未有也王右軍竹葉帖長安水丘氏寶之豈因其名而造紙邪今曰仿紙

造紙者謂之抄紙幅謂之畨治楮者漚之投黃葵之根則釋而爲淖麋酌諸槽抄之以簾其薄者單抄再抄厚者至五抄六抄覆諸煏幹而揭之右軍守會稽謝公乞箋紙庫中有九萬版悉與之杜暹爲婺州參軍吏以紙萬畨贐受百畨張華博物志賜側理紙萬畨集賢院學士大府供紙五千畨陳後主供智者藤紙一墮今人以折成葉子者謂之版其大者謂之畨百張謂之刀五百謂大刀

防卽赫蹏一作綈赩蹄赤紙也成趙后發篋中藥二枚赫蹏書孟康曰蹏猶地也染紙令赤應劭曰薄小紙也晉灼曰今謂薄小物爲赫蹏又曰赤紙又作防廣韻韻會皆載之西京雜記稱薄蹏【音赫】或作綈則以說文大赤也升庵作赩蹄又引太公丹書左丹書注近世魏律緣坐沒爲樂工雜戶者皆赤紙爲籍其捲以鉛爲軸此丹書之遺乃古人之法律書名升庵自名其書曰丹鉛果取諸此亦自不佳陳晦伯特辧丹書非法律書

陟釐一作側理陟俚苔紙也晉武賜張華側理紙南越以海苔爲紙其理側故名王子年拾遺記云本陟釐紙漢人語訛爾又作陟裏陰勁收入支韻陸友仁引漢人言陟俚

蜀雲母箋薛濤之遺也濤本小箋而今則與連四同式但加礬與雲母粉耳韓浦有十樣鸞箋出益州之詩升庵引作十樣蠻箋元瑞譏之不知升庵乃依箋譜亦非自攺也成都古今記載其目曰深紅粉紅杏紅明黃深靑淺靑深緑淺緑銅緑淺云凡十樣又有松花金沙流沙彩霞金粉桃花冷金之目蜀志王衍以霞光箋賜張蠙又有百韻長箋學士箋短於百韻薛濤箋短可書四韻又元稹寄薛云菖蒲花發五云髙今世所重薄則澄心堂厚則髙麗繭其次則無灰連四紙若古所稱五色霞光之類尢爲可惡百年後墨皆脫落當以白版心紙爲貴智按東坡志林又言川中布頭箋冠天下唐國史補言蜀之麻面屑末滑石金花長麻魚子十色箋費著蜀箋譜言謝公箋在薛濤先謝司封景初師厚所造也元美何不引此

唐用綾紙麻紙藤紙又用銷金牋金鳳紙魚牋花牋黃紙除官自劉宋泰始二年版不能供始用黃紙陳制銓選補用以黃紙錄名八座通書奏可以名帖鶴頭版此徐陵所謂黃札易營也六曲注勅用黃麻紙勅防論事勅勅錄用黃藤紙書用絹貞觀中始用黃紙寫勅制李肇翰林誌凡赦書立後儲拜免公相並白麻紙雙日起艸只日宣鄭絪奏故事惟封王命相用白麻唐初將相官告用銷金紙及金鳳紙書之餘皆魚牋花牋又曰凡賜予徵召宣索處分曰詔用白麻紙慰撫曰書用黃麻紙薦告詞文用靑藤紙朱書謂之靑詞宰相及使相告用色背綾金花紙節度用白背綾金花紙命婦金花羅紙元和八年吏部定官告紙軸之色物所云背綾卽今裱綾也今時誥勅自五品以上用五花乃文思院織成五云綾每軸分段間色其詔勅則用墨攔黃紙疑耀曰顏文忠公於公牒背作文稿黃長睿於雞林紙背仿索靖書予獲校祕閣如宋版書治平類書四十卷皆元符二年公私文牒故紙

烏絲箋之畫欄者也自六朝卽用欄墨後或以花爲欄霍小玉越州姬烏絲欄素段三尺授李生生授筆成章李肇曰宋亳間有織成界道絹素謂之烏絲欄朱絲欄許渾有烏絲欄手書詩見海嶽書史廣川跋云翟湛嘗以烏絲欄求魯直書蘇子瞻淵明詩

墨以九蒸萬杵爲貴松煙鹿膠今失久矣輟耕錄曰上古竹挺防漆中古以石磨汁魏晉時始有墨丸乃漆煙松煤爲之晉人用凹心硯者欲貯沈耳自後有螺子墨巵言曰韋誕之墨一防如漆六朝無過張永五季無過奚超及其子廷珪【廷珪在南唐賜姓】宋有常和沈珪陳贍皆妙品也張遇以龍香劑進禦有隠君子王迪者止用逺煙鹿膠而自有龍麝气當勝之至潘谷而妙駸駸乎廷珪流亞矣元朱萬初又谷流亞也蘇浩然澥自制墨皆作松紋皴皮堅致如玉石王迪流也宋徽宗蘇合煙墨法至金章宗乃以蘇合油搜煙爲之價同黃金宣廟有龍鳳大定外有查文通龍忠迪方正蘇眉陽羅小華汪中山邵靑丘及子格之方於魯程君房汪仲嘉吳左幹丁南羽今則潘嘉客方凱吳名望去塵墨法曰虯松取煙鹿膠相揉九蒸回澤萬杵力扣古用松煙今用油煙古自制鹿膠今用廣膠矣桐油乃黑菜油則白防油防煙者輕五防油一防煙者重以漆與紫艸入油六石得一石煙則望之碧而日中紫矣自謂敵程君房其法不用冰麝而止用豬膽萬杵之以冰麝能奪墨之色也試法磨各墨於研俟其幹置水中則上者乃黑次則迥白惟李廷珪作藍色

聿卽筆後人加竹周公綏管夫子絕筆恬始爲筆兔毫筆也有柱有被有心有副右軍筆經曰中山兔肥毫長故可用世張芝鐘繇用防須筆嘗謂東晉已失中原右軍安能必得中山毫蘭亭用繭紙防須筆書繭紙或泛溟來乎博物志有虎僕毛筆山嶺外少兔以雞雉毛亦妙子瞻所云三錢雞毛筆也又云蜀石防曰毛可爲筆眉公妮古錄宋時有雞毛筆檀心筆小兒胎發筆猩猩毛筆防尾筆狼毫筆筆有四徳鋭齊健圓今人毫少而貍檾倍之安見徳乎古有以金以銀斑象玳瑁玻瓈鏤金爲管或緑沈漆管棕竹紫檀花梨管然皆不若白竹之薄標者最便持用南朝有姥善作筆開元中筆匠名鐵頭宣州有諸葛髙常州許穎謂栁學士不如右軍父子者諸葛也近時陸繼翁王古用皆湖人住南京吉水有鄭伯淸吳興有張天錫今俱失其妙散卓者�筆也廣川引皇象曰欲作艸書漫漫落落宜得精毫�筆宛轉不叛散者張友正艸字用筆過爲鋒長�音而兗切卽借作耎字山谷書吳無星筆言能作無心散卓若提筆去紙則諸葛筆敗矣侍其瑛亦能之南陽張乂祖喜用郎奇心散卓作瘦勁字此總謂宛轉滿志耳彥逺論書言右軍有行艸分寸卽縣筆之用也其跋張旭郎官石柱記言【音樹】鋒鱗勒峻磔抑左升右仰防輕揭防【音立】闇收此君固善形容用筆矣研卽硯也今以端石爲上博物志引硯譜載天下之硯四十餘品以靑州紅絲石硯爲第一端州斧柯山石爲第二歙州龍尾石爲第三自漢天子用玉硯魏武有純銀參帶臺硯張華於闐靑鐵硯栁公權用靑州石末而次絳州後始重端歙臨洮又有澄泥硯未央瓦銅雀瓦正謂其澄泥也自今論之細潤發墨總不如端而歙次之駝磯廬山以次皆不及也吳曾云許渾自廣至新興詩云洞丁多斵石蠻女半淘金自注云端州斵石李賀硯歌云端州石工巧如神踏天磨刀割紫雲李肇曰端溪紫石硯天下通用程泰之曰歙龍尾硯李主創之唐未見也見王中捨硯譜東坡破栁公權靑州石末之論劉原甫證李士衡天寶端石之僞葉少蘊譏歐陽公之稱歙石則端之妙由來久矣端州以欽宗時升爲肇慶府杜綰曰石出斧柯山靈羊峽對望山也凡四種曰巖石曰小湘石曰後歷石曰坑西巖之下巖爲勝龍巖乃唐初取硯處色紫而不及下巖其眼有暈數十重他眼色黃又曰大秋風小秋風曰桃花諸類今肇慶水坑尙在有將軍坑梅花坑老坑諸坑以水巖爲最辧之以蕉葉白火納文爲眞此亦石病其全色者尢妙特其紫色淡耳張世南論端石硯有火黯卽火納也其他曰屏風背色紫而石堅磨之卽滑不如水巖之嫩而有鋒也朱子暇宦此最畱心水坑石有理橫斷者極發墨宋所未有又何取乎硯山哉陸文裕曰洮河緑石出洮州衛上關西與西畨接境唐以來名人采以制硯宋失其地故士夫尢貴重之色有淺深體有老嫩猿頭斑皮黃蚤子紋者爲佳雪花無景者不足貴今泯州亦產硯石似一類云元美言得周益公硯有洮瓊二字唐開元間獵人葉氏得石於長城裏琢爲硯遂聞天下山在羊鬭嶺之巘兩水夾之水盡處乃產硯石有坑一曰足次曰羅紋今呼爲舊坑又次曰莊基三坑相去百餘步而石品迥異舊坑又自爲三曰泥漿曰心曰緑石去舊坑才數尺而石品復異自莊基北行二里溯溪而上曰眉子坑則東坡所歌者今在水底不可斵矣舊坑絲石爲上生在石中斵者先頑石次得硯材然極粗工人名曰麤麻石石心最處爲浪出至慢處爲絲愈慢出爲羅紋故曰處爲浪慢處爲絲如木理然然絲之品不一曰刷絲曰內裏絲曰叢絲曰馬尾絲獨吐絲爲奇正視之疎疎見黑防如灑墨側視之刷絲燦然工人謂之硯寶蓋石之精云惟心坑或有之他產則劣故三衢絲石黑而頑南路絲石暗黝綿潭絲石浮而滑夾路絲石紅而枯水池山絲石枯而燥皆不甚宜筆墨云宋謝曁知徽州時嘗於舊坑取石貢理宗初坑上嘗有五色雲气如錦衾郡檄隨云所覆處斵之得佳石有白文繞兩舷宛如二龍旣發爲硯雲气不復見矣

秦以前印璽通名漢以來章與印亦分矣運斗樞曰舜爲天子黃龍負璽世本曰魯昭始作璽歐陽作五代史曰玉璽授遂古無聞則直不信耳鄭注璽節今之印章也衛宏曰秦以前民皆以金玉爲印龍虎鈕惟其所好秦以來天子始獨以璽獨以玉漢舊儀云諸侯王黃金璽槖佗鈕列侯三公前後左右將軍黃金印龜鈕文曰章中二千石銀印龜鈕千石至二百石皆銅印鼻鈕文曰印建武則諸侯王皆金印陳制金章或龜鈕貔鈕豹鈕銀章或龜鈕熊鈕羆鈕羔鈕鹿鈕銀印或珪鈕兔鈕銅印率環鈕吾衍云漢有摹印其法方正王球嘯堂集古錄所載古印正與相合凡屈曲盤回唐始如此今碑刻有魯公官誥尙書書省印可考其說漢晉印章皆用白文大不過寸許朝爵印文皆鑄蓋擇日封拜可緩者也軍中印文多鑿蓋急於行令不可緩者也古無押字以印章爲官職信令唐用朱文古法漸廢至宋南渡絕無知此者故後宋印文皆大謬白文印皆用漢軒亝等印古無此式惟唐李泌有専居堂白文玉印三字屋扁唐印有之字印不當用印字以亂名漢張安字幼君有印曰張幼君【右一左二】唐呂溫字化光有印曰呂化光李陽冰曰摹古之法有四曰神曰奇曰工曰巧趙彥衛云古印文作白文蓋用以印泥紫泥封詔是也今之米印及倉敖印近之矣自有紙始用朱字間有爲白字者通典云北齊有木印惟以印籍縫今齪合縫條印蓋原於此秦有八體書三曰刻符卽古所謂繆五曰摹印蕭子良以刻符摹印合爲一體徐鍇謂符者竹而中刻之字形半分理應別爲一體摹印屈曲塡密則秦璽文也子良誤合之宣和譜四卷楊充一圖書譜一卷又名集古印格王厚之復齋印譜顏叔夏古印譜二卷姜防集古印譜一卷吾衍古印文二卷趙孟頫印史二卷今日去古愈逺而印章必篆方塡之法必本秦漢世多以篆入楷吾所不安而刻印仿古則𨿽奇無礙也眞能好古者以意爲之亦有繆篆古意不然者𨿽仿古亦時人耳豈故作爛碎漫滅遂爲秦漢邪顧元方魏子一嘗作厚邊細篆朱文曰仿秦未識印吾衍曰漢晉印白文唐用朱文古法漸廢而秦反先作朱文乎或後人以朱仿白而相承之張舜民言唐印文絲髮今如筯八龍雲篆玉籙蘂書皆道家之書也路史所謂靈書玉劵聖紀所謂金壺墨汁猶之河圖所謂緑圖黃章也道門大論有三元五徳八會成飛天之書紫微夫人說八龍云是根宗所起曰玉籙曰瑯蚪瓊文曰瑯簡蘂書曰福連之書曰白銀之編皆無始之文也此等俱後人所造蘂從艸又從木復矣路史有靈書八會三洞蒼元經玉劵十華言三皇之印也聖紀云浮提國善書二人出金壺墨汁老君以寫道經河圖云黃帝夢兩龍挺白圖齋�視之天老跪而授之名曰錄圖一作緑圖舜以大尉卽位黃龍五彩負圖以白玉爲檢黃金爲繩紫芝爲泥章曰天黃符璽又曰龜負赤甲靑文宛委書言赤文緑字杜撰何問然賦頌家用之

宋段義元楊恆所上之國璽非秦璽也永和復歸江左者晉璽也自兩燕六朝隋謂之神璽者慕容璽也劉裕得之關中者姚秦璽也女貞所獲者石晉璽也則治熊翀所上者可知矣升庵云元朝至元三十一年木華黎曾孫碩徳卒其妻出古玉印貨之中丞崔彧祕丞楊桓辧其爲國璽上之愼按秦始皇之璽一曰皇帝壽昌一曰旣壽永昌已疑有二矣至朱梁亡入於後唐又唐主存勗謀卽位魏州僧以國璽獻遂卽位則後唐之璽蓋有二也必有一贗矣是以今日旣曰與潞王從珂同焚於洛陽之眞武樓矣而他日段義又得之以爲宋哲宗獻今日旣曰入金與金哀宗同焚於蔡州之幽蘭軒矣而翟朝宗又得之以爲宋理宗獻若果贗而酷肖則徽宗正衒名受欺者又何疑其檢無螭角無缺卻之不用而別制定命璽乎卽贗迹在宋屢敗露矣而元之崔彧楊桓又何得之寡婦而獻之餘意桓著六書統必私刻之謀於崔彧而托爲之欲迎合皇太妃以翊戴成宗爲此昡曜耳按通典云秦得藍田白玉爲璽曰受天之命皇帝受昌孫堅見甄官井上光浚得漢國璽文曰受命於天旣壽永昌又按北齊制國璽鳥篆書文曰受天之命皇帝壽昌漢書注衛恆曰秦璽題是李斯書其文曰受命於天旣壽永昌十國紀年晉開運末北軍侵境少帝重貴遣其延煦獻國璽於遼主訝其非眞宋哲宗元符元年五月咸陽民段義劚地得玉璽蔡京及講議官十三員奏曰皇帝壽昌者晉璽也受命於天者魏璽也有徳者昌唐璽也惟徳元昌者石晉璽也則旣壽永昌者秦璽可知夫京輩何憚於欺人乎困學紀聞周恭叔跋秦璽文曰嗚呼斯乎其刻畫吾忍觀之哉李微之曰秦璽者李斯之魚虫也其圍四寸至漢謂之國璽迄於獻帝所寶用者秦璽也歷代皆用其名永嘉之亂沒於劉石永和之世復歸江右者晉璽也太原之末得自西燕更涉六朝至於隋代者慕容璽也【隋謂之神璽】劉裕北伐得之關中歷晉曁陳復爲隋有者姚秦璽也開運之亂沒於邪律女眞獲之以爲太寶者石晉璽也蓋在當時皆誤以爲秦璽而秦璽之亡則已久矣治十三年熊尙書翀爲副都禦史節塡陜西八邊見寶气公命掘之得古玉璽一顆文有受命於天旣壽永昌八字納之天啟時亦出玉璽此亦河圖之天黃符璽也善哉山東太學生周敬心之防乎守位曰仁仁乃寶耳天子豈畏白版之目哉至郭海嶽贊嘆古用本國篆乃興王之制印藪曰秦小璽疢疾除永泰休萬壽寧螭鈕國子博士文承壽曰九字成文制作精妙其書乃李斯小篆舊藏沈石田處旣歸陸升平後爲袁尙之所得今在顧光祿處遭火變黑色矣此小璽之眞僞不可知而又云秦得楚卞和璧命篆玉人孫壽刻之卽國璽則不問而知其妄矣東觀記載馬援上光武書言臣所假伏波將軍印書伏波大文外向城臯令印臯字爲白下羊丞印四下羊尉印白下人人下羊卽縣長吏印文不同恐天下不正者多符印所以爲信所宜齊同薦曉古文字者事下大司空正郡國印章後千餘年嵯峨山中得古印十餘塗金駝鈕文如援書此與秦小璽皆一類宋曾三異同話錄王莽遣將率易單於印曰漢賜單於璽武后攺璽爲寶

塡篆方塡書也書史曰塡篆者周之媒氏以仲春之月判會男女則以此書表信�來及魏明帝使京兆韋仲將防定芳林苑中樓觀王廙王隠皆云字間滿密故云塡亦曰方塡書今用九疊文乃時制也其他圖書用小而攺體向方謂之滿白皆其遺法

半通半章也子法言不由其徳五兩之綸半通之銅亦泰矣仲長統昌言身無半通靑綸之綬注十三州誌曰有秩嗇夫得假半章卽半通也

銀黃謂先銀印而後金也銀艾謂銀印艾綬也陳鉅昌曰前漢書黃金印銀綬是謂銀黃此非也綬無言銀者按楊僕懷銀黃垂三鈕誇鄕裏蓋有銀印又有黃金印也張眞曰吾十腰銀艾銀卽印艾卽綬亦非定指緑綬也漢印小多佩之如朱買臣見會稽太守章是也此後稱金紫銀靑則腰帶魚袋之類

古以泥封檢而印之曰鬥檢封周禮司市注璽節章如今斗檢封矣疏曰案漢法斗檢封其形方上有封檢其內有書則周時印章上書其物識事而已說文檢書署也徐曰書函之蓋也三刻其上繩緘之然後塡泥題書而印之漢書金泥玉檢後漢公孫瓚皂囊施檢後用紙作黏黏而印之殊爲省事

封函用泥後以爲印色輿地誌漢封詔璽用武都紫泥續漢書金泥水銀和金爲泥也東都記曰鄧訓好用黎陽靑泥據徐曰塡以泥題書而印之後緣此以印調色封之亦曰泥晉爲詔以靑紙紫泥卽印色也今部堂用紫粉印寶則用硃

通雅卷三十二﹤子部﹐雜家類﹐雜考之屬﹐通雅﹥

欽定四庫全書

通雅卷三十三

明方以智撰器用【古器】

古器有款識謂其有窾而可識也山文葉文云雷鈿窠綰綽識皆款識也巵言曰款是陰字凹入者識是陽字挺出者此因博古圖之說也博古圖又云款在外識在內夏器有款有識商器無款無識識音熾智按始於爾雅鼎款足謂之鬲史封禪書汾陰巫錦掊視得鼎大異於眾鼎文鏤無款識注師古曰款刻也識記也說文�從�省毛氏曰從出省從土作款今作欵本象出气紆曲因以防加穴爲窾而誠款因之然古通也莊子導大窾又用款啟寡聞之人卽窾防也司馬遷實不中其聲者謂之款注空也後人因此見器之形制謂之款樣蓋謂其有款而可識凹凸附會之說也井觀瑣言曰宣和博古圖天子好之童蔡逢迎之幾何不僞古器仰曰山文俯曰葉文因山文向上葉文垂下而立此名也云回相綰綽古銘借其義用祈綰綽後人謂其地曰鈿窠或又分花紋爲款篆刻爲識皆因形分立之名古器謂之匫辯之者固有其道也說文�古器也呼骨切箋曰今謂骨董卽匫董之訛也九成引張子賢曰辯古器則有所謂款識臘茶色朱砂斑眞靑緑井口之類方爲眞古其制作有雲紋雷紋山紋輕重雷紋垂花雷紋鱗紋細紋粟紋蟬紋黃目飛防饕餐蛟螭虯龍麟鳳熊虎龜蛇鹿馬象鸞防犧蜼鳬雙魚蟠虺如意圜絡盤云百乳鸚耳貫耳偃耳直耳附耳挾耳獸耳虎耳獸足防足百獸三螭穟艸瑞艸帶【若虯結之勢】星帶【四旁飾以星象】輔乳【鐘名用以節樂者】碎乳【鐘名大乳三十六外復有小乳周之】立防雙防之類凡古器制度一有合此則以名之如雲雷鐘鹿馬洗鸚耳壺之類是也如有款識則以款識名如周叔液鼎齊侯鐘之類是也古器之名則有鐘【大曰特中曰鎛小曰編】鼎尊罍彞舟【類洗而有耳】卣【音酉又音由中尊器也有攀蓋足類壺】瓶爵斗【有耳有流有足流卽觜也】巵觶【之豉切酒觴也】角【類而無柱】桮惇簠【其形方】簋【類鼎而矮蓋有四足】豆甗【牛偃切無底甑也】錠【徒徑切又都定切】斚觚鬲【形制同鼎漢志謂空足曰鬲】鍑【才宥切玉篇云似釜而大其實類小甕而有環】盉【戶戈切又胡臥切盛五味之器也似鼎而有蓋有觜有執攀】壺【其類有四曰員曰匾曰方曰蕩】盫【於含切覆蓋也似洗樣而腰大有足有提攀】瓿【蒲後切類壺而矮】鋪【類豆鋪陳薦獻之義】罌【類釜】鑑【盛水器上方如斗鏤底如風下設盤以盛之】匜【代支切沃盥器】盤洗盆鋗【呼切類洗玉篇云小盆也】杅磬錞鐸鉦【類鐘而矮】鐃戚鐓【飾物柄者】奩鑑【卽鏡】節鉞戈矛盾弩機表坐旂鈴刀筆杖頭蹲龍【宮廟乘輿之飾或云闌楯閒物】鳩車【兒戲之具】提梁龜蛇硯滴車輅托轅之屬此其大槪趙希鵠洞天淸錄集古鐘鼎彞器辯云夏尙忠商尙質周尙文其制器亦然商器質素無文周器雕細密此固一定不易之論而夏器獨不然余嘗見夏雕戈於銅上相嵌以金其細如發夏器大抵皆然嵗久金脫則成陰窾以其刻畫者成凹也銅器入土千年純靑如鋪翠其色子後稍淡午後乘陰气翠潤欲滴間有土處或穿或剝並如蝸自然或有斧痕則是僞也銅器墜水千年則純緑而瑩如玉未及千年緑而不瑩其處如前今人皆以此二品體輕者爲古不知器大而厚者銅性未盡其重止能減三分之一或減半器小而薄者銅性爲水土蒸淘亦盡至有鉏擊破處並不見銅色惟翠緑徹骨或其中有一綫紅色如丹然尙有銅聲世古則不曾入水土惟流人間色紫褐而有硃砂斑甚者其斑凸起如上等辰砂入釜以沸湯煮之良久斑愈見僞者以漆調朱爲之易辯也三等古銅並無鮏气惟上古新出土尙帶土气久則否若僞作者熱摩手心以擦之銅腥觸鼻僞古銅器其法以水銀雜錫末卽今磨鏡藥是也先上在新銅器上令勻然後以釅醋調細碙砂末筆蘸勻上如臘茶面色急入新汲水滿浸卽成臘茶色如漆急入新水浸成漆色浸稍緩卽變色矣若不入水則成純翠色三者並以新布擦令光瑩其銅腥爲水銀所匱並不發露然古銅聲微而淸新銅聲濁而閧不能逃識者之見薛尙功款識法帖及廣鐘鼎韻宣和博古圖呂大臨考古圖王球嘯堂集古錄黃睿東觀餘論董逌廣川書跋等書皆當熟味徧參而斷之以經庶可言精鑑也今宣銅罏永成宣嘉之窯器果園廠漆器宮川扇蘇金扇鏤版之書北源庿岕之制皆精於古

得董得鞛卽得寶也匫董之原也郭朝請曰唐引船歌曰得董紇那邪紇那得董邪河裏船車�【卽閙字見玉篇】州銅器多得董之得音丁紇反又按唐宗幸望春樓觀韋堅新潭陜尉崔成甫錦半臂缺胯緑衫裼之紅袹首居前船唱得寶歌胡身之注曰先是俚歌曰得體紇那邪其後得寶符於桃林成甫乃更紇體歌曰得寶歌又按計有功唐詩紀事作紇囊得體邪體音都童反則得體卽得董又按太眞外敍此事曰制曲曰得寶子又曰得方孔反考字書絕無字恐是鞛字乃琫之俗文因思鞛董聲近觀成甫因得董爲得寶可知唐人方言呼寶爲鞛而得董紇那之音卽今骨董二字之原靈詧討賀莫達幹立黑姓骨咄則此語從外國來唐宋小紀又有骨篤犀故轉爲骨董而說文有匫字古器也其唐人所附乎指南引名物考言惠州有骨董羮則鶻突羮耳南齊書扶南遣那伽仙獻璢璃蘇鉝二口或曰鉝卽然無據或曰撈轉爲搜拉之聲禦覽載林邑記蘇鉝音正乃立之訛

古以鼎爲重器本象作�伯厚似孫詳載諸名升庵抄之無所考辯元美元瑞俱未有定論玆約存其槪耳別集諸公辯難自爲一目以備參考子華子黃帝采銅首山鑄神鼎曹植有黃帝三鼎贊墨子夏后鑄鼎四足而方說文禹鑄鼎荊山之下帝王世紀在馮翊懷徳之南史記武王命南宮括史佚展九鼎寶玉威烈王二十三年九鼎震後漢郡國志雒陽東城門名鼎門九鼎所從入唐志許康佐九鼎記四卷書目陳太子中庶子鹵荔撰鼎錄一卷錄自古鼎形象款識始於夏九鼎終於王羲之書鼎崔駰達防注蔡邕銘論曰呂尙作周太師封於齊其功銘於昆吾之鼎墨子耕篇夏后開使飛防鑄於昆吾使翁難雉乙卜於白若之龜龜曰鼎成四足而方不炊而自亨不舉而自藏不遷而自行乙又言兆之繇曰饗矣逢逢白雲一南一北一東一西九鼎旣成遷於三國鼎錄太公於渭水得玉潢鑄一鼎刻其文曰璜鼎外紀及說苑呂覽湯時大旱翦發斷爪身嬰白茅禱桑林持三足鼎楚詞天問緣鵠飾玉注伊尹修飾玉鼎以事湯智按此因伊尹負鼎於湯而附會此說論詳別條淮南周鼎鑄倕使銜其指明大巧之不可爲也呂氏春秋周鼎著饕餐有首無身周鼎著防令馬履之爲其不陽也明堂位崇鼎貫鼎大璜封父龜天子之器也周膳夫注牢鼎九陪鼎二左傳昭七年晉賜子產莒之二方鼎金石錄有方鼎銘藏岐山張舜民云夏時器也服防云鼎三足則員四足則方呂氏春秋齊攻魯求岑鼎魯君載他鼎以�齊侯弗信史記秦武王與孟說舉龍文赤鼎韓非子齊伐魯索讒鼎魯人以其雁�謂贗也智按此卽呂覽岑鼎一事他如正考父鼎郜鼎齊甲父鼎吳壽夢鼎晉刑鼎衛舒鼎見左傳衛孔悝鼎銘見祭統鼎錄蕭何爲丞相鑄一鼎大如三石罋自表己功郊祀志夏六月汾陰巫錦爲民祠魏雎后土營旁見地如鉤狀掊視得鼎迎至甘泉至中山晏溫有黃雲有麃過議尊寶鼎東方朔夏育爲鼎官宣帝時美陽得鼎獻之神爵元年爲周康寶鼎立祠未央宮中明帝永平王雒山出寶鼎廬江太守獻之東觀記廬江獻鼎詔召鄭眾問齊桓公之鼎在柏寢臺見何書春秋左氏有鼎事幾眾對狀除郎中郡國志汝南鮦陽注皇覽曰永平中葛帔城北祝里社下於土中得銅鼎而銘曰楚武王之冢竇憲南單於遺獻古鼎容五斗旁銘曰仲山甫鼎橋三鼎東鼎銘建寧二年八月丁丑延公入於玉堂前廷爲司空中鼎銘曰四年延公登於玉堂前爲司徒西鼎銘曰光和元年延公入崇徳前殿爲太尉晉成帝咸和元年宣城春谷縣山岸摧獲石鼎咸康八年廬江春谷縣畱珪夜見光取得玉鼎元嘉十三年武昌縣章山出神鼎江州刺史南譙王義宣以獻二十一年新陽獲古鼎有書四十二字雍州刺史蕭思話以獻泰昭五年南昌獲古銅鼎容斛七斗王景文以獻七年義陽獲銅鼎吳赤烏寶鼎出臨平湖又出東部縣南齊永明二年丹水上下得古鼎一枚唐貞觀二十二年水獲古鼎開元十三年萬年人王慶築垣獲寶鼎五獻之二十一年眉州獻寶鼎縣本汾陰開元十年獲寶鼎更名冊府元龜云獲古銅鼎二其大者容一斗咸平三年幹州獻古銅鼎句中正與杜鎬詳其文曰維六月初吉史信父作鬵甗期萬年子子孫孫永寶用宋祥符五年南康軍獻古鼎皇祐五年鑄鼎十有二員丘用五宗廟七又作鸞刀命阮逸胡瑗鑄劉敞爲新律鐘鼎鸞刀銘崇寧三年以魏漢津言鑄鼎中曰帝鼐八方曰蒼彤晶寶魁阜牡風上爲鼐銘帝鼐曰隆鼐八鼎曰育明藏正健順龢潔宣和元年安州得商六鼎上之大觀三年以鑄鼎之地作寶成宮寶籙宮神霄殿遂爲十八鼎博古圖歷代之鼎形制不一有腹著饕餐而間以雷紋者父乙鼎之類是也有鏈色如金著飾簡美者辛鼎癸鼎之類是也有緣飾旋花奇古可愛者象形鼎橫戈父癸鼎之類是也有密布花云或作云雷迅疾之狀者晉姜鼎雲雷鼎之類是也有隠起饕餐間以云雷或作細乳者亞虎父丁鼎文王鼎王伯鼎之類是也或如孟鼎之侈口中鼎之無文伯碩史頙鼎之至大金銀錯鼒之絕小或自方如簠或分底如鬲或設蓋如惇曰崇曰貫則名其國也曰讒曰刑則著其事也曰牢曰陪則設之異也曰神曰寶則重之極也智以讒與饞通或作岑可知其借矣宣徳銅鑪最貴濾十二次鎔於鋼格滴格下者鑄鑪余作他器初仿宋燒斑已用防茶本色或栗笳棠梨褐而末以淡勝其款皆備以乳足防魚耳爲雅色若藏經紙而橘皮發光畜火愈妙彩爛善變不似靑緑鼎之安銀膽也眞適用之神品哉

�手舉酋也周禮疏尊同是酒器盛鬯者爲彞盛酒者爲尊堯衢尊虞泰尊夏山罍殷著尊周犧尊著無足之尊也周有六尊六彞夏琖殷斚周爵夏雞夷龍勺殷疏勺周黃目蒲勺夏樽周又有兕觥大尊山尊大罍瓢賫修槪散瓢賫甘瓠割去抵以齊爲尊修槪散皆漆尊也詩稱金罍束晳引周公流水泛酒逸詩羽觴隨波魯有四代尊博古圖有父乙祖乙祖丙父戊祖己巳舉爵商觚十六商觶三周乙舉尊觶謂之舉也犧象尊全作犧牛形而開背爲尊鄭阮之謬灼然矣鳬尊瓢尊防龍尊犧首罍素犧罍象首罍周斚一十五又有著尊壺尊龍鳳方樽蓋商器也漢桂尊秦尊梁孝王有�【卽罍】尊髙紀奉玉巵古作觝師古曰觝飲酒員器也博古圖有漢建光巵銘曰建光中室有四又漢犧首杯瓠斗螭首巵云雷巵蟬紋巵又有漢虎斚髙克尊銘師艅尊銘穆卣銘曰是寶尊彞子象之子洪作旅卣王錫賔朋用作毋乙彞梁劉之遴獻古器四種於東宮其一鏤銅鴟夷二銘曰建平二年造二金銀錯鏤古樽二銘曰秦容城侯適楚之嵗造與元封龜玆澡灌初平澡盤爲四智按龜玆豈知漢此器之僞明矣齊劉悛於司州得古禮器銅罍瓶豳山銅罍樽銅定鐘各二獻之漢有岐山銅器章帝章和中出河內悛勔之子非眞長也倅樽副尊也猶之從彞也韓詩外晉平公使範昭觀齊昭願得齊君之倅樽以爲壽晏子曰撤去樽孔子曰不出俎豆之間折衝千里智按周禮以倅爲副此云倅樽必副尊以盛酒也文王方鼎單鼎作尊彞又曰作從彞何也尊宗彞也從去聲卽陪鼎之意乃副尊也罍爲大尊獸尊大尊也凡上尊曰彞中尊曰卣下尊曰壺彥逺曰傳曰彞卣罍器也觀上中尊則罍爲大尊可知其制皆云回後因以名甕而壺亦稱尊壺昆吾圜器也古廷設罍泌水戴延西徵記太極殿有大銅樽容三十斛石虎正會有白龍樽作金龍於東箱樽受龍口受五十斛晉元會設白獸樽杜舉遺式也唐回紇貞觀二十一年陳十部樂設髙坫置朱提瓶其上潛泉浮酒自左門通坫注之瓶轉受百斛鐐盎回紇數千人飲畢尙不能半朱提音殊時諸葛書曰漢嘉金朱提銀唐之曲州今敍州府城西有朱提山唐有鶴尊背上注酒則一足倚宋有百寶酒船大抵唐宋皆仿三代鑄尊罍巵卣之類入博古圖皆三代也白獸樽卽白虎尊唐諱虎作武或作獸

鼎爵卣觶可名舉者杜舉之類也李公麟得古爵於壽陽紫金山腹有二字曰己舉王玠獲古爵於洛下有二字曰丁舉廣川跋周舉鼎曰己爵爲舉丁卣爲舉此鼎亦名舉凡可舉以進皆曰舉杜簣謂之杜舉是也新平張氏得癸舉人以爲觚乃觝也

防餗鼎糝鼎也宋鼎銘曰宋公防作餗鼎又宋夫人鼎銘曰宋君夫人之餗鼎又有叔防鼎廣川曰竹書有宋景公防而史爲頭曼孫炎以防爲頭曼合聲今考班固漢書猶有兜防亦著其聲如此古有左鼎陪鼎特鼎曰糝謂之餗又曰筍之爲菜餗也則餗鼎糝有菜之鼎也東觀餘論以師春內有宋公名防可爲此鼎之證而陸文裕又疑防女爲一字不必矣

觴豆實酒之器武王於觴豆爲銘大戴禮踐阼篇言受師尙父丹書之戒而銘幾席諸類也觴豆之銘曰食自杖食自杖戒之防防則逃防居夭反注盧氏曰無求醉飽自杖而已考工記以瓦爲豆醢人四豆爲木齊晏子言四升爲豆以金爲之公羊田狩一曰幹豆注祭器爲狀如鐙干言以撩薧實豆也晏子所言則量器矣古器之遺者如祖癸豆姬寏毋豆皆銅豆也瓬豆實三而成觳則亦可量也按觴豆固與祭祀之楬豆玉豆有分蓋嘗用以飲食者非但盛幹物也唐六典光祿式言簠簋居前各四登鈃次之各六籩豆爲後簠簋大居前籩豆小居後也一升曰爵五升曰散簋實一觳孔穎達曰籩如豆者皆面徑尺柄尺亦依漢制知之其實皆容四升說文觶受四升鄭曰受三升者是孔氏曰觥受五升或七升梓人爲飲器勺一升爵一升觚三升爵以獻而酬以觚一獻而三酬則一豆矣食一豆肉飲一豆酒中人之食也康成曰觚當作觶彥逺引作觗智按古豆與鬥通巵觗觶一聲後乃分用

有跗曰鐙無跗曰錠鐙都藤切錠徒徑切其形若桿而中施釭有跗者曰鐙無跗者曰錠謂下施足也爾雅瓦豆謂之豆注卽髙鐙也歐陽集古錄林華宮行鐙楚辭蘭膏明燭華鐙錯注鐙錠也徐曰錠中置燭故謂之鐙今作燈登以肉加又與�異說文曰�禮器也讀若鐙公食大夫禮大�湆不和實於鐙宰右執鐙左執蓋記曰夫人薦豆執校執醴授之執鐙康成曰鐙豆下跗也授醴之人授夫人以豆則執鐙按鄭非是夫人薦豆當錯於筵前執醴則當授屍故豆則執校醴則執鐙豈一豆而執校復執鐙乎酌醴用觶鐙或爲觶之跗名乎蓋登爲豆之深者故可以盛湆注膏油其中則可以然照加錠者所以插燭也今人又謂傾銀曰錠陸孫收入徑韻博古圖有錠銘曰王氏銅虹燭錠字畫與漢五鳳鑪相類楚詞之所謂縣火卽宋以來之提鐙也王保定摭言曰胡鉦與裴慶會犯分者擊以鐵躋鐵躋燈臺也韓愈短檠歌則呼燈臺爲檠今以置燭爲錠燭頭曰燭卽管子右手執卽尹知章讀卽爲精謂燼也詩紀注引作杜陽雜編以燭爲脂炬徳山吹滅紙燭乃今紙撚也

爾雅𨿽以木瓦分豆登然有銅者執校則豆之跗也執鐙則醴觶之跗也廣川曰房中之羞主婦右之則有羞豆加豆有鐙有校故醴曰夫人薦豆執校執醴授之執鐙則執豆之跗也此彥逺據康成說也智按校鐙不當重言鐙乃醴觶之承者解見上文矣細推古書鐙鐓皆謂其惇然在下者轉音別字讀鐓爲對耳又推腳轉去聲爲校則執校卽腳也京山引南史王亮亮父諱猷晉陵令沈瓚好犯亮諱向亮作無骹尊旁犬爲犬旁無骹尊骹卽腳也謂猷字尊旁犬也說文�以別�鄭吳作�馬鐙當從�去聲則以燈別之

楬豆木柄朴豆也又爲敔名曰楬櫫者表識也記曰鞉鼓椌楬鄭曰柷敔也椌苦工苦江二切楬苦瞎切說文曰楬桀也引春秋楬而書之孫氏其謁切尹子心注楬著姓名是也明堂位夏楬豆商玉豆周獻豆注楬無異物之飾也方氏曰楬豆以木爲柄若蠟氏之楬而已玉豆於楬之上又飾之以玉獻豆若周官再獻之獻是夏豆可謂朴矣唐褚遂良言禹雕其俎諫者十餘不止何邪魯祀周公用玉豆雕篹注玉豆卽殷玉豆雕篹將兼用夏制邪韓非子曰禹作祭器墨染其外而朱畫其內楬豆亦未必無飾也蠟氏置楬注引今時楬櫫職金楬而璽之鄭司農曰今時之書有所表識謂之楬櫫孔穎達疏卽今之版所謂以木爲柄柄卽豆之下承豆之莖跌也上加漆畫理亦宜之或曰敔卽楬楬有虎形背如鱗次其畫虎斑與乳篆乎是未可知矣三尺桑之畢非畢翳之畢也畢以載牲博三寸長八寸柄長二尺四寸丹漆兩頭見三禮圖引詩云有捄天畢載施之行禮曰畢用桑長三尺刋其柄末畢所以助主人者月令曰罔羅畢翳注云羅小而柄長謂之畢大東云畢所以掩兔象畢宿爲之混引非也鹵簿有�罼

防蓋防盂也廣川跋王子吳防云潞國文公所得銘曰王子吳擇其吉金自作防書家考古無此字而見三蒼知爲鼎也而又款爲享器智按諸書並無字金石韻府亦無防殆卽盂字乎董又云寶和鐘銘與季姜防盂及石鼓皆以甘爲其旣有季姜防盂則此防卽飲盂是一證也篆書各國之書自取茂美如則可從則亦可從亦可從�也

觚與觝同觝卽觶也以圜與稜分不必斤斤論大小也彥逺得亶甲城觚以爲觶又得李氏觚無壇宇防隅

鄭謂梓人之觚字當爲觝觝與觶同制禮器制度曰觚大二升觶大三升饋食禮主人洗爵獻長兄弟於阼階上長兄弟洗觚爲加爵則觚倍於爵其當二升古人之論盡如此余是以知梓人之書誤也智按韓嬰謂一升曰爵二升曰觚三升曰觶四升曰散注疏或曰五升曰散亦揣摩分大槪耳古者權量三不當今之一彥逺未必卽確古器亦時有增減列國自造豈盡準考工如今人造酒器洗器盛器但分大小其細微寧可拘乎今有飛防出口之瓶亦謂花觚𨿽非其物乃其遺稱也伯厚曰古巵亦作觝是古巵觝觶皆通而後分之淺者爲巵深者爲觶耳有稜者曰觚無稜者曰觶觶常有最靑緑花紋者不能容今之一升則不能容古之三升明矣觚本以觚稜名急就奇觚謂其一稜之面可書則以稜辧酒巵何疑

瑚璉一作瑚槤胡輦論語載夏曰瑚商曰璉而明堂位言夏后四璉殷六瑚說文瑚槤也裏典切箋引漢韓勅修孔廟禮器碑有胡輦器用句按此乃簋之類或以木爲之因其實故又從玉徐鉉必以璉爲俗非也桮有足曰嶡桮有槃曰案周禮掌次王大旅上帝則張氊案【烏旰切】設皇邸祭祀朝覲會同師田皆設案康成曰以氊爲牀也六書故亦曰榻類此豈牀榻乎在今爲香案之案以氊飾之古無此則是幾耳與純席之類比若以幾爲牀後人自漢晉來俱以所坐之椅爲牀如元凱連榻江斆移牀何與於幾邪案又爲盌案之案史遊槃案並列孟光舉案齊眉正謂盌案周禮玉人案十有二寸亦非幾席也文選注漢春秋淮陰侯曰漢王賜臣玉案之食萬石君對案不食案正與棜禁之類相同若今臺上作小幾數寸者上以承鑪盒諸物舉案者如舉酒巵者並舟而舉也舟今之酒衣杯之盤也朱博不好酒色案上三桮升庵直以案爲椀恐尙微別魯用梡嶡梡虞俎也珠盤玉惇惇音對槃類漢禮有瓚盤大五升口徑八寸下有槃口徑一尺其遺也鹽鐵文桮畫案方言案陳楚宋魏謂之杯秦晉曰盌趙魏曰椷或曰盞大者謂之閜吳越間曰齊若平原以東或謂之桮小桮曰防音感元美有意駁升庵至曰孟光能石臼而況案乎則更可笑矣何燕泉曰舉案當讀如盌升庵取之元美何不並譏燕泉邪

洞案氊案之遺也宋祁筆記正仗設洞案於兩螭間修注官夾案立蓋通朱漆爲案曰洞案唐鄭谷用之當音平聲

小甌曰防卽卣也說文防於救切或作按卽博古圖之卣卣之中尊也吳愼之作酉古人不知茶甌之稱所謂甌小盆盎之類也

匋卽窯柴汝官哥定固不若永宣成嘉之盡善也宋人言河南土中有羽觴無色澤者舜之陶也此或是秦漢物耳元美云柴窯柴世宗進禦未也宋葉寘垣齋筆衡曰祕色窯器世言吳越王錢鏐燒陸龜詩九秋風露越窯開奪得千峯翠色來乃知唐世已有非始於錢鏐宋朝以定州白磁器有芒遂命汝州造靑窯器故河北唐鄧耀州悉有之汝窯爲魁江南則處州龍泉縣窯質麤厚政和間京師自置官窯中興渡江邵成章提舉襲故京遺制置內窯號邵局澄泥爲範爲世所珍後別立新窯大不侔矣餘如烏泥余杭續窯皆非官窯比陸文裕曰哥窯淺白斷文號百碎宋時有章生一生二兄弟皆處州人主龍泉之琉田窯生二所陶靑器純粹如美玉爲世所貴卽官窯之類生一所陶者色淡故名哥窯正類董窯其曰均州有五色卽汝窯一類也窯變則時有之報國寺觀音窯變也今假哥窯碎文不能鐵足鐵足則不能聲仿定曰象窯有蟹爪紋色白者亦非龍泉不能得其淡色淡則無聲格古錄霍器出霍州元朝金匠彭君寶效古定制折腰樣故又曰彭窯髙麗窯則似龍泉古饒器有樞府字者毛口者低於定大食窯則以銅作身用藥燒成五色與拂郎嵌相似今發藍或曰佛菻能爲之廣語呼林爲郎永樂窯質貴厚成化窯質貴薄或淡靑或燒寶石爲防色宣徳有散靑者蘇勃泥靑也嘉靖時有塡白壇琖約宣嘉萬回靑以重色貴古於宋於四羅六羅則景徳呼甌碟式也官窯土骨坯幹經年重用車碾薄上泑幹數次出火泑漏者碾去上泑更燒之故汁水瑩厚如堆脂其紋雞橘質料膩實不易茅蔑也磨弄嵗深火色退淨果然妙於前代鑣鑪見於廣雅其文見於弡醫劉原父弡仲醫銘有鏖鑪盛�米具�諸字廣雅有鑣鑪劉與歐陽公以弡爲張字黃長睿曰弡音其勿反�與飽同音嚼按其勿之音亦不必是黃亦據字書音耳考唐韻入聲無弡字巨從工而似��卽匡猶與張近古長亦作��或其變體永叔原父似爲近之升庵作弡中�吳協三代鼎器錄則竟作張仲�董逌曰上方張簋獨無旅簠大觀元中荊仲馮以其藏古器上之其曰弡仲醫本當作其文�中作�則與簠同原父又言弡仲是匧弡之忍切此又一說也智按卽冢宋人所攺�乃�今刻廣川書跋訛作�耳

銼今之�也【魯戈切】�【昨禾切】釜也土鍪【抱切】也顏師古曰鍪小釜今所謂鍋亦謂之鏃秦名曰卽鍋字方言北燕洌水之間謂之錪【音】陳楚之間曰錡或曰鏤吳之間曰鬲【音歷】漢云多賫鋪鍑鋪古釜字此不音釜正謂銼矮鍋也亦謂之烙鍋烙餅之鍋也類篇曰鍋器也至今烙餅平鍋呼爲【音鏖】

有足曰錡無足曰釜鬵今之鼎鍋也錡亦作防【魚綺切】釜亦作鬴【奉甫切】鑊類也詩維錡及釜毛氏曰有足曰錡無足曰釜齊四升爲豆四豆爲區四區爲釜釜之實凡六斗四升按鬴本享器加耳與臂爲量爾雅甑謂之鬵【才林切】鬵鉹【昌氏切】也烹魚詩注釜屬許氏曰大釜也一曰鼎大上小下若甑曰鬵古文作�按此今南楚黔粵之鼎鍋也

敧器侑巵也文子守弱篇三皇五帝有觀戒之器命曰侑巵注敧【於離切】器也荀子宥坐篇孔子觀魯桓公廟有敧器問守廟者曰此宥坐之器子重黎篇或問持滿曰防敧注敧器也唐文粹李徳裕作敧器賦許敬宗韋肇亦有賦隋志小說部魯史敧器圖一卷劉徽注器準圖三卷後魏志信都芳撰安丰王延明所集樂說並諸器物準圖二十餘事而注之文選注曹大家有敧器頌杜預傳周廟敧器至漢東京猶在禦坐漢未喪亂不存形制遂絕預創意造成武帝嘉嘆南齊永明中竟陵王子良好古祖衝之造敧器獻之後漢安丰王延明使祖暅之作敧器漏刻銘後周文帝大統四年宣光淸徽殿初成薛憕之頌又造二敧器一爲二仙人共持一鉢同處一盤一仙人持金瓶傾水灌山而注乎器形似觥而方滿則平溢則傾憕各爲頌隋藝術耿詢有巧思進敧器煬帝善之曹王臯常自創意爲敧器以髹木上出五觚淳化中學士蘇易簡內直嘗以水試敧器卽召問之曰此江南徐所作

盉鑊聲轉蓋小鑊也說文盉【戶戈切】調味器玉篇以盉爲味陸法言以盉爲調五味鑊董逌曰伯王防子作寶盉據廣韻調五味鑊今以鑊爲鑴而以鑴爲瓽瓽爲盆之大者孫彊以盉爲大鑊而鑊大鼎也劉臻呂忱以鑴爲大鐘據少牢饋食禮曰羮定雝人陳鼎五三鼎在羊鑊之西二鼎在豕鑊之西而禮經攺盉爲鑊則失其制久矣按實鼎曰實俎曰載有前體後體體薦體解各異盉盉別一鼎盉中肉熟各升於鼎故取於盉以實鼎取於鼎以實俎然後以饗食以薦熟禮之成也蓋盉與鑊一聲之轉後又有大鑊則盉爲小鑊明矣

互�卽亞倉董彥逺曰田仲方得銅亞鎗識曰互�余知爲亞倉漢制東宮給銅龍頭鎗是也智按說文有古器也而�爲奇字倉南史子良貽何子晳徐景山酒鎗

鋗鉇溫器也鋗【火反】鉇卽匜黃氏曰鋗銅銚【音遙】也說文鋗小盆也博古圖有梁山鋗元康元年造鉇有柄可以注水廣韻杯匜似桸【音移】以注水銚燒器也說文銚溫器也世本曰倕作銚今世俗之扱灰者亦有火之音曰鍁亦以銅爲之其燒器曰銚者音近弔

鈷防卽鈷鉧也鈷【音古】防【音莽】溫器也按防卽鉧字鈳一作錒鈷防也李時珍曰銅鈷鉧一作鈷防卽熨斗也升庵引王莽威斗則絕非熨斗後亦出世變爲古物永州有鈷鉧潭以形似之

金鉔香毬也西京雜記曰長安巧工丁緩作被中香罏環轉而罏體常平字彚以爲金鉔丁緩所作引相如美人賦金鉔薰香黃伯思跋錢鎭州回文曰寶子不知何物乃迦葉之香罏也但圜若重規其丁緩被中之制乎【緩或訛綏】智按幹祿書帀正迊俗且無匝字鄭注周禮五就五帀也始自北史繞七匝唐志循牲一匝杜詩馬頭金匼匝方用之金劉迎詩繡韉金匼匝貂袖紫茸故知鉔爲後加

華錜小釵也王粲七釋云雜華錜【音撚】之葳防孔煒七引云紫錜承鬢而聘輝孫愐收入叶韻韻會刪之以金銀鏤銅鐵曰鋄張衡賦金鋄【音減】銀鏤謂鐵質金文飾馬轡也馬融廣成頌金鋄銀鑲今俗以鞍轡什物曰鋄銀事件細者曰絲鋄片者曰片鋄鋄一作後漢志金鍐方訖升庵以鍐作鋄宋志百官鞍勒金塗銀裝牡丹枝具雉子白韉陷銀鐙所謂陷銀卽今之鋄銀也元志作簡銀弱侯作防銀

以金銀絲戧器曰商謂鑲嵌也元美曰趙希鵠云夏時器多相嵌訛爲商嵌用修以爲鑲嵌智謂本商嵌蓋古謂刻爲商商金商銀乃古之遺稱也張懷瓘書錄言三代鈿金今之所謂搶金宣盒卽唐之戧金也今作去聲曹昭以爲金兩鈔摘腴曰鞗革有鶬箋云鶬金飾貌戧金出此

鋀金曰鋈曰扣鋀一作鍍詩疏言銷白金以灌沃靷環非謂鋈爲白金也韻會曰猶今以銀爲質金鍍其外也以金飾器曰扣【音扣】蜀有扣刀唐六典有十四種飾金法

偏提酌酒注子也唐元和間攺曰偏提今辧古器指卣巵之類或有提梁或有單耳者亦稱偏提或云避鄭注

三防酒閜也升庵曰東觀漢記嵗首請上雅壽雅酒閜【許下切】也魏文帝典論荊州牧劉表子弟以酒器名三爵曰伯雅受七勝中雅受六勝季雅受五勝卽升溫革隠窟雜誌宋時閬州有三雅池古有修此池得三銅器狀如酒杯各有文曰伯雅中雅季雅當時𨿽以名池而不知爲劉表物也廣韻防【卽雅】注云酒器吳均詩聊傾三雅巵按爾雅或作爾疋詩作大疋小疋其雅省用牙牙又作防遂混爲疋邪此凡夫之說智又按說文有疋字音胥古無家麻韻則雅當爲予予近胥邪抑雅省牙用防而訛疋邪緯略載毛泰買一玉窪八十八萬亦酒閜也雅之名轉而爲窪轉而爲閜

匹制猶今之沓桮也古今詩話曰刀約使契丹有詩云餞行三匹制匹制以大小甖爲之如黃漆此蓋今之沓桮俗曰套杯或六或五外大內小

籠絡之器亦曰桮笿不必杯槃也轉爲不落說文笿【盧各切】也向不知其解智以爲卽落字猶宋人鉦上之茖從省文也又按防桮也則桮落謂籠類也方言桮落又謂之豆筥孟子桮棬趙岐曰桮素也智謂如今之蒸籠栁斗之類後世則稱桮托酒托亦稱酒衣或云韓愈用鑿落卽本說文此則不必也鑿落言其工巧光文錯落耳淸異錄曰白樂天送春詩銀花不落從君勸不落酒器也乃屈巵鑿落之類開運宰相馮家有滑樣水晶不落一隻智按不落反語則當爲托

承槃卽柈也說文本作槃籀作盤承盤也徐按中山王文木賦制爲槃桿古樂苑奉藥一玉柈南史劉穆之以金柈盛防榔卽盤字也集韻古作槃漢曰承盤今曰托盤宋謂之托子程泰之謂始於崔寧名之曰托因資暇錄也又有鬲塞者乃楪子環蠟遺制也黃伯思曰北齊畫圖已有之蓋初止謂酒臺盤爲托而後緣以爲茶盤之名僉載酒令連臺拗倒謂杯置臺中之蒂也陶谷曰劉張有魚英托鏤言以魚魫爲酒臺盞也

漢時呼扇爲攝禮置翣注以布衣木如攝是漢時之扇以翣思之正掌扇之狀也今閩中有金漆竹掌扇薄如紙者內外士夫皆得用之鄭恐人不識翣體故云今以扇爲箑箑音亦與翣同人或讀爲捷非徐無鬼篇叔孫敖甘寢秉羽而郢人投兵秉羽謂扇也其俾倪扇擁扇見鹵簿器內

折扇起於東裔而盛於今日折扇之妙則此時爲盛古但有團扇直扇如張敞便面之類耳方面障面竹紙薄扇也今世所用折疊扇亦名聚頭扇子淵曰張東海先生以爲貢於髙麗永樂間始盛行於中國予見南宋以來詩詠聚扇者多予收得楊妹所寫絹扇面折痕尙存東坡謂髙麗白松扇展之廣尺餘合之止兩指許正今折扇蓋自北宋已有之智按遊宦紀聞曰宣和二年髙麗貢松扇三合折疊扇二隻倭人亦制爲泥金面烏竹骨充貢唐韻有搊扇殆亦折扇之萌芽乎

通雅卷三十三﹤子部﹐雜家類﹐雜考之屬﹐通雅﹥

欽定四庫全書

通雅卷三十四

明方以智撰器用【雜用諸器】

笭防笭籝皆笭箵也說文曰笭車笭也一曰笭籝博雅曰笭防竹席也又曰車中筵劉氏曰舟中簀曰笭箵【音省】笭箵亦作笭箐智考笭箵小籠也又唐新語曰漁具總曰笭箵元結傳載自釋語曰能帶笭箵全獨而保生能學謷齖保宗而全家則箵與笭箐之音合要論之舟中篷篛之席爲笭又呼笭箵或作籝防箐皆其聲相借也漁具簔网亦近篷篛參差之狀故因而呼之

聚僂猶之捲婁也僂婁借言簍也莊子死得於腞楯之上聚僂之中注聚僂筐筥也無鬼篇防妹濡需捲婁三者捲僂者舜也羊肉不慕蟻蟻慕羊肉舜有羶行百姓悅之舊觧捲婁拘攣此理解耳仇池筆記以捲婁卽羊亦非蓋盛羊肉之器也合聚僂筐筥之注觀之故知是曲簍無疑

籧篨今蘆席之類也廣韻曰籧【彊魚切】篨【直魚切】蘆防也籧篨織竹如席規以爲囷以貯谷粟或以取魚擁腫不能俯者似之故因以名其疾晉語曰籧篨不可使俯吳隠之以籧篨爲屏風可知竹簟薄曲之類槪可通呼耳周勃傳注韋薄爲曲月令曰具曲植與竹有分然北方水澱亦有織楷葦成簾以取魚者裴潛妻子織藜芘孫愐藜芘荊籓也篅【音專】【徒本切】則竹簟專爲粟用者說文曰以判竹圜以盛谷淮南曰守其篅本作囤俗至今呼之

籫卽算器也史記鄭當時傳餽遺人不過算器食徐廣曰算竹器漢書作具器食算從竹從具又作算笇【蘓貫切】史記曰笇軍食永嘉引說文蜀本���並古文律曆志引書曰先其算命二百七十枚成六觚爲一握升庵引作�又引垂簾下爲�子才曰古文固象縱橫之形也算加匡爲匴儀禮士冠禮云各一匴【素管切】注古文爲篹記曰食粥於盛不盥食於篹者盥康成曰竹筥也雕篹注籩屬或作簨陸氏本義作匴【息緩切】說文籫竹器也讀若纂孟堅借用論篹古之撰纂音亦通用小顏注急就曰籫盛箸之籠也

斗回取水之筌也防筌笱也見文選吳都賦注莊子作筌一曰積柴取魚則罧也一曰魚笱斗回蓋唐人之方言今則謂之兜籃或曰花籃程大昌言有倒須謂之笱卽筌也因有倒須故謂之回一曰防筌李善引笱橫溪爲梁開缺而設笱

筌蹄謂魚笱與蹄也後人合稱之遂以名籃得者忘蹄得魚者忘筌筌笱也有逆須蹄系蹄也戰國防魏魀謂建信君曰人有置系蹄者而得虎虎沒環寸之蹯而走蹄亦以機繩縻者也段公路北戶錄曰新州作五色藤筌臺梁劉孝儀謝太子五色藤筌蹄一枚按此乃借筌蹄之稱其實則織藤爲籃也筌臺又筌蹄之訛也廣人呼蹄爲臺

扈業緯蕭也障魚曰槎頭障蟹曰蟹斷莊子有緯蕭者取魚也吳都記曰江濵竹繩編之以取魚謂之扈業陸龜蟹志曰漁者緯蕭承其流而障之名曰蟹斷劉宋張敬兒奉槎頭鯿與齊髙帝杜詩漫寄槎頭縮項鯿孫炎以養魚槮爲槎頭槮謂之涔亦作罧非槎義也髙似孫引襄陽耆舊傳常禁人捕以槎斷水謂之槎頭鯿智按斷水是也爲禁人而斷水之槎則支

墻居薫籠也卽篝也篝一名笿笿音落楚辭秦篝齊縷鄭綿絡注篝落也又籠也可薫衣方言陳楚宋衛謂之墻居注今薫籠桮落又曰豆筥蓋又爲盛桮器籠說文篝笿也可薫衣史記篝火注以籠覆火也

合香曰調香曰雜馥曰練香內則衿纓容臭正合諸香也通典有雜馥合香也李賀詩練香薫宋鵲陶九成以爲合香此乃今之甜香香餅之類非容臭佩之者也華嚴經曰粥香長者善調香

鏡籨鏡匣也籨卽奩也後漢明帝視太后鏡奩中物和凝托名韓偓香奩體當從籨【力鹽切】唐韻作匳注俗作�韻防或作南史江夏王鋒傳大發桓溫女冢得金巾箱織金爲嚴器卽籨器也

屈竹爲器呼曰防考老加竹或作栲栳言其屈也卽古之簝【洛早切】受盛器也周官牛人共牛牲之互與其盆簝盆受血簝受肉蓋卽笲筥之形如無柄之笊籬耳俗作笊籬明皇爲祿山作銀笊籬說文解防爲飯筥受五升秦謂筥曰防卽斗筲之筲【孫氏音山樞所交二切】一曰箄今俗呼甑箄爲箄笊籬卽古之所謂防【於六切】防炊之漉米箕也或謂之縮或謂之【音叟】或謂之【音還】江東呼淅籖漢書音義烽如覆米防字林云漉米防纂要曰淅箕也古杜康作箕帚大率筥圓而筐方防長笥也簍者疏目之籠其孔樓樓然方言之籧則非盡指箄也如筲防簝皆謂其形似常借呼耳鄭注笲曰如今之莒卽字廣雅曰映也卽筥唐孟棨本事詩載中宗時回波詞曰回波爾時栲栳元志玉輅用栲栳輪蓋五臺山大尖是北臺栲栳山言形曲也

極卽笈說文極驢上負也凡夫言懷素攺作笈智按李固負笈從師何至唐始有笈乎廣韻因此訓笈爲書箱

滿爰竹器言滿而易援也撲滿土器言滿然後撲也說文曰篰滿爰也博雅曰滿爰篰也徐鍇曰滿爰簡牘也或非之蓋今虎林呼竹莊之類可以盛簡牘是細箱簏也猶之撲滿爲受錢之器亦曰銘其名不可觧耳撲滿鄒長倩遺公孫者欲其聚而散也

抒井�今之水兜也說文�量物之器一曰抒井�【烏袁切】箋曰方言籃曰�武林謂之水兜

澡槃浴盆也浴盆最古見於王防王防篇堂後赤防浴盤在其中注禮曰杅謂玉藻之出杅也荀子曰桿圓則水圓魏武上雜物疏有容五石銅澡盤述徵記逍遙宮澡盤面徑丈二異苑言銅澡盤鳴傅有澡盤銘南史劉悛奉齊武帝澡鑵又造金浴瓫卽盆字劉虯家藏龜玆國澡灌一口

剔齒纎刺齒也蔡澤云刺齒肥緯略引陸云與兄機書有剔齒纖一枚以寄兄酉陽雜俎曰仙人鄭思逺騎彪故人許隱齒痛鄭防彪須與之挿齒卽愈今人曰剔牙杖極重象尾能去火京師鬻柳杖

隱背曰養和程大昌載李泌采異木蟠枝以隱背號曰養和按松陵集皮日休以五物送魏不琢一曰烏龍養和且曰有桐廬養和皮陸皆有詩蓋今之靠背也宋志輦中有靠背椅紹興作大安輦雕香龍椅靠背上飾水晶珠此云烏龍狀其蟠屈今亦有木根坐榻之類條脫或作跳脫條達吳曾曰唐盧氏雜說文宗問宰臣條達是何物宰臣未對上曰眞誥言安妃有金條脫爲臂飾卽今釧也眞誥蕚緑華贈羊權金玉條脫各一枚余按周處風土記曰仲夏造百索繋臂又有條達等織組雜物以相贈遺唐徐堅撰初學記引古詩繞腕雙條達智按後漢繁欽定情篇云何以致契闊繞腕雙跳脫南部新書載溫岐卿言跳脫出南華眞經令狐綯怒之詩話總龜曰南華無此事宋人誤記也胡元瑞言岐卿卽飛卿北夢瑣言跳作條非智曰此類之名皆以聲呼何拘之有元美誤作跳蕩蓋在今日攺其字則不可服席卽服匿漢書於靬王賜蘇武服匿穹廬晉灼曰東方界人呼小石甖曰服匿南史竟陵王子良得古器小口方腹而底平以示陸澄澄曰此名服匿單於以賜蘇武子良視其款識良然程泰之言南唐張僚使髙麗曰麗多銅器如斯羅刀斗又有溫器名服席如鐺而底方髙麗所謂服席卽北方所謂服匿也阮霧靈言匾瓶可縣身王元美服匿音避匿智謂許愼引易服牛作牛人讀爲備而以避音服耳

如意因於爪杖而談者以代麈尾齊髙祖賜隱士明僧紹竹根如意梁武帝賜昭明太子木犀如意石季倫王惇皆執鐵如意音義指歸云如意者古之爪杖也或骨角竹木作人手指柄三尺許脊癢可搔如人之意淸談者執之鐵者兼藏禦侮

屈戍卽屈膝或作銊李長吉宮娃歌屈膝金鋪鎖阿甄陸友仁曰金鋪爲門飾屈膝蓋鉸錬上二乘者爲下三衡爲銊李商隱詩銷香金屈戍張伯雨有一器是香鑪蓋有鎖者屈戍乃受鎖之搭連捲口也金鋪是門環鋪首今人定以屈膝作帳鉤非也凡鉤上之絡索可名屈戍

瓶謂之防備火長頸瓶也韻防防卽罌集韻又作甖甇備火之名亦見於隋唐蓋兵五十人有火一火有長故稱火伴謂備一火伴之用也

甀缶小口罌也甀作【池僞切】缶盆盎一類耳缶卽盎也大腹而斂口盆則斂底而寛上缶字或作瓿【剖裒二音】瓿甊【洛口切】小罌也說文甂也淮南子曰抱甀而汲列子云狀若甔甀戰國防醯壺醬甀【音硾】廣韻缶瓦器鉢也方言闗西河汾大者謂之甀中者謂瓿甊闗東趙魏之郊曰甕或曰罌齊海岱謂之甔周洛韓鄭謂甀或謂罌缶謂之瓿防小曰瓶防甈謂之盎闗西或曰盆曰盎小者曰升甌爾雅缶注瓿謂之瓵瓵一作瓻【抽知切】蓋防長頸瓶也防亦曰防總之在今俗爲盆鉢瓶甕缸缸一作瓨貨殖傳醯醬千瓨瓽大甕今俗曰曰埕獨甌之稱異於古今謂茶鐘曰甌古則曰甂甌瓦杅大口而庳淮南曰狗彘不擇甂甌此確指小甂盆非今之茶鐘也方言亦作防子盧小甕說文曰�盧飯器小顏曰賣酒之區曰盧卽相如傳注累土爲盧也張子賢言東坡在儋求一具理酒亦罌也

甑盆之膻今之甑箄也韓詩外傳舜甑盆無膻古史考黃帝始作甑甑又呼爲鉹【音侈】白虎通曰王者徳至山陵丹甑見陶人爲甗實一鬴厚半寸唇寸盆甑實二鬴鬲實五觳注甗無底甑左傳齊賂晉以紀甗釋文玉甑也宋太宗時長安民得甗其狀下爲鼎三足上爲方甑中設銅箄可以開闔有鉤在其側勾中正識其文曰甗也遂藏祕閣甑盆無膻正無底甑也今人曰甑杼或曰飯杼箄膻猶身之膻中也淮南子獘箄甑瓾【音黽】甑帶也朱子以箄爲甑帶按帶在外而甑孔在底膻乃安於窐者合溪以窐通窊王敬則以刀環塞窐【音圭】孔甑空也三省曰門旁有孔三角以窺外人智按圭竇窐孔言小也不必三孔泥圭

盋盂鉢也方朔傳注盂者今所謂盋【音撥】盂也卽今之鉢盂也唐人以鉢爲盋

盂堲周也巵言曰舜作瓦棺土堲見古史史系天監五年丹陽山南得瓦物髙五尺圍四尺上銳下平如盒沈約云此盂也死則坐葬之檀弓夏后氏堲周是也

屛風有疊扇可開闔曰連屛賈公彥云屛風之名出於漢世春秋後語云孟嘗君屛風後嘗有侍史記客語則前已有屛風掌次設皇邸注邸後版也疏後版者爲大方版於坐後爲斧文言屛風者據漢法況之曲禮當依而立疏依狀如屛風覲禮鄭注云依如今綈素屛風也東方朔淮南王有屛風賦鄭傳置雲母屛風升庵引此作云嶽屏風注卽雲气山嶽也今無此說不知何見古今注孫亮作琉璃屏風魏志太祖平栁城以素屛風素馮幾賜毛玠魏徵傳帝以所上疏列爲屛障唐刺史姓名錄於屛風太宗命冩列女傳於屛風世南暗疏之李絳傳元和二年爲學士憲宗命絳與崔羣錢徽韋景白居易等捜次君臣成敗五十種爲連屛張便坐舊紀元和四年禦制君臣事迹十四篇書於六扇屛風是月出書屛以示宰臣李藩等表謝之紹興中作君臣事迹屛髙宗命鄭諶書盤庚無逸詩之車攻篇孝經孝治章列於左右嘗以諭輔臣乾道元年晚禦選徳殿禦座後有金漆大屛分畫諸道以黃簽標識軄位姓名上指示洪適等曰朕新作此屛其背是華戎圖三年鄭聞奏司馬光進五規簡當明白乞命翰墨之臣書爲連屏上從之智按連屏𨿽見於唐然南史王逺如屛風屈曲從俗梁蕭子云上飛白書屛風十二牒牒與疊同則已非獨扇直體屏風矣七修類稾言古有硬屏無軟屏軟者圍屏也圍屏與灑金防漆皆出於日本此仁�未考古連屏屈曲之義肆說也

屛亦有呼削哺者後漢方術楊由傳風吹削哺注曰削哺屏障名顏氏家訓曰風吹削�爲削札牘之�是也然章懷太子集諸儒注後漢書亦必有依據當時之諺應有以屏障呼削哺者黎美周曰哺與鋪通漢謡曰城上烏尾畢逋唐人多用平鋪字畢逋平鋪之轉也唐詩舞閣金鋪謂防風屛障也王志逺亭偶筆曰淸防屏風名見顏延年詩

車送亡者之紙簍也酉陽雜俎送亡者以黃卷蠟錢毫弩機紙疏掛樹之屬又作車古簍也簍似屏今京師有古簍方尺許厚二三寸似小屛麄楮爲之粘飾以銀箔送亡之資卽此物歟按簍當似箱古人謂箱爲屏擋故亦以屛呼之法苑珠林云紙錢始於殷長史唐王璵用之祠祭愛日齋叢抄引洪慶喜杜詩辧誣云齊廢帝東昏好鬼神翦紙爲錢朱文公謂與紙衣冠何別則𦇤亦芻靈也柯古又曰魂衣曰上天衣褮鬼衣也桐人起虞卿明衣起左伯桃挽歌起紼謳

倚防之名見於唐宋余記唐末小說有倚�字宋黃朝英言椅木名棹與櫂通但當用倚防楊億談苑云咸平景徳中主家造檀香倚防俗以爲椅子防子宋鹵簿有金倚張九成見宗杲推倒防子元史大定七年肆赦儀設雞盤置金雞銜赦書於應天門外設防子閣門官取赦書於防子讀同話錄曰交椅謂之繩牀敵制也歐公不禦

敧案斜搘之具也陸云言曹公物有攲案隋煬帝嚫戒師有白檀搘頤一枚山谷防閻君校書圖有云搘頤一酒榼果櫑十五一人右手執捲左手據搘頤是其類也

楡欓以楡木爲經函也水經注谷水逕白馬寺東明帝發使天竺寫致經像始以楡欓盛經朱謀瑋曰吳越春秋嘗有甘蜜九欓文笥七枚之文欓與瓽通智按直翁引爲丸欓以證越椒誤矣欓乃桶之轉聲齊民要術云楡十五年後中爲車轂及蒲萄知以楡木爲逺致蒲萄也瓽欓三字互通則楡欓乃以楡木爲經函耳

鹿盧兜鈴也喪大記注以紼繞碑間之鹿盧今作轆轤井上汲水名之一作轤一作樚轤子云賦轠轤不絕音雷盧卽謂轆轤環轉也唐人以聯句爲轆轤體亦謂其轉也光武紀注烽燧有兜零今所謂零當轤也桔橰用轆轤船上桅檣之兜零謂之五兩有此則掛防輕防古玉圖攷有鹿盧云佩環也古衣服令曰鹿盧玉具劍今見其物蓋方環上有轆轤銅轉紐耳

廁牏穢噐也牏徒侯與俱二切說文曰築墻短版也賈逵解周官楲虎子也智以楲與穢通窬行淸受糞函或作防與牏通史記石建取親中裙厠牏身自浣灑蘇林曰行淸也孟康曰行圊中受糞者東南人謂鑿木空中如槽者爲牏晉灼曰世謂反門小袖衫爲侯牏乃別是一名侯鯖錄言李廣射虎斷頭爲枕鑄銅像之爲溲器曰虎子亦曰虎枕智以此爲流傳之說然溲器爲虎子固方言也晉諺曰仕進不止執虎子謂爲侍中親近防器也莊子漆智伯之頭爲飲器或以爲防器刺客傳飲器爲虎子呂覽作溲杯嘗攷漢書傳有言以老上所破月氐王頭爲飲器者共飲血盟則飲器與虎子自二物矣陳水南曰獸子者防器也或以銅爲馬形便於騎以溲也俗曰馬子蓋沿於此然則古之受大小溲者或俱以虎子呼之

踏犂人耕也淳化五年武允成獻踏犂一具不用牛以人力運此亦趙過教以庸挽犂之遺也陳堯叟賫踏犂往宋州景徳二年內出式凡四五人力可比牛自尙方造樣唐王方翼傳爲耦耕法張機鍵力省而見功多今扈徐公以西法編爲農書有機轉耒省力代牛詳矣東坡志林曰湖北農夫用秧馬行泥中極便唐書回鶻部族黠戞斯傳云其人以竹馬行水上以版薦之以曲木支腋下一蹴輙百餘步意殆與秧馬同類雲南志夷疇三人使二牛以一日爲雙以二乏爲己二巳爲角四角爲雙說文防【非尾切】兩壁耕也智謂當音排

鈐防鉤銍犂與鎌也鈐【巨廉切】防【時安切】大犂也廣韻鈐作鉆說文亦曰鈐防大犂玉篇作防鉤卽鎌形如鉤亦曰鍥【苦節切】說文鍥鎌也龔遂傳注鉤鎌也方言刈鉤江淮陳楚謂銘鍋闗西曰鉤鎌鍥今天下皆呼鉤鎌刈禾短鎌曰銍【知栗切】詩奄觀銍艾注銍獲也管子曰一農之事必有一銍一耨一銚小爾雅截穎謂之挃則今沅靖苗中之法也用勒鐵一片刈穗成束而倉之

防杷平田疏田器也無齒爲防【博防切】有齒爲杷【蒲巴切】廣韻朳無齒杷也又作防方言杷宋魏謂之渠挐或謂渠疏渠廣韻作防貢禹傳捽艸杷土釋名曰齊魯四齒杷爲欋【音劬】大進以欋疏唐謡曰欋椎侍禦史盌脫校書郎言其易也說文楎【戶昆切】六義犂也柫【敷勿切】連枷也【與辟切】穜樓也一曰燒麥柃也防【與職切】田器也箋引防其田�換易字不必

玆其鉏也周禮薙氏春始生而萌之注萌之者以玆其疏曰漢時玆其卽今之鋤也國語曰耨玆其也孟子作鎡基陰幼達作鎡錤釋名曰鉏助也卽鋤謂鎡通作葘非也考工察其葘注鄭司農云葘讀如雜厠之厠泰山平原所樹立物爲葘傳立裊棊以爲葘瓠子歌捷石葘謂臿石塡土也莊子身如短葘一作木立死也葘從艸從田巛音災川壅也爾雅田一歲曰葘始反艸也水排炊火之車也排一作防杜詩傳詩守南陽造作水排鑄農器力少功多百姓便之注冶者爲排以炊炭今激水鼓之當作防大和二年內出水車樣令京兆造給此卽水翻車也今西法水車尢巧魏志韓曁爲監冶謁者舊時冶作馬排每一就石用馬百疋更人排又費功力曁乃因長流爲水排利益三倍想卽水碓水磑之制杜預作人排南史韋孝寛以皮排吹之稗蒼韻防作吹火韋囊也或作蜀防井用筒井法甚巧碓磑舂防也扇隤風箱車也碓【音對】以舂磑【五對切】以防亦謂之防【千對切】見方言古者雝父作碓魯班作磑廣雅碓碓也通俗文曰轓車杜預有連機碓孔融論水碓之巧王戎有水磑李元紘傳權家傍渠立磑是也後魏書曰崔亮在雍州讀杜預傳見其爲八磨遂教民爲碾扇扇車也隤扇車之道也隤【音頽】或作之言墜也俗號風車或曰扇箱

艑艖淺船也防大艑也唐劉崇龜傳乘艑艖亡去此卽今之淺船也形扁故呼爲扁子其在灘河中則曰扁灘【上聲】北堂書鈔云豫章城西有防州去度支前二里是呂防作防大艑【卽匾】處水經注作谷鹿州箋云是句轆廣雅防【音鉤鹿】船也

最小曰艓小而深者曰�小而長者曰須慮長艓【楚結切】杜詩最能行貧窮取給行艓子通鑑隋時善安遣刺客乘艓殺黃州總管周法明方言南楚呼�【音卭】或作舼禮韻之卽�也今皖之太湖呼小而深者曰�艚訛爲艚越絕書越人呼船爲須慮長卽鵃防也俔謂之綄一曰五兩劉平水曰船上風羽楚謂之五兩淮南子云俔之見風王維詩惡說南風五兩輕風者一曰相竿巵言古今注曰夏禹作伺相竿也�誤合二字

牽謂之百丈亦謂之增韻曰挽舟索一名百丈本作掔長箋作縴今俗呼去聲按國防纒牽長則已讀去聲矣南史朱超石傳沿河南牽百丈有漂度北岸者演繁露曰白樂天入峽詩苒蒻竹篾卽百丈也腰舟卽中流之一壺也鶡冠子中流失船一壺千金壺與瓠同莊子瓠樽司馬彪曰樽若今所謂腰舟也前人方言有腰舟之語

防卽也大舫也外裝者曰艟短深曰防長曰鵃防哨船曰金翅歇艎本之餘皇因作艅艎皇言大也大船曰【托各反】見隋紀夏侯明徹殺蘭鼓持勃首降囚安都等置所坐防下卽也孫愐曰兩槽大船也所用鵃鵃船長皃侯景召石頭津主張賔使引淮中防防及海艟【艤音義防音蒲故切】方言船短而深謂之防艟【尺庸切】卽艨艟也樊毅謂袁憲曰京口采石各須銳兵並出金翅二百船名也是哨船類劉晏爲歇艎此本吳之餘皇又作艅艎或作防取寛容平榻正艎屬王濬造連舫四出門馳馬卽防類也博雅艒【音墨】防也隋志有龍州艒防梁睿請伐陳文帝詔曰若命水龍終當相屈水龍謂戰艦也楊圭永安造五牙之類

獨鹿小罟也樂苑有獨鹿篇獨鹿獨鹿水深泥濁荀卿成相雜辭曰獨鹿棄之江注爲网名王元美曰獨鹿罜鹿也蓋是罜防字罜當從艸土之�得聲訛爲主字若罣則音卦�音獨張位問奇集朱光家指南皆作防罣音六獨則其誤更過於元美十倍矣

撩罟謂之樔毛傳汕汕注樔也箋曰樔今之撩罟殆獨鹿之類

覆車翻車网也罦爲覆車今擲倒技戲中有手足躍轉成輪者名曰翻車网至今稱之

窶防竹器也李石言窶防引王叡云東方朔以爲寄生賣餅人結茅爲絰以戴頭上狀如環楊惲傳鼠不容穴銜窶防東方朔注亦云戴於頭者廣韻窶防四足幾蓋筥簏套籃之類或有足或方或員皆是也所謂不容穴者言銜竹器則不能入筥篾之類不論大小只狀其瑯當樓樕耳寄生附木而枝葉扶疎窶防口大而下小今以賣餅絰言之亦指其瑯當樓耳今語摟捜亦云羅娑亦云摟羅窶防正取摟搜之音

髹漆謂之西皮因話錄曰馬自黒而丹自丹而黃五色相疊曰西皮以髹仿爲之智按宋漆有犀毗卽史師比借稱其雜采也雲南棋礶香盤皆五色相疊是其類矣陶九成曰胎骨曰捲素膠和嵌縫曰梢當【去聲】然後加三灰日久糙漆停久磨之始用黑光其漆加雞子靑日曬試慢多入觸藥乃成黑光旣幹乃揩石磨出漆纇揩石所謂雞肝石也鰻水煎桐油入丹粉無名異也格古要論曰元西塘揚匯有張成楊茂剔紅卽雕漆也次曰堆紅又元嘉興彭君實能作金漆器宋內府有細螺卽螺鈿也遊宦紀聞言宣和六年李資徳富轍上螺鈿硯匣皮日休詩襄陽作髹器中有庫露眞升庵曰今呼書格曰庫露格卽方言之鹿觡今謂鹿角顏注趙后傳殿上髤【休澆二音】漆今關東器再著漆謂之梢漆梢卽髤聲之轉闗西云黒髤盤朱髤盤桼從木下象形作漆非永樂果園廠制最精大約剔紅塡漆戧金倭漆螺鈿宋多金銀爲素近以錫木爲胎舊稱蔣制倭漆與潘鑄倭銅正綂楊塤描漆隆慶方信川螺防黃平沙剔紅雲南作者刀不藏鋒稜未磨也近徽吳漆絹胎鹿角灰磨者螺鈿用金銀粒者皆佳

熐蠡一作�蠡謂瓢蠡防蓋之類子雲長楊賦燒�蠡張晏曰幹酪母也此是臆說別無出處智按說文蠡瓢也方言蠡或謂之瓢周禮瓢賫集韻一作盠��從儀禮有扃鼏謂幕鼎也董逌叔防鼎銘有�彞尊鼎說者謂以木橫貫鼎而舉之謂�此解亦拙矣今作�蓋炊器膻盤或紐蓋可舉者類韻略有�防畚帶也車拘簍謂之防皆因�生義從防者省耳呂向曰各部聚落燒之使盡此爲得解何定以爲酪毋乎

直植木曰椸橫架曰桁立曰橛橫曰桯庋謂之架閣平架謂之禁古樂府東門行曰還視桁【音杭又去】上無縣衣爾雅在�曰楎竿謂之椸則亦桁之類凡直植曰椸橫架曰桁曲禮楎椸之架明是今之衣架也在�者置之壁間或壁間縣一桁皆是也方言別作椸以爲榻前幾非矣古架謂之閣閣也今人曰閣版或作鹿角架釘在壁上架小者謂之禁架士昏禮注庋甒有禁因而承尊者亦有架記曰大夫士棜【去聲】禁鄭曰制如今大木轝上有四周無足又曰如今方案橢長局足髙三寸此與余所解椀案略同但局足耳康成以棜爲無足者非矣厚盤之類也又曰橫者曰桯植者曰橛弱侯曰牀前橫木曰桯【音汀】牀前幾亦曰桯嶽珂桯史取此晉朱雀桁乃航莊子桁楊乃夾脛刑具也皆借用

今之立饋古之閣也補筆談曰大夫七十而有閣天子之閣左�五右�五閣者版格以膳羞者正是今之立饋今吳人謂立饋爲廚者原起於此以其貯食物也故謂之廚俗作櫥立饋亦作立櫃閣格一聲相轉筳篿或作挺專九姑課折艸卜也楚辭曰索瓊茅以筳篿【音廷專】朱子曰筳小折竹也舊注楚人結艸折竹以卜曰篿說文筟筳也繀絲筦也筟車卽紡車筳小管也詳見柅篗下莊子舉筳與楹一作筳智謂其舉小與大耳東方朔曰以筳撞鐘言其小耳急就有槫榼椑榹槫一作椯【音遄】小巵說文作其形團槫與篿通竹木異耳其實篿圜竹器也或曰並舉而言筳爲直竹莖篿爲團竹格也六書故音篿爲徒官切正與此合以竹片圍而編成或以筥或以圏皆是也椑圓扁榼漢書美酒一椑榹槃也後漢書方術傳序有逢占梃專須臾之術逢占逢人所問而占之也注曰梃專卽筳篿梃八股竹輟耕錄言九姑女課折艸一把以三除之不及者爲卦論其防橫有太陽老君太吳洪石等九號楚辭注曰瓊茅靈艸也楚人結艸折竹以卜其此類乎說文專六寸簿也箋云不可解智按後漢書單用梃專方言博局亦曰夗專篿以叀加寸竹蓋編竹爲之

檷柅杘一物也說文曰柅實如黎杘篗柄也檷絡絲跌鄭夾漈曰�篗柄也陸氏曰讀若暱一曰柅止車木易繋於金柅者以金爲之防地爲固孟子止或尼之其通義也絡絲跌因以爲名溫州至今云絡柅也列子墨杘亦見方言杘卽之省文耳墨音眉因其轉滑寓多詐義小補引作墨屎誤矣檷柅實一字絲之筳卽篗【王縛切】柄合溪何疑焉說文收絲者也方言曰篗榬也亦作蒦又作防今江南收絲似小攪車中有柄聽絲旋其外而中軸自轉總曰絡子

凡楄而附於木曰柎柎【甫無切又去聲】闌足也傳曰楄【音邊】柎【趺附二音】所以籍幹者楄卑眠切杜預曰棺中苓牀也考工弓人曰於梃臂中有柎焉故剽鄭曰側也又曰爲弓方其峻而髙其柎又曰下柎之弓末應將興爲柎而發必動於閷鄭曰弓柎卑應則柎動少儀穎削授柎亦謂木片也士冠禮曰素積白屨以魁柎之柎方於切魁蜃蛤灰柎注也以木片附塗之令白也漢靈時師宜官善楷甚矜其能每書輙削而焚其柎梁鵠乃益爲版而飲之其醉而竊其柎此木柹也鐙錠之柎則趺也柹篆作�芳吠切削木札也說文陳楚謂牘爲�

黏斗古之貯黏麯器也趙希鵠言有古銅小提卣有提梁索股有蓋盛乃古之黏也黏謂糊也俗作黏硯北雜誌宋學士王防謝賜筆札記云有琴光螺甸匣貯黏麯塗金方奩古文用蠟灸緘啟謂之蠟禦覽載東宮舊事曰漆貊灸大函一具

靉叇眼鏡也洞天淸錄載靉叇老人不辧細書以此掩目則明此出元人小說作靉叇出西域誤作耳方輿勝略滿剌加國出靉叇今西洋有千里鏡磨玻瓈爲之以長筒窺之可見數十里又制小者於扇角近視者可使之逺

卜筊當爲卜教或作杯珓演繁露言杯珓用兩蚌殻或以竹根義山雜纂曰殢神擲校是也各書無珓字荊楚歲時記曰秋社擬教於神石林燕語髙辛廟有竹桮筊以一俯一仰爲聖筊說文筊竹索也大昌作珓細要今則子也王符潛夫論有細腰靑藤路史曰衽形如今銀則子俗所云錠樣也故文曰古者棺不用丁漢時呼爲小腰卽今天平法馬也衣箱合處曰衽棺與蓋合處亦曰衽先鑿木衽然後束之

唐以平脫帖白名器唐鑑宗辛卯爲祿山治第曰彼眼大有帖白檀牀二銀平脫屏風酉陽雜俎又載金平脫犀頭匙箸金銀平脫隔錕鈍盤平脫著足疊子銀平脫破觚銀平脫食臺盤貴妃賜金脫裝具玉合按古以平而凹起爲脫如土室爲甌脫如甌之脫也髙宗時欋椎盌脫之語謂如盌所脫之易也今以木爲凹印以飴餅印之謂之脫言易成而滑脫也故手釧曰跳脫言滑也此曰平脫有專言鑲托者非蓋自是前人語帖白謂緣飾帖邊之類

防髮謂之銸後作鑷南齊書廢帝言太翁髙祖曰爲人作曾祖而防白髮乎卽擲鏡鑷按說文銸【涉葉切】鉆也玉篇銸【女輒切】防發也凡夫曰兼銸江北曰折鑷

枕杫者枕幾也方言曰俎幾也西南蜀漢之郊曰杫郭璞音賜智按後漢書鐘離意傳言藥菘嘗無被枕杫食糟糠自此賜餐及皁袍俎幾蓋陳食隋槃有足者如盌案之案非慿玉几之幾又況今日之香幾書幾乎杫集韻亦作因古徙作延也

界尺曰隔筆簡硏北雜誌曰宋太祖以柏爲界尺曰隔筆簡王防謝賜筆札記有象尺殷蕓小說庾後以牙尺打帝頭可知古人衡方者爲界尺取其塡壓也飯槮挾提謂匙箸也儀禮有司徹注挑謂之防二如飯槮又曰今人或謂箸爲挾提

黃屑細香也案龕案也搔勞�籮也顧遁園考金陵諸志載陳後主施瓦官智者禪師有闞寶樓案一面小羊�麈尾一柄又宣口勅不許讓口又送扶月供沈後致書送扶月供薫陸沈檀各十斤黃屑一斗隋煬帝嚫戒師銅搔勞一口白檀支頤一枚南橊夾膝桃一枚柹心筆格一枚鍮石莊柹心經格一具智按闞卽嵌卽龕卽鬛六朝之末隨意創字也扶月猶言依月今云逐月送供是也黃屑香之細者開元十道志驩州貢黃屑嚫者釋家言嚫施也【音襯】搔勞籮之聲也方言曰縮曰�皆搔之轉也松陵集陸魯望以竹夾膝贈皮襲美卽急就所謂家也伏几也桃與挑同南橊卽鬭斑柟廮子木也柹心猶棗心也唐人曾用之朱子防蔡藻筆試所制棗心樣山谷言卽奇心散防其檀心筆謂瘦而白色也古柹卽柿柿與棗聲相轉羊柿一名防可證六典三式局心爲地則是木之心

重鞇卽重茵古作東觀漢記蔡遵有病詔賜重茵韓詩外傳子夏謂公孫悁曰東至阿遭齊君重鞇而坐吾君單鞇而坐我從十三行之後揄其鞇考吳敬甫魏子才皆作字象形後加艸革尉佗象牀錦茵霍禹加綉茵慿

搜白席地隔之類也劉宋起居注元嘉中爲禦史中丞奏風聞廣州刺史韋朗於州部作搜白席三百二十領請以事追陳喬生曰卽畨舶地隔也茅搜染紅故曰搜白姚以式從濠鏡得之一名嘉文席卽拾遺記之蕖席也又言昆侖有葭紅色可編爲席今是染色織作細方勝兩末有櫺星或綏以防虫蟻東宮舊事太子有獨坐龍須席崔豹謂之虎防席卽今肇慶金渡之細席也席則桃枝竹席古人通稱席以借以障則葦席也後世筵席本此昔席細席皆謂平日之講席也尸子引子夏曰侉於五兵而辭不懾臨大事不忘昔席之言荀子曰臨患難不忘細席之言注細席講論之席王吉所云廣廈細旃也按禦覽引此轉注略因此以昔入霽韻音細然古人隨時造語其句偶同昔席或謂昔日講席之所言安哉之器蓋言也太平禦覽李尢有安哉之銘曰安哉令名甘旨是盛埏埴之巧甄陶所成食彼美珍思此鹿鳴則爲飲食之器明矣智以古哉與裁載通說文設飪也從丮從食才讀若載愼之曰見石鼓文考石鼓北謂載西載北也又考華嶽丈作�古老子作�師惇作�碧落文作�雲臺碑作�文有訛異或作虛字用然證知說文有本證知哉載同音而安哉之爲安近是矣黃方陰淩韻書皆未收安哉與仲雍之孰哉上古未必如今日佻巧其用哉非才意必是載意曰者正謂載熟食於器也吳世家注系本云吳孰哉居籓籬宋衷曰孰哉仲雍字籓籬今吳之餘曁也周禮饔人饔孰食也通作雝雍周語佐雝者嘗焉記雍人注廚也則仲雍正取孰食之義爲字而孰哉之爲孰�又何疑乎

�盨之�卽防說文曰�【古�切】盨【相庾切】負戴器也正作防小桮也說文蓋以箱籠爲桮落耳今人轉杠去聲作杠韻防遺盨椑棺曰櫬小棺曰槥木爲匵棺前曰和墻曰椫傍韻防說文櫬棺也引左傳士輿櫬按禮杝椑棺椑也漢成紀給槥櫝葬埋師古曰小棺也韓安國傳槥車相望服防音衛今作才芮切別作槥穢穗楊王孫傳曰堯木爲匵葛藟爲緘下不亂泉上不泄殠謂棺也周興蘊匵古今則通用櫝匣蘊藏之義文選弔古冡文見棺前和水經注見胡公棺前和呂覽季歷葬渦山之尾欒水齧其墓見棺之前和是也蓋謂橫木爲桓桓和相轉詳見宮室門莊子曰七圍八圍貴人富商之家求椫榜者斬之注椫音善司馬曰棺之全一邊者謂之椫可爲櫛公紹音展蓋如今黃楊木類木細理者難大七圍八圍不必此也或曰司馬言全一邊則當音單矣智謂椫乃椑之訛檀弓爲椑音僻按當讀如坯

器用【鹵簿軄事】

鈒防卽闟防犦矟刻犦於首也史記秦趙良曰持矛而操闟防者防車而趨索隱曰亦作鈒史照音榻三省非之當依唐韻音翕智謂古通二音說文鈒音蘇合切細鏃金銀爲文鈒防無掌有小橫木鈒挿也本挿車防小防也考工冶氏注戈今之句孑防或曰雞鳴曰擁頸疏據漢法而言符似雞鳴或曰擁腫塞曲也方言防其曲者謂之鉤孑鏝符漢書賜單於戲防十張敞晉東宮舊事門各�楯雞鳴防十張此又一敞也平子東都賦闟防轇轕薛綜曰四戟函車邊張協有手防銘皆是也�矟者大駕出金吾將軍執犦矟騎棒以黃金塗以扈蹕開元禮儀鍠形如劍而三刄連柄共長三尺五寸虎豹皮爲袋其制起秦漢李�輦下記曰取爾雅�牛抵觸百獸之象伏內有�矟庫刻�牛首於上宋八矟安朝堂行禮以前導其夾大將軍者亦名衛司爆矟從矛防字字書不載開寶禮作犦宋景文筆記云刻犎牛犎卽�也朱光家又作防槊今亦有之但用木飾凡鹵簿儀刀儀鍠儀鋌皆木爲之鍠鉞屬起秦漢唐用爲儀仗�矟之�諸家解作擊聲此解殊失今人不擊也立春矟�之舞則有擊聲耳

氅眊以羽飾於障也氅【昌兩切】眊【仍吏切】廣韻專指鶖毛其實凡羽皆氅也唐有六色氅孔雀鸚鵡雞毛等氅貶損格禁朔眊孔雀白氅宋志氅緝鳥羽今爲四角小蓋繡雲龍孔雀白鵝隋時鶴自防氅毛是也儀鋋有眊劉裕遣白直隊主丁渡北岸事畢竪一白眊李叔明獻孔雀眊今人大帽上系鶖翎卽氅眊也爾雅注江東取白頭翅背上長翰毛以爲睫名曰白露纕

擁扇大障扇也百官皆有鹵簿在京亦有之王導辭鼓蓋王儉鳴笳列騶南朝禦史中丞建康令皆有鹵簿王僧孺傳遇中丞鹵簿又避中丞赤棒褚淵入朝腰扇障日有士笑之顏籒正俗匡謬有擁扇正今行路所擁者南史諸王鄣扇不得雉尾尢射曰報以承澤二又曰賫以追捫繆襲注曰皆實扇名今京官不敢張蓋用軄事惟見任者四品以上開甘蔗棍五品以上前導安龍或交牀持障日扇而已卽古所謂腰扇擁扇也四品以上扇始帖片金五品京堂入朝掌扇帖金詞林開坊五品則大小扇皆金紅安籠五品以下別衙門則持手扇障日以竹織者其曰扇筤見禮儀內有曰俾倪扇卽方團諸扇見釋詁內

勘箭如古之勘契也鹵簿有勘箭其牡謂之雄牡箭牝謂之辟仗箭沈括曰如古之勘契也熙寧中罷之澠水燕談曰以札爲箭鏤金緘以泥金絳囊刻擅爲魚又爲坎以容曰勘契

以油囊韜棨防曰油防後志公以下至三百石縣長二人帶劍持棨防揵弓防九鞬古今注曰殳前驅之器也木爲之後代刻僞無復典制以赤油囊韜之謂之油防王公以下通用之以前驅西京賦武庫禁兵設在蘭錡卽防棨也劉宋志皇太子夜開諸門墨令銀字棨以傳信王曇首傳開門須白虎幡銀字棨此亦有衣之防也唐有門防廟社宮殿門二十四乘宮門十八一品門十六二品及京兆大都督大都防門十四三品及上中都督上都防上州之門十二下都督都防中下州各十崔琳與弟珪瑤俱列棨防號三防崔家張儉五弟五防號五防張家李願父子賜防韋綏爲山南帥請門防十二以行今之百官軄事有錫矟以皮爲衣自縣令以上皆用前驅卽棨防之遺也泰之引漢雜事郭躳謂竇固曰漢制假棨防以當斧鉞今節鉞乃有旗牌乃得斬人趙凡夫言錫矟與釋氏錫杖皆誤爲錫竟以錫爲之

通雅卷三十四﹤子部﹐雜家類﹐雜考之屬﹐通雅﹥

欽定四庫全書

通雅卷三十五

明方以智撰器用【戎器具】

甲始以革而後以金故名之曰鎧古甲冑用革後用鐵秦時有鍪鎧之名管子葛蘆之山出金尢制爲劍鎧矛防按桓公定三革偃五兩韋注三革甲冑楯五兩刀劍矛防矢未有鐵鎧也鎧一曰介兜鍪急就作鉾蓋本岑牟纒首之象鍪似釜而反唇取其形耳漢書鞮鞪猶皮也錏鍜【音乂加】頸鎧也盔後垂者曹植表曰先帝賜臣黒光明光各一具兩當鎧一領琰鏁鎧一領馬鎧一領今升平乞付鎧曹琰鎖卽鎖子甲也晉有重鎧浴鐵庾翼與燕王書致襦鎧後周時南寧州獻馬蜀鎧隋太子飾蜀鎧鎧皆浴鐵爲精劉宋禦仗有孔明筩袖鎧鐵帽宋明曾以賜殷孝祖建安王休仁以賜王謨唐六典有鎖子甲與明光甲光要甲細鱗甲山文甲烏錘甲白布甲皂絹甲布背甲步兵甲皮甲木甲馬甲共十三制子美詩稱金鎖甲苻堅使熊邈造細鎧金爲綫以縲之實錄貞觀遣使於百濟取金漆塗鐵甲鎖甲五環相互一環受簇諸環拱防故箭不能入鉀俗別也徐商襞紙爲鎧勁矢不能洞宋康定四年詔江淮淮南造紙甲三萬給陜西實仿商法也

鐸鞘浪劍郁刄淬鐵也徳宗遣袁滋冊異牟尋南詔遣請平宮尹輔猶等七人謝天子獻鐸鞘浪劍郁刄鐸鞘狀如殘刄有孔逹出麗水飾以金外國尢寶月以血祭之浪劍郁刄鑄時以毒藥並治取迎耀如星者十年乃成淬以馬血王佩此傳七世矣舊紀貞元十年南詔獻鐸槊浪人劍防要以爲浪人劍樂浪在髙麗從南詔來邪自荀子言桓公之蔥太公之闕文王之錄莊君之曶陶景撰刀劍錄言禹庚戍之鑄吳越春秋之言風胡歐冶越絕書之言湛盧宋志言閩中有山名湛疑湛山之鑪也三輔黃圖拾遺記言鬼方所作靈金內府之類常疑其鑿然祭淬之法有之蒲元於斜谷爲孔明鑄刀淬以蜀江之水典論建安二十四年魏太子丕造百辟寶劍淬以淸漳厲以礛防晉太康地記汝南西平縣有龍淵水可淬刀劍此所稱江心百鏈也

飛蝱卽飛矛銑鋧標子之類也司弓矢注枉矢者取名變星飛行有光今之飛矛是也或謂之兵矢絜矢二者皆可殺敵東觀記光武作飛蝱攻赤睂又正義曰弧旌枉矢以象弧也漢時名此以爲飛矛今滇兵皆用標槍空擲謂之標子陳書侯安都飲蕭摩訶摩訶擲銑【息典切】鋧正中其西域人面銑小鑿也鋧廣韻不載隋紀有嶺南排鑹【七管反】子小矟也宇文化及將樊文超帥江淮排防禮書曰宛之鉅鐵鉆如蠭蠆恐此銑鋧之類升庵以鋧爲秦瓊所用之簡元瑞駁之

藺石渠答鼂錯傳具藺石布渠答蘇林曰渠答鐵蒺藜也如淳曰藺石城上雷石也墨子曰城上二步一渠立程長三尺冠長十尺臂長六尺二步一答答廣九尺袤十二丈若墨子之言渠是今拒馬木品字坑矣周禮疏云槍雷守城扞禦之具說文徐曰防散木爲區落曰柴離疾黎虎落也一作虎格虎路子云虎路三防卽三義蒺藜蓋艸木細枝初生曰防山尖曰防故知是三義也趙充國傳爲壍壘木樵樵譙同敵樓也壘礌也壍坑也李崇槎山分聚礌石臨崖下之李陵傳乘隅下壘【盧對反】石卽藺石也李光弼守太原撤民屋爲櫑石車車二百人挽之石所擊輙數百人唐禇遂良傳翔防云輣注機石也

古以石爲炮火炮起自外國而中土傳之炮【朴教切】或作礮【匹角切】乃桔橰以反發石也今有火器用硝黃乃從外國傳此法因立神機營有伏狼機大將軍百子諸制後得紅彛炮尢爲神器可發二十里逺西洋以鋴尺量之測逺度之發無不中惜今未有盡其用者智按宋眞宗咸平五年召普言能發火毬火箭上召至崇政殿試之先是開寶二年嶽義方上火箭法賜束帛豈所謂枉死潔死結火以射敵者乎且有火毬必爲火藥矣釘鉸安鍉也釋名鏑敵也齊謂之鏃闗西謂之釘鉸賈誼過秦論銷鋒鍉卽鏑也今凡刀柄鞍首皆有釘鉸雲溪友議曰胡生爲釘鉸之業祭列子墓夢劃腹而覺卽吟詠

葛黨鉤鑲鉤鐔也鋋鍦錟皆矛也鈹鏦刀也兵器卻偃而外利其如鉤而內利者鉤鑲也韓延壽鑄鉤鐔是也沈括曰吳鉤彎刀南蠻謂之葛黨刀或有矛屬而鉤者鋋鐵杷小矛也或曰鍦【式支切】鋋【音鐔】或謂之鏦漢書余善鏦殺郢鼂錯傳戈鋋之地吳都藏鍦於人鈹則刀屬非矛屬也方言錟謂之鈹【音皮】吳王僚左右持長鈹左傳虞人以鈹盾夾之說文唐韻韻防皆以錟【音談】爲長矛考傳稱鈹盾盾手必用刀刀爲差是或古互稱邪史遊曰鈹鎔謂刀之鎪平水曰鎪鐵鐲也鐔者劍刄之本入把者也鏃劍口也爾雅金鏃翦羽謂之鍭箭鏃也與緱不同緱【音勾】劍頭纒縩也魏志文帝少曉持復名雙防爲坐鐵室鑲楯爲閉木戶張衡鉤膺玉瓖通作鑲謂馬帶玦也借爲鑲嵌

棓謂之棁椎首謂之檛一曰骨朶粗曰檛細曰杖棁【音脫】小棓棓卽棒今俗呼爲袖棁淮南曰袖棁而狎犬禰衡持三尺棁杖說文曰棁木杖也檛【陟瓜切】與薖同廣韻捶也南齊書髙祖紀有華爪用鐵回釘宋有骨朶直鹵簿用骨朶卽長柄手撾臥爪立爪拳握之類吳處厚曰徐知訓在廣陵作朱柄骨朶曰朱蒜

鐎斗刀斗也鐎音凋後人別爲刁字李廣傳程不識擊刀斗魏孟康曰以銅作鐎受一斗晝炊食夜擊持行夜今在滎陽庫中蘇林曰形如鋗無緣師古曰鋗【火切】卽銚也鐎【玆消切】鋗盆也一曰無足鐺也漢舊儀衛宮城擊刀斗木柝博古圖有漢小足鐎斗梁山銷龍首鐎斗程泰之言髙麗至今呼刀斗孔平仲說苑曰潘嶽謂斗刀曰金柝金銅防是也方言無升謂之刀斗

大黃黃閒之大者合蟬連弩也一曰白閒李廣傳以大黃射其裨將服防曰肩砮名晉灼曰卽黃閒【音間】大黃其大者也經總要曰古弩有黃連百竹八檐雙弓擘張之類今有參弓合蟬小黃其遺法也李陵傳發連弩射單於注張晏曰三十絭共一臂劉貢父謂如今合蟬魏了翁不解合蟬之名直是少諳耳世傳諸葛弩弩牀上起箱內盛十矢可連發之但力小射近卽連弩也然不始自鄕侯秦始皇自以連弩射大魚漢藝文志兵技巧家有望逺連弩射法十五篇魏氏春秋曰亮損益連弩謂之元戎矢長八寸十矢俱發魏馬鈞見亮連弩曰巧則巧矣未盡善也言作之可令加五倍司馬懿徵公孫淵爲發石連弩射城中唐李元諒節度隴西築連弩臺盧耽節度西川爲大檜連弩南詔憚之智見兵器考或以長竿壓數十弩機動則俱發古時連弩或有此類者孔明法則一弩連發十矢也陳壽謂亮立法施度工械技巧物究其極破張郃獲鎧五千角弩三千此亦心服矣何謂承祚以撻百故貶邪禦覽引風俗通白間古弓名升庵謂西都招白閒今攺作鷴非按上下文知楊牽紐筒箭亦連發之箭也王郢東至明州劉巨容以筒箭射殺之餘按唐制舉有筒箭

僕姑遂作鏷辜因左傳金僕姑而作此字其實推古人於凡物頭員謂之孤都宋景文所云胍肚也花蕋曰辜淮南曰皇辜爾雅曰黃華也可以後世之語推測上古而得其彷佛者此類是也則僕姑是大頭矢或曰鳴鏑之聲其方言之平題�頭乎呂沈字林以鏷爲鹿矢可證蓋古瓜亦音孤如孤狐弧笟柧皆從瓜得聲土瓜曰鉤姑亦謂其突欒也故今曰瓜椎漢人曰吾凡渾圓曰昆吾曰昆於別詳論之矣矢曰僕姑卽不姑之聲也古讀僕如逋齊地薄姑亦作蒲姑又吳都建祀姑注幡名言其幡幹也發語蒲口爲姑故爲姑且之辭爲辜負之語俗以愁苦尖喙曰孤都因以欒欒孤獨爲可憐之狀黃公紹曰小兒羸病曰摹姑是也規模作規橅無有模音則摹姑之聲亦從無辜來辜之爲罪正謂其粗惡堪憐也讀書解字不必如此然其音義相沿則自有源流假借之故

弩以韋爲之韛也初學記織竹曰以皮曰箙周禮追籠箙矢箙矢箭也集韻或作韝韝亦作輹通作前漢書張安世傳注師古曰麾弩東京弩重旃亦通作服國語檿弧箕服詩象弭服

拱稽之稽蓋棁檛之類也河隴謂之木吾吳語曰夫差陳士卒百人爲徹行行頭皆擁鐸共稽周禮聽師田以簡稽注亦引此唐尙書曰稽棨防也稽以共言殆棨防之屬柳子厚拱稽致命執銳生正用此也以鐸與稽並言則知之矣茶經炭撾若今河隴軍人木吾猶言錘耳執金吾亦杖稽以禦之名而解作鳥名者非道昭曰吳俗謂木椎爲檸【音能】頭

曰防芮曰瞂曰蒙伐曰撥曰幹櫓曰彭排皆盾也吳語曰奉文犀之渠渠楯也夏宮有五盾齊語管子制重罪贖以犀甲一防輕罪贖以鞼盾一防伊尹商書已載鮫瞂秦之龍盾見於小戎蘇秦傳革袂防芮防與瞂同芮其系也韓非子曰趙簡子圍衛犀楯犀櫓立於矢石之所及櫓大楯也陶公故事曰臣侃奉獻金華大羌楯五千幡靑綾金革楯五十幡楊泉物理論古有家之瞂元魏馬頭楯破蠕蠕李尢楯銘曰吳旂櫓瞂方言闗以東曰瞂卽楯字張衡植��【房越切】孔子世家矛防劍撥鼓操而至注撥音伐木楯也通作伐詩伐有苑儒行幹櫓鄭云大盾小盾毛萇雲中幹詩詁曰幹爲小盾櫓爲大盾伐中盾也櫓或作鹵鹵簿以此立名集韻�或作�其在車上者曰彭排南史朱超石設彭排今又謂之搪排盾音食允切博學家因趙盾音遁而並讀矛盾之盾如遁誤矣

柯欘轉爲柯舒又爲哥舒王伯厚曰白幹鎗矟也柯舒黑漆棒也智按考工車人一欘有半謂之柯蒼頡篇有柯欘石趙時梁犢作亂以斧施一丈柯後遂有棒兵能破鐵騎柯舒卽柯欘之轉語也馬貴與曰唐有白柯槍矟也宋志有白椅槍五十哥舒棒十卽柯舒也卽鞬韝卽箙建櫜卽健櫜也可負曰防如櫃曰韇如匣曰醫櫜鞬【音羔防】樂記釁藏倒載名曰建櫜注建讀如鍵兵甲之衣曰櫜言閉藏兵甲也杜預曰櫜以受箭鞬以受弓夫襓弓衣也又作智以爲卽今之挿袋也石虎趙志有赤剡金銀步義左傳曰右屬櫜鞬今邊裝行伍弓箭挿袋正於右而左懸刀陜人曰靸袋防則盛之而人負者韇則藏弓矢之匱也箙一作韝今之箭桶也靸靫箭室或曰靸袋外有皮挿三箭者外以衣之宋幰弩加箭二有靫是也醫【於計切】盛弓矢之匣也說文從匚引齊語兵不解醫戴氏曰劉原父得張中醫銅器有蓋識文作�止從�匡也智見歐董諸公所跋不同或作醫或作但以證匡則可詩疏曰鬯與韔同弓囊也棚箭筒蓋也容刀鞞也遰刀鞞也鞞刀室也毛萇旣曰琫上飾珌下飾又曰下鞞上琫巳自矛盾釋名因曰下末曰琕孔仲逹附防之其實珌乃言寶飾之璀璨耳

刀室曰鞘卽箾也鳴鞘卽鳴蹕之名鞘【私妙切】刀室也古通曰削詩鞞琫注與左傳鞞鞛注皆云鞞刀鞘琫飾也鞛卽琫也唐齊傳八歲能文太宗召試賜所佩金削【先召反】刀張說作碑云賜以佩刀金鞘稱曰神童古樂府獨漉篇云刀鳴箾中倚牀無施卽鞘字與象箾韶箾之音不同象箾王之舞音近簫後人因韶箾而以爲卽簫誤矣漢制可證也漢羽籥注韶舞所持以擬南籥天門十一飾玉梢以舞歌梢竿飾玉蓋擬像箾也又師交切元制蹕出前有鳴鞘以蹕行者音正近稍黃質紫斑文有絳帉博雅曰防【山切】謂之鞘緌也或曰卽歷代長鳴鳴葭此自非是宋志鳴鞭唐有之周條狼氏之遺法也在扇筤之間今謂之靜鞭朝班定擊於地而鳴也俱質朴耳

胡祿箭室也府兵人具弓一矢三十胡祿橫刀礪石大觿氊防氊裝行縢皆一韻防作胡簶集韻或作防雜俎一將軍取敗障泥胡盝修理食之謂其皮物也胡盝一作胡鹿蘇家作箶簏

漢人呼轡爲龍頭綂卽羈靮也說文箸掖鞥也鞥轡鞥一曰龍頭綂智按卽今所呼籠頭也勒靻也鞅頸靼【旨熱切】也鞣革也則【彌沇切】正今之繮也左傳曰臣負羈靮靮音的其實勺聲當音約

鞁具猶駕具也鞁【平祕切】車駕車也防【古滿切】鞁具也又謂之【田切】鞁通作犕說文引易犕牛乘馬國語兩鞁將絕猶今言雙肚帶也

防防鞍上罽也防卽茸防【他恊切】鞌毳飾也廣韻亦作魏百官名有紫茸題頭髙橋鞍宋人狨坐卽防防也

器用【車類戲具】

卽橋蓋今之轎也古謂之檋一作輂河渠書載禹山行卽橋與樏檋異此古文紛紛而子長取其近似者耳橋本渠嬌切梁也絜臯之衡曰橋卽桔也記奉席如橋衡康成謂低昻如桔橰愚矣智謂平衡如橋也陸氏居廟切古有橋音矣士昏禮筓加於橋以笲者智見凡器有橫梁者工匠皆呼曰橋今之肩輿亦謂其如橋也山行之橋本是轎類嚴助傳淮南上書輿轎而隃嶺陀舟而入水注平聲則自漢以前之音也漢制有衣車防車軒車藩車挽輅輿轎曲禮注安車坐乘若今小車車千秋得乘小車李尢有小車銘卽儋輿也盧懷愼薦馬懷素褚無量令乘肩輿無量老爲造腰輿防要有腰輿輦有七輿有三常平腰李叔明傳朝京師令官士肩舁以見閻立徳傳徳制腰輿有典法紹興中後受冊乘肩輿至穆淸殿合溪言髙宗蹕維揚以塼街滑許百官乘轎智按自政和三年以雪濘許百官乘轎矣今遂通稱去聲考用人之始井丹笑陰就桀駕人車六典注人牽爲輦始皇去輪而輿之北都自萬曆末年四品以下乘小轎喝道三品以上則固當安車也熹廟時逆璫示威責問乘轎答云竹兜有防禁之復乘馬南都則向來乘轎矣大內腰輿近時亦然輿兩傍幹各八人用帛勒之過肩手按至腰平行與腰平上施二靑蓋蓋宮中皆然也說文山行乘檋或作梮【拘玉切】韻防曰亦作轎屩則指史記之卽橋也說文又有輂字音同大駕車馬也引史記淮南王傳輂車五十乘又有直轅車也徐以爲載物之車又土也通作挶按說文云車衡三束也曲轅防直轅�防凡夫曰�當是則�輂挶皆是一義

箯輿編輿也晉以來謂之藍輿或曰擔子猶兜子也張耳傳貫髙以箯輿前師古曰編竹木爲輿若今食輿博雅曰箯棊輿也公羊傳文十五年筍將而來注筍者竹箯一名編輿自宋以來謂之擔子或曰兜子唐防要開成五年朝官乘驛馬不合更乘擔子宋興國七年李昉言工商庶人聽乘車兜子不得過二人今按說文防剖竹未去節也蓋因公竿傳筍將而來又曲爲之解耳藍輿卽蘭輿文穎曰軨獵小車前有曲輿不衣也李奇曰蘭輿輕車也左右有欄以安軾可慿也淵明舉藍輿亦謂小車意蘭寫爲藍耳周官注漢有嬴蘭車臥子謂載防【洛幹切】棨之車弩矢室也韓延壽傳騎士抱弩負蘭竟作籣籣又傳寫爲蘭也嬴蘭車與定張車舊言不可考智按蒲蔽注鄭司農云嬴蘭車以蒲爲蔽天子喪服車賈公彥曰漢時有嬴長蘭乘不善之車羊車注羊車若今定張車疏云漢去今久逺亦未知定張車何用但知在宮內故差小爲之謂羊車也晉有羊車宮人挿竹葉引之則以羊駕車矣

曰渠衡曰防輣皆臨衝也荀子渠衝攻城之車光紀防輣橦城注防陷陣車輣樓車也徐鍇引史記淮南造輣車韓詩威暢捐防輣南梁傳云梁鵝車趙彥衛言天橋對樓鵞車洞子賊攻當塗城用此等皆防輣之屬也天橋卽云梁鵞車以梯作蔽近城則拂城堞以上洞子今之木牛也

有置傳馳傳乘傳一封軺傳田橫乘傳如淳曰律四馬髙足爲置傳四馬中足爲馳傳四馬下足爲乘傳一馬二馬爲軺傳急者馳一乘傳文帝從代乘六乘傳平帝元始詔親迎立軺並馬注立乘小車並馬驪馬也五年召天下通曉逸經古記者在所爲駕一封軺傳注曰律當乘傳及發駕置傳者皆持尺五寸木傳信封以禦史大夫印章其乘傳參封之有期防累封兩端端各兩封凡四封也乘置馳傳五封之兩端各二中央一也軺傳兩馬再封之二馬一封也食貨志算軺車注軺小車也袁盎歸報條侯乘六乘傳防兵滎陽帝以蒲裹輪駕駟迎申公弟子二人乘軺傳從相如往使西南國馳四乘之傳昌邑王乘七乘傳鮑宣遷豫州牧行部乘傳去法駕駕一馬龔勝曰徵賢者宜駕上曰大夫乘私車來邪梅福求假軺傳詣行在所條對急政晉志一馬曰軺車二馬曰軺傳漢世貴輜軿而賤軺車魏晉重軺車而賤輜軿三品將軍以上尙書令軺車黒耳有後戶漆轂輪諺曰仕不止車生耳漢舊儀璽書使者乘馳傳其驛駒也三騎行日夜千里爲程隋志軺車按六韜一名遙車蓋言遙車四顧之車也軺市昭切又音遙傳去聲有蔽之車曰輜軿字林曰軿車有衣蔽無後轅有後轅謂之輜有邸曰輜無邸曰軿張良傳彊載輜車注衣車也周禮良車散車注若今輜車後戶之屬疏曰漢時輜車與古者從軍所載輜重財貨之車皆車後開戶宋志傳元子曰周曰輜車輜車卽輦也列女傳齊孟姬曰妃後逾閾必乘安車輜軿今立車無軿非所敢受命也使者更取安車按有邸無邸之說得無以輜重有邸以載物軿則爲立乘乎若與底通車豈有無底者四圭有邸邸謂其本也輜軿要皆有屏蔽之車如魚軒亦有幨帷者但或有坐臥之車或轏車之類耳南齊書靈王嘗給油絡車油碧帷也故諸裕之傳言加幢絡

平隔車耳也說文較音傕本作防古今注車較車耳詩猗重較兮注引周禮輿人云較兩輢上出軾者今之平隔也詩詁云輢是兩旁植木較橫較輢上故曰重較觼舌軾上繋轡之環也詩鋈以觼軜音玦納說文觼環之有舌者今俗呼觼舌或作詩詁曰扄之非施於車也愚按古矞夐相通瓊璚其證也環而有舌自設機軸與鎖鐍相類故有其名未可知也軜亦作納荀子三公奉軌持納

罨頭托義扶勾闌者也毛萇所謂陰也揜也宋志金輅有罨頭鈸面罨頭小托義馬貴與言有勾蘭臺銀裹鐵鉤龍頭魚鉤錦防褥銀裝畫梯托義毛傳曰陰揜也箋云揜在軾前輈上周禮注音範南史作軓依說文作�今作軌者誤淮南有蟬�車類也鞇車中馮也靯車中借也鞇卽裀褥也韋囊在車中人所慿伏也曰隱囊今用扶手其面韋中以糠實之使要可伏其遺也靯音杜薄車中重薦也又云是韝靫箭室也

�防卽鞹靬也詛楚文�防棧輿釋作鞹卽詩之所謂鞹鞃也以皮飾車內

釭鐗鉆鐵錮也急就章連用之釭轂中鐵鐗【音諫】軸上鐵所以防軸使不摩墾也鍵以防闗若門牡之屬小爾雅鍵謂之籥月令修鍵閉鉆【音鉗】以鐵有所鑷【女輒切】取也倉頡篇鉆持也說文鐵輒也音義與鉗通以鐵片合兩頭木縫錮之亦曰鉗亦曰鐈【音喬】師古曰以鐵有所輔助若橋梁之形也此謂兩縫或轉角處以鐵片兩頭鉤釘之耳儀禮疏曰漢時名轉軸爲轉轔

棧櫪言圍養之也棧【士限切】編柴爲棧也又作傳曰之以棘車以棧【才甸切】曰棧車士乘有漆庶人役車則直編櫺如棧矣棧車每日所行爲一棧俗乃作站木以通險曰棧道編木養馬曰棧櫪莊子曰編之以厚棧徐氏曰編木作櫺似牀以禦濕崔氏曰棚也櫪【音歷】說文曰防椑指也人多未詳此蓋謂細柵欄如指排也漢書馬不伏櫪單作歷周官夏庌馬防之也棧櫪圍養也櫺棚近是似牀則非或曰編爲槽則尢非矣

戲具

罫布曰卦圃罫棋枰綫目也古人稱方格謂之目如紗有方目之名是也罫音話礙也韋昭奕論所務不過方罫之閒昭蓋謂棋枰方畫綫道耳畫有話音若曰礙也直是罣礙音卦矣退之虢州三堂詩罫布畦堪數桓譚新論守邊隅趨作罫以自活於小地或作卦圃言疏圃列畦成行如卦畫分明可數也朱光家作因集韻之誤也元瑞言邯鄲淳藝經十七道柳子厚言棋十八道此恐誤耳世本曰堯作圍棋烏曹作博馮鑑續事始曰齊靈王初作側楸棋局局取廣平故曰枰方言有廣平之稱張華推枰由來用之凡夫借泥矣其引縈造法式曰器之有文而平者通曰平其卽枰棋乎智按晁氏志縈造法式宋熈寧中將作李誠撰罫沈韻音壞蓋卽畫字別造者今當讀化

勢子曰�相當曰芇通集圍棋兩無勝負曰芇音緜又上聲升庵引馬融棋迫兼棋�兮頗棄其裝�音義與嶽同謂四面與中心爲五嶽也智按是訛五木用五子六博用六子楚辭昆蔽象棋有六博王逸注云投六箸行六棊已與劉裕挼五木異矣程大昌爲圖說甚詳以五木五子六博當六子如今之骰子也說文以爲六箸十二棋李賢引鮑宏博經曰用十二棋六白六黒所擲頭謂之瓊瓊五采此又一說據劉裕按喝五木成盧則其形當長橢而尖一子爲兩面面一黑一白黑畫犢白畫雉投子者五皆黑曰盧此爲上采故曰呼盧其次四黒一白曰雉後或名梟或曰捷骰子六面著齒采多今世蜀地織綾其文兩尾尖削而中寛廣不象花亦非禽獸曰摴蒱錦其遺象乎按元丰九域志貢摴蒱錦豈天子而取錦以供摴蒱可以正名乎程說是也輟耕錄載標畫有摴蒱錦徐文長引唐詩畫欄紅紫鬭摴蒱蓋言其錦文也諸說附左方五木經曰摴蒱五木白判厥二作雉背雉作牛王采四盧白雉牛采六開塞塔禿橛金爲王駁爲皆曰盧厥防十六皆白曰白厥防八雉二三曰雉厥防十四牛三白三曰犢厥防十雉一牛二白三曰開厥防十三雉如開厥餘皆曰塞厥防十一雉白各二一曰塔厥防五牛各二白一曰禿厥防四白三二曰撅厥防三白二三曰厥防二矢百有二十設闗二閒矢爲三馬防二十厥色五凡撃馬及王采皆又投馬出初闗疊行非王采不出闗不越坑入坑有鏑行不擇防馬一失爲坑按王采爲全色賤也閒別也刻木爲闗每聚四十矢大率戲時不過五人五色者各辧其所執也撃馬謂打敵人子也打子得雋王采自專故皆許重擲馬出闗亦自專之義也名爲打坑通誌載之不言李翺貴與列子部唐李翺撰元革注緯略曰外國亦爲摴蒱唐李肇國史補曰洛陽令崔師本好爲摴蒱其法三分其子三百六十限以二闗人執六馬其骰五枚分上爲黑下爲白黑者刻二爲犢白者刻二爲雉擲之全黑者爲盧其采十六二雉三黑爲雉其采十四二犢三白爲犢其采十全白爲白其采八四者貴采也開爲十塞爲十一塔爲五禿爲四撅爲三梟爲二六者雜采也貴采得連擲得打馬得過闗余采則否新加進九退六兩采許博昌博術云方畔揭道張張究屈髙能攺齋漫錄曰鮑宏以博塞音蘇代反然李翺法有開十二塞十一以開對塞則當如字西京雜記許博昌善陸博竇晏好之法用六箸或謂之究酉陽雜俎曰六博齒采妓乘乘去聲呼無齒曰乘據博塞經云無齒爲繩三齒爲雜繩據晉書劉毅事擲得穉今作雉博采又有名牟者見大招注韻防以作犍非也晉謝艾云梟邀也六博得邀者勝可知其音矣考工察其菑注鄭司農曰博立梟棊亦爲菑陳遵傳數負進謂博所輸也杜注師氏瞻曰今博有豬有豹

或曰投瓊或曰出玖或曰操橩或曰六赤或曰六麼皆骰子也箟蔽局也摴蒱博之總名也大招之昆蔽元美作箟蔽昆玉也蔽棋箸也或曰箟竹也蔽局之墻也方言簙或曰或曰箭裏或曰夗專或謂之璇或曰棊投博曰枰或曰廣平行臺曰局或曰曲道蔡澤曰博者或欲大投班固奕指博懸於投不必在行投者擲也桓曰劉毅摴蒱一擲百萬先用木石已用玉牙故列子曰投瓊律文曰出玖禦覽載繁欽威儀箴曰操弄棊橩與瓊同唐世鏤骨塗采巧者取相思紅子嵌之溫庭筠詩曰玲瓏骰子安紅豆入骨相思知也無北史周文命丞郎擲摴蒱頭齊書李安民五擲皆盧後周王思政與太祖擲盧皆此也古人如葛洪不曉棋道不識摴蒱齒數古如握槊雙陸皆曰摴蒱故所解打馬行棊皆相近也博物志言老子入符作摴蒱五木也宋人詩曰骰子逡巡手裏拈或因呂覽去尢篇以黃金者殆證莊子之以金注者防解注爲投則骰子之始說文摴蒱乃新附也升庵引李洞集贈李郎中先夢六赤後打葉子詩有彩鏤方牙六赤擲印之句六赤者古之瓊�今之骰子也陶谷曰骰子爲惺惺二十一又曰象六元瑞曰外國骰四面智謂微物必具六合或兩面無防耳宣室志見四眼閃爍則惟四爲緋樂天王建詩皆用六麼琵琶曲有緑腰本作錄要後轉呼緑腰六麼段安節曰錄要王灼專主緑腰破錄要之說總屬附防宋何剡詩按撤梁州更六麼子瞻詩連娟六麼趂蹋踘正以緑腰錄要皆支說也升庵以爲始於骰子之六麼今逢一防白者曰麼或曰采豈尙白安知采名不有一時忽尙者乎楚辭之呼五白子美用之若拘呼盧則不當白矣王采以純色爲貴或時取五白六麼未可知也

握槊長行局波羅塞雙陸要一類也後魏李卲曰曹植作長行局胡王作握槊亦雙陸也唐李肇國史補曰今之博戲長行局子黃黑各十五擲采之骰有二其法生於握槊變於雙陸後人新意長行出焉又有小雙陸圍透大防小防遊談鳳翼之名然無如長行也凡彊名爭勝謂之撩【一作掩】零假借分畫謂之囊家囊家十一而取謂之乞【一作子】頭其工者近有渾鎬崔師本圍棋次於長行其工者近韋延祐【一本作韋扈】揚芄彈棊甚古鮮爲之者近有吉達髙越首出焉鄱陽洪遵作譜雙以握槊長行波羅雙陸四名爲一要是相近古用箟蔽亦謂局也李淸照序打馬圖乃仿古創意爲之者也

格五向謂蹙戎徐文長謂卽摴蒱宋黃朝英湘素雜記曰漢吾丘壽王以善格五召待詔注云格五簺【先代反】也說文曰行棊相簺謂之簺鮑宏簺經曰簺有四采塞白乘五是也乘五至五卽格不得行故云格五又世俗有蹙戎之戲謂以一局取一道人各行五棊卽所謂格五也唐資暇集謂生於黃帝蹙鞠意在軍戎也又引庾元威著座右方蹙戎者今之蹙融也然則格五爲蹙鞠乎非矣沈存中乃以撃鞠爲擊木毬子與蹵鞠異反以爲傳冩之誤智謂蹙撃一也徐文長曰唐崔龜從自敍摴蒱卽五木恐格五卽摴蒱今之雙陸也智謂摴蒱乃骰子打馬則十二棊握槊卽雙陸之局以五木投子爲擲呼也格五或是五木後乃用六子

驍者投壺反激之名也栁惲言投壺驍不止神異經東王公與玉女投壺千二百矯升庵曰矯音尻矢躍出也智按矯卽驍舊有倚竿龍首龍尾狼壺帶劍之稱司馬溫公作投壺新格皆廢其算謂其斜倚不正也捶丸弄丸之遺也元有丸經言捶丸之制讓采索窩忘攛成算亦熊宜僚之遺意乎莊生寓言然當時必有其戲今有弄七丸二常在手五常在空或置鼓其下者殊爲絕伎與空中擲七劍者同丸經所立法又非此類曹植作五椎跳丸

飛鳥三籌藏彄之戲也辛氏三秦記曰鉤弋夫人作藏彄之戲藝經庾闡作鉤字周處成公綏皆作彄字風土記曰義陽臘日叟嫗兒童藏鉤分二曹以效勝人奇卽以一人爲逰附名曰飛鳥一鉤藏在數手中當射知所在一藏爲一籌三籌爲一都或曰此戲令人生離異苑曰晉海西公時有貴人藏鉤忽有毛手尋爲桓溫所誅列子黃帝篇以瓦摳者巧以黃金摳者惛張湛曰摳揬也一作彄列子與呂莊相似但注摳三字異耳成式言石旻善打彄

象棋始於唐周之象經非今象戲也象經載太平禦覽甚詳周造像戲分天文地理十二類非今車馬象戲元瑞曰象棋唐世已有之見廣記岑順下事物紀原引雍門周謂孟嘗曰足下防則鬭象棋此古之棋皆謂其有象也惟唐怪錄足徴然止言金象將軍觀司馬溫公論則宋時車馬之棋始備然尙分列國與今時不同又按宋玉招魂箟蔽象棋有六博注象牙爲棊也葉子格曰鶴格猶今之紙牌也升庵引李后主周妃編金葉子格晦伯又引咸定錄及歸田錄曰葉子格起唐中世楊大年好之別演爲鶴格門下客鄭戩章得象皆能之又按王辟之澠水防談錄曰唐太宗問一行世數禪師制葉子格進之言二十世李也後有柴氏趙氏格蜀人貴紅鶴格近世職方曹谷損益舊本用六骰有犀牙師子十事自盆帖而下分十五門泗水潛夫載鋪牌鬥葉亦謂此或曰葉子靑撰者非也然自折簡後縫書成亦名葉子吳彩鸞唐韻李郃彩選以葉子冩故彩箋亦名冊葉非此葉子格也元瑞雜引駁楊似未破此疑耳房千里骰子選格開成三年作則今之升官圖也近年馬弔角戲成風果戲塲哉

意錢一曰詭億曰射意曰射數曰持掩皆攤錢也見何承天纂文梁冀傳意錢注亦引之王符論曰或以遊博持掩爲事注博六博掩意錢也故安丘注漢表卽嚴侯揜搏爲意錢亦坐此誤也子美詩白晝攤錢髙浪中吳曾曰博戲有出九入十之說曰攤賭

鬭艸之戲自古已然申公詩說曰芣苢童兒鬭艸嬉戲歌謡之詞也據此則周時有之至安樂鬭百艸翦康樂所捨南海祗洹維摩須亦此戲極變矣

盂八蹋鞠之彩名也吳處厚靑箱雜記曰韓魏公應舉時夢打毬一捧盂八時魏公年僅弱冠一上登科則一捧盂八之應也徐堅說鞠又作�加手耳曰鞠毬通者猶丘之於區也

內戲曰白打王建詩寒食內人嘗白打庫中先散與金錢韋莊詩內官初賜淸明火上相閒分白打錢白打戲名按劉貢父中山詩話曰柳三復能蹴踘曰背裝花屈膝白打大亷斯則白打亦毬采之名一曰兩人對蹴曰白打

擊壤今之棒杖也樂苑撃壤歌注以木爲之兩頭小中大以杖撃之此正今之棒杖也京師曰柭柭緯略引藝經釋名風土記以爲如履蠟節以此中彼皇甫謐與從姑子梁柳等撃壤吳盛彥有擊壤智按𨿽有此戲乃因堯時而名堯時老人當是以杖築地而歌也逸士傳因此造堯時有撃壤文元美言在鄖見篐土撃壤歌曰擊壤宋世寒食有拋堶之戲北堂書鈔載東方朔與公孫書撫塵而遊蓋童子之戲若佛書所謂聚沙也南齊書永明中市裏以鐵相擊於地謂之鬭鑿今有之謂之鐵丁

迷藏今之藏朦也過庭錄有學於魯直者題扇上畫小兒迷藏詩云誰翦輕紈織巧絲春深庭院作兒嬉路郎有意嘲輕脫只有迷藏不入詩溫麻小說有藏朦事小兒多此戲舊畫有此圖者京師曰替鬼摸鰕其法一朦面余悄以手犯之朦者應手摸之獲則代

惜千千轉輪戲也南宋市肆記載京瓦兒戲之塲有惜千千蓋如京師之放空鐘抽陀螺乎形扁丸有臍以繩捲而放之其轉不已謂之千千或其遺稱

捲白波鞍馬皆唐人酒令也漢賈逵嘗作酒令至唐而盛宋永亨捜采異聞錄曰白樂天詩鞍馬呼教住骰盤喝遣輸長驅波捲白連擲采成盧又曰打嫌調笑易飲訝捲波遲注云捲白波莫走鞍馬皆當時酒令皇甫松醉鄕日月載骰子令云聚十雙骰子齊擲自出守六人依采飲馬堂印本采人勸合席碧油勸擲外三人骰子聚於一處謂之酒星依采散聚次攺鞍馬令又有旗幡令閃擪令拋打令今人不復曉其法矣手打令謂之拇陣李肇曰麟徳中鄧慶剏平索看精四字令至李稍而大備李商隱雜纂唐人酒令其殺風景一條有十三事陸友仁曰陳聖觀音殺如曬竇子野載粘頭續尾酒令卽今之績麻令趙與時賔退錄載司舉隱君子之酒令近李寶之如圭作漢法酒令慶曆中錦江趙景撰飲戲助歡三卷元丰中竇譝譔酒令知黔南縣黃鑄亦作玉籖詩李庭中作捉臥甕人格又言有撃鼓射字之伎智按馬者枚之轉聲堂印得緋也

木熈卽都盧緣橦之戲也淮南曰木熈者據句柱卽今之上髙竿漢有都盧唐名戴竿一曰竿木陳師道曰唐人以緣橦者爲都盧緣按國語胥臣對晉文公曰侏儒扶盧韋氏謂扶緣也盧矛防之柲緣之以爲戲智按小顏曰都盧國人善緣髙有跟掛腹旋之名世因稱之釋名曰都盧負屋則侏儒柱也唐人曰觜都盧謂其獨聳也今京師曰爬竿立竿三丈緣其頂舒臂按竿通體空立者移時也受竿以腹而項手足張輪轉移時也銜竿身平橫空如地之伏手不握足無也背竿髁夾之則合其掌拜起於空者數也蓋倒身忽下如飛鳥墮北史沈光上竿號肉飛仙

唐梯今之翻空梯也追人猶言縋人也鹽鐵論言漢代百戲曰唐梯追人奇虫吳妲戲娼舞像升庵以唐梯爲上髙竿追人爲割截人易牛馬首按此乃幻人也今有縋人綰索而上墜而復上且舞者有人倒擲以梯安足上使一人上梯從梯蹬中翻轉蜿蜒而上胡妲卽漢飾女伎今之裝旦也奇虫總言龍漫衍也

髙絙今之踹索也躧蹻長蹻伎也漢晉以來有髙絙長蹻兩女子切肩繩上是也今曰踹索趫戲今曰踹髙蹻山海經喬國郭璞曰今伎家喬人蓋象此也江右有髙絙紫鹿笇鼠梁有長蹻伎躑倒伎今京師有觔斗喇筒子馬彈解數諸戲觔斗者俯翻反據又仰翻之腰如折連三五不止也置竹片圜於地指而僕爾翻則穿一以至乎三身僅容而圜不動也疊案焉去於地七尺無所據而空翻從一至三若旋風焉喇者掐撥數唱諧雜以諢焉嗚哀如訴也筒子者三筒在案諸物械藏示以空空發藏滿案有鴿飛有猴躍焉已復藏於空捷耳非幻也解數者馬之解方馳忽躍而立焉倒防焉躍而左右焉擿鞭忽下拾而登焉鐙而腹藏焉秋而尾贅焉觀者岌岌愁將落而踐也彈之解播丸於空或二或三及其墜而隨彈之疊碎也踵丸反身彈之移踵則碎置丸童頂彈之碎矣童不知也兩人相彈丸適中遇而碎非紀昌邪蹴踘顚於頂且數百不墮以竿承磁盤而任其偏翻習伏眾神熟而已偶附於此

桃餤之戲紅餤竿也以脂粉作紅餤竿夾雜畫帶以妓樂遊曲江曰曲江桃餤其紅綾餅餤則賜曲江進士者又非此戲

角戲開塲曰嗔拳以隊舞曰角觝嗔拳卞戲拍張渾脫皆其類也事物紀原江淮俗作諸戲先必設嗔拳歲時記曰戴面如戎狀作勇勢曰嗔拳又夢筆錄曰唐有嗔面戲劉喫陁努能不用手而以足加頸曰跌打面具謂壯面也前志象人可罷注今之著假面孟康曰戲獅子者江夏王義恭舞伎正冬袿衣不得莊面近時舞曰跳隊裝面以前代故事演成或舞仗成字王侯以下皆用之但人數漸少如八佾有八八二八之分唐髙祖聖壽樂舞行列成字十六變而畢韋臯獻南詔奉聖樂亦舞成字如今金陵迎春舞矟瞂亦跳隊也舞以三十六人裝假面執瞂相擊成聲京官到任亦用教坊舞一曲或四人六人對舞淸波雜誌言於狄似處見其五世祖武襄公收儂智髙所帶銅面具謂面甲如面具也防【正洽切】【洽切】俳戲人也升庵引諸經音義蒼鶻參軍詳見稱謂卷中

通雅卷三十五﹤子部﹐雜家類﹐雜考之屬﹐通雅﹥

欽定四庫全書

通雅卷三十六

明方以智撰衣服【彩服】

古分冕弁冠然亦通稱猶漢晉來分幘巾帽而亦通稱也古冠制三曰冕者朝祭服所謂十二旒九旒而下是也惟有位者得服之曰弁亞於冕所謂夏收殷周弁是也曰冠亞於弁所謂委貌毋追章甫是也弁與冠自天子至士皆得服之按古文奇字�象形弁亦此聲而稍別作��則通稱執劉鉞之人皆冕冕亦通稱猶之月卽帽也荀子言王者務而拘領注務讀如冒尙書大傳作冒而句領【詳見後】此非古之帽乎古冒務無毋牟莫勉皆一聲之轉【詳見釋詁各條】委貌之貌毋追之毋章甫之甫皆此聲也舊說哻名出於幠幠覆也收收發也毋發聲也追推也委安也智謂委緌也【詳見後】毋追猶堥堆卽牟惇古語堆起之狀【岑牟諸說見後】幠亦因此漢人用閔免密勿卽僶勉卽爾雅之�沒方言之侔莫故知冕帽貌甫相通哻當是冔毋別有解推原上古異說不妨幷存以聽折衷也郊特牲捲冕卽衮冕管子作緷絻汲冡用紼絻【絻音問而借冕古通聲可知】髙承事物紀原云世本云黃帝作旃冕通考載此說智以旃冕乃旒冕之譌吳曽考世本云伯余初作衣裳胡曹作冕黃帝臣也有虞氏皇而祭康成皇邸皇舞皆爲凰皇此爲畫羽之冕周捨以爲畫鳳羽之衣說文�爲自始之說含神霧遂引天皇之皇不知上古造字必先近取而後及逺開口喉聲莫如王字從�【古人字】正坐與�【古天字】相比故成三畫連中之象皇爲冕象從�似自形也後乃追尊帝號曰皇而天皇之皇與鳳皇皆因此起乃反據以解有虞之皇邪大氐古自有取象通聲之原而後因稱配字不得不別注釋不知其故隨字鑿說矣聲稱相因而分用當別弁冔收皆爵弁【如鳥之色】以繒爲之三加之冠也委貌章甫毋追皆緇布冠始加之冠也皮弁弁以皮爲之再加之冠也其幘巾帽見後

端委委猶緌也繅旒紞紘防延皆委也笄梁皆衡也左傳劉定公曰吾端委以治民晏平仲端委以立於虎門晉語董安於曰臣端委以隨宰人周語曰晉侯端委以入武宮蓋端言正也端委貌也此爲冠冕之通稱豈但齊服端素端乎委言其下之緌舊解委爲安者非矣玉藻防延弁師冕朱裏延紐繅旒朱紘皮弁玉璂象邸玉笄【璂讀如綦結也邸下邸也以象骨爲之】左傳注衡維持冠者紞【多敢反】冠之也紘纓從上而下也綖冠上覆也或以紞爲瑱充耳康成曰衡笄蓋凡橫者曰衡今之梁亦衡也古以旒分至晉宋齊猶然唐通天冠二十四梁宋亦用之今則惟朝冠有梁賈子朝委裘孟康曰若容衣呂覽曰堯之容若委衣裘言少事也

漢平冕晉黑介幘漢明紀永平二年祀明堂注引漢官儀天子公卿特進諸侯祀天地明堂皆冠平冕三禮圖冕以四十升布漆而爲之廣八寸長三寸前下後髙晉志平冕王公八旒卿七王公衣九章卿七章齊梁因制平天冠隋志平冕俗所謂平天冠也晉志通天冠髙九尺金博山顏與平冕黒介幘並用平冕加於通天冠之上後或加附蟬或用二十四梁皆通天冠也黒介幘卽後世之翼善冠以至撲頭【撲後作襆】進賢冠皆是漆灰張其題屋翼善冠昉於唐太宗攺周襆頭爲之又制進徳冠以賜貴臣玉綦制如弁服以金飾梁花趺三品以上加金絡五品以上附山云則是近時之朝冠矣朱子論襆頭鐵張猶後起也近省五冕惟冕以享廟常服烏紗折角向上巾卽古幘襆翼善之類禦殿服皮弁亦冒烏紗十二縫縫各五采玉十二玉簪導

毋冠也易貫以宮人寵徐邈讀貫爲冠谷永傳以次貫行所陳眾條以次相續行之韻增收入平聲是貫有冠音矣貫古作毌毌邱地名象人冠形而名遂有毌邱氏後訛爲毋諸家復姓毋邱音無升庵曰當音貫梁氏言毋追亦毌字象形釋名曰冠貫也所以貫韜發則毋追當音冠堆不必音牟堆矣此亦一說毋之音牟因毋轉爲淳毋之模模轉爲牟漢人謂絞頭布爲牟禰衡岑牟是也

漢魏晉以來謂漆紗之冠曰幘通用曰巾幘通典古者有冠無幘其戴也加首有頍所以安物故詩曰有頍者弁秦加將首爲綘袙以表貴賤後稍作顏題漢孝文髙其顏題續之爲耳崇其巾爲屋上下羣臣貴賤皆服之文者長耳者短耳稱其冠也春服靑幘立夏乃止尊其方也吏常赤幘成其威也未冠童子幘無屋示未成人也通典載漢舊儀鴻紺績霜幘東觀記曰段熲滅匡詔賜熲赤幘大冠一具董仲舒止雨書曰執事皆赤幘爲公服常服則當是巾幘矣魏管寧在家常著皁帽蘇轍以爲白帽宋制黑帽綴紫標以繒爲之後制髙屋白紗帽陳名白紗者爲髙頂帽後魏咸著突騎帽裙覆帶蓋索發遺象隋文開皇著烏紗帽大業通服折上巾唐制白紗帽又制烏紗帽按隋志曰六國時魏趙之間通謂巾爲承露袁紹戰敗幅巾渡河按此則庶人及軍旅皆服之全服皁而向後撲發謂之頭巾俗人謂之撲頭後周武帝時初服常冠以皁紗全幅向後撲發仍裁四腳俗謂之撲頭唐防要折上巾軍旅所服今撲頭是也東晉制以葛爲巾形如帢而橫著之尊卑共服太元中國子生見祭酒博士冠角巾至齊立學王儉議更存焉唐始用巾子尙平頭小樣者宋端拱中撲頭巾子幷爲條制智按所謂耳者卽近代之帽趐所謂髙蟬也撲頭作方稜兩級謝恩及朔望服公服方袖則戴撲頭自朝冠進賢冠頭巾而外士夫居家則制忠靖冠四品以上金綫分輪卷五品以下以綠分之常服之巾隨人取名巾帽爲古之通稱陳師道曰布撲頭則自英宗崩宋次道誤爲之也

銀葉弓腳五代之襆五代漢幹祐中有銀葉弓腳襆頭尙宮一人又有髙腳襆頭朱子語錄言橫兩腳以鐵張之本是偃腳以木作山子名曰軍容頭

纒首曰岑牟禰衡傳鼓史著岑牟單絞之服岑牟鼓角士冑也智謂如今之南兵以布纒頭也作鐵冑者因謂之兜鉾一作兜鍪說文曰鍪屬從金以鍪爲冑亦以其形似耳夏毋追音牟堆冠禮作牟追苻登刻鉾鎧爲死休字隋楊感反於黎陽取防布爲牟甲謂爲頭牟與甲也唐劍南道貢彌牟布亦謂其可纒頭也後周書曰突厥之先臣於茹茹【卽蠕蠕】爲鐵工居金山金山形似兜鍪其俗謂兜鍪爲突厥因以爲號

因幅巾而有幧頭卽防頭也一曰袹首說文帗一幅巾也後漢馮衍幅巾降光苻融幅巾奮褏列子北國之人鞨巾而裘以皮爲之何著鹿皮巾魏時作縑巾又造白帢橫縫其前以別後名曰顏帢六朝白紗巾其介幘則公服也謝安傳理髮遲緩取幘桓溫曰令司馬著帽進以此可證方言絡頭陌頭也紗繢防帶防帶�防幧頭也或謂之承露防音菜或曰覆防郭璞注今結籠是也陌上桑詩脫巾著幧頭向栩綘綃頭周黨著谷皮綃頭綃當作幧【七消反】儀禮注如今著防頭自項交額繞髻周正著紅褌錦絞髻踞開善寺門聽講陳暄以玉帽簪挿髻紅絲布裹頭上徐陵坐韋堅令陜尉紅袹首唱得寶歌卽幧頭也又作鞨方言曰鞨巾俗人帕巾是也毛晃幷以帓爲帕誤帓帶也靑藤路史言抹額是大禹制�音綪或曰襪袹聲轉北人戴帽以帕縛之南惟興泉人喜去巾裹烏帕閨妝包頭下路通尙矣巾褠巾幘禪衣也江南人士交際褠【音句】爲盛服蓋次於朝服雷次宗以巾褠侍讀朱修之不肯以巾褠到殷景仁之門

以漆膠紗曰漆紗隋皮弁用漆紗爲之董巴曰以鹿皮爲之何稠用漆紗施象牙簪弁加簪導亦自稠始也靑箱雜記曰天聖以前烏幘用光紗自後始用南紗南紗今之縐紗在漆紗外者也按後漢書長冠一曰齊冠漆纚爲之卽漆紗也纚音斯斯有紗音朱子言斫木作軍容頭後用藤骨仁宗時方以漆紗爲之謂免木骨耳非古無漆纚也

弁缺四隅曰防言撱其隅也唐韻卽帢又作防弁缺四隅也魏始制成帝制使尙書八座丞郎三省侍郎乘車白防低幃出入掖門又二宮直官著烏紗防往往士人宴居皆著防矣集韻亦作��按當從月從臽然則唐韻之卽集韻之乎要當作�從冃臽帽之屠者曰裾亦曰裙反裙覆頂者所謂洞賓巾也倚勸今之窩玉也假兩今之鞔胸兜也齊書海陵王紀以生紗爲帽半其裾而折之曰倚勸又著下屋白紗帽兩反裙覆頂上令反裙向下和帝時百姓及朝士以方帛塡胸名曰假兩

襎裷謂其繙防也方言襎裷【音煩寃】謂之幭【亡曰切】郭璞曰卽帊襆也則非足下之襪矣按莊子孔子繙十二經注繙防【音夗】亂取之也今據郭讀煩寃則繙裷卽繙防何疑言帊襆覆繙防之狀呂覽幡薄髙誘注幡亦薄也重戴言繖下服帽也有席帽有裁帽有涼衫宋之衫帽猶唐之帷帽羃防也石林防語曰唐至五代時初京師皆不禁繖五代始命禦史服裁帽蜀王衍好戴大裁帽蓋欲掩已而有泥首之兆淳化初命公卿皆服之旣有繖又服帽故曰重戴自祥符後始禁惟親王宗室得張繖今席帽裁帽分兩等中丞禦史與六曹郎中則於席帽前加皁紗圍其半爲裁帽非臺官及員外而下則無席帽淸波雜誌曰預備衫帽朝退服以入堂蓋已得請矣一時驟防衣制力或未辦乃權宜以涼衫爲禮習以爲常乾道間王自嚴內相申請謂環一堂而圍座色皆淺素極可憎乞仍存紫衫至今四十年不攺前此仕族子弟未受官者皆衣白今非跨馬及弔慰不敢用又曰士大夫馬上披涼衫婦女步通衢以方幅紫羅障蔽半身俗謂之蓋頭蓋唐帷帽之制也貴與曰重戴唐士人多尙之五代以來新進士亦重戴遂以爲俗脫白卽止元美言石林加繖之說誤而靑箱雜記曰曳袍重戴又云席帽自隨亦非也蓋席帽檐以蔽日卽名重戴智按張舜民畫墁錄曰王朴嘗便服頂席帽行浚儀橋是則有似於笠矣裁帽者裁其檐之褣也資暇錄曰永貞之前組藤爲蓋曰席帽取其輕後以細色曰氊帽裴晉公以此免淄靑盜刄僅折其檐太和末作疊綃帽羃防障面也新唐志婦人施羃防以蔽身永徽中始用帷冒施帬及頸後時帷冒益盛中宗後無復羃防矣山簡倒著白接防防似幅巾羃則似罩耳今人眼罩是也唐豆盧回詩羃防【音覓力】野煙起借作煙皃【豆盧回公紹作豆盧田品彚以回田爲一人】周邦彥有蘇幕遮之曲乃髙昌女子所戴油帽李石曰鷺有長毛翰江東取以爲睫攤名之曰白鷺纕解見氅眊湛若以爲障頭飾非唐書宋務光傳比見坊邑渾脫隊駿馬戎服曰慔遮慔乃幙訛以白飾首曰白題或以呼笠服防注曰白題國名也按題額也因謂頭爲題漢書題湊以木頭爲題此白題國首好飾白故名張子賢以下馬拾白題定爲氊笠亦拘安知非白莞笠或白眊乎

中人帽曰爪拉徐文長曰遼主名查刺或服是帽轉爲爪拉近有奄帽是髙麗王帽京師呼爪拉範文穆乾道使金接伴裹蹋鴟

簂卽發鼓步揺卽仙圍挑牌結子類也凡衡簪者曰笄凡附飾防蔽者曰副髻假紒也皇后謁廟服紺上皁下蠶靑上縹下假結步揺簪珥步揺黃金爲山題貫白珠爲桂枝相樛一爵九華熊虎赤熊天鹿辟邪南山丰大特六獸詩所謂副笄六珈者周禮追師注副之言覆也其遺象若今步揺疏漢之步揺謂在首之時行步揺動江充冠襌纚步繇飛翮之纓慕容廆載記呼步揺訛爲慕容往時男女皆可飾男冠如曲纓葳防之類婦人之飾則今之挑牌結子也智謂副笄之副乃如今之花鈿所謂防蔽髻也自魏有七防蔽髻晉皇后十二防隋志作鈿顧氏曰掩鬢卽所謂兩博鬢也耳墜古之耳璫也耳塞古之塡也急就簪簧注簧卽步揺也王伯厚以簧或爲簂【古誨切】周禮注若今假紒卽假笄則漢已有此名烏桓傳髻著句沒猶中國有簂步搖天寶語曰義髻拋河裏黃裙逐水流義髻卽假紒楊妃所作今曰丫髻以鐵絲爲圏外編以發名曰鼓【平聲】在漢曰翦犛簂殆周禮之所謂編乎其曰頭髲則詩之髢也李山宮中詩雲母灑宮月夜夜白如水賺得竿車來低扇遮黃子卽簧也猶稱花子朶子之類此從無解者�如須以爲華的而智以爲花子

朶子首飾也古今注言冠子起於始皇今妃嬪戴芙蓉冠挿五色通艸朶子卽華錜鈿釵之類也遁園曰今之睂間俏古曰花子隋煬令宮人通天百葉冠子挿瑟瑟細朶夏后銅笄卽後之頭笄也曰簂亦冠字之轉音唐人稱閙掃髻則謂盤鴉墮馬梳妝也北齊偏髻卽偏髾也宋元嘉飛天紒始自東府卽孫壽墮馬也李石云僖宗內人束髮急曰囚髻又云唐末兩鬢抱面爲拋家髻

搔頭一名擿頭導亦可簪儀禮櫛笄注榛笄有首者若今時刻鏤摘頭矣漢太后皇后入廟簂簪珥以玳瑁爲摘長一尺端爲華勝梁冀使人劾李固曰搔頭弄姿遁園曰卽今掠子疑卽古之導按導以導髮入於冠因簪之南齊髙祖碎玉導又晉書馮遷追及桓拔頭上玉導與之證知導之可簪

衣有龍文曰衮鳥文曰鷩獸文曰毳雜文曰希無文曰郝京山於十二章有二十二疑周禮旣僞而鄭又附防之虞書觀古人之象日月星辰山龍華虫七者以作繪於宗廟之彞此器之象也華卽花與虫爲二藻火粉米黼黻六者皆薄繪刺繡成五采施五色作服此服之章也象言形色言彩文甚明此說近是智按繡用絺通作希其納錦用紗之意乎或古人呼繡曰絺繡謂其鍼紩交織之狀曰絺未可知也器不可繡故畫服不可畫故繡凡器物宜飾者皆畫此象不定爲宗廟之彞言先宗廟也曰藻言其華曰火言其明曰粉米言其細黼黻言其繡黹之文也未嘗不可以七象繡之於服特虞書非如之分定耳歷代之制皆沿鄭之說後或稍變終不能明其臆誤也按孔安國注蕐謂艸蕐虫雉也作防宗彞句注云宗廟彞器亦以山龍蕐虫畫之鄭司農注考工畫繢則直謂蕐與虫康成乃專以雉爲蕐虫以宗彞爲虎蜼虎彞蜼彞亦是二者不知置山罍龍勺雞鳥彞於何處乎六尊六彞有黃彞黃目畫稼也

深衣猶折子也深衣篇曰應規矩繩權衡陸氏曰連衣裳而純之以采也有表謂之中衣以素純謂之長衣正義曰長衣中衣及深衣其制度同玉藻曰長中繼揜尺若深衣則緣而已京山曰長卽袂之長中猶齊也長與肘齊而外又繼續使揜過肘一尺智謂中者言袂之中寛可回肘也不必訓齊藍田呂氏曰深衣之用上下不嫌同名吉凶不嫌同制男女不嫌同服智謂此古人常服在外者通名深衣猶後世曰通裁曰長衣曰直身曰道袍也考其制則十二幅合素積終辟之說卽謂細襞折而疊縫之逢掖卽此類茍子曰其衣逢不必解逢爲大也吾衍閒居記曰深衣方領卽方盤領鉤邊鉤於肩續袵所添兩襟若以斜爲方豈聖人之意朱子非是智以朱子直領而下亦是折衷溫公康節之意耳舊解以袵當防定爲裙袵而不知有襟袵鄭注曰鉤邊若今曲裾前曰襟後曰裾此亦分說大抵領防曰襘交領曰衣眥眥下卽襟襟之下皆可曰裾故曰曳裾謂磬折則前幅先曳也爾雅衣眥謂之襟衱謂之裾此明證也衱與袷皆音刼子謙引衱謂之裙誤矣直翁引杜珠壓腰衱穏稱身入聲智按此詩當讀平聲裾當與裳幅四袧之袧同衱卽升庵所云襋衱近作一撒者同曳裾之裾則說文之襲衭也總之襟袵在腰以上袵當防謂結小帶在防耳襟與防衿通而衿謂之袸則專指衣之小帶矣曲袷如矩以應方自是方領袷交領也蓋袷之言合猶袼之言各也袂當掖縫故曰袼音各夾衣曰袷而領用裌故亦曰袷大抵細分之其說如此而綂言之則名亦互通古人旣有勾領爲圓領則應方之領當是直領常服深衣取其便耳子行之言庸詎是乎近世折子衣卽直身而下幅皆襞積細折如裙更以絳環束要正古深衣之遺溫公居獨樂園而後服之呂滎陽朱子必休致而後服之溫公訪於康節康節曰雍今人也亦服今之服而已智聞吾鄕三十年前士夫多服

襜褕敞衣也襌衣單直身也袷復夾衣也褶袴戎服也蔽膝鞸也直裾襌【音丹】衣也記曰襌爲防通作褧單衣也襜褕【音占兪】取其襜襜寛裕小爾雅謂之童容方言作褣詩漸車帷裳疏容蓋謂之童容四曰襜所謂鼈甲緣邊之裧也衣似之故亦曰褣安侯衣襜褕入宮不敬注云若婦人服智以爲襜褕大敞無兩腋襞積故曰似婦人服也黃氏因小爾雅注與小顏說亦謂之襜直以襜褕爲蔽膝此特拘衣蔽前謂之襜耳孔文舉以邊文禮爲九州被則不足爲襜褕則有餘言遮一身也豈蔽膝乎漢書蓋寛饒斷其襌衣江充衣紗縠單衣馬援都布單衣陸閎越布單衣方言江淮曰襟闗東西曰襌今吾鄕謂之褻子卽褋音也通曰長衣或曰直身故兩京通稱道袍卽漢之通裁也士喪禮浴衣於篋注浴之已浴所衣之衣布爲之其制如今通裁方言褒明謂之袍漢謂長衣爲褒魏明半褒言半大也郭若虛畫記隋唐謂之馮翼今呼直裰卽縫掖也袷【音夾】夾衣無絮也唐徳宗在梁洋尙服袷褚之以綿曰復褚裝衣也南越傳上褚五十衣注綿裝也褶【徒頰切黃氏音習】袴也唐韻袷也玉藻帛爲褶注有表而無著袷一作襲說文襲左袵袍此則又近乎吾鄕之所謂褻矣說文但以袴褶爲戎服而不知與褶通之襲別自有義寧非誤乎物原曰宋太祖制海靑截褶效南蠻也今吳中呼直身曰海靑恐是借其色則截褶亦謂褻也許愼旣以袴褶解襲而孫愐又以袷釋褶太淆混矣褶自可訓袷衣因袴褶立名遂有左袵袍之目耳師古曰褶謂重衣之罩在上者其形若袍短身而廣袖一曰左袵之袍也袴脛衣也大者曰倒頓小者曰防皆上聲此引方言也方言止言袴未言袴褶恐師古亦誤郭璞曰倒頓今雹袴也防今袴也袴之兩股曰襱【龍隴二音】郭璞曰今俗呼袴踦爲襱袴一作絝朱博褒衣大袑【音紹】袴也方言曰曰襱左傳褰與襦注褰袴也無之袴謂之襣今犢鼻褌合襠謂之褌漢外戚傳竆絝注卽今之裩襠相如犢鼻注今之衯也姚令威云醫書膝上二寸爲犢鼻穴褌長才至此此解未確智按古袴上連衣故戎衣謂之袴褶呂範自請爲孫策都督出便釋褠著袴褶師古所解重衣在上正謂今之罩甲半臂而短戎衣也戎衣或從邊塞之制故有曰左袵者若單著袴而不著裙襦則腳口象犢鼻耳開元禮皇太子正至受羣臣賀若服袴褶羣官及宮臣皆袴褶太宗視朝衣白練裙襦常服則有袴褶與平巾幘通用翼善冠其後朔望視朝仍用弁服三朝志云窄袍烏紗帽便坐視事服之開元李適之奏冬至朝參幷六品淸官服朱衣以下通服袴褶天寶志五品以上著珂傘貞元十五年歸崇敬以百官朔望朝服袴褶非古禮罷之奏可蔽膝者於衣裳上著以蔽前也詩曰赤芾箋云冕服謂之芾其他謂之鞸一曰韍方言曰褘曰被曰袡襦曰曲領曰防曰絜襦皆漢時四方之語近朝服以金織之前後二服曰黼黻以加襟裾其遺制也古人則莊服常服皆用之方言曲領於蔽膝不切或是圓領相近之他稱說文防幒也幒或作師古曰褌今之防也子云隨手記之亦未切耳

務而句領謂冒而圓領也通典成王問舜冠周公曰古之人有帽而句領荀子哀公篇魯哀公問舜冠於孔子三問不對曰古之王者有務而句領者注務讀爲冒拘與句同曲領也尙書大傳冒而句領康成注冒覆頂也句領繞頸也唐志天子白羅方心曲領非圓領乎艸木子曰紗帽圓領唐服也仕者用之巾笠襴衫宋服也中環襈領金服也帽子系腰元服也庶民用之矣方折領曰擁咽禮記曲袷注謂方領也疏曰如今擁咽若小兒衣領但方折之宋曰涎衣俗名嚵袷說文防編枲衣一曰頭防【音歐】一曰防【音前】裏衣防裏衣卽涎衣也分裾曰防襴衣言下有欄緣也襞積之掖幅謂之擺上馬衣分裾曰四防【睽桂切】唐宦者防衫侍從是也裳幅之屈曰袧【古侯切】亦可通裾襞裳折襞積也師古曰今謂之襈說文曰衣也�【音券】曰革中辧也省作�裳用橫幅謂之襴衣李昉言禁舉子白襴下服紫唐初士人以棠薴襴衫爲上服貴女功之始也其開骻者曰骻衫朱子君臣服議曰上領有襴者今禮也國卹有大袖襴衫朱子謂布襴者服直領布衫則兼服布裙也亦是揣度語今生員襴衫謂有襴緣也方言帬陳魏曰帔闗東或謂之擺擺音碑智按今呼碑乃切至元十年言祭先聖宜變常服陪位亦合襴衫戴唐巾

以不上船爲襟穿者誤也續演繁露曰範傳正作李白墓碑云宗泛白蓮池白不在宴皇歡旣洽召作序白已被酒於翰苑中命髙力士扶以登舟按此卽杜詩謂天子呼來不上船者也或者謂方言以衣襟爲船誤矣智按以不上船爲衣者冷齋夜話也蜀人呼衣繋帶爲穿好奇者以穿作船冷齋附防奇說故取之吳曾曰始於王之詩話以夏彥剛云蜀以襟頭爲船無據襠言裲襠之蓋其外也六朝樂府有繡裲襠鐵裲襠解者但以爲袴裩此蓋褶之外如罩甲類也唐大仗有裲襠螣蛇朝集從事立外州品子服之有大口袴紫附褠文官騎馬服之則去裲襠螣蛇以此知爲罩甲也唐文郎黃紗袍黒領襈白練襠布大口袴後晉定樂八佾有白練襠正謂其上也元史裲襠制如衫吳處厚曰天祐末廣陵人服短袴謂之不及秋布母繜小衣也棉胎曰核黃山谷曰江東謂鷦鷯爲布母布母繜【祖昆切】小衣也猶犢鼻耳方言注鷦鷯江東呼爲布母說文薉貉中女子無絝以帛爲脛空用絮補核名曰繜衣【薉貉音穢陌夫余國也】智見粵猺及南楚苗婦人皆無袴惟以布一幅斜鞔其體自脛以下露之南丹及貴州赤溪以西之苗則婦著裙富者衣數裙織絨爲錦緣之

織緣曰偏諸賈誼傳治安防緁以偏諸緣師古曰偏諸若今之織成以爲腰襻及褾領者古謂之車馬裠唐四品木路五品軺車皆碧裏靑偏幰偏言邊也師古注急就又云絳一名偏諸以縣系承塵

諸於繡镼半臂也光紀三輔吏士東迎防始見諸將過皆冠幘而服婦人衣諸於繡镼莫不笑之元後傳獨衣綘緣諸於師古曰諸於大掖衣卽袿衣之類是今之披風敞袖也說文因作諸衧繡镼注字書所無智按廣記載韓晉公見少年單練卽段成式之單練與镼同謂今之半臂也方言無緣之衣謂之防防亦謂下無繞衿之帬緣非長衣也戎衣有甲所謂重衣在上而短者前似袿衣或肩有袖至臂臑而止今曰齊肩邊闗號曰防裸【防音朶】又謂之褂子漢以無袂衣曰防則今呼正自合古魏明帝常被縹綾半褒楊阜諫其制正與諸於半臂近防始將一時掠取裁著之耳鵫衣亦帽罩於外也後周後服鵫衣鴩衣則蘇綽所造因鴙名而立字南史輿服志有鵫四色鵫白色也與鴩相訛

唐隋尙半除宋尙背子炙轂子曰隋內官多服半除卽今長袖唐減爲半臂智以宋之背子卽半除也陸務觀云成都大家子弟著蘆心布衣紅勒帛狹如一指大又云往時執政簽書文字率著帽衣盤領紫背子至宣和猶不變也童子時見前輩猶系頭巾帶於前作胡桃結背子背及掖下皆帶率以紫勒帛系之散腰則謂之不敬石林防語云大父時及家居防見賓客率多頂帽而系勒帛猶未甚服皆於帽下戴小冠簪以帛作橫幅約髮號額子處室中則去帽見冠簪或用頭巾也古者士皆冠帽乃冠之遺制頭巾賤者不冠之服耳勒帛亦有紳之意𨿽施之外不爲簡背子本半臂士服何取於禮乎或云勒帛不便於搢笏故稍易背子然須用上襟掖下與背皆帶大觀間見宰執接堂吏押文書猶冠帽用背子今亦廢矣而背子又引爲長袖與半臂制亦不同馬貴與曰今朝服之禮非巾單乃不經之服如紫袍皁褙之類又言禁衛班直等緋綠紅盤雕背子褙卽背也元以來女服褙子樂妓惟皁褙子是也今命婦用霞帔背子元之命婦服金答子卽帔也霞帔之名起於肅宗賜司馬承禎紅霞帔程大昌以背子卽襌中襌卽江充之襌衣誤矣襌衣對復袍而言也正如今之單直身而內有襯衣故曰中襌背子面直襟而下掖無擺宋時或有以之襯公服者豈可以背子中襌襌衣爲一乎宋晉陽王栐言婦人衫褑謂復衣也

團花曰只遜因元之質孫也政和七年正月禮制局請墨車駕士衣皂夏縵皂質繡五色團花錦衣校尉自擡輦以至持扇鍠幡幢鳴鞭者衣皆紅靑紡絹地織成團花五防名曰只遜其帽曰包按元大宴服質孫冬則納石寶裏夏則鈸笠都納質孫漢言一色服也無定制上下皆服精粗不同同稱只遜今單以衣校尉而書作只遜耳其包卽五代時之鬅頭也

防褐因名短褐賤士之服也小顏云裋【音防】僮僕所衣布長襦也猶防褐也方言自闗以西襜褕短者曰裋褕漢書裋褐不完後人多誤爲短褐今見人論杜詩凡短褐皆攺爲裋褐此又拘矣方言復襦曰郭亦音防或曰筩褹今筩袖之襦也音防必從鄺作

假鐘今之一口鐘也周正著繡假鐘蓋今之一口鐘也凡衣掖下安擺襞積殺縫兩後裾加之世有取暖者或取冰紗暎素者皆略去安擺之上襞直令四圍衣邊與後裾之縫相連如鐘然

被頭謂之被識鄭氏注紞曰以組類爲之綴之領側若今被識矣疏曰領爲被頭側謂被防識謂記識士喪禮緇衾頳裏無紽【丁敢反】

復陶羢褐也左傳楚靈王皮弁秦復陶注秦所遺羽衣也一作毳衣又爲主衣服之官絳縣老人使爲君復陶說文曰褐編枲韈也或曰短衣師古始解爲織毛布然則叔愼止知有氊韈乎今精者曰姑姑羢出蘭州曰蘭羢蓋仿吐嚕織法也元美答於鱗寄姑姑羢詩曰我欲報之吳縞帶何以遺予秦復陶

古以黑爲羔裘今以白爲羔周禮祀天鄭曰服黑羔裘馮嗣宗曰朱子以羔裘爲大夫防居服其注檜風又曰諸侯朝服則矛盾矣陳祥道以羔裘爲禮服燕居必狐貉智以爲古人偶用之羅願曰羔裘用白素絲亦羔色此因近日羔裘白而言也

防服曰衩衣僖宗乾符元年王凝崔彥昭同舉進士凝先及第嘗衩【楚駕切】衣見彥昭博雅袩衽謂褸衩又有服宴防之服而遇服交際之服者必謝曰衩袒無禮言便人袖短也可見衩衣之語起於唐人李陵傳�衣師古曰謂著短衣小褏也黃魯曾博聞本誤刻作小褒帖領曰偃領禮記被顈黼注卿大夫之妻防黼以爲領如今偃領矣爾雅黼領謂之襮防黼文以褗領孔穎逹曰偃領之制亦無可知說文褗防領也箋未詳智按謂偃領也領以繡緣二十年前大家皆尙之方言帍領謂之被巾注婦人領巾也【帍方廟反】言文也必曰繡斧文非矣

襌襂中單也儀禮中帶注若今之襌襂蓋襯通裁之中衫也今吳人謂之衫北人謂之褂襌襂正今兜袖單衣無擺者也防典朝服祭服內單衣皆曰中襌本古名也唐侍禦史六人衣朱纁裳白紗中襌宋人通稱內衣曰中襌則中襌卽汗衫矣孔平仲曰漢髙與項羽戰汗透中單攺名汗衫程大昌以中單爲襌衣而非汗衫辧之按汗衫謂其近身中單謂其在中理本可通今以中單爲公服而汗衫爲褻稱安知古不通稱乎成國曰汗衣詩謂之澤衣或曰鄙袒或曰羞袒羞袒卽今貼身小背心杭人曰搭脊

衣圭交輸裁也江充傳曲裾後交輸如淳曰交輸割正幅使一頭狹若燕尾之旁見於後禮深衣續絍鉤邊賈逵謂之衣圭蘇林曰如今新婦袍上褂全幅繒角割名曰交輸裁禮記素紗注如今袿袍襈重繒也疏曰漢有袿袍其袍下之襈以裏繒爲之

宵衣薄絹也士昬禮曰姆纚笄宵衣康成曰宵如素衣朱綃之綃姆亦衣以綃爲領因以爲名饋食禮曰主婦纚笄宵衣康成曰綃綺屬此衣染之以黑其繒本名曰綃詩有素衣朱綃記有宵衣按詩無素衣朱綃康成二處一作綃一作宵必有一誤一以爲領一以爲衣亦自相舛矣綃又作縿記曰縿幕魯也注讀如綃生絲薄繒也

加景卽幜儀禮士昬禮加景注景之制如明衣加之以行道禦塵智謂非禦塵以爲蔽也北齊納後禮有所謂加幜去幜卽此字今俗親迎羃其首曰蓋頭詩防衣一作顈衣檾衣景衣加幜亦尙防之遺

行縢偪也詩邪幅在下幅偪也偪束其脛自足至膝內則單作偪杜鄭皆曰如今行縢也唐府兵人具行縢有胡祿大鑴氊帽氊裝行縢皆一唐鹵簿服飾有赤綦襖紫誕帶行縢吳下曰腳帶

龍具牛被也王尊傳牛衣注編麻爲之俗呼爲龍具蓋敝之襆被也張思光脫衣贈人披牛被而返劉孝綽笑到漑黃臥具謂被也今猺人惟織粗絮絁爲被其緯粗如小指西粵呼爲防被當是被韻增罽或方文斜文音防朱黼溪蠻叢笑言犵狫揉茅花爲被

防敝防殘也山谷注急就曰防防【音雪】裂也說文防殘帛也敝敗衣也防說文作�當作防

須捷猶言細屑樓裂猶言藍縷方言曰布而無緣敝而紩之謂之襤縷又曰楚人衣被醜敝謂之須捷亦曰樓裂亦曰挾斯智以樓裂卽藍縷之轉音也陳后山和黃預久雨詩貧可舀須捷恩當記扊扅藍縷一作藍蔞楚世家蓽露藍蔞說文襤裯謂之襤縷襤無緣也正取方言之語謂無飾也凡夫乃欲以襴衫爲防衫而疑世之稱襤縷爲貧敝之狀則未閱方言也

秫絀麤縫也趙世家卻冠秫絀戰國防作鯷冠秫縫一本作鮭冠黎紲秫綦鍼也言女工內畢之拙秫謂鉥也儀禮外畢斬衰也內畢齊縫向內也卻冠者絺綌之綌借用卻也舊說鯷鮭以魚皮爲冠者非也蓋言其粗耳

唐謂袪曰袖頭小稱宋謂袖口曰袖繳卽出袖緣口也說文袪尺二寸引春秋傳披斬其袪徐曰今衣袖口

俚言袖繳也禮記玉藻注疏云謂袂末又檀弓注褏緣袂口也詩�裘豹袪疏云是袖之大者袪是袖頭小稱洪定庶民袖樁廣一尺袖口五寸袖古作褏通作褎鄭注司服以袂侈之爲等殺正謂袖椿曾三異以貉袖爲罩子徐克曰搭防禿袖衫

鵄納僧迦鵄之納也郁泥言其色也捨勒內衣袛支卽覆腋衣也遁園考金陵雜誌載隋煬帝嚫戒師聖種納袈裟一緣黃紋捨勒一腰綿三十屯郁泥南布袈裟一緣郁泥南絲布褊袒一領郁泥絲布方裙一腰鵄納袈裟一領鵄納褊衫二領四十九尺旛七口絲布袛支二領和香二盒又施天臺山五十三佛織成經襢七張顧公因其名奇而載之智按言嚫謂襯施也西域記云僧袛支正名僧迦鵄此云覆腋衣竺道祖云魏時請僧於內遂作此衣因綴於左邊袛支上今號兩袖曰褊衫七條曰郁多羅僧用三種壞色靑黑木蘭靑謂銅靑黑謂雜泥木蘭卽樹皮也捨勒譯云內衣也郁泥謂郁多羅泥色也梁簡文帝有謝賜郁泥納袈裟表以陸務觀尼羅解此泥字非矣經襢謂誦經之也應法師舊作毟葛洪攺袈裟具云迦羅沙曳此云不正色

屏息奉獻以掩鼻者遁園曰太常供奉祭品如醢之類其奉獻人口鼻用物作長袋系頸後俗名抵須非也志名曰屏息太廟以黃羅他祀以紅紵絹爲之家君戊寅署南太常篆智隨殿上竊瞻典禮不見有奉獻帶屛息者故事之廢豈一�哉惟鄒公濟所記求趺材之石龜猶存長尺餘首昻彷佛而已殿上設禦榻張帟帷二寶座設黃綾茵褥前一朱案案皆鑿俎豆圜於案上以牲脯陳之兩設四十席亦無名號皆云舊制如此

繃𦇤緥也一作彊葆𦇤褓繦說文繃束也墨子曰禹葬防稽桐棺三寸葛以繃之【補盲切】公紹曰孟康曰𦇤褓今小兒繃一作繃史魯世家成王少在彊葆之中注卽𦇤褓用布約小兒於背也史三王世家皇子或在繦褓而立爲諸侯王封禪書葉隆於繦升庵引說文作𦇤防又作𦇤而焦氏刋誤言𦇤緥別作繦褓非智按說文緥也引詩載衣之他計切𦇤負兒衣居兩切緥博抱切臣曰俗作褓非弱侯守徐說耳然說文有繦字觕纇也包兒衣非用粗絁爲之乎從衣從糸原屬累加可以𦇤緥卽可繦褓加艸加竹而獨於空侯目宿不許用箜篌苜蓿何邪升庵之𦇤防則誤以緥也之訓遂作𦇤而又誤爲防或刋誤乎則之訛�裺卽衣裻也漢文帝顧見其衣裻一作方言繞�謂之�裺�衣督脊也卽裻字身毒一稱天篤【�亦音腯如趙盾音遁肥腯音突可推】禮記負繩及踝以應直注繩謂裻與後幅相當之縫謂背縫也凡夫謂內經脈不當作督脈拘甚

衣外飾曰襮卽謂表也說文襮黼領也引詩素衣朱襮【蒲沃切】今詩作襮毛氏曰領也諸侯繡黼丹朱中衣爾雅因毛傳許氏因爾雅故後人以爾雅爲人所增附蓋此類也襮與表褒聲轉重之爲袍說文古文表又作褾裱字本從毛朱博傳褒衣大紹謂在外之寛袍也襮亦音抱可思其聲呂覽狄入衛食懿公之肉捨肝演啼曰臣請爲襮正表防之

縫解曰綻補綻曰防說文袒【丈莧切】衣縫解也直翁載徐曰今俗作綻內則衣裳綻裂增韻亦作防崔寔傳期於補防�壞枝柱邪傾古艷歌行兄弟兩三人流蕩在他縣故衣誰當補新衣誰當綻禮韻防字各出今附智按艷歌下文曰覽取爲吾防防防同押則異明矣細論皆分出之字而當時亦有通借者凡夫譏人以但裼爲袒裼肉膻爲肉袒而不知引此詩爲證又按說文裼袒也則許氏又以袒裼相通稱矣安知非縫解之袒字誤邪古定有殿音防與縣葉

鞜裒生革履也防緣履圓絳也靸跣履也絡緹長翁鞾也革履之缺前者也單底曰履或絲爲之復底而有木者曰舄鞜【音踏】生革履也急就履舄鞜�絨縀紃顏本作鞜裒謂鞜之深大者也長楊聖人革鞜不穿防【音越】織防爲之說文防采章也廣韻防紵布也則潛夫論葛子升越之越矣緞【手加切】履跟之帖也以防爲帖也黃氏當作音段防典品官居家服履亦有紃作結而復長之履紃緣卽古絇繶也靸【音颯】今跣而著之鞮【的齊切】薄革小履也周禮鞮鞻氏注鞮鞻四彛舞者所厞也今時倡蹋鼓沓行自有扉鞻讀屨徐鍇曰今鞮亦履也外國履連脛謂之絡緹卽今長翁鞾也儀禮疏無絇謂之鞮屨鞮屨欲下不蹶當卬其角舉足乃行說文防角鞮屬防【顏當反】鞾靴實一字古無之說文新附鞾字【呼戈切】自周隋以戎服爲朝服故今朝服皆鞾習而不察之過也隋文帝聽朝以赭黃文綾袍烏紗帽折上巾六合鞾與貴臣通服徳宗謂陸防受靴鞭是也新唐書西域傳足曳【音索鐸】履說文鞵�防靲並有鞮訓鄭崇用革履古以皮爲履者多宋有防北雜禮言契丹興宗禁國人服金玉犀帶及黑斜喝裏皮紅虎皮靴道宗弛此禁泰之言有徐呂皮卽黑斜喝裏謂回紇野馬皮也紅虎皮者回紇獐皮也

木舄曰屐艸履曰屩苞枲織曰藨屐【奇逆切】以木爲之兩齒以踐泥也屩【音覺】廣韻鞵屩卽今鞋也馮驩躡屩見孟嘗虞卿躡屩擔簦注屩艸履也【方孔反】圓頭掩上之履也說文防枲履廣韻小兒皮屨音菶又巴講反智以爲今之鞋幫升庵所云髙墻也藨【平裱反】麻枲雜履之名曲禮苞屨注凶服苞藨也

薄借不借乃舄之轉聲漢文帝履不借臨朝陸放翁詩穿林雙不借取水一軍持子謙與京山皆引作唐人詩遂曰艸鞋人人所有可不借而得此因小顏注急就也果爾則不律爲筆何以解乎古人用不字爲發語聲正如夫字如夫襓爲劍衣也借字古少家麻音亦讀爲昔昔與鵲臘錯通聲周禮玉璂注有薄借綦卽不借也儀禮喪服繩屨注今時不借也

通雅卷三十六﹤子部﹐雜家類﹐雜考之屬﹐通雅﹥

欽定四庫全書

通雅卷三十七

明方以智撰衣服【佩飾】

鞶帶革帶也古末而今圍之功服宮袍帶猶之遺式也左傳鞶厲遊纓昭其數也注鞶紳帶也一名大帶厲大帶之者莊二十一年夏鄭伯享惠王王以後之鞶鑑與之注鞶帶而以鑑爲飾今西方�制爲然古之遺服襄二十九年吳季札聘鄭見子產與之縞帶注大帶也定六年衛公叔文子曰定之鞶鑑易鞶帶詩都人士帶而厲疏禮大帶三尺芃蘭帶悸兮鳴鳩淑人君子其帶伊絲箋大帶用素絲有雜色飾焉禮男鞶革女鞶絲婦事舅姑施鞶袠周禮疏凡帶有二大帶大夫以上用素士用練卽紳也今挿笏者於身之外帶之內又有革帶所以佩玉帶劍�王有帶銘魯語卿之內子爲大帶注緇帶也揚子今之學者繡其鞶帨田單黃金橫帶智按但云大帶則今之鸞帶與行服彯帶之類鞶帶則後世金銀帶之權輿矣或以衣衿帶爲小帶則圍帶通可謂之大帶其云緇帶則必耎帶也孝文遺北地黃金飭具帶一黃金犀毗一注孟康曰要中大帶智謂飭具帶正沈休文移孔張思光寛至髀是也若犀毗則鞓帶也晉志革帶古之鞶帶也其有囊綬則綴於革帶鄧遵禮圖曰璫綴於革帶阮諶以爲有印章則佩之隋李徳林傳開皇元年勅徳林與於翼髙熲等同修律令事訖賜九環金帶唐志惟天子之帶有十三環元魏帝解所服金縷玉梁帶賜侯莫陳順房齡傳太宗賜齡黃銀帶開元七年徙宋王憲爲寧王上自解紅玉帶李載傳太和三年平李同捷文宗賜白玉帶裴度傳禦通化門臨遣賜通天禦帶舊紀云犀帶白敏中兼邠寧節度賜通天帶李徳裕進太尉封敖艸其制解所賜玉帶贈之李光顏傳還鎭忠�賜玉帶李�破蕭銑時所賜於闐玉帶十三胯宋建隆元年賜宰相樞密犀玉帶熙寧解白玉帶賜王安石宣和七年賜皇太子碾龍排方玉帶�拱中作瑞艸毬路文方團胯帶景徳四�賜太子太師呂正金帶六種禦仙花帶毬文四方五團禦仙花排方金塗帶九種有寶缾荔枝雙鹿之別伎術官銀帶金束帶八種犀帶二種熙寧中宗旦宗諤告謝特賜毬文方團金帶宣和後宰執侍從以花犀帶入朝髙宗開大元帥府服排方玉帶熙寧八�岐王顥嘉王頵言賜方團玉帶凡玉帶乘輿排方東宮不佩駙馬都尉賜白玉帶宗室服金雕玉白玉通犀帶今時革帶前合口曰三臺左右各排三圓桃排方左右曰尾有輔弻二小方後七枚前大小十三枚唐之十三胯卽此式之初式也但下必有小環系如今駙馬管領紅盔大漢者披執殿門則有閙妝帶其式近之白樂天詩親王轡閙妝因其名而名帶也唐髙祖賜李靖七方六刓胯各附金環佩火鑑大觿算囊防杯等物是也李昉言荔支帶非恩賜者官至三品乃得服宋陳隋隠著帶格王及西府有笏頭一字蕐士海揵內侍用毬路教坊用凹面今時謝恩公服襆頭四品以上用荔支金帶防一帶尾

帶頭者曰防尾宋志以頭名防尾取順下之卽尾也遼史衮服有玉鵝七防尾元志用金打鈒水地龍鵝眼防尾今誇官帶曰撻尾撻尾亦唐名也王洙曰唐撻尾刻字李昉有帶刻六龍朔某秊紫宸殿宣賜鄭畋程大昌載黃繙綽取獺尾著腰恐不因此

犀毗通作胥紕師比或轉爲卑鵕今之鞓帶也漢文和親東夷使系虖淺來予以繡裕綺衣比疎一黃金犀毗一比疎史記作比余師古曰辯發之飾也實卽比梳史記犀毗作胥紕張晏曰卑郭絡帶瑞獸名也東郵好服之楚辭小腰秀頸若卑只注帶頭言腰頸細如束帶也又名師比戰國策趙�靈王賜周紹興帶黃金師比延篤云弧革帶鉤也淮南主術訓趙�靈王貝帶鵕而趙國化之注鵕二字三合音私鈚頭也卽犀毗三國誌魏文帝賜劉禎郭絡帶梁吉士瞻得金革鉤晉泰始中相尙以氊爲陌頭及絡帶袴口吳謡鉤絡鉤帶也漢鶡冠貝帶制與此相近遼�官束防帶扞腰卽鉤絡今曰鞓帶【鞓音汀】郭若虛記七事跕蹀從韋從革從足通用

鉤防卽所謂螳螂拘也晉語矢集於桓鉤蓋革帶有鉤以拘之後世謂之鉤防【醜列反】阮諶曰防螳螂拘謂之拘防茍卿曰縉紳而無鉤帶陳暘禮書曰唐以玉爲鉤防與古異矣按隋志采用東齊之法十二等衣有織成升龍白紗內單黼領靑褾襈裾革帶玉鉤防大帶素帶朱裏紕其外皇太子則金鉤防此唐因隋隋因江南也綉袍肚卽勒帛腰圍也宋大卿監以下不給錦袍者加以黃綾綉袍肚卽包肚也勒帛者以帛勒腰也雜俎載谷城石人刋其腹曰磨兜鞬磨兜鞬愼勿言智以兜鞬卽兜肚如馬之鞬勒也崔實論馬駘其銜方將拑勒鞬輈以救之櫜鞬亦言包也他處所引如詩紀作磨兜堅聲近相借耳博雅裲襠謂之袹服袹服卽抹腹蓋兜鞬也恐非裲襠

防攺剛卯也漢靈殳佩也衝牙佩中瑀璜之梁也縢綔言其絲也袋合符之也唐以袋盛宋以飾袋明帝乃爲衝牙雙瑀璜以白玉落以白珠公卿采絲佩刀金通身貂錯半鮫鱗金漆錯雌黃室五色罽隠室蕐侯王金錯環半鮫黑室公卿皆黑不半鮫小黃門雌黃室�將白虎文以白珠鮫爲口之飾刀鋒白佩雙印長寸二分方六分一本云方七分乘輿諸侯王公列侯以白玉中二千石至四百石皆以黑犀三百石以下皆以象牙上合絲乘輿以縢貫白珠赤罽蕤諸侯以下以綔赤絲防縢綔各如其印質刻書文曰正月剛卯旣�靈殳四方赤靑白黃四色是當帝令祝融以教防龍疾曰嚴卯帝令防龍謹爾周伏化玆靈殳旣正旣直旣觚旣方庶疲剛癉莫我敢當凡五十八字王莽傳劉之爲字卯金刀也正月剛卯金刀之利皆不得行注服防曰剛卯以正月卯日作佩之長三寸廣一寸四方或用玉或用金或用桃著革帶佩之晉灼曰刻其上面作兩行書云云師古曰今土中往往得玉剛卯者韓詩外傳齊桓公出遊遇一丈夫帶著桃殳問之曰人之戒在桃殳來�正月庶人皆佩智按卯�爲黃道之門故取卯日也此制後代不沿而衝牙至今用之今叮當中兩橫三是也但不用珠耳天子諸王露之百官以紅紗囊映之唐宋以來皆佩礪石金袋今亦無此唐初職事官三品以上賜金袋刀礪石一品以下有手巾算袋佩刀礪石睿宗時罷佩刀礪石而五品以上佩防韘七事佩刀刀子礪石契苾眞噦厥鍼筒火石是也泉男生率眾內附髙宗賜袍帶金鈿七事帶之制三品以上玉梁寶鈿五品以上金梁寶鈿六品以下金飾隱起而已腰帶一品二品銙以金六品以上以犀九品以上以銀元和鄭餘慶請自今惟職事官佩劍綬防要永徽京官文�職事四品五品並給隨身�袋天授元�攺內外官佩爲龜至神龍復佩朝野僉載上元中佩刀礪算袋紛帨爲形結帛作之開元元�令特進佩散職佩�自玆始後恩制賞緋紫例兼袋謂之章服景云二�袋著紫者金裝緋者銀裝炙轂子曰袋古之算袋取合符之宋雍熙郊祀畢內出袋賜近臣由是文�皆佩紫以金緋以銀馬永卿曰今袋乃古符必以者分左右可以合符唐以袋盛宋以飾袋王麟洲得一古剛卯巵言曰剛卯防攺也因陶九成之說也玉篇作開攺卽以開音防程大昌譏說文分音防字疑王莽所鑄此時攺而大之邪今按說文甚明但漢志未載防攺耳陶九成又云得黃山谷辧剛卯說但云絲繩也古無此字蓋所引漢志赤絲蕤縢是綔誤爲耳綔卽絝字變體

綸防縌綬印紱也綸【說文古還切六書故但音龍春切】靑絲綬也有秩嗇夫所帶糾靑絲綬張華云綸如宛轉繩仲長綂傳身無半通靑綸之命輿服志百石靑紺綸采宛轉繆織長丈二尺組綬類也周禮典絲受文絲組戰國策衛君束組三百緄景帝詔纂組注纂赤組也組者今綬紛絳是也縌【音逆】綬之絲古佩璲也漢靑綬以上縌皆長三尺二寸與綬同采而首半之自五霸疊興解去韍佩畱其系璲以爲章表故詩曰鞙鞙佩璲韍佩旣廢秦乃以采組連結於璲光明表章轉相結受故曰綬漢承秦制加以雙印佩刀之飾明帝爲大佩衝牙自侯王盭綬而下有紫靑墨黃以別髙卑朱浮言綬工李渉穹六家所織綬不能具丙丁文能如組狀募能爲丙丁文謹圖畫一綬丙丁制度綸之二音智以爲刪韻虨又音彬又音班瞵本鄰又音闌皇甫謐釋勸文用靑紫班瞵矜亦讀鰥殷轉爲烏閒切故蜀�侯綸巾讀若鰥此漢末之音而唐以來止讀爲倫耳升庵以音闗者作其實古無字

筆猶簪筆也漢書張安世持橐簪筆事�帝數十秊注張蕐曰橐契囊也近臣負橐簪筆從備顧問或有所紀也師古曰囊所以盛書無底曰槖簪筆者挿簪於首西門豹簪筆亦如此注魏志明帝見殿中侍禦史簪白筆側階而問曰此何官也辛毗曰禦史簪筆晉志古者貴賤皆執笏笏者有事則書之故常簪筆今之白筆是其遺象三臺五省二品文官簪之王公侯伯子男卿尹及�官不簪加內侍者乃簪之尙書令僕手版頭復有白筆以紫皮裹之智按談苑曰梁職儀八座尙書以紫紗裹手版白絲於首如筆宋志朝服肩上有紫生袷囊綴之朝服外俗呼曰紫荷或云漢代以盛奏事負荷以行晉志八座尙書荷紫以生紫爲袷囊綴之服外加於左肩昔周公負成王制此服至今以爲朝服智按周捨問著紫荷囊於劉士深卽此索隠注史記簪筆乃以目擊本朝之制揣摩古人耳其實安世西門豹之簪筆猶之載筆帶筆豈必挿筆於首乎晉有此制宋紹興中禮官言皇子七梁額花冠金鍍銀筆金元志亦有貂蟬筆金筆銀筆之分以昭官階今無此制卽起居注不過袖筆而已李靖傳五世孫彥芳太和中獻家藏太宗賜靖詔書有佩筆以木爲管金玉飾之漢賜筆札筆刻云北宮工作洪�公侯朝冠猶有筆之名

笏囊始於蕭梁唐史言張九齡始爲笏囊盛笏蓋自蕭梁已有紫囊盛笏矣笏詳書札部類

算幐算袋也前外戚傳中黃門持詔記盛緑綈方底注厚綈方底盛書囊形如今之算幐本艸言烏鰂乃秦始皇算袋所化算袋卽算幐則天賜朱前疑緋算袋又曰照袋睂公記王太保從蒼頭攜照袋貯筆硯照袋以烏皮爲之陶谷曰唐�有方便囊

帉錔簾緌也三朝記屬車上施紫通幰絡帶門簾皆繡雲鶴紫絲网帉錔楚謂大巾曰通作紛內則右佩紛帨周禮莞筵紛純注紛如綬有文而狹卽今汗巾有緌者也錔說文以今有所冒也廣韻曰器物錔頭外戚傳切皆銅沓冒卽錔字此言車上簾网絡紛冒也廣韻有字李肇言靑綺方褡宋敏求言官誥分紅紫絲网金銀通

帣韝鉤袒也淳於髠傳帣韝鞠【音紀韝音溝帣本作�居倦切又平聲】說文曰囊也今鹽官三斛爲一�徐廣曰�收衣�也小司馬曰紀免切智按卽今之絡袖類篇曰囊有底曰�韝扞臂也又與跽同小跪也如今之半跪安傳半膝席是也董偃緑幘傳韝張充放紲脫韝皆謂臂上帣韝也鉤袒周禮注如今擐衣也釋文作防疏曰若漢時人擐衣以露臂皆謂如今捲袖或韝臂亦相近列檦剽帶也北魏禮志方陳鹵簿列步騎四重列檦建旌南史王琨傳曰初徵謝晦有紫檦在匣中檦卽從票增加耳蓋施彯帶之類也陶貞白與梁帝啟曰給二卷伏覽褾帖皆如聖旨升庵引晉志中官紫檦外官絳檦晦伯正陽非之非也王伯厚亦載此蓋摽彯剽皆通用而本於標今本或作褾而通典通考作摽金史有醬瓣樺口乃刀箭飾也淮南曰雞棲井榦檦枺欂櫨則亦謂栥棁拱之伸出者魏書裴粲傳善自置它言節烈門閭者甚多卽作標表用爻閭帳息也汲冢王防解曰外臺之四隅張赤帟爲諸侯欲息者息焉命之曰爻閭注每角帳息者隨所近也諸侯稱爻愚未知其解鄕射禮受算之處曰閭獸名如驢一角岐蹄古大射刻木象之爲受算一曰交閭近世撐木加互以建帳其行時撤而載之如今可坐者曰交牀此閭仍象屋門爻有交象交木撐帳也唐宴餔百官皆有幔捨見徐堅傳周禮帟幕之制是也石林防語載宋殿廬幕次

繖因古之縿晉輿服志功曹吏繖扇騎從退之用張大始見於南史王縉以�覆面魏書裴延儁傳山奴持白白幡按說文縿旌旗之斿爾雅纁帛縿注眾旒所著正幅爲縿此卽繖之原升庵謂亦古文

衣服【布帛】

無文曰縵刺繡曰防錦繡之質曰地錦織防爲文也繡刺防爲文也左傳注五色備謂之繡【一作綉】縵【莫半切】無文之帛也漢律曰賜衣者縵表白裏周官卿乘夏縵鄭氏曰無瑑也傳曰絳服�縵杜氏曰無文也音與漫【平聲】鞔【謨官切】通凡祭祀奏縵樂謂琴瑟之屬被之以絲學記操縵是也防【莫到切見急就章一作純】謂刺【七亦反】也凡錦繡皆有地魏志賜女倭以絳地交龍錦絳地縐粟裴松之不知乃欲攺地爲綈引漢丈弋綈殊可笑也

最細曰纖稍粗曰縞湅縐曰練幷絲曰縑扁緒曰�小顏解防爲素之精者而又曰縞此皆由康成臆說以纎爲黑經白緯故後人無慿耳按禮以縞爲未純吉之服而縞冠以素紕之明縞粗於素也祥而縞禫而纖則細耎如常其解縞爲細繒者非矣禹貢厥篚纎縞白二色而纖縞二種纖爲最細縞稍粗也確矣其曰練者湅繒也煮縑而熟之也防氏湅絲湅帛馬后衣大練是也單曰素者絹之精白用書寫也素白致繒也小爾雅謂繒精曰縞縞粗曰素皆臆耳劉向典校書籍先書竹可繕冩者以上素淮南子曰素之質白縑之性黃此以縑爲今之生絲綃矣說文縑幷絲繒此以爲今之雙絲矣當以淮南爲是二丈爲�二�爲匹兼也說文�【幷列切】扁緒也唐貢豫州雙絲綾錦州雙紃兼絲也杭曰白編扁緒也郭璞曰短度絹曰葉輸言薄也薄者扁緒今杭州杭緒應是此類

織素爲文曰綺光者曰綾冰素方空縠羅皆紗也紗至輕者曰輕容綈厚繒也防綿防也防之粗者曰絓精者曰綿甚粗曰絮綺文繒也織素爲文曰綺魏都羅綺朝歌子虛雜纖羅巳明是今紗羅之羅矣陸務觀曰遂寧出越羅似防稽尼羅今三梭羅師古曰綾今之雜小綾也戴氏曰絁地而織文者也唐潤州貢方碁水波綾豫州綾定州兩窠綾澧州龜子綾閬州重蓮綾釋名曰縠【胡谷反】紗也所雲霧縠言其細而起雲耳章紀詔齊省冰素方空縠吹綸絮皆紗許氏曰細絹不如劉熙矣紗之至輕者曰輕容唐類苑雲輕容無花薄紗也王建宮詞嫌羅不著愛輕容李賀詩蜀煙飛重錦峽雨測輕容元微之寄白樂天詩白輕容是也賓退錄言宋貢輕容方紋紗伯厚以縐與縠幷稱曰紡絲而織之詩有縐絺蓋今之縐紗實雙絲紡綫而織者也重三斤五兩謂之平防範睢綈袍【綈杜兮反】注蓋今之絁也絡卽生防防卽防字【商支反】俗作絁一曰今之綿防是也說文防粗緒也廣韻防繒似布繭古作�蠶絲白色也衣以繭絮之曰繭纊爲繭緼爲袍記曰子羔之襲也繭衣裳鄭曰若今大防抽引粗繭紡而織之曰防防之粗者曰絓【胡卦反】繭滓所抽頭絲也今河南與桐城皆有狠頭土防甚粗衣之起毛可作袍漬繭擘之精者曰綿粗者曰絮今謂新者曰綿故者曰絮古言纊卽綿【纊或作絖】自古至唐初尙未知木綿之可以爲絮董京乞殘碎繒絮陶潛言敗絮自擁皆非今之絮也北周制庶人以上聽衣綢綿綢絲布圓綾紗絹綃葛布九種綿綢卽綿防絲布以絲雜布縷織之身之曰今兼絲布圓綾土綾也紗方目紗也絹細縑綃生絲而薄也古莦縿通葛布葛越夏布今人絲兼綿紗織成溫耎不知古人雜麻何如也身之卽以爲今兼絲恐尙不同元丰九域志言貢物有隔織十八匹縹絲絁二十匹

宮纈卽宮錦也詩錦衣狐裘禮玉藻居士錦帶以五色絲爲之字從金言貴也唐明皇以宮錦袍賜李白通作纈杜牧之詩花塢團宮纈杜甫詩內蘂繁於纈魏書髙陽王傳奴婢不得衣綾綺纈止於縵繒而已北周書宇文防傳著紫織成纈通身袍幷與錦同小說裴晉公午橋莊有文杏百株碎錦坊韓退之詩碎纈紅滿杏注作醉纈引李長吉醉纈拋紅网碎纈卽碎錦唐宗以韋妃蜀纈袍覆學士韋綬

唐有夾纈之名薛濤詩夾纈籠裙繡地衣元染工有夾纈檀纈三套諸名唐語林曰宗時栁婕妤妹適趙氏使工鏤版爲雜花打爲夾纈因獻王皇后一疋上賞之遂廣其制蓋卽錦文也夾纈言夾錦也元林珅誠齋雜記亦言此事計敏夫載崔詹事遺王璘夾纈數匹璘翼日以作單襜褕衣之元費著蜀錦譜有八答暈六答暈錦簇四金雕錦盤毬錦大窠馬大毬錦雙窠云雁錦輟耕錄言贉捲有姜牙方拱疊勝回文諸錦升庵言�有樓臺錦摴蒱錦毬路錦毬路卽今毬門錦費著所列不全

鈿窠錦上雲龍之地也冕上輅上亦用之宋仁宗景祐詔冕版犀瓶琥珀瓶悉罷之以靑羅繪龍麟飾冕筩補空地以雲龍鈿窠九章衣亦云鈿窠及珠璣飾紹興制大安輦有結絳雲龍鈿窠霞子通考誤作細窠今按金史元史皆有簪窠款幔組帶鈿窠又言金鈒花鈿窠服瑣服之紋如連瑣也緰防錫布之尢精者也緰【大侯反】防【子移反】說文無此字當是貲通有曰緰貲布也師古曰服瑣細布織爲連瑣之文也緰防錫布之尢精者也郊祀歌曳阿錫【先狄切劉氏作竿跂切合溪作他計切恐誤】注阿細繒也錫細布也淮南子言弱緆羅紈士喪禮曰明衣裳縓綼緆鄭氏曰裳飾在幅曰綼【毗支切】在下曰緆似是臆說說文緆細布也或作防禮公尊寞用綌若錫錫緆通錫十五升抽其半緦加灰錫治使滑易也西京雜記曰五絲爲防倍防爲升倍升爲緎倍緎爲紀倍紀爲緵倍緵爲襚防【尼攝切】絲接岐也繲亦防也莊子挫鍼治繲【古隘切緵子紅切又去聲】史景帝令徒衣七緵布正曰蓋今七升布言粗也戴侗曰如西京雜記之說當爲八升七緵當爲五十六升矣侗恐誤算智按倍防爲升言十絲也一緵當爲八十絲七緵正七升也漢書十緵布二匹孟康曰緵八十縷也一縷卽一絲升卽十字之轉聲也繐衰三升半大功布九升小功布十一升則以多爲細緦十五升一曰兩麻一絲布也唐地理誌泗州楚滌黃萊密州貢貲布防州貢錫布又巴渝賨布此時或木綿已入中國當爲綿布矣外國自古有綿布如楞嚴結白疊巾南史載外國多白防布皆以吉貝樹花爲之唐隴右道貢白防劍南道貢交梭彌牟布嶺南蕉紵按外國志答烈古大宛也有瑣伏花毬洪洲載織烏毳爲瑣伏又作鎖﹤子部﹐雜家類﹐雜考之屬﹐通雅﹐卷三十七﹥袱今實有瑣服自廣舶來今廣州人亦能假之似素紡絹而自起雲京師呼爲瑣附左機子云蜀都細都弱析析卽緆也列子衣阿錫張湛曰阿細縠錫細布淮南亦云弱緆細布也升庵云阿錫對齊紈阿地名此又一說刻絲法起於宋出定州見莊季裕雞肋周密陶九成皆作克絲

有納文者曰納布劉裕微時伐荻有納布衣襖以付長公主緇流有納頭因書爲衲遂有極精工者細襞積縐而起也今松江織成有指甲鱗水波之紋智按王防圖曰於越納注謂納貢也諸國各書貢物而於越總言納字非也必其時已有細納縐積之布矣太平禦覽有汲衣子妻李氏與夫書幷致納一�髙麗傳言髙麗渡水見一人衲衣隋煬帝嚫戒師有鵄納袈裟褊衫火毳火浣布也又有瑣瑣有石絨有火蠶綿神異經南荒外火山有鼠毛作布十洲記炎洲火林山有火鼠織其毛爲布郭氏中記曰炎山在扶南國之東加營國之北諸薄國之西從四月而火生十二月而火滅正二三月火不然但出雲气而艸木生枝條至四月火然艸木葉落如中國寒時行人正二三月行過此山取此木以爲薪然之無盡取其皮爲火浣布南史亦載扶南東大漲海海有二洲洲有諸薄國又千餘里有洲洲上樹生火中爲火布今有之微黃白似木棉絲垢則投火中卽潔後漢書外夷傳火毳注云火浣布也梁冀服之聖證論曰漢制舊優曰史利云初不信正始中得火浣布乃信卽此物也元史別怯赤山出石絨卽火浣布升庵曰火浣布出蜀建昌白如雪出於石隙元史所謂石絨也陶九成言回紇野川有木曰鎖鎖燒之火不滅不灰取根制帽如火鼠布今火州又出火蠶綿則瑣瑣與石絨與火鼠布火木布火蠶綿蓋五種矣孟奇以逸周書所謂疑雪當之

外國布曰白防唐地理誌隴右道厥有毛毼白防劍南道有交梭彌牟布南史髙昌國出艸實如纑曰白疊子可爲布中天竺亦出白疊楞嚴經言白疊巾卽此布所爲也林邑國有古貝樹花如鵞毳作布智以古貝卽吉貝也今廣東有之亦曰木棉髙數丈呂宋人來載西洋布白膩精密雲有艸織成又有毛布以纒頭者卽彌牟也李石亦言古吉之訛李東璧云當是古字古貝是木棉木本古終是木棉艸本自宋入中國鄧潛谷云元時入中國智按李石唐人已言之山詩蛺蝶飛廻木綿薄方勺引李宗詩鮏味魚中墨衣裁木上棉梁帝有木棉皂帳其來中國久矣外國志劉宋元嘉時伽毗黎獻金剛指環吉貝等物吐蕃貢霞防卽今紅氆升庵引揚雄蜀記雲南越毭【音豆分】氆氌也作者音轉耳晉載記有防毛布也方言揄鋪毳也皆毺氆氌之聲也

越也卉也皆艸服也榻布卽答布也越蒲屬可緝布禮有越席【越音活】書卉服卽葛越文選孫氏檄丈葛越布於朔土注葛卽葛藟越卽蕉薴黃艸之屬馬援都布單衣注卽答布郝氏引史記貨殖傳榻布注榻布白疊布漢鄧後賜周馮貴人白越潛夫論葛子升越荊州記秭歸女盡織布至數十升謂之升越六硏齋筆記大食國貢白越議晉令曰士卒百工不得服越疊蓋兩種布也按榻卽答畨布之稍粗者南史言外國白疊艸爲布或言安子艸織防者字書加毛耳凡夫攺疊作不必矣髙似孫引漢書苔布此答之訛

彌牟蘭干言細紵也唐志劍南貢交梭彌牟布山南貢防綸蘭幹蕐陽國志言寧州有梧桐花可績爲布幅廣五尺此卽木棉樹開花常璩誤記耳又言有蘭幹細布織成文如綾錦蘭幹獠言紵也彌牟言細也或曰牟爲纒首者方子謙載橦木花可爲布卽常璩之言桐花可爲布也或當時彼方之言以木棉爲橦又唐勝銀州貢女稽布滁沔麻貲布黃州紵貲布州紅綸布凡布細而疏者謂之繐見儀禮繐衰裳注今南陽有鄧繐疏言鄧氏造繐余謂鄧州所產也後凡喪帳曰繐帳

速夫毛布也納石失納貼可皆金錦也元史天子質孫服靑速夫回回毛布之精者又有怯綿乃翦茸也寶裏服之有襴者也納石失納貼可皆金錦也元冕服及輿褥用之

西域細布謂之屈眴睒婆瀛涯勝覽云防葛剌國出沙塌兒布濶三尺五長四丈若三梭有驀黑驀勒濶四尺長二丈背面皆毳絨厚可五分卽兜羅錦也日南國棉布名考泥啞古裏國布名撦黎此云西洋布也濶四尺五曰卑泊者防葛剌蓽布名曰滿者提亦其國姜布名曰沙細者巴附者亦其國密實布名濶五尺如生羅卽羅布也吳錄交趾定安縣有木棉樹髙大實如酒杯作布名緤【音泄】一曰毛布南蕐志六祖信衣九條金縷卽屈眴布西域以屈眴大細布也晱婆木棉也迦波羅刼貝也卽木棉�則辧古貝吉貝者證以刼貝則吉爲近洪洲載夷貢有苾布油紅布絞節智布撒答刺布【闕】八者藍布覬木裏布者抹黑答布

外國罽曰毲後漢西京南國傳能作靑頓毲烏桓傳作氀毼【上力於反下胡逹反】注剡也智謂剡乃毯耳說文引詩毳衣如亦以爲毯也南史髙昌國獻蒲桃氍氀卽今所謂蒲桃錦氍毹也風俗通織毛褥曰氍毹亦作毹古樂府坐客氊氍毹五木香卽毾防【音榻登】中天竺有毾防今曰氆氌秦蜀之邊多有之似褐五色方錦從外徼來廣中洋泊亦有至者又名多羅羢其大者曰罽方數丈彼中依堂作氊故也伊尹獻令曰請今以丹靑白旄紕罽江歷龍角神龜爲獻注江歷珠名西海有文旄何承天纂文曰紕氐罽也【紕卑疑反罽居例反】說文作又作防西胡毳布範成大言黎單黎幕今海南有之皆以絨作錦或織成字廣西辰州土司皆有洞錦皆絨納之非毛毳也唐淪洪壽等州貢葛楚州貢孔雀布謂花文如孔雀卽南州班布之類無功載防翅細葛也見通俗文按道昭防防罽也唐韻作防恐誤

生薴謂之黃潤凡將篇黃潤美宜制禪蜀都筩中黃潤一�數金左思黃潤比筒蓋筒中細布也今之疊布者必成筒一筒十�古無木棉乃細麻布黃潤者生薴也

麻布細者爲絟粗者爲薴荃卽絟也曰葛曰綀曰縠纑皆其類也絺綌【上音抽脂切下音乞防切一作絺】爲葛之細粗其實凢麻薴之物細皆爲絺粗皆爲綌書曰黼黻絺繡是也紵【音薴】禹貢豫州貢紵髙帝紀賈人毋得衣錦繡綺縠絺紵罽說文�檾屬細者爲絟粗者爲紵檾【去穎反】通作穎防防檾禮浴用二巾上絺下綌非必葛葛不收水如今蘇州麻布揚州余東辰州洞巾是也漢閩王繇遺江都王荃葛注荃細布本作絟葛亦麻枲之類故亦稱絟說文枲著也通釋曰絲曰絮枲曰緼列子曰田夫衣緼黂內則女子執麻枲周官有典枲淮南子�賤尙枲【絲裏反】儀禮苴經麻之有蕡蕡麻子也枲是雄麻麻之牡者不實小顏言紵及疏屬疏亦作綀【說文新附音疎】隋姚察傳門生送南布花綀伯審曰吾止麻巾蒲練於吾何用桂海虞衡志綀子出兩江州洞似薴有花曰花綀智見岡洞口有布如三梭羅卽綀類也福建之薴金壇之葛有花者外國紵亦作文或績蕉絲爲之唐�潮貢蕉布韶貢竹布振貢班布江南貢紗編綾編蕉葛綀凡績之縷爲纑朱子曰辟纑纑綀麻也史記曰山西饒材竹縠纑司馬貞曰山中紵可爲布也

芮溫絮纊也呂覽必已篇不食穀實不衣芮溫注以爲絮蓋言絮纊細耎也列子瞀芮注芮細也或曰芮溫古人直借芮呼絮耳褚遂良傳芮芮興則茹茹蠕蠕【音軟】也可證軟絮通轉

絮幕曰牽離釋名煮繭曰莫莫幙也貧者著衣可以幕絮也或謂之牽離煮爛牽引使離散如綿也

衣服【防色】

黲紫淺紫也北紫今之正紫也油紫今之藕合也重紫今之靑蓮色也眞紫則累赤而殷者宋景趙彥衛曰仁宗晚秊京師染紫變其色而加重先染作靑徐以紫艸加染謂之油紫後人指爲英宗紹綂之讖自後以重色爲紫與朱不相類何謂奪淳熙中北方染紫極明中國亦效之目爲北紫蓋不先靑而攺緋爲腳用紫艸少誠可奪朱按周禮疏以朱湛丹秫三月朱乃熾之卽以炊下湯淋所炊丹秫取其汁考工記三入爲纁五入爲緅七入爲緇又爾雅一染謂之縓再染謂之赬三染謂之纁士冠有朱防之文鄭云朱則四入是更以纁入赤汁則爲朱論語紺緅者纁入赤汁則爲朱不入赤而入黑汁則爲紺防以此紺入黑則爲緅色若防以緅入黒汁則爲是六入爲也防以此入黑汁則七入爲緇矣則知古之朱赤汁染之紫與朱實相近今之淺紫是矣其紫近絳謂之北紫緅是今之醬色也石林防語曰太平興國中李文正公昉舉故事禁品官綠袍舉子白紵下不得衣紫蓋宋以緋紫爲章服故重之故其色亦屢新也則天施黲紫帳卽淺紫油紫今之深藕合色重紫則近今之靑蓮色皆以月白或藍爲初染地而加以紅花成之今又有眞紫色則久久加大紅其色自紫惡其奪朱者正謂淺紫色艷耳

總曰朱以賜曰緋以艷曰紅正紅曰赤大赤曰絳言深紅之光曰繎翹紅曰縉雀頭曰�丹黃曰緹縓赬纁緅緇次第之色今有水紅銀紅桃紅古但謂之紅荔枝沈香則綪緅之類也合古今之稱推之以大赤曰絳丹黃曰緹【他禮切又平聲】韎韋之跗注今時伍伯緹衣古兵服之遺色韎是蒨染赤色也縉【卽刅切】亦赤說文引禮有縉緣按禮止有縓緣二音相近或卽一字未可知也紺【古暗切】深靑揚赤色小顏縉淺赤色也紅色赤而白此則謂今之水紅耳綪亦赤繒儀禮不綪則讀爲防緋【甫微切】亦赤也今以茜加蘇木曰翹紅毋乃縉乎繎紅色之尢深許氏曰絲勞染而又染爲勞也如今西洋布可以受三四十金之紅又如紡絹綾縀皆先染絲而後織者類或是耳�雀頭也微黑如紺�淺也故引用爲�與才裁通胭支見艸類

月白曰縹淺黃曰緗蒼艾曰綦緑艾曰縹緑曰綟黃白之閒曰半見白光曰防黃絹曰支黝黑曰皁石輾之曰硟縹靑白色緗淺黃色東漢輿服志列侯以上得用錦繒采十二色賈人縹緗而已以其色輕也縹是今之月白色魏明常被之綟蒼艾色其艸名防可染畱黃或曰防卽藐茈艸也盭綬與戾通綦一作綼艾蒼色書曰四人綦弁詩曰綦巾記孔子佩象環五寸而綦組綬又詩其弁伊騏當與綦通急就有郁金半見緗白防縹綟緑紈皁紫硟烝栗絹紺縉紅繎郁金染黃也半見言黃白之閒烝栗亦微黃色也防白防之精光防防然也紈卽素之輕細者說文有艸艸二字艸櫟實也後人以艸爲艸木之艸別作皁或從皂黑黝也借爲�之皁【作早切】烝栗黃色若烝孰之栗絹生曰繒似縑而疏者周禮內司服注素紗者今之白防防卽絹字防又爲束名百羽爲摶十摶爲防防爲衣裏如今杭緒素紗則直是紗也一名支廣雅曰�支絹也子虛注縞�支今所謂素硟以石輾繒色光澤也小顏音�說文尺戰切石扞繒也正與輾近蓋卽蔥色說文淺靑色今曰翠藍栁藍詩言蔥珩言其色也急就春艸雞翹鳬翁濯顏曰今染家言鴨頭緑翠毛碧後志云防編羽繋幢民謂雞翹非也山雞翹正用屬車編羽染色之雞翹則爲艸名亦以如雞尾翹起耳

濯絳合墨赭之色也今曰紫赯正古之淡也說文淡卽浾字一作泟爲防之重文防卽頳也浾防棠棗之汁孫愐收赯字如今人稱紫赯色正指浾棠色也畫家以赭石和淡黑染山石曰濯絳又曰淺絳郭若虛曰設色輕拂丹靑曰吳裝

唐世染色曰退紅唐詩香注小薫籠韶州新退紅與褪同謂淺紅也半新半舊曰褪說文褪卸衣也音退綠沈湥綠也說文靑黃爲綠今以藤黃合靛靑卽爲苦綠周竹坡以子美綠沈槍爲臥於苔爲緑所沈大謬王勉夫引梁食緑沈瓜聞任昉卒劉卲綠沈黃閒吳曾曰六典鼓吹工人服綠沈古樂府緑沈明月唐太宗羽騎綠沈弓宋元嘉廣州作綠沈屛風石虎作綠沈色扇王右軍筆經人以綠沈漆筆管見遺其爲色明矣趙徳麟侯鯖錄引陸龜詩以綠沈爲竹所見亦未廣也升庵見此耳綠沈言其色湥沈正今之苦綠色其以黃加者曰油綠黑綠

凡言竊言盜皆借色淺色閒色也鳥九扈有竊脂竊藍等色爾雅虎竊毛謂淺色也扈之竊脂言其色如靠肉也竊藍淺藍也八駿有盜驪盜亦竊意謂淺驪也古人善巧煉字大率如此環濟要略曰正色五靑赤黃白黑也閒色五紺紅縹紫流黃也升庵曰似綠者曰校蔥暝色也檀面色也鵻艸色也

罨畫生色也墨客揮犀曰罨畫今之生色髙續古引秦韜玉詩花明驛路胭脂暖山入江亭罨畫開李西臺盧贊元詩皆用罨畫劉商隠愛興罨畫溪

通雅卷三十七﹤子部﹐雜家類﹐雜考之屬﹐通雅﹥

欽定四庫全書

通雅卷三十八

明方以智撰宮室

凡前聽事古皆曰庿後曰寢儀禮庿卽廟宮前曰廟後曰寢今王宮之前殿士大夫之防事是也虞箴曰民有寢廟巧言之詩曰奕奕寢廟左傳曰鼠不穴於寢庿猶後世俗言廟朝廟堂也死則異爲宮而祭之有庿而無寢謂之祖庿稱廟通謂之宗廟覲禮諸侯覲前朝皆受舎於朝旣�乃右肉袒於庿門之東乃入門右聽事聽古作�後人作防康成謂四時朝覲受之祖庿蓋不知朝之爲庿而誤以爲宗庿也若果受之於宗廟則天子不容負依南面矣爾雅曰室有東西廂曰廟無東西廂有室曰寢無室曰榭廟皆有室猶今士大夫五架梁兩防之房也廷【唐丁切】堂下南除也說文曰廷朝中也庭宮中也古者廷不屋諸侯相朝雨霑衣失容則廢後世屋之加廣焉實無二也郭忠恕曰廷去聲庭平聲智謂古初無庭字也古者朝寢堂室通謂之宮廷在堂下如今朝賀皆在丹墀後人加廣耳或者陛上之臺如今衙堂作捲蓬乎殿本師行甬者殿後取意借爲宮殿【定見切】智按殿亦廷之轉聲廷之於殿猶陳之於田如雷電亦作雷霆可證也師古讀朝廷如定田汝成笑其爲方言豈知古實有此音如莊子逕庭非去聲乎屋髙巖通謂之殿如霍光傳梟鳴殿前樹上古不分上下稱也明堂亦通稱壇以稷配天故屋以文王配上帝齊有明堂乃行在所也故孟子曰王者之堂神農天府黃帝合宮堯衢室舜總章夏世室殷重屋九室十二堂皆說者類附之

適室正寢也�古文說文從防省從宀爿牀也所寢處也儀禮適室如適子之適謂正室也周禮王六寢注路寢一小寢五京山曰陰數六也智按莊公薨於路寢僖公薨於小寢內寢也路大也總言後寢之大曰路寢指其房閒曰小寢或廂或別寢皆可曰小魯直詩公虛采蘋宮行樂在小寢蓋謂別寢杜預揣以小寢定夫人寢也今人訃曰終於正寢統言其在後堂耳陸放翁以爲誤則又誤矣

待漏院卽朝房也唐之朝堂在宣政門之外儀衛志文列於兩觀監察禦史列於東西朝堂甎道傳防畢內門開領百官入監門校尉唱籍序班於通幹觀象門南入宣政門六典注曰棲鳯闕下卽朝堂蓋若今五鳯樓內皇極門外之兩廡也元和中置待漏院於建福門外令百官朝以避風霜宋設待漏院於丹鳳門之右王元之作記

左个左閒也北史李謐傳左个卽寢之房也升庵以爲捲蓬智按捲蓬在前亦稱屠蘇所謂軒也个乃介字左傳一个行李古畫相近个或爲介音亦相轉如今有件字亦介个之轉也凡曰介者閒也介在二者閒也聲亦通

雝和周之二宮也譙周曰成王作辟上宮周器之銘多有曰王在雝上宮辟雝蓋二宮名也古鼎銘又曰惟三月初吉壬寅王在和宮大夫始錫作文曰王在辟宮獻工錫章雝和也和宮殆雝宮之異名乎智按凡木之衡植者曰和或曰桓和其辟雝之防衡一堂邪汲載大庭小庭卽正殿旁殿也和猶若雝之防殿也河間獻王獻雅樂對三雍宮應劭曰辟雍靈臺明堂由三雍宮可想二宮之稱蓋聽人稱之黃圖曰漢明堂在長安西南七里靈臺在西北八里辟雍在西北七里河間對三雍卽此東都賦言赤水朱光淸池泱泱左制辟雍右靈臺辟雍象璧圜雍以水牛傳言漢明堂亦有璧水李尢明堂銘雲流水洋洋是也袁準駁蔡邕明堂辟雍合論鐘繇傳言辟雍非大學甚明戴埴以魯因泮水作宮非學校也漢儒半水之說甚妄合溪升庵暢其說因此明三雍宮之說而雝和爲二宮明矣說文作廦廱解曰廦墻也廱天子享宴廦廱也魯詩解云騶虞文王囿名辟雍大王宮名也王制漢時筆也旣曰辟雍而頌曰西雍考古圖又有胥雍則辟雍西雍胥雍皆爲宮名無疑

商中商庭西庭也郊祀志作建章宮其西則商中數十里如淳曰商中商庭也師古曰商金也序在秋故謂西方之庭爲商庭

內中猶唐言南內今言大內也漢元封二秊甘泉宮內中產芝注內中後庭之實此解已拘蓋猶今言大內也爾雅其內謂之家官家則曰大內唐詩月明南內防無人人謂或稱西內非矣唐三內西內太極宮東內大明宮南內興慶宮孔光傳供養行內師古曰行在所之內中也按天子在宮何言行在所當是班行之內或曰大行行禮次也

乞活臺古之吹臺今之繁臺也陳畱風俗曰倉頡師曠城上有列�吹臺北有牧澤中出蘭蒲土多儁髦衿帶俗稱蒲關澤梁王增築以爲吹臺城隍迻滅略存故迹阮籍詩駕言發魏都南向望吹臺簫管有遺音梁王安在哉晉世喪亂乞活慿居削墮故基遂成二層上基猶方四五十步髙一丈餘世謂之乞活臺又謂之婆臺城梁水經此有陰溝鴻溝之稱焉按此臺在浚儀縣續述徵記以睢陽爲師曠城言郭緣生踐迻門升吹臺酈道元非之謂此乃梁氏之臺門魏惠之朝居非吹臺也文昌雜錄曰東京記天淸繁臺梁孝王之吹臺後有繁氏居其側里人呼爲繁臺李白嘗登之吹去聲睢陽虎圏臺卽蠡臺也司馬彪郡國志睢陽縣盧門亭有蠡臺續述徵記曰回道似蠡則當讀爲螺矣酈氏非之闕子宋景公登虎圏之臺援丸牛之弓射之矢逾孟霜之山則蠡臺卽虎圏臺也禦覽引闕子文選鮑照詩注皆作西霜惟藝文類聚作孟霜之山睢陽梁孝王封國今歸徳府也

門別門也前侯王表周有逃責之臺服虔曰周赧負責逃此劉徳曰洛陽宮謻臺是也【音移韻會音侈】文選謻門曲榭謂別門也晉載記劉曜謻門旦空智考石林燕語東蕐門直北有東向門與內東門相直謂之謻門而無防內香藥庫在謻門外伯厚曰謻門始標額於熙寧卽謻公紹引陸云與兄書云曹公所爲屋折其謻堂不可壞直以斧斫之方子謙又引陸雲集云曹公有謻塘劉孝綽詩反景照謻塘智謂塘何用斧折必刻誤而子謙誤引也說文誃離別也簃閣邊小屋也徐引爾雅樓邊小屋解誃臺集韻簃通作誃則誃卽爾雅之簃乎如此止當讀移而音侈音多則古多有迆池二音也多見其不知量古作防與祗禔通迻從多可推也又按爾雅屋上薄謂之筄連筄謂簃韻會字彚何以不詳引爾雅而且遺失筄字

夏屋屋兩下也屋翼一名摶風一名兩徘徊鄭注檀弓曰夏屋今之門廡也兩下爲之四阿今之四注屋殷人始爲四注屋卽重屋復窄也疏曰復窄重承壁材智以爲雙檐也夏后之屋南北兩下而已周制天子諸侯得爲殿屋四注卿以下兩下則南北有而東西有榮是以燕禮言東霤而大夫士禮則言東榮也若詩之夏屋渠渠則指房俎矣其下處謂之霤在謂之榮演繁露曰榮翼也今謂之兩徘徊四注則曰東西霤今謂之金廂道士冠篇賈公彥疏榮屋翼也卽今之搏風也伯厚作博風凢夫曰軒曲輈藩車借爲堂垂檐下別起敞房曰薄水陸防作撲水李翊作泊暑

庭燎庭陛設火也石勒作大庭燎兩層下層可置二十人曾以油傾燒死今皇極殿前置六庭燎於陛階之間如小亭上覆琉璃瓦如窻櫺表以紙內建大燭營衛之士自午門外別用蘆薄麻稭作三葼架以一炬然之詩注燎去聲廣韻通平去

罘罳网綴交疏也明堂位魯大庿之飾山節藻棁復庿重檐刮楹達鄕反坫出尊崇坫康圭康音抗疏屏注屏謂之植今浮思也刻之爲雲气虫獸如今闕上正義疏刻也漢時謂屏爲浮思天子外屏匠人注云城隅謂角浮思也漢時東闕浮思災浮思小樓也文紀七秊未央宮東闕罘罳災注罘罳謂連闕曲閣渭陵延陵園門亦有罘罳加网狀其雕刻櫺櫳宮闕屏門皆有之卽楚辭所稱网戶朱綴刻方連也蘇鶚曰師古釋名釋罘罳皆誤按謂織絲唐文宗實錄甘露之變出殿北門裂斷罘罳而去溫庭筠補陳帝書罘罳晝捲閶闔晨開皆非曲閣屏障之意程大昌兩存之智按宮闕上拱雕櫺用銅絲帖金网之下用黃絲作网垂於楹檻上下皆可謂之罘罳刻版网綴總象罘罳元稹詩网索西臨太液池注网索在太液池上學士對於此蓋隨駕張設耳元美並未細閱古人以网解罘罳之意將但以爲照墻乎夫古號疏屏則屏樹之間亦必栥拱雕刻网綴故呼罘罳漢災實指此類至唐宋則眞有网索寧責其不用邪升庵言籒文作罘�釋名作思其曰覆思則舊注訓也

屋極謂之柍桭屋極屋棟也子云賦日月才經於柍桭【音央辰】服虔曰柍中央也桭屋梠也韋昭曰宸屋霤也天子之居曰楓宸今言宸極宸屋上棟隆之所居也舊說帝居惟楓修大可構故曰楓宸此義亦牽彊楓木豈可作柱此語不見經文人以楓丹因丹扆丹宸遂用楓宸耳

樓闕兩觀也元志闕南曰崇天北曰後載東曰東蕐西曰西蕐崇天兩觀皆三樓琉璃瓦飾檐脊直有大明門在崇天門內今北東西三宮俱因元舊不攺脊直謂立金寶瓶也

植立表坊曰桓門柱之植立曰桓【戶官切】雙桓曰桓門漢尹賞時紅陽長仲輕俠浩商殺義渠長少秊探丸爲彈分赤黑白賞選三輔髙第爲長安令作虎穴捕少秊惡子內之瘞出寺門桓東舊亭大版貫柱四出名曰桓表縣所治夾兩邊各一今猶謂之和表師古曰卽蕐表揭著姓名有桓東少秊塲之歌曰安所求子死桓東少秊塲桓門之東戮人處也桓門亦謂和門亦謂蕐表桓譚新論晉中經簿作蕐譚桓和華一聲也古通而今分周禮曰以旌爲左右和之門唐禮講建旗爲和門謝惠連祭古冢序曰兩頭無和俗云懷頭版和訛爲懷也諸侯塟植桓楹穿中爲鹿盧以縣率下棺天子斵石爲碑以爲鹿盧記曰公室視丰碑三家視桓楹後人效之因刻碑以志墓曰桓碑桓圭則以其博直如桓也別作瓛篆作�從回不從亙

佁蹷之機卽門內之畿也毛傳曰畿門內也讀詩記曰韓愈詩白石爲門畿以畿爲閫呂覽曰出則以車入則以輦務以自佚命曰佁蹷之機髙誘曰佁醜吏反至也蹷機門內之位馮嗣宗曰畿機同姑因此以存漢說其實詳呂本意與下文爛腸之食伐性之斧句類則何必如此拙解

兩防貼方曰棖門中可橛關者曰闑闑古臬字鄭曰闑古文作槷熱省聲說文曰臬從自從木射準的也李陽冰曰劓省聲爾雅棖【宅畊切】謂之楔【先結切】橛謂之闑【魚列切】又樴【音特】謂之杙在墻曰楎在地曰臬此等甚混以經傳考之槷植木於地也故亦謂橛亦曰弋考工曰置槷以縣可見謂槷爲橛爲弋則可謂閫爲臬則不可夫禮所謂棖者門兩防長木今謂貼方陸徳明曰兩防木楔是也禮所謂臬者門中關木今所謂�古詩謂扊扅俗謂之直拴其橫者呼爲杠小者謂拴其門大則須直立木作拴也辟門𨿽不設闑而闑之位存君出入中門則當闑也介拂闑以佐君也大夫中棖與闑之間則加逺也士介拂棖則逾逺矣冠禮筮日席西闑西閾外闑之不可謂閫明矣閫卽閾門限也又作梱說文曰梱門橛也此由不知橛爲直立之義耳古者門通車故中必去限故爲短限余則有連限者禮行不履閾謂當跨過之也說文楔櫼也櫼精廉切徐曰卽尖字戴氏非之云櫼古砧字夫安知古不二音乎

門限曰切一曰門榍漢趙后傳切皆銅沓冒黃金塗謂門限也閾之上稜爲切說文�一曰門榍先結切智永作鐵門限

結艸木爲小廬曰庵廬直翁曰圜屋集韻或作蓭通作庵古無庵字鄭釋諒闇曰讀如防鶉之防猶廬也庵是庵閭耳後漢皇甫規身入庵廬巡視三軍感悅漢胡建傳注區者小室之名若爲庵屋之類北周武帝攻北齊設柏庵其遺也升庵引蜀都庵藹王充庵丘至晉有庵慢庵閭之語獨不言皇甫之庵廬邪又欲用古之葊石鼔文之元人止庵印章之盦有漢之庵字不用而及此支矣

冬穾窔�復室也招魂曰冬有穾夏夏室寒些注謂復室也史記上林賦巖穾洞房漢書作巖突師古曰如竈突也何費力邪林鉞引作子虛非矣說文窔�窔深也音杳廣韻爾雅室東南隅謂之窔俗作穾而黃公紹韻會嘯韻載穾字引莊子鶉生於穾九辧冬有穾智按是不知穾夏爲窔廈而又以招魂爲九辧也徐無鬼鶉生於穾齊物論宎者咬者宀穴近也

倉瑯根椒圖鋪首也嬾眞子曰杜牧之花蕚樓詩云千秋佳節名空在承露絲囊世已無惟有紫苔偏稱意秊秊應得上金鋪金鋪出甘泉賦云排玉戶而颺金鋪注云金鋪門首也智按門之鋪首所以銜環者鋪平聲哀帝元壽中孝元廣殿門龜蛇金鋪鳴童謠曰木門倉瑯根注倉瑯根宮門銅鍰也鍰讀與環同椒圖龍之一子似螺師其閉戶故立椒圖於門漢注音鋪去聲一曰螺首

夾門堂曰塾因爲家衙爲謁捨三輔黃圖曰未央宮外有塾門外舍也臣來朝君至門外當就捨防熟思所應對之事古今注亦云塾之言熟也孫炎曰夾門堂周禮考工匠人門堂三之一注以爲塾�貨志春將出民裏胥平旦坐於右塾鄰長坐於左塾師古曰門側之堂曰塾又禮記家有塾注古者仕巳老歸教於裏閭朝夕坐門側之臺謂之塾集韻或作贅矣王莽有裏區謁捨升庵以不宿客爲裏區宿客之舍曰謁捨智按謁捨猶今客坐也衙門有謁防裏區總言裏中區也管子有士舎注士謂裏尉毎裏置舎使尉居焉

重轑猶重櫟言其宻互也張敞傳得之殿屋重轑中蘇林曰重棼也音老師古曰今之廊舎一邊虛爲兩夏者按轑爲車蓋弓此當是橑說文曰橑椽也楚辭蘭橑孫愐曰橑檐棼亦椽桴也吳志太史慈傳射賊貫賊手著棼時賊攀樓也棼橑之間何以藏人乎褚少孫載曼倩識騶牙之事言得之重櫟中重櫟欄楯之下重欄也櫟音歷與轑讀了相轉耳或曰櫟音藥引子美藥欄非光門卽橫門長安北出西頭第一門也三輔黃圖棘門在橫門外水經注引西三門曰雍門又曰函裏門又曰光門又曰突門王莽攺橫門爲霸都門左幽亭如淳曰橫音光則兩存橫光二門乎蓋古庚韻通於陽韻橫讀曰黃訛爲光耳吳人至今呼橫爲黃

蒿宮猶言茅茨土階也蒿柱或曰蒿宮言茅茨意耳必如大戴禮言周時徳澤和洽蒿茂大以爲宮柱名曰蒿宮此則奇矣然宋人小說言粵中有大蒿甘艸笳梗皆可作柱

屈柱趺瓦柱頭之拱瓦筩相交承者也水經注文昌殿文石爲基一基下五百武屈柱趺瓦悉鑄銅爲之箋云屈當爲屋智按是拱月牙之短柱也其文與趺瓦相對趺瓦謂如足趺相躡卽夗央筩瓦也洹水逕鄴建春門外有石梁矩螭趺勒甚佳亦言其相承躡之形也

朴角猶白屋也淮南子曰堯朴角不斵素題不枅董逌跋韓退之徐偃王碑徐放所書其曰故制朴角昔人嘗攺集中爲桷字愈蓋用淮南語也桷榱也

覆海藻井也一曰鬭八一曰愚項存中曰屋上覆撩古人謂之綺井又謂之覆海今令文文中謂之鬭八吳人謂之愚項惟宮室祠觀爲之智按藻井乃今之拱一曰升若覆撩則古之棼橑屋椽也薄版曰望版或用望甎存中蓋謂重出之飛檐耳升庵以爲天花版蓋鬭八謂承仰版之拱斗也其形似之元有盝頂殿盝頂之制三椽其頂若笥之平今所謂燕窩制也常居上有承塵今曰仰塵劉防昭陽殿以金爲仰陽銀爲地面士夫閥閱之門亦謂之闕唐宋敬則以孝義世被旌顯一門六闕相望又楊炎祖哲父播三世以孝行聞門樹六闕闕言額也又尹仁恕曽祖養祖怦父慕先一門四闕史功臣表明其等曰伐積日曰閱漢書賫伐閱上募府後因作閥閱元之品制有爵者爲烏頭閥閱冊府元龜言閥閱二柱相去一丈柱端安瓦筒號爲烏頭染卽爲之闕柱端之筒謂之防頭又曰防朽陸文量菽園雜記引博物志虭蛥似龍而小好立險故立於防朽上所謂露柱也

竈額竈突也都竈大竈也陳晦伯引莊子仲尼作春秋老踞竈觚而聽之問何書曰春秋也困學紀聞曰竈觚竈額也何孟春記宋人曽以竈觚爲窔奧智謂觚猶隅也韻會曰鄭武公掘突突竈囪也答賓戲曰墨突不黔桓譚新論稱淳於髠言曲突徙薪人爲徐福上書亦用曲突謂煙時突出也說文突【徒骨切】犬從穴暫出也�也今作深一曰竈防從穴從火從求省【式鍼切】凡夫曰��混用或是從灰會意智按六書故作�引商頌穼入其阻說文作�毛氏曰也疑卽穼字作�無義俗謂黑爲窨穼凡夫急詆戴氏忽從戴奇矣又攺從灰吳敬甫作突從穴【音防】謂突乃屋而借爲逺乃桂陽水名耳智謂水名正以其也借水借屋何異乎竈門亦可稱竈突矣五行志元鳯元秊燕王宮豕出圂壞都竈師古曰圂豕牢也都竈烝炊之大竈也金史胡剌卽竈突也突亦未必從犬從犬許之臆也石承礩礎也尙書大傳曰庶人有石承當柱下而已不外出以爲飾此今之石顙也柯古言羅公逺隠形於石磶中是唐人謂礎爲磶

甓裓今之甃地也伯厚引堂塗注曰漢時明堂塗爲令甓裓【音零壁階】令甓則今之塼也裓則塼道也智按鄭注考工記堦前若今辟裓分其督之修以二分爲之峻中央爲督欲去水故中峻而邊迆也漢尹賞傳以令辟爲郭爾雅瓴甋謂之甓說文曰瓴甓也墼瓴適也郭氏曰卽今甎防也累以甎防爲障按瓴甓卽今甓瓴本仰瓦之溝也所謂建瓴也塼壞曰墼壘砌曰甃甃地中平四邊必通匽則亦溝意也今街道及庭院多以磚側累之園亭有累瓦成水紋者取其濾水有似於瓴中飽邊庳匠呼曰鰿魚背此之謂瓴甓裓裓陔階皆通用央瀆匽豬陰溝也漏井滲坑也匽【音偃】隠曲也傳曰規匽豬周禮曰爲其井匽鄭氏曰匽豬下地今陽溝升庵曰漏井今滲坑匽豬今陰溝禦覽引莊子逸篇羊溝之雞稱按荀子有央溝魯靈光賦言澧騰湧於陰溝今以塼墁下溝曰陰明作溝者曰陽地官注謂禦溝植楊曰楊溝中蕐古今注曰羊喜觸藩爲溝隔之曰羊溝此皆彊說也荀子入其央瀆注中瀆也卽人家水溝央羊楊皆陽之借聲

屋頭頭也湘素雜記曰李濟翁云如厠爲屋頭一說北齊文宣帝怒魏郡丞崔欽鉆以汁沃頭因謂之頭庚桑篇觀室者周於寢廟又適其偃焉注偃謂屏厠也屏厠則以偃溲此但小溲於偃處耳

凢兩夾之間曰厠混厠其一名也武帝據厠見衛靑時巳爲大將軍亦不應如此凢言厠者皆爲其在兩物之間漢文居霸北臨厠使愼夫人鼔瑟韋昭曰髙岸夾水爲厠水經曰今白鹿原夾二水矣霸水自北原來合滻也智按金日防奏厠心動乃遇莽何羅蓋宮殿中之夾合處師古曰奏向也智謂奏卽湊字又與趣通以淮指趣卽指奏也若晉景公之張如厠陷管寧遇海風念嘗如厠不冠劉季和如厠過香鑪劉實如石崇厠反走王惇食郭璞設醊銜刀則眞混矣

堊塈圬墁也山海經陸防【音跪】之山其下多堊大次之山其陽多堊今本艸則載白墡以嫌白惡字攺爲墡不知乃白堊周禮祧則黝堊之匠人白盛蜃灰也揚雄傳人注古之善塗塈者塈今之仰泥也智按俗作雪洞承塵多用仰塗之法說文引杇槾或從土唐虢國召工圬墁取螻蟻蜥蜴記數言其上下四周密致也伯溫因周惡夫印並謂惡堊亞爲一本作�

嘖室卽衢室之遺也漢有交午亦木也管子對桓公黃帝立明臺之議堯有衢室之問舜有告善之旌禹立建鼓之朝湯有總街之庭以觀人誹武王有靈臺之復公曰吾欲效之名曰嘖室以東郭牙爲之卽木建鼓之意也崔豹古今注答程雅問堯木曰蕐表木形似桔橰大路交衢悉施焉秦除之漢復修今西京謂之交午木注服防曰堯作橋梁交午柱頭交午作工以子午爲直或曰交衢之柱下有撐木者是也今諫鼓猶存唐垂拱置四銅匭塗以方色列朝堂以給事爲理匭使宋雍熈元秊攺匭院爲登聞院至道攺爲登聞檢院天聖七秊置匭函又置檢理使以中丞爲之建炎從李綱言詔隸諫院今時登聞鼓日以一科員直之漢有皁囊書版亦士傳言之意也凢章表皆啟封言密事得皁囊光和元秊詔蔡邕陳政要以皁囊封上禮儀志冬夏至八能士書版言事封以皁囊送西陛跪授尙書晉元會設白獸樽獻直言發此樽飲酒乃杜舉之遺式也唐顯慶置嘉石垂拱時許撾鼔立石者禦史受狀爲奏長安故宮闕前有唐肺石尙在長八九尺形如垂肺肺主聲聲所以達其寃也四色匭是武后置代宗詔不許匭使閱投匭人文狀開元十九秊正字於休烈奉表投丹匭招諫匭也杜甫進三賦投靑匭延恩匭也髙郢建造寺投丹匭李渤孟簡俱曽以知匭事稱渤言事大者以聞次白宰相下以移有司有司不當許再納匭詔可此有體之言也

唐有甲庫藏奏鈔之地也龎元英文昌雜錄曰如令甲令丙程大昌曰唐中書門下吏部各有甲歷凡三庫以若干人爲一甲在選部則名團甲太和九秊勅六品以下自稱舊官皆下甲庫檢勘有無正元四年吏部奏三庫勅甲又經失墜乃至制勅旨甲皆被攺毀宋時有勅甲旨甲之稱猶今言底言案也遼史有架閣庫管勾元有左右部架閣庫卽唐之甲庫也宋人諱貞元爲正元

街彈在鄕之旗亭也過所猶今之逓鋪也裏宰以嵗時合耦於鋤注鋤者裏宰治處也若今街彈之室在街置室檢彈一里之民於此合耦使相助佐金石錄漢都鄕正街彈碑在汝州界故昆陽城中嵗月略可觀蓋中平二秊正月而其額題都鄕正街彈碑莫知其爲何碑也水經魯陽縣有陽都鄕正衛彈碑平氏縣有陽都鄕正衛彈勸碑釋亦以爲衛彈碑蓋未考此注也酸令劉然碑云湣念烝民勞苦不均爲作正彈造設門防司關以節傳出之注傳如今移過所文書智以過所今驛逓小逓卽鋪兵鋪逓也因以過所文書亦名過所司布市以次序分地注次謂吏所治舎思次介次也若今市亭然張平子西京賦廓開九市通闤帶闠旗亭五重俯察百隧周制大胥今也惟尉注漢宮闕疏曰長安立九市其六市在道西三市在道東史記褚先生曰臣爲郎與方士會旗亭下介次市亭之屬別小者也遺人十里有廬三十里有宿注廬若今野徒有庌也宿可止宿若今亭有室矣疏漢時野路迎賔客之處皆有庌舎與廬相似漢法十里有亭有三老人皆有宮室故引以爲況也今所謂亭則獨立柱空敞而已國語畺有寓望注境上有寄寓之舎望之人

防梁浮橋也秦始皇作浮橋見春秋後傳史記秦昭襄五十秊初作河橋元和志河陽浮橋駕黃河爲之列船亙通典曰孟津亦曰富平津杜元凱造浮橋東晉有朱雀浮桁與丹陽竹格驃騎爲四航孝武寧康元秊除四桁稅唐六典造舟之梁四河三洛一河則蒲津太陽明津洛則孝義也段國沙州記吐谷渾於河上作橋曰河厲

絙橋縣度也釋法顯曰蔥嶺入北天竺路臨新頭河度七百渡梯躡縣絙過河漢之張騫甘英皆不能至也酈道元曰罽賔之境絙橋相引郭義恭曰烏秅之西有縣渡之國引繩而渡髙仙芝恐士卒憚險令人詐爲阿弩越城守者迎降云阿弩越赤心歸唐沙夷水藤橋已斫斷矣卽弱水通吐蕃之路也藤橋其所謂縣度者乎今貴州通雲南過盤江橋江急兩岸以鐵繩架橋峨睂山西有鐵索橋子美詩卻背五繩橋伽藍記言鉢盧勒國向烏塲鐵瑣爲橋縣虛爲度烏有索橋升庵言繩上施木筒以解西域度索尋橦之語

行馬梐枑也宋謂之宮府門設之古賜第亦門施行馬今曰欓眾宮闕用朱官寺用黑宋以來謂之東京夢蕐錄官司於禦廊安立黑漆路心安朱漆是也六韜所謂扶胥卽行馬也其行軍施於營之四周者謂之拒馬槍

牢籍牢防也莊達生篇祝宗人端以臨牢防說彘牢豕室防木欄與柵通列子仲尼篇長幼羣聚而爲牢籍注卽牢柵今人皆呼木欄爲木柵則莊子之防竟當讀柵其音近色

井干言闌干縱橫也或謂之銀牀說文�井垣也從韋取其帀也倝聲省作韓今作榦或作幹文選謝暉詩注銅雀臺一名井榦樓漢書武帝立井榦樓髙五十丈音韓師古曰積木髙於樓若井幹之形也井幹井上木欄也亦作韓其形四角或八角又謂之銀牀皆井欄也子重黎篇或問茅焦歷井榦之死司馬注曰謂始皇殺諫者二十七人積之如井干支矣京山解井卦言曾見古井以木交午疊起成井曰井幹

團焦團標也北齊書神武徙並州抵邑人龎氏團焦中團標也焦弱侯曰標音瓢今人曰團瓢謂爲一瓢之地也

方中斥上也張湯傳治方中注陵上土作方也或言斥上其曰溫明題湊者東園溫明形如漆筩開一方畫之以鏡置中縣屍上題湊者梓宮便房黃腸題湊以栢木黃心頭皆向內題頭也

下裏蒿裏

田延秊傳積貯諸下裏物孟康曰死者歸蒿裏地下故曰下裏其曰下裏巴人之歌卽蒿裏薤露之類也古人好挽歌以爲適顏延之挽歌酒市桓伊善歌挽歌袁山松道上行殯亦謂好此聲也王商歌�露周舉病之�卽薤薤露蒿裏皆下裏挽歌蒿裏說文作薧裏�當作防

羨道今謂之發圏劵堂墓前明堂也俗爲劵臺史記共伯入釐侯羨沈自殺羨音延始皇紀畢已藏閉中羨下外門盡閉仙人有羨門子其居於羨道者乎發圏【去聲】謂如橋衖也程大昌言鐵劵形如半破木甑有四孔穿縚其文於面鐫陷金其所謂向山買地之劵乎堪輿有劵臺之說淸異錄亦言家用朱書鐵劵甃方石二尺曰劵臺貧者謂之土筵席智按何子元云墓前明堂亦名劵堂朱子言初不曉後見唐詔攺名卽研北雜誌所言也

碑額之圜空所以堋也古碑文額多有圓孔金防琳瑯疑之禮記丰碑桓楹注甚詳蓋竪石鑿竅貫木縣堋後乃書題死者之功績於石智按今用繩布甚便而圜孔者多是漢碑豈漢猶存此禮乎今以獨題名諡曰表詳志生卒如銘志曰碣兼題哀辭曰誄碑有名石濶者夷白齋詩話引古樂府石濶生口中含悲不得語亦作石闕歸田錄言闕口庿呼豁口大王故知闕闊通聲蓋石闕卽石郭石郭亦碑石也古人通借如此

野狐落卽宮人斜春明退朝錄云唐內人墓謂宮人斜無功曰唐以前已有之隋煬帝塟宮人有玉鉤斜在江都治西智按靑藤路史云唐宮人塟處名野狐落蓋地之偏斜者皆呼斜如褒谷斜谷以斜名樂府有狹斜宮人塟處其地亦名斜故因謂之

負下卽霸下文選曰負下未易居蓋龍之一子爲負屭好負重故處碑下轉其聲爲叭嗄遂曰霸下又曰負下郝氏曰負與背聲相借猶垻之音霸也或曰負貝之訛

蚩尾或作鴟尾祠尾鴟吻蘇鶚曰蚩海獸也漢武作柏梁有上疏曰蚩尾水精能避火災顏子推曰東宮舊事呼鴟尾爲祠尾又呼爲鴟吻黃朝英按倦防雜錄言漢以宮多災術者言天上有魚尾星宜爲象冠屋以禳之陳書三公黃閣聽事置鴟尾蕭摩訶以功寢室並置鴟尾北史宇文愷傳云自晉以前未有鴟尾江南野錄用鴟吻此直一聲之轉必欲攺蚩字又牽與蚩尢辧水陸獸則曲矣大業雜記幹陽殿鴟尾髙百七十丈石林燕語以設吻者爲殿

巖廊峻廊也董仲舒傳舜逰巗廊李義訓曰屋垂曰宇宇下曰廡步檐曰廊峻廊謂之巖後漢人嘗用之羽林郎一名巖郎後志注曰言從逰獵宿巖下室中自程大昌合引一處而博學家竟以巖郎卽巖廊此因宣示帖廟廊省廣作郎而誤也

承謂之筧程大昌曰說文屋水流也堂中有天井處智按說文屋水流也並無下語天井乃院中露處解反支老學庵筆記曰臨江蕭氏五代時祖仕湖亡命匿人家槽中江湖謂爲筧世世祠筧頭神戴氏筧一作梘【古典切】古作建建瓴是也檀弓疏承以木爲之宮中以銅用行水俗呼閣漏方言之�卽儀禮東門內月令祀中注古復穴開上取明澑雨因名室之中庭爲中左傳士季三進及杜佑皆引穴居爲說迂矣說文別之爲智按大堂接軒中有水筧卽中也

巴飛柂卽笆犂也或作芭籬亦呼搶籬卽古之儲胥柴離也長楊賦儲胥注以爲竹搶累愚按累與籬音近相通通俗文曰柴垣曰柂木垣曰棲土悉押竹爲之斜織者曰巴飛柂廣韻押籬壁也史張儀傳注芭犂卽織木茸爲葦蘺今江南曰笆籬籬又作攡攡竹亦名笆謂可作笆籬也博雅欏落亦謂籬也說文柴離徐曰樹豎散木爲區落今世皆作巴唐薛用弱集異記劉方宿巴陵館防其西有巴籬因籬落用聚落屯落比落附落屯落見管寧傳比落見後漢書姜詩傳仇覽傳廬落注今人謂院爲落前王子侯表江陽侯仁坐役使附落免師古曰有眾落來附者輒役使之非法制也後之用儲胥者猶言禦苑也雄長楊賦云木雍槍累以爲儲胥呂延濟云槍累作木槍相累爲柵也蘇林注云木雍柵其外又以竹槍累爲外儲也顏師古曰儲峙也胥須也以木擁槍及累繩連結以爲儲胥張衡西京賦云旣新作於迎風加露寒與儲胥注云武帝先作迎風館後加露寒儲胥二館沈約應教詩云贍儲胥觀北望昆明池李義山詩云風雲長爲防儲胥宋子京傷孟昭圖云密疏叩儲胥又思歸老云至今三借在儲胥又答朱彭州云九番官�老儲胥又讀春詞云蒼龍驅暖入儲胥

麗譙譙樓也原父之解不必矣陳勝傳戰譙門中注師古引巢車謂城樓爲譙樓卻掃編曰劉原父以爲陳北門通譙郡故曰譙門智按莊子有麗譙注譙樓也趙充國木譙注譙樓也則當時實有此語不必彊爲別訓升庵引譙樓爲呵譙晦伯譏之是也

僧防堵波者鴈塔也段成式曰慈恩寺鴈塔題名自張苔始栁氏序訓言韋肇始董逌跋石氏所得陳昭題名曰苔登科在天寶陳昭所書在開元九秊考封氏記自神龍以然矣栁在中和秊則廢而復興也馬懶眞子曰宋宣和初栁瑊集刻之石不載鴈塔本末蓋奘貞觀三秊取經至十九秊正月還居洪福寺翻譯四嵗於晉昌裏建大慈恩寺永徽二秊師造甎浮屠以藏梵本言王捨城有僧防堵波唐言鴈塔也昔此地伽藍食鴈犢鹿三淨食有鴈飛墮應供者僧感泣建塔埋之故云太宗制聖教序皇太子又制還聖記福寺懷仁集右軍字勒二文於碑及鴈塔成褚遂良乃書二帝序記安碑塔上遂爲逰人地智又按外國志於闐死者火化共塟一塔云佛見鴈死以沙塟之稱爲鴈塔則又一說也中國亦有以訛傳訛之事況外國乎梵言浮圖聚相也或稱浮圖沙門或稱桑門有云甎塔始此蓋自北魏矣孫愐収塔於合韻徐氏新附說文許愼止有答小未也凢夫曰借爲應聲智按詩有聽言則答爾雅兪畣然也都兪然否皆應詞畣卽答也今遂制墖

曰十六角曰七級皆塔也毆陽跋永樂十六角題名曰十六角者庸俗所造佛塔其後又書云進十六角鎭國大浮圖而後魏時又有常山義七級碑

精廬猶精舍也廣川跋禦史臺精舍記唐崔湜撰湜謂佛之所捨摩騰至洛建精舍爲始誤也包咸東海立精舍教授此在西漢末魏武嘗曰譙東五十里築精舍徐庶折節學問精舍阮孝緒以鹿車爲精舍徐伯珍立精舍蒙山陳實立精舍講授戴顒立黃鵠山竹林精舍張漢直弟出精舍遇之古人於其居也以是名之蓋精舍言精一齋心也智謂凡屋之齋卽曰精舍言潔也姜肱傳其盜謝肱於精廬亦是其讀書處今指蘭若反坫與臺門回阿相連凢壘土甓成臺可閣物者皆謂之坫說文以坫爲屏誤也朱子雲程泰之小論可取因看筆談云有人誤以屏爲反坫後見說文坫屏也因問泰之曰存中辯是然不是某人誤乃說文誤耳按筆談引黃東發以明堂位反坫出尊崇坫康圭士虞禮僎於西坫上則累土而爲之皆可名坫疑鄭注坫在兩楹反爵其上爲非智怪存中不引爾雅垝謂之坫注堂角也亦累土爲之存中又引汲冢書曰回阿反坫注曰外向室也據反坫與回阿相連禮記反坫與臺門相連論語反坫與樹塞門相連智按此均謂宮室崇飾之制今人堂內堂外或楹階作小楯下甃庳壁上平以版或亭阿之內依隅砌臺皆有之臺門之間可以作坫回阿可以作坫兩楹亦可作坫長箋曰今開肆陳物通謂之坫俗攺爲店此是其源流也

念室動止稽畱皆拘系之稱因指圜土若因諸尉氏居室若盧共工發於東冶皆因官因地而有獄有系非定以此皆豻戶之名也廣雅曰夏曰夏臺殷曰羑里周曰囹圄博物志曰夏曰念室殷曰動止周曰稽畱韓詩傳曰朝廷曰獄鄕亭之系曰犴通作岸或曰圜扉今畫狴犴其遺象犴言守也鄭曰獄者埆也尉氏因古獄官而名縣也公羊傳裏者何因諸也注因諸齊獄名漢書頌系或在請室或系居室有若盧獄有共工獄黃門北寺則今所云詔獄也千乘貞王傳注前書音義曰北寺獄卽若盧獄也崔瑗傳東郡發於獄晉宋東冶亦有獄西溪叢話引淮南云武王破紂殺之於宣室許叔重云宣室獄也未央有宣室溫室宣音暄見集韻按說文宣天子宣室也須緣切無獄名之說姚寛誤矣說文防獄司空也息玆切郎瑛載司空爲獄名司空官名防乃司空之獄也賈誼傳大臣造請室而請罪史記袁晁傳作淸室應劭曰若今鐘下

宋有京瓦通謂勾欄其始名則猶闌干也東京夢華錄有桑家瓦中瓦或曰京瓦宋市肆記有瓦子勾欄自瓦至龍山瓦凡二十三瓦又謂之邀棚遼志瓦裏官府名宮帳部皆設之想五代時有此稱而宋因之也升庵引段國沙州記言吐谷渾作橋勾欄甚嚴王建宮詞四面勾欄在水中李義山簾輕幕重金勾欄李長吉蟪蛄弔月勾欄下古今注漢成帝顧成庿玉鼎金罏槐樹悉爲扶老拘欄畫飛龍云角虛於其上至宋以後名教坊曰勾欄

東箱卽東廂漢書楊敞傳夫人東箱參語周昌傳呂后側耳東箱聽師古曰正寢東西室曰箱似箱篋之形此解迂甚古廂箱通用儀禮公食大夫禮公揖退於箱卽廂爾雅室有東西廂曰廟說文廂相聲凡在防謂之相金玉其相是也亦謂之襄七襄曰襄服襄是也如曰屋似箱箱何似而名乎

室之光處謂之白祭法注當室之白謂之陽厭謂向陽光明處也莊子虛室生白亦謂生光

屋謂之甍甍一作一曰屋穏門上衡架者曰楣木柯曰桷故以名椽亦謂之榱亦謂棼橑椽端沿檐謂之櫋梠亦謂之防亦謂之槾或曰雀梠曰連綿說文甍屋棟也梠楣也所訓皆不確智按釋名屋脊曰甍甍也在上覆屋也屋最切但拘定屋脊耳左傳慶捨援廟桷動於甍豈能及屋脊乎集韻或作而無所出考方言謂之�景純曰卽屋穏也今字作甍音萌�音以萌證合矣而上皆甍豈非謂屋上之筄薄邪但壯麗者用木不用竹耳爾雅注桴屋穏或取穏義也棟𨿽爲脊亦梁之總名古或借稱之故爲通今之詁曰凡屋多五架正中衡梁曰棟次曰屐下架曰楣楣下多設門故曰門楣如人之睂今呼楣坊是也射禮曰序則物當棟堂則物當楣又曰豫則鉤楹內堂則由楹外楹外故當下架之楣射必在外亷以是知之爾雅注曰楣門戶上橫梁也易得其桷謂鴻不能木棲蓋指木柯條也因爲屋椽榱言其垂也棼橑言其承列之紛也詳見前子尾抽桷擊扉三豈必抽宮殿之椽乎許氏以楣訓梠則以楣爲櫋聫殆誤矣梠以聫椽之端沿檐欄之劉熈曰梠謂之槾緜聫榱頭使齊平也方言屋梠謂之欞注雀梠卽屋檐也亦呼爲連緜智思雀梠之名蓋因詩松桷有梴松桷有舄也毛傳曰梴長皃舄大皃此則不當疏曰舄是桷狀智謂梴卽緜聫之意舄謂椽頭雀出也履之名舄亦謂其首合晉人雀梠之稱思之更有何疑康成釋檐亦不當禮記復廟重檐鄭曰承壁木也或古屋四周皆墻如今土庫乎前昻曰軒軒前獨非檐乎垂宇謂之檐亦作櫩壛徐鉉曰俗作檐非相如賦步櫩周流爾雅檐謂之樀注屋梠邢叔明曰屋梠又名宇謂四垂也士喪禮爲銘置宇西階上注宇梠是也今曰滴水

義臺猶儀門莊子義臺卽儀臺爾雅闍謂之臺古有臺門猶今二門曰儀門集韻古作紺珠集引穆天子傳作古文作臺

子亭謂別�小亭也李白傳宗坐沈香子亭以沈香爲子亭李漢諫敬宗沈香亭材是也柳公權爲翰林文宗夜召對子亭宮人以蠟液濡紙繼之

輦路卽輦道樓陛閣道也疑曜曰李周翰注文選輦路樓陛也上林賦輦道纚屬如淳曰輦道閣道也世以爲車輦所行之路非矣又甬路亦飛閣之復道

六朝謂奉道之靜室曰治異苑云錢塘杜明師夣有人入其館是夕謝靈運生旬而懸亡家送靈運於杜治養之十五方還都故名客兒注云治音稚奉道之家靜室也智推治乃處字之轉聲吳人猶作此語

通雅卷三十八﹤子部﹐雜家類﹐雜考之屬﹐通雅﹥

欽定四庫全書

通雅卷三十九

明方以智撰飲食

曰酎曰醖酘也酘以酒重投之也字林曰酘【音豆】重醢也誤矣廣韻曰酘重釀酒也宋朱翼仲酒經言齊民要術桑落酒有六七投故知五酘五投也梁元帝樂府宜城投酒今行熟停鞍駐馬暫棲宿是張蕐九醖酒所謂多投漢之酎酒三重酒也酎酒一曰九醖張蕐取其名耳馬永卿之七舅何乃以五酘當五木解樂天杭州之詩致永卿亦疑蘇秀道中之五木邪輦下嵗時記寒食鈔火後鉆火賜宰臣以下酴醾酒白帖賜李綘酴醾卽重釀酒也荼花以酒得名而人反謂酒以花得名上尊鬯也漢書賜丞相養秊上尊注糯米酒一斗爲上尊稷爲中粟爲下師古非之是也自有醇醴豈分米邪劉都督荊州舊有齋中酒聽事酒猥酒三品禁之齋中上尊也抱朴子云鬯醇酒也周禮三酒注事酒酌有事者之酒其酒則今之醳酒也昔酒今之酋久白酒所謂舊醳者也淸酒今中山之釀接夏而成內則酒淸白儀禮之醙白酒也

濁醪今浮滓酒也恬酒卽甜酒酇白若縹淸白�酒也下酒謂曹牀酒也造淸陳釀也酒正五齊泛者如今宜城醪也醴猶體也成而汁滓相將如今恬酒也盎猶翁也如今酇白矣緹者成而紅赤如今下酒矣疏曰曹植酒賦曰宜成醴醪蒼梧縹淸若馬融所云今之宜城會稽稻米淸似宜城以爲酒名恬酒於五齊中爲恬酇白蕭何所封地名酇下酒謂曹牀下酒其色紅赤故以緹名之漢時造淸熟則滓沈故以況沈齊也按酇白釋文所謂白�酒也酇有防字音�故借之謂酇地出酒非也古酉時爲丣而酉卽酒字莤卽糟字曹牀糟牀也恬卽甜字辧才設缸面酒卽今之甕頭蟻浮甘酒也說文�芳萬切酒疾熟也孫愐作�一宿酒也卽系切防也今作瀝

漂玉漂醪漂言其淸也枚乘賦尊盈漂玉爵獻金漿梁人蔗酒也不釋漂玉漂玉見西京雜記元魏大武賜崔浩漂醪酒淸曰漂

千日酒石中山也張茂先載文石從中山酒家飲歸塟而酒家來發之適醒又有趙英事同史劉杳所言程鄕千里酒竇蘋引爲千日誤矣弇州曰醉十日而始醒者枸樓國仙漿酒也

酒或呼靑州從事或呼顧建康野客叢談曰徐彭秊引湘江野錄謂靑州從事善造酒考世說則桓公主簿別酒謂好酒曰靑州從事惡者曰平原督郵蓋靑爲齊郡而平原有鬲縣好酒下臍而惡者在膈也南史顧憲之令建康甚淸都下飲酒者醇輒號爲顧建康

索郎桑落之反語也又轉爲桑郎水經注載劉墮者善釀王公庶友牽拂相招者毎云索郎有顧思同旅語索郎反語爲桑落也智按桑字切索郎耳相傳河中桑落坊井所釀魏饋黃憲桑落酒庾開府詩蒲城桑落酒碧湖雜錄言桑陰時制麯鄒陽酒賦關中白薄向說卽指劉白墮居其下人酤其酒千里送人名曰鶴觴其曰昆侖觴則魏賈鏘蒼頭接黃河水以釀者也吳曾曰舊京呼桑落爲索郎周繇看牡丹贈段成式云寄語集山呼索郎黎美周詩剰有荔枝供木客新開防子勝桑郎今陽信縣有桑落鎭造桑落酒

蘭陵酒卽曲阿酒非金華也李東壁曰東陽酒卽金華酒古蘭陵也太白所謂卽此非矣舊傳曲阿美酒今之丹徒武進也又名蘭陵圖經言髙麗山原因女神覆酒沈入曲阿誕矣曲阿後湖水及髙驪覆船山馬陵溪水味甘釀酒醇烈其稱蘭陵酒卽曲阿也或以嶧縣名蘭陵李白在山東詠之此說亦非大約詩人隨興不必苦注也疑耀曰蘭溪河淸酒自宋元已有名第其時已有甘滯不�之訾見範成大驂鸞錄

酃淥因作醽緑醽醁廣韻訓醽爲淥酒則以淥爲淸酒矣按衡陽縣有酃湖今之酃縣也土人取以釀晉平吳薦醽酒於大廟荊州記雲淥水出豫章康樂縣其間烏程縣有井官取水爲酒與湘東酃酒秊常獻之吳都賦飛瓊觴而酌酃醁雜俎有緑醽法集韻作淥水經注言郴縣有緑水注於耒謂之程鄕置官醖獻同酃也此說近是或曰酃湖水緑故名酃緑加酉爲醁醽耳若烏程在西浙湖州秦時有程林烏金二家善釀岸曰上篛北岸曰下篛故名篛下酒豈與豫章之水相近邪今廣東又有程鄕縣今一統志兩載之郴州興寧縣誌有程鄕水醽醁泉則並稱醽醁

阿剌吉酒燒酒也飲膳正要燒酒之法自元始有無功引暹羅國以燒酒復燒入異香二三秊人飲三杯卽醉此法卽碧琳腴今曰密林檎宋竇蘋酒譜有防酒燒春升庵特賞燒春之名余謂是燒酒耳防酒見沈約詩又皮日休詩云防酒三瓶寄夜航五色綫引廣韻防式徑反木名山海經木甘爲酒式徑反則與近升庵以音瓻鄺氏以防音汁孟奇引樂天曰茘枝新熟雞冠色燒酒初開琥珀香今廬州有鏡面燒廣州尙茘枝燒蘆酒咂嘛酒也謂置蘆植管於中而羣飲也今陜西家家以此款客洞蠻名此爲釣藤酒杜詩黃羊飲不羶蘆酒還多醉何子元曰謂之瑣力麻酒

百末當是百味漢景星歌曰百末旨酒布蘭生師古曰百艸蕐之末龍城錄曰太宗賜魏徵詩淥稱蘭生翠濤過玉薤玉薤隋煬帝酒名醽淥翠濤皆魏左相酒名蘭生乃漢武之百味旨酒也駱賓王用百味將愛百末新邪漢時酒名如拾遺記之洪梁大招注之楚瀝巵言未載若西涼蒲萄蒼梧竹葉秦時之二篛與曲阿宜城郫筒西市睦郎官淸等多以地名洞之瑤琨酒安期之碧酒王母飲帝以金液壽光之酒穆王薦琬琰之膏以爲酒則造名耳汶人竇蘋酒譜【說郛刻爲竇革或作平按字子野則是蘋】稱唐名酒有瓊花露薔薇露玉窟春石煉春燒春金陵春洞庭春蓬萊春錦波春又如裴晉公魚兒酒武宗起望仙臺薦無憂酒宋名酒有向恭伯玉井秋香薌林秋露段子新嬌黃範才元蕚緑香易毅夫甕中云胡長文銀光範至能云露楊萬里桂子香冷冽香無功載周弁翁秋玉永叔冰壺春東坡稱雪釀陸友仁稱瀑釀今稱茶北酒京師薏內易滄淶水皆醇玅刀酒則太甘羊膏醍醐則濃靑州從事桑落猶存古名紹興豆酒靑金蕐麻姑紅髙郵蒿酒苦蘇州蔣家三白蕪陰水楊充之而蘇人但飲老酒江北楚中皆有數十秊臘酒但以地名不必讓此

麯酒母魚列切周禮媒氏注今齊人名麯曰媒漢書注孟康曰媒酒教小顏亦引齊人以麯餅爲媒書曰爾惟麯蘗蘗卽也李陵傳媒蘗其短字本作酶正謂釀成禍隙也釋名麯朽也今北方呼酒麯爲丘上聲說文防胙哉切�空谷切防戶八切俱訓餅�也蘗牙米也�卽麯俗作麯金文宗天歷元秊額外課十八曰酵泰和四秊定糟酵錢酵卽孟康之教糟鄭司農作莤齊民要術曰女麯小麯也今人以朽塊爲大麯麯丸爲小麯釋名一作杇轉注略收麯丘上聲鬱鬱使衣生杇敗也則以杇爲朽字細論丘上聲卽曲音之轉猶鞠之爲毬丘之與區也米友石家以面造麯不用馬蓼等藥釀酒極醇

�止酒之程也�奇之切已俱切說文稽止也一曰木名通釋云�者詘曲不伸之意字書曰曲枝果也枳椇枝上作房似珊瑚核在其端曰木蜜其木近酒能薄酒味蓋象枳椇之詘曲爲酒經程寓止酒之義殷俎亦似椇故急就曰稽檠程檠乃之訛耳韓詩所傳齊桓置酒令大夫後者飲一經程管仲後當飲一經程飲其半而棄其半趙徳麟曰陶器有酒經晉安郡人向酒云一經二經至五乃五缾也修酌注齊人命浩酒曰滌如今號酒也

厭�通作饜周之飫歌謂立飲也國語衛彪傒曰武王克殷作厭�名之曰支曰天之所支不可壞【音回】也其所壞亦不可支也夫禮之立成者爲飫少曲與焉韋昭曰立行禮不坐也立曰飫坐曰宴今人因取觶之儀號曰立飲說文引詩作飲酒之或作饇秗通作淤後漢書廣成頌曰淤賜犒功注與飫同書序虞書有槁飫篇說文�一作�厭�也通作饜

大飲爲上頓宋明帝文章志曰王忱嗜酒醉經日自號上頓世諺以大飲爲上頓起自忱也又置食之所曰頓見鄕語條隋置驛宮艸頓徐度卻掃編曰宋行大禮猶準唐故事置五使有橋道頓遞使則京尹爲之惟頓遞司例造酒分餉

步爵猶行酒也大傳曰禨者醮者有折俎不坐未步爵不嘗羞注步行也無算爵之禮行爵之後乃得嘗羞儀禮曰騰羞乃入又之庶羞也禨音曁沐而飲酒也儀禮崇酒充酒也智按禨字同嘰史大人賦嘰瓊蕐注嘰小食也卽喫之平

茶飲之妙古不如今元美曰建州之北苑先春龍焙洪州之西山白露鶴嶺穆州之鳩阬東川之獸目綿州之松嶺福州之柏巖雅州之露芽南康之云居婺州之舉巖碧乳宣城之陽坡橫紋饒池之芝福合祿合蓮合慶合蜀州之雀舌鳥觜片甲蟬翼潭州之獨行靈彭州之崖石蒼臨江之玉津袁州之金片緑英龍安之騎火涪州之賓化建安之靑鳳髓嶽州之黃翎毛建安之石巖臼嶽陽之金膏冷此唐宋時產茶地及名也曰唐茶不重建以建未有奇產也至南唐初造硏膏繼造蠟面又佳者號京挺宋初置龍鳯模號石乳又有的乳白乳而蠟面始下矣丁晉公進龍鳳團至蔡君謨又進小龍團神宗時復制密雲龍卽東坡供佳客者哲宗攺爲瑞云翔龍則益精而小龍團下矣徽宗品茶以白茶第一又制三色細芽而瑞云翔龍下矣宣和庚子漕臣鄭可聞始創爲銀絲冰芽蓋將已檢熟芽再剔去祗取其心一縷用淸泉漬之光瑩如銀絲方寸新胯小龍蜿蜒其上號龍團勝雪去龍腦諸香詳趙長白茶史宋黃儒茶品要錄曰精者曰鬭曰亞鬭西溪叢話曰建茶嫩者曰烏帶曰白合有十綱以前後分之郭相奎引學林新編曰茶佳者造於社前其次火前謂寒食前其下則雨前谷雨前也齊已詩曰髙人愛惜藏巖裏白甀封題寄火前已亦未知社前佳也今人制茶精不在嫩故不貴社前火前耳元美又言虎丘天池髙於而六安龍井下矣宜興老庿後之片豈非第一乎六安貢尖多致者不一二掬更能養人而又香白若松蘿則動火矣蜀之蒙頂建之的乳已不必問又況竊山東之石苔而元美無功猶信以爲茶邪

不托餠也薄夜薄餠也起溲今之蒸酥也方言餠謂之飥齊民要術靑防麥麵堪作飯及餠飥五代史李茂眞傳朕與宮人一日食粥一日食不托不托當時語也後加防飥又作餺飥王辟之澠水燕談曰筵饌以防飥在水飯前近蒲左丞相坐先食之曰世謂防飥爲頭食範堯夫謫居永州以書寄人曰此中羊面無異北方毎日餐餺飥不知身之在逺束晳言春饅頭夏薄托秋起溲冬湯防起溲卽今發酵入油糖之酥也湯防以湯沃之雜俎作薄衍陰復春又作薄持歸田錄作薄持疑卽今煎夾子陳無功所載一作薄扞荀氏四時列饌傳夏祀以薄夜代饅頭夾子者殆今之合餠乎六朝又呼餠爲防史郭原平感文帝文帝崩月食麥防一枚齊衡陽王鈞生母病不肯食五色防林洪引崔元亮方作地黃防飩則不飥之訛也

冰糖糖霜之凝者繭糖窠絲糖也見齊民要術煎甘蔗成糖霜凝爲冰糖窠絲糖今內府有之後漢顯宗紀有猊糖獅子乳糖也乳糖今曰吹糖王灼有糖霜譜遂寧有糖冰

牢九乃牢丸也段成式食品有籠上牢丸湯中牢丸元美曰卽子瞻誤以爲牢九者也東坡惠州詩豈惟牢九薦古味要使眞然晉已誤用之束晳賦終嵗飽食惟牢九乎注牢九饅頭類永叔歸田錄亦疑之今陰氏韻書收此事入九字下皆相沿未考智按所謂籠上牢丸乃饅頭扁食之類湯中牢丸乃今元宵湯丸或水餃餌之類說文鬻粉餠也卽餌後謂之粉角北人讀角如矯遂作餃餌

粔籹膏環安幹饆饠餦餭環餅粺皆寒具粣子也桓譚新論曰孔子匹夫莫不祭之下及酒脯寒具致敬而去楚辭粔籹注吳謂之膏環亦曰寒具通俗文曰寒具謂之餲一曰安幹盧湛祭法曰四時祠皆用安幹粔籹之倫幹寶周禮注祭用【音連蔞】晉呼爲環餠晉時客食寒具污桓衣自是不設劉禹錫佳話以寒具爲撚頭通鑑有茗粣一省曰粣【色則反】粽也史虞悰作扁米粣卽今饊子一曰寒具一曰粔籹一曰饆饠升庵以饆饠爲波波磨磨粔籹則紐形者饆饠有餡者餦餭則粉和餳者古所謂餈餌也此皆可充幹物若京飩糯餈則必濡濕而熱食者粵志閩中十月一日作糯餈或京飩以祀祖告冬楚是日亦裹京飩充節物嵗時記是日黍臛荊楚十月一日食燋糟或作燋糖糯餈今搗餈成餠者也京飩今之渾飩亦曰餃餌時珍以撚頭環餅寒具粺爲一物寒具一曰巨勝奴郎瑛注繁祈雨引祭之以露毋注云禮有食乃飴米�也黃朝瑛曰資暇集云蕃中畢氏羅氏好�此味因謂之畢羅後人加食爲饆饠又元和中有姦僧鑑虛以羊之六府特造一味時號之曰鑑虛又加食爲然則糊餅謂之糊可知矣玉篇防【音胡】餅也諧聲別畫耳柯古曰格糈粰饊也防防防餌也賓退錄以糈專爲神供見山海經粣卽饊字禮記餈卽餈

糊皴餅上之紋也糊餅蒸餅也老學庵筆記楊朴詩數个糊皴徹骨榦一壺村醪膠牙酸楚新聞亦云一楪羶根數十皴盤中猶自有紅麟紅麟當作紅綾蓋唐進士有紅綾餅餤市中餅或作豚耳狗舌之形見束晳賦所謂安幹也顧遁園載唐烈祖受禪有鷺鷥餤駞蹄餤瓏璁餤子母饅防卽饅頭餤非毛詩之餤蓋與餡通歐公所笑酸防爲餕餡者燕翼貽謀錄言仁宗誕日賜包子卽饅頭

逰水委綖卽水引也今之切面也君舉食檄云催廚人作茶餅剛輭中適然後引水傅七謨曰蕤賓之時面忽游水而淸引進飛羽之薄衍卽束晳所云弱似春綿皆謂今之切面也六朝人常言水引餅齊書太祖好水引餅何戢令婦自執事設上卽水面也程大昌載毛植之爲蝴蝶面今山陜有此語

餫飩本渾沌之轉鶻突亦混沌之轉程大昌言餛飩出於渾氏屯氏智按乃混沌之轉食物志言蘇家餛飩可以瀹茗鼠璞戴埴何疑其食邊邪煮切面過冷水重作湯下之言其淸也近時又名鶻突釋稗曰鶻者渾之入突者暾之入夢蕐錄有餶飿菜指引名物考有骨董羮燒樹根爲榾柮升庵作�濁凡渾沌餛飩糊塗鶻突榾柮皆聲轉

蜀有竹蜜石崖有白蜜髙昌國有刺蜜梁四公子紀髙昌國貢蜜【音曷按是沈約所造】公曰刺蜜是鹽城所產非平城者竹蜜於竹上結窠者今火州產羊刺刺上生蜜州人避楊行密名故呼蜜爲蜂糖劉夢得以蜜名甘少府郭璞注方言黑蜂穿竹木作孔亦有蜜者或呼笛師蜜藏器曰方言竹蜂畱師誤也本艸遂列畱師蜜看食飣坐也角子小粽也錮子粘果油燋物膸餅防饠也老學庵筆記曰淳熙間集英殿宴金國人使九盞第一肉咸豉第二爆肉雙下角子第三蓮花油餅骨頭第四白肉糊餅第五羣炙大平畢羅第六假圓魚第七柰花索粉第八假沙魚第九水飰咸防旋鮓瓜姜看食棗防子膸餅白胡餅環餅智按蜀人以蒸餅爲防【音堆】雲溪友議曰李日新題仙娥驛詩曰商山食店大悠悠陳黯防饠古防頭更有鬲中牛肉炙尙盤數臠紫光毬防頭卽撚頭也看食今人列圍卓上者古稱釘坐謂釘而不食者唐劉逺人目爲釘坐棃宋祁益部方物圖雲海紅豆蜀人用爲果釘嵇含曰人面子仁海用爲飣餖

牙盤看食盤也看卓一名香藥卓唐少府監禦饌器用九飣食以牙盤九枚裝食亦謂之看食演繁露曰據此卽是以牙飾盤矣此說拘甚或曰牙盤謂其色白也一曰看食飣坐如今粘果髙卓牙列在前謂之牙盤隋唐皆以牙盤進食髙似孫言奉祀攢陵得牙盤食有薄餌甘脆食經言五色小餅盛盒累積曰鬭飣今曰春盛是也因作餖飣鼠璞曰香藥卓乃看卓也坡公與章質夫帖云公會用香藥卓皆珍物爲番商坐賈之苦今公宴以香藥別卓爲盛禮私家亦用之

寛焦今之薄脆眞珠船曰今三原市賣餅有曰側厚按東京夢蕐錄糊餅店賣寛焦側厚乃知其稱有自卽武林舊事所謂寛薄脆者今但名薄脆髙似孫以安幹卽薄脆一名甘脆範注祠制曰孟夏祭有甘脆

防防麧皆麥屑也皇甫謐曰況臣糠防糅之雕胡防音鑛麥之麩殻也安慶緒淘墻防防麥殻破碎者也要術云防【音果】者【音涓】也唐將作寺丞以課麩遲晚類篇曰麥莖也唐韻作防防【音滴瑣】麥覈屑也見說文漢書食糠麧【音紇】注今京師謂粗屑爲麧頭陳平食糠覈杜詩黎民糠麧窄韓詩士不厭糠籺籺覈卽麧也亦作通作紇

甘麮煮麥爲甘粥也小顏曰麮之言齲也齲爛也一曰麮者糗也糗亦作今人通以麨【音炒】米麥爲之麮甘麮【丘舉】以蜜和糗味甘也孫愐曰麮麥粥汁也麨亦作荀子曰夏日則與之瓜麮

言其膏也周禮玉人注瓚讀爲【作旦反】之疏云醢人有食漢時有膏按卽饘字粥也釋名曰粥粥然也一曰糜周謂之饘宋謂之糊說文以糊爲奇食而以鬻爲饘粥之糊說文又有饡以羮澆食也以作旦之音則當是饡今人以食物濡湯汁或醬醋曰饡周禮四飲注漿今之酨漿也酏今之粥疏酨【昨再切】言載米汁漢時名爲酨漿內則有黍酏酏飲粥之淸也涼州異物志髙昌以粥爲羅闍

古人多麥飯故說文著其方言曰防曰餥曰防防曰飵皆相謁食麥之名也說文防【奴亷切】餥【非尾切】飵【在各切】防【焉囷切】防【五困切】不知於食麥飯一事而各記其方言何詳也蓋古多北人北人食米飯者少耳今山陜之民有終身不識大米飯者飯作餅飰

煮之麥曰逢朝事之籩其實麷蕡注熬麥也河間以北煮穜麥賣之名曰逢賈公彥引漢法證麷是煮之麥

侊飯盛饌也國語侊【音肱】飯不及壺餐又作觥飯觥本作觵周禮閭胥比觵是也其狀觵觵然今猶得古玉觥者蓋觶類是也觥飯蓋行觴而後飯也今吳下猶然中原韻讀觥如公

靑防飯烏飯也今釋家四月八作或以烏桕或以楓一曰靑精飯綱目作�飯乃防訛也智謂因靑精而造耳吳曾曰神仙王褒傳太極眞人以太極靑精飯方授之褒鏈服五秊色如少女杜詩惜無靑精飯使我顏色好是也靑精用南天燭葉染之所謂烏飯樹也林洪以南燭卽旱蓮艸誤矣沈括云今人家所種之天竹有紅子者智按不然登眞隠訣飯方始創防字

云子飯言其白也漢武內傳煉丹以赤者爲風實白者爲云子杜詩飯抄云子白宋許顗彥周詩話曰雲子雨也言如雨防耳出荀子云篇智按荀子賦篇托地而逰宇友風而子雨可以餖飣解云子乎葛洪丹經用云子碎雲母也今蜀中有碎礫狀如米粒圓白雲子石也可證稱云子者方言耳杜偶用之

紅白相雜曰桃花米崔祖思稱宋武帝節儉有五盞盤桃花米飯問奇廣曰紅白雜也智按是遲芒稻其米赤號桃花米或曰赤米早稻名鬼見愁

後飯者先服藥也岐伯曰病名酒風治之以澤防術各三五分糜銜五分合以三指撮爲後飯注曰先服藥而從容飯也

溫淘滲溲面也溲面說文從泔也或作溞卽古所謂也今南京皆以溫面爲溫淘東坡志林曰南都撥心面作槐芽溫淘糝是也

輕髙面發酵起面也蕭子顯齊書曰永明九秊正月詔大廟四時祭薦宣皇帝起麵餅注曰今發酵也智按韋巨源食單有婆羅門輕髙面正籠蒸饅頭發酵浮起者也賈公彥解食爲起膠餅卽此遼元志有酵課按齊民要術奇字有酵餢糭防籷�濫元美亦抄之幷云無音其別條乃云餢起面也陳懋仁曰海篇作倍偸餅也元美書多令客纂集得毋誤見上文之酵起面也而遂以下文之餢合之乎以義論之賈氏甞以酻饇爲泡起而轉其字爲餢蓋亦發酵之類是也裹精菜餗蒸也醢人食糝食賈公彥曰以酒爲餅若今起膠餅鄭司農曰糝食菜餗蒸疏曰若今之煮菜謂之蒸菜涪翁雜說曰起膠餅今之炊餅蒸菜蓋今裹鯖智按新安與江左皆作蒸菜起膠卽起面膠卽酵也裹鯖蓋面煎鱠也唐元澹謂狄仁傑曰脯脂膎胰參術芝桂膎胰謂以菜炒肉雜膓胰之類也膎一作鮭注東人謂之鮭菜京山以鮭菜卽蝦菜

肺防肉蒸菜也盧湛祭注曰四時祭皆用肺防【音損】切熱肉於血中和也釋名肺防贊也全米糝之如膏饡也卽今蒸菜

和菜謂之冒七發肥狗之和冒以山膚注卽七啟熊靑膚之膚隋志山膚水豢雜俎載伊尹幹湯言具三羣之虫又云五味三材九沸九變三臡七葅具酸楚酪楚苗挫槽山膚大苦或曰山膚石耳之類爾雅蘦大苦或曰荼也

郁養彊孰冬生茹也貢禹傳言蘊火所生郁養彊熟諸菜安帝永初六秊詔凡供薦新味郁養彊孰多非其節史照攺彊上聲爲去蜀音也今北京元旦獻牡丹花一切瓜豆皆孰正地炕蓄火逼成冬生之菜

芥荃芥脃也說文防一曰短黑讀若以芥爲虀名曰芥荃初刮切按荃訓芥脃也卽今之芥辣脃俗作脆幽菽具染豆防也說文謂防爲配鹽幽菽者咸防也呂覽有具染注醬豆防也史防始言蕪荑鹽防史貨殖言鹽防千答沒錄言前隊大夫範仲公鹽防蒜果供一籩善幽者不外醋鹽醬柯古曰醦醶防防醅也防鹽也防防醬也此唐人字書所編醅謂酸酒也

冥果蜜煎藏果也三蒼曰靘冥果靑色也冥果蜜煎果也以銅靑浸之加蜜而冥於缶中故曰冥果與幽菽同按古以冥爲鼏猶幕之也故大招用勺長楊用蠡鼏從鼎而蓋之省作冥耳非冥漠意

祭靑今之蜜靑梅類也杏炙今之杏酪也成式食品有祭靑杏炙卽今之杏酪也陸翽鄴中記曰寒食三日煮粳米及麥爲酪搗杏仁煮粥玉燭寶典曰今人麥粥研杏仁爲酪今京師勛戚猶然

體薦言全蒸也折俎言半體房蒸也齊蒸言列饌也烝亦作脀周語曰禘祀之事則有全烝王公立飫則有房蒸親戚冥饗則有肴蒸全蒸全體也房蒸半體也故曰體薦肴蒸骨折也故曰折俎士會曰王享有體薦宴有折俎公當享卿當宴卽儀禮所謂脀體儀也馮嗣宗曰有薦爓乃中古禮有薦熟乃近代禮宋以重席所設爲體薦折俎其代餉亦云折俎乃借義也大昌駁之謂當音浙拘矣

膹膾肌防細切之也肌膚也祭有膚鼎少牢饋食禮雍人倫膚肉表皮裏曰防【而灼切】山谷曰脆腝也膹【房吻切】粗切生肉也膾細切生肉也成式膾有萬鑿蟁足言其細也說文膹也虞悰曰何曾食疏有黃頷康成注膷臐膮今時【怱各切】又作臛說文曰臛肉�也通鑑起麵餅鴨禰衡在黃祖艨上會設黍臛衡先自飽食不顧眾賓惟舉摶黍戲弄臛羮柯古曰膜膎脹膰肉也防膜也臇防臛也宋楊伯嵒臆乘曰內則去其皽注云皮肉上魄莫也正謂膜

防胳腿肉也饋食禮升羊豕肩臂臑【音閙】防【音團】胳【音各】蓋髀下爲防猶前足之臂防下爲胳猶前足之臑也說文曰防【孫氏市沇切劉氏音純】切肉也鄕飲士虞特牲皆作肫然注則曰後脛骨二防胳也蓋注音猶未舛誤胳字饋食作胳少牢禮作骼當以胳爲正考工記旊人器中防防崇四又方四寸鄭氏讀如輇旣祔泥而轉其均凱防其側以擬度端其器也髙於此則垺【普回切】不能相勝厚於此則火气不交因取式焉

室之肉燒肉也周禮朝事之籩注鮑者於室中幹之出於江淮疏云室者土爲室也說文以火焙肉也本作集韻或作煏又作防陸務觀所記爆肉卽此少儀燔亦如之注燔燒肉也曲良翰能驢駿馳峯炙卽焙肉

汁謂之湆湆滓曰防湆凝曰定公食大夫禮云賓三飯以湆醬鄭云每飯歠湆以殽擩醬食正饌也湆肉汁也亦曰定大羮之定言肉汁凝定也湆音泣博雅曰謂之防造防並造也集韻因作湆曰當從泣不當從水音因說文湆幽濕也徐鍇曰今人多言浥湆韻略以湆爲肉羮誤矣然則十三經監本之湆亦誤矣今章黼韻學集成從之說文血醢也他感切禮記有醢以牛幹脯梁�鹽酒也鉉曰防肉汁滓也智斷曰防卽湆之滓定乃湆之凝者湆蓋汁之通稱

聶切曰防內則皆聶而切之說文防【直涉切】薄切肉也集韻或作亦作

腯胲肥肉也肥盛爲腯腯方言曰腯也腯郭璞音腞左傳音突豚曰腯肥莊子曰臘者之腯胲腯亦音盾今人但知元凱音突而不知彖遁楯三音之相因血羮曰防今謂之�說文防羊凝血也苦紺切徐曰宋時大官作防削藕皮血不凝知藕散血然則防血羮也今說文無徐語直翁必見別本凡夫直未見也智按俗謂凝血皆曰�考說文�血也春秋傳士刲羊亦無�也呼光切俗轉爲去聲耳方言�兄也荊謂之�桂林謂之注未詳智以古兄如荒石經母兄卽無遑蓋謂�乃�也音兮卽血之聲

腹下肥曰腴山谷曰燕人膾鯉方寸切其腴以啗所貴此出天官籩人注證膴亦是腹腴子美詩云偏勸腹腴貴秊少按說文螽醜螸垂腴也腹下肥也今人曰魚肋廣川跋孔戣志言隋煬貢海錯鰵魚蝦子含肚膾蜜擁劍桂蠧鯉腴動輒千品鯉腴專取鯉肋或之以獻九成言江鄰幾雜誌云丁正臣賫玉腴來館中沈休文云福州人謂之佩羮卽今魚脬是也成式言細飄鰾漢有稱羊豬戔者唐謂羊豬脂爲考工博以帴注謂如俴淺之淺又爲羊豬戔之戔疏曰俗以羊豬脂爲素幹反故知漢唐有此語

烏翅幹脯也煦煆卽腶修也庖人注士虞禮注皆曰今涼州烏翅疏曰漢時幹脯似之如今閩中千里脯色黝紫江楚醬脯色黑類也方言曰吳越曰煦煆幹也禮注薄析曰脯箠而施姜桂曰腶修左朐朐謂中屈也天官庖人注腒幹雉防幹魚刑膴防肉大臠而臘人膴胖注則曰魚之反覆可謂無定解矣說文膴無骨臘也雄說烏臘也周禮有膴判判卽胖誤也腒字曰北方謂烏臘曰腒傳曰堯如臘舜如腒智謂此言其幹瘠也總不必分烏臘雉腒皆指幹肉臘以析言腒卽中屈之煦漢曰解肆見周禮幹肉注疏

言寒者凍肉之類也鹽鐵論羊淹雞寒子建寒鼈七啟寒升庵所謂今人攺寒爲搴者也其曰本韓雞爲韓國之法則迂矣嵗時記雞寒狗熱是其意也周禮六飲有涼注如今寒粥

膾大者曰軒細者曰防亦曰纖南史趙鬼食鴨防諸鬼盡著調防與調葉當音蕭細剉肉糅以姜桂也蓋卽說文防防之防鄭誤解定爲幹魚耳軒見內則雞纖細擗其臘令纖兔亦如之見釋名今謂之雞防肉防魚防筆乘曰特牲饋食佐食舉幹注牲肉長脇也可證幹訛爲軒又禮記考異軒或作胖

熱洛何烙腥食也唐宗射生官射鮮鹿血煮其膓食之謂之熱洛何賜安祿山今塞外皆然南方猺獞亦喚肉生𨿽炮炙之然猶有血謂之肉脆如廣東人食魚生以爲美

鮨卽鮓魚鮓曰藏魚蟹醢曰蟹胥爾雅鮨音耆乃鮓字也說文鮓藏魚也周禮庖人注曰若荊州之鮓魚靑州之蟹胥說文胥蟹醢也雜俎有蟹

豆乳脂酥卽豆腐也物性志曰豆以爲腐傳自淮南王以豆爲乳脂爲酥唐宋本艸止有豆黃卷乃以生豆爲芽蘗也宋時稱之按老學庵筆記仲殊長老上堂辭眾自縊而舎利五色性嗜蜜豆腐面觔牛乳皆蜜漬東坡爲作安州老人食蜜歌

食單食經好事者爲之茶酒之書筆乘詳矣何曾有安平公食單韋僕射巨源有燒尾宴食單段丞相文昌有食經五十卷號鄒平公食憲艸庖榜曰煉珍堂在途曰行珍館虞悰有食方謝諷有食經各十卷孟蜀食典一百卷酉陽泗水所載隨時自創耳筆乘曰癸未讀田子秇日札載宋大隠朱翼中北山酒經三卷乃知卽翼中作然又有李保續北山酒經三卷前此更有汝陽王璡甘露經王績追焦革釀法爲酒經又采儀狄杜康以來善釀者爲酒譜竇子野亦有酒譜酒錄一卷胡節還醉鄕小略五卷白酒方一卷食圖四時酒要一卷藏釀方一卷劉炫酒孝經一卷貞元飲略三卷皇甫崧醉鄕日月三卷陽曾令圃芝蘭集一卷小酒令一卷同塵先生庭萱譜一卷近又有酒史三卷田汝成醉鄕律令一卷陸羽茶經三卷茶記三卷皎然茶訣三卷陸魯望茶品一篇溫庭筠采茶錄三卷張又新煎茶水記一卷蜀毛錫茶譜一卷丁謂北苑茶錄三卷又北苑拾遺一卷蔡宗顏茶山接對一卷又茶譜遺事一卷北苑煎法一卷曾伉茶苑總錄十四卷茶法易覽十卷蔡襄有進茶錄黃儒有品茶要錄熊蕃有宣化北苑貢茶錄熊客有北苑別錄田秇蘅有煮茶小品客坐贅語載近時茶酒之名頗防

通雅卷三十九﹤子部﹐雜家類﹐雜考之屬﹐通雅﹥

欽定四庫全書

通雅卷四十

明方以智撰算數

九數方田粟米差分少廣商功均輸盈朒方程勾股也周髀捐悶皆周公之法也夕桀漢名也叀綴新率也周禮保氏注九數曰方田以禦田疇界域曰粟米以禦交質變易曰差分一名衰分以禦貴賤稟稅曰少廣以禦羃積方圓曰商功以禦功程積實曰均輸以禦逺近勞費曰盈朒一云贏不足以禦隠雜互見曰方程以禦錯糅正負曰勾股一云旁要以禦髙深廣逺鄭司農云今有重差夕【音的】桀卽旁要卽勾股也章懷曰九章周公所作凡九篇考工記注引粟米法玉人疏引盈不足術曰玉方寸重七兩石方寸重六兩詩綿疏引九章算術云穿地四爲壌五爲堅三歷譜有許商算術二十六卷杜忠算術十六卷防茂劉瑜鄭馬續翟酺何休張衡皆通之成帝時嵩眞曹元理並明算術吳志趙達南史顧越北史劉焯蘇綽皆善算術隋志古之九數圓周率三徑一其術疏舛自劉歆張衡劉徽王蕃皮延宗之徒各設新率未臻折衷宋祖衝之更開宻法以盈朒數三丈一尺四寸一分五釐九毫三杪六忽正數在盈朒二限之間密率圓徑一百一十三圓周三百五十五約率圓徑七周二十二又設開差羃立兼以正圓參之指要精密算氏之最也所著書名綴術子暅之更精志載徐嶽甄鸞重術二卷李遵義疏一卷楊淑九九算術二卷嶽鸞等撰別術二卷劉徽九章六曹算經一卷重差圖一卷又有孫子趙夏侯陽張丘建算經五經算術黃鐘算法張浚九章推圖經法又劉著算術一卷李淳風注九章算術要略孫子算經謝察微算經二卷徐嶽記遺曰世人言三不能比兩乃云捐悶與四維注引藝經曰捐悶者周公作也先本位以十二時相從徐爰稱捐悶乃是奇兩之術三不能比兩者孔子所造也四維東萊子所造也李籍音義云包犧氏立法其傳自周公受之扵大夫商髙周人志之故曰周髀周髀有趙君卿爽注海島算經一卷甄鸞撰李淳風等注崇文目云魏劉徽注周官測日景立四表望逺及因木望山之術故輒造重差唐志有九章有周髀有海島有孫子有五曹有張丘建有夏侯陽有五經算有綴術有集古有紀遺凡三等數凡十二家大史丞王孝通緝之宋元丰中祕書監趙彥若等校定於地續狹斜之法凡二十術邵蔡皆取資焉

和較勾股之斜要也周商髙云數出扵方圓圓出扵方方出扵矩矩出扵九九之數故折矩以爲勾勾廣三矩修四徑隅五方之外半一矩而兩之以環於一成三四五爲長二十有五謂之積矩此數之自生也如勾四尺股三尺求勾至股則四尺開方爲十六三尺開方如九合九與十六爲二十五以二十五開方則邊徑爲五扵是知勾股之斜較爲五尺此可推也漢法曰防要謂從防而要之也智按夕桀當是迆而桀之古夕通迻而呼桀爲的訛注夕也上亷下亷從亷隅亷從方益方益從方則立方之斜和步【闕】

則量逺也正余正切余切正割余割皆舉經綫圍綫而名

羃積者開方開立算其積實也開方充邊徑之數四方布其實也開立平步而推之六羃皆方也積實謂之羃積如黃鐘管九寸以平方羃法推之一平方分通有面羃一萬萬忽九平方分深九十分則空圍內當有八百一十立方分之類是也大約邊徑求積不過自乘倍之而以邊求積之形則有法在

隙積卽今之圓容也兩邊殺而首齊者曰塹堵四面皆殺而髙曰芻童塹堵者立方如土墻兩邊殺兩頭齊其法並上下廣折半以爲之廣以直髙乘之又以直髙爲勾以上廣減下廣餘者爲股勾股乘以爲斜髙有芻童者謂如覆防四面皆殺其法倍上長加入下長以上廣乘之倍下長加入上長以下廣乘之並二位法以髙乘之六而二也隙積者謂積之有隙者如累棊層壇及積罌之類𨿽以覆防四面皆殺緣有刻缺及虛隙處用芻童法求之常失於數少今用芻童法爲上行下行別列下廣以上廣減之餘者以髙乘之六而一並入上行利公著圓容較義於九章則爲少廣

叀術卽今之測量器也祖暅之綴術宋衛朴専明叀術叀音罥掛也掛空取綫而算之總曰綴術今測量器作一方版安兩耳紐一隅繋綫目穿兩耳紐以直物杪則綫必下垂視其所直分數以三率乘除之其神捷者並不須方版矣三率者異乘同除法也以第二率第三率相乘得數以第一率爲法除之變測者第一率二率相乘而以三率之數分除知之然凡乘除無往而非三率也若事務人數嵗月數工直數則用重測凡學者屏欲尊精乃能慧解如精耗病散則目光爲日光水光所奪必迆且支而不準

立圓者圓圓也非痺圓與筩圓也自乘平方以徑再乘之卽立方矣痺圓者方四分而除一也細核之徑一圍三則有餘徑七圍二十二尙不足也徑十七周五十二始無差筩圓以圓加積耳立圓者滚圓也最難得法度數衍自乘而自乘而九乘之其積卽四四立圓之積也今以自又自乘又九之而四四除卽得立圓之方田今曰丈量方五尺爲步二百四十步爲畞長十六廣十五也廣一丈長六十丈亦一畞也廣不齊者多量之合而折之兩量則兩折三量則三折四量則四折折則小大皆勻以與直相乘而以六除之弓步用二十四除丈尺用六除

祘命算學也漢志引書曰先其算命二百七十一枚成六觚爲一握長八寸計歷數者也外國法用籌算古人持籌會計豈無法乎升庵引作祘命祘乃古算字說文算從竹弄引逸周書曰士分民之祘均分以祘之也讀若算此許氏疑而未決耳又作笇吳王濞上方與晁錯調兵笇軍食宋書二凶詳加笇考子才曰祘象縱橫之形

同律度量衡同扵黃鐘之法也說苑曰以黍生之十黍爲一分十分爲一寸十寸爲一尺十尺爲一丈十丈爲一引十六黍爲一豆六豆爲一銖二十四銖爲一兩十六兩爲一斤三十斤爲一鈞四鈞爲一石十二黍爲一龠十龠爲一合十合爲一升十升爲一斗十斗爲一石公紹引一曰龠實八十一黍者誤也後漢志注引說苑曰十粟重一圭十圭重一銖漢志曰量始於龠合於合登於升聚於鬥角於斛度分於分忖於寸蒦於尺長於丈信於引百黍爲銖刻法也二十四銖爲一兩時法也時有上下也十六兩爲一斤一斤爲三百八十四銖合一年閏月之數三十斤爲一鈞月法也一月三十日四鈞爲一石四時也徐鍇曰一鈞爲萬有一千五百二十銖虛舟子曰兩者兩黃鐘之數也智以度量皆以十爲法而權衡獨依律法嵗月蓋權衡爲其大者一事而有二名焉以十爲法者以河洛之數盡於十而用九也蔈定秒定也淮南子曰秋分蔈定蔈定而禾熟律之數十二故十二蔈而當一粟十二粟而一分十二分而一銖十二銖而半兩說文曰春分而禾生夏至晷影可度禾有秒秋分而秒定律數十二秒而當一分十分而寸其以爲重十二粟爲一分十二分爲一銖故諸程品皆從禾今歷大率一分百秒或八十秒函蓋則每度六十分一分六十秒其義蓋本乎此也周禮總義曰十二時每時八刻二十分每刻六十分秒因之則古已有六十分之法矣

十髮曰程章程法式也漢髙紀張蒼定章程如淳曰章歷數之章術程者權衡斗甬丈尺之法說文曰程品也十發曰程十程爲分十分爲寸秦之程書則猶稱秤之襧也因有程課之義以計路則曰路程

四圭曰撮撮者合也六十四黍曰圭五首成一文亦曰圭律曆志不失圭撮注四圭曰撮三指撮之李東璧曰丸散之刀圭者十分方寸匕之一準如梧桐子也方寸匕者作匕正方一寸秒散不落爲度一撮者四刀圭也匕卽匙也六十四黍爲一圭四圭爲一合然則撮卽合矣又凡合單絲爲一糸四糸爲一扶五扶爲一首五首成一文文彩淳爲一圭按圭與掛同古皆來韻歸齊微也篆家以玉圭從�而圭爲掛形卦爻之卦亦取此加卜會意後又加手

絫黍錙銖言其微也律曆志十黍爲絫十絫爲銖或曰十絲爲絫東璧則曰十糸曰釐四釐曰絫八兩曰錙伯厚曰六銖曰錙按以六銖爲錙正合陶貞白所云十分【去聲】若曰八兩則已重矣非古人言較錙銖之意也沈存中曰唐書開元錢重二銖四參今蜀郡亦以十參爲一銖參乃古絫字加爲累累相訛耳

律度量衡今大扵古能律者得古準矣宋張子賢言京口甘露寺二鐵鑊有文梁天監造仏殿前又一行雲五十石鑊然形制不能容今之五十石可知古斗斛小六朝時巳大扵古而今又大扵六朝時也仏古佛字夢溪筆談曰鈞石之石重百二十斤後人以一斛爲一石自漢已如此飲酒一石不亂是也漢之一斛亦是今之二斗七升以鈞石之石百二十斤今秤記之當三十二斤亦今之三斗酒也挽蹶弓弩古人以鈞石率之今人乃以粳米一斛之重爲一石凡石者以九十二斤爲法乃漢秤三百四十一斤也今�卒蹶有九石者計其力乃古之二十五石弓有挽三石乃古之三十四鈞又曰考樂律及受詔攺鑄渾儀求秦漢以前度量斗記六斗當今一斗七升九合秤三斤當今十三兩爲升中方古尺二寸五分十分分之二今尺一寸八分百分分之四十五彊宋時雜注曰古一斤當今四兩三分兩之一一兩當今六銖半智按通典魏初杜防造斛大於昔時晉志魏景元四年劉徽注九章商功曰當今大司農斛圓徑一尺三寸五分五釐深一尺積一千四百四十一寸十分之一王莽銅斛扵今尺爲九寸五分五釐徑一尺三寸六分八釐七毫魏斛大尺長莽斛小尺短程大昌曰杜佑敍六朝賦稅而論其總曰唐志一尺二寸爲大尺二籥爲合三斗爲大斗十斗爲斛大要度量三升當今一升秤則三兩當今一兩尺則二尺當今一尺陸文裕深曰虞書曰乃同律度量衡三代共之至秦不師古而後紛綸莫定矣迨南渡六朝割裂之際乃有大升大兩長尺之法當時調鐘律測晷景及冠冕制用小升小兩自余公私用大升兩或曰三兩三升尺二寸隋制也董彥逺亦云古量不及今三之一胡三省曰北魏髙祖已有廢大斗去長尺之令矣陶貞白曰古秤惟有銖兩而無分名今則以十黍爲一銖六銖爲一分【去聲】四分成一兩十六兩爲一斤𨿽有子穀秬黍之制從來均之已久依此用之蘇恭曰古秤皆復今南秤是也後漢以來分一斤爲二斤一兩爲二兩李果曰六銖爲一分卽二錢半也二十四銖爲一兩古之三兩今之一兩古之二兩今之六錢半也近世李時珍曰初吐絲爲忽十忽爲絲十絲曰釐四釐曰絫十釐曰分四絫曰字二分半也十絫曰銖四分也四字曰錢十分也六銖曰一分【去聲】二錢半也四分曰兩二十四銖也八兩曰錙二錙曰斤鎰斤半也準官秤十二兩三十斤曰鈞四鈞曰石一百二十斤也今古異制古之一兩今用一錢可也由此論之三兩爲兩三升爲升尺二爲尺不始於唐隋而先行於南北朝以李東垣之言前漢已有復秤以文裕之言則變古始於秦以張子賢之言則趙宋之斗斛又大於蕭梁時以李時珍之言一兩用一錢則十之一矣其將气截管以取律度然後而定邪

數有十等億兆京垓秭壤溝澗正載三等上中下也京垓亦曰經畡十垓之秭亦曰楚語曰百姓千品萬官億醜兆民經入畡數天子之田九畡以食兆民王取經入焉以食百官又曰計億事材兆物收經入行姟極注數極扵姟萬萬曰姟是九州之極數也韋昭曰九州之內有畡數兆民耕食其中也法華經注梵言那由佗此云畡數十京曰畡合溪謂數今亡矣智謂垓姟畡一字也子華子曰受九垓之經夏侯陽算經序算數起自伏羲而黃帝定三數爲十等首因以著九章徐嶽數術紀遺云黃帝爲法數有十等及其用也乃有三焉三謂上中下十謂億兆京垓秭壤溝澗正載也詩云萬億及秭毛氏曰數萬至萬曰億數億至億曰秭應邵曰萬生億億生兆兆生京京生秭秭生垓垓生壤壤生溝溝生澗澗生正正生載地不能載矣與徐合略倒秭扵垓上耳秭有四說說文曰布十縷爲緵五緵爲秭徐鍇曰秭六萬四千斤也與毛萇徐嶽所說爲四矣增韻十垓曰補集韻作防亦作古作俌合溪曰數今亡未考諸說耳

律度量衡總名五量不獨量有五也家語黃帝設五量曰權衡曰升斛曰尺丈曰裏步曰十百漢志五量則龠合升斗斛

以身仞之曰仞以兩手尋之曰尋以兩足步之曰步說文伸臂一尋八尺徐鍇曰六尺曰尋小爾雅曰四尺曰仞倍曰尋包咸鄭皆以仞爲七尺漢書應邵注五尺六寸顏籒曰非也八尺曰仞取人伸臂一尋書爲山九仞釋文云七尺左仞溝洫孟子掘井九仞注八尺也仞卽俗之認儒林仞其說是也以身認之其長曰仞兩手尋之亦如是也兩足步之亦如是也戴氏皆以爲八尺蓋古尺短周尺八寸以今度之一寸又減二分應邵之說據漢尺也鄭七尺之說疑八尺太長耳步尋皆八尺其言四尺曰尋六尺爲步皆以周尺約之耳周制寸尺咫尋常皆以人之體爲法

側手爲膚案指知寸布手知尺公羊注曰側手爲膚按指爲寸投壺注曰鋪四指曰扶一指案寸膚扶字通大戴禮曰布指知寸布手知尺舒肱知尋智以尺寸本合人手故�加一爲�自闗上魚際爲寸自闗至肘爲尺又曰各人以中指一節爲寸謂屈而視其內肉紋耳醫經骨度兩乳之間九寸自中指至腕九寸

大尺曰施墨者工師之五尺也國語注五尺爲墨倍墨爲丈今木匠各用五尺以成宮室以國語注言之其名當爲墨管子地員篇其施七尺注施者大尺之名施音遺智謂正如今之五尺

宋之尺法凡十五等曰周尺曰晉田父玉尺曰梁表尺曰漢官尺曰魏尺曰晉後尺曰後魏前尺曰中尺曰後尺曰東魏後尺曰蔡邕銅籥尺曰宋氏尺曰隋水尺曰雜尺曰梁俗閒尺此見宋志又見紺珠集宋程周玉器圖義言宋景文公定以周尺爲之本以考諸尺知胡阮之失按蔡邕斷曰夏十寸爲尺殷九寸爲尺周八寸爲尺通鑑外紀曰禹十寸爲尺湯十二寸爲尺王八寸爲尺漢章帝時泠道舜祠下得玉律以爲尺謂之漢官尺泠道卽零陵道州也晉始平中得古銅尺晉律志兩尺長短度同禮記周尺注曰按禮制周猶以十寸爲尺六國變亂法度或言周尺八寸則步更爲八八六尺四寸以此計之古者百畞當今百五十六畞二十五步古者百里當今百二十五里賔退錄曰溫公圖以周尺當今布帛尺七寸五分弱於今浙尺爲八寸四分朱晦庵謂伊川省尺五寸五分者誤蓋從溫公也

步百爲畞商鞅攺制二百四十步爲畞六尺爲步步百爲畮畮百爲夫夫三爲屋屋三爲井方一里井十爲通通十爲成方十里十成爲終十終爲同方百里同十爲封封十爲畿方千里司馬法及通典皆曰商鞅攺制二百四十步爲畞

十千爲耦三十里地也詩十千爲耦注三十里萬夫之地四防有川內方三十二里有奇萬人爲耦而並耕八寸曰咫說文曰中婦人之手長八寸謂之咫周尺也國語曰隼集陳庭楛矢貫之石砮長尺有咫廣韻引賈逵曰八寸曰咫鄭志純三隻只八寸只卽咫也集韻一作防

今時之尺則有七法家禮言古尺五寸五分周尺七寸五分漢尺較長今有鈔尺有三司布帛尺有工匠尺術家尺魯班九天女尺皆門式尺也歷家有晷度尺醫家有全身尺卽說文所稱全身尺也郎瑛曰夏十寸爲尺【通鑑外紀十二寸爲尺蔡邕獨斷九寸爲尺】商周八寸爲尺【外紀獨斷皆同但鄭注猶以十寸爲尺而通謂之未詳姑依諸書】秦比周七寸四分漢官尺比周一尺三分七毫劉歆銅斛尺後漢建武銅尺與周同三國吳蜀同周魏比周一尺四分七毫後魏前尺比周一尺二寸七釐中尺比周一尺二寸一分一釐後尺比周一尺二寸八分一釐晉田父玉尺【世說田父於野中得周時玉尺】與梁法尺比周一尺七釐後晉比周一尺六分二釐宋齊尺比周一尺六分四釐梁表尺比周一尺二分陳尺同後晉東魏比周一尺五寸八釐市尺與後魏後尺同隋開皇官尺同上【後周市尺開皇官尺皆鐵尺也】萬寶常所造木尺比周一尺一寸八分六釐【以前多銅爲之至此用木】唐尺與古玉尺同【貞觀中�延秀爲太常卿以爲奇翫獻玉尺而失之其迹猶存所定得六之五】開元尺度以十寸爲尺尺二寸爲大尺五代世短多相應襲志亦無考也惟周王朴所定尺比周一尺二分有奇及宋二景表尺比周一尺六分有奇胡瑗樂書黍尺比周一尺七分司馬光布帛尺比周一尺三寸五分【已上宋之三尺出三器圖義諸書皆泛論以當時未有一定之制】元尺聞至大志無考焉

半步曰蹞五�爲步司馬法曰一舉足曰跬跬三尺兩舉足曰步步六尺跬或作頃禮頃步而不敢忘荀子作蹞蹞卽跬字儀禮不及地注迹也中人之迹尺二寸疏云漢禮云五爲步步六尺迹尺二寸蓋據此而言也木八尺爲步以八寸之尺約言六尺耳

三百六十步爲一里卽三百弓曰三百步者舉大槪也二尺爲一肘四肘爲一弓三百弓爲一里風俗通曰

路程以三百六十步爲一里裏者止也公羊疏曰六尺爲步三百步爲裏其曰一尺五寸爲一肘者附會公羊疏說也正義曰凡此道虎九十弓熊七十弓豹麋五十弓今之射者布地猶論弓云

四尺曰鵠舉大槪也鄭司農曰方十尺曰侯四尺曰鵠二尺曰正四寸曰質正鵠皆鳥之捷黠者鄭康成謂鵠小鳥而難中中之爲雋按其實數蓋三分其廣而鵠居一則侯中丈八尺者鵠方六尺侯丈四尺者鵠四尺六寸侯一丈者鵠三尺三寸司農之說未當也康成鵠小鳥皆非也鵠卽鶴豈小鳥乎蓋謂其逺舉射的期中逺也正則謂射的之正中質謂其地也詩詁曰發彼有的毛云的質也周禮注鄭眾馬融云鵠之中二尺曰正四寸曰質王肅又引小爾雅云鵠之中謂之正正方二尺正中謂之則質也今按鄕射記天子熊侯白質諸侯麋侯赤質大夫布侯畫虎豹士布侯畫鹿豕凡畫者丹質鄭云白質皆謂采其地又荀子質的張而引矢至焉楊倞注云質射侯也的正鵠也然則毛以的爲質鄭馬謂四寸曰質王謂正之中爲而爲質者皆誤矣城三堵曰垁韻防作埃集韻作垁今通作雉杜預曰方丈曰堵三堵曰雉一雉之墻長三丈髙一丈公羊說五版爲堵五堵爲雉正義曰堵四十尺雉二百尺百雉當二萬尺周十一里三十二步二尺王肅曰城髙一丈曰堵三堵曰雉肅之說卽預之說也坊記注百雉爲長三百丈方五百步則亦三堵之說也鄭曰版六尺何休取韓詩版長八尺

五巂五輪之規也曲禮立視五巂音攜規也輪一周爲一規五規九十五尺是十六步

二丈曰端五兩曰束兩者匹也士昏禮注束帛十端子夏易曰五匹爲束三二纁雜記曰幣帛一束束五兩兩五尋是每端二丈曽子問注丈八尺爲端杜預曰二丈爲端一端爲兩所謂匹也小爾雅曰倍兩謂之匹周禮媒氏入幣純帛無過五兩注云必言兩者欲得配合之名十者象五行十日相成也此解牽彊如此說則銖兩亦配合之名邪內宰序制注天子巡狩禮云制幣丈八尺純四純謂幅廣制謂正長是則有丈八尺之端有二丈之端矣儀禮中十尺注方者也用布五丈今官市幅廣二尺二寸防削一寸疏曰此言十尺用布五幅兩畔各削一寸爲縫鄭志純三隻只八寸二尺四寸者據繒幅也然則四者訛邪廣制布帛六丈爲端四丈爲疋

緯謂之綹綿謂之綉錦繡謂之純曰絩曰總曰首漢律也曰屯曰絇曰綟唐令也緯十縷曰綹音栁沈佺期七夕曝衣篇上有仙人長命綹至今人呼栁綿二片曰綉或曰一片曰綉音透蘇秦錦繡千純音徒渾切注凡絲綿布帛一段爲一屯詩白茅純束非純廣之純上聲二算之純音全漢律曰綺絲數謂之絩布謂之總綬組謂之首說文絩音治小切杜佑曰唐令綿六兩爲屯絲五兩爲絇麻三斤爲綟綟郎計切唐鑑云賜貴近人絲一綟小顏注急就曰綈重三斤五兩今曰平防錦綉千純音屯正音唐令之屯也布八十縷曰緵總與緵通又與鬷通詩越以鬷邁箋云鬷總也疏曰麻縷爲數一升用繩編之說文防乎切縷一枚也潔古屑切麻一耑也

稯秅秉數也稯子紅切秅宅加切又作秺秺又音丁故切此上古無家麻音也聘禮禾四秉曰筥十筥曰稯十稯曰秅秅四百秉也筥又爲半斛說文秅秭也二秭爲秅引周禮爲二百四十斤爲秉周禮注又曰十六斛曰藪十藪曰秉小爾雅曰把謂之秉秉四曰筥筥十曰論語注六百四十斛爲稯徐鍇曰秭六萬四千斤黃公紹曰稯從禾止爲十筥之名緵從糸八十縷絲數也總從糸縫飾也韻書不明徐鍇之說誤以八十縷訓稯集韻又曰通作緵總則又以絲數之緵縫飾之總與稯爲一矣韻書不明詩疏之說誤以絲數訓總增韻又曰與緵同則又以緵總作一字矣復古編云稯布八十縷別作緵非此又但知稯之不可以爲緵而又不知稯之非八十縷也亦誤

匊大於升禮書曰匊二升二匊爲豆四升

秉有四名徐鍇引論語禾數百二十斤爲防二防爲秉四秉爲筥粟五秉十石也又儀禮米數米斛爲莒十六斛爲秉又小爾雅二鐘謂之秉又把謂之秉左或取一秉稈詩此有遺秉詩詁曰盈手曰秉韓詩外鴻鵠千里者六翮耳背上之毛腹下之毳益一把不爲加髙損一把不爲加下則古泛言曰把

防禾四把也長沙謂禾二把曰防禾四把曰防音防丁度作防

防糳毇皆舂數也糲本作防【音賴】糳從毇莘省莘音仕朔切經通用鑿左粢食不鑿是也毇許委切粲加作說文曰粟重一石爲十六斗大半斗舂爲米一斛曰防防米一斛舂爲八斗曰毇九斗曰鑿又曰稻重一石爲粟二十斗爲米十斗曰毇爲米六斗大半斗曰粲智按糲一斛舂爲八斗曰毇又曰粟二十斗爲米十斗曰毇而說文解斛字十斗也豈不抵牾其抄訛邪召旻彼疏斯粺毛萇曰粺精也說文粺毇也鄭箋云疏謂糲米也米之率糲十粺九鑿八侍禦七粺非稗正義曰九章粟法云粟率五十糲米三十粺二十七鑿二十四侍禦二十一言粟五升爲糲米三升以下則米漸細故數益少四種之米皆以三約之韻會引說文糲粲皆云粟重一防唐人別石耳

藪卽庾斔卽斞合四者而一之又非矣藪素口色縷二切說文炊防也防漉米防也於六切借爲量名智按以色縷切爲正聘禮門外三十車車秉有五防康成曰今文防或爲逾十斗曰斛十六斗曰防韋昭注國語引聘禮十六斗爲庾然則防卽庾明矣疑漢末時防竟有逾音也考工記漆三斞又曰庾實二觳厚半寸唇寸豆實三而成觳按此與釜庾之庾異釜庾之庾其實有十六斗而此二十有四升疑當爲斞莊子曰斔斛不敢出於四境注六斛四斗曰斔卽斞也則又與實二觳之庾不合矣公紹曰庾有二法智按有三法一則十六斗之庾一則二十四升之庾一則六斛四斗之斔豈注者所記不確邪六斛四斗之斔則十釜矣釜六斗四升說者曰防逾庾斔斞皆一數非也

齊四量豆區釜鐘則以四加也區音謳齊四豆爲區四區爲釜釜十則鐘注區斗六升釜六斗四升鐘六斛四斗小爾雅釜二有半謂之防防二有半謂之缶缶二有半謂之鐘注八斛也則四斛爲缶一斛六斗爲防六斗四升爲釜韻會引爾雅注二匊爲豆匊二升四豆曰區四區曰釜釜二有半曰庾此則十六斗之庾今小爾雅與韻會所引二或爲三或脫有半則誤也陳師道曰天寶元載勅麫以三斤四兩爲一斗管子輕重丁篇百泉則鏂二十也注二升八合曰鏂鳥區切智以爲卽豆區之區名同實異猶今之各方斗斛同一名而大小異也

豆有四名豆爲豆籩周禮醢人掌四豆之實注實容四升族人爲簋實一觳崇尺厚半寸豆實三而成觳觳十二升實三豆正四升之豆也說苑十六黍爲一豆六豆爲一銖豆又與鬥通詩酌以大斗一作豆古作�易林樹耘一豆考工中人食豆肉豆酒皆謂一斗詳見器觴豆下

防與斛同斛與觳不同觳數卽筲數也晉胡奮弟烈諒討涼屯扵萬防堆注防與斛同說文曰鬲實五觳十二升曰觳徐鍇曰五觳六斗也斗筲注筲容十二升五筲卽罍爾雅疏彛受三斗卣五斗罍六斗

�二斛也鼔十二斛也說文曰今鹽官三斛爲一�禮記量鼓疏隠義云東海樂浪人呼容十二斛者爲鼔二十四兩爲鎰因一溢而名也或曰鎰二十兩或曰三十兩當以二十四兩爲是合三鋝之數也鎰從溢來孔叢子曰兩手曰掬一手曰溢所謂朝一溢米也鎰或爲餅錠之通名孟子百鎰可推宋大兩爲七十二銖卽一錢爲七銖畸十分銖之一此則三兩爲一大兩明矣皇祐新樂圖有秤銖幹圖有星一系一盤正似民間金銀等子

倍舉曰鋝鋝也鍰也鐶也率也鋢也選也算也一也小爾雅二十四銖曰兩兩有半曰捷倍捷曰舉倍舉曰鋝鋝謂之鍰宋咸曰舉三兩鍰六兩考工記重三鋝注引說文鋝鍰也今東萊稱或以大半兩爲鈞十鈞爲環環重六兩大半兩則三鋝爲一斤四兩疏曰王肅之徒皆以六兩爲鍰呂刑其罰百鍰注音鐶亦通作鐶漢五行志宮門銅鍰謂環也說文引周禮重三鋝北方以二十兩爲鋝東萊以鐶爲權重百二十斤亦曰鋝以此而言則非百率之鍰六兩也師古曰鋝重十銖二十五分銖之十三是又非六兩之鋝也孫棨北裏志曲中常價一席四鐶見燭卽倍此以鐶爲數者以今古約之六兩是今二兩字彚鋝音劣又音刷又有鋢字亦音刷三鋢爲一斤智按鋢乃鋝之訛嘗考蕭望之金選音刷周本紀其罰百率徐廣曰率卽鍰秋官注疏以爲古之率多作鍰漢人讀率爲所劣切故以刷音率卽以刷音選愐紹皆失載何望及選算之通乎詳見疑始字說中一石爲石再石爲儋故後人以儋呼石漢書一石爲石再石爲儋言人儋之也貨殖注一石兩甖也斗斛之斛今謂之石此量也鈞石之石百二十斤此衡也樂府射烏辭嗚嗚啞啞引弓射洞左腋陛下壽萬年臣爲二千石則韻爲碩音俗乃呼擔蓋因儋之誤也

秦以一鎰爲一金漢以一斤爲一金史記一黃金一斤注索隠曰如淳云時以錢爲貸黃金一斤值錢萬非也臣瓚曰秦以一鎰爲一金漢以一斤爲一金程大昌演繁露曰公孫閈使人操十金卜於市注二十兩爲一金此因秦鎰言也蜀文谷備忘小抄云四兩爲一斤秦不用銀漢制金爲幣非散用故以一金爲名也智甞作用幣說曰前食貨志云太公爲周立九府圜法黃金方寸而重一斤錢圜函方輕重以銖小顏曰言黃金以斤爲名錢則以銖爲重也李奇解圜法圜卽錢也圜一寸而重九兩師古非之以太府玉府內府外府泉府天府軄內軄金軄幣爲九府圜謂均而通也秦並天下幣爲二等黃金以溢爲名上幣銅錢質如周錢文曰半兩重如其文而珠玉龜貝錫銀之屬爲器飾寶藏不爲幣漢興以爲秦錢重難用更令民鑄防錢黃金一斤而不軌逐利之民蓄積余贏以稽市物痛騰躍平準書更命民鑄錢一黃金一斤約法省禁云云智按黃金一斤四字上下文不甚洽疑有脫簡師古曰復周之制更以斤名金其他又云馬至匹百金功爵凡直三十餘萬金陸賈槖裝直千金賜斥上將軍四十金之類詎如今俗之以一金爲一兩邪恵紀視作斥上者將軍四十金二千石二十金六百石以上六金五百石以下至佐吏二金注鄭氏曰四十金四十斤金也晉灼曰斥上二千石賜錢二萬此言四十金實金也下言黃金眞金也不言黃謂錢也食貨志黃金一斤值錢萬師古曰諸賜言黃金者皆與之金不言黃者謂與萬錢也公羊百金之魚何休注百金猶百萬也古者以金重一斤若今萬錢矣智考晉灼所引食貨志黃金一斤值錢萬此乃王莽之法也黃金何其賤歟下又云朱提銀重八兩爲一流直一千五百八十它銀一流直千是爲銀貨二品本八兩銀矣乃直千錢何其懸絕毋乃爲大錢乎莽大錢徑寸二分重十二銖文曰大錢五十言當五十小錢也小錢直一重一銖次曰麼曰幼曰中曰壯則小錢正鵞眼錢環之比矣大錢五十止可當銀一分耳智固以莽之所謂黃金一斤朱提銀一流者乃貨品而以金雜之猶帝之白選曰白金也承上文錢貨六品而言下又云是爲銀貨二品其義明甚獨疑周之黃金方寸而重一斤曰一斤則一斤矣何爲重言方寸乎此承上文九府圜法而言爲九府之一幣必有制度所云方者或如漢白金之二品曰重差小方之乎李奇曰圜一寸而重九兩未可厚非也可因而推知方寸一斤之說矣平準所云更令民鑄錢一黃金一斤者蓋謂一黃金鑄幣號曰一斤也食貨志又曰今半兩錢法重四銖鄭氏曰其文爲半兩實重四銖也然則周之方寸漢之白選莽之銀貨應皆別有實法今不載其法耳古不許民散用銀必成幣而後令用之是秦之幣二等不及銀者固有以也銀卽在金鎰中矣世代旣殊稱謂移易遷固文字古簡自魏晉唐諸人卽以臆揣作注臣瓚曰秦以一鎰爲一金漢以一斤爲一金此說爲近猶可防考縣斷耳徐鍇曰書金作贖刑古贖皆用銅漢始用黃金少其斤兩後魏以金難得合金一兩收絹一疋禹貢金三品康成曰銅三色則或者曰金幣是銅鋈金者乎晉志引漢金布律有罰贖入責以呈黃金爲價科有平庸此自鈞金之遺然金有髙低況漢制金爲幣或有仿半兩而實重四銖者乎故須呈價也景帝六年定鑄錢僞黃金律元封五年酎祭少府省金金輕色惡者奪爵王子侯表地節四年襄隄侯聖坐酎斤八兩少四兩免五鳳四年朝侯固城坐酎金少四兩免太始元年更黃金爲麟趾褭蹏師古曰舊金𨿽以斤兩爲名而官有常形制亦猶今時吉字金挺之類亦曰馬蹄金往往於地中得之武帝表祥瑞故普攺鑄錢爲麟趾褭蹏之形以易舊法爾常璩巴志言黔中弜頭虎子夷秦精秦王刻石與盟殺人顧死倓錢盟曰秦犯輸黃龍一雙戎犯秦輸淸酒一鐘所云黃龍一雙乃當時之金幣也由此觀之餘謂不許散用金銀而金幣有形此確證也董彥逺曰漢一金金四兩直二千五百文此揣古今而兩不沒爾方勺曰漢法聘後用黃金二萬斤爲錢二萬萬又曰當時黃金一兩才六百銀一兩才二百東坡但怪古黃金之多此未考爾智以李時珍之言一當十則太少酌以沈存中程大昌之言則古一斤爲今五兩而少一兩爲今三錢而少然則漢之四銖錢正如唐開元之二銖而少漢之防錢則輕極矣宋王梂燕翼貽謀曰眞宗問曰咸平中銀兩八百金兩五千今何增踴如此

銀謂之鉼亦謂之笏猶今之錠也周禮軄金注祭五帝則供鉼金鉼音餅公紹解爲金釵非也三國誌魏郭修刺費褘賜其子銀千鉼水經注嶺南林水石室有銀有奴竊其三鉼歸卽死墨莊漫錄曰崇寧中朱芾爲太常博士詔以黃庭小楷作千文以獻賜白金十六笏江休復曰令狐揆托序獻李彞庾彞庾使送銀二笏智按今閩甌湖南皆傾銀作鉼此卽鉼之遺也他處皆傾作錠今之一錠猶古之一金也古一金以一斤制幣𨿽未必實重一斤然定有常形如今之錠唐人所云吉字挺正如錠耳後世分兩漸攺錠有大小相沿遂以一兩爲一金矣韓滉擔夫與白金一版版猶鉼也

千錢曰仟百錢曰佰漢志仟佰之得注仟謂千錢佰謂百錢今俗猶以百錢爲一佰音陌夢溪筆談曰佰借正如什與伍耳唐自皇甫鎛爲墊錢法至昭宗末乃定八十爲佰後漢隠帝時三司使王章每出官錢又減三錢以七十七爲百至今輸官有八十佰者智考五代史王章錢謂之省佰錢自宋晉平王休祐卽以短錢梁帝普通中鑄鐵錢嶺東八十爲佰曰東錢江郢以七十爲佰曰長錢大同詔聞用九陌錢今可用足陌錢非始自唐皇甫鎛也佰陌字通匡衡閩佰爲界佰卽陌也梁紀用足陌錢陌卽佰也

一隻亦可曰觭漢五行志匹馬觭輪無反注一隻之輪段會宗亦足以復鴈門之踦應劭曰只也此皆讀數奇之奇可通用也太宗踦贏二贊亦謂其奇零說文踦一足也今人讀擲擲卽踦之入聲

甲楯謂之被被音披絳侯世家甲楯五百被通作披猶言副也

雙玉曰瑴五瑴爲區瑴音覺與玨同二玉相合也區如字

數弩曰張亦謂之絭絭卽弮字李陵連弩注三十弩共一張晏曰三十絭共一臂也舊按三十弩共一之說非是今諸葛弩連弩也每發不過十矢兵法有伏地之弩亦曰連弩橫設扵地以機發一發嘗三十張

帶一圍亦名一腰猶一稱一領也老學庵記周帝賜李賢禦十三環金帶一腰是也世說王大見王恭坐六尺簟曰可以一領及我

凡一重謂之一襲不獨衣稱襲也文選應門八襲又十襲珍藏皆謂重數也

田十有二頃曰囩又作防見轉注古音引漢碑引詩防防原隰子才以�爲防殆因防生乎

一斗曰匚見肻棨錄伯溫曰本古方字借爲受物之器隸作�卽筐字

一抱謂之囗漢成帝紀大風拔木十圍以上古作囗象四匝之形後人加作圍

木四方爲稜八稜爲柧見通俗文說文徐鍇按字書三稜爲柧通爲觚班固上柧稜而棲金雀

半矩曲尺也其股謂之宣其句謂之欘車人半矩謂之宣一宣有半謂之欘今之曲尺所以爲矩也其直而句者必長於橫而股者有半是其遺制也

度屋曰楹一列爲一楹程伊川言齋七楹唐王盈孫曰太廟二十三楹

一丈曰筵說文引周禮度堂以筵筵一丈又鋪陳曰筵禮司幾筵疏初在地者一重謂之筵

船以艘名亦以翼名七命浮三翼注引越絕書大翼中翼小翼然實大艘直以翼呼之顏延年詩千翼泛輕波注千艘也漢食貨志漕舩五百艘廣韻作防說文曰本作徐曰猶俗言船一搜也艘音騷

酒席添換次第亦以琖名醆與琖通言上一肴催酒一巡也石林燕語曰宼萊公宴會至三十醆好舞柘枝用二十四人每舞連數醆號柘枝顚言其久也

珠五百枚爲一琲音佩一說珠十貫或書作防孫權貢珠百防

什一曰仂禮記祭用數之仂注什一也疏曰分數之名考工以其圍之力捎其數注力三分之一也與仂同倍灑卽倍蓰也史記引穆王�命其罰倍灑注灑與蓰同孟子或相倍蓰注數五倍曰蓰

馬二百一十六匹爲廏徐鍇曰周禮爲匹爲乘乘馬一師四圉三乘爲皂一趣馬二皂爲系一馭夫六系爲廏【音救】一僕夫凡二百一十六應干之防說文一十四誤也藝文類聚曰馬光景一匹長故曰匹廏俗作廐樂舞一擊一刺爲一伐樂記駟伐注駟當爲四每奏四伐一擊一刺爲伐今南中卓瞂之舞瞂與伐通當有此意

朋者合人而言也故兩貝曰朋兩尊曰朋詩朋酒斯饗漢志注兩貝曰朋韻書引五貝曰朋此詩錫我百朋注也本艸曰大貝牝貝貝小貝不成貝此漢食貨志之五貝也今雲南用貝呼爲海以一爲莊四莊爲手四手爲苗五苗爲索魏王謂朋當作賏

投壺之數曰扶二算爲純投壺禮二算爲純音全戴氏以爲如字室中五扶堂上七扶庭中九扶注曰鋪四指曰扶公羊扶寸而合注側手曰扶按指曰寸扶寸一作膚寸

十二矢爲一發見漢書韋昭曰射禮三而止每射四矢四爲乘矢今人則以九矢爲一堋堋當作弸

三里曰圱圱卽圲字見倉頡篇

一層謂之一成說文山丹成曰岯音培大岯山在黎陽又十里爲一成

紙以番名羽亦當以番名番音翻智按紙謂其可翻故以番數之因以一次爲一番杜詩會須上番看成竹獨孤及詩近日霜毛一番新此詩人假借或取方言眞率故有飯音不可以爲據也列子蜺旋之沈爲淵沈音盤莊子止水之審爲淵簡文曰蟠聚也往古借音因思周禮羽人十羽爲審注審亦束也此亦當借音翻枚謂之个个乃屋東西廂也象形左寘饋扵个月令右个是也因屋有閒遂用爲數檀弓國君七个又考工記梓人爲侯上兩个與其身三下兩个半之讀爲幹枚本木之小幹猶个也故以爲數又爲鞭枚爲銜枚以其小幹爲鐘枚以其乳可數也曰枚枚言其多而深難悉數也个一作个竹稱个貨殖竹萬个楊僕表云入竹二萬个

一片亦稱一半漢書李陵令軍士各持一半冰注一半猶一片也片判木也從半木本匹見切又匹半切莊子曰雌雄片合別作牉儀禮防服夫婦牉合也劉勰曰或防文以爲妙字彚謂析字誤作防此不知也片又通辧後漢祭祀志祫祭儀太牢中分之左辧上帝右辧上後�是析字

汞以百兩爲一銚胡演曰邕州燒取水銀一百兩爲一銚銚之制似豬脬外糊紙貯之或撒失在地以川椒末茶末收之或以眞金鍮石引之

數馬以噭猶魚以尾鹿以頭也噭喙也貨殖馬蹏躈千唐崔光逺傳得馬二千噭範石湖曰黎鳴謂雞雌雄曰一鬭十雞並種當得六鬭

吳中市魚以斗計一斗爲二升半松陵唱和詩一鬥霜鱗換濁醪是也

曰屈曰頭皆數也段公路北戶錄曰劉孝威謝官賜交州米防四百屈蓋今數也且如前朝有呼食爲頭以魚爲斗茗爲薄爲夾衣爲裁袈裟爲緣奴爲頭麝爲子檳榔爲口胡桃爲子晉元帝謝賜功徳淨饌一頭又謝賫功徳食一頭又劉孝威謝賜果食一頭梁科律生魚若干斗溫貢茗二百尺薄又梁科律薄若干夾沈約有謝葛衫一裁簡文帝云惠袈裟一緣又言安成王餉符子一頭齊建中有麝香如幹子陸陲謝安成王賜檳榔一千口並胡桃一千子陳後主施瓦官智者禪師扶月供有藤紙一墮沈後施燭十挺細紙五百張獲生人亦名級衛靑斬三千七百級小顏曰本以斬敵一首拜爵一級因復名生獲一人爲一級見演繁露

南朝呼筆四管爲一牀見搜神記又北齊賦民之法以一夫一婦爲一牀見讀禮圖

稱壽遇旬曰袠乃秩也宋人皆以白樂天詩行開第八秩可謂盡天年自注云時俗謂七十以開第八秩又云已開第七秩屈指防多人龔簡封芥隠筆記云禮年八十曰有秩故以八十爲八秩七十乃借用也今年五十六十皆曰五袠六袠訛也

壹貳參桼古借以爲數伍陸捌玖則後人所借也鄺氏曰一字秦碑作壹古孝經作弌古老子作弌史晨碑作壹二字無名碑及貝丘長碑長作弍夫召經幢作弍籀文作希裕略古作�楊統樊安碑作��梁作防三字貝丘長碑作弎雲臺碑汗簡作彡四古作亖借用四卽呬字或曰�爲數四爲呬馮緄碑作曲異體也五古作乂或作�義云章作�則借吾字六古老子作窅七石經論語作�古老子作�九商鐘作�借鳩形也十字華嶽碑作�拾字也髙克尊作十惟八無奇文智按經史借用者薛宣壹關爲樂左自參以上顏子不貳過太文君臣之制上下以際棿擬之二漆卽二七言河圖二七火數居上也攡運諸桼政卽七政其用防者見水經漆水注長安西有渠謂之防渠

通雅卷四十﹤子部﹐雜家類﹐雜考之屬﹐通雅﹥

欽定四庫全書

通雅卷四十一

明方以智撰植物【艸】

凡稱幽蘭卽黃山谷之所名蘭蕐也凡稱蘭之蘭卽今省頭香楚辭注蘭爲都梁香與澤蘭似澤蘭又名虎蘭龍虎蒲或曰澤蘭卽省頭香陶隠居云澤蘭名都梁可浴吳普曰水香楚望曰都梁之合爲蘭今綱目曰生水防紫莖赤節髙四五尺緑葉光潤纎長有岐葉陰小紫五六月蕐紅白而香曰燕尾香詩所云秉蕑也澤蘭纖微有毛方莖荊州記都梁山下水生蘭卽今�岡州陶蘓以下皆無定識也圖經以爲蘭生水澤蘭生水澤中及下濕地爲異朱子曰今蘭𨿽香而不可佩離騷紉秋蘭爲佩當是都梁合溪曰騷多托辭然蘭固古人所佩服容臭者智謂從前溺於牽引攷亭以山蘭春蕐不知其四時蕐也九歌春蘭秋菊可以不泥秋矣首插袖懷皆佩豈必末之入扵纓乃爲容臭佩邪譜曰春蘭葉細夏蘭葉細而長秋蘭葉大而澤冬蘭葉差大葉皆不冬凋春蘭一干一蕐夏秋冬蘭皆一干十數蕐山蘭瘠而小建蘭肥而大閩廣處皆多丫蘭最貴蕐莖生岐枝也廬山幽蘭亦有一干十數者但葉狹耳其類稱蘭者掛蘭連根掛活一名不死艸馬蘭生水澤似澤蘭而气臭味辛主破血鄭注郁金似蘭蘿摩雀瓢亦名芄蘭瞿麥名大蘭狼牙曰支蘭石斛山梔皆曰林蘭石葦曰石蘭白菖蒲曰溪蓀景以爲蘭孫蒲蘆曰野蘭白茅曰蘭根麥冬曰珍珠蘭蘭固芳艸之通名也東璧引漢書蘭以香自燒按龔勝薰以香自燒凡可燒者曰薰寧專指蕙邪內經言治之以蘭所謂都梁香正今之省頭香也大抵入藥當如綱目所說若稱幽蘭在深谷不以無人而不芳左曰蘭有國香豈有非今之蘭花者乎夫曰國香矣曽謂此省頭艸而當之哉蕙則薰也本艸麻葉方莖赤花黑實陳藏器曰卽零陵香也今平樂府昭平有之編之爲薦黃魯直曰一干一花者蘭一干數花者蕙如魯直說則夏秋冬之蘭皆蕙矣蘭之蕙各別山谷彊安以名王洙曰藿香爲蕙艸亦泥

木生者曰木蘭又名林蘭杜蘭非元美所謂玉蘭也木蘭皮似桂而香生零陵及泰山圖經曰昭州生與桂同取中肉爲桂心蓋桂中之一種耳湖嶺蜀所生木髙數丈葉有三道縱文皮如扳桂有縱橫文香味劣於桂任昉述異記云木蘭在尋陽江中有魯班刻木蘭舟今黃陂有木蘭山相木蘭將軍塟此郭外西寺唐時舊有大木蘭蘄州舊屬尋陽也說文欒木似欄而無欄類篇欄桂類南方魚子蘭樹似桂冬不凋花如細子香於蘭有木本艸本嶺北呼賽蘭廣有髙數丈者或曰是欄桂取花同�香曝収曰蘭燻黃熟以魚子蘭黏物香不散也王元美以木蘭爲玉蘭雄所謂辛雉相如之流移也白曰玉蘭外紫者曰辛夷時珍引白樂天集廣心樹曰木蓮四月蕐似蓮此眞木蘭智按段成式續集木蓮出忠州鳴玉溪及邛州葉似辛夷花似蓮花魏王花木志有木蓮狀亦如之老學庵筆記載樂天忠州木蓮詩序云予逰臨卭白鶴山寺佛殿前兩株髙數丈葉如桂中夏花發如芙蕖香亦酷似花折時有聲周益公益部方物略記木蓮贊曰葩秀木顚狀若芙蓉不實而榮馥馥其敷狀之甚明須知蓮蘭古聲通轉

石龍芻莞之長者可席者也莞燈心艸也苮席其細者也艸續斷龍珠龍須方賓蜀本以爲一山海經賈超之山艸多龍修郭曰龍須也鄭緝之東陽紀仙姥巖下盡出龍須春官駹車雚蔽雚卽萑【音丸】細葦席也尙書敷重丰席莞席筍席蒻也史防急就篇蒲蒻藺席王肅曰底席靑蒲席鄭又云蔑纖致席智謂筍席乃竹席儀禮注所謂桃枝席也齊書三齊苮席蓋細蒲艸席也詩曰下筦上簟莞古丸切蒲莖中虛白者今燈艸席也爾雅莞苻離防莞釋曰防莞纖細似龍防師古曰夫離也今謂蔥蒲別作戴氏謂莞卽燈心艸是也今見肇慶之龍防席則與燈艸有別矣一類而尢細也

燕支今作胭脂古通焉支閼氏燕脂字書因作脂雲麓漫抄曰淸微子服飾變古錄云燕脂糾制以紅藍賜宮人號桃花粉崔豹云燕支葉似蘓花似蒲出西方土人以染名燕支中國亦有紅藍西河舊事云失我焉支山使我婦女無顏色北方有焉支山山多紅藍北人采其花染緋取其英鮮者作燕脂故單於妻號曰閼氏音焉支字書遂作元志有鷹房胭脂人戶總管習鑿齒與燕王書作煙支泰之引作煙脂升庵引王予可詩作脂周紫芝竹坡詩話不曉白樂天何以用燕支二字疎矣舊言染紅者三物茜【千去聲】蔓艸葉似棗而鋭對生節間根紫色可染絳通作蒨鄭曰齊人謂蒨爲韎甌人謂曰刺詩茹蘆在阪又曰縞衣茹藘爾雅曰茹藘茅搜陸璣曰一名地血齊人謂茜徐謂牛蔓紅藍花者夏花花下作毬彚多刺花蕊出毬上圃人承露采之至冬毬中結實白顆如小豆其花暴漧以染眞紅及作胭脂一名黃藍博物志云張騫所得也今洋船多販紅花至廣則知博物志之言驗矣疑耀引唐睿宗代國長公主作煙支棄子於堦後乃叢生是則非艸此曲說也紫艸者所謂紫丹紫芙【哀老切】圖經引爾雅藐【音莫】廣雅謂之茈苗似蘭莖赤節靑二月花紫白色妄引紅花爲茹藘則誤矣智又怪本艸於紫艸旣引爾雅之藐而柴胡又引藐茈艸唐本注云茈是古柴字竟作茈胡又證以相如之茈姜且云此根亦紫色不亦誣乎又有茈蘺晉傅咸劾令史新立茈籬此當讀爲柴籬此茈柴通借證也智按貨殖千畞巵茜徐廣曰巵今鮮支也茜一名紅藍乃知今之紅花古亦稱茜而今又有烏紅用蘓木染成者洋貨以紫染成者曰胡胭脂俗呼紫梗洋貨有紫梗錦紫出眞臘國樹汁近刻雜俎作紫防誤矣是染紅者凡五物

蘿摩卽羊婆奶白環藤也詩芄蘭之枝胡官切爾雅曰雚芄蘭說文曰莞也陸璣曰芄蘭一名蘿藦幽州謂之雀瓢本艸曰蘿藦似女靑諺云去家千里勿食蘿藦枸蘓恭曰大如棗禹錫引景純注曰雚芄蔓生斷之有白汁可啖如此注則雚芄一名蘭或誤也大約雚與芄皆澤艸音近相誤白芷一名莞一名苻離寧將合而爲一乎爾雅注疏及廣埤璣說文本艸牽引多混蘄卽芹當歸芎防皆有蘄名本艸曰芎防一名蘄苗曰麋蕪左曰有山鞠窮長卿作穹窮說文作營防荀子謂蘭槐之根是爲芷蘭槐離騷所謂蘭也苗爲蘭根爲芷也白芷一名【芷采二音】芷又載防莞澤芬諸名九歌曰辛夷楣兮藥房王逸注藥白芷也淮南子曰亂人若芎防之於槁本蛇牀之扵蕪芷麋離各爲一物自爾雅蘄糜蕪並言然後紛淆說文曰麋蕪楚謂之蘺齊謂之晉謂之防故又曰江蘺麋蕪也爾雅曰莞苻離其上蒚乃謂莞席本艸但見苻離之名略與蘺同遂又並之芷下誤矣芹渠巾切古作蘄水艸也麋蕪似芹故有蘄之名當歸似蘄而粗大廣雅曰山蘄當歸也當歸亦有蘄名豈可直以當歸芎防爲芹乎周禮芹葅兔醢爾雅芹楚葵是也又有薜山蘄茭牛蘄薜白蘄詎能一之芹名水英有兩種白赤別有馬芹馬芹卽牛蘄也今陸地亦生芹可啖得非所謂查芹回芹乎

屠蘇濶葉艸也因爲屋名爲冠名爲飲名蕭子云雪曰韜罦罳之飛棟沒屠蘇之髙影杜子美冷淘詩曰願憑金騕褭走置錦屠蘇庵也廣雅曰屠蘇平屋也魏略云李勝爲河南太守郡防事前屠蘓壞應璩與韋仲將書屠蘇發撤升庵云孫思邈有屠蘓酒方蓋取庵以名故元日有屠蘇飲又大冠亦曰屠蘓禮曰童子幘無屋凡冠有屋者曰屠蘇晉元康中商人著大鄣諺曰屠蘇障日覆兩耳曾見暍兒作天子詩話補遺曰周王褒詩繡桷畫屠蘇屠蘇艸也畫於屋上因以名屋遂作屠蘇智謂解定畫扵屋上以取名亦非蓋濶葉艸也今廣西猺人中呼大葉似蒿者爲頭蘇頭屠音近正因其有蔭而名屋也紫者曰紫蘇荏曰白蘇水蘇曰雞蘇荊曰假蘇積雪艸曰海蘇石香薷曰石蘇蘇亦辛艸之總名防宦紀聞曰三山亦呼茨菇葉爲大蘇趙彥衛雲麓漫抄屠蘇千金方又云敷於散則知敷於之音轉爲屠蘇姑記其說

天棘天虋冬也王仲正言老杜詩江蓮揺白羽天棘蔓靑絲髙秀實曰天棘天門冬冷齋曰天門冬一名顚棘非天棘也王元之詩水芝臥玉腕天棘舞金絲智所見天門冬榦如指大枝弱下垂葉細似胡蘆萉南人庭種而架之苗可茹則蔓靑絲正是天門冬今綱目亦增天棘萬嵗藤抱朴子曰天冬在東嶽曰淫羊藿西嶽曰菅松北嶽曰無不愈南嶽曰百部其治肺者以根多又一百部也艸茂爲虋省爲門耳徐渭以天棘爲檉柳則漁仲說也或同名耳

曰蔚曰繁曰艾曰蕭曰藾曰茵陳曰夏枯艸九牛艸皆蒿類也因塵卽茵陳張揖吳普並作因塵藏器曰此蒿類冬不死更因舊苗生故名因陳今考之冬亦枯槁但後於諸蒿耳繁之丑秋爲蒿言至秋而老通呼爲蒿也張揖謂白蒿爲繁母卽此意茵陳背白者也菁菁者莪爲莪蒿卽防蒿嫩時可啖以結角曰角蒿也采蘩爲皤蒿卽本艸白蒿今所食蓬蒿也鹿食爲靑蒿葉背面皆靑所謂蒿所謂菣卽今艸蒿也匪莪伊蔚爲牡蒿卽齊頭蒿也茺蔚臭甚曰馬矢蒿訛爲馬先蒿又訛爲馬新蒿者也蔞蒿卽蔏蔞一名購生於湖地者也在水者曰防湖卽爾雅之繁由胡郭云未詳者也艾葉按之成絨者也葉如艾其背有白毛者九牛艸也廣中亦產之陳嘉謨以九牛艸爲蘄艾或別有所見邪盧氏雜說云唐文宗言蘋非藾蕭鄭漁仲以蘋爲蔞蒿豈附會文宗邪元美以蔞蒿爲藾蒿則更牽彊王遵巖譏陸佃取安石說以鹿食之蘋不從鄭箋而從爾雅則水蘋豈鹿食邪此遵巖未全讀爾雅爾雅有萍又有蘋鄭郭璞以蘋爲藾蒿皆本爾雅也

存中以苦耽爲酸漿升庵以燈籠艸爲酸漿酸漿葴也東壁合之曰龍葵酸漿一類二種也酸漿苦蘵一種

二物也大爲酸漿小者苦蘵若敗醤一名苦蘵與此異佛耳艸一名茸母卽防耳或曰米麯爾雅之蔝蔜也佛耳治寒咳燈籠治熱咳酸漿亦治熱故升庵合之茹艸編曰佛耳艸卽巖蕊頭三月采食酸漿艸卽蟠蜞靑二三月炒食燈籠艸結果曰紅姑娘乃紅嚢之訛押不盧蓋活鹿艸之類也蕐佗以酒服麻沸散剖破治病然後縫腹膏磨此事太奇餘冬序錄載活鹿艸事北史西域說般國眞君九秊遣使送幻人能割喉碎首血出數升以艸藥灌之須臾血止養瘡復常無痕瘢時取死罪囚試之驗雲中國諸名山皆有此艸周密癸辛雜誌云回回國有藥名押不盧者土人采之磨酒飲則麻痺而死至三日別以少許投之卽活禦院中亦儲之世有百日丹者方輿勝略黙徳那國有押不盧藥異域志木蘭皮國胡羊尾大如扇春剖腹取膏再縫而活蕐佗之術出乎此郎仁寶言曼佗羅花爲末飲人醉死始信汗藥有之東璧言山茄花作酒飲之昏昏割瘡鍼灸可先服之則不甚毒如香紅散迷人則莨菪雲實類

透山根黃冶之艸也土宿眞君萬畢術岣嶁神書多言黃冶嘗云石茵蔯能伏硇鉤芺卽苦芺地膽艸入鑪火用紫背天葵煮八石拒火烏頭奚毒伏丹砂砒石紫蝴喋煮雄黃雌黃伏丹砂能拒火羊躑躅伏丹砂硇雌黃觀音蓮一名海芋一名隔河仙可變金煆砂五毒艸卽赤地利伏丹砂羊蹄菜蓄禿菜也葉可擦鍮其子可制鉛汞金星艸卽石葦紫背金盤亦制汞至透山根則岣嶁神書所稱鐵成金者也吳普言唐本艸菜部水堇言其苗也本經石龍芮言其子也水堇俗稱蝴蝶菜金英艸之類透山根潛山出之生長於此未見識者與爲劉子政樂得爲範文正

藚澤防也詩言采其藚【音續】爾雅藚牛唇毛氏曰水蕮陸璣曰今澤防也本艸又以蕍蕮爲澤瀉

莎香附也臺夫須山莎也夏小正曰薃者莎防媞者其實爾雅薃侯莎【音梭】其實媞說文曰莎鎬侯本艸一名水香稜葉如三稜根名香附子三稜卽上林蔣芧靑薠之芧也香附苗似細蘭艸靑薠似莎而大相如用薛顧野王曰莎也江表曰魏文帝遣使於吳求雀頭香東壁謂卽香附子智以淮南隴西皆產莎艸魏何求於吳邪本艸又以夫須爲香附此因郭注夫須爲莎耳爾雅旣云薃侯莎又曰臺夫須必二種矣薃是薠薛臺可爲笠夫所須也纂文雲臺卽山莎名蓑衣艸謂垂石上如蓑非謂作襏襫也鄭氏因臺笠而曰臺皮爲笠則莎豈可作笠韋昭曰芧蒲防苙也茅或作萌言荀籜也今笠亦用篛葉說文所謂箁篛也夾漈以臺夫須卽雲臺菜鄺氏曰臺夫須是猴姜根上有籜如枯葉可作笠姑存其說

昌羊謂之防一曰堯韭淮南曰昌羊云蚤虱而耒蛉竆卽昌蒲也呂覽菖蒲名堯韭筆乘引唐詩澗有堯時韭山余禹日糧以爲工智按說文防【音昂】昌蒲也防防防也蓀香艸也不言昌蒲本艸止載蓀爲菖蒲而未載防名趙宧光以防爲防子非矣

海藤花曰藤黃郭文恭廣志曰蕊散落石上收之曰沙黃就樹采之謂之臈艸酸澁有毒主蚛牙蛀齒防之便落今所呼銅黃謬矣銅藤語訛也按此與石淚采之無異畫家丹竈家用之或指用蛇黃誤矣今畫家用者乃煎成之物洪洲載暹羅貢藤竭藤黃

芪母卽母今之知母也說文有芪芪母又有艸名玉篇母卽知母藥艸也明是一字而徐氏別之郭邢以蕐白者曰葍赤者曰�茅博雅以爲烏麮葍戴侗以葍之蔓卽木通詩曰言采其葍【福迫二音】爾雅曰葍富又曰葍蔓茅毛氏曰惡菜也鄭曰商陸也恐非陸璣曰幽州謂之燕防其根白燒啖之可禦饑風土記曰葍蔓生被樹而外實狀如牛角一枝數枚合溪曰其蔓卽木通此正名通艸而俗所謂妝花之通艸乃通脫木也活莌宼脫卽通脫木也爾雅曰離南活莌又曰倚商活脫山海經名宼脫升山多宼脫郭璞云髙丈許莖中有瓤正白零陵植而日灌之以爲樹漁仲曰可作首飾俗呼通艸則自宋時己誤呼通脫木爲通艸矣

薯蕷山藥與藷也藢紫鸇芋也蕷通作預生苗蔓延秋生實如鈴又名山藥一名修脆南中有一種根細如指其皮紫者性冷名藷藷音殊味太甜山海經曰景山北望小澤其艸多藷藇卽薯蕷也類篇曰藷薯蕷也蓋亦以藷與山藥爲一物薯音相通蓋薯爲紫蕷爲白二物也益部方物記有紫鸇芋字書曰藢音止紫芋也零餘子薯蕷藤上之果也避唐代宗攺爲薯藥宋避英宗名攺爲山藥芋別名蹲鴟一作踆鵄大者曰芋魁見漢謡亦作芋渠馬融頌芝荋芋渠注芋魁也蓋渠魁相通

杜若卽髙良姜補筆談曰杜若卽今之髙良姜後人不識又別出髙良姜條髙良姜花或穗芳蕐可愛土人用鹽梅汁淹以爲葅南人亦謂山姜花又曰荳蔲花本艸圖經雲杜若苗似山姜花黃赤子赤色大如棘子中似荳蔲出峽山嶺南北正是髙良姜其子乃紅蔲也南楚見人采髙良姜乃似巴茒或髙州有此種今防州以靑皮樹爲杜若葉冬不凋樹皮燒之香

薄荷或作�荷茇葀菝菝葀茇防畨荷陳士良食性本艸作菝�雄甘泉攢並閭與茇葀呂忱字林引作茇防孫思邈千金方作番荷參同契注作�梅氏作陳嘉謨作蔢荷皆一物也蘇州者佳可作茶飲俗呼新羅薄荷天寶單方所云連錢艸是也別錄積雪艸卽府薄荷其曰龍腦薄荷者乃水蘇也陳嘉謨筌謂因蘇州府學地名智謂因防律龍腦之香而名宜興取薄荷霜足稱防律之亞蘇頌言江南山茵蔯又名龍腦薄荷乃石香葇也則龍腦有三說矣朱光家以菝葀爲瑞艸乃抄孫愐愐抄玉篇耳

百靈艸防門艸也神農本經云常山有艸名神防置之門下每夜吠人贊寧曰持咒種之盜不入門曰百靈艸王筠寓直詩云霜被守宮槐風驚防門艸曲陽記言恆山有神艸十九種防門其一也漢避文諱稱常山纒枝牡丹乃旋葍鼓子花之千葉者也織錦雘畫箋欄嘗作纒枝牡丹匠皆謂之旋花舊名旋葍今作旋覆花卽爾雅之蕧盜庚也

席箕塞蘆也庶物異名疏曰李賀塞上詩天逺席箕愁劉防孟注席箕如箕踞升庵曰秦韜玉塞上曲云席箕風馬�豪此豈箕踞義乎終不知何物李大泌曰席箕艸名出太平廣記�音涎鄺氏謂卽籩箕艸一名籩箕柴智按段成式續集曰席箕一名塞蘆生北邊外地

旨苕爲翹饒非陵苕也苕之蕐陵苕也卽淩霄花好生髙阜元恪以防尾爲陵苕誤矣旨苕則苕饒幽州人謂之翹饒蔓生莖如勞豆而細葉如蒺藜而靑可生食如小豆藿好生下濕馮嗣宗以陵苕斷卽蔓木上之女葳而湛若曰染皂之葝防尾亦有陵翹之名是三物皆名苕

濮氏以荍蚍爲紫荊花郭氏以爲荊葵鄭氏誤以爲蜀葵郭璞曰荍爲荊葵菺爲蜀葵漁仲總以荍菺爲蜀葵誤矣荊葵似戎葵而紫色稍小戎葵卽蜀葵謝氏曰花似五銖錢濮氏直以爲紫荊花生幹上自根至杪如蟣窠故爾雅名蚍俗曰大蟣此似有理

鬼目非一郭璞爾雅苻注江東有鬼目艸莖似葛葉圓而毛如耳璫赤色叢生廣志曰鬼目似梅南人以下酒嵇含曰鬼目樹大者如木腰子小者如鴨子七月八月熟色黃味酸以蜜煮之交趾諸郡有之吳孫皓時黃狗家鬼目菜東觀按圖以爲芝艸本艸白英子名鬼目卽排風子又羊蹄艸一名鬼目開山圖曰遼東襄平有鬼目蛇魚守之似指芝菌類今湖南有鬼目艸人過則粘衣江北呼爲鬼指甲元美曰嘉靖間姦人王全以藥傅巨木生芝成五色何必以鬼目爲芝乎一曰鬼指甲卽爾雅之蘮拏一名竊衣者也按今艸子粘衣者亦非一種

狗尾之莠葽非逺志之葽繞也狗尾曰莠猶狼尾曰稂也詩四月莠葽【音夭】爾雅曰葽繞棘�廣雅曰棘�逺志也苗曰小艸似麻黃亦似大靑劉向說此味苦苦葽一曰狗尾艸此相去甚逺蓋莠爲狗尾艸孔子惡之豈可以莠葽而存兩可之說乎爾雅孟狼尾說文曰董蓈或作稂如狼尾猶言狗尾也皆有實如黍號曰稂莠時以大小遲速分耳相如藏莨蒹葭戴氏謂卽稂又載防同一條非也

莨菪一作防安祿山以莨菪酒坑奚契丹一名橫唐一名行唐妖術用此迷人曰行唐酒是也倉公臣意飲以莨

有兩夏枯艸神農本經曰夕句曰乃東者所謂燕面鐵色夏枯艸也其節節生穂三四月花五月枯其蕚內有三稜子四粒者茺蔚益母艸也益母一名夏枯艸朱震亨曰臭郁艸卽茺蔚有臭味夏枯艸不臭夏枯先枯而無子郁臭後枯而結子陳無功曰夏枯艸亦有細子四粒丹溪云無子誤拾遺有鏨菜方莖對節白花此卽益母白花者爾雅曰蓷紫花者爾雅曰蕢陸璣曰蓷益母也故曾子見之感思

靑葙之扵雞冠當一類也綱目分二條以靑葙爲艸蒿爲昆侖艸子亦名明非芵也靑葙雞冠一物但分家雞冠野雞冠耳如鴈來紅余亦以爲春不老也楓小牘曰雞冠花汴中謂之洗手花中元節兒童唱賣以供祖先

大苦黃藥也郭璞以爲甘艸吾未信也筆談曰爾雅云蘦大苦注甘艸也蔓延生葉似薄荷而靑黃莖赤有節節有枝相當此乃黃藥也其味極苦謂之大苦非甘艸也甘艸一名蕗艸枝葉悉如槐髙五六尺但葉端微尖而糙澁似有白毛實作角生如相思角熟則角折子如小匾豆極堅開寶曰黃藥子一曰紅藥以根赤色幹則黃耳東璧曰人以入染藍中曰易變色四川苦藥子卽黃藥子一名地不容解一切毒今說文甘艸作苷後山談叢曰諺曰甘艸生則麥熟苦艸生則黃蒿交趾甘艸成樹東璧驚訝之此如閩越之木芙蓉數丈兩廣之茄不枯陜邊之枸合抱不足異也

鶴虱卽豕首之實豕首豨薟一也天蔓靑訛爲天名精有玉門麥句姜劉防活鹿地菘蟾蜍蘭諸名卽爾雅之茢薽豕首也沈存中曰人不識天名精又妄認地菘爲火蘞本艸鶴虱出波斯者良蓋如苜蓿出西域而中國飼馬皆是特前不知用耳本艸又出鶴虱一條今按地菘卽天名精其葉皺似菘鶴虱卽其實也世間有單服火蘞法乃是服地菘耳不當服火蘞火蘞本艸名稀小蘞卽是豬膏母後人不識亦重復出之智按爾雅注疏地菘已屬天名精何至宋時存中始辧正之蘇頌曰南人呼其花爲火鍁按火鍁卽豨薟存中云單服火蘞是服地菘言亦自戾今專用以去風濕成汭張詠皆表進豨薟丸天壇賣豨薟酒服之有驗智謂爾雅豕首注云豨豕陶貞白曰天名精卽今之豨薟時珍曰豨薟對節稜莖有斑毛地菘不對節莖圓無稜無斑毛王少夫曰豨薟皆識之天名精無識者東璧據所見之艸耳豨薟去風有驗古名豕首必其常用者智按古通名而實別

耳卽葈耳非薋菉葹也舊以捲耳爲蒼耳因爾雅以爲苓耳而郭璞以爲葈耳亦云胡枲仲恪故引耳中璫一名爵耳漁仲云卽今捲菜如連錢者若蒼耳但堪入藥或詩所采別是一艸如芝栢地耳之類羅願云卽檀菜實如防耳多刺著人衣一名葹卽離騷之資菉葹一名羊負耒智按葹乃捲斾艸拔心不死者也倉頡篇耳卽葈耳說文蓩捲耳也

諸慮乃葛藟圖經曰藟延木上葉如蒲萄而小四月莖汁甘五月花七月實靑黑微赤冬凋葉此葛藟也蘇恭以千嵗蘽爲蘡薁藤者非千嵗蘽乃萬嵗藤也蘡薁藤乃野蒲萄別種也湛若曰諸慮卽柘虆古語如此古稱郁金香非藥中之郁金今之郁金皆蕉本也楊孚南州異物志云郁金出罽賓國色正黃似蓮花嫩裹者可以香酒唐書太宗時伽毘國獻郁金香葉似麥冬九月花開狀如芙蓉色紫碧香聞數十步而不實此與鄭所說郁金似蘭相合矣古文稱郁金蘇合香左貴嬪郁金頌大氐皆指此東璧分兩條是矣酒和郁鬯昔人言大秦國所產鄭漁中言是此物大秦國三代未通中國智謂此迂矣周公不制指南車以送外人邪安知非外人轉貢者邪一統志栁州羅城出郁金香正古郁林地也羅願爾雅翼云此根和酒令黃如金故謂之黃流此則藥中之郁金矣姜黃名蒁郁金亦名蒁東璧又曰郁金姜黃蒁藥三物蘇恭不能別乃爲一物今蓬莪荗一作蒁似姜黃但不黃耳廣中言郁金似紅蕉本根卽姜黃防附卽郁金也形似蟬肚豈亦如淮南紅蒲根之爲三稜蒲萄梗之爲木通邪

杬去水艸也又爲木名爾雅曰杬魚毒郭景純曰大木生南方皮厚汁赤堪藏卵果此說誤矣其生南方藏卵果者自別一杬木乃左思吳都所云緜杬杶櫨者耳非毒魚之杬也杬名去水又名杜杬根名蜀桑今以芫字別

槖吾非款冬本艸以爲一誤矣傅咸款冬序言仲冬之月冰淩積雪款冬獨敷蕐艷則謂紅花者俗呼蜂鬥葉其黃白花當是槖吾今本艸綱目合槖吾顆凍爲一智按急就章曰半夏皁莢艾槖吾又曰款東貝母姜狼牙師古注曰槖吾似款冬而腹有絲生陵地蕐黃色一名獸須款東卽款冬生水中花紫赤色一名兔奚分言二物明甚今有花粘者粘肺害人可要辯

庵防謂其可覆庵廬而名也庵廬見皇甫規庵在覃韻狀類蒿治腰痛長卿曰奄閭軒於魏博士周元明以蓷爲庵防韓詩及三蒼悉云蓷爲充蔚充蔚益母艸也又防茹苗似大防而花淡黃淺紅無子根似來卜斷之汁出幹則凝黑又謂漆頭本艸漆頭與庵閭兩載之軒於蕕猴姜曰石庵防卽骨碎補

黃獨土卵也黃山谷曰老杜詩黃獨無苗山雪盛黃獨者芋魁小者耳江南名曰土卵兩川多食之而俗人易曰黃精墨客揮犀冷齋夜話並載此條按蘇恭辯赭魁之說曰赭魁如斗蔓生葉似杜蘅陶所說乃土卵也梁漢人食之名黃獨又名土豆土芋實非芋類須以灰汁煮食之山谷以爲芋子亦非潛谷以黃獨爲山藥類或曰麻姑僧掘食黃獨似而團大色黃白

由跋虎掌天南星也蘇頌言之甚明由跋是新根如半夏者大者爲虎掌或言江州一種葉大如掌面靑背紫四畔有牙三四葉爲一本冬靑不花實此名虎掌綱目言根如星曰南星葉如虎掌故曰虎掌此非也南星之葉不似虎掌

七葉一枝花卽蚤休也一莖六七葉似王孫鬼臼萞麻根如大菖蒲筌詳之或曰帝休五衢亦是此類野葛一名黃藤卽鉤吻也一名斷腸艸一名火把花言其紅也南方艸木狀曰野葛一名胡蔓艸彼以毒人不半日卽死山羊食其苗卽肥亦如防食巴豆也貞白謂鉤吻似黃精因博物志之並論也蘇恭謂黃精葉似柳似竹及龍膽徐長卿紉堅鉤吻蔓生葉似柿藏器曰鉤吻野葛也何子元曰有野葛之地必生蕹菜以蕹汁滴野葛苗當時萎死蕹今作有水陸魏習啖野葛以食蕹也

防麻卽蕁麻圖經有蕁麻一作毛防音爓李時珍曰蕁字本作防杜子美有除防艸詩智按張子賢墨莊漫錄曰川陜間有一種惡艸土人呼爲防麻音瓚其枝葉拂人肌肉卽成瘡皰劉袤延仲至蜀嘗見之今考葉有毛芒觸人如蠆以人溺洗之可解也或又作防乃防之訛以爓音瓚其土音耳宋子京益部方物記有燖麻贊芝曰苬者秀之轉也紫脫紫芝也五芝皆可輕身延秊何名爲苬郭云一嵗三華故九歌曰采三秀兮於山間三秀芝也秀轉而爲苬耳禮斗威儀曰君乘木而王政太平蔓竹紫脫爲之長生齊民要術曰紫脫北方物孫氏瑞應圖曰紫王融曲水序紫脫華朱英秀文選注瑞艸也宋人進芝賀表用之

拒霜卽木芙蓉斷腸艸亦名芙蓉花古稱芙渠爲芙蓉今岸生秋開者名木芙蓉函史云木芙蓉名拒霜花【菊亦名拒霜】一日三換色曰三醉刈之明秊長輒七八尺智見閩廣皆成大樹有大紅者西湖張幼靑快雪堂前已髙二三丈矣葉最療瘡時珍以爲杹相如作蕐此誤矣用蕐楓枰櫨皆指大木而內地芙蓉皆艸本冬凋者杹蓋指樺也唐詩紀事冷齋夜話皆云太白詩昔作芙蓉花今爲斷腸艸陶景仙方注斷腸艸不可食其花名芙蓉花乃知詩人無一字閒話愚者曰太白寃哉艸不妨同名詩人何心作注解邪

萱有三種丹棘憂卽詩諼艸因作萱風土記佩之生男故曰宜男鹿別良艸而食之故曰鹿蔥丹家謂鹿劍吳普謂伎女花晏元獻公謂鹿蔥花中有鹿斑文與萱異開花亦不並時一種小而純黃曰金萱甚可食智以皆鹿蔥因詩之諼而名萱一物有赤黃斑三種濼貫眾卽鳳尾艸郭注濼貫眾引廣雅貫節一名貫渠冬不死疏曰一名百頭虎捲篇附伯萍藥藻老鴟頭鄭樵曰濼卽鳳尾艸時珍曰一名黑狗脊按黑脊卽豬脊一名鳳尾葉似鳳尾竹幹如大豬鬉可治遺精者也貫眾似蕨葉開張近小茅姜亦名鳳尾又金星艸一名鳳尾

白幷防婦卽百部也別錄曰白幷一名王富主治與百部同推此卽百部之轉聲日蕐子曰防婦艸亦百部之轉其曰似小竹葉似天門冬古人不善狀物如鉤吻實蔓生似柿葉而乃云似黃精此類不少

通雅卷四十一

欽定四庫全書

通雅卷四十二

明方以智撰植物【艸】

射幹烏蓋二種也烏扇烏吹烏蒲鳯翼鬼扇扁竹仙人掌紫金牛野萱花艸姜黃防時珍收爲一物土宿曰射幹卽今扁築也智按扁竹乃紫胡蝶苗似鹿蔥而闊四月花六出紫碧色結房如拇指陳蔵器引人所種鳯翼而實之日華曰根如良姜蘇頌曰葉類蠻姜狹長張疎如翅則似碎骨補此或如荀子阮公所云好生髙崖巳與紫胡蝶艸別矣當以鳶尾烏翣鬼扇爲一物扁竹野萱花爲一物俱曰射幹偶同名耳

鬼肉卽蒟蒻也英霍山中所食之鬼肉乃鬼芋也宋開寶號爲蒟蒻根如天南星葉如由跋但多班升庵潛谷以此爲蒟醤大誤矣灰汁同煮方成積粉以辛芼之霍山人言其性善走種者石壓之苗抂園內根常抂園外食之瓨盛灰水手磨右旋不得作聲恐手麻也其梗如花蛇徽寧山中人至今呼蒟蒻別名蒻頭

雀芋大奚毒也今兩廣最多苗大於芋根大如椀至毒段成式云雀芋置幹地反濕濕地反幹飛鳥觸之墮造酒家以此汁封甕頭曰奚頭成式又言建寧郡烏勾山有牧靡艸鳥誤食烏喙毒必急食此艸以解之此不知何藥也按雀芋之類正與鬼臼獨腳蓮西畨蓮相似葉更大耳鬼臼亦有毒山谷所云唐婆鏡宋祁所云羞天花東坡所云璚田艸漁仲所云八角盤也隔河仙可變金卽觀音蓮一名海芋羞天艸綱目未敢決耳海芋雀芋鬼芋鬼臼蚤休蓋一類也

菅芒也說文謂菅卽茅非矣苞藨蒯屬也皆謂其穂之芒蒻也菅大於茅葉似茭艸花白穂斾斾然而莖圓直宜爲帚其蒻柔忍宜爲屨白芒者柔忍不及黃芒八九月花白而輕詩云漚菅【音閒】喪服菅屨此也芒又作莣爾雅莣杜榮郭璞曰莣似茅皮可爲繩索履屩說文謂菅卽茅非也茅但可覆屋菅宜飯牛茅不可食牛菅根赤茅根白也藨苞也蒯屬可爲履者左言無棄菅蒯蒯篆作�類篇蒯芉卽菅蒯也喪服傳曰藨蒯之菲曲禮曰苞屨不入公門此皆謂艸穂之芒蒻也故覆盆之苺亦通稱藨今之稻稈亦可作屩俱取其柔忍耳苞蒯竟爲此類之總稱異物志香菅則又一種伯厚詩異考則並以秉蕑爲菅蓋古聲借耳升庵菅蔽又作菅蕢菅葌茢

荑茅揠也茅之初生曰荑今人食之謂之茅揠凡初生皆稱之易枯楊生梯康成注作荑蓋荑梯字通爾雅翼梯有尖而細孟子不如荑稗莊子抂苐稗說文本作蕛集韻或作穉防又作�一也大鮎本作鮷故子路稱鯷說文作鮧可知古人從弟從夷之通

包茅菁茅書曰包匭菁茅鄭曰菁茅有毛刺者括地誌辰州瀘溪有包茅山陽記山出包茅有刺而三脊今訛爲巴茅兩廣湖南皆生之有刺其生江右江東者小而無刺但葉邊毛能割手耳又有仙茅其根大補澤葵莓苔也捲栢陸苔也卽長生不死艸蕪城賦澤葵依井苔原作菭有臺遲二音總名莓苔今附土如小松葉者澤葵類也其稍大者名長松入酒補人智又見湖南有一種小艸似松土人云置臥處則生離捲栢一名豹芝幹之可收以水浸之卽靑翹滋茂故名不死艸廣中有不死艸則掛蘭也又有石栢石松卽所稱千秊栢萬秊松也生石上長四五寸紫花

芝栭菌蕈也抂地曰芝抂木而栭香者曰香蕈爾雅中馗菌郭璞曰江東名土菌曰馗廚孫炎曰地蕈亦曰地雞獐頭蕈出閩粵北方有蘑菇芉肚天花猴頭曰肉蕈韓退之言樹雞成式言猢猻眼卽猴頭鐘山孝陵有松蛾雲南有雞堫或曰菌或曰蕈皆髙腳繖頭也邊上有楡肉爲最楡之癭也地耳也桑耳曰桑黃桑臣槐耳曰赤雞說文防【而兗切】木耳也一曰萮茈內則芝栭徐作芝檽防當作葼宋陳仁玉作菌譜平西有防椿楡構斧其皮久雨爛之以米潘沃之雷則出蕈矣不雷則大斧擊之而蕈亦出

海藻曰海蘿一曰落首鄧氏曰如蓬蒿者曰聚藻時珍以爾雅之爲海藻音覃舊以�爲莐藩爲蝭母卽知母也南越志有品藻苔如品也

生水者陟釐生陸者鬼麗生於水者靑緑如發海濵之人多取裛而食之爾雅組似組綸似綸東海有之海粉是也本艸亦不能辯只附昆布海藻之條晉帝賜張華側理紙千張王子秊云卽陟釐也一名水綿顧野王起兵討侯景引兵來軍士無膎禦甘露廚有幹苔分給之注苔生於海其形似發則海粉紫菜類也藫石衣一名石發卽今石耳也張乘言發生水底每月七八日可采遲則爛蓋隨月盛衰者生水者曰陟釐生陸者曰烏韭一名鬼��卽麗以篆作楷故奇耳元美曰生海中者曰紫防生土墻上曰石馬騣生屋上曰屋遊生屋陰曰垣衣總曰垣嬴曰昔邪艸筆談曰崔融爲瓦松賦不知爲木與艸段成式咲之梁簡文詩依檐映昔邪成式以昔邪爲瓦松殊不知昔邪乃是垣衣瓦松自名昨葉何艸成式亦自不識元美以昔邪爲總名諸君正不必紛紛也陳無功曰瓦遊一名博衣晉唐襃入林慮食石蕋亦屋遊之類蓋石上之苔也一名頂茶一名石芥新刻唐詩紀事載崔融瓦松賦慙魏宮之烏悲注云未詳智按乃烏韭之訛又別錄麥冬一名烏韭

海蘊紫菜也海帶昆布之類也綸似綸組似組正謂海之二藻東璧曰昆布爲綸布之轉以綸音闗也石尊卽紫菜之帶緑色者龍須菜其細者大葉冬紫菜烘漧下茶最佳

石花鹿角雞腳一物也東璧分之其實一也石花有紅白二色鹿角紫黃色稍粗似雞爪曰雞腳故鄧潛谷止載爲一郭璞海賦所謂玉珧海月土肉石花是也一曰璚枝

瓊花玉蕊山礬梔子升庵一之明瑞四之以山礬爲七里香則沈括所謂蕓也曽慥以瑒名鄭花周必大言訛爲瑒故戴侗以山礬爲防筆叢曰用修孟浪合此四種自洪容齋王勉夫俱失之惟葛立方韻語陽秋辯析而麟折衷之瓊花者州后土觀中物世無別種者也玉蕋者長安唐昌觀中物仙女折花赴玉峯之期者也山礬者瑒花春開而魯直易名山礬者也梔子者夏開六出薝卜也四者懸若天壤梔子染黃以子而山礬染黃以葉二物迥殊玉蕋僅見唐昌及禁苑而瑒花紛布野中易辯也智按周文益公有玉蕋辯證一冊慶元二秊作元瑞取此耳自二宋以瓊花爲玉蕋劉原父和之晏元獻蘇文忠承之然失之未逺也洪景盧曽端伯蔡寛夫傅子容以山礬爲玉蕋則失之頓逺然本之唐人僞帖也用修直以山礬爲梔子謬矣智按七修類稿以梔子卽玉蕋攺爲山礬升庵采仁寶之說也瓊花大而瓣厚色淡黃蕋與花平不結子聚八仙花小而瓣薄色防靑葉有芒而結子判矣山礬俗名椗花木髙數尺淩冬不凋花白未開時似木犀開時香穠號七里香有千葉者元瑞又言瓊花植於唐榮於宋再榮於宋末一揭於金再枯於元世無復種者智謂無種則已有種則生生不已瓊玉皆稱詞相似則互稱之有一種小異移地則變者無乃唐昌觀之玉蕋抂州爲瓊花邪余見勛戚園植瓊枝亦呼瓊花似郁李三月開紅白二色豈可謂此卽揚州之瓊花豈可謂此防不可名瓊花乎說文曰蕓似苜蓿杜陽編言蕓出於闐國元載造蕓輝堂是也夢溪曰辟蠧用蕓今七里香葉類豌豆叢生秋間防白如粉污辟蠧殊驗南人采置席下能去蚤虱王氏談錄曰文丞相秦亭分遺種之家庭如苜蓿尢香此乃牛蕓爾雅所謂權黃華者東璧曰山礬有七里椗柘【音鄭】防春桂諸名春桂曽慥說也周必大曰柘音南史之故荊俗訛爲鄭礬鄭又訛爲防也合溪以卽防又作五倍子名防與山礬殊矣山谷曰江南野中椗花極多野人采葉燒灰以染紫爲黝不借礬成予因易其名爲山礬按外國之蕓爲木汁中國楓汁似之亦名蕓香辟蠧之蕓則七里香也兩廣有九里香髙丈而花白甚香五六月開謝靈運以梔子大者曰林蘭劉禹錫詠爲越桃按周吉甫金陵瑣事曰人以梔子爲薝卜非也鳯臺門外白雲寺近牛首太監鄭彊塟地傍有薝卜一叢乃三寶太監西洋取來者花瓣似蓮而稍瘦外紫內淡黃色嗅之辛辣觸鼻防有淸香正佛經所云也此花今不聞毋亦后土觀之瓊花絕種乎佛書贍博一作瞻匐黃色香花也訛作薝匐

古言芍藥卽兼牡丹漢稱木芍藥此其證也廣雅以芍藥爲攣夷不知何據山海經條谷之章多芍藥洞庭之山多芍藥不知是本艸所謂白木余容否古琴疏帝相元秊條谷貢桐芍藥帝命羿植桐於云和命武羅伯植芍藥於後苑王立之詩話載楊子華北齊人有畫牡丹白樂天詩歸到江南無此花又唐人詩國色朝酣酒天香夜染衣文忠公花品序何得謂無人形篇什邪吳曽按古今注有艸芍藥木芍藥安期生服鏈法有金芍藥木芍藥木卽牡丹溫庭筠詩山寺明媚木芍藥智按王砯所引呂覽月令雷乃發聲下有芍藥榮田鼠化爲下有牡丹華則周末已名牡丹矣歐陽旣譜牡丹後有李述著慶曆花品凡四十三品宋又有丘寺丞濬作牡丹志以姚黃爲正魏紅爲妃黃朝英言芍藥破血爲贈女握椒養陽爲女贈何必如此解髙似孫謂詩指木芍藥丹皮女藥此亦一說韓詩曰離艸也言將離贈此艸也馮嗣宗引古今注謂芍藥可離唐本艸則云可離江籬也子虛賦作勺藥韓退之郾城聨句用勺藥注文選四見皆音酌略智按文選注言勺藥之和乃魚肉等物爲醢故音酌略豈可詠花而讀酌略乎

華蘋並頭蓮也援神契王者徳至地則華蘋感注云並頭蓮韓詩秉蕳注蕳蓮也今人注蕳爲蘭蘭連音近誤也荷一作茄鐃歌食茄下西京賦注茄藕莖也古今注荷一名水芝衍義曰千葉者不實今禁中有碧蓮埤雅曰的中靑爲薏皆倒生兩牙一成芰荷一蕅荷也又生一牙爲華按蕅卽藕芰是菱此因舊楚詞注而附防也段成式曰蓮子曰湖目問奇廣芙蕖古作扶渠詩疏一作夫渠蓮花三出一層凡六層千葉者重臺

薢茩艸決明也王逸許愼以爲芰蔆非矣嬾眞子曰士人簡尺以解茩易邂逅非也離騷芰荷王逸注芰蔆也秦人作薢茩音皆茍僕仕闗陜不聞此呼後讀爾雅薢茩芵光注芵明也或云蔆闗西謂薢茩僕謂芵光今艸芵明初可爲茹子治目疾其以解去垢穢名乎又爾雅蔆厥注水中蔆芰則蔆自不亂薢茩也然則古誤乎曰古者信傳信疑傳疑郭璞引騷承王逸之疑耳按爾雅薢茩芵光郭注曰艸決明也何待嬾眞子辯邪今有馬蹄決明靑葙子亦名艸決明一種類茳芒子秌開澹黃花結角如豇豆長中有子此馬蹄也一種茳芒決明救荒本艸所言小扁豆也稍小不晝開夜合皆入麯曰獨占豇升庵以芰爲芡謬矣黃茋亦名芰艸將曰菱芰邪解後通邂逅用茩則誤

萍蘋荇一類也靡蘋田字艸也天問靡蘋九衢言枝葉分爲衢道也鄧潛谷謂其有根而大蓋有二種生湖中大田中者小所謂靑蘋也水中破銅錢曰白蘋爾雅萍防其大者蘋郭璞曰江東曰薸說文曰薲大防防鳬葵蘇恭言萍三種中荇大蘋此據爾雅本文東璧何得非之而専以破銅錢爲蘋也殆據吳普本艸水亷乎破銅錢名四葉菜又呼十字艸湖塘田中皆生之能醫雞蒙眼拾遺陳蔵器謂之芣菜正是升庵巵言謂之田字艸又謂四葉菜爲莕莕卽荇也謂莕類耳倘所謂藻乎古人字嘗通用東璧以葉徑一二寸有一缺而圓如馬蹄者蒓也似而稍尖長者莕也花黃白葉徑四五寸如小荷而結實如小角黍萍蓬艸也卽楚王防實此不必然萍結實者名水粟水防荇菜韓詩作莕卽鳬葵接余苻也江東謂之金蓮子今江北冬莤其根楚辭謂之屏風雲紫莖屏風之緑波是矣蒓一名茆賈思勰以爲蒓顏之推曰蔡朗父名純攺爲露葵或曰錦帶一呼馬蹄艸陸廣防曰靈巖池有蒓卽長者絲蒓老曰葵蒓甚滑美入口卽化無功引蹗艸幹寶謂卽菜一名水炙鹿食之蘋則蒿也茆音卯女萎一名茆是音柳韻防不知反以毛晃爲誤

少辛細辛也細辛與馬蹄香鬼督郵徐長卿白薇白前皆相似山海經曰浮戲之山多少辛管子曰五沃之土羣藥生少辛卽細辛也筆談曰東南所用細辛皆杜蘅卽馬蹄香也黃白拳局而脆幹則作團細辛出華山極細而直深紫色嚼之辛甚於椒襄漢間有一種細辛極細而直色黃白乃是鬼督郵東璧曰似鬼督郵而色黒者及已也葉似小桑根似細辛防粗長黃色辛而有羴气者徐長卿也葉似柳而味苦者白薇也似白薇而白直味甘者白前也今分南北北爲良

東璧謂蘧麥石竹爲洛陽花近矣而非一也說文蘧麥徐曰今瞿麥又名句麥爾雅大菊蘧麥也若爾雅出隧蘧蔬則菇菌矣東璧謂蘧麥名石竹子南天竹艸日華本艸以爲燕麥杜姥艸者誤蓋燕麥卽雀麥雀瞿相訛至曰石竹子卽洛陽花今名洛陽錦絕不似竹有五色其後此而開者曰翦春羅大者曰翦絨花原自不一瞿麥則野生也石竹子是王畱類南天竹是種之庭中結子如珠秋冬紅者北人以虞美人爲鸎粟母乃似之虞美人亦有吳蜀二種碧雞雜誌所言桑景舒作虞美人曲而此艸卽動辯其吳音相應形容耳

屈龍卽遊龍所謂葒蘬也詩傳龍頭艸也淮南子曰海閭生屈龍屈龍生容華龍鴻也屈龍卽遊龍爾雅所云葒蘢古其大者蘬乃大蓼也又馬蓼曰墨記艸葉中有黒者水蓼卽虞蓼澤蓼靑蓼人食之紫蓼赤蓼以色名香蓼以香名

結縷胡繩也遊獵賦云布結縷爾雅橫目注一名結縷俗曰鼓箏艸師古曰結縷蔓生著地之處皆生細根離騷索胡繩之纚纚胡繩蓋結縷也

南方艸木狀之邪悉茗今廣州之素馨花也艸木狀言邪悉茗與末利皆自西國移植南海陸賈南越行紀曰此二花獨芳與橘化爲枳異矣段成式曰野悉宻出拂林波斯花五出白色不結子與嶺南詹糖相類西域人采花壓油智按素馨花四瓣此防異耳或作那悉名所謂詹糖卽旃檀之轉也五羊城外三十里有花田雲南漢劉鋹之姬曰素馨死塟於此故曰花田多生邪悉茗卽以素馨呼之其香不及茉莉之淸也丹鉛錄曰晉書都人簪柰花卽今茉莉也壓油取露皆用此與野薔薇又有雪瓣花指甲花含笑花其成樹者九里香皆其類也茉莉或作抺厲末麗抹利沒利又名柰花洛陽名園記作抹厲王十朋作抹利洪景盧作末麗佛書末利花言柰花也柰則曰庵羅衝云蒸花露法熊三拔有鍋竈式非壓油取

畱求子使君子也嵇君道言南海交趾出畱求子如梔子稜瓣深而兩頭尖似訶犁勒半黃已熟中肉色白甘如棗其核大治嬰孩之疾此卽使君子也可謂善狀物矣但如榧子而甘非如棗甘也始因一使君用此救小兒故名今汀卲皆生其云訶梨勒樹似木梡花白子形如橄欖六路皮肉相著可作飲變白髭發令黒出九眞

薢菝葜土茯苓一類而三物也土中塊生者多以名蔞澤姑括樓之轉括樓又果臝之轉也治風濕者俗呼冷飯團故筌合萆薢菝葜土茯苓爲一鄭萆挈土也則以土卽萆薢月令王一作王萯呂覽作王善生王冰引作王葥生宋本艸王一作芰葜爾雅菲息菜菲芴郭云菲土或以爲黃獨蓋以土中得成塊者名古姑通聲如苽音菇以諧聲天花粉郭陸以爲王土智按卽爾雅之鉤姑也說文蔩兔箋以爲天花粉音寅

薇銜本作銜或爲麋銜一名獨揺吳普一名無顚縻銜矢醴素問所先矢醴雞矢酒也酈道元水經注云魏興錫山多生薇銜艸有風不偃無風獨搖寰宇記曰均州天心山有艸曰徽蘅其艸有風不偃無風自搖徽蘅蓋銜之訛也今李克家水經注亦訛作薇蘅艸古謂之藨今謂之苺覆盆子也曰寒苺大麥苺世呼插田藨爾雅之茥缺盆也稍大者呼割田藨亦謂蓬藟也此皆一枝五葉五月實熟烏赤者一枝三葉實如櫻桃曰田藨卽爾雅所謂藨麃陳蔵器所謂茅苺也一種樹生藨爾雅曰葥山苺陳蔵器所謂懸鉤子樹苺也就地蔓生黃花則蛇藨蠶苺爾雅所謂猋藨芀也又葎艸一名來苺艸五爪龍藤一名五葉苺一名龍葛江東呼虎葛蔓生有稜名烏蘞敷癰神效

禹餘糧有七石中黃粉名禹餘糧又有太一禹餘糧丹書中又云銅坑禹餘糧博物志蒒艸如麥名禹餘糧別錄麥冬一名禹餘糧赤茯苓名萆禹餘糧存中曰赭魁南人以染皮名禹餘糧綱目未考出故列之

獨揺有八一羌活一鬼臼一鬼督郵一天麻一薇防一白楊一栘楊又媚藥有無風獨揺艸又抱朴子云獨搖芝一薇蘅智攷薇蘅卽糜銜白楊卽栘楊除此共八花蕋謂之蓓藟亦謂之葧韻略曰蓓藟如華也靑箱雜記曰刺桐花深紅色一枝數十蓓藟爾雅蕍芛注芛音羊捶切孫愐芛音矞艸木初生爲防韻防作防苗莖初生又爲防皆當音蕋余邑謂之桲畱或轉爲叵臝北人謂之孤音若孤都卽宋景文所云胍蓋�本字爲艸含�生兒麻花曰麻勃亦麻蕋也齊民要術曰麻放勃時拔去雄者勃卽桲也榠樝之小者曰榲桲亦謂其小似花蕋耳晉童謡桑生蓓雷張有琲瓃精蘊作琲宗吾編因作藟

皇辜謂初生之葟也淮南子醴泉生皇辜皇辜生庶艸皇辜蓋言艸木初生之葟而有葧也胍之音正本此葟見爾雅

蓶扈苞也馬融廣成頌蓶扈蘳熒郭璞注蓶與芛通集韻作芟【音役】蓶扈花苞也蘳黃花也智按芛筍栒箰皆一字因芛與蓶通故又音蕋扈蘳因皇辜之聲熒芟因榮聲

靑怸謂茁也牛膝一名怸崔希裕略古曰怸古文悉字鄭曰齊人謂狂生曰怸一作防智按防則公羊之防也管子五位之土靑怸以苔五隠之土靑怸以肥淮南所謂窮谷之污生以靑苔也字林云怸卽牛膝也以管子之語詳之自非牛膝或同名耳怸謂初生茁長也荏卽蘇也亦呼爲防說文荏桂蘇而毛鄭以爲戎菽則管子之胡豆非矣菽豆也荏蘇也徐曰荏白蘇桂荏紫蘇方言闗東西謂之蘇或謂之荏周鄭間謂之公蕡沅湘閒謂之小者謂之防葇郭璞曰公蕡音翡翠今江東人呼荏爲防長沙呼野蘇爲防葇荲葇也按說文引楚辭防蕭此其通名乎荲葇則香薷也

阿魏艸木汁也段柯古記佛菻僧彎所說波斯國樹呼爲阿虞葉似鼠耳防其枝汁出如脂取米豆屑合成阿魏智又按髙昌卽車師地元時號畏兀兒產阿魏有艸本者根株獨立枝葉如蓋臭气逼人生取其汁熬煎成之此與僧彎說合但艸木異耳涅槃經曰央匱古曰哈昔泥走馬射阿魏賈胡神其說而好事者筆之如貞白信蘇合爲獅屎之類

竹葦

員丘卽路人竹由衙太極雲母濮竹沙摩皆大竹也無節曰通竹長節曰篔簹晉武昌戴凱之竹譜凡六十一大者員丘帝竹卽山海經衞丘俊林竹郭注舜林者也嶽山尋竹生焉防與由衙土人用爲梁柱神異經曰竹名太極長百丈南方以爲船嵇含曰云丘竹一節爲船出扶南卽此負丘當作員丘王防曰路人大竹注以潞爲赤狄恐在北方無此大竹也河圖曰少室山大竹堪爲甑器廣志雲母竹最大李石言漢竹大者一節受一斛晉常璩南中志言寧州有濮竹節相去一丈受一斛許卽李石所謂矣元劉美之云桂嶺竹之花出者曰沙摩竹東璧曰有無節竹出溱州空心直上卽通竹也竹譜篔簹但云多植水渚智按羅浮山竹節中過丈此東璧所稱篔簹也其曰龍公竹葉若芭蕉其龍鐘大竹之說乎兩廣今多刺竹竹生卷曲煩猥竹譜名爲笆竹李石名爲攡竹可作籬笆也嵇云九眞交趾出石林竹可切象皮又出簟竹大秦出簩以鎊犀象利於鐵東璧謂澁者以錯甲謂之簩簟竹凱之作單今梧州有單竹泥竹之稱單竹可爲篾慈孝竹則叢竹四時筍江南竹則葉肥幹薄不可爲篾篛葉大可裹粽夾蓬者也竹小者曰鳯尾竹瀟湘竹艸木狀言越王竹髙尺餘東璧言辰州龍絲竹細僅如絲髙不盈尺今廬山有千里竹髙亦數寸而葉不甚小又一種也鄧潛谷載觀音竹種之於盆可玩廣志有觀音竹瓔珞竹析尾竹方竹出君山閩浙詹同以方竹獻取其四稜廉隅益部方物記贊方竹中實但小耳此未見北戶錄澄州之大方竹也紫竹斑竹皆有大者又有極小如瀟湘竹者廣西仙回湥山有之條竹實心防竹刺竹及防竹皆實心瑤星曰��暘谷漫錄載安福西鄕周俊叔者嘗得十二時竹一根植於家十秊余筍而竹者才得三枝繞節凸生十二字防畫可數智以此近妖異如柳葉防文耳如顧遁園所記華嚴寺佛面竹作筒卽人面竹之大者僧侈其名遂信之邪雜俎言防墮如綉畫百葉爲一枝五色綫引梁簡文修竹賦有玉潤桃枝魚腸金母之名此不足異也魚腸筋竹金母謂黃淡竹也

筍亦曰箘箭�苛禹貢之篠爾雅禮器之箭竹也呂覽越駱之箘注竹筍也考工疏箘竹聆風或竹防箆箭竹也湛若曰俗謂之防苛防苦怪反智按冬獻筍卽冬筍也箭竹叢生小而疎節節或長二尺山澗旁生南方作矢白下取爲箸譜曰亦箘徒謂之防竹可蓬可矢荊州貢箘簵楛皆可爲矢陸璣曰楛似荊赤莖似蓍上黨人爲牛筥智按楛木爲矢非箭竹也箘簵堅竹篠箭竹簜大竹

桃枝非一種範成大言桃枝似小稯劉美之亦曰椶竹皮葉皆似椶亦謂之桃竹則與爾雅桃枝四寸有節者又殊今南都扇肆中假充椶竹者名桃絲竹或卽桃竹贊寧筍譜有三稜竹筍狀若椶闊莖柄有三脊東坡曰子厚詩桃笙葵扇安可常偶閱方言簟謂之笙乃悟桃笙以桃竹爲簟也梁簡文曰五離九折出桃枝之翠筍桃竹出巴渝閒杜子美有桃竹杖引智考桃竹觔竹蔓竹之類也最細然大於篠箭肇慶志有桃竹東璧曰滑者爲席曰桃枝凱之曰方誌賦桃枝皮赤編之滑勁顧命篇所謂篾席也郭璞注爾雅加竹字人言桃竹短節餘見節長逾尺豫章有之山海經木有桃枝又廣志桃枝出朱提郡曹爽所用者也則艸族木類自別有桃枝耳智見今有夾竹桃枝葉如竹而花如桃花太平廣記俱那衞葉如竹三莖一層莖端分條如頳桐花小類木檞出桂州羅浮山記云那衛外國樹英花紅粉此亦夾竹桃之類也山海經有桃枝鉤端箭防郭注曰鉤端桃枝類漢中出防竹厚裏而長節東璧且以鳯仙爲夾竹桃

扶竹卽卭竹山海經龜山多扶竹郭注卭竹也名扶老竹陶潛防扶老又見蔡順注

今所謂桂竹古之筀竹也旴江曰筀竹可絲以制器又可刺船江楚常用之本艸以爲桂竹譜之桂竹雲二尺圍而皮赤潮州出赤竹是也山海經曰靈原桂竹傷人則死是桂竹又有二種矣

矛竹非苗竹也鄧潛谷以爲貓竹竹譜有矛竹劉淵林云外國有以史葉竹爲矛余所聞是防竹智按卽廣之利竹實中堅韌者也綱目以爲矛竹又載苗竹雲一節尺餘出吳楚潛谷曰筍如貓頭故名劉美之載貓兒竹筍重十餘斤又載毛竹出武夷此竹江楚賴之凡事可用嫩者造紙譜無此名倘卽所謂蕩竹蓋竹乎貓竹不生於北方北方竹皆筀也朱子攺王芻籙竹爲今竹鄧潛谷是之然北方大都竹少水經注美溝水東南注淇水博物志謂之奧水流入於淇漢武塞決河用淇園之竹寇恂守河內伐竹淇川治矢今無復此物惟王芻萹艸矣

澁勒竻竹也無功言庾新野詩防露動林於見竹譜智按今譜作箊字王洙筆錄有書箖箊亭額東坡詩倦防澁勒暗蠻村澁勒嶺南竹也艸木子竹葉一名斤斤輟耕錄竹瀝名火泉智按肇慶府誌有竻竹卽李石所言之攡竹也有刺而堅村村以爲籓落土人呼爲勒竹或云棘勒東坡所謂澁勒應是海南一帶鄕語耳本艸綱目有竹今韻書無者孫愐收竻字音勒以爲竹根綱目之正竻字之訛升庵以簩卽澁勒

筍一作箰蓶筍許愼訓爲竹胎一曰龍孫馬援以禹貢之包卽筍也宋人小說曰老杜詩曰竹根稚子無人見沙上鳬雛並毋眠唐人食筍詩曰稚子脫錦防駢頭玉香滑因竹孫名稚子也贊寧曰竹根大鼠名竹豚亦名稚子按是玉篇防也莊子羊奚比乎不箰卽筍字又作蓶栒簨爾雅筍竹萌以旬而成竹也周宻以竹萌出周禮注何不直引爾雅程泰之言老杜稚子爲雉雛唐人食筍詩未可據也筍譜曰馬援見冬苞筍上言禹貢厥包橘柚之包卽此冬苞筍貓竹筍也廣志魏漢中守王圖毎冬獻筍越中糞地防竹種根土坼十字卽鍬其筍拭而蒸之焙之玅甚天目靑筍廬山拳筍皆小竹也南嶽搗爲筍膏閩筍如木下矣

似竹之小艸有十一種曰緑卽說文之防漢書盭綬晉灼注云盭艸出瑯琊似艾可染是也北人呼緑爲戾古者貢艸入染人故謂之王芻而進忠者謂之藎故又名藎艸孫炎曰菉卽菉蓐艸今呼鴟腳莎引注菉竹猗猗智按菉蓐艸卽萹竹而東璧猶引菉竹菉蓐鴟腳莎仍爲所牽矣鴟腳莎卽鴨跖艸一種曰萹竹一作蓄築節間有粉郭璞云似小藜赤莖節則又似萹竹注王芻矣紫蝴蝶名萹竹實似萱不似竹時珍以爲射幹一種曰淡竹葉根名碎骨子根數十�結子似麥冬但堅硬耳今采作酒麯一種曰鴨跖艸卽藍胭脂艸也杭州以綿染其花作胭脂爲夜色一名竹雞艸耳環艸藍姑艸碧蟬花亦曰淡竹葉永嘉記靑田縣以產艸似篛呼爲竹靑而縣名靑田一種曰水竹葉生水中葉如竹而短小可生食能去蟣虱與虱建艸牛扁特同功一種曰竹莢菜好生土墻頭及園傍節疎而弱不直起葉如竹人采爲茹一種曰木萹築方家用之卽說文所謂也一種曰緑竹艸詩注作王芻萹竹二艸陸璣以緑竹爲一艸名馮嗣宗曰卽今木賊艸一種曰千里竹髙七八寸葉似竹而幹似蘆根實艸也廬山有之可以降火一種曰錦竹杜詩有錦竹兩三叢或疑竹紀之蒸竹防墮竹其皮類繡升庵閱梅宛陵集錦竹詩自注此艸似竹而斑又二種名似竹而不甚似竹者曰芩陸元恪疏曰芩莖如釵股葉如竹蔓生澤中牛馬喜食之今圖經黃芩莖如箸葉従地四面作叢生不知是陸疏所言者否又瞿麥名石竹子乃洛陽錦之一種至名竹而全不似竹者黃精曰菟竹鹿竹萎蕤曰玉竹

菼薍萑荻蒹一也葭蘆葦一也爾雅蒹薕葭蘆葦丑方蕭荻騅薍說文蒹萑未秀者葭葦未秀者葦大葭也菼萑之初生薍也孫炎郭璞以蘆薍爲二李巡樊光以蘆薍爲一夏小正注埤雅皆紛紛矣按詩毳衣如菼八月萑葦注疏初生爲菼【音毯一作】長爲薍【盧玩切】成爲萑【胡官切】戴氏曰菼薍萑荻蒹【音兼】一物五名今人特謂之荻【一作藡�蔐】莖短小而實其末曲如鉤類馬鞭節其葉陿長而色重於蘆有白脊其花先紫脆後白如散絲今人以爲簾箔淮南子曰荻苖類絮是也葦於虺切蘆陵如切葭閒加切孔氏曰初生爲葭【音加】長爲蘆【音盧】成爲葦【音偉謝嶠讀爾雅平聲】葭蘆葦一物三名今人特謂之蘆蘆幹大而虛中其末直其葉闊大而色淺其花褐色穂生如狐尾今人以覆屋織璧編防作筆管箱筥絞繩皆蘆也葭中白皮曰莩漢書曰非有葭莩之親是也詩曰八月萑葦曰葭菼揭揭曰蒹葭蒼蒼今人言蘆荻皆對舉之詞也按葦籥葭管皆以蘆爲之升庵引凡將篇蘆蔏卽荻嗣宗說與戴同而葭又名華菼又名鵻蒹一名薕江東謂之鳥蓲本艸綱目仍混孔平仲談苑曰江東蘆賤而荻貴退灘之地先一秊所生者蘆也明秊所生者荻也唐韻曰蕟蘆也一作防抂隊韻方言注江東稱蘧篨爲防自六朝已有此語従艸従廢名見劉敞陸公曰鄕人謂織席時蘆毎飛起故飛聲轉而爲廢亦方言也

通雅卷四十二﹤子部﹐雜家類﹐雜考之屬﹐通雅﹥

欽定四庫全書

通雅卷四十三

明方以智撰

植物【木】

栝結子松也樅鳯尾松也檜椈皆柏也檆葉如鎞鍼而羅漢松似之皆理直後凋者也爾雅曰柏葉松身曰檜松葉柏身曰樅孔安國謂柏葉松身爲栝孔穎達謂詩書之檜栝爲一物說文曰柏鞠也其兼柏葉者謂之二色檜栝生北方實似小栗書曰杶幹栝柏杶亦作槏小顏曰似樗而實尸子曰松柏之鼠不知堂宻之有美樅記曰鬯曰以掬鄭氏曰柏也此卽許氏所謂鞠今世有羅漢松瓔珞松剔牙松金松小松瓔珞柏扁柏栁柏血柏圓柏圓柏卽刺柏所謂檜也定以結子曰栝子松宋子京有峨眉竹松贊言幹是柏而籜似竹恭曰今樅不知何木智按鳯尾松葉細叢鬛非鍼而幹皮如柏其樅乎去皮用其木蓋杉類也陳后山曰柏葉松身所謂絲杉智按瓔珞柏是也廬山大林寺前寶樹十餘圍正鳯尾松又有丹桎木柵木皆杉類松葉謂之鬛鍼檜柏有刺杉如鎞鍼木其理皆直汁厚淩冬松根遇石則盤頂柏杉必不曲矣爾雅柀煔煔一作檆【音衫】漢安永初五秊春合浦杉葉飛入洛陽以爲瑞嵇含言披杉通誌言西域傳奄蘇國檉松南都賦注李善曰檉松似松而香又引山海經注防似柏有刺潛谷以柀似杉爲榧別錄作棑神農本經有柀子今江楚兩廣呼松爲叢木江北呼杉爲紗木或曰防木或曰刺斗指其葉也

五粒當爲五鬛蕭炳言五粒一叢五葉如釵卽新羅海松子如小栗三角其仁香美按粒是鬛誤或有兩鬛七鬛者李賀有五粒小松歌成式曰李衞公言二鬛松與孔雀松別

松火燒松枝取液也大觀本艸作防綱目作【音詣】玉篇曰檞松樠也樠液樠也皮上緑衣名艾蒳與防榔艾蒳皆可合香邵文伯所鈔宋五色綫引爲松雔艾納則又因防而轉爲雔耳雔音讎

榕當別出狀木始於嵇含分字始於戴侗說文以�爲古松字六書故以古松字爲�而榕爲南方之榕榕實南方巨木嵇含已詳載矣柳宗元詩榕葉滿庭鸎亂啼後山談叢言蔡州壺公觀有大木四垂傍出人莫能知張戣閩人嘗至蔡爲餘言乃榕木此木無用惟枝上垂根防之可作火繩以發炮又可染黒贊寧志所云倒生木不死樹橫枝生根下地如柱卽榕無疑

楸梓萩椅槄楰榎一類爾雅曰槐小葉曰榎【音賈】大而皵【音鵲】楸小而皵榎又曰椅【音猗】梓槄【音叨】山榎榎一作檟而檟爲苦荼郭曰槐當作楸樊光曰大而皵者老而皮粗皵也陸璣曰楸之疏理白色而生子者爲梓梓實桐皮曰椅槄今山楸也亦如下田楸皮葉白色才理宜車版能濕可爲棺宜陽賈思勰曰白色有角曰角楸子楸黃色無子曰柳楸暴梓角冬初種之一秊薅二秊迻之楸無子掘根取栽樂彥以楸卽梓非也按詩椅桐梓漆並稱胡廣以椅爲梧桐非也桐葉三岐實不似梓椅木皮靑與黒殊楰鼠梓其椅乎陸璣曰苦楸也今江東有虎梓說文曰梓一作榟楸卽萩周憲王曰有刺楸梗閒多大刺楸秋垂條如綫曰楸綫子謙謂楸與梓異生子不生角智謂今辯宜明古或以皵者通呼楸耳山海經之橚卽楸

谷一曰構扁谷謂之楮其髙大皮駁實如楓實熟則紅璣曰幽州謂構爲谷桑書所云桑谷並生者也一種皮白葉長實小似覆盆子其木不能髙大俗謂扁谷所謂楮也楮皮宜紙谷皮粗宜爲茵帳本艸極言楮實之益東璧合之

檓藙榝欓皆椒也秦椒似蜀椒而大初秋花秋末實卽爾雅之檓【音毀】也蜀椒卽川椒一名唐藙【或作�音毅】漢律防稽獻藙一斗陶隠居曰俗呼爲蔱【卽榝】通誌曰唐藙名陸撥蜀人呼食茱萸爲艾子雄賦木艾椒蘺升庵曰藙卽艾也益部方物記艾子實正緑蔓椒俗呼爲樛似椒欓小不香耳或曰金椒欓野椒也�子出閩中直翁引吳越春秋越以甘蜜丸欓報吳增封之禮以證越椒今本文爲甘蜜丸欓文笥七枚狐皮五雙晉竹十庾則直翁誤矣欓一字二用也漁仲曰欓子卽食茱萸又有崖椒四季采皮入藥陸璣又云竹葉椒成臯山中比蜀椒毒熱可著飲食子長而不圓按此卽今畨椒大如小指頭上尖下平正赤嗣宗謂卽胡椒非也續漢書天竹出胡椒異域志入不國出胡椒段柯古云胡椒蔓生兩兩相對畢澄茄其類也今廣舶有玉椒色白總按爾雅檓大椒椒榝醜莍說文曰榝似茱萸郭璞曰榝似茱萸而小實大者名檓李巡曰檓茱萸也記三牲用藙康成曰煎茱萸也說文無椒字芘一曰芘茮木徐鍇曰豆尗作尗則茮卽今之椒也椒叢生如薔薇非木也智按今椒皆成樹古人將以茱萸爲椒也椒専達陽行下川椒皮內白其子黒而光不光者土椒閉气

欄棟子也防氏以欄爲灰欄卽今之川練子也一名金鈴子一名石茱萸獬豸食之蛟龍畏之智按古連蘭相通連石音爛石說文瀾或作漣可證

椅桐榮桐白桐卽泡桐也陸璣以椅爲梧桐因陶隠居之說也靑桐卽梧桐之無實者岡桐卽油桐又名荏桐葉如楓而刺者曰刺桐外國之種曰海桐小而眞紅花者曰頳桐唐宋本艸紛無定名陶貞白雲四種靑桐靑而無子梧桐皮白有子爾雅櫬又名榮皆梧也白桐卽椅桐與岡桐無異但有花子岡桐無子堪作琴瑟戴氏曰岡桐似毛桐葉細而不毛毛桐易枯岡桐能大宜作琴瑟陸璣曰白桐宜琴圖經又曰梓實桐皮曰椅油桐卽膏桐子可壓油本艸又曰南人呼作油者曰岡桐前旣云岡桐無子何従壓油乎錢氏詩話作琴入藥惟白桐岡桐窄油陶誤皇祐陳翥桐譜分六種花有紫白白者理粗而體性慢葉圓大而尖長其花先葉而開紫者理細而性不及白花者易生莊子所謂桐乳致巢至八月復有花一種油桐一種刺桐葉如楓有刺一種梧桐有子可噉一種身靑髙三四尺便有紅花曰赬桐李時珍止分四種亦未考也言椅桐白桐泡桐爲一靑桐梧桐爲一岡桐油桐爲一海桐刺桐頳桐爲一智按詩稱椅桐梓漆古詩云椅桐傾髙鳯嵇叔夜琴賦曰惟椅桐之所生古人以椅爲髙大疎理之稱故曰椅梓曰椅桐以別於本梓本桐耳古或通指今則専以靑桐爲梧桐以桐譜言之則白紫花二種皆今泡桐先花後葉爾雅謂之榮桐榮卽泡也岡桐作油又有實如甖子粟者可作油陳蔵器所云甖子桐也唐詩刺桐花下莫淹畱嶺外多生自外國來者曰海桐與刺桐相似頳桐秋開紅花無實雲南桐子大而撱又西域鄯善出胡桐其海桐之本名乎孟康曰似桑而多曲沫流爲胡桐淚可以汗金銀今肅州有之今白門別有海桐葉不似桐花開與橘柚同時淩冬不凋云是鄭和西洋移種

楡類不一陸氏言楡有十馮嗣宗曰爾雅無姑其實夷注無姑姑楡也葉圓厚剝取皮合漬之味辛香所謂蕪夷此一也樞今之刺楡卽廣雅所云梗楡此二也本艸楡皮一名零楡此三也郎楡味甘有滑汁秋生莢此四也爾雅楡曰枌郭氏曰枌楡生葉後著莢此五也廣志有姑楡有郎楡無莢任車用賈思勰言梜楡凡楡陸璣又言駁馬梓楡戴氏曰沙楡葉大榔似楡而稍毳其皮下水令人睡叔夜所云也今南京止謂作什器者曰細楡又或曰據楡其北方生莢者曰鑽天楡四民月令曰二月楡莢成而朗楡八月有莢其殆萬畢術所云八月楡檽令人不饑者乎大氐朗楡卽楡檽卽挾楡卽郎楡或抂廣南不生莢耳說文楩山枌楡也有刺實爲蕪荑蕪荑卽無姑之荑然則楩卽是楡因姑楡作橭楡壺涿以橭貫象齒制水怪注橭也山楡

櫸柳卽杞柳爾雅注作櫃與櫸同杜詩櫸柳枝枝弱卽柳也杞於櫸猶丘於區也訛爲鬼柳今盱泗間謂之櫸楡而呼凍杉爲柳版說文椲可屈而爲杅【椲音偉愐收紹遺】卽鬼柳也潛谷杞櫸爲二泥其名異耳作切版讓刀不爛北人屈爲柳斗則楛與蒲柳枝皆可用檉楊近水生須近赤者也元恪言檉葉似松沈炯賦檉似柏而香則牽混絲杉矣者楊垂者柳觀音柳垂至地者爾雅楊蒲柳旄澤柳檉河柳古故互稱

枸爲檵謂棘如枸莖如也冦宗奭知別棘枸而誤引杞柳郭璞誤以楩爲杞毛萇誤以枳椇爲枸說文誤以枸木可爲醤楊升庵鄧潛谷誤以蒟蒻爲蒟醤故考正之枸杞甚甘而本經止言其苦寒圖經載分枸杞與枸棘又溲疏條注李當之云子赤甘溲疏有刺枸杞無刺衍義知分別枸棘爲徒勞小則多刺大則少刺然又以爲孟子柳則大謬矣何怪仙人杖白棘之見嘆於子昻乎大木也詩曰無折我樹左傳曰杞梓皮革孟子杞柳爲桮棬此與杞梓並稱大木也詩北山采隰有杞桋此可采者枸杞也爾雅曰枸杞檵陸璣曰名苦杞一名地骨春葉條可茹防苦今敝鄕曰甜甜芽子秋熟正赤存中曰陜西極邊枸杞髙丈餘大可作柱大卽無刺郭璞以楩爲杞非也櫸杞見前詩南山有枸毛萇曰枳枸也此是椇矣曲禮椇榛木似白楊枝端生指數寸如飴八月熟曰木蜜俗稱厲漢指說文曰枸木也南越食以蒟【音矩】醤答自牂牁按蒟醤蔓生葉似王而厚大辛香實似桑椹皮黒肉白西戎亦將來交愛多種謂苗爲浮畱藤取葉合防榔食之漢書作枸故許愼牽引不決

蒟給卽蒟醤其藤曰浮畱今謂之蔞太衝蜀都賦先言竘蒻茱萸後又言蒟醤流味於畨禺之鄕六臣注蒟弱爲蒟醤故升庵潛谷因之而誤也劉淵注是智按常璩巴志蔓有辛蒟蜀志言有蒟給嵇含曰蒟醤蓽菱也生於蕃者大而紫曰蓽茇生於番禺小而靑謂之蒟焉蒟子調食故謂醤焉孟奇不知此故疑蒟爲醤此因徐廣而誤廣謂木生豈足據乎蓽茇卽畢撥今爲二種畢茇艸生蒟蔓生兩廣呼畱爲蔞借字也雲南人食防榔用蔞子廣東冬用蔞根蒟蒻則鬼芋詳前

有欒花有木欒有牡荊黃荊也欒荊紫荊也說文曰欒木似欄按說文無欄字白虎通曰天子樹松諸侯柏大夫欒士槐本艸欒木似木堇而細華黃似槐而稍長大子防似酸漿中有實如�豆堪爲數珠存中云一種可爲念珠曰木欒葉似石南經冬不凋黃荊亦謂之土欒本艸又有欒荊補談曰艸欒欒花是也叢生可爲杖捶曰黃荊卽本艸牡荊唐人又補紫荊一條亦曰欒荊非古人所謂欒荊也蔵器言紫荊夏秋子熟如小珠者誤葉三椏比黃荊稍大圓實如樗英著樹連冬不脫園亭上種之亦非今之紫荊花也寧浦有三荊金荊可作枕紫荊作牀白荊作履乃天南之別種焦弱侯曰方曰荊圓曰楚

黃斤乃食葛非衣葛也羅願曰雞齊一名鹿藿一名黃斤生蔓延生食甜脆亦可蒸食今之食葛非爲絺綌者也今南楚兩粵専采葛根作粉食此藤卽可布粉可作丸曰葛粉廣人以假西國米能醒酒或曰廣昌種葛如土

栲臭椿也杻枍詣也爾雅曰栲山樗杻檍說文曰�【音考卽栲】山樗也陸氏曰山樗與下田樗無異葉差陿爾吳人以其葉爲茹俗無有名此爲栲者栲則更有栲櫟郭氏曰栲似樗色小白一曰桼諺曰櫄樗栲漆相似如一樗臭椿也古人常通指之樗古音戶今音醜居切與椿同毋宜其合也臭樗有莢椿有花而俗稱椿莢正此故也莊子且因惡木而生大椿之說樗又作防一名鬼目葉脫處樗蒲子類之故以爲名杻葉似杏而纎花如楝一名土橿考工柘爲上檍次之說文曰檍杶也�梓屬今官園種之取億萬之義謝朓詩風動萬秊枝是也三輔黃圖載有枍詣宮枍【音意】詣卽檍也升庵以枍詣卽榽橀齊諺榽橀先殫今按注疏齊諺作挈橀爾雅作�榽橀一說榽橀俗呼朴樹其木如檀其實大如梧桐子而黃按朴卽梓楡

莢蒾卽檕迷今綱目作擊迷誤矣詩注疏檕迷一名羿先引齊諺曰上山斫檀�榏先殫斫檀不諦得檕迷檕迷尙可得駁馬陸元恪疏曰檀木皮正靑滑與檕迷相似又似駁馬駁馬梓楡檕迷一名挈橀唐本艸檕迷名莢蒾蘇恭曰葉似木槿及楡子如疏溲兩兩相對而色赤味甘廣志云檕迷樹子如糯粟可食檕音計陳無功音谿按�榏挈橀榽橀皆一引書偶訛耳升庵以爲檍今人以爲朴

許愼以樗爲檴而以防爲樗相如以華通�而顏籀以樺爲檴陸璣以檴爲榔楡爾雅檴落郭注曰可爲杯器素邢昺曰素謂朴也陸璣曰防楡也皮堅韌剝之長數尺可爲絙索甑帶杯器則素乃索之訛許愼曰樺樗木也漁仲以檴爲檉杉此或通名按荘子原憲華冠縰履相如賦華楓枰櫨師古曰華卽今之樺皮貼弓者許非而顏是也樗是臭椿防�檴當一字吳中廣要書以檴爲防楡因爾雅疏合溪引陸璣作榔楡防乃榔訛紫檀卽赤檀�檀卽白檀陸璣曰木皮正靑滑澤與檕迷相似又似駁馬駁馬梓楡之皮斑者也紫檀皆出嶺南來自外舶檀香爲旃檀畨曰眞檀眞紫檀出盤盤國雲南人呼爲勝沈香卽赤檀也兩廣西溪峒亦生之東璧言總名旃檀而有三色聖賢冢墓記曰孔子塋中有柞枌雒離五味�檀之屬�檀白檀也上林賦有欃【音讒】檀皇覽亦曰孔子墓有之善木也有黃白二種蘇頌曰亦檀香類但不香耳水經注曰檀馬成林

石檀者梣槻今秦皮也說文曰梣或作�淮南子曰梣【子林切】色靑治翳目髙誘曰苦歷木也按卽今之秦皮是也木似檀取皮水漬之碧色一名石檀又作撏集韻曰樊槻皮能漬水和墨以書不脫樊規卽梣

椐靈壽爾雅椐【音居貴】陸氏曰節中腫似扶老今人以爲杖及馬鞭乂名靈壽本艸根皮止水生劍南山谷孔光秊老賜靈壽杖小顏曰木似竹有節唐書李靖遷右僕射乞骸骨加賜靈壽杖卽也今天臺山有之南都爲几案者別有椐木乃是大者可以水磨潛谷曰制器者櫧也山海經廣都之野靈壽實華常璩巴志防縣產靈壽木水經注來水合溱水湘水千秋水水出萬嵗山山生靈壽木按今之天臺靈壽杖自然腫節乃藤也

吉貝卽刼貝木棉樹也虞文靖言杜仲卽木棉樹非也謂皮有絲則川槿皮切防其絲白茸亦謂生棉花乎古無木棉絮皆絲繭唐有木棉花詩通典有木綿濮詳見布帛條以佛書刼貝證古貝爲吉貝攀枝花作褥生中原者小今嶺南木棉樹髙數丈春開紅花陶九成雲松江烏泥涇種木棉黃道婆自崖州來敎以紡織則棉布始盛耳史記答布外國白防布皆此類孟奇言閩中呼棉花爲吉貝近於家貝

橙柚橘楱枳柑一類橙一作棖柚【去聲】一作�橘居聿切楱千切類篇曰小橘出武陵智以爲卽金橘金豆黃淡子之類也東方朔連稱橘柚呂覽曰果之美者有云夢之柚橘逾淮爲枳而南方亦有枳粵人以小橘生者爲枳小柚生者爲靑皮甌謂橙爲朱欒香者爲香欒香筩香櫞佛手柑皆橙類也柑亦不一有宻羅柑皮皺桂海志有饅頭柑又有羅防子大如橙張子賢言有回靑柑本艸曰乳柑子有沙柑靑柑山柑惟山柑皮療咽喉痛餘者皮不堪用今槪收爲陳皮蓋藥用橘皮而南方橘柑相似故不分也東坡誤以盧橘爲枇杷而陶九成始疑之以廣州之壺橘爲盧橘眉公引花木志曰盧橘乃蜀書給客橙橘以閩爲佳吳中亦產朱橘但小於福橘耳綱目以朱欒爲柚非是也朱欒蓋朱橘也或曰金橘盧橘也最小者金豆所謂楱【音湊】也吳丹陽守李衡植柑謂子曰有木奴千頭嵗絹千疋歸田錄言景祐初金橘竹子俱至京師久畱者於菉豆中蔵之

楠卽枬今作柟譲木也娑羅則外國之讓木也陸文裕曰成都庭院植成行列枝葉若相回避謂之讓木文潞公有移植虞芮閒之詩周益公有葉葉相讓之贊實似母丁香粵中今分香楠靑楠粥以爲櫬又有石楠葉似枇杷有刺淩冬不凋本艸別爲一物成式言衡山有三色石枬其曰柵木者時珍謂枬字之訛娑羅樹葉似枬相讓皮如玉蘭色蔥白最潔鳥不棲防不生子能下气今處處有之貝多葉有三種此亦其一嵩髙寺思惟樹亦貝多也成式續集武陵志白雉山有交讓木更嵗疊榮說文【音常】枝枝葉葉相當箋以爲娑羅樹

木今烏木也王防篇卜人以丹砂彛用木注木生水中黑色而光其堅若鐵崔豹古今注烏文木出波斯國南方艸木狀文木樹髙七八丈色黒如牛角梅氏誤作急木

橡樣栩櫟�梠一物皆�物也槲【音斛速】與櫟【音歷】相類俱有斗爾雅櫟其實梂桋赤梀白者梀孫炎曰櫟實橡梀也說文無梀橡而有櫟樣栩孫收養韻讀象上聲栩芧柞櫟橡一物因橡聲而作樣因賦芧而作別機杼也櫟斗爲勝曰皁斗又曰橡栗曰杼斗可染可澄粉食夏統采梠杜詩天寒橡櫟隨狙公一也漁仲以栩杼爲柞木而秦風之苞櫟仍是一物

莖葉皆名若槲若杜若禾若丹若是也杜若非杜衡也槲若療血痢止渴木髙丈餘若其葉也與櫟似斗小

不中用杜若是楚辭別名白芩白連杜連一名杜衡而非杜衡葉似姜花赤色根似髙良姜子如豆蔲杜衡味辛苗葉都似細辛一名馬啼香今俗以及已代之非也山海經曰天帝之山艸如葵可以走馬食之已癭言馬得之而健走耳以作浴湯衣香甚佳非杜若也王逸注楚辭全混今或謂紅蔲爲杜若或呼靑皮香樹爲杜若說文蘇把取禾若也又曰禾若柍欀也則禾稭亦謂之若石橊謂之丹若南史朱百秊伐�采若

枬橊乃鬭斑櫻木非塗林之丹若也吳張紘有枬橊枕賦人多疑爲石橊也智按後山談叢曰嘉州產紫竹楠橊蓋木有癭癅取其材多花斑謂之癭子木書作櫻子木訛爲影子木張紘之枬橊枕亦如雜俎所言色綾木枕乎陳後主施瓦官寺有南橊枕卽枬橊今馬湖府誌楠秊深向陽者結成花紋俗呼鬭柏楠乃鬭斑楠狀其癭橊文耳盧氏雜記言人寄槐癭與裴度欲削爲枕天中記骰子香楠當是語訛安石橊亦謂縣如癅也一名丹若陸士衡與弟書言張騫使外十八秊得塗林安石橊柯古續集大食勿斯離國石橊重五六斤李衞公言石橊曰天漿能已乳石毒伽藍記語曰白馬甜橊一實直牛則言白馬寺柰橊也三都賦林藪石畱而蕪穢注土地多石有畱結也國防得成臯石畱之地無所用之則石橊正以畱結得名夾漈注爾雅以劉爲石橊白者曰甘棠赤者曰杜梨賈思勰曰梨一核十餘子種之生一二梨餘皆生杜爾雅杜赤棠白者棠陸氏以白棠爲甘棠棠杜實二物赤杜蓋小梨郭氏謂杜梨是也杜實小於梨而大於棠棠則海紅榲桲之類鄭樵曰海棠子名海紅爾雅赤棠也樝似梨而酢本艸曰柤木類似榲桲而小絕似木者蠻樝也訛爲�樝陶景曰鄭不識樝方言杜蹻澀也趙曰杜郭注曰今通言澀如杜杜梨子澀因名卽棠梨則晉時呼爲杜黎棠棣常棣實一物也爾雅曰常棣棣唐棣栘說文曰棣【特計切】白棣也陸氏曰郁李也亦曰雀梅亦曰車下李郭璞曰棣子如櫻桃唐棣似白楊江東呼夫栘沈存中曰扶栘卽白楊也宋本艸白楊扶栘爲兩條扶栘出陳蔵器彼不知扶栘白楊一物也扶栘亦曰蒲栘蔵器引論語唐棣之華鄭注栘也誤矣逸詩唐棣乃白栘小木比郁李稍大非此蒲栘蒲栘乃喬木也詩曰六月食郁及薁唐棣郁棠棣薁也詩注曰郁白栘也又謂之車下李是以唐棣郁白栘車下李爲一物薁卽郁李薁郁同如櫻桃曰薁可見常棣薁郁李爲一物與蒲栘不相涉本艸續添郁李一名車下李時珍因之亦誤也晉宣室閣名曰華林園中有車下李三百十四株薁李一株明車下李與郁李自爲兩物也常棣或作棠棣筆畫誤爾馮嗣宗鄧潛谷分爲二物非也總之以白楊誤爲唐棣沈存中辯之甚明以櫻薁爲郁李其誤更細棣髙不過五六尺紅而重出者名錦帶白而單出者結實如小李同時熟其大僅如櫻薁故謂郁李又曰雀李也七月詩所謂薁卽櫻薁也蔓生類蒲萄六月熟甌越諺曰櫻薁孰食新粥存中誤以此爲郁李失之矣智近見吳中刻詩疏廣要反主馮嗣宗說是智一言防之常棣之華鄂不韡韡鄂不卽萼�惟郁李花連蒂放苞方與韡韡之稱合若白楊之扶栘有何花可稱而曰偏其反乎所以誤者韓詩篇名夫栘藝文類聚引夫栘之華則因爾雅之栘棣加夫爲口詞而白之蒲栘一作扶栘故相混耳郝氏直解常棣爲梨亦誤戴氏曰常棣唐棣棠棣特一物爾猶夫栘扶栘蒲栘之爲一物也自爾雅分棠棣常棣爲二物遂啟後誤此說有理又曰棠則嘉慶海棠來禽之類此非也沈立海棠記曰李贊皇言外國來者以海名之中國有甘棠赤棠而海棠則後加名者嘉慶則李別種也東璧以山蒲萄爲蘡薁乃是蘇恭所說千嵗虆之蘡薁東璧乃黜蘇而謂蘡薁藤研防通气智謂蒲萄藤本通气人以充木通則此直是蒲萄別種耳非六月食之薁也刋謬正俗曰言陶景以蘡薁爲蒲萄北土兼有嬰奧斯則謂豳風之薁也山海經太室山有木葉如梨赤莖曰栯李殆郁李也蘇武栘中監古今注以爲栘楊則白楊也

椑柿緑柿卽漆柿也椑柿同類柿【抂紙韻】實赤而椑烏緑故謂烏椑【音疲】以染罾扇曰柿漆其牛奶柿則桾遷子也柯古言柿有七絕陸文裕曰今淸化之異柿衢州之橘田皆異他產饒信之閒柏亦異冬初葉落結子放蠟作十字裂若梅花柿有紋稜者治癰最神本艸醂【音覽】�謂以鹽漬之今見嶺南大烏欖以鹽漬之亦呼欖柿梅枬古有異名時英則今之梅花也孫炎曰荊州曰梅州曰枬智按今無此稱蜀志曰蜀名梅爲防此因禮記而言也其實凡幹果皆可曰防後漢長沙王�艸爲防是也西京雜記上林苑有燕梅侯栗侯梅馮嗣宗謂卽詩之侯栗侯梅此誤矣侯發聲也爾雅三釋梅時英梅注以爲雀梅似梅而小者也智以時英正言梅花之梅與摽梅同蓋古梅作某而枬則名梅故又曰梅枬其曰朹檕梅則山查糖毬也說文旣以梅爲酸又謂梅枬爲可餐誤矣

樼�皆榛也榛實當作蜀都賦樼栗罅發樼與榛同鄭曰鄜坊多故從秦非也秦辛皆聲說文果也榛木也引左女摰不過栗或欲別於榛楛耳馮嗣宗曰諸家所云莖旣似櫟子又如杼兩榛俱有實如栗今之榛實並與栗胡桃不同此諸家不善說物蓋謂如奧栗之至小者耳今以塞外之�與雲南之爲美並呼爲榛南方諸志且作蓁栗而樹更髙何得曰不似櫟邪嶺表錄異曰核桃出畢占國仁似新羅松子味元美亦云巴旦杏不堪食而仁甘於榛松於榧嗣宗獨何疑胡桃之不足以比�子味乎

栵栭小栗樹也一曰爾雅栵栭郭注如槲而庳小子如細栗今江東呼爲栭栗則今之芧栗也上林侯栗柯栗皆其類也古人稱榛似栗棘實圓尖蓋非一種俗所云圓椐栗卽栵也沈存中以莊子狙公賦芧爲芧栗韻書芧栗也趙魏閒栗小者曰

莍蝟栗房駭栗房綻也房之中顆曰栗楔東觀書曰駭栗蓬轉栗房破也埤雅曰栗有莍蝟自裹夏小正八月栗零栗熟自零也栗莫大於紹興諸曁大有過於拳者沈約言豫州獻栗徑寸半此猶小矣六朝僑立豫州不過抂江北江北今無此大栗想亦郵致者耳西京雜記上林栗有四種嶧陽都尉所獻大如拳三秦記云禦宿園出栗大如梨宜春下苑有梨園梨甚大洞冥記塗山梨大如斗凡言外域果實大者甚多且非本物如言棗大如則火蕉之實非棗也

平仲銀杏也一名檘一名火槖木白果葉如鴨腳宋初入貢永叔有詩紀之初唐沈佺期詩芳春平仲緑淸夜子規啼左太衝吳都賦桾櫏平仲注劉成曰平仲之木其實如銀故無功決之上林賦華泛檘櫨五臣注引郭璞曰檘平仲木泛當作楓六臣本檘作枰

君遷子梬栗也司馬溫公名苑云君遷子似馬奶卽今牛奶柿也以形得名崔豹曰牛奶柿卽防棗葉如柿而小綱目合而一之陳無功亦引溫公名苑又引魏王花木志君遷樹似甘焦子如馬乳一曰子如瓠形不花而實子従皮出此則是古度樹與溫公所說牛奶柿殊矣按子虛賦有梬栗注梬【音逞】棗也東璧防棗條亦載廣志梬棗則梬棗卽梬栗西京雜記列梬棗於棗類非也離支荔枝也上林賦答�離支史記作搭�荔枝荔本爲馬藺薜荔合溪敬甫俱雲從刕三刀茘乃協也其實無此字但以力得荔音以附離爲義也荔支閩爲上廣次之蜀又次之興化十八娘增城黒葉皆核小肉滿如水晶而香成都所無也舊說蜀抂廣上豈古今風土殊變邪龍眼眞荔奴矣黃圖載扶荔宮宮以荔枝名漢武時自交趾移植百株於庭無一生者連年移植一株稍茂終無華實一旦萎死守吏坐誅遂不復蒔矣後漢安帝時交阯守陳其獘遂罷今按孝和帝紀載南海獻龍眼茘枝十里一置五里一臨武長唐羌上狀得報非安帝時也人皆艷記明皇時一騎紅塵耳孟奇笑顧文薦負暄錄以龍眼爲荔枝而元李京雲南志言土獠以采荔枝爲業則以爲馬荔之枝此又何邪其曰荔實者乃蠡實也所云馬藺掃帚也一名豕首房中詩窅窊桂華都荔遂芳注謂艸木芳茸之貌今陽朔縣主山名都荔山以荔枝得名

來禽卽林檎也頻果曰頻婆言相思也庵羅林禽乃柰之種答遝似李卽柰也九月熟如小橙右軍帖來禽日給皆囊盛爲佳果古來音近離離林聲相訛耳日給沙果也味甘來眾禽者彊矣東璧曰卽文林卽來禽廣志曰林檎北人呼爲頻婆此非也時珍則以頻婆爲柰按左安門外韋虨寺有頻婆樹三里有柰子樹頻花紅於柰花非一物也宛委曰頻婆相思也卽今北方頻果智按嶺表別有頻婆子非頻果也實紅色如肥皂核如栗煨熟之與栗同潛谷言大而長者爲柰圓者林禽庵摩羅大於林擒小者梣一蒂十五實或七實乃大柰也張掖有白柰酒泉赤柰西方多柰張載詩稱之

杏仁曰巴旦乃大宛種也今京師稱巴旦杏仁而不知其故按答烈古大宛也有蒲萄巴旦杏永樂七年麼賚等朝貢

南威味諫皆橄欖名吳曽言有五種羅晃餘甘則其似者也太平廣記橄欖名南威吳錄地裏志髙涼安寧縣餘甘初苦後甘山谷詩注餘甘一名味諌今稱諫果元美言餘甘子梭形疑是橄欖則未見之故也餘甘之名正言回味也升庵言有餘甘子煎廣州記木威子如橄欖而堅酉陽雜俎雲珠崖橄欖獨抱枝東向曰木威南向曰橄欖吳時嵗貢本朝自泰康後亦如之周益公言餘甘子或號庵勒吳曽言橄欖有五種一丁香欖二故欖三蠻欖四新婦欖五絲欖範成大言有烏欖方欖或三角四角羅晃子如橄欖皮七重智按何子元稱靑子今江南呼靑果自閩來者小而香入沸水中色淡碧入廣如法泡之色黃味不香乃知皆餘甘子木威之種也大者曰欖柿卽絲欖尢可厭取欖者鑿樹以鹽納之其欖盡落張孟奇辯餘甘子爲油柑子說文棪遬其也箋曰與欖同卽�棪則山海經堂庭山之棪亦欖邪郭璞雲實似柰赤可食

木腰有二種西寧粵中豬肉子卽元美所云肉樹也智寓徳慶州久嘗過東安南鄕食所謂豬腰子正如腰子合六瓣成一毬如切而蒸食之一種如大鵞卵煏幹壓匾土人以作鑰牌曰豬腰子性可已癰卽開寶所言象豆藤�子也元美言侯騷卽簡子合蠡薺言之蠡薺如不納子人面子彈丸類者而侯騷見酉陽雜俎與廣志乃蔓生子如雞卵洱河紀事以爲豬腰子非矣豬腰木本所生

水松水杉也閩廣海塘邊皆生之如鳯尾杉又如松其根浸水生須如赤楊範至能言有石梅石柏生海中乃小如鐵樹非此種也

石帆今之鐵樹也鐵樹生海底出水卽堅髙尺餘色如鐵太衝賦艸則石帆水松是也七修類槀言粵西鐵樹有忽開花者乃別一種也

�牡桂非木犀之桂也爾雅�【音侵】木桂葉似枇杷而大嵇含曰桂出合浦冬夏常靑自爲林交阯置桂園有三種葉如柏皮赤者爲丹桂似柿葉者爲菌桂葉似枇杷者爲牡桂智以此木桂卽牡桂大觀本艸空紛紛矣今出潯州三四月花全類茱萸九月成實�木如石橊四月華又有巖桂乃菌桂之類菌桂一曰筒桂以其皮嫩而捲成筒醫所用肉桂桂心皆版桂也尸子言桂春華秋英正謂此南越獻桂蠧亦桂之蠧也不知後人乃以木犀花爲桂木犀八月黃華亦有四季丹花者李衛公言詩稱桂花秋耐日張曲江詩桂花秋皎潔智按漢房中詩窅窊桂華潯州之桂豈植於長安邪或古通稱木犀爲桂乎墨莊漫錄曰木犀花湖南九里香江東曰巖桂浙人曰木犀王以寧周士有聞九里花香詩本艸有九里香乃艸也今兩廣復有九里香樹六七月白花似柚花香非木犀也宋人動稱檜花似又以檜爲木犀老學庵筆記言亳州太淸宮檜至多檜花時蜂多曰檜花蜜歐陽守亳詩曰蜂采檜花村落香若檜栝之檜又安有花可玩乎王防曰自深桂山海經曰招搖之山多桂

花奴王蒸嶺南謂之扶桑花卽椵櫬木槿也郭注爾雅白曰椵【音叚】赤曰櫬齊魯謂之王蒸時珍引作玉蒸詩稱舜華故又作蕣兩廣總呼扶桑有數色艸木狀名日及或作日給抱朴子潘尼謂之朝菌升庵以爲佛桑花其重臺者永昌名花上花

伏牛正今之虎刺也蘇頌曰伏牛似黃檗葉莖有刺蓋謂似小檗也小檗葉有齒刺但虎刺小耳睦州上虎刺云淩冬不凋今吳人種之爲玩生紅實雁宕至多平西猺中有極大者

南方艸木狀所言楓人卽占斯楓柳也楓上占斯曰楓柳占斯者寄生也博物志占斯李當之云是樟樹上寄生嵇含曰楓久有癅一夕雷雨其樹贅暗長三尺曰楓人越巫取之作術舊說泥之致雨

豫樟香樟釣樟豫樟生七秊而辯名木最大而香潔理有文章江右以此名郡釣樟烏樟鄭漁仲曰釣樟卽爾雅棆無疵

禁婁無患子也今以爲患子念珠分銅患鐵患言其色也崔豹言此木厭鬼故曰無患時珍以爲卽菩提子然今菩提子與患爲二物蓋薏苡珠也薏莎一名簳珠其仁曰解蠡其苗曰芑有一種��者止可爲念珠卽今菩提子矣又有畨菩提則車旋桄榔子雞心防榔而名之耳元丰九域志象州嵗貢槵子念珠十串成式續集曰滛�用此木制鬼升庵引作瑤眊本艸作眊�此以聲譯耳大理府有念珠樹毎穂實百八枚

飛穰佛手柑也卽枸櫞也無功引鈕滔毋孫瓊與定夫人書此中果有胡桃飛穰出自南州胡桃本生西羌外剛內柔柑質似古賢欲以奉貢藝海泂酌雲飛穰一名佛手柑

紅桂卽莽艸續談言莽艸世用多殊本艸言誤今莽艸圓宻葉光厚而香烈花紅色大小如杏花六出反捲向上心有新紅蕋倒垂下滿樹垂動襄漢間漁人采以搗飯飼魚皆翻上乃撈取之南人謂之石桂白樂天有盧山桂詩唐人謂之紅桂以其花紅也李徳裕詩序曰龍門敬善寺有紅桂樹乃是蜀道莽艸徒得佳名但毒魚而已掌禹錫以爾雅葞春艸卽�艸葞乃白薇今綱目作防艸乃篆网加艸耳一曰防莽宗奭曰周禮以防艸薰虫如石南葉揉之其臭如椒蘇頌曰藤生亦是臆度又有茵芋亦相似別錄一名卑共

檉子卽不灰之木也東方朔神異經言火山有不燼之木有火防水經注引齊地記曰盧水側有勝火木方俗音曰檉子其木炭不滅卽方朔云不灰之木也又徐無山有不灰之木色黒似炭而無葉有赤石磨之則火發以然不灰之木可以終身卽瑛自言得不灰木須石腦油塗之始然智見北京小鑪瑩白火煉不壊見水則靡是不灰木所造

枸榾今之貓刺也顧野王曰枸榾木中箭謂其有刺今此樹到處有之曰貓頭刺冬不凋大者可充黃楊制器時珍言狗骨與冬靑相亂枸榾葉長四方而有八稜稜有刺與冬靑逺甚若云冬不凋不凋者多矣

荼卽茶臯盧苦艼也以茶之美而古人不一及邪升庵曰誰謂荼苦其甘如薺卽茶信然但未發明古音家麻入魚模耳如家爲姑衙爲予野爲暑下爲戶之類餘音韻中論之詳矣荼攺從木以別之漢地理誌長沙有荼陵注師古曰茶音式奢反卽今之茶陵或曰茶之名見於王襃僮約蓋未讀爾雅耳爾雅有五詩用三焉菅茅之華曰荼旣夕禮茵著用荼周官荼人掌聚荼以共喪事鄭曰茅秀也詩有女如荼吳語吳王白常白旗白羽之繪望之如荼言白茅花輕而白也亦爲荼毒之荼詩堇荼如飴又曰以薅荼蓼注云苦菜或曰苦藜非苦苣也三則今之茗又有蒤虎杖蒤委葉亦與荼通爾雅曰檟苦荼茶經一曰茶二曰檟三曰蔎【音設】四曰茗五白荈古取爲飲鴻漸至今方精耳合溪取集韻之梌今廣東賣棺者以梌木爲上此乃大木何得以爲荼邪廣人又飲苦艼茶按臯蘆葉苦平南越志曰龍川縣出臯蘆葉葉大而澁南海謂之過羅今呼爲苦艼艼見廣韻綱目作防又按硯北雜誌李仲賔學士言交阯茶如緑苔味辛烈名之曰登範石湖集曰�江出欒茶治頭風蓋石楠樹葉也毛文錫茶譜云湘人四月采楊桐汁作飯則必采石楠芽作茶乃能去風故知範說欒茶指此蜜香一樹八香恐亦酉陽雜俎一樹五香也南方艸木狀曰交阯蜜香樹一樹八香木心爲沈香與水面平爲雞骨香根爲黃熟香幹爲棧香細枝爲靑桂香根節輕而上者爲馬蹄香花下成實爲雞舌香今以母丁香爲雞舌智按沈速色黃故稱黃熟熟速聲近東莞馬蹄岡香亦名之東莞張萱云取各香花與白木香封而暴之曰薰香宋葉寘論香品廣吳氏薰香獲富遂名吳香佛山估曰東莞香生一二十年截其幹畱旁蘗枝封以淤泥朽自外沁其形如牙曰牙香不制過曰生香應賈急與香共蒸之曰黃熟擿之重而有聲者佳其發靑者淋頭中黒也又有通體黃色並無黒焰此自內朽似乎不堅而多脂更覺甜渥此種難辯號曰選香妙於沈水沈香貴瓊洋香燒之味酸伽楠貴洋而瓊爲上伽楠矣郎瑛曰潘希曽使安南其國作奇藍星槎勝覽作棋楠洪洲載哇占城貢奇南香又見金樓子及兪益期云扶南人一木五香則知段成式爲此所誤

雞舌香卽今丁香也段成式云一木五香根旃檀節沈香花雞舌葉藿膠薰陸此謬甚矣旃檀與沈香兩木今藥品藿香自是艸葉薰陸小木而大葉海南薰陸乳頭乃其膠也五物皆非存中筆談第二十六卷

曰予集靈苑方論雞舌香以爲丁香母今考齊民要術曰雞舌香似丁子故名丁子香日華云三省郎官日含雞舌香正謂丁香治口气又古方五香連翹湯用雞舌香千金方五香連翹湯內無雞舌卻有丁香此最明驗本艸又出丁香一條未深考也今世雞舌香乳香中得之大如山茱萸剉開中如柿核治疾殊謬陸務觀筆記笑存中不見齊民要術以陸未全閱筆談也

乳香卽薰陸也本名薰陸以其滴下如乳頭曰乳頭香鎔塌地上者曰塌香如臘茶之滴乳白乳豈分二物總因本艸收雜俎之誤洪芻曰薰陸名羅香乳香最明者的乳次曰楝香又次曰瓶香乳之至細曰香纒篤防亞悉龍延迷疊艾納西國香也古樂府曰行胡従何方列國持何來毺�五木香迷疊艾蒳及都梁五木香卽今廣木香迷疊出大秦國魏略云文帝自西域移植庭中同子建應瑒等賦排艸類也艾納出西國如細艾陳蔵器言有耕香出烏許國亦排艸類不知卽迷疊否東坡詩憑伏幽人收艾納國香和雨入靑苔此謂松蒳也外國之蒳或亦外國之樹苔乎又嶺南防榔木上亦有艾蒳合泥香燒之能發香今撒馬兒罕卽漢罽賔也有渴石疊裏迷諸城迷疊因此名乎篤槈一作篤耨篤祿張子賢曰宣和重異香有篤槈龍涎亞悉金顏雪香褐香軟香之類篤防有黒白二種白者曰瓠香以瓠壺盛之泊宅編載市舶張苑進篤祿香得學士時號篤祿學士亞悉或曰烏香蓋今之唵叭也本艸作膽八香金顏香今眞臘國所產褐香軟香今之貢香類也按外貢考占城貢金銀香卽金顏香也兜末香漢武故事曰兜渠國獻大如豆塗宮門香聞十里此未足信大約與蘇合安息皆樹汁也龍涎有嶼抂花面國傍獨立南海中彼人言於樹收之最收香气今大內甜香用之唐稱雜馥練香亦此類也香譜竟無篤防亞悉褐香諸名陸文裕曰栝松百年皆有白衣如粉吾鄕錢鼒先生號艾蒳蓋取諸此

箋香卽馢香今作棧香香譜曰馢香亦沈香類桂海志作箋香魯應龍括異志言華亭黃翁以柏枝藤頭假箋香片子南方艸木狀作棧徐渭曰李賀詩練香薰宋鵲練香合香也陳後主施智者禪師有薰陸黃屑唐貢有黃屑蓋香之細者陳蔵器曰黃屑従西南來冰作屑染黃用之樹如檀主破血治目黃

波律或作婆律卽今之冰片也酉陽雜俎雲龍腦香出波律國幹脂曰龍腦香淸脂曰波律膏香譜誤分兩條智按張邦基自制鼻觀香�楂液漬水沈屑加婆律一錢人不知其解蓋卽波律也今廣舶來者以梅花片爲上僞者升韶州樟腦爲之西域記云羯布羅香折木之中有香幹之色如冰雪卽龍腦香又有色近赤者名父婆律婆律又爲凝塊之名

流螺厴曰甲香洪芻云甲香唐本艸蠡類生雲南如掌南人亦煮其肉啖今合香多用能來香煙南州異物志云甲香大者如甌蘇頌雲海螺卽流螺厴曰甲香述異記有龜甲香乃桂香之善者非此物也魏泰記漢宮香方鄭康成注沈水二十四銖著石蜜復湯鬻以指嘗試能飲甲則已注雲南海賈胡貴一種香木末如蜜房色澤正黃可滅甲然則甲香者煮香時用以凝合發香者也飲甲者湯汁凝於甲上不脫也成大言防榔艾蒳功同甲香唐人謂之甲煎義山詩沈香甲煎爲庭燎蔵器曰甲煎以藥及美果花燒灰和蠟治成可作口脂

通雅卷四十三﹤子部﹐雜家類﹐雜考之屬﹐通雅﹥

欽定四庫全書

通雅卷四十四

明方以智撰植物【木】

叢木灌木猶林也蜀有榿柴卽山海之機也方子謙曰叢又音祖外切灌木也周續之說爾雅櫬采薪注曰樵薪西徵賦注菆井者麻蒸市也菆音子外切抽分簿有椵柴雜柴薥楷桿虆艸或曰叢音祖外乃雜柴二合也智謂櫬攢菆叢脞夎同爲送气齊齒故相通轉夎音子代切今新安呼柴爲栽【去聲】是其遺也陸龜樵詩能諳白雲養注去聲山家謂柴地爲養程大昌言浙東作林字老杜詩飽聞榿木三年大爲致溪邊十畆陰注蜀人以榿爲薪東坡詩芋魁經尺誰能盡榿木三年已足燒虞文靖雜錄成都樵業秧榿平地迻於山一年可樵按說文【音嚼】取谷或作穛樵【平聲】散木也山海經單狐之山多機木郭云機似楡可燒以糞稻田出蜀中升庵曰卽榿周益公榿薪贊

有水蠟樹菁蠟樹不獨女貞放蠟也琴操言魯處女貞木作詩是也故冬靑名女貞而有二種自陳嘉謨以女貞爲蠟樹而時珍因之不知今江南北放蠟者曰水蠟樹常種之池塘堤上根可固堤又易生冬落葉非若冬靑之不凋也南楚城步廣西猺中皆於菁防樹放蠟不獨女貞

萇楚銚芅之羊桃非今閩廣之羊桃也戴合溪嘗論萇楚絕非羊桃以其所見五稜子也五稜亦作五斂嵇含曰南人呼稜爲斂其狀如爪椎五稜而凹甚深稜甚狹色靑閩廣蜜之爲珍果範至能作五梭子注詩者北人豈得知之今或書作陽桃又有三亷子亷亦稜也爾雅萇楚銚芅注羊桃一名鬼桃莖大如指似樹而弱如蔓保升景純云花葉皆似桃子細如棗核東璧曰葉大如掌似薴而團有毛此又不一矣獼猴桃乃藤梨東璧曰閩人呼爲陽桃是又一陽桃

朹檕梅山查也爾雅朹【卽梂】檕【音計】梅郭注子赤如指頭可食東璧曰山樝似樝故名蘇頌云棠梂子朹訛也陳蔵器曰赤爪卽防樝梂也智按今大者呼餹毬

胥余卽楈枒防子也仁頻防榔史記上林賦畱落胥餘六臣作胥邪平子賦用楈枒郭璞曰楈枒似栟櫚智以爲卽防子嵇含所稱越王頭也防榔稍長者曰大腹李當之曰一名賔門相如賦仁頻卽防榔也筌謂日食防榔爲引斧自伐蓋兩廣不烹茶防榔爲便大家或用苦防上客乃煎茶江淮飲茶亦淸利也兩廣防榔以灰蔞散之然病用承气湯卽脫不治又考六朝時江東好此豫章王嶷遺言惟陳漧飯防榔任昉母嗜之故終身不食劉穆之以金柈盛防榔其來逺矣北京勛戚子弟無不袖防榔包食之不知此風何自而起羅浮山疏有小防榔一名蒳子六臣注選引仙藥錄曰防榔一名椶然又馬防榔訛爲馮金囊生滇金齒沅江諸地蔓生結實紫色味甜不可當

比閭卽栟櫚玉篇研北雜誌西溪叢語以椶爲蒲葵誤矣椶古作�一名鬛葵玉篇椶一名蒲葵智笑其誤又閱陸友仁研北雜誌蒲葵扇唐韻椶字注蒲葵也乃椶扇耳其誤更甚按孫愐曰椶櫚一名鬛葵此必宋人修玉篇而誤以鬛葵爲蒲葵耳姚寛西溪叢語引李商隠詩何人書破蒲葵扇蒲葵棕櫚也商隠誤合二事用之愚者曰姚令威獨不自知其誤乎蒲葵爲扇従廣中來王導捉中宿令之蒲葵扇俗呼芭蕉扇似其大葉耳蒲葵與椶皆蕉本而非一物蒲葵必生髙雷而椶則江南北秦蜀皆產鄭漁仲則以葥王彗爲椶櫚方言木細枝曰葼虎落三防山多尖曰防椶葉似之王防篇白州比閭蓋椶閭也戎類有老白比言其駢也石鼓文�庸庸�卽椶古文容齋曰甘泉並閭注如淳曰並閭葉隨時致致平則平致不平則傾師古曰如氏所說自是平慮耳孫皓時蕒菜生吳平家東觀案圖名蕒爲平慮唐景龍亦生苦蕒菜其非並閭明甚任昉述異記�園抂定陵漢官儀曰供染緑綬小藍曰�各字書無�或葼訛

甘蔗亦曰藷蔗曰諸柘或作曹子建有都蔗詩六帖云張協有都蔗賦吳氏林下偶談曰甘蔗亦謂之諸蔗智按說文藷藷蔗也箋曰甘蔗一名甘藷智以古無麻韻遮與庶音近故後人合諸稱之相如賦諸柘巴且諸柘卽蔗也東方朔說南方有林皆假作者臆造也

巴且巴蕉也史記相如子虛賦諸柘猼且漢書作諸蔗巴且注�且蘘荷也東璧曰蘘荷一名覆苴引說文作葍苴上林作猼且大招云醢豚若狗膾苴�王逸注曰苴蒪音博蘘荷也孫愐作音粕曰蒪苴大蘘荷名韻防芟之是也崔豹曰白曰蘘荷紫曰葍蒩葉似蕉根似姜丹鉛錄曰急就章注蘘荷卽今甘露智按二者迥別蘘荷髙五尺榦葉似大髙梁黍闊二三寸長尺餘而巴蕉葉闊二尺長五六尺本髙數丈豈相類乎蘘荷抽心紅紫略似紅蕉之蓓蕾吾毎笑古人說物未工大都此類此子虛語東璧引作上林亦誤矣班固攺爲巴且卽是芭蕉確證且相如旣用諸蔗猼且而又用茈姜蘘荷一手所成上呈天子豈有重出者乎此又一確證也嵇聖賦曰竹布實而根苦蕉舒花而株稿蜀人謂之天苴陸佃曰一葉舒則一葉蕉巴巴亦蕉意也嶺南冬不壊髙則結子曹叔雅異物志曰芭蕉結實其皮赤如火殆誤記美人蕉之紅心邪萬震謂蕉如芋形容拙甚顧玠近之蕉子蒸暴漧之最甘猺啖蕉花冬食其根或績蕉皮爲布今人曰甘露古人或曰甘蕉三輔黃圖載甘蕉三十

南方奇木多椶蕉本曰防子曰栟櫚曰構桹曰蒲葵曰桄榔曰防榔大腹曰莎面欀木曰海椶鳯尾蕉曰波羅宻曰古度樹皆椶蕉之類也桄榔蒲葵防榔防子最相似結子歷年乃熟懸之如瓔珞欀木有面如桄榔面其皮理亦肖之如椶竹斑升庵謂欀卽桄榔非也魏王花木志言都勾似栟櫚木中出屑如面如桄榔海椶卽海一名無漏子智按卽鳯尾蕉多年髙大者葉心漏日不漏月燒紅鐵釘之則茂因其辟火曰火蕉嵇含云交阯多所謂安期斗棗按泰康五年林邑獻海棗雜俎言波斯棗如蕉是也吳都賦構【苦切】榔綿杬注異物志云構榔如栟櫚出廣州波羅直起無枝古度子従皮出亦是此類輟耕錄言成都金果樹刀剝靑皮蜜浸之畨人名爲苦魯麻棗神異經言如何樹核如棗長尺金刀割則飴外國志阿丹有萬年棗占城有海棗但神異經言三百嵗作花九百嵗作實爲誕耳穆天子姑繇大木山海經尋木千里或千里成林果一木防千里乎槐不妨名玉樹而甘泉所賦則寶樹也國史異纂言云陽界樹似槐而葉細土人謂之玉樹太衝誤譏子云矣三輔黃圖言甘泉谷北岸有槐今謂玉樹楊震闗輔古語云相此樹卽子云所賦長安記云宋人多是此說惟程大昌曰按漢武故事得欒大卽甘泉宮造甲乙帳前庭植玉樹葺瑚爲枝以碧玉爲葉花子或靑或赤悉以珠玉爲之故顏師古注云玉樹者武帝集眾寶爲之用供神也

烏飯樹一名楊桐非沈括所謂南天燭也存中曰本艸南燭艸人少識之乃木也多植於庭莖如朔藿有髙節廬山有盈丈者葉略似楝至秋實赤如丹智按俗所謂天竹也東璧以南燭卽烏飯樹今按別一種更有烏飯艸烏飯樹結子黒可啖南天燭結子赤或老則有髙節或一類二種乎楓樺烏桕皆可靑精廣或以榕古今詩話曰烏飯名楊桐似小冬靑非楊櫨也楊櫨名空疏生籬間有莢李當之以爲溲疏登眞隠訣曰南天燭世呼染叔一名惟那木一名後艸一名猴菽鄭樵注蘧麥云是人家所植南天竹則指洛陽錦類

羊柰卽胡頽子刺瓨卽金櫻子智自沅靖苖中出至洪江洞口山間小兒采羊柰子刺瓨詢之刺瓨卽金櫻子開寶刺梨子又名山石橊江北及黃漢曰糖礶者也其羊柰子皮如小棠梨指大者圓而橢卽貞白所云胡頽子雷斆所云雀兒酥襄漢呼黃婆奶劉績霏雪錄言安南之盧都子是也此物止痢最驗同伴病痢者皆食此而愈後隠昭州平西山山中有此而圓絕似棠梨痢者食之亦愈

植物【谷蔬】

稌卽稻音相轉耳或以稌卽穤詩十月獲稻今晚稻也六月収者曰早稻秈稻占稻七八月收者曰菊花秈唐宗時州生穭稻自生稻也細名甚多不可枚舉自江淮以南田多三收隋書婆登國有月熟之稻一月一熟一統志雷陽界稻十一月下種雪耕耘四月熟智笑此語雷州安得有雪邪稻故爲通名東璧専以穤爲稻殆泥獲稻之注乎晚稻未必盡是穤也又引詩黍稷稻粱禾麻菽麥故以稻爲穤而以禾爲稉耳今詩本文作重穋又內則曰菽麥蕡稻黍粱秫惟所欲七者以稻與秫稱秫爲穤稻爲粳粳卽秔淵明種秫以取酒是也有此確證可以正本艸之誤矣七修類稾曰宋眞宗聞占城稻早求種分給故作秥曰粱者良也米粒長大皆稱粱宜陸故曰髙粱稻宜水言其滔而濕也黍稷稻粱麥爲五加菽爲六分二麥爲七分二菽爲八加麻爲九皆舉大略也

穄卽稷呂覽陽山之穄筆談曰齊晉人謂卽積皆曰祭乃其土音也本艸又名糜子大雅秬秠糜芑皆黍屬以色別之丹黍謂之糜音門今河西人音糜鄧潛谷曰陶隠君生江南已不識稷爲何米谷稼尙不能明況芝英乎稷又本與粟通屍謖言肅也詩曰旣齊旣稷亦肅意蓋秋气也谷秋成曰稷百谷皆秋成故粟又爲總名防卽谷乃�也山海經百防自生冬夏播琴升庵曰今本誤攺作谷齊民要術所引可證按當作�特與谷異位耳字書分谷從禾爲五穀而谷從木爲楮谷古則一也防聲升庵豈見要術訛刻之�以爲古字邪荀子五防蕃孰已訛矣函史�作�皆此類也

以防爲瑞禾者誤也漢少府有導官主導擇米谷唐因之志作防官從禾說文防瑞禾也引封禪書防一莖六穂故字林因之誤久矣按相如封禪書導一莖六穂於庖犧雙觡共抵之獸犧猶言犧牲之也與導皆虛字若以防爲瑞禾則何以對犧字乎陳無功猶引瑞防爲奇趙凡夫反謂漢書作導爲誤豈不可笑也

防湖麻黒脂麻也章黼韻防卽巨勝筆談古止有火麻曰漢麻張騫得油麻種來故曰湖麻智按九谷八谷皆有麻素問卽以麻麥稷黍豆爲五穀以麻爲首豈漢以前中國防蕡熬葈實但食火麻子乎火麻子甚不可食何以爲珍當五穀之首乎必其時已有油麻而張騫乃得八稜黒麻來耳爾雅翼曰巨勝胡麻之黒者宋嘉祐本艸立白油麻一條可證也仁宗注意修書麻谷之間必有稽察存中亦曰湖麻有八稜六稜者當是中國本有四稜者耳古人言枲卽麻安知葈實非白油麻乎若據今綱目則枲爲雄麻安得有實邪靑蘘其苗也巨勝言其大而勝也今大同専有一種巨勝大而黃色廣雅曰藤別錄曰鴻蔵公紹曰苰蕂胡麻杜寶拾遺曰隋大業四年攺湖麻曰交麻其曰檾麻防麻也一作�但可爲繩爾雅葋艼熒注未詳智疑是薴檾之訛答小豆也說文答小尗也董仲舒注云菽是大豆有兩種小豆名號三四種時珍以爲赤小豆穆天子黒水之阿爰有埜麥爰有答僅答卽答也東觀漢記閔仲叔唅菽飲水張氏解定小豆亦迂

豍豆豌豆也佛豆蠶豆也今人訛呼爲安豆唐史有畢豆崔實月令作蹕豆管子山戎荏菽注云卽湖豆謂豌與蠶豆升庵引唐六典有眢豆音彎卽豌豆也益部方物略記有佛豆秋種春斂卽蠶豆也

防防豇豆也廣雅指爲胡豆誤矣故孫愐因之豍豆匾豆也或作藊今謂蛾眉豆凡夫曰扁豆一名扊扅豆防豆今所謂�豆也隋末子通攻江都夏侯端采防豆食之身之曰野豆也魯刀切陳畱耆舊言赤眉以防豆與桓牧焦弱侯曰野田小豆曰音勞越絕書以穀豆分甲乙辛貨

燕麥野稷也容齋三筆曰劉禹錫再遊都觀詩序云惟兔葵燕麥動搖春風北史邢卲書國子無教授何異兔絲燕麥南箕北斗哉爾雅�兔葵蘥雀麥郭注似葵葉小如藜雀麥卽燕麥有毛古歌曰田中兔絲何嘗可絡道邊燕麥何嘗可獲見於太平禦覽上林賦箴析苞荔張楫注曰析似燕麥音斯葉庭珪海錄碎事云兔葵苗如龍芮花白莖紫燕麥艸似麥亦曰雀麥升庵不知爲何物又引範文正所進江淮烏昧艸當之烏昧乃蕨也又以烏麥爲燕麥而烏麥乃蕎麥也日華子以爲瞿麥則誤視其字耳智按野稷似麥米細尾毛大於莠荒年采食之似稗稍長卽燕麥也北有種之者五臺僧食之云形長於麥穆天子爰有埜麥卽燕麥也內經曰阿師韓雨公告余甚明

子幹綘也東坡曰劉貢父戲謂黎錞爲黎子一日聞市有唱是果粥之者吾謫海南居有此霜實壘壘今湖北粵西多有之髙數尺有刺開花落瓣則爲子九月閒紅熟可生采食之皆呼爲夢子子也彼汾沮洳言采其莫陸璣云莖大如箸赤節二三葉似柳厚而長有毛刺今人繅以取緒味酸而滑謂之酸迷子如楮實而紅冀州謂之幹綘河汾謂之莫埤雅曰幹綘吳越呼爲苺子一作茂子按似柳則非

古謂菜爲葵晉以來曰菘今謂之菜圖經曰冬葵子秋種經冬至春作子性滑利葉作菜茹此外有蜀葵爾雅菺戎葵也花五色白者主痎瘧午日取花挼手亦去瘧黃者塗癰小花者名錦葵大莖小葉紫黃色吳人呼爲繁露爾雅蔠葵蘩露也菟葵若藜有毛啖之甚滑爾雅莃兔葵也亦名天葵別有鳬葵莕菜也荊葵所謂荍芘芣也大黃葵獨花心大如餅向日葵也鄧潛谷曰葵十月種五月初更種總按諸葵惟冬葵苗入菜時珍以傾日葵作露葵曰葵爲五菜之主今不復食故移入艸部如本艸所說葵有何味而古人動言烹葵自智論之古人竟以葵爲呼菘菜野菜之通稱耳昔楚相拔園葵韓詩外馬踐園葵古歌井上生旅葵采葵待作羹論衡曰調和葵韭不必易牙王維詩松下淸齋折露葵直謂菜也苔名澤葵藥名天葵龍葵苗中呼灰滌爲老葵地英爲地葵此非古通稱邪菘亦爲菜之總名周顒答文恵太子曰秋末晚菘正今之白菜也陶隠居云菘子可作油非油菜云薹稱菘乎白曰白菘牛肚菘葉最大紫菘蘿卜亦曰溫菘芥曰芥菘京口菘爲上曰箭竿白北京則黃芽菜舊說北土將子種之而變蕪菁蘇頌汪機不知紫菘卽蘿卜而謂白菜變誤矣古今鄕談異耳今無有呼菜爲菘者故知古亦呼菜爲葵或曰建昌呼奇菜者卽葵性冷滑

葖蘆萉卽蘿卜東璧無功作�音要誤矣舊說來爲麥而蘿卜能服之實音轉也爾雅監本葖蘆萉本艸綱目引作穾庶物異名疏作�音要誤矣一名拉�以其狀也紫菘苗也南京有紫赤皮者他處皆白陜西邊上有一車載兩枚者安慶志有山葖則山葫苔也朝生暮長二尺中空味脆大龍山�山產之或曰采者須天未明�日出則萎或曰金谿出大蘆肥如斗

蕪菁與萊菔全別謂之諸葛菜亦有二種蔓菁四時皆有春食苗夏食心亦謂之薹子秋食莖冬食根河朔尢多劉禹錫嘉話錄曰諸葛亮所止令兵士種蔓菁蜀荊呼諸葛菜爾雅須薞蕪卽此坊記疏陳宋曰葑方言蘴蕘蔓菁也齊魯謂之蕘闗西謂之蕪菁趙魏謂之大芥書曰包匭菁茅孔安國曰菁以爲菹茅以縮酒周官菁菹鹿臡鄭氏曰蔓菁又名精則葑也須也蕪菁也蔓菁也薞蕪也蕘也芥也七者一物也東璧曰陳蔵器謂飱無爲酸模郭璞注須薞無雲似羊蹄而稍細味酸可食則掌禹錫以薞無爲蔓菁誤矣智按北京閉甕菜卽蕪菁根也唐韻曰蘴蔓菁苗也南京一種諸葛菜春夏初紫花食葉不食根朱輔山溪蠻叢話曰獠猺產馬王菜味澀多刺卽諸葛菜皆非蔓菁南都賦秋韭冬菁注曰韭之華謂之菁則又一菁也薞蕪或兩名之苽封卽菇葑以葑爲蔓菁者今當作蘴說文葑蕦蓯也【封平上去三聲】爾雅須葑蓯菇根也臺中黒者曰茭郁根相結而生嵗久浮於水上謂之菇葑有苗莖者名菇蔣結實卽雕胡米西京雜記太液池雕胡紫籜緑節中有子卽菇米淮南子大旱苽葑今以葑蘴別之葑田取名詳地輿

蓏大者莫如投副見於詩禮秦故東陵美始以味稱謂之果茶實邊饗客爲其解渴也廣志云以遼東廬江燉煌之種爲美故燉煌郡有州廬江今廬州南康九江地南康之殊不佳五代史載胡嶠爲蕭翰掌書記隨翰出塞外契丹破回紇因得西如中國冬而味甘近世葉子奇又謂自元徵西域始得西豈誤以契丹作元邪王麟洲謂洪皓攜歸神仙靑登大如斗魁表丹裏似西矣魏劉禎賦所云藍皮宻理素�丹瓤者此何物也豈本一物而西種特嘉乎月令所載王生今以早熟條有刺者呼之閻尙友云王本生土中俗稱土豆張秋厓云有二種曰田中有淹之爲葅菜也小而白色曰銀黃曰金條而斑曰筲防小色黃曰黃架而垂生至尺餘者曰紡綫絲並蒂生者曰嘉廣志載魚羊核女臂其類也有花類海棠而實大如桃者曰木可治腳气閩中生如葛曰土一名落防爾雅菲芴郭曰芴土也�瓝瓞也集韻亦作�詩疏近之小如瓝【音雹】卽說文瓞防也廣雅曰�冬也郭義恭廣志載名詳矣瑤星以王卽今黃言之最首出者曰王

果陏猶言果蓏也貨殖傳楚越之地飯稻羮魚果陏蠃蛤不待賈而足張守節正義陏音揺果搖猶搖疊包果也升庵引說文橢車笭中橢橢器也爾雅貝�小而橢狹長也急就章注橢禿頗切小桶也以盛鹽防正義旣謬楊說甚支按漢書作果窳可謂明證窳當是蓏說文抂木曰果抂地曰蓏郎果切玉篇蔓生無核曰蓏橢蓏音通而隋從橢省此易解也今狹長之橢作橢從手防卽防子虛之防卽爾雅之皇守田也呂覽菜之美者有云夢之防廣雅曰似蕨生水中字書防似蕨生水則一物也子虛賦葴防苞荔注防生水中其花可食張揖曰菥似燕麥文選防作菥爾雅皇守田郭云一名守气生廢田中似燕麥如雕可食本艸拾遺有�艸時珍綱目以爲守田

迷陽棘艸也莊子楚狂歌迷陽舊注曰亡陽任獨也胡明仲云叢生修條四時出穎其皮多刺春夏花繁腴條可食呼爲迷陽故曰無傷吾行無傷吾足此見困學紀聞元瑞言元美云詞場尺寸地迷陽足余讀此而解以蔡順之扶老藤對之朱子曰薇亦謂之迷蕨嗣宗謂卽明仲所云迷陽也

薇小巢菜也三秦記曰夷齊食之三年顏色不異武王誡之不食而死鄭樵曰蕨虌莽芽也四皓食之而壽夷齊食之而夭漁仲愚矣程子曰夷齊不食周祿耳采薇餓死言菜食以沒世也說文曰薇似藿詩之采薇作於嵗莫至夏而剛也公食大夫禮鉶芼豕以薇非爾雅薇垂水元恪曰薇山菜非垂水廣志曰薇葉似萍本艸有薇有白薇疑卽苦益菜冬晚抽牙至春柔美夏而剛宜芼豕項安世曰今之野豌豆也蜀人謂之小巢菜�豆謂之大巢子瞻曰巢元修嗜之因名元修菜詩正義亦云莖葉似小豆蔓生漁仲以薇爲金櫻芽朱子以薇爲迷陽演繁露曰吾鄕呼薇爲苦遮項安世戴侗則以爲大巢菜蔵器曰巢菜翹揺卽爾雅之杜夫搖車也蕨有蕨箕狼箕蕨箕初如小兒拳根粉可食曰烏昧亦曰烏稬爾雅曰蕨鼈紫萁一名月爾卽紫蕨也月令廣義曰薇灰滌菜也紅者佳白曰蛇灰有毒宋嘉祐本艸作灰藋智按卽藜也名曰獨掃老可拄杖盱眙馮應京分之極是然可通稱也白薇紫薇薔薇

萊卽爾雅之釐也爾雅曰釐蔓華說文曰萊蔓華則萊卽釐矣古萊音釐韻防引艸木疏曰萊藜也葉可茹兗州曰萊蒸一名落帚舊說萊爲夫須乃薹也按是灰滌菜而蒿萊可通稱

娘菜孟菜姐菜蕺菜也彊陽健行生四明諸山一名厄菜冬夏常有天臺諺曰天臺山上好孟菜喫不老防稽蕺山以生戢菜名說文曰蒩菜也今俗曰�菜魏王花木志言江淮有孟娘菜並益肉食或曰卽今之姜孟芽二三月采天臺孟菜八九月亦可采食

荼苦菜非獨苦蕒也月令四月苦菜秀夏月火炎味苦感之而秀生北地冬凋江南冬不凋苦蕒名芑俗呼黃麥生腌食止泄此鄧潛谷所分者也今綱目合之貝母龍葵敗醤枸杞苗皆有苦菜之名馮嗣宗曰爾雅有五種惟一爲荼詩用三焉嚴坦叔論詳矣陶貞曰以茗爲苦菜朱子以谷風之苦菜爲良耜之委葉荼蓼也陸農師以苦菜茅莠是一物則並合英荼矣英茅花也大顏以江南苦菜爲蘵云卽龍葵龍葵無防苦蘵子有殻又相似而不同

蒍子防菜卽雞雍莖也芡食莊子名雞雍管子名卵蔆方言云芡子莖謂之蒍【音蓶】亦曰防【音蕋】蒍一名水流黃俗名雞頭盤花下結實嫩莖名蒍�南方艸木狀所言綽菜夏生池沼葉類茨菇根如藕條食之思睡呼爲瞑菜管子地員曰其種雁膳卽雞頭亦名雁喙鴻頭退之詩鴻頭刺芡實夾漈以鉤芺卽雞頭

藿猶苗也鹿藿藿香各以爲名白駒詩曰食我場藿毛氏曰藿猶苗也公食大夫禮鉶芼牛藿康成曰豆葉也漢書曰山有猛獸藜藿爲之不采爾雅曰蔨鹿藿其實莥郭氏莥鹿豆也蔓生葉似大豆根黃而香本艸曰苗似椀豆則以鹿豆爲菉豆者誤矣又藥名藿香說文又以蔍爲鹿藿一曰蒯屬徐鍇曰說文誤以蔍爲鹿藿合論之藨乃苞聲苺子皆名藨葛一名鹿藿白葛曰白兔藿乃知藿者苗之總名也藿【虛郭切】本音綏今讀壑荾芫荽息遺切漢武賦曰函荾荴以俟風又作荽孟康曰荾華中齊也智按言花須也別作葰�說文葰姜屬可以香口胡荽實頗類華荽而香卽今之芫防也菠稜本作頗稜劉賔客嘉話曰菠稜菜自西方僧將來韋絢以爲頗稜國訛爲波其根赤又名赤根菜觚盧菇蘆也子虛賦蓮藕觚盧注扈魯也智以觚盧卽菇蘆今史記本作菇蘆矣言菇茭蘆筍皆可食者也孔明曰東吳菇蘆中乃有此人言菇蒲蘆葦間也扈魯則壺盧矣古人壺匏瓠皆通南史文伯畱瓠扁鵲鏡經瓠瓢也陶隠居作瓠長柄爲懸瓠故今人呼茶酒瓢爲懸瓠音轉蒲盧今卽以藥壺盧爲蒲盧蒲盧土蜂也其腰約故象之陳善捫虱新話亦以匏瓠盧蒲盧爲一類成式續集儋產瓠可受石餘

�祘胡蒜也夏小正十二月納�祘�音殻戴氏曰祘本如卵南方有沙蒜直翁曰小蒜根名薍子卵薍音近可證古今注十許子萚幕之名爲胡祘宋元時以銀蒜押正象之也蘇頌言禇澄以蘇治李道食雞子病時珍曰乃蒜非蘇也

百合也玉篇以爲百合蒜一名蒜腦藷別錄一名摩羅吳晉一名中庭一名彊瞿陶曰彊仇之轉也凡物旁生謂之瞿義出韓詩外智按陸佃曰生於兩旁謂之瞿異名疏引通誌川彊瞿山丹也此別是一物卽如畨煎檉乳松淚地黃等並血名曰質汗而益母亦名土質汗信州有羊亦名茆質汗彊瞿或此類也南都賦藷蔗姜防六臣注小蒜也不知其爲百合

麻子大者海東來者也麻子有大如蓮實出海東屯羅島其次上郡北地所出亦大如大豆正如雲南之梧桐子長橢如豆也

崖蜜石櫻桃也鬼穀子櫻桃一名崖蜜爾雅揳荊桃孫炎注卽今櫻桃按說文曰鸎桃禮薦含桃卽鸎所含也東坡橄欖詩曰待得餘甘回齒頰已輸崖蜜十分甜餘甘橄欖也鼠璞云讀南海志崖蜜子殻薄味甘𨿽不知與櫻桃爲一物要其類也太平廣記以崖蜜爲石櫻桃趙與時以崖蜜爲蜜物有名同者程大昌以石蜜爲爲糖霜崖蜜爲野蜂蜜糖霜則今之冰糖粉也

鹿藥卽延壽果也開寶本艸有鹿藥甘溫似黃精鹿食其根胡洽言鹿食九種解毒之艸此其一也或云卽是萎防今北京嘗食延壽果一名鹿跑艸言鹿好淫旣憊而僕羣牝鹿銜此根與食之卽復起其味甘而防澁比黃精細長於司直曰鹿藥

鳬茨或作符訾劉人掘鳬茨而食注續漢書作符訾今曰蒲薺或曰葧薺江北人曰土栗

凡艸木之苗皆可茹也先辯其味而已入口平淡酸者無不可食其辛辣者以礬水浸之亦可食苦者置之可也又按花木考言防蒼山有髙河菜萊州之龍須菜嵇含所言綽菜優殿菜廣州之雞侯菜東坡之藤葉卽今之滑菜也考亭之蔊菜卽蔛菜也建武山澗亦有罕菜可食扈累尙能食菁葙芫花況薛令之之苜蓿乎卽如今江南北之所謂破破衲絲蕎蕎枝蕎蕎野落籬油灼灼豬殃殃諸蒿諸根諸樹頭諸花瓣諸藥艸苗皆足茹也特人不能識或俗各異名耳

通雅卷四十四

欽定四庫全書

通雅卷四十五

明方以智撰動物【鳥】

鵬卽鳯訛爲鵬說文�古文鳯象形�亦古文蓋鳯飛羣鳥従以萬數故借爲鵬黨今朋字橫斜非二月字因�也戴侗謂崩弸棚鬅輣皆諧朋而無鳯聲夫安知鳯風從凡縫唇轉爲鬭唇乎伽樓羅金翅大鵬鳥亦逍遙怒飛之鵬耳彪注莊曰鵬者鳯也董逌跋鳯鐘言古文鳯但畫鳯尾小篆轉以爲�智又按齊侯鎛鐘與鈇鎬鐘皆有造而朋防篆皆作�此則稍變者魏吳曰賏從二貝而古或借朋耳鵬又訛爲防九嘆曰従鶴與鷦防法言曰鷦防遴集上林賦掩焦明難蜀文鷦防已翔寥廓韓愈詩啄場翽祥防指鳯明矣好事者五方名之建武中大鳥集東郡五采備沈約曰焦防至水之感也東方曰發明南方曰焦明西方曰鷫鸘北方曰幽昌中央曰鳯皇郁離子曰南方鳥曰昭明五采性好亂蔡衡曰赤多者鳯靑多者鸞黃多者鵷紫多者鸑鷟白多者鷫鸘相如賦前長離而後裔皇此中央雌雄二鳯也或曰長離謂禽之長古禽離字通元命包曰火離爲鳯韓詩外天老曰雄鳴曰節節雌鳴曰足足行鳴曰歸嬉止鳴曰提扶夜鳴曰善哉晨鳴曰賀世飛鳴曰郎都知我者惟黃持竹實來六象九苞詞人附防又曰瑞鶠言百鳥見之偃伏也南方鶉首火尾因以赤鳯曰鶉此緣朱雀義耳羅存齋爾雅翼曰南恩州百甘山有鳯皇巢水經注益州葉楡縣有弔鳥山鳯死於此眾鳥來弔蔡絳曰博白淥含村有鳯皇智近聞雲貴中有眾鳥攢飛防一大鳥之事

鳯皇臺鳯所棲之下掘土有白物如石也蔵器曰恐是麟鳯洲有之如漢時所貢續弦膠鳯髓造成者曷足怪哉呂覽曰丹山之南有鳯鳥之卵沃民所食又安知非此邪山海經有鳯丸山升庵曰卽鳯卵

鵠卽鶴本作寉或作鸖鶮其通爲鶡者非也埤雅本艸皆分釋寉鵠然鵠鶴一聲之轉古書互用詩従子於鵠音鶴葉白石皓皓淳於髠獻鵠於楚舊注卽寉後漢吳良傳贊大儀鵠發注白髮卽鶴髮應休連與岑文瑜書泥人鶴立於闕裏曹植表實懷鵠立企佇之心卽鶴立劉孝標辯命論龜鵠千嵗卽龜鶴法書要錄鶴頭書一作鵠頭書嵇康琴賦下逮謠俗蔡氏五曲王昭楚妃千里別鶴音鵠與曲葉漢書黃鵠下建章宮大液池中作歌名黃鶴又別鶴操云雄鵠雌鵠則知鵠卽鶴矣庚桑楚篇伏鵠古鶴字今武昌黃鶴樓下曰黃鵠磯此確證也古稱鴻鵠舉其大者顏師古曰鵠水鳥其聲鵠鵠康成解正鵠之鵠爲小鳥難中此皆臆說蓋鵠能逺舉射者視小如大耳鶴皆卵生亦作鶮亦作鸖一曰獨舂北山移文蕙帳空兮夜鸖怨漢李傕晉食貨志作李防或作攉則知寉霍通矣郝楚望引藝文志鶡冠子注以鶴羽爲冠楊修書對鶡而辭作卽鶴此乃字訛鶡鬭死之鳥取爲武冠與鶴豈可混乎時珍以鵠大於雁卽遼之天鵞畏海靑鶻容或同名然古人寉鵠一聲防頰防耳鶴相也鶴又謂之陰羽博物志鶴防【枯回切】頰防【音宅】耳響則聴逺眼赤則【眎】逺大毛落叢毛生其色如雪百六十年不食生物千六百年形定飲而不食與鳯爲羣神言之耳兪琰曰龜寉運任脈故壽喜降眞香糞能化石稗海作防刺防耳王防篇張赤防陰羽注陰鶴也相鶴經曰鶴陽鳥而遊於陰禽經曰鶴愛陰易鳴鶴在陰故以陰爲鶴鶴可作鸖而焦弱侯引易鳴鶴在陰且曰鸖惡陽故從雨鷺惡露故去雨此說支矣顏元孫幹祿書以鸖爲俗而指南復作�字

催歸杜宇杜鵑子巂秭歸謝豹皆怨鳥子規也以鶗鴂音題圭作子規者因顏師古注揚雄賦而誤也其以周鷰子巂爲子規者因說文誤讀爾雅而誤也禽經曰鷗越曰怨鳥鄧潛谷専名子規蕆器引蜀王本紀曰蜀王望帝淫其相臣鼈靈妻亡去一說以慙死化爲子巂鳥一說杜宇稱帝化鳥故稱杜宇揚雄注鶗鴂一名買防【音韋】卽秭歸按常璩曰杜宇稱帝防有水災其相開明決玉壘山以除害帝遂委以政事升西山隠焉時適二月子鵑鳥鳴故蜀人聞鵑輒悲思之按蜀志宇悅朱提梁女以爲妃移治郫或瞿上七國稱王杜宇曰望帝更名蒲卑相開明除水害帝遂禪授而隠蓋亦因取女事而訛據此則鵑非帝化君臣皆賢可爲望帝白寃矣陸務觀曰吳人謂杜宇爲謝豹當啼時漁人賣蝦曰謝豹蝦筍曰謝豹筍唐顧況送張衞尉詩云緑樹村中謝豹啼其謂謝豹爲虫者此虫以謝豹鳴時腦裂也揚雄賦有鶗鴂乃鵙也師古注是子規因巂近規而稱子巂依說文作周燕因子規作秭歸故無功東璧因之巂周鷰詳下升庵弱侯引華陽國誌作秭�因漢碑有用�者隨筆而訛退之用喚起催歸二鳥名作詩

巂周也燕燕也乙也別三名也說文曰巂周鷰也戶圭切從象其冠也冏聲別作規雉爾雅本文曰巂周燕燕乙陸璣曰巂周子規也燕燕則乙也說文失爾雅之句讀誤以周燕釋巂智又按孫炎曰爾雅別三名也曰燕燕者古人重言之如漢成帝時謠曰燕燕尾涎涎詩燕燕於飛是也乙又作鳦郭氏音烏拔反故黃氏分爲二字此不必矣巂周或是燕名陸元恪何據而以爲子規倘因規巂音近乎後人因陸璣之解則不當従許愼之句讀而復用其所說周燕爲子規矣漢晉切法尙粗讀巂如規故復作子巂而又訛書作雋雋則音翦故子美用子嶲作仄聲讀古人名物多通不必専泥然周燕巂燕相沿兩借之誤明矣燕因乙音轉意兒故莊子有鷾鴯又按呂覽曰肉之美者有巂燕之翠無功引髙誘曰鳥名翠竦考髙誘注呂覽無此語今本作雋胭凡鳥之尾皆曰翠故俗作臎字據嶲燕而論巂周非燕名乎南部新書曰龍畏蠟愛竹及空靑嗜燒燕食燕肉人不能渡海則燕有食者矣不聞有食子規者俟證夾漈注爾雅曰巂周蜀巂州多子規乃望帝所化燕燕則乙也乃釋燕燕於飛之詩智按越巂今之播貴以南此亦一解至曰望帝所化乃齊東語耳可爲證乎凡鳥之岐尾者曰巂卽嶲字亦尾肉也冏�皆象形觜宿曰觜觿觜言前一星似喙觽言二星岐似觽尾也佩觽者謂其尾尖也周周之鳥銜羽愛其尾也爾雅蓋曰巂者周也燕燕者乙也說文防水鴞也凡夫以燕爲社鷗則以鷗爲燕類拘矣智按七修類稾以燕本水鳥故稱鳥而終入水人入水者勿食燕此或一理也孟奇旣不知周燕之原流而又引義山望帝春心托杜鵑之句爲杜工部訛誤更甚

唐屠鸄卽阿濫堆也阿濫堆驪山鳥也明皇采其聲爲曲李白詩羌笛橫吹阿嚲回卽阿濫堆也玉篇唐屠鸄音叫似烏酉陽雜俎曰此鳥色黃一變爲靑鴘而帶灰色鴘轉之後乃至累變橫理轉細臆前防防漸白又曰白唐唐者黒色也謂斑上有黒色一變爲靑白鴘升庵作鷃爛堆衍義則以羅鶉至中秋後謂之白唐靑佳卽黃褐侯斑佳所化也鴶鵴布谷也鷽鳩阿鵴也庶物異名疏曰斑鳩春分化爲黃禍侯埤雅云鴞大

如斑鳩所鳴其民有禍一名黃禍侯俗呼車載版艸木疏賈生所賦鵩也此條誤甚車載版乃惡梟也本艸曰斑鳩春化爲黃褐侯秋分化爲斑防黃鶡侯靑防也佳本音錐本艸作防復矣黃褐言其色也埤雅竟作禍字無功又附防之邪小鳩皆曰隹曰夫不或曰曰荊鳩楚鳩皆是也鳩之子曰防鳩曰役鳩曰糠鳩曰卽臯曰辟臯以其文則曰錦鳩五鳩以祝鳩性壹而孝故爲司徒祝噎養老意也屍鳩性壹而慈故合之有屍祝之號雎鳩司馬則鶚也鷞司冦則鷹也鶌司事則鶻鵃短尾靑黒春來冬去備四時之事也鳲鳩卽布谷所謂郭公也化鷂者卽此鶻鵃一曰鷽鳩雜俎曰阿鵴其羽藍縷亦曰�鷜好食桑椹方言以鳲爲戴勝邢氏已辯其非又云或謂之鶭鴉此卽釋鳥所云鶭鸅虞非鳲鳩也則其他鶝防服諸名益誤矣馮嗣宗曰鶻鳩飛翔不逺而說文謂鳴鳩迅羽入雲中以莊子証之許說誤也說文�鋪豉也徐鉉云鋪豉鳥名智按卽鵓鳩也俗訛呼鵓姑子因說文足詳爾雅鋪豉其鼓之訛乎

伯鷯伯勞伯趙鵙鴂姑惡苦吻鳥也夏小正作伯鷯詩疏作博勞郭璞注爾雅曰鵙似鶷而大服防云鶷音轄幹白項鴉也則誤矣張華曰伯勞形似鴝鵒鴝鵒喙黃伯勞喙黒許愼曰鸜鵒似鵙有幘王充言博勞食蛇曹植言血可昏金其聲鵙鵙反騷攺離�作鷤防故顏子籀以鴂爲子規王逸注楚辭謂鴂爲巧婦方言謂鵙爲鶡旦陳正敏遁齋閒覽謂鵙爲梟李肇謂鴂爲布谷丹鉛錄謂鵙爲駕梨鷑鳩張許則似百舌郭說則似苦鳥鵙單棲鳴則蛇結而百舌不能制蛇他說益逺要當以郭說爲正則今之苦吻子也如鳩黒色以四月鳴曰苦苦又名姑惡俗以婦被姑苦死而化今東坡自注姑惡詩曰水鳥也亦誤矣古今諺鄭志道諭俗編云伯勞食母代代相成此則囙遁齋謂鵙爲梟伯勞寃哉伯趙卽伯勞之聲古語相近而訛

升庵引李卲楚雀卽布谷以釋黃鸝甚於伯厚之疑搏黍矣元瑞言王伯厚不知搏黍爲黎黃彼猶疑之也升庵引詩注倉庚商庚也卽黃鸝也李卲曰一名楚雀方言曰齊人謂之搏黍今布谷也此鳥當名博谷智按黃鶯黃栗畱載陸璣疏與本艸甚明布谷則郭公鳥鳲鳩也與黃鸝霄壤而升庵且攺布爲博何居

鶷鶡反舌也先爲百舌芒種後五日則反舌無聲五月後毛盡脫東璧引易通云能反復爲百鳥之聲故名鶷鳥俗呼爲牛矢�哥灰黒色防有斑防先無聲者反舌也後無聲者伯勞也秧雞防雞也食物本艸有秧雞又有防雞未攷也夏至後夜鳴達旦秋後卽止皆其類也書之以察物

寒鴉慈烏也鵯鶋楚烏也於烏鴉鸒因此而轉反哺曰慈烏鵯鶋鸒也今曰老鴉爾雅曰鸒斯鵯鶋字林曰楚烏也郭璞曰鴉烏也小而多羣腹下白江東呼鵯烏按鸒斯猶螽斯鹿斯也爾雅讀詩已誤矣何況禽經與法言乎俗遂作字蓋烏與雅爲一聲之轉而鸒與烏亦一聲之轉本作�後以於爲助詞而立烏字易林疋鶋楚烏卽卑居古卑與匹近

喜鵲曰幹鵲一曰飛駁鳥張茂先陶貞白皆謂鵲爲飛駁以其色雜也鵲古文作舃其通於爵者小雀也鷽則山雀也一曰山鷓淮南曰幹鵲知來而不知往說文則以鷽爲知來鳥陳后山詩話謂人必欲押芻尼字亦甚無味芻尼梵語鵲也綱目云鵲啄槐實結玉於腦謂之鵲玉此鵲不復鳴戴玉之鵲與燕同羣識寶故也王安石以干鵲音虔謂健鵲也陸佃曰枝受卵不墮地故曰幹鵲莊子曰烏鵲孺枝而孚生也因枝而名鳷鵲

雀古作爵曰賔雀者誤也鵲古作舃【七雀切】雀古作爵【卽略切】今人混之非也雀性淫酒器一升曰爵戒淫泆也俗曰瓦雀在堂檐閒也老而斑曰麻雀小者黃口曰黃雀其曰賔雀者誤讀月令也崔豹曰雀名嘉賔又因誤耳後遂有客化爲雀之說月令正月鴻雁來自南而北也九月鴻雁來賔爵入大水爲蛤因八月鴻雁來自北而南也此乃別之曰來賔陳澔注曰以仲秋先至者爲主季秋後至者爲賔言漸多也今讀者以賔爵入大水爲蛤則八月九月復言鴻雁來矣臨海異物志曰南海有黃雀魚常以六月化爲黃雀十月入海爲魚則雀化蛤者此也家雀何常見其化乎今嘉興出黃雀甚美又有飛雞似雀而大甚肥曰刺毛鷹松江以爲美味兩者皆以時出過時則化矣然考古人稱黃雀如子建野田黃雀行豈盡嘉興之黃雀乎又曰白雀緯書以爲瑞姚萇以之攺元不常有其矢曰雀蘇卽白丁香

批頰戴勝庶物異名疏引丹鉛錄云唐盧延遜詩樹上諮諏批頰鳥王半山詩借艸聴批頰元人詩批頰穿林叫新緑韓致光詩城頭批頰伴啼鳥批頰不詳何狀或卽鵯頰也批頰可對題肩時珍以批頰爲升庵之駕犁一名烏臼五更名架架格格者也滇人以爲搾油郎又曰鳯皇皂汴人呼爲夏舌如燕黒色長尾有岐頭上戴勝是卽爾雅之鵖鴔戴鵀矣鵖鴔音匹及切匹及之音轉爲批頰耳然又引爾雅之鵧鷑以爲當名鷑鳩豈爾雅重出邪羅願以烏臼爲祝雞更誤爾雅鷽山鵲頭上戴勝赤咮足長尾鄭樵以鷽爲喜鵲

結遼卽吉了鸚鵡之大者也今曰了哥續文獻義物攷曰瀘南人蓄秦吉了外國買之吉了曰我漢鳥也不願入異方遂不食死仇池筆記甚詳頭有黃茸舞則開花倒懸昔人所云倒掛緑毛妖鳯卽此類也唐書林邑出結遼鳥卽吉了也熊太古曰大者鸚母小者鸚哥非也稱哥親之也有五色丹咮白身者佳摩其背則瘖寒則顫飼餘甘子可解蔡絳叢談曰西甌鸚鵡初丹喙中黒後丹雌名木戾木戾卽結遼之轉木乃外國發語詞或曰黠獠元稹詩果然皮似錦吉了語如人小說言情人所化曰情急了者妄矣今濠鏡有持赤鸚鵡習之使與犬鬭卽謝朓所賦者也其大於吉了而尾長者曰靑雞桂海虞衡志曰烏鳯師曠禽經鸚鵡一名幹臯僞作禽經者因淮南出寒臯防舌使語注鸜鵒也埤雅亦云幹臯防舌則此名尙屬鸜鵒耳或曰柯古言兜兜鳥其聲自號形如鴝鵒是名寒臯非也濠鏡卽香山隩張思正倦遊錄海有黃魚化鸚防

鳥名王母竹林猶之山和尙雨道士也不可以解杜詩升庵曰杜詩子規夜啼山竹裂王母晝下云旗翻今

齊郡函山有鳥名王母智謂詩人寓言耳紫桃軒雜綴少陵七歌曰竹林爲我啼淸晝同州有鳥色正靑如雀善啼杜本用此陳無功引之程大昌曰竹林啼風乃狀風竹之聲如落霞孤防解落霞爲飛蛾已迂極矣郎瑛言親見內璫畜落霞鳥大於吉了而笑飛蛾之說不知南昌府有吉了與野鴨齊飛乎海月爲江瑤柱然掛席拾海月決非掛防拾江瑤柱也水落魚龍夜山空鳥鼠秋陸農師姚令威引水經魚龍以秋日爲夜解之皆拘泥可笑陸文裕曰嘉定州有鳥一名山和尙一名雨道士堪作對偶今可以王母稚子作一類矣

鷦鷯一作鷦�鳭鷯爾雅曰桃虫鷦其雌鴱鶉其雄鶛又曰鳭鷯剖葦說文曰鷦�挑虫也刀鷯剖葦食其中虫說苑曰鷦鷯巢於葦苕著之以發俗呼韈雀陸璣曰鷦鷯防小於黃雀其雛化爲雕故俗云鷦生雕郭璞曰鳭鷯江東呼爲蘆虎夫鷦鷯鷦�鳭鷯皆一聲之轉耳小鳥之巧於爲巢者有桑飛俗呼桑錢又不若黃頭繡眼之巧黃頭又不如茅雀之巧也小毖之詩曰肇允彼桃虫拚飛維鳥毛公謂桃虫爲鷦鳥之始小終大者鄭氏則以爲題肩或曰鶚也毛鄭皆謂鷦化大鳥以爲題肩以爲鴞則因鴟鴞鸋鴂之誤陸璣則謂鷦生雕其說又轉幻矣雕蓋鳭鷯聲近之訛埤雅以桑鳸竊脂鳭鷯剖葦爲一類陸農師以鳭爲鳸固非然今江南北所謂剖葦者又自不同若鳭鷯則實因鷦鷯倘因此而名葦雀乎

鴟鵂怪鴟舊畱車載版鴟久鵂鶹鵄鵂防一物頭如貓亦如貓鳴或有時而連囀如休畱之聲白日不見丘山夜能拾蚤虱以爲拾人爪甲者訛也此鳥有大於鷹者而東璧曰小如鴝鵒但據其小時耳山海經南海蒼梧有離朱鴟久卽鴟舊也國策宋王偃時有雀生於城之陬卽鵂鶹也俗謂鬼鳥博物志一名鵄鵂萬畢術曰鵄鵂能致鳥王元美集有鈙防行防在支韻鴟也鈘當卽擒字魯公書顏君庿碑祿山反捦其心手而元美加攴於右一也說文皆收

萑老鵵似鵂而小頭有角似兔頭毛腳夜飛好食雞者也今本艸作雚非雚乃是鸛古人旣不借今何爲亂之

梟鴟土梟訓狐鵩幸胡鵋防鴝鵅一物如母雞有斑頭如鴝鵒目如貓好食桑椹人呼爲幸胡者是梟也異物志曰鵩如小雞郭璞所云鴝鵅謂似鴝鵒之�按此當是一種矣訓狐者幸胡之訛也大抵惡鳥一類古人通言鴟梟而鴞字亦借用皆硩蔟氏所覆之夭鳥也後人不能定指爲何物而大小形聲實有三類鴟或爲鸋鴂而鴞又有靑鴞可羮者異名疏則以訓狐爲鬼車姑獲一物其實姑獲鬼車別一鳥也此三類皆雛時美好而長大則醜爾雅謂之鶹鷅此是總解亦不指定此三類也注引流離之子爲解故今本艸附流離之名於梟下其實詩意瑣尾流離言瑣屑勞苦流徙離別也何必泥此解鳥名邪東璧載名�【胸擁切】防

雕鷲�鷢鷹隼鸇鷂鴞杓窊皆鷙鳥也皂雕最大其俊者曰海東靑在西南夷中曰鷲鷹頭有三角曰角鷹羅願曰在北曰鷹在南曰鷂此非也鷂小於鷹卽所謂鸇隼擊徵題肩爾雅之鷣負雀也時珍以爲卽鳶卽茅鴟宋太宗賜邪律休哥旗鼓杓窊印窊烏爪切杓窊鷙鳥總稱以爲印綬取疾速之義凡調發軍馬則用之鷢見雎鳩條�見下

�非鶉也鶉爲防�淳鳥也不越橫艸不亂其匹又詩匪鶉匪鳶毛氏曰雕也公紹寒韻引說文�雕也音圑故戴侗攺詩匪鶉爲匪�欲別於防鶉也集韻作�智按當音惇惇雕同母也惇淳皆從�古皆通諧今綱目以�爲鷲山海經暴山多就注卽麂就卽鷲題肩或作鶗鵳鶙鵳卽鷂也爾雅曰鶌鳩鶻【音骨】鵃亦鷂【音要】類鶗鵳後人加鳥韻防復收鶙鵳陸璣曰鸇【音氊】似鷂靑黃色燕頷勾喙鄕風搖翅因風疾擊鳩鴿食之卽鷂之一名也說文曰晨風也戴氏按詩鴥彼晨風郁彼北林若晨風爲鸇則當言集彼北林不得言郁自爾雅誤認鴥爲鳥飛因以晨風爲鸇俗遂制鷐字鸇別作�古作鳽�今說文亦以鴥爲鸇飛貌誤矣鴥亦通作矞記曰鳥不矞別作獝風之卂疾者也亦作河梁詩願因晨風發送子以賤軀亦謂風也今人亦以鷂實之何謂乎禽經之亦因鸇而造也

隼鷂屬也齊人謂之擊徵李陽冰曰隼卂省聲孫氏思允切陸璣曰隼鷂屬齊人謂之擊徵或曰題肩或謂雀應春化布谷者埤雅曰卽鶻也按說文不以隼爲鷙鳥而詩疏引說文乃曰隼鷙鳥也可知說文隨人所附焉當是�而�乃鶚也�省爲鳶因省爲弋戴侗以焉爲鷴或曰焉從正乃射鵠之正以其疾飛髙摩與鵠同意此且勿論也人不知鵠卽鶴亦不知焉卽鳶漁仲決之說文無鳶字而徐以�爲鳶考其聲�卽鶚也漢書梅福有�鵲遭毒左有�鞮曲禮載鳴鳶人作紙鳶亦取其髙翔也�省爲鳶夏小正十二月弋注當作鳶天祿外史嘉陵之墟有鳶

鴽鸋鴽鴾防鶉也靑州謂之鴾母一名鴽或作鵪不木處一曰鵪鶉一物二種無班者鷯也埤雅以鴳爲鵪智謂鴳卽鷃字莊子所謂斥鷃也舊注鷃小鳥豈卽鶉乎楊億談苑曰鶉由蛙化列子所謂蛙聲爲鶉也萬畢曰蟇得化爲鶉交州記南海黃魚九月爲鶉始以化成已而卵生鴽由鼠化終亦爲鼠固其理也時珍以鳸名鶉依杜預當曰老鳸智以老鳸鷃鷃當別一鳥也潛谷曰安鳥曰鴳或鴳當音鵪而鷃當音晏邪內則雉兔鶉鷃乃四類物豈一種而兩分之邪後又曰爵鷃蜩範又曰鶉羹雞羹絮醸之蓼則鷃非鵪鶉明矣時珍以鵪鶉分二物以鴽爲鵪合觀內則鶉羹鴽醸可知已注鴽不爲羹惟蒸煮而已鵪卽鴽之說旣明而不及鷃則鷃自一物也弱侯引禽經曰雉上有丈鷃上有赤雉上飛能丈故計丈曰雉鷃上能赤與尺通亦作斥莊子斥鷃是也是小雀耳何子元謂防不當作鵪鵪乃鴨字見丁度說此是後人分別作意立說耳從甲爲鴨矣又爲乙又作�何復取聲於鵪乎

鵽鳩突厥雀也唐書髙宗時有鳴鵽羣飛入塞邊人驚曰此突厥雀南飛則必入寇已而果然按此卽爾雅之鵽鳩寇雉也郭璞曰鵽鳩生北方沙漠地大如鴿毛似雌雉鼠腳無後趾岐尾爲性憨急羣飛孫愐收鵽於十五轄內莊子注靑鵽愛其子忘其母是也禽經曰奪曰鵽正謂此也物異考載此曰蕃雀

竊脂自以色名然別有肉雀別有竊脂也邢氏以爲淺白而鄭注以爲蠟觜有脂色謂竊肉者郭璞所言靑雀也淮南子與郭相證而歐陽氏亦有食肉之論蓋爾雅兩言桑鳸竊脂又有鳸鴳則名同者多未可定爲脂色也山海經云崌有鳥焉如鶚赤身白首其名竊脂絕不相類則又一竊脂也智在平西山中二年見有雀如鳩靑黒色長咮切魚者去腸於溪側竟來啄之猺人謂之嚵鳥

鷓鴣越雉也張華注禽經曰臆多白防飛必南翥晉安曰懷南江左曰逐影自鳴鉤鵃格磔行不得也哥哥時珍曰性好潔人以竿粘之陸佃以鶻鳩司事與爾雅鶌鳩鶻爲鷓鴣引唐詩云木叫鉤輈卽說文鶻鵃智按是林逋詩非唐也夜飛覆木葉亦未必然古云偃鼠飲河不過滿腹鷓鴣銜葉才能覆身謂其宿也志常南向不思北䢐故弔履善者作鷓鴣詞

雉文而介者也爾雅列其名禽經別其色素備采曰翚靑備采曰鷂朱黃曰鷩白多曰�黃多曰鳪黒曰秩秩尾長而健曰鸐鷮大鷩小卽鵕防也也鶾錦雞鷊綬雞也鷊采在嗉鶾采在身外文內介故士贄雉說文鷩【必列切】赤雉也鵕防【音俊儀】鷩也左丹鳥司閉杜注鷩雉西山經鳥多赤鷩可禦火相如賦射鵕防顏注鷩似山雞而小冠背黃腹赤項緑秦漢初侍中冠鵕防其仿周之孤服鷩冕乎智按淮南趙武靈王貝帶鵕注卽犀毗按與貝帶復矣安知非冠鵕防安知不插雉尾乎爾雅南方曰愐收尢韻雉也顧野王曰鵕防鳯屬未攷矣象類書曰翚從輝鷂從瑤鵫從逴鳪從朴從儔鶾卽翰鵕防從俊儀鷩以蔽身余尾也翟從隹羽美防意以好敵爲音故司服揄狄闕狄通借也吐綬鳥曰鷊【音鶂】詩卭有防鷊綬艸似鳥故爾雅作虉綬崔豹謂之錦嚢以反哺曰孝鳥以愛嗉曰避株凡雉別於鳩以尾長而飛丈也華虫鄭說也王防篇蜀人以文翰若臯雞注鳥有文彩者臯雞似鳬冀州謂之澤特爾雅鶾天雞注赤羽逸書曰文鶾若彩雞魯郊以丹雞祝曰以斯翰音赤羽去魯侯之咎其曰一名鷐風者誤也王氏博古辯曰古玉多刻天雞紋其尾翅輪如鴛鴦正錦雞也一曰鶾雉王防注以爲似鳬正謂其尾翅輪耳澤特則正屬王雎鳩之類秩秩海雉則鶡防黒雗之類

鶡亦黒雉類也似雉黒黃兩鶡鬭必至死以爲武冠其靑色曰防說文防似鶡出羌中張敞捨鶡雀飛集丞相府顏注音芬本作鳻爾雅春鳸鳻鶞此是訛非可借音

白鷴白雗也李昉命爲閒客爾雅雗雉鵫雉注白鵫也雗鶾翰一字音寒本艸作鶾南人呼閒如寒則鷴卽雗音之轉也廣志南越獻白鷴黒鷴蓋雉亦有黒者可徴秩秩海雉之說

盍旦一作鳱旦鶡旦渴旦防旦寒號也此升庵之確論坊記引詩相彼盍旦尙猶患之注云盍旦夜鳴求旦

之鳥鹽鐵論亦載此卽鳱旦七發用之月令作鶡鴠或作渴旦又作防旦方言鳱旦有定甲獨舂城旦倒懸之名周書時訓曰大雪之日鶡旦不鳴升庵定以爲寒號其鳴曰鳯皇不如我至冬毛落鳴曰得過且過顧野王曰鶡旦似雉而大靑色有毛角鬭死乃止晝夜鳴似雞如此則武弁之鶡冠卽一物師古曰非也鶡雀之鶡音芬本作鳻此師古所見乎本艸五靈脂乃寒號糞如小雞四足有肉翅不能飛逺夏月毛生五色醫用北地者良其早寒也

雁也鴻雁來雁北鄕雁父母也鴻雁來賔雁北雁之子也白雁曰霜信小雁也鹽鐵論引詩雍雍鳴鳱以鳱爲雁當音防師曠禽經鳱以水言自北而南張華注鳱音雁隨陽鳥也冬適南方集於江幹之上故從幹開元文字雁又音岸卽鳱而防鴠亦省作鳱故作者誤也分大雁爲父母小雁爲雁子乃晉幹寶說而宋人述之一名翁雞一名沙鶉一名倉今霜降前十日來者曰白雁卽雁故曰霜信然今多是蒼白色故春秋公孫彊白雁獻曹伯漢武得白雁上林十九章曰白集西以爲瑞也

負釜一作負金鸛也元恪曰鸛似鴻而大長頸赤喙白身別名黒尻其巢大如車輪卵如三升杯望見人按其子令伏竟捨去一名負釜一名背竈一名皁裙泥其巢一傍爲池含水養魚殺其子一村旱皂裙或作皁君廣雅作皂帔無功引作旱羣負釜作負金或云負日爲金或云周思方養鸛縦之負金串來妄也張華注禽經曰取礜石繞卵以助暖气智按考之不驗爾雅翼云生子三一爲寉江南謂羣鸛旋飛爲鸛井王應麟詩考異雚鳴於垤引說文曰小爵也或是爾雅之鸛鷒鷊鶔乎鸛鷒音歡團古人因物安名隨手借書而忘其相礙周周銜羽之鳥也阮籍詩周周尙銜羽蛩蛩亦念饑轉注略周音誅韓子言周周首重而屈尾飲河則顚乃銜羽而飲莊子曰周周銜羽以濟太平禦覽引禽經曰鸇鸇之信不如雀周周之智不如鴻今禽經無此語止有鷃雀啁啁或亦衝波子路所云熒熒周周之鳥乎自欲行文不必有其物也然鳥銜羽有之餘曽見平西猺中白鷴時自銜尾蓋自愛其羽也

九頭鳥姑獲渠逸皆鬼車也白澤圖之蒼鸆孔子所見之奇鶬也白澤圖言蒼鸆有九首孔子與子夏見奇鶬九首而歌或作九尾此鳥海上多有智在松江親聞之市人爭作犬聲相逐相傳一頭流血著人家卽凶夷堅志言李壽翁得之呼爲渠逸鳥十脰環簇其一無頭而滴血中記姑獲一名天帝少女好取人小兒養之防血其衣以爲志荊楚記言以爲姑獲一名勾星衣毛爲鳥脫衣爲女聞者捩犬耳滅燭禳之

蜚亷神禽也三輔黃圖謂飛亷爲神禽能致風气身似鹿頭如雀有角而蛇尾文如豹郭璞云蜚亷龍雀也焦氏筆乘雲飛龍鳥名鳯頭龍尾其文五色以象五方一名飛亷一名龍雀漢銅鑄其象以彰瑞應明帝至長安迎取飛亷天馬置平樂館按赫連勃勃造刀名曰龍雀取是義也沈括於姑熟王惇城下得一銅鉦刻曰諸葛士全茖古落字此部落之落士全部將名其鉦中間鑄一物有角羊頭旁兩字曰飛亷淮南轉運使韓持正亦有一鉦所圖飛亷及篆字與此同阮霧霛嘗言見一銅鼓內��此正飛亷也此爲風伯又爲禽名存中則以爲獸今船尾皆畫之以呼風世稱爲飛虎雲飛亷又爲藥名漏蘆也又人名紂臣

鵸防卽獻茅鳥也王融曲水序曰奇幹善芳奇幹北狄也善芳令人不昧昧或曰瞇瞇目也山海經翼望之山鳥三首六尾而善笑名曰鵸防音猗余服之使人不厭太平禦覽善芳作獻茅

獅子大雀食火鳥駝蹄雞骨托皆駝鳥類也博物志曰條支國西海有獅子大雀郭義恭廣志曰安息國貢大雀似槖駞其卵如罋今之駞鳥也漢元帝時有大鳥如馬駒時人謂之爰居楊震死致大鳥不知何狀唐髙宗永徽中吐火羅獻鳥如駝食鐵劉郁西域記富浪有大鳥駝蹄食火炭費信星槎錄云竹步國阿丹國俱出駞蹄雞墨客揮麈云骨托鳥如雕髙三尺餘食鐵石取絲系三寸白石卽吞之良久牽出石如泥矣吾學編云洪武初三佛齊貢火雞大於鶴方隅勝略言蘇門答剌產鷲髙四尺似駱駝噉羊祖法兒國產駞雞有肉鞍可乘凡此諸說大同小異必其類也以漢馬駒鳥爲爰居者尙非

鸊鷉須鸁卽今之防油鴨也爾雅鸊鷉須鸁【音螺】注以爲鸊鵜水鳥今時珍作須鸁一名水古以其血塗刀劍孫愐則曰鸁桑飛鳥也直翁刪之

防防今之茭雞防防一名交矑以睛交者也爾雅曰鳽禽經云白鷁相睨而孕防防睛交而孕又曰旋目其名鷃方目其名鴋交目其名鳽

鶂鷧鷁一字之轉爾雅鶿鷧【於計反】注以爲鸕玆今之水老鴉捕魚者也景曰此鳥不卵生口吐雛冦宗奭言此說誤其卵碧色鶂似鸕鷀而白莊周所謂白鶂相視而風化鶂與爾雅之鷧聲相近後人或作鷁故畫舟首曰鷁首方言艗艏又稱靑雀舫其靑鶂卽烏海上化烏鰂者也說文鶂又作鷊引相如作按鷊卽防鷊綬鳥也按此三字音義相因而鳥實有別大約鷧爲鷀而鶂鷁大鶂又有鶂視風化之說故爲白鶂蒼鶂而鷁爲船首靑雀之稱鷊則時借鶂說文不能辯反曰鶂又作鷊耳黃憲天祿閣外史曰徐淵蜀山見禽曰其蒼鶂乎孕不交而感不交而生生也以睨气化載於爾雅觚竹之荒有鳥曰翼生於股熒惑見則孕禽感於星也嘉陵之墟有鳥曰鳶臨溪啄影則孕吐於口而生感於水也扶桑之野鳥曰揺光感日之精千嵗孕形如龜感於日也此三禽者爾雅不得而載焉今按爾雅並無蒼鶂其因莊子之白鶂而立蒼鶂之名其鳥乎嘉陵乃重慶漾江之口今此下至巴東皆有神烏則所謂嘉陵之鳶殆指此也外史亦後擬者

鸕鷀一名烏鬼老杜遣悶詩家家養烏鬼頓頓食黃魚沈存中以爲鸕鷀一名烏鬼馬永鄕駁存中謂鸕鷀能捕黃魚乎峽中士夏立夫云烏鬼豬也家養一豬以祭鬼智謂存中言捕魚何必捕黃魚安知非黃頰魚邪冷齋夜話曰川峽路祀烏蠻鬼智按巴東路有烏就人舟行必擲肉餉之不則不吉其烏鬼乎王楙引劉禹錫詩有靑鬼碧溪詩話引元稹詩病賽烏稱鬼巫占瓦作龜程大昌主鬼升庵云峽中人養雞雛帶銅錫環獻神名曰烏鬼按倉頡篇鸕鷀似鶂而黒卽爾雅之鶿鷧注卽鸕鷀也爾雅翼曰鸕鷀峽中號爲烏鬼此存中一助也東璧以烏鬼蛇頭長項卽爾雅所謂頭魚鮫又存中一助也智按爾雅作鴢頭防鴢音拗其曰蜀水花用去鼻皶又研水服之防酒蓋鸕鷀屎也至以此解杜詩則所不必翠鷸非魚狗之翠也魚狗爲翠鳥一名魚虎卽爾雅之鴗天狗也翅尾亦可作首飾而翡翠鳥自在海上乃爾雅之所謂翠鷸者也南越獻漢翠鳥五十雙左鷸冠卽此翡翠屑金則玉也陸魯望以魚狗爲翠碧知雨之鷸非翠冠之鷸也陳蔵器曰求泥塗鳴鷸鷸人以爲田雞所化鵪鶉類也說文曰鷸知天將雨則鳴時珍言田間小鳥將雨則鳴或近之蘇秦云鷸蚌相持卽此

鷖渠鷗也爾雅防鴒渠卽脊令也郭雲飛則鳴行則搖水鳥也又作庸渠似鳬灰色雞腳鄧潛谷以爲卽鷖也蒼頡解詁曰鷖鷗也其隨潮往來者曰信鳬陸佃作漚列子漚鳥百往而不止鷖通作翳相如有拂翳羅願引陸龜言鳬蔽天而來江南常以塗枝得鳬

名禿鶖一名扶老或以爲爰居禿鶖說文作俗曰鷀防如鵜鶘爪如雞取其毛爲鶖鴒本艸引景煥閒談雲海鳥鶢鶋卽今之禿鶖正楊曰蜀景煥閒話云孟防時有鸚鶋俗呼禿鶖升庵引之又一條以禿鶬爲急就章之乘風卽爰居漢元帝時瑯琊有大鳥如馬駒時人謂之爰居智則謂以馬駒鳥當魯爰居豈詎是邪禿鶖水鳥較近耳急就注一名雜縣乃因爾雅也樊光云似鳯凰皆非禿鶖一名扶老見古今注

蠻蠻卽鶼鶼也山海經崇吾之山鳥曰蠻蠻如鳬一翼一目卽爾雅比翼鶼鶼也郭璞贊曰似鳬靑赤見則大水管子西海致比翼之鳥注曰拾遺記成王時燃丘國獻之如鵲而多力張華以爲一靑一赤在參嵎山水經注曰林邑有比翼鳥不比不飛鳥名歸飛鳴聲自呼兪益期與韓康伯書此鳥背靑腹赤丹心外露鳴情未達終日歸飛據林邑言之則爾雅南方爲是管子西海非乎然昆侖西海原連南海禹貢黒水入南海皆指昆侖西南

雎鳩鴛之類非鶚也雎鳩王雎爲鶚曰沸波下窟烏禽經曰雎鳩魚鷹也嘗疑鷙鳥累百不如一鶚雕也豈水上之鳩乎王雎名鶚因附爾雅白鷢而訛也爾雅楊鳥白鷢【音厥】注如鷹尾上白說文曰鷢王雎也智按皆互相揣附也長箋謂王雎如鴨與谿異風土記疑爲蒼鷃近代馮元敏云狀似鴛鴦然則鴡鳩其屬玉乎蔵器曰屬玉如鴨長項赤目毛紫紺色他經未常引之時珍以屬玉爲鸑鷟鸑鷟類鳯豈此乎荊楚記云鴦名節木鳥羅氏曰杏黃色頭戴白長毛尾翅黒者鴛也五采纓者鸂鷘也朱子謂生有定耦而不亂引列女未常見其乘居而匹處蓋因詩生意耳徐艸木圖至謂闗雎在河洲上爲儔偶未嘗移處是又傅防在河之洲詩本謂雎鳩之聲闗闗後人合闗雎爲篇名安得遂以闗爲鳥名黃直翁引夾漈曰鳬類在水邊尾有一防白舊說雕誤郝氏以雎鳩爲布谷亦非錢氏曰王雎杜鵑也杜詩百鳥飼其子乃知有君臣故謂王雎秋鳩化鷹故在河洲將謂子規擊鳥乎化鷹乎石塘謂摯贄鷙古通曲禮前有摯獸婦摯榛栗則防雁皆贄鳥也智按爾雅鴡鳩王雎王卽玉也其屬玉乎據爾雅王雎矣又據別條白鷢邪皆因毛臆而許附之郭陸附之故疑至今鸅鸆洿澤卽今之淘河也廣韻鸅鸆卽防田也丁度或作通作澤以其形論之是鵜鶘也頷下有胡荘子曰魚不畏网而畏鵜鶘者以其能竭澤一名洿澤魏文帝曰詩人所謂洿澤刺共公逺君子近小人爾雅鶭澤虞郭璞注婟澤卽洿澤也無功引婟嫪爲戀池澤則迂矣

蔞鵝也玉篇有【音六】按說文鵱蔞鵝也謂在蘆間乃野鵝也家鵝謂之舒雁禽經曰鵝月謂伏月卵則向月取其气助卵也智謂向月光之說亦非陶谷曰鵝爲兀地奴洞冥記日出時銜翅而舞名喜日鵝其與雁通聲詳見雜辯

鴨一名鴄因庶人之摯匹也以乙呼鴨者吳人語也家鵝爲鶩與木通性質木也雙鴨爲匹庶人卑匹故

曰末匹廣雅加鳥傍耳曲禮讀匹爲木亦屬多事王勃借用孤鶩不必爲曲說也博雅鶩也司馬溫公曰匐於泥不能鳴飛集韻作野鶩爲沈鳬卽爾雅之鸍鸍音施當讀夷洞冥記有升蕖鴨曰丹毛鳬鳬本象鴨尾故鳥尾喬捲者亦稱之孟奇疑鶩易鳬事智按太平禦覽引董子繁露曰張湯欲以鳬代鶩祠祀宗廟董仲舒不可則自漢以鶩爲鴨鳬爲野鴨明甚後人用舒鳬孤鶩則猶惺惺爲禽獸也長箋曰本作乙乙訓鳥矣乙又解曰其鳴自呼按唐陸龜爲中使彈殺其鴨龜詒曰能言之鶩將獻至尊何遽傷害中使賞以千緡曰願聞其言曰能自呼其名詳此則乙爲舒鳬審矣字書以乙乙分形

雞爲積陽一曰燭夜說題詞曰雞積陽故日出而鳴先鼓翼野雞積陰故鳴後鼓翼舊說聞天雞鳴而鳴妄也崔豹曰燭夜雞也廣志有胡髯五指金骹反翅之類大者蜀小者荊九眞出長鳴雞向以汝南出長鳴雞乃學雞鳴之人也七發似以鵾雞爲野禽則因鶤字誤用也王襃曰魚瞰雞睨李善以爲魚日不瞑雞好邪視是也升庵曰音岑卽魯雞也方言雞雛徐魯謂之秋侯子

鶴頂乃防非鶴之頂也丹鉛錄曰防卽今鶴頂猶負之皮爲鶴筒也世有鶴頂杯俗或以鶴之頂所爲劉欣期交州誌云防卽越王鳥水鳥也大如孔雀喙長尺餘南人以爲飲器竺眞羅山疏防糞似薰陸山人以爲香入藥治瘡此鳥又名象雕言其大也人因作防字

防日卽運日鴆也景曰鴆與防日二種鴆如孔雀防日如黑傖雞作聲似云同力江東呼同力鳥昔人用鴆毛爲毒酒蘇恭曰羽畫酒殺人亦是浪證郭璞曰鴆大如雕長頸赤喙食蛇說文廣雅皆以鳩爲防日淮南曰暉日知晏今訛爲睴目交廣人云防日卽鴆更無如孔雀者陶爲人所誑也羅願曰鴆狀如鴞紫黒色雄名運日雌名陰諧函史曰有蛇虺羣呼同力數十聲石崩樹倒蛇無脫者蛇入口卽爛惟犀解其毒智記晉王愷養一鴆司傅祗奏於都亭燒之亦言似雕而玉篇載防鳥名似烏一名同力說文不載亦無作鳩之說運防一聲鴆亦沈去聲道昭載鴆防三字爲一或防之訛漸子云似雉黑色按爾雅秩秩海雉注如雉而黑在海中山上則秩秩卽鴆乎遁齋閒覽曰蘄州黃梅有鴆巢

通雅卷四十五﹤子部﹐雜家類﹐雜考之屬﹐通雅﹥

欽定四庫全書

通雅卷四十六

明方以智撰

動物【獸】

麒麐通作麒麟殆天鹿乎公羊傳曰有麕而角者孔子曰孰爲來哉京房曰狼額馬蹄五彩陸璣曰麕身牛尾馬足黃色圓蹄一角角耑有肉皆相傳說耳拂林僧言天鹿卽麟湧幢小品曰麟之靑曰聳狐赤曰炎駒白曰素防黑曰角端黃曰麒麟雄鳴曰遊聖防鳴曰歸昌皆附防也演繁露言唐以麒麟名廐因攺騏麟騏馬色也馬出冀州多良故作驥世用騏麟閣者多矣智按谷梁傳已作驎說文麒麐仁獸也麟大牝鹿也石經通作麟而經傳別無以麟爲大牝鹿者爾雅有�麐爲緟文漢武帝獲麟實鹿之異者相如賦曰射麋腳麟此麟並州界有之大小如鹿羅願指此爲麟皆本說文集韻鄜�訛郭璞曰麒似麟而無角元美譏陶九成是也霧霛曰防感龍生麟篆家分�音其�爲鹿

象牙爲白暗犀角爲黑暗言斑犀者謂正透倒透腰鼓挿也漢平帝時黃支貢犀有夜明犀或山海經之白犀也開元遺事交趾貢辟寒犀如金六帖唐文宗有辟暑犀嶺表錄異有辟塵犀杜編有蠲忿犀與所雲分水犀見形犀皆難得之寶澠水燕談曰犀生邕管交趾者角紋如麻生大食者文如茱茰異者曰通天如宋之蠻子牽獅帶乃犀玩物形於角者有正挿倒挿有腰鼓挿犀亦嵗退角堷土如象西域謂犀爲竭伽角爲毗沙拏言一角也東璧曰凡三種山犀水犀有鼻額二角兕犀止有一角抂頂洪武中九眞貢獨角犀牯角文大牸角文細郭璞三角訛傳也智按所謂鼻角曰食角卽鼻骨也通天者純白而中有一綫黑也水犀角中一綫光明是眞駭雞犀也今之粟鬉全黃者多矣豈有奇乎墨客揮犀曰波斯以象牙爲白暗犀角爲黑暗故杜詩曰黑暗通蠻貨陸務觀曰靖康括金羣臣金帶以犀易之執政則正透從官則倒透建炎艸創猶用此制唐防要章服太和六秊一品二品服犀玉及斑犀斑謂黑黃相間也演繁露曰黑質中或黃或白曰正透外暈皆黃而中涵黑曰倒透智以犀貴白而久則黃白透爲正黑中透白爲倒花中花曰重透暹羅爲上鬉紋粟而有髙骨其紋細無髙骨曰大角舶來毛角難辧故稱黑暗元史浩兩鈔摘腴曰今骨掘犀乃蛇角也蓋名蠱毒犀凡犀牸曰沙犀羅願以兕卽牸亦臆蓋三種犀各有牯牸也爾雅所云兕似牛犀似豕者近是古人通言兕今人通言犀耳呂覽隨兕注小牛也則牛亦稱兕矣犀亦從牛湛若曰說文無獅有�余謂兕�【卽獅】�【卽象】皆象形皆聲轉也象大者六牙柯古曰象管環王國一牡象管牝三十國以代樵今雲南亦取之緬甸諸處其牙有交互鬉紋以血牙爲上微帶紅色壺涿氏以橭貫象齒制水怪陶貞白言夏月合藥須置象牙於傍合四竈以象牙夾竈得雷聲能發光象膽隨時而孟奇言象房象死膽在腹中或曰四時之首易地而後皆在腹

乳虎最猛小虎曰彪因虎文而名也豹因彪聲山海之犳卽豹古文作�又作�象形今說文�虎文也��古文虒【音斯】委虎虎有角者也變從虎非從中幾俱象尾耳�卽彪【從彡音必幽切】因虎文而名小虎斐旻射彪是也左傳於菟漢書作烏檡今作防贅矣或曰貍兒轉爲李耳彭乘曰虎食一人耳成一缺汀州得一虎兩耳如鋸豈此名乎李父伯都見方言淮南曰鳥雄鷙獸牝猛故羆爲熊之牝狼爲獾之牝虎牝曰乳虎於菟者乳頭之轉音也南詔謂虎爲波羅蠻人呼虎爲羅羅張耒言存中聞關中人曰此中有程遂以爲莊子程生馬之程不知秦聲謂虫爲程謂虎爲大虫也劉貢父亦言關中呼虫爲塵而舊說以程是豹說文豹勺聲狼貪豹廉程度取食故從勺則更鑿矣豹亦虎所生當是彪聲轉豹而立豹字從�以諧�包也爾雅虎有甝虪貓而豹止有貘白豹卽白毛而黑文者也黑多曰豹近蒼曰赤豹其無文者曰土豹陶穀子妻曰南山豹霧雨七日欲澤其衣毛卽洞防記所云靑豹也卽貘也詩名義疏謂貘齒可假佛牙佛骨以鐵椎之鐵皆碎落武夷志言魏王頭顱骨大如斗嘉定州淩雲寺有佛牙皆貘齒也蘇頌曰唐畫貘爲屏白樂天有詩贊之郭璞曰貘食銅鐵糞可爲兵王防屠州黑豹補注曰屠各山有白豹黑文今出建寧郡毛黑白臆似熊而小防鐵頓進數十斤此殆成式所云伽毘葉獻之天鐵熊乎天鐵謂吮鐵也彼指騶吾白虎黑文令升曰虎五指者皆是防山海經犳尾郭注犳之樂反智按卽豹尾又�陽山多犀兕虎犳防豺又豺亦作犲證知犳卽豹

蔡苴機兩頭鹿也屎主虵毒蔡苴機兩頭麋也出永昌郡博協志蔡余義獸似鹿兩頭其胎中屎四時取之蔡余義卽蔡苴機也範曄後漢書云云陽縣有神鹿兩頭能食毒艸卽蔡余義月令廣義引博物志云雲南郡出茶首是兩頭鹿胎可治蛇虺毒以四月取之茶首音蔡茂按卽蔡苴機余與茶苴與首茂與義相沿而訛王防曰區陽以鼈封前後有首盛之記荊州武陵郡陽山有獸如鹿前後有頭元瑞曰卽山海經之並封在巫咸東又大荒山名鏖鏊鉅有獸左右有首曰屏蓬郭注曰卽並封升庵元美皆載茶首皆不知蔡苴之訛李時珍曰當作苜機晉常璩南中志曰雲南郡蜀建興三秊置有熊倉山神鹿一身兩頭食毒艸段柯古曰邪希兩頭鹿也夷謂鹿爲邪矢爲希

熊羆魋一類也黑者熊大而黃白者羆黃赤者魋爾雅熊虎醜白狐璣曰似熊遼謂白羆爾雅翼曰有豬熊馬熊人熊按馬熊卽羆或作人熊卽魋蜀有獸如熊曰猛氏子虛賦鏇猛氏蓋魋也天問鬿堆或作鬿魋其以爲山海經之鬿萑非也鬿萑北號山白首防足之鳥也祖衝之述異記曰東土呼熊爲子路古以熊配虎爲旗又執罼者冠熊謂之旄頭乘輿之出則前旄頭而後豹尾以熊出而不迷豹往而能返也關西呼貑羆羆善撲臕

能卽熊又爲三足鼈之名史正義鯀之羽山化爲黃熊入羽淵熊乃來切下三防爲三足也束晢發記鼈三足曰熊韻防曰熊卽左傳黃能入寢之能不知張守節何據有三防之說也按說文�本獸名山海經從山多三足鼈大苦山多三足陽羨君山池有三足鼈爾雅鼈三足曰能音乃來切束晢牽附耳釋文曰獸非入水物故是鼈一曰神獸入水東海人祭禹廟不用熊白及鼈豈鯀化爲二物乎智謂祭禹者因所聞而然豈足據耶張叔皮論曰賔爵下革田防上騰牛哀虎變鯀化爲熊久血爲燐積灰生蠅則熊皆以能叶韻然左傳葬敬嬴谷梁作傾熊古熊亦在庚韻如天官三能卽三臺楚詞以能葉佩大約古人方音隨讀而借也因羽山言羽淵總爲地名如雞澤孟津之類何必以入水爲疑邪贊寧引山經或作卽能任昉述異記云江淮中有獸名能音耐蛇精化也冬爲雉春復爲蛇

酋耳騶吾瑞應圖云酋耳似虎絕大不食生物見虎豹卽殺之太平則至景純曰卽騶虞也白虎黑文尾長於身山海經林氏國騶吾日行千里注六韜云閎夭之徒得此獻紂乃釋文王大傳言散宜於陵氏取怪獸間尾名曰虞注間大也淮南言散宜得騶吾雞斯之乘吾卽虞曼倩識騶牙吾與牙通防璞考詩之騶虞爲官名此亦一說不妨自有騶虞獸也陳無功曰王防史林以尊耳元美亦作尊耳今考王防作史林以酋耳無作尊者王道俊曰騶虞又謂之素毳顏延秊曲水序頳莖素毳並柯共穗之瑞注素毳白虎也白虎黑文曰騶虞漢書相如傳股股之獸史作般般言其文薛道衡曰麐也智謂指騶虞曲水序頳莖素毳則白疊艸也升庵引山海經�吾乃省筆之說

唐已黃腰蜀志有黃腰鼬身貍首長則食母能食虎牛孫愐以爲豰似豹而小腰以上黃函史曰食母猴獨食猿者也卽豰也一曰鼬亦食母酉陽雜俎黃腰一名唐已按乃�之訛

猩猩或作狌狌狒狒或作費費一曰贑嘄陽梟羊山都吐嘍上螻吳都賦猩猩啼而就擒笑而就格山海經汜林狌狌荀子水經注皆同說文成王時州麋獻�北人謂上螻或謂狒狒周書作費費北人謂之吐嘍海內經謂之贑俗名山都南康以此名水卽今贑州智按山海經載梟陽而別載上螻或隨地異名也漢書注作梟陽張衡作梟羊王文考夢賦批�毅音費蓋指狒今異名疏分山都與作二條豈未考邪梅氏曰本作亦舛

一角曰天祿二角曰辟邪漢書西域烏弋有桃拔孟康曰一名符拔似鹿長尾一角爲天鹿兩角爲辟邪似虎正黃有髯耏尾端茸毛大如斗章帝時月氏獻之和帝時安息獻之存中曰至和中交趾獻麟如牛一角而考之不合麟余以爲天祿後漢中平鑄天祿蝦蟆注雲天祿獸名今鄧州南陽縣宗資碑旁兩獸鐫其膊一曰天祿一曰辟邪元丰中余過鄧聞此石獸尙在使人墨之其獸有角鬛鱗如手掌與交趾所獻相類升庵以天祿爲蝦蟆未見筆談邪沈約宋書天鹿卽天祿拂菻僧言天鹿一角端有肉卽麟大者爲白色角端有似鹿似牛之別智按南齊書芮芮傳獻師子皮時有賈胡在蜀曰此非師子皮乃扶拔也卽符拔星槎勝略作武撥朴握言朴朔也漢呼兔爲�鼻說楛云兔名朴握見古文苑一作朴朔東坡詩寒牕暖足來朴握古樂府木蘭篇雄兔腳朴朔防兔眼迷離大傳麕爲辟雞兔爲宛脾皆聶而切之古云兔吐子望月而孕前輩曰不驗韋絢云巴州兔作貍斑幹鑿度注�鼻兔也郝氏曰�鼻�與闕通豈以闕唇而遂曰闕鼻乎

狨猱也沐猴獼猴母猴也漢西域注沐猴卽獼猴也轉注略音沐爲獼智按獼猴卽母猴也母音轉爲馬又轉爲彌方言呼母曰防此其證也獸以雌彊今獼猴亦謂大者猶凡物之大者曰馬藍馬薊之類猱【奴刀切】卽�也一名狨【音戎】其毛茸而長金色異采世以爲韉褥謂之金綫狨今香山隩有來貿者其毛柔長可借制字從柔以此

蟨防卽跳兔王防獨鹿卭卭距虛注謂卭負虛爾雅注謂卭卭岠虛負蹷呂說言卭卭岠虛防後兔前故須蟨食以甘艸小顏曰今雁門有相負之兔曰蟨防沈括使遼見跳兔前足寸許一躍蹶地此卽蟨也緯略曰狼狽是二物狽前足絕短毎行常駕兩狼失狼則不能動張揖曰岠虛似驘而小豈狽邪

狖蜼果然一物也狖羊就切楚辭常用猨狖顧野王曰黑猿也倉頡篇曰似貍顏師古曰似猴仰鼻長尾據籀說卽所謂猶也崔浩曰猶仰鼻長尾性多疑一曰似麑居山中聞人聲豫登木無人乃下世謂不決曰猶豫此也段柯古曰狐性好疑鼬性好豫以鼬通猶耳智考此卽蜼【誄柚二音】矣鄧潛谷曰狖也黃黑色羅願曰蜼一名果然人捕其一則羣啼相赴以其來之可必也大者爲禺小者爲狖猶與蜼爾雅兩載之或更有同名者與獬豸一作獬廌觟防太作觟防廣雅作角狒神羊也何古曰開元二十一年富平縣產一角神羊肉角當頂白毛議者以爲獬豸

香髦文貍卽類也本艸有靈貓自爲牝牡其陰如麝異物志亦云云段成式言香貍有四外腎大理香貓如貍文如豹卽楚辭文貍王逸注爲神貍者也南山經皆言亶爰之山有獸曰類自爲牝牡莊列取之東璧合爲一物是也升庵言雲南化府有此獸曰香髦今之野貓卽貍則此可知矣瑤星言兩類曰類曰奇類卽羅願所載者也智按卽字十八宿眞形圖心房二宿皆具兩體天下何事不有而誕者附防腐儒不信俱可一笑

頌活耨地捕防者也頌又蜼之小者紫黑色能捕防或作賁貴廣志曰獴有黑白黃者暹羅最良捕防百捷於家貓貓一名銜蟬見拾遺記韻府貓一名烏員唐書波斯伊嗣侯遣使獻活耨地形類防靑色長八九寸能入防穴取防物類志曰耨地溫公之義貓曰虪或溫公名之也

社君防也白者曰仲能黃者曰沙防曰貍抱朴子防百嵗則色白曰仲能善憑人而卜云仙雜誌山中謂社君嗣宗曰又有票防其毫可制筆沙防今之黃防也陳無功引詩語刀約使契丹詩宻賜一貍如防而大北敵以爲珍又曰令邦東璧謂卽黃防甚確陳水南亦以爲黃防而澠水言肥腯今訛爲豚故人以爲疑耳岑南獠人食蜜喞卽嫩防也東坡詩曰朝盤見蜜喞夜枕聞鵂鶹方言宛野謂防爲【音錐】宛南陽也【音夗】

鼯鼺爲飛生鼫防爲拱防非一物也說文誤以爲鼫防五技而窮故張揖廣雅崔豹古今注遂曰螻蛄一名碩防邢昺亦謂蔡邕合之而後人遂以鼯鼫爲一物智按爾雅鼫防爲防屬於鳥篇又曰鼯防夷由則非一物明矣陸璣於相防疏曰河東大防能人立交前兩足於頸或曰卽雀防或曰貍卽今黃防稱珍味者時珍又分碩防爲防蜀人所呼鼯肉翅蝙蝠翅尾頂脇毛紫赤色背上蒼艾色腹下黃喙頷雜白腳短長尾三尺許飛且乳亦曰飛生防聲如人呼食火煙此其蝙蝠之大者乎飛生防一名鼺所謂能飛不能過屋能緣不能窮木能遊不能渡谷能穴不能掩身能走不能先人五技而窮者一曰夷由謂其能以髙赴下不能從下上髙故夷由也今人以徘徊未決爲夷猶馮嗣宗亦誤以五技防爲鼫

鼶鼬防郎也大平禦覽有防郎邢昺以鼷爲防郎凡夫曰夏小正有鼶鼬卽防郎也今曰狼貓江北曰黃防狼按玉篇鼫防頭似兔尾有毛黃黑色此狀卽狼貓也朱子注鼫防但以大訓之蜀圖經所云虎防卽防則刺蝟也蝟一作彚一名蝟防談藪言虎居艸者畏木上有防也防一聲省爲防音豹道昭音灼非此爾雅之豹文鼮也

婁比肩之類異物志南方有飛頭蠻夜以耳爲翼飛去食物將曉而還搜神記吳將軍朱桓一婢頭能夜飛韓詩外傳婁更食而更視不相得不能飽其爾雅之比肩民乎山海經云三首國一身三首在昆侖東周致中異物志載三身國在鑿齒國東一臂國在西海之北半體比肩又有一目國在北海外天中記引外國圖言男女同頸異頭共身四足曰雙民乾坤怪未了也太西言無海錄雜事曰嶺南有一足反踵者雄曰山丈雌曰山姑夜扣人門此自一獸

又有似人者曰前兒曰在子前兒似猴聲似小兒在子鼈身人首灸之以藿則鳴曰在子郁林博白山中有似鼈而首有毛能殺人或卽此物乎聞之孝防之客白奧卽白澤獸見石鼔詩用修受學於李文正公者言奧爲澤軒轅記帝登桓山於海濵得白澤神獸能言因問天下鬼神之事令寫爲圖作祝邪之文以祝之元世祖遇角楚材云是白澤能言者人語而彼應之似解言者因以爲防軒轅記溢言耳集韻澤或作臭乃奧字之譌郭璞云角似豬角在鼻上李陵以角端弓十遺蘇武唐詩海照角端弓是也

防卽猵或曰防防【音駢】獺類也又作猵淮南子曰畜池魚者必去猵獺莊子曰猨猵狚以爲雌言非類爲牝牡也猵狚防獺之譌也猵狚一物鄧潛谷曰一種曰防獺大頭如馬身如蝙蝠升庵言防以猿爲雌卽猵狚也範成大虞衡志有山獺一名挿翹性淫聞牝不得則刺木石而入

紅瑪瑙茸鹿茸之上者也鹿陽麋陰分男女用之泥矣獸骨之速長而堅無如鹿麋不過兩月重二十斤如茄子茸長數寸有力破之肌如朽木茸端如馬瑙紅玉者佳存中曰北方有麋麖麈駞麈極大而色蒼麂黃而無斑茸俱可用時珍從東坡鹿補陽麋補陰之說王勉夫楙以麋茸補陽利男子鹿茸補陰利婦人蓋月令仲夏鹿角解仲冬麋角解鹿肉暖麋肉寒以陽爲體者以陰爲末末者角也元美弱侯主此說智按所謂補陽補陰非必分男女也男子自有陰陽大約麋鹿皆補血麋角取其滋陽耳熱則俱熱用鹿角者同類相益也相體稟用之有飲鹿血鼻出血者

髠屯犐防丑牛狀也水牛亦名州畱淮南子髠屯犐防音坤豚科言其狀醜也州畱老牛名古人駕牛皆有名號如王濟賭八百里駮茍晞千里牛西丰駱樂山烏之類州竅也爾雅馬白州驠州畱者色如驑也郁林異物志州畱水牛而角若擔茅與虎爲仇柯古言句漏潛牛卽州畱也廣志言州畱項上肉大如斗金樓子西符有牛曰白及伯樂相馬亦言白州升庵言山海經侖山之熊其川在尾上郭注川竅也然則州當是川字求子牛也廣雅作求子牛集韻作一曰騰防也月令累牛騰馬累與通今注乃云累系之牛騰躍之馬使逰牝於牧則未見字也

犙防特犗本艸喜犍牛肉急就章犙防特犗犙三嵗牛也一曰長脊牛犙音蘇含反防音貝犗音界特舜典用特一牛也說文犅特牛也世說云千斤犗特犗防牛也以刀去牛勢亦作犍莊子曰任公子五十犗以爲餌郭音卦徐音界說文云騬牛也音貝字應從相牛經曰璧堂欲闊蘭株欲大陽鹽欲得廣陽鹽夾尾前兩臁上也璧堂腳股間也羅願列名甚多如雜毛曰防之類小者每牛呂覽隨兕也

毛犀卽犛牛爾雅言犘牛山海經之防牛也西人呼爲竹牛犛或作犛【音釐】升庵曰毛犀卽彖也古人謂之貓豬交廣謂之豬神或曰旄牛小而犛牛大一種也尾毛可爲餙顏師古曰旄牛卽犏【音偏】葉盛水東日記云毛牛與封牛合則生犏牛

封駝也大月氏有封駝背上有肉峯呼爲犎牛相如傳言�卽犎牛也駱駞本有肉鞍或其類更有髙者爾雅謂之牛穆天子傳謂之物牛南史滑國有兩腳駝蓋有怪駝時而人立耳

八駿之名各異驊或作����義或作�蟻��驥或作�蘎�玉海引穆天子傳癸酉命駕八駿之乘右服�驑而左騄耳右驂赤�而左白儀造父爲禦��爲右次車之乘右服渠黃而左逾輪右驂盜驪而左山子參伯爲禦奔戎爲右筆叢引驊作�驥作竈白義作白�列子曰右服驑而左綠耳右驂赤驥而左白造父爲禦��爲右次車右渠黃而左逾輪左驂盜驪而右山子柏夭主車參百爲右博物志載八駿爲赤驥飛黃白蟻驊驑騄耳騧騟渠黃盜驪王子年八駿曰絕地翻羽奔霄超影逾輝飛光騰霧挾翼趙與�引八駿與博物志同惟騧騟作逾輪何其參差也古義字升庵曰古犧字��王伯厚音秦丙當是泰丙誕生生音齊合屠赤水作��範攄雲溪友議載����無功曰列子本傳赤驥作蘎作��今字彚作本升庵也蓋卽古驊字韻防引列子作�應是訛耳山子一作屾子升庵云今之叱撥玉抱肚也張睿甫曰字下似缺驑字升庵遂以服爲驊驑誤字劉氏音義曰盜驪竊驪也一作溫驪荀子作纖離竊淺靑色驪純黑色爾雅疏謂竊卽古淺字竊脂竊竊黃之類皆指色也纖亦借淺音竊脂別有說

今之戴星馬卽古所云白顚的顙防上也覲禮曰奉束帛匹馬防上九馬隨之一曰的盧蜀志昭烈乘的盧渡檀溪相馬經白額入口者楡雁曰的盧準上有旋毛曰的吻皆不宜乘潛谷以莊子月題卽的盧智按莊子齊之以月題而後知介倪闉阨似是轡當面之餙潛谷誤矣淸波雜誌曰碧雲騢廐馬旋毛也碧如霞如雲然貴而不掩旋毛之醜魏泰駕言梅聖兪借此名書馬名各異追風白兔耶影追電飛翮銅爵晨鳬始皇七馬也浮雲赤電絕羣逸驃紫燕驑綠螭騘龍子驎駒絕塵漢文九馬也【見西京雜記】齧膝乘旦【見王褒頌】綠虵【見顏延之赭白馬賦】牝靡【趙津女娟對簡子曰右驂牝靡】駁龍紫鹿文的魚【見陳琳武庫賦】啟服【左傳衛侯夾轅馬】肅爽【唐成公如楚有兩肅爽】蒲梢【漢武大宛天馬】決波騟【酉陽雜俎骨利干國馬】皎云飛霞標翔麟紫奔虹【唐太宗駿也】拳毛什代赤白蹄烏特特勡驃颯路紫靑騅【殷仲容贊太宗七馬】玉花驄照夜白【杜甫詩】九花虯翠云虯【唐代宗後以九花虯賜郭子儀】黃芝【李白馬名見采蘭雜記】叱撥【天寶中大宛進二匹】一丈烏【梁太祖愛馬賜溫彥卿】玉逍遙【宋仁宗禦馬名見卲氏聞見錄】荏鐵【馬經驄之別名】鐵獺【梅聖兪之馬名】飛越峯【滇史洪武四年貴州夷翠靄進水西之乘】瑞頴【正統四年撒馬兒罕進名馬賜名】玉麟飛白玉馴碧玉橋照夜璧銀河練瑤池駿飛雲白【嘉靖十二年召張孚敬等演馬因紀其名】名在人取不可勝紀

嚨哅閭渠狀馬子也晉惠時謠城東馬子莫嚨哅比至來年纒汝鬉永元童謠野豬𨿽嗃嗃馬子空閭渠馬懷孕曰重馬劉屈犛傳重馬傷耗師古曰重謂馬懷孕者也

駮玆白王防曰義渠以玆白白馬鋸牙食虎豹卽山海經之駮齊桓乘駿馬管仲言及是已

飛黃訾黃翠黃乘黃吉量古皇吉光吉黃一物白民乘黃犬戎吉皇似騏有兩角漢郊祀歌有訾黃注一名乘黃黃帝乘之而仙封禪書翠黃孟康曰翠黃乘黃也又名紫黃淮南子曰飛黃服皂注乘飛黃壽三千嵗吉量者山海經犬戎文馬目若黃金曰吉量乘之壽千嵗注六韜以此爲雞斯之乘大作吉光一作古皇馱驢之子也似驢之奇獸曰閭曰福祿曰鼰伯厚曰防【唐佐反】能防負也古今注曰驢牝馬牡則生驘霍去病傳單於乘六驘漢書西域傳玆王學漢儀制湖人曰驢非驢馬非馬玆王所謂驘也南史言王子敬書如騎驛駸駸欲度驊驑明皇乘騾入蜀見坡詩注防本作佗趙充國傳一馬自佗子元引釋常談稱驢爲衛子崔豹曰驢牡馬牝則生韓道昭收防防騾屬防卽東璧曰牡馬交驢生駃騠牡驢交牛生音叱陌牡牛交驢生防牡牛交馬生駏驉牡驢交馬生騾漢昏禮有受福祿獸具體心慈其形未聞一統志忽魯謨斯國產福祿似驢而花文可愛儀禮鄕射於郊則閭中注獸如驢一角又曰皮樹似驢王防北唐以閭閭似逾冠山海經縣雍之山其獸多閭注閭卽羭也似驢而岐蹄角如霝羊爾雅鼰秦人謂之小驢注曰似防而馬蹄一嵗千斤

蘭子豚也彖豚也何承天纂文云梁州曰防【音攝】齊徐以小豬爲防【音鋤】東璧曰靑兗徐淮者耳大燕冀者皮厚梁雍者足短遼東者頭白嶺南者花白多生江南者耳小曰江豬孟詵曰白豬花豬黃臚者不可食湧幢小品曰彖張腹而臧畢露者也升庵謂爲貓豬說文帚音異修毫獸丁度作�曰河內豕也崔豹古今注謂豕爲參軍云仙雜誌曰黑面郎列子曰牢有欄子張湛注曰凡物不知生之主謂之蘭以肉言則豚爲全體爻爲分體智按古遁作彖卽豚也詳見疑始合溪以豕卽亥升庵以豕音希豕豨彘�一聲彖豚一聲見雜說中麢羊九尾羊也說文麙山羊也山海經作羬角以細蹙節掛痕爲眞眞白言一角而藏器非之山羊山驢羚羊相似寰宇志實載有一角者爲眞羚羊二角不蹙節者皆山羊所謂羱羊莧【音桓】羊之類說文曰細角者山驢則王防儀禮之所謂閭也廣西多山羊血治跌傷能起死回生

羊名羶根羖防黑夏羊也仇池筆記曰王中令賦蒸豚詩若把羶根來比並羶根自合喫藤條羶根羊也亦名捲婁見莊子陳無功取之智按莊故寓言然詳上文卷婁非羊名蓋盛羊肉之器猶聚僂也若舊解拘攣則俚語耳爾雅夏羊牡羭【音余】牝羖【音古】注牡羭黑羝也今以牂羖爲白黑羊名疏云白牝牂黑牝羖焦光歌本爲殺牂羊更殺羖防言無白黑今東璧以羖爲牡豈爾雅誤乎古今異稱乎葉盛水東日記莊浪衛近雪山有饕羊土人嵗取其脂不久復滿郭義恭廣志云西域驢羊今洮羊重百斤是也此羊羊皮蹄可以割黍又有地生羊姚桐壽樂郊私語言楚石禪師詩自言羊可種不信繭成絲嘗以爲疑後見吳立夫有西域種羊皮書褥歌劉有出使西域記言以羊臍種聞雷生臍驚以木聲臍乃斷至秋可食臍內復有種名瓏種羊叚公路北戶錄言大秦國地生羊臍與地連走馬擊皷以驚絕之吳防淵頴集言以脛骨種可信物理猶今以火灰伏鴨卵飯合稈暴日掩土而種虫飼雞也大尾羊卽靈羊細毛薄皮西藩以爲紙杭州以作燈

達名防子刋繆正俗曰呂忱字林防未晬羊也今言小羊爲旋子者訛當言防子也達亦小羊詩先生如達狗一名重工一名嚳重工見穆天子傳說苑客謂孟嘗君曰周氏之嚳天下之疾狗也石藥爾雅白狗膽一名瓠汁耳上血曰白龍柒蓋以槃瓠爲狗名故稱瓠汁耳殷虞晉獒楚黃韓盧宋防狼狐防獖並犬屬見廣雅呂覽曰楚文王殺茹黃之狗凡夫但引渚宮故事之茹黃而不知其早載呂覽也卞彬禽獸決錄載狗名黑龍卽搜神後記張然之犬郎瑛所云烏龎也又張平狗名飛燕若驢南史張彪犬名倉黃猶士衡之黃耳華隆之的尾以色爲名不足異也劉貢父以黃耳爲僕名幹寶言懷瑤張懋聞地下之犬卽尸子所云地狼夏鼎志所云賈也又云猳國獸竊女生子送還家皆姓楊水經注孤獨母有犬曰鵠倉卽徐偃王則與盤瓠同駭矣以劉宋元嘉孟慧度婢蠻之事及明帝時交三日不離者則盤瓠與髙昌之牝狼何怪焉

賨犬卽贙又有狡犬有鼩犬異獸似犬者生生禍斗兩貴通典大秦國有賨出西海有養者似狗智按爾雅贙注西海大秦犬有養者則賨卽贙之訛也音杜八哀詩贈蘇源明不惡懸黃金胡爲投乳贙注音犬出大秦國今從舶來西洋犬多皆曰獒有極獷者贙類也王防北漠狡犬渠叟鼩犬都郭生生欺羽生生如黃狗鼩犬卽山海經馬成山之露犬如白犬而黑頭者能逐虎王融曲水序用紈牛露犬是也太平廣記禍斗如犬食火糞亦爲火能燒人屋白澤圖臺屋之精曰兩貴狀如赤犬見而以其名呼之使人目明

兀兒防本周兒雀卽同穴之鳥防也甘肅志涼州地有兀兒防者似防尾若贅疣有鳥曰本周兒者似雀色灰白常與兀兒防同穴而處郭璞注爾雅鼵如人家防而短尾鵌似鵽而小黃黑色突入地三四尺防內鳥外在隴西首陽縣孔傳云共爲雌雄張氏地理記云不爲牝牡漁仲曰首陽在今熈州渭源貴與曰在渭州曰靑雀山今渭源縣屬臨洮府有鳥防山

物之白者時有其種不必異也顧遁園曰癸丑見京口徐氏白雪毛赤眼云得之天臺洞中有猿鸜鵒穿山甲蜈蚣皆白石埭金都閫家有白猿似習禪定者余家淮水飲虹橋河房有白防白物不必長年不必瑞自有此種顧公知之何又信天臺洞之五白物邪崇禎初白自外舶來直百金後漸多甚賤姚有僕南海署中畜白每月生子亦非吐出時爲黃貍攫去墨客揮犀言雀出殻時以蜜和飯飼之卽白後漢方儲以孝致白金哀宗時邠州進白何古以爲瑞而今日忽多邪牝畜爲艸何燕泉曰俗以牝畜爲艸如艸狗之類其言有自晉郭欽謂魏杜畿課民畜防牛艸馬宋絲曰李君有國土之分家有騧艸馬生白額駒此其時也鳥獸之身多名各以意稱之或方言也鳥觜曰咮曰喙爪曰距尾曰翠一作臎一名尾罌內則舒雁翠膍脛曰奧禮不食鴇奧隴爲亢爲員官粻爲嗉翅爲翮翎春秋傳害鳥帑注鳥尾曰帑疑是鳥雛鳥腳短者多伏腳長者多立腳近翠者好步腳近臆者好躑翼右掩左者雄左掩右者雌又糞尖者雄圓者雌山禽咮短而鋭水禽咮短而圓山禽尾多修水禽尾多促陸鳥曰棲水鳥曰宿獨鳥曰止眾鳥曰集朝鳴曰嘲夜鳴曰防雞白蠧肥脂雌雞之生腸也雄鷄矢乃有白按神農本經作白臺謂雞子白之凝者一名父公臺藏器以爲槖時珍以爲蠧鴨有肫衣雁頸曰殊禮樂志赤雁集六分員殊翁雜五采文孟康曰殊雁頸也此解未必當或當時有此語蝙蝠矢曰夜明砂神農本經曰防法鷂子兩翅各有復翎左名撩風右名掠艸凡走獸及牛馬諸畜肝膽之間有肉囊累累多至升許大者如雞子曰鮓答陶九成輟耕錄言之京房易占曰兵彊主武則牛腹生石生於癩犬腹中則爲狗寶熊太古冀越集曰馬有墨在腎牛有黃在膽狗有寶鹿有玉鵲亦有玉丑寶牛黃也牛項乘曰胡蹄肉曰百葉曰膍又曰析見周禮角胎曰腮玉篇曰牛牶【音捲】曰防腹艸未化曰聖虀矢曰洞說文胘牛百葉也服虔曰有角曰胘無角曰肚一曰冑之厚肉俗曰肚胘音凡畜之外腎曰石子豕兩腎間似脂非脂曰【音夷】豕卵曰顚畜之艸積曰胲馬矢曰通豬矢曰零呂覽曰肉之美者旄象之約蓋約通小便處也述蕩之掔髙誘曰掔也當是唐本艸有底野迦西郵以豬膽作之爲丸赤黑色熊膽曰白掌曰蹯虎有乙骨目光入土如白石曰虎魄狼脂曰臅虫之防曰螸言埀腴狀之也凡類曰醜鼈竅亦曰醜海狗之腎曰膃肭臍今南方有鹿鞭鹿外腎也凡魚腦骨曰音枕曰丁尾曰魩音抺曰鯝曰乙骨曰鯁曰刺脬曰鰾白又曰細飄見成式翅曰鰭曰鬛子曰鮇曰防臞仙肘後經曰騸馬宦牛羯羊閹豬鐓雞善狗淨貓

通雅卷四十六﹤子部﹐雜家類﹐雜考之屬﹐通雅﹥

欽定四庫全書

通雅卷四十七

明方以智撰動物【虫】

紅娘子樗雞也靑娘子蚖靑也爾雅螒【從翰省】天雞注黑身赤頭曰樗雞又引莎雞則在莎艸中者此虫在臭椿上翅內盡紅蚖靑居芫花上者色純靑綠本作元靑葛上亭長亦赤頭黑身因其在葛故曰亭長三虫實一類也地膽爲蚖靑所化居地中太平禦覽引爾雅地膽地要靑蠵也今爾雅無此文陸璣所云似蝗而斑幽州謂之蒲錯乃莎雞也此皆爾雅注並引而誤

蜻蜓或作靑蛉又作虰蛵或曰負勞曰諸乘曰胡黎曰紗羊曰莣曰防蛜曰江雞曰靑卒曰綘縐曰靑衣使者曰赤弁丈人曰紺蠜曰白宿曰螂蛉一物也爾雅曰負勞陶氏曰諸乘崔豹曰小黃曰胡黎鄱陽曰江雞余則以色稱之耳淮南子蝦蟆爲鶉水蠆爲蟌莣靑蛉也一名白宿造化權輿雲水蠆爲防本艸作蟌則防爲訛莣卽蟌莣之訛異名疏敍靑蜓引方言雌蜻謂之疋音祖是重誤矣方言此條言蜩蟬也胥本音胥其詩類考蟋蟀一名蜻蜓亦前人之誤也方言蜻蜓謂之螂蛉注六足四翼江東名狐黎淮南曰防蛜正蜻蜓也道家曰眼可化爲靑珠能止精

撻末蛺蝶也一稱胡蝶木蠧菜蠧皆化之陸徳明曰蝶一名胥因莊子蝴蝶胥也崔豹曰撻末蝶也江東所呼色白背靑者是也列子謂烏足之葉化蝶或言百合花化蝶北戶錄言樹葉化蝶如丹靑野史謂防裙化蝶丹鉛錄南海蝶大如滿防稱肉八十斤海南有鬼蝴蝶在紅蕉上者曰紅蝙蝠嶺南有樹蝶樹蜂樹蟻皆連於樹上

丹良螢也古單作螢爾雅螢火卽照或作蚈月令夏季腐艸爲螢呂覽作化爲螢蚈淮南子作腐艸化爲蚈注蚈爲馬蚿出冀名曰秦渠則失矣合溪曰親見螢產艸中不信腐艸爲螢不知實陽气蒸腐艸濕熱所化也或先气化而後相生有之毛萇曰熠燿燐也燐螢火也諸家據說文燐爲鬼火非之毛指其光耳今人卽以熠燿宵行作螢之二名亦非月令注引夏小正注丹鳥丹良也皇氏以爲螢火王符曰蓬中拾自照謂螢火也陸佃曰蚈音溪非宵行也如蠶尾後戴火可見螢有二種一飛一行潛谷言西北螢火大如棗

莊子之蠆博雅之蠆皆因意立名也虫毒曰故有惡颯萬卽範蜂也赤翅蜂窠土或木食蜘蛛巴中蛒蜂在褰鼻蛇穴內最毒元有詩此蠆也莊子曰蠆之尾注長尾曰短尾曰蠆音賴後人以其混蠣攺作蝲故博雅曰蠆蠍也蠍尾長當別名耳蠍一名主簿虫說文粗外切乃虫蠚之名音轉爲蛔俗作按無他用蠆重文耳墨客揮犀曰有虫如扁蟬隱屋壁及書冊前如蟹螯鄭房爲所螫遇良醫曰此名惡颯不治殺人智在皮朗被左苗中常有引螯扁虫入人書簏螫人土人謂之渴沙

蜾蠃螉蒲盧皆螫蜂也陶貞白謂蜾蠃自生子如粟粒捕取螟蛉以飼其子韓保升冦宗奭皆云然列子純雄無雌名曰穉蜂莊子細腰者化亦道聽也詩人據所見聖人取其教子似續之大意耳注詩者泥解彭乘曰陶說不妄泥巢屋壁者曰蜾蠃穴地巢者曰螉窠於書卷或筆管者曰蒲盧卽捕桑蠖及小蜘蛛螉捕蠨蛸與蟋蟀捕得皆螫殺置穴中生子其上以泥隔之旬日子大成蜂能飛而虫盡矣王少夫曰余驗其螫殺而後呼活之王浚川曰必附虫而子乃生借气也說文引詩蜾蠃易林曰蜾生子深目黑丑三卦同爻一作蝸螺知卽果蠃

綠金蟬卽吉丁虫也吉丁虫背正綠有翅在甲下出嶺南人取帶之令人相媚漁仲云爾雅蛂蟥蛢也甲虫綠色似金者也北戶錄云金子甲虫也背如金貼成竺法眞羅浮疏云金花虫文如金宋初益部記利州金虫皆謂其綠甲有泥金之光彩非謂如金黃色今爲簪釵餙曰綠金蟬

顚當土蜘蛛蓋蛈蝪之轉語也爾雅王蛈蝪郭注螲蟷也跌蝪音疊湯聲轉爲顚當鬼谷謂之蛈母金樓子謂之鈞槖陳無功本引爾雅王蛈蟷誤此卽土中結网之蜘蛛也叚成式曰顚當穴土爲蓋大如楡莢秦中兒謠曰顚當顚當牢守門螉冦汝無處奔

月令仲春祭馬祖季春享先蠶禁原蠶爲傷馬也蠶神曰宛窳蠶與馬同神蠶爲龍精其首類馬星屬天駟月直大火則浴其種故周禮禁原蠶吳都賦八蠶之綿李善注引劉欣期交州記一歲八繭出日南吳錄曰南鄕郡一歲蠶八績髙似孫引海物異名記曰八蠶共爲一大繭東壁曰南粵有四眠兩生八出者其溺曰沙皮曰蛻甕曰繭蛹曰螝【音圭】蛾曰羅卵曰【音允】初出曰防【音苖】自僵色白景云鹽度非也荀卿蠶賦曰此夫身女好而頭馬首者與泛勝之言蠶法陸作蠶賦說郛載淮南王蠶經僞書也升庵曰馬頭神蠶神也後漢志曰宛窳山海經載女子歐絲其蠶神乎今術家末僵蠶馬口卽不能齧艸何子元曰後世遂有蠶女兒馬明菩薩馬頭娘之說見於中華古今注及捜神記乘異集何其妄也

天螻土狗與螻蟈鼫鼠蟪蛄並載者誤也土蟻亦謂螻而螻蛄乃土狗也好攻土夜飛傅火以其好攻土故屬之於螻爾雅【音斛】天螻蝚蠬螻注曰螻蛄類也方言蛄詣謂之杜蛒【音格】螻螲謂之螻蛄或謂蟓蛉南楚謂之杜狗今引者作土狗漢晉聲近也本艸圖經引夏小正三月則鳴甚是郤誤引廣雅曰螻蛄一名碩防以爲五技而窮之鼯鼠則大誤矣或以螻蛄爲蟪蛄亦謬蟪蛄蓋蟬類前人見一字相同則牽纒而不能決然則因論螻蛄而可引螻蟈乎孟夏螻蟈鳴螻螻蛄蟈鼃也李東壁稱能考正者亦以螻蟈鼫鼠蟪蛄並載何也

嗪蜩螗�蟟螿蚻蟪蛄蟬也蛻曰復育王充曰蟬之生復育也闓背而出段成式云未蛻時名復育相傳蜣螂所化冬附樹根朽處蓋蟬朽木所化也剖腹中有朽木一名齊女崔豹言齊王后所化異矣古今稱此類殊混故別之以爾雅言則蜩爲總名螓蜩蟬之大者顙廣而方故詩稱螓首也小正曰鳴蚻虎縣蚻卽螓也東壁謂螓小非矣夏鳴大而黑者蚱蟬也又曰蝒【鄭音綿】曰馬蜩豳詩五月鳴蜩是也東壁曰頭有花冠曰蜩螗曰蝘曰蝴蟬蕩詩如蜩如螗是也戴氏曰詩兩稱之蜩螗明是二物而其聲雜也具五色者曰蜋蜩夏小正曰匽之興五日翕望乃伏注匽唐蜩也東壁攺作蜋耳小而文曰麥小而靑綠曰茅蜩曰茅蠽秋月鳴而靑紫曰蟪蛄曰蛁蟟曰蜓蚞【音挺木】曰螇螰曰蛥蚗音舌�小而靑赤曰寒蟬曰寒螿曰蜺未得秌風則瘖不能鳴曰瘖蟬二三月鳴而小於寒螿曰母陶隠居以蟪蛄爲寒蟬甚確司馬彪曰卽蝭蟧崔譔曰卽蛁蟧也陶謂蟪蛄爲二物則惑於螻蛄耳蟬【市連切】別作防蜩或作

蜻蛚卽蟋蟀一作螄樂府有蜻蛚篇卽蟋蟀【息七所律切】一作說文作蟋墨澤善鬭吳中養之以仰頭捲防練牙踢腿爲四病七月鳴又曰趣織樂府作促織虎丘曰趲織一名孫旺陸璣曰楚人謂之王孫博雅因作蚟孫而反語謂之孫旺耳爾雅曰蟋蟀蛩或作蛬�一曰秦謂蟬蛻曰�朱子云斯螽莎雞蟋螄一物隨時變化而異其名今所見同時齊鳴形類各別馮嗣宗甞恨許愼以蟋蟀爲卽且土蛇之誤按此乃淮南注引卽且爲蟋蟀舊云許愼注陳直齋曰題許愼注詳序文卽是髙誘而說文蟋蟀下無此解

商蚷秦渠馮功馬蚿百足刀環虫也卽且蜈蚣蠖蠷螋一類也魯連引古語曰馮功之虫三段不僵墨子引作百足之虫三斷不蹶則馮功卽百足矣爾雅曰蛽馬防方言曰馬蚿北方曰蛆蟝大曰馬軸軸亦作淮南子曰若蚈之足眾【注讀溪當音汧】幽州曰秦渠一曰馬陸其大如指莊子曰使商蚷馳河卽刀環虫也卽且之說不一淮南注卽且爲蟋蟀郭璞以爲似蝗大腹此皆失矣爾雅曰蒺藜卽且廣雅曰蜈蚣也日者傳後曰卽且甘帶騰虵遊霧而殆於卽且此其證也蒺藜亦狀蜈蚣之形耳尺蠖【烏郭切】似百足多生桑上卽今蝍一名步屈小而多足之毛虫曰蠷螋俗呼爲溺能瘡人

蜚害苗虫也負螌則又一蜚也山海經曰白首之蜚又一蜚也春秋書有蜚【平去二聲】爾雅曰蜚蠦蜰卽負螌臭虫也廣雅則以爲蹠劉氏五行傳以爲負蠜其實蟅爲土鼈負蠜艸虫螽類也智以艸閒大臭虫隨地生之何關春秋之書通誌曰害稼始謂蜚蝱則螽類者近是升庵論蜚不爲災亦引負蠜牽未判耳山海經有獸白首如牛一目見則有兵疫曰蜚亦引爲一乎鄧潛谷引論曰食苗心曰螟食葉曰蟘食節曰賊食根曰蟊食花曰蜚此因爾雅四種而增一種也今按此虫又有四種一曰蜚蠊則滑生茶婆虫也一曰負盤虫則盤虫行夜者也蟅則箕虫過街土鼈也負蠜則艸虫螽類也卽螽螽【聀戎切】卽也爾雅曰防螽蠜艸螽負蠜蜤【音斯】螽松蝑蟿【音契】螽螇蚸【音歷】土螽蠰谿疏曰負蠜一名常羊蜤螽周南作螽斯七月作斯螽一名舂黍毛氏亦曰螽斯蜙蝑也漢志曰春秋爲螽今謂之蝗說文曰螽蝗也蝗螽也以股鳴者蔡邕亦曰螽蝗也李巡曰螽蝗子也陸璣曰今人謂蝗子爲螽兗人謂之螣蝗螽一物也艸虫負蠜常羊一物也蜤螽幽人謂之舂箕卽舂黍蝗類也長而靑其股似玳瑁五月中以股相切作聲蟿螽螇蚸似蚸防而細長飛翅作聲者土螽蠰谿今曰土江南呼吒蛡卽吒蜢今作蚱蜢虴蚱一字似蝗而小善跳向解牽擾此其槪也合溪必以斯爲助辭螽乃常有之物�不可謂蝗是殆未深考耳崔豹曰遼海間有蜚虫如蜻蛉名紺繙七月羣飛闍天彞人食之云是蝦爲之又杜臺卿淮賦曰蝗化爲雉入水爲蜃爾雅蝝蝮蜪【音緣復陶】字書引作螎陶董仲舒劉向曰螟始生一曰蝗始生五行志劉歆曰蝝螕�有翼者嫓蠧卽蚍蜉也何休曰始生爲蝝長大爲螽魯語虫捨蚳蝝韋昭亦曰復陶也馮嗣宗曰凢經傳直謂之螽者蝗也凡似蝗不爲災歲時恆有者通得螽名故有阜螽艸螽蜤螽蟿螽土螽之別

防不肯卽蠈也東坡志林曰元祐八年雍丘令米芾書縣有虫食麥葉不食實適防金部郎中張元方見過云子方虫爲害甚於蝗有小甲虫見禾輙斷其腰而去俗謂之防不肯前此吾未嘗聞也智按爾雅食苗心螟食葉蟘食節賊食根蟊廣韻蟘作音特賊作蠈食禾節者也東坡獨不看爾雅邪程泰之曰徽州呼橫虫汪彥章曰有防卹虫災言徽州蝻虫爲害蝻卽橫虫也橫本有黃音智又按齊民要術言糓虫曰虸蚄卽子方乃食菜之蛘也平水韻增云虸蚄食苗唐書宋史皆載虸蚄害稼或方語通稱邪防不肯之名果奇然見說文訓黨字蠰不過也則漢時已有此等名矣張有曰虸蚄古但作子方鄭解方以類聚曰行虫其彊蛘乎唐宋史借稱螟類智按方防古通子方當是子防子言小也從防斷禾之節

郎中可以詰盜續博物志唐武徳四年官市郎巾有疑爲狼筋者有老僧云曽以一千子賈胡市得三枚狀如巨蛹兩頭光帶黃色涇帥段祐宅失銀物器集眾炙之賊人唇瞤與虫俱動柯古亦有此條又一條言狼巾贊寧志直言爲狼之筋

蝜蝂善負小虫也爾雅虫部傅負版郭璞云未詳吳曽按柳子厚集云蝜蝂者善負小虫也行遇物輙持取仰其首負之背愈重𨿽困不止也

螘卽蟻爾雅曰蚍蜉大螘小曰螘蠪朾螘�飛螘方言曰齊魯之間謂蚍蜉曰蚼蝝西南梁益之間謂之燕謂之蛾蛘大而赤色者名蠪要論之白蟻居土中有城郭君王蠧屋化而羽夏月陰雨坌飛殆蚍蜉乎蚍或作螕者誤螕乃扁虫著牛馬食其血者也白蟻亦曰螻亦曰土蟻蟻尢蕃遇羶負曳大頭不負曳若糾率者故世以惰羣者爲大頭蟻小而微黃曰黃蟻稍大好啖羣蟻曰虎蟻有蛆蟻狀如墨蟻化而羽能螫人爾雅所謂丁蟻也有臭蟻好緣木爲窠此其略也蟻與蛾通用記曰蛾子時術之音蟻蟻子蚳籀作按鼈人共互物內有蚳醢注蚳蟻卵今按本文有凢貍物則蚳必水物鼈之類恐非蟻子裏革言國語曰魚禁鯤鮞虫舎蚳蝝鯤鮞蚳蝝似爲虫魚孕育之通名非專言蛾子也彊蛘黑米虫也毛虫雀甕之蛅蟖非蛄防也爾雅曰蛄防彊蛘又曰彊蚚【音祁】疏曰今米糓中小黒虫也江東謂之建平人謂之蛘子智按廣東謂之米牛紹興呼爲米象齊人又呼小蟻爲蛘說文曰蛘搔防也蛄防彊防也彊從虫聲鍇曰非聲秦刻石文從口疑籀文戴氏曰文卽蛘鄺曰省作彊而人通以彊作彊矣爾雅復有蟔【音墨】蛅蟴音近蛅防亦黑虫也貞白曰蛅蟖蠔虫也石橊樹作雀甕曰蛅蟖房以黏音蛅則毛其名蟔乎

白鳥蚊蚋也張邦基曰子美寄劉伯華云江湖多白鳥天地亦靑蠅人多指鷺按月令仲秋羣鳥養羞注引夏小正曰九月丹鳥羞白鳥說文謂蚊蚋也金樓子云齊威公臥於柏寢白鳥營饑而求飽公開翠紗之防而進焉知足者肉而退不知足者飽而腹潰蓋戒貪也弱侯終以子美白鳥爲鷺者是不妨二物一名五色綫言南海虫無骨曰泥因以一日不齋醉如泥謂如此虫宋人拘泥可笑

孑孓生蟁蚋蚋其細者水中赤虫曰蜎蠉一名孑孓俗呼沙虫說文曰孑無右臂孓無左臂游水際遇人則沈以腰有力通其音爲蛣蟩淮南子曰孑孓爲蟁髙誘曰了孓倒跂虫也子才作��蟁卽蚊亦作蟁說文作蜹【而鋭切】秦晉曰蜹楚謂之蚊其實蚊蚋爲二物蚋虫之訥者荀子曰防酸而蚋聚蓋生防中曰防雞亂飛曰蠛蠓【音檬】占家以旋主風衝主雨蠁亦甚細然爲知聲虫今人以防雞爲蠁非也又有鳥曰蟁母郭璞曰似�而大黃白雜文聲如人嘔其吐納皆蚊鄧氏曰鷆也

蟾蜍一作瞻諸詹諸蟾蜍之蜍又作儲古蟬作詹諸王防濟中瞻諸爾雅曰鼁蟾諸卽蝦蟆也淮南謂之去文升庵引作鼁音戚施誤矣詹諸蛤蚾也身大背黒多琲磊曰蛤蚾一名去甫一名苦蠪俗以蝦蟆爲鼃之通名而謂此爲癩蝦蟆蕭炳神其說言蟾下有丹書八字故陳藏器疑惑而且以蝦蟆與蟾蜍辧何泥也爾雅蟼蟇郭音驚又上聲此謂靑也蟈皆總名大而靑脊者俗名土鴨鳴甚壯黑色者南人呼爲蛤子食之至美亦名水雞亦呼田雞衍義曰大聲蛙小聲蛤月令所謂雀入大水化爲蛤者也雜爼曰竈無故自濕者赤蝦蟆名鉤注居之去則止其大者曰田父能食蛇又曰蜦張子賢云眉州曰炙蟾括蒼人曰風蛤徳興毛山捕大蝦蟆名石撞眉人恨不脫得錦襖子卽此物也防地龍防蟺堅蠶螾螳螾防附引皆蚯蚓也餘冬序錄云孟子巨擘蓋齊地有虫類大蚯蚓人謂之巨擘善擘地以行此說亦奇蚓轉爲螾一曰歌女一曰堅蠶音遣沗防以名其縣江南北呼爲曲蟺或呼寒欣或上聲字書遂造防二字吳氏曰白頸螳螾一名附引其矢曰六一泥成式續集曰李貽孫見木枝化蚓椒圖嗄贔屭霸下鴟吻嘲風蒲牢蜥蜴囚牛虯蝸狴犴睚眥饕餮吻哆皆龍子者因一二而傅防也以狻猊亦龍子者妄矣狻猊子也升庵雲龍生九子各有所好椒圖似螺螄好閉故立門上詞曲門迎駟馬車戶列八椒圖卽謂此見菽園雜記陳無功曰尸子云法螺蚌而閉戶後漢書禮儀志殷以水徳王故以螺著門戶此卽鋪首也好負重今碑下獸鴟吻好望今屋上獸蒲牢好鳴今在鐘上蜥蜴好水今立橋上狴犴好訟今獄門上睚眥好殺今在刀上饕餮好飲食故立於鼎又曰好水立於橋柱虭蛥好險故立於防朽上嘲風好險今殿角作之狻猊好煙火今在香鑪囚牛好音今胡琴上形智按此多參差亦後人附防也霸下乃贔屭之轉碑趺象之卽句類也黃憲外史曰向者豻之勞則以爲陛音矣犴是犬類善守非好訟也虯螭卽蜥蜴虭蛥卽虯螭升庵不能折而反爭注蛥爲舌折二音邪蓋古多字有移侈二音故螭之笞音相近虭則虯字之訛耳嘲風卽鴟吻又或以爲蚩尾水物可以厭火亦系乎人之說耳立於殿角者亦名陽馬此人像之而名也卽如狻猊豈盡龍之子乎狻音酸師子也古師作�象獅形黃省曽以虓爲獅子說苑云師曠言駿食豹駿卽狻猊從犬從馬一也然狻則可讀俊

靈大者爲蟕蠵負屭小者曰鼊應邵注漢書曰靈蠵大也雌曰蟕蠵【音資攜】雄曰玳瑁時珍曰秦是山蟕蠵是澤嶺表錄異蟕蠵俗謂之玆人以木楔其肉吼如牛乃煮拍之如玳瑁吳都賦巨鼇贔防【音避戲】又作贔屭韻防作奰屓諸經音義作奰�雜爼及楊孚嶺南異物志作系臂劉欣期交州記云蚼似瑇瑁大如笠四足縵胡玳瑁有四鬛而無足萬初腰帶曰玳瑁帶實卽靑花帶也又有筒出南海中似玳瑁而無斑又有魚頂紅如血名鶴魚以筒夾鶴魚爲梳名鶴頂梳王莽傳作毒冒卽瑇瑁崔希裕略古作

蜥蜴總曰螭大者曰山龍子緣木曰蝘蜓在艸澤者曰螈蠑在屋曰守宮捕蠅曰蠍虎言其變曰十二時虫有如蛙首者曰蛤蚧蜥蜴亦作刺易蚖蠑守宮蝘蜓【徒典切】蠦一名石龍子俗謂之壁虎亦呼螭虎蘇恭謂之蠍虎方言作嗁防也而誤作螔螔則蝸牛矣謂其捕蠅皆一物也大小長短異耳蝘蜓爲大者丹碧色則短尾純靑色則長尾守宮以養丹砂而成蛤蚧出嶺表似蜥蜴故方言曰桂林之中守宮能鳴卽蛤蚧也嘗自呼其名一歳能鳴一聲其頭似蝦蟆獲其雌雄合者益陽此顧珍海槎錄所說趙宧光云鼸鼬蜥蜴也不知何據說文一曰蟥蜓蝘蜓也

睩聴千歳蝮木僕茍印當一類也呂忱云睩聽如蜥蜴居樹上齧人與蘇頌所言千嵗蝮相似說曰有四足齧人上樹曰砍木斫木卽不可救曰博叔博叔者可急治之成式曰木朴若尾長數寸居樹上食人藏器曰茍印一名茍斗出潮州如蛇四足

蟂卽蛟也雉入水化之乃蛟屬之非蛤蚌之蜃也蛟有四足蛟之屬有蜃似蛇而大有角陸佃云蛇交

則生交雉則生蜃類書蛇與雉交而生子曰蟂似蛇四足蟂音梟卽蛟也陸禋續水經及魯至剛云正月蛇與雉交生卵遇雷卽入土數丈爲蛇形二三百年能升騰卵不入土但爲雉耳任昉述異記曰能者蛇所化也冬爲雉春復爲蛇卽鯀化之黃能此皆泥鯀入羽淵而爲此說耳

吉弔脂紫稍花龍鹽也孫光憲北夢瑣言曰海上人雲龍每生二卵一爲吉弔多與鹿遊或於木上遺瀝直流槎則枯著如蒲槌或靑黃或灰色號紫稍花升庵曰道樞所謂鹽卽吉弔紫稍花也按裴淵廣州記云弔生嶺南蛇頭身其膏至輕利銅瓦盛皆漏惟雞卵�盛之不漏則弔固一物也藏器誤以爲予何逺春渚紀聞曰宋徽宗時蕭注破南蠻得鹽龍長尺餘養之以海鹽飼之鹽出鱗閒収取能興陽說郛內南墅閒居錄載丁謂龍精石謂龍交海上精流於石者

它卽鼉也合溪曰說文以它爲虵虵蓋已也古�卽象蛇形後別爲虵或作蛇其實它本是鼉其音同也神農本經鼉作鮀此是一證亦因後世字亂加魚於旁也綱目以爲鼉非鯊鮀之類攺之博物志謂之土龍鳴應更鼓曰鼉鼓陸佃曰它身具十二生肖肉惟蛇肉在尾最毒

密丁銅釘也朗晃圓蛤也海物異名記密丁魁蛤之子也興化志有空豸朗晃形厚唇黑智在閩中見有圓蛤號曰銅丁者正是其類今俗呼異名耳蝏防馬刀細長蛤也防扁蛤也陳藏器曰扁而多毛如淡菜類擔羅新羅之蛤也

蛤蜃蠙蠯蚌蚶防防蟶蠣蠔蠃皆海介物兩殻相合者也蛤不一圓大者曰蛤亦作蛤蜊西施舌亦蛤類也本艸以車螯爲大蛤爾雅蜃小者曰用蜃炭蠙【賓邊二音】蠯【本牌疲三音】蚌【棒本二音】三字乃一聲之轉實一物也鼈人掌取互物共蠯蠃蚳爾雅曰蜌蠯蚌含漿說文曰蠯蜌也修爲蠯圓爲蠇蚌蜃屬也蠙大而產珠多故曰蠙珠蠙因作璸玭琕蠯又作蛃蚌又作蜯蠬說文曰蚌也又有魮山海經曰狀如覆銚是生珠玉蚶【火含切】厚�如屋瓦亦曰魁陸【虛減切】似蚌而肉甘毳防【呼典切】似蛤蜊而小廣人以蜆隋書劉臻父顯嗜蜆呼爲扁螺其稍大者呼爲蠡防【卽刃切】陿長而盧黒又作蟶【醜經切】修長如指閩中有至小者甬東人種之至大【余招切】薄防而大其柱最珍別作珧防卽所稱江柱也蠣厚防附石崖而生曰蠣房異物志曰古賁牡蠣也一名石云慈韓保升曰又有蠣形短蠔旅生相附如山謂之蠔山廣亦槪呼大蠡大蜆爲蠔其防以之代磚作墻蠃卽螺通作蠡別作腡海蠃有絕大者臨海志烏頭似蚶蚶有徑四尺者姚寛曰蛤蜊文蛤皆一潮生一暈

海月江瑤柱也古曰玉珧江賦注大如鏡白色彚苑一名膏葉盤卽江瑤柱東坡以此敵荔枝風格升庵曰今之馬甲柱古曰玉珧是也其別條又以江瑤柱爲蠣黃則誤矣元瑞言奉化四月風起江瑤或一再上如蚌而大肉腥而防後有肉牙長寸許圓白如珂雪此柱也余在廣州市角帶子卽蚌之柱而幹者也在寧波則曰江瑤柱蠣黃一曰蠣房以附石而生閩中最多升庵之誤審矣或曰江瑤柱其肉香而脆言腥而防者非防蟳防螠�彭蜞蝤蛑狗沙皆蟹類也郭索蠏行兒廣雅蟹【胡買切】雌曰博帶雄曰蜋螘出於海者名防亦

作蠽【作結切】今髙州誌有蠘�是也說文有蛫子蛫卽跪也荀子曰蟹六跪而二螯俗作不必也同類有蝤蝥亦作蛑其敖不毛后跪薄而闊如櫂故又名撥擢一名蟳又名蝤防蟳防防有兩尖彭螖【王伐切】爾雅螖蠌小者蟧又作�大約似蟹而小別有彭蜞擁劍似彭螖而大似蟹而小蔡謨誤食卽此也擁劍一名桀步一螯偏小以大者鬭小者食一名虎蟳其防闊而多黃者名防出南海中又有螠【烏介切】似彭螖可食薄防而小今松江復有極小如指大者名沙狗以釀漬之防軟可食凡夫曰蟹訛爲鱟鱟訛爲狗又有倚望竭朴蘆虎數丸一曰沙丸江賦注【音流】江似蟹而小有十二腳林逋詩水泥行郭索云木叫鉤輈用太郭索蟹行兒字彚以郭索爲蟹

海扇車渠鐂積霏雪錄曰海扇甲物形如扇文如屋瓦一名車渠則車渠正似蚶之大者大長數丈蚶名瓦龍子又名魁陸正謂其如屋瓦也程大昌言尙書大散宜生軰取大貝如車渠謂如車輪之溝渠轍迹也存中譏康成注大傳渠車罔也康成蓋不識車渠智以車渠似車輪故以名之存中又誤譏矣玉篇作硨磲移角姑勞羊蹄皆車螯屬也臨海水土記云似車螯而角不正者曰移角防薄者曰姑勞小者曰羊蹄車螯本蜃蛤之屬周禮蜃珧以爲餙蜃炭取其灰鐘岏爲何作說車螯蛤蠣宜充庖防是也陳藏器羅願戴侗則皆誤以蛤蜃之蜃爲蛟蜃之蜃矣

璅結卽海鏡也南越志璅結大者二三寸腹有蟹如楡莢出取食還入腹嶺表錄異曰石鏡述異記曰石筯贊寧志曰薊蚌卽此物也又有寄生螺蛤皆蟹奴郭璞賦瑣結腹蟹水母目鰕陶隠居言寄居似蝸牛腹有小蟹出入此名蚌奴漢志防稽有鮚埼亭師古注有蚌腹小蟹又漢律防稽郡獻鮚醬其此物乎廣川防李后主蚌帖下屬州責蚌醬知有宗庿爲重恐滋味防防引漢鮚醬鮚卽蚌蓋其類也

大貝牝貝貝小貝不成貝此漢之五貝也徑尺貝紫貝珠貝綬貝霞貝貝之珍也詩錫我百朋注五貝曰朋謂漢食貨志有此五種貝也朋則貝二爲朋貝古作�曰貝齒滇以爲其爾雅之乎爾雅列之頗詳今有以相貝經合爾雅所列未知當否其書云朱仲受於琴髙以遺嚴助曰徑尺如輪以明目赤電黑雲曰紫貝可愈疾素質紅章曰朱貝以明目靑池綠文曰綬貝以消气障黑文黃畫曰霞貝能制蛆虫其他無奇功浮貝使人寡欲黑白各半惠貝使人喜忘醟貝使童愚女淫靑唇赤鼻碧貝使人盜委貝能伏鬼魅雨則輕霽則重石�明九孔螺也舊說肉爲鰒魚非矣以紫貝代之者非楊倞注荀子以爲腳亦非也本艸以鰒魚附石而生其石有孔卽石�明業師白安石司理登州言鰒魚自一物不附石也所言九孔螺者卽蚌也大者如掌其蚌防有孔與鰒絕非一物不知千古何以訛傳豈古是一物而今二邪

紫蜐紫卽今之仙人掌也荀子曰東海有紫紶魚鹽楊倞曰紫紫貝也紶未詳按紶當是蜐江淹石賦又名紫得春雨則生華郭璞所云石蜐應節而楊葩是也無功引謝眺詩紫曄春流升庵贊云蘭陵紫蜐江淹紫是惟蚌類發花應春又名腳陶隠居曰大者如手蜐【毄業切】附厓生似爪大如嬰兒手說文渠腳曰天社凢夫曰海中有甲虫二種曰一字腳不字腳智見閩中有仙人掌頗長寸許謂之似腳亦可根附石處有嚢如腕上生五指始爲前人�此一物今綱目載爲紫誤矣無功紫一條又引九孔螺九孔螺是石�明出登萊非此物也

郎君子相思螺其相感一也陽遂足海燕燕魚亦其類也李珣曰郎君子雌雄似杏仁靑碧放醋中雌雄相逐顧玠海槎錄相思子如螺大如豆置醋中盤旋不已臨海水土記有陽遂足靑黑腹白有五足不知頭尾異物志有燕魚陰雨則飛起圖經海燕出東海狀扁面圓背靑黑腹白口防有五路今永州南寧俱出石燕置水中卽相就天雨常飛正其類也雄賦用石防升庵以爲卽此石燕石魚之類水經注言羅山石燕雲母石有魚形燒作魚鮏

水虎卽水唐也鼻厭其陰也水經注曰沔水逕黎丘故城又南與疎水合疎水出中廬縣西南東流至卽縣北界東入沔水謂疎口也水中有物如三四嵗小兒鱗甲如鯪魚射之不可入七八月中好在磧中自膝頭似虎掌爪常沒水中出漆頭小兒不知欲取弄戲便殺人有生得者摘其臯厭可以小使名爲水唐者也後漢郡國志注引盛氏荊州記云生得者摘其鼻厭可少小便名爲水廬十道志引襄沔記云或有生得者摘其鼻可小使之名曰水虎孫汝澄云臯厭者水虎之勢也可爲媚藥善使內也臯厭與鼻相訛物類相感志訛爲水唐而疎水作涑水

蜮射影也又有魅蜮如鼈三足而小廣雅曰蜮短狐也一名溪毒一名射工俗呼水弩鳬鴨能食之大招並稱鰅鱅短狐蜮傷躬則短狐與蜮似非一物詩詁引柳宗元說水中以气射人者曰射工居水防山林含沙射人者曰沙虱說文所謂如三足鼈能也非蜮也一曰璚璜凢夫以爲蜮又東方朔傳人主之大蜮師古音或魅也公紹以詩爲蜮卽是魅蜮音或陸氏釋文因沈音而誤

蠧魚蛃魚衣魚壁魚卽爾雅之蟫白魚也化爲脈望注疏蟫音淫衣書中白魚一名蛃魚本艸曰衣魚亦曰壁魚馬懷素傳炱朽蟫斷是也雜爼記建中何諷得黃紙書中髮卷規四寸如環道者曰仙經云蠧魚三食神仙字則化此名曰脈望夜以規映天中星星使立降原化記亦載之或曰名脈然見人用脈望者多元瑞務博考者亦曰建中道者知脈望且望夜則無星可映也大抵小說不可盡信天下物理變化有之其名則好事者所立也按酉陽雜爼補闕張周封言甞見壁上白子化爲白魚固知列子言朽爲魚之義

六目者四目皆斑紋也遊宦紀聞曰東坡謁呂微仲見綠毛此易得耳唐莊宗時有進六目敬新磨獻口號一覺抵別人三覺嶺海雜誌六目出欽州只兩目餘四目乃金黃花紋圓長中黑與眞目排比

動物【魚】

鯉鱣鱧鯇鰋鮎爾雅之首列也許愼毛萇分而釋之誤矣爾雅六名並舉而讀者以鱣釋鯉鮎釋鰋鯇釋鱧毛氏說文並蹈此誤說文又並下文以鮀爲鮎尢誤矣鯉最常食大小皆有黑防三十六鱗鱣自是今之鰉魚判然兩物豈能牽合爲一鱣或借爲鱓用楊震三鱣是也說文不知直曰鯉也一名螻洛侯切一名鰜古甜切又引詩鱣鮪發發則並不知鮪何物也叔重召陵人宜不明長江中事耳陸佃曰黃魚謂之玉版此亦指鱘之脆骨而佃不能分也鱘鰓曰玉梭衣嚴氏曰本艸以鱣爲鱑魚俗作鱘是合鱘鱑爲一此如今九江敝府作鮓者合二魚爲一處也集韻或作防周官春獻王鮪鮪卽鱘魚一作�大者爲王鮪小者爲叔鮪一名鮥肉東萊遼東謂之尉魚或疑詩之鱣鮪在衞未必有千斤之蟳蝗智謂黃河中或不甚大耳郭璞當晉時知有江之鱣鮪今則知有蟳蝗而已此古今異稱也韻防亦爲說文所惑鯉注鱣眞可咲鱧連第切一作蠡又作鮦音冡誤音紂詳見雜論一作魚之摰者鱗黑駁首左右各有竅如七星雌雄相隨將子啖眾魚能夜向北拱斗今黑鯉魚也圖經陶隠居云是公蠣蛇所變至難死猶有蛇性魚膽皆苦惟鱧膽獨甘說文鮦也鱧鳠也又分鱧爲二物毛萇注魚麗亦曰鱧鯇也陸璣謂鯇卽鮑魚陶隠居云此鮑魚乃是鱅尢可噴飯矣鯇【戶管切】卽鯶魚也鯶【古魂切】江北呼爲混魚通呼鯇爲艸魚以其食艸池州人至今謂之鯇若鮑【音豹】今淡浥魚也微用鹽曰鰎【居億切】沔州復州作之貨殖傳鮿【陟涉切】鮑千鈞防魚不鹽也卽魏武食制之蕭折魚也柰何以釋鯇乎鰋一作鰋【依逺切】額白魚潛谷曰其遊好偃陸佃曰鰋偃鯉俯鱧圓魴方今毛鄭皆以爲鮎許以爲鮀而注鮀爲鮎矣鳠實鮎之大者許又注魾鱧爲鳠注爲鱧則鮎鮀鳈鰋鯉一物也有是理乎鮎【季兼切】口方無鱗江東謂之鮧又名鮠今南都江北並稱鮎鮠而鮷鮧鯷皆漢晉以前之語亦一字也鮠卽鮰【戶灰切】而合溪分二字鮠之大者曰鳠魚登萊謂之闊口魚此皆無鱗之魚而微有別口腹俱大者名鳠背靑口方者名鮎背黃腹白者名鮠家語曰大鯷魚卽鳠也說文鳠俱音化

有吹沙之小鯊有海中之大鯊詩云魚麗於鱨鯊陸氏曰狹而小常張口吹沙智考此實是吹沙小魚黃皮有黑斑文正月先至但身前半闊而扁附沙而遊後方而狹陸氏以爲狹小則又失矣余鄕至今呼爲鯊鮀則合溪之辧並及於鯊鮀又未考矣海中所產以其皮如沙哆口無鱗胎生其類尢大鮀本卽它許氏以爲虵戴氏以爲鼉特以河中之小鮀專此鮀字耳詩曰鱨鯊一名黃楊今黃頰魚是也山海經番條山減水鰔魚郭注一名黃頰音感智按此是鯮

鱅鰱鱮一物而微分鱮【女與切】似魴而弱鱗俚語网魚得鱮不如噉茹其類尢大而肥者徐州謂之鰱或謂之鱅幽州曰鴞鶟或謂之胡鱅智按今俗以肥而食艸魚矢者爲鰱頭稍小身稍扁韻防並不収鰱字其頭最大者鱅也俗呼爲�頭啖魚頭者輒烹之鱮其總名也說文魴下別作�音似近之母亦古以魴爲�而以鯾爲爲鯿乎陶隠居以鱅爲鮑則尢非矣魴今之鯿也語曰居就糧梁水魴九罭稱鱒魴客座贅語謂鯿大曰多腴有俗所名火筩觜也鱒鱗細眼赤魚也鱄亦赤目士喪禮鱄鮒九或曰紺目荷包鯽也鱄【轉專二音】郭注山海之鱄音團鰥是亦鱅類鄭以爲鯤子者非鮒符注切別作鯽鰿以附土而行曰鮒也似鮒而黑俗曰魚婢江東曰妾魚卽所謂鱊鮬鱖鯞也鱅又作鰫說文分二字皆魚名相如賦曰鰅鰫鰬魠郭璞曰鰫似鰱而黑則鱮類也海魚肉如彘曰鱅今沿海人多脯之其陶所謂鮑乎鰅元鐘切徐廣音娯說文曰魚皮有文出樂浪東暆神雀四年捕輸考工鰬音虔博雅大鱓謂鰬魠他各切說文曰哆口魚也

防卽鯨雄鯨雌鯢以莊子鯢防爲之制則小魚也以左傳取其鯨鯢則大魚也呂覽曰鮒入而鯢居髙誘曰鮒小而鯢大爾雅曰鯢大者謂之蝦此蝦似非指鰝也鯢亦爲二名兩用無疑鯨古作防

魶卽鰨相如賦曰禺禺�鰨【音榻】史記作魶說文曰似鼈無甲有尾無足口在腹下與鮀相類鮀水母目蝦之物今名折頭鰨則福州之銅盆魚也唐韻鰨似鮎四足則單據郭說也

鰵鰵皆鱸也鱸巨口細鱗似鱖但四腮耳海鱸肉粗曰鰵說文魚出邪頭國亦作鰵梧州出嘉魚亦似鱸忽雷鱷也洽聞志鱷魚別號忽雷熊能制之握其嘴至岸食之一名骨雷秋化爲虎三爪鹿甚畏鱷說文似蜥蝪長丈箋曰鱷也自退之驅鱷後至宋咸平中通判陳堯佐捕鱷獲之其害殆絕

牛魚卽北方之鮪類也契丹主逹魯河鉤牛魚以其得否爲嵗占王易燕北錄曰牛魚嘴長鱗硬頭有脆骨重百斤卽南方鱏魚程大昌非之豈必牛魚眞似牛乎物易地而少變則理有或然

鮫海沙魚之大者也鮫【加肴切】其皮粗錯堅厚可餙刀室後漢輿服志載之本艸云防【音鵲】魚皮也唐本注云出南海似鼈無腳而有尾陳藏器本艸云一名沙魚一名鰒魚鰒乃音雹出山東大不過數指與鮫何啻天壤得無因雹音而誤以鮫字爲駁字乎鮫腹容四子常從口入母腹而復出柯古曰海魚千嵗爲劍魚一名琵琶魚一名虎魚卽大鯊也

江豚曰鯆鯆又作【模切】類篇皆曰江豚也能拜風廣韻曰鯆防晉書夏統用鯆防廣韻収之爾雅鱀是鱁釋曰防屬也體似鱘尾如防大腹小喙鋭而長齒羅生上下相銜鼻在額上能作聲少肉多膏智以爲卽今之鱀魚南史載宋明帝宻漬鱁鮧一啖數升一曰鹽藏魚腸也本艸曰鱁鮧魚鰾也卽魚白膠此說是也齊民要術有造鱁鮧法取石首魦魚鯔魚三種腸元美引此語作魚誤沈存中專以鱁鮧爲墨魚腸者非當魱鯦也魱【洪孤切又去聲】見說文爾雅注似鯿而大鱗肥美多鯁江東呼其大者曰當魱六書故曰魱似鯿而大生江海中四五月大上肥美而多骨江南珍之以其出有峕又謂峕魚別作鰣韓道招作鰣智甞怪此珍品而古無之獨唐韻有魱字曰當魱魚名郭云似鯿肥美多鯁皆近但大鱗不合耳合溪蓋以大屬上文鱗下或遺細字其海魚似鯿纖鱗少骨曰昌亦作鳉海魚似鯿而小肥曰鯬【子例切】孫愐云時魚出江東何大復稱其銀鱗細骨彭淵材恨其美而多刺袁逹禽虫述曰鰣冒网而不動防其鱗也鱗防幹可作花鈿黃勉之曰廣州謂之三鯬之魚

人魚曰【營只切】似鮎而四足長尾聲如小兒善登木本艸則以爲鯢魚卽人魚似鮎四足陶云鰻鱺能上樹蘇云鯢魚能上樹非鰻鱺也本艸諸公亦揣摩奇物而誤耳如鮻魚人面人手魚身亦曰人魚薄魚如鱣一目音如人嘔見則天下水何羅魚二首十身鮨魚魚身人首何羅乃今之八帶魚也眞臘有浮湖魚八足嘴如鸚鵡水經注水唐如三四嵗小兒如鯉鯪豈得盡注以人魚乎

鯼石首魚也小者曰防鯼【子功切】一名免魚小者名黃花魚漧曰鮝又有勒魚海上聽水聲取之幹曰勒鮝頭有骨如鶴喙形蓋鯼之一種也南京總曰黃魚以冰從海上持來通呼鮝魚說文作鯗食療本艸以鯼爲鯮故時珍分出一條曰鯮生江湖中口在頷下能噉魚大者三十斤此大鳡之類也爾雅翼云鮆與石首魚皆以三八月出江賦曰鯼鮆順時而往還此鯼卽石首魚也今浙人但呼薧【音稿】魚爲鮝而江淮以石首爲鮝故曰白鮝防【謨杯切】福溫多有之卽黃花魚溫海志名黃靈魚卽小石首魚也

鮇魚嘉魚也漢口沔縣有二丙穴又嘉州雅州梁山大邑順政諸縣皆有丙穴嘉魚李善注左思賦魚以丙日出穴蜀人呼爲拙魚河陽呼爲鮇【音味】魚山海經諸鉤山寐魚郭璞曰卽鮇魚梧州江亦出嘉魚範成大言桂林出竹魚形味似之則竹魚卽嘉魚也

墨魚烏鰂也鰂足生口兩須如纜諺曰烏鰂噀墨八足在口又名墨魚寧波�者曰脯圖經云烏所化其云秦王東遊棄算袋化爲此形則誣矣禹時貢烏鰂之醬筌言其墨作劵隔年而字滅張氏曰不驗其無骨者名柔魚又更有章舉石距二物與此相類而差大味更珍好小者曰鎖管見泉州誌今曰銀瓶魚臨海志言其懷版含墨故號小史魚

鯸防防鮐鮭皆今之河豚也鯸【呼鉤切】防【盈之切】防【音規】鮐【音臺】鮭【音鞋】背靑黑腹白觸物卽怒亦曰烏狼一曰探魚黃者黃防大觀本艸可笑旣列河豚爲一條又列鯸鮧爲一條性皆相似此不過見防鯸字奇遂以爲別是兩種魚耳鮐鮭是河豚此潛谷說物類志湖夷魚卽河豚廣志鮠魚一名河豚鮭又爲魚菜之總名如庾食鮭是也烏切張華載防魚心肝頭毒司馬潛虛用鯸防之浮必是河豚誤以防爲鮭耳說郛載尢延之言河魨起於左思賦郭注山海赤鮭音圭潘嶽滄海賦鯸臨海記防鯺智按卽此魚之大者

鮒鰿也禮用鮒十有五謂其小也神異經祖州烜湖內鯽長八尺食之宜暑而辟風寒成式亦載之又尋陽靑林湖鯽大者二尺可止寒熱今灤河鯽以冰合之來京師動亦數斤防卽所謂荷包鯽也一曰�魮鯽或曰防爲櫛化其說附防鼢鼠化鯽則有其理爾雅曰鱖鯞郭璞所謂妾魚婢魚崔豹所謂靑衣魚皆此物也魚經又有附土者曰京魚一曰吐智按卽杜父魚一名黃防音麼俗名舩矴魚

鱭刀曰鮆鮆【在禮切】爾雅鮤韈刀卽今之鱭刀魚江陰有小魚名子鱭山海經浮玉山北望巨區苕水出其陰中多鮆巨當作具東坡詩知有江南風物否桃花流水鮆魚肥

石桂魚卽鱖也作�者非昔有仙劉慿食石桂魚卽此鱸似鱖而四腮山海經洛水多防如鱖可治瘻注防音滕日華子以鱖爲水豚可知此一類也筆乘謂鱖有肚能嚼名鮰魚遁園亦以鱖魚爲鮰引張志和桃花流水鱖魚肥此誤矣蓋因鄕語謂鱖爲計故以鱖本音桂與鮠近也

王余銀魚或曰鱠殘魚博物志闔廬所棄或作越王事又云梁武以食寶志公志公復吐出化爲此海中出者曰龍頭魚福州一種曰水晶魚下湯卽起明如水晶惟有細脊一條而已北京寶坻銀魚則不通明不過如指大臨海志曰鱵魚一名姜公魚形如鱠殘但有一細骨如鍼此卽龍頭魚也

鱊魚麥魚也一名春魚春時有之北戶錄恩州出鵝毛脡細如毛郭義恭言武陽小魚大如鍼今處處有之江北名爲麥魚時珍引爾雅鱊鯞非矣

曰魪曰魼曰鰜曰版魚曰左介曰曰婢簁曰奴屩曰篛葉曰鞵底皆爾雅之鰈所謂比目魚也爾雅比目魚名鰈吳都賦曰魪上林賦曰魼劉淵林以此爲王余誤矣鮚卽魪魪卽鰈也南越志曰比目亦曰版魚曰左介故作魪北戶曰鰜異物志曰篛葉魚俗呼鞋底魚魪一名道昭収防防皆字訛也臨海志曰婢簁風土記曰奴屩魚皆因鞋底生意今杭州錢塘江日夕餐此章舉石距今之章花魚望潮魚也章舉石距臨海志曰�魚今閩中名章花魚浙中曰望潮魚

蕃蹋魚今銅盆魚也蕃蹋魚一名邵陽魚韻書作魺魚或曰鯆魮曰鱝形如大荷葉長尾口在腹下無足無鱗福州呼爲銅盆魚魏武食制云蕃蹋魚大者尾如箕長數尺是矣修文類書作蕃逾魚誤嶺表錄異作海鷂魚山海經魮之魚如覆銚得毋此類乎

鯈防陽鱎也荀子曰浮陽之魚楊倞曰魚名今字書無防字惟字彚載之音喬轉注略曰防從本音叨故防音喬今作防則音鉢故或以爲白魚之轉聲開寶本艸以鱎魚爲白魚言其頭尾向上也說苑陽橋之魚豈其此乎元美以爲卽荀子儵鉢者爲浮陽之魚陽字相近耳

鰷鯈鯫鰦皆小魚也毛公曰白鰷也卽秦檜妻所謂子魚也莊子曰鯈魚出遊李氏音由白魚也徐氏音條類篇合鰷鯈爲一亦自有見鯫【音鄒】亦浮陽小魚也故士自稱曰鯫生鰦或作鯔爾雅鮂黑鰦景純曰卽白鯈也江東呼爲鮂魚按黑鰦亦鯈類而色不白矣今海味専重鰦魚子又有子魚絕相類其白者北方以寶坻爲美淮之間通州有成片者福州之水晶魚最妙在甬東則呼爲龍頭臨海記魚如指長七八寸亦此類永嘉魚則長寸其曰似鱦卽一字謂似繩也

防鱓鰻鱺鰼皆一類也防別作鰍鱓別作防鱔南史王使人吞防今時珍音防爲旦非矣鰻別作�說文鰼【似入切】防也防鰼也山海經曰涿光之山多鰼鰼如鵲而十翼銜火語曰防則似蛇鰼聞有翼或曰鰻鱺卽漫鱧說文鱺與鱧同此魚有雄無雌以影漫於鱧魚而生子故名桂林有石鰻出於洞穴性涼廣州海鰻最大曰狗魚其涎卽能殺虫不獨其骨矣孟詵云歙州溪中一種五色入藥最勝今曰白鱓以別於黃鱓也古與鱣通楊震三鱣是也山海經展水師水皆多鱃魚郭注今蝦防或作鱃音秋時珍則以鱃爲�頭

魚子曰鯤鮞魯語曰魚禁鯤鮞爾雅曰鯤魚子逍遙遊之言原無稽韋昭曰鮞魚未成也呂覽曰有東海之鮞又有防【音妥】說文曰魚子已生者也�籀文今訛�矣鄭又曰鰥魚子也孔叢子曰衞人釣得鰥其大盈車蓋是大魚鄭爲誤

酉陽雜爼有印魚東坡所稱通印子魚則泉州通應侯庿前之子魚也陳善曰泉州有通應侯庿其下臨海出子魚甚美世呼通應子魚者記所出也荊公詩遂誤用爲長魚爼上通三印東坡又以通印子魚對披綿黃雀此皆是傳聞之誤孟子譏緣木求魚者以其無有也而範蜀公言按蜀中實有一種魚在樹上聲如女兒啼名曰鮋魚此則孟子未聞者也荀子曰蟹六跪而二螯然蟹實八跪方知蔡謨未識蟛蜞未足多笑元美曰今實有印魚東坡亦未爲誤智按印魚者酉陽雜爼所載曰印長一尺三寸額上四方如印諸大魚應死者先以印封之其言如此則安得以通印子魚當之東坡誤矣荊公用金魚印名豈在爼上或烹魚芼粉作印邪詩人借用耳

澇戶謂魚秧也陸文裕曰今人家池塘所蓄魚其種皆出九江謂之魚苗或曰魚秧南至閩廣北越淮泗東至於海無別種也蓋江湖交防之間气所鐘每嵗於三月初旬挹取於水養之舟中漸次長成亦有贏縮其利頗廣九江設廠以課之洪武十四年欽差總旗王道兒等至府編僉漁人謂之澇戶黃省曽魚經曰戶以稍長魚苗曰有難長之秧曰艋艘其首黃色曰螺螄靑唐韻有澇俗作

潛鹿魚頭似鹿者也元美曰潛鹿鹿頭魚此據左思吳都賦沈虎潛鹿注魚身而頭似鹿異物志載有防鹿自是鄭氏所云益州之鹿防勿誤用也黃省曽曰鱘鰉兩頰之肉謂之鹿頭魚而異物志奇其說邪成式言羊頭魚其頭似羊又物類相感志載鹿魚南海春夏有魚躍上洲化爲鹿其說尢怪

通雅卷四十七﹤子部﹐雜家類﹐雜考之屬﹐通雅﹥

欽定四庫全書

通雅卷四十八

明方以智撰金石

鉒金鉒銀卝也玉海引管子曰上有鉛者其下有鉒銀上有丹砂者其下有鉒金上有慈石者其下有銅金此山之見榮者也博雅曰鉒署置也平水韻增一曰以物送終謂之鉒音注亦謂在土中爲鉒耳軒轅述寶藏論金有二十種五眞金十五皆藥成者銀十七種四種眞銀十三種藥成者梵書謂金爲蘇伐羅銀爲河路巴謂生金生銀也還金丹生丹砂穴中爲上沙金爲子麥金麩金山金爲馬蹄金銀生鑛中石縫如亂絲色紅有曰老翁須者爲上有白如艸根有銜黑石者生樂平鄱陽產鉛之山一名龍牙一名龍須者是正獨孤滔丹房鏡源所云銀筍爲至藥根本也波斯國銀曰錫藺脂魏繆襲注尢射一卷乞膚金於我注卽今銀也按今金有子金有麩金碎金也膚金當是麩金生金也雲南葉子西畨回回錢熟金也無聲而燒不黑雜紅銅者曰气子又名張公又名身子則擲之有聲古云半両錢卽所云紫金今人用赤銅和金爲之爾雅璗鏐鉼銑之名皆煉成後之色耳說文謂鋈爲白金者非鋈乃鍍金之法也方書所云黃牙蓋指金也陶隠居曰仙家名金爲太眞梁漸子隨筆曰溫嶠字太眞正以丹嶠產金故取爲字

黃銀非一種鍮石石中之銅卝似金也唐太宗賜房齡黃銀帶欲及杜如晦爲已設帝曰世傳黃銀鬼神畏之更取金帶春秋運鬥經曰人君秉金徳而生則黃銀見山海經臯塗山多銀黃其眞黃銀乎隋辛公義守並州甞大水流出黃銀以上於朝程大昌曰世言鍮石太原所產爲最而太原卽並州則公義所上其自然之鍮乎元和志曰大原出赤銅大昌則竟以黃銀卽鍮而鬼畏鍮者畏銅也方勺曰黃銀出蜀中與金無異但上石則白色唐志章服有靑鍮石帶遼元志載用鍮石處甚多鍮音偸自呂覽淮南甞言鍮石似金而今本艸綱目竟無鍮石條惟言水銀在地鍮石可引上寶藏論假金有鍮石金李時珍曰世人以黃銀爲鍮非也鍮卽藥成黃銀也按髙似孫引丹砂伏火化爲黃銀日華子載雄黃銀雌黃銀丹砂雄黃殺精魅太宗賜如晦曰鬼畏者若非丹砂銀其雌雄黃銀乎王元美亦不知丹砂雄黃銀今一統志答兒密古之丹眉流國產鍮石紫於文定不解爲石爲銅宜其難識矣蘇州開元寺大佛三尊傳言海上浮來乃鍮石所裝夜甞放光後一啇裝金而光遂隠要論鍮乃自然銅之精者也而盧甘石所煮鏈者乃假鍮也遼元之賤用鍮石皆指盧甘鍮耳金闕頂用風磨銅價貴於金或曰黃銀乎鍮又作鋀玉篇並作鋀鉐秦淮海錄劉壯湣公遺事冦萊公表之盜刼倒槁得一防石帶去則又從石作防紫乃眞臘樹汁虫食汁結於樹上染家取作胭脂今刻雜爼誤作紫防連眞鉛也貨殖傳江南出枬梓姜桂金錫連徐廣曰連鉛之未煉者今本艸綱目不載連名亦一缺也寶藏論有流黃气紫背卽熟鉛之精華也能碎金剛鉆其曰負版鉛鐵苗也不可用雅州釣腳鉛亦可幹汞上宿眞言曰鉛能伏五金而死八石波斯鉛第二嘉州利州出艸節鉛何子元曰嵩陽產鉛民業胡粉其法縣鉛塊於酒缸內閉四十九日則鉛化粉矣不白者炒爲黃丹其渣爲蜜陀僧然鉛气甚毒枵腹入其中必死今業久之家長幼多痿黃風攣

鑐鐵熟鐷也陶景曰生鐵是不破礝鎗釜之類鋼鐵是雜鏈生鑐【音柔如開寶本艸香薷作葇】蘇子容曰銷拍可以作鐷者爲鑐鐵亦曰熟鐵陳藏器曰經用辛苦者曰勞鐵鋼鐵一名跳【音條】鐵筆談曰世間用柔鐵屈盤以生鐵陷其間泥封煉之鍛令相入謂之團鋼灌鋼此乃僞鋼耳余出使至磁州鍛坊識眞鋼鋼如面中筋鍛百餘火一鍛一輕至累鍛而斤両不減則純鋼也何孟春曰鐵碪鍛金銀百十年不壊以椎皂角則一夕破

賓鐵出波斯郭璞云白貘食銅鐵埤雅云貘糞可爲兵切玉又神異經有囓鐵獸禽書所言豻拾遺言記昆吾兔皆能食銅鐵唐書吐火羅獻大獸食銅鐵日行三百里其矢可鑄刀其言西域蒼鵝飼鐵取糞作刀卽駞鳥之類也吳王武庫兔腹中腎膽皆鐵取鑄劍切玉如泥元有都局院造作鑌鐵銅鋼鍮石東南簡鐵沙裏陀等物元成宗定遼陽等處都提舉司掌辦金銀鐵等課何孟春曰晉書赫連勃勃以鐵伐爲氏按契丹號遼實以鑌鐵爲號又有定鐵出甘肅贊寧言鑌鐵出南賓縣

鐵落鐵蛾卽鐵化也鍇精鐵有白光也鍇好鐵也春秋傳有文之鍇平子賦銅鐵錫鍇大衝賦銅鍇之垠說文曰九江謂鐵曰鍇一曰白鐵也髹工曬漆以觸藥入之觸藥卽鐵漿沫以醋合者也

方諸明水陽燧明火皆鑑取之也呂覽淮南甞言之皆以陽燧爲陽起石方諸爲大蚌或爲水晶按司烜氏以夫燧取明火於日鑑取明水於月考工記曰銅錫相半謂之鑑燧之劑是火爲燧水爲鑑也髙堂隆曰陽燧一名陽符取火於日陰燧一名陰符取水於月並以銅作之謂之水火之鏡幹寶搜神記云金錫之性一也五月丙午日午時鑄爲陽燧十一月壬子日子時鑄爲陰燧銅錫爲水火之精陰陽相徵蓋其微哉緯略乃以司烜之鑑取明水於月爲方諸大蛤乃一端也陽燧面窪出火倒景之理詳見質測

澒卽汞也廣雅曰水銀謂之澒淮南靑澒五百年爲白澒丹家作汞硇殺之膽礬硫結之鉛凝之灌屍如生紫河車伏之川椒嚼茶収之本艸言以金銀銅鐵置其上則浮王虛舟先生曰非也銅鐵則浮金銀則沈金銀取出必損幾分以其蝕也今制水銀手以持金器赤金亦白矣濯之以鹽金仍如故其性易走然帽可盛舊言佛菻取水銀以金箔人馬引之落坑今辰州邕州取水銀者不爾但水銀气傷人有死者須先服藥防之張萱言西粵志泗城州埋人取澒之說走馬吸水銀猶走馬射阿魏賈胡奇其說耳

槖籥沙可以範鑄邢沙可以碾玉姚令威曰仁和縣圖經出槖籥沙縣東海際用鼓鑄銅錫之模皆來采亦邢沙可以碾玉也今到處極細之沙重羅過者曰面沙皆可鑄範外洋沙易碾金剛石

宋試玉有玉等子凢玉與寶石皆石之精者耳似珠而大者曰玉目道家呼玉爲眞葛洪抱朴子曰服眞者其命不極王防權扶玉目注權扶南蠻玉目寶玉似大珠者也大中十二玉有如意寶珠後魏李預餐玉而以酒色死曰死必有異於人毒熱時停四日而體色不變口無穢气今禦饌曰玉食時有碎玉之法遊宦紀聞後晉天福中使於闐者記玉河出昆山有白玉河綠玉河烏玉河大觀中創寶求玉於闐貢者逾二尺如截肪西夏五臺山亦出玉宣和殿有玉等子凢玉來比卽知之元志於匪力沙令淘戶淘玉屑金之翡翠碧玉也詳見物理小識永樂二年打魯哇亦不刺金貢玉璞打魯哇卽於闐也白玉如酥最貴所云羊脂也餐色油色雪花次之有沙子玉乃子兒石也有甘黃甘靑菜墨則賤古玉有血玉屍玉有墨古渠古甄古土古石似玉者多說文璁防琟瑂玕璡珢琂璒防玤防鳿玽璶防璓�黑次玉者玖黑石似玉者瑎而總以玪爲名瑉則碔砆也今用茅山石與夷陵石水石亦有刀刮不動者夷陵石卽瑉至罐子玉則藥燒成者矣

靺鞨木難鴉鶻貓精皆寶石也山海經驄山是錞於西海其中多采石穆天子傳重氏之黑水爰有米石之山卽寶石五采也升庵疑卽今所謂寶山寶井智按今寶石出西番回鶻諸坑井內雲南遼東亦有之紅者名刺子碧者名靛子翠者名馬價珠黃者名木難紫者名臘子又有鴉鶻石貓精石橊子紅扁豆金星石碧者唐人謂之瑟瑟紅者宋人謂之靺鞨元志求貓精琭謂祖母綠也程大昌謂木難出翅烏口中沫所成碧色珠也按木難乃黃色崔豹作莫難升庵直以木難爲祖母綠智以木難色黃是今之硇子亦似貓精有一綫先搖動者穆天子傳重氏之所守曰枝斯璿瑰瑤瑯玕玪���玕琪防尾智以是甕字�卽寶字�卽琭字�是長字�是璅訛趙凢夫曰�馬防桃花防當用防字輟耕錄載明綠色爲助木刺祖母防之語也墨莊漫錄載宣和貢綠貓精能息火然炭方熾投之卽滅又云能解虫毒之藥此爲貴云升庵謂靺鞨卽肅愼地產寶石而正楊譏之智謂靺鞨乃紅韋色轉爲靺鞨以其聲名其國寶石之紅靺鞨言其色耳北敵亦好裝紅唐太中時貢十二玉有紅靺鞨哈密貢速來蠻石把咱石瑪瑙文石也水精水玉也拾遺記曰瑪瑙是鬼血所化更謬遼元立瑪瑙局或曰防瑪瑙也水晶也凢夫以爲卽峨眉六面石九成言瑪瑙有漿水紅則所謂西洋瑪瑙也今以楚石假之試瑪瑙以砑木不熱者爲眞至竹葉瑪瑙土瑪瑙出沂州可作屏風若外國之鬼工石似瑪瑙甚小而貴有錦紅合子纒絲醬斑拍枝諸名廣雅曰水晶石英也山海經曰水玉卽水晶本艸言有黑白二色信州武昌有水晶倭國多產智按今閩中極多有五色番水晶更堅眉公銷夏部曰玉精盌盛水不腐陸文裕曰金剛鉆可以刻玉其質類水晶其色微黃出西域土人於鳥糞中得之生極髙峯巒鷹鷂之屬打食於上遂吞而復出其大者極難得一云生百丈水底盤石上如鐘乳扶南人沒水取之竟日乃得智按今濠鏡多有之大者一二寸鑲嵌於首勒白瑩射人豈鷹鷂所吞乎

玻璃本作頗黎頗黎國也中記云大秦有五色頗黎梁四公子記扶南人來買頗黎鏡蔡絳曰禦庫有波黎母集注曰流璃火齊珠也魏略大秦國出火齊玫瑰唐書羅刈國有火齊續漢書云哀牢地出火精琉璃演繁露謂天竺有火齊如雲母則同名者也說文鎕銻火齊也近三保太監出西洋防燒玻瓈人來故中國玻瓈頓賤唐書元載誅得路嗣恭所遺琉璃盤徑尺北史言月氏人在京師鑄石爲五色琉璃煮不動曰蕃琉璃又自有如師古所言自然琉璃石大昌勿竟駁也陳藏器曰自然灰生南海畔如黃土灰可澣衣玉石瑪瑙之類以此灰埋之卽耎易雕刻今益都用礁煮石爲琉璃詳小識

珠非盡出於蚌古有辟塵珠辟寒珠夜光照乘大者徑寸或出於龍魚黿異物之腹中蛇亦有珠非獨出於蚌也陸佃曰龍珠在頷蛇珠在口魚珠在眼鮫珠在皮鼈珠在足蛛珠在腹皆不及蚌珠山海經濫水注漢水多魮之狀如覆銚是生珠玉數歷山楚水多白珠今蜀郡平澤出靑珠左思云靑珠黃環西國瑯玕碧殊皆寶石而名之以珠者也玉防江歷珠也穆天子傳天子捨於珠澤注珠澤在越巂水經注若水有光珠穴今之洛浦潿川殆其類也物類志梁武帝有蛇寉珠唐太宗時防利國貢火珠順宗朝拘珍國貢履冰珠罽賓天寶中獻上淸珠照一室水旱禱之皆驗又貞觀中佛菻獻綠金精又有閬風珠走珠也帝靑珠大秦國珠也熊太古冀越集雲南珠色紅西洋珠色白北海珠色微靑隨方色也甞見蜑人入海取得珠子樹如栁枝蚌生於樹樹生於石此亦異聞元志元貞元年人都村直沽口聽民撈采廣州於大步海采他如鄂諾吹達喇琿塔哈三河之珠勝州延州乃延城之珠至元閒始采又成宗時有雅庫特大珠含之則不渇熨面使目有光有明珠池於亷州府設禁時亦開采萬曆中粵按李時華言潿川姦徒而罷之蓋自雷亷接交趾六池卽六海連亙千里珠出斷望者上次竹林次楊梅次平山至於污泥下矣曹昭格古要論有北珠南珠又有馬價珠出西番色靑有指面大者能拂塵其瑟瑟之類乎眉公曰今寸以上曰大品大而底平曰璫珠次曰走珠滑珠磥珂珠此語出南越志此文下有官珠雨珠稅珠蔥符珠所謂璣也今大而不光曰胡珠古或以珠爲寶稱故廣雅與張銑注西京皆以珊瑚爲珠不則如孟奇所笑矣廣州珠池乃海之港也劉恂嶺表錄謂海邊有島島上有池池底與海通

瑟瑟碧珠也廣雅曰瑟瑟碧珠也瑟瑟與槭槭通故孫愐作璱璱以別之髙仙芝襲石國得瑟瑟十餘斛宗幸華淸宮五家瑟瑟珠璣狼藉於道唐防要吐蕃官章餙有五一曰瑟瑟明皇又於湯中壘瑟瑟虢國夫人賞圬匠瑟瑟三斗髙似孫引唐懿宗賜公主瑟瑟幕程泰之引唐語林盧昂有瑟瑟枕憲召估之曰至寶無價研北雜誌言張夢卿有太康墓中紫金鈿銅天祿其嵌珠瑟瑟等多脫元仁宗皇慶元年有啟金州獻瑟瑟洞請采之不從或曰碧珠如瑯玕之類或曰寶石緯略確以爲珠類泰之則曰今世所傳瑟瑟皆鏈石爲之智按瑟瑟有三種寶石如珠眞者至寶透碧畨燒者圓而明中國之水料燒珠亦借名瑟瑟湯中之壘圬匠之賞其殆水料乎

堊白墡也赭卽所謂華陰赤土也上中曽靑亦謂之碧子虛賦丹靑赭堊雌黃白坿錫碧金銀注張揖曰堊

白墡也白坿白石英也赭代赭石也錫靑金也碧玉之靑白色按一句俱說金錫內入一玉不倫碧乃自然鉛銅在土中色碧淮南曰偏土生曽靑是其類也堊古音惡嫌其音攺爲白善而又和土耳陸廣防曰吳縣陸宛墳有白土充貢曰白墡卽白堊也山海經靑防音艧殆碧堊乎

水碧水玉也或以爲泠石赭或以爲水脂碧程大昌疑爲水蒼玉而又以爲縹靑水晶大昌論水碧引太白過彭蠡詩水碧或成采金膏祕莫言按前此江淹詩水碧驗未黷金膏靈詎錙謝靈運金膏滅明光水碧輟流溫蓋緣山海經耿山多水碧又云紫桑潯陽其下多碧廬山有鑛故兩用也太昌曰古佩水蒼玉其用此乎今信州水精不瑩多縹靑之色姚寛西溪藂語曰山海經今名赫未知何物余見墨子道書大藥中有水脂碧者當是郭靑螺曰寛誤也按山海經舊本作泠石赭李邕用冰碧廣志曰有縹碧有綠碧出越巂今分西碧南碧出西番者有黑子出雲南者或綠或白綠世人貴西特貴逺耳非定論也元河林防川采碧甸子其珠砂水銀碧甸子課下云碧甸子在防川者至元十一年輸一千餘塊和州今之和寧在大同外防川在雲南四川之界非河間之防川也陶九成曰尼沙布爾卽回回甸子奇爾瑪勒卽河西甸子荊州石卽襄陽甸子今作碧靛子靑綠色與馬價珠相似

虎魄蜜臘一類異色亦有石類不獨木脂也向說茯苓千年化琥珀乃誤傳也孫愐曰楓脂入地爲虎珀不特松脂中記亦言楓脂世說言桃沈化淮南曰絲琥珀苗也韓保升曰木脂皆化而松楓多脂耳琥珀色赤曰血珀從雲南來而淡者曰金珀曰蜜臘皆從閩畨舶來近年尢多亦不經用久則油壞大非堅物或以爲藥與木脂所煉無異轉思博物志燒蜂巢所作之語豈無因邪成式言龍血入地爲虎珀南蠻記寧州沙中有折蜂岸崩則蜂出土人燒治以爲虎珀畨人鬻貨好爲大詞誇中國卽有入地之松脂亦不易得定有同類如近日之波璃亦番燒也今人以香辧眞僞或曰桃樟雜脂皆能成此黳珀色黑入土更久山海經平丘三桑東爰有遺玉字書云瑿遺玉也髙昌分木瑿瑿晉書山濤傳賜濤司徒蜜印新沓伯蜜印正蜜臘珀也逺西云其國海中出黃石通明發光謂之蜜臘蜀都賦虎魄李善本作琥珀注一名江珠

太陰精鹽根也天下所用精乃絳州山中絳石耳水經注曰魚腹縣有鹽石卽鹽陽石卽盛以爲廩君射鹽神化神女處也蜀志云鹽母謂鹽石緯略曰河東有鹽田精乃池中鹽根生解池大鹵中渠土內得之大者如杏葉小者如魚鱗悉皆尖角端止如甲其裙襴小撱其前則不剡正如穿山甲相掩之處全是甲更無異也色綠而瑩徹叩之則直理而折火燒過則悉解折薄如栁葉片片相離白潔可愛沈括曰此乃稟積陰之气凝結故皆六角也淮安鹽城古鹽倉下土中又有一物六稜如馬牙硝彼方亦名大陰精然喜防潤如鹻熊公云蜀鹽井煎鹽處亦有英石成六角文正是精石又戎鹽部中有鹽藥似芒消崔昉鑪火書言醎鹵煎成焰消石據此則與烏塲靑消石今用之朴硝凡三種矣

君王鹽水晶鹽也陸鹽無水生末者也靑赤鹽戎鹽也鹽鹽霜果鹽樹也朱余越鹽官也風鹽解澤也堯梢壊鹽爲其濁也繖子鹽朐防井鹽也北魏太武至州餉武陵王以九種鹽其白鹽曰君王鹽卽賜崔浩之水精鹽也酉陽雜爼曰昆吾有陸鹽其澤無水自生末鹽月滿則味甘博物志曰戎鹽累卵卽靑鹽之大顆者也涼州異物志載姜賴之墟生赤黑鹽今安寧衛鹽井卽靑鹽山丹衛卽張掖有池產紅鹽元史壞州紅鹽皆戎鹽而今醫家用靑者越絕書有朱余注越人謂鹽曰余陳藏器曰鹽麩樹一名叛奴鹽蜀人謂之酸桶其穗曰凷一統志載女直鹽生木枝上中國有鹽生吳蜀雲南有鹽霜果朐防井名繖子鹽形如傘今萬流驛是也存中曰解州鹽澤北有堯梢水一曰巫咸河大鹵水須甘泉和之乃成鹽堯梢水濁一入則壞智聞南風成鹽雨則壊淮北則日曬成鹽色白淮南則煎竈所成梢黑浙鹽白而淡廣鹽梢黑亦煎成者東坡曰蜀井陵州最古淯井富順鹽亦久惟卭州蒲江縣井乃祥符中民王鸞所開自皇祐來蜀始用筒井法圓刅鑿而盌大深者數十丈以巨竹去節復以小竹挿其中以機械吸水溫州南天富北天富至岱山皆熬波也自鴻鶴湯村則刮鹻以淋鹵姚令威曰用鐵盤淋者色靑白曬灰者少黑竹盤塗石灰以淋者少黃徐度郤掃編鹽塲編竹泥之火燒不焚智謂鹽屬火與同類也

烏丁泥孫兒茶也一作烏疊一作烏爹出哇暹羅諸國今雲南老撾暮云塲造之以茶入竹筒埋污泥中日久取出洪州載榜葛刺貢烏爹泥

��卽硇砂孫愐硇砂一作�卽今硇砂言靑海射月附鹽而成彼人采取煎煉成塊以黝礶懸火上則常幹近泠得濕卽化爲水或滲失北庭砂爲上今西城火州是也硇砂性毒遇物卽化而東璧曰狄人以當鹽食此因大明日華子曰硇一名狄鹽遂爲此說耳然少用漬肉則不腐人亦有服砒礜者或此等食法邪今分气硇番硇二種雲南有气硇硇色貴白觀流黃名黃硇可知也防要雍熈使髙昌曰北庭出硇砂其山有煙夕如炬照見禽鼠皆赤采之者著木底卽焦按此卽硇也拾遺言有特蓬殺出賀州山內似硇砂今問賀縣土人乃爲大硼砂聲訛耳

湼石礬也山海經曰女牀之山其陰多湼石孟門之山多金玉黃堊湼石景純曰礬石也升庵以湼石爲石墨曰丹非矣楚人名湼石秦人名羽湼陶隠居以爲羽澤枯者曰巴石有五色能使鐵爲銅有雲母波斯昆侖之號蕃硝綠礬鹽畱窯器內水和火煎刷金而燒之卽爲詐藥鹽礬硝皂合丹砂可升靈藥皆不離礬無爲有礬山出明礬有束鍼文者有煉沸飛出成花者倘所謂礬胡蝶乎

膽礬膽上石綠皆銅英也周輝曰信州鉛山膽水自山下注勢若布用以浸銅鑄冶是賴盛於春夏防於秋冬古傳一人至水賓遺匙鑰翼旦得之已成銅矣近年水流斷續浸銅費工凢古坑有水處曰膽水無水處曰膽上膽水浸銅工省利多膽上煎銅工費利薄水有盡上無窮今上林三官提封九路檢踏無遺矣本經曰膽礬一曰畢石當之曰君石吳普曰銅勤又曰立制石出蒲州山穴鴨嘴色者爲上出羌裏者色少黑次之信州又次之頌曰信州者煎煉而成其曰立制石則礬石也異苑載王粲隨孟徳討烏桓掘一棺礜石則山無艸木按曹討烏桓粲尙在荊此說非矣容亝言劉表問粲杜綰雲林石譜云信州鉛山產石綠又一種融結如山其石靑則惟滇中者佳貨石靑者有天靑大靑西域回回靑佛頭靑而回靑尢貴其如碧者曰碧靑謂之白靑又曰目靑畵家不用計然曰白靑出農豫章新淦靑色者善淮南畢萬術法云白靑得鐵卽化爲銅或曰石綠銅之苗大靑金之苗今之膽礬死汞大靑煉之則成鉤金或亦一理也

烏塲消石乃靑消也升子伏汞圖云烏塲國消石靑色能消金石若鵝管者佳試炙白石英熱防上便消西溪叢話狐剛子粉圖曰靑消爲北亭珠化曽靑方正用之然則世間消石自非正也士安言有石碑同制法

石流黃今作硫黃猶朴消之爲硝也或作石流丹消石能消化物世訛爲消姚寛載仁和縣圖經鹽消煉成朴硝透光曰霜花亦名劍脊消可證也前說舛謬今分水硝火硝二種水硝煎練結芒曰芒硝如馬牙曰牙硝凝底成塊通名朴硝其气味鹹寒神農硝石火硝也煎鏈亦有芒牙其凝底成塊者通爲硝石其气味辛苦而溫姚寛云仁和縣鹽消煉成朴硝透光曰霜花劍脊蓋水硝也硫黃古作流黃機上流黃亦取流黃之色也說文防可以染畱黃蓋言染色卽流黃色也資榮州磵中秋潦已收里人布茅水上流沫擁聚取而之復投於水則成硫黃或言多年厠木煎淋得硫畱流硫並通唐馮贄云仙雜記言元載飲食冷物用硫黃碗緯略引仙傳曰許由巢父服箕山石流丹抱朴子曰石流丹山之赤精蓋石流黃之類也太赨黃乃雄黃

丹粟丹幹皆丹砂也王防卜人以丹砂補注曰卜卽濮爾雅南至濮鉛永昌郡傳多夷濮禹貢荊州貢丹職方氏荊州其利丹銀山海經櫃山多丹粟注細丹砂如粟荀子南海有丹幹本艸丹砂生符陵山谷今出辰宜階州而辰最勝多出錦州界諸獠峒錦州卽今麻陽範至能言宜山出砂與湖北犬牙山北爲辰砂南爲宜砂宜山乃今之慶逺府去湖北辰州逺甚其今之靖州黎平皆宋之辰州邪又言宜砂老者白色有墻壁如鏡生白石牀上紅質嫩者多上坑砂邕州亦有砂圖經云融州有砂今無當是邕誤耳色鮮明成長紋者曰芙蓉砂曰箭頭砂不實曰肺砂碎則有趢趗砂有砂牀犵狫以火攻取亦有外國來者生則可服炒則有毒殺人然升煉丹砂服食者何邪辟邪定心神去穢惡日以砂牀盂水視之最能飬神段成式曰紅沬煉丹砂爲黃金碎以染筆入石中削去愈明然不言紅沬何物智按溺研丹砂作字入石

石炭煤也別有一種陸文裕張孟奇皆以石炭卽煤東北人謂之楂南人謂之煤山西人謂之石炭平定所產尢勝堅黑而光極有火力史稱女媧氏煉五色石以補天今其遺竈在平定東浮山此卽後世燒煤之始然智按今山陜別有石炭一種永樂抽分書分煤與石炭爲二項東坡曰陸機與云書言銅雀曹公藏石墨寄一螺大業拾遺記宮人必蛾綠畵眉亦石墨之類也近世無此物沈存中帥鄜延以石燭煙作墨堅重而黑在松煙之上曹公所藏豈此物邪智按水經注言銅雀臺有冰室室有數井井藏冰及石墨石墨可書又燃之難盡則酈道元亦謂煤爲石墨矣散關南九曲阪曰九阿豪水入洛其側有石墨山山石可以書疏本艸煤炭一名石墨鐵炭烏金石焦石援神契云王者徳至山陵則出墨丹酉陽雜爼曰無勞縣出石墨夷堅志言彰徳南郡產石墨宜陽有石墨山汧陽有石墨洞燕之西山楚之荊州興國州江西廬山袁州丰城贑州皆產石炭可以炊防卽此黟縣有石墨嶺出小石片研之可作字但不光耳醫磨以塗舌疾或曰石墨曰石炭二種互稱宜坡公之不知矣李東壁曰煤炭音相近上古以書字則曹公之石墨是此邪又有可以畵眉曰畵眉石者乃黑石脂也存中所云石煙墨乃石腦油燒煙作者絕非此類煤中銅石可燒靑礬其臭者靑州顏鎭煉爲礁以煮琉璃

有火井有剛火有井油有然石蜀志臨卬火井以家火投之如雷竹筒盛其光可拽行終日不滅以此火煮鹽井水斛得五斗鹽家火煮則耗異苑載武侯瞰而火盛卽此井也又古石山有石礦火燒之成流支鐵甚剛又臺登縣孫水入馬湖有絮石火燒成剛鐵禹貢賦砮是也南中志戕牁郡廣談縣母斂縣有剛火景耀元年以燭投卽滅正徳末嘉州開鹽井偶得油水可以照夜土人作炬呼爲雄黃油曹叔雅異物志云豫章有石黃色以水灌之便熱可以烹鼎張華謂之然石火玉火珠皆寶石類也越裳今占城有猛火油周顯徳中來獻三佛齊宋淳熈時獻火油南海諸國又有泥油並船則用之寰宇記三齊海中石有小焰得而燒之有硫黃气能制鉛汞

寒火卽涼焰也康節曰世有溫泉無寒火蓋未見也西京雜記引董仲舒曰火至陽而有涼焰又抱朴子曰火體宜熾而有蕭丘之寒焰劉子從化篇亦言蕭丘寒焰今海水以杖擊之火星勃然此周密說木虛海賦云陰火潛然海晦則波如火元防之送客遊嶺南詩曙朝霞睒睒海夜火燐燐魚蜃置陰處亦有火光今鰉魚亦有火本艸言十二種火不可不知其理後山叢談曰油絹紙石灰麥糠馬矢糞艸皆能出火

陸石承石皆磁也縷懸鍼蠟可以指南不必磁也存中曰磁石磨鍼鋒則指南然常微偏丙不若縷懸善其法取新纊中獨繭縷以芥子許蠟綴於鍼腰無風處懸之則鍼常指南防宗奭曰以鍼橫貫燈心浮水上亦指南管子曰上有陵石下有赤銅地鏡圗雲山有磁石下有金銅或云陵石卽磁石也磁石一名處石又名靑石卽磁石之黑色者無功引春秋考異郵曰承石取鐵瑇瑁吸芥也承石磁也地气與磁鍼相應之理見質測

通雅卷四十八

欽定四庫全書

通雅卷四十九

明方以智撰諺原

【叔然作反切本出於俚裏常言宋景文筆記之如鯽澑爲就突欒爲團鯽令爲精窟籠爲孔不可勝舉訛失日已逺矣然相沿各有其原考之於古頗有闇合方音乃天地間自然而轉者上古之變爲漢晉漢晉之變爲宋元勢也記諺原者因此推之若弱侯俗書刋誤取諸篇海此亦山谷之用諺語仁寶之載宋雜字耳或者方言取輶軒語亦歸造字合之乎範至能之列何子元之記賴是猶欲存逺方之事實者也】

鍫鎌今人呼鍫必呼秌蕭切及見鍫字反讀爲秋音呼刈獲之鉤刀爲鎌刀音近亷及見鎌字反讀若縑詩曰以薅荼蓼漢律曰疁田茠艸唐書陸蒙茠刺無休人皆知芟艸爲茠茠音近蒿與薅同及見薅字反讀若耨甚矣世人讀書之浮也木鍫曰鍁虛嚴切今俗亦呼之急就注有曲把防鍬下切前未見此字亦顏氏所耳熟之鄕語也

風山西人鄕語皆讀若分吾鄕涇縣旌徳呼風亦爲分向甞咲之六書故本載專戎專今二切則可爲汾晉旌涇解嘲周禮司防傳別注鄭司農曰辧讀爲風別之別謂分別也轉注略音孚金切引詩騷風葉林招魂楓葉心可證

賸以證切用余也鄭防逹字子賸賸羨聲義相近說文作�曰物相增加也一曰送也新唐書每用賸字所監切今以屋東西榮柱外之字爲智見工匠謂屋兩頭爲山猶其遺聲實是字

樁朱江切說文新附曰橛弋也橛短曰�今人通稱之東越曰榸樁皆切瞿月切莊子曰處身若橛朱枸橛樁皆木之已翦伐者又爲門閫今泊船釘樁系纜亦呼爲橛唐宮中女優有弄假官戲其綠衣秉簡者謂之將軍樁

通喚呻喚轉爲生含小顏正俗匡謬曰太原俗呼痛而呻吟爲通喚周書痛癏是其義江南謂呻喚關中謂呻恫今江北謂痛楚作聲爲生含

袱房六切類篇曰梁也今人以木枋附大木之上爲袱浙人亦以梁爲袱江北曰壓袱

槮所禁切積柴水中以聚魚而取之俗至今曰槮坑說文木長貎不足了此孫氏所今切又作滲罧爾雅曰槮謂之涔郭云今作罧者升庵引最詳

栝他念切進火木也又作防梄俗至今呼之�柏之棔從�此從舌

筅蘇典切析木爲帚以灑洗也今船上必有此物曰擔筅正是此字

簁所宜所皆二切治粒物別粗細也卽今世俗之篩字又作籭簛又作倚切說文曰簁箄竹器也籭可以取粗去細廣韻簁籮也今人亦曰籮篩

簏盧木切說文曰竹髙匧也別作籙今人作盝杭州鄕語至今呼簏卽遇小紙匣亦呼之曰紙簏國語曰市無赤米而囷鹿空虛圓曰囷方曰鹿方則有角角鹿通也

筧吉典切續竹通水也古單作建所謂建瓴也亦作梘今屋前合卷棚必以梘去流水曰梘溝深山取水曰筧水各處至今呼之延平有水老筧水以給一城人家

彈牽船上水曳牽卽牽字去聲其竹索謂之彈子大者曰纜音轉暱洽切卽笝字合韻作防笚又有字亦竹索也自莫切說文曰筊也漢有卭筰杜詩架竹爲長橋連笮動裊那卽筰也

防滂丁力巤切類篇曰舟車蓬也粗箔也音近枰與片聲義相轉今韻書無此字而江湖船上時時稱之或單稱船倉中蹋足隔貨者曰防或作笭防訛爲筌簆�簆丘切織所以貫經而前郤之者也至今呼之防方六切織所以張其幅俗又名柺

婫公渾切陳蒨饋米鴨千頭人以荷葉裹飯婫以鴨肉數臠今江東人猶謂以物頭曰婫與檀弓免焉之聲近字彚以婫爲女字則未考陳鑑也淮南文以靑黃注文音問卽免義互見疑始

艇小舟也廣東人至今呼之蛋戶之船曰蛋艇髙梢四櫓者曰髙尾艇艇卽艓也杜詩曰最能行貧窮取給行艓子張善安遣刺客乘魚艓殺黃州總管周法明此楚稱也舸則大船小舸曰�今有誤用者

酵通鑑起麵餅鴨起麵餅亦謂卷餅程大昌曰起麵餅入教麫中今書作酵

弶其亮切施弧於道以鳥獸曰弶今山中人尙爲之俗呼彊子彊去聲

緝�緁刺說文績緝互訓戴氏曰緝緶衣縫也漢時鄕談呼作緁賈生曰緁以偏諸是也緶毗連切緁衣也俗今作上聲績則績麻專用緝則古通用刺史記刺繡文是也

絳組紃合縷以爲紘纓綎綬之屬園曰組扁曰紃鄭曰絳也音叨今俗皆以束腰絲辮爲縧

疿方吠切素問曰污出見濕乃生痤疿痤昨禾切說文曰痤小腫也一曰族累唐韻痤癤也今俗通以觸熱膚生細疹曰疿子

頓唐劉世讓曰突厥數寇良以馬邑爲之中頓注頓是食也置食之所曰頓猶今言中火也俗總以一飱爲一頓北史農爲中軍寶爲後軍相去各一頓

麋鹿魚爲菹注今益州有鹿於爲切疏將鹿肉畜之爛今俗謂之煨爛正於爲切

此卽饘粥之饘然又音贊內則小切狼臅膏以與米爲酏注狼胸臆中膏也以煎米則似今膏矣此周禮酏食也今俗亦以膠粘之食爲贊或以醬防贊物皆當是字

防集韻曰弄廈也一作防唐韻防屏也南史郁林行至西弄殺之今江北謂長防廣昌亦然

醭普木切酒上白也至今通呼之酒覈爲糟醴醅爲酒釀至今造酒蒸米時呼爲釀飯酒厚曰釅皆至今稱蹲䢐尊切曲股立也又作詩蹲蹲舞我或作墫以

但尊之音正今之通語也或謂之惇詩之蹲蹲或音七倫切至左傳蹲甲而射之則音攢又作躦類篇曰聚足貎其實蹲甲之義亦當如字郭璞注山海經以踆爲古蹲字

泔沽三切潘也說文曰周謂潘曰泔今人通謂米泔水又戶感切漢書曰秬鬯泔淡

妗巨今切亦作今人謂舅之妻曰說文曰妗也孫氏尹亷切妗也一曰善笑貎孫氏火沾切鄕語呼妗婆音近黥婆說文作媻奢也一曰小妻也徐曰俗作婆非其實未必非以古有婆娑字卽可推用今南人以老而統事者呼爲婆以說文之奢言之唐竇從一爲國奢蓋謂乳母之夫得毋其遺意乎張耒明道雜誌曰王聖美言經傳無嬸與妗字考其說嬸字乃世母二合妗字乃舅母二合也智按說文有妗或古有此語而借用此字

溫防和煦而不烈也孫愐曰防奴案切按說文讀若水溫防乃昆切今俗語以水防而不甚熱曰溫防寔乃昆之音也

仞而震切周尺八尺爲仞度髙深以仞長短以尋度地以步傳曰仞溝洫借爲識仞之仞漢書孟喜不肻仞趙賓說今俗相傳作認

謷莊子曰謷乎大哉謷有甚意今楚黃人謂事之甚者曰謷亦此意也

楥說文楥履法也所劵切鞋工木胎爲楥頭攺作楦至今呼之

鞔說文曰履空也徐曰履空履�也呂覽曰宋子罕之南家爲鞔縵樂之縵與此同音今人謂作鞋底曰鞔底釘鼓皮曰鞔鼓靴履破而補空隙曰防子裁衣余帛曰帵子俱音剜

音虧今消皮家亦曰皮此字見周禮鮑人捲而摶之欲其無迆也注謂革不今凢帽鼓皆謂之

詨韻防曰吳人謂叫呼爲詨者虛交切或作謼引田蚡傳謼服謝罪智以爲古但有號字因而爲號本平聲詨卽號也如謼服之謼卽是呼字或書作嘑謼耳班伯曰式號式謼可證也集韻詨亦作謞又作誟防通作嗃脬披交切倉公傳風癉客脬此卽今人所呼胞字謂溺胞卽膀胱也

拋古通用摽抱今人謂擲曰拋按公羊傳曹子摽劍而去之左傳長木之斃無不摽也史記褚先生傳抱之江中並與拋同集韻又作元美又作

耗有毛音毛晃収耗入毛字下曰無也引漢書靡有孑遺耗矣通作毛后漢馮衍傳饑者毛食佩觹集曰河朔謂無曰毛智按今北人無言毛者不過呼沒字如門鋪切之聲耳湖廣江西廣東則謂無曰毛此蓋沒字之轉也毛晃音耗爲毛黃繙綽曰賜緋毛魚袋故附說於此亦足爲江廣解嘲也

罷休吳曽曰吳人有此語吳王闔閭語孫武曰將軍罷休其本諸此

寧寧馨此呼語詞吳曽定以爲不佳語山濤宋王太后皆以兒爲非馨此說迂矣今云能亨可平可仄古人筆之於書甞假借字

阿堵猶今之這个也不可定指爲錢顧愷之正在阿堵中張謂詩家無阿堵物門有寧馨兒亦就事作語也馬永卿懶眞子曰阿堵猶今所謂兀底也寧馨猶今云恁地也

磨鋊音裕今人有此語五音譜磨漸消曰鋊防師交切說文陳畱謂飯帚曰防或曰飯器或作筲一曰宋魏謂箸桶爲筲今則有�箕之名合之古飯器之語是已飯帚則今之刷箸也

笪音妲郭璞曰江東謂蘧蒢直文而粗者爲笪斜文爲防音廢一名筕篖今防與筕篖籧篨之名皆不言而篾笪之名至今呼之大約以埀而遮雨暘者謂之篾笪仰屋承塵爲筕篖亦謂搪隔籧篨則今之蘆蓆谷簟之類耳

折雜記實見間而折入注承席也形如牀無足疏云折猶也方鑿連木爲之今人或以竹連之呼爲牀折子其木匡穿藤者則曰藤替子

趽說文趽曲脛馬也讀與彭同凡夫曰方言謂匍匐曰趽江北則近杷字借曲脛小犬曰矮趽狗又曰蟹趽狗

拜謂之屈後轉爲抯或轉爲踽詩勿翦勿拜注拜屈也今南人謂婦人拜曰屈升庵曰俗謂折斷爲屈而廣韻作抯讀爲屈者反說文有踽字長箋言婦人相見半跪爲禮曰踽此吳門方語耳或謂之處又謂之扶扶說文帛騅色引詩曰毳衣如今詩作菼合溪以爲卽今毯字騅色謂其蒼黑雜色也

磊防長箋曰�磊防重聚也丁罪切今吳方言有之凡事物煩積而無條理曰磊防智按今方語皆作累堆累字平聲

沓套避暑錄話晏元獻平居不棄一紙𨿽封皮亦十百爲沓猶今之言一套也鄭氏以韘爲沓亦套之意也世說注羅友二百五十沓烏樏宋志金輅有金鍍銅套筒諾臯記言大蝦蟆扶二筆錔謂筆套也升庵引元防之詩韜字爲套韓韻載後唐與梁戰於胡盧套凡夫曰說文礲大長谷也俗誤以大長二字爲套互見器用書袠下

踏趿吳曽曰俗有踏趿語自唐以然酉陽雜俎錢知買卜爲韻語曰足人踏趿不肯下錢升庵以爲臘防字姓防者嫌非字攺作防

今以�爲矬古以防爲矮說文矮短人也小補曰通作奇後漢書童謠見一奇人言欲上天古文作防智按古皆來作支微如僾俙卽依俙哀有衣音之類桂海雜誌今桂林俗以爲矮字張子賢言有物黑而矬肥京師裏語曰形容短矮曰�報國寺松橫枝號曰矬松文選有�脆之語唐書王伾傳形容遳陋音七禾切雕當宋景文曰人謂作事無據曰沒雕當智按今語曰不的當卽此聲也漢有雕悍之語唐以來有勾當之語故合之

匾甌謂之匹結切今世多匾酒杯爲按演繁露載禦前賜茶不用建盞用大湯色白東坡詩云病貪賜茗浮銅葉銅葉指也

乃渹猶云那行也世說眞長見王導曰何乃渹劉出曰惟聞吳語程大昌按玉篇言渹虛觥反今鄕俗狀涼冷之狀曰冷渹此解非也八庚與七陽通渹當作亨康切吳人之聲甞有之意以爲何如則曰那行行字亦音亨康切老學庵筆記曰閣門促人曰那行是卽何乃渹之聲也

胍骨朶宋景文筆記曰關中人以腹大爲胍音孤都俗謂杖頭大者曰胍後訛爲骨朶今北京呼花蕋亦曰胍

乖刺東方朔謂吾彊乖刺而無當杜預謂陛下無乖刺之心刺音盧逹切王防曰今人有此語余鄕罵人防刺亦乖刺之轉宋子京謂俗以不循理曰乖角

顧手牢漢志官與牢盆蘇林曰牢價直也今世言顧手牢如淳曰盆鬻鹽盆也郤掃編曰今炙鹽之盤也按今亦有顧手勞酬勞之語應作勞字古借聲用後漢應奉傳牢賞謂資給也

跐蹈跐淺氏切又側氏阻買二切大步也列子曰躇步跐蹈莊子跳黃泉而登大皇以今鄕語考之阻買之音爲近俗便書作踹字

捘卽拶左傳捘衛侯之手祖寸切今訛爲祖簡切徐文長言拶當是捘

屎說文迻也斯氏切屎古文徙今省作屎或作古但用矢溺

摟羅卽婁羅黃朝英曰梁元帝詞云城內网雀摟羅蘇鄂曰騾大曰摟騾顧歡傳云蹲夷之儀婁羅之辧五代史劉銖傳云諸君可謂婁羅兒矣

坐艸郎英曰今諺謂臨產曰坐艸起自晉也按陳仲弓爲太丘長出捕盜聞民有坐艸不起子者回車治之筐當說文椢筐當也古悔切韓子曰玉巵無當言無底也今人猶有此語

打夜狐跳鬼唐敬宗自捕狐貍謂之打夜狐今民稱跳鬼爲打夜狐訛爲野胡

王八靑藤山人曰因五代時王建盜驪販鹽人罵王八賊見五代史

雞素本雞斯文長曰雞斯之制以約髮近小荷包云雞素相沿誤也智按雞斯卽笄縰或因其名而攺亦未可知然或是雞嗉雞以嗉盛食此以盛物故云六韜云太公等求得雞斯之乘雞斯蓋國名豈其國佩此囊邪撅頭卽掘頭巵言曰王僧虔用掘筆幽明錄云磨十指垂掘搜神記荀序得撅頭船張志和漁父詞用撅頭船撅掘通

邪卽歪斜周禮形方氏正其封疆無有乖離之地注乖讀爲哨之正之使不邪離絕苦蛙切古無麻韻正合今之歪音弱侯以防音歪智以當用咼孟徳陽防可證也說文又有字董逌言匾樂天作天詳見卷首

純音衮儀禮靑絇繶注絇言拘也以爲行戒鼻在屨頭繶縫中紃也純緣也純音衮猶今言衮邊蓋因於此末厥猶言短後也何樓活絡之轉語也劉貢父詩話今人呼禿狗爲厥尾衣短後亦曰厥故歐公記陶尙書詩語末厥兵何子元曰末厥可對卑凢字又曰世語虛僞爲何樓始於京師有何家樓其下皆行濫貨此非也智以爲活絡一轉耳莊列橛株焦弱侯曰短木曰榾柮卽橛之轉語也方言曰短也郭璞曰蹶短小兒音剟

說文有喫古通用食焦弱侯曰漢書攻苦敷淡俗作喫杜詩樓頭喫酒樓上臥皆當作敷智以敷卽擊字按漢書作攻苦食啖其言敷畜者言系畜也說文已有喫字喫乃口喫喫也古通用食今閩中呼卽甲切廣東呼亦甲切江右呼怯甲切

不耐煩不耐煩三字見宋書庾登之弟仲文博阿誰漢詩曰家中有阿誰又見三國誌龎統傳囋周宻曰俗以人語煩數曰蓋囋也音贊荀子問一以告二謂之囋注囋卽贊字智以從口從言本通乃儳言聲也密又曰今人書感激曰磯感引孟子是不可磯也智謂是極感字周以廬陵鄕語耳

絮方言以濡滯不決爲絮史浩兩鈔摘腴曰富鄭公偶疑不決韓魏公曰公又絮劉夷叔詞云休絮休絮我自明朝歸去

顐卽諢呂氏童訓摘總詩話顐卽諢今打顐是也唐元結議曰諧臣顐官怡愉天顏李棲筠傳娼優雜諢貞一不往唐有險諢詩文長又引方言云們渾肥滿也渾去聲則古通用渾字而後別爲顐

說文晝食也雜韻用�今嶺南作劇半本啖飯食曰午

沙魂鄰幾雜誌曰俗呼野人爲沙魂永叔戲吳長文披沙而揀金又甞戲馬遵舊日沙而不哨今人訛爲廝諢

欺負引韓延壽傳待下吏防施厚而約誓明或欺負之者延壽痛自刻責

底有篤音江北人呼物之底其音近篤呼凡物之底下則曰篤下按郭璞東海外大壑贊曰寫溢洞穴暵昬龍燭爰有大壑號爲無底列子無底之谷名曰歸墟韻防屋韻有底都木切卽此音

渇睡言貉睡也晝睡爲黃嬭韻補襧或作嬭唐人呼晝睡漢爲黃嬭朱子語錄言秦兵曹瞌睡眉公讀書鏡引胡旦謂呂文穆作渇睡漢懶眞子載舉人求易韻事曰老人渇睡實當用貉睡言貉好睡也

賗卽劵升庵曰文字指歸云支取貨契曰賗今倉庫収帖曰串子或作劵

袔袖袖掖也掖袖曰袔袖滇云之稱用之或曰鶴袖縍襖襋衱縍音吳人謂【音螭】絮曰縍襖今北方呼襋衱今訛作一撤

子細北史源思禮傳爲政當舉大綱何必太子細也杜詩野橋分子細

了蔦魏明帝使公卿負土修淩雲臺公卿鶽其面了蔦其衣了蔦本作了鳥升庵謂其義鄙媟男子之私也了蔦字書作頫智按方言佻抗縣也郭注曰了佻縣物丁小反胡身之注鑑曰船長曰防鵃衣長曰防謂其形窵窱也其爲陰稱或非古語漢廣川王傳防其陰中伏生書傳言椓因見昭烈戲張裕曰諸毛繞涿居乎則漢人謂勢爲涿猶說文之也爲女陰也止有此二處可證其文言之則皆曰陰曰私嫪毒以其陰祕辛言私處墳起是也漁仲以上古指了殆未必然

舞弄列子鄧析顧其徒曰爲若舞彼來者奚若注云世或謂相嘲調爲舞弄智按自史漢舞知舞文卽是舞弄意

響卜一曰鏡聽李郭王建俱有鏡聽詞卽今聽響卜也南楚曰街卜以鏡置胸而出聽之

外後日老學庵曰後三日爲外後日意其俗語耳偶讀唐逸史裴老傳乃有此語裴大歷中人也今以後日之後爲老外後日

餪女侯鯖錄曰世嫁女三日送食曰暖女唐韻有餪正云嫁女送食也初產子曰首子亦用萌字

踙防升庵曰吳越春秋太子友諫曰黃雀盈綠林徘徊枝陰防進欲啄螳螂按字書及說文無字玉篇有踙防字踙細行兩足不相過防急行而輕也於義亦合當音聶越今蜀滇之間有此語

將牢卽把穏晉載記後秦諸將謂姚萇曰若値魏武王不令苻登至今陛下將牢大過耳將牢猶俗言把穏五代史莊宗亦有持牢之語

無萬數賓退錄曰諺云無萬數出漢成帝紀語黃溍筆記按繹山碑世無萬數則秦時有此語矣藝經捐悶周公作今桐城謂無萬數曰悶數物背曰幕算其實曰羃悶是羃幕之聲

�說文炮肉以防火溫肉也烏痕切今俗有此稱盧本切疃行無亷隅也俗戲體肥者爲子今亦呼笨子如南史笨伯是也朱子甞語之

觰觰竹家切張貎俗云觰開

耵聹耵聹耳垢也耵都挺切聹乃挺切

牢愁轉爲勞慒牢愁聊慒離騷子字異而義同艐艐船著沙不行也口个切升庵曰諺云幹艐若今小硬物手足挺背曰艐亦音屇義亦通屇從人橫於凷上

令日卽另日戰國策趙燕拜武靈王戎服之賜曰敬循衣服以待令日卽異日也注謂令爲善非

勝常猶萬福老學庵筆記王廣津宮詞云見人忘郤道勝常勝常猶今言萬福也前輩尺牘有云尊勝常者勝字平聲

無寫猶言無甚也寫之爲音猶些也得亡猶言無他否也方言沅澧之原凡言相憐哀謂之嘳或謂之無寫江濱謂之思皆相見驩喜有得亡之意九嶷湘潭之間謂之人兮智以兮思嘳寫皆餘聲也古人相見曰無恙無他卽得亡之意也猶曰得無有他乎或曰無甚甚轉爲申駕反吳中見故舊皆有此語餘音或近思或近些寫卽些之轉也武林見人則相呼一聲皖麻之間憐人曰兒那南楚或曰人那可想人兮之遺

脇防蓋斂口歙嗅之聲也方言怒而噎噫謂之脇防郭璞曰脇防猶防糓也按噎噫謂含怒而出气也今人懼而斂口之聲曰歙嗅嗅見廣韻與翕欻相近說文翕气也歙縮鼻也故知其原本一聲也莊子生者喑醷物也謂鬱悶於中之狀噎噫與喑醷同意

褰踧猶朘縮也今謂之揎蹙楊氏引宋章衡得象之孫嘉祐大魁著編年運歷其序曰諸家淺陋揎釀又陳振孫因革禮防云繁簡失中以揎釀目之不知何物智按此語載在通考晁氏作張衡誤董子曰日朘月削孟康曰朘音揎謂轉褰踧也俗謂縮肭爲朘縮則褰踧猶揎蹙也以此解揎釀或是揎攘之義

快謂之愃方言逞苦了快也郭曰今江東人呼快爲愃相緣反考今江東語惟以風快爲風愃行路快者謂之愃燥愃音上聲燥如掃去聲

坎防卽欷防顧遁園以談笑曰欷防音希哈智按韻防防大笑也又關中謂權臥爲防一曰防不意俱音丘駕切又个韻防防大笑也當是亨下反說文戲笑兒蓋許氏以欷爲嘆聲故別作字

曰斟曰職猶今之言著也方言相益又少曰不斟病少愈而加劇亦曰不斟或曰何斟吳越間相愛憐者謂之憐職郭注曰猶言斟酌也以俗徴之蓋如今言不著耳江右則謂著如之字皖舒則如職字吳中則如子字不論何語皆有此聲如坐曰坐著之類是也

覗方言竊視曰防曰覗曰督督音麗曹參傳伺得魏勃卽覗字今動曰闚覗江北則呼覗如雌說文防覷闚觀也其因方言而立者乎

憨唐韻有憨字愚也按方言紛怡喜也或曰巸已或也沅澧間凡言或如此者曰如是郭璞注曰此亦憨聲之轉智以憨從酣來酣古通用甘莊子甘寢注音酣祕辛建和元年保林吳姁自言愚憨則漢桓時已有憨字唐詩紀事虞世南嘲袁寶兒埀肩嚲袖太憨生玷捶敠莊子捶鉤者注玷捶鉤之輕重玷音防捶音朶故今有此語澹園曰以手稱量物之輕重曰敠智按此二字乃字書所作焦音顚掇則白下之方言也防卽防一作牚今作撐俗呼撐爲雌爭反按考工防之注仲師讀如牚距之牚方言跪爲之防言防距如堥堆也古牟母堥務冒皆通則古文用防漢時用防與牚明矣

綿藥卽眠藥疑耀曰兩粵溪洞毒藥傅弩矢曰綿藥按子云方言凡飲藥而毒東齊海岱謂之眠乃知綿藥當作眠藥智謂方言之眠蓋指瞑之瞑也古眠多作瞑應讀去聲

黃六疑耀曰今京師勾欄中諢以紿人者曰黃六蓋必黃巢兄弟六人也

東西齊豫章王嶷傳嶷謂上曰南山萬嵗殆似貎言以臣所懷願陛下極壽百年上曰百年亦何可得止得東西一百於事亦濟則謂物曰東西

透水王孫傳透水死者千餘人羊侃傳侯景欲透水羊鵾抽斬之按意卽是泅水而書作透字問奇廣以爲六朝赴水之方言成式言婆羅遮以透索爲戲謂走索方言逹獡透驚也郭注獡音鑠透音式六反則透當如突孫愐収透於屋韻可證

晵晝轉注略曰陸粲曰吳中雨而晝止曰晵如牽去聲諺曰晵晝不如晚晴說文晵卽啟或曰今江北謂雨中日出曰日生毛

鋪頒鋪排方言東齊曰鋪頒猶秦晉言抖藪也郭曰謂斗藪舉索物也鋪音敷今謂治辦鋪設亦有鋪扮鋪排之語是其轉聲唐韻抖擻卽斗藪文丞相答謝教授寒檐積雨抖擻無悰

紛母方言廣大謂之恆慨東甌謂之參綏或謂之羞繹紛母林氏曰紛吾旣有此內美分謹存其說大抵皆餘聲如怒曰魏盈展物曰勃舒今猶有此聲

狡姡讉詒方言膠譎詐也郭曰汝南人謂欺爲讉【托回反】或曰詒音殆智按漢髙紀紿爲謁是也膠乃狡聲郭又曰建平人呼狡爲姡【胡刮反】今俗曰姡毒

賴餘冬序錄言雲南夷俗牒言誣陷人曰賴之事因灌智謂灌乃潑字之訛今人猶有潑賴之語京師謂物之行濫者曰賴亦潑賴之轉北人不能呼潑字入聲故呼如彭蓋之音或曰建武有地名瀬湃亦賴之翻語

山岐曰岔水岐曰二音同金陵地名有岔口顧公引作防路口韓公曹成王碑行跐川是也又路之岐道亦曰防唐詩枯木巖前防路多

倰僜蔑楔人不省事曰倰僜新睡起曰��木不方正曰櫗楔作事不方正曰防揳人不方正曰防偰皆此二音而別之

儱侗直行曰徿防未成器曰儱侗身不端正曰防衣寛曰襱按儱侗字唐禪師甞用之知是唐諺貫物木丁曰栓關門機曰法帖譜系淳化帖有銀錠痕焦氏音刪非當作淳山切

尲尬弱侯曰不恰好曰尲尬今反云不尲尬誤智按今蓋曰不間界也又按說文烏光切從大象偏曲之形故箋作尢作尣者周伯溫之說也

靦面慚曰靦音腆詩云有靦面目範蠡曰𨿽靦然人面實禽獸也

鉋木工平木之器曰推鉋音防一曰鉋子與圉人刷馬之鉋字同器異釋名曰鉋鐁音斯言鐁彌之使平也詇以言托人曰詇一作咉俗作央

防偅婦人懷孕曰有防又曰防偅音申重集韻防偅妊也

目郭曰眶一作匡史記淮南王安傳云淚滿匡而橫流字書因淚闌干遂以闌干爲眼眶郎瑛取之然則北斗闌干何以解邪此皆言橫斜之狀也

連枷今作連耞打糓之器曰夾焦氏曰正韻作連耞智按說文柫連枷也

劃船撐小舟曰劃音華今俗呼小舟爲劃子按漢有戈船將軍音劃合溪主之漁仲劃胡切舟進篙謂之劃今通誌刻作進竿古麻與歌通當轉華音漢武紀南粵傳皆云置戈師古以張晏之說謂以戈置船下以驅蛟鼉此則謬矣

夾魚小网曰一作罱音覽孫愐上聲収罱而說文有防女洽切後人加四耳

防舂防說文防防之也今作防卽屑舂米曰防見唐韻音罰

因梯蠶作�字移蠶就寛曰�音揥一作�又作俗呼體蠶體揥音近而訛而揥亦楴之訛因語而造防帶大帶曰防帶又稱舞風帶或作鸞帶俗省作帟非帟音亦

奲廣雅奲音扯敞闊無収束也莊子作奓今江右以去聲呼之

予亦謂之過辰州人謂以物予人曰過此語有自按唐詩紀事元稹自述曰延英引對碧衣郎江硯宣毫各別牀天子下簾親考試宮人手裏過茶湯此過予意雲溪友議載此詩爲元公秀字紫芝者作其江硯爲紅硯某因於厶麼因於麼老學庵筆記曰今人書厶以爲俗糓梁桓二年蔡侯鄭伯防於鄧範寗注曰鄧厶地陸徳明釋文曰不知其國故云厶地智按稗海刻此作麼吳士元所修監本作某蓋放翁亦不知厶之因麼也麼者言甚麼也厶近省簡故借某某古梅字母畆每馬聲皆通轉故今京師曰作麼讀如麻江北與楚皆曰麼事讀如母而南都但言甚蘇杭讀甚爲申駕反中州亦有此聲而秦晉之咱則怎之轉也

亄�飵俱見方言巨源曰貪而欲得爲亄音意慳而不肯爲武計切�魯意切偸視窺覘呼警其人飵宗壓切閩人呼食飯爲飵飰智謂乃嗇之古文銃防仁寶言山谷集有奊【齓契】銃防【蒲並切】蜀語也奊見說文奊胡結切頭衺骪態也古屑切頭傾也仁寶未考說文何爲蜀語顧鄰初曰俗以捧物不敬曰奊

音軒遮七修類槀載宋刻雜字以二字爲軒遮之狀

桂海雜字範成大桂海雜誌曰邊遠俗陋牒訴劵約專用土俗書桂林諸邑皆然今姑記臨桂數字𨿽甚鄙野而偏傍亦有依附【音矮】不長也【音穏】坐於門中穏也【亦音穏】大坐亦穏也仦【音嫋】小児也奀【音動】人痩弱也【終也】人亡絕也【音臘】不能舉足也【音大】女大及姊也【音磡】山石之巖窟也閂【音�】門橫關也

俗書刋誤所載皆前人分別之學累加臆造者弱侯一槪収之耳鼻病曰防【音巴查】不淨曰防【防音奄】虛脹曰防【音掤】大目曰防【音谷】又曰睔【音倫】目小曰【彌邪切】骨鯁在喉曰防【若假反】尾下孔竅曰豚一作【音篤】鼓釘曰【音顙】蓋屋版曰楻【音皇】俗呼望版晃版旺版濺水上衣曰灒【音贊】撐屋使不欹邪曰牮【音箭】造屋承桁條之木曰枅枋【枅音機】小兒吐乳曰哯【音峴】風中楊糓去穢曰【音封】穢言曰迦噪【音爪皂】爪有��【音斯燒】大口曰奲【音撦】鐵束物曰�【卽鋦】物穿曰防【音衝】掘出汁曰防【上聲】切艸刀曰鉶【紮】物未精曰【去聲】補不足曰找【爪】船上鐵貓曰鎡漆光曰【去聲】或作釉小兒畱髮曰防【周】簡妝曰妝耳埀曰耷皮寛曰防【俱音答】豬發土曰厥門鍵曰釕弔屋梁曰庝【今呼洞】積物曰積儹手足生堅皮曰【音淄今呼疹】泥坐瓦曰【五化切】布列曰防【擺】手足指紋曰腡【羅】牛犢曰防【於博切】納頭水中曰【杌】羨財曰【音朴】以財相酬曰防【音步】謀人財物曰【音戰】以財問卜曰防【音醑又音漏】開張畫繒曰【音甑】物完曰囫圇【音笏侖】斬金之小鑿曰鏨【音暫又上聲音揝俗訛音】與人交易更換財物曰嬥換【嬥音窕】以拳觸人曰【醜皆切】又曰身腫曰�【音泡】打鼓邊曰【音雜】偸視曰渻【音挲】赤子曰兒【音牙】俗稱魚以三十斤爲一�【�音炮】去渣曰潷【音泌】

顧鄰初客座贅語所載詮俗以言兩挑之使動或鬭防焉曰【如燈之】物寛緩不帖帖者曰【音囊去聲】南都言人物之長曰媌條不聰敏曰勺鐸【音詔道】敗事曰郎當人之谿刻曰趷落【音各拉】曰窶數

通雅卷四十九﹤子部﹐雜家類﹐雜考之屬﹐通雅﹥

欽定四庫全書

通雅卷五十

明方以智撰切韻聲原

人先平心靜气自調唇舌齶齒喉爲羽徴角商宮之槪又調臍輪鼻輪之折攝爲大宮商之槪勿泥鄕音少所習熟然後可以知古今萬國之時宜矣音有定字無定隨人塡入耳各土各時有宜貴知其故依然從之故以洪武正韻之稱謂爲槪

古人平仄互通其韻但麤葉耳沈約始定平上去入四聲韻鑑入始明橫有唇舌齶齒喉半喉舌之七聲其爲初發聲送气聲忍收聲之三疊也喉用臍鼻貫四聲之獨尊也五音六律七十二旋音之止是宮倡商和也究之數十年矣而乃知其自然如此約則止明開合開合止是一陰一陽

陰陽淸濁輕重畱爲通稱故權以啌喉之陰平聲嘡喉之陽平聲例曰啌嘡不以混開合之陰陽淸濁之陰陽也其輕重則曰粗聲細聲其淸濁則曰初發聲送气聲不以混上聲濁去聲淸平聲淸仄聲濁啌聲淸嘡聲濁之通論也

自鄭漁仲溫公朱子吳幼淸陳晉翁熊與可章道常劉鑑廣宣智騫呂獨抱吳敬甫張洪陽李如眞趙凡夫皆有辯說聚訟久矣今以配位通幾言之以易律曆徴之學者省力不亦便乎請從此入如曰幫滂合口非合口也乃鬭唇耳如曰侵監閉口乃聲盡而閉耳如曰穿牙齊齒之類只是口不閉耳論切之稱與論韻之稱不同今故先定十二種開合之例以便學者舉論

後人因攷辯而積悟之自詳於前前人偶見一端而況有傳訛彊爭者乎今定此例乃便於窮古今之法非膠執此例也若用舊法舊法現枉人當細心知其所以然耳

不律謂筆於菟謂虎終葵爲椎俠累爲傀軒轅爲韓柰何爲那何莫爲合音古矣然切葉之道今日明備聖人禮樂甚精而葉切用渾時也後人詳之時也詳而訛謬不得不更詳定之時也有開必先聖人畱象數律曆呼吸翕辟爲徴亦已明矣書鏤紙搊扇絮木棉飲岕露詩至長律書至行艸皆闊闊緬志之源江河金魚火鳥之補天漢也何必定以古人掩後人乎

且如一行之說邵子之說有知其故者乎且如律呂新書之定史漢通典與李文利瞿九思之說有折中者乎聲音爲防至之門切韻乃字頭之端幾耳且如王宗道以見溪爲宮喉溫公以幫非防爲宮喉以影曉爲羽唇章黼半取之熊朋來兩疑之將何法乎玉鑰云知防影諭相通是何故乎且悉曇金剛文殊問五十字母華嚴大般若用四十二舍利用三十珙溫用三十六以後或取二十四或取二十一今酌二十此中自有不定而一定之妙可頇乎

管子謂五音出於五行此初配位圖也王宗道以牙爲宮溫公以四時序配橫圖以喉爲羽韻防依之章道常又攺其半按漢書羽聚也爲水爲智樂書曰聲出於唇而齒開吻聚此爲確證徽傳朱子法以河圖生序唇古齶齒喉爲羽徴角商宮律生之後黃鐘上旋南呂回旋自然符合卽鄭漁仲所明七音韻鑑也【宮如翁齒如抵羽如補古讀底底提匙通用可證】究竟五音之用全不拘此等切字頭端防系焉初譯之時取中土字塡之孫炎反切與婆羅門書十四橫貫適相符通呂介孺曰舍利定三十字珙溫加六眞空玉鑰見前人反切不合增立門法豈知各時之方言異乎洪武正韻攺沈約矣而各字切響尙襲舊注因作例明之

端幫精三列皆兩層而見曉二列止

一層故置兩頭又從開竅而至含口

如華嚴始佒悉曇始迦邪蘓始丫也

了義初排人未明其故耳首齶終喉

列一層舌唇齒列二層者舌齒相通

齶唇喉相通也疑泥明心皆喉其猶

土旺四季乎天一生水三生木五生

土三陽同類故齶唇喉相通地二生

火四生金二陰同類故舌齒相通此

槪也聲無非喉而唇爲總門齶爲中

堂故宜其近齒爲中門舌爲轉鍵獨

能出入靈動與齒相切來日二變實

符蕤應來乃泥之餘日乃禪娘之餘

此徴商之究宮也徴商防於知而宮

角羽防於疑影防唇司開閉舌爲心

苗沖气輸於丹田而上竅於鼻常用

之气畜於肺管宮徴羽爲三綂出角

比羽而淸終夾鐘以折攝之二用五

以三綂之參用兩實以一用六也

舊云來字半舌齒日字半齒舌獻可

以來字半喉舌日字半舌喉智以律

呂徴之符矣實是商徴合宮之二半

聲也

發送收三聲啌嘡上去入五聲

定論也中土用二十母足矣外

域知七音而不知啌嘡上去入

金尼亦言入中上乃知之卽古

韻亦平仄互通者也

細別知以舌捲防中齶而防乃

伸舌就上齒內而防縮焉愚謂

若氊專之類也娘則嘗穰之間

耳疑諭之分謂疑用力蔪齶聲

橫牙間而諭影但虛引喉與齶

無涉也儀禮疑立卽凝立故儗

嶷從之如眞是以存影然疑凝

則同泥矣其以角收轉爲宮發

乎愚攷孫陸於安恩咢昻等俱

用五字烏字作切響而今半作

齶聲果古未精但趨近似邪

吳音呼防如皂呼牀如藏則同精從矣度譜曰知字眞吹切之字舌不抵齒枝字舌抵齒而顫聲旣有此別音卽當存此音狀徹穿對較當是折徹攝與專穿拴之別�爲喉根而非防乃外唇之最防者非夫二字皆送气聲以非字最輕標外唇之起耳防字之用最少惟萬物無文問味等字中原人多讀深喉影母吳人或切焚扶又混夫矣智按萬物至防故取此聲無與靡沒莫相轉漢書規橅卽模從無諧聲可證也

縫唇無初發聲深淺喉無忍收聲惟商用啌收而嘡發不用此一理也今表�字爲折攝中輪非字爲外唇風始故存二十六切實二十四若通知防則二十一也直法二十母以影諭合疑而以曉居夫防之初此如琴徽取其響者紀法也琴徽空度有不得聲者詎廢度乎平上去三十六韻而入止得十八韻然歸入皆可重呼今欲分知防者亦可重呼也

凡議增母者爲迮狀粗細不同也今分注其下因曰眞嗔神諄春純張昌商莊窻霜則知母之粗細狀耳商徴之間是一中聲也剛康昻光匡王角有二狀何不二別乎它韻更迮如東之中專攺知狀蕭之超徹攺穿狀也吳幼淸陳晉翁熊與可趙凡夫皆欲加母以迮狀不明也呂獨抱吳敬甫皆廢門法張洪陽定二十字李如眞存影母括二十一字謂平有淸濁仄唱不用故以淸兼濁此卽指啌陰嘡陽也但未明前人何以訛耳蕭尺木取張說也﹤子部﹐雜家類﹐雜考之屬﹐通雅﹐卷五十﹥﹤子部﹐雜家類﹐雜考之屬﹐通雅﹐卷五十﹥

新譜【珙溫直列平上去入而橫列崩烹朋皆四也今直列啌嘡上去入五聲而橫列發送收三聲奇綂偶也】

洪陽早梅詩二十字約矣濁聲法如眞辯其爲平聲陰陽而仄聲可省矣而幫滂明見溪疑曉夫防端透泥精淸心知徹審來日不期而符或曰四音皆合發送收宮不合者何也曰凡收皆喉�大收也縫唇合宮一生水五生土之終始也土旺四時無非中宮之用也中間細分各以韻析一定中不定不定中一定無往不然或曰五音而曰宮倡商和何也曰兩間至理一在二中凡可說者皆兩端也平上去入止是平仄兩端仄無餘聲平有餘聲故仄綂於平而平中之陰陽亦兩端也宮商角徴羽止是宮商兩端猶五行止是陰陽也外辯者唇舌牙齒而內出者喉亦兩端也唇齶激喉枉中爲一類舌齒引喉穿外爲一類七風六用五音二變槪也約爲宮倡商和而已凡音枉唇齶中皆謂之宮音穿齒外皆謂之商無非鼻竅也而羽角合宮用鼻爲多無不自臍也而徴商交用自臍穿出嘗翫河圖三陽二陰分類互根其始幾乎列則以生序輪序言之今譜則天唱地和分類辯之特合眞文庚靑一韻而指其各母之異狀焉大略皆有粗細二狀而見溪疑曉則有四狀舌齒之合約爲徹穿來隨泥後日隨禪後皆自然不可彊之序也【調倡者若以齶喉四狀分爲四種復分開口合口則毎韻八聲矣聲爲韻迮多無其字並不得聲逼紐太窘從而並之取所用者表之卽前用之理也學者先調啌嘡上去入次明發送收次明粗細迮狀次明翁辟穿撮皆有淸濁輕重焉思過半矣】

﹤子部﹐雜家類﹐雜考之屬﹐通雅﹐卷五十﹥﹤子部﹐雜家類﹐雜考之屬﹐通雅﹐卷五十﹥﹤子部﹐雜家類﹐雜考之屬﹐通雅﹐卷五十﹥﹤子部﹐雜家類﹐雜考之屬﹐通雅﹐卷五十﹥﹤子部﹐雜家類﹐雜考之屬﹐通雅﹐卷五十﹥﹤子部﹐雜家類﹐雜考之屬﹐通雅﹐卷五十﹥﹤子部﹐雜家類﹐雜考之屬﹐通雅﹐卷五十﹥

論古皆音和說

切響期同母【切上一字】行韻期葉而已【切下一字】今母必麤細審其狀焉【粗奔細兵粗登細丁狀則公於於見烏思於影也】韻審啌嘡合撮開閉焉【合如翁烏撮如春全開如哇當閉如侵監又有局阿如鐘光舌抵如支珠之類舊以徳紅切東則紅嘡矣宜徳翁切端翁當公皆可】指南於切母一定者反通其所不必通於行韻可通者反限定於一格且自矛盾不畫一也詳攷經傳史漢注疏說文沈孫以至藏釋皆屬音和但於粗細不審而舌齒常借唇縫常混耳此各塡其方言或各代之口吻然也【吳越子紙專氊不分南康匡腔反用麻城以荒爲方建昌勸爲一江北都兜不分齊秦率帥不分山西分風反稱廣中頭桃畱樓元完不分閩中尢鴃然古已有之如砥柱音止孟子作周道如底字家分底厎鑿說也提音題而好人提提與朱提縣音時方旁無模之相轉則以諧聲譯語知之灌夫傳首鼠兩端西羌傳鄧訓傳皆用首施兩端注猶首防也則今之吳語也詩混夷兌矣卽昆夷而又作串夷如此之類甚多】存舊法攷古今可也豈守其混與借以立法哉日月燈與字彚四法仍爲前惑者也二十門纒繞無論且以類隔門言之謂以端母切知知母切端【如都江切樁字丁恭切中字濁甘切譚字陟經切丁字】此不過因孫愐樁字一切也然四切已違其三矣【唐韻樁都江切而中則陟弓切譚則徒甘切丁則當經切】都江切樁非古讀都如諸則訛耳【者古音渚故諸翥等諧聲如休屠音除蓋中國以所習字譯之譯時不作休除而作屠以當時讀屠如除也曹子建有都蔗詩六帖云張協有都蔗賦林下偶譚曰甘蔗亦謂諸蔗相如賦諸柘巴且則證知古都有諸音又旁推之詩酌以大斗鄭音主古文易日中見主凡字從詹從單從亶皆有舌頭舌上一種之聲】攷說文樁啄江切韻會樁株江切非確證乎【樁從舂聲說文舂書容切韻防初江切以狗軌旁舂之蠻音窻也古江如工降如烘後漢謡江夏黃童天下無雙則此韻亦後轉也】至於陟經切丁則尢可噴飯詩伐木丁丁陸徳明釋文丁陟耕切蓋讀如錚也指南乃以丙丁之丁附此門法寃哉

孫叔然以來卽有經堅丁顚等轉法指南鄙之豈知其理乎聲爲韻迮其狀卽異惟眞溫庚靑一韻聲多於翕辟嘻縫撮局忍送之狀字字皆備其次惟先天之韻然已不如溫亨之盡矣旋韻眞靑正當春秋二分之故其聲和平自然相應以此調唱其竅自諧春秋之用豈人力可思議者哉先天本從眞轉古通一韻今中和立南北之極而旋元適以先天合和亦用三餘一之符乎【何謂眞天通曰國防陳軫史作田軫陳敬仲世家作田敬仲荀子田仲史輶卽陳仲子詩應田縣鼓宋書引作應陳縣鼔左傳渾良夫乘衷甸兩牡陸徳明音甸之證反說文顚蹎闐以眞爲聲煙防以甄爲聲馴紃以川爲聲詵駪以先爲聲孫堅謂甄井同名後乃呼甎華嚴字母第八列因年天田並列可知西音亦然又如沈韻元與魂痕爲一漢志同並縣並音伴智按古有讀半爲笨者吳元滿滿音猛�音門亦足證矣】

何謂迮狀曰呼見母於東韻則爲京翁合而無其字故成公呼見於寒韻爲幹呼見於魚韻爲居呼諭於逶韻爲伊呼諭於汪韻爲昻呼風於侵韻則無聲矣惟唱眞靑諸狀不迮平仄以平爲名身心性情之靈形於聲音以韻爲輪可不知所以平乎

問濁聲法廢乎曰淸濁通稱也將以用力輕爲淸用力重爲濁乎將以初發聲爲淸送气聲爲濁乎將以啌喉之陰聲爲淸嘡喉之陽聲爲濁乎李如眞言之詳矣平有淸濁卽啌陰嘡陽也【通陰同陽抨陰平陽之類】仄唱不用故以淸兼濁而羣定並從牀等可幷也譜列董動借塡配位耳一行曰上聲去聲自爲陰陽猶平聲之自爲陰陽也今必曰上聲亦有淸濁將謂上聲有啌喉嘡喉乎若曰用力輕重則何以處夫啌平聲之用力輕重嘡平聲之用力輕重乎支分太細則另俟之此論綱紀也如沈約知平上去入四聲寧知啌嘡上去入之五聲橫之七音亦韻鑑入而傳者也今之發送收確證自然如此更復何疑配位圓用先通其理如五行可四可六可約四爲兩端而參之豈有礙耶

字韻論

古音之亡於沈韻猶古文之亡於秦篆也然沈約之功亦猶秦篆之功何也羅泌謂古有蒼帝而頡乃黃帝之史前此已有書矣六書旣出各時增攺古文籀大小篆波磔之筆至周列國緣飾俱備如六書綂所載一字至一二百秦一天下始禁列國之書專從秦篆故漢之說文僅存但知小篆者也自秦篆行而古文亡矣然使無李斯畫一則晉漢而下各以意造書其紛亂可勝道哉古音隨自然之气至有七音韻鑑而叔然之反切始明東晉謝安乃屬徐廣兄弟作音釋因取江左之方言而沈約增定之陸法言陸徳明孫愐因之宋廣韻因之故自沈韻行而古音亡矣然使無沈韻畫一則唐至今皆如漢晉之以方言讀其紛亂又可勝道哉音托於字故轉假用多同類應聲則葉之爲韻後人不能淹貫經史旁攷曲證止便習熟而成編之易爲功也遂守斯篆以論古聖制字之意遵沈約以斥中原自然之聲則使人益痛李與沈之過矣顏之推卽嘆小學依小篆是正爲不通古今何況今日耶吾故曰音有定而字無定切等旣立隨人塡入耳漢以來有通用者【金石碑刻參錯】有分別者【注疏詷同及說文玉篇所列】魏王吳朱因漁仲合溪而隨手剙造長箋守徐郭主漢則泥而不通何怪郝京山之一掃而通之乎然有古可借今不必借者自衛包攺古文之後史漢尙存舊文石經時可徴引惟當明其原委乃不爲辯攷者之所惑耳音韻之變與籀楷同天地推移而人隨之今日之變沈卽沈之變上古也上古之音見於古歌三百【如家麻歸魚模皆來歸齊防眞先侵覃之合是也】漢晉之音見於鄭應服許之論注【傳注歌謡同事援引訛誤可證】至宋漸轉【溫公讀本戴氏讀注】元周徳淸始起而暢之洪武正韻依徳淸而增入聲者也必如才老取宋人之葉必如升庵狥漢讀之異亦何貴乎凡此數者皆當通知然後愚者之所折可得而論矣韻攷【古韻作勻又作均成均所以教也均爲旋瓦器又一弦均鐘亦謂之均後作韻取其圓也圓元之聲古亦讀勻】

古韻【或分爲九爲十二】

中通【中與旁通亦與正通】天人【天古葉人眞先通韻靑蒸侵並此】亨陽【庚陽通】知來【齊知皆來通知亦與多通】無多【麻車歌魚互通知亦與諸通】道咎【蕭尢通尢亦與疑通】

寒還【寒山監咸通吳棫陳防皆以易詩定古韻韓退之蘓東坡黃山谷知古所通而一韻隨通皆此故也】

華嚴字母【卽隋志所載以十四字貫一切音】

阿佒鞥翁烏熝哀醫因安音諳謳阿【十三表閏兩阿藏因天在因中山在安中四閉爲二】

神珙譜

通止愚果宕曽流深【內轉入攝】江蟹臻山效假梗咸【外轉入攝廣宣智騫重編演之】

邵子衍

多良千刁妻宮心開丁安牛牙魚男【外天聲十餘轉三故四十韻餘十二地音】

禾光元毛衰龍尋回君灣侯瓜烏罨【內則指切母轉也張氏所訂】

沈韻

三十平分上下上去二十九入十七【侵下四韻閉口謝安命徐廣定音采江南語約編之】

唐韻

東冬【鐘】江支【脂之】防魚

虞【模】齊佳【皆】灰【咍】眞【諄臻】文【殷】元【魂痕】寒【桓】刪【山】先【仙】蕭【宵】肴豪

歌【戈】麻陽【庚】庚【淸耕】靑蒸【登】尢【侯幽】侵覃【談】鹽【添】咸【禦嚴凡】平【五十七】上【五十五】去【六十】入【三十】

【孫愐天寶十載編於沈所分不敢合而不安者又細分之然麻不分則當時方言也自孟蜀丁度司馬光黃公紹毛晃等皆依之宋名廣韻惟吳棫明古而卟今】

徽州傳朱子譜【依鄭樵七音韻鑑以唇舌齶齒喉爲序故就鬭唇之聲分列】

繃【閉唱收東開輕收冬收正齒中衝亦歸本韻】逋【合重收模開輕收魚正齒朱除同收魚】陂【開重收齊重收舌上知遲正齒支癡轉貲差皆收輕收防】

牌【開重收灰閉輕收皆正齒齊釵亦收重得杯陪亦可錯收愚所謂字無定也】

賔崩【賔平日唱收靑舌上眞嗔正齒徵稱收眞奔字開重收盆閉輕分焚收丈開重崩烹收庚尾閉琴心收侵】

波【獨韻閉重或以何分】巴【獨韻開重角輕加伽齒得查槎喉得蝦遐同收此韻古混今明正韻分之是也】

邦【開唱收陽輕收方忘角閉光匡商閉莊窻同收陽】包【開重收豪開輕收宵則肴枉內矣】豪【開重收侯正齒周抽同開輕彪丘收尢】

鞭【開重唱收仙閉輕收元尾閉收亷纖】班【開重收寒開輕收按此讀寒葉桓尾閉收監咸】

【防謙門人柴廣進云朱子定本此黎美周所藏者後見下庵許所抄卽此譜也中徵讀不卻舌故分正齒中原則合徴】

中原音韻

東逢支詞淒防迂模皆來眞文歡桓山寒先元蕭豪歌摩車蛇家麻江陽庚廷幽侯侵尋尖防監咸【周徳淸譜王伯良分陰陽者愚所名啌嘡也以江歸陽當敍下部】

洪武正韻

東董凍篤支紙寘【質】齊薺嚌魚語禦【屋】模母暮【屋曷】灰賄誨【屋】皆解戒【屑】眞軫震【質】寒旱翰曷山汕散殺先詵霰屑蕭篠嘯【屑藥】髙杲誥【藥】歌果个【藥】瓜寡卦【殺】嗟姐借【屑】陽養漾藥庚梗更格尢有宥【質】侵寢沁緝覃沓鹽琰艶葉【二十二韻洪武初宋濓王僎趙壎孫等奉詔撰後孫吾與編賜名韻防】

郝京山譜【十二韻】

同遲

危虞

孩眞

田調

摩邪

彊求

金尼閣

金尼閣字父十五字母五十【愚按父切也母韻也金剛頂與文殊問字亦五十蓋十六韻三十四切也悉曇三十六切】

陳防庵皇極縱橫圖橫列三十切母縱約爲三十六韻

十二開合說

聲陽韻陰聲爲律韻爲呂以合口開口撮唇齊齒尾閉論一韻之聲亦標槪耳與切母法別【切曰牙齶曰舌頭曰舌上與正齒通曰齊齒曰鬭唇曰縱唇曰深喉曰淺喉曰半喉舌以發送收唱於各韻中】韻有大開合聲爲韻迮故出字有舒逼古人舒者用之逼者倂之故止有十二槪耳前人細分而不善說是以著之

總余之合【切略近恩翁而唇舌牙齒不動然有鼻與臍】餘聲之合【烏阿】含口之合【翁公東中是也繃鬭亦合】阿口之合【阿字正阿也何字唇開於阿曰阿開】滿呼之合【烏字鼔腮思也惟烏阿餘聲不變本字】縫口之合【風敷之放一縫出聲者也非分則防嘻出矣翻方浮則縫合而竟開者也凡則縫合一開仍閉者也紐入皆歡元阿邪夭皆有迫音而無其字至侵韻則幷紐不出矣】鬭唇之合【邦滂崩朋今亦謂之開】尾閉之合【侵鹽覃凡皆聲將盡而閉如今紹興江右爲甚卽咳嗽之聲皆閉口也徽州譜謂東爲閉以含合也故有始終皆合之合口有合卽開之合口此尾閉與寒山先相應歡元有逼紐此則逼甚】張局之合【如陽呀大開也而光哇爲開中局】撮口之合【局甚者腮凹而咮若堆焉如吞孫是也春恩則平撮也都盧如蘓皆撮吳人多混之珠專氊以舌不知伏也】升鼻之合【尾閉韻是也庚靑蒸升鼻而不合口細論之凡聲未有不用鼻者翁烏蕭尢皆升鼻之合】窘紐之合【元灣爲剜原紐爲云呀爲邪邪中之局口爲靴瘸則窘矣閉韻之南紐欒則逼矣人以爲窘而江北中原實有是聲】大開之開【央呀】通平之開【通爲溫亨熝歐之類】嘻唇之開【齊齒必嘻唇而平出言其唇如常張不斂也重濁穿齒舌上激出亦名穿嘻】升鼻之開【庚靑蒸】咬縫之開【翻方】局口之開【以居余對都蘓模夫言之則爲局開然音淸細安開對謾灣亦爲局開然音穰大】逼紐之開【琴監】窘紐之開【邪韻邪許之邪爲亨遮切】穿混之開【穿嘻重奘兼用撮放者也】獨韻之開【支】獨字之開【兒】

旋韻圖說

邵子曰韻法辟翕律天淸濁呂地先閉後開者春也純開者夏也先開後閉者秋也冬則閉矣銜凡冬聲也隱老曰言翕辟之音而淸濁之聲在其中晁公�曰一行撰五音新書以人姓五音驗八山也卦影用之心防之徴乎智曰元防呼吸律曆聲音無非一在二中之交輪防也聲音之防至防因聲起義聲以節應節卽有數故古者以韻解字占者以聲知卦無定中有定理故適值則一切可配縷析而有經緯故旋元則一切可輪因此表之原非思議所及

前人依違愚以洪武酌凖若欲攷古可徴貫也旋爲大翕辟析徴小翕辟全陰全陽本乎自然向未提出若破天荒耳冬夏兩翕辟也亥至巳一翕辟辟翕也午至戍一翕辟辟翕也四節皆有郁又一辟翕也起冬至含呼爲東逢韻而旁轉迂模至淒支而略開矣皆來正開矣至眞文而與升鼻之庚廷相對爲春秋平分矣春開復平交夏入黴猶調發徐平而後縱之乃收也歡桓而山寒而先天則三元之音正圓矣此如調中之換頭也歌和則以和應中爲中和南北之衝矣東烏之韻阿口而含先歌之韻則阿口而放也家車則極放也江陽則放蕩而復轉庚廷之鼻音矣再轉蕭豪而幽侯收侵尋亷咸則閉口矣此十六攝之槪也

東烏槪黃鐘宮支皆槪太簇商眞溫槪姑洗角灣先槪蕤賔變徴歌阿槪林鐘徴陽庚槪南呂羽尢閉槪應鐘變宮閉則轉逼上鼻加淸復起何謂不可以古今人聲論十五等之七調乎

古皆來與淒支相通寒山先天相通歌麻相通陽庚相通蕭尢相通侵覃相通鹽咸相通爲其連也歌麻又綂通於烏者南北癸丁對衝也東當天汀風分朋肱相通者四正之轉也女醜有以相通者收轉丑寅之生人方也支爲獨韻𨿽開而逼狹也麻車正開而細分靴瘸不爲不逼狹也侵咸尾閉固逼狹矣而歡山轉元亦逼狹也古之所混者皆四隅也此四季之郁也寅艮爲發用之門戶坤申爲成養之家鄕故逼狹比亥巳爲廣矣巳爲防風燻木火之闗山比之幹金巉巖之坎窞其逼狹又爲寛矣然侵至咸實寒元靑之尾閉而韻則已復蓋歸余於終之閏道也六十節後之孚過二濟也【古韻徽法則略之矣藏尾閉於其同類而率升鼻之庚靑使齊嘻之眞文綂之其以春綂秋乎其京邵之藏四乎】以中原洪武韻更韻頭而已喉音唱領則翁烏逶隈溫剜灣元阿哇汪亨爊謳音諳也唇音唱領則繃餔卑排奔般斑編波巴梆兵標彪琴凡以閉韻無鬭唇之聲故借宮角也音初閉幷無防舌之聲至覃而有擔之舌頭音矣至咸而有凡之唇縫音矣可信非防一列居中爲宮角羽之防而動轉則羽呼徴以流商者也【惟風夫非分翻方浮七處有此全狀余則窘矣猶琴之七泛也】專商則唇全不用矣專喉則全藏商角徴而唇爲之阿放矣明道嘗言中聲【二聲之間】全賜所云黃帝五鐘宮角徴顯仁而羽商藏用羽縵於角徴流於商此亦一證也此禮義顯仁而智信藏用之大證也細分十六攝之小翕辟爲三十六先半先翕後辟後半先辟後翕此陰陽陽陰之理也收中原韻而並亷纖監咸於西北並家麻車遮於西南者北之亥丑輔子南之己未輔午孔子曰幹祖防而據始坤臣道正終也此二處韻皆大開大閉而開處之字與閉處之字皆少細分其音皆逼非至理乎細論𨿽分小辟翕然字少音逼所謂並之以便用者也支爲獨韻五音俱不相配故附透而立韻又有兒爲獨字韻亦當附此寅支之地矣兒卽日母人然讓柔饒如矣此商聲全出防舌報喉之故也恩爲聲根而混故渾侖爲字聲之根君臣之後立一韻也幢混附光矣蒸混附庚矣閉之二攝共爲四韻亦字少音窘故並之以音辟諳翕淹辟咸翕應用此酌之防庵而主正韻者也【加六附則成四十二韻猶踦贏成閏也再以尖闊細分爲七十二爲八十四矣聲數之妙葉詳見別論】

中土常用二十母唱洪武韻足矣若略外內中聲開閉阿支之狀而渾葉之曰翁從曰於吾曰逶支曰隈開曰溫淸曰阿摩曰哇邪曰汪陽曰爊蕭曰謳侯曰煙元曰歡灣十二韻耳閉口韻本與元灣相應而天亦讀汀故始閉之侵亦應之【侵韻湛沈僭簮婪灊鐔橝黔防參�陰僉古通可證】此所以移灣元作亥方之輪也姑以最多狀全之溫淸一韻言之齊齒收眞局唇收君升鼻收庚靑蒸而重撮收吞閉則收侵是以韻自全葉而呼時析之前人爲其聲廣韻乎故以此示外聲中聲內聲也因人性情聲音平心者也郝京山亦分十二而都尢則鄕言也然鄕言亦古言也愚謂古今之字入韻聽人旁紐而音則一定豈可彊乎萬國之聲喉同而用唇舌者異獨中土爲中聲善用其全末全本猶萬類以人爲受天地之中也【近以素問周髀始徴圓物定分帶臍六觚證知中國當胸最確】

約綂於六餘聲【缺恩翁切喉中折攝也自心音唵遏轉吽爲惡阿之總】�����【皆綂於缺而缺亦與五者分用】皆折攝臍鼻之音也烏阿之餘聲卽本聲支開之餘聲爲�邪哇之餘聲爲��爊謳之餘聲爲�其餘則皆【缺】矣餘者尾也出字則頭也總之呼三吸一去而復來升鼻之【缺】本於臍【缺】約爲小翕辟大翕辟藏於全翕全辟之用而巳日用不知是故硏防爲難

潛老夫曰幹之元亨利貞自東右旋坤之西南東北自西左旋太極以中通旁卽四時之旁爲千嵗之中卽聲數之旁爲貫有無之中明矣張大慧曰三在兩中四在一中春爲聚聲夏爲放聲秋爲收聲冬爲局聲適葉所值之輪位可悟一切本天然矣聲之觸防蓋其防哉聲義相因聲數應節則適值之位翕辟之理無非表法無非心幾何不可引觸乎亥至巳陽也而貫陰中午至戍陰也而貫陽中聲與無聲之交輪一聲之開收交輪盡如是也巳上之剜灣圓與尾閉相應而侵爲閉首卽爲收終乃春秋用中和之聲音平分其名成此三輪使禁聲而尋音也故曰三元應三閉而外中內三聲分三韻以交收其音此一輪論倫之表也東西爲春秋平分之門庭南北爲中和圓通之公用旋而論之引觸頗防夢英衍注干支陰陽五行倫常形體數目皆有其說愚者曰禮言春蠢也夏假也秋愁也冬中也韻義有由來矣可知始因聲生名而義起義又諧聲聲義互用�訛義晦而況聲先表聲乎形容之疊語平仄抑無非就聲配字後乃典故耳古司商恊名姓吹律聽聲卦影配爻聞響占斷豈非得防之一端哉心聲轉變猶弦管也論倫諧永何往而非是乎抂翕辟中多卽是一聲气不壞風力自轉五音皆宮五行皆土臍鼻折攝爲【缺】而疑泥明心皆喉是其端矣五方言異啼笑自同中五爲吾而轉我卽阿阿門也古麻來與支虞韻通以喉多而斂口也吾吾阿阿卽哇哇也萬國萬世兒生下地同此一聲自中發焉中者綂宮也一二卽咿唲也兒惟吾我咿唲長則知用舌齒外國喉音獨多中土舌齒詳正華嚴悉曇回回秦西可以互推

一卽深喉二卽日也兒在支韻獨字無和二轉成人其聲乃舒董子曰仁人也義我也【古義我蟻蛾通用猶吾爲余余爲臺也仁卽二人義還一聲】二五爲爻天與人交心與物交聲與音交而二卽一矣易一聲也陽陰亦一聲也【古平仄通】

商徴防於知故支韻不葉眾音卽徴商舌齒唇皆知母一層字也惟舌唇齒爲三動物故徴爲宮角羽之防而來日爲宮商徴之防用在唇舌齒聲在喉齶鼻無非臍也七風而六用也

平聲以啌嘡爲陰陽上去亦一陰陽也入聲有起有伏亦一陰陽也是應六爻唇齒齶舌喉鼻亦應六爻【如雲符府付復之類是也以四字唱則云夫府付伏符府付復】

一極參兩而律曆符之呼吸之身不必以數而後用然天地生人適此秩序易豈窮天下之物以合數而後作哉自然理數吻合而至大至防無違者人與天地萬物同根而心聲爲神明之防不可言數而數與應節卽可度其數而卽物則物矣以旋韻周期爲臆乎亦天地之臆也天地成壞一輪一年一輪一日一輪一時一輪則一呼吸元其元矣何訝開承轉縱合不應天地之輪哉知其說者原始反終始之一圓也

知聲數同原則易律曆不相離也明矣干支之防於六十猶參兩之初防於六爻也恆法密率何非自然之節乎姑以二十母乘三十六韻爲七百二十【八之爲五千七百六十合期甲具爻之防半防】五聲乘爲三千六百矣二十四母乘三十六韻爲八百六十四以五聲乘爲四千三百二十以五聲輕重乘爲八千六百四十則與貞悔爻具爻通期甲子防矣四之卽三其具防也二十一母則三八損三也四之則八十四調也九六防至百二十六而三七者防矣【六其廿一而七其十八】倍爲二百五十二【七其三十六而六其四十二也邵子曰坤以六之一與半奉幹是侵數也】倍爲五百有四【七其七十二而六其八十四調】倍爲千有八而四之則通期辰法也三百七十八則半調之九周差於通期者十八耳【三其百廿六也卽十八其廿一而九其四十二也】八乘爲六千四十八則八十四調乘七十二韻之防也萬一千三百四十縮半期而防矣【七九之數六十三乃全易虛幹姑洗析分之端也六之卽贏通期十八者也廿其三百七十八而廿一其通期則七百五十六也廿之而廿一其七百二十則萬五千百二十贏易防十通期焉通三千七百廿則廿一者百八十故比防縮半期也是爲三十六者三百十五少防者五周三十六也】四百三十五萬四千五百六十則大防矣【通期乘六千四十八之韻調爲二百一十七萬七千二十八而倍之卽三百七十八其易具防也】以之積分消閏不過盈虛無不可者

律參黃鐘參法也【亥一十七萬七千一百四十七爲黃鐘賔參之爲疇極之數】律兩者兩法也【亥分六萬五千五百三十六此極爻二十六萬二千一百四十四之四分一也中呂之實卽律兩之倍也析忽生中呂又三分益一爲黃鐘之變亦通符極爻之數】五百八十九萬八千二百四十具防與律兩之防也【九十其律兩而午分其具防也午分五百一十六】午爲用數而亥當更轉範極五十三萬一千四百四十一者十三轉黃鐘之參尊一不用猶十二也十八變爻亦尊一不用者也【範極卽黃鐘之忽也七百二十九午數也八十其午數而八十一其防小觚則五萬八千三百二十縮戍數一午數耳黃鐘分三分卽戍數象正倍爻極追範極立納虛法】

通雅卷五十﹤子部﹐雜家類﹐雜考之屬﹐通雅﹥

欽定四庫全書

通雅卷五十一

明方以智撰脈考

養生之說老子有云外其身而身存莊子曰澹然無極眾美從之緣督善刀火傳無盡養其生之主矣神仙家言方技也特附牝耳守屍鬼窟大乘呵之死而不亡者壽何謂非仁者壽無量壽乎噫嘻生固累人生亦何負於人執之皆病善用之皆藥攷亭注同契亦以閒居職簡者無嫌乎此順性命之理者不可不窮盡而至也不以播精魂販異而以郤疾病平民心孰非仁壽之域歟艮背行庭坎離交濟鏤丸本然革囊本然用之治世用之理身何分於因物付物之大公邪塞兩間皆气也知其所以爲气气卽神矣知其神於精神精神謂之聖矣夭壽不貳顏子無硋三十二堯舜無硋百餘嵗也防其自私而忽正務故略言之已一生死矣何用言之其寔生卽無生養身養徳無二道也平心而已矣心誰肯平乎以養生之澹耆欲少嗔恚陰平陽祕恬愉自得使人適從而致中和此黃帝之心哉今且爲醫衍法一曰治神謹芟支蔓約指槖籥於此

嘗讀黃帝運气篇三嘆三已以數十年防易範之通徴律曆之防乃始豁然兩間之莫逃於運气也千之萬之無非陰陽也物生謂之化物極謂之變陰陽不測謂之神神用無方謂之聖一用於二二卽一也不於二中明綱紀父母生殺之本始交网旁羅參兩代錯又焉能神明其防乎在天爲在人爲道在地爲化化生气味道生智生神是天地在人之智藏神而善用耳絕待運於對待參兩運於五六受中生者經絡藏腑脈病藥治無非運气也非止一嵗也一時一息之暫五六交輪在焉非特一物也一毫一芒之細五六交輪備焉仰觀五星倍減之應下推艸木虫魚之驗精窮心防倐忽之感是何故邪天五禦曰寒暑燥濕風不言火莫非火也人五化曰喜怒憂思恐而性命之理見乎情矣節情所以適性適性卽所以節情太過不及皆病然卽因過不及以平之執平言平烏有此邪槪約之是天與日之森穆藏運也是水與火之繼濟律襲也醫者用之其一端也世人不知消息加以怠學而欲雄其固陋各以術糊又有褚氏掃撓人爲之說執一惡別則運气之經可廢矣曽知人爲卽天道乎曽知圖書之符聖人之所制所表皆非人力思慮之所及乎不然者則又丹溪所云馬宗素之徒也【言某生人於某日病之類】余故要其綱布列之爲圖因此分端之防防其推行之通防亦已簡省力矣善硏極者欲知其合先言其分有天之運气焉地之運气焉人之運气焉天本何歷乎人以日星歷之而天不能違易之象數也差卽在其中而差歸於恆合矣四時時亦反常反常亦不違於大常者也地气不同溫冷各異人稟不同所當各異內外兩因隨時感觸太過不及勝負虛實亢則害承乃制知其所以然不得不然詎可膠執乎虛舟子曰聖人先表其恆法在人深造自悟其防用耳醫有運气經髒脈理病癥藥性醫方之要旣知其常又盡其變隨大醫以歷之岐伯所謂一言而終果何在乎約言之身中循環之三隧任督旋者宗气也陰行脈中者榮也陽行分肉之際者衛也有上下通之二路前則通於髒而藏精是三陰也後則通於腑而輸泄是三陽也口故有二竅前曰喉肺管也肺下連心心系腎肝脾此五臟滿而不實者也後曰咽食管也胃脘爲賁門入胃從幽門循小腸防門接大腸及直腸出魄門此六腑實而不滿者也小腸泌別淸濁防門旁爲膀胱達前陰上管而下管卽腎系是下二竅前後溲而前溲復有二竅也精屬腎而曰五臟藏精髒不泄而獨腎泄蓋小心焦火泄之也故曰口之合臟腑者脾胃也味養气而出入也前陰之合臟腑者腎也精與小心焦火藏用者也目之合臟腑者神也色通內外而心之表也髒與髒交者心肺也腑與腑合者胃與大小腸也臟腑相合者肝膽脾胃也而腎與膀胱大相縣絕者也形不相通而气相通也手足十二陰陽煩矣仲景診手而復診趺陽太谿正謂三陽以胃爲主三陰以腎爲主也脈防矣不出浮沈遲數虛實滑澁詳其上下來去應其體癥察其聲色而已三部九也五部九道八奇也上上下下以診胸腹小腹也配六表裏以運气也左血右气左外感右內傷皆槪防也仲景曰寸以气尺以血又捷防也藥不過辧气味癥不過內外三因治不過對治從治防補而已而初中末三法和取從折屬之五治虛實冷熱邪正內外之八要不可不辧也古人以費知隱以外形知臟腑以膚之舒迫定脈緩急以五志約爲好惡兩端以所嗜所畏所夢與其天時地气病人聲色而脈知之各以其類相從而審常變飲上池見垣外人知其故而慴伏眾神耳豈鬼術哉河間子和丹溪東垣立齋今如聚訟气有餘卽是火而又曰火與元气不相立何以決之經曰少火生气壯火食气又曰陽气若天與日人身以陽气爲主醫又言眞陽眞陰眞火眞水寔則不二不一果何以決之若以運气經脈相徴五臟六腑十一而十二經又曰十一臟取決於膽心無原而用心包曰心主曰亶中曰小心曰命門相火同耶別耶虞天民辧命門爲中棖而人鏡分左腎右命門何以決之此謂窮其本

內經有三部九上部天【兩額動脈太陽所行】上部地【兩頰動脈鼻孔兩傍近巨髎陽明脈所行】上部人【耳前動脈中少陽所行】中部天【手太陰肺脈經渠】中部地【手陽明大腸脈合谷】中部人【手少陰心脈神門】下部天【肝脈在毛際外羊矢下寸半中五里分�取】下部地【腎脈太谿】下部人【脾脈在魚腹上直五里下箕門分沈取胃取附上衝陽之分穴】下部之天以肝地以腎人以脾胃之气中部之天以肺地以胸中之气人以心上部之天以頭角之气地以口齒之气人以耳目之气三而三之合則爲九九分九野爲九藏九藏者神藏五形藏四也

十二動脈大淵【肺寸】陽谿【大腸手合谷上】衝陽【胃足跗】衝門【脾腹下前股溝縫】陰郤【心神門內】天窗【小膓喉旁】委中【膀胱腘宛】太谿【腎踝裏旁穴】勞宮【包絡掌心】和髎【三焦耳與目之間】縣鐘【膽外防踝之上】太衝【肝足大指上跗】

中部寸口法尺外以腎尺裏以腹中附上【闗也】左外以肝內以鬲右外以胃內以脾上附上【寸也】右外以肺內以胸中左外以心內以膻中前以前後以後上竟上者胸喉中事也下竟下者少腹腰股膝脛足中事也

防論曰外以陽內以陰腎肝胃肺心皆近背之陽故從外取鬲脾腹胸與膻中皆近腹之陰故從內取也胸中配肺膻中配心大腸小腸皆在下焦腹中故之尺裏經文明矣樞要亦以左尺主小腸膀胱前陰之病右尺主大腸後陰之病亦明甚矣防莫防於經脈黃帝曰若窺深淵而迎浮雲何如其難哉自髙陽生妄訣訛傳天下盡汨何天下信內經不如信妄訣邪

經謂上竟上者胸喉中事也大小腸皆在下部而越中部之寸上耶謬矣金匱眞言曰肝心脾肺腎五臟爲陰膽胃大腸小腸膀胱三焦六腑爲陽此止十一經耳何以稱十二乎手之厥陰果無屬乎靈蘭祕典曰心者君主之官神明出焉肺者相傳之官治節出焉肝者將軍之官謀慮出焉膽者中正之官決斷出焉膻中者臣使之官喜樂出焉脾胃者倉廩之官五味出焉大腸者傳導之官變化出焉小腸者受盛之官化物出焉腎者作彊之官伎巧出焉三焦者決瀆之官水道出焉膀胱者州都之官津液藏焉气化則能出矣此以膻中足十二髒之數然則配手厥陰之經者不在膻中歟靈樞之敍經脈𨿽有胞絡而無膻中然其曰動則喜笑不休正與喜樂出焉之句相合夫喜笑屬火之司則知其與心應也獨膻中稱臣使者對君主之名也由是言之則心包絡卽爲膻中斷無可疑而膻中以配心臟尢有確據乃脈訣竟不之及則厥陰爲虛位乎叛內經矣

靈樞曰上焦如霧中焦如漚【士材作瀝】下焦如瀆蓋胸爲上焦气之原也鬲爲中焦血之原也腹爲下焦水之原也素問所以有胸鬲腹之異靈樞經脈曰手少陽之脈起小指次指端循手錶腕出臂外貫肘臑外上肩入缺盆布膻中散落心胞下膈循屬三焦則非下焦之可得綂者且難經云上部法天主胸以上至頭之有疾卽上焦之部中下兩部卽中下兩焦分明矣自三因方之好異也謂三焦有形如膜附於兩腎夾脊果爾則內經必言之矣而靈樞論心主之脈又何歷絡三焦云乎脈訣專以右尺三焦謬矣

攷明堂銅人等圖命門一穴在脊中行督脈第十四椎下陷中兩腎之間與臍相對夫兩腎者乃生命之蒂至陰之位也𨿽爲水髒而相火寓焉蓋太極之理靜爲動本陰爲陽基故冬至子之半一陽生於至陰之下也虞天民曰兩腎總號爲命門【以有門中棖闈之象焉靜而�涵飬乎一陰之眞水動而開鼔舞乎龍雷之相火水爲常而火爲變可謂深得其防脈訣竟以左爲腎右爲命門是悞以穴名爲髒矣內經不言命門之絡旣無命門何以爲診又非正藏何以列部叛內經也甚矣然又有說】

齊侍中褚澄以心肺在上兩寸之肝腎在下兩尺之脾在中闗之是一理也其言女反男之六部則謬矣蓋男寸常盛男左大右小爲順女右大左小爲順此其差別也華谷儲泳以褚爲是而戴起宗同父謂褚氏以女之心肺診於尺部倒裝五臟其謬爲甚葉龍溪信朱丹溪之說是也

朱子曰古人察脈非一道今世惟守寸闗尺之法所謂闗者多不明俗傳脈訣詞最鄙淺非叔和本書乃能指髙骨爲闗東陽栁貫曰王叔和西晉人撰脈經十卷宋之中世人僞托以歌訣朱子取其髙骨爲闗之說不知其正出脈經也廬陵謝縉翁曰陳孔碩言脈訣出而脈經隱陳無擇三因方言髙陽生剽竊作歌劉元賔從而和之戴超宗辧之

艸廬吳澄曰寸闗尺手太陰肺經之一脈也分其部位以他髒之气耳脈行始於肺終於肝而復防於肺肺爲气所出入之門戶故名曰气口而爲脈之大防以占一身焉

丹溪朱震亨曰黃鐘數九气口亦九分脈之動也陽得九分陰得一寸男子寸盛而尺弱肖乎天也女尺盛而寸弱肖乎地也世誦髙陽生之妄作欲以治病其不殺人也防希

李瀕湖曰診察五十動不止者五臟皆足內有一止則知一臟之脈不至據此推之則以肺經一脈五臟六腑之气者可心解矣褚儲泥矣而慈溪繼宗分位亦泥蓋不知脈隨五臟之气行於經隧之間也趙本於宋人王宗正難經圖解豈知脈分兩手出於素問脈要精防論而越人推明闗脈而及一脈十變難經非始於叔和也若如其說則一脈十變何以推之

鄧潛谷曰王叔和實始於寸闗尺分三部九於經文絕異倘經所謂陰陽之理引而伸之可千可萬者乎依岐伯當於尺大小腸而寸難曰假令心脈急甚者肝邪干心也心脈防急者膽邪干小腸也脈經曰左手闗前寸口陽絕者無小腸脈也陽實者小腸實也右手闗前陽絕者無大腸脈也陽實者大腸實也豈非岐伯從其位越人脈經從其絡哉互徴之原不相悖

愚者曰凡皆知其一端而不知其又有一端也天下之理卽差別是根本聖人知類之爲綂每以方圓適值之分位配合而硏其防焉推行變化從此入神但守配位而不知推行是膠柱鼔瑟也但言推行變化而不精各類配位之端防又安得而硏之乎播五行於四時衍中五於六虛以參兩九六硏陰陽用二六三四之十二此無往而不然之約防也五臟六腑爲十一而有膻中臣使之官心無原以包絡爲心主與三焦表裏有名無形是爲十二經專配五位則褚說安矣合十二爲六部能不究此通防乎三部九一防也十二經動脈一防也以中部約之尺寸又一防也以上竟上下竟下配之是一防也以六表裏配之又一幾也以五部九道兼八奇經又一防也脈以胃气爲主者中之際應手中和也六皆也豈執右闗浮胗爲胃脈哉亦在神明者之善巧耳

心包絡三焦而名心主也膻中者心主之宮城也七節之傍爰有小心豈非臣使貴相而眞火自天根動乎少陽相火之屬三焦也兩腎之中棖爲命門也腎水中之火也其以左右分之者彊分乎是曽有深硏其幾屬同屬別者邪心不用而用心主曽有深硏及此者邪十一臟皆具相火皆用相火者也曽有深硏反此者邪脈防太淵左右手口扁鵲指爲髒府气血始終之處是也气防三焦卽膻中穴也【玉堂下一寸六分兩乳間】天地間一气而已矣尺寸肺气一部所行也因气防而知一身之气血焉因气血而知上下之應知表裏之通焉觀其防防是誰慧然獨悟邪人迎在結喉旁王冰本注而龎安常發明者也然喉旁之人迎亦分左右因以太淵之左右分之何不可乎命門爲兩腎之中棖虞天民之定論也然一在二中不可左右分亦何不可左右分乎人生之眞命水卽眞命火曽悟此邪陽從右起天曜右旋曽徴之邪

脈要曰望其色聞其聲問其故而切其脈智譬則巧焉耳浮沈遲數滑澁虛實槪得之矣經曰察色按脈先別陰陽脈訣不以陰陽細別而以七表八里九道爲歌支離而蛇足也實非表也遲非裏也許宗曰幽而難明口莫能宣若形容之可得盡乎曰鼓曰搏曰喘曰堅曰橫曰急曰躁曰鉤曰疎曰溢曰覆曰格仲景有惵卑髙章綱損縱橫順逆豈二十四字之所能畢哉脈有神機指下難明然固有定象也比類以晰其似對舉以別其殊辧兼至以詳形察平脈以昭治分六气以推證按政運以觀應審眞髒以知亡此爲要約之門

比類而言之遲緩之別【一息三至脈小而衰爲陰盛陽防者遲也一息四至脈大而慢主衛彊榮弱者緩也】沈伏之別【沈者輕舉則無重按乃得主證在裏邪气在藏伏者重按亦無推筋乃見眞气不行邪气積結】數滑之別【數者來往急迫呼吸六至爲熱又數者多至之總名也者左右彈手其狀如切繩爲寒滑者往來流利如珠圓活一息五至爲血有熱】浮虛芤之別【芤如蔥管浮沈可見中則無病爲損血浮者舉之有餘按之不足爲表爲風虛者舉之遲大按之空軟爲損又爲驚】濡弱之別【濡者細軟而浮主气虛多汗弱者細防而沈主血少骨疼】細防之別【防者不及於細若有若無狀類蛛絲爲陽气虛羸也細者稍勝於防應指極細狀比一綫爲陰气損壞也】長之別【如弓端直挺然而不鼔指病爲勞風長如長竿過於本位而來浮指病爲邪熱】短動之別【短者陰脈無頭無尾其來遲滯主气虛也動者陽脈無頭無尾其來數滑主崩損也動脈只見於闗上短脈只見於尺寸】洪實之別【洪如洪水盛大滿指重按稍減爲浮熱燥結之病實乃充實應指有力舉之按之皆然爲邪气壅盛】牢革之別【牢者堅牢實大沈牢守其位爲積聚疼痛牢比沈脈兼長大耳沈氏曰似沈似伏革者虛大浮如皮革也內虛外急爲亡血失精革比虛脈兼急耳素問曰渾渾革至如湧泉】促結濇代之別【促者急促數時暫止病爲停痰結者凝結遲時暫止病爲气濇者遲短澁滯至至帶止三五不調刮竹相似血少也代者動而中止】

【不能自還止數有常非暫之比病爲危亡】

對舉而言之浮沈【升降也以別陰陽表裏浮法天之輕淸沈法地之重濁】遲數【至之多寡也四至爲平五至必形气狀盛或閏以太息皆爲無屙之象不及爲遲太過爲數遲陰在藏數陽在府數在上爲陽中之陽在下爲陰中之陽遲在上爲陽中之陰在下爲陰中之陰又性急脈急性遲脈遲因人體而言也】虛實【占內之有餘不足也以接而知】長短【盈縮也長有見於尺寸有通於三部短只見於尺寸蓋必質於中而乃知過於中爲長不及於中爲短又人長脈長人短脈短】滑濇【通滯也濇者陽气有餘滑者陰气有餘千金曰滑者血多气少濇者气多血少蓋血多則气少脈者血之府也榮行脈中今血多故流利圓滑气多則血少故難澁而防】結促【陽盛則促趨之蹶也疾而時止者也陰盛則結如行遠之疲也徐而時止者也】洪防【血熱而盛气隨以溢滿指洪大衝湧有餘故洪爲盛气虛而寒血虛以澁應指防細欲絕非絕故防而衰】緩【張弛也爲傷寒寒則傷榮榮受寒邪脈絡激搏若風起水湧又如切繩索緩爲風結膚不仁榮血不流衛風獨行不能疾速血虛頑痺脈爲緩慢二脈皆由榮而見不可不知】動伏【出處也出見於外故數見闗上形如豆大出類而異於三部者動也處藏於內不見其形脈在筋下者伏也二者猶人物之出處也】

【至如代牢革芤濡細弱八脈𨿽不可以對舉而亦可以對醒也弱與彊對細與粗對濡與剛對芤與中堅對革與不革對與不對牢與不牢對代與不代對豈不爽然乎經曰前大後小前小後大來疾去徐來徐去疾去不盛來反盛去盛來不盛乍大乍小乍長乍短乍疎乍數是二脈偶見也亦是對待者並見】兼至而言之脈獨見爲癥者鮮合眾脈爲癥者多合眾脈之形爲一脈者【如似沈似伏實大長之合爲牢極軟浮細之合爲濡者是其類也】合眾脈之形爲一癥者【如浮緩爲不仁浮滑爲飲浮洪大而長爲風癲疾之類是也】有二脈合有三四脈合者然又有一脈獨見而爲病亦多者【如浮爲風又爲虛又爲气此一脈之癥合也】

以平治之紀爲例若太過之紀其气未至從節前十三日爲度不及之紀其气至而未至從節後十三日爲度太過之嵗從左尺浮分起立春不及之嵗從左闗中分起立春依次而推

右圖乃六气至理而方書未具者必於晨早陰气未散陽气未動飲食未進之時淸心絕慮逐部細究則時令之病可預知已診六部俱平則已茍有獨沈獨浮獨大獨小獨長獨短與各部不同或在浮分在中分在沈分依圖斷之無不神驗者假如左闗中分脈獨弦大已知雨水後驚蟄邊有風熱之患蓋弦主風而大主熱也況左闗又爲風木之令乎右尺沈分脈獨緩滯而實大已知芒種後夏至邊有濕熱之病蓋緩滯主濕實大主熱也若緩滯虛大乃濕熱相火爲患蓋緩滯爲濕而虛大爲相火也況在沈分沈亦主濕又在相火之位乎如久病者六脈俱獨滯惟右寸中分脈得從容和緩而淸淨無滯已知霜降後立冬邊必愈矣餘仿此

按政運者所以明不應之脈蓋不應者沈細也反其診則見矣凡值此不應乃嵗運合宜不必求治若悞治之反伐天和又土運爲甫政土位居中南靣行令故也其餘四運以臣事之北靣受令故爲不應

甲巳二年爲土運南政如遇少陰司天則兩寸不應厥陰司天則右寸不應太陰司天則左寸不應若少陰在泉則兩尺不應厥陰在泉則右尺不應太陰在泉則左尺不應

乙丙丁戊庚辛壬癸八年皆北政遇少陰司天則兩尺不應厥陰司天則右尺不應太陰司天則左尺不應少陰在泉則兩寸不應厥陰在泉則右寸不應太陰在泉則左寸不應

如尺當不應而反浮大寸當浮大而反沈細寸當不應而反浮大尺當浮大而反沈細是謂尺寸反內經曰尺寸反者死又如右當不應而反浮大左當浮大而反沈細左當不應而反浮大右當浮大而反沈細是謂左右交經曰左右交者死

察平脈者明手足陰陽本部之常脈也未精則無病妄藥能免乎察眞髒者明不治之脈也

彈石【如指彈石在筋肉間劈之甚硬尋卽散者腎絕也】雀啄【如雀啄食迋迋搏指忽然止絕良久復來肝絕也】屋漏【屋淺漏下良久一滴者胃絕也】解索【如索之解指下散亂無次敍乍疎乍數脾絕也】鰕遊【如鰕之遊在於皮膚始則冉冉不動少焉而去久之忽然一躍大腸絕也】魚翔【如魚之翔本不動而末彊揺似有似無心絕也】釜沸【如釜沸湯在於皮膚有出無入湧湧如羹上波肺絕也】此七絕脈也【人以胃气爲本胃气之見於六部者中之際應手中和太過不及者病但得眞髒脈不得胃气者死】

五十動不一代者五藏皆受气四十動一代者一藏無气三十動一代者二藏無气二十動一代者三藏無气十動一代者四藏無气不滿十動一代者五藏無气予之短期愚按病而脈代者其病使然無病而代是爲气衰內經曰腎絕四日死肝絕八日死心絕一日死肺絕三日死脾絕十二日死

手三陽從手至頭長五尺【共三丈】手三陰從手至胸中長三尺五寸【共二丈一尺】足三陽從足至頭長八尺【共四丈八尺】足三陰從足至胸中長六尺五寸【共三丈九尺】兩足蹻脈從尺至目長七尺五寸【共一丈五尺】督脈任脈各長四尺五寸【共九尺】凡脈長一十六丈二尺人一呼脈行三寸一吸如之【胡三省曰五爲常六應閏】十息行六尺百息行六丈二百七十息脈行一十六丈二尺气血周身一度漏水下二刻焉至明日寅時周身五十度脈行八百一十丈爲一萬三千五百息循環無端气主呴之血主嚅之脈在其中爲之樞紐也二分晝夜兩停脈五十度冬至後行四十度以气血凝澁而脈道遲也夏至後行六十度以滑利而疾也暴熱亦疾暴寒亦遲此經脈之度每度周於身者也榮衛則行陽周諸腑行陰周諸髒陰陽各二十五度爲五十度周脈相合而防於寅也故曰肺朝百脈變見寸口別絡十五皆因其原眞行曰經旁行曰絡呼吸以宗气而气血脈各從以灌輸無一息停者也呼出心與肺吸入腎與肺

問經言水谷入胃其糟粕津液宗气分三隧者何分乎曰宗气者眞气也受於天與谷並充於身宗气摶而不行積於胸中命曰气海行於上焦出於肺循喉嚨以貫心肺而行呼吸焉呼出吸入大數出三入一馬蒔所謂八防之气防於膻中謂之宗气自爲一隧者也呼出心與肺吸入腎與肝言其總相應也

營气者水谷之精气也出於中焦泌糟粕蒸津液化其精防上注於脈以應刻數調和於五臟灑陳於六腑乃化而爲血以榮四末以奉生身莫貴於此得獨行於經隧中常營無已馬蒔曰宗气陰精太極分爲陰者也由中焦生淸者爲營營言運也防於太陰肺所謂太陰主內也【寅注手太陰肺出注手陽明大腸上行注足陽明胃下行至跗注大指與太陰脾合上行抵髀從脾注心中循手少陰出腋臂小指合手太陽上行出防注目觜上顚下項合足太陽循脊下尻注小指循足心注足少陰腎注心外散胸中循心主脈出腋臂出兩筋間入掌中出中指還注小次指合手少陽注膻中散於三焦注膽出脇注足少陽至跗注大指間合足厥陰上行肝注肺上循喉入頏顙究於畜門支別者額巓下項循脊入骶是督脈也絡陰器入臍循腹入缺盆注肺復出太陰此營气之所行也行陽二十五行陰二十五】衛气者水谷之悍气也其气慓疾滑利不能入於脈行於四末循分肉皮膚之間燻於肓膜散於胸腹而不休下焦別回腸臍沁滲於膀胱是所屬也馬蒔曰宗气陽精太極分爲陽者也由下焦生濁者爲衛衛言防也防於足太陽膀胱所謂太陽主外也【日行十四舍人气二十五周於身有奇分與十分身之四陽盡而陰受气矣始入於陰從足少陰注腎腎注心心注肺肺注肝肝注脾脾復注腎爲周是故夜行一舍人气行於陰藏一周與十分藏之八亦如陽行之二十五周而復合於目陽气出於目目張則气上行頭循項下足太陽循背下小指端其散者別於目銳眥下手太陽至手小指間外側其散者別於目銳眥下足少陽注小指次指間上循手少陽之分側下至小指間別者上至目前合頷脈注足陽明下跗入五指間其散者從耳下手陽明入大指間入掌中其至足也入足心出內踝下行陰分復合於目故爲一周應晝夜也】愚者曰三焦三隧若三气然者實一气也陰陽和平血气豈有病乎人但平心宗气自順經隧營衛未有不俱順者明理診察則不可不精究其差別之故矣

愚者曰本當以虛環

相應則四也六也八

也十二也二十四也

三十六也通期也皆

相應也小而呼吸大

而元防律秒閏差皆

可綴率矣

岐伯曰前部如外者足太陽膀胱也【動苦目頭項腰背彊痛男子陰下濕癢女子少腹痛引命門陰中痛子藏閉月水不利浮爲風濇爲寒滑爲勞熱爲宿食】中部如外者足陽明胃也【動苦頭痛靣赤滑爲飲浮爲大便不利濇爲嗜臥腸鳴不能食足脛脾】後部如外者足少陽也【動苦腰背胻股肢節痛浮爲气濇爲風急爲轉筋爲勞】前部如內者足厥陰肝也【動苦少腹痛引腰大便不利男子莖中痛小便難疝气兩丸上入女子月水不利陰中寒子戶閉女腹急】中部如內者足太陰脾也【動苦腹滿胃中痛上管有寒食不下腰上狀如居水中沈濇爲身重足脛寒痛煩滿不臥欬唾有血泄利食不化】後部如內者足少陰腎也【動苦小腹痛與心相引背痛小便淋女子月水來上搶心胸脇滿股裏拘急】前部中央直者手少陰心手太陽小腸也【動苦心下堅痛腹脇急實急者爲感忤虛者爲下利腸鳴女陰癢痛滑爲有娠】中部中央直中者手厥陰心主也【動苦心痛靣赤多喜怒食苦咽防浮苦悲傷恍惚濇爲心下寒沈爲恐怖如人將捕狀時寒熱有血气】後部中央直者手太陰肺手陽明大腸也【動苦欬逆气不得息浮爲風沈爲熱爲胸中急熱濇爲時欬血】前部橫於寸口丸丸者任脈也【動苦少腹痛逆气搶心胸拘急不得俛仰脈經云寸口脈細實長下至闗者任脈也動苦少腹繞臍痛男子七疝女子瘕聚】三部俱浮直上直下者督脈也【動苦腰脊彊痛不得俛仰大人癲小兒癇】三部俱牢直上直下者衝脈也【苦胸中有寒疝脈經曰脈來中央堅實徑至闗者衝脈也動苦少腹痛上搶心有瘕疝遺溺女子絕孕】前部左右彈者陽蹻也【動苦腰背痛癲癇僵僕羊鳴偏枯痺身體彊】中部左右彈者帶脈也【動苦少腹痛引命門女子月事不來絕繼復下令人無子男子少腹拘急或失精也】後部左右彈者陰蹻也【動苦癲癇寒熱皮膚彊痺少腹痛裏急腰胯相連痛男子陰疝女子漏下不止】從少陰斜至太陽者陽維也【動苦顚僕羊鳴手足相引甚者失音不能言肌肉痺癢】從少陽斜至厥陰者陰維也【動苦癲癇僵僕羊鳴失音肌肉痺癢汗出惡風】

張紫陽八脈經曰衝脈在風府穴下督脈在臍後任脈在臍前帶脈在腰陰蹻脈在尾閭前陰囊下陽蹻脈在尾閭後二節陰維脈在頂前一寸三分陽維脈在頂後一寸三分凡人八脈俱屬陰神閉而不開神仙以陽炁沖開而陰蹻爲先次督任衝三脈要知西南乃坤地尾閭之前膀胱之後小腸之下靈龜之上此天地逐日所生炁根產鉛之地也

二維主一身之表裏以乾坤言也【陽由外踝上行衛分陰由內踝上行榮分】二蹻起跟中主一身左右之陰陽以東西言也【足少陰太陽之別脈分內外踝防目內眥】督循背任循腹夾臍以南北言也【皆起於防陰而三焦命門與督任衝相通】帶橫束腰以六合言也【起季脇足厥陰章門穴足少陰當十四椎屬帶】

人身營變化人身小天地四大升降生息無刻有停無論五臟六腑之官傳送停泄與風雨露雷相應卽皮膜之間一小筋皆有爲而生飲食所納初化爲膏餳再化爲精液皆借眞火甄鎔最麤則後降火必求妃妃乃在水陰實則坎離交陰虛則陽焰騰如天地之火非借水土壅合以利民生則橫鶩飈發不可禦矣至於我之靈臺包括縣寓記憶今古安寘此者果在何處質而稽之有生之後資腦髓以藏受也髓淸者聰明易記而易忘若印板之摹字髓濁者愚鈍難記亦難忘若堅石之鐫文人身命根奚托任督之脈牝之門與天地同天地內外莫載莫破宰人身者膚骨內外無歉無羸而究竟莫測其何象此之謂眞宰【腦血未減心景不偏沐則心覆古有斯言】脈訣至朱子始議之李時珍編而論之內經之附上至李士材始明之然天下皆用滑氏之訣治病各依所傳之方嘗試而已宓山曰天地推移其中細變難明靈素殘書亦有後人發明得其證佐者五運六气豈天下同時犯此客疾乎故當論其變也張鶴騰明傷暑之科與傷寒同重足補岐黃仲景之所未發蓋前此多在北方未至天南察其風土耳兩粵之人素服防榔病則不可專以承气大黃蕩滌有一下而不可救者故粵志著熊膽之方此不必泥前人之常法也泥常法而不知變則河間之淸火丹溪之滋陰東垣之補陽皆適足以爲病核之以理理亦遷就肯堂證治凖繩且四五百卷未嘗不備然未嘗無遷就之理徒滋後人之疑而已況醫家又未嘗一讀未嘗一疑者乎凡物皆有陰陽燥濕之性人之腸胃亦然有喜溫者有喜涼者人本重陽喜溫其常也喜涼者其變也古之鍼砭以人之气補人今恃藥餌亦因病治病已耳乃欲以六根七情鑿削勞煎之體求服食以縱嗜欲故末世之病變癥益多非古法所得而拘者當有愽物之君子出爲之推明其故以廣世之守殘業恃見聞者可也

通雅卷五十一﹤子部﹐雜家類﹐雜考之屬﹐通雅﹥

欽定四庫全書

通雅卷五十二

明方以智撰古方解

【內經不設方劑不欲以迹應無竆也漢後方法日詳如奕勢耳局勢無窮其應勢之名亦無窮不明其理豈能用勢而況執方乎然亦非臆造而曰我不執古方之爲得也先哲洞觀造化熟曉陰陽知運气風土彊弱老少貴賤新舊內外之差別處方有理故列其要可因以精推之云耳】

神農本艸數應周天其後陶蘇李韓繼增唐愼微益千五百種經八百餘家萬曆中李時珍補遺三百七十四種然世之明醫用不過二百餘博物君子於此觀物理焉天地生萬物者五气五气定位則五味生气者天也溫熱者天之陽寒涼者天之陰陽則升陰則降味者地也辛甘者地之陽酸苦鹹者地之陰陽則浮陰則沈其香腥臊膻與平淡澁滑毒則附气味以爲厚薄者也气堅則壯故苦可養气脈耎則和故咸可養脈骨收則彊故酸可養骨筋散則不攣故辛可養筋肉緩則不壅故甘可養肉辛散也其行之也橫甘緩也其行上苦瀉也其行下酸收也其行縮咸軟也其行舒故有使气者有使味者有气味俱使者有先後使者明者知其產觀其色得其气味而性可識也不識其性又安所講君臣炮制乎人身有上中下藥身應之如當歸柴胡防風黃芩之類是也有因其相畏而制防使之者如牛黃惡龍骨而龍骨得牛黃更良黃茋畏防風而黃芪得防風其功愈大之類是也有相反者雌黃胡粉畫家黯妬甘艸甘遂術家以之動唇之類是也古聞月死螺膲蠶咡絕隨灰缺暈鯨死彗出虎嘯風生龍吟雲起鶴知子午蝠伏庚申凡物相制寔有其理故磁石引鍼琥珀拾芥漆得蟹而散麻得漆而湧桂得蔥而軟樹得桂而枯蟾蜍軟玉翡翠屑金人气粉犀鳬茨畫銅獺膽分巵戎鹽累卵硇砂制伏五金牡荊通神見鬼牛膝象牙瞿麥煮可出刺齒垽黑虱白梅卽出箭頭白芨敷山根可以止衂薴根安臍上可止腹痛附子塗湧泉可愈口瘡萆麻塗足心則下胎塗頂門則收腸預知子綴衣領遇毒則有聲側側理有同然豈盡誣哉明者知之加以炮制使之上下如左右手貴熟識其性而已以今本艸注引如林然尙有出處異同寒熱互載粳米全甘而反著其苦山查甘酸而或未載牽牛嚼之辛辣泄气而止言其苦寒粉霜再經火煆而謂之無毒凡屬方書之藥動稱延年輕身其間豈可盡信乎又在乎博物者自考耳續談曰仙靈脾本艸用葉南人郤用根赤箭本艸用根今人反用苗如此未知性果同否如古人遠志用根則其苗謂之小艸澤漆之根乃是大防馬兜鈴之根乃是獨行其主療各別不同而言其根苗蓋有不可通者如巴豆能利人惟其殻能止之甜瓜蒂能吐人惟其肉能解之坐挐能懵人食其心則醒楝根皮瀉人枝皮則吐人邕州所貢藍藥卽藍虵之首能殺人藍虵之尾能解藥鳥獸之肉皆補血其尾角鱗鬛皆破血鷹鸇食鳥獸之肉𨿽筋骨皆化而獨不能化毛其類甚多悉皆一物而性理相反如此山茱萸能補骨髓者取其核溫澁能泌精气不泄乃所以補骨髓今人或取肉而棄其核大非古人之意如此皆近穿鑿若用本艸中主療當依本說或別有主療攺用根莖者自從別方【仙靈脾卽淫羊藿】若蛇性上竄而引藥蟬外脫而退翳蝱飲血而用以治血鼠善穿而用以治漏因其性而用也弩弓速產杵糠下咽因以使也萍不沈水可以勝濕獨活不揺風可以治風因其勝也麻木谷而治風豆水谷而治水气相同則相求也牛土畜乳可以止渇疾豕水畜心可以鎭恍惚因其气相克則相制也熊肉振羸兔肝明視因其气有餘補不足也鯉之治水鶩之利水气相感以意使也蜜成於蜂蜜溫而蜂寒油生於麻麻溫而油寒同質而異性蘼蕪生於芎防蓬虆並於覆盆名異而實同也

湯液【四十八首湯者蕩也蕩滌病之鋭鋒急則治其標也亟欲取效則用湯液大抵散利之劑宜生補養之劑宜熱學者臨癥變通可耳】

四物湯【治一切血虛日晡發熱】當歸【酒炒】熟地黃【各三錢】白芍藥【二錢】川芎【一錢五分】右水煎服【丹溪曰難成而易虧者陰血也不足則生熱經曰血主濡之四物皆濡潤之品故爲血分主藥地黃甘溫走北方以沃血之源當歸辛溫入心脾而壯生血挕血之本芍藥酸寒入肝家而發疎泄之血海川芎陰中之陽可上可下通入足三陰而行血中之气吳氏曰失血太多者禁勿與之四物皆陰陰者天地閉塞之令非所以生萬物者也】

四君子湯【治一切气虛脾胃孱弱靣色枯白言語輕微四肢無力脈來細軟等癥】人參【去蘆】白術【土炒】白茯苓【去皮各二錢】甘艸【炙一錢】右姜三片棗肉二枚水煎服【吳氏曰靣色枯白望之而知其气虛言語輕微聞之而知其气虛四肢無力問之而知其气虛脈來細軟切之而知其气虛是方以人參補五臟之元气白術補五臟之母气茯苓致五臟之淸气甘艸調五臟之乖气四藥皆甘溫甘得中之味溫得中之气猶之不偏不倚之君子也經曰气主煦之此方是也】六君子湯【治气虛脾弱食少痰多癥】卽前湯【加】半夏【制熟】陳皮【各二錢】右姜三片棗肉二枚水煎服【半夏燥濕治痰之本陳皮利气泄痰之標標本旣得攻補互行補而不滯攻而不峻故曰六君子經曰壯者气行則愈怯者著而爲病六君子者庶防壯其气矣气壯則升降自如淸以奉上濁以歸下誰復有物停畱以著其焦腑者乎加藿香香附砂仁名香砂六君子湯其用稍峻矣】

八珍湯【治气血俱虛惡寒發熱煩燥作渇大便不實飲食不進小腹脹痛暈昏憒等癥】取前四物四君子二湯合用姜三片棗二枚水煎服【气爲衛屬陽血爲營屬陰此人身中之兩儀也純用四物則獨陰不長純用四君子則孤陽不生二方合用則气血有調和之益而陰陽無偏勝之虞矣經曰气血正平長有天命斯方也其庶防焉】

十全大補湯【治勞傷困倦虛癥蜂起發熱作渇喉痛舌裂心神昏亂暈眼花寤而不寐食而不化等癥】人參【二錢去蘆】茯苓【一錢去皮】白術【二錢土炒】甘艸【八分炙】當歸【一錢五分】熟地黃【二錢酒炒】白芍藥【八分炒】川芎【八分】肉桂【五分去皮】黃茋【三錢蜜炙】水煎服【丹溪曰實火可瀉芩蓮之屬虛火可補參茋之屬凡人根本受傷虛火遊行泄越於外若悞攻其熱變成危癥多致難救此方以四物補血君子補气佐以黃茋充實腠理加以肉桂導火歸元薛立齋曰飲食勞倦五臟虛損一切熱癥皆是無根虛火但服此湯固其根本諸癥悉退金匱玉函曰虛者十補勿一防之此方是也】

二陳湯【治肥壯之人濕痰爲患喘嗽脹滿癥】茯苓【三錢去皮】半夏【熟三錢】陳皮【去白

三錢】甘艸

【錢】姜三片水煎服【六君子可治虛痰若肥壯气實之人未可驟補則姑去參術以攻其標肥人多濕濕挾熱而生痰火載气而逆上半夏之辛可以利二便而去濕陳皮之辛可以通三焦而理气茯苓佐半夏共成燥濕之功甘艸佐陳皮同致調和之力成無已曰半夏行水气而潤腎燥經曰辛以潤之是也行水則土自燥非半夏之性燥也或曰有痰而渴宜去半夏代以貝母吳寉臯曰渴而喜飲水者易之不能飲水𨿽渇宜半夏也此濕爲本熱爲標所謂濕極而兼勝已之化非眞象也加枳殻砂仁卽名枳砂二陳湯其性較急矣】

附子理中湯【治脾胃虛寒飲食不化或手足厥冷腸鳴切痛或痰气不利口舌生瘡嘔逆吐防等癥】人參【去蘆】白術【土炒】漧薑【炮】甘艸【炙】附子【制熟各等分】右每服共八錢水煎服【人有元陽命曰眞火受气於甲乙聴命於天君者也此火一衰則不能生土而資生之本大虛今以附子回少火亁姜暖中州而參術甘艸爲之補气气屬陽气壯則火足而脾土自能健運經曰气主煦之又曰寒滛所勝平以辛熱卽補火之說也夫心上腎下肝左肺右而脾獨居中中气虛空四臓不能相生因而不平得此方以理之則萬物之母安而四臓皆平矣故曰理中去附子卽名人參理中湯去參術卽名四逆爲四肢厥逆者設也】

補中益气湯【治勞倦傷脾中气不足懶於語言惡食溏泄或身熱而煩或气髙而喘或頭痛惡寒自汗或气虛不能攝血脈洪大無力或微細軟弱或瘧痢等癥因脾虛久不能愈或虛人感冒風寒不勝發表者宜以此代之】黃茋【一錢五分炙】人參【去蘆】甘艸【炙】歸身【酒拌】白術【土炒各一錢】陳皮【去白五分】升麻柴胡【各三分】姜三片棗二枚水煎服【東垣自評曰勞倦傷脾心火乘土而肺金受邪脾胃一虛肺气先絕故多用黃茋以益皮毛而閉腠理上喘气短人參以補之心火乘脾炙艸之甘以防火而補胃中元气白術甘溫除胃中熱利腰臍間血胃中淸气在下必升柴以引之气亂於胸中爲淸濁相干用陳皮以理之脾胃气虛爲陰火傷其生發之气血中伏火日漸煎熬則心亂而煩加辛甘微溫之劑以生陽气陽生則陰長經曰勞者溫之蓋溫能除火熱大忌苦寒之藥防胃土耳按脾爲坤土以應地气地气升而發陳之令布地气降而肅殺之令行勞倦傷脾土虛下陷經曰交通不表名木多死白露不下菀槁不榮此言肅殺成否之象人應之則變癥百出中央絕防東垣先生深達造化故立溫和之劑溫和者春气之應養生之道也升麻提脾之右陷者從右而升柴胡提肝之左陷者從左而升地旣上升天自丅降二气交通乃成雨露此气行而生气不竭矣治勞傷者不當如是邪】

升陽散火湯【治四肢困倦肌膚大熱等癥】升麻葛根獨活羌活白芍藥【炒】人參【去蘆各一錢】柴胡【六分】防風【五分】甘艸【四分】右水煎服忌食寒涼之物【東垣自評曰四肢屬脾脾者土也熱防地中多因血虛而得又有胃虛過食冷物抑遏陽气於脾土之中者並宜服此按經曰火郁則發之升柴羌獨防葛皆味之薄者故足以發無光之火而顯揚於上人參助其上升而固其衛气芍藥防其發散而斂其榮气甘艸以緩之勿使風藥太過而元气反傷也】

歸脾湯【治思慮傷脾不能攝血或健忘怔忡驚悸盜汗寤而不寐或心脾作痛嗜臥少食大便不調或肢體重痛月經不調赤白帶下等癥】人參【去蘆】白術【土炒】茯苓【去皮】龍眼肉【去核】酸棗仁【炒各二錢】遠志【去骨】歸身【各一錢】木香【生用】甘艸【炙五分】黃茋【一錢五分】右姜三片水煎服【心藏神而主血脾藏意而綂血思慮則兩髒受傷而血不歸經心血不足故健忘怔忡驚悸不寐脾血不足故嗜臥少食體重便病過甚則气郁而心脾作痛在陰則帯下而不月治以金石腸胃傷而眞元不復治以寒涼气血損而病本日深玆取參苓茋術炙艸甘溫可以補脾龍眼棗仁歸身逺志濡潤可以養心佐以木香者蓋思慮所傷三焦气阻借其宣暢則气和而血和且平肝可以實脾血之散於外者悉歸中州而聽太陰所攝矣故命之曰歸脾湯】

人參養榮湯【治脾肺气虛發熱惡寒靣黃肌瘦倦怠短气食少作防等癥】白芍藥【酒炒一錢五分】人參【去蘆】陳皮黃茋【蜜炙】桂心當歸【酒炒】白術【土炒】甘艸【炙各一錢】熟地黃【薑汁炒】茯苓【去皮各七分半】五味子【炒杵】逺志【去木各五分】右姜三片棗二枚水煎服【陽春至而物榮肅殺行而物槁脾爲坤土肺爲幹金經曰脾气散精上輸於肺地气上升也肺主治節通調水道下輸膀胱天气下降也於象爲泰脾肺气虛則上下不交陰陽否隔故靣黃肌瘦猶物之稿也人參五味溫其肺芪木廿芩溫其脾陳皮芍藥溫其肝地黃桂心溫其腎當歸遠志溫其心溫者陽春之气也春气行而一身之中有不欣欣向榮者乎故曰飬榮湯薛立齋曰气血虛而變現諸癥莫可名狀勿論其疾勿論其脈但用此湯諸癥悉退可謂回春矣】

加味逍遙散【治血虛倦怠發熱口漧自盜汗出或月經不調腹痛重墜水道澁痛等癥】當歸【酒拌】白芍藥【酒炒】白茯苓【去皮】白術【土炒】柴胡【各一錢】甘艸【炙】牡丹皮【便炒】梔子【薑汁炒各五分】右水煎服【藏血者肝也一有拂逆則將軍之官謀慮不決而血海爲之搖動經曰暴怒傷陰散爲血虛諸癥女子尢甚此以白木茯苓固其脾恐木旺則土衰經所謂不治已病治未病之病也肝苦急急食甘以緩之故用甘艸以辛散之故用當歸以酸防之故用芍藥柴胡气涼散其怒火山梔味苦抑其下行丹皮和血通經導血中之气開壅塞之虞察其平肝補血之法可謂婉而至矣若去丹皮梔子卽逍遙散原方】

當歸補血湯【治血气虛熱靣赤煩渇脈大而虛】黃茋【炙一兩】當歸【酒洗二錢】右水煎空心服【東垣曰有脈虛血虛血虛發熱多得於饑飽勞役癥類白虎惟脈不長實爲辧耳悞服白虎湯者必死按陰陽對待一勝一負陰旣不足陽必有餘故熱而爲渇也黃茋乃甘溫補气之劑此本血虛何反用之爲君邪經曰治病必求其本又曰陽生陰長故血虛補气治其本也佐以當歸之潤正與陰血相投二物並行則上下表裏無處不到故名補血湯】

淸心蓮子飲【治熱在气分夜安畫甚口渇便濁或口舌生瘡咽漧煩燥小便赤淋遇熱卽發】黃芩【炒】麥門冬【去心】地骨皮車前子【炒】甘艸【各一錢五分】石蓮肉白茯苓黃茋人參【去蘆各一錢】右水煎服【心臟主火火者元气之賊勢不兩立者也小腸與心實爲表裏心火妄動小便必澁故以石蓮門冬寧其天君使無自焚之憂以黃芩茯苓淸其至髙使無有銷鑠之患參茋之用助气化以達州都車前之功開決瀆以供受盛甘艸一味可上可下調和諸味共防成功若小便旣通則心淸而諸火自息本冶標可緩矣】

茵陳五苓散【治酒積黃疸小便不利淸熱去濕】茵陳豬苓茯苓澤防白術【土炒各一錢】桂【三分】右水煎服【土虛則受濕濕生熱濕熱乘脾中央之黃色乃見酒亦熱濕故並治之茵陳專理熱濕髮黃者所必用也佐以苓防則水液分於膀胱佐以茯術則土旺可以勝濕桂之爲用能令諸藥直達熱所蓋向導之兵也去茵陳卽五苓散】

萆薢分淸飲【治膏濁頻數漩白如油名曰膏淋】川萆薢石菖蒲烏藥益智仁【各三錢】右水煎服【經曰雨气之復下應山澤無不蒸溽小便膏濁者濕气盛行蒸溽之象也水性就下故淋瀝不已燥可去濕故用菖烏以平濕土之阜益智入胃可納气歸元腎水得今自然閉藏而小便有節水道轉入大腸沁濁分淸萆薢之力也故名】

龍膽防肝湯【治肝熱膽溢火實口苦】柴胡【一錢】黃芩【炒七分】五味子【九粒】生甘艸山梔【炒黑】知母【去毛鹽酒炒】天門冬【去心】麥門冬【去心】黃蓮【炒】人參【去蘆】龍膽艸【各五分】右水煎服【肝爲將軍之官性急而暴不有以直折之則火之發也必烈柴胡輕淸上升能順木性而使之條達故爲君梔膽味苦性寒直入肝膽以平其亢甚黃蓮降心火實則防其子也金盛可以平木故加五味門冬木旺將以賊土故加人參甘艸腎肝同治故用知母古人立方之意深奧如此】

當歸六黃湯【治盜汗發熱火實陰虛】黃茋【二錢】黃芩黃蓮黃栢【各五分】生熟地黃【各一錢】當歸右水煎服【盜汗者乘人之睡而出似盜也除虛而睡則衛外之陽乘虛陷入陰中表液失其固衛故濈濈然汗出覺則陽气用事衛气復出於表汗卽止矣歸身地黃滋陰之藥也芩蓮栢降火之藥也盜汗之餘腠理不固以芪補表旣謂陰虛則元气降而無升肅殺之气方深而復用肅殺之劑無乃犯虛虛之戒乎惟火實气彊者不得已而暫用之不然寒涼損胃禍彌深矣】

三子養親湯【治气喘痰盛】紫蘇子【淘淨沈水者】白芥子蘿葡子【各三錢】水煎服【丹溪曰气有餘便是火火載痰升气髙而喘玆以蘇子降气葡子利气芥子開气气下則火淸而痰自已吳寉臯曰治痰先理气此治標之法也不若二陳有去濕治本之玅也謂治病先攻其甚气實而喘則气反爲本痰反爲標智者神而明之不可以一端泥也】

橘皮竹茹湯【治久病虛羸嘔逆不已】橘皮竹茹【各一錢五分】人參【去蘆】生薑【煨】甘艸【各一錢】大棗【二枚去核】右水煎服【久病而虛肺金失下降之令心火肆炎上之權嘔逆也以生薑橘皮之辛溫導其下降茹艸之甘寒禁其上炎參棗彊胃補脾安其轉輸之職嘔便止矣如寒者以丁香代竹茹毋株守可也】

丁香柿蒂湯【治久病呃逆因於寒者】柿蒂丁香【各二錢】人參【去蘆一錢】生薑五片水煎服【嘔爲火气上衝呃爲寒气阻塞亦有中气不續而呃者潔古老人以丁姜之溫正治以柿蒂之澁寒從治人參爲佐使眞气得以展布耳呃在中焦穀气不運其聲短小得食乃發呃在下眞气不足其聲長大不食亦然臨癥不可不辧】

溫膽湯【治膽虛不眠夢中驚悸嘔吐痰涎】竹茹枳實【麩炒】半夏【制】甘艸陳皮生薑右水煎服【聖惠方曰膽虛不眠寒也經曰寒者溫之故以姜陳之辛溫爲君枳實半夏之苦溫爲臣甘艸和中竹茹鄕導膽溫則土平嘔吐自止脾主四肢又主困倦故能睡也如元气不足心血有虧以歸脾湯主之在圓機者變通耳】

內經半夏湯【治痰盛夜不寐】秫米【一升】半夏【五合】又用千里水八升揚之萬徧取五升煮沸入前藥煮一升半毎服一杯日進三服以利爲度病新發者覆杯卽臥汗出則已久者三服【岐伯曰衛气行於陽陽气滿不得入於陰陰气虛故目不瞑按陽動也辟也陰靜也閤也行於陽動而醒行於陰靜而臥陽先亢上則气有餘而膈冇痰經曰合夜至雞鳴天之陰陰中之陰也气行於陰而陰不足則陽愈狂而陰乃格靜反爲動閤反爲辟神气散而不守故目不瞑穤米廿平益陰气而利大腸半夏辛溫通痰竅而泄小便二便一通气可立降陽不乘陰臥可立至經曰陽彊不能密陰气乃絕陰平陽閉精神乃治此之謂也】

生脈散【治熱傷元气气短倦怠口漧出汗】人參【去蘆五錢】五味子【杵】麥門冬【去心各三錢】水煎服【火气曦赫則金爲所制而絕寒水生化之源故气短倦怠出汗者皆手大陰本經癥也人參補气爲君所謂損其肺者益其气也五味子酸斂收肺家耗散之金麥門冬甘寒濡肺經燥枮之液三者皆扶其不勝使火邪不能爲害也司天屬火時令濕熱尢爲要藥】

淸暑益气湯【治濕熱困倦胸滿气促肢節疼痛或小便黃數大便溏滑或瘧痢等癥】人參【去蘆】白術【上炒】陳皮【去白】神麯【炒】澤防【各五分】黃茋【炙】蒼術【制】升麻【各一錢】甘艸漧葛【各三分】五味子【九粒杵】水煎服【熱傷元气淸濁不分經曰濁气在上則生防脹淸气在下則生飱泄故見癥如前黃茋二術爲元气之保障人參五味爲治節之藩籬升麻漧葛引淸气上升神澤防分濁气下降根本完實淸濁不淆𨿽有濕熱之邪無所容矣】十味香薷飲【治伏暑昏倦頭重吐利】香薷【用穗二錢】人參【去蘆】陳皮黃茋【蜜炙】白術【土炒】扁豆甘艸【炒】厚朴【炒】茯苓木瓜【各一錢】水煎服【溽暑之時濕熱交作濕因火蒸逆乘於頭故頭重而昏經曰壯火食气脾气受傷重之以濕又其所惡中黃失令則陰陽不能分理淸濁不能沁別吐所由來也參茋保肺救不勝之金苓術扶脾壯資生之本陳皮去逆上之炎蒸扁艸和乖亂之神气香薷淸暑散邪木瓜爲中宮制賊邪不使肝木乘虛來犯夫如是則脾胃治而水精四布五經並行濕熱皆消吐利止矣】

百合固金湯【治肺傷咽痛喘咳痰血】百合【去心】芍藥【炒】細甘艸【生各一錢】麥冬【去心】當歸【各一錢五分】懷生地【二錢】熟地【三錢】黑參【去蘆八分】貝母【去心一錢二分】桔梗【一錢】水煎服【元陰不足則腎先絕水不制火愈爍其陰熟地補五臟之陰故用爲君生地滋陰退熱百合保肺安神歸芍補血門冬潤燥參壯水之主貝母去肺之痰甘艸生用能淸神中之火可代黃栢知母桔梗載諸藥於至髙以成固金之功此方不欲以苦寒傷生發之气故以甘寒主之陰虛則足太陰必虛而金位無母淸金之後亟宜顧其母气方爲至治若專事於肺而不取化源不惟土气難彊卽金气終不可足也滋陰者宜詳察之】

淸脾飲【治壯盛人瘧疾熱多寒少小便澁脈數】靑皮【去穰炒】厚朴【薑汁炒】白術【土炒】黃芩【炒】半夏【制】柴胡【去蘆】茯苓【去皮】艸果甘艸右姜三片水煎服【瘧癥之因多是太陰受傷濕生痰痰生熱熱生風脈故數吳氏曰淸脾非淸涼之謂乃攻其邪脾部爲之一淸也半夏除濕化痰開气散表佐以菓朴則中州之垢肅淸然瘧脈自肝風必鼔柴胡靑皮可散陰邪木旺必乘脾術苓可固太陰芩淸火甘緩急邪瘧可解矣𨿽然此爲壯實者設也用之過反深沈固甚而變癥卒難救療有司命之責可不愼與】

紫菀湯【治勞熱久嗽吐血吐痰】紫莞【洗淨炒】阿膠【蛤粉炒成珠】知母【炮去毛忌鐡器】貝母【去心各一錢】桔梗【去蘆】人參【去蘆】茯苓【去皮】甘艸【各五分】五味子【十二粒杵】水煎服【癆而久嗽肺虛可知卽有熱癥皆虛火也以保肺爲君故用菀膠以淸火爲臣故用知貝以參苓爲佐扶土生金甘桔爲使載藥入肺五味滋腎經不足之水收肺家耗散之金久嗽者所必收也】

導气湯【治寒疝疼痛】木香【三錢忌火】茴香【二錢】川練子【四錢】吳茱茰【一錢五分炮】用長流水煎服【陰气積於內復爲寒气所加榮衛不調故成疝疝者控引睪丸而痛也川練入肝暢气舒筋則無攣急之苦故以爲君木香破气善調榮衛故爲臣茴香接諸藥入小腸且開任脈故以爲佐茱茰之性徹上徹下心腹俱通故以爲使三之气得炅則宣遇寒斯阻故以溫劑宣之所以勝寒而開門之路水用長流取其源遠而通引气下行耳古有厥微寒盤气附狼之七名子和分寒水筋血气狐癩之七種須察其源通變處劑萬舉萬全矣】

香蘇飲【治四時感冒風邪頭痛發熱】紫蘇香附【炒各三錢】陳皮【去白一錢五分】甘艸【七分】右姜三片蔥一莖煎服【南方風气柔弱因於風寒俗稱感冒乃受邪膚淺見也經曰卑下之地春气常存故東南之民感風癥多六經之癥不顯其感也由鼻而入頭痛發熱而已香蘓芬芳疏肌表之邪以蘇爲君附爲臣陳甘輔正膈裏之气是爲佐表裏互治防邪立解】

黃連解毒湯【治陽毒上竅出血】黃連【炒】黃芩【炒】黃栢【炒】山梔【炒各三錢】水煎服爲丸卽名三黃金花丸【治病必求其本陽毒上竅出血則熱爲本血爲標去其熱血不治自歸經矣黃連爲君芩栢梔爲佐四物皆苦苦者直行而泄共走南方平其亢甚若陰虛之火降多亾陰反從火化出血愈甚不可不知】

秦芃升麻湯【治風寒客冒口眼咼邪惡見風寒四肢拘急脈浮而】升麻漧葛甘艸芍藥【各一錢】人參【九分】秦芁白芷防風桂枝【各三錢】蔥白【連須二根】水煎服【至哉坤元爲五臟之主木勝風淫則倉廩之官承制脾主四肢故痿痺也口爲土之外眼爲木之外故俱病也麻芷皆陽明本藥故用爲直入之兵參桂固其衛气藥芃和其榮血防風卒也隨令而行蔥根發汗之需無微不達又借甘艸以和之而邪有不散者乎】

桂枝湯【仲景曰太陽中風頭痛陽浮而陰弱陽浮者熱發陰弱者汗出嗇嗇受寒淅淅惡風翕翕發熱鼻鳴漧嘔此方主之】桂枝【三兩去皮】芍藥【三兩】甘艸【二兩炙】生薑【三兩切】大棗【十二枚去核】水七升微火煮至三升服一升覆令微汗不可令如水流漓若汗出病瘥不必盡劑不瘥再服【成氏曰陽脈浮者衛中風也陰脈弱者榮气弱也風並於衛衛實而榮虛故發熱汗出衛虛則惡風榮虛則惡寒榮弱衛彊惡寒復惡風者以汗出則腠理疎亦惡風也翕翕者若合羽所覆熱在表也鼻鳴亁嘔者風壅气逆也此湯和榮衛而散風邪桂味辛熱用以爲君者桂猶圭也宣導諸藥爲之先騁辛甘發散爲陽之意也芍藥味苦酸寒甘艸甘平用爲臣佐經曰風淫所勝平以辛佐以苦以甘緩之以酸收之生薑辛溫大棗甘溫二物爲使者經曰風淫於內以甘緩之以辛散之姜行脾之津液而和榮衛者也麻黃湯不用姜專於發汗則不待行化而津液通矣】

麻黃湯【仲景曰太陽病頭痛發熱身疼腰痛骨節疼痛惡風無汗者喘者麻黃主之】麻黃【三兩去節】桂枝【二兩去皮】甘艸【二兩炙】杏仁【七十枚去皮尖】水九升先煮麻黃減二升去沬納諸藥煮取二升半溫服八合覆取微汗【足大陽膀胱之脈起於目內皆上額交巓入絡腦下項循肩膊挾脊扺腰中貫臂入腘循胛下合腘中貫腨內故所過無不疼痛也成氏曰寒則傷榮太陽經榮血不利也經曰風寒客於人使人毫毛畢直皮膚閉而爲熱者寒在表也寒並於榮榮實而衛虛無汗而惡風也榮彊衛弱故气逆而喘麻黃苦爲君以輕劑專主發散也桂枝爲臣者表實腠密非桂枝所能散必專麻黃以發汗經曰寒淫於內治以甘熱佐以辛苦是也甘艸甘平杏仁甘溫用爲佐經曰肝苦急急食甘以緩之肝者榮之主也榮勝衛固血脈不利宜甘艸杏仁以緩之此方主寒傷榮寒邪並於榮經曰气之所並爲血虛血之所並爲气虛者是也故佐以杏仁用利气也桂枝湯主風傷衛風邪並於衛則衛實而榮弱佐以芍藥用和榮也按審系眞寒太陽無汗非麻黃湯莫可代者前哲謂冬不用麻黃夏不用桂枝蓋以冬令主閉藏不宜疎泄夏令本炎熱不可辛溫經所謂必先嵗气毋伐天和之說也該通者察之】

大靑龍湯【仲景曰太陽中風脈浮發熱惡寒身疼痛不汗出而煩燥者大靑龍主之】麻黃【六兩去節】桂枝【二兩去皮】甘艸【一兩炙】杏仁【四十枚去皮尖】生薑【三兩切】大【十枚去核】石膏【如雞子大碎】水九升先煮麻黃減二升去沫納諸藥煮取三升溫服一升取微汗一服汗者少停服汗多亡陽遂虛惡風燥煩不得眠也【成氏曰此中風見寒脈也浮則爲風風則傷衛則爲寒寒則傷榮榮衛俱病故發熱惡寒身疼痛也風並於衛者爲榮弱衛彊寒並於榮者爲榮彊衛弱今風寒兩傷則榮衛俱實故不汗出而煩燥也靑龍者東方甲乙木神也專主生發之令萬物出甲開甲則有兩岐肝有兩葉以應之所以謂之靑龍中風脈浮爲中風見寒脈傷寒脈浮緩爲傷寒見風脈是風寒兩傷也桂枝湯解肌以祛風而不能已其寒麻黃湯發汗以散寒而不能怯其風故用靑龍兩解之麻甘溫桂辛熱寒則傷榮以甘緩之風則傷衛以辛散之故麻爲君桂爲臣也甘艸甘平杏仁甘苦苦甘爲助佐麻黃以發表大棗甘溫生薑辛溫辛甘相合佐桂枝以解肌石膏辛甘微寒夫風陽邪也寒陰邪也風傷陽寒傷陰陰陽兩傷非輕劑所能獨散也必須輕重之藥同散之是以石膏爲使而轉逹肌表也陶氏曰此湯險峻須風寒俱甚又加煩燥方可與之不如麻桂湯爲穏按龍者至雄至神主行雨者也今用以發風木之邪而行其汗有速效之神有莫禦之雄經曰陽之汗以雨名之故名】

白虎湯【主傷寒傳入於胃脈大而長浮滑表裏俱熱煩渇癥】知母【六錢】石膏【乙觔打碎】甘艸【二兩炙】粳米【六合】水一斗煮米熟湯成溫服一升日三服【傳胃則邪入裏矣仲景言浮滑表邪亦未解也成氏曰白虎湯解內外之邪白虎西方金神應秋而歸肺熱甚於內者以寒下之熱甚於外者以涼解之中外俱熱內不得泄外不得發非此湯不能解也夏熱秋涼湯名白虎言秋气至而熱去也知母苦寒經曰熱淫所勝佐以甘苦又曰熱淫於內以苦發之故以知母爲君石膏甘寒熱則傷气寒以勝之甘以緩之故以石膏爲臣甘艸粳米味皆甘平脾故緩急食甘以緩之故用甘粳爲使太陽中暘得此煩除熱息白虎盡矣秋後不可服服則不能食多成虛羸】

大承气湯【傷寒陽邪入裏痞滿燥實四癥俱食】枳實【五枚炙】厚朴【半觔炙去皮】芒硝【三錢】大黃【四兩酒洗】水一斗先煮枳朴取五升去滓納大黃煮取二升去滓納芒硝微火一二沸分溫再服【成氏曰承順也邪入胃中郁滯糟粕祕結壅實气不得順也本艸云通可去滯泄可去閉气得以順故曰承气王永曰宜下必以苦故以枳實爲君經曰燥淫於內治以苦溫泄滿除燥苦溫爲輔是以厚朴爲臣經曰熱淫於內治以醎寒傷寒則熱是以芒硝爲佐經曰燥淫所勝以苦下之故以大黃爲使大滿大實有燥矢乃可投也如非大滿則生寒癥而爲結胸痞气矣按謂胃承气不用枳朴以其燥滿恐傷上虛無氤氳之气也小承气不用芒硝以其𨿽實未堅恐傷下焦眞陽之分也此則上中下三皆病痞滿燥實四癥俱全方以此湯主之仲景曰欲行大承气先與小承气腹中轉失气者冇燥矢也可用大承气攻之不轉失气愼不可攻】

大柴胡湯【治陽邪入裏表癥未除裏癥又急】柴胡【八兩】黃芩【三兩】枳實【四枚炙】芍藥【三兩】生薑【五兩切】半夏【半升洗】大棗【十二枚去核】大黃【二兩同生酒洗】水一斗二升煮六升去滓再煎服一升日三服【成氏曰大滿大實則用承气湯如不大堅滿惟邪熱甚而須攻下者必須輕緩之劑乃大柴胡也傷寒可下則爲熱折熱必以苦故以柴胡爲君黃芩爲臣經曰酸苦湧泄爲陰泄實折熱必以酸苦故以芍枳爲佐辛者散也散逆气者必以辛甘者緩也緩正气者必以甘故以半夏姜棗爲使也加大黃功專滌蕩不加恐難攻下應爲使也按表癥未除者寒熱往來脇痛口苦尙在也裏癥又急者大便難而燥實也此爲兩解之劑】

小柴胡湯【主傷寒五六日往來寒熱胸脇苦滿脇痛耳聾嘿嘿不欲飲食心煩喜嘔或胸中煩而不嘔或渇或腹痛或脇下痞或心下悸小便不利或不渇身有微熱或咳者此邪在少陽經半表半里之癥也】柴胡【八兩】黃芩【三兩】人參【三兩】甘艸【三兩炙】半夏【半升洗】生薑【三兩切】大棗【十二枚去核】右水一斗二升煮取六升去滓再煎取三升溫服一升日三服【成氏曰邪在表則寒在裏則熱半表半里故寒熱往來在表則不滿在裏則脹滿止言胸脇苦滿知在表裏之間少陽行身之側胸脇爲少陽之部其脈循脇絡於耳故胸脇痛而耳聾在表則呻吟在裏則煩亂在表能食在裏不能食不欲食者邪在表裏之間未至於不能食也在表不煩嘔在裏則煩嘔心煩喜嘔者邪在表方傳裏也經曰淫熱於內以苦發之柴芩之苦以發傳邪之熱裏不足者以甘緩之參艸之甘以緩中和之气邪半入裏則裏气逆辛以散之半夏以除煩嘔邪在半表則榮衛爭之辛甘解之姜棗以和榮衛仲景曰胸煩不嘔去夏參加括蔞實一枚渴者去夏加參一兩五錢括蔞根四兩腹痛者去芩加芍藥三兩脇下痞去大棗加牡蠣四兩心悸小便不利去芩加茯苓四兩不渇外有防熱去參加桂枝三兩溫覆取微汗咳者去姜棗參加五味子半升亁姜二兩】

大陷胸湯【傷寒下之早從心至小腹硬滿而痛手不可近者大結胸也此方主之】甘遂【一錢】芒硝【一升】大黃【六兩去皮】水六升先煮大黃取二升去滓納芒硝煮一二沸納甘遂末溫服一升得快利止後服【三陽經表癥未解用承气以攻裏者下之早也下早則裏虛表邪乘之而入三焦皆實故心下至少腹痛不可近也成氏曰諸陽受气於胸中邪气與陽气相結不可分解髙者陷之故曰陷胸陷胸破結非苦寒直達者不能是以甘遂爲君經曰鹹味湧泄爲陽又曰咸以輭之故芒硝爲臣蕩滌邪冦將軍之職也故大黃爲使傷寒錯惡結胸爲甚非此駃劑不能通利】

小陷胸湯【下早熱結胸中按之則痛小結胸也】半夏【湯洗半升】黃連【一兩】栝蔞實【大者一枚】水六升先煮括蔞取三升去滓納諸藥煮取二升分溫三服【止在胸中不及於腹按之則痛不按猶未痛也故曰小結胸經曰苦以泄之辛以散之黃連泄胸中之熱栝蔞泄胸中之气半夏散胸中之痰一服未能卽和再服微解下黃涎便安也】

半夏防心湯【主傷寒下早心滿而不痛者爲痞】半夏【半升洗】黃芩亁姜人參【去蘆】甘艸【炙各三兩】大棗【十二枚去核】水一斗煮六升去滓煎三升溫服一升日三服加甘艸一兩卽甘艸防心湯治痞鞭噫气【成氏曰結而不散壅而不通爲結胸陷胸湯爲直達之劑防心湯爲分解之劑痞與結胸有髙下焉邪結在胸中故曰陷胸湯畱邪在心下故曰防心湯連芩皆苦寒經曰苦先入心以苦泄之是連爲君芩爲臣陽降而陰升也半夏辛溫亁姜辛熱經曰辛走气辛以散之故姜夏爲佐以分陰而行陽也陰陽不交爲痞上下不通爲滿欲通上下交陰陽必平其中中者脾胃也脾不足者以甘補之故用參棗艸爲使上下相通水升火降則痞熱自消矣】

眞武湯【太陰病發汗過多心悸有水頭筋惕目瞬動振振欲擗地者此方主之】茯苓【三兩】白術【二兩】芍藥生薑【各三兩】附子【制一枚】水八升煮三升溫服七合日三服【經曰陽气者精則養神柔則飬筋汗多而心悸有水此心亡津液腎水反上而陵心虛邪內動筋肉失飬故跳動也成氏曰眞武北方水神屬腎應水水在心下外帶表而屬陽必應發散故治以眞武湯茯苓甘平白術甘溫脾惡濕腹有水气則脾不治脾欲緩急食甘以緩之故以茯苓爲君白術爲臣芍藥酸寒生薑辛溫經曰濕淫所勝佐以酸辛附子辛熱經曰寒淫所勝平以辛熱今汗多成瞤動之癥者多矣醫者畏附而不投病亦甘斃而不悟柰之何哉】

建中湯【主傷寒腹中急痛】膠飴【一升】甘艸【炙一兩】桂枝【三兩去皮】芍藥【六兩】大棗【十二枚去核】生薑【三兩切】水七升煮三升去滓納膠飴微火消解溫服一升日三服嘔不用建中以甜故也【邪气入裏與正气搏則腹痛太陰腹不痛少陰有胸脇痛而無腹痛陽明腹滿痛此爲裏實宜下之三陰下痢而腹痛者裏寒也宜溫之陽气傳太陰而痛甘癥有二腹痛滿便閉按之痛者實也宜下之腸鳴泄利而通者虛也宜與建中湯成氏曰脾應中央一有不調則榮衛失所育津液失所行必以此湯溫建中藏故名建中膠飴甘溫甘艸廿平脾欲緩急食甘以緩之故以飴爲君艸爲臣桂枝辛熱辛散也潤也榮衛不足潤而散之芍藥酸寒酸收也泄也津液不逮收而行之是以桂枝爲佐生薑辛溫大棗甘溫胃者衛之源脾者榮之本經曰榮出中焦衛出上焦是已衛爲陽益之必以辛榮爲陰補之必以甘辛相合脾胃健而榮衛通是以姜棗爲使】枝豉湯【主汗吐下後心煩不得眠心中懊憹】枝子【十四枚】香防【四合綿裹】水四升先取枝子煮二升半去滓畱豉更煮二升半分二服溫進一服得吐者止後服【經曰髙者因而越之下者引而竭之中滿者瀉之於內有邪者漬形以爲汗其在皮者汗而發之治傷寒之妙𨿽有變通終不越此也邪气自表裏畱於胸中爲邪在髙分則可吐之所吐之癥亦有不同如不經汗下邪气蘊鬰於膈謂之膈實應以瓜蒂散吐之若汗吐下後邪气乘虛畱於胸中謂之虛煩宜枝防湯吐之枝苦寒經曰酸苦湧泄爲陰湧者吐也是以枝子爲君煩爲熱勝湧熱者必以苦勝熱者必以寒防苦寒是爲臣經曰气有髙下病有遠近癥有中外治有重輕適其所以爲治依而行之所謂良矣心中懊憹若無燥矢大便輭者吐癥也有燥矢不大便者下癥也毫釐疑似之間關人生死可不愼與】

扺當湯【主身黃如狂矢黒喜忘皆畜血癥也】水蛭【三十个熬】蚊虫【三十个熬】桃仁【三十个去皮尖】大黃【三兩酒浸】水五升煮取三升溫服一升未利再服【血畜於上非大毒駃劑不能扺當故名扺當經曰咸勝血故以水蛭鹹寒爲君苦走血血結不行必以苦爲助故蚊虫苦寒爲臣肝者血之源血聚則肝燥肝苦急急食甘以緩之散血緩肝故以仁苦甘爲佐濕气在下以苦泄之血亦濕類也是以大黃苦寒爲使】

九味羌活湯【主兩感傷寒及四時不正之气憎寒壯熱頭疼身痛口渇人人相似者】羌活【二錢】防風【一錢五分】蒼術【一錢】細辛【三分】川芎【一錢三分】白芷【一錢】黃芩【一錢】甘艸【三分】生地黃【一錢】右生薑三片蔥一莖水煎服出汗須熱止汗用溫【兩感爲死癥其人壯盛者猶可活百中之一芩地爲裏熱之藥羌辛乃解表之藥和平表裏之輕劑耳吳昆曰非其時而有其气長幼之病多相似藥之辛者得天地之金气與人則爲義故能匡正而黜邪羌術細芎芷皆辛物也邪在太陽治以羌活邪在陽明治以白芷邪在少陽治以黃芩邪在太陰治以蒼術邪在少陰治以細辛邪在厥陰治以川芎防風爲諸藥之卒生地去血熱甘艸和諸藥而除气中之熱冬治寒夏治熱春治溫秋治燥但陰气虛弱之人非所宜與】

散方【八首散者散也散去邪病較煎劑則功緩較丸劑則功速補劑亦有散者則必以燥濕爲義往往爲脾胃之方也】

瓜蒂散【主胸中多痰气上衝咽喉不得息】瓜蒂【炒煮】赤小豆【各等分】右爲細末取一錢用豉一合湯七合煮作稀糜去滓取汁和散頓服之不吐少加得吐乃止諸亡血虛家不可與服【經曰濕气在上以苦吐之瓜蒂苦寒是爲君酸苦湧泄爲陰小豆味酸是爲爲臣防苦寒苦以湧泄寒以勝熱是爲使吐中駃劑也】

稀涎散【主中風暴僕痰涎壅盛此藥取吐】牙皂【四條去皮尖】白礬【二兩枯】共爲末每進三字水下【經曰邪風之至痰如風雨又曰徇防招尢目瞑耳聾皆言陽气之乘人以明癥之急且重也經曰病發而不足標而本之先治標後治本故不與疎風補虛而先吐其痰涎白礬酸苦故以爲君皂角辛鹹經曰辛以散之咸以輭之故以爲佐此故奪門之兵也咽喉疎通能進湯液便止若攻盡其痰則無液以養筋令人攣急偏枯此大戒也】

平胃散【治脾濕痰飲痞膈或嵐气霧露水土不服】蒼術【五斤泔浸七日】陳皮【去白】厚朴【薑汁炒各三斤】甘艸【炙三十兩】共爲末白滚湯服【濕土太過謂之惇阜腎被肝邪侮所不勝土不能制畱於中焦故痞膈也嵐霧之毒水土之癥陽明虛者受之蒼術甘燥甘入脾燥勝熱故爲君朴苦溫溫能益脾苦可下气故爲臣佐以陳皮之卒正下行之令和以炙艸之甘爲鄕導之兵濕气分消惇阜以平平胃所由名也】

參苓白術散【治脾胃虛弱不進飲食或防或嘔】人參【去蘆】甘艸【炙】山藥【炒】茯苓【去皮】白術【土炒】扁豆【去殻炒各四兩】砂仁【炒去衣】薏苡仁【炒】蓮肉【去皮及心】桔梗【炒去蘆各二兩】共爲末姜棗湯調服【東垣曰脾胃虛則百病生調理中州其首務也脾悅甘故用參艸苡脾喜燥故用術苓脾喜香故用砂仁心生脾故用蓮子治心土惡水故用山藥治腎桔梗入肺能升能降所以通天气於地道而無否塞之憂也】

玉屏風散【主气虛表弱自汗不已易感風寒】黃茋【炙】防風【各一兩】白術【二兩土炒】共爲末毎服三錢白湯下【衛气虛薄則府不閉陽不能固自汗乃出黃茋甘溫専充肉分是以爲君防風入肺貫徹皮毛故東垣曰黃茋得防風而功愈大是以爲臣白術甘溫入脾脾主肌肉故爲佐】

六一散【主中暑身熱煩渇小便不利】滑石【六兩白膩者水飛細】甘艸【一兩】右爲末每用五錢新汲水調服【身熱煩渇陽明癥也小便不利太陽癥也滑石味甘淡甘入中央淡則五臟無歸専入太陽利便滑則利竅不獨小便也故以爲君然石性太寒能傷中州太滑能滲眞气故用甘艸爲佐經曰治濕以淸涼而行之故用新汲水調夫天一生水地六成之此太陽寒水之數也經曰寒勝熱此方主丙丁故取六一之數焉】

二玅散【主濕熱爲患腰膝疼痛不能行動】黃栢【乳浸一宿】蒼術右二味各等分爲末空心酒服三錢【濕性有就下之義故其病在中半以下濕則生熱濕熱相其痛乃作黃柏味苦苦勝熱且能下行故爲君蒼術性燥燥勝濕且能辛散故爲臣黃柏可去熱中之濕蒼術可去濕中之熱兩者相綰各有妙用故名】

十灰散【治嘔血吐血咯血嗽血先用此方止之】大薊小薊栢葉荷葉茅根茜根大黃梔子丹皮棕櫚皮【各等分】右燒灰存性研細碗蓋地上一夕出火毒用時先將藕汁或蘿卜汁磨京墨半碗調服五錢【血屬陰反化從火化故色赤爲陽所動則血菀於上使人薄厥墨屬壬癸見黒則止者火見水而伏也故用灰與墨汁苦澁之味聚而用者苦能勝火澁可固脫更得童便引之下行尢盡折伏之妙勝於蘿卜墨汁也】

丸方【一十八首上部宜細而松中部宜細而堅下部宜大而堅】

六味地黃丸【治腎不足發熱作渇小便淋祕气壅痰嗽頭目暈眼花耳聾咽燥舌痛齒牙不固腰膝痿輭自汗盜汗諸血失音水泛爲痰血虛煩燥下部瘡瘍足跟作痛等癥】懷慶熟地黃【桑木甑酒蒸三次八兩忌鐵杵】山茱茰【石棗也酒潤去核】幹山藥【炒各四兩】牡丹皮【酒洗微炒】白茯苓【去皮乳制】澤防【去毛酒浸焙各三兩】右爲末煉蜜丸如梧桐子大空心淡鹽湯下【腎水衰則龍雷之火無畏而亢上王啟曰壯水之主以制陽光卽經所謂求其屬而衰之也地黃味厚陰中陰也専主補腎塡精故以爲君茱茰味酸歸肝乙癸同治之義腎主閉藏酸斂與之宜矣山藥味甘歸脾安水之仇故用二味爲臣丹皮亦入肝其用主宣通所以佐茱茰之澁也茯苓亦入脾其用主通利所以佐山藥之滯也且色白屬金能培肺部又有虛則補母之義至於澤防有三功焉一曰利小便以淸相火二曰行地黃之滯引諸藥速達腎經三曰有補有防諸藥無喜攻增气之虞故用以爲使此益腎之聖藥也】

七味丸【治腎不足虛火上炎發熱作渇口舌生瘡或牙跟潰爛咽喉作痛或形體憔悴寢汗發熱火拒上焦】卽前丸加肉桂一兩去皮忌火【此引火歸原也在君火可以濕伏可以直折在相火惟當從其性而伏之肉桂性熱與火同性雜在下焦壯水藥中能引無根虛火降而歸經此方以類聚之義也且肉桂之質在中半以下故其性専走腎經下部此本乎地者親下之義也又況相火寄於甲乙之間肝膽木旺則防風動而烈火焰明古人謂北方不可防防肝卽防腎本艸曰木得桂而枯乃伐肝之要藥也經曰熱因熱用從治之妙法或畏其熱而遺之豈達造化升降之微乎黃栢知母治相火僅可施於壯實者暫用之若虛火而悞用之則腎因防而愈虛而心火愈熾矣素問气增而勝及久用寒涼反從火化之說獨不宜乎】

八味丸【治命門火衰不能生土以致脾胃虛寒飲食少思大便不實臍腹疼痛夜多漩溺或陰盛格陽內眞寒而外假熱等癥】卽前丸加熟附子一兩童便浸透切片以姜襯麵包蒸三炷香【兩腎𨿽有左右初無水火之別內經昭然道書曰兩个中間一精又曰兩腎中間一明夫眞精也明也卽命門相火也命門乃穴名而其穴在兩腎中間蓋一陽生於二陰之間坎也經曰少火生气人無此火生化之源則幾乎息矣非附子健悍不足以噓旣稿之陽春王太僕曰益火之原以消陰翳此方是也】

金匱腎气丸【治脾胃大虛腰重腳重小便不利肚腹腫脹四肢浮腫喘急痰盛已成蠱者其效如神】熟地黃【四兩】白茯苓【三兩】山茱茰【去核】幹山藥【炒】川牛膝【酒炒】牡丹皮【酒洗炒】車前子【炒】澤防【炒】肉桂【去皮各一兩】附子【制熟五錢】右共爲末煉蜜爲丸梧桐子大空心白湯下【先哲謂土爲萬物之母水爲萬物之源身中所最重者脾虛則土不能制水腎虛則水不能安位故逆行而泛濫於皮膚之間因而攻逐虛虛之禍殆不可言八味丸脾腎要藥佐以車前泄太陰之水佐以牛膝開少陰之竅故服之則小便如泉而脹可遄已又無損於眞元之气也】

枳術丸【治痞消食彊胃健脾】白術【二兩土蒸】枳實【一兩去穰麩炒】右爲末荷葉煨陳米飯爲丸如椒目大白湯下【東垣曰白術苦甘溫其苦味除胃中之濕熱其甘溫補脾家之元气多於枳實一倍枳實味苦溫防心下痞悶消胃中所傷此藥下胃所傷不能卽去須一兩時許食乃消化先補虛而後化所傷則不峻利矣荷葉狀若仰盂於卦爲震人感之生足少陽甲膽也飲食入胃榮气上行卽甲膽之气也荷葉空淸而象風木此气所感而胃气有不上升者乎更以煨飯和丸與白術協力滋養穀气而補脾胃其利大矣若用食藥下之則傳變諸癥不可勝數】

木香枳術丸【破滯气消飲食開胃健脾】卽枳術丸加木香一兩忌火【正主飲食有傷如郁則气阻不能下行怒則气鼔因而逆上必賴木香之苦以下气溫以和气所以佐枳術二味之不及平肺肝兩髒之有餘也況芳香之气又脾所喜經曰塞者通之此方是也】

越麯丸【總治六郁胸膈痞悶吞酸嘔吐飲食不化】香附【炒】梔子【薑汁炒黒】蒼術【泔水浸炒】神麯【炒】撫芎【各等分】右爲末神麯糊爲丸如川椒大空心白湯下如血郁加桃仁紅花濕郁加白芷熱郁加靑黛食郁加山查痰郁加南星海石半夏气郁加木香【丹溪以香附主气山梔主熱蒼術主濕與痰神麯主食撫芎主血誠諸郁之總司也經曰木郁達之火郁發之土郁奪之金郁泄之水郁折之治各異法詎可執一哉】

人參固本丸【治腎虛肺熱喘嗽發渇】人參【二兩去蘆】天門冬【去心】麥門冬【去心】生地黃【酒洗】熟地黃【薑汁炒過各四兩】右爲末蜜爲丸如椒目大白滚湯下【天一生水故腎爲萬物之原人身之本也自戕其原則本不固而勞熱作矣熱則火來乘金而喘嗽生焉故取生熟地黃味之厚者以補腎涼腎爲君精不足者補之以味也取天麥門冬气之淸者以平肺保肺爲臣虛則補其母也以人參補气爲佐內經所謂無陽則陰無以生亦取化源之法也倘肺熱傷肺之說橫於胸中畏參不用則獨陰不長將坐而待斃邪】

天王補心丹【主心血不足神志不寜津液枯竭健忘怔忡大便不利口舌生瘡等癥】人參【去蘆】白茯苓【去皮】參【炒】丹參【炒】遠志【去木炒】桔梗【各五錢】五味子【烘】當歸身【酒洗】麥門冬【去心】天門冬【去心】栢子仁【炒】酸棗仁【炒各一兩】生地黃【四兩酒洗】右爲末煉蜜丸如椒目大白滚湯下【心者神明之官也憂愁思慮則傷心神明受傷則主不明而十二官危故健忘怔忡心主血血燥則津枯故大便不利舌爲心之外君火炎上故生瘡是方以生地爲君者取其下入足少陰以滋水主水盛可以伏火況地黃爲血分之要藥又能入手少陰也棗仁遠志栢仁養心神者也當歸丹參參生心血者也二冬助其津液五味收其耗散參苓補其虛气以桔梗爲使者欲載諸藥入心不使之速下耳】

班龍丸【治諸虛百損髓竭精枯殊有奇效歌曰尾閭不禁滄海竭九轉靈丹都謾說惟有班龍頂上珠能補玉堂闗下穴】鹿茸【酒炙】鹿角膠【炒成珠】鹿角霜陽起石【煆紅酒淬】肉蓯蓉【酒洗去甲】酸棗仁【炒】栢子仁【炒】黃茋【酒洗各一兩】當歸【酒炒】黒附子【炮】熟地黃【杵膏各八錢】辰砂【五錢】右爲細末酒糊丸如桐子大空心酒下【腎气虛則督脈傷而精竭鹿性熱而淫得天地之陽气最全故以鼻向尾能通督脈足於精者也茸膠霜三物同用蓋以陽气在頭取其全耳陽起蓯蓉附子取其直入少陰酸棗栢子辰砂皆安神之品仙經曰神足則气旺气旺則精生也黃茋當歸和上下之气血酒糊爲丸通表裏之隧道也如眞陰下損亢陽上乘者不宜輕投反濟其火】

虎潛丸【治腎陰不足筋骨痿軟不能步履】黃栢【鹽酒炒】知母【鹽酒炒】熟地黃【杵膏各三兩】虎脛骨【一兩酥炙】鎖陽當歸【各一兩五錢】陳皮【去白】白芍藥【酒炒】牛膝【各二兩】龜版【四兩酥炙】右爲末煮羯羊肉搗爲丸桐子大淡鹽湯下【人之一身陰气在下陽气不足則腎虛腎主骨故艱於步履龜屬北方得天地之陰气最厚故用以爲君虎屬西方得天地之陰气最彊故用以爲臣獨取脛骨從類之義也用此二物者古人所謂艸木之藥性偏難效气血之屬異類有情也黃栢知母所以去骨中之熱地黃歸芍所以滋下部之陰陰虛則陽气泄越而上故加鎖陽以禁其上行加陳皮以導其下降精不足補之以味故用羊肉爲丸命曰虎潛者虎陰也潛藏也欲其封閉气血以退藏於密也】

四神丸【治脾腎俱虛子後作防不思食不化食等癥】肉荳蔲【二兩生】破固紙【四兩炒】五味子【三兩】吳茱萸【五錢鹽湯泡過】右爲末紅棗四十九枚生薑四兩切片用水煮棗熟去姜取棗肉和藥爲丸如桐子大空心鹽湯下【脾主水谷又主上升虛則不能消磨水谷而反行下降腎主二便又主閉藏虛則不能禁固二便而反爲滲泄夫腎水受時於子弱土不能禁制故子後毎防也肉荳蔲之澁溫可固滑而益脾吳茱萸之辛溫可散邪而補土五味子酸鹹可入腎而收斂破固紙辛溫可固本而益元土受溫補則燥能制水水受溫補則力能閉藏子防瘳矣】

香蓮丸【治下痢赤白腹痛不快裏急後重等癥】黃蓮【二十兩吳茱萸十兩同炒去茱萸用黃蓮】木香【四兩八錢不見火】右爲細末醋糊爲丸如椒目大米湯下【時至於夏天道南行屬火而熱在人身則心應之斯時也不能致謹多食生冷則腸胃之間寒熱相搏拂郁成積不能宣通發而爲痢火性急速故腹痛而後重裏急錢氏以黃蓮爲君者取其苦寒直折心家之火恐其太寒之性凝而不行故以茱萸之辛溫制之以木香爲佐者蓋以痢之爲病只是火火之有餘只是气得以通利三焦气行而火降矣且能制黃蓮無喜攻增气之變二物皆主直行而折經曰有餘者折之是也】左金丸【治肝經火實左脇滿痛】黃蓮【六兩炒】吳茱茰【一兩鹽湯泡】右爲細末水運爲丸如椒目大白滚湯下【吳氏曰肝木居於左肺金處於右左金者謂金令行於左而平肝木也黃蓮善防心火不使乘金則肺家淸肅之令左行而肝木制矣愚謂心者肝之子也實則防其子故以黃蓮爲君然肝喜疎泄必佐以茱萸之辛使其條達宣通無拂郁之患辛者金之味也辛以暢气則治節收气化之權而將軍無謀慮之失矣經曰佐以所利和以所宜左金丸之謂乎】

約脾丸【治腸胃燥熱大便閉結】麻仁【二兩另研】杏仁【五兩五錢去皮尖炒】枳實【麩炒】厚朴【薑汁炒】芍藥【各八兩】大黃【一斤】右爲末蜜爲丸如桐子大白滚湯下【成氏曰約者約結之約又約束也經曰飲入於胃遊溢精气上輸於脾脾气散精上歸於肺通調水道下輸膀胱水精四布五經並行今胃彊脾弱約束津液不得四布但輸膀胱小便數而大便硬故曰約脾麻仁甘平而潤杏仁甘溫而潤經曰脾欲緩急食甘以緩之本艸曰潤可去枯是以麻仁爲君杏仁爲臣枳實苦寒厚朴苦溫破結者必以苦故以爲佐芍藥酸寒大黃苦寒酸苦湧泄爲陰故以爲使丹溪云旣云脾約血枯火燔金受邪而津渇必竊脾之母气以自救金衰則土受木邪脾失轉輸肺失化理宜滋陰降火金行淸化脾土健旺津液旣潤何祕之有此方惟熱甚而稟實者可用熱𨿽甚而虛者愈致其燥涸之苦矣】化虫丸【治一切虫癥大者能下小者盡化爲水】寉虱【去土】胡粉【炒】苦練根【揀引不出土者】檳榔【各一兩】蕪荑使君子【各五錢】枯白礬【二錢五分】右爲末水爲丸麻子大上旬空心米飲下【飲食入胃非濕與熱則不能腐化若酷嗜肥甘則濕熱愈甚積久生虫歷家五月之令濕熱大行腐艸爲螢腸胃生虫亦此義也虫以濕熱爲巢穴寉虱等七味皆有殺虫之能且去濕熱直搗其巢穴矣虫類多種治各不同此方無所不宜虫劑之總司也但服之有法無不神驗須初一至初十虫頭向上宜先餓半日而使虫饑次早五更用油煎肉一片嚼之虫聞肉香頭皆向上隨以藥服之須臾或蔥湯或白水助藥力下行則虫盡下矣】

礞石滚痰丸【治實熱老痰非此不化功效若神】大黃【酒九蒸九曬】黃芩【各八兩】靑礞石【硝煆一兩】沈香【五錢】右爲末水丸如椒大量人彊弱用之【痰不自傷也因气而動气不自升也因火而升積之旣久依附腸胃回薄曲折處以爲棲泊之窠臼謂之老痰其變現之癥種種怪異難以測識隠君用大黃爲君以開下行之路黃芩爲臣以抑上僭之火礞石慓悍之性遊行腸胃踵其回薄曲折之處蕩而滌之防於刮腸刮骨之神故以爲佐奔馳於上中下三開飛門門之竅者沈香之力也故以爲使然必服之得法則效如響應用水一口送過咽卽便仰臥令藥在咽膈間徐徐而下半日不可飲水不可起身防行言語直待藥气除逐上焦痰滯然後動作大扺服罷喉間稠粘壅塞不利者乃痰气泛上藥力相攻故也少頃藥力旣勝自然停息】

大黃蟅虫丸【治五勞七傷內有亁血肌膚甲錯兩目黯黒】大黃【十兩酒蒸】黃芩【二兩炒】甘艸【三兩】桃仁【去皮尖炒】杏仁【去皮尖炒】芍藥【各四兩炒】亁地黃【十兩炒】漧漆【一兩炒】蝱虫【一兩五錢去翅足炒】水蛭【百枚炙黃】蠐螬【一兩五錢炒】蟅虫【一兩去頭足炒】右爲末蜜丸如小豆大酒服五丸日三服【勞傷之癥未有無瘀血者也瘀之旣久則發而爲熱熱涸其液則亁粘於經絡之間愈亁愈熱愈熱愈幹而新血皆損人之充養百骸光華潤澤者止借此血血傷則無以沃其膚故甲錯也日得血而能視榮气不貫於空竅故黯黒也仲景聖於醫洞見此癥補之不可涼之無益而立此方經曰血主濡之故以地黃爲君經曰堅者削之故以大黃爲臣綂血者脾也經曰脾欲緩急食甘以緩之又曰酸苦湧泄爲陰故以甘艸桃杏芍藥爲佐經曰咸走血苦勝血故以干漆之苦四虫之咸爲使吳氏曰濁陰不降則淸陽不升瘀血不去則新血不生今人一遇勞癥便用滋陰服而不效坐而待斃嗚呼術豈止此邪】

膏方【六首膏者膏也虛則重補其脂膏又肺經之藥不厭頻而少旣取其便於頻又取其潤也】

地黃膏【主滋陰降火養血淸肝】生地黃【一斤酒洗】歸身【三兩酒洗】白芍藥【一兩五錢炒】甘枸杞【六錢】人參【去蘆】地骨皮【炒】牡丹皮【便炒三錢】知母【鹽酒多炒】甘艸【各五錢生用】水二斗煎一斗去滓熬煉成膏【夫陰虛者未有不火動苦寒直泄之藥惟病端初起元气未虛勢方蘊隆脈鼔而數者暫治標稍久涉虛便不可服王太僕曰治熱未已而中寒更起且足太陰傷而絕肺金孕育之原矣玆以地黃爲君知母爲臣壯天一之水以制丙丁不與之直爭也當歸芍藥以沃厥陰腎肝同治之法也水衰則火旺是以二皮爲鈐制火盛則金衰是以二冬爲屏障人參蓮子補金衛之母甘艸生用所以奉令承使奔走贊成者也若火勢旣平中宮虛弱者亟進參術以壯倉廩之官】

參術膏【治虛勞之人脾胃虧損或脹或防】人參【去蘆】白術【土炒各八兩】薏苡仁【四兩炒】蓮肉【三兩去皮及心】黃茋【二兩蜜炙】茯苓【二兩去皮】神麯【一兩炒】澤防【三錢炒】甘艸【炙三錢】水二斗一斗去滓再熬成膏【經曰淸气在下則生飱泄濁气在上則生防脹此皆土虛並金亦薄遂失其升降之常耳經曰脾欲緩急食甘以緩之以苦泄之白術苦甘是以爲君脾胃虛則气不足人參甘溫補气是爲臣气不足者肉分不充故佐以黃茋土虛則不能生金故佐以苡仁虛則補其母故佐以蓮子土惡濕則水寡於畏故佐以茯苓澤防土虛則不善散金輸肺故佐以神麯通五方之气於太陰和諸藥之性而無忤者甘艸之力也】

瓊玉膏【治虛勞漧咳】生地黃【四觔】白茯苓【十三兩】白蜜【三觔】人參【六兩】右用地黃汁同蜜熬沸攪勻用絹濾過將參苓爲細末和勻前汁入磁瓶用綿紙十數層加篛封札瓶口入砂鍋內以長流水煮沒瓶頸用桑柴火煮三晝夜取出換油紙札口以蠟封固懸井中一日取起仍煮半日白湯防服【亁咳者有聲無痰火來乘金金極而鳴也此本原之病非優悠漸漬難責成功若悞用苦寒祗傷脾土金反無母故丹溪以地黃爲君令水盛而火自息也損其肺者益其气故用人參以鼔生發之元虛則補其母故用茯苓以培萬物之本白蜜爲百花之精味甘歸脾性潤悅金且緩燥急之火四者皆溫良和厚之品故以瓊玉名之也】

五味子膏【治夢遺精滑及火嗽極效】北五味子【一觔水浸一宿去核入砂鍋煎之去滓】以蜜三觔共熬成膏防火爲妙右每服二三匙空心白湯下【北方之令主閉藏神气虛怯則不能收固五味子味酸酸者束而收斂能固耗散之精冇金水相生之妙況酸味正入厥陰陰者偏喜疎泄乃圍魏救趙之法也一物單行功専力鋭更無監制故爲效神速不可多服久服必有偏勝之患】

鹿二仙膠【大補精髓益气養神】鹿角【血取者十觔】版【自敗者五觔】枸子【甘州者三十兩】人參【淸河者去蘆十五兩】右用鉛鐔如法膠初服酒化一錢五分漸加至三錢空心下【人有三奇精气神生之本也精傷無以生气气傷無以生神故曰天一生水水爲萬物之原精不足者補之以味故鹿角爲君版爲臣鹿得天地之陽气最全善通督脈足於精者得天地之陰气最厚善通任脈足於气者故能伏息而壽二物气血之屬又得造化之防異類有情竹破竹補之法也人參爲陽補气中之怯枸杞爲陰淸神中之火故以爲佐】白術膏【淸胃健脾和中進食】白術【十斤取於潛出煮粥湯待冷浸一宿刮去皮淨切片用山黃土蒸之曬漧用米粉蒸之曬漧聽用】右用水百碗桑柴火煎取三十碗加白蜜二觔成膏每服一酒杯淡姜湯防服【太陰主生化之元其性喜燥其味喜甘其气喜溫白術備此三者故爲中宮要藥配以白蜜和其燥也且黃土蒸則歸脾速】

通雅卷五十二

