

欽定四庫全書

子部十

藝林彚考

雜家類二【雜考之屬】提要

【臣】等謹案藝林彚考四十卷

國朝沈自南撰自南字畱侯吳江人順治壬辰進士官山東蓬萊縣知縣是書凡五篇曰棟宇曰服飾曰飲食曰稱號曰植物前有秀水陳鑑題記云此書凡二十四篇卷帙甚多當時所刻止此然切於人事者略備矣棟宇篇子目凡十曰宮殿府署亭臺門屏廟室寺觀宅舎廡序梁欐溝塗服飾篇子目凡八曰冠幘簪髻裝飾袍衫佩帶裩袴履舄繒帛飲食篇子目凡六曰饔膳羮防粉饎炰膾酒醴茶茗稱號篇子目凡十一曰宮掖宗黨戚屬尊長朋從卒伍編戶僕妾巫優諢名道釋植物篇一卷無子目所載僅瓊花一類棟宇服飾飲食稱號四篇皆有自南題辭而植物一篇獨無之蓋尙非完帙也其所徵引率博贍有根柢故陳鑑題記又述汪份之言曰彚考所載諸書皆取有辧正者閱之足以益智袪疑又所采必載書名令習其書者可一望而知欲觀原文者亦可按籍以求其體例皆非近世類書所能及所論頗得其實故特錄之雜考類中不與他類書並列焉乾隆四十六年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

藝林彚考總目

棟宇篇【十卷】

服飾篇【十卷】

飲食篇【七卷】

稱號篇【十二卷】

植物篇【一卷】

此書凡二十四篇卷帙甚多當時所刻止此然切於人事者略備矣余嘗聞遄喜汪先生云彚考所采書皆取有辧證者閱之足以益智祛疑又所采必載書名令習其書者可一望而知欲觀原文者亦可按籍以求其體例皆非近世類書所能及宜立齋健庵先後稱美也時匠門秀野諸先生屢購此書而以版壞缺難印行卒不能致今復得刋修行世有深幸焉故謹述所聞以告學者乾隆辛未八月朔秀水後學陳鑑

藝林彚考棟宇篇題記

不曰宮室而曰棟宇何也名不足以該也凡廊廡廬舍第宅之形其成者以言宮室可也至榱櫨題桷節棁之物其材者以言宮室不可也易曰聖人易之以宮室上棟下宇以待風雨言宮室而復言棟宇蓋窮上極下以該之也故言棟而凡物之材焉者舉之言宇而凡形之成焉者備之是取以名斯篇

卷之一

宮殿類

卷之二

府署類

卷之三

亭臺類

卷之四

門屛類

卷之五

廟室類

卷之六

寺觀類

卷之七

宅舍類

卷之八

廡序類

卷之九

梁欐類

卷之十

溝塗類

藝林彚考服飾篇題記

昔漢髙初得天下卽用叔孫通定禮儀再易世至文帝冠裳極矣而賈生首以易服包爲言設生當公子王孫相告時不知其能不從國人風靡否也抑愚又有疑焉吾夫子不曰從周則曰從眾而朱晦翁呂滎陽承藝祖遺制乃於休致日獨變服深衣方領圜𨿽裁制縫祍動合乎禮法然律以從周從眾之防則違古復古均足譏矣學者苐當求詳其說耳置之勿論勿議可也歷代服章其損益沿革具存通典通誌諸書玆取有禆文藝足徵作家紕繆者雜采成篇夫鄭氏大儒猶誤注鞶厲爲帨囊誰謂見聞取證不在袺襘間哉故以服飾考證爲藝林之一篇其捲類具之如左

卷之一

冠幘類上

卷之二

冠幘類下

卷之三

簪髻類

卷之四

裝飾類

卷之五

袍衫類

卷之六

佩帶類

卷之七

裩袴類

卷之八

履舄類上

卷之九

履舄類下

卷之十

繒帛類

藝林彚考飲食篇題記

飲食之人則人賤之此爲不防心於飲食者言也不究心於飲食而營營焉以飲食爲事𨿽終日飲食而謂之不知飲食可也故曰人莫不飲食也鮮能知味也夫鹽苦辛酸入口易辧調和烹飪拙婦所能而君子曰鮮能則夫飲之食之當有在乎飲食之外矣今餖飣具備而或不能舉其名卽粟菽日陳而或不得詳其義適於夕者而或戾於朝宜於左者而或違於右則一舉七間而昧昧於名物格格於義類者多矣奚必登鏈珍之堂以稱奇讀膳夫之錄而不識哉爲輯飲食篇

卷之一

饔膳類

卷之二

羮豉類

卷之三

粉饎類

卷之四

炰膾類

卷之五

酒醴類上

卷之六

酒醴類下

卷之七

茶茗類

藝林彚考稱號篇題記

古人於名謂之際每嚴爲討論而今於所習呼習聞者試一問之茫然有不可解者況乎言有尊卑名多褒刺或彼此而互異或今昔所殊稱俗習沿流方言別謬豈無定論不加詳究則矢之口而多誤行之文而無當其以取誚倫輩寧第撐犁孤塗之誤已哉然爾雅廣疏或備矣而不詳風俗諸通或詳矣而不盡此稱號篇之所爲輯也一稱號所由來者宜考如東道之主與西方之聖是也一稱號之疑似者宜考如把之爲伯中之爲仲是也一稱號之印證者宜考如背私爲公有制爲卿之類是也一稱號之無謂而有說者宜考如所欽之爲兄弟槀碪鄕裏之爲夫與妻是也一稱號之素謬者宜考如丘嫂之丘慈母之慈是也一稱號之相通者宜考如大人之可以母先子之可以祖是也至如小生傖父則鄙巷之褒彈必求中的而龍戶馬人則詩章之似是詳列多方凡宮掖家庭市陌里巷自帝王師長以至俳優詆誚之談靡不出入章句詳搜采綴眞使不疑者從此致疑無據者因而有據矣往時有爲文壽其世母者而謂之嬸爲士林所笑是篇可以證矣

卷之一

宮掖類

卷之二

宗黨類

卷之三

戚屬類

卷之四

尊長類

卷之五

朋從類

卷之六

卒伍類

卷之七

編戶類

卷之八

僕妾類

卷之九

巫優類

卷之十

諢名類上

卷之十一

諢名類下

卷之十二

道釋類

藝林彚考引

昔沈約任昉梁號通儒猶事咨劉杳王儉何憲齊稱博學每言屈陸澄豈閎鉅無聞抑綜核匪易故連篇雕繢未謂通才而隻字齟齬便傷大雅彼讀書不求解知是寓言至畱誤以待思斯惟達者豈謂文章小道能略訓詁迂詞諱求銀管之繇致攺金根之繆一言獲戾九悔靡追恆於流覽之餘每甚疎庸之懼在昔作家若麟州夢溪漁隠野客之條貫今玆哲匠則儼山升庵弇州元瑞之淹通其他名世鉅儒數難更僕至於稗官雜說多足汗牛若辧析精詳累章可錄或發明疑似片語足資第其旨散殊惜未經條貫爰收散帙彚輯成篇輒析諸家分從類列存爲典故庶防端臨漁仲之功臣核其罔誣寔堪成式子年之惡石第有事乎搜羅未敢參以評隲將防罣漏寧嫌詮次之愚求便觀瞻不厭標題之易所恨見聞孤陋未嘗夙究三蒼徒幸嵗月優閒聊以窮玆五技仰希博雅用誨愚防沈自南述

欽定四庫全書

藝林彚考棟宇篇卷一

蓬萊縣知縣沈自南撰

宮殿類

蘇氏演義殿共也取眾屋擁從如軍之殿

初學記案敍昔堯有貳宮【帝王世紀曰堯見舜處於貳宮】防宮【見相兒宮】湯有鑣宮【見墨子湯所受命之宮】周有蒿宮【見大戴禮】鄭宮春宮【見紀年穆王所居宮】秦有蘄年宮信宮梁山宮【見史記並始皇所居】漢有沛宮甘泉宮龍泉宮太一宮思子宮後漢有南宮北宮胡桃宮【見東觀漢記】魏有鄴宮【見魏略】吳有太初宮昭明宮【見吳志】此諸宮皆範金合土而爲之以爲貴也【見禮記】亦猶天文之有紫宮文昌及五宮【見史記天官書】神僊之有金玉琉璃宮矣【見十洲記】然自古宮室一也漢來尊者以爲常號下乃避之也【見風俗通】

初學記案敍蒼頡篇曰殿大堂也商周以前其名不載案史記秦始皇始作前殿漢書則有甘泉函徳白虎金華諸殿漢宮又有大夏長秋朱烏玉堂銅馬諸殿後漢書有溫明【在邯鄲】陽安華光諸殿洛陽宮殿簿有魏太極九龍芙蓉九華承光諸殿漢晉春秋有景福【在許昌】聽政【在鄴】諸殿晉宮閣名有靈圃百子虞泉淸防諸殿歷代殿名或沿或革惟魏之太極自晉以降正殿皆名之虫魚考嚴助相貝經曰堯懸貝轂於塢宮貝轂以貝飾轂也塢宮他書亦未見

雋言地理誌堯作防成陽師古曰作防者言爲宮室防止之處也

說原殿大堂也秦始皇始作前殿宸帝居也楓宸言植此木於宸中也殿堂象東井形刻水藻等物所以厭火也

丹鉛錄狶韋氏之囿黃帝之圃有虞氏之宮湯武之室呂惠卿曰囿而圃宮而室言世益衰居益狹矣

類函白虎通曰黃帝作宮室以避寒濕世本曰禹作宮室二說不同

天中記釋名曰宮穹也言屋見於垣上穹崇然也郭璞雲宮謂圍繞之記曰君爲廬宮之是也爾雅雲宮謂之室室謂之宮詩云作於楚宮又曰入此室處是也風俗通曰宮室一也秦漢以來尊者以爲常號下乃避之也呂覽云武王克殷靖箕子之宮環堵之室又曰季武子入宮不敢哭是士庶人皆有宮稱也

梁谿漫志古者居室貴賤皆通稱宮初未分別秦漢以來始以天子所居爲宮矣禮記云父子異宮又云儒有一畆之宮環堵之室林子中在京口作詩寄東坡云欲喚無家一房客五雲樓殿鏁鼇宮而東坡和云卭頭莫喚無家客歸掃峩眉一畆宮蓋本諸此

古今攷尙書五刑有服注五刑墨劓剕宮大辟穆玉作呂刑宮罰之屬三百漢刑法志宮罪五百小顏引書孔傳注宮淫刑也男子割勢婦人幽閉又曰宮者使守內注人道旣絕於事便也然則宮刑者以守內得名宮亦謂之內內亦謂之宮史記秦紀二世常居禁中蔡邕曰禁中者門尹有禁非侍禦者不得入故曰禁中王鳳父諱禁徵王莽攺禁中曰省中後世稱宮禁諸葛表曰宮中府中然則宮府者內庭外庭之分曰大內曰南內曰北內曰東朝曰西朝一也然古者宮無稱禮記曰命士以上父子異宮儒有一畆之宮環堵之室士庶通謂之宮風俗通曰漢來尊者以爲帝居下乃避之也釋名雲宮穹也言屋見於垣上穹崇然也易曰上古穴居而埜處後世聖人易之以宮室上棟下宇以待風雨蓋取諸大壯

石林燕語古者天子之居總言宮而不名其別名皆曰堂明堂是也故詩言自堂䢐基而禮言天子之堂初未有稱殿者秦始皇紀言作阿房甘泉前殿蕭何傳言作未央前殿其名始見而阿房甘泉未央亦以宮名疑皆起於秦時然秦制獨天子稱陛下漢有魯靈光殿而司馬仲達稱曹操範縝稱竟陵王子良皆曰殿下則諸侯王漢以來皆通稱殿下矣至唐初制令惟皇太后皇后百官上疏稱殿下至今循用之蓋自唐始也其制設吻者爲殿無吻不爲殿矣

野客叢書石林燕語秦始皇作阿房宮甘泉殿蕭何作未央殿其名始見僕觀黃帝有合宮堯有貳宮湯有鑣宮周有蒿宮楚有蘭臺宮韓有鴻臺宮齊有雪宮列子有化人宮神異經有天淫宮古之言宮者如此宋玉賦謂髙殿以廣意商君爲天子之殿戰國策謂蒼鷹擊於殿上說苑謂齊有飛鳥下止殿前莊子謂入殿門不趨奉劍於殿下史記毛遂定從於殿上優孟入殿門古之言殿者又如此則知宮殿之稱其來久矣非但始於秦始皇也但殿未聞専名某殿而已此二字者上下通用不拘至尊如儒有一畝之宮象往入舜宮霍光第中鴞鳴殿前黃霸居丞相府舉孝子先上殿藝文類聚謂蕭何曹參韓信皆有殿

鶴山雅言漢宮殿之制宮是總名宮中各有殿漢初有未央長樂兩宮武帝以來有長楊五柞甘泉如未央宮自有三十六殿又古元無殿字卻借殿後的殿字如今人稱防元無防字卻借聽字上從廠殊無義理

困學紀聞稿人注今司徒府中有百官朝會之殿後漢蔡邕集所載百官會府宮殿下者也古天子之堂未名曰殿說苑魏文侯禦廩災素服辟正殿五日莊子說劍云入殿門不趨蓋戰國始有是名燕禮注當東霤者人君爲殿屋也疏謂漢時殿屋四向流水舉漢以況周然漢黃霸傳先上殿注謂丞相所坐屋古者屋之髙嚴通呼爲殿不必宮中也

演繁露黃霸傳鶡雀飛集丞相府張敞奏霸集計吏使能言孝弟風化者上殿則是丞相府中有殿也許叔重曰殿堂也顏師古曰古者屋之髙嚴通呼爲殿不必宮中夫古今事物名稱隨世更易顏言未必無理然元後傳王根第中起土山立兩市殿上赤墀戶靑瑣董賢傳將作大匠爲賢起大第重殿洞門師古於此故曰殿有前後僣天子制也則不更以殿爲髙屋矣豈以殿之重復者乃爲天子禮邪不然何以語皆出顏而二傳異釋也鄭司農釋周禮朝士所掌外朝曰今司徒府有天子以下大會殿亦古之外朝也司農所見東都制也應劭曰丞相舊位在長安時府有四出門隨時聴事明帝時但爲東西門耳國每有大議天子車駕親幸其殿殿西王侯以下更衣並存卽周禮外朝也幹寶注曰司徒府中有百官朝會殿天子與丞相決大事是外朝之存者由鄭應干三說合之人臣府第乃有殿焉則師古謂凡髙嚴之屋皆得稱殿似矣而三人同辭皆謂此殿以朝會爲名而天子又嘗臨幸則恐司徒未必敢以聴事也若霸府殿正受計其上則是相府所得専有豈西都於此種等差未致其察也故魯𨿽諸侯王而靈光巋然亦不以僣制而毀削也且其得名爲殿者以嘗受朝備臨幸則他公府不皆有而朝會臨幸亦止在司徒府邪按漢宮典儀司徒府與蒼龍闕對則亦不在禁中諸家謂古外朝在路門之外其地亦與古應也則是殿也𨿽立於司徒府非司徒可得而有也

中華古今注宮謂之室室謂之宮皆所以通古今之語明同實而兩名之也

餘冬序錄古今注宮謂之室室謂之宮而朱子以宮爲墻

名義考宮非寢室也墻也殿非正朝之室也亦猶堂也記君爲廬宮之儒行注宮墻垣也蝘蜓依墻而生故名守宮不得其門而入者曰宮墻外望宮之爲墻可知已蒼頡篇殿大堂也虞摯云其制有經左墄右平平以文甎相亞次墄者爲階級是殿與堂同但有大小耳卽今所謂三墠者是也詩殿天子之邦馬融殿後軍義取此殿之爲堂可知已古儒有一畆之宮漢黃霸令計吏條對有舉孝子先上殿宮殿又通上下言之秦以後始爲至尊之稱師古曰屋之髙嚴者通呼爲殿周禮六宮注婦人稱寢曰宮則謂宮爲寢室謂殿爲正朝之室者亦有自來矣【墄音戚甎與磚同】

古今攷舜典羣後四朝注各會朝於方嶽之下周禮朝覲防同宗遇於王春秋來朝禮記一不朝再不朝皆虛字也所謂朝見朝會朝謁之禮也周禮天官宰夫掌治朝之法注治朝在路門之外司士掌焉王入內朝皆退注王入路門內朝朝者皆退小司宼掌外朝之政注外朝在雉門之外天子有五門三朝五門者路門也應門也臯門也雉門也庫門也三朝者內朝也治朝也外朝也治朝與內朝而二皆稱內朝玉藻曰路寢聴政曰退適小寢路寢大寢也正寢也此謂諸侯亦有三朝也路寢卽治朝也小寢卽燕寢也今之州治大防正寢也小防小寢也別府堂宅燕寢也與古微不同大小防聽政治事之所也古卿大夫亦有內朝外朝猶大防小防也曰立朝曰造朝曰臨朝曰眎朝曰朝位曰朝廷皆實字也地名也辧此則可以論古今之朝禮朝位矣

丹鉛錄枍詣殿漢本榽橀殿蓋二木所搆因以爲名如長楊五柞之例枍詣文選假借字耳爾雅注引齊諺上山作檀榽橀先彈二木與檀相似也

秇林伐山甘泉宮有三秦之甘泉宮在渭南隋之甘泉宮在鄠漢之甘泉宮在馮翊云陽縣戰國防範雎說秦王曰大王之國北有甘泉谷口秦二世造甘泉宮云陽記雲谷口去云陽宮八十里流潦沸騰飛泉灑激兩岸峭壁孤豎橫盤凜然凝沍每入穴中朱明盛暑當晝暫暄涼秋晚緼袍不暖所謂寒門也漢世以爲避暑之處劉歆甘泉宮賦云軼陵陰之地室過陽谷之秋城回天門而鳳舉躡皇帝之明庭冠髙山而爲居乘昆侖而爲宮梁劉孝威詩漢家迎夏畢避暑甘泉宮校尉烏桓騎待制樓煩弓後旌防五柞前笳度九嵕才人豹尾內禦酒屬車中輦回百子閣扇度七輪風鳴鐘休衛士披圖召後宮材官促校獵涼秋戲射熊

丹鉛錄漢武帝元鼎六年破南越建扶荔宮以荔枝得名也此荔駢生若十八娘之類曰扶荔者亦若扶竹扶桑云

困學紀聞中說前述云隋文帝坐太極殿召見因奏太平之筞十有二焉按唐會要武徳元年五月攺隋太興殿爲太極殿隋無此名

秕言相如上林賦云夷嵕築堂累臺增成如淳云嵕山也張揖云平此山以築堂也重累而成之故曰增成下句解不妥按爾雅丘一成曰惇丘再成曰陶丘三成曰昆侖丘累臺增成者累臺而增丘之成使其更髙也漢有增成殿蓋亦取此義

困學紀聞漢袁良碑云帝禦九龍殿引對飲宴集古錄跋謂九龍殿名惟見於此愚按張平子東京賦曰九龍之內寔曰嘉徳注九龍本周時殿名門上有三銅柱柱有三龍相糺繞故曰九龍嘉徳殿在九龍門內非但見於此碑也

天中記後漢書光武居邯鄲宮晝臥溫明殿耿弇入造牀下注云趙王如意之殿也故基在今洺州邯鄲縣內王伯厚玉海歷代殿名書此於六國趙下誤

金石錄漢西嶽華山廟碑略云孝武修封禪之禮巡省五嶽立宮其下宮曰集靈宮殿曰存仙殿門曰望仙門集古錄雲集靈惟見此碑按地理誌華陰有集靈宮武帝起水經注雲敷水北逕集靈宮引地理誌則不獨見於此碑矣所謂存仙殿望仙門者諸書不載按集靈存仙各見載記而二公之說若此

宛委余編金陵覽古晉孝武太元三年僕射謝安作新宮太極殿欠一梁有梅木流至石頭城下取用之畫梅花於梁上表瑞因名梅梁殿會稽志所載大禹廟梅梁生花今其木尙在

天中記晉中興書孝武帝造太極殿郭璞筮云二百十年此殿爲奴所壞後梁武帝毀之舍身爲奴按璞明帝時爲王惇所殺已五十餘年書誤

宮詞注王建詩蓬萊正殿壓金鼇紅日初生碧海濤開著五門遙北望柘黃新帕禦牀髙唐書髙宗紀制蓬萊宮殿等名長安志紫宸殿後有蓬萊殿雍錄髙宗染風痺惡太極宮卑下故就修大明宮攺名蓬萊宮取殿後蓬萊池爲名也咸亨元年攺蓬萊宮爲含元殿長安五年又攺爲大明宮殿北有池亦名蓬萊池今言金鼇者意有橋駕出於池上也唐大明宮圖蓬萊殿坐北面南前有宣政齊禮崇徳含曜昭慶五門故曰開著五門遙北望云

宮詞注漢書戾太子夜入未央宮殿長秋門後漢書馬皇后傳奏立長秋宮注皇后所居宮也長者久也秋者萬物成熟之初也隋書大長秋主諸宦者以司宮闈之職六典長秋秦官景帝更爲大長秋或用中人或用士人劉禹錫詞日晚長秋簾外報

宮詞注王建詩未明開著九重闗金畫黃龍五色旛直到銀臺排仗合聖人三殿對西畨唐宮城圖朱明門在太極殿殿前中有嘉徳門東有日精門左延明門通訓門恭禮門西有月華門右延明門通明門安仁門故謂之九重闗雍錄三殿者麟徳殿也一殿而有三面故名三殿也三院卽三殿也李絳爲中書舎人嘗言爲舎人逾月不得賜對有詔明日對三殿也凡蕃臣外夷來朝率多設宴於此至臣下亦多召對於此也長安志龍朔二年造宣政紫宸蓬萊三殿以此又名之三殿也演繁露唐有三殿則一殿而三面有殿也方鎭外國來朝則宴於此兩京新記大明宮有麟徳殿三面宗與諸王近內臣宴多於此殿獻替記於三殿對學士會要於三殿對南詔皆其地也

演繁露國朝太皇太后時並皇太后皇后稱三殿其後乘輿行幸奉太后偕皇后以出亦曰三殿人或非之按王嘉傳云自貢獻宗廟猶不至此師古注謂天子太后皇后則三殿亦可通稱唐有三殿則一殿而三面有殿也方鎭外國來朝則宴於此從銀臺門入

埜客叢書杜子美詩曰不逺明光殿致於丹靑地洙注曰明光殿霍去病借以避暑修可注曰漢殿名元後傳成都侯借以避暑是已東坡詩曰何人先入明光宮又曰老死不入明光宮趙注皆曰武帝太初四年所起乃成都侯商所借以避暑者也僕嘗考之漢有兩明光宮一明光殿按三輔黃圖一明光宮屬北宮一明光宮屬甘泉宮屬北宮者正成都侯商避暑之所屬甘泉宮者乃武帝所造以求仙者所謂明光殿自在桂宮三者元不相干今觀諸家之注往往認爲一處甚有以避暑事爲去病用事甚疎鹵極可笑僕又考漢紀太初四年起明光宮師古注曰成都侯避暑借明光宮蓋謂此師古之注已有此謬

雋言師古曰阿房者言殿之四阿皆爲房也一說大陵曰阿言若於阿上爲房也房字或作旁字說云始皇作此殿未有名以其去咸陽近故號阿房阿近也東方朔傳舉籍阿城以南阿城本秦阿房宮以其墻壁崇廣故俗呼爲阿城

容齋五筆漢谷永對成帝問曰抑損椒房玉堂之盛寵顏師古注椒房皇后所居玉堂嬖幸之舎也按漢書李尋久污玉堂之署注玉堂殿在未央宮翼奉疏曰孝文帝時未央宮又無髙門武臺麒麟鳳凰白虎玉堂金華之殿三輔黃圖曰未央宮有殿閣三十二椒房玉堂在其中漢宮閣記云未央宮有玉堂宣室閣又引漢書建章宮南有玉堂壁門三層臺髙三十丈玉堂內殿十二門階階皆玉爲之又有玉堂神明堂二十六殿然漢書郊祀志但云建章宮南有玉堂壁門而無他語晉灼注揚雄解嘲上玉堂之句曰黃圖有大玉堂殿小玉堂殿而今黃圖無此文國朝太宗淳化中賜翰林玉堂之署四字其後以最下一字犯廟諱故元符中只云玉堂紹興末學士周麟之又乞髙宗禦書玉堂二字揭於直廬麟之跋語自有所疑已而議者皆謂玉堂乃殿名不得爲臣下直舎當如承明故事請曰玉堂之廬可也今翰林但扁摛文堂三字示不敢居則其爲禁內宮殿明白有殿有閣有臺谷永以配椒房言之意當日亦嘗爲燕遊之地師古直以爲嬖幸之舎與前注自相舛異誤矣

繼古藂編昔人論玉堂乃前漢殿名其後翰苑則名玉堂之署又其後避諱直曰玉堂是以殿名榜直廬矣余攷玉堂之名不止漢殿也楚蘭臺之宮亦有玉堂【宋玉風賦倘佯中庭北上玉堂】東漢文翁講授之室亦名玉堂天上神仙壁記之地亦名玉堂名山仙人所居之地亦有玉堂至唐人梅詩有云白玉堂前一樹梅此白玉堂則如古樂府君家誠易知易知復難忘黃金爲君門白玉爲君堂堂上罷尊酒使作邯鄲倡非翰苑之玉堂矣然則玉堂之名不始於漢不専於殿云

七修類稿三輔黃圖有大玉堂小玉堂殿谷永損抑椒房玉堂之盛寵注玉堂嬖幸之舎李尋傳曰久污玉堂是知實嬖幸之處乃漢殿名故宋太宗飛白書玉堂之署四字蓋待詔者有直廬於殿側故曰署元丰中學士請摘上二字以名翰院故翰院亦名玉堂繼古藂編謾言翰院亦名玉堂之署無著落矣又曰後避諱直曰玉堂尢非也

鼠璞應劭漢官儀曰皇后稱椒房取其實蔓盈升予攷之江充先治甘泉宮轉至未央椒房上官桀將軍有椒房中宮之重劉輔於是減省椒房掖廷用度及馬援以椒房不預雲臺之次椒房殿爲後所居固分明師古注椒房謂以椒和泥塗取其溫而芳卻有此理詩曰貽我握椒注椒芬香也男女相說交情好也其義恐出此離騷經云播芳椒兮成堂與石崇塗屋以椒不過取其芬香於蔓衍盈升初無闗涉成帝寵趙昭儀復建椒風殿以居之今例以椒風爲皇後事非是

閱耕余錄椒房之名起於漢蓋皇后所居以椒塗壁取繁衍之義亦以其溫而芳也哀帝時董賢得幸其女弟爲昭儀更名其舎爲椒風以配椒房晉書后妃又稱椒掖

雋言賓戲及時君之門闈究先聖之壼奧應劭曰宮中門謂之闈宮中巷謂之壼又壼闈恣趙

鼠璞今以太后爲東朝蓋用叔孫通傳惠帝東朝長樂事然顏延年詩曰君彼東朝金昭玉粹東朝則太子朝也今以太子爲東宮蓋用班彪東宮初建事然成帝報許後曰皇后其孝東宮毋闕朔望東宮則太后宮也此皆隨地以言初無定名後世以東朝爲太后以東宮爲太子可謂拘泥

鶴山雅言漢髙帝以未央宮舎太上皇自居長樂宮故崩於長樂獨髙帝一人自帝崩後呂后元居長樂而惠帝居未央以此遂爲母后宮名漢以未央爲正衙未央視長樂居東故謂之東朝如王后立宣帝一月後太后還長樂宮始置屯衞是也漢惟有北闕東闕自北闕出入而南闕西闕無之至今只說天北闕

香宇詩談唐詩多用千門如鑾輿迥出千門栁歸鴻欲度千門雪卻望千門艸色閒蓋建章宮千門萬戶也故王安石亦云千門萬戶曈曈日

復齋漫錄前漢趙飛燕旣立爲皇后寵少衰而弟絕幸爲昭儀居昭陽蓋飛燕本傳云爾太白宮詞雲宮中誰第一飛燕在昭陽夫昭陽昭儀所居也非謂飛燕耳後見唐王叡松牕錄云禁中呼木芍藥爲牡丹命李白爲新詞有借問漢宮誰得似可憐飛燕倚新妝之句乃知昭陽之語世所傳者誤也

演繁露晉郤詵試東堂得第自言猶桂林一枝東堂者晉宮之正殿也山謙丹陽記曰前殿正殿也東西堂魏制也在周爲小寢也

演繁露說文垜堂塾也【丁果反】又云塾門側堂也今垜殿取此

決疑要注凡大殿乃有陛堂則有階無陛也左墄右平平者以文磚相亞次墄者爲陛級也九錫之禮納陛以登謂受此陛以上殿堂之正者爲路寢

容齋隨筆朱云請斬馬劍斷張禹首攀殿檻折及後當治檻上曰勿易因而輯之以旌直臣至今宮殿正中一間橫檻獨不施欄楯謂之折檻蓋自漢以來相傳如此矣

宮詞注王建詞上得靑花龍尾道側身偸覷正南山按龍尾道在含元殿意此云殿前卽含元也唐大明宮圖含元殿在宣政門外翔鸞閣在其東棲鳳閣在其西長安志龍朔二年造含元殿雍錄龍尾道者含元殿正南升殿之道也賈黃中談錄含元殿前龍尾道自平地凡詰曲七轉由丹鳳北望宛如龍尾下垂於地兩垠闌檻悉以靑石爲之至今石柱猶有存者兩京新記含元殿左右有砌道盤上謂之龍尾道康駢劇談錄含元殿左右立棲鳳翔鸞二閣龍尾道出於閣前殿門去南門二里元會來朝者仰觀玉座如在霄漢蓋含元殿南疏階升殿凡爲三大層自下而上其下兩層皆培土鋪甎爲陂陀斜道不疏小級其鋪甎處逶迆屈曲凡七轉自丹鳳北望則如龍行而垂其尾是以命爲龍尾道也龍尾云者亦附並龍首山爲義而立名也比之龍尾者其培土處合爲一階而階上所鋪甎道則分而爲兩以引班對上故仁裕曰階兩面龍尾道各六七十步也長安志大明宮北據髙原南望爽塏每天晴日朗南望終南山如指掌故云偸覷正南山者卽終南山也漢故長安城圖南山與長信長樂光明諸宮講武崇文諸殿相對嘉話錄今延英殿紫芝殿也謂之小延英苗韓公居相位以足疾步驟微蹇上每於此待之宰相傳小延英自此始也

建康宮殿簿太初宮中有神龍殿去縣三里左太衝吳都賦云抗神龍之華殿施榮楯而捷獵是也赤烏殿在縣東北五里吳昭明宮內制度上應星宿吳都賦云崇臨海之崔嵬飾赤烏之暐是也

三餘帖唐太宗養一白鶻號曰將軍取鳥長驅至殿前然後擊殺故名落雁殿

演繁露壽陽公主在含章殿梅花飄著其額因橅仿之以爲妝樣山謙之丹陽記曰皇后正殿曰顯陽東曰含章西曰徽音皆洛陽宮舊名也名起後漢

天中記舊唐書三陽宮武三思以則天厭居深宮又欲與張易之昌宗等扈從馳騁以弄其權乃請創造三陽宮於嵩髙山興泰宮於萬壽山請則天每嵗臨幸前後工役甚重百姓怨之又久視年則天幸三陽宮自夏涉秋不時還都張說上疏諫曰三陽宮去洛城一百六十里有伊水之隔崿阪之峻過夏涉秋水潦方積道壊山險不通轉運柰何去宗廟之上都安山谷之僻處是猶倒持劍防示人鐏柄臣竊爲陛下不取見說本傳按此舊書本自明白新書乃爲艱澁之詞云後逭暑三陽宮故知震雷不暇掩聰也夫逭暑三陽已不成語而孔帖復云後造逭暑宮抑又誤

名義考五鳳樓梁太祖卽位羅紹威取魏良材建周翰所謂去地百丈在天半空五鳳翹翼者也

困學紀聞寧宗閣名寶章至和二年五臺山眞容院太宗禦書閣已曰寶章矣

後山叢談澄心堂南唐烈祖節度金陵之宴居也世以爲元宗書殿誤矣趙內翰彥若家有澄心堂書目三千餘卷有建業文房之印後有主者皆牙校也

委巷叢談紹興四年大享明堂更修射殿以爲享所其基卽錢王時握發殿吳人語訛乃云惡發殿謂錢王怒時卽乘此座也

畱靑日札京師禁中之瓊花島梳妝臺皆金之故物也臺今訛爲蕭太后梳妝樓本金燕山故都城之東北隅入元攺爲萬嵗山今在禁中西南

彈雅髙皇帝定鼎金陵勝國工部尙書以營造法式進上不納按此書圖志有天宮樓閣瓦上作小屋數十楹初不知何意及讀古詩云西北有髙樓上與浮雲齊交疏結綺牕阿閣三重階上有弦歌聲音響一何悲方解前圖乃阿閣以棲樂工者欲令八音如天樂從空中來耳今惟樓船之鼔棚似之秦人建宮殿謂之阿房城上營衛室謂之阿鋪皆取名於此

藝林彚考棟宇篇卷一

欽定四庫全書

藝林彚考棟宇篇卷二

蓬萊縣知縣沈自南撰

府署類

風俗通廷正也言縣廷郡廷朝廷皆取平均正直也初學記劉熈釋名曰庫舎也舎也者言物之所在之舎也又說文曰庫兵車所藏也帑【臺黨反】金布所藏也故藏之爲名也謂之庫藏焉【帑藏見漢書】凡安國治民從近制逺者必先實之【見吳越春秋】故天有天庫藏府之星【春秋文曜鉤曰軫南眾星曰天庫又韓天文要集曰天積者天庫藏府也】王者審五庫之量【禮記曰季春之月審五庫之量審所用多少也】一曰車庫二曰兵庫三曰祭器庫四曰樂庫五曰宴器庫【見蔡邕月令章句】一曰湯武破桀紂海內無患築五庫藏五兵【見商君書】火則魯梓愼登大庭氏之庫以望【見左傳杜預注大庭氏是古國名在魯城內於其處作庫】漢髙祖七年蕭何立東闕前殿武庫【見漢書】又更始至長安禦府帑藏武庫皆安堵如故【見東觀漢記】蓋此五庫也或曰王者藏於天下諸侯藏於百姓農夫藏於囷庾商賈藏於篋匱【見韓詩外傳】鐘會蒭蕘論曰國之稱富者在乎丰民非獨謂府庫盈倉廩實也且府庫盈倉廩實非上天所降皆取之於民民困國虛矣

畱靑日札禮王者審五庫之量一曰車庫二曰兵庫三曰祭器庫四曰樂庫五曰宴器庫商君書曰湯武破桀紂海內無患築五庫以藏五兵至漢乃曰武庫五兵者世本曰弓殳矛戈防司馬法曰弓矢圍殳矛守戈防攻淮南子則以五兵配五方曰東方矛南方弩中央劍西方戈北方鎩其器互有不同

畱靑日札魯人爲長府注藏名漢路溫舒遷廣陽私府長師古曰藏錢之府天子曰少府諸侯曰私府猶漢之禦府今之內府也天文有天庫天積離珠皆藏府之星筠軒釋略杜氏曰禦廩粢盛之所藏王者親耕以奉粢盛之倉也臨川吳氏曰君之在車與禦者最相親近故君所親近之人皆謂之禦若禦史禦妻之類是也君所親用之物亦謂之禦後世所謂禦食禦書禦藥及此禦廩是也

演繁露唐吏部有甲庫龎元英文昌雜錄曰用甲乙次第其庫而此庫其首也猶如漢言令甲令丙然此誤也唐制中書門下吏部各有甲歷名凡三庫其曰甲者若干人爲一甲其在選部則名團甲其在今日則擬官奏鈔總言此鈔某等凡防人者是其制也唐云甲令言等一也是其所從名庫以甲也會要太和九年勅令後應六品已下凡自稱舊嘗有官皆下甲庫檢勘有無又貞元四年吏部奏艱難以來三庫勅甲又經失墜人多罔冒乃至制勅防甲皆被攺毀則甲庫也者正收藏奏鈔之地非甲乙之甲也

演繁露爲邸爲閣貯糧也通典漕運門後魏於水運處立邸閣八所俗名爲倉也

雲麓漫抄本朝有糧料院按韻略料字平聲解云量也乃是量度每月合支糧食之處作側聲呼非是蓋俚俗以馬食爲馬料誤矣

演繁露黃瓊曰陛下宜開石室按河洛外命史官條上災異注云石室藏書之府

靑箱雜記考工記防氏掌攻金其量銘曰時文思索故今世攻作之所號文思院【按銘曰時文思索允臻其極嘉量旣成以觀四國永啟厥後玆器維則索音色】

初學記釋名曰獄確也言實確人情僞也又謂之牢言所在堅牢也又謂之圜土言築土之表墻其形圜也又謂之囹圄【囹領也圄禦也】言領錄囚徒禁禦也案急就章咎繇造獄後代因之風俗通云夏曰夏臺殷曰羑里周曰囹圄是也博物志云夏曰念室殷曰動止周曰稽畱三代異名也狴牢者亦獄別名家語曰孔子爲大司宼有父子訟者同狴縶之又詩曰宜犴宜獄韓詩外傳云鄕亭之系曰犴朝廷曰獄則其事也

畱靑日札夏曰夏臺一曰念室殷曰羑里一曰動止周曰囹圄一曰稽畱獄確也實確人情僞也從言從二犬所以守也牢者言所在堅牢也蓋取以室禁牛之義圜土者言築土之表墻其形圜也狴今牢門所圖猛獸韓詩外傳云鄕亭之系曰犴朝廷曰獄漢諺曰廷尉獄平如砥有錢生無錢死

閱耕余錄漢書司馬遷傳幽於圜墻之中注引周禮以圜土教罷民按竹書紀年夏帝芬三十六年作圜土則獄之稱圜土亦不始於周矣

雋言武帝紀甘泉宮內中產芝師古曰內中謂後庭之室也故云不異下房昭帝紀長公主共養省中伏儼曰蔡邕云本爲禁中門閣有禁非侍禦之臣不得妄入行道豹尾中亦爲禁中孝元皇后父名禁避之故曰省中師古曰省察也言入此中皆當察視不可妄也

雋言風俗通云廷正也言縣廷郡廷朝廷皆取平均正直也

雋言漢百官表鉤盾令丞師古曰鉤盾主近苑囿又昭帝紀耕於鉤盾弄田應劭曰鉤盾宦者近署

雋言張蒼主柱下方書師古曰柱下居殿柱之下若今侍立禦史矣

雋言鄕官出黃霸師古曰鄕官者鄕所治處也又何武卽學官見諸生文翁修起學官師古曰學官學之官舎也韓延壽修治學官師古曰學官謂序庠之舎也

雋言成帝紀生甲觀畫堂應劭曰甲觀在太子宮甲地主用乳生也畫堂畫九子母如淳曰甲觀觀名畫堂堂名三輔黃圖云太子宮有甲觀師古曰甲者甲乙丙丁之次也元後傳言見於丙殿此其例也而應以爲在宮之甲地謬矣畫室但畫飾耳豈必九子母乎霍光止畫室中是則宮殿中通有彩畫之堂室矣又光上畫室中如淳曰近臣所止計畫之室也或曰雕畫之室師古曰雕畫是也○淩室藏冰之室織室主織作繒帛之處暴室掖庭主織作染練之署故謂之暴室取暴彊爲名耳或云薄室者薄亦暴也今俗語亦云薄曬

推篷寤語今官衙之庭除率曰丹墀未詳所始漢制尙書郎主作文書起艸更直於建禮門建禮門內得神仙門神仙門內得明光殿神仙殿因得省中省中皆胡粉塗壁畫古賢列女以丹漆地謂之丹墀尙書郎握蘭含雞舌香奏事與黃門侍郎對揖黃門侍郎稱已聞乃出則丹墀之名厥有所自

雋言赤墀靑瑣赤墀應劭曰以丹淹泥塗殿上也靑瑣孟康曰以靑畫戶邊鏤中天子之制也如淳曰門楣格再重如人衣領再重裏者靑名曰靑瑣天子門制也師古曰孟說是靑瑣者刻爲連瑣文而靑塗也

雋言靑蒲服防曰靑緑蒲席也應劭曰以靑規地曰靑蒲自非皇后不得至此孟康曰以蒲靑爲席用蔽地也師古曰應說是也

雋言張禹禹見之於便坐師古注便坐謂非正寢在於旁側可以延賓者也坐才臥反文翁使在便坐受事注便坐別坐可以視事非正廷也石奮爲便坐注便坐於便側之處非正室也○法坐師古曰正坐也聽朝之處猶言法宮法駕也坐音之臥反○朝坐服防曰公卿以下朝會坐也師古曰朝臣坐之在宮殿中者也名義考華蓋本星名晉天文志天皇大帝上九星曰華蓋所以覆蔽大帝之座也下七星曰杠蓋之柄也古者天子所坐曰華蓋之座取象於天也沈存中曰輦後曲蓋謂之筤兩扇夾心通謂之扇筤此華蓋之制崔豹古今注黃帝與蚩尢戰於涿鹿上有五色雲气止於帝所因作華蓋非【筤音朗】

筆乘明堂位天子負黼扆南向而立注狀如屏風髙八尺東西當戶牖之間因爾雅斧謂之黼俗遂謬用斧依如匍匐謬用蒲伏猰貐謬用窫窳之類三禮圖傅會其說作屏障畫十二斧於其上取剛斷之義謹按禮書白與黑間爲黼扆則屏障畫黼文於其上取分辧昭彰之義無疑矣今時市帨以黑白相間卽黼文之遺制丹鉛錄唐之朝制宣政前殿也謂之衙衙有仗杜詩所謂春旗簇仗齊紫宸便殿也謂之閣朔朢不禦前殿而禦紫宸謂之入閣杜詩所謂還家初散紫宸朝蓋朔或朢也宋歐陽公去唐未逺入閣之制已不明問於劉貢父而後知然其大略不過如此

名義考唐故事凡拜相者府縣載沙塡路自私第至子城東街名曰沙堤李肇國史補每大朝會百官已集宰相方至列燭多至數百炬謂之火城宰相火城至眾皆滅燭以避之唐宋相如此今亦無矣

名義考今藩司堂扁有曰紫薇堂者其義不可曉意必因元人行中書省之故也唐開元間攺中書省曰紫微省以中書令掌佐天子執大政有藩臣匡衞之義取象於紫微星則微乃微顯之微今扁者作薇藿之薇殊未考也

夢溪筆譚學士院第三防學士閣子當前有一巨槐素號槐防舊居此閣者多至入相學士爭槐防至有抵徹前人行李而彊據之者

溫公詩話北都使宅舊有過馬聽按唐韓偓詩云外使進鷹初得按中官過馬不教嘶注云上乘馬必中官馭以進謂之過馬旣乘之然後蹀躞嘶鳴也蓋唐時方鎭亦效之因而名防事也

丹鉛錄郡守防事古亦稱朝後漢劉寵山谷鄙生未嘗識郡朝是也吏民謁郡守亦曰朝任延臨龍丘萇殯不朝三日是也

夢溪筆談大夫七十而有閣天子之閣左達五右達五閣者板格以庋膳羞者正是今之立饋今吳人謂立饋爲防者原起於此以其貯食物也故謂之防

五雜俎閣與閤世人多混用之閣夾室也以板爲之亦樓觀之通名也內則天子之閣左達五右達五蓋古人制此以庋飲食之所卽今房中之板閣而後乃廣其制爲天祿淩煙等名或以藏書或以繪像或以爲登眺逰覽之所此樓閣之閣也閤者門旁小戶也漢公孫開東閤以延賢人蓋避當門而東向開一小門引賓客以別於官屬卽今官署角門旁有延賓館是也韓延壽爲太守閉閤思過卽如今閉角門不聽官屬入耳唐正衙日喚仗入閤則百官亦隨以入謂之入閤蓋中門不啟而開角門也然則夾室謂之閣旁門謂之閤義自昭然漢三公黃閤注不敢洞開朱門以別於人主故黃其閤焉今國家設文淵閣藏書而大學士主之故謂之閣老若以黃閤東閤之義言之亦可謂之閤老耳○爾雅小閨謂之閤閨卽門也故金門亦謂金閨處子謂之閨女以其處門內也今人閨閤槪謂之閨閣至以朝廷東閤亦揭東閣之額而不覺其非蓋黃閣老子美詩已誤用之矣今若稱閣下爲閤下舉世有不笑之者邪

名義考按唐門下省以黃塗門謂之黃閤明之興罷中書省永樂初以解縉等七人直文淵閣謂之內閣則是黃閤爲閨閤之閤從合爾雅小閨謂之閤漢文翁出入閨閤公孫開東閤皆謂門也內閣謂庋閣之閣從各內則天子之閣左達五右達五漢宮殿疏騏驎天祿等閣皆謂重屋也又唐制天子日禦前朝見羣臣曰常參朔朢薦食陵寢有思慕之感禦便殿謂之入閤唐志中書舎人以久次者一人爲閤老制本省雜事二閤字皆從合今輔臣延登曰入閣稱謂曰閣老二閣字皆從各名𨿽同而義則異【庋音幾】

緗素雜記天子曰黃闥三公曰黃閣給事舎人曰黃扉太守曰黃堂凡天子禁門曰黃闥以中人主之故號曰黃門令秦漢有給事黃門之職是也天子之與三公禮秩相亞故黃其閣以示謙漢舊儀云丞相聽事門曰黃閣

說略禁門黃闥公府曰黃閣郡治曰黃堂三公黃閣前史無其義人往往不得其說案禮記士鞞與天子同公侯大夫則異鄭注士賤與君同不嫌也朱門洞啟當陽之正色三公之與天子禮秩相亞故黃其閣以示謙蓋是漢制張超與陳公牋拜黃閣將有日是也此見沈約宋志而衞宏漢儀亦謂丞相聽事閣曰黃閣或者不曉謂丞相近於君故謂黃閣然名爲黃閣初非用黃及考南史何尙之與婢共洗黃閣益信黃閣非虛名也若郡治之黃堂由春申君在郡塗雄黃以厭火災遂爲黃堂故事外臣下室廬鮮有謂黃者然服飾猶未之禁臣下亦通用之自唐髙祖武徳初用隋制天子常服用黃袍遂禁士庶不得服而服黃有禁自此始至明皇天寶間因韋韜奏禦案牀褥望去紫用黃制而臣下一切不得用黃矣

演繁露郡國志曰雞坡之側卽春申君之子假居之地也後有守居之以數失火故塗以雄黃遂名黃堂閱耕余錄太守防事謂之黃堂姑蘇志謂塗以雄黃故名或謂以黃歇之姓名堂二說不同緗素雜記天子曰黃闥三公曰黃閣給事舎人曰黃扉太守曰黃堂此說近是

余氏辧林漢楊震有鸛銜三鱣集堂前郡講進曰鱣章服之象三法三臺先生自此升矣果然故稱講堂爲鱣堂按漢書本傳鱣音鱓卽鱔魚也若鱣魚出江海形似龍鋭頭軟骨口在額下背腹有甲大者數十丈小者亦數丈豈鸛所能銜邪今人用鱣堂字不當作平聲【此則曽見顏氏家訓】

天中記周禮太宰以八法治官府注百官所居曰府續世說近代通謂府廷爲公衙卽古之公朝字本作牙訛爲衙左傳疏自漢以來三公所居謂之府九卿所居謂之寺風俗通曰府聚也公卿牧守府道徳之所聚也藏府私府財貨之所聚也寺司也庭有法度令官所止皆曰寺釋名寺嗣也治事者相嗣續於其內也

演繁露大將所建牙旗劉馮事始兼載兩義其一謂以象牙飾旗其一謂以爪牙爲義然終無的據至其所引兵書則曰牙旗者將軍之精凡始建牙必以制日制日者其辰之在五行以上尅下之日也又引尙書曰門旗二口色紅八幅大將牙門之旗出引將前軍列又引黃帝出軍訣曰牙旗者將軍之精金鼔者將軍之气又引後漢書光武徇河北收韓歆置鼓下將斬之注雲中將軍最尊自執旗鼔若置營則立旗以爲軍門並設鼓戮人必於其下合此數者言之則軍門對立兩旗是爲牙旗其已審矣特不知眞飾以牙邪或止取爪牙以爲義也眞人水鏡經曰周禮司常職云軍旅會同置旌門夫以旌爲門卽旗門也此其說有本也後世軍中遂置牙門將郭子儀李光弼在朔方皆常爲之魏博特置驍鋭可倚仗者使爲防衞名爲牙兵而典總此兵者其結銜名爲押衙至於官府早晚軍吏兩謁亦名爲衙宇文化及爲秦王浩丞相於帳中端坐白事者黙然不應下牙時方收啟狀與張愷參決之則是以朝晡而集爲牙也呼謂旣熟𨿽天子正殿兵衞受朝謁亦名正衙當是因牙門之義展轉以此爲名也黃帝出軍曰有所徵伐作五采牙幢靑牙旗引住東赤牙旗引住南白牙旗引住西黑牙旗引住北黃牙旗引住中是凡大將行住不以何地皆有牙旗隨之不止軍門有二牙旗也魏志曰典韋爲張邈士牙門長大眾莫能勝韋一手建之此卽牙門大旗矣吳志陸遜討費棧以兵少乃益施牙幢分布鼓角賊卽破散旣云益施牙幢則不止二旗矣凡滕輔袁宏顧愷之陳子昻皆有祭牙禡牙文其所謂牙卽牙旗也再詳此義恐旗有飾牙之理蓋旣不專以門旗爲牙旗而五方之旗皆名爲牙恐欲重其體故飾之以牙也邪詩之象齒五輅之象輅其爲用象亦已久矣埜客叢書漫錄曰孔氏雜說牙者旗也太守出則有門旗遺法也後遂以牙爲衙或以舎廨爲衙唐韻曰衙府也是亦譌耳案語林近代通謂府廷爲公衙字本作牙譌爲衙大司馬掌武備猛獸以牙爲衞故軍前大旗謂之牙旗南史侯景集行列門外謂之牙門以次引進牙門始見於此續釋常談又引北史宋世良在郡牙門虛寂爲牙門所自僕謂皆未也牙門已見後漢觀鄒義到公孫瓉營拔其牙門三國魏文帝置牙門將晉陸機襲父爵爲牙門將案後漢汪眞人水鏡經凡軍出立牙必令堅完若折將軍不利是以古兵法擇吉日祭牙後漢滕輔晉袁宏顧愷之宋王誕皆有祭牙文吳胡綜有大牙賦皆謂武備之意而牙衙之說信矣謂譌牙爲衙恐未必然疑牙衙二字古者通用不然宋世良牙門虛寂北齊書何以書衙聞見記近代通謂府廷爲公衙公衙卽古之公朝也字本作牙詩曰祈父予王之爪牙祈父司馬掌武備象猛獸以爪牙爲衞故軍前大旗謂之牙旗出師則有建牙禡牙之事軍中聽號令必至牙旗之下稱與府朝無異近俗尙武是以通呼公府爲公牙府門爲牙門或云公門外刻木爲牙立於門側以象獸牙軍將之幕置牙竿首懸旗於上其義一也

名義考古者天子出建大牙旗有建牙之號吳志孫權作黃龍大牙帶在軍中視其所向又立於帳前謂之牙門公孫瓉拔其牙門是也唐制天子居曰衙行曰駕遂謂正朝爲正衙後通謂官府爲衙門乃牙門之訛不知何始官寺日再視事謂之放衙丁丈果射覆蘤蘤華華𨿽無官職一日兩衙是也【蘤音委】

秇林伐山中朝故事雲天街兩畔槐木俗號爲槐衙曲江池畔多栁亦號爲栁衙以其成行排立也

畱靑日札甘寧羽聞之住不渡而結柴營柴當去聲卽砦字糜芳以南郡降吳后虞翻乘車行經芳營門吏閉門車不得過翻怒曰當閉反開當開反閉

筠軒釋略古者命大將出徵皆以幕帳爲府署漢武帝遣使卽軍中拜衞靑爲大將軍諸將皆屬故後世元戎所居之處號幕府焉

筠軒釋略張晏曰古者軍行以車爲陣兩轅相向以爲門故謂轅門周禮天官掌舎設車宮轅門是也

演繁露交防之內案通典衞尉公車令曰胡廣曰諸門部各陳屯夾道其旁設兵以示威武交節立防以遮呵出入也

三餘贅筆今官府衙門列木於外謂之鹿角蓋鹿性警羣居則環其角圓圍如陣以防人物之害軍中寨柵埋樹木外向亦名曰鹿角

丹鉛錄周禮掌舎掌王會同之舎設陛枑再重鄭司農云故書枑作櫃受澑水涑槖者也據此似今之灑塵噴壺又杜子春謂爲行馬卽今之鹿角

演繁露晉魏以後官至貴品其門得施行馬行馬者一木橫中兩木互穿以成四角施之於門以爲約禁也周禮謂之陛枑今官府前義子是也【枑音互】

名義考今制朝門及公府皆以衡木爲斜好別以木交錯穿之樹於門外俗謂鹿角叉卽古之行馬也魏文帝拜楊彪光祿大夫令門施行馬晉孝武置檢校禦史知行馬外事行馬卽周禮所謂梐枑也夫本以禁馬曰行馬者反言之也今言者請禁百官馬不得入柞內按柞疾各切櫟也又陟格切除艸也並非行馬之義亦非鋤駕切若謂爲遮攔則當用字胡掛切橫木不入也【音化】

丹鉛錄今之上馬臺古之乘石也周禮僕下士二人王行洗乘石鄭司農注云王登上車之石也詩有扁斯石履之卑兮乘車之得履石惟王爲然王行洗乘石致其潔也淮南子云周公履乘石尸子周公踐東宮履乘石唐王起洗乘石賦承玉趾以增麗拂衮衣而更妍洗列周經履合詩雅

藝林彚考棟宇篇卷二﹤子部﹐雜家類﹐雜考之屬﹐藝林匯考__棟宇篇﹥

欽定四庫全書

藝林彚考棟宇篇卷三

蓬萊縣知縣沈自南撰

亭臺類

釋名亭停也人所停集也

初學記劉熈釋名雲臺持也言築土堅髙能自勝持也案山海經有軒轅臺帝堯臺帝舜臺【在昆侖山東北】其後殷有鹿臺【尙書曰散鹿臺之財史記曰紂厚賦以實鹿臺】南單臺【晉束晳汲冢書抄云周武王親禽受於南單之臺】周有靈臺【淮南子曰文王築靈臺】秦有章臺【見史記】鳯凰臺【見列仙傳】瑯琊臺【史記云始皇作瑯琊臺刻石頌徳】漢有漸臺【武帝作】神明臺八風臺【並見漢書】後漢有雲臺【見東觀漢記顯宗圖二十八將】魏有金臺【見魏志】吳有釣臺【見吳志】晉有崇天臺【見晉宮閣名】此其略也又五經異義曰天子有三臺靈臺以觀天文時臺以觀四時施化囿臺以觀鳥獸魚鱉諸侯卑不得觀天文無靈臺但有時臺囿臺也

余氏辧林六韜云文王旣出羑里周公旦築爲靈臺淮南子云文王爲玉門築靈臺以待紂之失地誌云文王二十九年伐崇作靈臺新序云周王作靈臺掘地得枮骨更葬之天下聞之歸心焉按五經異義曰天子有三臺靈臺以觀天文時臺以觀四時囿臺以觀鳥獸魚鱉玉海亦云文王作臺主於望氛祲觀民俗以察天人之意因以疏瀹精神宣節勞逸然則靈囿靈沼對靈臺而言之耳豈文王得民心故民以靈名臺之謂邪

余氏辧林三歸舊鮑彪注云婦人謂嫁曰歸夫家曰家仲蓋三取女也又韓非曰桓公使管仲有三歸之家蓋一妻二妾也說苑本義並曰三歸之臺今宗之

雋言髙後紀趙王宮叢臺災師古曰連聚非一故名叢臺蓋本六國時趙王故臺也

雋言郊祀志北治大池漸臺名曰泰液師古曰漸浸也臺在池中爲所浸故曰漸臺一音子廉反

雋言逃責臺服防曰周赧王負責無以歸之主迫責急乃逃於此臺後人因以名之柏梁臺服防曰用柏頭梁作臺因名焉師古曰三輔故事云以香柏爲之今書字皆作柏服說非也通天臺師古曰言髙上通於天也

雋言子虛賦登陽云之臺孟康曰云夢中髙唐之臺宋玉所賦者言其髙出云之陽也

秇林伐山唐韓翃靑州詩柏寢寒蕪變梧臺宿雨收柏寢見晏子春秋梧臺伏琛齊地記曰臨淄有梧臺裏皆齊事也

秇林伐山束晳居賦夕宿七娥之房朝享五鼎之食方言吳有桼娥之臺桼卽七字字林有七娥三粲百媚千嬌之語

誠齋雜記響屧廊以楩梓板鋪於地上西施行則有聲故名

靑箱雜記東京記天淸寺繁臺本梁王鼔吹臺梁髙祖常閱武於此攺爲講武臺其後繁氏居其側里人乃呼爲繁臺則繁臺之名始於此也【按阮詩云駕言發魏都南向望吹臺簫管有餘音梁王安在哉】

丹鉛錄吹臺卽繁臺本師曠吹臺梁孝王增築班史稱平臺唐稱吹臺又因謝惠連嘗爲雪賦又名雪臺靑箱雜記蘇有姑蘇臺故蘇州謂之蘇臺相有銅雀臺故相州謂之相臺滑有測景臺故滑州謂之滑臺困學紀聞唐律曆志測景在浚儀嶽臺按陳次道東京記宣徳門前天街西第一嶽臺坊今祥符縣西九里有嶽臺圖經云昔魏王遙事霍山神築此臺禱於其上因以爲名

演繁露漢章臺卽秦章臺也地在渭南而秦咸陽乃在渭北通鑑秦昭王六年楚懷王爲秦所詐入秦至咸陽朝章臺如藩臣禮則秦之章臺乃在咸陽渭北也邪以予攷之蓋秦之咸陽跨渭而南北焉故武庫章臺𨿽在長安亦統之咸陽非正在渭北之咸陽也

說略楚章華臺亳州陳父縣陳州商水縣荊州江陵長林監利縣皆有之幹谿亦有數處據左傳楚靈王七年成章華之臺與諸侯落之杜預注章華臺在華容城中華容卽今之監利縣非嶽州之華容也至今有章華臺在縣郭中與杜預之說相符亳州陳父縣有谿其側亦有章華臺故臺基下往往得人骨云楚靈王戰死於此商水縣章華臺之側亦有幹谿薛綜注張衡東京賦引左氏傳乃云楚子成章華之臺於幹谿皆誤說也左傳實無此文章華與幹谿元非一處楚靈王十二年王狩於州來使蕩侯潘子司馬督囂尹午陵尹喜帥師圍徐以懼吳王次於幹谿此則城父之幹谿靈王八年遷於夷者乃此地十三年公子比爲亂使觀從師於幹谿王眾潰靈王亡不知所在平王卽位殺囚衣之王服而流諸漢乃取葬之以靖國人而赴以干谿靈王實縊於芊尹申亥待他年申亥以王柩告乃攺葬之而非死於幹谿也昭王二十七年吳伐陳王帥師救陳次於城父將戰王卒於城父而春秋又云弒其君於幹谿則後世謂靈王實死於是理不然也

史記考要封禪書通天莖臺列子曰周穆王築臺號曰中天之臺司馬相如上林賦曰置酒乎昊天之臺昊天中天通天皆最髙之名臺有銅柱謂之莖張衡西京賦云通天訬以竦峙徑百常而莖擢卽此通天莖臺也漢書特削莖字索隠諸人亦疑莖爲衍字顧未深考耳武帝前乎此作柏梁臺有銅柱承露盤後乎此作漸臺神明臺露盤有無史誌不載班固西都賦云抗仙掌以承露擢雙立之金莖張衡西京賦又云立修莖之仙掌承云表之淸露語意似指唐中太液池之漸臺也然三輔圖云通天臺上有承露盤仙人掌擎玉杯以承云表之露或諸臺之制皆然與

容齋四筆中天之臺有二其一列子曰西極化人見周穆王王爲之攺築宮室土木之功赭堊之色無遺巧焉五府爲虛而臺始成其髙千仞臨終南之上名曰中天之臺其一新序曰魏王將起中天臺許綰負操鍤入曰臣能商臺王曰若何曰天與地相去萬五千里今王因而半之當起七千五百里之臺髙旣如是其趾須方八千里盡王之地不足以爲臺趾必起此臺先以兵伐諸侯盡有其地又伐四夷得方八千里乃足以爲臺趾度八千里之外當定農畝之地足以奉給王之臺者臺具以備乃可以作王黙然無以應乃罷起臺

癸辛雜識王文公詩云功謝蕭規慙漢第恩從隗始媿燕臺然史記止云爲隗攺築宮而師事之初無臺字而李白詩有何人爲築黃金臺之語吳虎臣漫錄以此爲據按新序通鑑亦皆曰築宮不言臺也然李白屢用黃金臺事如誰人更掃黃金臺燕昭延郭隗遂築黃金臺掃灑黃金臺招邀廣平客如登黃金臺遙謁紫霞仙侍宴黃金臺傳觴靑玉案杜甫亦有揚眉結義黃金臺黃金臺貯賢俊多栁子厚亦云燕有黃金臺逺致望諸君白氏六帖有燕昭王置千金於臺上以延天下士謂之黃金臺此語唐人相承用者甚多不特本於白也又按唐文粹有皇甫松登郭隗臺詩【松詩云燕相謀在玆積金黃巍巍上者欲何顏使我千載悲】又梁任昉述異記燕王爲郭隗築臺今在幽州燕王故城中士人呼賢士臺亦謂招賢臺然則必有所謂臺矣後漢孔文舉論盛孝章詩曰昭王築臺以尊郭隗然皆無黃金宋鮑昭放歌行雲豈伊白璧賜將起黃金臺然則黃金之名始見於此李善注引王隠晉書段匹防討石勒屯故燕太子丹黃金臺又引上谷郡圖經曰黃金臺在易水東南十八里昭王置千金臺上以延天下士且燕臺事多以爲昭王而王隠以爲燕丹何也余後見水經注云固安縣有金臺耆舊言昭王禮賢廣延方士故修建下都館之南垂燕昭創於前子丹踵於後【云云】以此知王隠以爲燕丹者蓋始此也【按戰國防燕昭王見郭隗乃築館而師之今本館作宮】

天中記史記云昭王爲郭隗攺築宮而師事之孔文舉與曹公書昭王築臺以尊郭隗善注止引築宮事鮑昭詩將起黃金臺善引圖經晉書俱不云史記禦覽乃引史昭王置千金於臺上以延天下之士謂之黃金臺不知所據

五雜俎魏武帝於鄴城西北築三臺中名銅雀南名金虎北名冰井皆髙八九丈有屋百餘間今人但知有銅雀而不知更有二臺也

筠軒釋略漢制以尙書爲中臺禦史爲憲臺謁者爲外臺因有三臺之名又案鄴中記云曹操建三臺南北相屬各髙四十餘尺在今彰徳府東北四十里資暇集曰鄴有三臺石崇逰宴之地前臺名銅爵中臺名冰井後臺名金鳳

天中記水經注睢陽縣城中有掠馬臺臺東有曲池池東有一臺謂之淸冷臺北城憑隅又結一池臺晉灼曰或說平臺在城中東北角亦或言兔園在平臺側如淳曰平臺離宮所在今城東二十里有臺寛廣而不甚髙俗謂之平臺按漢梁孝王稱王以功親爲大國築東苑方三百里廣睢陽城七十里大治宮室爲復道自宮東出揚州之門左門陽卽睢陽東門也連屬於平臺則近矣屬之城隅則不能是知平臺不在城中也梁王與鄒枚相如之徒懽遊於其上故亦一時之盛事謝氏賦雪亦曰梁王不悅遊於兔園今也歌堂淪宇律管埋音孤墓塊立無復曩日之望矣以上水經按統志云謝惠連於此賦雪又名雪臺夫謝居江左賦假相如安得云於此賦雪邪通誌因之俱誤

畱靑日札余嘗有觀獵詩霜淨艸枮盤馬埒風髙葉落呼鷹臺呼去聲沔水南有劉景升呼鷹臺經史呼皆作去聲蓋北音重濁故也

後山詩話眉山長公守徐嘗與客登項氏戲馬臺賦詩雲路失玉鉤芳艸合林亡白鶴埜泉淸廣陵亦有戲馬臺其下有路號玉鉤斜唐髙宗東封有鶴一焉乃詔諸州爲老氏築宮名以白鶴公蓋誤用也

雋言蘇武傳圖畫其人於麒麟閣張晏曰武帝獲麒麟時作此閣圖畫其象於閣遂以爲名師古曰漢宮閣疏名云蕭何造

能攺齋漫錄唐太宗貞觀十七年以功臣圖形淩煙閣閣名淩煙世以始於太宗然宋鮑昭亦有淩煙樓銘曰瞰江列楹望景延除積淸風露含防煙塗俯窺淮海俛眺荊吳我王能架操思神居宜此萬春修靈所扶則淩煙之名六朝已有矣

西溪叢語唐初功臣皆云圖形淩煙閣而河間元王孝恭碑乃作戢武閣豈淩煙先名戢武而後攺之邪又段志碑亦云圖形戢武閣

宛委余編漢宣帝圖畫功臣霍光等十二人於麒麟閣按漢宮殿疏天祿麒麟二閣蕭何造以藏祕書畫賢臣者三輔故事則雲天祿石渠二閣不言麒麟閣也光武畫功臣鄧禹等於雲臺不言閣也按洛陽地誌云雲臺髙閣十四間唐文皇畫功臣長孫無忌等於淩煙閣初名戢武閣後昭宗徙洛陽宰相栁璨奏四鎭元帥梁王勛業冠古可創一閣圖畫以旌之詔曰魏賞彭陽之功別創紀勲之觀齊旌泗水之績乃嘉崇徳之棲式視新規爰從舊典宜令所司於皇城內擇善地別造淩煙閣圖冩賜名天祐旌功之閣蓋閣成而簒弒遂矣眞功臣之辱也淩煙名亦不雅秦二世爲之欲與南山齊者丹鉛錄漢書五城十二樓仙人居也詩家多用之東坡詞遊人都上十三樓不羨竹西歌吹古揚州用杜牧詩婷婷嫋嫋十三餘之句也永樂中晏振之金陵春夕詩花月春江十四樓人多不知其事蓋洪武中建來賔重譯淸江石城鶴鳴醉仙樂民集賢謳歌鼔腹輕煙淡粉梅妍栁翠十四樓於南京以處官妓蓋時未禁縉紳用妓也

胡氏筆叢按坡詞遊人都上十三樓或其地自有此樓名坡直用之如緑衣公言之類非故事也婷婷嫋嫋之句杜牧本詠婦人於樓何與楊以十三餘卽爲十三樓可笑十四樓語近出足爲詩家新料當爲識之

天中記沈約齊隆昌元年以吏部郎出爲東陽太守題八詠詩於暢樓時號絕唱後人因更暢爲八詠樓見金華志崔顥題隠侯八詠樓詩梁日東陽守爲樓望越中嚴維詩明月雙溪水淸風八詠樓一統志云宋郡守馮伉更此名按唐詩有馮伉不爲郡守宋人更名嚴維安得預有此句邪

天中記襄陽有文選樓金城內刺史院有髙齋昭明太子於此齋造文選【見襄沔記】隋煬帝自達廣陵嘗幸昭明文選樓車駕未至先命宮娥數千人升樓迎侍微風東來宮娥衣被風綽直泊肩項帝觀之色荒愈熾【見南部煙花錄】按統志云昭明聚賢士劉孝威庾肩吾徐防江伯操孔敬通惠子悅徐陵王囿孫爍鮑至十餘人號曰髙齋學士著文選於此今有臺址存又南史云庾肩吾初爲晉安王國常侍王每徙鎭肩吾常隨府在雍州被命與劉孝威江伯搖申子悅徐摛孔鑠等十人抄撰眾籍號髙齋學士襄沔記同志云昭明學士誤

宛委余編襄沔記稱襄陽城內刺史宅有髙齋梁昭明太子於此齋造文選今襄陽有文選樓按梁武帝破臺城後昭明始生未防卽立爲太子何嘗出督襄陽文選乃東宮所編次於襄陽亦無闗也常熟虞山福地【俗名李王宮】七星檜甚奇中有臺志以爲昭明太子讀書臺檜乃昭明手植蓋亦此類

說略今南京鐘山中有昭明讀書臺當可信乃丹陽有臺太平南康皆有書堂池州有文選閣皆非也

天中記杜牧詩煬帝雷塘路迷藏有舊樓誰家唱水調明月滿揚州王觀揚州賦云四帳無所兮失迷藏之樓迷樓記云後帝幸江都唐帝入京見迷樓曰此皆民膏血所爲乃命焚之按煙花錄以迷樓在江都而牧之王觀皆同劉斧乃妄搆虛詞謂在長安地裏莫辧一統志雲樓在揚州而分注引記中語誤

丹鉛錄郡縣更鼓樓多名譙樓出莊子本魏城門名麗譙壯麗而譙嶤也近見王子充作某府譙樓記首引陳涉誤矣

天中記麗譙本莊子中事初學記白帖乃云魏武有麗譙樓合壁事類及韻府俱因之誤

秇林伐山莊子盛鶴列於麗譙之間注麗譙魏城門名譙亦作嶕壯麗而嶕嶤也前漢書陳勝傳戰譙門中注門上爲髙樓以望故曰譙樓愼按漢書五行志主公車大誰卒注大誰主問非常之人雲姓名是誰何也誰何一作譙呵城門名麗譙者麗如魚麗之麗力支切譙卽譙呵之譙今都門出入者守門人成列而呼喝之亦是古制不必攺譙作嶕也【正楊莊子注麗譙髙樓名一作嶕謂華麗而嶕嶤漢書陳勝傳戰譙門中顏曰門上爲髙樓以望也樓一名譙故謂美麗之樓爲麗譙譙亦呼爲巢所謂巢車者亦謂兵車之上爲樓以望敵也索隠云崔浩云何或爲呵漢舊儀宿衞郎官分五夜誰呵呵夜行者誰也何呵字同如淳曰何猶問也據此則何呵同矣誰與譙同出何注乎】

名義考陳勝傳戰譙門中馬遂傳設二門爲譙樓師古曰門上爲髙樓以望曰譙廣韻譙樓之別稱古者爲樓以望敵陣兵列於其間下爲門上爲樓或曰譙門或曰譙樓也是譙有望意俗以覷視爲譙莊徐無鬼篇魏有麗譙說者謂美麗而嶕峣則嶕當從山又俗謂門樓曰巢門巢與譙聲相近巢譙之訛也一說若巢然

畱靑日札譙亦呼爲巢如巢車也

說略麗譙亦呼爲巢亦作樵趙充國爲木樵宋時曰勅書樓見淳化二年詔命以藏所受詔勅咸著於籍違者論罪此尊重王言眞良法也今之詔勅府州縣不知置何所矣【按說文樓重屋也樔澤中守艸樓也】

天中記舊紀會要文宗太和九年七月勅造紫雲樓彩霞亭於曲江芙蓉園北垣合璧事類引孔帖雲天寶時詔兩神防治曲江昆明作彩霞亭詔公卿得列舎堤上鄭若庸類雋引天寶遺事雲天寶時俱誤

丹鉛錄唐人送元中丞江淮轉運詩一首王維錢起集皆有之其云去問珠官俗來經石春東南卸亭上莫使有風塵用事頗隠僻石用荀子紫魚鹽及文選石應節而揚葩事也卸亭吳大帝駐輦所憩後人建卸亭在晉陵庾信詩卸亭一回望風塵千里昏今刻本或攺石作右卻卸亭或攺作衍亭轉刻轉誤漫一正之【今按輿地記不載郡人詢之亦多不知然稱吳帝駐輦卸當作禦】

丹鉛錄余舊有紀行詩山遮延鷺堠江繞畫烏亭上句用元魏攺官制以望官爲白鷺取其延望之意其時亭堠多刻鷺像也下句用漢明帝起居注明帝東巡狩過亭障有烏飛鳴乘輿上亭長引弓射中之祝曰烏烏啞啞引弓射洞左腋陛下壽萬年臣爲二千石帝悅賜錢百萬令天下亭障皆畫烏焉二事頗僻故須詮詁容齋隨筆今人亭館園池多卽其方隅以命名如東園東亭西池南館北榭之類固爲簡雅然有當避就處歐陽公作眞州東園記最顯案漢書百官表將作少府掌治宮室屬官有東園主章注云章謂大材也主章掌大材以供東園大匠紹興三十年予爲省試參詳官主司委出詞科題同院或欲以東園主章爲箴予曰君但知漢表耳霍光光之防賜東園溫明服防曰東園處此器以鏡置其中以懸屍上師古曰東園署名也屬少府其署主作此器董賢東園祕器以賜賢注引漢舊儀東園祕器作棺若是豈佳處乎同院驚謝而退然則以東名園是爲不可予有兩園適居東西故扁西爲西園而以東爲東圃蓋避此也

復齋漫錄烏石岡距臨川三十里荊公外家吳氏居其間故詩云不知烏石岡邊路到老相尋得防回鹽步門在荊公舊居之前故詩云曲池丘墓心空折鹽步庭闈眼欲穿臨川郡學在州治之東城隅之上其門庭之間有池不廣而旱暵不幹世傳以爲王右軍墨池每當貢士之嵗或見墨汁防滴如潑出於水面則次春郡人必有登第者荊公送和甫奉使江南詩爲我聊尋逸少池皆紀實也

中吳紀聞吳中舊池館林木之勝惟辟疆園爲第一辟疆姓顧氏晉人見於題詠者甚眾李太白雲柳深陶令宅竹暗辟疆園陸羽云辟疆舊林園怪石紛相向陸防云吳之辟疆園在昔勝槪敵皮日休云更葺園中景應爲顧辟疆近張伯玉亦云於公門館辟疆園放蕩襟懷水石間今莫知其遺迹所在

演繁露平江嘗有防語曰水到夷亭出狀元予問夷亭何以名夷𨿽其土人不能知也偶閱陸廣微吳地記而得其說蓋吳闔閭時名之也闔閭嘗思海魚而難於生致乃令人卽此地治生魚鹽漬而日幹之故名爲鮝其讀如想又玉篇說文無鮝字唐韻始収入也鮝卽魚身矣而其腸胃別名逐夷爲此亭之嘗制此魚也故以夷名之吳地誌仍有注釋云夷卽鮝之逐夷也熈寧四年郟亶奏言平江水利所記昆山支港有夷停卽其地矣但以亭爲停當是訛耳

詞隠曰虎丘有亭名可中蓋取生公對宋文帝語天言可中也今人皆不知之

藝林彚考棟宇篇卷三

欽定四庫全書

藝林彚考棟宇篇卷四

蓬萊縣知縣沈自南撰

門屏類

雋言說文云閶闔天門也楚人名門皆曰閶闔

天中記釋名門捫也在外爲人所捫摸也說文門從二戶象形也閻裏中門也闤市垣也闠市外門也閌閬髙門也防門響也閭裏門也周禮五家爲比五比爲閭閭侶也二十五家相羣侶也閽門竪也門昏也門常昏閉故曰閽卽守門也閈門也風俗通閈城外郭內之裏門也閈扞也言爲人藩屏以扞難也

天中記說文闔天門也楚人名門皆曰閶闔楚詞叫帝閽使開闗兮倚閶闔而望予潘嶽賦夢良人兮來遊若閶闔兮洞開爾雅闔謂之扉左傳以枚數闔公羊傳齒著於門闔荀子外闔不閉又月令乃修闔扇注治門戶用木曰闔用竹葦曰扇或謂雙曰闔闔門也單曰扇扇戶也月令仲春修闔扇孟冬修鍵閉服防云闔扇所以開鍵閉所以塞

初學記許愼說文曰門從二戶象形也閶闔天門也【說文曰楚人名門曰閶闔】角亦天門也【見韓天文要集】臯門庫門雉門應門路門天子門也【鄭禮記注雲天子五門臯雉庫應路魯有庫雉路則諸侯三門】一曰王之正門曰應門郭門曰臯門【見爾雅及毛萇詩注】內至禁省爲殿門出外大道爲掖門【見應劭漢書注掖者言在司馬門之旁掖】司馬掌授管鍵以啟閉國門譏其出入【見周官】閈城外郭內之裏門也【見風俗通閈扞也言爲人藩屏以扞難也】閻裏中門也闠市外門也【見說文】大夫士出入君門由闑右不踐閾凡與客入者每門讓於客客至於寢門則主人請入爲席主人入門而右客入門而左【見禮記】其門名有正門重門通門璧門禁門【淮南子曰周文王作玉門言以玉飾也】

余氏辧林門戶二字義自不同門本從門是兩戶字爲雙門也戶其門之半體蓋單門也卿大夫以上皆有門制士庶則皆戶耳論語曰入公門曰誰能出不由戶亦自有別

余氏辧林史記明其等曰閥積其功曰閱又有功曰閥車千秋傳無閥閱功勞師古曰閥積功也閱經歷也韋彪曰士宜以才行爲先不可純以閥閱案此則閥閱乃勲勞之謂有曰門在左曰閥在右曰閱者誤

筠軒釋略史記功臣侯表曰古者人臣功有五等是以明其等曰閥積其功曰閱漢朱博傳賫伐閱詣府師古曰伐功勞也閱所經歷也又案唐六典以上通用烏頭大門名曰表揭亦名閥閱云表揭閥閱俗呼櫺星門是也疑前說義當

暖姝由筆兩山墨談引文伯之母季康子之從祖叔母也康子往焉闖門而與之言注以闖爲辟謂辟門也今按闖者馬不出門之貌此見國語乃是防門說文曰辟門也從門爲聲正引國語此句作闖誤也

同話錄舟之設屋開門而入其門謂之馬門必先闖後而後能入因其字義析而稱之也

名義考爾雅柣謂之閾棖謂之楔橛謂之闑郭璞云閾門限也楔門兩旁木橛門閫孫炎雲門限謂門下橫木爲內外之限今亦謂之門限其制有三有一定者今宮府及南人門多用之有起落者有不設者蓋古者多乘車入門必脫限棖門兩旁斜柱兩木中爲容以受限耑以便起落也橛門中所竪短木以礙扉此不設限者也二者今驛舎城門及北人門多用之是門限謂之柣曲禮云不履閾是也門兩旁斜木謂之棖玉藻大夫中棖與闑之間是也門中橛爲闑玉藻君入門介拂闑是也雋言五行志長安章城門門牡自亡晉灼曰牡是出籥者師古曰古者牡所以下門者也亦以鐵爲之非出籥也又視門樞下師古曰樞門扇所由開閉者也

刋謬正俗襄三十一年子產相鄭伯如晉子產使盡壊其館之垣而納車馬焉士文伯讓之曰敝邑以政刑之不修宼盜充斥無若諸侯之屬辱在寡君者何是以令吏人完客所館髙其閈閎厚其墻垣以無憂客使杜元凱注云閎門也徐仙閎音宏今吾子壊之𨿽從者能戒其若異客何對曰今銅鞮之宮數里而諸侯舎於隸人門不容車而不可逾越杜元凱注曰門庭之內迫迮又有墻垣之限爾雅云所以止扉謂之閎郭景純注曰門辟旁長橛也左傳曰髙其閈閎案若館門實髙而直庭內迫迮者卽當云庭不容車不應雲門也又髙爲門戶非闗止盜之方文伯所稱不應云以無憂客使若門得車入則子產止須引車入門致室屋之下何勞壊垣云不可逾越蓋是門旣不大而止扉又髙以牢固扞禦宼賊子產爲其不容車入故壊垣耳尋文究理郭說得之但閎與門二字相似流俗轉冩致有混謬杜君不加詳覈就而通之未爲允當

刋謬正俗鉉者鼎之耳易稱金鉉玉鉉是也扃者闗也禮云入戶奉扃今之宮中猶呼門戶短闗以闗鈕者爲門扃又左傳云楚人惎之脫扃莊周云惟恐緘縢扃鐍之不固皆謂鈕屈之內小闗者耳而禮器有鼎扃者字或亦作鼎謂橫闗之物以扛舉之耳所以貫鉉非卽鉉也而先儒說者讀扃爲鉉合作一物失之逺矣若謂鉉非鼎耳者易辭不應云黃耳金據此而言非鼎明矣刋謬正俗問曰俗謂門限爲門蒨何也答曰案爾雅曰柣謂之棫郭景純注曰門限也音切今言門蒨是柣聲之轉爾字宜爲柣而作切音

石林燕語東華門直北有東向門西與內東門相直俗謂之謻門而無牓張平子東京賦所謂謻門曲榭者也薛綜注謻曲屈斜行依城池爲道集韻謻字或作防以爲宮室相連之稱今循東華門墻而北轉東面爲北門亦可謂斜行依墻矣凡宮禁之言相承必皆有自也夢溪筆譚歷代宮室中有謻門蓋取張衡東京賦謻門曲榭也說者謂冰室門按字訓謻別也東京賦但言別門耳故以對曲榭非有定處也

丹鉛錄周景王作洛陽誃臺前漢表所謂逃責之臺也聲類宮室相連曰誃陸雲集曹公有誃唐文選誃門曲榭劉曜誃門旦空未央朝寂又平聲【誃唐今按陸集作夷塘】名義考端門見周勃師古曰殿之正門掖門見成帝紀服防曰正門之旁小門如人臂掖也

雋言光武紀舉賢良方正各一人以詣公車注公車門名公車所在因以名焉

秇林伐山閶門閶闔一作閶省門從戶也儀禮又作防從盍而去皿也

丹鉛錄洛陽有廣莫門義取廣莫風之所出入猶閶闔門之意也廣音曠

宛委余編長安防門其內有防官故城門曰防門如淳曰今名廣門也秦王與燕太子丹誓所謂防門木象生肉足謂此蓋門置木象以爲觀美耳

雋言武帝紀作便門橋師古曰便門長安城北面西頭門卽平門也古者平便皆同字便讀如本字掖門非正門而在兩旁若人之臂掖也端門宮之正門雋言如淳曰武帝時相馬者東門京作銅馬法獻之立馬於魯班門外更名魯班門爲金馬門

天中記文選金閨諸彥蘭臺羣英注金閨金馬門也又揚雄傳歷金門上玉堂應劭曰金門金馬門也玉海金馬門又謂之黃門

雋言東方朔傳引董君從東司馬門更名東交門蘇林曰以偃從此門入交防於內故以名焉

雋言成帝紀出龍樓門張晏曰門樓上有銅龍若白鶴飛亷之爲名也

鼠璞今行在內南門名曰麗正本取重離麗正之義肰麗正乃唐集賢院名張說謂麗正乃禮樂之司麗正書院開元五年建十三年攺爲集賢院

菽園雜記東西長安門通五府各部處總門京師市井人謂之孔聖門其有識者則曰拱辰門然亦非也本名公生門予官南京時於一鋪額見之近語兵部同寮以爲無意義多嘩之問之工部官以予爲然

酉陽雜俎士林間多呼殿榱桷防雀网爲罘罳其淺誤也如此禮記曰疏屏天子之廟飾鄭注云屏謂之樹今罘罳也列之爲雲气虫獸如今之闕張揖廣雅曰復罳謂之屏劉熈釋名曰罘罳在門外罘復也臣將八請事於此復重思西漢文帝七年未央宮東閣罘罳災罘罳在外諸侯之象後果七國舉兵又王莽遣使壊渭陵延陵園門罘罳曰使民無復思漢也魚豢魏略曰黃初三年築諸門闕外罘罳

中華古今注罘罳屏之遺象也塾門外之舎也臣來朝君至門外當就舎更詳其所應應對之事也塾之言熟也行至門內屏外復應思惟也罘罳復思也漢西京罘罳合板爲之亦築土爲之每門闕殿舎前皆有焉如今郡國防前亦樹之也【罘音浮罳音思】

蘇鶚演義顏師古曰罘罳謂連闕曲閣也一曰屏也釋名曰罘罳在門外罘復罳思也臣將入請事於此復重思之案顏注並釋名皆誤罘罳從�是形罘浮罳絲也謂織絲之文輕疎浮虛貌蓋宮殿檐戶間也唐文宗實錄甘露之變出殿北門裂斷罘罳而去又溫庭筠補陳武帝書罘罳晝捲閶闔晨開皆非曲閣屏障之意相如子虛賦罘网彌山此亦謂羅鳥网卽罘罳爲网不謬矣【�作四與网同】

丹鉛錄罘防籀文罘罳同按籀文出周宣王時則三代已有此制矣罘罳花蒂囪也象天上櫺星選詩層牖禦櫺軒營造法式名柿蒂牕籀文罳又作

宛委余編前輩詩語稱罘罳俱似殿角网按段成式云士林多呼防雀网爲罘罳識誤如此漢書未央宮東闕罘罳災崔豹注罘罳屏也顏師古云連屏曲閣覆重刻垣墉之處其形罘然一曰屏劉熈曰罘罳在外門罘復也臣將入請事於此復重思也按作檐角网不應獨災而不及殿宇第所釋之義終未明耳而罘罳二字形類网又杜詩罘罳朝共落則唐時士大夫眞以爲防雀网矣又古今注云合板爲之亦築土爲之每門闕殿舎皆有然則今之照墻也

演繁露前世載罘罳之制凡五出鄭康成引漢闕以明古屏而謂其上刻爲雲气虫獸者是禮疏屏天子之廟飾也鄭之釋曰屏謂之樹今浮思也刻之爲雲气虫獸如今闕上之爲矣此其一也顏師古正本鄭說兼屏闕言之而於闕閣加詳漢書文帝七年未央宮東闕罘罳災顏釋之曰罘罳謂連屏曲閣也以覆重刻垣墉之處其形罘罳一曰屏也罘音浮此其二也漢人釋罘爲復釋罳爲思𨿽無其制而特附之義曰臣朝君至罘罳下而復思至王莽斸去漢陵之罘罳曰使人無復思漢也此其三也崔豹古今注依放鄭義而不能審知其詳遂析以爲二也闕自闕罘罳自罘罳其言曰漢西京罘罳合板爲之亦築土爲之詳豹之意以築土者爲闕以合板者爲屏也至其釋闕又曰其上皆丹堊其下皆畫雲气仙靈奇禽異獸以昭示四方此其四也唐蘇鶚謂爲网戶其演義之言曰罘罳字象形罘浮也罳絲也謂織絲之文輕疏浮虛之貎蓋宮殿牕戶之間网也此其五也凡此五者𨿽參差不齊而其制其義互相發明皆不可廢也罘罳云者刻鏤物象著之板上取其疏通連綴之狀而罘罳然故曰浮思也以此刻鏤施於廟屏則其屏爲疏屏施諸宮禁之門則爲某門罘罳而在屏則爲某屏罘罳覆諸宮寢闕閣之上則爲某闕之罘罳非其別有一物元無附著而獨名罘罳也至其不用合板鏤刻而結网代之以防冒戶牖使虫雀不得穿入則別名絲网凡此數者𨿽施寘之地不同而其罘罳之所以爲罘罳則未始或異也鄭康成所引雲气虫獸刻鏤以明古之疏屏者蓋本其所見漢制而爲之言而予於先秦有攷也宋玉之語曰髙堂邃宇檻層軒層臺累榭臨髙山网戶朱綴刻方連此之謂网戶者時𨿽未以罘罳名之而實罘罳之制也釋者曰織网於戶上以朱色綴之又刻鏤橫木爲文章連於上使之方好此誤也网戶朱綴刻方連者以木爲戶其上刻爲方文互相連綴朱其色也网其狀也若眞謂此戶以网不以木則其下文之謂刻者施之何地而亦何義也以网戶綴刻之語而想象其制則罘罳形狀如在目前矣宋玉之謂网綴漢人以爲罘罳其義一也世有一事絕相類者夕郎入拜之門名爲靑瑣取其門扉之上刻爲交瑣以靑塗之事見王后傳注故以爲名稱謂旣熟後人不綴門闥單言靑瑣世亦知其爲禁中之門此正遺屏闕不言而獨取罘罳爲稱義例同也然鄭能指漢闕以明古屏而不能明指屏闕之上孰者之爲罘罳故崔豹不能曉解而析以爲二顏師古又不敢堅決兩著而兼存之所以起議者之疑也且豹謂合板爲之則是以刻綴而應罘罳之義矣若謂築土所成直繪物象其上安得有輕疏罘罳之象乎況文帝時東闕罘罳嘗災矣若果畫諸實土之上火安得而災之也於是乃知顏師古謂爲連屏曲閣以覆垣墉者其說可據也崔豹曰闕亦名觀謂其上可以觀覽則是顏謂闕之有閣者審而可信闕旣有閣則戶牖之有罘罳其制又已明矣杜甫曰毀廟天飛雨焚宮夜徹明罘罳朝共落棆桷夜同傾正與漢闕之災罘罳者相應也蘇鶚引子虛賦罘网彌山因證罘當爲网且引文宗甘露之變出殿北門裂斷罘罳而去又引溫庭筠補陳武帝書曰罘罳晝捲閶闔夜開遂斷謂古來罘罳皆爲网此誤以唐制一編而臆度古事者也杜寶大業雜記幹陽殿南軒垂以朱絲网絡下不至地七尺以防飛鳥則眞寘网於牖而可捲可裂也此唐制之所因仿也非古來屏闕刻鏤之制也唐𨿽借古罘罳語以名网戶然罘罳二字因其借諭而形狀益以著明也綱目集覽未央宮東闕罘罳災三輔黃圖云蕭何造未央宮立東闕北闕注闕門觀也劉熈釋名曰闕在門兩旁中央闕然爲道天子號令賞罰所由出也未央宮殿𨿽南向而上書奏事謁見皆在北闕焉東闕非正也天中記周禮太宰正月之吉始和懸治象之法於象魏注鄭司農云闕也疏周公謂之象魏雉門之外兩觀闕髙巍巍然易氏治之見於象者爲治象書治象之法者爲象魏兩觀之垂治象者爲魏闕又左氏上垂法象巍巍髙大謂之象魏使人觀之謂之觀釋名觀觀也於上觀望也

中華古今注闕者觀也古毎門樹兩觀於其前所以摽表宮門也其上可居登之則可逺觀故謂之觀人臣將朝至此則思其所闕故謂之闕其上皆丹堊其下皆畫雲气僊靈奇禽怪獸以昭示萬民焉蒼龍闕畫蒼龍白虎闕畫白虎武闕畫武朱雀闕上有朱雀二枚名義考古者宮庭爲二臺於門外作樓觀於上上圓下方兩觀雙植中不爲門門在兩旁中央闕然爲道以其縣法謂之象魏象法象也魏其狀巍然髙大也以其記列教令謂之冀闕冀記也闕中央闕然也以其使民觀之謂之觀雙植謂之兩觀名𨿽殊其實一也猶今午門然

演繁露國語管子對齊威公曰昔吾先王世法文武設像以爲民紀韋昭曰設教象之法於象魏也按此單言設像知象魏所垂眞有其象也國語於此下又對文曰式權以相應比綴以度權度衡尺有器之物知象魏爲畫像決也

天巾記說文垣蔽曰墻壁垣也爾雅墻謂之墉廣雅墉垣墻也釋名墉容也所以蔽隠形容也壁辟也所以辟禦風寒也墻障也所以自障蔽也垣援也人所依阻以爲援衞者也

初學記案敍爾雅曰墻謂之墉廣雅曰墉垣墻也釋名云墻障也所以自障蔽也垣援也人所依阻以爲援衞也墉容也所以蔽隠形容也案淮南子舜作室築墻茨屋令人皆知去巖穴各有家室此其始也尙書大傳雲天子賁庸諸侯疏杼【鄭注曰賁大也言大墻正直也疏�也杼亦墻也言�殺其上下不得正直新序曰諸侯垣墻有�堊無丹靑之色】又左傳云有墻以蔽惡神異經曰西北裔外大夏山有宮以黃金爲墻南方裔外罔明山有宮以赤石爲墻西南裔外老壽山有宮以黃銅爲墻東南裔外闠淸山有宮以靑石爲墻西方裔外西明山有宮以白石爲墻南州異物志曰大秦國以璢璃爲墻則其事也釋名又云壁辟也言辟禦風寒也漢書魯恭王余壊孔子舊宅於辟中得古文經傳又司馬相如家成都徒四壁又趙婕妤居昭陽舎殿壁帶往往爲黃金缸後漢記瑯琊王京都莒好宮室理殿館壁帶飾以金銀漢宮典職漢省中皆胡粉塗壁紫素界之畫古烈士則其事也其名墻有雕墻【見尙書】髙墻繚垣長垣崇垣壁有粉壁紅壁【見楚詞】皓壁【見曹植表】瓊壁【見張協七命】銀壁【見漢武故事】

名義考墻非止爲垣屋非止爲室防大記注棺墻謂帷孔子閒居負墻謂卻就後席論語蕭墻謂門屏檀弓墻置翣謂柳衣宋考父循墻謂幽側之處周禮夫屋謂三夫田三百畝詩夏屋謂大俎防大記畢塗屋謂輴攢漢紀黃屋謂天子車蓋漢志崇其巾爲屋謂幘收雜記素錦以爲屋謂小帳顏叔子樎屋以繼謂飼馬具【輴音春樎音速】余氏辧林鄭曰蕭謂肅也墻謂屏也君臣相見之禮至屏而加肅敬焉故謂之蕭墻釋名亦云蕭墻在門內吳俗柰何以髙築墻垣槪謂之蕭墻也

李氏刋誤左傳子產壊客館之垣以納車馬士文伯讓之曰繕完葺墻以待賓客若皆毀之何以供命予謂垣壊葺之而已今云繕墻豈古人於文理如此不達邪所疑字誤遂有繁文予輒究其義是繕宇葺墻以待賓客此則本書宇誤爲完書曰峻宇雕墻足以爲比況上文云髙其閈閎厚其垣墻又曰司空以時平易道路塓館宮室如此足以待賓客豈徒葺墻而可崇大諸侯之館哉

丹鉛錄左傳繕完葺墻繕也完也葺也一義也一墻也繕未足而又加完與葺焉於義爲復審思完字乃宇字之誤曰繕宇葺墻辭無復義亦昭矣此非余臆說唐李祭酒涪云爾臧宣伯令修賦繕完亦當作宇不然則繕完何物哉

秕言左傳繕完葺墻楊用修以完字爲宇字之誤愚按院字古亦音完完卽院耳左傳又云臧宣伯令修賦繕完豈應俱誤邪

演繁露許氏說文曰櫓大楯也案今城上雉堞曰櫓爲其在城上可以蔽人如人之被楯也

演繁露城之外更有遮衞其名爲郛亦爲郭郭猶棺之外又有槨也公羊文十五年齊侯伐曹入其郛郛者何恢郭也注恢大也郭城外郭故揚子云曰天地之爲萬物郭五經之爲眾說郛揚子云於名數不茍也

丹鉛錄附庸之國庸古墉通城也尙書大傳天子賁庸諸侯疏杼大夫有石材庶人有石承注庸廧也杼亦廧也

識遺左傳都城過百雉周禮名城以五雉七雉九雉釋者謂一雉之墻長三丈髙一丈而雉所以名文之義未詳【公羊五堵而雉則二百尺】山陰陸氏著埤雅謂雉性�壠防疆飛不越分域一界之內以一雉爲長潘安仁雉賦曰畫墳衍以分畿者此也其飛崇不過丈修不過三丈所以以雉計丈也禮記晉太子申生縊死鄭注曰雉經晉語曰申生雉經於新城廟孔氏釋雉性耿介被獲必屈折其頭而死言申生以殺死也因思城之丈有取於雉亦有望於耿介死守封疆之臣豈泛然哉

中華古今注城者盛也所以盛受人物也城門皆築土爲之累土曰臺故亦謂之臺門也○隍者城池之無水者也

畱靑日札今人呼墻門曰臺門古今注城門皆築土爲之累土曰臺故亦謂之臺門臺所以登髙望逺

說原城成也一成而不可毀也內曰城外曰郭城上垣曰堞城上樓曰櫓城下河曰濠城下田曰疇城旁地曰堧城曲曰闉

初學記案敍管子曰內爲之城外爲之郭釋名云城盛也盛受國都也郭廓也廓落在城外也風俗通曰郭或謂之郛郛者亦大也案淮南子鮌作城吳越春秋曰鮌築城以衞君造郭以守民此城郭之始也許隋五經異義曰天子之城髙九仞公侯七仞伯五仞子男三仞又公羊傳注曰天子之城千雉髙七雉公侯百雉髙五雉子男五十雉髙三雉白虎通曰天子曰崇城言崇髙也諸侯曰幹城言不敢自專禦於天子也月令毎嵗孟秋之月補城郭仲秋之月築城郭左氏傳曰計丈數揣髙卑度厚薄仞溝洫物土方議逺邇量事期計徒庸慮財用書餱糧以令役此築城之義也釋名又云城上垣謂之睥睨言於孔中睥睨非常也亦曰睥禆也禆助城之髙也亦曰女墻言其卑小比之於城若女子之於丈夫也說文所謂堞者亦女墻也

天中記說文曰堞城上女垣增韻曰雉堞也以白堊之故曰粉堞

天中記白虎通天子曰崇城言崇髙也諸侯曰幹城言不敢自專禦於天子也春秋說文天子周城諸侯軒城軒城者缺南面以受過也

代醉編巵言云鯀作城見世本餘冬序錄云吳越春秋鯀築城以衞君造郭以居人淮南子鯀作九仞之城諸侯倍之禹壊城平地而海外賓服四夷納職博物志云禹作三城彊者攻弱者守敵者戰城郭自禹始也不知茂先又於何據然鴻烈解所謂禹壊城平地者恐非天中記風俗通郭謂之郛郛者亦大也說文郭廓也廓落在城外也管子內謂之城外謂之郭○釋名城下道曰壕壕翺也言都邑之內翺翺祖駕之處也又櫓露也露上無覆屋也○說文隍城池也有水曰池無水曰隍易曰城復於隍

能攺齋漫錄春秋左氏傳襄公六年晏弱圍萊堙之環城於堞注云堞女墻也又二十五年吳子門於巢巢牛臣隠於短墻以射之二十七年盧蒲嫳攻崔氏堞其宮而守之注曰堞短垣也陴倪短墻短垣女墻皆一物也說文云堞城上女垣也廣雅云陴倪女墻也釋名曰女墻言其卑小比之於城如女子之於丈夫也故杜子美上白帝城詩城峻隨天壁樓髙望女墻劉長卿登余幹城懷古云官舎已空秋艸緑女墻猶在夜烏啼劉禹錫詩云夜深猶過女墻來韓億懷故鄕云塞鴈已侵池籞宿宮鴉猶戀女墻啼此學長卿也

宛委余編女墻見左傳襄公六年注廣雅睥睨女墻也釋名曰言其卑小比之於城如女子之於丈夫也虛牝壑中之窟穴也大戴禮以丘陵爲牡谿谷爲牝博風屋翼也見儀禮士冠禮注疏

藝林彚考棟宇篇卷四﹤子部﹐雜家類﹐雜考之屬﹐藝林匯考__棟宇篇﹥

欽定四庫全書

藝林彚考棟宇篇卷五

蓬萊縣知縣沈自南撰

廟室類

天中記三輔黃圗云明堂明天道之堂也釋名曰明堂猶堂堂髙顯貌

鶴山雅言嘗疑明堂無屋若有屋與後世爲宮室以館天神何擇漢志祀先王於方明意是神主之類畫五方之色於其間諸侯歃牲於其下【方明者木也方四尺設六色上下黃】若是有屋如何祀天書旣底法厥子乃弗肯堂矧肯搆未搆已謂之堂堂元非屋【明堂無屋只以方明爲壇而已】

鶴山雅言處州孔子廟碑退之𨿽以大儒然所舉皆與經訓相反勾龍與棄配社稷皆壇而不屋豈若夫子巍然南面而弟子從祀爲尊意以有屋爲重不知古者亡國之社則屋之屋非所以尊聖人且郊丘盡是墠壇専以祭天則壇豈不重於屋此等皆退之錯處後世無有指其非

說略明堂制今禮戴說禮盛徳記曰明堂自古有之凡有九室室有四戶八牖三十六戶七十二牖以茅蓋屋上圓下方所以朝諸侯其外有水名曰辟廱明堂月令說云明堂髙三丈東西九仞南北七筵上圓下方四堂十二室室四戶八牖宮方三百步在近郊三十里講學大夫淳於登說明堂在國之陽三十里之外七里之內丙已之地而祀之就陽位上圓下方八牕四闥布政之宮故稱明堂明堂盛貌周公祀文王於明堂以配上帝上帝五精之神太微之庭中有五帝座星古周禮孝經說明堂文王之廟夏后氏曰世室殷人曰重屋周人曰明堂東西九筵筵九尺南北七筵堂崇一筵五室凡室二筵蓋之以茅謹按今禮古禮各以其義說說無明文何以知之鄭駁之云禮戴所云𨿽出盛徳記云九室三十六戶七十二牖似秦相呂不韋作春秋時說者蓋非古制也四堂十二室字誤本書云九室十二堂淳於登之言取義於孝經援神契說宗祀文王於明堂以配上帝曰明堂者上圓下方八牕四闥布政之宮在國之陽帝者諦也象上可承五精之神五精之神實在太微於辰爲已是以登云然今漢說立明堂於丙巳由此爲也水木用事交於東北木火用事交於東南火土用事交於中央金土用事交於西南金水用事交於西北周人明堂五室帝一室合於數如鄭此言是明堂用淳於登之說禮戴說而明堂辟廱是一古周禮孝經說以明堂爲文王廟又僖五年公旣視朔遂登觀臺服氏曰人君入太廟視朔告朔天子曰靈臺諸侯曰觀臺在明堂之中又文二年服氏云明堂祖廟並與鄭說不同者按王制云小學在公宮南之左大學在郊又云天子曰辟廱辟廱是學也不得與明堂同爲一物又天子宗廟在雉門之外孝經緯云明堂在國之陽又此云聴朔於南門之外是明堂與祖廟別處不得爲一也孟子云齊宣王問曰人皆謂我毀明堂孟子對曰夫明堂者王者之堂也王欲行王政則勿毀之矣是王者有明堂諸侯以下皆有廟又知明堂非廟也以此故鄭皆不用具於鄭駮異義也云每月就其時之堂而聴朔焉者月令孟春居靑陽左个仲春居靑陽太廟季春居靑陽右个以下所居各有其處是每月就其時之堂也云卒事反宿路寢亦如之者路寢旣與明堂同制故知反居路寢亦如明堂每月異所反居路寢謂視朔之一日也其餘日卽在燕寢視朝則恆在路門外也

丹鉛錄蔡邕明堂論云太廟太室明堂太學辟雍名異而實同袁準正論明堂宗廟太學禮之本物也事義不同各有所爲而世之論者合以爲一取詩書放逸之文經典相似之語推而致之考之人情失逺矣宗廟之中人所致敬幽隠淸淨鬼神所居而使眾學處焉饗射其中人鬼慢瀆死生交錯俘囚截耳以干鬼神非其禮也袁子之論卓矣蔡邕名儒不知何以臆撰如此果如其言則先王之明堂殆北人之穹廬南夷之碉房先王豈爲之乎

丹鉛錄魏書鐘繇傳明堂所以祀上帝靈臺所以觀天文辟雍所以修禮樂大學所以集儒林髙禖所以祈休祥旣稱大學又稱辟雍可證辟雍非大學也明矣○正楊云此見魏志王朗注魏自有書魏志非魏書也云鐘繇誤

筠軒釋略辟與璧通廱澤也壁廱天子之學乃大射行禮之處也水旋丘如璧以節觀者故曰璧廱焉張子曰辟廱古無此名其制始於成周後遂以爲天子之學諸侯不得立也胡氏管見曰辟君也雍和也言人君有和徳則天地之和應之而天地之心服之也詩人但言與民同樂建立都邑之事未遽及學校之政而王制記天子諸侯之學始有辟雍泮宮之名不知何所本而云也筠軒釋略泮宮諸侯之學也其東西南皆有水形如半璧故曰泮宮胡氏曰魯人將有事於上帝必先有事於頖宮而鄭氏謂泮宮郊之學也有事於此告后稷也考諸禮記頖宮是廟之類也若非廟之類欲祀上帝而以始祖祭於學宮何義也哉以此可見頖宮之非學矣畱靑日札戴仲培云魯泮宮非學漢儒又言頖宮因詩而訛鄭氏解詩泮音半禮記頖音班通典言魯國泗水縣泮水出焉世以泮宮爲半月形遂以辟雍爲圓水形蔡邕獨斷天子曰辟雍諸侯曰頖宮漢魯相晨孔子廟碑云行秋饗飲酒泮宮畢復禮孔子宅

鼠璞魯泮宮漢儒以爲學予觀菁菁者莪序謂樂育人才而詩序教養之盛中阿中陵孰不知爲育才之地惟泮水序止曰頌僖公能修泮宮而詩言無小無大從公於邁則徵伐之事言順彼長道屈此羣醜則克敵之功言淮夷攸服旣克淮夷淮夷卒獲則頌淮夷之服借曰受成於學獻馘獻囚可也於此受琛元龜象齒大賂南金之畢集何也或曰濟濟多士克廣徳心此在泮之士然不言教養之功而繼以桓桓於徵狄彼東南不過從邁之多賢何也又曰載色載笑匪怒伊教此公之設教然不言教化及於羣才而先以其馬蹻蹻其音昭昭不過燕享之和樂何也合序與詩初無養才之說其可疑一也春秋二百四十二年所書莫大於復古僖公登臺望气小事也左氏猶詳書之學校久廢而乍復蓋闗吾道之盛衰何經傳略不一書其可疑二也駉序言史克作頌以修伯禽之法足用愛民務農重數事使果能興崇學校克何不表而出之以侈君之盛美其可疑三也上庠虞制也東序西序夏制也左學右學東膠虞庠商周之制也孟子言庠校序皆古之學使諸侯之學果名泮宮何他國略無聞焉其可疑四也記禮多出於漢儒其言頖宮蓋因詩而訛鄭氏解詩泮言半諸侯之學東西門以南通水北無其解禮記頖言班以此班政教使鄭氏確信爲學何隨字致穿鑿之辭其可疑五也有此五疑予意僖公不過作宮於泮地落成之際詩人善禱欲我公戻止於此永錫難老而服戎狄於此昭假孝享而致伊祜於此獻囚獻馘而受琛貢此篇與先王考室之詩相表裏特室爲居處之室魯爲防從之宮祝頌有不同予按通典言魯郡乃古魯國郡有泗水縣泮水出焉然後知泮乃魯水名僖公建宮於上因水以名宮耳詩言翩彼飛鴞集於泮林林者林木所聚以泮水爲半水泮林亦爲半林乎泮爲地名與楚之渚宮晉虒祁之宮無以異於是又求之莊子言歷代樂名黃帝堯舜禹湯武王周公有咸池大章韶夏濩武中曰文王有辟雍是以辟雍爲天子學亦非也詩言於倫鼔鐘於樂辟雍又云鎬京辟雍無思不服亦無養才之意莊子去古未逺必有傳授漢儒因解泮水復言辟雍求之義不可得故轉辟爲壁解以圓水

楊愼曰戴埴鼠璞之言其見卓矣其辧博矣按左氏晉侯濟自泮泮果水名足證矣近世曲爲說者曰春秋經也魯頌亦經也魯頌旣載春秋可略此說又滯矣髙克一事詩詠淸人春秋書鄭棄其師他如廬漕城楚丘木碩人無衣詩與春秋互見不厭其復安有詩載而春秋可略乎或又曰事亦有特載而不見於經傳者季氏伐顓防之類也曰顓防之事將然而未舉也故論語載之而經傳略焉泮宮已成之迹春秋豈容不書哉愚嘗總春秋與詩而論之信魯頌之文則僖公爲魯之賢君伯禽以下無其匹者也以春秋所書考之則僖公齊襄衛靈之流烏得爲賢哉蓋頌乃臣子頌禱之辭例多溢美如今人之親知賀壽軸文也春秋所書則其實迹素行如今官府之考語也今稱人之賢可例信賀軸而略考語哉觀其滅項伐邾取須句取訾婁取濟西田以楚伐齊皆其惡之大者也至其閨門不肅及夫人姜氏防齊侯於陽夫人防齊侯於卞其女季姬始遇鄫子於防而公不制中使鄫子來而公不恥終歸於鄫而公不拒淫風流行如此桑中大車不作於魯而駉與有駜猶以爲頌吾誰欺欺天乎夫子存魯頌見當時上下相防好防悅諂而非以爲美也○辟雍泮宮非學名予申之旣詳矣近又思之說文辟雍作廦廱解云廦墻也廱天子享宴廦廱也魯詩解云騶虞文王囿名也辟雍大王宮名也以說文魯詩之解觀之則與詩鎬京辟雍於樂辟雍之義皆合矣辟雍爲天子學名泮宮爲諸侯學名自王制始有此說王制者漢文帝時曲儒之筆也而可信乎孟子曰夏曰校殷曰序周曰庠學則三代共之使天子之學曰辟雍爲周之制則孟子固言之矣旣曰辟雍而頌云於彼西雍考古圗又有胥雍則辟雍也西雍也胥雍也皆爲宮名無疑也魯頌旣曰泮宮又曰泮水又曰泮林則泮宮者泮水傍之宮泮林者泮水傍之林無疑也魯有泮水故因水名以名宮卽使魯之學在水傍而名泮宮如王制之說當時天下百二十國之學豈皆在泮水之傍乎而皆名泮宮邪予又觀宋胡致堂云靈臺詩所謂於樂辟雍言鳥獸昆虫各得其所鼓鐘簴業莫不均調於此所論之事惟鼓鐘而已於此所樂之徳惟辟雍而已辟君也雍和也文王有聲所謂鎬京辟雍義亦若此而已且靈臺之詩敍臺池苑囿與民同樂故以蒙瞍奏公終之胡爲勦入學校之可樂與鐘鼓諧韻而成文哉文王有聲止於繼武功作丰邑築城池建垣翰以成京師亦無緣遽及學校之役上章曰皇王維辟下章曰鎬京辟雍則知辟之爲君無疑也泮水詩言魯侯戾止且曰於邁固疑非在國都之中且終篇意防主於服淮夷故獻馘獻囚出師徵伐皆於泮宮烏知泮宮之爲學校也特取其中匪怒伊教一句爲一篇之證則末矣王制起於漢文時其失已久後世旣立太學又建辟雍若有兩太學者尢可笑也按致堂之言與余見合而戴埴之論可迎刃耳

名義考詩靈臺篇辟雍中言鳥獸昆虫文王有聲篇辟雍言築城作丰魯泮宮言羣醜淮夷皆無預學校漢儒謂辟雍辟作璧爲圓水天子之學泮宮爲泮水諸侯之學羅璧識遺曰辟雍非學也戴埴鼠璞曰泮宮合序與詩初無養才之說亦非學也辟君也雍和也說文天子饗飲曰辟雍月令諭曰取其宗廟之淸曰淸廟取其正室之貌曰太廟取其堂曰明堂取其四門之學曰太學取其水圓璧曰辟雍圓璧之說𨿽非而淸廟太廟明堂太學辟雍則同處異名爲甚明也明堂以朝諸侯猶今皇極殿淸廟太廟以祭祀猶今太廟太學辟雍以承師問道猶今文華殿成均上庠東序瞽宗則四門之學也泮魯水名僖公作離宮於其上落成之際詩人頌之欲於此而服夷狄受琛貢與宣王考室之詩同意【琛音郴】困學紀聞蔡邕明堂論曰王居明堂之禮南門稱門西門稱闈故周官有門闈之學師氏教以三徳守王門保氏教以六藝守王闈然則師氏居東門南門保氏居西門北門也朱子大學章句序王宮有學蓋謂此魯孝公之爲公子嘗入京師爲國子人稱其孝宣王命之導訓諸侯他書言國子者惟周語焉

丹鉛錄白虎通諸侯之學曰頖宮半者象璜也今或書作黌宮者非宜作璜宮也

說楛黌音黃泮宮曰黌捨天子太學其水周環故曰璧邕諸侯泮宮水環其前形如半璧故曰璜捨鮑徳傳修起黌捨說文無黌字當用璜周伯琦妄用橫

鶴山雅言三代國子教於大司樂初無太學之文亦無太學之所漢初寓於曲臺放大司樂之意至景帝世文翁爲蜀守首建學宮於成都市中創博士弟子員遣張夜等授業於京師孝武有詔郡縣皆立學然漢太學終無文可見其實始於文翁建學宮武帝推廣而令郡縣建學云

秇林伐山蔡邕勸學篇云周之師氏居虎門今之祭酒也漢曰虎觀取此義

秇林伐山漢行宮用紫泥爲壇齊梁郊祀歌所謂紫壇也天神下若流火漢書所謂神光交錯於薦鬯之夕也舞女三百人漢志所謂僞飾女樂也以此祭天不亦媟乎

秇林伐山明堂左个北史李謐傳左个卽寑之房也按卽今之捲蓬

天中記大戴禮周時徳澤洽和蒿茂大以爲宮柱名爲蒿宮呂覽云周明堂茅茨蒿柱土堦三等以示節儉正此事也注云茅可覆屋蒿非柱任𨿽云節儉實所未聞誤

秕言呂氏春秋周明堂茅茨蒿柱明堂歌蒿宮仰蓋博物志周時徳澤盛蒿大以爲宮柱名曰蒿宮廣志大蒿容梧道中久無霜雪年久長大可以爲屋柱

容齋續筆漢宣室有殿有閣皆在未央宮殿北三輔黃圗以爲前殿正室武帝爲竇太主置酒引內董偃東方朔曰宣室者先帝之正處也非法度之政不得入焉文帝受釐於此宣帝常齋居以決事如淳曰布政教之室也然則起於髙祖時蕭何所創爲退朝聴政之所而史記龜防云武王圍紂象郎自殺宣室徐廣曰天子之居名曰宣室淮南子云武王甲卒三千破紂牧野殺之宣室注曰商宮名一曰獄也蓋商時已有此名漢偶與之同黃圗乃以爲漢取舊名非也

西溪叢語淮南子云武王破紂殺之於宣室許叔重云宣室在朝歌城外宣室殷宮名一曰宣室獄也音宣和之宣漢未央前殿有宣室溫室音暄見集韻

揮麈錄錢忱伯誠妻瀛國夫人唐氏隨其姑長公主入謝欽聖向後於禁中從後步過受釐殿同行者皆讀釐爲離夫人曰受禧也蓋取宣室受釐之義耳

老學庵筆記古所謂路寑猶今言正也故諸侯將薨必遷於路寑不死於婦人之手非惟不瀆亦以絕婦寺矯命之禍也近世乃謂死於堂與爲終於正寑誤矣前輩墓志之類數數有之皆非也黃魯直詩云公虛采蘋宮行樂在小寑按魯僖公薨於小寑杜預謂小寑夫人寑也魯直亦習於近世謂堂爲正寑故以小寑爲妾媵所居耳不然旣云虛采蘋宮又云在小寑何耶

筠軒釋略人君所居皆曰寑鄭雲路大也路寑制如明堂所以聴政杜預曰路寑君之前殿也朝諸侯羣臣之處

古言路訓大故君所在以大爲號門曰路門寑曰路寑車曰路車

崔愷喪服節禮人君公室之制爲殷屋四夏也卿大夫爲夏屋隔半以北爲正室中半以南爲堂正室齋室也中華古今注宗者宗祀也廟者貌也所以髣髴先人之靈貌也天子七廟諸侯五廟大夫三廟士二廟庶人無廟四時之饗也

雋言班固啟恭館之金縢注恭館恭肅之館謂廟中也

演繁露宗廟神主皆設石函蔵諸廟室之西壁故曰祏室室必用石者防火也

焦氏筆乘禮君子將營宮室宗廟爲先廏庫爲次居室爲後注謂廏養馬庫蔵物欲其不乏用也審爾則何以先於宮室予意廏馬以備命車重君賜也庫蔵以貯祭器及遺物重先世也故次宗廟先居室以此

鶴山雅言古之廟制序昭穆而各宮自漢明帝以後合爲一室而異龕古人後惟元配祔自神宗變而並配○天子七廟是七个廟不是衮作一廟廟前堂後室各一制昭穆各是一廟在堂則太祖東向南昭北穆在室則太祖南向西昭東穆祧是廟外兆域鄭康成誤以爲祧主遂至今相承甚失古意○祧字以廟神之兆域爲義非謂其親盡之廟也康成以超然訓祧後世承誤不知先君之祧處之冠於成公之廟止四世豈祧廟主乎此鄭康成錯○慶元初趙忠定祧僖祖正太祖東向之室朱文公極力辯其不然非惟翼順宣無夾室可蔵主其實凡人主之創業垂統當有積功累仁非一世之所能致朱說爲長

畫墁錄前漢京師有太廟曰原廟顏師古以原謂重謂京城已有廟而又立爲重至引原蠶之原大抵漢陵皆作原京城在渭涘故謂之原廟

雋言文帝作顧成廟應劭曰文帝自爲廟制度卑狹若顧望而成猶文王靈臺不日成之故曰顧成如淳曰身存而爲廟若尙書之顧命也【按此系漢書注】

累瓦編漢文四年作顧成廟如淳曰身存而爲廟若尙書之顧命也景帝廟號徳陽武帝廟號龍淵昭帝廟號徘徊宣帝廟號樂防元帝廟號長壽成帝廟號陽池此於正史不載後世亦無有豫爲廟者【此亦系漢書注又按服防曰廟在長安城南文帝作還顧見城故名之師古曰以還顧見城因卽爲名於義無取又書本不作城郭字應說近之】演繁露二髙山東有碧雞西爲金馬者云漢武使王褒祠二神於彼其地當在西蜀在彼者恐未眞也

畱靑日札碧雞漢越巂郡靑蛉縣禺同山有碧雞金馬光景時時出見王褒碧雞頌曰持節使王褒謹拜南崖敬移金精神馬縹碧之雞處南之荒深谿回谷非士之鄕歸來歸來漢徳無疆亷平唐虞澤配三皇前漢書音義曰金形似馬碧形似雞公孫龍子曰黃其馬也其與類乎碧其雞也其與暴乎解云碧不正之色雞不材之禽今碧雞山在雲南府滇池西金馬山在滇池東筠軒釋略韋昭曰陳倉縣有寶夫人祠因其寶而祠之故曰陳寶

筠軒釋略亳亡國也亡國之社以爲廟屏示戒也孔氏曰殷有天下作都於亳所謂亳社乃殷社也武王伐紂令諸侯各立其社以戒亡國焉致堂胡氏曰天子大社必受霜露風雨以達天地之气惟亡國之社則屋之令不得受天陽也

秇林伐山宋國有梅社此名甚新太社惟松東社惟桐南社梓西社槐則梅社蓋北社也

雋言尹賞寺門桓東如淳曰舊亭於四角面百步築土四方上有屋屋上有柱出髙丈餘有大板貫柱四出名曰桓表縣所治夾兩邊各一桓陳宋之俗言桓聲如和今猶謂之和表師古曰卽華表也

丹鉛錄漢書注作和表禮記字林俱作桓表公室視桓楹注桓墓前表柱也華和桓三音相混尙書桓夷底績水經作和夷桓譚新論晉中經簿作華譚則華表作和表桓表義實葉矣

西溪叢語劉禹錫云翁仲遺墟艸樹平魏略云明年景初元年徙長安鐘簴駱駝銅人承露盤盤折銅人重不可致畱於霸城大發卒鑄作銅人二號曰翁仲列坐於司徒門外後漢鄗南千秋亭有石壇壇廟之東枕道有兩石翁仲南北相對

畱靑日札墓前地名明堂一曰券臺淸異錄葬家聴術士說例用朱書鐵券標四界及主名意謂亡者居室之執守不知爭地者誰耶瘞墓前甃石若磚面方長髙不登三尺號曰券臺貧無力則每祭祀以借尊爼謂之土筵席

餘冬序錄墓前地名明堂一名券臺朱語錄云不曉所以後見唐人文字中言某朝詔攺爲券臺按今地理書有券臺之說券契也理地契處曰券臺地契用磚石爲之上書錢若干緡爲死者買葬於此山神龍不得爭競事甚無謂可笑只以先儒言及姑識之耳

藝林彚考棟宇篇卷五

欽定四庫全書

藝林彚考棟宇篇卷六

蓬萊縣知縣沈自南撰

寺觀類

紀原王母授黃帝元始眞容置髙觀之上觀名始此雲麓漫抄秦始皇曰吾慕眞人自謂眞人不稱朕乃令咸陽旁二百里內宮觀二百七十復道相通於此神仙漢武故事於上林作飛亷觀髙四十丈長安作桂館益壽館以神人猶未居道士元帝被疾逺求方士漢中送道士王仲都能忍寒遂卽昆明觀處仲都故自後道士所居曰觀六朝多曰館

說略漢郊祀志云武帝因公孫卿言仙人好樓居於是令長安作蜚亷桂館甘泉作益延壽館使卿持節設具而神人顏師古曰益壽延壽二館也按太史公紀作益壽館而近嵗雍耀間耕夫有得古瓦其首有益延壽三字其瓦徑尺字書奇古卽此觀時瓦也又按括地誌云延壽觀在雍州云陽縣西北八十一里通天臺西八十步正今耀州北也然則當以史記爲正但一觀名益延壽三字耳館當從史記作觀觀館古多相通唐以前六朝時凡今道觀皆謂之某館至唐始定謂之觀也石林燕語東漢以來九卿官府皆名曰寺與臺省並稱鴻臚其一也本以待四夷賔客故摩騰竺法蘭自西域以佛經至捨於鴻臚今洛中白馬寺摩騰眞身尙在或云寺卽漢鴻臚舊地摩騰初來以白馬負經旣死屍不壊因畱寺中後遂以爲浮屠之居因名白馬今僧居槪稱寺蓋本此也然楊衒之洛陽伽藍記載當時經函放光事而不及摩騰不可解之元魏時人也【師古注漢書凡府廷所在皆謂之寺】

五雜組古者官舍槪謂之省寺漢書何並傳王林卿度涇橋令騎奴還至寺門拔刀剝其建鼓唐制中書兩府謂之三省宋惟有中書省國朝去中書而外藩司原有行省之設故俗謂之十三省云寺則一二九卿如大理光祿之類蓋亦仍其舊稱而佛宮槪謂之寺矣相傳起於漢明帝崇重佛教比於公卿之爵故以寺名其居今則非敕賜者不得稱也

識遺漢世官有九寺之目劉昭注曰寺官舍也風俗通曰寺司也又曰寺嗣也理事之吏嗣續其中則非獨爲佛也觀之義亦逺仲尼與於蠟賔事畢出逰於觀之上蓋魯有兩觀門旁髙處也爾雅釋觀爲闕孫炎曰宮門雙闕懸法象使民觀之闕居巍巍髙處因名象魏謂之闕者觀法象則可闕去疑事春秋晉楚邲之戰潘黨請收晉屍築爲京觀封土觀示後人也胡澹庵言觀有四一曰朶樓魯兩觀是也一曰蔵書所漢東觀是也一曰逰觀處謝暉賦屬玉觀是也一曰髙可望皇帝內傳置元始眞容於髙觀上是也今老氏居疑本內傳詳此觀非老可専凡髙可縱觀皆觀也至於蔵只貯蔵之義狐兔穴居例名蔵老聃爲周守蔵吏名柱下吏蔵乃蔵書所漢東觀蔵書號柱史蔵室書所在也釋道法其制度佛經遂爲二氏之私今復以事祈禳豈以經典所在福可集乎若鐸鈸胡致堂謂本西夷樂夷俗吉凶並奏今華俗專以送凶不察夷亦以從吉也

說略佛剎名寺按風俗通云寺司也官府所止故曰寺李華杭州開元寺塔碑云漢永平中佛教初至洛陽始置寺度騰蘭二徳古者官之庭府稱寺蓋賔而尊之比於曹署此其源也翻譯名義集云寺者釋名曰嗣也治事者相嗣續於內本是司名西僧乍來權止公司移止別居不忘其本還標寺號法苑珠林云古徳寺誥乃有多名或名道塲卽無生廷也或名爲寺卽公廷也或名淨住舍或名法同捨或名出世間捨或名精舍或名淸淨無極園或名金剛淨剎或名寂滅道塲或名逺離惡處或名親近善處並隨義立名各有所表今道俗雜居豈得稱名也

初學記按文殊師利菩薩經曰佛初得道在摩伽陀國伽耶山寺又增一阿含經曰波斯匿等五王白世尊此僧伽戶水側福妙最是神地欲造寺世尊曰汝等五王此處造寺長夜受福世尊卽伸右手從地中出迦葉如來而告曰欲作神寺當依此法佛逰天竺本記曰達嚫國有伽葉佛伽藍穿大石山作之有五重最下爲鴈形第二層作師子形第三層作馬形第四層作牛形第五層作鴿形名爲波羅越【波羅越蓋彼國名鴿】譬諭經曰阿育王起十八百寺髙僧傳曰漢明帝於城門外立精舍以處摩騰焉卽白馬寺是也名白馬者相傳云天竺國有伽藍名招提其處大富有惡國王利於財將毀之有一白馬繞塔悲鳴卽停毀自後攺招提爲白馬諸處多取此名焉

演繁露國史補曰梁武帝造寺令蕭子雲飛白大書蕭字至今一字猶在李約竭產自江南買之並洛建水亭目曰蕭齋按此則蕭寺者乃因蕭字而名也劉禹錫送如智法師曰前日過蕭寺看師上法筵則是槪以僧寺爲蕭寺恐不然也今人亦多誤用

秇林伐山樓觀本尹喜之居有艸樓焉後人創立道宮名曰樓觀今在終南之陰盩厔縣韓翃有題樓觀詩丹鉛錄後漢楚王元英傳逺黃老之微言尙浮屠之仁祠仁祠指佛寺唐時多以寺爲仁祠權載之詩逸气顥淸仁祠訪金碧是也溫公通鑑及綱目以祠爲慈並非

丹鉛錄佛寺曰香界亦曰香阜江總詩息舟侯香阜悵別在寒林髙適詩香界冺羣有

秇林伐山佛寺曰仙陀【金山也】又曰仁祠又曰寶坊又曰香阜又曰柰園寺稱柰園者白馬寺有柰林也見洛陽伽藍記王勃詩柰園欣八正○柰祗園出拂菻國佛寺曰柰苑祗園本此

說楛西域有柰樹生果果中有一女子王收爲妃乃以苑地施佛爲伽藍故曰柰苑又闡義云庵羅樹其果似桃或云似柰此樹開華華生一女國人嘆異以園封之故言庵羅樹園宿善防燻見佛歡喜以園奉佛佛卽受之而爲所住二事甚類疑當爲一

秇林伐山仙傳燕昭王得洞光之珠以飾宮王母三降其地名曰洞宮劉滄有宿洞宮詩沐髮淸齋宿洞宮又唐人稱道院曰洞宮楊巨源詩洞宮曾向龍邊宿云徑應從鳥外還

秇林伐山王勃寺碑髙臺與雁塔俱平曲岸與猴池共盡佛有五精舍獼猴江其一也○佛國五精舍一給孤園二靈鷲山三獼猴江四庵羅樹五竹林園韋蘇州詩萬木叢云出香閣西連碧澗竹林園

學林新編晉書孝武帝幼奉佛法立精舍於殿內引沙門居之因此世俗謂佛寺爲精舍按古之儒者教授生徒其所居皆謂之精舍故後漢包咸傳曰咸住東海立精舍講授又劉淑傳曰隱居之精舍授講又檀敷傳曰立精舍教授又姜肱傳曰盜就淸廬求見注曰淸廬卽精舍也以此觀之精舍本爲儒士設至晉孝武立精舍以居沙門亦謂之精舍非有儒釋之別也

能攺齋漫錄按三國誌注引江表傳曰於吉來吳立精舍燒香讀道書制作符水以療病然則晉武以前道士亦立精舍矣

宛委余編僧寺言精舍王觀國謂晉孝武帝奉佛立精舍於殿內引沙門居之以爲始此非也本見佛經蓋佛所居竹林曰精舍晉武因之耳觀國又引後漢包咸劉淑擅敷傳儒者立精舍講授吳曾引江表傳於吉立精舍燒香讀道書制符水按謝承後漢書趙昱請處士綦毋君公楊奇於緱氏界周磐自重合令還張奐在扶風俱立精舍教授蓋精舍不惟釋門儒與道士俱可用但不宜用之俗地耳

困學紀聞精廬見後漢姜肱傳乃講授之地卽劉淑包咸檀敷傳所謂精舍也文選任彥升表用精廬李善注引王阜事五臣謂寺觀謬矣

秇林伐山治古音遲如治國之治及官名治中之治又諺曰有病不治乃得中醫可證也轉音作稚如蜀刺史治成都揚州刺史治會稽是也又六朝詩話云錢塘杜明師夜夢東南有人來入其館是夕靈運生於會稽其家以子孫難得送靈運於杜治養之十五方還故名客兒詩家稱謝客是也注治音雉奉道之家謂治室也今按道室稱治猶今之觀也又奉道之室曰化蜀有文昌二十四化又有主簿化化也治也猶今之曰宮曰觀耳然亦罕知之治又音怡水名漢鴈門郡陰館縣治水所出東入於海

黃山谷云今俗書庵字旣於篆文無有又庵非屋不當從廣三國誌焦光傳云居蝸牛廬中意今庵也後漢皇甫規爲中郎持節監闗中兵會軍大疫死者十三四親入庵廬巡視三軍感悅卽用此庵字爲有據

苕溪漁隠曰廣韻云庵小艸舍也庵庵防果又庵羅果也集韻云庵庵圜屋曰庵或從艸庵葊庵防艸名或作葊魯直以庵非屋不當從廣然與廣集二韻合不合殆亦難用殊不知漢史從省文借用爲庵字耳

丹鈆錄今人別號庵字印章往往不同緣說文本無庵字庵近俗也予嘗考之庵字古書所用者蜀都賦八方庵藹王充論衡桃李梅杏庵丘蔽野此取庵覆之義至三國及晉始有庵幔庵閭之語與今人所用庵字義同庵字不可謂不古也但篆籕以說文爲宗說文不載之字用於印章似爲未安又按古篆有作葊者又止借弇者石鼓文作其字從穴穴亦人居也近見溫陵古寺一冊有元人止庵印章庵字作盫詳玉篇皿部盫烏合切覆蓋也考古閣有伯戔饋盫盫器皿而借爲庵捨字恐捨形似器亦猶漢闕之觚稄其形亦本酒器也未知是否以俟知者

秕言博雅云屠蘇酒名元日飲之除瘟气然不詳屠蘇之義四時纂要云孫思邈有道術作庵名屠蘇謂屠絕鬼气蘇醒人魂與除瘟气之說意正相合酒名庵名𨿽異義則一也

丹鉛錄蕭子云雪賦曰韜罦罳之飛棟沒屠蘇之髙影始飄舞於圓池終停華於芳井杜工部冷淘詩曰願慿金騕褭走置錦屠蘇屠蘇庵也廣雅云屠蘇平屋也通俗文曰屋平曰屠蘇魏略云李勝爲河南太守郡防事前屠蘇壊唐孫思邈有屠蘇酒方蓋取庵名以名酒後人遂以屠蘇爲酒名矣何遜詩郊郭勤二頃形體憇一蘇又大冠亦曰屠蘇禮曰童子幘無屋凡冠有屋者曰屠蘇晉志元康中商人皆著大鄣諺曰屠蘇鄣日覆兩耳會見兒童作天子

名義考博雅廜防庵也通俗文屋平曰廜防四時纂要作屠蘇又廣韻酴酥酒名玉篇麥酒不去滓飲是屠蘇爲屋酴酥爲酒本不相混也唐人詩手把屠蘇讓少年先把屠蘇不讓春誤以屠蘇爲酴酥後人遂謂屠蘇又爲酒古人正旦飲酒以少者得嵗故先飲老者失時故後飲是日酒皆然亦無屠蘇先飲之說或云屠絕鬼气蘇醒人魂妄說也

困學紀聞通鑑考異云會要元和二年薛平奏請賜中條山蘭若額爲大和寺蓋官賜額者爲寺私造者爲招提蘭若杜牧所謂山臺野邑是也【杭州南亭記武宗去山臺野邑四萬所】困學紀聞世說王丞相導拜揚州因過胡人前彈指云蘭闍蘭闍此卽蘭若也

今按世說注云王丞相善周旋座客皆贊美時有僧在座上亦稱之曰蘭闍蘭闍蓋贊美之詞也

畱靑日札梵言阿蘭若皆知曰寺也或曰無諍也或曰空靜處也殊不知蘭香艸也若干艸也卽所謂淸淨艸庵之意

能攺齋漫錄蘭若二字白樂天詩作惹字押爾雅於操切上官儀酬薛舍人萬年宮晚景寓直懷友詩中四句云東望安仁署西臨子云閣長嘯求煙霞髙步尋蘭若此又作日灼切也

西溪叢語唐會昌五年毀招提蘭若四萬餘區又會要元和二年官賜額爲寺私造者爲招提蘭若僧輝記梵云拓鬭提奢唐言四方僧物但傳筆者訛拓爲招去鬭奢畱提字也招提乃十方住持耳

說略後魏太武帝始光元年造伽藍創立招提之名釋書云寺謂之招提或名伽藍按招提梵音本拓鬭提奢後人傳寫誤以拓爲招又省去鬭奢二字見西溪叢語阿蘭若或名阿練若大論翻逺離處薩婆多論翻閒靜處天臺云不作眾事名之爲閒無憒閙名之爲靜或翻無諍謂所居不與世諍卽離聚落五里處也應法師翻空寂四分律云空靜處若字白樂天詩作惹字押爾者切上官儀懷友詩又作日灼切恐誤也僧伽藍譯爲眾園僧史略云爲眾人園圃園圃生植之所佛弟子則生植道芽聖果也唐髙宗沙汰詔曰伽藍之地本曰淨居棲心之所理尙幽寂要覽云或云毗阿羅此云逰止處秕言胡繼宗云拓提今誤爲招提梵語中有拓鬭提奢之說按釋書招提菩薩皆古佛號因以名寺非拓提之誤也孟浩然詩淸夜宿招提若爲拓提則韻不諧矣名義考曲禮席間函丈函容也十尺爲丈謂席間之地可容十尺也蓋席制三尺三寸三分寸之一逺近間三席是一丈或謂丈作杖容杖以指揮非是孟子食前方丈謂食物前列者方一丈唐顯慶中王防使西域至毗耶離城有維摩居士石室以手板縱橫量之得十笏名方丈室後人謂僧捨皆曰方丈周禮伊耆氏共杖函函匱也以函蔵杖也

郁岡齋筆麈梵語佛陀達摩僧伽卽三寶也浮屠卽佛陀之轉音而唐人率呼僧與塔皆爲浮屠後人因誤承襲之

演繁露通典東夷馬韓祭鬼神立蘇塗建大木以垂鈴鼓注蘇塗有似浮塗按浮塗卽浮圗浮圗卽塔也六一居士跋永樂十六角題名不知爲何時碑似是東魏北齊人所書十六角者庸俗所造佛塔其後又書云造十六角鎭國大浮圖則知爲塔矣其謂之十六角只見此碑而後魏時又有常山義七級碑蓋當時俚俗語類皆如此

說略阿育王造八萬四千塔阿育王經云王殺八萬四千宮人夜聞宮中有哭聲王悔爲起八萬四千塔今此震旦亦有在者又法苑珠林三十八卷云如來在日行化乞食因遇童子戲弄沙土以爲米麵以土面施佛佛感其善心爲受塗壁記此童子吾滅度後百年作王出世號爲阿育作鐵輪王王閻浮提一切鬼神並皆臣屬且使空中地下四十里內所有鬼神開往前入塔所獲舍利役諸鬼神於一日一夜一億家施一塔廣計八萬四千塔又廬山文殊師利像昔傳云育王旣統此洲學鬼王制獄酷毒尢甚文殊現處鑊中火熾水淸生靑蓮華王心感悟卽日毀獄造八萬四千塔建立形像其數亦爾此其一也又釋氏通鑑云周共和九年東天竺國阿育王盡収西域諸塔及龍宮舍利夜役鬼神碎七寶末造八萬四千寶塔令耶捨尊者舒指放光八萬四千道令捷疾鬼各隨一光盡處安置一塔徧娑婆界在此震旦國者一十九所按此一事而四說不同漢譯胡書恣其假托傅奕之言信矣

嬾眞子長安慈恩寺塔有唐新進士題名𨿽妍不同然皆髙古有法度後人不能及也宣和初本路漕栁碱集而刻之石亦爲奇玩然不載鴈塔本末僕讀蔵經因謾記之唐奘法師貞觀三年八月往五印度取經至十九年正月復至京師得如來舍利一百五十粒梵本六百五十七部始居洪福寺翻譯至二十二年皇太子治爲文徳皇后於宮城南晉昌裏建大慈恩寺寺成令奘居之永徽二年師乃於寺造甎浮屠以蔵梵本恐火災也所以謂之鴈塔者用西域故事也王捨城之中有僧娑堵波僧娑者唐言鴈也堵波者唐言塔也師至王捨城嘗禮是塔因問其因緣云昔此地有伽藍依小乘食三淨食三淨食者謂鴈也犢也鹿也一日眾僧無食仰見羣鴈翔飛輙戲言曰今日眾僧闕供摩薩埵宜知【好施謂之薩埵】其引前者應聲而墮眾僧欲泣遂依大乘更不食三淨仍建塔以鴈埋其下故師因此名塔先是師先翻瑜珈師地論成進禦太宗制大唐三藏聖教序時皇太子治又述三藏聖記有福寺僧懷仁集王右軍字勒二文於碑及鴈塔成褚遂良乃書二帝序記安二碑於塔上其後遂爲遊人咸集之地故章八元詩云七層突兀在虛空四十門開面面風卻訝烏飛平地上自驚人語半天中回梯暗路如穿洞絕頂初攀似出籠落日鳯城佳气合滿城春樹雨蒙蒙此詩人所膾炙然未若少陵之髙致也杜詩人易見不更錄

六一居士防隋廬山西林道塲碑渤海公撰西林道場者僞趙將竺氏捨俗出家名曇現始居於此晉太和二年光祿卿陶範始爲現弟子慧永造寺而號西林按兩京記隋嘗更名佛寺爲道塲此碑大業十三年建也說楛臨川王義慶在鎭於羅公洲立觀甚大而惟一柱梁劉孝綽詩經從一柱觀出入三休臺杜甫孤城一柱觀落日九江秋又唐韋述東京雜記東京紫微宮有一柱觀

秇林伐山中美紀聞掲諦神名與龍角力龍不能勝破其山而去今破山寺是也

秇林伐山銕圍山在西天佛經所稱不知的在何處唐初宋昱詩梵室開金地香龕鑿銕圍

畱靑日札重陽庵吳山之東地名道姑灣掘土五六尺卽見庵基磚瓦無恙且有假山皆太湖佳石土人云重陽女庵或曰宋髙宗二宮人出家於此西京賦曰集重陽之淸瀓注曰神明臺髙旣除去下地之埃穢上止於天陽之宇淸瀓之中也道書言上爲陽而淸又爲陽故曰重陽

天中記洛陽伽藍記柰林南有石碑一所魏明帝所立也題云苗茨之碑髙祖於碑北作苗茨堂永安中年荘帝馬射於華林園百官皆來讀碑疑苗字誤國子博士李同軌曰魏明英才世稱三祖公幹宣其羽翼但未知本意如何不得言誤也楊之時爲奉朝請因卽釋曰以蒿覆之故言苗茨何誤之有眾咸稱善以爲得其指歸○水經云魏文帝茅茨堂前有茅茨碑是黃初中所立也按之魏人親釋苗茨之義道元謂黃初所立誤矣玉海因之書於漢晉之間亦誤也

藝林彚考棟宇篇卷六

欽定四庫全書

藝林彚考棟宇篇卷七

蓬萊縣知縣沈自南撰

宅舍類

紀原周禮六鄕以爲軍政謂比閭族黨州鄕也

說原室有東西廂曰廟無東西廂有室曰寢無室曰榭中曰棟次曰楣室東南隅曰穾西南隅曰奧屋宇也居處也第次第也宅擇也言擇吉處而營之也樓重屋也亦閣也土髙曰臺齋謂於此平心養思而齋戒之也小閨謂之閤堂謂堂堂髙顯貌軒廂也前曰軒後曰輊家亦居也室實也小曰室大曰廈亭人所停集也閣大樓也四隅皆有欄楯可通行者房防也防風雨燥濕也庭庭除也窩穴處也窖地藏也門戶字象形兩扇曰門一扇曰戶又云在外曰門在內曰戶門闔曰扉門限曰樞窓聽也助戶爲明者也槅窓之隙也窓之濶逺曰櫳楣檐也椽榱角也柱主也廊廡也四邊重檐也正寢東西偏曰廂梁屋之橫木也楹卽柱也棟極也欄遮也閭裏門也與閻通廬舍也在野曰廬階陛也廚貯也取藏蓄之義棚搭木爲架也明其等曰閥積其功曰閱店者殖貨之所也街者通衢也橋水梁也梁石橋也楚人謂橋爲圮井以不變爲義也竈創也創造食物也厠穢所也淫水溝也以陶瓦爲之取流通不滯之義有曰沛者蓋地上水少於山上置閘蓄水遇旱開灌田取沛然之義初學記釋名曰宅擇也言擇吉處而營之也周禮載師凡任地國宅無徵【鄭眾注云國宅城中宅無徵無稅也】尉繚子曰天子宅千畝諸侯百畝大夫以下裏捨九畝宅亦曰第言有甲乙之次第也【漢書曰髙祖詔列侯食邑者皆賜大第室更二千石受小第室】一曰出不由裏門面大道者名曰第爵𨿽列侯食邑不滿萬戶不得作第其捨在裏中皆不稱第【見魏王奏事漢書曰夏侯嬰以太僕事恵帝髙後徳嬰之脫孝惠魯元於下邑間乃賜嬰北第第一曰近我以尊異之張放以公主子取皇后弟平恩侯嘉女成帝賜甲第哀帝爲董賢起大第北闕下東觀漢記曰竇氏一公兩侯三公主四二千石相與並代自祖及孫官府邸宅相望漢紀曰梁冀於洛陽城內起甲第魏志云明帝特爲舅孫甄暢起大第捨晉紀曰瑯邪王道子開理東第】此第宅之事也

釋常談好宅謂之甲第甲者首也漢書平恩侯許伯入新宅孟寛饒訪之入門仰視而嘆曰富貴無常如此甲第所閱甚多忽卽易主

雋言胡建傳侵辱長公主射甲捨門師古曰甲捨卽甲第謂公主之宅

名義考漢髙詔列侯食邑者皆賜大第室孟康曰有甲乙次第故曰第第非室也初學記出不由裏門面大道者名曰第爵𨿽列侯食邑不滿萬戶者不得作第第非通稱也武帝爲霍光治第遂以第爲室羊祜與從子琇書曰旣定邊事當角巾東第遂以第爲通稱田蚡治宅甲諸第遂有甲第之稱漢設甲乙科射防中者謂之髙第亦謂之甲第隋唐以來進士諸科又有及第之目是科目亦謂之甲第又物品髙者謂之上第漢書四方貢獻皆先輸上第於冀

困學紀聞張衡思賦匪仁裏其焉宅兮匪義迹其焉追注引論語裏仁爲美擇不處仁焉得知裏宅皆居也石林云以擇爲宅則裏猶宅也蓋古文云然今以宅爲擇而謂裏爲所居乃鄭氏訓解而何晏從之當以古文爲正致堂雲裏居也居仁如裏安仁者也

天中記風俗通曰宅不西益俗說西者爲上上益宅者妨家長也原其所以西益者禮記曰南向北向西方爲上爾雅曰西南隅謂之奧尊長之處也不西益者恐動揺之耳審西益有害增廣三面豈能獨吉乎【按家語哀公問東益宅不祥淮南子云西益宅不祥二說不同】

名義考今人以正寢爲堂燕寢爲室殊非堂蓋正寢前露臺也玉篇堂土爲屋基也爾雅古者爲室自半以前虛之謂之堂半以後實之謂之室是也白虎通天子之堂髙九尺李斯傳堯之有天下也堂髙三尺若以爲正寢豈直髙九尺三尺耶書曰若考作室旣底法爾雅所謂爲室也弗肻堂弗肻虛之也矧肻搆弗肻實之也虛謂築土實爲架木他如賈誼謂亷逺地則堂髙袁盎謂千金之子坐不垂堂鄭泰謂張孟卓東平長者坐不闚堂唐百官志諸校列坐堂皇皆以前虛者爲堂也玉海古者爲堂自半以前虛之謂堂半已後實之爲室堂者當也謂當正向陽之屋

癸辛雜識說築傅嵓自離騷也有說操築於傅嵓兮武丁用而不疑𨿽與伊尹割烹要湯同一疑然未有以徵其實不然近蔡氏書傳云築居也猶今言卜築不知何所據

鶴山雅言素問人以爲黃帝但其中如雲醉以入房等語決非黃帝時語今以六經考之有門有唐有階有陳有督有垂有塾有戺有亷其中爲堂爲室堂室各半大率堂之西北一半爲室室兩夾爲房乃祭祀享賔之所非人燕休之地若謂房爲婦人所處則後世語也刋謬正俗捨字訓止訓息人之舍屋及星辰次捨其義皆同論語云逝者如斯夫不捨晝夜謂曉夕不止息耳荘周云百捨重趼謂在道多止息耳今人皆不言捨盡攺音捨違義借讀於理僻謬

演繁露孟子之滕館於上宮趙岐曰上宮樓也孟子捨止賔客所館之樓上也詩曰期我乎桑中要我乎上宮漢陳皇后𨿽廢供奉如法長門無異上宮也

秇林伐山夏日供帳飲食處曰冰防見越絕書闔廬庖所也

學齋呫嗶詩夏屋渠渠注夏屋大具也渠渠勤勤也言於我設禮食大具以食我其意勤勤肰初不指屋宇也經言夏屋惟此而已至揚子云法言乃云震風淩雨後知夏屋之爲帡幪也則誤以爲屋宇矣蓋由漢人言廣夏大夏已差忒矣

丹鉛錄詩夏屋渠渠古注屋具也字書屋大俎也今以爲屋居非也禮周以房俎魯頌籩豆大房注大房玉飾俎其制足間有橫下有跗似乎堂後有房然故曰房俎也以夏屋爲居以房俎爲房室可乎又禮童子幘無屋亦謂童子戴屋而行可乎

秕言詩夏屋渠渠朱子注云夏大也渠渠深廣貌羣玉云夏屋古注大俎食具作巨室用非丹鉛錄亦云愚謂夏屋固大俎肰楚詞云夏屋廣大沙堂秀陸士衡連珠篇云震風洞發則夏屋有時而傾豈可亦以爲大俎乎要是兩解俱通未可專以大屋爲非也

困學紀聞夏屋渠渠箋云設禮食大具其意勤勤正義王肅云大屋崔駰七依說宮室之美云夏屋渠渠文選靈光殿賦注引七依作蘧檀弓見若覆夏屋者注夏屋今之門廡其形旁廣而卑正義殷人以來始屋四阿夏家之屋惟兩下而已無四阿如漢之門廡鄭康成於詩禮注異如此

困學紀聞秦詩在其板屋西戎地寒故以板爲屋張宣公南嶽唱酬序云方廣寺皆板屋問老宿云用瓦輙爲冰雪凍裂自此如髙臺上邽皆肰漢地裏志天水隴西民以板爲屋以南嶽觀之非獨西陲也

演繁露春秋荘公丹桓宮楹非禮也在禮楹天子丹諸侯黝堊大夫蒼士黈黈黃色也案此卽自士以上屋楹方許循等級用采色庶人則不許夫是以謂爲白屋也後世諸王皆朱其邸今世凡官寺皆施朱存古也南史有隱士多遊王門或譏之答曰諸君以爲朱門貧道如遊蓬戶又主父偃曰士或起白屋而致三公顏師古曰以白茅覆屋非也古者官室有度官不及數則屋室皆露本材不容僣施采是爲白屋也故山楶藻棁丹楹刻桷以諸侯大夫而越等用之猶見譏誚則庶人之家其屋安得不白也白茅覆屋古無其傳也後世諸侯王及達官所居之屋皆飾以朱故旣曰朱門又曰朱邸也言朱以別於白也鹽鐵論文學譏漢俗奢僣曰𨿽白屋艸廬歌謳鼔琴日給月殫朝樂暮戚

名義考白屋以白茅覆屋也衡門橫一木爲門也嵓穴之士其居如此

丹鉛錄說文廬寄捨也秋冬去春夏居蓋古者一夫五畝之宅二畝半在邑城中之奠居二畝半在田野外之寄居詩雲中田有廬是也周官凡國十里有廬則賔客寄捨也三年之防倚廬則門中之外室也北狄穹廬則逐水艸無定居之氊室也考工記秦無廬謂矛防柄竹櫕柲其音轉作盧而字作廬云【按張晏注漢書直宿所止曰廬】

秇林伐山晉書隱逸傳云徵聘之禮賁於薖軸玉帛之贄委於圭衡謂圭竇衡門圭或從穴作窐

丹鉛錄晉書儒林傳贊淸貞守道抗志柴門詩人多用柴門字原出於此漢書漢中之俗蓬戶柴門食必兼肉丹鉛錄今人名艸亭曰團標未見出處按北齊書神武帝徙並州抵邑人龎氏團焦中團焦團標也【今按標音瓢】丹鉛錄荘子注籧篨竹席今籚防也按三國吳安東將軍徐盛植木衣葦爲疑城假樓注以籚防遮其外蓋今俗名籚箔也防芳未切

名義考通俗文柴垣曰杝木垣曰棲南土悉以竹爲之斜織者謂之巴飛杝杝本作籬釋名以柴爲之疏離離肰爾雅樊藩也郭璞云藩籬也【柂籬同】

貢父詩話宋次道次西都詩以野狐落對五鳯樓言野狐落唐人名宮人所聚也

讕言長語詩詞中有院落籬落村落部落落居也唐宮中巷有野狐落落亦居也又有碧落勾踐戰敝卒三千人禽夫差於幹遂遂者道也幹是水灣之髙地江幹河幹是也左思天都賦雲長幹延屬金陵名長幹落幹二字實字也史云逾隱以待之隱短墻也與埒同

丹鉛錄唐制妓女所居曰坊曲北裏志有南曲北曲如今之南院北院也宋陳敬叟詞窈窕靑門紫曲周美成詞小曲幽坊月暗又愔愔坊曲人家近刻艸堂詩餘攺作坊陌非也謝臯羽天池間集載孟綆南京詩云愔愔坊曲傍深春○說略今稱妓居猶曰曲中

丹鉛錄虎落若今竹虎以竹篾相連遮落之

丹鉛錄段國沙州記吐谷渾於河上作橋謂之河厲長一百五十步勾欄甚嚴飾勾欄之名始見此王建宮詞風水殿壓芙蓉四面勾欄在水中李義山詩簾輕幕重金勾欄李長吉詩蟪蛄弔月鉤闌下字又作鉤宋世以來名教坊曰勾欄【按古今注漢成帝顧成廟有三玉鼎二眞金罏槐樹悉爲扶老拘欄飛雲龍角虛於其上】

閱耕余錄魏略焦先楊沛並作牛廬裴松之以爲當作蝸圜捨形如蝸牛也按本艸蛞蝓一名陵蠡一名土蝸一名附蝸一名蠡牛亦曰牛松之未及考耳非字之誤

筠軒釋略魯人夜迷行路望田中有大宅遂叩門求宿婦人延入設酒至醉寢明旦視之身在田塍上傍有一螺大如斗心甚惡之因吐出皆泥也今人因此自謙其居爲蝸捨也又魏隱者焦先作捨形如蝸牛稱蝸牛廬秇林伐山戴延之西徵記函道道如封函也荀子云局室蘆局室室如碁局也

困學紀聞殷蕓小說蔡司徒說在洛見陸機兄弟住參佐中三間瓦屋士龍住東頭士衡住西頭東坡詩自甘茆屋老三間簡齋詩士龍同此屋三間又云士衡去國三間屋

演繁露東坡詩周公與管蔡恨不茅三間南史劉義眞傳贊曰善乎龎公之言比之周公管蔡若處茅屋之內宜無放殺之酷

輟耕錄陳眾仲先生嘗題樂全堂有能守不成三瓦戒之句人多不知所出按史記防傳雲天尙不全故世爲屋不成三瓦而陳之注陳猶居也

困學紀聞周禮裏宰以嵗時合耦於耡注云鋤者裏宰治處也若今街彈之室於此合耦使相佐助疏謂漢時在街置室檢彈一里之民金石錄有中平二年正月都鄕正街彈碑在昆陽城中趙明誠失於攷禮注而酈氏注水經洪氏釋皆以街爲衛又誤矣漢食貨志言古制云春將出民裏胥平旦坐於右塾鄰長坐於左塾畢出然後歸夕亦如之裏胥之塾其卽裏宰所謂鋤者歟金石錄防昆陽城中漢街彈碑不知街彈爲何語按周禮鄭注【云云】蓋周名鋤漢名街彈之室今之申明亭也畱靑日札鄭云鋤者裏宰治處若今街彈之室蓋鋤取鋤彊之義彈則在朝曰彈文在野曰褒彈評彈是也漢曰裏宰曰亭長卽今之里長申明亭更鋪一名冷鋪卽街之彈室也

丹鉛錄說文引孟子七十而鋤周禮以嵗時合耦於鋤以治稼穡鄭司農曰鋤裏宰治處若今街彈之室鋤音助又周禮以興鋤利甿謂起人民令相佐助又齊民要術引諺云濕耕澤鋤不如歸去

能攺齋漫錄今世所在市井有寄附鋪唐世已然矣按唐異聞集薛防作霍小玉傳有云大理中寄附鋪侯景家

資暇錄肆有以筐以筥或倚或垂鱗其物以鬻者曰星貨鋪言其列貨叢雜如星之繁今俗呼爲星火鋪誤也唾玉集光祿大夫門外則施行馬闤闠顏延之云闤闠市巷門也

古今注闤闠闤者市墻也闠者市門也

雋言相如傳令文君當盧師古曰賣酒之處累土爲盧以居酒甕四邊隆起其一面髙形如鍛家盧故取名耳俗學謂當盧爲對溫酒火盧失其義矣食貨志令官作酒以二千五百石爲一均率開盧以賣

中華古今注肆者所以陳貨鬻之物也店者所以置貨鬻之物也

臆乘胡建傳時監軍禦史爲姦北軍穿垣以爲賈區師古曰坐賣曰賈爲賣物之區也小室之名若今小庵屋之類衛士之屋謂之區廬宿衛宮衛士稱爲區士丹鉛錄王莽傳有裏區謁捨之語蓋不宿客之舍爲裏區宿客之舍爲謁捨【按如淳注居處所在爲區謁捨者今之客捨也】

丹鉛錄穹廬一作弓閭鄒誕生云以氊爲廬若穹然北齊斛律光歌天似穹廬罩四野

文昌雜錄北人謂住坐處曰捺鉢四時皆然如春捺鉢之類是也不曉其義近者彼國中書舍人王師儒來修祭奠余充接伴使因以問師儒答云是契丹家語猶言行在也

藝林彚考棟宇篇卷七

欽定四庫全書

藝林彚考棟宇篇卷八

蓬萊縣知縣沈自南撰

廡序類

釋名大屋曰廡廡幠也幠覆也○序次序也

演繁露舜遊嵓廊李試義訓曰屋垂謂之宇宇下謂之廡步檐謂之廊峻廊謂之嵓漢宣帝選六郡良家子便弓馬者爲羽林郎一名嵓郎言其禦侮嵓除之下注曰後漢志曰言從遊獵還宿殿下室中故號嵓郎

丹鉛錄漢書遊於嵓郎魏鐘繇表廟郎郎當作廊而皆省作郎者上廕下下承上也如鳯凰同書省下作皇鸚鵡聯文省下作武若單書則不可也石鼔文旭日杲杲但於旭下作二防借旭之日爲下字也秦刻亦有此例宛委余編用修云漢書遊於嵓郎鐘繇表廟郎郎當作廊而皆省作郎者上廕下下承上也此卻不然防傳紂爲象郎豈亦下承上乎蓋古文通用耳

埜客叢書周昌傳呂后側耳於東箱聽司馬相如傳靑龍蚴蟉於東箱金日防傳莽何羅褏刃從東箱上鼂錯傳錯趨避東箱東方朔傳翁主起之東箱前漢書稱東箱率多用竹頭顏師古注謂正寢之東西室皆曰箱如箱篋之形爾雅及其他書東西箱字並從廣頭謂廊廡也其實一義但所書異耳埤蒼云箱序也亦作廂東廂字見禮記○學齋呫嗶曰師古說得之今世誤作東廂西廂皆非是

畱靑日札西廂卽西淸今人家廂房淸僻處也漢書鼂錯趨避東箱蓋箱與廂通今國子監亦有東廂等名東榮東翼也南榮南除南庭也東除中唐

雋言子虛賦象輿婉蟬於西淸師古曰西淸者西廂淸靜之處也

雋言相如傳居列東第師古注東第甲宅也居帝城之東故曰東第夏侯嬰傳賜嬰北第一注北第者近北闕之第嬰最第一也平王后傳迎皇后於安漢公第宮注本是莽第以皇后在是因呼爲宮

丹鉛錄漢世有東第所謂爵爲通侯列居東第是也有西第馬融作大將軍西第頌是也有北第賜夏侯嬰北第第一是也獨無南第避南面之故歟

容齋隨筆班史灌夫傳坐乃起更衣顏注更攺也凡久坐者皆起更衣以其寒暖或變也田延年起至更衣顏注古者延賔必有更衣之處衛皇后傳帝起更衣子夫侍尙衣

雋言霍光傳祠閣室中如淳曰城門閣室閣道之有室者竇嬰傳陳廊廡下師古曰廊堂下周室也廡門屋也音侮

天中記釋名大屋曰廡廡幠也幠覆也並冀人謂之庌庌正也屋之正大者也又屋奧也其中溫奧也通俗文客堂曰庌

夢溪筆談今人多謂廊屋爲廡按廣雅堂下曰廡蓋堂下屋檐所覆處故曰立於廡下凡屋基皆謂之堂廊檐之下亦得謂之廡但廡非廊耳至如今人謂兩廊爲東西序亦非也序乃堂上東西壁在室之外者序之外謂之榮榮屋翼也今之兩徘徊又謂之兩廈四柱屋則謂之東西霤今謂之金廂道者是也

演繁露五祀有中霤左氏三進及霤通典曰古者穴居故名室曰霤許叔重說文曰屋水流也以今人家凖之則堂中有天井處也許說誠確霤力救切

席上腐談古之承霤以木爲之用行水卽今之承落也雋言宣帝紀金芝產於函徳殿銅池中師古曰銅池承霤也以銅爲之

三餘贅筆浙中人家水溝多用陶瓦爲之如竈突狀名之曰淫取其流通不壅滯也此地少水人家多於山上置閘蓄水遇旱嵗開以灌田名之曰沛取沛然之義也刋謬正俗伯兮篇云焉得諼艸言樹之背毛傳云背北堂也謂於北堂種之以忘憂耳而陸士衡詩云焉得忘憂艸言樹背與襟便謂身體前後種之此亦誤也代醉編焦弱侯曰詩曰焉得諼艸言樹之背嵇康養生論合歡蠲忿諼艸忘憂以其忘故名爲諼諼忘也背堂北也陸士衡詩焉得忘歸艸言樹背與襟忘歸悞認背字亦悞愚謂諼忘也忘字虛不作如今之蘐艸言焉得善忘之艸樹之而忘我憂乎言忘則憂亦在所忘之中耳士衡加一歸字正得詩人之意俱作虛字看而以歸別於憂耳背北堂也則面南庭除亦可作襟如襟江帶湖皆是假借字眼若是焦說則樹背爲背上樹襟爲胸前如荘子栁生左肘可爲一笑羅願曰安得諼艸言樹之背諼忘也言安得易忘之艸樹之北堂使我覩之而忘憂也然世豈有此物也哉蓋亦極言其情說者因萱音之與諼同也遂命萱以爲忘憂之艸此亦諸儒附會之語也此說極有味使以諼爲萱艸也則樹之何難而云安得耶

鶴山雅言爲人子者居不主奧朱文公曰古人室在東南隅開門東北隅爲穾西北隅爲屋漏西南隅爲奧人才進便先見東北隅卻到西北隅然後到西南隅此是至深密之地

餘冬序錄古人居屋西南隅曰奧東正南隅曰竈王孫賈之問是相對而言耳又按孔子讀春秋老聃據竈觚而聽之是賔位也古人穴地爲竈故席地可馮其觚今人謂竈東廚尙存其防

旃璅言古人宮室門東偏向故謂西南爲奧西北曰屋漏不愧屋漏猶曰不愧暗室也則其制可知矣故祀禮以西爲尊南向爲昭北向爲穆今制門中開西南非奧則不尊矣猶襲尙右不反卑耶今東西相向猶稱昭穆不失其序耳而非其義也

楊公筆錄西北隅謂之屋漏禮每有新死輒取屋之西北隅薪以防竈煮沐以供喪用時若值雨則漏遂以名之也

秇林伐山詩抑之篇曰尙不愧於屋漏鄭箋曰屋小帳也疏引周禮天官冪人職掌帷冪幄帟注云帷冪以布幄帟以繒帷冪是大帳幄帟爲小帳禮之用帷冪者皆於埜張之以代宮室其宮內不張冪也幄則室內亦有之今按鄭解屋爲小帳蓋以屋爲幄也史記運籌帷帳之中或作帷幄帳與幄一物也又冪卽幕也易井收勿幕吳氏纂言音冪是也軍行之制將於埜次設幕發令犒士臨之詩人所詠淸油幕也其隱奧深居曰帳密謀祕議臨之所謂玉帳虎帳是也

桐薪今官人公廨正堂前有篾樓三間獄囚於此對簿俗稱爲撲水防陸氏筆記云蔡京賜第宏敞至無設牀處惟撲水少底間架亦狹乃卽撲水下作臥室然則自宋以來有是名矣

戒庵漫筆今人大防五間之前重置屋者俗名五防三泊暑謂可障蔽炎熱也夷堅志作撲水撲風板又作屋翼剝風板或又作僕處謂防上待客童僕供待宜列於此耳

能攺齋漫錄今之屋翼謂之傳風見儀禮士冠禮篇云直於東榮鄭氏注云榮屋翼也唐賈公彥疏曰榮屋翼也者卽今之傳風又云榮在屋疎兩頭與屋爲翼若鳥之有翼故斯幹詩美宣王之室云如鳥斯革如翚斯飛與屋爲榮故云榮也

夢溪筆譚予見人爲文章多言前榮榮者夏屋東西序之外屋翼也謂之東榮西榮四注屋則謂之東霤西霤未知前榮安在

藝苑雌黃按筆談言士人文章中多言前榮屋翼謂之榮東西注屋則有之未知前榮安在予嘗觀韓退之示兒詩前榮饌賔親冠之所果如存中之言則退之亦誤矣又考王元長曲水詩序云負朝陽而抗殿跨靈沼而浮榮五臣注則以榮爲屋檐檐一名樀一名宇卽屋之四乘也又謂之楣集韻云屋梠之兩頭起者爲榮其謂之翼則言櫩宇之張如翚斯飛耳故禮記言洗當東榮又言升自東榮降自北西榮上林賦云偓佺之徒暴於南榮則所謂榮者東西南北皆有之矣故李華含元殿賦又有風交四榮之說由是而言則沈氏筆談未爲確論按甘泉賦列宿施於上榮師古曰榮屋翼也子虛賦暴於南榮郭璞曰榮屋南檐也

畱靑日札步檐漢相如賦步櫩周流唐朱子奢幽州昭仁寺碑步櫩拖虹霓之色顏魯公太尉文貞宋公碑嘗於光範門內坐步檐中簡文帝秋夜詩檐重月沒早晉夏侯湛秋夕哀詩防修廡之飛檐覽明月之流光謝希逸宣貴妃誄巡櫩而臨蕙路杜甫詩步檐倚杖看牛斗今俗本作步蟾夫以月而爲步蟾則又易之踏兔走蜍可乎蓋步檐以混成而言如今之飛檐步廊也屋之半間亦曰一步

丹鉛錄杜詩步檐倚杖看牛斗檐卽今檐字也蓋用相如上林賦步檐周流之語俗子不知古字乃攺檐爲蟾且上句有新月猶懸而此又云步蟾太重復況步蟾乃時俗舉子坊牌腐語杜公語寧有此惡字面耶

丹鉛錄古者堂之前無階惟左右設兩階右爲賔階左爲阼階天子之尊亦惟兩階書曰舞干羽於兩階是也天子立於阼階而以賔禮延其臣易曰利用賔於王是也天地所以交泰也至秦中爲甬道亢肰自尊天地不交而爲否矣今佛寺道觀猶存古制

名義考王幼學謂納陛爲從中階而升孟康謂鑿殿基際爲陛二說皆非顏師古曰尊者不欲露而升陛故納之於霤下如今官府升堂有自檐而升者有自階而升者納陛亦自檐之意故曰納之霤下【霤音澑】

夢溪筆談嘗有人自負才名後爲進士狀首揚歷貴近曾謫官知海州有筆工善畵水召使畵便防掩障自爲之記自書於壁間後人以其時名至今嚴防之其間敍畵水因曰設於防事以代反坫人莫不怪之予竊意其心以謂邦君屏塞門管氏亦屏塞門邦君爲兩君之好有反坫管氏亦有反坫其文相屬故謬以屏爲反坫耳華陽博議筆談【云云】按反坫出諭語不應疎陋至此宋黃東發云反坫鄭注爲坫在兩楹之間反爵其上坫字從土而云在兩楹間豈常設耶按郊特牲旅樹反坫內則曰士於坫明堂位曰反坫出尊崇坫康圭士虞禮僎於西坫上則累土而爲之皆可名坫而坫亦有髙卑東西之不同非必反爵之處也鄭氏以坫之反異於經文矣汲冢書曰回阿反坫注曰外向室也反主坫言非主爵言也據禮記反坫與臺門相連汲冢書反坫與回阿相連論語反坫與樹塞門相連恐均爲宮室僣侈之事若東發之言蓋亦以反坫爲屏障之類筆談所載某人見或同此存中持論多覈肰未免有輕發者玆類是也演繁露論語反坫也者乃是借爵之噐兩邦君酬酢飲已而反置爵其上是名爲坫也沈存中記國初人有用反坫爲屏者沈以爲誤爲其下文又有塞門塞門屏也不應重以屏出也案許氏說文云坫屏也不知許氏別有據否亦恐許誤

丹鉛錄爾雅曰垝謂之坫注垝堂隅坫防疏坫者堂角也一名垝又曰坫名見於經傳者有三禮明堂位反坫出尊崇坫康圭及論語邦君爲兩君之好會有反坫此三者在兩楹之間以土爲之非經所謂也案旣夕禮云設於東堂下順齊於坫士冠禮云爵弁皮弁緇布冠各一執以待於南坫南列此經所謂也鄭注云坫在堂角肰則堂之東北角爲東坫西南角爲西坫故郭云在堂隅坫防也說文坫屏也垝垣也引詩乘彼垝垣諸經音義坫古文店字陳祥道禮書曰坫者以土爲之記曰反坫出尊語曰邦君爲兩君之好有反坫此反爵之坫也記曰崇坫康圭此奠玉之坫也記又曰士於坫一此食之坫也士冠禮爵弁皮弁緇布冠各一執以待於西坫南大射將射工遷於下東坫之東南士喪禮牀第夷衾饌於西坫南旣夕禮設棜於東堂下南頌齊於坫此堂隅之坫也蓋兩君相見於廟尊於兩楹之間而反爵之坫出於尊南故曰出尊鄕飲酒是鄕大夫禮尊於房戶間燕禮燕其臣尊於東楹之西皆無坫特兩君相見尊於兩楹間有坫管仲之反坫故孔子譏之又於其南爲之崇坫以安玉焉故曰康圭庋食之坫在房堂隅之坫坫在北陳爾雅曰垝謂之坫郭璞曰坫防也此堂北隅之坫也鄕飲鄕射燕禮皆奠爵於篚則反爵於奠坫特兩君相好之禮也聘禮公受玉於中堂與東楹之間賔出公側受睪玉而不康之於坫蓋亦兩君相見之禮也鄭康成解康爲亢非也按陳氏說坫義爲詳惟失引汲冢書回阿反坫此外向之坫也

緗素雜記蘇鶚演義云蚩者海獸也漢武帝作柏梁殿有上疏者云蚩尾水之精能辟火災可置之堂殿今人多作鴟字顏之推亦作此鴟劉孝孫始作此蚩尾是水獸作蚩尢是也蚩尢銅頭鐵額牛角牛耳獸之形也作鴟鳶字恐無意義古老傳云蚩聳尾出於頭上遂謂之蚩尾

名義考倦遊錄漢以宮殿多火災術士言天上有魚尾星爲其象於屋以禳之類要曰東海有魚似鴟噴浪卽降雨唐以來設其象於屋脊蘇氏演義蚩海獸也漢武作柏梁殿以蚩尾水之精能卻火災因置其象於上倦遊錄所謂魚尾卽蚩尾類要所謂有魚似防亦卽蚩譌爲鴟也菽園雜記螭吻形似獸立於屋角上又譌爲螭又云似龍鰲魚亦似龍皆立於屋上者今殿庭曰螭吻衙捨曰獸頭大抵皆蚩也殿庭爲龍形衙捨爲獸形或爲魚形以別於宮殿皆以意爲之非其本則然也【蚩音笞】

畱靑日札唐之屋舍王公以下不得施重栱藻井非常防官不得造抽心捨及施縣魚瓦獸乳梁五品以上許作烏頭大門宋之梐枑卽官府門首拒馬又子也鴟尾屋脊兩頭吻獸也拒鵲者瓦獸上鐵義也

秕言淳化帖云旣移屋近西蘠微援裏地成大寛緩裏起小三架如步廊政可一丈梁得使二家通出入作門閣也按文選謝靈運田南樹園激流植援注樹立也引流水種木爲援也援衛也蘠微援謂以蘠微爲援卽今人結蘠微爲屏也微不從艸防上文耳

談苑砌臺卽今擦臺也王侯家多作砌臺以爲林觀之景唐張仲素詩云寫望臨香閣登髙下砌臺林間見靑使意上賜錢來卽知唐末有之太祖胡天王都尉王審琦家其子曰承裕幼時其父戲補砌臺使【天中記仲素字繪之建封子也孔帖作仲封誤】

丹鉛錄蔡衡仲舉溫庭筠華淸宮詩澁浪浮瓊砌晴陽上防斿之句曰澁浪何語也予曰子不觀營造法式乎宮墻基自地上一丈餘疊石凹入如崖隒狀謂之疊澁石多有水紋謂之澁浪

丹鉛錄呂溫地誌圖序粉散百川黛凝羣山亦如今地裏圖黃爲川紅爲路靑爲山也今府治防事多畵此秇林伐山楊惠之塑佛壁爲天下第一郭熈見之又出新意遂令圬者不泥掌【今云泥抹】止以手搶泥或凹或凸幹則以墨隨其形迹暈成峯巒林谷加之樓閣人物宛肰天成謂之影壁今衙門屏墻亦曰影壁

輟耕錄今人家正門適當巷陌橋道之衝則立一小石將軍或植一小石碑鐫其上曰石敢當以厭禳之按西漢史防急就章云石敢當顏師古注曰衛有石碏石買石惡鄭有石制皆爲石氏周有石速齊有石之紛如其後以命族敢當所向無敵也據所說則世之用此亦欲以爲保障之意繼古藂編云以寓厭禳之防

刋謬正俗如淳漢書音義曰舊亭傳於四角面百步築土上有屋屋上有柱出髙丈餘有大板貫柱而出名曰桓郡縣所都夾兩邊各一桓陳畱之俗言桓聲如和今猶謂之和表也說文云桓是亭郵表也東京賦云迄於上林結徒爲營敍和樹表司鐸授徵敍比也軍之正門爲和樹表設牙形以表之

藝林彚考棟宇篇卷八﹤子部﹐雜家類﹐雜考之屬﹐藝林匯考__棟宇篇﹥

欽定四庫全書

藝林彚考棟宇篇卷九

蓬萊縣知縣沈自南撰

梁欐類

釋名桷確也或謂之椽或謂之榱

丹鉛錄餘音繞梁欐三日不絕欐或作麗荘子梁麗可以衝城殷敬順曰阜梁也

兼明書靈光殿賦曰云楶藻棁臣向曰楶梁上柱棁義手也明曰按爾雅釋宮云栭謂之楶郭璞曰欂櫨也【欂音皮碧反】欂柱頭也櫨斗也又云杗廇謂之梁其上楹謂之棁郭璞云侏儒柱也臣向不依爾雅之文臆爲其說且上文枝牚扠防而邪據周翰曰枝牚梁上交木交卽義手也何得更以棁爲義手違經背義乖謬之甚

原始周立五宮太廟宗宮考宮路寢明堂咸有四阿反坫重元重廊重常復格藻棁移旅盈惷常內階陛堤塘山廧應門庫臺間又以黑石爲門限按四下曰阿外向室曰坫重元累棟也重廊累屋也重常累系也復格三檽也藻棁梁上柱也承屋曰移旅惷藻井之飾也宮廟陛臺修飾之制詳見於此

演繁露王盈孫傳僖宗還蜀議立太廟盈孫議曰故廟十一室二十三楹楹十一梁垣墉廣袤稱之禮記兩楹知其爲兩柱之間矣然楹者柱也自其奠廟之所而言兩楹則間於廟兩柱之中於義易曉後人記屋室以若干楹言之其將通數一柱爲一楹耶抑以柱之一列爲一楹也此無辧者據盈孫此議則以柱之一列爲一楹也

演繁露元祐初程頥議更立太學先言三捨每齋須屋七楹其後又言七間爲一齋學制所詰問頥前後所須間架不同頥曰所稱齋七楹卽是七間別無間架不同不知此時何人主學制所殊可笑也楹柱也詩言旅楹卽槪言眾柱耳孔子夢奠兩楹卽是在兩柱之間世謂屋若干間者取兩柱夾覆之中故曰一間今文士記屋亦皆相承以幾楹爲幾間蓋取柱之一列言之則無礙或析而言之以一間爲一楹一楹安得立屋此正所謂因文害事也唐王盈孫傳僖宗還蜀議立太廟盈孫議曰故廟十一室二十三楹楹十一梁是排立十一室無室爲屋間二其東西屋盡處別須植柱二列故十一室而二十三楹者以一列爲一楹也二十三楹而梁才居十一者從南面計眎亦以梁列數之故毎室才云一梁也

雋言五行志童謡曰木門倉瑯根爲宮門銅鍰師古曰門之鋪首及銅鍰也銅鍰靑故曰倉瑯鋪首銜環故謂之根

演繁露風俗通義門戶鋪防公輸班見水中蠡引閉其戶終不可開遂象之立於門戶案今門上排立而突起者公輸班所飾之蠡也義訓曰門飾金謂之鋪鋪謂之鏂鏂音歐今俗謂之浮漚釘也案此漚者水上浮漚狀亦類蠡也南史人借雀以行嘲謔曰誰家屋門頭鋪浪遊逸

輟耕錄今人家戶設鉸具或鐵或銅名曰環紐卽古金鋪之遺意北方謂之屈戌其稱甚古梁簡文詩織成屏風金屈戍李商隱詩鎖香金屈戌李賀詩屈膝銅鋪鎖阿甄屈膝當是屈戍

畱靑日札屈膝說者以爲卽鋪非也蓋旣言屈膝又言銅鋪則非一物明矣余謂卽今之蝴蝶扇鉸也可以屈伸折疊故可用之屏風也一名倉瑯根漢書曰宮門銅鍰也

畱靑日札西都賦排玉戶而颺金鋪蜀都賦金鋪交映長門賦擠玉戶而撼金鋪沈佺期詩舞閣金鋪借日懸李賀詩月綴金鋪光脈脈鋪古噐名簠方鋪圓乃禮噐也舞賦鋪首炳以焜煌注門扇鎖處也漢門有鋪首正象其圓形蓋三代已有之

說楛李元平樂觀賦曰過洞庭之輔闥歷金環之華鋪金鋪又作華鋪矣

戲瑕屈戍亦名屈防曽見古金屈戌長可尺餘廣象楣稜小殺鏤獸形若饕餮狀絕細巧銜雙環意卽古之金鋪耶梁簡文詩織成屏風金屈戍李商隱詩鎖香金屈戍杜牧勤政樓詩惟有紫苔偏稱意年年因雨上金鋪一物而異名至屈防之稱則自李賀詩中見耳西漢書元壽元年孝元殿門銅虵鋪首鳴鋪首卽金鋪也及讀宋人小說謂般輸見水中蠡引閉其戶終不可開遂象之立於門戶今門上排立而突起者般輸所飾之蠡也防漢書則鋪首作虵之形似不專於蠡矣

畱靑日札楊烱靑苔賦曰暗瓊鋪謂扉上有金玉龍獸以銜環者我朝公侯一二品門用獸面擺錫環三品至五品惟擺錫環六品至九品用鐵環

嬾眞子杜牧之華萼樓詩云千秋佳節名空在承露絲囊世已無惟有紫苔偏稱意年年因雨上金鋪金鋪出甘泉賦云排玉戶而颺金鋪注云金鋪門首也言風之所至排門揚鋪擊鼔鍰鉏蓋此樓久無人登而苔蘚生其門上矣漢以金盤承露而唐以絲囊絲囊可以承乎此不可解

秇林伐山龍生九子不成龍各有所好屭贔鴟吻之類也椒圖其形似螺螄性好閉故立於門上詞曲門迎駟馬車戶列八椒圖人皆不能曉今觀椒圖之名亦有出也見菽園雜記又按尸子云法螺蚌而閉戶後漢書禮儀志殷以水徳王故以螺著門戶則椒圖之似螺形信矣【菽園雜記詳見動物篇】

丹鉛錄公輸子見蠃出頭潛以足畵之蠃引閉其戶不可開因仿之設於門戶今以蠃爲鋪首古遺制也文子聖人師蛛蝥而結网法蠡蠬而閉戶後漢禮儀志殷人水徳以蠃首愼其閉塞使如蠃也

秇林伐山夏后氏金行初作葦茭言气交也殷人水徳以螺首愼其閉塞使如螺也周人木徳以桃爲梗言气相更也荘子曰挿葦於戶布人其下童子入不畏而鬼畏之是鬼之智不如童子也今人元日以葦挿戶螺則今之門鐶也桃梗今之桃符也【今按桃梗後漢書作更】

秇林伐山唐韻防音塔柱防頭也今俗名防朽陸文量菽園雜記引博物志虭【音貂】蛥【舌哲二音】其形似龍而小性好立險故立於防朽上則防朽之名亦古矣【菽園雜記別見】丹鉛錄大戴禮明堂四戶八牖赤綴戶白綴牖楚辭网戶朱綴注綴緣也以朱緣其邊今曰四映如古紫界墻靑瑣闥之屬

夢溪筆談屋上覆橑古人謂之綺井亦曰藻井又謂之覆海今令文文中謂之鬭八吳人謂之愚項惟宮室祠觀爲之

丹鉛錄綺井謂之鬭八又曰藻井今俗曰天花板也雋言趙后傳壁往往爲黃金釭服防曰釭壁中之橫帶也晉灼曰以金環飾之也師古曰壁帶壁之橫木露出如帶者也於壁帶之中以金爲釭若車釭之形也釭音工流俗讀之音江非也

丹鉛錄陳後主起臨春結綺望仙三閣壁帶縣楣皆以沈檀爲之注壁帶壁中橫木縣楣橫木施於前後兩楹之間下不裝搆如偏橋棧道之勢今人謂之掛楣古之�閣今曰閣板禮記始死之奠其餘閣也與西都賦曰金缸銜壁

畱靑日札岑羲公主宅金榜重樓開夜扉武平一金榜珠簾入夜開又岑有金榜瓊筵銀河玉漏武有金榜珠瓊筵銀箭沈佺期金榜扶丹掖李嶠黃金瑞榜絳河隈宗楚客玉樓銀榜枕嚴城杜子美曲江翠幕排銀榜劉夢得銀花懸院榜翠羽映絳金榜銀榜乃俗字面金金題銀銀題爲少雅盧藏用飛羅半拂銀題影韋元旦僊榜承恩爭旣醒又顧昭暴卒見防間金榜銀榜鐵榜見唐書榜亦作牓今牌扁也

詢蒭錄結屋枋湊合處必有牡牝筍穴俗呼爲公牡筍是也

秇林伐山僧寺茗所曰茶寮寮小窓也

名義考漢書給事黃門之職日暮入對靑瑣門孟康曰以靑畫戶邊鏤中天子制也師古曰刻爲連瑣文而靑塗也魏都賦皎皎白間離離小錢張說注白間窓也以白塗之畫以錢文猶綺疏靑瑣之類靑瑣卽今門之有亮者刻鏤爲連瑣文本注是白間卽今菱花窓文如列錢自生虛白非以白塗爲錢文也【鏤音漏音格】

客座贅語秦會之丞相第中牕上下及中一二眼作方眼余作疏櫺謂之太史牕此卽今之栁葉槅子也俗又名爲不了格

演繁露說文穿壁以木爲交窓所以見日也向北出牖也在墻曰牖在壁曰窓

雋言甘泉賦旋題玉英應劭曰題頭也榱椽之頭皆以玉飾言其英華相燭也

雋言甘泉賦抗浮柱之飛榱師古注榱屋椽也子虛賦仰艸橑而捫天注艸古攀字橑椽也音老蓺文志茅屋采椽注采柞木也字作棌本從木以棌爲椽言其質素也

雋言張敞傳得之殿屋重轑中蘇林曰轑椽也重轑重棼中師古曰重棼卽今之廊捨也一邊虛爲兩夏者也轑音老蘇武傳扶輦下除師古曰除謂門屏之間雋言天文志流星下燕萬載宮極東去李奇曰極屋梁也三輔間名爲極或曰極棟也三輔間名棟爲極延焉謂之堂前闌楯也○又朱云傳云攀殿檻師古曰檻軒前欄也

雋言史丹傳天子自臨軒檻上師古注軒檻闌版也甘泉賦據軨軒而周流兮注軨軒謂前軒之軨軨者軒間小木軨字與櫺同

雋言袁盎百金之子不騎衡如淳曰騎倚也衡樓殿邊欄楯也師古曰騎謂跨之耳非倚也

侯鯖錄欄楯王逸注云縱曰欄橫曰楯楯間子曰櫺欄楯殿上臨邊之飾亦以防人墜墮今人言鉤欄是也衍文沙門應撰

名義考階際木勾欄曰欄幹亦作防幹眼眶亦曰闌干蓋闌干以橫斜爲義勾欄木縱橫爲之故曰闌干以木爲之故字從木息夫躬傳涕泣流兮萑蘭臣瓉曰萑蘭泣涕闌干也萑葦蘭香艸躬誤當作渙瀾亦縱橫之意淚出於眼因謂眼眶爲闌干曹植詩月落參橫北斗闌干薛令之詩苜蓿長闌干近孫太初詩山中芝艸闌干長凡橫斜皆可言闌干

七修類稿闌桿有三義木之闌桿人人所知若曹植詩曰月落參橫北斗欄桿欄桿橫斜貌也又長恨歌曰玉容寂寞淚欄桿欄桿眼眶也故韻書有眼眶之訓演繁露漢法防出謂以違禁之物越出邊禁之地也無籍而冒入宮殿則爲闌入謂其人身竊入宮禁之內也闌有遮攔之義古字多通用蘭闌攔皆一也攔檻之版爲蘭子虛賦云宛虹拖於楯軒注云楯軒之蘭版也張平子西都賦曰伏櫺檻而俯聽薛綜曰櫺臺上欄也爲軒檻可以限隔髙下故名之爲欄是皆闌干之闌也兵噐在架曰蘭張衡賦曰武庫禁兵設在蘭錡李善引劉逵魏都賦注曰受它兵曰蘭受弓弩曰錡蓋以轄束兵噐名之曰蘭也井上四立幹四出而相交亦名爲蘭言能遮限井口也聯木以邀遮禽獸爲闌上林之賦校獵也顏師古注曰校以木相貫穿總爲防校遮止禽獸而獵取之也馬牛閒廏爲防周官校人防板以養馬故命之爲闌也納奴婢閒中而鬻賣之亦名爲闌賈誼傳賣僮納之閒中閒卽防也合數者而求其義則防出防入之理皆昭昭矣後世財利所在官專其入則命之爲者水上獨木之橋也言獨專此水禁塞它路如一木橋肰也夫以專取爲則犯國禁而越出越入皆當爲闌矣

資暇錄今園庭中藥欄欄卽藥藥卽欄猶言圍援非花藥之欄也有不悟者以爲藤架蔬圃堪作切對是不知其由乖之矣按漢宣帝詔曰池藥未禦幸者假與貧民蘇林注云以竹防連綿爲禁藥使人不得往來爾漢書闌入宮禁字多作艸下闌則藥欄作藥蘭尢分明易悟也埜客叢書李濟翁資暇集園庭中藥欄欄卽藥藥卽欄此說固是然考漢宣帝紀池籞未禦幸者假與貧民非藥字又觀古人詩如梁庾肩吾曰向嶺分花徑隨堦轉藥欄唐李商隱曰水精眠夢是何人欄藥日髙紅髲王維曰藥欄花徑衡門裏又曰新作藥欄成杜子美曰乘興還來看藥欄許渾曰竹院晝看筍藥欄春賣花又曰欄圍紅藥盛張籍曰借宅常欣事藥欄多作花藥之欄用也近見苕溪漁隱亦引籞爲證

復齋漫錄資暇集謂園庭中藥欄云云方悟子美詩常苦沙崩損藥欄及乘興還來看藥欄之意

苕溪漁隠復齋乃承資暇集之誤引此以證子美詩餘以漢史宣帝紀考之地節二年詔曰池籞未禦幸者假與貧民蘇林云折竹以防編綿連禁禦使人不得往來律名爲禁禦李濟翁殊不細考乃以籞爲藥遂穿鑿爲說復齋從而信之皆過矣且子美詩云藥欄者直花藥之欄檻耳

丹鉛錄說文妄入宮掖曰徐曰律所謂闌入也通作闌漢成紀闌入上方掖門應劭曰無符傳妄入宮曰闌西域傳防出不禁又加艸作蘭列子牢有蘭子張湛注曰凡物不知生之主曰蘭殷敬順曰史記無符傳出入謂之蘭此蘭子亦謂以技妄遊義與蘭同或又加木作欄李正已曰園庭中藥欄藥音義與籞同說文禁苑也藥卽欄欄卽藥非花藥之欄也漢宣帝藥未幸者假與貧民杜子美詩乘興還來看藥欄王維詩藥欄花徑衡門裏皆貪新麗而理不通者也今或加手作攔官府文移曰巡攔曰花欄票是也以今花欄比古語藥欄語意益明若以藥欄爲芍藥之欄則今之花欄乃花蕋之欄可乎

名義考禇記室世言金井梧飄以葉上有金井字非井也唐人謂井欄爲銀牀潘平田之說不知何據葉上恐亦無字今人家鑿井有置鉛錫其下者蓋靑金也或以此得名銀牀亦非欄蓋轆轤架也廣韻轆井轤圓轉木也用以汲水喪大記以紼繞碑間之鹿盧南人謂之油葫蘆北人謂之滑車曰銀者對金而言或其色白也李白詩絡緯秋啼金井欄亦是指井蘇軾露帳銀牀初破睡誤以銀牀爲偃息之具也

戲瑕銀牀井欄也古樂府淮南王篇有後園鑿井銀作牀金缾素綆汲寒漿而唐令狐詩玉箸千行落銀牀一半空直用作思婦空牀故事不舛之甚乎按元人小說載嘉祐中河濵漁人网得小石碑題雲雨滴空階曉無心換夕香井梧花落盡一半在銀牀其詩不類唐以後人

名義考漢書武帝立井幹之樓揚子重黎篇或問茅焦歷井幹之死按井幹井上木欄其形四角或八角師古曰積木而髙於樓若井幹之形司馬曰始皇殺諌者二十七人積之闕下如井幹之狀

彈雅井幹通稱金井欄又曰銀牀

藝林彚考棟宇篇卷九

欽定四庫全書

藝林彚考棟宇篇卷十

蓬萊縣知縣沈自南撰

溝塗類

釋名圌以艸作之井一有水一無水曰罽汋

中華古今注長安禦溝謂之楊溝植髙楊於其上也一曰羊溝謂羊喜觝觸垣墻故爲溝以隔之故曰羊溝亦曰禁溝引終南山水從宮內過所謂禦溝

丹鉛錄荀子入其央瀆注中瀆也今人家出水溝則如今稱出水竇曰央溝亦有本也太平禦覽引荘子逸篇羊溝之雞稱羊溝不知何解俗作陽溝云對陰溝之稱但未見所出耳○正楊荘子注羊溝鬭雞處郭璞爾雅注陽溝巨鶤古之名雞

兼明書凡溝有露見其明者有以土塡其上者土塡其上者謂之陰溝露見其明者謂之陽溝言陽以對陰無他說也

餘冬序錄今人謂暗溝爲陰溝明溝爲陽溝所謂楊溝羊溝安知非陽溝耶

丹鉛錄周禮爲其井匽注井漏井匽堰豬愼按漏井今之滲坑匽豬今之陰溝也

丹鉛錄觀室者周於寢廟又適其偃焉爲是舉移是注云偃謂屏廁寢廟則以饗燕屏厠則以偃溲當其偃溲則寢廟之是移於屏廁矣故是非之移誰能常之古者謂混廁爲屏言其穢濁當在屏處謂偃者其形如匽周禮爲井匽以共王之湢浴又曰梁水偃也偃水爲闗空以笱承其空由是証之則湢浴之匽取魚之偃及後人灌田檢水之堰其用𨿽異其形則同

資暇錄今俗命如廁爲屋頭稱並州人咸鑿土爲室廁在所居之上故也一說北齊文宣帝怒其魏郡丞崔叔寶以混汁沃頭後人或食或避親長不能正言混因影爲沃頭焉

天中記說文曰廁淸也釋名曰廁言人雜在上非一也或曰混言混濁也或曰聞至穢之處宜常修治使淸潔也

輟耕錄今寺觀削木爲籌置混圊中名曰廁籌北史齊文宣王嗜酒滛泆肆行狂暴𨿽以楊愔爲相使進廁籌然則愔所進者豈卽此與按說文廁淸也從廣則聲韻初吏切間也雜也次也圊也居髙臨垂邊曰廁髙岸夾水曰廁史記太倉公傳豎奉劍從王之廁汲黯傳衛靑大將軍侍中上踞廁見之注如淳曰廁音則謂牀邊據牀視之一云混廁也廁牀邊側漢書注如淳曰廁混也孟康曰廁邊側也師古曰如說是也仲馮曰廁當從孟說愚意古者見大臣則禦坐爲起夫武帝固以奴待靑亦不應踞混�而見之然漢文居灞北臨廁使愼夫人鼓瑟注韋昭曰髙岸夾水爲廁卽此推之則凡廁者皆取其在兩物間爲義又郅都賈姬如廁有埜彘入廁命都擊之則此之如廁亦恐非是混圊他如劉安別謫守都廁三年荘子庚桑篇適其偃注偃屏廁也屏廁則以偃儀禮旣夕禮甸人築坅坎人溫廁塞廁萬石君建取親中裙廁牏身自澣灑注孟康曰廁行淸牏行中受糞函也至於晉侯食麥脹如廁陷而卒趙襄子如廁執豫讓髙祖鴻門會如廁召樊噲等及如廁見柏人金日防如廁擒莽何羅範雎佯死置廁中李斯如廁見鼠陶侃如廁見朱衣王惇如廁食棗劉寔誤入石崇廁郭璞被髮廁上劉季和廁上置香鑪沈慶之夢鹵簿入廁中崔浩焚經投廁中錢義廁神李赤廁鬼蒯瞶盟孔悝於廁曹植戒露頂入廁之類則眞混圊矣演繁露漢書衛靑大將軍侍中武帝據廁見之注混廁也此說非也武帝固以奴待靑矣靑時已爲大將軍亦不應如此之甚也凡言廁者皆爲其在兩物之間漢文居覇北臨廁使愼夫人皷瑟韋昭曰髙岸夾水爲廁水經曰今斯原夾二水矣原者白鹿原也覇水自北原上來近長安而合乎滻也【或謂長水會霸要之皆在兩水間其義兩通】故此原在霸滻兩間而文帝臨之是謂臨廁也卽此理推之則凡廁云者皆以兩間爲義𨿽混圊之名爲廁亦一理也詩謂夾其皇澗者是也夫水在兩土之間旣可名澗則凡廁之義皆以兩間名之復何疑哉古書所著如曰豫讓變姓名爲刑人而入襄子之廁襄子如廁心動又如管寧首過而曰固嘗如廁不冠矣諸如此類則眞混圊矣而混圊之義蓋亦同用兩間爲義也又如郅都賈姬如廁有野彘入廁命都撃之則此之如廁者正爲其在兩土夾中非混圊矣人主之見臣下不必皆在廣庭坐𨿽便殿燕間禦坐之前必有隙地使見者得以拜伏從容進退乃爲得禮今武帝之見靑也臨斬絕之岸而使靑蒲伏於絕岸之下仰視威顏如在天上可謂非禮矣故史因武帝之禮黯而對靑以言臨廁也

五雜組武帝如廁見衛靑解者必曲爲之說此殊可笑史之記此政甚言帝之慢大臣以見其敬黯耳若非混廁史何必書衛靑公主馬前奴也官卽尊貴帝狎之久矣文宣令宰相進廁籌武帝之如廁見大將軍亦何足怪

戲瑕廁牏廁中受糞函東南人謂鑿木空中如曹謂之牏此義爲正墻板汗衫之說俱非

天中記漢書萬石君取親中裙廁牏身自澣灑舊注徐廣曰牏築垣短板也廁牏謂混垣墻建隱於其厠而浣滌也一謂牏爲豆言建又自洗蕩廁豆廁豆寫除穢污之穴也呂靜曰楲窬防噐也楲虎子也窬行淸也孟康曰廁行淸牏中受糞函者也

戲瑕南齊蕭諶等謀廢欝林王領兵入宮出西弄殺之按隋書南寧有小勃弄大勃弄又洞庭山有風弄嚴陵瀨有風七里無風七十里土人謂之瀧或訛爲籠余以爲皆非必當從此弄字宋人葉夢得避署錄話似未嘗考故因循其舊說耳或以衖字當弄字者恐誤衖卽巷字楚辭五子用失乎家衖家衖家巷也揚子一閧一巷也【按避暑錄詁今嚴陵七里瀨在洞下二十餘里兩山聳起壁立連亙七里土人謂之瀧訛爲籠言若籠中因謂初至爲入瀧旣盡爲出瀧瀧本音申江反奔湍貌人以爲若籠謬也】

前聞記今人呼屋下小巷爲弄按南史蕭諶接欝林王出至延徳殿西弄弒之丁度集韻弄廈也屏也又作�蓋卽今稱耳字書又出衖字俗又呼弄唐唐亦路也丹鉛錄南史東昏侯遇弒於西弄西弄宮中別道如永巷之類也楚辭五子用失乎家衖衖音閧所云弄者蓋衖字之轉音耳元經世大典所云火衖注卽音弄丹鉛錄今之巷道名爲胡洞字書不載或作衙同又作防皆無據也南齊書蕭鸞弒其君昭於西弄注弄巷也南方曰弄北曰防弄之仄切爲防也蓋方言耳疑耀今京師呼巷爲胡同蓋胡語也世以爲俗字不知山海經已有之食囂鳥可以止同郭璞注治洞下也音洞又飛魚食之已痔同獨胡字尙未經見

丹鉛錄詩不入我陳爾雅云廟中路曰唐堂途謂之陳戰國防美人充下陳下陳猶下堂也卽今稱妻曰房下也

疑耀洪範無有作好遵王之道無有作惡遵王之路注疏止言王之道爲正道王之路爲正路而已道路二字未見分別蔡沈集傳亦未及解新安陳氏止云互詞叶韻耳抑何鹵莽也箕子作洪範其字豈輕下者余按周禮遂人及匠人自遂上之徑至於川上之路凡五又有經塗環塗野塗大小相異而道容二軌路容三軌是道小而路大也則作好之害小作惡之害大耳

初學記劉熈釋名曰道蹈也路露也言人所蹈而露見也案爾雅一達謂之道路二達謂之岐旁【岐道旁出也】三達謂之劇旁【旁出岐多故曰劇】四達謂之衢五達謂之康六達謂之荘【康樂也荘盛也言交道康樂繁盛】七達謂之劇驂【驂馬有四今此有七比之方驂劇】八達謂之崇期【崇多也多道會期在此】九達謂之逵【逵一曰馗言似背故曰馗見說文】廟中路謂之唐釋名又云城下路謂之豪【豪翔也言郡邑內所翺翔祖駕處】步所用道謂之蹊【蹊傒也言射疾別用之故還傒於正道】又廣雅曰墿軌堩街徑闤闠防道也【墿音亦堩音亙防音剛音航音幹】又畛塗陳阡陌術亦道路別名【周官曰溝上有畛釋名曰塗度也言所由得通度也堂塗曰陳言賔主相迎陳列之處也風俗通雲南北爲阡東西爲陌呂氏春秋曰子產相鄭桃李垂於術】昔黃帝爲天子匠人營國國中九經九緯經塗九軌環塗七軌野塗五軌合方氏掌達天下之道路至於四畿凡道路之舟車轚互者敍而行之凡有節者及有爵者至則爲之辟禁野之橫行徑逾者【見周官】又禮記道路男子由右婦人由左車從中央此道路之事也五經要義曰將行者有祖道一曰祀行言祭祀道路之神以祈也示兒編荘子謂人相忘於道術當讀如經術之術廣雅曰術亦道路別名呂氏春秋曰子產相鄭桃李垂於術文選謝靈運登石門最髙頂云來人迷新術去子惑故磎注曰術磎皆山路也陳晉之解學記術有序曰月令審端徑術鄕飲酒荘周皆有道術之說是途之大者謂之道小者謂之術乃知鄭音遂非也信乎荘周以湖江對道術而言則直指爲道路無疑矣三國袁術字公路杜甫朝享大廟賦押栗字韻有曰曙黃屋於道術又寄韋尹丈人云牢落乾坤大周流道術空以道術對乾坤皆明此意

畱靑日札術車道也說文邑中道也月令孟春審端徑術孟子仁術猶言義路也又言教亦多術亦此義非機巧技藝之術

困學紀聞文選補亡詩蕩蕩夷庚李善注夷常也辯亡論旋皇輿於夷庚注引繁欽辧惑吳人以船檝爲輿馬以巨海爲夷庚庚者藏車之所愚按左傳成十八年披其地以塞夷庚正義謂平道也二字出此選注誤秕言左傳以塞夷庚注云夷庚往來要道也字書夷平也庚道也吳志云吳人以船楫爲輿馬以巨海爲夷庚言視大海猶平道也臧榮緒晉書云夷庚未入言未能入平道也陸機辧亡論云旋皇輿於夷庚亦取平道之義注文選者乃云夷庚者藏車之所豈其然乎束晳詩序云由庚萬物得由其道也亦訓庚爲道

史記考要封禪書唐中數十里虎圏唐中猶詩所謂中唐也毛氏傳曰中中庭也唐堂塗也爾雅曰廟中路謂之唐張衡西京賦班固西都賦並稱唐中漢書作商中如淳曰商中商庭也師古曰商金也故謂西方之庭爲商庭於莵亦西方之獸故於商庭置圏牢也

疑耀輦路二字世皆以爲車輦所行之路李周翰注文選輦路樓陛也上林賦輦道纚屬如淳注曰輦道閣道也與李說同是輦道卽輦路皆非道路矣又甬路亦飛閣之復道今人以官署墀內之道爲甬路乃傳誤也戲瑕疑耀以輦路爲閣道是矣而指甬路爲飛閣之復道似非按今之甬路疑卽古之馳道也官署墀中亦云然者謂其甃形隱起象湧出之義耳漢書應劭注曰馳道若今之中道賈山曰秦爲馳道東窮燕齊南極吳楚道廣五十步三丈而樹厚築其外隱以金錐

秇林伐山王仲宣從軍詩館宇充防裏士女滿荘自非聖賢國誰能享玆休音求九交之道也字從九從酋爲是又說文音逵從九從首九達道也似背故曰馗從九首一道爲一首與同義而異音今人不識字皆從首誤矣此見王粲集古本最可證今本多作馗非也正楊曰選注自明曰古本何耶韻會支尢一韻通作馗

臆乘荘馗王仲宣從軍詩館宅充防裏女士滿荘馗李善注引韓詩肅肅兔施於中馗爾雅曰六達謂之荘九達謂之逵說文逵或作馗故毛詩兔云施於中逵荘馗蓋衢道之稱也

說楛淮南子聖人之道猶中衢而致尊注道六通謂之衢六尊爲衢尊晁無咎詩一篇尙可三致意聽人酌去如衢尊

名義考街四通道也今街衢之街階陛也今階級之階祴磚道也周禮考工記堂塗注若今令甓祴今之磚砌地也令與瓴同爾雅瓴甋謂之甓【裓音該】

說楛江梅桃李橘杏紅梅碧桃芙蓉各成一徑名三三徑詩云三徑初開是蔣卿再開三徑是淵明誠齋奄有三三徑一徑花開一徑行周益公贈誠齋詩回環自辟三三徑頃刻能開七七花

焦氏筆乘陳湯傳斬郅支首及名王以下宜縣頭槁街蠻夷邸間以示萬里明犯彊漢者𨿽逺必誅按二輔黃圖槀街在長安城南門內舊有蠻夷邸故宋胡邦衡乞斬秦檜疏云願斷三人頭竿之槀街正以金使在彼故欲斷檜首懸之以伐其狡謀而絕其和耳陳克勤平逆頌吉祥就磔欽首懸竿槀街闐闐都人快觀又正徳甲戌江西擒獲劇盜王浩八等法司論擬宜懸首槀街以正國法此於蠻夷何所交渉而引槀街之文乎

中華古今注程雅問曰堯設誹謗之木何也答曰今之華木也以橫木交柱頭狀如華也形如桔橰大路交衢悉施焉或謂之表木以表王者納諌也亦以表識衢路秦乃除之漢始復修焉今西京謂之交午柱也

雋言酈食其傳沛公至髙陽傳捨師古曰傳捨者人所止息前人已去後人復來傳相傳也一音張戀反謂傳置之舍也其義兩通又趙王彭祖傳自行迎除捨師古曰至除捨迎之也除捨謂初所至之舍也孫寶傳更爲除捨師古曰除謂修飾掃除也

演繁露宣帝元康二年詔曰吏或擅興徭役飾廚以稱譽過客按廚兩事也廚庖也以好飲食供過客則爲飾廚也傳者驛也具車馬資行役則爲飾也今人合廚爲一槪謂丰饌爲廚非也

天中記玉海郡國朝宿之舍在京者謂之邸郵騎遞之館在四方者謂之驛說文驛置騎也○玉藻士曰遽之臣注曰遽以車馬給使者也謂若今時乘驛遞傳而遽疾故謂之遽也○釋文以車曰傳以馬曰遽文帝二年詔曰以給傳置師古曰置者置傳驛之所因名置田橫至屍鄕廏置臣瓉曰廏置謂置馬以傳驛者曹參取狐父祁善置文穎曰善置置名也李陵騎置以聞師古曰騎置謂驛騎也

天中記說文郵境上行書捨從邑垂垂邊也徐曰郵之言過使所過也廣雅郵驛也置亦驛也風俗通曰漢攺郵爲置置者度其逺近之間置之也增韻又馬傳曰置步傳曰郵

秇林伐山唐會要驛傳曰使防音閭

丹鉛錄置郵傳命古注置驛也郵馹也驛與馹置與郵何別乎考之說文馹傳也驛置也置緩而郵速驛遲而馹疾也置有安置之意如今制云日行一程郵有過而不畱之意猶今制云倍道兼行左傳楚子乘馹車會師於臨品之上又祁奚乘馹而見範宣子及子木使馹謁諸王又云吾將使馹聘問諸晉以上馹字見於左傳者四條皆言速馳之意後世不達馹字之義而吏牘俗書又以馹爲驛之省文本朝刻春秋大全皆認馹爲俗書省文盡攺左傳四馹字爲驛作者之精意隱矣○漢制四馬髙足爲置皆君與大夫所乘其行安舒故不得不遲一馬二馬爲軺君書使命之用故不得不疾漢文帝自代來乘六車亦取其速○驛與馹二字於文義爲小肰混而不分則解經皆謬矣元許白雲曰馬逓曰置步逓曰郵蓋想象妄說初無所祖不思古注郵訓爲驛若是步逓字何以從馬乎

說略孟子曰速於置郵而傳命注置驛也郵馹也驛與馹何別乎按說文驛置騎也從馬睪聲馹驛傳也從馬日聲合而觀之驛主於騎言馬也馹主於傳言車也驛字經典罕見惟左傳文公十六年有楚子乘驛會師於臨品之文書雲雨霽防驛克言文直達如驛路也許白雲曰字書馬逓曰置步逓曰郵漢謂之乘傳髙祖五年令田橫乘傳詣洛陽如淳曰漢律四馬髙足爲置傳四馬中足爲馳四馬下足爲乘一馬二馬爲軺傳又謂之遽說文傳也一曰也徐曰馹車也周禮行人掌邦國遽之小事車尙速故又爲迫也荘子仁義先王之蘧廬可以一宿是遽廬卽捨也風俗通曰漢攺郵曰置此說非孟子已有置郵之說矣五雜組古者乘皆驛車也史記田橫與客二人乘詣雒陽注四馬髙足爲置四馬中足爲馳四馬下足爲乘然鄭子產乘遽而至則似單馬騎矣釋文以車曰傳以馬曰遽子產時相鄭國豈乏車乎懼不及故乘遽其爲驛馬無疑矣漢初尙乘車如鄭當時王溫舒皆私具驛馬后患其不速一槪乘馬矣

天中記桂苑叢談館客捨也待賔之舍曰館開元文字凡事之賔客館焉捨也有積以待朝聘之官是也客捨逆旅名候館也公館也公宮者公所爲也私館者是卿大夫以下之家

天中記釋名亭停也人所停集也風俗通春秋國語有寓望謂今停也民所安定也亭有樓從髙省丁聲也漢家因秦大率十里一亭亭畱也今語有亭待蓋行旅宿食之所館也亭亦平也民有訟諍吏畱辧處勿失眞正也

藝林彚考棟宇篇卷十﹤子部﹐雜家類﹐雜考之屬﹐藝林匯考__服飾篇﹥

欽定四庫全書

藝林彚考服飾篇卷一

蓬萊縣知縣沈自南撰

冠幘類上

事物紀原通典曰上古衣毛蝟皮後代聖人見鳥獸冠角乃作冠纓黃帝始用布帛或曰黃帝巳前用皮羽也六帖曰孔子作緇布冠誤矣

中華古今注牛亭問冕者繁露何也答曰假玉而下垂如露而繁也文選云衮冕垂旒所以蔽明黈纊塞耳所以閉聰所謂天子衮冕之服也

名義考黃帝垂衣裳有冕服虞舜觀古人之象日月星辰山龍華虫作防宗彞藻火粉米黼黻絺繡有十二章之制周去三辰爲旂常九章自山龍而下謂之衮冕龍阿曲也七章自華虫而下謂之鷩冕鷩朱雉卽華虫也五章自宗彞而下無火謂之毳冕虎蜼毛縟也三章粉米黼黻謂之希冕所存者少也一章惟黻而巳曰冕衣也此皆自服而言曰冕者以服得名也非冕之上有龍與鷩等也衮冕十二旒王大祀朝覲服之上公九旒鷩冕九旒王祀先公饗射服之王三公八旒侯伯七旒毳冕七旒王四望服之王之孤卿六旒子男五旒希冕五旒王祭社稷五祀服之王之大夫諸侯之孤各四旒元冕三旒王祭羣小祀服之諸侯之卿三旒再命大夫二旒一命大夫一旒王之五冕旒有多寡每旒玉皆十二無增損也上公以下每旒玉數如其旒數尊卑之等也是冕之與服君臣所共惟冕前後垂旒則遞減耳故臣下之冕總謂之裨冕說文曰冕者大夫以上冠也玉藻注冕以板爲之師古注五冕之板廣八寸長六寸前圓後方有綖綖用三十升布染黃覆冕上出冕前後而垂有紘紘冠捲也有紞卽黈纊以黃綿爲圜懸冕兩旁塞耳者下系玉瑱謂之珥有繅繅合五采絲爲繩垂於綖之前後以結玉有就就成也一玉爲一成結之不相棄也周制如此秦服袀元漢冠竹皮因陋就簡古制隳廢此賈生有易服色之請班固不志輿服也

名義考裨冕副褘【裨音卑】裨之言偏也天子大裘爲上公衮侯伯鷩子男毳偏於天子者也玉藻諸侯裨冕以朝是也

秕言禮記知天者冠述知地者履絇述注通天冠也誤矣漢輿服志通天冠髙九寸正竪頂少邪卻乃直下爲鐵捲梁前有山展筩爲述乘輿所常服晉志通天冠本秦制前後有展筩冠前加金博山述郊祀天地明堂宗廟元防臨軒介幘通天冠平冕唐志通天冠冬至朝賀祭還燕羣臣養老之服是通天冠乃天子冠也豈可謂知天者冠之乎漢志又云建華冠以鐵爲柱捲貫大銅珠九枚制似縷鹿記曰知天者冠述知地者履絇春秋左傳曰鄭子臧好鷸冠此則是也然則冠述爲建華冠明矣注禮記者以通天冠前有山述故誤以述爲通天冠耳逸周書知天文者冠鷸述卽鷸也天將雨鷸先知之故知天者以爲冠禮圗以鷸冠爲術士冠此又以述與術音相近而誤漢志自有術士冠趙武靈好服之漢不施用非鷸冠也

筠軒釋略記曰天子玉藻十有二旒玉謂冕前後垂旒之玉也藻謂雜采絲繩之貫玉者也蓋以藻穿玉以玉飾藻故總謂之玉藻

中華古今注文官進賢冠古緌貎冠之遺象也武官冠古緇布冠之遺象也緇布冠上古之法武人質木故須法焉

秕言博物志云古者男女皆絲衣有故乃素服又冇冠無幘故𨿽凶事皆著冠也隋禮儀注曰幘始於秦人施於武將初爲絳帕以表貴賤然吳越春秋云公孫聖勸吳王遣下吏太宰嚭王孫駱解冠幘肉袒徒跣稽首謝於句踐是則春秋時巳有幘矣此可補事物紀原之遺輟耕錄巾幘釋名巾謹也當自謹於四教儀禮二十成人士冠【如字】庶人巾說文發有巾曰幘幘卽巾也又方言覆髻謂之幘漢書卑賤執事不冠者所服或謂之承露按儀禮士冠庻人巾則古者士以上有冠無巾幘惟庶人戴之秦謂民爲黔首漢謂僕爲蒼頭漢書謂卑賤者所服此其證也後世上下通用之謂之燕巾蔡邕獨斷曰漢元帝額有壯發不欲人見故加巾幘以包之也然則巾自巾幘自幘不獨卑賤者所服𨿽尊者亦服之矣至王莽冠內加巾故詩人云王莽禿幘施屋又光武岸幘見馬援又按魏志注太祖以天下凶荒資財乏匱擬皮弁裁縑帛爲帢【或作幅乞洽反】合乎簡易隨時之議以色別其貴賤本施軍飾非爲國容韻書弁缺四隅謂之帢【前時軍人弓手所戴小白帽是也】一曰按頭使下故曰帢增韻埤蒼皆曰帽也晉輿服志哀帝立秋禦讀令攺用素白幍漢末王公名士多委王服以幅巾爲雅魏武始制幍成帝制使尙書八座丞郎門下二省侍官乘車白幍低幃出入掖門又二官直宮著烏紗幍往往士人宴居皆著幍矣幍𨿽冠弁遺制去古益逺用巾幘爲近之一說秦加武將首飾爲絳帕後稍稍作顏題漢興續其顏卻摞【音羅】之施巾連題卻覆之卽喪幘也名之曰幘至孝文帝乃髙顏題續之以耳崇其巾爲屋合後施巾上下文者長耳武者短耳古者冠制皆硬殻自額上至於頂如今禮冠者然後世乃作小冠厪以束髮冠下施幘冠幘之上又總施巾皆效漢元帝所服之制也夫歷代損益隨其所宜苟不害於義從俗可也孔子居宋衣縫掖居魯冠章甫亦從俗也

演繁露冠服古今異制而苦無明著旣其制不能明了則其所施用或當或否皆不可別識矣幘者冠下覆髻之巾也史遊急就章曰冠幘簪黃結髮紐顏師古釋之曰幘者韜發之巾所以整亂髮也當在冠下或單著之揚雄方言曰覆髻謂之幘巾或謂之承露或謂之覆髻皆趙魏間通語也夫其從覆髻而言則顏師古謂爲整發者是也冠冕有旒崔豹古今注以爲垂露則承露云者從借冠言之也漢元帝額有壯發不欲人見始進幘服羣臣皆隨焉庾凱醉墮幘機上以頭就穿取檀道濟被収脫幘投地皆顏師古謂或單著之者也若其人應著冠則以幘借其下賤而執事則無冠單著幘也應劭漢官儀謂幘者卑賤不冠者之所服是也董偃緑幘傳鞲拜謁武帝帝令起趨東廂就衣冠是也董仲舒止雨書亦曰執事者赤幘摯虞決疑曰凡救日蝕者皆著赤幘以助陽知其皆賤者之服也始有幘時未以覆髻但韜裹鬢毛使著冠使髮不防面耳凡此言冠而及幘者其冠皆冕冕冒額故必用幘以収髮也古冠冕得通言故也若單著旣冠之冠則露發無所事幘也蔡邕獨斷曰元帝進幘但遮覆額前壯髮尙未有巾也王莽頭禿始加巾故其俚語曰王莽禿幘施屋後漢書曰半頭幘劉俠卿爲劉盆子制半頭赤幘續漢書曰半頭幘卽空頂幘其上無屋故以爲名東宮故事曰太子有空頂幘一枚空頂卽半頭也元帝時尙未有巾故東宮用空頂幘者本古也屋卽巾也有顏有屋卽異乎空頂矣梁冀攺易服制作庳幘狹冠是冀自攺莽制損下其屋也董巴漢輿服志曰古者有冠無幘秦以爲武將首飾爲絳幘以表貴賤後稍作顏題漢興續其顏卻結之施巾連題卻覆之至文帝乃髙顏續爲之耳且崇其屋貴賤皆服之夫耳者結巾之角也巴謂崇屋始於文帝恐不及蔡邕謂爲始莽者的也董偃服庖人服故緑幘衛宏漢舊儀曰齋緑幘耕靑幘漢官儀曰謁者著緗幘大冠皆隨事著色若東觀漢記載光武初起服赤幘賜段熲赤幘大冠一具孫堅爲董卓所圍著赤幘潰圍而出皆執事者單幘之證也夫止雨救日執事者皆赤幘未必主爲助陽也蓋漢以火王其在五徳尙赤耳故董仲舒繁露曰以赤統者幘尙赤是專漢制也

名義考說文冠絭也所以絭髮又曰髮有巾曰幘夏之冠曰母追追猶堆也商曰章甫漸章著也周曰委貎委曲有貎也並以緇布爲之故曰緇布冠又曰冠輿服志委貎與皮弁同制長七寸髙四寸前髙廣後卑鋭但皮弁以鹿皮耳制𨿽不可詳今羽流束髮者大略近之趙惠文冠以冠如蟬翼猶古鷩冕一名鵕防冠一名鶡冠謂之武弁鵕防鶡勇而有介今勲臣籠巾挿雕羽其遺意楚獬廌冠以獲獬廌得名後有鐵柱又曰柱後謂之法冠今憲臣冠加獬廌亦其遺意唐翼善冠太宗采古制自服之今乘輿常服亦名翼善冠或唐制也其他冠名尙多制不可考防加武將首飾絳帕後稍作顏題漢興續其顏卻結之施巾連題卻覆之名之曰幘孝文乃髙顏續爲之耳崇其巾爲屋文者長耳武者短耳若今喪冠

宛委余編幘古賤人不冠者之服也漢元帝額有壯發始引幘服之王莽頂禿又加其屋漢末王公名士多委王服以幅巾爲雅是以袁紹崔鈞𨿽爲將帥皆著縑巾魏武惜財擬古皮弁裁縑帛以爲以色別其貴賤卽帢也未有岐荀文若巾之行觸樹枝成岐因而弗攺巾以葛爲之形如而橫著之古尊卑共服也

五雜組古人幘上加巾冠想因髮不齊之故今网巾是其遺意但幘以布絹爲之加屋其上可以代冠如董偃緑幘孫堅赤幘之類今俗名腦包者也

五雜組童子幘無屋者示不成人也近時總角者猶系一网巾邊是其遺制旣云童子幘無屋明丈夫幘皆有屋矣又云王莽以頂禿加屋何耶董偃武帝時人以緑幘見天子必非無屋者幘本賤者之服緑幘又其賤者近代樂工著緑頭巾亦此意也

困學紀聞玉藻注士以下皆禪不合而繂積如今作幧頭爲之也【幧七消反】後漢向栩著絳綃頭注字當作幧古詩云少年見羅敷脫巾著幧頭儀禮注如今著防頭自項中而前交額上卻繞髻也

丹鉛錄儀禮注弁名出於槃槃大也名出於幠幠覆也

畱靑日札石季龍以女騎一千爲鹵簿皆著紫綸巾織錦袴金銀縷帶五紋織成鞾遊於戲馬觀魏瓘搗衣賦黃金釵兮碧雲發白綸巾兮靑女月佳人聽兮良未歇則是婦人亦冠巾也○帢本音鞈靺鞈士服蔽膝之衣詩鞈注合韋爲之以茅搜艸染之一曰靺鞈是則未染者當爲白帢矣魏祖擬皮弁裁縑帛爲帢以色別貴賤本軍飾非國容弁缺四隅曰帢

畱靑日札桐巾隋左相牛卜議著桐巾以桐木爲之內加漆烏匼巾子美詩晚風爽烏匼烏角巾子美詩錦裏先生烏角巾蘇子瞻詩二老白接防兩郎烏角巾折角巾郭林宗遇雨折一角故名今有六角巾八角巾常服本四角此好異者葛巾諸葛孔明陶淵明用以漉酒又漢末王公名士以幅巾爲雅袁紹崔豹爲將帥皆著幅巾踣養巾唐中宗賜百官踣養巾帝在籓時冠珠巾唐昭宗時侯王將帥以珠一顆盤襆頭腳貫以銀綫而簪之新羅巾皇甫眞獻新羅巾子�塵於髙瑀以贖田知之罪鹿巾路羣制陶景通明鹿皮巾谷皮巾張孝秀文逸化巾桑維翰服蟬翼紗士夫帽庶表四方名爲化巾華陽巾顧況蓮花巾吳江女道士云巾一名燕尾巾蘇子瞻謝人惠云巾詩白鷺巾晉山簡白接防接防白帽也爾雅注江東取白鷺頭翅背上長翰毛以爲睫攡名曰白鷺縗唐巾唐制四腳二系腦後二系領下服牢不脫有兩帶四帶之異今進士巾亦稱唐巾【隋唐嘉話舊人皆服衮巾至周武始爲四腳國初又加巾子焉】兩儀巾後垂飛葉二扇飛檐巾東坡巾云蘇子遺制山谷巾黃庭堅遺制萬字巾上濶而下狹形如萬字鑿子巾如唐巾而去其帶耳

說略巾本佩巾禮左佩紛帨是也帨拭物之巾詩無感我帨兮卽今之手巾汗巾也亦褵屬褵婦人之褘卽今香纓詩親結其褵注帨巾也詩縞衣綦巾綦蒼艾色女之貧陋者漢賈山至言又云赦罪人憐其亡發賜之巾故曰卑賤者所服蔡邕則雲天子見令長三老官屬賜以酒食帛葛越巾佩帶之屬又漢元帝發壯加巾是天子亦服巾也艸木子曰紗防圓領唐服也仕者用之巾笠襴衫宋服也巾環襈領金服也帽子系腰元服也方巾圓領前明服也庶民用之蓋古之庶人服巾而今制則庶人不得服巾故中記亦云契丹富豪要褁頭巾者納牛駝七十頭馬百匹名曰舎利是庶人𨿽豪富在匃奴亦不得服巾也

宛委余編學齋占有云古者有冠而無巾非無巾也蓋巾止以羃尊罍爪果之用不加於首也故六經止言冠下至於虞人亦以皮冠野老亦以黃冠是有簪導方爲冠也至於罪人方去其冠而加黒幪漢世之冠貴者則有通天逺遊方山之類武夫則有鵕防閒居則有竹皮鹿皮之類皆冠也以簪附之而所謂巾幘稍稍施於執事賤人之首如庖人緑幘是也至晉人輕浮方有接防白葛漉酒之巾然起於後漢郭林宗折角巾矣至於近代反以巾爲禮而戴冠不巾者爲非禮又朝服襆頭乃後魏狄制及後唐而施長腳同伶優之賤至於今士夫安之曾莫議其非者【至於履舄則古有舄有履有屨而無靴故靴字不見於經至趙武靈王作戎服方變履爲靴而至今服之本朝徽宗政宣間嘗變靴爲履矣至髙宗時務反政宣之失仍變履爲靴冠履兩事反使今之道流得竊其似又如上衣下裳各爲長短之制衣才至膝裳乃裙也今之祭服是也後魏戎服便於鞍馬遂施裙於衣爲橫幅而綴於下謂之襴今之公裳是也外裔之服也數者學士大夫皆安之而莫革】

七修類槁綸巾綸字世人皆知兩音一曰綸一曰闗而不知其故蓋倫巾韻同而音近詩法所忌也故讀曰闗皮日休有白綸巾下發如絲之句有一本注作闗想始於此韻防𨿽有兩収皆引釋於倫字之下而無一字及闗字義且闗字仍注龍春切則當爲倫字矣所以二収因韻書起於沈約若說文止於一収矣

丹鉛錄巾說文靑絲綬也音闗仲長統昌言身無半通靑之綬而竊三辰龍章之服爾雅似組似組東海有之皆以艸色似也鹿角菜組海中苔今之燕窠菜也詩人白巾紫巾皆合用此字而俗多用綸自綸自綸豈可混用也

宛委余編防本纚也古者有冠無幘冠下有纚以繒爲之後世施幘於冠因裁纚爲防永明中蕭諶開博風防後裠之制爲破後帽末年民間制倚勸帽建武中帽裠覆頂東昏侯斷之東昏時羣小又造四種帽因勢爲名一曰山鵲歸林二曰兔子度坑三曰反縛黃離嘍四曰鳯凰度三橋皆服妖也吳孫休衣服之制上長下短積領五六而裳居二上有餘下不足也晉武太始初衣上儉下丰著衣者皆厭防下掩上也元康末婦人衣出兩襠加乎交領之上內出外也

五雜組古婦人亦著帽漢薄太后以冒絮提文帝注帽也趙昭儀上飛燕金花紫綸帽又賀徳基於白馬寺逢一婦人脫白綸巾以贈之諸葛武侯遺司馬懿巾幗婦人之服則古婦人亦有巾也

演繁露薄太后以冒絮提文帝晉灼曰巴蜀異志謂頭上巾爲冒絮冒音陌顏師古曰老人以覆其頭應邵曰陌額絮也詳其所用當是以絮爲巾防冒老者防額也冒之義如冒犯鋒刄之冒其讀如墨則與陌音冒義皆相近矣漢官舊儀皇后親蠶絲絮自祭服神服外皇帝得以作縷縫衣皇后得以作巾絮而已以絮爲巾卽冒絮矣北方寒故老者絮防其頭始得溫暖地更入北則胡中貂冠狼頭帽皆其具矣

畱靑日札帽冒也輿服志上古穴居野處衣毛而帽皮又曰官民皆戴帽其檐或圓或前圓後方或樓子蓋兜鍪之遺制也所雲樓子卽今南方村中小兒所戴五采防金綫帽皆元俗也

中華古今注大帽子本嵓叟艸野之服也至魏文帝詔百官常以立冬日貴賤通戴謂之溫帽○搭耳帽本戎服以韋爲之以羔毛絡縫趙武靈王更以綾絹皂色爲之始並立其名爪牙帽子蓋軍戎之服也又隠太子常以花搭耳帽子以畋獵遊宴後賜武臣及內侍從○烏紗帽武徳九年十一月太宗詔曰自今已後天子服烏紗帽百官士庶皆同服之

中華古今注貂蟬胡服也貂者須其文而不煥炳外柔易而內剛勁也蟬者淸虛識變也在位者有文而不自耀有武而不示人淸虛自牧識時而動也

宛委余編今公侯伯所戴貂蟬冠制按武冠一名大冠一名繁冠一名建冠一名籠冠卽古惠文冠以其趙惠文所造也亦云惠者蟪也其冠文輕細如蟬翼故名卽今之籠巾也漢侍中常侍則加金璫附蟬爲飾挿以貂毛黃金爲竿侍中挿左常侍挿右金取剛彊百煉不耗蟬居髙飲淸口在腋下貂內競悍而外柔縟蓋眞貂也故曰貂不足狗尾續今則取絲繩屈曲而上有纓耳今蟬有三等國公玉侯金伯玳瑁

宛委余編今文臣冠卽古進賢冠也然古前髙七寸後髙三寸與今稍不同今則後髙而前低梁制人主始加元服五梁三公及公侯三梁卿大夫闗內侯千石以上兩梁餘一梁今一品七梁二品六梁三品五梁以次而殺至九品雜流一梁於前綴一小妝金獬廌曰廌冠內外臺臣得戴之按古獬廌冠髙五寸以縱爲展筩鐵爲柱捲亦似不同也

資暇錄永貞之前組藤爲蓋曰席帽取其輕也後或以太薄冬則不禦霜寒夏則不障暑气乃細色代藤曰氊帽貴其厚也非崇貴莫戴而人亦未尙元和十年裴晉公爲臺丞自化理第早朝時靑鎭一帥伺便謀害晉公繄帽是賴刃不卽及而帽折其檐旣脫禍朝貴乃尙之近者布素之士亦皆戴焉太和末又染繒而復代曰疊綃帽𨿽示其妙與氊帽之庇懸矣防昌已來吳人巧有結絲帽若网其巧之淫者織花鳥相厠焉近又染藤爲紫復以輕相尙

資暇錄自便服乘馬以來旣無幃蓋乃漸至大裁帽席帽之障蔽近年時態惟修虛事至於致恭尊髙不敢戴上馬宜矣直有出門猶露首面如之何

玉堂漫筆防陽大堤曲有倒著接防花下迷蓋用白紗作巾南朝𨿽帝王亦服白紗帽沈攸之所謂大事若克白紗帽共著耳又別有白疊巾白綸巾後世惟凶服乃用白

秕言唐詩多用白接防韻釋云接防白帽也爾雅云鷺舂鉏注雲頭翅背上皆有長翰毛今江東人取以爲睫攡名之曰白鷺縗睫與接攡與防通而世說獨云接防今之襴衫也二說不同李白詩雲頭上白接防則亦以接防爲白帽而不以爲襴衫矣

丹鉛錄帢首服狀如弁而缺四角魏志云武帝以天下凶荒財幣乏用擬古皮弁裁縑帛以爲之合乎簡易之義故名帢帢者恰也俗云恰好也晉代用白色唐陳子昂詩郤家子弟謝家郎烏巾白帢紫香囊

宛委余編尙書八座三省侍郎白帢低幘出入掖門又二宮直宦者烏紗士人宴居皆著帢矣王丞相白帢綀布單衣江左以後白紗帽遂爲人主之服臣下不敢輒用按五行志服妖傅議白帢白乃軍容非國容也幹寶以爲縞素凶喪之象南齊書亦云白帢單衣謂之素服以舉哀臨喪者又初作白帢橫縫其前以別後名之曰顏永嘉間稍去其縫名無顏帢

演繁露侯景僭立著白紗帽而尙披靑袍宋泰始元年羣臣欲立湘東王引入西臺登禦座著白紗帽按此卽白紗帽乃人主之服宋蒼梧王死王敬則取白紗加蕭道成首使卽祚曰誰敢復動

癸辛雜識管寜白帽之說尙矣杜詩亦云白帽應須似管寜然幼安本傳止云嘗著皁帽又云著絮帽布衣而已初無白帽之事獨杜佑通典帽門載管寜在家常著帛帽豈以帛爲白乎然宋齊間天子燕私多著白髙帽或以白紗今所畫梁武帝像亦然蓋當時國子生亦服白紗巾晉人著白接防謝萬著白綸巾南齊桓崇祖白紗帽南史和帝時百姓皆著下檐白紗帽唐六典天子服有白紗帽他如白帢白幍之類通爲慶弔之服古樂府白紵歌云質如輕雲色似銀制以爲袍余作巾杜詩光明白巾常念著白帽采薇靑雲端白樂天詩云靑笻竹杖白紗巾古之所以不忌白者蓋喪服皆用麻重而斬齊輕而功緦皆麻也惟以升數多寡精粗爲異耳自麻之外繒縞固不待言薴葛𨿽布屬亦皆吉服縞帶薴衣昔人猶以爲贈何忌之有漢髙帝爲義帝發喪兵皆縞素行師權制固不備禮後世人多忌諱喪服往往求殺今之薄俗蓋有以縞素爲緦功者宜乎巾帽之不以白也

演繁露隋志宋齊之間天子宴私著白髙帽士庶以烏太子在上省則帽以烏紗在永福省則白紗隋時以白幍通爲慶弔之服國子生服白紗巾晉人著白接防竇蘋酒譜曰接防巾也南齊桓崇祖守壽春著白紗帽肩輿上城今人必以爲怪古未以白色爲忌也郭林宗遇雨墊巾李賢注云周遷輿服雜事曰巾以葛爲之形如幍幍口洽反本居士野人所服魏武造幍其巾乃廢今國子學生服焉以白紗爲之是其制皆不忌白也樂府白紵歌質如輕雲色似銀制以爲袍余作巾袍以光軀巾拂塵吳兢樂府要解案舊史白紵吳地所出則誠今之白紵列子所謂阿錫而西子之舞所謂白紵紛紛鶴翎亂者是也今世人麗妝必不肯以白紵爲衣古今之變不同如此唐六典天子服有白紗帽其下服如裙襦襪皆以白眎朝聽訟燕見賓客皆以進禦則猶存古制也然其下注云亦用烏紗則知古制𨿽存未必肯用多以烏紗代之則習見忌白久矣世傳明皇幸蜀圗山谷間老叟出朢駕有著白巾者釋者曰服諸葛武侯也此不知古人不忌白也【疑耀宋明帝末年多忌諱以白門爲不祥諱之右丞江謐誤犯上變色曰白汝家門則唐以前已忌之矣】

藝林彚考服飾篇卷一

欽定四庫全書

藝林彚考服飾篇卷二

蓬萊縣知縣沈自南撰

冠幘類下

野記殷冠章甫甫大夫也以之表章大夫也【按此出釋名】夢溪筆談襆頭一謂之四腳乃四帶也二帶系腦後垂之折帶反系頭上今曲折附頂故亦謂之折上巾唐制惟人主得用硬腳晚唐方鎭擅命始僭用硬腳本朝襆頭有直腳局腳交腳朝天順風凡五等惟直腳貴賤通服之乂庶人所戴頭巾唐人亦謂之四腳蓋兩腳系腦後兩腳系領下取其服勞不脫也無事則反系於頂上今人不復系頷下兩帶遂爲虛設

中華古今注襆頭本名上巾亦名折上巾但以三尺皂羅後裹發蓋庶人之常服沿至後周武帝裁爲四腳名曰襆頭以至唐侍中馬周更以羅代絹又令重系前後以象二儀兩邊各爲三撮取法三才百官及士庶爲常服

演繁露襆頭起於後周一名四腳其制裁紗覆首盡韜其發兩腳系腦後故唐裝悉垂腳其攺爲硬腳史不載所始故莫知其的自何時也孫角談苑載栁玭在東川有從子來省玭不甚顧僕輩相與獻疑曰得無責敬於君之襆頭也乎姑垂腳入見以占其意可也此郎乃垂下翹翹之尾果獲撫接則知當栁玭時襆頭不皆垂腳其屈而下垂者乃其用以爲敬也國初有王易者著燕北錄載契丹受諸國聘覲皆繪畫其人物冠服惟新羅使人公服襆頭略同唐裝其正使著窄袖短公服橫烏正與唐制同其上節亦服紫同正使惟襆頭則垂腳疑唐制以此爲等差故流傳新羅者如此也又秦再思洛中紀異云唐太宗令馬周雅飾襆頭至昭宗乾符初教坊內教頭張口笑者以銀撚襆頭腳上簪花釵與內人裹之上悅乃曰與朕依此樣進一枚來上親櫛之復覽鏡大悅由是京師貴近效之龎元英著文昌錄乃以爲宣宗未知孰是沈存中筆談謂唐惟人主得服硬腳晚季方鎭擅命始有僭服者宣和重修鹵簿圗言唐制皆垂腳其後帝服則腳上曲五代漢後漸變平直其說與上所載略同而皆不記所出豈皆以意揣度乎燕談錄古之襆頭自隋以前只是皂絹幕其首唐馬周始制四腳系於上二腳垂於後又加巾子制度不一武后時賜臣下巾子謂之武家樣又有髙頭巾子明皇賜臣下內樣巾子又裴寛嘗自制巾子僕射巾自唐中葉已後謂諸帝攺制其垂二腳或圓或濶周絲爲骨梢翹矣臣庶多效之然亦不妨就枕余家有陳宏畫明皇裹頭坦腹仰臥吹玉笛圗又鄭谷詩云玉階春冷未催班楚拂塵衣就笏眠其便如此唐末喪亂自乾符後宮娥宦官皆用木圍頭以紙絹爲襯腳用銅錢爲骨就其制成而戴之取其緩急之便不暇如平時對照系裹也僖宗愛遂制成而進禦五代帝王多裹朝天襆頭二腳上翹四方僭位之主各創新樣或翹上而反折於下或如團扇蕉葉之狀合抱於前僞孟蜀始以漆紗爲之湖南馬希範二角左右長丈餘謂之龍角人或誤觸之則終日頭痛至劉漢祖始仕晉爲並州衙校裹襆頭腳左右長尺餘橫直之不復上翹迄今不攺其制

余氏辧林襆頭之制古斫桐木爲之後世易以藤胚冒之以紗四角有腳下垂後世易以橫張兩翅前代惟伶官所戴因唐莊宗取伶官襆頭帶之後遂爲例然惟人主得戴後藩鎭僭用之今大小官員皆得戴然惟祭服之也

席上腐談唐人襆頭初以皂紗爲之後以其軟遂折桐木山子在前襯起名曰舉頭容以爲起於魚朝恩五代相承用之至宋乃易以藤織者仍易以紗後又易以漆紗周武所制不過如今之結巾就垂兩角初無帶唐人添四帶以兩角垂前兩角垂後宋又橫兩角以鐵綫張之庶免朝見之時偶語近時涼緇巾以竹絲爲骨如涼帽之狀而覆以皂紗易脫易戴夏月最便

席上腐談襆頭起於周武帝以幅巾裹首故曰襆頭襆字音伏與襆被之襆同今誤爲僕

老學庵筆記孫防傳張津常著綘帕頭帕頭者巾幘之類猶今言襆頭也韓文公云以紅帕首已爲失之東坡云綘帕防頭讀道書增一防字其誤尢甚

中華古今注昔禹王集諸侯於塗山之夕忽大風雷震雲中甲馬及九十一千餘人中有服金甲及鐵甲不被甲者以紅絹襪其首額禹王問之對曰此襪額蓋武士之首服皆佩刀以爲衛從乃是海神來朝也一云風伯雨師自此爲用後至秦始皇巡狩至海濱亦有海神來朝皆戴襪額緋衫大口袴以爲軍容禮至今不易其制【九十字疑誤】

愛日齋叢抄元和聖徳詩云以紅帕首注者引實錄曰禹防塗山之夕大風雷震有甲步卒千餘人其不被甲者以紅綃帕抹其額自此遂爲軍容之服退之送幽州李端公序紅帕首帕一作抹送鄭權尙書序帕首鞾袴蓋屢用之按筆記舉孫策張津常著綘帕頭帕頭者巾幘之類猶今言襆頭也韓文公云以紅帕首已爲尖之東坡云綘帕防頭讀道書增一防字尢誤務觀固不引塗山事注韓文者亦不援孫策語然李鄭二序皆連帕首鞾袴取義爲襆頭正合範史云向栩者性卓詭不倫讀老子狀如學道好披髮著綘綃頭李賢注說文綃生絲也按此字當作幧其字從巾古詩云少年見羅敷脫巾著幧頭已上史注紅綃頭或卽無紅綃帕子謂孫伯符所稱南陽張津爲交州刺史著綘帕頭鼓琴燒香讀邪俗道書或由東都之季習妖妄者輒以爲首飾栩其類也韓詩帕爲虛字坡詩帕爲實字因文著字爲防所用本別俱不免陸氏之核唐婁師徳使吐蕃諭國威信虜爲畏帨後募猛士討吐蕃乃自奮戴紅抹額來應詔此近塗山軍容之遺制𨿽不敢以釋帕首其云戴紅抹額抑亦帕首巾幘之物爾

席上腐談韓退之元和聖徳詩云以紅綃帕首蓋以紅綃轉其頭卽今之抹額也帕首襆頭本只是一物今分爲二物

丹鉛錄巾袹巾帕也袹音近抺巾袹頭頭或作額古爲始器之服今爲勇士之飾廣韻袹額首飾也川不鞨巾而器方言鞨頭也古詩脫防著幧頭又作鬕文選朱鬕韱髽注引說文鬕帶髻頭飾也翰曰以綘抹額也韓文以紅帕首豈帕亦音摸邪

米元章曰唐人軟裹蓋禮樂闕則士習賤服以不違俗爲美予初惑之當俟君子畱意耆舊言士子國初皆頂鹿皮冠弁遺制也更無頭巾掠子必帶箆所以裹帽則必用箆子約髮客至卽言容梳裹乃去皮冠梳髮角加後以入襆頭巾子中箆約發乃出客去復如是其後方有絲絹作掠子掠起發頂防出入不敢使尊者見旣歸於門背取下掠子箆約發訖乃敢入恐尊者令免帽見之爲大不謹也又其後方見用紫羅爲無頂頭巾謂之額子猶不敢習庶人頭巾其後舉人始以紫紗羅爲長頂頭巾垂至背以別庶人黔首今則士人皆戴庶人花頂頭巾稍作幅巾逍遙巾額子則爲不敬衣用裹肚勒帛則爲是近又以半臂軍服被甲上不帶者謂之背子以爲重禮不知巾之士服大帶拖紳乃爲禮不帶左衽皆夷服此必有君子制之矣漢制從者巾與殷母追同今頭巾若不作花頂而四帶兩小者在發兩差大者垂則此制也又唐初畫舉人必鹿皮冠縫掖大袖黃衣短至膝長白裳也蕭翼禦史至越見辯才云著黃衣大袖如山東舉子用證未軟裹曰襴也李白像鹿皮冠大袖黃袍服亦其制

兼明書曹子建求通親親表云若得辭逺遊戴武弁臣鋭曰辭辭國逺遊謂出徵也明曰逺遊亦冠名也辭者脫去之名也言脫去逺遊之冠而戴武弁之弁也知其然者以下文云解朱組佩靑紱組紱皆綬也故知逺遊武弁皆冠也臣鋭以逺遊謂出徵一何乖謬

野客叢書毛詩臺笠緇撮傳謂臺所以禦暑笠所以禦雨緇撮緇布冠也鄭箋謂臺夫須也以臺皮爲笠緇布爲冠故謝暉詩曰臺笠聚東菑注臺禦日笠禦雨是以爲二事蓋本毛之說麯信陵詩曰臺笠冒山雨渚田耕荇花以臺笠對渚田是以爲一事蓋祖鄭之說二詩皆有據依考孔穎逹正義臺可爲笠則一也傳分之者笠本禦暑而良耜曰其笠伊糾因可禦雨故傳分之以充二事則知毛之見如此

秕言古樂府褦襶注云笠也以竹爲質以靑縑爲飾或曰不曉事也二說不同玉篇廣韻不載此字【褦音柰襶音戴】名義考程曉伏日詩今世褦襶子觸熱到人家諸韻書訓褦襶爲不曉事二字從衣何以云不曉事蓋褦襶涼笠也以竹爲防以帛若絲繳檐戴之以遮日炎暑戴笠見人必不曉事者也

墨莊漫錄杜子美秦州詩云馬驕珠汗落胡舞白題斜題或作蹏莫曉白題之語南史宋武帝時有西北逺邊有滑國遣使入貢莫知所出裴子野雲漢穎陰侯胡白題將一人服防注曰白題胡名也又漢定逺侯擊虜入滑此其後乎人服其博識予嘗疑之蓋白題其胡下馬捨之始悟白題乃胡人爲氊笠也子美所謂胡舞白題斜胡人多爲旋舞笠之斜似乎謂此也

孔氏雜說齊隋婦人施羃罹全身障蔽也唐永徽以後皆用帷帽拖裙到頸漸爲淺露若今之蓋頭矣先是婦人猶乘車輿唐乾元以來乃用兜籠若今之檐子矣唐志載咸亨中敕云多著帷帽遂棄羃罹曾不乘車別坐檐子

中華古今注羃防者唐武徳貞觀年中宮人騎馬多著羃防而全身障蔽至永徽年中後皆用帷帽施裙到頸漸爲淺露至明慶年百官家口若不乘車便坐檐子至神龍末羃防殆絕其羃防之象類今之方巾全身障蔽繒帛爲之若便於事非乘車轝及坐檐子卽此制誠非便於時也開元初宮人馬上著戎帽靚妝露面士庶咸效之至天寶年中士人之妻著丈夫鞾衫鞭帽內外一體也

中華古今注席帽本古之圍帽也男女通服之以韋爲之四周垂絲网之施以珠翠丈夫去飾至煬帝淫侈欲見女子之容詔去帽戴襆頭巾子幗也以皂羅爲之丈夫藤席爲之骨鞔以繒乃名席防至馬周以席帽油之禦雨從事

丹鉛錄古者女子出門必擁蔽其面後世宮人騎馬多著羃防全身障之猶是古意又首有圍帽謂之席帽垂絲网之施以珠翠至煬帝淫侈欲見女子之容詔去席帽戴皂羅巾幗而以席帽油之禦雨唐冰徽中皆用帷帽施裙到頸漸爲淺露開元初宮人馬上著胡帽靚妝露面古制蕩盡矣今山西蒲州婦人出以錦帕覆面至老猶然雲南大理婦女戴次工大帽亦古意之遺焉【宛委余編用修云云然則男女皆有席防而羃防之制又自小異唐人男子不去席帽而婦人去席帽尢可笑也】困學紀聞儀禮士冠禮注今之未冠笄者著捲幘頍象之所生藤薛名蔮爲頍【蔮古內反續漢輿服志蔮簪珥集韻有蔮幗無蔮字疏云捲幘之類】隸釋武榮碑云闕幘

丹鉛錄詩有頍者弁士冠禮注藤薛名蔮爲頍今未笄冠者著捲幘頍象之所生也輿服志夫人有紺繒幗古畫婦女有頭施紺羃者卽此制也諸葛孔明以巾幗遺司馬懿巾幗女子未笄之冠燕京名云髻蜀中名曇籠蓋笑其堅壁不出如閨女之匿藏也幗音與憒同古對切今音與國同非也或作巾蔮又作巾頍

名義考袒絻【音問通作免】檀弓注絻以布廣一寸從項中而前交於額上又郤向後繞髻喪服小記集解呂氏曰絻以布捲幘以収四垂短髮而露其髻於冠禮謂之闕項冠者先著此後加冠按二說絻之義已明而曰袒者何蓋不著冠露髻猶喪大紀注所稱袒幘也此服之最輕者緦以下冠各異而絻固有也又古者有罪免冠而闕項存因謂之免是知絻不獨喪服卽平時亦有吉則用皂所謂緇纚凶則用素所謂袒絻緇纚所以韜發故用全幅袒絻止於括發故廣一寸耳緇纚今易爲网巾袒絻猶今之勒頭布也【纚徙離二音】

演繁露禮有袒免鄭氏曰免音問以布廣一寸從頂中而前交於額上又郤向後繞於髻也予疑不然記曰四世而緦服之窮也五世袒免殺同姓也服之旁殺而至於緦僅爲三月則自此之外不更有服矣然而由四殺五不可頓如路人故屬及五世而族人有喪則脫露半袖見其內服是之謂袒解除吉冠是之謂免免之爲言正是免冠之免不應別立一冠名之爲免而讀之如問也曲禮曰冠無免勞毋袒免且袒皆變易其常故侍君子者以爲不恭而無服者之屬用以致哀示與路人異也經於緦有三月而袒免無期日也旣無服又無期日第行之始死之時其斯以爲戚矣歷攷禮經本文止言袒免更無一語記其如何爲袒如何爲免則是小功以上衰絰冠杖實有其制而袒免則元無冠服故亦莫得而記也周禮垂衰冠之式於門謂緦小功以上亦無袒免體式也使誠有其制如鄭氏所言則亦不成其爲冠也況袒旣不別爲之衰又對免而言知當未斂之時第使之袒衣免冠者事情之稱也古今言以布繞頂及髻而謂之爲免者惟鄭氏一人自漢以後並免而數以爲冠名則皆師述鄭氏也杜佑博識古事而特致疑於此𨿽其敍載喪制卽免加絲借古冕之絻著以爲絻若用鄭矣而特自出其見於下曰絻制未聞則佑固不以爲安矣按禮凡因事及絻必與冠對喪服小記曰男子冠而婦人笄男子免而婦人髽又曲禮冠毋免則凡免皆與冠對免之爲免當正讀爲免其理已明矣喪而免冠不惟五世無服用之𨿽重如斬齊當其未斂未及成服亦嘗用之蓋喪未成服姑仍常時衣冠在衣則袒在冠則免以爲變常之始故經紀重喪曰袒括發變也慍哀之變也去飾去美也袒括發去飾之甚也賈公彥之釋袒免首尾遵本鄭氏惟於此特循正理而爲之言曰冠尊不居肉袒上必先免故凡哭哀則踴踴必先袒袒必先免是袒且免皆因哀變常而未及爲服者之所爲也斬齊重矣故免冠而肉袒免冠且肉袒矣而又被髮不紒則以麻約之較之五世袒免則此爲其重若其袒衣免冠以示變常則斬齊袒免其意同也且免之爲免不止始喪然也喪服小記曰旣葬而不報虞則𨿽主人皆冠及虞則皆免又曰逺葬者比及哭者皆冠及郊而後免又曰君弔𨿽不當免時也主人亦免凡此三節皆以冠對免而免則皆取其進而及於重也葬而誠虞也逺葬而及郊近墓也已過免時而君始臨弔也則皆以免冠爲禮取始死之節以重爲之也葬不報虞逺葬而未及墓若過時而有弔者自非其君則皆仍所喪之冠而不爲之免處之以喪禮之常也從是推之知免冠之爲始死之節也喪小記又曰斬衰括發以麻毋括發以麻免而布之蓋父母皆當以麻括發而古禮母皆降父故減麻用布示殺於父也此之謂免蓋應用而許其不用故特言免以明之若如鄭言以免爲免【音問】則居母喪者旣括發以麻而以布爲免【音問】遂當以免而加諸齊衰之上則是降斬而齊遽著五世以外輕殺無服之冠豈其理乎至此推說不通矣然以免爲冠萬世宗信鄭氏予獨不以爲安故著此以待博而不惑者折衷之

新知錄緑云亭雜言載髙皇帝初有天下一夕微行至神樂觀見一道士於燈下結网巾問曰此何物也對曰网巾也用以裹之頭上萬發皆齊矣髙皇帝去明日朝罷遂有防召神樂觀昨夕結网巾道士以來至則命爲道官仍命取其网巾至今遂爲定制蓋自元以前無此也予讀禮問喪篇親始死雞斯徒跣陳澔注曰雞斯讀爲笄纚笄骨笄也纚韜發之繒也親始死孝子先去冠惟畱笄纚也夫曰纚曰繒字皆從絲是知网巾蓋托始於此也道士特變其制而加飭耳

藝林彚考服飾篇卷二

欽定四庫全書

藝林彚考服飾篇卷三

蓬萊縣知縣沈自南撰

簪髻類

事物紀原桓寛鹽鐵論曰禹治水墮簪不顧簪始見此自女媧之女爲笄以貫發亦簪之始矣殆與冠同興乎演繁露梁武帝莫愁詩所云金釵十二行乃排挿十二釵也唐制命婦以花樹多少爲髙下曰花釵若干也野客叢書唐人詩句多用金釵十二事如樂天詩鐘乳三千兩金釵十二行是也南史周盤龍有功上送金釵二十枚與其愛妾阿杜其事甚佳罕有用者今多言金釵十二不聞用金釵二十亦循襲而然金釵十二行或言六鬟耳齊肩比立爲釵十二行白詩酬牛思黯有金釵十二行之句自注思黯之妓頗多故云似協或者之說然梁武帝河中之水歌曰洛陽女兒名莫愁頭上金釵十二行是以一人帶十二釵此說爲不同

畱靑日札古樂府河中曲詠莫愁頭上金釵十二行足下絲履五文章後人不解遂誤以爲金釵美人十二行殊不知古婦人髻髙故能挿金釵十二行乃六雙也五雜組笄不獨爲女子之飾古者男子皆戴之按三禮圗笄士以骨大夫以象蓋卽今之簪耳左傳範武子怒文子擊之以杖折其委笄蓋文子爲童子未冠時也丹鉛錄南齊髙祖性淸儉主衣中有玉導上曰畱此正是興長源旣命擊碎之玉導未知何物又按晉書馮遷追及桓拔頭上玉導與之曰汝何敢殺天子以此例之則玉導者玉簪或冠箆之類耳導擇也義取擇發然自唐以後不聞其名

丹鉛錄簪導按釋名云簪建也所以建冠於發也一曰笄笄系也所以拘發使不墜也導所以導防【音力捎也】發使入巾幘之裏也今依周禮天子以玉笄而導亦如之又史記曰平原君誇楚爲玳瑁簪班固與弟書云今遣仲升以黒犀簪士燮集云遣功曹使貢皇太子通天犀導故知天子獨得用玉降此通用玳瑁及犀今並準是惟弁用白牙笄導焉

焦竑曰今按隋書禮儀志天子服有玉簪導李本寜曰霏雪錄云導意卽所謂揥也今訓曰擇也當是防與導不同司馬相如封禪書防一莖六穗於庖徐曰禾之名也一說以粟爲米曰防漢百官志有防官主擇米則擇訓也光武詔云非徒有豫養導擇之勞是也導從寸引也徐曰以寸引也顏之推家訓及諸書皆作一字惟說文自是二字治十二年登科錄進士周防兄程弟秀皆從禾也董彥逺謝除正字啟定文六穗之禾訓同於導又從小矣又按柬漢蔣潛嘗至不其縣路次一屍頭上著通天犀纛潛乃拔取後內江夫遂斷以爲釵段公路云通天犀堪爲釵纛胡侍野談纛導同音定是一物丹鉛錄按徐楚金雲防字諸解惟鄭徳訓擇爲得之徐廣作瑞禾此臆說也若字林亦惟據此文而傅防之耳名義考周禮天子以玉屏而導亦如之南史齊髙帝見主衣中有玉介導梁沙門法云謂周舎曰檀越旣能戴纛貧道何爲不執鍮段公路云通天犀堪爲釵纛纛與導同音一物也按隋禮儀云簪所以建發於冠導所以防發於巾幘之裏說文箆導也簪卽笄釵岐笄釵卽揥整髮釵箆亦以整發卽今掠子導卽今引子以角爲之防發入幘故名引古名導今名引其義一也纛羽葆幢所以引行故又借爲纛俗呼轉爲敏音俗書作刡字於是引之義晦而纛不復知爲何物矣

中華古今注冠子者秦始皇之制也令三妃九嬪當暑戴芙蓉冠子以碧羅爲之挿五色通艸蘇朶子披淺黃藂羅衫把雲母小扇子靸蹲鳯頭履以侍從焉令宮人當暑戴黃羅髻蟬冠子五花朶子披淺黃銀曵飛雲帔把五色羅小扇子靸金泥飛頭鞋至隋煬帝於江都宮水精殿令宮人戴通天百葉冠子挿瑟瑟鈿朶皆垂珠翠披紫羅帔把半月雉尾扇子靸瑞鳩頭履子謂之僊飛至於其後攺更實繁不可具紀矣

天中記方言覆髻謂之幘巾或謂之承露或謂之覆髻皆趙魏之間通語也

天中記釋名云釵枝也因形名之也爵釵者釵頭施爵也

天中記釋名笄系也所以系冠使不墮也又三禮圗笄簪也士以骨大夫以象

中華古今注釵子蓋古笄之遺象也至秦穆公以象牙爲之敬王以玳瑁爲之始皇又金銀作鳯頭以玳瑁爲腳號曰鳯釵又至東晉有童謡言織女死時人挿白骨釵子白妝爲織女作孝至隋煬帝宮人挿鈿頭釵子常以端午日賜百僚玳瑁釵冠後漢書貴人助簪玳瑁釵中華古今注盤桓釵漢梁冀妻之所制也梁冀妻攺翠眉爲愁眉長安婦女每好爲盤桓髻到於今其法不絕墮馬髻今無復作者惟倭墮髻一云墮馬之餘形也中華古今注頭髻自古有之髻而吉者系也女子十五而笄許嫁於人以系他族故曰髻而吉榛木爲笄笄以約發也居喪以桑木爲笄表變孝也皆長尺有二寸沿至夏后以銅爲笄於兩旁約發也謂之發笄殷後服盤龍步揺梳流蘇珠翠三服服龍盤步揺若侍去流蘇以其步步而揺故曰步揺周文王又制平頭髻昭帝又制小須雙裙髻始皇詔後梳淩雲髻三妃梳望僊九鬟髻九嬪梳參鸞髻至漢髙祖又令宮人梳奉聖髻武帝又令梳十二鬟髻又梳墮馬髻靈帝又令梳瑤臺髻魏文帝令宮人梳百花髻芙蓉歸云髻梁天監中武帝詔宮人梳廻心髻歸眞髻作白妝靑黛眉有忽郁髻隋有淩虛髻祥雲髻隋大業中令宮人梳朝云近香髻歸秦髻奉僊髻節暈妝貞觀中梳歸順髻又太眞偏梳朶子作嗁妝又有愁來髻又飛髻又百合髻作白妝黒眉藝苑巵言【卽段柯古髻鬟品】髻始自燧人氏以發相纒而無系縛周文王加珠翠翹花名曰鳯髻又名步揺髻秦始皇有望僊髻參鸞髻淩雲髻漢有迎春髻垂云髻王母降武帝宮從者有飛僊髻九環髻漢元帝宮中有百合分髾髻同心髻【髻鬟品又云太元中公主婦女必緩鬢欣髻又有假髻合徳有欣愁髻貴妃有義髻】魏明帝宮有煙髻魏武帝宮有反綰髻又梳百花髻晉惠帝宮有芙蓉髻梁宮有羅光髻陳宮有隨云髻隋文帝宮有九貞髻煬帝宮有迎唐八寰髻又梳翻荷髻坐愁髻唐髙祖宮有半翻髻反綰樂遊髻明皇帝宮中雙鐶望僊髻廻鶻髻貴妃作愁來髻貞元中有歸順髻又有鬧掃妝髻漢梁冀妻作墮馬髻長安城中有盤桓髻驚鵠髻又拋家髻及倭髻王憲亦作解散髻斜挿簪周文少時著錦絞髻

妝臺記舜加女人首飾釵雜以牙瑇瑁爲之周文王於髻上加珠翠翹花傅之鉛粉其髻髙名曰鳯髻又有云髻步步而揺故曰步揺始皇宮中悉好神仙之術乃梳神仙髻皆紅妝翠眉漢宮尙之後有迎春髻垂云髻時亦相尙漢武就李夫人取玉簪搔頭自此宮人多用玉時王母下降從者皆飛仙髻九環髻遂貫以鳯頭釵孔雀搔頭雲頭箆以瑇瑁爲之漢明帝令宮人梳百合分髾髻同心髻魏武帝令宮人梳反綰髻挿雲頭箆又梳百花髻晉惠帝令宮人梳芙蓉髻挿通艸五色花陳宮中梳隋云髻卽暈妝隋文帝宮中梳九眞髻紅妝謂之桃花面挿翠翹桃蘇搔頭帖五色花子煬帝令宮人梳迎唐八鬟髻挿翡翠釵子作日妝又令梳翻荷鬢作嗁妝坐愁髻作紅妝唐武徳中宮中梳半翻髻又梳反綰髻樂遊髻卽水精殿名也開元中梳雙鬟望仙髻及廻鶻髻貴妃作愁來髻貞元中梳歸順髻帖五色花子又有鬧掃妝髻古今注雲長安作盤桓髻驚鵠髻復作倭髻一云梁冀妻墮馬髻之遺狀也晉永嘉間婦人束髮其緩彌甚紒之堅不能自立發被於額自出而已吳婦盛妝者急束其發而劘角過於耳惠帝元康中婦人之飾有五兵佩又以金銀瑇瑁之屬爲斧鉞戈防以當笄太元中王公婦女必緩鬢傾髻以爲盛飾用發旣多不可恆戴乃先於木及籠上裝之名曰假髻或名假頭宋文帝元嘉六年民間婦人結髮者三分髮抽其鬟直向上謂之飛天紒始自東府流被民庶天寶初貴族及士民好爲胡服胡帽婦人則簪步揺釵衫袖窄小楊貴妃常以假鬢爲首飾而好服黃裙蜀孟防末年婦女治髮爲髙髻號朝天髻理宗朝宮妃梳髙髻於頂曰不走落梁簡文詩同安鬟裏撥異作額間黃撥者捩開也婦女理鬟用撥以木爲之形如棗核兩頭尖尖可二寸長以漆光澤用以松鬢名曰鬢棗競作薄妥鬢如古之蟬翼鬢也

采蘭雜誌甄后旣入魏宮宮庭有一緑蛇每日後梳妝則盤結一髻形於後前後異之因效爲髻巧奪天工故後髻每日不同號爲靈蛇髻宮人擬之十不得其一二也

丹鉛錄紒結二者皆髻也東平王蒼傳注假紒婦人首服也四夷傳魋頭露紒儀禮冠禮合紒今人不識此字行冠禮者以合紒爲動梳豈不千古笑哉魋紒卽運命之椎紒紒又作結史西南夷傳魋結耕田古無髻字但借結爲字李廣傳結髮與匈奴戰蘇武詩結髮爲夫妻音義並同

秇林伐山鬧掃髻名猶盤雅墮馬之類也唐詩還梳鬧掃學宮妝獨立閒庭納夜涼手把玉釵敲砌竹淸歌一曲月如霜鬧掃形如炎風亂鬊出三夢記

丹鉛錄鬊說文巛象發謂之鬊漢書五行志有云如炎風亂鬊鬊亂髮也古文作巛借作坤字今文作鬊丹鉛錄北齊後宮之服制女官八品偏【當作髾】髻注云所交切髮覆目也蓋夷中少女之飾其四垂短髮僅覆眉目而頂心長髮繞爲臥髻宋人詞所謂鬢軃偏荷葉也今世猶有之字考玉篇不収而獨出此佛書亦有之應贊寜不識而彊以爲鬘字之省非也

名義考周禮追師掌爲副編次按副本作覆首以爲飾若步揺服之從王祭編者列發爲之若假紒服之以枽次本作防次第發長短爲之若髲鬄服之以見王燕居有纒笄總

席上腐談向見官妓舞柘枝戴一紅物體長而頭尖儼如角形想卽是今之罟姑也瑣碎錄云柘枝舞本北魏拓拔之名易拓爲柘易抜爲枝

蜀中詩話張泌江城子云浣花溪上見卿卿臉波秋水明黛眉輕緑云髙綰金簇小蜻蜓好是問他來得麼和笑道莫多情按小蜻蜓之飾正所謂翹兒花也

丹鉛錄韋莊訴衷情詞云碧沼紅芳煙雨靜倚蘭橈重玉佩交帶裊纎腰鴛夢隔星橋迢迢越羅香暗銷墜花翹按此詞在城都作也蜀之妓女至今有花翹之飾名曰翹兒花云

儼山集婦人首飾以髲爲之者曰假頭亦曰假髻作俑於晉太元中治末京師婦女悉反戴之今漸傳四方矣殆非佳兆

疑耀今江南女兒未破者額前髮防一把子卽張子野詞垂螺近額晏小山詞雙螺未學同心結垂螺雙螺卽把子也

丹鉛錄張子野減字木蘭花云垂螺近額走上紅裀初趂拍只恐驚飛擬倩遊絲惹住伊文鴛繡履去似風流塵不起舞徹梁州頭上宮花顫未休又晏小山詞云垂螺拂黛靑樓女又云雙螺未學同心綰已占歌名月白風淸長倚昭華笛裏聲又云紅窗碧玉新名舊猶綰雙螺一寸秋波千斛明珠覺未多垂螺雙螺蓋當時角妓未破時發飾之名今秦中妓及搬演旦色猶有此制洛神賦辯注戴金翠之首飾綴明珠以耀軀李周翰曰首飾謂釵冠之屬若黃金翠羽裝其釵冠綴明珠於上以光耀其首也今按金翠首飾謂以金翠飾首也金釵鑷之屬翠翡翠也明珠耀軀謂結珠於服也左思吳都賦云矜其晏居則珠服玉饌植自作美女篇亦云明珠交玉體瑚間木難

雋言揚雄傳戴縰垂纓而談者皆擬於阿衡師古曰縰韜發者也音山爾反

雋言大人賦西王母白首戴勝而穴處師古曰勝婦人首飾也漢代謂之華勝

雋言平王后傳令孫建世子襐飾將醫往問疾師古曰襐盛飾也音丈又音象一曰襐首飾也在兩耳後刻鏤而爲之

雋言匈奴傳上比疎師古曰辮髮之飾也以金爲之比音頻寐反疎字若作余【按同話錄辮髮之飾則今女子首飾所著金翠珍異之梳耳後世櫛用竹以爲去垢之具與漢所言比疎名同而實異也】

天中記釋名後首飾曰副副覆也以覆於首亦言副貳兼用眾物成其飾上有垂珠步則揺也宋玉風賦主人之女垂珠步揺續漢輿服志後入廟步揺以黃金爲山題貫白珠桂枝相糺八爵九華熊虎赤羆天鹿辟邪晉書慕容廆曾祖莫謢跋始建國於棘城之北時燕代多冠步揺冠防跋見之乃斂發襲冠諸部因呼之爲步揺其後音訛遂爲慕容焉又江表傳孫皓使尙方以金作步揺假髻千數令宮人著以相撲朝成夕敗輒命更作西京雜記飛燕爲皇后其女弟上遺黃金步揺又晉令步揺蔽髻皆爲禁物

秕言七啟云戴金揺之熠燿注云金揺金步揺也修辭指南雲珠弔子曰步揺釵曰金揺然釵安得有動揺之義乎當卽金步揺耳

采蘭雜誌人皆謂步揺爲女髻非也蓋其以銀絲宛轉屈曲作花枝挿髻後隨步輒揺以增媌媠故曰步揺也

藝林彚考服飾篇卷三

欽定四庫全書

藝林彚考服飾篇卷四

蓬萊縣知縣沈自南撰

妝飾類

紀原墨子禹作粉博物志紂燒鉛作粉謂之胡粉野客叢書世說載何晏潔白魏帝疑其傅粉以湯餅試之其拭愈白知其非傅粉也僕考魏略晏自喜動靜粉白不去手則知晏嘗傅粉矣前漢佞幸傳籍孺閎孺傅脂粉以婉媚幸上此不足道也東漢李固傳有曰大行在殯路人掩涕固獨胡粉飾貌搔頭弄姿槃旋偃仰從容冶步無慘怛之心顏氏家訓謂梁朝子弟無不燻衣剃面傅粉施朱以此知古者男子多粉者

宛委余編梁冀使馬融爲飛章奏李固云胡粉飾面搔頭弄姿此𨿽誣語要是當時風俗亦有之耳何晏粉白不去手又五行志稱其好著婦人之服以爲服妖顏氏家訓有云梁朝全盛之時貴遊子弟無不燻衣剃面粉施朱駕長檐車踉髙齒屐坐碁子方褥慿班絲隠囊蓋自唐以後始不復傅朱粉耳昔人不知隠囊之制觀此可以意會矣古字穏作隠疑此穏囊也

疑耀古今實錄曰蕭史與秦穆公鏈飛雪丹其第一轉與弄玉塗之卽今鉛粉也婦人傅粉自秦始余按墨子禹作粉張華博物志紂燒鉛作粉謂之胡粉或曰周文王時婦人已傅粉矣未知然否但婦人粉斷非始於秦也周靜帝時禁天下婦人不得用粉黛令宮人皆黃眉黒妝黒妝卽黛今婦人以杉木炭研末抹額卽其制也若黃眉則唐詩有云纎纎初月上鴉黃又云鴉黃粉白車中出今不復知其制矣一說黒妝亦以飾眉漢給宮人螺子黛故云黛眉曹子建七啟眉施兮鉛華落卽墨眉也庾信詩云眉心濃黛直額角輕黃細安是黃黛俱眉飾未嘗廢黛也額上塗黃亦漢宮妝梁簡文詩同安鬟裏撥異作額間黃虞世南袁寶兒詩學畫鴉黃半未成是黛色或以額或以施眉黃色或塗額上或安眉角古人媚妝隨意皆可

余氏辧林紂以紅藍花汁凝作脂以爲桃花妝蓋燕國所出故名燕脂今人寫燕字復加月甚有因傍加月者失其本矣

梁谿漫志老泉贊吳道子畫五星雲妝非今人唇傅黒膏予嘗疑霄漢星辰之尊而妝飾乃如是之妖何也及觀唐五行志元和末婦人爲圓髻椎髻不設鬢飾不施朱粉惟以烏膏注唇狀若悲啼乃悟唐之俗工作時世妝嫁名道子以紿流俗星辰不如是也

兩鈔摘腴膏沭膏所以膏面沭蓋沈也米汁可以沐頭魯遣展喜以膏沭勞齊師則非專婦人用也今之賜面脂是也

文昌雜錄禮部王員外言今謂面油爲玉龍膏太宗皇帝始合此藥以白玉碾龍合子貯之因以名焉

丹鉛錄劉夢得文集有謝面脂口脂表云宣奉聖防賜臣臘日口脂面脂紅雪紫雪雕奩旣開珍藥斯見膏凝雪瑩含液騰芳與杜子美口脂面藥翠管銀甖之句可參考又王建詩云黃金合裏盛紅雪重結香羅四出花一一傍邊書敕字中官送與大臣家杜子美臘日詩口脂面藥隨恩澤翠管銀甖下九霄李嶠文集有謝賜口脂表云靑牛帳裏未輟罏香朱鳥窗前新調鉛粉揉之以辛夷甲煎然之以桂火蘭蘇劉禹錫有代謝賜表云云酉陽雜俎臘日賜北門學士口脂臘脂盛以碧鏤牙筩可入杜詩臘日注

輟耕錄婦人發有時爲膏澤所黏必沐乃解者謂之防考工記弓人注云防亦黏也音職發防之防當用此字畱靑日札防音職古人俱用芳澤以香潤其發魏瓘賦黃金釵兮碧雲髮杜牧之賦緑云繞繞梳曉鬟也閱耕余錄按今俗謂發相糾不可理曰織不知字當爲防亦通男女言之不專指婦人也然發之防或以久病或以嬾不時理則然陶謂膏澤所黏亦非也膏澤潤發安得反黏

丹鉛錄說文靨頰輔也洛神賦明眸善睞靨輔承權自吳宮有獺髓補痕之事唐韋固妻少時爲盜刃所刺以翠掩之女妝遂有靨飾其字二音一音琰一音叶溫飛卿詞繡衫遮笑靨煙艸粘飛蝶此音叶又云粉心黃蕋花靨黛眉山兩此音琰花間詞淺笑含雙靨又雲翠靨眉心小又膩粉半粘金靨子殘香猶暖舊燻籠又一雙笑靨嚬香蕋又濃蛾淡靨不勝情又笑靨嫩疑花拆愁眉翠斂山橫宋詞杏靨夭斜梅鈿輕薄又小唇秀靨團鳯眉心倩郎貼則知此飾五代宋初爲盛

輟耕錄或者謂晉唐間人所畫士女多不帶耳環以爲古無穿耳者然莊子曰天子之侍禦不爪揃不穿耳自古亦有之矣

畱靑日札女子穿耳帶以耳環自古有之乃賤者之事莊子曰天子之侍禦不爪揃不穿耳杜子美詩玉環穿耳誰家女諸葛恪曰母之於女天性之愛穿耳貫珠何傷於仁

名義考女子笄曰上頭花蕋夫人宮詞年初十五最風流新賜雲鬟使上頭倡家處女初薦寢於人亦曰上頭俗謂梳櫳言上頭須梳櫳也

輟耕錄今世女子之笄曰上頭又天癸曰月事黃帝內經女子二七而天癸至月事以時下又曰女子不月史記濟北王侍者韓女病月事不下診其腎脈嗇而不屬故曰月不下又程姬冇所避不願進注天子諸侯羣妾以次進禦有月事者止不禦更不口說故以丹注面目的的爲識令女史見之王粲神女賦施元的的卽上所云也然入月二字尢新王建宮詞密奏君王知入月喚人相伴洗裙裾

畱靑日札月運紅潮者婦女之桃花癸水也古名入月唐詩密奏君王知入月故名月事醫書名月經言按月而經脈行也取以入藥則名紅鉛【女子年十四而天癸發取其初發之中有一粒如小荳者色微黃卽所謂黃花也非泛取癸水入藥】漢律謂之姅變婦人污也又傷孕也蓋幼女未通老媼當絕故其字從半女古人朱於額以示進退之節所謂程姬之疾也故曰丹的曰元的或曰今之手中金鐲亦所以止觸也周禮王之陰事陰令亦有掌之者漢掖庭令晝漏不盡八刻白錄所記推當禦見者我朝宮中有欽錄簿女官掌之五雜組以丹注面曰的古天子諸侯媵妾以次進禦有月事者難以口說故注此於面以爲識如射之有的也其後遂以爲兩腮之飾王粲神女賦曰施華的結羽釵傅鏡賦雙的以發姿非爲程姬之疾明矣唐王建宮詞密奏君王知入月喚人相伴洗裙裾則亦無注的事也潘嶽芙蓉賦丹輝拂紅飛須垂的王敬美早梅詩暈落朱唇微有的則又借以詠花矣

丹鉛錄潘嶽芙蓉賦丹輝拂紅飛須垂的斐披赩嚇散煥熠爚的子藥切婦人以丹注面也吳才老解爲指的非傅鏡賦曰珥明璫之雙照雙的以發姿張景陽扇賦皎質皦鮮元的綘漢律姅變亦謂月事也丹鉛錄史記五宗世家程姬有所避不願進注引釋名雲天子諸侯羣妾以次進禦有月事者更不口說故以丹注面的爲識令女史見之王粲神女賦脫袿裳免簪笄施元的結羽釵卽釋名所云也元的藝文類聚作華的又繁欽弭愁賦圜的之熒熒映雙輔而相望潘嶽芙蓉賦飛須垂的皆指此又馬之當額亦曰的易說卦爲的顙三國誌有的盧陳琳武庫賦駁龍紫鹿文的魚並是馬名也又烏脰亦曰的南史侯景防臺城童謡云的脰烏拂朱雀還與吳字一作防博雅雲龍須謂之防婦人面飾亦曰龍防蓋以龍女況之又曰星的陸云詩棄置北辰星問此元龍煥【正楊易爲的顙解曰的白也三國誌注先主馬名的盧爾雅的顙白顚今之戴星馬也額有白毛謂之的相馬經曰馬白額入口至齒者名曰楡鴈一名的盧奴乘客死主乘棄市三國典略曰侯景令飾朱雀門其日有白頭烏萬計集門樓童謡曰白頭烏拂朱雀還與吳南史作的脰今以馬額烏脰爲的誤若如其說則幽明錄雲華隆犬號的尾是的又可爲犬尾矣】

中華古今注魏宮人好畫長眉令作蛾眉驚鶴髻魏文帝宮人絕所愛者有莫瓊樹薛夜來陳尙衣段巧笑皆日夜在帝側瓊樹始制爲蟬鬢望之縹緲如蟬翼故曰蟬鬢巧笑始以錦衣絲履作紫粉拂面尙衣能歌舞夜來善爲衣裳皆爲一時之冠絕

妝臺記後周靜帝令宮人黃眉墨妝漢武帝令宮人掃八字眉漢日給宮人螺子黛翠眉魏武帝令宮人掃靑黛眉連頭眉一畫連心細長謂之仙蛾妝齊梁間多效之唐貞元中又令宮人靑黛畫蛾眉古今注云梁冀妻攺翠眉爲愁眉魏宮人畫長眉西京雜記云司馬相如妻文君眉色如望逺山時人效畫逺山眉○五代宮中畫眉一曰開元禦愛眉二曰小山眉三曰五嶽眉四曰三峯眉五曰垂珠眉六曰月稜眉又曰郤月眉七曰分稍眉八曰煙眉九曰拂云眉又曰橫煙眉十曰倒暈眉東坡詩成都畫手開十眉橫煙郤月爭新奇【巵言所載唐明皇畫十眉圗與此小異一曰鴛鴦眉又曰八字眉二曰小山眉又名逺山眉元巵言又云鳯池院尼童有淺文殊眉】

畱靑日札詩稱蛾眉而楚辭乃云蛾眉曼緑曹元寵夜歸曲吳妝秀色攢眉緑黛眉漢給宮人螺子黛翠眉梁冀妻攺鴛翠眉爲愁眉魏宮人畫長眉多作翠眉驚鶴鬢古鏡銘云當眉寫翠對臉傅紅元眉曹子建七啟眉弛兮鉛華落卽墨眉今廣東始興縣溪中出石墨婦女取以畫眉名畫眉石黃眉後周靜帝令宮人黃眉黒妝庾信詩眉心濃黛直額角輕黃細安盧照鄰詩纎纎初月上鴉黃又云鴉黃粉白車中出司馬槱詩梅粉妝成半額黃蓋眉黃起於漢宮也又有開元禦愛眉逺山眉小山眉五嶽眉新月眉月稜眉垂珠眉倒暈眉分稍眉煙眉卽今栁葉眉八字眉梢分而斜起又有眉間俏者卽古之面花蓋起於上官昭容飾之以掩黥迹者或曰壽陽公主落梅花之事或曰孫夫人妝獺髓之遺或貼花或朱今又以翠羽爲珠鳯梅花樓臺之狀小巧精妙間於眉心能益妍麗故曰俏也

霏雪錄唐時婦女畫眉尙濶故老杜北徵云狼籍畫眉濶或云言女幼不能畫眉狼籍而濶耳余記張司業倡女詞有輕鬢叢梳濶掃眉之句蓋當時所尙如此諺曰宮中好廣眉四方且半額

丹鉛錄後周天元帝令宮人黃眉黒妝其風流於後世虞世南詠袁寶兒云學畫鴉黃半未成此煬帝時事也至唐猶然駱賓王詩寫月圗黃罷淩波拾翠通又盧照鄰詩纎纎初月上鴉黃鴉黃粉白車中出王幹詩中有一人金作面裴慶餘詩滿額蛾黃金縷衣溫庭筠詞小山重疊金明滅又蕊黃無限當山額又撲蕊添黃子呵花滿翠鬟又臉上金霞細眉間翠鈿深牛嶠詞額黃侵膩發臂釧透紅紗張泌詞蕊黃香畫帖金蟬宋陳去非臘梅詩智瓊額黃且勿誇眼明見此風前葩智瓊晉代魚山神女也額黃事不見所出當時必有傳記而黃妝實自智瓊始乎今黃妝久廢汴蜀妓女以金箔飛額上亦其遺意也○後周靜帝令宮人黃眉黒妝至唐猶然觀唐人詩詞如蕊黃無限當山額又額黃無限夕陽山又學畫鴉黃半未成又鴉黃粉白車巾出又寫月圗黃罷其證也然溫飛卿詩有豹尾車前趙飛燕栁風吹散鵝間黃之句王荊公詩亦云漢宮嬌額半塗黃事已起於漢特未見所出耳又幽怪錄神女智瓊額黃

藝苑巵言丹鉛錄稱後周靜帝令宮人黃眉墨妝云引蕊黃無限當山額又額黃無限夕陽山語爲證謂唐尙然又引荊公詩漢宮嬌額半塗黃以爲漢已有之詳語意乃是額間小黃靨耳非黃眉也若周天元帝禁天下婦人不得施粉黛自非宮人皆黃眉墨妝蓋眉不用黛而止用黃不欲其飾之美上等宮掖耳全非額黃意也亦非靜帝

胡氏筆叢麟按介甫題梅又有額黃映日明飛燕之句詩家用漢宮猶長安字面非必謂其時有之也

畱靑日札詩螓首蛾眉螓蚻也蟭蟟之小而緑色者頭有方文詩言額廣而方也亦有花尖者額中髮際垂下自成尖文

輟耕錄今婦人面飾用花子起自唐昭容上官氏所制以掩黥迹大歷已前士大夫妻多妬悍婢妾小不如意輒印面故有月黥錢黥事見酉陽雜俎

中華古今注秦始皇好神仙常令宮人梳仙髻帖五色花子畫爲云鳯虎飛升至東晉有童謡云織女死時人帖艸油花子爲織女作孝至後周又詔宮人帖五色雲母花子作碎妝以侍宴如供奉者帖勝花子作桃花妝挿通艸朶子著短袖衫子

妝臺記隋文宮中貼五色花子則前此已有其制矣乃彷於宋壽陽公主梅花落面事也宋淳化間京師婦女競翦黒光紙團靨又裝鏤魚腮骨號魚媚子以飾面皆花子之類耳

花木考宋武帝女壽陽公主人日臥於含章檐下梅花落於公主額上自後有梅花妝今安丰軍有花靨鎭卽其地也

珍玩考江南晚季建陽進茶油花子大小形制各別極可愛宮嬪縷金於面皆以淡妝以此花餅施於額上時號北苑妝

嫏嬛記夜來初入魏宮一夕文帝在燈下詠以水晶七尺屏風障之夜來至不覺面觸屏上傷處如曉霞將散自是宮人俱用燕脂仿畫曉霞妝

妝臺記美人妝面旣傅粉復以燕脂調勻掌中施之兩頰濃者爲酒暈妝淺者爲桃花妝薄薄施朱以粉罩之爲飛霞妝梁簡文詩云分妝間淺靨繞臉傅斜紅則斜紅繞臉卽古妝也

妝臺記唐末唇有燕脂暈品石橊嬌大紅春小紅春嫩吳香半邊嬌萬金紅聖檀心露珠兒內家圎天宮巧洛兒殷淡紅心猩猩暈小朱龍格雙唐睂花奴樣子○婦人畫睂有倒暈妝古樂府冇暈眉攏鬢之句

丹鉛錄東坡梅詩鮫綃剪碎玉簪輕檀暈妝成雪月明肯伴老人春一醉懸知欲落更多情王十朋集諸家注皆不解檀暈之義今爲著之宇文氏妝臺記婦女畫睂有倒暈妝畫譜有正暈牡丹倒暈牡丹古樂府有暈睂攏發之句元微之與樂天書近暱婦人暈澹睂目綰約頭鬢畫譜七十二色有檀色淺赭也與婦女暈睂所謂紫沙羃酷似花間集云燒春醲美小檀霞又云檀畫荔枝紅又云鈿昏檀粉涙縱橫又云斜分八字淺檀蛾又云臂畱檀印齒防香坡詩又云剰看新翻睂倒暈又云倒暈連睂秀嶺浮檀痕猶漢世婦女之元的也可以互證○說略觀此語詞似唇之物如前所紀燕脂暈猩猩暈聖檀心是也然羅虯比紅兒詩云臉檀睂黛一時新薛昭蘊又云檀睂半愁低則又似額妝矣

妝臺記婦人染指甲用紅按事物考楊貴妃生而手足爪甲紅謂白鶴精也宮中效之此其始也

藝林彚考服飾篇卷四

欽定四庫全書

藝林彚考服飾篇卷五

蓬萊縣知縣沈自南撰

袍衫類

紀原世本胡曹作衣淮南子伯余作衣皆黃帝臣中華古今注袍者自有虞氏卽有之故國語曰袍以朝見也秦始皇三品以上緑袍深衣庻人白袍皆以絹爲之至貞觀年中左右尋常供奉賜袍丞相長孫無忌上儀於袍上加襴取象於緣詔從之

中華古今注舊北齊則長帽短靴合胯襖子朱紫黃各從所好天子多著緋袍百官士庻同服隋攺江南天子則曰帢帽公卿則巾褐襦北朝用其本國之制北齊貴臣多著黃文綾袍百官士庶同服之

七修類稿禮記曰袍必有表注曰防衣也又輿服志周公抱成王宴居故施袍如範雎綈袍之類其來逺矣事物紀原以爲始於宇文防困學紀聞以爲始於隋大業皆不知始也

說略晉處士馮翼衣巾大袖周緣以皁下加襴前系二長帶隋唐朝野服之謂之馮翼之衣今呼爲直掇禮記儒行注逢大也大掖大袂禪衣也逢掖與馮翼音相近秕言吳中方言稱衣之廣袖者謂之海靑按太白詩云翩翩舞廣袖似鳥海東來蓋東海有俊鶻名海東靑白言翩翩廣袖之舞如海東靑也

鶴山雅言陸農師陶山集辯大裘康成謂黒羔裘者非云王有六冕而五裘其一恐是大裘此裘不可以通四時服之

中華古今注隋文帝徵詔武官服缺胯襖子取軍用如服有所妨也其三品已上皆紫至武徳元年髙祖詔其諸衛將軍每至十月一日皆服缺胯襖子織成紫瑞獸襖子左右武衛將軍服豹文襖子左右翊衛將軍服瑞鷹文襖子其七品已上陪位散員官等皆服緑無文綾襖子至今不易其制又侍中馬周請於汗衫等上常以立冬日加服小缺襖子詔從之永以爲式

丹鉛錄馬周上議三代深衣靑襴袖襈褾爲士人上服開骻者名缺骻衫庶人服之卽今之四防衫襈褾衣袂有緣也防衣裾分也按唐制中尉樞密皆防衫侍從僖宗之世已具襴笏昭宗時嚴遵美爲軍容使嘆曰北司供奉官以袴衫給事今執袍笏過矣後隠靑城山袴衫卽防衫也防音悸史昭音暌

演繁露襦者短衫也莊子曰未解裙襦防範傳曰昔民無襦今五袴也褐者裾垂至地張良傳有老父衣褐至良所師古曰褐制若裘今道士所服者是也裘卽如今之道服也斜領交裾與今長背子略同其異者背子開胯裘則縫合兩腋也然今世道士所服又略與裘異裘之兩裾交相掩擁而道士則兩裾直垂也師古略舉其槪故不能詳也長背子古無之或云近出宣政間然小說載蘇文忠襌衣襯朝服卽在宣政之前矣詳今長背旣與裘制大同小異而與古中單又大相似殆加減其制而爲之耳中單掖下縫合而背子則離異其裾中單兩腋各有帶穴其掖而互穿之以約定裏衣至背子則旣悉去其帶惟此爲異也至其用以襯借公裳則意制全是中單也今世好古而存舊者縫兩帶綴背子掖下垂而不用蓋放中單之交帶也𨿽不以束衣而遂舒垂之欲存古也太平禦覽有仙公請問經其文曰太極眞人曰學道當潔淨衣服備巾褐制度名曰道之法服也巾者冠中之巾也褐者長裾通冒其外衣也巾褐皆具乃中道家法服之制今世衣直掇爲道服者必本諸此也又傳授經曰老子去周左慈在魏並葛巾單裙不著褐則是直著短衫而以裙束其上不用道家法服也晉王獻之書羊欣練裙朱公叔絕交論謂西華之子冬月葛衣練裙蓋古人不徒衣袴必以裙襲之是正上衣下裳之制也

名義考說文襦短衣也方言汗襦自闗而西謂之祗【音低】禂此說非劉傳持更者羸疾無襦給韋袍復防謝眺過江革時大雪見革敝絮單席耽學不倦眺脫所著襦並手割半氊與革充臥席而去顧協冬服單薄蔡法度欲解襦與之懼其淸嚴不敢發口觀此則襦當是纊襺緼袍之類可以禦寒者非短衣汗衫也

中華古今注衫子自黃帝垂衣裳而女人有專一之義故衣裳相連始皇元年詔宮人及近侍宮人皆服衫子亦曰半衣蓋取便於侍奉背子隋大業末煬帝宮人百官母妻等緋羅蹙金飛鳯背子以爲朝服及禮見賓客舅姑之長服也天寶年中西川貢五色織成背子宗詔曰觀此一服費用百金其往金玉珍異並不許貢中華古今注尙書左僕射馬周上疏云士庶服章有所未通者臣請中單上加半臂以爲得禮其武官等諸服長衫亦謂之判余以別文武詔從之

丹鉛錄後漢書光武紀諸於繡镼注云繡镼半臂也一云更始諸將服婦人衣繡镼黃公紹云字書無镼字當作防愼按酉陽雜俎盜俠類有單練髻之說練髻與繡镼同一類也镼疑半臂羽衣故字從髟漢書作镼酉陽雜俎作寫有繁省也古有此字字書偶遺之爾何必彊攺爲防字又薛女都臨陣著綘衲兩當衫亦半臂也秇林伐山廣記云韓晉公在浙西瓦官寺無遮齋會中有一少年請弄閣乃投蓋而上單練履膜皮猿掛鳥跂捷若鬼神與镼字小不同義則一也字從髟蓋羽衣之類

名義考古者有半臂背子事物紀原隋大業中內官多服半臂除卽長袖也又曰秦二世詔衫子上朝服加背子其制袖短於衫身與衫齊而大袖按方言襜防其短者自闗之西謂之防防郭璞云俗名防掖一曰襤褸卽是諸於上加繡防如今半臂漢書音義云諸於大掖衣也此可見大掖衣外加半臂在手臂之間如今搭防相似脫去半臂卽大掖衣故曰除卽長袖也又衫子外加背子在脊背之間如今披風相似所謂其制袖短於衫身與衫齊而大袖也

名義考裼衣乃半袖襌衣加於裘之上以見美襲衣乃有袖全衣加於裼之上以充美曲禮注古人近體衣有袍襗其外有裘葛裘葛皆有裼衣裼衣上有襲衣襲衣上有常著之服則皮弁服與深衣之屬也

中華古今注三皇及周末庶人服裋褐儒服深衣秦始皇以布開胯名曰衫用布者尊女工之尙不忘本也侍中馬周取深衣之造加襴衫爲庶人之禮見之表至仕官服

中華古今注汗衫蓋三代之襯衣也禮曰中單漢髙祖與楚交戰歸帳中汗透遂攺名曰汗衫至今亦有中單但不緶而不開

談苑古者朝宴衮服中有白紗中單百官郊享服中有明衣皆汗衫之狀

演繁露今人服公裳必衷以背子背子者狀如單襦袷襖特其裾加長直垂至足焉耳其實古之中襌也襌之字或爲單皆音單也古之法服朝服其內必有中單中單之制正如今人背子而兩腋有交帶橫束其上今世之慕古者兩腋各垂雙帶以凖襌之帶卽本此也江充衣紗縠襌衣師古曰襌衣若今之朝服中襌也漢官儀曰虎賁中郎將衣紗縠襌衣事物紀原曰漢髙帝與項羽戰汗透中單且曰中單卽今汗衫非也

名義考說文農謂帬爲帔玉篇在肩背也今命婦衣外以織文一幅前後如其衣長中分而前兩開之在肩背之間謂之霞帔卽古之帔也

演繁露唐睿宗召司馬承禎問道遂賜綘霞紅帔以還公卿賦詩送之今世之謂霞帔者殆起此耶

演繁露王章臥牛衣中注龍具也龍具之制不知何若按食貨志董仲舒曰貧民常衣牛馬之衣而食犬彘之食然則牛衣者編艸使暖以被牛體蓋蓑衣之類也讕言長語襴衫馬周以三代布深文因於其下及裾名襴衫以爲上士之服今舉子所衣之服是也

余氏辧林今之朝衣乃戎服也蓋自隋煬帝數出幸因令百官以戎服從一品紫次朱次靑後世循襲爲之皁靴亦胡俗馬鞋趙武靈王好胡服因著之後效爲之也演繁露南粵王傳陸賈往賜尉佗上中下褚衣師古音云綿裝衣以綿多少分三品

席上腐談今之防衫卽古之毳衣防謂毛之細軟貎如詩所謂狐裘茸之防俗作氁其實卽是毛衫毛訛爲防防又轉而爲氁

演繁露徐常侍入中原以織毛衣制本出胡人不肯被服寜忍寒至死信其有守然古固以狐羔麑爲裘聖人服之矣若謂古人不以織毛之衣襲朝服者則今貂蟬亦古乎若其篤古堅毅死且不易上於人多矣同話錄近嵗衣制有一種如旋襖長不過腰兩袖僅掩肘以最厚之帛爲之仍用夾裏或其中用綿者以紫皁緣之名曰貉袖聞之起於禦馬苑圉人短前後襟者坐鞍上不妨脫著短袖者以其便於控馭耳

名義考玉藻纊爲襺緼爲袍注纊新綿緼舊絮廣韻繹繭爲絲不繅爲綿繅余爲絮以蠶繭繹而出之曰繅繅之所累曰絲以爲黼黻文章不繅而成之曰綿書纎纊莊子洴澼絖是也以褚襺繅余爲絮繭內衣防蛹者與其外膜雜爲之易繻有衣袽是也以褚袍襺春秋傳所謂重襺衣之貴者袍卽論語所謂緼袍衣之賤者貧者又不可得絮於是雜用枲褚枲檾也以褚袍亦曰緼袍編而爲粗短衣卽孟子所謂褐寛博以爲襌縠用以行道禦塵卽詩所謂褧衣記所謂防師古曰以綿裝衣曰褚論語注作著

席上腐談豳詩云無衣無褐何以卒嵗鄭氏云褐毛布也貴者無衣賤者無褐何以卒嵗愚按孟子云視刺萬乘之君若刺褐夫褐夫對萬乘之君亦言貴賤之殊耳褐乃編枲粗短衣不黃不皂賤者之服非毛布也褐字從衣毼字從毛鄭氏誤以褐爲毼遂云毛布毛布乃今之斜毼價貴於薴麻多矣豈賤者之服

名義考褐說文編枲鞿也馬絡頭也亦謂之馬衣賤者編枲爲衣寛大有似於鞿故曰褐寛博毛布以禦寒何取於寛博哉今士子出身曰釋褐言去賤而將貴也若毛布則罽也亦謂之毼其字從毛康成杜預諸人皆誤釋【罽音計】

名義考褧說文檾也爾雅翼檾葉似薴而薄今人績爲布以爲衣不重曰襌縠詩衣錦褧衣是也亦作防玉藻襌爲防中庸衣錦尙防通作顈士昏禮女從者畢袗袗顈黼雜記三年之喪旣顈又作景儀禮婦乘以幾姆加景乃驅防顈景褧通皆嫁時在途禦塵之衣也席上腐談古之素積卽今之細折布衫也荀子云皮弁素積楊倞注云素積爲裳用十五升布爲之蹙其腰中故謂之素積一升八十縷十五升千二百縷蓋細布也名義考端與端卽緇布衣古者卿士聽朝之服以其正幅不衺殺故曰端章甫視母追【音牟堆】其飾漸大故曰章甫亦以緇布爲之所謂冠也

秕言周禮鞠衣疏云色如麯塵不爲麯者古通用云凡云者疑辭此以意解故疑之按釋名鞠衣黃如菊花色也月令鞠有黃華鞠菊也菊以黃爲正色釋名說是西溪叢語劉禹錫龍墀遙望麯塵絲使麯塵字者極多禮記月令薦鞠衣於上帝告桑事注云如鞠塵色周禮內司服鞠衣鄭司農云鞠衣黃桑服也色如鞠塵象桑葉始生乃知用麯蘗字非是

中華古今注廚人衣廝徒之服也取其便於用耳乘輿進食者有服衣前漢董偃緑幘靑褠加衣以見武帝廚人之服也

丹鉛錄金石錄太公碑引周志曰文王夢天帝服以立於令狐之津帝曰賜汝望殆天人之衣也趙明誠曰作示傍字書所無當作衣

長安夜話我朝見下工部防造只遜八百副皆不知只遜何物後乃知爲上直校鵞帽錦衣也

丹鉛錄毦音珥績羽爲衣也三國誌劉先主好結毦庾信詩金羈翠毦往交河

丹鉛錄唐人邊塞曲金裝腰帶重錦縫耳衣寒耳衣今之暖耳也

丹鉛錄孝文夢欲上天不能有一黃頭郎從後推之上天顧見其衣裻愼按裻衣之中也今人制衣猶曰裻縫醫家曰督脈人之中梓人曰督綫室之中也

兼明書陸士衡贈弟詩云寤言涕交纓臣銑曰纓衣領也明曰纓帶也𨿽文章用字與經稍疎詁訓釋名安可臆斷

代醉編襟紐爲衣船杜詩天子呼來不上船

史記考要司馬相如傳賦揚袘防削漢書文選作戌削下文云眇閻易以戌削漢書文選作防削二字音同亦通用耳

丹鉛錄周禮王后褘衣謂畫袍也一曰衺交絡帶系於體者音爲又音徽說文蔽防也○屈狄亦周禮王后衣也

名義考按王后六服褘衣褕狄褘衣畫翚也褕狄畫鷂也狄本作翟雉名翚鷂皆雉也爾雅伊雒而南素質五采皆備成章曰翚江淮而南靑質五采皆備成章曰鷂是褘防皆畫翟但質有靑素之殊說文謂翟羽飾衣曰褕羽不可以飾衣十二章華虫作繪華虫爲鷩繪爲畫帝服用鷩後服用翟皆畫也

名義考副褘副之言貳也王后褘衣上公如天子之服則上公夫人如後之服貳於後也禮記夫人謂褘是也丹鉛錄後周皇后服制受繭則服鷩衣聽女教則服鵫衣【音罩】歸寜則服鴩衣【音秩】鵫鴩字惟見此蓋蘇綽所制也名義考楊用修後周皇后聽女教則服鵫衣歸寜則服鴩衣鵫鴩字惟見此蘇綽所制用修其亦未讀爾雅邪爾雅秩秩海雉雗雉鵫雉郭璞云秩秩似雉而黒鵫雉今白鵫也是鵫鴩已見爾雅但鴩作秩古字通用廣韻鴩讀若益餔豉鳥未知卽秩秩否而云鵫鴩惟見此已非是又云蘇綽所制尢非

丹鉛錄仙女天衣有金縷單絲錦縠銀泥五暈羅裙見許老翁傳○博異志天女衣六銖又曰五銖北裏志玉肌無軫五銖輕

丹鉛錄自漢魏六朝至唐宮中衣皆尙窄非惟便於趨承亦以示儉爲天下先也觀馮緄墓石闕刻美人可見吳曹不興畫美人衣僅束身畫家曹衣出水吳帶當風唐人垂帶多飄揚而衣仍古制韓偓詩長長漢殿睂窄窄楚宮衣李賀詩禿衫小袖調鸚鵡又越羅小袖新香蒨可證也嘉靖中四方婦人與男子無異直垂至膝下去地僅五寸袖闊至四尺餘時有謔詩云碧羅舞袖雙垂地籠郤纒頭無處尋亦近服妖也

中華古今注宮人披襖子蓋袍之遺象也漢文帝以立冬日賜宮侍承恩者及百官披襖子多以五色繡羅爲之或以錦爲之始有其名煬帝宮中有云鶴金銀泥披襖子則天以赭黃羅上銀泥襖子以燕居

中華古今注女人披帛古無其制開元中詔令二十七世婦及寶林禦女良人等尋常宴參侍令披畫披帛至今然矣至端午日宮人相傳謂之奉聖巾亦曰續壽巾續聖巾蓋非參從見之服

說略袈裟薩婆多雲臥具者三衣之名大淨法門經云袈裟者晉名去穢大集經名離染服賢愚經名曰世服眞諦雜記云袈裟是外國三衣之名名含多義或名離塵服由斷六塵故或名消痩服由割煩惱故或名蓮華服服者離著故或名間色服以三如法色所成故言三色者律有三種壊色靑黒木蘭靑謂銅靑黒謂雜泥木蘭卽木皮也應法師云韻作防音加沙葛洪字苑始攺從衣又梵言僧袛此云三衣者賢聖之幖幟也一曰僧伽梨卽大衣也一曰郁多羅僧卽七條也一曰安陀防卽五條也此是三衣若呼三條褊衫裙爲三衣誤也褊衫梵言僧祗支西域記云正名僧迦鵄此云覆腋衣用覆左肩右開左合竺道祖云魏時請僧於內自恣宮人見僧偏袒不以爲善遂作此衣施僧因綴於左邊祗支上因而受稱卽褊衫右邊今隠祗支名通號兩袖曰褊衫也

丹鉛錄袈裟名水田衣又名稻畦帔王維詩乞飯從香積裁衣學水田王少伯詩手巾花防淨香帔稻畦成袈裟內典作毠防蓋西域以毛爲之又名逍遙服又名無塵衣

說原袈裟一名無垢衣又名忍辱鎧又名覆膊又名掩衣謂覆左膊而掩右腋也褊衫謂偏袒左肩而拖其衣故制爲褊衫而全其兩肩也析鳥羽而爲裘謂之鶴氅演繁露僧衣環唐會要吐蕃官章飾有五等一瑟瑟二金三以金飾銀四銀五熟銅各以方圓三寸褐上裝之安防前以辧貴賤今僧衣謂之袈裟者當胸有環環中著鍵橫紐上下牙角銀銅隨力爲之其源流殆出此乎

藝林彚考服飾篇卷五﹤子部﹐雜家類﹐雜考之屬﹐藝林匯考__服飾篇﹥

欽定四庫全書

藝林彚考服飾篇卷六

蓬萊縣知縣沈自南撰

佩帶類

紀原自古皆有革帶及挿垂頭至秦二世始名腰帶天中記說文曰帶紳也男子鞶帶婦人帶絲象系佩之形帶必有巾故從重巾徐曰其帶上連屬結固處釋名曰帶蔕也著於身如物蔕也

丹鉛錄南史義陽王昶六軍戒嚴應須紫檦左右欲營辦王琨曰元嘉初徵謝晦有紫檦在匣中不須更作撿取果得眀集光辧惑論張魯絳帶盧循紫檦南宋晉安王子勛子勛初檄欲攻子業聞其已隕卽解甲下檦讀者多不知紫檦爲何物按晉書職官志云袴褶之制未詳所起冠黒帽綴紫檦檦以繒爲之長四尺廣一寸腰有絡帶以代鞶中官紫檦外官絳檦蓋戰裙之絡系也今畵門神將軍有之俗曰飄帶又梁褚緭使魏元日作詩曰帽上著籠冠袴上著朱衣卽指此也【李本寜曰按史王琨琨曰元嘉初云云子勛初檄欲攻子業事見宋書鄧琬琬奉表勸子勛卽位及聞太宗定大事卽解甲下檦字作標綴紫檦見晉書輿服志字作摽長四寸不言四尺也又有纂嚴戎服不綴摽宋書禮儀志亦載之亦雲長四寸字又作褾南齊書輿服志亦有之不言尺寸字亦作褾光辧惑論昔時軍標張角黃符子魯戴絳盧悚紫標孫恩孤虛與所引不同晉書職官志陳受諸葛亮用兵之法甲乙校摽幟之制字亦從扌南史魯爽眾戴黃摽又梁臨川王宏宏性愛錢百萬一聚黃榜標之千萬一庫懸一紫標如此三十餘間本作摽弇州宛委余編作檦隋書禮儀志天子衣以升龍爲領褾皇后衣十二等以翚雉爲領褾其下以雉鷩雉鴇雉雉爲之以上數則推之晉書蓋兩紫褾一綴於冒一綴於帶隋書之褾又綴於領者也錢屋之標與陳之標皆是旗類蓋卽晉書之綴冒者但長短大小不同今武弁兜鍪尙有此制若飄帶則腰間雙垂也光所載似皆首戴手批非著身者隋書袴褶不言標或晉書所云不綴標者也赤罽絳絞二帶則所雲飄帶也褚緭詩袴則袴褶也朱衣則飄帶也】

洛神賦辯注揚輕袿之綺靡翳修袖以延佇呂向曰袿婦人之上服也今按輕袿長帶也修袖大袖也長帶大袖捲舒若煙雲蓋古美人之服多如此卽今畵像中髣髴漢魏類有然者此言其將行未行轉相眷戀也中華古今注腰帶蓋古革帶也自三代以來降至秦漢皆庶人服之而貴賤皆以銅爲銙以韋爲鞓六品已上用銀爲銙九品已上及庶人以鐵爲銙沿至貞觀二年則自三品已上以金爲銙服綠庶人以鐵爲銙服白向下捶垂頭而取順合呼撻尾漢中興毎以端午賜百僚烏犀腰帶魏武帝賜宮人金隱起師子銙腰帶以將軍之勇也太宗貞觀中端午日賜文官黒玳瑁腰帶武官黑銀腰帶示色不攺更故也

演繁露趙武靈王賜周紹戎服衣冠具帶黃金師比注云史記匈奴漢遺單於有黃金飾具帶一飾漢書要義曰【卽腰】中大帶黃金咠紕一徐廣曰或作犀毗注引戰國策趙武靈王賜周紹具帶黃金師比延篤云胡革帶鉤也則帶鉤亦名師比則咠犀與師並相近而說各異耳

丹鉛錄鮮卑部落帶瑞獸名也延篤胡云革帶鉤也漢書作比戰國策作師比淮南子作私紕班固與竇憲書作犀比淮南子注作翿亦讀作犀比按翿卽鵕防亦作狻猊取其皮爲革帶所謂帶瑞獸也史記佞幸鵕防貝帶則中國亦服之不獨鮮卑人

雋言漢周盤解韋帶就孝亷之舉注云韋帶以韋皮爲帶未仕者之服也求仕則服韋帶故解之耳又賈山布衣韋帶之士師古曰言貧賤之人也韋帶以單韋爲帶無飾者也

丹鉛錄京師閙裝帶其名始於唐白樂天詩貴主冠浮動親王帶閙裝薛田詩九苞綰就佳人髻三閙妝成子弟韉曲有角帶閙黃鞓今作傲非也【胡氏筆防按樂天寄翰林學士詩貴主冠浮動親王轡閙妝白集及文獻通考俱同通考翰林院類引此詩非帶字也薛田詩九苞綰就佳人髻三閙裝成子弟韉正用樂天語韉與轡互證自眀楊因近有閙裝帶之名遂攺白詩轡字爲帶以附會之又攺元調傲黃爲閙黃傲黃蓋顏色之名如楊說則裝可閙黃亦可閙帶可閙裝鞓亦閙裝耶按閙裝帶余遊燕日嘗見於東市中合眾寶雜綴而成故曰閙裝白詩之轡薛詩之韉蓋皆此類】

余氏辧林今京師凡孟春之月兒女多剪采爲花或艸虫之類挿首曰閙嚷嚷卽古所謂閙裝也嚷與裝音相近故訛之也唐白樂天有詩雲貴主冠浮動親王帶閙裝是也

編注宮詞王建詩粟金腰【一作犀】帶象牙錐挿散紅翎玉突枝按麈史古者以韋爲帶乃挿垂頭至秦乃名腰帶唐髙祖令下挿垂頭今之搖尾是也今通以黒韋爲常服金玉犀則用紅韋品級有差

編注宮詞王建詩新衫一樣殿頭黃銀帶排方撻尾長中華古今注文武品階腰帶蓋古革帶也六品以上用銀爲銙向下挿垂頭而取順合呼撻尾麈史腰帶唐髙祖令下挿垂頭今謂之撻尾爲方胯無方眼其稀者目曰稀方密者目曰排方比年士大夫朝服亦服撻尾始甚短後稍長演繁露黃繙綽服緋無魚故取獺尾垂著腰上作俳語此則眞用獺尾也

雋言雋不疑裦衣博帶師古曰裦大裾也言著褎大之衣廣博之帶也而說者乃以爲朝服垂褎之衣非也五雜俎說文曰帶紳也男子鞶帶婦人絲帶古人之帶多用韋布之屬取其下垂詩云容兮遂兮垂帶悸兮匪伊垂之帶則有餘似今衣之有大帶耳至魯仲連謂田單曰將軍黃金橫帶騁於臨淄之間則金帶之制興矣老學庵筆記古謂帶一爲一腰猶今謂衣爲一領周武帝賜李賢禦所服十三環金帶一腰是也近世乃謂帶爲一條語頗鄙不若從古爲一腰也

湘煙錄典略魏文帝嘗賜劉楨鉤落帶其後師死欲借取以爲像按張勃吳錄鉤落者革帶也世名爲鉤落帶演繁露唐會要太和六年敕一品二品許服犀玉及斑犀按斑犀者犀文黑黃相間者也至近世其辧益詳黑質中或黃或白則爲正透外暈皆黃而中黑文則名倒透透卽通也今世士夫便服而系犀帶惟兩府始服正透從班已下卽服倒透本無定制直是以正透爲重耳

夢溪筆譚中國衣冠自北齊以來乃全用�服窄袖緋緑短衣長靿靴有鞢帶皆胡服也窄袖利於馳射短衣長靿皆便於渉艸胡人樂茂艸常寢處其間予使北時皆見之𨿽王庭亦在深薦中予至胡庭日新雨過涉艸衣袴皆濡惟�人都無所霑帶衣所垂鞢蓋欲佩帶弓劍帉帨算囊刀礪之類自後𨿽去鞢而猶存其環環所以銜鞢如馬之秋根卽今之帶銙也天子必以三環爲節唐武徳貞觀時猶爾開元之後𨿽仍舊俗而稍褒博矣然帶鉤尙穿帶本爲孔本朝加順折茂人文也

演繁露今使北者其禮例中所得有韋而紅光滑可鑑問其名則徐呂皮也問何以名之則曰徐氏呂氏二氏實工爲之也此說出於口信否殊未可知予案燕北雜禮所載北事曰契丹興宗嘗禁國人服金玉犀帶及黒斜喝裏皮並紅虎皮靴及道宗卽位以爲靴帶也者用之可以華國遂弛其禁再許服用此卽靴帶之制矣及問徐呂皮所自出則曰黑斜喝裏皮謂回紇野馬皮也用以爲靴騎而越水水不透裏故可貴也紅虎皮者回紇獐皮也揉以磠砂須其輭熟用以爲靴也本此而言則知徐呂皮者斜喝裏聲之轉者也然斜喝裏之色黑而徐呂之色紅恐是野馬難得而磠砂熟韋可以常致故染而紅之以當獐皮也爲欲髙其名品遂借斜喝裏以爲名呼也

西溪叢語被紫荷橐按荷槖卽持荷之荷也或以爲紫荷橐非也宋子京云猥挈荷槖預從豹乘皆緣習之誤南史劉杳傳言簪筆持橐事甚詳

復齋漫錄劉偉眀贈熊待制詩云西淸寓直荷爲橐在蜀宣風繡作衣按南史劉杳傳著紫荷橐其事蓋見張安世傳持槖簪筆之意而偉眀乃以荷爲芰荷之荷何耶

野客叢書前輩謂尙書紫荷囊事案晉志八座尙書荷紫以生紫爲袷綴之外服加於肩上又梁史周舎問劉杳尙書著紫荷橐竟何所出杳曰張安世傳持橐囊也荷乃負荷之荷人讀爲平聲遂有此誤𨿽歐陽文忠公宋景文公有所不免僕謂不然紫荷囊事其說已久非歐宋之誤也觀唐類表有云佩蒼玉負紫荷歐宋之語豈無自邪僕因考之沈約宋志蕭子顯齊志皆謂紫袷囊俗呼曰紫荷或曰負荷以行隋志曰朝服綴紫荷錄令左僕射左荷右僕射尙書右荷是則紫荷之說自晉宋以來有之劉杳謂持槖簪筆出張安世傳不知出於趙充國漫錄謂左荷右荷出隋樂志不知出於禮志韻語陽秋近世作文多以紫荷囊作侍從事用如宋景文詩所謂榮觀聳麟族賦筆助荷囊之類承襲而用者非一而不知其誤也按晉書輿服志云文武百官皆有囊綬八座尙書則荷紫以生紫爲袷囊綴之服外加於左肩則所謂荷紫者非芰荷之荷乃負荷之荷也南史載周舎嘗問劉杳曰著紫荷囊相傳云挈囊竟何所出杳曰張安世傳曰持槖簪筆事孝武帝數十年注槖囊也蓋人徒見南史著紫荷囊四字遂作一句讀之殊未知晉書荷紫之義也

桐薪沈約宋書禮志載尙書令僕射尙書朝服肩上有紫生袷囊綴之朝服外俗呼曰紫荷或云漢代以盛奏事負荷而行未詳也據此則今俗男女雜佩流蘇尙有荷包之稱其沿古朝服制乎名𨿽不典義有所承捜采異聞衡山唐碑別駕賞魚袋云名不可曉今按唐職林魚帶門敍金玉銀鐵帶及金銀魚袋雲開元敕非灼然有戰功者余不得輒賞魚袋斯明文也

資暇錄被袋非古制不知孰起也比者逺遊行則用大和九年以十家之累者邐迆竄謫人人皆不自期常虞倉卒之遣每出私第咸備四時服用舊以紐革爲腰囊置於殿乘至是服用旣繁乃以被易之成俗於今大中已來吳人亦結絲爲之或有向遺豪徒翫而不用也石林燕語古者喪服有負版綴於領下垂放之方尺有八寸服所謂負廣出於適寸者也鄭氏言負在背上適辟領也蓋喪服之制前有衰後有負版左右有辟領此禮不見於世久矣自秦漢以來未之聞翟內翰公巽嘗言論語式負版非版籍之版乃喪服之版以子見齊衰者必式爲證

雋言子虛賦蜚襳垂髾師古曰襳袿衣之長帶也髾謂燕尾之屬皆衣上假飾非髾垂也襳音纖髾所交反又繆繞玉綏師古曰以玉飾綏綏卽今之所謂采防垂鑷者也繆繞相纒結也繆音蓼防音隈

能攺齋漫錄唐盧氏雜說文宗問宰臣條脫是何物宰臣未對上曰眞誥言安妃有條脫爲臂飾卽今釧也又眞誥蕚綠華贈羊權金玉條脫各一枚余按周處風土記云仲夏造百索系臂又有條達等織組雜物以相贈遺唐徐堅撰初學記引古詩云繞臂雙條達則條達之爲釧必矣苐以達爲脫不知又何謂也徐堅所引古詩乃後漢繁欽定情篇云何以致濶繞腕雙跳脫但腕脫兩字不同

秕言唐宣宗嘗作詩賜宮人有金步搖命塲中對之溫庭筠對以玉跳脫云出南華第二篇

帝忌之故溫有悔讀南華第二篇

之句今考莊子無此語又古詩輕衫襯條脫眞誥云安妃有斲粟金條脫是臂飾蓋今之腕釧也條脫卽跳脫韻書跳田聊切與條同音

宛委余編條脫臂飾也見眞誥蕚綠華贈羊權金玉條脫各一枚周處風土記作條達仲夏造百索系臂又有條達等織組雜物相贈遺繁欽定情篇又作跳脫云何以致濶繞腕雙跳脫蓋一物而三名寫之誤也桐薪元防之雜憶詩中憶得雙文衫子裏鈿頭云映褪紅酥鈿頭疑是鈕扣之屬

三餘贅筆世俗用金銀爲環置於婦人指間謂之戒指按詩注古者后妃羣妾以禮進禦於君女史書其月日授之以環以進退之生子月辰以金環退之當禦者以銀環進之著於左手旣禦者著於右手事無大小記以成法則世俗之名戒指者有自來矣

下帷短牒宋玉東家女因玉見棄誓不他適膏沐不施恆以帛帶交結胸前後操織作以自給後人效之富家至以珠玉寶花飾錦繡流蘇帶束之以增妖冶寖失其制矣

侯鯖錄杜牧之宮人詩云絳防猶封系臂紗後學不解常見服飾變古始於晉武帝選士庶女子有姿色者以緋防系其臂大將軍胡奮女泣叫不伏系臂左右揜其口今定親之家亦有系臂者續古事也

丹鉛錄王符潛夫論或紡絲而靡斷截以繞臂此蓋絲之類樂府雙行纒云朱絲系腕繩眞如白雪凝梁昭眀烏棲曲云江南稚女朱腕繩

畱靑日札荀子曰處女嬰寶珠卽今珠纓絡也一名珠落索說文嬰頸飾也北人連貝飾頸曰嬰普門品經無盡意菩薩解頸下眾寶珠瓔珞以與之三禮圖珠瓔翠緌左傳玉纓杜詩眞珠絡臂鞲

畱靑日札小兒周歲項帶五色彩絲繩名曰百索不知何義按宋淳熈中剃削童髮必畱大錢許於頂心左右偏頂或畱之頂前束以防繒宛若博焦之狀曰鵓角則知今小兒以色絲飾發蓋自宋已然或言起於北魏又東宮舊事中有六色罽防雲象水中莙藻以飾緄帶者太平禦覽及陶宗儀說郛所載俱如此此風不知起於何時也

隋唐嘉話髙齊蘭陵王長恭白類美婦人乃著假面以對敵與周師戰於金墉下勇冠三軍齊人壯之乃爲舞以效其指麾擊刺之容今人面是也

秕言唐段安節樂府雜錄云北齊神武弟有膽勇善戰鬭以其顏貌無威毎戰必著面具後乃百戰百勝今舞隊有代面始此

藝林彚考服飾篇卷六

欽定四庫全書

藝林彚考服飾篇卷七

蓬萊縣知縣沈自南撰

裩袴類

紀原唐歸崇敬言三代無袴褶之制隋已來始有服者天中記說文袴脛衣也釋名袴跨也兩股各跨別也畱幕冀州所名大褶下至膝者也畱牢也幕絡也言牢落在衣表也方言齊魯之間袴謂之褰或謂之襱關西謂之袴大袴謂之倒頓小袴謂之芙蓉衫楚通語也文昌雜錄晉志云袴褶之制未詳所起近代車駕親戎中外戒嚴則服之唐制三品已上紫褶五品已上緋褶通用細綾七品已上碧褶通用小綾玉藻云襌爲防【音扃】引急也白爲褶褶袷也鄭云襌爲防有衣裳而裏者也帛爲褶有表裏而無著者也周遷輿服雜事云趙武靈王縵胡之纓戎服有袴褶之制始自漢武近世服以從戎隋制纘嚴文武百官咸服之車駕親戎制防袴使不舒散皇朝導駕官袴褶蓋馬上之服也

中華古今注袴蓋古之裳也周武王以布爲之名曰褶敬王以繒爲之名曰袴但不縫口而巳庶人衣服也至漢章帝以綾爲之加下緣名曰口常以端牛日賜百官水紋綾袴蓋取淸慢而理人若百官母及妻妾等承恩者則別賜羅紋勝袴取其日勝今太常二人服紫絹袴褶緋衣執永籥以舞之又時黃帝講武之臣近侍者朱韋袴褶巳下屬於鞋

李本寧曰按隋書禮儀志袴褶服以從戎今纂嚴則文武百官咸服之車駕親戎則防袴不舒散中官紫褶外官絳褶腰皮帶以代鞶革又黃布袴褶赤罽帶靑布袴褶絳綾帶白布袴褶皆賤者之服○三國呂範釋褠著袴褶執鞭詣閣晉桓宣武與殷劉談不如甚喚左右取黃皮袴褶上馬舞矟數回或向殷或擬劉意气始得防宋王曇首年十四五便歌謝靈運欲聞之無由得聞後出東府土山作妓王時作兩丸髻著袴褶騎馬往土山下庾家墓林下作一曲歌張暢著黃袴褶出射堂簡人梁淸家見人著平上帽烏衣袴褶齊永眀十年魏主宏於平城侍中省見一鬼衣黃褶袴當屍欲入叱之不退此其來巳久南朝承用而褚緭以嘲魏亦不可曉【褚緭與陳伯之降魏元日作詩曰帽上著籠冠袴上著朱衣】北堂書抄有袴褶一類直是袴事又不可曉余杭令顧颺以郭文山行須皮衣贈以韋袴褶一具文不納置室中而去乃至爛於戶內疑卽袴也王曇首所著或卽此綱目齊寶卷著織成袴褶王幼學集覽云騎服也隋煬帝時武官馬加珂戴幘服袴褶又以百官從駕皆服袴褶於軍旅間不便詔皆戎衣馮知舒質釋云小衣名注釋皆不甚了然而袴褶又何爲不便也

疑耀褌卽袴也古人袴皆無襠女人所用皆有襠者其制起自漢昭帝時上官皇后爲霍光外孫欲擅寵有子𨿽宮人使令皆爲有襠之袴多其帶令不得交通名曰窮袴今男女皆服之矣

冷齋夜話予嘗館州南客邸見破篋中有詩編寫本字多漫滅皆晉簡文時名公卿而詩語工甚有樂府曰繡幕圍春風耳節朱絲桐不知理何事淺立經營中防惜加窮袴隄防托守宮今日牛羊上丘壠當時近前面發紅雲云前輩多全用其句老杜曰意象慘淡經營中李長吉曰羅幃繡幕圍春風山谷曰牛羊今日上丘壠當時近前左右瞠窮袴漢時語也今襠袴是也

娛書堂詩話古樂府云愛惜加窮袴防閒托守宮冷齋夜話云窮袴漢時語今襠袴也然未詳所出按西漢上官後傳宮人使令皆爲窮袴多其帶服防曰窮袴有前後襠不得交通也師古云卽今之裩襠袴也

丹鉛錄犢鼻褌犢說文作襩絝踦也又作襱俱音統如南夷闗頭衣

秕言相如傳相如身自著犢鼻褌師古曰卽今之衳也形似犢鼻故以名云今俗因謂之牛頭褌然其形與犢鼻不似姚令威曰膝上二寸爲犢鼻穴言褌之長財至此此說得之【衳之容反】

名義考漢昭記霍光欲後擅寵左右皆阿意𨿽宮人使令皆爲窮袴注窮袴有前後襠不得交通列傳司馬相如家徒四壁立自著犢鼻褌注小褌形如犢鼻玉篇三尺布作如牛鼻

七修類稿今之牛頭褌卽古之犢鼻褌也其來最逺史記列傳云相如身自著犢鼻褌韋昭曰以三尺布爲之形如犢鼻二儀實錄云西戎以皮爲之夏后氏以來用絹長至於膝漢晉名犢鼻北齊則與袴長短相似考犢鼻之來甚古

畱靑日札褌幒也防衣也漢司馬相如著犢鼻褌晉阮咸曬犢鼻褌以三尺布爲之形如牛鼻蓋前後各一幅中裁兩尖襠交湊卽今之牛頭孑褌一名梢子袴脛衣也漢外戚窮袴注今之裩襠袴有前後襠不得交通周仁溺袴注尿袴也爲小袴以借尿晉謝尙刺紋袴又晉書動不敢出褌襠古詩所云鐵裲襠

畱靑日札獨力衣槃瓠負帝女入山女解去衣裳爲僕鑑之結著獨力之衣又云好五色衣服制裁皆有尾形蓋槃瓠原五彩毛故也

丹鉛錄韠也以韋爲之古者席地而坐以臨俎豆故設蔽防以備濡漬鞸之爲言蔽也今之蔽防也韠之作也在衣之先其服也在衣之後有命服之韠有祭服之韠詩曰庶見素韠是祥祭有韠劉熙曰韠以蔽前婦人蔽防亦如之曰香衩是婦人有韠也荀子曰共艾韠說者曰蒼白之韋是罪人有韠今之訟者勒短裙見官俗曰衫枷通典曰戰國連兵以韠非兵制去之此說非是唐人畵古將帥象多有綠錦戰裙是兵亦有鞸宋史丞相食品庖吏具脂韠是貴賤𨿽殊韠之用一也

名義考說文韍韠也韠韍也所以蔽前以韋下廣二尺上廣一尺其頸五寸帶博二寸鄭云韐合韋爲之以茅搜染之一曰靺韐以代鞸是韍鞸鞈三者皆蔽膝之衣制同名異韐乃合韋鞸不合此其異耳朱子曰冕服謂之韍他服謂之鞸此大夫以上之服韐則士服也玉藻云君朱大夫素士爵韋天子直公矦前後方大夫前方後挫角士前後正陳氏曰以其茀前曰韍以其一巾足矣曰韠以色則曰縕以縕質則曰韎韐詩疏古者佃漁因衣其皮先知蔽前後知蔽後後王易以絺【音止與黹同】繡黑與白相次畫爲亞【古弗字】謂之黻以韋從韋作韍以絺從黹作黻一曰古者席地而坐以臨俎豆設蔽膝以備濡漬

雋言王莽莽受綠韍衮冕師古曰此韍謂蔽膝也或謂韍

鶴山雅言衣裳之制先始於韠韐亦名紱蓋揜前後者以皮爲之○朱漢上云古者衣裳相連乾坤相依君臣上下同體也至秦始取女之衣裳離之昔人謂禮失則求諸野今瀘敍間獠俗多衣統裠上下相連猶古法及到靖州土俗祭祀皆有屍重喪則戴片帛而齋戒不茹葷腥三年此古三苗舊國也○日月星辰山龍華虫作防爲衣宗彛藻火粉米黼黻絺繡爲裳堯舜衣裳十二章周以日月星辰畫於太常之旂謂之三辰旂旗登龍於山升火於宗彜爲九章尊其神眀也一龍二山三華虫四火五宗彜爲繢六藻七粉米八斧九亞爲絺繡

名義考古者以緇布爲冠止於斂發魏武帝裁縑帛以爲帢【音恰】按頭使下今帽是也古以皮爲履止於拘足趙武靈王作胡服變履爲鞮【音提】連脛服之今靴是也古上衣下裳以隱形自蔽障後魏陋俗欲便於鞍馬施帬於衣爲橫幅而綴於下謂之幱【音闌】今長衫是也帢本軍容鞮與幱皆戎服古人冠裳之制於是盡變矣

天中記釋名裙下裳也連接裙幅也緝下橫縫緝其下也緣裙裙施緣也又裙裏衣也古服裙不居外皆有衣籠也方言陳魏之間謂裙爲帔繞衿謂之裙

雋言江充曲裾後垂交輸張晏曰曲裾者如婦人衣也如淳曰交輸割正幅使一頭狹若燕尾垂之兩旁見於後是禮深衣績祉鉤邊賈逵謂之衣主蘇林曰交輸如今新婦袍上掛全幅繒角割名曰交輸裁也

雋言韋賢黼衣朱紱師古曰朱紱爲朱裳畫爲亞文也亞古弗字也故因謂之紱字又作黻

雋言子虛賦襞積褰縐師古曰襞積卽今之帬襵古所謂皮弁素積者卽謂此積也襞音璧

雋言班偼伃賦申佩離以自思師古曰離袿衣之帶也女子適人父親結其離而戒之

雋言崔駰揚雜錯之袿徽注袿徽婦人之上服郭璞云卽今之香纓也

劉馮事始古者婦人始見舅姑每持香纓以拜五色采爲之隋牛議以素絹八尺中擗名曰帛拜以代香纓雋言石奮傳取親中帬厠牏師古曰中帬若今言中衣厠牏者近身之小衫若今汗衫也晉灼曰今世謂反門小袖衫爲侯牏

雋言馬援傳施衿結褵說文曰衿交衽也毛萇注曰褵婦人之褘也

丹鉛雜錄古者婦人長帶結者名曰綢繆垂者名曰襳褵結而可解曰紐結而不可解曰締

丹鉛雜錄褘防褵幐徐楚金曰褘或作防引爾雅卽飾也今之香囊也古謂之褵又謂之幐

萟林伐山說文薉貉中女子無絝恆以帛爲巠空用絮補核名曰繜衣狀則如襜按此卽今之裩也襜祖昆切中華古今注裩三代不見所述周文王所制裩長至膝謂之獘衣賤人不下服曰良衣蓋良人之服也至魏文帝賜宮人緋交襠卽裩也

中華古今注襪肚蓋文王所制也謂之腰巾但以繒爲之宮女則以采爲之名曰腰采至漢武帝增以四帶名曰襪肚至靈帝賜宮人蹙金絲合勝襪肚亦名齊襠丹鉛總錄襪女人脇衣也隋煬帝詩錦袖淮南舞寶襪楚宮腰盧照鄰詩倡家寶襪蛟龍被是也或謂起自楊妃出於小說僞書不可信也崔豹古今注謂之腰防注引左傳衵服謂日日近身衣也是春秋之世已有之豈始於唐乎沈約詩領上蒲桃繡腰中合歡綺謝偃詩細風吹寶襪輕露濕紅紗

畱靑日札今之襪胸一名襴裙隋煬帝詩錦袖淮南舞寶襪楚宮腰謝偃詩細風吹寶襪輕露濕紅紗盧照鄰詩倡家寶襪蛟龍被襪女人脇衣也崔豹引左傳衵服衵日日近身衣也卽唐訶子之類寶襪在外以束裙腰者視圖畵古美人妝可見故曰楚宮腰曰細風吹者此也若貼身之衵則風不能吹矣自後而圍向前故又名合歡襴裙沈約詩領上蒲桃繡腰中合歡綺是也其繡帶亦名襪帶今襴裙在內有袖者曰主腰領襟之上繡蒲桃花言其花朶朶如蒲桃也又觀胡侍墅談云建炎以來朝野雜記乾道邸報臨安府浙漕司所進成恭後禦衣之目有粉紅紗抹胸眞紅羅裹肚乃知抹胸裹肚之制其來不近世紀楊太眞私安祿山爲祿山爪傷胸乳爲訶子束胸者或妄矣

雋言後漢和帝後紀倉頭衣綠褠領袖正白注云褠臂衣今之臂韝以傅左右手於事便也○又尹賞傳被鎧扞師古曰鎧甲也扞臂衣也

中華古今注古之前制衣裳相連至周文王令女人服裙裙上加翟衣皆以絹爲之始皇元年宮人令服五色花羅裙至今禮席有短裙焉襯裙隋大業中煬帝制五色夾纈花羅裙以賜宮人及百母妻又制單絲羅以爲花籠裙常侍宴供奉宮人所服後又於裙上剪絲鳯綴於縫上取象古之褕翟至開元中猶有制焉

畱靑日札裙襇梁簡文詩羅裙宜細襇先見廣西婦女衣長裙後曵地四五尺行則以兩婢前擕之襇多而細名曰馬牙襇或古之遺制也漢文後宮衣不曵地其貼地者以不纒足欲裙蓋之也又杜牧詠韈詩五陵年少欺他醉笑把花前出畵裙是唐之裙亦足隱足也秇林伐山宋徽宗宮人多以麝香色爲鏤金羅爲衣裙故元裕之有詩云北去穹廬千萬里畵羅休鏤麝香金此證也

丹鉛雜錄白樂天詩柘枝隨畵鼓調笑從香毬又云香毬趂拍回環匝花盞拋巡取次飛皆紀管弦酒席中事但不知香毬何用如今人詞中用金縷字亦竟不知金縷於歌何闗

萟林伐山按防桔衽謂之褸衩或卽女飾之香衩也李義山詩十歲去踏靑夫容作裙衩集韻注作襢衣宮詞編注王建詩每到日中重掠鬢衩衣騎馬繞宮廊廣雅防袺衽謂之褸衩一曰襢衣按舊唐書王氏氏衩衣坐胡牀受參云又唐禧宗嘗衣見崔彥昭史炤釋文云衩楚懈切凡交際間所謂禮服來者主人欲從簡便傳言曰請衩衣於是以便服進又有服宴防之服而遇服交際之服者必謝曰衩袒無禮可見衩衣起於唐而通行於今也褸衩豈衩衣之謂乎

丹鉛總錄裼袒衣蓋近身之衣孟子所謂袒裼裸裎也左傳陳靈公與孔寧儀行父通於夏姬衷其衵服以戲於朝注衵服日日近身之衣然不若袒服之爲順衵與袒字畫相似毫釐之差耳

桐薪今俗婦人防服中有巾飾之類用於穢媟而呼其名曰陳姥者𨿽委巷之談非無所自也按隋義寧中有禦衛將軍陳稜討杜伏威伏威帥眾拒之稜閉壁不戰伏威送以婦人之服謂之陳姥至今猶沿其意矣又梁臨川王宏督軍侵魏畏懦不敢進與呂僧珍議旋師魏人遺以巾幗歌曰不畏蕭娘與呂姥但畏合肥有韋武蕭娘指臨川王宏呂姥指呂僧珍韋武謂韋叡也武侯作法遂爾濫觴至此不已甚乎【按韋武原是韋虎唐時避諱爲武】

藝林彚考服飾篇卷七

欽定四庫全書

藝林彚考服飾篇卷八

蓬萊縣知縣沈自南撰

履舃類上

紀原世本曰於則作屝履宋衷曰黃帝臣

中華古今注履者屨之不帶者也不借艸屨也以輕賤易得故人人自有不假借也漢文帝履不借以視朝是也舃者以木置履下幹臘不畏泥濕也天子赤舃凡舃色皆象裳也禮云解屨不敢當階就屨跪而舉之春申君客三千皆朱屨也漢制功臣閣老四賜曰入朝不趨贊拜不名劍履上殿肩輿入宮淳於髠諫齊王曰若堂上燭滅男女雜坐履舃交錯臣當此之時一飲一石晏子諌景公曰今屨賤而踴貴也言景公好刖人之足微諌之也

楊公筆錄卜式爲郎中蹻而牧羊上林中蹻卽今艸鞋也古人謂之不借言人人有之不待假借也

致虛雜俎昔有仙人鳳子者欲有所度隱於農夫之中一日大雨有鄰人來借艸履鳳子曰他人艸履則可借吾之艸履乃不借者也其人怒詈之鳳子卽以履擲與化鶴飛去故名艸履爲不借【沈子曰此本誕妄姑存其說】

輟耕錄屨舃履屨人注襌下曰屨復下曰舃【說文無舃字舃本鵲字今借爲履舃字也陸鈿云舃通爲舃履之舃古人居欲如燕行不欲如鵲故借爲舃字所以爲行戒也然借鵲爲舃作思積反者蓋舃履也古今注以木置屨下幹臘不畏泥濕故曰舃以是知舃屨之下必再用木矣】士喪禮夏葛屨冬皮屨屨人注又謂凡屨靑絇【劬】繶【億】純【準】素幘白屨緇絇繶純爵弁纁屨黑絇繶純是也絇說文纑繩絇也玉藻注履頸飾也【韻防狀如刀衣鼻在屨頭言拘者取自拘持使低目不暇顧視一曰用繒一寸屈爲之頭著屨頭以受穿貫】繶屨人注縫中紃也絳也純屨人注緣也言繶必有絇繶純矣凡絇繶純皆一色又按屨人注舃有三等赤舃白舃黒舃也赤舃爲上冕服之舃詩曰王錫韓侯衮赤舃則諸侯與王同矣所謂舃靑舃王后祭服之舃也凡屨之飾如繡次也黃屨白飾白屨黑飾黑屨靑飾天子諸侯吉事皆舃其餘服冕著舃耳士爵弁纁屨黒絇繶純尊祭服之屨飾從繢也至若履者說文足所依也從屍從文從舟象履形毛氏曰舟能載物履能載人又艸曰屝【芳未反】麻曰屨【凡布皆可謂之麻】皮曰履按履無別制說文屨履也從履省婁聲又鞮也徐曰鞮革履也舃韻防履也古今注以木置履下幹臘不畏泥濕故曰舃以是知屨舃屨之異名也但有禪下復下用木之異耳古人舃屨履至階必脫惟著韈而入禮戶外有二屨是脫屨而入者也漢賜劍履上殿是不賜則不敢著履上殿眀矣諫不行則納履而去納結也言納履則在外眀矣是脫履而入者也王喬入朝雙舃化鳬先至是脫舃而入者也古者堂上皆有席所以著韈爲宜況韈又從革乎又按鄕飲酒云說屨揖讓如初升堂疏云凡堂上揖行禮不脫屨坐則脫屨理固然也由是觀之凡宗廟堂室之間行禮亦必不脫屨矣夫降而脫屨然後升坐禮也其後賓與主人酬酢之時皆在兩階之間又須降而著屨復升於階酬酢之禮畢又降而脫屨復升於坐也古人禮繁如此今何略也

名義考艸曰屝又謂之履又謂之不借麻曰屨葛亦謂之屨皮亦曰履又謂之鞮又謂之鞵又禪下曰履復下曰舃蓋舃有三等赤舃爲上冕服最上達者下有白舃皆履之復底者古今注曰祭服謂之舃朝服謂之履燕服謂之屨亦得凡履下置木曰屐履中薦曰屧履不著跟曰屣小兒履曰靸【屝音費】

中華古今注鞋子自古卽皆有謂之履絇繶皆畫五色至漢有伏虎頭始以布鞔繶上脫下加以錦爲飾至東晉以艸木織成卽有鳳頭之履聚雲履五朶履宋有重臺履梁有笏頭履分捎履立鳳履又有五色雲霞履漢有繡鴛鴦履昭帝令冬至日上舅姑

中華古今注靸鞋蓋古之履也秦始皇常靸望僊鞋衣藂云短褐以對隱逸求神僊至梁天監年中武帝解脫靸鞋以絲爲之今天子所履也

中華古今注麻鞋起自伊尹以艸爲之艸屩周文王以麻爲之名曰麻鞋至秦以絲爲之令宮人侍從著之庶人不可至東晉又加其好公主及宮貴皆絲爲之凡娶婦之家先下絲麻鞋一防取其和鞋之義

炙轂子麻鞵夏殷皆以艸爲之屩左氏謂之菲履也至周以麻爲之謂麻鞵貴賤通著之晉永嘉中以絲爲之宮禁內貴妃以下皆著之

炙轂子靸鞵舃三代皆以皮爲之靸鞵禮云單底曰履重底曰舃朝祭之服自始皇二年遂以蒲爲之名曰靸鞵至二世加以鳯首尙以蒲爲之西晉永嘉元年始用黃艸爲之宮內妃禦皆著之始有伏鳩頭履子梁天監中武帝以絲爲之名觧脫履至陳隋間吳越大行而模樣差多及唐大歷中進五朶艸履子至建中元年進百合艸履子至今其樣轉多差異

輟耕錄西浙之人以艸爲履而無跟名曰靸鞵婦女非纒足者通曳之炙轂子雜錄引實錄云云則靸鞵之制其來甚古然北夢瑣言載霧是山巾子船爲水靸鞵之句抑且詠諸詩矣靸悉合切在颯字韻下今俗呼與翣同音者誤

宛委余編今世總稱履曰鞋或稱履鞋按古方言云謂之不借朝鮮洌水之上謂之卭角南方江淮之間總謂之麤梁徐土邵沂之間謂之卭角或爲屣或爲【下凡反】或爲緉或爲其不同如此

湘煙錄溫庭筠錦鞋賦闌裏花春云邊月新耀粲織女之東足嬿婉嫦娥之結璘碧繶緗絇鸞尾鳳頭鞻稱雅舞履號逺遊若乃金蓮東昏之潘妃寶屧臨川之江姬匍匐非壽陵之步妖蠱實薴蘿之施羅襪紅蕖之艷丰趺錦之奇淩波微步瞥陳王旣蹀躞而容與花塵香迹逢石氏倐窕而呈姿擎箱回津驚蕭郎之始見李文眀練恨漢後之未持董斯張曰結璘嫦娥別名絇履頭飾也周禮黃繶靑絇鞮鞻之舞以革爲履取舞蹈之便也繁欽定情詩何以消滯憂足下雙逺遊洛神賦踐逺遊之文履妖蠱之蠱古冶字梁武東飛伯勞歌平頭奴子擎履箱仙鑑云漢南陽公主慕道入華山駙馬王咸追至嶺上見朱履一雙所謂蕭郎始見也李文當作杯文古有杯文綺漢後云者馮無方於太液池持飛燕履也○閔子京曰飛燕外傳合徳衣故短繡裙小袖李文襪飛卿當卽引此

畱靑日札屧履中薦也曰步屧曰舞屧吳王宮中有響屧廊以楩梓板借地西子行則有聲故名響屧是婦女通服之韓偓屧子詩六寸膚圓光致致唐尺𨿽短謂之六寸膚圎想亦不纒足也梁詩畫屧重髙墻畫之者當是繪以五采髙墻者想是濶頰耳今之髙底鞋類履底曰舃以皮爲之舃以木置履下幹濕不畏古者祭服用之屐以木爲之卽今之木屐古婦女亦著之李白浣沙石上女詩一雙金齒屐兩足白如霜今廣東婦女𨿽晴天亦穿木屐余攷樂府有雙行纒今南海可謂雙行屐矣因作雙行屐詩

畱靑日札著屐登山乃謝康樂事而謝安木屐則登山去前齒下嶺去後齒宋髙祖則好著連齒木屐見南史蓋卽今之拖屐也

宛委余編舊爲屐者齒皆達楄上名曰露卯太元中忽不徹名曰陰卯

五雜俎漢時著屐尙少至東京末年始盛應劭風俗通載延嘉中京師好著木屐婦人始嫁作漆畫屐五色采爲系後黨事起以爲不祥至晉而始通用阮孚至自蠟之謝靈運登山陟嶺未嘗須臾離也想卽以此當履耳晉書五行志云初作屐者婦人頭圓男子頭方至太康初婦人屐乃頭方與男無別此亦古婦人不纒足之一證

丹鉛錄儀禮靑絇繶純絇其於反絇之爲言拘也以爲行戒鼻在屨頭繶縫中紃也純緣也○紃音旬純音衮今云衮邊

丹鉛錄周禮履絇黃繶靑句今文作絇注絇謂拘著舃履鼻在屨頭用繒一寸屈爲之以受穿貫張正見履賦采絇繡繶寶屧香綦宋詞有鸞絇鳯繶之句繶紃縧也履縫中緣按絇古云鞋鼻今之鞋結是其遺像繶則俗云鎖綫也

丹鉛錄周禮玉璂注璂讀如薄借綦之之綦綦結也皮弁之縫毎貫結五采玉十二以爲飾謂之綦詩云其弁伊綦賈公彥疏云薄借之語未聞按古今注云艸履名不借

丹鉛錄左傳屝屨屝符費切方言曰屝麄屨也絲作之曰屨麻作之曰屝不借麄者謂之屝喪服曰疏屨者藨蒯之菲也

丹鉛錄宋蔣捷詞裙松翠褶鞋膩紅幫幫女履墻也梁簡文帝詩舞屣動髙墻

焦氏筆乘淮南子纒以朱絲纒讀如戰古樂府有雙行纒謂行縢卽足衣也宋人詩靑羅包髻白行纒不是凡人不是仙以平聲讀之矣

丹鉛錄王符潛夫論組必文采飾韈必緰○魏文帝吳妃攺韈樣以羅爲之後加以采繡畫至今不易至隋煬帝宮人織成五色立鳯朱錦韈靿

中華古今注三代及周著角韈以帶系於踝至魏文帝吳妃乃攺樣以羅爲之後加以采繡畫至今不易至隋煬帝宮人織成五采立鳳朱錦韈靿

名義考七林云文綦【音其】防緤【音屑】緰韈羅縢【音滕】綦廣韻履飾也文綦履之有文者緤與紲同廣韻系也防緤韈系之有采色者緰說文貲布也緰韈以貲布爲韈也縢增韻約也纒也偪束其足令小男子行纒自足至膝此則施之足羅縢以羅爲之四者皆婦人足飾也○升庵曰緤足衣也

致虛雜俎太眞著鴛鴦並頭蓮錦袴韈上戲曰貴妃袴韈上乃眞鴛鴦蓮花也太眞問何得有此稱上笑曰不然其間安得有此白藕乎貴妃由是名褲韈爲藕覆注云袴韈今俗稱膝袴

畱靑日札女韈韈足衣今之膝袴炙轂子曰三代謂之角韈前後兩隻相成中心系帶至魏文帝吳妃始以綾羅裁縫爲之曹子建洛神賦曰淩波微步羅韈生塵唐楊貴妃錦抝韈杜牧詠韈詩云鈿尺裁量減四分纖纖玉筍褁輕雲五陵年少欺他醉笑把花前出畫裙今婦人有不著韈者太白詩屐上足如霜不著鵶頭韈則唐時已然

餘冬序錄男子跪用防膝冬寒亦用防膝驛馬逺行用防臁若膝袴防膝下袴腳上今日婦女下體之飾朱子語錄秦太師死髙宗告楊郡王云朕免得膝袴中帶首矣豈當時男子亦或著膝褲邪抑袴兩腳曰膝褲邪丹鉛錄髙文惠妻與夫書曰今奉織成韈一量願著之動與福並量當作兩詩葛屨五兩是也無名氏踏莎行詩末云夜深著輛小鞋兒靠著屏風立地輛兩蓋古今字也小詞用毛詩字亦奇

中華古今注靴者蓋古西胡也昔趙武靈王好胡服常服之其制短靿黃皮閒居之服至馬周攺制長靿以殺之加之以氊及縧得著入殿省敷奏取便乘馬也文武百咸服之至貞觀三年安西國進緋韋短靿靴詔內侍省分給諸司至大歷二年宮人錦靿靴侍於左右畱靑日札烏皮六縫靴也唐有此名故曰髙力士終以脫烏皮六縫爲深恥又於闐國有石鞾南唐元宗嘗謂馮權曰我富貴日爲爾置銀靴焉及保大初因擊鞠賜銀三十斤權命工鍜靴穿之

畱靑日札女靴趙武靈王戎服作靴初短靿後漸以長靿唐馬周殺其靿加以靴韈氊裴叔通以羊皮爲之謂之隱麖加以帶子裝束婦人皆可服古人有舞靴李太白詩靑黛畫睂紅錦靴楊亷夫詩繡靴蹴踘勾驪樣羅帕垂鬟女直妝○說略唐初天子服六合靴未知其制萟林伐山舒元輿詠妓從良詩曰湘江舞罷卻成悲便脫蠻靴出鳳幃誰是蔡邕琴酒客曹公懷舊嫁文姬可考唐世妓女舞飾也按說文鞮四夷舞人所著屨也周禮有鞮鞻氏亦是四夷之舞今之樂部舞妝皆出四夷唐人舞妓皆著靴猶有此意【今按中華古今注天寶中士人之妻著丈夫靴衫鞭帽內外一體也】盧肇柘枝舞賦靴瑞錦以云匝袍蹙金而鴈欹樂府歌錦靴玉帶舞回雲杜牧之贈妓詩曰舞靴應任傍人看笑臉還須待我開黃山谷贈妓詞云風流太守能籠翠羽宜醉金釵且畱取垂楊掩映庭階直待朱輪去後便從伊窄韈弓鞋則汴宋猶似唐制至南渡後妓女窄韈弓鞋如良人也故當時有蘇州頭杭州腳之諺云蠻靴一作鸞靴盧賦以鸞對鴈當是並識於此

藝林彚考服飾篇卷八

欽定四庫全書

藝林彚考服飾篇卷九

蓬萊縣知縣沈自南撰

履舃類下

丹鉛錄古篆舃字象鵲形以爲履飾也履象取諸鵲鵲知太嵗欲人行履知方也

秇林伐山古人以革爲履按周禮有鞮鞻氏舞四夷之樂故以革爲履取其舞蹈之便至漢世總章伶人服之唐世名鸞靴故妓人従良詩有便脫鸞靴入幃之句崔豹云古履絇繶皆畫五色秦始皇令宮人靸金泥飛頭鞋徐陵詩所謂步步生香薄履也漢有伏虎頭鞋加以錦飾曰繡鴛鴦履東晉以艸木織成有鳯頭履聚雲履五朶履宋有重臺履梁有分梢履立履五色雲霞履隋煬帝令宮人靸瑞鳩頭履謂之仙飛履又伏琛齊記曰靑州有一種桃花盛開時采之煉以松脂遞相纒織成鞋履寄往都下人皆不辧爲何物嵇含南方艸木狀云晉太康中扶南國進抱香履以抱香木爲之木輕而堅韌風至則隨飄而動

胡氏筆叢六朝前率艸爲履古稱芒屩蓋賤者之服大扺皆然唐張志和以椶爲履至五代蒲履盛行九國誌云江南李升常履蒲靸是也然當時婦人履亦用蒲者劉克明常賦詩云吳江江上白蒲春越女初挑一樣新才自繡離玉指便隨羅韈步香塵石橊裙下従容久玳瑁筵前整頓頻今日髙樓鴛瓦上不知拋擲是何人此詩通篇詠婦人履殊不見弓纎意知五代女子尙不皆纒足也劉仕湖南馬氏此詩見郡閣雅談今世蒲鞵盛行海內然皆男子服婦人以纒足故絕無用之者矣演繁露地理誌趙地倡優女子彈跕【它頰反】躧遊媚富貴注躡跟爲跕掛指爲躡師古曰屣謂小履之無跟者也跕謂輕躡之也按今人夏月以生帛爲屧其三面稍隆起惟當腳跟處正低卽師古所指也【躧音屣】

畱靑日札屣本作躧舞履也足跟不正納莊子原憲華冠縰履史記女子則鼓鳴瑟跕屣注曰躡跟爲跕不著跟爲屣似今靸鞋釋名靸小兒履也鞋履也爾雅曰單底曰履飾足以爲禮也三代以皮爲之朝祭之服也亦有以葛爲之者詩糾糾葛屨是也秦始皇以蒲爲之二世加以鳯頭晉用黃艸始有伏鳩頭履子梁武帝易以絲名解脫履古有逺逰履又詩云足下絲履五文章平頭奴子提履箱唐大歷進五朶艸履子建中進百合艸履子大和吳越間織髙頭艸履如綾縠又麻履曰屨艸曰屝屨乃不帶者名解脫履履朝服屨燕服荀子紃屨之士注編麻爲之禮記注紃施縫中若今時絳也今之纒足者以絲爲鞋則梁制也以羊皮銷金箔爲之則三代之遺意而極其奢巧也以蒲艸麻葛爲之則古今之通用也首以頭伏防鴛鴦則昉於秦晉繡以云露花艸則昉於五朶百合而其髙底鞋卽古之重臺履也琴面鞋卽笏頭履也其婦人鞋底以二色帛前後半節合成則元時名曰錯到底不知起於何代至若飾以金寶珠玉則淫風極矣

宛委余編春申君客躡珠履秦始皇有望僊鞋漢有伏虎頭履繡鴛鴦履東晉有鳯頭履聚雲履五朶履南宋有重臺履梁有笏頭履分梢履立鳯履五色雲霞履漢履婦人圓頭男子方頭晉太康後婦人皆方頭

說略唐文徳皇后遺履爲米元章冩圖左方有小防是元章爲畫學博士時筆防云右唐文徳皇后遺履以丹羽織成前後金葉裁云爲飾長尺厎向上三寸許中有兩系首綴二珠蓋古之岐頭履也臣米芾圖並書此履不知何緣流傳宋朝又入祕府或元章別摹它本皆未可知履類有屣有舃有屐有屧有鞋有鞾有屩男子貴賤皆躡之而婦人見於記籍者頗少史記貨殖云趙女鄭姬揄長袂躡利屣此婦人屣也東昏侯宮人皆作綠絲屩此婦人屩也戴良嫁女布木屐延嘉中京師婦人始作漆畫屐五色采爲系襄陽盜發楚王冢得婦人玉屐異苑云麻姑能著屐行水上張祐嘲李端端云穿著一雙皮屐子此婦人屐也江泌跅屧爲業則屧亦屐類西施響屧廊臨川王宏妾江無畏寶屧直千萬此婦人屧也石虎皇后出女騎千人皆著五采織成鞾北齊王諧爲並州刺史有婦人臨汾水浣衣有乘馬人換其鞾而去此婦人鞾也段成式詩云知君欲作閒情賦應願將身作錦鞋李郢詩云一聲歌罷劉郎醉脫取明金壓繡鞋唐無名子詩云薄幸檀郎防音信驚嗟猶夢合歡鞋王涯宮詞云春來新挿翠云釵尙著雲頭踏殿鞋奇章公有眞珠之惑或作詩以諷云神女初離碧玉階彤雲自擁牡丹鞋應知子建憐羅襪顧步搴衣拾墮釵此婦人鞋也漢武元封二年七月七日西王母降於殿前履鳯文舃唐楊貴妃每十月従帝幸華淸宮五宅車騎皆従遺鈿墮舃狼籍於道此婦人舃也徐幹撰履儀或駁之曰古無履但有舃不知履人掌王及後之服者黃繶靑絇素履葛履己見於周官太子妃絳地絞履已見於東宮舊事同心七寶綦履又成帝命馮無方持後履已見於趙飛燕傳龍虎組緹履已見於秦淑與婦書在絲而爲履附素足以周旋已見於陶潛賦足下黃金履手中雙莫邪已見於張華輕薄篇足躡承云履丰趺縞春綿已見於甄述女詩而謂古有舃無履然與否與據文徳履長尺底向上三寸唐尺不可考獨杜牧之詩鈿尺裁量減四分合之文徳履似唐履皆以尺計也尺中惟周尺當省尺七寸五分弱元章或以周尺衡履耳

輟耕錄張邦基墨莊漫錄云婦人之纒足起於近世書皆無所自南史齊東昏侯爲潘貴妃鑿金爲蓮花以帖地令妃行其上曰此步步生蓮花然亦不言其弓小也如古樂府玉臺新詠皆六朝詞人纎艷之言類多體狀美人容色之姝麗及言妝飾之華睂目唇口要支手指之類無一言稱纒足者如唐之杜牧之李白李商隠之輩作詩多言閨幃之事亦無及之者韓偓香奩集有詠屧子詩云六寸膚圓光致致唐尺短以今校之亦自小也而不言其弓惟道山新聞云李后主宮嬪窅娘纎麗善舞後主作金蓮髙六尺飾以寶物細帶纓絡蓮中作品色瑞蓮令窅娘以帛繞足令纎小屈上作新月狀素韈舞雲中回旋有淩雲之態唐鎬詩曰蓮中花更好雲裏月常新因窅娘作也由是人皆效之以纎弓爲妙以此知札腳自五代以來方爲之如熙寜元丰以前人猶爲者少近年則人人相效以不爲者爲恥也

丹鉛錄六朝樂府雙行纒其辭云新羅繡行纒足趺如春妍他人不言好獨我知可憐唐杜牧詩云鈿尺裁量減四分碧琉璃滑裹春云五陵年少欺他醉笑把花前出畫裙段成式詩云醉袂防侵魚子纈彯纓長戞鳯凰釵知君欲作閒情賦應願將身作錦鞋花間集詞云慢移弓厎繡羅鞋則此飾不始於五代也明矣或謂起於妲己亦非

胡氏筆叢樂府雙行纒蓋婦人以襯韈中者卽今俗談裹腳也唐以前婦人未知札足勢必用此與男子同男子以帛婦人則羅爲之加文繡爲美觀以蔽於韈中故他人不言好獨所懽知之語意明甚考禦覽屨詩云足躡承云屨丰趺皜春綿夫足趺不言小而言丰則古婦人不纒札可決矣○杜牧之詩纎纎玉筍裹春云見合璧事類楊作碧琉璃滑誤矣婦人纒足實當起於此時並楊所引花間詞商隠絕可證然合璧引杜詩乃入襪類恐唐人自以足指爲玉筍非必以弓纎也牧之集亦作詠韈詩楊誤○唐以前婦人足與男子無異則足之服制可知子建所稱羅襪成式所賦錦鞋大槪與男子同或加文繡耳自昔人以羅韈詠女子六代相承唐詩尢眾至楊妃馬嵬所遺足徵唐世婦人皆著韈無疑也然今婦人纒足其上亦有半韈罩之謂之膝褲恐古羅韈或此類載考唐人雜說云崔彥昭與王凝中表有隙後彥昭相其母勅婢多制韈履曰吾妺必與子皆逐吾將共行彥昭因不敢爲怨夫男子之韈行多則敝使如今之膝褲卽逺行何以多爲據崔母所言則唐世婦人之韈誠與男子無異而兩京六代皆了然矣【玉階生白露夜久侵羅韈淥水不沾衣香塵惜羅韈皆唐詩餘尙眾】○曹子建賦踐逺逰之文履又繁欽詩足下雙逺逰蓋魏晉間履名逺逰也夫今之婦人足尙弓小卽跬步難之豈宜以逺逰名履哉借令婦人纎足善走然深居壼閣亦不宜名履逺逰蓋卽男子履名婦人共之繁詩曹賦因寄之題詠耳○又禦覽云昔制履婦人圓頭男子方頭蓋作意欲別男女也太康婦人皆方頭履男子無異若此則六代前婦人之履斷可識矣

丹鉛錄墨莊漫錄考婦女弓足起於李后主予按樂府雙行纒知其起於六朝張禺山云史記云臨淄女子彈躧屣又云搖修袖躡利履意古已有之再考襄陽耆舊傳云盜發楚王冢得宮人玉履張平子賦云金華之舃動止遺光又云履躡華英又羅韈躡蹀而容與曹子建賦羅韈生塵焦仲卿妻詩足躡花文履繁欽詩何以釋憂愁足下雙逺逰梁武帝莫愁歌足下絲履五文章卞蘭美人賦金蕖承華足陶賦願在絲而爲履附素足以周旋崔豹古今注晉世履有鳯頭重臺分梢之制唐詩便脫鸞靴出翠帷又麗情集載章仇公鎭成都有眞珠之惑或上詩以諷云神女初離碧玉階彤雲猶擁牡丹鞋應知子建憐羅韈顧步搴衣拾墜釵李義山詩浣花牋紙桃花色好好題詩詠玉鉤陶南邨謂唐人題詠略不及之蓋亦未之博考也【按史記貨殖倡優女子鼔鳴瑟跕屣必趙衛女子揄長袂躡利屣楊所引皆小異】

胡氏聿叢履也屣也舃也屐也四者小異而大同古男子婦人共之蓋其形制不甚懸絕自唐宋五代纒足遂専以弓鞋屬之婦人而履屣屐舃皆歸之男子考用修所引秦漢六朝語躧屣利履玉屐鸞靴金華逺逰花文重臺諸制並男子同無一及於弓纎者當時婦人足可槪見𨿽鳯頭牡丹等號類今女子所爲然率是履上加以文繡花鳥作此名耳惟義山詩較似近之實溫杜一時事也焦仲卿樂府本云足下躡絲履卒章又有絲履與前相應楊作花文履誤又禦覽末引陳思七啟云金華之舃動止遺光非張衡也○金蓮始六朝潘妃步步生蓮花事然非言鞋履也後世相承皆失考

說略漢雜事祕辛保林吳姁奏言乘氏忠矦梁商女足長八寸踁跗丰妍底平指斂約縑収束微如禁中楊用修謂漢尺小婦人纒足始此其來古矣

畱靑日札婦人札腳纒足古未嘗有俗起於西施然莫可考也洛神賦淩波微步趙飛燕能爲掌上舞綠珠步香塵無迹皆諭其體未始顯言足小也然稱其步微掌上無迹則纎細亦可想見矣自南唐李后主令窅娘以帛繞腳令纎小屈上作新月狀則今之遺風紥注纒束也纒弓弝也今之腳小者香奩褻詠必曰筍芽曰半義俚語則曰三寸三分誠雅致也○說略至理宗朝宮妃束足纎直名快上馬則又不以屈上爲貴矣代醉編古今事物考謂商妲己狐精也或曰雉精猶未變足以帛裹之宮中效焉其說近誕似未可據○纒足不始五代唐人詩多可據偶觀麗情集載唐郭華吞鞋而死店主於防中防出紅繡鞋一隻此唐事也使如男子之鞋安能入於防中耶○又浮休子載唐某王極淫諸官妻美者無不嘗徧時典籖魏簡妻鄭氏取一隻履擊王頭破面流血據此只履能擊頭流血非弓鞋明矣用修謂纒足起於後世此或一證

丹鉛錄李白詩東陽素足女防稽素舸郎相看月未墜白地斷肝腸按謝靈運有東陽道中詩云可憐誰家婦淥流洗素足明月在雲間迢迢不可得答云可憐誰家郎淥流乘素舸但問情若爲月就雲中墮太白全祖之而注不知引

筆叢按謝李之題素足又皆本陶願在絲而爲履附素足以周旋也卽此知晉唐婦人不纒足無疑夫足素則不纎纎則不素未有旣纒之足濯諸淥流者也○昔題婦人足不曰素潔則曰丰妍【丰趺皜春綿足趺如春妍是也】夫今婦人纒足美觀則可其體質漧枯腥穢特甚使謝李軰舎其弓纎而誣以潔素一何舛哉

丹鉛錄周禮屨人掌王及後之服屨以王后之屨而使人造之不亦防乎古之婦工何所用也夫爲絺爲綌服之無斁周之所以興也婦無公事休其蠶織周之所以亡也曽謂周公制禮而設一官爲婦女作屨乎曹操猶使妾賣屨周公不如曹操乎

胡氏筆叢按周禮太宰有內司服奄一人女禦二人奚八人凡王后之六服皆掌之蓋王有外司服而後則有內司服也首服則弁人追師分掌獨屨人王與後共意頗疑之旣歷考漢唐五代得婦人纒足所自始載讀周禮屨人所掌王與後及命夫命婦屨名號形色俱同因釋然頓悟三代以前男女屨舃無大異者屨人並掌職此之由且古人履以配冠其階級斬然非內飾下裳比也楊不深考以晚近世弓纎狀律之故極言其褻而周公不免矣周禮屨人掌王及後之服屨爲赤舃黒舃赤繶黃繶靑絇素屨葛屨辯外內命夫命婦之命屨功屨散屨凡四時之祭祀以宜用之蓋古者婦人屨與男子同自后妃以至命婦制度質采咸有等差不得逾僭故成周特設官掌之後世驕寵恣行倡優後飾以此職廢也【史記男女同席屨舃交錯亦似不甚別也】○又追師掌後之首服爲副編次追衡疏曰掌後首服對弁師掌男子之首服也夫首服男子婦人異故二官分掌之履舃婦人男子同故屨人並掌之云疏苐以弁尊舃卑爲解蓋疏出唐人其時女子未有纒札之俗屨之同異亡従知也○又內司服掌後之六服褘衣揄狄闕狄鞠衣展衣緣衣素沙辯外內命婦之服夫衣視冠則稍褻視屨則較殊故自有內司服掌之然每條之下必系以祭祀賓客則用之者明各司所掌非燕居之服也使婦人屨猶今世則其事自當職之縫人而內司服且弗與矣夫典絲典枲皆太宰官屬以考婦工者甚宻也孰謂休其蠺織哉

五雜俎古者婦人皆著韈穿履與男子原無分別也唐李郢詩髙歌一曲劉郎醉脫取明金壓繡鞋則當時始有繡者至纒足之制興而男女之履始迥別矣今之婦女亦罕有著韈者楊用修以屨人掌後之服屨爲周公病蓋未之深思也

藝林彚考服飾篇卷九

欽定四庫全書

藝林彚考服飾篇卷十

蓬萊縣知縣沈自南撰

繒帛類

紀原漢王逸機賦曰帝軒龍躍桑葉是創仰攬三光悟彼織女爰制布帛則布帛自黃帝始也

丹鉛總錄綜理綜機縷也所以持經而施緯使不失條理者也三蒼解詁綜理經也謂能統理眾務爲綜理漢宣帝綜核名實晉陶侃綜理微宻是也

演繁露繒厚帛也蔡邕女誡曰繒貴厚而色尙深爲其堅韌也按此卽厚帛乃始名繒其著色深也

嬾眞子元城先生嘗論及漢髙帝功臣曰屠狗販繒之徒呼繒字與相近後檢漢灌嬰注云帛之總名而已今按韻略繒慈陵切注云帛也增咨登切則世人以繒爲增誠非也尙書厥篚纎縞注云黒繒也縞白繒也釋音云似陵反禮運云瘞繒注云帛曰繒釋音似仍反左氏衞文公大帛之冠注云大帛厚繒繒疾陵切晉書地理誌繒才陵反以諸音義考之當以疾陵爲正

余氏辧林絹古呼爲練因梁武帝小名阿練皆呼練爲絹至今猶従之語出顏氏家訓

畱靑日札白紵左傳季札與子產縞帶公孫僑就獻季子紵衣說文紵檾屬細者爲絟粗者爲紵後漢書哀牢夷蘭幹細布織成文章如綾錦注華陽國誌蘭幹獠言紵也績薴一防謂之防此白紵也樂有白紵舞樂府解題曰質如輕雲色如銀制以爲袍余作巾袍以光軀巾拂塵王建詩新縫白紵舞衣成來遲邀得吳王迎元詩西施自舞王自管白紵翻翻鶴翎散蓋荊揚本吳地故出紵獨精如今揚之曬白福建之北蒸

香宇詩談花綾著油粉非獨近時有之自唐已然蘇極織綾詞不學鄰婦事慵懶蠟揩粉拭謾官眼所言鵲鳯闌花鳥鮮活張翅鶴折枝梅卽花樣也

雋言冰紈方空縠吹綸絮見章帝紀注云紈素也冰言色鮮潔如冰釋名曰縠紗也方空者紗薄如空也綸如絮而細吹者言吹噓可成亦紗也

雋言綈袠見楊后傳注云說文綈厚繒也音大奚反雋言應劭緹防十重注云防音襲緹赤色繒也雋言安帝紀奴婢被綺縠著珠璣注云綺文繒縠紗也○又敍在於綺繻紈絝之間晉灼曰白綺之襦冰紈之絝也師古曰紈素也綺今細綾也

雋言子虛賦垂霧縠張楫曰縠縐如霧垂以爲裳也師古曰霧縠者言其輕靡如霧非謂縐文也又揄紵縞師古曰紵纎紵也縞鮮支也今之所謂素者也

雋言元帝紀罷齊三服官李斐曰齊國舊有三服之官春獻冠幘縰爲春服紈素爲冬服輕綃爲夏服凡三師古曰縰與纚同音山爾反卽今之方目紗也紈素今之絹也輕綃今之輕紗也

雋言江充衣紗縠禪衣師古曰紗縠紡絲而織之也輕者爲紗縐者爲縠

雋言王莽太后宜且衣繒練師古曰繒練謂帛無文者又緵布二疋孟康曰緵八十縷也師古曰子公反雋言韓安國傳彊弩之末力不能穿魯縞師古曰縞素也曲阜之地俗善作之尢爲輕細故以取諭

雋言江都王建遺建荃葛師古曰許愼云荃細布也字本作絟音千全反又音千劣反蓋今南方筩布之屬皆爲荃也葛卽今之葛布也以荃及葛遺建也

丹鉛雜錄後漢志襄邑嵗獻虎文衣卽今彰徳府虎斑絹也不爲珍綺而古人重之何邪

丹鉛雜錄齊東野語云紗之至輕者曰輕容唐類苑雲輕容無花薄紗也蓋今俗云銀條紗之類王建宮詞嫌羅不著愛輕容李賀詩蜀煙飛重錦峽雨濺輕容元微之有寄白樂天白輕容詩是也又方言襜褕曰童容而字或作褣

宮詞注輕無花薄紗王建宮詞云嫌羅不著愛輕元微之有寄白樂天白輕褣樂天制而爲衣而詩中褣字乃爲流俗妄攺爲又作庸榕蓋不知其所出元丰九域志越州嵗貢輕容紗五匹是也按白詠輕云袴花白似秋云薄衫色靑於春艸濃是也

丹鉛總錄說文纈結也系防繒爲文也杜牧之詩花塢團宮纈元微之詩內蘂繁於纈李長吉詩醉纈拋紅网韓退之詩碎纈紅滿杏王建詩纈衣簾裏動香塵魚機海棠溪詩云春教風景駐仙霞水面魚身總帶花人世不知靈卉異競將紅纈染輕紗薛濤詩夾纈籠裙繡地衣東坡詩醉面何因散纈文考元時染工有夾纈之名別有檀纈蜀纈漿水纈三套纈綠班纈諸名問之今時機坊亦不知也

萟林伐山夾纈黃夾纈林寒有葉白居易詩也集中不収夾纈錦之別名黃夾纈林句甚工杜詩所謂霜凋碧樹作錦樹同意

演繁露元宗時栁婕妤妺適趙氏性巧慧使工鏤板爲雜花象之而爲夾纈因婕妤生日獻王皇后上見而賞之因敕宮中依樣制之當時甚祕後漸出徧於天下名義考格古要論曰宋時織者配色如傳采謂之刻絲作是刻宋已有之而刻之義未詳廣韻緙乞格切織緯也則刻之刻本作緙誤作刻周禮內司服翚衣其色褕狄靑闕狄赤皆刻繒爲雉形亦誤作刻

畱靑日札元楨贈劉采春詩漫裹常州透額羅卽今之亮羅也蓋羅者言其文羅疏也故曰方目羅以細勻爲貴故曰輕羅其厚重者曰結羅古稱織女秋云羅太上黃庭經金簡鳯文羅越地名越羅子詩舞衫初試越羅新今吳地出水緯羅子虛賦云離纎羅垂霧縠是也天中記釋文羅文羅疏也防簁也麄可以簁物也考綺廣雅郁金流黃綦綺說文綺文繒也釋名綺欹也其文欹邪不順經緯之縦橫也有杯文形似杯也有長命其防色相間皆橫也幅言長命者服之使人命長本造者之意也有棋文者方文如棊也又綾者其文望之似冰綾之理也

天中記說文曰縠細繒也防大繒也釋名曰防抽也抽引防端防緒也又謂之絓掛也掛於杖端振舉之也天中記錦釋名曰錦金也作之用功重其價如金故制字帛與金也丹陽記歷代尙未有錦而成都獨稱妙故三國時魏則市於蜀吳亦資西蜀至是始乃有之又鄴中記織錦羅在中尙坊三署皆數百人錦有大登髙小登髙大明光小明光大博山小博山大茱茰小茱茰大蛟龍小蛟龍蒲桃文錦班文錦鳯凰朱雀錦韜文錦桃核文錦或靑綈或白綈或黃綈或綠綈或紫綈或蜀綈工巧百數不可盡名○繡釋名曰繡修也文修修然也周禮五防備謂之繡

說略錦繡之始按王子年拾遺云員嶠環丘冰蠶蠒長一尺五防堯時海人織錦以獻入水不濡入火不燒後代效之染五色織成又丹陽記云錦始蜀地所謂錦江以此也虞書曰黼黻絺繡周官曰五色備謂之繡實錄曰諸朝祭之服皆繡漢魏宮內競繡名花瑞獸飛禽晉永嘉中禦服皆繡刺繡之制久矣

畱靑日札織曰錦刺曰繡愼肅難成故従絲肅也五色備故曰文繡春秋元命苞曰齊能成文繡應天道畱靑日札厚而疏者曰絹其兼絲而細宻者曰縑晉令縑一匹當絹六丈疎布一匹當絹一匹絹一匹當綿二觔廣二尺二寸爲幅長四十尺爲端

天中記廣雅繁繐鮮支縠絹也釋名絹防也其防厚而疏也縑說文並絲繒也釋名兼也其絲細防兼於絹染五色細且致不漏水也

畱靑日札隋文帝焚綾文布卽今花云布鄱陽王恢焚筒布卽今細布飛花布之類細縠曰阿細布曰錫丹鉛總錄列子衣阿錫曳齊紈注阿細縠錫細布非也按此文以阿錫對齊紈阿亦地名齊有東阿其地亦出絲帛錫韻書作裼孫愐云袒衣也若以阿爲細縠於字義不通

雋言後漢馬太后賜諸貴白越三千端白越越布也雋言公孫述爲馬援制都布單衣東觀記曰都作答前漢書音義曰答布白疊布也又前貨殖傳答布皮革千石孟康曰答布白疊也師古曰粗厚之布也其價賤故與皮革同其量耳非白疊也答者重厚之貌而讀者妄爲搨音非也

丹鉛總錄史西域傳冉駹人能作斑罽靑頓毲羊羧斑罽今之雜色毾靑頓今名絲頓頓音墩毲今紫毾也羊羧今寶裝也酋長婦女以爲背飾○晉載記防毛布也與靚同防與罽同○揚雄蜀記云雲南越毭罽也音豆分今之氆氌也吐蕃貢霞防今之紅氆氌雋言髙帝紀賈人毋得衣錦繡綺縠絺紵罽師古曰綺文繒絺細葛也紵織爲布及疏也罽織毛若今毼及氍毹之類也罽居例反

席上腐談氈之異名曰毛席毯之異名曰毛褥猶竹笠呼爲竹巾東漢西域傳注氈曰毛席張衡四愁詩云美人贈我氈氍服防通俗又云織毛褥謂氍細者謂之毾防毾防者施大牀之前小蹋牀之上蹋而登牀者考漆器有所謂犀皮者出西毘國訛而爲犀皮桂漿者出罽漿國訛而爲桂漿以此推之氍毹恐卽是渠搜國名音同而字不同耳西毘亦卽是織皮國名訛而爲西毘也渠搜織皮出書禹貢

席上腐談玉藻云士不衣織鄭氏注云織染絲織之釋文云織【織音志】今訛爲注遂稱織絲爲注絲志注聲相近也或寫爲薴則又轉訛矣【余氏辧林薴字音寧不音志】

席上腐談北方毛段細軟者曰子氄子謂毛之細者氄溫柔貌書堯典云鳥獸氄毛是也今訛爲紫茸

雋言縞素又見後漢順帝紀注縞皓也縞之精白者曰素

雋言崔駰傳爲作紡績織絍綀緼之具注曰緼枲也畱靑曰札史記漢賜南粵上褚五十衣中褚三十衣下褚二十衣師古曰以綿裝衣曰褚上中下者綿之多少厚薄也李太白詩明朝驛使發一夜絮徵袍

名義考左傳夏重襺按纊爲襺新綿也重襺謂重綿敍傳申重繭以存荊按繭本作趼足胝也亦通作繭胝起如繭也

雋言子虛賦曳獨繭之揄袦駱璞曰獨繭一繭也藥溪談史記豫州其篚纎絮孔安國曰細綿也今伊陽有伊防其一種

戱瑕古樂府有絲用同功緜今吳興養蠶家以兩蠶共作繭者謂之同功緜價倍於常其絲以三繭抽者爲合羅絲嵗以充造禦服山龍華虫粉米藻火並出於此士庶家不得濫用也謝肇淛著西吳枝乘載之按此則鄕貢八蠶之繭當時定以八蠶共作一繭後世所無而解者誤爲一嵗之中蠶得八収豈同功之義哉

藥溪談禹貢曰萊夷作牧厥篚檿絲史記作酓絲爾雅曰檿山桑顏師古曰山桑之其韌中琴瑟之蘇氏曰惟東萊爲有此以之爲繒堅韌異常萊人謂之山繭爾雅又曰蟓桑繭讐由樗繭棘繭欒繭蚢蕭繭今萊陽之山繭防蓋樗繭也枚乘七發野繭之絲以爲弦殆所謂蟓繭而韌堅者與

雋言火毳見後漢書章懷注火毳卽火浣布也

野客叢書常見一雜說論火浣布或謂木皮所織或謂鼠毛所織未知孰是僕謂二說皆有之觀搜神記曰昆侖之墟有炎火之山上有鳥獸艸木之皮則其鳥獸之毛也又按沈約宋志炎洲在南海中有狤獸人捕之斬刺不傷積薪烈火以投火中而此獸不焦又火山國家有火𨿽雨不息火中有白鼠然洲上林木得雨則皮焦得火則皮白洲人以春月取其木皮織布爲火浣布若是木皮鼠毛皆可爲布也【○說略又按元史阿合阹馬言別阹赤山出石絨織爲布火不能然則又非二物所成矣】

停錄火浣布出西域火鼠毛織之一云漲海中有然火洲其上有樹生火中土人剝取其皮紡作布若垢污投火中燒之復精潔余嘗得方寸作白色乃焦麻之類疑後說近之又南海中有彀焚洲有獸名狤狀如水獺其頭身及他處了無毛惟従鼻上竟脊至尾廣寸許有毛靑色長三四分土人捕得之投烈火中薪盡而此獸不傷見抱朴子豈火鼠類耶

疑耀逸周書有火浣布贊火澣之布入火不滅布則火色垢則布色出火而振之皎然疑乎雪是白色也山海經云布出火山國火中有白鼠毛可作布敝則以火燒之如新與十洲記同此卽周書所稱疑雪者也中記又雲南中有炎山其山有木取以爲薪燒之不燼取其皮績之爲火浣布是火浣布有二種也今海外諸國入市嶺南者往往有之餘嘗見乃灰色者未及詢其爲木皮爲鼠毛也今回紇之野馬川有木曰鎖鎖燒之不燼亦不作灰婦人取根爲帽入火不焚亦豈炎山木之類耶

閱耕余錄火浣布諸書所載不同異物志以爲出斯調國南海中有火洲其上有野火木生其中采其皮以爲布也搜神記則云昆侖之墟有炎火之山艸木鳥獸皆生於炎火中故有火浣布非此山艸木之皮枲則其鳥獸之毛也又神異經雲南荒之外有火山其中生不燼之木火中有鼠織其毛以爲布也又十洲記炎洲有火林山山中有火光獸大如鼠取其毛緝爲布也

丹鉛錄太平寰宇記曰不灰木俗多爲鋌子燒之成炭而不灰出膠州予親見之其葉如蒲艸束以爲燎謂之萬年火把火浣布出蜀建昌其白如雪出於石隙元史所謂石絨也二物不同博物者宜知之【秕言今中國武當山有石皮僅可爲巾亦入火不然蓋亦火浣布之類】

困學紀聞儀禮布八十縷爲一升鄭謂升當作登登成也吳仁傑曰今織具曰以成之多少爲布之精麤大率四十齒爲一成而兩縷共一齒正合康成之說【衰三升其麄者緇布冠三十升其細者】

名義考古者布稱升蓋精粗之名廣韻升成也布八十縷爲一升一成也二千四百縷爲三十升三十成也猶樂小成大成俗謂銀一成二成至十成之意間傳曰斬衰三升旣虞卒哭受以成布六升論語注三十升細宻難成夫布三升𨿽成猶未成六升始謂之成三十升則又細宻難成此亦可見升之爲成也

名義考杜預曰二丈爲端二端爲兩所謂匹也是每匹長四丈中分之向裏捲其末爲二端二端兩也其實只一匹此胡大監旦致仕遇赦賜髙年束帛當十端夏竦鎭襄陽選縑十匹贈之胡卻還其五也又曽子問疏云丈八尺爲端十端六纁四五兩三二纁說又不同匹與疋同爾雅倍兩謂之匹是也

容齋隨筆今人或縑帛一匹爲一端或摠言端匹按左傳幣錦二兩注云二丈爲一端二端爲一兩所謂匹也二兩二匹也然則以端爲匹非矣湘山野錄載夏英公鎭襄陽遇大禮赦恩賜致仕官束帛以絹十匹與胡旦旦笑曰奉還五匹請撿韓詩外傳及諸儒韓康伯等所解束帛戔戔之義自可見證英公撿之果見三代束帛束脩之制若束帛則捲其帛爲二端五匹遂見一端正合此說也然周易正義及王弼注韓詩外傳皆無其語文瑩多妄誕不足信按春秋公羊傳乘馬束帛注云束帛謂三纁二三法天纁二法地若文瑩以此爲證猶之可也

演繁露玉壺淸話胡旦云古義束脩謂脯十挺卽爲一束束帛則捲爲二端五匹表王者屈折隠淪之道余氏辧林喪家送帛每曰帛一束殊未知束之義案伯髙之喪孔子之使者未至冉子攝束帛乘馬而將之注云十个爲束每束五兩蓋以四十尺帛従兩頭各卷至中則每卷二丈爲一个束帛是十个二丈今之五匹也

藝林彚考服飾篇卷十﹤子部﹐雜家類﹐雜考之屬﹐藝林匯考__飲食篇﹥

欽定四庫全書

藝林彚考飲食篇卷一

蓬萊縣知縣沈自南撰

饔膳類

雋言杜周【應作欽】傳親二宮之饔膳【今按周禮鄭注膳牲肉也】師古曰熟食曰饔【賈公彥周禮疏云饔和也熟食須調和故號曰饔】具食曰膳膳之言善也

丹鉛錄周禮注小禮曰飱大禮曰饔【今按此鄭氏秋官司儀注文饔下尙有餼字賈公彥疏云小禮曰飱者聘禮使宰夫設飱禮物又少故曰小云大禮曰饔餼者以其有牲有牽芻薪米禾又多故曰大○儀禮聘禮注云牲殺曰饔生曰餼】又曰飱客始至之禮饔旣將幣之禮【此鄭氏春官外饔注文】今之通訓曰朝饔夕飱【此本趙岐孟子注】飱如今驛舍下馬飯饔如今下馬宴客至必夕夕食未盛故曰夕飱享宴必以早爲敬而享宴必盛故曰朝饔然飱字從夕食今作飱訛矣

余氏辧林饔飱注云朝饔夕飱及考通俗文水澆飯曰飱則是古人夜亦食粥也

詩名物疏說文云食一米也從皀【皮及反】亼【音集】聲周書云黃帝始蒸谷爲飯烹谷爲粥周禮膳夫王食用六谷食醫掌和王之六食禮記云食養陰气也又云食齊視春時羮齊視夏時醬齊視秋時飲齊視冬時釋名云食殖也所以自生殖也古史考云神農時人方食穀加米於燒石之上而食之黃帝時始有釜甑火食之道成矣詩名物疏說文饎酒食也或從�【音夷】或從米周禮【饎同】人掌凡祭祀共盛儀禮主婦視饎爨於西堂下注云炊黍稷曰饎

詩名物疏傳云熟食曰飱箋云飱讀如魚飱之飱說文飱餔也從夕食字林雲水澆飯也韻防注云人旦則食飯夕則食飱飱爲飯別名釋名云飱散也投水於中解散也

按鄭志答張逸書云禮飱饔太多非可素故易傳然說文有雲水澆飯左傳僖負羇饋盤飱趙衰以壺飱從餒而不食亦未始非孰食也不知鄭何見定以孰食爲牢禮之飱乎

詩名物疏釋詁云饁饋也孫炎云饁野之饋也

詩名物疏傳云粲餐也諸侯入爲天子卿士食采祿周禮疏云載師家邑任稍地則大夫之采也小都任縣地則六卿之采也大都任畺地則三公之采也古者祿皆月別給之若今月奉爾雅云粲餐郭璞曰今河北人呼食爲粲朱或曰粲粟之精鑿者

示兒編生民詩曰釋之叟叟烝之浮浮毛曰釋淅米也孔曰淅米謂洮米也叟叟聲也浮浮气也又曰釋訓云溞溞淅也烰烰气也樊光逺引此詩孫炎曰溞溞淅米聲烰烰炊之气傳以洮米則有聲炊飯則有气取爾雅之意爲說也淅星歷反溞蘇刀反烰音浮孟子曰接淅而行趙曰淅漬米也不及炊淅先歷反考是二說皆讀曰淅今之好事者凡稱士大夫之家淅米飯多作折聲呼之良可怪笑然退之城南聯句云浙玉炊香粳淅亦作浙又何耶

刋謬正俗郊特牲云旣奠然後蕭合羶薌此言蕭以脂合黍稷燒之羶者脂气薌者黍稷气於義自通而康成乃云羶當爲馨字之誤亦爲迂曲矣

刋謬正俗莊十年曹劌之鄕人謂劌曰肉食者謀之又何間焉對曰肉食者鄙未能逺謀而今流俗謂凡是食肴炙者卽合志識昏蔽心慮憒濁不堪謀事故須蔬食菜羮襟神明悟爲之也至乃遞相戲防以爲口實不亦謬乎

雋言匈奴傳父兄緩帶稚子咽哺師古曰咽吞也哺謂所含在口者也咽音宴哺音捕

雋言韓信乃晨炊蓐食張晏曰未起而牀蓐中食也又令其裨將餐服防曰立駐傳餐食也如淳曰小飯曰餐破趙后乃當共飽食也○鄭當時不過具器食師古曰猶今言一盤食也叔孫通呂后與陛下攻苦食啖如淳曰食無菜茹爲啖師古曰啖當作淡淡謂無味之食也言共攻擊勤苦之事而食無味之食也資暇錄杜詩頓頓食黃魚晉謝僕射陶太常同詣吳領軍坐久吳畱客作食至日已中使婢賣物供客比得一頓食殆無气可語

能攺齋漫錄食可以言一頓世說羅友嘗伺人祠欲乞食主人迎神出曰何得在此答曰聞卿祠欲乞一頓食耳

野客叢書漫錄曰食可以言頓世說羅友曰欲乞一頓食僕謂頓字豈惟食可用如前漢書一頓而成是言事也唐書打汝一頓是言杖也晉書一時頓有兩玉人是言人也宋明帝時王忱嗜酒以大飲爲上頓是言飲也豈獨食哉續釋常談引世說以證一頓二字出處不知二字已見前漢書矣

丹鉛錄俗語飯曰一頓其語亦古有之賈充云不頓駕而自畱矣隋煬帝紀云每之一所輒數道置頓元微之連昌宮詞驅令供頓不敢藏文字解詁續食曰頓五雜組六朝時呼食爲頭北戶錄晉元帝謝賜功徳淨饌一頭又謝賫功徳食一頭又劉孝威謝賜果食一頭一頭卽今一筵也然古未前聞不知何義

能攺齋漫錄世俗例以早晨小食爲心自唐時已有此語按唐鄭傪爲江淮畱後家人備夫人晨饌夫人顧其弟曰治妝未畢我未及餐爾且可防心其弟舉甌已罄俄而女僕請飯庫鑰匙備夫人心傪詬曰適已給了何得又請云云

野客叢書漫錄謂世俗例以早晨小食爲心云云或謂小食亦罕知出處僕謂見昭明太子曰京師谷貴攺常饌爲小食小食之名本此

老學庵筆記梅宛陵詩好用案酒俗言下酒也出陸璣艸木疏荇菨【音接亦作接】余也煮其白莖以苦酒浸之脆美可案酒今北方多言案酒

宛委余編陸璣艸木疏若可按酒梅宛陵詩多用案酒字今俗云添案蓋出此也

黃氏筆記龔頥正續釋常談最號詳博案酒二字出儀禮注乃遺而弗及蓋其所釋者當時南方之常談耳名義考今謂折俎曰案酒謂腥曰下飯說文下也亦作案陸璣云菨余浸以苦酒肥美可以案酒下飯古無是稱今人謂腥可以下飯也又謂歸餼曰下程夫行者登途曰上路則停驂當曰下程必有歸餼以食俗所謂下馬飯者也

鶴山雅言進食之禮左殽右胾食居人左羮居人右方氏云食以六谷爲主地產以作陽徳故居左羮以六牲爲主天產以作陰徳故居右孔氏謂熟肉帶骨而臠曰殽純肉切之曰胾骨是陽故在左肉是陰故在右飯燥爲陽羮濕爲陰義亦通

鶴山雅言禦食於君鄭氏謂勸侑曰禦呂氏謂侍食也如內則父沒母存冢子禦食是也予謂禦字字義謂行止有節音如詔王馭羣臣之馭同

丹鉛錄防聚飲食曰酺酺之爲言哺也以食曰餔以飲曰酺詩曰以開百室鄭氏箋曰百室出必共洫而耕入必共族而居也又有祭酺合醵之歡周禮族師祭酺注酺者爲人物災害之神田有蝗螟廏有馬瘟皆祭之祭畢而合飲遂名爲酺也校人冬祭馬步杜子春云步卽酺也則其音當爲步也春秋緯云酒者乳也王者法酒旗以布政施天乳以哺人後世酺祭廢而羣飲有禁漢世有賜酺之典丘文莊謂禁民飲尙不可況導之使飲乎此言殊未當

嬾眞子國初號令猶有漢唐之遺風大中祥符元年正月三日天書降大赦攺元東都賜酺三日此蓋漢遺事也漢律三人以上無故飲酒罰金四兩故漢以賜酺爲惠澤令得羣飲酒也酺音蒲注云王徳布於天下而合聚飲食爲酺或問賜酺起於漢乎僕對曰趙世家載武靈王行賞大赦置酒酺五日則自戰國時已如此矣【按酺字或作脯音義同】

臆乘世多用烹鮮字未若前漢陸賈傳曰數擊鮮毋久混汝爲也注云擊殺牲牢與我鮮食擊鮮二字爲勝劉汾注引史記云數見不鮮謂言人之常情頻見則不美又引馬宮不鮮謂漢人語而史記本傳注云不鮮之義乃必令鮮美作食莫令見不鮮之物也按馬宮三公之位鼎足承君不有鮮明風守無以居位如是則又與所援不同未知孰是尙書益稷篇曁益奏庶鮮食注云鳥獸之食也無逸篇惠鮮鰥寡言窮民垂首防气文王之惠綏莫不鮮鮮然有生意鮮字解惠亦奇

眞珠船今人宴終必薦粉羮其來頗逺陳正敏遁齊閒覽云太祖內宴先命進粉故名頭食後人宴終方薦此味蓋失其次耳

野客叢書今人茹素而親鄰設酒殽以相暖熱名曰開葷於理合曰開素此風已見六朝觀東昬侯防潘妃之女閹豎共營殽羞云爲天子解菜正其義也

說略論雲從旦至中其明轉盛名之爲時中後明沒名爲非時今言中食以天中日午時得食僧祗云午時日差一發卽是非時毗羅三昧經瓶沙王問佛何故日中佛食答云早起諸天食日中三世佛食日西畜生食日暮鬼神食佛制斷六趣令同三世佛食也

刋謬正俗防服傳記云旣虞飯疏食水飲旣練食菜果飯素食注云素猶故也謂平生時食也按素食謂但食菜果糗餌之屬無酒肉也禮家變節漸爲降殺始防三日不食卒哭之內朝夕各一溢米爲粥而已旣虞疏食水飲疏食謂麤糲之飯單率之菜也旣練徧食菜果酸鹹旣除防始食幹肉飲酒乃復平生時食耳此是禮經明文安得始練便復平生故食乎又班書霍光載昌邑王過失云典防不素食王莽云每有水旱莽輒素食大後詔莽曰聞公菜食憂民深矣今秋幸熟公勤於職幸以時食肉據此益知素食是無肉之食非平生食也今俗謂桑門齋食爲素食

余氏辧林古人蔬食是乏米以蔬充食非但不得肉也漢趙孝夫婦常蔬食而以谷陰讓弟禮禮覺亦不食穀遂共蔬食則蔬食之非谷食無疑

癸辛雜識莊子人間世云仲尼曰齋回曰回之家貧惟不飲酒不茹葷者數月矣若此則可以爲齋乎曰祭祀之齋非心齋也成英注曰葷辛菜也按說文葷臭菜也鍇曰通謂蕓臺椿韭蒜蔥阿魏之屬气不潔也荀子哀公篇孔子曰夫端衣裳而乘輅者志不在於食葷注云葷菜蔥韭之屬論語齋必變食周禮膳夫王齋日三舉鄭注云齋必變食也疏曰齋必變食故加牲體至三太牢【牛羊豕共爲一牢○三舉朝也日中也夕也凡用三大牢蓋不敢餕余以瀆其精明也】胡明仲論梁武曰祭祀之齋居必遷坐必變服齋必變食食謂盛饌一其心志潔其體气以與神明交未嘗不飲酒不茹葷也晦庵釋齋必變食亦取莊子而黃氏亦兼取之朱又謂葷是五辛又曰今致齋有酒非也然禮中乃有飲不致醉之說何耶

畱靑日札禮記葷注姜及辛菜荀子志不在於食葷注蔥薤也道家以韭蒜蕓薹胡荽薤爲五葷楞伽經五辛一大蒜二茖防三慈防四蘭防五興渠謂之五種辛菜立春日五辛盤今多用芥取發新之意

余氏辧林禮玉藻云膳於君有葷注姜及辛菜也荀子云志不在於食葷注蔥薤也今釋家止以韭蒜蕓薹胡荽蔥爲五葷而姜薤辛菜毫不之忌【今按禮記鄭注葷姜及辛菜辟凶邪也孔穎達云恐邪气干犯故用辟凶邪之物覆之則釋氏之忌謬矣】

說略梵网經言修行者不得食五辛五辛者一蔥二薤三韭四蒜五興渠釋慧日云僧徒中多迷五辛中興渠或云蕓薹胡荽或云阿魏惟淨土集中別行盡著中五辛此土惟有四一蒜二韭三蔥四薤闕於興渠梵語稍訛正云形具余國不見廻至於闐方得見也根麤如細蔓菁根而白其臭如蒜彼國人種取根食也於時冬天到彼不見枝葉薹荽非五辛所食無罪

畱靑日札今齋食者諸葷皆禁忌反食牛乳白鮝以爲佛家許食乳餅石首不知乳乃廣東乳田所種實米粉蛹【音勇】汁石首卽石耳乃深山窮厓所產者

白獺髓浙間以牛乳爲素食佛以爲食嘉定間黃子中大諫言向在廣中見韶陽屬邑乳源民訴於漕司與民爭乳田親引而問之何謂乳田民曰鄕中有地種乳先掘地成窟以粳米粉鋪於窖內以艸蓋之用糞壤壅之雨過气出則發開而米粉已化成蛹如蠐螬狀取蛹作汁以米粉漬而蒸成乳食之也韶陽乃六祖禪師顯化道塲而彼中皆爲此不知其故恐鄕原不以牛乳爲食耳

書正誤燕窩海粉二物俗以爲海味之素食誤也燕窩系銀魚之初生者海燕銜以結窩故曰燕窩海粉是海魚口吐之物以其形似粉故曰海粉魚去而海粉浮土人收之其色緑若日曬過收之其色黃是二物者一本魚質一爲魚吐非素物也

丹鉛錄書集謝人餽食曰昨損丰餽又曰芳飪見何曾

丹鉛錄夏日供帳飲食處曰冰廚見越絕書閭廬庖所也

集覽徵羌諸將多盜牢稟稟筆錦反賜谷也按西域傅須諸國稟食注稟給也讀與廩同音力稔反前書音義曰牢稟食也古者名稟牢

集覽光啟三年廣陵城中無食以堇泥爲餅通鑑釋文曰堇艸名爾雅謂之齧苦今堇葵也愚謂此說恐悞案堇當音芹說文堇黏土也徐氏曰今人謂水中泥黏者爲堇且上文云艸根木實皆盡則又安得有堇葵在此必黏土無疑隋煬帝時江都民搗稾煮土而食唐昭宣時朱全忠圍劉守文於滄州城中食盡丸土而食以此益信非堇葵明矣

庶物異名疏博物志徐州人以土爲蓬塊劉守光圍滄州城中食盡食堇塊粘土也

示兒編前輩多引脫粟飯爲公孫事按韓子春秋晏嬰齊相嘗食脫粟米不食重味則是倡自晏平仲演繁露王嘉玉食注言精好如玉周禮王齋則供玉食【鄭注云玉是陽精之純者食之以禦水气鄭眾云王齋當食玉屑孔穎達云其玉屑研之乃可食故云當食玉屑也】是眞以玉參饌也玉不可炊如何可食當是參粒爲禮如今人服藥耳書曰惟辟作福惟辟作威惟辟玉食三者一類也作福作威非尋常刑賞之有定別者也天子時出意見特有賜予誅治也則玉食也者非常饌也當齋之時特設此玉如特作之威福非常發也亦如漢武以玉屑和露之類後世乃欲求服玉之法殆失本意矣

累瓦編按古注玉食乃珍異之食卽作福作威亦不過得專賞罰人耳程乃謂眞以玉參饌且以作福作威爲特作之威福不已鑿乎

秕言古詩云白石那可煮按抱朴子有引石散以方寸匕投一斗白石子中以水合煮之立熟如芋子可飡以當谷張太舉家及第子數十人隠林其山中以此法食石十餘年皆肥健

藝林彚考飲食篇卷一

欽定四庫全書

藝林彚考飲食篇卷二

蓬萊縣知縣沈自南撰

羮豉類

秕言杜詩云香聞錦帶羮荊湖近事荊渚間有花名錦帶春末開花紅白如錦初生葉柔脆可食

山家淸供錦帶又名文官花條生如錦葉始生柔脆可羮杜甫故有香聞錦帶羮之句或謂蒓之縈紆如帶況蒓與菇固生水濱昔張翰臨風必思蒓鱸以下气按本艸蒓鱸同羮可以下气止嘔以是知張翰在當世意气抑鬱隨事嘔逆故有此思耳非蒓魚而何杜甫臥病詩恐同此意也謂錦帶爲花或未必然

山家淸供芹楚葵也又名水英二種荻芹取根赤芹取葉與莖俱可食二月三月作英時采之入湯取出以苦酒研子入鹽與茴香漬之可作葅惟瀹而羮之旣淸而馨猶碧澗然故杜甫有香芹碧澗羮之句

山家淸供杜甫詩云靑靑髙槐葉采掇付中廚新面來近市汁滓宛相俱入鼎資過熟加餐愁欲無卽此見其法於夏采槐葉之髙秀者湯少瀹研細濾淸和面作淘乃以醯醬熟蒸簇細苗以盤行之取其碧鮮可愛也末云君王納涼晚此味亦時須不惟一食不忘君且知貴爲君王亦珍此山林之味防哉詩乎

宋景文筆記搗辛物作虀南方喜之所謂金虀玉膾者古說虀臼曰受辛是臼中受辛物搗之

譻嶺表錄異曰交趾重不乃羮不乃擺也牛羊髒擺洗作羮貴嗅其臭今北方有驢板腸板或擺之訛刋謬正俗王叔師注楚詞招魂云有菜曰羮無菜曰臛【音壑】按禮羮之有菜者用梜其無菜者不用梜又蘋藻二物卽是鉶羮之芼安在其無菜乎羮之與臛烹者以異齊調和不同非系於菜也今之膳者空菜不廢爲臛純肉亦得名羮取舊名耳【馬希聲食雞臛數盤集覽引此注】

說楛立春日春餅生菜爲春盤杜詩春日春盤細生菜坡詩靑蒿黃韭簇春盤喜見春盤得蓼芽蓼芽蒿筍薦春盤

髙齋詩話牧之和裴傑新櫻桃詩云忍用烹騂酪從將玩玉盤流年如可住何必九華丹唐人已用櫻桃薦酪也苕溪漁隠曰摭言載唐新進士尢重櫻桃宴劉覃及第大防公卿和以糖酪則櫻桃薦酪又可驗矣

疑耀余鄕噉茘枝多以燒酒泛之卽制茘枝酒者亦以燒酒蓋自唐已然矣白樂天有詩曰茘枝新熟雞冠色燒酒初開琥珀香欲摘一枝傾一盞西樓無客共誰嘗此一證也

韻語陽秋蜀中食品南方不知其名者多矣而況其味乎東坡所謂豆莢圓且小槐芽細而丰者巢菜也所謂贈君木魚三十尾中有鵝黃子魚子者椶【音宗】筍也是二物者蜀川甚貴重東坡在黃州時去鄕已十五年思巢菜而不可得防巢元修自蜀來使歸致其子而種之東坡之下又作筍酢浸蜜漬可致千里外嘗以餉殊長老則此二物之珍可知矣蒟醬蜀醬也蜀都賦所謂蒟醬流味是也苞蘆蜀鮓也老杜所謂香飯兼苞蘆是也辧物志南越食唐防以防牱蜀枸醬旣云蜀又云防牱何也枸醬出於蜀而持市於夜郎夜郎臨防牱江故兼曰防牱猶之黃連產九谿永定兩衛而經販於澧州本艸遂載黃連澧州者爲勝云

畱靑日札醬說文醢也醢肉醬也古有防醤又菜葅亦謂之醬禮記芥醬是也今之醬則豆醬也用黃豆和小麥麫伴勻發黃名曰醬黃又用鹽和水成鹵而下之曬熟成醬以供烹調其汁曰醬油又蠶豆亦可造醬磨碎者曰細醬亦曰抐醬防史記鹽豉千合楚詞大苦鹹酸辛甘行注曰大苦豉也防配鹽幽茮也

畱靑日札史記鹽防千合【按史記貨殖作答漢書乃作合耳】豉配鹽幽尗【菽同】也尗豆也幽謂造之幽暗也今人謂遏醬藏之幽室是也白虎通有楡莢醬武帝內神藥有連珠醬玉津金醬元靈醬唐有葫蘆醬宋有紅螺醬廣人有蟻子醬今富家有枸杞醬玫瑰醬

近峯聞略楊誠齋簡一江西士人云配鹽幽菽欲求少許士人不解亟往謝之請問何物誠齋檢禮部韻略豉字注云配鹽幽菽也按楚辭曰大苦醎酸辛甘行說者曰大苦豉也言取豉汁調以醎酸椒姜飴蜜則辛甘之味皆發而行然古無豉字見史遊急就章史記貨殖蓋漢以來始有也今江西人患傷寒疾多以豆防煮湯飲之汗出卽愈

丹鉛錄說文解豉字云配鹽幽菽也三蒼解靘【音倩】字云靘冥果靑色也蓋防本豆也以鹽配之幽閉於甕盎中所成故曰幽菽冥果蜜煎果也以銅靑浸之加蜜而冥於缶中故曰冥果幽菽冥果取名於幽冥見其與生菽生果異也解詁之妙有如此誰謂文章不在換字乎說文解硟字云以石研繒解熨字云以火申繒皆形容之妙硟卽碾字

老學庵筆記北戶錄云廣人於山間掘取大蟻卵爲醬名蟻子醬按此卽禮所謂蚳【眞其反】醢【見內則鄭氏注云蚔蚍蜉子也】三代以前固以爲食矣然則漢人以�祭宗廟何足怪哉五雜組禮有醢醬卵【讀爲鯤鯤魚子】醬芥醬豆醬用之各有所宜故聖人不得其醬不食今江南尙有豆醬北地則但熟面爲之而已又桓譚新論有脠醬【脠音羶生肉醬也】漢武帝有魚腸醬南越有蒟醬晉武帝與山濤書致魚醬枚乘七發有芍藥之醬宋孝武詩有匏醬又漢武內有連珠云醬玉津金醬神仙食經有十二香醬今閩中有蠣醬鱟醬蛤蜊醬蝦醬嶺南有蟻醬則凡聶而切之腌藏者槪謂之醬矣

雋言西南夷粵食防蜀枸醬晉灼曰枸音矩劉徳曰枸樹如桑其椹長二三寸味酢取其實以爲醬美蜀人以爲珍味也師古曰劉說非也子形如桑椹緣木而生非樹也子又不長一二寸味猶辛不鮮

鼠璞西漢食貨志猗頓用盬鹽起【今按此文見史記漢書貨殖中曰食貨志者謬也】注盬鹽池也於盬造鹽故曰盬鹽盬音古予觀采薇注王事靡盬盬不堅固也頡羽注盬不攻致周禮鹽人共其苦鹽杜子春讀苦爲盬謂出鹽直用不練【今按周禮鄭注本作湅音練史記索隠乃作練耳】治以詩禮觀之則盬爲不攻致及不練治以食貨志注觀之則盬乃鹽池二說似異【顧有孝曰按周禮賈公彥疏云苦當爲盬盬謂出於鹽池今之顆鹽是也又雲杜子春讀苦爲盬者鹽咸非苦故破苦爲盬見今海旁出鹽之處謂之盬云直用不湅治者對下經鬻盬是湅治者也與漢書師古注原屬同解今云二說似異者謬也鬻音煮】然海鹽練治後成其爲鹽難壞池盬出水卽成其爲鹽易壞其理一也

秕言五代晉天福二年於闐國獻紅鹽範景仁東齋記江南有紅鹽橄欖樹髙數丈以紅鹽塗樹子自落故詩云紛紛靑子落紅鹽廣志山丹衛北五百里有紅鹽池產紅鹽

桐薪北戶錄載恩州有鹽塲出紅鹽色如絳驗之卽繇煎時染成差可愛也鄭公防云張掖池中出桃花鹽色如桃花隨月盈縮今寧夏近涼州地鹽井所出亦謂之紅鹽道家名絳鹽案鹽有五色安息國中出五色鹽赤其一也南史載魏主遣送九種鹽五種能療病四種不中食則赤鹽在內乃知胡中但重水晶而不重桃花無怪其不知用矣又涼州異物志有戎鹽贊云鹽山二嶽兩色爲質赤者如丹黒者如漆小大從意鏤之爲物作獸辟惡佩之爲吉則左傳刻鹽形虎之說信有自歟鹽字象器中煎鹵之形其煮鹽器漢人呼之爲牢盆緯略李白詩客到但知畱一醉盤中秪有水晶鹽金樓子曰胡中有鹽瑩澈如水精謂之玉華鹽

珍玩考鹽說文醎也王彛詔云鹽食肴之將黃帝臣夙沙初作煮海鹽古者不煉治之鹽曰苦鹽祭祀用之煉治者曰散鹽蓋鹽防之利興於管子鹽鐡之制備於孔僅鹽政四一曰散鹽煮海成之二曰盬鹽引池化之三曰形鹽掘地出之四曰飴鹽於戎取之今淮浙最盛海濱地曰鹽塲籍曰竈戶民曰鹵丁煮盤或鐡或竹有沙泥燒鹽有艸灰燒鹽所產甚廣河東有鹽池【蘇恭云解人取鹽於池傍耕地沃以池水每鹽南風急則宿昔成鹽滿畦彼人謂之種鹽】川貴有鹽井沙漠有鹽澤女直麻布鹽生木枝上亦有鹽海階州出一種石鹽生山石中不由煎煉自然成鹽色甚明瑩彼人甚貴之云卽光明鹽也眞臘山間有石味勝於鹽可琢成器忽魯謨斯山連五色皆是鹽也鑿之鏇【音賤】爲盤碟碗器之類食物就用而不加鹽矣【岑樓愼氏曰兩山墨談所載非異而異蓋不博也】浙中皆白鹽張融海賦漉沙構白熬波出素是也福州有紅鹽郭璞鹽賦爛然若鹽是也朐防【音蠢】縣鹽井鹽方寸中央隆起曰子鹽見酉陽雜俎又陸鹽昆吾周十里餘無水自生末鹽月滿如積雪味甘月虧則如薄霜味苦月盡全無【岑樓愼氏曰太平廣記傑公所論南燒羊北燒羊之鹽疑卽此也】白鹽厓鹽如水晶名水晶鹽又名君王鹽今環慶鹽池所產塊然如投子瑩然精白明潔李太白詩盤中惟有水晶鹽是也車師鹽白者如玉赤者如朱髙昌赤鹽廣東皆黑鹽漢書天竺國黑鹽是也又有黃鹽紫鹽卽戎鹽也後漢曰別禦鹽者紫色鹽也甘肅一路有靑鹽池黃鹽池紅鹽池貴州鎭逺民以蕨灰爲鹽時俗味苦者曰苦鹽甜者曰飴鹽東方曰斥西方曰鹵河東曰鹽河內曰咸亦曰鹺今江幹近海人稱沙鹵之地當曰沙防【音赤鹽也】防東方咸地鹵西方鹽地史記東方食鹽防西方食鹽鹵故說文曰東方謂之防西方謂之鹵又天生曰鹵人生曰鹽釋名地不生物曰鹵故沙鹵謂之確薄之地今亦通稱斥鹵也【又按鹽麩子曰叛奴鹽蜀人曰酸桶吳人曰烏鹽其實采熟爲穂著粒如小豆其上有鹽如雪可以調羮戎人亦用此謂之木鹽故有叛奴鹽之名見通誌艸木略】

演繁露唐防要祥瑞門武徳七年長安古城鹽渠水生鹽色紅白而味甘狀如方印按今鹽已成鹵水者暴烈日中數日卽成方印潔白可愛初小漸大或十數印累累相連則知廣瑞所傳非爲虛也

辧物志食貨考有末鹽顆鹽之異何居曰末鹽人力之所致取海水井水用煎熬之法烹煉而成故其鹽常細碎爲末顆鹽出於解池大抵如耕種法三月一日墾畦四月始種決水灌之俟南風起此鹽遂熟風一夜起水一夜結成鹽故鹽多塊實而爲顆

辧物志本艸經云大鹽名戎鹽主明目去病通考曰戎鹽並不中食若是則後魏太宗賜崔浩水精戎鹽一兩又何物耶考胡中有鹽瑩徹如水晶名玉華鹽以供王廚意太宗賜浩者卽王廚之餘而本艸謂明目去病者或胡鹽耶魏太武徵彭城遣送九種鹽內胡鹽實治目病胡戎同義則戎鹽爲胡鹽無疑

眞珠船李白詩客到但知畱一醉盤中秪有水晶鹽按梁天監中天竺王屈多獻方物云其國恆水甘美下有眞鹽色正白如水晶金樓子云胡中有鹽瑩如水晶謂之玉華鹽酉陽雜俎云白鹽崖有鹽如水晶名爲君王鹽段公路北戶錄云鹽有如水精狀者一統志撒馬兒罕土產水晶鹽堅明如水晶琢爲盤以水濕之可和肉食然則秪以此味按酒亦自不儉

譻唐以前言餹乃是糟耳故字從食或從米所謂唐人喜甜酒正不逺於餹也蔗霜宋始大著

學齋占老學庵筆記其中一條云聞人茂徳博學士也言沙糖中國本無唐太宗時外國貢至問其使人此何物云以甘蔗汁煎用其法煎成與外國者等自此中國方有沙糖凡唐以前書傳及糖者皆糟耳是未之深考也按宋玉大招已有柘漿字前漢郊祀歌柘漿析朝酲注謂取甘蔗汁以爲飴也又孫亮取交州所獻甘蔗餳而二禮注飴字俱云煎米蘗也一名餳則是煎蔗爲糖已見於漢時甚明而說文及集韻並以糖爲蔗飴曰飴曰餳皆是堅凝可含之物非糟之謂其曰糟字止訓酒粕不以訓糖

容齋隨筆糖霜之名唐以前無所見自古食蔗者始爲蔗漿宋玉招魂所謂胹鼈炰羔有柘漿是也其後爲蔗餳孫亮使黃門就中藏吏取交州獻甘蔗餳是也後又爲石蜜南中八郡誌云笮甘蔗汁曝成飴謂之石蜜本艸亦云煉糖和乳爲石蜜是也後又爲蔗酒唐赤土國用甘蔗作酒雜以紫根是也唐太宗遣使至摩掲陀國取熬糖法卽詔揚州上諸蔗搾沈如其劑色味愈於西域逺甚然只是今之沙糖蔗之技盡於此不言作霜然則糖霜非古也歷世詩人模奇寫異亦無一章一句言之惟東坡公過金山寺作詩送遂寧僧圖寶云涪【音浮】江與中泠共此一味水冰盤薦琥珀何似糖霜美黃魯直在戎州作頌答梓州雍熙長老寄糖霜云逺寄蔗霜知有味勝於崔子水晶鹽正宗掃地從誰說我舌猶能及鼻尖則遂寧糖霜見於文字者實始二公甘蔗所在皆植獨福唐四明番禺廣漢遂寧有糖冰而遂寧爲冠四郡所產甚微而顆碎色淺味薄才比遂之最下者亦皆起於近世唐大歷中有鄒和尙者始來小溪之繖山教民黃氏以造糖霜之法繖山在縣北二十里山前後爲蔗田者十之四糖霜戶十之三蔗有四色曰杜蔗曰西蔗曰芀【音勒】蔗本艸所謂荻蔗也曰紅蔗本艸昆侖蔗也紅蔗止堪生噉芀蔗可作沙糖西蔗可作霜色淺土人不甚貴杜蔗紫嫩味極厚専用作霜凡蔗最困地力今年爲蔗田者明年攺種五穀以息之霜戶器用曰蔗削曰蔗防曰蔗凳曰蔗碾曰搾斗曰搾牀曰漆甕各有制度凡霜一甕中品色亦自不同堆疊如假山者爲上團枝次之甕鑑次之小顆塊次之沙腳爲下紫爲上深琥珀次之淺黃又次之淺白爲下宣和初王黼創應奉司遂寧常貢外嵗別進數千斤是時所產益奇墻壁或方寸應奉司罷乃不再見當時因之大擾敗本業者居半久而未復遂寜王灼作糖霜譜七篇且載其說予采取之以廣聞見

能攺齋漫錄近世造糖之精者謂之獅子乳糖亦有所本耳按後漢顯宗紀注云以糖作狻猊形號猊糖演繁露太平禦覽異物志曰交趾甘滋大者數寸煎之凝如冰破如博棊謂之石蜜涼州異物志曰石蜜之滋甜於浮萍非石之類假石之名實出甘柘變而凝輕注云甘柘似竹煮而曝之則凝如石而甚輕又魏文帝詔曰南方龍眼荔枝寧比西國蒲萄石蜜合此數說觀之旣曰柘漿所凝其狀如冰而名又爲石則今之糖霜是矣又有崖蜜者蜂之釀蜜卽峻崖懸寘其窠使人不可攀取也而人之用智者伺其窠蜜成熟用長竿系木桷度可相及則以竿刺窠窠破蜜注桷中是名崖蜜也宛委余編石蜜非蜜也本艸云石飴也生武都此品今不見今所謂石蜜者糖精也案唐書畨胡國出石蜜中國貴之上得其法令揚州煎諸蔗之汁造焉色味逾於西域○異物志云交趾之單滋大者數寸煎之凝如冰破如博棊涼州異物志曰石蜜之滋甜於浮萍非石之類假石之名實出甘柘變而逾輕注煮而暴之則凝如石而甚輕可攷見矣

名義考杜詩崖蜜亦易求注以爲櫻桃南中八郡誌搾甘蔗汁曝成飲謂之石蜜詩注枳枸樹髙大似白楊有子著枝端如指長數寸噉之甘美如飴八月熟亦名木蜜孔氏六帖蜀中有竹蜜蜂好於野竹上結窠窠與蜜並紺色甘倍於常蜜一統志安南有波羅蜜大如冬皮有軟刺五六月熟味最甜香食能飽人

說略油通四方可食與燃者惟胡麻爲上俗呼脂麻言其性有八拗謂雨晹時薄收大旱方大熟開花向下結子向上炒焦壓搾方得生油膏車則滑鑽鍼乃澁也而河東食大麻油气臭與荏子皆堪作雨衣陜西又食杏仁紅藍花子蔓靑子油亦以作燈祖珽以蔓靑子薰目致失明今不聞爲患山東亦以蒼耳子作油此當治風有益江湖少胡麻多以桐油爲燈但煙濃污物畫像之類尢畏之沾衣不可洗以冬滌之乃可去色靑而味甘誤食之令人吐利飲酒或茶皆能蕩滌蓋南方酒中多用灰爾甞有婦人誤以膏發粘滯百治不能解竟髠去之又有旁毗子油其根卽烏藥村落人家以作膏火其煙尢臭烏桕子如脂可灌燭廣南皆用處婺州亦有潁州亦食魚油頗鮏气宣和中京西大歉人相食煉腦爲油以食販於西方莫能辧也

畱靑日札醋醶也本作酢禮記漿注酢胾也酪注亦酢胾也今用米或粞造如造酒法而抐成酸香味也上者色紅名珠兒滴醋次者色黃下者色白有臘醋有桃花醋卽唐人之桃花醋有六月六醋有白酒醋小民亦不多造諺云若要富賣酒醋蓋二物甚有利也

藝林彚考飲食篇卷二

欽定四庫全書

藝林彚考飲食篇卷三

蓬萊縣知縣沈自南撰

粉饎類

丹鉛錄左傳粢食不鑿字當作糳精細米也詩召旻彼疏斯粺鄭曰疏粗糲米米之率糲十粺九糳八侍禦七又九章算法云粟五十爲糲三十粺二十七糳二十四禦二十一皆三之一也或曰粟一石爲糲米六斗舂一斗爲粺九升又云爲鑿則八升米之細者乃窮於禦通於糳楊桓六書統曰鑿米五升舂爲四升曰毇【虎委切】爲五減而四也古篆作�象四�以見意小篆作�毇米減而三曰晶古篆作�象三�以見意糲而糳糳而毇毇而晶細之極也魏校六書精蘊曰精粹字皆從米精者何也米之脫粟也色微黃赤人皆知其粗也糠去而白毇矣未也糳矣未也舂而近心矣色微若靑此生意所函也粹者何也始而礱米殻也中而舂米去膜也卒而防【音展多工也】米去翳也乃後瑩然玉粒萬粒與一粒同𨿽欲去之不可得而去矣學問之極功猶是易曰純粹精也其是之謂夫愼按說文一斛粟舂爲九斗張晏曰七斗九章算術曰六斗古者斛受十斗一石粟無九斗之理當以九章算術爲是又按緯書引孔子之言曰七變八臼米出甲謂磑【音位】之爲糲米也舂之則粺米也�【當作音伐舂米也】之則糳米也【音普各切齊謂舂爲】之則毇米也又防擇之防防【音蕩遳】之則爲晶米卽九章所謂侍禦米之細者窮於禦言其可禦於君也以字言之則防字從臼從米卽古文毇字後人加殳復且贅矣丵入臼卽古文鑿字丵士角切音與齪同挿簡於地也舂粟以杵亦象挿簡於地之形故說文云鑿字從毇省則鑿加米已贅又加殳於傍益贅矣皇象章艸止用鑿而漢碑隸字變作可証之古字之始因附著之

丹鉛錄儒書以精鑿諭學精鑿皆言米也糓一石得米六斗爲糲一石五斗爲毇得四斗爲鑿得三斗爲精精之爲字從米爲義從靑爲聲古文作晶象三米之形尢見意義佛書以醍醐之教諭於佛性從乳出酪從酪出酥從生酥出熟酥從熟酥出醍醐也【按鑿字宜作糳】

畱靑日札鄭云米之率糲十粺九鑿八漢書曰糲粱之食粺毇也精米也粟一石舂米一斗四升鑿鮮明貌左傳粢食不鑿是也卽所謂粲

余氏辧林食不厭精注精鑿也左傳粢食不鑿按說文云糲米一斛舂爲九斗曰鑿一斛者一石也擇一石而爲九斗者精米也鑿當作糳及丹鉛錄云一石得米四斗爲糳三斗爲精則精糳又自有別

丹鉛錄孟子飦粥之食又作饘說文糜也周謂之饘宋謂之糊檀弓注厚謂之饘希謂之粥也鬻見說文徐邈云今饘字又作防左傳防於是鬻於是又作餰荀子酒醴餰鬻又作禮記取稻米爲酏注酏當讀爲古文作集韻又作防�【酏原音夷】

初學記廣雅曰粥糜饘也釋名曰糜煮米使糜爛也粥濯於糜粥粥然也周書曰黃帝始烹谷爲粥風土記曰天正日南黃鐘踐長是日始牙動爲饘粥以養幼俗尙以赤豆爲糜所以象色也天文要集曰玉井主粥廚廣志曰遼東赤粱魏武帝以爲禦粥說文曰周謂之饘宋衛謂之餰揚雄方言陳楚之內相謁食麥謂之餥【扶味反】鄴中記曰並州之俗以冬至日後百日爲介子推斷火冷食三日作幹粥中國以爲寒食涼州異物志曰髙昌僻土有異於華寒服冷水暑啜羅闍【郡人呼粥】

初學記按敍春秋運斗樞曰粟五變以陽化生而爲苗秀爲禾三變而粲謂之粟四變入臼米出甲五變而蒸飯可食周書曰黃帝始蒸糓爲飯禮記曰膳夫掌王之食飲【食飯也飲酒漿也】食用六谷【稌黍稷粱麥苽菇雕胡】黍稷稻粱黃粱稰穛【稰音醑熟獲也穛音阻聊反生獲也】呂氏春秋曰飯之美者山之禾不周之粟陽山之穄南海之秬闞澤九章曰粟飯五十糲飯七十稗飯五十糳飯四十八禦飯四十二史記考要項羽記今嵗饑民貧士卒食芋菽芋菽漢書作半菽臣瓉曰食蔬菜以菽雜半之劉孝標廣絕交論曰莫肯費其半菽蘇軾詩曰願君五袴手招此半菽魂山家淸供靑精飯者以比重谷也按本艸南燭木今黑飯艸卽靑精也采枝葉搗汁浸米蒸飯曝漧堅而碧也久服益顏延算仙方又有靑石飯世未知石爲何也按本艸用靑石脂三斤靑粱米一斗水浸越三日搗爲丸如李大日服三丸可不饑是知石脂也二法皆有據杜詩曰豈無靑精飯令我顏色好

丹鉛錄杜詩豈無靑精飯令我顏色好靑精一名南天燭又曰墨飯艸以其可染黑飯也道家謂之靑精飯故仙經云服艸木之正气與神通食靑燭之精命不復隕謂此也

藝林伐山賈逵曰粱米出於蜀漢香美逾於諸粱號曰竹根黃粱州之名因此

山家淸供凋菇葉似蘆其米黑杜甫故有波漂菇米沈云黑之句今胡摖是也暴漧礱洗造飯旣香而滑杜甫又云滑憶凋菇飯【音察】

尙書故實晉書中有飲食名寒具者亦無注解處後於齊民要術並食經中撿得是今所謂環餅桓甞盛具法書名畫請客有食寒具不濯手而執書畫因有涴不懌自是防客不設寒具

五總志幹寶周禮注司徒儀日祭用晉制呼爲撮【撮字疑是環字】餅又曰寒具今曰饊子桓蓄法書名畫一日方食寒具有客不復拭手輙多染污坡題古畫云上有桓寒具油【音連音樓】

山家淸供晉桓不設寒具此必用油蜜煎者要術並食經皆只曰環餅世疑饊子也巧夕餕蜜食也杜甫十月一日乃有粔籹作人情之句廣記則載寒食事總三者俱可疑乃考朱氏注楚詞粔籹蜜餌有餦餭些謂以米麫煎熬作之寒具是也以是知楚詞一句自是三品粔籹乃蜜麫之幹也十月間鑪餅也蜜餌乃蜜麫少潤者乃蜜食也餦餭乃寒食寒具無可疑者閩人防婣名煎餔以糯粉和麫油煎沃以糖食之不濯手則能污物且可畱月餘宜禁煙用也和靖先生山中寒食詩云方塘波緑杜蘅靑布谷提壺似足聴有客初甞寒具罷據梧痛飲散幽襟信乎此爲寒食具矣【粔籹音巨汝餦餭音張皇】丹鉛錄桓不設寒具齊民要術並食經皆云環餅世疑饊子也劉禹錫寒具詩纎手搓來玉數尋碧油輕蘸嫩黃深夜來春睡濃於酒壓匾佳人纒臂金蓋以寒具爲饊子也宋人小說以寒具爲寒食之具糯粉和麫油煎沃以糖食之不濯手則能污物可畱月餘宜禁煙用也則寒具又非饊子存以俟博古者

五雜俎劉禹錫寒具詩云云則爲今之饊子明矣宋人因林和靖詩有寒具遂解以爲寒食之具安知和靖是日不甞饊子耶【說略禹錫蓋以撚頭爲寒具】

丹鉛錄楚詞粔籹蜜餌有餦餭王逸注餦餭餳也以蜜和米麫熬煎作粔籹搗黍作餌又有美餳眾味甘具也朱子注云以米麫煎熬作之寒具也可山林供洪曰楚辭此句自是三品粔籹乃蜜麪之幹者十月間鑪餅也蜜餌乃蜜麫少潤者七夕蜜食也餦餭乃寒食寒具也丹鉛錄玉燭寶典云洛陽人家正旦造絲雞蠟燕粉茘枝故宋人賀正啟有瑞霙餞臘粉茘迎年之句

丹鉛錄楚辭精瓊爢以爲糧注爢屑也今之米糊羮○玉餌出梁元帝雜纂今之餌塊也

丹鉛錄藝文類聚束晳餅賦有牢丸之目蓋食具名也東坡詩以牢九具對眞一酒誠工矣然不知爲何物後見酉陽雜俎引伊尹書有籠上牢丸湯中牢丸九字詩人貪奇趂韻而不知其誤𨿽東坡亦不能免也牢丸今湯餅也

丹鉛錄周禮防【芳弓芳勇郎第三音】蕡【見周禮籩人儀禮有司徹】儀禮注作逢蕡【今按周禮注云蕡枲實也熬麥曰防麻曰蕡疏云蕡是麻之子實也儀禮注云防熬麥也蕡熬枲實也疏云案喪服云菹者麻之有蕡者也牡麻者枲麻也若然枲麻無實鄭云蕡枲實者舉其類耳其實枲是雄麻無實逢蕡之文注疏俱未之有也○按鄭康成云河間以北煮穜麥賣之名曰逢用修或引此而誤作儀禮注耳】熬麥曰防熬麻蕡防今之麥芽糖蕡今之麻糖也名義考周禮羞籩之實有糗【尺救切】餌粉餈內則注搗熬谷以爲糗餌與餈同又糗搗粉熬大豆爲之又曰合蒸曰餌粉之曰餈又曰粉稻米餅之曰餈又曰粉米蒸屑皆餌也訓皆未辧按說文糗熬米麥也徐曰煼幹米麥也一曰糗也說文餌先屑米爲粉然後溲之爲餅也粉以豆爲粉糝餈上也餈炊米爛乃搗之不爲粉也諸家之說莫精於說文【煼俱音炒義同溲音藪】

畱靑日札今市肆標曰重羅白麫漢束晢賦曰重羅之麫塵飛雪白又名玉塵橘中叟曰君輸我瀛洲玉塵九斛

丹鉛錄女麯小麯也繭糖窠絲糖也石蜜糖霜也自然谷【元作非】禹餘糧也俱見齊民要術

余氏辧林鼎卦爻辭覆公餗餗不解其何物攷房審權注云餗者鼎實之糝食庖珍之蒸蔬也

野客叢書沈存中筆談曰唐士人專以小詩著名而讀書滅裂如樂天題坐隅詩俱化爲餓殍作夫字押杜牧之杜秋娘詩厭飫不能飴飴乃餳非飲食也僕觀晉王薈以私粟作粥飴饑者郗鑑甚窮鄕人共飴之飴字豈不作飲食用然考晉音乃音嗣非貽字也僕謂牧之用作貽字必別有所據又觀後漢許楊舉謠歌曰飴我大豆享芋魁飴字無音乃知牧之用字有所祖也餓殍之殍作夫字用按唐韻敷字韻收撫俱切又平表切皆言餓死也是則殍字有二音樂天所押蓋從唐韻之平聲者二字皆有所據存中自不深考安可以讀書滅裂非之揚雄箴曰野有餓殍

嬾眞子唐人欲作寒食詩欲押餳字以無出處遂不用殊不知出於六經及楚詞也周禮小師掌教簫注云簫編小竹管如今賣飴餳所吹者招魂曰粔巨籹蜜餌有餦餭些注云餦餭餳也但戰國時謂之餦餭至後漢時亦謂之餳耳

野客叢書劉禹錫甞曰凡詩用僻字須有來處宋考功詩云馬上逢寒食春來不見餳疑此字僻因讀毛詩有瞽注乃知六經中惟此餳字僕觀揚雄方言有此一字又觀樊儵三嵗獻甘醪膏餳知漢人甞有此語又考周禮小師掌教簫注亦有餳字禹錫所言是未深考因觀唐人詩集有曰馬上逢寒食途中屬暮春可憐江浦望不見洛橋人此宋考功途中寒食詩也有曰嶺表逢寒食春來不見餳洛中新甲子何日是淸明此沈佺期詩也禹錫舉考功馬上逢寒食之句而綴以佺期春來不見餳之句是又誤以二詩爲一詩也

演繁露餳【徐盈反】飴【與之反】一也楚辭曰粔籹蜜餌有餦【音張】餭【音皇】案餳飴餦餭皆一物也而小有異說文曰飴米糵煎也餳和饊也釋名曰餳餅也煮米消爛洋洋然也飴小弱於餳形怡怡然也方言曰餳謂之張皇注云卽幹飴也飴謂之該餳謂之餹凡飴謂之餳自闗而東通語也今人名爲白糖者是也以其雜米糵爲之也飴卽餳之融液而可以入之食飲中者也後漢明徳馬后謂含飴弄孫者是也唐世所食餳粥是其類也張衡七辧曰沙飴石蜜逺國貢儲卽今沙糖也唐奘西域記以西域石蜜來詢知其法用蔗汁蒸造太宗令人制之味色皆逾其初卽中國有沙糖之始耶然唐史已載糖蟹曰蟹之將糖躁擾彌甚豈其以白糖淹之耶【按古樂府有酒無沙糖味句沙糖二字不始於唐也】

野客叢書宋景文公曰夢得甞作九日詩欲用餻字思六經中無此字遂止故景文九日詩曰劉郎不敢題餻字虛負詩中一世豪僕讀周禮疏羞籩之實糗餌粉餈鄭箋今之餈餻【今按此賈公彥疏非鄭注也】安謂六經中無此字邪又觀揚雄方言亦有此字苕谿漁隠謂古人九日詩未有用餻字惟崔徳符和呂居仁一詩有買餻沽酒之語豈古人詩未用耶

鶴林玉露劉禹錫欲用餻字以其不經見然白樂天詩云移坐就菊叢餻酒前羅列則固已用之矣劉白倡和之時不知曾談及此否

野客叢書黃糜隠居詩話曰杜牧之詩有趂韻而撰造非事實者如珊瑚破髙齊作婢舂黃糜是也李詢得珊瑚其母令衣靑衣而舂無糜字僕謂旣言衣靑衣而舂添一字何害但糜自是粥作米粱字用恐有所未安耳舂黃糜之語牧蓋祖後漢志慊慊舂黃粱之意不知糜豈可以言粱耶

遊宦紀聞雲林先生黃長睿云饅頭當用防字見束晳餅賦興元闗表諸羣食肆所貨姜防用僵字最爲有理老學庵筆記楊朴處士詩云數个胡皴徹骨榦一壺村酒膠【去聲】牙酸南楚新聞亦云一楪氊根數十皴盤中猶自有紅鱗不知皴何物疑是餅餌之屬

墨莊漫錄東坡爲翰苑元祐三年供端午貼子有云上林珍木暗池臺蜀產吳苞萬里來不獨盤中見盧橘時於粽裏得楊梅每疑粽裏楊梅之句玉臺新詠徐君蒨共內人夜坐守嵗詩酒中喜桃子粽裏覓楊梅今人未見以楊梅爲粽徐公乃守嵗詩楊梅夏熟嵗暮安有此果豈昔人以干實爲之耶東坡以角黍爲午日之饌故借言之耳

歸田錄京師食店賣酸者皆大書牌牓於通衢而俚俗昧於字法轉酸從食從臽有滑稽子謂人曰彼家所賣餕餡【音俊陷】不知爲何物也飲食四方異宜而名號亦隨時俗言語不同或傳者失其本湯餅唐人謂之不托今俗謂之餺飥矣晉束晳餅賦有饅頭薄持起溲牢丸之號惟饅頭至今名存而起溲牢丸皆莫曉爲何物薄持荀氏又謂之薄夜亦莫知何物也

倦遊雜錄今人呼煮麫爲湯餅唐人呼饅頭爲籠餅豈非水瀹而食者皆可呼湯餅籠蒸而食者皆可呼籠餅市井有粥胡餅者不曉名之所謂得非熟於鑪而食者呼爲鑪餅宜矣

資暇錄畢羅者蕃中畢氏羅氏好食此味今字從食非也餛飩以其象渾沌之形不正書混沌從食可矣至如不托言舊未有刀機之時皆掌托烹之刀機旣有乃云不托今俗字有餺飥乖之且甚此類頗多推理證排可也【元和中有姦僧鑑虛以羊之大府特造一味傳之於今時人不得其名遂以其號目之曰鑑虛今往往俗字又加食旁率多此類也】

丹鉛錄朱文公刈麥詩霞觴幸自誇眞一垂鉢何須問畢羅集韻畢羅修食也按小說唐宰相有櫻筍廚食之精者櫻桃饆饠今北人呼爲波波南人訛爲磨磨【○胡氏筆叢畢羅注云修食當作活字元人琵琶記以秕糠饆饠充饑其義可防唐世櫻桃饆饠是備此二字爲食物名非本防也今北人所謂波波乃麫爲之者南人罕能修治文公時南北絕不通焉可據爲是物也酉陽雜俎衣冠食之精者蕭家餛飩庾家粽子韓約櫻桃饆饠不云宰相櫻筍廚也今雜俎刻多誤韻語陽秋十九卷引之可證】

演繁露湯餅一名餺飥亦名不托李正文刋誤曰舊未就刀鈷時皆掌托烹之刀鈷旣具乃云不托言不以掌托也俗餺飥字非予始讀此未審其言信否及見束晳餅賦知其有本也晳曰仲春之月天子食麥而朝事之籩煮麥爲麫內則諸饌不說餅然則𨿽云食麥而未有餅餅之作也其來久矣又曰三冬冽寒涕凍鼻中霜成口外充虛解戰則湯餅爲最而其形容制造之意則曰火盛湯湧猛气蒸作攘衣服振掌握搦捬搏麫彌離於指端手縈回而交錯紛紛馺馺星分雹落柔如春綿白若秋練則當晉之時其謂湯餅者皆手搏而擘置湯中煮之未用刀幾也又宗懍荊楚嵗時記六月伏日作湯餅名辟惡餅庾闡賦之曰當用輕羽拂取飛麫剛軟適中然後水引細如委綖白如秋練則其時之謂湯餅皆齊髙帝所嗜水引麫也水引今世猶或呼之俚俗又遂名爲蝴蝶麫也水引蝴蝶皆臨鼎手托爲之特精麄不同耳不知何世攺用刀幾而名不托耳若防束宗所賦則李正文所紀信而有證也餺飥恐古無此字殆後人因不托聲稱之而食其旁與歐公餕音俊饀音叨之謔同一闗捩也

猗覺寮雜記北人食麫名餺飥揚雄方言餅謂之飥齊民要術靑麫麥麫堪作飯及餅飥甚美磨盡無麩則飥之名已見於漢魏五代史李茂貞朕與宮人一日食粥一日食不托不托俗語當以方言爲正作餺飥字鼠璞續釋常談引資暇錄云餛飩以象渾沌不正書混沌從食不載故事事物紀原並無此名件唐逸史載李宗回客知人飲饌將同謁華陰令客曰與公喫五般餛飩及見果然酉陽雜俎云今衣冠家有蕭家餛飩漉去湯肥可以瀹茗是舊有此名本艸載艾葉療一切鬼气炒作餛飩吞三五枚以飯壓之取混沌之義信矣俱從食邊何耶

演繁露世言餛飩是胡中混氏沌氏爲之按方言餅謂之飩【徒昆反】或謂之餦【音張】或謂之餛【音渾】則其來久矣非出胡人也

七修類槁饅頭蠻地以人頭祭神諸葛之徵孟獲命以麫包肉爲人頭以祭謂之蠻頭今訛而爲饅頭也古人寒食采桐楊葉染飯靑色以祭資陽气也今變而爲靑白團子乃此義耳

因話錄食品饅頭本是蜀饌世傳以爲諸葛亮徵南時以肉麫像人頭而爲之流傳作饅字不知當時音義如何適以欺瞞同音孔明與馬謖謀徵南有攻心心戰之說至伐孟獲熟視營障七縱而七擒之豈於事物間有欺瞞之舉特世俗釋之如此耳

丹鉛錄食經五色小餅作花卉禽獸珍寶形按抑盛之盒中累積名曰鬭釘今人猶云釘果盒釘春盛是也俗書作鬭釘非也【今作餖飣】

資暇錄石餅本曰喭餅同州人好相喭將投公狀必懷此而去用備狴牢之糧後增以甘辛變其名質以爲貢遺矣

演繁露釋名曰餅並也溲麥使合並也蒸餅湯餅之屬隨形而名之束晳餅賦曰起溲牢九何曾蒸餅不折作十字不喫蕭子顯齊書曰詔太廟四時祭薦宣皇帝麫起餅起者入教麫中【俗書教爲酵】令松松然也本朝讀蒸爲炊以蒸字近仁宗禦諱故也

名義考凡以麫爲食具者皆謂之餅以火炕曰鑪餅有巨勝曰胡餅漢靈帝所嗜者卽今燒餅以水瀹曰湯餅亦曰煮餅束晳云冬爲最者卽今切麫蒸而食者曰蒸餅又曰籠餅侯思止令縮蔥加肉者卽今饅頭繩而食者曰環餅又曰寒具桓恐污書畫乃不復設卽今饊子他如不托起溲牢九冷淘等皆餅類【按崔鴻前趙錄曰石季龍諱胡攺胡餅曰麻餅】

五雜俎餅麪餈也方言謂之餛飩又謂之餦然餛飩卽今饅頭耳非餅也京師謂之饝饝胡餅卽麻餅也石勒諱胡故攺爲麻餅又有蒸餅豆餅金餅索餅籠餅之異而唐時有紅綾餡餅惟進士登第日得賜焉故唐人有莫嫌老缺殘牙齒曾喫紅綾餡餅來之詩今京師有酥餅餡餅二種皆稱珍品而內用者加以玫瑰胡桃諸品尢勝民間所市又內中所制有琥珀糖色如琥珀有倭絲糖其細如竹絲而扭成團食之有焦麫气然其法皆不於外也

余氏辧林俗屈原五月五日投汨羅江國人每於此日祭之往往爲蛟龍所攫屈原顯靈於長沙歐回因以楝葉裹米防絲縛之投江以二物爲蛟龍所憚也不知古俗五月五日烹食糉蓋取陰陽尙包裹未分之象俗以競渡爲屈原而作並以角黍亦爲屈原而作蓋自續齊諧所載之謬耳

演繁露或論仁人明道不計功曰人有能輕摶黍者不能無意於百金有能輕百金者不能無意於拱璧數以摶黍問人人無知者呂氏春秋曰以百金與摶黍以示兒子兒子必取摶黍也以和氏之璧與百金以示鄙人鄙人必取百金矣論蓋取此語以爲之據也特牲饋食禮曰侑食摶黍授祝以薦之屍也禰衡在黃祖坐上黍臛至衡先自飽食畢摶以戲弄祖怒其戲謾此卽摶黍也或以爲摶黍黃鳥也王介甫詩蕭蕭摶黍聲中日漠漠舂鋤影外天說舂鋤白鷺也以鷺對鶯也但不知摶黍之爲黃鶯何出耳

竹坡詩話東坡在黃州時甞赴何秀才防食油果甚酥因問主人此名爲何主人對以無名東坡又問爲甚酥坐客皆曰是可以爲名矣又潘長官以東坡不能飲每爲設醴坡笑曰此必錯著水也他日忽思油果作小詩求之云野飲花前百事無腰間惟系一葫蘆已傾潘子錯著水更覓君家爲甚酥

畱靑日札麪小麥末也今市肆標曰重羅白麪束晳賦曰重羅之麪塵飛雪白又名玉塵橘中叟曰君輸我瀛洲玉塵九斛元尙食局有禦麥麪恐卽今之畨麥也或以爲因其磨制之巧不沾塵埃而名非也

漁隠叢話今嵗時人家作餳蜜油煎花果之類蓋亦舊矣粔籹蜜餌有餦餭些餦餭餳也言以蜜和米麪煎作粔籹中書趙舍人云方言餌餻今餻是也

藝林彚考飲食篇卷三

欽定四庫全書

藝林彚考飲食篇卷四

蓬萊縣知縣沈自南撰

炰膾類

說略籩有四朝事饋食加籩羞籩豆亦有四朝事饋食加豆羞豆【今按周禮四籩之實籩人掌之四豆之實醢人掌之】籩實之目十有八而防重出豆實之目二十有四而醢醓魚醢重出朝事籩實防蕡白黑形鹽膴鮑魚鱐熬麥曰防麻曰蕡熬稻米曰白熬黍米曰黑蓋以麥麪麻子稻黍末作餅餤注謂淸朝未食先進寒具口實也形鹽左傳所謂鹽虎形膴音呼說文云無骨脂注謂防章涉直輙二反薄切肉也生魚爲大臠疏爲魚腹腴鮑部巧切韻書云魚也注謂【今按今注文作楅】室中糗幹之【按疏云楅室者謂楅上爲室】字從魚蓋魚之糗而幹者也鱐音搜魚之析而幹者也膴以腥薦鮑鱐以干薦字按說文火焙肉恐是鮑者火焙而幹鱐者日曝而幹故均之爲幹魚而異名也膴爲魚腹腴則膴鮑魚鱐皆魚也朝食爲米食寒具魚漧之屬可夙具者也【今按賈疏云王者備物近者腥之膴是也逺者幹之鮑及鱐是也近宜濕逺宜幹非謂可夙具也】饋食籩實【饋食薦熟也】棗防桃幹防【音老一音力到反】榛實注謂防爲梅謂榛似栗而小饋食始備米實也加籩蔆芡【音險】防脯修【經文無修字】注蔆芰也芡雞頭也【賈疏云俗有二名今人或謂之鴈頭也】或云四角三角爲芰【其寄反】兩角爲芡鄭司防以栗在加籩饋食重出作蔆芡脯修薄析曰脯施姜桂曰修【按內饔賈疏云修謂加姜桂鍛治之若不加姜桂不鍛治者直謂之脯】言修治脯也羞籩糗餌粉餈注謂熬大豆與米曰糗說文熬米麥通釋煼幹米麥要之米麥豆皆可爲餌者也粉注謂豆屑也米麥豆皆可爲粉但粉以豆爲明滑故專以豆言之餌與餈名實相近合蒸曰餌餅之曰餈疏云糗與粉爲一物糗者搗粉熬大豆餌言糗餈言粉互相足也鄭康成云二物皆粉稻米黍米合以爲餌餌不餅而餈作餅今之餈糕名出於此凡今俗下餅餌餈糕其制多出於古人其名已載於經典觀於籩實可見也朝事豆實韭菹醓【一本作】醢昌本麇臡菁菹鹿臡茒菹麇【京倫反】臡菹莊魚切說文酢菜也今俗設菜柈中漬菜皆菹之遺法【按鄭注云切之四寸爲菹賈疏云菹四寸無正文蓋以一握爲限一握則四寸也】醢吐感切一音昌審反注謂肉汁說文謂血醢醢者說文肉醬臡音泥亦醢之異名注謂有骨曰臡無骨曰醢凡作醢及臡者必先膊幹其肉乃後莝之雜以粱麯及鹽漬以美酒置瓶中百日卽成今俗用防【同鮓】醬皆臡醢之遺法昌本昌蒲根也菁菹蔓菁菜也茒【北人音栁】菹鄭司防讀爲茅杜子春讀爲夘曰鳬葵也【今按鳬葵系鄭康成注文今系杜子春下非是】康成疑茒不堪菹從杜說按魯頌薄采其茒釋文曰卽蒓菜也麇鹿麋三臡皆莝骨和肉爲百日醬皆在朝事之豆亦取晨朝易於夙辦饋食豆實惟葵菹在七菹之列餘皆虀醢葵菹蠃【力禾反】醢脾析蠯【蒲佳薄雞二反】醢蜃蚳【音池】醢豚拍魚醢葵爲百菜之長故饋食豆實首葵而他菹莫配焉脾析蜃豚拍皆五韲中件目脾析牛百葉也俗呼牛胃爲百葉已見周禮注矣蜃說文大蛤【按月令雉入大水化爲蜃雀入大水化爲蛤蛤小蛤蜃大蛤也】豚拍之拍先鄭讀爲膊言脇也三者近於臡醢而曰韲韲者以百葉諸物細切之和以醢醬不待瓶中百日而成故別爲韲之名韲從韭宜用菜若昌本深蒲作韲固宜百葉蜃豚之肉亦可縷以爲韲也蠃注謂螔【音移】蝓【由楡二音】按方言燕趙間以爲蜘蛛韻書以爲蝸牛蜘蛛蝸牛非可食者疏釋引爾雅爲證彼爾雅乃訓詁之儒集經注以爲書或疑內則有蝸醢恐是螔蝓蝸牛之謂然內則之蝸乃力戈切集韻古螺字作蝸韻釋云蚌屬也非蝸牛之蝸矣陸佃直謂蝸牛可醢蓋爲禮注所誤爾蠃螺字亦作蝸韻書以爲香螺也蠯注謂小【鄭注無小字】蛤韻書以爲蚌狹而長者蚳漢儒相傳爲蚍蜉白子亦恐不然蚍蜉未必可食一也取白子傷生二也按天官有鼈人掌取互物祭祀供蠯蠃蚳以授醢人則蚳與蠯蠃皆當是螺蛤同類旣掌以鼈人之官可知爲水族之產若以國語爲證則國語亦但言捨蚳不取未甞指蚍蜉之子可取而食也惟夏小正於二月言昆小虫抵蚳其傳曰蚳螘卵爲祭醢夏小正本文無幾其解說處多是漢儒附防未可盡信按月令方春和時毋殺孩虫胎天飛鳥毋麛毋卵豈有二月正春殈螘穴以爲豆實之奉哉巷伯成是貝錦注以貝爲余蚳貝之黃質白文者或可爲鼈人互物之證蚳或從身醫書云食之益壽明目豈必螘卵而後謂之蚳哉鼈人春獻蜃以爲醢故小正以二月抵蚳此𨿽流傳已久而必當攺正者小正以蜃爲蒲蘆朱子以爲其書不足信愚於蚳爲螘卵亦不敢以爲信惟魚醢用魚可免注者妄言矣加豆之實芹【音勤徐音謹說文作近】菹兔醢深蒲【鄭師仲云蒲蒻入水深故曰深蒲】醓醢菭【按經文作箈爾雅作防同】菹雁醢筍菹魚醢芹楚葵水菜類蒿深蒲或云桑耳或云蒲始生水中韓奕詩云其防維何維筍及蒲知蒲可爲蔌不必曰桑耳也菭有苔迨二音【北人音禿攺反又文之反】鄭注雲水中魚衣卽苔也今海鄕之人幹苔以爲菹或疑菭字從竹爲箈箭萌筍竹萌不思箭萌亦筍爾旣有筍菹安用箭萌籕文竹艸相似其爲苔菹何惑焉【今按水中魚衣者鄭師仲之說也箭萌者鄭康成之說也貫疏云箭萌一名篠者也竹萌一名簜者也萌皆謂新生者也見今皆爲菹則欲易經文箈字爲菭字非是】兔醢用兔雁醢用雁魚醢用魚如上文羞豆之實酏食糝食酏音移鄭司農云以酒酏爲餅疏云若今起膠餅康成曰賈氏曰粥禮記有稻酏黍酏周禮亟稱於酏酒正之五飲漿人之六飲皆用酏也糝食鄭司農云菜蒸康成曰取牛羊豕之肉三如一小切之米二肉一合煎爲餌鼎卦公餗之注云糝謂之餗震爲竹竹萌曰筍筍者餗之爲菜也則糝食未甞不用筍菹之筍也糝食酏食在七菹之外豈惟竹萌惟所用之豆實有五齊七醢七菹三臡二食五齊之齊注作韲昌本深蒲脾析蜃豚拍七醢醓魚兔雁蠯蠃蚳七菹韭菁茒葵芹苔筍三臡麇鹿麋今孔子廟丁祀菹醢多不如法不考周禮故爾廣中蟻子白而大淹之實可爲醬與魚子醬正同此亦是蝦子醬桂蠧之屬也耳目所不及遂疑古人之言可笑也

丹鉛錄周禮臘人掌幹肉脯臘膴胖【鄭師仲音判杜子春音版】之事脯之爲言晡也晡時而成也臘之爲言夕也經夕而成也周易噬嗑有幹肉之文古注云幹曝而夕幹又曰晞於陽而煬於日曰幹非如今人之臘肉經臘而成也論語祭肉不過三日又服食家陳臭腌藏皆禁不食則古人脯臘之制亦養生之法也○脯薄切今之羓也臘之爲言夕也朝暴而夕幹膴無骨肉也音呼詩周原膴膴謂土膏如無骨肥肉也又曰則無膴仕言其脂膏自潤也胖之爲言片也析肉意也○古無臘肉臘乃祭名○古人祭以肺爲重食牲以肩爲重

藝林伐山臘人掌幹肉脯臘膴胖之事鄭注幹肉若今涼州烏翅胖肉大臠也【疏云烏翅解肉漧之狀】

初學記劉熈釋名曰脯搏也漧燥相搏著也又曰修修縮也漧燥而縮也說文曰脯幹肉也修膊也搏【補莫反】薄脯搏之屋上也腕骨脯也朐【衢】脯脡也周禮曰臘人掌幹肉凡田獸之脯臘膴胖【判】之事【夫物解肆幹之謂之幹肉薄切曰脯捶之而施姜桂曰腶修臘小物而幹者膴胖皆爲夾脊肉也】谷梁曰束脩之肉不行境中有至尊者不貳注曰束脩脯也

天中記釋名脯搏也漧燥相搏著也修束也漧燥縮也○炙炙也炙於火上也脯炙以餳蜜防汁淹之脯脯然也釡炙於釡汁中和熟之也防銜也銜炙細蜜肉和以姜椒鹽防已乃以肉銜裹其表而炙之也貊炙全體炙之各自以刀割出於胡貊之爲也○鮓葅也以鹽米釀之如葅熟而食之也

雋言谷永傳濁氏以胃脯而連騎晉灼曰今太官常以十月作沸湯燖似兼羊胃以末椒姜坋滿頓之暴使燥是也○楊惲烹羊炰羔師古曰炰毛炙肉也卽今所謂爊也爊一髙反

天中記少儀牛與羊魚之腥聶而切之爲膾內則膾春用蔥秋用芥豚春用韭秋用蓼肉腥細者爲膾大爲軒【音憲】說文膾細切肉也釋名膾防也細切肉散分其赤白異切之乃防和之也

五雜組膾不厭細孔子已尙之矣膾卽今魚肉生也聶而切之沃以姜椒諸劑閩廣人最善爲之昔人所云金韲玉膾縷細花鋪不足奇也據史冊所載昔人嗜膾者最多如吳昭徳南孝亷皆以喜斫膾名余媚娘造五色膾妙絕一時唐儉趙元楷至於衣冠親爲太子斫膾今自閩廣之外斫者噉者無人矣說文膾細切肉也今人以殺人者爲劊子手劊亦斷切之義與膾同也按膾亦謂之防齊東昬侯時謠曰趙鬼食鴨防注細剉肉雜以姜桂是也

筆乘禮記內則肉腥細者爲膾大者爲軒稽攷軒字乃幹之訛按儀禮特牲饋食佐食舉幹注牲肉長脇也可以爲證

天中記爾雅曰肉謂之羮說文曰羮五味和粥也秦子曰五味者各稱一族之名和合一鼎名曰羮猶威重亷平恩合而爲信也○說文臛肉羮釋名臛者蒿也香气蒿蒿也

初學記劉熈釋名曰羮汪也汁汪郎也說文曰羮五味之和也燒豕肉羮也廣雅曰羮謂之湆【音泣】淮南子曰豆之上先大羮【大羮肉湆】禮記曰蝸醢而苽食雉羮麥食脯羮雞羮折稌犬羮羮和糝不蓼【稌稻也凡羹齊宜五味之和米屑之糝蓼則不矣】繆襲祭儀曰夏祠和羮芼以葵秋祠和羮芼以蔥冬祠和羮芼以韭

初學記許愼說文曰肴雜肉也腌漬肉也膰宗廟熟肉也谷梁曰脤者爼實祭肉也生曰脤熟曰膰蓋社肉也爾雅曰肉曰脫之【今按此句又見禮記內則疏云皇氏云治肉除其筋膜取好處故李巡注爾雅釋器云肉去其骨曰脫郭云剝其皮也】揚雄方言曰朝鮮冽水間凡暴肉及牛羊五臟謂之膊家語曰夫食肉者勇悍禮記曰濡肉齒決幹肉不齒決又曰熬捶之去其皽【音展】編萑【音丸】布牛肉焉【陳澔注云生搗而去其皽膜然後布於編萑之上】屑桂與姜以灑諸上而鹽【音艷又如字】之幹而食之欲濡肉則釋而煎之以醢欲幹肉則捶而食之魚豢典略曰凡宗廟三嵗大祫每太牢分之左辧上帝右辧上後俎余肉積於前數千名惟俎

侯鯖錄文選古樂府名都篇寒鼈炙熊蹯又曹子建七啟云寒芳蓮之巢鱠西海之飛鱗注謂今之寒也引鹽鐡論云煎魚切肝羊淹雞寒又資暇錄云今之湆肉謂之寒又廣韻云煮魚煎食曰

五雜組文選有寒鶬寒鼈崔駰傳亦有寒雞七啟寒芳芩之巢李善注寒今肉也廣韻煮肉熟食曰然寒字甚佳而煮熟之義極甚膚淺周禮膳羞之政凡割烹煎和之事辧體名肉物及百品味各有所宜似非若後世庖人一味煮熟之已也【寒與韓同按釋名曰韓羊韓雞本出韓國所爲】資暇錄今縷生肝肚爲飯食之一味曰生肝鏤防言其細切如雕鏤之義一說名生肝胡胙言似胡人祭之餘胙聲譌故云鏤防也今之五味【闕】爚茄及豬肉俗謂之醜甲音者而臆脥字反是字書內�字音醜獵者譌呼醜甲反爾此字火旁云下木別有火旁世世下木音士甲反是沸湯渫菜字其音醜獵者義出暗爚也演繁露脾析牛百葉也百葉旣爲牛脾而片片分析故云脾析也

六研齋筆記漢時八珍猩唇豹胎之外有酥酪蟬者注云以羊脂爲之乃今之抱螺酥也其形與螺初不肖而酷似蟬腹乃知名物之妙今不逮古多矣

畱靑日札八珍淳熬也【鄭注淳沃也熬亦煎也】淳母【鄭注雲母讀曰模模象也作此象淳熬】也炮也搗珍也漬也熬也糝也肝膋也又迆北八珍醍醐也麆沆也野駝蹄也鹿唇也駝乳麋也天鵞炙也紫玉漿也元玉漿也【輟耕錄元玉漿卽馬你子】

呂希哲雜記八珍者淳熬也淳母也炮豚搗珍也漬也熬也糝也肝膋也炮牂也先儒不數糝而分炮豚炮牂爲二皆非也後世八珍則曰龍肝鳳髓兔胎鯉尾鴞炙猩唇熊掌酥酪蟬以羊脂爲之

秕言世傳八珍謂爲熊蹯豹胎駝峯翠金之類此不經之說也

秕言初學記周太子發嗜鮑魚太公望曰鮑魚不登於俎豈可以非禮之物進太子食哉北齊史邢峙授太子經食進邪蒿峙曰菜有不正之名非殿下宜食祖此意也然鮑魚之事亦有可疑周禮【漁同又音禦】人辧魚物爲鱻【鮮同】薧【音考】以供王膳羞薧幹魚也全者爲鮑魚析者爲鱐皆幹魚也內饔掌共羞修刑膴胖骨鱐以待共膳則鱐是王后太子所食也籩人朝事之籩其實防蕡白黑形鹽膴鮑魚鱐鄭司農云朝事謂淸朝未食先進寒具口食之籩鄭云朝事謂祭宗廟血牲之事若從先鄭則鮑魚正王后及世子所食若從後鄭則豈有可以薦宗廟而不可以進王后及世子者哉家語孔子曰與不善人居如入鮑魚之肆久而不聞其臭史記秦始皇崩以鮑魚亂其臭此言鮑魚之敗者耳釋名云鮑魚鮑腐也乃直以鮑魚爲臭腐然作鮑魚之法於室中糗幹之正欲使不臭耳若必以鮑魚爲臭則周公必不加籩武王必不嗜食初學記所云恐不實也

雋言兩粵桂蠧一器應劭曰桂樹中蠍虫也蘇林曰漢舊常以獻陵廟載以赤轂小車師古曰此虫食桂故味辛而漬之以蜜食之也

癸辛雜識余讀杜詩偏勸腹腴愧年少喜其知味東坡詩亦云更洗河豚烹腹腴黃詩亦云故園溪友膾腹腴又雲飛雪堆盤膾腹腴按禮記少儀云羞濡魚者進尾冬右腴注云腴腹下也周禮疏燕人膾魚方寸切其腴以啗所貴引以證膴膴亦腹腴前漢九州膏腴師古注云腹下肥曰腴涪翁雜說腴腹下肥處也

暖姝由筆松漠記聞云殺雞炙股烹防音蒲膊肉也今亦云然蓋胸下之白肉也

輟耕錄江鄰幾雜誌云丁正臣賫玉腴來館中沈休文云福州人謂之佩羮卽今魚脬是也

容齋續筆咸杬玉篇唐韻釋杬字云木名出豫章煎汁藏果及卵不壊異物志云杬子音元鹽鴨子也以其用杬木皮汁和鹽漬之今吾鄕處處有此乃如蒼耳益母莖幹不純是木小人爭鬭者取其葉挼擦皮膚輙作赤腫如被傷以誣賴其敵至藏鴨卵則又以染其外使若赭色云

輟耕錄今人以米湯和入鹽艸灰以團鴨卵謂曰咸杬子按齊民要術用杬木皮淹漬故名之若作圓字冩則誤矣

竹坡詩話東坡性喜嗜豬在黃岡時甞戲作食豬肉詩云黃州好豬肉價錢如糞土富者不肯喫貧者不解煮慢著火少著水火足時他自美每日起來打一椀飽得自家君莫管此是東坡以文滑稽耳後讀云仙散錄戴黃升日食鹿肉二斤自晨煮至日影下西門則曰火足矣乃知此老𨿽煮肉亦有故事他可知矣

庶物異名疏盧湛祭法曰四時皆用肺防【損】說文防切熟肉於血中和也釋名肺防贊也全米糝之如膏鑽也庶物異名疏酉陽雜俎食品有述蕩之掔【掔腕謙欠三聲】掔掌後節中也述蕩獸名見獸部

庶物異名疏七發曰肥狗之和冒以山膚山膚卽七啟熊素膚之膚產於山故曰山膚

庶物異名疏艸木子云北人殺小羊自脊上開一孔逐旋取去內頭骨肉外皮皆完揉軟用以盛乳酪酒湩謂之渾脫按宗晉卿舞渾脫公孫大娘渾脫舞長孫無忌以烏羊毛爲渾脫氊帽皆諭其柔軟若無骨而脫亦謂消肉臞也

畱靑日札今酒席中之羊背皮所謂薦體在元謂之挈設上賔用之或用馬背皮余賔用前手後手鵞則敬胸今俗敬首在北人則否也若貴戚之家有名曰割牲者以數十金駿馬奚人當堂呈過一庖丁持利刀飛取其臀肉一臠而獻之以誇豪奢也

天中記李徳裕述夢詩曰荷淨蓬池鱠冰寒郢水醪注每學士初上賜食悉是蓬萊池魚鱠夏至復賜及頒燒香酒以酒味稍濃每和水而飲蓋禁中郢水酒坊也【此文饒詩也事文類聚作李白誤】

吳興掌故吳興往時善斫鱠縷切如絲簇成人物花艸雜以姜桂故東坡云運肘如飛看斫鱠隨刀雪落驚飛縷山谷云爛蒸同州羔灌以杏酪食之以匕不以筯南都撥心麪作槐芽溫淘摻以襄邑抹豬炊共城香稻薦以蒸子鵞吳興庖人斫松江鱸鱠繼以廬山康王谷水烹曽坑鬭品少焉解衣仰臥使人誦東坡赤壁前後賦亦足以一笑也觀此則吳興斫鱠名逺矣而今皆不一見

吳興掌故秋深時湖上人作裹鮓小魚加香料米粉荷葉包裹熱過可食名荷葉鮓唐人李頎漁父詞緑水飯香稻靑荷包紫鱗正謂此也

說楛小截山蕷爲玉杵羮黃雀脂膏爲金綿鮓吳淑詩曉羮沈玉杵寒酢疊金綿

藝林彚考飲食篇卷四﹤子部﹐雜家類﹐雜考之屬﹐藝林匯考__飲食篇﹥

欽定四庫全書

藝林彚考飲食篇卷五

蓬萊縣知縣沈自南撰

酒醴類上

古今攷周禮酒正掌酒之政令以式法授酒材注云式法作酒之法式作酒旣有米麯之數又有功沽之巧【疏云功沽謂善惡】月令曰乃命大酋秫稻必齊麯糵必時湛饎必潔水泉必香陶器必良火齊必得鄭司農云授酒材授酒人以其材沽【古】秫【述】湛【接亷反】饎【昌志反】○紫陽方氏曰今月令饎作熾注炊也湛漬也大酋者掌酒之官於周則爲酒人未知大酋何代酒官古者獲稻而漬米麯至春而爲酒詩云十月獲稻爲此春酒回謂十月十一月造酒之時明年春篘酒搾酒蒸炊酒之時酒正天子之一官也酒人則六鄕六遂各有之乎酒正授酒材酒人授之以飲鄕故曰公酒

丹鉛錄大酋酒官之長月令大酋監之說文酋繹酒也酋音篘南中夷人有酋長羣夷有酒必先酌之謂之把酒亦猶中國之祭酒也

庶物異名疏月令注酒熟曰酋周禮注酋昔酒鄭云昔酒今之酋久白酒所謂舊醳者也吾鄕白酒之勁者釀家每譽之曰是愁久者卽此酋字也

畱靑日札先酒始爲酒者古人飲必祭故有祭酒老者舉酒祭地也栁子厚詩舉觴酹先酒

酒譜世言酒之所自者其說有三其一曰儀狄始作酒與禹同時又曰堯酒千鐘則酒作於堯非禹之世也其二曰神農本艸著酒之性味黃帝內經亦言酒之致病則非始於儀狄也其三曰天有酒星酒之作也其與天地並矣予謂是三者皆不足據夫儀狄之名不見於經而獨出於世本世本非信書也其言曰儀狄始作酒醪以變五味少康始作秫酒其後趙邠卿之徒遂曰儀狄作酒禹飲而甘之遂絕防酒而疎儀狄曰後世其有以酒敗國者乎夫禹之勤儉固甞惡防酒而樂讜言附之以前所云則贅矣或者又曰非儀狄也乃杜康也魏武帝樂府亦曰何以消憂惟有杜康予謂杜氏本出於劉累在商爲豕韋氏武王封之於杜傳國至杜伯爲宣王所誅子孫奔晉遂有杜爲氏者士防亦其後也或者康以善釀得名於世乎是未可知也謂酒始於康非也堯酒千鐘其言本出於孔叢子蓋委巷之說孔文舉遂徵之以責曹公固已不取矣本艸𨿽自炎帝氏亦有近世之物始附見者不觀其辧藥所生出皆以二漢郡國名其地則知不必皆炎帝之書也內經言天地生育五材休王人之壽夭系焉信三墳之書也然考其文章知卒成是書者六國秦漢之際也故言酒不據以爲炎帝之始造也酒三星在女禦之側後世爲天官者或考焉予謂星麗乎天𨿽自混元之判則有之然事作乎下而應乎上推其驗於某星此隨世之變而著之也如宦者墳墓弧矢河鼓皆太古所無而先有是星推之可以知其類然則酒果誰始乎予謂智者作之天下後世循之而莫能廢故聖人不絕人之所同好用於郊廟享燕以爲禮之常亦安知其始於誰乎古者食飲必祭先酒亦未甞言所祭者爲誰玆可見矣夏書述大禹之戒歌辭曰甘酒嗜音孟子曰禹惡防酒而好善言夏書所記當時之事孟子所言追道在昔之事聖賢之書言可信者無先於此𨿽然酒未必此始造也

酒譜天漢三年初酒酤元始五年官賣酒每升四錢酒價始此

演繁露王莽時酒一釀用麄米二斛麯一斛得成酒六斛六斗【今按此文見食貨志】此酟賣之齊也用此數計之米麯通用三斛取酒三斛不啻也故漢世通米酒計之其米多而酒少者爲上尊也

丹鉛錄所謂當罏蓋治酒也今燒酒法雲起自文君唐詩卓女燒春醴是也燒春名亦佳【顧有孝曰罏按史記作鑪韋昭曰鑪酒肆也以土爲墮邊髙似鑪漢書食貨志司馬相如傳俱作盧如淳曰酒家開肆待客設酒罏故以罏名肆臣瓉曰盧酒甕也師古曰賣酒之處累土爲盧以居酒甕四邊隆起其一面髙形如鍛盧故名盧耳而俗之學者皆謂當盧爲對溫酒火鑪失其義矣】

丹鉛錄麯酒母也釋名麯朽也郁之使生衣朽敗也丘上聲今燕趙之音正葉

宛委余編麯酒母也一曰酒教也揚雄方言【音器】自闗而西秦豳之間曰麰【音牟】大麥麯也晉之舊都呼麰爲防【音才】防【音滑於八切】齊右河濟曰防防【音果】小麥麯北燕曰防麯又防【音卑】細麥麯也防【音防】有衣麯也今天下通呼麯不聞有此數名

名義考說文麯酒母也徐氏曰麯糵也酒主於麯故曰酒母玉篇防麯酒母孟康曰媒酒酵糵麯也周禮媒人注齊人名麯麩曰媒說文玉篇媒人注訓麯已明徐氏訓麯並及糵孟康所訓俱失之蓋麯今麯餅糵今麥芽爲餳者故書注曰麯多則太苦糵多則太甘今人止用麯不復用糵矣然麯亦麥所成者酒酵酒滓也麯糵以釀酒故釀成其罪者曰媒糵【防音枚酵音教】

丹鉛錄醑首酒也今曰頭酒醨尾酒也

酒爾雅酴酒母也醿酒本也醱重醖酒也酎醖酒也醅未泲之酒也醪汁滓酒也醑厚酒也醨薄酒也醴一宿酒也醆酒微淸而濁也黃封官酒也醥淸酒也酏淸而甜也醠【音盎】濁酒也【音展】苦酒也醍紅酒也醽緑酒也醝白酒也鬯醇酒也上尊糯米酒也中尊稷米酒也下尊粟米酒也酒明水也四酎四重釀也三友者樂天以詩酒琴爲三友今人指三友爲酒音同之訛也�蠡幹酪也

兩鈔摘腴醻酢醻導飲也欲以醻賔而先自飲以導之此飲觴之初自飲訖進酒於賔乃謂之醻酢報也賔旣卒爵洗而酌主人也

畱靑日札禮者不脫履而卽序也宴者跣而上坐也又賈逵曰不脫履升堂曰醼一曰飫酌盛酒行觴也酌少飲也酬獻主人進客酢客酌主人也配相飲也酭報也醧一作防能者飲之不能者已也醵合錢共飲也酺賜民共飲也釂飲盡也酳以酒潄口食畢以酒演養其气也醮獨酌而醉也攝飲持酒往飲也浮相彊也崇飲過也痛飲虐也轟飲狂也渇飲若口燥而欲飲也酣耽樂也沈者齊顏色均眾寡又曰過飲湛溺也湎者閉門不出又曰顏色齊同故作防也酩酊酕醄皆醉甚也鯨飲海吞也泥飲爛醉也獵酒索飲也日飲漢書日日飲也食酒漢書能多飲費盡也婪尾藍尾末飲也陽醉詐也霑醉深也被酒醉也中酒傷而惡也使酒酗亂也淸酣不飲而心醉也奰不醉而怒也白著宋人言酒酣也醟禜也凶酒甚亂小人飲酒一醉日富亦因酒爲禜也酲病酒也

畱靑日札白酒曰醝一作鄼又名醙白居易詩白酒善消愁蘇子云白酒無聲滑防油濁酒嵇康云濁酒一杯杜少陵云墻頭過濁醪黑酒醉鄕日月謂之愚酒色黑而酸醨者也苦酒韓子蒼詩云飲慣茅柴諳苦硬不知如蜜有香醪蘇子瞻云白酒微荷心苦又雲松明酒方言苦快也一作酓酐酠皆苦味也又魏名臣醋名苦酒釅酒曰醹味醲醶也蘇詩杜酒粥面醲歐詩緑醅寒更醲淡酒曰防味薄也萬畢術注斷蒲漬酒中卽厚凍漿酒凡酒過熱則酸過冷則凍古亦名凍醴魏都賦云凍醴流澌溫酎躍波

名義考酒酉也以米麯酉醳爲義黍所成者醴體也以汁滓相埓爲義稌所成者稌卽稻稻卽稬【音懦】詩多黍多稌爲酒爲醴食【音嗣】飯也以炊谷爲義稷所成者詩曰我蓺黍稷以爲酒食又曰黍稷彧彧以爲酒食古人以黍稷百谷之長故祭祀用焉稌則洽百禮不用祼獻矣【醳音亦稌音杜】

名義考縮酒莤酒【莤音縮】郊特牲縮酌用茅注縮泲也說文禮祭束茅加於祼圭而灌鬯酒是爲莤泲與防同蓋醴齊濁以茅借滓防出其汁詩釃酒有藇藇香艸亦猶茅也曰縮者去滓若縮斂之耳束茅立之祭前沃酒其上酒滲下若神飲之士虞禮束茅五寸謂之苴者此也曰莤者從艸酉防意周禮甸師共蕭茅鄭大夫云蕭字或爲莤莤讀爲縮左傳包茅不入無以縮酒注謂束茅而灌之以酒爲縮皆混釋也

丹鉛錄籩人職曰朝事之籩其實防蕡鄭云熬麥也楊倞【諒】云麥之牙糵也至脆弱音與丰同按防從豊與醴酒之豊義同荀子富國午其軍取其將若撥防言薄弱也說文從丰恐非

古今攷漿人掌共王之六飲水漿醴涼醫【賈疏云謂釀粥爲醴乃爲醫】酏入於酒府共賔客之稍禮共夫人致飲於賔客之禮淸醴醫酏糟而奉之凡飲共之鄭注王之六飲亦酒正當奉之醴醴淸也鄭司農云涼以水和酒也謂涼今寒粥若糗飯雜水也酒正不辧水涼者無厚薄之齊○鶴山先生曰【於美於計二反】今當從古注釋文正義皆相承作醫後鄭從酒鄭【此三字恐當作酒正二字】注【失醫字】之【失字字】從殹從酉省也疑先鄭已誤矣

丹鉛錄酒正辧四飲之物二曰醫醫音倚或作醷【音倚】和體酏爲飲也鄭司農說內則漿水醷音俱相近文字不同記者各異耳

丹鉛錄淮南子東風至而酒湛溢李淳風感應經湛作泛其解云按今酒初熟甕上澄淸時恆隨日轉在旦則淸者在東畔午時在南日落在西夜半在子恆隨日所在也又春夏間在地窨下停春酒在甕上泛者皆逐風而移𨿽居深密非風所至而感召動之

丹鉛錄酒一作子與切孝經緯曰酒者乳也嘉谷之乳也張超誚靑衣賦東向長跽接狎歡酒悉請諸靈辟邪無主參同契法象歌若蘗染爲黃似藍成緑組皮革煮成膠麯糵化爲酒

丹鉛錄說文漿酢也周禮四飲之物三曰漿石氏星經酒醪五齊之屬天文酒旗星主之漿水六淸之屬天文天乳星主之內則所謂酒漿當有別也○酢古音醋言其有酸味也本艸玉石下品部漿水味甘酸微溫無毒主調中引气宣和彊力通闗開胃調理腑臟粟米新熟白花者佳煎令醋止嘔噦白人膚體如繒帛爲其常用故人不齒其功○按楚辭招魂臑鼈炮羔有柘漿些漢書泰尊柘漿唐宴進士有三勒漿謂訶梨勒庵摩勒烏欖勒也則漿不止用粟米爾

湘煙錄鄭畋三勒漿詩卉醴陁花物外香淸濃標格勝椒漿注仙經呼蜜爲卉醴

古今攷周禮天官酒正辧五齊【才細反】三酒注云泛【芳劍反】齊泛者成而滓浮泛泛然如今宜成醪矣體齊醴猶體也成而汁滓相將如今恬酒矣盎【烏浪反】齊盎猶翁也【翁嗚動反一音於勇反】成而翁翁然蔥白色如今鄼白矣【鄼宜作醝醝才何反】緹【音體】齊緹者成而紅赤如今下酒矣沈齊沈者成而滓沈如今造淸矣自醴以上尢濁縮酌者盎以下差淸其象類則然古之法式未可盡聞杜子春讀齊曰粢又禮器曰醴酒之用酒之尙謂齊者每有祭祀凡以度量節作之事酒鄭司農云有事而飲也謂事酒酌有事者之酒其酒則今之醳酒也醳音亦【徐音昔】昔酒司農云無事而飲也謂今之酋久白酒所謂舊醳者也淸酒司農云祭祀之酒謂今中山冬釀接夏而成○正義曰五齊皆言成者謂酒熟曰成云如今宜成醪者宜成說以爲地名故曹植酒賦曰宜成醴醪蒼梧縹淸若馬融所云今之宜成防稽稻米淸似宜成以爲酒名故劉杳要雅亦以宜成爲酒名二者未知孰是今鄭云宜成醪矣未知鄭意酒名地名類下鄼白則爲蕭何所封南陽地名下酒謂糟牀下酒其色紅赤故以緹名之按鄭下注五伯緹衣亦赤黑色也漢時造淸熟則滓沈故以況沈齊也自醴以上尢濁縮酌者以茅縮酌謂以茅泲之故司尊彞云醴齊縮酌盎以下差淸淸不用茅故云盎齊涗【啐】酌涗淸也五者皆舉漢法況文昔酒對事酒爲淸若對淸酒則爲白故曰酋久白酒也酒惇曰酋酋者久逺之稱故月令名酒官爲大酋於周禮則爲酒人中山郡名故魏都賦云醇酎山中沈湎千日○紫陽方氏曰周之五齊三酒漢近古猶可引類方比如今恬酒之恬恐只是甜字韻書注甜甘也美也楚元王交穆生設醴注醴甘酒也少麯多米一宿而熟不齊之則漢之醴酒與周之醴齊已自不同似乎後世五齊三酒之法皆不可攷今之煮酒實則蒸泥之季冬者佳曰淸酒則未蒸者用淸水白麫麯曰白酒用諸藥蓼汁爲麯易成曰茅柴酒曰紅酒釀米爲紅麯記得蜀人有醪子酒小瓶傾少許以湯和飲今之造酒其米曰秫曰糯月令秫稻必齊是也粟有糯亦可釀而古五齊皆用秬黍則三酒亦然秬黍之中又以一桴二米者爲鬯酒在月令始云秫稻又謂之谷粟之黏者酒以地名則如烏程若下之類宜成或非地名或任意誇酒美名近世思堂春髙廟之堂也玉練捶美之如玉也羊羔白如其色也靜江府酒尢佳

名義考記曰郁合鬯臭先儒謂搗郁金香艸之汁和合鬯酒按本艸郁金無定識甞考達摩俱含論郁金樹名出罽賔國花黃色壓汁爲香竊恐周以前罽賓未通中國先王不寶逺物亦何取郁金也蓋郁非艸乃艸之舂築猶鬯非酒乃酒之條達說文郁作郁芳艸也十葉爲貫百廾貫築以煮之爲郁故其字從臼從缶又曰百艸之華逺方郁人所貢則郁乃合眾香艸舂築之故曰鬱鬱人亦以是得名以是郁和酒其气條達故曰鬯眾香艸薰蘭蕭艾之屬皆備也故曰百艸之華王度記天子以鬯諸侯以薰大夫以蘭芝士以蕭庶人以艾諸侯以下各一物天子備物耳禮記釋郁鬯誤引郁金本艸釋郁金誤引郁鬯於是交亂矣埤雅釋艸至以鬯亦爲艸名非甚

疑耀古者釀酒以黑黍爲上其色必黑祭祀用郁艸和之者以郁艸黃色故酒色黃而且香詩所謂黃流在中以其酒色黃而且流動也今又乃以黃色爲酒品之惡者與古異矣又絕無以郁艸和酒豈其法不耶若酒之不和以郁者又名爲鬯是黑黍之酒卽鬯也若加以郁乃名郁耳說文解鬯字乃云以秬釀郁艸是鬯亦可以兼郁自郁與鬯對言之則當致其辯耳

演繁露漢八月飲酎說者曰酎正月釀八月成許叔重曰八月黍成可爲酎酒酎三重醇酒也二說不同然酒固有久者恐八易月乃成期太迂逺當以黍成可釀爲是黍旣登熟三重釀之八月一月可辦也

天中記漢制宗廟八月飲酎用九醖太牢皇帝侍祠以正月旦作酒八月成名曰酎一曰九醖一名醇酎張晏曰正月旦作酒八月成名曰酎酎之言純也師古曰酎三重釀醇酒味厚故以薦宗廟

詩名物疏周禮五齊之名二曰醴齊注醴猶體也成而汁滓相將如今甜酒矣韓詩說醴甜而不泲也說文酒一宿熟也孔疏云醴不可専飲天子於羣臣不徒設醴而已左傳天子饗諸侯每言饗醴命之宥是饗醴者天子飲酒之敬故舉醴言之

辧物志明堂位云殷尙醴周尙酒酒醴一也而殷周異尙何醴甘酒也少麯多米一宿而熟蓋儀狄始造酒殷去夏近九醖之方未備故用醴者薦時尙也周禮漿人酒正酒法大備故周用酒者崇時物也

余氏辧林魯元王爲穆生設醴酒後醴酒不設穆生去皆謂醴酒醇酒也夫醇酒亦易辦之物何設不設闗賢士之去畱考說文一宿熟曰醴夫爲一人而日勞醖釀其敬可知不設則敬衰故去

史通注莊子魯酒薄而邯鄲圍郭象注楚宣王朝諸侯魯恭公後至而酒薄宣王怒欲辱之恭公不受命宣王乃發兵與齊攻魯梁恵王常欲擊趙而畏楚救趙楚以魯爲事故梁得圍邯鄲言事相由也又淮南子魯酒薄而邯鄲圍許愼注楚會諸侯魯趙俱獻酒於楚王魯酒薄而趙酒厚或易魯薄酒奏之楚王以趙酒薄故圍邯鄲也二注不同

說略今人名醖之漓薄者爲魯酒則以爲出莊子魯酒薄而邯鄲圍之義不知其所謂蓋古也昔者魯人不能爲酒惟中山之人善釀酒之美者醉人至千日焉魯人求其方不得有仕於中山者至酒家取其糟歸以魯水漬之謂人曰中山之酒也魯人飲之皆信一日中山之酒主來聞有酒索而飲之吐而笑曰斯予之糟液也奚其酒

道山淸話朱康叔送酒與子瞻子瞻以簡謝之云酒甚佳必是故人特遣下防也蓋俗謂主者自飲之酒爲不出庫耳

野客叢書徐彭年家範其子問人稱酒爲靑州從事謂何曰湘江野錄云昔靑州從事善造酒故云僕考世說與此說不同桓公有主簿善別酒好者謂靑州從事惡者謂平原督郵蓋靑州有齊郡平原有鬲縣言好酒下臍而惡酒在膈上住也從事美官而督郵賤職故取以爲諭

五雜俎靑州從事向擅聲稱今所者色味殊劣不勝平原督郵也然從事之名因靑州有齊郡借以爲名耳今遂以靑州酒當之恐非作者本意

老學庵筆記晉人所謂見何次道令人欲傾家釀猶云欲傾竭家貲以釀酒飲之也故魯直云欲傾家以繼酌韓文公借以作簟詩云有賣直欲傾家貲王平父謝先大父贈簟詩亦云傾家何計效韓公皆得晉人本意至朱行巾舍人有句云相逢盡欲傾家釀久客誰能散槖金用家釀對槖金非也

閱耕余錄水經注劉墮宿擅工釀采挹河流醖成芳酎別調氛氳自成馨逸酒稱別調從古未聞

西溪叢話酒謂之歡伯焦貢易林坎之兌遁之未濟辭云酒爲歡伯除憂來樂福喜入門與君相索伯音博協音也王琪君玉金陵飲酒詩云蜀江雪浪來天際一派泉舂寶釵碎蓋謂水碓舂金釵糯也金釵乃糯米之名詩載荊公集中非是

閱耕余錄酒能銷憂故曰歡伯亦能亂性故曰禍泉丹鉛錄孝經緯曰酒者乳也梁張率對酒詩如花良可貴似乳更堪珍杜子美詩山城乳酒下靑雲本此○酒乳也所以養老壽也天有酒旗星垣在栁乳忍九切林下偶談飲酒謂之食酒於定國定國食酒至數石不亂如淳曰食酒猶言喜酒師古曰若依如氏之說食字當音嗜此說非也食酒者謂能多飲費盡其酒猶云食言焉今流俗書輙攺食字作飲字失其眞也然食酒至數石不亂可謂善飲古今所罕有也栁子厚序飲亦云吾病痞不能食酒至是醉焉

娛書堂詩話東坡謂晨飲爲澆書李黃門謂午睡爲攤飯陸務觀甞有絕句云澆書滿挹浮蛆翁【翁甕同】攤飯橫眠夢蝶牀莫笑山翁見機晚也勝朝侍一生忙

古今攷儀禮鄭注酳猶飲也旣食之而又飲之所以樂之【今按此少牢饋食禮注文酳猶飲也飲字當作羨賈公彥疏云羨者取饒羨之義故以爲樂之也特牲饋食禮云主人洗角升酌酳屍鄭注云猶衍也屍旣卒食又卻頥衍養樂之士昬禮云酌酳主人鄭注云酳潄也酳之言演也安也潄所以潔口且演安其所食賈公彥云三注不同者文有詳略相兼乃具士虞亦是酳屍注直云酳安食也不言養樂及羨者喪故略之酳音又士刃反鄭云古文酳作酌】悅刃反韻書注潄也續酒也似乎食禮之三飲其口也而此似乎賔之口實飲之酒也

雋言敍皆引滿舉白談關【古笑字】大噱【其略反】服防曰舉滿桮有餘白瀝者罰之也孟康曰舉白見驗飲酒盡不也師古曰謂飲取滿觴而飲飲訖舉觴告曰盡不也一說白者罰爵之名也飲酒不盡者則以此爵罰之魏文侯與大夫飲酒令曰不酹者浮以大白於是公乘不仁舉白浮君是也

侯鯖錄金陵人謂巾酒曰酒惡則知李后主詩云酒惡時拈花蘂嗅用鄕人語也

讀史訂疑中酒二字始見於徐邈中聖人義如中著之中而音反從平聲樊噲項羽旣饗軍士中酒顏注云飲酒之中也不醉不醒故謂之中義宜從平聲而音乃竹仲切何也亦猶中興之中音同竹仲耶按中酒二字來歷之古無如噲而義乃別取不爲後人語柄余故標而出之

丹鉛錄酩酊醉貌晉山簡及世說皆作茗艼蓋假借字也又簡文帝曰劉尹茗仃有實理茗仃亦茗艼也今本一作茗柯於義不貫【○焦竑曰按晉書作酩酊此云茗艼誤】

鶴山雅言周禮膳夫掌王之食飲饍羞以養王及後世子讀六經只當用古禮看古無飲酒禮只有鄕飲酒獻酬之外飲無算其他飲止有酳古者執醬而饋執爵而酳酳謂潄也乂師古云蕩口也古人無飲一杯過一品食之事只是連飲薦脯醢而已若用食禮燕客只食末後用酒口名酳顏師古注酳謂蕩口又曲禮主人未辯客不虛口注虛口謂酳也音乂士覲切潄口也以酒曰酳以水曰漱

鶴山雅言詩有酒糈我無酒沽我毛謂一宿酒曰沽鄭謂沽酒非三代無沽酒者沽酒市脯亦謂一宿酒康成直謂酤之沽失經意

藝林彚考飲食篇卷五

欽定四庫全書

藝林彚考飲食篇卷六

蓬萊縣知縣沈自南撰

酒醴類下

酒譜西京雜記有漂玉酒而不著其說枚乘賦云尊盈漂玉之酒爵獻金漿之醪注云梁人作蔗酒名金漿不釋漂玉之義然此賦亦非乘之辭後人假附之耳輿地誌雲村人取若下水以釀而極美故世傳若下酒【按吳錄長城有若溪南曰上若北曰下若村人取若下水釀酒醇美勝云陽】張協作七命云荊南烏程豫章竹葉烏程於九州屬揚州而言荊州未詳【今按烏程有二俱有名酒非専指吳興也吳地理誌云吳興烏程縣酒有名又盛之荊州記雲深水出豫章康樂縣其間烏程鄕有酒官取水爲酒酒極甘美與湘東酃湖酒年常獻之世稱酃淥酒】西漢尢重上尊酒以賜近臣注云糯米爲上尊稷爲中尊粟爲下尊顏籕曰此說非是酒以醇醴乃分上中下之名非因米也稷粟同物而分爲二大繆矣抱朴子所謂鬯者醇酒也

藝苑雌黃張景陽七命云乃有荊南烏程豫北竹葉說者以荊南爲荊州然烏程縣今在湖州與荊州相去甚逺惟長興縣南五十步有篛溪夾溪悉生箭篛南岸曰上篛北岸曰下篛居人取下篛水釀酒醇美俗稱篛下酒劉夢得詩駱駝橋畔蘋風起鸚鵡杯中篛下春卽此也荊溪在縣南六十里以其水出荊山因名之張之山墟名云昔漢荊王賈登山因以爲名所謂荊南烏程荊溪之南耳若以爲荊州則烏程去荊州三千餘里封壤大不相接矣

苕溪漁隠叢話余以湖州圖經考之烏程縣以古有烏氏程氏居此能酒因此名焉其荊溪則在長興縣西南六十里此溪出荊山張協七命云酒則荊南烏程荊南則此荊溪之南也蓺苑雌黃引長興縣南五十步篛溪水釀酒醇美稱篛下酒以爲烏程酒及以夢得詩爲證皆誤矣

酒譜房千里投荒錄雲南方人有女數嵗卽大釀酒陂水竭寘壺其中密固其上女將嫁決水取之供客謂之女酒味絕美居常不可致也

宛委余編名酒最古者闗中之桑落水經注蒲阪劉白墮所造成於桑落之反語謂之索郎後史補云河中桑落坊水所造也魏書汝南王元悅以桑落酒餉元乂極其媚諛庾信索酒詩有蒲城桑落酒杜甫亦云坐開桑落酒至張謂有不醉郎中桑落酒教人無柰別離何酒譜皮日休詩云明朝有酒充君信酒三缾寄夜航酒江外酒名亦見沈約文集

酒譜張籍詩云釀酒愛幹和卽今人不入水酒也並汾間以爲貴品名之曰幹酢【音詐】酒○畱靑日札云後周給逍遙公韋夐河東酒卽此

酒譜宋之問詩云尊溢宜城酒笙裁曲沃匏宜城在襄陽古之羅國也酒之名最古於今不廢唐人言酒之美者有郢之富水滎陽土窟富春石凍春劍南燒春河東幹和蒲東桃博嶺南靈溪博羅宜城九醖潯陽湓水京城西市空蝦蟇陵其事見國史譜乂有浮蟻橊花諸美酒雜見於傳記者甚眾

侯鯖錄幾頭酒山東風俗新沐訖飲酒謂之幾頭顏師古云字當爲禨音機禨謂福祥也按禮云沐稷而靧梁髮晞用象櫛進禨進羞工乃升歌鄭康成注云沐靧必進禨作樂盈气也此謂新沐靧體故更進飲食而作樂以自輔助致福祿也此古之遺法乎

名義考釋名酒有泛齊泛齊者若浮蟻在上泛泛然蓋酒之美者其上有華其色緑斟則泛泛然浮於杯間也集覽釃酒章懷太子曰釃猶濾也詩伐木篇釃酒有藇注以筐曰釃以防曰湑釃徐音所宜反葛洪音所寄反謂以篚酒

丹鉛錄琬液瓊蘇皆古酒名見醉鄕日月

酒譜周官萍氏掌幾酒謂之萍古無其說按本艸述水萍之功云能勝酒萍之意其取於此乎

奚囊橘柚糜欽棗出眞陵之山食一枚大醉經年不醒東方朔甞遊其地以一斛歸進上上和諸香作丸大若芥子每集羣臣取一丸入水一石頃刻成酒味逾醇醪謂之糜酒又謂之眞陵酒又謂之仙薌酒飲者香經月不歇

續本事詩白樂天云羌管吹楊栁燕姬酌葡萄謂太原出葡萄酒也然此乃律詩用平聲讀則太不律用側聲讀則近俗耳

餘冬序錄老杜詩黃羊飫不羶蘆酒多還醉宋人解云黃羊出闗右塞上無角類麞鹿夷人所造酒荻管吸瓶中故曰蘆酒也春按今陜西近蕃地皆有黃羊大如數嵗羝而角甚長西地羊角皆拳曲黃羊獨與江南同而生順後其肉肥美膏黃厚而不羶川中人造酒荻管吸瓶信然陜以西人則髙盆貯糟飲時量多少注水盆中竅盆吸之水盡酒幹謂之瑣力麻酒又曰雜麻酒卽蘆酒之遺制也宋人之所見者豈未詳耶

丹鉛錄杜詩黃羊飫不羶蘆酒多還醉蘆酒以蘆爲筒吸而飲之今之咂酒也又名釣藤酒酒以火成不醡不篘兩缶西東以吸取【今云鑪酒當是筆誤】

演繁露今人謂公庫酒爲兵廚酒言公庫之酒因犒軍而醖也太守正防爲設防公廚爲設廚皆以此也漢有步兵校尉掌上林苑屯兵晉阮籍聞步兵廚營人善釀有貯酒三百斛乃求爲之則亦兵廚之祖也

酒譜王子年拾遺記張華爲酒煮三薇以漬麯糵出西羌麯出北胡以釀酒得美淳鬯久含令人齒動若大醉不搖蕩使人肝腸爛俗謂消腸酒或云酒可爲長宵之樂兩說聲同而事異也

酒譜王莽以臘日獻椒酒於平帝其屠蘇之漸乎○今人元日飲屠蘇酒云可以除瘟气亦曰藍尾酒或以年髙最後飲之故有尾之義爾【一云屠割也蘇腐也】

酒譜任昉甞謂劉杳曰酒有千日當是虛言杳曰桂陽程鄕有千日酒飲之至家而醉亦其例昉大驚乃自出楊元鳳所撰置郡事檢之而信又甞有人遺昉酒者劉杳爲辧其字之誤音陣木名其汁可以爲酒畱靑日札黃酒皇甫子奇以色如金而味醇且苦者名之曰酒賢張九齡詩玉盌才傾黃蜜剖杜甫云鵞兒黃似酒又云對酒愛新鵞蘇軾云大杓防鵞黃

畱靑日札緑酒南嶽夫人設王子喬瓊蘇緑酒李詩遙觀漢水鴨頭緑恰似葡萄初潑醅白樂天云傾如竹葉杯中緑秦少遊雲翡翠側身窺緑酒蘇子瞻云小舟浮鴨緑至楊廷秀乃云甕頭鴨緑變鵞黃

吳興掌故湖人好飲白酒暑中煮熟或入竹葉或荷葉名爲碧香淸東坡有送碧香酒詩云碧香近出帝子家鵞兒破殻酥流盎豈坡用此法爲白酒破荒耶古人名酒爲白墮只白酒也

畱靑日札謝公樓一名紅泥酒在汀州張曲江詩謝公樓上好醇酒二百靑蚨買一斗壇用紅泥

畱靑日札霹靂酎暑月大雷時收雨水淗米炊飯釀酒丑未觴南唐法用牛酥羊髓置醇酒中暖消而後飲畱靑日札劉孝標雲松子玉漿衛卿雲液蘇子謝送酒詩揚州雲液卻如酥又云花前白酒傾雲液

畱靑日札李太白好飲玉浮梁謂浮蛆酒脂也浦陽月泉吟社詩山歌聒耳烏鹽角村酒柔情玉練槌【今按此義烏陳舜道詩也山歌聒耳今本作村聲蕩耳村酒作社酒】

說楛太白愛飲玉浮梁蓋浮蛆也山谷詩浮蛆翁翁動春醅又梢頭紅糝杏花發甕面浮蛆酒齊消趙松雪詩春酒蛆浮大白霜柑落手破輕紅余謂玉浮梁可對金蠟面

畱靑日札黃庭堅詩浮蛆翁翁杯裏滑坐想康成輪泛盎翁上聲酒成而翁翁然蔥白色也

畱靑日札桐馬酒漢給大官以馬乳爲酒采桐葉時乃成李奇曰漢武有桐馬官作酒桐合作挏音動推引也韋革爲皮兜受數斗盛馬乳撞挏之

野客叢書都下有銀甕酒庫或問何謂僕考瑞應圖王者宴不及醉則銀甕呈祥蓋取此意眞州郡齋舊有酒名謂之花露人亦莫曉僕讀姚合詩味輕花上露色似洞中泉得非取此乎又太眞妃宿酒初消吸花露以潤肺見開元遺事

桐薪淥湘東地名其水湛然緑色昔有釀家取以造酒因名爲酃淥酒後人遂易其字爲醁云按吳錄曰湘東有酃水酒西晉張戴譔酒賦長安春禦樂浪夏設未聞珍酒出於湘東左思譔吳都賦飛瓊觴而酌醁然漢人鄒陽於梁園席上賦酒便有淥之目其來久矣往年遇一方士傳授古酃醁酒方以金鹽防蓂二味爲君采四季花陰漧和入其中蒸作飯糅以粉麯汲甘泉釀之半月而成其色緑瑩殊凡不特芬香酷烈而已花皆有名目惜未之試也

辧物志吳都賦雲飛輕觴而酌淥李賀詩醁醽今夕酒皆淥並稱按衡陽縣東南有湖取此水釀酒所謂酒豫章康樂縣有淥水烏程鄕酒官取水爲酒味亦甘美所謂淥酒也淥本二而詩賦並舉者以豫章舊屬荊州衡陽亦屬荊楚其產地同酃淥嵗獻其常貢又同也然初名淥後名醽醁何酃淥言其地也地產美酒後專以酒名故曰醁云

龍城錄魏左相證能治酒有名曰淥翠濤常以大金甖內貯盛十年飲不歇其味卽世所未有太宗文皇帝甞有詩賜公稱醽淥勝蘭生翠濤過玉薤千日醉不醒十年味不敗蘭生卽漢武百味防酒也玉薤煬帝酒名公此酒本學釀於西胡人豈非得大宛之法司馬遷所謂富人藏萬石葡萄酒數十嵗不敗者乎

天中記資暇集云黃巾餘黨起西河白波谷漢旣擒白波戮之如捲席然故酒席仿之以快人情也靑緗雜記曰杯名文選飛觴舉白蓋捲白上之酒波耳薛瑩後漢書曰黃中郭太等起於西河白波谷時謂之白波賊聴雨紀談詩無酒酟我鄭康成訓沾爲沽之沽毛氏注謂一宿酒曰沽蓋三代無沽酒者至漢武帝時方有沽似一宿酒爲是

東坡詩話韓退之詩曰百年未滿不得死且可勤買拋靑春國史補云酒有郢之富春烏程之若下春滎陽之土窟春富平之石凍春劍南之燒春杜子美亦云聞道云安麯米春才傾一盞便醺人近世裴鉶作奇記裴航事亦有酒名松醪春乃知唐人名酒多以春則拋靑春亦必酒名也

野客叢書東坡云唐人名酒多以春名退之詩勤買拋靑春國史補注滎陽土窟春富平石凍春劍南燒春子美詩云安麯米春僕觀鄭谷贈富平宰詩曰易博連宵醉千缸石凍春知富平石凍春信矣觀白樂天詩有靑旗沽酒聴梨花之句注杭人其俗釀酒聴梨花時熟號爲梨花春是又有梨花春之名李白詩甕中百斛金陵春劉夢得詩鸚鵡杯中若下春

閱耕余錄唐人名酒以春義取詩之春酒如土窟春石梁春婪尾春之類是也李白哭善釀紀叟詩云紀叟黃泉裏還應釀老春

珊瑚鉤詩話酒有若下謂烏程也九醖謂宜城也千日中山也蒲桃西涼也竹葉豫北也土窟春滎陽也石凍春富平也燒春劍南也桑落陜右也烏孫國有靑田核莫知其木與實而核如五六斤瓠空之盛水俄而成酒劉章曾得二焉集賔設之一核才盡一核又熟可供二十客名曰靑田壺歷城北有使君林魏正始中鄭公慤三伏避暑於此取大蓮葉置硯格上盛酒三升以簮防【同刺】葉令酒與柄通屈莖吸之薌气淸洌名曰碧筩酒予詩曰釀憶靑田核觴宜碧藕筩直須千日醉莫放一杯空近時以黃柑醖酒號洞庭春色以糯米藥麯作白醪號玉友皆奇絕者耳

韻語陽秋酒之種類多矣有以緑爲貴者白樂天所謂傾如竹葉盈尊緑是也有以黃爲貴者老杜所謂鵞兒黃似酒是也有以白爲貴者樂天所謂玉液黃金巵是也有以碧爲貴者老杜所謂重碧酤新酒是也有以紅爲貴者李賀所謂小槽酒滴珍珠紅是也今閩廣間所釀酒謂之紅酒其色殆類胭脂酉陽雜俎載賈家蒼頭能別水常乘小艇於黃河中以瓠瓟【音薄小也】接河源水以釀酒經宿色如絳名爲昆侖觴是又紅酒之尢也錦裏新聞郫人刳大竹傾春釀於中號郫筒酒川中至今以占米或黍七分髙粱三分以五加尖釀之

集覽魏主賜崔浩禦縹醪十觚縹匹沼反醪汁滓酒也杜甫詩重碧拈春酒注引曹子建七啟云春酒縹酒注縹深碧色縹當作醥酒淸者曰醥左思蜀都賦觴以醥淸一醉累月

霏雪錄松葉可釀酒唐人詩雲松葉堪爲酒春來釀幾多是也松花亦可釀王建寄獨孤少府云自看和釀一依方緣著松花色較黃是也

黃常明曰防溪人以藤代蒭酒名鉤藤俗傳他處卽不可用或謂但醖造之法異耳所在皆可樂天詩雲閒拈舊葉題新詠悶取藤枝引酒甞是巴蜀亦有之

碧湖雜記杜詩云坐開桑落酒來把菊花枝按齊民要術造酒門有桑落酒神麯酒其名不一又云桑欲落時造黍米酒可得永年造神麯酒春秋二時造者皆得過夏然桑落時作者乃勝於春天有造桑落酒麯法老杜或本諸此所謂桑落酒者恐未必然

畱靑日札桑落河中坊井名桑落時取其水釀酒庾信詩蒲城桑落酒或以爲桑郎又訛爲索郎又曰羌中桑落河馬乳酒【湘煙錄瑯環記試鶯家多美釀試鶯不善飲時爲宋遷索取試鶯恆曰此豈爲某設哉秪當索與郎耳因名酒曰索郎後人謂索郎爲桑落反音亦偶合也恐非本指】

代醉編劉白墮善釀酒熟於桑落之辰因名桑落酒或曰以桑落河名之也後人乃訛爲索郎王子年拾遺記云武帝思李夫人不止從者乃進洪梁之酒酌以文螺之巵巵出波祗之國酒出洪梁之縣今言云陽出美酒兩聲相亂矣

集覽桑落酒齊民要術曰桑落酒法用九月九日作水麯米皆以三斗爲準案庾信就蒲州刺史乞酒詩云蒲城桑落酒霸岸菊花秋願持河朔飲分勸東陵侯則桑落酒出蒲中也又水經蒲阪下注郡民有劉白墮工釀采挹河流醖成芳酎熟於桑落之辰故酒因名焉王公庶人牽拂相招者每云索郎有願思同侶之語蓋索郎反語桑落耳鄭卬曰西羌桑落河出馬乳酒羌人兼葡萄壓之晉宣帝時甞來獻故九日賜百寮飲焉

彈雅桑落索郎並是名酒一是酒法一是方言以其南北轉渾彊合一名耳因戲題云桑落攜名酒行人喚索郎何如一醉顚倒著衣裳

余氏辧林魏書王悅以桑落酒飲元乂世說庾信詩蒲城桑落酒杜甫詩坐開桑落酒張謂詩不醉郎中桑落酒有解云廬山有桑落洲故酒因地而名猶若下巴淸宜城中山之類及按水經注云蒲阪劉白墮醖釀排於桑落之辰續古今注亦云酒美於桑落之時齊民要術亦云釀桑落酒亦以九月史補亦云河中桑落坊有井每至桑落時取其水以釀酒則知桑落以時而名之也六研齋筆桑寄生與蠶沙入酒極佳原酒之始實本於桑按晉江統作酒誥曰酒之所興肇自上皇或云儀狄一曰杜康有飯不盡委余空桑郁積生味久蓄气芳本出於此不繇奇方朱翼中著北山酒經三卷曰古語有之空桑穢飯醖以稷麥以成醇醪酒之始也烏梅女防甛醹九投澄淸百品酒之終也又道書載中國極東瀕海有扶桑樹大數千里掩蔽日月每旦日從東南出地上經過此樹謂之扶桑洲樹汁淪液入地其土極美產百谷蔬菓皆桑之精髓所化也古仙人畱大丹訣刊函谷闗石上有云采於蠶食之先煉於火化之後蓋以桑爲丹基耳凡桑上生蕈與桑椹皆爲上藥【防音桓】

嬾眞子蘇秀道中有地名五木出佳酒故人以五木名之然白樂天爲杭州太守日有詩序云錢湖州以�下酒李蘇州以五酘酒相次寄到詩云勞將�下忘憂物寄與江城愛酒翁鐺腳三州何處防甕頭一盞幾時同傾如竹葉盈樽緑飲作桃花上面紅莫怪慇懃最相憶曾陪西省與南宮僕甞以此問於僕之七舅氏云酘字與羖同意乃今之羊羔兒酒也詳其詩意當以五羔爲之以是酒名故從酉云樂天詩云竹葉盈樽緑謂�下酒取竹有緑之意也桃花上面紅謂五酘酒取挑花五葉也後人不知轉其名爲五木蓋失之矣僕檢韻中酘字乃竇同音注云重釀酒也恐酘難轉而爲木梁谿漫志敍州本戎州也老杜戎州詩云重碧傾春酒輕紅擘荔枝今敍州公醖遂名以重碧東坡在齊安有春江緑漲蒲萄醅之句靖康初元韓子蒼舍人【駒】作守有防添賜郡釀因名其庫曰蒲萄醅仍有詩云孤臣政術不堪論尙得君王賜酒尊父老異時盛事蒲萄醅熟記初元

對問編甞觀魏文詔羣臣葡萄中國珍果釀以爲酒甘於麯糵則種𨿽得之漢武釀法實自魏文始唐史太宗破髙昌收馬乳葡萄種之苑中並得其法損益成酒京師始識其味據史氏乃言唐初得之何耶至中葉劉禹錫歌釀之成美酒令人飲不足此法歷唐不衰矣艸木子記葡萄酒始於元乃答刺古爲之又何耶何子元引張華博物志云西域有之至魏時中國尙未有也又引金人元好問載劉光甫言安邑多葡萄人不知其釀法豈其法良且艱肇造於魏而六朝失之中興於唐而五季失之至元答刺古復作與因考異域釀法髙麗以秔火琉球則婦人嚼米爲之猶然粒食也若蘇祿以蔗彭亨占城哇以浡泥亦用之間有秫耳去葡萄不逺何子元謂梨橘皆可釀信有之

避暑錄話洛陽伽藍記載河東人劉白墮善釀酒𨿽盛暑曝之日中經旬不壊今玉友之佳者亦如是也吾在蔡州每嵗夏以其法造寄京師親舊陸走七程不少變又甞以餉範徳孺於許昌徳孺愛之藏其一壺忘飲明年夏復見發視如新者白墮酒當時謂之鶴觴謂其可千里遺人如鶴一飛千里或曰騎驢酒當是以驢載之而行也白墮乃人名子瞻詩云獨看紅蕖傾白墮恐難便作酒用吳下有饌鵞設客用王逸少事言請食右軍以爲戲傾白墮得無與食右軍爲偶耶【按伽藍記毛洪賓賫酒之蕃路逢盜劫之皆醉因執之乃名擒姦酒】

野客叢書宋子京曰古人語有稚拙不可掩者樂府曰何以銷憂惟有杜康僕觀束晳賦杜康咥其胃樂天詩杜康能解悶潘佑詩直儗將心付杜康蓋祖此意文士有因其人名遂爲事用者如東坡詩獨對紅蕖傾白墮按洛陽伽藍記白墮春醪自是造酒者河東人姓劉名白墮或謂因其能造酒遂爲酒名又近時稱主簿爲仇香似此之類甚多其與湯燖右軍醋浸曹公之說何異疑耀五嶺之外絕無佳醖近遊宦者宴防皆嗜蒼梧寄生酒獨其性酷熱不宜多飲蒼梧之酒自古有之晉張華輕薄篇有蒼梧竹葉靑陳張正見置酒髙臺上詩浮蟻擅蒼梧未審卽此寄生酒否

疑耀蘭溪河淸酒自宋元已有名第其時已有甘滯不快之訾見範成大驂鸞錄矣

續本事詩前輩戲云有西湖風月不如東洛軟紅香塵之語故東坡和錢穆公蔣潁叔從駕景雲宮詩云半白不嗟垂項發軟紅猶戀屬車塵

桐薪道藏經有金飯玉漿之文故唐李商隠詩璚漿未飲結成冰然則淮南屑玉化水之法信非妄矣

五雜俎唐肅宗張皇后以防【音運】腦酒進帝欲其健忘也順宗時處士伊初入宮飲龍膏酒令人神爽也此二者正相反酉陽雜俎鶻生三子一爲防【音癡】卽鴟字五雜俎紅灰酒品之極惡者也而坡以紅友勝黃封甜酒味之最下者也而杜謂不放香醪如蜜甜

學齋呫嗶陸放翁筆記有云唐人愛飲甜酒灰酒如杜子美詩不放春醪如蜜甜則引證切矣如灰酒又引陸防酒滴灰香似去年一句爲證余又哂其不然蓋防初冬絕句末聨云小鑪低幌還遮掩酒滴灰香似去年言初冬圍鑪飲酒盞瀝滴在灰中而香仍似去年光景不是酒似灰香耳以上句觀之其義昭然此精於詩而不善觀詩如此何哉

野客叢書三山老人云唐人好飲甜酒殆不可曉子美曰人生幾何春與夏不放香醪如蜜甜退之曰一尊春酒甘若飴丈人此樂無人知僕謂唐人以酒比飴蜜者大率謂醇乎醇者耳非謂好飲甜酒也且以樂天詩驗之曰甕頭竹葉經春熟如餳气味緑黏臺曰春攜酒客過緑餳黏盞杓曰宜城酒似餳曰黏臺酒似餳樂天詩非不言酒之甜也至要其極論則曰甘露太甜非正味醴泉𨿽潔不芳馨曰戶大嫌甜酒才髙笑小詩曰甕掲聞時香酷烈缾封貯後味甘辛酒味至於甘辛乃爲佳耳樂天之詩又如此豈好甜酒哉且退之詩亦自有酒味泠洌之語又豈甞専好甜酒邪然樂天戶大嫌甜酒之句正屬退之非好甜酒矣大抵酒味之適口古今所同豈唐人所好與今異邪三山蓋不深考耳子美香醪如蜜甜之句與巴子歌同巴子歌曰香醪甜似蜜峽魚美可鱠

墨莊漫錄僧謂酒爲般若湯鮮有知其說者予偶讀釋氏防要乃得其說云有一客僧長慶中屆一寺呼淨人酟酒寺僧見之怒其麄暴奪缾擊栢樹其缾百碎其酒凝滯著樹如緑玉揺之不散僧曰某常持般若經須傾此物一杯卽諷詠瀏亮乃將缾就樹盛之其酒盡落器中略無孑遺奄然流啜斯須器防【音庾】酣暢矣酒之廋辭其起此乎

酒譜天竺國謂酒爲酥今北僧多雲般若湯蓋廋辭以避法禁爾非釋典所出○閱耕余錄曰蓋當時猶知有僧律也

藝林彚考飲食篇卷六

欽定四庫全書

藝林彚考飲食篇卷七

蓬萊縣知縣沈自南撰

茶茗類

雲谷雜記飲茶不知起於何時歐陽公集古錄防於茶之見前史蓋自魏晉以來有之予案晏子春秋嬰相齊景公時食脫粟之飯炙三戈五夘茗菜而已又漢王褒僮約有五陽【一作武都】買茶之語則魏晉之前已有之矣但當時𨿽知飲茶未若後世之盛也郭璞注爾雅雲樹似梔子冬生葉可煮作羮飲然茶至冬味苦豈復可作羮飲邪飲之令人少睡張華得之以爲異聞遂載之博物志非但飲茶者鮮識茶者亦鮮至唐陸羽著茶經三篇言茶者甚備天下益知飲茶其後尙茶成風回紇入朝始驅馬市茶徳宗建中間趙贊始興茶稅興元初𨿽詔罷貞元九年張滂復奏請嵗得緡錢四十萬今乃與鹽酒同佐國用所入不知幾倍於唐矣

說略古人以飲茶始於三國時按趙飛燕別成帝崩後後一夕寢中驚啼甚久侍者呼問方覺乃言曰吾夢中見帝帝賜吾坐命進茶左右奏帝云向者侍帝不謹不合啜此茶云云然則西漢時已甞有啜茶之說矣疑耀古人冬則飲湯夏則飲水未有茶也資暇錄謂茶始於唐崔寧黃伯思已辧其非伯思甞見北齊楊子華作邢子才魏收勘書圖已有煎茶者南牕紀談謂飲茶始於梁天監中事見洛陽伽藍記及閱吳志韋曜賜茶荈以當酒則茶又非始於梁矣余謂飲茶亦非始於吳也爾雅曰檟苦荼郭璞注可以爲羮飲早采爲茶晚采爲茗一名荈則吳之前亦以茶作飲矣苐未必如後世之日用不離也蓋自陸羽出茶之法始講自呂恵卿蔡君謨輩法始精而茶之利國家且借之矣此古人所不及詳者也

燕閒錄茶之用始於漢著茶經始於陸羽茶始於張滂爾雅檟苦荼茶之名始見於此吳志孫皓密賜韋曜茶茗以當酒飲茶始見於此

宛委余編古傳注茶樹初采爲茶老則爲茗今人俱稱新茗當是錯用事也王肅在宋嗜茗後走魏嗜酪曰茗不中與酪作奴北人因呼茗爲酪奴

余氏辧林郭璞云蚤取爲茶晚取爲荈茶經云一曰茶二曰檟三曰蔎【音設】四曰茗五曰荈齊王肅曰茶不如酪號爲酪奴按五經古史並無茶字故今篆書通作荼漁隠叢話詩云誰謂荼苦爾雅云檟苦荼注樹似梔子今呼早采者爲茶晚采者爲茗一名荈蜀人名苦荼故東坡乞茶栽詩云周詩記苦荼茗飲出近世初緣厭粱肉假此雪昏滯蓋謂是也六一居士甞新茶詩雲泉甘器潔天色好坐中揀擇客亦佳東坡守維陽於石墖寺試茶詩云禪麗午景蜀井出冰雪坐客皆可人鼎器手自潔正謂諺云三不也

名義考甞考茶卽荼也說文荼從艸餘聲有二音一鉏加切一同都切有四義一苦苣霜後可食詩誰謂荼苦是也一委葉布地而生黃花如菊秦网密於秋荼是也三茒秀其穂色白詩有女如荼是也四苦荼茗也爾雅檟苦荼郭璞曰樹如梔子冬生葉可煮爲羮飲本艸苦荼能去脂使人不睡是也後人視苦苣委葉茒秀爲惡艸作荼作同都切視茗爲嘉木妄作茶作鉏加切於是有荼字又有茶字不知茶非正文也陸羽茶經曰其字或從艸或從木或艸木並從艸者荼正文也艸木並者旁從木作也巴南人曰椵俗以上從艸下從木作茶亦曰木並不知下餘聲非從木也

丹鉛錄茶卽古荼字也周詩記荼苦春秋書齊荼漢誌書荼陵顏師古陸徳明𨿽已轉入荼音而未易字文也至陸羽茶經玉川茶歌趙贊茶禁以後遂以茶易荼對問編艸木子茶之用始於唐蓋據陸羽經耳晉史劉琨求眞茶於弟北魏呼茗爲酪奴則先唐人用之三國韋曜孫皓賜茶茗以當酒又先晉魏用之續停驂錄茶之名見於王褒僮約褒西漢人又先三國用之爾雅釋木檟苦荼景純注早茶晚茗爾雅創自周公卽郭注不誣則成周時已用之豈俟西漢耶抑予尢不能了僮約烹荼買茶文苑注荼苦菜茶茗也二物明矣楊用修謂茶卽古荼字周詩荼苦春秋齊君荼漢地理誌荼陵顏師古陸徳明𨿽轉入茶音未易字文陸羽輩方易之其說始之羅鄂州二家則指爲一物也及用修辧苦菜乃引周詩及本艸爾雅顏氏家訓諸書以荼當之卽遊冬花則荼茶非一明甚不識用修何先後岐也洪武正韻合荼茶爲一音豈考之顏陸與及以茗釋茶以苦菜釋荼析而爲二又合文苑注矣商書夏王荼毒蔡以荼苦釋之此苦菜耶抑苦茶耶如苦茶也夏商之世已用之矣甞笑民生切用稼穡而外無如茶尙莫究所始矧庶彚之眾耶

譻誰謂荼苦其甘如薺言味中有味也亦靑子余甜之意此品茶之最先者以葑菲下體觀之是其例矣陸季疵茶經引神農爾雅下逮方書然不若此詩風防本艸注又引堇荼如飴尢見故實天隨子有十詠亦緣陸而作

六研齋筆攝山棲霞寺有茶坪茶生蓁莽中非經人剪植者唐陸羽入山采之皇甫冉作詩送之云采茶非采菉逺逺上層崖布葉春風暖盈筐白日斜舊知山寺路時宿野人家借問王孫艸何時泛椀花茶事於唐末未甚興人知鴻漸到處品泉不知亦到處搜茶

說略南部新書云湖洲造茶最多謂之顧渚貢焙嵗造一萬八千餘斤按此則唐茶不重建以建未有奇產也至南唐初造研膏繼造蠟面旣又佳者號曰京挺宋初置龍鳳模號石乳又有的乳白乳而蠟面始下矣丁晉公進龍鳳團至蔡君謨又進小龍團神宗時復制密雲龍哲宗攺爲瑞云翔龍則益精而小龍團下矣徽宗品茶以白茶第一又制三色細芽而瑞云翔龍下矣宣和庚子漕臣鄭可聞始創爲銀絲冰芽蓋將已揀熟芽再剔去秪取其心一縷用淸泉漬之光瑩如銀絲方寸新胯小龍蜿蜒其上號龍團勝雪去龍腦諸香遂爲諸茶之冠今建茶碾造𨿽精不去龍腦以爲奩閤中味亦不用入瀹而茶品獨貴者虎丘其次天池又其次陽羨羨之佳者而龍井六安之類皆下矣

畫墁錄有唐茶品以昜羨爲上供建溪北苑未著也貞元中常衮爲建州刺史始蒸焙而研之謂研膏茶其後稍爲餅樣故謂之一串陸羽所烹惟是艸茗爾迨至本朝建溪獨盛采焙制作前世所未有也士大夫珍尙鑑別亦過古先丁晉公爲福建轉運使始制爲鳳團後又爲龍團貢不過四十餅專擬上供𨿽近臣之家徒聞之而未甞見也天聖中又爲小團其品迥加於大團賜兩府止於一觔惟上大齊宿八人兩府共賜小團一餅縷之以金八人析歸以侈非常之賜親知瞻玩賡唱以詩故歐陽永叔有龍茶小錄或以大團問者輙刲方寸以供佛供仙家廟已而奉親並待客享子弟之用熈寧末神宗有防建州制密雲龍其品又加於小團矣然密雲之出則二團少粗以不能兩好也

演繁露建茶名蠟茶爲其乳泛湯麵與鎔蠟相似故名蠟面茶也楊文公談苑曰江左方有蠟面之號是也今人多書蠟爲臘云取先春爲義失其本矣

漁隠叢話歐公和劉原父揚州時防堂絕句云積雪猶封防頂樹驚雷未發建溪春中州地暖萌芽早入貢宜先百物新注云時防堂造貢茶所也余以陸羽茶經考之不言揚州出茶惟毛文錫茶譜云揚州禪智寺隋之故宮寺枕蜀岡其茶甘香味如防頂焉第不知入貢之因起於何時故不得而志之也

漁隠叢話唐茶惟湖州紫筍入貢每嵗以淸明日貢到先薦宗廟然後分賜近臣紫筍生顧渚在湖常二境之間當采茶時兩郡守畢至最爲盛集此蔡寛夫詩話之言也蔡但知其一而不知其二按陸羽茶經云浙西以湖州上常州次湖州生長興縣顧渚山中常州義興縣生君山懸腳嶺北峯下唐義興縣重修茶捨記云義興貢茶非舊也前此故禦史大夫李棲筠實典是邦山僧有獻佳茗者防客甞之野人陸羽以爲芬香甘辣冠於他境可薦於上棲筠從之始進萬兩此其濫觴也厥後因之徵獻寖廣遂爲任土之貢與常賦之邦侔矣故玉川子詩雲天子未甞陽羨茶百艸不敢先開花正謂是也當時顧渚義興皆貢茶又鄰壤相接白樂天守姑蘇聞賈常州崔湖州茶山境防想羨歡宴因寄詩云遙聞境防茶山夜珠翠歌鐘俱繞身盤下中分兩州界燈前合作一家春靑娥逓舞應爭妙紫筍齊甞各鬭新自嘆花時北下蒲黃酒對病眠人唐袁髙爲湖州刺史因修貢顧渚茶山作詩云禹貢通逺俗始圖在安人後生失其本職吏不敢陳亦有姦佞者因玆欲求伸動至千金費日使萬姓貧我來顧渚源得與茶事親黎甿輟耕農采掇實苦辛一夫且當役盡室皆同臻捫葛上攲壁蓬頭入荒榛終朝不盈掬手足皆鱗皴悲嗟徧空山艸木爲不春陰嶺牙未吐使曹牒已頻心爭造化先走挺麋鹿均選納無日夜搗聲昏系晨眾功何枯櫨俯視彌傷神皇帝尙巡狩東郊路多堙周回繞天涯所獻惟艱勤況減兵革用兼玆困疲民未知供禦余誰合分此珍顧省忝邦守有慙復因循茫茫滄海間丹憤何由申此詩雅得詩人諷諫之體可尙也

韻語陽秋世言團茶始於丁晉公前此未有也慶曆中蔡君謨爲福建漕使更制小團以充嵗貢元丰初下建州又制宻雲龍以獻其品髙於小團而其制益精矣曾文昭所謂莆陽學士蓬萊仙制成月團飛上天又云宻云新樣尢可喜名出元丰聖天子是也唐陸羽茶經於建茶尙云未詳而當時獨貴陽羨茶嵗貢特盛茶山居湖常二州之間修貢則兩守相防山椒有境防亭基尙存盧仝謝孟諫議茶詩雲天子未甞陽羨茶百艸不敢先開花是已然又雲開緘宛見諫議面手閱月團三百片則團茶已見於此當時李郢茶山貢焙歌云蒸之馥之香勝梅研膏架動聲如雷茶成拜表貢天子萬人爭噉春山摧觀研膏之制則知甞爲團茶無疑自建茶入貢陽羨不復研膏矣

六研齋筆杜鴻漸與楊祭酒書云顧渚中山紫筍茶兩片此物但恨帝未得甞實所太息一片上太夫人一片充昆弟同啜然則唐所進奉類非佳味其後開成三年以貢不如法停刺史裴充官

夢溪筆譚建茶之美者號北苑茶今建州鳳凰山土人相傳謂之北苑言江南甞置官領之謂之北苑使予因讀李后主文集有北苑詩及文苑紀知北苑乃江南禁苑在金陵非建安也江南北苑使正如今之內園使李氏時有北苑使善制茶人競貴之謂之北苑茶如今茶器中有學士甌之類皆因人得名

楊公筆錄防稽日鑄山茶品冠江浙山去縣幾百里有上竈下竈蓋越王鑄劍之地世傳越王鑄劍他處皆不成至此一日而鑄成故謂之日鑄或云日注非也山有寺其泉甘美尢宜茶山頂謂之油車嶺茶尢奇所收絕少其眞者牙長寸餘自有麝气越人或以沸湯沃麝乘熱滌瓶焙漧以貯茶牙宻封之僞稱日鑄開瓶麝气襲人殊混眞人往往不能辧或云日注以日所注處云七修類槁世以山東防陰縣山所生石蘚謂之防茶士大夫珍貴而茶經所不載防頂茶在四川雅州卽古防山郡其圖經云防頂有茶受陽气之全故茶芳香方輿勝覽一統志土產俱載防頂茶晁氏客話亦言雅州也演繁露盧仝謝恵茶詩歷敍一盌至六盌皆有功用其誇茶力至曰旣覺兩腋習習淸風生蓬萊山在何處玉川子乘此欲歸去案溫庭筠采茶錄天臺記丹丘出大茶服之生羽翼又茶譜記防山中頂茶效曰若獲四兩服其一則祛疾二卽無病三卽換骨四兩卽爲地仙有僧信其言僅獲一兩服之病差容貌若三十許人眉髮緑色然則謂茶能輕身可爲飛仙非仝出意爲怪奇也餘冬序錄郴之桂陽縣產風葉充茗飲能愈頭風故名亦可浸酒性微熱前人志記不載範石湖集蠻茶出修江治頭風南人今無所謂蠻茶者風葉豈蠻茶之謂耶郴之土蛹石湖所謂地蠶是也地蠶中州亦有之謂之甘露子

丹鉛錄竹坡詩話曰東坡有宻雲龍山谷有矞雲龍皆茶名也

五色綫龍安有騎火茶最上不在火前不在火後故也淸明攺火故曰騎火茶

丹鉛錄蔡襄茶錄佳茶多以珍膏油其面自注油去聲丹鉛錄凡茶有二類曰片曰散片茶蒸造實捲摸中串之惟建劍則旣蒸而研編竹爲格置焙室中最爲精潔他處不能造其名有龍鳳石乳的乳白乳頭金蠟面頭骨次骨末骨麁骨山挺十二等以充嵗貢及邦國之用洎本路食茶余州片茶有進寶雙勝寶山兩府出興國軍仙芝嫩蕊福合祿合運合慶合指合出饒池州泥片出防州緑英金片出袁州玉津出臨江軍靈川福州先春早春華英來泉勝金出歙州獨行靈艸緑芽片金金茗出潭州大拓枕出江陵開勝開卷小捲生黃翎毛出嶽州雙上緑芽大小方出嶽辰澧州東首淺山薄側出光州總二十六名其兩浙及宣江鼎州止以上中下或第一至第五爲號散茶有太湖龍溪次號末號出淮南嶽麓艸子楊樹雨前雨後出荊湖淸口出歸州茗子出江南總十一名又小峴山在六安州出茶名小峴春卽六安茶也【按此一則出通考升庵特錄之耳】

五雜俎文獻通考茗有片有散片者卽龍團舊法散者則不蒸而幹之如今之茶也始知南渡之後茶漸以不蒸爲貴矣

臆乘茶之所產陸經載之詳矣獨異美之名未備謝氏論茶曰比丹丘之仙茶勝烏程之禦荈不止味同露液白況霜華豈可爲酪蒼頭便應代酒從事楊衍之作洛陽伽藍記日食有酪奴指茶爲酪粥之奴也杜牧之詩山實東南秀茶稱瑞艸魁皮日休詩石盆煎臯盧曹鄴詩劍外尢華美施肩吾詩茶爲滌煩子酒爲忘憂君胡嶠詩沾牙舊姓餘甘氏破睡當封不夜侯陶彞詩生涼好喚蘇雞佛回味宜稱橄攬仙皮光業詩未見甘心氏先迎苦口師淸異錄名森伯又名晚甘侯

庶物異名疏秇林伐山云碧琳腴酒名見曾吉父詩仁按山谷詩喜公新賜紫琳腴眞誥詩潄此紫琳腴則又茶名

畱靑日札古人酒多以春名而茶亦有以春名者宣和之玉液長春龍苑報春萬春銀葉我朝建寧貢茶曰探春曰先春曰次春又宋謝府酒名勝茶此又奇也余欲以茶名勝酒

畱靑日札熊克北苑別錄載茶之品有曰小芽者其小如鷹爪先次蒸熟置之水盆中剔取其精英僅如鍼小謂之水芽是小芽中之最精者曰中芽者卽一鎗二旗也曰紫芽者葉之紫者也曰白合者乃小芽有兩葉抱而生者也曰烏蔕者茶之帯頭者也水牙爲上小芽次之中芽又次之紫芽白合烏蔕皆所不取

夢溪筆談茶芽古謂之雀舌麥顆取其至嫩也余謂茶之美者其質素良而所植之土又美則新芽一發便長寸餘其細如鍼惟芽長爲上品以其質漧土力皆有餘也如雀舌麥顆皆下材耳乃北人不識誤爲品題予山居有茶崘爲詩曰誰把嫩香名雀舌定知北客未曾甞不知靈艸天然異一夜風吹一寸長

七修類槁世傳烹茶有一橫一豎而細嫩於湯中者謂之旗鎗茶麈史謂茶之始生而嫩者爲一鎗寖大而展爲一旗過此則不堪矣葉淸臣煮茶述曰粉鎗末旗蓋以初生如鍼而有白毫故曰粉鎗後大則如旗矣此與世傳之說不同不知歐陽公新茶詩曰鄙哉谷雨鎗與旗王荊公又曰新茗齋中試一旗則似不取也或者二公以雀舌爲旗鎗耳世不知雀舌乃茶之下品今人認作旗鎗非是故昔人有詩云誰把嫩香名雀舌定應北客未曾甞不知靈艸天然異一夜春風一寸長或二公又有別論亦未可知姑記之

研北雜誌李仲賔學士言交趾茶如緑苔味辛烈名之曰登

丹鉛錄傅巽七誨峘陽黃梨巫山朱橘南中茶子西極石蜜茶子觸處有之而永昌產者味佳乃知古人已入文字品題矣

丹鉛錄蔡松年小詞銀屏小語私分麝月春心一麝月茶名麝言香月言圓也或說麝月是畵眉香煤亦通但下不得分字又中州樂府載黨懷英茶詞云紅莎緑蒻春風餅趁梅驛來云嶺金國明昌大定時文物已埒中國而制茶之精如此金人風味可補北苑貢茶錄之缺

五雜俎古人造茶多舂令細末而蒸之唐詩家僮隔竹敲茶臼是也至宋始用碾揉而焙之則自本朝始也但揉者恐不若細末之耐藏耳

五雜俎蘇才翁與蔡君謨鬭茶蔡用恵山泉水蘇茶稍劣攺用竹瀝水煎遂能取勝然竹瀝水豈能勝恵泉乎竹瀝水出天臺云彼人將竹少屈而取之盈甕則竹露非竹瀝也若醫家火逼取瀝斷不宜茶矣

五雜俎昔人喜鬭茶故稱茗戰錢氏子弟取霅上瓜各言子之的數剖之以觀勝負謂之戰然茗猶堪戰則俗矣

陳輔之詩話唐趙璘述因話錄載其家兵部君性尢嗜茶能自煎謂人曰茶須緩火炙活水煎坡有活水還須緩火煎恐亦用此

東坡詩話唐人煎茶用姜故薛能詩云鹽損添常戒姜宜著更誇據此則又有用鹽者矣近世有用此二物者輙大笑之然茶之中等者用姜煎信佳也鹽則不可疑耀東坡和寄茶詩老妻稚子不知愛一半已入姜鹽煎陳無已乞茶詩愧無一縷破雙團慣下鹽姜枉肺肝是唐宋以前茶皆用姜鹽也有友人甞爲餘言楚之長沙諸郡今茶猶用鹽姜乃爲敬客豈亦古之遺俗耶漁隠叢話文昌雜錄云庫部林郎中說建州上春采茶時茶園人無數擊鼓聲聞數里然一園中才間壠茶品已相逺又況山園之異耶歐陽永叔甞茶詩云年窮臘盡春欲動蟄雷未起驅龍蛇夜聞擊鼓滿山谷千人助叫聲喊呀萬木寒凝睡不穩惟有此樹先萌芽予官富沙凡三春備見北苑造茶但其地暖方驚蟄茶芽已長寸許初無擊鼓喊山之事永叔詩與文昌所紀皆非也北苑茶山凡四十五里茶味惟均豈有間壠茶品已相逺之說耶

靑瑣集範文正有采茶歌天下共傳蔡君謨謂希文公歌膾炙人口有少未完蓋公才气豪傑失於少思希文曰何以言之君謨曰昔公句云黃金碾畔緑塵飛碧玉甌中翠濤起今茶之絕品其色貴白翠緑乃茶之下者耳希文曰君善鑑茶者也此中吾語之病也公意如何君謨曰欲革公詩二字非敢有加焉公曰革何字君謨曰翠緑二字可云黃金碾畔玉塵飛碧玉甌中素濤起希文曰善又見君謨之精茶希文之伏於義

三山老人語錄茶之佳品造在社前其次則火前謂寒食前也其下則雨前謂谷雨前也佳品其色白若碧緑者乃常品也茶之佳品牙蘗細微不可多得若此數多者皆常品也茶之佳品皆啜之其煎啜之者皆常品也齊已茶詩曰甘天下口貴占火前名又曰髙人愛惜藏巖裏白甀封題寄火前丁謂茶詩曰開緘新試火須汲逺山前凡此皆言火前蓋未知社前之品爲佳也鄭谷茶詩曰入座半甌輕泛緑開緘數片淺含香鄭雲叟茶詩曰維憂碧粉散甞見緑花生沈存中論茶謂黃金碾畔緑塵飛碧玉甌中翠濤起宜攺緑爲玉翠爲素此論可也而舉一夜風吹一寸長之句以爲茶之精美不必以雀舌鳥觜爲貴今案茶至於寸長則其芽葉大矣非佳品也存中此論曲矣盧仝茶詩曰開緘宛見諫議面手閱月團三百片薛能謝劉相公寄茶詩曰兩串春團敵夜光名題天柱印維揚茶之佳品珍逾金玉未易多得而以三百片恵盧仝以兩串寄薛能者皆下品可知也齊已詩角開香滿室鑪動緑凝鐺丁謂詩曰末細烹還好鐺新味更全此皆煎啜之也煎啜之者非佳品矣唐人於茶𨿽有陸羽爲之說而評論未精至本朝蔡君謨茶錄旣行則持論精矣以茶錄而覈前賢之詩皆未知佳味者也

漁隠叢話東坡詩春濃睡足午曉想見新茶如潑浮又云新火發茶乳此論皆得茶之正色矣至贈謙師防茶則云忽驚午盞兔毫斑打作春甕鵞兒酒蓋用老杜詩鵞兒黃似酒對酒愛新鵞若是則其色黃烏得爲佳茗哉今東坡前集不載此詩想自知非故刪去之

藝林彚考飲食篇卷七﹤子部﹐雜家類﹐雜考之屬﹐藝林匯考__稱號篇﹥

欽定四庫全書

藝林彚考稱號篇卷一

蓬萊知縣沈自南撰

宮掖類

初學記皇者天人之總美大之稱也昜緯曰帝者天號也徳配天地不私公位稱之曰帝天子者繼天治物攺政一統各得其宜呂氏春秋帝者天下之所適王者天下之所往也洛書曰皇道故帝者興

兼明書鄭康成云北斗天皇大帝其精生人故凡稱皇者皆得天皇之气又謂五帝者仰合五帝座星也明曰康成舉其邊未爲通論也今按尙書說皇者皆天徳也皇王人也帝諦也公平通逹舉事審諦也人主天同天覆故徳優者謂之皇其次謂之帝然則皇者帝者皆法天爲名非取星爲號也或曰子以軒轅爲皇何故謂之黃帝答曰凡言有通析析而言之則皇尊於帝通而言之則帝皇一也月令云其帝太昊則伏羲亦謂之帝也呂刑云皇帝淸問下民則堯亦謂之皇也

聞見記秦漢以來天子但稱皇帝別無徽號則天垂拱四年得瑞石於洛水曰聖母臨人永昌帝業號其石爲寶圖於是羣臣上尊號請稱聖母神皇后稍加越古天冊金輪聖神等號至中宗踐阼號應天神龍宗卽位號開元神武后稍加爲開元天地大寶聖文神武應道肅宗號光天文武代宗號寶應元聖文武今上號聖神文武則天以女主臨朝茍順臣子一時之請受尊崇之號自後目爲故事允文允武乃聖乃神皇王盛稱莫或過此旣以爲祖父之稱又以爲子孫之號𨿽顚之倒之互有變易曷曽離此

愛日齋叢抄太史公夏本紀自禹卽天子位以後云帝禹至於帝履癸又曰帝桀殷本紀自太甲書帝太甲至於帝紂孔氏雜說言二王亦得稱帝引史記夏紀稱帝桀是也何獨桀云帝哉商紀云周武王爲天子其後世貶帝號號爲王索隱曰按夏殷天子亦皆稱帝代以徳薄不及五帝始貶帝號號爲王故本紀皆帝而總曰三王也又譙周云夏殷之禮生稱王死稱廟主皆以帝名配之見索隱國語云王勤商帝甲亂之又云商王帝辛大惡於民帝辛紂也然而易曰帝乙書亦曰帝乙夏殷之稱帝莫信於此

瑯琊漫抄世傳臣見君呼萬歲自漢武登嵩山聞山呼萬歲者三遂爲臣祝君故事按優旃曰秦始皇置酒有頃殿上呼萬歲則萬歲之呼自秦已有之矣但無山呼字耳

東齋記事萬歳之稱不知起於何代商周以來不復可考呂氏春秋宋康王飲酒室中有呼萬歲者堂上悉應戰國防馮驩燒債券民稱萬歳藺相如奉璧入秦秦王大喜皆呼稱萬歳韓非子巫覡之祝人曰使君千秋萬歲之聲聒耳新序梁君出獵歸入廟中呼萬嵗曰幸今日也紀信乘黃屋載左纛曰食盡漢王降楚呼萬歲陸賈奏新語左右皆稱善呼萬歳漢武帝登嵩呼萬歳者三元帝送許後入太子家謂左右酌酒賀我左右呼萬歳馮異趙臣將兵助異幷送縑谷軍中皆稱萬歳王望曰今日𨿽撃牛釃酒勞饗軍士皆稱萬歲伏王馬援封侯乃首請上雅壽掾史皆稱萬歲吳甘寧入魏營斬數十級還入營作鼔吹稱萬歳是則慶賀之際上下通稱之初無禁止不知是何時始専爲君之祝也

野客叢書東漢臣下多呼萬歳馮魴旣降羣盜赦其罪各返農桑皆稱萬歲耿恭於虜圍中拜井得泉眾皆稱萬歲馬援曰今賴士大夫之力被大恩紆佩靑紫吏士皆稱萬歲歲旦門下掾王望請上太守壽掾史皆稱萬歲臣下往往如此不以爲僭此猶可也觀漢刻中有故民吳仲山碑其銘中有子孫萬歲之語民猶稱萬歲官吏可知鮮有非之者惟竇憲爲將軍至長安尙書以下議欲拜之伏稱萬歲韓稜正色曰禮無臣下稱萬歲之制議者皆慚所避忌者惟此語此語在當時不無諱避但不至如後世之切耳

能攺齋漫錄天子萬乘諸經音訓皆作去聲余讀晉至漢髙祖書贊曰赫赫漢祖受命龍興五星協象神母告徵討秦滅項如日之升超從側陋光據萬乘亦可以平聲用也

古今考史記畱侯世家漢書張良酈食其欲立六國後兩稱陛下張良發八難稱陛下者凡十一史記秦始皇紀丞相綰禦史大夫刼廷尉斯合議尊號秦始皇稱陛下蔡邕曰陛階也所由升堂也天子必有近臣立於陛側以戒不虞謂之陛下者羣臣與天子言不敢指斥故呼在陛下者與之言因卑達尊之意也上書亦如之按此天子稱陛下自秦政始也漢王未卽天子位而酈食其張良已稱陛下此司馬遷之筆而班固因之當時未必果爾後世天子皆稱皇帝陛下非二帝三王之舊制也

演繁露戰國防秦語曰太子楚曰陛下嘗軔車於趙矣注陛下孝文王也卽此時已有謂人君爲陛下者矣而陛下之稱乃對他人亦可用無嫌也韓退之詩曰曷不薦賢陛下聖亦其比也

黃公筆記程泰之曰戰國策已稱人主爲陛下按大戴禮成王冠周公使祝雍祝王有陛下永永與天無極則陛下之稱周初已有之或謂家語載成王冠頌蓋曰率爾祖考永永無極疑大戴所記出於秦漢以後之所增飾然則戰國策所稱又安知非後人所增飾耶

說略余讀屈原書以朕自居周秦六國閒凡人相與言皆自臣也他如左氏書子皮卽位叔向言罕樂得其國葉公作顧命張永謂其父柩大行屆道孫盛謂父登遐蕭惠開語劉成具如慈防竟陵語顧憲之曰非君無以聞此徳音鮑照於始興王則謂不足宣贊聖旨後世禁忌日嚴此等稱遂絕矣

宛委余編典謨之世君臣俱稱朕至屈原猶稱朕皇考秦制定而後人臣始不敢稱朕矣然於稱謂之際猶未大相懸避也馬援釃酒享士皆伏稱萬歲姚期叱門者曰防武帝詔山濤曰山太常𨿽居諒闇謝鯤言端拱廟堂薛宣自言垂拱成蔡邕楊賜碑統大麓之重潘尼贈盧景宣詩九五思飛龍孫楚王驃騎誄奄忽登遐陸機父誄億兆宅心惇敍百揆姊誄云俔天之和晉曹攄一縣皆稱曰聖君司馬相如臨卬令日往朝相如魏相傳帶劍奏事霍光鴟鳴殿前樹上黃霸郡國上計吏長史一輩先上殿自六代而後則無之矣宋孝武裁損諸王制度其禁始嚴見江夏王義恭

丹鉛錄憲問篇注曰霸與伯同長也左傳成公二年齊國佐對晉人曰四王之王也樹徳而濟同欲焉五伯之霸也勤而撫之以役王命黃震曰天下之主謂之王諸侯之長謂之霸此指其定位而名也以徳方興而爲天下所歸則王【平聲】轉聲而爲王【去聲】王政不綱而諸侯之長自整率其諸侯則伯【入聲】轉聲而爲伯【去聲】皆有爲之稱也正音爲靜字轉聲爲動字以此証之左傳四王之王上如字下音旺五伯之霸上伯字入聲下霸字去聲王字無別體故同用王字伯字有霸字爲別體故上用伯下用霸左傳不惟文精用字亦不茍矣注疏未發故特爲著之

容齋五筆周南召南之詩合爲二十有五篇自漢以來爲之說者必系之文武成康故不無抵牾如何彼穠矣乃美王姬之詩其辭有平王之孫齊侯之子兩句翻覆再言之毛公箋云武王女文王孫適齊侯之子鄭氏不立說考其意蓋以平王爲平正之王齊侯爲齊一之侯若所謂武王載斾成王之孚成王不敢康非指武與成者然證諸春秋經魯莊公元年當周莊王之四年齊襄公之五年書曰單伯送王姬繼之以築王姬之館於外又繼之以王姬歸於齊杜預注云王將嫁女於齊命魯爲主莊公在諒闇慮齊侯當親迎不忍便以禮接於廟故築捨於外末書歸於齊者終此一事也十一年又書王姬歸於齊傳言齊侯來迎王姬乃桓公也莊王爲平王之孫則所嫁王姬當是姊妹齊侯之子卽襄公桓公也二者必居一於此矣明白如是而以爲武王女文王孫於義何取

丹鉛錄詩平王之孫齊侯之子平王非周平王齊侯非姜氏之侯也猶書稱寧王格王易稱康侯禮曰寧侯之類也汲冢周書云明王奉法以明幽幽王奉幽以廢法國語曰興王賞諫臣逸王罰之其稱謂皆類後世之諡耳

癸辛雜識大行乃不返之辭見昌邑王韋注平聲理宗之喪湖州教官劉億讀祝依文選注作去聲所謂大行受大名細行受細名此𨿽諡法而實不然也前漢書音義云禮有大行人小行人主諡號官也韋昭云大行不返之辭崩未有諡故稱大行谷梁傳曰大行受大名風俗通雲天子新崩未有諡故且稱大行皇帝義兩通又見安帝記注

剡溪漫筆天子初崩曰大行漢書音義云禮有大行人小行人主諡號官也天子崩未有諡故稱大行文選注引周書云諡者行之迹大行受大名小行受小名天子新崩未有定諡故總其名曰大行皇帝二說皆非是史記李斯胡亥言大行未廢喪禮未終時秦人已廢諡法不用矣安得稱大行哉韋昭云大行者不返之辭小爾雅云諱死謂之大行死而復生謂之大蘇此解得之困學紀聞廟堂二字見漢徐樂云修之廟堂之上而銷未形之患梅福云廟堂之上非艸茅所當言也劉向九嘆云始結言於廟堂王逸注言人君爲政舉事必告宗廟議於廟堂皆謂人君今以爲宰相誤

野客叢書唐太子賢引事注東漢書極有不可曉者如匈奴論曰竇憲並恩兩護以私巳福棄蔑天公注謂天公天子也前書云老禿翁何爲首鼠兩端禿翁卽天公也夫禿翁何與乎天公而此云爾甚不可解

野客叢書緗素雜記云永叔代王狀元謝啟陸機閱史尙靡識於撐犁枚皐屬文徒自成於骩骳沈元用啟讀撐犁而靡識敢謂知書問祈招而不知尙慙寡學陸機不識撐犁事竟不知載何書僕謂此見晏春秋曰予讀匈奴不識撐犁孤塗之事有胡奴執燭顧而問之奴曰撐犁天子也言匈奴號撐犁猶漢人稱天子也於是曠然發寤其事亦著藝文類聚類要諸書然則不識撐犁者乃皇甫謐非陸機得非別有所據乎

說略按杜氏通典云匈奴謂天爲撐犁謂子爲孤塗然則謂撐犁爲天子者得其語而猶未詳也

畱靑日札中國曰天匈奴謂天曰撐犁故曰撐犁孤塗西南大伯夷曰法法上聲故酋長名下皆加法字說楛宗宴蕃客唐崇勾當音聲言甚明辧上極歡長入人許小客一日過崇曰今日崖公甚蜆斗散樂呼天子爲崖公以歡爲蜆斗以每日在至尊左右爲長入名義考突厥北夷國號夏曰獯鬻殷曰鬼方周曰玁狁漢曰匈奴魏曰突厥北夷謂兜鍪爲突厥世居金山山形如兜鍪因以爲國號單於北夷酋長號北夷謂廣大爲單於言主北方象天廣大單於然也可汗於闐王號於闐謂金翅爲鱗黑韓宋封爲鱗黑韓王自稱爲黑汗譌爲可汗

玉溪編事南詔以十二月十六日謂之星回節日遊於避風臺命淸平官賦詩驃信詩曰自我居震旦翊衞類蘷契元昶同一心子孫堪貽厥平官趙叔達曰下令俚柔洽獻賝弄揀來其國謂天子爲震旦詞臣爲淸平官謂朕曰元卿曰昶百姓俚柔也

古今考韓詩外傳曰五帝官天下三王家天下家以子官以賢故自唐虞以上經傳無太子稱號夏殷之王𨿽則嗣其文略矣至周始見文王世子之制白虎通曰何以知天子之子稱世子春秋傳曰王世子會於首止是也何以知天子之子稱太子尙書曰太子發升於舟是也【此僞泰誓也】或云諸侯之子稱世子則春秋傳云晉有太子申生鄭有太子華齊有太子光由是觀之周制太子世子亦不定也漢制天子稱皇帝其嫡嗣稱皇太子諸侯王之嫡稱世子後代咸因之紫陽方氏曰秦始皇稱皇帝之後不立太子史記書長子扶蘇長子卽太子也古者嚴嫡庶之分春秋公羊傳天子一娶十二女三國來媵媵以娣侄諸侯一娶九女二國來媵𨿽未可盡信而春秋經有來媵之文天子諸侯不再娶後死夫人死以娣侄之媵者主後宮事惟後夫人所生之嫡長子卽是太子世子爲天子者無後世所謂初生子稱皇子次封公次封王無冊立皇太子之制後世不分嫡庶惟人主愛憎必愛也然後自皇子立爲太子冊立之禮甚盛非古也

綠雪亭雜言古者天子之嫡子亦稱世子如王世子聽於冢宰三年盟王世子於首止之類是也諸侯之子亦稱太子如晉太子申生鄭太子華齊太子光之類是也西漢天子嫡子稱皇太子諸王之子稱太子如皇太子殺梁王太子之類是也金元庶子皆稱太子如四太子烏珠之類是也本朝東官稱皇太子親王嫡子稱世子郡王嫡子稱長子

演繁露蕭梁之制諸侯王之言曰令境內稱之曰殿下南朝人皆稱其國王爲殿下

困學紀聞尙書大太子年十八曰孟侯孟侯者於四方諸侯來朝迎於郊者問其所不知也唐冊太子文云盡謙恭於齒冑審方俗於迎郊愚謂孟侯見康誥謂諸侯之長蓋方伯也大說非

天中記心三星天王正位也中星曰明堂天子位也其前星太子也後星庶子也出晉志國之上嗣古者元良觀象於天應前星之環極取法於地視少海之朝宗出常衮表文昌著於前星秬鬯由於守器出周王褒箴蒼震發前星之輝黃離表重輪之瑞出劉禹錫箋前星涵瑞采洊雷揚逺聲出梁劉孝威詩

天中記荊州星占少微星一名處士星儲君副主之宮張淵觀象賦儲貳副天庭延二吏儲貳謂太子一星在帝座

天中記卞壺議曰太子所居宮稱東宮不言太子宮者二宮以東西爲稱明是天子之離宮使太子居之也出文選注北齊議者引晉舊事太子在東宮西面爲避尊位出通典保傅不可不髙天下之選羊祜秉徳義克已復禮東宮少事養徳而已出山濤啟事又通典魏収按東宮舊事太子宴防多以西面爲禮

天中記神異經東方外有東明山有宮焉左右有闕而立其髙百尺畫以五色靑石爲墻面一門門有銀榜以靑石碧鏤題曰天地長男之宮舊唐志武后有靑宮要記章懷有靑宮要錄唐防要孫革奏靑宮列屬護翼元良

天中記周王褒箴元良繼體麗正離暉秋坊通夢春宮養徳韓退之表穆宗爰自主鬯春宮齒冑國學

天中記演孔圖聖人在後曰望羊苞懷至徳據少陽文選正體毓徳於少陽注東宮少陽也鄭曰東郊少陽諸侯象也梁王筠哀冊式載明兩實惟少陽梁簡文表正少陽之位主承祧之則周王褒表洊雷居震春方應守器之禮明兩作離少陽纂重暉之業蕭圓肅箴姬周久長實系元良嬴秦短祚亦由少陽舊唐書天后撰少陽政範賜太子賢

天中記禮記凡學世子及學士必時春夏學干戈秋冬學羽籥皆於東序梁簡文表震維禮絕離景事尊養徳北宮贊業東序周書易稱明兩禮云上嗣東序養徳正方主器宋謝莊表離景承宸樞光陪極毓問東華飛英上序

天中記中宸天地交防之際也儀宸太子居也出韻林天中記山海經西北海之外有揺山其上有人號曰太子長琴顓頊生老童老童生祝融祝融生太子長琴是處揺山始作樂風舊唐書孝敬皇帝龍朔初命許敬宗上官儀等於文思殿博采古今文集摘其英詞麗句以類相從勒成五百卷名曰揺山玉彩表上之又裴光庭爲文館學士造揺山往則維城前軌二篇獻之明皇詔皇太子諸王於光順門見光庭謝所以規諷意虞世南從鑾輿詩揺山盛風樂抽簡薦從謡

天中記類聚周靈王太子晉七月七日乘白鶴駐山巓謝時人而去後世稱太子之駕曰鶴駕禁曰鶴禁白帖漢宮闕疏曰白鶴太子所居之地凡人不得輒入故云鶴禁也

刋謬正俗孽玉藻云世子自名擯者曰寡君之適公子曰臣孽鄭康成云孽當作�聲之誤也案孽者是庶孽旣非適子故自云孽不當言枿枿者斷不復生豈人子之所宜自稱乎

餘冬序錄至尊官家之稱皆昔人以稱君上者魏晉六朝間稱君多但曰官稱其所私事亦多曰官稱父曰尊稱伯叔季父及其所私事亦多曰尊一字爲稱唐宋間無聞矣

容齋四筆漢蓋寛饒奏封事引韓氏易傳言五帝官天下三王家天下家以子官以賢若四時之運功成者去坐指意欲求禪而死故或云自後稱天子爲官家蓋出於此今世無韓氏易諸家注釋漢書皆無一語惟說苑至公篇云秦始皇帝旣吞天下召羣臣議五帝禪賢三王世繼孰是博士鮑令之對曰天下官則選賢是也天下家則世繼是也故五帝以天下爲官三王以天下爲家始皇帝嘆曰五徳出於五帝吾將官天下誰可使代我後者此說可以爲證輒記之以補漢注之闕蔣濟萬幾論亦有官天下家天下之語

攬茝微言蔣濟萬幾論曰五帝官天下三王家天下故指天子爲官家宋眞宗以問李仲容仲容亦以是對是殆不然所謂官家者猶人言公家云爾如今世俗婢僕稱主人爲大家也

珩璜新論謂天子爲官家蕭梁時已有此語梁簡文諸子建平王大捄見武帝禮佛謂母曰官家尙爾兒安敢辭耶

困學紀聞唐子西內前行雲宅家喜得調元手唐時官中謂天子爲宅家通鑑韓建發兵圍十六宅諸王呼曰宅家救兒劉季述等至思政殿皇后趨至拜曰軍容勿驚宅家

問話錄五帝官天下三王家天下故曰官家國家家字本甚重而又以爲上下之通稱今世達官稱府稱宅下焉則稱家書所語五流有宅則宅字反不若家字矣資暇錄公郡縣主宮禁呼爲宅家子蓋以至尊以天下爲宅四海爲家不敢斥呼故曰宅家亦猶陛下之義至公主以下則加子字亦猶帝子也又爲阿宅家子阿助詞也急語乃以宅家子爲茶子旣而亦云阿茶子或削其子遂曰阿家以宅家子爲茶子旣而亦云阿茶子削其子字遂曰阿茶一說漢魏以來宮中尊美之呼曰大家子今急訛以大爲宅焉

鑑戒錄宋子京春詞云新年十日逢春日紫禁千觴獻壽觴寰海歡心共達宅家慶祚與天長案季濟翁資暇集宅家子云云故昔人屬對云都尉指揮都尉馬大家齊喚大家茶

野客叢書吳人稱翁爲官稱姑爲家錢氏納土蓋嘗奏過謂其土俗方言觀蔚宗臨刑其妻罵曰君不爲百歲阿家其母云云妻曰阿家莫憶袁君正父疾不眠専侍左右家人勸令暫臥答曰官旣未差眠亦不安二事正在南史知吳人之語爲不誣也

春風堂隨筆王忠肅公翺爲太宰時每呼二侍郎爲崔家尹家至今相傳以公爲朴直此字亦有所本蓋尊敬之詞漢稱天子曰官家石曼卿每呼韓魏公爲韓家若今人則爲輕鮮之詞矣

名義考漢官儀封禪記詔百官以次下國家隨後明日太醫令問國家起居國家曰不勞東平王今暑熱縣官年少霍光子禹傳縣官非我家將軍不得至是曰國家曰縣官皆謂天子也漢書中如此稱甚眾又蔡邕獨斷曰天子無外以天下爲家稱天家廣記云五帝官天下三王家天下稱官家猶言帝王也資暇集云至尊以天下爲宅四海爲家又曰宅家

餘冬序錄範蔚宗臨誅其妻謂蔚宗母曰罪人阿家莫念孫棘以弟薩赴獄棘妻寄語大家以小郎屬君齊文宣帝兄女樂安公主嫁崔達拏公主曰阿家憎兒陸媼於胡太后前稱昭儀言大家行多非法婦謂姑爲阿家或爲大家六朝間言例如此家與姑同音漢曹昭已有大家之稱蓋尊之如母姑云耳齊瑯琊王儼謂太后曰有緣更見家家斛律光請後主至千秋使人出曰大家來則母氏與君主皆可同稱也

演繁露公主者言其嫁時上公主之也今人呼公主爲大家則於義無依當是擇婦女中之佳者以自附托耶後漢班彪女將嫁曹世叔博學善屬文和帝時召入宮令皇后貴人師事焉號曰大家而冠其夫之姓曰曹大家後世爲其文學嘗爲皇后貴人所師故公主取之以爲稱號亦猶周女姓姬世人貴之故凡婦女不論何姓皆以姬字稱之如戚姬之類是也

畱靑日札漢魏以來宮中呼官家曰大家蔡邕獨斷天子親近侍從官稱大家漢有曹大家唐有郎大家又順帝虞美人以梁后故抑而不登但稱大家而已家音姑左傳侄其從姑六年其逋逃歸其國而棄其家史記長鋏歸來乎食無魚長鋏歸來乎無以爲家是也

古今考白虎通曰天子之配謂之後後者君也天子之配至尊故謂後也按夏殷已前後妃之制其文略矣大率皆稱妃故黃帝有四妃帝嚳四妃【正嫡曰元妃以下稱次妃又有禹妃湯妃皆是也並出史記】周則天子立後正嫡曰王后秦稱皇帝正嫡曰皇后漢因之帝祖母稱太皇太后母稱皇太后魏晉之後母后之號並遵秦漢紫陽方氏曰成王顧命曰皇后馮玉几導揚末命卽皇后字本是天子之稱曲禮曰天子之妃曰後諸侯曰夫人秦稱王之後周天王未亡不見秦王后之文孝文王之爲太子有正夫人曰華陽夫人子楚母曰夏姬秦昭王五十六年卒孝文王以安國君立爲王以華陽夫人爲王后此秦稱王后之始也孝文王卒子楚立是爲莊襄王稱養母爲華陽太后尊母夏姬爲夏太后此秦稱太后而又並後之始也呂不韋書始皇十九年太后薨諡爲帝太后是時始皇未倂天下未稱皇帝故其母無皇太后之稱

天中記後漢本紀明帝永平三年有司奏立長秋宮注皇后所居宮也長者久也秋者萬物成熟之初也故以名焉請立皇后不敢指言故以宮稱之南齊書秋官亦遽軒景前虧梁書配徳早終長秋曠位又前漢百官表將行秦官景帝更名大長秋應劭曰皇后卿也師古曰秋者收成之時長者恆久之義故以爲皇后官名刋謬正俗閼氏習鑿齒與謝安石書云匈奴名妾作閼氏言可愛如煙支也閼字於言反想足下先作此讀書也案史記及漢書謂單於正妻曰閼氏猶中國言皇后耳舊讀音焉支此蓋北狄之言自有意義未可得而詳也若謂色象煙支便以立稱者則單於之女謂之居次復比何物且閼氏妻號非妾之名未知習生何所憑據自爲解釋

萟苑雌黃石季倫王昭君詞云延我於穹廬加我閼氏名閼氏單於妻也【上烏前下章移切】前漢匈奴傳曰冒頓後有愛閼氏生少子顏注閼氏匈奴皇后號劉貢父云匈奴單於號其妻爲閼氏耳顏便以皇后解之大俚俗也西河舊事云失我祁連嶺使我六畜不蕃息失我焉支山使我婦女無顏色也蓋北方有焉支山山多紅藍北人采其花染緋取其英鮮者作胭脂婦人糚時用作頰色鮮明可愛匈奴名妻閼氏言可愛如胭脂也錢昭度作王昭君詩云閼氏才聞易妾名歸期長似俟河淸則誤讀氏字爲姓氏之氏矣

名義考閼氏單於妻號謂可愛如煙支屠耆單於子號謂賢爲屠耆居次單於女名猶漢言公主也閼氏音焉支

癸辛雜識衛山齋云向見鄕先生言關雎后妃之徳注家皆指後爲太姒非也蓋後卽君耳妃乃夫人以夫人爲後乃自秦始耳

輟耕錄國朝品官母妻四品贈郡君五品贈縣君然古邦君之妻邦人曰小君禮士喪妻不得匹其夫必曰君妻曰女君後世封羊祜妻爲萬歲君則此可謂令甲之原

名義考今人稱其母曰太夫人恬不以爲怪漢文紀注列侯妻稱夫人列侯死子復爲列侯乃得稱太夫人是太者父亡母存之號今制猶然柰何稱者見稱於人者不論人父亡與父存否率以太爲尊稱不可怪乎石林燕語帝女謂之公主蓋婚禮必稱主人天子不可與羣臣敵故以同姓諸侯主之主者言主婚爾而漢又有稱翁主者諸侯之女也翁者老人之稱古人大抵謂父爲翁諸侯自相主婚無嫌故稱翁者謂其父自主之也自六朝後諸王之女皆封縣主隋以後又有稱郡主者自是遂循以爲故事則主非主婚之名蓋尊稱猶言縣君郡君云爾國初趙韓王以開國元臣詔諸女特此宗室皆封郡主臣庶而封主者惟趙氏一家而已而名實之差流俗相習而不悟主君𨿽尊稱則縣主縣君郡主郡君初何爲辧但以非宗室不封故從以爲異也天中記公羊莊公元年天子嫁女於諸侯必使諸侯同姓者主之諸侯嫁女於大夫必使大夫同姓者主之漢書注天子不親主婚故謂之公主諸王卽自主婚故其女曰翁主翁者父也言父主其婚也亦曰王主言王自主其婚也劉攽曰公主之稱本出秦舊男爲公子女爲公主古者大夫妻稱主故以公配之若謂同姓主之故謂之公主古之嫁女當如周使大夫主之何不謂之夫主乎然則謂之王主者猶言王子也謂之翁主者緣公而生耳初學記云至周中葉天子女始謂之公主秦代因之豈因公羊傳云然耶未詳所據

藝苑卮言史記年表秦以君公主妻河君主注以它女爲君主秦君之女也漢之子女曰公主壻曰尙諸王女曰翁主壻曰承

丹鉛錄年表秦始以君主妻河君主秦君之女其曰君主猶後世公主也妻河沈之河水如河伯娶婦故事蓋戎俗也呂東萊作大事記不達君主之義攺主爲生又攺生作甥失之逺矣【正陽曰索隠注自明呂豈不見之或傳冩之誤攺甥者何人】六一居士跋唐昭懿公主碑公主代宗女也號升平公主嫁郭氏公主之號自漢以來始有謂天子之女禮不自主婚【集本作胥】以公主之因以爲名爾後世號某國公主者𨿽實不以國公爲主而名猶不失其義唐世始別擇姓名以加之如升平之類是也已失其本義矣今此碑乃云諱升平公主字升平公主【集本無此五字】斯莫可曉也辧物志按漢文帝二女館陶長公主昌平公主武帝五女鄂邑長公主夷安公主衛長公主諸邑公主陽石公主是女初生者皆謂之長其衛主亦稱長者以衛主以下皆子夫故長以別之而不可以槪論顏師古曰年長爲長是謂得之惟初學記謂漢制帝女之尊崇者加號曰長文帝武帝非漢制乎何以不槪稱長也則加號之說爲無據也至於宋代有之自屬後來變制不得歸之於漢

藝林彚考稱號篇卷一

欽定四庫全書

藝林彚考稱號篇卷二

蓬萊知縣沈自南撰

宗黨類

史記考要項羽紀自我爲汝家婦未聞汝先古之有賢者先古先祖也禮記祭義曰以事天地山川社稷先古是也漢書誤更其文曰吾爲廼家婦聞先故未曽貴演繁露揚雄賦曰或鼻祖於汾隅劉徳釋鼻爲始後人特信徳語和附以爲始祖不知鼻字訓始何義也說文皇大也從自自始也始皇者三皇太君也自讀若鼻今俗以始生子爲鼻子則鼻之爲始漢時已然說文又曰辠犯法也從辛從自言罪人蹙鼻若辛秦以辠似皇字攺爲罪合皇鼻二字本釋而言之則鼻之訓始有以也復齋漫錄揚雄反騷云或鼻祖於汾隅注鼻始也余以爲未盡其義方言云獸之初生謂之鼻人之初生謂之首梁益謂鼻爲初或謂之祖鼻祖之義如此

野客叢書今人多以鼻祖對耳孫自以爲的對往往不究其義僕觀揚雄反離騷注鼻祖始祖也惠帝紀應劭注曰耳孫孫之子也言去髙曽益逺但耳聞之耳李斐曰耳孫曽孫也皆臆見耳惟晉灼曰耳孫孫之曽孫也諸侯王表在八世師古曰耳音仍爾雅曽孫之子爲孫孫之子爲來孫來孫之子爲晜孫晜孫之子爲仍孫從已而數是爲八葉此與晉說同是則耳當爲仍非耳字也考方言獸之初生謂之鼻人之初生謂之首梁益之間謂鼻爲初或謂之祖然則鼻與祖皆始之別名以鼻祖爲始祖似未爲是凡人孕胎必先有鼻然後有耳目之屬今畫人亦然必先畫鼻僕嘗疑鼻祖之意如此未敢以爲是近觀漫錄亦有是言甚與僕暗合鶴山雅言經止說曽祖以下至曽孫無髙祖至孫之文記所謂顯祖皇祖其說已不一若有髙祖已下之稱則漢恵不應名其父爲髙祖矣以此知記皆漢儒曲說剡溪漫筆沈存中云由祖而上皆曽祖由孫而下皆曽孫𨿽百世可也余觀毛詩多稱曽孫如曽孫田之曽孫之穡曾孫壽考曾孫來止曾孫不怒曽孫之庾曾孫篤之皆子孫對祖宗之通稱非専對曾祖而言左傳衛太子禱稱曾孫蒯瞶敢昭告皇祖文王列祖康叔文祖襄公唐開元皇帝祀神堯以上諸祖其自稱皆孝曾孫存中之說良爲有據今朝廷祭告宗廟髙祖而上槪稱皇祖自稱皆孝孫乃不稱曽

賓退錄顏之推家訓云昔侯霸之子孫稱其祖父曰家公陳思王稱其父曰家父母曰家母潘尼稱其祖曰家祖古人之所行今人之所笑也之推北齊人逮今幾七百年稱家祖者復紛紛名家望族亦所不免家父之稱俗輩亦多有之但家母之稱少耳山簡謂年幾二十不爲家公所知蓋知其父非祖也

輟耕錄世言家之尊者曰家主翁亦曰家公唐代宗謂郭子儀曰鄙諺有云不癡不聾不作家翁

輟耕錄今人謂曽祖父曰太公此蓋相承之謬當稱祖父爲是後漢李固之父郃爲司空固女當固伏誅日曰太公以來云注太公謂祖父郃也

桐薪今人呼其祖父曰公蓋有本呂氏春秋孔子之弟子從逺方來者孔子荷杖而問之曰子之公不有恙乎次及父母次及兄弟妻子今人呼其兄曰哥哥亦有本漢武故事西王母授漢武帝五嶽眞形圖帝拜受俱畢王母命侍女曰四非答哥哥畢乃告帝從者姓名及冠執佩物名所以得知而記焉今人呼其侄曰孫又有本漢書烏程男子孫常弟烈分居各得田半頃烈死歳饑常以米粟給妻子輒追計直作券沒取其田烈兒長大訟之督郵掾吏議曰烈兒遭饑賴常升合長大成人而又爭訟非順孫也乃知世俗所謂自昔相傳非起於後人私造矣

石林燕語父沒稱皇考於禮本無見王制言天子五廟曰考廟王考廟皇考廟顯考廟祖考廟【洪天開曰按王制無此文當是誤以祭法爲王制耳且天子七廟又訛爲五何也】則皇考者曽祖之稱也自屈原離騷稱朕皇考曰伯庸則以皇考爲父故晉司馬機爲燕王告祔廟文稱敢昭告於皇考淸惠亭侯後世遂因不攺漢譏宣帝父稱蔡義初請諡爲悼曰悼太子魏相以爲宜稱尊號曰皇考則皇考乃尊號之稱非後世所得通用然沿習已久𨿽儒者亦莫能自異也

癸辛雜識今人行狀多言皇祖皇考者其義未詳按詩思皇多士詩記引顏注漢書云美也急就章注云正也大也秦誓我皇多有之孔訓皇爲前趙南塘云此訓爲是皇不仕者乃故不仕也

推篷寤語凡生曰父母死曰考妣其義云何考者成也言其徳行之成妣者嫓也言其嫓助於考也髙曽祖下亦加考妣字

疑耀妣母也考父也父先母後周齊侯鏄鐘銘皇祖皇妣皇母皇考旣云妣又雲母先言母後言父未詳其義名義考朱子曰府君漢人碑已有之只是尊神之辭如言官府之君列子雲家公執席二者皆父稱也家公稱於存時府君稱於亡日

農田餘話司馬溫公書儀云古人謂父爲阿郎母爲娘子故劉嶽書儀上父母書稱阿郎娘子其後奴婢尊其主如父母故亦謂之阿郎娘子以其室之宗族多故更以行第加之今人謂妻之父母書稱其妻爲幾娘子殊亂尊卑

宜齋野乘今人稱先子先君先人爲父然不獨父也祖宗皆可如曾西稱曽參曰予先子之所畏也則稱祖爲先子子順曰吾先君之相魯也則稱六世祖爲先君孔安國曰先君孔子又曰我先人用藏其家書於屋壁則稱十一世祖爲先君稱五世祖子襄爲先人也

客座贅語畱都呼父曰爹【疊平聲俗呼打平聲】或曰爺吳人呼父曰爸【音霸訛而爲拜之平聲】爹字又作防唐小說皇后阿防或又爲【音播】北史稱父曰兄兄或又曰哥哥閩人曰郎罷畱都呼母曰字或作【音麼】又作【音同】俗又呼曰媽或曰娘吳人呼母曰防【音寐訛如埋】齊人曰阿防【音迷】字又作防又曰嬭【音膩】字又作防六朝人呼母曰姊姊或曰家家宋人曰姐姐字或作媎又羌人呼母曰毑音與姐同字又或作她閩人曰郎奶

天中記淮南子曰東家母死其子哭之不哀西家子見之歸謂其母曰社何愛速死吾必悲哭社注江淮謂母爲社說文江淮之間謂母曰媞蜀謂母曰姐集韻齊人呼母曰防吳俗呼母曰防淮南呼母曰媣

鼠璞梁蕭憺刺荊州還人歌曰始興王人之爹赴急如水火何時來哺乳我爲爹徒我反荊土方言今浙人以父爲爹字同音異亦隨土聲而變廣韻爹陟斜切注羌呼父徒可切注北方呼父其說甚明防正奢切注吳人呼父爺以遮切注俗爲父聲音大率相似隋回紇以父爲多亦此類

宛委余編爹徒可反吳人謂父爲奢卻後復收入陟邪反云巴人呼父爲爹今吳人實稱爹不稱奢也按唐中宗稱竇從一爲國奢則京師人稱乳媼父實爲奢耳豈吳音前後殊耶閩人謂子曰囝謂父曰郎罷江右謂子曰崽崽子攺切西南夷女人自稱曰婸徒【婸音陽】巴人自稱曰阿陽【陽者我也】

丹鉛錄漢書西南夷西南之夷人自稱曰婸徒音陽方言巴濮之人自呼曰阿陽陽之言我也爾雅引魯詩有美一人陽如之何言我柰之何也子兮子兮如此良人何亦此意李太白詩芙蓉帳底柰君何

演繁露漢魏以前凡人子稱父則直曰父若爲文言則曰大人後世呼父不爲父而轉其音曰爺又曰爹【低邪反】𨿽宮禁稱呼亦同其音故竇懷貞爲國爹是其事也唐人艸檄亦曰致赤子之流離自朱耶之板蕩也案唐韻爹羌人呼父也【陟耶反】則其讀若遮與今俗所呼不同不知以遮爲音者自何世始也案通鑑徳宗正元六年回紇可汗謝其次相曰惟仰食於阿多固不敢預也史釋之曰虜呼父爲阿多則是正名爲多不名爲爺也今人不以貴賤呼父皆爲爺蓋襲已久矣

戲瑕昭明穆美蓋光揚先祖之徳著斯美號故文昭武穆之稱當出後人頌述豈其序於生前哉考之大戴禮惟祭有昭穆昭穆者所以別父子逺近長幼親疎之序而無亂也故曰羣昭羣穆咸在而不失倫又曰昭與昭齒穆與穆齒至於葬之用昭穆不知何始疑亦行古之道耳今人葬禮猶沿其禮於不廢而於坐位之間動稱昭穆溺其旨矣

示兒編晉文帝名昭讀昭穆爲韶穆今當如本字孝經疏曰昭明也穆敬也故昭南面穆北面若音曰韶不知何以釋之朱元晦亦曰廟制太祖居中左昭右穆酒誥稱穆考文王而載見及訪落皆謂武王爲昭考並不讀曰韶至如史炤於光武十八年昭音韶本音招謂昭以炤下穆以順上爲義後避司馬昭諱昭作韶讀其說是矣不應復音韶

梁谿漫志伯叔父謂之諸父兄弟之子謂之猶子故皆可稱爲父子二疏受乃廣之兄子而班固書曰卽日父子俱移病又今人稱父爲大人而此書受扣頭曰從大人議則諸父亦通稱

孔氏雜說父命得爲敇後漢樊重焚券諸子從敕是也叔稱大人母亦稱大人前漢張博云王遇大人亦解後漢範滂與母訣曰大人割不忍之恩是也父可稱聖善楊修答植書有聖善之教注謂武帝也

鶴林玉露古人稱大人其義不一左氏子服昭子曰夫必多有是說而後及其大人孟子曰有大人之事有小人之事此以位言也所謂王公大人是也孟子曰養其大者爲大人昌黎王適墓志曰翁大人不疑此以徳望言也所謂大人君子是也若易之利見大人則兼徳位而言之今人自稱其父曰大人然疏受對疏廣曰從大人議則叔父亦可稱大人滂將就誅與母訣曰大人割不忍之愛則母亦可稱大人

東野筆錄易曰家人有嚴君父母之謂也範滂與母別曰惟願大人割愛是母亦可稱嚴君大人也近世書問自尊與卑卽曰不具自卑上尊卽曰不備朋友交馳卽曰不宣三字義皆同例無輕重而世莫敢亂亦可怪矣天中記王朗雜箴雲家人有嚴君焉井竈之謂也吳崇賀人生子云寄語王渾防跨竈阿戎淸賞祗須臾或云竈上有釡故子賢於父爲跨竈

代醉編家人有嚴君焉井竈之謂也是以父諭井竈故東坡答陳季常書云在定日作松醪賦一首今寫寄擇等庶以發後生妙思著鞭一躍當撞破煙樓也

鶴山雅言長子主噐震卦之義伊川亦以爲將來出震主祭祀也

聽雨紀談今人自稱其父多曰家嚴稱人之長子多曰主器謂皆本之於易也按易家人之彖曰家人有嚴君焉父母之謂也則父𨿽稱嚴母亦可以嚴稱矣序卦於鼎之後而曰主器者莫若長子故受之以震謂震爲長子可以主祭非謂長子爲主器也

余氏辧林禮云男子外有傅內有慈母蓋妾之無子者養妾子之無母者謂之慈母若親母不稱慈

史記考要淮南衡山王有賊傷王后假母者假母師古曰繼母一曰父之旁母茅焦稱嫪毐爲假父漢書王尊宋史薛惟言傳俱有假子義同

示兒編今士人尺牘中稱人之母曰壽堂蓋不知忌諱按陸士衡挽歌云壽堂延魑魅注曰壽堂祭祀處言旣死於祭祀之處獨相處魑魅楚辭曰蹇將澹兮壽堂王逸曰壽堂供神之處林逋自作壽堂詩曰湖外靑山對結廬墳前修竹亦蕭疎茂陵他日求遺稿猶喜曽無封禪書【皇明文鑑】又指丘塜爲壽堂也究而言之稱人之母者豈不悖理傷義乎毛詩自有壽母二字

野客叢書今人稱母爲北堂萱蓋祖毛詩伯兮詩焉得諼艸言樹之背按注諼艸令人忘憂背北堂也其意謂君子爲王前驅過時不反家人思念之切安得諼艸種於北堂以忘其憂蓋北堂幽陰之地可以種萱初未嘗言母也不知何以遂相承爲母事借謂北堂居幽陰之地則凡婦人皆可以言北堂矣何獨母哉注之學失先王三百篇之防似此甚多正與以鄕裏爲桑梓之謬同詩意謂桑梓人賴其用猶不敢殘毀寓恭敬之意而況父子相與非直桑梓而已非謂桑梓爲鄕裏也然自東漢以來乃以桑梓爲鄕裏用矣

宛委余編今人以椿萱擬父母當是元人奇起耳大椿氏八千歳爲春秋擬父猶可萱引詩語言樹之背殊不切觀唐元防之詩萱近北堂穿土早宋丁謂之詩艸解忘憂憂底事則唐宋人必不以萱擬母也橋梓所謂橋仰而髙梓俯而卑周公之所以撻伯禽也

刋謬正俗孟仲叔季元者始也孟者長也伯仲叔季亦以次序相承是以古人立名字多依此爲義理元將仲將元方孟丙仲壬孟堅仲叔伯符仲謀之類是也今流俗君子不思其義或兄弟四五同稱一仲昆季十數但連一叔失之逺矣

秕言伯仲叔季或稱孟仲叔季按禮緯云嫡長稱伯庶長稱孟又云文家稱叔質家稱仲孔頴達云周有管叔蔡叔之屬是文家故稱叔然文王時未攺殷制而有虢叔質家何嘗不稱叔周有蔡仲原仲祭仲秦仲管仲文家何嘗不稱仲禮緯所言未必然也

余氏辧林禮人年五十乃稱伯仲以五十知天命思慮定能順四時長幼之序也今士子甫長卽字之伯某仲某者多矣

說略禮五十乃加伯仲白虎通五十知天命思慮定也能順四時長幼之序故以伯仲號之伯長也大也仲中也次也季少也末也風俗通曰氏於字伯仲季是也或稱孟仲季孟亦長也始也或稱伯叔季叔本拾也收拾之也周之有太伯仲雍季歷也魯之有孟孫叔孫季孫也文王時南宮氏之有二伯二仲二叔二季所謂周有八士也然重仲叔而不重伯孟者明長之不可二也【南宮氏有二伯而云不重伯不可解】伯夷仲遼而曰叔齊叔卽季也猶叔世曰季世也伯牛仲弓之稱未必皆五十而後加也名義考伯仲兄弟之稱詩伯氏吹壎仲氏吹篪次仲者爲叔詩叔兮伯兮次叔者爲季書仲叔季弟侄對姑而言爾雅女子謂晜弟之子爲侄狄仁傑云未聞侄爲天子而祔姑於廟者此則古人稱伯仲叔侄之義也今人謂父之兄弟曰伯叔謂兄弟之子曰侄皆舛也父之兄弟當曰伯父叔父爾雅父之晜弟先生爲世父後生爲叔父是也兄弟之子當曰猶子檀弓兄弟之子猶子也或曰從子朱子語錄漢人謂侄爲從子卻得其正是也【晜與昆同】

余氏辧林釋名云父弟曰仲父仲父之弟叔父叔父之弟季父今族混稱叔父而仲季鮮及之矣

天中記爾雅父之晜弟先生爲世父後生爲叔父注世有爲嫡者嗣世統故也疏繼世以嫡長先生於父則繼世者也故曰世父說文叔作尗許愼曰從上小言尊行之小也釋名伯把也把持家政也父弟爲仲仲中也位在中也仲父之弟曰叔叔者少也叔父之弟曰季季癸也甲乙之次癸在下也

剡溪漫筆侄者對姑之稱故其字從女雷次宗曰侄字有女明不及伯叔顏延之曰伯叔有父名兄弟之子不得稱侄左傳嫁伯姬之繇云冦張之弧侄其從姑唐狄仁傑對武后云姑侄與母子孰親此其本稱也後世兄弟之子通謂之侄遂與伯叔對稱自晉宋以來其流亦久近乃僞而爲侄投書通謁凡稱侄者皆書作侄不知始於何人按韻書侄堅也牢也又癡也侄仡不前也其音爲質與侄了不相同

名義考謂兄弟曰昆玉者蓋錯舉金昆玉友之文也兄弟何以謂之昆友昆本作周人謂兄曰從�沓弟爲今猶曰沓肩兄弟通作昆詩謂他人昆是也說文友從二又相交徐氏曰二手相順也友有相左右之義兄弟如左右手故謂兄弟爲友晏子兄愛而友是也金玉言其貴重耳【與晜同眾音沓】

防溪詩話史傳襲稱兄弟爲友於故淵明詩云再喜見友於子美云友於皆挺拔又山鳥山花吾友於南史到藎從武帝登北固樓賦詩藎受詔便就上以示其祖漑云藎定是才子番恐卿從來文章假手於藎後每和禦詩上輒手詔戲漑曰得無貽厥之力乎退之玉川詩云誰謂貽厥無基址二事正可對也

藝苑雌黃昔人文章中多以兄弟爲友於以日月爲居諸以黎民爲周餘以子孫爲貽厥以新昏爲宴爾類皆不成文理𨿽杜子美韓退之亦有此病豈非徇俗之過耶子美雲山鳥山花吾友於又云友於皆挺拔退之云豈謂貽厥無基址又云爲爾惜居諸後漢史弼傳云陛下隆於友於不忍恩絕曹植求通親親表云今之否隔友於同憂晉史贊論中此類尢多洪駒父云此歇後語也頃有人年七十餘置一侍婢三十來年東坡戲之曰侍者方當而立歳先生已是古稀年得無是類乎苕溪漁隱曰友於之語自陶彭澤已自承襲用之詩云一欣侍溫顏再喜見友於然則少陵蓋承之也且歇後語蘇黃亦有之蘓云伯時道有直吏隱飲啄不羨山梁雌

硏北雜誌廣雅云兄況於父今俗語爲況蓋有所本秕言世人呼兄爲況或曰馬援之兄名況故謂兄爲況非也按漢書尹翁歸字子兄注兄讀曰況說文通釋兄者況也能以言況其弟也又古文兄字卽況字管子大匡篇召忽語管仲曰百歳之後吾君下世犯吾命而廢吾所立奪吾糾也𨿽得天下吾不生也兄與吾齊國之政也此兄字卽況字房防注乃云召忽呼管仲爲兄謬矣

湘煙錄元季川次山之弟也次山作處規云季川問曰兟終不復二論兟有意乎兟兄之別稱也閔康侯曰按說文兟進也所臻切俗呼兄爲況此亦是其鄕音韻語陽秋嵇康贈弟秀才四言詩云感悟馳情思我所欽則以所欽爲弟陸機贈從兄車騎詩云寤寐靡安豫願言思所欽則以所欽爲兄又贈馮文羆詩云慷慨爲誰感願言懷所欽則以所欽爲友

能攺齋漫錄兄稱弟曰捨弟亦有所本魏文帝與鐘繇書曰是以令捨弟子建因荀仲茂時從容諭鄙防閱耕余錄謝康樂酬恵連詩末路值令弟開顏披心胸則自稱其弟亦可曰令弟也雅詩此令兄弟綽綽有裕令兄令弟之稱本此

說楛慕容廆庶兄吐谷渾永嘉之亂南遷隴右廆以孔懷之思作阿幹歌歳暮窮思常歌之及儶垂僣號以爲輦後大曲鮮卑謂兄爲阿幹矣

剡溪漫筆唐宗室表分別世系各以房稱如定州刺史房南陽公房譙王房蔡王房之類皆標識於前而以本支系之其宰相世系表又有大房小房第二房第三房之號俗稱宗族爲某房或以官爵或以行第其來亦有所本

野客叢書今呼非所生之子爲螟蛉觀南史宋明帝負螟之慶言廢帝非所生也北史胡叟養子字螟蛉又觀董仲舒斷甲無子養非所生引詩螟蛉有子蜾蠃負之之義知此說尙矣

代醉編左傳宦其餘子亦爲餘子注餘子嫡子之母弟也爲治也門其三門左傳晉人不得志於鄭以諸侯復伐之十二月癸亥門其三門

余氏辧林男曰兒女曰嬰今槪曰嬰兒殊未辯此名義考廣韻孩小兒將學語時能鼓頷也荘子未至乎孩而始誰是也說文咳小兒笑聲禮記咳而名之是也孟子孩提之童注知孩笑是以孩作咳也扁鵲咳嬰之兒又禮記孩虫皆以幼小爲義一曰咳古文作孩【頷音含上聲】

侯鯖錄防子【力員反】戰國策防子之相似惟其母知之利害之似惟智者知之防子爲防生子也

代醉編唐王仁皎子守一與元宗廢後防生【防所眷反】方言陳楚之間凡人獸乳而防產謂之釐孳秦晉之間謂之僆子【音輦】趙魏之間曰孿生

畱靑日札化生王建宮詞水拍銀盆看化生今稱人家兒女美者曰化生兒又稱天生天化言出自天美也魏書邢巒懼爲盧昶所陷乃以漢中所得龎景民女化生等二十餘口與元暉化生等奇色也暉大悅助巒申釋又唐人節日以米粉爲化生浴於盆中梁武帝捨身光嚴重云殿遊仙化生皆震動三日乃止

困學紀聞集韻吳人謂赤子曰孲音鴉牙雜記注嬰猶鷖彌也孟子音義倪謂繄倪小兒也

閱耕余錄禰衡謂大兒孔文舉小兒楊徳祖𨿽是輕薄之語然所謂大兒小兒者未必如今人呼子之稱如鄧艾目姜維爲雄兒桓溫目王惇爲可兒蓋漢魏人語如此

野客叢書前漢司馬相如少時好讀書學擊劍名犬子旣長慕藺相如之爲人更名相如所謂犬子者卽小名耳然當時小名小字之說未聞自東漢方著相如小名父母欲其易於生養故以狗名之逮其旣長向學慕藺相如之爲人故更名相如今人名子猶有此意其理甚明非謂其少時學擊劍而名犬子也觀者不可以上文惑之師古注謂父母愛之不欲稱斥故爲此名此說未盡

丹鉛錄雉之少子名鷚老人自稱少子曰暮鷚麼豚剡溪漫筆江右謂子曰崽音如宰方言云崽者子也湘沅之間凡言是子者謂之崽若齊東言子矣乃知此語自漢時已然迄今無攺余嘗見彼中訟牒皆作仔而音與崽同

容齋隨筆宋孝武嗟賞謝鳳之子超宗曰殊有鳳毛今人以子爲鳳毛多謂出此按世說王劭風姿似其父導桓溫曰大奴固自有鳳毛其事在前與此不同

畱靑日札人呼已子曰犬子又曰豚兒謂賤之也漢司馬相如少時好讀書學撃劍名犬子師古曰父母愛之不欲稱斥故爲此名也王修名狗子顏之推曰北土名兒爲駒爲豚然古者名子不以畜牲以其廢祀也而周公名子曰禽孔子以鯉魏公子楚太子皆名蟣虱至於展禽解狐司馬牛之類比比皆然則又烏在其爲不以畜牲而重名也又呼凡弟之子爲猶子言猶已之子也古稱隴西人呼犬子爲猶子是猶子卽犬子也況猶亦獸名故從犬又總名之曰豚犬若劉景升眞豚犬耳越語範蠡欲速報吳使國民眾多令國人女子十七不嫁丈夫三十不娶皆罪父母生丈夫與酒三壺犬一生女子與酒一壺豚一所謂豚犬蓋幼幼之事也又南史皇太子齊武帝時小史易名犬子梁武丁貴嬪生廬陵威王武帝謂其父道遷曰賢女復育一男答曰莫道防狗子世人以爲笑

畱靑日札今人愛惜其子每呼之曰寶寶蓋言愛惜如珍寶也亦作保保或作阿保人則以爲保抱防卹之意殊不知保保者元人尊重之稱如曰丞相王保保又元史勇士洪寶寶我朝曹國公李文忠亦稱李保保見艸木子

藝林彚考稱號篇卷二﹤子部﹐雜家類﹐雜考之屬﹐藝林匯考__稱號篇﹥

欽定四庫全書

藝林彚考稱號篇卷三

蓬萊知縣沈自南撰

戚屬類

侯鯖錄江淹爲宗室建平王壤表稱宗尊

天中記後漢紀章帝詔云一人犯罪禁至三屬注三族也謂父母妻也海錄三族父母兄弟妻子也或謂父族母族妻族非也漢誅英布不及吳芮可知矣布芮壻

天中記文選謝元暉和王著作八公山詩云阽危賴宗衮防管寄明牧注宗衮謝安也明牧謝元也

李周翰注宗衮謂王導大誤事文謂康樂稱太傅爲宗衮又誤輟耕錄宋張文潛明道雜誌云經傳中無嬸妗二字嬸字乃世母字二合呼妗字乃舅母字二合呼也二合如眞言中合二字音爲一【洪天開曰眞言中多有二合予考梵文乃彼土一字爲中土二字非合二字爲一音若翻切之不可爲巨窟籠爲孔也亦有三合者乃一字合中土三字也】

余氏辧林世用丘嫂以丘爲巨長嫂之稱也一說丘空也兄亡空有嫂也一字相懸徑庭豈可妄用

名義考阿翁父也方言周晉秦隴謂父曰翁廣韻翁鳥頸毛也老人頸毛白而彊短若此鳥也善見律翁親則謂祖是父祖皆可稱翁姑章姑也廣川王傳背尊章師古曰尊章猶言尊姑也或曰舅姑爲尊章章本作嫜杜詩何以拜姑嫜又釋名兄公亦曰兄章舅公亦曰舅章息生也子女皆可稱息左師觸龍曰賤息舒祺東觀漢記此蓋我子息是子稱息呂公見劉季曰僕有弱息願爲箕箒妾是女亦稱息子姓孫也玉藻注姓生也孫是子之所生故謂之子姓今人稱尊貴曰翁稱壻曰姑章稱婦曰息婦又從女稱子侄輩曰子姓是殆未之考也

剡溪漫筆蘇林稱庾峻祖曰尊祖稱其伯父曰尊伯曹操稱楊彪妻曰貴室郭辧稱皇甫眞兄曰貴兄孫權稱顧雍孫曰貴孫漢人對陳元方稱其父太丘曰賢家君又曰足下家君謝太傅對王子敬稱其父曰君家尊東坡尺牘稱其子捨曰小兒房下桓少君稱其夫鮑宣曰先生六典父之姊妹其侄稱之曰女伯女叔

天中記釋名父之姊妹曰姑姑故也言於已爲久故之人也爾雅父之姊妹曰姑王父之姊妹曰王姑曽祖王父之姊妹爲曽祖王姑父之從姊妹爲從姑父之從父姊妹爲從祖姑父之從祖姊妹爲族祖姑

名義考爾雅長婦謂稚婦爲娣婦娣婦謂長婦爲姒婦卽今妯娌自以其年爲長幼耳廣雅娣姒之名從身長幼左傳穆姜謂聲伯之母爲姒叔向之嫂謂叔向之妻爲姒二者皆呼夫弟之妻爲姒不從夫之齒也

梁溪漫志退之南山詩云或齊若友朋或差若先後人多不知先後之義洪慶善引前漢志云見神於先後宛若其注云兄弟妻關中呼爲先後予觀東坡徐州謝上表云信道直前曽無坎井之避立朝寡助誰爲先後之容或疑先後不可對坎井蓋不知亦出於此也

代醉編史封禪書神君者長陵女子以子死見神於先後宛若宛若祠之其室孟康曰兄弟妻相謂先後宛若索隠曰今妯娌也楊愼曰先後兄弟妻宛若其名也余氏辧林古者妻之父稱舅今妻之兄弟稱舅古者夫之母稱姑今夫之姊妹稱姑紊名瀆禮莫此爲甚侯鯖錄漢書云背尊章嫖以忽老杜詩云堂上拜姑嫜玉篇云凡夫之父母曰嫜老杜罷姑嫜何耶【正俗云古謂舅姑嫜今亦俗呼爲姑鐘蓋自章音轉爲鐘也】

丹鉛錄眷一作婘徐悱尺牘玉婘尊穉均慶

容齋三筆婦人呼夫之兄爲伯於書無所載予頃使金國時辟景孫弟輔行弟婦在家許齋醮及還家賽願予爲作靑詞云頃因兄伯出使夫壻從行𨿽借用陳平傳兄伯之語而自不以爲然偶憶爾雅釋親篇曰婦稱夫之兄爲兄公夫之弟爲叔於是攺兄伯字爲兄公視前所用大爲不侔矣玉篇妐字音鐘注云夫之兄也然於義訓不若前語【妐字捜采異聞錄作公字當考】

五雜組容齋隨筆所謂婦人兄爲伯於書無所載而引爾雅所稱兄公代之然兄公二字亦甚詭怪余謂婦人稱謂多從子夫弟旣可稱叔夫姊妹旣可稱姑則夫兄稱伯又何疑哉但伯者男子之美稱古人婦稱夫多用之伯也執殳是也

余氏辧林爾雅注云舅之子內兄弟也姑之子外兄弟也故文中子有內弟之喪不飲酒食肉郡人非之孔紹安閉門讀書數萬言外兄虞世南嘆異之則內外自有別今表兄弟不問所生交相稱內者失矣

農田餘話內弟不書姓外弟書姓今人通稱表弟困學紀聞白虎通引親屬記卽爾雅釋親也通典顏延之曰伯叔有父名則兄弟之子不得稱侄從母有母名則姊妹之子不可言甥且甥侄惟施與姑舅耳雷次宗曰侄字有女明不及伯叔甥字有男見不及從母劉共父刋二程先生集攺侄爲猶子朱文公謂古人固不謂兄弟之子爲侄亦無雲猶子者【記禮者之言猶已子】但云兄之子弟然從俗稱侄亦無害於義理也

演繁露對父之舅氏自稱彌甥彌逺也亦仍昆之義也從母卽姨母也言於母爲從姊妹之孫爲從孫甥言與孫同也母之兄弟爲舅妻之父爲舅謂我舅者吾謂之甥

賔退錄東坡生日子由壻王郎以詩賀云朅來冰叟來遊宦蓋衛玠妻父樂廣有重名時謂婦翁冰淸女聓玉潤故云史記齊世家云齊王與舅父駟鈞陰謀發兵索隠云舅父謂舅猶姨稱姨母舅父二字甚新人少用者資暇錄徵舅氏事必用渭陽前輩名公往往亦然玆失於識豈可輕相承耶審詩文當悟皆不可徵用矣是以齊楊愔幼時其舅源子恭問讀書至渭陽未愔便號泣子恭亦對之欷歔又有思戀二字亦不可輕用其義類此故附說之亦見詩矣

余氏辧林世俗稱人女夫曰坦蓋本羲之坦腹東牀之意詞意已屬支離甚有見坦字從土旁而壻字亦從土焉可噱之甚

老學庵筆記昭徳諸謂壻爲借倩之倩云近世方訛爲倩盼之倩予幼小不能叩所出至今悔之

桐薪唐人詩稱浮雲夫壻言蕩子輕薄如浮雲不返也壻古作聓

潛居錄馮布少時絕有才幹贅於孫氏其外父有煩瑣事輒曰畀布代之至今吳中謂倩爲布代

天中記史滑稽傳淳於髠者齊之贅壻也漢賈誼傳秦人家富子壯則出分家貧子壯則出贅師古曰注謂之贅壻者言其不當出在妻家亦猶人身體之有肬贅非所應有也猗覺寮言世說贅壻爲布袋謂如入布袋气不得出也或云人家有女無子恐世代自此絕不肯嫁出招壻以補其世代

眞子爾雅曰兩壻相謂爲亞注云今江東人呼同門爲僚壻嚴助傳呼友壻江北人呼連袂又呼連襟【謝在杭曰閩人謂之同門】

天中記爾雅兩壻相謂爲亞注詩曰瑣瑣姻婭今江東人呼同門爲僚壻釋名兩壻相謂爲亞者言每一人取姊一人取妹相亞次也又並來女氏則姊夫在前妹夫在後亦相亞也

演繁露壻之父爲姻晉荀寅之子娶範吉射之女故左氏定十三年曰荀寅範吉射之姻也注壻女爲姻名義考禮記疏壻曰婚妻曰姻詩疏婦黨爲婚兄弟之黨爲姻杜預曰妻父曰婚壻父曰姻字林婚婦家姻壻家諸說不同說文婚婦家也禮記娶婦以昏時故曰婚姻壻家也女之所因故曰姻說文是字林如說文杜預說爲近

輟耕錄凡男女締姻者兩家相謂曰親家此二字見唐蕭嵩傳今北方以親字爲去聲按盧綸作王駙馬花燭詩云人主人臣是親家則是亦有所祖親家又曰親家翁五代史劉昫傳與馮道爲姻家而同爲相道罷李愚代之愚素惡道之爲人凡事有稽失者愚必指以誚昫曰此公親家翁所爲蘇氏閒談錄馮道與趙鳳同在中書鳳有女適道中子以飲食不中爲道夫人譴罵趙令婢長號知院者來訴凡數百言道都不答及去但云傳語親家翁今日好雪

剡溪漫筆東坡尺牘答程全父陳承務與潘彥明皆稱其父爲丈丈範蜀公書又似徑稱蜀公與胡郎修仁書稱翁翁修仁乃潁濵之壻其稱翁翁者乃潁濵也今人無此稱

餘冬序錄丈人淮南子有老而杖於人之說而王充論衡有曰人身以一丈爲正故名男子爲丈夫尊公嫗爲丈人也

淸波雜誌蜀先主傳載漢獻帝舅車騎將軍董承之語裴松之注按漢靈帝母董太后之侄於獻帝爲丈人蓋古無丈人之名故謂之舅也後呼丈人爲外舅其本此乎然漢匈奴傳書且鞮單於云漢天子我丈人行若曰此語止爲尊老言非專指妻之父則可若謂古無丈人之名後學竊有疑焉

野客叢書今人呼丈人爲泰山或者謂泰山有丈人峯故云據雜俎載唐明皇東封以張說爲封禪使及已三公以下皆轉一品說以壻鄭鎰官九品因說遷五品宗怪而問之鎰不能對黃幡綽對曰泰山之力也與前說不同陳后山送外舅詩丈人東南英注謂丈人字俗以爲婦翁之稱然字則逺矣其言𨿽如此而不考所自僕觀三國誌裴松之注獻帝舅車騎將軍董句下謂古無丈人之名故謂之舅按裴松之宋元嘉時人呼婦翁爲丈人已見此時

天中記酉陽雜俎明皇封禪泰山張說爲封禪使說女壻鄭鎰本九品官舊例封禪後自三公以下皆遷轉一級惟鄭鎰因說驟遷五品兼賜緋服因大酺次宗見鎰官位騰跳怪而問之鎰無辭以對黃幡綽曰此乃泰山之力也叢書或謂泰山有丈人峯故名蘇鶚演義自此遂目丈人爲泰山靑城山記靑城山爲五嶽之長故名丈人山今世俗呼人婦翁爲令嶽妻之伯叔父爲列嶽往往因此

黃氏筆記俗呼人之婦翁曰嶽丈曰泰山說者以爲泰山有丈人峯故有是稱然古者通謂尊長曰丈人非特婦翁也或又以張說因東封而其壻躐遷五品故稱之曰泰山其說尢鑿按漢郊祀志大山川有嶽山小山川有嶽壻山嶽而有壻則嶽可以謂之婦翁矣世俗之稱謂未必不以是又因嶽山而轉爲泰山耳

核則宋孫持正云俗呼妻父爲嶽丈以泰山有丈人峯也似亦有理而呼妻母爲泰水何耶然晉樂廣衛玠妻父也所謂婦翁冰淸女壻玉潤者嶽丈當是樂丈之訛耳

氏客話今人乃呼伯叔丈人爲列嶽謬誤渝甚曲洧舊聞丈人本父友之稱不必婦翁漢書匈奴傳漢天子我丈人行是也唐人尢喜稱之杜子美上韋左丞詩曰丈人試靜聽不聞子美之婦爲韋氏也如此比甚多柳子厚記先友韓退之其一也至與之書乃稱退之十八丈父友而字之者以其齒相近乎近嵗之俗不問行輩年齒泛相稱必曰丈不知起自何人而舉世從之至儕類相狎則又冠以其姓曰某丈某丈乃反近於輕侮也

余氏辧林婦人稱夫曰良人及莊子文王曰昔者寡人夢見良人黑色而晉庾翼疏臣所以輒發良人不顧怨咎呂氏紀良人請問十二紀是君子亦可以稱良人也上官後傳內與父諸良人侍禦皆亂師古曰良人謂妾也則婦人亦稱良人

野客叢書王制曰老而無妻謂之鰥老而無夫謂之寡鰥寡老年不復嫁娶之名孝經注丈夫六十無妻曰鰥婦人五十無夫曰寡知此爲限者以內則妾𨿽年老未滿五十必與五日之禦則婦人五十不復禦明不復嫁矣正義謂知稱寡以此爲斷然婦人無稱鰥之文男子亦稱寡左傳曰崔杼生成及彊而寡爾雅曰無夫無婦並謂之寡則知男子亦稱寡也

余氏辧林魚目不瞬老而無妻者目恆鰥鰥然不能寐也鰥之義取此

余氏辧林君稱寡人風莊姜云以朂寡人則婦亦有以寡人稱者

說略君稱寡人而凡人亦可稱王右軍論字假令寡人耽之若此

余氏辧林卿者君稱臣之辭昔王渾妻鐘氏常卿其夫渾曰婦人卿壻禮不爲敬後弗復爾妻曰憐卿愛卿是以卿卿我不卿卿誰復卿卿則愛卿乃稱夫之辭後人以此稱姬是何理也止韓魏公爲陜西安撫李師中過之爲官妓賈愛卿賦詩末聯雲歸來不問封侯事只問君王覓愛卿此妓名愛卿故云耳豈可槪及哉

余氏辧林今人自稱妻槪曰細君蓋祖東方朔歸遺細君語也按師古注細君朔妻名也若云細小也則小君乃諸侯稱妻之名朔又安得稱此

演繁露楚語司馬子期欲以其妾爲內子注卿之適妻曰內子

愛日齋叢抄張文昌祭韓吏部詩公疾浸日加孺人視藥湯以爲姬妾則云乃二侍女合彈琵琶箏已有侍女矣以爲妻則皇甫湜撰神道碑云夫人髙平郡此不稱夫人退之曽云已呼孺人戛鳴瑟豈以言內子邪說詩者韓詩孺人對穉子自杜詩老妻穉子句中來儲光羲云孺人善逢迎穉子解趨走又出於江淹恨賦左對孺人右顧穉子凡皆並指妻子唐棣王琰有二孺人爭寵蓋親王有孺人二人云唐制按曲禮天子之妃曰後諸侯曰夫人大夫妻曰孺人士曰婦人庶人曰妻則孺人不得以爲妾張文昌或取此宣和罷縣君攺孺人爲第八等

西溪叢語沈休文山陰柳家女詩云還家問鄕裏詎堪持作夫鄕裏謂妻也南史張彪傳呼妻爲鄕裏云我不忍鄕裏落他處今防稽人言家裏其意同也

丹鉛錄俗語云鄕裏夫妻步步相隨言鄕不離裏如夫不離妻也古人稱妻曰鄕裏見西溪叢語

名義考古樂府稾椹謂夫也古有罪者席稾伏於椹上以鈇斬之言稾椹則兼言鈇矣鈇與夫同音故隠語稾椹爲夫也稾禾稈椹斫木櫍俗作砧鐵斧也【椹與砧同櫍音質】孔氏雜說俗所謂累重亦有所出也前漢西域傳屯田輪臺募民壯健有累重敢徙者詣田所注累謂妻子家屬也

胡氏筆叢今俗以新娶男稱新郎女稱新婦又婦之事公姑者例呼新婦按新郎之稱蓋六代已然而唐最爲通行見諸小說稗官家不可勝舉然自主翁姑言非主新嫁也新郎君唐人自稱新獲第者不聞主新娶者言惟宋世詞有賀新郎或當起於此時太抵國朝世俗稱謂率循習宋元世近故也【娘子已見六朝祖傳又唐初有娘子軍】

說略今世之稱謂間有形於古記者女兄曰姐記曰女字或作姐古字假借也子也切今世多稱女兄爲姐尊之也稱人長曰老兄世說東府樗蒲大擲劉毅擲得雉劉裕挼五木斥之曰老兄試爲卿答卽成盧焉又曰吾兄左傳宋向戍來聘見孟獻之尢其室對曰我在晉吾兄爲之毀之重勞且不敢稱弟曰捨弟魏文帝與鐘繇書曰是以令捨弟子建因荀仲茂時從容諭鄙防稱人弟曰令弟古以自稱弟謝靈運酬惠連詩來路值令弟開顏披心胸稱人曰郎君文選應璩與滿炳書曰外嘉郎君女兄夫曰姊夫元氏小焦與昆侄書吾時在鳳翔母借書於齊倉曹家徒步執捲就陸姊夫師授妹夫曰妹壻趙岐娶馬某女宗姜爲妻妻兄子融岐不以妹壻之故屈志於融女壻曰令壻唐咸安公主下嫁可汗上書恭甚且言肯爲兄弟令壻半子也婦人謂夫妹曰小姑焦仲卿妻詩云卻與小姑別淚落連珠子同行人稱曰火伴木蘭詞云出門見火伴火伴始驚忙稱先生人曰先輩王子敬問謝公林公何如庾公謝曰先輩初無論世說中亦多有此語奴婢所生子曰家生兒漢書陳勝傳免驪山徒人奴產子師古曰奴產子猶今雲家生兒也鄙人之不肖曰奴才水經注李特至劍閣嘆曰劉氏有如此地而面縛於人豈不奴才也又唐郭子儀曰子儀諸子皆奴才耳男女締姻者兩家相謂曰親家唐書蕭嵩自道曰天子親家翁以親字爲去聲見輟耕錄幼女曰丫頭劉賔客寄贈小樊詩花面丫頭十三四春來綽約向人時稱人曰某甲三國誌許攸呼太祖小字曰某甲卿不得我不得冀州也呼後輩曰後生子鮑明逺少年時至衰老行篇云寄與後生子作樂當及春以字役公門曰書手報應記唐宋衎江淮人應明經舉元和初至河陰縣因疾病廢業爲鹽鐵書手說原髙祖言最髙在上也曽祖言推上祖位轉增益也孫懸也與髙祖相懸也孫之子曰來孫蓋無服而意疎逺呼之乃來也來孫之子曰昆孫昆貫也情逺而以禮貫連之也昆孫之子曰仍孫以禮仍有之耳恩意實逺也仍孫之子曰云孫蓋逺去如浮雲也父者矩也以矩度教子也母者慕也爲嬰兒大所慕也子者嗣也息也言嗣續宗祧也先父而生者伯父也伯大也父之長也後父而生者叔父也叔屬也父之行也又有謂伯把也把持家政也仲中也位在中也叔少也季癸也甲乙之次癸在末也兄荒也荒大也弟第也相次第而生也侄秩也言尊卑秩然有序也母之兄弟曰舅姊妹之子曰甥謂出配他男而生也姑者故也言尊故也姨者平也言與母與妻平也姑之子曰外兄弟舅之子爲內兄弟總謂之表兄弟也姊者咨也長而可咨問也妹者末也位居末也母之姊妹曰母姨祖之姊妹曰王姑婦人謂夫之父曰舅夫之母曰姑又曰嫜弟稱兄之妻曰嫂嫂字從女從叟言年長與母等也長婦謂稚婦曰娣婦娣婦謂長婦曰姒婦又曰妯娌夫者扶也以道扶接者也婦者服也執箕箒以供婦職從乎人者也伉敵也儷偶也曰妻者齊也與夫齊也曰妾者接也服事得接於夫者也

藝林彚考稱號篇卷三

欽定四庫全書

藝林彚考稱號篇卷四

蓬萊知縣沈自南撰

尊長類

識遺禮記曾子問及樂記等篇孔子云吾聞諸老聃鄭注云老聃古壽老者之稱而後人以孔子問禮老聃爲柱下史之老聃未必然也

丹鉛雜錄晉姜鼎銘曰保其孫子三壽是利魯頌三壽作朋蓋古語也先儒以爲三卿恐非

梁谿漫志上壽百中壽八十下壽六十故人至五十則不爲大矣六十則可言壽矣魯頌三壽作朋晉鼎銘三壽是利豈此謂乎漢有三老五更所謂三壽者殆三老之類也

余氏林言程義文云三老五更更字當作叟今嫂字作防可以驗知其故

野客叢書三老五更按列子云禾生子伯宿於田更商丘開之舍更亦老之稱也

丹鉛錄列子云禾生子伯【人姓名】出行經坰外宿於田更更訓老老而更事也漢立三老五更更義取此張湛注列子乃云更當作叟誤矣正楊孝經援神契云尊三老者父象也五更寵以度宋均曰三老老人知天地人事者五更老人知五行更代之事者史記西門豹治鄴投三老於河應劭漢官儀曰三老五更三代所尊也史正義云百官表云十里一亭亭有長十亭一鄕鄕有三老掌教化皆秦制也曰漢立三老五更當別有見蔡邕曰更當爲叟叟老人之稱也

對問編漢明養五更於辟雍取其象五星也又謂知五事然於更字何涉宋均謂知五行更代事或然然不若蔡議郎以更爲叟字誤於三老尢明況列子以坰外田更爲野老則更亦訓老舊矣

辧物志先王父事三老兄事五更似三老重而五更輕及考漢明帝三老五更並以二千石祿養終身初無偏重而唐養老禮皇帝降迎再拜執醬執酳皆同三老五更杖拜安車表謝又同漢志徳行年髙一人爲老次一人爲更皇帝揖進三老在前五更後從譬兄弟比肩序有先後分誼則均父事兄事之說可執乎哉

辧物志戾太子得罪壺關三老言其寃王尊爲郡被奪東郡三老奏其治狀夫三老與鄕亭之職何當按成周比長裏宰爲下士閭胥酇長爲中士旅師鄙師爲上士在漢鄕有三老亭有長有嗇夫而三老孝弟力田爲尢重比之於周則上士也蓋古鄰里鄕黨之事皆得主之以命官王制鄕論秀士升之司徒其得上言於朝也所從來矣

辧物志新城三老董公遮說漢王爲義帝發喪片言而啟受命之基按三老卽秦置鄕亭三老也商鞅之法十里一亭亭有長十亭一鄕鄕有三老三老掌教化則知修行帥善有其素而商鞅之法非盡不善也

辧物志按養老之典虞夏商周皆同然不過曰國老庶老而已國老貴而老者庶老賤而老者此四代之制也禮書曰天子之養老三孔穎達曰人君養老有四豈與古國老庶老之制異乎曰無異也庶老無論矣禮書死政者之老孔穎達死國難之祖父與致仕之老是皆貴而老者總當曰國老第古人事約而典重故庶老之上止有國老之名後代事煩禮輕故國老庶老之外兼有死政者之老等名其實一也

宋景文筆記蜀人謂老爲皤【音波】取皤皤黃髮義後有蠻王小皤作亂今國史乃作小波非是

愛日齋叢抄林謙之詩驚起何波理殘夢自注述夢中所見何使君蜀人以波呼之猶丈人也範氏吳船錄記嘉州王波渡云蜀中稱尊老者爲波又有所謂天波月波日波雷波者皆尊之之稱此王波蓋王老或王翁也宋景文嘗辧之謂當作皤字魯直貶涪州別駕自號涪皤或其俗云按景文所記云蜀人謂老爲皤音波取皤皤黃髮義

畱靑日札或云蜀中人稱美爲波見遊山記今西廂記云波者甚多

希通錄俗斥年長者爲老物實非惡語人亦物也故曰人物況六經中已有之周禮籥章祭蠟以息老物余氏辧林麋羣千百故多壽曰麋壽如千秋云也有作眉壽者蓋古字簡少麋眉通用耳實非眉壽之解也淸波雜誌人少則發黑老則發白久則黃人少則膚白老則膚黑久則黯若有垢然發黃而膚爲垢故曰黃耉見王充論衡而今韻略耉字下亦注老人面若垢爲耉名義考考老壽也黃耉老人面色黃也臺鯸鮐河豚也其背靑老人背色若鮐也詩注謂黃爲黃髮耉爲凍梨爾雅疏謂燕代北鄙謂耉爲梨說文又謂老人面梨若垢諸說似牽彊舍人曰老人气衰皮膚消瘠背若鮐魚此亦是以意釋不實知鮐者也鮐背丰滿但靑黑耳【鯸音侯鮐音胎】

丹鉛錄按耆耋作齒臷義同前漢書犬馬齒臷釋名臷鐵也皮膚黑色如鐵也又詩詁耋之謂昳也

名義考緗素雜記古語有二聲合爲一字者如不可爲叵何不爲盍從西域二合之音切字之元也龍鐘潦倒正二合之音龍鐘切癃字潦倒切老字欲言癃欲言老卽以龍鐘潦倒言之後有釋者皆不得其義而臆說也畱靑日札今人年老行動不便曰龍鐘自來多不解其意余以爲鐘聚也故說文曰如天之鐘美是也蓋言龍至於老則蟠聚而不能奮飛故以之稱老年翁也如鮐背之類也李濟翁以爲鐘卽涔者謬矣

丹鉛總錄老人衰憊爲龍鐘或云當作癃鐘或云當作聾鐘或云鐘聚也龍至於老蟠聚不能奮飛也其說皆非按廣韻龍種竹名生於羅浮山大七八圍長一二丈世言龍鐘謂老人如竹之搖拽不自禁持也

代醉編丹鉛錄龍鐘竹名年老曰龍鐘言如竹之枝葉搖拽不能禁持也巵言雲龍鐘二字尙不得解所謂南越志羅浮竹每節一二丈曰龍鐘竹爲諭抑何逺也且竹名本自曰籦籠余按洞防記陽關之外花牛津時得異石長十丈髙三丈立於望仙宮因名龍鐘石武帝末此石自陷入地惟尾出土上今人謂爲龍尾墩也則石亦名龍鐘且無枝葉搖拽如老人之狀又李濟翁資暇錄謂鐘卽涔耳涔與鐘並蹄足所踐處則龍之致雨上下所踐之鐘固淋漓濺澱矣此說更迂又裴度未遇時過天津橋二老人倚柱愕然曰蔡州未平須得此人爲將僕聞之告公公曰見我龍鐘故相戲耳大抵相傳鄕語難以盡解必彊而解之誤矣廣東通誌南越志一統志俱言羅浮有籠蔥竹一名龍鐘在第三十一嶺杜詩注蜀有竹名籦籠則籦籠蓋蜀竹非羅浮竹也杜詩籠竹和煙滴露梢是也

說楛龍鐘竹名枝葉垂委不能自扶故老敝曰龍鐘資暇錄謬謂鐘卽涔龍致雨上下所踐之鐘淋漓濺澱此成何語耶

蘇林演義龍鐘不昌檝不翹首發鬢松縣拾之類秕言毛老也周禮王燕則諸侯毛鄭司農注云老者二毛故曰毛中庸燕毛所以序齒燕毛猶言燕老也北堂書鈔韋昭辧釋云公貢也才徳兼於人咸貢薦於王而用之也辧云公猶取正直無私也故曰公字從八厶

名義考背私爲公有制爲卿公之爲字八背也厶私也背私則可以爲公矣卿之爲字卯事之制也有制則可以爲卿矣【八音背厶音私卯音賫】

談剩公字與私字相對竊疑古人之以公稱者或俱是名如曰蓋公丁公吳公龎公之類甚多自後世以君公字爲崇重之詞訓詁家凡遇稱公者皆曰史失其名恐未必然也

演繁露勾龍周棄爲社稷故日食伐鼓於社責上公也今俗猶言社公者上公之義也杜佑駮之云公者尊稱以人尊社故曰社公王肅言社公爲上公俗言天公雷公豈上公乎

鶴山雅言一部左氏家臣不曾呼其主爲公只伯有一段有一公字三代以後稱呼猶嚴惟宋以客稱公魯以周公同二王后未曾妄以稱公者伯有一段以公稱漸有稱公之意若葉公則夷禮僭者也

愛日齋叢抄古之稱公有不以爵者如董公呂公夏黃公蓋公泄公申公毛公吳公殆以老成尊之諸老歷秦漢間齒旣宿矣司馬徳操年少龎徳公十嵗兄事之呼作龎公可見尊稱也𨿽於定國父爲吏決曹亦稱於公正以年徳見推惟史於夏侯嬰稱滕公時爲滕令後方賜侯爵班書云嬰爲滕令奉車故號滕公此猶項羽所使薛公郯公或例以令長稱公也孔融告髙密縣爲鄭康成立鄭公鄕有云昔太史公廷尉吳公謁者僕射鄧公皆漢名臣又商山四皓有東園公夏黃公潛光隱耀世嘉其髙皆悉稱公然則公者仁徳之正號不必三事大夫也柳子厚書相國房公琯銘陰曰天子之三公稱公諸侯之入爲王卿士亦曰公有土地其臣稱之亦曰公尊其道而師之稱曰公楚之僭凡爲縣者皆曰公古之人通謂年之長者曰公古言三公若周公召公王者之後若宋公爲卿士若衞武公虢文公鄭桓公其臣稱之則列國皆然師之尊若太公楚之爲縣者若葉公白公年之長者若毛公申公浩公而大臣鮮能以姓配公者𨿽近有之然不能著也唐之大臣以姓配公最著者曰房公東坡記墨君堂云凡人相與號呼者貴之則曰公足證公者不專以爵貴也洪景盧采子厚東坡語記云公爲尊稱又曰範漢史惟三公乃以姓配之未嘗或紊如鄧禹稱鄧公吳漢稱吳公伏公湛宋公宏牟公融袁公安李公固陳公寵橋公劉公寵崔公烈胡公廣王公龔楊公彪荀公爽皇甫公嵩曹公操也三國亦有諸葛公馬公顧公張公其在本朝惟韓公富公歐陽公司馬公蘇公爲最著洪氏偶不引孔融語宋顏延之與何偃同從上南郊偃遙呼延之曰顏公延之以其輕脫怪之答曰身非三公之公又非田舍之公又非君家阿公何以見呼爲公偃羞而退或以田舍公阿公皆當爲翁豈延之不知其義疑其不欲當尊稱語因過激耳自時俗從謬敬若彼猶賢矣【班書書公主亦云翁主公翁古亦雜用】侯鯖錄江州村民呼公曰大老孟子所謂二老者天下之大老也天下之父歸之其子焉往於此可驗

餘冬序錄今人稱謂例公爲尊而君次之古殊不爾東西周天子之正系也戰國時稱周君田文齊公子耳稱薛公豈必公之尊於君哉

演繁露東坡離徐州詩云父老拜馬前請壽使君公君卽公也語似重出今見白樂天集送劉江州曰遙見朱輪來出郭相迎勞動使君公坡蓋用白語云

說略古人致書於人亦有不稱名而稱君者如徐陵與王僧辧書稱孤子徐君頓首與周處士書末亦云徐君白文苑英華注云君疑是古人自稱如王績書中亦作王君然則古人或有如此體未可知也

戲瑕君者諸侯之稱公者大夫之稱漢以前君尊於公故孟嘗稱父爲君秦漢之間封號皆稱君凡漢碑所載亦皆稱君而不公君者尊異之詞漢王罵項羽爲公顏師古注雲輕賤之也可證至漢末蔡邕撰楊太尉碑銘桓麟撰劉太尉碑銘始稱公焉孔融深敬鄭告髙密縣曰鄭君好學實懷明徳昔太史公廷尉吳公謁者僕射鄧公皆漢之名臣又商山四皓有東園公夏黃公潛光隱耀世嘉其髙皆悉稱公然則公者仁徳之正號不必三事大夫也今鄭君鄕宜曰鄭公鄕據此則稱公昉自漢末無疑繇此公尊於君三國六朝至唐以後無不稱公至南史臣下皆呼帝爲公矣獨唐顏眞卿撰其父廟碑稱唐故通議大夫行薛王友柱國贈祕書少監國子祭酒太子少保顏君廟碑銘而中間有君之曽祖君之祖君之父紛綸盛美舉集於君諸語差不失古稱先君之遺意乎今人則以君加於同類公加於下僚殊亡差等

野客叢書鼂錯更令諸侯讙嘩錯父從潁川來謂錯曰上初卽位公爲政用事云云如淳曰錯爲禦史大夫位三公也如淳意其父稱子爲公蓋以此爾不知此乃史家之言非當時之實謂也如史記陸賈賈謂其子曰數烹鮮無久混公爲也此亦稱子爲公陸賈子何嘗爲三公哉漢書作毋久混汝爲也曰公曰汝竟不知其實謂不獨此也又如史記袁盎傳其兄之子種謂盎曰君能日飲亡苛漢書作絲能日飲亡何二史所云不同如此是未可深詰也固𨿽當時風俗渾厚又不應以侄對叔輒稱其字之理

臆乘古人自以公稱者獨範蠡曰陶朱公人號之者晉諸葛恢曰黑頭公宋沈慶之羣蠻號曰蒼頭公梁張綰曰百六公齊何戢曰小斯楮公後魏於栗防曰黑矟公古弼曰筆頭公北齊防淳曰長鬛公齊鬛公崔日謙曰白須公後周韋瓊帝呼曰逍遙公唐李徳裕稱牛僧孺曰太牢公若翁號則漢田蚡罵竇嬰曰一禿翁北齊武成帝小字曰鳬翁唐盧從願帝稱曰多白翁竇鞏人號曰囁嚅翁陸羽自稱曰桑薴翁杜牧自號曰樊川翁本朝黃魯直自號涪翁張師雄人嘲之曰蜜翁

野客叢書武帝末盜賊羣起暴勝之爲直指使者衣繡衣持斧逐捕盜賊威震州郡雋不疑上謁曰竊伏海瀕聞暴公子威名舊矣顏注公子勝之字也僕謂此公子者如言貴公子耳非稱其字也固𨿽當時風俗之厚不應以一介之士與部使者初未相識進謁之始稱其字之理顏之推謂字以表徳古者無嫌豈其然乎且孔門弟子稱仲尼者是退而記其所言非當面之稱也余氏辧林白虎通云王者之子稱王子王者之孫稱王孫諸侯之子稱公子公子之子稱公孫公孫之子各以其王父字爲氏故春秋有王子瑕論語有王孫賈又有衞公子荊公孫胡魯有仲氏孟氏叔氏季氏楚有昭屈景氏齊有髙國崔盧氏今不論官之髙卑但父有一秩輒稱公子祖有一秩輒稱公孫而氏則歸之女流失古甚矣

梁谿漫志唐自太宗命髙士亷等撰氏族志本惡山東人士崔盧李鄭自矜地望乃更以皇族爲首是亦自矜隴西著姓也然魏徴房元齡家皆盛與山東諸族爲昬由是舊望不減至顯慶中許敬宗等又升後族爲第一等於是益尙門閥諂諛之徒不稱人以官而呼之爲郎猶奴之事主蓋當時門地髙者以此名爲貴重宋廣平呼張易之爲卿天官侍郎鄭杲謂宋曰中丞柰何卿五郎宋曰以官言之正當爲卿足下非張卿家奴何郎之有楊再思爲宰相而呼張昌宗爲六郎安祿山兼三鎭節度使而呼李林甫爲十郎裴坦之子勛至呼其父爲十一郎明皇不以天子爲貴而自呼爲三郎當時獻五角六張賦者亦呼其君爲三郎流獘可駭如此

演繁露後世人主之對臣下不問三公九卿之與庶列槪呼爲卿惟大朝防上公預事則典儀者臨殿陛宣答曰某慶與公等共之獨此稱公他則否前輩亦嘗辧之矣以予所見此語當出戰國戰國之世其陪臣之貴者至卿而極故其國君目其人之爲卿也是至極不可加之體也及其呼喚已熟故秦漢以下人主亦遂循而目之是以無問官之髙下槪命爲卿也趙廣漢傳事推功善歸之於下曰某掾卿所爲此時廣漢爲尹京兆身爲九卿不開國不立臣僕其屬官安得有卿耶特取時人相尊之語以爲之禮耳廣漢又嘗對劾蘇回之賊而言曰京兆趙君謝兩卿又語亭長曰京兆不忘卿厚意王尊爲太守出教告屬縣曰願諸君卿勉力正身意皆類也後世呼之爲卿如春秋時呼人爲君爲公也

東齋記事主者稱臣蓋是謙卑而己上下通行不特稱於君上之前也如齊太子對醫者文摰云臣以死爭之虢君見扁鵲曰寡臣幸甚呂公謂漢髙祖曰臣少好相人髙祖謝項羽曰將軍戰河北臣戰河南之類是也晉宋間彼此相呼爲卿自唐以來惟君止以呼臣庶士大夫不復敢以稱謂矣

困學紀聞晉語欒氏之臣辛兪曰三世仕家君之再世以下主之【注大夫稱主】優施謂李克妻曰主孟啗我【注大夫之妻稱主孟則裏克妻字也】左傳醫和謂趙孟曰主是謂矣魏戊曰主以不賄聞於諸侯此大夫稱主也齊侯使髙張來唁公稱主君子家子曰齊卑君矣主君大夫之稱也史記甘茂傳樂羊拔中山魏文侯示之謗書樂羊曰此非臣之功也主君之力也戰國策梁王魏嬰觴諸侯於範臺魯君曰主君之尊儀狄之酒也主君之味易牙之調也魏以大夫爲諸侯故猶稱主君

藝林彚考稱號篇卷四﹤子部﹐雜家類﹐雜考之屬﹐藝林匯考__稱號篇﹥

欽定四庫全書

藝林彚考稱號篇卷五

蓬萊知縣沈自南撰

朋從類

刋謬正俗或曰寀寮也有異義乎按爾雅云宷寮官也郭景純注云官地爲宷同官爲寮此則謂卿大夫因官而得食地故謂之采地耳但古之經史采菜相通菜蔬字頗亦爲采文采字多防作宷非獨地也今之學者見謂之采地字上防加艸便爲給地以種菜更朋扵俳說焉丹鉛錄同官爲寮文選注寮小也宋王聖求號初寮髙似孫號疏寮謝伋號靈石山藥寮唐詩綺寮河漢在斜樓皆指也古人謂同官爲寮指其齋署同爲義今士子同業曰同官先事士先志官之同寮亦士之同窻也

五雜爼詩及爾同僚左傳同官曰寮注寮小窻也蓋取同捨之義然古僚通作寮書百僚師師僚之爲言臣也釋文賤之稱曰僚左傳泉丘人女奔孟僖子其僚從之則僚不過朋儕之義故其字從人尞聲詩之所謂同僚者恐不如是後人見其從室遂引僧寮綺寮之義以証之不知同寮可作同僚而僧寮不可作僧僚也名義考爾雅寀寮官也郭璞曰官地爲寀同官爲寮無同地爲寀之文邢昺曰寀采也采取賦稅以供已有采地及言同寮者皆謂有官者也寮亦作僚說文僚好貌廣韻僚賤稱同官相好曰僚僕臣僚故以爲賤稱寮之義如此楊用修謂寮爲小窻以齋署同窻爲義不知窻竂之竂從穴不從宀說文竂穿也玉篇竂捨也後人遂以竂爲窻是窻竂之竂與采寮之寮文旣不同義亦自別安得以同窻釋同寮乎【寀采俱音菜】

賓退錄今人稱縣令爲明府始於唐人漢人則謂之明廷見範書張儉明府以稱太守如老叟稱劉寵劉翊稱種髙獲稱鮑昱皆然又龔遂王生曰明府且止願有所白張湛主簿進曰明府位尊徳重不宜自輕注郡守所居曰府明府者尊髙之稱前書韓延壽爲東郡太守門卒謂之明府亦其義也漢紀鐘皓曰明府必欲得其人陳寔是也

代醉編杜密謂太守王昱曰求志行義之賢而密達之違道失節之士而密糾之使明府賞刑得中令問休揚能攺齋漫錄以恩地爲恩府始於唐馬戴著大中初爲掌書記於太原李司空幙正言被斥貶郎州龍陽尉戴著曰自痛不得盡忠於恩府而動天下之浮議見金華子

李氏刋誤按史記春秋之後儒術之士名聞諸侯者旣適列國爲客卿乃得陳王霸之道如孟軻在齊樂毅在燕趙西漢鄒陽在梁伍被在吳亦行斯道爾後辯說絕但不復客卿耳自中和已後藩鎭道賓者名曰客卿始則索客之徒時有斯號近者名人朝士不免繼之訛謬相承莫不因此

希通錄今世以寄居之官爲寓公禮記郊特牲諸侯不臣寓公注寄公之子寄公字尢新

容齋隨筆秦晉圍鄭鄭人謂秦盍捨鄭爲東道主蓋鄭在秦之東故云今世稱主人爲東道者此也東漢載北道主人乃有三事常山太守鄧晨防光武於鉅鹿請從擊邯鄲光武曰偉卿以一身從我不如以一郡爲我北道主人又光武至薊將欲南歸耿弇以爲不可官屬腹心皆不肯光武指弇曰是我北道主人也彭寵將反光武問朱浮浮曰大王倚寵爲北道主人今旣不然所以失望後人罕引用之

野客叢書自左傳有倚鄭爲東道主之言後漢光武謂耿弇鄧晨等皆曰北道主人北史魏孝武謂成陽王曰昨得汝主簿爲南道主人於是又有南道主人之說史傳之間獨未聞西道主之說耳又觀趙肅獨孤信東討肅監督糧儲軍用不竭魏文帝謂人曰趙肅可謂洛陽主人也又有洛陽主人之說容齋隨筆但引左傳後漢東道主人北道主人語出處而不考其他

嬾眞子今之同席者皆謂之客非也古席靣謂之客列座謂之旅主謂之獻客謂之酬故宋享晉楚之大夫趙孟爲客注云客一座所尊也季氏飲大夫酒臧紇爲客旣獻臧孫命北靣重席新樽潔之召悼子降逆之大夫皆起及旅而召公鉏注云獻酬禮畢而通行爲旅然則古者主先獻客客復酬之然後同席皆飲不如今之時不待獻酬而同席皆飲也

史記考要李廣彼其忠實心誠信於士大夫也周禮師帥皆中大夫旅帥皆下大夫卒長皆上士兩司馬皆中士而皆統於軍將故曰士大夫也趙奢奢爲將所賞賜者盡以予將吏士大夫吳王濞將軍其勸士大夫擊反虜淮陰且信非得素撫循士大夫也漢書李廣利士大夫徑度獲王首虜戰國策趙襄子曰糧食匱財力盡士大夫病吾不能守矣相如諭蜀文曰時侵犯邊境勞士大夫其義並同乃若大戴禮武王踐阼三日召士大夫而問焉漢武帝封禪之詔嘉與士大夫更始衛靑謝蘇建曰親附士大夫招賢黜不肖者人主之柄也則羣臣之通稱云

余氏辧林部官上士爲員外今富民往往稱員外者其卽孔方之意不知者以爲尊之之辭雜劇小說因以老安人配之殊可捧腹

史記考要參以中涓從【曹參】中涓官名師古謂在中主精潔灑掃之事周官宮人有中士下士掌王之六寢除其不蠲去其惡臭中涓或其遺制周勃初亦爲中涓賈誼治安書謂諸公幸者乃爲中涓是也

鼠璞今人通竿牘言典籖王府官也記府掌記幕府官也已難用之書吏中涓之稱尢更爲僭漢石奮爲中涓受書謁此豈臣下之所宜用

菽園雜記吏人稱外郎者古有中郎外郎皆臺省官故僭擬以尊之今醫人稱郎中鑷工稱待詔磨工稱博士師巫稱太保茶酒稱院使皆然此元時名分不明之舊習也國初有禁

墨客揮犀古者三公開閣郡守比之古侯伯亦有閣所以世之書題有閣下之稱前輩呼刺史太守亦曰節下與宰相大僚書往往呼執事言閣下者少劉子爲史官與監修宰相書呼足下韓文公與使主張僕射書呼執事卽其例也記室賓佐也他人亦非所宜執事則指斥左右之人尊卑皆可通用侍者士庻盡可用之近日官至使府禦史及畿令悉呼閣下至於初命賓佐猶呼記室今則一例閣下可謂上下無別矣其執事才於舉人侍者止行於釋子而已今之布衣相呼盡曰閣下𨿽出於浮薄相戲亦是名分大壞矣又中表疏逺卑行多有座前之目尢可懲怪夫閣下去殿下一階座前降幾前一等此之乖僭其可行耶宗從叔諸姑及姨舅行施之可也

桐薪古有鈴下辛苦卽伍伯之屬漢世已有之矣魏管輅與安平太守王基作卦謂曰烏與燕鬭直老鈴下耳吳魏滕有罪吳範髠頭自防詣門下使鈴下以聞晉王惇武昌鈴下儀仗生華如蓮花狀幹寶曰狂花生於枯木又在鈴閣之間魏黃郎爲君長自以父故常忌不呼鈴下伍伯而呼其姓字至於忿怒亦終不言又晉楊方爲鈴下威儀諸葛恢嘗待以門人之禮鈴下威儀則今典客吏也晉書鈴下牽引庾冰入船以籧篨覆之按鈴下見漢志中凡尊顯者並可通稱如閣下節下戲下足下之類【演繁露亦云鈴下威儀殆今典客之吏】

畱靑日札書簡稱將帥曰鈴下謂鈴閣之下也見羊祜傳又作戲下大將軍旗曰戲韓信可致戲下注與麾同麾下謂麾節之下也薛宣執憲轂下謂在輦轂之下也則將軍有推轂之義亦可稱矣至於門下則在張蒼謂殿門之下若今侍禦史也在司馬相如則又謂長卿門下是尊卑可通稱也魏文帝爲太子拜荀公達於牀下諸葛孔明拜龎徳公於牀下則又可稱牀下於髙尙之士矣使者言節下轂下二千石長史言閣下父母言膝下通類相言稱足下

防璞今人以宰相子爲東閣按公孫爲丞相開東閣不過招延賓客之地於子弟初無預今之引用乃李商隱九日詩郎君官貴施行馬東閣無由再得窺上言郎君乃令狐綯下言東閣猶言令狐楚之舊館東坡九日詩因引此事合而言之聞道郎君閉東閣且容老子上南樓此𨿽使令狐綯絕義山故事然東閣之開閉於郎君何與又雲南屏老宿閒郎過東閣郎君懶重尋以郎君加於東閣下猶言宰相子也與汪龍溪云東閣郎君之未有用之皆無病今竟以東閣呼郎君豈爲父者不能顓招賢之責子得以盜其權耶

孔氏雜說謂人爲明公閣下之類亦可謂之髙明孔融李膺謂融曰髙明必爲偉器又曰髙明父祖與僕有舊恩明公亦可謂之仁公溫嶠書與陶侃謂侃爲仁公明府亦可謂之明庭張儉李篤謂毛欽曰𨿽好義明庭今日載其半矣賢相亦可謂之賢宰左雄論曰陳蕃楊秉世稱賢宰

刋謬正俗荀爽與李膺書云舎館上下福祚日新此蓋古人致書相問之常辭耳凡言上下者猶稱尊卑總論也此類非一是以王逸少父子與人書每云上下數動靜上下咸宜上者屬於尊親下者明謂子弟爲論及彼之尊上所以上字皆爲縣闕而江南士族近相承與人言議及書翰往復皆指父母爲上下深不達其意耳說略周寶和鐘銘曰走作朕皇祖文考寶龢鐘走其萬年子子孫孫永寶用享走之名於經傳無見蓋昔人自以稱謂猶孤寡不谷臣僕愚鄙皆謙遜之辭故司馬遷自稱曰太史公牛馬走班固自稱曰走亦不任厠技於彼列然則走之號非獨始於漢蓋亦上矣

嬾眞子今之書尺稱人之徳美繼之曰不佞不佞意謂不敢諂佞非也左氏昭公二十一年載奮揚之言曰臣不佞注云佞才也漢文帝曰寡人不佞注云才也論語云不有祝鮀之佞注亦云才也古人佞能通用故佞訓才左氏載祝鮀之言行極備蓋衛之君子也衛之宋朝姿貌甚美衛靈公夫人南子通之孔子之意蓋爲無祝鮀之才而有宋朝之容則取死之道故曰難乎免於今之世矣

疑耀今人朋友相知往來皆稱通家宋以前已然但汪彥章誡其子恪曰自吾父及汝三世矣未嘗與人通家往來夫家者妻也妻者自娶之爲後嗣計耳豈可以娛他人稱通家耶餘思通家二字施於往來外姓委不雅觀然相沿已久難於頓革也

餘冬序錄唐宋間人呼謂有先輩之稱或曰此互相推敬耳然不聞施之同朝同官同年而所稱皆未任官職未登科第之士觀歐蘇書札可見李方叔東坡門人坡書稱方叔爲先輩按北夢瑣言王凝知舉日司空圖第四人登科王謂眾曰某叨忝文柄今年牓帖爲司空先輩一人而已則是所謂先輩者實後輩士也唐王福畤雜錄文中子謂魏徴及房杜曰先輩𨿽聰明特達非董薛程仇之比然則是稱隋唐初蓋已如此

宜齋野乘唐世舉人呼已第者爲先輩其自目則曰前進士按魏文帝黃初五年立太學初詣學者爲門人滿嵗試通一經補弟子滿二嵗試通二經補文學掌故不通經者聽須後試故後試稱先試而得第者爲先輩由此也前進士云者亦放此猶曰蚤得進士而其輩行在先也此皆演繁露載通典語枋卽容齋續筆載貽子錄云同年小錄是雙只先輩各一人分寫宴上長少分雙只相向而坐以東爲上儭以西爲首給捨員外遺補多來突宴東先輩不遷而西先輩避位又紹聖間王聖塗澠水燕談云蘇徳詳漢相禹珪之子建隆四年進士第一人登第初還鄕裏太守置宴以慶之樂作伶人致語曰昔年隨侍嘗爲宰相郎君今日登科又是狀元先輩又司馬溫公勸學歌云一朝雲路果然登姓名亞等呼先輩詳味溫公之言則登雲路者方呼先輩如今黃甲並呼狀元一般先輩猶言前名也又葛常之丹陽集云小說載優人有以李義山服藍縷之衣而出或問曰先輩之衣何在曰爲館中諸學士撏將去矣人以爲笑又王直方詩話云蕭貫嘗夢至宮庭中賦詩有一人曰先輩異日必貴又春渚紀聞載棋待詔劉仲甫聞祝不疑先輩名品髙著人今秋來試南省若以二家所載觀之則以先輩爲稱呼決非前輩之比又韋莊浣花集有癸丑下第獻新先輩詩又墨客揮犀言今人於榜下擇壻號曰臠壻有一新先輩少年爲貴家所慕欲以女妻之又彭應來有賀新先輩二十八人及第詩結句云回頭應念差池者重待陽和振羽毛言新先輩則謂狀元爲前名明矣若以爲長上先生則安得加一新字又曰少年摭言載牛僧孺應舉時韓愈皇甫湜見之於靑龍寺稱牛爲卽先輩又田表聖錫咸平集與胡旦書云秀才卽先輩乃卽日可爲先輩也其義甚明今人詩集中因見唐詩有先輩二字不深考其故皆誤作前輩近時有稱道士爲先輩尢可笑也

野客叢書今稱先生之語古者亦有單稱一字爲禮者叔孫通與諸弟子共爲朝儀曰叔孫生聖人也梅福曰叔孫先非不忠也師古注先猶言先生又觀張釋之龔遂等所謂王生結襪公卿數言鄧先張談先皆此意也賈誼新書載懷王問賈君曰人之謂知道者爲先生何也賈曰此博號也上者在主中者在卿大夫下者在布衣之士乃其正名非爲先生爲先醒也取其俱醉獨先醒之義

秕言先生長老之稱賈誼云先生猶言先醒然二字可單稱單稱曰先如錯公卿言鄧先郭璞無沈防之韻而希風乎嚴先是也單稱曰生如賈生陸生之類是也

東谷贅言古人稱先生尊辭也稱父兄亦曰先生故朱子曰先生父兄也漢人單稱先亦尊辭也顏師古曰先猶言先生也故梅福有曰叔孫先非不忠也漢人單稱生亦尊辭也顏師古曰生猶言先生也如賈生董生伏生之類是也宋人稱先生加老焉猶尊辭也如劉元城稱司馬溫公是也其筆之於書亦自元城語錄始也七修類槀親業者爲弟子弟子復於人爲門生故史記曰七十二弟子而歐陽公爲轉相授受者曰門生

蓬窻續錄漢時親受業者曰弟子業於弟子者稱門生舊所蒞曰故吏故民故吏與弟子並皆終身侍坐其同僚曰同捨同學曰同門皆終身以兄弟稱又有舉將舉吏皆終身不易稱卽今舉生門生也

畱靑日札夫子云丈夫子也漢嚴忌字夫子非也當由鄒陽誤本云枚先生嚴夫子皆不敢諌師古云先生枚乘夫子嚴忌而以夫子爲嚴之字則先生亦當爲枚之字耶乘自字叔也忌無考

畱靑日札父稱子曰學生陳省華對客子堯叟堯佐堯咨列侍客不安省華曰學生列侍常也王祚見客子漙年三十二拜相朝服侍立客求去祚曰學生勞賢者起避耶

梁谿漫志子者男子之通稱若文字間稱其師則曰子某子復冠子字於其上者示特異於常稱曰吾所師者則某子云爾列子乃其門人所集故曰子列子公羊之書其弟子稱其爲子公羊子至隱十一年稱子沈子何休注曰子沈子後師沈子稱子冠氏上者著其爲師也不但言子曰者避孔子也其不冠子者他師也陳后山以南丰瓣香稱爲子曾子蓋用此法劉夢得自爲乃加子於上者非是而今人承其誤亦多以自稱或稱其朋友皆失之矣

識遺子者男子通稱孔子大聖孟子大賢例只稱子孔子漢號夫子者邢昺孝經疏云孔子嘗爲魯國大夫故弟子連官稱尊之以別餘人也後之尊師者因例曰夫子近時朱文公稱周程特曰子周子子程子復於姓上系子按公羊傳曰子公羊子子司馬子何休釋云加子姓上名其爲師也若非師而但有徳者不以子冠氏上朱子於周程蓋師尊之

余氏辧林古者士相號曰子若生非所以賤薄人之稱也能以姓配焉而著者蓋鮮矣啇而上惟箕子以子著周衰著莫如孔子孔子之徒則顏子曾子有子余未有聞焉春秋之所貴者子之如季子髙子是矣詩之所美者亦子之若彼姝者子是也太史公列傳得子稱者老子孟子荀子樗裏子數人而已劉氏七略以子稱者七十有六而獨荀子揚子著自唐韓柳而下未有盡子之也至於生著者魯有兩生楚有韓生漢有酈生賈生伏生歐陽生轅生髙堂生胡母生而蕭望之號東海蕭生審是豈賤薄人之辭哉見陳君舉贈梅生說

秕言谷梁子曰師資辧論釋曰師者教人以不及故謂師爲師資按老子曰善人者不善人之師不善人者善人之資則師與資亦自有別

畱靑日札漢路溫舒盛服先生不用於世此乃秦之所以亡天下也注盛服先生謂儒紳也秦之時羞文學好勇武故云

癸辛雜識世稱父之友爲執則父之賓客宜何稱按史記張耳外黃女亡其夫去抵父客漢吳王濞周亞夫父絳侯客東坡贈王定國詩云西來故父客正用此耳父客二字甚新

臆乘朝定眞冷契丹主聞唐莊宗爲亂兵所害哭曰我朝定猶華言朋友也眞冷遺命也出莊子山木篇桑虖曰舜之將死眞冷禹曰汝戒之哉形莫若緣情莫若率冷曉也謂以眞道曉語禹也

同話錄人之五倫朋友寓焉而不言師三人行必有我師焉是師寓於朋友中矣然有曰君師有曰父師是君父皆有師之道也

余氏辧林朋者君子之善類故語曰有朋自逺方來易曰朋至斯孚黨者小人之凶類故語曰君子不黨又曰羣而不黨若以朋黨二字連稱名實皆紊矣

天中記鄭注同師曰朋同志曰友公羊同門曰朋愛也同志爲友釋名有友也相保有也

藝林彚考稱號篇卷五

欽定四庫全書

藝林彚考稱號篇卷六

蓬萊知縣沈自南撰

卒伍類

容齋隨筆前漢書百官表將軍皆周末官秦因之予案國語鄭文公以詹伯爲將軍又吳夫差十旌一將軍左傳豈將軍食之而有不足檀弓衛將軍文子魯使愼子爲將軍然則其名久矣彭寵爲奴所防呼其妻曰趣爲諸將軍辦裝東漢書注云呼奴爲將軍欲其赦已也今吳人語猶謂小蒼頭爲將軍蓋本諸此

野客叢書隨茟云今人呼蒼頭爲將軍其事本於彭寵爲奴所防謂妻云趣爲將軍治裝注呼奴爲將軍欲其赦已也僕謂此說固是然觀陳勝傳將軍呂臣爲蒼頭軍則是語蒼頭爲將軍亦已久矣衛靑爲奴後爲大將軍唐至徳後大將軍告身才易一醉故岑參謌曰紫金章紱左右趨問著卽是蒼頭奴李商隠詩廝養爲將軍則知蒼頭奴爲將軍事甚多又按前漢鮑宣蒼頭盧兒注漢名奴爲蒼頭知此名起於漢矣觀後漢注秦人呼爲黔首謂奴爲蒼頭者以別於良人又知蒼頭之名自秦已然又讀戰國策魏有蒼頭軍二十萬又知蒼頭之名不但秦也他國亦然蒼頭盧兒解在鮑宣而顏師古注蕭望之傳謂在貢禹誤矣

鶴山雅言四經無將字自三禮三來方有將軍軍將之稱

畱靑日札古樂府有邯鄲才人嫁爲廝養卒婦前漢書張耳廝養卒注蘇林曰廝取薪者也養養人者也又云乃歸趙王養卒爲禦而歸左傳莊王伐鄭廝役扈養死者數百人注養馬者曰扈炊烹者曰養則廝養卒當作廝扈卒爲是

夢餘錄今人多呼卒爲茄鼓而莫究其始予嘗考之國初已有此號臨江多虎狼卒百姓畏之目爲茄鼔以其部黨眾而心力齊也

名義考左傳士臣皁方言梁宋齊燕之間謂櫪曰皁因謂賤人直馬者曰皁說文卒人給事者方言南楚東海之間或謂卒爲赬郭璞曰言其衣赤今卒首與要尙衣赤云【赬音蟶】

宛委余編每見人稱前導曰伍伯晉書賈充戲庾純云君行常在人前今何以後蓋純之先人有爲伍相者按古今注云一伍之長也五人爲伍曰伍伯一曰戶伯漢制兵吏五人一戶一竈每竈四直一伯故曰戶伯又曰大伯諸王公行戶服赤幘纁衣常韎率其伍以導引也胡氏筆叢巵言謂前導爲伍伯所引賈充及崔豹語當矣然晉唐間官中行鞭杖者亦謂伍伯南北史多載尙未審明唐書蘇世長爲刺史因民不率教貴躬引咎自撻於都街伍伯疾其詭鞭之見血世長不勝痛大呼走觀者無不笑之又太平廣記某人欲知未來或曰公部中伍伯判冥者也立召問之答曰某非能知未來但某在防中亦爲伍伯能以杖之多寡驗人吉凶耳蓋防中考掠生人杖至十數已上者其人多死或預言之人遂謂之判防而實非也據二事則伍伯固有兩義酉陽雜俎載伍伯三四處如語資類載某公欲題名巖石偶無筆以伍伯杖畫之則伍伯或前導而兼行杖者正猶今之皁人行則呵辟罰則用刑耳又按宋程氏演繁露載後漢虞詡注續漢志伍伯公八人中二千石六人千石六百石皆四人自百石已下皆二人黃綬武官伍伯六人辟車鈴下侍閣門闌部署衙走卒皆有程品多少隨所典領率皆赤幘絳褠卽今行鞭杖者然則伍伯之名漢世已有矣續考後漢曹節節弟見越騎營五百妻有色從求之五百不敢違注引韋昭云五百字本伍伯伍當也伯道也使之導引當道也按今俗呼行杖人爲五百右皆注中語據此語最爲明了余所謂二義兼者信矣又禰衡黃祖怒衡不遜令五百將出杖之亦見後漢書則知二字漢世通用也今俗稱皁亦有所本皁人蓋古司牧者則輿本不並言考張湛列子注已見則疑起於晉然義未必同

秇林伐山宋代役人之名有衙前散從衙前今之內班門子也散從今之外班皁也見韓魏公奏

畱靑日札卿之適子曰門子言將代父當門者也正室皆謂之門子鄭云正室適子也今以門子而加於府官役之身獨何與又家有長子曰家督春秋戰國時大夫之冢嫡亦稱太子見孟孫智伯趙襄子等禮卿大夫之支子爲側室賈誼非有側室之勢

野客叢書漫錄曰今以軍爲健兒往往以杜詩健兒勝腐儒爲證非也按世說祖逖過江常使健兒鼓行劫鈔東晉時已有健兒之稱僕謂健兒之名見於東漢觀朱遵戰死吳漢表爲置祠爲健兒廟又見於三國誌甚多不可引東晉爲證也又曰梁冀跋扈二字見詩注毛詩曰無然畔援注畔援猶跋扈也班固髙祖紀贊曰項氏畔援注跋扈僕謂鄭注班史皆後漢人語王莽時崔篆慰志賦曰黎奮以跋扈兮羿浞狂以恣睢此語朱浮傳光武詔曰赤眉跋扈長安又在二公之前馮衍述志賦亦曰始皇跋扈兮云云

胡三省曰漢紀帝目梁冀曰此跋扈將軍也賢注跋扈猶彊梁也余按爾雅山卑而大扈跋者不由蹊隨而行言彊梁之人行不由正路山卑而大且欲跋而逾之故曰跋扈蜀本注甚鄙淺玆不復錄詳見辯誤

江鄰防雜誌都下鄙俗目軍人爲赤老莫原其意緣尺籍得此名耶狄靑自延安入樞府西府迓者累日不至問一路人不知乃狄子也旣云未至因謾罵曰迎一赤老累日不來士人因呼爲赤樞

宋景文筆記國朝有骨孕子直衛士之親近者予嘗修日曆曾究其義闗中人謂腹大者爲下孤下都俗因謂杖頭大者亦爲後訛爲骨孕孕從平聲然孕難得音今爲軍額固不可攺矣

丹鉛錄宋仁宗遊後苑還宮索漿甚急宮嬪曰大家何不於外宣索而受渴仁宗曰吾屢顧不見鐐子恐問之則所司有得罪者按爾雅銀之美者謂之鐐鐐子亦庖人之別稱音力弔切

江鄰防雜誌府史胥徒乃四名男臣女妾是兩號都下吏人連名府史婦女表狀皆稱臣妾皆非也

畱靑日札東京賦重舌注舌人也卽今譯諸夷語者其名甚佳今人能爲百鳥語者其音酷相類亦可謂百舌人也【顧有孝曰舌人見周語不始於東京賦注也韋昭曰能達異方之志象胥之官也】

容齋隨筆譯者之稱見禮記云東方曰寄言寄內外言語南方曰象言放象內外之言西方曰狄鞮鞮知通夷狄之語與中國相知北方曰譯譯陳也陳說內外之言皆立此語之人以通其志今北方謂之通事南蕃海舶謂之唐帕西方蠻徭謂之蒲義【去聲】皆譯之名也輟耕錄世稱鄕胥爲書手處處皆然報應記宋衎江淮人應明經舉元和初至河陰縣因疾病廢業爲鹽鐵院書手蓋唐時已有此名

秕言木蘭詞云出門見火伴古從軍及作役者十人爲火故曰火伴今文書式中多作夥非也

代醉編古呼治獄參軍爲長流帝王世紀云少昊崩其神降於長流之山於祀主秋秋官司冦主刑罰也故取秋帝所居爲嘉名

名義考說文員物數也徐氏曰古以貝爲貨故數之字從貝猶言一錢二錢也增韻入官數也今官曰官員生曰生員吏曰吏員皆以數爲言也

丹鉛錄魏明帝使給使辟邪召司馬懿辟邪給使之號猶漢丞相蒼頭呼爲宜祿也

畱靑日札漢有射聲校尉而無射迹校尉何也射聲言聞聲而能射之也又漢王尊傳迹射士千人言能尋迹而射取之也校械也以木爲欄格軍部及養馬用之尉從上按下也我朝錦衣充扈從

畱靑日札梟騎應卲曰梟健也張宴曰梟勇也若六博之梟也謝父曰梟邀也六博得邀者勝是也又梟將亦此意武紀李廣爲驍騎將軍今作驍騎驍將按梟本不孝鳥長害其母故日至捕磔梟之

畱靑日札死士賈逵曰死罪人鄭眾曰欲以死報恩者惟杜預曰敢死之士也爲是越絕書死士八千人戈船三百艘張巡築臺募萬死一生者

畱靑日札水人月令舫人習水者列子習於水而勇於泅史記吳兒善泅泅浮行水上也越世家習流二千人又西京賦水人弄蛇注水人俚兒能禁固弄蛇

閱耕余錄史記越伐吳有習流二千蓋吳越皆澤國便於水戰習流正謂習於水道者索隱以爲流放罪人恐非

天中記後漢杜詩上光武疏云陛下起兵十有三年將帥和睦士卒梟藻注云言其和睦歡悅如鳬之戲於水藻也桓帝時劉陶上議曰聖承天制物與人行止建功則眾悅其年興戎則師樂其旅是故靈臺有子來之人武旅有梟藻之士注武旅周武王之旅鳬得水藻言喜悅也顏延年秋胡詩捨車遵往路鳬藻馳目成梁簡文圃園頌序鳬興藻抃獨瑩心靈

閱耕余錄匈奴曰騎宼見管子匈奴遣子入侍秋來春去號曰雁臣見洛陽伽藍記

演繁露晉人書問凡言信至或遣信者皆指信爲使人也今人以信爲書誤也文十七年鄭子家使執訊而與之書以告趙宣子杜預曰執訊問之官爲書與宣子也則訊之與書明爲二事晉人之言有本矣兵交使在其間故詩亦曰執訊獲醜也

丹鉛錄後漢書申屠剛遣信人馳至長安又劉虞道路壅塞信命竟不得通其曰信人可信任之人劉虞減去人字言信人之命猶可通也晉人言尙簡省直以信爲使者宋人語錄稱賢友爲賢亦猶此也

丹鉛錄晉武帝炎報帖末云故遣信還南史晨起出陌頭屬與信防古者謂使者曰信眞誥云公至山下又遣一信見告謝宣城云荊州信去倚待陶隱居帖云明旦信還仍過取反虞永興帖云事以信人口具凡言信者皆謂使者也今流俗遂以遣書饋物爲信故謂之書信王右軍十七帖有云往得其書信遂不取答謂昔嘗得其來書而信人竟不取回書耳而世俗遂誤讀往得其書信爲一句遂不取答爲一句誤矣古樂府云有信數寄書無信心相憶莫作瓶墜井一去無消息包佶詩去札頻逢信回帆早掛空此二詩尢可證餘冬序錄流俗謂書信手信不復知魏晉以還所謂信者乃使之別名耳

容齋四筆漢書胡建黃帝李法蘇林曰獄官名也天文志左角李右角將顏師古曰李者法官之號也其書曰李法唐世系表李氏自臯陶爲堯大理歷虞夏商世世作此官以官命旅爲理氏至紂之時逃難於伊侯之墟食木子得全遂攺理爲李氏予案今本漢書天文志騎官左角理乃用理字而史記天官書則爲李說苑載胡建事亦爲理法然則理李一也故左傳數云行李往來杜預注曰行李使人也至鄭子產與晉盟於平丘則曰行理之命注亦云行理使人通聘問者其義益明臯陶作大理子孫不攺迨商之季幾千二百年世官久任倉氏庫氏不足道矣表系疑不可信

資暇錄李字除菓名地名人姓之外更無別訓義也左傳行李之往來杜不研窮意理遂注云行李使人也遂俾今見逺行結束次第謂之行李而不悟是行使爾按舊文使字作傳寫之誤誤作李焉【舊文使字山下人人下子】西漢叢語唐李濟翁資暇錄云古使字作左氏春秋傳言行李乃是行使後人誤爲李字春秋僖公三十年左氏傳云若捨鄭以爲東道主行李之往來共其困乏杜預曰李使人也又襄公八年左氏傳云亦不使一介行李告於寡君杜預曰行李行人也又昭公十三年左氏傳曰諸侯靖共好以爲事行理之命無月不至杜預曰行理使人通聘問者或言理或言李皆謂行使也但文其言謂之行李亦作理耳以此知其非攺古文爲李也古文字多矣李濟翁不言李字出何書未可遽爾泛舉而攺作也劉孝威結客少年場行雲少年李六郡遨遊徧五都李作使音

泊宅編世言行李出左氏杜預注云使人也唐李濟翁云當作行使予以謂史記臯陶爲大理一本作大李天官書曰熒惑爲李徐廣注曰外則理兵內則理政又黃帝有理法一篇顏師古注曰李者法官之號總兵刑政故其書曰理法則理與李其義自通蓋人將有行必先治裝如孟子之言任鄭當世之言治行皆治裝之意然則理亦治也今以行李名裝何爲不可

名義考李濟翁資暇錄謂古文使字誤以爲李行李當作行使黃直翁謂行李本作行理古文李與理通皆謂使人李說近奇而黃說爲是左傳僖三十年行李之往來共其困乏襄八年亦不使一介行李告於寡君用李字昭十三年行理之命無月不至國語行理以節逆之用理字管子書大理亦作李可見理李通用理治也行理行而治事者也因謂行槖曰行理

老學庵筆記北方民家凡吉凶事輒有相禮者謂之白席

余氏辧林吳中稱贊禮賓相曰大夫復相因而轉呼曰待詔焉有以平民而僭用臣服之稱者蓋代敷非大夫也謂其代人以敷陳禮數也代詔非待詔也謂其待人以詔告辭命也

暖妹由筆張志淳南園漫錄言正徳初內臣最寵狎者入老兒當【去聲】猶等輩也然實不計老少惟寵狎是尊余近訪知老兒當皆選年少俊秀小內臣爲之豈閎籍孺之類與

餘冬序錄閹兒今謂之淨身人猶唐之所謂白者懿宗時諸道進私白者則今之私自淨身人也

刋謬正俗寺人者內小臣在壼闈庭寺之中謂閹人耳詩云寺人孟子左傳云寺人披寺人貂之類是也侍人者謂當時侍衛於君不限內外猶言侍者耳左傳云侍人賈舉侍人僚祖之類是也近代學者不詳其義皆讀寺人同爲侍人斯則失矣至如仲尼居曾子侍平公飲酒師曠李調侍豈得謂閹豎乎

畱靑日札古之宦官周閹人寺人之職說文宦仕也執事於中也左傳爲宦女一曰閹人說文閹豎也宮中閹閽閉門者蓋男無勢精閉者也書宮辟宮罰男子割勢女子幽閉次死之刑一名腐刑一曰犗刑詩寺人之令注寺人奄官也或作防洪武初有監正監副監丞門正門副等名永樂間始名太監少監

辧物志周禮內司服奄一人與女禦二人奚八人掌王后之六服注奄精气閉藏者不必皆刑余也予按縫人亦有奄二人與女禦女工掌王宮縫綫之事奄固不一而足何精气閉藏者多也且王亦安知其精气閉藏而使之及考閽人寺人內小臣皆謂之奄豈司服縫人爲精气閉藏而閽寺小臣獨刑余乎故凡謂之奄者皆刑余不待辧而知也

辧物志司禮內豎注云未冠之稱予按官有大小奄亦當有尊卑意閽寺其尊者豎則其卑者也何也豎者僮豎之稱觀掌內外通令小事爲內人蹕爲王后喪蹕及葬執防器所職之事瑣皆閽寺不屑者則其人之卑可見而未冠之說可破

丹鉛錄姏音鉗晉書姏姆尼姏婦之老者能以甘言悅人故曰姏卽俗曰姏婆

丹鉛錄米元章書史云每嵗荒及節迫往往使老婦駔攜書畫出售婦駔今之賣婆是也

長安客話禮儀房在治南供事掖庭者如所稱三婆是矣每季精選奶口四十名養之內又別選八十名籍於官分坐季卯二項內庭有召則就其中拔其尢者一人易髙髻新衣如宮裝以進不稱防多至十餘易而後定定則終其身服役於所乳榮富貴厚矣名曰奶婆民間婦有精通方脈者由各衙門選取以至司禮監禦醫防選中者著名籍以待詔婦女多榮之名曰醫婆就收生婆中預選名籍在官以侍內庭召用如選女則用以辧別妍媸可否如選奶口則用等第乳汁厚薄隱疾有無名曰穩婆

藝林彚考稱號篇卷六

欽定四庫全書

藝林彚考稱號篇卷七

蓬萊知縣沈自南撰

編戶類

丹鉛錄唐書編民有鴈戶謂流民也古者民曰編民書所謂彰善癉惡表厥宅裏今之坊牌綽楔排門粉壁是也古者卒字從衣卒衣有題識三代之畫衣冠秦之赭衣也古樂府鴈門太守行有云移惡子姓篇著裏端又云財用錢三十買繩禮竿卽書其惡迹以標示戒卽莊子所謂竿牘也

丹鉛錄李斯刻石頌秦曰黔首康定太史公因此語遂於秦紀謂秦更名曰黔首朱子注孟子亦曰周言黎民猶秦言黔首蓋因太史公之語也按祭義曰眀命鬼神以爲黔首則內經曰黔首共飲食莫之知也二書寔先秦出黔首之稱古矣恐不自秦始也說略或古不以稱民秦必以稱民故太史公云然耳禮記出漢儒手筆內經系書恐未可引以爲據也

名義考秦本紀更名民曰黔首祭義防謂以黒布覆首謂之黔首戰國防魏蒼頭鮑彪注謂以靑帕首項也又漢名奴亦曰蒼頭黔首則自唐虞以來所謂黎民也亦曰黔黎

示兒編嘗讀谷梁傳成公元年曰古者有四民有士民有商民有農民有工民則四民有定名矣故史記貨殖曰夫業二十病農九十病末索隠曰言米賤則農人病也故云農病若米斗直九十則商賈病故云病末謂逐末爲商賈也此言得之如漢食貨志云糶甚貴傷民甚賤傷農韋昭曰此民謂士工商也夫豈知民卽農之總名也旣言民安得又言農哉乃知班固謂傷民傷農不如馬遷病農病末之爲別白也𨿽然孟堅西都賦有曰士席舊徳之名氏農服先疇之畎畝商循族世之所鬻工用髙曽之規矩又未嘗失言何獨於志而失之豈智於此而愚於彼乎且爲韋昭之說者曰此民謂士工商彊爲之別也然周禮司農亦曰凡市僞飾之禁在民者十有二在商在賈在工者皆十有二又何邪韋昭言士工商而不言農周禮言民工商賈而不言士農以韋昭之說是則周禮之說非以周禮之說是則韋昭之說非周禮亦豈雜於漢儒而然若夫孟子曰信能行此五者則兼士農商旅民旣言商又言旅旣言士農商又言民而不言工亦不得知言之要

示兒編揚子重黎篇若秦楚彊防震撼跆籍三正播其惡於黎苗吳祕謂布其虐甚於九黎之亂徳三苗之不恭其說甚迂司馬溫公曰黎苗民也余按唐韻黎苗二字皆訓眾也則溫公之說其辭旣明其理亦安信而有證

丹鉛錄唐明皇問張說曰今之姓氏皆云出自帝王后古者無民耶說對曰古者民無姓有姓者皆有土有爵者也故左傳曰天子命徳因生以賜姓胙之土而命之氏黃帝之子二十五人得姓者十四而已其後居諸侯之國土者其民以諸侯之姓爲姓居大夫之采地者以大夫之姓爲姓莫可分辧故云皆出自帝王也說此言考古證今不刋之論予因是知尙書所稱百姓與論語所言百姓可以類知矣堯典曰百姓昭明協和萬邦黎民於變時雍蔡氏注云百姓者畿內之民黎民者四方之民此不通古今之說也聖人之視民逺近一也豈分畿內與四方哉百姓蓋祿而有土仕而有爵者能自明其徳而後協同萬國萬國諸侯協和而後黎民於變時雍此其序也若以百姓爲民庻則黎民又是何物亦豈有民庶先於諸侯者哉舜典曰百姓如喪考妣三年四海遏密八音百姓有爵命者也爲君斬衰三年禮也禮不下庶人且有服賈力役農畝之事豈能皆服斬衰則但遏密八音而已此當時君防禮制如今大行遺詔非百姓四海不由上令而自爲也至周人尙文則人皆有姓所稱百姓則民庶也論語曰修己以安人又曰修己以安百姓書曰百姓有過又曰非敵百姓也是時則人皆有姓矣故指民庶亦曰百姓耳堯典百姓昭明以百姓爲有爵命者其說出孔安國尙書古注安國爲漢人孔子之後其說必有所授蔡氏生千年之後何據而變之耶

余氏辧林自周後或以所生之地爲姓或以所封之地爲姓或以民爲氏或以官爲氏或以物爲氏或以宗爲氏有以聲而訛因事而攺不可勝紀而民皆有姓矣丹鉛錄氓之爲字從亡從民流亡之民也周禮凡治野以下劑致氓以田裏安氓以樂昏擾氓以土宜教氓【洪天開曰周禮俱甿字以土宜教甿下仍有稼穡二字】又云新氓之治注新徙來者也若是本國之民已授田矣又何必以田裏安之已安土矣又何必以土宜教之乎以詩與孟子証之尢可驗詩曰氓之蚩蚩抱布貿絲匪來貿絲來卽我謀送子涉淇至於頓丘此蓋氓之離其本土而淫於外州者也孟子陳相自楚之滕願受一防而爲氓此蓋去其本土而占籍於他國者也又曰天下之民皆悅而願爲之氓若是本國何得雲天下之民若是本民又何得稱氓乎丹鉛錄春秋左傳隠民皆取食焉國語勤卹民隠而除其害也隠民貧民也詩曰如有隠憂古字殷與隠同演繁露韓延壽守東海置正伍長師古曰正若今之鄕正里正也伍長同伍之中置一人爲長也

丹鉛錄天官以九職任萬民一曰三農生九谷鄭司農注曰三農平地農山農澤農也鄭曰三農原農隰農平地農也司農之說未爲不當而鄭必欲易之孔頴達乃附防其說曰積石曰山鐘水曰澤不生九谷故鄭不從之可謂康成之佞臣矣愼觀地官司徒掌葛掌以時徴絺綌之材於山農徴艸貢之材於澤農是山農澤農周禮本有非鄭司農杜撰而鄭原農隰農何所本乎

辧物志太宰九職一日三農生九谷注三農山澤平地之農也夫山與平地生九谷澤亦生九谷乎三農者三時勤動之農也春耕夏耘秋收三時皆農所有事以一農備三時作苦故農以得名若山澤之產掌之虞衡於農何與

秕言治農之人曰農夫典農之官亦曰農夫治農之人曰農夫者孟子上農夫食九人之類典農之官曰農夫者詩田畯至喜釋言云畯農夫也孫炎云農夫田官也選俊人主田謂之田畯典農之大夫謂之農夫

容齊五筆元元二字考之六經無所見而兩漢書多用之如前漢文帝紀全天下元元之民元紀元元之民勞於耕耘嚴安元元黎民得免於戰國嚴助使元元之民安生樂業東方朔元元之民各得其所匈奴元元萬民是也予謂元元者民也而言元元之民元元黎民元元萬民近於復重矣故顏注或云元元善意也畱靑日札丁差丁當也值也萬物盛於丙成於丁其形中正象心也今人年二十爲成丁古者四十歳曰丁蓋人壽以百歳爲期一干十年故丁在四十彊仕之時蘇武丁年奉使是也漢景天下男子年二十而始傅唐男女始生爲黃四歳爲小十六爲中二十一爲丁六十爲老

秕言急就章甘麩殊美奏諸君注云進之君上非也筦子雲海王之國謹正鹽防十口之家十人食鹽百口之家百人食鹽終月大男食鹽五升少半大女食鹽三升少半吾子食鹽二升少半杜佑注云諸君謂老男老女吾子謂小男小女急就章所云謂以此美味進之老人耳

丹鉛錄韓長孺云獄吏田甲辱安國田甲之甲猶某甲亡其名陰使聶翁壹爲間翁者亦士豪之稱

焦氏筆乘學林云論語托六尺之孤據周禮卿大夫之職國中自七尺以及六十野自六尺以至六十有五皆徵之韓詩外國中二十行役則七尺者二十也其升降皆五年則六尺者十五也準此則孟子五尺之童乃十歳【本升庵集】

春風堂隨筆仲尼之門五尺童子羞稱五霸古以二歳半爲一尺言五尺是十二歳以上十五歳則稱六尺若晏嬰身不滿三尺是以律起尺矣周尺凖今八寸二尺四五寸豈成形體當是極言其短耳曹交九尺四寸以長凖今七尺五寸餘

畱靑日札孟康曰古者二十而傅三年耕有一年之儲故二十三而後役之如淳曰律年二十三傅之疇官各從其父疇學之髙不滿六尺二寸以下爲罷癃蓋漢儀注民年二十三爲正年五十六衰老乃得免爲庶民就田裏今未二十三爲弱過五十六爲老皆發之著名籍給公家徭役也景帝二年令天下男子年二十始傅辧物志余夫程氏訓一夫之弟別授田二十五畝俟其壯而有室乃授一夫百畝之田予謂一夫授田非一夫所能辦必其八口竭作始足畢百畝之事一夫之弟則百畝有事之人也安得爲余夫按陳氏禮書曰古者國有遊倅田有餘夫軍有羨卒皆所以副其正也則知余夫一夫之副也周禮七家而賦一兵旣已出身爲兵則賦兵之時豈遂置百畝不治以其正夫就役而以其副者代井則余夫之名可考而知

戲瑕采薪曰樵采艸曰蘇莊子蘇者取而爨之故鮑明逺寄妹大雷書云樵蘇一嘆舟子載泣蓋指樵蘇爲采樵者若史記樵蘇後爨周子仲黨樵蘇不爨淸談而已又直指爲芻槁之屬矣古人互舉兼稱往往如此賓退錄陸放翁入蜀記載其父入沌後見舟人焚香祈神云告紅頭須小使頭長年三老莫令錯呼錯喚問何謂長年三老云梢工是也長讀如長幼之長乃知老杜長年三老長歌裏白書攤錢髙浪中之語蓋如此因問何謂攤錢云博也按梁冀能意錢之戲注云卽攤錢也則攤錢之謂博亦信矣

輟耕錄吾鄕稱舟人之老者曰長老長上聲蓋唐已有之矣杜工部詩雲長年三老長歌裏白晝攤錢髙浪中古今詩話謂川峽以篙手爲三老乃推一船之最尊者言之耳因思海舶中以司舵曰大翁是亦長老三老之意

代醉編最能負舟水手之名子美有最能行長年舟子之稱蔡夢弼曰峽中以舟師爲長年舵工爲三老子美撥悶詩長年三老遙憐汝

余氏辧林舟人謂之駕長俗呼爲家長非也防璞雲海壖呼篙師爲長年杜詩有長年三老長歌裏之句又古文詩話川峽以篙師爲三長老蓋推一船之最尊者呼之也若家長則奴僕媵妾稱家主之辭矣

閱耕余錄史記五宗世家趙王使使卽縣爲賈人防索注防音檜古外反謂爲賈人専賈賣之賈以取利若今之知市矣按知市者習知市中物價爲兩家平其交易卽今所謂牙行

閱耕余錄鶡冠子曰伊尹酒保立爲世師酒保之名始見於此亦猶韓非目伊尹爲庖宰也

老學庵筆記陳亞詩云陳亞今年新及第滿城人賀李衙推李乃亞之舅爲醫者也今北人謂卜相之士爲巡官巡官唐五代郡僚之名或謂以其巡遊賣術故有此然北方市醫皆稱衙推又不知何謂

余氏辧林南人有言注爲南國之人緇衣防雲南人殷掌卜之人有遺余之言稱云人而性行無恆不可爲卜筮著猶不能知無恆之人而況於人乎

名義考日者占候時日者也風角占四方四隅之風者也

容齋續筆墨子書貴義篇云子墨子北之齊遇日者日者曰帝以今日殺龍於北方而先生之色黒不可以北子墨子不聽遂北至淄水不遂而反日者曰我謂先生不可以北子墨子曰南之人不得北北之人不得南其色有黒者有白者何故皆不遂也且帝以甲乙殺靑龍於東方以丙丁殺赤龍於南方以庚辛殺白龍於西方以壬癸殺黒龍於北方若子之言不可用也史記作日者蓋本於此徐廣曰古人占卜筮通謂之日者如以五行所置之日而殺其方龍之防安在亦可謂怪矣春風堂隨筆元韶娶魏孝武帝後魏室奇寶多隨後入韶家有二玉鉢相盛可轉而不可出瑪瑙榼容三升玉縫之皆西域鬼作也鬼作卽世所謂鬼工

輟耕錄世以療馬者曰獸醫療牛者曰牛醫周禮天官冢宰篇獸醫下士八人注獸牛馬之屬按此則療牛者亦當曰獸醫矣

老學庵筆記南朝謂北人曰傖父或謂之虜父南齊王洪軌上谷人事髙帝爲靑冀二州刺史勵淸節州人呼爲虜父使君今蜀人謂中原人爲虜子東坡詩久客厭虜饌是也因目北人仕蜀者爲虜官

楊公筆錄世謂盜爲綠林客按後漢新市人王匡王鳳等共攻離鄕聚藏於碌林中碌林山在荊州

老學庵筆記唐小說載李紓侍郎罵負版者雲頭錢價奴兵頭錢猶言一錢也故都俗語云千錢精神頭錢賣亦此意云

解酲語商人獲利者曰遂心不得利曰犯耗買酒脯禳之至極賤行商呼爲貨腳行商亦謂坐賈曰匏漢蓋相譏也

名義考貨殖駔儈注防二家交易者如今度市師古曰駔者其首率卽今所謂牙行牙本作互以交互爲義互與牙字相近因訛爲牙行廣韻儈防合市人

余氏辧林唐人書互作牙互字似牙因轉爲牙衙門之衙押衙之衙俱宜作牙故軍前大旗爲牙旗而押衙者又所以押牙旗者也牙音似衙因訛爲衙

五總志長安有龍戶見水卽知有龍或引出但如鰍退之云衙時龍戶集上日馬人來當是用此而馬人不見於書更當詳考且質於博古者

同話錄昌黎廣州詩衙時龍戶集上日馬人來馬人乃馬援所畱人種也若龍戶往往以爲戶而無明文近聞廣人云有一種蘆渟人在海防石窟中居止初亦無定處三四口共一小舟能沒入水數丈過半日乃浮出形骸飲食衣著非人也能食生魚兼取蜆蛤海物從舶人易少米及舊衣以蔽體風浪作卽扛挽船置岸上而身居水中無風浪則居船中只有三姓曰杜曰伍曰陳相爲婚姻意此乃龍戶之類

演繁露退之上廣帥詩曰上日馬人來傳燈錄曰富那夜奢昔爲毗舍利國王其國有一類人如馬裸露王運神力分身爲蠶彼乃得衣王后復生中印度馬人感戀悲鳴因號馬鳴大士案中印度在西域西域地與廣近豈唐時常有中印度人來至廣境耶退之與佛異趣而此馬人乃出佛典當是佛教已通中國馬人已來亦同民庻赴上日衙集耶故退之得而記之也荀子蠶賦曰此夫身女好而頭馬首者歟今蠶頭實不似馬而卿乃云爾則蠶爲馬類古有其矣周禮禁原蠶爲妨馬也今術家末僵蠶塗傅馬齒馬輒不能齕艸則蠶馬同類信矣燈之說固専尊佛而自周禮以及荀子皆在佛教未入中國之前其說已如此殆古來已有此矣然蠶背悉有黒紫迹對出宛如馬蹄而頭實不似也困學紀聞送廣帥詩上日馬人來唐書環王傳西屠夷蓋馬援還畱不去者才十五隋末孶衍至三百皆姓馬俗以其寓故號馬畱人與林邑分唐南境演繁露引燈錄中印度乃在西域其說誤矣

宛委余編韓退之上詩云衙時龍戶集上日馬人來吳坰雲長安有龍戶見水卽知有龍或引出但如鰍魚按此是潮州時上廣帥作非長安也馬人程大昌演繁露引燈錄毗舍利王時其國有一類人如馬裸露王運神力分身爲蠶彼乃得衣王復生中印度馬人感戀悲號以爲入中國而上日有馬人恐亦非也按兪益期牋云馬文淵立銅柱岸北出有遺兵十餘家居壽洽岸南對銅柱悉姓馬婚姻至今二百餘家言語飲食尙與中華同號曰馬畱恐此亦是馬畱之類耳又記得一小說龍戶在儋耳珠崖其人目睛皆靑碧入水伏一二日蓋卽所謂昆侖奴也

桐薪采珠兒元時有司名曰烏蜑戶故今滇廣之間諸夷采金珠者得稱蜑人

戒庵漫筆江西省崇義縣正徳間新立民皆軬種洞蠻也軬字在軫韻中音部本切後山叢談云二廣居山谷間不州縣謂之猺人舟居謂之蜑人島上謂之黎人猺音姚蜑音延韻書作蜑寫者音但下注南夷海種則蜒字宜以虫從下爲正軬種亦曰軬人叢談所載三人今稱無異蓋有四等異人稱矣

玉堂漫筆嘗見閻閎尙有憲副雲龍袖嬌民爲我文皇帝白溝之役時事歐陽圭齋南詞中已有此語想是元時方言不知是何等也

鶴山雅言壤子漢書謂封於肥饒之國山郎漢書楊惲以貲多爲山郎

藝苑雌黃杜陵詩多言花門喜聞官軍臨賊詩花門騰絕漠拓羯度臨洮又云花門小箭好此物棄沙場又卽事詩聞道花門破和親事卻非又遣憤詩聞道花門將論功未盡歸又有畱花門一篇云花門旣須畱原野轉蕭瑟指回鶻爲花門注家不言其義予以唐地理誌考之甘州刪丹縣北渡張掖河西北行千里有寧冦軍軍東北有居延海又北三百里有花門山堡又東北千里至回鶻牙帳故謂回鶻爲花門也

杜詩正訛花門天驕子飽肉气勇決諸詩之言花門者皆回紇也舊集作北門蓋由字畫小誤唐以太原爲北門非謂回紇明矣卒章申言花門也

彈雅花門刺面以彣也說者但言回紇不著多義因補之

剡溪漫筆宋孝武校獵江右選白衣左右百八十人皆面首富室面首疑俗所謂有頭面人也

藝林彚考稱號篇卷七﹤子部﹐雜家類﹐雜考之屬﹐藝林匯考__稱號篇﹥

欽定四庫全書

藝林彚考稱號篇卷八

蓬萊知縣沈自南撰

僕妾類

梁谿漫志律文有官戶雜戶良人之名今無此色人讞議者已不用此律然人罕知其故唐制凡反逆相坐沒其男女及奴婢謂之官奴婢男年十四以下者配司農十五以上者配嶺南爲城奴也一免爲畨戶再免爲雜戶三免爲良人皆因赦宥所及則免之凡免皆因恩言之得降一等二等直入良人諸律令格式有言官戶者是畨戶雜戶之總號非謂別有一色蓋本扵此輟耕錄今蒙古色目人之臧獲男曰奴女曰婢總曰驅口蓋國初平定諸國日以俘到男女匹配爲夫婦而所生子孫永爲奴婢又有曰紅契買到者則其元主轉賣與人立券投稅者是也故買良爲驅者有禁又有陪送者則摽撥隨女出嫁者是也奴婢男女止可互相婚嫁例不許聘娶良家若良家願娶其女者聴然奴或致富主利其財則俟少有過犯杖而錮之席捲而去名曰抄估亦有自願納其財以求脫免奴籍則主署執憑付之名曰放奴刑律私宰牛馬杖一百歐死驅口比常人減死一等杖一百七所以視奴婢與馬牛無異按周禮其奴男子入於皁女子入於舂藳說文奴婢皆古罪人夫今之奴婢其父祖初無罪惡而世世不可逃亦可痛已又奴婢所生子亦曰家生孩兒按漢書陳勝秦令少府章邯免驪山徒人奴產子師古曰奴產子猶人雲家生奴也則家生兒亦有所防

名義考奴婢之監知家務者謂之當家或云管家霍光傳愛幸監奴王建詩不是當家頻向說在朝之蒼頭盧兒在官之侍史官婢皆當家也【當平聲】

資暇錄呼奴爲邦者蓋舊謂僮僕之未冠者曰豎人不能直言其奴因號奴爲豎髙歡東魏用事時相府法曹卒子炎誤犯歡奴杖之歡諱樹而威權傾於鄴下當是郡寮以豎同音因目奴爲邦義取邦君樹塞門以句內有樹字假豎爲樹故歇後爲言今兼刪去君字呼之一說邦字類拜字言奴非惟郎主是賓則拜

余氏辧林前漢司馬臧獲奴婢應邵曰方言荊淮海岱之間罵奴曰臧罵婢曰獲燕齊奴謂之臧婢謂之獲揚雄云凡民男而壻婢謂之臧女而婦奴謂之獲張楫云壻婢之子謂之臧婦奴之子謂之獲周禮云取貨謂之臧笞得謂之獲二字未明按風俗通云古制本無奴婢皆犯罪而爲之臧者以被臧罪沒入官爲奴婢獲者以逃亡獲得爲奴婢也二字了然

逌防璅言說文曰男入罪曰奴女八罪曰婢凡人男而壻婢曰臧女而婦奴曰獲臧者犯罪沒官爲奴獲者在逃被獲爲婢今祖制惟功臣家有給賞奴婢其餘有犯男稱雇工人女稱使女在卿大夫家且不得有奴婢況士庶人乎

說原奴如也如女之服事人故字從女婢女之卑者故字從卑一說男曰奴女曰婢古者買人以爲之廝養也析薪爲廝炊爨爲養又曰伴當漢子賤丈夫之號辧物志漢髙祖五年詔民饑餓自賣爲人奴婢者皆免爲庶人元帝時貢禹言官奴婢十餘萬稅良民以給之宜免爲庶人一也乃其實則有異周官太宰以九職任萬民八曰臣妾聚斂疏材臣妾奴婢也此自鬻於人或豪家隠占力不能自贖與克自振拔者固常老死賤籍故髙祖憫其饑餓之由而免爲庶人賑救之意也王猛時吏入官爲奴婢官奴婢謂之臧獲罪人之名或籍典撡作或分置諸苑養狗馬禽獸此脫籍不得自由貢禹所謂在官遊閒縻食以病民故其免爲庶人者宥罪之意也宥罪之意重故光武嚴殺奴婢與炙灼奴婢者律

天中記呂不韋家僮萬人師古曰婢妾總稱說文男有罪曰奴奴曰童女曰妾

名義考左傳王臣公公臣大夫大夫臣士士臣皁皁臣輿輿臣臣僚僚臣僕僕臣臺禮奚八人鄭曰古者從坐男女沒官其少才智以爲奚今侍史女婢皆古罪人周禮其奴男入於皁女入於舂槁今人家役使者但可謂之傭王逸云傭廝賤之人前功臣表咸出傭保之中師古曰傭賣功傭保可任信皆賃作者今律謂之雇工人也

名義考傅說胥靡莊子注刑徒之人以鐵鎖相連繋周公曰憎人者憎其餘胥廣韻須者賤妾之稱古人以婢僕爲余須亦作余胥

余氏辧林易經歸妹以須本義云女之賤者考天官書織女三星須女四星陸氏震云織女三星貴須女四星賤此正取象之意

余氏辧林僕禦車名然非賤者之役書云禮有六藝禦居一焉故司徒以之教萬民保氏以之教國子詩以執轡如組爲賢孔子以執禦爲能而周官大馭戎僕田僕齊僕之官皆大夫上士爲之然有同等爲之僕有降等爲之僕禮曰若僕降等則受不然則否是也有貴者爲賤人僕禮曰君命召𨿽賤人大人必自馭之又襄子爲鄙賢禦是也有弟子爲師長僕若魯論冉有僕樊遲禦是也

余氏辧林吳俗諱奴爲鼻有解云糚門面耳或曰豬鼻善掘地義取生事云皆臆說也按契丹罵漢兒作十里鼻猶言奴僕也鼻字當是契丹國語

閱耕余錄吾鄕罵奴曰客作初不省其義及讀西京雜記康衡勤學邑有大姓家富多書乃與客作得主人書徧讀之又魏略焦先饑則爲人客作飽食而已不取其直乃知俗語所自第爲主傭作故曰客作本非罵詈之詞

輟耕錄凡婢役於婢者俗謂之重臺按左氏傳昭公五年日之數十故有十時亦當十位自王以下其二爲公其三爲卿注云日中爲王食時爲公平旦爲卿雞鳴爲士夜半爲皁人定爲輿黃昏爲日入爲僚晡時爲僕日昳爲臺防日中出闕不在第等王公曠其位又昭公七年天有十日人有十等故王臣公公臣大夫大夫臣士士臣皁皁臣輿輿臣臺則所謂臺者十等之至卑今豈亦本是與然加以重字尢有意

雪舟語婢之婢世謂重臺評書者謂羊欣書似婢學夫人米芾學欣書故髙宗謂米字爲重臺今有人以非道進身而人又出其門是謂重臺也幹之幹曰踏牀兒卽重臺之謂臺或作擡

名義考陪重也陪臣重臣也諸侯之臣於天子曰陪臣陪儓猶陪臣也儓亦作臺左傳僕臣臺方言南楚罵庸賤謂之田臺

畱靑日札今呼侍婢曰丫頭言頭上方梳雙髻未成人之時卽漢所謂偏也劉賔客詩花面丫頭十三四春來綽約向人時爲小樊而作花面者未開臉也

秇林伐山南史王琨防婢所生防音騷今罵防奴本此老學庵筆記漢時送葬之禮極厚武帝之葬昭帝幼弱霍光不學取金錢財物鳥獸魚鱉牛馬虎豹生禽凡百九十物盡瘞藏之又以後宮守園陵於是園妾自此始矣後世因之遂不復變白樂天有園陵妾詩讀者傷之天中記內則聘則爲妻奔則爲妾注妾之言接也聞彼有禮走而往焉以得接見於君子也說文有臯女子給事之得接於君者左傳女爲人妾妾不聘也韻會奔則爲妾奔亦辠也

丹鉛錄糓梁傳侄娣者不孤子之義一人有子三人緩帶注侄音疊娣音第侄之爲言疊也娣之爲言第【一作遞】也更疊次第禦於君也古者天子一娶九女同姓媵之易曰其君之袂不如其娣之袂良後世目兄弟之子爲侄夫男子而字從女六書之義舛矣又變疊之音而爲直何啻千里又按幹令升左傳注云侄娣者同姓媵女之稱也兄之女來媵曰侄妹來媵曰娣若兄之女不媵者但曰兄之女而不曰侄妹不從媵者但曰妹而不曰娣古人之正名審稱如此由此論之侄之字不惟不可加於男亦不可混稱於兄之女也

野客叢書說者謂古之媵猶今之從嫁者也媵送也妾送嫡而行故謂妾爲媵如女英隨娥皇事舜是也僕按公羊傳曰媵者何諸侯娶一國則二國往媵之以侄娣從侄者兄之子娣者女弟也又考毛詩正義凡送女適人者男女皆謂之媵僖五年左傳晉人襲虞執其大夫井伯以媵秦穆姬史傳稱伊尹有萃氏之媵臣是送女者𨿽男亦名媵也毛詩求爾新特由不以禮嫁故父母之家男子婦女皆無肯媵之獨自而來故謂之新特防璞江有泛序有嫡媵之說鄭引公羊諸侯一娶九女二國媵之及引昏禮注古者女嫁侄娣送之晦翁以此詩不見勞而無怨之說以序爲疑予固不敢妄議然考經傳媵特送昏之名猶喪之賵與賻史記載伊尹爲有莘媵臣古史載湯婚有莘乃以伊尹爲媵送女春秋載公子結媵陳婦於鄄與執虞公及井伯以媵秦穆姬晉將嫁女於吳齊侯使析歸父媵之伊尹公子結虞公井伯析歸父皆嘗爲媵初不言某國之女爲某國之媵妾也左氏同姓媵之異姓則否不過謂同姓至親可講餽送嫁女之禮異姓則可略也然春秋書齊人來媵與衛晉無異辭書人不書女其事甚明矧當時魯爲弱國嘗爲齊晉所淩猶恐不屑以女爲媵齊晉大國肯以女爲魯女從妾乎古有一娶九女之事與否皆不可知考之經傳斷不以妾訓媵楚辭九章云波滔滔兮來迎魚鱗鱗兮媵予晦庵注媵送也波來迎魚來送易咸封象曰咸其轉頰舌滕口說也釋文云滕達也鄭康成虞翻作媵而亦訓爲送以此證媵爲送益明爾雅曰媵將送也注逺於將之釋曰謂從行孫炎曰將行之送也卽不指爲妾公羊禘於太廟用致夫人稱姜氏貶也譏以妾爲妻脇於齊媵之先者漢志謂董仲舒以娶於楚而齊媵之脇公立爲夫人此乃漢儒之論恐因詩序而訛自後記傳所載妾媵紛然矣【累瓦篇方言媵寄也托也送也】

秕言張南軒云予嘗詳味漢文帝與南越王尉佗書其首辭曰朕髙皇帝側室子也故佗報書首亦曰老夫故越吏也文帝不以髙帝側室之子爲諱則佗敢以越吏爲嫌哉愚按禮記云妻將生子及月辰居側室夫使人日再問之注云凡生子無問妻妾皆在側室然則側室子未可便以爲妾子也孝恵帝無子呂后潛取他人子養之宮中恵帝崩呂后立少帝及諸王皆非眞孝恵子文帝云朕髙皇帝側室子若曰朕髙皇帝親子非如少帝比意佗亦以少帝諸王皆他人子心有不服故文帝明言此意以厭服之耳若以側室爲妾子則於禮記之義有妨靑史子五十三篇今存胎教一篇其首云古者胎教之道王后有身瑞七月居於蔞室當卽側室固亦王后所居也

鶴山雅言內則妻將生子及月辰居側室注側室夾室之次燕寢也疏正寢之室在前燕寢在後側室又次燕室之旁妻旣居側室妾亦當然文帝賜尉佗詔自稱側室之子正是本然非謙詞也論者誤講

丹鉛錄卲文莊云妾之於禮久矣有媵而妾者有卜而妾者卜而妾者聞命而趨不備六禮故謂之奔傳曰疲於奔命蓋言速也奔者必非滛滛而奔者謂之滛奔是故女之嫁者有二道焉有聘而嫁者有奔而嫁者愼按天文有織女王貴女須女主賤女貴女則嫡也賤女則諸侯之副宮九媵大夫之側室三歸也禮之所謂買妾奔則爲妾皆不備禮之謂也先王制禮豈不欲六禮皆備而後歸哉禮不下庶人勢也故仲春奔者不禁恐失時也荒年殺禮多昏欲繁育也許氏說文妾字從辛女之有罪者爲人妾漢緹縈上書願沒爲官婢以贖父罪此蓋秦法周之盛也決不然也周禮有女奚之條亦劉歆附會文姦以欺王莽者殆不可信王莽末年令天下奴婢贖還爲良朱子綱目亦善之豈有周公制法不如王莽乎妾字從辛蓋亦秦篆非古篆也

鶴山雅言三代嫁嫡女則娣侄媵異姓亦媵無嫁少女法並謂之妾如戴嬀生子爲宣公亦只說送歸妾疑買妾不知其姓則卜之此是後世秦漢來語左傳奔曰妾亦同此

韻語陽秋何彼穠矣之詩美王姬而作也周姬姓故皇女皆稱姬如陳嬀楚羋齊姜之類是也後世凡婦人皆稱姬誤矣南朝人士皆謂姬人如蕭綸見姬人詩所謂狂夫不妬妾隨意晚還家劉孝綽詠姬人未出詩所謂帷開見釵影動聞釧聲梁王僧擇爲姬人怨詩所謂還君與妾扇歸妾與君裘江總爲姬人怨服藥詩所謂妾家邯鄲好輕薄特忿仙童一丸藥是也

避暑錄話婦人以姓爲稱故周之諸女皆言姬猶宋言子齊言姜也自漢以來不復辧類以爲婦人之名故史記言髙祖居山東好美姬漢書外戚云所幸姬戚夫人之類固已失矣注漢書者見其言薄姬虞姬戚姬唐姬等皆妾而非後則又以爲眾妾之稱近世言妾者遂皆爲姬事之流失實每如是今謂宗女爲姬亦因詩言王姬之誤也

石林燕語古者婦人無名以姓爲名或系之字則如仲子季姜之類或繋之諡則如戴嬀成風之類各不同周人稱王姬伯姬蓋周姬姓故云而後世相承遂以姬爲婦人通稱以戚夫人爲戚姬虞美人爲虞姬自漢以來失之政和間攺公主而下名曰帝姬此亦沿習熟慣而不悟國姓自當爲嬴余嘗以白蔡魯公憚於攺作而止七修類槁葉石林燕語云云予初讀之亦謂是也諦思眞可謂燕語也夫姬固周姓亦謂婦人美稱韻防之釋也毛詩又曰彼美淑姬師古曰周貴於眾國之女所以婦人之美者稱姬若以國姓而後世傳訛則黃帝姓姬炎帝姓姜左傳𨿽有姬姜連稱之辭獨用一姜字稱婦人可乎說略陳風曰彼美淑姬可與晤言非必姬氏女秦紀呂不韋娶邯鄲姬絕美亦槪爲婦人稱也疑耀古者婦人不稱名出嫁之後卽以父母之姓爲名如春秋王姬齊姜宋子之類是也故姬者周之姓也如齊稱姜宋稱子耳後世字學不明以姬字爲女人通稱已誤漢有薄姬栗姬憲姬是又以姬爲妾矣蔡京當國攺公主爲帝姬更足掩口時公主乃趙姓旣於姬字不合豈以帝之女可爲人之妾耶宋人精於考究而當時卒無一人駁正者則爲京之權所怵也

戲瑕疑耀謂姬者周姓後世字學不明以姬字爲女人通稱耳甚似不然姬故黃帝氏姓周人孠之故春秋稱王姬諸姑伯姊並得稱焉魯爲同姓稱叔姬季姬共姬猶齊之稱姜宋之稱子陳之稱嬀秦之稱女懷嬴之類是也蓋古者婦人稱名率從其國姓而女之適人者明有所從則又繋諸國若郯伯姬杞叔姬宋蕩姬鄭季姬衛穆嬴宋穆姜之謂矣至周穆王娶盛伯之女傳曰同姓之親故稱盛姬固一說也然水經注載巫山之上帝女居焉宋玉所謂天帝之季女名曰瑤姬襄陽耆舊則稱赤帝女姚姬未行而卒葬於巫山之陽是不在周以前乎而楚非周姓文王得丹之姬滛期年不聴朝魏安釐王如姬最幸爲公子盜晉鄙兵符楚莊王立鼔鐘之間左杖鄭姬右擁越姬又左傳有秦姬燕姬胡姬陳夏姬彼何以故至漢魏而後相沿爲嬪嬙戚畹之通稱矣然則稱姬者自是美名之意在赤帝時已有之何闗後人謬戾哉竊謂今之稱姬者獨吳人爲近古蓋吳之先故姬姓也六朝三唐詩中往往稱吳姬至燕趙佳人亦並稱姬罪不在學之不明矣

兼明書宣五年左傳云鄭文公有賤妾曰燕姞而生穆公石癸曰吾聞姬姞耦其子孫必蕃姞吉人也后稷之元妃也明曰石癸所言是論姞字之義義卽當時姞從人作吉後代攺之從女若當是從女安得吉人之語乎故是從女者失其義也

讕言長語娘字俗書古無當作娘今通爲婦女之稱予觀韓魏公安陽集公中云宋宮中稱郭后爲大娘劉妃爲小娘則皇家亦如此稱之不獨民間

余氏辧林娘之爲稱少女也若古有吳娘泰娘窈娘杜秋娘之類今俗誤以爲母稱蓋母宜作娘字也

輟耕錄娘字俗書也古無之當作娘按說文頻擾也肥大也從女襄聲女良切其義如此今乃通爲婦女之稱故子謂母曰娘而世謂穏婆曰老娘女巫曰師娘都下及江南謂男覡亦曰師娘娼婦曰花娘達旦又謂曰艸娘苖人謂妻曰夫娘南方謂婦人之無行者亦曰夫娘謂婦人之卑賤者曰某娘曰幾娘鄙之曰婆娘考之風俗通漢何敞爲鬼蘇珠娘按誅亭長龔壽隋書韋世康爲絳州刺史與子弟書云況娘春秋已髙溫凊宜奉教坊記北齊時丈夫著婦人衣行歌傍人齊和云踏謡娘南史梁元徐妃與帝左右曁季江私通季江曰徐娘𨿽老尙猶多情又梁臨川王宏侵魏魏遺以巾幗歌曰不畏蕭娘與吳姥但畏合肥有韋虎謂韋睿呂僧珍也大業拾遺隋煬帝宮婢曰雅娘唐史張旭艸書見公孫大娘舞劍器而通神又武承嗣聞喬知之婢窈娘美奪取之杜工部詩耶娘妻子走相送又黃四娘家花滿蹊白樂天詩吳娘暮雨蕭蕭曲韋應物詩春風一曲杜韋娘栁子厚下殤女暮磚記始名和娘樂府雜錄張紅紅唱歌丐於市韋靑納爲姬敬宗召入宮號記曲娘又望江南曲始自朱崖李太尉鎭浙西日爲姬謝秋娘所制明皇雜錄呼白鸚鵡爲雪衣娘甘澤謡武三思晚獲一妓曰綺娘狄仁傑至遂逃壁隙中曰我天上花月之妖也樊川集杜秋娘年十五爲李錡妾錡敗入宮後坐譴歸故里又竇桂娘父良建中初爲汴州戶曹掾李希烈破汴州取桂娘去李賀集賀撰申胡子觱篥歌成翔客喜擎觴起立命花娘出幙徘徊拜客劉賔客集泰娘本韋尙書家主謳者河東記唐進士段何臥病遇妊娘畱詩而愈奇崔氏鸎鸎婢曰紅娘霍小玉傳長安中有媒氏鮑十二娘薛蒼駙馬靑衣也余媚娘敍錄陸希聲娶余媚娘媚娘約媒曰陸郎中若必得兒侍巾櫛須立誓不置側室及女奴圖經蠶神謂之馬頭娘杜陽雜編南海貢奇女盧娘娘工巧無比麗情集陳敏兄妾越娘貌美兄死遂與款狎續齊諧記齊頴寓山陰夜見前宰妾萬文娘墨莊漫錄李后主令宮嬪窅娘以帛繞腳令纎小右略舉一二不能悉載是則今之云云皆有所本然都下自庶人妻以及大官之國夫人皆曰娘子未嘗有稱夫人郡君等封贈者載考之史隋柴紹妻李氏起兵應李淵與紹各置幕府號娘子軍唐平陽公主兵與秦王定京師號娘子軍花蕋夫人宮詞諸院各分娘子位韓昌黎有祭周氏二十娘子文以此推之古之公主宮妃已與民間共稱娘子則今之不分尊卑亦有自來矣丹鉛錄南宋蕭齊崇尙佛法閣內夫娘悉令持戒麾下將士咸使誦經【見法琳辧正論】夫娘之稱本此謂夫人娘子蓋是美稱也是時北則胡後卻扇於曇獻南則徐妃贈枕於瑤光龜玆王女納於鳩摩羅什反以爲榮千金公主偶於滛毒丐僧不以爲恥後世以夫娘爲惡稱緣此東坡戲語有和尙宿夫娘相牽正上牀云陶九成乃爲罵語蓋未見六朝雜說耳

能攺齋漫錄婦女以姐爲稱說文曰嬄字或作姐古字假借也子也切近世稱女兄爲姐蓋尊之也按魏繁欽與文帝牋曰自左史妠謇姐名倡魏志曰文帝令吐防與左等於賔客之中吹笙防琴李善注云其史妠謇姐蓋亦當時之樂人以是知婦之稱姐漢魏已然矣秕言女兄曰姊字從今人作娣或作姐皆非也女弟曰娣閩人呼母曰姐不得爲女兄之稱

愛日齋叢抄史髙帝紀有武負陳丞相世家有張負絳侯世家有許負皆以爲婦人記言王媼武負則信婦人矣班書如淳注俗謂老大母爲阿負師古引劉向列女傳魏曲沃負者魏大夫如耳之母此古語謂老母爲負耳世家言戶牖富人張負索隠曰婦人老宿之稱然稱富人或恐是大夫爾予謂張負果婦人當是淸女之流亦富人也許負相者索隠引應劭注老嫗也意其負婦音同古文相通用不然馮婦固晉善士歟史注猶有異論者

史記考要髙祖記嘗從玉媼武負貰酒漢祖之母曰媼趙左師觸龍稱太后曰媼貴賤通稱也王氏之媼武氏之負負亦媼類也郭解周勃世家所稱許負亦同若陳平世家所稱張負乃男子之名

吹劍錄女以行稱者旣醉詩曰釐爾女士注云女有士行也漢列女傳捜次材行晉列女傳載循六行班姬女史箴有婦行篇然古今志婦人者止曰碑曰志未嘗稱行狀近有鄕人志其母曰行狀不知何所據

巵言今世俗語凡畫美婦人皆曰士女

桐新吳俗男子呼婦人爲女客蓋有自來宋玉髙唐賦昔者先王遊髙唐怠而晝寢夢見一婦人曰妾巫山之女也爲髙唐之客

說楛女爲陰象二女爲奻三女爲姦日女爲妟以陰掩陽之義妨防婞嫉防嫌婪媮威媿防媟嬻等字皆從女取陰私之義若訓婦人處子則背矣

野客叢書海錄碎事曰越俗以珠爲寶生女名珠娘生男名珠兒緑珠之意用此僕謂不然以女名珠者珍愛之意也如彭寵之女名女珠奇章公牛僧孺愛姬名珍珠皆珍愛之意且彭寵南陽人初非越俗也

丹鉛錄說文娃圜深目貌一曰吳楚之間謂好曰娃吳有館娃宮揚雄賦貲娵娃之珍髦師古曰美女也史記趙主父內吳廣女娃嬴孟姚徐廣引古史考云內其女曰娃此因內女之文而妄說也

彈雅女郎本是侍兒正呼亦可泛說如木蘭詞同行十三年不知木蘭是女郎是也如詳全篇詞意乃庶姓民家女非侍兒也

彈雅婦【房九切上】字俗音誤讀若務【亡遇切去】古今韻書所不收而白居易琵琶行老大嫁作商人婦上協故下協去竟是三韻雜協諸本古今無通用者則知中晚有此方俗之音亂厠於韻腳前此不然也

畱靑日札八十曰耋常珍杖於朝非人不暖杜子美詩暖老須燕玉謂燕趙美婦人如玉也【秕言云思得暖玉之杯也】說楛杜詩暖老須燕玉古詩云燕趙多佳人美者顏如玉黃平倩太史贈範遷有云燕玉從教解舉雛

藝林彚考稱號篇卷八

欽定四庫全書

藝林彚考稱號篇卷九

蓬萊知縣沈自南撰

巫優類

丹鉛錄女樂之興本由巫覡周禮所謂以神仕者在男曰巫在女曰覡巫咸在上古已有之汲冡周書所謂神巫用國觀楚辭九歌所言巫以歌舞悅神其衣被情態與今倡優何異書曰敢有恆舞於宮酣歌於室時謂巫風巫山神女之事流傳至今蓋有以也晉夏統女巫章丹陳珠二人並有國色裝服雅麗歌舞輕徊其惑人又豈下於陽阿北裏哉【今按史封襌書伊陟贊巫咸巫之興自此始】

丹鉛錄呂覽楚之衰也作爲巫音注女曰巫楚辭九歌巫以事神其女妓之始乎漢曰總章曰黃門倡然齊人歸魯而孔子行秦穆遺戎而由余去又不始於楚矣漢郊祀志祭郊畤宗廟用僞飾女伎今之裝旦也其防神甚矣

秇林伐山巫覡號曰珤眊見本艸不知其解覡音隙今滇中巫人曰朶覡【按古今注程雅問拾櫨木一名無患者昔有神巫名曰寶耗能符勅百鬼得鬼則以此爲棒殺之世人相傳以此木爲眾鬼所畏競取爲器以卻壓邪鬼故曰無患也】丹鉛錄元結集諧臣顐官顐當作諢卽撮科打諢也畱靑日札今人看街坊雜戲塲曰社夥蓋南宋遺風也宋之百戲皆以社名如雜劇曰緋綠社蹴毬曰齊云社唱賺曰遏云社行院曰翠錦社撮弄曰云機社之類詳見武林舊事夥者方言凡物盛而多也或作社火言如火然一烘【音哄】卽過也宋之皷板曰衙前一火和顧二火又逐賊被傷全火見宋幹徳詔中

丹鉛錄教坊家有部有色部有部頭色有色長元周伯淸訛呼部頭爲務頭可笑也部如法部胡部之類色如雜劇色觱篥部舞旋部防軍色之類諸色以雜劇色爲首雜劇用四人或五人末泥色主張引戲分付副淨色發喬副末色打諢又或添一人裝孤老其吹曲破斷送者謂之把色見宋人灌園古杭夢遊錄

雲麓漫抄近日優人作雜班似雜劇而簡略金人官制有文班武班若毉卜倡優謂之雜班每宴集伶人進曰雜班上故流傳作此

楊公筆錄俳優弄參軍段安節云始自後漢館陶令石耽有贓犯孝和帝惜其才免罪每宴樂卽令白衣夾衫命優伶戲弄辱之經年乃放後爲參軍掾唐開元中有李仙鶴善此戲明年特授韶州同正參軍

復齋漫錄薛能贈吳姬詩樓臺重疊滿天云殷殷鳴鼉世上聞此日楊花初似雪女兒絲管弄參軍本朝張景景徳三年以交通曹人趙諌升爲房州參軍景爲屋壁記略曰近制州縣參軍無員數無職守悉以曠官敗事違戾政教者爲之凡朔望饗宴使與焉若處人一見之必指曰參軍也嘗爲其罪矣至於倡優爲戲亦假而爲之以資玩戲況眞爲者乎宜爲人之輕視又將狎而侮之大略如此予按樂府雜錄戲弄參軍始自漢館陶令石耽有贓犯和帝惜其才免罪每宴樂令衣白夾衫命優伶戲弄辱之經年乃放後爲參軍自漢已然矣不始於唐世也又五代王建時王宗侃謫受維州司戶參軍曰要我頭時斷去誰能作此措大官俳優弄爲參軍戲瑕肅宗防於宮中女優弄假戲有緑衣秉簡爲參軍者天寶末蕃將阿布恩伏法其妻配掖庭因樂工令爲參軍之戲公主諌以爲不可遂罷戲而免阿布恩之妻此因話錄所載甚詳故唐人薛能有詩此日楊花飛似雪女兒弦管弄參軍可證女優裝束矣乃陶宗義撰輟耕錄直以參軍爲後世副淨據雲開元中黃幡綽張野狐善弄參軍然則戲中孤酸皆可名參軍也豈必副淨爲之哉按弄參軍者漢和帝免館陶令石耽罪每防樂令衣白夾衫命優伶戲弄辱之終年乃放後爲參軍戲所由始矣

楊公筆錄傀儡子蓋始於周穆王時工人偃師之作段安節乃雲起於漢髙平城被圍陳平祕計

涪翁雜說傀儡戲木偶人也或曰當書魁礨蓋象古之魁礨之士彷佛其言行也

說原傀儡子起漢祖平城之圍陳平知冒頓妻閼氏妬忌造木偶人運機闗舞埤間閼氏見之慮冒頓納之遂退軍後人番爲戲具吞劍走索伎倆之奇者也俗名傀儡爲郭禿蓋當時有姓郭而病禿者滑稽調戲故後人爲其象以呼爲郭禿爾

侯鯖錄唐梨園子弟以置院近於禁院之梨園也女妓人宜春院謂之內人亦曰前頭人謂在上前也骨肉居教坊謂之內人家有請俸其得幸者謂之十家故鄭嵎津陽門詩云十家三國爭光輝是也家𨿽多亦以十家呼之三國謂秦韓虢國楊氏三大夫人也

演繁露開元二年宗以太常禮樂之司不應典優倡雜樂乃更置左右教坊以教俗樂命左右驍衛將軍範及爲之使又選樂工數百人自教法曲於梨園謂之皇帝棃園弟子至今謂優女爲弟子命伶魁爲樂營將者此其始也

胡氏筆叢優伶戲文自優孟抵掌孫叔實始濫觴漢宦者脂粉侍中亦後世裝旦之漸也魏陳思傅粉墨堆髻胡舞誦俳優小說𨿽假以逞其豪俊爽邁之气然當時優家者流裝束可槪見而後世所謂副淨等色有自來矣唐淨制如霓裳等舞度數至多而名號裝東不可深考樂府雜錄開元中黃幡綽張野狐善弄參軍參軍卽後世副淨也【見輟耕錄】範傅康上官唐卿呂敬遷三人弄假婦人假婦人卽後世裝且也至後唐莊宗自粉墨稱李天下大率與近世同特所搬演多是雜劇短套非必如近日戲文也【觀安節樂府雜錄稱假婦人則知唐時無旦名也】

秕言樂府雜錄云範傅康上官唐卿呂敬僊等三人弄假婦人今梨園中所謂旦者也又云引歌舞有郭郎者髮正禿善優笑閭裏呼爲郭郎凡戲場必在俳兒之首今梨園開場末也

名義考今角戲有生旦丑淨之名常求其義而不得偶思樂記及優侏儒獶雜子女注謂俳優雜戲如獼猴之狀乃知生狌也猩猩也山海經猩猩人面豕身聲似小兒啼旦狚也猵狚也莊子猨猵狚以爲雌淨猙也廣韻似豹一角五尾又云似狐有翼醜狃也廣韻犬性驕又狐貍等獸迹謂俳優之人如四獸也所謂獶雜子女也末猶末厥之末外猶員外之外【獶音撓獼音迷猩音生猵音篇狚音旦猙音靜】胡氏筆叢凡奇以戲文爲稱也無往而非戲也故其事欲謬悠而亡根也其名欲顚倒而亡實也反是而求其當焉非戲也故曲欲熟而命以生也婦宜夜而命以旦也開始事而命以末也塗污不潔而命以淨也凡此咸以顚倒其名也中郎之耳順而壻卓也相國之絕交而娶崔也荊釵之詭而夫也香囊之幻而弟也凡此咸以謬悠其事也繇勝國而迄國初一轍近爲奇者若良史焉古意防矣【古無外與醜蓋醜卽副淨外卽副末也】

胡氏筆叢今優伶輩呼子弟大率八人爲朋生旦淨丑副亦如之【外卽副末醜卽副淨】元院本止五人故有五花之目一曰副淨卽古之參軍也一曰副末又名蒼鶻蒼鶻可擊羣鳥猶副末可打副淨一曰末泥一曰孤裝見陶氏輟耕錄而無所謂生旦者蓋院本與雜劇不同也元時雜劇且有數色所謂裝旦卽今正旦也小旦卽今副旦也以墨防破其面謂之花旦今惟淨醜爲之而元時名妓咸以此取稱【如荊堅堅孔十金顧山山天然秀珠簾秀李嬌兒類】又妓李嬌兒爲溫柔旦張奔兒爲風流旦蓋勝國雜劇裝旦多婦人爲之也【元花旦必與今淨醜迥別故妓人多爲之末泥孤裝未知類今何色當續考之】

胡氏筆叢宋世雜劇名號惟武林舊事足徴每一甲有八人者有五人者八人者有戲頭有引戲有次淨有副末有裝旦五人者第有前四色而無裝旦蓋旦之色目自宋已有之而未盛至元雜劇多用妓樂而變態紛紛矣以今億之所謂戲頭卽生也引戲卽末也副末卽外也副淨裝旦卽與今淨旦同蓋雜劇卽奇具體但短局未舒耳元院本無生旦者院本僅供調笑如唐弄參軍之類與歌曲無大相闗也

胡氏筆叢樂府雜錄云蘇中郎後周士人蘇葩嗜酒落魄自號中郎每有歌場輒入獨舞今爲戲者著緋戴帽面正赤蓋狀其醉也又有踏揺娘羊頭渾脫九頭獅子弄白馬益錢以至尋撞跳丸吐火吞刀旋槃筋斗悉屬此部又教坊記云踏揺娘者北齊有人姓蘇防鼻實不仕而自號爲郎中嗜飲酗酒每醉輒毆其妻妻衘悲訴於鄰里時人弄之丈夫著婦人衣徐步入行歌每一疊旁人齊聲和之云踏揺和來踏揺娘苦和來以其且步且歌故謂之踏揺以其稱寃故言苦及其夫至則作歐鬭之狀以爲笑樂今則婦人爲之按此二事絕類豈本一事耶然雜錄又有踏揺娘等不可深曉觀此唐世所謂優伶雜劇裝服節套大略可見宋之雜劇蓋已若斯元院本但有詞無曲故詞第屬之歌人此類以供戲弄而已至元人曲詞大興凡諸雜劇皆名曲寓焉而教坊名妓亦多習之淸歌妙舞悉是中唐宋諸詞殆於盡廢又一變而贍縟遂爲南之戲文而唐宋所謂雜劇至元而流爲院本今教坊尙遺習僅足一笑云

胡氏筆叢楊用修云漢郊祀志優人爲假飾妓女蓋後世裝旦之始也然未必如後世雜劇戲文之爲緣其郊祀皆奏樂章未有歌曲耳

胡氏筆叢元雜劇中末卽今戲文中生也考鄭徳輝倩女闗漢卿竇娥皆以末爲生此外又有中末蓋卽今之外耳然則靑樓集所稱末泥卽生無疑今西廂記以張珙爲生當是國初所攺或元末琵琶等南戲出而易此名觀闗氏所撰諸雜劇緋衣夢等悉不立生名他可例矣靑樓集又有駕頭恐卽引戲之稱俟考

猥談生淨旦末等名有謂反其事而稱又或托之唐莊宗皆謬云也此本金元闤闠談吐所謂鶻伶聲今所謂市語也生卽男子旦曰裝旦色淨曰淨兒末曰末尼孤乃官人卽其土音何義理之有太和譜略言之詞曲中用土語何限亦有聚爲書者一覽可知

代醉編唐人有小詞門外猧兒吠知是蕭郎至剗襪下香階寃家今夜醉扶得入羅幃不肯脫羅衣醉則從他醉猶勝獨睡時今人男女有情者必稱寃家至於因緣則每稱惡因緣陶學士郵亭詞是也寃家字意其來亦久如闗雎詩窕淑女君子好仇曰怨偶曰仇君子好匹而借怨偶爲義意可見已筆之以發一笑

葦航紀談作詞者流多用寃家爲事初未知何等語亦不知所出後因閱煙花說有云寃家之說有六情深意濃彼此牽系寧有死耳不懷異心此所謂寃家者一也兩情相系阻隔萬端心想魂飛寢食俱廢此所謂寃家者二也長亭短亭兩岐分袂黯然銷魂悲泣良苦此所謂寃家者三也山遙水逺魚雁無憑夢寐相思柔腸寸斷此所謂寃家者四也憐新棄舊辜恩負義恨切惆悵怨深刻骨此所謂寃家者五也一生一死觸景悲傷抱恨成疾迨與俱逝此所謂寃家者六也語𨿽鄙俚亦余所樂聞耳

疑耀今世諢語宿娼客曰孤老世多不解其語余閱要雅遊壻曰婟嫪婟胡故切嫪力到切皆戀惜意因憶史記秦始皇母后所幸曰嫪毐者正義云嫪躬到反毐酷攺反索隠云嫪姓毐名漢書注嫪氏出邯鄲王邵云賈侍中說秦始皇母與嫪毐滛坐誅故世人罵滛曰嫪毐廣韻亦云毐者無行之稱也則非名矣今之呼遊壻爲婟嫪也其起於毐耶是嫪毐非姓名而索隠及漢書似誤矣

名義考呂不韋乃求大陰人嫪毐以其陰闗桐輪而行以啗太后拔其須眉爲宦者相皆曰嫪毐說文釋毐引嫪毐索隠謂士罵滛曰嫪每皆非也嫪婟也毐士無行也嫪毐二字本不相承嫪當作摎從手廣韻摎居尢切姓也卽索隠亦以爲姓孔叢子子順謂魏王曰今秦四境之內執政以下固曰與嫪氏乎與呂氏乎可見蓋大陰人姓摎無行故曰摎毐猶朱邑稱魏倩也有謂爲劉伯莊者摎與劉同音誤作劉也【嫪音澇毐音藹摎音劉】名義考俗謂娼曰表子私倡者曰夃老表對裏之稱表子猶言外婦夃秦以市買多得爲夃蓋負販之徒夃老猶言客人【夃音孤】

名義考方言謂賊爲防防婆猶賊婆也營妓古以待軍之無妻者營婦猶軍婦也不正也拉俗謂一拉拉姑猶不正之婦也【音歪】

老學庵筆記唐以來謂妓曰酒糾蓋謂錄事也相臺之東有錄事巷以爲朱梁時名妓崔小紅所居

輟耕錄今以妓爲官奴卽官婢也周禮天官酒人奚三百人注今之侍史官婢

鑑戒錄蜀人皆呼營妓爲女校書故胡曾有詩贈薛濤云萬里橋邊薛校書枇杷花下閉門居掃眉才子知多少管領春風總不如按氏謂濤以武元衡奏授校書此無稽語也

畱靑日札私科子雞雉所乳曰窠卽科也晏子春秋殺科雉者不出三月蓋言官妓出科私娼不出科如乳雞也又老妓名鴇子一作防防似大鴈無後趾虎文性羣居如鴈自然有行列連蹄不樹止俗呼獨豹老妓性行似之

詢芻錄古優女曰娼後稱娼之老婦曰保考之鯧魚爲眾魚所滛鴇鳥爲眾鳥所滛相傳老娼爲鴇意出於此龜因娼而得名也卽蛇與龜交而雄畏避之故曰靑箱雜記春秋左氏傳稱三叛人以土地出求食而已賤而書名蓋甚之則以其無亷恥之至也故今倡家謂之求食蓋本乎此

嘉話錄隋末有河間人皻鼻酗酒自號郎中每醉必歐擊其妻妻美而善歌每爲悲怨之聲輒揺頓其身好事者乃爲假面以寫其狀呼爲踏揺娘今謂之談娘核則蘇五奴妻善歌舞有姿色能弄踏揺娘有邀迓者五奴輒隨之前人欲其速醉多勸其酒五奴曰但多與我錢𨿽喫防子亦醉不須酒也今呼鬻妻者爲五奴自蘇始

五雜組左傳旣定爾婁豬盍歸吾艾豭艾豭者牽牡豕以行滛者也方言云燕朝鮮之間謂之豭闗東謂之詩一發五豭是也故以男子之滛於他室者名之秦始皇防稽碑作寄豭今人以妻之外滛者目其夫爲烏蓋不能交而縱牝者與蛇交也於官者爲樂戶又爲水戶國初之制緑其巾以示辱蓋古赭衣之意而今無矣然裏閈尙以緑頭巾相戲也

七修類槁吳人稱人妻有滛污者爲緑頭巾今樂人朝制以碧緑之巾裹頭意人言擬之此也原唐史李封爲延陵令吏人有罪不加杖罰但令裹碧緑巾以辱之隨所犯之重輕以定日數吳人遂以著此服爲恥今吳人罵人妻有滛行者曰緑頭巾及樂人朝制以碧緑之巾裹頭皆此意從來但又思當時李封何必欲用緑巾及見春秋時有貨妻女求食者謂之娼夫以緑巾裹頭以別貴賤然後知其來已逺李封亦因是以辱之今則加於樂人耳

丹鉛類北齊許散愁自少不登孌童之牀不入季女之室水經注孌童丱女弱年崽子崽音宰選詩肆呈窕容路曜便娟子皆指孌童之屬也阮籍詩昔日繁華子安陵與龍陽

名義考歌童俗謂之小幼柔曼溢於女徳或謂能侑飲爲小侑不知幼之名有自來卽漢所謂孺也髙之籍孺恵之閎孺皆以婉媚與上起臥籍閎其名孺則幼小而可親慕也三風頑童亦是此輩

藝林彚考稱號篇卷九﹤子部﹐雜家類﹐雜考之屬﹐藝林匯考__稱號篇﹥

欽定四庫全書

藝林彚考稱號篇卷十

蓬萊知縣沈自南撰

諢名類

余氏辧林英雄二字世多用而不觧其義蓋艸之精秀者爲英獸之特羣者爲雄是故聰明秀出之士方可謂之英膽力過人之士方可謂之雄一人而文武茂異者兼之卽能豪俱獸名亦此義

丹鉛錄司空王昶與東宮官書王威明風韻遒上神峯標暎千里絕迹百尺無枝實俊人也杜少陵詩淮海維揚一俊人本此正楊梁書曰王規卒皇太子出臨哭與湘東王令曰威明昨宵奄復殂化甚可痛傷其風韻云云斯實俊民也云云俱往之傷信非虛說此梁簡文令也今曰司空王昶見三國誌何氏語林作昭明誤戰國防趙武靈王云服奇而志滛是鄒魯無奇行也俗僻而民易是吳越無俊民也考此所引乃南史中莭文避唐諱攺民作人安得子美之詩爲出此耶江淹雜體詩朱黻咸髦士長纓皆俊人則又前於簡文矣

容齋三筆秀才之名自宋魏以後實爲貢舉科目之最而今人恬於習玩每聞以此稱之輒指爲輕已因閱北史杜正元載一事云隋開皇十五年舉秀才試策髙第曹司以策過左僕射楊素素怒曰周孔更生尙不得爲秀才刺史何忽妄舉此人乃以防抵地不視時海內惟正元一人應秀才曹司重以啟素素志在試退正元乃使擬相如上林賦王褒聖主得賢臣頌班固燕然山銘張載劍閣銘白鸚鵡賦曰我不能爲君住宿可至未時令就正元及時並了素讀數徧大驚曰誠好秀才命曹司錄奏蓋其重如此又正元弟正藏次年舉秀才時蘇威監選試擬賈誼過秦論尙書湯誓匠人箴連理樹賦幾賦弓銘亦應時並就文無防竄然則可謂難矣唐書杜正倫云隋世重舉秀才天下不十人而正倫一門三秀才皆髙第乃此也

書正誤常談考誤世稱靑衿之士曰秀才士子聞之尙若以爲輕已者按北史杜正元隋開皇十五年舉秀才試防髙第不知秀才非始於隋也晉書王祥年垂耳順始舉秀才除溫令則秀才之舉行於西晉史記賈誼年十八以能誦詩屬書聞於郡中吳廷尉爲河南守聞其秀才召置門下甚幸愛則秀才之名著於西漢丹錄趙武靈王論胡服云俗辟民易則是吳越無秀才也秀才之名始此後再見於賈誼六朝遂以此爲取士之科名云正陽云史記吳越無秀才也戰國策吳越無俊民也俱無秀才字

資暇錄代稱士流爲醋大言其峭醋而冠四人之首一說衣冠儼然黎庶望之有不可犯之色犯必有驗比於醋而更驗故謂之焉或云往有士人貧居新鄭之郊以驢負醋巡邑而賣復落魄不調邑人指其醋馱而號之新鄭多衣冠所居因總被斯號亦云鄭有醋溝士流所家其在溝之東尢多甲族以甲乙敍之故曰醋大愚以爲四說皆非也醋宜作措止言其能舉措大事而已余氏辧林今俗嘲士人曰酸亦誤措爲醋之意乎胡氏筆叢世謂秀才爲措大元人以秀才爲細酸倩女離魂首折末扮細酸爲王文舉是也細酸字靣僅見此今俗尙有此稱

五雜組今人以秀才爲措大措者醋也蓋取寒酸之味而婦人妒者俗亦謂之喫醋不知何義

鼠璞摭言載唐進士賜燕曲江置團司年最少爲探花郎本朝胡旦榜馮拯爲探花太宗賜詩曰二三千客裏成事七十四人中少年蔡寛夫詩話亦言期集擇少年爲探花是杏園賞花之防使少年者探之本非貴重之稱今以稱鼎魁不知何義東軒筆錄謂期集選年少三人爲探花使賦詩熈寧余中爲狀元乞罷宴席探花以厚風俗從之恐因此訛爲第三人【故事只有狀頭狀頭之下有探花狀頭以文探花以少太宗賜馮拯探花詩云云俗狀頭雙花榜眼單花第三無花借狀頭一枝非是】

碧湖雜記東坡老饕賦蓋文章之逰戲耳按左氏縉雲氏有不才子貪於飲食冒於貨賄侵欲崇侈不可盈厭聚斂積實不知紀極不分孤寡不卹窮匱天下之民以比三凶謂之饕餮說文曰貪財爲饕貪食爲餮然則東坡之賦當作老餮爲是【辧物志按三才圖防饕餮惡獸也貪食則然財何有焉】余氏辧林饕餮音叨貼羊身人靣目在腋下虎齒人爪音似嬰兒食人未咽自嚙其足鼎象常有此物山海經謂之麅鴞郭璞云卽貪婪也則饕餮夲是一物何左傳杜預注分貪財爲饕貪食爲餮也東坡食賦不名老餮而名老饕正得此義

示兒編文公十八年縉雲氏有不才子貪於飲食冒於貨賄天下之名以比三凶謂之饕餮杜曰貪財爲饕貪食爲餮故孫仲益競與詹及甫書曰晉侯被兵之後復用吏饕謂吏之貪財者也及觀北史明帝朝獲禿鶖於宮內遂養之崔光曰此卽詩有鶖在梁解云禿鶖貪婪之鳥野澤所育不應入於殿庭況饕餮之禽必借魚肉菽麥稻梁之養豈可畱意於醜形惡聲哉老杜麂詩曰衣冠兼盜賊饕餮用是須趙彥材云言衣冠之人行如盜賊惟知饕餮而已故使人多害生物以充庖正在斯須之間焉則是崔杜以二字爲貪食之謂初無別也至東坡賦老饕又直以饕之一字爲貪食雲山海經又以饕餮爲獸名則必貪惏之獸也

名義考帝鴻氏有不才子曰渾沌少昊氏有不才子曰窮奇顓頊氏有不才子曰檮杌縉雲氏有不才子曰饕餮謂之四凶按帝鴻氏繼黃帝而爲君縉雲氏帝鴻氏之子與少昊俱去舜三百餘嵗顓頊亦去舜三百餘嵗四凶何若是之壽耶必四氏之後有若人耳非子也渾沌驩兜也窮奇共工也檮杌鯀也饕餮三苗也訓者謂渾沌爲不開通窮奇爲其行窮其好奇檮杌爲頑凶無疇匹貪財爲饕貪食爲餮不知窮奇獸名狀如牛蝟毛音如嘷狗食人人鬭乃助不直者饕餮獸之嗜食者古者象於彜鼎以爲食戒渾沌水不通也檮杌斷木也四凶有似於四者因以目之

暖妹由筆今人誣罔指人者爲事推無者得物不認者皆名爲賴老泉諡法辧論中有曰賴者注謂不悔前過曰賴卽此字

丹鉛錄史記始大人常以臣無賴賴利也無利入於家也或曰江湖之間謂小兒多詐而狡猾爲無賴

畱靑日札黃庭堅以不飲酒者爲惡客故云破卯扶頭把一杯燈前風味喚仍回髙陽社裏如相訪不用閒攜惡客來元次山以非酒徒卽爲惡客故云將船何處去送客小回南有時逢惡客還家亦少酣予以爲不能詩者亦當名之曰惡客蓋皆敗人淸興故也

羣碎錄元結以不飲者爲惡客後人以痛飲者爲惡客畱靑日札忙人忙從心從亡忘亦從心從亡但有傍正之不同人心健忘則忙矣列子宋有病忘者家語魯有大忘者孔子謂顏淵曰吾與汝忘是皆心安而善忘者若有心而偏則甚忙矣

畱靑日札閒人閒之爲義或曰月到門庭方是閒也古皆從日與間同其音稍異耳顧有孝曰兩間間字亦從月不從日與閒同此云古皆從日者俗書也

畱靑日札世稱市井之刁惡者爲市虎當作虣與暴同周禮司虣掌憲市之禁令禁其鬭囂者與其虣亂者出入相陵犯者以屬遊飲食於市者若不可禁則而僇之

畱靑日札春秋步兵曰徒兵徒步也漢鄒陽令吳楚之王練諸侯之兵敺白徒之眾師古曰白徒言素非軍旅之人若今言白丁也又白捕白役皆此意也

畱靑日札凡輕僄挑達少年曰趫才趫緣木走也唐宿衛有號趫才者以處飛騎漢公孫東閣有翹材館以延文學之士

名義考說文翹尾長毛也又翹翹髙也翹材者猶言長才髙才也

老學庵筆記晉語兒人二字通用世說載桓溫行經王大將軍墓望之曰可兒可兒蓋謂可人爲可兒也故晉書及孫綽與庾亮牋皆以爲可人又陶淵明不欲束見鄕裏小兒亦是以小人爲小兒耳故宋書云鄕裏小人也

臆乘如晉王惇曰可兒司馬曰犬子唐白居易侄曰羅兒兒皆是小字也後漢賈復稱其子曰大宛兒崔暹曰癩兒人稱者漢東方朔曰偸桃小兒蜀譙周曰長兒晉王衍呼裴逸曰白眼兒山濤稱王衍曰寧馨兒後魏長孫業諸子曰鐵小兒防曰聖小兒唐楊儉蘇特曰黃靣兒五季李業曰僂羅兒李信曰牧羊兒乃皆兒稱也

錢氏私誌燕北風俗不問士庶皆自稱小人然小人有母皆嘗小人之食小人之稱其來古矣

宜齋野乘小人二字見於左傳若小生則漢書朱云小生欲相吏耶張禹新學小生皆是責人之語若自稱小生則始於唐韓退之與孟東野寄孟幾道聯句云小生何足道又酬司馬盧四兄云夫院長望秋作云嗟我小生值彊伴又呂和叔渭海昏集序云不逺數千里授簡小生

畱靑日札淮陰惡少年漢昭發惡少年戍遼東卽所謂無賴子弟也荀子曰無亷恥而嗜乎飲食可謂惡少者也唐李勣少年時自稱無賴賊又唐初艸賊號無端兒老學庵筆記麻姑王方平曰吾子不戲作狡獪事蓋古語謂戲爲狡獪列異云北地書小女折茯作防以狡獪事也今閩人謂兒戲爲狡頑蓋本於此或以姦猾爲狡獪則失之

七修類藳今人見人家子弟性𨿽聰明而外似能事所爲實非名曰敗子殊不知乃是稗艸之稗蓋似苗而非苗也寶積經說僧之無行者曰譬如麥田中生稗子其形不可分別是也

沈譚笨音奔去聲粗率也晉書豫章太守史籌肥大時或目爲笨伯宋書王微亦有粗笨之語朱子語錄云諸葛亮只是笨不知笨字乃書作盆而以音發之畱靑日札李太白送魏萬詩五月造我語知非儓儗人今人或作獃騃吳儂相戲謂曰獃罵人曰蜜浸阿獃回回俗老人捨身蜜浸而死百年後得之可爲藥故曰蜜人番言木乃伊是也

西溪叢話杜甫送髙三十書記云觸熱向武威程曉三伏詩云今世褦襶子觸熱到人家據炙轂子云褦襶笠子也集韻褦音柰襶音戴二字不曉事也

蓬窻續錄褦襶涼笠也以竹爲胎防以帛暑時戴之以遮日程曉伏日詩今世褦襶子觸熱到人家今暑中謁客稱褦襶其不曉事者亦稱褦襶

畱靑日札郭璞贊竫人小人也漢武東郡送人長七寸名曰巨靈

輟耕錄嘗見人戲呼一嘩訐者爲鄧思賢初不可曉後讀筆談始得其說云世傳江西人好訟有一書名鄧思賢皆訟牒法也其始則教以侮文侮不可得則欺誣以取之欺誣不可得則求其罪刼之蓋思賢人名也人其術遂以名書村校中往往以授生徒

餘冬序錄三國曹操呼孫策爲猘兒闗羽罵孫權使爲狢子唐代宗以孚名賀知章子蓋戲其爲爪子也爪借音爲獠今人以鄕俗諢名相稱謂爲謔同此

江鄰幾雜誌防俗呼野人爲沙塊未詳其義士大夫亦頗道之永叔戲長文賢良之選旣披沙而揀金吳頗憾之遷怒於原父云云某沙於心不沙於靣君侯沙於靣而不沙於心愈怒馬又嘗戲馬遵舊日沙而不哨如今哨而不沙

餘冬序錄世俗謂言行不顧者爲無行止所謂有行止者有行義之人也昔人嘗有污人行止之言矣按行止字義當是禮節之稱詩曰人而無止曰客止可觀凡此所謂止者皆行止義也

畱靑日札今冬筍之己透風有毛者曰貓兒頭又言人之幹事不漧淨者曰貓兒頭亦曰貓兒頭生活此起於元元時新官出京而貧者有人應付盤纒卽同去到任就與管事謂之貓兒頭蓋言如筍之只好在土中一出頭來人不貴重也又如貓然其頭𨿽似虎而人不畏也今人呼罵達官家人亦曰貓頭

畱靑日札今言官府貪污失操守者曰放手松後漢書殘吏放手蓋以貪縱爲非者曰放手也又錢財入手曰齩手蓋言如蛇狗之咬手而不可放脫也其過付官吏贓者曰統手蓋言內外一體如猿猴之統臂也

畱靑日札今罵人之姦狡者曰滑賊言其光滑姦詐也當作猾賊史記項羽爲人僄悍猾賊是也前漢書作禍賊左傳無助猾賊方言小兒多詐謂之狡猾又滑猾通音亂也說文滑利也蓋滑言如水之滑澑猾言如犬之黠惡也

投甕隨筆今人詈人之桀猾不循理者曰雜種按晉書前燕載記贊曰蠢玆雜種奕世彌昌雜種二字見此春風堂隨筆世目薄行人爲沒前程此語亦有所自柳子厚作非國語人以爲子厚平生作文得國語最深因知其短長而持之故謂子厚爲沒前程

希通錄漢昌邑王賀淸狂不惠注如今白癡也僕謂以淸狂對白癡字亦新後讀左氏傳成十八年周兄無慧蓋世所謂白癡則知師古之注本於杜預恵慧字異而意同

演繁露古字不拘偏傍多借同聲用之漢志疇人疑籌人也從算歷言之比疇列之疇於義爲徑

疑耀今京師勾闌中諢語言紿人者皆言黃六餘初不解其義後閱一小說乃指黃巢兄弟六人巢爲第六而多詐故詐騙人者爲黃六也

後山詩話昔之黠者滑稽以玩世曰彭祖八百嵗而死其婦哭之慟其鄰里共解之曰人生八十不可得而翁八百矣尙何尢婦謝曰汝輩自不諭爾八百死矣九百猶在也世以癡爲九百謂其精神不足也又曰令新視事而不習吏道召胥魁具道笞十至五十及折杖數令遽止之曰我解矣笞六十爲杖十四耶魁笑曰五十尙可六十猶癡耶長公取爲偶對曰九百不死六十猶癡愛日齋叢抄陳無已云世人以癡爲九百謂其精神不足也項平甫家說云注司業言九百艸書喬書也朱彧可談云靑州王大夫爲詞鄙俚每投獻當路以爲笑具季父爲靑祿王亦與詩他日季父見其子謝之其子曰大人九百亂道玷瀆髙明蓋俗謂神气不足者九百豈以一千卽足數耶以書釋之不若陳朱之說通予讀張平子西京賦云小說九百本自虞初注者爲小說九百篇本虞初著又曰九百四十三篇言九百舉大數也漢志云小說家者流蓋出於稗官街談巷語道聴塗說者之所造也如淳曰街談巷說其細碎之言也俗豈云九百或取諭細碎之爲者俚語夲於史錄固有矣故漫記之東坡作文字中有一條以彭祖八百嵗其父哭之以九百者尙在李方叔問東坡曰俗語以憨癡駘馱爲九百豈可筆之文字間乎坡曰子未知所據耳張平子西京賦云乃有祕書小說九百蓋稗官小說凡九百四十三篇皆巫醫厭祝及里巷之所傳言集爲是書西漢虞初洛陽人以其書事漢武帝出入騎從衣黃衣號黃衣使者其說亦號九百吾言豈無據也方叔後讀文選見其事具文選注始嘆曰坡翁於世間書何往不精通耶近見雜說載此乃知前輩考證無所不至

名義考山谷集防苴泥不也中州人謂蜀人不遵軌轍曰川防苴防郎假切苴音鮓考韻書無防苴有防防防盧下切讀若喇防除瓦切讀若鮓當作防防爲是山谷亦未深考也

名義考今人稱輕俊者率曰風流南史王儉曰江左風流宰相

湘素雜記漢書薛廣徳云溫雅有醖借顏師古注云醖言如醖釀也借言有所薦借也醖於問切借才夜切或用蘊字而蘇鶚演義云蘊借者人雅度之稱也蘊者蓄也借者籍也籍者積也言蓄美積徳之謂陸賈云聲名籍甚謂積累聲名之多也或曰聲名借甚謂狼籍甚盛也蘇鶚解狼藉者物雜亂之貌言狼臥起遊戲多籍其艸艸皆雜亂遂成狼藉之名借爲籍者遂其語順也

五總志魏天寶間謂客指蘊借爲潦倒宋武帝舉止行事以劉穆之爲節度此非蘊借潦倒之士耶而後世以潦倒爲不偶之人誤矣

貢父詩話今人呼禿尾狗爲厥尾衣之短後者亦曰厥故歐公記陶尙書詩語末厥兵則此兵正謂末賊爾【末厥對卑凡字】

秇林伐山檐賤士見晉書葦庵漁父見廣異記湘煙錄魏收有庯峭難爲之語人多不知其義文潞公以問蘇子容子容曰向聞之宋元憲云事見木經蓋梁上小柱取其有曲折之勢耳就乃用此事作詩爲謝曰自知伯起【魏収字】難痡峭不及淳於善滑稽齊魏間以人之有儀矩可喜者則謂之庯峭集韻曰庯庩屋不平也庯奔模切庩同都切庩卽屠蘇義同今造屋勢有曲折曰庯峭俗有轉語爲波峭

希通錄俚談以不可用爲不中用自晉時已有此語左傳成二年郤子曰克於先大夫無能爲役杜預注不中爲之役使

致虛雜爼今人以人性不爽利者曰溫暾湯蓋言不泠不熱也溫暾二字唐詩常用

大頭蝦說客問鄕譏不能儉以取貧者曰大頭蝦父兄憂子弟之奢靡而戒之亦曰大頭蝦何謂也予曰蝦有挺須瞪目首大於身集數百尾烹之而未能供一啜之羮者名曰大頭蝦甘美不足丰乎外餒乎中如人之不務實者然鄕人借是以明譏戒義取此與

丹錄官有憒憒於臨事士有藐藐於臨文世皆目之曰�濁虫此古語也周禮有壺涿氏掌除水虫涿音濁是其證也宋史呂端作糊塗朱子語類作鶻突丹錄揚子法言注引呂氏春秋蚛蚛出放光虫食物也今人曰儚蚛

丹鉛錄亰師俚語目形容短矮曰遳文選有遳脆之語唐書王伾形容遳陋通鑑音義作七禾切

丹鉛錄廬本切疃行無亷隅也俗戲體肥者爲子

丹鉛錄氀毼本夷人服名上音兜下音達今人謂性劣者爲氀毼

說楛當家卽監奴也王建詩不是當家頻向說

說楛防防多須也左傳於思於思棄甲復來於當是不之譌

說楛臄齶口上曰臄下曰函齒內肉爲齶外爲齗說楛誇毗體柔也籧篨口柔也戚施一作施靣柔也戚施說文作一云籧篨今言囤子今言蝦蟇皆以物形人之醜態也

藝林彚考稱號篇卷十

欽定四庫全書

藝林彚考稱號篇卷十一

蓬萊知縣沈自南撰

諢名類

刋謬正俗西徵賦云懷夫蕭曹邴魏之相辛李衛霍之將云云至於終童山東之英妙賈生洛陽之才子皆美其立加於朝著名當時音鳯恭顯之任勢也乃燻灼四方震耀都鄙而死之日曽不得與夫十餘公之徒齒此言王音王鳳宏恭石顯之徒身沒之後考其名行乃不得與蕭曹終賈之卒徒奴齒潘生所以深鄙賤其人示貶抑之甚也後之讀者不詳其意但言不得與十餘公之屬爲齒乃謂齒爲齊防之義謝朓宣城郡詩曰羣龍難齒豈非僻謬按若但言音防不如蕭曹輩安足以明激勸乎且齒之言未爲典故安所取詳刋謬正俗茍且者媮合之稱所以行無亷隅不存徳義謂之茍且而今之流俗便謂無恥之人行類豬狗每爲方幅則呼茍爲犬且更以戲弄耳

刋謬正俗鄙人或問曰愚陋之人謂之鄙人何也答曰本字作否否者蔽固不通之稱爾音與鄙同詩云嗚呼小子未知臧否匪靣命之言提其耳臧者善也否者惡也故以相對書云否徳忝帝位而司馬子長撰史記攺否爲鄙以其言同故用鄙字自爾已來因曰鄙人又問曰鄙非邊鄙之謂耶美好者謂之都言習京華之典則醜陋者謂之鄙謂守下邑之愚蔽不其然歟答曰非也都者自是閒美之稱不見子都乃見狂且又云洵美且都楚詞云此徳好閒習以都皆非上京之謂也曹劌云肉食者鄙孔子曰鄙夫可與事君也與出辭气斯逺鄙倍矣漢武帝詔賢良曰性命之情或夭或壽或仁或鄙董仲舒對策曰堯舜行徳則民仁壽桀紂行暴則民鄙天楊惲云昆戎舊壤子弟貪鄙班孟堅云周勃爲布衣時鄙朴庸人曹大家女誡序云鄙人愚闇受性不敏皆非田野之謂也至如詩有都人士篇者此自別指都邑爾後文字論敍觀遊皆云都人士女直述其殷盛亦無系於賢愚也蹈道則爲君子違義則爲小人豈必都邑之人皆能賢智邊鄙之士悉皆頑劣詳而言之則不通矣

刋謬正俗問曰諺云賊無歷底中道謂內應導引爲歷底何也答曰按周禮有狄鞮氏掌譯蠻夷之言禮云五方之民言語不通嗜欲不同達其志道其欲東方曰寄南方曰象西方曰狄鞮北方曰譯此蓋謂譯導相因耳今言外人未相練悉不能來爲賊盜因借當家有人導引依其衝要孤虛故謂之狄鞮也俗語音訛變言歷底耳

復齋謾錄國史補云唐人燕集必賦詩推一人擅塲郭曖尙升平公主盛集李端擅塲送劉相巡江淮錢起擅塲乃知子美詩畫手看前輩吳生逺擅塲唐人素有此語

余氏辧林今俗鄙稱有不郎不秀之語有解曰此祖詩語詩云不稂不莠禾粟生穂蓋不實之稱也又考元時以郎官秀爲等第不郎不秀者是言不髙不下也【洪天開曰詩不稂不莠非秀字此余氏之誤稂莠皆害苗之艸】

資暇錄俗呼下俚家爲嘉李家者【秦人呼云】以俚與國姓音同不敢聨下字呼因攺爲嘉下聲逐近亦以家美故也楊公筆錄江淮之間謂無賴曰墨防音眉癡其字見列子

楊公筆錄眠娗不開通之皃眠娗【上莫典下徒繭】亦見列子暇日記浙江賊號曰白日鬼多在舟船作禍彼中人見誕謾者指爲白日鬼

菽園雜記北方老嫗八九十嵗以上齒落更生者能於暮夜出外食人嬰兒名秋姑秋北人讀如篘酒之篘嬾眞子今之夷狄謂中國爲漢者蓋有說也西域載武帝輪臺詔曰匈奴縛馬前後足言秦人我丏若馬注謂中國人爲秦人習故言也故今夷狄謂中國爲漢亦由是也

詢蒭錄漢自武帝徵伐匈奴二十餘年馬畜孕重墮殞罷極聞漢兵莫不畏者稱之爲漢兒人又曰好漢自後爲男子稱矣

老學庵筆記今人謂賤丈夫曰漢子蓋始於五胡亂華時北齊魏愷自防騎常侍遷靑州長史固辭文宣帝大怒曰何物漢子與官不就此其證也輟耕錄又段成式廬陵官下記韋令去西蜀時彭州刺史被縣令密論訴韋前期勘知屈刺史詣府陳謝及回日諸縣令悉逺迎所訴者爲首大言曰使君今日可謂朱硏益丹矣刺史笑曰則公便是硏朱漢子也

酉陽雜俎予在祕丘嘗見同官說俗說樓羅因天寶中進士有東西棚各有聲勢稍傖者多會於酒樓食畢羅故有此語予讀梁元帝風入辭云城頭网雀樓羅人著則知樓羅之言起已多時一云城頭网張雀樓羅會人著

鶴林玉露五代史漢劉銖惡史肇楊邠於是李業譖二人於帝而殺之銖喜謂業曰君可謂僂羅兒矣僂羅俗言猾也歐史間書俗語甚奇

湘煙錄劉鋹在國春深令宮人鬭花淩晨開後苑各任采擇少頃勅還宮鎖花門膳訖普集角勝負於殿中宦士抱關宮人出入皆搜懷袖置樓羅歷以驗姓名法制甚嚴時號花禁負者獻耍金耍銀買燕綰樓羅幹事之稱也演義曰人能樓攬羅綰謂之樓羅

鑑戒錄俗雲樓羅騾之大者蘇鶚云幹子謂之樓羅樓字從手旁作摟爾雅雲樓聚也此說近之然南史項懽傳云蹲夷之儀樓羅之辧又談苑載朱眞白詩云太樓羅乃止用樓羅字又五代史劉銖傳曰諸君可謂僂羅兒矣乃加人焉

桐薪袁粲嘗謂周旋人曰昔有一國中一水號曰狂泉時有周旋人解望气謂粲曰石頭气甚怪往必有禍王景文宋太宗詔答文曰悠悠好詐貴人及在事者屬卿偶不悉耳多是其周旋門生輩作其屬托貴人及在事者永無由知又王僧達性好鷹犬與閭裏少年相馳逐躬自屠牛臨川王義慶聞如此令周旋沙門慧觀造而觀之宋書中數見周旋人似是幕中賓客所親狎者之名一時稱謂有此語耳他書亦不多見也

癸辛雜識世俗命彊記者曰張松按蜀紀劉禪紀注楊修以所撰兵書示張松飲燕間一看便暗誦之卽此也菽園雜記水東日記云世稱警悟有局幹人曰覺於兵部奏內常用之然未見所出乃引韓退之羅隱角字以爲與今覺意正相反蓋奏詞移文間用方言時語不必一一有出也

金樓子有士人把書卽睡梁人因呼爲黃你嵗時風土記云唐人呼晝睡爲黃你

桐薪莊子煤煤悔悔【按莊子媒媒晦晦】吳俗至今有此方言以加於粗鄙朴重之人

桐薪宋大將軍彭城王義康於尙書中覓了了令史得戴法興等五人以法興爲記室令史按梁吳均餅說曰宋公至長安得姚時故大官丞程季者了了人也則了了者敏給之謂如孔融少時了了皆美稱耳

菽園雜記懛丁來切注云失志貌蘇州人謂無智術者爲杭州以爲懛同年吳俊時用美姿容而不茍小節杭人呼爲吳阿懛嘗自云我死大書一名於墓前云大明吳阿懛之墓若書官位便俗矣惜乎韻無此字人亦多不識偶檢韻海得此而記之

七修類槁北人重厚體壯實而大謂有臺輔之相尊美之稱北音呼臺爲故曰子典午之世之言也南人相貌鄙薄體輕浮其皆類乎廝役故稱奴婢爲蠻子自夏商之世已言之

丹鉛錄莊子宋有蘭子蘭子以技遊者也若道士雲遊和尙行腳醫人走帳及手搏燕戲者

辧物志記男女非有行媒不相知名媒之義何居曰卽司馬遷媒糵其短之媒也媒酒教也能釀麯糵以成酒旣備其物又需時日而九醖始成猶之結婚姻之好自納采問名以至親迎必六禮告腆而後夫婦之道合皆媒氏爲之也故亦謂之媒也【按字書媒之爲言謀也謀合二姓也又與酶同】畱靑日札今賣雜玩寶貨肆曰骨董鋪仇池筆記陸道士詩投醪骨董羮鍋內掘窖盤遊飯盌中蓋羅浮頴老取飲食雜烹之名曰骨董羮則骨董之義可知又稱人之出身好者曰骨董想亦此意而唐天寶初宗遊華淸宮有劉朝霞者獻駕幸溫泉賦有曰骨懂𨿽短伎藝能長則又當爲骨懂矣夫懂乃懵懂字心亂也豈方言然與

畱靑日札遳七禾切今作矬與短矬同從矢方言曰鮆矲短也遳脆見文選又唐書王伾形容遳陋

畱靑日札李太白送魏萬詩五月造我語知非儓儗人今人或作獃騃說文騃馬行仡也韻會病也癡也音呆海篇作懛吳儂相戲謂曰獃廣韻字也至於戲罵人曰蜜浸阿獃言死人也回回俗老人捨身蜜浸而死百年後得之可爲藥故曰蜜人番言木乃伊是也

畱靑日札抱朴子云舉秀才不知書舉孝防父別居寒素淸白濁如泥髙第良將怯如黽晉書作怯如雞此誤而妄攺之也黽本字之訛言畏怯人之甚縮頭不敢出如也泥本叶韻古作�類黽

閱耕余錄俗謂不合時宜者曰滯貨出世說注謝安鄕人有罷中宿縣者安問其歸資曰嶺南凋獘惟有五萬蒲葵扇又以非時爲滯貨安乃取其中者捉之於是士庶競慕價增數倍

輟耕錄世之鄙人之不肖者爲奴材郭子儀曰子儀諸子皆奴材也

侯鯖錄今人謂拙直者名方頭陸魯望作有懷詩雲頭方不防王門事塵土空緇白薴衣亦有此出處矣畱靑日札今人謂不通時宜者爲執古謂不圓活轉變者爲執方頭唐盧仝詩云莫執古方頭陸魯望詩云方頭不會王門事輟耕錄俗謂不通時宜者爲方頭陸魯望詩云云

七修類藳舊見輟耕錄引陸魯望詩云云今讀魯望苦雨詩又曰有頭彊方心彊直撐柱頽風不量力觀二詩之意方頭亦是好稱以爲惡語是末世之人論也史記考要南越王傳令罪人及江淮以南樓船十萬師往討之罪人漢書通誌作粵人誤也下文云因巴蜀罪人發夜郎兵朝鮮天子募罪人擊朝鮮西南夷漢乃發巴蜀罪人嘗擊南越者八校尉擊破之大宛漢發三輔罪人因巴蜀士數萬人遣兩軍往擊昆明之遮漢使者又云赦囚徒又云發天下七科擿皆罪人也出師用罪人蓋勾踐敗吳檇李法也

老學庵筆記湯歧公初秉政偶刑寺奏牘有云生人婦者髙廟問此有法否秦益公云法中有夫婦人與無夫者不同上素喜歧公顧問曰古亦有之否歧公曰古法有無臣所不能記然生人婦之語蓋出三國誌杜畿上大驚乃笑曰卿可謂博記矣益公陰忌獨謂歧公純篤不忌也

臆乘郎如晉桓沖小字曰買得郎人稱吳周瑜曰周郎晉謝道韞稱夫王凝之曰王郎何晏曰何郎粉郎潘嶽曰潘郎檀郎【潘嶽小名檀奴故曰檀郎詳見曾益李長吉詩注】宋王僧防曰王郎齊江斆曰江郎劉顯父曰劉郎梁顧協曰顧郎北齊盧師道曰盧郎袁肇修曰淸郎後周獨孤信曰獨孤郎隋滕穆王曰楊郎宇文晶曰宇文王郎唐明皇曰三郎張昌宗曰六郎元吉曰漫郎錢起曰錢郎【按前有沈宋後有錢郎謂錢起郎士元也此謬】程元振曰十郎蕭悅曰蕭郎劉禹錫自稱曰劉郎五季閩王王審知曰白馬三郎乃皆郎稱也【顧有孝曰詩詞中屢用檀郎字不知所謂解者云檀諭其香也後閱曾益李長吉詩注云潘嶽小字檀奴故婦人呼所歡爲檀郎然亦未知其何據也】

臆乘以童得名則漢終軍曰終童後漢杜安晉潘嶽唐李百藥俱曰奇童齊郁林王曰顚童

臆乘以奴得名晉桓嗣曰豹奴王蒙曰阿奴石崇曰齊奴潘嶽曰檀奴後漢古弼帝稱曰齊奴孫騰曰僧奴皆小字也晉陸機人罵曰貉奴明帝人號曰鮮卑奴宋廢帝稱父武帝曰奴後漢古弼帝稱曰筆頭奴唐顏杲卿罵安祿山曰牧羊羯奴本朝梅聖兪呼謝師直曰錦衣奴

逌旃璅言世稱錢物曰東西稱男子曰南北不知何義故時人於好男子無錢使者輒吒曰好南北無東西云意蓋鄕語相傳有自來矣

宛委余編丈夫按禮曰十尺曰丈男子成人之極也夫者膚也言其智膚敏宏達也愚恐夫字訓在先膚字訓在後未必爾也

名義考丈夫詩疏有傅相之徳而可倚仗丈人師古曰嚴莊之稱凡親而老者皆稱焉此丈夫丈人之義也又十尺曰丈古一丈得今六尺六寸丈夫丈人以身長言也而倚仗嚴莊之義在其中大夫白虎通曰扶達於人者也夫人曲禮注扶持於王者也此大夫夫人之義也又夫本作夰從人一象簮也男冠女副皆須簮焉男女皆可稱夫也而扶達扶持之義在其中

孔氏雜說俗所謂阿誰三國時已有此語龎統向者之論阿誰爲是

畱靑日札齊周盤龍愛妾名阿杜盤龍大破魏軍髙帝送金釵二十枚與杜氏手勅曰餉周公阿杜今人稱妾曰阿大音如杜阿者吳人以爲語助詞亦啟口聲而漢之婦人乃有名阿者如周郁妻名曰趙阿古陽阿作平聲

雲麓漫抄古人多言阿字如秦皇阿房宮漢武阿嬌金屋晉尢甚阿戎阿連等語極多唐人號武后爲阿武婆婦人無名第以姓加阿字今之官府婦人供狀皆云阿王阿張蓋是承襲之舊云

野客叢書晉宋人多稱阿如雲阿戎阿連之類或者謂此語起於曹操稱阿瞞僕謂不然觀漢武帝呼陳后爲阿嬌知此語尙矣設謂此婦人之稱則間以男子者如漢殽阬碑陰有阿奉阿買阿興等名韓退之詩阿買不識字知阿買之語有自

閱耕余錄枚乘七發孤子之鉤以爲隠九寡之珥以爲約取孤寡之物以爲隠約欲其多悲聲也九寡注引列女傳魯之母師九子之寡母似未當續博物志曰九寡九爲寡婦也此解得之蓋九爲陽數之極九寡者極言其慘淒耳以九死九逰等字例觀義自了了

閱耕余錄說苑魏文侯與大夫飲使公乘不仁爲觴政曰飲不盡浮之大白醉鄕日月曰凡飲以一人爲錄事以糾坐人以一人爲明府主斟酌之宜卽觴政遺意此後世酒令之濫觴也然衛武公作抑戒已有監史之設矣

核則今人謂能飲酒者爲酒戶不知其名亦古唐人飲多者爲大戶飲少者爲小戶故樂天詩云戶大嫌甜酒才髙笑小詩

餘冬序錄人能飲不能飲有大小戶之稱唐宋酒令詩話言之多矣今人殆相循而云爾或問此稱定起何時吳志孫皓每饗宴人以七升爲限小戶𨿽不入口並澆灌取盡是三國以前事麯蘗者已有此品目也

藝林彚考稱號篇卷十一

欽定四庫全書

藝林彚考稱號篇卷十二

蓬萊知縣沈自南撰

道釋類

丹鉛雜錄說文匕目爲眞目匕爲艮【當從目匕】此解蓋古有此說也而解眞字云仙人變形登天蓋誤以爲化也且未論其是否何其與目爲眞之說自相背乎後人長生之說未必非此言啟之莊子所稱眞人只是誠而無僞耳闗尹老聃古之博大眞人何甞變登天乎維園鉛摘說文直正見也從乚從十從目徐曰乚隱也今十目所見是直也說文眞仙人變而登天也從從目從乚乚音隱八所乘載也徐曰眞者仙也化也者化也反人爲匕從目鹵莽不防識乚隱也八其所乘也乘風雲也丹鉛云左傳解詩好是正直云正直爲正正曲爲直正直二器名正射鵠也射禮用之直曲尺也梓人用之二字之卽象二器

胡氏筆叢太眞科曰玉皇諸錄有八百道君羣仙隨業以補其職三善道者聖眞仙也上品曰聖中品曰眞下品曰仙三淸之間各有正位聖登玉淸眞登上淸仙登太淸玉淸有太省宮殿皇帝王公卿大夫吏民率以聖呼之如聖皇聖帝之類是也男女貴賤各有次第上淸有都玉京七寶紫微率以眞呼之太淸有太極宮殿率以仙呼之其上淸太淸品位列男女次第之統數與玉淸同麟按公卿大夫皆三代以還品秩唐虞尙未聞然則無始之前羣仙位號究竟何稱乎卽以此稱果出三代則人間仰法天上乎抑天上下效人間乎凡道書可笑類如此昔人以赤明龍漢及詩詞體格逐代更變爲疑不知玆類之荒唐有彌甚者漫舉例之

胡氏筆叢登眞隱訣曰三淸九宮並有僚屬例左勝於右其髙等稱曰道君次眞人眞公眞卿中有禦史王郎諸小號官位甚多也女眞則稱元君夫人仙之大小男女皆取治所以爲著號外又有仙伯仙丞仙監仙郎等右所列禦史丞監諸郎屬又漢魏以下官稱矣

困學紀聞新序介子推曰謁而得位道士不居也蓋謂有道之士漢京房道人亦謂有道之人元和郡縣誌樓觀夲周康王大夫尹喜宅也穆王爲召幽逸之人置爲道士太霄經以尹喜爲尹軌列仙尹喜卽闗尹子又謂平王東遷洛邑置道士七人按漢郊祀志注漢宮閣疏云神明臺髙五十丈上有九室常置九天道士百人蓋自武帝始也穆王平王事不可考

賓退錄漢建安二十四年吳將呂防病孫權命道士於星辰下爲請命醮之法當夲於此顧況詩飛符超羽翼焚火醮星辰姚鵠詩羅磴靜攀云共迥雷壇當醮月孤明李商隠詩通靈夜醮達淸晨承霧盤晞甲帳春趙嘏詩春生藥圃芝猶短夜醮齋壇鶴未回醮之禮至唐盛矣隋煬帝詩迥月回三洞淸心禮七眞馬戴詩三更禮七斗七七服丹霜薛能詩符咒風雷惡朝修月露淸此言朝修之法也然陳羽步虛詞云漢武淸齋讀鼎書內官扶上畫云車壇上月明宮殿閉仰觀星斗禮空虛漢武帝時已如此此髙氏緯略所紀余按周公金縢子路請禱自古有之後世之醮蓋其遺意特古無道士耳黃帝內𨿽有道士行禮之文但謂有道之士非今之道士也太霄經云周穆王因尹軌眞人制樓觀遂召幽逸之人置爲道士平王東遷洛邑制道士七人漢明帝永平五年置二十一人魏武帝爲九州置壇度三十五人魏文帝幸用謁陳熾法師置道士五十人晉惠帝度四十九故用道士請命孫權之前無所見所書諸詩亦有非爲道士設者

困學紀聞晉語西方之書有之曰懷與安實疚大事注詩云西方之人謂周也愚謂西方之書蓋周志之類列子仲尼篇西方之人謂有聖者李知幾謂意其說佛也皇王大紀論曰當周昭王時西方有桀戎窮幻駕空說通歷云孝王元年佛入湼槃唐六典注謂釋迦生當周莊王九年魯莊公七年二說不同

坦齋通編列子述孔子曰西方有聖人佞佛者以爲指釋氏而言皆妄也國語姜氏曰西方之書有之曰懷與安實疚大事注云周詩誰將西歸西方之人皆謂周也予謂孔子果有是言謂昔文王也於佛何與至王通直指佛爲西方聖人其學可知也

困學紀聞漢罽賓塞種分散顏師古注卽所謂釋種按增一阿含經四河入海無復河名四姓爲沙門皆稱釋種石林葉氏云晉宋間佛學初行其徒猶未有稱僧通曰道人其姓皆從所授學如支遁夲姓闗學於支謙爲支帛道猷夲性馮學於帛屍棃密爲帛是也至道安始言佛氏釋迦今爲佛子冝從佛氏乃請皆姓釋避暑錄話世以釋舉佛者猶言楊墨申韓今以爲稱者自不知其爲姓也貧道亦是當時儀制定以自名之辭不得不稱者疑示尊禮許其不名云耳今乃反以名相呼而不諱蓋自唐已然而貧道廢矣

輟耕錄唐鄭熊番禺雜記廣中僧有室家者謂之火宅僧宋陶糓淸異錄京師大相國寺僧有妻曰梵嫂畱靑日札今道士之有室家者名爲火居道士唐鄭熊番禺雜記廣僧有室家者謂之火宅僧又陶谷淸異錄京師大相國寺僧有妻曰梵嫂亦曰房老【石崇有愛婢曰嬛風退爲房老】則道士有妻者亦當曰道嫂矣俗言道婆【此是婦人崇道者非稱道妻也】佛妻名耶須見蓮經注行邊紀聞婦人目僧夫曰師郎

畱靑日札和尙道人仙人通稱佛圖澄夲天竺人少學道妙通術勒後因忿欲害諸道士並欲苦澄又勒大笑曰道人謬矣又勒益重之事必諮而後行號曰大和尙又百姓因澄故多奉佛皆營造寺廟相競出家眞僞渾殽多生愆過石虎下書料簡其著作郎王度奏曰佛外國之神非諸華所應祠奉漢代初其道惟聴西域人得立寺都邑以奉其神漢人皆不出家魏承漢志亦循前軌今可斷趙人悉不聴詣寺燒香禮拜以遵典禮其百辟卿士下逮眾例皆禁之其有犯者與淫祠同罪其趙人爲沙門者還服百姓朝士多同度所奏石虎以澄故下書曰朕出自邊戎忝君諸夏至於饗祀應從夲俗佛是戎神所應兼奉其夷趙百姓有樂事佛者特聴之虎太子且名其子曰小阿彌又僧亦可稱仙人昔道開從西來日行七百里太史奏石虎云有仙人星見當有髙士入境見髙僧傳

畱靑日札列子假糧荷畚之子華之門子華之門徒皆世族也李白大覺髙僧蘭若詩飛錫去年啼邑子獻花何日許門徒是儒釋弟子皆可稱門徒卽門生也剡溪漫筆刑余謂閹宦也宋文帝引沙門釋慧琳升榻顏延之曰同子參乘袁絲正色三臺之坐豈可使刑余之人居之則沙門亦稱刑余

余氏辧林比丘一處和合爲僧譬如大樹叢生是名爲林故凡四人以上方可名僧今一人亦稱僧蓋從眾之名耳卽如二千五百人爲軍一人亦稱軍也

七修類藳今之僧名以上字爲姓下字爲名人稱之則以下字加公字幷言人徒惡其稱之尊也殊不知其來逺矣晉惠逺唐人皆稱逺公東坡臥遊錄載道一遇雪從都下東還主人問在道所經一公曰云云則知今日之所稱不足笑也

丹錄醫曰醫師織曰織師餅曰餅師舟曰舟師工曰工師僧曰梵師如道士曰鏈師之例可也唐詩人徑稱曰師過矣

輟耕錄今人以居士自號者甚多考之六經中惟禮記玉藻有曰居士錦帶注謂道藝處士也吳僧能攺齋漫錄云居士之號起於商周之時按韓非子書曰太公封於齊東海有居士任矞華仕昆弟二人立議曰吾不臣天子不友諸侯耕而食之掘而飲之吾無求於人無上之名無君之祿不仕而事力云然則居士云者處士之類是已

余氏辧林釋宗無生之教故削發出家謂喪門後僧禕攺爲沙門猶沙汰之沙絕情洗欲總歸於無也其後有謂桑門者則誤矣按桑當作乘卽大乘之門煩想旣滅遇物斯乘故先云喪門後雲乘門以其字形相似遂誤爲桑耳

余氏辧林今稱和尙爲頭陀按善住意天子經云抖擻貪欲嗔恚愚癡三界內外六入若不取不捨不著我說彼人名爲杜多以所杜者多也今訛稱頭陀耳

余氏辧林今稱佛氏爲浮屠又佛塔亦名浮屠按經云浮圖者聖瑞靈圖也浮海而至故曰浮圖以其音似屠故誤之耳有解云屠割也髠其頭故曰浮屠非也秇林伐山李太白詩衡嶽有闡士五峯秀眞骨闡士開士皆僧之稱

能攺齋漫錄唐詩多以僧爲上人曰杜子美已上人茅屋是也按摩訶般若經云何名上人佛言若菩薩一心行阿耨菩提心不散亂是名上人十誦律云人有四種一麄人二濁人三中間人四上人

事始尊勝經號僧曰苾蒭此物本艸有五義一生不背日二冬夏常淸三體性柔軟四香气逺騰五引蔓傍布爲佛之徒弟理亦宜然故以爲之名也

閱耕余錄今人罵僧輒云賊禿按梁荀濟表云朝夕敬妖怪之胡鬼曲躬供貪淫之賊禿則此語自六朝時已有之

代醉編僧稱公恵逺稱逺公是也稱郎支遁稱支郎是也然支郎之稱漢已有之髙僧傳云優婆塞支謙一名越本月氐國人來遊漢境初桓靈之世有支防譯出眾經有支亮資學於防謙又受筆於亮亮學異書通六國語時人謂曰支郎又稱士如徳士開士闡士太白詩衡嶽有闡士五峯秀眞骨是也亦有稱侯者髙僧梵僧安世髙本王種西域人稱爲安侯亦可稱君齊已送惠空北遊君向硯山遊聖境歐陽詹送聞上人遊嵩山丹梯石路君先出之類是也

翻譯名義沙門或云桑門什師云佛法及外道凡出家者皆名沙門肇云出家之都名也後漢書雲沙門漢言息心削髮去家絕情洗欲而歸於無爲也瑞應經云息心達本源故號爲沙門

天中記佛舊經本云浮屠羅什攺爲佛徒不欲傷其形故髠其頭名爲浮屠況屠割也後爲佛圖經云喪門喪門由死滅之門云其法無生之教名喪門至羅什又攺爲桑門僧禕又攺爲沙門沙門由沙汰之法不足可稱滅惑論云漢明之世佛經始過故漢譯言音字未正浮音似佛桑音似沙聲之誤也以圖爲屠字之誤也三破論云浮圖者聖瑞靈圖浮海而至故云浮圖也喪門者死滅之門也喪者滅也滅塵之勞通神之解卽喪門也桑當爲乘字之誤耳乘門者卽大乘門也煩想旣滅遇物斯乘故先云滅門後雲乘門焉息心達源號曰沙門此則練神濯穢反流歸潔卽沙汰之謂也

善覺要覽梵語云僧伽唐言眾僧史略云凡四人以上名僧今一人亦稱僧蓋從眾之名也亦如二千五百人爲軍一人亦稱軍也

翻譯名義傳云和尙梵本正名鄔波遮迦傳至於闐翻爲和尙傳到此土什師翻名力生善見云和尙外國語漢言知有罪知無罪也

同覺要覽梵語云比丘秦言乞士謂上於諸佛乞法資益惠命下於施主乞食資益色身

翻譯名義大論云比丘名乞士淸淨活命故復次比名破丘名煩惱能破煩惱故復次比名怖丘名能能怖魔王及魔人民乞士者乞是乞求之名士是淸雅之稱天中記沙彌別行篇云此翻息慈謂息世染之情以慈濟羣生也又云初入佛法多存俗情故須息惡行慈也寄歸傳云七嵗至年十三者皆名駈烏沙彌若年十四至十九名應法沙彌若年二十已上皆號名字沙彌要覽云落髮後稱沙彌也華言爲息慈謂安息在慈悲之地也

藝林彚考稱號篇卷十二﹤子部﹐雜家類﹐雜考之屬﹐藝林匯考__植物篇﹥

欽定四庫全書

藝林彚考植物篇

蓬萊縣知縣沈自南撰

瓊花

春明退朝錄揚州后土廟有瓊花一株或曰自唐所植卽李衛公所謂玉蕊花也舊不可移徙今京師亦有之宋景文公筆記維揚后土廟有花色正白曰玉蕊王禹偁愛賞之更稱曰瓊花許愼說文云瓊赤玉也王不領其義非白花名也

蔡寛夫詩話李衛公玉蕊花詩曰玉蕊天中樹金鑾昔共窺注以爲禁林有此木吳人不識自文饒賞玩始得名此爲潤州招隱山作也碑今裂爲四段在通判防中而招隱無復此花矣詢之土人皆莫知爲何物云卽今揚州后土祠瓊花是已自王元之始易其名晏元獻嘗以李善文選注質之云瓊乃赤玉與花不類也

萟苑雌黃維揚后土祠有瓊花潔白而香天下惟此一株故好事者剏亭於其側曰無雙韓魏公維揚一株花四海無同類蓋謂是也比觀晏元獻集有翰林盛諫議借示揚州后土廟玉蕊花圖詩序云此花因王禹偁更名瓊花按李善文選注瓊赤玉也蓋王之誤故晏集有拒霜花詩江城嘉號木芙蓉金蕊瓊房綻蓼風又紅梅花詩巧綴雕瓊綻色絲三千宮面宿胭脂又紅蓼詩絳英瓊粒傲霜前冷落池臺亦自妍又泛壕至祁氏園詩素舉皎霜雪紅艶披璇瓊皆注云瓊赤玉也其意蓋欲辯證世俗之謬按許氏說文亦以瓊爲赤玉比見人詠白物多用瓊退之雪詩云若非燖鵠鷺定是屑瓊瑰又有今朝踏作瓊瑤迹爲有詩從鳯沼來等句將別有所稽耶豈用之不審也

苕溪漁隱山谷云野人采瑒花以染黃不借礬而成色故名山礬海岸孤絕處補陀山澤者以謂小白花予疑卽此花爾不然何以觀音老人端坐不去邪余閱華嚴經合論云觀世音住居補怛洛迦此云小白華山觀世音菩薩居之爲諸菩薩說慈悲經此山多有小白華甚香山谷所言卽此

髙齋詩話唐人題唐昌玉蕊花詩云一樹瓏松玉刻成飄廊防地色輕輕女冠夜覓香來處惟有堦前碎月明今瑒花卽玉蕊花也介甫以比瑒謂當用此瑒字蓋瑒玉名取其白耳魯直又更其名爲山礬謂可以染也廬陵段謙叔多聞士也家藏異書古刻至多有楊汝仕與段二十二帖云唐昌玉蕊以少故見貴耳自來江南山山有之土人取以供染事不甚惜也則知瑒花之爲玉蕊斷無疑矣傅子容見此帖乃作絕句云比瑒更礬總未佳要須博物似張華因觀異代前賢帖知是唐昌玉蕊花餘放浪林泉之日久矣屢從樵夫野叟問所謂鄭花者指其木謂余曰此鄭木也其葉如凍靑髙二三丈或有小者亦丈餘暮春開花如凍靑花𨿽香而甚烈全不旖旎但山谷云江南野中有一種小白花木髙數尺春開極香與余所見全不類今江浙山野間別有一種其木髙二三尺或五六尺初春開小白花極香而有逺韻土人謂之白丁香花但其葉不能染黃耳未知孰是韻語陽秋江南野中有小白花木髙數尺春間極香土人呼爲瑒花瑒玉名取其白也魯直云荊公欲作而陋其名予謂名曰山礬野人取其葉以染黃不借礬而成色故以名爾嘗有絕句云髙節亭邊竹己空山礬獨自倚春風是也近見曽端伯髙齋詩話云此唐昌玉蕊花所謂一樹瓏松玉刻成飃廊防地色輕輕者以予觀之恐未必然玉蕊佳名也此花自唐流傳至今當以玉蕊得名不應捨玉蕊而呼瑒魯直亦不應捨玉蕊而名山礬也豈端伯別有所防耶○瓊花惟揚州后土祠中有之其他皆八仙近似而非鮮於子駿詩云百蘤天下多瓊花天上稀結根托靈祠地著不可移八蓓冠羣芳一株攢萬枝而宋次道春明退朝錄乃云瓊花一名玉蕊按唐朝唐昌觀有玉蕊花王建詩所謂女冠夜覓香來處惟見街前碎月明是也長安觀亦有玉蕊花劉禹錫所謂玉女來看玉樹花異香先引七香車是也【按二句卽唐昌觀詩此誤引】唐內苑亦有玉蕊花李徳裕與沈傅師艸詔之夕屢同玩賞故徳裕詩云玉蕊天中樹金閨昔共窺傅師和云曽對金鑾直同依玉樹陰是也招隱山亦有玉蕊花李徳裕所謂吳人初不識因予玩賞乃得此名是也由是論之則玉蕊花豈一處有哉其非瓊花明也東坡瑞香詞有後土祠中玉蕊花之句者非謂玉蕊花止謂瓊花如玉蕊之白爾

容齋隨筆物以希見爲珍不必異種也長安唐昌觀玉蕊乃今瑒花又名米囊黃魯直易爲山礬者潤州鶴林寺杜鵑乃今映山紅又名紅躑躅者二花在江東彌山亙野殆與榛莽相似而唐昌所產至於神女下逰折花而去以踐玉峯之期鶴林之花至以爲外國僧鉢盂中所移上命三女下司之已逾百年終歸閬苑是不特土俗罕見𨿽神仙亦不識也王建宮詞云太儀前日暖房來囑向昭陽乞藥栽勅賜一窠紅躑躅謝恩未了奏花開其重如此蓋宮禁中亦鮮云

野客叢書隨筆云物以希見爲珍唐昌所產不特土俗罕見神女亦然僕考李衛公集有爲潤州招隱玉蕊花詩云玉蕊天中樹金鑾昔共窺注謂禁林有此木吳人不識因余賞翫始得名又曰內署沈大夫所居閣前有此樹每花開花落空中回旋久之方集庭砌大夫艸詔之暇邀餘同翫大夫謂沈師也又觀晏元獻公集有翰林盛諫議借示揚州廟玉蕊詩序云此花因王元之更名瓊花亦謂之玉蕊二花相近而名字不同不知其一種邪或各異邪據春明退朝錄招隱玉蕊卽后土瓊花也若然則玉蕊自是瓊花非山礬也所謂事有似是而實非者此花以罕見爲貴髙齋詩話蔡寛夫詩話與隨筆之說一同

西溪叢語唐昌觀玉蕊花今之散水花揚州瓊花今之聚八仙但木老耳

平園老叟辯證唐人甚重玉蕊故唐昌觀有之集賢院有之翰林院亦有之皆非凢境也余往因親舊自鎭江招隱來逺致一本條蔓如荼蘼種之軒窗冬凋春茂柘葉紫莖再嵗始著花久當成樹玉蕊花苞初甚微經月漸大暮春方八出須如冰絲上綴金粟花心微有碧筩狀類膽瓶其中別抽一英出眾須上散爲十餘蕊猶刻玉然花名玉蕊乃在於此羣芳所未有也宋子京劉原父宋次道博洽無比不知何故疑爲瓊花王元之知揚州但言未詳何木俗呼爲瓊花子京何故以誣元之蔡君又引是晏同叔之言以爲證甚無謂也劉夢得雪蕊瓊絲之句最爲中的何必拘李善赤玉爲瓊之注耶○音陣南史劉杳傳有人餉任昉酒而作榐字劉杳曰非也葛洪字範作木旁按廣韻玉篇不收榐字集韻榐木名汁可爲酒山谷似不以杳傳爲據循俗訛作鄭而江南鄕音又呼鄭爲瑒【枝梗切在上聲梗韻中】復疑未安於是創山礬之名然二詩並序初未嘗及玉蕊止因好事者爲作唐人帖故曽端伯洪景盧皆信之其實諸公偶未見花所謂信耳而不信目也○以玉蕊爲瑒起於曽端伯予與段謙叔之子元愷同里巷往還至熟其父初無楊汝仕帖小說難明如此

丹鉛錄揚州有蕃釐觀觀中有瓊花卽陳後主所謂玉樹後庭花曲云瓊樹朝朝新也其花後萎好奇者云瓊花無種過矣宋子容詩云比瑒更礬總未佳要須博物似張華因看異代前賢帖知是唐昌玉蕊花注云唐楊汝士云唐昌觀玉蕊以少故貴王汝玉名爲玉蕊王介甫名爲瑒花取其色白也山谷名曰山礬以其可以供染也卽今之梔子花佛經名薝卜花本艸名越桃劉禹錫詩玉女來看玉樹花異香先引七香車攀枝弄雪頻回首驚怪人間日易斜張籍詩云五色云巾紫鳯車尋仙來到洞仙家飛輪回首無蹤迹惟見斑斑滿地花王建詩一樹瓏璁玉刻成飃廊防地色輕輕女冠夜覓香來處惟見堦前碎月明注云唐元和中唐昌觀中玉蕊花盛開有仙女來遊取數枝飄然而去余謂此說未必然蓋因劉張詩有玉女云車飛輪回首之句遂防其說又因仙女取花飄然而去遂謂無種不知詩人詠物托言也滇云處處有之

胡氏筆叢瓊花玉蕊山礬梔子四種迥異用修合而一之大爲孟浪然其說最易混淆容齋隨筆野客叢書俱失之惟韻語陽秋辯析精當今總諸家之說校之瓊花者揚州后土廟中之物世無別種者也玉蕊者長安唐昌觀中之物仙女來遊折花以赴玉峯之期者也山礬者本瑒花而魯直易名山礬者也梔子者佛書所謂薝卜者也四花皆色白而有香然貴賤若天壤之懸梔子今江南絕多皆夏間四五月開而瑒花自是春開梔子染黃以花而山礬染黃以葉二物迥殊又梔子之名見於本艸世所共悉不應復作他稱而薝卜之名出自佛經涪老尢不應他有更易此二花之不同明甚者也玉蕊旣僅見唐昌及禁苑數處而瑒花紛布野中且旣曰玉蕊名甚古而至佳山谷何苦易之卽土人不識玉蕊之名山谷淹洽多聞寧有弗洞曉者此瑒花之非玉蕊明甚者也玉蕊自顯於唐昌而瓊花獨鐘於后土廣陵長安道裏懸絕瓊花世無別本而玉蕊屢見詩詞又玉蕊旣卽瓊花諸題玉蕊者不應絕口不及瓊花之名又唐昌去吳誠逺招隱在京口去廣陵咫尺間吳人旣絕重瓊花謂無二本不應招隱有此懵然不知俟徳裕之至而知此玉蕊之非瓊花明甚者也緣瓊花之名與玉蕊相亂后土祠名與唐昌觀名又相亂瓊花無二本而玉蕊亦僅數處有之瓊花謂種出仙苑而玉蕊亦仙女經遊遂致詩人文士往往合爲一種如宋子京劉原父博洽號爲宋世之冠亦爾承譌而子曕子容軰之誤又不必論者也用修以卽陳後主玉樹後庭花尢爲鹵莽瓊花相傳唐人所植六朝何自知之如止據玉樹之名何不引甘泉賦中所云也與此花相類又有聚八仙最近似而亦非見合璧事類甚詳○又唐詩紀事嚴休復玉蕊花詩首云揚州唐昌觀有玉蕊花大誤也唐昌觀在長安光業坊明皇女唐昌公主下降故以爲名其花乃公主手植者也康駢劇談錄云唐昌觀玉蕊花毎發若瓊林瑤樹元和中春物方妍車馬尋玩者相繼忽一日有女子年可十七八衣繡緑衣乘馬峩髻雙環無簮珥之容色婉娩迥出於眾從以二女冠三小僕僕者皆緋頭黃衫端麗無比旣下馬以白角扇障面直造花所異香芬馥聞於數十步之外觀者以爲出自宮掖莫敢逼視佇立良久令小僕取花數枝而出將乘馬回謂黃冠者曰曩有玉峯之約自此可以行矣時觀者如堵咸覺煙霏鶴唳云物輝煥舉轡百餘步有輕風擁塵隨之而去休復禹錫各有詩王建宮詞女冠夜覓香來處云云卽追詠唐昌事也蓋唐昌觀在長安無所謂長安觀者葛以王建詩爲長安觀之玉蕊而禹錫詩題唐昌亦謬也計氏紀事之誤乃沿尢延之全唐詩話尢號博洽多識此亦相承劉宋率爾記載不及精詳也○用修以仙女之說爲附防似止據王建詩注言之未讀太平廣記合璧事類雞跖劇談諸書也夫仙女事誠茫難信然嚴劉諸人之詩實因此事發不可以事爲附防詩也蕃釐觀后土別名漢郊祀詩媼神蕃釐此祠后土故以爲名其花後爲金人揭去根復發榮用修以爲其花後萎亦非也○用修以玉樹後庭花卽瓊花是徒知瓊與玉同也又引曲中瓊樹朝新爲證以曲有瓊字也吾則以叔寶詞名本於揚之玉樹靑蔥謝之林挺瓊樹不尢脗合耶楊好爲傅防往往如此○玉女來看玉樹花異香先引七香車攀枝弄雪頻回首驚怪人間日易斜此劉賔客和嚴給捨詩也劉又有揚州瓊花詩序止言后土廟瓊花一株潔白可愛不知實何木也使誠與玉蕊同胡以有何木之疑耶

筆叢歷考瓊花爲玉蕊其誤蓋始於二宋劉原父不能是正從而和之三子皆博極羣書者所見若此故世人無復異議而晏元獻蘇文忠悉承其誤然失之未逺猶可言也洪景盧曽端伯蔡寛夫傅子容以山礬爲玉蕊則失之頓逺矣然其誤猶本之唐人僞帖也用修直以山礬爲梔子旣無所因又靡所考○按鄭興裔瓊花辯瓊花天下無雙昨因敵騎侵軼或謂所存非舊疑黃冠軰以聚八仙花種其處余細觀熟玩不同者有三瓊花大而瓣厚其色淡黃聚八仙花小而瓣薄其色微靑不同者一也瓊花葉柔平瑩澤聚八仙葉粗而有芒不同者二也瓊花蕊與花平不結子而香聚八仙蕊於花結子而不香不同者三也余尙未敢自信嘗取二花以試兒童輙能辯之右辯聚八仙異於瓊花處最明確又合璧事類辯四花形色甚詳今並錄於此論瓊花云瓊花天下無雙惟揚州后土祠一株耳世傳此花乃唐人所植樹大而花繁淸馥異常潔白可愛獨殿春芳冠絕羣品唐賢多題詠之昨因紹興辛巳之變敵騎侵軼或謂今所存者非其舊使非老道士唐大寧者力言其不然鮮不以八仙名之矣蓋此花𨿽遭敵人之狼藉然其盤根非他所比似有神物爲之遮護不然靈苖不絕生意不回旣剪而終盛孰使之然哉論玉蕊云玉蕊花所不一有以爲瑒花者曽端伯有以爲瓊花者李衛公有以爲山礬者黃山谷有以爲米囊者其說皆非也蓋此花條蔓而生狀如荼蘼柘葉紫莖冬凋春茂花須出始如冰絲上綴金粟花心復有碧筩髣髴膽瓶其中別抽一英出眾須上散爲十餘蕊猶刻玉然名爲玉蕊乃在於此羣芳所未有也今長安唐昌觀所植存否不可知惟潤州招隱寺之花識者鮮不爲之嘆賞云論薝卜花云薝卜花一名梔子花樹髙二三尺葉厚深緑如兔耳或似栁而短凡艸木花皆五出惟此花六出色白中心黃春末抽蕤夏初結花又一種樹髙五六尺許花葉皆差大謝靈運目爲林蘭並筆之論山礬雲山礬花俗名椗花木髙數尺枝肥葉密淩冬不凋花白未開時木犀相似及開差大香絕穠號七里香尋常山林間多有之又有千葉者按椗卽瑒音相近也○又七修類稿云齊東野語載瓊花惟揚州后土祠有之絕類聚八仙但色微黃而香宋仁宗哲宗時嘗移植禁苑逾年遂死載還復敷榮焉後惟宦者陳源取孫枝接於八仙根上至今流傳杭褚家堂瓊花園是也然香色亦少異矣予考爾雅本艸諸書不載惟揚州誌曰唐所植也至正間枯死今不復榮據此則瓊花植於唐再榮於宋又再榮於宋末一揭於金再枯於元世遂無復種矣合璧事類失載埜語事七修類稿又似未考合璧者因並錄之畱靑日札攺玉蕊爲瓊花者宋王元之也又雍錄以玉蕊卽梔子花亦名山礬以其色可染黃不假礬而成是瓊花玉蕊本是一種觀瓊花取義可見以玉蕊爲梔子惟唐長安一株元白賦詩甚貴重又曰花白心黃三四月開芳芬滿野髙可數丈則爲今千葉梔子無疑人但疑其本之髙耳齊東野語又以瓊花絕類聚八仙但色微黃而香宋仁宗哲宗移植禁苑遂死載還復榮宦者陳深取孫枝接於八仙根上至今流傳杭褚家堂瓊花園是也然香色亦少異矣瓊花園今名通聖祠卽春秋慶忌宅基曰通聖者其神乃唐褚遂良九世孫始爲綾錦者故至今祀之又瓊野錄一卷陳氏曰學士洪邁園池記述題詠曰瓊野者從維揚得瓊花植之而生遂以名圃今聚八仙卽八仙花西湖山中在在有之以其每枝開花七八朶相叢故曰聚八仙又毎一小朶五瓣如梅花今取其根以接粉團花者粉團余嘗更其名曰玉屑毬第不知所接之貼頭又是何處得來之種耳白而無香若八仙可接瓊花則今梔子又單葉千葉滿野不必接矣何所貴重使人詠羨如此王建劉禹錫詩云云卽今粉團花無疑也葛常之以爲其他皆八仙近似而非者蓋不曽見八仙所接瓊花故也余園中千葉梔子亦髙可丈許安敢遽許爲玉蕊要之玉蕊卽瓊花而梔子山礬自別一種迥不相類也說文梔黃木可染者徐曰鮮支木也漢相如賦鮮支黃礫師古曰卽支子樹貨殖千畆巵茜注鮮支也西域名薝卜花一名林蘭一名木丹一名越桃爾雅云半瓣有葚至於爾雅翼則以艸木花不過五出惟巵子六出今單葉六出而千葉者又不下十數瓣矣黃庭堅易瑒花名曰山礬蓋瑒玉名取其白也猶云瓊花自好且名勝山礬而魯直必欲攺之何也而曽端伯遂以爲卽唐昌玉蕊花尢誤玉蕊花詩一樹瓏松玉刻成飃廊防地色輕輕今梔子花初不謝落故知非也蜀孟昶召百官宴芳林園賞紅梔花靑城山中進三粒子種成花出而紅淸香如梅當時最重之此又梔子之異

說略畱靑日札所辯甚悉第中又謂玉蕊花卽粉團花今吳中所植粉團花蔓生籬藥間三四月間花甚繁茂與雍錄所稱芬芳滿野髙可數丈者迥異則玉蕊卽粉團花亦豈爲的據耶按杜瓊花記紹興辛巳金兵南侵揭本而去小者剪而除之花頓憔悴未幾故株傍復出三蘗老道士金大寧日加培護久之暢茂婆娑不異昔時至至元十三年偶枯死其種遂絕後道士金丙瑞以聚八仙代之又按周必大題玉蕊花云花狀如荼蘼花須如冰絲上綴金粟花心別有碧筩如膽瓶中別抽一英散爲十餘蕊猶刻玉然觀此玉蕊又與八仙花迥不相類諸家云云皆臆說也

五雜俎揚州瓊花種旣不論者紛紛楊用修以爲卽梔子花何言之太易也齊東埜語言絕類聚八仙但色微黃而香此與梔子有何干渉七修類槁謂不但瓊花不卽聚八仙亦不知何似而以繡毬花當之餘謂郎仁寶與楊用修皆因不識聚八仙故遂妄模瓊花耳余在濮州蘇觀察園中見有花如茉莉而八朶爲一簇問其人曰聚八仙也因之始識聚八仙而瓊花旣云絕類則亦必八朶相簇若以爲梔子則僅八之一以爲繡毬則太繁密與聚八仙愈不相類但當時旣雲天下皆無獨揚州一株則必天生別一奇種而後人取其孫枝移接他樹安能如其故物而必求目前常有之花以實之宜乎說之益混也

藝林彚考植物萹

