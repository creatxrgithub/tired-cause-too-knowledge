

欽定四庫全書

子部十

墨莊漫錄

雜家類三【雜說之屬】提要

【臣】等謹按墨莊漫錄十卷宋張邦基撰邦基字子賢髙郵人仕履未詳自稱宣和癸卯在吳中見朱勔所采太湖黿山石又稱紹興十八年見趙不棄除侍郎則南北宋間人也前有自序稱性喜藏書隨所寓榜曰墨莊故以爲名其書多記雜事亦頗及考證如渭州潘源縣土怪周昕父變羊胡師文見吳伴姑明州士人遇裴休葉世寧嚴淸闗注諸夢事𨿽不免爲小說家言然如記韓愈詩風稜露液字之異同蘇軾儋耳詩石字者字之訛誤辧杜甫詩王母晝下云旗翻句還如何遜在揚州句江湖多白鳥句星落黃姑渚句功曹非復漢蕭何句解王珪詩舞急錦腰迎十八酒酣玉醆照東西句解黃庭堅詩爭名朝市魚千里句影落華亭千尺月夢通岐下六州王句皆極典核他如辧碧雲騢爲魏泰作辧龍城錄云仙散錄爲王銍作皆足資考證以及鄭康成注漢宮香方玫瑰油粘葉書旋風葉書與穆防爲木瓠具理爲瓶罌之類亦頗資博識而所載宋時戶口轉運諸數尢足與史籍相防考宋人說部之可觀者也文獻通攷不著於錄殆當時猶未盛傳歟乾隆四十三年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

墨莊漫錄卷一

宋張邦基撰

僕以聞見慮其忘也書藏其篋歸耕山間遇力罷釋耒之壠上與老農憇談非敢示諸好事也其間是非毀譽均無容心焉僕性喜藏書隨所寓榜曰墨莊故題其首曰墨莊漫錄淮海張邦基子賢云

範蜀公乞致仕章四上未允第五章

言臣所懷有可去者二謂言靑苗不見聼一可去薦蘇軾孔文仲不見用二可去章旣上遂得請

張宣徽安道守成都眷籍娼陳鳯儀後數年王懿敏仲儀出守蜀安道祝仲儀致書與之仲儀至郡呼鳳儀曰張尙書頃與汝畱情乎鳳儀泣下仲儀曰亦嘗遺尺牘今且存否曰迨今蓄之仲儀曰尙書有信至汝可盡索舊帖吾欲觀之不可隠也遂悉取呈韜於錦囊甚宻仲儀謂曰尙書以剛勁立朝少與多讐汝毋以此黷公乃取書對鳳儀並囊盡焚之後語安道張甚感之王張姻家也

東坡在杭州一日逰西湖坐孤山竹閣前臨湖亭上時二客皆有服預焉久之湖心有一防舟漸近亭前靚妝數人中有一人尢麗方鼓箏年且三十餘風韻雅綽有態度二客競目送之曲未終翩然而逝公戲作長短句云鳯凰山下雨初晴水風淸晚霞明一朶芙蓉開過尙盈盈何處飛來雙白鷺如有意慕娉婷忽聞江上弄哀箏苦含情遣誰聼煙斂云収依約是湘靈欲待曲終尋問取人不見數峯靑

毘陵一士人姓常爲蟹詩雲水淸詎免雙螯黑秋老難逃一背紅蓋譏朱勔父子

範純仁堯夫丞相薨禮官謚曰忠宣考功鄧忠臣議曰每思捐身而開策常願休兵而息民只知扶危而濟傾寜卹跋前而疐後又曰讒言亂國而明蔡確之無罪姦黨投石而謂大防之可原當眾人莫敢言之時在偏州無所用之地義形正色憤激至誠非特救當世正人端士之織羅直欲戒後世亂臣賊子之迷國狥公忘已爲國惜賢又曰父母之國有時而去股肱之義於是或虧放之江湖忽如艸芥紉蘭澤畔更甚屈原之忠占鵩坐隅已分賈生之死又曰側席南望而怏浮雲之蔽趍節東歸而詠零雨之蒙又曰法座想見其風采詔書相望於道塗【云云】時論皆以爲允當崇寧初追奪元諡並定諡覆官並罰銅二年六月言者再論忠臣得宮祠

東坡作儋耳山詩云突兀隘空虛他山總不如君看道傍石盡是補天余叔黨云石當作者傳冩之誤一字不工遂使全篇俱病

王荊公書淸勁峭拔飄飄不凡世謂之橫風疾雨黃魯直謂學王蒙米元章謂學楊凝式以余觀之乃天然如此

武帝建安二十年冬十月始置名號至五大夫與舊列侯闗內侯凡六等以賞軍功名號侯爵十八級銅印龜紐墨綬五大夫十五級銅印環紐亦墨綬皆不食租此印決曹氏物也表舅唐悊端仲見之亦以予言爲然乃賦詩云闗中金印豈秦闗想見風流漢已還大饗似書譙縣石蘭亭寧數防稽山空餘此日歸囊槖曾是當年雜佩環萬戶況將取如斗此章何足系腰間後範左轄謙叔在方城以書求借舅氏不與也【前闕】

崇寧初旣立黨籍臣僚論元祐史官云初大臣挾其私忿濟以邪說力引儇浮與其厚善布列史職或毀詆先烈或鑿空造語以厚誣若範祖禹黃庭堅張耒秦觀是也或隱沒盛徳而不錄若曾肇是也或含糊取容而不敢言若陸佃是也皆再謫降時舊史已盡攺矣

王鞏定國爲太常博士常從術士作軌革畫一堂廡庭中有明珠一枚旁置棊局未幾爲禦史朱光庭所抨得補外

東坡在海外瓊州士人姜公弼來從學坡題其扇云滄海何曾斷地脈白袍【或作朱厓】端合破天荒公弼求足之坡云汝登科當爲汝足後人廣被貢至京師時坡已薨乃謁黃門於許下子由乃爲足之云生長蕓間已異芳風流稷下古諸姜適從瓊管魚龍窟秀出羊城翰墨場滄海何曾斷地脈白袍端合破天荒錦衣他日千人看始信東坡眼目長

國朝宗室例除環衛裕陵始以非袒免補外官繼有登科者然未有爲侍從者宣和五年始除子崧徽猷閣待制繼而子淔亦除八年又除子櫟宗室爲從官自伯山始然皆外任未有任禁從者紹興三年始除子晝侍郎皆子字也然其他字號未有也十八年始除不棄侍郎不字任禁從自徳夫始

香泛釣筒萍雨夜綠揺花塢栁風春舒亶信道詩也信道淸才而詩刻削有如此者又有云空外水光風動月暗中花气雪藏梅又雲宿雨閣雲千嶂碧野花弄日一村香又云萬壑水澄知月白千林霜重見松髙皆警句也

韓駒子蒼詩云倦鵲繞枝翻凍影徵鴻摩月墮孤音誠佳句也但太工矣

浮休居士張蕓叟久經遷責旣還怏怏不平嘗內集分題賦詩其女得蠟燭有云莫訝淚頻滴都緣心未灰浮休有慙色自是無復躁進意司馬朴之室浮休之女也有詩在鄜延路上一寺中一聨云滿目煙含芳艸綠倚欄露濕海棠紅或云便是詠燭者

紹聖初逐元祐黨人禁中疏出當責人姓名及廣南州郡以水土美惡系罪之輕重而貶竄焉執政聚議至劉安世器之時蔣之奇頴叔云劉某平昔人推命極好章惇子厚以筆於昭州上點之云劉某命好且去昭州試命一廻

杜子美都壇歌云子規夜啼山竹裂王母晝下云旗翻說者多不曉王母或以爲瑤池之金母也中官陳彥和言頃在宣和間掌禽苑四方所貢珎禽不可殫舉蜀中貢一種鳥狀如燕色紺翠尾甚多而長飛則尾開裊裊如兩旗名曰王母則子美所言乃此禽也蓋遐方異種人罕識者子規夜啼山竹裂言其聲淸越如竹裂也

鄱陽胡詠之朝散生平好道元符初嘗於信州弋陽縣見一道人靑巾葛衣神气特異因揖而延之對飲道人指取大白滿引無算曰君有從軍之行去否胡竦然曰當去蓋是時欲就熈河帥姚雄之辟也道人曰西郵方用師好去索紙書詩曰濟世應須不世才調羮重見用鹽梅種成白璧人何處熟了黃梁夢未回相府舊開延士閤武夷新築望仙臺靑雞唱徹函闗曉好捲防幃歸去來授詠曰爲我以此寄章相公且曰章相公好个人又錯了路逕也詠叩其說但云未可立談詠問其姓名亦不肯言曰吾早晚亦遊邊可以復相見夜艾詠曰先生可就此寢曰吾歸邸中只在河下乃拂衣去明日遣人往諸邸尋問皆云未嘗有道人因告縣令徧邑物色竟無曾見者詠至京師見王副車詵具告以此欲持詩謁子厚詵曰愼不可上方以邊事倚辦相公丞相得此必堅請去上必疑怪詰其所以然君且得罪詠以爲然徑趍姚幕從取靑唐曁還闕則子厚已去矣他日子厚北歸聞有此詩就詠求之其眞本已爲駙車奄有乃錄寄之子厚見詩嘆曰使吾早得此詩去位久矣豈復有今日之事乎方詠之在邊日嘗至秦州天慶觀聞說呂先生在此月餘近日方去矣問何以知其爲呂道士云道人去時適道眾皆赴鄰郡醮道人顧小童曰吾且去借筆書壁侯師歸示之小童辭以觀新修師戒勿令題涴乃曰煩貯火殿鑪吾欲禮三淸而去旣而行殿後砌下有石池水甚淸泚乃以爪畫殿壁畱詩云石池淸水是吾心漫被桃花倒影沈一到邽山空闕內消閒塵累七弦琴後題回字眾驚嘆以爲必呂翁也壁甚髙其字非手可能及邽山卽秦山也詠思弋陽所遇有逰邊之約豈非卽斯人與此說予聞江元一太初云

宿州靈壁縣張氏蘭臯園一石甚奇所謂小蓬萊也蘇子瞻愛之題其上云東坡居士醉中觀此灑然而醒子瞻之意蓋取李徳裕平泉莊有醒醉石醉則據之乃醒也蔣頴叔過見之復題云荊溪居士暑中觀此爽然而涼吳右司師禮安中爲宿守題其後云紫溪翁大暑醉中讀二題一笑而去張氏皆刻之其石後歸禁中

姑蘇士人家有玉蟾蜍一枚皤腹中空每焚香置鑪邊煙盡歸腹中久之冉冉復自蟾口噴出亦異物也

退之詩風能拆芡胔露亦染梨腮魯直本亦作風稜露液乂與興元宴集詩雲莊漫華墨間墨當作黒華陽黒水惟梁州興元梁州也

吳安中少年時爲堠子詩云行客往來渾望我我於行客本無心喜爲人書之

李商隠錦瑟詩雲莊周曉夢迷蝴蝶望帝春心托杜鵑滄海月明珠有淚藍田日暖玉生煙人多不曉劉貢父詩話云錦瑟令狐綯家靑衣亦莫能考瑟譜有適怨淸和四曲名四句蓋形容四曲耳

唐子西嘗見桃李盛開而梅尙存數枝因作詩時張無盡天覺被召乃以詩投之云桃花能紅李能白春來何處無顏色不應尙有一枝梅可是東君苦畱客向來開處當嚴冬桃李未在交逰中只今已是丈人行勿與少年爭春風無盡大加稱賞

延安夫人蘇氏丞相子容妹曽子宣內也有詞行於世或以爲東坡女弟適栁子玉者所作非也

崇寧三年邦基伯父文簡公賔老自翰苑拜左丞而伯父倪老後除內相宣和八年文粹中自翰苑拜右丞而其季虛中除內相皆兄弟相代於北扉亦盛事也

廣陵先生逢原嘗爲暑熱思風詩云力捲雨來無嵗旱盡驅云去放天髙客有傳示王介甫嘆曰有致君澤民之志惜乎不振也

逢原一日與王平甫數人登蔣山相與賦詩而逢原先成舉數聨平甫未屈至聞仰躋蒼厓顚下視白日䢐夜半身在髙若騎箕尾居乃嘆曰此天上語非我曹所及遂閣筆

襄陽有一曹掾不爲郡將所禮屢窘幾殆一日掾被召以詩上郡將而別之有云已覺目光在牛角未信鞭長及馬腹郡將𨿽嘉賞而愈銜之

蔡元度魯公在位錫賚無窮而用度亦廣京師感慈寺修浮圖題三千緡時有吳鏈師者丹陽人辟穀修養館於西園庵中後有隙地吳勸令蒔麥旣獲頗厭狼籍公見之題詩於庵曰塔緣便捨三千貫月俸無逾一萬緡卻向西園課小麥老來顚倒見愁人

胡師文元質侍郎利州一日晝寢書室蹶然而興呼吏問曰適有人投訟牒曰稱吳伴姑吏曰無有斯須復夢如初旣覺復呼吏曰倅防庖舎在何所其戶牖何向吏具白之卽命駕至彼率倅同觀指一隅命鍤發之不數尺得一婦人屍倒植水中衣履猶未敗蓋前倅子捨之婢因捶死瘞於此人莫知之因命具棺衾薦以佛事復夢婦人云今免倒形以就安宅且將訴於陰府矣感激而去髙郵人徐伯通與直時爲館客親見此事

杜甫詩東閣觀梅動詩興還如何遜在揚州多不詳遜在揚州之說以本傳考之但言遜天監中爲尙書水部郎南平王引爲賓客掌書記室薦之武帝與吳均俱進幸後稍失意帝曰吳均不均何遜不遜遜卒於廬陵王記室亦不言在揚州也及觀遜有梅花詩見於藝文類聚初學記云兔園標節物驚時最是梅禦霜當路發映雪擬寒開枝橫卻月觀花繞淩風臺朝灑長門泣夕注臨卭杯應知早凋落故逐上春來余後見別本遜東海剡人舉本州秀才射策爲當時之冠歷官奉朝請時南平王殿下爲中權將軍揚州刺史望髙右戚實曰賢主擁篲分庭愛客接士東閣一開競収揚馬左席皆啟爭趍鄒枚君以詞藝早聞故深親禮引爲水部行防軍事仍掌文記室【云云】乃知遜嘗在揚州也蓋本傳但言南平引爲記室略去揚州爾然東晉宋齊梁陳皆以建業爲揚州則遜之所在揚州乃建業耳非今之廣陵也隋以後始以廣陵名州

潤州蘇氏家書畫甚多書之絕異者有太宗賜易簡禦書宋玉大言賦並名眞戒酒批答鐘繇賀吳滅闗公上文帝表王右軍答會稽內史王述書雪晴寄山陰張侯帖獻之秋風詞梁蕭子云節班固漢史唐褚遂良模本蘭亭李太白天馬歌賀知章醉中吟張長史書逸人壁顏魯公進文殊碑讀李陽冰篆新泉銘永禪史眞艸千文齊已題贈並皆眞迹名畫則顧凱之雪霽圖望五老峯圖北齊舞鶴圖閻立本醉道士圖吳道子六甲神薛稷戲鶴陳閎蕃馬韓幹禦馬戴嵩牛圖王維臥披圖邊鸞雀竹李將軍曉景屏風李成山水徐熈艸虫黃荃墨竹居寧翎毛董羽龍水劉道士鬼神刁處士竹石鐘隱乳兔物之尢異者有明皇賜蘇小許公四代相玉印贊皇父子石研石兔竹拂連理拄杖陳後主宮娃七寶束帶雷公斧珊瑚筆架玉連環皆希世之寶後皆散逸或有歸禦府者今不知流落何處

荊公退居金陵蔣山學佛者俗姓吳日供灑掃山下田家子也一日風墮掛壁舊烏巾吳舉之復置於壁公適見之謂曰乞汝歸遺父數日公問襆頭安在吳曰父村老無用貨於市中嘗賣得錢三百文供父感相公之賜也公嘆息之因呼一僕同吳以元價往贖且戒茍以轉售卽不須訪索果以獘惡猶存乃贖以歸公命取小刀自於巾腳刮磨粲然黃金也蓋禁中所賜者乃復遺吳吳后潦倒竟不能祝髮以竹工居眞州政和丙申年予嘗令造竹器親說如此時巳年六十餘貧窶之甚亦命也

呂溫卿爲浙漕旣起錢濟明獄又發廖明略事二人皆廢斥復欲网羅參寥未有以中之會有僧與參寥有隙言參寥度牒冒名蓋參寥本名曇潛因子瞻攺曰道潛溫卿索牒驗之信然竟坐刑之歸俗編管兗州未幾溫卿亦爲孫傑鼎臣發其贓濫系獄人以爲菑人者人必反菑之

孔雀毛著龍腦則相綴禁中以翠尾作帚每幸諸閣擲龍腦以辟穢過則以翠尾掃之皆聚無有遺者亦若磁石引鍼琥珀拾芥物類相感也

中表錢渻子全穆父之孫仲之子三嵗喪父自少刻苦能立好學有節操何防榜登科卽丁母艱及第十餘年未嘗到官試中學官除濟南府教授車駕駐蹕揚州有薦權國子博士者始入局防謁長貳方茶疾作僕地輿歸一夕而殂竟無一日之祿惜哉命薄如此可爲奔求躁圖之戒

世傳宗室中昔有昏謬【俗呼爲撥太尉】一日坐宮門見釘鉸者亟呼之命僕取獘履令工以革防其首工笑曰非我技也公乃悞曰我謬也誤呼汝矣適欲喚一錮漏【俗呼骨路】者耳聞者大笑之

王黼將明盛時搜求四方瓌奇之物以充玩好有人以桃核半枚來獻中容米三四斗其間題詠之字滿矣李之儀端叔題云觀此桃則退之所謂華山十丈蓮信有之矣今不知存否也子嘗觀洽聞記云吐谷渾桃如大石甕豈非此桃也耶

墨莊漫錄卷一

欽定四庫全書

墨莊漫錄卷二

宋張邦基撰

蔡絳約之西淸詩話云人之好惡固自不同杜子美在蜀作悶詩乃云捲簾惟白水隠幾亦靑山若使予居此應從王逸少語吾當卒以樂死豈復更有悶乎予以謂此時約之未契此語耳人方憂愁亡聊𨿽淸歌妙舞滿前無適而非悶子美居西川一飯未嘗忘君其憂在王室而又生理不具與死爲鄰其悶甚矣故對靑山靑山悶對白水白水悶平時可愛樂之物皆寓之爲悶也約之處富貴所欠二物耳其後竄斥經歷﨑嶇險阻必悟此詩之爲工也

東坡贈黃照道人詩曰面臉照人元自赤眉毛覆眼見來烏王立之詩話云元自見來皆俚語也杜子美詩云鏁石藤稍元自落倚天松骨見來枯坡句法此而謂之俚語立之未之思耳

建炎攺元冬予閒居揚州裏廬因閱太平廣記每遇予兄子章家夜集談記中異事以供笑語時子章館客天長解養直剛中因言頃聞一異事云元符末年渭州潘原縣民方耕田有民自地間湧出耕者見之驚怛棄犁而走則斥逐擊之不得走執耕者及縣縣吏遇之輙毆縣吏吏皆散走見縣令馬惇古又毆令令亦走俄而僕於庭奄然一土偶人也視之則嵗所嘗奉土牛傍所謂勾芒神者於是共舁出之未幾復有至者亦事皆同日十數至不能禦官吏皇恐令不敢復視事居若干日有物人類蓬首黑而矬肥降令捨莫知其所從來令罔測廼曰爾無庸恐我爲爾盡食芒兒矣爾恭事我乃汛灑防事之東室居之凡十餘人其長者自稱天神其次曰王褒李貴其餘有姓名有婦人二曰雲英月英日謹伺供億其飲食嘗闔戶自竇中出入有所須召則其長者呼王褒李貴而令爲置吏門外爲傳呼事之甚嚴自是土怪不至民亦以其無他用止怪頗安焉令尢徳之久之提點刑獄程棠行縣問令所以室中遽呼曰王褒爲我傳語提刑適贈詩不省已得乎置吏以告棠起立曰某適至此已晚不敢見也所賜詩者實未得吏去復至曰詩在提刑汗衫上袒視之果然乃不敢復語相與遽起先是渭州都巡檢侯恩老矣其爲人剛方不撓好面折人一州號爲木彊自聞見怪獨心常易之方棠巡按時恩如州界方奉迎從至縣恩以職事從在縣衙獨據胡牀坐防事傍俄有物自東隅來階下兩手扳堦基首與堦平徐過恩坐恩徒手搏得之號掣不放觸其體若冰石有力能反曳人恩素有力一手捽其領捩左手著胡牀從之卒不放至所謂怪室者兩足入戶內引恩手戛戶頰久乃放之一縣大驚令尢恐失舉止往來語曰都巡檢敗我事矣棠亦愈皇恐徘徊夜中不聞有聲棠乃歸宿於縣驛明旦棠盛服至上謁令灑掃設香案以俟恩亦戎服將事謁入不出日髙稍稍摩戶視閴其無人室中凝塵尺餘亦不見有人迹令猶曰竟爲都巡所悞禍至若何恩曰某以爲除害已去之矣何禍爲棠乃從令及恩共入視之防壁間得細書一行雲侯公正直予等謹退自後怪遂兩絕侯公者開封人字澤之有子名傳爲天長巡檢常爲人言此曰某是時侍親渭上目所見也傳又曰今天長尉賈壇時亦侍其父在焉解生聞此事於巡檢後賈尉亦能言之又得程棠王褒李貴之姓名不疑尙有缺者皆幼不記也異哉異哉

杜子美秦州詩云馬驕珠汗落胡舞白題斜題或作蹄莫曉白題之語南史宋武帝時有西北逺邊有滑國遣使入貢莫知所出裴子野雲漢潁陰侯胡白題將一人服防注曰白題胡名也又漢定逺侯擊虜入滑此其後乎人服其博識予常疑之蓋白題其胡下馬捨之始悟白題乃胡人爲氊笠也子美所謂胡舞白題斜胡人多爲旋舞笠之斜似乎謂此也

周昕大夫居鄧州父中散卒數十年矣一夕昕妻夢中散如平生謂曰我且爲羊今在某氏屠肆五更卽死當速見贖烏頭者卽我也覺而語昕以爲夢中語勿信也斯須復夢於昕時以四更皷亟遣僕推門以至屠家且問有烏頭羊否屠伯云適有一頭僕曰幸勿殺周宅欲售爲厭勝之用乃倍直牽歸視昕有喜色遂養之每昕自外歸徑趍懷中得食已如是者數年羊乃死

王定國寄詩於東坡答書云新詩篇篇皆奇老拙此回眞不及矣窮人之具輙欲交割與公魏道輔見而笑曰定國亦難作交代只是且權攝耳

仁宗嘗問孝肅包公拯歷代編戶多少之數公悉考以對以謂三代𨿽盛其戶莫得而詳前漢元始二年人戶千二百二十三萬三千後漢光武兵革之後戶四百二十七萬六百三十永壽三年增至一千六十七萬九百六十三國鼎峙版籍嵗減才百四十餘萬晉武帝平吳之後戶二百四十五萬九千八百南北朝少者不盈百萬多者不過三倍隋文帝大業二年戶八百九十萬七千五百三十六唐初戶不滿三百萬髙宗永徽元年增至三百八十萬明皇天寶十三年只及九百六萬九千一百五十四自安史之亂乾元已後僅滿一百二萬武宗防昌中增至四百九十五萬五千一百五十一降及五代四方竊據大約各有數十萬太祖建隆之初有戶九十六萬七千三百五十三開寶九年漸加至三百九萬五百四戶太宗至道二年增至四百五十一萬四千二百五十七眞宗天禧五年又增至八百六十七萬七千六百七十七陛下禦宇以來天聖七年戶一千一十六萬二千六百八十九慶曆二年增至一千三十萬七千六百四十八年又增至一千九十萬四千四百三十四拯以謂自三代以降跨唐越漢未有若今之盛者拯又言蚩蚩之生聚蕃息衰耗一出於時政之所闗陶化明主知其然也必薄賦斂寛力役救荒歉三者不失然後防有所養老有所終此乃陛下日愼一日以致其盛遂與之休養則可封之俗不秖二帝之盛矣宣和乙巳十二月四日夜讀公奏錄節出嗚呼盛徳之語哉

梓州織八丈濶幅絹獻宮禁前世織工所不能爲也茄根並枝暴漧燒作灰爲香煤甚奇能養火延夕予嘗自制鼻觀香有一種蕭灑風度非閨幃間惱人破禪气味也其法用水沈香一兩屑之取榠楂液漬之過一日濾其液降眞香半兩以建茶鬭品二錢七作漿漬一日以濕竹紙五七重包之火煨少時丁香一錢鮮極新者不見火參二錢鮮去塵埃宻煼令香眞茅山黃連香一錢白檀香三錢麝半錢婆律一錢焰硝一字俱爲細末濃煎皂角膠和作餅子宻器収之燒暗極熳火

題跋最爲難事惟東坡山谷題徐熈畫菜云士大夫不可不知此味不可使斯民有此色

唐來鵬有觀懴防夫人詩云回眸緑水波初合掌白蓮花未開嘉祐中有王永年者娶宗女求舉於竇卞楊繪得監金耀門書庫永年嘗置酒延卞繪出其妻間坐妻以左右手掬酒以飲卞繪謂之白玉蓮花盞可謂善體物者也然意亦取之鵬詩云

江南李后主常於黃羅扇上書以賜宮人慶奴云風情漸老見春羞到處消魂感舊遊多謝長條似相識彊垂煙態拂人頭想見其風流也扇至今傳在貴人家

洛中花工宣和中以藥壅培於白牡丹如玉千葉一百五玉樓春等根下次年花作淺碧色號歐家碧歳貢禁府價在姚黃上嘗賜近臣外廷所未識也

方亞夫幾仲興化軍人五至省闈皆不捷嘗夢廷試而無試卷甚惡之晚以八行舉詔免廷試賈安宅榜唱名排入第一甲以通直郎終

崇寧中初興書畫學米芾元章方爲太常博士奉詔以黃庭小楷作千文以獻繼以所藏法書名畫來上賜白金十八笏是時禁中萃前代筆迹號宣和禦覽宸翰序之詔丞相蔡京跋尾芾亦被防預觀已而出知無爲軍復召爲書學博士便殿賜對詢逮移晷因上其子友仁楚山淸曉圖旣退賜禦書畫扇各二遂除春官外郎人以爲榮十八笏蓋戲之耳

宣和癸卯平江朱勔采石太湖黿山得一石長四丈有奇廣得其半玲瓏嵌空竅宂千百非雕刻所能成也並郡宅後池光亭臺上白公檜世傳白樂天手植也創造二大舟費八千緡以獻時常潤間河渠淺重載不前乃先繪圖以聞宸翰賜石名神運昭功敷慶萬年之峯時人莫不目擊余時初至吳中亦獲一觀是秋方至京師置於艮嶽

田衍魏泰居襄陽郡人畏其吻謡曰襄陽二害田衍魏泰未幾李廌方叔亦來郡居襄人憎之曰近日多磨又添一廌

都尉王詵爲王定國畫煙江疊嶂圖東坡作詩所謂江上愁心千疊山者定國死其子由以畫貨與髙郵富人茅生以獻章獻或云禁中

諭陟明仲睦州人持節數部政績藹著雅善散尢妙長笛每行按至山水佳處馬上臨風快作數弄殊風流蕭散也常有馬上吹笛詩云【云云】寄張蕓叟和寄云越客思歸黯不平閒持長笛冩秦聲羨君气海如斯壯博我詞鋒孰敢爭江上梅花開又落隴頭流水咽還驚豈知不寐鰥魚眼獨坐山堂對月明又手帖云舜民已三請外若得西道一局再記舊徳便冀掃榻更需洗水晶杯也水晶杯明仲珎惜物非佳客不出故蕓叟戲云

壽春村農晚耕於野每見靑雀五枚翔集桑上毛羽紺翠天明卽見心頗異之一日偶拈石擊之正中其一隕地視之乃靑銅雀已折矣因於其下斸之不數尺得銅香鑪蓋上一雀二足而闕其一矣後爲方會給事家所得工制簡朴亦無他異

魏泰道輔自號臨漢隠君著東軒雜錄續錄訂誤詩話等書又有一書譏評巨公偉人闕失目曰碧雲騢取莊獻明肅太后垂時西域貢名馬頸有旋毛文如碧雲以是不得入禦閒之意嫁其名曰都官員外郎梅堯臣撰實非聖兪所著乃泰作也

襄邑義塘村出一種大者如拳破之色如黛味甘如蜜余莫及頃嵗貢之以其子蒔他處卽變而稍大味亦減矣

康節邵先生堯夫在洛中嘗與司馬溫公論易數推園中牡丹云某日某時當毀是日溫公命數客以觀日向午花方穠盛客頗疑之斯須兩馬相踶絕銜斷轡自外突入馳驟欄上花果毀焉嘗言天下不可傳此者司馬君實章子厚爾而君實不肯學子厚不可學也臨終焚其書不傳秪以皇極經世行於世

唐曁潛亨質肅公猶子余母之舅也早退隠居襄陽著春秋政典以周官定臧否鄒志完爲序娶陳氏蜀人令徳純茂尢上文章大觀中先君爲郡學官代還時以詩送別余母一云念別每驚魂流年多病身惟我延陵子情眞意更親分擕無淚盡望逺起愁新老眼將何暖音書不厭頻二云雪意亂江云江梅漸放春鴈歸人去後愁與嵗華新榮路君方振園居我豈貧惟餘憂我念相憶莫沾巾

宣和間宮中重異香廣南防防龍涎亞悉金顏雪香褐香軟香之類篤防有黑白二種黑者每貢數十觔白者止三觔以瓠壺盛之香性薰漬破之可燒號瓠香白者每兩價值八十千黑者三十千外廷得之以爲珎異也又貢異物圓如龍眼實色若緑葡萄號貓兒眼睛能息火燃炭方熾投之卽滅又云能解蠱毒之藥前世所紀異物多矣未聞此種也

荔枝皮不可燒其香引屍虫

瑞香花其香淸婉在餘花上窠株少見大者襄陽唐表舅家一株面濶一丈二三尺婆娑如蓋下可坐胡牀趙岍季西知襄陽欲取之竟不與也兵火之後不復存焉豈歸閬苑耶李居仁大夫嘗言舒州山中深巖間附石生一株髙二三丈下可坐十客不可移也今浙中以丁香本接者芬芳極短不如天生者其香漚郁淸烈也不十年卽瘦悴就槁矣

顧臨子惇爲翰苑每言趙廣漢尹京有治聲使我爲之不難當出其上子瞻戲曰君作尹須攺姓顧曰何姓曰姓茅喚作茅廣漢

禹餘糧石形似多怪磈礧百出或正類蝦防中空藏白粉去其粉可貯水作研滴出鼎州祗闍山者多此類他亦有之然不及也長老祖曇頴說

黃魯直謂荀中令喜焚香故名縮砂湯曰荀令湯朱云喜直言切諫苦口逆耳故名三稜湯曰朱云湯

任夢臣任四川路提點刑獄以亷節稱臥病不起家四壁立二女賢甚趙淸獻公守成都率僚屬以俸助之二女辭不受力拒之云豈敢以此污先君之淸徳趙倅成伯篤意勉之遂納於公宇之東廡旣行以元物若干榜於門壁付之守禦吏無毫髮所損二女潔如此文章議論士夫所不逮也後數年淸獻皆以子侄妻之

蘇頌子容丞相博學無所不通熈寧十年爲大遼生辰國信使在北方適遇冬至時本朝歷先北朝一日北朝歷後一日北人問公孰是公曰歷家算術小異遅速不同謂如亥時節气當交則猶是今夕若逾數刻卽屬子時爲明日矣歷家布算容有遲速或先或後故有一日之異然各從本朝之歷可也遼人深以爲然遂各以其日爲節慶賀使還奏之上喜曰朕思之此最難處卿之所對極中事理

近時傳一書曰龍城錄云栁子厚所作非也乃王銍性之僞爲之其梅花鬼事蓋遷就東坡詩月黑林間逢縞袂及月落參橫之句耳又作云仙散錄尢爲怪誕殊悞後之學者又有李歜注杜甫詩及注東坡詩事皆王性之一手殊可駭笑有識者當自知之

黃寔師是弟宰方叔坐上書譏訕事下禦史時相欲寘極典中丞盧航彥濟乞降元書看詳時禁中已焚其書有防令宰執臺諫析其言有云蔡京姦邪用之誤國童貫閹官只可灑掃宮廷不宜預廟謀宻算刪去謗訕之語遂得寛貸時相猶忿欲寘決彥濟復爭之廼流海島後數年定武帥梁子美奏邊事云某事乞依黃寔知本州日申明徽宗忽顧左右曰寔有弟今在何處近臣奏先因上書得罪流海島卽日內批與量移後遇赦放還獲終於家

張稚圭元老荊公客也爲江東漕攝金陵府事嚴酷鮮恕喜與方士防門下嘗數客一日行郡圃老卒項系念珠公曰汝誦經乎卒曰數息爾公異之呼至室內問其所得論養生吐納內丹皆造精微又曰運使平生殊錯用心酷虐用刑非所以爲子孫福延方士皆非有道之士此曹特覬公賄耳公曰能傳我乎卒曰正欲授公然須今夜半潛至某室當以傳公初亦難之不得已許焉旣歸與魚軒劉議之劉曰不可公以嚴毅人素苦之夜中獨出事有不測柰何太夫人微聞之潛鎖其寢室竟不得出黎明視事衙校報守圃卒是夜四更趺坐而化公大悵惋數月感疾遂卒

舒信道謫居四明幾二十年獨以詩爲樂常得句云春禽得意千般語澗艸無名百種香自喜之旣而曰此聮可入箋注不可以示人遂攺去不用之

東坡先生知揚州一夕夢在山林間忽見一虎來噬公方驚怖有一紫袍黃冠以袖障公叱虎使去明日有道士投謁曰昨夜不驚畏否公曰防子乃敢爾本欲杖汝脊吾豈不知子夜術耶道士惶駭而退

子友人相訪案間荊公日錄曰僕不喜閱此書予問其說客曰凡稱上曰某事如何則言予曰不然凡稱某事予曰如何則言上曰極是此尢可笑也

濠州州宅含桃閣下因斸土得一石匣始疑中藏金玉開之得巨編數帙乃陳畱鄭向所述五代開皇紀三十卷幹興元年向以尙書屯田員外郎爲郡守瘞此書於閣下中有銘曰自朱矯命終紫逰位二十四年一十三帝興亡行事魚貫珠綴瘞槁於斯如地之利此書亦行於世

山谷先生作蘇李畫枯木道士賦云懼夫子之獨立而矢來無鄕乃作女蘿施於木末婆娑成陰與世晏息而嘗以矢來無鄕問人少有能說者後因觀韓非子有云矢來有鄕【鄕方也有從來之方】則積鐵以備一鄕【謂聚鐡於身以備一處卽甲之不全者】矢來無鄕則爲鐵室以盡備之【謂甲之全者自首至足無不有鐵故曰鐵室】備之則體無傷故彼以盡備之不傷此以盡敵之無姦也【言君亦當盡備於臣皆所防疑則姦絕也】山谷用事深逺此點化格也不知者豈知其工云

王逢原作假山詩云鯨牙鯤鬛相摩捽巨靈戲撮天凹突舊山風老狂云根重湖凍脫秋波骨我來謂怪非得眞醉掲碧海瞰蛟窟不然禹鼎魑魅形神顚鬼脇相撐揬夏倪均父爲予言此詩奇險不蹈襲前人韓退之所謂惟陳言之是去者非筆力豪放不能爲也

範致虛謙叔與蔡元長相忤久處閒散宣和初自唐州方城召還提舉寶籙宮未幾執政時元長以五日一造朝居西第廼與謙叔釋憾一日觴於西園主禮勤渥元長作詩見意云一日趍朝四日閒荒園薄酒願交驩三峯崛起無平地二派爭流有激湍極目榛蕪惟野蔓忘憂魚鳥自波瀾滿船載得圭璋重更掬珠璣洗眼看三峯二派𨿽皆園中景蓋有激而云時罷政未久王黼靈素師成軰方盛也

揚州蜀岡上大明寺平山堂前歐陽文忠公手植栁一株謂之歐公栁公詞所謂手種堂前楊栁別來幾度春風者薛嗣昌作守相對亦種一株自榜曰薛公栁人莫不之嗣昌旣去爲人伐之不度徳有如此者

漢宮香方鄭康成注沈水香二十四銖著石蜜復湯鬻【銅鐡輩皆病香】以指嘗試能飲甲則已【南海賈胡貴一種香木末如蜜房色澤正黃可減甲】以寒水炭四焙之靑木香十二之一可酌損之雞舌香以其子勿以其母【靑木香用二錢】合搗如糜【沈水得鬻蜜煙黃而气郁】投初鬻蜜中媒使相悅閟以黃堥蜜隙塪不津地薶之一月中許出之投龍腦六銖麝損半一鑪注如芡子薰鬱鬱略聞百步中人也【今太官加蜜鬻紅螺如麝外家效之以珠防】此方魏泰道輔彊記面疏以示洪炎玉父意其失古語其後相國寺庭中買得古葉子書雜抄有此法攺正十餘字又一貴人家見一編號古妝臺記數字甚妙予恐失之因附於此

予在揚州一日獨逰石塔寺訪一髙僧坐小室中僧於骨董袋中取香如芡許注之覺香韻不凡與諸香異似道家嬰香而淸烈過之僧笑曰此魏公香也韓魏公喜焚此香乃傳其法用黑角沈半兩郁金香一錢一字麩炒丁香一分上等蠟茶一分碾細分作兩處麝香當門子一字右先點一半茶澄取淸汁研麝漬之次屑三物入之以余茶和半盞許令眾香蒸過入磁器有油者地窖窨一月

荊公病革甚吳夫人令蔡元度詣茅山謁劉混康問狀劉曰公之病不可爲巳適見道士數十人往迎公前二人執旛旛面有字若金書然左曰中函法性右曰外習塵紛元度自言如此或者又云荊公臨薨頗有陰譴怪異之事與此不同未知孰是

世傳呂公得道之士唐僖宗時進士能作詩傳者僅百首往往賣墨世間毗陵士人姓邵忘其名善談易眾請講於佛捨至小畜有墨者靑巾布衣褰幃直入邵惡之捲捲而問曰何來曰賣墨耳適聞講易至小畜其說非是邵驚遽揖之坐墨者脫履置案上取墨一丸曰此墨價十千一坐皆笑墨者納履取硯滌之試墨置日影中貯墨而出曰抵暮復來當知十千非貴也邵且笑且駭少頃視硯墨之所濡徹底爲黃金與日影相耀邵惋恨不已必呂公也

廣陵牛氏家堂燕方育雛而雌爲貓所斃雄啁哳久之翻然而逝少選一雌偕來共哺其子明日有雛墜地至晚羣雛畢死取視之滿吭皆捲耳實蓋爲雌所毒也嗟乎禽鳥嫉其前雛一至於此而終不悟悲夫

墨莊漫錄卷二

欽定四庫全書

墨莊漫錄卷三

宋張邦基撰

明州士人陳生失其名不知何年間赴舉京師家貧治行後時乃於定海求附大賈之舟欲航海至通州而西焉時同行十餘舟一日正在大洋忽遇暴風巨浪如山舟失措俄視前後舟覆溺相繼也獨相寄之舟人力健防張篷隨風而去欲葬魚腹者屢矣凡東行數日風方止恍然迷津不知涯涘蓋非常日所經行也俄聞鐘聲春容指顧之際見山川甚邇乃急趍焉果得浦漵遂維矴近防陳生驚悸稍定乃登防前有徑路因跬步而前左右皆佳木薈蔚珎禽鳴弄行十里許見一精舍金碧明煥榜曰天宮之院遂瞻禮而入長廊幽閒寂無讙嘩堂上一老人據牀而坐龎眉鶴髮神觀淸臞方若講說環侍左右皆白袍烏巾約三百餘人見客皆驚問其行止告以飄風之事惻然憫之授館於一室懸錦帳乃饌客焉器皿皆金玉食飲精防蔬茹皆藥苗極甘美而不識名老人自言我軰皆中原人自唐末巢冦之亂避地至此不知今幾甲子也中原天子今誰氏尙都長安否陳生爲言自李唐之後更五代凡五十餘年天下泰定今皇帝趙氏國號宋都於汴海內承平兵革不用如唐虞之世也老人首肯嘆嗟之又命二弟子相與逰處因問二人此何所也老人爲誰曰我軰號處士非神仙皆人也老人唐丞相裴休也弟子凡三等每等二百人皆授學於先生者復引登山觀覽﨑嶇而上至於峻極有一亭榜曰笑秦意以秦始皇遣徐福求三山神藥爲可笑也二人遙指一峯突兀幹霄峯頂積雪皓白曰此蓬萊島也山腳有蛟龍蟠繞故異物畏之莫可犯幹也陳生畱彼久之一日西望浩然有歸思口未言也老人者微笑曰爾乃懷家耶爾以夙契得踐此地豈易得也而乃俗緣未盡此別無復再來矣然爾旣得至此吾當助爾舟楫一至蓬萊登覽勝境而後去遂使具舟倐已至山下時夜已暝曉見日輪晃曜傍山而出波聲先騰沸洶湧澎湃聲若雷霆赤光勃郁洞貫太虛頃之天明見重樓復閣翚飛雲外迨非人力之所爲但不見有人居之惟瑞霧蔥蘢而已同來處士云近世常有人迹至此羣仙厭之故超然逺引鴻蒙之外矣惟呂洞賔一嵗兩來臥聼松風耳乃復至老人所陳生求歸甚力老人曰當送爾歸山中生人葠甚大多如人形陳生欲乞數本老人曰此物爲鬼神所防惜持歸經涉海洋恐貽禍也山中良金美玉皆至寶也任爾取之老人再三教告皆修心養性爲善逺惡之事仍云世人愼勿臥而語言爲害甚大又云楞嚴經乃諸佛心地之本當循習之陳生再拜而辭復令人導之登一舟轉盻之久已至明州海次矣時元祐間也比至裏門則妻子已死矣皇皇無所之方悔其歸復欲求往不可得也遂爲人言之後病而狂未幾而死惜哉予在四明見郡人有能言此事者又聞舒信道常記之甚詳求其本不獲乃以所聞書之

睦冦方臘未起之前一年歙州生麟卽死後十日州人葉世寧夢乘麟而登山山東北有洞乃捨麟而登入二武士執而問之世寧以實對且言幸得放還當有重報一武士笑曰誤矣吾卽歙州某橋南停紙朱慶也與子不熟頗識其面此洞有三堂四室試令子觀之遂引而前中堂垂簾曰此堂待陳公文帳堆壅吏不敢登左堂簾捲其半慶曰天符已差羅浮天王居此諸司往迓矣旣升有牌牌有三字世寧惟記一定字右堂無上有衣紫袍曳杖而行吏數十軰隨之二武士止世寧立世寧熟視卽尙書彭公汝礪也遽出拜之公勞之曰近到饒州否曰去歲到饒州公無恙公何以至此公曰吾位髙不當治獄以吾最知本末故受命至此汝何能來也世寧驟對乘洞前石馬而來公曰獸今安在二武士趨出曰介獸誤取去公曰杖之百朱慶者惟而出一武士領世寧欲去世寧曰願一觀四室不敢泄於人公逡巡首肯一吏持鑰而下引世寧往開東室有十餘人露首愁坐竹器數十封鑰甚固旁有金帶十餘條持鑰者復開一室架大木於兩楹之間有官者九人亦露頂蹲踞其上見人皆泣下持鑰者未嘗少佇世寧請入他室持鑰者曰西有貴臣閹人及前唐後唐未具獄囚法嚴不可輙近言未旣忽有聲如雷震見巨蛇自屋東垂首而下火舌電目口鼻气出如煙世寧懼而走持鑰者曰東將入西室矣此類甚多豈可近耶世寧因問何以至是曰吁吾姓嚴前唐宦者親見當時中官勢盛士人知有中官不知有朝廷吾私竊笑而薄之有能言中官太盛者吾必起嗟嘆嘗聞近代亦然業力所招也世寜不盡記大略如此復往謝彭公則堂已虛矣世寧不敢問心動求出持鑰者復曰吾在此司無過卽世後凡三領江淮要職此事了則吾爲地下主者矣汝到人間爲吾誦金光明經具疏燒與嚴直事吾能報汝世寧拜辭獨與武士出洞見朱慶騎麟自山頂來下而揖世寧撫麟乃石也慶曰山髙不可陟遵河甚徑煩語慶家人蘄黃間卜居甚善鄕中當大亂慶亦自以夢報得子言當信而不疑也一武士曰金光明經亦望垂賜得免追取之勞幸矣世寧曰仍爲公等設醮及水陸二人以手加額世寧曰此洞何名慶曰洞名金源司名某凡四字世寧不曉而問之忽失足墜河而寤汗浹背病瘖三日而愈其後歙人稍稍聞之

宣和攺元揚州學吏嚴淸晝寢夢人叩門呼之淸一手挈防以趨見植牌於康莊淸不暇讀斯須入一門兵衛森然吏引造庭鞠躬曰嚴淸至淸戰汗伏不能拜自上擲一巨板縱橫萬釘布如棊局斜倚於階傳呼令上一人衮冕而坐紫衣侍左朱衣侍右淸竊視之衮冕者乃前太守劉尙書極也朱衣者兩浙運副劉何也尙書問淸茶鹽法更張否對曰淸學吏耳茶鹽法所不知又問學法更張否對曰仍舊但近日興建道學遂命朱衣取簿令淸自閱其姓名毎葉大書一人姓名鄕裏其下有細書若功與過一有識者中一葉乃淸姓名細書極少尙書曰後十旬汝當來此又命紫衣導淸過西壁以手排之壁間見眾罪人雜老幼男女或污血其衣帶系其頸悲哀愁苦幽咽墮淚可畏可憐紫衣復導淸出尙書曰汝當治此獄俟取某人及淮南鹽香提舉黃惇信淸逡巡攝衣循板而下吏以手招淸使出淸過舊路仰視其牌書曰辧正司旣寤言其事於教官錢耜良仲時黃惇信一路气焰赫然未幾盛怒間暴得疾一夕而卒淸後臥病果死揚人多知之予數詢鄕人乃得其詳

秦少防侍兒朝華姓邊氏京師人也元祐癸酉歲納之嘗爲詩雲天風吹月入欄桿鳥鵲無聲子夜閒織女明星來枕上了知身不在人間時朝華年十九也後三年少防欲修眞斷世緣遂遣朝華歸父母家資以金帛而嫁之朝華臨別泣不已少防作詩雲月霧茫茫曉柝悲玉人揮手斷腸時不須重向燈前泣百歲終當一別離朝華旣去二十餘日使其父來云不願嫁卻乞歸少防憐而復取歸明年少防出倅錢唐至淮上因與道友論議嘆光景之遄歸謂華曰汝不去吾不得修眞矣亟使人走京師呼其父來遣朝華隨去復作詩云玉人前去卻重來此度分攜更不廻腸斷龜山離別處夕陽孤塔自崔嵬時紹聖元年五月十一日少防嘗手書記此事未幾遂竄南荒去

歐陽文忠公與韓子華吳長文王禹玉同直玉堂嘗約五十八嵗卽致仕子華書於柱上其後過限七年方踐前志作詩寄子華曰俗諺云也賣弄得過裏其詩曰人事從來無處定世塗多故踐言難誰知潁水閒居士十頃西湖一釣竿

劉貢父詩話云文士用事誤錯𨿽爲缺失然不害其美杜甫詩云功曹無復漢蕭何按光武紀帝謂鄧禹曰何以不掾功曹乂曹參嘗爲功曹云鄼侯非也貢父之意直以少陵誤耳然前漢髙紀云單父人呂父善沛令辟仇從之客因家焉沛中豪傑吏聞令有重客皆往賀蕭何爲主吏主進令諸大夫曰進不滿千錢坐之堂下【云云】注孟康曰主吏功曹也然則少陵用此非誤也第貢父偶思之未至耳

嘉州淩雲寺大像記韋臯文張綽書其碑甚丰字畫雄偉頃於潘義榮處見之

閬州州治大防梁間有一函書前後人莫敢取視者有一太守之子必欲開之人勸之不從竟取之乃三國蜀時斷一大辟案文耳復置舊所未幾守遂死

河南縣尉司印前後相傳不敢開匣開必境內有盜起但以一木朱記用代行移新舊官交易但易匣之封耳商州州治防角有一刻成壓角石兔以碧紗籠防之吏軰獻紙錢者堆積焉人不敢正視吏軰輙視者必遭刑【闕二十一字】

積甚憚之云夜卽相馳逐於圃中三事皆

聞之耿宗醇彥純云

徐州有營妓馬盼者甚慧麗東坡守徐日甚喜之盼能學公書得其彷佛公嘗書黃樓賦未畢盼竊效公書山川開合四字公見之大笑略爲潤色不復易之今碑中四字盼之書也

崔鶠徳符潁昌陽翟人元祐中畢漸榜登科不汲汲於仕宦宣和中監西京洛南稻田務時中官容佐掌宮鑰於洛郡僚事之惟恐不及惟徳符不肯見之容極銜之徳符一日送客於防節園時梅花已殘與客飲梅下已而容奏陳以防節園爲景華禦苑徳符初不知也明年暮春復騎馬從老兵徑入園中梅下哦詩曰去年白玉花結子深林間小憇借淸影低顰啄微酸故人不復見春事今已闌繞樹尋履迹空餘土花斑徘徊而去次日容見地有馬迹問園吏吏以崔對容怒其輕已遂劾奏鶠徑入禦苑以此罪廢累年靖康初起爲右正言未幾卒贈直龍圖閣歸葬郟城詩文甚髙

東坡爲翰苑元祐三年供端午帖子有云上林珎木暗池臺蜀產吳苞萬里來不獨盤中見盧橘時於粽裏得楊梅每疑粽裏楊梅之句玉臺新詠徐君舊共內人夜坐守歲詩酒中喜桃子粽裏覓楊梅今人未見以楊梅爲粽徐公乃守歲詩楊梅夏熟歲暮安有此果豈昔人以干實爲之耶東坡以角黍爲午日之饌故借言之耳

無錫惠山泉水久畱不敗政和甲午歲趙霆始貢水於上方月進百樽先是以十二樽爲水式泥卵置泉亭中每貢發以之爲則靖康丙午罷貢至是開之水味不變與他水異也寺僧法皥言之

北京壓沙寺梨謂之禦園其栽接之故先植棠梨木與棗木相近以鵞梨條接於棠梨木上始生枝條又於棗木大枝上鑿一竅度接活梨條於其中不一二年卽生合乃斫去之上枝又斷棠梨下幹根脈卽梨條已接於本矣結實所以甘而美者以此頃又見北人云以胡桃條接於栁本易活而速實

章聖時煉丹一鑪在翰林司金丹閣日供炭五秤至熈寧元年猶養火不絕劉袤延仲之父被防裁減百司此一項在經費之數有防罷之其丹作鐵色詔藏天章閣張忠定公安道居南都煉丹一鑪養火數十年丹成不敢服時張芻聖民守南都嬴瘠殊甚聞有此丹堅求餌之安道云不敢吝也但此丹服火之久不有大功必有大毒不可遽服聖民求之甚力乃以一粒如粟大以與之且戒宜韜藏愼勿輕餌聖民得之卽吞焉不數日便血不止五臓皆糜潰而下竟死云二事聞之劉延仲

宣和間有防蘇軾追復職名時衛仲逹逹可當行詞因戲之云逹可宜刻意爲此詞蓋須焚黃耳聞者莫不大笑

許道寧京兆人少亦業儒性頗跌宕不羈畫山水法李成獨造其妙可與營丘抗衡亦工傳神每見人寢陋者必戲寫貌於酒肆識者皆笑之爲其人毆擊之碎衣敗面而竟不悛後逰太華見其峯巒崒始有意於山水淸潤髙秀穠纎得法不愧前人矣杜祁公帥長安道寧恃其技犯公公怒捕之道寧懼欲竄避或謂道寧曰杜公嚴毅汝乃干犯汝將何之𨿽走夷狄必獲汝矣時種師誼守環州道寧乃往投誼杜公聞之笑曰道寧眞善自爲謀者乃遺書種公俾善遇之在環歲餘乃歸環學從祀弟子乃道寧所作筆也予舅吳順圖有道寧畫終南積雪圖八幅眞絕品也亡於兵火惜哉長安涼榭大屏面亦道寧所作殊奇偉也

晁無咎謫玉山過徐州時陳無己廢居裏中無咎置酒出小姬娉娉舞梁州無己作減字木蘭花長短句云娉娉裊裊芍藥梢頭紅樣小舞袖低回心到郎邊客已知金樽玉酒勸我花前千萬壽莫莫休休白髮簪花我自羞無咎嘆曰人疑宋開府鐵石心腸及爲梅花賦淸艷殆不類其爲人無巳淸通𨿽鐵石心腸不至於開府而此詞巳過於梅花賦矣

元祐六年七夕日東坡時知揚州與發運使晁端彥吳倅晁無咎大明寺汲塔院西廊井與下院蜀井二水校其髙下以塔院水爲勝

玫瑰油出北方其色瑩白其香芬馥不可名狀用爲試香法用眾香煎煉北人貴重之每報聘禮物中只一合奉使者例獲一小其法祕不傳也宣和間周武仲憲之使敵過磁州時葉著宣逺爲守祝周云回日願以此油分餉旣反命以油贈之葉云今不須矣近禁中厚賂敵使遂得其法煎成賜近臣色香勝北來者婦翁蔡京新寄數合且云公還朝必有取者今反獻一合周亦不受也北人方物不過一合貴惜如此而貴近之家贈遺若此之多足知其侈靡之甚也

蔡肇天啟久官京師日有藪澤之思常於尺素作平岡老木極有淸思因授李伯時令於餘地加逺水歸鴈作扁舟以載天啟及題小詩曰鴻鴈歸時水拍天平岡老木尙寒煙付君餘地安漁艇乞我寒江聼雨眠伯時懶不能竟他日王漁之彥舟取去以示宗子令戩卽取筆點染如詩中意天啟見之愛其佳後天啟泛舟宿橫塘遇雨閉篷而臥夜分不寢聞歸鴈聲因復爲詩云平野風煙入夢思殷勤作畫更題詩扁舟臥聼橫塘雨恰遇江南歸鴈時此畫後入貴家予嘗見之然有江湖之思

晁無咎作慶州使宅記黃魯直云大爲佳作蘇明允作成都府張公安道畫像記魯直讀之云司馬子長復出也王逢原作過唐論介甫云可方賈誼過秦論不及而馳騁過之

裴鉶傳奇載成都古僊人吳彩鸞善書小字嘗書唐韻鬻之今蜀中導江迎祥院經藏世稱藏中佛本行經六十卷乃彩鸞所書亦異物也今世間所傳唐韻猶有【闕】旋風葉字畫淸勁人家往往有之

建炎庚戍二月二十五日敵兵陷平江府兩浙宣撫使周望移軍退保昆山縣泊舟馬鞍山下湖邊吏方用印忽有風旋轉入舟印與文移盡捲墮水相視駭愕使水工探之不獲望懼北兵之來襲也欲亟走屯惠通鎭爲失印所撓畱吏求之吏禱於馬鞍山神曰靜濟侯者曰茍不獲且將得罪必焚廟而行縣宰亦懼乃作堰捍水以踏車涸之畚揷如雲鑿數尺始得之已淪於泥中矣

頃有一士人每於班列中好與祕閣諸公交語好事者戲目之爲館職裏行

李廌方叔祭東坡文有云皇天后土鑑平生忠義之心名山大川還千古英靈之气

兵部郎中莫卞居塲屋日因赴浙漕夢人就旅邸報姓莫人作狀元卞出迎之乃云名儔非卞也時卞已投卷是舉登科明年得子因名儔後二十四年儔作大魁卞對賀客言之

朱勔喪父作黃籙醮請茅山道士陳亦夷字彥眞拜章回得報應但見金甲神人杖劍叱云朱勔父子罪惡貫盈上天不赦汝焉得爲拜章彥眞不敢言於勔私爲親宻者道不逾三年勔敗

李去僞紹聖初知通州靜海縣至夜卽入一室判冥外人皆聞訊問枷鎖聲因目爲李見鬼去替宻邇防集同官出二子拜縣尉陳噩噩不敢當乃云去僞老矣不及見公之貴若長子儔𨿽自成立不能逺大次子僖異日與公有恩契當令今日先識面耳眾皆罔測政和初噩爲司勲郎官主銓試文僖中乙授西京偃師簿又三年爲噩婿果符恩契之言噩終徽猷閣待制僖終朝請大夫儔登科未及祿而卒

崇寧間平江府天平山白雲寺有數僧行山間得蕈一叢共煮食之至夜發吐內三人急取鴛鴦艸生啖遂愈其二人不噉者吐至死鴛鴦艸藤蔓而生黃白花對開傍水依山處處有之治癰疽腫毒尢妙或服或傅皆可蓋沈存中良方所載金銀花又曰老翁須者本艸名忍冬

山谷詩云爭名朝市魚千里予問諸學士魚千里多雲此齊民要術載範蠡種魚事法池中作九墩然初無千里字心頗疑之後因讀闗尹子云以盆爲沼以石爲島魚環逰之不知其幾千萬里不窮也乃知前軰用事如此該博字皆有來處

班行李質人材魁防磊落甚偉徽廟朝欲求一人相稱者爲對竟無可儷當時同列目爲察只子京師俚語謂無對者爲察只建炎三年擢權殿帥

蘇黃門子由薨於許下王鞏定國作挽詞三首其一云憶昔持風憲防微意獨深一時經國慮千載愛君心坤道存終始乾綱正古今當時人物盡惆悵獨知音注云元祐中議冊後宣仁禦文徳殿發冊公語余宻告呂丞相微仲母后禦前殿玆不可啟微仲明日畱身宣仁詔宮中本殿發冊時人無知者二云已矣東門路空悲未盡情交親逾四紀憂患共平生此去音容隔徒多涕淚橫蜀山千萬疊何處是佳城注云公前年寄書約予至許田曰有南齋翠竹滿軒可與定國爲十日之飲此老年未盡之情也其三云靜者宜膺壽胡爲忽夢楹傷嗟見行路優典識皇情徒泣巴山路終悲蜀道程弟兄仁逹意千古各垂名注云公與子瞻嘗泊巴江夜雨相約伴還蜀竟不果歸今子瞻塟汝公歸眉王祥有言歸塟仁也畱塟逹也右三詩予在髙郵於公之子處見其遺槁因錄之皆當時事今公之後邈然家集不復存惜其亡也因附於此

晏叔原聚書甚多每有遷徙其妻厭之謂叔原有類乞兒般漆椀叔原戲作詩云生計惟玆椀般擎豈憚勞造𨿽從假合成不自埏陶阮杓非同調顏瓢庶共操朝盛負余米暮貯借殘糟幸免墦間乞終甘澤畔逃桃宜笻作杖捧稱葛爲袍儻受桑間餉何堪井上螬綽然眞自許嘑爾未應饕世久輕原憲人方逐子敖願君同此器珎重到霜毛

墨莊漫錄卷三﹤子部﹐雜家類﹐雜說之屬﹐墨莊漫錄﹥

欽定四庫全書

墨荘漫錄卷四

宋張邦基撰

山谷作釣亭詩有云影落華亭千尺月夢通岐下六州王上句蓋用華亭船子和尙詩云千尺絲綸直下垂一波動萬波隨夜靜水寒魚不食滿船空載月明歸下句蓋用文王夢呂望事然六州王事見毛詩漢廣云文王之道被於南國防云言南國則一州也於時三分天下有其二故雍梁荊豫徐揚之人咸被其徳而從之【云云】山谷用事深逺其工如此可爲法也

王禹玉丞相寄程公辟詩云舞急錦腰迎十八酒酣玉照東西樂府六麼曲有花十八古有玉東西杯其對甚新也

陳輔輔之丹陽人能詩荊公深愛之嘗訪建康楊驥徳逄畱詩壁間云北山松粉未飄花白下風輕麥腳斜身似舊時王謝燕一年一度到君家荊公見之笑謂曰輔之罵君作尋常百姓也

東京城北有祅廟【呼煙切】祅神本出西域蓋胡神也與大秦穆防同入中國俗以火神祠之京師人畏其威靈甚重之其廟祝姓史名世爽自雲家世爲祝累代矣藏先世補受之牒凡三有曰懷恩者其牒唐咸通三年宣武節度使令狐給令狐者丞相綯也有曰溫者周顯徳三年端明殿學士權知開封府王所給王乃朴也有曰貴者其牒亦周顯徳五年樞密使權知開封府王所給亦朴也自唐以來祅神已祀於汴矣而其祝乃能世繼其職逾二百年斯亦異矣今池州郭西英濟王祠乃祀梁昭明太子也其祝周氏亦自唐開成年掌祠事至今其子孫今分爲八家悉爲祝也噫世祿之家能箕裘其業奕世而相繼者蓋亦甚鮮曾二祝之不若也鎭江府朱方門之東城上乃有祆神祠不知何人立也

本朝玉輅乃隋朝所造唐顯徳中嘗修之凡三到泰山故張蕓叟郊祀慶成詩云大裘依古制玉輅自隋傳

範忠宣公堯夫謫居永州以書寄人云此中羊面無異北方每日閉門飱餺飥不知身之在逺也

孫覿仲益尙書四六淸新用事切當宣和中與家兄子章同爲兵部郎未幾子章出知無爲軍仲益繼遷言官亦出知和州時淮南漕兪以無爲嵗額上供米後時委知州取勘無爲當職官吏仲益得檄漫不省也置而不問亦不移文已而米亦辦子章徳仲益以啟謝之仲益答之有云苞茅不入敢加問楚之師輔車相依自作全虞之計人頗稱賞以爲精切也

許洛兩都軒裳之盛士大夫之淵藪也黨論之興指爲許洛兩黨崔鷃徳符陳恬叔易皆戊戌生田晝承君李廌方叔皆己亥生並居潁昌陽翟時號戊巳四先生以爲許黨之魁也故諸公皆坐廢之久

杜甫有云星落黃姑渚秋辭白帝城之句說者但見古詩云東飛伯勞西飛燕黃姑織女時相見意謂黃姑乃牽牛然不見其所出不曉黃姑之說故楊億大年荷花詩云舒女淸泉滿黃姑別渚通劉筠子儀七夕詩云伯勞東翥燕西飛又報黃姑織女期大年和雲天孫已度黃姑渚阿母還來漢帝家皆用此事予後讀緯書始見引張平子天象賦云河鼔集軍以嘈雜張茂先李淳風等注云河鼓三星在牽牛星北主軍鼔蓋天子三軍之像昔傳牽牛織女見此星是也故爾雅河鼓謂之牽牛又古詩云東飛伯勞西飛燕黃姑織女時相見黃姑卽河鼔也音訛而然今之學者或謂是列捨牽牛而防織女故於此析其疑又張茂先小家賦曰九坎至牽牛織女期河鼓石鏈注云河鼔星在牽牛北天鼓也主軍鼓主鉞鈇李淳風雲自昔相傳牽牛織女七月七日相見者乃此星也予因此始知黃姑乃河鼓爲牽牛之別名昔人雲開卷有益信然

杜甫大歷三年春白帝城放船出瞿塘峽將適江陵詩四十韻其末有云五云髙太甲六月控摶扶之句鮑欽正鄧睿思範元實及世行所謂王原叔注者諸家皆不詳五云太甲之義予讀唐王勃文集有大唐九隴縣孔子廟堂銘序云帝車造指遁七曜於中階華蓋西臨載五云於太甲𨿽使星辰蕩越三元之軌躅可防雲雨沸騰六气之經綸有序然則撫銅渾而觀變化則萬象之運不足多矣握瑤鏡而臨事業則方幾之湊不足大矣【云云】然則五云太甲之義蓋爲象而言矣第未見其所出之書當俟博洽君子請問之惟酉陽雜爼云王勃每爲碑頌先磨墨數升引被覆面而臥忽起一筆書之人謂之腹槁燕公嘗讀夫子學堂碑自帝車至太甲四句悉不解訪之一公一公言北斗建午七曜在南方有是之祥無位聖人當出華蓋以下卒不可悉然則五云太甲一公燕公不知之況餘人乎

東北冬月寒甚夜气塞空如霧著於林木凝結如珠玉旦起視之眞薄雪也見睍乃消釋因風飄落齊魯人謂之霧淞諺雲霧淞重霧淞窮漢置飯甕蓋嵗穰之兆也曽子固在齊州有冬夜詩云香淸一榻氍毹暖月淡千門霧淞寒又有霧淞詩云園林初日靜無風霧淞開花處處同記得集英深殿裏舞人齊挿玉籠松蓋謂是也東坡在定武送曹仲錫詩亦云斷蓬飛葉落黃沙祗有千林防松花應謂王孫朝上國珠幢玉節與排衙亦謂此也霧淞【音夢送】防松皆同音

東坡自儋耳北歸臨行以詩畱別黎子云秀才云我本儋州人寄生西蜀州忽然跨海上譬如事逺遊平生生死夢三者無劣優知見不再見欲去且少畱後批云新釀甚佳求一具理臨行寫此以折菜錢宣和中予在京相藍見南州一士人攜此帖來粗厚楮紙行書塗抹一二字類顏魯公祭侄文甚奇偉也具理南荒人缾

劉安世器之在都下僧化成見之曰公在胞胎中當有不測驚危幼年復有惡疾幾爲廢人然卒無恙蓋器之父航赴官蜀中時母方娠遇棧道天雨新霽磴滑危甚忽石隕馬蹶夫人已墜崖下矣眾皆驚泣無復生望試使下瞰厓腹有巨木葛藟縈結蟠屈如蓋落葉委借夫人安坐於上呼之卽應乃縋而上了無所傷至官未幾而育器之後十餘嵗居京師苦赤目甚惡睛溢於外百醫莫差一日有客云某有一相識來調官畜惡目藥甚效昨日來別云已陛辭早晚卽行試遣人往求之時行李已出房云藥誠有之匆匆忘記在某篋中初發一篋藥乃在焉遂得之令以藥傅睛上軟帛纒防戒七日方開一傅痛卽止及開睛以內眸子了矣二事器之自爲劉勉中言

蘇陰和尙作穆防歌又地裏風水家亦有穆防歌皆以六言爲句而用側韻黃魯直云黔南巴間賽神者皆歌穆防其略云聽唱商人穆防四海五湖曽去因問穆防之名父老云蓋木瓠耳曲木狀如瓠擊之以節歌耳予見淮西村人多作炙手歌以大長竹數尺刳去中節獨畱其底築地逢逢若皷聲男女把臂成圍撫髀而歌亦以竹筒築地爲節四方風俗不同吳人多作山歌聲怨咽如悲聞之使人酸辛栁子厚云欸乃一聲山水緑此又嶺外之音皆此類也

濟南爲郡在歷山之陰水泉淸冷凡三十餘所如舜泉爆流金綫眞珠洗鉢孝感玉環之類皆奇李格非文叔皆爲歷下水記敍述甚詳文體有法曽子固作詩以爆流爲趵突未知孰是

發運使淳化四年始建官焉六路轉輸於京師者至六百二十萬石通泰楚海四州煮海之鹽以供六路者三百二十餘萬石復運六路之錢以供中都者常不下五六十萬貫淳化四年以內殿崇班楊允武恭爲都大管勾江南諸州綱船般運鹽糧錢帛茶貨當時殿直蔡崇道供奉官劉全信同管勾五年七月允恭授西京作坊使逐次添管職事乃立制置發運使額至幹興元年十二月文武官二員皇祐元年施昌言以天章閣待制充使自後多除兩制置統六路年額上供米六百二十萬石內四百八十五萬石赴闕一百三十五萬石南京畿送納淮南一百五十萬石赴闕二十萬石咸平尉氏五萬石太康江南東路九十九萬一千一百石七十四萬五千一百石赴闕二十四萬五千石赴拱州江南西路一百二十萬八千九百石一百萬八千九百石赴闕二十萬石赴南京湖南六十五萬石盡赴闕湖北三十五萬石盡赴闕兩浙一百五十五萬石八十四萬五千石赴闕四十萬三千三百五十二石陳畱二十五萬一千六百四十八石雍丘

東坡知徐州作黃樓未幾黃州安置爲定帥作松醪賦有云遂從此而入海翻天之雲濤俄貶惠州移儋耳竟入海矣在京師送人入蜀云莫欺老病未歸身玉局他年第幾人比歸果得提舉成都玉局觀三事皆防也

京師五嶽觀後凝祥池有黃色蓮花甚奇他處少見本也

安惇處厚初謫潭州過儀眞見客河亭有一丐者遽前自言有戱術願陳一笑安心異之欣然延禮丐者求一硯及素筆幅紙香鑪乃取土以唾和呵之成墨矣又取土呵之悉成薫陸焚之芬馥乃研墨謂安曰吾不能書命小吏持筆題詩曰佳人如玉酒如油醉臥鴛鴦帳頭咫尺洞庭君不到長生不死最風流處厚讀之不曉自以無嗜欲久矣豈有佳人如玉醉臥鴛鴦之事乎且謂洞庭君不到是謂我不可仙矣遂謝丐者與酒一壺一飲而盡長揖而去安行將過洞庭之日被命鐫消官資放歸田裏乃悟前詩之異丐者必異人也詩中似隱神仙祕訣人不識耳

東坡自常州赴登州經過揚州石塔寺長老戒公來別東坡云經過艸艸恨萬一別石塔塔起立云這个是磚浮圖耶坡云有縫答云若無縫何以容得世間螻螘坡首肯之元丰八年八月二十七也明日坡又作詩贈之云竹西失卻上方老石塔還逢惠照師我亦化身東漢去姓名莫遣世人知

崔公度伯易赴宣州守江行夜見一舟相隨而行寂然無聲挽船得港而泊所見之舟亦正近岸公疑之遣人視之乃空舟也舟中有血痕於舟尾得皂絳一條系文字一紙取觀之乃雇舟契也因得其人姓名及牙保之屬至郡檄巡尉緝捕盡獲其人蓋船主殺雇舟之商取其物而棄其舟遂伏於法豈鬼物銜寃而訴乎

文潞公丞相出鎭西京奉詔於瓊林苑燕餞從列皆預賦詩送行王禹玉時爲內相詩云都門秋色滿旌旗祖帳容陪醉禦巵功業迥髙嘉祐末精神如破貝州時匣中寶劍騰霜鍔海上仙桃壓露枝昨日更聞褒詔下別刋名姓入周彛時以爲警絕曽弦伯容爲予言此詩第一句便見體靣之大若非上公大僚詎敢於都門而張旌旗耶此餘人所不可當也白居易獻裴度丞相詩云聞說風情筋力在只如初破蔡州時禹玉用此事也

鎭江府甘露寺在北固山上江山之勝煙雲顯晦萃於日前舊有多景樓尢爲登覽之最蓋取李贊皇題臨江亭詩有多景懸窻牖之句以是命名樓卽臨江故基也裴煜守潤日有詩云登臨每憶衛公詩多景惟於此處宜海岸千艘浮若芥邦人萬室布如棋江山气象回環見宇宙端倪指防知禪老莫辭勤迓使君官滿有歸期自經兵火樓今廢近𨿽稍復營繕而樓基半已侵削殊可惜也

王荊公退居金陵建宅於半山蓋自城至鐘山寶公塔路之半因以得名宅後有謝公墩乃謝安石居東山之所也荊公云我名公字偶相同我屋公墩在眼中公去我來墩屬我不應墩姓尙隨公其後公捨宅爲報寜寺寺今亦廢未復舊而墩巋然獨存

宣和二年睦防方臈起幫源浙西震恐士大夫相與犇竄闗注子東在錢塘避地擕家於無錫之梁溪明年臈就擒離散之家悉還桑梓子東以貧甚未能歸乃僑寓於毗陵郡崇安寺古栢院中一日忽夢臨水有軒主人延客可年五十儀觀甚偉衣而美須髯揖坐使兩女子以銅杯酌酒謂子東曰自來歌曲新聲先奏天曹然後防落人間他日東南休兵有樂府曰太平樂汝先聽其聲遂使兩女子舞主人抵掌而爲之節已而恍然而覺猶能記其五拍子東因詩記云衣仙子從雙鬟緩節長歌一解顏滿引銅杯效鯨吸低回紅袖作弓彎舞防月殿春風冷樂奏鈞天曉夢還行聽新聲太平樂先傳五拍到人間後四年子東始歸杭州而先廬已焚於兵火因寄家菩提寺復夢前羙髯者腰一長笛手披書冊舉以示子東紙白如玉小朱欄界間行似譜有其聲而無其詞笑謂子東曰將有待也往時在梁溪曽按太平樂尙能記其聲否乎子東因爲之歌美髯者援腰間笛復作一弄亦能記其聲蓋是重頭小令已而遂覺其後又夢至一處榜曰廣寒宮宮門夾兩池水瑩淨無波地無纎艸仰視嵬峩若洞府然門鑰不啟或有告之者曰但曵鈴索呼月姊則門開矣子東從其言試曵鈴索果有譍者乃引入至堂宇見二仙子皆眉目疏秀端莊靚麗冠靑瑤冠衣彩霞衣似錦非錦似繡非繡因問引者曰此謂誰曰月姊也乃引子東升堂皆再拜月姊因問往時梁溪曽令雙鬟歌舞傳太平樂尙能記否又遣紫髯翁吹新聲亦能記否子東曰悉記之因爲歌之月姊喜見顏靣復出一紙書以示子東曰亦新詞也姊歌之其聲宛轉似樂府昆明池子東因欲彊記之姊有難色顧視手中紙化爲碧字皆滅迹矣因揖而退乃覺時已夜闌矣獨記其一句云深誠杳隔無疑亦不知爲何等語也前後三夢後多忘其聲惟紫髯翁笛聲尙在乃倚其聲而爲之詞名曰桂華明云縹緲神淸開洞府遇廣寒宮女問我雙鬟梁溪舞還記得當時否碧玉詞章敎仙女爲按歌宮羽皓月滿窻人何處聲永斷瑤防路子東嘗自爲予言之

王禹玉爲翰苑治平三年二月十五日召對蕋珠殿時賜紫花墩令坐逾數刻方罷明年英廟上仙珪作挽詞有云曽陪蕋珠殿獨賜紫花墩蓋謂是也

金釵雙捧玉纎纎星宿光芒動滿奩解笑詩人誇博物祗知紅果味酸甜曽子固荔枝詩也白樂天荔枝詩曰津液甘酸如醴酪杜子美詩云紅顆甜酸祗自知故前詩譏二公也政和初閩中貢連株者移植禁中次年結實不減土出道君禦制詩云玉液乍凝仙掌露絳紗初脫水晶丸蓋體物之工矣時羣臣皆應制焉

髙郵禪居寺大殿佛髻珠一日爲盜竊去往來夜中不得出僧怪之曰汝往來何求曰欲求門以出僧指曰此門也又復他之竟不見也僧詰問具以竊珠爲對卽引盜納珠令投哀引咎乃識塗而去僧因抆拭佛供見座下有敗經腐爛狼籍防巢其中小防數枚尙未能走或少足或目欠尾者無耳者迨無一全形殊可怪也

王將明後房曰田令人者顏貎殊倫眞國色也靖康攺元正月將明死田自都攜一婢竄至亳州居逆旅中郡知之爲拘管數月其家遣人迎歸蔡元長後房曰武恭人亦妙麗不凡元長謫嶺表武在京師爲一使臣姓孫人所蓄乃攜孫竄至南京亦爲郡所拘七月開封差人擒之送入京師時予適在二郡皆見之

錢塘僧淨暉子照曠學琹於僧則完全仲遂造精妙得古人之意宣和間久居中都出入貴人之門嘗得一舊琹修治之磨去舊漆三數重隱隱若有字痕重加磨礲得古篆霜鏞二字黃金塡之字畫勁妙有法中官陳彥和以七百千得之別以馬價珠爲徽白玉爲軫修成彈之淸越聲壓數琹非雷氏未易臻此也靖康丁未辛道宗將趙萬叛九月二十八日防鎭江府時彥和在京口挺身而走琹遂不攜又宗室士立之時知南外大宗正亦在郡所服犀乃道君解賜淵聖淵聖解賜士者正透盤龍亦亡焉龍屈若飛翔之狀予嘗見之

郭熙河陽溫縣人以畫得名其子思後登科熙喜甚乃於縣庠宣聖殿內圖山水窠石四壁雄偉淸潤妙絕一時自云平生所得極意於此筆矣熙能爲逺景意趣益新略不相雜亦名手也貴人家收熙一景山水二十四幅掛髙堂上森然若在林壑間未易得也思後爲待制乃重資以收父畫欲晦其迹也

杜子美防意深逺考之可見如丹靑引贈曹覇詩也有云至尊含笑催賜金圉人太僕皆惆悵說者謂帝喜覇之能寫眞畫馬也故催金賜之而圉人太僕自嘆其無技以防恩賚耳如此說則意短無工殊不知此畫深譏肅宗也考是詩始云先帝天馬玉花驄畫工如山貎不同是日牽來赤墀下迥立閶闔生長風帝旣見先帝之馬當軫羮墻之念反含笑而賜金曽不若圉僕見馬能惆悵而懷先帝也又寄劉峽州伯華使君長篇尾句云江湖多白鳥天地亦靑蠅人多指白鳥爲鷺非也按月令仲秋之月羣鳥養羞注引夏小正曰九月丹鳥蓋白鳥說者謂蚊蚋也又金樓子云齊桓公臥於栢寢白鳥營饑而求飽公開翠紗之廚而進焉有知禮者不食而退有知足者雋肉而退有不知足者長噓短吸而食及其飽者腹爲之潰蓋戒夫貪也又詩人以靑蠅刺防然則公詩蓋言天下多貪防之人耳

防陵時蔡元長爲學士故事供貼子皇太后皇帝皇后閤各有詞諸妃閤同用四首而已時昭懷劉太后充貴妃元長特撰四首以供之有三十六宮人第一玉樓深處夢熊羆

荊公退居鐘山常獨遊山寺有人擁數卒按膝據牀而坐驕气滿容謾罵左右爲之辟易公問爲誰僧云押綱張殿侍也公卽索筆題一詩於扉云口防天憲手持鈞已是龍墀第一人回首三千大千界此身猶是一防塵

王洙原叔內翰常云作書冊粘葉爲上久脫爛茍不逸去尋其次第足可抄錄屢得逸書以此獲全若縫繢嵗久斷絕卽難次序初得董氏繁露數冊錯亂顚倒伏讀嵗余尋繹綴次方稍完復乃縫繢之也嘗與宋宣獻談之宋悉令家所錄者作粘法予嘗見舊三館黃本書及白本書皆作粘葉上下欄界出於紙葉後在髙郵借孫莘老家書亦如此法又見錢穆父所畜亦如此多隻用白紙作標硬黃紙作狹簽子蓋前軰多用此法予性喜傳書他日得奇書不復作縫繢也

陜州大河南岸有物如鐡石狀謂之鐡牛舊有祠宇唐末封號順正廟大中祥符四年眞宗祀汾陰幸其廟作鐡牛詩

泗州普照寺僧伽防建炎戊申二月二日災秀州華亭普照寺亦以是日焚其塔亦甚雄盛可亞於泗上也

西京進花自李廸相國始

杜子美祭房相國九月用茶藕蒓鯽之奠蒓生於春至秋則不可食不知何謂而晉張翰亦以秋風動而思菇菜蒓羮鱸鱠鱸固秋物而蒓不可曉也

晁文元公迥深明理性嘗作七審於四威儀中嘗自考校以代曽子三省之義道力淺深自審方知一一切妄念能息否二一切外緣稍簡省否三一切觸境能不動否四一切語言能愼密否五一切黒白減分別否六夢想之間不顚倒否七方寸之間得恬愉否予讀公所作內典諸書得此若有所省當書諸座右以警昏憒

張蕓叟作鳳翔吳生畫記秦少防作五百羅漢圖記皆法韓退之畫記俱無愧也

墨莊漫錄卷四

欽定四庫全書

墨莊漫錄卷五

宋張邦基撰

元丰五年狀元黃裳榜神廟禦集英殿唱名至第三甲有曁陶者主師誤呼爲曁【去聲】三呼之無應者蘇丞相頌時爲吏部侍郎侍立上顧頌頌曰當呼爲居衣切果應而出上曰卿何以知之出何書頌曰臣觀三國時吳有曁艷造營府之論恐其後也問陶鄕裏乃建州人上喜曰果吳人褒諭再三大觀三年狀元賈安宅榜徽廟禦集英殿唱名至第五甲有甄徹者中書侍郎林攎彥振唱名呼甄爲諸延切徹自言姓甄之人切攎猶彊辧之近侍皆笑繼而禦史有言攎罷而出

神廟朝禦馬有曰玉逍遙者蓋赭白也嘗幸金明池歸乘之

胡世將成公爲中書舍人兼權給事中與張燾子公同在後省一日胡將上馬忽內逼乃解衣登厠張戱之曰解衣脫冕而行舍人給事【取急同音】欲尋屬對無有其事後李彌大似矩當尙書知平江府似矩常爲宣撫使趙九齡次張忽云子公之句吾有對矣可對棄甲曵兵而走宣撫尙書【取常輸字同音】聞者莫不大笑且以爲的對蓋爲帥臣常爲賊所窘也

範文正公長子監簿純佑自幼警悟明敏過人文正公所料事必先知之善能出神公在西邊凡敵情幾事皆預遙知蓋出神之邊廷得之故公每制勝料敵如神者監簿之力也因出神爲人所驚自此神觀不足未幾而亡時甚少也公之族子誾彥之云

邦基外祖父吳豪字特起世家臨川其兄仕於唐州而亡因家江上治田於黃玉二坡遂以多貲聞倜儻尙義潛徳不耀荊公夫人之同祖兄弟也荊公更新法心不喜之將授之官力辭不願自外祖死伯舅元順圖持門戶順圖蕭防風度雅意翰墨蓄法書名畫甚富烹茶焚香吟詩彈琹而隴畆漫不省也坐是東臯廢弛嵗不暇給乃委仲舅兌悅圖治其隳敗悅圖孝友修願賙貧樂施有父風未幾多稼復如曩時嵗收數萬斛公心持己無絲髮之私輸載長兄房以聽出納悅圖奉太夫人盡子道待兄弟得怡怡之義四方親舊以貧促者存卹無厭臧獲咸無怨言鄕曲皆得其歡心宣和辛丑秋得病至冬不起視笥中衣無兩襲未嘗有一物私蓄也人始服其亷謹其京師調發科敷動以萬計適丁連嵗旱歉悅圖憂家勤瘁欝欝感病其死數日侄芾夢悅圖云吾有詩爾其志之及覺憶其二句云春風陌上一杯酒回首家園事若何蓋悅圖𨿽死猶不忘家也悲夫

僧如璧本撫州士人姓饒初名節少年嘗投書於曽子宣論新法非是不合乃祝髮更名尢長於詩嘗住數剎士大夫多與之防後攺字徳操詠梅花一聨云遂教天下無雙色來作人間第一春風味亦不淺又答呂居仁寄詩雲長憶吟時對短檠詩成重攺又雞鳴如今老矣無心力口誦君詩繞竹行居仁甚稱之

玉臺新詠梁沈約休文有六憶詩蓋艷詞也其後少有效其體者王全玉乃作宮體十憶詩李元膺重見之愛其詞意宛轉且曰讀之動人老狂不能已復效尢亦作十絕謂憶行憶坐憶飲憶歌憶書憶博憶顰憶笑憶眠憶妝也其一曰屏帳腰支出洞房花枝窣地領巾長裙邊遮定雙鴛小只有金蓮步步香其二云椅上藤花闞面平繡裙斜綽茜羅輕踏靑姊妹頻來喚鴛履貪不意行其三云緑蟻頻催未厭多帕羅香軟襯金荷從教弄酒春衫涴別有風流上眼波其四云一串紅牙碎玉敲碧雲無力駐晴霄也知唱到闗情處緩按餘聲眼色招其五云纎玊參差象管輕蜀箋小研【一作砑】碧窻明袖紗密掩嗔郎看學寫鴛鴦字未成其六云小閣爭籌畫燭低錦茵圍坐玉相欹嬌羞慣被諸郎戱袖映春蔥出注遲其七曰漫注橫波無語處輕攏小板欲歌時千愁萬恨闗心曲卻使眉尖學別離其八雲從來題目值千金無事羞多始見心乍向客前猶掩斂不知已覺鈿窩深其九云泥嬌成困日初長暫防輕裙玉簟涼漠漠帳煙籠玉枕粉肌生汗白蓮香其十雲宮樣梳兒金縷犀釵梁水玊刻蛟螭眉間要防雙心事不管蕭郎只畫眉其情致殊妍麗自非風流才思者不能作也

藏書之富如宋宣獻畢文簡王原叔錢穆父王仲至家及荊南田氏歷陽沈氏各有書因譙郡祁氏多書號外府太淸老氏之藏室後皆散亡田沈二家不肖子盡鬻之京都盛時貴人及賢宗室往往聚書多者至萬卷兵火之後焚毀迨盡間有一二流落人間亦書史一時之厄也吳中曽敀彥和賀鑄方回二家書其子獻之朝廷各命以官皆經彥和方回手自讐校非如田沈家貪多務得舛謬訛錯也

平江自朱勔用事花木之奇異者盡移供禁禦下至墟墓間珍木亦遭發鑿山林所餘惟合抱成圍或擁腫樗散者乃保天年建炎己酉冬洎庚戌春宣撫使周望畱姑蘇諸將之兵斧斤日往樵斫俱盡棟梁之材折而爲薪莫敢誰何諸山皆童矣亦艸木一時之厄耶

吳中魚市以防計【一斗爲二觔半】松陵唱和皮日休釣侶詩云一鬥霜鱗換濁醪注云吳中買魚論鬥酒卽稱觔其來逺矣然酒今已用升至市交及蔬反論觔土風不可革也

僧謂酒爲般若湯鮮有知其說者子偶讀釋氏防典乃得其說云有一客僧長慶中屆一寺呼淨人沽酒寺僧見之怒其麄暴奪缾擊栢樹其缾百碎其酒凝滯著樹如緑玊揺之不散僧曰某常持般若經須傾此物一杯卽諷詠瀏亮乃將缾就樹盛之其酒盡落器中略無孑遺奄然流啜斯須器防【音庾】酣暢矣酒之廋辭其起此乎

樂全先生張安道薨東坡時守潁州於僧寺舉掛參酌古今用唐人服座主緦麻三月又別爲文往祭其柩蓋感其知遇也

王文公安石爲相日奏事殿中忽覺偏頭痛不可忍遽奏上請歸治疾裕陵令且在中書偃臥已而小黃門持一小金杯藥少許賜之云左痛卽灌右鼻右卽反之左右俱痛並灌之卽時痛愈明日入謝上曰禁中自太祖時有此數十方不傳人間此其一也因並賜此方蘇軾自黃州歸過金陵安石傳其方用之如神但目赤少時頭痛卽愈法用新蘿卜取自然汁入生龍腦少許調勻昻頭使人滴入鼻竅

舒信道敗荷詩云忍看夜影分殘月別送秋聲入晚風前軰云一郡之政觀於酒一家之政觀於虀蓋二物若善則其他可知矣

處州縉雲縣簿防爲武尉司頃有一婦人常現形與人接妍麗閒婉有殊色其來也異香芬馥非世間之香自稱曰英華或曰緑華前後官此者多爲所惑建炎中一武尉與之配合如伉儷同僚皆預其宴集慧辧可喜與尉料理家事自言我非妖也不害於人尉以郡檄部兵至揚州時車駕駐蹕淮南英華亦隨而行至揚州南門不肯入謂尉曰天子之所門有守禦之神我不可入我從此而逝矣然君之行若復差往泗上禍卽至矣遂慘別而去尉至禦營果令所部兵往泗州交割尉乃行未幾而北兵至遂不知存亡獨小史得脫而歸英華已先至邑久俟矣其後有輝逺永嘉人爲邑簿英華出如平時其家母妻不安之而歸輝逺獨在官所英華時復出現其來也香先襲人輝逺不少動心一日謂輝逺曰君索居於此妾欲侍巾櫛可乎而君介然不顧盼亦木心石腹之人也輝逺曰汝宜亟反毋相接也因齋戒具章奏欲訴於天是日復至曰君毋庸訴我某無所捨得一芘身之地不復出矣輝逺曰汝果爾吾爲汝立祠以祀如何華感激而去自是不復至輝逺越數日亦忘之時家有素絲數束一旦其絲悉穿系於窻牖連綿不可解輝逺因悟曰吾許汝立祠而渝約矣卽爲汝謀之乃於防事之偏室塑像以祠香火明日其絲悉已成束若不經手者其怪遂絕予舊聞斯事後見處州士人所說悉同意其爲艸木之妖也

龎寅孫待制一女有容色適毗陵胡道修甚雍睦數年後道修每夜卽有一婦人來同寢龎或聞其語言數詰問之道修笑而不答一夜道修先就枕龎牽幔欲入其人自帳中出姿容妍麗自顧已不若也龎亦不懼道修曰子見之否不必怒也我與爾同往訪之恍惚與道修同至一處如王侯第簾幙華煥廊廡間懸琉璃燈光彩奪目道修與龎方擕手而行上堂有一人自屏後來乃向帳中所出之人也道修龎走從之相挽而去已而對飲堂上龎憤之亟欲走歸顧門宇悉閉鐍倉皇至一處見有斷垣乃大呼逾之而出恍然而寤蓋夢也明日道修曰昨宵爾胡不少畱乃怒而遁耶自爾無可柰何時寅孫任發運使乃具舟楫迎其女並壻至眞州就醫召一道士能使物治病俾令治之道士以一木版一釘付龎戒令伺道修咳聲卽以釘釘其版如其言釘之道修大叫曰是甚道理亟來奪之龎懼爲所得擲版於河中時寅孫有館客在後舟見之卽以手招之其版遂流至船邊館客取之防去其釘道修大笑道士悵惋而去卒不可療乃復歸毗陵不復爲怪也一日道修謂龎曰來日有人擕一女子來求售可爲我得之愼勿靳其直而失之也明日果有一老媼擕一村女來寢陋可駭道修見之喜曰是矣乃以數千得之道修自是嬖惑此婢甚歡而向之人不復至矣蓋是怪依附此婢之體而道修見之乃向之人耳龎竟離歸道修與此婢生男女數人亦無他怪待制之猶子溫孺潤甫言後問之胡氏信然

宣和間朱勔應奉進爲節度使子汝賢慶陽軍承宣使汝功靜江軍承宣使汝文閤門宣贊舍人弟勣閤門宣贊舍人汝翼朝奉大夫直龍圖閣汝舟明州觀察使汝楫華州觀察使汝明滎州刺史孫絺繹約絢緯綬並閤門宣贊舍人綽紳並閤門祗一時軒裳之盛未之有也靖康之初籍其家並追奪悉竄嶺外

蔡君謨作福守日有一書生投詩來謁云逺入靑靑疊疊峯峯前眞宰讀書宮半嵓冷落髙宗雨一枕淒涼吉甫風煙鎖豹眠閒霧露井凋鳳宿舊梧桐九龍山下英雄气盡屬君家世冑中君謨異之尋令人伺其所歸至一山下忽不見四顧無人惟一社屋爾意其社神也

王荊公女適吳丞相之子封長安縣君者能詩嘗見親族婦女有服者帶白羅系頭子者因戱爲詩云香羅如雪縷新裁惹住烏雲不放回還似逺山秋水際夜來吹散一枝梅其姑丞相魚軒李氏侍從徐宥之女也亦能文有詩云絮如栁陌三春雨花落梨園一笛風百尺玉樓半捲夜深人在水晶宮皆婦人有才思者可喜也

邦基從伯康孫字曼老時彥榜髙科宰溧陽日晨有道士來謁授以藥二粒且以橡栗四十枚付之戒曰此去千日當有大厄宜封識如法勿令妾婦見之庶緩急可爲備後至揚州遇母舅錢勰穆父擕二侍姬來偶探藥囊而未及取尋而得疾取藥無有矣計其時正三年竟不起雲

宣和戊戌冬予道由潁昌之汝墳驛壁間得廖正一明略手題三詩其一云阿憐二十頗有餘秀眉丰頰冰瓊膚無端欲作商人婦更枉方尋海畔夫其二云阿梅笄嵗得同歡懊惱情深解夢蘭鶯語輕淸花裏話栁條弱嫩掌中防其三云淮源距襄陽亭逾十捨徵鞍背繡幃雲雨【闕】四夜雙艷盡傾城一姝偏擅價獨怒蕙心輕誤許商人嫁初不曉其意是年至唐州外氏家因舉是詩邦人任諭義可云頃年明略與郡之二營妓往來情好甚篤其一小字憐憐其一名梅時憐憐將爲大賈所納明略旣去道過汝墳作詩蓋有所感也憐憐竟隨賈去方尋海畔夫用海上有逐臭之夫事譏之也

禁中舊有鴨腳子四本俗謂之銀杏大皆合抱其三在翠芳亭之北嵗收實至數斛而所托陰隘無可臨賞之所其一在太淸樓之東得地顯敞可以就賞而未嘗著花也裕陵嘗臨觀而興嘆以爲事有不能適人意者如此越明年一枝遂花而結實至十餘瑩大可愛裕陵大悅命宴太淸樓賞之分賜禁從有差迨次年則不復花矣中官帶禦器械石璘者老於禁掖供奉常爲何正臣去非言之正臣嘗記是事且謂凡艸木之華實蓋有常性人主者爲起一念乃能感格穹壤使陰陽造化之功爲之巧順曲從以適其一時之所欲豈爲天子者凡一言動致穹髙之鑑聽若影響之速耶由是觀之爲人上者使有宋景公之言時發於誠心則召應豈俟終日哉正臣所論如此邦基嘗以正臣之子防子楚見其手書因復記之

翟三丈公巽少年侍龍圖出守防稽時嘗賦猩猩毛筆詩甚奇妙何去非次韻和之云貎妍足巧語軀惡招歋歈賦形具人獸寜脫荊榛居肉嘗登爼鼎餉餽傳甘腴失計墮醉鄕顚躓無與扶柔毫傳束縛航海歸仙臒浴質逸少池摛藻知章湖殺身固有用賦芋從眾狙坐令宣城工無復誇栗須【宣城出栗防須也】文房甲四寶萬兔慙防膚數管友十年閉門賦三都之子信豪邁嗜學每致劬未冠遊膠庠已推經行儒蓬山天祿閣崢嶸淩碧虛期予早登躡同捨校魯魚公巽之詩恨未見有緑毛詩皆少年所作也

予在四明時舶局日同官司戶王璪粹昭郡檄往昌國縣寶陀山觀音洞禱雨歸爲予言寶陀山去昌國兩潮山不甚髙峻山下居民百許家以魚鹽爲業亦有耕稼有一寺僧五六十人佛殿上有頻伽鳥二枚營巢梁棟間大如鴨頰毛羽紺翠其聲淸越如撃玉每嵗生子必引去不知所之山有洞其深罔測莫得而入洞中水聲如數百面皷語不相聞其上復有洞穴日光所射可見數十步外菩薩每現像於其中粹昭旣致州郡之命因密禱願有所覩須見欄楯數尺皆碧玉也有刻鏤之文爲【闕】路如世問宮殿所造者已而復現紋如珊瑚者亦數尺去人不逺極昭然也久之於深逺處見菩薩像但見下身如腰而上卽晦矣白衣瓔珞了了可數但不見其首寺僧云頃有見其面者乃作紅赤色今於山上作塑像正作此色乃當時所現者三韓外國諸山在杳防間海舶至此必有祈禱寺有鐘磬銅物皆雞林商賈所施者多刻彼國之年號亦有外國人畱題頗有文采者僧云禱於洞者所視之相多不同有見淨缾者纓絡者善財者橋梁者亦有無所覩者洞前大石下有白玉晶瑩謂之菩薩石粹昭平生倔彊至是頗信向云

唐人詩行役異鄕懷歸感嘆而意相同者如賈島云客捨並州已十霜歸心日夜憶咸陽無端更渡桑幹水卻望並州是故鄕竇鞏雲風雨荊州二月天問人初雇峽中船西南一望雲和水猶道黔南有四千栁宗元雲林邑山聯瘴海秋牂牁水向郡前流勞君更問龍池地正北三千到錦州李商隱云君問歸期未有期巴山夜雨漲秋池何時共翦西窻燭卻話巴山夜雨時皆佳作也

段承務者醫術甚精貴人奏以不理選受恩澤居宜興非有勢力者不能屈致翟公巽參政居常熟欲見之托平江守梁仲謨尙書邀之始來乃日平江一富人病求段醫段曰此病不過湯劑數服可愈然非五百千錢爲酬不可其家始許其半段拂衣而去竟從其請復以五十星爲藥資段復求益增至百星始肯出藥果如其說而差段載其所獲而歸中塗夜夢一朱衣曰上帝以爾爲醫而厚取賄賂殊無濟物之心命杖二十勑左右牽而鞭之旣寤猶覺痛令人視之有捶痕歸家未幾而死

東坡性喜飲而飲亦不多在黃州嘗以蜜爲釀又作蜜酒歌人罕傳其法每蜜用四觔鏈熟入熟湯相攪成一斗入好面麯二兩南方白酒餅子米麯一兩半搗細生絹袋盛都置一器中宻封之大暑中冷下稍涼溫下天冷卽熱下一二日卽沸又數日沸定酒卽淸可飲初全帶蜜味澄之半月渾是佳酎方沸時又鏈蜜半觔冷投之尢妙予嘗試爲之味甜如醇醪善飲之人恐非其好也

蘇子由在政府子瞻爲翰苑有一故人與子由兄弟有舊者來幹子由求差遣久而未遂一日來見子瞻且云某有望內翰以一言爲助公徐曰舊聞有人貧甚無以爲生乃謀伐冡遂破一墓見一人裸而坐曰爾不聞漢世楊王孫乎裸塟以矯世無物以濟汝也復鑿一用力彌艱旣入見一王者曰我漢文帝也遺制壙中無納金玉器皆陶瓦何以濟汝復見有二冡相連乃穿其在左者久之方透見一人曰我伯夷也瘠羸靣有饑色餓於首陽之下無以應汝之求其人嘆曰用力之勤無所獲不若更穿西或冀有得也羸者謂曰勸汝別謀於他所汝視我形骸如此捨弟叔齊豈能爲人也故人大笑而去

梅摯公儀龍圖景佑初以段中丞知昭州昭號二廣煙瘴水土惡弱處公常爲說其略云仕亦有瘴急催暴斂剝下奉上此租賦之瘴也深文以逞良惡不白此刑獄之瘴也侵牟民利以實私儲此貨財之瘴也盛揀姬妾以娛聲色此帷簿之瘴也有一於此民怨神怒安者必疚疚者必殞𨿽在輦下亦不可免何但逺方而已仕者或不自知乃歸咎於土瘴不亦謬乎予讀此方慨然有感涖仕者當書於座右亦可爲訓也

世謂子瞻詩多用小說中事而介甫詩則無有也予謂介甫詩時爲之用比子瞻差少耳如酬王賢良松詩云世傳壽可三松倒此語難爲常人道壽倒三松見裴鉶傳奇春日晚行雲興盡無人檝迎我卻隨倦鴉歸薄暮檝迎汝見古樂府王獻之桃葉歌金陵西齋詩云黃奴三倒頻璚樹小砑紅綾鬭詩句小砑紅綾見大業拾遺舒州云巫祝方說茶不救只疑天賜雨工閒雨工見洞庭靈怪傳

徽廟見研石有紋如眉者謂之眉子石東坡嘗作眉子石研歌極有連蜷彎環可愛者東海宮聲應中有一硯尉氏孫宗鑑少魏舍人爲作銘襄城愁京兆嫵北窻散黛東家翠羽稜稜筆鋒與此等伍胡不類子英气妙語又曰夕鋒旣去碧落方暮澹疏星之防明橫靑霞之數縷想象沈寥夷猶毫楮俾子之文萬丈軒翥梁冀妻孫壽封襄城君作愁眉啼妝詩云北窻朝向鏡錦帳復斜縈嬌羞不肯出猶言妝未成散黛隨眉廣胭脂遂臉生試將持出眾定得可憐名宋玉好色賦東家之子眉如翠羽用斯事也

杜子美有憶鄭南玭詩云鄭南伏毒守瀟灑到江心殊不曉伏毒守之義守當作寺按華州圖經有伏毒寺劉禹錫外集有貞元中侍郎舅氏牧華州時予再忝科第前後由華覲謁陪登伏毒嵓今世行本皆作守誤也

墨莊漫錄卷五﹤子部﹐雜家類﹐雜說之屬﹐墨莊漫錄﹥

欽定四庫全書

墨莊漫錄卷六

宋張邦基撰

本朝能書世推蔡君謨然得古人妙者當遜米元章米亦自負如此嘗有論書一篇及雜書十篇皆中翰墨之病用雞林紙書贈張太亨嘉甫蓋米老得意書也今附於此

論書云歷觀前賢論書徵引迂遠比況奇巧如龍跳天門虎臥鳳闕是何等語或遣辭求工去法愈逺無益學者故吾所論要在人人不爲溢辭吾書小字行書有如大字惟家藏直迹防尾間或爲之不以與求書者心旣注之隨意落筆皆得自然備其古雅壯歲未能立家人謂吾書爲集古字蓋取諸家長處總而成之旣老始自成家人見之不知以何爲祖也江南吳登州王子韶大題榜有古意吾小兒尹仁大題榜與之等又防兒尹知代吾名書碑及手書大字更無辧門下許侍郎尢愛其小楷云每小簡可使令嗣書之謂尹知也老杜作薛稷惠普寺詩云欝欝三大字蛟龍岌相纒今有石本得而視之乃是勾勒倒收筆鋒畫畫如蒸餅普字如人握兩拳伸臂而立醜怪難狀以是論之古無眞大字明矣葛洪天臺之觀飛白爲大字之冠古今第一歐陽詢道林之寺寒儉無精神桞公權國淸寺大小不相稱費盡筋骨裴休率意寫碑乃有眞趣不防醜怪眞字甚易惟有體勢難爲不如畫算勻而勢活也字之八靣惟尙眞楷見之大小各自有分智永有八靣己少鐘法丁道防歐虞始勻古法亡矣柳公權師歐不及逺甚而爲醜怪惡札之祖自柳世始有俗書唐官告在世爲禇陸徐嶠之體殊有不俗者開元以來緣明皇字體肥俗始有徐浩以合時君所好經生字亦自此肥開元以前古气無復有矣唐人以徐浩比王僧防甚失當徐浩大小一倫是猶吏楷也僧防蕭子云傳鐘法與子敬無異大小各有分不一倫徐浩爲眞卿辟客書韻自張顚血脈來教顏大字促令小小字展令大非古也石刻不可學但自書使人刻之己非己書也故必須眞迹觀之乃得趣如顏眞卿每使家僮刻字故防主人意修攺波撇致大失眞惟吉州廬山題名題訖而去後人刻之故皆得其眞無做作凡俗差佳乃知顏出於禇也又眞迹皆無蠶頭燕尾之筆與郭知運爭坐位帖有篆籕气顏傑思也柳出歐陽爲醜怪惡札之祖自此世人始有爲俗書蓋緣時君所好其弟公綽乃不俗於其兄筋骨之說出於柳世人但以怒張爲筋骨不知不怒張自有筋骨凡大字要如小字小字要如大字惟禇遂良小字如大字其後經生祖述間有造妙者大字如小字未之見也世人多寫大字時用力捉筆字愈無筋骨神气作圓筆頭如蒸餅大可鄙笑要須如小字鋒勢備全都無刻意做作乃佳自古及今余不敏實得之榜字固已滿世自有識者知之石曼卿作佛號都無回互轉折之勢小字展令大大字促令小是張顚教顏眞卿論蓋字自有大小相稱且如寫太一之殿作四窠分豈可將一字肥滿一窠以對殿字乎蓋自有相稱大小不當展促也予嘗書天慶之觀天之二字皆四筆慶觀多畫在下各隨其相稱寫之掛起气勢自帶過皆如大小一般𨿽眞有飛動之勢也書至興大篆古法大壞矣篆籕各隨字形大小故百物之狀活動圓健各各自足乃始有展促之勢而三代法亡矣

其雜書十篇云歐虞禇桞顏皆一筆書也安排費工豈能垂世李邕脫子敬體乏纎濃徐浩晚年用力過更無气骨不如作郎官時婺州碑也董孝子不空皆晚年惡札全無妍媚此自有識者知之沈傳師變格自有超世眞軌徐不及也禦史蕭誠書太原題名唐人無出其右爲司馬系南嶽眞君觀碑極有鐘王軌轍餘皆不及矣智永臨集書千文秀潤圓勁八靣具備有眞迹自顚沛字起在唐林夫處他人収不及也

半山莊臺上故多文公書今不知存否文公學楊凝式書人尠知之予語其故公大賞其見鑑

金陵幕山樓臺榜乃闗蔚宗二十年前書想六朝宮殿榜皆如是智永硯心成臼乃能到右軍若穿透始到鐘繇也可不勉之

一日不書便覺思澁想古人未嘗片時廢書也因思蘇之才桓公至洛帖字字用意相鉤連非復便一筆至到底也若旋安排卽虧活勢耳

字要骨格肉須裹筋筋須藏肉帖乃秀潤在布置穩不俗險不怪老不枯潤不肥變態貴形不貴苦苦生怒怒生怪貴形不貴作作入畫畫入俗皆字病也

顏魯公行字可教眞便入俗品萬等古人書不如此學吾家多小兒作艸字大叚有意思

少存若天性習慣如自然玆古語也吾夢古衣冠人授以折紙書法自此差進寫與他人卻不曉蔡元度見而驚曰法何太遽異耶此公亦具眼人章子厚以眞自名獨稱吾行艸欲吾書如排算子然眞艸須有體制乃佳耳

薛稷書慧普寺老杜以謂蛟龍岌相纒今見其本乃如柰重兒擡蒸餅勢信老杜不能書也學書須得趣他好俱忘乃入妙別爲一好縈之便不工也

海嶽以書學士召對上問本朝以書名世者凡數人海嶽各以其人對曰蔡京不得筆蔡卞得筆而少逸韻蔡襄勒字沈遼排字黃庭堅描字蘇軾畫字上復問卿書如何對曰臣書刷字

予嘗謂米公人物英邁鑑裁精髙翰墨場中當推獨步平生所書徧於天下石刻中如靑州南陽石橋記鄼縣京觀記無爲軍天王記漣水軍數碑皆逺追鐘王寧獨今人所難唐人亦鮮及也蔡天啟爲公墓志云舉止頡頏不能與世俯仰故仕數困躓冠服用唐人規制所至人聚觀之性好潔置水其旁數颒而不說未嘗與人同器視其眉宇軒然進趨防如音吐鴻暢𨿽不識者亦謂其米元章也【云云】此迨實錄云

松陵唱和皮日休新秋卽事云酒坊吏到常先見鶴俸符來毎探支注云吳都有鶴料案殊未詳鶴俸之說曽文彥和博學之士也知滁州有次韻趙仲美表弟西齋自遣詩云謫守淒涼臥郡齋夫君失意偶同來海邊故國何許城上新樓空幾廻寧羨一囊供鶴料防看千里躍龍媒淸吟未免縈機慮只恐飛鷗便見猜注云唐幕府官俸謂之鶴料今嵗敇頭所得止此仲美省試下故云彥和用事必有所據當更考之又宋宣獻有送黃祕丞倅蘇臺云鶴料署文移鮆場収賦算此宣獻用皮日休所云吳郡事也

蔡仍子因之妻九院王家女也忽患瘵疾沈綿數年旣死已就小斂時上皇宮中聞之曰惜其不早以防冰丹賜之今𨿽已死試令救之因命中使馳賜一粒時息气已絕乃彊灌之須防遂活數日後而安但齒皆焦落後十五年方死

宋景文公詩曰蟹美持螯日魴甘抑鮓天用楊淵五湖賦云連瓶抑鮓

蔡丞相確持正常有治命遺訓云吾沒之後斂以平日閒居之服棺但足以周衣衾作壙不得過楚公塟時制棺前設一坐陳瓦器以衣衾巾履數事及筆硯置左右自初斂至於祖載襄塟悉從簡質稱吾平生毋煩公家毋幹恩典毋受賻遺毋求人作埋銘神道碑二處但刻石云宋淸源蔡某墓而紀塟之嵗月於其旁可矣夫逹人君子安於性命之際而不憂窮乎死生之變而不惑超然自得與道消息生以形骸爲寓死奚丘壠之念哉吾𨿽鄙薄亦粗聞大道之方矣欲效楊王孫與沐徳信則必傷汝曹之意又幹矯俗之稱故命送終爲中制將使子孫近者視吾藏足以無憾逺尙及見吾墓道之石足以伸敬如是而已汝曹其遵吾言愼勿易也其字畫淸勁髙如六朝人書其言可法也又有雜書一篇云楚公時少年讀書於石梯山精舎布衣蔬食志趣超然其仕𨿽不逹以淸名直气聞士大夫間陳恭公孫威敏公皆嗟嘆公所爲每爲公言潁川陳氏公慙卿卿慙長以徳不以位也在建陽八年去日不賫一串茶邑人思公至今不衰致仕居貧以席蔽戶誦詠猶不倦其淸白淳亮甘貧樂道汝曹能使人謂眞楚公之子孫則善矣楚公名黃裳故任太子右贊善大夫致仕忠懷公之父也

文潞公爲相日赴祕書省曝書宴令堂吏視閣下蕓艸乃公往守蜀日以此艸寄植館中也因問蠧出何書一坐黙然蘇子容對以魚豢典略公喜甚卽借以歸

主帥取靑唐時大軍始集下寨治作壕塹鑿土遇一壙得一琉璃缾瑩徹如新缾中有大髑髏其長盈尺缾口僅數寸許不知從何而入主帥命復瘞之斯亦異矣

近世墨工多名手自潘谷陳贍張谷名振一時之後乂有常山張順九華朱覲嘉禾沈珪金華潘衡之徒皆不愧舊人宣政間如關珪關瑱梅鼎張滋田守元曽知惟亦有佳者唐州桐栢山張浩制作精致妙法甚奇舅氏吳順圖每歲造至百觔遂壓京都之作矣前日數工所制好墨者往往韜藏至今存者尙多予舊有此癖收古今數百笏種種有之渡江時爲人疑篋之重以爲金玉竊取之殊可惜也今尙餘一巨挺極厚重印曰河東解子誠又一圭印曰韓偉升膠力皆不乏精采與新制敵可與李氏父子甲乙也士大夫畱意詞翰者往往多喜收蓄惟李格非文叔獨不喜之嘗著破墨癖說云客有出墨一函其制爲璧爲丸爲手握凡十餘種一一以錦囊之詫曰昔李廷珪爲江南李國主父子作墨絕世後二十年乃有李承晏又二十年有張遇自是墨無繼者矣自吾大父始得兩丸於徐常侍鉉其後吾父爲天子作文章書碑銘法當賜黃金或天子寵異則以此易之餘於是以兩手當心捧硯惟謹不敢議眞贗然余怪用薛安潘谷墨三十餘年皆如吾意不覺少有不足不知所謂廷珪墨者用之當何如也他日客又出墨余又請其說甚辯余曰噓余可以不愛墨矣且子之言曰吾墨堅可以割然余割當以刀不以墨也曰吾墨可以置水中再宿不腐然吾貯水當以盆罌不用墨也客復曰余說未盡凡世之墨不過二十年膠敗輒不可用今吾墨皆百餘年不敗余曰此尢不足貴余墨當用二三年者何苦用百年墨哉客辭窮曰吾墨得多色凡用墨一圭他墨兩圭不迨余曰余用墨每一二歲不能盡一圭往往失去乃易墨何嘗苦少墨也惟是說刷碑印文書人乃常常少墨耳客心欲取勝曰吾墨黒余曰天下固未有白墨𨿽然使其誠異他墨猶足尙乃使取研屏人雜錯以他墨書之使客自辧客亦不能辧也因恚曰天下奇物要當自有識者余曰此正吾之所以難也夫碔砆之所以不可以爲玉魚目之所以不可以爲珠者以其用之才異也今墨之用在書茍有用於書與凡墨無異則亦凡墨而已焉烏在所寶者嗟乎非徒墨也世之人不考其實用而於虛名者多矣此天下寒弱禍敗之所由兆也吾安可以不辧於墨文叔詞翰之好乃不喜於墨此不可曉故並載之

近時士大夫學佛者不行佛之心而行佛之迹者皆是談慈悲而行若蜂蠆乃望無上菩提吾之未信梁武帝之奉佛可謂篤矣至捨身爲寺奴宗廟供面牲乃築浮山堰灌壽春欲取中原一夕而殺數萬人其心豈佛也哉

揚州呂吉甫觀文宅乃晉鎭西將軍謝仁祖宅也在唐爲法云寺有雙檜存焉猶當時物也劉禹錫有詩云雙檜蒼然古貌奇含煙吐霧欝參差晚依禪客當金殿初對將軍映旗龍象界中成寶蓋鴛鴦瓦上出髙枝長明燈是前朝熖曾照靑靑年少時吉甫家居時檜尙依然李之儀端叔用夢得詩韻云故迹悲涼古木奇相公庭下蔚相差霜根半露出林虎畫影全舒破賊旗寶界曾回鋪地色節旄遠映挿云枝劉郎風韻知誰敵儒帥端能表異時建炎兵火樹遂亡矣予後到鄕裏訪其遺迹不可得矣

李端叔云樂毅論髙紳爲湖北轉運使道中聞砧聲淸逺因視之乃樂毅論石刻覆於下也而已斷裂矣遂載歸完理緝綴櫝以木箱所可辧者如此故世之傳布皆止於海字則其碎而不可緝者良可惜也端叔之說如是予又嘗見一本在章申公家聞今尙存是唐人臨本不知卽髙紳所得者否或別本也

白樂天作長恨歌元微之作連昌宮詞皆紀明皇時事也予以爲微之之作過白樂天之歌白止於荒淫之語終篇無所規正元之詞乃微而顯其荒縱之意皆可考卒章乃不忘箴諷爲優也其詞有云上皇正在望仙樓太眞同憑欄桿立樓上樓前盡珠翠炫轉熒煌照天地又云初過寒食一百六店捨無煙宮樹綠夜半月髙弦索嗚賀老琵琶定場屋力士傳呼覓念奴念奴潛伴諸郎宿須防覓得又連催特敇街中許然燭又雲飛上九天歌一聲二十五郎吹管逐逡巡大徧梁州徹色色龜玆轟錄續李謩擪傍宮墻偸得新翻數般曲又云平明大駕發行宮萬人鼓舞途路中百官隊仗避岐薛楊氏諸姨車闘風明年十月東都破禦路猶存祿山過【云云】祿山以天寶十四載反於漁陽防東京則幸連昌時乃十三載也巡幸而諸弟諸姨悉扈從百司供頓亦擾矣念奴名妓也帝歲幸華淸時巡東洛有司潛遣隨行以備宣喚而每爲諸王所邀致方寒食火禁而中夜宮中張樂不已聲聞於外遣中官傳呼追覓念奴特呼然燭於街衢呼叫於靜皆不可以訓旣終夕喧樂黎明六飛又復西去王者愼動當如是乎此書深譏其荒淫無度也是歲帝年七十一而太眞年三十六矣然考之本紀十三載乃無幸洛之事豈史逸耶微之去天寶不逺必不鑿空而云也李謩擪字玉篇云擪烏協切指按於笛而云擪此字之妙也

世俗以阿阿則則爲嘆息之聲李端叔云楚令尹子西將死家老則立子玉爲之後子玉直則則於是遂定昭奚卹過宋人有饋彘肩者昭奚卹阿阿以謝爾後阿阿則則更爲嘆息聲常疑其自得於此

李文叔常有雜書論左馬班範韓之才云司馬遷之視左丘明如麗倡黠婦長歌緩舞間以諧笑傾蓋立至亦可喜矣然而不如絕代之女方且卻鈆黛曵縞紵施帷幄裴徊微吟於髙堂之上使滛夫穴隙而見之𨿽失气疾歸不食以死而終不敢意其一啟齒而笑也班固之視馬遷如韓魏之壯馬短鬛大腹服千鈞之重以防隨之日夜不休則亦無所不至矣而曽不如騕褭之馬方且脫驤逸駕驕嘶顧影俄而縱轡一騁千里卽至也範曄之視班固如勤師勞政手胝簿版口倦呼叱毫舉縷詰自以爲工不可復加而僅足爲治曾不如武健之吏不動聲色提一二綱目羣吏爲之趨走而境內晏然也韓愈之視班固如千室之邑百家之聚有儒生崛起於蓬蓽之下詩書傳記鏘鏘常欲鳴於齒頰間忽遇夫奕世公卿不學無術之子弟乘髙車從虎士而至𨿽顧其左右偃蹇侮笑無少敬其主之容𨿽鄙惡而體己下之矣又文叔嘗雜書論文章之橫云余嘗與宋遐叔言孟子之言道如項羽之用兵直行曲施逆見錯出皆當大敗而舉世莫能當者何其橫也左丘明之於辭令亦甚橫自漢後十年惟韓退之之於文李太白之於詩亦皆橫者近得眉山篔簹谷記經藏記又今世橫文章也夫其橫乃其自得而離俗絕畦徑間者故眾人不得不疑則人之行道文章政恐人不疑耳

七言絕句唐人之作往往皆妙頃時王荊公多喜爲之極爲淸婉無以加焉近人亦多佳句其可喜者不可槪舉予每愛兪紫芝秀老歲杪山中云石亂雲深客到稀鶴和殘雪在髙枝小軒日午貪濃睡門外春風過不知舒亶信道村居雲水繞陂田竹繞籬楡錢落盡槿花稀夕陽牛背無人臥帶得寒鴉兩兩歸崔鶠徳符秋日卽事云秋艸門前已沒鞾更無人過野人家離離疏竹時聞雨淡淡輕煙不隔花又黃州道中云莫愁微雨落輕雲十里長亭未墊巾流水小橋山下路馬頭無處不逢春劉次莊中叟桃花云桃花雨過碎紅飛半逐溪流半染何處飛來雙燕子一時銜在畫梁西僧如璧徳操偶成雲松下柴門晝不開只有蝴蝶雙飛來蜜蜂兩脾大如蠒應是山前花又開吳可思道病酒云無病酒對殘春簾幙重重更掩門惡雨斜風花落盡小樓人下欲黃昏又春霽雲南國春光一半歸杏花零落淡胭脂新晴院宇寒猶在曉絮欺風不肯飛趙士掞才孺登天淸閣云夕陽低盡已西紅百尺樓髙萬里風白髮年年何處得只應多在倚欄中李怤去言春晚云花瘦煙羸可柰何不關渠事鳥聲和無人掃地驚【闕二字】分付輕紅上碧莎趙防之子雍春日云拂牀欹枕晝初長好夢驚回燕語忙深竹有花人不見直應風轉得幽香曾紆公衮江樾軒書事云臥聴灘聲防防流泠風淒雨似深秋江邊石上烏桕樹一夜水長到梢頭胡直孺少汲春日云風雲吹絮柳飛花睡起鉤簾日半斜四海隨人雙燕子相逄處處作生涯曾繹仲成還家塗中云疏林殘嶺起昏鴉臘盡行人喜近家江北江南春信早傍籬穿竹見梅花劉無極希顏漾花池云一池春水緑如苔水上新紅取次開閒倚東風防魚樂動揺花片卻驚猜王銍性之山村雲家依溪口破殘村身伴渡頭零落云更向空山拾黃葉姓名那有世人聞陳與義去非秋夜雲中庭澹月照三更白露洗空河漢明莫遣西風吹葉落只愁無處著秋聲如此之類甚多不愧前人

東坡作梅花詞云髙情已逐曉云空不與梨花同夢注云唐王建有夢防梨花云詩予求王建詩行世甚少惟印行本一卷乃無此篇後得之於晏元獻類要中後又得建全集七卷乃得全篇題云夢防梨花云歌薄薄落落霧不分夢中喚作梨花云瑤池水光蓬萊雪靑葉白花相次發不從地上生枝柯合在天頭繞宮闕天風防微吹不破白艷卻愁春涴露玉房防女齊防來錯認仙山鶴飛過落英散粉飄滿空梨花顏色同不同眼穿臂短取不得取得亦如從夢中無人爲我解此夢梨花一曲心珍重或誤傳爲王昌齡非也

瘞鶴銘潤州揚子江焦山之足石巖下惟冬序水退始可模打世傳以爲王逸少書然其語不類晉人是可疑也歐陽永叔以爲華陽眞逸乃顧況之道號或是況所作然亦未敢以爲然也予嘗以窮冬至山中觀銘之側近復有唐王瓉刻詩一篇字畫差小於鶴銘而筆勢八法乃與瘞鶴極相類意其是瓉所書也因摸一本以歸以示知書者亦以爲然其題云冬日與羣公泛舟此山江水初不凍今年寒復遲眾芳且未歇近臘仍裌衣載酒適我情興來趣漸防方舟大川上環酌對落暉兩片靑石稜波際無因依三山安可到欲到風引歸滄溟壯觀多心目豁暫時況得窮日夕乘槎何所之謫丹陽功曹掾王瓉今此刻亦漸漫漶尙可讀也有好事者當試求之以驗予言之或是也

應邵漢官儀曰周澤爲太常齋有疾其妻憐其年老闚內問之澤大怒以爲幹齋遂收送詔獄自劾論者譏其詭激時諺云生世不諧爲太常妻一歲三百六十日三百五十九日齋一日不齋醉如泥予觀稗官小說乃得其說雲南海有虫無骨名曰泥在水則活失水則醉如一堆泥然後又讀五國故事云僞閩王王延慶爲長夜之飲因醉屢殺大臣以銀葉作杯柔弱爲東片名曰醉如泥酒旣盈不可寘杯惟盡乃已蓋取此義也

韓維持國詩格甚奇如寄範徳儒云睥睨峯髙過鴈琵琶宵寂語流鶯和兄康公罷相云移病早休丞相筆坐【闕】猶著侍臣冠和曽存之云自愧效陶無好語敢煩淩杜發新章皆佳句也恨世少傳者

曽誠存之元符間任館職嘗與同捨諸公飲王詵都尉家有侍兒輩侍香求詩求字者以煙濃近侍香爲韻存之得濃字賦詩云俛仰佳人防墨蹤和研親炷寶燻濃詩情過筆當千里妙思凝香欲萬重山盎泄云傾白酒越羅霑露浥黃封從來粉黛宜燈燭妙手慿誰寫醉容又有七夕王都尉邀同捨置酒聴琵琶詩云寶檻淩雲結綺髙小奩爭巧暮分曹春防細撚龍香撥秀頸偏明邏逤槽牛旣冩形呈粔籹馬軍馳酒送蒲萄淚珠散作人間露最覺更防潤錦絳道山學士尙與貴戚駙車過從宴飲眞太平盛事也其後禁之詵元丰中防與子瞻交結嘗竄均州矣後復與諸名士遊蓋風流好事不忘於情寧獲譴戾是可尙也故事西京每歲貢牡丹花例以一百枝及南庫酒賜館職韓子蒼去國後嘗有詩云憶將南庫官供酒共賞西京勅賜花白髮思春醒復醉豈知流落到天涯

衢州防事下舊有土勢隆起篠本叢生相傳云古冡也舊有碑其文云五百年刺史爲吾守墓以此前後相承皆畏而不敢慢紹聖元年齊安孫賁公素爲守問之左右以是對公命毀去之官吏大恐闔府叩頭以諫公曰借令土中有賢者骨當以禮法遷之乃爲文自祭而除之斸深丈餘了無他異但有二石峯長五六尺堅瘦泔潤又有大木之根蟠踞其下羣疑遂定石上有刻云乾符五年五月三日安於此押衙徐諷龍山起此石處得二石刺史季【闕】題又刻雲開寶七年重疊峨嵋山於防事前於郡齋文防閣移季公之石安置於此刺史愼知禮題時公方修州治南韶光園重建淸泠臺堂成乃移二石於堂下名曰雙石嗟乎愼公移石去季公之得石凡九十七年公素之破疑冡出石去愼公又一百二十一年物之顯晦抑自有數第不知峨嵋之廢乃冒冡之名自何時也公素一旦戱笑爲之遂釋千百年之惑張蕓叟有詩云芝蘭𨿽好忌當門何況庭前惡土墩畚鍤才興雙劍出狐貍盡去老松蹲百年守冡眞堪笑一日開軒亦可尊安得擲從天外去成都石筍至今存公素可謂剛毅正直自信之君子也

墨莊漫錄卷六

欽定四庫全書

墨莊漫錄卷七

宋張邦基撰

西施美人也三尺童子皆知其爲越獻於吳以亡吳也吳越春秋云越王使相者得薴蘿山鬻薪之女曰西施鄭旦飾以羅縠教以容步而獻於吳莊子曰西施病心而矉其裏之醜人見而美之歸亦捧心而矉孟子云西子不潔則人皆掩鼻而過之注云西子古之好女西施也毛嬙亦美人也莊子云毛嬙麗姬人之所美也魚見之而深入鳥見之而髙飛釋音注司馬彪云毛嬙古美女一云越王美姬也麗姬晉獻公嬖之以爲夫人崔譔本作西施又愼子云毛嬙西施天下之至姣者也按左氏傳越之滅吳在魯哀公之二十二年孟子嘗見梁惠王齊宣王自魯哀公之二十二年至魏惠王之元年一百四年至齊宣王之元年一百三十二年乃魏惠王之二十九年也史記莊子傳云名周與梁惠王齊宣王同時則莊子與孟蓋一時愼子名到與淳於髠騶奭之徒皆戰國時人亦莊孟一時也又史記表晉獻公五年伐驪戎得驪姬是歳己酉也至魏惠王之元年三百七年若以毛嬙爲越王美姬又與驪姬非同時而崔譔以驪姬爲西施故以爲近故說者謂莊孟愼子所言西施皆越之獻吳者然予讀管子小稱篇有云毛嬙西施天下之美人也盛怒起於面不能以爲可好史記表齊桓公小白之元年丙申也魯欲與齊公子紏入後小白齊距魯生致管仲是歲至越滅吳計二百一十三年而管仲之書已言毛嬙西施是二人者皆前古之人矣豈越之西施冒古之美人以爲名耶是有兩西施矣而毛嬙亦非越王之美姬明甚司馬彪之注乃臆說也當更質於博洽者

政和間朝廷求詢三代鼎彛器程唐爲陜西提防茶馬李朝孺爲陜西轉運遣人於鳳翔府破商比干墓得銅盤徑二尺餘中有欵識一十六字又得玉片四十三枚其長三寸許上圓而銳下濶而方厚半指玉色明以盤獻之於朝玉乃畱秦州軍資庫道君皇帝曰前代忠賢之墓安得發掘乃罷朝孺退出其盤聖徳髙明有如此者不然丘冡之厄不止此矣其玉久在秦帑近年王庶知秦州日取之而去祁寛居之嘗見之爲予言之然予又見劉袤延仲言比干墓在衛州西山去城數十里有漢唐以來碑刻甚多墓周回數里生異木樛結不可入而居之言墓在關中未知何也眞州六合縣界有山四面平直曰方山山之左右多古冡墓予從甥魏惇紹興十二三年間任天長縣尉日有一監司屬官過邑館於尉司出一襆物云昨過方山得之出以示惇皆美玉也其長三二寸濶一指許厚三四分光潤方正上有小竅約百餘枚不知爲何物也惇欲乞其一二枚屬官靳而不與且云方山民因耕穿一墓獲此疑其爲玉防以予考之此乃兩漢以前貴近之墓所謂珠玉匣者古以斂屍惟王公則有之耳蓋與比干墓所獲正同爾

川峽間有一種惡艸羅生於野𨿽人家庭砌亦有之如此間之蒿蓬也土人呼爲防【音防】麻其枝葉拂人肌肉卽成瘡皰浸滛漬爛久不能愈杜子美除艸詩所謂艸有害於人曾何生阻修其毒甚蜂蠆其多彌道周蓋謂此也劉袤延仲至蜀嘗見之

宣和間蔡寶臣致君收南唐後主書數軸來京師以獻蔡絳約之其一乃王師攻金陵城垂破時倉皇中作一防禱於釋氏願兵退之後許造佛像若干身菩薩若干身齋僧若干萬員建殿宇若干所其數皆甚多字畫潦艸然皆遒勁可愛蓋危窘急中所書也又有防經發願文自稱蓮峯居士李煜又有長短句臨江僊云櫻桃結子春光歸盡蝶翻金粉雙飛子規啼月小樓西鉤羅幕惆悵捲金泥門巷寂寥人去後望殘煙艸低迷而無尾句劉延仲爲補之云何時重聽玉驄嘶撲簾飛絮依約夣回時東坡四時冬詞云眞態生香誰畫得玉奴纎手嗅梅花每疑玉奴字殊無意咮若以爲潘淑妃小字則當爲玉兒亦非故實劉延仲嘗見東坡手書本乃作玉如纎手方知上下之意相貫愈覺此聨之妙也

閩廣多異花悉淸芬郁烈而末利花爲眾花之冠嶺外人或云抹麗謂能掩眾花也至暮則尢香今閩人以陶盎種之轉海而來浙中人家以爲嘉玩然性不耐寒極難愛防經霜雪則多死亦土地之異宜也顏博文持約謫官嶺表愛而賦詩云竹稍脫靑錦榕葉隨黃雲嶺頭暑正煩見此蕚綠君欲言嬌不吐藏意久未分最憐月初上濃香夢中聞蕭然六曲屛西施帶微醺叢深瑚帳枝轉翡翠裙譬如追風騎一抹萬馬羣銅瓶汲淸泚復爲子勤願言少須對此髯參軍觀此詩則花之淸淑柔婉風味不言可知矣

京口北固山甘露寺舊有二大鐵鑊梁天監中鑄東坡遊寺詩云蕭翁古鐵鑊相對空團圓坡陀受百斛積雨生微瀾是也予往來數見之然未嘗稽考何物本爲何用也近復遊於寺因熟觀之蓋有文可讀雲天監十八年太嵗乙亥十二月丙午朔十日乙卯皇帝親造鐵鑊於解脫仏【古佛字】殿前滿【漫滅一字】甘泉種以荷蕖供養十方一切諸仏以仏神力徧至十方盡虛空界窮未來際令地獄苦鑊變爲七珍寶池地獄沸湯化爲八功徳水一切四生解脫眾苦如蓮花在泥淸淨無染同得安樂到湼槃城斯鑊之用本在烹鮮八珍興染五味生纒我皇淨照慈被無邊法喜禪悅何取【又漫一字】檀爰造斯器回成勝緣如含碧水【又漫一字】發經蓮道場供養永永無邊其後又云帥吳虎子近禁道眞槪懷於佐陳僧圓丞宋【又漫一字】令宣令鄭休之義不可曉疑當時乾造之人耳又一行雲五十石鑊然形制不能容今之五十石蓋古之斗斛小也始知二鑊乃當時植蓮供養佛之器耳

李端叔有贈人二小詩一云通中玉冷夢偏長花影籠堦月浸涼挽斷羅巾畱不住覺來猶有去時香一云情隨楡莢不勝飄心似楊花暖欲消擬借瓊林大盈庫約君孤注賭妖嬈蓋有所爲也或云是與當塗楊珠者博者以勝彩累注數者至乘敗者惟有畸零不累注數謂之孤注故端叔戱云

韓退之詩云前計頓乖張居然見眞贗廣韻及字書云贗五晏切注僞物也東坡嶺外詩云茯苓無人采千嵗化虎魄我豈無長鑱眞贗苦難識韓非子曰齊伐魯索鑱鼎魯以其贗往齊曰鴈也魯曰眞也古乃以鴈爲亦借用也今人若作眞鴈人必笑也

東坡在黃州陳慥季常在岐亭時相往來季常喜談養生自謂吐納有所得後季常因病公以書戱之云公養生之效有成績今又示病彌月𨿽使臯陶聽之未易平反公之養生正如小子之圓覺可謂害腳法師鸚鵡禪五通气毬黃門妾也前軰相與可謂善謔也

崇寧二年三月一日衛州獲嘉縣民職氏殺豬祭神而民劉氏獵犬得其棄首骨之狺四日不食民使其子析之其左牡齒臼中得肉如拇諦視之如來像也髻有珠如粟瞑目跏趺瞳子隱然莊嚴畢具觀者萬人載之伯宇嘗記其事無咎又作贊以稱嘆之政和丁酉予侍親在眞州時慈受禪師懷深住持資福寺一日深老謂先君曰近赴村落富人家齋見羣犬爭銜囓一牛脛骨甚狂噬相嗾不已村人持挺驅逐亦竟不去眾頓異因奪而破之其中血髓已堅凝如玉自成一菩薩形衣紋瓔絡相好奇特𨿽雕琢有所不及其家乃取去藏之此與職氏齒事極相類佛之慈悲化身無乎不在以警於好殺者俾生信心哀湣有情故視希有之異闡提者得不少悛乎

翟三丈公巽宣和末蔡絳約之用事外召從官七人公巽再以瑣闥召力辭之未至闕有防落職宮祠繼而復還待制公作謝表有云彈貢禹之冠誠非本志奪伯氏之邑其又何言又云惟一與一奪之命無有二三而三仕三已之心敢懷慍喜人多稱之

翟公巽謝對衣金帶鞍馬表云顧臣非緇衣之宜敝予又攺以臣從大夫之後不可徒行葉少蘊謝賜歷日表云豈特千嵗之日可坐而致將使百畝之田勿奪其時汪彥章賀進築隆兌二州及城寨表云我陵我阿不以山谿之險有民有社在吾邦域之中皆用經史全語而工者

優詞樂語前軰以爲文章餘事然鮮能得體王安中履道政和六年天寧節集英殿宴作教坊致語其誦聖徳云蓋五帝其臣莫及自致太平凡三代受命之符畢彰殊應又云歌太平旣醉之詩賴一人之有慶得久視長生之道參萬歲以成純可謂妙語也至放小兒隊詞云戢戢兩髦已對襄城之問翩翩羣舞卻從沂水之歸放女童詞云奏閬圃之云謡已瞻天而獻祝曳廣寒之霓袖將偶月以言歸益更工麗而切當矣履道之掌內制可謂稱職凡樂語不必典雅惟語時近俳乃妙王履道天軍節宴小兒致語云五百里采五百里衛外並有截之區八千嵗春八千嵗秋共上無疆之壽又正旦宴小兒致語云君子有酒多且防得盡羣心化國之日舒以長對揚萬壽孫近叔詣宣和春宴女童致語云黛耜載耕於帝籍廣十千維耦之疆靑圭往袚於髙禖兆則百斯男之慶皆爲得體然未若東坡元祐秋宴教坊致語雲南極呈祥候秋分而老人見西夷慕義渉流沙而天馬來又春宴致語云稍寛中昃之憂一均湛露之澤方將麯蘗羣賢而惡防酒鼓吹六藝而放鄭聲𨿽白雪陽春莫致天顏之一笑而獻芹負日各盡野人之寸心則又不可跂及矣樂語中有俳諧之言一兩聨則伶人於進趨誦詠之間尢覺可觀而警絕如石懋敏若外州天寧節鍚宴雲飛碧篆之鑪煙薫爲和气動紅鱗之酒靣起作風波何安州得之外州上元云五云縹緲出危嶠於靈鼉九陌熒煌下繁星於陸海暗塵隨馬素月流天如熙熙登春臺舉欣欣有喜色孫仲益和州送交代云渭城朝雨寄別恨於垂楊南浦春波愁心於碧艸皆爲人所膾炙也

翟公巽知宻州侯元功自中書侍郎罷政歸鄕公有啟云得請眞祠歸榮故里𨿽老成去國之易而明哲保身之全多士嘆嗟餞韓侯之出祖邦人慰喜詠季子之來歸又雲乘安車而過諸子未慕昔賢揮賜金以娛故人用償夙志公平時四六多聱牙髙古而此啟特平易誠大手筆也後元功於裏第築臺曰髙藍光旣落成公就臺張具爲宴自作致語有云公槐避寵衣繡歸家從方外之赤松寄髙懷於緑野珍禽綷羽借雞樹之遺棲曲沼回塘分鳳池之餘潤晉世語云劉放爲中書監孫資爲中書令共領樞要侯獻曹肇心內不平殿中有雞棲樹二人相謂曰此亦久矣其能復幾指放資也又晉書荀朂守中書監毗贊朝政及遷尙書令朂久在中書專掌機事失之甚慍人有賀者怒曰奪我鳳凰池何賀焉故公用雞樹鳳池皆中書事考之方見其切

李昭玘成季自京西路提刑移東路置司在兗東路置司在靑州謝上表有云去長安之日𨿽遙千里之違望岱宗之云猶均二州之潤

杜子美佳人詞云合昏尙知時鴛鴦不獨宿艸本合歡或曰合昏陳藏器云葉至暮卽合故曰合昏今夜合花是也又往在詩云當寧防玉座白間剝畫虫文選景福殿賦云皎皎白間微微列錢注白間窻也又大食刀歌云得君亂與君理北史齊文宣帝髙洋神武第三子神武嘗令諸子各理亂帝獨抽刀斬之曰亂者須斬神武以爲然

範忠宣公薨朝廷賜墓碑之額曰世濟忠直時唐彥猷君益知潁昌爲表其居曰忠直坊範公之子正平正思謂君益曰荷公之意但上之所賜刻於螭首揭於墓隧假寵於公若施於康莊以爲往來之觀非朝廷之意也君益曰此州郡之事於君家無與也二公曰先祖先人功名聞於逺邇何待此而顯且十室之邑必有忠信流俗所尙識者所恥異時不獨吾家爲人嗤誚公亦寧逃於指議故不得不力請也時李端叔官於許下乃見唐公且言曰頃胡文恭宿知蘇州時蔣堂希魯將致政歸文恭昔爲諸生嘗受學於蔣公乃卽其裏第表之爲難老坊蔣公見之不樂曰此俚俗歆熖內不足而假之人以爲誇者非所望於故人也願卽撤去文恭謝之欲如其請則營繕已畢乃咨其嘗獲芝艸之瑞更爲靈芝文恭退而語人曰識必因徳而後逹蔣之徳蓋所畏而其識如此非吾所及也君益聞端叔之言遂撤去之範氏二公聞之乃謝端叔曰非公之語莫遂於心也因復笑曰凡以伎能物貨自營圖倍於人則名曰元本某家至於假供禦供使州土爲名殆與此一類顏子居陋巷一簞食一瓢飲人不堪其憂回不攺其樂故與禹稷同道當時未聞表其巷何坊也端叔亦笑之後復陳此語於君益君益大笑之

李資政邦直有與韓魏公書云前書戱問玉梳金箆者侍白髮翁幾欲淡死矣然常山頗多老伶人吹彈甚熟日使教此五六人近者稍便串異時願傳飲期一釂觴也玉梳金箆蓋邦直之侍姬也人或問命名之意邦直笑曰此俗所謂和尙置梳箆也又有與魏公書云舊日梳箆固無恙亦嘗增添三兩人更似和尙撮頭帶子爾

元祐中哲宗旬日一召輔臣於邇英閣聽講讀時曽肇子開蘇轍子由自左右史並除中書舍人入侍講筵子由作詩呈同省諸公悉和之邇英延羲皆祖宗所建講讀之所記注官賜坐飲茶將罷賜湯仍皆免拜無復外廷之禮故子開詩云二閣從容訪古今諸儒葵藿但傾心君臣相對疑賓主誰識昭陵用意深邇英閣前槐後竹雙槐極髙而柯葉拂地狀如龍蛇或謂之鳳尾槐子開詩云鳳尾扶疏槐影寒龍吟蕭瑟竹聲幹漢皇恭黙尊儒學不似公孫見不冠子由詩云銅瓶灑徧不勝寒雨防勻圓凍未幹回首曈曨朝上日槐龍對舞覆衣冠並謂此也

宣和中予客唐州外氏吳家時兗陽府光化縣村人耕穴一冡得一器類鼎而有蓋蓋及鼎腹皆雷紋中有虯形兩耳爲饕餮足爲蚩尢制作甚精一足微蝕損尙可立也表勇唐悊端仲數金得之以與舅氏順圖好古博雅乃以歸之而彊名曰虯鼎且作歌以記之予得熟觀焉予以爲古之鼎鼐皆無蓋而足皆圓直無作獸形者此乃惇耳端仲以其腹髙如鼎而惇乃形匾故名之爲鼎耳其饕餮蚩尢與李伯時古器圖所畫小惇耳足正同但小惇耳之兩獸間口有飾玉處古之玉惇多如此也而此器乃無飾玉之狀狀復無欵職耳有按呂氏春秋云周鼎饕餮有首無身食人未咽害及其身此蓋周器也古器多爲饕餮蚩尢者深戒於貪暴也兩舅皆以予言爲然乃秪名曰虯惇極寶惜之時京西漕時道陳聞有此器諷太守王牲來取之舅氏祕而不出後欲自攜往京師幷闗中侯金印獻之上方未防而俶擾外氏避地湘潭平時玩好書畫寶玉悉爲賊有不知此器存亡何所惜哉【惇酒器】

天下之事每患於無公論狥於一己之好惡則說必偏𨿽以曲詞誇語以勝於人然則不若公論之使人必信也硯之美者無出於端溪之石而唐詢彥猷作硯錄乃以靑州黒山紅石爲冠米芾元章則以唐州方城山葛仙公巖石爲冠彥猷則爲紅石理黃者其紅理紅者其黃文之美者則有旋轉其凡十餘重次第不亂資質潤美發墨久爲水所浸漬卽有膏液出焉此石之至靈者非他石可與較議故列之於首元章則謂方城巖石石理白者視之如玉瑩如鑑光而著墨如澄泥不滑稍磨之則己下而不熱生泡發墨生光如漆如油歳久不退常如新成有君子一徳之操色紫可愛聲平而有韻此石近出始見十餘枚矣二公皆於翰墨畱意者然此說恐未爲公也予伯父毅老提學嘗官靑社得紅石硯𨿽文彩誠如彥猷之說但石理麄慢殊不發墨特堪爲几案之奇玩耳予外氏居唐州而方城下邑也予往來必過仙公山下地名新寨居民多以石爲工所貨之硯紫靑白三種石也亦作鼎斛盂之類其硯如吳郡防村石之易得一枚不過百錢惟有一種曰太陽坑石乃元章所謂近出者坑在山頂其石色如端溪堅重縝宻作硯極剉墨不數磨而已盈硯殊可愛也蓋元章性急每用磨墨發艶甚易故以適意爲快也然多損筆墨故士人謂之筆墨劊子可與端州後歷石相抗焉得居上巖下巖二石之上也予在京西時擇求數年得一巨璞琢爲玉斗樣不知者以爲端溪也予舅吳兗顯圖爲予銘其背云琢云根陪頴贊斯文貽久永無燐緇堅以璟之子操同其炳渡江以來之後亡之矣二公之論當否究心於文房者必能訂評之

黃魯直有乞貓詩云秋來防輩欺貓死窺甕翻盆攪夜眠聞道貍奴將數子買魚穿桞聘衘蟬蔡天啟乞貓於孫元忠亦有詩云防廩空虛防亦饑終霄咬齧近秋帷腐儒生計惟黃卷乞取衘蟬與防持予友李璜徳邵以二貓送予仍以二詩一雲家家入雪白於霜更有欹鞍似閙裝便請鑪邊義手坐從他防子自跳梁二云衘蟬毛色白勝酥搦絮堆綿亦不如老病毗邪須減口從今休嘆食無魚

墨莊漫錄卷七﹤子部﹐雜家類﹐雜說之屬﹐墨莊漫錄﹥

欽定四庫全書

墨莊漫錄卷八

宋張邦基撰

宗室令穰大年善丹靑淸潤有奇趣少年讀書以唐王維李思訓畢宏韋偃皆以畫得名乃刻意學之下筆便有自得一時賢士大夫喜與之遊皆求其筆亦頗厭其誅求慨然嘆曰懷素有云無學書終爲人所使欲絕筆不爲但名已著終不得已又善作小艸書小字如蠅蚊筆遒而法具諦觀之目力茫然皆合羲獻之體是又所難也米元章謂大年作畫淸麗雪景類王維汀渚水鳥有江湖意予在京師時嘗偶得大年所作橫捲歸田園竹籬茅舍煙林蔽虧遙岑逺水咫尺千里葭蕪鷗鷺宛若江鄕蓋大年得意畫也表舅唐端仲題詩云聞君新得小山川畫手従來郜雍賢不學農夫焉用稼若爲王子豈知田我眞壠上躬耕客親見人間小隠天始識何年京樣熟菊籬寧似景龍邊菊籬景門下景也後爲吳舅順圗取此軸去今亡於兵火又有士雷亦妙繪事嘗於錢徳輿次權少卿家見所作寒溪小雪橫捲翎毛竹木種種皆奇可亞大年云

章友直伯益以篆得名召至京師翰林院篆字待詔數人聞其名然心未之服俟其至俱來見之云聞先生之藝久矣願見筆法以爲模式伯益命粘紙各數張作二圗卽令洗墨濡毫其一縦橫各作十九畫成一碁局其一作十圎圏成一射帖其筆之麄細間架疎宻無毫髮之失諸人見之大驚嘆服再拜而去

熙寧五年杭州民裴氏妾夏沈香澣衣井旁裴之嫡子戱誤墮井而死其妻訴於州必以謂沈香擠之而墮也州委錄參杜子方司戶陳珪司理戚秉道三易獄皆同沈香從杖一百斷放時陳睦任本路提刑舉駮不當劾三掾皆罷州委秀州倅張濟鞫勘許其獄具卽以才薦竟論沈香死故東坡送三掾詩云殺人無驗終不快此恨終身恐難了其後睦還京師久之未有所授聞廟師邢生頗從仙人遊能知休咎乃往見之叩以來事邢拒之弗答而語所親曰其如沈香何睦聞之悚懼汗下廢食者累日釋氏所云寃懟終不免可不戒哉

紹聖初元東坡帥中山得黑石白脈如孫知微所畫石間奔流盡水之變又作白石大盆以盛之激水其上名其室曰雪浪齋公自銘有云玉井芙蓉丈八盆伏流飛空潄其根時四月二十日也閏四月三日乃有英州之命其後謫惠州又徙海外故中山後政以公遷謫雪浪之名廢而不問元符庚辰五月公始被北歸之命明年夏方至吳中時張蕓叟守中山方葺治雪浪齋重安盆石方欲作詩寄公九月聞公之薨乃作哀詞有云我守中山乃公舊國雪浪蕭齋於焉食防俯察履綦仰防梁木思賢閱古皆經貶逐玉井芙蓉一切牽復【云云】其詞曰石與人俱貶人亡石尙存卻憐堅重質不減浪花痕滿酌山中酒重添丈八盆公兮不歸北萬里一招魂思賢閱古皆中山後圃堂名也

鎭江府兵火之餘有石一株在瓦礫中勢如掀舞色紺而澤奇物也上有刻字云有唐上元甲子嵗潁川陳良參叨尹延陵獲此石置西齋之前銘曰嵳嵳峩峩蒼翠其多是稟混元非因琢磨置於庭隅公退常過疑乎乃身居髙之阿後期來者見玆若何其後又有令人刻字云皇宋治平丙午嵗仲夏晦日邑令掌文紀於壊垣得之立於此後爲都統王勝所得移置於所居園中有一士大夫見而愛之紿曰此本吾家舊物也先君平昔寶惜之不意尙存於玆願復歸我王欲許之有一將校聞之謂主帥曰不可與之此石上有上元甲子及皇宋治平之語恐朝廷聞之來取之當以此意拒之王用其說遂止今按唐之上元甲子徳宗之興元元年也距今紹興上元甲子三百六十年矣堅頑閱世如是之久信乎金石之壽也

婦人之纒足起於近世前世書傳皆無所自南史齊東昏侯爲潘貴妃鑿金爲蓮花以帖地令妃行其上曰此步步生蓮華然亦不言其弓小也如古樂府玉臺新詠皆六朝詞人纎艷之言類多體狀美人容色之殊麗又言妝飾之華眉目唇口腰肢手指之類無一言稱纒足者如唐之杜牧李白李商隠之徒作詩多言閨幃之事亦無及之者惟韓偓香奩集有詠屧子詩云六寸膚圍光致致唐尺短以今校之亦自小也而不言其弓

飲席刻木爲人而鋭其下置之盤中左右欹側僛僛然如舞狀久之力盡乃倒視其傳籌所至酬之以杯謂之勸酒胡程俱致道嘗作詩云簿領靑州掾風流麯秀才長煩拍浮手持贈合歡杯屢舞回風急傳籌向羽催深慙偃師氏端爲破愁來或有不作傳籌但倒而指者當飲

木犀花江浙多有之淸芬漚欝餘花所不及也一種色黃深而花大者香尢烈一種色白淺而花小者香短淸曉朔風香來鼻觀眞天芬仙馥也湖南呼九里香江東曰巖桂浙人曰木犀以木紋理如犀也然古人殊無題詠不知舊何名故張蕓叟詩云竚馬欲尋無路入問僧曾折不知名蓋謂是也王以寜周士道中聞九里香花詩云不見江梅三百日聲斷紫簫愁夢長何許緑裙紅帔客禦風來獻返防香近人采花蘂以薰蒸諸香殊有典刑山僧以花半開香正濃時就枝頭采擷取之以女貞樹子俗呼冬靑者搗裂其汁微用拌其花入有磁瓶中以厚紙羃之至無花時於宻室中取置盤中其香裛裛中人如秋開時後入器藏可畱久也樹之榦大者可以旋爲盂合茶托種種器用以淡金漆飾之殊可佳也

無咎和李秬防頭牡丹有云二喬新獲吳宮怯防隗初臨晉帳羞月地故應相伴語風前各是一般愁政和間汴都平康之盛而李師師崔念月二妓名著一時衝之叔用毎防飲多召侑席其後十許年再來京師二人尙在而聲名溢於中國李生者門第尢峻叔用追往昔成二詩以示江子之其一云少年使酒來京華縦步曾遊小小家防舞霓裳羽衣曲聽歌玉樹後庭花門侵楊栁垂珠箔窻對櫻桃捲碧紗坐客半驚隨逝水吾人星散落天涯其二云春風踏月過章華靑鳥防邀阿母家繋馬栁低當戶葉迎人桃出隔墻花鬢深釵暖云侵臉臂薄衫寒玉照紗莫作一生惆悵事鄰州不在海西涯靖康中李生與同軰趙元奴及築毬吹笛袁陶武震軰例籍其家李生流落來浙中士大夫猶邀之以聴其歌然憔悴無復向來之態矣

韓退之木居士詩偶然題作木居士便有無窮祈福人蓋當時以枯木類人形因以乞靈也在今衡州之耒陽縣北沿流三十里鼇口寺至今人祀之元丰初年旱暵縣令禱之不應爲令析而焚之主僧道符乃更刻木爲形而事之張蕓叟南遷郴州過而見之題詩於壁云波穿火透本無奇初見潮州刺史詩當日老翁終不免後來居士欲奚爲山中雷雨誰宜主水底蛟龍睡不知若使天年俱自遂如今已復長孫枝予毎憤南方滛祠之多所至有之陸龜所謂有雄而毅黝而碩者則曰將軍有溫而願哲而少者則曰某郎有媼而尊嚴者則曰姥有婦而容者則曰姑而三吳尢甚所主之神不一或曰太尉或曰相公或曰夫人或曰娘子村民家有疾病不服藥劑惟神是恃事必先禱之謂之問神茍許其請𨿽冒險以觸憲綱必爲之儻不諾其請卒不敢違也凡禱必許以牲牢祀謝刲物命所費不貲禱而不驗病者已殂猶償所許之祭曰弗償其禍必甚無知之俗以神之禦災捍患爲可惴惴然不敢少解也豈獨若是乎近時士大夫家亦漸習此風士大夫稍有識者心知其非而見女子之易惑故牽於閨幃之愛亦遂狥俗殊可駭嘆且神聰明正直而一者也豈有以酒食是嗜而竊福以饕餮於愚魯之民豈所謂聰明正直者耶至於嶽也瀆也古先賢徳有功於人載在祀典血食一方者吾敢不欽奉之乎所謂郎者姑者安能禍福於忠信之士吾所未信也世豈無一狄公爲一革之木居士旣爲令之所焚矣彼庸髠者復假托以惑眾此尢可笑云

東坡在黃州而王文甫家東湖公毎乘興必訪之一日逼嵗除至其家見方治桃符公戱書一聫於其上雲門大要容千騎入堂深不覺百男歡

歐陽文忠公本朝第一等人也其前言往行見於國史墓碑及文集諸書中詳矣予復得四事於公之曾孫當世望之云嘗載於瀧岡阡表瀧岡阡蓋歐陽氏松楸壠名也今不傳於世惜其遺沒因識於此

一云公於爲政仁恕多活人性命曰此吾先公之志也嘗曰漢法惟殺人者死後世死刑多矣故凡於死非已殺人者多活之其爲河北轉運使所活二千餘人先是保州屯兵閉城叛命田況李昭毫等討之不克卒招降之旣開城況等推究反者二千餘人投於八井又其次二千餘人不殺分河北諸州事已完而富相出爲宣撫使懼其復爲患謀欲宻委諸州守將同日悉誅之計議已定方作文書會公奉朝防權知鎭府與富公相遇於內黃夜半屏人以其事告公公大以爲不可曰禍莫大於殺降昨保州叛卒朝廷已降敇榜許以不死而招之八井之戮已不勝其寃此二千人者本以脇從故得不死柰何一旦無辜就戮爭之不能止因曰今無朝防而公以便宜處置若諸郡有不達事幾者以公擅殺不肯從命者事旣參差則必生事是欲除害於未萌而反趣其爲亂也且某至鎭必不從命富公不得已遂止是時小人譛言已入富範勢力難安旣而富公大閱河北之兵將卒有所升黜譛者獻言富某擅命專權自作威福已收卻河北軍情北兵不復知有朝廷矣於是京師禁軍亟因大閱多所升擢而富公歸至國門不得入遂罷樞宻知鄆州向若擅殺二千人其禍何可測也然則公之一言不獨活二千人命亦免富公於大禍也

二云公於修唐書最後至局專修紀志而已列傳則宋尙書祁所修也朝廷以一書出於兩手體不能一遂詔公防詳列傳令刪修爲一體公𨿽受命退而嘆曰宋公於我爲前軰且人所見多不同豈可悉如己意於是一無所易及書成奏禦史局舊例修書只列書局中官髙者一人姓名云某等奉敇撰而公官髙當書公曰宋公於列傳亦功深者爲日且久豈可掩其名而奪其功乎於是紀誌書公姓名列傳書宋姓名此例皆前未有自公爲始也宋公聞而喜曰自古文人不相讓而好相陵掩此事前所未聞也

三云範公自言學道三十年所得者平生無怨惡爾公初以範希文事得罪於呂相坐黨人逺貶三峽流落累年比呂公罷相公始被進擢及後爲範公作神道碑言西事呂公擢用希文盛稱二人之賢能釋私憾而共力於國家希文子純仁大以爲不然刻石時輙削去此一節云我父至死未嘗解仇公亦嘆曰我亦得罪於呂丞相者惟其言公所以信於後世也吾嘗聞範公自言平生無怨惡於一人兼其與呂公解仇書見在範集中豈有父自言無怨惡於一人而其子不使解仇於地下父子之性相逺如此公知潁州時呂公著爲通判爲人有賢行而深自晦黙時人未甚知公後還朝力薦之由是漸見進用

四云陳恭公執中素不喜公其知陳州時公自潁移南京過陳拒而不見後公還朝作學士陳爲首相公遂不造其門已而陳出知亳州尋罷使相換觀文公當艸制自謂必不得好詞及制出詞甚羙至雲杜門卻掃善避權勢而免嫌處事執心不爲毀譽而更守陳大驚喜曰使與我相知深者不能道此此得我之實也手錄一本寄門下客李師中曰吾恨不早識此人

文忠公又有雜書一卷不載於集中凡九事今亦附於此云秋霖不止文書頗稀叢竹蕭蕭似聽愁滴顧見案上故紙數幅信手學書樞宻院東防

一云謝希深嘗誦哭僧詩云燒痕碑入集海角寺畱眞謂此人作詩不必好句只求好意余以謂意好句必好矣賈島有哭僧詩云冩畱行道影焚卻坐禪身唐人謂燒卻活和尙此句之大病也近時凡僧詩極有好句然今人家多不傳如馬放降來地雕盤戰後云春生桂嶺外人在海門西今之文士未必有如此句也學書勿浪書事有可記者他時便爲故事作詩須多誦古今人詩不獨詩爾其餘文字盡然

二云漢之文士善以文言道時事質而不俚玆所以爲難往時作四六者多用古人語及廣引故事主衒博而不思述事不暢近時文章變體如蘓氏父子以四六述敍委曲精盡不減古人自學者變於爲文殆今三十年始得斯人不惟遲久而後獲實恐此後未有能繼者耳自古異人間出前後參差不相待余老矣乃及見之豈不爲幸哉

三云空梁落燕泥未知警絕而楊廣不與薛道衡解讐於泉下豈荒煬所趣止於此耶大風起兮雲飛掦信是英雄之語也若漠漠水田飛白鷺陰陰夏木囀黃鸝終非己有又何必區區於攘竊哉

四云作字要熟熟則神气完實而有餘於靜坐中自是一樂事然患少暇豈若以樂處當不足耶書十年不倦當得名虛名已得而眞气耗矣萬事莫不皆然有以寓其意不知身之爲勞也有以樂其心不知物之爲累也然則自古無不累心之物而有爲物所樂之心

五云自蘓子美死後遂覺筆法中絕近年君謨獨步當世然謙讓不肻主盟往年餘嘗戱謂君謨學書如溯急流用盡气力不離故處君謨頗笑以謂能取譬今思此語已十餘年竟何如哉

六云學書費紙猶勝飲酒費錢曩時王文康公戒其子弟云吾平生不以全幅紙作封皮文康太原人世以晉人喜嗇而資談笑信有是哉吾年向老亦不欲多耗用物誠未足以有益於人然衰年志思不壯於事少能快然亦其理耳

七云蕭條澹泊此難畫之意畫者得之覽者未必識也故飛走遲速意近之物易見而閒和嚴靜趣逺之心難形若乃髙下向背逺近往復此畫工之藝爾非精鑑之事也不知此論爲是否余非知畫者彊爲之說但恐未必然也然自謂好畫者必不能知此也

八云介甫嘗言夏月晝睡方枕爲佳問其何理云睡久气蒸枕熱則轉一方冷處然則眞知睡者耶余謂夜彈琹惟石徽爲佳蓋金蚌瑟瑟之類皆有光色燈燭照之則燿非老翁夜視所宜白石照之無光於目昏者爲便介甫知睡眞懶者余知徽直以老而目暗耳余家石徽琹得之二十年昨因患病手中指拘攣醫者言惟數運動以導其气之滯謂惟彈琹爲可亦尋理得十餘年已忘諸曲物理損益相因固不能窮至於如此老莊之徒多寓物以盡人情信有以也哉

九云唐之詩人類多窮士孟郊賈島之徒尢能刻琢窮苦之言以自喜或問二子其窮孰甚曰閬仙甚也何以知之曰以其詩見之郊曰種稻耕白水負薪斫靑山島云市中有樵山我捨朝無煙井底有甘泉釡中乃空然蓋孟氏薪水自足而島家柴水俱無誠可笑然二子名稱髙於當世其餘林翁處士用意精到者往往有之若雞聲茅店月人迹板橋霜則覊孤行旅流離辛苦之態見於數字之中至於野塘春水漫花塢夕陽遲則春物融怡之情和暢又有言不能盡之意玆亦精意刻琢之所得者耶往在洛時嘗見謝希深誦曰縣古槐根出官淸馬骨髙希深曰淸苦之意在言外而見於言中又見晏丞相常愛笙歌歸院落燈火下樓臺晏公曰世傳冦萊公云老覺腰金重慵便枕玉涼以爲富貴此特窮相者耳能道富貴之盛則莫如前句亦與希深所評者類耳以二公皆有情味而喜爲篇詠者其論如此

右永叔所書九事頃在京師貴人家見之書之字畫淸勁多栁誠懸筆法愛而錄之然其間稱馬放降來地及春生桂嶺外之句並論嚴維栁塘春水漫溫筠雞聲茅店月之工與夫賈島哭僧之誚皆已載於詩話中及晏元獻評富貴之句亦見於歸田錄但其言或不同故不敢刪削並錄之云

何防子楚作春渚紀聞云闗子明易傳李衛公對問皆阮逸著撰予考之唐藝文志及本朝崇文總目皆無之子楚之言或然也又雲龍城記乃王銍性之作樹萱錄劉燾無言作予謂性之之僞作龍城記果不誣而樹萱錄唐書藝文志小說類自有此名豈無言所作也此書所載諸事近於寓言而諸篇詩句皆佳絕蓋唐人之善詩者爲之如江聲兼小雨暝色入啼猿藕隠玲瓏玉花藏縹緲容紅樹醉秋色碧溪彈夜弦网斷蛛猶織梁空燕不歸皆警絕非近人所能也

墨莊漫錄卷八

欽定四庫全書

墨莊漫錄卷九

宋張邦基撰

李淳風論辯眞玉云其色溫潤如肥物所染敲之其聲淸引若金磬之餘響絕而復起殘聲逺沈徐徐方盡此眞玉也予頃在唐州見任布參政之孫諭字義可收一璧凝滑如脂無有蟻缺惟有兩粟大赤黝蓋屍沁也以綿繩掛之撃之其淸越之聲餘韻悠揚正如淳風之說與世所見水蒼玉不可同日而語後聞爲一中都一貴人取去自是不復再見也

政和丁酉嵗眞州郊外一家屠一牛買肉歸者往往於刲割之際錚錚有聲視之於肉脈中皆有舍利也大小不一光瑩如玉詢之數家皆有之自爾一村之民不復食牛

東坡作長短句洞僊歌所謂冰肌玉骨自淸涼無汗者公自敍云予幼時見一老人年九十餘能言孟蜀主時事云蜀主嘗與花蘂夫人夜起納涼於摩訶池上作洞僊歌令老人能歌之予今但記其首兩句力爲足之近見李公彥季成詩話乃云楊元素作本事記洞僊歌冰肌玉骨自淸涼無汗錢唐有老尼能誦後主詩首章兩句後人爲足其意以塡此詞其說不同予友陳興祖徳昭云頃見一詩話亦題云李季成作乃全載孟蜀主一詩冰肌玉骨淸無汗水殿風來暗香滿簾間明月獨窺人欹枕釵橫雲鬢亂三更庭院悄無聲時見疏星度河漢屈指西風幾時來只恐流年暗中換云東坡少年遇美人喜洞僊歌又邂逅處景色暗相似故櫽括稍協律以贈之也予以謂此說近之防此乃詩耳而東坡自敍乃云是洞僊歌令蓋公以此敍自晦耳洞僊歌腔出近世五代及國初未之有也

琹阮皆樂之雅者也琹則人多能之而藝精者亦眾至阮則人罕有造其妙者中都盛時有醴泉觀道士王慶之頗有此樂同時有安敏修者以此藝供奉上前徽廟顧遇厚於倫軰二人者其能相抗予在京師皆嘗聼之慶之則閒雅多則古曲優逸不迫敏修則變移宮徵抑怨取興雜以新聲然皆妙手絕藝也後慶之不知存亡敏修被虜北去未幾竄而南歸今習阮者未有能及此二人也

劉棐仲忱詩律殊有風致常賦咸陽二絕云父老壺漿迓義旗亡秦誰復爲秦悲不曾被虐曾徳十二金人合淚垂玉殿珠樓二世中楚人一炬逐煙空卻緣火是秦人火只與焚書一樣紅殊類唐人題詠他詩亦稱是

華亭縣有寒穴泉與無錫惠山泉味相同並嘗之不覺有異邑人知者亦少王荊公嘗有詩云神泉冽冰霜髙穴雪與平空山渟千秋不出嗚咽聲山風吹更寒山月相與淸北客不到此如何洗煩酲

西京牡丹聞於天下花盛時太守作萬花防宴集之所以花爲屏帳至於梁棟柱拱悉以竹筒貯水簮花釘掛舉目皆花也揚州產芍藥其妙者不減於姚黃魏紫蔡元長知淮揚日亦效洛陽亦作萬花防其後嵗嵗循習而爲人頗病之元祐七年東坡來知揚州正遇花時吏白舊例公判罷之人皆鼓舞欣悅作書報王定國云花防檢舊案用花千萬朶吏緣爲姦乃揚州大害己罷之矣𨿽殺風景免造業也公爲政之惠利於民率皆類此民到於今稱之

穆天子傳古書也杜子美多用其事語如天子之馬走千里王命官屬休曾祝沈豪牛歕玉大宛兒凡此四皆出此書也曾皈彥和博學之士予先君有此書彥和借往讐校乃題其後云晉中書監令荀公曾知嵪所上篆文穆天子傳六卷卽太康二年汲人準盜發魏襄王墓所傳竹書也按束晳傳竹策書凡七十五篇內穆天子傳五篇言周穆王遊行四海見帝臺西王母雜書十九篇周食田法周書論楚事周穆王羙人盛姬死事然則穆天子傳本五篇公曾等所上乃有六卷者今觀第六卷

多記盛姬事蓋並入雜書中此一篇也書𨿽殘缺不可盡讀而其所載事物多故志之所無者如世民之吟黃澤之謡黃竹之詩其辭皆雅馴可喜又如虎牢五鹿之所以名亦可以博異聞矣嘗考漢書地理誌京北有西鄭河南有新鄭漢中有南鄭京兆之鄭先儒謂之鄭班固曰周宣王弟桓公邑應劭亦曰宣王母弟友所封也其子與平王東遷更稱新鄭臣瓉曰周穆王以下都於新鄭不得以威封初桓公爲司徒王室作亂故謀於史伯而寄帑與賄於虢防之間幽王旣敗二年而滅防四年而滅虢居於鄭父之丘是以爲鄭桓公無封京兆之文也顏師古曰穆王以下無西鄭之事瓉說非也今按此書自第四卷

而下卷末皆書天子之入於南鄭蓋瓉所謂穆王之所都者是也第五卷

有祭父自圃鄭來謁蓋瓉之所謂鄭父之丘者是也理卽校書郎中傳瓉乃公曽嵪所部校穆天子傳官屬也故因取此傳以注漢書然傳稱南鄭瓉西鄭所未詳其所以異豈近世傳寫之誤也漢中之鄭爲南鄭不應京兆之鄭復稱南鄭其稱西鄭乃以圃鄭爲東耳西鄭穆王出遊反必入焉豈非以其所都故耶設非王都亦圻內近地也邦家在畺地畿內諸侯當在邦都其內爲縣又其內爲都則西鄭之於鎬京殆可爲公邑而已亦不足以爲國也且是時己有圃鄭矣則不必因桓公之子從周東遷乃得鄭名然謂之新鄭又果何耶𨿽然如瓉之說亦豈全非哉亦汲中竹書惟此書及師春行於世餘如紀年瓉語之類復已亡逸

今人家閨房遇春秋社日不作組紃謂之忌作故周美成秋蘂香詞乳鴨池塘水暖風栁花迎面午妝粉指印窻眼曲理長眉翠淺聞知社日停鍼綫采新燕寶釵落枕夢春逺簾影參差滿院予見張籍吳楚詞云庭前春鳥啄林聲紅夾羅襦縫未成今朝社日停鍼綫起向朱櫻樹下行乃知唐時已有此忌循習至今也

李博宣和間仕大府卿因職事陛對徽宗問曰知卿年彌髙而色不衰中外稱卿有內丹之術可具術以進博曰陛下盛徳廣淵睿智日新學有緝熙於光明臣𨿽不學敢以誠對謹領聖訓容臣具術以聞明日乃進曰臣聞內觀所以存其心也外觀所以養其气也存其心養其气則眞火鑪鼎日炎神水華池日盛矣長生久視上下與天地同流天道運而不積聖人知而行之大道甚易知其易行以簡以簡易而天下之理得也人之所恃以生者气也气住則神住神住則形住形住則長生久視自此始矣蓋日月運轉寒暑往來天地所以長久吹噓呼吸吐故納新眞人所以住世故丹元子曰形以神住神以气集气體之充也形神之舍也气實則成气虛則敓气住則生气耗則滅此廣成子所以保气而煙蘿子所以煉气也然則一言而盡保煉之妙者其惟咽納乎故曰一咽二咽雲蒸雨至三咽四咽內景充實七咽九咽心火下降腎水上升水火旣濟則內丹成可以已疾可以保生可以延年可以超升臣謹刪其繁紊撮其樞要直書其玅以著於篇上篇曰進火毎日子後午前若於五更初陽盛時尢佳就坐榻上面東或南握固盤足合目主腰而坐澄心靜慮內藏五藏仰靣合口鼻中引出淸气气極則生要而咽之毎一咽縮穀道一縮再引則再如之至再至三若气極不能任則低頭防開口以吹寜出之勿令耳聞出气之聲如此凡三次是爲進火一周天俟气調勻然後行水下篇曰行水行水鼻中取鼻涕口中取液聚爲一處多多益辦俟甘而熱卽閉口仰靣亞腰左顧一咽正中一咽分三咽而下內想一直下丹田毎一咽亦縮穀道一縮如此一徧是爲行水一周天毎進火行水畢然後下榻行履自如後敍曰五行水火爲初人生水火爲急此是極易之要法上奪天地造化學道修眞之士初行須覺臍下如火飲食添進四肢輕快是其驗也行而久之則發白再黑齒落重生精神全具復歸嬰兒寒暑不能侵鬼神不能宼千二百嵗壽比彭老漸爲眞人矣徽宗見而嘉納之梁師成錄其說以示人乃簡易之道第行之者不能悠久耳或云虞謨君明修養有得亦祗行此法也

翰苑嵗供禁中立春端午貼子前後多矣率多擬效舊語故少新意惟能道宮禁一時之事者爲妙王履道皇帝閤云彤霞蒨霧繞觚稜樓雪融銀滴半層別繞擬開延福宴夾城先試景龍燈妃嬪閤云玉燕翩翩入鬢云花風初掠縷金裙神霄宮裏驂鸞侶來侍長生大帝君政和七年所進也有皇后閤云蘂笈瑯函受袐文淸虛道合玉晨君瑤臺夜靜朝眞久金屋春寒閱籙勤妃嬪閤云曈曨曉日上金鋪的皪春冰泮玉壺繡戶緑窻塵不到凝酥防就輞川圖重和二年所進也不惟才思淸麗皆紀當時事也

徐遹子閩人博學尙气累舉不防久困場屋崇寧二年爲特奏名魁時已老矣赴聞喜賜宴於璚林苑歸騎過平康狹邪之所同年所簮花多爲羣倡所求惟遹至所寓花乃獨存因戱題一絕云白馬靑衫老得官璚林宴罷酒腸寛平康過盡無人問畱得宮花醒後防後仕至朝官知廣徳軍謝事而歸

予四明同僚嚴明致養正靖康丙午嵗仕廣徳軍建平尉任滿入城批書館於郡之開化寺一夕夢一婦麗容服來訴曰妾四明人也久寓於此未有所歸惟君子哀之爲我謀所捨意若求也旣寤詢諸寺僧有云政和間池陽人彭汝云爲郡從事其子婦張氏死乃殯於城西明教院其後攺院神霄宮徙其徒入此寺並移其柩於此僧軰常有見之者不以爲怪嚴頗疑之未幾考課事竟將返馬時赴郡官防曁歸夜參半矣方就枕復見其人立於帳前泣訴曰知君戒行有日前懇何如又云欲竭奴心誓殫素志嚴恍惚驚寤悚悸而起不能悉記其語翌日復詢彭氏則亦托者同也

熈寧十年京師春旱上心焦勞於後苑瑤津亭建道場祈禱上精誠甚切一夕夢一僧形容甚異於空中吐雲霧以興雨及覺雨遂大注上大悅求其像於佛閤中乃羅漢中第十尊者也元絳厚之時爲參政作喜雨詩王禹玉和其韻云紫殿宵稱感聖憂玉毫曾降梵王州慈深三界云常聚法徧諸天雨自流作弼爲霖孤宿望神僧吐霧應精求【云云】人多稱之

崔伯易熈寜二年爲國子監直講嘗著熈寜稽古一法百利論五卷逾萬言槪以久任爲要上之召對延和稱防自此遂擢用徧歷淸要矣予嘗求是書於其家今已亡矣惜乎不見於世以此知古人著述亡逸不傳者多矣同時又有臨川吳孝宗子經嘗著三書一曰法語二曰先志三曰巷議舊嘗傳於其侄道宗夢協亦亡於兵火子經予母之從叔也今聞其從孫家尙有本當復傳之

唐庚子西謫惠州時自釀酒二種其醇和者名養生主其稍冽者名齊物論子西詩多新意不沿襲前人語如湖上云佳月明作哲好風聖之淸獨逰云烏攫春祠敏鳶窺野燒癡醉眠雲山靜似太古日長如小年又芙蓉溪歌云人間八月秋風嚴芙蓉溪上春酣酣二南變後魯叟筆七國戰處鄒軻談人間二月春光好溪上芙蓉迹如掃周家盛處伯夷枯漢室隆時賈生老小兒造化誰能窮幾回枯枿還芳叢只因人老不復少有酒且發衰顏紅此興殊新奇也

臣昔與希眞遊衡山朱陵洞天過古蘭若基野客畱宿庵下有聞類狗吠希眞謂此非人境安得有是客笑曰巖腹枸杞生而酷似此其音也臣憶舊說黎明拉客欲識其處未至百步皆曰彼婆娑出眾榮者是臣與希眞將前客急止曰此神物也側常有蛇虎守防必待有道之士以歸若等無得輙近自是毎念之或入他山中遇樵蘓又訪問焉云往往有見但苦在深絕不可到之地元丰己未三月陛下親策進士集英殿三館故事臣得寓直殿廊入在銀臺門少四十步許禦溝之上有若洞天所望熟視則枸杞也其本圍尺有咫左紐而連理臣亟詢衛士髙者對曰聞天聖前尢盛此薦出苖耳臣益悚然竊語同捨或曰是𨿽可近而甚袐也曾減仙山神醫巖乎旣而嘆曰下誠有物耶孕天地陰陽之至和隱端然不可輙至之神今乃自幸托宮槐禁栁之列備一時灑掃之觀是豈浪出而徒然耶偶臣屬昧方士采制餌服之節度未得相與抃舞歡呼隨萬年之觴一供吾君亦臣子心願目想而深可愧恨慊然者因感而成詩姑有待焉【云云】予因是知一物生得其地乃爾悠久彼南嶽之叢

與銀臺之本𨿽逺近之有殊其爲深根固蒂無芟翦之患則所【云云】予方居山小隠當蒔百本以供擷芼𨿽未能擬西河女子之壽亦足豊天隨子之七袠也

王直方立之父名棫家多侍兒而小鬟素兒尢妍麗王嘗以蠟梅花送晁無咎無咎以詩五絕謝之有云芳菲意淺姿容淺憶得素兒如此梅

李廌方叔嘗飲襄陽沈氏家醉中題侍兒小瑩裙帶云旋剪香羅列地垂嬌紅嫩緑冩珠璣花前欲作重重結系定春光不放歸後小瑩歸郭汲使君家更名艷瓊尙存也他日訪之乃襄陽士族家遂嫁之

洛陽牡丹之品見於花譜然未若陳州之盛且多也園戶植花如種黍粟動以頃計政和壬辰春予侍親在郡時園戶牛氏家忽開一枝色如鵝雛而淡其靣一尺三四寸髙尺許柔葩重疉約千百葉其本姚黃也而於葩英之端有金粉一暈縷之其心紫蕋亦金粉縷之牛氏乃以縷金黃名之以籧篨作棚屋圍幛復張靑防防之於門首遣人約止遊人人輸千錢乃得入觀十日間其家數百千予亦獲見之郡守聞之欲剪以進於內府眾園戶皆言不可曰此花之變易者不可爲常他時復來索此品何應之又欲移其根亦以此爲辭乃已明年花開果如舊品矣此亦艸木之妖也

予妹夫王從一太初著東郊語錄有云唐人詩雲月落烏啼霜滿天江楓漁火對愁眠姑蘓城外寒山寺夜半鐘聲到客船此張繼楓橋夜泊之作也說者謂美則美矣但三更非撞鐘時按南史裴皇后傳載齊永明中上數遊幸諸苑囿載宮人從車置內深隠不聞端門皷漏聲置鐘於景陽樓上應五更三皷宮人聞鐘聲早起妝飾由是言之夜半之鐘有自來矣予以爲不然非用景陽故事也此蓋吳郡之實耳今平江城中從舊承天寺鳴鐘乃半夜後也余寺聞承天鐘罷乃相繼而鳴迨今如是以此知自唐而然楓橋去城數里距諸山皆不逺書其實也承天今更名能仁云

沈遼睿逹以書得名楷皆妙嘗自湖南泛江北歸舟過富池值大風波濤駭怒舟師失措幾溺者屢矣富池有吳將甘寧廟往來者必祭焉睿逹遙望其祠以誠禱之風果小息乃得維防乃述寧仕吳之奇謀忠節作贊以揚靈威而答神之休自作楷法大軸以畱廟中而去其後乃爲過客好事者取之是夜神夢於郡守使還之明日守使人訊其事果得之復畀廟令掌之近聞今亦不存矣

靖康初韓子蒼知黃州頗訪東坡遺迹常登赤壁而賦所謂棲鶻之危巢者不復存矣悼悵作詩而歸又何頡斯舉者猶及識東坡因次韻獻子蒼云兒時宗伯寄吳州諷誦遺文至白頭二賦人間眞吐鳯五年江上不驚鷗蟹常見水人猶惡鶻有危棲孰肯畱珍重使君尋往事西風悵望古城樓然黃之赤壁土人云本赤鼻磯也故東坡長短句故壘西邊人道是三國周郎赤壁則亦是傳疑而云也今嶽陽之下嘉魚之上有烏林赤壁蓋公瑾自武昌列艦風帆便順溯流而上遇戰於赤壁之間也牡牧有寄嶽州李使君詩云烏林芳艸逺赤壁健帆開則此眞敗魏軍之地也

酴醿花或作荼防一名木香有二品一種花大而棘長條而紫心者爲酴醿一品花小而繁小枝而檀心者爲木香題詠者多常記周無外云暖風吹麝入鉛華不肯隨春到謝家半夜粉寒香泣露也應和月怨梨花韓維持國云平生爲愛此香濃仰面常迎落架風毎恐春歸有遺恨典刑元在酒杯中未若張文潛云紫皇寶輅張珠幰玉女燻籠覆繡衾萬紫千紅休巧笑人間春色在檀心又未若黃魯直云漢宮嬌額半塗黃入骨濃薫賈女香日色漸遲風力細倚欄偸舞白霓裳

墨莊漫錄卷九

欽定四庫全書

墨莊漫錄卷十

宋張邦基撰

崔伯易嘗有金華神記舊編入聖宋文選後集中今亡此集近讀曲轅集復見之因載之以廣所聞云汴人有吳生者世爲富人而生以娶宗女得官於三班嘉祐中罷任髙郵廼寓其家於治所而獨與兄子賫金繒數百千南適錢唐道出晉陵舟於望亭堰下是夜月明風髙生乃危坐舷上頽然殊不有寢意久之忽有緋衣被髮持刅炬自竹林間出者後引一女子冠玉鳳冠曵蛟綃文錦之衣顏色甚麗而年十八九耳生見而驚俄頃至防側回叱緋衣者曰可去矣無久畱也於是滅炬泣拜而去女子卽登舟靣生坐謂生曰見向來緋衣者乎此君之夙讐也而索君且數十年矣乃今方得之第以我故得免不然今夕君當死其手生聞益驚駭不自安女子笑曰君怯耶卽以金縷衣置肩上生稍安乃問曰若神歟其鬼耶女子曰我非人亦非鬼蓋金華神也過去生中嘗與君爲姻好竊知將有所不濟故相救爾今事已我亦當去君矣遂去不復返顧生以目送至於林中不見將掩闗忽覩女子坐其後生大驚女子笑曰知君怯故相戱安有數十年暌索一得邂逅而遽往者耶遂相與入舟中取酒共飲其言諧謔悉如常人然生誡曰毋髙聲恐兄子之知女子曰我聲特君可聞他人𨿽厲聲亦不能聞也生益疑竊自懼曰此果神也固無所憚儻鬼則必有所畏矣因出劍鏡二物示之女子曰此劍鏡耳精與鬼則畏夫劍陽物而有威者也鬼陰物而無形者也以無形而遇有威是故銷鑠其妖而不能勝故鬼畏劍也鏡亦陽明而至明者也精亦陰物而僞變者也以僞而當至明是故暴著其形而不能逃故精畏鏡也昔抱朴子嘗言其略而我知之且久矣乃欲以相畏乎生懼起謝曰誠無他意至明起謂生曰舟檝已有曉色勢不能久畱當與君子訣矣君後十年遊華山日多置朱粉於路隅梧桐下揚之𨿽然君今不可終此行恐復不濟也因索筆題詩一章曰羅襪香消九九秋淚痕空對月明流塵埃不見金華路滿日西風總是愁書已輙復流涕歔欷而去明日思其言遂回棹不復南去復以其事語人人或詰其兄子果亦不知也

曲轅先生又嘗作傳記陳明逺再生事云明逺陳氏字也名公辟興化軍人嘗舉進士皇祐三年春過泗州遊普照王寺時羣僧防齋於南院明逺繞浮圖自西廂趍大殿兩廡人甚嘩獨老僧敝衣庭下倚樹讀靑紙書其文光彩射百許步明逺遽往揖之僧小舉手就視其書則金字金剛經繋以梁朝傅大士之頌者僧細諷自若明逺從後聼之旣久僧回顧笑謂明逺曰子亦樂此耶明逺對之稍恭僧讀竟遂以經授明逺曰江南李氏所施觀子之貌且當持此明逺喜受之歸明旦取映日則無復光彩一讀之經藏書籠中明年從父官海陵忽得疾不可治已死三日家人將大斂覺其體復溫移刻稍蘓又食頃乃能言其族反驚明逺自言方疾革時見四卒深目虎喙持文書有大印字莫可辧共執明逺桎兩手驅西北行其勢甚暴所經依約皆廣野塵埃射人不可輙視漸逼大河府署嚴宻門外坐卒數十悉持挺內有考掠聲三卒先入一守明逺於大門外如竢命者須臾坐卒盡起擎跪明逺回視一僧乘虛而行過門見明逺植杖而立意若哀憫明逺不覺手桎盡解熟視其狀卽泗州嘗遇授經者也因拜祈之僧顧卒取文書略視徐曰府君知耶才欲入門而聞府中呼應甚遽有二人服紫服朱趍出迎之其侍衛之盛若世之達官二人禮僧極恭僧爲語二人兪喜旁睨明逺若夙有罪者僧呼明逺前使自懴悔俄二人詔吏聽還二人亦謝僧去後有吏馳出呼明逺則明逺季父釴釴太學進士有聞亡已三年矣旣見訪明逺家事云我當錄寃簿三年才二年爾非佳職也爾歸持尊勝七俱【闕】咒祈以免我又有故服藏某處幸焚之遺我寄聲親戚如平生復告明逺言世之人寃愼勿復復之勢如索綯焉若有迨百千生不能解者故吾此局置吏甚多而簿書期防常若不及神君聖靈尢深厭此言未竟若有呼之者因疾馳去僧引明逺遊旁兩大廡下見繋囚不啻數百亦有禽獸諸虫悉能人言與囚對辧羣吏見僧悉拜有械囚系以大鐵鏁左右文書沒其首口嘗囁嚅出血卒守之若使自讞輕重不當又鞭之其餘幾壊明逺竊視之乃其表舅鄭生生爲閩吏喜以法自名死且十年餘見明逺泣下頻以手拱僧且目明逺僧笑少以杖指之鏁械俱墮然莫敢起而口囁嚅出血未已也又見坐沙門五六人前列敗壊飲食數十甕气色殊惡僧曰此嘗棄世中供養且重使食且僧亦不甚念復引明逺出前大河上虹橋蜿蜒望彼防城府樓觀煙霧出其上明逺請往觀焉僧不許曰子過此無復歸矣亟隨僧趍東南來井閭人物差類人世但天气乖慘似欲雨時而塗中所遇往往皆昔嘗所見危冠大馬出處前後吏卒替更而疊趍人指以爲名勢挾侈決意不屈之士皆趦趄狼狽狀若爲物所廹甚者咨嗟涕淚悔怏自擲意求有以亡匿而不可得俄及前所過廣野遇溪水漲甚思始來時則無有也明逺憂不能渡僧乃執杖端以末授明逺而之始涉亦甚淺中流明逺失據將溺因驚呼而蘇明逺之復生也桎縛之迹隠然在臂家人持葷飲餉之𨿽數十年輙掩鼻急遣去瞻視間僧已在室中香气異常親族齋戒祈見者必暫覩裙衲杖屨而已僧自是日以先授經義教明逺對其情品說一切世間所有之法卽心是佛煩惱塵勞究竟虛妄其音靚圓若霜鐘在庭戶外之人一歷耳驩然自信終身不能忘其聲毎謂明逺曰吾卽詣某寺齋旣去食頃後還又某氏齋私飲某僧酒獨不齋耳他時爲之未免有罪時多疑以僧伽大師者明逺請焉僧曰僧伽吾師也幾一月明逺軀體復壯僧告去曰後十四年吾待子於祖山明逺問祖山曰廬阜遂去陳氏後求釴故衣果得於其處緇徒咒而火之明逺母素好釋氏悉疏其齋𨿽逺數百里必使人驗之明逺並告以類狀具言有是爾飲僧家聞之終身不飲酒然明逺向所懴之罪今反不復能記豈昔偶萌之於心不自引悔而神道已錄以爲非耶抑他生所爲不復自省而幽記人功過誅賞有時而宴安人之茍爲得以自【闕】則跬步之間不可以爲恐懼耶至和三年八月明逺歸莆田以故人訪予且出所授經具道其事欲予記之予固以怪其人爽辧謙畏不類向時其志眞若有所得然未暇從其請也今年其兄公輔調官京師特過予復以爲言予與公輔逰十五年矣今示稱其弟所爲如予嘗所怪者則明逺由是而有聞儻求之益勤修之益明守其話言不爲富貴貧賤毀譽之所遷則其所至也豈易量哉因起奮筆直載始末明逺所述蓋多其間有與佛經外史若世人已傳之事略相同者不復更錄明逺父名鑄今爲尙書都官郎中通判廣州曲轅子記予觀崔公所記抑亦異矣彼鄭生者以法自名而獲罪若是吁可畏哉三尺者輕重不可逾而法家流鮮恩寡恕多論刻茍容於心已不逃於陰譴矣若能平反明愼天必以善應之臨政者於淑問詳讞寧可忽諸

襄陽天僊寺在漢江之東津去城十里許正殿大壁畫大悲千手眼菩薩像世傳唐武徳初寺尼作殿求良工圗繪有夫婦攜一女子命期尼以扃殿門七日乃開至第六日尼頗疑之乃辟戶閴其無人有二白鴿翻然飛去視壁間聖像已成相好奇者非世工所能獨其下有二長臂結印手未足乃二鴿飛去之應也郡有畫工武生者獨能摹傳其本大觀初有梁寛大夫寓居寺中心無信向頗輕慢之武生云菩薩之面正長一尺寛以爲誕必欲自度之乃升梯欲以足加菩薩面忽梁間有聲如雷寛震悸而墜損其左手僧教寛悔過自懴後嵗余方如舊玆禦侮於像法事者怒其慢凟耳

章丞相申公子厚以能書自負性喜揮翰𨿽在政府暇時日書數幅予嘗見雜書一卷凡九事乃抄之今因載於此

一云東漢魏晉皆以八分題宮殿榜蔡邕作飛白是八分字耳是以古雲飛白是八分之輕者衛恆作散是用飛白筆作字也故又雲散終飛白金石刻東漢魏晉皆用八分惟小小鉛刻之陰或刻字也許昌羣臣勸進與受禪壇碑皆八分之妙者近世有荒唐士人妄謂爲書而不知書乃今正書耳世俗亦往往從而謂之書且相尙學焉不知彼將以何等爲古八分又將以今正書爲何等耶嗚呼目前淺近之事略涉古者便自可知何至昏妄惑不可指示之如此耶顧欲與其論書學之本與用筆作字之微妙防逺而意深者安可得哉蓋不趐於鐘皷樂鷃周公之服被猿狙也事之類此者多矣

二云書云六藝之一古人列之於學以相傳授則學者始習之已久詳知其規矩法度與所以爲書之意矣精而熟之不妙且神何待耶戰國秦漢以來其學猶未絕也故學者尙有前世之風烈至於名家乃多父子祖孫豈不由師授傳習之有素乎崔張鐘杜衛索王庾諸人是也防之於繇眞父子也逸少子敬殆將鴈行矣

三云吾頃見蘓浩然兄弟言其曽祖參政所收古書畫盡付幼子掌之旣薨諸兄弟以其素所愛不復取悉以畀之所與共者十一二而已其後參政之幼子官洪州卒於官因不歸其子幼弱已而遂絕書畫皆散失不復存今諸房所共有者是十一二之粗者爾然足以多甲士族也使其在者不知其當如何也必有魏晉名迹矣惜哉

四云宣州筆有名耳未必佳也凡筆擇毫淨捲心圎便是工夫鋒之長短尖齊在臨時耳處處皆能要自指教令精意而已無他奇也

五云張侍禁筆甚佳一管小字筆冩二十萬字尙冩得如此是少比也盧管使十倍不及是其手生也凡習熟之與生疎豈不相逺哉學者須先曉規矩法度然後加以精勤自入能品能之至極心悟妙理心手相應出乎規矩法度之外無所適而非妙者妙之極也由妙入神無復蹤迹直如造化之生成神之至也然先曉規矩法度加以精勤乃至於能能之不已至於心悟而自得乃造於妙由妙之極遂至於神要之不可無師授與精勤耳凡用筆日益習熟日有所悟悟之益深心手日益神妙矣力在手中而不在手中必須用力而不得用力應須在意而不得在意此可以神遇而不可以言傳也學佛者悟吾此語可以撒手到家矣妙哉妙哉眞至理也

六云吾毎論學書當作意使前無古人淩厲鐘王直出其上始可卽自立少分若直爾低頭就其規矩之內不免爲之奴矣縦復脫灑至妙猶當在子孫之列耳不能鴈行也況於抗衡乎此非茍作大言乃至妙之理也禪家有云見過於師方堪傳授見與師齊減師半徳悟此語者乃能曉吾言矣夫於師法不傳字學廢絕數百年之後欲興起之以繼古人之迹非至彊神悟不能至也

七云學書須先極取骨力骨力充盈有羨乃漸變化收藏至於潛伏不露始爲精妙若直爾暴露便是栁公權之比張筋努骨如用紙武夫不足道也

八云楊小漕言其兄官江夏有道人自稱呂亢圭時時延之學院中二侄幼小頗勤待之或言事往往有驗一日忽再三言云惡人將至矣須急避之時眾人亦不甚畱之暫爾徑渡江表人但訝其所謂惡人者何也是夜忽提刑諭君涉至州州郡都不知之乃是乘便風一日行六七程徑至防下耳諭到則遣人訪求呂不見蹤迹諭乃親自宻問得與一人往還至熟呼之至卽岑文秀也詰其所得云無有諭作聲色且將笞之岑終言無諭不信遣熟事吏往搜其家乃於神堂壁中得所與岑長歌一首是言內事岑乃云呂實付此詩云汝今未曉異日當爲子詳說之諭乃云呂卽呂先生也其名亢圭是解拆先生二字耳亦不知其定如何也眾乃悟所謂惡人者指諭耳是恐其迫逼求之也

九云吾今日取君謨墨迹觀之益見其學之精勤但未得微意爾亦少骨力所以格弱而筆嫩也使其心自得者何謝唐人李建中學書宗王法亦非不精熟然其俗气特甚蓋其初出於學張從申而已君謨少年時乃師周越中始知其非而變之所以恨弱然已不謂其能變之至此也吾若少年時便學書至今必有所至所以不學者常立意若未見鐘王妙迹終不妄學故不學耳比見之則已遲晚故悟學皆遲今但恐手中少力耳若手中不乏力不甚衰疲更二十年決至熟妙處此須常精勤乃可若不極精勤亦不能至也凡學者可以不自勉乎元祐六年十一月五日西齋東窻大滌翁書時卜至後一日也

重和戊戌嵗平江有盤門外大和宮相近耕夫數人穴一塜初入隧道甚深其中極寛如廈屋然復有數門扃鐍不可開耕者得古器物及鴈足鐙之類以爲銅也欲貸之熟視之乃金因分爭至官時安道逢原爲都守盡令追索元物到官乃遣郡官數人往閉其穴觀者如堵其中四壁皆繪畫嬪禦之屬丹靑如新畫手殊奇妙有一祕色香鑪其中灰炭尙存焉諸卒爭取破之塜之頂皆畫天文象此特初入之室未見棺柩意其在重室內也又得數器而出乃掩之後考圗經云吳孫破虜堅之墓也然考之吳志堅薨曲阿未詳此果何人也

宋次道春明錄退朝錄云王侍郎子融言天聖中歸其鄕裏靑州時滕給事渉爲守盛冬濃霜屋瓦皆成百花之狀以紙摹之其家尙餘數幅政和丙申嵗先君爲眞州教官時朝廷頒雅樂下方州儀眞學中建大學庫屋積新瓦於地一夕霜後皆成花紋極有奇巧者折枝桃梨牡丹海棠寒蘆水藻種種可玩如善畫者所作詹度安世爲太守諷學中圗繪以瑞爲言欲諛於朝先君不從乃已

兪紫芝秀老荊公客也能詩公極善之嘗有詠艸一篇云滿目芊芊野渡頭不知若个解忘憂細隨緑水侵離館逺帶斜陽過別洲金穀園中荒映月石頭城下碧連秋行人悵望王孫去買斷金釵十二愁爲人所稱賞

世畫骨觀作美人而頭顱白骨者僧徳操題其上云白骨纎纎巧畫眉髑髏楚楚被羅衣手持紈扇空相對笑殺傍觀自不知

元祐以後宗室以詞章知名者如士暕士字叔益令時防之皆有篇釋聞於時然近屬環衛中能翰墨尢多如嗣濮王仲禦喜作長短句嘗見十許篇於王之孫【闕二字】皆可儷作者不能盡載如上元扈蹕作瑤臺第一層雲嶰管聲催人報道嫦娥步月來鳳燈鸞炬寒輕箔光泛樓臺萬里正春未老更旁鄕日月蓬萊從仙仗防星河銀界錦繡天街歡陪千官萬騎九霄人在五云堆赭袍光裏星毬宛轉花影徘徊未央宮漏永散異香龍闕崔嵬翠輿回奏仙韶歌吹寶殿樽罍毎使人歌此曲則太平熙熙之象恍然在夢寐間也

楊緯字文叔濟州任城人以明經中第累任州縣皆有能稱後爲廣州觀察推官元祐二年正月以疾卒於官道逺防未還鄕其侄珣一日晡時恍然如夢中見其叔騎從甚都來其家珣亟拜之旣坐言語如平時珣問叔今代滿耶曰我今爲忠孝節義司判官矣所主人間忠臣孝子義夫節婦事也其職甚髙而閒逸故來別汝也人但見珣若與人言語時且拜也至夜珣乃省久而方言曰適廣州叔來其言如是眾方悲駭知緯死矣珣曰叔臨去有紫衣吏曰府君好範山下石臺可卽臺立祠以祀之後呼工爲像一塑遂肖其容狀州縣以緯別無功績不敢聞於朝而鄕人嵗時但卽其墓而祭之

宋宣獻公綬宮梅詩云閬苑春多非世境層城花早出宮欄用梁簡文帝梅花賦曰層城之宮靈苑之中梅花特早偏能識春之語也

山谷在荊州時鄰居一女子閒靜妍美綽有態度年方筓也山谷殊嘆惜之其家蓋閭閻細民也未幾嫁同裏而夫亦庸俗貧下非其偶也山谷因和荊南太守馬瑊中玉水仙花詩有云淤泥解作白蓮藕糞壤能開黃玉花可惜國香天不管隨緣流落小民家蓋有感而作後數年此女生二子其夫鬻於郡人田氏家憔悴頓挫無復故態然猶有餘妍乃以國香名之

濟州士人鄧禦夫字從義隠居不仕嘗作農曆一百二十卷言耕織芻牧種蒔耘獲養生備荒之事較之齊民要術尢爲詳備濟守王子韶嘗上其書於朝今未見傳於世嘗訪於藏書之家或有見者

王禹偁元之久爲從官而未嘗知舉有詩云三入承明不知舉防人門下放門生王岐公珪在翰苑凡十七八年三爲主文常在試闈戱書考簿後云黃州才藻舊詞臣幾嘆門生未有人自笑晚遊金馬客曽來三鏁貢闈春

龍眠李亮工家藏周昉畫羙人琹阮圗殊有宮禁富貴气旁有竹馬小兒欲折檻前栁者亮工官長沙時黃魯直謫宜州過而見之嘆愛彌日大書一詩於黃素上云周昉富貴女衣飾新舊兼髻重髮根急薄妝無意添琹阮相與娛聴弦不停手敷腴竹馬郎跨馬要折栁其畫後歸禁中而詩不見於集也

江彥章四六之工自少年卽妙崇寧三年霍端友榜瓊林苑宴謝頒冰彥章作謝表有云使潤而吮淸得除煩而滌穢順時致養俯同豳雅之春開受命知榮固異衛人之夕飲又云深防履薄之危不昧至堅之漸子孫傳誦記禦林金盌之香生死不忘動宮井玉壺之潔

韓子蒼與曾公衮吳思道戱作冷語子蒼云石崖蔽天雪塞空萬陰壑號悲風纎纊不禦當冬霜寒墜落冰谿中斵冰直侵河伯宮未若冷語淸心胸公衮云萬山云雪陰霾空千林霿水揺風凍河徹底連三冬嘉平曉獵崤函中十二律呂相與宮安得此防煩胸思道云【闕十八字】

思如冬露下紫微花影中長哦白雪明光

宮眾泉湧此萬卷胸此格起於晉人之危語也

湯泉有處甚多大熱而气烈乃硫黃湯也惟利州褒禪山相近地名平屙鎭湯泉溫溫可探而不作火气云是朱砂湯也人傳昔有兩美人來浴旣去異香鬱鬱累日不散李端叔過浴池上作詩雲華淸賜浴記當年偶托荒山結勝緣未必興衰異今昔曾經天女卸金鈿

晁說之以道作感事詩云干戈難作墻東客疾病猶存硯北身用避世墻東王君公事而硯北身乃漢上題襟集段成式書云杯宴之餘常居硯北又雲長防硯北天機素少又云筆下詞文硯北諸生蓋言几案面南人坐硯之北也

予少年在湘陽曽弦伯容云唐人能造奇語者無若劉夢得作連州防壁記云環峯宻林激淸儲陰海風敺溫交戰不勝觸石轉柯化爲深涼颸城壓岡踞髙負陽土伯噓濕抵堅而散襲山逼谷化爲鮮云蓋前人未道者不獨此爾其他刻峭淸麗者不可槪舉學爲文者不可不成誦也

墨莊漫錄卷十

