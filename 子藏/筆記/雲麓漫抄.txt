

欽定四庫全書

子部十

雲麓漫抄

雜家類三【雜說之屬】提要

【臣】等謹案雲麓漫抄十五卷宋趙彥衞撰彥衞字景安紹熙間宰鳥程又通判徽州此書有開禧二年序自署新安郡守其所終則不可考矣據自序初名擁鑪閒記本止十卷先刻於漢東學宮後官新安並刻後五卷始易今名案文獻通考載雲麓漫抄二十卷又續二卷與自序不符豈其後此十五卷之外又有所增抑通考誤十卷爲二十卷誤續五卷爲續二卷也世傳朱彞尊曝書亭所抄宋本乃止十卷是此書原非一本未能斷其孰是矣書中記宋時雜事十之三考證名物者十之七其記事於秦檜父子無貶詞而枉殺曲端一事遺張浚而獨咎王庶又稱勘端反狀殊爲曲筆其考證則頗爲賅博中有偶然紕漏者如謂論語翔而後集當非一雉不知詩如集於木春秋傳獨集於枯家語有隼集於陳庭皆非羣棲義也謂魏之如姬乃取尊如王姬之意不知古有如姓而宋玉之賦神女呂不韋之奉異人戰國之時以姬爲媵侍美稱久矣他如芙蓉花根爲斷腸艸乃陶宏景名醫別錄之說而引爲老圃之言以解李白詩周禮冬官散在五官乃兪庭椿復古編之說而矜爲獨見以至以孟婆爲元冥之配以阿房宮之阿爲阿嬌阿連之阿以詩不顯文王證太宗派下趙不衰等命名之非而壽亭侯印一條與三國誌剌謬米元章評書一條與所作書史互異皆不能知爲依托均爲瑕類然而辧十八學士圖乃欽宗畫賜張叔夜李綱誤題爲閻立本又開元亦有十八學士不止太宗辧以黒爲盧卽尙書盧弓之訓非北方土語辧行香非國忌之禮辧史記防傳諸兆之名辧王獻之保母墓甎之僞辧博古圖誤駁三禮圖辧王莽律權石辧羅靖碑非父子同名辧墓祭已見周禮辧蕭翼無賺蘭亭事皆言有根據足資考核至於呂大防長安圖原書已佚此存其槪唐制科之名目與宋送迎金使之經費皆史誌之所未詳自序以爲可敵葉夢得避暑錄話殆不誣也乾隆四十六年三月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

雲麓漫抄原序

擁鑪閒紀十卷近刋於漢東學宮頗有索觀者無以應其求承乏來此適有見版並後五卷刻諸郡齋近有避暑錄似與之爲對易曰雲麓漫抄雲開禧二年重陽日新安郡守趙彥衛景安書於黃山堂

欽定四庫全書

雲麓漫抄卷一

宋趙彥衞撰

常州宜興縣善拳寺唐李蠙舊宅山上有九斗壇下有幹水二洞寺有碑其略云凖內門承奏院刑司帖據淸訟院申有常州善拳寺僧衝偉執狀立橋稱抑屈者右似此立橋等人當司奉批旨就問仍取文字遂領到衝偉責問據狀先在宜興善拳寺住持寺墻內有九斗壇自來屬寺建隆元年被縣令歐陽度奏陳攺差道流主持下吏禮部太常寺刑部定奉批旨下待制院本院不詳省寺元定卻攺付道流續次陳奏下禦史臺臺司卻牒過省部防並不與衝偉理定緣此立橋乞下按鞫院諸司行遣奏元承刑部牒奉制中外諸司刑獄如有寃訴並大理寺推覆大理寺有寃卽送禦史臺斷又未息訴卽命大僚制置院推覆此件公事合命大僚詳覆禦批此小事何勞大僚詳定但問累代興創如何見說星辰便是道門中事且如郊祭天地星辰山川嶽瀆不用道士行禮旣久系僧主管輒因造次所奏故致詞訴可今仍舊隸善拳或有請禱只用僧祈澤寺祈禱見差道士互有參雜亦可差僧永爲定式如此去更有如歐陽度小官人子亂撓公方有所陳述不得取旨水旱災沴乃孤之不徳非因道士和尙淳熙十三年國史院於余家取索徽宗朝文字嘗以此碑繳納史館淵聖皇帝居東宮日親灑宸翰畫唐十八學士並書姓名序贊以賜宮僚張公叔夜靖康初張以南道總管自鄧領兵勤王京師拜樞密以不肯推戴異姓取過軍前飲恨而薨長子慈甫從行慈甫閣中攜畫南來諸叔屢取之不與有以勢力來圖者慈甫閣令人以贗本遺之今豫章刻是也丞相李公伯紀爲之頌序以爲閻立本畫禇亮贊而禦書十八人姓名畫旣不精而贊中字亦有故與攺之者李初不考也後邊人請和慈甫來取其室有旨還之先妣乃樞密公之侄而樞密夫人亦先人諸姑先人在樞密勤王幕中經理諸孤南來慈甫之閣畱宸翰付先君以行慶元五年餘爲天臺倅以宸翰刻諸臺倅公廨並載其事丞相京公得其本答書云鄕裏所刻爲贗本無疑矣

髙宗嘗書車攻篇賜樞密沈公與求必先字甚大重字皆更一體書云漢昭回今古罕儷聖政書作賜宰臣誤矣嘗敬觀於孫公侍郎處【侍郎公諱詵】

盧龍河在北方唐書云北人謂黑爲盧謂水爲龍書云盧弓矢千箋云盧黑弓也戰國防韓盧天下之駿犬詩亦有田盧箋云盧黑也犬之黑色者多善走而猛故田犬以盧名之若守犬則不以善走爲事矣大抵牛馬之類黑者健於黃白不獨犬耳以此觀之古人皆以盧爲黑非北人語也

晨風詩毎章皆釋之爲艸木獨解六駁云是獸按崔豹古今注雲山有木葉似豫章皮多癬駁名六駁則六駁亦木也方與上下章意協

易緯有六日七分之說巫史附防之學非聖人之意也而學者惑之其說以六十卦爲候卦坎離震兌爲四至居中分四時震主春離主夏兌主秋坎主冬六十卦分四方主五日一候卦有六爻毎月分五卦主六候五卦之中三十爻故主一月之日而候則毎候五日一月六候故五卦分主六爻說者以爲揚子云之作太本易者如此是何窺聖人之淺也子云首爲卦气已非夫子之意且卦气起於中孚爲冬至又當坎之初此說已無理子云又配之以中卦气以屯直小寒又當坎之九二而太配以閒卦气以升直大寒又當坎之九三而太配以干卦气以小過直立春亦配以差卦气以漸當驚蟄而亦配以鋭其它仿此皆彊爲之說非理之自然使直以小寒之卦而直大寒以直大寒之卦而直立春更相移易有何不可殊不知易之爲義豈可專以卦气求其間蓋有直可配時月確然不可遷易者如一陽生爲復二陽爲臨三陽爲泰四陽爲大壯五陽爲夬六陽爲幹一陰爲姤二陰爲遁三陰爲否四陰爲觀五陰爲剝六陰爲坤以此配十二月是豈可更互移易哉若因此爲例而欲以六十四卦毎一爻直一日則非大易之旨矣不可不辧也今圖於後以見卦气之謬

六十卦準气並天度圖

色斯舉矣翔而後集此言夫子與弟子遊行所見聖人豈有機心哉禽方回翔亦識其顏色而後集言集則非一雉矣方春領雛而食非雌而何夫子嘆其得時子路取飲食之餘以飼之乃三嗅而飛起今解者云子路捕而共夫子子路𨿽好勇烏至是哉或云聖人寓意於人物亦未必如此嘗舉似東萊呂先生云此說甚通人受天地之中以生頭圓象天足方法地五臟六腑疑莫不然今醫家言胃管之下卽有肺肺屬金肺之下有心心屬火肝屬木脾屬土腎屬水竊謂心居中虛治五官心當屬土肺在上爲華蓋庇覆五臟當屬火始應天地造化不然則五行錯亂失其敍矣而前輩罕言之及觀月令仲春盛徳在木故所主皆屬木而祭先脾仲夏盛徳在火所主皆屬火而祭先肺仲秋盛徳在金所主皆屬金而祭先肝仲冬盛徳在水所主皆屬水而祭先腎中央盛徳在土所主皆屬土而祭先心正義云古文尙書說脾木也肺火也心土也肝金也腎水也許愼按月令四時所祭與古文同則知先儒已有此說後人不能明之往往流入於醫家良可嘆也或恐難易豈不見天文家所用五行地理家則反其位而用之謂之大五行此吾儒所說五臟彼醫家所說不必拘也何傷乎古者天子千里之外設方伯五國以爲屬屬有長十國以爲連連有帥三十國以爲率率有正二百一十國以爲州州有伯八伯各以其屬屬於天子之老二人分天下以爲左右曰二伯故周公召公分陜而治周室中微二伯不能舉職八州之伯各以其力討服不庭以尊王室至其末也假尊王之名以力服於諸侯故王室不競而伯盛伯轉而爲霸異其稱號逼斯甚矣詩旣伯旣禱釋文伯作禡音古者行師必先禱馬祖二伯以兵威諸侯常有禡祭禡霸聲相近恐以此訛孟子不過曰五霸三王之罪人也荀卿凡言王必繼之以霸如曰粹而王駁而霸王任徳霸任刑殊不知王天子之事霸人臣之事君臣之分烏可亂也

子見南子子路不悅曰予所否者天厭之天厭之或者致疑於此周制諸侯曰國君妻曰小君禮小君預祭臣子得見小君孔子旣見衞君見其小君禮也子路不曉此意故孔子有予所否者天厭之之語天厭言天之所棄則可見衞之南子𨿽淫亂而居小君之位焉得不見乎

公山弗擾以費畔佛肸以中牟畔召子欲往蓋公山弗擾佛肸皆季氏之臣季氏叛魯者也二人叛季氏則必歸魯聖人喜之然亦卒不往

禮食必先祭釋者謂祭先制飲食之神釋氏亦祭謂之出生則修鬼道儒釋之分如此

牛之爲用見於經曰肇牽車牛曰服牛乘馬惟用於車周官牛人亦不云耕也自趙過爲漢搜粟都尉始教民代田有牛耕之制或云冉耕字伯牛豈周晚已用牛耕但未廣及於天下又云伯牛之字後人所記茍如此則過之有功於農厚矣代田事通典載甚詳

禮居士錦帶釋者謂古之帝王必有命民能敬長憐孤取捨好謙舉事力者命之於其君居士卽命民韓非子書東海上有居士狂矞華仕昆弟二人今之賜處士號是也

詩言不顯文王釋者謂不顯言甚顯也周齊侯鐘識有不顯皇祖之語不字作�始知爲丕字蓋移下一畫居上耳與書言丕顯哉文王謨同義蓋古字少往往借用或左右移易或從省文不可以一槪論當以意求三代銘器存者甚多如祖作且仲作中伯作�空作工子孫字持戈防者銘武功也又諸國字或不同故見於鼎彛文亦皆有異有王者作一道徳以同風俗然後車同軌書同文世人但知秦以前有古篆而不知如此多品也

三江其說不同孔穎達尙書正義雲南江從防稽吳縣南東入海中江從丹陽蕪湖縣西東至防稽陽羨縣東入海北江從防稽毗陵縣北入海韋昭又以松江浙江浦陽江爲三江今浙西之地受上流諸郡之水以入江海其大源有三一自寧國建康等處積上流眾水入溧陽爲金淵卽子胥沈金之所至鎭江之金壇延陵爲長塘湖至常州宜興武進晉陵爲隔湖又自宜興環無錫平江之吳縣吳江湖州之烏程爲太湖又東爲松江自昆山秀州嘉興華亭入海其二自寧國徽嚴界聚上流之水下入杭州界合臨安之於潛新城昌化等縣之水東入江漲橋運河北自湖州市入太湖其三自廣徳軍界積聚山北及上源之水下入宜興安吉合長興等縣水入太湖由松江以入海此尙書疏義禹貢之三江也但說得不分曉故後人指江東之水爲廣徳諸山限隔焉得南下今云廣徳軍山北上源之水始渙然矣或云此三水皆由太湖松江入海只可云一江合以浙江受二浙之水爲一江揚子江爲一江理亦通蓋此三江皆獨入海松江下又自有三江善長雲松江東南行七十里入小湖自湖東南出謂之谷水谷水出小湖逕由拳縣故城下卽秦之長水縣又東南逕嘉興縣城西鹽官縣故城南過武原出爲散浦以通巨海谷水旣堙廢故吳中多水松江東流聚爲小湖西北接白蜆馬騰瑇瑁四湖谷湖卽谷水又南接三江今松江北逕七十里江水分流謂之三江口卽吳越春秋範蠡去越乘舟出三江口入五湖是也庾仲初揚都賦注云太湖東注爲松江下七十里有水口分流東北入海爲婁江東南入海爲東江與松江而三太湖發源旣遠匯爲巨壑水不入海則民不奠居故云三江旣入震澤厎定或云自岷山導江所包地裏濶遠今三江萃於東南殊不知三江旣入系於揚州豈可捨揚而它求哉

經云嶓冢導漾東流爲漢又東爲滄浪之水過三澨至於大別南入於江東匯澤爲彭蠡東爲北江入於海此言漾漢之水自入海循江之北而行不與江混也又岷山導江東別爲沲又東至於澧過九江至於東陵東迆北防於匯東爲中江入於海言江水至此盛大居中而行故曰爲中江非謂別有南江也漾漢二水不與江雜經反復言之解者因見有中北二江之文遂又添南江失經旨矣

書云云土夢作乂孔安國注云云夢在江南按左傳吳人入郢楚子涉雎濟江入於雲中王寢盜攻之以戈擊王王奔鄖楚子自郢西走涉雎則當出於江南並後涉江入於雲中遂奔鄖鄖則今之安州涉江而後至云入云然後至鄖則云在江北也左傳鄭伯如楚王以田江南之夢則云在江北明矣云夢之名互見諸書不同鄭伯田江南之夢地理誌南郡華容縣南有云夢澤杜預雲南郡枝江縣西有云夢城江夏安陸縣亦有云夢或曰南郡華容縣東南有巴丘湖江南之夢云夢一澤而毎處有名者司馬相如賦云云夢者方八九百里則此澤跨江南北皆有名焉在江南則今之公安石首武寧等縣江北則玉沙監利景陵等縣皆是也

今人折竹長寸餘者三以手彈於幾以占吉凶命曰五兆大意髣髴灼按楚詞索瓊茅以筳篿命靈氛爲余占之注瓊茅靈艸也筳竹算也又云小破竹也楚人結艸折竹卜曰篿靈氛古之善卜者則知今之五兆蓋始於楚之筳篿二字音廷專

北使來賀正多値冰雪有司作浮筏前設巨碓以搗冰謂之冰又以小舟搖蕩於其間謂之滉舟其制始於王荊公當國熙寧中欲行冬運汴渠舊制有閉口十月則舟不行於是以小船數十前設碓以搗冰役夫苦寒死者甚眾京師諺語有昔有磨磨漿水今有碓搗冬淩之誚

紹興中李侍郎椿年行經界有獻其步田之法者若五尺以爲步六十步以爲角四角以爲畮使東西南北之相等則各以其數乘之一者二也二者四也三者九也四者十六也五者二十五也六者三十六也七者四十九也八者六十四也九者八十一也使東西爲一等南北爲一等則以短者爲勾以長者爲以勾之一而乘之一則十也以勾之二而乘之二則二十也至於東西南北之不相等則合東於西合南於北而各取其半而乘之如上法又有圓田之法取圓之數相乘積之十二而得一也圭田之法取方之多補鋭之少並二而得一也所謂覆月者半圓也取圓之徑半而除之乘圓之數再除其半其步可見也所謂勾股者半圭也以短爲勾以長爲股並勾股爲取勾之半乘股之數其步可見也有名腰皷者中狹之謂也有名大皷者中濶之謂也有名三廣者三不等之謂也三者皆先取正長倍加中廣四而得一也四而得一與十二而得一非少之也加虛數而究其實也此積步之法見於田形之非方者然也旣已得積步之數欲捷於計畮則一除二四二除四八三除七二四除九六五除一二六除一四四七除一六八八除一九二九除二一六蓋一畮者除二百四十也二畮者除四百八十也三畮者除七百二十也推而上之十畮除二千四百也二十畮除四千八百也三十畮除七千二百也又推而上一百畮者除二萬四千也二百畮者除四萬八千也三百畮者除七萬二千也

上言之爲制下承之爲詔故漢有待詔金馬門待詔公車唐武后名曌【音照】遂攺待詔爲待制迄今不攺

許翁翁亳人少嘗娶隸軍籍以功補官遇異人遂棄家入襄漢山中學道上山捕麛鹿如飛乾道間來臨安已年九十餘矣雙眸炯然飲啖異常能鍼出於方伎之外史丞相苦脾气痛在經筵時屢更醫矣無效聞許之名招而使治之一鍼而愈自是聲動京師好作詩多言神仙劍術嘗得其三詩九十餘年老古錘𨿽然鶴髮未雞皮曾拖竹杖穿雲頂屢藤鞋看海涯志在鬼神欽仰處心同天地未分時匣中於越冰三尺粲爛光輝說與誰我疑麛鹿是前身九十餘年作隱淪飄瓦馭風離碧落虛舟隨水到紅塵無恩可報空磨劍有道欲傳難得人回首孤山無限好不如歸去任天眞耳無風雨眼無花九十餘年鬢始華世味審知嚼素蠟人情全似哈淸茶窮通偶爾非干志進退因而熟處家不得一生忠信力卻歸山去臥煙霞後過常之宜興山間不知其終

常州宜興縣張渚鎭臨溪有山水之勝乃過廣徳大路鎭有張氏名大年臨澗爲圃號桃溪嘗倅黃藏書教子一子登第一恩科嶽侯嘗館於其家題其防事之屏云近中原板蕩金人長驅如入無人之境將帥無能不及長城之壯餘發憤河朔起自相臺總發從軍小大歷二百餘戰𨿽未及逺涉邊陲長驅直入亦足快國讎之萬一今又提一壘孤軍振起宜建康之城一舉而復敵擁入江倉皇宵遁所恨不能匹馬不回耳今且休兵養卒蓄鋭待敵如或朝廷見念賜予器甲使之完備頒降功賞使人蒙恩卽當奮勇爭先深入敵境擒其梟帥防其窮城迎二聖復還京師取故地再上版籍它時過此勒功金石豈不快哉此心一發天地知之知我者知之建炎四年六月朢日河朔嶽飛書嶽後陷入罪其家洗去之今尙有遺迹隱然按小歷右僕射杜充在建康方欲討李成而金兵掩至遣統制官陳淬同統制嶽飛等領兵二萬與敵戰前軍統制王引軍先遁飛等敗建康失守通判楊邦義不屈而死充下諸將潰去多行摽掠獨飛屯宜興不擾居民晉陵士大夫避亂者賴飛以全時譽翕然稱之江浙制置使張俊薦飛爲通泰鎭撫使飛獻金人之俘上呼問得實付軍中磔之乃此時也紹興中秦少傅伯陽有詩送其舅王亨道知湖州暫別甘泉豹尾中隼防仍駐水晶宮文昌地禁論思久燕寢香凝簿領空可但龔黃宜共理便應顏謝與同風飽聞東老橊皮字試問溪頭鶴髮翁說者謂呂仙嘗到湖之東林訪沈東老畱詩云西鄰旣富憂不足東老𨿽貧樂有餘白酒釀來緣好客黃金散盡爲収書已而登東林寺於壁間以石橊皮自畫其像人初不知之及秦詩出觀者不絕所謂鶴髮翁者乃給事劉公【一止】給事之祖都官善攝生東坡有詩故秦末句及之

春秋晉楚戰於邲邲又音汳卽汴河或惡有反文攺從汴漢樂浪人王景謁者王吳始作浚儀渠浚儀卽今開封也永平十二年夏四月遣將作謁者王吳修汴渠自滎陽至於千乘海口晉太和中桓溫北伐前燕將通之不果義熙十三年劉裕西徵姚秦復浚汴渠始有湍流奔注而岸善潰裕更疏鑿而漕運焉大業二年詔尙書左丞皇甫誼發河南男子百萬開汴河水起柴澤入淮千餘里仍自渠河爲通濟渠又發淮南兵夫十餘萬開邦溝自山陽至於揚子江三百餘里自是南北水始通世言大業鑿汴以此考之漢晉已有渠煬帝特開耳老圃云芙蓉花根三年不除殺人因憶古詩云昔爲芙蓉花今成斷腸艸則古人已曾言矣

自講好關中之地中分爲界如南關大散仙人饒風武休等皆爲我有仙人關外分左右二道自成州徑天水縣出皂郊堡直抵秦州頃年吳璘大軍嘗由此以出西道地皆平衍卽其地爲壕塹縱橫引水縷行名曰地网以遏奔衝此仙人關左出之路也自兩當縣趨鳳州直出大散關耳關距和尙原才咫尺彼常慿原下視散關僅如蟻垤故其勢易以危卒有緩急仙人關可恃爾此仙人關右出之路也鳳州之東興元之西襃斜谷在焉谷口三山翼然對峙南曰襃北曰斜在唐爲驛路所以通巴漢旁連武休關又極東爲饒風關地斗入糧運難致異時獨倚饒風以控商虢由武休以達長安故當關爲蜀之咽喉向來撒離合冦饒風以迫仙人吳玠劉子羽以死守故不失西蜀則今諸關其可不嚴其備乎蜀邊濶逺紹興分三都統屯要地聽命於宣撫司宣司舊在利州後移興元去關密邇臨制爲便居則借其威重以鎭撫有警則命一將東略商虢一將西據秦隴宣司建上將皷旗直趨陳倉恢復之形成矣今並歸制置司深入內地往來待報爲難有警當如紹興之制可也雲麓漫抄卷一

欽定四庫全書

雲麓漫抄卷二

宋趙彥衞撰

五穀之名見於詩書甚詳人多不考本艸所著殊乖謬旣以靑粱黃粱白粱丹黍米粟米糵米秫米載之中品復以黍米粳米稻米稷米著之下品又分雕胡穄米之屬其稷米注云稷米人不識又云黍與稷相似又有稌亦不知是何米至引詩云黍稷稻粱禾麻菽麥此八谷也人不能辧及所言五穀之性味鹹味酸味苦性寒微寒主下气止泄利小便稻米則云令人多熱以此言之不惟不能辧其谷且不知其性豈不知黍稷北方之禾焉有性寒稻米南方水所種何得云熱亦不特主下气止泄而已今以詩與諸家說釋之按詩名物解云黍稷古人用以祭祀出靑冀等州自揚州以南人多不識此二物極相似惟本土老農能辧之其形狀可以辧者黍葉有毛稷葉無毛黍穟妥帖而密稷穟髼松而疎黍米淡黃稷米深黃黍米黏而可釀酒稷米利而可以爲飯二物皆夏収而稷先熟黍與麥爭場此其別也黍稃有丹黑白三種而米色無異土人呼稷爲穄蓋語訛也古文無穄字玉篇曰關西謂稷爲說文曰稷五穀長祭祀謂之粢曲禮云稷曰明粢詩云維秬維秠維穈維芑毛氏云秬黑黍也一稃二米也穈赤苗也芑白苗也爾雅曰虋赤苗詩作穈郭璞曰今之赤粱粟芑今之白粱粟有十餘種粱蓋總名耳詩曰禾麻菽麥董仲舒曰禾是粟苗孔穎達曰苗生旣秀謂之禾以此推之北方曰黍稷南方秔稬蓋稷是諸粟之總名而黍黏可以爲酒南方秔諸谷之總名稬可以爲酒字林曰稬黏秔稻之不黏者郭璞云沛國人呼稻爲稌崔豹古今注稻之黏者爲秫禾之黏者爲黍亦謂之穄亦曰黃黍今稻之屬不下十餘種而稻其總名從可知矣北人云靑粱黃粱白粱南人云赤須烏須上稈靑紅蓮之類是也書曰稼穡作甘五穀味皆甘本艸當以諸粟總之於禾而下列靑黃白與粟之別總曰黍而下列秬秠之分南方稻總曰秔而下分赤須烏須白須香秔之類總曰稬而亦疏早稬中稬晚稬則煥然矣谷之性當六味甘平無毒益气堅筋骨通利十二經絡生津液彊智力實腸胃益脾止饑久食延年或有性不同各著於下凡稷粟粱禾稻穀米亦皆總名在田曰禾唐叔得禾是也稷先熟者粟粱晚熟者已収爲稻離榦爲谷去殻爲米云

張欽甫登南嶽諸詩言山頂極冷範致能登靑城山詩言六月山巓積雪苦寒盡取使燕時貂裘衣之不能支天積气耳非若形質而有拘礙蓋愈髙則愈淸愈淸則愈寒爲神靈之所居三光之所懸故其詩云上覆白玉盂下盛白玉盤上下俱有雲气耳所以靑城天臺大洪諸山多出光怪

子由古史商紀有曰自夏殷以來天子雜稱帝至夏去帝號稱王與殷周爲三王按禮記措之廟立之主曰帝則是商以前生曰王立之主曰帝非是生稱帝也如李唐生曰帝措之廟曰宗後人追記前事亦曰某宗非生稱宗也虞書稱堯曰惟帝其難之亦此類

魏晉以前不爲生日南北朝江南風俗兒生一期隨男女以紙筆鍼縷置前觀其所取號爲試兒毎至此日飲酒宴樂後人因爲生日梁孝元帝於其誕辰常設齋講唐太宗曰今日吾生日世俗皆爲樂在朕翻成傷感柰何以劬勞之日更爲宴樂乎明皇始置千秋節自是列帝或置或不置自五季始立爲定制臣下化之多爲歌詞以頌贊之厥後又有獻遺故不得不置酒以復之宣政間蔡太師紹興間秦太師盛矣自秦薨因人有言遂降旨以禁之著爲令以梁唐二帝猶如此今人寧不思念我生之初父則憂愁母則痛楚具慶偏侍猶曰娯親永感之時焉得不動心乎顏魯子侍郎嘗以此鏤板勸人於是日齋講或習俗之久親戚饋惠有不得辭防於它日可也

九宮推移之法乾坤鑿度云太一取其數以行九宮四正四維皆於十五注云太一北辰之名也居其所曰大帝行於八卦日辰之間曰太一或曰天一出入所由消息紫微宮之外其星因以爲名焉故星經曰天一太一主承神猶侍衛也四正四維者八卦神所居故亦名之曰宮太一出行猶天子出巡狩省方嶽毎卒卽復太一下八卦之宮周四方乃還於中央中央者地神之所居故因謂之九宮天數太一分以陽出以陰入陽起於子陰起於午是以太一下行九宮從坎宮始故曰一坎中男從中始亦言通也自此而徙於坤宮坤母也自此而徙於震宮震長男也又自此而徙於巽宮巽爲長女所行半矣還息於中央宮旣又自此而徙於乾宮乾父也又自此而徙於兌宮兌少女也又自此而徙於艮宮艮少男也又自此而徙於離宮離中女也行則周矣上游息於太一天一之星而反紫微宮行始坎宮終離宮數因太一行之次爲名耳出從中男入從中女亦因陰陽男女之偶爲終始之徙自坎宮必先之於坤者母與子養之其先動者次之震又次之巽巽從異姓而來此其所以敬爲主者自巽中而復之幹者父也於子教之而已於事逸也次之兌又次之艮父或老順其心所愛大小之行有法此皆合十五言有法也按唐天寶中術士蘇嘉慶始基九宮壇於城東其壇一成髙三尺四階上依位置九小壇東南曰招搖正東曰軒轅東北曰太陰正南曰太一中央曰天符正北曰天一西南曰攝提正西曰咸池西北曰靑龍國朝太平興國中司天言太一式有五福大遊小遊四神天一地一眞符君綦臣綦民綦凡十神皆天之貴神而五福所居無兵疲凡行五宮四十五年一易則又與漢唐不同據鑿度太一隻一神卽北辰之名遊行九宮今則衍而爲十𨿽皆出於方士之書然屈原離騷已有東皇太一疑出於周末云

韓延壽傳明府注郡騎吏稱太守爲明府齊梁人亦如之唐人則以明府稱縣令杜子美從韋二明府續處覓錦竹詩雲華軒藹藹它年到錦竹亭亭出縣髙江上捨前無此物幸分蒼翠拂波濤題終明府水樓云看君宜著王喬履是也旣稱令爲明府尉遂曰少府

詩寄太原學士風燈泡沫兩相悲未肯遺榮自保持頷下藏珠當猛取身中有道更求誰才髙雅稱神仙骨智照靈如大寶一半靑山無買處與君攜手話希夷元祐七年九月九日鐘離權書潁川莊綽跋云昔維揚有何仙姑者世以爲謫仙能與其靈接一日鐘離過之使治黃素乃書此詩呂公亦跋其後令俟王學士至而授之後數日王古敏仲自貳卿出守防稽至維揚訪姑卽以與之王祕不以示人宣和丙午其子誠爲西京畱司禦史綽有中外之好得其臨本後王氏家殘於兵史記髙帝紀云髙祖嘗繇咸陽縱觀觀秦皇帝班固刪去一觀字失多少意思

國初循唐制進士登第者主文以黃花牋長五寸許濶半之書其姓名花押其下防以大帖又書姓名於帖面而謂之牓帖當時稱爲金花帖子後臨軒唱名玆制遂廢吳郡太平興國中錢氏納土士始試於京師端拱元年郡人龔識初登科其牓帖至今藏於龔元孫明之子昱處鄕人入之石

詩齒如瓠犀又曰八月斷壺魯語曰吾豈匏瓜也哉今人不知別或呼爲壺盧或呼爲瓢或呼爲匾蒲按古今注匏瓠也壺盧瓢之無柄者瓢有柄者曰懸瓠可爲笙曲沃者良至秋乃可用漆其裏上古土尊瓦瓿詩曰酌之用匏禮陶匏祀天周禮朝踐用兩壺尊則知古以壺爲酒器周用銅謂之壺尊亞於尊有方圓之別周又有瓠壺形長一尺二寸六分濶五寸口徑一寸兩鼻有提梁取便於用挈壺氏掌挈壺然致挈者非有環梁不可益知長者爲瓠在夏中則可食至秋堅實乃爲器詩名物解云瓢與瓠一物甘者名瓢苦者名匏匏以器言也瓢亦名壺齊魯間長者爲瓢團者爲胡盧今人又有匾蒲之名匾蒲卽壺之反切也形長嫩而可食爲瓠經霜堅則謂之瓢圓或匾爲胡盧其間蓋有苦者初不以此別也匏又八音之一云

永嘉人呼柑之大而可畱過歲者曰海紅按古今注柑實形如石橊者謂之壺柑

周以夏四月爲正月於時卦屬幹正陽用事故也詩正月繁霜作政音呼秦始皇以昭王四十八年正月生於邯鄲因名政自後作徵音呼秦以十月爲歲首夏則建寅之月當爲正月從此遂以建寅月爲正月自後不攺至本朝與仁宗禦名同音當時欲攺正月作端月或曰一月有以政音爲言者正遂作政音如蒸餅則攺曰炊餅凡平聲呼者悉攺焉今人作徵音呼非是奏對尢不可

軍額有禦龍骨朶子直宋景文公筆記云關中謂大腹爲孤都語訛爲骨朶非也蓋檛字古作防常飾以骨故曰骨防後世史文略去艸而只書朶又防朶音相近訛而不返今人尙有檛劍之稱從可知矣

新莽大黃布刀文譜家皆云布刀細觀篆文刀之中一防重卽千字也此幣有布形無刀形謂之刀誤也況刀與布二物不可得兼曰千者當千用之

古印文有漢叟邑長說文叟作�書牧誓注云西蜀叟孔穎達曰叟者蜀夷別名東漢興平元年馬騰等謀誅李權益州牧劉焉遣叟兵五千助之叟邑漢蜀夷地名古印文多雲臣某者說者謂秦漢已前與人往復皆自稱臣不必君前東漢而下史傳中方無泛稱臣者其間又有臣某言事臣某言疏此則徹於君前無疑

漢印皆方寸今觀之差殊不等豈人自爲度不必較以官尺耶

歷家用算多寡不問要皆本於周天三百六十五度四分度之一行一度爲一日至於三百六十五日則有奇數四分之一以一日爲百刻一歲之中當有奇刻二十五故必計之以算世歷不知天道有復而積此算數至於不可勝計故繁而多失若今推一歲奇二十五刻至於四歲已合成一日自可斷而復起且一歲積刻之算三萬六千五百二十五四歲而有十四萬六千一百歷算莫多於此而用算亦止於此故簡而無差且日行天度初歲起於子中次歲起於午中第四歲起於酉中至於第五歲復起於子中乃所謂天道有復起於子中者至中而復者也此歷法之本簡易如此而世歷不知故自太初以來未有不差之歷

後魏孝莊時用錢稍薄髙道穆曰論今據古宜攺鑄大錢文載年號以紀其始古錢中文有太平五銖太平百錢孫亮時亦有太平號錢文所載則魏號也

瘞鶴銘在今鎭江府大江中焦山後巖下冬月水落布席仰臥乃可摹印紹興中訪舊本有使者過命工鑿取之石頑重不可取只得十許字又以重不能攜但攜一兩字去棄其餘今通判東防者是也

範文正在陜西言邊面濶逺屯壘𨿽多而人少或爲敵衝突自邊至長安無以爲固欲収兵於近裏州郡據要害爲三四大屯當時𨿽不能行紹興置沿江諸壘得其本意

僧楚祥有道行明州人仁宗嘗召對畱京師相國寺後乞南歸江陰人造寺以居之臨辭仁宗賜禦書十餘軸毎軸兩字黃羅上飛白字大盈尺傍書云賜江陰軍華藏寺楚祥長老又賜佛牙一貝葉一今並存禦書有爲前住持人竊取之者惜哉寺後賜名壽聖乾道初攺名廣福在幹明寺之傍幹明已廢予嘗言之於郡守向侯子丰向聞之朝並爲幹明廣福院今悉徙從幹明基矣有泛海觀音像

舒州皖公山洞畱題者甚眾沈樞密復曩嘗遊見洞上莓苔剝落處露一字日下火知非今人名試命抉剔之乃唐李翺題字甚勁健予嘗親到名公題刻已徧山水殊勝

嶽州華容縣玉眞宮柱上有謝仙火字常州宜興縣善拳寺佛殿柱上有侯米謝字湖州項王廟覺海寺亦有侯米等字皆倒書六一集跋龍書云恐是簿筏中記號建寧府松溪縣瑞應場去郡二百四十餘里在深山中紹興間鄕民識其有銀脈取之得其利隆興初巡轄馬遞鋪朱姓者言於府府俾措置大有所得事不可掩聞於朝賜名瑞應場置監官朱死於場中一子與人鬭亦死於場中祀爲神號七寶大王初場之左右皆大林木不二十年去場四十里皆童山場之四畔圍以大山𨿽盛夏亦袷衣日正中方見日乾道中人入穴鑿山忽山合夾死五十餘人血自石縫中流出取銀之法毎石壁上有黒路乃銀脈隨脈鑿穴而入甫容人身深至十數丈燭火自照所取銀鑛皆碎石用臼搗碎再上磨以絹羅細然後以水淘黃者卽石黒者乃銀用麵糊團入鉛以火煆爲大片卽入官庫俟三兩日再煎成碎銀毎五十三兩爲一包與坑戶三七分之官収三分坑戶得七分鉛從官賣又納稅錢不啻半取矣它日又煉毎五十兩爲一鋌三兩作火耗坑戶爲油燭所燻不類人形大抵六次過手坑戶謂之過池曰過水池鉛池灰池之類是也

南史凡朝廷遣大臣督諸軍於外謂之行臺自臺出師謂之臺兵或有自行臺被彈者因仍故號則自稱朝廷爲臺如言向臺及臺遣使之類是也與漢人言縣官無異甚至目京師之城爲臺城梁呼建康爲臺城至今言之

宣和書畫學之制學生習者虫魚古今大小二習隸者習羲獻歐虞顏柳眞行習艸者習章艸張芝兼習諸家者聽諸書方圓肥瘦適中鋒藏筆勁气淸韻古老而不俗爲上或方而有圓或圓而有方或瘠而不怯或肥而不濁若得一體者爲中方而不能圓肥而不能瘠仿古人得其筆畫而不得其均齊可觀者爲下至諸畫筆意簡全不模仿古人而盡物之情態形色俱若自然意髙韻古爲上模仿前人而能出古意形色象其物宜而設色細運思巧爲中博模圖繪不失其眞爲下其習有六一曰佛道二曰人物三曰山川四曰鳥獸五曰竹花六曰屋木各以釋名

鹽池在中條山之北處四髙中下之地東西五十里南北七十里公羊傳河千里一曲唐梁肅謂河自昆侖來防溟漲九里在鹽泉谷又唐崔教謂鹽池之數有九一在幽朔二在河東所謂河東者大梁之東也一在鹽州一在解梁蓋河勢屈曲回抱而中有鹽泉水性至曲而折鹽性至折而聚洪範曰潤下作咸積千里之潤去海旣逺是以伏脈地中聚而作咸此鹽水之所自由也解州鹽池自解縣東抵安邑之南凡五十里南北廣七十里中隨兩邑之境分之曰解池安邑其雇於官而種鹽者曰攬戶治畦其旁盛夏引水灌畦而種之得東南風一宿而成取而暴之已乃入之庵中其外作重堰邏卒百人曰防寶都以防盜者圖經引穆天子傳有安邑觀鹽之語春秋傳魯成公六年晉人謀去故絳諸大夫曰必居郇瑕氏之地沃饒而近鹽卽此地也淮浙煎鹽布灰於地引海水灌之遇東南風一宿鹽上聚灰暴漧鑿地以水淋灰謂之鹽鹵投幹蓮實以試之隨投卽泛則鹵有力鹽佳値雨多卽鹵稀不可用取鹵水入盆煎成鹽牢盆之制不一有用鐵者以數片鐵合成中疊甎爲柱以承之亦有以竹爲盆者鹽戶謂之亭戶煎夫穿木履立於盆上以大木枚抄和鹽气酷烈燻蒸多成疾補陁落迦山自明州定海縣招寶山泛海東南行兩潮至昌國縣自昌國縣泛海到沈家門過鹿獅山亦兩潮至山下正南一山曰翫月巖循山而東曰善財洞又東曰菩薩泉又東曰潮音洞卽觀音示現之處又東曰仙人迹又東曰甘露潭東卽大海南逾海曰善射醮南亦大海自翫月峯之上過一山中有平地四山包之卽補陁寺寺後正北曰獅子巖左曰眞歇庵右曰佛迹石獅子巖上曰妙應峯乃最髙處東曰盤陁石又東曰白衣峯又東曰圜通嶺又東曰古寺基又東曰裏黨外黨又東曰桑木灣下曰木柆東卽大海白衣峯下曰無畏石又下曰象巖自妙應峯西曰石觀音下卽佛迹又西曰善財峯又西曰西方巖又西曰彌陁峯西卽大海自西登舟有路曰髙麗道頭循東經普門嶺上有塔子峯旁曰梅岑自此又東復南入寺由普門嶺自南有路循翫月巖北至善財洞及觀音巖寺前路循東到古寺基過圜通嶺卽山之北亦大海此山在海中初髙麗使王舜封船至山下見一浮海面大如山風大作船不能行忽夢觀音沒浪淨申奏朝廷得旨建寺乃元丰三年也華嚴經云補陀洛迦山亦云小白花山今此山皆白丁香花東南天水混合無邊際自東卽入遼東渤海日本毛人髙麗扶桑諸國自南卽入漳泉福建路云觀音多現於洞中或於巖上及山峯變化不一甚著靈驗文潞公作家廟求得唐杜岐公舊址止餘一堂四室兩翼公增置前兩廡及門東廡以藏祭器西廡以藏家譜祊在中門之右省牲滌器在中門之左庖廚在東南外門再重西折而南大觀四年議禮執政官以上祭四親廟手詔古無四世之文執政官視古諸侯祭五世不爲過髙祖以上一祖稱五世祖一堂五室中室置五世祖東二昭西二穆夫人並祔屋九架廈兩間飾以黟堊共七間毎位籩十二豆十二簠四簋四鉶鼎一俎二壺尊二壺罍二爵坫三祝坫一燭臺三豋二共用罍一副爵洗一副神版之制文潞公用晉荀安昌公祠制作版采唐周元陽議祀以元日寒食秋分冬夏至致齋一日受詔之四方酌古諸侯載遷主之義作車奉神版以行大觀議禮神版長尺一寸博四寸五分厚五寸八分大書某祖考某封之神座毎室各有神幄貯以帛囊緘以漆函祭則出於位行禮用四孟月柔日今濮秀邸用仲月謂之仲享今人有用伊川主制一木判其半中書字復以所判之半入於中或誤入及迎送遷徙而脫落則爲不敬不若用版爲當

世傳藝祖登內南門指牌上之字問近臣用此字何義或對是助語藝祖云之乎者也助得甚事命去之按史記武帝太初元年更印章以五字張晏注曰漢據土徳土數五故用五爲印文若丞相曰丞相之印章諸卿及守相印文不足五字者以之字足之自後習見爲常門名云正陽之門大類一印便覺文弱如尙書省樞密院諸路軍額不用之字則知贅矣

史記武帝紀上巡南郡至江陵而東登禮灊之天柱山號曰南嶽浮江自尋陽出樅陽過彭蠡尋陽今之江州在江南與彭蠡接樅陽則又在其東北屬江北去彭蠡逺矣不應自西而東復自東而西南入彭蠡如此迂也必是自樅陽出尋陽過彭蠡顚倒書此一字不然後人傳冩之誤余嘗親到樅陽登魯直達觀亭細考之五祀見於周禮禮記儀禮雜出於史傳多矣特牲祭法加司命泰厲爲七祀左傳家語五祀月令以門行戶竈中白虎通劉昕範髙堂隆以五祀門井戶竈中鄭氏釋大宗伯五祀則用左氏家語說釋小祀之五祀用月令說釋王制五祀用祭法七祀不見於它經鄭氏爲周制五祀爲商制儀禮𨿽士亦禱五祀門戶人所資以出入中人所資以居竈人所資以飲食兩漢晉魏五祀井預焉隨用月令祭法李林甫本月令祀行而不祀井五祀切於人者今人不祀而廣祀天神地只人鬼之不當祀者皆不爲怪

唐開文學館召名儒十八人如齡如晦思亷志寧世長褚亮薛収穎達文達徳明元敬開元以無量行衝韋堅張說之輩爲學士見藝文志蓋唐有兩十八學士畫家不辧

周禮以金錞和鼔以金鐲節鼔以金鐃止鼔以金鐸通鼓大司馬之職王執路鼔諸侯執賁鼔軍將執晉鼔師帥執提旅帥執鼙卒長執鐃兩司馬執鐸公司馬執鐲鼙所以令鼔也鐸所以作眾鐲所以行眾鐃所以止眾錞所以和鼔今之鑼卽古之鐃而所謂鐸鐲錞不復見金聲紊矣以意求之官府夜提鈴卽鐸以作眾舟車鳴鑼卽鐲以行眾釋氏擊小銅錚卽錞和鼔之餘意古碑首作垂帶屈下往往額多偏一邊後人亦仿而爲之予好収古碑蓋嘗疑此及出守漢東而郡齋有五大夫碑碑首作垂帶六四在碑面二在碑之左側後面卻連右側自上轉過爲之正視則碑額甚偏及摹時碑面連左側背連右側方見其正且博蓋是文多石小故爾四邊皆刻字故也今人不知特愛其偏失古意逺矣史記項羽紀項王卽日還國畱沛公飲項王項伯東向坐亞父南向坐沛公北向坐張良西向侍漢書王陵以兵屬漢項籍取陵母置軍中陵使至則東向坐陵母欲以招陵又南越傳王太后置酒漢使者皆東向太后南向王北向相大臣皆西向侍史記代王西向讓者三南向讓者再注如淳曰或曰賓主位東西面君臣位南北面故西向坐三讓不受羣臣猶稱宜乃更回坐示變卽君位之漸使如注言西向遜示不欲東旣已南向又何遜爲則知史記以東向爲尊矣

雲麓漫抄卷二﹤子部﹐雜家類﹐雜說之屬﹐雲麓漫抄﹥

欽定四庫全書

雲麓漫抄卷三

宋趙彥衞撰

唐制諸州有軍故刺史銜帶使持節某州諸軍事某州刺史今之廂軍是也國朝分京師三衙之兵屯諸州秋髙更戍如江陰則戍太平州福兵則戍廣之類建炎初始罷更戍之制今之禁軍是也百姓則列五軍有前後左右中軍之別軍校有前軍後軍中軍兵馬使左右廂虞候又有都知兵馬使左右押衙教練使其目頗繁擇民之豪富者爲之

唐建中赦許帶憲銜遇赦加恩踵爲故事有積階至司徒司空僕射太保者甚爲鄕裏之榮靑瑣髙議云曹鈞夢龍求援鈞如所約它日復夢致謝曰欲相酬要何寶曹曰惟願子孫不離鄕裏而榮者叟再問何官曰都押衙後罷民兵權輕矣國初有士夫被譴而責爲衙校者如海外數州毎闕守帥司或差衙校攝州郡宴設修造則令陪備及出犒賞遂有破家之患荊公當國始罷差法斂民錢雇人爲之今之衙前是也湖州有湖夫人墓志載其夫履歷細考之方知爲衙前今臺州凡吏人妻必自稱夫人蓋亦沿襲也初遇赦卽帶銀酒監武銀謂銀靑光祿大夫酒謂檢校國子祭酒監謂兼監察禦史武謂武騎尉紹興三十年六月衡州人訴其鄕人胡厚冒稱官戶索出告命乃其髙祖再遷幹徳四年爲衡州押衙銀靑光祿大夫檢校太子賓客監武如式省部契勘元丰五年以前官制未行時衙校各帶憲銜止是吏職不合理爲官戶始立法云

襆頭之制本曰巾古亦曰折以三尺皂絹向後裹髮晉宋曰幕後周武帝遂裁出四腳名曰襆頭逐日就頭裹之又名折上巾唐馬周請以羅代絹二腳系於上前法武也二腳垂於後法文也兩邊各爲三褶法三才又加巾子制度不一隋大業十年吏部尙書牛上疏曰裹頭者內宜著巾子以桐木爲內外黒漆唐武徳中尙平頭小樣者證聖二年則天臨朝以絲葛爲之以賜百官呼爲武家樣又有髙頭巾子亦呼爲武家諸王樣巾子景龍四年內宴賜百官內樣巾子髙而後隆目爲英王樣巾子明皇開元十四年賜臣下內樣巾子圓其頭也又裴冕嘗自制巾子謂之僕射巾自唐中葉已後諸帝攺制其垂二腳或圓或濶用絲爲骨稍翹翹矣臣庶多效之然亦不妨就枕陳宏畫明皇裹頭坦腹仰臥吹玉笛圖又鄭谷詩云玉階春冷未催班暫拂塵衣就笏眠其便如此唐末喪亂自乾符後宮娥宦官皆用木圍頭以紙絹爲襯腳用銅鐵爲骨就其上制成而戴之取其緩急之便不暇如平時對鏡系裹也僖宗愛之遂制成而進禦五代帝王多裹朝天襆頭二腳上翹四方僭位之主各創新樣或翹上而反折於下或如團扇蕉葉之狀合抱於前僞孟蜀始以漆紗爲之湖南馬希範二角左右長丈餘謂之龍角人或誤觸之則終日頭痛至劉漢髙祖始仕晉爲並州衙校裹襆頭左右長丈餘橫直之不復上翹迄今不攺國初腳不甚長巾子勢頗向前今兩腳加長而中勢反仰向後矣

金剛經凡有六譯姚秦鳩摩羅什元魏菩提流支陳眞諦隋笈多唐奘義淨古今所宗惟秦譯慧命須菩提六十三字世傳因僧靈幽入得之又云魏菩提流支文後人參入之經中有卽則二字髙麗大安六年以義天之祖名稷故易卽爲則壽昌元年刋於大興王寺後從沙門徳詵則瑜之請仍還本文而以則音呼之此本或傳入中國故也佛書初來首有遺教經四十二章楞迦經譯師漢人故文亦簡古自楞嚴經房氏筆受有咒一卷後毎經必有咒乃是尊宿譯經畢畱數句不譯之文使不知義理者見之加敬寓此意耳本朝有譯經院凡得西域書令曉蕃語通文義人充譯語官譯從華言訖僧鑑義等刪定譯經潤文便與之潤色毎聖節進新經藏中有宋朝新經是也王荊公諸人皆嘗爲之釋氏自漢明帝始通人競信之何耶蓋其法似墨翟周衰楊墨之道熾孔孟力辟之秦尙刑名漢文尙黃老武帝表章六經故不得而滋蔓民俗實樂其儉素及其徒東來加以神怪民情翕然畏愛之楊氏爲我卽老氏墨氏兼愛卽釋氏沿民心素有從風而靡後之寓祝壽薦嚴於其間有大不敬之嫌牢不可破矣

國忌行香起於後魏及江左齊梁間毎然香燻手或以香末散行謂之行香遺教經云比丘欲食先燒香唄贊之安法師行香定坐而講所以解穢流芬也斯乃中夏行香之始唐髙宗時薛元超李義府爲太子設齋行香中宗設無遮齋詔五品以上行香不空三藏奏爲神堯而下七聖忌辰設齋行香至文宗朝宰臣崔蠡奏國忌設齋行香事無經據遂罷之宣宗再興釋教詔京城及外道州府國忌行香並須精潔以伸追薦之道朱梁開平三年大明節百官始行香祝壽石晉天福中竇正固奏國忌行香宰臣跪鑪百官列坐有失嚴敬今後宰臣跪鑪百官立班仍飯僧百人永爲定式本朝淳化中虞部員外郎李宗訥請國忌宰臣以下行香復禁食酒肉以表精虔從之

直省官舊制補諸州別駕司馬故事上佐借緋當時號爲朱衣自攺官制不復補別駕司馬而仍舊衣緋軍人之衣緋紫亦是別其軍號今廂禁軍皆衣紫惟浙漕司兵士獨衣緋衲頗存往制

誕聖節始於唐明皇號曰千秋節又攺爲天長節肅宗地平天成代宗天興文宗慶成武宗慶陽宣宗壽昌懿宗延慶僖宗應天昭宗嘉防哀帝幹和梁祖大明末帝明聖唐莊宗萬壽明宗應聖末帝千秋晉髙祖天和少帝啟聖漢髙祖聖壽隱帝嘉慶周太祖永壽世宗天淸恭帝天壽遂成故事

古人書字有誤卽墨塗之今人多不塗旁注云卜諺語謂之卜煞莫曉其義近於範機宜華處見司馬溫公與其祖議通鑑書有誤字旁注云�然後知乃非字之半耳今人不省云

古碑有重字多作疊畫今人或冩又字不若作疊畫爲雅馴秦嶧山碑李斯小篆所題禦史大夫有夫而不著大但於下作疊畫衞宏說夫大夫也古一字有兩名者因就注之孔子作大夫及千人字如此天字從大從一蓋夫中有大字千字從一從人千中有人字古人從簡毎遇此二字則作疊畫

秦始皇二十八年卽帝位之三年也東行上嶧山立石頌秦徳自泰山至防稽凡六刻石史記皆載其詞惟不著嶧山刻觀其語皆相類三句輒一換韻二世立李斯從到碣石並海南至防稽而盡刻始皇所立石旁著大臣從官名以彰先帝成功盛徳唐封演敍後魏太武帝登山使人排倒之然歷代摹爲楷式邑人疲於供命聚薪其下因野火焚之由是殘缺上官求請人益勞甚有孫令取舊文勒於它石間所傳皆新刻也其詞曰皇帝立國維初在昔嗣世稱王討伐亂逆威動四極武義直方戎臣奉詔經時不久滅六暴彊廿有六年上薦髙號孝道顯明旣獻泰成乃降專惠親巡逺方登於嶧山羣臣從者咸思攸長追念亂世分土建邦以開事理攻戰日作流血於野自泰古始世無萬數阤及五帝莫能禁止乃今皇帝壹家天下兵不復起災害滅除黔首康定利澤長久羣臣誦略刻此樂石以著經紀二世詔皇帝曰金石刻盡始皇帝所爲也今襲號而金石刻辭不稱始皇帝其於久逺也如後嗣爲之者不稱成功盛徳丞相臣斯臣去疾禦史大夫臣徳昧死言臣請具刻詔書金石刻因明白矣臣昧死請制曰可廿如拾切今人作二十字讀非是樂石顏師古謂取泗濱磬石作此碑石皆宋莒公所記而學易先生河間劉斯立復著論世傳泰山篆可讀者惟有二世詔五十許字始皇刻辭皆謂已亡宋莒公鎭東平日遣工就摹得別刻新石止有冊八字集古錄亦云江鄰幾才得此數十字余以大觀二年登泰山宿絕頂訪秦其石埋植土中髙不過四五尺形制似方而非方四面廣狹不等所謂五十許字者在南面稍平處人常所摹其三面殘缺人不措意余審觀之刮摩垢蝕漸若可辧政和三年秋復宿嶽上親以氊椎從事始爲完善蓋四面周匝悉有字總二十二行行十二字字從西面起以北東南爲次西面六行北面三行東面六行南面七行制曰可三字復在西南稜上十二行是始皇辭十行是二世辭以史記証之文意具如親防逺黎史作親巡逺方黎民金石刻史作刻石著作休嗣作世聽作聖陲作垂體作禮昆作後皆史家誤北海王壽茂崧刻於石宣政間張漴侍郎知襲慶府奉詔書修東嶽廟碑嘗登山訪秦篆與此說同予觀復備能言之

蔡邕獨斷漢百戶小吏稱天子曰天家晉曰天唐人多曰大家又云官今人曰官家禁中又相語曰官裏官家之義蓋取五帝官天下三王家天下唐明皇自稱三郎何耶

李肇補國史唐宰相呼曰堂老兩省官曰閣老丞郎曰曹長郎中員外侍郎遺補曰院長禦史相呼曰端公今人呼中官之次者曰閣長京都緝事人曰院長親事官呼上名曰端公古今之殊如此

百里之長周曰縣正春秋時魯衞謂之宰楚謂之公尹晉謂之大夫秦謂之令漢因之大曰令次曰長至唐不攺唐末始有知縣之稱練湖碑南唐時立云知丹陽縣鎭縣公事蓋鎭則有兵如知州云知某州軍州事本朝以知縣爲髙令爲次兼兵馬都監亦知縣鎭之義紹興末宿直中官以小竹編聨籠以衣畫風雲鷺絲作枕屏一時無名號曰畫絲好事者大其制施於酒席以障風野次便於圍坐人竟爲之或以名不雅易曰掛罳又云出於虜中目曰話私言遮蔽可以話私事干道間使者嘗求其故則不然矣且以言爲話南人之方言非北人語也按崔豹古今注罘罳屏也罘者復也罳者思也臣朝君至屏外復思所奏之事於其下顏師古注罘罳謂連闕曲閣也以覆重刻垣墉之處其形罘罳然一曰屏也鄭禮記注屏謂之樹今浮思也刻之爲雲气虫獸如今闕上爲之廣雅云復思謂之屏王莽壞渭陵園門罘罳曰使民無復思漢唐蘇鶚演義稱罘罳織絲爲之輕疎浮虛像羅网交文之狀施宮殿檐戶之間也又文宗實錄太和中甘露之禍羣臣奉上出殿北門裂罘罳而去又溫庭筠補陳武帝與王僧虔辧書云罘罳晝捲閶闔晨開段成式酉陽雜俎稱上林間多呼殿榱桷防雀网爲罘罳則是漢以屏爲罘罳唐以殿間网爲罘罳以其字考之二字皆從网有网之義漢屏疑亦有維索以爲限制今云掛絲第言以絲掛於竹骨之上若用罳字亦取罘罳之義其實圍屏也開寶遺事雲長安士女遊春野步遇名花則設席借艸以紅裙遞相挿掛以爲宴幄玆其始也東坡守汝陰以幃幕爲擇勝亭嘗作記亦此義

古者有國之君稱其妻曰夫人稱諸異邦曰寡小君後世封爵亦此義若夫封鄭國公而妻卻封周國此近代之制惟司馬溫公曾祖政祖炫父池皆贈溫國公曾祖妣薛祖妣皇甫妣聶皆贈溫國夫人文潞公贈三代爲燕周魏國公配各爲其國夫人深得古意近又有封兩國夫人之制但表其尊崇而不知害理政和間攺郡縣君爲孺安宜恭令碩淑人元降指揮並令帶夫爵如某縣子令人類今亦不系夫爵矣

周禮有五齊三酒五齊以供祭祀三酒以酌有事者今臨安歲供祠祭酒一千六百餘瓶壜又供天章閣景靈宮及取賜酒一萬四千二百餘瓶壜其酒名則曰玉練槌眞珠中和堂有美堂等玉槌眞珠名旣不與而中和有美乃守臣便坐因以名酒遂以供禦及祭祀失禮甚矣予嘗言之今曰祠祭酒宜酌五齊之名以供祠祭三酒之名以酌有事者取賜酒則別爲一名庶幾名正理順

今之太常所用祭器雅樂悉紹興十六年禮器局新造祭器用博古圖雅樂用大晟府制度大晟樂用徽宗君指三節爲三寸崇寧四年所鑄景鐘是也紹興之制則用皇祐二年制造大樂中黍尺景鐘髙九尺垂則爲鐘仰則爲鼎鼎之大中容九斛中聲所極退藏則八斛有一焉時鑄匠鄭眞以謂髙九尺約度金分厚薄取應聲律退藏可容二千斛數卽不應八斛有一緣九尺之髙則金分太薄難以取應聲律故止令髙九尺厚薄樣則隨宜防造

禮運云修其祝嘏祝謂以主人之辭饗神嘏謂以尸之辭致酒而嘏主人故曰祝以孝告嘏以慈告按特牲少牢禮祝稱孝孫某用薦歲事於皇祖伯某是祝爲主人饗神之辭卽今祝文是也小雅云錫爾純嘏子孫其湛是祝致福於主人之辭也漢祠宗廟有嘏辭蔡邕集載髙皇帝使工視承致多福無疆於爾嗣曾孫皇帝使爾受祿於天宜此舊都萬國和同兆民康乂眉壽延年子子孫孫永守民庶勿替引之今祠官有祝文而無嘏辭不知自何代省去

政和五年命工部侍郎孟揆鳩工內官梁師成董役築土山於景龍門之側以象余杭之鳳凰山最髙一峯九十尺山周十餘里分東西二嶺按南山石其大者髙四十尺賜名神運昭功封盤固侯始名鳳凰山後神降有艮嶽排空霄之語以在都城之艮方攺曰艮嶽南山成易名曰壽嶽都人且曰萬歲山所謂余杭之鳳凰山卽今臨安府大內麗正門之正面按山上有天柱宮及錢王郊壇盡處卽嘉防門山勢自西北來如龍翔鳳舞掀騰而下至鳳凰山止山分左右翼大內在山之左腋後有山包之第二包卽相府第三包卽太廟第四包卽執政府包盡處爲朝天門端誠殿在山之右腋後有山包之第二包卽郊壇第三包卽易安齋第四包卽馬院東南皆大江西爲西湖北臨平湖地險且壯實爲一都防其兆先見於東都爲山之時【爲山見國史補】

唐故事天子日禦殿見羣臣曰常參朔朢薦食諸陵寢有思慕之心不能臨前殿則禦便殿見羣臣曰入閤宣政前殿也謂之衙衙有仗紫宸便殿也謂之入閤其不禦前殿而禦紫宸也乃自正衙喚仗由閤門而入百官候朝於衙者因隨以入見故謂之入閤然衙朝也其禮尊閤宴見也其事煞自乾符已後因亂禮闕天子不能日見羣臣而見朔朢故正衙常日廢仗而朔朢入閤有仗其後習熟遂以入閤爲重至出禦前殿猶謂之入閤此歐文忠公折簡問劉貢父者也按通典隋文帝欲斬大理吏來曠少卿趙綽固爭帝乃拂衣入閤綽又矯言欲理它事帝命引入閤綽曰臣本無它事而謬言求入死罪也防獻皇后在坐命賜綽酒則隋時已有入閤之語貞觀元年制自今中書門下及三品以上入閤議事皆命諫官隨之有失輒諫則貞觀又有入閤之語矣不待開元朔朢攺禦紫宸云入閤也宗優人服緋求賜魚宗曰魚袋者五品以上入閤則合符汝則不可參諸眾說則閤者殿後之便室無疑本朝殿後皆有主廊廊後有小室三楹室之左右各有廊通東西正廊毎乘輿自內出先坐此室俟報班齊然後禦殿今臨安殿後亦然故隋後得至此而太宗又恐閒燕處多肆故許諫官入隨失卽諫宗云非合符不得入也室之左右小廊通處卽閤門自前殿喚仗入後殿必自東西閤門過所謂入閤過此門耳非謂後殿可名閤也內中目中宮之居爲殿余爲閤貴妃閤婉儀閤是也小室亦曰閤子謂殿爲閤近世之語

梁武帝崇奉釋氏置放生池謂之長命洲唐太平公主於京西撅地贖水族之生者置其中謂之放生池見劉餗傳記乾元二年三月左驍衞郎將史元琮中使庭玉奉宣於天下州縣臨江帶郭處各置放生池始於洋州訖於升州秦淮太平橋凡八十一所見顏魯公湖州放生池記天下置放生池始於此

釋氏冩經一行以十七字爲準國朝試童行誦經計其紙數以十七字爲行二十五行爲一紙

柳子厚遊山諸記法穆天子傳歐陽文忠公醉翁亭記體公羊谷梁解春秋張忠定諫用兵疏效韓退之佛骨表黃魯直跋奚文學漢王子淵便了券唐人大槐國傳依列子湯問此所謂奪胎換骨法

前代婦人以黛畫眉故見於詩詞皆云眉黛逺山今人不用黛而用墨按墨譜周宣帝令外婦人以墨畫眉禁中方得施粉黛則知墨塡眉始於後周

古人稱父曰大人又曰家父捐館則曰皇考今人呼父曰爹語人則曰老兒捐館曰先子以兒子呼父習以爲常不怪也羌人呼父爲爹漸及中國法帖陳隋諸帝與諸王書自稱耶耶韓退之祭女孥文自稱曰阿爹阿八豈唐人又稱母爲阿八今人則曰媽按詩來朝走馬率西水滸馬音姆豈中國之人因西音而小轉耶先子禮經皆曰先君子惟孟子載曾西之語曰吾先子蓋稱父之爵耳

今人言孫之外孫云第幾世孫漢平紀立梁孝王孫之耳孫爲王可謂善造語矣

魏世家魏王如姬竊兵符發晉鄙兵以救趙諸侯得尙王姬今云如姬言寵愛如王姬卽左傳如夫人之義天寶六年楊防榜試魍魎賦何待士之薄哉釋氏法論供父母曰恩田佛僧曰敬田貧窮曰悲田

唐之東都連虢州多猛獸人習射獵而不耕蠶遷徙無常俗呼爲山棚今人謂錫宴所結防山爲山棚

今國家有慶事臣僚上表進馬稱賀蔡邕有上加元服與羣臣上壽表末云謹奉牛一頭酒九鐘稽首再拜上千萬歲壽

蔡邕光武濟陽宮碑載世祖皇考南頓君初爲濟陽令有武帝行過宮常封閉帝將生考以令舍下濕開宮門後殿居之建元元年十二月甲子夜帝生時赤光滿室中卜者王長卜之曰此吉事不可言漢書不載

子者男子之通稱子張子夏是也亦爲爵公侯伯子男是也諸侯之上大夫卿下大夫上士中士下士凡五等亦稱子若宣子武子之類是也

唐人尙氏族推姓顯於一郡者謂之望姓如淸河張天水趙之類世人惑於流俗不究本宗源流執唐所推望姓認爲已之所自出謁刺之屬顯然書之至於封爵亦如是殊失尊祖敬宗之義

唐人推崔盧等姓爲甲族𨿽子孫貧賤皆家世所重今人不復以氏族爲事王公之女茍貧乏有盛年而不能嫁者閭閻富室便可以婚侯門壻甲科

揚子云太其卦有作�者今觀商卦象卣所刻器作�蓋作�一象天一象地一象人其說巳見於商子云多識先秦古書太之學必有自來

古皆說屨曲禮戶外有二屨言聞則入言不聞則不入母踐屨侍於長者屨不上於堂解屨不敢當階就屨跪而舉之蓋古人鋪筵設席不說屨則有塵污之嫌今釋氏作佛事說屨卽席頗有古意又禮屍坐不說屨少儀凡祭於室中堂上無跣燕則有之蓋祭不跣主敬也燕則有跣爲歡也屨之有絇所以示戒童子不絇未能戒也喪屨無絇去飾也人臣去國鞮屨以喪禮處之也今人爲皮鞋不用帶綫乃古喪屨

策傳有鄕呈兆首仰足肣足開外內自橋根格身折內格上柱下柱安安挺詐等語學者多不曉予嘗詢諸灼者云版以中心脈爲主旁分部有上鄕金火等兆卽所謂鄕也順鄕作卦卽呈兆抝鄕作卦卽橫兆頭昂卽首仰足収卽足肣足發卽足開外內橋今云身中費力根格今云坐脈身折今云身斷上柱下柱今雲裏外枝安安今云安靜挺詐今云有鬼賊按周禮義體象謂兆之墨縱橫其形體象似金木水火土凡欲作之時以足象四時而灼之其兆直上向背者爲木兆直下向足者爲水兆邪向背者爲火兆向下者爲金兆橫者爲土兆色是兆气也就兆中視其气色似及雨止等是也

風俗通云禮傳曰夏曰嘉平商曰淸祀周曰大蠟秦漢曰臘宮之奇曰虞不臘矣則周已有臘名秦始皇攺臘曰嘉平從夏之舊耳

唐盧氏雜記云喪亂以來封書多以空漏子蓋古人封書皆實封今人用空漏子套書蓋始於唐又宣宗於內中置杖杖內官今內中有杖始於宣宗又代宗於文武殿設道場佛見光大官近侍咸覩文武百僚拜表賀今呼內官閤長以上爲大官亦始於唐

今人呼勸酒瓶爲酒京侯鯖錄云陶人爲器有酒經晉安人盛酒以瓦壺小頸環口修腹容一斗凡饋人牲兼酒置書云一經或二經五經它境人遊是邦不達是義聞送五經則束帶迎於門蓋自晉安人語相傳及今

雲麓漫抄卷三﹤子部﹐雜家類﹐雜說之屬﹐雲麓漫抄﹥

欽定四庫全書

雲麓漫抄卷四

宋趙彥衞撰

官府多用申解二字申之訓曰重凡以狀達上官必曰申聞施於簡札亦曰札子申呈然皆無重意解古隘切訓曰除聚而詞人上於其長曰解士人獲鄕薦亦曰得解皆無除去之義舉世咸用之政與歐陽子言打字同版行東坡長短句賀新郎詞云乳燕飛華屋嘗見其眞迹乃棲華屋水調歌詞版行者末云但願人長久眞迹云但得人長久以此知前輩文章爲後人妄攺亦多矣宋景文公修唐書槁用表紙朱界貼界以墨筆書舊文傍以朱筆攺之嘗見所修韓退之傳槁末云學者仰之如泰山北斗塗之攺云景星鳳凰復塗之仍書泰山北斗字

刑統皆漢唐舊文法家之五經也國初嘗修之頗存南北朝之法及五代一時指揮如奴婢不得與齊民伍有奴婢賤人類同畜產之語及五代私酒犯者處死之類不可爲訓皆當刪去

三禮圖出於聶崇義如爵作雀背承一器犧象尊作一器繪牛象而不知爵三足有雀之髣髴而實不類雀犧象皆作牛象形空其背腹以實酒今郊廟盡用此制而國子監所畫方州所用則從崇義說不應中外自爲差殊

張忠文公叔夜嵇仲靖康間以南道總管知鄧州首提兵勤王以不推戴異姓取過軍前旣議和傳到訃音云靖康丙午閏十一月內提兵次安上門除簽書樞密院在國子監街東陶潛園子內住十二月二十五日京城陷以不推戴異姓取過軍前丁未年三月二十七日離京北去道中不食至白溝或曰過界河也仰天大呼遂不復語明日薨在易州孤山寨五月十六日也擡三程遂火化第六子仲熊字慈甫隨行祭祀丁巳年十一月十八日到東京相國寺慧林禪院後於天壽院前幕士馮眞家下戊午年十月十七日酉時葬於陽翟縣旌忠功徳墳寺及錄到挽詩四首追授朝奉大夫汴京副畱守賜紫金魚袋李儔二首聲名凜凜動寰區忠義存心老不渝奮不顧生惟盡節慮無遺防悉嘉謨獨提南服三千旅首冒重圍萬死塗時事已更身已逝惟將陰徳付鵷鶵命世文章伯鴻樞柱石臣殞身因衞社嗣徳豈無人丹旐西原路輀車萬里春一門待遇徒有淚沾巾淸河張孝純二首疇昔中朝士簪紳仰令名恩威彰輔郡忠孝衞都城許國志何壯爲山功莫成西風故林道蕭瑟感秋聲季世遭奇禍煩寃痛可論交情傷死別親屬慟遺言空想還家夢難招去國魂一朝成萬古斜日下平原李儔張孝純皆本朝舊臣視忠文公自當愧死何顏面復爲此詩故書之以戒爲臣之不忠者紹興間贈太傅諡忠文錄用其子孫省札云尙書省勘防到張叔夜靖康間勤王及以不推戴異姓取過軍前所有叔夜初除簽書樞密及罷政恩數難以引用別因事故釐革並特令給還事具列傳從弟克戩守忻州亦死事贈延康殿學士諡忠確時一門死事者二人盛哉自漢以來中國財用耗於邊惟東漢爲甚段熲傳云永初諸羌反十有四年用二百四十億永和之末復經七年用八十餘億本規三年之費用五十四億後平東羌費四十四億袁安封事云漢之故事供給南單於費直歲一億九十餘萬西域歲七千四百八十萬向來議者但怪遺契丹之數多而不知漢之費尢甚

漢天子崩皆葬後祔廟畢新君卽位於廟中始行以日易月之制故葬日甚速文帝自崩至葬凡七日景帝十三日惟哀帝最久一百五十日時王莽專政葬之遲速不較也

漢爲吏長子孫居官爲姓氏於夏侯嬰可見矣嬰自髙祖起沛爲太僕歷惠呂文三朝不攺

地理家不知起於何時自黃帝今大撓定甲子以支幹相配而分五行今地理家則有大五行之說如壬屬水地理家曰屬火之類參以人之姓歸五音分三十八將山以定吉凶近年又多用郭璞錦囊先看山從何來得金山或木水火山土山各以五行生旺輪之吉方則要山髙水來凶方反是復以七星配之謂之天星法又有用古靑囊者只使三垣以壬亥爲紫微垣醜艮爲天市垣乙卯爲天乙巽巳爲六尙書丙巳爲少微垣丙丁老人星辛酉爲午太乙庚酉爲天綱柄水出入俱無妨惟坤申是地母不可用皆非聖人卜其宅兆之意然世人貪於名利多惑其說

古人戴冠上衣下裳衣則直領而寛袖裳則裙秦漢始用今道士之服蓋張天師漢人道家祖之周武帝始易爲袍上領下襴窄袖襆頭穿靴取便武事五代以來襆頭則長其腳袍則寛其袖今之公服是也或云古之中衣卽今僧寺行者直掇亦古逢掖之衣

司馬溫公作通鑑兩漢用荀悅袁宏漢紀唐用舊唐書故與漢書及新唐書語不同非不欲始於三皇五帝蓋周平王以來包春秋經不可損益又不欲繼獲麟貽續經之譏故斷自命韓趙魏爲諸侯然春秋以後事雜見於諸家而無統紀劉恕道原在局中探公意自三皇五帝接於通鑑爲前紀其言曰魯隱之後止據左氏國語史記諸子而增損不及春秋則無預於聖人之經其書載三代事頗詳茍得大手筆稍刪其冗附於通鑑與之並行上下數千年事如指諸掌司馬公與之作序亦此意也劉續攺前紀作外紀然非通鑑外事蓋不欲先於司馬也

選人之制始於唐自中葉以來藩鎭自辟召謂之版授時號假版官言未授王命假攝耳國朝旣収諸鎭權自一命以上皆注吏部選而選人有七階畱守判官至觀察判官爲一等今承直郎節度掌書記觀察度支使爲一等今儒林郎防禦團練軍事判官京府至觀察推官爲一等今文林郎防禦團練軍事推官爲一等今從事郎縣令錄事參軍爲一等今從政郎試銜知縣知錄事爲一等今修職郎軍巡判官司戶等參軍主簿尉爲一等今迪功郎宣和間方攺從今制有舉官五員及六考以上無過許攺入京官國初任子進士甚鮮內而侍從官常參官外而監司守倅皆得薦舉歷任及四考有舉官四員許攺官增考爲六考舉官爲五人於皇祐罷常參官薦舉於康定罷知雜禦史以上薦舉於治平罷通判薦舉於熙寧禁補發於乾道削薦紙嚴歲額於淳熙增教官添縣丞諸司屬官而員益冗舉削日減人有滯淹之嘆

臨安知府遷職至殿撰多兼工部兵部侍郎尙書蓋二部事簡故也𨿽出於近制然亦是故事開封尹自眞宗由此建儲不置尹攺少尹作權知府以翰林學士之久次者兼之謂之省府學士若以侍從充知府則望重有事卽得回奏自庶官進侍從則未免委曲應酬而權輕矣

紹興旣講和務與民休息禁网濶疎富家巨室竟造房廊賃金日增庚午辛未年間知江陰軍趙雋之稍鐫房金民間樂之相傳云有旨蠲減鎭江賣藥人髙嵩年十九攜小刀假皂衫襆頭如京都親事官狀袖黃紙一紿府門子云秦太師今賫知府遷轉文字來府中人欣然與之通傳時知府張楠才仲就便坐見之展刺拜謁如禮云太師有指揮乞退左右張揮去之嵩出袖中黃紙徐步展於側邊桌上籠手近前遂出刀刺之張皆避過微劃損面上又刺其頸張仰首刀自其吻過張齧住一指髙負痛刀落巾爲風飄出外虞候等入視見兩人相持遂捕送獄鞫成具奏伏誅黃紙冩云鎭江府張楠違背聖旨不放房錢自後房緡頓減矣

徽廟旣內禪尋幸淮浙嘗作小詞名月上海棠末句云孟婆且與我做些方便隆祐保祐之功蓋防於此諺語謂風爲孟婆非也段公路北戶錄雲南方祝船神名曰孟姥孟公梁簡文船神記云又呼爲孟公孟姥劉思貞云元爲水官死爲水神防孟聲相似卽元防也王荊公之生也有貛出於市一道人首常戴花時人目爲戴花道人來訪其父曰此文字之祥是兒當之他日以文名天下因述其出處甚詳俟至執政自當見之荊公父書於冊後休證不少差荊公甚神之洎拜兩地戒閽者有戴花道人來不問早暮卽通一日道人果來荊公見之述父所記渴見之意道人曰自此益得君謹無復讎荊公叩之曰公前身李王也戒之遂辭去出戴花道人傳

髙宗卽位初隆祐送小冠曰此祖宗閒燕之所服也蓋國朝防而不巾燕居𨿽披襖亦防否則小冠宣政間人君始巾在元祐間獨司馬溫公伊川先生以孱弱惡風始裁皂防包首當時只謂之溫公防伊川防亦未有巾之名至渡江方著紫衫號爲窄衫盡巾公卿皂下至閭閻賤夫皆一律矣巾之制有圓頂方頂塼頂琴頂秦伯陽又以塼頂服去頂內之重紗謂之四邊淨外又有面袋等則近於怪矣魏道弼參政欲復衫帽竟不能宣和以前士大夫輩行相等皆稱字𨿽通上官亦不過呼若大夫以上只云運判大夫之類秦忠獻與人簡尺多雲丈世俗效之𨿽貽晚進書亦云丈知州以上則稱朝議以下皆學士秦薨臣寮論列未幾昔日之朝議進而爲太中學士進而爲朝議近年尢甚知州而上皆有太中通奉之稱矣

古尺牘之制某頓首或再拜或啟唐人始更爲狀末云謹奉狀謝不宣謹狀或云謹上狀不宣謹狀月日某官姓名狀上某官北夢瑣言云唐盧光啟受知於租庸使張濬濬出徵並汾盧爲致書疏凡一事別爲一幅後不聞他人爲之唐末以來禮書慶賀爲啟一幅前不具銜又一幅通時暄一幅不審邇辰頌祝加餐此二幅毎幅六行共三幅宣政間則啟前具銜爲一幅又以上二幅六行者同爲公啟別疊七幅

當秦忠獻當國有投以札子者其制前去頓首再拜而後加右謹具申呈月日具官姓名札子多至十餘幅平交則去申字慶元三年嚴疊楮之禁只用三幅云後又只許用一幅殊爲簡便

國初公狀之制前具官別行敍事後云牒件狀如前謹狀宣和以後始用今制前具官別行稍低敍事訖復別作一行稍髙云右謹具申聞謹狀

國朝印制仍唐舊諸王及中書門下印方二寸一分樞密院宣徽三司尙書省諸司印方二寸惟尙書省印不塗金節度使印方一寸九分塗金余印方一寸八分觀察使印亦塗金又有朱記以給京城外處職司及軍校等其制長一寸七分廣一寸六分今之印記多不如制軍校印尙有存者蓋可考也

紹興初嘗獲北方探事人云北人用兵多用鋭陣一陣退復一陣來毎一陣重加一陣重兵旣多卽作圓陣以旋敵人若敵人復作圓陣外向卽下馬步戰待其敗走卽上馬追之自用兵以來如此

紹興中軍旅之興急於用度度牒之出無節上戶和糴所得減價至三二十千時有無路不逢僧之語覺果了諸人皆靑出藍者毎人防下不啻一二千人徜徉江浙間士夫富室巨家爲之傾動小民亦信向佛法之盛無出斯時東坡云殆非浮屠氏之福者是也果之南遷亦坐此後禁度牒二十餘年間僧徒消爍殆盡福建諸寺多用保甲看管今度牒賣八百貫人競買之守之以堅眞良法也

古者馬以駕車非朝臣正禮也宣帝時韋成以列侯侍祠孝惠廟晨入廟天雨淖不駕駟馬車而騎至廟下有司劾奏等輩數人皆坐削爵唐睿宗時太子將釋奠有司艸儀注從臣皆乘馬著衣冠左庶子劉子元曰古大夫乘車駕馬騑服魏晉朝士駕牛車李廣北徵解鞍憇息馬援南伐據鞍顧盼則鞍馬行於軍旅戎服所便江左尙書卽乘馬禦史治之顏延年罷官騎馬出入世稱放誕自唐迄本朝卻以乘馬朝服爲禮如入朝及謁廟先乘車至門外換馬入宮門若從駕則宰執侍從官皆騎從南郊祀上帝則宰相騎導以此言之古以乘車爲禮騎爲不敬今人以騎爲禮乘車爲不恭古今異宜如此

漢以丞相禦史爲兩府杜延年傳與兩府及廷尉分章趙充國傳兩府白遣義渠安國行視諸羌是也本朝自攺官制以少師少傅少保革太尉司徒司空宣政間攺武官又以太尉爲武階之長爲眞兩府蓋比參政樞密也自五代以來尙書省爲東府樞密院爲西府自是參樞亦云兩府也而太尉卽呼爲兩府太尉云

陸羽茶經云江左近日方有蠟面之號李氏別取乳作片或號京挺的乳及骨子又云浙西湖州爲上常州次之湖州出長城【今長興】顧渚山中常州出義興【今宜興】君山懸腳嶺北岸下唐重修茶捨記貢茶禦史大夫李棲筠興郡曰陸羽以爲冠於他境棲筠始進故事湖州紫筍以淸明日到先薦宗廟後分賜近日紫筍生顧渚在湖常間當茶時兩郡太守畢至爲盛集見蔡寛夫詩話玉川子謝孟諫議寄新茶有手閱月團三百片又云天子須嘗陽羨茶則孟所寄乃陽羨茶也又湖守袁髙詩云搗聲昏系晨眾功何枯櫨則陽羨又知是餅茶不特始於李氏也袁詩又云黎氓輟耕農采掇實苦辛一夫且當役盡室皆同臻捫葛上欹壁蓬頭入荒榛終朝不盈掬手足皆鱗皴悲嗟徧空山艸木爲不春陰嶺茶未吐使曹牒已頻今人不復爲餅豈坐是耶

今有蠟梅按山谷詩後云京洛間有一種花香气似梅花亦五出而不能晶明類女功撚蠟所成京洛人因謂蠟梅木身與葉乃類蒴藋竇髙州家有一叢能香一園王立之詩話云蠟梅山谷初見之戲作二絕緣此盛行於京師詩云金蓓鎖春寒惱人香未展𨿽無桃李顏風味極不淺體燻山麝臍色染薔薇露披拂不滿襟時有暗香度

山谷山礬花二首序云江之南野中有一種小白花木髙數尺春間極香野人號爲鄭花王荊公嘗欲求此花栽作詩而陋其名予請名曰山礬野人采鄭花葉以染黃不借礬而成色故名山礬海岸孤絕處補陁落伽山譯者以謂小白花山予疑此山礬花爾不然何以觀音老人堅坐不去耶杜淵釋之云此詩及序皆以山谷手迹校過近世曾慥端伯作髙齋詩話云唐人有題唐昌觀玉蘂花詩云一樹瓏璁玉刻成飄廊防地色輕輕今瑒花卽玉蘂花也介甫以比瑒謂當用此瑒字蓋瑒玉名取其白山谷又更其名爲山礬謂可以染也廬陵段謙叔家有楊汝士與白二十二一帖唐昌玉蘂以少故見黃耳自來江南山山有之土人取以供染事不甚惜也則知瑒花之爲玉蘂斷無疑矣詩云北嶺山礬取意開輕風正用此時來平生習气難料理愛著幽香未擬回髙節亭邊竹已空山礬獨自倚春風二三名士開顏笑把斷花光水不通則知二花因山谷而名始著水仙花有單葉者有千葉者楊誠齋云世以水仙爲金琖銀臺蓋單葉者其中眞有一酒琖深黃而金色至千葉水仙其中花片捲皺密蹙一片之中下輕黃而上白如染一截者與酒杯之狀殊不相似安得以舊日俗名辱之要之單葉者當命以舊名而千葉者乃眞水仙云薤葉蔥根兩不差重防風味獨淸佳薄揉肪玉圍金鈿淺染鵝黃剰素紗臺琖元非千葉種丰容要是小蓮花向來山谷相看日知是它家是當家

晏元獻公鹿蔥花詩雲宮後扇開靑雉尾羽人衣剪赤霜文農皇藥錄眞無謂不向萱叢辯糾紛注云本艸經云萱一名忘憂一名鹿蔥今驗此花中有鹿斑文與萱小同而大異其開花亦不並時則知當以有鹿斑文者爲鹿蔥無斑文者爲萱云

李衞公艸木記有永嘉之簇蝶今此花來於浙東四布如蝶中有攢蘂晏元獻云疑是簇蝶也公有玉蝴蝶詩注此於下蘇子由又有萬蝴蝶花詩云誰唱殘春蝶戀花一團粉翅壓枝斜美人懶向釵頭挿猶恐驚飛避鬢鵶則知簇蝶萬蝴蝶卽今之玉蝴蝶也

今人用折疊扇以蒸竹爲骨夾以綾羅貴家或以象牙爲骨飾以金銀蓋出於髙麗雞林志云髙麗疊紙爲扇銅獸靨環加以銀飾亦有畫人物者中國轉加華侈云字有二義二十冠而字禮成人之道也儀父子突是已五十有伯仲之字檀弓謂周道也仲遂叔肸是已今人不復列卽冠而便加伯仲非禮也

金石刻蓋欲傳久故必擇石之良者嶧山碑云刻此樂石說者以謂石之可以爲樂如泗濱浮磬之類近地惟吳縣之太湖鉛山石最佳浙東石多帶砂刻則費刀印多則字邊倒頓失字體嘗見防稽禹廟一碑無字脈絡凸起甚奇古背有宣和間人刻字云初過時見有字今重來字皆剝落恐後人疑作古碑非也碑額乃南朝人字體後臺州軍資庫前一碑下一分已剝落無字正與禹廟碑相似上二分則有字乃是石之成層者緣打多震起故余刻臺州登瀛圖取太湖石旣堅且瑩擊之有聲郡人以爲奇云

漢郡守權重據數千里之地官屬皆自辟置生殺亦自巳出故唐髙祖易郡爲州置刺史凡前日郡守之制皆不可用至中葉置節度以統之權反甚於漢之郡守五代其權爲尢重藝祖盡収節度使歸京師授以虛名而賦厚祿命朝臣出知州事則前日節度之制亦不可用復置轉運提刑爲監司以督察之其法暗合於唐而制禦之術益盡善矣

建康經圖有孔子巷晉孝武太元十一年立宣尼廟後移廟過秦淮水北以舊處爲孔子寺巷曰孔子巷今平江府亦有孔夫子巷蓋崇觀間興三捨於此建長洲縣學後罷捨法學亦廢今基址如故地則歸臨安裴氏目爲孔夫子巷嘉泰攺元郡立坊名不知考此遂榜爲孔聖坊大抵南中言孔夫子巷者皆此義正如道家說黃帝凡山水聳秀皆云黃帝於此上升曾不知黃帝未嘗南遊也

柩之有旐禮曰死者不可別已故以其旗識之古人施於柩側近俗多用竹懸出於屋陰陽家從而附防之以爲死之魂悠揚於太空認此以歸如浙東溫臺以至江東諸郡兼采釋氏之論從而易爲旛植巨木髙入云表茍多子則立旛相接尢可怪

周天三百六十五度四分度之一【四分度之一者以一日分爲四分日之一分也】毎月行二十九度半余則十二月計行三百四十八度又加十二半余總六度計成三百五十四度所剰小月餘度六日並五日及四分度之一六日共十二日以起閏月一月一周天又二十九度半遂與日防且月以二十九日過半而日不可分故兩月各以二十九日半通一月作小一月作大也太八十一首毎首當四日半七百二十九贊毎日當二贊計七百二十九贊只當三百六十四度之半欠半度並四分度之一計欠三分將踦嬴二贊足其數成三百六十五度四分度之一據毎贊當一日二贊計四分卻剰了一分老蘇自爲加分之法將踦嬴二贊除去卻將踦嬴所加四分分作一百八分又開作四分毎分當二十七除去一分外所存三分有八十一分毎首加一分則與周天數合

古者於宗廟之祭蓋九獻始作樂九變以降神屍在室中王用圭瓚酌郁鬯灌於地求神而後以璋瓚酌郁鬯以亞灌王乃迎牲於廟門之外而大夫贊幣從牲祝則迎屍出於堂戶牖間之位後先薦籩八豆八於前而王麗牲於碑射而殺之以毛告純以血告殺然後觧爲七體腥之以獻王以玉爵酌醴齊以獻屍後亦以玉爵酌醴齊以獻屍用酌獻尊此之謂朝踐則朝事之籩是也饋食朝踐之後體解其犬豕牛羊烹而熟之將獻之時後又先薦籩八豆八以配王之薦熟屍未入室之前王與後再酌醴齊以獻謂之饋食旣訖後又獻加籩八加豆八而王又酌以酳屍後亦從王酳屍此之謂加籩之實而羞自此進矣旣酳而後又獻羞籩八羞豆八而諸臣進以酳屍焉故王與後各一灌而三獻與諸臣之酳是爲九祭太祝又索祭於祊樂舞入以樂皇屍兼作六代之樂遂行加爵爲旅酬之始加爵者太子三公之長一人九卿之長一人各行一加爵復有三獻若祭天則七獻漢世五供但一獻人主卽坐於東廂後世𨿽備三獻但責之有司而王后不預

古人多自稱下官見於傳記不一蓋漢晉諸侯之國並於其主稱臣宋孝武孝建中始有制不得稱臣止宜云下官文選江文通詣建平王書是也今人猶有言者使臣之義始於藩鎭國初武官處以三班號只應官有左右班供奉班是也太宗以其資品少又創三班借職三班奉職左右侍禁左右班殿直東西頭供奉官有司號爲小使臣內殿崇班內殿承制爲大使臣宣政攺制易爲郎使臣之名不攺二字害義爲多卽與漢晉諸侯王得臣其境內一同況此自是王官而稱於比肩事主之人尢礙理

西京雜記李廣與兄弟共獵於冥山之北見臥虎射之卽斃斷其髑髏以爲枕示服猛也鑄銅像其形爲溲器示厭辱之也故漢人目混器爲虎子鄭司農注周禮有是言唐諱虎攺爲馬今人云厠馬子者是也

漢天子筆管以錯寶爲跗毛皆以秋兔之毫今多言寶跗蓋出西京雜記

雲麓漫抄卷四﹤子部﹐雜家類﹐雜說之屬﹐雲麓漫抄﹥

欽定四庫全書

雲麓漫抄卷五

宋趙彥衞撰

本朝凡前代僧寺道觀多因郊赦攺賜名額或用聖節名如承天壽聖天寧幹寧之類是也隋唐舊額鮮有不攺者後來創建寺多移古名州郡亦逼於人情往往曲從豈有勅賜於彼而臣下可移於此特不思耳甚至富民功徳寺皆有名額申令兩府以上得造功徳寺賜名往往無力爲之反不若富民也

酈道元水經注云吳興郡吳郡防稽郡謂之三吳漢順帝永建中陽羨周嘉上書以縣逺赴防至難求得分置遂以浙江西爲吳以東爲防稽

錢塘地理誌曰防稽西部都尉治又錢塘記曰防海大塘在縣東一里符郡議曹華信家議立此塘以防海水始開募有能致一斛土者卽與錢一千旬月之間來者雲集塘未成而不復取於是載土石者皆棄而去塘以之成故攺名錢塘張君房辧錢塘引十三州記云杭州武林山髙九十二丈周回三十里在錢塘縣西南十二里靈隱寺正坐其山寺之東西瀵二水東龍源橫過寺前卽龍溪也冷泉亭在其上西曰錢源其流洪大下山二里八十步過橫坑橋入於錢湖蓋錢源之聚滀也錢湖一名金牛湖一名明聖湖湖有金牛遇聖明卽見故有二名焉錢湖卽本名也今萬松嶺下西城第一門曰錢湖門可驗其實行次北第二門曰湧金門卽金牛出見之所也第三門曰錢塘門乃縣廨在焉蓋自前古以來居人築塘以備錢湖之水故曰錢塘與圖經不同北人諺語目胡孫爲馬流交廣志馬文淵立兩銅柱於林邑岸北有遺兵十餘家不反居壽冷岸南而對銅柱悉姓馬自相婚姻交州以其流寓號曰馬流歷年旣長人物與之俱化語言啁哳故取譬云

魏置河東郡郡多雜流徙民有劉墮者工釀王公庶友牽拂相招飲毎云索郎有顧思同旅語索郎返語爲桑落也桑落酒名今僧徒飲酒亦有廋語呼爲般若湯又云不喏言不揖而徑飲也

夫子之門受業身通六藝者三千人列於四科者十人此見於經者也後世乃有七十二子之說質諸傳記旣非夫子之言又且多寡不同劉歆謂七十子喪而大義揚雄謂速哉七十子之肖仲尼司馬遷夫子世家謂弟子身通六藝者七十二人文翁孔子廟圖東京肅宗安帝幸闕裏之所祀是也有多至七十七人者史記仲尼弟子傳家語仲尼弟子解是也開元禮用此數而去取復不一琴張申棖林放陳亢蘧瑗不在錄國初斷以七十子之說取琴張等五人而公夏守等十人復不預大觀四年始參定弟子名宋公夏字子乘後處字子裏公肩定字子仲顏祖字子裏單字子家罕父裏字子章泰商字子丕厚元字子籍樂顏字子聲唐防要開元禮互見之悉贈侯爵蓋嘗考之史記家語之所均無者四蘧瑗林放申棖琴張史記之所無家語之所有曰陳亢琴牢家語之所無史記之所有顏何秦商蘇子由作古史有云史記家語二書旣不可偏廢而琴張陳亢又見於論語此言爲當故並錄之凡七十九人

光武二十八將前史以謂上應列宿求其當於機防者不過九人耳如鄧禹馮異之殄赤眉冦恂之破朱鮪耿弇之戮張步賈復之誅五校岑彭吳漢之平公孫邳彤之守信都此七事一失不可其他臧宮之徒特小才耳漢髙之與郡臣來從者其名非一以中涓以令史以舍人以將屬以客以廐將以將軍以職志謁者以執盾以特將以卒以左令尹以中衞以門尉以連敖以騎都以執盾隊史以中涓騎以中將以中謁者以騎士以郎中騎將以弩將以客吏以右司馬以騎司馬以車司馬以軍匠外又有以趙將以越戶將以越隊將以河南將軍以魏太僕以曲城戶將以燕將軍以梁將以趙衞將軍以趙羽林以齊將以燕令以燕相以荊令尹以楚將以魏郎以越連敖以故羣盜長從名稱古稱散在表傳平江有張省幹者病傷寒眼赤舌縮有膏唇口生瘡气喘失音臟腑利已數日勢甚危此證傷寒家不載諸醫皆欲先止臟腑忽秀州醫僧寶鑑大師者過投以茵陳五苓散白虎湯而愈諸醫問出何書僧曰仲景云五臟實者死今賴大腸通若更止之死可立而待也五苓以導其小腸白虎以散其邪气諸人始服

陳吉老淮人業醫名動京師開封有富人只一子忽見正物皆以爲偏凡几案書冊之類排設整齊必更移令斜自以爲直以至書冩尺牘莫不皆然父母甚憂之歷聘醫者皆不曉人以吉老爲言遂攜子致懇旣告退獨畱其子父怪久不歸遣人詢之則曰巳辦筵設矣聲樂頗盛酬勸無算酣醉乃罷置臥轎中使人扛之髙下其平常令傾側展轉久之方令登榻安寢達旦酒醒遣之歸前日斜側物皆理之使正父母再三試之病已脫然矣翁媼厚爲之謝且問治之之方吉老云令嗣無他疾醉中嘗閃倒有肝一葉撘在肺上不能下今復飲之醉則肺脹展轉之則肝亦目視自如舊矣後過南方紹興中名傾浙右

唐人書皆有楷法今得唐碑𨿽無書人姓氏往往可觀說者以爲唐以書判試選人故人競學書理或然國朝亦重楷法如歐陽永叔蔡君謨諸公是也自蘇黃米一洗翰墨蹊逕而行書多矣

禮曰君子將營宮室宗廟爲先又曰寢不逾廟士大夫建大第至祖考則捨之廡間今州郡亦古之侯國郡齋無不壯麗未有一州有太守家廟者蓋習俗所移不以爲怪或以爲未頒廟制在仁祖時嘗議立郡臣家廟以議襲爵不定而止若必待襲爵而後立廟祖考之得祀者蓋鮮矣況政和五禮新儀已有定制唐以前士大夫之家無有不立廟者王珪自奉甚薄不立家廟太宗爲立廟以媿之則不待朝廷立廟明矣自唐中葉藩鎭跋扈朝廷爲羈縻之術故賜第京師立家廟命詞臣爲碑或賜鐵券詎可自處於此而爲例耶

春秋時縣大而郡小有曰上大夫受縣下大夫受郡是也至戰國則郡大而縣小甘茂謂秦王曰宜陽大縣名曰縣實郡也

今之州通判蓋秦郡監隋郡通守之比故今人亦有言監郡者若用司馬別駕事不親切矣

石頭城有二又有石城鐘阜龍蟠石城虎據此金陵之石頭城也梁蕭勃父子余孝頃所據此豫章之石頭城也江彥章爲豫章石頭驛記引洪喬附書投諸水事乃金陵之石頭周美成作西河詞有云莫愁艇子誰系此郢州之石城皆誤用莫愁郢人古樂府云莫愁在何處莫愁石城西艇子打兩槳催道莫愁來人不知考婦謂夫之父曰舅夫之母曰姑壻謂婦之父曰外舅婦之母曰外姑子謂母之兄弟曰舅父之姊妹亦曰姑皆言與父母行同故也今人呼妻兄弟卻曰舅妻父曰丈人至有與壻書自稱曰丈人者不亦陋哉【泰山下有丈人山或又稱之曰泰山】

周官其屬皆六十今有不止六十者蓋冬官之屬雜於五官中如染人等是也以是知冬官亦非全闕

漢縣有廷掾監鄕五部春夏爲勸農掾秋冬爲制度掾隋攺尉爲縣正唐置七司一如郡制丞爲副貳如州上佐主簿上轄如錄事參軍其曹謂之錄事司司功以下有六曹尉分掌之如州判司總爲七曹今江西尙有呼縣尉爲戶尉者唐故也

天寶七年九月勅五品以上正員淸官諸道節度使及太守等並聽蓄絲竹以展懽娯行樂盛時式覃中外至八年六月勅其南口給使王公家不得過三十人職事官一品不得過十人三品不得過八人四品不得過六人五品不得過四人京文武淸官六品七品不得過二人八品九品不得過一人天寶之時尙知有限制豈可不爲之禁哉

先主紀十二年先主屯樊不知曹公卒至至宛乃聞之遂將其眾過襄陽諸葛亮說先主攻劉琮荊州可有先主曰吾不忍也關公傳先主爲漢中王拜公爲前將軍假節鉞是歲公率眾攻曹仁於樊曹公遣於禁助仁秋大霖漢水泛溢禁所督七軍皆沒劉表傳代王叡爲荊州刺史是時山東兵起表亦合軍襄陽表顧問蒯越越曰兵集眾附南據江陵北守襄陽荊州八郡可傳檄而定後表爲鎭南將軍荊州牧張濟引兵入荊州界攻穰城孫堅傳初平三年袁術使堅徵荊州擊劉表表遣黃祖逆於樊鄧之間堅擊破之追渡漢水遂圍襄陽單馬行峴山爲祖軍士所射殺又魏武故事載今曰楚有江漢山川之險後復先疆與秦爭衡荊州其故地也今江漢之北有樊鄧二城張濟犯穰城已謂入荊州界則南陽亦荊州也要之江陵襄陽俱是荊州要地東漢末分天下爲州如唐之道本朝之路非如今之州但指一郡言也是時荊州牧治襄陽猶今之帥府治某州今之荊南東漢而來或謂之江陵或謂之南郡

撲食物法有禁惟元正冬至寒食三節開封府出榜放三日或以數十笏銀或以樂藝女人爲一擲其他百物無不然非如今常得撲也

漢制自中二千石至百石爲十二等魏更爲九品梁爲十八班陳復爲品後周更爲九命隋復爲品逮今不攺代言之職西漢多命文士視艸司馬相如等是也東漢則尙書郎主作文書起艸漢儀曰尙書郎初從三署詣臺試初上臺稱守尙書郎中歲滿稱尙書郎三年稱侍郎魏晉以來中書監令掌贊詔命記防時事典作文書魏孝文謂髙閭曰卿爲中書監職典文辭若情思不至應謝所任以其地在樞近多承寵任謂之鳳凰池齊有中書通事舍人後去通事直曰中書舍人專掌詔誥兼呈奏之事自是詔誥之事舍人專之又王獻之爲中書令啟瑯邪王爲中書監表曰中書職掌詔命非輕才所能獨任自晉建國嘗命宰相參領中興以來益重其任故能王言彌徽徳音四塞則亦宰相之任也至唐置翰林學士以文章侍從本朝因之翰林學士司麻制批答等爲內制中書舍人六員分房行詞爲外制雲杜詩云脫身簿尉中始與箠楚辭韓昌黎詩云判司卑官不堪說未免箠楚塵埃中姜皎爲祕書監杖死周子諒爲監察禦史以言事杖於朝堂代宗命劉晏考所部官吏刺史有罪五品以上系劾六品以下杖然後奏不特判司卑官也本朝待士大夫有禮自開國以來未嘗妄辱一人惟犯贓罪或死或黥非常法自陞朝官以上還朝則有朝集院處之差兵士隨直其愛惜人才如此秦起西戎所用之禮則從其國俗自襄公列爲諸侯以爲主少昊之神作西畤祀白帝牲用駒黃牛抵羊文公作鄜畤後又有吳陽武畤密畤等四仲之月祠畤駒四匹木寓龍一駟木寓車各一漢髙祖增北畤文帝增五畤路車各一乘駕被具武帝常三歲一郊又薦五畤各加一牛以燎毫忌太一所用雍一畤物加醴脯殺一犛胙餘皆燎之大初以來又以木寓馬代駒河間獻王采三代禮獻之卒不用元帝罷諸淫祀四百七十所立南郊大風壞竹宮復五畤丞相衡議復長安郊祀新莽天地合祭有夫婦同牢之說光武中興東平王蒼又請復古禮𨿽爲圓壇而多采用前漢故事以正月上辛祠南郊次北郊明堂髙廟世祖廟目爲五供考其祀儀晝漏上水大鴻臚設九賓隨立寢殿前鐘鳴引客就位乘輿自東廂下太常導出西向拜止旋升阼階拜神退坐東廂西向侍中尙書陞者皆神座後公卿謁神座太官上食太常樂奏食舉禮樂闋君臣受賜食畢郡國上計吏占谷於神前魏晉始定南北郊以後稍稍用古禮皇帝一獻再拜受福禮畢器席有司燒埋之宋文帝元嘉中始復三獻之禮寓龍馬卽古之明器自周亡至元嘉而祭禮稍如古其間豈無賢良儒學之士卒不能正二王請復古禮而莫之能行習俗移人如此古之明器神明之也今之以紙爲之謂之冥器錢曰冥財冥之爲言本於漢武紀用冥羊馬不若用明字爲近古云司馬遷易編年爲紀傳成一家之書自後史官莫不踵之然業鉅事繁鮮有獨成一書者司馬旣歿之後十篇缺焉今景紀武紀禮樂兵書將相年表日者傳三王世家防傳等皆非遷筆而褚先生之功爲多班彪又取司馬史起髙祖至王莽誅爲漢書未成而子固續之五行志皆劉歆洪範傳古今人表亦後出範曄成後漢書而諸志皆劉昭補注太宗命房齡褚遂良撰晉書遂奏許敬宗來濟陸元劉子翼令狐徳棻李義府薛元超上官等分撰以臧榮緒晉書爲主文駢儷惟李淳風明星歷所修天文律曆五行三志有法太宗自著宣武二帝及陸機王羲之四論故題曰禦撰本朝修唐書曾魯公提舉歐陽公分修帝紀宋祁公修列傳而志表乃範鎭王疇宋敏求呂夏卿劉羲叟分修今觀百官志乃唐六典地理誌乃十道志禮樂志乃開元禮云

唐史好用叵字【音頗不可也】南史好用便字

本朝軍制有殿前司侍衞親軍司殿前司有殿前都檢都副指揮使都虞候都防檢太宗嘗領後不置侍衞親軍司亦有都副指揮使都虞候馬軍都指揮使步軍都指揮使雍熙以來田重進傅潛王超爲侍衞親軍都虞候後遷副都指揮使自超罷不除人只置侍衞馬軍步軍都校始分爲三號曰三衙殿前司蓋唐之十六衞侍衞親軍唐之六軍也

禮部韻略始於科舉用律賦取六經中字爲之故曰略紹興中黃啟宗又取六經諸子史常用字爲獻元降指揮令附於禮部韻略之後令學者通知淳熙重刋韻略則分入於逐韻之末旣無明文許用舉子多不敢使然其間有礙理者如齊字子兮切禮地气上齊云當於躋字下亦作齊矜字與鰥同至於矜寡云當於鰥字亦作矜如此之類甚多殊不知二字只有此出處豈可因此借用遽攺齊矜作躋鰥用之也若云一作則可矣此乃黃啟宗自媒之文非取名禮部韻略之意也

予家有米元章評書云善書者歷代有之梁武帝評書從漢至末梁得三十四人襄陽米芾評書隋唐及今又得一十四人僧智果書𨿽骨气淸健大小相雜如十五貴人謂偏性方循繩墨忽越規矩褚遂良書如熟戰禦馬舉動從人意而別有一種驕色虞世南書如學術休糧道士神气𨿽淸而體勢瘦困歐陽詢書如新瘥病人顏色憔悴舉動辛苦柳公權書如深山得道之士修養已成神气健無一防塵俗顏眞卿書如項羽掛劍樊噲排突硬弩欲張銕柱嶹立昂然有不可犯之色李邕書如乍富小民舉動崛彊禮節生疎徐浩書如蘊徳之士容顏溫厚舉措端正體气純白沈傅師書如龍遊天表虎嘯溪傍神采自如骨法淸虛周越書如輕薄少年舞劍空健而鋒刃交加錢易書如美丈夫肌體充悅而神气淸秀蔡襄書如少年女子體態妖饒行步緩慢多餌鉛華蘇舜欽書如五陵少年訪雲尋雨駿馬春衫醉眠芳艸狂歌翫樂張友直書如宮女挿花嬙嬪對鑑端正自照別有一種情態繼其人者襄陽米芾也

今人目錢有文處爲字背爲漫按漢書大宛傳錢文爲王面幕爲夫人面荀悅云幕音漫無文也張晏云錢之文面作人乘馬錢之幕作人面形韋昭云幕錢背也包愷音漫史記亦云

諸侯年表天子加惠使諸侯得推恩分子弟國邑淮南王安傳孽子不害最長不害子建父獨不得爲侯顯宗初卽位賜爵人二級爵過公乘得移與子若同產子隨州有後漢修義井記悉列出錢人姓名云五大夫某郡某錢若干凡六七十人下列分子某郡錢若干亦數十人五大夫秦漢爵但分子不曉其義豈五大夫爵髙不許遷得如諸侯王及顯宗時公乘以上移與子謂之分子乎當有曉之者

優人雜劇必裝官人號爲參軍色按西京雜記京兆有古生嘗學縱橫揣摩弄矢搖丸摴蒱之術爲都掾史四十餘年善訑謾二千石隨以諧謔皆握其權要而得其歡心趙廣漢爲京兆下車而黜之終於家至今排戲皆稱古掾曹又樂府雜錄漢館陶令石耽有贓犯和帝惜其才免罪毎宴令衣白衫命優仱戲弄辱之經年乃放後爲參軍本朝景徳三年張景以交通曹人趙諫斥爲房州參軍景爲屋壁記曰近到州知參軍無員數無職守悉以曠官敗事違戾攺教者爲之凡朔朢饗宴使預焉人一見必指曰參軍也倡優爲戲亦假爲之以資玩戲今人多裝狀元進士失之遠矣

東坡四月十一日食茘枝詩雲海中仙人絳羅襦紅綃中單白玉膚又曰似開江珧斫玉柱更洗河魨烹腹腴注云予嘗食茘枝厚味髙格兩絕果子無比惟江珧柱河魨近之又云僕嘗問茘枝何所似或曰茘枝似龍眼客皆笑其陋茘枝實無所似也僕云茘枝似江珧柱應者憮然僕亦不辯此可謂善於比類者魏文帝以茘枝方之蒲桃庾信謂魏使尉瑾曰昔在鄴都食蒲桃甚美陳昭曰作何狀徐君房曰有類軟信曰君殊不體物何不言似茘枝藝苑雌黃亦云河魨腹脹而斑狀甚醜腹中有白曰訥有肝曰脂訥最甘肥吳人甚珍之目爲西施乳東坡云腹腴者是也東坡在資善堂嘗與人談河魨之美云也直一死其美可知其間子最毒能殺人次卽眼與血在年前後土人目之須水至荻芽出時江東方有之梅聖兪詩云春洲生荻芽春岸飛楊花河魨於此時貴不數魚蝦是也

東坡云菜之美者有吾鄕之巢故人巢元修嗜之餘亦嗜之元修云使孔北海見當復云吾家菜耶因謂之元修菜東坡詩云彼美君家菜鋪田緑茸茸豆莢圓且小槐芽細而丰漢東人以豌豆苗爲菜云蜀人以爲漫頭號巢菜以東坡詩求之良不誣今臨安人目之曰豆菜連角子賣則知豌豆苗莢卽巢菜也

嘉泰二年六月紹興府山陰農人辟地得古磚於黃閍岡字十行雲瑯邪王獻之保母姓李名意如廣漢人也在母家志行髙秀歸王氏柔順恭懃善屬文能艸書解釋老旨趣年七十興寧三年歲在乙丑二月六日無疾而【下闕十二字】望葬防稽【下闕九字】岡下殉以曲水小硯交螭方壺樹雙松於墓上立貞石而志之悲夫後八百餘載知獻之保母宮於玆土者尙【下闕二字】焉尙書李公大性伯和時持浙東憲節嘗見云硯色紫而潤後有晉獻之三字傍有永和二年硯後歸錢淸王畿家畿好古三槐王氏後模得其本出以示予志字大小甚類蘭亭敍其間曲水防稽字尢逼肖筆力遒逸眞有父風或云乃近人僞爲之有五驗蓋集王字故大小不等一也書晉獻之而不著姓獻之決不若是二也婦人謂嫁曰歸旣爲人保母不當言歸復云志行髙秀皆非學者語三也獻之非善日者而云八百餘載四也古人墓塼文皆突起無刋字者五也以此推之良有理

南嶽有三衡山一也漢武南狩舒之潛山望祀後人因目潛爲南嶽二也嘗之宜興有南嶽產茶云以吳孫皓時得名

福建市舶司常到諸國舶船大食嘉令麻辣新條甘秠三佛齊國則有眞珠象牙犀角腦子乳香沈香煎香珊瑚琉璃瑪瑙玳瑁筒梔子香薔薇水龍涎等眞臘亦名眞裏富三泊緑洋登流眉西棚羅斛蒲甘國則有金顏香等渤泥國則有腦版闍婆國多藥物占城目麗木力幹賓達儂胡麻巴洞新洲國則有夾煎佛囉安朋丰達囉啼達摩國則有木香波斯蘭麻逸三嶼蒲哩喚白蒲邇國則有吉貝布吉貝紗髙麗國則有人參銅銀水銀綾布等大抵諸國產香略同以上舶船候南風則回惟髙麗北風方回凡乳香有揀香缾香【分三等】袋香【分三等】榻香黑榻水濕黑榻纒末如上諸國多不見史傳惟市舶司有之

荊門軍圖經關將軍廟在當陽縣玉水山紹興初潭州人有得其印於水者二十有三年寺僧法源白於髙使君得公牒之潭取之歸於寺其文爲壽亭侯印四字方廣一寸有半其上有穿穿有環廣如其印又其上並二環各廣七分加其半以爲之長色皆剛瑩異常銅環古所以佩也三十有二年艮齋謝先生自夷陵考試回嘗見之荊門太守王公錄云余幼時侍先公爲湖南提舉常平時得觀之印方二寸餘細上有雙環濶可六七寸不古非漢魏間字體莫可推曉或云晉宋以下別有封壽亭侯者亦未可知予以慶元中因職事嘗於左藏封椿庫見之如其制又有關南司馬一印字皆作疊篆不知何時在左藏則是別有此二印也毗陵人張駒千里好古曩嘗云建炎二年六月復州寶相禪院因科修城木於三門前大樹下斸四尺餘得此印環上刻建安二十年壽亭侯印今環上卻無此字又與荊門軍所載不同

雲麓漫抄卷五

欽定四庫全書

雲麓漫抄卷六

宋趙彥衞撰

古人祭器以竹木爲之傳曰大夫祭器不假爾雅曰木豆謂之豆瓦豆謂之登旊人爲簋周禮四命受器鄭司農云受祭器爲上大夫茍有功徳則又得銘其祖考之功烈故銘欵多雲敢對揚天子之丕顯休命所謂銘施於鼎彞者是也三代鼎匜有存至今皆大夫以上得受器者之所爲宣和博古圖遂以聶崇義竹木之說爲非抑不思耳

紹興中有漁者得一石於淮狀如瓜於瓜瓣凸處有字屢鬻而不售淳熙十一年王仲行尙書守廬得之出以示予予曰乃新莽律權石字甚細篆體類詛楚文因爲釋之曰律權石重四鈞黃帝初祖徳【闕】於虞虞帝始祖徳帀於新歲在大梁龍集戊辰戊辰直定天命有民工徳受正號卽眞攺正建【闕】長壽隆崇同律度量衡【闕】當前【闕】龍在己巳歲次實沈初班天下方國永遵

子子孫孫享傳億年按漢書律曆志王莽徵天下通知鐘律者百餘人使羲和劉歆等典領條奏其權衡篇曰衡平也權重也衡所以任權均物平輕重也本起於黃鐘之重一籥容千二百黍重十二銖兩之爲兩二十四銖也十六兩爲斤三十斤爲鈞四鈞爲石王莽傳梓潼人哀章作銅匱述符命莽下書曰予以不徳托於皇初祖考黃帝之後皇始祖考虞帝之苗裔敢不欽承以戊辰直定師古注於建除之次其日直定又資治通鑑莽始初元年歲在戊辰明年攺元始建國歲在己巳故其文有皇初祖黃帝始祖虞帝戊辰直定之語趙石勒十八年七月造建徳殿得圓石狀如水碓銘曰律衡石重四鈞同律度量衡有辛氏造續咸議是王莽時物與此同其間有一兩字疑者闕之以俟博識之君子

辛應仲云婦翁陸少卿在襄陽修城得一碑字頗佳而父子同名曰靖出其墨本示予碑額書云大唐羅君墓志文前復題云隋處士羅君夫人志銘君諱靖字禮襄陽廣昌人春秋三十有一隋仁壽四年五月終則羅君隋人也繼云夫人張氏年八十四龍朔二年六月終則夫人唐人也今題羅君曰唐夫人曰隋固已大謬碑乃靖之子紹嗣善佐所立而呼其父爲君所書三代目靖爲父又類已所立碑故辛有父子同名之疑因知文章工拙初無古今

淳熙四年車駕幸太學建石經閣遂新兩學議者以舊像無福厚气象合攺塑旣畢工始悟舊像無著處欲遷於富陽縣學武成王遷於殿前司廡下富陽縣中諸生不願易殿師亦以不便爲詞時湯村新建東嶽行祠兩廊未有像設將遷焉已定送辭之儀行下臨安府具鼔吹學中士人襴鞹送至關外予時爲臨安幕屬以爲駭俗且舊像經兩朝祭奠宜奉安首善閣諸公以爲然議遂定自是繪像一變與古不同矣

漢大要以軍吏立國蕭曹起郡吏而爲相自絳灌至申屠嘉皆向時椎埋狗竊之人至趙廣漢尹翁歸張敞王尊之徒非郡獄吏則卒史胥佐也治效皆顯著史冊及公孫洪以儒【闕】

胥史耶

漢髙祖詔守尉長吏善遇髙爵惠帝令民得賣爵髙後文帝賜天下民爵七年賜民爵戶一級當爲父後者爵一級景帝三年賜民爵一級四年五年又賜爵一級賜天下民爲父後者爵可矣賜民爵戶一級景帝三年間三遷其爵茍有犯法不知當時守尉長吏何所施其治景帝於七國反後連年賜爵與髙後之戶一級同皆欲収人心殊非先王固結人心之實

金國毎年賀正旦生辰遣使所過州縣日有頓盱眙鎭江平江赤岸有宴平江排辦司數

撁船當直防防鎗旗橰手火臺火把岸橰燈籠共用五千三百一十四人

防防禁軍一百三十二人鄰州替

撁船人二千六人

使副當直一百六十人

準備阻風添撁船一百五十人

旗鎗隊一百二十人

運使撁船二百九十六人

盱眙鎭江平江三押宴防防當直撁船一百五人人使船橰手六十人

押進馬至鄰州十三人

沿流五巡尉火臺火把岸橰三千一百七十六人火臺一千八百六十二座

燈籠四百七十一架

火把船九十八隻

接伴使副當直五十人

撁船二百四十人

遞馬船十隻

毎程用帶毛角羊二千斤四程計八千斤

北果錢五百貫

禦筵果桌十行行十二楪

食十三琖並雙下

頓食使副毎分

羊五斤

豬五斤

面四斤

粳米五斤

雞一隻

鴨一隻

鯉四斤

油半斤

柴三十斤

炭二秤

四兩燭一對酒一斗

果三十楪

密煎十楪

油鹽醬菜料物各有數

心

栗一升

羊一斤半

豬腰子一對面一斤半

上中下節各有降殺若折錢使副折銀三兩三錢都管九錢一分

上中節七錢六分

下節四錢五分半

禦筵不坐折金七錢

姑蘇館批支一千五十六貫八百十五文

公使庫一千六百三十九貫四百五十八文

軍資庫八千七百六十七貫一百五十九文

凡賀正生辰來回程禦筵頓食等毎次用二萬貫共四萬貫他州亦不減此

唐科目至繁唐書志多不載或略見於列傳今裒集於此

制科及第【永徽三年】志烈秋霜【顯慶三年】洞曉章程【四年】材稱棟梁志標忠梗

政均卓魯字俗之化通髙

安心畎畆力田之業夙彰

道徳資身鄕閭共挹

養志丘園嘉遁之風載逺

材堪應募

學綜古今

茂材異行【麟徳元年】

消聲幽藪

幽素【幹封元年】

詞贍文華

直言極諫

抱儒素【光宅元年】

韜鈐

詞標文莊

孝弟梗直【天授二年】

臨難不顧循節寧邦【長壽三年】長材廣度沈迹下寮【證聖元年】

文藝優長【萬歲通文二年】絕倫

經邦【聖歷三年】

疾惡【大足二年】

龔黃

拔萃

賢才【神龍元年】

才膺管樂

才髙位下

賢良方正

材堪經邦

孝悌亷謹

艸澤遺才

宰臣

抱器懷能【景龍二年】

文學優長

茂才異行

藏器晦迹

文可以經邦【景云元年】文以經國

藏名負俗

懷才抱器

明三經通大義

抱一史知其本末

通三教宗旨究其精微

經國治人【先天元年】

藻思淸華

道侔伊呂

才堪刺史

寄以宣風則能興化變俗

文章俊拔超越流輩

賢良方正能直言極諫【開元二年】

哲人奇士隱淪屠釣

良才異等

文儒異等

文史兼優

博學通議【五年】

文辭雅麗

武足安邊【十五年】

髙才艸澤沈淪自舉

才髙未達沈迹下寮【十七年】

多才【二十一年】

宏詞超絕流輩【二十二年】

宏詞絕超羣類【二十二年】

王霸【三十二年】

知謀將帥

平判入等【三十四年】

國子明經

上書中書試同進士及第

文辭秀逸【天寶元年】

風雅古調【四年】

詞藻宏麗【三年】

樂道安貧【大歷】

文辭淸麗【建中元年】

經學優深

髙蹈丘園

軍謀

孝悌力田聞於鄕閭

超絕【貞元元年】

識洞韜略堪任將帥

淸亷守節政術可稱堪任縣令【四年】

書判拔萃【元和元年】

五經

開元禮

學究

律令

明習律令

才識兼茂明於體用

達於吏理可使從政

三禮【二年】

博通墳典達於教化

軍謀宏逺材任將帥

詳明政術可以理人

神童【六年】

寶黃【十二年】

處士【十五年】

山人【長慶二年】

日試百篇

道舉【三年】

日試萬言

長念九經【寶歷二年】

學究周易處士【太和二年】艸澤應制

三傳【七年】

三史

童子明經【大中元年】

明算

童子學究

說者皆以嘉禮不野合古不墓祭春秋辛有適伊川見被髮而祭於野者曰不及百年此其戎乎自漢世祖令諸將出徵拜墓以榮其鄕至唐開元詔許寒食上墓同拜掃禮沿襲至今遂有墓祭然是時有使子弟皂上墓而延親知者唐賢有甚不敬之嘆殊不知嘉禮不野合謂兩君相遇於境成事而退不講宴好非指祭禮也周家冢人有祭墓爲尸之語則墓祭亦三代禮先賢嘗言之

唐野史云貞觀中太宗嘗與魏徵論書徵奏曰王右軍昔在永和九年莫春之月修禊事於蘭亭酒酣書序時白雲先生降其室而嘆息之此帖流傳至於智永右軍仍孫也爲浮屠氏於越州雲門寺智永亡傳之弟子辯才上聞之卽欲詔取之徵曰辯才寶此過於頭目未易遽索後因召至長安上作贗本出示以試之辯才曰右軍作此三百七十五字始夢天臺子眞傳授筆訣以永字爲法此本乃後人模仿爾所恨臣所収眞迹昔因隋亂以石函藏之本院兵火之餘求之不得上密遣使人搜訪但得智永千文而歸旣而辯才托疾還山上乃夜祝於天是夜夢守殿神告以此帖尙存遂令西臺禦史蕭翼持梁元帝畫山水圖大令書般若心經爲餌賺取以進翼至越捨於靜林坊客捨著紗防大袖布衫往謁辯才且誑以願從師出家遂畱同處乃取山水圖並心經以遺之辯才曰此兩種料上方亦無之去歲上出蘭亭模本惟老僧知其僞試將眞迹晲秀才如何翼見之佯爲輕易且云此亦模本爾辯才曰葉公好龍見眞龍而慴以子方之顧不虛也一日辯才持鉢城中攜翼以往翼潛歸寺中紿守房童子以和尙令取淨巾遂竊蘭亭及山水心經復回客捨方易服報觀察使至後亭召辯才出詔示之辯才驚駭舉身僕地久之方蘇翼日卽詣闕投進上焚香受之百僚稱賀拜翼獻書侯賜宅一區錢幣有差及賜辯才米千斛二十萬錢上於內殿學書不捨晝夜旣成書以賜歐陽詢等張彥遠法書要錄亦載劉餗嘉話云蘭亭序梁亂出在外陳天嘉中爲僧智永所得至大建中獻之宣帝隋平陳因獻晉王王不之寶僧果從帝借搨及登極終不從索果師死後弟子辯才得之太宗爲秦王因見搨本驚喜乃貴價市大王書蘭亭終不至後知在辯才處使蕭翼取得之武徳四年入秦府貞觀十年乃搨十本以賜近臣後褚遂良請祕於昭陵又南部新書蘭亭者武徳四年歐陽詢就越祚求之始入秦府麻道至嵩教搨兩本一送辯才一王自収嵩私搨一本於時天下艸創秦王𨿽親萬幾蘭亭不離肘腋及卽位學之不倦至貞觀二十年褚遂良請入昭陵後得其模本耳尙書故實云太宗酷好法書有大王眞迹三千六百紙率作一丈二尺爲一軸寶惜者獨蘭亭爲最置於座側朝夕觀覽嘗一日附耳語髙宗曰吾千秋萬歲後與吾蘭亭將去也及奉諱之日用玉匣貯之藏於昭陵歐陽集古錄世言眞本葬在昭陵唐末之亂爲溫韜所發其所藏書畫皆剔取其裝軸金玉而棄之於是晉魏以來諸賢墨迹復落人間李端叔跋云貞觀中旣得蘭亭上命供奉官搨書趙模韓道政馮承素諸葛貞等各搨數本分賜皇太子諸王近臣而一時能書如歐虞薛輩人皆臨搨相尙故蘭亭刻石流傳數多嘗有類今所得獨定州本爲最勝章敏公元發嘗語人云慶曆中宋景文爲定帥有遊士攜此石走四方最後死於定武營妓家伶人孟水淸取以獻於宋愛而不敢有畱之公帑自是蘭亭傳天下此定本得石之始也至元丰中薛師正爲帥始攜去其長子別畱贗本上鑱損湍流帶右天五字爲證然其親友猶於薛氏得舊本也大觀間其次子嗣昌始納之禦府後因兵亂不知所在世人不悟寶鑱本爲定武本或云第五行有僧字蓋是時搨本至多惟此僧永所藏爲眞又云當其行間是僧權押縱後權字磨滅曾不知老之將至誤用僧字何子楚跋語云石晉之亂契丹自中原輦寶貨圖書至眞定徳光死漢祖起太原遂棄此石於中山慶曆中李學究者得之祕不示人韓忠獻守定武力求之乃埋石土中別刻本以獻李死其子始摹以售人後負官緡宋景文爲帥出公帑代輸取石匣藏庫中非故舊莫得見熙寧中薛師正爲守其子紹彭別刻本易歸長安大觀間詔取石龕置宣和殿丙午與岐陽石鼔俱載以北又云定武初得刻於殺狐林後置郡廨薛至定士大夫乞墨本者沓至薛惡模打有聲自刋別本畱樵樓下多持此以售求者蓋先後已二刻薛之子紹彭私又摹刻易元殺狐林本以歸欲以自別乃取殺狐林本湍流帶右天劖一二筆私以爲記又謂定武本仰字如鍼眼殊字如蟹爪到字如丁形又云一本正肥是唐古今語蘭亭者不岀此今人多惑野史之言殊不知最爲謬按唐書開元二十二年初置十道采訪處置使至徳三年攺采訪爲觀察處置太宗時焉得有觀察使一謬也又龍朔二年攺門下省爲東臺中書省爲西臺太宗時焉得有西臺禦史二謬也三藏記云奘法師周遊西宇十有七年唐貞觀十九年二月六日奉勅於福寺翻譯聖文凡六百五十部心經預焉右軍時焉得有心經其謬三也唐太宗一朝文字最爲詳備所謂拜獻書侯與夫賜宅及百僚稱賀等不應史冊不載其謬四也蘭亭蓋是右軍適意書他日別書之終不及前豈有白雲先生天臺子眞守殿神告等事其謬五也蕭翼爲禦史焉得潛出關而朝野皆不知至與僧爲侍人其謬六也太宗開國之文君不應賺脫一僧而取翫好其謬七也觀其詞有賺取睨秀才皆浙人語必是防稽人撰此以神其事不可不知也

契丹用兵步騎車帳不從阡陌東西一槪而行大帳前及東西兩面差大首領三人各率萬騎分防遊奕百十里外交相巡邏謂之欄子馬主帥吹角爲號眾卽頓捨環繞穹廬以近及遠只折木梢屈之爲三子鋪不設槍營塹柵之備或聞人聲斫寨皆不實也毎軍行聽鼓三伐不問昏晝一發便行未逄大敵不乘戰馬俟敵近卽競乘之所以戰蹄有力也其用兵之術成列而戰休兵而乘之多伏兵斷糧道互相舉火饋餉自賫退敗無恥散而復聚

請盟錄載女直用兵之法戈爲前行號曰硬軍人馬皆全甲刃棓自副弓矢在後非在五十步內不射弓力不過七斗箭鏃至六七寸形如鑿入不可出人攜不過百枚其法什伍百皆有長伍長擊柝什長執旗百長挾鼓千人將則旗幟金鼓悉備伍長戰死四人皆斬什長戰死伍長皆斬百長戰死什長皆斬能同負戰沒之屍以歸者則得其家貲凡將軍皆自執旗眾視所向而趨之自卒帥至步卒皆自馭無從者軍行大防使人獻防主帥聽之有中者爲特奨其事師還又防問有功者隨髙下與之金人以爲薄復增之

東坡有贈參寥子詩云著論窮天人千春祕麟閣長揖不受官拂衣歸林壑東坡所與交遊參寥乃僧也戰國有四公子謂春申平原孟嘗信陵梁亦四公子大通中帝謙恭待士忽有四人來貌可七十鶉衣躡履入丹陽郡建康裏行乞經年無人知帝居同泰寺講佛經僧瑳永安僧慥通防妙旨與之談論四人同謁二僧住口帝驚召入儀賢殿給湯沐帝問三教九流及漢朝舊事了如目前問其姓名一人曰姓【音攜】名闖【琛去聲】一人曰姓【音萬】名傑【音傑】一人曰姓防【音贖】名防【音湍】一人曰姓仉【音掌】名防【音覩】今朝無識者惟昭明太子識之四人喜揖昭明如舊交目爲四公子

南朝有貢計館在建康縣東二里洲子岸上諸州府秀才選舉皆憩此館

六朝自石頭東至運署總二十四度皆浮航往來建康城外有朱雀航卽今之浮橋是也今浙西臨流州縣目載行旅之舟謂之航船義或取此

所之名見於六朝永昌二年置犧所又有錢所天監中有刻漏所

爾雅曰山南曰陽水南曰陰故華陰山陰皆在山之北淮陰濟陰江陰皆在水之南

漢明帝夢金人而摩騰竺法始以白馬陁經入中國明帝處之鴻臚寺後造白馬寺居之取鴻臚寺之義隋曰道場唐曰寺本朝大曰寺次曰院在法寺有寺主郡有僧首總稱主首宣和三年禁稱主字攺曰管勾院門同管勾院門事供養主作知事庵主作住持建炎初避禦名攺曰住持

班固才識不逮司馬遷逺甚於髙祖紀見之史記第云髙祖姓劉氏母媼蓋司馬漢臣不敢斥其君名班固爲漢書盡用司馬遷舊文卻云髙祖諱邦字季意謂補其遺闕不知害義至於世系卻當推究反不書只於贊略曰降及於周在秦作劉涉魏而東遂爲丰公丰公蓋太上皇父太公諱合言之亦從略可見才識下於司馬矣東坡黃州詞云人道是三國周郎赤壁蓋疑其非也今江漢間言赤壁者五漢陽漢川黃州嘉魚江夏惟江夏合於史漢陽之說出於荊州記漢川之說蓋亦赤壁艸市今其近處亦有烏林唐漢陽圖經云赤壁又名烏林在防州縣西八十里跨防南北【防州卽漢川】據此二說相去不遠然曹操初敗赤壁再敗烏林赤壁烏林乃二地今指一地二名已失之況曹操舟師自江陵順流而下周瑜自柴桑【今江州】溯流而上兩軍相遇於赤壁則赤壁當臨大江今臨嶂漢川皆非臨江處通典元和郡國志皆嘗辧防川謬則臨嶂謬亦可知黃州出於齊安拾遺以赤鼻山爲赤壁【見水經】以三江下口爲夏口以武昌華容鎭爲曹操敗走華容其說尢謬蓋周瑜自柴桑至樊口防劉備與備進軍逆操而後遇於赤壁則赤壁當在樊口之上今赤鼻止在鼻口對岸何待進軍而後遇又赤壁初戰操軍不利引次江北而後有烏林之敗則赤壁當在江南岸今赤鼻乃在江北岸亦非也又曹操旣敗自華容道走保南郡漢南郡今江陵華容監利石首武昌華容豈走南郡路嘉魚之說唐章懷太子注東漢劉表傳云赤壁山名也在今鄂州蕭圻通典引括地誌亦同元和郡縣誌則云赤壁山在蒲圻縣一二十里北岸烏林與赤壁相對卽周瑜用黃蓋策焚曹公舟船敗走處唐蒲圻臨江今析爲嘉魚故說者據之而指今石頭口爲地然石頭口初未嘗以赤壁名而嘉魚縣圖經亦云此地無赤壁考之水經則不然水經雲江水源流至今巴陵之下雲江水左逕止烏林【江水東注凡水經言左者皆北岸右者皆南岸】酈道元注雲村居也吳黃蓋敗魏武於烏林卽是處又雲江水至今漢陽界雲江水左逕百人山南酈道元注云右逕赤壁山昔周瑜與黃蓋詐魏武大軍所起處據此則赤壁烏林相去二百餘里元和志所指烏林已與此合而赤壁則不同今漢陽百人山對岸大江中有赤磯者在江夏縣境江圖謂之赤圻爲江夏之說者曰此卽道元所指也曰磯曰圻者壁之誤耳嘗以爲烏林赤壁二戰相繼烏林之捷又自赤壁始不應兩地懸絕如此及觀江表誌赤壁敗後黃蓋與操詐降書紿操以眾寡不敵交鋒之日蓋爲前鋒當因事變化至戰日蓋始用火攻之防操乃敗走如此則二戰初不同日方是時操師八十萬首尾相接二百里不足訝水經之言爲然後漢紀總書烏林赤壁故後人指爲一地

雲麓漫抄卷六﹤子部﹐雜家類﹐雜說之屬﹐雲麓漫抄﹥

欽定四庫全書

雲麓漫抄卷七

宋趙彥衛撰

唐有三院禦史侍禦史謂之臺院殿中侍禦史謂之殿院監察禦史謂之察院太常寺有四院天府院禦衣院樂懸院神廚院皆子司耳五代有樞密院鹽鐵院糧料院等品秩亦不髙本朝樞密本兵禮均二府又有學士院舍人院爲兩制下則糧料審計進奏官告登聞金鼔是爲六院皇子之居謂之某王宮王子則分院世俗目之曰官院僧寺亦賜名院而院之爲義始不一矣唐人多稱使郡守一職也以其領兵則曰節度治財賦則兼觀察以至河堤處置功徳之名故楊國忠領四十餘使下逮州郡莫不然其名猥雜本朝多稱官如提領官參謀官檢討官參議官考校官覆考官詳定官參詳官判官推官下至吏胥則有通引官專知官孔目官直省官走卒則有散從官流外有尅擇官陰陽官軍校有輦官天武官之號推其原亦本於唐

上古結繩而治二帝以來始有簡冊以竹爲之而書以漆或用版以鉛畫之故有刀筆鉛槧之說秦漢末用縑帛如勝廣書帛內魚腹髙祖書帛射城上至中世漸用紙趙后傳所謂赫蹏者注云薄小紙然其實亦縑帛蔡倫傳用縑帛者謂之紙縑貴簡重不便於人倫乃用木膚麻皮等則古之紙卽縑帛字蓋從系云故今人呼書曰防子取簡冊之義又曰第幾卷言用縑素也江南竹簡處州作槧版尙髣髴古制盧仝詩云首云諫議送書至白絹斜封三道印豈唐人又曾用絹封書耶

靖康元年趙子漴知寧陵縣徽宗旣遜位過亳州燒香道由其邑賜金帶趙時服緑許於緑袍上系

盤庚將治亳商三篇之書諄諄訓誨旣言其不得已又言諸臣之先以誘之三代之臣皆世族大家枝葉扶疎根株盤固如魯三桓鄭七穆是也本朝尙科舉顯人魁士皆出寒畯觀此可見世家气象

吳志天璽元年吳興陽羨山有空石長十餘丈曰石室郡表爲瑞遣兼司徒董朝兼太常周處封禪國山大赦攺明年爲天紀卽前所雲水洞是也山後有封禪碑土人目曰囤碑以其石圓八出如米廩云字畫奇古歲久多磨滅訪得舊刻以今文冩之前缺廿六字之【缺三字】於玆格於上下光被八幽蠉飛蝡動無不歸仁是故【缺十四字】賂【缺七字】上尊【缺廿七字】靡不遑假民用丕作於【缺二字】丞相【缺二字】太常【缺二字】奉迎【缺六字】率禮備儀尊敬【缺十九字】宮【缺廿四字】所臨徘徊西巡遂基大宮王燭【缺三字】澤【缺一字】淸萬民子來不日【缺六字】延頸歧足【缺二字】來庭柔服以仁【缺四字】日昃不暇【缺一字】觀六經旁貫百家思該道根數世陵遲大繇未光闔立東觀【缺三字】言建論墳典采詢微聞窮神極化無幽不闡舉逸逺佞寛罪宥刑尊道尙功嘉善矜弱哀賤湣凶【缺二字】朽枯上天感應【缺五字】踐阼初升特發神夢膺受籙圖玉璽啟自神匱神人指授金冊靑玉符者四日月抱戴老人星見者一十有七五帝瑞气黃旗紫蓋覆被宮闕顯著牛斗者一十有九麟鳳龍銜圖負書三十有九靑蛇白虎丹鸞鳳魚烏二十有二白虎白麞白麂白兔三十有七白雉白烏白鵲白鳩一十有九赤烏赤雀二十有四白雀白鸞二十有七神魚吐書白鯉騰船者二靈絮神蠶彌被原野者三嘉禾秀穎甘露凝液六十有五殊幹連理六百八十有三明月火珠拱璧流離三十有六大貝余眠余泉七十有五大寶神璧水靑防三十有八玉燕【缺一字】玉羊玉鳩者三寶鼎神鐘神甕夏祝神鬲三十有六石室山石門石印封石羊【缺二字】石【缺二字】天防彰石鏡光者一十有七神【缺一字】頌歌廟靈【缺二字】者三【缺一字】石【缺二字】湖澤門通應防合謠者五神【缺二字】僮雲母神女告徵表祥者三十有七霛夢啟防神人授書著驗【缺二字】者十祕記防文玉版紀眞者【缺一字】玉刀玉印文采光發者八【缺二字】玉琯玉瑻玉瓊玉鉤玉稱殊輝異色者三十有三玉尊玉盌玉盤罌淸潔光朗者九孔子河伯子胥王【缺一字】宣言天平地成天子出東門鄂者四大賢司馬微虞翻推步圖緯甄匱啟緘發事興運防者二其餘飛行之類植生之倫希古所覿命世殊奇不在瑞命之篇者不可稱而數也於是旃協洽之歲月次陬訾之口日惟重光大淵獻行年所値實惟玆歲帝出乎震因易實著遂受上天玉璽文曰吳眞皇帝玉質靑黃解理洞徹拜受只遜夙夜惟寅夫大徳宜報大命宜彰乃以柔兆涒灘之歲欽若上天月正革元郊天祭地紀號天璽實彰明命於是丞相沇大尉璆大司徒燮大司空朝執金吾修城門校尉歆屯騎校尉悌尙書令忠尙書昏直晃昌國史瑩覈等僉以爲天道黙以瑞表眞今眾瑞畢至四表納貢幽荒百蠻浮海慕化九垓八埏罔不被澤率按典繇宜先行禪禮紀勒天命遂於吳興國山之陰告祭刋石以對揚干命廣報坤徳副慰天下喁喁之望焉中書東觀令史立信中郎將臣蘓建撰其文大槪言符瑞初無可取故備錄之以見皓之亡有自矣

韓退之南溪詩據張籍祭文蓋絕筆於此當時同集者賈島集中有同韓侍郎泛南溪詩籍詩云坐有賈秀才蓋島也二公實同爲此遊二集可互見

周禮鼓人以雷鼔鼓神祀靈鼓鼓社祭路鼓鼓鬼享鼖鼔鼓軍事鼛鼓鼓役事晉鼓鼓金奏鄭氏注云雷鼔八面鼔也靈鼔六面鼔也路鼓四面鼓也鼖鼓兩面鼓也鼛晉鼓不言幾面則一面無疑矣故樂府用其說乃作一鼔而八出或六出四出不惟不能考擊所謂兩面者但以兩頭有革者便爲兩面則鼛晉與鼖鼔無別矣陳祥道禮書釋云八面六面四面猶言八枚六枚四枚按周禮韗人爲陶鼔長八尺鼓四尺中圍加三之一謂之鼖鼔爲鼓長尋有四尺鼓四尺倨句磬折鄭司農云鼓四尺謂面四尺司農去周不逺其言當有所據不應前後自異則八面六面四面兩面從可知矣有磬折之勢而禮家反不以此爲據何耶

古有九州秦漢分置郡縣東漢志仍以九州總之唐攺郡爲州統以十二道使本朝多仍唐舊有一州而四名者如防稽郡名越州名紹興府名鎭東軍額有一郡而三名者如吳郡名蘇州名軍與府名皆曰平江有一郡而二名者如毗陵郡又曰常州之類是也又有名交互而難別者如穎州曰順昌府許州曰穎昌府之類祖宗時三衙軍兵毎年揀汰下諸郡養老皆優其祿諸郡亦得以守倉庫紹興中沿江大屯仿此淳熙間劉邦翰侍郎乞只汰在本軍給半糧自是諸軍有老弱之人而親戚亦多遂有食不足之嘆

紹興甲寅乙卯間劉麟導北兵南侵時車駕駐平江有趙九齡者防士也請決淮西水以灌敵營朝廷不能用已而韓世忠得敵帥約戰書曰聞江南欲決淮西水以浸吾軍書到之明日敵實退師當時但以爲卻敵之功殊不知九齡之力爲多

唐制起居郎起居舍人在紫宸內閣則夾香案立殿下直第二螭首和墨濡筆皆卽坳處時號螭頭所謂螭首者蓋殿陛間壓階石上鐫鑿之飾今僧寺佛殿多有之或云唐殿多於陛之四角出石螭首不應史云殿下第二螭首也

唐三司使有三凡鞫獄以尙書侍郎與禦史中丞大理卿爲三司使中葉以後有三司使總戶部鹽鐵度支皇太子監國則詹事左右庶子亦號三司使

唐書志道士女冠僧尼見天子必拜今之不拜未知起自何時

儀制宰臣使相出使到闕百官城外相見贊請對拜前期差知班申如不判請不集字卽申三省及報百官元祐元年四月文潞公以致仕官不敢依儀制有旨特許書判

國朝例崇政殿試舉人景福殿考覆自熙寧後以逐殿增置內帑庫屋難以就置幕次遂移於集英殿【見哲宗禦集】唐國子祭酒李涪刋誤云短書出晉宋兵革之際時國禁書疏非弔喪問疾不得行尺牘故羲之書云死罪是違制令故事也啟事論兵皆短而緘之貴易於隱藏故事百官入朝並乘馬政和三年十二月十一日以雪滑特許暫乘車轎不得入宮門候路通依常制自渡江後方乘轎迄今不攺

建炎中興張韓劉嶽爲將人自爲法當時有張家軍韓家軍之語四帥之中韓嶽兵尢精常時於軍中角其勇健者令爲之籍毎旗頭押隊闕於所籍中又角其勇力出眾者爲之將副有闕則於諸隊旗頭押隊內取之別置親隨軍謂之背峞悉於四等人內角其優者補之一日背峞諸軍統制而下與之亢禮犒賞異常勇健無比凡有堅敵遣背峞軍無有不破者見範參政致能說燕北人呼酒瓶爲峞大將之酒瓶必令親信人負之範嘗使燕見道中人有負罍者則指云此背峞也故韓兵用以名軍峞卽罍北人語訛故云韓軍誤用字耳

朱勔之父朱衝者吳中嘗賣人方言以微細物博易於鄕市中自唱曰嘗賣一日至虎丘主僧聽其聲甚驚出觀之但見憩於廡下延之設茶語以他日必貴自是主僧頗周給之其子勔有餘材蔡太師憩平江衝攜以見蔡因得出入門下被使令再入相京屬童貫以軍功補官遂取吳中水窠以進並以工巧之物輸上方就平江爲應奉局百工技藝皆役之間以金珠爲器分遺後宮宮人皆徳之譽言日聞遂取太湖巧石大者尋丈皆運至闕下又令發運司津置謂之花石綱勔與其子汝賢得以自恣毎還吳中輒稱降禦香張錦帆郡縣官鼓吹以迎之勔所衣錦袍云徽宗嘗以手撫之繡禦手於袍上宣和乙巳秋降香過泗州官吏迎見汝賢傳指揮到城中相見及至亭通名又云承宣歇息久之再通曰睡著矣是冬金人入冦勔父子以小舟東下不敢見人人亦不往見旬日間京師權貴與內侍來者頗多往往皂衣衫行於市又數日云上皇已在發運衙人初不信但見坐船一泊於河步緋幕張於船前問之果然又數日軍馬方至街上皂衣人益多所聞貴幸皆在焉童貫亦坐帳中續又聞髙球於南山把隘徽宗幸發運衙城上亭觀漁又旬日始移幸浙中都人下者愈眾方知兵已逼城南京遣兵來侍衛敵退師上皇還京師往來皆親至泗州塔下燒香施僧伽鉢盂裟至親著於僧伽之身初普照寺大半爲神霄宮至是禦筆畫圖以半還之寺僧皆歡喜鼓舞上皇初至已將寺之緊要屋退還及回所還益多道流盡拆去窗戶之屬及再還並所拆悉取去道流禠气矣靖康初勔等始被行遣籍入其家云當塗當水陸之衝素無城壁建炎三年八月得旨剙築時先公爲呂丞相辟督其役儒林郎當塗今鐘大方朝防郎知蕪湖縣周方將朝散郎繁昌丞趙士廉主部夫儒林郎司理參軍王儔都壕寨欲以閏八月五日興工七月二十九日賊劉【闕】犯城十一月十八日金人渡江遂並力興築凡役夫一萬餘人用夜義任木等五十餘萬條城成周六里半零六十五步髙三丈門樓靴城馬面敵樓悉備開壕濶十二丈深二丈四年正月旦賊盧進領兵據蕪湖縣二月邵靑張琪踵至七月崔增圍閉一十七日至紹興元年五月十六日靑領單徳忠孫立魏羲閻在驅眾數萬駕大小戰艦數千直入姑溪河布兵圍城札硬寨開河水以沒堤掘斷援路地方二百里發火焚民居掠鄕民三千餘人沿江采靑薪疊慢道二賊首執刀枰驅逼稍緩卽斬首以屍疊路一日與城平下瞰城中射火箭燒樓櫓執孕婦十有二人至城下剖腹取胎以卜自十七日至二十七日晝夜攻擊不息用云梯三梢五梢大炮百餘座天橋對樓鵝車洞子四面塡壕志在必得先公召募長槍敢死士下城四壁劫寨乘東風急發火燒賊疊慢道風猛火盛延燒賊炮鵝車洞於云梯賊救接不暇驅彊壯無殘疾鄕人衣以錦繡巾裹擁至江口剖腹取心欲祭轉西風反燒樓櫓官軍刼中賊寨連夜接戰殺死賊兵不計其數頭項賊首往往中箭炮歸及相度得姑溪河水面髙於賊營遂於二十六夜募軍民下城決河水勢湍急渰浸賊寨計窮遂於二十七日申時拔寨順流而去凡守禦十有二日是時先公中流矢得歸朝人參議馬觀國萬金良劑卽裹瘡巡城士气鼓作卒保一城生聚

臺州臨海縣章安祥符寺法堂有髙廟禦坐寺僧師顏年八十餘矣能言東巡事云時年方十四事悟講主建炎三年十二月二十六日民間讙言天子航海東來泊金鼇山下二十八日平明有十六人皆以戰袍步自金鼇入寺有黃領者坐頃之問寺有素食否時方修歲懴乃取炊餅五枚以進之食其三已又食其半悟講主復擷園蔬芼以姜鹽進之有旨取一內人乃借民間小竹輿乘之以來立語良久復今登舟晚遂復幸金鼇凡畱十四日始航海幸永嘉又畱四十五日復航海幸金鼇又畱八日忽聞六軍皆呼萬歲捷書至也於是航海由四明還紹興李正民侍郎乘桴錄云己酉十二月五日車駕至四明十五日大雨遂登舟至定海十九日至昌國縣二十六日移舟之溫臺自是連日南風舟行𨿽穩而日僅行數十里二十九日歲除庚戌正月二日北風稍勁晚泊臺州港三日早至章安知臺州晁公爲來上幸祥符寺從官迎拜於道左是日得余杭把隘官陳彥報人馬至縣迎擊乃退六日得張俊奏云二十八二十九日正月二日凡三遇敵殺傷相當八日張思正奏云張俊出兵擊退敵騎十四日張俊自臺州來十八日移舟離章安十九日晚雷雨又作二十日泊靑隩門二十一日泊溫州港國史載此事皆在四年正月與顏言不合然今歲懴皆開歲乃修則顏所記誤耶金鼇山蓋一獨峯坡陁郁茂若鼇背然正與柵浦相對兩涘之間略辧牛馬東看海門雲飛波翻然無際山頂有善濟寺與夫祥符塔院紹興三十二年始賜額先是有人題詩云牡蠣灘頭一艇橫夕陽多處待潮生與君不負登臨約同向金鼇背上行髙廟覽之以爲詩防求其人不可得禦坐一竹倚寺僧今別造以黃之壁間有詩云黃防當年駕舳艫東浮鯨海出三吳中興事業風波惡好作君王坐右圖不著姓氏

宣和中陜右人發地得木簡於甕字皆章艸朽敗不可詮次得此檄云永初二年六月丁未朔廿日丙寅得車騎將軍幕府文書上郡屬國都尉二千石守丞廷義縣令三水十月丁未到府受印綬發夫討畔羌急急如律今馬四十匹驢二百頭日給內侍梁師成得之以入石未幾梁卒石簡俱亡故見者殊鮮吳思道親睹梁簡故賦其祕古堂云異錦千囊更妙好中有玉奩藏漢艸榮次新吳出也得其模本示余按章艸今在世益少惟急就章見在並諸帖所傳耳然急就轉模失眞愈逺官帖章艸皇象索靖等書與張蕓叟所珍鷂雀賦又率是贗作黃長睿已嘗辧於東觀餘論然則此檄當爲今章艸第一也米元章淮鱗帖捲內稱章艸乃章奏之章今考之旣用於檄則理容槪施於章奏蓋小學家流由古以降日趨於簡便故大篆變小篆小篆變比其久也復以爲繁則章奏文移悉以章艸從事亦自然之勢故𨿽曰艸而筆仍在良由去未逺故也右軍作艸猶是其典型故不務爲冗筆逮張旭懷素輩出則此法掃地矣但檄文討羌歲月與史不合此史誤無疑黃長睿已詳辧不復述急急如律令漢之公移常語猶今云符到奉行張天師漢人故承用之而道家遂得祖述史記防傳孔子曰日爲徳而君天下辱於三足之烏月爲刑而相佑見食於蝦蟇盧仝月蝕詩蓋用此事淮南子堯時十日並出堯命羿仰射中其九日日中九烏皆死又山海經墨齒之北曰湯谷居水中有扶木九日居下枝一日居上枝皆戴烏春秋元命苞云陽成於三故日中有三足烏

淸微子服飾變古錄云燕脂紂制以紅藍汁凝而爲之官賜宮人塗之號爲桃花粉藍地水淸合之色鮮至唐頗進貢惟后妃得賜曰燕脂崔豹古今注云燕支葉似薊花似蒲公出西方土人以染名燕支中國謂之紅藍以染粉爲婦人色謂爲燕支粉今人以重絳爲燕支非燕支花所染也燕支花自爲紅藍耳舊謂赤白之間爲紅卽今所謂紅藍也西河舊事云失我祁連嶺使我六畜不蕃息失我焉支山使我婦女無顏色北方有焉支山山多紅藍北人采之染緋取其英鮮者作燕脂本艸紅藍花堪作燕脂生梁漢及西域一名黃藍博物志云黃藍張騫所得今滄魏亦種近世人多種之収其花俟幹以染帛色鮮於茜謂之眞紅亦曰幹紅目其艸曰紅花以染帛之餘爲燕支漧艸初漬則色黃故又爲黃藍也史記貨殖傳若干畮巵茜徐廣注云巵音支鮮支也茜音倩一名紅藍其花染繒赤黃也又知今之紅花乃古之茜而今之茜又謂之烏紅系用蘇方木木染成非古之茜矣

江海之有潮辰刻不移昔人嘗論之山海經則以爲海防出入穴之度浮屠書以爲神龍之變化竇叔海嶠志以謂水隨月之盈虧盧肇海賦以謂日出於海衝擊而成王充論衡以謂水者地之血脈隨气進退獨徐明叔傳墨卿髙麗錄雲天包水水承地而一元之气升降於大空之中地乘水力以自持且與元气升降互爲抑揚而人不覺亦猶坐於船中者不知船之自運也方其气升而地浮則海水溢上而爲潮及其气降而地沈則海水縮下而爲汐計日十二辰由子至巳其气爲陽而陽之气又自有升降以運乎晝由午至亥其气爲陰而陰之气又自有升降以運乎夜一晝夜合陰陽之气凡再升再降故一日之間潮汐皆再焉然晝夜之晷系乎日升降之數應乎月日臨於子則陽气始升月臨乎午則陰气始升故夜潮之期月則臨子晝潮之期月皆臨午焉又日行遲月行速應遲二十九度半而月行及之日月之防謂之合朔故月朔之夜潮日亦臨子月朔之晝潮日亦臨午焉且晝卽上天而言之天體西轉日月東行自朔而往月速漸東至午漸遲東而潮亦應之以遲於晝故晝潮自朔後疊差而入於夜此所以一日午時二日午末三日未時四日未末五日申時六日申末七日酉時八日酉末夜卽海下而言之天體東轉日月西行自朔而往月速漸西至子漸遲西而潮亦應之以遲於夜故夜潮自朔後疊差而入於晝此所以一日子時二日子末三日丑時四日丑末五日寅時六日寅末七日卯時八日卯末九日加以時有交變气有盛衰而潮之所至亦因之爲大小當卯酉之月則陰陽之交也气以交而盛出故潮之大也異於餘月當朔朢之後則天地之變也气以變而盛出故潮之大也異於餘日世目狀元第二人爲牓眼第三人爲探花郎秦中歲時記云期集謝恩了從此便著披袋篋子騾從等仍於曲江檢從物無得有闕闕卽罰錢便於亭子小宴召小科頭同【一作國樂】至暮而防次卽杏園初宴謂之探花宴便差定先輩二人少俊者爲兩街探花使若他人折得花卉先開牡丹芍藥來者卽各有罰

雲麓漫抄卷七

欽定四庫全書

雲麓漫抄卷八

宋趙彥衞撰

餘外舅家收柳公權親筆啟艸二十四皆小楷字僅盈分而結體遒媚意態舒逺有尋丈之勢紙長不過七尺廣亦如之中興重興祕省賀方回之子首以獻書得官秦太師付以搜訪遺逸外舅之兄張公觀言以所得托賀納之秦府秦進之上方張自待次防州瑞金簿易監文思院其季復以所得投之中人引秦事爲證亦歸天上獨外舅兩啟尙存云上翰林柳學士【璅】某謬至顯榮皆承闕乏昨者璽書慰勉蘭省遷超𨿽上意欲壯於軍威在外臣轉深於官謗此皆學士曲垂奬防潛爲扶持繼音容於北風爲主人於東道況兼姻媾早接淸華推魏公感外家之情用何氏奉諸姨之敬念深外妹亦愛愚夫不然則安得道已隔而分更惇官轉尊而志愈下藏之不忘佩以彌芳思奉冰霜邈同云漢仰計亙霄路於髙閣隔人煙於禁垣嘯傲霞髙從容日近閒揮彩筆時弄紫泥益彰叔夜鸞鶴之姿轉映王恭神仙之狀便當乘禦灝气濯弄瑤池秉陰陽之鑪錘輔天地之槖籥異時獲賜今日先知瞻望風猷常在魂夢某再拜又侍郎頡頏重霄騰稜迥漢刻名仙館絕迹人寰潤飾洪猷承迎中旨金莖瑞露云表先嘗玉輦靈桃牕閒暗識方玆獨步誰敢爭衡況藝奮神工時推妙翰鳳鸞異態龍虎殊姿白首何人墨池誰子後生是畏前聖有言若非思與神凝韻無俗累則安能致玆酋逸超彼等夷窮鐘蔡之楷模入王羊之閫域往者韋相公嘗謂侍郎能以書諫者今則行執陶鈞坐登臺輔終提一筆以絕百僚後命之來延頸而俟某素無勲效叨濫寵榮一授藩垣兩遷官秩猶以處牀操扇粗識孤虛跨馬彎弓未爲遲暮誓將丹懇以奉休明所冀侍郎猥錄孤防終垂庇遇使其晚節無愧平生下情云云前輩俱防爲柳筆然非柳亦不能造此但啟中有筆諫之語豈它人上柳啟柳自書之耶當有辧之者

近世行狀墓志家傳皆出於門生故吏之手往往文過實人多喜之率與正史不合如近日蜀本東都故事趙普傳與正史迥然如兩人正史幾可廢前輩嘗以邵氏聞見錄與石林避暑燕居錄等以歲月參之皆不合汪彥章集有題陳文惠公逸事後云文惠陳公相仁祖每內批夜下不過十刻一日夜分有禦封至公不啟封來日袖集曰今中宮虛位張貴妃有寵恐姦人附防請正母儀非陛下本意仁祖首肯曰姑置之貴妃卽追冊溫成皇后也當時墓碑不敢書公之曽孫衮始錄以示人按李氏長編辧此事云文惠公以景祐四年拜相寶元元年三月罷溫成以康定元年十月自禦侍選才人距文惠罷相凡三年餘𨿽時已被寵幸不應諛臣便有正位中宮之請汪所見衮說非事實也其它往往類此漢刺史以八月巡行所部歳盡詣京師奏事不言所處之地唐戴叔倫撫州刺史防壁記云漢置十三郡刺史以察舉天下非法通籍殿中乘傳奏事居靡定處權不牧人其言必有據又江西節度觀察判官壁記雲開元二十年四方都防之州各置采訪使以總覆囚按察之任使臣有土自此始也乾元二年天下聚兵罷采訪而加防禦尋代之以專徵而討逆伐叛則以節度主之其間復置觀察而悉與三使並唐書載建置領不詳故記之唐之舉人多先借當世顯人以姓名達之主司然後以所業投獻逾數日又投謂之溫捲如幽怪錄傳奇等皆是也蓋此等文備眾體可以見史才詩筆議論至進士則多以詩爲贄今有唐詩數百種行於世者是也王荊公取而刪爲唐百家詩或云荊公當刪取時用紙帖出付筆吏而吏憚於巨萹易以四韻或二韻詩公不復再看余嘗取諸家詩觀之不惟大篇多不佳餘皆一時艸課以爲贄皆非自得意所爲故𨿽富而猥弱今人不曽考究而妄譏刺前輩可不謹哉

本朝之文循五代之舊多駢儷之詞楊文公始爲西昆體穆伯長六一先生以古文倡學者宗之王荊公爲新經說文推明義理之學兼莊老之說洎至崇觀黜史學中興悉有禁專以孔孟爲師淳熈中尙蘇氏文多宏放紹熈尙程氏曰洛學

景祐元年四月上謂宰臣曰近年以來陰陽不順卦气乖舛此必應天之道有未合於天心而違於人意者宜推明咎徴之本臣僚上言早歳陳彭年等定中外醮儀聖祖天尊在北極之上伏緣北極大帝總領萬物主宰中極聖祖司命眞君因薦尊號驟居紫防帝君之上旣定位非順自玆天下郡縣多致災傷伏望重行詳定禮院詳定當院與道眾參詳天下道觀聖祖每運醮設於本殿供獻聖祖天尊及六位仙官卽與眾眞各無相妨仍別用靑詞奏告如無聖祖殿處卽別設醮位爲便從之後道士欲得聖祖雜於其間以重其教復合之自渡江朝廷作醮亦從其說老氏之教本以淸虛淡泊爲本五千文不可易也故竇太后漢文帝用之皆能治國外又有方士神仙家祠官太祝與夫按摩導引書符咒水史記皆以名家初未嘗合也秦皇漢武始好神仙方士祠祝始有觀始皇曰吾慕眞人自謂眞人不稱朕乃令咸陽旁二百里內宮觀二百七十復道相通於此神仙漢武故事於上林作飛亷觀髙四十丈長安作桂館益壽館以候神人猶未居道士元帝被疾逺求方士漢中送道士王仲都能忍寒遂卽昆明觀處仲都故自後道士所居曰觀六朝多曰館亦武帝故事後魏嵩山道士冦謙之修張道陵之術以其教太冷淡無所得自言遇老子降授以辟糓輕身之法及科戒二十卷崔浩師事之始合爲一己見通鑑唐置崇學專奉老氏配以莊列道家者流以謂天地未判有元始天尊爲祖次有道君以闡其端老子以明其道老子乃李氏之祖取郊祀配天之義以尊之號曰三淸然未嘗殿而祀之本朝更定醮儀設上九位失於詳究以昊天上帝列於周柱史之下故景祐有此施行謂宜仿景祐之制少變之奉三淸於殿以爲教門之祖若醮則祭昊天上帝於壇以爲百神之宗庶不失崇敬之義亦唐崇學之舊醮儀當更爲奏章之制而去其邀迎之僣庶景貺來臨矣姓氏後世不復別但曰姓某氏𨿽史筆亦然按史記帝紀注引春秋左氏無駭卒羽父請諡於族公問族於眾仲對曰天子建徳因生以賜姓胙之土而命之氏諸侯以字爲諡因以爲族官有世功則有族官邑亦如之公命以字爲展氏注者雲天子賜姓命氏諸侯命族族者氏之別名也姓者所以統系百世使不別也氏者所以別子孫之所自出解春秋者云因生以賜姓者謂若舜之嬀禹之姒伯夷之姜是已胙之土而命之氏者若舜之有虞禹之有夏伯夷之有呂是已於字則叔牙季友是已於官則司馬司徒之類是已於邑則韓魏趙是已詳此諸侯旣命於天子爲某公侯則是命之氏諸侯位卑不得賜姓其有以王父及以字爲氏或以官以邑旣無土可分則姓與氏無別注史記者所以有族者姓之別名之語姓者統百世如周姓姬氏所以別子孫如魯衞毛聃邘晉應韓之分又春秋之時諸侯之子爲大夫則稱公子孫則稱公孫公孫之子與異姓之臣未賜族而身爲大夫則稱名無駭俠之類是也已賜族而使之世爲大夫則稱族如仲孫叔孫季孫之類是也此諸侯不得命氏而得命族之例也從可知已若夫易云黃帝堯舜氏作堯舜𨿽非姓氏旣是天子當一代稱曰堯舜氏義亦通此又不拘姓氏之例也

後漢徐穉孺子傳雲家貧常自耕稼非其力不食恭儉禮遜所居服其徳屢辟公府不起時陳蕃爲豫章太守以禮請爲功曹穉旣謁而退蕃在郡不接賔客惟穉來特設一榻去則收之及陳蕃傳不書此事卻云蕃爲樂安太守郡人周璆髙絜之士前後郡守招命莫肯至惟蕃能致焉字而不名特爲置一榻去則收之璆字孟玉臨濟人有美名而司馬溫公通鑑亦秪書徐穉事不及周故周璆之名益不顯細考之蓋陳蕃能尊敬賢士爲豫章太守則下徐孺之榻爲樂安太守則下周璆之榻範曄不能發明之耳

正月旦日世俗皆飲屠蘇酒自幼及長或冩作廜防千金方云廜防之不知何義按梁宗懍荊楚歳時記云是日進椒栢酒飲桃湯服卻鬼丸敷於散次第從小起注云以過臘日故崔寔月令過臘一日謂之小歳又云小歳則用之漢朝元正則行之晉世承漢嘗以十月爲歳首也又云敷於散卽胡洽方云許山赤散並有斤兩則知敷於音訛轉而爲屠蘇小歳訛而爲自小起雲自東京至女眞所謂禦寨行程東京四十五里至封丘縣皆望北行四十五里至胙城縣腰頓四十五里至渡河沙店四十五里至滑州館二十五里至濬州七十里至湯陰縣腰頓三十五里至相州安陽館六十里至磁州滏陽驛腰頓七十里至邯鄲縣館四十里至臨洺鎭七十里至信徳府邢防驛三十五里至皇甫村驛栢鄕縣五十里至趙州平棘驛一百里至眞定驛六十里至新樂縣五十里至中山驛五十里至望都縣七十里至保州金防驛四十里至保州梁防驛三十里至固城五十里至馬村鋪五十里至涿州本道館六十里至良鄕縣六十里至燕京永平館始望東行六十里至潞縣九十里至三河縣七十里至薊州八十里至永濟務九十里至七个嶺九十里至平州八十里至新安縣六十里至潤州自此皆沿海行四十里至遷州八十里至萊州八十里至隰州八十里至淘河島八十里至胡家務八十里至新城八十里至梯已寨六十里至倉官寨三十里至廣寧府三十里至顯州五里至東館八十里至兒堝八十里至梁虞務六十里至遼河大口平津館七十三里至廣州廣平館復望北行七十里至沈州樂郊館八十里至興州興平館五十里至銀銅館九十里至咸州咸平館三十里至宿州宿寧館八十里至賈道鋪懷方館四十里至楊八寨通逺館五十里至合叔孛堇鋪同風館三十里至義和館五十里至如歸館四十里至信州彰信館七十里至勝州來徳館五十里至山寺鋪防方館五十里至威州威徳館五十里至龍驤館六十里至詳州常平館六十里至濵州混同館六十里至髙平館四十里至同流館五十里至沒搭合孛堇萊同館七十里烏龍館三十里至禦寨今之使北邊者止至燕未有至烏龍館者

長安圖元丰三年正月五日龍圖閣待制知永興軍府事汲郡呂公大防命戶曹劉景陽按視邠州觀察推官呂大臨檢定其法以隋都城大明宮並以二寸折一里城外取容不用折法大率以舊圖及韋述西京記爲本參以諸書及遺迹考定太極大明興慶三宮用折地法不能盡容諸殿又爲別圖漢都城縱廣各十五里周六十五里十二門八街九陌城之南北曲折有南斗北斗之象未央長樂宮在其中未央在西直便門長樂在東直社門隋都城外郭縱十五里一百七十五步廣十八里百十五步周六十七里髙一丈八尺東西南北各三門縱十一街橫十四街當皇城朱雀門南北九里一百七十五步縱十一街各廣百步皇城之南橫街十各廣四十七步皇城左右各橫街四三街各六十步一街直安福延喜門廣百步朱雀街之東市一坊五十五萬年治之街之西市一坊五十五長安治之坊之制皇城之南三十六坊各東西二門縱各三百五十步中十八坊廣各三百五十步外十八坊廣各四百五十步皇城之左右共七十四坊各四門廣各六百五十步皇城左右之南六坊縱各五百五十步北六坊縱各四百步市居二坊之地方各六百步四靣街各廣百步靣各二門皇城縱三里一百四十步廣五里一百一十五步周十七里一百五十步縱五街橫七街百司居之北附宮城南直朱雀門皆有大街各廣百步東西各二門南三門太極宮城廣四里縱二里四十步周十三里一百八十步髙三丈五尺東一門西二門南六門北三門宮城之西有大安宮唐大明宮城在苑內廣二里一百四十八步縱四里九十五步東北各一門南五門西二門禁苑廣二十七里縱三十里東一門南二門北五門西內苑廣四里縱二里四面各一門東內苑廣二百五十步縱四里九十五步東一門以渠道水入城者三一曰龍首渠自城東南導滻至長樂坡灑爲二渠一北流入苑一經通化門興慶宮由皇城入太極宮二曰永安渠導交水自大安坊西街入城北流入苑注渭三曰淸明渠導坑水自大安坊東街入城由皇城入太極宮城內有六髙岡橫列如幹之六爻初隋建都以九二置宮室九三處百司九五不欲令民居乃置都觀興善寺右漢隋唐宮禁城邑之制而西京記云街東西各五十四坊六典注兩市居其中四坊之地凡一百一十坊今除市居二坊外各五十五坊當以六典注爲正又六典西上閤之西延英李庚賦東則延英耽耽當以庚賦爲正又西京記大興城南直子午谷今據子午谷乃漢城所直隋城南直石鼈谷西又唐志大明宮縱一千八百步廣一千八十步今實計縱一千一百一十八步廣一千五百三十五步此舊說之誤也

唐髙宗始營大明宮於丹鳳後南開翊善永昌二坊各爲二外郭東北隅永福一坊築入苑先天以後爲十六王內宅又髙宗以隆慶坊爲興慶宮附外郭爲復道自大明宮經過通化門蹬道潛通以達此宮謂之夾城又制永嘉坊西百步入宮外郭東南隅一坊始建都城以地髙不便隔在郭外爲芙蓉園引黃渠水注之號曲江明皇增築興慶宮夾城直至芙蓉園又武宗於宣政殿東北築防曰望仙今人誤以爲蓬萊山武宗又修未央宮爲通光亭宣宗修憲宗遺迹於夾城中開便門自芙蓉園北入至靑龍寺俗號新開門自門至寺開惇化以北四坊各爲二此遷攺之異也大抵唐多仍隋舊故呂公愛其制度之宻而傷唐人冒疾史氏沒其實遂刻而爲圖故志之

漢以司徒司馬司空爲宰相蓋六國時有此三卿漢采用之但攺司馬曰太尉殊不知周制天子六卿大國三卿三卿蓋諸侯之制漢人祗采六國之舊而不知周家天子故事失之矣

釋氏智論雲天帝釋以大寶鏡照四大神洲察人善惡正五九月照南贍部洲二六十月則照東三七十一月則照西四八十二月則照北唐太宗崇其教故正五九月禁食葷百官不支羊錢迄今不攺陰陽家襲其說不知其義乃曰臣下屬商本朝以火徳故臣下避之其法始於唐唐以土徳豈亦有所避耶

郭公元邁字英逺其先籍開封自髙祖知白仕於吳因家焉英逺少孤能自立政和初由鄕貢入上庠宣和中上捨髙宗駐驆維揚英逺隨駕免省時募使金通兩宮者閩人魏行可請行英逺亦慨然上表感動天聽補右武大夫和州團練使爲之副旣次河朔子弟皆泣下英逺曰吾有尺紙付汝到家可啟封後開緘首云出疆當艱棘時尢難保其全身已許國何暇有二而已旣至貽書金帥尼堪反覆論辧用兵利害乞歸二聖旋被拘畱紹興壬戌忠宣洪公書歸自金奏王倫與公以身徇國詞極剴切旣而朱公弁亦以使事還乃言在燕及宜州時與英逺倡酬擕其親染詩文數篇以歸屬對警拔翰墨精妙誠可寶奉使張公邵自軍前回有奏札云自靖康迄於建炎使於金而不返者數人若陳過庭聶昌司馬朴滕茂實崔縱魏行可郭元邁臣嘗有請於彼乞挈崔縱魏行可之櫬以歸命下發遣而魏行可之櫬有挈之往中京者乃不果而崔縱之櫬金人付臣防之而來謹置之臨安府城內妙行寺乞賜檢舉特與防典訪其親而官助葬之又張早自建炎二年七月二十日自建康被防差充奉使崔尙書下都轄於當年八月二十三日入界經一十三年還闕有畫一奏狀一項向來節次奉使侍郎司馬朴見在眞定府樞宻宇文虛中一行人見在防寧府尙書洪浩見在幽州混同江之東王渉左丞私第教導子弟尙書崔縱於宜州身亡副使郭元明見在宜州侍郎魏行可於興中府身亡副使郭元邁尙書張邵副使楊憲並官屬崔淵等並在宜州已上奉使官吏並不易服換官郭初離闕許補五資恩澤已得其三云

尙書至於岱宗柴又柴望大告武成柴𨿽祭名考之禮焚柴泰壇周禮升煙燔牲首則是祭前焚柴升煙皆求神之義因爲祭名後世轉文乃不焚柴而燒香當於迎神之前用鑪炭之近人多崇釋氏蓋西方出香釋氏動輒燒香取其淸淨故作法事則焚香誦咒道家亦燒香解穢與吾教極不同今人祀夫子祭社稷於迎神之後奠帛之前三上香禮家無之郡邑或用之

韓紃字子禮父盈胃祖蹈知荊南曽相公彥之紹興八年任潭州判官上書論和議之非知州李昭祖得其副本申朝廷得防韓紃小官動揺國是降官編管循州告詞云守臣坐汝之罪來上及到貶所又爲將官韓京所掠舉家死

雲麓漫抄卷八﹤子部﹐雜家類﹐雜說之屬﹐雲麓漫抄﹥

欽定四庫全書

雲麓漫抄卷九

宋趙彥衞撰

朱雀武靑龍白虎爲四方之神祥符間避聖祖諱始攺武爲眞武冥爲眞冥枵爲眞枵戈爲眞戈後興醲泉觀得蛇道士以爲眞武現繪其象爲北方之神被髮黒衣仗劍蹈蛇從者執黒旗自後奉祀益嚴加號鎭天佑聖或以爲金人之防

今人呼洗爲沙鑼又曰廝鑼國朝賜契丹西夏使人皆用此語究其說軍行不暇持洗以鑼代之又中原人以擊鑼爲篩鑼今南方亦有言之者篩沙音相近篩之爲廝又小轉也書傳目養馬者爲廝以所執之鑼爲洗曰廝鑼軍中以鑼爲洗正如秦漢用刁鬥可以警夜又可以炊飯取其便耳

世傳遁甲書甲旣不可隱何取名爲遁及讀漢郎中鄭固碑有云逡遁退讓遁卽循字蓋古字少借用非獨此一碑也則知遁甲當云循甲言以六甲循還推數故也續越絕書隋經籍志云子貢作其書雜記秦漢事疑後人所羼內載春申君李園事史記戰國防列女傳不載女嬛之名僅見於此其策畫始終皆女女嬛尢爲異也至書烈王死後李園相春申君方封於吳又立其子爲假君皆與史記戰國策不合

自浙江東南溪行而溪水淺澀湍急深五七寸碎石作底小者如彈大者不過盆椀齒齒無數五色可愛行三五步一灘卽四邊或上流有擁起碎石或如堆阜或如堤堰水勢噴激怒如瀑而舟人所用噐特與它舟異篙用竹加鐵鑽又有肩篙頭篙皆用木加拐如到書某字於其上每遇灘磧卽舟師足踏檣竿手執篙仰臥空中撐舟忽翻身落舟上覆面向水急撐謂之身攧篙舟師每呼肩篙頭篙轉篙身搶篙諸人卽齊聲和曰嗷嗷諸人皆齊力急撐所謂肩篙者向覆面水用肩撐所謂頭篙者覆靣向水用頭撐轉篙者自身左移舟右轉轉身篙者或仰靣卽覆靣覆靣卽仰靣云搶篙者舟尾有穴每諸篙出水卽一人急用一大木挺搶船尾蓋恐舟復下也一舟復數人自水牽挽水深處亦不過膝自處之靑田至溫州行石中水旣湍急必欲令舟屈曲蛇行以避石不然則碎溺爲害故土人有紙船銕梢工之語言寄命於舟師也厥惟艱哉

近世官中行遣多用勸勉二字考之經其說有二謂之勸則不岀於自然而已樂爲之謂之勉則岀於不得已而人彊勉之故詩言勸以義則勸非岀於自然詩言勉其夫以正則勉非岀於得已

世俗歲將除鄕人相率爲儺俚語謂之打野狐按論語鄕人儺朝服立於阼階注大儺驅逐疫鬼也亦呼爲野雲戱今人又訛耳

永安諸陵皆東南地穹西北地垂東南有山西北無山角音所利如此七陵皆在嵩少之北洛水之南𨿽有岡阜不甚髙互爲勝勢自永安縣西坡上觀安昌熈三陵在平川栢林如織萬安山來朝遙揖嵩少三陵栢林相接地平如掌計一百一十三頃方二十里云今紹興攢宮朝向正與永安諸陵相似蓋取其恊於音利有上皇山新婦尖隆祐攢宮正在其下

昆侖一作昆崘禹本紀昆侖髙二千五百餘里日月所相避隱爲光明也其上有醴泉華池河圖云昆侖天中柱气上通天水經云昆侖在西北去嵩髙五萬里地之中也其髙萬一千里河水出其東北陬爾雅云西北之美者有昆侖之璆琳瑯玕焉又曰三成爲丘注云昆侖山三重故以名昔人引山海經西海之南流沙之濵赤水之後黒水之前有大山名昆侖之丘其下有弱水之淵環之又曰鐘山西六百里有昆侖山所出五水今按山海經內昆侖在西北帝之下都方八百里髙萬仭山有木禾靣有九折以玉爲檻靣有五門門有開明獸守之百神之所在郭璞曰此自別有小昆侖也淮南子曰昆侖中有增城九重有木禾珠樹玉樹琁樹不死樹在其西沙棠瑯玕在其東絳樹在其南碧樹瑤樹在其北十洲記云昆陵卽昆侖中狹上廣故曰昆侖山有三角其一角正東名曰昆侖宮其處有積金爲墉城面方千里城上安金防五所玉樓十二神異經云昆侖有銅柱焉其髙入天所謂天柱也圍三千里圓周如削下有回屋仙人九府所治又一說云大五嶽者中嶽昆侖在九海中爲天地心神仙所居五帝所理博雅云昆侖赤水出東南陬河水出其東北陬洋水出其西北陬弱水岀其西南陬河水之入東海三水入南海張騫渡西海至大秦大秦之西鳥遲國鳥國之西復有海西海之濵有小昆侖髙萬仭方八百里援神契曰河水上應天河山海經昆侖山有靑河白河黃河黒河環其墟其白水出東北陬向東南流爲中國河爾雅曰河出昆侖色白渠凡千七百所色黃百里一小曲千里一大曲淮南子河出昆侖貫渤海入禹所導積石也水經云昆侖三仭下曰樊桐一名板桐二曰圃一名閬風上曰層城一名天庭淮南又云懸圃閬風樊桐在昆侖閶闔之中東漢明帝永平十七年十一月遣奉車都尉竇固駙馬都尉耿秉騎都尉劉張出燉煌昆侖塞擊破白山虜於蒲類海上唐章懷太子注謂昆侖山名因以爲塞在今肅州酒泉縣西南山有昆侖之體故名之周穆王見西王母於此山有石室王母防則又知周穆王西逰初不出中國云凡諸書云昆侖悉注於此

古之聖王諱世皆不知避有一時暴起與僣僞之主至今諱而不攺者如昭穆本作招穆讀以晉文帝諱攺呼韶城朱梁諱攺曰州如東都州南州北是也戊午本作茂讀亦以李唐諱攺云武或曰務浙人避錢氏諱攺劉爲金果有石橊呼曰金櫻江東人以楊行宻諱呼蜜爲蠭糖太一十神有君基民基避唐明皇諱攺作棊至今不攺本艸有薯蕷避唐代宗諱攺云薯藥避英宗諱又攺爲山藥則與薯蕷似不相干今當雲山蕷可也虙子賤或冩作密子賤按顏氏家訓虙字從虍宓字從宀下必俱爲孔子弟子宓子賤卽虙羲之後俗字以爲宓或宓加山子賤碑云濟南伏生卽子賤之後是知虙之與伏古來通用誤以爲宻

說文羿帝嚳時射官山海經云堯時十日並出堯命羿射其九商書曰有窮后羿則羿是射官世有其人非一人也

東坡先生旣得自便以建中靖國元年六月還次京口時章子厚丞相有海康之行其子援尙畱京口以書抵先生某惶恐再拜端明尙書【臺座】某伏聞旌斾還自南越揚舲江海躡屐嶺嶠執事者良苦數歲以來險艱備至殆昔人之所未嘗非天將降大任者豈易堪此竊惟達人大觀俯仰陳迹無復可言不審卽日尊體動止何似伏念某離逺門墻於今九年一日三月何可數計傳聞車馬之音當歡欣鼓舞迎勞行色以致其積年慕戀引領舉足﨑嶇瞻望之誠今乃不然近緣老親重被罪譴憂深慮切忘寢與食始聞後命方在浙東卽欲便道省覲又顧防穉須攜挈致之所居今暫抵此治任裹糧旦暮逺行交親往來一切皆廢此則自儕於眾人宜其所以未獲進見者某於門下豈敢用此爲解捨館定然後求見長者是爲有罪況於不克見者乎逡巡猶預事爲老親固當審思耳邇來聞諸道路之言士大夫日夜望尙書進陪國論今也使某得見豈得泊然無意哉尙書固聖時之蓍竊將就執事者穆卜而聽命焉南海之濵下潦上霧毒气薰蒸執事者親所經於今回想必當可畏況以益髙之年齒髮尢衰渉乎此境豈不惴惴但念老親性疎豁不防短內省過咎仰戴上恩庶有以自寛節飲食親藥物粗可僥幸歲月不然者借使小有惉懘之情悴於胸次憂思欝結易以傷气加以瘴癘則朝夕幾殆何可忍言況復爲淹久計哉每慮及此肝膽摧落是以不勝犬馬之情子私其父日夜覬幸聖上慈仁哀矜耆老沛然發不世之詔稍弛罪罟尙得東歸田裏保養垂老此賤防之禱悲傷諱泣斯須顚沛不能忘也儻問焉而執事者以爲未然使某也將何以爲懷誠不若勿卜而徒自然庶幾之爲愈也儻以爲可覬也固愚情所欲聞然而旬數之間尙書奉尺一還朝廷登廊廟地親責重所忖度者幸而旣中又不若今日之不克見可以逺迹避嫌杜防慝之機思患而豫防之爲善也若廼事故多端紛紜轇轕𨿽彌日信宿未可盡剖勃鞮所謂君其知之矣寧須多言獨恨九年之間學不益博文不益進以此負門下然古人有聞之而不言能之而不爲存之而不論者竊嘗畱意焉末若面得之也請俟它日仰叩緒餘論不勝拳拳之情敢言之執事者伏惟財幸暑溽異甚伏望保防寢興萬萬壽重不宣某惶恐再拜先生得大喜顧謂其子叔黨曰斯文司馬子長之流也命從者伸楮和墨書以答之某頓首致平學士某自儀眞得暑毒困臥如昏醉中到京口自太守以下皆不能見茫然不知致平在此辱書乃漸醒悟伏讀來教感嘆不已某與丞相定交四十餘年𨿽中間出處稍異交情固無增損也聞其髙年寄迹海隅此懷可知但以往者更說何益惟論其未然者而已主上至仁至信艸木豚魚所知建中靖國之意又恃以安海康風土不甚惡寒熱皆適中舶到時四方物多有若昆仲先於閩客廣舟中凖備家常要用藥百千去自治之餘亦可及鄰里鄕黨又丞相知養內外丹久矣所以未成者正坐大用故也今玆閒放正宜成此然可自內養丹切不可服外物也某在海外曽作續養生論一首甚願冩寄病困未能到毘陵定疊檢獲當錄呈也所云穆卜反覆究繹必是誤聽紛紛見及已多矣得安此行爲幸幸更徐聽其審又見今病狀死生未可必自半月來日食米不半合見食卽先飽今且歸毘陵聊自欺此我裏庶幾且少休不卽死書至此因憊放筆太息而已某頓首再拜致平學士閤下六月十四日此紙乃一揮筆勢翩翩後又冩白術方今在其孫洽教授君處旣歸冝興七月疾革折簡錢世雄云云徑山老惟琳來問疾有偈云扁舟駕蘭陵目換舊風物君家有天人雌雄維摩詰我口答文殊千里來問疾若以偈相答霜柱皆笑出先生答云云蓋與惟琳世雄問答而終乃二十八日也今刋行先生年譜不載此以補闕文云先生集中有答致平書而章書人多不曽見故不能曉其答意元祐三年先生知舉時致平爲舉子初致平之文法荊公旣見先生知舉爲文皆法坡遂爲第一逮揭榜方知子厚子

靑箱雜記載南唐徐鉉至義興讀漢太尉許馘碑其陰有八字云談馬礪畢主田數七莫曉其指鉉以黃絹防婦語意求之云此謂許碑重立也義興犯本朝熈陵嫌名攺宜興予家先塋在焉屢訪許碑不可得邑人張駒千里云今縣治之南有數叢形制特大圖經以爲許氏墓上有一碑字作漢張平子墓銘篆體首云司農夫人劉氏山陰人自後爲韻語漫滅不可讀所謂太尉碑則不復可見矣紹興丙子冬過頥山訪故人邵子門有殘碑云舟行許氏墓側見有此石居民以爲浣垢之具意謂人所棄而不有者戱取以歸索水澆而讀之𨿽首尾不足知其爲馘碑也其文云歷司農衛尉太僕遂登太尉所謂司農夫人者其馘之配乎碑敍官爵若永樂少府悉漢氏所有字古與今文相錯舊漫處則以今文足之疑後人不忍礲去舊文以今文刻於漫處所謂許碑重立也因模取墨本防其後以遺邵子使之知寶此石無使後復有如子者負之趨去

彭祭酒學校馳聲善破經義每有難題人多請破之無不曲當後在兩省同僚嘗戱之請破月子彎彎照幾州幾家歡樂幾家愁彭停思久之云運於上者無逺近之殊形於下者有悲歡之異人益嘆服此兩句乃吳中舟師之歌每於更闌月夜操舟蕩槳抑遏其詞而歌之聲甚淒怨唐人有詩云徙倚仙居憑翠樓分明宮漏靜兼秋長安一夜家家月幾處笙歌幾處愁盛行於時具載輦下歳時記云是章孝標制與此意同

公孫賀爲丞相其子敬聲爲太僕驕奢不奉法盜用比軍錢幹九百萬貫時詔捕陽陵大俠朱安世甚急賀自請逐捕安世以贖敬聲上許之且索一豪民亭長之責至煩丞相親捕主守盜贓至於千九百萬貫以捕一匹夫便得贖漢网可謂闊疎矣至武帝以後則不然也周禮五家爲比使之相保五比爲閭使之相受四閭爲族使之相葬五族爲黨使之相救五黨爲州使之相賙五州爲鄕使之相賔又五人爲伍五伍爲兩五兩爲卒五卒爲族五族爲師五師爲軍又均土地以稽人民而周知其數上地家七人可任也者家三人中地家六人可任也者二家五人下地家五人可任也者家二人又井牧其田野九夫爲井四井爲邑四邑爲丘四丘爲甸四甸爲縣四縣爲都又司馬法六尺爲步步百爲畮畮百爲夫夫三爲屋屋三爲井井十爲通通爲匹馬三十家士一人徒二人通十爲成成有百井三百家革車一乘士十人徒二十人十成爲終終千井三千家革車十乘士百人徒二百人十終爲同同方百里萬井三萬家革車百乘士千人徒二千人其制不同又且煩碎學者多不考蓋比閭之法所以保養斯民相生相養使鄰里各有恩義秦漢間但令有罪相糾而風俗壞矣欲行三代之政則比閭之法不可不講卒伍之法以起軍旅以作田役以比追胥以令貢賦此卽後世保伍之法逐捕盜賊是也均土地稽人民此言民數大約四家計口二十有四人其堪任使者十人凡一井八家爲堪任使者二十人可見周家役民不窮其力井田之制四井爲邑四邑爲丘四丘爲甸丘十六井甸六十四井也知方百里者孟子曰方裏而井計之則邑方二里丘方四里甸方八里也名爲甸之意以其居一成之中成方十里匠人云成方十里此言四丘爲甸甸與成其實一也鄭解成爲甸表裏之意共出兵車一乘故謂之甸甸乘也十里爲成成間廣八尺深八尺謂之洫是當甸在其中傍裏以治洫故注云方十里爲成成中容一甸傍八里出田稅緣邊一里治洫不稅論語注井十爲區區十爲成成出革車一乘是據成方十里岀車一乘也成元年左傳服注引司馬法云四邑爲丘有戎馬一匹牛三頭是曰匹馬丘牛四丘爲甸甸六十四井出長轂二乘馬四匹牛十二頭甲士三人步卒七十二人戎楯備具謂之乘馬是據甸方八里岀車一乘也二者事得相通故各據一焉若然成岀兵車一乘爲七十五人耳而少康有田一成有眾一旅成方十里九百夫之田也授民田百不易一易再易通率二而當一有四百五十人矣其中上地差多則得容五百人也其出兵夫家不盡行故一車士卒惟七十五十少康言眾一旅蓋盡舉大眾故與岀賦異也司馬法乃言輿賦之數據前項民數一井八家可任使者二十人今六十四井爲五百十有二家其堪役通一千二百八十人而籍於司馬之法者才七十有五人蓋四百七十家而余只賦兵二十五人耳司馬法又有炊家子廏巷衣裝樵汲二十五人當出外又法畮百爲夫至徒二千人此言徴調之數據前項兵籍四邑爲丘丘十六井今云十井爲通促零就整以十起數耳田制八家爲井起算兵制以十人爲什起算各從其宜非有損益也比閭亦以整數四丘爲甸凡六十四井其籍七十有五人今十通爲成加前一丘三十六井之地爲百井八百家是謂二百八十八家其兵亦當添一甲有零只調三十人蓋四分常兵之數而徴發其一故八百家只言三百家畨休者常五百家也積數凡百井八百家得爲丁四千八百人堪任使者二千人二十分二千之一有奇爲四百人有奇又四分百人之一彊止發三十人耳百里千里皆然車馬亦然自丘備一乘乘四馬但賦一馬積四丘爲甸凡四甸方賦一乘故促十六井爲一通出一馬后加百井爲一成出一車亦無增減甸言徒七十二人甲士三人成言七十人徒二十人蓋調特差擇宜爲士者居多也

雲麓漫抄卷九

欽定四庫全書

雲麓漫抄卷十

宋趙彥衞撰

能攺齋漫錄記問亦博矣第一卷

書佛法乃引列子商太宰答問之語曰西方有聖者焉不治而不亂不言而自信不化而自行蕩蕩乎民無能名焉以謂佛法原天地之始夫列禦宼之書與莊子皆宗老氏多寓言列子多非舊文前賢固言矣老氏之徒所云西方謂西王母之類故周穆王西逰非佛之西方也佛之法入中國明注之史豈有爲儒而信非聖之書反誣先哲耶今佛之書見在觀其入山修道蘆芽穿肘降魔驅鬼屬意空寂有所謂不治而不亂不言而自信不化而自行蕩蕩乎與堯舜民無能名借使其法果與天地並原則人類滅已久矣只此一事便見所學又言秦益公生日蜀人李善詩云無窮基有無窮聞第一人爲第一官其後言者以爲過有防禁之仍著令然前輩類多有之如荊公東坡皆有曽魯公張文定生日詩又載曽郎中獻秦十絕裴度只今稱聖相之句解云李義山韓碑詩帝得聖相相曰度蓋取晏子春秋仲尼魯之聖相也意以禁生日詩爲非聖相爲可稱其它詆訾前賢爲不少又如詩人得句偶有相犯卽以爲蹈襲及恃記博妄有穿鑿不暇一一論夷考其人姓吳名曽字虎臣撫州臨川人秦益公當軸時上所業得官紹興癸酉自敇局攺右承奉郎主奉常簿爲玉牒檢討官秦薨不敢出其第十九卷

自稱不樂京局且不能委曲時好恐以罪去以此惑後人蓋癸酉歳正是秦興大獄追治賢士大夫時則必有以取媚致身淸要宜乎取聖相而以禁生日爲非釋氏之教與天地並原也

今三衙有殿帥馬帥步帥馬帥俗呼馬軍杜詩洗盞開嘗對馬軍唐已有此語

陶糓使越錢王因舉酒令曰白玉石碧波亭上迎仙客陶對曰口耳王聖明天子要錢塘宣政間林攄奉使契丹國中新爲碧室云如中國之明堂伴使舉令曰白玉石天子建碧室林對曰口耳王聖人坐明堂伴使云奉使不識字只有口耳壬卽無口耳王林詞窘罵之幾辱命彼之大臣云所爭非國事豈可以細故成隙遂備牒界上朝廷一時爲之降黜後以其罵虜進用至中書侍郎

杜少陵故衞將軍挽詞有曰赤羽千夫膳黃河十月冰修可注雲家語赤羽若日白羽若月千夫膳言所膳者千兵也師曰古詩云桃花亂落如紅雨赤雨言落葉也此章言將軍善舞劍及彎弧故曰舞劍過人絕鳴弓射獸能銛鋒行愜順猛噬失蹻騰赤羽千夫膳黃河十月冰橫行沙漠外神速至今稱則赤羽謂箭言不虛發必得獸可以供千軍之膳茍如所注則不與下句對而意殊逺矣

漢尙書令僕丞郎月給隃糜墨大小二枚蕭子良答王僧防書曰仲將之墨一防如漆又陸云與兄書曰一日上三防曹公藏石墨數十萬斤今送二螺不知隃糜石墨果何物爲之近世貴松煙取煙之逺者爲妙故江南李氏時有墨務官李廷珪等墨見存東坡時歐陽季黙以油煙墨二遺坡謝以詩有云書牕拾輕煤佛帳掃餘馥辛勤破千夜收此一寸玉蓋是掃燈煙爲之邇來墨工以水槽盛水中列麄椀然以桐油上復覆以一椀專人掃煤和以牛膠揉成之其法甚快便謂之油煙或訝其太堅少以松節或漆油同取煤尢佳

唐房千里竹室記有云環堵所棲率用竹以結其四角植者爲柱楣撐者爲榱桷王元之竹樓記善其餘意予嘗至江上見竹屋截大竹長丈餘平破開法其節編之又以破開竹覆其縫脊檐則橫竹夾定下施窓戶與瓦屋無異西人又有版屋詩云在其版屋各從其土俗云近日優人作雜班似雜劇而簡略金人官制有文班武班若毉卜倡優謂之雜班每宴集伶人進曰雜班上故流傳及此

陸羽別天下水味各立名品有石刻行於世列子孔子曰淄澠之合易牙能辧之易牙齊威公大夫淄澠二水易牙知其味威公不信數試皆驗陸羽豈得其遺意乎古之祭墓與後世不同隨州有隨侯冢山形如飛鳳在其背於對山下築防號爲祭墓防至今人呼爲隨侯祭墓防

汝陰王明淸字仲言有揮麈錄云麈史亦其從祖王彥輔所撰則二書皆岀一家彥輔多國史中事揮麈錄載張耆旣貴嘗欲置酒邀禁從上許之旣晝集羅幃翠幕稠疊繞圍繼以燭列屋蛾眉豪侈不可狀每數桮各少歇如是者三數曁至徹席出戶則云已再晝夜矣恐未必然蓋侍從官有朝殿每一次入局治事況人一夕不寢必困倦豈有兩晝夜而不覺朝廷爲之廢務殆幾於爛柯之說矣所以孟子有盡信書之嘆

今之民間所納夏秋二稅蓋唐大中間取一年諸色科斂最重者定爲二稅則諸色科斂已在其間後唐天成三年七月十三日勅應三京鄴都諸道州府鄕村人戶自今年七月後於夏秋田苗上每納麯錢伍之足陌一任造麯酒貨賣則是再增酒麯錢矣又置坊戶以三年爲界界滿必增錢實封投狀百日限滿坼封給價髙人上尸增價攘奪洎其久也課髙易辦又創萬戶酒之說將一坊酒額盡均苗頭上舊坊戶旣有醖具上戶亦有力造酒酤賣五等下戶白令出錢數且零細家至戶到貽害良農目今浙東湖北皆有斯悉緣達官慕愛民之虛名忘久逺之利病爲無窮之害予向在漢東偶有爲此舉力爭得免故書以告來者

古人多言阿字如秦皇阿房宮漢武阿嬌金屋晉尢甚阿戎阿連等語極多唐人號武后爲阿武婆婦人無名第以姓加阿字今之官府婦人供狀皆云阿王阿張蓋是承襲之舊云

王迥字子髙族弟子立爲蘇黃門壻故兄弟皆從二蘇逰子髙後受學於荊公舊有周瓊姬事胡徽之爲作傳或用其傳作六麼東坡復作芙蓉城詩以實其事迥後攺名蘧字子開宅在江陰予曩居江陰常見其行狀著受學荊公甚詳紹興間其家盡裒東坡兄弟往來簡帖示人然散失亦多矣其孫防以母宗女恩得右職常爲鎭江都統司機宜聞其所得帖於都統司又有謝賜禦書詩繡裳畵衮云垂地者並表用絹朱界以冩之其自珍如此機宜公之外祖齊安郡王士防取去爲光堯壽今在天上矣

洞庭有山水之分吳中太湖內乃洞庭山產柑橘香味勝絕韋蘇州吳融王維蘇子美詩序皆指山爲言楚之洞庭乃太湖連亙數州邊湖亦產甘橘襄陽記李叔平敇子曰龍陽洲有千頭木奴龍陽洲在洞庭側傍張華云橘在湖水側劉瑾云寄生於南楚謝惠連甘賦傾子節兮湖之區皆言湖邊初不指湖爲言今湖南多雲鼎甘亦此義洞庭名同其別如此

秦太師十客施全刺客郭知運逐客吳益嬌客朱希眞上客曹詠食客曹冠門客康伯可狎客【闕】莊客【闕】詞客湯鵬舉惡客施殿前司軍校不憤議和以斬馬刀鬻於街傍俟秦輿過害之賴直傘兵執住伏誅郭臨安人登科以少俊選爲孫壻秦每夕必畱三杯郭多出久至中夜或他宿畱門以俟秦嘗以佩刀分遺子壻一日宴集皆佩之而郭已遺人矣秦大怒適防其夜出令門者無納遂罷親吳常之宜興人門防爲人純謹遂令繼郭攺秩爲臨安倅驟得次對秦薨以無實歷不得親民防補不行後得一子官晚還其致仕遺表恩朱希眞洛人以遺逸召旣致仕復岀多記中原事秦喜之秦薨復歸嘉禾曹詠戚裏與其子熹爲姻家頗有才用事爲戶部侍郎後安置新州曹婺之東陽人登甲科爲秦門客不一歳躐進奉常簿中書檢正秦旣敗追其科甲復還上捨後再登第難於入差遣有爲之地者得僉幕荊門軍康伯可防於歌詩及應用文爲教坊應制秦每燕集必使爲樂語詞曲湯金壇人本亦出秦門旣薨攻之不遺餘力餘二人則忘之矣

翟公撰祭儀謂或祭於昏或祭於旦非是當以鬼宿渡河爲候其意出於洞防志返魂香事是舍三代聖人之說取不根之言可乎

書序云伏生又以舜典合於堯典今觀史記載釐降二女於嬀妠嬪於虞帝曰欽哉卽接愼徽五典此乃伏生本文蓋二典堯舜事相連虞朝方成書故曰虞書則知今舜典孔安國所分無疑舜典曰虞舜側防堯聞之聰明將使嗣位歷試諸難作舜典曰若稽古帝舜重華協於帝濬哲文明溫恭允塞徳升聞乃命以位皆依效堯典文爲之詳味其文與堯典不類安國𨿽分爲二典卒不行於世隋始得於航頭遂與堯典並行史記多載尙書語不爲無補也經曰瞽子父頑母嚚象傲克諧以孝烝烝乂不格姦古文簡奧學者當於聖人分上體貼方見得舜蓋舜有頑嚚之父母傲慢之弟而能盡孝曲意承順內則得其歡心外則使無犯於鄕曲盛徳日著堯聞之妻以二女卽後世尙主之意堯非不能召舜而畱於帝室以舜有父母故又以二女嬪之家齊身正舉而加之上位孟子曰舜盡事親之道而瞽叟底豫瞽叟底豫而天下化此語得之豈復有浚井捐廩就時受杖等事此皆是將小夫賤事體貼聖人孟子又復書之何耶使其嫂果治棲所謂百官堯遣以隨主者主爲彊攘略百官烏得不以上聞而堯亦豈能但已也可發一笑史記多攺尙書本文人疑之蓋時未有訓詁曉者少故易從漢言耳自安國變古後人不復見古文時於史記見之

李太白詩吳姬壓酒喚客嘗說者以謂工在壓字上殊不知乃吳人方言耳至今酒家有旋壓酒子相待之語靑甆器皆云出自李王號祕色又曰出錢王今處之龍溪出者色粉靑越乃艾色唐陸龜蒙有進越器詩云九秋風露越窯開奪得千峯翠色來好向中宵盛沆瀣共嵇中散鬭傳杯則知始於江南與錢王皆非也近臨安亦自燒之殊勝二處

醫書論人脈有寸闗尺三部手掌後髙骨下爲寸寸下爲闗闗下爲尺自髙骨下至切寸脈指盡處得寸爲寸則自切尺脈指盡處上至中指尖豈非尺乎古人以身爲度故寓於脈以言之今醫家但屈中指以兩紋盡處爲寸或側手論夫長短𨿽不相逺至問寸尺何以名脈則不能答

楚世爲彊國以齊威公之霸與之爲敵謂之齊楚晉文公之霸亦與之爲敵謂之晉楚秦雄曰秦楚吳彊曰吳楚自三代以來有國歷年可謂久矣其國方城以爲城漢水以爲池方城在唐汝之間則是鄧唐汝皆其北境鐘離居巢爲東界及滅越至以徐沂爲東疆地亦可謂廣矣初熊繹都丹陽卽今枝江康爲勾亶王今江陵紅爲鄂王今武昌執疵爲越章王皆在江上文王熊訾始都郢今之郢州古號鄢郢昭王畏吳去郢北徙郡東西蓋屢遷矣

孟子曰惡紫之奪朱也蓋朱與紫相亂久矣仁宗晚年京師染紫變其色而加重先染作靑徐以紫艸加染謂之油紫後人指爲英宗紹統之防已見王氏書自後只以重色爲紫色愈重人愈珍之與朱大不相類淳熈中北方染紫極鮮明中國亦效之目爲北紫蓋不先染靑而以緋爲腳用紫艸極少其實復古之紫色而誠可奪朱按周禮義疏以朱湛丹秫三月末乃熾之卽以炊不湯淋所炊丹秫取其汁又爾雅一染謂之縓再染謂之三染謂之纁士冠有朱紘之文鄭云朱則四入是更以纁入赤汁則爲朱論語君子不以紺緅飾纁入赤汁則爲朱不入赤而入黒汁則爲紺更以此紺入黒則爲緅是五入爲緅也若更以此緅入黒汁則爲是六入爲也更以此入黒汁則七八爲緇矣則知古之朱赤汁染之紫與朱實相去不多今之淺紫其近之矣文士輕薄不顧道有甚害義者孔平仲雜說載陳侗陳汝羲同在禮院爲博士職掌宗室軷祭每一次得絹五十匹見一老宗室在朝路指視曰此軷材也我當得之二人相爭它日見有聨騎造朝者則又曰此皆軷材也我當得之豈有活人遽欲得財而願其死仁人固如是乎

平宗籍凡祖免親以上賜名受官有親兄弟名士掲士芑士昆士綏者乃寓不典之言於其間又有矢之綏之亦此義也其它令誅令鯀等不可槪舉後又取怪僻字但欲爲戱笑至於撰字行尢當致思使與國姓無妨如不字連國姓固不美矣故皆以惡字綴之不衰等是也然不亦訓甚詩曰不顯文王言甚顯文王則不衰爲甚衰得乎髙宗行實爲不字而孝宗從別派入近又撰與字若字必字亦非可連國姓人無言者不獨此耳徽宗書閣曰敷文取帝乃誕敷文徳舞干羽於兩階七旬有苗格以寓譏誚其刻薄不遜如此

林髙閩人擢第終屯田郎中子槪亦擢第爲集賢校理入儒學傳終於京師妻黃氏攜其孤扶防將歸葬閩道岀姑蘇時蔣公侍郎堂知姑蘇二子長子希次子旦方年十二三贄文上謁蔣大奇之畱姑蘇給以戴城橋官屋後號孺學坊爲葬二櫬於寶華山蔣公遣其子與二林讀希字子言後爲樞宻旦亦爲從官蔣之子卽之奇字頴叔亦爲樞宻子言昆弟六人希旦紹顏並登科遂爲姑蘇人

本朝自收諸鎭之權令朝臣知其州事提刑轉運以糾察之而兵實無總之者紹聖二年置帥府兼兵馬鈐轄大觀二年又帶馬步軍都總管宣和元年攺鈐轄爲安撫使𨿽帶此職而防襲實不復可否事靖康召兵卒無應者紹興以後其權漸重四川尙帶鈐轄乾道間嘗差總管至與師臣爭坐位蓋法制不一也又如都督府太宗朝降制罷之今人不曉見唐時有此號妄寫某州大都督府尢見不知故事

本朝有糧料院按韻略料字平聲解云量也乃是量度每月合支糧食之處作側聲呼非是蓋俚俗以馬食爲馬料誤矣

名年始於漢武往往皆寓羙意或記一時盛事唐徳宗時思繼先烈曰貞元蓋欲法貞觀開元也本朝攺隆興取建隆紹興之義或云趙稔曽用之攺乾道又攺純熈詩曰時純熈矣有言純旁作屯不可用復攺淳熈取淳化雍熈紹熈則法紹興淳熈慶元法慶曆元祐開禧則取開寶天禧矣

溧陽縣有東漢潘長史校官碑或疑其爲校宮字按範曄漢書永平十年閏月甲午南巡狩幸南陽祠章陵日北至又祠舊宅禮畢召校官弟子作雅樂奏鹿鳴帝自禦塤篪和之以樂嘉賔則東漢鄕縣有校官矣

國朝進士累舉不第者限年許赴特奏名號爲恩科在漢初平三年九月甲午試諸生四十餘人上第賜位郎中次太子舍人下第者罷之詔令耆儒年逾六十去離本土營求糧資不得專業結童入學白首空歸長委農野永絕榮望其依科罷者聽爲太子舍人卽今之恩科也詳此又知唐制大凡補官爲大理評事著作佐郎郎中之類當時以爲官稱不理事別有兼守判知之官則知漢補郎中太子舍人亦不領事以此爲官名耳不然郎中舍人何其冗也

晉書有載記其名蓋始於班孟堅東漢史顯宗時有人上書告固私作國史召詣祕書部除蘭防令史與前睢陽令陳宗長陵令尹敏司從事孟異共成世祖本紀遷爲郎典校祕書固又撰功臣平林新市公孫述事作列傳載記二十八篇奏之帝乃復使終成前所著書白雲一也而有數義郯子以秋官爲白雲類要云白雲司職人命是懸皆言官名也陶景詩山中何所有隴上多白雲只可自怡悅不堪持寄君狀景也狄人傑見白雲孤飛曰吾親捨其下人以爲思親事梁瑄不歸弟璟每見東南白雲卽立望慘然久之復以爲思兄事白樂天詩淸光莫獨占亦對白雲司蓋指秋云言也趙充國屯田事乃兵家計策不惟宣帝與漢庭諸公先零防開爲之惑班固亦不識其幾漢用兵皆調發於郡國千里行師遇虜輒北今防開等羌亦烏合充國知其不能久故欲以計挫之但云兵難豫度願至金城圖上方略又曰明主可爲忠言兵當以全取勝及到彼但欲爲防屯計凡與漢庭往復論難者不過糧艸多寡耳幾初不露也羌人見其設施出於所料之外實不可久畱故輸欵而退趙亦奏凱而還在邊不過自冬䢐夏元不曽收得一粒糓想亦不曽下種不然五月糓將穗那肯畱以遺羌耶學者不以時月考之每語屯田必爲稱首可笑

東晉時有檢校禦史專掌行馬外事以吳混爲之防襲至唐有檢校官自三公三師左右僕射至水部郎十三階國朝因之官制行並省中興用武節度一轉卽入開府儀同三司再轉爲少保以太速故又取未攺官制檢校官置三公三少檢校官檢校卽檢防之義未與正官且令檢防其事故杜子美有園官檢校之語唐以前常言耳自爲官稱人不復云

問人之年若二十則曰弱冠蓋不習句讀將兩句作一句讀了禮曰人生十年曰幼學亦兩句讀論年則幼在禮則當學矣二十曰弱冠年𨿽弱在禮當冠矣三十始壯在禮當有室矣四十曰彊而仕矣五十曰艾在禮則服官政矣六十曰耆在禮可以指使人矣七十曰老而傳八十九十曰耄在禮不加刑矣皆當作兩句防今人並作一句防誤矣律文言黃幼丁實取此

見孫仲益尙書說東都祕閣建隆遺事載藝祖囑趙韓王事在前三二年寢疾時明日著炙乃省因賜器幣非是臨上仙時或移向後非元本又說實錄後來重修竄攺失本意者多祥符間禁沈義倫本自後沈本難得今亦時見之可以參照

周人得夏后氏之鼎藏之太廟八百有餘歳矣周衰宋之社亡鼎淪入於泗水秦始皇滅周齋七日使萬人沒水求之不獲宋今南京洙泗今兗州逺矣蓋周人設詞以拒人之說正如楚子問鼎而答以九九八十一萬人可挽何塗而至之齊之事同秦不悟而力欲得之妄矣唐八司馬皆天下奇材豈皆見識卑下而附於叔文蓋叔文𨿽小人欲誅宦官彊王室特計出下下反爲所勝被禍耳善良皆不免當時有所拘忌不得不深誅而力詆之後人修書尙循其說似終不與爲善者非春秋之意也惟範文正公嘗略及之八司馬庶乎气稍伸矣唐制縣令闕佐官攝令曰知縣事李翺任上部志文云攝富平尉知縣事是也今差京官曰知縣差選人曰令與唐異矣又諸道判官資歷未至第曰簽書某軍節度判官防公事今亦反之

紹興初陜西五路惟熈河曲端將兵二十萬時鄜延路安撫使王公庶忽承曲命來議事王委政路分兵官卜【闕】自將數十人到鄜延畱月餘不得見有將官譚【卽譚元猷尊人】年少气鋭與眾言曰安撫過熈河不還我將迎之卜執不可譚自以二千騎行宻得王帥所寓之地徑至其前王甚驚譚語其故且恐有它意王悟遂上馬徑回曲聞之亦不追王公歸而憾之未幾召爲樞宻遂治曲反狀下獄以火逼殺之【元猷弟說】

紹興三十一年七月二十六日侵晨日出如在水靣色淡而白中有二人一南一北南者色白北者色黒相與上下甚速至日中光彩射人以水照之祗見南白一人余不見是年十二月逆亮死於淮南方悟黒人爲亮云史記西門豹傳說河伯而楚辭亦有河伯詞則知古祭水神曰河伯自釋氏書入中土有龍王之說而河伯無聞矣

嘗編周孔訓子事爲圖目曰周孔家訓周公相成王而使其子伯禽代受封於魯周公戒伯禽曰我文王之子武王之弟成王之叔父我於天下亦不賤矣然我一沐三捉髮一飯三吐哺起以待士猶恐失天下之賢人子之魯愼無以國驕人

周公謂魯公曰君子不施其親不使大臣怨乎不以故舊無大故則不棄也無求備一人

子獨立鯉趨而過庭曰學詩乎曰未也不學詩無以言鯉退而學詩它日又獨立鯉趨而過庭曰學禮乎曰未也不學禮無以立鯉退而學禮

今人多言故實史記魯世家作固實徐廣注一作故藝祖禦筆用南人爲相殺諫官非吾子孫石刻在東京內中𨿽人才之出無定處然山東出相山西出將古亦有此語其後王荊公首變法呂惠卿實爲講主章子厚蔡京蔡卞繼之卒致大亂聖言可謂如日矣渡江後士大夫不復言僅見於邵氏聞見錄及長編漢髙祖謂王濞曰漢後五十年東南有亂豈汝耶聖人髙見逺識固不可以小智測度也

雲麓漫抄卷十﹤子部﹐雜家類﹐雜說之屬﹐雲麓漫抄﹥

欽定四庫全書

雲麓漫抄卷十一

宋趙彥衛撰

辯易九六論

幹之爻皆九而坤六何也世之儒曰吾聞諸頴達曰陽尊得兼乎陰陰不得兼乎陽也它日予與董生言及易生曰吾聞諸畢中和云舉老而稱也請徵諸揲蓍夫端策者一變而逢少與歸奇而爲五再變而逢少與歸奇而爲四三變如之是老陽之數分措乎指間者十有三策焉其餘三十有六四四而運之得九是已故易系注云幹一爻三十六策也一變而遇多與歸奇而爲九再變而遇多與歸奇而爲八三變如之是老陰之數分措乎指間者二十有五策焉其餘二十有四四四而運得六是已故易系注云坤一爻二十四策也借如一變而遇少再變三變而遇多是少陽之數分措乎指間者二十有一策其餘二十有八四四而運得七一變而遇多再變三變而遇少是少陰之數分措乎指間者十有七策其餘三十有二四四而運得八故九與六爲老老爲變爻七與八爲少少爲定位故曰舉老而稱亦曰尙變而稱且夫筮爲坤者常遇八斯坤矣常遇六斯幹矣在左氏國語有之晉公子親筮之曰尙有晉國得貞屯悔豫皆八八非變爻故不曰有所之按坎二世而爲屯屯之六二爲世爻震一世而爲豫豫之初六爲世爻屯之二豫之初皆少陰不變斯非八乎卦由老數而舉曰六筮由蓍數故斥曰八在左氏春秋傳有之曰穆姜薨於東宮始往而筮之遇艮之八史曰是謂艮之隨夫艮【艮下艮上】之隨【震下兌上】惟二不動斯遇八也餘五位皆九六故反焉筮法以少爲卦主變者五而定者一故以八爲占艮之六二曰艮其腓不拯其隨其心不快史以爲東宮實幽也遇此爲不利故從變爻而占茍以說於姜也何則卦以少爲主若定者五而變者一卽宜曰之某卦觀之否師之臨類是也變與定均卽決以內外今變者五定者一宜從少占懼不吉而更之故曰是謂艮之隨是謂之云者茍以說也故穆姜終死於東宮與艮防耳而杜元凱於此注以爲雜用三易故有遇八之云非臻極之理也劉子曰余與董言六九之義信與理防爲不誣矣余又於左氏二書參焉若形影然而世人往往攘臂於其間曰生之名孰與頴逹著邪而材孰與元凱賢邪歷載曠日未嘗有聞人明是說者𨿽余憤然用口舌爭特見從者什一二焉嗟乎由數立文所如皆合昭昭乎若觀三辰其不晦也如此然猶貴聽而賤視齗齗【五姧切】然莫可更也矧無形之理不可見之道邪余獨悲而志之以俟夫後覺初董生言本畢中和中和本其師師之學本一行雲

第一指【餘一益二餘二益二餘三益一餘四益四】

第二指【餘一益二餘二益一餘三益四餘四益三】

第三指【與第二指同】

右揲蓍數【卦從下起指亦自下始第一指法地故益成偶第二法天故益成奇第三人極法天故同】

第一指【遇一益三並掛一爲五遇三遇二凖此謂之少與一同】

第二指【遇一益二並掛一爲四】

第三指【遇一益二並掛一爲四】

右三指俱遇少通計十三策其餘三十六策四四運之得九爲老陽故易系云幹之策二百一十有六注云陽爻九一爻三十六策六爻二百一十有六

第一指【遇四益四與掛一爲九】

第二指【遇四益三與掛一爲八遇三亦同】

第三指【遇四益三與掛一爲八遇三亦同】

右三指俱遇多通計二十五策其餘二十四策四四運之得六爲老陰故易系云坤之策一百四十有四謂陰爻六一爻二十四策六爻一百四十有四

第一指【遇一益三並掛一爲五】

第二指【遇四益三並掛一爲八】

第三指【遇四益三並掛一爲八】

右初指少第二第三指多以少爲主通計二十一策其餘二十八策四四運之得七爲少陽

第一指【遇四益四並掛一爲九】

第二指【遇一益二並掛一爲九】

第三指【遇一益二並掛一爲四】

右初指多第二第三指少以多爲主通計一十七策其餘三十二策四四運之得八爲少陰

第一指【遇少謂一二也並止於五】

第二指【遇多謂三四也並止於八】

第三指【又遇少謂一二也並止於四】

右初指少第二指多第三指又少以多爲主通計一十七策其餘三十二策四四而運得八爲少陰

第一指【遇多謂四也止於九】

第二指【又遇多謂三四也止於八】

第三指【遇少謂一也止於四】

右初指第二指並多第三指獨少以少爲主通計二十一策其餘二十八策四四運之得七爲少陽

第一指【遇少止於五】

第二指【又遇少止於四】

第三指【遇多止於八】

右初指二指並少三指獨多以多爲主通計一十七策其餘三十二策四四運之得八爲少陰

穆姜薨於東宮始往而筮之遇艮之八史曰是謂艮之隨夫艮【艮下艮上】之隨【震下兌上】惟二爻不動餘五盡變變者遇九六也二不動者遇八也

晉公子親筮之曰尙有晉國得貞屯悔豫皆八夫屯【震下坎上】六位盡不遇九六故不動旣無所之卽以世爻爲占按屯是坎宮二世卦故以二爲占則遇八夫豫【坤下震上】是震宮一世卦以初六爲占亦遇八韋昭於此注云內曰貞外曰悔震下坎上爲屯坤下震上爲豫言得此兩卦震在屯爲貞在豫爲悔八謂震兩陰爻在貞在悔皆不動所以筮史占之謂閉而不通者爻無爲也幹之策二百一十有六【謂陽爻九一爻三十六策六爻當二百一十六言三十六者舉老陽也】坤之策一百四十有四【謂陰爻六一爻二十四策六爻當百四十有四言二十四者舉老陰也】凡三百有六十當期之日二篇之策萬有一千五百二十當萬物之數六十四卦都三百八十四爻陰陽相半各一百九十二爻

陽爻一爻三十六策合爲六千九百一十二陰爻一爻二十四策合爲四千六百八

右六九之數

一行大衍論云三變皆剛太陽之象也三變皆柔太陰之象也一剛二柔少陽之象也一柔二剛少陰之象也少陽之剛有始有壯有究少陰之柔有始有壯有究因綜四象之變而成八象焉八象之位而八卦之本列矣注云太陽始動施於太陰而生震象之七【謂少陽之七爲震初九】再動於壯而生坎象之七【謂再索而得男也】三動於究而生艮象之七【謂三索而得男也】太陰始動施於太陽而生巽象之八【謂少陰之八爲防初六】再動於壯而生離象之八【謂再索而得女也】三動於究而生兌象之八【謂三索而得女也】是以九六七八分爲八象

右大衍論

國語又曰董因迎公於河公問焉曰吾其濟乎對曰臣筮之得泰之八曰是謂天地配亨小往大來今及之矣何不濟矣韋昭云泰三至五震象爲侯陰爻不動其數皆八與貞屯悔豫義同劉子曰昭此說用互體有震按董因之言天地配亨是六五帝乙歸妹以祉元吉之爻夫泰乾坤體全內外位正內爲身外爲事卜得國事也以外卦爲占六五居尊位故統論卦下辭曰小往大來爻遇歸妹故曰天地配亨何必取互體也

右白樂天與董生言易

易辭【十八變而成卦九變而成小卦】

四營而一變三變而一爻六爻爲十八變也三變之餘四數之得九爲老陽得六爲老陰得七爲少陽得八爲少陰故幹之策二百一十有六坤之策百四十有四取老而言也凡九六爲老七八爲少其說未之聞也或曰陽極於九其次則七也極者爲老其次爲少則當老於十而少於八也曰陰不可加於陽故十不用猶當老於八而少於六也則又曰陽順而上其成數極於九陰逆而下其成數極於六自下而上陰陽均也穉於子午而壯於己亥始於復姤而終於乾坤者陰猶陽也曷嘗有進陽而退陰與逆順之別乎且夫自然而然者天地且不能知而聖人豈得與於其間而制其予奪哉惟唐一行之學則不然以爲易固言之矣十有八變而成卦八卦而小成則十八變之間有八卦焉人莫之思也變之初有多少其一變也不五則九其二與三也不四則八八與九爲多五與四爲少多少者奇耦之象也三變皆少則幹之象也幹所以爲老陽而四數其餘得九故以九名之三變皆多則坤之象也坤所以爲老陰而四數其餘得六故以六名之三變而少少者一則震坎艮之象也震坎艮所以爲少陽而四數其餘得七故以七名之三變而多者一則巽離兌之象也防離兌所以爲少陰而四數其餘得八故以八名之故七八九六者因餘數以名陰陽而陰陽之所以爲老少者不在是而在乎三變之間八卦之象也此唐一行之學也

右東坡說

左傳筮卦

莊廿二年初懿氏卜妻敬仲其妻占之曰吉是謂鳳凰於飛和鳴鏘鏘有嬀之後將育於姜五世其昌並於正卿八世之後莫之與京陳厲公蔡出也故蔡人殺五父而立之生敬仲其少也周史有以周易見陳侯者陳侯使筮之遇觀【坤下防上觀】之否【坤下乾上否觀六四變而爲否】曰是謂觀國之光利用賔於王【此周易觀卦六四爻辭易之爲書六爻皆有變又有互體聖人隨其義而論之】此其代陳有國乎不在此其在異國非此其身在其子孫光逺而自他有耀者也坤土也防風也乾天也風爲天於土上山也有山之材而照之以天光於是乎居土上故曰觀國之光利用賔於王庭實旅百奉之以玉帛天地之美具焉故曰利用賔於王猶有觀焉故曰其在後乎風行而著於土故曰其在異國乎若在異國必姜姓也姜大嶽之後也山嶽則配天物莫能兩大陳衰此其昌乎

閔元年初畢萬筮仕於晉遇屯【震下坎上屯】之比【坤下坎上比屯初九變而爲比】辛廖占之曰吉屯固比入吉孰大焉其必蕃昌震爲土車從馬足居之兄長之母覆之眾歸一之【坤爲眾】六體不易【初一爻變有此六義不可易也】合而能固安而能殺公侯之卦也公侯之子孫必復其始

閔二年成季之將生也桓公使卜楚丘之父卜之曰男也其名曰友在公之右間於兩社爲公室輔季氏亡則魯不昌又筮之遇大有【乾下離上大有】之幹【幹下幹上干大有六五變而爲純乾】曰同復於父敬如君所及生有文在其手曰友遂以命之

僖十五年秦伯伐晉卜徒父筮之吉渉河侯車敗詰之對曰乃大吉也三敗必獲晉君其卦遇蠱【防下艮上】曰千乘三去三去之餘獲其雄狐夫狐蠱必其君也【於周易利渉大川往有事也亦秦勝晉之卦也今此所言蓋卜筮書雜辭以狐蠱爲君其義欲以諭晉惠公其象未聞】蠱之貞風也其悔山也嵗云秋矣我落其實而取其材所以克也【周九月則夏之七月孟秋也艮爲山有木今嵗已秋風吹落山木之實則材爲人所取】實落材亡不敗何待三敗及韓

僖公四年晉獻公欲以驪姬爲夫人卜之不吉筮之吉公曰從筮卜人曰筮短長不如從長且其繇曰專之渝攘公之羭一薰一蕕十年尙猶有臭必不可弗聽僖公十五年初晉獻公筮嫁伯姫於秦遇歸妹【兌下震上歸妹】之睽【兌下離上睽歸妹六變而爲暌】史蘇占之曰不吉其繇曰士刲羊亦無也女承筐亦無貺也【周義歸妹上六爻辭也血也貺賜也刲羊士之功承筐女之職上六無應所求不獲故下刲無血上承無實不吉之象也離爲中女震爲長畏故稱士女】西鄰責言不可償也歸妹之睽猶無相也震之離亦離之震【二卦變而气相通】爲雷爲火爲嬴敗姬【嬴秦姓姬晉姓震爲雷離爲火火動熾而害其母女嫁反害其家之象故曰爲嬴敗姬】車說其輹火焚其旗不利行師敗於宗丘【輹車下防也丘猶邑也震爲車離爲火上六爻在震則無應故車脫輹在離則失位故火焚旗言皆失車火之用也車敗旗焚故不利行師火還害母故敗不岀國近在宗邑】歸妹暌孤防張之弧【此睽上九爻辭也處睽之極故曰睽孤失位孤絕故遇防難而有弓矢之警皆不吉之象】侄其從姑【震爲木離爲火火従木生離爲震妹於火爲姑謂我侄者我謂之姑謂子圉質秦】六年其逋逃歸其國而棄其家明年其死於髙梁之虛【惠公死之明年文公入殺懷公於髙梁髙梁晉地在平陽楊氏縣西南凡筮者用周易則其象可推非此而往則臨時占者或取於象或取於气或取於時日王相以成其占若盡附防以爻象則搆虛而不經故略言其歸趣它皆仿此及惠公在秦曰先君若從史蘇之占吾不及此夫韓簡侍日象也筮數也物生而後有象象而後冇滋滋而後有數先君之敗徳及可數乎史蘇是占勿從何益言以象示筮以數告象數相因而生然後有占占所以知吉凶不能變吉凶故先君敗徳非筮數所生𨿽復不從史蘇不能益禍】詩曰下民之孽匪降自天僔沓背增職競由人

僖十七年晉惠公之在梁也梁伯妻之梁嬴孕過期卜招父與其子卜之其子曰將生一男一女招曰然男爲人臣女爲人妾故名男曰圉女曰妾及子圉西質妾爲宦女焉

僖公廿五年秦伯師於河上將納王狐偃言於晉侯曰求諸侯莫如勤王諸侯信之且大義也繼文之業而信宣於諸侯今爲可矣使卜偃卜之曰吉遇黃帝戰於阪泉之兆公曰吾不堪也對曰周禮未攺今之王古之帝也公曰筮之遇大有【乾下離上大有】之睽【兌下離上睽大有九三變而爲睽】曰吉遇公用享於天子之卦【大有九三爻辭也三爲三公而得位變而爲兌兌爲說得位而說故能爲王所宴饗】戰克而王饗吉孰大焉且是卦也【方更總言二卦之義不繋於一爻】天爲澤以當日天子降心以逆公不亦可乎【乾爲天兌爲澤乾變爲兌而上當離離爲日日之在天垂曜在澤天子在上說心在下是降心逆公之象】大有去睽而復亦其所也【言去睽卦還論大有亦有天子降心之象乾尊離卑降尊下卑亦其義也】

宣六年鄭公子曼滿與王子伯廖語欲爲卿伯廖告人曰無徳而貪其在周易丰�【離下震上丰】之離【丰上六變而爲純離也周易論變故𨿽不筮必以變言其義丰上六曰丰其屋蔀其家闚其戶閴其無人三嵗不覿凶義取無徳而大其屋不過三嵗必滅亡】弗過之矣【不過三年】間一歳鄭人殺之宣十二年晉師救鄭及河聞鄭及楚平桓子欲還隨武子曰善彘子曰不可以中軍佐濟知莊子曰此師殆哉周易有之在師【坎下坤上師】之臨【兌下坤上臨師初六變而之臨】曰師出以律否臧凶執事順成爲臧逆爲否眾散爲弱【坎爲眾今變爲兌兌柔弱】川壅爲澤【坎爲川今變爲兌兌爲澤是川見壅】有律以如己也【如從也法行則人從法法敗則法從人坎爲法象今爲眾則散爲川則壅是失法之用從人之象】故曰律否臧且律竭也【竭敗也坎變爲兌是法敗】盈而以竭夭且不整所以凶也【水遇夭塞不得整流則竭涸也】不行之謂臨【水變爲澤乃成臨卦澤不行之物也】有帥而不從臨孰甚焉此之謂矣果遇必敗彘子尸之𨿽免而歸必有大咎

襄九年穆姜薨於東宮始往而筮之遇艮之八【艮下艮上艮周易大卜掌三易然後雜用連山歸藏周易三易皆以七八爲占故言遇艮之八】史曰是謂艮之隨【震下兌上隨史疑占易遇八爲不利故更以周易占變爻得隨卦而論之】隨其出也【史謂隨卦閉固之卦】君必速出姜曰亡是於周易曰隨元亨利貞無咎【易筮皆以變者占遇一爻變義異則論彖故姜亦以彖爲占也史據周易故指言周易以折之】元體之長也亨嘉之防也利義之和也貞事之幹也體仁足以長人嘉徳足以合禮利物足以合義貞固足以干事然故不可誣也是以𨿽隨無咎今我婦人而與於亂固在下位而有不仁不可謂元不靖國家不可謂亨作而害身不可謂利棄位而姣不可謂貞有四徳者隨而無咎我皆無之豈隨也哉我則取惡能無咎乎必死於此弗得岀矣

襄公廿五年齊棠公之妻東郭偃之姊也東郭偃臣崔武子棠公死偃禦武子以弔焉見棠姜而美之使偃取之偃曰男女辧姓今君出自丁臣出自桓不可武子筮之遇困【坎下兌上困】之大過【防下兌上大過困六三變爲大過】史皆曰吉【阿崔子】示陳文子文子曰夫從風【坎爲中男故曰夫變而爲防故曰從風】風隕妻不可娶也【風能隕落物者變而隕落故曰妻不可娶】且其繇曰困於石據於蒺藜入於其宮不見其妻凶【困六三爻辭】困於石往不濟也【坎爲險爲水水之險者石不可以動】據於蒺藜所恃傷也【坎爲險兌爲澤澤之生物而險者蒺藜恃之則傷】入於其宮不見其妻凶無所歸也【易曰非所困而困名必辱非所據而據身必危旣辱且危死其將至妻其可見邪今卜昏而遇此卦六三失位無應則防其妻失其所歸也】崔子曰嫠也何害先夫當之矣遂取之莊公通焉後崔子弒莊公

昭元年晉侯求醫於秦秦伯使醫和視之曰疾不可爲也是爲近女室疾如蠱趙孟曰何謂蠱對曰滛溺惑亂之所生也於文皿虫爲蠱谷之飛亦爲蠱在周易女惑男風落山謂之蠱【防下艮上蠱防爲長女爲風艮爲少男爲山少男而說長女非匹故惑山木得風而落】皆同物也趙孟曰良醫也厚其禮而歸之

昭五年初穆子之生也莊叔以周易筮之【莊叔穆子父得臣也】遇明夷之謙【艮下坤上謙明夷初九變爲謙】以示卜楚丘曰是將行而歸焉爲子祀以讒人入其名曰牛率以餒死明夷日也【離爲日夷傷也日明傷】日之數十【甲至癸】故有十時亦當一位自王已下其二爲公其三爲卿【日中當王食時當公平旦當卿雞鳴爲士夜半爲皂人定爲輿黃昏爲日入爲僚晡時爲僕日昳爲防隅中日出闕不在第尊王公曠其位】日上其中【日中盛明故以當王】食日爲二【公位】旦日爲三【卿位】明夷之謙明而未融其當旦乎【融明也離在坤下日在地中之象又變爲謙謙道卑退故曰明而未融日明未融故曰其當旦乎】故曰爲子祀【莊叔卿也卜豹爲卿故知爲子祀】日之謙當鳥故曰明夷於飛【離爲日爲鳥離變爲謙日光不足故當烏鳥飛行故曰於飛】明而未融故曰垂其翼【於日爲未融於鳥爲垂翼】象日之動故曰君子於行【明夷初九得位有應君子象也在明傷之世居謙下之位故將避難而行】當三在旦故曰三日不食【旦位在三又非食時故曰三日不食】離火也艮山也離爲火火焚山山敗【離艮合體故】於人爲言【艮爲言】敗言爲讒【爲離所焚故言敗】故曰有攸往主人有言言必讒也【離變爲艮故言有所往往而見燒故主人有言言而見敗故必讒言】純離爲牛【易離上離下離畜牝牛吉故言純離爲牛】世亂讒勝勝將適離故曰其名曰牛【離焚山則離勝譬世亂則讒勝山焚則離獨存故知名牛也牛非牝牛故不吉】謙不足飛不翔【謙道衝退故飛不逺翔】垂不峻翼不廣【峻髙也翼垂下故不能廣逺】故曰其爲子後乎【不逺翔故知不逺去】吾子亞卿也抑少不終【旦日正卿之位莊叔父子世爲亞卿位不足以終盡卦體蓋引而致之】昭十二年南蒯之將叛也枚筮之【不指其事泛卜吉凶】遇坤【坤下坤上坤】之比【坤下坎上比坤六五爻變】曰黃裳元吉【坤六五爻變】以爲大吉也示子服惠伯曰卽欲有事何如惠伯曰吾嘗學此矣忠信之事則可不然必敗外彊內溫忠也【坎險故彊坤順故溫彊而能溫所以爲忠】和以率貞信也【水和而土安正和正信之本也】故曰黃裳元吉黃中之色也裳下之飾也元善之長也中不忠不得其色下不共不得其飾事不善不得其極外內倡和爲忠率事以信爲共供養三徳爲善非此三者弗當且夫易不可以占險將何事也且可飾乎中美能黃上美爲元下美則裳參成可筮猶有闕也筮𨿽吉未也昭廿九年史墨引周易言龍言眞龍

昭三十二年史墨言季氏出其君曰君臣無常位自古以然在易卦雷乘幹曰大壯【乾下震上大壯震在乾上故曰雷乘幹】天之道也【乾爲天子震爲諸侯而在幹上君臣易位猶臣大彊壯若天上有雷】

哀九年宋公代鄭晉趙鞅卜救鄭遇水適火【水火之兆】占諸史趙史墨史曰是謂沈陽可以興兵利以伐姜不利子商伐齊則可敵宋不吉史墨曰盈水名也子水位也【趙鞅名盈宋子姓水盈坎乃行子姓又得北方水位】名位敵不可幹也炎帝爲火師【神農有火瑞以火名官】姜姓其後水勝火伐姜則可史趙曰是謂如川之滿不可防也鄭方有罪不可救也救鄭則不吉不知其它陽虎以周易筮之遇泰【乾下坤上泰】之需【乾下坎上需泰六五變】曰宋方吉不可與也【不可與戰泰六五曰帝乙歸妹以祉元吉帝乙紂父五爲天子故稱帝乙陰而得中有似王者嫁妹得如其願受福祿而大吉】防子啟帝乙之元子也宋鄭甥舅也祉祿也若帝乙之元子歸妹而有吉祿我安得吉乃止

大衍之數五十其用四十有九

漢律曆志云數者一十百千萬也故曰紀於一協於十長於百大於千衍於萬又況天地之數五十有五虛其五故用五十京房謂五十者十日十二辰二十八宿凡五十也馬季長云易有太極太極生兩儀兩儀生日月日月生四時四時生五行五行生十二月十二月生二十四气北辰居位不動其餘四十九運轉而用也且一十百千萬百居一十千萬之中令而取五十用之中之又中所以用五十也天數二十有五地數三十五六天地之中數五五而二十五是天數二十五也五六三十是地數三十也又所謂一三五七九而備天數二十五也二四六八十而備地數三十也凡天地之數五十有五今而大衍之數五十虛其五是爲五十也五十之數其用四十有九者虛其一也虛其一者以況太極正猶人君端拱無爲百官效職焉

分而爲二以象兩

合同未分則用五十旣虛其一則以四十九莖蓍分之於左右手也分之於左右以象兩儀兩儀者動儀靜儀天地是也一陰一陽之謂也

掛一以象三

先於天之左手分掛其一以象天地人之三才

揲之以四以象四時

以四數之以象四時也四數數之以包十十數莊子曰數者一二三四是也故天下之數不過十而甲子之有甲乙丙丁戊己庚辛壬癸之十日象焉

歸奇於扐以象閏

歸天手之奇於扐以象三年之一閏也堯典曰期三百六旬有六日是每歳餘六日也月之小盡又餘六日共成十二日故三年而一閏也

五歳再閏故再扐而後掛

又於他手逐四數之歸其餘數於扐以象五年之再閏也一年而剩六日又月之小盡六日共十二也三年一閏外剩六日所以五年再閏而後掛者分掛之於一處也自大衍之數五十至再扐而後掛

今參之古今得簡易法

周蓍四十九莖

第一揲不五則九第二揲不四則八

第三揲與第二揲同

三者俱少爲老陽爻重

謂初五得次四又四餘三十六

兩少一多爲少陰爻拆

謂初得五次八又四餘三十二

三者俱多爲老陰爻交

謂初得九次八又八餘二十四

兩多一少爲少陽爻單

謂初得九次八又四餘二十八

納甲例說並圖

甲乙丙丁戊己庚辛壬癸【一二三四五六七八九十】

甲者五行之首六甲也乙丙丁戊己庚辛壬癸謂之十干寅卯辰巳午未申酉戌亥子丑謂之十二支幹以十言之支以十二言之每支配幹得五納者干支相配而納歸之爲五行也

八卦乾坤震坎艮防離兌

乾坤納兩頭漧納甲與壬坤納乙與癸上下包之也配合而歸五行也其源出於八卦乾坤爲父母包括始終故乾甲坤乙乾壬坤癸包十干而無爲震庚乾而支子午蓋有長子代幹之義防辛幹而攴丑未蓋長女代坤之義坎戊乾而支寅申離巳乾而支卯酉寅申卯酉者日月出入之門戶艮丙乾而支辰戌艮爲土之陽兌丁乾而支己亥故兌爲金之柔

納甲之法可以究天地生育之理幹納甲壬坤納乙癸上下包之也震防坎離艮兌納庚辛戊己丙丁者六子生於乾坤之包中如物之處胎甲者左三剛爻交幹之气也右三柔爻交坤之气也幹之初爻交於坤生震故震之初爻納子午【以干之初爻納子午也】中爻交於坤生坎故坎初爻納寅申【震納子午順轉寅申也】上爻交於坤生艮故艮初爻納辰戌【亦順傳也】坤之初爻交於幹生防故防初爻納丑未【以坤初爻納丑未也】中爻交於乾生離故離初爻納卯酉【以防丑未逆傳卯酉也】上爻交於乾生兌故兌初爻納己亥【亦逆傳也】乾坤始於甲乙其次納丙丁終宜納庚辛今乃反此者卦必自下生所以先初爻次中爻終乃至上爻此易之敍亦胎育之理也物之處胎甲莫不倒生自下而生者自然之理也又曰甲乙者十日之始也壬癸者十日之終也乾坤者易之門亦終始之理具焉故始於甲乙終於壬癸甲娶己而生庚乙娶戊而生辛庚辛長男長女也故以配震防焉壬娶丁而生戊癸娶丙而生己戊己中男中女也故以配坎離庚取乙而生丙辛娶甲而生丁丙丁少男少女戊癸娶丙而生己戊己中男中女也故以配坎離庚娶乙而生丙辛娶甲而生丁丙丁少男少女也故以配艮兌焉由乾坤而有震巽由甲乙而壬癸而有庚辛此其敍也

術家納甲歌

幹金甲子首

坎水戊寅頭

艮土丙辰位

震木庚子求

防木辛丑起

離火己卯逰

坤土乙未轉

兌金丁巳流

凡得卦本之以納甲參之以世應又有飛伏若夫六神五行相克則術家自有訣

雲麓漫抄卷十一

欽定四庫全書

雲麓漫抄卷十二

宋趙彥衛撰十二律圖【呂不韋春秋】

黃鐘太簇姑洗蕤賔夷則無射此六者爲陽月之管謂之律律者法也言陽气施生各有法也又律者述也所以帥道陽气使之通達所謂大呂應鐘南呂林鐘仲呂夾鐘此六者爲陰律之管謂之呂呂者助也言陰气沈伏各有助也泠州鳩曰夫六中之色故名之一曰黃鐘所以宣養六气九徳也由是第之二曰太簇所以金奏贊陽出滯也三曰姑洗所以淸潔百百物考神納賔也四曰蕤賔所以安靜神人獻酬交酢也五曰夷則所以詠歌九徳平民無貳也六曰無射所以宣布哲人之令徳示民軌儀也爲之六間以揚沈伏而黜散越也元間大呂助宣物也二間夾鐘出四隙之細也三間仲呂宣中气也四間林鐘和展百事俾肅純恪中也五間南呂贊陽秀也六間應鐘均利器用俾應復也

黃鐘中色君之服也鐘者種也天之中數五五爲聲聲尙宮五聲莫大焉故陽气施鐘於黃宮滋萌萬物爲六气元也以黃色名元气律者著宮聲也宮以九唱六變動不居周流六虛位於子十一月大呂呂族也言陰大族助黃鐘宣气而生物也位於丑十二月太蔟蔟奏也言陽气大奏地而逹物也位於寅正月夾鐘言陰夾助太蔟宣四方之气而出種物也位於卯二月姑洗洗潔也言陽气洗物姑潔之也位於辰三月仲呂言防陰始起未成著於其中旅助姑洗宣气齊物也位於已四月蕤賔繼也賔送也言陽始導陰气使繼養物也位於午五月林鐘林君也言陰气受任物助蕤賔主種物使長大茂盛也位於未六月夷則則法則也言陽气正法度而使陰气夷當傷之物也位於申七月南呂南任也言陰气族助夷則任成萬物也位於酉八月無射射厭也言陽气究物而使陰气畢剝落之終而復始無厭巳也位於戌九月應鐘言陰气應無射該藏萬物而雜陽閡鐘也位於亥十月十二月還相爲宮

伏羲氏作易紀陽气之初以爲律法建日冬至之聲以黃鐘爲宮太蔟爲商姑洗爲角林鐘爲徵南呂爲羽應鐘爲變宮蕤賔爲變徵此五聲之正也各統一日其餘以次運行當日者爲宮而商徵以類從事

十二月管相生之次至中呂而匝黃鐘爲第一宮下生林鐘爲徵上生太簇爲啇下生南呂爲羽上生姑洗爲角林鐘爲第二宮太簇爲第三宮其餘爲宮與推五聲同第一宮法

﹤子部﹐雜家類﹐雜說之屬﹐雲麓漫抄﹐卷十二﹥

古十二律京房衍爲六十律以律所生者爲夫婦以呂所生者爲母子律所生者常同位呂所生者常異位故曰律娶妻呂生子律左旋呂右轉黃鐘爲天統者黃鐘十一月陽始生故黃鐘爲宮以祀天林鐘爲地統者林鐘六月坤始生故林鐘爲宮以祀地夾鐘爲人統者夾鐘二月卽日之所自出夾鐘爲宮以祀先祖皆以類求之先作律凖凖之狀如瑟而長丈十三弦隱間九尺以應黃鐘之律九寸中央一弦下有畫分寸以爲六十律蔡邕已曰今無能爲者魏列和制十二笛以求律故有笛律歌聲濁者用長笛長律歌聲淸者用短笛短律聲濁者用三尺二笛聲淸者用二尺九笛因名曰此三尺二調此二尺九調典部郎劉秀鄧昊等以三尺二寸者應無射之律若宜用長笛執樂者曰請奏無射它十一律笛皆類此於制爲雅是因笛以求律也宣和間作樂求徵聲不得嘗創爲燕樂曰黃河淸曲其聲雜故當時有落韻詩之誚周禮疏濁者是角音淸者徵音今人卻以軍中所吹角爲角聲則角聲不可考矣按八音惟笛可以推尋晉唐志黃鐘南呂爲羽第三孔也林鐘爲徵第四孔也又曰宮有三一曰政聲二曰下徵三曰淸角宮有七聲錯綜用之凡二十有一變伏孔四一曰正角出於角上二曰倍角近笛下三曰變宮近於宮孔倍令下四曰變徵逺於徵孔倍令髙或倍或半或四分一皆不作孔而取其度以近進退上下之法卽今笛家於其孔按以指之或半或上或下取聲者是也謂之拆搭晉書又謂凖之用弦緩急淸濁非管無以正也則知笛誠可以求律今人忽而不知求𨿽範蜀公司馬文正公亦皆泥於上黨之黍宜乎律法日熄嘗欲求善笛而問之未暇當有因餘言而探者律庶乎復矣觀律凖則又知今之瑟乃漢時律凖非古瑟也古瑟蓋五十弦云國朝州郡役人之制

衙前入役曰鄕戶曰押錄曰長名職次曰客司曰通引官優者曰衙職建隆以來並召募惟鄕戶押錄主持管押官物必以有物力者其產業估可二百緡許收系更重難日久有勞至都知兵馬使試驗其才遣赴闕與補官如衙前闕卽抽差年滿押錄里正押錄三年里正二年替限內各管重難一次諸州各有額熈寧四年行募法令民出免役錢元祐初罷募法攺招稅屍役充鄕戶衙前別立法優之如公使庫等上京綱運之類並別差使臣將校其髙彊戶許出役錢免得重難分類紹聖初復熈寧法建炎元年減三分之一仍召募下諸色公人皆用此雇與差保正不同今人不知云旣差作保正又令出雇錢

吏人建隆四年使院人吏員闕並募有田產諳公事人充不足則據數均於屬縣曹司正員內差補開寶六年諸州主戶三萬以上者使院書表司院共五十人州司三十人熈寧中吏額增許投名元祐行差法復損如舊紹聖復差法建炎減三之一

貼司建隆初諸州惟有私名書手在京及監司卽置貼司景徳二年量私名書手數立額許正行人吏保明籍貫姓名祗應人吏有闕選無過犯者充元丰中始有攢司【試書算】又人吏不足聽差貼司權行紹興五年州縣貼司每案不得過五人二十七年言者請以吏額之半置貼司

造帳司建隆以來以使院人吏有闕抽諸縣曹司充治平二年以縣所差人率不諳攢算放歸縣熈寧四年令募能造帳人充專主造帳非造帳月分從其便優與請給以免役錢支仍立定酬賞元丰給雇錢元祐罷給聽於吏人內抽差三年無過轉一資與優輕酬奬一次祗典初請縣各遣人吏赴州承領文帖付解子逹幹縣熈寧四年始令募人紹聖四年以使院守闕人充散從官初諸州有承符直散從直步奏官追催公事又有人力當直並差稅戶或坊郭有行止人二年替咸平編勑三萬戶以上節院散從步奏官並雜職一百人嘉祐八年百人外置雜職熈寧三年攺人力承符並爲散從官

院虞侯建隆以來並依承符散從官例以鄕戶差其節級自轉充三年替歸農熈寧二年更募法以無過人投充遂於四等屍差一年替元丰至紹聖並募投名不給雇錢政和獄子給重祿兩獄六人半年替直司四人一季替宣和罷重祿雜職差如院虞侯建隆以來三周年替若年限滿未願歸農者聽咸平中並散從官步奏官爲額熈寧在散從官外別置紹興二十年再補二人充指教

斗子國初斗搯並選下戶有行止人充熈寧並投充不給錢紹聖召保產五十千以上充攔頭至道二年諸道攔頭委轉運副使揀選充咸平三年始招客戶祥符六年陳堯咨奏請於第五等稅戶差熈寧募元丰以來不給雇錢

諸縣人吏國初押司錄事於等第戶差選諳吏道者充遇衙前闕卽抽差年滿押錄建隆法諸縣曹司主戶二萬戶以上三十人一萬戶以上二十五人七千戶以上二十人五千戶以上十七人三千戶以上十五人一千戶以上十二人不滿千戶十人抽等第戶充康定二年施昌言奏縣吏差稅戶多不省文書乞依州軍例召有產業人投名不足則差旣而復行各抽充州吏以二年替仍輪上州充祗典治平二年裁減吏額熈寧十年募祗典替縣曹司自是縣吏不復帖差

國朝諸郡惟有廂軍牢城旣又自京或它路遣至諸州屯駐每年更戍他州如福建則多戍二廣秋遣春歸故習險阻忘顧戀緩急徵行人皆可用至靖康罷更戍爲郡禁軍初熈寧二年六月詔州郡廂軍卽前代本處鎭守之兵軍料揀彊壯團結教閱常畱在城以備盜賊今後不得申奏乞差禁軍防托逐州團結分畨差往本州界及本路州軍巡檢下披帶一年一替五年八月別立定人數爲額今教習弩鎗刀摽牌捍棒元丰二年陞爲下禁軍余爲不教閱廂軍大觀撥諸將熈寧中樞宻院奏諸路廂軍名額猥多自騎射至牢城凡二百二十三其間因事募人團立新額有事存而名未可廢又有剩員及牢城壯城例非差出者又別爲一軍令逐路數閱廂軍已立定額外欲將逐路不教閱廂軍並爲一額其餘並從省廢仍令逐路相度州軍大小排定次第每指揮不得過五百人從之【淳熈中罷招刺而監司屬官教官職官祗得差廂軍多畱存百姓代名數猥多反甚於存畱廂軍時】壯城元丰三年五月勑諸路已置壯城兵士其有城壁樓櫓去處以城圍大小分爲兩等大城五十人小城三十人專充修城不許招揀塡別軍分用熈寧八年樞宻院之請也崇寧五年河東提舉李大年以潞州城壁頽圮申乞諸路州軍招置壯城兵士工部檢凖元符令諸城池軍器及應干軍政或訓練有陳請者申總管安撫鈐轄司專行惟以所用物料責轉運司應副下其說於諸路大觀元年復奉禦筆東南城壁土惡易於淪塌往往作塼城石城或爲水柵或施瓦爲屋以覆城身非西北比可令帥府置壯城兵士四百人列郡三百人依元丰法制以土起築仍開壕如土惡乃以塼石隨宜施行繼有防罷政和三年因陳光弼請帥府列郡防邊量數興復

剩員指揮大中祥符四年勑諸路轉運使副巡行屬部同知通都監監押揀選本城牢城人員節級兵士慶曆五年乃差內臣往福建等路揀選其就糧禁軍及本城兵士如病患可醫者減充半分剩員久或不堪與給放停公據若曽有戰功及陣亡人子弟侄子孫令仍舊自後每監司分揀於是有剩員指揮

國初里正戶長掌課輸鄕書手里正里正於第一戶長於第二等差鄕書手天聖以來以上戶多占色役於等四等差耆長掌盜賊煙火之事其屬有壯丁耆長差第一等第二等戶壯丁差第四第五等戶至和元年罷里正增差戶長熈寧二年募耆長壯丁四年仍舊於本等人戶輪差五年罷戶長六年行保甲法始置保正副大小保長機宻盜賊別召承帖人其下七年輪保丁充甲頭催稅紹聖元年耆戶長壯丁復雇募法不許以保正長保丁充代尋復保正長法旣又罷甲頭以大保長催稅其保正長不願就雇者仍舊法募稅戶充耆戶長壯丁建炎元年罷戶長催稅復甲頭紹興初拘取耆戶長錢尋罷七年大保長仍舊催科九年令保正長專管煙火盜賊不得承受文帖及課輸事十年以耆戶長雇錢充縂制窠名又明年復拘壯丁錢充三十一年令保甲催稅乾道二年罷四年復八年罷

隨州大洪山本名大湖介於隨郢之間其山髙峻上有三峯中有積水實爲龍淵云昔有二龍鬭穿崖而出水遂涸落石尙存山下今曰落湖唐有僧自五臺來遇異人云遇湖卽止僧至問地名遂止適逢大旱鄕人皆屠牛祈雨僧爲祈禬成丰嵗遂入山斷足祭龍以謝鄕人張素敬之父子俱入山與之俱逝節帥以聞僧賜號靈濟菩薩二張封將軍土人相與卽水落處建伽藍本朝尢盛建炎紹興初隨防於賊而山中能自保有帶甲僧千數事定皆命以官汪彥章集有補大洪山監寺承信郎告自後多說神怪以桀黠者四出號端公誑取施利每及萬緡死則塑作將軍立於殿寺循山而上壁立在雲霄中地窄依巖爲層樓雲霧所蒸屋易壞且無水蓄四檐屋澑於池以飲石林云居髙山常患無水京口甘露吳靈巖霅川之道塲此亦其一也

自熈寧元丰後議禮者紛然大節目有三一曰郊祀按周禮嵗有九南北郊上辛祈谷孟夏雩五方帝本朝皆行之以上公攝事三嵗則又合祭天地於南郊備六引勘箭雞竿肆列八寶犦槊象引犒賞諸軍皆後世之制二者不同明矣若用周禮則當於每嵗九祀中省儀衞如享太廟景靈宮制齊於前殿至日出郊親行事至三嵗自不妨用後世之縟儀周禮疏義引爾雅曰禘大祭不辧天神人鬼地祗則皆有禘稱祭法禘黃帝而郊嚳四代亦然皆祭天於圜丘大傳王者禘其祖之所自出據夏正卽郊天論語禘自旣灌鄭云三者皆禘大祭也亦豈止王莽用之而鄙其同牢耶每年旣用周禮行九祀又於三年大禘天地合祭於郊有何不可廼欲以後世三年之祭與周禮每年之祀並行而爲南北之辧幾同聚訟蓋無有以禘爲言者二曰宗廟在禮廟有堂有室堂則南面室則東向故祖廟在室常東向昭穆分左右置祏室以藏主如出而祭於堂上則南向以西爲上東都廟制亦然張方平嘗有東向之請矣熈寧大臣非之以謂安昌二陵如周之文武唐之太髙事有相因不當遽徹後朱震王普繼言之諫臣趙霈沮而不行曽三復不是考又申前說遂徹

安陵而止有八廟𨿽號爲正東向之位而臨安廟制有堂無室卒無東向之位可正

熈寧間議諸王襲封司馬溫公以謂今定於百年之後宜推將來某王薨某爲嫡子某爲嫡孫則襲封之人見矣王荊公以謂如此則是舍親而爵疎當以今之服近者爲之俟徧父行方及子行故今襲爵不問嫡但畢父行然後及子行如令字襲畢始及子字之類襲者皆老人不一二年又須推擇有司不豫定其次每求襲安定郡王者則行下諸郡而郡中至有掲榜以求之亦有白身而遽加王爵者

明肅皇后旣臨朝名所居殿曰防慶阜陵聖節亦曰防慶西京太宗神禦殿曰帝華壽皇宮曰重華襲養正云欽宗神禦殿曰端慶後有所礙略增加其畫皆有司失考也

髙宗幸杭有日者姓楊忘其名召問之楊奏曰自今可賀矣杭字於文離合之有兀術字且杭者降也兀術其降乎

古印文作白字蓋用以印泥紫泥封詔是也今之米印及印倉敖印近之自有紙始用朱字間有爲白字者或不知其義

今人呼路岐樂人爲防樂按周禮掌教散樂釋雲散樂野人爲樂之善者以其不在官之員內謂之散樂古之禮樂於野人尙有可髣髴者今之響銕卽編鐘今之舞蠻牌卽古武舞舞三防與調笑卽古文舞蓋古舞皆有行綴自大曲柘枝之類徧行於宇宙間而古舞亡矣今反以三防爲簡澹古以鐘鼓爲樂凡樂先擊鐘繼之鼓孟子曰百姓聞王鐘鼓之聲今但用鼓是以杖鼓易編鐘矣鐘聲和緩鼓聲急逼磬則人皆不識蓋釋氏擊銅鉢號曰磬嘗見碑本宣尼十哲有持鉢者是誤認爲磬也

從駕多雲扈從前賢解之者多矣至有用防扈者左氏傳少皥氏以鳥名官有九扈注云行扈唶唶則扈從之語其本於此乎若夫防扈卽澑悉時回切語卽澑切就字防扈切固字周禮負固不服則侵之

雲麓漫抄卷十二﹤子部﹐雜家類﹐雜說之屬﹐雲麓漫抄﹥

欽定四庫全書

雲麓漫抄卷十三

宋趙彥衞撰

韓退之作李虛中墓志曰以人之始生年月所直日辰支幹相生勝衰死相旺斟酌推人之壽夭貴賤利不利輒先處其年時百不失一二其說汪洋奧義闗節開解萬端千緒參錯重岀學者就繹其法初若可取卒然失之星官歷翁莫能與之較得失古惟有卜相與夫陰陽星數而已未有以人之生月日時支幹配合著論者今取世俗所謂命書觀之往往皆近時語推尊珞琭子尢非古文益知始於李常容明甚業其術者托名於鬼穀子王子晉可謂忘本矣自後其書益繁今撮其吉凶神名仿太史公年表例爲之圖具於左方

子丑寅卯辰巳午未申酉戌亥

支吉神

合

丑子亥戌酉申未午巳辰夘寅

鳳凰支【有兩

丑子亥戌酉申未午巳辰卯寅合是

丑子亥戌酉申未午巳辰卯寅】朝元祿【日時幹頭之日時祿在本命

帶癸】甲乙【或丙或丁或戊或已】庚辛壬天地合【支幹皆合者是】

馬【一名文曲星一名驛馬在寅申已亥】

寅亥申已寅亥申已寅亥申已

庫【四位一名華蓋名三奇在五行】

辰丑戌未辰丑戌未辰丑戌未三合【墓處五行生旺】

生成馬

四孟生气全

四仲旺气全

四季墓气全

【庫處辰戌

戌丑辰戌辰

醜

未

未】

五行正印

【丑未得乙得壬辰水

得癸得申丑金得丙辰土

未木】引從全

進神

丑寅卯辰已午未申酉戌亥子包承格

連珠

自生馬

自旺馬【戌火以臨官代】

三合帶本家【要在日時上】

天徳

防庚丁坤壬辛乾甲癸艮丙乙

月合

丁乙辛已丁乙辛已丁乙辛已

月空

丙甲壬庚丙甲壬庚丙甲壬庚

將星【衝前一辰是論年逢此月】

未申酉戌亥子丑寅卯辰已午攀鞍馬【馬側一辰是】

子丑寅卯辰已午未申酉戌亥

支凶神

刼殺【一名右弼主凶刑】

已寅亥申已寅亥申已寅亥申

門闗【主貧寒】

酉未申

丑已辰六害【妨親屬】

四衝全

無禮刑【並相刑】

卯

子

恃勢刑

無恩刑

自刑

午酉亥辰酉亥辰午亥辰午酉衝【一名七星又名一七殺並前四衙兵爲七故云一】

午未申酉戌亥子丑寅卯辰已破官符【七殺一名破軍又名亡神在寅申巳亥四位與】亥申巳寅亥申巳寅亥申巳寅

退神

亥子丑寅卯辰巳午未申酉戌咸池殺【刼殺對宮在子午】

酉午卯子酉午卯子酉午卯子自病馬【卯酉四位不臨官】

自絕馬

自死馬【處爲自病】

陽差【不生處是卽陽男陰女元辰衝】

未

酉

亥

卯

陰錯【前一辰是卽陰男陽女元辰衝】

午

戌

白虎殺【後一辰是在納音】

午

酉

子

卯陽命勾【所王對宮後三辰巳往爲前】

卯月巳月未月酉月亥月丑月

陽命絞【未來爲】

酉月亥月丑月卯月巳月未月

陰命勾【後前三】

戌月子月寅月辰月午月申月

陰命絞【辰前三辰】

辰月午月申月戌月子月寅月

金神七殺【後三辰是】

巳丑酉巳丑酉巳丑酉巳丑酉

孤神

寅寅已已已申申申亥亥亥寅

寡宿

戌戌丑醜丑辰辰辰未未未戌大耗殺【一名旄頭主破財】

未午酉亥戌卯

甲乙內丁戊己庚辛壬癸

幹吉神

合【一名六合】

己庚辛壬癸甲乙丙丁戊

官【一名宮印尅我者是】

辛庚癸壬乙甲丁丙己戊

財【一名天財我尅者是】

戊己戊己庚辛庚辛壬癸壬癸甲乙甲乙丙丁丙子祿【一名貪狼星一名祿神】

寅卯巳午巳午申酉亥子

鳳凰幹【幹兩

己庚辛壬癸甲乙丙丁戊重念

己庚辛壬癸甲乙丙丁戊】

夾貴窠【兩貴人所

得戌得戌

得辰得辰夾之辰也

月月

月月】

福星

寅丑寅亥申未午巳辰丑

暗祿【一名祿合全與祿合處是】

亥戌申未申未巳辰寅丑

食神【幹頭隔一位是】

丙丁戊己庚辛壬癸甲乙

名位祿【祿帶食神】

丙寅丁卯

壬申癸酉金轝祿【祿前苐二位是】

辰巳未申未申戌亥丑寅

生成祿【專謂納音自甲寅具本家祿

乙卯】上【丁巳戊午】上

【庚申辛酉】上【壬子癸亥】上文星貴人【支幹合爲文星殺】

午巳申酉申酉亥戌寅卯

順連合

【次乙次丁次己次辛次癸次丙次戊次庚次壬次甲】

逆連合

【次丙次戊次庚次壬次甲次丁次己次辛次癸次乙】

外財【財上帶長生】

戊申戊申辛巳辛巳壬申壬申乙亥乙亥丙寅丙寅夾祿【一名夾祿窠

丑寅辰巳辰巳未申戌亥祿前二辰是

夘卯午未午未酉戌子丑】

陰官貴人

酉申子亥卯寅午巳午巳

三奇

戊庚丙丁乙丙乙丁甲庚甲戊

偏官

庚辛壬癸甲乙丙丁戊己

幹神一字

【甲甲乙乙丙丙丁丁戊戊己己庚庚辛辛壬壬癸癸甲甲乙乙丙丙丁丁戊戊己己庚庚辛辛壬壬】生成財【癸癸牛頭生】

自生財【旺庫幹頭帶

財則戊申上納音爲

自生己】上【亥木】金上【辛巳】水上【甲申】火上自旺財【丙寅幹頭帶

財納戊音爲

自】火上【旺午辛卯木庚】上【申土】金上

【癸酉】水上生成官【丙子克我者在長生臨官帝旺】

天一貴人【之地一

名武醜子亥亥丑子丑午卯卯曲

貴人未申酉酉未申未寅】

天一貴人全

【巳巳戊庚

己丁丙甲寅乙

甲戊癸壬丑未子申亥酉亥酉丑未子

甲丑未卯】神藏殺沒全【己卯己甲庚丙壬乙辛丁癸庚丙辛丁甲

庚乙辛甲丙乙丁甲庚乙辛是也依五

行足

例壬

癸壬

癸壬】

幹頭連珠

【乙丙丙丁丁戊戊己己庚庚辛辛壬壬癸癸甲甲乙丁戊戊己己庚庚辛辛壬壬癸癸甲甲乙乙丙丙丁】

進神

乙丙丁戊己庚辛壬癸甲

帶庫生成官

辛丑辛丑壬辰壬辰乙未乙未丙戌丙戌戊辰戊辰

自旺官【納音逢

辛自旺

卯】水上【癸酉】金上

【丙子】水上【戊午】火上

冠帶官

辛未上壬戍上甲戌上丙辰上戊戌上

官學堂【官在長生位】

辛巳壬申乙亥丙寅

戊申食神學堂【食神自帶本家長生】

丙寅戊申辛巳壬申

乙亥文學學堂【幹頭同類下帶本家長生】乙亥乙亥丙寅丙寅戊申戊申辛巳辛巳壬申壬申

祿馬同鄕

【申子辰

寅午戌得寅

得申】

甲乙丙丁戊己庚辛壬癸

幹凶神

羊刄【祿前一辰是】

卯辰午未午未酉戌子丑

倒日【倒卻食神】

壬癸甲乙丙丁戊己庚辛

退神

癸甲乙丙丁戊己庚辛壬

空亡【與逐旬空亡說異】

午午申申巳巳寅寅丑丑

生成鬼【官在死

庚子絕處

庚寅】上【癸卯癸巳】上【甲午甲申】上【丁酉丁亥】上【己卯己巳】上五行

木火

土

金

水

長生

亥寅

申

巳

申

沐浴

子卯

酉

午

酉

冠帶

丑辰

戌

未

戌

臨官

寅已

亥

申

亥

帝旺

卯午

子

酉

子

衰

辰未

醜

戌

醜

病

巳申

寅

亥

寅

死

午酉

卯

子

卯

墓【庫】

未戌

辰

醜

辰

絕

申亥

巳

寅

巳

胎

酉子

午

卯

午

養

戌丑

未

辰

未

合

亥卯未寅午戌已酉丑申子辰

支屬

寅卯巳午【辰未戌丑】申酉

亥子

幹屬

甲乙丙丁戊己庚辛壬癸

化气

丁壬戊癸甲己乙庚丙辛

休

水木

火土

金

囚

金水

木火

土

旺

木火

土金

水

相

火土

金水

木

死

土金

水木

火

雲麓漫抄卷十三

欽定四庫全書

雲麓漫抄卷十四

宋趙彥衞撰

洪範一書學者惑於傳注說愈多而愈不通其失有四一曰惑於天乃錫禹洪範九疇以謂禹親受之於洛而不究大易河出圖洛出書之義二曰惑於汨陳其五行以謂洪範主於五行取其五之可合者類之其不可合如三徳八政等則棄而不言三曰惑於一五行至九五福爲洛書本文以爲天神言語陳列字數而不究天何言哉四曰惑於禹次之數自初一至九爲五十五數而棄五行五事至五福不言夫河圖洛書俱出於羲皇之前有其數而無其義天生聖禹能究其防敍而演之安假天神言語文字禹始見始見其五以謂非五行不足以體之故以五行爲初一次取其五曰敬用五事三取其八曰農用八政四取其五曰五紀五取其極曰皇極六取其三曰三徳七取其七曰稽疑八取其五曰庶徵九取其五六曰五福六極始也文秪有五五八五五三七五五六之數分布於背皇極則中虛總而數之凡五十若加以中虛之五則爲五十五禹觀洛書次其數猶伏羲睹河圖而畫八卦箕子陳洪範猶文王重易而系卦辭自初一曰五行一曰水二曰火三曰木四曰金五曰土以下皆箕子釋禹次之文它皆類此禹次之八政亦必有釋今亡矣五紀歷數下前輩云當繼以王省惟嵗至則以風雨乃箕子釋五紀之辭七稽疑者因其有雨霽蒙驛克貞悔凡七故就著而爲稽疑庶徵曰雨暘燠寒風凡五各以其時故曰五者來備目曰庶徴若夫皇極則中虛而五居其中大禹以謂五福六極人事之成故並於九而大法備矣以此觀洪範與易更三聖世歷三紀何異則洪範一書血脈通貫初無五行之拘又不爲三徳八政之棄已別有解

新舊圖具於左方

一與六共宗二與七共朋三動而左與八爲友四處於右而與九同道五處於中與十相守﹤子部﹐雜家類﹐雜說之屬﹐雲麓漫抄﹐卷十四﹥

範氏洪範圖

貌恭肅木曲直時雨

皇極言從乂金從革時暘

視明哲火炎上時燠

之建聽聰謀水潤下時寒

思睿聖土稼穡時風

貌不恭狂木不曲直恆雨

皇極言不從僭金不從革恆暘

視不明豫火不炎上恆燠

不建聽不聰急水不潤下恆寒

思不睿蒙土不稼穡恆風

﹤子部﹐雜家類﹐雜說之屬﹐雲麓漫抄﹐卷十四﹥

呂居仁作江西詩社宗圖其略云古文衰於漢末先秦古書存者爲學士大夫剽切之資五言之妙與三百篇離騷爭烈可也自李杜之出後莫能及韓柳孟郊張籍諸人自出機杼別成一家元和之末無足論者衰至唐末極矣然樂府長短句有一唱三嘆之音國朝文物大備穆伯長尹師魯始爲古文成於歐陽氏歌詩至於豫章始大出而力振之後學者同作並和盡發千古之祕亡餘蘊矣錄其名字曰江西宗其源流皆出豫章也宗之祖曰山谷其次陳師道【無巳】潘大臨【邠老】謝逸【無逸】洪朋【父】洪芻【駒父】饒節【徳操乃如璧也】祖可【正平】徐俯【師川】林修【子仁】洪炎【玉父】汪革【信民】李錞【希聲】韓駒【子蒼】李彭【商老】晁說之【叔用】江端本【子之】楊符【信祖】謝薖【幼槃】夏倪【均父】林敏功潘大觀王直方【立之】善權【防中】髙荷【子勉】凡二十五人居仁其一也議者以謂陳無巳爲詩髙古使其不死未必甘爲宗若徐師川則固嘗不平曰吾乃居行間乎韓子蒼云我自學古人均父又以在下爲恥不知居仁當時果以優劣銓次而姑記姓名而紛紛如此以是知執太史之筆者戛戛乎難哉又不知諸公之詩其後人品藻與居仁所見又如何也紹興初盛傳蘇武令詞塞上風髙漁陽秋早惆悵翠華音杳驛使空傳徵鴻歸盡不寄雙龍消耗念白衣金殿除恩黃閣未成圖報誰信我致主丹傷時多故未作救民方召調鼎爲霖雨壇上將燕然卽須平掃擁精兵十萬橫行沙漠奉迎天表云李丞相【綱】作未知是否樞宻胡公松年紹興間使金彼盛稱甲兵之富胡曰兵猶火也弗戢將自焚旣歸作石州詞二首月上疎簾風射小牕孤館岑寂一杯彊洗愁懷萬里堪嗟行客亂山無數晚秋云物蒼然何如輕抹淮山碧喜气拂徵衣作眉間黃色役役馬頭塵暗斜陽隴首路回飛翼夢裏姑蘇城外錢塘江北故人應念我負吹帽佳時同把金英摘歸路且加鞭趂梅花消息又歌闕陽闗膓斷短亭惟有離別畫船送我薫風瘦馬迎人飛雪平生幽夢豈知塞北江南而今眞嘆河山濶屈指數分攜早許多時節愁絕鴈行云垂木葉霏霏霜滑正是荒城落日空山殘月一尊誰念我苦憔悴天涯陡覺生華髮賴有紫樞人共揚鞭丹闕

李氏自號易安居士趙明誠徳夫之室李文叔女有才思文章落紙人爭傳之小詞多膾炙人口已版行於世他文少有見者上韓公樞宻詩序云紹興癸丑五月樞宻韓公工部尙書胡公使金通兩宮也有易安室者父祖皆出韓公門下今家世淪替子侄寒防不敢望公之車塵又貧病但神明未衰落見此大號令不能忘言作古律詩各一章以寄區區之意以待采詩者云三年夏六月天子視朝久凝旒望南云垂衣思北狩如聞帝若曰嶽牧與羣後賢寧無半千運已過陽九勿勒燕然銘勿種金城柳豈無純孝臣識此霜露悲何必羨捨肉便可車載脂土地非所惜玉帛如塵泥誰當可將命幣厚辭益卑四嶽僉曰兪臣下帝所知中朝第一人春官有昌黎身爲百夫特行足萬人師嘉祐與建中爲政有臯防匈奴畏王商吐蕃尊子儀宵小已破膽將命公所宜公拜手稽首受命白玉墀曰臣敢辭難此亦何等時家人安足謀妻子不必辭願奉天地靈願奉宗廟威徑持紫泥詔直入黃龍城單於定稽顙侍子當來迎仁君方恃信狂生休請纓或取犬馬血與結天日盟胡公淸徳人所難謀同徳協心志安脫衣已被漢恩暖離歌不道易水寒皇天久陰后土濕雨勢未回風勢急車聲轔轔馬蕭蕭壯士懦夫俱感泣閭閻嫠婦亦何知瀝血投書幹記室縱彼從來性虎狼不虞預備庸何傷甲昔時聞楚幕乘城前日記平涼葵丘踐土非荒城勿輕談士棄儒生露布詞成馬猶倚崤函闗出雞未鳴巧匠何曽棄樗櫟芻蕘之言或有益不乞隋珠與和璧只乞鄕闗新信息靈光𨿽在應蕭蕭艸中翁仲今何若遺氓豈尙種桑麻殘喘如聞保城郭嫠家父祖生齊魯位下名髙人比數當時稷下縱談時猶記人揮汗成雨子孫南渡今幾年漂流遂與流人伍欲將血淚寄山河去灑東山一抔土又想見皇華過二京壺漿夾道萬人迎連昌宮裏桃應在華蕚樓頭鵲定驚但說帝心憐赤子須知天意念蒼生聖君大信明如日長亂何須在屢盟又有投內翰綦公【崈禮】啟淸照啟素習義方粗明詩禮近因疾病欲至膏肓牛蟻不分灰釘已具嘗藥𨿽存弱第譍門惟有老兵旣爾蒼皇因成造次信彼如簧之說惑玆似錦之言弟旣可欺持官文書來輒信身幾欲死非玉鏡架亦安知僶俛難信優柔莫決呻吟未定彊以同歸視聽才分實難共處忍以桑楡之晚節配玆駔儈之下才身旣懷臭之可嫌惟求脫去彼素抱璧之將往決欲殺之遂肆侵淩日加毆擊可念劉伶之肋難勝石勒之拳局地叩天敢效談娘之善訴升堂入室素非李赤之甘心外援難求自陳何害豈期末事廼得上聞取自宸付之廷尉被桎梏而置對同凶醜以陳詞豈惟賈生羞綘灌爲儕何啻老子與韓非同傳但期脫死莫望償金友凶橫者十旬蓋非天降居囹圄者九日豈是人爲抵雀捐金利當安往將頭碎璧失固可知實自謬愚分知獄市此蓋伏遇內翰承防搢紳望族冠蓋淸流日下無雙人間第一奉天克復本緣陸贄之詞淮蔡祗平實以防昌之詔哀憐無告𨿽未解驂感戴鴻恩如眞出已故玆白首得免丹書淸照敢不省過知慙捫心識媿責全責智已難逃萬世之譏敗徳敗名何以見中朝之士𨿽南山之竹豈能窮多口之談惟智者之言可以止無根之謗髙鵬尺鷃本異升沈火防冰蠶難同嗜好逹人共惜童子皆知願賜品題與加湔洗誓當布衣蔬食溫故知新再見江山依舊一瓶一鉢重歸畎畝更須三沐三薰忝在葭莩敢玆塵瀆

十隻畫何處宿洞庭山腳太湖心此白樂天守姑蘇逰太湖詩讀之想見當時气象

紹興初金人犯江浙蘇守移治洞庭前後守臣孫仲益覿胡茂老松年皆罷守寓彼胡有詩曰白蘋風靜碧波沈畫舸來逰著意深願覓靈文窺祕鑰更追遺範冩良金姓名便合聨眞隱出處何妨擬醉吟疇昔光陰費行樂中原鼙鼓正傷心時節不同如此

古人文字但取其聲音之恊初無切韻之說鄭康成云其始書之也倉卒無其字或以音協比方假借爲之趣於近之而已受之者非一邦之人人因其鄕同聲異字同字異言轉生議論楊收論音律李善注嘯賦皆有曰均者韻也漢晉言均同孫炎始爲反切語魏晉以降南北分列人尙詞章淸濁重輕錙分銖別用而愈切不勝異意劉臻與陸法言論四聲音韻而取諸家之書定爲唐韻五卷詳究古人切韻之始至簡易而切當使其字的有所歸而不可以疑似轉蓋一字有四聲或只有三聲者以側聲紐平聲以平聲紐側聲故有雙聲疊韻之別如章字有章掌障灼四聲以側聲灼字紐平聲則灼良爲章又以平聲紐側聲則章兩爲掌章亮爲障章略爲灼蓋良略是雙聲章良是疊韻以此推之他皆仿此豈不簡易而切當哉自唐人淸濁之分乃有三十六字母以歸之益繁碎而難曉如一東二冬各分淸濁行更生與兵明平歸作一韻若此甚多且四方之音不同國墨北惑字北人呼作谷木卜斛南人則小轉爲唇音北人近於俗南人近於雅若以四聲切之則北人之字可切而南人於四聲中俱無是字矣

唐朝定六經釋具載諸音不敢去取向有人欲刪定歸一音者乾道間議論以爲六經猶日月人人皆欲繪畫豈可拘於一家其間意義極多有借用字有避俗音字有五方音不同字門類亦不一不可不知也

董仲舒劉向於五行災異凡一虫一木之異皆推其事以著驗二子漢之大儒惓惓愛君之心以爲人主無所畏惟畏天畏祖宗故委曲推類而言之庶有警悟學者未可遽少之也

易曰天數二十有五地數三十凡天地之數五十有五天一地二天三地四以至天九地十故曰天數五地數五烏覩所謂二十有五與三十哉蓋天地之初皆有自然之數及降而在物莫不皆有其用天一生水地二生火天三生木地四生金天以其五而生土五行備矣陰陽不能以獨成生於陽者必成於陰故復以地之六成水配天一以爲七天之七成火配地二以爲九地之八成木配天三以爲十一天之九成金配地四以爲十三地之十成土配天五以成十五然後天之一三五七九者散而爲二十有五二四六八十者散而爲三十人但知其次而不知其術

三代以禮樂爲政王畿不過千里而四方之諸侯比年入覲又一年王乃時巡方其入覲也自郊勞至於出郊獻享之禮莫不有制是以膳庖饔烹下至百工技藝皆列屬以司之蓋有一日不可闕者與唐人置殿監分六尙不同矣

蕭條淡泊此難畫之意畫者得之覽者未必識也故飛走遲速意淺之物易見而閒和嚴靜趣逺之心難形若乃髙下向背逺近重復此畫工之藝爾非精鑑者之事也不知此論爲是不余非知畫者彊爲之說但恐未必然也然世謂好畫者恐未必能知此也此字不乃傷俗耶

介甫嘗言夏月晝眠方枕爲佳問其何理云睡久气蒸枕熱則轉一方冷處然則眞知睡者耶

余謂夜彈琴惟石徽爲佳蓋金瑟瑟之類皆有光色燈燭照之則耀非老翁夜視所宜白石照之無光惟目昏者爲便介甫之睡眞嬾者余知琴徽直以老而目暗爾是皆可嘆者也余家石徽琴得之二十年昨因患兩手中指拘攣醫者言惟數運動以導其气之滯者謂惟彈琴爲可亦尋理得十餘年已忘諸曲物理損益相因不能窮至於此此老莊之徒多寓物以盡人情信有以也哉

亷恥士君子之大節罕能自守者利欲勝之爾物有爲其所勝𨿽善守者或牽而去故孟子謂勇過賁育者誠有防哉君子之道闇然而日彰而今人求速譽遂得速毀以自損者理之常然往時有風法華者偶然至人家見筆便書初無倫理久而禍福或應豈非好怪之士爲之遷就其事耶余每見筆輙書故江鄰幾比余爲風法華

淸濁二聲爲樂之本而今自以爲知樂者猶未能達此安得言其細防之防妙論精防言不以多爲貴而非人聰明不能達其義余嘗聽人讀佛書其數萬言謂可數談而盡而溺其說者以謂欲曉愚下人故如此爾然則六經簡要愚下獨不得曉耶右六事六一先生試筆書自元祐以來諸公防者甚眾其文不載集中故錄之蔡君謨防丁道防興國寺碑云此書兼後魏遺法與楊本防異隋唐之交善書者眾皆出一法道防所得最多楊本開皇六年去此十七年書當益老亦稍縱也甲辰治平初元七日莆陽蔡襄記六一先生防云蔡君謨博學君子也於書尢稱精鑑予所藏書未有不更其品目者其謂道防所書如此隋之晚年書學尢盛吾家率更與虞世南皆當時人也後顯於唐遂爲絕筆余所集錄開皇仁壽大業時碑頗多其筆畫率皆精勁而往往不著名氏每執捲惘然爲之嘆息惟道防能自著之然碑刻在者尢少餘家集錄千卷止有此爾有太學官楊褒者喜收書畫獨得其所書興國寺碑是梁正明中人所藏君謨所謂楊家本者是也欲求其本爲不知碑所在然不難得則不足爲佳物古人亦云百不爲多一不爲少者謂此也治平元年立春後一日太廟齋宮書以上六事見歐防不載集中

韓退之文二首不見於集得於汪達道家潮州謝孔夫子戣狀伏奉七月二十七日牒以某貶刺史特加優禮以州小俸薄慮有闕乏每月別給錢五千以送使錢充者開緘捧讀驚榮交至顧已量分慚懼益深欲致辭爲讓則乖伏屬之禮承受享貺又乖循省之道進退反側無以自寧某妻子男女並孤遺孫侄尙未到官窮州使賔罕至身衣口食絹米足充過此以往實無所用積之於室外亷者所不爲受之於官名且不正又嵩山題名元和四年三月二十六日余與著作郎樊宗師處士盧仝自洛中至少室謁拾遺李徵君渤樊次玉川寺疾作歸明日與李盧道士韋蒙僧榮並少室而東抵眾寺上太室中峯觀封禪壇下石室遂自龍川寺釣龍潭水遇雷明日啟母石入此觀與士趙遇閏四月三日國子監博士韓愈題此石刻也並得三詩陪韓院長韋河南同尋劉師不遇得同字洛陽令竇牟僊客誠難訪吾人豈易同獨遊應駐景相顧且吟風藥畹瓊林秀齋軒粉壁空不題三五字何以達壺公得尋字都官員外郎韓愈秦客何年駐僊源此地深還隨躡鳬騎來訪馭風襟院閉靑霞入松髙野鶴尋猶疑隱形坐敢起竊桃心得師字河南令韋執中早尙逍遙境嘗懷汗漫期星郎同訪道羽客杳何之物外求僊侶人間失我師不知爛柯者何處看圍棋

杜預云國史皆承告據實而書時事仲尼修春秋以義去之者且如卽位事觀成王顧命與康王卽位之儀則古之人君卽位當皆有儀制以見羣臣以朝祖廟惟近時王氏說最簡要云不書卽位禮之不舉也新君逾年卽位由阼階三揖而後升謂之踐阼禮之不舉故不得而書也蓋隱以不由王命不舉此禮莊閔僖不得其始亦不敢舉此禮威宣定無所受命輒舉此禮皆據實書之褒貶自見何用多說乎

政和六年以通眞善演修文輔教說經談論書符咒水修眞養命詩書琴樂煆煉金石七科銓擇道士許直以所學自陳道錄院考試一科合格卽保明解禮部審試得實給牒補充本科出身以備差遣其按儀齋醮法事聲讚兩科不在置科銓擇之限八年置道官視品六字四字二字先生六字法師太虛淸虛紫虛碧虛沖虛大夫視卿監四字二字法師太素元素正素大夫視正郎太虛淸虛紫虛郎視員郎碧虛沖虛太素郎視陞朝元素正素翠防碧落郎視京官左華右極瓊臺南昌南華丹林金壇郎視選人沖和葆光燕頥蘂珠凝神殿侍晨視待制葆光燕頥蘂珠凝神殿校籍視殿撰燕頥蘂珠凝神殿授經視修撰又有校儀名品宣和元年佛寺攺爲宮僧寺爲觀諸陵佛寺攺爲陵名明眞宮臣庶墳等攺兩字合掌和尙不審攺作擎拳稽首佛賜天尊服攺塑菩薩羅漢作道服冠簮佛號大覺金仙文殊封安慧文靜大士普賢封安樂妙靜大士泗州大聖封巨濟大士傳大士封應化大士達麼封元一大士二祖同慧大士三祖善明大士四祖靈應大士五祖靜心大士六祖徳明大士永嘉宿覺封金徳大士菩薩稱仙人羅漢稱無漏金剛稱力士僧伽稱修善

雲麓漫抄卷十四

欽定四庫全書

雲麓漫抄卷十五

宋趙彥衛撰

博陵崔逢傳國璽譜內所載璽

元符所得璽

魏璽

碑本

﹤子部﹐雜家類﹐雜說之屬﹐雲麓漫抄﹐卷十五﹥﹤子部﹐雜家類﹐雜說之屬﹐雲麓漫抄﹐卷十五﹥﹤子部﹐雜家類﹐雜說之屬﹐雲麓漫抄﹐卷十五﹥﹤子部﹐雜家類﹐雜說之屬﹐雲麓漫抄﹐卷十五﹥﹤子部﹐雜家類﹐雜說之屬﹐雲麓漫抄﹐卷十五﹥

左傳襄公在楚武子使季冶問璽書而與之此諸侯大夫稱璽也秦長信侯毐作亂而覺矯王禦璽及太后璽此天子稱璽也注璽者印信也天子璽白玉螭虎紐惟其所好雲秦得卞和所獻玉命丞相李斯篆書詔工人孫壽用藍田玉作其文云受命於天旣壽永昌秦王子嬰獻之髙祖傳至平帝王莽簒位從元帝王皇后求璽莽逼取之後怒投之地螭一角與足折至今一角小缺至東漢獻帝出奔璽則失之後三國鼎立時有假版天子之語故皆云得璽孫堅以謂得之洛陽甄官井袁術拘堅夫人吳氏取之不獲荊州刺史以謂得之袁氏送之許昌魏太祖於其側又刻小篆曰魏所受漢傳國璽晉受魏禪不聞得璽劉聰石勒往往竊造魏太武始元七年夏四月毀鄴城五層浮圖云於泥像中得玉璽二文曰受命於天旣壽永昌其一刻其傍曰魏所受漢傳國璽則知此璽乃元魏時爲之此人不知考曹操𨿽爲漢丞相至子丕方受漢禪不應操於爲丞相時先取其寶刻云魏所受漢傳國璽其理甚明元魏但欲以爲魏有國之符而又璽上立一雀形狀不古則知董卓之亂焚燒宮室帝出奔此璽已亡至唐髙祖得隋禪亦不言得璽太宗貞觀十六年始刻受命璽白玉螭首文曰皇天景命有徳者昌詳其文卽是依仿秦璽文爲之長壽二年攺玉璽爲寶神龍元年復爲璽天寶十載制八寶五代之亂淸泰之亡累朝寶玉秉畀炎火故邪律徳先入汴求璽少帝云先帝受命旋令玉工制造則知後來所造僞璽亦皆亡矣崔譜又云秦璽兩靣皆有文不知何據文如前周廣順中始造二寶曰皇帝承天受命寶皇帝神寶太祖受命傳其二寶太宗又別制承天受命之寶用玉篆文廣四寸九分厚一寸二分塡以金盤龍細系以暈錦大綬赤小綬連玉檢髙七寸廣二寸四分厚四分玉斗方三寸四分厚一寸二分皆飾以金環以紅錦加紅羅泥金夾帕納於小盝以金裝內設金牀暈錦褥飾以雜色玻璃碧鈿石珊瑚金精石瑪瑙又盝二重皆裝以金覆以紅羅繡帕載以腰輿及行馬並飾以金朝防陳於禦坐前大禮則列於仗眞宗又攺皇帝受命爲皇帝恭承天命之寶元符元年春正月甲寅永興軍咸陽縣民段義劚地得古玉印詔尙書禮部禦史防學士院祕書省太常寺官定驗以聞三月丙辰翰林學士承防蔡京等奏奉勅講議定驗咸陽民叚義所獻玉璽義稱紹聖三年十二月內河南鄕劉銀村掘土得之臣等按所獻璽色緑如藍溫潤而澤其文曰受命於天旣壽永昌其背皆螭紐五盤紐間亦有貫組小竅其靣檢文與璽相合大小不差毫髮篆文工作皆非近世所爲臣等以歷代正史考之璽之文曰皇帝壽昌者晉璽也曰受命於天者後魏璽也惟徳允昌者石晉璽也則旣壽永昌者秦璽可知今得璽於咸陽其玉乃藍田之色其篆與李斯小篆體合飾以龍鳳鳥魚其虫書鳥迹之法於今傳古書莫可比擬非漢以後所能作明矣今陛下嗣守大寶而神璽自出其文曰受命於天旣壽永昌則天之所畀烏可忽哉漢晉以來得寶鼎瑞物猶告廟攺元肆上壽況傳國之器乎其緣寶法物禮儀乞下所屬施行詔禮部太常寺考按故事詳定以聞有司討論故實來上擇日祗受攺元曰元符大赦天下百寮稱賀國史補國初創業艱難諸寶多階石爲之元丰中詔依古作天子皇帝六璽而玉時未成大觀初始得玉工之善者琢之但疊篆而已亦不大良又元符初得漢傳國璽實秦璽乃藍田玉李斯之魚篆也其文曰受命於天旣壽永昌然獨得璽而無檢螭又不缺疑其一角缺者乃檢也自有璽傳考驗其詳傳於世上獨取其文而黜其璽不用因自刋受命寶其方四寸有奇時又得古小玉印文曰承天福延萬億永無極者上又以其文仿李斯魚虫篆作寶大將五寸爲螭鈕蓋魯公命季兄修以意斆之受寶記言有以古篆進者謂是也名爲鎭國寶與受命寶爲二寶合天子皇帝六璽是爲八寶乃於大觀二年元日受之上自爲之記焉魚虫篆者始於李斯以古帝之瑞若所謂黃帝之大螾有虞氏之鳳凰周之赤烏白魚雜肖其形而爲之篆爾其後從於闐國求大玉一日忽有國使奉表至故事下學士院召譯者出表語而後爲答詔其表有云日出東方赫赫火光照見西方五百國五百國條貫主師子黒汗王表上日出東方赫赫大光照見四天下四天下條貫主阿舅大官家你前時要者玉自家甚是用心只爲難得似你尺寸底自家已令人兩河尋訪才得似你尺寸底便奉上也當時傳以爲笑久果得之厚大逾二尺色如截肪昔未始有也上又制一寶亦螭紐曰範圍天地幽贊神明保合大和萬壽無疆凡十六字實命魯公賦其文篆亦魚虫然韻頗不古乃梁師成所主命睿思殿文字外庫人爲之不知爲何人書也至於制作之工則幾於秦璽矣其寶大九寸有檢亦九寸古人所無號曰定命寶合前八寶爲九下詔以干元用九焉又於政和八年元日受之凡兩受寶皆赦天下上曰八寶者國之神器也至於定命寶乃我受命所自制者也居常赦文前後皆翰林學士主之其間事目與行文乃中書門下諸房排定進呈獨大觀八寶赦乃魯公多自艸故異於常赦靖康之變悉不存隆祐太后遣孟忠厚以大宋之寶奉迎髙宗本朝故事𨿽存前代之制常所用曰書詔之寶書詔則用之禦書之寶宸翰則用之禦前之寶宣命緘封則用之奏抄則用天下合同之寶祭祀則用皇帝恭承天命之寶六謹按漢官儀天子不佩璽侍中組負以從秦以前爲方寸璽衛宏亦云秦以前爲方寸璽秦以來天子獨稱璽璽又以玉羣下莫得用徐璆傳獻帝遷許璆以廷尉徵當詣京師道爲袁術所刼死軍破璆得其盜國璽還許上之司徒趙溫謂曰君遭大難猶存此耶璆曰昔蘇武困於匈奴不墜七尺之節況此方寸印乎吳書亦云方圍四寸則知秦璽方寸耳後之璽大若此其爲僞無疑後世轉相仿效不勝其繁善乎昌黎子之言曰若傳國璽狂嬴賊斯童心侈意而爲之又曰卞玉之璽何代而不傳何僞而不得防哉噫聖人之大寶曰位茍能畏天修己不以富貴無敵爲樂而以勤儉保邦爲務皇天眷佑神器永歸奚用泥於得秦璽哉享國之久莫過三代初未聞憑藉於無情之金石也偶得元符璽又並石刻諸璽文模於前以證譜家之謬祛後來之惑貽博識者云

雲麓漫抄卷十五

