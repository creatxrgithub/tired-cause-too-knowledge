

欽定四庫全書

子部十

賓退錄

雜家類三【雜說之屬】提要

【臣】等謹案賓退錄十卷宋趙與旹撰與旹字行之【案寶祐五年陳宗禮作是書序稱其字曰徳行與墓銘不同或有兩字亦未可知謹附識於此】以宋史宗室世系考之蓋太祖七世孫也宋史無傳志乘亦不載其名惟趙孟堅彛齋文編有從伯故麗水丞趙公墓銘曰有宋通直趙君行之之墓在安吉州歸安縣鄕山之原君以敏悟之資秀出璇源方弱冠已薦取應舉寜考登寶位補官右選調筦庫之任於婺於防於衢者三又監禦前軍器所司行在艸料塲踸踔西階逾三十年未嘗一日防科舉業也故自丁夘迄乙夘以鎖防舉而試者亦三春闈率不偶積階至忠翊今上皇帝賚賜予換文階舊制宗姓換階視見服官品忠翊則應得京秩新制裁革回視初薦僅循從事丞處之麗水君平昔防際貴逹方將汲引而君疾不可復起矣年五十七紹定四年十一月終上章告謝尋通直命下弗之覿也云云其敍與旹生平詳惟墓銘之首稱其子孟珤乞銘於某以丙戌進士同科則與旹當爲理宗寶慶二年進士而乃稱其春闈不偶殆與孟珤同登進士歟【案孟堅亦非丙戌進士此文下注代作二字當爲所代之人也】是書前後皆有與旹題識前題不署年月稱平生聞見所及喜爲客誦之賓退或筆於牘故命以賓退錄後題稱閼逄涒灘蓋於嘉定十七年甲申也陳崇禮序稱其從慈湖先生問學蓋楊簡之門人然書中惟論詩多渉迂謬於吟詠之事茫然未解至於考證經史辧析典故則精核者十之六七可爲夢溪筆談容齋隨筆之續觀其於王建及花蕋夫人宮詞前後再見並自糾初考之未詳知其刻意參稽與年俱進前乎是者有鄭康成之注禮注詩後說不遷就前說後乎是者有閻若據之尙書古文疏證後說能證前說得失並存愈見其所學之加宻蓋惟不自是所以能歸於是也視宋人之務自回防違心而爭勝負者其識趣相去逺矣乾隆四十五年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

賔退錄原序

何代無文人何世無佳公子兼之爲難以爲善稱以好禮樂著固漢宗室之瑞也然求其大篇短章見知四明狂客納交東京才子者至唐然後盛至於行藏出處之際或得或失則盛之中又有可憾者焉惟吾宋徳麟生華屋而身寒士心明气肅文藝亦稱金枝玉葉中一人而已餘生晚不可得而見之矣及得大梁趙君賔退錄見其包羅今古抉隱發微有耆儒碩生所未及然後知公族未嘗無人特惜不得升堂叩擊以聞所未聞爾旣而又見甲午存槁亦君所吟賦主以義理之精微而鑄辭以發之古律淸潤閒逺不作時世妝長短句亦不效花間靡麗之習如花似於人曾識面鳥如對客自呼名寒鴈挾風過古木春鳩帶雨集荒園隨物寫形若畱情於外者然達人澄此心肯爲萬法起眼防聲色塵不直一杯水則反求諸內有爲之主者矣蓋公之學每以爲己先之故發爲文詞舎喧而就寂脫葉而就實昔東坡先生爲徳麟賦秋陽曰公子何自知秋陽哉恐其固於富貴不知田野之勤約也今觀公之詩曰粲粲香秔雪不如新菘況復滿杯盂侯門肉食紛紛是有此淸奇風味無使坡僊見之當曰公子眞知秋陽矣余分符章貢君之子孟適來爲宰余嘗薦之於朝曰有儒生廉謹之風無公子貴驕之習蓋紀實也一日出示二書又以甲午存槁請爲之序繙閱之久又知宰之所以爲宰者有所自傳也因不復辭遂書所見以與之君諱與旹字徳行嘗從慈湖先生問學寶祐五年臘月朔千峯陳宗禮書於崆峒小院

賔退錄自序

余裏居待次賔客日相過平生聞見所及喜爲客誦之意之所至賔退或筆於牘閱日滋久不覺盈軸欲棄不忍因稍稍傅益析爲十卷而題以賔退錄云大梁趙與旹

欽定四庫全書

賔退錄卷一

宋趙與峕撰

王建以宮詞著名然好事者多以他人之詩雜之今世所傳百篇不皆建作也余觀詩不多所知者如新鷹初放兔初肥白日君王在內稀薄暮千門臨欲鎖紅妝飛騎向前歸黃金捍撥紫檀槽索初張調更髙盡理昨來新上曲內官簾外送櫻桃張籍宮詞二首也淚盡羅巾夢不成夜深前殿按歌聲紅顏未老恩先防斜倚燻籠坐到明白樂天后宮詞也閒吹玉殿昭華管醉折梨園縹蔕花十年一夢歸人世絳縷猶封系臂紗杜牧之出宮人詩也紅燭秋光冷畵屏輕羅小扇撲流螢瑤階夜月涼如水坐看牽牛織女星杜牧之秋夕詩也寶仗平明秋殿開且將團扇暫徘徊玉顏不及寒鴉色猶帶昭陽日影來王昌齡長信秋詞也日晚長秋簾外報望陵歌舞在明朝添鑪欲爇燻衣麝憶得分時不忍燒日映西陵松栢枝下臺相顧一相悲朝來樂府歌新曲唱著君王自作詞劉夢得魏宮詞二首也或全錄或攺一二字而已王平甫謂館中校花蘂夫人宮詞止三十二首夫人親筆又別有六十六篇者乃近世好事者旋加搜索續之語意與前詩相類者極少誠爲亂眞世又有王岐公宮詞百篇蓋亦依托者

洪文敏容齋隨筆論禹稷躬稼而有天下謂禹未嘗躬稼因稷而稱之餘按書禹曰曁稷奏庶艱食則嘗躬稼矣洪偶未之思也

詩眼云晏叔原見蒲傳正云先公平日小詞𨿽多未嘗作婦人語也傳正云緑楊芳艸長亭路年少拋人容易去豈非婦人語乎晏曰公謂年少爲何語傳正曰豈不謂其所歡乎晏曰因公之言遂曉樂天詩兩句蓋欲畱所歡待富貴富貴不來所歡去傳正笑而悟余按全篇云緑楊芳艸長亭路年少拋人容易去樓頭殘夢五更鐘花底離愁三月雨無情不似多情苦一寸還成千萬縷天涯地角有窮時只有相思無盡處蓋眞謂所歡者與樂天欲畱年少待富貴富貴不來年少去之句不同叔原之言失之

紹興三十二年五月甲子降防建儲宰相陳康伯析簡禮部侍郎呂廣問宻議典禮時上正祀黃帝廣問爲初獻官周必大以禦史監祭廣問語必大皇太子攺名從火從華必大謂與唐昭宗字同音可乎廣問亟告康伯取防別擬定乃用今諱

紹興癸丑嶽武穆提兵平防吉羣盜道出新淦題詩靑泥市蕭寺壁間云雄气堂堂貫斗牛誓將直節報君讎斬除頑惡還車駕不問登壇萬戶侯淳熈間林令【梓】欲摹刻於石會罷去不果今寺廢壁亡矣其孫類家集惜未有告之者

蘭亭石刻惟定武者得其眞蓋唐太宗以眞迹刻之學士院朱梁徙置汴都石晉亡耶律徳光輦而歸徳光道死與輜重俱棄之中山之殺狐林慶曆中爲土人李學究所得韓魏公索之急李瘞諸地中而別刻以獻李死其子乃出之宋景文公始買寘公帑【榮芑云宋景文帥定日有學究李姓者藏此石死於妓家樂營將何水淸得之以獻宋畱之公庫姚令升云有遊子攜此石走四方最後死於中山營妓家伶人孟水淸取以獻周承勛希稷云唐太宗旣得蘭亭序眞迹使趙模等摹搨以十本賜方鎭惟定武用玉石刻之文宗朝舒元輿作牡丹賦刻之碑陰世號定武本蔡絳雲定武本乃江左所傳晉會稽石也錢氏歸版圖之後定武有富民好事者厚以金帛從會稽取之而藏於家後戶絕貲沒縣官人始見之因置諸定帥之便坐壁間】熈寧間薛師正【向】爲帥其子紹彭又刻別本畱公帑攜古刻歸長安【王厚之順伯云紹彭竊歸洛陽周希稷云薛帥求之不得其猶子紹彭聞公廚有石用以鎭肉取視之乃刻牡丹賦於碑陰者遂別刻石易以歸長安袁說友起巖云薛師正至定惡摹打有聲自刋別本畱譙樓下以應求者其子紹彭又私摹刻易殺狐林本以歸蔡絳雲熈寧中孫次公侍郎帥定有防取其石納禁中則又刻石而還之壁後薛向來定遂取以歸世但謂石歸薛氏然不知雅非古矣】大觀中【榮芑王厚之王明淸周承勛皆曰宣和】詔取寘宣和殿【王明淸云向次子嗣昌獻於天子徽宗命龕置睿思東閤之壁明淸之父銍則云置之艮嶽瑪瑙亭蔡絳雲大觀初祐陵方尙文博雅詔索孫次公所納石刻則無有或謂此石已殉裕陵乃更取薛氏石入禦府】靖康之變金襲以紅毯輦歸【榮芑云宋定國嘗從使金雲石今在中京王明淸云靖康之亂凢尙方珍異之物悉爲金人輦歸獨此石彼所不識遂棄不取建炎初髙宗駐蹕廣陵宗澤居守東都見之遣騎疾馳進行在所未逾月金復南冦大駕幸浙失於倉猝之際紹興中向子固帥維揚密防令搜訪竟不獲】今東南諸刻無能彷佛者天臺桑澤卿【世昌】編蘭亭博議一書甚詳與旹參會眾說芟繁撮要記其本末如此所取何子楚【防】之辭居多諸說之異同者則附著其下𨿽未能定其孰是孰非然薛師正長安人王順伯謂其攜以歸洛宗忠簡守汴日夕從事戰守且其天姿剛正王仲言謂其爲人主搜羅玩物於艱難之時皆不敢謂然開元五年置朔方節度自是始有方鎭周希稷所云乃是全不知有史策若謂太宗分賜諸郡猶可也夫以一石刻之微而言人人殊莫能定於一然後知考古之難也

林靈素初名靈噩字嵗昌家世寒微慕逺遊至蜀從趙升道人數載趙卒得其書祕藏之由是善妖術輔以五雷法往來宿亳淮泗間乞食諸寺政和三年至京師寓東太一宮徽宗夢赴東華帝君召遊神霄宮覺而異之敇道錄徐知常訪神霄事迹知常素不曉告假或告曰道堂有溫州林道士累言神霄亦作神霄詩題壁間知常得之大驚以聞召見上問有何術對曰臣上知天宮中識人間下知地府上視靈噩風貌如舊識賜名靈素號金門羽客通眞達靈妙先生賜金牌無時入內五年築通眞宮以居之時宮禁多怪命靈素治之埋鐵簡長九尺於地其怪遂絕因建寶籙宮太一西宮建仁濟亭施符水開神霄寶籙壇詔天下天寧觀攺爲神霄玉淸萬壽宮無觀者以寺充仍設長生大帝君靑華大帝君像上自稱教主道君皇帝皆靈素所建也靈素被防修道書攺正諸家醮儀校讎丹經靈篇刪修注解每遇初七日升座座下皆宰執百官三衙親王中貴士俗觀者如堵講說三洞道經京師士民始知奉道矣靈素爲幻不一上每以聰明神仙呼之禦筆賜玉眞教主神霄凝神殿侍宸立兩府班上思明達後欲見之靈素復爲葉靜能致太眞之術上尢異之謂靈素曰朕昔到靑華帝君處獲言攺除魔髠何謂也靈素遂縱言佛教害道今𨿽不可滅合與攺正將佛剎攺爲宮觀釋迦攺爲天尊菩薩攺爲大士羅漢攺尊者和尙攺徳士皆畱髮頂冠執簡有防依奏皇太子上殿爭之令胡僧一立藏十二人並五臺僧二人道堅等與靈素鬭法僧不勝情願戴冠執簡太子乞贖僧罪有防胡僧放道堅系中國人送開封府刺面決配於開寶寺前令眾明年京師大旱命靈素祈雨未應蔡京奏其妄上宻召靈素曰朕諸事一聴卿且與祈三日大雨以塞大臣之謗靈素請急召建昌軍南丰道士王文卿乃神霄甲子之神兼雨部與之同告上帝文卿旣至執簡敕水果得雨三日上喜賜文卿亦充凝神殿侍宸靈素眷益隆忽京城傳呂洞賔訪靈素遂撚土燒香气直至禁中遣人探問香气自通眞宮來上亟乘小車到宮見壁間有詩云撚土焚香事有因世間冝假不宜眞太平無事張天覺四海閒遊呂洞賔京城印行繞街叫賣太子亦買數本進上大駭推賞錢千緡開封府捕之有太學齋僕王靑告首是福州士人黃待聘令靑賣送大理寺勘招待聘兄弟及外族爲僧行不喜攺道故云有防斬馬行街靈素知蔡京鄕人所爲上表乞歸本貫詔不允通眞有一室靈素入靜之所常封鎖𨿽駕來亦不入京遣人廉得有黃羅大帳金龍朱紅倚桌金龍香鑪京具奏請上親往臣當從駕上幸通眞宮引京至開鎖同入無一物粉壁明窓而已京惶恐待罪宣和元年三月京師大水臨城上令中貴同靈素登城治水敇之水勢不退回奏臣非不能治水一者事乃天道二者水自太子而得但令太子拜之可信也遂遣太子登城賜禦香設四拜水退四丈是夜水退盡京城之民皆仰太子聖徳靈素遂上表乞骸不允秋九月全臺上言靈素妄攺【攺字疑恐是議字】遷都妖惑聖聰攺除釋教毀謗大臣靈素卽時攜衣被行出宮十一月與宮祠溫州居住二年靈素一日攜所上表見太守閭丘顎乞與繳進及與州官親黨訣別而卒生前自卜墳於城南山戒其隨行弟子皇城使張如晦可掘穴深五尺見蛇便下棺旣掘不見蛇而深不可視葬焉靖康初遣使監溫州伐墓不知所蹤但見亂石縱橫彊進多死遂已此耿延禧所作靈素傳也靈素本末世不知其全故著之不敢增易一字今溫州天慶宮有題銜云大中大夫沖和殿侍宸金門羽客通眞達靈妙先生在京神霄玉淸萬壽宮管轄提舉通眞宮林靈素

世有十干化五行眞气之說莫究其理洪文敏載鄭景實【防】之語謂取嵗首月建之榦所生如甲己丙作首丙屬火火生上則甲巳化土它仿此頗通余記昔年一術士云遇龍則化龍辰也甲巳得戊辰戊屬土故化土乙庚得庚辰庚屬金故化金丙辛以降皆然其實一也

祖宗時諸郡皆有都防至宣和三年懷安軍奏今尙書省公相防攺作都防內外都防並行禁止欲將本軍都防以僉防爲名從之且命諸路依此此僉防得名之始也然今帥府有僉防又有都防莫知所始矣

會稽虞少崔【仲琳】送林懿成【季仲】詩云男兒何苦敝羣書學到根原物物無曾子當年多一惟顏淵終日只如愚水流萬折心無競月落千山影自孤執手沙頭休話別與君元不隔江湖閱庚溪詩話喜而錄之

俗間有擊鼓射字之技莫知所始蓋全用切韻之法該以兩詩詩皆七言一篇六句四十二字以代三十六字母而全用五支至十二齊韻取其聲相近便於誦習一篇七句四十九字以該平聲五十七韻而無側聲如一字字母在第三句第四字則鼔節先三後四叶韻亦如之又以一二三四爲平上去入之別亦有不擊鼓而揮扇之類其實一也詩曰西希低之機詩資非卑妻欺癡梯歸披皮肥其辭移題攜持齊時依眉微離爲兒儀伊鋤尼醯雞箆溪批毗迷此字母也羅家藍斜淩倫思戈交勞皆來論畱連王郎龍南闗盧甘林巒雷聊鄰亷櫳羸婁參辰闌楞根彎離驢寒間懷橫榮鞋庚光顏此叶韻也又有以詩數十句該果實之名爲酒席之戲者與此略同然不設切韻頗爲簡易至於賣卜者但欲知十干十二枝則尢不難然多隻一擊鼓便能知年月日時八字蓋未擊之先踟躕顧盼舉動語黙皆是物也

三司副使曰簉通判曰倅禮有副車倅車左傳孟僖子使泉丘人女助防氏之簉簉倅皆副貳之稱然他官𨿽副貳不通用不知其由今三司廢已久簉之名人無知者獨倅之名猶然樓宣獻序向侍郎【子諲】集云擢之戶簉近時文字中所見者此耳

子夏問曰巧笑倩兮美目盼兮素以爲絢兮何謂也子曰繪事後素曰禮後乎謂禮必以忠信爲質也余謂學者始以持敬爲本而窮理盡性以終之亦繪事後素之意

吾不試故藝余妄意謂夫子天縱之聖藝皆不學而能非若常人嘗試而爲之故其多能皆本於自然而非有意於多能也古今諸家皆無此說余亦未敢自以爲是

穆天子傳書八駿之名一曰赤驥二曰盜驪三曰白義四曰逾輪五曰山子六曰渠黃七曰華驑八曰緑耳王子年拾遺記載穆王馭八龍之駿一名絕地二名翻羽三名奔霄四名超影五名逾輝六名超光七名騰霧八名挾翼二說不同

神仙赤松子見於書傳多矣惟淮南子稱赤誦子嘉眉多士之鄕凢一成之聚必相與合力建夫子廟春秋釋奠士子私講禮焉名之曰鄕校亦有養士者謂之山學眉州四縣凡十有三所嘉定府五縣凡十有八所他郡惟遂寧四所普州二所餘未之聞

劉卞功字子民濱州安定人弱不好弄六嵗誤觸甕碎家人更譙之神色自若曰俟釘校者來當全之復譙其妄曰人破尙可修矧甕耶語未絕釘校者至相與料理頃之如新自是築環堵於家之後圃不語不出者三十餘年或食或不食徽宗聞其名數敇郡縣津致間馳近侍召之對曰吾有嚴願不出此門上知不可奪賜號髙尙先生王子常侍郎【衣】其外兄也嘗問以修行之術書云非道亦非律又非虛空禪獨守一畝宅惟耕己心田又云以手捫胸欲心淸淨以手上下欲气升降又云常人以嗜欲殺身以貨財殺子孫以政事殺民以學術殺天下後世吾無是四者豈不快哉靖康之變不知所終

周宣王中興之賢君也然考之於詩曰箴曰規曰誨曰刺不一而足第序詩者不能直書其事故後世儒者無敢訾議余觀國語所載如不借千畝拒虢文公之諫而致姜戎之敗捨括立戲激魯人之變而致諸侯之不睦及喪師之後復爲料民之舉𨿽仲山甫之言且不用焉文武成康之治豈如是哉周之東遷烏得盡委其責於幽平二王乎其所由來者漸矣史記但書不借千畝料民太原二事之目不若國語之詳也

容齋隨筆謂近世所傳云仙散錄開元天寶遺事老杜事實皆淺妄絕可笑而頗能疑誤後生然但辧遺事中數事餘二書無說老杜事實世不多見葛常之韻語陽秋云老杜詩云東閣官梅動詩興還如何遜在揚州按遜傳無揚州事而遜集亦無揚州梅花詩但有早梅詩云兔園標物序驚時最是梅銜霜當路發映雪凝寒開枝橫卻月觀花繞淩風臺應知早飄落故逐上春來杜公前詩乃逢早梅而作故用何遜事又意卻月淩風皆揚州臺觀名爾近時有妄人假東坡名作老杜事實一編無一事有據至謂遜作揚州法曹廨舎有梅一株吟詠其下豈不誤學者以上皆葛語若云仙散錄則余家有之凡三百六十事而援引書百餘種每一書皆錄一事周而復始如是者三其間次序參差者數條而已編集文籍豈能整齊如此可以一笑序稱天祐元年金城馮防取九世典籍撮其膏髓別爲一書庶兵火煨燼之後來者不至束手今百書遂無存者則防可謂前知矣崇文總目成書時距天祐未甚久隋唐以前書籍存者極多防家之書無一著錄𨿽有金鑾密記之類一二種而所編三事本書反無之又其造語盡仿世說若集諸家之言豈應一律始實容齋之說後閱館本遜集葛所引梅詩尙脫第四聮朝灑長門泣夕駐臨邛杯

胡忠簡之貶李似之侍郎【彌遜】書十事以贈一曰有天命有君命不擇地而安之二曰惟君子困而不失其所亨三曰名節之士猶未及道更宜進步四曰境界違順當以初心對治五曰子厚居栁築愚溪東坡居惠築鶴觀若將終身焉六曰無我方能作爲大事七曰天將任之必大有摧抑八曰建立功名非知道者不能九曰太剛恐易折須養以渾厚十曰學必明心記問辧說皆餘事

古樂府木蘭詞文字奇古然其間有雲歸來見天子天子坐明堂策勲十二轉賜物百千彊可汗問所欲木蘭不願尙書郎願馳千里足送兒還故鄕按木蘭詐作男子代父徵行逮歸家易服火伴方知其爲女當其見天子之時尙稱男子而曰送兒歸故鄕何哉兒者婦人之稱也

熙寧靑苗法行計息推賞否則廢黜官吏畏罪希進所散惟恐不多知祥符縣季惇頥視前政獨貸三之一宰相怒甚遂通判廣信軍惇頥字子修棣州陽信人蘇文定公奏疏所言卽此人也

太宗嘗謂宰相曰流俗有言人生如病瘧於大寒大暑中過嵗寒暑疊變不覺漸成衰老茍不競爲善事虛度流年良可惜也李文簡書之長編而宗門武庫載五祖亦有此語又唐摭言載趙牧對酒詩亦有人生如瘧在須臾何乃自苦八尺軀之句

中書侍郎舊稱中書今轉爲中書舍人之稱近歲有以六部侍郎兼中書舍人者遂直呼中書侍郎尢非是官制前左右丞六部待郎通謂之丞郎今有稱郎官寺監丞爲丞郎者矣皆失之不考也若稱中書舍人爲中書則容齋已辧之矣

前代東宮官於皇太子皆稱臣隋開皇中嘗更其制至唐而復眞廟爲皇太子始辭之

臨漢石經與今文不同者殊多東觀餘論略記之如書女毋翕侮成人今作女毋侮老成人保後胥髙今作保後胥戚女永勸憂今作汝誕勸憂女有近則在乃心今近作戕女比猶念以相從今作汝分猷各翕中今作各設中爾惠朕曷只動萬民以遷今作爾謂朕曷震動天旣付命今付作孚曰陳其五行今作汩陳嚴恭寅畏天命自亮以民只懼今亮作度以作治懷保小人惠於矜寡今人作民於作鮮母兄曰今作無皇曰則兄自敬徳今兄作皇旦以前人之微言今作受人之徽言是防顯哉厥世今哉作在文王之鮮光今作耿光通殷就大命今作達殷集大命論語意與之與今意作抑孝於惟孝今於作乎朝聞道夕死可也今也作矣是魯孔丘與曰是知津矣今作是魯孔丘與曰是也曰是知津矣耰不輟子路以告子憮然今作耰而不輟子路行以告夫子憮然置其杖而耘今置作植其斯以乎今作其斯而已矣譬諸宮墻今諸作之賈諸賈之哉今賈作沽恨不見其全也

顧命一人冕執鋭陸氏釋文銳以稅反今禮部韻尹字下有鈗字注云侍臣所執書一人冕執鈗古文尙書亦作鈗不知承誤作銳自何時始也

晁伯宇【載之】昭靈夫人祠詩安用生兒作劉季暮年無骨葬昭靈陸務觀【遊】黃州詩君看赤壁終陳迹生子何須似仲謀

自唐以紀年攺梁州曰興元府本朝紹興隆興慶元諸府皆循用故事縣名亦多有之獨嘉州以慶元初陞嘉定府越十三年方攺元嘉定與諸府不同

韓文公記夢詩百二十刻須臾間方氏舉正載董彥逺云世間只百刻百二十刻以星紀言也朱文公考異云星紀之說未詳其防但漢哀帝嘗用夏賀良說刻漏以百二十爲度矣余謂董說固妄夏賀良之說行之不兩月而攺且衰世不典之事韓公必不引用按古之漏刻晝有朝禺中晡夕夜有甲乙丙丁戊至梁武帝天監六年始以晝夜百刻布之十二辰每時得八刻仍有餘分故今世歷家百刻舉成數爾實九十六刻也每時余分別爲初初正初刻一日合二十有四每刻居六分刻之一總而計之爲四刻始合百刻之數刻𨿽有大小其名則百有二十韓詩恐只取此正不須求之逺也

熈寧間賜岐王顥嘉王頵玉帶各一二王固辭不聼請加佩金魚以別嫌詔並以玉魚賜之王仲言【明淸】揮麈錄謂玉帶爲朝儀始此其後嘗賜王安石安石力辭不從不得已受詔次日卽釋去至徽宗朝以賜蔡京京請佩金魚以自別於諸王從之自是何執中鄭居中王黼蔡攸童貫皆受賜余按唐永徽二年勑開府儀同三司及京官文武職事四品五品並給隨身魚上元初勅文武官三品以上服金玉帶開元中敇珠玉錦繡旣令禁防準式三品以上飾以玉四品以上飾以金五品以上飾以銀者宜於腰帶及馬鐙酒杓余悉禁防董晉傳謂五品而上金玉帶所以盡飾以奉上史傳載賜玉帶及臣下私以玉帶相贈遺者班班可考韓文公詩亦云不知官髙卑玉帶懸金魚則知唐已然矣五代漢隱帝嘗以賞郭威之功旣又召楊邠輩數人悉賜之然不足稽也楊文公談苑載國朝賜帶之制謂駙馬都尉初選尙賜白玉帶親王皇族皆許通服雕玉白玉等帶則不始於岐嘉二王審矣玉魚安重榮亦嘗自爲之

或問陸文安公何不注釋諸經以垂世陸曰六經乃注我者也

州縣治率南向然南面二字人臣不得用也惟山谷送徐隠父宰余幹詩云地方百里身南面豈別有所本歟恨讀書不多不能詳也

章貢志謂漢髙帝六年命灌嬰略定江南令天下城縣邑始置雩都縣按髙紀六年冬十月但書令天下郡邑城而已餘皆無所見雩都置縣地理誌不書嵗月考紀及傳灌嬰蹤迹未嘗到江南鑿空著書可付一笑洪駒父豫章職方乘亦謂灌嬰在漢初定江南故祀以爲城隍神今江西郡縣城隍多指爲灌嬰其實非也友人蕭子壽【大年】考功臣侯表始知其爲陳嬰蓋嬰自定東陽爲將屬楚項梁爲楚柱國四嵗項羽死屬漢定豫章浙江封堂邑侯都漸顏師古謂漸水名在丹陽黝縣南蠻中嬰旣定諸地而都之地理誌注黝音伊字本作黟其音同始知定江南者爲陳嬰流俗所傳不爲全無所據但誤其姓耳

賔退錄卷一

欽定四庫全書

賔退錄卷二

宋趙與旹撰

朱文公嘗與客談世俗風水之說因曰冀州好一風水雲中諸山來龍也岱嶽靑龍也華山白虎也嵩山案也淮南諸山案外山也

曲忠壯在蜀有詩云破碎江山不足論何時重到渭南村一聲長嘯東風裏多少未歸人防魂

範衝實對髙宗云詩人多作明妃曲以失身沙漠爲無窮之恨獨王安石曰漢恩自淺胡自深人生樂在相知心然則劉豫之僣非其罪君恩淺而外交深也今之背君父之恩投拜而爲盜賊者皆合於安石之意此所謂天下人心者也臨江徐思叔【得之】亦嘗病荊公此語謂有衛律李陵之風乃反其意而爲之遂得詩名於時其詞云妾生豈願爲胡婦失信寧當累明主已傷畫史忍欺君莫使君王更欺虜琵琶卻解將心語一曲才終恨何數朦朧胡霧染宮花淚眼橫波時自雨專房莫倚黃金賂多少專房棄如土寧從別去得深嚬一步思君一回顧胡山不隔思歸路只把琵琶寫辛苦君不見有言不食古髙辛生女無嫌嫁盤瓠

康節邵先生之學受於李挺之而今世少知挺之者晁以道【說之】嘗爲作傳曰李之才字挺之靑社人天聖八年同進士出身爲人朴且率自信無少矯厲師河南穆伯長伯長性卞嚴寡合𨿽挺之亦頻在訶怒中挺之事先生益謹嘗與參校栁文者累月卒能受易時蘇子美亦從伯長學易其專授受者惟挺之伯長之易受之種徵君明逸種徵君受之希夷先生陳圖南其源流爲最逺究觀三才象數變通非若晚出尙辭以自名者挺之初爲衛州獲嘉縣主簿權共城令所謂康節先生邵堯夫者時居母憂於蘇門山百源之上布裘菜食且躬防以養其父挺之叩門上謁勞苦之曰好學篤志果何似康節曰簡策迹外未有適也挺之曰君非迹簡策者其如物理之學何他日則又曰物理之學學矣不有性命之學乎康節謹再拜悉受業於書則先視之以陸淳春秋意欲以春秋表儀五經旣可語五經大防則受易而終焉世所謂康節先生之易者實受之挺之挺之器大難乎識者棲遲久不調或惜之則曰宜少貶以榮進友人石曼卿獨曰時不足以容君君盍不棄之隱去再調孟州司法參軍時範忠獻公守孟亦莫之知也忠獻初建節鉞守延安送者不用故事出境外挺之獨別近郊或病之謝曰故事也居頃之忠獻責安陸挺之沿檄見之洛陽前日逺境之客無一人來者忠獻於是乎恨知挺之之晚友人尹師魯以書薦挺之於葉舎人道卿因石曼卿致之曰孟州司法參軍李之才年三十九能爲古文章語直意邃不肆不窘固足以蹈及前輩非洙所敢品目而安於卑位頗無仕進意人罕能知之其才又達世務使少用於世必過人逺甚幸其貧無貲不能決其歸心知之者當共成之曼卿報師魯曰今之業文好古之士至鮮且不張茍遺若人其學益衰矣是師魯當盡心以成之者也延年素不喜屈謁貴仕以挺之書凢四五至道卿之門通焉而後已道卿且樂薦之以是不悔挺之遂得應銓新格有保任五人攺大理寺丞爲緱氏令未行會曼卿與龍圖閣直吳學士遵路調兵河東辟挺之澤州僉署判官於是澤人劉仲更從挺之受歷法世稱劉仲更之歷逺出古今上有揚雄張衡之所未諭者實受之挺之在澤轉殿中丞丁母憂甫除喪暴卒於懷州守舎時友人尹子漸守懷也實慶曆五年二月子漸哭挺之過哀感疾不逾月亦卒挺之葬靑社後十有二年一子以疾卒又二十有四年有侄君翁乞康節表其墓曰求於天下得聞道之君子李公以師焉以道此傳頗能道其出處之詳然康節嘗曰今世知道者獨予及李挺之二人而已則此傳亦豈足以盡挺之哉

東坡公知揚州夢行山林間一虎來噬方驚怖有紫衣道士揮袖障公叱虎使去明日一道士投謁曰夜出不至驚畏否公咄曰防子乃敢爾夲欲杖汝脊汝謂吾不知汝之夜術邪道士惶駭而退林靈素傳中徽宗神霄夢亦此類新淦祥符觀道士何得一宣和間遊京師遇方士陶光國愛其人物秀整語之曰當爲辦一事姑亟歸無幾何徽宗夢人曰天上神仙鄭化基地下神仙何得一明日命閱祠部帳得諸新淦籍中化基其師也遽命召時得一方次郢州守貳禮請以往旣對上大悅賜號沖妙大師主龍徳太一宮旋授丹林郎制曰惟上帝休命誕集朕躬故宏天飛之舊宮奉眞綦之列禦非得端靖修潔之士孰與致朕嚴恭寅畏之意哉爾植志靡懈飭履有聞嘉其積勤超進僊秩尙惇而素毋終墮哉時六年六月二十五日也未幾中原亂得一亦歸裏坎防以死得一庸人無他異僥幸至此光國不知何許人

孔子曰君子周而不比小人比而不周君子諭於義小人諭於利君子坦蕩蕩小人長戚戚君子和而不同小人同而不和君子易事而難說也說之不以道不說也及其使人也器之小人難事而易說也說之𨿽不以道說也及其使人也求備焉君子泰而不驕小人驕而不泰君子上達小人下達君子求諸己小人求諸人君子不可小知而可大受也小人不可大受而可小知也君子小人之情狀其判如此爲士者當知所擇矣余亦懼爲小人之歸也筆之以自警焉

萬里鑾輿去不還故宮風物尙依然四圍錦繡山河地一片雲霞洞府天空有遺愁生落日可無佳气起非煙古來國破皆如此誰念經營二百年此毛麾過龍徳故宮詩也麾字牧達平陽府人有平水老人詩集十卷行於北朝商或攜至中國余偶得一帙可觀者頗多序稱其父當宋大觀三年上舎登第後中宏詞科季年嘗任給事中按登科記大觀三年榜中毛安節者蓋其父然次年詔攺宏詞爲詞學兼茂終徽宗欽宗兩朝取詞科爲夕郎者皆無毛姓必入金後事也

集賢殿修撰舊多以館閣久次者爲之有自常僚超授要任未至從官者亦除修撰時人遂有冷撰熱撰之目近世士夫以集英爲熱撰右文祕閣爲冷撰非也右文卽集賢政和五年攺

讀橫渠詩最愛其一篇云學易窮源未到時便將虛寂眇心思宛如童子攻詞賦用卽無差問不知

胡致堂著讀史管見主於譏議秦防之開卷可考也如論耶律徳光諭晉祖宜以桑維翰爲相謂維翰𨿽因徳光而相其意特欲興晉而已固無挾虜以自重刼主以盜權之意猶足爲賢尢爲深切致堂本文定從子其生也父母欲不舉文定夫人舉而子之及貴遭本生之喪士論有非之者故漢宣帝立皇考廟晉出帝封宋王敬儒兩章專以自解而於漢哀帝謝立定陶後一節直謂爲人後者不顧私親安而行之猶天性也吁甚矣首卷論豫讓報仇曰無所爲而爲善𨿽大學之道不是過若致堂者其亦有所爲而著書者歟然其間確論固不容揜也

近時後進稱前輩之字人多非之餘謂不然孔門弟子皆稱其師曰仲尼則豈不可又有父祖旣沒子孫不忍稱其字者亦古之所無北齊王元景兄弟諱其父之字顏之推譏之然父沒而不能讀父之書母沒而杯圏不能飲焉況稱其字乎以情推之亦未爲過古者以王父字爲氏𨿽只一字似未安也

梁武帝命袁昻作書評其答啟云奉敇遣臣評古今書臣愚短豈敢輒量江海但天防諉臣斟酌是非謹品字灋如前今淳化法帖第五卷

智果書此一叚謂爲梁武帝評書中興館閣書目亦然誤也其略云王僧防書猶如揚州王謝家子弟縱復不端正奕奕皆有一種風气王子敬書如河朔少年皆充悅舉體沓拖而不可耐羊欣書似婢作夫人不堪位置而舉止羞澁終不似眞阮研書如貴冑失品次不復排突英賢王儀同書如晉安帝非不處尊位而都無神明殷均書如髙麗人抗浪乃不有意气而姿顏自足精味徐淮南書如南岡士大夫徒尙風軌然不寒乞陶隱居書如吳興小兒形狀未成長而骨體甚峭快吳施書如新亭傖父一往揚州逄人共語語便態出栁產書如深山道士見人便欲退縮曹喜書如經論道士言不可絕王右軍書字勢雄彊如龍跳天門虎臥鳯閣故歷代寶之永以爲訓蔡邕書骨气洞達爽爽如有神力程曠平書如鴻鵠弄翅頡頏布置初云之見白日蕭思話書如舞女低腰仙人嘯樹李鎭東書如芙蓉之出水文彩如鏤金桓書如快馬入陣隨人屈曲豈須文譜範懷約眞書有分艸書無功故知簡牘非易皇象書如韻音繞梁孤飛獨舞孔琳之書如散花空中流徽自得李巖之書如鏤金琢玉光采自照薄紹之書如龍遊在霄繾綣可愛崔子玉書如危峯阻日孤松單枝邯鄲淳書應規入矩方圓乃成師宜官書如鵬翔未息翩翩而自逝梁鵠書如龍威虎震劍拔弩張張伯英書如武帝愛道憑虛欲仙衛恆書如揷花舞女援鏡笑春索靖書如飄風忽舉鷙鳥乍飛鐘繇書如雲鶴遊天羣鴻戲海行間茂宻實亦難過米元章采隋唐至本朝得一十四家續之僧智永書經气骨淸健大小相雜如十四五貴冑性方循繩墨忽越規矩禇遂良如熟馭戰馬舉動從人而別有一種驕色虞世南如學休糧道士神意𨿽淸而精气疲困歐陽詢如新痊病人顏色憔悴舉動辛勤栁公權如深山道人修養已成神气淸健無一防塵俗顏眞卿如項羽掛甲樊噲排突硬弩欲張鐵柱特立昂然有不可犯之色李邕如乍富小民舉動屈彊禮節生疏徐浩如蘊徳之人動容溫厚舉止端正惇尙名節體气純白沈傳師如龍遊天表虎踞溪旁神情自如骨法淸虛周越如輕薄少年舞劍气勢空健而鋒刃交加錢易如美丈夫肌體充悅神气淸秀蔡襄如少年女子體態嬌嬈行步緩慢多飾繁華蘇舜欽如五陵少年訪雲尋雨駿馬靑衫醉眠芳艸狂歌院落張友直如宮女挿花媚嬌對鑑端正自然別有一種驕態唐書王勃傳載開元中張說與徐堅論近世文章說曰李嶠崔融薛稷宋之問之文如良金美玉無施不可富嘉謩如孤峯絕岸壁立萬仞濃云郁興震雷俱發誠可畏也若施於廊廟駭矣閻朝隱如麗服靚妝燕趙歌舞觀者忘疲若類之風雅則罪人矣堅問今世柰何說曰韓休之文如太羮酒有典則薄滋味許景先如丰肌膩理𨿽穠華可愛而乏風骨張九齡如輕縑素練實濟時用而窘邊幅王翰如瓊桮玉斝𨿽爛然可珍而多玷缺堅謂篤論齊道人湯惠休云謝靈運詩如芙蓉出水顏延年詩如錯防鏤金梁鐘嶸云範云詩宛轉淸便如流風回雪丘遲詩防綴映媚如落花在艸張蕓叟評本朝名公詩梅聖兪如深山道人艸衣木食王公大人見之不覺屈膝石曼卿如饑鷹乍歸迅逸不可言歐陽永叔如春服乍成釃酒初熟登山臨水竟日忘歸王介甫如空中之音相中之色欲有尋繹不可得矣蘇子瞻如武庫乍開幹矛森然見之不覺令人神仔細撿防不能無利鈍郭功父如大排筵席二十四味終日揖遜適口者少劉中叟【次荘】塵土黃詩序謂樂府自唐以來杜甫則壯麗結約如龍驤虎伏容止有威李白則飄揚振激如遊雲轉石勢不可遏今主管廣東漕司文字長樂敖器之【陶孫】遂盡取魏晉而下詩人演而爲詩評曰因暇日與弟侄輩評古今諸名人詩魏武帝如幽燕老將气韻沈雄曹子建如三河少年風流自賞鮑明逺如饑鷹獨出奇矯無前謝康樂如東海揚防風日流麗陶彭澤如絳雲在霄舒捲自如王右丞如秋水芙蕖倚風自笑韋蘇州如園客獨繭時合音徽孟浩然如洞庭始波木葉微脫杜牧之如銅丸走阪駿馬注坡白樂天如山東父老課農桑言言皆實元微之如李年說天寶遺事貌悴而神不傷劉夢得如鏤冰雕瓊流光自照李太白如劉安雞犬遺響白雲覈其歸存恍無定處韓退之如囊沙背水惟韓信獨能李長吉如武帝食露槃無補多欲孟東野如埋泉防劍臥壑寒松張籍如優工行鄕飲醻獻秩如時有詼气栁子厚如髙秋獨眺霽晚孤吹李義山如百寶流蘇千絲鐵网綺密瓌妍要非適用本朝蘇東坡如屈注天潢倒連滄海變百怪終歸雄渾歐公如四瑚八璉止可施之宗廟荊公如鄧艾縋兵入蜀要以險絕爲功山谷如陶景祗詔入宮析理談而松風之夢故在梅聖兪如闗河放澑瞬息無聲秦少遊如時女步春終傷婉弱後山如九臯獨唳深林孤芳衝寂自妍不求識賞韓子蒼如梨園按樂排比得倫呂居仁如散聖安禪自能奇逸其它作者未易殫陳獨唐杜工部如周公制作後世莫能擬議

沈存中筆談載石曼卿居蔡河下曲鄰有豪家曼卿訪之延曼卿飲羣妓十餘人各執肴果樂器一妓酌酒以進酒罷樂作羣妓執果肴者萃立其前食罷則分列其左右京師人謂之軟盤余按江南李氏宰相孫晟每食不設几案使眾妓各執一器環立而侍號肉臺盤時人多效之事見五代史記死事傳及馬令南唐書義死傳軟盤蓋始於此

三省宻院奏事退覆奏所得防周文忠書其本末於二老堂雜誌甚詳著其略於此淳熙四年四月甲戌垂拱殿六參使相曾覿起居退肩輿歸第直省官賈光祖散只候李處和使臣唐章騎從已而參政龔茂良奏事畢馳馬入堂遂踵相躡街司促光祖輩避道光祖輩出語不遜光祖處和實籍三省宻院茂良大不能平明日奏其事上諭覿致謝又明日覿以光祖處和申省施行上謂茂良先權衝替二人然後施行茂良遽下臨安府杖罷丁丑上批問茂良昨已面諭何遽也自是茂良待罪求去不絕五月甲子戶部郎謝開之賜出身除殿中侍禦史六月丁丑茂良除資政學士知鎭江府是日開之對壬午再對癸未茂良落職放罷於是覿之婣家韓彥古獻議三省宻院舊奏事退徑批聖防非是乞朝退一一覆奏禁中詳觀乃付出專爲此也上大以爲然自是每事於奏目後用黃紙貼云得防云云朝退封入攺則攺畱則畱遂以爲常是月末蜀人張唐卿欲用淮南舊賞攺官趙雄力主之都承防王抃執不可雄乃請攺次等合入官旣覆奏止令循兩資明日上諭三省云若非覆奏幾誤推賞此可爲萬世法𨿽有彊臣跋扈不能易也七月癸丑開之又論茂良遂責散官英州安置國初自範質進擬已更舊制至是復創覆奏雲開之名下一字曰然上一字犯禦嫌名故書其字

靖州圖經載其俗居喪不食酒肉鹽酪而以魚爲蔬今湖北多然謂之魚菜不特靖也老杜白小詩云白小羣分命天然二寸魚細微霑水族風俗當園蔬正指此蓋老杜嘗往來荊楚而此詩則嘉興魯氏定爲夔門所作夔亦與湖北相鄰故也注杜詩者皆不及此韻語陽秋云言白小與菜無異豈復有厚味哉非其指矣

唐僖宗乾符二年禮部侍郎崔沆下進士三十人鄭合敬第一摭言載其宿平康裏詩云春來無處不閒行楚閏相看別有情好是五更殘酒醒時時聞喚狀頭聲注云楚娘閏娘妓之尢者韻語陽秋謂爲鄭谷所作誤矣

臨安有鬻紙者澤以漿粉之屬使之瑩滑謂之蠲紙蠲猶潔也詩吉蠲爲饎周禮宮人除其不蠲名取諸此又記五代何澤傳載民苦於兵往往因親疾以割股或旣喪而廬墓以規免州縣賦役戶部嵗給蠲符不可勝數而課州縣出紙號蠲紙蠲紙之名適同非此之謂也

唐明宗時加秦王從榮天下兵馬大元帥有司言元帥或統諸道或專一面自前世無天下大元帥之名其禮無所考據余按唐至徳初以廣平王爲天下兵馬元帥天復三年三月以輝王祚爲諸道元帥其年十二月敇國史所書元帥之任並以天下爲名乃自近年攺爲諸道宜卻復爲天下兵馬元帥至徳距長興尙逺若天復則耳目相接而有司皆不之知何其陋邪元帥之名肇見於左氏晉謀元帥是也然是時所謂元帥者中軍之將爾未以名官也至隋始有行軍元帥唐初有左右元帥太原道行軍元帥西討元帥自此寖多然天下兵馬元帥則始於廣平大元帥則始於從榮唐末嘗以天下兵馬元帥授朱全忠僞吳以天下兵馬大元帥授李昪梁末帝以天下兵馬都元帥授錢鏐晉髙祖以天下兵馬都元帥授錢元瓘出帝以東南面兵馬都元帥授錢佐周又以天下兵馬都元帥授錢俶國初攺爲天下兵馬大元帥古今當其任者蓋寥寥可數而我髙宗皇帝遂自此應中興之運初元帥皆親王爲之廷臣副貳而已惟哥舒翰郭子儀李光弼房琯皆嘗眞除錢氏之全忠自置升僞命不足道也

岑彭引兵從光武破天水與吳漢圍隗囂於西城時公孫述將李育將兵救囂守上邽帝畱蓋延耿弇圖之而車駕東歸敇彭書曰兩城若下便可將兵南擊蜀虜人苦不知足旣平隴復望蜀世言得隴望蜀本此又司馬懿爲曹操主簿從討張魯言於操曰劉備以詐力虜劉璋蜀人未附而逺爭江陵此機不可失也今若耀威漢中益州震動進兵臨之必瓦解因此之勢易爲功力聖人不能違時亦不失時操曰人苦無足旣得隴右復欲得蜀言竟不從蓋用前語也

晉明帝問王導晉所以得天下導陳司馬懿創業之始及司馬昭弒髙貴鄕公事明帝以面覆牀曰若如公言晉祚復安得長逺殊不思牛繼馬后晉已絕矣

古今詠史之作多矣以經子被之聲詩者蓋鮮張橫渠始爲解詩十三章葛覃曰葛蔓靑長谷鳥遷女紅興念憶歸安不將貴盛驕門族容使親心得盡歡捲耳曰閨閫誠難與國防黙嗟徒禦困髙岡觥罍欲解痡瘏恨采耳元因備酒漿洪忠宣著春秋紀詠三十卷凢六百餘篇石碏大義滅親曰惡吁及厚篤忠純大義無私遂滅親後代姦邪殘骨肉屢援斯語陷良臣鄭人來渝平曰鄭人來魯請渝平姑欲修和不結盟使宛歸祊平可驗二家何誤作隳成張無垢亦有論語絕句百篇夫子之文章可得而聞也夫子之言性與天道不可得而聞也曰旣是文章可得聞不應此外尙云云如何夫子言天道肯把文章兩處分顏子簞瓢曰貧卽無聊富卽驕回心獨爾樂簞瓢个中得趣無人會惆悵遺風久寂寥近嵗嘗見紀孟十詩題張孝祥作於湖集中無之必依托者如爭地爭城立霸基焉能一統混華夷力期行攻怠求艾深欲爲王愧折枝緣木求魚何反計爲叢敺雀失深思是宜孟氏諄諄誨不嗜殺人能一之異端邪說日交馳聖哲攻之必費辭深詆並耕排許子極言二本辟夷之復明陳仲廉無取力斥楊朱義不爲寄語外人非好辯欲令大道日星垂又有黃次伋者不知何許人賦評孟詩十九篇極詆孟子且及子思漫紀一二首篇傳道八句云此道曾參得最眞寥寥千載付何人所傳伋也亦無母誰覺軻乎倡不臣忠孝缺來今已久中庸到此盍惟新願言爲子爲臣者勿據悠悠紙上塵文王之囿方七十里一絕云庇民徳莫大文王西伯都來百里彊園囿盤遊方七十斯民何處事耕桑蚍蜉撼大木多見不知量也若康節先生觀易觀書觀詩觀春秋四吟則盡掩眾作一物其來有一身一身還有一干坤能知萬物備於我肯把三才別立根天向一中分體用人於心上起經綸天人焉有兩般事道不虛行只在人吁嗟四代帝王權盡入區區一舊編或讓或爭三萬里相因相革二千年唐虞事業誰能繼湯武功夫世莫傳時旣不同人又異仲尼惡得不澘然愛君難得似當時曲盡人情莫若詩無雅豈明王教化有風方識國興衰知音未若吳公子潤色曽經魯仲尼三百五篇天下事後人誰敢更譏非堂堂王室寄空名天下無時不戰爭滅國伐人惟恐後尋盟報役未嘗寧晉齊命令炎如火文武鎡基冷似冰惟有感麟心一片萬年千載若丹靑

賔退錄卷二﹤子部﹐雜家類﹐雜考之屬﹐賓退錄﹥

欽定四庫全書

賔退錄卷三

宋趙與峕撰

晉簡文母鄭太后諱阿春晉人避其諱皆以春秋爲陽秋後傳孝武下詔依陽秋故事上尊號孝武母李太后傳何澄等議服制曰陽秋之義母以子貴是也若禇裒傳桓彛目之曰有皮裏陽秋荀弈傳張闓孔愉難弈駁陳畱王出城夫謂宋不城周陽秋所譏則皆事在鄭後之前晉之史官追攺以避之耳故孫盛輩著書曰晉陽秋近世葛常之侍郎【立方】作詩話極其該洽顧名之曰韻語陽秋以今人而爲晉諱不深考也晉世後諱多矣獨避鄭諱爲不可曉然盛又有魏氏春秋習鑿齒亦著漢晉春秋司馬彪作九州春秋則當時亦不盡避史官亦不能盡攺蓋晉史凡十八家而唐人修書又出於二十一人之手豈無同異耶

世俗稱列寺卿曰大卿諸監曰大監所以別於少卿監自國初以寺監寄祿之時已然相承甚久然前代但有大鴻臚大司農大匠而已大卿大監之名殊不典元魏𨿽有大宗正卿大司農卿隋亦有新都大監然皆不足證也獨晉人謂著作郎爲大著作職官志亦然今稱著作郎曰大著觕有據依

元昊冦邊韓忠獻駐兵延安夜有人攜匕首至臥內遂褰帷韓起坐問誰何曰某來殺諫議誰遣汝來曰張相公蓋張元也韓復就枕曰汝攜我首去曰某不忍願得諫議金帶足矣取帶而出明日不復治其事俄守陴卒報城櫓上得金帶乃納之明受之變張忠獻自平江起義勤王行次嘉禾一夕坐至夜分警備嚴甚忽有刺客至前出腰間文書乃苗劉使來賊公者賞格甚盛時左右睡已熟張遽問爾欲何爲對曰某河北人粗知逆順豈肯爲賊用況侍郎精忠大節感通神明某又安忍致害邪特見備禦未至恐後復有來者故相報耳張下執其手問其姓名曰某粗讀書若言姓名是徼後利顧有母在河北今徑歸矣拂衣而去超防若神翼日張取郡獄死囚斬以徇曰此刺客也私識其人終身物色竟不遇二事頗相似但受帶一節韓不及張而前之刺客亦不可以望後者也漢梁王使人刺爰盎刺者至闗中問盎稱之皆不容口乃見盎曰臣受梁王金刺君君長者不忍刺然後刺者十餘曹備之又與張事相類然爰卒不免而張竟無他張公忠臣爰非眞長者天理爲不誣矣韓事見王彥輔麈史張事具行狀

光逸爲門亭長迎新令至京師胡母輔之輩詣令家望見奇之李矩爲吏送故縣令於長安梁王肜以爲牙門以是知吏從迎送之儀晉已然矣宋書庾登之傳載其除豫章太守自臨川便道之官亦云儀迓光赫又謝方明自晉陵太守爲南郡相晉陵亦有送故主簿隨在西蕭梁時諸鎭皆有迎主簿

今人以月一日八日十四日十五日十八日二十三日二十四日二十八日二十九日三十日不食肉謂之十齋釋氏之教也余按唐會要武徳二年正月二十四日詔自今已後每年正月九月及每月十齋日並不得行刑所在公私宜防屠釣永爲常式乾元元年四月二十二日敇每月十齋日及忌日並不得采捕屠宰仍永爲式其來尙矣九國誌亦載南唐大臣多蔬食月爲十齋今防獄律疏議列此十日謂之十直日

白樂天於潯陽舟中見商婦賦琵琶行其中有云商人重利輕別離前月浮梁買茶去是時此商畱家潯陽而逺取茶於浮梁始知潯陽之茶唐未有也今其行幾徧天下而浮梁所產反不著時代推移而土地所生亦復變遷如此

晉書王育仕劉淵爲太傅韋忠仕劉聰爲鎭西大將軍劉敏元仕劉曜爲中書侍郎三人者皆嘗委質於晉矣而皆謂之忠義王宏桎梏罪人以泥墨塗面置深坑中餓不與食太康中檢察士庶使車服異制宏緣此復遣吏科檢婦人衵服至褰發於路顧謂之良吏王渾妻鐘氏嘗夫婦共坐其子濟趨庭而過渾欣然曰生子如此足慰人心鐘笑曰若使新婦得配參軍生子故不翅如此參軍者渾弟淪也顧謂之烈女眞可發一笑

邵康節洛陽春八絕其一云四方景好無如洛一嵗花奇莫若春景好花奇精妙處又能分付與閒人先鑑堂朝野遺事載呂吉甫在趙韓王南園京師匄人曰風乞兒者持大扇造呂求詩呂卽書扇上無人肯作【佐】除非乞沒藥堪醫最是風求乞害風都占防算來世上少如公呂詩𨿽戲謔然句體絕與邵詩相類

呂居仁舎人嘗與汪聖錫尙書論並拜兩相獨曾文昭艸文肅制爲得右相詞命之體乾道間虞忠肅拜右揆汪適當制遂祖其意而爲之餘按曽制云左右置相以總吾喉舌之司東西分臺以斡我鈞衡之任居中如鼎足之峙承上若臺符之聮相須而成闕一不可乃登次輔以告大廷汪制云朕洪惟國朝之制並建宰輔之司應變守文咸底於道獻可替否各單厥心矧予繼承惟日兢惕懋乃後徳交修繄賴於同寅揚於王庭孚號式新於眾聼其登次相以葉舊章似微不及也初韓忠彥拜左僕射蔡京當制欲刺探徽宗之意徐奏請曰制詞合作專任一相或作分任兩相之意徽宗曰專任一相翼日京出宣言曰子宣不復相矣已而復召肇艸制拜布右僕射肇之詞蓋有爲云

李昊仕於蜀王衍之亡爲艸降表及孟昶降又艸焉蜀人夜表其門曰世修降表李家當時傳以爲笑余記晉謝澹少歷顯位桓之簒以澹兼太尉與王謐俱賫冊到姑孰元熙中爲光祿大夫復兼太保持節奉冊禪宋正堪作對

漢昭帝察霍光之忠知燕王上書之詐後世稱其明順帝時張逵輩譖梁商謀廢立帝知其妄收逵等殺之與昭帝相類洪文敏謂順帝復以政付梁冀其明非昭帝比故不爲人所稱前燕慕容暐初立慕容根譖慕容恪慕容評將謀爲亂暐曰二公國之親穆先帝所托終應無此未必非太師將爲亂也收根等斬之可與昭順並稱考三君之年昭帝十四順帝二十五而暐方十一尢不可及然其末年恪旣死母后亂朝評以黷貨干政不能容慕容垂之勲徳遂爲苻秦所滅與早歲殊不相似又非順帝比也

東蜀楊天惠撰彰明縣附子記云綿州故廣漢地領縣八惟彰明出附子彰明領鄕二十惟赤水廉水會昌昌明宜附子總四鄕之地爲田五百二十頃有奇然秔稻之田五菽粟之田三而附子之田止居其二焉合四鄕之產得附子一十六萬斤已上然赤水爲多廉水次之而會昌昌明所出微甚凡上農夫嵗以善田代處前期輒空田一再耕之蒔薺麥若巢縻其中比苗稍壯並根葉耨覆土下復耕如初乃布種每畝用牛十耦用糞五十斛七寸爲壠五尺爲符終畝爲符二十爲壠千二百壠從符衡深亦如之又以其餘爲溝爲塗春陽墳盈丁壯畢出疏整符壠以需風雨風雨時過輒振拂而駢持之旣又挽艸爲援以禦烜日其用工力比它田十倍然其嵗獲亦倍稱或過之凡四鄕度用種千斛以上種出龍安及龍州齊歸木門靑塠小平者良其播種以冬盡十一月止采擷以秋盡九月止其莖類野艾而澤其葉類地麻而厚其花紫葉黃防長包而圓蓋其實之美惡視功之勤窳以故富室之入常美貧者𨿽接畛或不盡然又有七月采者謂之早水拳縮而小蓋附子之未成者然此物畏惡猥多不能常熟或種美而苗不茂或苗秀而實不充或已釀而腐或已暴而攣若有物焉陰爲之故園人將采常禱於神或目爲藥妖云其釀法用醯醅安密室淹覆彌月乃發以時暴涼久乃幹定方出釀時其大有如拳者已定輒不盈握故及兩者極難得蓋附子之品有七實本同而末異其種之化者爲烏頭附烏頭而傍生者爲附子又左右附而偶生者爲鬲子又附而長者爲天雄又附而尖者爲天佳又附而上出者爲側子又附而散生者爲漏籃皆脈絡連貫如子附母而附子以貴故獨專附名自余不得與焉凡種一而子六七以上則其實皆小種一而子二三則其實稍大種一而子特生則其實特大此其凡也附子之形以蹲坐正節角少爲上有節多防乳者次之形不正而傷缺風皺者爲下附子之色以花白爲上鐵色次之靑緑爲下天雄烏頭天佳以丰實過握爲勝而漏籃側子園人以乞【棄】役夫不足數也大率蜀人餌附子者少惟陜輔閩浙宜之陜輔之賈才市其下者閩浙之賈才市其中者其上品則皆士大夫求之蓋貴人金多喜奇故非得大者不厭然上人有知藥者云小者固難用要之半兩以上皆良不必及兩乃可此言近之按本艸經及注載附子出犍爲山谷及江左山南嵩髙齊魯間以今考之皆無有誤矣又云春采爲烏頭冬采爲附子大謬又云附子八角者良其角爲側子愈大謬與余所聞絕異豈所謂盡信書不如無書者類耶以上皆楊說古涪志旣刪取其略著於篇然又云天雄與附子類同而種殊附子種近類漏籃天雄種如香附子凡種必取上爲槽作傾邪之勢下廣而上狹寘種其間其生也與附子絕不類𨿽物性使然亦人力有以使之此又楊說所未及也審如志言則附子與天雄非一本矣楊說失之本艸圖經與此小異廣雅云奚毒附子也一嵗爲萴【與側同】子二嵗爲烏喙三嵗爲附子四嵗爲烏頭五嵗爲天雄蓋亦不然鬲子天佳漏籃三物本艸皆不著張華博物志又云烏頭天雄附子一物春秋冬夏采各異也

左氏傳內蛇與外蛇鬭於鄭南門中內蛇死六年而厲公入漢太始四年趙有蛇從郭外入邑與邑中蛇羣鬭孝文廟下邑中蛇死六年而武帝崩異哉然趙敬肅王彭祖薨於次年亦其應也

玉壺淸話眞宗問近臣唐酒價幾何丁晉公奏曰每升三十杜甫詩曰速須相就飲一斗恰有三百靑銅錢與旹嘗因是戲考前代酒價多無傳焉惟漢昭帝罷榷酤之時賣酒升四錢明著於史劉貢父云所以限民不得厚射利是已典論謂孝靈末百司湎酒酒千文一斗曹子建樂府歸來宴平樂美酒斗十千此三國之時也然唐詩人率用此語如李白金樽淸酒斗十千王維新丰美酒斗十千白樂天共把十千酤一斗又軟美仇家酒十千方得斗又十千一斗猶賖飲何況官供不著錢崔輔國與沽一斗酒恰用十千錢郎士元六言絕句十千提攜一斗逺送瀟湘故人皆不與杜詩合或謂詩人之言不皆如詩史之可信然樂天詩最號紀實者豈酒有美惡價不同歟抑何其遼絕耶穆宗朝王仲舒爲江西觀察使時谷數斛易鬥酒尢可怪楊凝詩湘陰直與地陰連此日相逢憶醉年美酒非如平樂貴十升不用一千錢嶺表錄異云廣州人多好酒生酒行兩面羅列皆是女人招呼鄙夫先令嘗酒盎上白瓷甌謂之一三文不持一錢來去嘗酒致醉者當壚嫗但笑弄而已嶺表錄異唐之書也今必不然字不見於字書說文云甌瓿謂之瓵瓵盈之切疑是瓵字傳寫之誤或南方俗字自有字亦不可知若梁元帝長歌行當壚擅防酒一巵堪十千謂之堪則非眞十千也

諺謂物多爲無萬數漢書成帝紀語

漢成帝詔言昌陵作治五年客土疏惡終不可成服防注曰取他處上以增髙爲客土乃知客土二字其來甚古唐書方伎杜生傳亦有客土無气之語蓋又近世云

唐太宗時米斗三錢後世以爲美談梁天監四年米斛亦三十錢唐元和六年天下米斗有直二錢者人罕稱道然皆不若漢宣帝元康間嘗谷石五錢矣此古今所無也東魏元象興和中谷斛九錢可以爲次矣

漢世大率錢重前所書酒升四錢谷石五錢槪可推已元康神爵之間金城湟中谷斛亦不過八錢惟元帝永光二年歲比不登京師谷石二百餘邊郡四百闗東五百時四方饑饉朝廷以爲憂而其先初元二年齊地饑谷石財三百餘民已多餓死者矣王莽時黃金一斤直錢萬朱提善銀八兩直一千五百八十它銀八兩直一千而已髙帝賀呂公紿曰賀錢萬呂公大驚起迎之門顏師古謂以其錢多故特禮之若今世十千何足驚也元帝臨獸圏猛獸驚出馮貴人前當之帝𨿽嘉美其義僅賜錢五萬惠帝元年民有罪得買爵三十級以免死罪應劭謂一級直錢二千凡爲六萬武帝天漢大始間募死罪入贖錢五十萬減死一等𨿽數逾惠帝時八倍然後世正使匱乏之極亦何肯出此令可見當時錢之艱得也至成帝鴻嘉中買爵之賈殺而爲千錢矣西都制祿以谷奉錢皆無所考僅可知者丞相大司馬大將軍月六萬禦史大夫月四萬光祿大夫月萬二千司校尉月數千諫大夫月九千二百秩百石月六百待詔公車月二百四十其薄至此貢禹遷光祿大夫猶謂家日益富後漢之制凡受俸者皆半錢半谷延平中定制中二千石俸錢月九千不若今世初品官之奉也洪文惠釋云漢刻載修廟及表墓人所費有出錢百者熹平四年濟陰太守張寵以二千祠堯碑遂誇而書之貢禹被徵賣田百畝以供車馬以今江淛田賈防之不減二三千緡車馬之費當不至是則當時田賈亦非今比西都外戚之盛萌芽於元帝之時王嘉謂是時貲千萬者尙少他復何言崔烈入錢五百萬得爲司徒五百萬五千緡也以今助邊之數校之但可得校副尉耳並發觀者一笑

漢長安有四尉晉洛陽有六尉隋攺縣尉爲縣正又爲書佐新唐書百官志注云唐武徳元年攺書佐曰縣尉尋攺曰正畿縣上縣正皆四人七年攺縣正復曰尉然唐六典載萬年長安河南洛陽奉先太原晉陽七縣尉各六人京兆河南太原諸畿縣及諸州上縣尉各二人而已新舊唐書皆從之新書自與注文矛盾不能定於一也按李太白作溧陽瀨水貞義女碑云縣尉廣平宋陟丹陽李濟南朝陳然淸河張昭皆有卿才霸略同事相協又虞城縣令李公去思頌碑亦云縣尉李向趙濟盧榮等同徳比義好謀而成以此二碑推之則上縣不止兩尉明矣本朝𨿽赤縣無三尉者蓋前代無巡檢今劇縣巡檢至四五人小縣亦一二人尉𨿽少未害也

熙寧中華山圯雨木冰已而韓魏公薨王荊公挽詞云木稼曽聞達官怕山頽果見哲人萎西淸詩話謂用孔子及唐寧王事寧王事新書無之見於劉耀逺舊史傳中開元二十九年冬京城寒甚凝霜封樹學者以爲春秋雨木冰卽此是亦名樹介言其象介冑也憲見而嘆曰此俗所謂樹稼者也諺曰樹稼達官怕必有大臣當之吾其死矣十一月薨按漢天文志亦曰今之長老名木冰爲木介介者甲甲兵象也余謂稼字義不可通特介聲之訛耳劉向曰冰者陰之盛木者少陽貴臣卿大夫象也此人將有害則陰气脇木未雨而木先寒故得雨而冰也達官怕之諺本此顏師古注劉向傳謂今俗呼爲間樹齊民要術黍穄篇又謂之諫樹云

故人楊晉翁【天桂】嘗語予昔爲瀧水令初謁郡時盛暑徳慶林守【會】衣紗公服出延客謂遐陬僻郡敢於縱肆其野如此後閱初寮外制集有朝散郎劉繹朝見著紗公服特降一官蓋政和間又江鄰幾【休復】嘉祐雜誌云一朝士五月起居衣緋紗公服爲臺司所糾三司使包拯亦衣紗公服閤門使易之且詰有何條例答云不見舊例只見至尊禦此耳始知何代無之然包公未必爾也

唐愼微蜀州晉原人世爲醫深於經方一時知名元祐間帥李端伯招之居成都嘗著經史證類備急本艸三十二卷盛行於世而艾晟序其書謂愼微不知何許人故爲表出蜀今爲崇慶府

世俗謂自辧解曰分疏【平】顏師古注爰盎傳不以親爲解曰解者若今言分疏又北齊書祖珽傳髙元海奏珽不合作領軍並與廣寧王交結珽亦見帝令引入珽自分疏則北朝曁唐已有是言矣

英宗於仁宗爲從子宣仁後於光獻爲甥自幼同鞠禁中會溫成有寵英宗遂還宮邸宣仁亦歸其家洎溫成薨仁宗竟無子一日謂光獻曰吾夫婦老無子舊養十三滔滔各已長立朕爲十三後爲滔滔主婚使相娶嫁十三英宗行第滔滔宣仁小字也時宮中謂天子娶婦皇后嫁女事具邵伯溫見聞錄與旹按漢成帝欲與近臣遊宴張安世孫放以公主子且開敏得幸放取皇后弟許嘉女上爲放供張賜甲第充以乘輿服飾亦號爲天子取婦皇后嫁女又唐中宗時蕭至忠以女妻韋後舅崔從禮子帝主蕭后主崔時謂天子嫁女皇后娶婦此皆非可與聖世同年而語也姑記其語之適同而已

王孝先【曾】諡文正王子明【旦】諡文貞避仁廟嫌諱亦稱文正後來稱孝先者多稱其封國以爲別子明封魏國人罕稱也韓參政【億】諡忠憲韓魏公諡忠獻字𨿽不同音則莫辧此四臣者皆名臣也至於趙閱道諡淸獻而趙正夫【挺之】諡淸憲則幾於珷玞亂美玉矣

絲竹筦弦漢張禹傳語王右軍蘭亭序承用之四字實二物耳

今職制令諸縣有繁簡難易監司察令之能否隨宜對換仍不理遺闕按薛宣爲左馮翊頻陽縣北當上郡西河爲數郡湊多盜賊其令平陵薛恭本縣孝者功次稍遷未嘗治民職不辦而粟邑縣小辟在山中民謹朴易治令鉅鹿尹賞久郡用事吏爲樓煩長舉茂材遷在粟宣卽以令奏賞與恭換縣二人視事數月而兩縣皆治則漢已著此令矣近世監司未嘗行也

吾夫子論君子小人之情狀與旹旣書之以自警然邵康節先生諸詩尢能推廣聖人之意不暇悉載特取其尢深切著明者一篇以諗觀者處身吟云君子處身寧人負己己無負人小人處事寧己負人無人負己持此詩以觀人君子小人如辧白黑所惡於上毋以使下所惡於下毋以事上所惡於前毋以先後所惡於後毋以從前所惡於右毋以交於左所惡於左毋以交於右此君子絜矩之道小人何足以知之子貢謂我不欲人之加諸我也吾亦欲無加諸人無加諸人足矣人之加諸我者安能絕之夫子曰賜也非爾所及也蓋未然其言耳康節又有詩云人如負我我何預我若辜人人有詞孟子亦謂自反而仁矣自反而有禮矣自反而忠矣其橫逆由是也則此亦妄人也已矣又何難焉學者當知此意

九江琵琶亭壁間題詠甚多嘉泰初撤而新之俱不復存時族父石埭府君丞徳化被郡檄督工獨取成都郭宗丞【明復】一詩刻之石眞絕唱也其詩云香山居士頭欲白秋風吹作湓城客眼防世事等虛空云夢胸中無一物舉觴獨醉天爲家詩成萬象遭梳不管時人皆欲殺夜深江上聴琵琶賈胡老婦兒女語淚濕靑衫如著雨此公豈作少狂夢與世浮沈聊爾汝我來後公三百年潯陽至今無管弦長安不見遺音寂依舊康廬翠掃天夏文莊嘗有寄題琵琶亭一絕云流光過眼如車轂薄宦拘人甚馬銜若遇琵琶應大笑何須泣淚滿靑衫近時陳益之待制【謙】又賦續琵琶行有云靑衫夜半何曾著引興參差雜椒糈亦皆有新意倦遊雜錄載史沆嘗題詩亭上坐上騷人𨿽有淚江邊寡婦不難欺若使王涯聞此曲織羅應過賞花詩沆早登進士第坐事遷謫而死平生好持人短長世以凶人目之故𨿽古人亦妄肆詆訾云

賔退錄卷三

欽定四庫全書

賔退錄卷四

宋趙與旹撰

班孟堅作楊雄傳獨載所爲文歷官行事顧列於贊中它傳皆不然韓退之作劉統軍碑惟書門人故吏之言而世系事實悉具於銘詞正用此體近世惟胡忠簡作趙龍學【子防】墓銘亦然志特書世系日而已

龔遂自渤海徵至京師議曹王生從遂將入宮王生從後呼止遂曰天子卽問君何以治渤海君不可有所陳對宜曰皆聖主之徳非小臣之力也遂至前上果問以治狀遂對如王生言天子說其有讓笑曰君安得長者之言而稱之遂因前曰臣非知此乃臣議曹教戒臣也王生必素知遂不能爲此言然後教之宣帝必素知遂非長者然後疑之然遂始能受王生之言而又終以實對是亦長者也已

西漢兩萬石君石奮及四子俱二千石景帝號奮曰萬石君馮揚宣帝時爲農太守有八子皆二千石趙魏間榮之亦號曰萬石君又嚴延年兄弟五人俱二千石東海號其母曰萬石嚴嫗東漢有萬石秦氏唐有萬石張家

慶曆間廣西戮歐希範及其黨凡二日剖五十有六腹宜州推官吳簡皆詳視之爲圖以傳於世王莾誅翟義之黨使太醫尙方與巧屠共刳剝之量度五藏以竹筳導其脈知所終始云可以治病然其說今不傳

廣陵所刻夢溪筆談第十八卷

積甖之術注中又倍下長得十六當作二十四並入上長得四十六當作二十六士夫知算術者少故莫辧其誤漫記之

宋明帝名彧而其子後廢帝名昱元魏獻文名而其子孝文名宏皆聲絕相近似當避也周厲王名胡其七世孫僖王名胡齊尢可怪周人以諱事神而猶有此何歟

容齋續筆云白樂天詩鞍馬呼教住骰盤喝遣輸長驅波捲白連擲采成盧注云骰盤捲白波莫走鞍馬皆當時酒令予按皇甫松所著醉鄕日月三卷載骰子令云聚十隻骰子齊擲自出手六人依采飲焉堂印本采人勸合席碧油勸擲外三人骰子聚於一處謂之酒星依采聚散骰子令中攺易不過三章次攺鞍馬令不過一章又有旗旛令閃擪令拋打令今人不復曉其法矣惟優伶家猶用手打令以爲戲云以上皆洪說余謂酒令蓋始於投壺之禮𨿽其制皆不同而勝飲不勝者則一後漢賈逵亦嘗作酒令唐世最勝樂天詩如籌揷紅螺椀觥飛白玉巵打嫌調笑易飲訝捲波遲碧籌攢米椀紅袖拂骰盤之句不一不特如洪所云也本朝歐陽文忠公作九射格獨不別勝負飲酒者皆出於適然其說云九射之格其物九爲一大侯而寓以八侯熊當中虎居上鹿居下雕雉猿居右雁兔魚居左而物各有籌射中其物則視籌所在而飲之射者所以爲羣居之樂也而古之君子以爭九射之格以爲酒禍起爲爭爭而爲歡不若不爭而樂也故無勝負無賞罰中者不爲功則無好勝之矜不中者無所罰則無不能之誚探籌而飲飲非觥也無所恥故射而自中者有不得免飲而屢及者亦不得辭所以息爭也終日爲樂而不恥不爭君子之樂也探籌之法一物必爲三籌蓋射賓之數多少不常故多爲之籌以備也凡今賔主之數九人則人探其一如八人則置其熊籌不及八人而又少則人探其一而置其餘籌可也益之以籌而人探其一或二皆可也進主人臨時之約然皆置其熊籌中則在席皆飲若一物而再中則視執籌者飲量之多少而飲器之大小亦惟主人之命若兩籌而一物者亦然凡射者一周旣飲釂則飲籌而復探之籌新而屢變矢中而無情或適當之幸而免此所以歡然爲樂而不厭也周文忠謂醉翁亭記云射者中弈者勝觥籌交錯恐或謂此古靈陳述古亦嘗作酒令每用紙帖子其一書司舉其二書祕閣其三書隱君子其餘書士令在座黙探之得司舉則司貢舉得祕閣則助司舉搜尋隱君子進於朝搜不得則司舉並祕閣自受罰酒後復增置新格聘使館主各一員若搜出隠君子則此二人伴飲二人直候隠君子出卽時自陳不待尋問隱君子未出之前卽不得先言違此二條各倍罰酒注云聘使蓋賞其能聘賢之義館主兼取其館伴之義唐有昭文館學士時人號爲館主又云祕閣𨿽同搜訪隱君子或司舉不用其言亦不得爭權或偶失之卽不得以司舉不用己言而辭同罰也然則倍罰司舉祕閣旣探得卽各明言之不待人發問如違先罰一觴司舉祕閣止得三搜客滿二十人則五搜餘人探得帖子並黙然若妄宣傳罰巨觴別行令古靈集載潘家山同章衡飲次行令探得隠君子爲章衡搜出賦詩云吾聞隱君子大隱廛市間道義充諸中測度非在顏堯帝神且智知人亦孔艱勉哉二祕閣賢行如髙山近歲廬陵李寶之【如圭】作漢法酒云漢法酒立官十曰丞相曰禦史大夫曰列卿曰京兆尹曰丞相司直曰司校尉曰侍中曰中書令曰酒泉太守曰協律都尉拜司校尉者持節職舉劾劾及中書令酒泉太守者令太守以佞幸湎淫卽得罪劾及侍中則司去節劾及京兆尹則上愛其才事畱中不下皆別舉劾劾丞相司直則司直亦劾之劾列卿則列卿自訟廷辯之罪其不直者其劾丞相禦史大夫者亦聴須先謁而後劾丞相禦史亦得罪丞相得罪則中書令酒泉太守皆望風自劾禦史得罪則惟酒泉太守自劾司以不畏彊禦後若有罪以贖論若泛劾而及丞相禦史者罪司劾及京兆尹者事𨿽畱中酒泉太守亦自劾劾及中書令者侍中自劾諸劾自劾得罪者皆降平原督郵協律都尉歌以餞之劾及協律者下之蠶室歌詩爲新聲而求幸又書其後云右酒令也戲用漢制爲之集者止九人則缺京兆尹八人則缺侍中七人則禦史大夫行丞相事六人則缺司直當飲者皆卽飲之或未舉飲者亦可計集者之數以爲除官之數每當飲者予一算除官旣周視其算以爲飲齊三算者卽飲之二算者與其算等者決之一算則畱以須後律令載所不及者比附從事云今館閣有小酒令一卷慶曆中錦江趙景撰飲戲助歡三卷元丰中安陽竇譝撰酒令在焉玉籖詩一卷皇朝知黔南縣黃鑄撰以詩百首爲籖使探得者隨文勸酒鑄字徳器栁州人釣鼇圖一卷不知作者刻木爲鼇魚之屬沈水中釣之以行勸罰凡四十類各有一詩又有采珠局亦此類序稱撰人爲王公不知其名凡三十餘類亦各有一詩又有捉臥甕人格皇朝李庭中撰以畢卓嵇康劉伶阮孚山簡阮籍儀狄顏回屈原陶潛孔融陶侃張翰李白白樂天爲目蓋與陳李之格大同小異特各更其名耳投壺經唐上官儀嘗奉敇刪定史道續注蓋采周顒郝同梁簡文數家之書爲之司馬文正公更以新格舊書爲之盡廢晁子止侍郎【公武】郡齋讀書志又有木射圗一卷云唐陸秉撰爲十五筍以代侯擊地毬以觸之筍飾以朱墨字以貴賤之朱者仁義禮智信溫良恭儉讓墨者慢傲佞貪濫仁者勝濫者負而行賞罰焉疑亦此具也梁王魏帝金穀蘭亭又皆於遊燕之際以賦詩作賦不成者罰酒髙續古【似孫】緯略已詳此不重出

秦會之當國決意講和金俄背盟秦不知所措張巨山【嵲】爲司勲郎爲代作自解之奏略曰伊尹告成湯徳無常師主善爲師臣前贊議和今請伐金是皆主善爲師如其不濟則陳力就列不能者止當遵孔聖之訓秦大喜擢巨山爲右史而不知所引皆誤也時祕書省寓法慧寺或大書於門云周任爲孔聖太甲作成湯秦大怒疑出於館職相繼斥去然史記殷本紀載伊尹作咸有一徳於成湯之時則司馬子長已誤矣蔡邕引致逺恐泥新唐書傳引以能問於不能皆以爲孔子之言亦非

漢杜延年爲禦史大夫居父官府不敢當舊位坐臥皆易其處元魏任城王澄之子順除吏部尙書兼右僕射上省登階向榻見榻甚故問都令史答曰此榻曽經先王坐順卽哽塞涕泗交流久而不能言遂令換之唐薛元超爲中書舎人省中有盤石其祖道衡爲隋內史侍郎時嘗據以艸制元超每見輒然流涕裴諝五世爲河南諝視事未嘗敢當正處居世官者當如此矣

晉瑯邪王澄有髙名少所推服每聞衛玠言輒嘆息絕倒時人語曰衛玠談道平子絕倒今流俗謂大笑爲絕倒非也

先鑑堂朝野遺事云王文正公【曽】相眞宗呂許公【夷簡】爲參知政事仁宗朝呂爲首相王再入議論多不合王求去甚力一日上畱許公問所以處王公者呂皇恐不敢當上再三問之曰王某先朝舊臣當得使相或洛或許惟聖裁再問其次曰無已則大資政或靑或鄆上首肯呂甚喜出省與宋宣獻【綬】分路忘相揖晚報鎖學士院諸子問皆不答夜深獨語晦叔曰次輔均勞矣明日盛服入朝則兩麻也呂判許州王知鄆州仁宗聖斷如此又孔毅父【平仲】談云張鄧公呂許公同作宰相一日朝退仁宗獨畱呂公問曰張士遜久在政府欲與一差遣出去呂公曰士遜出入兩朝亦頗宣力仁宗曰恩命如何呂公曰與除靜江軍節度使檢校太傅知許州仁宗曰不虧他否呂公曰聖恩優厚呂公旣退張呂親姻也私焉曰主上獨畱公必是士遜別有差遣因祈以恩命呂沈吟久之曰使弼使弼張亦欣然慰望是日張公打屏閤子內物色過半矣旣夕鎖院明日早張公令院子盡般閤子內物色歸家更不趨待漏院只就審官東院待漏旣入朝張公惟只候宣麻呂公惟準擬押麻耳忽有堂吏報呂公云相公知許州呂公大驚於是張公押麻乃呂公除靜江軍節度使檢校太傅知許州也與旹按呂夷簡張士遜同相在天聖明道間章獻後上僊仁宗始親政與夷簡謀以樞密使張耆副史夏竦範雍趙稹參知政事陳堯佐晏殊皆章獻所任用悉罷之退告郭皇后後曰夷簡獨不附太后耶但多機巧善應變耳由是並罷夷簡爲武勝軍節度使同平章事判陳州及宣制夷簡大駭不知其故素厚內侍閻文應使爲中詗久之乃知事由皇后其後再相贊成廢後之議實原於此談苑所載皆不合且節度使檢校太傅而不加辧章亦非使弼文徳殿宣布惟參政一員押麻余宰執皆不往宰相亦不當押麻其書疑近世不知典故者所爲必非孔氏本眞至景祐四年四月夷簡自昭文相罷爲檢校太師同平章事鎭安軍節度使判許州王曽自集賢相罷爲尙書左僕射資政殿大學士判鄆州當以遺事爲正初命曽知靑州旣入謝求攺鄆州又僕射典州不當云知遂貼麻攺命綬時參知政事亦同罷云苐曾初拜相夷簡執政皆在幹興元年七月時仁宗已踐阼眞宗末年曽參知政事夷簡知開封府而已遺事謂曽相眞宗夷簡參知政事亦誤也

沈存中筆談云穎昌陽翟縣有一杜生者不知其名邑人但謂之杜五郎所居去縣三十餘里惟有屋兩間其一間自居一間其子居之室之前有空地丈餘卽是籬門杜生不出籬門凡三十年矣黎陽尉孫軫曽往訪之見其人頗瀟灑自言村民無所能何爲見訪孫問其不出門之因笑曰以告者過也指門外一桑曰十五年前亦曽到此桑下納涼何謂不出門也但無用於時無求於人偶自不出耳何足尙哉問其所以爲生曰昔時居邑之南有田五十畝與兄同耕後兄之子娶婦度所耕不足以贍乃以田與兄攜妻子至此偶有鄕人借此屋遂居之惟與人擇日又賣一藥以具饘粥亦有時不繼後子能耕鄕人見憐與田三十畝令子耕之尙有餘力又爲人傭耕自此食足鄕人貧以醫自給者甚多不當更兼其利自爾擇日賣藥一切不爲又問常日何所爲曰端坐耳無可爲也問頗觀書否曰二十年前亦曽觀書問觀何書曰曽有人惠一書冊無題號其間多說淨名經亦不知淨名經何書也當時極愛其議論今亦忘之並書亦不知所在久矣气韻閒曠言詞精簡有道之士也盛寒但布袍艸履室中枵然一榻而已問其子何如曰村童也然質性甚淳厚未嘗妄言未嘗嬉遊惟買鹽酪則一至邑中可數其行迹以待其歸徑往徑還未嘗傍遊一步也蔡絳鐵圍山叢談云靖康末有避亂於順昌山中者深入得茅屋主人風裁甚整卽之語士君子也怪而問曰諸君何事挈孥能至是邪因語之故主人曰亂何自而起乎眾爭爲言主人嗟惻久之曰我父乃仁廟朝人也自嘉祐末卜居於此因不復出以我所聞但知有熙寧紀年亦不知於今幾何年矣洪文敏夷堅已志云陳元忠少魏漳州龍溪人客居南海嘗赴省試過南安防日暮趨城尙逺投宿野人家茅茨數椽竹樹茂密可愛主翁𨿽麻衫艸屨而舉止談對宛若士人几案間有文籍散亂視之皆經子也陳叩之曰翁訓子讀書乎曰種園爲生耳亦入城市乎曰十五年不出矣問藏書何用曰偶有之因雜以它語少焉暴風雨作其二子荷蓑負鋤歸大兒可十八九小兒十四五倚鋤前揖人物可觀絕不類農家子翁進豆羮享客不復共談遲明陳別去至城以事畱一日偶適市見翁倉皇而行陳追詰之曰翁云十五年不入城何爲到此曰吾以急事不容不出問其故不肯言固問之乃大兒於闗外粥果失稅爲關吏所拘陳爲謁監徵至則已捕送郡翁與小兒偕詣庭下長子當杖翁懇白郡守曰某老鈍無能全借其子贍給若渠不勝杖則翼日乏食矣願以身代之小兒曰大人豈可受杖某願代兄兄又以罪在己甘心焉三人爭不決小兒來父耳旁語若將有所請翁叱之兒必欲前郡守頗疑之呼問所以對曰大人元系帶職正郎宣和間累典州郡翁急拽其衣使退曰兒狂妄言守詢誥敇在否兒曰見作一束置甕中埋於山下守立遣吏隨兒發取果得之卽延翁上坐謝而釋其子次日枉駕訪之室已虛矣三事略相似世之慕紛華汩利祿事表襮者聞其風泚其顙矣杜生眞有道之士南安翁棄官而晦其迹亦人所難能順昌山中主人避世者耳南安翁大兒不能保身幾禍其父其亦有愧於杜生之子矣

顏之推家訓云昔侯霸之子孫稱其祖父曰家公陳思王稱其父曰家父母爲家母潘尼稱其祖曰家祖古人之所行今人之所笑也今南北風俗言其祖及二親無雲家者田裏猥人方有此言之推北齊人逮今幾七百年稱家祖者復紛紛皆是名家望族亦所不免家父之稱俗輩亦多有之但家公家母之名少耳山簡謂年幾三十不爲家公所知蓋指其父非祖也

吳曽能攺齋漫錄云仁宗嘗禦便殿有二近侍爭辯聲聞禦前仁宗召問之曰甲言貴賤在命乙言貴賤由至尊帝黙然卽以二小金合各書數字藏於中曰先到者保奏給事有勞推恩封祕甚嚴先命乙攜一往內東門司約及半道命甲攜一繼往無何內東門司保奏甲推恩仁宗怪問之乃是乙至半道足跌傷甚莫能行甲遂先到與旹按唐張鷟朝野僉載魏徵爲僕射有二典事之長參時徵方寢二人牎下平章一人曰我等官職總由此老翁一人曰總由天上徵聞之遂作一書遺由此老翁者送至侍郎處云與此人一員好官其人不知出門心痛憑由天者送書明日引注由老翁者被放由天上者得畱徵怪而問焉具以實對乃嘆曰官職祿料由天者蓋不虛也二事蓋只一事曽傳聞之誤耳聖君賢相一嚬一笑猶當愛之豈肯激於一夫之言而輕用慶賞鄭公之事已不足信而我仁宗皇帝豈爲是哉

開禧丙寅眉州重修圖經號江鄕志末捲雜記門云佛日大師宗杲每住名山七月遇蘇文忠忌日必集其徒修供以薦嘗謂張子韶侍郎曰老僧東坡後身張曰師筆端有大辧才非老先生而何鄕僧可升在徑山爲侍者親聞此語今按杲年譜蓋生於元祐四年己巳而東坡卒於建中靖國元年辛巳此時杲已十三歲矣杲平生尊敬東坡忌日修供或有之必無後身之說可升之妄也

封國公者先小國次次國後大國已至大國者許於本等內攺封國朝之制也洪忠宣以子貴追封鄒徙封衛乾道三年十二月攺封魏矣至七年四月又再封魏其誥前銜稱贈太師追封魏國公後又云可特追封魏國公餘如故範文穆行詞略云魏大名也其命維新或謂旣不攺封他國何必命詞給告他人未見有重複如此者然余讀許崧老【翰】外制有大禮封贈曽祖追封楊楚國公贈太師者逸其姓名注云元贈太師追封楊楚今再封制略曰封兼楊楚位極公師𨿽寵數不可以復加而申命用昭其無斁則知已有前比矣

後漢陳寵傳云十三月陽气已至天地已交萬物皆出蟄虫始振人以爲正夏以爲春又隋書牛傳云今十一月不以黃鐘爲宮十三月不以太簇爲宮便是春木不王夏土不相則知正月亦可稱十三月魯氏自備但記陳寵一事云

今世男子初入學多用五嵗或七嵗蓋俗有男忌雙女忌只之說以至笄冠亦然按北齊書李渾弟繪傳繪年六嵗便自願入學家人以偶年俗忌約而弗許伺其伯姊筆牘之閒而輒竊用未幾遂通急就章內外異之則其來久矣

陶谷五代亂紀載黃巢遁免後祝發爲浮屠有詩云三十年前艸上飛鐵衣著盡著僧衣天津橋上無人問獨倚危欄看落暉近世王仲言亦信之筆於揮麈錄殊不知此乃以元微之智度師詩竄易磔裂合二爲一元集可考也其一云四十年前馬上飛功名藏盡擁禪衣石橊園下擒生處獨自閒行獨自歸其二云三陷思明三突圍鐵衣拋盡納禪衣天津橋上無人識閒憑欄幹望落暉

齊已折楊栁詞穠低似中陶潛酒軟極如傷宋玉風以中酒之中爲去聲於義爲長徐邈中聖人三國誌旣無音未可懸防爲平聲也

毋持布皷過雷門漢王尊語師古注謂雷門防稽城門也有大鼓越擊此鼓聲聞洛陽故尊引之也布鼓謂以布爲鼓故無聲曽文淸詩敗鼓無聲彊自撾不堪持過阿香家似用王語防化而誤以雷門爲雷霆之雷洪文敏續筆謂城門名用一字者爲雅馴歷舉左氏公羊諸書所載亦獨遺此

鮑明逺行路難首云奉君金巵之美酒瑇瑁玉匣之瑤琴七防芙蓉之羽帳九華蒲萄之錦衾黃魯直送王郎酌君以蒲城桑落之酒泛君以湘累秋菊之英贈君以黟川防漆之墨送君以陽關墮淚之聲正用其體

漢儋耳郡本朱崖之地唐爲儋州本朝爲昌化軍中國極南之地也山海經儋耳之國在大荒北任姓禺號子食穀北海之渚中郭景純注云其人耳大下儋垂在肩上朱崖儋耳鏤畫其耳亦以放之也呂氏春秋審分覽任數篇亦曰東至開梧南撫多西服壽靡北懷儋耳髙誘注云北極之國又恃君覽云雁門之北鷹隼所鷙須窺之國饕餮窮奇之地叔逆之所儋耳之居多無君注云北方無君之國也則是極北別有一儋耳朱崖之名蓋晚出云

古今論天體者言人人殊然天主乎動地主乎靜未有謂地動者也惟考靈耀曰地有四遊冬至地上北而西三萬里夏至地下南而東三萬里春秋二分其中矣地恆動不止譬如人在舟而坐舟行而人不覺其說獨異

陸放翁入蜀記載其入沌後見舟人焚香祈神云告紅頭須小使頭長年三老莫令錯呼錯喚問何謂長年三老云稍公是也長讀如長幼之長乃知老杜長年三老長歌裏白晝攤錢髙浪中之語蓋如此因問何謂攤錢云博也按梁冀能意錢之戲注云卽攤錢也則攤錢之爲博亦信矣予以世人讀杜詩者多以長字爲平聲故載陸語

賔退錄卷四﹤子部﹐雜家類﹐雜考之屬﹐賓退錄﹥

欽定四庫全書

賔退錄卷五

宋趙與峕撰

列仙傳琴髙趙人也以鼓琴爲宋康王舍人行涓彭之術浮游冀州涿郡間二百餘年後辭入涿水中取龍子弟子潔齋候於水傍且設祠屋果乘赤鯉出祠中畱一月餘復入水去今寧國府涇縣東北二十里有琴溪溪之側石臺髙一丈曰琴髙臺俗傳琴髙隠所有廟存焉溪中別有一種小魚他處所無俗謂琴髙投藥滓所化號琴髙魚歲三月數十萬一日來集漁者网取漬以鹽而曝之州縣須索無藝以爲苞苴土宜其來久矣舊亦入貢乾道間始罷前輩多形之賦詠梅聖兪王禹玉歐陽文忠公皆有和梅公儀【摯】琴髙魚詩聖兪詩云大魚人騎上天去畱得小鱗來接觴吾物吾鄕不須念大官常膳有肥羊禹玉詩云三月江南花亂開靑溪曲曲水如苔琴髙一去無蹤迹枉是漁人尙見猜文忠詩云琴髙一去不復見神仙𨿽有亦何爲溪鱗佳味自可愛何必虛名矜好奇聖兪又有宣州雜詩二十首其一云古有琴髙者騎魚上碧天小鱗隨水至三月滿江邊少婦自撈摝逺人無棄捐慿書不道薄賣取靑銅錢聖兪宣人也汪彥章嘗賦長篇百川萃南州水族何磊砢其間琴髙魚初未列楚些豈堪陪薧鮮裁用當殽果土人私自珍千里事封裹遂令四方傳噍嚼亦云頗俗云琴髙生控鯉宛溪左靈蹤散如煙遺鬛尙餘顆向來騎鯨人逸駕嘗慕我不應當時遊反用此麼麼得非效齊諧怪者記之過彭越小如錢蹤迹由漢禍越書載王余變化更微瑣因知天地間人莫窮物夥區區於其中臆決蓋不可僞眞吾何知且用慰頥朶故山谷送舅氏野夫之宣城詩有云籍甚宣城郡風流數貢毛霜林收鴨腳春网薦琴髙蜀人任淵注此詩不知宣城土地所宜但引列仙傳事直云琴髙鯉也誤矣公儀詩恨未見汪詩不載集中

吳虎臣【曾】漫錄云婺州下裏有俗字如以爲矮防爲齋訟牒文案亦然範文穆桂海虞衡志云邊逺俗陋牒訴劵約專用土俗書桂林諸邑皆然今姑記臨桂數字𨿽甚鄙野而偏傍亦有依附音矮不長也音穏坐於門中穏也亦音穏大坐亦穏也仦音嫋小兒也奀音勒人瘦弱也音終人亡絕也音臘不能舉足也音大大女及姊也音磡山石之巖窟也閂音門橫關也他不能悉記嶺外代答於此外又記五字汆音酋言人在水上也氼音魅言沒入水下也閄和馘切言隠身忽出以驚人之聲也音胡言多髭也丼東敢切以石擊水之聲也余按魏書江式傳延昌三年上表論字不正體略曰皇魏承百王之季紹五運之緒世易風移文字攺變篆形謬錯體失眞俗學鄙習復加虛巧談辧之士又以意說惑於時難以釐攺乃曰追來爲歸巧言爲辯小兒爲防神虫爲蠶如斯甚眾又顏氏家訓載北朝喪亂之餘書迹鄙陋加以專輒造字乃以百念爲憂言反爲變不用爲罷追來爲歸更生爲蘇先人爲老如此非一徧滿經傳乃知俗字何代無之車同軌書同文豈易能哉與峕昔年侍先人官贑之石城俗字如此者尢多今不能記憶唐君臣正論載武后攺易新字如以山水土爲地千千萬萬爲年永主久王爲證長正主爲聖一忠爲臣一生爲人一人大吉爲君然嘗考之但有埊��四字合證作�聖作君作�皆與正論所言不同今大理國文書至廣右者猶書國作圀亦後所攺又吳主孫休名字四子嘗創�【音灣】莔【音迄】�【音脫】【音礥】壾【音莽】昷【音舉】�【音褒】防【音擁】八字南漢劉巖自制防【音儼】字爲名蓋取飛龍在天之意云

論語子張問崇徳辧惑子曰主忠信徙義崇徳也愛之欲其生惡之欲其死旣欲其生又欲其死是惑也誠不以富亦祗以異古注曰此詩小雅也祗適也言此行誠不足以致富適足以爲異耳取此詩之異義以非之正義曰取此詩之異義以非人之惑也範氏謂人之成徳不足以富亦祗以行異於野人而已侯氏謂若其誠不富祗以取異耳伊川謂此錯簡當在第十六篇

齊景公有馬千駟之上因此下文亦有齊景公字而誤也楊文靖尹和靖朱文公皆從之南軒謂言其誠實之不富祗以自取異云耳與峕按我行其野之詩誠作成取義與此不類不當遷就以求合此孟子所謂說詩者不以文害辭不以辭害志者也嘗聞平安趙先生云此特因子張之問而答之學者之學聖人蓋不止此富者道盛徳至善之謂常人不能主忠信不能徙義愛之者未免欲其生惡之者未免欲其死若能反之誠未可謂之至善但亦足以異於常人而已此說最明白

唐張鷟自號浮休子張蕓叟蓋襲其名

南唐保大中賜道士譚紫霄號金門羽客事見廬山記祐陵賜林靈素號用此故事

彭器資洪忠宣皆號鄱陽集王岐公張彥正皆號華陽集楊文公胡文定皆號武夷集魏仲先李漢老皆號艸堂集謝無逸兪退翁傅子駿皆曰溪堂蘇子美張防川張徽皆曰滄浪李師中石守道皆曰䢐徠晏元獻王荊公皆曰臨川他如錢文僖有伊川集邵康節有伊川擊壤集而程子又號伊川朱文公編二程文題河南程氏文集而尹師魯先有河南集又呂居仁舍人詩曰東萊先生詩集而從孫太史成公學者亦尊之曰東萊先生其著述尢多凡此數者驟見其名未免疑混要皆不若漢魏以來諸文人但標姓名曰某人某人集之爲明白洞達也

漢書揚雄傳云劉棻嘗從雄學作奇字韓文公題張十六所居詩云端來問奇字爲我講聲形然傳但云學作奇字不言問奇字後來相承而用蓋又以韓詩爲本傳又曰家素貧嗜酒人希至其門時有好事者載酒肴從遊學與前學作奇字凡隔數十字了不相涉而近世文人多雲載酒問字載酒問奇字之類不知何所本也藝文志云蕭何艸律太史試學童能諷書九千字以上乃得爲史又以六體試之課最者以爲尙書禦史書令史史六體者古文奇字篆書書繆篆虫書師古曰古文謂孔子壁中書奇字則古文而異者也許叔重說文解字云亡新居攝使大司空甄丰等校文書之部時有六書一曰古文孔子壁中書也二曰奇字卽古文而異者也與顏注合其後晉衛巨山四體書勢元魏江式論書表皆同然則奇字者與科鬥文字略相似而異於小篆六書之一體耳今人才見書籍中難字便謂之奇字非也容齋三筆摘周禮中字如�防飌鱻之類凡數十爲一則題曰周禮奇字且云前賢以爲此書出於劉歆歆常從揚子云學作奇字故用以入經蓋亦失於詳考學作奇字者歆之子棻亦非歆也

王荊公一日訪蔣山元禪師坐間談論品藻古今元曰相公口气逼人恐著述搜索勞役心气不正何不坐禪體此大事又一日謂元曰坐禪實不虧人餘數年欲作胡笳十八拍不成夜坐間已就元大笑事見宗門武庫

元魏靑州刺史公孫邃卒官髙祖在鄴宮爲之舉哀靑州佐吏疑爲所服詔主簿近代相承服斬過塟便除可如故事自余無服大成寥落可準諸境內之民爲齊衰三月則知境內之民舊爲刺史制服矣近世所無也然河中蒲阪人石文徳自祖父以來凡刺史守令卒官者皆制服送之朝廷遂標榜門閭史官復列之節義傳誇而書之審如邃傳所言則文徳之事不足爲異矣此又何耶

啟顏錄載元魏太府少卿孫紹對靈太后臣年𨿽老臣卿乃少於是拜正卿按魏書亦書此事然紹自太府少卿遷右將軍太中大夫非正卿也孝莊建義初復除衛尉少卿將軍如故永安中方拜太府卿

權利所在小人之所必爭故𨿽父子之親有不卹也晉防稽王道子得政之久末年有疾加以昏醉其子元顯知朝望去之謀奪其權諷天子解道子揚州刺史及司徒而道子不之覺元顯遂自爲揚州刺史旣而道子酒醒方知去職於是大怒而無如之何其後又加元顯錄尙書事先是謝安薨後道子已錄尙書至是更爲長夜之飲政無大小一委元顯時謂道子爲東錄元顯爲西錄西府道車騎塡湊東第門下可設雀羅矣蔡京蔡攸父子俱貴權勢日相軋輕薄者互煽搖以立門戶由是父子遂爲仇敵攸別賜第嘗詣京京方與客語使避之而呼攸入甫就席遂起握父手爲切脈狀曰大人脈勢舒緩體中得無有疾乎京曰無之攸曰禁中適有公事不得畱遂去客竊窺得其事以問京京曰君不解此此輩欲以吾疾罷我也居數日京果致仕又以季弟絳鐘愛於京數白徽宗請殺之徽宗曰太師老矣不許但削絳官而已此四臣者卒皆貽家國之禍善乎康節先生之言曰人之所謂親莫如父子也人之所謂疎莫如路人也利害在心則父子過路人逺矣父子之道天性也利害猶或奪之況非天性者乎夫利害之移人如是之深也可不愼乎路人之相逢則過之固無相害之心焉無利害在前故也有利害在前則路人與父子又奚擇焉路人之能相交以義又何況父子之親乎夫義者讓之本也利者爭之端也讓則有仁爭則有害仁與害何相去之逺也堯舜人也桀紂亦人也人與人同而仁與害異爾仁因義而起害因利而生利不以義則臣弒其君者有焉子弒其父者有焉豈若路人之相逢一目而交袂於中逵者哉

歐陽文忠公著五代史記梁太祖本紀初稱溫賜名後稱全忠封王后稱王至卽位始稱皇帝徐無黨注曰始而稱名旣而稱爵旣而稱帝漸也爵至王而後稱著其逼也末帝而下訖於漢周諸帝紀皆然而新唐書本紀髙祖之生卽稱髙祖太宗方四歲已書太宗二書出一手而書法不同如此未詳其防昔李子經【郛】作緯文瑣語亦云唐五代史書皆公手所修然義例絕有不同者一人之作不應相去如此之逺議者謂唐書蓋不盡出公意

前車之覆後車之戒也元魏道武以服寒食散發動喜怒乖常遂來弒逆其子明元可以已矣而又服此藥不堪萬幾旋致夭折唐穆宗因擊毬暴得疾浸淫以至於崩其子敬宗亦可以已矣而聽政未逾月已連日爲此戲自此馳逐不已宦者恐懼不三年而身罹不測之禍所謂下愚不移者與

俗說愚人以八百錢買匹絹持以染緋工費凡千二百而僅有錢四百於是並舉此絹足其數以償染工艾子云人有徒行將自呂梁托舟趨彭門者持五十錢造舟師師曰凡無賫而獨載者人百錢汝尙少半吾不汝載也人曰姑收其半當爲挽縴至彭門以折其半又夷堅戊志載汪仲嘉【大猷】自言其族人之僕出幹抵暮趦趄呻吟而來問何爲曰恰在市橋上有保正引繩縛二十人過亦執我入其中我號呼不伏則以錢五千置我肩上曰以是倩汝替我喫縣棒我度不可免又念經年傭直不曾頓得五千錢不可失此遂勉從之到鄞縣與同縛者皆決杖乃得脫汪曰所得錢何在曰以謝公吏及杖直之屬僅能給用向使無此將更受楚毒豈能便出哉汪笑曰憨畜產可謂癡人僕猶慍曰官人是何言同行二十人豈皆癡耶竟不悟前二事蓋寓言以資笑謔而後一事乃眞有之

吳虎臣辧唐異聞集所載開元中道者呂翁經邯鄲道上邸捨中以囊中枕借盧生睡事謂此呂公非洞賔也蓋洞賔自序以爲呂渭之孫渭仕徳宗朝今雲開元中則呂翁非洞賔無可疑者而或者又以爲開元恐是開成字亦非也開成𨿽文宗時然洞賔此時未可稱翁本朝國史稱關中逸人呂洞賔年百餘歳而狀貌如嬰兒世傳有劍術時至陳摶室若以國史証之止云百餘歲則非開元人明矣雅言系述有呂洞賔傳云關右人咸通中舉進士不第值巢賊爲梗攜家隠居終南學老子法以此知洞賔乃唐末人此皆吳說蕭東夫呂公洞詩云復此經過三十年惟應巖石故依然城南老樹朽爲土檐外稚松靑拂天枕上功名祗攪攪指端變化又刀圭乞與起衰病稽首秋空一劍仙第五句誤用呂翁事又唐逸史虞鄕永樂兩縣連接有呂生者居二邑間爲童兒時畏聞食气惟食黃精日覺輕健耐風寒見文字及人語率不忘母及諸妹每勸其食不從後以豬脂置酒中彊使飲生方固拒已噓吸其气忽一黃金人長二寸許自口出卽僕臥困移時方起先是生年近六十鬢髮如漆至是皓首恨惋埀泣再拜別母去之茅山不知所終此又一人也何神仙多呂氏乎

俗謂婚姻之家曰親家唐人已有此語見蕭嵩傳又有以親字爲去聲者亦有所據盧綸作王駙馬花燭詩有人主人臣是親家之句

山海經洞庭之山帝之二女居之郭氏注雲天帝之二女而處江爲神卽列仙傳江妃二女也離騷九歌所謂湘夫人稱帝子者是也而河圖玉版曰湘夫人者帝堯女也秦始皇浮江至湘山逢大風而問博士湘君何神博士曰聞之堯二女舜妃也死而塟此列女傳曰二女死於江湘之間俗謂爲湘君鄭司農亦以舜妃爲湘君說者皆以舜陟方而死二妃從之俱溺死於湘江遂號爲湘夫人按九歌湘君湘夫人自是二神江湘之有夫人猶河洛之有虙妃也此之爲靈與天地並矣安得謂之堯女且旣謂之堯女安得復總云湘君哉何以考之禮記曰舜塟蒼梧二妃不從明二妃生不從徵死不從塟義可知矣卽令從之二女靈達鑑通無方尙能以鳥工龍裳救井廩之難豈當不能自免於風波而有雙淪之患乎假復如此傳曰生爲上公死爲貴神禮五嶽比三公四瀆比諸侯今湘川不及四瀆無秩於命祀而二女帝者元後配靈神祗無緣當復下降小水而爲夫人也參伍其義義旣混錯錯綜其理理無可據斯不然矣原其致謬之由由乎俱以帝女爲名名實相亂莫矯其失習非勝是終古不悟可悲矣其說最近理而古今傳楚詞者未嘗及之書於此以祛千載之惑張華博物志多出於山海經然末捲載湘夫人事亦誤以爲堯女也

戰國防舊傳髙誘注殘缺疎略殊不足觀姚令威【寛】補注亦未周盡獨縉雲鮑氏彪校注爲優𨿽間有小疵多不害大體惟東西二周一節極其舛謬深誤學者反不若二氏之說是然髙氏但云東周成周今洛陽西周王城今河南其說甚略姚氏特作世系譜似稍詳矣而亦未偹其指鞏爲東周則又未免小誤今世學者但知鎬京之爲西周東遷之爲東周而已若敬王之遷成周固已漫漶至於兩周公之東西周則自非熟於考古者蓋茫不知其所以也此鮑氏之誤所以不得不辧余故博采載籍究極本末而論焉周之先後稷始封於邰不窋自竄於戎狄公劉徙居於豳至於太王徙居岐周文王降崇乃作丰邑自岐而徙都焉武王之時復營鎬京而居之詩書稱宗周者指鎬京也迄東遷之前無所遷徙然武成云王來自商至於丰召誥序云成王在丰周官序云還歸在丰左傳亦曰康有酆宮之朝則𨿽攺邑於鎬而丰宮元不廢蓋丰在京兆鄠縣鎬在長安縣西北十八里相距才二十五里往來不爲勞也武王克商之後嘗曰我南望三塗北望嶽鄙顧瞻有河粵瞻伊洛毋逺天室營周居於洛邑蓋洛邑居土地之中宜作天邑武王旣得天下有都洛之意矣而未暇及也先於其地遷九鼎焉武王崩周公相成王成武王之志營以爲都是爲王城其地實郟鄏亦名河南洛誥所謂我乃卜澗水東瀍水西惟洛食者也洛陽者周公營下都以遷殷頑民是爲成周其地又在王城之東洛誥所謂我又卜瀍水東亦惟洛食者也洛誥序云周公往營成周則成周乃東都總名河南成周之王城也洛陽成周之下都也王城非天子時防諸侯則虛之下都則保釐大臣所居治事之地周人朝夕受事習見旣久遂獨指以爲成周矣按洛誥王祀於新邑召誥王來紹上帝自服於土中則成王固嘗居之然卒駕而西也宣王中興嘗一防諸侯於東都下至幽王爲犬戎所滅宗周迫近戎狄平王之立不得已而東遷都於王城始奠居焉自是始有東西周之名謂之東者以別於鎬京之爲西耳河南洛陽未分畫也王子朝之亂其餘黨多在王城敬王畏之徙都成周後九十餘年考王弒兄而自立懼弟揭之議已遂以王城封之以續周公之官職是爲西周桓公此時未有東周公而稱西周者後人推本而言之也桓公傳威公威公傳惠公考王十五年西周惠公封其少子班於鞏以奉王是爲東周惠公【父子同諡】而西周惠公長子自爲西周武公自是周公之國始東西城分周爲東西王城復爲西周矣蓋自河南桓公續周公之職而秉政三世一專所以別封少子使奉王者殆欲獨擅河南之地不復奉王且王城成周皆爲東西周君所有天子直寄焉耳東周者指周王所居之洛陽也鞏班之采邑也世本曰東周惠公名班居洛陽是班秉政於洛陽而采邑則在鞏前漢地理誌曰鞏東周所居姚令威用其說非也赧王時東西周分治王復徙都西周至五十九年秦昭王使將軍摎攻西周西周君奔秦頓首受罪盡獻其邑三十六秦受其獻歸其君於周蓋權移於下其極乃至於盡獻其邑於他人亦不出於天子之命矣是年赧王卒其國先絕西周武公亦卒秦遷西周公於狐實武公子公子咎者而東周惠公之後亦尙能一傳後七歲秦莊襄王盡滅東西周始不祀大略如此戰國策之西周卽揭之西周戰國策之東周卽班之東周西周建國在東周之前而舊書躋東周於西周之上爲失其次鮑氏正之是矣但其說曰西周正統也不可以後於東周其注韓使人讓周則曰此時周之命已不行於諸侯矣其注周君謀主也則曰猶爲天子故他如此類不一又盡以西周之策分系之安赧二王蓋直以西周爲天子而不知實桓威諸公之事也余嘗反覆考之東西二周之策皆曰周君至周君自謂必曰小國曰寡人皆當世諸侯之稱其間或及周王則直稱王或稱天子非不明白鮑氏乃比而一之可乎原其致誤之由蓋亦有說溫人之辭云今周君天下則我天子之臣周君天下者言周王之君天下也鮑必誤以爲周君有天下矣又東周與西周戰韓救西周爲東周謂韓王曰西周者故天子之國也多名器重寶是時周王未徙西周故天子之國者謂敬王故都也鮑必愈疑西周君卽天子矣不特此也周王周公國號旣同史記不爲二周公立世家而混書其事於周紀宋忠注周君王赧卒又不知周君與王赧此年俱卒但見二者連文遂謂赧王卒諡西周公武小司馬張守節輩皆能辧之然世多承其誤𨿽如司馬文正公亦不能免通鑑直以奔秦獻邑者爲赧王稽古錄中復誤以西周桓公爲東周無責乎鮑也東周防首章書秦臨周求鼎事鼎實在西而不在東也豈周王在東故東周君猶能挾天子以制命歟不然則錯簡也注家皆無發明者因並及之

曾文淸訪戴圖詩小艇相從本不期剡中雪月並明時不因興盡回船去那得山陰一段奇近歳豫章米子儀亦賦此詩四山搖玉夜光浮一舸玻璃凝不流若使過門相見了千年風致一時休末句實祖文淸之意

俗諺洗腳上船語見三國誌呂傳注引吳錄曰孫權欲作濡須塢諸將皆曰上防擊賊洗足上船何用塢爲蒙曰兵有利鈍戰無百勝如有邂逅敵步騎蹙人不暇及水其得入乎權曰善遂作之

淳熙十四年冬十一月丙寅宰執奏事延和殿宿直官洪邁同對因論髙宗諡號孝宗聖諭云太上時有老中官云太上臨生徽宗嘗夢吳越錢王引徽宗禦衣云我好來朝便畱住我終須還我山河待教第三子來邁又記其父皓在邊買一妾東平人偕其母來母曾在明節皇后閤中能言顯仁皇后初生太上時夢金甲神人自稱錢武肅王寤而生太上武肅卽鏐也年八十一太上亦八十一卜都於此亦不偶然張淏雲谷雜記僅載其略且不記其語之所自得獨周必大思陵錄備載其詳如此上所諭錢王指俶俶第三子惟演也終團練使

賔退錄卷五

欽定四庫全書

賔退錄卷六

宋趙與峕撰

路徳延處朱友謙幕府作孩兒詩五十韻以譏友謙本朝張師錫追次其韻賦老兒詩一篇二詩曲盡老幼之情狀張詩用韻妥帖不類次韻者尢爲難能今兩錄之孩兒詩曰情態任天然桃紅兩頰鮮乍行人共看初語客多憐臂膊肥如瓠肌膚軟勝綿長頭才覆額分角漸垂肩散誕無塵慮逍遙占地仙排衙朱閣上喝道畫堂前合調歌楊栁齊聲踏采蓮走堤衝細兩奔巷趂輕煙嫩竹乘爲馬新蒲掉作鞭鶯雛金鏇系猧子防絲牽擁鶴歸晴島驅鵝入暖泉楊花爭防雪楡葉共收錢錫鏡當胸掛銀珠對耳懸頭依蒼鶻裹袖學柘枝揎酒殢丹砂暖茶催小玉煎頻邀籌箸插時乞繡鍼穿寶篋拏紅豆妝奩拾翠鈿短袍披按褥尖帽戴靴氊展畫趨三聖開屏笑七賢貯懷靑杏小埀額綠荷圓驚滴沾羅淚嬌流污錦涎倦書饒婭奼憎藥巧遷延防帳鸞綃映藏衾鳳綺纒指敲迎使鼓箸撥賽神弦簾拂魚鉤動箏推雁柱偏棊圖添路畫笛管欠聲惱客初酣睡驚僧半入禪尋蛛窮屋瓦探雀徧樓椽拋果忙開口藏鉤亂出拳夜分圍榾柮朝聚打秋千折竹裝泥燕添絲放紙鳶互誇輪水磑相教放風旋旗小裁紅絹書幽截碧箋逺鋪張鴿网低控射蠅吉語時時道謡歌處處傳匿窗肩乍曲遮路臂相連鬭艸當春逕爭毬出晚田栁傍慵獨坐花底困橫眠等鵲潛籬畔聽蛩伏砌邊旁枝招粉蝶隈樹捉鳴蟬平島誇蹻上層崖逞防緣嫩苔車迹小深雪履痕全競指云生岫齊呼月上天蟻窠尋逕斸蜂穴繞堦塡樵唱回深嶺牛歌下逺川壘柴爲屋木和土作盤筵險砌髙臺石危跳峻塔甎忽升鄰捨樹偸上後池項槖稱師日甘羅作相年明時方在徳戒爾減狂顚老兒詩曰鬢髮盡皤然眉分白雪鮮周遮延客話傴僂抱孫憐無病常供粥非寒亦服綿假溫衾擁背借力杖搘肩貌比三峯客年過四皓仙喚方離枕上扶始到門前每愛烹山茗常嫌飣石蓮耳聾如塞纊眼暗似籠煙宴坐羸憑幾乘騎困嚲鞭頭揺如轉旋唇動若抽牽骨冷愁離火牙疼怯潄泉形骸將就木囊槖尙貪錢膠睫幹眵綴粘髭冷涕懸披裘腰懶系濯手袖慵揎擡舉衣頻換扶持藥屢煎坐多茵易破行少履難穿喜婢裁裙布嗔妻買粉鈿房教深下幕牀遣厚鋪氊琴聽憐三樂圖張笑七賢看嫌經字小敲喜磬聲圓食罷羮流袂杯余酒帶涎樂來須遣罷醫到久相延裹帽縱橫掠梳頭取次纒長吁思往事多感聽哀弦气注腰還重風牽口更偏墓松先遣種志石預教鐫客到惟求藥僧來忽問禪養茶懸竈壁曝艾曬檐椽怒僕空瞠眼嗔童謾握拳心驚嫌蹴踘腳軟怕秋千局縮同寒狖摧豗似餓鳶觀瞻多目舉動卽頭旋女嫁求紅燭男婚乞防箋已聞頒幾杖寧更佩韋賔客身非與兒孫事已傳養和屏作伴如意拂相連久棄登山惟存負郭田呻吟朝不樂展轉夜無眼呼稚臨牀畔看書就枕邊冷疑懷貯水虛訝耳聞蟬束帛非無分安車信有緣伏生甘坐末絳老讓行先拘急將風夜昏沈欲雨天雞皮塵屢積齯齒食頻塡每憶居署常思釣渭川喜逢迎佛防羞赴賞花筵徑狹容移檻堦危索減甎好生焚鳥网惡殺拆漁旣感桑楡日常嗟蒲栁年長思當弱冠悔不賸狂顚書畢回思少小嬉戲之時恍如昨日今年逾三十駸駸將入老兒詩之境矣讀之亦可以自警云前詩第四十二韻押全字後詩乃押先字恐誤又養和屛作伴屛字可疑

寓言以貽訓誡若栁子厚三戒鞭賈之類頗似以文爲戲然亦不無補於世道吾閱近世文集得二文焉朱希眞【惇儒】東方智士說蕭東夫【徳藻】吳五百是也朱之文曰東方有人自號智士才多而狂心凡古昔聖賢與當世公卿長者皆摘其短闕而非笑之然地寒力薄終歲不免饑凍裏有富人建第宅甲其國中車馬奴婢鐘鼓帷帳惟備一旦富人召智士語之曰吾將逺遊今以居第貸子凡室中金寶資生之具無乏皆聽子用不記期年還則歸我富人登車而出智士杖策而入僮僕妓妾羅拜堂下各效其所典簿籍以聽命號智士曰假公智士因徧觀居第富實偉麗過王者喜甚忽更衣東走圊仰視其捨卑狹俯閱其基湫隘心欝然不樂召綱紀僕讓之曰此地髙廣而圊不稱僕曰惟假公教智士因令徹舊營新狹者廣之庳者增之曰如此以當寒暑如此以蔽風雨旣藻其棁又丹其楹至於聚籌積灰扇蠅攘蛆皆有法度事或未當朝移夕攺必善必奇智士躬執斤帚與役夫雜作手足瘡繭頭蓬靣垢晝夜廢眠食忉忉焉惟恐圊之未美也不覺閱歲成未落也忽閽者奔告曰阿郎至矣智士倉皇棄帚而趨迎富人於堂下富人勞之曰子居吾第樂乎智士恍然自失曰自君之出吾惟圊是務初不知堂中之溫密別館之虛涼北榭之風南樓之月西園花竹之勝吾未嘗經目後房歌舞之妙吾未嘗舉觴虫网琴瑟塵棲鐘鼎不知歳月之及子復歸而吾當去也富人揖而出之智士還於故廬且悲且嘆悒悒而死市南宜僚聞而笑之以告北山愚公愚公曰子奚笑哉世之治圊者多矣子奚笑哉蕭之文曰吳名憃南蘭陵爲寓言勒之曰淮右浮屠客吳日飲於市醉而狂攘臂突市人行者皆避市卒以聞吳牧牧錄而械之爲符移授五百使防而返之淮右五百詬浮屠曰狂髠坐爾乃有千里役吾且爾苦也每未晨蹴之卽道執撲驅其後不得休夜則縶其足至奔牛埭浮屠出腰間金市鬥酒夜醉五百而髠其首解墨衣衣之且加之械而縶焉頽壁而逃明日日旣昳五百乃醒寂不見浮屠顧壁已頽曰嘻其遁矣旣而視其身之衣則墨驚循其首則不發又械且縶不能出戶大呼逆旅中曰狂髠故在此獨失我耳客每見吳人輒道此吳人亦自笑也千巖老人曰此殆非寓言也世之失我者豈獨吳五百哉生而有此我也均我是不爲榮悴有加損焉者也所寄以見榮悴乃皆物外非所謂儻來者邪曩悴而今榮儻來集其身者日以盛而顧揖步趨亦日隨所寄而攺曩與之處者今視之良非昔人而其自視亦殆非復故我也是其與吳五百果有間否哉吾故人或駸駸華要當書此遺之二文朱尢屬意髙逺世之人不能窮理盡性以至於聖賢之樂地而區區馳逐末務以終其身者皆東方智士之流也余亦懼夫流而至於此也讀之竦然爲之汗下

饒徳操祝發後有與胡少汲【直孺】小簡云如璧再啟少汲器博望重𨿽欲與官職辭而官職迫之不置然安時聽命可也時命之來亦非己力所能勝己力所能勝亦不可不勝者獨聲色一事耳大抵官職移人如酒漸多則難制方飲酒時有所畏者自非狂夫則酒𨿽多不致於犯禮少汲天資近道如楞嚴圓覺維摩宜少汲所甚畏者不可令去几案間庶防濯優曇於烈火也漸貴矣恐漸不聞此語而我漸不敢作此語亦恐漸不喜此語及此時汲汲早獻林下之芹止如是耳

曾端伯【慥】以所編百家詩選遺孫仲益仲益復書云馳賜百家新選一集發函開讀每得所未聞則拊髀爵躍讀之惟恐盡也歐陽公集古錄云物常聚於所好而得於有力之彊如好之而無力有力而不好皆莫能致也宋興二百年宗工巨儒騷人墨客專門名家大篇短章或膾炙士大夫之口或淪廢於兵火防亡而僅存搜攬亦略盡矣而詩引所載多者數百言少者數十言其人出處大致詞格髙下盛徳之士髙風絕塵師表一世放臣逐客興微托逺屬思千里與夫山鑱冡刻方言地誌怪奇可喜之詞羣嘲聚訕戲笑之談靡不畢載集古錄又云惟世之所貪者無欲於其中然後能一其所好豈不信矣夫覿竊讀諸引之後其詩舊所見不復讀讀未見者每遇佳處或一再讀或三復而不能休不謂投老殘年獲睹奇勝幸甚過望不可言也覿學迂才下爲世畸人區區小技如臘防然不敢出鄭國尺寸之地比讀新著而私意粗亦有合者秦少遊雲曾子固文章妙絕古今而有韻者輒不工此語一出天下遂以爲口實南丰作李白詩引以謂閎肆瑰偉非近世騷人所可及而連類引義中法度者寡荊公屢稱郭功父詩而南丰不謂然功父疑之荊公曰豈非子固以謂功父天才超逸更當約以古詩之法乎南丰論詩如此如兵間一詩指徐徳占論交一詩指呂吉甫又有黃金顏揚諸詩皆卓然有濟世之用而世人便謂不能詩覿所以不諭其言也荊公竹詩人言直節生來瘦自許髙才老更剛雪詩平治險穢非無徳潤澤焦枯實有才送李璋下第才如吾子何憂失命屬天公不可猜世人傳誦然非佳句公詩至知制誥乃盡善歸蔣川乃造精絕其後再送李璋下第和吳仲卿雪詩比少作如天淵相絕矣白公詩所謂辭達大抵能道意之所欲言者蘇黃門詩已不逮諸公北歸後效白公體益不逮惟四字詩最善張文潛晚年詩不逮前作意謂亦效白公詩者公述潘邠老言文潛晚喜白公詩信矣如所料也東坡論陶詩精能之至乃造平淡如佛說蜜中邊皆甜若中與邊皆枯淡亦何用陶詩外枯而中腴若淡而實美也公謂徐師川晚年務造平淡終不如少年精巧蓋平淡不可爲水落石出自見涯涘非積學之至不能到也呂居仁作江南宗派固有次第陳無己本學杜子美後受知於曾南丰自言向來一瓣香敬爲曾南丰非其派也靖康末呂舜徒作中憲居仁遇師川於寶梵佛捨極口訽罵其翁於廣坐中居仁俛首不敢出一語故於宗派貶之於祖可如壁之下師川固當不平然惠洪僞作魯直贈詩雲气爽絕類徐師川師川喜以爲是不免與惠洪爲類此又不可曉者冷齋夜話載秀老一事覿在江西時惡其狂誕無稽坐客皆憮然此僧中奴固不以笞罵爲辱東坡橄欖詩云已輸崖蜜十分甜惠洪以崖蜜爲櫻桃又有俗子假東坡名注杜詩云金城土酥靜如練爲蘆菔根者東坡地黃詩云崖蜜助甘冷山姜發芳辛制地黃法當用姜與蜜而用櫻桃可乎黃師是守泗時以酥酒遺東坡答詩云關右土酥黃似酒揚州雲液卻如酥謂土酥爲蘆菔根可乎公著論斥其妄良有益於後人耳目也覿每觀公敍諸詩詞句溫麗紀次詳實尊賢樂善得詩人本意嘆仰之餘又見曾存之晁無咎廖明略諸公已推重於幼學之初而一時名勝皆其儔匹然後知公致力於斯文久矣如曹元寵米元暉殆是子美詩中黃四娘者邪然元寵詩殊有可觀若都都平丈我又待入紅窗迥矣聊發千里一笑覿自拜賜凡六日讀盡所著五十九卷與拾遺詩話一卷而後修書拜送使者尙當細讀別具記仲益此書發明甚多今人遺以書籍安肯卽讀𨿽讀亦必不能畱意如此前輩之風何可多得元寵名組嘗賦紅窗迥百餘篇皆嘲謔之詞故掩其文名世傳俚語謂假儒不識字者以論語授徒讀鬱鬱乎文哉作都都平丈我詩選載元寵題梁仲敍所藏陳坦畫村教學詩云此老方捫虱眾雛亦附火想見文字間都都平丈我仲益故云端伯觀詩有百家詩選觀詞有樂府雅詞稗官小說則有類說至於神仙之學亦有道樞十鉅編蓋矜多衒博欲示其於書無所不讀於學無所不能故未免以不知爲知詩選去取殊未精當前輩多議之仲益所稱南丰兵間論交黃金顏揚諸篇及蘇黃門四字詩無一在選中者而反錄都都平丈我之句答書及此亦因以箴之也

顏淵子夏爲地下修文郎陶景爲蓬萊都水監馬周爲素雪宮仙官李長吉記白玉樓其說荒唐不可究詰然近世此類甚多見於傳記班班可考大抵名人才士間鐘異稟世不多得使無神仙則已設或有之非斯人之徒其孰能當之苐怪神之事聖人不語六合之外存之可也石曼卿卒後其故人有見之者云恍惚如夢中言我今爲仙也所主者芙蓉城慶曆中有朝士晨赴起居道見美婦三十餘行前丁觀文度按轡繼之而去朝士問之最後一人答曰諸女禦迎芙蓉館主也時丁在告頃之聞其卒右侍禁孫勉監元城埽有巨黿穴一埽下埽多墊陷伺其出射殺之後晝臥夢吏來逮行若百里見道左宮闕甚壯問吏何所曰紫府眞人宮也眞人爲誰曰韓忠獻也勉私念乃韓公故吏祝門吏入見之望韓公坐殿上衣冠若神仙侍立皆碧衣童子勉再拜以情禱焉公遣之歸遂寤王平甫熙寧癸丑直宿崇文館夢有人邀至海上見海中宮殿甚盛其間作樂題其宮曰靈芝宮邀者欲與俱往一人隔水止之曰時未至且令去他日當迎之恍然夢覺時禁中已鐘鳴平甫頗自負爲詩記之曰萬頃波濤木葉飛笙簫宮殿號靈芝揮毫不似人間世長樂鐘來夜半時後四年平甫病卒其家哭訊之曰君嘗夢往靈芝宮信然乎當以兆我是夕暮奠若有聲音接於人者其家復卜以錢卜曰然呂獻可在安州一日坐小軒因合目見碧衣童云玉帝南遊炎洲召子隨行糾正羣仙炎洲苦熱賜子淸涼丹一粒呂拜而吞之若冰雪然自知不久於世後朱明復見呂跨玉角靑鹿於湘江道中金甲吏從數百人劉景文知忻州一日謂一曹掾曰天帝卽召君吾且繼往未幾掾無病而逝景文亦繼亡經夕蹶然而蘇索筆作三詩有中宮在天半其上乃吾家及仙都非世間天神繞樓殿等語黃伯思字長睿邵武人自稱雲林子尙書右丞履之孫登進士第仕至祕書郎博學能文好仙佛之說政和七年在京師夢人告子非久在人間上帝有命典司文翰明年二月果卒李伯紀銘其墓略曰白玉樓成上帝有詔往司文翰脫屣塵淖蓋紀此事陳伯修【師錫】宣和三年寓居京口自稱閒適先生一日晝寢夢至帝所如人間上殿之儀帝曰卿平生所上章疏可敍錄進呈一天官引至廊廡間帷帳甚設幾上有筆墨硯石皆精妙可翫傍有大帙用靑綾裝飾信手運筆防疾如神疇昔所上者不遺一字帝批覽再三晬顏甚喜諭防曰已於第六等授卿官卽下殿謝恩聞金鐘玉磬之聲競作乃寤以告其子且云丰相之臨終得夢亦如是俄命駕徧別知舊白府丐致仕夜過半命其子舉左足壓右足手結彌陀印端坐而絕後七日一僧云夜宿州夢官人服銀緋跨馬導從數十履江水如平地心異之問爲誰從者曰陳殿院赴召也黃冕仲挽詩有淩波應作水中仙之句張子韶云不須更艸玉樓賦已作神仙第六人皆謂此李莊簡南遷其子孟博卒於瓊州先是數月孟博夢至一所海山空濶樓觀特起雲霄間有軒榜曰空明先世諸父環坐其中指一席曰畱以待汝遂寤臨終雲气起於寢冠服宛然自雲中冉冉升舉瓊人悉見之孟博苦學有文紹興五年進士第三人及第莊簡有詩悼之云脫屣塵寰委蛻蟬眞形渺渺駕非煙丹臺路杳無歸日白玉樓成不待年宴坐我方依古佛空行汝去作飛仙恩深父子情難割淚滴千行到九泉朱希眞夢記略云紹興戊寅除夜體中不佳三更方得睡夢至一山館與一客行至門外望山下一居捨甚瀟灑客指曰此某人居也盍往訪之乃同至其家柴扉茅舍門前張一畫圖作一仙人乘雲騰空下臨海山唐人畫也俄而主人出竹冠艸履握予手大笑如舊相識引入至一小閣又進登一閣稍大閣中皆陳列法書圖畫大閣北壁蓋其人自畫山林巖石隠逸之趣其上作雲煙出沒濃澹雲中隠隠有章艸細字可讀云吾初東遊至黃河向河再拜飲河水一杯而渡至某處見某人授易書某處見某人授種蒔法至某處見某人授法乃歸復至黃河復再拜飲河水一杯欲渡大風河浪洶湧眾不敢登舟予亂流而濟至家始營小閣日與客飲酒閣破二作三間酒器用鐵鐺木杓磁杯已而少有餘復建大閣他日又有餘復買銀作鐺杯無日不畱客客必劇飲飲必醉醉必睡一睡或數日不醒也後字雜雲煙不可讀矣與予語極朴質間及道理則妙髙逺其人風姿蓋神仙眞人之流獨與予慷慨劇談坐間先有數客不復與語予亦連酌數杯酒味非人間麯糵可及歡飲方狎忽驚起索燈火目想心思縱筆爲記次日己夘歳旦子孫環侍朱出此記示之且云所遊甚樂悔不便爲住計復八日又自云好去好去自有快樂三更初端坐啟手足神色不亂寂然而逝七日方斂舉體柔軟气貌如生韓公事見劉斧靑瑣髙議呂公事見斧翰府名談斧著書多誕妄故觀者例不敢信石丁二事東坡芙蓉城詩已用之靈芝宮東坡亦記其事若劉若黃若陳若李若朱則又耳目相接皆可信不誣唐白樂天亦有詩云近有人從海上回海山深處見樓臺中有仙龕虛一室多傳此待樂天來夷堅乙志又載方朝散爲玉華侍郎事甚詳方之名不著於世故不錄眞誥丹臺錄諸書所載如武王發爲北斗君召公奭爲南明公賈誼爲西門都禁郎溫太眞爲監海開國伯魏武帝爲北君太傅孔文舉爲後中衛大將軍陶侃爲西河侯秦始皇爲北帝上相周公旦爲北帝師伯夷叔齊爲九天僕射墨翟爲太極仙卿莊周爲太博士孔子爲元宮仙之類凡數十人不可悉書古今聖賢防無遺者豈盡如其說乎

富鄭公奉使契丹其主言欲舉兵公曰北朝與中國通好則人主專其利而臣下無所獲若用兵則利歸臣下而人主任其禍故北朝羣臣爭勸舉兵者此皆其自謀非國計也勝負未可知就使其勝所亡士馬羣臣當之歟抑人主當之歟是時語錄傳於四方蘇明允讀至此曰此一段議論古人有之否東坡未十歲在傍對曰記得嚴安上書云今徇南夷朝夜郎略薉州建城邑深入匈奴燔其龍城議者美之此人臣之利非天下之長防也正是此意明允以爲然洪文敏又記魏太武時南邊諸將表稱宋人大嚴將入寇請先其未發逆擊之魏公卿皆以爲當崔伯深曰朝廷羣臣及西北守將從陛下徵伐西平赫連北破蠕蠕多獲美女珍寶南邊諸將聞而慕之亦欲南鈔以取資財皆營私計爲國生事不可從也魏主乃止其論亦然余謂嚴崔之說皆陳於其君非若富公以和戰利害別白於異域而能見聽獨唐鄭元璹使突厥謂頡利曰今掠資財劫人口皆入所部可汗一不得豈若僕旗接好則金玉重幣一歸可汗頡利當其言時自將攻太原遽引還正與富公之事合文敏偶忘之何邪然富公豈蹈襲它人之語者蓋理之所在古今所同推誠以告之𨿽蠻貊之邦行矣

容齋五筆載饒州慶元四年九月十四日嚴霜連降晚稻未實者皆爲所薄不能復生諸縣皆然有當產者訴於郡縣郡守孜孜愛民有意蠲租然僚吏多雲在法無此又云九月正是霜降節不足爲異按白樂天諷諫杜陵叟一篇九月霜降秋早寒禾穗未熟皆靑幹長吏明知不申破急斂暴徵求考課此明證也豈非昔人立法之初所謂早霜之類非如水旱之田可以稽考懼貪民乘時或成冒濫故不輕啟其端今日之計固難添創條式但凡有災傷出於水旱之外者專委良守令推而行之則實惠及民可以救其流亡之禍仁政之上也此皆洪說余按北史盧勇傳山西霜儉運山東租輸皆令實載違者罪之唐馬周奏疏云往貞觀初率土霜儉一匹絹才易斗米而天下帖然者百姓知陛下憂憐之故人人自安無謗讟也北齊書隋書亦有直云霜旱者由是推之唐初以前必皆有蠲租故事中世方不然又如其名爲霜儉霜旱有能援以言上聖明之朝當無不從也

後漢以六曹尙書並令僕爲八座魏以五曹尙書二僕一令爲八座唐太宗嘗歷尙書令人臣不敢居此官職林猶謂唐與隋同竇鞏新唐書音訓則謂唐以兩僕射六尙書爲八座髙承事物紀原又謂隋唐至今令僕爲宰相故六尙書及左右丞爲八座未知孰是

靑箱雜記載李太伯一絕云人言落日是天涯望極天涯不見家已恨碧山相掩映碧山還被暮雲遮識者曰此詩意有重重障礙李君其不偶乎後果如其言吾族人紫芝【師秀】亦嘗賦一絕云數日秋風欺病夫盡吹黃葉下庭蕪林疎放得遙山出又被雲遮一半無气象略相似僅脫選而卒何月湖尙書少時登髙峯壇有天風近轉淸地髙日難晚之句林黃中侍郎見之卽知其異日必貴且壽視前二詩不侔矣賔退錄卷六﹤子部﹐雜家類﹐雜考之屬﹐賓退錄﹥

欽定四庫全書

賔退錄卷七

宋趙與峕撰

漢文帝用宋昌爲衛將軍位亞三司章帝命車騎將軍馬防班同三司延平中拜鄧隲爲儀同三司本此後世遂又有開府儀同三司之名三司者三公也唐髙宗武后之時屢興大獄多以尙書刑部禦史臺大理寺雜案謂之三司其後有大獄或直命禦史中丞刑部侍郎大理卿充三司使次又以刑部員外郎禦史大理寺官爲之以決疑獄時因有大三司使小三司使之別皆事畢罷鹽鐵度支唐中世已置使亦有判戶部者矣然未總命一使亦未謂之三司也後唐同光中勅鹽鐵度支戶部三司錢物並委租庸使管轄踵梁之舊制長興元年罷租庸使額分鹽鐵度支戶部爲三司其年始以前許州節度使張延朗行兵部尙書充三司使三司使自此始國朝因之元丰官制行始罷三司之名三置使者二而各不同讀史未熟者多疑悞故別之

北齊源師攝祠部屬孟夏以龍見請雩時髙阿那肱爲錄尙書事謂爲眞龍出見大驚喜問龍所在云作何顏色師曰此是龍星初見禮當雩祭非謂眞龍肱武人不知書何足責唐杜牧一代文士其賦阿房意逺而辭麗吳武陵至以王佐譽之後世稱誦不絕然有雲長橋臥波未雩何龍復道行空不霽何虹旣以橋比龍則是以龍見爲眞龍矣牧之賦與秦事抵牾者極多如阿房廣袤僅百里牧謂覆壓三百餘里始皇立十七年始滅韓至二十六年盡並六國則是十六年之前未能致侯國子女也牧乃謂王子皇孫輦來於秦爲秦宮人有不得見者三十六年阿房終始皇之世未嘗訖役工徒之多至數萬人二世取之以供驪山周章軍至戱又取以充戰士歌臺舞榭元未落成宮人未嘗得居秦本紀所謂殿屋復道周閣相屬所得諸侯美人鐘鼓以充入之者謂渭北宮宇非阿房也牧顧有妝鏡曉鬟脂水之句凡此程防之尙書【大昌】雍錄皆嘗辧之故不詳及獨未雩何龍之語不免與髙阿那肱爲類尢可怪也洪駒父詩話載鮑欽止之說謂古本作未云何龍然未知何所據

知欽州林千之坐食人肉削籍海南天下傳以爲異謂載籍以來未之見余記盧氏雜說唐張茂昭爲節鎭頻喫人肉及除統軍到京班中有人問曰聞尙書在鎭好人肉虛實笑曰人肉腥而且防爭堪喫五代史萇從簡家世屠羊從簡仕至左金吾衛上將軍嘗歷河陽忠武武寧諸鎭好食人肉所至多潛捕民間小兒以食九國誌吳將髙灃好使酒嗜殺人而飲其血日暮必於宅前後掠行人而食之又本朝王繼勲孝明皇后母弟太祖時屢以罪貶後以右監門衛率府副率分司西京殘暴愈甚彊市民家子女以備給使小不如意卽殺而食之以槥櫝貯其骨棄之野外女儈及鬻棺者出入其門不絕太宗卽位防有訴者斬於洛陽市則知近世亦有之若盜跖及唐之朱粲則在所不足論也

吳傅朋【說】出己意作遊絲書世謂前代無有然唐書文藝傳呂向能一筆環寫百字若縈發然世號連綿書疑卽此體也

世人瘧疾將作謂可避之他所閭巷不經之說也然自唐已然髙力士流巫州李輔國授謫制時力士方逃瘧功臣閣下杜子美詩三年猶瘧疾一鬼不銷亡隔日搜脂髓增寒抱雪霜徒然潛隙地有靦屢鮮妝則不特避之而復塗抹其靣矣

享有體薦宴有折俎體薦謂半解其體而薦之設幾而不倚爵盈而不飲肴幹而不食所以訓共儉亦謂之房烝卽聘義所謂酒淸人渴而不敢飲肉漧人饑而不敢食者也折俎謂體解節折升之於俎物皆可食所以示慈惠亦謂之殽烝若禘祭宗廟郊祭天地全其牲體而升於俎則謂之全烝今人防客於殽核之外或別具盛饌或饋以生餼或代以緡錢皆不食之物近於古之體薦者而舉世呼爲折俎正與左傳國語本文背馳然今人誤用古語者極多不獨此也

沈約宋書禮志云漢建安十年魏武帝以天下雕獘下令不得厚又禁立碑魏髙貴鄕公甘露二年大將軍參軍太原王倫卒倫兄俊作表徳論以述倫遺美云祗畏王典不得爲銘乃撰錄行事就刋於墓之陰此則碑禁尙嚴也此後復弛替非也余按集古金石釋續諸書益州太守髙頥碑立於建安十四年綏民校尉熊君碑立於建安二十一年橫海將軍呂君碑立於魏文帝黃初二年廬江太守範式碑立於明帝靑龍三年皆在魏武下令之後甘露之前惟巴郡太守樊敏碑立於建安十年三月是月或未下令約又謂晉武帝咸寧四年詔石獸碑表旣私褒美興長虛僞傷財害人莫大於此一禁斷之其犯者𨿽防赦皆當毀壞至元帝大興元年聽立顧榮碑禁遂漸弛義熙中裴松之復議禁斷亦不然太康四年鄭烈碑距咸寧之詔方五載此後雲南太守碑彭祈碑陳先生碑裴權碑向凱碑成公重墓刻之類續續不絕豈𨿽有此禁而皆不能盡絕歟歐陽公父子趙徳夫洪文惠諸公議論不到此何邪天下碑錄又有數碑洪文惠謂碑錄不可盡信故不著

宋書后妃傳文帝袁後母王夫人當孝武時追贈豫章郡新淦縣平樂鄕君今新淦無此鄕名漫書之或可爲他日修方誌者之一助

不耐煩宋書庾登之弟仲文傳有此語

謝景仁居宇淨麗每唾必唾左右人衣殷衝則不然小史非淨浴新衣不得近左右均之好潔相反如此

漢建安二十四年吳將呂蒙病孫權命道士於星辰下爲請命醮之法當本於此顧況詩飛符超羽翼焚火醮星辰姚鵠詩蘿磴靜攀云共過雪壇當醮月孤明李商隠詩通靈夜醮達淸晨承露盤晞甲帳春趙嘏詩春生藥圃芝猶短夜醮齋壇鶴未回醮之禮至唐盛矣隋煬帝詩迥步回三洞淸心禮七眞馬戴詩三更禮星斗寸服丹霜薛能詩符咒風雷惡朝修月露淸此言朝修之法也然陳羽步虛詞云漢武淸齋讀鼎書內官扶上畫云車壇上月明宮殿閉仰看星斗禮空虛漢武帝時已如此此髙氏緯略所紀余按周公金縢子路請禱自古有之後世之醮蓋其遺意特古無道士耳黃帝內傳𨿽有道士行禮之文但謂有道之士非今之道士也太霄經云周穆王因尹軌眞人制樓觀遂召幽逸之人置爲道士平王東遷洛邑置道士七人漢明帝永平五年置二十一人魏武帝爲九州置壇度三十五人魏文帝幸雍謁陳熾法師置道士五十人晉惠帝度四十九人故用道士請命孫權之前無所見髙所書諸詩亦有非爲道士設者

神仙修錬之術非親涉其門庭者不能了解近見息庵王思誠序陳泥丸翠虛篇略云采時喚爲藥煉時喚爲火結時謂之丹養時謂之胎其實一也所產之處曰川源山海所藏之器曰壇鑪鼎竈所稟之性有鉛汞水火之名所成之象有丹砂珠之號惟一物也古人剖析眞元分別气類所以有采取交防煆煉沐浴之說以抽添運用之細微遂有斤兩之論辧析名義比他書粗爲明白漫書之牘

婦人統兵世但稱唐平陽公主余又記晉王恭討王國寶時王廞聚眾應之以其女爲貞烈將軍且盡以女人爲官屬顧琛母孔氏爲司馬其一也

胡幼度【紘】帥廣傳其答州縣官啟二首其一云蒙恩分閫入境問民皆言法令頓寛遂致傳聞不雅欲銷此謗豈屬他人官廉則蚌蛤自回虎在則藜藿不采其一云玆分帥閫特辱長牋固知能作於文章然亦須閒於法令人言度嶺多酌貪泉久知此謗之未除願與諸君而一洗

紹興間禁中呼秦太師爲太平翁翁見陸放翁詩注四朝國史王安石傳史臣曰嗚呼安石托經術立政事以毒天下非神宗之明聖時有以燭其姦則社稷之禍不在後日矣今尙忍言之天變不足畏祖宗不足法人言不足卹此三者𨿽少正夘言僞而辧王莽誦六藝以文姦言蓋不至是也所立幾何貽害無極悲夫王偁東都事略則曰安石之遇神宗千載一時也而不能引君當道乃以富國彊兵爲事擯老成任新進黜忠厚崇浮薄惡鯁正樂諛佞是以廉恥汨喪風俗敗壞孟子所謂作於其心害於其事作於其事害於其政者豈不然哉嗚呼安石之學旣行則姦宄得志假紹述之說以脇持上下立朋黨之論以禁錮忠良卒之民愁盜起兵連禍結其禍有不可勝言者悲夫與峕舊見象山陸先生所作荊公祠堂記議論尢精確先生嘗與胡季隨【大時】書云王文公祠記乃是斷百餘年未了底大公案自謂聖人復起不易吾言誠非虛語記曰唐虞三代之盛道行乎天下夏商叔葉去治未逺公卿之間猶有典型伊尹適夏三仁在商此道之所存也周曆之季迹熄澤竭人私其身士私其學橫議蜂起老氏以善成其私長雄於百家竊其遺意者猶皆逞於天下至漢而其術益行子房之師實維黃石曹參避堂以捨蓋公髙惠收其成績波及文景者二公之餘也自夫子之皇皇沮溺接輿之徒固己竊議其後孟子言必稱堯舜聽者爲之藐然不絕如綫未足以諭斯道之微也陵夷數千百載而卓然復見斯義顧不偉哉裕陵之得公問唐太宗何如主公對曰陛下每事當以堯舜爲法太宗所知不逺所爲未盡合法度裕陵曰卿可謂責難於君然朕自視眇然恐無以副此意卿宜悉意輔朕庶同濟此道自是君臣議論未嘗不以堯舜相期及委之以政則曰有以助朕勿惜盡言又曰須督責朕使大有爲又曰天生畯明之才可以覆庇生民義當與之戮力若虛捐歲月是自棄也秦漢而下南靣之君亦嘗有知斯義者乎後之好議論者之聞斯言也亦嘗隠之於心以揆斯志乎曾魯公曰聖知如此安石殺身以報亦其宜也公曰君臣相與各欲致其義耳爲君則自欲盡君道爲臣則自欲盡臣道非相爲賜也秦漢而下當塗之士亦嘗有知斯義者乎後之好議論者之聞斯言也亦嘗隠之於心以揆斯志乎惜哉公之學不足以遂斯志而卒以負斯志不足以究斯義而卒以蔽斯義也昭陵之日使還獻書指陳時事剖析獘端枝葉扶疎往往切當然覈其綱領則曰當今之法度不合乎先王之法度公之不能究斯義而卒以自蔽者固見於此矣其告裕陵蓋無異防勉其君以法堯舜是也而謂毎事當以爲法此豈足以法堯舜者乎謂太宗不足法可也而謂其所爲未盡合法度此豈足以度越太宗者乎不知言無以知人也公疇昔之學問熙寧之事業舉不遁乎使還之書而排公者或謂容悅或謂迎合或謂變其所守或謂乖其所學是尙得爲知公者乎气之相迕而不相悅則必有相訾之言此人之私也公之未用固有素訾公如張公安道呂公獻可蘇公明允者夫三公者之不悅於公蓋生於其气之所迕公之所蔽則有之矣何至如三公之言哉英特邁往不屑於流俗聲色利達之習介然無毫毛得以入於其心潔白之操寒於冰霜公之質也掃俗學之凡陋振獘法之因循道術必爲孔孟勲績必爲伊周公之志也不蘄人之知而聲光赫奕一時鉅公名賢爲之左次公之得此豈偶然哉用逢其時君不世出學焉而後臣之無愧成湯髙宗君或致疑謝病求去君爲責躬始復視事公之得君可謂專矣新法之議舉朝讙嘩行之未幾天下恟恟公方秉執周禮精白言之自信所學確乎不疑君子力爭繼之以去小人投機密贊其決忠朴屏伏憸狡得志曾不爲悟公之蔽也典禮爵刑莫非天理洪範九疇帝實錫之古所謂憲章法度典則者皆此理也公之所謂法度者豈其然乎獻納未幾裕陵出諫院疏與公評之至簡易之說曰今未可爲簡易修立法度乃所以爲簡易也熙寧之政粹於是矣釋此弗論尙何以費辭於其建置之末哉爲政在人取人以身修身以道修道以仁仁人心也人者政之本也身者人之本也心者身之本也不造其本而從事其末末不可得而治矣大學不傳古道榛塞其來已久隨世而就功名者淵源又類出於老氏世之君子天常之厚師尊載籍以輔其質者行於天下隨其分量有所補益然而不究其義不能大有所爲其於當世之獘有不能正則依違其間稍加潤飾以幸無禍公方恥斯世不爲唐虞其肯安於是乎蔽於其末而不究其義世之君子未始不與公同而犯害則異者彼依違其間而公取必焉故也熙寧排公者大抵極詆訾之言而不折之以至理平者未一二而激者居八九上不足以取信於裕陵下不足以解公之蔽反以固其意成其事新法之罪諸君子固分之矣元祐大臣一切更張豈所謂無偏無黨者哉所貴乎玉者瑕瑜不相掩也古之信史直書其事是非善惡靡不畢見勸懲鑑戒後世所賴抑揚損益以附己好惡用失情實小人得以借口而激怒豈所望於君子哉紹聖之變寧得而獨委罪於公乎熙寧之初公固逆知己說之行人所不樂旣指爲流俗又斥以小人及諸賢排公己甚之辭亦復稱是兩下相激事愈戾而理益不明元祐諸公可易轍矣又益甚之六藝之正可文姦言小人附托何所不至紹聖用事之人如彼其桀新法不作豈將遂無所竄其巧以逞其志乎反覆其手以導崇寧之姦者實元祐三館之儲元丰之末附麗匪人自謂定防至造詐以誣首相則疇昔從容問學慷慨陳義而諸君子之所深與者也格君之學克知灼見之道不知自勉而戛戛於事爲之末以分異人爲快使小人得問順投逆逞其致一也近世學者雷同一律發言盈庭豈善學前輩者哉公世居臨川罷政徙於金陵宣和間故廬丘墟鄕貴人屬縣立祠其上紹興初嘗加葺焉逮今餘四十年隳圯已甚過者咨嘆今怪力之祠綿綿不絕而公以蓋世之英絕俗之操殆不世有而廟貌弗嚴邦人無所致敬無乃議論之不公人心之疑畏使至是耶郡侯錢公期月政成人用輯和繕學之旣慨然撤而新之視舊加壯爲之管鑰掌於學官以時祠焉余初聞之竊所敬嘆旣又屬記於余余固悼此學之不講士心不明是非無所折衷公爲使時舍人曾公復書切磋有曰足下於今最能取於人以爲善而比聞有相曉者足下皆不受之必其理未有以奪足下之見也竊不自揆得從郡侯敬以所聞薦於祠下必公之所樂聞也

陸放翁感事詩云陋巷何須嘆一瓢朱門能守亦寥寥衲衣先世曾調鼎野褐家聲本珥貂若悟死生均露電未應富貴勝漁樵千年回首俱陳迹不向杯中何處消自注云沈義倫丞相裔孫爲僧劉仁贍侍中裔孫爲道人皆孤身死紹興中二公之後遂絕殊不知沈公之後有一泒靖康末自京師流落新淦者居於村疃耕人之田矣又不止於爲僧也然其先世告身及相君神道碑摹本故在周文忠序槐庭濟美總集有云粵自周哀賢者之類棄功臣之世絕故孟子告齊宣王以故國非喬木王無親臣矣蓋諷其上也𨿽然有位於朝不守其業而忘其所甚至公侯之家降在皂則蓽門圭竇得以陵之此豈獨上之人之罪也哉最爲確論

古人之坐者兩膝著地因反其蹠而坐於其上正如今之朝跪者其爲肅拜則又拱兩手而下之至地也其爲頓首則又以頭頓於手上也其爲稽首則又卻其手而以頭著地亦如今之禮拜者皆因跪而益致其恭也故儀禮曰坐取爵曰坐奠爵禮記曰坐而遷之曰一坐再至曰武坐致右軒左老子曰坐進此道之類凡言坐者皆謂跪也若漢文帝與賈生語不覺膝之前於席管寧坐不箕股榻當膝處皆穿皆其明驗【老子曰𨿽有拱璧以先駟馬不如坐進此道蓋坐卽跪也進猶獻也言以重寶厚禮與人不如跪而告之以此道也今說者乃以爲坐禪之意誤也】然記又云授立不跪授坐不立莊子又云跪坐而進之則跪與坐又似有小異處疑跪有危義故兩膝著地伸腰及股而勢危者爲跪兩膝著地以凥著蹠而稍安者爲坐也又詩云不遑啟居而傳以啟爲跪爾雅以妥爲安而疏以爲安定之坐夫以啟對居而訓啟爲跪則居之爲坐可見以妥爲安定之坐則跪之爲危坐亦可知蓋兩事相似但一危一安爲小不同耳至於拜之爲禮亦無所考但杜子春說太祝九拜處解奇拜云拜時先屈一膝今之雅拜也夫特以先屈一膝爲雅拜則他拜皆當齊屈兩膝如今之禮拜明矣凡此三事書傳皆無明文亦不知其自何時而變而今人有不察也頃年屬錢子言作白鹿禮殿欲防開元禮不爲塑像而臨祭設位子言不以爲然而必以塑像爲問予旣略爲考禮如前之云又記少時聞之先人云嘗至鄭州謁列子祠見其塑像席地而坐則亦並以告之以爲必不得已而爲塑像則當放此以免於蘇子俯伏匍匐之譏子言又不謂然防予亦辭浙東之節遂不能彊然至今以爲恨也【東坡文集私試防問云古者坐於席故籩豆之長短簠簋之髙下適與人均今土木之像旣已巍然於上而列器皿於地使鬼神不享則不可知若其享之則是俯伏匍匐而就也】其後乃聞成都府學有漢時禮殿諸像皆席地而跪坐文翁猶是當時琢石所爲尢足據信不知蘇公蜀人何以不見而云爾也及楊方子直入蜀帥幕府因使訪焉則果如所聞者且爲寫放文翁石像爲土偶以來而塑手不精或者猶意其或爲加趺也去年又屬蜀漕楊王休子美今乃並得先聖先師三像木刻精巧視其坐後兩蹠隠然見於帷裳之下然後審其所以坐者果爲跪而無疑也惜乎白鹿塑像之時不得此證以曉子言使東南學者未得復見古人之像以革千載之謬爲之喟然太息姑記本末寫寄同學諸生使書而掲之廟門之左以俟來者考焉此朱文公白鹿禮殿塑像說後其季子【在】守南康因更新禮殿聞之於朝迄成先志然逺方學者未盡見此說故識之

史記黃帝紀神農氏世衰諸侯相侵伐暴虐百姓而神農氏弗能徵於是軒轅乃習用干戈以徵不享諸侯咸來賔從而蚩尢最爲暴莫能伐炎帝欲侵陵諸侯諸侯咸歸軒轅旣云諸侯相侵伐而神農氏弗能徵矣又云炎帝欲侵陵諸侯何邪尙當訪精於史學者而問之

今道家設醮率用米糈世傳始於張陵而實不然陵使百姓從受道者出五斗米非以祠神也按山海經載諸山之神各舉其形狀及祠之之物有糈者居多如鵲山之首自招揺之山以至箕尾之山凡十山糈用稌米自拒山至於漆吳之山凡十七山糈用稌自天虞之山至南禺之山凡一十四山糈用稌崇吾之山至於翼望之山凡二十三山糈用稷米陰山以下至於崦嵫之山凡十九山糈以稻米自太行之山以至於無逄之山凡四十六山皆用稌糈米祠之自敖岸之山至於和山凡五山糈用稌自景山至琴鼓之山凡二十三山糈用稌自女幾山至於賈超之山凡十六山糈用稌自首山至於丙山凡九山糈用五種之糈自翼望之山至於幾山凡四十八山糈用五種之精禾自篇遇之山至於榮余之山凡十五山糈用稌郭注云糈祀神之米名先呂反今江東音所惟自屍胡之山至於無睪之山凡十九山米用黍自茍林之山至於陽虛之山凡十六山其祠用稌二者無糈字或傳寫脫誤單之山至於隄山凡二十五山甘棗之山至於鼓鐙之山凡十五山皆曰瘞而不糈管涔之山至於惇題之山凡十七山輝諸之山至於蔓渠之山凡九山皆曰投而不糈自鈐山至於萊山凡十七山則曰鈐而不糈自鹿蹄之山至於扈之山凡九山則曰祈而不糈郭注直云祭不用米也著明如此山海經𨿽不敢信爲禹益所著然屈原離騷呂氏春秋皆摘取其事而漢人引用者尢多其書決不出於張陵之後則糈之用也尙矣離騷云巫鹹將夕降兮懷椒糈而要之王逸注云糈精米所以享神也淮南子云病者寢席醫之用鍼石巫之用糈借所救鈞也許叔重注云糈米所以享神見於載籍者不一第不若山海經之著明耳

賔退錄卷七

欽定四庫全書

賔退錄卷八

宋趙與峕撰

洪文敏著夷堅志積三十二篇凡三十一序各出新意不相復重昔人所無也今撮其意書之觀者當知其不可及甲志序所以爲作者之意乙志謂前代誌怪之書皆不無寓言獨是書逺不過一甲子爲有據依丙志謂始萃此書顓以鳩異崇怪本無意於述人事及稱人之惡然得於容易或急於滿卷帙故頗違初心其究乃至於誣善蓋以告者過或聽焉不審旣刪削是正而可爲第三書者又已襞積懲前過止不欲爲然習气所溺欲罷不能而好事君子復慫恿之輒私自恕曰但談鬼神之事足矣毋庸及其他於是取爲丙志丁志設或人之辭謂不能玩心聖經勞勤心口從事於神奇荒怪索墨費紙殆半太史公書爲可笑從而爲之辧戊志謂在閩泮時葉晦叔頗搜索奇聞來助紀錄嘗言近有估客航海不覺入巨魚腹中腹正寛經日未死適木工數輩在取斧斨斫魚脇魚覺痛躍入大洋舉船人及魚皆死予戲難之曰一舟盡沒何人談此事於世乎晦叔大笑不知所答予固懼未能免此也己志謂昔以夷堅志吾書謂與前人諸書不相襲後得唐華原尉張愼素夷堅錄亦取列子之說喜其與己合庚志謂假守當塗地偏少事濟南呂義卿洛陽吳斗南適以舊聞寄似度可半編帙於是輯爲庚志初甲志之成歷十八年自乙至巳或七年或五六年今不過數閱月閒之爲助如此然平生居閒之日多豈不趣成書亦欠此巨編相傅益耳末又載張徳懋使虜掌訝者問夷堅自丁志後曾更續否而引樂天東坡之事以自況辛志記初著書時欲仿段成式諾臯記名以容齋諾臯後惡其沿襲且不堪讀者輒問乃更今名因載向巨原答問之語壬志全取王景文夷堅別誌序表以數語癸志謂九志成年七十有一擬綴輯癸編稚子櫰復云更須從子至亥接續之乃成書予拊之曰天假吾年𨿽倍此可也人生未可料惡知吾不能及是乎支甲謂或疑所載頗有與昔人傳記相似處殆好事者飾說剽掠借爲談助證以蒙莊之語辧其不然又云初欲從稚子請續以十二辰又以段柯古支諾臯支動支植尢崛奇於是名曰支甲支乙則云紹熙庚戌臘從防稽西歸至甲寅之夏季夷堅之書緒成辛壬癸三志合六十卷及支甲十卷財八攺月又成支乙一編殊自喜也支景則云曾大父諱與甲乙下一字同音而左畔從火故再世以來用唐人所借但稱爲景當夷堅第三書出或見警曰禮不諱嫌名乃直名之今是書萌芽稚兒謂稗官說與他所論著及通官文書不侔避之宜矣遂目以支景支丁則自摭此帙中不可信者數事謂茍以其說至斯受之而已矣聱牙畔渙蓋自知之愛奇之過一至於此讀者勿以辭害意可也支戊載呂覽賔卑聚之夢謂夷堅記夢亡慮百餘事未有若此之可怪者支已謂神奇詭異之事無時不有姑卽夷堅諸志考之上焉假諸正夢騰薄穹霄次焉猶陟蓬壺期汗漫不幸而死死矣幸而復生見九地之下溟漲之海以至島鬼淵祗蛇祅牛鬽之類何翅累千萬百所遇非一人所更非一事所歷非一境而莫有同者焉支庚謂四十四日書成自詫其速且敍其所以速之由支辛謂東坡志林李方叔師友談記錢丕行年雜紀之類四五書皆偶附著異事不顓虞初九百之篇士大夫或弗能知故剟剽以爲助不幾乎三之一矣支壬則云子弟輩皆言翁旣作文不已而掇錄怪奇又未嘗少息殆非老人頥神繕性之福盍己之餘受其說未再越日膳飲爲之失味步趨爲之局束方寸爲之不寧精爽如癡向之相勸止者懼不知所出於是逌然而笑豈吾緣法在是如駛馬下臨千丈坡欲駐不可姑從吾志以竟此生異時惛不能進將不攻自縮矣支癸謂劉向父子彚羣書七略班孟堅采以爲藝文志小說類定著十五家最後虞初周說九百四十三篇出於禆官街談巷語道聽塗說者之所造今亡矣唐史所摽百餘家六百三十五卷太平廣記率取之不棄也余旣畢夷堅十志又支而廣之通三百篇不能滿者才十有一遂半唐志所云三志甲謂櫰子偃孫羅前人所著稗說來示如徐鼎臣稽神錄張文定公洛陽舊聞記錢希白洞微志張君房乘異呂灌園測幽張師正述異志畢仲荀幕府燕閒錄七書多歷年二十而所就卷帙皆不能多三志甲才五十日而成不謂之速不可也三志乙謂玆一編頗得之卜者徐謙謙瞽防目而審聽彊記客詣其肆與之言悉追憶不忘倩傍人書以相示昔徐仲車耳聵而四方事無不周知謙豈其苗裔耶賢愚固不可同日語而所以異則同三志景謂郡邑必有圖志鄱陽獨無而夷堅自甲施於三景所粹州裏異聞乃至五百有五十他時有好事君子采以爲志斯過半矣三志丁則云人年七八十幸身康寧當退藏一室早睡晏起繙貝多旁行書與三生結願否則邀方外云侶熊經鴟顧斯亦可耳至於著書蓋出下下策而此習膠拲不能釋固嘗悔哂猛藏去弗視乃若禁嬰孺之滑甘未能幾何畱意愈甚𨿽有傾河揺山之辯不復聽矣三志戊謂子不語怪力亂神非置而弗問也聖人設教垂世不肯以神怪之事詒諸話言然書於春秋於易於詩於書皆有之而左氏內外傳尢多遂以爲誣誕浮誇則不可三志已謂一話一言入耳當卽錄而固有因循而失之者如滕彥智黃雍父所言一二事至今往來於襟抱不釋也三志庚考徐稽神錄辧楊文公談苑所載蒯亮之事非是三志辛云余嘗立說謂古今神奇之事莫不同者今乃悟此語爲不廣而證以蜀士孫斯文及幽明錄中賈弼事三志壬引昌黎公明鬼謂夷堅所紀不能出其所証之三非三志癸言太平廣記類聚之誤四志甲辧夷堅爲臯陶別名至四志乙則絕筆之書不及序惟支壬三志丁兩序意略同而數序自詫其速者亦不甚相逺云

俗謂不冠者曰科頭科頭二字出史記張儀傳注謂不著兜鍪入敵

余首卷辧王建宮詞多雜以他人所作今乃知所知不廣蓋建自有宮詞百篇傳其集者但得九十篇蜀本建集序可考後來刻梓者以他人十詩足之故爾混淆余旣辧其八矣尙有二首殿前傳防各依班召對西來八詔蠻上得靑花龍尾道側身偸覷正南山鴛鴦瓦上忽然聲晝寢宮娥夢裏驚元是吾皇金彈子海棠窠下打流鶯者未詳誰作也所逸十篇今見於洪文敏所錄唐人絕句中然不知其所自得其詞云忽地金輿下月陂內人接著便相隨卻回龍武軍前過當處教開臥鴨池畫作天河刻作牛玉梭金鑷采橋頭毎年宮女穿鍼夜敕賜諸親乞巧樓春來睡困不梳頭懶逐君王苑北遊暫向玉花堦上坐簸錢贏得兩三籌紅燈睡裏看春云云上三更直宿分金砌雨來行步滑兩人擡起隠金裙蜂須蟬翅薄松松浮動搔頭似有風一度出時拋一徧金條零落滿函中教徧宮娥唱盡詞暗中頭白沒人知樓中日日歌聲好不問從初學阿誰彈棊玉指兩參差背局臨虛鬭著危先打角頭紅子落上三金字半邊垂宛轉黃金白柄長靑荷葉子畫鴛鴦把來不是呈新樣欲進微風到禦牀供禦香方加減頻水沈山麝毎回新內中不許相傳出已被醫家寫與人藥童食後送云漿髙殿無風扇少涼毎到日中重掠鬢衩衣騎馬繞宮廊

唐李昌符婢僕詩二首其一云不論秋菊與春花个个能噇空腹茶無事莫教頻入庫一名閒物要些些曲盡婢之情狀乃知古今如此

史記秦本紀武公卒塟雍平陽初以人從死從死者六十六人至獻公元年方止從死則知武公而下十有八君之塟必皆有從死者矣不獨繆公也黃鳥之詩特以奄息仲行鍼虎爲秦之良臣故國人哀之耳夫一君之塟使六十六人無罪而就死地固已可駭而繆公至用百七十七人習俗之移人𨿽繆公不能免則獻公亦賢矣哉

防違道以干百姓之譽罔咈百姓以從已之欲王荊公曰咈百姓以從已之欲則不可咈百姓以從先王之道何爲而不可範淳夫云咈百姓則非先王之道也荊公之言主於自文範公則求以矯之其實不然幹百姓之譽者有時而違道則道必有時而咈百姓矣祁寒暑雨均曰怨咨小民之情也爲政者但當虛心無我據理而行不使纎毫計校毀譽之心亂於胸中足矣

王制云古者以周尺八尺爲步今以周尺六尺四寸爲步管子司馬法皆曰六尺爲步秦始皇亦然今以五尺爲步步之尺數不同如此周尺之制鄭康成謂未詳聞也近世伊川文集中載作主之制謂當今省尺五寸五分弱潘仲善【時舉】聞之晦翁謂五寸字誤當作七寸五分弱又謂省尺者三司布帛尺也潘後從防稽司馬侍郎家求得溫公圖本周尺果當布帛尺七寸五分弱於今浙尺爲八寸四分溫公圖本必有考按恨不知其源流之詳也

歷家以冬至爲一歲之首冬至者建子月之中气故子時初四刻以前系今日正初刻以後系明日蓋一理也今太史局歷毎節气在子初則書其夜子初某刻以別之其來尙矣紹熙二年正月三日壬子其夜子初立春洪文敏以札子白廟堂云日辰自古以子時爲首今旣子時立春則當是四日癸丑謂太史之誤其實不然康節冬至吟云何者謂之幾天根理極微今年初盡處明日未來時此際易得意其間難下辭人能知此意何事不能知又云冬至子之半天心無攺移一陽初起處萬物未生時酒味方淡大音聲正希此言如不信更請問庖犧

漢髙帝封兄子信爲羮頡侯𨿽以其母轑釡之故然按括地誌實有羮頡山在嬀州懷戎縣東南十五里注史記者失不引此顏師古注漢書但云頡音戛言其母戛羮釡也小司馬索隠又直謂爵號耳非縣邑名皆弗深考也古之封侯未有非地名者若武帝封霍去病冠軍侯田千秋富民侯昭帝封霍光博陸侯光武封彭寵奴不義侯以至鐫胡鐫羌向義建防之類非制也然冠軍侯國在東郡富民侯國在沛郡蘄縣博陸初食北海河間後益封又食東郡特被以嘉名而已非若光武所封未必有分地也武帝時又有張騫封博望侯趙破奴封從票侯亦未詳其封邑

州縣城隍廟莫詳事始前輩謂旣有社矣不應復有城隍故唐李陽冰謂城隍神祀典無之惟吳越有爾然成都城隍祠太和中李徳裕所建李白作韋鄂州碑謂大水滅郭抗辭正色言於城隍其應如響杜牧爲黃州刺史有祭城隍神祈雨文二首他如韓文公之於潮麯信陵之於舒皆有祭文而許逺亦有眢井鵷翔危堞神護之語則不獨吳越爲然蕪湖城隍祠建於吳赤烏二年髙齊慕容儼梁武陵王祀城隍神皆書於史則又不獨唐而已開成中睦州刺史呂述以爲合於禮之八蠟祭坊與水庸者今按禮記注水庸溝也正義云坊者所以蓄水亦以鄣水水庸者所以受水亦以泄水則坊蓋今之隄防水庸蓋今之溝澮也方之城隍義殊不類今其祀幾徧天下朝家或賜廟額或頒封爵未命者或襲鄰郡之稱或承流俗所傳郡異而縣不同至於神之姓名則又遷就附防各指一人神何言哉負城之邑亦有與郡兩立者獨彭州旣有城隍廟又有羅城廟袁州分宜縣旣有城隍廟又有縣隍廟尢爲創見以今聞見所及攷之廟額封爵具者惟臨安府當後唐淸泰元年嘗封順義保寧王與越湖二神並命今號永固廟不知何時所賜紹興三十年封保順通惠侯今封顯正康濟王紹興府梁開平封崇福侯淸防封興徳保闉王紹興初賜額顯寧今封昭順靈濟孚祐忠應王臺州則鎭安廟順利顯應王吉州則靈防廟威顯英烈侯筠州則利貺廟靈祐順應顯正王袁州則顯忠廟靈惠侯濠州則孚應廟靈助侯建寧府則顯應廟福應惠寧侯建康之溧水則顯正廟廣惠侯泉州惠安縣則寧濟廟靈安昭祐侯邵武軍則顯祐廟神濟訓順侯泰寧則廣惠廟靖惠孚濟侯韶州則明惠廟善祐侯成州則靈祐廟英祐侯有廟額而未爵命者鎭江忠祐寧國靈防隆興顯忠徳安府威澤楚州靈顯和州孚惠襄陽孚濟汀州顯應珍州仁貺靜江嘉佑慶元之昌國邵武之建寧皆曰惠應前代錫爵而本朝未申命者湖州阜俗安城王處州龍泉縣廣順侯鄂州城隍萬勝鎭安王【城隍二字亦正元中所封王號】越州蕭山縣用郡城隍神初命稱崇福侯昭州立山縣爲蒙州時封靈感王臺州五縣吳越時皆封以王爵臨海曰興國黃巖曰永寧天臺曰始平仙居曰升平寧海曰安仁其餘相承稱謂如溫州富裕侯處州仙都侯臨安府錢塘縣安邑侯臨安縣霸國侯王興國軍髙陵王筠州新昌鹽城王潭州定湘王泉州明烈王潼川興元安平將軍漢州彭州安福將軍卭州大邑縣安靜神廣州羊城使者之類皆莫究其所以也襄陽𨿽有孚濟額而保漢公之號未知所自寧國𨿽有靈防額而爵稱佑聖不可得而詳隆興𨿽有顯忠額而南唐嘗封輔徳王故贑州稱輔徳廟南康軍安慶府及潭之益陽太平之蕪湖南安之上猶皆稱輔徳王撫黃復南安臨江諸郡則稱顯忠輔徳王或輔徳顯忠王蓋皆以隆興廟額混南唐爵命以爲稱也神之姓名具者鎭江慶元寧國太平襄陽興元復州南安諸郡華亭蕪湖兩邑皆謂紀信隆興贑袁江吉建昌臨江南康皆謂灌嬰福州江陰以爲周苛眞州六合以爲英布和州爲範增襄陽之谷城爲蕭何興國軍爲姚弋仲紹興府爲龎玉實龎堅四世祖事具唐書忠義傳蓋嘗歷越州總管鄂州爲焦明南史焦度之父也臺州屈坦吳尙書僕射晃之子今州治蓋其故居筠州應智頊唐初州爲靖州時刺史南丰遊茂洪開元間嘗知縣鎭溧水白季唐縣令也惟筠之新昌祀西晉邑宰盧姓者紹興之嵊祀陳長官慶元昌國祀邑人茹侯三者不得其名耳耳目所不接者尙闕如也承播溱三州及遵義軍未廢時皆嘗錫城隍廟額承曰靜惠播曰昭祐溱曰寧徳遵義曰懷寧承州則又有靜應侯爵今承爲綏陽縣遵義爲寨皆珍州溱播之地則折而入於南平之境矣嘉祐雜誌載吳春卿爲臨安宰聞故老言錢尙父方睡湯瓶沸一小童以水注之錢曰吾方欲以水注瓶此童先知吾意不可赦遂殺之後見其爲厲乃封爲霸【一作屬】國侯使永爲臨安土地故塑像爲十餘歲小兒今不知塑像何如而土地之稱已轉而爲城隍矣太平廣記載宣州司戶死而復生云見城隍神自言晉桓彞也與所傳不同然彜今亦別廟食於涇紹興辛未潼川守沈該將新城隍祠夢人賫文書來稱新差土地閱其姓名蓋史堅序事愈涉怪淳熙間李異守龍舒有徳於民去郡而卒邦人遂相傳爲城隍神矣尢淺妄不經也唐羊士諤有城隍廟賽雨絕句二首

史記齊世家云齊王與舅父駟鈞陰謀發兵索隠云舅父謂舅猶姨稱姨母舅父二字甚新人少用者

禮婦人與丈夫爲禮則俠拜俠者夾謂男子一拜婦人兩拜夾男子拜今婦人之拜不跪則異於古所謂俠拜江浙衣冠之家尙通行之閭巷則否江鄰防嘉祐雜誌載司馬溫公之語乃謂陜府村野婦人皆俠拜城郭則不然南北之俗不同如此

馮延己謁金門長短句膾炙人口其曰鬭鴨欄幹獨倚人多疑鴨不能鬭余按三國誌孫權傳注引江表傳曰魏文帝遣使求鬭鴨羣臣奏宜勿與權曰彼在諒闇之中所求若此豈可與言禮哉具以與之陸遜傳建昌侯慮作鬭鴨欄遜曰君侯宜勤覽經典用此何爲南史王僧達傳僧達爲太子舍人坐屬疾而往楊列橋觀鬭鴨爲有司所劾新唐書齊王祐傳祐喜養鬭鴨方未反貍齚鴨四十餘絕其頭去及敗牽連誅死者凡四十餘人則古蓋有之又唐田令孜傳僖宗好鬭鵝數幸六王宅興慶池與諸王鬭鵝一鵝至五十萬錢是鵝亦能鬭也

秦捕商君商君亡至闕下欲捨客捨客不知商君也曰商君之法舍人無驗者坐之商君喟然嘆曰嗟乎爲法之一至此哉蘇文定謫雷州不許居官舍遂僦民屋章子厚又以爲彊奪民居下州逮民究治及子厚責雷亦問捨於民民曰前蘇公來章丞相防破我家今不可也人以爲報古今一轍也

西京雜記載武帝欲殺乳母告急於東方朔朔曰帝忍而愎傍人言之益死之速耳汝臨去但屢顧我我當設奇以激之乳母如言朔在帝側曰汝宜速去帝今已大豈念汝乳哺時恩邪帝愴然遂捨之史記滑稽傳禇先生曰武帝時有所幸倡郭舍人者發言陳辭𨿽不合大道然令人主和說武帝少時東武侯母常養帝帝壯時號之曰大乳母乳母家子孫奴從者橫暴長安中有司請徙乳母家室處之於邊奏可乳母當入辭先見郭舍人爲下泣舍人曰卽入見辭去疾步數還顧乳母如其言郭舍人疾言罵之曰咄老女子何不疾行陛下已壯矣寧尙須汝乳而活邪尙何還顧於是人主憐焉乃下詔止無徙乳母此一事耳一以爲殺一以爲徙一以爲東方朔一以爲郭舍人西京雜記顏師古固嘗辧其妄禇所書他事抵牾者亦多皆未可盡信

律文罪𨿽甚重不過絞斬而已淩遲一條五季方有之至今俗稱爲法外云

姚平仲字希晏世爲西陲大將幼孤從父古養爲子年十八與夏人戰臧底河斬獲甚眾賊莫能枝梧宣撫使童貫召與語平仲負气不少屈貫不恱抑其賞然關中豪傑皆推之號小太尉睦州盜起徽宗遣貫討賊貫𨿽惡平仲心服其沈勇復取以行及賊平平仲功冠軍乃見貫曰平仲不願得賞願一見上耳貫愈忌之他將王淵劉光世皆得召見平仲獨不與欽宗在東宮知其名及卽位金人入寇都城受圍平仲適在京師得召對福寧殿厚賜金帛許以殊賞於是平仲請出死士斫營擒虜帥以獻及出連破兩寨而虜已夜徙去平仲功不成遂乘靑騾亡命一晝夜馳七百五十里抵鄧州始得食入武關至長安欲隠華山顧以爲淺奔蜀至靑城山上淸宮人莫識也畱一日復入大靣山行二百七十餘里度采藥者莫能至乃解縱所乘騾得石穴以居朝廷數下詔物色求之弗得也乾道淳熙之間始出至丈人觀道院自言如此時年八十餘紫髯欝然長數尺靣奕奕有光行不擇崖塹荊棘其速若奔馬亦時爲人作艸書頗奇偉然祕不言得道之由云此陸放翁所作平仲小傳也放翁亦嘗以詩寄題靑城山上淸宮壁間云造物困豪傑意將使有爲功名未足言或作出世資姚公勇冠軍百戰起西陲天方覆中原殆非一木支脫身五十年世人識公誰但驚山澤間有此熊豹姿我亦志方外白頭未逢師年來幸廢放儻遂與世辭從公遊五嶽稽首餐靈芝金骨換綠髓歘然松杪飛後守新定再作詩托上官道人寄之云太尉關河傑飛騰亦遇時中原方蕩覆大計易差池素壁龍蛇字空山熊豹姿煙雲千萬疊求訪固難知

漢張湯韓安國皆以禦史大夫行丞相事曹窋以列侯臣賀以太僕行禦史大夫事劉歆以太中大夫行太常事樂成以少府行大鴻臚事臣安行以太子少傅行宗正事少府忠行廷尉事王溫舒爲右輔行中尉事張良以列侯行太子少傅事黃霸以廷尉監行丞相長史事蓋寛饒以諫大夫行郎中戶將事王尊守京兆都尉行京兆尹事翟義以南陽都尉行太守事蓋漢制官闕則卑者攝爲之之謂行亦有以同列通攝者靳石以太常行太僕韓延年以太常行大行令劉徳以宗正行京兆尹之類是也九卿三輔皆同列也今著令以寄祿髙於職事官者爲行異於古矣

容齋辧陳正敏之妄梁灝非八十二登科是矣與旹因記玉壺淸話載仁宗問梁適卿是那个梁家適對曰先臣祖灝先臣父固上曰怪卿靣貌酷似梁固按國史適乃顥之子固之弟小說家多不考訂率意妄言觀者又不深考往往從而信之如此類甚多殊可笑

賔退錄卷八﹤子部﹐雜家類﹐雜考之屬﹐賓退錄﹥

欽定四庫全書

賔退錄卷九

宋趙與峕撰

詩誕彌厥月誕大也朱文公則以爲發語之辭世俗誤以誕訓生遂有降誕慶誕之語前輩辧者多矣書曰誕膺天命誕亦大也範贊光武乃有光武誕命之語尢不可曉殤帝紀云誕育百餘日亦誤

防恂自潁川太守徙汝南又入爲執金吾會潁川盜起光武將親徵隗囂欲復使出守潁川從駕至郡盜賊悉降遂已百姓遮道曰願從陛下復借防君一年是時恂去郡已久百姓以其爲王朝之卿故謂之借今人作太守在任垂滿者書啟多用借防事似不類也

夷堅戊志載裴老智數謂紹興十年七月臨安大火延燒城內外室屋數萬區裴方寓居有質庫及金珠肆在通衢皆不顧遽命紀綱僕分往江下及徐村而身出北關遇竹木塼瓦蘆葦椽桷之屬無論多寡大小盡平價買之明日有防竹木材料免徵稅抽解城中人作屋者皆取之裴獲利數倍過於所焚後閱張蕓叟所著浮休閱目集書焦隱事云一日京師火隱晨出之木凡木皆以姓字題識後至者率詣隱市材始知夷堅指爲裴老者誤矣𨿽曰富家智略往往相似然不應如是之同也

娶妻當得陰麗華唐與政【仲友】謂觀此語知郭后之必廢然予觀劉植傳載劉起兵附王郎眾十餘萬光武遣植說乃降光武因畱眞定納郭后後卽之甥也故以此結之則是郭后之納己非光武之情矣何待陰麗華之語而後占其廢乎範煜不以此書之後紀故前輩議論未嘗及之

余嘗最城隍爵號後閱國朝會要考西北諸郡東京號靈護廟初封廣祐公後進佑聖王大內別有城隍初封昭貺侯後進爵爲公拱州昭靈廟惠烈夫人蓋俗傳爲宋襄公之媦開徳府顯應廟感聖侯解州靈佑廟鎭寶侯濬州黎陽縣顯固廟靈護伯它皆無聞蓋東南城隍之盛多起於近世此數者亦徽廟朝錫命耳

馬援平交阯賊封新息侯擊牛釃酒勞饗軍士因從容及從弟少防之語吏士皆伏稱萬歲又馮魴赦郟賊延褎等亦皆稱萬歲是東都之臣不以稱萬歲爲嫌獨竇憲出屯北威與車駕會長安尙書以下欲伏稱萬歲韓稜正色曰禮無人臣稱萬歲之制議者皆慙而止若稜者可謂不爲俗所移矣然萬歲之稱三代盛時所無有蓋自藺相如奉璧入秦田單爲約降燕馮暖焚孟嘗君債劵昉見於簡牘至漢爲盛稜之所謂禮豈古之所謂禮邪吳虎臣引虎拜稽首天子萬年謂萬歲發於此然此特詠歌之辭耳非可與後世呼萬歲者同語也

世俗笓字當作枇與枇杷之枇字同而音異後漢濟北孝王次喪父至孝梁太后下詔增封有曰頭不枇沐魏志徐季龍取十三種物使管輅占之輅先說雞子後道蠶蛹遂一一名之惟以梳爲枇耳陸云與兄機書案行視曹公器物其中亦有枇字類篇枇凡四音其一毗志切櫛屬集韻同又按說文櫛梳比之緫名也漢文帝遺匈奴單於比疎一或作比餘一顏師古注曰辮髮之飾也比音頻寐反則知枇字亦通作比惟笓字無所經據博雅篝筌謂之笓蓋捕取魚鰕之具邊迷頻脂二切與此不同𨿽集韻枇亦作笓類篇笓又毗至切櫛屬然二書晚出當從古詩曰其比如櫛又知三代之前未有枇之名但通謂之櫛而已有相迫比之義矣

範煜後漢書楊震傳載安帝時河間男子趙騰上書指陳得失帝怒收考詔獄詰以罔上不道震上疏救之帝不省騰竟伏屍都市張皓傳又載順帝時淸河趙騰上言災變譏刺朝政收騰系考皓上疏諫帝悟減死一等安順兩朝時世相接河間淸河二國壤地相鄰不應皆有一趙騰上書皆指言時政皆爲人主所怒又皆爲大臣救解𨿽其末一生一死然亦不應如是之同疑只一事而煜誤以爲二耳

漢武帝徵枚乘乘道死詔問乘子無能爲文者後乃得其孽子臯臯字少孺乘在梁時取臯母爲小妻又孔光傳淳於長坐大逆誅長小妻乃始等六人佞幸傳張彭祖爲小妻所毒薨外戚許後傳後姊孊寡居與淳於長私通因爲之小妻後漢趙惠王乾居父喪私聘小妻削中丘縣注云小妻妾也又竇融女弟爲大司空王邑小妻陳王鈞取掖庭出女李嬈爲小妻樂成靖王黨取故中山簡王傳婢李羽生爲小妻梁節王暢上疏辭謝有曰臣暢小妻三十七人其無子者願還本家陳球與劉郃輩謀誅宦者因小妻之父程璜而事泄東觀記又載彭城靖王子男丁前物故恭子酺侮丁小妻見恭傳注周益公行歸正人蕭中一次妻耶律氏制謂次妻二字別無經據乞攺稱小妻札子中注云出漢書指此董卓傳又有少妻之稱疑卽小妻也裴松之注三國誌孫皓傳引江表傳載張俶事亦曰取小妻三十餘人又駱統傳統母攺適爲華歆小妻晉宋挺本劉陶門人陶亡後娶陶愛妾爲小妻隋王世充祖支頽防死其妻少寡儀同王粲納之以爲小妻則不獨見於漢史云

君子食無求飽居無求安非惡飽而欲饑惡安而欲危也但不可求耳君子之求也惟當求道求在我者而已外此而有所求皆非也所謂求之有道得之有命者亦謂盡其在我而非志於得也他如求爲可知夫子之求之也之類皆此意

鄕爲身死而不受今爲宮室之美爲之鄕爲身死而不受今爲妻妾之奉爲之此二者固志士之所羞也若爲所識窮乏者得我而爲之似亦可矣而均之爲失其本心何邪此猶易解猶曰孔子罪乞醯之意耳經徳不回非以干祿也言語必信非以正行也幹祿固非美事若正行則何不可者今爲學而不事正行果何所事邪惟能識此意而後可與言學矣

康節先生左袵吟云自古禦戎無上防惟憑仁義是中原王師問罪固能道天子蒙塵爭忍言二晉亂亡成茂艸三君屈辱落陳編公閭延廣何人也始信興邦亦一言蓋豫防靖康之禍也篇末𨿽托二晉以爲詞然因王師問罪而致防惟燕山之役爲然二晉所無也深切著明如此而讀者多不察余聞之友人曾幼輿【宏譽】而始悟因記康節觀有唐吟有云憑髙始見山河壯入夏方知日月長三百年間能混一事𨿽成往道彌光亦寓微意又觀盛化吟有云生來只慣見丰稔老去未嘗經亂離其子謂亂離之語太過康節嘆曰吾老且死矣汝輩行且知之

唐人稱縣令曰明府而漢人謂之明廷見範曄書張儉傳明府以稱太守山陰老叟稱劉寵劉翊稱種拂髙獲稱鮑昱皆然

楊文公談謂元稹作春深題二十篇並用家花車斜四字爲韻白居易劉禹錫和之亦同此韻次韻起於此髙承著事物紀原取其說余按梁書王規傳普通六年髙祖於文徳殿餞廣州刺史元景隆詔羣臣賦詩同用五十韻則唐以前固有之矣

余前辧劉信羮頡之封後閱能攺齋漫錄引王觀國學林新編謂是潁川地名不羮者彼自不羮此自羮頡地名之同一字者多矣豈可比而一之審如王說則頡字何從而來邪

俚俗謂娶妻爲索妻亦有所本三國誌呂布傳云袁術欲結布爲援乃爲子索布女關羽傳云孫權遣使爲子索羽女又隋書太子勇傳載獨孤後曰爲伊索得元家女

張淸源【淏】雲谷雜紀辧歐陽集古錄目爲後漢人亦有復名者然僅載蘇不韋孔長彥兄弟劉騊駼丘季智張孝仲範特祖召公子許偉康司馬子威十人而已考之範煜書蓋不止此如延岑護軍鄧仲況見蘇竟傳鄭師事京兆第五元先又從東郡張恭祖之子名益恩亙榮族人亙元卿陳忠薦士其一曰成翊世翊世字季明見杜根傳後陳敬王曾孫寵傳注引謝承書袁術使將張闓陽殺陳相駱俊梁冀之弟名不疑越嶲太守李文徳素善延篤黨錮傳序有渤海公族進階注云公族姓也名進階李膺欲按宛陵大姓羊元羣孔融傳有太傅馬日防皇甫嵩子名堅壽酷吏李章傳有安丘大姓夏長思宦者曹節弟名破石王逸子名延壽字文考方術傳謝夷吾字堯卿之類淸源皆未及也他尙有之猶恨不能盡記

李延壽南北史成惟隋書別行餘七史防廢大抵紀載無法詳略失中故冝行而不逺且史傳紀事出於一人之手而自爲同異者亦有之矣未有卷帙聯屬首尾衡決而不能自覺者也姚思廉梁書列傳第三十卷

江革傳謂何敬容掌選序用多非其人革性彊直常有褒貶而第三十一卷

何敬容傳乃謂敬容銓序明審號爲稱職夫史者所以傳信萬世今若此其將何所從乎其餘可笑者甚多未暇盡著

白樂天長恨歌書太眞本末詳矣殊不爲魯諱然太眞本壽王妃顧云楊家冇女初長成養在深閨人未識何邪蓋宴暱之私猶可以書而大惡不容不隱陳鴻傳則略言之矣

唐新書承天皇帝倓傳以興信公主季女張爲恭順皇后防配焉汪玊山辧證謂防配前已有而新書不書嘗考汪外孫鄭子敬【寅】注引唐會要懿徳太子重潤中宗卽位追贈國子監丞聘裴粹亡女爲防婚合葬𨿽然不始於唐也三國誌載邴原女早亡時曹操愛子倉舒亦沒操欲求合葬原曰合葬非禮也原之所以自容於明公公之所以待原者以能守訓典而不易也若聽明公之命則是凡庸也明公焉以爲哉操乃止然竟聘甄氏亡女與合葬又太和六年魏明帝愛女淑薨追封謚淑爲平原懿公主爲之立廟取文昭甄后亡從孫黃與合葬追封黃列侯以夫人郭氏從弟徳爲之後承甄氏姓封徳爲平原侯襲公主爵則漢魏問已行之矣

讀諸葛孔明出師表而不墮淚者其人必不忠讀李令伯陳情表而不墮淚者其人必不孝讀韓退之祭十二郎文而不墮淚者其人必不友靑城山隱士安子順【世通】云

謂有疾曰不快陳壽作華佗傳已然

葛常之韻語陽秋云晉書阮咸傳云咸善琵琶今有圓槽而十三柱者世號阮亦謂阮咸相傳謂阮咸所作故以爲名而咸傳乃不及此山谷聽宋宗儒摘阮歌云手揮琵琶送飛鴻促弦聒醉驚客起圓璧庚庚有橫理閉門三月傳國工身今親見阮仲容則亦以爲仲容所作豈咸用琵琶余制而作阮邪據此則是常之不知阮咸所出余按國史纂異云元行衝賔客爲太常少卿時有人於古墓中得銅物似琵琶而身正圓莫有識者元視之曰此阮咸所造樂具乃令匠人攺以木爲聲淸雅今呼爲阮咸者是也盧氏雜說云晉書稱阮咸善彈琵琶後有發咸墓者得琵琶以瓦爲之時人不識以爲於咸墓中所得因名阮咸陳晉之【】樂書云阮咸五弦本秦琵琶而頸長過之列十二柱焉唐武后時蒯明於古冢得銅琵琶晉阮咸所造也元亨中命工以木爲之聲甚淸徹頗類竹林七賢圖所造舊器因以阮咸名之亦以其善彈故也聖朝太宗於舊制四弦上加一三說蓋大同而小異今世所行皆四弦十三柱者與旹竊聞今禁中女樂別有所謂阮其制視民間者絕不同且甚大須坐而奏之鄕人郭子云【應龍】守南安時大庾令之婦乃出宮人能爲此郭蓋親見之唐書樂志云五如琵琶而小北國所出樂工裴神符初以手彈太宗悅甚後人習爲搊琵琶則是唐已有五弦矣不知因唐之太宗而誤爲本朝邪抑別有考按邪

夷堅支乙載紫姑詠手詩笑折櫻桃力不禁時攀楊柳弄春陰管弦曲裏傳聲慢星月樓前斂拜深繡幕偸回雙舞袖緑牎閒整小眉心秋來防度挑羅襪爲憶相思放卻鍼唐韓致光香奩集亦有詠手一詩暖白膚紅玊筍芽調琴抽綫露尖斜背人細撚垂胭鬢向鏡輕勻襯眼霞悵望昔逢褰繡幔依稀曾見托金車後園笑向同行道摘得蘼蕪又一杈其體正同蓋皆言手之用爾韓詩獨首句不然

侯嬴爲夷門監者按大梁城十二門東曰夷門則夷門者大梁之一門耳後人遂直指汴京爲夷門非也容齋續筆辧臺城少城類此

古者道路男子由右婦人由左車從中央今遂寧府譙門之外有橋曰儀橋不知何時所剏上加欄楯道分爲三尙彷佛古人之意謂之儀者猶儀門也

周文忠序文英華首云太宗皇帝丁時太平以文化成天下旣得諸國圖籍聚名士於朝詔修三大書曰太平禦覽曰冊府元曰文英華洪文敏序夷堅三志癸亦云太平興國中詔侍從館閣集著策府元文英華禦覽廣記等四書予按冊府元乃景徳二年編類至大中祥符六年書成皆眞宗朝二公之言偶失之

俗間謂籠燭爲照道此二字出儀禮注

冬至賀禮古無有也其殆始於漢乎漢雜事曰冬至陽生君道長故賀沈約宋書曰魏晉冬至日受萬國及百寮稱賀因小防其儀亞於歲朝北齊書庫狄伏連冬至之日親表稱賀其妻減馬豆設豆餅伏連大怒蓋歷代行之至今不廢按月令仲冬之月日短至陰陽爭諸生蕩君子齋戒處必掩身身欲寧去聲色禁嗜欲安形性事欲靜以待陰陽之所定易曰先王以至日閉關商旅不行後不省方五經通義云冬至寢兵鼓商旅不行君不聽政事曰冬至陽气萌陰陽交精始成萬物气微在下不可動泄王者承天理故率天下靜而不擾也白虎通云冬至前後君子安身靜體百官絕事不聽政擇吉辰而後省事今僕僕交相賀則所謂安身靜體靜而不擾以待陰陽之定者果何在哉又按月令仲夏之月日長至仲冬之月日短至今世反稱冬至爲長至尢非是曹子建冬至獻襪頌表云伏見舊儀國家冬至獻履貢襪所以迎福踐長崔浩女儀云近古婦人常以冬至上履襪於舅姑踐長至之義也隋杜臺卿玊燭寶典云冬至日極南景極長陰陽日月萬物之始律當黃鐘其管最長故有履長之賀蓋周禮冬至日在牽牛景長一丈三尺日短而景長也黃鐘之律九寸於十二律爲最長月令所謂短至謂日之短曹崔杜謂踐長履長者景之長琯之長也𨿽所指不同然當以月令爲正

諫議大夫稱大諫始於近世然於古有之齊威公使鮑叔牙爲大諫見管子第二十篇

韓子蒼云韋蘇州少時以三衛郎事宗豪縱不覊宗崩始折節務讀書然余觀其人爲性髙潔鮮食寡欲所居掃地焚香而坐與豪縱者不類其詩淸深妙麗𨿽唐詩人之盛亦少其比又豈似晚節學爲者豈蘇州自序之過歟然天寶間不聞蘇州詩則其詩晚乃工爲無足怪葉石林南宮詩話云蘇州詩律深妙白樂天輩固皆尊稱之而行事略不見唐史爲可恨以其詩語觀之其人物亦當髙勝不凡劉禹錫集中有太和六年舉自代一狀然應物溫泉行雲北風慘慘投溫泉忽憶先皇巡幸年身騎廏馬引天仗直至華淸列禦前則嘗逮事天寶間也不應猶及太和時蓋別是一人或集之誤苕溪漁隱云蘇州集有燕李錄事詩云與君十五侍皇闈曉拂鑪煙上玊墀又溫泉行雲出身天寶今幾年頑鈍如錘命如紙余以編年通載考之天寶元年至太和六年計九十一年應物於天寶間已年十五及有出身之語不應能至太和間也蔡寛夫云【南宮詩話世誤傳蔡寛夫作漁隱故云】劉禹錫所舉別是一人可以無疑矣容齋隨筆云韋蘇州集中有逢楊開府詩云少事武皇帝無賴恃恩私身作裏中橫家藏亡命兒朝持摴蒱局暮竊東鄰司不敢捕立在白玊墀驪山風雪夜長楊羽獵時一字都不識飲酒肆頑癡武皇升仙去憔悴被人欺讀書事已晚把筆學題詩兩府始收迹南宮謬見推非才果不容出守撫惸嫠忽逢楊開府論舊涕俱垂味此詩蓋應物自敍其少年事也其不羈乃如此李肇國史補云應物爲性髙潔鮮食寡欲所居焚香掃地而坐其爲詩馳驟建安已還各得風韻蓋記其折節後來也應物爲三衛正天寶間所爲如是而吏不敢捕又以見時政矣與峕謂應物行事散軼唐史失不立傳故諸家之說未能防於一近世沈明逺【作喆】始櫽括應物集及它書爲傳甚詳然論斷中亦以劉賔客所舉爲疑今筆於此韋應物京兆長安縣人也【見崔都水及休日還長安冑貴裏及歲日寄弟並答崔甥詩】其家世自宇文周時孝寛以功名爲將相而其兄夐髙尙不仕號爲逍遙公夐之孫待價仕隋爲左僕射封扶陽公待價生令儀爲唐司門郎中令儀生鑾鑾生應物【見林寶姓纂】少逰太學【見贈舊識詩】當開元天寶間宿衛仗內親近帷幄行幸畢從【見宴李錄事並鄭戶曹及逢楊開府溫泉行等詩按通典左右宿衛侍從皆以髙防子弟年少美風姿者補之爲貴冑起家之髙選】頗任俠負气洎漁陽兵亂後流落失職乃更折節讀書屏去武功之上方【見逢楊開府及經武功舊隠詩】復返灃上園廬蕪沒貧無以自業【見歸灃上詩】客逰江淮間所與交結皆一時名士【見會梁川故人及李棲梧防大梁亭等詩】因從事河陽去爲京兆功曹攝髙陵令【見寄弟及別子西詩】永泰中遷洛陽丞兩軍騎士倚中貴人勢驕橫爲民害應物疾之痛繩以法被訟弗爲屈【見示從子班詩】棄官養疾同徳精舎【見同徳精舍詩】起爲鄠令大歷十四年除櫟陽令復以疾謝去歸寓西郊【見歸西郊詩】擇勝隱於善福祠從諸生學問澹如也【見西齋示諸生詩】建中二年拜尙書比部外郎明年出爲滁州刺史【見別善福祠詩】滁山川淸逺山中多隠君子應物風流豈弟與其人覽觀賦詩郡以無事人安樂之【見全椒道士及釋良史等詩】四年十月徳宗幸奉天應物自郡遣使間道奔問行在所明年興元甲子使還詔嘉其忠【見寄弟詩】終更貧不能歸畱居郡之南嵒【見歲日寄端武詩】俄擢江州刺史【見登郡樓詩】居二歲召至京師貞元二年由左司郎中補外得蘇州刺史【見答李士防詩】在郡延禮其秀民撫其嫠甚恩【見郡齋文士宴集詩】久之白居易自中書舍人出守吳門應物罷郡【見劉禹錫集中酬白舍人詩云蘇州刺史例能詩西掖今來替左司】寓於郡之永定佛寺【見寓永定詩】太和以太僕少卿兼禦史中丞爲諸道鹽鐵轉運江淮畱後年九十餘矣不知其所終【見劉禹錫太和六年爲蘇州刺史舉官自代狀云諸道鹽鐵轉運江淮畱後朝議郎太僕少卿兼禦史中丞上柱國韋應物歷掌劇務皆有美名執心不回臨事能斷所職𨿽重本官尙輕內省無能輒敢公舉司筦之利誠籍時才流豈弟之風實爲邦本謹按太和年去應物刺郡時已更六朝四十餘年矣而夢得猶舉之豈其遺愛尙存邪又據應物送鄒少府詩雲天寶爲侍臣歷觀兩都士宴李錄事詩云十五侍皇闈然則天寶中應物在三衛年始十五至太和計年九十餘然自蘇州罷郡寓永定以後集中不復有詩豈四十年間無一篇詩者蓋亡之也予嘗嘆息於斯焉】有子曰慶復爲監察禦史河東節度掌書記【見姓纂】應物性髙潔【見李肇國史補】善爲詩气質閒妙渾然天成初若不用工而近世詩人莫及也白居易嘗語元稹曰韋蘇州歌行才麗之外深得諷諫之意而五言尢爲髙逺雅淡自成一家其爲時人推重如此浮屠皎然者頗工近詩嘗擬應物體格得數解爲贄應物弗善也明日錄舊防以見始被領略曰人各有能有不能蓋自天分學力有限子而爲我且失其故步矣但以所詣自名可也皎然心服焉【見因話錄長慶集等】應物鮮食寡欲所居焚香掃地而坐【見李肇國史補】爲吳門時年已老矣而詩益造防世亦莫能知之也【亦白詩】子沈子曰予讀韋蘇州詩超然簡逺有正始之風所謂朱絲疏弦一唱三嘆者應物當開元天寶宿衛仗內爲郎刺史於建中以迄貞元而文宗太和中劉禹錫乃以故官舉之計其年九十餘而猶領轉輸劇職應物何壽而康也然自吳郡以後不復有詩文見於錄者豈亡之邪使應物而無死其所爲當不止此以應物爲終於吳郡之後則禹錫之所舉者猶無恙也蓋不可得而考也新唐書文藝傳稱應物有文在人間史逸其傳故不錄予旣愛其詩因考次其平生行義官閥皆有憑藉始終可槪見如此恨史官編摩疎陋耳嗟夫應物﨑嶇身閱盛衰之變晚乃折節學問今其詩往往及治道而造理精深士固有悔而能復厄而後奇者如應物有以自表見於後世豈偶然哉漁隱叢話後集又載韓子蒼云韋蘇州少時以三衛郎事宗豪縱不羈余因記唐宋遺史云韋應物赴杜鴻漸宴醉宿驛亭見二佳人在側驚問之對曰郎中席上與司空詩因令二樂妓侍寢問記得詩否一妓彊記乃誦曰髙髻雲鬟宮樣裝春風一曲杜韋娘司空見慣渾閒事斷盡蘇州刺史腸觀此則應物豪縱不羈之性暮年猶在也子蒼又云余觀韋蘇州爲性髙潔鮮食寡欲所居掃地焚香而坐此是韋集後王欽臣所作序載國史補之語但恐溢美耳與旹謂盡信書不如無書國史補之說固未可信又安知唐宋遺史爲得其實乎此未可以臆斷也

賔退錄卷九

欽定四庫全書

賔退錄卷十

宋趙與峕撰

臧哀伯云武王克商遷九鼎於雒邑義士猶或非之義士卽多士所謂遷殷頑民者也由周而言則爲頑民由商而論則爲義士矣此說近世陳同甫【亮】始發之杜預謂爲伯夷之屬非也

禮曰銘者自名也自名以稱揚其先祖之美而明著之後世者也爲先祖者莫不有美焉莫不有惡焉銘之義稱美而不稱惡此孝子孝孫之心也惟賢者能之又曰其先祖無美而稱之是誣也有善而弗知不明也知而弗傳不仁也此三者君子之所恥也碑志行狀之法具於是矣若無美而必欲防墓有惡而飾以爲美卑官下士猶足以誑不知之人仕稍通顯則其善惡已著於人之耳目何可誣也莫儔靖康末所爲𨿽三尺童子亦恨不誅之而孫仲益尙書志其墓顧謂靖康之變臺諫爭請和戎皆斥廢不用而二三狂生抗首大言乘險徼幸試之一擲卒至誤國髙宗狩維揚移蹕臨安國步阽危至此極矣而進取之士終以和戎爲諱此翰林莫公所以投閒置散至於老死不用斯言也不幾於欺天乎及作韓忠武志則又以嶽武穆爲跋扈而與範瓊同稱善惡復混淆矣嶽之禍承權臣風防而誣以不臣者萬俟忠靖羅彥濟【汝楫】也洪文惠志羅墓不書此事正得稱美不稱惡之義而仲益志萬俟則顯書之何哉張子韶侍郎學問气節表表一世參禪學佛與其平生自不相掩張亦未嘗以此爲諱其從子【榕】作家傳欲爲文飾乃謂張有學說云釋老虛無耳不可有聞目不可有見則是靜言庸違張必不然余獨喜李文簡志趙待制【開】墓旣歷敍其在蜀理財治賦之功且謂爲當時第一繼云或者咎公竭澤而漁使來者無所施其智巧今𨿽累經蠲放而害終不去當時稍存平恕則今日之害決不至此嗚呼此所謂責人終無已者也然公亦不得不任其咎昔蘇綽在西魏佐周武帝以國用不足爲徵稅之法頗重旣而嘆曰今所爲者正如張弓非平世法也後之君子誰能弛乎綽子威聞其言毎以爲己任及相隋文帝奏減賦役務從輕簡帝悉從之彼蘇威顧能如此曾謂今日無若蘇威者乎此燾深所嘆息詳紀之以俟來世又南軒作宇文閬州【邦獻】志謂初君以二父世科爲念刻苦習進士業爲進士者多推稱之兩以鎖防試類省輒下益力後𨿽已領州符猶不置蓋終其身以是爲歉栻嘗以謂自先王教冑子之法壊大家世族不得盡成其材其下者茍從祿利不樂親文墨事至其間讀書欲自表見者則不屑其世祿顧反以從進士覓舉得之爲榮噫昔之人所望於冑子者豈爲是哉若君居家孝友涖官廉平溫厚博雅於以進徳孰能禦之顧區區猶以是爲歉何哉二公之作蓋又因以立言垂世不特銘墓而已若李茂嘉【謨】墓志所謂明赦至建康呂忠穆怡然自若時李爲江東副漕以言責之呂躊躇未行而張忠獻檄書至盡與諸家記事之書不合則熊子復【克】小歷李氏【心傳】系年要錄已有疑於仲益之言矣蔡伯喈曰吾爲人作銘未嘗不有慙容惟爲郭有道碑頌無愧耳後之秉筆者亦能自訟如此否乎

紹聖四年殿試考官得胡安國之防定爲第一將唱名宰執惡其不詆元祐而何昌言防云元祐臣寮不知君臣之義父子之恩擢爲首選方天若策云當是時鶴髮宵人棊布要路今家財猶未籍沒子孫猶未禁錮遂次之又欲以章惇子爲第三哲宗命再讀安國策親擢爲第三昌言新淦人仕至工部侍郎張邦昌之僣昌言爲事務官旣又攺名善言以避邦昌名南都中興昌言已死遂追貶觀其進身可以占終矣

唐小說辧疑志載明皇時姜撫先生不知何許人也常著道士衣冠自云年已數百歲持符籙兼有長年之藥度世之術有荊巖者頗通南北史問撫何朝人也撫曰梁朝人也巖曰梁朝絕近先生亦非長年之人不審先生梁朝出仕爲復隱居撫曰吾爲西涼州節度巖曰何得誑妄上欺天子下惑世人梁朝在江南何處得西涼州只有四平四安四鎭四徵將軍何處得節度使撫慙恨數日而卒蔡絳鐵圍山叢談政和間有處士王卓者亦遭遇時主自言五百歲矣人視之若不過七八十歲容狀光澤頗挾容成術無它異也魯公稍異之一日魯公命吾延卓坐吾詢其迹則曰生隋末唐李勣徵髙麗嘗作禆將因擅縱降卒數十被黥配之五嶺南繇是遇異人授以不死方曾不一瞬間忽至今矣吾問還識狄梁公否卓曰識也感它狄相公封卓爲白雲先生又問當開元天寶間明皇帝好道而方士輩出先生出乎曰卓時反不出問何故則曰卓時與羅家爭气意自不喜出耳羅蓋公逺也遂歷問唐諸帝武后及名臣之情狀則或合或不合又言當肅宗時卓始一出亦封號吾問果爾則必識李輔國輔國狀若何卓曰正得輔國見愛而封輔國面大且方美須髯也吾笑曰先生敗矣二事正堪作對信乎作僞之難也撫唐史有傳亦言其妄然不及此云

葛文康評古謂漢文帝攺後元年景帝又攺中元後元年武帝屢更年號亦有後元不知當時何所據而分中與後謂之後則疑若有極乃不諱避何邪將當時有先知之防邪余謂不然漢之諸帝不過攺元年爾後人因其有二元則別以爲後因其有三元則復冠以中非當時本稱也武帝𨿽屢更年號偶最後不曾命名獨稱元年後人因其崩也亦以後稱焉耳惟東都建武中元恐是當時所命也

西漢諸帝多自立陵廟名後世不復然至於及其生而自命以某祖某宗而使萬世不祧者古今所無也惟於魏明帝見之孫盛譏之是矣彼謂顧成之廟稱爲太宗者臣下假設之辭耳非此之比也

徐陵鴛鴦賦雲山雞映水那相得孤鸞照鏡不成雙天下眞成長防合無勝比翼兩鴛鴦黃魯直題畫睡鴨曰山雞照影空自愛孤鸞舞鏡不作雙天下眞成長防合兩鳬相倚睡秋江全用徐語防化容齋隨筆謂魯直末句尢精工餘幼時不能解每疑鴛鴦可言長防合兩鳬則聚散不常何可言長防合後乃悟魯直所謂長防合特指畫者耳

新唐書進表謂其事則增於前其文則省於舊夫爲文紀事主於辭達繁簡非所計也新唐書之病正坐此兩語前輩議之者多矣晉張輔云司馬遷敍三千年事惟五十萬言班固敍二百年事乃八十萬言以此爲遷固優劣殊不思司馬子長追述上世故不可得而詳班孟堅紀錄近事有不容於略春秋傳所謂所見異辭所聞異辭所傳聞異辭正謂是也洪文敏論史記衛靑傳書校尉李朔校尉趙不虞校尉公孫戎奴各三從大將軍獲王以千三百戶封朔爲渉軹侯以千三百戶封不虞爲隨成侯以千三百戶封戎奴爲從平侯前漢書但云校尉李朔趙不虞公孫戎奴各三從大將軍封朔爲渉軹侯不虞爲隨成侯戎奴爲從平侯比於史記五十八字中省二十三字然不若史記爲朴贍可喜又論檀弓紀石祁子事云石駘仲卒有庻子六人卜所以爲後者曰沐浴佩玊則兆五人者皆沐浴佩玊石祁子曰孰有執親之喪而沐浴佩玊者乎不沐浴佩玊謂今之爲文者不然必曰沐浴佩玊則兆五人者如之祁子獨不可曰孰有執親之喪若此者乎似亦足以盡其事然古意衰矣此論得之崇仁吳徳逺【沆】環溪詩話載其少時謁張右丞右丞告之曰杜詩妙處人罕能知凡人作詩一句只說得一件物事多說得兩件杜詩一句能說得三件四件五件常人作詩但說得眼前逺不過數十里杜詩一句能說數百里能說兩州軍能說半天下能說滿天下此其所以爲妙且如重露成防滴稀星乍有無也是好句然露與星各只是一件事如孤城返照紅將斂近市浮煙翠且重亦是好句是有孤城也有返照也卽是兩件事又如鼉吼風犇浪魚跳日映山有鼉也風也浪也卽是一句說三件事如絕壁過雲開錦繡疎松夾水奏笙簧卽是一句說四件事至如旌旗日暖龍蛇動宮殿風防燕雀髙卽是一句說五件事惟其實是以健若一字虛卽一字弱矣公但按此法以求前人卽漸難爲詩吳又問如何是說眼前事以至滿天下事右丞云如獨鶴不知何事舞饑烏似欲向人啼只是說眼前所見如藍水逺從千澗落玊山髙並兩峯寒卽是說數十里內事如三峽樓臺淹日月五溪衣服共雲山卽是一句說數百里內事至如浮雲連海岱平野入靑徐卽是說兩州軍如吳楚東南坼卽是一句說半天下至乾坤日夜浮卽是一句說滿天下吳因取前輩之詩參而考之謂東坡惟有美堂一篇最工然天外黒風吹海立浙東飛雨過江來止是一句能言三件事如令嚴鐘鼔三更月野宿貔貅萬竈煙是一句能言四件事如通印子魚猶帶骨披緜黃雀尙多脂鶴閒雲作氅駞臥艸埋峯每句亦不過三物如酒醒風動竹夢斷月窺樓深谷畱風終夜響亂山銜月半牀明風花誤入長春雲月長臨不夜城雲煙湖寺家家鏡燈火沙河夜夜春則似三物而不足至如峯多巧障日江逺欲浮天翠浪舞翻紅防防白雲穿破碧玲瓏葉厚有稜犀甲健花深少態鶴頭丹等句不過用二物矣山谷則有數聯合格如輕塵不動琴橫膝萬籟無聲月入簾飯香獵戶分熊白酒熟漁家擘蟹黃苦楝狂風寒徹骨黃梅細雨潤如酥皆是一句能言三件事如河天月暈魚分子槲葉風微鹿養茸桃李春風一杯酒江湖夜雨十年燈卽是一句能言四件事至荊公則合格者稍多如箒動川收潦靴鳴海上潮已無船舫猶聞笛逺有樓臺只見燈山月入松金破碎江風吹水雪崩騰陽浮樹外蒼江水塵漲原頭野火煙卽每句皆能道三件事以至廟堂生莽卓巗穴死伊周和風滿樹笙簧雜霽色兼山粉黛重坐見山川吞日月杳無車馬送塵埃霽分星鬥風雷靜涼入軒牎枕簟閒卽是一句能言四件事然竟無一句能用五物者至用半天下滿天下之說求之尢未見其有也然後知詩道之難如此而古今之美備在杜詩無復疑矣此論尢異以此論詩淺矣杜子美之所以髙於眾作者豈謂是哉若以句中事物之多爲工則必皆如陳無已桂椒柟櫨楓柞樟之句而後可以獨步𨿽杜子美亦不容專美若以乾坤日夜浮爲滿天下句則凢句中言天地華夷宇宙四海者皆足以當之矣何謂無也張輔喜司馬子長五十萬言紀三千年事張右丞喜杜子美一句該五物識趣正同故並錄之

邵伯溫聞見錄載康節先生治平間與客散步天津橋上聞杜鵑聲慘然不樂曰洛陽舊無杜鵑今始至不二年上用南士爲相多引南人專務變更天下自此多事矣客曰聞杜鵑何以知此曰天下將治地气自北而南將亂自南而北今南方地气至矣禽鳥飛類得气之先者也與峕按康節首尾吟其一云堯夫非是愛吟詩詩是堯夫訪友時靑眼主人偶不在白頭老叟還空歸幾家大第橫斜照一片殘春啼子規獨往獨來還獨坐堯夫非是愛吟詩疑亦此意也

古今詠史詩求其議論精當康節先生題淮陰侯廟十篇可以爲冠讀者當自知之一身作亂冝從戮三族全夷似少恩漢道是時初雜霸蕭何王佐殆非尊據立大功非不智復貪王爵似專愚造成四百年炎漢才得安寧反受誅生身旣得逢眞主立事何須作假王誰謂禍胎從此始不宜回首怨髙皇一時韓信爲良犬千古蕭何作霸臣彼此並干名教罪罪猶不逮謂斯人韓信事劉元不叛蕭何惑漢竟生疑當初若聽蒯通語髙祖功名未可知𨿽則有才兼有智存亡進退處非眞五湖依舊煙波在範蠡無人繼後塵若非韓信難除項不得蕭何莫制韓天下須知無一手茍非髙祖用蕭難漢家基定議功勲異姓封王有五人不似淮陰最雄傑敢教根固又生秦韓信恃功前慮寡漢皇負徳尙權安幽囚必欲擒來斬固要加諸甚不難若履暴榮須暴辱旣經多喜必多憂功成能讓封王印世世長爲列土侯

首卷書王平甫所云花蘂宮詞三十二首今攷王防簡續成都集記才二十八首盡筆於此庻眞贗了然五雲樓閣鳯城間花木長新日月閒三十六宮連內太平天子坐昆山防眞廣殿約宮墻樓閣相扶倚太陽淨甃玊階橫水岸禦鑪香气撲龍牀龍池九曲逺相通楊栁絲牽兩岸風長似江南好春景畫船來去碧波中東內斜將紫禁通龍池鳯夾城中曉鐘聲斷嚴妝罷院院紗牎海日紅殿名新立號重光島上亭臺盡攺張但是一人行幸處黃金閤子鎖牙牀安排諸院接行廊水檻周回十里彊靑錦地衣紅繡毯盡鋪龍腦郁金香夾城門與內門通朝罷巡逰到中每日日髙祗候處滿堤紅艷立春風廚船進食簇時新侍坐無非列近臣日午殿頭宣索膾隔花催喚打魚人立春日進內園花紅蘂輕輕嫩淺霞跪到玊階猶帶露一時宣賜與宮娃三面宮城盡夾墻苑中池水白茫茫亦從師子門前入旋見亭臺繞岸傍離宮別院繞宮城金板輕敲合鳯笙夜夜月明花樹底傍池長有按歌聲禦制新翻曲子成六宮才唱未知名盡將觱篥來抄譜先按君王玊笛聲旋移紅樹劚靑苔宣使龍池再鑿開展得綠波寛似海水心樓殿勝蓬萊太虛髙閣淩波殿背倚城墻靣枕池諸院各分娘子位羊車到處不教知修儀承寵住龍池掃地焚香日午時等大家來院裏防教鸚鵡念新詩才人出入每相隨筆硯將行繞曲池能向彩牋書大字忽防禦制寫新詩六宮官職總新除宮女安排入畫圖二十四司分六局禦前頻見錯相呼春風一靣曉糚成偸折花枝傍水行卻被內監遙覷見故將紅豆打黃鶯棃園弟子簇池頭小樂擕來燕逰旋炙銀笙先按拍海棠花下合梁州殿前排燕賞花開宮女侵晨探幾回斜望花開遙舉袖傳聲先喚近臣來小毬塲近曲池頭宣喚勲臣試打毬先向畫廊排禦幄管聲動立浮油供奉頭籌不敢爭上棚專喚近臣名內人酌酒才宣賜焉上齊呼萬歲聲殿前宮女揔纎腰初學乘騎怯又嬌上得馬來才似走幾回拋鞚把鞍橋自教宮娥學打毬玊鞍初跨桞腰柔上棚知是官家認徧徧長贏第一籌翔鸞閣外夕陽天木影花光水接連望見內家來住處水門斜過罨樓船內人追逐采蓮時驚起沙鷗兩岸飛蘭掉把來齊拍水並船相鬭濕羅衣新秋女伴各相逢罨畫船飛別浦中笑折荷花半歌舞夕陽斜照滿衣紅月頭支給買花錢滿殿宮娥近數千遇著唱名多不應含羞走過禦牀前

任土作貢三代而下未之或廢時有損益而已髙宗建炎三年始詔除金銀匹帛錢谷余悉罷貢盛徳事也禹貢以來歷代史誌及地裏之書但載土貢之目而不書其數惟元丰九域志爲詳嘗撮一歲所貢凡爲金二十四兩【登一十兩利五兩萬象螎各三兩】麩金五十五兩【金鐃各一十兩嘉六兩眉雅簡資各五兩衡昌龍各三兩】銀四百五兩【桂楊桂各五十兩鄂邕各三十兩賀封端新康南恩梅容昭梧藤龔潯貴栁宣檻白廣瓊昌化各一十兩賔化髙郁林萬安各五兩】銅鐵一十斤【利】錦三匹【成都】白縠一十匹【襄】隔織一十八匹【泰一十匹洋八匹】絁七十五匹【汝一十五匹潁棣保定安肅陜威勝各一十匹】花絁一十匹【祁】綜絲絁二十匹【濰】綾一百四十五匹【杭三十匹蔡定各一十匹淄隨潤明秀江陵澧各一十匹綿五匹】花綾一十匹【兗】白花綾一十匹【梓】綜絲綾一十匹【遂】雙絲綾一十匹【徐】方紋綾三十匹【開封】仙紋綾五十匹【靑三十匹濰二十匹】摴蒱綾二十匹【遂】蓮綾一十匹【閬】越綾二十匹【越】羅七十匹【眞定三十匹定二十匹潤彭各一十匹】花羅六匹【成都】春羅四匹【蜀】單絲羅一十匹【蜀】紗四十匹【相廬常大平各一十匹】方文紗三十匹【開封】茜緋花紗一十匹【越】輕容紗五匹【越】防一百四十五匹【洺二十匹陳汝各一十五匹大名徐潁博雄永寧廣信陜懷安各一十匹達五匹】花防一十匹【大名】緜防五十匹【簡二十匹大名一十匹渠巴蓬忠各五匹】絹六百七十匹【隨滑贏各三十匹應天冀徳徳衛深亳各二十匹陳一十五匹宻齊淮陽徐曹卿濮唐潁昌眞滄拽霸永靜幹寧信安相邢趙保順安渭平定岢嵐寧化保徳宿海泗滁廬濠無爲臨江爲建昌涪昌云安南平韶循南雄各一十匹廣安五匹】班白絹三匹【誠】布一十五匹【鼎一十匹梅五匹】絲布二十匹【邛一十匹果一十匹】紵布一百七十五匹【信陽楚和吉筠興國南安栁江陵安鼎嶽歸漢綿邵武英各一十匹房五匹】白紵布一百六十五匹【舒湖防各二十匹郢蘄黃常睦宣歙袁道連各一十匹開五匹】髙紵布一十匹【成都】斑布一十匹【榮】葛布二百三十五匹【洪撫渾各三十匹蘇二十匹隨壽光吉永全普戎瀘冨順泉興化各一十匹渝五匹】蕉布一十五匹【泉一十匹潮五匹】紅花蕉布三十匹【福】練七十匹【建五十匹杞鼎各一十匹】毛毼一十五段【熈一十段保安五段】紫茸毛毼一十段【涇】緜一千一百兩【齊潁莫衛趙婺處衢梁山泉興化各一百兩】氈三十領【慶二十領丰一十領】白氈三十領【鎭戎二十領恩一十領】紫茸氈四領【慶】鞾氈一十領【京兆】鞾皮二十張【同】獐鹿皮三百一十張【海三百張通一十張】鮫魚皮二十六張【臺漳各一十張溫五張潮一張】殻二十枚【廣】水馬二十枚【廣】鼊皮三十一張【廣】翡翠毛二十枚【欽】席一百七十領【常二十領澶秦隴蘇各二十領京兆鄜寧坊鳯翔汾各一十領】藨席二十領【開封一十領潁昌一十領】莞席一百領【揚】簟四十一領【永靜蘄睦饒各一十領澧一領】藤簟二十領【廣】漆器五十事【湖三十事襄二十事】瓷器三百一十事【河南二百事耀越各五十事邢一十事】石器二十事【登一十事萊一十事】水晶器一十事【信】藤器二十事【象一十事賔一十事】藤盤一靣【循】藤箱一枚【惠】栁箱一十枚【滄】銅鑑一十面【太原】靑銅鑑二十面【揚】火筯五十對【邠】剪刀五十枚【邠】筆一千管【江寧五百管宣五百管】墨三百枚【兗潞維各一百枚】硯四十枚【虢二十枚寧端各一十枚】紙四千張【越歙池各一千張貞溫各五百張】雜色牋五百張【成都】蠟燭九百五十條【鳯翔三百條汀二百條成鳯晉綘各一百條階五十條】花蠟燭一百條【鄧】燕脂一十斤【興元】槵子數珠一十串【象】斑竹一十枝【雷】解玊砂一百五十斤【邢一百斤忻五十斤】金漆三十斤【臺】弓麻二十斤【坊】鰾膠一十斤【通】甲香二十七斤【漳惠各一十斤臺廣各三斤潮一斤】靑一十斤【代】碌一十斤【代】朱砂四斤一兩【沅容各二十兩辰十五兩黔一十兩】雲母二十斤【兗一十斤江一十斤】鐘乳四斤八兩【沂三十兩韶連各一斤房十兩】芒硝一十斤【峽】空靑一十兩【梓】曽靑一十兩【梓】禹餘糧一十斤【澤】白石英一十二斤【澤十斤梧二斤】紫石英二十斤【沂一十斤兗一十斤】白石脂一十斤【蘇】水銀三斤二兩【辰三十兩沅二十兩】石膏二十斤【磁】陽起石一十斤【齊】長理石五斤【淄】礜石一十斤【太原】石鷰二十枚【永】白菊花三十斤【鄧】人參三十斤一十兩【太原潞澤各一十斤遼一十兩】天門冬二十斤【果一十斤普一十斤】甘艸二百六十斤【環一百斤徳順五十斤原蘭府各三十斤岷太原各一十斤】白術一十兩【舒】牛膝五十斤【懷】柴胡三十斤【麟丰火山各一十斤】車前子一斗【開】幹山蕷一十五斤【眀】細辛一十斤【華】石斛一十二斤【壽一十斤廣二斤】生石斛四十觔【廬二十斤光江各一十斤】巴防一十斤【劍】庵防一十斤【寧】芎防三十斤【奉】黃連五十斤【宣三十斤處施各一十斤】蓯蓉六十斤【滑五十斤保安一十斤】防風七十斤【綘三十斤單一十五斤齊兗各一十斤淄五斤】五味子五十斤【河中】蛇牀子二十五斤【單一十五斤蘇一十斤】杜若一十斤【峽】葛粉一十斤【信】栝蔞根一十斤【陜】當歸一十斤【威】麻黃二十五斤【開封一十五斤鄭一十斤】知母一十斤【相】仙靈脾一十斤【沂】紫艸五十斤【大名】海藻一十斤【萊】髙良姜一十五斤【欽一十斤朱崖五斤】牡丹皮一十五斤【渝一十斤合五斤】零陵香二十斤【道一十斤全一十斤】縮砂二斤【白】白藥子五斤【合】天雄一斤【龍】大黃一百斤【鄜】葶藶子三升【曹】連翹一十斤【黃】續隨子三斤【陵井】荊芥一十斤【寧】羌活一十斤【威】木藥子三百顆【施二百顆萬一百顆】桂心四十斤【桂二十斤容二十斤】茯苓三十斤【沂兗華各一十斤】伏神五斤【華】酸棗仁三斗【京兆二斗開封一斗】黃蘗五斤【金】五加皮一十斤【峽】杜仲五斤【金】沈香一十斤【廣】詹糖香二斤【廣】防榔一千顆【瓊】枳殻一十五斤【商一十斤金五斤】枳實一十五斤【商一十斤金五斤】巴豆一斤【眉】紅椒三十斤【黎】買子木二斤【渠】白膠香五斤【金】苦藥子三斤【陵井】紅花五十斤【興五】柏子仁一十斤【陜】地骨皮二十斤【京兆一十斤虢一十斤】胡粉二十斤【澶一十斤相一十斤】龍骨一十斤【河中】麝四斤一十一兩【金十兩均延丹河適逺憲嵐文各五兩衰慶虢商熙代茂各三兩房忻各二兩】牛黃九兩【密登萊各三兩】阿膠七斤一十四兩【鄆六斤濟三十兩】鹿茸一對【成】羚羊角一十五對【階一十對防五對】犀角二株【蜜一株邵一株】蜜三百四十斤【河南潞各一百斤鳯興各三十斤晉隰石夔各二十斤】白蜜三十斤【信】蠟四百四十斤【河南延各二百斤京兆五十斤慶鳯興各三十斤隰石廬夔各二十斤黔大寧各一十斤】牡蠣一十斤【萊】烏魚骨五斤【明】覆盤二斤【隨】蓽豆一石【邠】梁米一石【孟】茶一百一十斤【南劍】茶末一百斤【潭】茶牙二十斤【南康一十斤廣徳一十斤】碧澗茶牙六百斤【江陵】防鳯等茶八百二十斤【建】鹽花五十斤【解】棗一萬一千顆【靑】榛實一石【鳯翔】漫系之簡牘以廣見聞

賔退錄卷十

