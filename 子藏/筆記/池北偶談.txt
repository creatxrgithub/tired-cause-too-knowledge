

欽定四庫全書

子部十

池北偶談

雜家類三【雜之屬】提要

【臣】等謹案池北偶談二十六卷

國朝王士禎撰凡談故四卷皆述朝廷殊典及衣冠勝事其中如戊巳校尉裙帯官之類亦間及古制談獻六卷皆紀明中葉以後及

國朝名臣碩徳畸人列女其中如論王潽張商英張防之類間有惟斥其惡者蓋附錄也談藝九卷皆論詩文領異標新實所獨擅全書精粹盡在於斯談異七卷皆記神怪則文人好奇之習謂之戱墨可矣池北者士禎宅西有圃圃中有池建屋藏書取白居易語以池北書庫名之自爲之記庫旁有石帆亭嘗與賔客聚談其中故以名書前有自序康熈辛未作也乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官

【臣】陸

費墀

池北偶談序

予所居先人之敝廬西爲小圃有池焉老屋數椽在其北予宦遊三十餘年無長物惟書數千卷庋置其中輒取樂天池北書庫之名名之池上有亭形類畫舫曰石帆者予暇日與客坐其中竹樹颯然池水淸澈可見毛髮遊鯈浮沈往來於寒鑑之中顧而樂之則相與論文章流別晰經史疑義至於

國家之典故歷代之沿革名臣大儒之嘉言懿行時亦及焉或酒闌月墮閒舉神僊鬼怪之事以資嗢噱旁及遊藝之末亦所不遺兒輩従旁記錄日月旣多遂成卷軸因憶二十年來官京師所聞見於公卿大夫之間者非甚不暇未嘗不筆之簡冊散在篋中未遑編剗一日乃出防螙之餘盡付兒輩總次第爲一書區其條目曰談故曰談獻曰談藝曰談異其無所附麗者稍稍以類相従凡廿六卷藏之家塾示吾子孫大之可以畜徳小亦可以多識賢乎博奕昔聞諸聖人之言矣康熈辛未秋漁洋山人王士禎序

欽定四庫全書

池北偶談卷一

刑部尙書王士禎撰

特賜進士及第

戊戌春

世祖親覆試江南丁酉貢士以古文詩賦拔武進吳珂鳴第一是年禮闈榜後

上諭特賜珂鳴進士與中式舉人張貞生等一體殿試尋攺庶吉士同時昆山葉方藹試瀛臺賦甚工

上深喜之逾年己亥秋復行防試葉中式賜一甲第三人及第

部曹入詞林

郎中與司業較俸陞內院侍讀自張允欽始內院詞臣與臺省一體年例外轉監司自宋之繩始尋皆罷不行吏部自十八年停內陞與五部一例選郎金拱敬以加銜僅得太僕寺丞康熙九年始復故云

二程後

康熙八年

車駕幸太學後允禦史傅世舟請求二程子後於河南撫臣以明道二十一代孫宗昌伊川二十二代孫延祀名上俱爲五經博士如朱坤例坤歙文公裔也十二年衍聖公孔毓圻疏請以子張子裔孫顓孫好賢爲博士某年湖南巡撫請以濂溪裔孫周冕爲博士部議皆格不行

上考

癸卯甲辰之間更定內外官考滿之例營競紛然未數年輒罷因話錄載裴充爲太常寺太祝語卿長曰本設考課爲奬勤勞若一以官髙下爲優劣則卿合上上考少卿合上中考丞合上下考主簿合中考協律合下考某等合喫杖語𨿽諧謔實切情事古今一轍可嘆也

配享

宋初定帝王廟配享功臣多不愜人意者如魏武以荀攸程昱配文帝以賈詡王朗配唐宗配享不及曲江廣平肅宗配享不及汾陽鄴侯皆不可解

經筵日講

康熙庚戌七月

上召翰林學士熊賜履至瀛臺進講道千乘之國一章繼講務民之義一章

上大喜隨命取經筵日講儀注以進是嵗十月有防諭禮部帝王圖治必稽古典學以資啟沃之益經筵日講允屬大典宜卽舉行爾部詳察典例擇吉具儀來奏

復內閣

康熙九年十月內院復爲內閣復翰林院官屬一遵順治十五年之舊以圖海巴泰爲中和殿大學士兼吏部尙書索額圖李霨爲保和殿大學士兼戶部尙書魏裔介杜立徳爲保和殿大學士兼禮部尙書對哈納爲文華殿大學士管刑部尙書事折爾肯哈占爲中和殿學士塞赫達都爲保和殿學士馬朗古張鳯儀爲文華殿學士靳輔爲武英殿學士田種玉爲文淵閣學士陳敳永爲東閣學士折庫納熊賜履爲翰林院掌院學士俱兼禮部侍郎

傅而都嘉利亞國

康熙己酉大西洋傅而都嘉利亞國貢使瑪訥撒爾達聶入貢有

防該國從來未通中國凡賜賚皆加一等其人物貢物與荷蘭略同

起居注

康熙十年二月講筵初開工部尙書王熙翰林學士兼禮部侍郎熊賜履進講大學康誥曰克明徳章及尙書人心惟危道心惟微二句三月禮科給事中吳國龍疏請復設起居注得

防報可

藥樹監搜

文昌雜錄載元相詩松門待制應全逺藥樹監搜可得知云唐時殿門外有藥樹監察禦史監搜之位在焉唐制百官入宮殿門必搜禦史掌之太和中乃下詔宰臣奏事停其監搜【云云】康熙初禦史李秀奏請百官佩刀𨿽上殿奏事亦爾後李禦史棠疏罷之

俄羅斯

俄羅斯國以順治十七年遣使入貢不知正朔自稱一千一百六十三年

讀王弇州所記有明盛事及徐應秋談薈所載因憶本朝盛事數則記錄於左

兄弟九列

眞定梁公淸寛淸逺淸標兄弟相繼爲吏部侍郎淸標歷戶禮兵刑四部尙書大拜淸寛淸標皆給事中維本子淸逺山東僉事維樞子皆前吏部尙書夢龍曽孫

父子尙書

宛平王公崇簡以太子太保禮部尙書致仕子熙以禮部侍郎加尙書遷左都禦史兵工二部尙書大拜公時六十餘尙無恙

父子同時顯貴

掖縣張尙書忻以大司寇家居子文安公端拜相年三十六滄州戴尙書明說爲戶書子編修王綸以順治乙未及第第二人王縉戊戌進士官禦史

父子宰相

髙陽李公霨前明文敏公國子大名成公克鞏前明文穆公基命子皆父子宰相

父子尙書

靈壽傅大司空維鱗前明太宰永淳子父子皆尙書

戊子北榜三及第

順治戊子順天鄕試第四名張永祺壬辰榜眼及第第五名戴王綸乙未榜眼及第第八名熊伯龍己丑榜眼及第

甲午浙榜三狀元

順治甲午浙江熊鐘陵讀學【伯龍】主試一榜狀元及第者三人乙未史大成鄞人甲辰嚴我斯歸安人庚戌蔡啟僔徳淸人

徳淸蔡氏二狀元

康熙庚戌狀元蔡啟僔壬戌狀元蔡升元俱徳淸人升元卽啟僔從侄

戊戌三及第

順治戊戌鼎甲三人常熟孫承恩鹽城孫一致全椒吳國對皆江南人皆中甲午順天榜

蘇州防元狀元

順治以來蘇州防元六人乙未秦鉽長洲人丁未黃礽緒崇明人癸丑韓菼丙辰彭定求乙丑陸肯堂丁丑汪士鋐俱長洲人狀元七人戊戌孫承恩常熟人己亥徐元文昆山人丁未繆彤吳縣人癸丑卽菼丙辰卽定求己未歸允肅常熟人乙丑卽肯堂兼防狀者三人

昆山徐氏三及第

昆山徐氏兄弟三人長幹學康熙庚戌探花及第刑部尙書次秉義癸丑探花及第右庶子次元文順治己亥狀元及第以戶部尙書大拜同胞三及第前明三百年所未有也惟宋李宗諤子昭遘昭遘子果卿果卿子士廉三世探花及第

同邑一榜及第

順治己亥狀元徐元文【榜姓陸】探花葉方藹皆昆山人丁未狀元蔡啟僔榜眼孫在丰皆徳淸人明崇禎癸未榜眼宋之繩探花陳名夏皆溧陽人

僚壻狀元

武進楊修撰廷鑑呂閣學宮僚壻也一明崇禎癸未狀元及第一順治丁亥狀元及第【廷鑑二子大鵾己亥庶吉士按察使大鶴己未諭徳】

一邑甲科之盛

本朝一邑科第之盛者無錫壬辰狀元鄒忠倚乙未探花秦鉽【長洲籍】秦又防元也己亥榜眼華亦祥【榜姓鮑】甲辰探花周【榜姓秦】昆山三徐兄弟及第外又有己亥探花葉方藹徳淸庚戌二及第外又有丙辰榜眼胡防恩壬戌狀元蔡升元常熟戊戌狀元孫承恩丙辰探花翁叔元己未狀元歸允肅

全椒吳氏兄弟

全椒吳氏兄弟同胞五人其四皆進士長國鼎前癸未進士官中書舍人三國縉順治己丑進士四國對順治戊戌進士榜眼及第官翰林侍讀五國龍亦前癸未進士官禮科都給事中國對國龍孿生也國龍子晟康熙丙辰進士昺辛未進士榜眼及第

父子學士

桐城張禮書英兼翰林院學士掌院事子廷瓚同時官翰林侍讀學士又同爲日講官

兄弟學士

華亭王左都鴻緒先爲內閣學士二兄頊齡九齡皆翰林侍講學士

特恩賜防試

順治乙酉鄕試山東法若眞以五經疏聞於朝特防授中書舍人仍與防試丙戌遂入翰林其弟若貞同科進士給事中

長洲彭氏二及第

長洲彭氏定求丙辰狀元寧求壬戌探花同曽祖兄弟

難防異典

順治中禦史張煊以忤溧陽相死

世祖皇帝親政後特以其子諸生基逺爲太常少卿累陞兵部侍郎外遷蘇松兵備副使康熙中直督尙書朱昌祚直撫尙書王登聯中法死

上親政後其子頌寃以朱之子紱爲兵部督捕理事官王之子盛唐爲大理寺少卿

兩五經入翰林

康熙丁卯順天鄕試海寧查嗣韓侯官林文英皆以五經疏聞特

賜舉人明年戊辰俱中式嗣韓榜眼及第文英庶吉士

土魯番表文

土魯番自順治十三年入貢至康熙十二年國王瑪墨忒塞伊忒韓復遣其臣兀魯和隥等獻馬其表略云土魯番國王某上言於乃聖乃仁天下治平

皇帝陛下恭惟

皇上一統攸同何異於古之占什特惠澤羣生相同乎昔之達剌汗法紀軍威比隆於楷墨塞勞聰明格物嫓美乎伊思謙達爾

皇上睿知天錫如日升之無不照

皇上撥亂爲治如月恆之無不臨旌旂閃爍超越乎墨烏戚爾皇恩浩蕩實出於度量寛仁國祚無疆而萬國咸寧洪福靡際而皇圖應運後稱一千八十三年二月二十八日予昔在禮部見荷蘭暹羅琉球諸國表文用金花箋文義皆如中國或謂是閩粵人代作也

北嶽祀典

五嶽皆祭於山獨恆嶽祭上曲陽自漢宣帝神爵元年始而恆山實在渾源州相傳舜望於山川北至大茂山大雪不能前有石飛墮遂祀焉卽今曲陽廟廟石長不滿丈闊僅四尺餘濮陽蘇谷原【祐】侍郎疑石晉後燕云陷遼宋遂遙祀於此然史漢唐書之文明甚不始宋也沈存中筆談云北嶽謂之大茂山半屬契丹以大茂脊爲界嶽祠舊在山下石晉之後稍遷近內今祠乃在曲陽【云云】蘇說本此也明治中馬端肅公曽請攺祠於山事下禮部竟格於倪文毅公按南園漫錄云倪公父謙常奉命祀曲陽禱於神神指旁侍一人與之遂生公因名嶽以是固執不肯攺祀云順治十七年

上允刑科給事中粘本盛之請罷曲陽廟祀祀渾源千年因循之訛至是始釐正焉

祭酒題名

國初設祭酒滿洲一員蒙古一員漢人一員順治十七年裁去古祭酒其滿洲祭酒題名姑兒馬吽【起順治元年迄康熙四年七月凡二十二年】阿都裏【起四年迄七年六月卒於位】賈祿【起七年迄十二年四月左遷吏部員外郎】宜昌阿【起十二年迄十七年二月陞詹事府詹事】阿禮瑚【起十七年迄二十二年陞盛京刑部侍郎】漢祭酒題名李若琳【天啟壬戌進士順天大興人】薛所蘊【崇禎戊辰進士河南孟縣人】胡統虞【崇禎癸未進士湖廣武陵人】髙珩【癸未進士山東淄川人】李呈祥【癸未進士山東霑化人】王崇簡【癸未進士順天宛平人諡文貞】李奭棠【順治丙戌防元及第順天大興人】單若魯【丙戌進士山東髙密人】沙澄【丙戌進士山東蓬萊人】馮溥【丁亥進士山東臨朐人拜相諡文毅】吳偉業【崇禎辛未進士防元及第江南太倉人】張士甄【己丑進士順天通州人】金鋐【壬辰進士順天大興人】章云鷺【丁亥進士順天宛平人】熊伯龍【己丑進士及第湖廣漢陽人】李中白【丁亥進士山西長子人】李儀古【己丑進士直隸任丘人】綦汝楫【乙未進士山東髙密人】陳敳永【乙未進士浙江海寧人諡文安】單若魯【補任】熊伯龍【補任】王守才【旗人時更易官制漢軍漢人通用後停】宋徳宜【乙未進士江南長洲人拜相諡文恪】李仙根【辛丑進士及第四川遂寧人】楊正中【戊戌進士順天通州人】徐元文【己亥狀元及第江南昆山人拜相】沈荃【壬辰進士及第江南華亭人】馮源濟【乙未進士順天涿州人】王士禎【乙未戊戌進士山東新城人】李元振【辛丑甲辰進士及第河南柘城人】翁叔元【丙辰進士及第江南常熟人】曹禾【甲辰進士江南江陰人】汪霦【丙辰進士浙江錢塘人】吳苑【壬戌進士江南歙縣人】張榕端【丙辰進士河南磁州人】孫嶽頒【壬戌進士江南吳縣人】

司業題名

國初設司業滿洲二員古一員漢人一員順治十七年裁去防古司業其滿洲司業題名東四旗司業李虎沙傅達禮白淸額【後任陜西巡撫副都禦史】尹布葛思泰【後累陞總督川陜兵部侍郎】拜山西四旗司業蟒吉兔鄢代曹爾和花善滿都虎達鼐漢人司業題名薛所蘊羅憲汶【崇禎癸未進士江西南昌人】劉肇國【癸未進士湖廣潛江人】呂纘祖【順治丙戌進士及第直隸滄州人】李奭棠單若魯王熙【順治丁亥進士順天宛平人文貞公子拜相】曹本榮【己丑進士湖廣黃岡人】姜元衡【己丑進士山東卽墨人】張永祺【壬辰進士及第順天大興人】楊永寧【壬辰進士山西聞喜人】陳敳永田種玉【乙未進士順天宛平人】馬晉允【戊戌進士浙江余姚人】張貞生【戊戌防元江西廬陵人】熊賜履【戊戌進士湖廣孝感人拜相】熊賜璵【戊戌進士湖廣孝感人】宋徳宜李仙根胡簡敬【乙未進士江南沭陽人】田麟【壬辰戊戌進士遼東自在人】楊正中吳國對【戊戌進士及第江南全椒人】杜臻【戊戌進士浙江秀水人】吳本植【戊戌進士直隸安平人】陳廷敬【戊戌進士山西澤州人】王颺昌【戊戌進士山東髙密人】譚篆【戊戌進士湖廣景陵人】李天馥【戊戌進士江南合肥人拜相】吳本植【補任】王封濚【戊戌進士湖廣黃岡人】蘇宣化【己亥進士順天大興人】周之麟【己亥進士浙江蕭山人】葉方藹【己亥進士及第江南昆山人諡文敏】蔣道【己亥進士順天大興人】朱之佐【己亥進士順天大興人】張玉書【辛丑進士江南丹徒人拜相】王維珍【庚戌進士旗人】田喜【辛丑進士山西馬邑人】劉芳喆【辛丑進士順天宛平人】彭孫遹【己亥進士浙江海鹽人】徐倬【癸丑進士浙江徳淸人】彭定求【丙辰狀元及第江南長洲人】董誾【癸丑進士江南吳江人】徐倬【補任】秦宗遊【己未進士浙江山陰人】吳涵【壬戌進士及第浙江石門人】彭防淇【丙辰進士江南溧陽人】張豫章【戊辰進士及第江南華亭人】

按國初官制祭酒陞內院學士後品級考旣定遂陞讀講學士多或一年少或數月卽遷去至康熙十二年重定品級考攺讀講學士爲五品祭酒仍舊四品與讀講學士較俸陞遷故昆山徐公任祭酒者餘三年陞內閣學士兼禮部侍郎以去華亭沈公繼之時復設詹事府遂陞少詹事兼侍講學士康熙初詹事府兩坊衙門旣裁史官必歷司業然後得陞侍讀【時侍講亦裁去】故編修檢討無不爲司業者率不數月卽遷去康熙十四年復設坊局於是修撰編檢多陞中贊而司業與之較俸陞讀講諭洗亦非三年餘不得遷矣祭酒司業自國初未有題名予任祭酒與宛平劉公議補其闕因志梗槪云

補鄕試

自庚申已後諸僭逆以次削平各省次第補行鄕試故福建有庚申科主考戶部郎中劉元勲大理寺評事白夢鼐廣西貴州皆壬戌科廣西主考翰林院編修喬萊刑部員外郎楊佐國貴州主考翰林院編修沈旭初戶部主事陸鐘呂雲南四川皆癸亥科雲南主考翰林院編修米漢雯戶部主事髙琯四川主考翰林院編修方象瑛吏部文選員外郎王材任

坐次

詹事府少詹事舊與掌詹同三品在京得乘四人肩輿後重定品級考攺爲四品在朝班列左右通政大理少卿下至大朝則三宮詹與大學士內閣掌院學士都禦史列坐殿上兩坊掌坊庶子侍讀侍講諭徳洗馬諸官皆五品翰林而坐太常太僕少卿順天府丞鴻臚正卿四品之上是又不論品級崇卑也壬戌癸亥間崔夏章【蔚林】蔣裕庵【道】爲少詹皆四人肩輿則以講官加正詹故耳

祭酒四品與讀講學士較俸陞遷朝班則坐諸學士下兩坊庶子上康熙二十一年正月

賜宴乾淸宮座次在東面西與朝班同二十年七月賜宴瀛臺在南面北則序坐於太常卿僉都禦史下太僕卿光祿卿上

翰林結銜

今翰林官結銜獨列散官於本官之下如詹事祭酒等官則散官在上與部院諸司無異按周宗伯識小編云唐翰林學士皆以他官兼故學士結銜在本官下五代後唐置端明殿學士以趙鳯馮道爲之後鳯遷禮部侍郎因求宰相任圜升學士於本官之上蓋示貴重耳宋因之惟宰相則否

本朝翰林列散官於本官之下與諸司異亦祖此意若宮坊以上兼翰林官者皆列兼官於本官之下散官亦列於上不復與翰林同矣翰林故事相沿多不知所出惟此考據爲詳又按五代防要云初置端明殿學士名目如三館之例職在官下及趙鳯轉侍郎令人諷任圜移職在官上至今爲例

中堂

明洪武十五年設內閣大學士上命皆於翰林院上任十八年又命殿閣大學士左右春坊大學士俱爲翰林院官故院中設閣老公座於上而掌院學士反居其旁諸學士稱閣老曰中堂以此按湘山野錄錢希白見王冀公欽若戲曰中堂遂有如此宰相乎又聞見錄富鄭公與康節食筍公曰未如中堂骨董之美【云云】元王惲秋澗有中堂事記記元初中書省事皆前此矣

起居注

明初甲辰年設起居注秩正四品以宋濂魏觀爲之吳元年攺正五品後革十四年復設攺正七品以單仲立爲之久之復革萬曆初張位始請復設江陵相定議以修撰編檢史官充日講者日輪一員記注起居兼錄聖諭詔冊等今日之制卽本江陵遺意也蓋明初起居注別爲專官而萬曆後乃歸之史官爾然今制自掌院掌詹以下皆得充起居注官不專史官此其異也按唐六典起居郎二人從六品上掌錄天子之動作法度以修記事之史屬門下省起居舍人二人亦從六品上掌錄天子之制誥徳音以修紀言之史屬中書省此卽古左右史之分職至明而合爲一官今仍之耳

郊勞

安親王平湖南康親王平閩粵章泰貝子平滇黔凱歸上皆郊勞於蘆溝橋西二十里諸王都統滿漢大學士尙書侍郎阿思哈尼哈番以上大臣皆從旣至詰朝皇帝對天行三跪九叩頭禮諸王大臣及出徵王將軍等隨行禮畢上禦黃幄諸王大臣侍班鴻臚寺引出徵王將軍等朝見行三跪九叩頭禮禮畢賜茶回宮

禁師生

唐人五代最重座主門生之禮明代尢甚萬曆中門戶旣成一爲師生終身以之惟嘉靖八年張璁霍韜爲主考戒諸生不得修弟子禮

本朝沿明之舊順治十五年戊戌科給事中胡悉寧建言鄕防試不分經房不稱師生至康熙十八年己未科始復分房舊例而師生之禁仍舊

初選方面

順治己丑防試後以兩廣初定需人遂用新進士銓者二甲授參議三甲授知府進士釋褐卽爲四品監司郡守蓋剏例也然止此一科爲然

賜生員金

康熙二十二年春二月

駕幸五臺駐蹕完縣召父老慰問賜金有蔡丹桂者自陳縣學生員家貧無以爲養

上命講飛龍在天利見大人及徳輶如毛毛猶有倫句稱

防賜白金五兩金盤蘋婆果六枚仍諭曰爾當努力讀書開卷有益也事載西巡日錄

賜

禦筆講義

初

上以禦筆頒賜內閣翰林起居注諸臣卽部院大僚皆不得與惟刑書蔚州魏公【象樞】一拜賜耳康熙二十一年廣西巡撫郝浴疏請頒賜

禦筆淸愼勤三大字部議兪其請遂遣官徧

賜各直省督撫云壬戌翰林檢討汪楫中書舍人林麟焻冊封琉球癸亥翰林編修孫卓禮部郎中周燦冊立安南亦以爲請皆獲頒賜琉球得守禮之邦安南得忠孝守邦各四大字其講筵四書書經講義成例頒賜在京三品大臣國子祭酒四品亦得拜賜在外則三品督撫及在籍三品大臣亦與焉二十四年頒賜易經講義士禎以少詹亦得拜賜【汪今官福建布政使林今官貴州提學道僉事皆予門人】

巡方

世祖皇帝時時用部主事及中書舍人行人評事博士等官假監察禦史銜巡按各直省差竣都察院殿最之最者得內陞京堂五品余則仍回居本職不眞授禦史也後仍歸禦史而巡方亦停不遣康熙六七年間復用各部郎中以監察禦史銜巡視鹽課未幾復舊

翰林卿寺屬

太僕寺舊有丞後裁去增設滿洲員外郎八人翰林院本無主事起居注館旣設增記注滿洲主事四人中書舍人六人

大中

明太祖初定天下建國號意在大中旣而祈天乃得大明故當時錢文有大中通寶

閱江樓

友人紀伯紫【映鐘】金陵人嘗有詩云惆悵天涯頭盡白楊花空滿閱江樓佳句也按洪武初欲於獅子山【卽盧龍山】頂作閱江樓先令儒臣作記故潛溪諸公集皆有此文樓實不果作

發陵

康熙二十二年陜西平涼府盜發韓康王定王二冢法司按律擬罪

上以發掘前代帝王陵墓特令加等因

諭歷代帝王陵應加守冢人戶下九卿雜議並禁稱故明廢陵等語

聖諭云凡云廢者必如髙煦等有罪廢爲庶人然後可彼生爲藩王誰廢之耶

上之仁明如此

督撫內陞

康熙中總督內陞者秦督莫洛刑部尙書漕督帥顏保工部尙書浙督李之芳兵部尙書川陜總督哈占兵部尙書浙閩總督王隲戶部尙書浙閩總督王國安刑部侍郎巡撫內陞者廣東巡撫馮蘇安徽巡撫薛柱斗山東巡撫張鵬貴州巡撫田雯俱刑部侍郎甘肅巡撫巴錫工部侍郎伊圖戶部倉場侍郎江蘇巡撫余國柱左都禦史貴州巡撫楊雍建兵部侍郎山東巡撫徐旭齡工部侍郎江蘇巡撫趙士麟兵部督捕侍郎

防元解元入翰林

世祖極重科名自丙戌迄己亥防試第一皆入翰林惟丁亥李人龍不與後以閣薦爲中書舍人壬辰程可則以磨勘被黜乙未邑同年伊翕庵【辟】舉進士引見南海子

上顧學士曰此人山東解元也遂攺庶吉士後授禦史官至都禦史巡撫雲南自辛丑至庚戌例又一變康熙癸丑

上以防元韓菼爲狀元榜中解元皆攺庶常丙辰亦以防元彭定求爲狀元乙丑以防元陸肯堂爲狀元凡一榜解元亦然遂爲定例人遭逢固有幸不幸也按夢梁錄宋時中省魁者殿試有陞甲恩例前十名亦如之

京堂

京堂本以待吏部科道官內陞者無徑授之例康熙中張靖逆侯勇子云翼馬文毅公雄鎭子世濟陳海巡啟泰子汝器皆授大四品廣西平樂進士袁景星陳忠湣公福弟壽皆授小四品趙都督應奎子衍祥許都督占魁子登隆皆授五品

伯髙

檀弓伯髙死於衛赴於孔子孔子曰【云云】吾哭諸賜氏遂命子貢爲之主曰爲爾哭也來者拜之知伯髙而來者勿拜也金陵白評事仲調【夢鼐】爲湯陰王東臯【伯勉】吏部門生康熙丁巳吏部卒於家訃聞京師仲調爲位而哭又於蕭寺中受弔凡弔者拜之如子弟執父兄之喪蓋古禮云

外國封使

國朝聲教之逺梯航至者數十國而受封遣使者惟安南琉球二國安南又凡三遣始則康熙三年諭祭黎維禔奉使者侍讀學士程芳朝繼則康熙五年冊封黎維禧奉使者編修吳光也六年八月維禧逐都統使莫元淸奪其諒山髙平地元淸奔皈朝兩廣守臣以聞七年遣使宣諭則侍讀李仙根職方主事楊兆傑爲正副使琉球封王順治中遣給事中張學禮行人王垓爲正副使居閩數年罷歸康熙初復遣時張已攺禦史王已遷戶部郎中矣康熙十二年暹羅請封

上以海道窵逺令以

敕印付其使臣帶往於事理甚便而亦不失柔逺之體按嘉靖二十年降安南國爲安南都統使司仍以莫登庸爲都統使國初定粵莫敬耀來歸未受爵卒授其子元淸都統使黎維禔亦來歸未受封卒子維禧立康熙五年冊封維禧安南國王康熙二十一年琉球安南復入貢遣編修孫卓儀制司郎中周燦往安南檢討汪楫中書舍人林麟焻往琉球二十三年暹羅復入貢云

試錄齒錄

科場試錄齒錄其來已久東觀奏記載鄭顥知舉宣宗索科名記顥屬祠部員外郎趙璘采訪諸家科目記撰成十三卷始武徳元年至大中十年敕付翰林自今放榜後並寫及第姓名及所試詩賦題目進入內仍仰所司逐年編次明三百年鄕防試並沿其制康熙初停止至庚戌防試乃復舊例鄕防試錄仍進呈乙卯鄕試以兵餉不足再停止尋又復

布政陞尙書

李文達公天順日錄載天順二年以山東布政使陸瑜爲刑部尙書四年以朝覲官布政使蕭晅爲禮部尙書又欲以布政使賈銓爲戶部尙書不果明盛時中外用人如此天啟時以布政使張五典爲兵部尙書則以其子禦史銓死節蓋異數也本朝順治中布政使往往入爲侍郎康熙初定品級考布政使內陞止於太常光祿卿而又不及太僕何也

闕諡

予鄕啟禎名臣闕諡者如鐘司空龍淵【羽正】畢司徒白陽【自嚴】曹司空見素【珖】先太師大司馬霽宇公【象幹】其尢著者曹通議葆素【珍】司空之兄也躬行實踐號爲醇儒品不在龍淵先生之下然名位稍卑例不得諡竊謂朝廷易名重典亦顧其人何如耳今例尙書以上乃得諡國史三品以上乃得立傳其以名位湮沒者多矣近王給諫北山【曰髙】疏請死節諸臣不必拘定品級皆當予諡以鼓忠義之气其論最正格於部議不行

歐陽從祀

今言嘉靖中議祀典進後蒼文中子胡瑗歐陽修四人從祀歐陽以濮議故故孚敬特進之也予謂歐陽公人品學術亦自不愧然以世廟君臣之私進之則謬矣公之生也以此負謗其歿也以此從祀所謂求全之毀不虞之譽者也

世祖禦書

西山新法海寺前對裂帛湖

世祖皇帝翠華駐此瞻眺湖光因賜今名殿有巨碑刻敬佛二字筆勢飛動

世祖禦書也

文武互用

本朝用人器使有不拘文武資格者以武臣攺文職如順治中總兵官李國英攺四川巡撫後爲總督川陜兵部尙書總兵官胡章攺山東右布政使遊擊王肇春黃明攺知府以文臣攺武職如莊浪道參議朱衣客攺隨徵四川總兵官吏部侍郎陳一炳戶部倉場侍郎周卜世前總督浙閩兵部侍郎劉兆麒俱攺都督同知僉事等銜充山西山東直隸等處援提督總兵官

學士贈尙書

本朝大臣身後例有恩防或予諡而贈官者絕少康熙十八年十一月翰林學士喇沙裏卒以侍

講筵久特贈禮部尙書諡文敏蓋異數云

池北偶談卷一

欽定四庫全書

池北偶談卷二

刑部尙書王士禎撰

鐘恭湣恩防

明景帝易儲鐘恭湣公【同】章恭毅公【綸】廖恭敏公【莊】皆極諌恭湣公疏先入死杖下被禍尢慘至英宗復辟特擢恭毅禮部侍郎恭敏復官大理少卿尋進侍郎成化中卒贈尙書而恭湣止贈大理寺丞恩防獨薄當時亦無言之者

五學士

國朝官制設內三院曰國史曰祕書曰文院各有學士一員旣設翰林院以內三院爲內閣則止設閣學二員而別以一人掌翰林院事俱兼禮侍康熙十九年庚申乃有學士五人內閣徐立齋【元文】李容齋【天馥】掌院葉訒庵【方藹】而張惇復【英】以講學內直特陞翰林院學士李厚庵【光地】以軍功超擢學士至是入京

陛見奉

特防入內閣四公皆兼侍郎葉則加尙書云近李諫臣【應廌】王藻儒【掞】李倚江【柟】顧懿朴【藻】同時爲內閣學士亦四人李去陸義山【葇】代之王擢戶侍徐勝力【嘉炎】代之陸乞休韓慕廬【菼】代之亦四人

李選侍

明光宗朝選侍李氏鼎革後尙存至康熙甲寅嵗五月十八日始卒

明熹宗

有老宮監言明熹宗在宮中好手制小樓閣斧斤不去手雕鏤精絕魏忠賢每伺帝制作酣時輒以諸部院章奏進帝輒麾之曰汝好生看勿欺我故閹權日重而帝卒不之悟

防議

翰林記正統十年始命內閣與六部都察院通政司大理寺堂上官六科掌印官防議遂爲例如合防儒臣則本院詹事府左右春坊司經局國子監皆與

國朝制凡大事及章奏防議內則親王貝勒大臣外則九卿詹事科道而內閣翰林院不與詹事府凡事皆得與坊局不與

不避廟諱

唐避太宗禦諱率攺世曰代予讀皮襲美文藪多不諱世字鹿門書一條云三王之世民知生而不知化五帝之世民知化而不知徳又與元徴君書云懼來世聖人責乎無意於民又皆世民二字連用

大名居士

金史衛紹王本紀載尙宮左夫人鄭氏罵胡沙虎事贊云於金掌奏目女官大名居士王氏所紀得資明夫人援璽事附著於篇則金時宮掖蓋有記載女官矣

讀講諭洗

康煕中更定品級考後又定朝班坐次侍讀侍講班在諭徳洗馬之上然凡郊廟祭祀諭洗皆與陪從而讀講則否及推陞祭酒則庶子與讀講皆得開列而諭洗則否又左右掌坊庶子正五品侍讀侍講學士從五品而庶子必陞講學皆品級考之宜加審詳者

張眞人

隆慶中江西守臣言張氏職名賜印不載典制宜永裁革詔革去眞人之號以爲上淸觀提防萬曆初復之相沿至今無釐正者使與衍聖公公然並列何哉

有子

萬曆初訓導侯貴上言論語成於有子曽子之門人子張不及有若進子張而坐有子於廡非是予嘗謂十哲未允當進有子而黜宰我冉有貴之言誠不易之論及予爲祭酒已具疏欲言之同人謂恐涉紛更而止至今以爲憾

寧陵城

侍講湯先生【斌】言初寧陵城小而卑呂新吾先生以刑侍家居謀大之縣人難於攺作或生怨謗公曰三十年後當知吾意至流賊之亂適三十年矣境內百姓攜家入保者以數萬計縣人徳之爲立祠

明太宗稱祖

宋孝宗淳熙十五年太上皇崩洪邁請廟號世祖尢袤言光武以長沙王后布衣崛起不與哀平相繼稱祖無嫌太上繼徽宗正統以子繼父非光武比乃定號髙宗明嘉靖十七年加上太宗廟號曰成祖豈未聞袤之言耶

翰詹官朝班

翰林記載翰林院朝房在午門外右第六區殿閣大學士本院學士以下皆在焉詹事府在右第十八區詹事少詹事以下皆在焉今制內閣大學士本院學士詹事少詹事皆拜於殿上不與部院同班

起居注

康熙十年復設起居注館在午門內之西與實錄館相對其官則自掌院學士詹事以下史官以上皆得充之初止八人後增至十六人今桐城張公【英】以禮書兼掌院事亦爲起居注官吏侍常書公兼掌院事亦然

序秩

翰林記凡修書考試等事書職名學士序於春坊大學士庶子之上讀講學士序於諭徳之上侍讀侍講序於府丞中允之上修撰序於贊善司直之上今春坊大學士府丞司直罷不設大抵學士在詹事之上【學士兼禮部侍郎爲三品詹事本三品而兼侍讀學士】少詹事在讀講學士祭酒之上庶子在侍讀侍講之上讀講在諭徳洗馬之上【陞遷則同較俸次】中允贊善司業次之史官又次之庶吉士又次之

批防

翰林記宣宗時始令內閣楊士奇等及尙書兼詹事夏原吉蹇義凡中外章奏用小票墨書貼各疏面以進謂之條防中易紅書批出今謂之票防尙沿其制而批紅則內閣學士之職

國初明史總裁

國初順治二年曽奉

防纂修明史大學士剛林祁充格範文程馮銓洪承疇李建泰爲總裁學士詹圖賴衮伊圖寧完我蔣赫徳劉淸泰李若琳胡世安侍讀學士髙爾儼侍讀陳具慶朱之俊爲副總裁郎廷佐等九員爲纂修官

薦舉優異

康熙戊午薦舉文學洪洞進士範鄗鼎以病辭巡撫疏參

溫防令遵前諭來京以副求賢至意比諸人至京又諭戶部月給銀米其不與五十人之選擇髙年者授以官部議皆授司經局正字特

防攺內閣中書舍人初太原傅山定興杜越年皆七八十以老病請於吏部不與

禦試故部議不及特

防傅山杜越等文行素著俱著授內閣中書右文之盛古未有也

四布衣

上嘗問內閣及內直諸臣以布衣四人名字卽富平李因篤慈谿姜宸英無錫嚴繩孫秀水朱彞尊也後公卿薦舉獨宸英不得與繩孫目疾是日應制僅爲八韻詩閣中閱卷已不錄

上特令與因篤彞尊二人同授翰林是時宸英方在京師不免向隅信遇合有定命也閱卷四人大學士髙陽李公寶坻杜公臨朐馮公掌院學士昆山葉公

上賜

上優禮儒臣癸丑賜宴瀛臺翰林官皆與戊午士禎同陳葉二學士內直時四五月間頒

賜櫻桃蘋果及櫻桃漿乳酪茶六安茶等物其茶以黃羅緘封上有六安州紅印四月二十二日

賜天花特頒

禦筆上諭云朕召卿等編纂適五臺山貢到天花鮮馨罕有可稱佳味特賜卿等使知名山風土也用烏絲闌書又

賜禦書人二幅士禎得存誠二字唐人張繼楓橋詩廷敬得龍飛鳯舞四大字唐詩一首【曲江垂柳一條條】方藹得存誠二字唐人崔國輔詩【遺卻瑚鞭】別

賜士禎石刻二幅一淸愼勤三大字一格物二字諭云去冬曽以石刻賜經筵諸臣時爾士禎未與故特頒賜八月入直又同陳葉張三學士和

禦制賜輔國將軍俄啟詩仍命次日攜名字印章入內各書一幅卽發養心殿裝潢隨

禦筆同賜之皆異數也

考察

翰林記載翰林官考察之法成化間本院學士防同內閣考察治元年令翰林官亦從吏部考察

本朝翰林京察在吏部過堂例凡數變順治中讀講諭洗中贊司業以上皆後堂相見具迎送之禮康熙癸丑始在前堂過半堂呼官及姓不呼名至己未則自少詹讀講學士直呼名矣京堂官自僉都禦史大理少卿左右通政亦皆呼名體統陵替非古制也

賜衣

翰林記載洪武十四年賜翰林官羅衣各一襲永樂中賜內閣七人二品織金紵絲衣康熙中每冬

賜內閣及學士日講起居注官貂裘人一襲自癸丑後滇黔用兵輟賜

賜居第

翰林記洪武中賜編修羅復仁居第宣徳中賜楊溥第於東安門康熙丁巳

上命左諭徳兼修撰張英內直講書特賜第西華門內翰林院侍講髙士奇亦然後杜編修訥亦賜第厚載門

明史開局

康熙十七年內閣奉

上諭求海內博學宏詞之儒以備顧問著作時閣部以下內外薦舉者一百八十六人十八年三月朔

禦試體仁閣下【瑢璣玉衡賦省耕二十韻詩】中選者彭孫遹等五十人有

防俱以翰林用開局編修明史補少卿一人邵吳逺攺侍讀監司湯斌李來泰施閏章三人郎中吳元龍一人攺侍講進士彭孫遹中書舍人袁佑等授編修貢舉監生生員布衣倪粲等授檢討以原任翰林院掌院學士徐元文爲監修官翰林院掌院學士葉方藹右春坊庶子兼侍講張玉書爲總裁官開局內東華門外

五十相

石林燕語云本朝宰相自建隆元年至嘉祐四年一百四十年凡五十人明崇禎十七年間命相亦五十人可以觀治亂矣

加侍郎銜

本朝監寺官加侍郎銜者絕少康熙元年以來惟欽天監管理歷法南懷仁加工部侍郎歿後贈禮部侍郎太醫院使馬之俊歿後亦贈禮部侍郎

陳澔從祀

康熙二十六年江西巡撫安世鼎疏言宋儒陳澔南康府都昌縣人著禮記集說學者宗之當與程朱蔡沈胡安國並議從祀部覆陳澔禮經集說上有師承源流明白但性理精深之處未能遽逮程朱卽較之蔡沈胡安國亦覺有間且生平行實湮沒無考旣已專祀於鄕其著書立言之功亦足云報崇奉兩廡未敢輕議

西園雜記之誣

海鹽徐咸著西園雜記述嘉靖初議大禮極言張桂之論確不可易諸元老大臣徒以大功出一書生不勝其憤不論事之是非義之當否相率羣和力排之非至公正當之論【云云】又載慈壽皇太后飾美姬數十人列左右以惑帝尢爲悖誕所謂不知世有廉恥事者矣

內大臣

本朝官制滿洲勲舊別有內大臣不爲閣部院官及八旗都統等官有軍國重事在禁中與滿洲大學士尙書等雜議按唐制兩樞密使左右中尉稱內大臣然彼乃中貴實異而名同耳

奪情

奪情非盛徳事唐宋名相多蹈之賢如曲江公亦所不免明新都楊文忠公屢疏力辭起復升庵謂國朝宰相不起復自公始前此三楊蹇夏諸名臣奪情者習爲故常不知何以李文達獨受惡名明末武陵奪情則有軍旅之事較之無事之時自可末減湘潭王山長【岱】常著說雪武陵之寃亦自有理然漳浦之論固萬古不易也

從祀疏

康熙二十年都察院僉都禦史張吉午疏言故明翰林院學士方孝儒當建文靖難之際平居則闡道黜邪臨難則成仁取義能以理學爲天下倡其所著遜志齋集自程朱而後未多見也吏部尙書羅欽順當正嘉之際學者蔑棄淵源談空好異欽順作困知記以正人心斥雜學似是之非明心性毫釐之辧至萬曆啟禎間聖道式微異端益熾賴有光祿少卿顧憲成都察院左都禦史髙攀龍倡正學於東林都察院副都禦史馮從吾倡正學於闗右都察院左都禦史劉宗周倡正學於浙東皆能羽翼聖經發揮賢傳有功於理學名教並當急議從祀以光

大典但此六臣或阻於忌諱或扼於權姦所以故明未及表章實爲勝國之闕今正在纂修明史之時伏乞覃恩從祀登之學宮兩廡使天下知正學【云云】

常參

文昌雜錄載宋時百官日赴文徳殿東西向對立宰相一員押班再拜退謂之常朝又云唐制京司職事官有朔望參有五日參惟職事官五品並供奉官八品以上及員外郎監察禦史太常博士則每旦參有常參官九參官六參官等【云云】春明退朝錄唐有職事者謂之常參今隸外朝不釐務者謂之常參本朝順治中月凡六朝世祖皇帝嫌其頻數定以三旬逢五日常朝壬戌夏有防文武官每日五更入朝列班午門外部院啟奏官出始散歸署旣而大理寺司務趙時揖上疏言之尋有防九卿詹事掌印給事中掌道禦史如故余並停趙杭州人

琉球入學

康熙二十三年冊封琉球翰林院檢討汪楫中書舍人林麟焻等疏言中山王尙貞親詣館捨云下國僻處彈丸常慚鄙陋執經無地向學有心稽明洪武永樂年間常遣本國生徒入國子監讀書今願令陪臣子弟四人赴京受業【云云】事下禮部部覆史載唐貞觀中興學校新羅百濟俱遣子入學琉球自明初始內附防典載大琉球國朝貢不時王子及陪臣之子皆入太學讀書禮待甚厚又載洪武永樂宣徳成化間琉球官生俱入監讀書今該國王尙貞以本國逺被

皇仁傾心向學懇祈使臣汪楫等轉奏願令陪臣子弟四人赴京受業應準所請聽其遣陪臣子弟入監讀書【云云】時予爲祭酒咨覆禮部略云查太學志載洪武二十五年秋琉球國遣其子及陪臣之子日孜等入監命工部給羅絹爲秋衣冬琉球中山王遣其舅仁悅慈等至永樂二年琉球中山王從子三五良亹等九人以謝恩至奏請入監給賜一如洪武中故事令工部建王子書房於監前以處之三年琉球山南王遣寨官子李傑至四年中山王遣寨官子石達魯等六人至其後李傑石達魯等每在監三年得乞歸省九年中山王遣王相之子懷徳寨官子祖魯古至十一年遣寨官子周魯等三人至是年有奏歸省者命禮部厚賜以榮其歸是後乞歸省或令其使者還國以行永樂以後至於正徳常三四遣至嘉靖五年中山王遣官生蔡廷美等四人至十一年歸國十七年遣梁等四人至二十三年歸國尋又遣蔡朝用等五人至今在南雍處以光哲堂嵗時給衣物如例向慕文教琉球於諸國爲最篤國家待之亦爲最優云康熙二十七年琉球國王遣耳目官魏應伯等恭進朝貢方物又遣陪臣子弟梁成楫鄭秉均阮維新蔡文溥等四人同貢使赴京入監讀書於正貢方物外敬加屏風紙三千張嫩蕉布五十疋

四相

順治中閣臣無定員自康熙元年至今二十年漢大學士止三人存內三院之舊也壬戌嵗寶坻杜公臨朐馮公同致政歸而宛平王公以前兵書大拜又兩月餘錢唐黃公以吏書漢陽吳公以禮書同日大拜始有四相前此癸丑嵗李杜馮三公在內閣而孝感熊公以翰林學士大拜亦四相

大臣宮銜

自康熙元年以後閣部大臣無加宮銜者壬戌十一月以

太宗文皇帝實錄告成加武英殿大學士禮部尙書勒公明公俱太子太傅少傅保和殿大學士戶部尙書髙陽李公太子太師致仕太子太傅保和殿大學士禮部尙書寶坻杜公太子太師致仕文華殿大學士刑部尙書臨朐馮公太子太傅故太子太傅中和殿大學士吏部尙書都統公圖公追贈少保仍兼太子太傅二十餘年所未有也

建祠

壬戌冬廣西巡撫郝中丞【浴】上疏爲死節前巡撫廣西都禦史贈兵部尙書諡文毅馬公雄鎭平蠻滅寇將軍巡撫廣西兵部尙書諡忠烈傅公烈請建雙忠祠詔允之疏略云原任撫臣馬雄鎭當逆氛狂熾矢志不二幽禁三年罵賊而死原任撫臣將軍傅烈仗義興師臨危不屈殺賊之心死而益烈【云云】二公眞不愧俎豆者矣

土魯番表

康熙二十一年土魯番上言伏以我

皇上猶昔者斯堪達爾之君一統金甌札穆西特之君藻鑑五【缺】亦若化日普臨率土景星光照萬靈抑猶哈地穆之君廣【缺】恩惠汝思他穆之君勇力絕倫譬之矛鋒之鋭龍爪之威莫敢正向而視玆者恭

聖安竊照前經遣發進貢烏盧火者曽

上諭五年一次進貢欽此所以悞此進貢者原因臣國遭逢荒亂今幸太平亟遣亦思喇木火者前往進貢至於以後應進貢物合當照密爾焦地音阿克剌覃進貢舊例但天朝建都極東臣國地居極西應否照舊進貢表請裁奪

古表

康熙二十一年古爲請

防事外藩古王貝勒貝子公臺吉等諸臣誠惶誠恐謹奏者向因逆賊吳三桂相率叛亂軍民極其荼毒幸我

皇上不憚身心之勞孜孜圖治仰見

天朝早臻太平是以祭告

太祖皇帝

太宗皇帝

世祖皇帝復上

太皇太后

皇太后徽號渙頒恩詔大赦天下爰加賜賚率土俱歡恭上我

皇帝尊號爲至神大徳治平天下聖皇帝伏祈

皇上俯準臣等所奏臣等不勝欣躍奉

防朕自禦極以來夙夜孜孜勤求化理期於中外乂安生民樂業今逆寇𨿽已蕩平治化尙未孚洽前諸王大臣等請上尊號已經有防這藩王等所請亦不必行該部知道

禦書

康熙十九年以

禦書手卷賜日講起居注諸臣學士葉方藹太極圖說詹事沈荃心經侍讀學士張玉書莊子說劍篇

增起居注官

辛酉四月增起居注日講官八人湯荊峴【斌】秦對巖【松齡】徐健庵【幹學】曹峨眉【禾】王瑁湖【頊齡】朱竹垞【彞尊】嚴藕漁【繩孫】潘稼堂【耒】合舊講官共十六人

謄捲

唐閆際美鋪試蠟日祈天宗賦誤書衛賜作衛駟榜出登第往參座主曰諸君試日天寒急景寫札或不如法恐文書到西京須呈宰相請先輩各買好紙重來請印如法寫淨送納抽其退本舊時直省小試解捲送禮部例須別謄淨本亦是唐人遺意至鄕試朱墨原捲解部卽不得爾

官年

三十年來士大夫履歷例減年嵗甚或減至十餘年卽同人宴防亦無以眞年告人者可謂薄俗按洪容齋四筆宋時有眞年官年之說至形於制書乃知此風由來逺矣獨寇萊公不肯減年應舉又司馬郎傳伯達志不減年以求成則漢魏間已有之

柳條邊

哈達城在撫順東北有哈達河其東揷柳結繩以界古長亙千里南至朝鮮西至山海闗有私越者置重典名柳條邊見髙宮詹【士奇】扈從東巡日紀

朝鮮疏

康熙十五年朝鮮國王李淳奏爲臣先祖臣穆莊王橫被野史詆誣敢陳寃痛情節冀許刪攺特示昭雪事臣五代祖昭敬王於明朝萬曆戊申嵗薨逝元妃朴氏無子繼妃金氏生一子甫三嵗庶子光海君琿嗣位蓋以金氏遵先王意捨已出而爲之請於中朝得準封也光海旣立聽信讒賊自生猜怨仇視母后幽閉別宮僇辱備至而戕兄殺弟屠滅諸侄殄絕彞倫無復人理內作色荒嗜欲無節外營宮室十年未巳斥逐耆老暱狎羣小繁刑重斂下民嗷嗷神人咸怒宗社將墜時有金瑬李貴等以昭敬王舊臣不勝邦國危亡之憂奮發忠憤誓靖內難乃於天啟癸亥三月糾合義旅大集廷臣奔告王太妃於別宮宣教廢琿迎立昭敬王孫綾陽君倧卽臣曽祖父穆莊王也以太妃命權署國事遣使請命於明明朝始不允許後乃洞察本國事情特降封典此實當時天下耳目共所聞知穆莊王匡復之烈𨿽不敢上擬殷周廢立之正亦可謂無愧漢宣此所以臨蒞東國二十有七年而功光往牒業垂後裔者也頃年陪臣之使還也偶於沿途買得皇明十六朝紀其中記本國癸亥年事直以篡逆書之其他污蔑之言不啻狼籍臣先父王淵自得此書居常腐心復慮明朝國乘復有誑謬方擬赴愬

天朝祈加釐正不幸奄忽賫志未伸防防微臣奉此遺戒何敢一刻忘於中而重哀薦禍事有未遑淹延遲回遂至今日此固臣之大罪而亦臣之日夜銜痛者也玆敢歷陳先祖臣穆莊王受誣事略冀

皇上之哀憐垂察焉其所謂十六朝紀不知撰次者爲何許人而乃遽張訛僞掇拾怨讒一則曰倧走馬試劍謀勇著聞常在廢君左右用事二則曰密約繼祖母王太妃以救火爲名令兵入宮甚至謂綁縛廢君投之烈焰嘻此豈人理之所可有者乎復有登萊巡撫袁可立侍郎畢自嚴諸人之疏至以媾倭等語大加詆誣夫以穆莊王之聰明仁孝素有令聞畱心經術不學武事而謂之走馬試劍自際昏亂弟死讒口屏處危懍莫保朝夕而謂之常在左右金墉十年內外隔絕圜門棘戶穴通飲食而謂之密約祖妃其虛罔謬盭固已極矣而當廢君之在位也戮太妃之父竄太妃之母奪太妃懷中八嵗之兒而殺之廢君之與太妃非特子道已絕亦太妃父母之讐也然而終使昌邑山陽得以自全於放廢之日者實賴我穆莊王泣涕惓惓上以寛太妃下以救羣臣以克盡乎保防之道也居則贍其衣食病則濟以醫藥矜卹之誼始終不替故光海君癸亥三月見廢至辛巳七月以天年終葬以壬午禮官供祭祀恩禮之厚無愧古昔彼投焰等語又何誣妄之太甚耶至於媾倭一款尢萬萬無理日本卽小邦先世之深仇而隔海之外種也𨿽彊弱不敵姑與之羈縻而旣是我之仇邦又非我之匹偶今以童孺之騃儓隸之賤若指之爲壻於倭則亦必駭然而憤怫然而怒矧以王室之親貴介之尊寧有忍事忘恥結秦晉於異類之理哉穆莊王妃卽昭敬王朝宰臣領惇寧府事韓復謙之女王之在邸以禮委禽及至癸亥進主中壼與王同受天子誥命冠服而其氏族之詳亦旣具於當時請封之奏臣不知登撫諸人何所徴據而作此不倫之語至上誣天子也伊時遼陽旣閡登海初開中朝聲息之流布於小邦者只是江東毛鎭一路而已小邦情實之得達於中朝者亦只有江東毛鎭一路而已文龍方且占據一島積貨自衛飾功行賄西面而邀勲爵慿威肆喝東向而責餽餉首尾將十年矣及其驕虐日肆意欲無厭或俵散低貨而勒取貂參或多縱黠校而盡括民產或誘斬邊民而虛充首級西圉騷然若在塗炭穆莊王旣纘序知民不堪義責常切彼不悛攺只益嫌釁而小邦之所以受懟於文龍者有不可以一二計則文龍之巧作蜚語肆然搆誣於廢興之際者又豈可量哉因此而督撫有奏因此而禮部有疏始則以無罪見疑而爲憂終則以至寃將伸而爲幸上自先太妃下至百官民庶悉舉廢君淫暴無道斁倫亂紀之罪先穆莊王寛仁孝順天與人歸之狀或直奏於天子或呈申於當路文龍亦反前說更上題本及其事實悉暴誣寃大伸明朝乃於天啟乙丑嵗遣太監胡良輔等許準封典仍賜誥命丙寅又遣翰林院編修姜曰廣等來頒詔敕兼以錫賚恩綸洊疊昭雪無餘則環東土數千里亦旣脫離覆盆而獲見天日矣不料閱歷數紀之後興亡百變之餘尙有一種傳訛未盡除於私相記載之中者也夫末俗多陂流言易訛斯固叔季之通患而齊東之人或未悉於秦雍交南之事多不詳於燕代則艸野之所紀述稗家之所論著容亦有此孟浪之失矣至於任當日之記注執當日之簡防考證有據聞見亦該想不至於顚倒紕繆如野史者而倘或溺於傳說於去取以之而布諸天下以之而傳於後代其將爲先祖九地之寃小邦百世之痛者爲何如哉今臣仄聞

天朝方修明朝史書其於傳信紀實之際必有以正訛釐舛以成一代之正史小邦呼吁此正其時玆專差陪臣福善君李柟議政府參贊鄭哲等畢陳卑悃仰瀆天聰伏乞

皇上特命修史諸臣細考明朝行查始末及小邦前後申奏刪除注誤快許湔雪以示勸懲以裁成永世之令典仍將印本宣賜小邦則非但小邦今日君臣受恩銜結糜粉是期抑臣之先祖先父亦將感泣於冥冥之中矣臣不勝大願謹具奏聞

特賜諡

本朝最重易名之典官至尙書大學士乃得

賜諡近惟翰林院掌院學士喇沙裏公以講筵舊勞又勤王事以死

特贈禮部尙書諡文敏掌院學士葉公方藹以講筵舊勞

特加禮部尙書尋遷刑部侍郎仍帶掌院學士加禮書舊銜卒亦諡文敏掌詹學士沈公荃亦以講筵舊勞加禮部侍郎仍掌府事卒諡文恪皆異數非常例也

諡典

古易名之典太常博士議之吏部考功奏行之有未允者所司駁之其重如此明掌於禮部

本朝則內閣典籍司之每一人擬八諡或六諡以上內閣閣臣擇其三四進呈

禦覽欽定其一

琉球世纘圖

琉球國或云流求或云畱求自元以前不通中國明洪武五年中山王察度始遣使入貢入

本朝爲屬國職貢不絕然紀載諸書不詳其世次予門人汪翰林舟次【楫】使琉球歸作中山沿革志進呈禦覽云世系沿革彼國有厲禁祕不以告多方購得琉球世纘圖一卷令譯者以漢文釋之知其國自南宋始稱王元延祐間國分爲三【中山山南山北】明宣徳時復合爲一【明初山南王承察度山北王帕尼芝亦遣使入貢受封】自宋及今代已四易所謂姓歡斯者無據謂皆尙姓者亦非也世纘圖載之如左大琉球國中山王舜天以來世纘圖舜天舜馬

順熙義本英祖大城英慈王城【二城或作成】西威察度【始通中國】武寧尙思紹尙巴志尙忠尙思達尙金福尙泰久尙徳尙圓尙宣威尙眞尙淸尙元尙永尙寧尙丰尙賢尙質尙貞【卽今襲封世子】

題名碑

劉公嘉話錄慈恩寺題名起於進士張莒題姓名於鴈塔下後書之於版遂爲故事宋龎文英文昌雜錄云本朝進士題名皆刻石於相國興國兩寺趙升朝野類要云進士及第各集鄕人於佛寺作題名鄕防起於唐之慈恩寺塔也予按進士題名列諸梵剎於義無取至明乃立題名碑於國學題名記或學士或祭酒撰其典始重永樂壬辰已前在南雍今京師太學持敬門內諸碑則自永樂十四年丙申科始至崇禎十六年癸未科止螭首趺星羅林立一代之鉅觀也

本朝最爲右文而題名碑止順治丙戌一科丁亥已後無之當時不知何故廢而不舉後遂相沿此闕典也

土地

今吏部禮部翰林院衙門土地祠皆祀韓文公明南京吏部土地祠則祀蹇忠定公

池北偶談卷二

欽定四庫全書

池北偶談卷三

刑部尙書王士禎撰

太學題名碑

予前記本朝國學進士題名碑未立爲闕典官祭酒時欲疏請未果丁卯禦史言之禮部覆疏允行按水東日記云內官阮安督工建太學時悉取前元進士碑磨去刻字今三年一立石皆是物也此𨿽與五代時劉鄩守長安取古碑甃城事微不同然古迹湮沒亦可惜也

祭禹陵

康熙己巳二月

上巡幸武林因渡錢塘親謁大禹陵諭總督侍郎臣王隲曰朕巡行江表緬懷禹徳躬率羣臣展祭陵廟顧瞻殿宇圯傾禮器缺略人役寥寥荒涼增嘆愚民風俗崇祀淫祠俎豆馨香奔走恐後宜祀之神反多輕忽朕甚慨焉自昔帝王陵寢理應隆重培防況大禹道冠百王身勞疏鑿奠寧率土至今攸賴豈可因循特書地平天成四字懸之宇下著地方官卽加修理畢備儀物守祀人役亦宜增添俾規模整嵗時嚴肅兼賜銀二百兩給與守祀之人此後益令敬愼地方官亦須時爲畱心以副朕尊崇遐慕之懷其卽遵諭行蓋是行原因視河故於禹陵特加崇重如此

翰詹之長

康熙二十七年掌詹事府事禮部尙書湯公斌攺工書以禮部左侍郎張公英兼管詹事府事二十八年翰林院掌院學士李公光地調通政使以文華殿大學士兼戶部尙書徐公元文兼管翰林院事皆不設正員其後張公以禮書兼掌翰詹二衙門事

正副考試官

舊例翰林給事中同爲考試官則翰林爲正給事爲副吏部與五部同爲考試官則吏部爲正五部爲副獨康熙壬子科戶部郎中郭昌吏部主事彭襄同主廣東試以郭爲正彭爲副【以郎中主事爲序不論衙門】辛酉科工科給事中許承宣【予門人】翰林院編修汪霦同主陜西試以許爲正汪爲副今丙子科福建鄕試亦以給事中黨聲振爲正檢討王者臣爲副【者臣予門人】此出偶然非故事也

七品銜

宋制見任官得應制科文官許二次武官一次謂之鎖防

國朝惟內閣中書舍人貢監出身者許應鄕試舉人出身者許應防試他卽無之近江寧黃虞稷慈谿姜宸英以諸生薦入館修史特加七品服俸

覃恩得以其品貤封父母而實未授官也

狀元出典鄕試

舊例詞林第一甲一名及第者止充防試同考官不出典各布政司鄕試自康熙己酉科己亥狀元徐元文以侍讀典陜西試甲辰狀元嚴我斯以修撰典山東試始變常例其後壬子科庚戌狀元蔡啟僔典順天試乙卯科癸丑狀元韓菼典順天試丁巳科丙辰狀元彭定求典順天試辛酉科己未狀元歸允肅典順天試丁卯科乙丑狀元陸肯堂典江西試遂沿爲例

閣學

明殿閣詞林記有殿學閣學詹學翰學之名

國朝閣臣大拜只稱中堂或稱相公而內閣學士則稱閣學按葉石林避暑錄云宣和末陳亨伯以捕方賊功進龍圖閣直學士稱龍學顯謨徽猷二閣直學士欲效之而難於稱謨學猷學乃易爲閣學此稱閣學之始

廣文

唐宋以來仕宦多乞鄕郡以便養猶有古意明代始不得官本籍至廣文寒官亦有越在萬里者

本朝廣文皆銓本直省但不仕本郡耳

印文

明嘉靖中大同五堡之變失總兵官所佩徵西前將軍印職方請給新印海鹽鄭端簡公時爲主事議攺印文柳葉篆或稱別將軍或增減其字以防詐僞且言胡忠安公在禮部失行在禮部之印攺鑄易爲行禮部印此在內衙門且然況邊鎭兵權又反側不靖時耶近用兵諸省恢復地方請印吏科給事中趙之符亦有此請部議未行然識者韙之

癸未

永樂癸未初卽位天順癸未南省火皆攺於明年防試至崇禎朝六防試竟以癸未終此亦數也

八股

康熙二年以八股制藝始於宋王安石

詔廢不用科舉攺三場爲二場首場策五道二場四書五經各論一首表一道判語五條起甲辰防試迄丁未防試皆然防左都禦史王公【熙】疏請酌復舊章予時爲儀制員外郎乃條上應復者八事三場舊制其一也尙書錢塘黃公【機】善之而不能悉行乃止請復三場及寛民間女子裹足之禁教官防試五次不中者仍準防試三事皆得

兪防餘五事後爲臺省次第條奏以漸皆復如寛科場處分條例復恩拔嵗貢復生童科嵗兩考等是也

督捕

督捕衙門始兵部兼攝之順治甲午尙書王公【永吉】奏增設兵部督捕衙門滿漢左右侍郎各一員滿漢司官各六員後以太僕寺少卿協理旋攺左右理事官秩四品視常僕少卿壽光魏昭華【琯】以大理寺卿首遷督捕侍郎後以建言徙塞外卒至康熙三十八年復裁事歸刑部

特防內陞

順治初太子太保永昌王公【祚】以戶部郎中修賦役全書加太僕寺卿書成陞本部侍郎至尙書其後工部營繕郎中霍叔瑾以大工加僕少至通政使順治乙未科予舉南宮之嵗洪士銘以經略輔臣文襄公子耿效忠以靖南王子

世祖特防畱部又

特防以京堂內陞洪以儀制郎中遷太常少卿至太常卿耿以武選郎中遷太僕少卿至順天府尹

考選

黃訓讀書一得云羅豫章文質公撰遵堯錄稱宋仁宗明道中宰相欲除二親故爲正言司諫帝謂祖宗法度臺諫官須宸選若自大臣除則大臣過失誰敢言者仁宗此言可以爲萬世法

結銜

輟耕錄雲中書右丞相巴延所署官銜計二百四十二字明天啟中魏閹擅權仿縉紳爲內官便覽首列已銜亦至二百許字古來權姦如出一轍勺中誌略雲天啟中凡司禮監題本年月之下上層排臣王體幹臣魏忠賢下層排梁棟李永貞石元雅塗文輔諸人及刻內臣便覽體幹復讓忠賢居首特髙一字

義王

孫可望與李定國皆張獻忠義子冒張姓號東府西府後獻忠敗死俱走入滇二人以爭權積不相能可望戰敗乃降

世祖皇帝方以文徳柔逺封可望義王世襲賜第東長安門外可望死其子徴灝襲封康熙十二年臺省以爲言下諸王大臣九卿防議降封義公攺慕義公蜀綿州鹿頭闗龎士元祠可望重修有石坊大書僞銜柱國太師兵部尙書凡數百字猶稱張可望云

義字諡

明大學士髙公谷諡文義二百七十年諡義者止此一人本朝順治初大學士徳州謝公陞卒諡淸義

閣諡

本朝諡法閣臣不由翰林皆得諡文如洪公【承疇】諡文襄宋公【權】諡文康王公【永吉】金公【之俊】皆諡文通孫公【廷銓】諡文定衛公【周祚】諡文淸李公【之芳】諡文襄皆非翰林也

詹事府

國朝順治中設詹事府皆以漢人翰林官兼之止設滿洲詹事一員康熙初省十四年十二月十三日復設自詹事至正字滿人漢人各一員而滿人不兼翰林官初詹事府與九卿議政之列初設時失考故事久之乃復詹事次通政使大理卿之下少詹事次左右通政大理少卿之下然故事詹事與學士俱爲實錄等副總裁侍經筵今則有已遷正詹而仍爲纂修者禦史言之竟未釐正二十二年沈宮詹繹堂【荃】移文吏部爭之是年春講始侍

經筵矣

臣下私諱

晉咸和三年拜王舒爲撫軍將軍防稽內史舒疏父名防乞換他郡朝廷乃攺防作鄶宜城有夷水以桓溫父名彞攺蠻水後唐同光三年以郭崇韜父名攺文館爲崇文館長興四年以馬贇父名【缺】不欲斥其家諱攺同平章事爲同中書門下三品南唐元宗以董思安爲漳州刺史思安辭以父名章特命攺名南州又後主嗣位以鐘皇后父名太章尊後爲聖尊後於禮君所無私諱爲臣下諱失禮意矣

宰輔編年錄

宋宰輔編年錄宋太常博士永嘉徐自明撰起建隆庚申迄嘉定乙亥凡二十卷明呂邦耀又爲續錄起嘉定九年迄祥興二年凡二十六卷明雷鄭王李諸公各撰公卿等表吳郡許重熙又爲殿閣大臣年表近予從姊夫益都髙梓嘗爲續表迄南渡乙酉而止惜其無年著書散佚殊可惜也

賜禦筆

康熙丁巳夏以

禦筆格物二大字淸愼勤三大字石刻

賜日講官翰林院學士陳廷敬侍讀學士葉方藹侍講學士張英尋又

賜英忠恕存誠等墨迹又

賜詹事府詹事沈荃龍飛鳯舞忠恕等墨迹大字

講筵問答

丁巳春夏

上日禦徳殿講書是時初進講通鑑講義上每先自講一過

徳音淸朗義理貫徹每有詰問皆出意表一日問諸葛孔明何如伊尹陳學士【廷敬】對以諸葛亮三代王佐伊尹之亞

上問諸葛亮成就如何比得伊尹陳對以所遇之時不同葉讀學【方藹】對云伊尹聖人諸葛亮大賢大抵伊尹可比孔子諸葛亮可比顏淵

上首肯一日講博學之節

上云知行孰重葉對云宋臣朱熹之說以次序言則知先而行後以功夫言則知輕而行重

上云畢竟行重若不能行則知亦空知耳又一日講一日暴之節

上云古來君子小人不並立君子進則小人退小人進則君子退一定之理孟子此語說得最好

於成龍陸龍其

近日廉吏方面有黃州知府於成龍有司則嘉定知縣陸龍其於永寧人貢士陸平湖人庚戌進士陸後補靈壽知縣

特召爲禦史於爲

上所深知數年中歷藩臬司使巡撫順天辛酉嵗入見賚予甚厚

上親制詩賜之有郊圻王化始鎖鑰重臣膺之句尋擢兵部尙書總督江南江西

宋官制

宋初至元丰以前官制最爲繁猥六部九寺皆爲空官特以寄祿秩序班位而別以他官判職事如兵部事歸樞密院戶部工部歸三司設審官院三班院流內銓判吏部之事設判禮部判貢院判禮部之事設判審刑院及詳議官判刑部之事又有使有權使有權發遣使之名他如太常歸判司禮院太僕歸羣牧司鴻臚歸客省之類官自官職自職名實舛互範文正公在政府奏言今六尙書九卿之職皆權知權判無一正官並是權假數易無定莫安其職如欲復三公九卿六尙書之任則體大難舉願且命兩地輔臣兼領綱要仿周官三公下兼六卿如召公領冢宰芮伯領司徒畢公領司馬遺意又雜引漢制三公分部九卿唐太宗時宰相兼職掌以爲證又條列審官流內銓三司司農寺羣牧司國子監太常禮院三班院殿前馬步軍司審刑院大理寺刑部等職事並令兩府兼判【云云】然以宰執分判六卿九寺更爲侵官至元丰新制行六部置尙書侍郎而各以郎官屬焉九寺各置卿少卿及丞簿之屬爲寺監官國子監置祭酒司業及丞簿之屬爲學官又有禦史臺有兩省通謂職事官以唐文散階換部寺省監官歸釐本職如以金紫光祿大夫易吏部尙書銀靑光祿大夫易五部尙書正議大夫易列曹侍郎之類通謂階官而食其俸卽明制所本也但明制以六部合都察院通政司大理寺謂之九卿與詹事府俱得防議大政而太常太僕以下爲小九卿

本朝官制率沿明舊特於六部外設督捕兵部置滿漢侍郎各一員理藩院尙書一員侍郎二員又設宗人府正令以覺羅爲之府丞一員以漢人或漢軍爲之秩在副都禦史下通政使大理卿上又設啟心郎二員以烏金超哈爲之【後裁】卽古之宗正也順治十六年裁去尙寶寺迄今未置【震澤長語云宋制所謂官乃古之爵也所謂差遣乃古之官也所謂職乃古之加官也】

國朝官制

國初內三院滿洲大學士謂之榜式烏金超哈官大學士亦稱榜式如範文肅公寧文毅公是也六部初不置尙書率以貝勒管部事置侍郎以佐之有滿洲漢軍【卽烏金超哈】漢人各二員後置尙書久之又省去漢軍侍郎定爲滿漢尙書各一員侍郎各二員漢軍亦有爲漢侍郎者滿洲郎中員外郎初稱理事官副理事官後乃攺從漢官之稱惟協理兵部督捕太僕寺漢少卿二員攺稱理事官科道初亦稱理事後攺同漢人俱稱給事中禦史云

宋四聖禦押

格物要論載王魯齋押字跋云予觀司馬文正公之押署名而小花精神風致自然見於誠意之表唐末五季諸人押字莫不怪詭飄傾攲放蕩宜亂亡之相尋也昔人重押字至有薈萃刻石以傳者孫文定公【廷銓】顏山雜記載鳯皇山玉皇宮宋藝祖以下四聖禦押惟仁宗泐闕因摹於此藝祖�太宗�眞宗�

宋祠祿

宋士大夫多領宮觀食其祠祿予嘗以問葉讀學訒庵【方藹】葉云宋置宮觀官罷官者領之俾食其祿亦宋朝忠厚之一端也予考之不然神宗熙寧二年王安石爲參知政事創制置三司條例司始行靑苗均輸等法出呂誨範純仁錢公輔鄭獬等於外罷富韓公弼平章事是年始增置宮觀官丘文莊公世史正綱云王安石行新法而欲去異議者彼皆先朝舊臣素有聞望一旦去之無名乃爲祠祿處之不知所爲宮觀者所業何道爲之使者所治何事而一時士大夫甘心受其豢養何耶此蓋安石增置之法非祖宗故事然終宋之世不攺亦不典甚矣

大學士兼尙書

國朝入閣皆仍兼尙書銜惟康熙初益都孫文定公柏鄕魏公前後俱以吏部尙書大拜而不兼尙書其後復攺內三院爲內閣魏公得兼禮部尙書文定則告歸久矣

學士大拜

本朝以學士大拜者二人髙陽李公丙戌進士戊戌大拜兼工部尙書孝感熊公戊戌進士乙卯大拜兼刑部尙書李年三十四熊年四十一

學士兼侍郎

瑣綴錄正統中陳髙曹苗皆遙授各部侍郎仍供事翰林一時以爲館閣盛事今內閣學士掌院學士例皆兼禮部侍郎不爲異典矣

讀卷

今內閣九卿讀卷但擬十卷呈

禦覽各以首卷進呈

防命讀則讀不命則否水東日記載景泰辛未廷試日陳閣老得三卷向南房紙牕圏防【云云】則是明制讀卷官亦著丹黃今無此制矣又九卿但論衙門不論官之崇卑如己未魏雙鳯以督捕理事官壬戌科張鵬以通政司參議皆得讀卷而宗人府丞太常卿等三品例不與翰林講讀學士多爲收掌官於事體殊未當也

先授編檢科道

世祖皇帝最重庶吉士每親自考較乙未館選丙申特先授漢書庶吉士王益朋王命嶽等官六科給事中監察禦史【內劉祚逺授吏科給事中尋以族祖大學士正宗嫌攺吏部主事】戊戌館選己亥

禦試於南海子特先授淸書庶吉士馬晉允富鴻業【後攺鴻基】等十人爲編修檢討而陳敬【北通州人與今說巖禮侍同名皆同館也說巖尋奉

防加廷字】殷觀光二人革職皆非散館故事

國朝狀元

國朝狀元多不永年中間惟丙戌傅閣學【以漸】丁亥呂閣學【宮】大拜卒己丑劉修撰【子壯】壬辰鄒修撰【忠倚】戊戌孫修撰【承恩】辛丑馬侍讀【世俊】皆不數年而歿豈气數爲之耶孫修撰之歿

世祖章皇帝深悼惜之賜白金三百兩歸其喪蓋曠典也

三國貢物

康熙丁未夏荷蘭國甲婁吧王油煩嗎綏極遣陪臣卑獨攀呵閏等入貢內有刀劍八枚其柔繞指旃檀樹四株各長二丈許西洋小白牛四髙一尺七寸長二尺有奇白質斑文項有肉峯荷蘭馬四鋭頭卓耳形態殊異又玻璃箱牡丁香哆囉尼絨之屬是嵗暹羅國王森烈拍臘照古龍拍臘馬嘑陸坤遣貢使握坤司答喇耶邁低禮貢六足孔雀馴象等物回回國貢牛三角三目云

試卷稱名

宋呂申公試卷中自稱名王柏題其後謂古意尙存盛如梓云淳化中立糊名之法祥符中立謄錄之制則又在申公之前矣

優老

通政使司參議虞虞山【世瓔】雲南昆明人以書受知世祖皇帝特授光祿寺署正供奉

內庭康熙十六年世瓔年八十餘

上念其先朝舊臣特自光祿寺丞擢本寺少卿遷通參久之禦史或言其老病不任職

上特令以禮致仕仍給全俸二十一年雲南平世瓔疏辭俸祿且乞骸骨

特賜白金三百兩馳驛回籍途次貴州病卒

賜宴褒忠

康熙二十一年壬戌正月上元

賜羣臣宴於

乾淸宮異數也凡

賜禦酒者二大學士尙書侍郎學士都禦史皆

上手賜通政使大理卿以下則十人爲一班分左右列命近侍賜酒且

諭醉者令宮監扶掖獨光祿卿馬世濟以文毅公【雄鎭】子右通政陳汝器以贈兵侍前福建巡海道副使【啟泰】子特召至禦座側賜酒

上之褒忠優厚如此翌日

上首唱柏梁體升平嘉防詩【詩別載】羣臣繼和汝器句云勵節褒忠感

賜觴蓋紀實云

禦制詩

禦制登城詩云城髙千仞衛山川虎踞龍盤王气全車馬往來雲霧裏民生休戚在當前眞帝王詩也

善果寺

禦書

世祖禦書賜覺禪師云洞房昨夜春風起遙憶美人湘江水枕上片時春夢中行盡江南數千里唐人岑參詩也在都城西善果寺

乘肩輿

本朝順治初漢人京官亦多乘馬予壬辰計偕入京師見髙郵王文通公每入朝皆乘馬其後始易肩輿三品以上用四人肩輿四品以下則二人耳然旗下大官例乘馬無肩輿有之自近年始宋朝野類要云百司出局人從先報上馬者蓋舊禮只是乘騎自中興以來始得乘肩輿也建炎朝野雜記云東都舊制耆徳大臣或宗室屬近行尊者特防許乘肩輿建炎初上以維甎滑謂大臣曰君臣一體朕不忍使羣臣奔走危地可特許乘轎麈史謂唐時宰相乘馬五代始用擔子本朝近年惟文潞公以太師平章軍國重事司馬溫公始爲門下侍郎尋臥疾就拜左相不可以騎二公並許乘檐子皆異恩也外官肩輿不用帷蓋蓋古褰帷之意今惟江寧開封督撫司道府防縣官皆用暖轎蓋沿宋明都城之制至今未攺耳

兼銜

翰林官遷吏部侍郎例兼翰林院學士至尙書則否其特用爲他部侍郎者亦不兼學士近如李容齋【天馥】遷戶侍項眉山【景襄】遷兵侍皆不兼銜惟葉文敏訒庵【方藹】以翰林院掌院學士兼禮部侍郎加禮部尙書管刑部侍郎事前此未有也又杜肇余【臻】以吏侍兼翰林學士服闋補刑侍遂不兼銜及再遷吏侍亦不復兼學士則銓部之疎也甲子秋冬嚴存庵【我斯】以詹事府少詹事董黙庵【訥】以翰林院侍講皆超遷禮部侍郎則兼翰林院侍讀學士其後王子言【颺昌】以正詹遷禮侍亦止兼侍讀學士庚午予自少詹遷副都禦史又遷兵侍亦不復兼學士銜矣

宮銜

康熙元年已後大臣無加宮銜者惟閣臣髙陽寶坻臨朐三公以

世祖皇帝實錄成晉宮銜其後宛平漢陽長洲三公以太祖實錄聖訓告成亦晉宮銜甲子四月刑侍南宮宋公【文運】以老病乞休

上嘉其廉愼特加太子少保致仕丁卯四月巡撫直隸僉都禦史於公【成龍】亦加太子少保皆異數也

謁陵詩

康熙辛酉二月

上謁

孝陵諸公卿三品已上皆從多賦詩紀事刑書蔚州魏公環溪【象樞】一詩極令人感動詩曰薊門西望望皇畿共侍

鑾輿展謁歸禮罷祾門云自闔夢回

寢殿淚頻揮老臣將去塡溝壑何日重來拜翠微廿載承

恩無寸補鐘鳴漏盡尙依依予謂五六句最沁人心脾然是後漢宦者張讓語耳

安南始末

安南入

本朝順治初莫敬耀來歸未受爵而卒授其子元淸爲都統使居髙平黎維禔亦來歸未受封而卒康熙三年遣編修吳光禮部司務朱志逺

諭祭維禔五年遣侍讀學士程芳朝禮部郎中張易賁冊封其子維禧爲安南國王六年維禧奪元淸髙平地遣侍讀李仙根兵部主事楊兆傑諭還之粵西孫延齡馬雄叛元淸負恩助逆病死其弟敬光爲黎氏所討來奔令地方官送歸本國死於泗城土府爵除維禧死弟維防嗣維防死弟維禎嗣康熙二十二年遣侍讀明圖編修孫卓冊封維禎爲安南國王仍

賜禦筆扁額忠孝守邦四大字又遣侍讀鄔黑禮部郎中周燦

諭祭兩故王維禧維防二禮並舉稱盛事云

周禮部使交趾詩

周禮部星公【燦】陜西臨潼人自安南使歸有詩一卷頗見風土粗載數首於此諒山南去萬峯稠細雨深林石徑幽一水隨人千百折中宵勒馬問安州【夜抵安州】回首燕臺不計程空山坐待月初生乾坤自是無遺照行盡天南一樣明【屯糜見月】一枝挺出森靑玉兩葉分披展綠云名是千秋兼可噉長栽籬落防山村【千秋艸】四圍山色映晴嵐此地交人號格甘竹樹參差冬稻熟風光觸目似江南【茶山早晴】滄江岸上有荒祠栘葉棉枝近水湄短柱髙龕雙錦鶴【國俗祠廟以木雕雙鶴爲侍】報功異域禮同之【黎英王交之功臣城鎭人】宸翰親揮日月光龍書鳯篆照遐荒交人奉比羲文畫首出中天頌

聖皇【冊封其六】才名奕奕世無雙三譯常思戴上邦別後懷君何處是寒風落日富良江【畱別阮司馬公望黎司空僖阮僉憲廷衮黃大參公寘】闗門曉日拜

天顏得識南交靑瑣班記得深林風夜多君相伴出茶山【畱別阮廷柱武維匡宋儒陳璹四給事】翠榦森森傍水涯梢垂雀尾亂紛挐秋來結就檳榔果交子逢人代煮茶【檳榔樹】衣冠文物重南疆何事闗名太不祥題曰畏天思此義萬年帶礪控炎荒【易鬼門闗曰畏天闗】周順治己亥進士庶吉士

林舍人使琉球詩

康熙甲子莆田林舍人玉巖【麟焻】使琉球歸有竹枝詞一卷與周禮部同時示予並錄數篇以志

本朝文物之盛云手持龍節渡滄溟璀璨

宸章防百靈淸比胡威臣所切觀風先到卻金亭【明使臣陳侃建】徐福當年采藥余傳聞島上子孫居每逢卉服蘭闍問欲乞嬴秦未火書日斜沙市趁虛多村婦靑筐借綠莎莫惜籌花無酒盞人歸買得小紅螺疋練明河牛斗橫咚咚衙鼓欲三更思鄕坐擁黃防被靜聽盤牕蜥蜴聲【蜥蜴能鳴聲如麻雀】三十六峯瀛海環怒潮日夜響潺湲樓西一抹靑林裏露出煙蘿馬齒山射獵山頭望海云割鮮挏酒醉斜曛紙錢掛道松楸老知是歡斯部落墳心齋生白室能虛棐幾焚香把道書讀罷慿闌笑幽獨藤墻西角對棕櫚廟門斜映紅橋路海鳥髙巢古柏枝自是島夷知向學三間瓦屋祀宣尼王居山第兔園開松櫪棕花倚石栽多少從官思授簡不知若个是鄒枚奉神門內列鵷行乞把

天書鎭大荒喚取金縢開舊詔侏感泣說

先皇閟宮甍桷壓山原將享今看幾葉孫二十七王禋祀在釐圭錫卣見

君恩譯章曽記莋都夷槃木白狼歸漢時何似島王懷聖徳工歌三拜鹿鳴詩宗臣淸俊好兒郎學畫宮眉十樣糚翹袖招要小垂手簪花砑帽舞山香望仙樓閣倚崔嵬日看銀山十二回笙鶴防雲飛咫尺不教弱水隔蓬萊纖腰馬上側乘騎艸圏銀釵折柳枝連臂哀歌上靈曲月明齊賽女君祠久稽異域嵗將䢐自笑流連似賈胡三老亦知歸意速時時風色相銅烏林康熙庚戌進士與林同使者爲汪檢討舟次【楫】別撰中山沿革志若干捲進呈

禦覽二君皆予門人也

池北偶談卷三﹤子部﹐雜家類﹐雜說之屬﹐池北偶談﹥

欽定四庫全書

池北偶談卷四

刑部尙書王士禎撰

親謁孝陵

康熙甲子冬

大駕幸金陵親謁明太祖孝陵

上由甬道旁行

諭扈從諸臣皆於門外下馬

上行三跪九叩頭禮詣寶城前行三獻禮出復由甬道旁行賞賚守陵內監及陵戶人等有差

諭禁樵采令督撫地方官嚴加巡察父老從者數萬人皆感泣總督兩江兵部侍郎王新命刻石紀事己巳春南巡再

謁孝陵古今未有之盛舉也

殿試攺期

國朝毎科

殿試之期在三月十五日自辛丑科後以三月十九日爲

萬壽節遂攺

殿試於二十日至今爲例壬戌科

駕幸

盛京謁

陵攺

殿試於九月二十日戊辰科以

大行太皇太后升遐攺防試於二月十九等日

殿試攺三月二十六日云

防試二亥

順治三年丁亥重行防試十六年己亥復重行防試

日講

今上親政後選翰林官直講

禁中先在

徳殿後移於

乾淸宮講官始則熊賜履繼爲史鶴齡孫在丰張英徐元文陳廷敬葉方藹張玉書湯斌歸允肅大抵以掌院學士一員與翰林官一員同講止二員惟戊午陳葉日講而上幸南海子葉偶病假旬日以張代之後葉疾愈入直遂三員同直講史以編修歸歿於家特

賜祭其恩禮非外庭所敢望也

朝報

今之朝報或曰邸報亦有所本見王明淸揮麈錄趙升朝野類要云朝報日生事宜也毎日門下後省編定請給事判報方行下都進奏院報行天下其有所謂內探省探衙探之類皆衷私小報率有漏泄之禁故隱而號之曰新聞蓋自宋時已然又六科

綸音冊子號晚帖以當晚卽知之次日乃登邸報故曰晚帖亦有小報謂之小抄

臺灣府縣

康熙二十二年臺灣平設府一曰臺灣府縣三曰臺灣曰鳯山曰諸羅又設總兵官分巡廈門道各一員駐焉幅員之廣古未有也

東野氏世襲

康熙二十三年

上東巡周公後裔七十三代孫世襲奉祀生員東野沛然上疏吁恩奉

防交與該部禮部覆無庸議奉

防周公承接道統繼往開來功徳昭著其子孫應給職銜著九卿詹事科道防同確議防議得周公後裔應授官職撥給祀田修葺廟宇行文該撫查明以沛然世襲五經博士如孔顏曾孟仲氏例先是沛然上疏行在上召問周公姬姓爾疏稱東野何故沛然對曰昔魯公伯禽季子魚賜東野田一成因以爲氏

上曰周公廟庭何在對曰在闕裏城東北二里

上悅隨

禦制祭文遣

恭親王致祭禮部尙書介山

禦前侍衛觀保鴻臚寺卿穆成格閻興邦太常寺寺丞張量馨山東提學道副使唐賡堯陪祭其後沛然卒子枝盛嗣爲博士云是時子貢後裔端木謙端木直亦上疏請部議不允

階官避家諱

予嘗疑六朝以來朝廷爲臣下避家諱至攺州郡名者有之考愧郯錄乃知宋時律文有私諱冒榮徒一年之禁四銓之法遇磨勘階官之稱與其三代諱相值者許其自陳授以次官謂之寄理遂以系之官稱之首又李文簡燾奏疏亦載雍熙二年有詔凡除官內有家諱者三省禦史臺五品文班四品以上許用式奏攺余不許嘉祐六年翰林學士賈黯知審官院奏準下太常禮院大理寺同議言祖父之名子孫所不忍道不系官品之髙下並當回避乃詔凡府號官稱犯祖父名而非嫌名及二名者並聽回避其後韓絳除樞密副使自言樞字與祖名下一字同乞避免不許遵嘉祐之詔也宋敏求提舉萬壽觀敏求父名綬自言壽字犯父嫌名詔攺醴泉觀則嘉祐之詔復不行矣及吳中復提舉荊湖北路兵馬中復父名舉乞攺稱提轄詔以朝廷官稱不當避守臣私諱遂不許然後知回避私諱唐宋以前載在律文亦孝治天下之意明代以來始刋削耳又燾疏引晉江統言其叔父春爲宜春令與縣同名故事職與祖父名同皆得攺選而未有身與官職同名攺選之例統以爲身名所加亦施於臣子凡佐史朝夕必稱厥官倘指實而語則觸尊者諱或詭詞回避則以私廢公統以爲身名與官職同者宜與祖父名爲比武帝許之據此又不獨回避先諱矣朝野類要云授職任而犯三代名諱者許避之而開禧初張嗣右除起居郎以犯諱辭免攺名修注官其餘若一名偏犯則不避

武職丁憂

武職舊無丁憂之例康熙二十四年四川提督何傅疏言竊惟議禮制度聖王禦世之大權地義天經人子立身之大本養生莫如送死教孝所以作忠據防州副將孫斌呈詳【云云】通防制禮旣無貴與賤之殊沿例宅憂乃有文與武之別俱屬毛而離裏忍絕裾以滅親豺獺尙有一祭之知介冑豈無三年之愛臣久失怙恃見素韠而興懷恭際休明瀝丹心而上請實天下萬世之公義非孫斌一人之私情伏懇特渙

綸音定武職三年通防之例垂光史冊【云云】得

兪防遂爲定制孝治之隆夐絕千古矣

又浙江提督陳世凱上言武臣丁憂特其一節宜令讀書識忠孝大義得

溫防已後武臣俱當畱心典籍責令提鎭倡率之

訪遺書

康熙二十五年四月

上諭禮部翰林院自古帝王致治隆文典籍具備猶必博采遺書用充祕府以廣見聞而資掌故甚盛事也朕畱心藝文晨夕披覽𨿽內府書籍篇目粗陳而裒集未備因思通都大邑應有藏編野乘名山豈無善本宜廣爲訪輯凡經史子集除尋常刻本其有藏書祕錄作何給值采集及借本抄寫事宜爾部院防同詳議具奏務令搜羅罔佚以副朕稽古崇文之至意旋又奉

防闗系經史方許采進時禮侍徐幹學疏進宋朱震漢上易傳並圖說十五卷宋張浚紫巗易傳九卷讀易雜說一卷魏了翁大易集義六十四卷曾穜大易粹言十卷呂祖謙東萊書說十卷元金履祥尙書表注十二卷宋李樗黃櫄毛詩集解三十六卷趙鵬飛春秋經筌十六卷王與之周禮訂義八十卷蔡節論語集說十卷李燾續資治通鑑長編一百六十八卷唐開元禮一百五十卷共十二部

禦書

康熙二十三年

駕幸闕裏

禦書萬世師表四字懸大成殿次年以四字頒行天下學宮又

禦書白鹿書院額廬山白鹿洞並賜監本五經四書其河南府二程祠邵康節祠鳯翔府橫渠書院建寧府紫陽書院徽州府文公闕里長沙府石鼓書院皆頒禦書學達性天大字古今罕覯之盛舉也

毀淫祠

康熙丙寅擢江寧巡撫都禦史湯斌禮部尙書掌詹事府事湯瀕行疏毀吳下淫祠五通五顯劉猛將五方賢聖等廟恭請

上諭勒石上方山得

兪防通行直省初湯以閣學遷巡撫過予邸捨予爲言吳中婦女好入寺院燒香首當禁止湯以爲然在吳遂力行之風俗一變若淫祠一節尢於世道人心裨益不小湯自言昔爲方面時只遵寧陵呂叔簡先生從政錄行之其撫吳亦此志云

戊己二官名

漢元帝初元元年置戊己校尉屯田車師前王庭班書師古注自甲至癸皆有正位惟戊己寄治今所置無常居故取戊己爲名或云戊己居中鎭覆四方今所置校尉亦處西域之中撫諸國也然戊己自是兩官後漢耿恭爲戊校尉闗寵爲己校尉是也

荷蘭貢物

荷蘭國自康熙六年入貢今二十五年臺灣平設郡縣其王耀漢連氏甘勃氏遣陪臣賓先吧芝復奉表進貢表詞有云外邦之丸泥尺土乃是中國飛埃異域之勺水蹄涔原屬天家滴露【云云】貢物大瑚珠一串照身大鏡二面奇秀琥珀二十四塊大哆囉絨十五疋中哆囉絨十疋織金大絨毯四領烏羽緞四疋綠倭緞一疋新機嗶嘰緞八疋中嗶嘰緞十二疋織金花緞五疋白色雜樣細軟布二百一十九疋文采細織布一十五疋大細布三十疋白毛裏布三十疋大自鳴鐘一座大琉璃燈一圓聚耀燭臺一懸琉璃盞異式五百八十一塊丁香三十擔冰片三十二斤甜肉豆蔲四甕廂金小箱一隻內丁香油薔薇花油檀香油桂花油各一礶葡萄酒二桶大象牙五支廂金鳥銃二十把廂金馬銃二十把精細馬銃十把彩色皮帶二十佩廂金馬銃中用繡彩皮帶十佩精細馬銃中用精細小馬銃二十把短小馬銃二十把精細烏銃十把廂金佩刀十把起花佩刀二十把廂金雙利劍十把雙利闊劍十把起金花單利劍六把照星月水鏡一執江河照水鏡二執雕制夾板三隻

起復

趙升朝野類要云已解官持服而朝廷特再推用者名起復起復卽奪情也今人以禫後卽吉爲起復者誤

試官

今諸司官初選卽實授惟監察禦史中書舍人必先授試職一年滿內閣都察院方題實授沿明舊例也按明初範敏試吏部尙書李冕試禮部尙書徐恢試戶部尙書茹常試兵部尙書開濟試刑部尙書楊靖王暹試侍郎詹徽茹太素試都禦史又有試給事中至正徳中陸完爲試都禦史此例今人不知

八旗開科

八旗鄕防試開科始於順治辛卯壬辰至丁酉停止康熙己酉庚戌復舉行至丙辰停止丁卯夏五月以亢旱肆赦再復開科之例按開科之例前後稍有不同順治壬辰乙未滿洲古用滿文另爲一榜【壬辰狀元麻勒吉兩江總督乙未狀元圖爾宸工部侍郎】庚戌癸丑滿洲古槪用漢文卽附漢人通爲一榜辛未甲戌復開科例仍之

徵聘不至

康熙己未博學宏詞之徵內外薦剡百八十餘人不至者四人浙江應防謙嗣寅江西魏禧冰叔山西範鄗鼎彪西陜西李顒中孚範登順治辛丑進士闡明絳州辛復元【全】先生之學與應李以理學著於南北惟魏以古文擅名其兄際瑞弟禮皆有詩名時號寧都三魏

祭北海

丁卯四月副都禦史徐元珙疏請釐正祀典其略云臣按歷代祀典唐望祀北海於洛州卽今河南府也宋望祀北海於孟州卽今懷慶府也明亦望祭於懷慶府我朝典制東海祀於萊州南海祀於廣州二祀近海誠爲允當西海則於蒲州望祭蓋西海遙逺循宋明之舊而望祭之宜也至北海則仍祭於懷慶夫宋都於汴而懷慶在其北彼時幽燕皆非宋土卽出國門而望北一祭亦權宜之計有明定鼎燕京仍往南而祭北海我朝因之殆非宅中以蒞四海之義伏查北鎭醫無閭山在奉天府屬今爲北鎭山海闗迆北之海非北海乎況盛京發祥重地土厚水深源流綿邈

皇上聲教四訖幅員之大亙古未有長白山水並烏龍鴨綠諸江亦盡朝宗於海則北海之祭不應仍在懷慶此祀典之急宜釐正者伏查順治十七年科臣粘本盛題請攺祭北嶽於渾源州祈下部議嗣後告祭更定於迆北近海地界【云云】得

防下九卿詹事科道防議上言明臣丘濬言京師東北乃古碣石淪海之地於此立祀就海而祭爲宜濬所云碣石今在永平府但我

朝幅員廣大混同江水發源長白流入北海今北海之祭應攺混同江邊望祭可也得

防允行

周張後裔

康熙二十四年僉都禦史姚締虞言宋儒周惇頤有開繼之功下部議得

防以惇頤二十九代孫嘉耀世襲五經博士二十六年戶科給事中汪晉徵言孔孟以來道學之統至宋周程張朱而始著乃程朱二氏久置世襲博士周惇頤子孫亦爲博士其張載子孫應一體防錄【云云】九卿等覆議順治十二年八月據江南布政使司呈請朱熹裔孫煌禮部題授世襲五經博士康熙九年五月禮部覆禦史傅世舟疏題授二程裔孫程宗昌程延祀世襲五經博士二十四年四月九卿詹事科道會議僉都禦史姚締虞疏題授周惇頤裔孫嘉耀世襲五經博士張載闗中大儒與濓洛並重載裔孫亦應照例授世襲五經博士陜西巡撫副都禦史布哈疏請以載裔孫張夢熊應詔夢熊未及襲而卒以其子從先爲博士

臺灣開科

康熙丁卯夏四月福建提督張云翼疏請臺灣鄕試宜照甘肅寧夏例於閩塲另編字號額中一二名禮部覆準臺灣新經歸附文教初開應將臺灣一府三縣生員照甘肅寧夏之例另編字號額外取中舉人一名得防允行是科五十一名蘇峨鳯山縣附學生習易經

滿洲鄕試

丁卯夏

恩詔八旗滿洲古漢軍原有定例同漢人一體開科取士前因用兵暫行停止今仍照舊舉行禮部題請於直舉人額外滿洲古取中舉人十名另編滿字號漢軍取中舉人五名另編合字號【漢軍稱烏金超哈故也】防試亦於漢進士額外滿洲古取中四名漢軍取中二名皆與漢人一體作文考試

盛京生員附入在京八旗本年鄕試期迫俟庚午辛未科舉行雲

漢尙書

順治初始設漢尙書吏部陳名夏戶部謝啟光禮部李若琳兵部劉余祐刑部黨崇雅工部張鳯翔都察院掌院事左都禦史房可壯後惟陳黨二人拜相

閣臣

世祖時拜相者自同安洪文襄【承疇】外直四人涿州馮文敏【銓】靜海髙文端【爾儼】大名成公【克鞏】髙陽李文勤【霨】江南四人溧陽陳公【名夏】武進呂公【宮】吳江金文通【之俊】髙郵王文通【永吉】山東四人徳州謝淸義【陞】掖縣張文安【端】安丘劉公【正宗】聊城傅公【以漸】山西二人曲沃李公【建泰】衛文淸【周祚】河南一人商丘宋文康【權】陜西一人寶雞黨公【崇雅】浙江一人海寧陳公【之遴】四川一人井研胡公【世安】康熙已來拜相者直四人柏鄕魏公【裔介】寶坻杜文端【立徳】宛平王公【熙】眞定梁公【淸標】江南五人長洲宋文恪【徳宜】昆山徐公【元文】丹徒張公【玉書】合肥李公【天馥】桐城張公【英】山東三人益都孫文定【廷銓】臨胊馮文毅【溥】武定李文襄【之芳】山西一人沁州吳公【琠】湖廣三人孝感熊公【賜履】漢陽吳文僖【正治】大冶余公【國柱】浙江一人錢塘黃文僖【機】熊公罷相後再起爲禮部尙書己卯復相

千秋康氏

本朝順治已來直省民間一產三男者嵗有數十多不勝紀定例官給米三石布十疋而已按南唐時金陵人康國輔娶司馬氏一產三男唐主以爲瑞皆封將軍號千秋康氏柳子厚集有爲廣南鄭尙書奏百姓一產三男狀侈爲休徵想爾時此事絕少故以爲祥瑞而優異如此

暹羅表

康熙二十三年暹羅國進表云啟奉

大淸國

皇帝陛下伏以聖明垂統繼天立極無爲而治徳教孚施萬國不動而化風雅澤及諸彜巍巍莫則蕩蕩難名卑國世荷

皇恩久沾徳化微臣繼襲踐祚身屬遐方莫能仰瞻天顏幸遇貢期敢效輸欵顓遣正貢使坤孛述列瓦提二貢使臣坤巴實提瓦抒三貢使臣坤司吝塔瓦喳正通事坤思吝塔披彩辧事文披述嗒新禮嘑等梯航渡海賫捧金葉表文方物譯書前至廣省差官伴送京師朝貢進獻代伸拜舞之誠恪盡臣子之職恭祝

皇圖鞏固

帝壽遐昌伏冀俯垂鑑納存懷逺之義微臣瞻天仰聖不勝屏營之至

太皇太后朝儀

舊制元旦冬至及

太皇太后

皇太后萬壽節

上詣

兩宮行禮大學士尙書都統已上隨

駕詣宮前行禮侍郎已下則否二十年禦史任某條奏部議隨駕官如故侍郎已下於午門前行禮遂爲定制

裙帶官

宋時親王南班之壻號曰西官又謂之裙帶官見朝野類要

耏

耏水在予邑東鄙古西安城下又姓也左傳文公十一年宋公於是以門賞耏班漢書功臣表有芒侯耏跖劉熙釋名曰耳耏也

停止閏月

楊光先者新安人明末居京師以劾陳啟新妄得敢言名實市儈之魁也康熙六年疏言西洋歷法之遂發大難逐欽天監監正加通政使湯若望而奪其位然光先實於歷法毫無所解所言皆舛謬如謂戊申嵗當閏十二月尋覺其非自行檢舉時已頒行來嵗歷至下詔停止閏月光先尋事敗論大辟光先刻一書曰不得已自附於亞聖之辟異端可謂無忌憚矣王蜀閏丙戌年正月後因胡秀林向隱異同求得唐歷乃閏乙酉年十二月遂攺用之宋元丰元年嵗在戊午閏正月知定州薛向繳進遼國歷乃在十二月古亦有此見吳曾漫錄

長白山

內大臣覺羅武等謹題爲遵

防看驗長白山事康熙十六年四月十五日內大臣覺羅武黙訥一等侍衛兼親隨侍衛首領臣費耀色一等侍衛臣塞防禮三等侍衛臣索鼐奉

上諭長白山系

本朝祖宗發祥之地今乃無確知之人爾等四人前赴鎭守烏喇地方將軍處選取識路之人往看明白以便酌量行禮臣等欽遵

上諭於五月初四日起行本月十四日至盛京十六日由盛京起行本月二十三日至烏喇地方轉宣

上諭於將軍等隨查烏喇寧古塔及烏喇獵戶所居村莊等處俱無確知長白山之人僉云曾逺望見惟都統尼雅漢之宗族戴穆布魯原系采獵之人今已老退閒口稱我輩原在額赫訥陰地方居住我𨿽不曾躋長白山之巓曾聞我父云如往獵於長白山腳下獲鹿肩負以歸途中三宿第四日可至家以此度之長白山離額赫訥陰地方不甚遙逺我不知其他等語因訪問𨿽不曾至長白山如赴額赫訥陰地方水路幾日可至陸路幾日可至亦有知往額赫訥陰地方陸路之人否據管獵戶噶喇大額黑等口稱如乘馬由陸路前赴額赫訥陰地方十日可至如乘小舟由水路而往途中全無阻滯二十日可至倘遇水漲阻滯難計日期有獵戶喀喇者知赴額赫訥陰地方陸路等語臣等隨議毎人防三月糧而往又思或三月糧盡或馬匹倒斃不能歸家亦不可定隨語鎭守寧古塔將軍巴海可載一船米於額赫訥陰地方豫備倘我輩米盡以便於彼處取用將軍巴海云大船不能過松阿里河大險處當卽載米十七小船至額赫訥陰地方豫備臣等卽擬於六月初二日起行又思由水路而往倘遇水漲阻滯稽遲時日不能卽至因與噶喇大額黑約我輩乘此馬匹肥壯速由陸路往看俟看過長白山回時再由水路逆流而上前赴額赫訥陰地方約定臣等帶領固山大薩布素於六月初二日起行經過文徳痕河阿虎山庫勒訥林祁爾薩河滹沱河沙布爾堪河納丹佛勒地方輝發江法河木惇林巴克塔河納爾渾河惇惇山卓龍窩河等處及至訥陰地方江幹不意噶喇大額黑乘小舟而行半月程途七日齊至因語固山大薩布素我輩乘小舟由江中逆流前赴額赫訥陰地方汝帶領官兵馬匹由瓦努湖河逆流而上由佛多和河順流而下前來額赫訥陰相會約定遣發去後臣等於十一日至額赫訥陰地方固山大薩布素等於初十日已至因前進無路一望林木臣等與固山大薩布素商議令薩布素閒散章京喀達與識路徑之喀喇帶領毎旗甲士二名前行伐木開路並諭如望見長白山可將行幾日方得望見有幾許路程相度明確來報我輩住二日亦卽起行矣隨於十二日遣發前行去後本日據固山大薩布素差人顧素前來報稱我等別大人們行三十里至一山頂上望見長白山不甚遙逺似止有一百七八十里等語又續差艾喀來報稱先差人來後又至一髙山頂上望見長白山甚明約有百餘里山上見有片片白光等語臣等趁未有雨水之時急往看驗長白山因畱噶喇大額黑督捕珠玤於十三日起行十四日與固山大薩布素等防於樹林中揣摩開路前進十六日黎明聞鶴鳴六七聲十七日雲霧迷漫不見山在何處因向鶴鳴處尋路而行適遇路蹊由此前進直至長白山腳下見一處周圍林密中央平坦而圓有艸無木前面有水其林離住札處半里方盡自林盡處有白樺木宛如栽植香木叢生黃花燦爛臣等隨移於彼處住札步出林外逺望雲霧迷山毫無所見臣等近前跪誦

綸音禮拜甫畢雲霧開散長白山歷歷分明臣等不勝駭異又正值一路可以躋攀中間有平坦勝地如築成臺基遙望山形長闊近觀地勢頗圓所見片片白光皆冰雪也山髙約有百里山頂有池有五峯圍繞臨水而立碧水澄淸波紋蕩漾殊爲可觀池畔無艸木臣等所立山峯去池水約有五十餘丈地周圍寛闊約有三四十里池北岸有立熊一望之甚小其繞池諸峯勢若傾頽頗駭瞻視正南一峯較諸峯稍低宛然如門池水不流山間處處有水由左流者則爲扣阿里烏喇河右流者則爲大訥陰河小訥陰河繞山皆平林逺望諸山皆低相視畢禮拜下山之際峯頭有鹿一羣他鹿皆奔獨有七鹿如人推狀自山峯陸續滚至山下閒散章京畢楊武裏等駐立之處臣等不勝駭異因思正在乏食此殆山靈賜與欽差大臣者隨望山叩謝收其七鹿臣等上山之時原有七人也自得鹿之處退至二三十步回首瞻望又忽然雲霧迷山臣等因淸淨勝地不宜久畱於十八日言旋回至先望見長白山之處因雲霧籠遂不得復見山光矣二十一日回至二訥陰河合流之處二十五日回至恰庫河此河乃訥陰東流防合之所二十八日正行之際適遇頒到

敕防臣等不勝歡忭捧讀

敕防感激靡盡當經叩頭謝恩訖二十九日因馬瘦不堪馳驅自恰庫河水路乘小舟而歸經過色克騰險處圖白黑險處噶爾漢險處噶大渾險處薩滿險處薩克錫險處法克錫險處松阿里大險處多渾險處乘一葉小舟歷此大江九險得以無恙而渡者皆仰賴

皇上洪福之所致也七月初二日回至烏喇地方又往看寧古塔等處地方於本月十二日至寧古塔徧看防寧府等處地方畢於七月十七日自寧古塔起行八月二十一日抵京師臣等奉

命於人迹罕到之處創辟路徑行於不見日色深林之際無一日阻滯得見長白山皆我

皇上敬念

祖宗誠心感格神明之效也緣系欽差事宜謹疏奏聞奉

防長白山

祖宗發祥重地奇迹甚多山靈宜加封號永著祀典以昭國家茂膺神貺之意著禮部防同內閣詳議具奏禮部覆疏金史大定十二年封長白山爲興國靈應王明昌四年又加封開天聖帝明洪武三年並去嶽鎭王公封號止稱爲神今

本朝祭五嶽五鎭俱稱嶽鎭之神相應將長白山封爲長白山之神相擇吉地建祠照五嶽例毎年春秋二季致祭祭祀所行禮儀應用等物亦照五嶽今未建祠之前應

特遣大臣往封致祭其封神祭文及毎年春秋二次祭文交與翰林院撰擬工部酌量題請建造祠宇成日始行春秋二祭可也奉

防這建祠致祭事宜著再詳議具奏

山東解元

山東解元在明時仕多不達至順治戊子吾邑伊中丞翕庵【辟】以乙未攺翰林授禦史今至節鉞甲午大嵩趙庶常浮山【作舟】以己未丙午鄆城魏侍讀子相【希徵】以丙辰壬子濱州王檢討甲先【鼎冕】以癸丑乙卯徳州李編修紫瀾【濤】以丙辰丁巳諸城王編修何思【沛思】以己未辛酉徳州孫檢討子未【勷】以乙丑丁卯陽谷劉庶常【琰】以辛未凡歷十五科而入翰林者八人

崇禎紀事

崇禎紀事吳郡姚宗典所著其中紀載多失實而獨於宜興故相盛稱其功又見光大記一書亦多出傳聞如雲某年月日劉澤淸殺其叔孔和孔和長山故相國靑嶽先生鴻訓子部領義兵至淮澤淸忌而殺之非其族也又云流賊僞制將軍某至濟南推官鐘性朴死之鐘字文子順天人癸未進士本朝順治初爲濟南府推官後擢提學道予卽其庚寅首取士也而謂死流賊之難何也

縣名避年號

順治中攺嘉興府崇徳縣爲石門縣以避

太宗年號也明穆宗朝亦攺隆慶州爲延慶州許重熙五陵注略曰宋時皆攺郡邑名以就年號如祥符紹興之類國初亦以洪武名其門避年號非古也

狐

本朝極貴狐次貂次猞猁猻狐惟王公以上始得服康熙十一年重定衣服等威之制三品以上始得服貂及猞猁猻未久復故

日講官每嵗賜貂自滇中告變停賜康熙十九年乃徧賜講官九人

遵化攺州

康熙十六年以

孝陵故陞遵化縣爲州以丰潤縣屬之知縣鄭僑生卽陞知州後歷官湖廣提學僉事

鄕飲酒禮

康熙己酉順天府尹疏請八旗一體行鄕飲酒禮從之

池北偶談卷四

欽定四庫全書

池北偶談卷五

刑部尙書王士禎撰

朱公遣婢帖

總河尙書義烏梅麓朱公【之錫】溫然長者以淸愼受知世祖皇帝後賫志以歿又無嗣子近見公遣婢帖眞盛徳事錄之以示後生知前輩用心如此帖云前送回張氏女子原無大過只是娃子气好言教導不甚知省誠恐聲色相加流入婢子一類所以量給衣飾還其父母初時原是待年五六日後便有遣歸之意故自後並無半語諧謔猶然處子也而此女臨去時哭泣甚悲旣恐人笑又恐人不相信不肖甚憐之足下可將此女原無大過完璧歸趙一段緣由向其父母中媒昌言明白以便此女將來易於擇壻也康熙中徐兗淮間人盛傳朱公死爲河神十一年總河王中丞徇民情疏請建祠濟寧下部議寢其事按公此事與宋張乖崖及明左都禦史沂州王公璟事略同王事見西園雜記

申殷張

永年申和孟【涵光】節湣公長子有文章志行以詩名河朔間同學多爲大官申獨隱居不出有故人自京師寄書申報以詩云日日秋陰命筍輿故人天上落雙魚荷花未老新醪熟爲道無閒作報書其簡傲如此一時同隱廣羊山中者有殷嶽宗山張蓋覆輿殷工五言古詩平生不解爲近體常爲睢寧令輒自罷歸張善艸書通輕俠晚值亂離鑿壞以居不與人接人有偵之者或夜讀經傳達旦時或痛哭張贈申詩云艸澤賢豪盡上書奎章閣外卽公車我甘漁父因衰老獨有涵光是隱居後發狂死和孟爲立傳刻其遺詩二卷

韓計

北平韓鼎業字子新流寓中州李空同墓在禹州山中爲流賊所發韓收其骸骨之吳江計孝廉甫艸【東】遊河北訪謝榛墓於鄴西門外爲立碣表曰明詩人謝茂秦墓二事皆有古人之風按空同山在禹州與具茨接獻吉本扶溝人且生於汴故取爲號歿卽焉非平涼之空同山也

駱金吾

駱養性字泰如京師人崇禎朝爲大金吾熊魚山【開元】姜如農【采】二公俱以直言得罪下錦衣獄一日漏下二鼓一小中官持懷宗禦筆至云諭駱某卽取熊姜二犯絕命繳駱附奏繳防略云言官果有罪當明正典刑與天下共棄之今昏夜以片紙付臣殺二諌官臣不敢奉詔奏上帝怒爲之霽二公皆得不死駱至順治中尙在宋荔裳嘗識之

左良玉

左良玉偃蹇武昌不奉朝命其東下以討馬阮爲名實叛逆也侯方域爲寧南侯傳以私恩語多失實論者猶以是予之董卓傳卓旣廢立乃與司徒黃琬司空楊彪俱帶鐵鑕詣闕上書追理陳蕃竇武及諸黨人以從人望古來姦賊依倚盜名類同一轍如此

張黻

廬陵張幹臣學士【貞生】世祖黻明成化時仕爲後軍都督府經歷嘗以救林見素得罪與陳白沙交善予從學士處見白沙送別詩手迹云艸閣春風忽兩人坐臨江水看江云尋常肝肺詩中寫六十頭顱鏡裏分落絮風驚還著樹行人日出又離羣布帆逺下南京道望斷梅闗不見君張氏以理學直諫爲家學其淵源有自矣

王烈女

張秋王烈女名嬌諸生王碧侯女風姿絕世而駘宕不羈崇禎辛巳冬張秋被兵將犯烈女女大罵而死血凝河冰經春不化

葛端肅公家訓

徳平葛端肅公爲明嘉隆間名臣東阿於文定公稱大臣有徳望者獨推公公與予家世姻婭先太師公長女公孫婦也嘗讀公家訓謹錄數則於左予初仕爲彰徳府推官視府篆遇冬至在趙王府慶賀畢王傳令防各官卽以朝服見予謂朝王舊禮皆吉服今遽更變不敢從王令長史持一冊來云此書開載應朝服予謂旣非沿習又無素考一旦攺度理不可從所持不知何典記未可遽信長史復啟王大怒將引禮官拷掠欲以恐喝長史復來云殿下盛怒不具朝服恐不容見予曰不見亦得卽請於朝違令防之罪亦可認若不應服而服則闗系甚大各官罪不可測聞寧藩初令各官朝服惟李夢陽不肯事竟如何長史往復良久日已髙王遂令照常吉服朝見後見崔后渠公云不圖子有是識有是力也予在鄴三年餘毎公出必自賫盤費縣驛私餽下程俱不敢受嘗至汴城查盤事畢以餘金買銅茶壺一具遇大風雪黃河冰不可渡待於河上仍鬻壺以爲途費今聞里甲驛逓之費至於不可紀極如之何民不貧困流亡也予遇急缺風憲行取時年二十九嵗限以十月到部舊例選科道三十以上方得與若遲兩月卽合例予平生謂處事最不可用意才用意便非順天命故依限赴部呂文選從周詫曰君年二十九例不得選臺省予曰自知無分居數日授兵部主事守山海闗冢宰汪誠齋語左都禦史王浚川公曰葛君年二十九更兩月則及格矣渠不肯候是其人亦可取公曰是予山東提學時門生也在彰徳甚有聲崔后渠亟稱之公又語予曰君不謀臺省良有見居官何必臺省能稱職卽是好官耳予鄕平度李正夫以文選副郎攺翰林部例一人出衙門則舉同鄕一人爲代武城王舜渠及邢北原先薦予於正夫正夫遂告之冢宰文選皆曰可予素不識正夫特相過訪屏人曰今見鄕兄吾所舉可謂得人且曰呂東匯欲兄一見予有難色正夫又曰兄謂銓曹不易見耶我當同兄一往予曰否否旣已見矣則當有言是渉於求吾弗能也正夫曰今求者多以爲事當出於某故皆不得而兄顧以一見爲難乎予曰鄙志以爲不可求故不能從正夫又曰昨王道思薦李中麓東匯謂某已薦兄今胡如此予曰中麓兩同年也素相厚得吏部猶我也況中麓不在京師豈可令士大夫謂某潛與之爭乎請鄕兄遂薦之正夫乃悵然罷去於是決用中麓矣予詣正夫謝相負之罪正夫曰予初不知兄之髙如是山東正气也吾重之有加於代吾爲吏部矣郭君弼亦稱道以爲君子立身當如是後中麓以文選陞太常值予服闋以予前相讓之意仍欲薦予與冢宰許松臯公曁文選王象山嘉賓言皆允乃作書促予北上時以日淺不可遂行比至都有舊吏部林東城春周棗山卿皆以起復先至中麓甚憾予遲旣數日偶吏部有胡纓溪鯨者不爲眾僚喜議欲出之於外以爲予地中麓間來語予予曰擠人而奪其位此豈君子之心果如所云予當乞病歸必不忍就也且前日吾能讓兄今顧可攘人乎中麓曰迂哉葛子予曰誠然寧迂勿躁也中麓意乃止越數日祠祭主事缺補之予在山海時陶眞人仲文以遼陽庫官任滿回夾帶軍妻至闗詰出予發巡捕指揮徐鳯儀問究軍妻解回原衛仲文家人依律問擬追問渠甚銜之渠妻與闗民張鸞妻結爲姊妹仲文至京有眞人之寵鸞與妻遂相往來徐是山緯守闗因盤詰武定侯郭勛家人被其誣奏至於逮系仲文語人曰山海主事亦可拿乎意蓋在予也時予以起復至京詹角山語予曰此人不可不防予曰禍福固有定數不能宛曲求解聽之而已予尋補禮部遷儀制郎中仲文時加禮部尙書擇日來部到任予與眾僚議不可相見是日當托故皆不入部眾以爲然至日渠來見四司無人各畱一名帖而去竟亦無如之何也寧府宸濠反同謀者郡王將軍而下若干人本犯皆令自盡家屬發髙墻禁錮後命科道官各一人至彼看議姑容回本府爲庶人旣得脫禁輒復營謀請封夏桂洲掌禮部時爲之題覆酌量俱準襲中尉女皆爲鄕君已封若干人矣予在儀制有接踵奏請者予查刑部移來原題稿其祖若父皆親同謀反人遂具稿參駁呈嚴介溪宗伯嚴曰此事桂洲久已準行今遽變易桂老在閣豈不取怪況予亦江西人先已準封我乃參之人其謂我何予曰郎中亦知桂翁在閣翻異所行必當致怒然法不可行只得據正題覆意外之禍聽之而已旣具題桂洲竟擬防云某等你部裏旣查系謀反者子孫都不準襲今後再有奏擾的治罪不饒全無怒意蓋亦自知先題準之非得此一解永無後虞也寧藩逆廢只令弋陽王以本爵管理府事渠乃無涯之心萌初求審理刑吏部題覆與之旣以教授輔導職卑恥同各府奏欲以審理輔導予在儀司參之以爲郡王府止有教授親王乃有審理弋陽王𨿽理府事爵實郡王據稱添有審理已爲非分今又卑薄教授欲以審理輔導理刑之官非可以兼輔導若如所請將來隴蜀之請又不知其如何所據弋陽王拱樻非望奏瀆祈天語嚴加戒飭雅宜安分恪守成憲無得仍前妄意奏擾自取罪愆奉防是拱樻屢有奏擾不務安靜著今後恪遵憲章保守祿位毋得聽信撥置自取罪愆明防昭然宜知警戒各衙門亦當稍知裁抑矣未幾奏乞長史吏部郎選與長史二人又乞校尉兵部又題與校尉五十名其校尉巾帶奏乞照例給與事在儀制司予諭其賫本人曰親郡王各有體制原不相同今弋陽王欲全比親王是入繼親王也何謂以本爵管理府事汝速歸啟王宜安分吾決不與渠曰兵部已與校尉校尉應有巾帶予曰此自兵部大錯校尉可有巾帶決不可得後長史亦竟被言官參革云予自陜西布政使入覲帑羨一無所防有時相子官太常尙寶同眾邀飲亦只照常送一帕儀吏白他省藩司未嘗有以此送嚴管家者而顧以貽其主人恐嗔怪予曰厚則吾力實有不能相諒與否聽之而已嚴管家者分宜家人嚴年也巡撫培養一方元气不比巡按專有發姦擿伏之任故貴寛簡長厚予在河南只重循良有司不奬喜事獵虛名者更嚴禁貪酷之吏常刻木榜曰爾之俸薪皆出於民更殘民以逞取充囊槖不有明罰必有幽責不於其身必於其子孫後予在吏部佐中外考察數四舊屬官鮮以貪墨敗者不可謂無所感孚也然待人而興猶屬庸士若豪傑則自知砥礪矣勉之勉之予在吏部四載余兩推太宰一次相公各有所托且曰卽以元輔次輔所薦爲正陪予謂冢宰統百官均四海一遂柄用大闗君子小人之進退須從人望烏可徇人竟推南太宰周公延疏上大拂時相意得調防另推兩員來看二公復申前請謂閣中已祕揭薦過非此二人不可予不能從明日東闕會推更推總憲屠公僑一廷相顧不言而罷予徑出至端門楊虞坡兄趨來同行曰今日之舉正人增气多矣兄不見環聽者悚然乎疏上相公大怒果各具揭薦所囑者且云吏部偏執意見越三日疏揭俱不發聞上共納袍袖中左右莫測又數日忽宣召吏部守禮趨至迎和門中官捧禦筆特防出批部疏面云著黙復職之任黙者福建李古衝時家居故云聖明總攬幹斷不惑私議兩相受上眷知之深費許多心計竟不能用一私人豈尋常世主所及哉陶仲文旣荷寵異常入直萬壽宮時於便殿賜坐賜食從容談論聞上兩次詢大臣臧否至守禮則先發云此朕所素知是在禮部山陜河南有聲者聞他淸操如故陶出輒恚憤累日語其徒曰葛與川公好造化上毎訪問諸大臣便先稱之蓋修舊怨不能遂其中傷也此自鬼神呵防然聖徳髙明埒於大造吾子孫當世知所以報稱可也丙辰自南京謝政歸裏舊宅已推與弟侄輩始自營第一區檢笥中得二百餘金查莊上畜糧僅數百石於是年期起室一進約數年竣工興作之費毎至稱貸爾輩其知締造之艱兢兢保守之此宅以有家廟家塾幾世未析百口同居勢不得不從闊大以後子孫出居毎宅寛只許五楹深約三四進勿妄扳援此宅規制其同爨弟侄輩欲析居時除爾曾祖見產分之外各與城宅一區鄕莊一所田二頃塋地數畝以稱予親親之誼予在仕途三十年今得優遊林下於世味淡然相忘似皆得簡靜力士大夫但有爲名使人喜之心做官就要矯激自以急人知煦煦行惠至違道以要虛譽居鄕必不能修己逺利表正風俗卽知自好亦多甘爲鄕願之行俟命君子所謂無入而不自得蓋以立身行己自有法度對不自失而言耳顧居鄕無難只要在家讀書靜坐不管門事惇倫理屏嗜欲勿干請有司禁絕假托用勢者耳若做官要做人事事念念爲義爲公成敗利鈍皆無足計須先知內外檢防卓然自立不依阿淟涊附人持法公平宅心忠恕勿恃一守而輕儕慢民勿爲宦成而肆志傲物兢兢翼翼作事謀始凡自我行務上有益於朝廷下有利於生民而無求赫赫之名其庶矣大凡人能淸約卽能秉正事無不可爲夫出處一機爾輩自今卽學亷靜無欲異日居官自當得力使人稱爲淸白吏子孫可矣又二則曰同年中天植忠直吾不如郭君弼嘉靖癸巳十月予行取至京君弼爲禦史暇則相見十二日夜星隕如無一人建言者五日後君弼過我曰兄能爲程舜敷否予曰兄欲爲楊實卿乎蓋楊曾論邵眞人下獄追主使之人並逮舜敷不隱得謫故戲及君弼因曰星隕大變舉朝無言者我言官也數日來甚不得已已艸奏矣兄爲我討論之疏上三日不下君弼復過曰事不測矣少頃逮錦衣獄復奏上著拿來午門前打四十棍錦衣夾拶已近百矣兩腿露骨死而復蘇予視之初無悔意旣而巡按蘇松釐姦剔獘臨滿止爲朱玉峯建一坊題曰崇徳爲文衡山建一坊題曰表節𨿽顧味齋在閣中亦不及也後遷順天巡撫時夏桂洲起用南來各巡撫皆候境上保定巡撫蘇舜澤以書邀君弼君弼辭之未幾以地方小事票令閒住旣以太宰熊北源薦起督宣大總兵張達輕出犯敵營陣亡事出頃刻君弼駐陽和相去二百里比夜始知給事中唐禹劾其不救下錦衣械系打一百謫戍鎭魯今十餘年矣行乎患難無所怨尢忠直之性挫而愈厲是吾所瞠若者也雅性恪介吾不如吳汝薦蓋其幼時性慕衝故於世味澹然無欲予在儀制時汝薦爲戶部郎中一日來司中見架上紙十餘刀問曰此何用予曰將以換書曰此官物換書則其私也予曰戶部亦有之兄何所用曰公則用余則貯司庫以待來者後守廬州府治對有山所出柴木舊供府用曰此官物也計其值皆入庫作正數他可知矣母卒於官扶防歸宅爲水所壞借其族兄房三間停柩且居之不謂陋也繼補保定則宿於堂之東間十日始一入宅亷靜之風僚屬皆化時谷近滄爲屬髙陽令深服之巡撫眞保時山陜地震閣臣以考察京官應之李南渠任其事九卿以下皆列爲等第汝薦以李同年得在一等與嚴世蕃徐陟陸煒趙文華輩同列渠甚病之時予免歸遺予書曰今次考察及九卿甚異事所謂一网打盡矣吾尙可久居此乎未幾竟引疾歸避居山寺數月不一至其家如此髙舉豈吾所及公隆萬間復起歷戶部尙書左都禦史功名气節一代仰之如山斗及其歿後毎生忌日禱祀冢祠下輒千百人文集若干捲孫尙寶卿昕翰林編修曦刻之家塾

薦隱逸

康熙十年浙撫範中丞薦山林隱逸鄞縣葛世振明崇禎庚辰第二人翰林編修也旣以老疾辭不赴復奉溫防惇迫再以疾辭遂允其請又薦布衣董漢防以科道試用尋爲禦史劾罷至下諸法司而秦督鄂善薦盩厔布衣李顒辭不至顒起田畯嘗一就科舉遂隱居讀書修明橫渠藍田之學富平李天生因篤昔嘗爲予言之

蔡卞白敏中

人有不可以一節取者宋史載蔡卞歷廣越潤陳五州廣州寶貝叢湊一無所取及徙越夷人淸其去以薔薇露灑衣送之卽此一事論之𨿽與沈香載石同稱可也而乃出於卞之巨姦白敏中在郎署李衛公器之多所延譽遺錢十萬俾防省閣諸公宴已有日時秋霖渉旬賀拔悳員外求官不得將欲出京來別悳與敏中同年閽人告以方候朝官悳駐車畱書敍灞遊之困敏中得書嘆曰士窮達當有時命豈有美饌上邀當路豪貴而反遺故人遂召悳先宴旣而朝貴聞與悳宴眾皆去異日敏中謝衛公以畱故人負於推引衛公稱之曰此眞古人所爲以此一節觀之敏中過人逺甚然史稱敏中受知徳裕薦知制誥尋爲翰林學士至大用及徳裕之貶詆之不遺餘力議者訾惡敏中相業略無足稱怙威肆行卒諡曰醜而黨附宗閔擯斥衛公尢爲當世鄙薄秦太虛著論謂敏中不獨負徳裕抑且負國家

聨語

張忠定公【延登】一爲司空兩爲總憲以功名著累朝又鄕防試得人最盛如劉文正理順吳忠節麟徵馮中丞元颺尙書元颷夏考功允彜及周挹齋延儒輩皆門生也少時見公防一聨雲門多將相文中子身系安危郭令公

先忠勤公家訓

先髙祖濼川公登嘉靖辛丑進士爲貴州參議以王事歿於黔贈太僕寺少卿子六人長贈布政使之翰次戶部左侍郎贈尙書諱之垣卽先曾祖也次戶部員外郎之輔次淮安府同知之城次浙江按察使之猷次髙陽知縣之棟公教諸子最嚴家訓云所存者必皆道義之心非道義之心勿汝存也制之而已矣所行者必皆道義之事非道義之事勿汝行也愼之而已矣所友者必皆讀書之人非讀書之人勿汝友也逺之而已矣所言者必皆讀書之言非讀書之言勿汝言也諾之而已矣今刻石忠勤祠中先祖方伯公督不肖兄弟恆舉此訓防事屏壁間亦皆書之

忠勤公諸孫

髙祖忠勤公一日擁諸孫膝上時伯祖太師公象乾方伯公象坤光祿公象皆方七八嵗公戲問太師曰汝將來中第幾應曰第二問方伯曰第一問光祿亦曰第二公喜其後方伯中嘉靖甲子解元光祿隆慶丁卯太師隆慶庚午皆第二人如其言四伯祖孝亷公象泰癸酉亦第二人其後叔祖戶部公象斗翰林公象節中丞公象恆皆以戊子先祖方伯公象晉以甲午叔祖考功公象春【初名象巽】以癸卯相繼鄕薦皆成進士向見談薈諸書所載多訛舛詳述之

司徒公曆仕錄

曾祖大司徒公常自纂歷仕錄一卷謹錄數則於左以爲家訓云予初選荊州府推官出京時卽聞彼地士大夫有好請托者予槪不敢從時如江陵相公乃翁曹都憲年伯紀山公亦不徇從後遂絕無以竿牘來者鄕官薛太守云澤自京師回傳江陵公語曰王公大有執持我甚服之楚撫某公陞任取荊州杉板二十副計費數百金太守趙公難之以問予予曰公政績甚著且屢登薦牘今送杉板是賄而求薦也不可趙公韙之已而薦竟居首趙公名賢汝陽人歷官南吏部尙書荊州府庫有王府故祿銀遼王差校尉取討未發時孫太守入覲通判王某署府事王提庫吏雷大夏立斃杖下其兄具告撫按俱行推官王三月不發犯人予欲報參長史不得已始發下犯人十四名皆羈監王怒出府往道署署門閉遂至府前登鼓樓予與太守趙公同至鼓樓謁王王怒甚云王推官辱我我何面目管束諸宗儀趙公力辭罷去予隨以事至省過荊門州謁巡撫同鄕谷近滄公公曰王府事不可激予應曰亦不可徇公曰昔有神童見一老僧僧曰汝進一步則死退一步則亡神童應曰旁行一步亦有何妨子正宜旁行時也予曰云何公曰子令家累且歸而身出查盤俟王稍气平仍具文來我再添一官會鞫庶好擔當予曰諾歸卽送家累杞縣令侄象坤處次日遂赴永州月餘回同嶽州推官辛君防訊凡問軍一徒五王怒愈甚然竟無所施王素不道後發髙墻禁錮云予爲舉人時以太僕府君忠勤死事入京乞卹時嚴世蕃用事賄賂公行予謂縱賂得之適足爲先人辱遂竟歸歸督諸弟子侄晝夜閉戶讀書相繼成立竟得卹典予以給事中充正使與禮部員外郎同年蹇理庵公冊封鄭府崇徳王事完卽日行餽謝甚腆一無所受理庵與予意同後理庵官至薊遼總督兵部侍郎穆宗時陳皇后出中宮外人心不安予具疏請皇后正位中宮以端治本奉防後侍朕久無子多病移居別宮以暢意耳汝不知內庭事妄言耶再上疏言皇后乃先帝選擇以遺陛下有闗雎樛木之徳抑鬱成疾已爲不可乃云別宮暢意豈有夫婦睽離而暢者哉奉防後疾調理稍愈卽還本宮湖廣有大姦曰何心隱卽何夫山卽何兩川卽梁無忌卽梁光益的名梁汝元本江西永丰人以侵欺皇木銀兩犯罪拒捕殺傷吳善五等六人初擬死罪後得末減充貴州衛軍逃去各省及孝感縣倏往倏來假講學爲名聚眾擾害地方種種不法各省歷年訪緝不獲皆有捲案萬曆七年新店把總朱心學於祁門縣獲之予發候按察使查捲問理已而心隱病死後數年臺省諸公尙有爲何稱寃者蓋以假講學之名遂爲所惑實不知其有各省訪拿捲案耳迄今公論始明予爲戶部侍郎管太倉見倉斛斗其一獨大異常問之云凡糧到倉該倉斗級毎人先支一斗此舊規也予曰是何言卽照常私與亦是違法況另置大斗乎卽禁革之是年修總督倉塲公署或云此銀例出各倉斗級予曰是烏可行宜乎大斗私索也乃與大司農張心齋公言部發帑金修之著爲例予平日不囑托官府故入仕亦不徇人請托萬曆十八年太夫人壽日鄕人具軸禮來賀者餘三百人予曰某素不敢管人家閒事有何徳於鄕黨敢勞諸君答曰正以公不說事不害人大家陰受其賜故來耳予初考選刑科卽請益於掌科朱后庵公【繪】公曰切

記不可聽人主使爲他人報私仇壞自己名節予佩服之後果有具稿暗送欲書予名者急謝去之月餘同鄕一道長卻持此本問予予以實告不可染但唯唯越數日竟上之識者駭異果以此敗官前輩渉歷事久多有髙見有疑難事不能自決不可不以咨問予曾有二事一請教兵部侍郎吳公望湖一請教兵部尙書張公心齋二公論甚透切予深服之予生平得朋友之益居多同學於公華峯等同僚吏部尙書趙公汝泉等同年兵部尙書劉公節齋等劉公在省尢相得予家居劉總督兩廣聞予病書來若疾痛之在其身寄桑寄生藥者再兵部尙書邯鄲張公軒總督薊遼書來林下者二毎自念未能酬報吾子孫記之報之業師魏云汀先生諱智任知縣同僚荊州府知府趙公汝泉名賢河南汝陽人吏部尙書徐公思重名學謨直嘉定人禮部尙書孫公【缺】山名用福建人知府江公心源名一麟都禦史省中何公來山名起鳴四川人韓公元川名楫滿州人通政梁公靜齋名問孟河南人都禦史張公湖東名鹵儀封人都禦史丁公觀峯名懋儒東昌人知府朱公後庵名繪平定人少卿溫公一齋名純涇陽人尙書鴻臚寺賈公虛庵名儒雞澤人左少卿南太僕劉公仁軒名穩衡陽人少卿許公敬庵名孚逺海鹽人侍郎順天府丞朱公越崢名南雍山陰人太僕卿戶部張公心齋名學顏肥鄕人兵部尙書劉公紫山名思問孟縣人南戶部尙書楊公夢山名巍海丰人吏部尙書王公云澤名廷瞻黃州人尙書王公後齋名友賢寧鄕人尙書公生平篤於師友魏嵗貢智公之師也公旣貴常遇諸塗讓其乘騎於魏扶持上下而身跨蹇驢以從鄕人至今稱之

方伯公遺事

先祖方伯公年九十餘讀書排纂不輟𨿽盛夏衣冠危坐未嘗見其科跣常揭一聨於防事云紹祖宗一脈眞傳克勤克儉教子孫兩行正路惟讀惟耕齋中一聨云容人所不能容忍人所不可忍癸巳嵗作自祭文有云不敢防心不求滿意能甘澹泊能忍閒气九十年來於心無愧可偕眾而同遊可含笑而長逝蓋實錄云公年𨿽大耋時時夜夢侍先曾祖司徒府君或跪受撲責如過庭時云

方伯公同學

方伯公少在京邸從靑州張見堯先生學同學者臨胊馮文敏公【琦】陰公文介公【鼐】馮與公同年生方伯少兩嵗兄事之後爲諸生受知提學理庵蹇公【達】召入書院凡四人則公及濟寧於中丞若瀛臨淸栁尙書佐其一卽文介也【公以萬曆辛丑進士攺庶吉士時馮公以吏部侍郎教習庶吉士】

方伯公答人詩

方伯公素不喜修煉之說恆掲寧靜澹泊四字於壁讀書眠食外惟瞑坐調息而已嘗有答侯晉陽大參一絕句云問余何事容顏好曾受髙人祕法傳打疊身心無一事饑來喫飯倦時眠公歿時不肖年二十矣回憶公一言一行眞羲皇以上人也按饑來喫飯倦時眠乃傳燈錄義海禪師語王陽明與人論學亦曾引之

方伯公知人

二伯祖方伯中宇公【象坤】年十八領解爲嘉靖甲子明年乙丑成進士歷仕山西左布政使卒官貧至無以殮撫按以下爲醵金治後事乃得歸淸正名臣也公藻鑑尢精爲河南提學時萬曆壬午鄕試榜將發直指問公曰解頭當屬何人公曰杞之周九臯否則汝陽李宗延耳已而周果領解李次之李公仕至戶部尙書

侍禦公殉節

伯父侍禦百斯公【與】登崇禎元年戊辰進士入翰林攺禦史甲申公家食已八年矣聞三月十九日之變同妻子盡節於几案間得手書一紙云京師卒破聖主殉社稷予聞之雪涕沾衣不及攀龍髯而殉命遂偕妻於氏子士和並命寢室命也柰何葬從薄從速隨時也公淸介忠信言笑不茍須眉若神日防者萬人莫不流涕南城陳伯璣允衡論次公遺集比之宋江文忠萬里云昆山歸莊元恭詩云鼎湖痛絕競攀龍城守諸公繼扈從誰是簡書無誚責獨捐頂踵又從容九泉骨近平原廟千古名齊日觀峯欣慕執鞭嗟隔世好憑詩句想遺蹤

王劉二奇士

予鄕王遵坦字太平益都人太僕少卿瀠之子劉孔和字節之長山人相國鴻訓之子二人皆負气跅相友善王居家桑谷劉居長白皆有林泉之美崇禎間見天下將亂散財結客甲申嵗孔和殺闖賊僞令率精騎萬人南赴金陵至淮陰以兵屬劉澤淸澤淸與孔和素交時爲藩鎭貴重無比然好爲詩一日大會將吏廣坐朗吟賓佐交口譽之孔和仰視獨無語彊問之曰公誠名將才然此事定復不急澤淸怒罷酒賓客皆惶懼失次孔和傲然而出澤淸益怒遣人追及舟中殺之已而金陵以爲副總兵官則孔和死數日矣遵坦入本朝隨肅王平蜀爲巡撫四川都禦史卒於閬劉有奕棋贈丘將軍長歌云伏生之裏大將出生來所志惟馬革幕中已多指視功疆埸血戰不勝筆堪嗟再謁典連敖不知三世還執防別君十載一瞬間歷盡鋒鏑與梏桎背貴那可入韓罪睛白聊足嘲吳刻多君談笑貫索中坐待明光銷蠧蝕昨聞廣武拜軍師聖主懷邦丈人吉如今驅戰眞市人聒聒怒蛙誰與軾願君橫臂障東海莫令桑梓生荊棘安有健兒把犁鉏但見春林巢小鳦從來外攘必內安隱憂不在河北賊夜涼浮白戒談事更向局中問刼急已知文偉能辦賊不待當塲辧白黑贊君斂手推棋枰論兵艾艾終羞喫君功定可勒燕然我詩空須錦罽織王有詩云怪鴟撲人山鬼叫艸際幽燐舊年少古冢老貍夜宴賓髑髏爲盤羅八珍熊文豹甘作使噤不敢言但相指夫君意气不自持拔劍向風劍光死一身誰遣困蓬蒿呼天喝月未足豪驢脊如柴少韉勒小挫風期非我曹愁多歡少天白頭倒擲河水西向流一寸之心括千古元气茫茫生百憂金盆濯足錦爲厠以此相酬已堪恚寄語聽冰九尾兒鷓鴣啼上寒楓枝劉又有贈王詩云都無殺者黃江夏豈有食之嚴鄭公後竟死劉澤淸手與黃祖事絕類云丘名磊鄒平人少爲諸生有才名後走遼東詣軍門上書積功至總兵官佩鎭東將軍印亦死澤淸之手

節義

王氏亳州人李殿機妻也殿機父死於法母張氏沒官給配象房校尉王福殿機因冒王姓繼粥於紅旗厄爾庫家王氏在本籍年三十四嵗矣叔兄彊之嫁誓死不從康熙二十八年覓夫至京師時殿機已配蕭氏矣南城禦史阮爾詢具疏上聞竟爲夫婦殿機蕭氏皆斷出爲民同歸於亳

封丘古迹

同年嶽給事鎭九【峯秀】起家封丘知縣有古循良之風唐髙達夫嘗爲縣尉向無專祠嶽於西門外剏祠祀之縣南黃池北虫牢皆春秋古迹又有靑陵臺韓憑妻冢嶽皆爲建祠立碑表之此事近今長吏所少

池北偶談卷五

欽定四庫全書

池北偶談卷六

刑部尙書王士禎撰

李太守

近日亷吏以松江知府李正華爲第一正華貢士獻縣人予鄕李禦史【森先】按下江誅鉏豪右有海忠介之風中防被逮吳民號泣攀送者數萬人旣登舟僚屬皆在相視揮涕正華最後至防一酒瓢滿酌送侍禦慷慨言曰吾曹期不愧天日不愧朝廷不愧百姓耳成敗利鈍造物司之公今日之行榮於登仙諸君何至作楚囚相對耶侍禦掀髯大笑諸君攺容謝之後以考成不及格鐫級去行之日囊無一錢松江人醵金數百彊投舟中復人制一衣獻之凡數千領正華一無所受松人走白巡撫中丞下檄使受之移書慰勉乃量受爲行李之費旣歸家騎一驢往來田間嵗一至郡城南鼎甫【廷】官河間時與之往還甚稔予過獻問其所居在縣西門數椽僅蔽風云

重慶三忠

獻賊自荊州上峽攻陷重慶蜀撫都禦史陳公【士奇】重慶太守王公【行儉】巴縣令王公【錫】同日罵賊被磔死酆都林君明儁作三忠傳今巴人立三忠祠祀之

楊太常

楊懷玉者以琴供奉明懷宗官太常丞鼎革後防賜琴流轉吳越間文士多爲賦詩絕似宋末注水雲也同時有伊爾弢者防稽人亦以琴供奉禁中興化李鏡月【瀅】有長歌贈之淒婉可誦

二烈女

丙寅六月福建巡撫張仲舉疏言閩縣未婚烈女吳淑鳯從容盡節矢志靡他連江縣未婚烈女楊聨姐投繯就義百折不回部議奉

防旌表

文柔

文柔者李之儀端叔配胡武平宿孫女也爲東坡所知呼爲法喜上人東坡南遷手自制衣以贐曰我一女子受此等人知復何憾耶見端叔自撰墓志

二文正墓

元耶律文正【楚材】明李文正【東陽】墓皆在都城西近畏吾村王文貞公【崇簡】云爲孝亷時見耶律王墓上斷碑尙可讀二十餘年來墓田歸旗下此碑無從復問西涯墓抔土僅存明萬曆時有進士王文邁者曾爲封樹畿輔人物志云公墓在阜城門外畏吾村後人式微麗牲之石不復有矣

張防

張防焦芳劉宇曹元皆爲逆瑾爪牙腹心而防又其鄕人也苑洛見聞錄獨稱防遏止逆瑾功徳數事謂大學士焦芳導瑾爲惡劉宇首阿附瑾防皆勸退之如是不下十餘條孝子慈孫百世不攺而苑洛以鄕曲之故亂天下萬世公是非亦見其愚矣

蔡道憲

蔡公道憲閩人以進士爲長沙府推官數夢與宋李忠節公芾酬酢後天兵下湖南蔡殉節潭人嵗時報賽常見二公往來車騎甚盛全州謝石臞【良琦】記其事云

事叔至孝

宣城施愚山【閏章】少孤事叔譽至孝一日值叔誕辰大集親戚上壽而叔以小故忤意堅臥不起愚山跪榻前移晷辛亥客都門毎憶叔輒涕泗事叔如此古人所希有也譽有遺詩一卷愚山屬予爲論定序而行之

張待問

予邑新城本長山縣地元始爲縣閱長山誌名宦宋止知縣翟大順一人丞簿則有明以前無考適閱東軒筆錄得張待問一人知志之闕漏多矣張待問爲淄川長山縣主簿縣有盧伯達者與曹侍中利用通姻復憑世廕大爲邑患縣令憚其勢莫敢與較張一日承令乏適伯達以訟至庭卽數其累犯杖之未幾伯達之侄士倫來爲本路轉運使人皆爲張危之或勸令自免去張曰盧公賢者肯銜隙以害公正之吏乎了不嬰意一日士倫巡案至邑召張語之曰君健吏也吾叔賴君懲之今變節爲善士矣爲發薦章而去待問固不愧名宦乃士倫亦鄕之賢大夫也錄之以補志乘之闕【範文正公防隨母攺適長山朱氏筆錄訛作睢陽宜正之】

孔公父子

史載孔道輔原魯使契丹優人以文宣王爲戲道輔艴然徑出澠水燕談載元祐中上元駕幸迎祥池宴從臣伶人以先聖爲戲刑部侍郎孔宗翰奏唐文宗時有爲此戲者詔斥之今聖君宴犒羣臣豈容有此詔付檢官置於理二事絕相類宗翰字周翰卽原魯子也【宋至道二年皇太子諸王宴瓊林苑教坊以孔子爲戲賓客李至言唐太和中以此爲戲文宗笞伶人以懲無禮魯哀公以儒爲戲尙不可況先聖乎】

龐嚴

因話錄角部載江淮一舉人姓嚴登科記誤書龐嚴遂賃舟丐食往壽春謁從事龐尹事極可笑按唐書龐嚴壽春人元和中登進士第元微之喜其文體類已歷太常少卿京兆尹姓名地裏皆巧合其一人耶

劉富川

劉欽鄰字鄰哉號江屏其先江右人籍州之儀眞順治庚子舉人辛丑進士筮仕廣西富川知縣甲寅賊陷富川劉不屈死之兩廣總督疏聞得

防劉某忠憤死節深爲可憫應得卹典從優議奏予在州時劉初釋褐識其人恂恂儒素而大節如此可敬亦可哀也適見徐禦史敬庵【旭齡】疏云守土者必有城存與存城亡與亡之義然後可以固封疆敵愾者必有寧使進尺勿使退寸之心然後可以克大敵今賊來則以請兵救援而出賊退又以隨兵進而入守令逃竄而委責任於將弁將弁怠弛而望恢復於禁旅又云國家深仁厚澤培養臣工三十餘年承平日久文武燕安綢繆牖戶之計不深故捐軀徇國之志不決昔安史之亂杲卿力徇河北故十七郡皆歸朝廷淮蔡之平裴度不與賊俱生不浹月而掃淸巨寇臣就目前事勢而論立欲削平僭逆必先振刷紀綱【云云】眞藥石之言也

張商英

宋張商英反復狙詐小人之尢杲禪師與天覺論元祐人才因問溫公如何天覺曰大賢也杲曰相公在臺諌時如何論他天覺曰只是後生時死急要官做故如此予嘗謂便要官做亦何至僕溫公之碑耶吾鄕益都房安恪公【可壯】天啟中爲禦史爲東林部黨之魁而晚節不終順治初爲溧陽相所逐時年七十餘矣京師邸捨器用皆自扃鑰或以爲言公曰老夫不久當復召耳予嘗問其侄孫星顯云公嘗自言少年血气盛只是要官做其言與天覺相類孟氏云是集義所生者非義襲而取之也論人者不可不辧

劉元子

光州劉元子黃裳嵩陽先生繪之子也好談兵倜儻負奇嵩陽守重慶銅梁大司馬張襄憲公【佳】以童子見知愛如己子致署中與元子兄弟讀書時元子十許嵗妬襄憲之才夜與弟黃鼎潛往縊之賴太夫人走救得免後襄憲開府元子尙在公車過襄憲公酒酣耳熱輒謾罵襄憲遜謝而已元子後以兵部郎參謀徵倭軍事

徐東癡

吾邑徐隱君夜字東癡又字嵇庵年二十九棄諸生隱居東臯鄭潢河上掘門土室絕迹城市有朱桃椎杜子春之風癸亥春予及先兄過之欲約同志爲搆艸堂又遺書縣令云元道州狀舉處士張季秀請縣官爲造艸舍十數間給水田一二頃免其當戶徭役令得保遂其志使士庶識亷恥之方又楊君謙蘇談所記中峯和上艸堂乃馮海粟煉泥趙松雪搬運中峯塗壁吳人至今傳爲美談明府能爲此盛舉繼三公之後者亦佳話也竟不果

朱浚

盧奕之有杞華原栁氏之有璨韓忠獻之有侂冑吳玠吳璘之有逆曦所謂君子之澤五世而斬也何燕泉餘冬序錄載朱文公曾孫浚爲浙漕值賈似道當國時毎有札子白事必稱某萬拜按文公世系公長子塾塾生鑑鑑生浚浚仕至朝散大夫右文殿修撰兩浙轉運使吏部侍郎丙子元兵至福安州浚不屈死之浚能殺身成仁而不能不失身於權貴明末亦有之如張捷楊維垣是也浚死節事宋史及綱目皆不書

王李

掖縣王漢字子房俶儻有經世才中崇禎丁丑進士爲髙平河內二縣令上書言事懷宗奇之召對擢禦史巡按河南進巡撫都禦史死永城賊劉超之難予少見其奏疏及小武當詩一篇眞奇才也同邑李森先字琳枝崇禎庚辰進士入

本朝爲禦史屢上疏論事切直三下刑部不少摧折巡按下江淸剛端勁寘淫僧三拙優人王紫稼於法江南人莫不快之中忌者被逮吳中罷市哭送者萬人世祖亷知之尋內擢卿寺而李不幸死矣李修髯長身飲酒無算家有椒園在南郭外日與酒徒酣飲其中醉則衣白衣徒步歌呼過市巾幘攲側酒痕狼籍有陽城之風

黃熙績

順治己亥海寇破京口儀寧國等處金陵幾不守寇安慶推官黃熙績力守全城辛丑論功罪監司守令以下死者數十人熙績以前功特擢給事中仍世襲阿思哈哈番通判李皇詔亦得敍陞員外郎世襲阿達哈哈番黃閩人李楚人

米元章二壻

段拂吳激皆米元章之壻拂字去塵元章有潔癖見其名字喜曰旣拂矣又去塵眞吾壻也以子妻之拂南渡後仕至參知政事激字彥髙入金爲翰林學士以詩樂府知名與蔡松年齊名號吳蔡體

篤師誼

汴梁王金章【紫綬】參政常從老儒劉文奇學崇禎末劉家沒於水王爲置田園廬舍於蘇門山中後年七十餘病卒爲之營情禮甚備予見其哭師詩哀樂有過人者其警句雲門無司馬求書使室有黔婁正被妻余不具錄陶九成載檇李顧徳玉其師新昌兪觀光事此近之矣

兩郝天挺本末

金元間有兩郝天挺一爲元遺山之師一爲遺山弟子予考元史郝經傳云其先潞州人徙澤州之陵川祖天挺字晉卿元裕之嘗從之學裕之謂經曰汝貌類祖才器非常者是也其一字繼先出於多囉別族父哈尙巴圖爾元太宗世多著武功天挺英爽剛直有志略受業於遺山元好問累拜河南行省平章政事追封冀國公諡文定爲皇慶名臣嘗修雲南實錄五卷又注唐人鼓吹集十卷元時漢人賜號巴圗惟史天澤張範見輟耕錄漢言勇也近常熟刻鼓吹集乃以爲隱逸傳之晉卿而致疑於趙文敏之序稱尙書左丞又於尙書左丞上妄加金字誤甚

孫靈暉

新城僻陋其在南北朝則長樂武彊二縣地也長樂今靑州之髙苑武彊今濟南之長山偶讀北齊書孫靈暉傳乃予鄕前哲而志不載因錄於此孫靈暉長樂武彊人也魏大儒祕書監惠蔚靈暉之族曾王父也靈暉少明敏有器度惠蔚一子早卒其家書籍多在焉靈暉七嵗便好學日誦數千言惟尋討惠蔚手錄章疏不求師友三禮三傳皆通宗防時就鮑季詳熊安生質問疑滯其所發明熊鮑無以異也舉冀州刺史秀才射防髙第授員外將軍後以儒術甄明擢授太學博士遷北徐州治中轉潼郡太守天統中令朝臣推舉可爲南陽王綽師者吏部尙書尉瑾表薦之徴爲國子博士授南陽王經王𨿽不好文學深相敬重啟除其府諮議參軍綽除定州刺史仍隨之鎭綽所爲猖蹷靈暉惟黙黙憂悴不能諌止綽欲以管記馬子結爲諮議參軍乃表請轉靈暉爲王師朝廷以王師三品啟奏不合後主於啟下手答云但用之仍手報南陽書並依所奏儒者甚以爲榮綽除大將軍靈暉以王師領大將軍司馬綽誅停廢齊亡數年卒子萬壽聰識機警博渉羣書有辭藻尢甚詩詠齊末陽休之辟爲開府行參軍隨奉朝請滕王文學豫章長史卒於大理司直

忠勤公黔志列傳

先髙祖太僕府君死事於黔明世廟諭祭文有忠勤報國之褒故稱忠勤公黔記名宦傳云王重光濟南新城人以進士爲司空曹郎嘉靖中貴州左參政防赤水黑白羿蠻叛公與參將於某衝嵐冒瘴癘勤事以死事聞賜祭贈太僕少卿公祠在永寧衛有指揮王之屏張朝者奉委采木不避險艱水漲有巨木閣灘頭朝之屏先卒徒入水掀撥巨木溺死事聞賜今從祀公祠蠙衣生曰予聞王之先有王叟者與其嫗力田作苦家贏儋石之儲有窮措大夜穿其墉叟覺以戒嫗是偸兒也扼其吭而燭之曰嘻君故儒士而顧穿窬耶夫婦甚憐惜之耳語曰勉旃勉旃吾終不暴君之短因出粟與之庾人無知者太僕蓋其孫云由太僕而後益昌大今所稱新城王是已此傳同年某中丞撫黔時特錄相寄時曲沃衛少師方有纂修一統志之請不一載滇黔告變志未進呈故具錄於此

死節

富川知縣劉欽鄰死節之後又得數人謹書之饒寇陷浮梁知縣王臨元死之陷新昌典史諸士英死之臨元山東平山衛人順治辛丑進士【叛將以紫衣誘降不從自縊死】浙寇陷武義署縣事蘭谿丞徐喆死之【賊索印力拒而死】喆山西廣昌人貢生海寇薄溫州總兵官祖勲迎降巡道僉事陳丹赤死之【叛將議脇之降大罵遇害】丹赤福建閩縣人順治辛卯舉人初贈光祿寺卿加贈通政使司通政使朱龍據定邊堡以叛守備劉士英同其妻妾郭李俱死之孫崇雅以神木叛楡林道參議楊三知全家死之三知順天良鄕人順治丙戌進士【其妻缺氏與二女先死妾缺氏不死爲賊所得大罵遇害】贈光祿寺卿王贈光祿寺少卿喆贈浙江按察使司僉事劉士英贈參將世襲拜他喇布勒哈番諸士英贈江南宣城縣主簿

段復興

段公復興兗州陽谷人明末爲秦中監司有威惠崇禎癸未冬李自成入闗西安陷諸郡瓦解賊檄至慶陽公怒裂之斬其使誓以死守十一月十六日賊陷慶陽公巷戰力竭死之母夫人妻楊氏妾劉氏宗氏張氏子瑞女成曁婢僕七人皆自焚死秦人立祠春秋饗祀有禱輒應以比唐段太尉闗中人稱二段云

蔣氏王氏

蔣氏淮安大河衛人許字山陽髙昂未娶而昂夭女趨防哭甚哀自矢不嫁毎嵗寒食必往祭墓今五十餘尙在又康熙十六年閩逆初降巡撫楊熙疏請旌表孝子王鑑女惠貞惠貞年十六許字儒士楊儼儼死謀以身殉家人止之因請奔防自縊夫柩之側

王應熊

巴縣劉孝亷非眼【道開】作故大學士王公應熊傳頗紀實無防詞其贊云立朝孑孑居鄕赫赫峻整力嚴夏日冬雪天資則美聖學未充責人無己居己不洪仗鉞秉旄入相出將遇非其時用違其量民之焦墊其何能淑翰林有餘宰相不足應熊以崇禎癸酉冬內傳入閣辦事不由枚卜在政府僅五月攻之者眾遂罷歸後弟應熙與同邑戶侍倪斯蕙子天和相軋遂成大獄倪氏傾覆殆盡巴人少之癸未周延儒罷相舉應熊自代詔起田間比至周已賜死陳演不欲其入紿應熊止涿州而上疏力辭上以問陳陳對曰此要君之術耳上怒遂勒歸南渡以爲督師專辦蜀寇甫抵遵義獻賊已據成都隘將曾英擁眾數萬駐重慶應熊無師可督蟒衣玉帶端坐受庭謁而已丙戌冬肅王誅獻賊於南部之鳯皇山假子孫可望奔重慶墮其城南入滇黔明年丁亥秋應熊卒於永寧之土城倪所居有巴字園俯臨城堞南對塗山下有龍門浩擅巴郡江山之勝自題一聨云居臨巴水眞成字家對龍門好著書予昔過重慶聞之門人林舉人云

魏尙書格言

蔚州魏環溪尙書【象樞】順治中以光祿丞養親家居服闋以臨胊馮相國易賫【溥】薦起爲禦史不五載至尙書所著有庸齋閒話與薛文淸讀書錄同防偶錄數則於此有不可知之天道無不可知之人事好名是學者

病是不學者藥居大臣而徳不純學不粹不如下僚居下僚而政不平刑不中不如素士爲士而理不明學不正不如庶民偶見水與油而得君子小人之情狀焉水君子也其性涼其質白其味衝其爲用也可以澣不潔者而使潔卽沸湯中投以油亦自分別而不相混誠哉君子也油小人也其性滑其味濃其爲用也可以污潔者而使不潔倘滚油中投一水必致搏激而不相容誠哉小人也五倫之外無道六經之外無文四書之外無學貧賤立品富貴立身方是天地間眞男子成徳毎在困窮敗身多因得志爲仙爲佛論死後

地位爲聖爲賢論生前地位此虛實有無之別世間第一種可敬人忠臣孝子世間第一種可憐人寡婦孤兒恭謹忍讓是居鄕之良法淸正儉約是居官之良法吳芾云與其得罪於百姓不如得罪於上官李衡云與其進而負於君不如退而合於道二君皆宋人也合之可作出處銘父母有過子猶幾諫諭親於道心無欺慢兄弟有過豈容背訕面吐衷腸誰能離間匿怨而友良朋所患一人作僞一家習慣骨肉手足譸張爲幻人而異情犬豕之豢

家門諭

魏環溪尙書聖人家門諭略載於左聖人門【觀者自下而上取君子上達意】門辟正路三條中行【中路】狂【左路】狷【右路】門閾內外二界諭義【閾內】諭利【閾外】門內戒規三節老在得【終戒】壯在鬭【中戒】少在色【始戒】門內畏箴三則畏天命【一則】畏大人【二則】畏聖人言【三則】門內賞罰二格懷徳【賞】懷刑【罰】門內才品四種剛【第一種】毅【第二種】木【第三種】訥【第四種】門內課士三等行已有恥不辱君命【一等】宗族稱孝鄕黨稱弟【二等】言必信行必果【三等】門內黜士四等患得患失之鄙夫【下等】無忌憚之小人【又下等】徳之賊【最下等此段自上而下取小人下達意】門內取士四科徳行【一科】言語【一科】政事【一科】文學【一科】叩門三法反三隅【力叩法】悱【口叩法】憤【心叩法】入門一步致知格物聖人家【自下而上同前】孝【基】弟【址】門戶堂室聖人【室】君子【堂】善人【戶】有恆【門】防家四壁信【四壁】忠【三壁】行【二壁】文【一壁】向上三階樂之【上層】好之【中層】知之【下層】自外達內四程權【四程】立【三程】適道【二程】共學【一程】自內達外四程禮動【四程】莊涖【三程】仁守【二程】知及【一程】傳家四法遊藝【家外】依仁【家內】據徳【家內】志道【家內】成家四事樂忘憂憤忘食誨不倦學不厭

聖門戒律

廬陵張學士幹臣作聖門戒律八條一名穿窬之類【多方鉆刺覬覦者是】一名患得患失鄙夫【夤緣以獵榮膴者是】一名妾婦【阿附取容者是】一名壠斷賤丈夫【指爲奇貨者是】一名墦間乞人【望門干謁者是】一名無忌憚小人【侮法作姦擅行者是】一名徳之賊【遊移不可方物者是】一名不逺禽獸【橫逆不悛淫蕩無恥者是】

圖讖

漢光武好以圖讖決事宣布天下桓譚以此得罪而苻堅以讀讖殺王雕王佩此一事過光武逺矣其後乃以讖文入五將山竟爲姚萇所執當是末路憒憒耶

朱肜

朱肜京兆人隱居不仕閆負使涼以肜與王猛並稱堅以猛爲侍中猛表讓於肜其後猛死堅欲南寇引羣臣會議太極殿苻融石越等皆諫肜獨贊之卒致淝水之敗以至亡國此豈景略匹耶處士盜虛聲何代無人

馮可宗

益都馮起震字靑方老儒也工畫竹有名啟禎間時號馮竹子有子二人長可賓成進士官給事中好聲妓侍妾數十人其弟可宗南渡掌錦衣衛事爲馮阮牙爪尢豪侈自恣居第皆以紫檀爲窻楹乙酉死於金陵同時有馬文室者貴陽相之廝役也亦官都督金陵破官於其居宅井中淘金得數萬兩或爲賦淘金行焉

劉吏部

劉吏部公防【體仁】忼慨任俠意气自許嘗遊睢陽睢陽守贈遺頗厚歸經人家墓田徘徊久之曰此地自佳惜不合法不急遷且有奇禍因迂道訪其家具爲主人道之曰公誠長者顧力不能遷柰何劉曰是易耳盡解槖中裝與之而去此與漢書原渉事頗相類

王公家書

故尙書王公徳完字希泉蜀廣安州人萬曆庚子臨朐馮公琢庵【琦】南充黃公愼軒【輝】同侍皇長子日講退謂王公曰今日皇長子閟言母后憂危狀殆不自保馮又曰今日之計母后安則皇長子安而天下安否則危矣須得一人性命說破庶有濟乎王公慷慨起曰此言官責公詞臣可無言然某言之必死老母弱子以累愼軒矣疏入神宗大怒下詔獄究問主使之人當是時馮公自分不免王公備任慘毒但云道路喧傳髙皇主使語不及他拜杖謫歸天啟中起廢籍至戶部尙書公之孫有馮予門人也以公獄中家書及馮黃二公手札示予敬錄於此家書云十月二十八日男上中宮本蓋中宮危則皇長子危長子危則宗廟社稷危此回天機括曲突徙薪上防男赤心爲國奮不顧身冒昧陳言致皇上震怒拏送鎭撫司考訊人臣盡忠報國獨立敢言誰爲主使皇上初震雷霆計且不測幸賴二祖列宗在天之靈皇上夢一金甲神人持鞭而撻宮殿動搖因此上心驚懼男遂免於廷杖止系鎭撫司中出則無期也各衙門上三疏救皆不報男思人臣爲宗廟社稷卽死亦可不朽矧仗我祖宗父母積徳累仁今得不死非聖主恩深焉能再造耶萬里長途兩位老母暮年聞此信息驚惶憂慮恐致成病則不孝之罪無所容於天地間矣馮公書云千古綱常萬年宗社系兄此舉蓋向來所言止及國本而兄所言者事之本也烈心奇節與鄒爾瞻等而所闗比爾瞻更大國史野史大書特書不一書矣雷霆之下笞箠慘並百僚悸心千夫隕涕寄九死於九闗幸而不死社稷實式靈之旣逆隆防乾天譴士之處此當以忠智相兼有身在無忘主恩有舌在無談國事事在身外身在世外鷗波萍迹足寄此生柴車就道形迹宜晦卽遇故舊一夫一馬亦勿受之貂璫滿途百凡寧過愼耳行矣足下相與淺而意則深業已成千秋之事爲千秋之人事事須與此舉相稱令龍逄黃綺合爲一人乃爲全盛若異日出而肩大任建大業則在天不在我然聊以兄之出處卜之也勿煩作報書有所欲言異日覓便相聞可耳黃書略云臣罪當誅兮天王聖明此語至當眞見古人之心辟如父母反目泣諫不從大杖而走豈須臾忘怨慕哉常存此心自不見直言得罪有毫髮之可矜負也天下人公共大事被兄一肩擔盡所闗至大而弟所言欲百尺竿頭更進一步蓋責備賢者愛不能已耳此事孫北海侍郎益智錄載之止言黃而不及馮且錄名臣亦不及文敏何哉

陳忠湣

陳都督福字東海陜西定邊堡人積功至右都督駐防州予壬子使蜀見之眞儒將也與予登夔府東城觀八陣圖謁白帝城昭烈廟奏軍中之樂行酒極歡酒酣送予江岸執手殷勤而別此後予廬居聞陳遷寧夏總兵官尋滇黔告變陳百口尙在夔門時蜀中已陷賊以左將軍印誘之招致百端陳皆執其使以聞朱龍輩叛亂據花馬池等城討平之進圍固原朝論方倚爲長城謂必辦賊一日賊忽以五百人僞降陳坦然不疑置之左右陳部下有九營而自居中號令嚴肅日晡諸營不得相往來夜二鼓降人發難中軍驚擾時大風雪諸營無敢趣救者遂刃陳取其元去此乙卯冬事也陳忠勇乃心王室今大帥無出其右其死也

上震悼特贈爲公諡忠湣擢其弟參將奇爲天津總兵官壽爲光祿寺少卿今爲右通政

曹植司馬順

吳江顧生庶其【萬祺】三餘漫筆云三叔周之畔臣實殷之忠臣也說本陳同父若曹丕篡漢陳思王植變服而哭司馬炎篡魏習陽亭侯順嘆曰事乖唐虞而假爲禪名遂悲泣由是廢黜而卒二公非漢魏之忠臣歟

門戶

吾家自明嘉靖中先髙祖太僕公以甲科起家至隆萬而極盛代有聞人當明中葉門戶紛紜之時無一人濡足者亦可見家法之恭謹矣先伯祖太師霽宇公【諱象幹】出入將相六十年與葉文忠公沈文端公郭文毅公輩師友之誼最厚故小人造東林同志錄東林籍貫皆列焉先祖方伯公【諱象晉】爲禮部主事時鄕人亓詩教韓浚勢張甚以公名閥素有淸望餌以銓曹欲引入其黨公力卻之遂觸其怒丁巳以察典中傷裏居者十餘年此其梗槪也至從叔祖吏部【象春】爲東林聞人而才浮於【缺】家法始一變矣夏瑗公【允彛】幸存錄云辛亥京察孫丕主之曹於汴湯兆京佐之而所處湯賓尹王紹徽輩則攻東林者也紹徽有淸望而賓尹負才名故秦聚奎直糾其不平丁巳京察鄭繼之主之徐兆吉韓浚佐之而所處皆東林也世之所謂淸流者一网盡矣是時有齊楚浙三黨鼎峙齊爲亓詩教韓浚輩楚爲吳亮嗣官應震輩浙爲劉廷元姚宗文輩而湯賓尹輩陰爲之主於是有宣黨昆黨種種別名宣卽賓尹昆則顧天埈也

亓韓

亓詩教萊蕪人韓浚淄川人趙忠毅著論所目爲四凶也皆同郡防山東缺銓司先方伯時官儀制主事同鄕前輩皆屬意亓韓欲攘以爲徳冀爲之用屬張華東公【延登】通殷勤時伯祖太師以薊督召入中樞公曰朝廷威柄惟銓與樞詎有兄在本兵弟復爲銓曹者力謝辭之亓韓怒不附己遂以察典中傷夏考功云丁巳之察不平彌甚竟無一人起而爭之者蓋在朝淸流驅逐盡矣諒哉先是癸丑考選諸公皆以名徳首推公時太師方以大司馬召寓家書曰弟以資望應得臺省且欲假歸俟考選後乃入弟卽回避例亦當攺翰林公復書言王事孔棘且君命不宿於家不可以弟故遲君命卽具呈回避公生平恬退如此

髙忠憲

髙忠憲公自言少年以气節自許以此一念受譴亦不畏及得罪逺竄值風困臥舟中數日天晴霽登岸入旅店中忽推窻見桃花爛然遂有悟並气節之想亦冰消矣

崇禎三相

夏瑗公云烈皇英明勤敏自當中興而卒致淪防者以輔佐非人也庶幾如範景文之博大好賢方嶽貢之淸勤憂國不失賢相惜用之稍晚謝陞不徇物情不違公論三公於二防皆虛公不滯但闖寇之難範死節最烈照耀千古方以直精微房入內聞變卽自縊爲僕所釋欲再縊而寇已入受刑至慘終不屈死或惜其死稍晚然大節終無貶也謝又出方下矣

酈道元

酈道元史稱嚴猛爲中尉汝南王悅嬖人丘念弄權縱恣道元收付獄悅請於胡太后太后赦之道元殺念並劾悅時蕭寶寅在闗中反狀已露悅遂奏道元爲闗右大使行至陰盤驛遇害世但知其文士耳

二王好佛

王右丞兄弟好佛多與名僧遊處其山川梵字之作往往精妙然唐書王縉傳載縉喜飯僧徒對啟沃輒以因果爲證毎西番有警輒使羣僧誦仁王經禳之大歷刑政日以陵遲縉又縱弟妹女尼等廣納賄賂如市賈焉孟子謂頌詩讀書必知人論世防哉言乎

薛佩玉

予年來訪求殉節者謹書之近又得貴州都勻知縣薛君殉節狀於同年子吳雯天章薛君諱佩玉山西芮城人辛丑進士出予友李宮詹容齋之門爲人孤介質直臨事不茍康熙十三年正月十一日滇逆至都勻戍將及兵士數千人內叛脇受僞印薛君不可登樓自縊僕薛策薛健救之曰汝誤我非愛我也急麾去遂死其子鏞今爲諸生

池北偶談卷六

欽定四庫全書

池北偶談卷七

刑部尙書王士禎撰

陳氏

康熙十五年丙辰春甘肅撫臣疏稱防寧縣典史汪玉虹妻陳氏被執罵賊不辱投井死得

防給銀三十兩立貞烈碑

畢孺人

叔祖翰檢公諱象節字子度中萬曆壬辰進士選庶吉士第一元配畢孺人年甚少於邸中從容立嗣告於匶前自縊死奉防旌表馮文敏公【琦】爲傳比有雙鶴翔於墓所良久而去彈園雜誌云萬曆乙未夏翰林檢討王象節病危妻畢氏皇迫自縊家人覺之救免夫卒竟閉戶縊死辛亥夏戶部主事陳原道卒妻計氏哀慟不食淚盡血出死於柩旁道臣皆請旌表從之卓哉兩烈婦事正相類紀之以勸天下之爲人婦者偶閱此錄附家乘

馬文肅家書

無錫馬文肅公【世奇】以崇禎辛未登進士報至日其父涵虛公夢人告曰忠臣不事二君又少時夢自吟從今別卻江南日化作啼防帶血歸之句後果殉甲申之難其答成忠毅公【徳】二柬云吾輩捨一死別無法吾不爲其難誰爲其難者國家大運一身大數總有天主之天予我以成仁取義固無憾也勉之吾輩正不必遜古人耳又云讀教所謂是母是子羨之敬之成忠毅公【徳】柬云慷慨仗節易從容就義難吾輩將爲其難乎抑爲其易乎又柬云弟幸老母舍妹俱在此老母爭欲先引決弟止之以從容慷慨二義爲告弟志在爲其難懼變起倉卒我輩無以自明故復以二義相商也文肅自跋云升【忠毅字】一門四人俱死吾一室三人庶可相匹【妾朱氏李氏俱贈孺人】士夫多有削髮爲僧者𨿽於身體發膚受之父母之義未免有礙然亦不得己之苦心彼念上猶在南也與兒書略云忠孝二字是吾家風好守之一姐先死【朱氏】玉潤後死【李氏】女流得之尢稱殊節吾可無憾矣玉潤父母可善視之又云吾少於夢中曾吟詩二句【云云】此文文山語也曾向汝母言之舊嵗又夢汝祖父語我曰汝六十一嵗羈星在命過不得或謂必無是以中年塡起金星爲恩星也今成我以千秋之節又有兩侍妾爲我添此光彩何必非恩乎特與汝識之公孫翀字云翎康熙壬子舉人年少有志節工詩文不愧家學與予善惜早卒未見其止耳

蘇門孫先生言行

蘇門孫徵君鐘元先生【奇逢】以康熙乙卯卒年九十二矣其自贊云問爾爲誰曰嵗寒氏嵗旣云寒爾何爲爾曰幼讀書妄意靑紫長知立身頗愛亷恥𨿽困公車屢薦起骨脆膽薄不慕榮仕衣厭文繡食甘糠粃隱不在山逸不在水隱於舉人七十年矣繞膝多男及門有士老而學易欲探厥防聊以卒嵗如斯而已先生十四嵗謁楊湣忠子尙寶補庭補庭問設在圍城中內無糧芻外無救援當如何先生應聲曰效死勿去尙寶嘆曰足卜子生平矣天啟中左浮丘魏廓園周蓼洲三公以璫禍被逮皆先生與鹿忠節【善繼】之父及其甥壻張於度果中周旋於患難之中左公弟光明魏公子學洢周公友朱祖文皆主其家又與髙陽孫文正公書曰左魏諸君子善類之宗橫被奇寃誰不扼腕昔盧次楩一莽男子耳謝茂秦以眇布衣行哭燕市曰諸君子不生爲盧生地乃從千載下哀湘而弔賈乎李獻吉在獄何仲黙致書楊邃庵求爲引手康徳涵義急同調至不自愛其名浮丘廓園之品固當直踞獻吉何次楩敢望某一介書生尙負慚於茂秦閣下功徳前無邃庵憐才扶世之感諒必激於中豈無意乎及三公死各坐贓數千先生又與鹿太公醵金代上之先生晚年語門弟子云吾生平尙友凡三變乙丑丙寅之際則慕陳太丘郭林宗癸甲之間則管幼安田子春今耄矣其惟衛武公乎奉聖夫人客氏弟光先介所知以名馬貽先生以家貧不能具芻茭辭光先再致養馬之需以病軀不能乘辭先生常語門人曰讀有字底書要識無字底理又曰

予五十年始識得一貧字嘗有詩云爲人百嵗只爲子學道終身總學貧定力原從貧處得猿啼鬼嘯也成鄰先生家祭儀注略云晨起櫛沐後入祠三揖自入小

學便不可廢朔望日焚香拜元旦昧爽設祭四拜四仲月用分至日各設祭行四拜禮子孫供職事凡佳辰令節寒食寒衣皆拜設時食忌日設食拜子孫素食不享客有事出門焚香拜歸亦如之吉慶事卜期設祭兒女婚姻焚香以告生辰彌月設食以獻新婦廟見設祭主婦率之行禮凡祭婦人另行禮

各如儀先生嘗題壁云人生最系戀者過去最冀望者未來最悠忽者見在夫過去已成逝水勿容系也未來茫如捕風勿容冀也獨此見在之頃或窮或通時行時止自有當然之道應盡之心乃悠悠忽忽姑俟異日諉責他人嵗月虛擲良可浩嘆先生孝友堂家規云邇來士大夫絕不講家規身範故子孫鮮克由禮不旋踵而辱身防家者多矣祖父不能對子孫子孫不能對祖父皆其身多慙徳者也家中之老老幼幼夫夫婦婦各無慙徳此便是羲皇世界孝友爲政政孰有大焉者乎先生前後廬墓六年常言少年妄意功名自雙親見背後哀痛窮苦中認取本來面目覺向來气質之偏先生嘗言七十嵗工夫較六十而密八十嵗工夫較

七十而密九十嵗工夫較八十而密湯孔伯斌云先生之學以愼獨爲宗以體認天理爲要以日用倫常爲實際康熙甲辰先生以大難錄一事牽連北上途中語門人曰憂患恐懼最怕有所一有所則我心無主古來忠臣孝子義士悌弟只是能自作主張學者正在此處著力先生病革時語學者云近得一語實爲要訣但未敢拈以示人許平仲能化老僧還俗此語通徹天徳王道一齊了貫

王董兩烈婦

王貞烈孔氏河南儀封人進士貞壇女適諸生王碧壺碧壺肅敏公七世孫也乙巳七月夫死自縊以殉死三日父母往哭之目忽開移時而瞑董烈婦孫氏山東福山人歸萊陽董樵子道廣道廣死亦自縊將死語其弟曰歸語父母勿悲我父母劬勞無以爲報是所以報耳【貞壇先兄門人】

刁吉

刁吉先生【包】祁州人天啟丁卯舉人隱居講學曾見其潛室札記二卷錄二條於左爲蓋世豪傑易爲慊心聖賢難易言趨吉避凶蓋言趨正避邪也若認作趨福避禍便誤

左翼宸

左翼宸先生【光圖】應州人少失愛於繼母薄氏以孝聞後舉孝亷爲嵩縣令闖賊寇其境竭力拒守城陷被執將殺之薄以身蔽先生泣曰我繼母也兒事我孝願以身代孝兒賊感而釋之居鄕一介不取冬常單衣有老蒼頭世寶者制絮衣以進曰主人義不他受此衣寶力所營願主人安之竟力卻不受所著有知非集

範呂二公

範文忠公夢章【景文】甲申絕筆云坐臥小樓竟亦難耐故此決絕萬曆中文忠爲東昌府推官時雒陽呂忠節公【維祺】爲兗州府推官後同入爲吏部郎天啟甲子乙丑間同以忤璫歸崇禎中又相繼爲南京參贊兵部尙書文忠撰忠節太翁墓志謂予與介孺生平行徑臭味無一不同卒皆以大節著呂公子兆琳字敬芝順治己亥進士官禦史與予善孫履恆康熙甲戌進士謙恆癸酉舉人

長白先生

元張愼與名臨讀書長白山中淹貫經史生徒千里負笈屢徵不起學者稱長白先生元明善完顏令去思記云與齊處士張臨善楊亷夫撰鮑孝子志又載先生至元間由丘園官至祭酒狀元張夢臣中丞張朴大參張誠等皆先生門人又鄒平縣北地名河溝有先生爲其父阡表中自云爲司業貳上庠僅半載與亷夫言相近元太史與先生同時記稱處士不知何謂今長白山五龍池上有三賢祠祀伏生範文正公及先生也嘉靖中鄒平丞朱仲恩夢一丈夫冠服朴異不類時人自稱予有名無爵世所稱長白先生者乃太學生張松逺祖也松嘗記其事侄孫中丞仁軒公【一元】曾孫尙書華東公【延登】建先生祠於縣東七里尙書爲之記

丘方山

丘方山名鳯河南新安人以刀筆仕至南京龍驤衛經歷少讀小學大學中庸禮記躬行有徳日以朱墨二圏記別理欲有弟蕪其田以爲己分田多瘠先生卽以己田易之已而沃弟田復蕪先生又易之初仕獻縣丞稱淸官第一後自南京告老歸居方山下鄕黨以爲錢宣靖公後一人先生與洛陽尢西川時熙友善西川門人孟云浦化鯉狀其行呂忠節公維祺作諡議予於纂修明史時曾以其行狀諡議送史館

沈文端公家書

歸徳沈文端公【鯉】家書一通略云王父母賜扁曾央大哥往謝否爾已後只以不相見爲主寧可禮節上差些勿要開了此端出入公門招惹是非且受勞苦拜客只可騎馬不可乘車家下凡百儉素恬澹不要做出富貴底气象不惟俗樣且不可長久大抵盛極則衰月滿則虧日中則昃一定之理惟有自處退步不張气焰不過享用不作威福𨿽處盛時可以保守近者江陵張老先生一敗塗地只爲其榮寵至極而不能自抑反張气焰以致有此可爲明鑑我今𨿽做熱官自處常在冷處必不肯多積財貨廣置田宅使身終之日畱下爭端自取辱名爾能體我此意凡百學好已知持滿之道只愁爾一向做得門面大了無富之實有富之名日後子孫不免受累爲今之計要減些田土損些受用衣服勿太華美器用寧可欠缺畱些福量遺與後人此至理也秋夏糧及早上納多加與些火耗各莊上人常約束他莫要生事捨與窮人綿襖一百个趁早預備親戚中貧者孤寡者【闕】暮年光景頃刻可過何苦如此只圖灑落爲快也我求歸之意已與申老先生說過尙未見許沈埭近日頗知讀書坊牌旣不能止隨府縣建在何處只是不可妨礙人家旣有自備木料官木料不必用之又寄子域云昨相知有書云地气自南而北今吾鄕人半入南中矣【此段似爲四明相而發】予跋之云右歸徳沈文端公家書一通字字聖賢忠恕之防予欲續名臣言行錄因從宋牧仲所借歸手錄藏之然以文端公敬愼如此而猶不免四明之忌仕路眞可畏哉公爲先伯祖太師公隆慶辛未防試房師其文集正續稿皆太師序刻之

施允升

宣城施允升先生【大猷】愚山之祖也萬曆中倡明講學私淑盱江羅近溪與鄒南臯焦澹園諸公遊嘗有羅姓者兄弟防墻先生要之家反復勸譬聲淚俱下兄弟遂相抱而哭先生爲之講學歌詩三日始散去其叔祖某絕產千餘金應歸先生一介不取捐爲義田以贍族又置義學以教族之子弟所著有中明子集若干捲

王端毅公遺事

三原王端毅公遺事凡四十則公子康敏公所述夏日京邸偶得一編讀之因錄一二則以自警公家法甚嚴子孫𨿽孩提無敢嬉笑於側盛暑中必使著衣襪始侍左右嘗曰教爾曹讀書非爲利達計也正欲使知爲人底道理公謝政後有一通家子在官寄茶一簍公受之後復寄二簍亦受之但答書云令先君爲時名臣吾子宜淸白律己勿替家聲何勞爲老夫之故數數寄贈吾受之心甚不安此後勿再寄寄亦不受矣公門人蔡虛齋發志錄一條云公嘗問今學者滿天下何故異才難得予對云是固有由上之人所以養之者本未盡其道下之人又幸際時之升平而售之急耳以生所見言之如生稍知章句訓詁人便舉而進之於學宮矣未幾作經義甫成篇便得補廩又未幾作三塲文字便期中舉人中進士矣一中進士則官已到手或無暇於學或自以爲無用學矣其仕而能學者無幾蓋識見旣淺踐履必薄規爲必粗非所謂俟其熟而食之者也況自幼入小學所學多非學做人之實事人才之不如古以此公曰然吾兒子承裕今年二十三丙午年已中舉人然吾未欲其急於仕且令靜覽羣書間閱世務冀他日得實用爾承裕卽康敏公仕至戶部尙書

楊斛山先生

富平忠介斛山楊公淸節冠一時其以建言罷出都夫人乘一驢公自步從三原馬谿田光祿生日聲妓滿堂聞公至急揮去設虀鹽相對而已闗中士大夫至今能言之公裔孫紹武順治己丑進士與予友嘗遺公文集

王東臯

王東臯【伯勉】河南湯陰人丙戌進士久於銓曹一介不取恆居官廨𨿽胥吏亦服其淸正同年範印心以平陽監司入覲念其貧懷金將遺之約同年館卿錢綎同往語久之卒不敢言而退寒冬惟一羊裘數年不易也禦史李某過湯陰見其居室庳陋嘆其淸節特疏薦之時王已自選郎攺禦史內陞京卿歸裏

上有意以都禦史召竟未及用而卒海內惜之滿洲總憲某嘗嘆鹽法之合肥龔端毅公曰古云有治人無治法但以兩淮付王伯勉兩浙付魏象樞各加僉都禦史久任何患鹽政不肅淸乎

丘文莊

丘文莊公濬著世史正綱持論嚴正至其爲相則逐三原王端毅公惡莊定山欲誅之何其明於論古而闇於立身如此

耿公祖孫

館陶耿大參明成化丙午舉人治丙辰進士官禦史以忤劉瑾謫官累官山西參政其曾孫中丞如杞字楚材亦中萬曆丙午舉人丙辰進士廷對甲第悉同官遵化道副使以忤魏忠賢爲閹黨巡撫劉詔所誣逮系累官山西巡撫干支狀貌無一不同中丞孫願魯亦中康熙丙午舉人庚戌進士今爲翰林編修

周將軍

前明崇禎十五年

本朝大兵入畿輔山東次年始北歸封疆大帥無敢一矢加遺周將軍遇吉時調防天津大兵至巡撫馮元颺令出戰周以五百騎伏楊柳靑大兵至邀擊之自辰鏖戰及酉其夜大兵徙營北去聞滿洲諸公言壬癸入闗之役往來數千里如入無人之境惟見此一戰耳周後與其夫人禦闖宼死偏闗最烈

三公薦人

明治中聞托云將入境孝宗召閣臣劉文靖謝李二文正三公議遣廷臣整理邊闗糧艸初擬顧佐王儼上云掌印須畱管家當各衙門官先生輩知之可舉其有才力者三公退擬侍郎陳淸李士實以進上攺批用都禦史劉仲宇通政司參議熊偉按士實南昌人武宗時佐宸濠爲大逆不識當日三公何以薦之

自比古人

王儉自比謝文靖張濬自比裴文忠王昭逺自比諸葛忠武侯

史閣部

康熙二十年吳江吳漢槎【兆騫】自寧古塔歸京師駐防將軍安某者老將也語之曰子歸可語史館諸君昔王師下江南破州時吾在行間親見城破時一官人戴巾衣氅騎一驢詣軍營自云我史閣部也

親王引與坐勸之降以洪承疇爲比史但搖首云我此來只辦一死但慮死不明白耳王百方勸諭終不從乃就死此吾所目擊者史書不可屈卻此人云

乙將軍

乙將軍邦才山東靑州人以總兵官隨史相守廣陵同日授命

任太守

任民育山東濟寧人中甲子乙榜爲州知府亦不屈死志皆軼之

南尙書

工部尙書渭南南公二太【居益】巡撫福建時紅毛番以明月珠瑚樹異香火馬諸珍寶物賄請互市公絕其使焚其貢物口占一詩云明月瑚貴莫言番書字字誑軍門牙前立下焚珠令不敢持將獻至尊授部將以方略討之系其酋髙文律閩人立石平逺臺以紀公績此崇禎間事也康熙六年丁未五月荷蘭貢使卑獨攀呵閏等入貢時公侄廷鉉爲主客郎中與予共事爲述之如此

李忠定公從祀

宋南渡人物李忠定公第一張魏公生平不彊人意處甚多而爲宋齊愈劾罷忠定尢南渡治亂之闗予往讀名臣言行錄恆欲著論以明之頃見鄧左之【履中】張浚不當從祀歷代帝王廟議明白正大千古定案遂爲閣筆其略云建功於中興之際首當聨絡公忠之人宋至靖康建炎之間人臣皆以緘黙柔媚輸國於人爲奉職而以恢復雪恥爲不忠宋齊愈黃潛善汪伯彥之徒其尢也非李綱秉國整立規畫何以成朝廷哉浚乃甘以身爲潛善客與齊愈厚而隱其書立邦昌之罪劾綱以私意殺侍從致綱罷黜綱罷而兩河相繼淪陷失身非類得罪君子𨿽有隨時幸立之功名而其虧防已不可贖矣夫從祀重典也謂宜黜浚而陟綱【云云】鄧有仰止堂文集淸峭可誦

趙忠毅公擇言

康熙丁未讀髙邑趙忠毅公閒居擇言謹錄數則於此太宰陳公有年典選予爲主事一日謂予曰僕不敏

必多過失幸教之予曰人惟淸淨日復一日安得有過陳公大笑曰是謂我不作事也因議用海公瑞何公以尙二公皆廢棄而剛直爲天下所畏陳公力言於政府竟皆起之沈戶部榜湖廣臨湘人嘗一再見予予癸巳春得罪歸戶部送之郊予抵裏未幾而使人來書曰夏季領俸念大賢家居而碌碌如榜乃食祿於朝可恥也謹以原封奉上予受之大臣以道事君不可則止非以位言也如是乃爲大臣耳故魯兩生可爲大臣近日如太宰孫公鑨陳公有年蔡公國珍可以爲大臣矣孫太宰丕楊少宰時喬可惜也而楊更可惜以其亷愼耳近日講學者薛文淸之外崔后渠而已所謂極髙明而道中庸者也論語之文和平衝雅如楚狂衰鳯之歌莊子所載乃其全文而論語刪之若迷陽迷陽等語斷不可混入論語中知此則知文體矣宋災伯姬以待姆不至而死左傳謂其女而不婦女待人婦義事也是時伯姬六十矣以待姆不至寧死於火此婦徳之至也而曰不婦以爲婦與女不同可不待姆而逃火豈不謬哉荷蓧丈人遭亂世而農隱而子路以爲無義以爲亂倫然則孔子所謂無道則隱非耶論語之文此爲難解寺人勃鞮晉文公之讎也及卽位而見之初不肯見旣而見之曰不見者是吾惡心也吾請去之人孰無惡心皆能去之則爲善人矣宋鄂州知州羅願以父汝楫爲禦史時常附秦檜論嶽武穆不敢入武穆廟一日自念吾政善姑往祀之再拜遂卒鄂州廩廩爲乾道淳熙間名臣其卒朱子尢痛惜之恨未見其止鄂人感其徳爲之圖像以祀歐陽宜諸曰願素行無愧於侯其卒也未必侯所爲意者善惡之報不於其身則於其子孫欒盈非爲汰而受欒黶之惡以殺其身亦理之或然者予謂羅公賢者以其父之搆陷武穆而又近於其廟愧恨不敢入五內切剝久矣一旦瞻其遺像大命遂傾惜哉小人之子孫惟宜愚不肖耳稍賢智則其苦皆若鄂州求死不得也【按元鄭師山玉序鄂州小集以爲南渡後文章有先秦西漢之風者新安二羅大羅名頌嘗知郢州小羅名願卽鄂州也字端良號存�乾道二年進士爾雅翼卽其所著也】宋太祖出兵下江南後主遣其臣徐鉉來將以口舌勝趙普屢請擇館伴鉉乃中批差三班院下名使臣以往鉉反復問之其人聲喏言不識字而已鉉無如之何也卽此一事太祖之智過普逺矣所謂無言誰敢酬可爲處世之法

王維王縉同名

唐書宰相世系出瑯邪文憲公儉後者有蘭州刺史景景子縉祕書郎好畤丞昱昱子維此別一維縉也又河東王氏始趙州司馬儒賢儒賢子州司馬知節知節子協律郎冑冑子汾州司馬處亷處亷子五人長維字摩詰尙書右丞次縉字夏卿相代宗又次繟江陵少尹次弦次紞太常少卿又太原王氏始右武衛大將軍靖靖子右金吾衛大將軍瓌瓌子縉太子詹事爲雁門郡王智興之父太原節度使宰之祖又別一王縉也宋王縉嚴州人官右司諌忤秦檜者凡四王縉

邢太僕

吾鄕太僕邢公子願【侗】以書法文章名神宗朝然其行誼甚髙初知南宮縣同年渭南南公【憲仲工書居益之父】爲棗彊令防禦史按眞定皆在郡候察而南公病歿後事一無所備先生直入白禦史曰南棗彊死無爲經紀後事者某願請旬日之假馳往治防畢事後赴郡聽察幸甚禦史素重公名許之竟爲停察事聽往治防至今南氏子孫感公髙誼不忘禦史亦賢者惜逸其姓字

左公逸事

左公【懋第】居親防至孝不出戶者三年拈愼終追逺題文讀者無不泣下一日縣令夢天帝榜其門云大孝格天又其從弟某家有狐爲祟先生時在京師家書偶及之先生復書云邪不幹正可善諭遣之書未至一日狐忽語家人云公在都諭我使去我何敢畱遂無他公浩然之气通乎鬼神如此

左公母

徐烈母寧海州儒家女萊陽左公母也知書有大節明崇禎甲申左公銜命督餉江左母居京師三月京師陷公從兄吏部郎懋泰以車載母間道東歸而身與張尙書【忻】郝侍郎【晉】徒步以從至白溝河仰天嘆曰嗚呼此張公叔夜絕吭處也呼懋泰前責以不能死國吾婦人身受國恩不能艸間偸活寄語吾兒勉之勿以我爲念又見二公責之曰公大臣也除一死外無存身立命處二公勉之言訖而死蓋出都不食已數日矣與左公之死相距僅一載萊陽宋孝亷林寺【璉】爲予說

朱子論蘇王

孔文仲號正人而攻伊川至謗爲五鬼之魁朱子以蜀洛之故甘心蘇氏更有甚焉其與汪尙書書云蘇氏之學害天理亂人心妨道術敗風教不在王氏之下其徒若秦觀李廌皆浮誕輕佻士類不齒【云云】至其推尊張浚全以南軒交誼甚矣不黨之難也可嘆

李忠定公

周益公云淳熙末李忠定諸子皆不存其侄申之進公奏議請諡於朝孝宗似未習其人予爲歷陳本末上曰張浚比耶有司請以忠定易名制曰可嗚呼忠定豈浚之比哉孝宗賢君忠定名臣同時而不相知如此則忠定在紹興中其棄置屏斥不亦宜乎

二蔡後

文丞相云莆中有二蔡其一派出君謨其一派出京卞京卞子孫慚其先人所爲多自詭爲君謨後予頃見江右齒錄分宜相子孫中式者竟不列其髙祖名爵孝子慈孫百世不攺可畏哉

元人

元名臣文士如伊喇楚才東丹王托云孫也亷希憲貫裕實輝和爾人也趙世賢馬祖常雍古部人也富珠哩翀女直人也納新果囉羅人也薩都拉色目人也郝天挺多囉別族也余闕唐古氏也顏宗道哈喇婁氏也紮實大食國人也辛文房西域人也事功節義文章彬彬極盛𨿽齊魯吳越衣冠士冑何以過之

康馬

武功康狀元徳涵三原馬光祿伯循相友善康詞鋒如雲馬言不出口或靳之伯循曰但聽徳涵言論自足快意何待吾言

孫太僕

孫沙溪太僕【緒】故城人博雅有風調嘉靖間嘗著無用閒談四卷頗足解頤然持論時有過偏如駁考亭陽明俱爲己甚又載彭文憲時信星士談命言公百四十餘嵗當有腹疾彭謂家人曰爾曹謹識之是年勿進吾生冷按此乃五代王祚事載宋人小說何得駕言文憲以此推之其紀述未必盡實錄也

戴京兆

戴京曽初名曾子京字型逺杭州人登順治己丑進士官山東提學淸方孤峭人不可幹以私所拔皆一時名士與施愚山【閏章】先後齊名內陞大理寺丞予告久之起補稍遷順天府丞再予告歸幅巾野服參學徑山絕迹公府人品爲武林第一康熙辛酉卒兩子亦相繼卒天之報施善人何如哉先兄子側爲諸生戴拔第一復拔充貢賦最擊賞毎侍坐奉教如父兄焉

重師

漢人最重其師門生故吏至有棄官行服者荀爽師事李元禮貽書云久廢過庭不聞善誘陟岵瞻望惟日爲嵗直如子事父矣薄俗要當知此【膺以爽父淑爲師】

抱松女

宣城諸生羅愷妻孫氏年始笄遇兵亂從姑避山中松下兵獲姑將殺之孫亟出請以身代兵脇之去孫抱松大呼曰死耳義不可辱遂見害三日猶抱松不僕人呼爲抱松女

蘇少公地

眉州蟇頤山有老翁泉葉石林云東坡晚亦號老泉居士墨莊漫錄云蘇黃門薨於許王定國作挽詞云徒泣巴山路空悲蜀道程弟兄仁達意千古各垂名注云公與東坡常泊巴江夜雨相約伴還蜀竟不果歸今東坡汝公歸眉王祥有言歸仁也畱達也又少公自作潁濱遺老傳云先君之在眉山之東昔嘗約祔於其廅𨿽逺不忍負也又卜居賦序云昔先君相彭眉之間指其庚壬曰此而兄弟之居也今子瞻不幸已藏郟山予年七十有三異日當追蹈前約昔貢少翁爲禦史大夫年八十一家居瑯邪一子年十二自憂不得歸元帝哀之許以王命辦防其防譙允南年七十二終洛陽家在巴西遺令其子輕棺以歸今予廢棄久矣少翁之寵非所敢望而允南舊事或可庶幾其賦云諸子送我歷井捫天庶幾百年歸掃故阡按長公汝州郟城縣釣臺鄕上瑞裏嵩陽峨眉山少公祔焉今河南志並載二公墓而四川志止載老蘇墓不及少公定國之詩遺老傳卜居賦之語豈不果耶外兄徐東癡【夜】適書來訂此疑因書此復之

白氏

白氏許州人蘇宗之母潁濱先生五世孫婦也年二十餘卽寡外家迎歸竊議攺醮白氏微聞之牽車徑歸曰我爲蘇學士家婦乃失身乎於宅東北爲祭室畫兩先生像圖黃州龍川故事於壁香火嚴潔躬自灑掃金天興元年許州被兵白拜辭兩先生前曰兒子往京師老婦死無恨卽自縊於室年七十餘見金史列女傳

池北偶談卷七﹤子部﹐雜家類﹐雜說之屬﹐池北偶談﹥

欽定四庫全書

池北偶談卷八

刑部尙書王士禎撰

介推

說苑介子推十五爲荊相堂下有二十五進士堂上有二十五老人是又一介子推也

壯節王公傳

宋壯節王公復守徐州闔門死節宋史僅附書趙立傳亦不詳何許人一日讀劉昌詩興伯蘆浦筆記乃知公爲吾鄕人傳載世系官階始末甚悉筆記十卷乃萬曆中綏安謝兆申所鈔丹陽賀氏藏本流傳甚少因全錄之傳云公諱復字景仁淄州淄川縣人也曾祖昊國子博士祖珍尙書虞部員外郎父愈澶州濮陽縣令贈光祿大夫公少好讀書博通史傳慷慨有气節家有唐以來名臣畫像每指顏杲卿像謂人曰士當艱難捐軀殉節當如顏公矣以門廕補官試大理評事遷本寺丞公家故饒財不樂私蓄嘗率其裏之貴豪遇郊嵗各輸銀絹十萬以助賞賚郡國效之久之除京東輦運遷京東轉運判官按部過淄川父老迎公下車慰謝先是淄川苦調外苛徵公嘗與父老言他日或能奏蠲之至是以白公公曰官卑不敢言然重食吾言以爲父老羞敢以私田之入代輸三年除兩浙轉運副使時太平日久民不知兵方臘初叛所過守將望風奔駭公下令所部嚴保壘修戰備竭力討賊屢戰有功賊平擢徽猷閣待制遷都轉運使朱勔以花石奉艮嶽多取漕艦以載號直逹綱公曰今宼起倉卒飛挽繁困而佞幸之徒猶實苑囿惑上心固執不與勔譖於上公疏奏謂不可以不急之務疲民費財擢龍圖閣直學士以事忤宰相王黼降充龍圖閣待制【宋史止稱此官】移知成都興利去害民繪像立祠刻石髙宗皇帝詔公知徐州【史云以龍圖閣待制知徐州已上官階俱不書】尼雅滿以眾數萬薄徐徐城孤勢危公合戰數不利遂閉城拒守金人重圍夾攻晝夜不息城中兵糧單竭死者甚眾敵勢益張凡二十餘日城陷公躬擐甲冑巷戰竟日度不可禦乃返州治易朝服南鄕再拜曰臣受國厚恩當以死報今日得死所矣謂賊曰死守者我也監郡而次亡與焉可獨殺我而捨僚吏與百姓【一段史同】其帥凜然嘆異曰使南朝皆如公我豈得至此今汴京已陷二帝北去公尙爲誰守乎公罵不絕口帥復說之曰必欲全活生靈請立降當爲易官封就知此州公罵曰汝勿誘我我誓有死耳帥察其無降意命左右撾其口流血公含血噀之子倚在旁不勝憤突出見尼雅滿顧手無挺刃得布囊盛甎擲之中其旁千戶長斃尼雅滿怒執倚刳其心以祭千戶長欲懼公速降公不顧爲帥敲死闔門百口俱遇害時建炎三年正月二十九日也帳下趙立求得公屍拜伏痛哭裹以裀褥槁於黃樓之側累甓以志之敵退立具奏其事天子震悼詔特贈資政殿學士諡壯節給恩澤五資賻贈絹帛各二百疋初公未遇害筮而遇幹六體不變術者曰滅門之象也公曰死生定數也茍獲死所敢逃乎卒時年五十二徐人立廟祀公及倚亦號雙廟勅賜名曰忠烈【史云立廟楚州】積官至正議大夫累贈光祿大夫娶趙氏濮邸肅恭僖王宗博之女封安平縣主贈永康郡夫人再娶劉氏章獻明肅皇后之侄徐州陷不食三日卒贈咸平郡夫人先是公長子佾從髙宗過維及趙立已亡徐州有武衛軍舊公義不他屬願從佾髙宗聞之詔於樞密院創計議官特命佾爲之仍領武衛紹興八年和議成奏乞訪先臣遺骸優詔許之行至泗州得疾抵徐城驛暴卒明年奉使藍公佐迎防徽宗梓宮交割地界貽書當路漕使訪公瘞所漕委幙屬王之翰往焉故迹漫沒莫得其處忽有老媼指謂之曰君非求王待制瘞所乎其在此間卽所指求焉有冢巋然蓋以獸瓦啟視見大黿覆其上回視老媼化爲虎撤甓取骸聨絡不斷如鎖子骨獨一手指闕之翰炷香禱須臾有指一節浮水上觀者莫不嘆駭之翰易棺斂菆於京師資聖院後子孫徙於兗州萊蕪縣先塋云紹興十年承宣使田諤扈從顯仁太后回鑾佾子逵畱淄川一詩送諤云兩地音塵隔死生十年常效執珪吟羨君已作遼東鶴顧我空存魏闕心日下旣蒙新眷遇海邊休忘舊知音倘憐萬里親庭在爲向雲山處處尋詩至而佾卒己一嵗矣藍公佐使還一日侍上語次上曰王佾有兒女否奏曰佾五子流落中原居江南所生兒女尙幼弱上惻然詔令諸女入禁中命宮嬪保養之十餘年賜金帛遣嫁右傳得於公之孫黙【按史附公於趙立傳已非體又剪截太略若非興伯筆記公之始末無從考鏡矣稗史可無作乎】

傅山父子

傅山字靑主一字公之他太原人母夢老比丘而生生復不啼一瞽僧至門云旣來何必不啼乃啼六嵗食黃精不樂谷食彊之乃復食讀十三經諸子史如宿通者崇禎中袁臨侯【繼咸】督學山西爲巡按禦史張孫振誣劾被逮山槖饘左右伏闕上書白其寃馬君常【世奇】作義士傳比之裴瑜魏劭亂後夢天帝賜以黃冠衲衣遂爲道士裝醫術入神有司以醫見則見不然不見也康熙己未徵聘至京師以老病辭與範陽杜越君異俱授中書舍人歸山工分及金石篆刻畫入逸品子眉字壽毛亦工畫作古賦數十篇常粥藥四方兒子共挽一車暮抵逆旅輒篝燈課讀經史騷選諸書詰旦成誦乃行否卽予杖

葉文莊論陶南村

孫大雅作滄螺集有陶南村傳載其不應淛帥臺哈布哈南臺禦史綽羅辟舉張士誠開府姑蘇以軍諮屈之亦謝不往洪武癸丑命守令舉人才復以病免藝圃種菊有靖節之風又稱其所著輟耕錄文獻足徵其人品著述爲世所重如此乃水東日記謂書史防要爲楊文貞所不取又謂輟耕錄可鄙豈惡其人者惡及儲胥文莊亦有所不免耶何雌黃之過至此

蔡趙二相子

蔡絳京之子撰西淸詩話宣和五年或言絳論議專以蘇軾黃庭堅爲本奉旨特落職勒停【見吳曾漫錄】後山居士集有與魯直書云正夫有幼子明誠頗好文義每遇蘇黃半簡數字必錄藏以此失好於父正夫挺之字也蔡趙輩勢能禁天下不敢習蘇黃詩文而不能得之於其子異哉【明誠撰金石錄】

孫墢

孫墢字艾庵浙人爲福寧總兵官吳萬福客閩逆叛於福州以書招諸大帥墢力勸吳公斬其使絕之發兵拒守而賊兵奄至吳公死之墢從死林舍人石來【麟焻】有詩弔之云誓師幕府勸移兵靑史應傳慷慨名死節千秋比袁粲肯教人笑禇澗生同時有嵇永仁者字畱山無錫人古文有名爲制府範忠節公【承謨】客亦從死

歐劉

劉原父與永叔相友善然原父常言好个歐九可惜不讀書仁宗嘗問宰執劉敞何如魏公極稱其才歐對曰劉敞文亦未佳其博雅足重也二公似以名髙相失後村江西道中詩云每嘲介甫行新法常恨歐公不讀書浩嘆諸劉今已矣路傍喬木日蕭疎

梅宛陵取士

元人劉性作宛陵集序云仁宗嘉祐二年歐陽公知貢舉梅聖兪爲試官得人之盛若眉山蘇氏南丰曾氏郿張氏河南程氏皆出其間葉石林詩話謂是榜得蘇子瞻爲第二人子由及曾子固皆在選中今人止知蘇曾爲歐公門生不知張程二氏皆出其門矣又東坡兄弟生平於六一師弟之分極深然於宛陵祗稱梅二丈亦所未解

諡文公

劉后村云諡古也復諡非古也封演云諡二字者一字爲文一字爲質世言歐陽永叔卒將諡文常秩時爲太常博士議當諡文忠或謂必畱此以待介甫已而果然然唐宋以來諡文者獨韓退之朱元晦爲不愧他如白居易李翺陸希聲權徳輿楊億王安石姚燧歐陽輩皆諡文亦未盡允也獨孤及云二字不必爲褒一字不必爲貶果在字數則是堯舜禹湯文武不如威烈愼靚王也齊桓晉文不如趙武靈秦莊襄楚考烈也唐人論如此則謂文必優於文忠亦未必然初元晦議謚文忠劉后村時年十七代其父尙左作駁議因止諡文其略曰正主庇民之學郁而未仲著書立言之功大暢於後合文與忠諡公似矣而非也有功於斯文而謂之文簡矣而實也請以韓子之諡諡公右諡議見後村集第二十五卷

烏程

予鄕長山劉靑嶽相國崇禎間歿於戍所予內大父張忠定公【延登】及諸鄕大夫於朝房烏程相祈代題給勘合溫不可比入閣卽日具掲次日而準給勘合之旨下矣楊鳧岫宮諭【士聰】玉堂薈記載此事云烏程之結主知亦非偶然也

秦襄毅公年譜

康熙癸亥冬十月偶從同年汶上嶽給事鎭九【峯秀】得單縣秦襄毅公【紘】自撰年譜一卷乃公八十嵗以戶部尙書家居時自述時嘉靖十七年也吾東新纂通誌出庸妄之手前代名臣如公及曹縣李襄毅公秉沂州王恭靖公璟皆削其名氏不載目今奉

旨修一統志將何所據爲文獻之徵耶因寓書髙侍郎念東俾與巡撫徐中丞敬庵【旭齡】言之而錄公言行數則於左方以補言行錄之闕云爲禦史數忤內官謫沅陵縣北容驛驛丞都禦史軒公上章爲予分辧畱中不出同僚或謂予曰足下何以處此官予曰事上臨下素位而行持節守廉誓死不攺景泰七年年三十一在北容搆茅屋三間題其扁曰安遇日讀五經諸史日夕泛江以漁釣爲樂又於軒前自題聯云處困而亨有言不信予爲禦史時量褊不能容物由此一謫器量漸宏去就漸輕識趨漸明𨿽一時謫官而得終身受用天未必無意也天順元年遷知雄縣治民惟用絜矩二字禦吏惟用易大畜豶豕之牙一爻至於刑罰一以欽卹爲主忠國公石亨令人來討雄縣南壇舊基許以知府予不從人皆尢予未一載亨事敗出其門者皆坐嚴譴有京差捕獵內臣害民予執法禁革誣奏系禦史獄

雄民擊登聞鼔代訴者五千餘人調府谷縣縣乃極邊戎馬之地予亦不敢鄙夷其民修學廟以興文教築城堡以嚴邊防里甲公用錢每人一年上戶不過二錢八年巡撫徐公廷璋保任葭州知州釋寃濫寛租賦五七日不用鞭撲同僚退而笑之予曰本州負稅事有所由正當徵收時吏書兵投托催糧惟事求取民旣納賂得有所挾因而延緩是豈徒民之罪哉時在坐致仕官數輩皆爲泣下成化元年在葭州欲以二月十三日齋沐祈有父老百餘詣縣告曰本州邊地苦寒每歲至四月方有雨此時祈雨徒勞心耳予曰天道焉可知也至期行香焚檄十五至十七連雨三日予乃發粟賑貸給民子種通借牛犋民大悅四月麥苗將黃乃選差公當老人催徵五月十五日催完發運六月初三日告繳通闗在葭七月里甲公用每人止用銀六分禱雨四次輒應或以事出境公幹百姓聞予將回則喜曰雨來矣巡撫項公忠奏予才堪治繁調秦州道經西安項公謂予曰秦民難治皆以刁民作梗爾到彼有此等卽打死申來予曰刁民人皆惡之所惡不同上司於刁民則惡其害人州縣官於刁民則惡其害己但患禦之無道耳茍禦之有道刁民將化爲良民若專事誅鋤反使貪官得計耳項公笑而不言到秦一年三年拖欠糧艸皆完健訟與盜賊斂迹項聞之喜曰秦州得人矣里甲公用錢上戶一年不過銀二錢秦州有囉哩戶乃回回別種漢人不與通婚姻自相嫁娶有以兄弟娶姊妹者有以姑姨配甥侄者予訪得淸水秦安等縣亦有囉哩乃移文各縣令其共爲婚姻秦俗尙鬼毎嵗淸明日各辦花山喪儀費至三四千金臨期於城壕拾取死囚骨殖棺斂之云不如此則厲鬼降禍予嚴禁之曰爾民遇節棄祖墓不拜掃卻妄費財物諂事癘鬼何耶使癘果能爲禍予願以身當之此風遂息服闋秦人三疏保畱吏部不準秦人日哭於東拱辰門吏部不得已將見任奏調別州仍授予秦州郭定襄伯贈行詩云早登金榜列儒紳誰不爭先覩鳳麟曾以霜威消瘴癘還將和气布陽春廟堂正擬徵黃霸父老俄聞借宼恂不獨兒童騎竹待郊原艸木亦欣欣

二王公薦士

宋王文正公在政府謹惜名器敍進材品使人各得其所𨿽咈於己者亦不以私廢公王沂公當國未常顯拔一人範希文以爲言公曰恩若己出怨將誰歸二公眞古大臣之風下此則朋黨而已又下此則賄賂而已

蔣虎臣

翰林修撰蔣虎臣先生【超】金壇人自號華陽山人幼耽禪寂不茹葷酒祖母夢峨睂山老僧而生生數嵗嘗夢身是老僧所居茅屋一間屋後流泉繞之自伸一足入泉洗濯其上髙山造天又數夢古佛入己室與之談禪年十五時有二道人坐其門說山人有師在峨睂二百餘嵗恐其墮落【云云】久之乃去順治丁亥先生年二十三以一甲第三人及第入翰林二十餘載率山居僅自編修進修撰終於史官性好山水徧遊五嶽及黃山九華匡廬天臺武當不避蛇虎晚自史館以病請告不歸江南附楚舟上峽入峨睂山以癸丑正月卒於峨睂之伏虎寺臨化有詩云偶向鑊湯求避熱那從大海去翻身功名傀儡場中物妻子枯髏隊里人嘗自謂蜀相蔣琬之後在蜀與修四川通誌以琬故徧叩首巡撫藩臬諸司署前其任誕不羈如此

逸

宋史逸載種放而遺郭延卿延卿少與呂文穆張文定遊居水南錢惟演畱守西京常率歐尹諸公訪之舊唐書陽諌議入逸元史余闕不入忠義皆不可解

孔明之學

徐莊裕公【問】讀書續記云漢儒爲學能見得靜字惟孔明一人學以廣才靜以成學等語亦得規模領要

王恭靖公逸事

徐莊裕【問】讀書續記所載名臣六十四人中淸古一條云王璟字廷采山東沂州人左都禦史爲巡撫坐忤權要免官後起爲吏部侍郎左都禦史正徳末士大夫當權豎亂政之後多營私殖政以賄成公門下不受私謁澹然如布衣時家無僮僕之奉田園之適惟讀書課子孫而已去之日言官惜而畱之公嘉靖中諡恭靖近見新修山東通誌削去公及李襄敏公秉秦襄毅公紘名不載因詳著於此【李公諡諸書皆作襄敏葉秉敬諡法考作襄毅】

按恭靖公一字東臯成化進士以淸節著聞擢南臺禦史攺北巡視保定諸郡進光祿寺卿僉都禦史總理兩淮鹽法浙東大饑被命賑濟所全活四十萬人巡撫保定乞罷皇莊以蘇民困孝宗嘉納之正徳丙寅入協理院事忤逆瑾矯旨罷瑾誅起撫山西時流賊入河東設險防禦多所斬獲召爲吏部侍郎左都禦史掌院事風裁淸峻朝廷倚重之嘉靖初進太子太保乞歸卒公未遇時肄業瑯琊山寺夜半有巨手自窻入類人掌而有毛公取朱筆書一山字於上怪哀號乞免且言公貴人異日當至都憲公復援筆書一山字於下怪乃得出公爲諸生與友人胡某同讀書別業夏夜胡每苦熱

公輒言涼因易地而寢胡覺淸風徐來都忘炎暑忽聞有人語曰此非王都憲乃胡教官耳叱之不見遺二蓮葉於榻前公赴省試在途爲雨阻三日逆旅主人子婦爲狐所祟忽三日不至問之曰王公在此故不敢耳比公歸主人以告求爲除之公書王璟在此四字令置壁上狐遂絕迹公諸生時夜讀書有嫌家持槍隔窻刺之公走避得免月下窺知爲某閱三十餘年未嘗告人公後顯貴其人以俵馬差累求救於公公略無難色但笑曰某日夜若刺我死誰當救汝此後愼勿害人其人感泣謝罪其厚徳如此

穆文簡論王安石

堂邑穆文簡公【孔暉】治中鄕舉領解出王文成公之門爲理學大儒然其學多入禪宗其古文精勁自子書出可匹崔文敏公後渠如送沈朝綬送王如行諸序可見予尢喜其與武城王文定公【道】論王介甫書今錄於此孔暉頓首純甫先生足下昨在陽明先生坐上同觀象山荊國祠堂記予時未敢謂然者必象山之意多爲荊公恕不爲人之社稷計不爲天下生靈憂不爲後學慮恕一夫而不憫天下後世此何心哉不然乃象山之偏見自喜也將以正名定罪釋天下蒼生之憤爲社稷大計不當姑隨也大舜殛鯀於羽山鯀之惡不大於安石安石之罪浮於鯀予謂以安石擬鯀可也鯀名重安石亦名重鯀悻直自用安石亦悻直自用鯀圮族安石亦圮族鯀陻汨安石亦陻汨鯀不能除天下之害亦不能成功安石禍及天下生靈生靈何辜宋之元气遂不復振其罪尙爲不浮於鯀乎夫以傾人社稷流毒四海者尙取其志堯舜當取鯀之志矣何者鯀之志欲平水土也孟子曰食志乎食功乎安石之操介在古人一節之士甚多未可以一節而揜元惡也非聖人無法聖人作春秋以訓萬世安石獨廢之此不容誅矣安石秉周禮蓋功利之心勝也何者周禮之政天無曠時地無曠利人無曠力此聖王所以富天下者盡三才之道者也安石慕其近似専以利言又無管仲之才所以萬無一利而害不可勝言矣天下以爲君子者安石惡之天下以爲小人者安石好之好人之所惡惡人之所好此之謂拂人之性辟則爲天下僇矣欲恕安石者是求爲過髙之論恐誣後學不淺不審聰鑑以爲何如孔暉頓首

穆文簡論格物

穆文簡大學千慮論格物曰蒼頡篇云格量度之也見文選運命論注此朱程以前書乃訓詁之最古者以其書久廢故見之者鮮考之內典隋智顗法華經文句解分別功徳品云格量功徳又云格量多少其一篇內格量字甚多此又在唐以前者大莊嚴經論云況復如來徳何可格量格量之義古皆用之而程子未之見意𨿽暗合而解釋弗暢故使聖經難明然其爲說合於聖門無疑豈前人所及哉問格之訓至可終廢乎曰不可當云格量物理以求其至其義始備此解甚新然文簡學近於禪亦可見

三進士出處

本朝進士出身最奇者三乂一予同年任暄猷杞縣人明末團結鄕勇以禦流寇南渡授官後軍府左都督靖邊伯

豫王下江南投誠遂旗下中順治壬辰進士以磨勘被黜復中乙未進士官至江西南贑道僉事一吳李芳邵陽人崇禎己卯舉人粵西時官至左都禦史投誠願以科第進中康熙甲辰進士一錢世熹五河人南渡爲副總兵官旣而爲浮屠久之復補諸生中康熙庚戌進士年已七十餘未幾卒

楊文公

宋王文正公嘗言昔楊文公有言人之操履無若誠實吾每欽佩斯言【云云】文公爲文正誦法如此而石介作怪說乃謂其蠧壞聖人之道詎不誖哉

王東臯

湯陰王東臯【伯勉】官文選郎中淸介有執持爲本朝吏部第一嘗語同官尹瀾柱【源進】曰宋嶽忠武王吾湯陰人也王之言曰文官不要錢武官不怕死吾生平服膺斯言惟求無愧耳又曰作吏部無他才能只須守定不愆不忘率由舊章八字

宋開之

王在吏部同時以淸直稱者南宮宋開之【文運】亦以文選郎內陞歸臥不出魏環溪【象樞】疏薦之起鴻臚寺少卿庚申四月光祿寺少卿缺人應宋序轉適光祿正卿亦缺特旨以宋爲正卿後至刑部侍郎卒諡端慤

薛忠武

明鄞國忠武公薛祿膠州人其父居海島爲人牧羊時聞牧處有鼓樂聲出地中心識之語忠武兄弟曰死卽我於此後如其言焉已而勾軍赴北平其兄不肯行忠武年少請往後從靖難師累功至大將軍封陽武侯追封鄞國公其地至今號薛家島

蘇章事

宋人小說載坡公與章惇題名石壁事頃見耆舊續聞又一事極相類子厚爲商州推官子瞻爲鳳翔幕簽因差試官開院同途小飲山寺聞報有虎二人酒狂同勒馬往觀去虎數十步馬驚不前子瞻乃轉去子厚獨鞭馬向前取銅鑼於石上戞響虎遂驚竄謂子瞻曰子定不如我舊聞乃檇李項氏抄白本也

徐公長者

宣城徐翁尙書元太父官浙江某縣典史偶以言忤巡按禦史受辱撲責羞憤自免歸時尙書與弟通政元气皆失學翁每流涕忽忽不樂尙書兄弟跪請其故曰而兄弟皆廢學吾無後矣因述受撲直指事復流涕不已尙書兄弟曰兒輩不類自今願力學以慰大人心願勿悲也乃發憤下帷兄弟相繼登第尙書謁選得某府推官卽直指之家也心私喜得報父怨瀕行置酒戚友畢集翁出稱觴翁稱疾堅臥不起尙書入跪問故且言此行冀得報夙怨何反不樂爲翁曰此吾所以病也吾爲小吏當日誠不爲無過但直指稍過當耳且緣渠撲責激而罷歸教子以有今日則直指乃吾恩人非仇也汝思報怨吾所以病汝往當以吾言開心告之盡捐夙嫌是吾子也否則非吾子也尙書唯唯翁乃起盡歡而罷時直指久失職家居聞尙書來恐甚郊迎盡禮尙書首述父命誓無芥蔕自是情好甚洽後翁躋大耋三子皆成進士兩登九列焉此與蔡確父黃裳瀕死屬其子必報陳氏確旣登政路遂以事寘恭公子世儒極典賢不肖霄壤矣

王倫

王倫宋臣其死不失爲忠義金史不應載且與宇文虛中同貶尢非是

張尙書

堂邑張蓬【鳳翔】自明時已爲尙書入

國朝爲大司宼年已七十餘一日侍宴

上前下堦而僕

世祖命內侍掖以行出長安門尙有

詔追問能騎否徐諷令以禮致仕遂進所撰禮經樂經而去張公在明時爲東林所推嘗自作年譜謂甲申之變欲死而不得吏部侍郎孫二如【昌齡】謂已曰箕子不死者以洪範也公有禮樂二經道統在焉亦箕子之九疇也何必死

盛王贊

寶應喬聖任【可聘】崇禎中以禦史按浙江至金華遇山水暴漲舟不得進索挽舟者縣令盛王贊呼曰農忙矣令請以身挽喬遂攺而陸行仍薦之於朝時兩賢之此與唐何易於事相類

髙文襄

新鄭髙文襄【拱】爲相恣橫己甚至以賜防大禮大獄建言贈楊忠湣諸臣官起用葛端肅趙文肅諸公指爲徐文貞之罪其疏有曰皇上先帝之親子也議事者先帝之臣遺諸皇上者也而乃敢於悖君臣之義傷皇上父子之恩非所以訓天下也【云云】此與章惇一輩小人倡爲紹述之論者何異

石琚

玉堂嘉話載金丞相石琚致仕居鄕聞司呵過門卽起立客曰丞相何爲如此公曰參軍𨿽微朝廷命官也吾敢不敬先曾祖司徒公居鄕亦然

元法

元宋子貞作耶律文正公神道碑云河南初破被俘擄者不可勝計及大軍北還逃者什八九有詔停畱逃民資給飲食者皆死無論城郭保社一家犯禁余幷連坐由是百姓惶駭公進說曰十餘年間存撫百姓以其有用故也若勝負未分慮涉攜貳今敵國已破去將安往安有因一俘囚罪數百人者乎上悟詔停其禁

張璁

毅宗孝靜皇后崩禮官議當循累朝故事後諡用十二字張璁獨謂當用四字其黨霍韜亦非之卒用八字璁尋以病告歸他日世宗與李文康公時言及此事亦以爲非是璁以庶僚躐致宰相惟敢於負孝宗敢於犯名教而不之卹術已售矣以故主之嫡後骨肉未寒𨿽數字之虛文亦斷斷持之徒欲以仇孝宗者媚世宗而卒爲世宗所薄小人用心竟何益哉

史兵部

吾邑舊令史公諱能仁河南鹿邑舉人崇禎間來爲縣淸正而才剛柔互用至今屍祝之庚辰辛巳嵗大祲人多流亡時邑境甘露降於林木地生羊肚菜公賦詩曰上天降甘露徧地生羊肚饑食羊肚菜渴飲甘露乳涕泣告吾民愼無去鄕土眞仁人之言也後調繁淄川遷兵部主事去順治辛卯復至縣𨿽三尺之童亦束炬歡迎至十餘里不絕可稱循吏矣惜至今未祀名宦

刻言行錄

頃見嘉靖中鋟文信公集乃鄢懋卿所刻宋明名臣言行錄浙人劉廷元所刻而序則出南樂魏相手筆也向見故相某公以書誡其孫諄諄以忠孝爲訓而考其平生大相剌謬亦此類

伍寧方著書

吳人伍寧方袁萃撰林居漫錄彈園雜誌續睂山論諸書攻李三才自比於蘇明允辧姦論而其於當時臺諫所推重定國是者則徐紹吉徐兆魁邵輔忠劉廷元數人也其後熹宗之際皆爲閹黨兆魁廷元至大司寇輔忠至大司馬紹吉至都禦史崇禎初定逆案數人皆褫職定罪是時袁萃已前歿矣至其書並攻孫立亭呂新吾諸公語尢狂悖

金忠節

金忠節公【】素精易理讀邵康節先生集手書於後曰甲申之春定我進退進𨿽遇時外而勿內退若苦衷逺而弗滯外止三時逺不卒嵗優哉遊哉庶畢吾世至甲申三月以兵部主事巡視皇城盡節玉河時有中官呂胖子同死二公骨不可辧其家人遂同玉河之岸焉公少好誦鄒汝愚先生詩龍泉山下一書生偶占三巴第一名世上許多難了事市人何用苦相驚後果一十八嵗領順天解忤璫削籍大節視汝愚無愧云

姚端恪

刑書桐城姚端恪公【文然】眞實經濟人也其好生之念尢出天性常拈句云嘗覺胸中生意滿須知世上苦人多命諸子各錄一紙粘於壁淄川髙世豪公戊子所得士也任南鄭令卒官逋官糧二千餘兩妻子十三人例當沒官公捐貲數百鍰復醵金代輸髙妻子竟獲免好行其徳皆此類公戊子典山東試闈中得先考功兄捲異之曰他日必爲風雅名家

遵典集

遵典集亦伍袁萃撰所取章疏大抵黨邪醜正如趙興邦攻湯兆京孫居相亓詩教攻孫瑋周起元徐兆魁攻顧憲成孫光裕攻髙攀龍嶽元聲趙興邦攻呂坤韓浚攻劉宗周姚宗文薦徐大化胡來朝薦邵輔忠徐兆魁皆推爲千古公論而劉光復輩之論李三才尢詳哉言之光復掲內訾及福淸並及先少師謂少師以位育顏三才之堂去有餘幸其詆毀君子可謂不遺餘力至所標榜如邵趙二徐及劉廷元周應秋呂圖南輩皆逆案中人而周忠惠劉念臺諸公之死卒與日月爭光桀犬之吠於君子何損毛髮徒自穢耳若先少師之見毀於光復先方伯之被擯於亓韓今日觀之何啻華衮乎袁萃自負乾坤正气然乎否耶

張氏

甲寅閩賊作亂有陳某妻張氏早孀撫孤十二年矣賊至題詩壁上有句云乾坤此際當自決遂雉經思南守陳君某爲作

雙烈

靈璧有諸生王餐秀者生二子長已娶而病其婦某氏侍湯藥五年終始如一日疾亟旣視含殮畢遂縊死其季未娶亦病婦某氏女也隨其母來省夫疾遂不肯歸父母趣之歸曰身已字人嫁不嫁等耳病如是而秦越人視之乎遂侍左右五日夫死亦自縊殉之知縣馬君驄禦【驌】親詣其家弔祭

池北偶談卷八

欽定四庫全書

池北偶談卷九

刑部尙書王士禎撰

魯仲連

新城東北錦秋湖上有魯仲連陂傳爲魯仲連所居按前書魯仲連子十四篇在儒家

轅固

新城有地名牛固相轅固故里也未知所據前書藝文志齊後氏故二十卷齊孫氏故二十卷齊雜記十八卷轅固齊人說詩獨不見於班史史但云魯申公爲詩訓故而齊轅固燕韓生皆爲之或取春秋采雜說咸非其本義云

李顒

種放賜告西歸有一髙士隠居三世以野蔌一盤詩一章贈放云接得山人號舍人朱衣前引到蓬門莫嫌野蔌無多味我是三追處士孫宋史列放隠逸傳中予嘗非之若此君差無愧耳近厔李顒兩經徵聘不出有古人之風顒以理學倡導關中

劉念臺先生

劉念臺先生居常敝帷穿榻瓦竈破釜士大夫飾輿馬而來者多毀衣以入偶服紫花布衣士大夫從而效之布價頓昂防稽令趙士諤問疾至榻前見其單陋出而嘆曰豈意今日得覩管幼安萬曆丁巳京察韓浚劉廷元尋怨東林士諤時爲考功爭之曰劉大行之淸修人所不堪此諤所親見者乃止給事中徐耀使浙渡江來見先生辭之耀曰昔人不得見劉元城以爲如過泗州不得見大聖耀如徒返何顏見鄕之父老乎先生乃見之其爲世所企慕如此黃少詹石齋祭告禹陵事竣謁先生及門者三先生不見曰際此亂朝豈大臣徜徉山水之日石齋聞之卽行海寧吳忠節公麟徵初第時常夢至一古寺有角巾而書碑者所書乃文信國零丁洋詩問之旁人曰山陰劉宗周也後二公先後殉國

沈文端公

商丘沈文端公【鯉】家居生日族人上壽時明神宗遣使存問從弟某私語公曰兄位宰相恩存問而羣從子姓濟濟如此可謂盛矣公愀然久之曰弟以爲盛吾方憂其衰耳弟愕然問故公曰吾鄕宋立庵太宰【纁】家法可敬彼方當貴盛吾家不及也頃立庵生日吾預其家宴座中子弟數十人不聞飲啖聲昨吾生日見諸子弟飲啖不顧長者家法如此是以知其衰也後沈再遂不振而宋莊敏公從孫文康公【權】位宰相文康長子中丞【犖】今爲江蘇巡撫

商丘三張

張昉字於東崇禎庚午舉人潛心伊雒之學不言而躬行甲申後居一土室不入城市時爲五言詩學陶靖節書學顏平原守令欲一見不可得今七十餘尙在其兄某少慕神仙棄家訪道五十年不歸弟翮字大羽頳面修髯狀貌奇偉倜儻通輕俠一且渡江走大雄薙發爲沙門獨畱其髯數年刻期端坐而逝

常給事

常若柱山西人順治丁亥進士攺庻吉士授給事中居京邸惟孺人及一老僕供給使貧不能具饘粥居諫職數日上疏劾闖賊僞相牛金星當明正典刑以雪普天之恨坐褫卽日賃一車夫婦共坐出國門老僕步從行路皆嘆息

李忠定公

世史正綱於李忠定公歿書觀文殿大學士隴西公李綱卒於張浚則不書又引何彥澄家藏朱晦翁墨迹一帖云十年前率爾記張魏公行實當時只據渠家文字艸成後見他書所記多不同常以爲恨揭徯斯云宋之不能中興由張浚之逐李綱殺曲端引秦檜殺嶽飛也中興宋鑑云張魏公有不可解者二力攻李忠定而寜與汪黃同朝維之變國危矣曾微一言聲時相之咎一不可曉也力引姦檜使至得政而寧與趙忠簡語不相下二不可曉也中興大事記云使浚移其攻忠定之筆而攻汪黃豈不快公議哉浚徒以有子南軒至今稱爲正人無識者至比之武侯謬矣江右鄧左之【履中】著張浚不當從祀辧語載前卷中

秦檜復諡

宋寜宗嘉泰四年追封嶽飛爲鄂王開禧二年追奪秦檜爵諡謬醜此天下萬世公議然實韓侂冑欲用兵而先有此舉也乃邊釁旣開又誅侂冑以敵遂復秦檜爵諡則誖矣

王東臯逸事

王東臯【伯勉】長文選時內大臣某嘗奉

世祖皇帝旨逮工部侍郎張某至部以

旨示滿洲尙書韓代尙書以無漢字召公至屬書之公難之曰以譯字命郎中出

上意耶某不敢不書大臣意耶某腕𨿽斷不敢書也二公皆嘆服其有執公嘗宿部休沐甚少而選郎章奏甚煩五鼓啟事視他司爲多一羊裘著之十餘年毛盡脫滿洲同官聚謀曰王長官一寒至此柰何醵金制狐裘一貂帽一持遺公公不受曰伯勉生平不受人一錢何敢拜公等賜同官公言於冢宰冢宰力勸始受公攺禦史內陞時都禦史以兩淮鹽法敝欲舉公往公力謝不可曰內陞借補之員例不奉差今必以此事相付從前獘竇不敢欺隠以負

主上遂止

癖

阮遙集有屐癖祖約有錢癖初不辧得失後客詣約有財物摒擋未了見客至便傾身障簏詣阮阮方吹火蠟屐嘆曰未知此生當著幾兩屐神色閒暢於是勝負始判阮公髙流何至與錢奴較優劣耶和長輿亦有錢癖當時與杜元凱王武子輩並稱典午人不顧名教流獘至此

孫文定戒子

益都孫文定公【廷銓】服官居鄕恂恂亷愼其子寶侗有髙才侍公京邸每鄕試必遣歸家戒不得入京闈嘗曰吾爲大臣汝又薄有文譽使或以一第相混爲結納之階平生亷隅掃地矣寶侗至今尙爲諸生文定此一節眞有唐質肅王忠肅二公之風

楊國忠

天寶九載楊國忠請復張易之兄弟官爵陸務觀詩何至詔書褒五郎是也此與宋復秦檜諡明英宗立王振廟同

成相國二世厚徳

大名成文穆公【基命】大拜後攺作居第購得民居有樹貞節坊者令勿毀其第遂低一隅其子靑壇相國【克鞏】大拜後修家廟地爲前明陳鴻臚之室有少卿坊適當辟門之衝當毀其後人式微召而告之曰吾亦故家也忝居相位詎忍壞故家之棹楔遂攺辟門其屋當攺造坊久而攲賴屋以支修屋則坊圯乃並其坊新之人稱其兩世厚徳云

韋蘇州

韋蘇州史失爲立宋沈明逺始補其生平端末終亦未詳集中有逢楊開府一篇少事武皇帝亡賴恃恩私【云云】後人遂疑爲三衛而韻語陽秋因附防以爲恃韋後宗族【云云】囈語武斷可笑腐儒之見乃如此

葉忠節

葉映橊字丙霞江南上海縣人順治辛丑進士由庻吉士攺部曹出視陜西學政稍遷湖北督糧參議戊辰武昌兵變從容拜疏公服自剄死奉

防褒嘉特贈工部侍郎巳巳

上南巡其子葉敷迎

駕

上諭禮部等衙門當楚省兵嘩之際葉映橊盡節捐軀朕心深切憫悼特詔所司優贈亞卿兼予防廕今巡行江南見其子葉敷迎伏道旁彌增軫惻忠節之臣應特與諡以彰異數爾等防議具奏部覆特

諡忠節丙霞故刑部侍郎有聲子弱不勝衣在部曹與予爲文章之交嘗以防州圍城中詩二百餘篇屬予序論竟未及報乃甫脫贑圍復遭楚難疾風勁艸大節凜然贈官易名迥出令甲之外死不朽矣

姚平仲

老學叢談載陸務觀姚將軍趙宗印二詩惜不得姚名字今渭南文集有姚平仲庻齋豈未睹之耶

郭希顏邪說

明嘉靖中中允郭希顏以謫外家居上疏建儲嬰世宗之怒首九邊後人憐其罪酷有爲請諡者又或入其疏於名臣奏議中可笑按希顏此疏本以遷謫妄有覬覦固不必言其在詞林見議禮諸臣驟貴又見相嵩以議興獻王祔廟稱宗得大拜希顏遂建言欲黜孝宗武宗二廟不與九廟之數而以興獻上接憲宗公論惡之遂以計典罷斥其人穿窬之不若而論者不察猶厠諸直諫之列何哉黃毅庵宗伯【汝良】野紀蒙搜備詳其事且謂二祖列宗之靈實褫其魄此萬世公論論世者之所當知

邊尙書

治末孝宗上賓予郡邊尙書華泉【貢】爲兵科給事中疏劾太監張瑜太醫劉泰髙廷誤用禦藥逮瑜等下獄大理卿楊守隨謂同讞諸臣曰君父之事誤與故同例以春秋許世子之律不宜輕宥此事與泰昌時孫文介【愼行】論紅丸事相類尙書工詩博雅爲正間四傑之一世但知其文章而不知其丰裁如此又先生仲子習字仲學頗能詩其佳句云野風欲落帽林雨忽沾衣又薄暑不成雨夕陽開晚晴而老鰥貧窶至不能給朝夕以死則先生淸節可知也

王文成

王文成公爲明第一流人物立徳立功立言皆踞絕頂康熈中開明史館秉筆者訾謷太甚亡友葉文敏【方藹】時爲總裁予與之辯論反覆至於再四二十二年四月上宣諭湯侍讀荊峴【斌】令進所著詩文且

召對中有王守仁論一篇上閱之問湯意云何湯因對以守仁致良知之說與朱子不相剌謬且言守仁直節丰功不獨理學

上首肯曰朕意亦如此

睿鑑公明逺出流俗之外史館從此其有定論乎

仁宗徽宗

元臣庫庫曰宋徽宗諸事皆能獨不能爲君耳炙輠錄記周正夫曰仁宗皇帝百事不防只防做官家此語在庫庫之前可謂絕對

蘇叔黨大節

宋人議蘇過叔黨附梁師成師成妻死爲服緦麻【云云】顧略其大節元袁伯長淸容集有跋叔黨竹石牧牛圖云小坡竹石綽有父風後倅定武罵賊不屈死之其气節不墜光於前人矣事詳揮麈錄劉后村跋小米畫云叔黨之才百倍元暉元暉至侍從叔黨死小官命也夫揮麈錄又載叔黨政和中召入禁中畫窠石而終不遇

武陵起復

予嘗論楊武陵奪情事後人論之過刻聞之山長教授【岱】云其父客嚴首升周聖楷輩爲武陵所抑遂騰謗書又當時與黃石齋先生矛盾故論者多少之耳予按禮曾子問云子夏問曰三年之喪金革之事無避也者非與子曰吾聞諸老聃曰昔者魯公伯禽有爲爲之也注曰魯有徐戎作難喪卒哭而徵之公羊傳閔子要絰以赴公難退而致位以究私恩春秋亦紀晉襄公墨縗之事漢唐以來遂有起復之禮能攺齋漫錄云前漢翟方進喪旣二十六日除服起視事後漢桓焉爲太子太傅以母憂自乞聽以大夫行防逾年賜牛酒奪服宋王性之黙記云本朝不獨宰相卽百執事皆起復惟富鄭公以太平而辭儒臣如楊大年王元之晏元獻皆未持服富公之後如陳升之亦百日起復此蓋朝廷體貎況在兵革之際【云云】按已上諸公非盡有金革之事若武陵則金幸之事也顧論者不責彼而責此何歟又考明初名臣亦多起復至羅一峯論李文達後此風始息奪情固非美事然南陽以一峯武陵以石齋獨受惡名則不幸也聖楷字伯孔湘潭人有才名後爲獻賊僞常徳知府發掘楊相祖墓最慘卒爲獻賊所殺

眞諦

樂郊私語載楊璉眞伽至海鹽州寓城北徳藏寺欲發掘陸左丞朱提舉妻女之墓寺僧眞諦聞之怒形於色楊五更肩輿擁眾出眞諦忽起抽韋防杵奮擊從者數百人不能拒人見眞諦於眾中超躍每逾尋丈捷如鷹隼楊大懼遁去後二年眞諦行腳峨眉不知所終此僧殊快人意但恨不在賊髠發諸帝陵寢時耳

浙江人物

西園雜記論兩浙人物劉文成爲謀臣之首宋文憲爲文臣之首方正學爲忠臣之首於忠肅爲功臣之首宸濠之變孫忠烈首輸忠死節王文成首倡義戡亂此皆韙也獨謂世宗之初張羅峯首建議以成大禮此所謂貂不足狗尾續者耶

兩薛居正

五代宋初有兩薛居正其一錢唐人仕吳越武肅王官太尉卒諡貞顯

神魚井

何騰蛟字雲從明末以都禦史撫楚其先山陰人戍貴州黎平衛遂爲黎平人所居有神魚井素無魚騰蛟生魚忽滿井五色巨鱗大者至尺餘居人異之後騰蛟盡節死井忽無魚

野紀蒙搜

黃毅庵尙書【汝良】作野紀蒙搜明二百餘年間大事稍備其持論頗正然不可解者二事其一謂李西涯與劉文靖謝文正爲三仁其一嘉靖初大禮議主張桂軰而詆楊文忠也

吳康齋李文達

世論吳康齋太刻野紀蒙搜云與弼以布衣老儒一旦授五品侍從人皆詫爲殊榮寜復過望蓋與弼之聘薦自石亨亨小人後來敗露輿論推求能無爲盛徳之累如蔡邕受知董卓遂防生平故不受耳與弼好遁不污見險能止見地優於楊時多矣此論甚公蒙搜又云王文恪評李文達云國朝三楊后得君最久者無如李賢亦能展布才猷然當時亦以賄聞【云云】文達相業視三楊有過無不及後王亦入閣相業如何勿亦不自見其睫乎頃見施愚山【閏章】在史館作文逹列頗致微辭不敢謂然施或未覩毅庵此論耳

司空表聖

史謂司空表聖躁於進取前人辧之屢矣考一鳴集有答孫郃書益證史官之妄書略云古之山林者必能簡於情累而後可久今吾少也岔然不能自勝於胸中乃不誠於退者然亦窮而不揺辱而不進者蓋自審已熟𨿽進亦不足救時耳彼一飰之罄或請濟於其鄰𨿽童子不可以空器紿之也矧當艱否之運吾君吾相方以爵秩來天下之賢將與之共拯其可沽虛而自售耶又云愚𨿽不佞爲士大夫獨任其恥者久矣其可老而冒之耶韓吏部激李桂州之必行責楊道州無勇𨿽致二賢適自困亦何救於大患哉觀此書躁進者肯爲此語否史之妄不辧可知

峴山幢宋人題名

襄陽峴山羊公祠有石幢一枚凡六面髙六尺每面濶九寸有蓋有座一面直書下第一行刻使帖襄陽縣第二行刻準慶曆七年十一月六日中書札子襄州奏當州城南五里有峴山一所上有古祠碑又有晉太傅【已下俱磨滅】僅存聖防字末行上存帖到速采石大字書刻上件其四面界作六層刻詩下題名又一面大書題名又幢一臥峴山上其文可辧者十三字曰石於山巓播淸芬而不已余盡漫漶末雲開國男張九齡撰前一幢詩可辧者三首尙書工部員外郎直龍圖閣知襄州事王洙七言古詩云襄陽南出大路奔小山曰峴名特尊山形卑墮不峻極屹若巨首臨江濆大山半宮不成霍絕水闕左非爲亹砠巓贔屓戴危石箕踞曼衍羅芳蓀漢流長騖濱其足東望彌迆皆平原槎頭下瞰罟罶集蔡洲近眺田園蕃何物玆山匪秀出得使今古聞聽喧自昔羊公好登覽山名直爲賢者存鹿門望楚鎭區境鳳林冠蓋延山樊丹巖翠壁互幽勝日月虧蔽煙嵐屯公胡遺彼而樂此談者未始聊診綸吾謂聖達竟超豁髙覽便欲周乾坤孔登泰山小天下阮升廣武豎【缺一字】會稽探穴禹書出之罘望海雲濤翻此中風景亦虛遠極目見盡江山源東吳未定勞機防置酒嘯詠紓勞煩數顧溫甫卹躬後誓將百歲遊精魂對公盛徳與山永正惟湛軰如公言今玆去公僅千載凜然英气猶軒軒我來追古一長息舊迹廢毀成悲吞民豪占山童其木嘉植不得容本根利取薪蘇積稛絭粥之陶旊供燒燔羊公無廟忽不祀但縱滛鬼歆牲蘩中亭有碑卽墮淚至今觀者懷仁恩於民何誅不足問非民忘徳由官惛下教裏邑復祠宇敍諸祭典躋之元思仁愛樹恭所茇禁止樵伐修壖垣且欲王命得守固謄言狀事馳九閽書聞天子【缺一字】報可金石款刻垂後昆【缺五字】遺愛朂爾風化常【缺二字】給事中知蔡州事吳育絕句羊公千載得淸吟芳迹𨿽遙契昔心更與峴山爲故事凜然風格照來今尙書屯田員外郎知光化軍事李宗易律詩叔子祠荒歲已深異時賢守重登臨峴山岑寂瞻風槪漢水靈長想徳音奉詔始聞新締葺有知那復嘆湮沈又刋翠琰畱南夏先後功名照古今其端明殿學士尙書禮部侍郎李淑諸人詩皆缺已上每面十一行十二字名字可辧者範仲淹李淑吳育劉敞李宗易張去惑孫抗韋不伐李康伯賈黯裴昱馬云黃通連庠又宋人飲餞題名甚多知名者張唐英趙徳麟魏道輔岑巖起李方叔已上凡七則大者方員徑寸小者殺其半字畫端勁非俗書也予以康熈壬子過襄陽徘徊祠下未及摹搨止錄諸公題名予門人淮陰張力臣【弨】有嗜古之癖辛亥過襄曾有拓本頃索之略錄如右

蘇汝霖陳光龍

廣西孫延齡馬雄之亂死節者前則巡撫馬公雄鎭富川知縣劉公欽鄰後則巡撫將軍傅公烈又有間關賊中百折不回乃心王室如提學道僉事蘇公汝霖平樂縣知縣陳公光龍亦疾風勁艸也蘇棄家逃至肇慶軍前題補布政使部議以品級太懸不允蘇尋死於粵然軍前題補品級相懸者不可勝計如胡一璉以僉事題補布政使是也獨蘇格於部議可嘆陳僅題授梧州府同知尋以病請一妾鄧氏一子粵郎皆死猺峒中讀其與袁太常書甚可悲也蘇字鶴洲石埭人壬辰進士陳黃陂人舉人

王秋澄

王秋澄先生【教】萬曆中官吏部文選郎中力持公法政府權璫無所措手繼者爲顧涇陽孟云浦馮思豸【生虞】皆效之遂相繼黜逐伍袁萃林居漫錄云然又嘗薦起鄒忠介趙忠毅諸公爲正人所倚先生吾鄕淄川人也

王邦直

王邦直字子魚又字東卽墨人以歲貢官鹽山丞上疏罷歸殫精聲律之學聚書千百卷坐臥一小閣二十年成律呂正聲六十卷其說謂君聲最淸管以三寸九分本呂氏春秋其數配之子云太縷析比合而以諸家九寸之說爲非是萬曆甲午詔修國史翰林周公如砥上其書史館深爲大學士南充陳公所嘆賞周公云班固律曆志載卽墨徐萬且氏治太初歷第一而子魚追配之於千載之後其外孫黃禦史宗昌序刻之康熈十八年予在明史館亦上其書

楊襄毅

蒲州東門外有兩阜蜿蜒形家相傳以爲貴地楊襄毅公【博】爲吏部尙書時命堪輿擇吉壤得此地以告公曰此關闔郡文章科第我曷爲私之卽於其地建文昌祠人皆服公厚徳不可及後公長子俊民官至戶部尙書第四子俊卿官錦衣餘三子皆官監司俊卿子元祥元祥子世芳皆官詹翰世以爲公厚徳之報云元祥未弱冠登第入翰林早死母哭之慟一夕見夢曰母勿過傷兒當復來未幾生遺腹子卽世芳也未弱冠亦登第入翰林母猶及見之吳天章雯說

大椿堂

蒲州有大椿堂爲楊襄毅【博】王襄毅【崇古】張文毅【四維】三公讀書之所其後三公相繼登進士第一大拜一至吏書一至兵書張卽王之甥也山西至今爲盛事

黃詩

黃先生端伯江西人精禪理少時見其瑤光閣集一卷皆宗門語乙酉以給事中殉節金陵將授命有報恩寺僧一輪趨過黃呼令代書一絕云對面絕思量獨露金剛王若問安身處刀兵是道塲書畢從容就義死此詩載甲乙事案

兩蕭后

遼聖道二宗享國皆最久皆有宮闈之變聖宗仁徳皇后善琵琶法天后訥木錦誣其與琵琶工燕文顯李文福通投書聖宗寢帳聖宗不之信其後竟爲訥木錦所殺道宗宣懿皇后工詩尢善琵琶耶律伊遜誣其與伶官趙惟一通搆死才藝足爲婦徳之累況可耽音樂乎仁徳事載契丹國志遼史本傳不載宣懿事詳焚椒錄

王若之

王若之字湘客益都人明南京戶部尙書基冢孫爲人瀟灑疎誕有晉人風致工尺牘好彈琴善五言詩嘗刻尺牘五言四卷以門廕入官仕至長蘆都轉運使南渡官金陵大兵渡江若之轉徙寓姑熟佛寺以書畫鼎彜古金石文字自隨車尙兼兩洪文襄公【承疇】諭之降不屈死王所寶古琴名桐笙今尙在其家

徐

南唐以徐鉉使北請緩師後主曰卿行當止上江救兵勿令東下對曰今社稷所賴惟此救兵何可輒止臣此行未必能紓國難但置之度外耳此不惟純臣之誼亦識事機後金人圍汴京唐恪耿南仲軰專主和議止各道勤王兵遂致二帝北狩之禍非鉉之罪人乎

李師中

蘇明允預識荊舒之姦人皆服其先見同時李待制師中因邸吏報包希仁參政或曰朝廷自此多事矣師中曰包公無能爲今鄞令王安石者眼多白甚似王惇他日亂天下必此人明允擬之王夷甫盧杞師中擬之王惇其識不相上下皆不減張安道呂獻可今人但知老泉何也

馬驌

馬驌字驄禦一字宛斯濟南鄒平人順治己亥進士仕爲淮安推官終靈壁令生而淸羸博雅嗜古尢精春秋左氏學撰辧例三卷圖表一卷隨筆一卷名氏譜一卷又著繹史凡分五部一曰太古【三皇五帝計十篇】二曰三代【夏商西周計二十篇】三曰春秋【十二公時事計七十篇】四曰戰國【春秋以後至秦亡計五十篇】五曰外錄【紀天官地誌名物制度等計十篇】合一百六十篇篇爲一卷始開辟原始迄古今人表其書最爲精博時人稱爲馬三代昆山顧亭林【炎武】尢服之康熈癸丑歲卒於官靈壁人皆爲制服云

蕪湖烈婦

江南初入版圖時有禆將於蕪湖掠一婦人義不受辱衣服上下縫紉周宻其夫訪贖之主將堅不許婦悲憤投水死至晚泊舟舵前窸窣有聲則婦屍已在次日泊舟復然以篙逐之俄頃復至又次日復然乃舁而棄之岸月餘此將在船頭納涼忽大叫曰婦又至矣翻身落水而死

二尹

成化間歷城尹恭簡公【旻】爲小人所擠尹直著綴錄尢極誹謗其書久行於世至有不辧二尹邪正者一日閱李文鳳月山叢談公道較然因錄於左方李云成化末小人用事南昌李孜省挾左道干進位尙書掌通政司托言神降有江西人赤心報國之語以太宰歷城尹公不右江西人乃計謀極力擠罷而用丰城李裕代之及薦泰和尹直入內閣起永新劉敷長憲臺髙安黃景貳禮部四人皆世稱寡亷鮮恥者而新建謝一防安成劉宣俱不保晚節一防進工部尙書宣貳吏部物議沸然不平獨服旴江何公喬新節行介特未幾孜省誅死直等相繼免公論始明云當時謡曰公道不如王恕選法不如尹旻

張昭

張昭濟南蒲臺人忠義前衛右千戶所司吏英宗復辟石亨曹吉祥等恃寵賣官至三千餘員昭奏之直山東大饑復上書言六事上皆從之後任南昌府司獄學士張元禎謂之曰君昔三疏位卑而議論甚髙官小而事業則大已寫入金縢令名無窮矣蒲志出庸手恐遺此公因讀月山叢談錄之以存其人

圖文襄厚徳

大學士諡文襄圖海公旣定平涼軍中論功取諸將偏禆士卒記功牌報部記過牌悉聚焚之不以語人其厚徳如此子諾敏公今爲刑部尙書人以爲陰徳之報前寶雞令髙君某云在軍前親見之

鈞陽二老

一日與客談及逆瑾時閣老劉宇曹元不知何許人及考列卿年表元南直含山人宇則河南鈞州人與馬端肅公同時同裏馬公勲徳如泰山北斗至今人稱鈞陽公而宇曾不得比於蚍蜉之細官位之不足重人如此

光孝寺鐵塔文

廣州府光孝寺有鐵塔一乃劉鋹所造上有文曰大漢皇帝以大寶十年丁卯歲敕有司烏金鑄造千佛寶塔一所七層並相輪蓮花座髙二丈二尺保龍【闕】有慶祈鳳歷無疆萬方咸防於淸平八表永承於交泰善資三有福被四恩以四月幹徳節設齋慶贊謹記後列中官姓名【予廣州逰覽小志別詳之】

三帝陵詩

一路荒山秋艸裏行人惟拜漢文陵唐人詩也四十二年如夢覺春風吹淚過昭陵宋人詩也祠官如可乞長奉泰陵園先帝侍臣空灑淚泰陵春望已糢糊明人詩也文帝仁宗孝宗三君徳澤感人之深如此

至誠

古來名臣多矣然千百年後讀史至諸葛忠武侯司馬文正公之薨輒感動流涕者至誠爲之也

朱忠莊公遺疏

明中丞朱忠莊公諱之馮本名之裔字徳止號勉齋京師人金忠潔公鉉其妹之夫也二公平日以理學相砥礪後皆死甲申之變公子丁未進士惇厚示公殉節時遺疏及家書各一通敬錄之疏云我國家金甌全盛不謂人心離散財用困窮一至於此此臣之所爲痛哭流涕也臣力已竭臣罪滋深南望九叩一死以報我皇上念我太祖髙皇帝功徳髙厚我皇上憂勤獨深歷數無疆中興可待惟以收人心培節義二者爲先務而已收人心在愛民力愛民力在拔亷官此大學所以反覆於用人理財也我朝士气原振自逆璫摧折遂致亷恥風微從來仗節死義之士多在敢言極諫之中此宋朝所以待士仁厚也【云云】遺書云吾弟吾兒讀書須讀經世書占畢之學無用也呂新吾先生呻吟語不可不讀我以死報國此心慊然朝聞夕死原無二也勿以爲念公死時有宣府諸生姚時中同日自經於學宮

在疚記

忠莊朱公著在疚記一卷語多精詣略載數條於左深山靜坐十年使習與性離塵世順應十年使外與內合爲學之事或幾化矣人自晝至夜當知何所事知者則性命生死俱了鳶飛戾天魚躍於淵卽是仕止久速古之人修身見於世非誠不能誠則貫微顯通天人一世不盡見百世必有見者紀綱之壞存乎風化气節之壞存乎培養人心之壞補偏救獘存乎執中約言之存乎朝廷聖人之死還之太虛賢人卽不能無物而況眾人乎實變气質方是修身士憎玆多口則何以故曰持介行者不周世緣務獨立者不協眾志小人相仇同類相忌一人扇謗百人吠聲予嘗身試其苦者數矣故君子觀人則眾惡必察自修惟正已而不求於人待小人尢宜寛乃君子之有容不然反欲小人容我哉中者不落一物庸者不遺一物隨事無私皆可盡性至命而忠孝其大者平日操持非實試之當境決難自信惡善聖人也好善惡惡賢人也分別善惡無當者庸人也顚倒善惡以快其讒謗者小人也赴大機者速斷成大功者善藏同是中庸而有君子小人之別微矣哉

池北偶談卷九

欽定四庫全書

池北偶談卷十

刑部尙書王士禎撰

崇禎五十相

崇禎朝閣臣五十人韓鑪孫承宗黃立極張瑞圖李國施鳳來來宗道楊景辰李標劉鴻訓周道登錢龍錫成基命周延儒何如寵錢象坤溫體仁吳宗達鄭以偉徐光啟錢士升王應熊何吾騶文震孟張至發【始由外僚入閣】林釬孔貞運黃士俊賀逢聖傅冠劉宇亮薛國觀楊嗣昌程國祥方逢年蔡國用範復粹姚明恭張四知魏照乘謝陞陳演蔣徳璟黃景昉吳甡魏藻徳李建泰方嶽貢範景文丘瑜

初夫人劉太夫人

先始祖妣初夫人諸城人年始笄一日忽爲大風吹至新城之曹村時始祖瑯琊公方爲某大姓傭作未婚遂作合焉三世至潁川公而讀書仕官四世至太僕公始大其門二百年來科甲蟬連不絕皆祖妣所出也萬曆中吳門伍袁萃著林居漫錄記其事後嘉興賀燦然作漫錄駁正於此條下云王氏之興必有陰徳此類語怪【云云】不知此事乃實錄也又先司徒公萬曆間以終養告歸舊有撫楚時銅瓜二命工鎔之忽成峯巒洞壑之狀及南極老人西王母八仙之形無不酷肖是日先髙祖妣一品劉太夫人九十壽辰也觀者皆悚異此事載朱平涵相國【國楨】湧幢小品中【伍以王氏發祥於司徒公而不云太僕公則誤也太僕公登嘉靖辛丑進士司徒公登嘉靖壬戌進士謂司徒公登丁未進士亦誤朱公小品又記先太師公宣大出粟事謂推之九邊皆可行然謂爲王見庵中丞誤也先司徒公別字見峯太師公別字霽宇朱筆誤耳】

溪州銅柱記

五代楚王馬希範復溪州銅柱記雲天防上將軍江南諸道都統楚王希範天防府學士江南諸道都統掌書記通議大夫檢校尙書左僕射兼禦史大夫上柱國賜紫金魚袋李宏臯撰粵以天福五年歲在庚子夏五月楚王【凡空一字碑皆另行】召天防府學士李宏臯謂曰我烈祖昭靈王漢建武十八年平徵側於龍編樹銅柱於象浦其銘曰金人汗出鐵馬蹄堅子孫相連九九百年是知吾祖宗之慶緒綿逺則九九百年昌於南夏者乎今五溪初寧郡帥內附古者天子銘徳諸侯計功大夫稱伐必有刋勒垂諸簡編將立標題式昭恩信敢繼前烈爲吾紀焉宏臯承教濡毫載敍厥事蓋聞防牱接境盤瓠遺風因六子以分居入五溪而聚族上古謂之要服中古漸爾覊縻洎帥號精天相名姎氏漢則宋均置吏稍靜溪山唐則楊思興師遂開辰錦邇來豪右時恣陸梁去就在心否臧由已溪州彭士愁【通鑑作仕愁五代史作士然吳任臣十國春秋作仕然】世傳郡印家總州兵布惠立威識恩知勸故能歷三四代長千萬夫非徳教之所加豈簡書而可畏亦無辜於大國亦不虐於小民多自生知因而善處無何忽承間隟俄至動揺我王每爾含宏常加姑息漸爲邊患深入郊圻剽掠耕桑侵暴辰澧疆吏吿偪郡人失寧非萌作孽之心偶昧戢兵之法焉知縱火果至自焚時晉天子肇造丕基倚注雄徳以文皇帝之徽號繼武穆王之令謨冊命我王開天防府天人降止備物在庭方振聲明又當昭泰眷言僻陋可俟綏懷而邊鄙上言各請效命王乃以靜江軍都指揮使劉勍率諸部將付以偏師鉦鼓之聲震動溪谷彼乃棄州保險結砦憑髙惟有鳥飛謂無人到而劉勍防遵廟宻運神機跨壑披崖臨危下瞰梯衝旣合水泉無汲引之門樵采莫通糧糗乏轉輸之路固甘衿甲豈暇投戈彭師杲爲父輸誠束身納款我王湣其通變爰降招攜崇侯感徳以歸周孟獲畏威而事蜀王曰古者叛而伐之服而柔之不奪其財不貪其土

前王典故後代蓍吾伐叛懷柔敢無師古奪財貪地實所不爲乃依前奏授彭士愁溪州刺史就加檢校太保諸子將吏咸復職員錫命有差俾安其土仍頒廩粟大賑貧民乃遷州城於平岸溪之將佐感恩向化請立柱以誓焉於戲王者之師貴謀賤戰兵不染鍔士無告勞肅淸五溪震詟百越底平疆理保乂邦家爾宜無擾耕桑無焚廬舍無害樵牧無阻川塗勿矜激瀬飛湍勿恃懸崖絕壁荷君親之厚施我不徵求感天地之至仁爾懷寧撫茍違誡誓是昧神只垂於子孫底爾族類防碑可立敢忘賢哲之蹤銅柱堪銘願奉祖宗之徳臯仰遵王命謹作頌焉其詞曰昭靈鑄柱垂英烈手執干戈徵百越我王鑄柱庇黔黎指畫風雷開五溪五溪之崄不足恃我旅爭先若平地五溪之眾不足憑我師輕躡如春冰溪人畏威仍感惠納質歸明求立誓誓山川兮告鬼神保子孫兮千萬春推誠奉節義功臣天防府都尉武安軍節度副使判內外諸司事永州練使光祿大夫檢校太傅使持節永州諸軍事永州刺史兼禦史大夫上柱國扶風縣開國侯食邑一千戶馬希廣奉教監臨制造【按希廣卽廢王】

天福五年正月十九日溪州刺史彭士愁與五眾歸明眾具件狀飲血求誓楚王略其詞鐫於柱之一隅右據狀溪州靜邊都自古已來代無違背天福四年九月王庭發軍收討不順之人當都頭將本營諸團百姓軍人及祖父本分田塲土產歸明王化當州大鄕三亭兩縣苦無稅課歸順之後請祗舊額供輸不許管界團保軍人百姓亂入諸軍四界刼掠並盜逃去戶人凡是王庭差綱收買溪貨並都幕采伐土產不許輒有庇占其五姓主首州縣職掌有罪本州申上科懲如別無罪名請不降官軍攻討若有違誓約甘請準前差發大軍誅伐一心歸順王化永事明庭上對三十三天下將宣祗爲證者

王曰爾能恭順我無差徭本州賦租自爲供贍本都兵士亦不抽差永無金革之虞克保農桑之業皇天后土山川鬼神吾之推誠可以元鑑靜邊都指揮使金紫光祿大夫檢校太保使持節溪州諸軍事守溪州刺史上柱國隴西縣開國男食邑三百戶彭士愁武安軍節度左押衙金紫光祿大夫檢校司徒前溪州諸軍事守溪州刺史兼禦史大夫上柱國彭師佐【此下有檢校尙書左僕射龔明芝檢校尙書左僕射田宏贇檢校左散騎常侍覃彥仙檢校國子祭酒朱彥瑀檢校太子賓客向宗彥檢校司徒彭允瑫檢校司徒田偉暉】武安軍節度左押衙充溪州副使銀靑光祿大夫檢校尙書右僕射守溪州三亭縣令兼禦史大夫上柱國彭師俗武安軍節度左押衙左義勝第三都將銀靑光祿大夫檢校刑部尙書前守富州別駕兼禦史大夫上柱國彭師杲【此下有檢校太子賓客龔貴檢校左散騎常侍覃彥富檢校司馬田佑】武安軍節度左押衙充砂井鎭遏使銀靑光祿大夫檢校尙書左僕射兼禦史大夫上柱國彭師椩武安軍節度討擊副使左歸義第三都將銀靑光祿大夫檢校左散騎常侍兼禦史大夫上柱國彭師晃【此下有檢校尙書左僕射覃彥勝試大理評事監察禦史彭允臻檢校右散騎常侍田彥道】

銅柱髙一丈二尺內入地六尺重五千斤並石蓮花臺維天禧元年十一月十五日移到至十六日豎立記予按陸遊南唐書謂彭師暠不知其世家希蕚與弟希崇爭國希蕚敗見執希崇避殺兄名於是命師暠幽希蕚於衡山使甘心焉師暠嘆曰畱後欲使我弒君耶吾豈爲是哉至衡山與廖偃防視甚謹遂築行府奉希蕚爲衡山王請命金陵元宗爲出師定楚亂希蕚遂入朝偃師暠俱從行馬令南唐書云希崇遣彭師暠廖偃囚希蕚於衡山師暠奉希蕚爲衡山王臣於南唐十五國春秋云希蕚入府視事吳宏彭師暠見希蕚皆釋不殺賜希廣死師暠之瀏陽門外師暠疑卽師杲也然則彭氏𨿽溪蠻乃馬氏之忠臣與周行逢據湖南時有謡云滿天太保滿地司空觀此碑所書蓋自馬氏時已然矣

杜公厚徳

寶坻杜文端公【立徳】徳器厚重人不見其喜慍之色京師有無賴子偶與騶卒哄乘醉隨公輿後辱詈公若不聞無賴子隨至邸第詈不止久之公遣問曰詈可已乎無賴子歸酒旣醒或告以昨辱宰相倉皇詣第謝罪公慰遣之仍與二金令攺行生理無賴子惑泣而去歲時必至公門叩拜卒爲善人予鄕文定孫公【廷銓】司宼髙公【珩】居鄕亦然皆可爲士大夫法

成給事

初益都馮公薦起魏光祿【象樞】於田間並及成主事性於是魏授禦史成授給事中成卽魏己丑門生也曾以中書舍人假禦史巡按福建有淸聲在京師卻掃絕交遊亦亷介之士然其著書自述有云不用磁器以木代之夫磁器非玉杯象箸之比詎可廢之亦矯矣在省中無他建白惟請遣官淸丈蜀省田增加賦稅會有兵事其說不行

綴錄

尹直綴錄極詆尹恭簡公【旻】予頃閱月山叢談已錄其說二公邪正了然可見又駱兩溪【文盛】南埜雜談云吳康齋陳白沙卓然一代人物卽有所短亦白璧微瑕而尹直綴錄肆其醜詆所謂醜正惡直小人而無忌憚耳可見公論自在千古但駱議梅聖兪以私憾作碧雲騢毀範文正公則非是碧雲騢出魏泰之手假名聖兪耳泰卽作東軒筆錄者

邊大綬

明末任丘人邊大綬爲米脂令發賊李自成祖父墓賊旋敗衂走死王氏聞見錄載唐末巢宼犯闕一道人詣安康守崔某請斸黃巢谷金統水泉源中得窟窟中有黃腰人舉身自撲而死道人曰吾爲天下破賊訖未幾巢滅大駕還京古今事相類乃如此

歆向

後書祭遵傳詔與驍騎將軍劉歆武威將軍劉向等伐公孫述按劉植傳歆植之從兄字細君與植弟喜皆繼植爲驍騎將軍封浮陽侯向植之子嗣植爲昌城侯徙封東武陽侯歆乃向之從伯父也

周璆

陳蕃傳蕃爲樂安太守郡人周璆字孟玉髙潔之士蕃字而不名特爲置一榻去則懸之此亦仲舉事在徐穉前

二八俊八顧八及

東京之末黨人有八俊八顧八及之名太學所標榜也李膺杜宻以下爲八俊郭泰範滂以下爲八顧張儉劉表以下爲八及至儉鄕人朱並上書告儉與同鄕二十四人別相署號共爲部黨則以儉及檀彬褚鳳張肅薛蘭馮禧魏元徐幹爲八俊田林張劉表薛郁王訪劉祗宣靖公緒恭爲八顧朱楷田槃疎耽薛惇宋布唐龍嬴咨宣褒爲八及中間惟張儉劉表同餘皆異名字

兩黃祖

孔融爲北海相左丞黃祖勸融結袁曹融怒殺之此別是一黃祖皆漢末人

樓防養呂公

前書樓防傳防爲廣漢太守莽子宇與呂寛謀以血塗莽第門發覺莽怒殺宇而呂寛亡寛父與防相知寛至廣漢過防到數日有捕寛詔書至防執寛莽大喜徵防入爲前輝光又云防有故人呂公無子歸防防身與呂公妻與呂嫗同食及家居妻子頗厭呂公防聞之流涕責其妻子曰呂公以故舊窮老托身於我義所當奉遂養呂公終身按此呂公卽呂寬父所謂與防相知者當是旣執獻寛而收養其父母耳防出入王氏以勢利交得官又患難中殺故人子以權姦縱養其父母終身罪難末減孟堅旣誤收之遊俠傳中又載此事以爲美談首尾自相矛盾又誤之誤者也

韓定辭

唐末詩人韓定辭仕爲鎭冀深趙等州觀察判官尙書祠部郎中兼侍禦史爲王鎔聘劉仁恭與馬彧倡和所謂崇霞臺上神仙客學辧癡龍藝最多者事載全唐詩話按安陽集重修五代祖塋域記定辭乃忠獻王琦四世伯祖忠獻五代祖又賓稱庻子府君歷仕鎭帥王紹鼎景崇鎔三世有子二人長定辭次昌辭昌辭仕爲鼓城令卽忠獻王髙祖也東坡嘗書前詩而云定辭不知何許人豈未考其家世耶

烈婦

康熈十八年十月署江西巡撫布政使王新命上言浮梁縣縣丞饒紹徳妻朱氏母權氏遇賊搜洗慮被污辱皆投繯死十九年三月偏沅巡撫韓世琦上言瀏陽縣生員汪天溥妻魯氏於十五年六月遭棚賊爲亂於鑪煙涸遇賊露刃迫脇抗罵不屈被殺禮部議旌表

應徐二髙士

杭州應嗣寅徵士名防謙性至孝母病數年防謙侍疾晝夜不懈母憐之彊爲娶婦終不入私室母卒逾祥禫始行合巹禮坐臥不下樓人罕梯接以經學教授裏中生徒甚盛所著有周易應氏集解易學圖說書經蔡注拾遺詩傳翼禮學彚編春秋集解古樂書今文孝經辧定編注古本大學中庸本義語孟朱注大全拾遺較定文公家禮諸書康熈己未詔徵不至卒於家自撰無悶先生傳略云學不適時不好禪不喜王陸家言爲文章不詭合自怡悅而已宻友多窮交經年不見與日見無異足迹不出百里而泰華溟渤皆於書冊見之生不及古人而羲農堯舜若接聲響也著書若干萬言人來觀者亦不吝【云云】同郡徐介字孝先陸圻景宣之甥也食貧隠居三十妻死不更娶一麻布頭巾數十年不易嘗集陶杜詩各一卷

秦李宗吳

蘇門之秦李李王同時之宗吳諸子其文詞髙下不知何如然皆不失爲君子而朱文公鄭端簡皆力詆之蓋諸子恃才淩物或不能無以爲小人則二公亦難以一手揜萬世耳目也朱子左袒王介甫而詆二蘇公論蘇王二氏門人之文則寧取呂惠卿而不取少防又左袒張浚而終不得不推重李忠定君子不黨吾不謂然

司馬公和安石詩

司馬文正公爲中丞奏彈王安石言非行僞王制所誅非曰良臣實爲民賊安石亦云自新法之行始終以爲不可者司馬君實也公集中載和安石二詩如安石明妃曲云漢恩自淺胡自深公則云妾身生死知不歸妾意終期寤人主和烘虱云醯酸蜹聚理固然爾輩披攘我當坐直如水火枘鑿之不相入而君子小人之用心亦可見矣張子韶云溫公之門一傳而得劉器之再而得陳瑩中介甫之門一而得呂惠卿再而得蔡確三傳而得章惇四傳而得蔡京五而得王黼

張獻忠黃巢

張獻忠亂蜀日城市祠廟焚燬無遺惟於梓潼縣七曲山張亞子廟盛有增飾遇張桓侯廟亦不敢燬唐黃巢之亂所過多被殺傷然獨厚於同姓如黃姓之家及黃岡黃梅等縣皆以黃字得免盜賊行事相類如此

羅文毅

菽園雜記載狀元羅應魁復官以病請告還鄕從逰者頗眾遂立爲鄕約凡爲不善者不齒大惡者棄之於是有彊梁一二人被執投之水鄕人不平訟於官而應魁適已卒其徒十餘人皆坐謀殺人爲羅倫從者律使應魁不死將置重辟矣予謂文毅嫉惡已甚不可爲法適足爲盛徳之累耳

叢氏

文登叢大司空蘭本漢秺侯金日防之後相日防四十五代孫永遷縣之叢家峴家焉遂以爲姓至今科名甚盛江西多淦氏舊傳亦日防後有金賦者爲制置使宋髙宗爲加防水遂有淦姓詳載予皇華紀聞

耿逸庵張仲誠

耿介字逸庵河南登封人順治壬辰進士翰林檢討遷大名道副使康熈丙寅臘月禮部尙書掌詹事府湯潛庵【斌】疏薦之略云原任翰林院檢討轉直大名道副使丁憂回籍河南登封人耿介賦質剛方踐履篤實服官冰蘗自矢家居淡泊自甘潛心經傳學有淵源今𨿽年逾六旬精力尙健老成宿素罕見其儔邇者

皇上念衛旣齊之賢復其原官凡有寸長誰不思奮臣才具最下恩遇過隆豈敢竊位蔽賢自昧舉知之義儻鑑臣愚誠將介徵取來京賜以引見可否錄用自有睿裁非臣愚所敢擅議也【云云】吏部覆準下河南巡撫起送入京奉

防從優授翰林院侍講學士未幾陞詹事府少詹事予曩爲湯公作繪川書院詩有云轘轅有耿介上蔡有張沐著書各滿家眾流滙川瀆耿公實亷吏齋廚甘菊張公赴徵車萬里向巴蜀正謂是也沐字仲誠順治戊戌進士曾知內黃縣後以魏尙書環溪【象樞】薦起知四川資縣謝病歸

烈女

閩縣旌表孝子王鑑女慧貞年十六許字儒士楊儼夫死謀以身殉家人防之因請奔防遂自縊

林氏

丁卯夏四月巡撫浙江金中丞【鋐】以海寧縣民陳雲生母林氏年一百八歲尙勤紡績疏請旌表部議給銀建坊曰貞壽

召平

漢史召平凡兩見一在蕭何傳勸何悉以家私財佐軍得免禍一在齊哀王傳諸呂欲爲亂朱虛侯使人陰出告其兄齊王齊王與中尉魏勃謀發兵齊相召平聞之乃發兵入衛王宮使魏勃將勃旣將以兵圍相府召平曰道家言當斷不斷反受其亂遂自殺一召平耶智愚之懸殊乃若此

楊尙書古道

蒲州楊大司馬【守禮】旣貴休沐歸裏有父執某老儒也所居陋巷蓬蓽公往謁下車徒步拜於牀下老儒直呼其名蒲人至今傳之

王方伯

王庭字言逺嘉興人順治己丑進士初仕爲廣州府知府歷官山西布政使亷介不苟所至以淸惠稱罷官歸足迹不入城市常衣布袍行田間人不知其二品大僚也年逾八十乃卒五言詩淸眞古澹有陶韋風與石湖邢昉相上下足稱逸品

何顏僞道學

何心隠在萬曆間屢變姓名詭迹江湖間所脇金帛不貲嘗遊吳興誘其豪爲不軌又與一富室子善偕之數百里外忽曰天下惟汝能殺我我且先殺汝紲之湖中取其家數百金然後縱之其黨呂光者力敵百夫相與爲死友又入蠻峒煽惑以兵法教其酋長事聞於朝先曾祖時爲湖廣巡撫捕之獲於嶺北置諸法罪狀昭然有禦史趙崇善者挾私憾追劾先公殺心隠江陵而推心隠講學時先曾祖久以戶部侍郎養親家居矣𨿽事之本末自有公議而崇善防防幡幡良可畏也此事之詳具載大宗伯周寅所先生【應賓】識小編王弇州先生別集其所載顏山農挾詐趙文肅千金與姦良家婦爲心隠所毆事尢醜山農卽心隠講學師也道學狼籍至此可嘆可嘆崇善此疏刻入萬曆疏鈔或未詳何顏顚末者恐輒信之聊復述及以質公論云

宋兩唐伯虎

宋唐伯虎字長孺初名瞻丹陵人庚之兄也治易春秋皆有家法性孝友史載其迎父瀘南及臨邛獄事時人以爲難及附見文苑傳王鞏隨手雜錄云全州進士唐伯虎至冥司主者放還語伯虎曰到人間爲我轉法華經亦當勸人誦之後仕爲梧州推官六十餘卒

紀載失實

鼎革時小說紀載多失實嘗於史館見一書曰光大事記內言甲申年山東大姓新城王氏淄川韓氏起義兵爾時先伯父禦史公【與】全家殉節先祖布政公年八十餘家居祭酒公奉侍避兵山中無義兵事其云韓氏蓋韓氏有僕王某李某皆乘亂聚眾爲羣盜亦非義師其濟南以東舉義者有長山劉相國【鴻訓】之子孔和李侍郎化熈而記不及之又云流賊僞制將軍至濟南推官鐘性朴死之按鐘公字文子順天人崇禎癸未進士國初爲濟南府推官遷本省提學道僉事予順治庚寅自童子爲諸生中辛卯鄕試皆鐘公所防烏有甲申死難事耶野史之不足信如此

翟黃

新序魏文侯與士大夫坐曰寡人何如君也翟黃曰君非仁君也【云云】文侯怒而逐翟黃次至任座對曰君仁君也曰子何以言之曰其君仁者其臣直向翟黃之言直臣是以知君仁君也文侯復召翟黃拜上卿唐魏文貞直諌忤太宗長孫皇后朝服而賀亦同此意

趙孝亷

趙孝亷起鳳字羽聖徳州人篤於行誼常撰一本歌以勸宗族作師友爼豆錄人各爲傳贊又作一室合祀之毎節家祭後必及焉仍以餕其子孫加以粟帛歲時不絕鄕裏化之康熈甲寅年七十卒

黃綰

黃綰陽明之門人以議大禮附張桂得進用永嘉呼爲平原十九客講學之流獘至此

烈女

林氏淸玉武平縣人許字鐘廷楷楷以康熈十八年四月自京回中途病亡淸玉聞訃痛哭竟往夫家拜靈慰姑候喪葬事畢解金耳環吞之而絕部覆旌表

賀醫閭

賀醫閭先生集一條先生聞巡按禦史考試丁憂生員嘆曰壞人倫壞風俗莫甚於此古人凡有防者天子之命三年不過其門教孝也忍心害理君子肯爲之乎近日風俗日下方面大僚郡縣有司凡地方富饒者無不營謀奪情督撫公然題畱吏部公然覆準不知一郡一縣何以必不可少此一官而上下以賄成至於面喪心如此使醫閭而在不知如何扼腕矣醫閭集又一條云內外文武罕不出於宦官宮妾之門安望天下之治予謂宋仁宗謀相於王素而欲得宦官宮妾不知名者此一事便卓絕千古

王山隨札

張簣山講學【貞生】以言事謫歸居廬陵王山有定巖覆笥峯木琴澗虎子巖諸勝皆伐木開道手自創辟簣山住此二年復應

詔出歿於京邸又一年予入都門見其居王山時茅屋隨札一卷想見此公學道刻苦非人所及略錄數則於此王山金頂之勝在於髙尢在於孤然不髙則不孤愈髙則愈孤君子立身亦然絕頂惟髙而孤𨿽天淸气朗無晝不風風聲四起眾山動揺人立其上腳根不穩風欲挾之而翔行者相顧裹足予獨欲於震撼處放步然而危矣王山筍類多苦烹之亦有眞味又產苦菜浸之一宿饑來啖之頗勝園蔬然以其苦多爲人棄人生營營無日不苦日在苦中安之若飴至飲食細故非刀俎物命便不可下箸安得防此二苦味令飽嘗耶王文成訪地藏洞一異人值其睡方醒問第一義諦不答徐曰周濓溪程明道汝儒家兩个好秀才語畢復睡張子坐臥巖中有以仙術告者回思自幼識字及壯奔奔波波老忽將至雞鳴而起便秀才二字做不了何暇言仙巖棲一年日月逝矣內省多疚深自戰兢敬寫聖容奉以出入道大莫名非敢贊聊以自警贊曰古今一人大哉孔子天地終始要其立言非有殊旨道不逺人躬行而已諸儒沾沾新奇自喜門戶異同慌惚疑似行非所知言大而侈憫我童茫茫涯涘逐影捕風出彼入此行不顧言人視人指而今而後求歸於是未能希賢尙勉爲士登髙自卑行逺自邇不善則攺聞義則徙恭對聖容庻幾有恥宿雲霧座大雪忽念及康齋先生十月單衾徹夜至以夏布帳加覆毫無厭貧之意頓使人不暄自暖不火自溫客來山中者輒贈竹杖彊之登臨或曰孝子不登髙不臨深或曰知命者不立乎巖墻之下予曰不然天下惟看破生死底人方不爲生死所奪可爲忠臣可爲孝子可以樂天可以知命

冷孝子

冷孝子名升益都顏神鎭人諸生父植元好逺逰崇禎己卯歲適嶺表鼎革後兵戈阻絕三十年孝子發憤依肇慶道趙君韞退【進美】往端州冀便咨訪一日有喬某者亦山東人往西粵孝子跪請訪求閱歲喬返微聞其父歿於龍州土司孝子遂辭去溯牂牁而上歷三百七十餘灘自橫州逹南寧又經遷隆思明行五千里遇那利人蔡鄭二叟詢知與其父舊爲龍州土司客乃與偕往復與師譚姓者遇竟得父櫬於龍州北門交橋側負骸骨歸孝子自敍其事爲龍州扶櫬記冷一寒士父歿三十年竟能覓遺骸於蠻荒萬里之外視王紳滇南慟哭記尢難書之以風世云

範文肅家法

文肅範公【文程】家法最嚴子弟不稍假色笑長子官戶部侍郎次子官翰林學士往往侍立終日不命之坐不敢坐故忠貞【承謨】歷官督撫皆以淸節著聞終殉逆藩之難論者以爲家教云忠貞弟承勲今爲雲南總督侍郎

六女

廣州順徳縣李氏簡姑定姑介姑潔姑寅姑璇姑遭滇宼之亂誓志同死聨臂投淵又南海縣樵夫陳茂逢虎斃命妻張順娘覓遺骸築墳殉節禮部題準旌表南海縣義女黃隨香罵賊捐軀赴焰死禮部覆無旌表僕女之例

陳太守

陳龍巖福建晉江舉人累官江寧知府居官以淸介聞隨州妖人朱方旦左道蠱惑四方督撫藩臬所至郊迎爲立書院至金陵總督某公方延之衙署忽轅門傳鼓聲甚急遣問之陳立轅門外直對云無餘事知府某以朱方旦左道惑眾來請發下鞫審正法以安地方耳制府𨿽怒其戅然素知其亷幹亦不罪也後陳卒於官總督於成龍親弔哭之

足下黒子

畫墁錄云郭忠武使渾忠武瑊洗足見汾陽足下有黑子捧玩久之汾陽問其故渾答云瑊也足亦有之汾陽令跣足而視之笑曰不及我明皇雜錄安祿山初事張韓公仁願韓公嘗令洗足韓公足下有黑子祿山竊窺視韓公問之祿山曰某賤人也不幸兩足皆有黑子比公色黑而加大韓公觀而異焉因加寵薦兩令公功名相埓若祿山叛逆亦與韓公相似相豈足貴哉又北夢言載西門軍容與吳行魯事亦同豈一事而聞異詞耶

秦羅子孫

說聽載秦檜裔孫某宰湯陰綽有政聲每欲謁忠武祠輒逡巡弗果將及瓜謂同僚曰少保𨿽與先世有惡豈在後嗣耶且吾守官無愧神明往謁何害遂爲文祭之拜不能起嘔血數升而死事在嘉靖初年魏莊渠提學河南歸爲所親言之此與宋禦史羅汝楫子鄂州知州願事全相類汝楫附秦檜劾忠武願卽著爾雅翼以古文名朱子稱爲南渡第一者也

宋公子鮑

春秋文公十六年宋公子鮑禮於國人鮑美而艶襄夫人欲通之乃助之施旣而夫人使昭公田於孟諸使帥甸攻而殺之左氏曰書曰宋人弒其君杵臼君無道也予以爲丘明之言誖矣弒昭公者公子鮑爲首惡罪不可薄觀鮑日數於六卿之門又竭粟以貸國中此與商人田常軰何異襄夫人以祖母欲滛其孫爲昭公之不禮於已輒先殺公子卬等而昭公不能救令之田欲殺之蕩意諸言之而昭公不敢適諸侯蓋襄夫人平日有馮太后武曌之惡公素畏之而鮑因嬖幸以陰肆簒弒之謀非一日矣故昭公弒鮑遂立𨿽曰王姬實鮑之謀善乎劉原父權衡曰公子鮑爲不臣襄夫人爲不母而宋公未有無道之實也且公子鮑欲盜其國而先施於民襄夫人欲通於鮑而遂弒其君宜推公子鮑爲首惡不得輕此兩人之罪反惡宋公也昔儒謂左氏是非謬於聖人不其然歟

池北偶談卷十﹤子部﹐雜家類﹐雜說之屬﹐池北偶談﹥

欽定四庫全書

池北偶談卷十一

刑部尙書王士禎撰

公文介公詩

吾鄕公文介公【鼒】萬曆中爲詞林宿望詩文淹雅絕句尢工如習家池云峴首岧嶤漢水長習池煙樹野亭荒羊公流涕山公醉並枕殘碑臥夕陽西郊金主釣臺云化石遺綱入戰圖薊門衰艸釣臺孤不知艮嶽宮前叟得見南軍入蔡無畿南問宋遼戰地云戰勝河東下薊丘髙梁失禦陣云愁六飛不入燕山府直見鑾輿下廣州明湖獨眺云窄岸平橋萬栁斜半城春水半人家東風吹雨宵來急一片鄕心到海涯別邢子願雲南浦分攜暮雨微平林望斷送將歸新詩一一題團扇隴首秋云片片飛衍元白詩寄馮用韞云千里襟期付此詞郵筒珍重寄相思將來莫遣玲瓏唱淚盡夷陵緩棹時生平有意皆成幻死去憑誰得報君燈影幢幢對疎雨一聲哀雁入秋云濟南晤李季重云一望並州雁影沈三年幽夢防湖陰曆城四面寒泉水堪照靑陵臺下心泉林寺云百里天涯一夕分月華中斷悵離羣坐聞莊子城頭水卻憶夷吾臺上云蘭谿望金華山水雲新安水色括蒼煙煜煜金華婺女連靈異果應仙路近始知此是蔚藍天【杜子美梓州金華山詩上有蔚藍天謂潼川之金華山此乃借用】百折桐江繞釣臺四明雲起接天臺半空突出冰輪湧定是龍湫雁宕開南樓云十二樓開列玉京分明天上落層城檐前寂寂三珠樹半夜鶴飛來上鳴掖縣道中云齊疆行盡海云生處處看山自問名麥秀漸漸桑柘綠馬頭不見曲侯城襄陽云江上輕帆落浴鳬鏡中倒影數峯孤林鶯送客巖花笑曽見銅鞮歌舞無南竺寺云晚霞掛重塔微月碧殿空林壑松檜響十里聞秋風皆不減唐人風致而列朝詩取之甚少不可解蓋南人多抑西北也

安磐詩

安磐字松溪嘉間爲都給事中有直聲蜀之嘉定州人升庵先生友也其詩風神獨絕而世罕知之予登淩雲寺石壁刻詩甚夥惟松溪四絕句最爲髙唱記其二云靑衣江上水溶溶隔岸遙聞戒夜鐘暫借竹牀聽梵放月華初到第三峯林竹斑斑日上遲鳥啼花暝暮春時靑衣不是蒼梧野卻有蛾睂望九疑蓋淩雲九峯枕靑衣江之東而蛾睂三山正直其西至其地知其詩爲工也

彭西園

彭堯諭號西園公子河南鹿邑人官通判崇禎末頗擅詩名予年十八九時與先兄考功同上公車於北道逆旅見壁上畫蘭石甚有風致其旁細字注曰西園侍兒喬施同寫中書舍人吳郡文啟美【震亨】題其後云令人羨煞西園老攜得西施共小喬後十餘年重過之畫猶宛然題一詩云無復湘中見汜人西園蘭石愴如新低回十五年前事只有蛛絲絡暗塵此詩不復憶在京師彭庶子羨門爲子誦之附識於此

黃徐詩

黃魯直晚自刋定其詩止三百八篇徐昌國自選迪功集亦止三百餘首昔人自愛其名如此

倪仁吉

女郎倪仁吉義烏人善寫山水尢工篇什予嘗見其宮意圖詩其一云調入蒼梧斑竹枝瀟湘渺渺水雲思聽來記得華淸夜疎雨銀缸獨坐時先考功兄曽得其全集倪手防方竹數十竿甚愛惜萊陽董樵處士遊婺郡倪髙其人斫一枝贈之

岐梁倡和集

蘇文忠公鳳翔八觀詩古今奇作與杜子美韓退之鼎峙文定皆有和作謂之岐梁倡和集然魄力不逮文忠矣文定作文忠墓志謂自黃州後其文一變如川之方至而轍瞠乎不能及然此早歲之作亦自不敵也潁濱集中如魏佛貍湖陰曲等篇亦是髙作

紀映淮

金陵紀靑字竺遠能詩少爲諸生棄去入天臺國淸寺爲僧久之復捨去其子映鐘伯紫尢負詩名女名映淮字阿男嘗有秦淮竹枝雲棲鴉流水防秋光愛此蕭疎樹幾行不與行人綰離別賦成謝女雪飛香及笄嫁莒州杜氏早寡年五十餘以節終予在儀制時下有司旌表之予昔在秦淮賦詩云十里淸淮水蔚藍板橋斜日柳毿毿棲鴉流水空蕭瑟不見題詩紀阿男伯紫見之殊不喜後二十年從子啟大官莒學正訪得其遺詩數篇其一云淸谿有桃葉流水載佳人名以王郎久花猶古渡新檝搖秦代月枝帶晉時春莫謂供憑攬因之可結鄰又李花一孤村流水數間屋夕陽不見人牯牛麥中宿

錦秋亭辧

自夏莊橋渡時水【俗名烏河】而東並河北行內河外湖浩渺無際十里至灣頭新博二邑分界處也時水自南而北小淸故河自西而東滙於灣頭與湖相望中亙長堤灣頭煙火數百家夾河以居鹺舟漁艇鱗次市橋再渡灣頭橋而北市廛盡處堤直如屬於博昌城凡十里櫸柳夾之兩岸皆稻塍荷塘籬落菜圃與緯蕭交錯時十月下澣過之煙雨空蒙水禽矯翼黃葉滿地人行其中宛若畫圖時見牧人蓑笠禦觳觫歸村落間邈然有吳越間意明日晴遂由東城騎行而南捨騎過石梁登架筆山山疊土爲之三峯起伏雜植桃柳錦秋亭在東峯此亭元中統所建齊乘以爲在東南城上而山乃嘉靖甲辰僉事黃鼇所築則亭之移當在是時也北枕城堞西望河堤東南俯臨極浦備煙波曠渺之趣因憶徐隠君【夜】舊示予錦秋亭辧具錄於此以備玆亭故實使來者有所考焉北湖名錦秋新城博興二縣誌皆以爲本於坡詩其所謂詩卽今志所載霜風收綠錦五言八句者是也予獨疑詩中北闕字不類宋時事迹而東坡全集及單刻膠西集都無此首詩之气格亦不類然無據以奪之及閱元兵部侍郎於公欽齊乘錦秋亭一則乃知此詩卽於公作所謂取坡詩命名者非此詩乃取和文與可橫湖絕句而名之也後來作志者據欽書采入不細詳文義牽連讀去以致承襲譌誤而不之攺據欽所記亭爲中統間邑人所建中統乃元初年號後蘇公百數十年當時豈遂有亭可賦詩耶然何以知其取詩卽橫湖絕句也以其篇中連綴錦秋二字而知之也今欽詩霜錦云秋等字亦仍本此輒錄欽原文並錄蘇詩於後齊乘一則錦秋亭博興東南城上中統中邑人所建取坡詩命名【此下於目敍述】蓋齊地淄時般濼諸水滙爲馬車瀆以入海博興宛在水中舟檝交通魚稻成市昔嘗過之愛其風景絕類江南賦詩亭上云霜風收綠錦萬頃水雲秋海气朝成市山光晚對樓舟車通北闕圖畫入南州且食鱸魚美吾盟在白鷗其鱸𨿽小亦四腮不減松江有蒓菜齊人不識目鱸爲豸云蘇公橫湖絕句貪看翠蓋擁紅糚不覺湖邊一夜霜捲卻天機云錦段從教匹練寫秋光外祖季木王公世目博洽公北湖遊記載欽常自濟南華不注山下經小淸河東入此湖折而南入時水至索鎭捨舟歸益都【此亦本齊乘時水條下所載】則知欽過此賦詩是其常所往來之地矣獨記中於此詩偶失撿察尙沿舊志之訛而外伯祖康宇先生作志亦仍之安知後來不有據此而編入蘇集者是不可不辧也謂宜於湖之北岸勝處祠蘇於二公額以盟鷗更榜捲云寫練四大字於其上庶俾後來知此緣起特爲筆述俟吾地之大人君子有志乘籍者折衷焉歲在庚戌五月九日湖上老漁徐夜記【康宇先生卽先祖方伯公也】

雷雨津

雷兵部雨津【起劍】蜀之井研人明崇禎甲戌進士嘗過楚題洞庭廟云我是人龍君亦龍吾今胡爲乎泥中憑君借得靑驄雨手攬風雲滿太空甲申後從張公玉笥監軍死予識其子吳江知縣珽珽字笏山

張鯤詩

鄒平長白山醴泉寺卽範文正公畫粥處四山環合一溪帶瀠溪上有範公祠祠中多前代石刻有嘉靖十三年崧少山人張鯤八絕句最佳節錄於左危閣煙霞出峯檐麋鹿來春泉落西磵聲繞讀書臺臺前碧玉樹葉葉上靑霄工師求大木隆棟萬年朝風晝谿楊色煙春巖蕙香人言背絕壑才是上書堂山防埋金窟泉通畫粥廚傳燈衣鉢在曽伴老龍圖靈剎羣峯合名祠半日遊難逢浮海術易集下山愁鯤河南鈞州人詩名不甚著而詩之工如此

張閃

滇永昌張含愈光集升庵先生所定又閃繼修允迪亦永昌產在啟禎間有詩名端簡王公【祚】以二公皆其鄕前輩常欲合刻其詩丁未戊申間公爲大司農以二公集屬予選較刻之予謂閃集可刪者過半非張匹敵當專刻張集而以閃集附後公以爲然庚戌公乞骸骨歸臥金陵不知竟果此志否

李因篤

富平李天生因篤年三十棄諸生博學彊記十三經注疏尢極貫穿長律得少陵家法常以四十韻詩贈曹秋嶽曹嘆曰數百年無此作矣李有句雲林谷闗音本乾坤老彖才予謂理語經語最不易下坡公寫杜詩至致遠恐終泥停筆謂學人云此句不足爲法王敬美云曹子建後作者多能入史語不能入經語謝康樂出而易辭莊語無不爲用然則用經固以康樂爲宗也

陳伯璣

陳伯璣允衡建昌南城人禦史本子淸羸如不勝衣五言詩古澹自成一家如寒日明孤城斜風下飛鳥又籃輿望歸鳥日暮空城曲此類二十餘篇不減王韋亂後寓黃山移鳩玆再移白下貧甚撰詩慰國雅及婁堅徐世溥遺文之類凡十餘種又著古人幾部若干捲康熙癸卯歸豫章時施愚山【閏章】周伯衡【體觀】皆爲江西監司爲卜築蘇云卿東湖故居後數十年竟羸病死

滕王閣詩

南州滕王閣毀於金聲桓之亂順治中蔡尙書【士英】開府江右重新之海內名流多賦詩惟海鹽彭羨門【孫遹】擅塲其警句云依然極浦生秋水終古寒潮送夕陽彭今爲內閣學士兼禮部侍郎

詩帳

施愚山分守湖西制薴帳題詩其上寄林翁茂之一時名士多屬和名曰詩帳或一絕句云斗帳殷勤白薴裁使君親自寫詩來孤山處士朝眠穏朝日烘門懶未開

飛廉館瓦

元王文定【惲】秋澗集有飛廉館瓦硯歌略云劉郎杳杳秋風客神鳥防飛憶初格豹章爵首尾蟠蛇建章千門風冽冽【云云】此亦在銅雀之前知漢瓦無不可爲硯也

趙州畫水

趙州畫水世傳是吳道子筆陸儼山大駕北還錄云宣徳間定州何生作也

施宋

康熙已來詩人無出南施北宋之右宣城施閏章愚山萊陽宋琬茘裳也昔人論古詩十九首以爲驚心動魄一字千金施五言云秋風一夕起庭樹葉皆飛孤宦百憂集故人千里歸嶽雲寒不散江雁去還稀遲暮兼離別愁君雪滿衣此𨿽近體豈愧十九首耶己未在京師登堂再拜求予定其全集宋浙江後詩頗擬放翁五古歌行時闖杜韓之奧康熙壬子春在京師求予定其詩筆爲三十卷其秋與予先後入蜀予歸之明年宋以臬使入覲蜀亂妻孥皆寄成都宋鬱鬱歿於京邸此集不知流落何地矣

二戴

戴本孝字務旃和州人詩畫皆超絕嘗在京師夜與友人談華山之勝晨起卽襆被往遊其髙曠如此弟迻孝字無忝四十不娶亦有詩名皆老於布衣本孝貽予畫自題詩云叢薄何蓊薉喬木無餘陰斧斤向天地悲風摧我心不知時榮者何以答髙深又云艸木自爭榮攀援與依附淩霄桑寄生滋蔓尙可懼惜哉不防微良材化枯樹

鄺露

鄺露字湛若南海人狂生也負才不羈常敝衣趿履行歌市上旁若無人順治初王師入粵生抱其所寶古琴不食死其詩名嶠雅過賈誼宅三閭廟云浮湘七澤下靈渠牢落殘云伴索居庚子日斜聞鵩鳥重陽沙淈見江魚天髙未敢重相問年少何勞更上書此去樊城望京國定從王粲賦歸與露少客金陵遊阮大鋮之門嘗爲阮序其集

下僚能文

近下僚中往往多才人婁縣縣丞施鴻字則威閩邵武人著史測十卷論南北朝事甚可聽又雄縣馬之驦字旻徠兩爲江都壽張管河主簿撰詩防及張秋志各若干捲泰州州同知趙三麒字乾符韓城人頗能詩有絕句云虞舜昔南巡不見南巡迹但餘此墓旁一片瀟湘石

詩兆

順治己亥客京師日聽劉公防吏部鼓琴賦詩贈之云與君更作他年約黃鵠山中訪戴行至壬寅歲相遇於京口京口有黃鵠山在城南五六里卽招寺宋戴顒故居也始悟前詩蓋有定數云

對句

小說載李空同督學江西有一生姓名偶同李出對句云藺相如司馬相如名相如實不相如生應聲云費無忌長孫無忌公無忌我亦無忌空同喜不知此對自宋有之見齊東野語云司馬相如藺相如果相如否長孫無忌費無忌能無忌乎蓋後人傅防空同如夏忠靖尙書給事之對耳

史辰伯

史兆斗字辰伯吳江人處士明古【鑑】之後徙居長洲博雅多藏書少及與劉子威王百谷交尢熟吳中典故康熙初卒年八十餘汪苕文曰此翁死吳中文獻絕矣

秦中諸志

志以簡核爲得體康徳涵武功志最稱於世嗣是闗中繼起者則有趙浚谷之平涼府誌胡可泉之秦州誌汪來之北地誌喬三石之耀州誌王渼陂之鄠志【莒人劉璞增益】韓五泉之朝邑志【邑人王學謨增益】張光孝【號左華山人對山之甥】之華州誌馬慥之同州誌劉九經之郿志皆稱作者而渭南史蓮勺記事嘗知汾州之介休作志七卷義例精覈以上皆秦人而北地又秦疆也何大復雍大記亦與康同時作於闗中

韓畕

韓畕字石耕北平人亂後遊江南徧歷臺宕諸勝客死平湖畕善鼓琴尢工五言詩有句云春愁當二月酒渴起三更

程明房

宣城梅淵公【淸】常遺予墨朴一其堅如石文曰程明房造雲程君房初字明房此蓋其早年所制

右車

自廣武君後古今人多以左車命名者漢功臣表有中牟共侯單右車

嚴感遇

嚴感遇烏程人少豪宕舉止與俗異常畜一白鵲行止與俱鵲死哭之數日老而貧居山中窮僻處忍饑賦詩一日米盡友人遺白金一餅攜之市米遇小漢玉器輒買以歸玩弄之餓而僵僕幾絕

髙鐈

髙鐈字淵潁保定人少從孫鐘元先生學嗜酒好遊名山水自負錘鑿每得詩必題石手鐫之常遊林慮竟日忘返聞峯下耕者喧呼回視向所來處乃知衝虎過也鐈有集數十卷其門人陳僖藹公編集

張文峙

張可仕字文寺更名文峙字紫澱楚人家金陵能詩與歸安茅元儀善茅死有姬楊宛以才色稱戚畹田遇欲得之以千金壽文寺求諭意文寺絕弗與通範文貞公禮爲上客公殉國文寺設位雨花臺爲文哭之崇禎末集子史成句爲四言詩一卷諷切時事號擊磬集弟可度字罽筏好佞佛一食淸齋逌然終日

費密

費密字此度成都人少遇逆獻之亂竄身西域不毛之地已乃溯漢江下游吳楚居淮南老焉常寓泰州泰州守知其賢爲除徭役予曽見友人幾上一卷偶取視之其首篇云大江流漢水孤艇接殘春詢之乃密作也遂賦詩與定交密跛一足後往蘇門謁孫鐘元稱弟子著鹿峯集

馬黃

馬應龍字伯光安丘人都禦史文煒子萬曆壬辰進士歷禮部郎中卒博雅好古注道徳經二卷考訂古本周禮六卷參同契二卷尙書七卷毛詩七卷藝林鉤錄二十六卷初爲杞令纂杞乘四十八卷今安丘舊志二十八卷最精贍有體裁署其父文煒撰實應龍少時手筆也黃楨字徳兆亦安丘人嘉靖癸未進士歷文選郎中與樂安李大僕舜臣齊名號爲李黃有擬騷行於世

伏生光武二圖

王維畫伏生圖今藏北平孫侍郎退谷【承澤】家吳道子畫光武燎衣圖今藏新安程穆倩【邃】家

和韻詞

先吏部兄作長調往往好壓險韻一調疊韻有至十餘闋者在杭州與宋茘裳曹顧庵倡和滿江紅詞同用上杖狀等字兄句雲雨滲一犁田犢喜波添三尺河魚上用史記河魚大上語也又自課織簾還有手便從荷蓧非無杖又易得濁醪謀若下難逢春水如天上又司馬髙才元和腐彥淵博學眞須杖怪吾徒底事暱虫魚臣無狀又堤栁已隨坡老沒竹枝誰駕廉夫上又漆後斷紋仍可鼓削余方竹還堪杖又顧我已甘居廡下如公才合居樓上疊出不窮皆奇句也後在州與陳其年輩倡和念奴嬌詞同用屋字亦至十餘往復如還似離騷傳屈子句裏龍堂鱗屋削迹艱虞擅塲風雅未遣中書禿又十載名塲相掎角戎子支駒逐鹿又我似小乘初禪愧他杯渡肆噉人間肉羨汝機鋒殊自有已似南能稻熟又更貪淸曉晶簾臥看膏沐此類甚多兄嘗自跋云右小詞諸闋皆雜次諸公韻諸公率謬許其押韻之工僕則自謂此實欲省思力如昔人云匆匆不暇艸書耳嘗謂詩不宜次韻次韻則慮傷逸气詞不妨次韻次韻或逼出妙思其持論如此

髙司寇詩

淄川髙念東侍郎少時與兄解元繩東【瑋】同舉省試公車北上謁鄒平尙書華東張公【延登】公言君輩少年登第不啻登仙老夫少年意气亦爾今老矣回憶五十年中功名官職都如嚼蠟更數十年君閱歷當自知之公辛巳以南總憲考滿過家薨於裏第司寇及兄癸未丙戌先後成進士司寇入翰林十年至佐銓已乃以事左遷又十餘年再貳司寇憶尙書之語慨然賦詩云翹車北指五云邊緒論追陪豈偶然晚節功名如嚼蠟少年科第似登仙曠懷久矣推先輩微語還堪悟後賢畢竟山中煨芋好十年宰相亦堪憐

白墮琴髙

葉石林舉東坡獨看紅蕖傾白墮白墮人名此正如吳下饌鵝設客云請共過食右軍不知此例正多如山谷詩春网薦琴髙琴髙亦人名皆自曹瞞惟有杜康作俑

文太靑

文光祿太靑【翔鳯】戲作口喫詩云黠子向客共哆口漆栗筆蜜手柳酒本墨客揮犀鳳州有三出手柳酒宣州有四出漆栗筆蜜也子使蜀過鳳縣彈丸小邑在棧道中所謂妓手纎白固無從見之驛酒殊薄劣柳自入棧亦頗稀少予近和海鹽門人陳子文【奕禧】詠鳳縣金絲柳詩云鳳州三絕無纎手又少旗亭酒共傾惟有金絲幾株柳臨江映驛拂人行

龔陳詩

先兄考功嘗云合肥公流水靑山送六朝才子語也陳其年【維崧】浪捲前朝去英雄語也龔公自東粵歸過金陵賦詩云綺閣臨春玉樹飄空江鐵鎖野煙消興亡何限蘭亭感流水靑山送六朝陳有烏絲詞三卷多瓌奇閨房遊俠之詞尢妙如春陰簾外天如墨又玉梅花下交三九𨿽秦李不能過也

一絇絲

往在京師吳門文防爲予作讀書圖汪苕文題詩云借問鄰家競笙管一絇能絡幾多絲後攺作一絇絲絡幾多時一日讀馬永卿懶眞子云諺云一絇絲能得幾時絡諭小人逐目前之樂也絇字當作緰太經絡之次五曰蜘蛛之務不如蠶一緰之利緰音侯反與絇音同

阿字音

宋人謂漢唐人多以阿字爲發語如阿嬌阿誰阿家阿房宮之類則阿房之阿亦當作去聲又山谷詩語言不韻無阿堵阿字反作平聲子蜀道集詩有句云緑苔未央瓦黃土阿房宮本此

韓翃詩句

韓翃詩春衣晚入靑楊巷細馬春過皂莢橋按靑楊巷在荊州梁何妥居白楊巷蕭眘居靑楊巷時人語曰時有二儁白楊何妥靑楊蕭眘皂莢橋在州晁無咎州詩曰皂莢村南三四里春江不隔一程遙雙陂鬭起如牛角知是隋家萬里橋

裹鮓帖

王右軍裹鮓帖眞迹裹鮓味佳一一致君所須可示勿難當以語虞令凡十九字後有米友仁跋趙子昂諸人圖記藏北平孫侍郎退谷家前有亡宋南廊庫經手人郭墨印記

鳬翁

黃詩春溪蒲薭沒鳬翁樂府化爲白鳬如老翁急就篇春艸雞翹鳬翁濯顏師古注翁頸上毛也象鳬在水中引濯其毛也黃詩蓋出此與老翁義別漢郊祀志鳬翁雜五采文又北齊武成帝湛小字鳬翁北齊童謠雲中興寺內白鳬翁四方側聽聲噰噰道人聞之夜打鐘

三六

王彬工篆與王志齊名時人語曰三眞六艸爲天下寶劉孝綽稱其兄弟孝儀孝威曰三筆六詩

僧詩

在京師出城送客偶憩野庵見壁上題詩甚有意義詩云春風迢遞憶天臺五月冰寒說五臺無數好山遊未盡秋霜又欲上眉來考之乃明嘉善西林寺僧雪溪圓映作也映有西林集

林程詩句

林君復詩陰沈畫軸林間寺零亂棊枰葑上田寫景最工近程孟陽【嘉燧】有句云古寺正如昏壁畫層湖都作水田衣語意本林而工又過之

五代史艸

徐東癡【夜】髙士冬夜過宿因及從叔祖季木考功【象春】昔所藏書畫云曽見有歐陽公五代史艸槁一卷又楊廉夫詩艸一卷塗乙宛然歐捲其後人漫送一許姓武弁不知流落何處矣又叔祖立宇中丞【象恆】家有王右軍畫紡績圖

朱璧揭鉢圖

揭鉢圖凡見數本最後見朱璧本有鄧文原趙仲穆及秋壑鈐山二相圖書最爲奇古舊爲先伯祖太師公所藏今歸徐君東癡後有董思白書寶積經賓伽羅事又有吳匏庵沈石田二跋予所見太師故物此卷與李伯時摹支道元十六應眞周文矩說劍圖而三耳說劍圖今入祕府按張昶吳中人物志云朱玉字君璧昆山人王振鵬界畫見稱於時玉盡得其技至順壬午奉中宮教金圖藏經佛像方不盈矩曲盡其妙所居虹月樓楊廉夫作記劉璋明書畫史云何景髙善界畫宗朱君璧玉蓋以字行也

阮懷寧

金陵八十老人丁常與予遊祖堂寺憩呈劍堂指示予曰此阮懷寧度曲處也阮避人於此山每夕與狎客飲以三鼓爲節客倦罷去阮挑燈作傳奇達旦不寢以爲常燕子箋雙金榜獅子賺諸傳奇皆成於此所知錄云大鋮旣降

本朝在營中諸公聞其有春燈謎諸劇問能自度曲否大鋮卽起執板頓足而唱以侑酒

池北偶談卷十一

欽定四庫全書

池北偶談卷十二

刑部尙書王士禎撰

淅川二詩

南陽淅川古商於地同年於道子【先登】嘗令其地爲予言金人侵宋時伐香嚴寺木造舟木中有紋理成詩云栽松種栢興唐日解板乘舟破宋時可惜香嚴千載樹等閒零落歲寒枝又順治辛卯歲雷山道人伐松葺回陽觀諸生李霽明者禱於神質明松上有絕句字如虫蛀者云修廟還菑廟裏松廟成松去鶴巢空不如畱卻靑松在待得長生老化龍眾異之遂止

彭侍郎詩

淅川志載縣人彭侍郎【淩霄】龍巢寺詩句云殘碑猶宋字逝水自秦川最佳侍郎字用沈萬曆甲辰進士先方伯公同年也新野馬仲良【之駿】有寄彭詩云春山春日好髙枕若爲情窻戶白雲裏朝昏芳艸生把書看鳥滅捲釣數魚行【云云】

三家店詞

涿州三家店題壁一詞不注名氏甚工客面京塵登臨目送飛鴻絕不堪重說故國煙波濶一防孤燈一片朦朧月交明滅雙眉寸結忍聽秋蛩咽又上谷旅店有題壁云一將有餘魏武帝百身莫贖楚懷王語極豪健亦無名氏

霍亮雅

霍亮雅曲周人倜儻任俠喜酒好樗蒱之戲亦工文章卒後申和孟【涵光】爲作傳其邑人劉津逮【逢源】哭以詩雲門前債客雁行立屋內酒人魚貫眠或曰此十四字是敗家子弟小影耳

丁野鶴詩

徐東癡言少時於章丘逆旅見一客袴褶急裝據案大嚼旁若無人見徐年少呼就語曰吾東武丁野鶴也頃有詩數百篇苦無人知子爲我定之因擲一巨編示徐尙記其一律云陶令兒郎諸葛妻妻能炊黍子蒸藜一家命薄皆耽十載形勞合靜棲野徑看云雙屐蠟石田耕雨半犁泥誰須更洗臨流耳戛戞幽禽盡日啼野鶴晚遊京師與王文安【鐸】諸公倡和其詩亢厲無此風致矣

新淦筆工

宋嶽侍郎珂玉楮集載唐世有刺郡江表者時宰囑以新淦出筆托制以相寄刺史至召佳手一老父應命百日才得二管馳貢相府旣訝其遲又薄其鮮試之乃絕不堪大怒曰數千里勞寄兩管惡筆來刺史聞之懼欲罪老父老父訴曰使君勿艸艸我所制乃歐褚所用丐先示以相君翰墨再制茍不稱甘就鼎鑊旣示之笑曰如此只消三十錢筆不日獻五十管馳上之相一試大喜優賜匠者夜窻偶試毘陵張顥筆因爲賦詩云世間未必無臯夔九疑虞舜不可追武皇鋭意開絕漠摧鋒乃亦有衛霍嗟哉格物本一理顧人所用何如耳筆工在昔本市傭束毫傅管求售同誰云進伎不進道意匠輒與歐褚通防州刺史覓佳筆雙筦何堪須百日星馳一騎到長安試手鳳池隨棄擲老奴恂栗丞相嗔能用此筆能幾人願窺翰墨減工制必使揮毫誇入神斗柄初回開電笑槖籥果符人所料中山聚族倘未殫束帛那容及年少是知人才用捨識別惟一心臯防衛霍無古今妍媸能否惟在上所使此筆區區正其比我生識字僅一丁眼前所見徒毘陵未知當年新淦定何若正恐鐘衛二王無合作君不見此老一去知幾年當時鑑裁無復傳紛紛鵝毛抱筩賣恰費書傭三十錢嶽公忠武王孫所著有桯史金佗粹編等書此集凡八卷乃故衡王府鈔本也集中又有贈李微之祕監詩自注云微之以吏館牒來索予所撰東陲筆略此書不知尙傳於世否識其目當更訪之又學圃萱蘇載唐宣州陳氏世能作筆家傳右軍求筆帖至唐柳公權求筆於宣城先予二管語其子曰柳學士能書當畱此筆不爾退還卽可以常筆予之柳果以爲不入用別求遂予常筆陳曰吾先予二筆非右軍不能用也與此絕相類

滄溟蔡姬

李滄溟先生身後最爲寥落其寵姬蔡萬曆癸卯年七十餘矣在濟南西郊賣胡餅自給叔祖季木考功見之爲賦詩云白雪髙埋一代文蔡姬典盡舊羅裙【云云】邢太僕子願有與孫月峯巡撫書云竊見李滄溟先生攀龍葆眞履素取則先民鎔古鑄今蔚爲代寶而今五畝之宅已非文靖之舊襄陽之裏空標孟亭之名侗毎詢訪人士皆云李駒淪喪有子繼亡止遺孽孫又復無母才離𦇤褓寄命嫠媼僦居竆巷托迹浮萍並日無粗糲之食經年鮮漿汁之饋伏願明公下記所司略損公帑爲贖數椽之敝屋小復白雪之舊居月或給米一石布若干疋借以長養壯發綿延後昆一綫猶龍之緒實被如天之福斯文一脈其疇逆心觀二事滄溟淸節可知矣

二中字音

中興中酒二中字音予嘗言之適讀王敬美集一段附著於後雲中酒二字始見徐邈傳中聖人義如中著之中而音反從平聲樊噲傳項羽旣饗軍士中酒顏注云飲酒之中也不醉不醒故謂之中義宜從平聲而音乃竹仲切何也然古人詩如气味如中酒之類皆從平聲無竹仲一讀又宋王觀國學林云老杜新數中興年百年垂死中興時中並去聲烝民詩序曰任賢使能周室中興焉陸徳明音義曰中丁仲反觀國按中字有鐘眾二音音鐘者當二者之中首尾均也音眾者首尾不必均但在二者之間爾此中興之中所以音眾又如中年中葉中天中塗中詘之類皆當從眾

論五言詩

作古詩須先辧體無論兩漢難至苦心摹仿時隔一塵卽爲建安不可墮落六朝一語爲三謝不可雜入唐音小詩欲作王韋長篇欲作老杜便應全用其體不可虎頭蛇尾此王敬美論五言古詩法予向語同人譬如衣服錦則全體皆錦布則全體皆布無半錦半布之理卽敬美此意又嘗論五言感興宜阮陳山水閒適宜王韋亂離行役鋪張敍述宜老杜未可限以一格亦與敬美旨同

王奉常論詩話

明詩本有古澹一派如徐昌國髙蘇門楊夢山華鴻山輩自王李專言格調淸音中絕同時王奉常小美作萟圃擷余有數條與其兄及濟南異者予特拈出如雲今之作者但須眞才實學本性求情且莫理論格調又云詩有必不能廢者𨿽眾體未備而獨擅一家之長如孟浩然洮洮易盡只以五言雋永千載並稱王孟有明則徐昌國髙子業二君詩不同而皆巧於用短徐有蟬蛻軒舉之風髙有秋閨愁婦之態更千百年李何尙有廢興二君必無絕響此眞髙識迥論令於鱗大美早聞此語當不開後人抨彈矣先兄考功曩有題襄陽集一絕云魚鳥雲沙見楚天淸詩句句果堪傳一從時世矜髙唱誰識襄陽孟浩然

用事

作詩用事以不露痕迹爲髙往董禦史玉虯【文驥】外遷隴右道畱別予輩詩云逐臣西北去河水東南流初謂常語後讀北史魏孝武帝西奔宇文泰循河西行流涕謂梁禦曰此水東流而朕西上乃悟董語本此深嘆其用古之妙

憶秦娥詞

無錫秦檢討畱仙【松齡】從軍荊州雨泊仙桃鎭中夜聞琴聲甚淸越迹之乃一老書生也破檐數椽風貌朴野秦賦憶秦娥詞贈之云西風切雁聲淒斷重傷別重傷別水村孤棹雨絲殘葉天池雅調刪繁節亂離時候誰人說誰人說朱暗響茅堂淸絕

記觀宋子昭畫

丙辰二月二十一日過商丘宋子昭【炘】戶部觀畫李伯時白描十八應眞最爲奇妙有友諒益之二小印巨然山水爲賈秋壑故物有悅生小印首有宣和之寶又勾龍爽蠟屐圖吳仲圭山水捲爲東原杜瓊家藏後歸沈恆吉恆吉卽石田父後歸吳文定有石田跋郭忠恕雪景黃居寶花鳥胡廷暉山水沈石田秋林讀書宋元人畫二冊其髙房山小幅有鮮於伯機題云素有煙霞疾開圖見亂山何當謝塵迹縛屋住雲間趙松雪題云每愛侍郎山水絕與畫史離羣誰似髙懷如許曽看香鑪曉云展子防畫髙歡歸晉陽圖最奇子防髙齊宇文周時人卽不必確出其手亦唐宋髙手所臨摹也

範氏詩畫

吳橋節孝範氏名景姒文忠公【景文】女弟也好讀書通經史尢工書畫繪大士像彷佛龍眠有冰玉齋詩若干捲歸同邑王世徳二十而寡年三十九卒文忠撰墓志見集中

反錦

左傳僖二十二年晉重耳及曹僖負羈饋盤飧寘璧焉受飧反璧今卻餽曰反璧本此又昭十三年衛人餽叔向羮與一篋錦叔向受羮反錦則以反錦爲詞亦可而世無舉此者右見瀛南子瀛南子鄒平張松所著松字瀛涯博學好古讀書十行俱下固安楊狀元方城布政山東致先生於塾許以領解先生不可謝歸竟不遇後以太學生仕止祁縣令

古刺水詩

左公蘿石手書一帖云乙酉年五月客燕之太醫院從人有自市中買得古刺水者上鐫永樂十八年造古刺水一礶淨重八兩礶重三斤內府物也揮淚賦此玉泉山下水遠流帝陵前盧溝橋下水其流聲濺濺瓶中古刺水制自文皇年制之扃天府元石流淸泉列皇飲祖澤旨之如羮然逆寇犯天紀守陴臣匪賢君不棄社稷鼎髯垂自天經筵赤金幾斤斧生炊煙況玆天府水寧不落市廛小臣侍筵者睹水心如煎再拜嘗此水含之不忍咽心如南生柏【自注子卿墓柏大小數百株枝皆南向在韓城子曽爲文記之】淚似東流川捧之以南旋跪詠丰芑篇

記觀宋牧仲書畫

丁巳四月初二日過宋牧仲【犖】刑部邸捨觀書畫洛神賦全圖捲長丈許山用礬頭餘皆丹碧上有元公主金閨小印是宋人臨閻立本筆

世祖順治三年賜閣臣內府藏畫百軸此其一也一郭河陽江山雪霽捲長丈三尺首有政和印尾寶字小印振之印舊是睢州袁司馬【樞】家物一鐘馗小妹圖吳道子筆妹卓劍於地一鬼捧劍室旁侍一鬼在前按板而歌有元人喬簣山東成墨印喬中山印希世之寶印一宋人翎毛二十幅多雪景皆林椿吳炳馬遠作一宋元名人眞迹首有道君飛白看云二大字米芾李之儀陳升之諸帖康裏子山臨十七帖又無名氏臨十七帖後題建文己卯三月臨於海館牧仲又云在武昌某士夫家見吳道子水墨普賢像甚奇又京師湣忠寺有貫休畫羅漢十八軸

世祖末吳人持以進禦會崩遂粥寺中價七百金

唐詩本六朝

唐詩佳句多本六朝昔人拈出甚多略摘一二爲昔人所未及者如王右丞積水不可極安知滄海東本謝康樂洪波不可極安知大壑東春艸年年緑王孫歸不歸本庾肩吾何必遊春艸王孫自不歸還家劍鋒盡出塞馬蹄穿本吳均野戰劍鋒盡攻城才智貧結廬古城下時登古城上本何遜家本靑山下好登靑山上莫以今時寵能忘昔日恩本馮小憐𨿽今日寵猶憶昔時憐颯颯秋雨中潺潺石澑瀉本王融潺湲石澑瀉緜蠻山雨聞白髮終難變黃金不可成本江淹丹砂信難學黃金不可成如何此時恨噭噭夜猿鳴本沈約噭噭夜猿鳴溶溶晨霧合孟襄陽木落雁南度北風江上寒本鮑明遠木落江渡寒雁還風送秋郎士元暮蟬不可聽落葉豈堪聞本吳均落葉思紛紛蟬聲猶可聞崔國輔長信宮中艸年年愁處生故侵珠履迹不使玉階行則竟用庾詩全因履迹少並欲上堦生也

杜詩本古謠

漢桓帝時童謠云小麥靑靑大麥枯誰當獲者婦與姑丈夫何在西擊胡吏買馬君具車請爲諸君鼓嚨胡杜大麥行全襲其語兵車行句調亦本此

能字

能奴登切又乃帶切獸名熊屬足似鹿說文曰能獸堅中故稱賢能而彊壯稱能傑也音奴登切字書三足鼈曰能音乃帶切阮嗣宗詠懷詩誰云君子賢明達安可能與萊哉相葉阮瑀七哀詩身盡气力索精魂靡所能與來萊相葉則是賢能之能亦乃帶切葉平

罘罳

顧太初說略引鄭康成顏師古崔豹諸說辧罘罳之制甚詳以爲闕屏間刻鏤鳥獸雲气疏通連綴之狀唐蘇鶚引子虛賦罘网彌山證罘當爲网顧以爲非是予按柏梁詩上林令雲走狗逐張罘罳則罘罳之爲网明甚罘罳之爲网戶正以其象類网而借用耳

阿房宮賦

杜牧之阿房宮賦文之奇不必言然於事實殊戾按史始皇三十五年營作朝宮渭南上林苑中先作前殿阿房阿房宮未成二世元年還至咸陽曰先帝爲咸陽朝廷小故營阿房爲堂室今釋阿房宮弗就是彰先帝舉事過也復作阿房宮二年冬右丞相去疾左丞相斯將軍馮刼諫止作阿房宮作者二世怒下去疾等吏去疾刼自殺斯就五刑是終秦之世阿房宮未成也又考史二十六年秦每破諸侯寫放其宮室作之咸陽北阪上南臨渭自雍門以東殿屋復道周閣相屬所得美人鐘鼓以充入之則牧之所賦妃嬪媵嬙王子皇孫辭樓下殿輦來於秦朝歌夜爲秦宮人者指此此實不名阿房宮而謂有不見者三十六年非阿房事實矣予旣辧此後讀程大昌雍錄趙與旹賓退錄皆已辧之大略相同聊存之

皎然賈島詩

唐文粹載皎然古意詩云一朝力士脫靴後玉上靑蠅生一个紫皇案前五色麟忽然掣斷黃金鎖才調集載賈島詩妻是九重天子女身爲一品令公孫鴛鴦殿裏參皇后龍鳳樓前拜至尊其俚已甚予嘗合文粹及唐人選唐詩刪爲一集今刻於昆山

爾雅翼序體

宋淳熙初羅端良【願】撰爾雅翼其自序皆四言間雜五六言叶韻文甚奇肆洪炎祖爲之注序之變體也端良以淳安縣社壇陶令祠堂二記得名小集五卷宋景濂蘇平仲爲序宋序亦仿爾雅翼序體而不及遠矣

李王二公書畫

丁巳秋嘉禾友人攜示宋李公芾手札六通云李君實太僕所藏也其一云芾皇恐頓首再拜上覆芾闒茸無能猥繼淸獻之緒爲貧所迫冒昧宦遊試吏於江陵司計之官甫幸善罷到侍郎選擬防稽徵廛遲次罹罰繼而間闗淮壖竊儀眞鹺庾之祿幾年又以內艱而去流離困躓無所告語靜思庸戇乃分之宜自此絕意榮望敢意字民復在畿邑斐然學制寧逃傷錦之譏曠敗必矣此芾之所甚懼也不圖夤緣幸防獲庇所天當賴餘光下照匿瑕之仁庶免於戾此心【闕】切私憙自幸芾皇恐頓首再拜又王巖叟畫梅一卷有南昌袁氏家藏珍玩子孫永保印忠徹印後有四明烏斯道十二絕句

毛角

毛角見楞嚴經然述異記亦云商紂之時大生毛生角乃兵甲將興之象也故宋吳淑事類賦云爲商紂而生角

杜秋詩解

幼讀杜牧之杜秋娘詩考其始末略記之文宗太和五年春上與宰相宋申錫謀誅宦官申錫引吏部侍郎王璠爲京兆尹以密旨諭之璠泄其謀鄭注王守澄陰爲之備上弟漳王湊【穆宗之子】賢有人望注令豆盧著誣告申錫謀立漳王上怒罷申錫爲右庶子命守澄捕著所告晏敬則王師文等於禁中鞫之誣服左常侍崔元亮等力爭於延英宰相牛僧孺亦言之乃貶漳王爲巢縣公申錫爲開州司馬九年巢公湊薨追贈齊王初李徳裕爲浙西觀察使漳王傅母杜仲陽坐宋申錫事放歸金陵詔徳裕存處之防徳裕離浙西牒畱後李蟾如詔旨至是王璠李漢奏徳裕厚賂仲陽陰結漳王圖爲不軌上怒甚宰相路隋曰徳裕不至有此果如所言臣亦應得罪乃以徳裕爲賓客分司秋娘卽仲陽也燕禖得皇子謂漳王也江充諭鄭注豆盧著輩也王幽茅土削湊自漳王貶巢公也四朝三十載自憲宗元和二年誅李錡歷穆敬文凡四朝也

又中字音

中興中字去聲杜詩漢家新數中興年楊仲詩一代人才頗中衰此字槪無平聲中酒中字平聲如气味如中酒濁賢淸聖時中之皆平聲此字槪無去聲近人用二字往往交誤姚福雲中酒作去聲於義爲長蓋中有中傷之義又今兩京有治中呼作平聲非是周禮天官凡官府都鄕州及都鄙之制治中受而藏之鄭司農曰中者要也謂其職治簿書之要也

閨秀畫

徐元嘆落木庵集云訪江城毛休文於竺塢慧文庵出其母汝太君畫扇十八面山水艸虫無不臻妙三百年中大方名筆可與頡頏者不過二三而已近日閨秀如方維儀之大士倪仁吉山水周禧人物李因胡淨鬘【陳洪綬妾】艸虫花鳥皆入妙品安丘張杞園說曾見邢慈淨發繡大士極工慈淨子願之妹又崔子忠靑蚓二女亦工畫

女子善書

膠州宋方伯子婦姜字淑齋自號廣平內史善臨十七帖筆力矯勁不類女子又髙密單某妾學右軍楷書似黃庭遺教二經二人皆髫齔女子也

陳洪綬詩

陳洪綬以畫名予嘗見其小詩頗有致今錄於此楓谿梅雨山樓醉竹塢茶香佛火眠淸福不知今日憶神宗皇帝太平年

陽關曲注

坡公陽闗三絕其二云濟南春好雪初晴行到龍山馬足輕使君莫忘霅溪女時作陽闗腸斷聲龍山在濟南郡城東七十里章丘城西南四十里古平陵城唐之全節也次公注雲龍山桓溫九日所登之山按此龍山在今江南之太平府與濟南了不相涉詩意何緣及此可見注詩不易信如陸務觀語周益公【云云】也

杜律細

蕪湖蕭尺木【雲從】以畫擅名江左常作杜律細一卷以爲杜律無拗體穿鑿可笑而援據甚博聊記一二條於此以資拊掌如江艸日日喚愁生艸音騷詩勞心慅慅又勞心艸艸皆牢騷之轉音也盤渦鷺浴底心性底卽低說文下也隋薛道衡使江南作人日詩首二句人笑之曰是底言低同輕忽之也獨樹花發自分明發音飛左傳建而不斾音霏荀子議兵篇引作載發注發斾也分去聲爾疋律謂之分郭璞讀也此應作仄者若杜社日詩陳平亦分肉當作平然不合律亦作仄聲蓋此字元有二聲十年戎馬暗南國暗音庵書髙宗諒闇鄭注作梁庵小室曰庵閉戶曰闇不明曰暗異域賓客老孤城客音開元曲凡如靑雲客讀書客俱作平聲孤音故如姑作鼓沽作估箍作股例渭水秦川得見否得音登公羊傳登來也注登得也則得可云登易豫繇豫大有得勿疑朋盍簪簪音尊得葉之又一雙白魚不受釣白音杯七命燕脾猩唇髦殘象白靈淵之萊黃之駘葉魚音勇荀子禮論絲歶縷翣禮記作魚曰魚躍沸池歶亦音勇易貫魚葉宮人寵不平聲沈韻載十一尢受音收傅詩悠悠建平皇澤未流朝選於眾乃子之授未聞細柳散金甲散平聲生南反元詩酒戶年年減山行漸漸難欲終心懶慢轉覺意防散潘嶽笙賦輟張女之妙彈罷廣陵之淸散散葉彈諸仿此

崔孝廉

予門人崔華孝廉字不凋太倉之直塘人性孤潔寡合畫翎毛花卉甚工尢工詩淸迥自異吳梅村嘗目爲直塘一崔其佳句云攲檣坐淸晝薄冷出蘋間又一寺千松內飛泉屋上行又此中枕簟客初到半夜梧桐風起時又丹楓江冷人初去黃葉聲多酒不辭吳人目爲崔黃葉云予論詩絕句雲溪水碧於前渡日桃花紅是去年時江南腸斷何人防只有崔郎七字詩二句亦崔詩也

宋林唐兩義士

陶南村輟耕錄載唐義士玨玉潛林義士徳景曦收葬宋陵骨事同異或謂昭陵玉匣走天涯等四首爲唐作今考林集具載又冬靑花一首亦載集中獨所謂馬箠問髐形一篇集無之似屬唐作耳考林集有答唐玉潛詩云畎畝孤心老未衰一籬瘦菊一瓢詩黃埃赤日漫多事蒼狗白雲能幾時山酒柏香春壽母按書蕓冷夜呼兒橫琴妙在無處何必知音有子期蓋二公同時友善同爲義舉爾時各有詩紀事皆以冬靑寄意而王筠庵【國器】鄭明徳【元祐】二君所記傳聞異詞耳南村以東嘉去杭千里冬靑豈易持去縱持去豈能不枯瘁疑是唐詩作林詩此則未取林集參互考証之也按林又有詩酬謝臯父云夜夢繞勾越落日冬靑枝此尢可證又有精衛秦吉了南山有孤樹蔡琰歸漢圖等篇皆可互相發明艸木子亦以爲林景曦唐玉蟾二公事葉世傑去元未遠所記多元朝遺事聞見尢可據也明嘉靖初遼藩光澤王重刻霽山集序之甚詳

吳畫余繡

康熙丁未從同年徐敬庵【旭齡】處見秀水吳氏畫扇二一學李小將軍山水一洛神圖妙入毫髮吳字素聞其人亦天人也予在廣陵時有餘氏女子字韞珠年甫笄工仿宋繡繡仙佛人物曲盡其妙不啻鍼神曽爲予繡神女洛神浣紗諸圖又爲西樵作須菩提像皆極工鄒程村彭羨門皆有詞詠之載倚聲集

世祖禦筆

康熙丁未上元夜於禮部尙書王公【崇簡】靑箱堂恭覩世祖章皇帝禦筆山水小幅寫林巒向背水石明晦之狀眞得宋元人三昧

上以武功定天下萬幾之餘遊藝翰墨時以

奎藻頒賜部院大臣而胸中丘壑又有荊闗倪黃輩所不到者眞天縱也

汪靜宜

劉公防吏部姬汪氏靜宜字稺嫺金陵人有詩雲長信不知君意切相思猶隔兩重云不須更買長門賦但畫蛾睂以待君六月髙風振海吹遙遙親捨白雲陲誰知天上芳菲淚濕卻新愁似斷絲康熙丁未在京邸作也逾年歸潁至靑縣覆舟死

安問狐貍

漢張綱曰豺狼當道安問狐貍西漢侯文署東部督郵對京兆尹孫寶曰豺狼當道不宜復問狐貍語在綱前

唐才子傳

楊文貞東裏集載唐才子傳西域辛文房著十卷總三百九十七人皆有詩名當時其見於唐書者百人其行事不闗大體不足爲勸戒者不錄研北雜誌記王執謙伯益事云同時有辛文房良史西域人並稱能詩按全唐詩話唐詩紀事二書例皆以詩系人文房此書視二書當尢詳備惜今無傳矣元文類載文房蘇小小歌一篇云東流水底西飛魚銜得錢唐紋錦書幾回錯認靑驄馬著處閒乘油壁車鸚鵡杯殘春樹暗葡萄衾冷夜窻虛蓮子種成南北岸苦心相望欲何如

黃媛介詩

禾中閨秀黃媛介字皆令負詩名數十年近爲予畫一小幅自題詩云懶登髙閣望靑山愧我年來學閉闗澹墨遙傳縹緲意孤峯只在有無間皆令作小賦頗有魏晉風致少時太倉張西銘【溥】聞其名往求之皆令時已許字楊氏久客不歸父兄屢勸之攺字不可聞張言卽約某日防某所設屏幛觀之旣罷語父兄曰吾以張公名士欲一見之今觀其人有才無命可惜也時張方入翰林有重名不逾年竟卒皆令卒歸楊氏

豁堂詩

錢塘正嵓禪師字豁堂賦詩淸麗予於金陵靈谷寺見其同凡詩集二卷愛之略采數首於此禦教塲中月直時下山全不道歸遲三松影落半湖水一路沿鐘到淨慈扁舟赤壁酹西風千古雄雌在眼中欲得周郎重回顧銅鐵板唱江東晉人名理宗莊老剡縣風流說謝支𨿽爲神州鐘紫气惜君未見馬駒兒幾日春遊徧若耶入城滿面是煙霞正愁仙福難消受又喫人間禦貢茶皆無香火气唐秀集中所少

記觀杜氏書畫

偶過杜子靜編修【鎭】出書畫同觀記其尢者於左一郭河陽摹王宰平泉圖署臣郭忠恕奉旨摹有禦府圖書後有東坡李氏園詩子由書書法類長公署紹聖二年十月二日按長公以元祐八年自定州南遷紹聖二年公在惠州少公亦在謫所而此乃禦府所藏不知何從書之此爲可疑又有洛陽富直柔紹興癸丑春題字景定壬戌重午臣賈似道敬觀題字襄陽李友眞陳懋欽陸祖凱至正元年六月題字張渥叔厚至正壬辰跋吳興趙孟龥子俊跋商文毅公載跋子俊跋以爲李文饒洛陽平泉且引隴右諸侯日南太守之句而卷首署李將軍畫中有偉丈夫設臯比亭中亭下壯士林立挾弓矢衣袴褶顧盼自雄按平泉爲衛公別墅不應稱將軍若蘇詩乃爲李茂貞園作鳳翔八觀之一也茂貞以僖宗光啟三年平李昌符尋爲鳳翔節度使園正其時營造詩中所謂云昔李將軍負險乘衰叔者是也俗又稱皇后園蓋謂茂貞之妻然又不應稱平泉又杜子美有王宰山水歌所謂能事不受相促迫王宰始肯畱眞迹【云云】則當是開元大歷間人與文饒茂貞皆不相及皆不可解然畫圖淸麗非俗筆富趙諸題字尢精妙聊記於此俟博學君子辧之一趙文敏山水捲山濃水澹一小舟出沒煙靄中舟上人小如蠅頭气韻生動可愛江岸有牧人驅兩烏牛一嚙水艸一前行昻首若有待而鳴喚其羣者署延祐庚申歲子昻七字後有陵陽牟巘漢東孟淳吳興周魯三詩又鄒立誠一詩云王孫去後艸萋萋故國荒涼路欲迷夢入江南圖畫裏綠陰愁煞杜鵑啼吳僧妙才詩云前汀水暖新蒲綠鸂鶒防防日日來路入平湖半煙樹片帆何日雨中開二詩尢佳一米元章細楷黃庭內景經自署中嶽外史首尾皆有紹興內殿祕賞禦印及賈似道姓名小印柯九思印南宮墨迹傳者多大字如此者尢爲稀有聞孫退谷侍郎極賞之又元章行艸奕棋圖長歌後署元丰二年爲宏齋筆勢奇拔類黃魯直詩云神仙縹緲何年別忽此逢迎山石裂前溪練瀑派玉簾更後雲林霧痕缺聚頭磕方外人擔肩抱蟾骨法新棋秤對奕環座看誰信樵斧忘靑春我今發雪三千丈尙要昆侖撐頂上鑪心且養九轉丹拂刼銖衣記無恙宏齋出此卷皆方外一種閱世髙人面目相看皆三生歷刼中昆侖頂上聚首磕頟者劃然良覿喜不自勝爲書其左方元丰二年米芾後有文休承王元美二跋又元章九月十一日曉渡子五言古詩墨迹有孤嶼水中圓遙空海邊濶之語殊有陰何風致後有董宗伯跋一梅花道人山水上方有竹間題五言絕句詩八分書

蘇黃詩品

蘇文忠作詩嘗云效山谷體世因謂蘇極推黃而黃每不滿蘇詩非也黃集有云吾詩在東坡下文潛少遊上雜文與無咎伯仲耳此可證俗論傅防之謬野老記聞載林季野目魯直詩未必篇篇佳但格制髙耳

同父論曹瞞之非

陳同父論曹操當合張魯之資乘漢中之勢整兵臨蜀則劉璋震恐欲召昭烈而無所及卽昭烈至亦不能禦況荊州用武之國昭烈必不肯與人而徑入蜀則璋不得不降璋降蜀平然後命夏侯淵張郃守之躬自還鄴整兵向荊使許洛之兵衝其膺蜀漢之兵搗其脊絕吳之糧援則荊州破昭烈蹙然後傳檄江東𨿽有智者不能爲吳謀矣【云云】近日臨川傳占衡平叔論劉云操破張魯劉說以乘勝取蜀操不聽說者咎操失此機事令蜀用法正計遂破淵郃軍得漢中予以爲不然操旣平張魯兵威已極士皆思歸若復規益州艱在轉運是彊弩之末非所以保勝而自全也定河北討烏丸猶躊躇前卻荊吳果謀襲許幸而未成耳烏林以來操有戒心於江東久矣安肯遠涉巴蜀操之用兵必顧萬全皆類此也二說殊相矛盾予嘗考其時昭烈入益州在建安十九年操破漢中在二十年是時昭烈已領益州牧有諸葛公爲股肱法正爲謀主趙張馬超之屬爲爪牙劉巴彭羕之流皆處之顯任盡其器能綱舉目張蜀中已成磐石之勢安得謂蜀人懾操之威必不拒守且謂昭烈不入蜀璋必出降如蒙者之道黒白耶

陶詩甲子辧

臨川人傅平叔【占衡】永初甲子辧云陶詩中凡題甲子者十皆是晉年最後丙辰安帝尙在瑯邪未立𨿽知裕篡代形成何得先棄司馬家年號而豫題甲子乎自沈約李延壽並爲此說顏魯公醉石詩亦云題詩庚子歲自謂羲皇人蓋始以集攷之謂庚子後不復題年矣不知陶公之出處大節豈在區區耶晉書陶傳削去甲子之說昭明靖節傳亦無是語一在南史前一在宋書後同時若此不妄附防【云云】及讀宋文憲公集乃知此論先發於潛溪平叔特踵其說耳宋跋淵明像云有謂淵明恥事二姓在晉所作皆題年號入宋之時惟書甲子則惑於傳記之說而其事不得不辧今淵明之集具在其詩題甲子者始於庚子而迄於丙辰凡十有七年皆晉安帝時所作初不聞題隆安元興義熙之號若九月閒居詩有空視時運傾擬古九章有忽值山河攺之語𨿽未敢定於何年必宋受晉禪之後所作不知何故反不書甲子也其說蓋起於沈約而李延壽著南史五臣注文選皆因之𨿽有識如黃庭堅秦觀李燾眞徳秀亦踵其謬而弗之察獨蕭統撰本傳以曽祖晉世宰輔恥復屈身後代朱元晦述綱目遂本其說書曰晉徵士陶潛卒可謂得其實矣烏虖淵明之節其待書甲子而後見耶

羽陽宮瓦

橘軒雜錄鳳翔府古雍州秦穆公羽陽宮故基在焉其瓦有古篆羽陽千歲字昔雲中馬勝公得之陰字在硯之左奇古非銅雀所及東觀餘論雲長安民獻秦穆公羽陽宮瓦十餘枚若今筩瓦然首有羽陽千歲萬歲字老學叢談云銅雀瓦皆陽字紀建安十三年造嘗聞其土著人云瓦甚大一片可爲四硯

池北偶談卷十二

欽定四庫全書

池北偶談卷十三

刑部尙書王士禎撰

林茂之

戊申九月十六日偶過陳翰林子端【廷敬】所出手鈔白雲先生陳昻五言律二卷讀之因憶辛丑壬寅間予在江南常與林茂之【古度】先生遊爲言白雲出處甚奇時林方攜其萬曆甲辰以後六十年所作屬予論定予謂先生昔能傳一陳白雲吾獨不能傳先生乎因爲披揀得百五六十首皆淸新婉縟有六朝初唐之風施愚山【閏章】過廣陵讀之驚曰世幾不知此老少年面目矣子眞茂之知己也乙巳予見之金陵時兩目已失明垂涕而別亡何遂卒今日讀陳詩及鐘退谷敍茂翁識陳始末感慨書之

張浚書

宋張魏公手書謁範文正公祠一絕云拜公祠廟識公顏神气如生晚不還守土小生偏感仰太平功業重如山後書樞密副使綿竹張浚頓首題字畫甚拙詩亦劣

禦畫牛

戊申新正五日過宋牧仲慈仁寺僧捨恭覩

世祖皇帝畫渡水牛乃赫蹏紙上用指上螺紋印成之意態生動筆墨烘染所不能到又風竹一幅上有廣運之寶

放翁詩

玉堦蟋蟀鬧淸夜金井梧桐辭故枝一枕淒涼眠不得呼燈起作感秋詩小說載此爲蜀中某驛卒女詩放翁見之納以爲妾爲夫人所逐又有卜算子詞不合畫春山依舊畱愁住【云云】按劍南集此詩乃放翁在蜀時所作前四句云西風繁杵搗徵衣客子闗情正此時萬事從初聊復爾百年彊半欲何之玉堦作畫堂鬧作怨後人稍竄易數字輒傅防或收入閨秀詩可笑也

記觀王氏書畫

華陰王撰字無異工書法博學能古文頃來京師觀所攜書畫聊記之定武蘭亭五字未損本有米元暉宋仲溫二跋又仲溫臨趙文敏十七跋又興唐寺石刻金剛經貞觀中集王右軍書又漢華山廟碑沈石田秋實圖三物皆華州郭宗昌伯家物皆有伯跋語又李營丘古木賈秋壑題詩語潦倒可笑華亭董宗伯得之南充陳文憲公者亦有跋又所藏唐子華水仙圖甚妙

柏梁詩句法

柏梁詩大官令云枇杷橘栗桃李梅語本可笑而後人多效之如韓文公陸渾山火雲鴉鴟雕鷹雉鵠鵾蘇文忠公韓幹牧馬圖云騅駓駰駱驪駵騵李忠定公題李伯時畫馬云騂騏驑駱駰驪黃陳后山上蘇公云桂椒柟櫨楓柞樟林艾山資中行雲鐘鎛鼎鬲匜盤盂韓子蒼詩蒓藕藷芋蘘荷姜然皆施於歌行耳若鄧林鴻鵠鵾鵬雕鶚鶻鱒魴鰷鯉鰋鱨鯋用之律則非矣蓋皆本史遊急就篇如鯉鮒蟹鱓鮐鮑鰕竽瑟箜篌琴築箏騂騩騅駮驪駵驢牂羖羯羠防羝羭之類又仰山答潙山云瓶盤釵釧劵盂盆禪語偶亦相似

石經孟子

喬三石作石經記恨獨無孟子謂自開成至今七百年無好事及此者近賈中丞【漢復】始爲補刻以成完書

嘯

唐天寶末有峨眉陳道士善長嘯能作雷鼓霹靂之音聽者傾悚大理評事孫廣著嘯旨一卷有流雲龍吟深溪虎髙柳蟬古木鳶巫峽猿等名其法不傳族叔與盛字崧生開封太守曙峯公【之都】孫也美如冠玉性聰悟詩文伎藝寓目卽工尢能曼聲長嘯響振林木崇禎壬午年死於兵

劉公防詩

劉吏部公防【體仁】詩往往有風味嘗有寄友人絕句云西湖小閣多晴月好友同舟半是僧寄語江南老桑薴秋山紫蕨憶行幐公防自編詩逸此予爲口誦之公防喜以爲予眞能賞音也又公防友人某素嗜琴歿數年矣公防一日攜諸姬郊行過其墓停車酹酒使諸姬於墓下各操一曲而去其標致如此

漢印

同年子蒲州吳雯字天章以博學宏詞薦在京師偶得漢銅印文曰河聲嶽色雯家蒲州中條山南永樂鎭臨大河對岸卽華嶽三峯也雯有詩雲門前九曲昆侖水萬防桃花尺半魚

江陵宅詩

荊州江陵相故宅今爲公廨有人題詩云恩怨盡時方論定封疆危日見才難人傳以爲確論李天生【因篤】說

續後漢書

元郝經伯常撰續後漢書竊取習鑿齒漢晉春秋之義年表一卷本紀二卷列傳七十九卷附錄八卷共九十卷自云奮昭烈之幽光揭孔明之盛心祛操丕之鬼蜮破懿昭之城府明道術辟異端辧姦邪表風節甄義烈核正僞推本六經之初補苴二史之後謝陛少連季漢書所本也經文集三十卷黃兪邰家有之惜此書不傳姚燧國統離合表序曰陳壽晉臣【云云】通鑑因之反帝魏而主蜀後爲目錄事皆書漢豈晚知其非欲正之而未及歟至綱目書出始曰漢中王卽皇帝位統斯正矣而於其子獨曰後主何哉且自建興以及炎興用天子制以臨四方者實四十年鄧艾至成都書帝出降明年猶書魏封故漢帝禪爲安樂公亡國之餘且然豈卽位正始之年不帝而反曰後主乎其凡曰後主皆溺於熟口順耳不思而失於刋正者也予按古來文人稱操率曰魏武曰曹公於昭烈反曰先主曰劉某亦習而不察耳劉后村集云翁仲山作蜀漢書遊丞相極稱之猶議其書安樂公之非又廬陵貢士蕭常作續後漢書大綱與仲山同而書後主曰少帝周丞相作序謂歐公議正統不黜魏其客章望之作明統論以辧之南軒經世紀年直以昭烈繼獻帝又引習鑿齒漢晉春秋以蜀爲正魏爲篡考訂詳備二書不知尙存於世否耳

雙行

耆舊續聞云後唐進士謁前輩各投所業一卷至兩卷但於詩賦古調中取其最精者行兩卷號曰雙行已謂多矣桑魏公維翰只行五賦李相愚只行五首詩便取大名裴說補闕只行五言十九首至來秋復行舊捲今投贄詩文以多多爲善者乃疥駱駝也

時文詩古文

予嘗見一布衣有詩名者其詩多有格格不達以問汪鈍翁編修云此君坐未嘗解爲時文故耳時文𨿽無與詩古文然不解八股卽理路終不分明近見王惲玉堂嘉話一條鹿庵先生曰作文字當從科舉中來不然而汗漫披猖是出入不由戶也亦與此意同

唐書

予嘗論新唐書不及舊書蓋矜奇字句全失本色又制詔等文詞率皆削去𨿽謂事增於前辭省於舊遠遜舊書之詳雅矣

授正字詩

三原孫枝蔚字豹人老詩人也以年授官放還山初得正字賦詩云一官如寵鶴萬里本浮鷗獻賦曽非晏童年況異劉山人今上路小婦免登樓臨水看蝌蚪惟添錯字愁

王秋澗論文

元秋澗王惲述承旨王公論文語曰入手當如虎首中如豕腹終如蠆尾首取其猛腹取其楦穰尾取其螫而毒也見本集喬吉夢符論作今樂府法亦云鳳頭豬肚豹尾大槪起要美麗中要浩蕩結要響亮見輟耕錄秋澗又記鹿庵先生曰前漢列傳多少好樣度於後插一銘詞篇篇是个碑表墓志作者觀此足矣不必他求也

特達

康熙己未春

禦試博學宏詞諸儒閣臣擬進題有圭璋特達賦或未達其義按禮行人合六幣圭以馬璋以皮璧以帛琮以錦琥以繡璜以黼圭東方也馬動物也璋南方也皮文物也皮馬不上堂故圭璋特達於上然則璧琮琥璜皆非特達矣

三復姓表

名非伯越乘舟難效於陶朱志切投秦出境遂稱於張祿此鄭準爲荊南節度使成汭復姓表也見釣磯立談範文正公全襲用其語又蜀檮杌孟昶時翰林學士範禹偁冒姓張天成中登第復姓上郡守啟曰昔年上第偶標張祿之名今日故園復作範雎之裔亦在文正之前而引用尢切

遼史

夏日過汪鈍庵【琬】談及遼史予言遼自聖宗統和六年開貢舉歲放進士二三人及第自二十四年放楊佶等二十三人後及道宗時遂至百餘人漢人由進士至大官者甚眾然列傳所載皆耶律蕭氏所謂五院六院及二舒敏國舅貴族而漢人不與卽文學傳王鼎外亦寥寥豈當時漢進士無一人事迹可書者耶鈍庵云此當時無史官失紀載之故也金國事迹人物得元好問劉祁數君而傳夫子曰文獻不足杞宋無徵正謂是也

王振鵬

元仁宗在東宮時材藝之士文章則翰林學士淸河元復初書翰則翰林承旨吳興趙子昻畫山水則集賢侍讀學士商徳符而永嘉王振鵬其一也振鵬妙於界畫運筆和墨絲分縷析左右髙下俯仰曲折方員平直曲盡其體而神气飛動不爲法拘嘗爲大明宮圖以獻世稱爲絕藝延祐中遷祕書監典簿後拜千戶佩金符總海運見虞伯生集

摘句圖

予讀施愚山侍讀五言詩愛其溫柔惇厚一唱三嘆有風人之旨其章法之妙如天衣無縫如園客獨繭約略舉之若別緒不可理酒盡暮江頭人日日初晴朔風一夜至月明無遠近倚枕不能寐數篇是也至於淸詞麗句疊見層出予嘗欲仿張爲主客圖之例摘其尢者列以爲圖與康樂池塘生春艸元暉澄江淨如練仲言露濕寒塘艸月映淸淮流並資藝苑談助或詰予曰論詩固可摘裂如此耶予曰謝公與子弟論毛詩何句最佳或舉楊柳依依雨雪霏霏公謂不如訏謨定命遠猶辰告爲有雅人深致夫三百篇尙然況騷選以下乎因作摘句圖

盡日孤云在靑松滿院寒山月長淸夜江云無盡時花亞巖中樹煙橫溪上村到門聞午磬繞屋過寒泉人煙梅市白山色剡溪深片雨前峯過髙松獨鶴還江路多春雨山村易夕陽野橋沙際滑山塢雪中深泉聞深樹裏山響亂流間共看谿上月正照城頭山松火圍寒坐溪窻聞夜漁夕陽沈積靄空翠辧前山明月來天柱長江入縣樓鶯聲花嶼暖龍气雨潭腥水綠澄湘浦天靑入洞庭山廚連馬櫪官舍奪僧居淸泉逢谷口老樹識山家不辧翠微色秋山紅葉重江城連夜雨山館獨吟身柳葉藏州寺梅花雜吏人明月非霜雪滿城生夜涼春光門外水夕夢雨中燈黃葉連江下孤帆冒雨歸野戍風中角江梅雪後花雨色江城暮灘聲野寺秋谷雲團小閣松露響寒宵亂山成野戍黃葉自江村波平嶽麓寺天入洞庭船雲樹分曦早江村出霧遲雲气涼依水鶴聲淸滿林湖影涵官閣泉聲滿郡樓縣門流水對城堞半山銜孤城春水岸歸鳥夕陽村樹葉春藏寺谿聲夜滿樓臺迥收山郭江淸送酒杯浦絕乂漁艇人荒種蛤田城郭千檣外汀洲片雨中蘆渚起寒燒楓林明翠微風起帆爭郭漁歸浦掛罾看云孤閣暮聽雨萬峯秋孤村流水在盡日白雲閒江帆連雉堞煙樹曖漁村江橋紅樹外山郭夕嵐邊板橋三渡水楓桕一林霜溪藤翻翡翠漁艇喚鸕鷀云來見滄海雪淨聞淸鐘樹暗江城雨天靑吳楚山野水合諸磵桃花成一村淥水通村港黃魚出板橋髙柳不藏閣流鶯解就人片石此天地荒祠自古今欲問垂綸意桐江秋水深飛瀑林中雨斜陽山半晴翠屏橫少室明月正中峯淸磬晝長寂片雲晴自深煙寺初低柳江城半落花野蔓沒丹竈天風來嶽雲竹色翠連屋林香淸滿山寒云終日住秋色一山歸潭煙依檻集山色渡溪來露將松影白泉與磬聲寒檻花經雨盡沙鳥過江飛果落跳松鼠萍開過水禽家傳殉國劍身老釣魚磯風流滿江漢只覺似君稀村徑半牛迹山田多水聲亭空木葉下風緩浦云畱暮煙隨野濶山翠入江明松雨連山響江云入寺來暮雀依寒竹仙猿下雪松翠合江天色愁連今古情疎磬夕陽外平田春水西水气垂天濶濤聲裂地穿月照竹林早露從衣袂生影孤彭蠡雁路繞洞庭波生猺安防穴猛虎雜人羣人老三秋後舟臨十八灘風笛荷花外漁燈葦葉間山勢蛇鬭江流沔漢分驚濤自風雨樹杪復重泉鷲嶺橫天碧龍湫到海深微雨洗山月白雲生客衣

予嘗以暇日撰感舊山木二集所錄愚山詩爲多意猶未盡因別取五言近體爲摘句圖傳諸好事者

燭雛

說苑齊景公使燭雛主鳥而亡之公怒欲殺之晏子曰請數燭雛之罪而殺之【云云】公止勿殺而謝焉漢書東方朔數漢武帝乳母五代史補敬新磨責中牟縣令以滑稽回人主之怒皆自晏子語得來

林初文詩

宣城老儒丘華林者工書法嘗賦梅花詩百首以示梅禹金梅但爲防句讀而已一日閩人林初文【章】孝廉以一絕句示梅云不待東風不待潮渡江十里九停橈不知今夜秦淮水送到州第幾橋梅擊節逐字爲加圏贊丘見之慍曰林詩二十八字正得二十八圏吾詩百篇最少豈不直得二十八圏乎人傳以爲笑

前輩墨迹

吳匏庵擢尙書告考妣文五月二十八日久旱始雨適校白集至春雨篇因次韻一首志喜字極妙李西涯詩秋來霜露滿東園蘆菔生兒芥有孫我與何曽同一飽不知何苦食雞豚字極妙皇甫子循帖鄙集𨿽完甚不自滿懼有議之者孰若愛我而刪棄之乎謹以一部奉覽足下深相知必能益我也卽日汸頓首淸甫表侄字甚拙歸熙甫帖送行文爲諸友所彊極不欲作而出語輒犯時諱見昨所示舂容大雅之辭知其褊淺矣乞髙明裁示如不可出當別作數語酬之耳有光頓首澱山尊兄執事字亦拙鐘退谷帖上巳淸明各賦得數詩敬呈覽譚君詩及酒牌看竟乞付來手惺上彭舉先生字亦拙張崌崍帖明日之遊不審約元翁否並問何時出城不勞再速也乂震川帖【闕】序文詳委周盡贈人當如是矣僭復刋落數字爲公任校讎之職耳鄙作令學徒謄稿至今未來容別上更有言請教也有光頓首澱山尊兄

南來詩

南來蒼雪法師名讀徹居吳之中峯常夜讀楞嚴月明如水忽語侍者庭心有萬曆大錢一枚可往撿取視之果然師貫穿教典尢以詩名嘗有句云斜枝不礙經行路落葉全埋入定身一夜花開湖上路半春家在雪中山此類甚多己未二月師弟子秋臯過訪說此秋臯有句云鳥啼殘雪樹人語夕陽山亦有家法

黑猿圖

康熙戊申歲在京師見明宣宗禦畫黒猿圖上方有禦筆云宣徳壬子之夏廣西守臣都督山云以猿來進朕旣一覽而足間因幾務之暇偶繪爲圖以資宴玩念卿輔理之勤宜與同之特用頒賜以見朕意賜少傅楊榮上有武英殿寶按壬子宣徳七年也文敏自建文四年太宗卽位以編修直文淵閣至是在殿閣三十年矣其進工部尙書謹身殿大學士則在永樂二十二年甲辰九月仁宗卽位之後加少傅則在宣徳五年庚戌四月也予又嘗於祁縣戴楓仲【廷栻】處見宣宗栗猿西山雪霽二幅

瘞鶴銘【三則】

門人淮陰張弨力臣耳聾而博雅好古康熙丁未十月挐小舟渡江至焦山觀瘞鶴銘得仰石一凡六行存二十六字僕石一字在石下存三十字又二殘字又一石側立剝甚存七字僕石之背有宋人補刻三行按圖列見存字鶴【側石第一行】上皇【側石第二行】歲得於華【側石第三行】亭甲午歲化於朱方天其【此宋人補刻石第一行屬側石第三行】未遂吾翔【仰石第一行】遽也乃裹以黃之幣藏乎玆【宋人補刻石第二行屬仰石第一行】山之下仙家【仰石第二行】石旌事篆銘不朽詞曰【宋人補刻第三行屬仰石第二行】相此胎禽浮丘【仰石第三行】華表畱形義【僕石第一行】惟髣髴事亦微【仰石第四行】厥土惟寧後蕩【僕石第二行】洪流前固重【仰石第五行】爽塏勢掩華亭爰集【僕石第三行】眞侶瘞爾【仰石第六行】夆山徵君【僕石題名第一行與銘三行斜連】丹陽外仙尉【僕石題名第二行】江陰眞宰【僕石題名第三行】

按宋劉昌詩興伯蘆浦筆記載邵樞密亢摹本所存字華陽眞逸撰【張今本俱闕】上皇山樵【今闕山樵二字】鶴壽不知其紀也壬辰歲得於華【原闕一字當爲亭今鶴至辰九字俱闕】甲午歲化於朱方天其未遂吾翔【原闕一字當爲寥今甲至其九字俱闕有宋人補刻上有亭字】廓耶奚奪【今俱闕此下原闕三字】遽也乃裹以黃之幣藏乎玆山之下仙家【今遽至玆十二字俱闕有宋人補刻】無竹【此下原闕四字我原此字不完】故石旌事篆銘不朽詞曰【俱闕今字已下有宋人補刻】相彼胎禽浮丘【今六字俱存但彼字本作此此下原闕二字】予欲無言爾【今俱闕此下原闕五字當有雷門二字】去鼓【此下原闕一字當爲華字今張本華字見存】表畱【此下原闕二字當爲形義今張本表畱形義四字俱存】惟髣髴事亦微防爾將何之解化【此下原闕五字今防至化七字俱闕】入【原本不完此下又闕二字】惟寧後蕩洪流前固重扃右【今惟寧上又有厥土二字俱存洪

原本六字不完至右七字俱闕

此下又闕七字】華亭爰集眞侶瘞爾【原本有闕文今華字上又有爽塏勢掩四字俱存】丹陽眞宰【原本此四字不知其次今又有徵君外仙尉江陰七字俱存】

張云原石惟寧上見存厥土二字何以攺作解化華亭上見存勢掩二字何以攺作未下勢掩上又存爽塏二字何以攺作荊門蓋張今本視邵本又闕六十五字內存宋人補刻三十二字視邵本反多十三字卽厥土爽塏勢掩徵君外仙尉江陰是也其竹入已下不完八字無形迹可考矣筆記據臨海記有鶴飛入雷門鼓中孫恩破鼓鶴乃飛去事在晉安帝隆安三年斷其非逸少書而據漁隠斷其爲陶隠居書張則據焦氏筆乘斷其爲顧況書王觀國學林引顏氏家訓曰學二王書之得體者有陶隠居又引道書云陶隠居道號華陽眞逸茅山又近焦以是斷其爲陶書學林又云今世所得碑本不過二百字未嘗有歐公所得六百餘字者然邵本止一百二十餘字

葉文莊集

昆山葉文莊公集世無刻本所傳止水東日記四十卷予從其遠孫翰林學士訒庵【方藹】所見公集稿二冊未編捲次序記碑志雜文凡二百四十六首附宣府誌序例一卷後有葉氏族譜甚簡質自髙祖以來俱載干支八字公自注三十五歲干支則庚子戊子庚辰丙子也又一冊有巡撫宣府闗防詩文多手稿皆公親筆防竄有塗乙至數行者公文章平實條暢蓋徳宣以後治以前文體大槪如此亦楊文貞王文恪諸公流派也國史經籍志載公集四卷不知何據學士雲集至今未梓其弟方蔚則云公集舊已版行歲久失傳耳

補漢綱目

寶應朱克生作漢孝平元始元年至光武建武元年綱目序云孝平之世王莽以外戚擅權宮闈恃太后朝堂列姦黨弒帝弒後篡奪國璽朱文公綱目初始二年編年之下𨿽不與莽而甲子則書莽而削帝嬰猶未敢以爲然也是年莽廢帝嬰爲定安公而嬰尙存光武建武元年正月方望以帝嬰復位於臨涇則嬰儼然帝也客曰嬰廢於定安第及長不辧六畜方望以嬰稱帝於臨涇而綱目不許之以其不成帝也應之曰帝嬰二歲太后已立爲皇太子後攺元安得不與以帝乎王莽篡位而帝嬰在定安第猶夫春秋之公在幹侯宋末之帝昺在厓山也旣不許莽以正統則甲子應書帝嬰在定安第而莽之僞號附焉至於六畜不辧乃莽使人守第禁出入則莽之罪也客曰莽之竊位冠以帝嬰編年而漢帝元更始元年子亦附書何也予曰綱目亦未之許也綱目又不許元以正統則正統仍在嬰矣元以諸將立之其去劉盆子劉信也幾何后身降赤睂降王長沙則更始之不得稱帝奚待辧哉予從綱目孝平元始起迄初始二年以下皆冠以帝嬰之號歷十七年至乙酉建武元年止夫建武則漢有正統而帝嬰已滅予乃韙朱文公之意而非敢與文公諍也自孝平元始元年至光武建武元年凡二十五年

元詩

雙文詩世以爲元微之自寓然吾觀元氏長慶集中誨侄等詩云吾生長京城朋從不少然而未嘗識倡優之門觀此則小說未必眞微之事也

黃幡綽書

唐明皇霓裳羽衣曲碑黃幡綽書今在蒲州見於奕正天下金石志

雩

史繩祖學齊占畢辧杜牧之阿房宮賦未雩何龍雩當作云猗覺寮記亦議此句引北史髙那肱事以爲牧之之誤而又引爾雅蝀謂之雩云蝀虹也如此則讀屬下句意復而詞不順且龍字無著似當以史說爲長

綪

猗覺寮記凡布物曰爭布网曰爭网布紙曰爭紙合用綪字楚世家曰綪繳蘭臺徐廣云系也音爭今齊魯俗語尙然

幹人

丹浦欵言雲杜詩幹人何事网羅求當作於人杜牧之詩自滴堦前大梧葉幹君何事動哀吟按此說則南唐元宗戲馮延已云吹皺一池春水漧卿何事語固有本然千家注劉防孟本只作千字錢本注云晉作幹或作於於字恐無義千字對上句在字亦未切子田之說是也

評泊

韓致堯詩白玉堂東遙見後令人評泊畫楊妃李子田云評泊者論貶人是非人也今作評駁者非近諸本或作斗薄或轉訛薄殊無意義萬首絕句本作評泊當猶近古

唐詩字音

李子田舉唐人詩用字音與今人別者如劉夢得停杯處分不須吹分作去聲王建每日臨行空挑戰羅虯不應琴裏挑文君挑皆上聲也佶曉潄瓊膏冰齒寒冰去聲段成式玳牛獨駕長擔車長上聲予按白氏長慶集中此例尢多如請錢不早朝請作平聲四十著緋軍司馬司入聲紅闌三百九十橋十讀如諶爲問長安月如何不相離相思必切燕姬酌蒲桃燭淚黏盤壘蒲桃蒲上聲三年隨例未量移量平聲金屑琵琶槽琵仄聲之類子田皆未暇及又劉夢得幾人雄猛得寧馨寧平聲拋卻丞郎爭柰何爭去聲獨孤及徒言漢水才容舠才去聲盧綸人主人臣是親家親去聲讀如靚徐鉉騎省集莫折紅芳樹但知盡意看自注云但平聲予按老學庵筆記云但姓音讀如檀又宋陶谷尖檐帽子卑凡廝廝入聲宋文安三十六所春宮館鄜州軍司馬也好畫爲屏亦如白詩又猗覺寮記舉李商隠可惜前朝菟郡菟去聲九枝燈檠夜珠圓唐彥謙燈檠昏魚目釋文檠音景前漢蘇武傳注音警唐人如此尙多未能枚舉又陸遊燒灰除菜蝗蝗仄聲拭盤堆連展連上聲今山東制新麥作條食之謂之連展連讀如輦東坡詩左元放放作平聲司馬相如如作上聲

三原公詩

三原王端毅公遺事載公巡撫三吳時題一寺壁絕句雲彩鷁西飛日未斜江村兩岸有人家吉祥寺裏梅千樹不到春來不著花亦宋文貞梅花賦之比

杜茶村詩

黃岡杜濬於皇晚號茶村老人少時詠蘇長公堂堂復堂堂子瞻出峩睂早讀範滂傳晚和淵明詩合肥龔端毅公酒間常擊節誦之以爲二十字說盡東坡一生眞不可及

魏文靖公

蕭山魏文靖公詩傳者絕少壬戌冬偶見黃子久畫沙磧圖一卷捲尾有文靖題詩云江村望極際春明匝地人家喚欲譍芳艸一川潮灩灩嬌鶯隨處柳層層茅茨逼水通幽島苔徑穿雲接斷塍回首夕陽天末墮老漁猶自未收罾秀麗可誦

板橋詩

白氏集有板橋詩云梁苑城西三十里一渠春水柳千條若爲此路今重過十五年前舊板橋曽與玉顏橋上別更無消息到今朝今訛作劉夢得而說者疑中山集不載此詩蓋未考長慶集耳

趙松雪書杜集

康熙辛酉六月在慈仁寺市見趙松雪手書杜詩一部用朱絲欄字作行楷末有新鄭髙文襄公跋云趙文敏書前人以爲上下三千年縱橫十萬里都無此書【云云】又有管志道跋

冶源

司馬文正公詩話載靑州劉槪孟節詩昔年曽作瀟湘客【云云】槪棄官居野原山今州南四十里臨朐縣有冶源亦名冶泉有水竹之勝或云歐冶鑄劍之地世爲馮氏別業卽文正所謂去人境四十里者也野原蓋冶源之訛

李侍郎

六合李侍郎【敬】字退庵順治戊戌己亥間予在京師辱忘年之契論詩文一字不輕放過其詩有云酒醒亭午後人憶秣陵西步新添水淸明遠送行此例數十句唐人絕調也有集二十卷手自編剗去畱甚嚴甫刻成而病臨歿戒其子曰我死後二十年始可行世今倏忽三十年矣其集世竟無知者實

本朝一作手也順治辛丑過州予造謁舟中因論近日布衣詩予舉程嘉燧吳兆公曰終須還他邢昉第一

四句詩

祖詠試終南山望余雪詩云終南陰嶺秀積雪浮雲端林表明霽色城中增暮寒四句卽納捲或詰之詠曰意盡閆濟美試天津橋望洛城殘雪詩只作得廿字云新霽洛城端千家積雪寒未收淸禁色偏向上陽殘主司覽之稱賞再三遂唱過二事絕相類題韻皆同

僧郢子

僧澄瀚字郢子濟寧人工詩有絕句云昨宵初罷上元燈又欲看山向秣陵騎馬乘船都不防飄然誰識六朝僧爲時所稱

歸熙甫帖

歸熙甫與門生王子敬一帖云東坡易書二傳曾求魏八不與此君殊俗惡乞爲書求之畏公作科道不敢祕也借書雅人事乃亦徇勢力如此且在嘉靖間世風已爾矣

石鼓詩

筆墨閒錄云退之石鼓歌全學子美李潮八分小篆歌此論非是杜此歌尙有敗筆韓石鼓詩雄奇怪偉不啻倍蓰過之豈可謂後人不及前人也後子瞻作鳳翔八觀詩中石鼓一篇別自出奇乃是韓公勍敵

坡詩

坡公送蘇伯固五言詩云三度別君來此別眞遲暮白盡老髭須明日淮南去酒罷月隨人淚濕花如霧後夜逐君還夢繞江南路公自注效韋蘇州予云此生查子詞耳

三尺

唐詩空聞明主提三尺宋人云三尺乃歇後語此說非是予按漢書髙帝紀吾以布衣三尺取天下師古曰三尺劍也韓安國傳所云三尺亦同而俗本或云提三尺劍劍字後人所加耳提三尺三字全用班書語安得謂之歇後

出帝論

濮議或問中一段全用五代史晉出帝論故著嘗試論之曰句正謂出帝論也

意盡

祖詠試終南山雪詩【云云】主者少之詠對曰意盡王士源謂孟浩然每有制作佇興而就寧復罷閣不爲淺易山谷亦云吟詩不須務多但意盡可也古人或四句或兩句便成一首正此意

魏晉宋詩

予選五言詩於魏獨取阮籍爲一卷而別於鄴中諸子晉取左思郭璞劉琨爲一卷而別於三張二陸之屬陶淵明自爲一卷宋取謝靈運爲一卷附以諸謝鮑照爲一卷附以顏延之之屬蓋予之獨見如此偶讀嚴滄浪詩話云黃初之後惟阮公詠懷極爲髙古有建安風骨晉人捨阮嗣宗陶淵明外惟左太衝髙出一時陸士衡獨在諸人之下又云顏不如鮑鮑不如謝與予意略同又晉人張陸輩惟景陽殊勝在太衝之下諸家之上傅篇什最多而可錄極少如擬北方有佳人云一顧亂人國再顧亂人家千古笑柄較諸嘉隆七子剿襲古樂府尢紕謬也

文海

淳熙間詔臨安府開文海周益公奏文海乃近時江鈿編類殊無倫脊莫若委館閣官銓擇本朝文章成一代之書孝宗然之遂以付呂祖謙書旣成上問何以爲名益公乞賜名皇朝文鑑見玉堂雜記按朱子亦有與東萊論文海書予在淮安闗日有書賈攜故書求售內有寫本文海及徐夢莘三朝北盟防編二書不果售至今以爲憾

池北偶談卷十三﹤子部﹐雜家類﹐雜說之屬﹐池北偶談﹥

欽定四庫全書

池北偶談卷十四

刑部尙書王士禎撰

孫氏

陸務觀作孫夫人志云夫人幼有淑質故趙建康明誠之配李氏以文詞名家欲以其學傳夫人時夫人方十餘歳謝曰才藻非婦人事也夫人威敏公沔四世孫李氏卽易安也

蘇子美雪詩

往讀退之雪詩龍鳯交橫飛及銀杯縞帶之句不覺失笑近讀蘇子美雪詩有云旣以脂粉傅我面又以珠玉綴我腮天公似憐我貌古巧意裝防使莫偕欲令學此兒女態免使埋沒隨灰埃據鞍照水失舊惡容質潔白如嬰孩更爲噴飰子美詩極爲歐陽所推與石曼卿梅聖兪齊名而其俚惡乃至此何耶子美嘗自言平生作詩被人比梅堯臣寫字比周越可笑所謂人苦不自知耳

歐陽詞

今世所傳女郎朱淑眞去年元夜時花市燈如晝生查子詞見歐陽文忠集一百三十一卷不知何以訛爲朱氏之作世遂因此詞疑淑眞失婦徳紀載不可不愼也

桃源詩

唐宋以來作桃源行最傳者王摩詰韓退之王介甫三篇觀退之介甫二詩筆力意思甚可喜及讀摩詰詩多少自在二公便如努力挽彊不免面赤耳熱此盛唐所以髙不可及

字音

全唐詩話唐詩紀事幷載馬彧贈韓定辭詩云燧林芳艸綿綿思盡日相防陟麗譙別後巏山上望羨君時復見王喬按字書音務顏氏家訓云柏人城東北有孤山闞駰九州誌以爲舜納於大麓卽此山世俗或呼爲宣務山予嘗爲趙州佐共太原王邵讀柏人城西門內碑碑是漢桓帝時縣人爲令徐整所立銘云土有巏務山王喬所仙方知此巏務山也巏字遂無所出務字依諸字書卽旄丘之旄也旄字字林一音忘付反今依附俗名當音權務耳入鄴爲魏收道之收大嘉嘆其作趙州莊嚴寺碑銘云權務之精卽謂此也予按此則馬詩當作莫毫反耳定辭卽忠獻曾祖行東坡書此詩乃云不知何許人豈一時失於考據卽

二金石錄

趙明誠與其婦李易安作金石錄其書最傳曾子固亦集古篆刻作金石錄五十卷見子開所撰行狀今元丰類稿第五十卷

所載金石錄跋尾僅十五條蓋未竟之書也曾書在趙前而世罕知者

曾子固詩

彭淵才恨曾子固不能詩今人以爲口實今觀類稿中諸篇亦荊公之亞但天分微不及耳若皇甫持正蘇明允陳同父乃眞不能詩也

潞公詩

文潞公承楊劉之後詩學西昆其妙處不減溫李五言如雲淡天迷楚樓髙地占秦哀箏兩行雁小字數鉤銀巷陌三條月池塘十步春府門初夜閉多少夜遊人【見山樓】蘅薄頻牽望楊林久駐鑣香囊徒叩叩雲月自苕苕翠佩傳情密微波托意遙翩鴻漸髙逝翻恨隔神霄【蘅臯】楊栁亭臺暮梨花院落深玉池波湛湛珠幌影沈沈逺思隨莊蝶春懷怯雍琴萱蘇不蠲忿擁鼻獨淸吟【深院】小檻風驚葉幽庭露柯芳塵千里遠幽恨九逥多螢影穿簾押蛩聲出砌莎寸心無以寫望月但長歌【秋夕】七言如小閣登臨春暮時綺欄飛闥映遊絲鶯喧曲檻韓馮樹蘚晦幽庭貢禹綦閒對碧雲吟桂水狂思長袂宿蘭池徘徊望斷江邊客采得瑤華寄與誰【登通山閣】獵徧蘭叢與桂枝巢居未必有先期靈臺十仞烏隨轉阿閣三重鳯豈知度栁暗催蟬嘒嘒出云髙送雁離離漢宮玉樹知何限爭忍重吟畫扇詩【秋風】髙樓閒背夕陽登長懷不自勝錦瑟有時聞北裏鈿車何日到西陵地寒萱艸猶難種天遠瑤華豈易憑多謝蘇門淸嘯客了無塵事染壺冰【寓懷】縹帙靑箱次第開慨然英气轉難裁莫言每事俱長往須有淸風屬後來彈鋏始知皆瑣旅枕戈方信是雄才平生自信眞非薄只是休容楚鴆媒【閱史有感】蘇文忠公常稱潞公長律無一字無考據世猶未知其工妙如此明內鄕李子田撰藝圃集近石門吳孟舉撰宋詩鈔皆遺潞公予偶讀公集摘錄如右

地名

容齋四筆載興國宰書稱瀲水有驅防雲瀲水者彼邑一水耳郡中未嘗知之近時人自系鄕裏多舉其地一山一水或一古迹令人茫然不知何地甚有割裂古名如常州稱南蘭而去陵字江寧稱白鐘蓋合白門鐘山而各去其一字此何說也又嘗見諸城二士人詩卷一稱蘇臺一稱秦臺或問之則蘇臺者謂超然臺秦臺謂瑯邪臺耳尢可絕倒

王介甫詩

王介甫白鶴吟云白鶴聲可憐紅鶴聲可惡白鶴靜無匹紅鶴喧無數白鶴招不來紅鶴揮不去長松受穢死乃以紅鶴故云云當介甫得政變法爭新法者白鶴也所謂招不來者是也呂惠卿之流乃紅鶴也所謂揮不去者是也介甫之受穢豈不以惠卿輩耶此老好惡顚倒至此可憐哉

張伯成注杜

懷麓堂詩話雲杜律乃張注非虞注宣徳初有刋本按張性字伯成江西金谿人元進士嘗著尙書補傳獨足翁吳伯慶有挽詩雲箋疏空令傳杜律志銘誰與繼唐碑予在京師曾得張注舊本

閻立本畫孝經

閻立本畫孝經圖一卷褚河南書故明大內物後歸孫北海侍郎【承澤】家相傳明時東宮出閣例以此圖爲賜吳祭酒梅村【偉業】詩每見丹靑知聖孝累朝家法賜東宮是也壬戌冬杪於宋牧仲齋見之

杜於皇語

康熈三年予與杜於皇【濬】陳其年【維崧】輩同在如臯修禊於冒氏水繪園賦詩或問杜阮亭詩何如答曰興酣落筆揺五嶽詩成嘯傲淩滄洲又問君詩何如曰但覺髙歌有鬼神誰知餓死塡溝壑

吳皇后臨蘭亭

唐文皇后惟宋髙宗最愛蘭亭序常禦筆臨賜羣臣至宮闈亦化之按宋桑世昌蘭亭考云憲聖慈烈皇后嘗臨蘭亭帖佚在人間咸寧郡王韓世忠得之表獻上驗璽文知是中宮臨本賜保康軍節度使吳益刋於石時紹興十七年秋七月丙寅又云太后居中宮時嘗臨蘭亭山陰陸升之代劉珙春帖子云內仗朝初退朝曦滿翠屏硯池渾不凍端爲寫蘭亭刻吳琚家琚亦善書北固寺天下第一江山六大字琚筆也劉后村跋髙宗宸翰云大將韓蘄王髙價得硬黃本以爲逸少眞迹馳獻不知其爲椒殿所書也周必大在翰苑時作太皇閣帖子云筆法似慈皇信哉

應璩書語

應璩與滿公琰書云髙樹翳朝云文禽蔽緑水甚似魏晉間人五言

舞馬

杜詩舞馬旣登牀瑚鉤詩話云舞馬借之以榻也朱翌引樂府雜錄云有馬舞者攏馬人著防衣執鞭於牀上舞馬蹀躞蹄皆應節是登牀而舞乃馭者而馬應節於下也二說未知孰是

漫興

秀水朱竹垞簡討【彜尊】雲杜詩老去詩篇渾漫與今本皆訛作漫興非也予考舊刻劉防孟本千家注本果皆作與字趙雲耽佳句而語驚人言其平昔如此今老矣所爲詩則漫與而已無復著意於驚人也劉后村集跋陳教授杜詩補注亦云或信筆漫與云云然近日所刋本仍作興字略無辧證又云倪雁園【粲】簡討有宋刻十家宮詞內王建太平天子朝元日作朝迎日亦新

多父惇天馬鼎

祁縣戴楓仲【廷栻】有多父惇一上有銘云多父作寶惇用祁睂壽萬年子子孫孫永寶用凡十八字又有天馬鼎一中凹處作馬鼠形或云呂氏春秋周鼎作鼠令馬履之據此當是周物

祁工部詩

工部主事祁珊洲【文友】予同年也廣東東莞人嘗知廬江縣有詩云一夜東風吹雨過滿江新水長魚蝦予每喜誦之

二宋二程

元宋本誠夫與弟褧顯夫文學齊名亦號二宋程端禮敬叔與弟端學時叔俱以道學著名亦號二程【褧嘗輯國朝風雅見掲軌光嶽英華序】

寇主簿

葉石林詩話載吳縣寇主簿國寶一絕句云黃葉西陂水漫流籧篨風急滯扁舟夕陽暝色來千里人語雞聲共一丘語甚工且云寇徐州人嘗從陳無已學予考後山集有贈國寶二絕句云承家從昔如君少得士於今孰我先口擬說詩心已解世間快馬不須鞭又有和寇十一詩十數篇所謂畫樓著燕春風裏楊栁藏鴉白下東者是也又有贈寇荊山詩蓋寇之字陳又有寇參軍集序稱寇氏兄弟曰元老元弼元弼名其仕許州參軍蓋國寶諸父云

謔對

萊陽姜吏部如須【垓】南渡後流寓吳郡與徐孝廉昭法【枋】友善一日同行閶門市姜顧徐曰桓溫一世之雄尙有枋頭之敗徐應聲曰項羽萬人之敵難逃垓下之誅相與抵掌大噱市人皆驚

後山詩

陳無已平生皈向蘇公而學詩於黃太史然其論坡詩謂如教坊雷大使舞又有詩云人言我語勝黃語扶豎夜燎齊朝光其自負不在二公之下然予反復其詩終落鈍根視蘇黃遠矣任淵云無已詩如曹洞禪不犯正位切忌死語恐未盡然予獨愛其二律雲林廬煙不起城郭歳將窮云日明松雪溪山進晚風人行圖畫裏鳥度醉吟中不盡山陰興天畱憶戴公又白下官楊小弄黃騎臺南路綠無央含紅破白連連好度水吹香故故長蹲滑踏靑穿馬耳轉危緣險出羊腸熟知南杜風流在預怯排門有斷章後山集南陽王文莊公鴻儒治十二年刻於潞安有公序及魏衍集記元城王雲天社任淵二序詩十二卷六百七十九首雜文八卷一百六十九首談叢理究詩話長短句附焉共三十卷

賀若

琴曲有賀若最古澹相傳以爲宋太宗酷愛宮詞中十小調子乃隋賀若弼所撰出湘山野錄朱翌猗覺寮雜記云賀若夷也夷善鼓琴見王涯傳又云東坡序武道士彈琴云賀若宣宗時待詔卽若夷也

魚上木

元人竹枝詞云黃魚得上靑松樹阿儂始是棄郎時然本艸陶注鰻鱺魚能緣樹食藤花雜俎鯢魚能上樹贊曰有足若鯢大首長尾其啼如嬰緣木弗墜宋祁方物略曰魶魚出西山溪谷及雅江狀似鯢有足能緣木

秦鏡詩

淄川袁松籬【藩】孝廉得秦鏡髙念東侍郎爲賦詩云河山歷歷看來空萬古消沈向此中便是秦時明月在可能還照櫟陽宮興亡轉轂見何頻照膽咸陽迹已陳多少人間怊悵事金人辭漢鏡辭秦炯如秋水了無塵曾照阿房宮里人惟有玉姜今不死蓮花掌上五云新

唐年世總釋

戚光注云唐天祐元年【昭宗天復四年攺元朱溫滅帝立哀帝蜀仍稱天復】二年【蜀天復五年】三年【蜀天復六年】四年【蜀天復七年朱溫簒位稱梁平元年】五年【晉岐淮南蜀武成元年】六年【晉岐淮南】七年【晉岐吳岐王承制加淮南楊隆演嗣吳王】八年【晉岐吳蜀永平元年梁乾化元年】九年【晉岐吳】十年【晉岐吳】十一年【晉岐吳】十二年【晉岐吳梁貞明元年】十三年【晉岐吳蜀通正元年】十四年【晉岐吳蜀天漢元年漢幹亨元年】十五年【晉岐吳蜀光天元年】十六年【晉岐吳武義元年蜀幹徳元年】十七年【晉岐】十八年【晉岐吳武義元年梁龍徳元年】十九年【晉岐】同光元年【晉莊宗復唐攺元岐尋內屬】二年三年天成元年【明宗五攺元吳越寶正元年】二年【吳幹貞元年】三年【漢大有元年】四年【吳太和元年】長興元年二年三年四年應順元年【閔帝立遇弒末帝立攺元淸泰】淸泰二年【吳天祚元年蜀明徳元年】三年【石敬瑭因契丹立號晉天福元年自天祐至是三十三年】升元元年【烈祖卽位古今之亂唐未絕天故淸泰方絕升元已建天命人心無攺也孰謂五季無君哉】二年【蜀廣政元年】三年【閩永慶元年】四年五年六年【漢光天元年】七年【元宗立攺元保太殷天徳元年漢幹和元年】保大二年【晉開運元年】三年四年五年【晉亡】六年【漢幹祐元年】七年八年【漢亡】九年【周廣順元年】十年十一年十二年【周顯徳元年】十三年十四年十五年【北漢天防元年】中興元年【再攺交泰元宗十六年始奉周顯徳年去帝號自升元至是三十二年天祐至是則五十五年自武徳至是三百四十二年矣使元宗能安天命事大國以右宗祀周能世惇王道叨賔之則三代之意也】周顯徳六年【元宗十七年己未周命城金陵】七年【元宗十八年庚申宋建隆元年】宋建隆二年【元宗十九年辛酉元宗殂後主卽位仍奉其正朔宋又始稱詔於唐】三年【後主二年壬戌】幹徳元年【後主三年癸亥】二年【後主四年甲子】三年【後主五年乙丑】四年【後主六年丙寅】五年【後主七年丁夘】開寶元年【後主八年戊辰】二年【後主九年己巳】三年【後主十年庚午】四年【後主十一年辛未】五年【後主十二年壬申】六年【後主十三年癸酉】甲戌歲【後主十四年宋開寶七年】乙亥歲【後主十五年宋開寶八年後主城陷被執唐亡自烈祖至是三主凡三十九年自髙祖至是凡三百五十九年殷周革命而宋國後周隋之世梁猶祀焉宋之君度不逮世宗矣】

左傳奇文

左傳奇文以上叛下亦曰叛如王叛王孫蘇是也男子喪妻亦曰寡崔杼生成及疆而寡是也男亦曰媵以井伯媵秦穆姬是也公羊謂昭公欲弒季氏則以上殺下亦可曰弒

牛耳

盟用牛耳卑者執之尊者蒞之鄟澤之盟衞侯請執牛耳發陽之役衞石魋蒙之盟魯孟武伯皆小國執牛耳惟鄫衍之役吳以大國執之不合盟禮故孟彘不從

春秋諡

春秋諡有三字者衞之貞惠文子是也有生賜者衞侯之於北宮貞子析朱成子是也有出奔而仍得諡者臧武仲中行文子是也有作亂被誅而仍得諡者崔武子欒懷子是也【困學紀聞云衞侯賜北宮喜諡曰貞子析朱成諡曰成子是人臣生而諡也魏明帝時有司奏帝制作興治爲魏烈祖是人君生而諡也】

左傳引尙書

左傳引尙書以禹謨作夏書僖二十四年地平天成文七年戒之用休襄三年成允成功二十六年與其殺不辜哀十八年官占惟能蔽志皆大禹謨也臯陶謨亦作夏書莊八年臯陶邁種徳臯陶謨也此二篇今虞書以太甲作夏書昭十年欲敗度太甲篇也今實商書以洪範作商書文五年沈潛剛克襄三年無偏無黨皆洪範也今實周書𨿽古今敍書或有不同而太甲之爲夏書尢不可解

旂音

劉貢父詩話云司馬君實論九旗之名旗與旂相近緩急何以區別小雅庭燎夜向晨言觀其旂左傳龍尾伏辰取虢之旂當爲芹音耳康熈己未

禦試博學鴻儒施愚山侍講【閏章】捲閣擬一等

上親閱定名第以旗字押韻偶誤書旂遂攺置二等亦由施素讀二字不甚分別故也

白蓮詩

陸魯望白蓮詩無情有恨何人見月白風淸欲墮時語自傳神不可移易苕溪漁隱乃云移作白牡丹亦可謬矣予少時在揚州過露筋祠有句云行人系纜月初墮門外野風開白蓮

襲勗華鰲

襲勗字克懋一字懋卿章邱人少貧牧豕年三十始補諸生時邑中李太常伯華袁西野【崇冕】方尙金元詞曲勗謂傷雅道獨與濟南殷正甫李於鱗許殿卿爲古文辭相友善年六十以歲貢仕江都縣訓導遷威寧教諭開平衞教授歸五年卒所著有懋卿集太極圖解性命辧劉尙書白川稱爲朱元晦功臣王伯安諍友云勗父彪嘗以輸租詣京師見遺錢百緡於道輦載而馳及前遺錢者付之徑去華鰲字空塵亦章邱人禦史珩之孫邑諸生妙於繪事落筆輒題其上曰空塵詩畫人丐之畫輒瞪目不應當其意得迥出筆墨蹊徑之外詩亦如之五言尢超詣題王仁甫卜築云大隱不在山出處乃適意送呂中甫山人云秋老畱紅葉風輕轉白蘋宿惠上人院云愛此疎林月兼之一磬淸孤坐雲雨霽聞啼鳥風停數落花過楊九山川上居云罏頭畱宿火花徑閉秋云人以擬浩然微雲疎雨之句鰲亦滄溟友予少見其集今無從購矣鰲姓字亦見楊升庵集勗有寄滄溟絕句云瓜田十畞濟城東云外靑山小苑通流水桃花迷處所防家春樹暮煙中鰲睡起自述云槐午睡方熟息肩者稚子老妻撼繩牀飯熟呼不起不能工磬折發亂無人理我懶我自知不要旁人喜

袁崇冕【附髙應玘張國籌張自愼】

袁崇冕字西野進士弼之子兄公冕弟軒冕皆用科第起家崇冕獨以布衣終工金元詞曲所著春遊秋懷諸曲足參康王之座與李中麓唱酬王渼陂曰雅俗相兼沨沨有餘音楊方城曰神聖工巧元人之儔中麓曰金石之音黃之色其爲名流擊賞如此嘗有客以黃鶯學畫睂詞謁李太常坐客皆言佳西野後至太常曰翁素負知音試擇佳句防何予已有定評西野目畢應聲曰止起五字是詞家語余無足取太常展手示之云止未老已投閒一句客皆大笑嘆服同時有髙應玘者中麓弟子亦工詞曲以貢仕爲元城丞見知王元美魏懋權所著有醉鄕歸田諸稿其北門鎖鑰雜劇論者以爲詞人之雄又有張國籌者以貢仕爲行唐知縣善金元詞曲所著有脫穎茅廬章臺栁韋蘇州申包胥等劇在袁西野李中麓伯仲間皆章邱人與太常同時又有張自愼者字敬叔商河人遊中麓之門著金元樂府三十餘種太原萬伯修曰北曲一派海內索解人不得眼中獨見張就山耳就山自愼別號也

王魯翁篆

宋穆賓廷秀墓在女郎山之陽有石表一王壽卿魯翁撰文並篆書有黃山谷贊云見魯翁用筆可以酒酹陽冰之墓云云今移置文昌祠中

朱文公書

朱文公與徐賡載書云放翁詩讀之爽然近代惟見此人爲有詩人風致如此篇初不見其著意用力處而語意超然自是不凡令人三嘆不能已近報又已去國不知所坐何事恐只是不合做此好詩罰令不得做好官也文公於詩頗故能識放翁詩佳處洛陽劉文靖公謂李杜只是酒徒眞孟浪語

三傳

元盛庶齋如梓老學叢談云蕭何傳不言律令李邕傳無一字及筆札五代劉昫傳不書修唐史

辛髙陸

陸放翁晚年爲韓冑作南園記爲世所譏然當時文士實不止此辛稼軒詞用司馬昭假黃鉞異姓眞王故事髙似孫獻詩九章每章用一錫字皆一時名人又葉紹翁四朝聞見錄云莆陽陳讜文士也輸靈壁石以壽韓刻金字於石至稱之曰我王

陳宣慰詩

元陳伯通宣慰雲中人跛而眇自述云肢傷一體婁師徳目眇三分李雁門先兄西樵吏部甲辰歲以磨勘事下西曹鍛鏈良苦兄談笑賦詩有句云縱跛尙如習鑿齒有腸終類佛圖澄較陳句又勝之

聯句

聯句有人各賦四句分之自成絕句合之仍爲一篇謝朓範云何遜江革輩多有此體頃見朱太史騰笑集中有古藤書塢送吳徴君魏上捨聯句甚得齊梁之意今錄於此握手古藤下秋深旅愁積歸來西溪旁猶及種春麥【吳雯】我亦袖輕鞭明發辭紫陌倦鳥不同飛各自張旅翮【魏坤】二子澹雅才肯爲時俗役英詞疊相應如以桐扣石【陸嘉淑】栁塘水潨潨蒲阪山驛驛攺歲君到時古藤花滿格【查嗣璉】大房一斗泉釀酒冰雪白酒熟君不來落花良可惜【朱彜尊】益都董楠字孟才工部尙書可威之叔也常撰古今聯句詩集六卷與張之象回文類聚皆不可少之書

人參詩

人葠詩昔人甚少前已言之適讀唐詩紀事又得段成式求人葠詩云少賦令才猶彊作眾醫多失不能呼九莖仙艸眞難得五葉靈根許惠無周繇遺柯古人葠詩云人形上品傳方誌我得眞英自紫團慙非叔子空持藥更請伯言當細看又髙麗采參讚云三椏五葉背陽向陰欲來求我椵樹相尋椵音賈葉似桐

湖湘詩

髙念東侍郎【珩】以康熈戊申奉

命祭告南嶽在湖湘間有詩數百篇予喜其絕句錄之如行人到武昌已作半途喜那識武昌南煙水五千里未入衡州郭先看衡州城城門垂薜荔大抵似巴陵綠淨不可唾此語足千古天水澹相涵中有數聲櫓花放不知名稻秀猶能長芳艸隱淸流但聽淸流響兩岸層層嶂孤城面面山橫襟憑一葉睥睨洞庭間幾月舟行久今朝倦眼開千峯翔舞處一片大江來南嶽雲中盡東流海上忙他年圖畫裏著我在瀟湘芋火夜經聲悲喜寒巖寺宰相世間人何與山僧事磨甎竟不成磨銅何不可寄語馬大師努力庵前坐髙又有送人詩云故園小圃又東風杏子櫻桃次第紅明日春明門外路淸明消遣馬蹄中

劉綺莊著書

丹鉛錄極稱唐劉綺莊桂楫木蘭舟楓江竹箭流一篇其詩果不減太白升庵博雅亦未詳綺莊何許人也按吳中人物志劉綺莊昆山尉研窮古今博考傳記作類書一百卷號昆山編其平生著作最夥而所傳只此一詩可惜也

詩使本朝事

或謂作詩使事必用六朝已上爲古此說亦拘墟不足信要之唐宋事須選擇用之不失古雅乃可如劉后村詩専用本朝故實畢竟欠雅如鏈句豈非林處士鬻書莫是穆參軍艱虞夷甫方謀窟老懶堯夫少出窩未愛潘郎呼作友便教米老拜爲兄山房惜未從公擇書局聞曾擬道原立志如歐母生兒似富公野人只識羮芹美相國安知食筍甘【自注富鄭公事】事先白傅求閒後銜似溫公約史年公閒去伴種司諫我懶思尋靖長官淸於坡老遊杭市儉似乖厓在劍州軍皆歌範老民各像乖厓賈董奇才無地立歐蘇精鑑與人同安知李廌揮門外不覺劉幾入彀中此類數十聨皆宋事也後見後村四六亦然

樂天論詩

樂天作劉白倡和集解獨舉夢得雪裏髙山頭白早海中仙果子生遲沈舟側畔千帆過病樹前頭萬木春以爲神妙且云此等語在在處處應有靈物防之殊不可曉宜元白於盛唐諸家興象超詣之妙全未夢見

樊川集

予舊藏杜牧之樊川集二十卷後見徐健庵【幹學】所藏宋版本雕刻最精而多數卷考後村詩話云樊川有續別集三卷十八九皆許渾詩牧仕宦不至南海別集乃有南海府罷之作甚可笑

朱新仲詩

南宋朱舍人翌字新仲著猗覺寮雜記凡四百餘條言甚博辧劉后村嘗稱其讀杜詩云縱之逼說劍收之入檀弓二句未經他人道過

人名字音

昆山顧寧人【炎武】詩有云落日江頭送伍員秋風壠上別徐君偶來圯上逢黃石便向山中禮白雲竊疑員字舊作王問切唐人語曰令君四俊苗呂崔員是也後見吳曾引春秋左氏傳伍奢子員陸徳明釋文音云平聲乃知顧詩用韻有據又如馬援援字作延絹切無作平聲者宋王景文詩云直翁【謂史相浩】自了生平事不了山陰陸務觀放翁見之笑曰我字務觀乃去聲如何把做平聲押了此𨿽謔語亦可爲用字不詳出處者戒【貞觀年號及陸務觀俱去聲今人皆讀平聲】

心太平庵硯

有漁於道士洑者得一硯八角制作古雅背鐫心太平庵字蓋陸放翁故物也和州項副使得之今歸淄川畢載積州守【際有】

唐舍人詩

亡友唐耕塢【允甲】宣城人故明中書舍人工楷法詩最淸婉嘗有句云殘花野蕨圍荒砦破帽疲驢避長官蓋本徐文長詩疲驢狹路愁官長破帽殘衫拜孝陵然宋王君玉已云疾風甚雨靑春老瘦馬疲牛綠野深

未央宮銅奩

順治中渭南漁人於渭水中得秦時未央宮香奩一具銅綠如鸚鵡毛可愛溧陽狄秋水【敬】爲潼關道兵備副使得之副使子億予辛未所取士今官翰林

唐人工書

唐人畱意書學卽不以書名者往往有歐虞顏栁風气蘇絳作賈島墓志云善攻筆法得鐘張之奧元王惲玉堂嘉話云李陽冰篆二十八字後有韋處厚李商隱題商隱字體絕類黃庭經然賈李不以書名予在京師所見元人諸題跋字畫多工過今人甚逺

徐丰厓論詩

海鹽徐丰厓【咸】詩談云本朝詩莫盛國初莫衰宣正至治西涯倡之空同大復繼之自是作者森起於今爲烈當時前輩之論如此蓋空同大復皆及西涯之門乃撰列朝詩選者力分左右袒長沙何李界若鴻溝後生小子竟不知源流所自誤後學不淺

商喜畫

京師外城西南隅聖安寺寺殿有商喜畫壁康熈庚申冬髙念東刑侍將歸淄川予與施愚山宋牧仲諸詞人飲餞於寺共爲聨句五十韻牧仲有句云畫壁商喜畱按昆山劉璋圭甫明書畫史商喜善畫山水人物畫虎得勇猛之勢今大西天經廠殿壁龍神及大軸文殊普賢變相亦喜筆喜宣徳中授錦衣衛指揮牧仲云內官誤也【西華門內都勝境在仁寺西有元人劉蘭塑三淸像甚奇】

毛傳如紀事

孔文谷序唐詩紀事云詩三百篇毛傳蓋其紀事今爲考亭所絀欲究遺經當必考之云雲實名通之論宋王得臣麈史云關雎后妃之徳也葛覃后妃之本也此一句孔子所題其下乃毛公發明之言耳其以爲子夏所傳必有授受之自惜世逺莫得而見也升庵引朱子白鹿洞賦有曰廣靑衿之遺問樂菁莪之長育或舉以爲問先生曰舊說亦不可廢然則考亭之盡去小序終亦有不自安於心者乎歐陽子作詩本義其序問篇云毛詩諸序與孟子說詩多合故吾於詩常以序爲證惟周南召南失者類多隨而正之歐陽子所見豈出朱子下也

讀書臺

濟南近有人耕田間掘得讀書臺三字石刻按此爲宋侍郎張公掞讀書處蘇文忠公書也見元遺山濟南行紀

漢甆銀槎

宋荔裳【琬】觀察藏漢甆盞二內有魚藻文云在秦州時耕夫得之隗囂故宮中吾兄西樵爲作歌又有元人所造銀槎最奇古腹有文曰至正壬寅吳門朱華玉甫制華玉號碧山武塘人見陶南村輟耕錄

灌嬰廟瓦

吉水李梅公侍郎【元鼎】有硯五瓣如梅花狀質如黃玉雜翡翠丹砂之色累累墳起雲是灌嬰廟瓦一時文士多賦之故友鄒程村【只謨】作硯考引洪文敏容齋隨筆灌瓦硯銘爲證

諸國墨

元人陸友友仁墨史載外國制墨髙麗貢墨猛州爲上順州次之其文曰平鹵城進貢或曰順州貢墨或曰猛州貢墨李公擇遺東坡墨半丸其印文曰張力剛云得之髙麗使者魏泰道輔云新羅墨有蠅飲其汁立死常戒人和藥勿用新羅墨日本墨徧肌印文如柿蒂形陸子履奉使契丹得墨銘曰陽巖鎭造者其國精品滕子濟有墨一大笏爲龍鳯之文面曰鎭庫萬年不毀又西域僧爲蘇太簡言彼國有佳墨中國不及是雞足山古松爲之金有劉法字彥矩常山人自制墨銘曰棲神巖造楊文秀金時以善墨聞其法不用松炬而用燈煤子彬傳其法以授耶律文正楚材文正授子鑄造一萬丸銘曰玉泉萬笏

中山狼傳

中山狼傳見馬中錫東田集東田河間故城人正徳間右都禦史康徳涵李獻吉皆其門生也按對山集有讀中山狼傳詩云平生愛物未籌量那記當年救此狼則此傳爲馬刺空同作無疑今入唐人小說亦如天祿閣外史之類

三劍

孫北海【承澤】家藏三劍其一銅劍長尺餘有鳥篆十字云吳季子之子保之永用劍篆甚奇古其一玉劍長尺有二寸博三寸中鑿一孔剡其上若芒刃云有人得之成湯墓中其一魚腸秀水朱處士彛尊云疑鄭康成所謂大琰者也考之桃氏作劍未聞攻玉玉劍之載於六經者無之遂定以爲圭因作釋圭

司馬相如

錢編修宮聲【中諧】有司馬相如小玉印因憶元陸友仁得衛靑玉印翰林虞伯生諸公皆有詩友仁因著印史按衛宏曰秦以前民皆以金玉爲印惟其所好自秦以來惟天子之印稱璽又以玉羣臣莫敢用按此宏說或不然又後世謂詔令爲璽書按國語襄公在楚季武子取卞使季冶逆予之璽書注云古者大夫之印亦稱璽

池北偶談卷十四

欽定四庫全書

池北偶談卷十五

刑部尙書王士禎撰

文俶本艸

寒山趙凡夫子婦文俶字端容妙於丹靑自畫本艸一部楚詞九歌天問等皆有圖曲臻其妙江上女子周禧得其本艸臨仿亦入妙品禧弟子姚亦江陰人美而艶作畫得俶遺意癸辛雜識云至元斥賣內府故書於廣濟庫有出相彩畫本艸一部極奇又於杭太廟前尹氏書肆見彩畫三輔黃圖一部極精妙此亦其類也文防字與也文肅公孫俶從侄也畫有衡山家法亦善花卉汪編修【琬】贈之詩云君家道韞擅才華愛寫徐熈沒骨花曾向兒時窺指訣筆端桃萼一枝斜

寒碧琴記

南昌王於一猷定作寒碧琴記云昔子瞻爲登州司戶參軍子由省之防琴遊大海舟覆琴墮海後髙麗人得之獻其王王知爲蘇氏物也藏之數百年迨明崇禎間髙麗困於兵請援遣總兵某帥師救之瀕行贈以琴琴遂復還中國按東坡年譜元丰八年乙丑五月復朝奉郎知登州到郡才五日卽以禮部郎官召作別登州舉人詩有五日匆匆守之句公未嘗爲司戶參軍且到郡非久卽召少公亦未嘗省公於登也崇禎間亦未嘗遣師援髙麗於一好奇誕每爲人欺多此類

國風圖

南宋馬和之侍郎常寫毛詩進禦畫家稱其行筆飄逸時人目爲小吳生又云善畫人物佛像山水效吳裝務去華藻自成一家髙孝兩朝深重其畫每親書三百篇令和之圖寫戊申歳在京師得其畫檜風羔裘素冠萇楚匪風四章每幅書本詩於後楷法殊妙有禦府圖書

耿夫人詩

吾邑耿侍禦省亭【鳴世】妻徐氏都禦史華平【庭柏】之母也有賢行能文章兵後失其集僅傳寄子詩雲家內平安報爾知田園歳入有餘資絲毫不用南中物好做淸官答聖時有徳之言與撚脂弄粉者迥異

朱文公書

益都髙木王【梓】予從女兄之夫博雅君子也常遺予晦翁墨迹一卷詩云風雪集歳宴揜關聊自休今晨展遐眺倚此寒幽巖【顚倒一字】同云暗空室皓彩迷林丘崩奔小澗歇飛舞增綢繆仰看鸞鶴翔俯視江漢流乾坤有奇變澒洞驚兩眸三酌不自溫倚杖空防搜悲歌動華薄璀璨忽滿裘向來一杯酒浩蕩千里遊亦復有玆賞防言寄淸酬解防今幾許光景逝不畱懷人山嶽省已紛愆尢對此奇絕境一懽生百憂茫然發孤詠逺思誰能收雪中與林擇之祝弟登劉園之宴坐巖有懷南嶽舊遊賦此呈擇之屬和幷寄敬夫兄乾道三年冬十二月上浣新安朱熹奉寄時燈下走筆右詩蓋書寄南軒者昔人謂先生字學曹公今此書正類東坡先生卷首有柯敬仲題字後有歐陽圭齋及大梁班彥功跋【彥功元人善詞曲者】

竹枝

昔人謂竹枝歌詞𨿽鄙俚尙有三緯遺意山谷聞人歌劉夢得竹枝嘆曰此奔軼絕塵不可追也夢得後工此體者無如楊廉夫虞伯生他如黃土作墻茅蓋屋庭前一樹紫荊花黃魚上得靑松樹阿儂始是棄郎時等句皆入妙近見彭羨門【孫遹】嶺南竹枝深得古意詩云木棉花上鷓鴣啼木棉花下牽郎衣欲行未行不忍別落紅沒盡郎馬蹄妾家谿口小逥塘茅屋藤扉蠣粉墻記取榕陰最深處閒時來過喫防榔半年水宿半山居冬采香根夏采珠珠好須從蚌中覓香燒還仗博山鑪又山陰徐緘竹枝云勾踐城南春水生水中鬭鴨自呼名伯勞飛遲燕飛疾郎入城時儂出城亦本色語也

徐氏

廣陵徐氏女子【元端】工塡詞有入李易安之室者如珠簾輕掲憔悴憐黃葉忽憶小亭人乍別正是重陽時節當初一段淸秋平分兩地離愁試向西風寄問知他還似儂不起來慵向糚臺倚亂綰淩雲髻歸期曾說栁靑時鎭日懨懨只是惱春遲小園昨夜西風劣笑落漫天雪侍兒佯笑捲簾紗卻道玉梅已放滿枝花獨坐數歸期花影重重日影低無計徘徊思好句支頥除卻春愁沒个題閒門倚畫樓西芳艸靑靑失舊堤猶記當時人去處依依紅杏花邊卓酒旗【自注白詩揺膝支頥學二郎】看西風吹起滿庭碎葉閉珠戶獨坐還怯窻外芭蕉防防做盡淒切禁不住芳心欲折殘燈挑盡隱隱半明半滅羅衾只借香溫熱今夜裏這愁腸勝似離別寛褪了裙兒幾折

婦人經濟

葉石林每令諸子女兒婦列坐說春秋近日武林黃夫人顧氏名若璞所著臥月軒文集多經濟大篇有西京气格常與婦女宴坐則講究河漕屯田馬政邊備諸大計副笄中乃有此人亦一奇也

打毬詩

三朝北盟防編載徽宗北狩至眞定金人髙防擊毬請帝賦詩詩曰錦裘駿馬曉棚分一防星馳百騎奔奪得頭籌須正過休令綽撥入斜門揮麈餘話載道君禋祀禮成再賜太師暹字韻詩雲歸問雪中誰詠絮冥搜花底自巡檐佳句也

黜朱梁紀年圖

長洲宋旣庭【實穎】作黜朱梁紀年圖論其義嚴正略云王莽不得爲新安祿山不得爲燕全忠豈獨得爲梁乎且其時移檄興復唐室者有晉岐蜀淮南四國或爲唐之臣子或爲唐之賜族則唐實未嘗亡也今黜朱梁紀年而以晉岐淮南之稱天祐者爲主始於天祐四年至後唐莊宗同光元年而止亦春秋書公在幹侯之義也圖考

唐昭宣光烈孝皇帝

【甲子】天祐元年

【乙丑】天祐二年

【丙寅】天祐三年【丁夘】天祐四年

夏四月朱全忠僭稱皇帝僞國號梁

僞年號開平廢唐帝爲濟陰王淮南

四川移檄興復唐室

【戊辰】晉岐淮南稱天祐五年

春正月晉王李克用卒

子存勗立朱全忠弒昭宣帝夏

五月晉王伐僞梁夾寨破之

【己巳】晉岐淮南天祐六年

六月僞梁劉知俊奔岐岐

遣劉知俊伐僞梁靈州大敗梁人

【庚午】晉岐淮南天祐七年

僞梁遣兵襲鎭州取深冀

鎭定推晉王爲盟主晉遣兵救之

【辛未】晉岐吳天祐八年

僞梁攺號乾化晉王伐僞

梁軍於柏鄕大破之

【壬申】晉岐吳天祐九年

春正月晉王及鎭定之兵伐

幽州二月朱全忠救之大敗而還六

月朱全忠爲子友珪所殺

【癸酉】晉岐吳天祐十年

二月朱友貞殺友珪而自立【甲戌】晉岐吳天祐十一年

【乙亥】晉岐吳天祐十二年

朱友貞攺僞年號曰貞明【丙子】晉岐吳天祐十三年

【丁丑】晉岐吳天祐十四年

【戊寅】晉岐吳天祐十五年

【己卯】晉岐吳天祐十六年

【庚辰】晉岐吳天祐十七年

朱友貞攺僞年號曰龍徳【辛巳】晉岐吳天祐十八年

【壬午】晉岐吳天祐十九年

【癸未】晉岐吳天祐二十年

晉王李存勗建國號曰後

唐攺元同光冬十月唐主入大梁

朱友貞自殺唐毀僞梁宗廟廢朱

溫朱友貞爲庶人

後唐莊宗光聖神閔孝皇帝

【甲申】同光元年

尢悔庵樂府

吳郡尢悔庵【侗】工樂府嘗以臨去秋波那一轉公案戲爲八股文字

世祖見而喜之其所撰樂府亦流傳禁中

世祖屢稱其才旣而

世廟升遐尢一爲永平推官以細故罷去歸吳中時時以樂府寓其感慨所作桃花源黒白衛二傳奇尢爲人膾炙予嘗寄詩雲南苑西風禦水流殿前無復按梁州淒涼法曲人間徧誰付當年菊部頭猿臂丁年出塞行防陵醉尉莫相輕旗亭被酒何人識射虎將軍右北平尢爲泣下康熈己未尢以召試入翰林爲檢討【近見江左黃九煙周星作怎當他臨去秋波那一轉制義七篇亦極遊戲之致】

孫樵論史

孫樵雲史家紀職官山川地理禮樂衣服宜直書一時制度使後人知某時如此某時如彼不當以禿屑淺俗則取前代名品以就簡絕此病在唐人已有之近日艾千子訾謷滄溟弇州本此非創論也

小樂府

楊廉夫自負其五言小樂府嘗云七言絕句體人易到吾門章木能之古樂府不易到吾門張憲能之至小樂府二三子不能惟吾能之耳向見吾友孫處士豹人【枝蔚】數章頗奇略記於此蕭儼向舒州君王怒未休樓髙苦無井不及景陽樓又置酒宣華苑嘉王好酒悲韓昭方用事涕淚莫輕垂

史筆

陳同甫作忠臣傳以武庚爲忠臣孝子之首孫可之作西齋錄發凡起例大義凜然惜其書不傳於後世是古今一大缺陷事

詩地相肖

範仲闇【文光】在金陵嘗云鐘聲獨宜著蘇州用唐人姑蘇城外寒山寺夜半鐘聲到客船如雲聚寶門外報恩寺豈非笑柄予與陳伯璣【允衡】論此因舉古今人詩句如流將春夢過杭州滿天梅雨是蘇州二分無賴是揚州白日澹幽州黃雲畫角見幷州澹煙喬木隔綿州曠野見秦州風聲壯嶽州風味各肖其地使易地卽不宜若云白日澹蘇州或云流將春夢過幽州不堪絕倒耶

記觀宋荔裳畫

庚戌七月予寓公路浦萊陽宋荔裳【琬】北上過予所防名畫甚夥因得縱觀最奇者爲郭河陽枯木劉松年羅漢【上有禦府圖書皇妹圖書各一】趙松雪百馬圖黃子久浮嵐暖翠圖文徵仲松泉髙士圖又元孤云處士主振鵬畫維摩不二圖一卷甚奇妙楷法類趙承防自記云至大元年二月初一日拜珠集賽第二日隆福宮花園山子上西荷葉殿內臣王振鵬特奉仁宗皇帝潛邸聖防臨金馬云卿畫維摩不二圖艸本又云至大戊申二月仁宗皇帝在春宮出張子有平章所進故金馬云卿繭紙畫維摩不二圖俾臣某臨於東絹更敍說不二之因某謹按釋典有云【維摩詰所說經】故唐僧皎然詩云禪女來相試將花欲染衣禪心定不起還捧舊花歸東坡有坐上戴花詩云結習漸消畱不住卻須還與散花天又云毗耶居士談空處結習已空花不墜試敎天女禦鉛華千偈瀾翻無一語又云要令臥疾致文殊又臂痛謁告詩云小閣低窻晏臥溫了然非嘿亦非言維摩未病吾眞病誰識東坡不二門又維摩塑像詩云當其在時或問法俛首無言心自知杜工部題顧愷之畫維摩像云虎頭金粟影神妙獨難忘又東坡題石恪畫維摩云試觀石子一處士麻鞋破帽露兩肘能使筆端出維摩神通又過維摩詰某詳觀馬云卿所作維摩不二圖筆意超絕似亦悟入不二門豈非神通過於摩詰者乎某當時奉命臨摹更爲修飾潤色之圖成幷書其槪略進呈因得摹本珍藏暇日展玩以自娛也東嘉王振鵬又丁南羽畫師利像亦奇按元史以功臣穆呼哩赤老溫博爾忽博爾術四族世領集賽之長集賽猶言更番宿衛也

皇甫湜評韓文

韓吏部文章至宋始大顯其在當時皇甫湜號爲知公者然其諭業一篇備論諸家之文不過曰韓吏部之文如長江萬里一道衝飇激浪瀚流不滯然而施之灌漑或爽於用若有防詞反不如李北海賈常侍沈諫議之流無貶詞也若天不生歐公則公之文幾湮沒而不彰矣按持正此文出自袁昻書評後世敖陶孫王弇州諸家文評詩評皆仿之

朝鮮詩

鄒平張尙書華東公【延登】刻朝鮮使臣金尙憲叔度朝天錄一卷詩多佳句略載於此曉發平島云三秋海岸初賔雁五夜天文一客星初至登州雲南商北客簇沙頭畫鷁靑簾幾處舟齊唱竹枝聨袂過滿城明月似揚州蓬萊閣云橋石已從秦帝斷星槎惟許漢臣通登州次吳秀才韻云澹雲輕雨小姑祠菊秀蘭衰八月時水城夜景云五更殘月水城頭詠史何人獨艤舟不向東溟覓歸路還依北斗望神州夜坐聞擊柝云擊柝復擊柝夜長不得息何人寒無衣何卒饑不食豈是親與愛亦非相知識自然同袍義使我心肝惻九日云黃縣城邊落日朱橋驛裏重陽菊花依然笑客鬢髮又度秋霜東方曼倩裏云夜開宣室儼珠旒執戟郎官走綠鞲首防轅駒俱碌碌漢庭綱紀一俳優早春雲水際城邊野馬飛漸聞宮漏晝間稀東風日日蘼蕪綠塞北江南總憶歸王灘流水繞江涯江上松林是我家昨夜夢尋烏石路山前山後早梅花

勞山說

勞山在萊州府卽墨縣境中昆山顧寧人【炎武】序勞山圖志曰自田齊之末有神仙之論而秦皇漢武謂眞有此人在窮山巨海之中於是八神之祠徧於海上萬乘之駕常在東萊而勞山之名由此起矣山皆亂石巉巖下臨大海偪仄難度其險處土人猶罕至焉秦皇登之是必萬人除道百官扈從千人擁挽而後上也五穀不生環山以外土皆疎瘠海濵斥鹵僅有魚蛤亦須其時秦皇登之必一郡供張數縣儲偫四民廢業千里驛騷而後上也於是齊人苦之而名曰勞山也楊太史【觀光】致知小語曰山祖昆侖起自西北勞山居東南爲中國山盡處行逺而勞所以名也二說未知孰是以理揆之顧說爲長【顧近寄所著日知錄內辧勞山三則又與前說不同】

敬一主人詩

鎭國公敬一主人諱國鼒居沈陽以庚戌七月薨於京師性淡泊如枯禪老衲好讀書善彈琴工詩畫精曲理樂與文士遊處常見其仿雲林小幅筆墨淡逺擺脫畦逕𨿽士大夫無以逾也有恭壽堂詩一卷頗多警防今略錄數篇登醫無閭山觀音閣云平生愛邱壑歷勝恣登眺醫閭夙所期玆焉愜懷抱鳥道薄層雲盤紆淩樹杪系馬憩中林拂石坐荒艸野衲柴荊朱顏髮皓皓問渠來何時云在此山老修嶺逸驚麏斜陽忽歸鳥古洞駕長虹細泉屢廻繞亭亭堦下松百尺參靑昊杔根獲斯地子落無人掃逶迆度幾峯下瞰羣山小曠然豁心目頓覺離紛擾再上白雲關萬象咸可了石門破蒼靄返景墮空杳煙霞情所鐘登渉險亦好大海面巖岫波光動林表自古逓相傳其中有蓬島安期與羨門往事終緬邈滉瀁失端倪气色變昏曉豈識天地心物理費探討泠然此遊豫何用心悄悄戊申春日行次薊門登獨樂寺雲春雨濕歸鞅行色借以沐落日投薊門遂寄禪宮宿誰爲初地功髙樓倚空築梯云歷層楹聊縱千里目廻飇逓晚鐘薄霧籠寒竹芳艸麗郊原新林變川陸豈意道路人復此慰幽獨臨風思近睽倚檻恣遙矚渤海杳漭沆盤山亙紆曲安期駐秦鑾廣成降帝屋聖哲旣已往陳迹遺巖谷空同與滄溟煙波恆斷續宿向陽寺云聖朝存象法古寺復聞鐘花引山門路雲開野殿松髙齋談靜理逺嶼淡秋容日暮還防杖月明林外峯贈正寓云老僧多逸興五十學吟詩意出煙霞外情深揺落時依巖營丈室愛菊坐東籬欲共探幽勝邀君整杖藜遊千山祖越寺登蓮花峯云七嶺行初盡千巖宿霧開路廻靑嶂側寺入白雲隈洞戶聞淸籟碑文暗綠苔蓮花天際出漸覺絕塵埃龍泉寺云梵宇起中天重巗響碧泉虛堂淸曉露幽壑靜鳴蟬窻引螺峯翠松含象嶺煙空憐名勝地塵世幾髙眠宿香巗寺絕頂雲雨霽空山夕尋幽入杳冥云封千澗白露濯萬峯靑飛鳥依檐宿流泉伏枕聽朦朧空翠裏孤月自亭亭大安寺云萬仞盤危磴千峯此獨尊山光澄宿霧海色上朝暾野殿松杉古殘碑文字存悠然云外想何必問花源悼剰和尙云一葉流東土花飛遼左山同塵多自得玩世去人間古塔煙霞在禪關水月閒空悲畱偈處今日共躋攀贈禦院焦防道士云蓬壺連魏闕羽客侍金門邱壑心寧遂煙霞气自存談經淸漏永掃徑落花繁西出函關叟何曾返故園秋懷云終朝成兀坐何處可招尋極目遼天濶幽懷秋水深浮雲窺往事皎月對閒心興到一樽酒沈酣據玉琴立秋云蕭蕭夜雨滿皇州景物淒其大火流懷抱不堪聞落葉相思何處是南樓關河朔气催徵雁塞艸西風勁紫驑回首雲山忘歳月一聲蟬噪又新秋秋懷寄耿駙馬云八月霜飛秋色深郊原艸木日蕭森孤蹤漫憶懸遼海萬騎還思扈上林曾記郵亭風雨夕獨懷京國歳寒心他時花滿西川麓好對潺湲理玉琴丙午七夕立秋云寂寞天孫駐七襄殷勤烏鵲駕河梁相逢預恨離筵促別後應知淸漏長玉露初寒丹桂冷金風時動碧羅香宵殘歸路遲環佩機杼經年罷晚糚丙午中秋云碧天如水夜初涼三五蟾光滿帝鄕何處笙歌侵曉漏幾家砧杵急秋霜仙臺深閉金莖露月殿髙懸桂子香獨抱幽懷渾不寐西風雁唳到虛堂虞山孫暘錄其詩傳之

岣嶁音

岣嶁音訓皆作去聲予向有金山寄友人詩憶君楚澤佳風日也上岣嶁九面山或以爲誤按常熟顧充仲逹字義總略云岣嶁一字三音平聲鉤樓上聲莒旅去聲勾陋又按無可和尙通雅岣共於居侯果羽古後四切嶁龍朱郎侯隴醜郎豆四切史記音茍樓猶巃嵸蘢蓯可平可上也又張謂長沙土風碑五嶺南指三湘北流鄰連滄浪邊遙岣嶁亦平讀也

集句

夢溪筆談亟稱王介甫集句風定花猶落鳥鳴山更幽以爲上句靜中有動下句動中有靜且云公始有集句詩有多至百韻者黃震曰荊公集句諸作其巧其博皆不可及近代頗有之然無如泗上施端教匪莪平生集句詩數千首屬對精切縱橫曲折無不如意偶舉一章如贈鸚鵡長律云莫恨雕籠翠羽孤【劉憲】主人情意自辛劬【王初】人憐巧語情𨿽重【白居易】鳥憶髙飛意正殊【李正平】三捨鄭牛徒識字【李山甫】千年丁鶴任歌呼【羅隱】多言應伴髙吟客【嚴郊】學語還稱問字徒【崔璞】始覺琵琶弦鹵莽【白居易】終憐吉了舌模糊【孫繁】文章辧慧皆如此【白居易】事業紛呶亦大都【魏朴】歸去不煩詞客賦【羅鄴】夢來還記隴頭無【張謂】勸君不必分明語【羅隱】且自三緘問世途【胡曾】格律寄托兩詣妙境奇作也

退谷論經學

辛亥五月望後一日雨後過孫退谷先生城南書屋先生教以讀書當通經因言元儒經學非後人所及蓋元時天下有書院百二十各以山長主之教子弟以通經學經學旣明然後得入國學卽如吳淵潁程普徳輩其集人多不知明初人猶多經學皆元時遺逸非後輩所及因出近日所撰詩經集解三十卷示予意主小序且言生平學問以朱子爲宗獨於毛詩不然予問呂氏讀詩紀嚴氏詩緝如何先生云呂氏集眾說不甚成片段嚴氏太巧只似詩人伎倆非解經身分又言春秋程傳考事不盡憑三傳亦不盡離三傳取義不盡拘類例亦不盡屏類例朱子因此書不敢復注春秋其推尊可謂至矣然其時以黨禍方作至桓公九年閣筆未爲完書予於是廣集諸儒之說妄爲補之有成書矣又言古本孝經與今傳本迥別且言五經翼是十五年前所撰不過集諸經序論耳無當經學也時先生已七十有九讀書日有程課著述滿家可謂耄而好學者矣

孝經庶人章

江行雜錄載溫公先壠在鳴條山山有餘慶寺公一日省墓至寺中有父老五六輩上謁進脫粟飯公享之旣畢前啟曰某等聞端明在縣日與諸生講書村人不及往聽今幸爲略說公卽取紙筆書庶人章講之旣已復前曰自天子章以下各有毛詩兩句此獨無何也公黙然少許謝曰某平生慮不及此當思所以奉答老父出語人曰吾講書難倒司馬端明昨見東郡耿君隱之【道見】云曾見古本庶人章末引詩云晝爾於茅宵爾索綯

朱淑貞璿璣圖記

辛亥冬於京師見宋朱女郎淑貞手書璿璣圖一卷字法妍嫵有記云若蘭名蕙姓蘇氏陳畱令道質季女也年十六歸扶風竇滔滔字連波仕苻秦爲安南將軍以若蘭才色之美甚敬愛之滔有寵姬趙陽臺善歌舞若蘭苦加捶楚由是陽臺積恨防毀交至滔大恚憤時詔滔畱鎭襄陽若蘭不願偕行竟挈陽臺之任若蘭悔恨自傷因織錦字爲回文五彩相宣瑩心目名曰璿璣圖亙古以來所未有也乃命使賫至襄陽感其妙絕遂送陽臺之闗中具輿從迎若蘭於漢南恩好逾初其著文字五千餘首世久湮沒獨是圖猶存唐則天常序圖首今已魯魚莫辧矣初家君宦遊浙西好拾淸玩凡可人意者𨿽重購不惜也一日家君宴郡倅衙偶於壁間見是圖償其值得歸遺予於是坐臥觀究因悟璿璣之理試以經緯求之文果流暢蓋璿璣者天盤也經緯者星辰所行之道也中畱一眼者天心也極星不動蓋運轉不離一度之中所謂居其所而斡旋之處中一方太微垣也乃疊字四言詩其二方紫微垣也乃四言回文二方之外四正乃五言回文四維乃四言回文三方之外四正乃交首四言詩其文則不回也四維乃三言回文三方之經以至外四經皆七言回文詩可周流而讀者也紹定三年春二月望後三日錢唐幽棲居士朱氏淑貞書首有璿璣變幻四小篆後有小朱印予向見斷腸集不載此文諸家撰閨秀詩筆者皆未之載宋桑世昌澤卿明雲間張超之象撰回文類聚亦未收此家考功兄輯然脂集三百餘卷多徴奧僻因錄一通歸之後有仇英實父補圖四幅亦極妙按張萱周昉李伯時輩皆有織錦回文圖此圖殆有所本也

鑑銘

又回文類聚載唐婦人所作轉輪鉤枝八花鑑銘云花上八字枝間八字環旋讀之四字爲句逓相爲韻其盤屈糾結爲八枝者左旋讀之自篇字起至詞字止當就支脂字韻右旋讀之自詞字起至篇字止當就先仙字韻玆不具錄

蜀產

明時蜀王府例以三月三日取薛濤井水制箋二十四幅以十六幅貢京師近督撫監司稍募工仿制殊不能佳予使蜀時訪之井傍石臼尙存雕鐫精麗井在錦江東亦名玉女津也按續博物志云蜀松花紙雜色流沙紙彩霞金粉龍鳯紙近年皆廢惟十色綾紋紙尙在今絕響矣

裴碑

成都遭張獻忠之亂金石文字一無存者惟武侯廟碑尙完好蓋武丞相元衡帥蜀時裴栁二公皆在幕中實元和四年己丑也碑首稱節度掌書記侍禦史內供奉賜緋魚袋裴度撰營田副使檢校尙書吏部郎中兼成都少尹侍禦史賜紫金魚袋栁公綽書

千字頌

昔人欲另編千文有難之者曰枇杷二字如何破用遂止曽見武林卓珂月【人月】崇禎初作千字大人頌錯綜成章甚有思理枇字云郁尊黃金膳枇素木枇音義取祭用素枇也杷字云姑婦任績夫男秉杷杷田器也開章云大人禦天君子名世立千秋基興諸夏利髙文起家建景閏帝二百餘年我皇陟位河澄寶出鳯舉毛從虞云兩旦漢日再中羣黎作乂列州攸同可謂髙文典冊篇中嶽伯分佐嵗星可招貢珠盈寸捨矢五扶投淵潔耳何傷盛朝帳染墨迹帷集書囊武功稱甲吉運始丁誠推韓轂令賞終纓皆警策

方爾止

劉貢父平生未甞議人長短有不韙必面折之退無一語此長者之行也亡友桐城方爾止瀟灑有天趣每見人誦詩者輒爲竄攺其人不樂方亦不顧也然退未甞不稱其長而揜覆其短予以此重之方事多可笑秀水李良年字武曽方一日與札故作增字李明日見曰先生誤矣某字武曽非增也方曰吾正恐人誤作武曽【讀如層】耳聞者皆笑

宣鑪注

如臯冒辟疆【襄】博雅嗜古甞爲桐城方詹事【拱幹】賦宣鑪歌自爲之注甚精核云宣鑪最妙在色假色外炫眞色內融從黯淡中發奇光爇火久燦爛善變久不著火卽納之污泥中拭去如故假者𨿽火養數十年脫則枯槁宣廟時內佛殿火金銀銅像渾而液又云寶藏焚金

銀珠寶與銅俱結命鑄鑪宣廟詢鑄工銅幾煉始精工對以六火則殊光寶色現上命煉十二火條之復用赤火鎔條於鋼鐵篩格上取其極淸先滴下者爲鑪存格上者制他器鑪式不規規三代鼎鬲多取宋瓷鑪式仿之宣鑪以百折彞乳足花邊魚鰍蚰蜓諸耳薰冠象鼻石橊足橘囊香奩花素方員鼎爲最索耳分襠判官耳角端象鬲雞腳扁番環六稜四方直腳漏空桶竹節等爲下宣鑪仿宋燒斑初年沿永樂鑪制中年嫌其掩鑪本質用番鹵浸擦薫洗易爲茶蠟末年愈顯本色著色更淡後人評宣鑪五等色栗殻茄皮棠梨褐色而藏經紙色爲第一金鎏腹下爲湧祥雲金鎏口下爲覆祥雲雞皮色覆手色火气久而成也嘉靖後之學道近之施家皆北鑄北鑄間用宣銅器攺鑄銅非淸液又小冶寒儉無精采且施不如學道多矣南鑄以蔡家勝甘家蔡之魚耳可方學道眞宣鑪本色之厄有二嘉隆前尙燒斑有取本色眞者重燒有過求本色之露如末年淡色取本色眞鑪磨治一新甚有嵗一再磨景泰成化之獅頭彞鑪等後人僞易鑿宣款以重其價宣鑪又有呈樣無款最眞妙者後人得之以無款恐俗目生疑取宣別器有款者鑿嵌畢竟痕迹難冺皆宣之厄也

石溪亭

蜀資江道中石溪橋有無名氏粉書一詩云桃花依舊放山靑曲幾焚香對畫屏記得當年春後燕泥時污石溪亭

先考功詩

先考功西樵兄少時有詩曰雄風涼大壑雌蜺貫秋城時推警防按法苑珠林又有雄雷雌雷

惠詮順怡詩

東坡最喜杭僧惠詮落日寒蟬鳴一篇至爲和作施彥執又記其大慈塢祖塔上題一首雲谷口兩三家平田一望賒春深多遇夜靜獨鳴蛙云暗未通月林香始辧花誰驚孤枕曉濤白卷江沙此詩亦佳能攺齋漫錄載湖僧順怡詩久從林下游一首云韓子蒼爲予言後四句不同結句云惟聞犬吠聲更入靑松去按此卽惠詮詩坡公所和者但本作靑蘿耳竹坡詩話作僧守詮冷齋夜話又載順怡詩云久從林下游頗識林下趣從渠緑陰繁不礙淸風度閒來石上眠落葉不知數山鳥忽飛來啼破幽寂處又云荊公愛之則是惠詮詩自爲坡和順怡詩自爲介甫所賞韓誤記爲一耳

防防

道書謂一卷爲一防佛書謂之一防禪學云多羅樹葉書二百四十防防與捲同硯北雜誌云徐季海題佛經云上第幾隔隔如梵夾也

劉翼明

東武劉子羽秀才【翼明】有句云桃花栁絮春開甕細斜風客到門

謝道韞硯

孫北海侍郎【承澤】藏謝氏道韞小硯一有銘云絲紅淸石墨光洪璧資我文翰玉砅堅質末有道韞字家兄考功云詳其文句可回讀然倒正皆殊不工砅音厲水激石聲作冰字用尢誤恐非謝筆耳

戲對

世傳夏忠靖公奉使江南與給事張某共事一日張登廁公戲之曰解衣脫冕而行給事給事【急給音同】張應聲曰棄甲曳兵而走尙書尙書【常輸音同】閱墨莊漫錄載前句乃張燾謔胡世將語後句乃趙九齡戲對以謔李似矩尙書者也忠靖事蓋出傅防

鳯州古鏡

學齋占畢載鳯州有遁赤山景徳中軍人入一洞穴中有石鏡臺一鏡圍五寸背鑄水族回環有銘三十二字云煉形神冶瑩質良工當睂寫翠對臉傅紅如珠出匣似月停空綺牕繡幌俱涵影中方取鏡聞洞後有風聲此鏡萬曆中膠州趙氏自汴京得之海壑翁完璧自爲記按張君房麗情集載王蜀時天雄軍節度使王承休妻嚴氏有美色王衍愛幸之賜以糚鏡其銘同

池北偶談卷十五

欽定四庫全書

池北偶談卷十六

刑部尙書王士禎撰

景範碑

鄒平縣西南五六里有小山曰相公山山前有景相公墓墓上有碑𨿽闕文尙可讀近於奕正作天下金石志亦未之載錄於左云

大周故銀靑光祿大夫中書侍郎同中書門下平章事上柱國晉陽縣開國伯食邑七百戶贈侍中景公神道碑銘並序

翰林學士朝議郎尙書水部員外郎知制誥柱國賜緋衣袋臣扈載奉敕撰

翰林待詔朝議郎守司農寺丞臣孫崇望奉敕書

帝軒轅乘土徳之運其臣曰奢龍祝融能辧方域以制區夏帝嬀氏禪陶唐之基其臣曰伯夷後防能典禮樂以和人神上古佐命之道【闕五字】焉三政嗣興圖史寖盛彌綸輔翼代有其人皆金防丹書絢繢功業垂其訓聚而爲墳典形其美流而爲歌頌陋篆籀之質略我則潤之以【闕五字】之淪朽我則鏤之以貞瑉銘以紀功碑以志行千載之下粲然可觀者其惟神道之表乎故中書侍郎平章事景公諱範皇朝元佐【闕二字】顯徳二祀冬十一月薨於淄川郡之私第天子廢視朝軫殱奪之念制贈侍中遣使贈奠飾終之典優而厚【闕二字】詔詞臣【闕一字】文【闕一字】琰盛矣【闕二字】孔悝彜鼎不出廟門杜預丰碑空沈漢水姑自矜於名氏誠未顯於邦家與夫輝煌帝恩導休烈【闕八字】者可同日而語也【闕六字】綸有直而敍之用丕顯我大君之命臣聞景氏之先出於羋姓從楚王於夢澤差【闕一字】侍臣畫漢【闕一字】於雲臺丹推名將濟美垂【闕六字】生偉人維周之輔長山之下淄濟爲川地勝气淸惟公故里夫嘉遁絕世髙臥於是者足以【闕一字】顥气而爲【闕七字】生於是者足以【闕三字】而爲世傑故公之先由烈考太僕府君之上曰王父賔大王父閏皆貞晦不仕介享天爵而巢許【闕十三字】【下闕】仲曰篆公【闕四字】世【闕二字】聿登相位而申甫之祥著矣昔者聖人之教天下也本之以仁義制之以經籍是謂人文是謂人【闕六字】以【闕一字】開物成務者【闕四字】所於此【闕二字】以公輔之位必由稽古升廊廟之才必以經術顯而公以明經擢第於春官氏則賢哲之【闕六字】爲吏於淸陽【闕十一字】掾於髙密郡秩滿而【闕一字】授範縣令大鵬之翼鎩北溟以未舒蟄雷之聲殷南山而不【闕一字】然則【闕七字】於之【闕十五字】通人之才變而順則方圓之量不能局故公之佐縣政也人謂其勤且潔矣典刑書也人謂其【闕八字】邑恪【闕一字】以【闕八字】使【闕一字】政【闕一字】而從入者則人謂其賢且能矣粵若日月之彩得天而大明風雲之期遇屯而勃起【闕十字】磻谿【闕一字】璜【闕十字】我大周聖神恭肅文武孝皇帝建大功於漢室爲北藩於魏邦初筵旣開得賢斯盛於是我公【闕九字】而君臣之【闕九字】龍飛在天躬載曜靈至於霄極皇業肇建制以公爲秋曹郎進階至朝散大夫而【闕九字】萬【闕十二字】之樞惟聖人執左契臨萬邦經久制大命日政之機國之大柄總於樞務者可謂重矣而公【闕九字】忠而賢【闕十一字】公爲左司郎中充樞密直學士尋轉諫議大夫克職今皇帝嗣位之時登用舊臣而並人乘我大喪擁眾南寇親徵之舉迅若奔雷分命大臣保釐【闕七字】於公仍拜貳卿【闕九字】振帝伐張黃鉞白旄殪羣凶而皆盡參旗河鼓導淸蹕以言旋大祲旣已平九服又已定【闕四字】時惟輔臣而公昌言可【闕八字】聖謨碩望可以鎭流俗爰立之命帝心允孚六府肇修兵賦元大邦之調用【闕五字】公自立不回信而有守【闕十字】哉大運逢時洪鈞在手資忠孝於君父享富貴之崇髙而盡悴之勞因成恙疢封章疊上優詔褒稱聽解利權【闕一字】專【闕七字】以列卿歸第懸車故鄕嗟風樹之忽驚訴昊天兮何極見星而往夕露方多泣血以居晨漿屢絕哀與性盡臥疾而終享年五十有二【闕七字】觀夫公之行事則其道也淳而粹充充焉無能稱其言也直而肆謇謇焉無所忌耿介以自立彊幹以自【闕一字】故其仕也【闕一字】一命之卑【闕一字】三【闕六字】無悔吝古人之操何以尙也秉筆者得無愧於詞矣許國夫人李氏嗣子太廟齋郎嚴信等【闕三字】靈【闕一字】光【闕二字】烝甞翼翼賢人【闕九字】子事終之禮佳城閉日長楸篲云勒銘垂休以示千古其詞曰

長白蒼蒼淄水湯湯哲人之生逢時防昌哲人之逝魂遊故鄕【闕一字】髙山兮峩峩逝水兮驚波【闕一字】而【闕一字】死【闕十九字】山有頽阪水有髙岸人何世而弗新善有名兮獨逺猗歟公兮時用丕顯

顯徳三年嵗次丙辰十二月己未朔十日戊辰

山泉翁詩

靑州城南花林疃泉石淸幽有塵外之趣山泉翁題詩雲山藏栁市無車馬水隔桃源有子孫馮宗伯【琦】愛其語遂與鐘司空【羽正】約卜鄰其地

集詞

秀水朱竹垞【彜尊】集唐詩爲塡詞一卷名蕃錦集殊有妙思略錄數闋於此燕語踏簾鉤【李賀】池北池南艸緑【王建】京口情人別久【張繼】與君歌一曲【李白】有時半醉百花前【李賀】山月皎如燭【韋應物】贈瑤華之旖旎【陳子昂】得明珠十斛【李賀】秋風淸【李白】秋色白【李賀】望盡靑山獨立【盧綸】披磵戶【盧照鄰】度飛梁【同上】吟詩秋葉黃【杜甫】幽蘭露【李賀】香楓樹【皇甫冉】吠犬鳴雞幾處【同上】蒼翠晚【劉長卿】染羅衣【李賀】鳥還人亦稀【李白】江海茫茫春欲徧【劉長卿】岸上無人【孫光憲】野色寒來淺

【羅隠】向晚因風一川滿【薛奇童】蘭閨栁市芳塵斷【駱賔王】越女含情已無限【羊士諤】灑霧飄煙【包佶】天畔登樓眼【杜甫】此夜斷腸人不見【顧況】紗牕只有燈相伴【裴說】此首詠春尢字字入神

耕者王淸臣

天啟初潁川張逺度買田潁南之中村地多桃花林一日防榼獨遊見耕而歌者徘徊疃間聽之皆杜詩也遂呼與語耕者自言王姓名淸臣舊有田畏徭役盡委諸其族今爲人傭耕少曽讀書客有遺一冊於其舎者捲無首尾讀而愛之故甞歌亦不知杜甫爲何人也異日逺度過其廬見舊曆背煤字漫滅乃燒細枝爲筆所書皆所作詩後經亂不知所在張獨傳其一篇云人生如泛梗飄飄殊無根飲啄得幾許營營晨與昏對此春日好荷鉏出南原近觀艸色敷靜聽鳥語繁諸有弄花本雜遝呈眞元曉然似供我寧不倒淸樽有身貴適意窮達安足論此亦杜五郎之流歟

艸賢

崔瑗善章艸王隠謂之艸賢此在艸聖之前而人罕知之

考功詩

從叔祖季木考功【象春】跌宕使气常引鏡自照曰此人不爲名士必當作賊甞奉使長安飲於曲江賦詩云韋曲杜陵文物盡眼中多少可兒墳其傲兀如此有題項王廟樂府一篇云三章旣沛秦川入闗更縱阿房炬漢王眞龍項王虎玉玦三提王不語鼎上杯羮棄翁姥項王眞龍漢王防垓下美人泣楚歌定陶美人泣楚舞眞龍亦防虎亦防此詩劉公防絕愛之公與文光祿太靑友善詩亦齊名

三禮

楊太史用賔【觀光】致知小語云周禮儀禮大戴禮曰三禮喪禮禮祭禮亦曰三禮【出喪禮】天神人鬼地只亦曰三禮【出舜典】

唐宋詩句

晚唐人詩風暖鳥聲碎日髙花影重曉來山鳥鬧過杏花稀元人詩布谷叫殘杏花開半村皆佳句也然總不如右丞興闌啼鳥緩坐久落花多自然入妙盛唐髙不可及如此

蟹字韻詩

顧姒字啟姬杭州人適鄂生某康熙庚申從其夫至京師甞見所著靜禦堂集小賦詩詞頗婉麗九日予與同人飲宋子昭工部小園限蟹字韻翌日鄂詩先就顧代作也其末云予本澹蕩人讀書不求解爾雅讀不熟蟛蜞誤爲蠏予驚嘆顧善歌所制詞曲有一輪月照一雙人面之句予最賞之

梵雅

安丘馬禮部【應龍】撰梵雅十二卷釋言第一釋義第二釋相第三釋教第四釋佛第五釋菩薩第六釋聲聞第七釋外道第八釋人倫第九釋天文第十釋地理第十一釋鳥獸第十二

安邦試錄

孫沙溪無用閒談載安邦鄕試錄並其賦表極佳𨿽中華文士無以過之安邦者安南一道之名也試錄題云洪徳二年辛夘【蓋其國僭號】初場四書義四篇五經義五篇二場制詔表各一篇三場詩賦各一篇四場長策一篇交趾明初爲十四道之一蓋沿中國科舉之制而稍損益之耳其擬謝讓前將軍表曰柰彼氐秦生心猾夏逞虎貪狼噬之惡正爾憑陵賴風聲鶴唳之威居然奔潰諒本皇天之助順亦由廟算之先幾詎意圖功驟加異寵言念百年之績猶後卽誅豈伊一戰之勞敢先受賞木罌賦曰雪罍恥於滎陽振槁葉乎濉水士自閒於汔濟人何擇於善泅又云惜乎始終參差倉皇反復固陵之車桅不來齊村之禍坑自速智已局於挈瓶悔猶追於鼎足瓽轠啟釁瓶羸告凶檻車之困未幾鐘室之恨何窮鳥言卉服何以有此亦奇矣

粵風續九

粵西風淫佚其地有民歌猺歌狼歌獞歌蛋人歌狼人扇歌布刀歌獞人舞桃葉等歌種種不一大抵皆男女相謔之詞相傳唐神龍中有劉三妹者居貴縣之水南村善歌與邕州白鶴秀才登西山髙臺爲三日歌秀才歌芝房之曲三妹答以紫鳯之歌秀才復歌桐生南嶽三妹以蝶飛秋艸和之秀才忽作變調曰朗陵花詞甚哀切三妹歌南山白石益悲激若不任其聲者觀者皆歔欷復和歌竟七日夜兩人皆化爲石在七星巖上下有七星塘至今風月淸夜猶彷佛聞歌聲焉同年睢陽吳冉渠淇爲潯州推官采錄其歌爲粵風續九𨿽侏之音時與樂府子夜讀曲相近因錄數篇民歌曰妹相思不作風流待幾時只見風吹花落地不見風吹花上枝【相思曲】思想妹蝴蝶思想也爲花蝴蝶思花不思艸兄思情妹不思家【蝴蝶思花】娘在一岸也無逺弟在一岸也無遙兩岸人煙相對出獨隔靑龍水一條【隔水曲】妹嬌娥憐兄一个莫憐多已娘莫學鯉魚子那河又過別條河【妹同庚】嫩鴨行遊塘柵上嬌娥尙細不曽知天旱蜘蛛結夜网想晴只在暗中絲【塘上】妹相思妹有眞心弟也知蜘蛛結网三江口水推不斷是眞絲【妹相思】科舉秀才取紅豆相思及早辦前程黃菊花開九月九枝枝葉葉有娘名【黃菊花】猺歌云思娘猛行路也思睡也思行路思娘畱半路睡也思娘畱半牀【一】白馬兒白馬端正也難騎娘騎馬頭表馬尾馬轡尖尖妹陷比【二陷比卽怎騎】鄧娘同行江邊路卻滴江水上娘身滴水一身娘未怪表憑江水作媒人【三鄧與也】黃蜂細小螫人痛油蔴細小炒仁香鴨兒細細著水面表緣細小愛憐娘【四】狼歌六吞六齊度菊口籠【六鳥也吞見也齊度大家也菊飛入也口籠山中也】大路無數岔江河無數曲望東西南北花色一般紅又舊錢便好使舊米好做餈望北斗超生望有彭照顧【彭謂所私】各想心各愁心頭如馬踐條條臘眞力百色盡眉齊【臘擔也眞力重也】三十六圖羊四十雙圖雞【言采禮之多盛稱夫家與羅敷行同意】獞歌口三六四里踏得耳花桃花脈淋了好花桃淋了密淋了細絲絲淋了離乙乙養勒佛排養勒花排菲裏樣對鴛鴦裏樣梁山伯山伯祝英臺【此進山踏歌之詞口入也脈瓣也淋諦視也離陸離之意乙猶亞也五六句承四五句言桃花跗萼之穠艷已下五句專賦踏歌之人勒兒也整齊也菲美麗也男女相悅言男如佛女如花耳鴛鴦比之於鳥梁祝比之於人】蛋歌【蛋有三種蠔蛋木蛋魚蛋此魚蛋也】錯畔行過蘇行巷魚通水透到花街木樨花發香十里蝴蝶聞香水面來【一】蛋起離三江口只爲無風浪來遲月明今网船頭撒情人水面結相思【二今拏也三江黔江郁江潯江】鹿在髙山喫嫩艸相思水面緝麻紗紋藤將來作馬匹問娘鞍落在誰家【三麻紗网也魚蛋浮家泛宅故所賦不離江上也】狼人扇歌者書歌於扇字如蠅頭一面則花鳥其詞有云比萬兩千金睂心又睂意比火帝龍師結夫妻卦世【火帝龍師二人名卦過也】擔歌者峒人多以木擔聘女或持贈所歡以五采齘作方段齘處文如鼎彞歌與花鳥相間字亦如蠅頭布刀者峒人織具也書歌於刀上間以五采花卉明漆沐之又有師童歌者巫覡樂神之曲詞不錄

彭氏詩

鄧州彭氏布政使禹峯【而述】女適李鴻鴻字靑立文達公裔孫學士恆茂之子予門人也鴻亦能詩而才不及婦予甞序其蝶龕集刻之京師如詠白蓮雲月亦驕花色風偏送葉香刺繡雲鍼宜停午倦牕喜趁新晴送外雲山川日以逺雪天將寒皆佳句也又雷家灣雲峯峯斜倚俯淸漘一葉孤舟亂後身洞口白雲雞犬在此中大有避秦人金銀洞云絕壁繩橋萬壑深春風何意此登臨安禪暫借蒲團力坐聽神龍澗底吟又陰厓如幄俯靑蘿脈脈寒泉激素波豆大一舟沙際望四山香气鳥聲和種桃栁云繞畦煙水望迷離種得桃枝間栁枝好是年年芳艸地春晴須記聽鶯時惜香橙云幾經剪拂始成林夏晚移牀就緑陰卻怪一朝風雪惡惜香空負十年心此類數十篇皆可誦也

超一子

超一子者廣陵殷氏女早寡學道三年坐化遺詩偈一卷有云靜中無个事反復弄虛空地老天荒後魂飛魄喪中有師聞道統無法度愚忽底虛空碎夕陽依舊紅又看花云土來澆灌水來栽顚倒工夫任我來滿院春風花自語不將顏色向人開

四六話

宋王銍作四六話二卷與詩話賦話文話並於時又有作四六談麈者唐宋以來重四六如此故溫公知制誥以不能作四六辭識小編載洪武六年諭禮部尙書牛諒禁止四六文字並表箋亦然諒等乃錄栁子厚代栁公綽謝上任表韓退之賀表以上命頒行天下以爲式然其後制誥表箋皆用四六未甞變也

宋元人集目

秀水曹侍郎秋嶽【溶】好收宋元人文集甞見其靜惕堂書目所載宋集自栁開河東集已下凡一百八十家元集自耶律楚材湛然集已下凡一百十有五家可謂富矣近時石門吳孟舉【之振】刻宋詩鈔亦至百數十家多祕本而潁濵南丰尙不及載則未刻尙多也吳曽爲予言唐樊宗師宋二劉公是公非集其家皆有之又甞見金陵黃兪邰【虞稷】徴刻唐宋元書目所載有金趙秉文滏水集二十卷元郝經陵川集三十九卷癸亥兪邰以徐都憲立齋【元文】疏薦入明史館予時向之借書所見如李觀集司空圖一鳴集沈亞之下賢集栁開河東集王令廣陵集牟巘陵陽集李之儀姑溪集耶律楚材湛然居士集皆目所未載者又予家所有張養浩歸田類稿石介䢐徠集尹洙河南集嶽珂玉楮集則黃氏之所未備也近朝鮮入貢使臣至京亦多購宋元文集往往不惜重價祕本漸出亦風防使然水東日記云張文忠公全集今在故副都禦史雲中孫廷瑞家蓋齊府舊物有歐陽圭齋序予所見本有富珠哩翀序而無圭齋序

杼山集牒

釋晝杼山集十卷有湖州刺史於頔序詩七卷碑志贊書序二卷聮句一卷首載敕浙西觀察使牒湖州當州皎然禪師集牒得集賢殿禦書院牒前件集庫內無本交闕進奉牒使請速寫送院訖垂報者牒州寫送使者故牒貞元八年正月十日牒都團練副使權判兼侍禦史李元使潤州刺史兼禦史中丞王緯按唐六典集賢殿學士掌刋緝古今圖籍凡天下圖書之遺逸賢才之隠滯則承防而徴求焉當時一衲子之集至下敕觀察使牒本州寫送其於文事可謂勤矣後世如此等事豈可易得張睿卿雅通所編吳興唐五家集略同但作四卷

王威寧詩

予攺官翰林侍講時淄川唐濟武【夢賚】太史寄詩云蠟燭五侯新制誥秋千三影舊郎中語𨿽巧特工妙後讀王威寧詩有云江浙老成新運使戶曹公道舊郎中乃知前輩已有此句法但工拙異耳

武侯集

宋龍泉葉氏習學記言序目云諸葛武侯集荀朂和嶠令陳壽所定亮之言魏晉所不欲聞然且存之而不敢沒非亮至誠孰能使之哉予謂是固忠武至誠動物之效而晉武帝之視宋哲徽二宗朂嶠之視章惇蔡京輩務俾蘓黃諸公著作一字不存於世明太宗靖難後舉世以方正學文章爲諱其用心霄壤矣葉謂晉武好善忘讎自是盛事故其後裔𨿽亂而尙延防哉曹操殺孔北海其子丕獨愛融文辭每嘆曰揚班儔也募天下有上融文章者輒賞以金帛此又在晉武之前皆後世所不及

葉水心論三國誌

葉水心謂陳壽三國誌筆髙處逼司馬遷但少文義緣飾終勝班固又云近世有謂三國誌當更修定者蓋見注所載尙有諸書不知注之所載皆壽棄余按陳壽之書古今訾謷者非一班氏良史以壽勝固殊不可解若其稱名三國名義乖舛自陳同甫郝伯常諸人皆攺正其書此外作者尢眾林霽山集有胡君季漢正義序楊亷夫正統辧其言尢著近世歙人謝陛少連季漢書出不惟名正言順抑且文詞斐然惜水心不及見耳駟不及舌葉氏之謂矣

管夫人畫

祁縣戴楓仲藏管夫人道升小畫一幀有細書十字雲山回新綺閣竹揜舊朱門邢子願太僕題云竹繞層樓罥网蛛絲絲縷縷貌曇瞿倦來素面流輕粉尙衣羊肝半臂無戴博雅有文與傅靑主善有半可集

毘陵集

唐獨孤及毘陵集二十卷有朝議大夫前守防州刺史隴西李舟序補闕安定梁肅後序【此序載文粹中】末有祝允明跋云毘陵集二十卷祕藏天府世罕其吳文定公在東閣抄藏於家其孫經府君與貞山給事爲內兄弟給事因得假歸錄之云詩三卷通八十二篇與今詩紀所載無異余賦一表二十七書二議九銘三頌一論一【缺】二碑五序五十一集序三贊六記述十二防書四文十二行狀二碑銘五靈表一墓志二十七祭文九康熈癸亥閏六月借抄於晉江黃氏

林艾軒駁詩本義

宋林艾軒光朝與朱子同時同裏說詩最不喜歐陽本義與趙子直書云詩本義初得之如洗腸胃讀之三嵗覺得有未穏處大率歐陽二蘇及劉貢父談經多如此又一書駁本義闗雎樛木兔罝麟趾等解甚悉大抵歐陽本義𨿽未必盡合然較考亭盡去小序而以臆斷不啻勝之未可厚非

誦詩

予六七嵗始入鄕塾受詩誦至燕燕緑衣等篇便覺棖觸欲涕亦不自知其所以然稍長遂頗悟興觀羣怨之防宋王融陳叔盥與樂軒陳藻讀國風於古寺至采蘋藻揜捲而泣頓悟中庸之防叔盥以告网山林亦之网山遂以藻見於其師林艾軒曰吾甞謂詩不歌易不畫無悟入處今於元潔尢信知此者可與言詩然采蘋之詩亦未見可泣處

學杜

宋明以來詩人學杜子美者多矣予謂退之得杜神子瞻得杜气魯直得杜意獻吉得杜體鄭繼之得杜骨它如李義山陳無已陸務觀袁海叟輩又其次也陳簡齋最下後村詩話謂簡齋以簡嚴掃繁縟以雄渾代尖巧其品格在諸家之上何也

沈下賢集

唐吳興沈亞之下賢集十二卷古賦詩一卷雜文雜著【如湘中怨秦夢記馮燕傳之類】三卷記二卷書二卷序一卷防問對一卷碑志表一卷行狀祭文一卷有宋人序題元祐丙寅十月一日無名氏末有萬曆丙午閩人徐興公跋云鈔諸焦太史者後附張祐杜牧李商隠三詩黃兪邰【虞稷】得之周櫟園戶侍戶侍得之謝在杭方伯家下賢文大抵近小說家如記弄玉邢鳯等事

雞上木

予贈徐隠君東癡【夜】詩云先生髙臥處柴門翳苦竹雪深門未開村雞鳴喬木日午炊煙絕吟聲出茅屋【云云】故友葉文敏公【方藹】最愛之而不解雞鳴喬木之句以爲江南若見雞上木鳴則以爲妖孽矣然古詩已云雞鳴髙樹顚陶詩云雞鳴桑樹顚而諺亦有云雞寒上樹鴨寒下水此皆前習見語訒庵豈忘之耶

佛手柑詩

益都王太平【遵坦】有詠佛手柑詩云斷此黃金體施於只樹林度人難下指合掌卽心味向駢枝悟香從反覆尋諸天有眞訣巨擘競森森予每嘆其工太平又甞作禪意詩數十篇

木詩解

紫陽解詩多失本意其甚者如木一章尢爲穿鑿輔廣童子問亦知其非而不敢斥師說則欲盡抹倒小序家語以傅防其謬依違可笑云有學者請於先生曰某於木詩反復諷詠但見其有忠厚之意而不見其有防慢之情小序以爲美齊桓恐非居後揣度者所能及或者其有所傳也竊意桓公旣歿之後衛文公伐齊殺長立幼衛人感桓公之惠而責文公之無恩故爲是詩以風其上不然則家語所謂吾於木見苞苴之禮行焉豈鑿空而爲此言乎先生以爲不然曰若以此詩爲衛人欲報桓公之詩則齊桓之惠何止於木而衛人實未有一物報之也【此論呆甚豈詩人言外之意】愚謂【此下輔氏之說】以此言之則小序之說亦傅防之失實無所據【何武斷如此】而先生疑以爲男女贈答之詞則亦以爲衛風多淫亂之詩而疑其或然耳【此段是】至於家語所載夫子之說乃王肅所纂集固難盡信而其言亦又無甚意味且於小序之作未知其孰爲先後也【若是則秦火已後六經四子之書皆不足信矣因傅防師說而並欲廢家語可謂妄人也已矣】其它解有女同車風子衿等篇皆傅防無理諸家之說斯爲最下

廟堂碑

虞伯施夫子廟堂碑眞迹康熈壬戌江南一士夫防至京師或酬直五百金不許張學士素存【玉書】云親見之又有陸士衡眞迹一帖歸戶書眞定梁公蒼巖【淸標】宋牧仲【犖】曽見之

表語本樂天詩

宋任忠厚【惇】坐上書入籍久不得調投時相啟云籠中剪羽仰看百鳥之翔岸側沈舟坐閱千帆之過蓋用白樂天詩沈舟側畔千帆過病樹前頭萬木春語

後山師曽黃

猗覺寮記云陳后山平生尊黃山谷末年乃云向來一瓣香敬爲曽南丰人或疑之非也無已少學文於子固後學詩於魯直各有師承是詩【觀兗文忠公六一堂圖書】又有句云世𨿽嫡孫行名在惡子中又與林秀州書云有聞於南丰先生不敢不勉答晁深之書云始僕以文見南丰辱賜以教【云云】又妾薄命二篇至有殺身以相從之語自注爲曽南丰作其推尊至矣至答秦覯書云僕於詩初無師法一見黃豫章盡焚其稿而學焉其自序源流甚明白惟於兩蘓公𨿽在及門六子之列而其言殊不然其答李端叔書云兩公之門有客四人黃魯直秦少遊晁無咎長公之客也張文潛少公之客也言外自寓倔彊之意此則不可解耳

虞掲

虞道園序範徳機詩謂世論楊仲如百戰健兒徳機如唐臨晉帖掲曼碩如美女簪花而集如漢廷老吏曼碩見此文大不平一日過臨川詰虞虞云外間實有此論曼碩拂衣徑去畱之不可後曼碩赴京師伯生寄以四詩掲亦不答未久卒於位偶讀梁石門寅集述此記之文士防前盧後王前千古一轍可笑也

艾軒用法語

吳子經臨川人與歐陽文忠遊著法語有云稚子夜啼拊背以【缺】之而不止取果餌與之而不止於是其母滅燭其父伏戶下爲鬼嘯爲狐鳴則其口如窒此事所以貴乎權也韓子蒼謂其絕似莊子孝宗朝林艾軒【光朝】在太學日試兵勢防云譬如嬰兒夜啼拊之不止啖之不止卒然滅燭伏戶下爲虎嘯狐鳴則其喙如窒全用吳語校文者傳以爲笑少司成陳少南見之大驚嘆曰此筆當與太史公爭衡必寘首選林希逸作艾軒文集序載其事蓋當時艾軒實竊吳詞訕笑與賞嘆者皆不知其本法語也

蜀鑑

蜀鑑十卷起秦人取南鄭秦人伐蜀迄西南夷本末有文子嘉熈丁酉跋云與資中郭允蹈居仁共爲此編又有姚咨嘉靖丙寅跋云是編予得之羅浮外史顧緯氏緯得之兵侍鄞範東明翁翁又得之章丘李中麓吏部輾轉假錄越二十餘年予始得手鈔凡六逾月乃畢夙興夜寐無論寒暑蓋不知老之將至是書予壬子入蜀時購之不可得康熈癸亥乃借之朱檢討錫鬯朱好寫書多未刻祕本跋中李中麓氏藏書百六十年未散近始歸昆山徐宮贊健庵【幹學】梁溪顧氏書至孝亷修逺【宸】尢富後書歸吳中丞伯成【興祚】惟四明範氏天一閣書不以借人至今無恙余姚黃梨洲【宗羲】多就閱其祕本

李元賔集

唐李觀元賔文集五卷附詩四篇始郊天頌終邠寧節度饗軍記凡雜文五十篇諸碑銘亦有奇處至與孟簡吏部奚員外諸書粗率叫呶如醉人使酒罵坐蓋唐中葉已後江湖布衣挾行捲幹薦紳延接稍遲贈遺稍薄則謗讟隨之浸以成習觀諸書可見編首有陸希聲序謂始元賔舉進士其文稱居退之右元賔早世其文未極退之窮老不休故能卒擅其名又云元賔尙於辭故辭勝其質退之尙於質故質勝其辭【此序載文粹中】予謂元賔視退之如跛鼈欲追騏驥未可以道裏計也

唐人不明理

唐人多不明理如歐陽詹自明誠論先云文王周孔自性而誠者也顏子遊夏得誠自明者也下卻云尹喜自明誠而長生公孫自明誠而爲卿張子房自明誠而輔劉公孫鞅自明誠而佐嬴此等議論可謂離經畔道宋儒之罪人也

熊館

予蜀道詩有熊館四時陰之句亡友葉文敏訒庵【方藹】以爲射熊館乃漢上林館名不可借用非也夢溪筆談云熊於山中行數千里悉有跧伏之所必在石巖枯木中山民謂之熊館訒庵或偶忘之耳又有句云東道連防按防音潤蠢而顏師古地理誌注音劬予從顏音

唐人歌樂府

唐人所歌樂府詞曲率是絕句然又多剪截律詩別立名字殊不可曉如王右丞風勁角弓鳴一首截取前四句名戎渾子談經處一首截取前四句名昆侖子旗亭伶人所歌髙常侍開篋淚霑臆一首【萬首作濡】本是長篇截取前四句名涼州歌是也又考教坊記諸曲名如胡渭州穆防子【又作砂】涼州伊州甘州之類皆載而無戎渾昆侖子之名

潘髙

金壇潘髙孟升南村詩雅語時入古人予最喜一絕句云黃鴉谷谷疎疎燕麥風輕上鮆魚記得去年寒食節全家上冢泊船初

武風子

武風子雲南之武定人名恬或言其先軍衛官也甞行乞市中或寄宿僧寺狀若淸狂不慧特有巧思能於竹箸上燒方寸木炭畫山水人物臺閣鳥獸林木曲盡其妙甞畫淩煙閣功臣瀛洲十八學士須睂意態衣褶劍履細若絲粟而一一生動或以酒延致之以箸散布其側醉輒取畫運斤成風藩王督撫藩臬大吏欲邀致卽逃匿山谷不見也其箸一束直白金數星宦滇南者逺餽京師用充方物亦奇技也風子醉後或歌或笑或說論語有奇解年六十餘卒盧氏雜記云故徳州王使君椅有筆一管約一寸許管兩頭各出半寸以來中間刻從軍行一幅人馬毛髮屋木亭臺逺水無不精絕每一事刻從軍行二句云用防牙刻之故崔郎中鋋有王氏筆管記此其類焉

銅雀硯辧

崔后渠彰徳府誌辧硯云世傳鄴城古瓦硯皆曰曹魏銅雀磚硯皆曰冰井蓋徇名而未審其實魏之宮室焚蕩於汲桑之亂趙燕而後疊興代毀何有於瓦礫乎鄴中記云北齊起鄴南城屋瓦皆以胡桃油油之光明不蘚筒瓦用在覆故油其背版瓦用在仰故油其面筒瓦長二尺闊一尺版瓦之長如之而其闊倍今或得其眞者當油處必有細紋俗曰琴紋有花曰錫花傳言當時以黃丹鉛錫和泥積嵗久而錫花乃見古塼大者方四尺上有盤花鳥獸紋千秋萬嵗字其紀年非天保則興和蓋東魏北齊也又有塼筒者花紋年號如塼內圓外方用承檐澑亦可爲硯宋刺史李琮元丰中於丹陽邵不疑家得唐元次山家藏鄴城古塼硯背有花紋及萬嵗字與鄴中記合又曰大魏興和二年造則唐賢所珍已出於南城矣

扈從淸涼詩

髙侍講【士奇】扈從淸涼山雜詩云仙蹕陪遊陟井參年來萬里閱﨑嵚東西行徧闗山路三度春風宿羽林【辛酉扈從巡歷喀爾沁壬戌扈從奉天府癸亥扈從淸涼山皆以二月出都】輕寒未放杏花枝樹底停鞭感嵗時不止今年負花事漫將遊迹比分司【元王惲完州詩誰著分司王老子杏花香裏過今春】滱水濺濺出谷流沙原路僻艸新抽雞聲亭午山村外報道郵籖過定州佛頂分來五髻靑浮空鳯剎玉輿停茜衫黃帽揺金鐸宮錦齊開梵宇經紫府仙山實奧區長松鬱鬱壑爭趨興來那得勾龍爽重寫峯巒入畫圖【勾龍爽有紫府仙山圖載宣和畫譜】新安城上有髙樓金粉香銷幾百秋傳是章宗遊賞地纖花細艸滿春洲野澱彌漫一望迷漁莊蟹捨接通隄逺天雲樹熹微裏只少樓臺似浙西

池北偶談卷十六﹤子部﹐雜家類﹐雜說之屬﹐池北偶談﹥

欽定四庫全書

池北偶談卷十七

刑部尙書王士禎撰

記觀施愚山書畫

辛亥秋偶觀施愚山【閏章】所防書畫東坡書二通其一與栁子玉寶覺師會金山詩又其一云呂夢得承事年八十三讀書作詩手不廢捲室如懸罄但貯古今書帖而已作詩示慈云老師後有常熟嚴文靖公【訥】跋又元人趙仲穆畫竹愚山作記沈繹堂書之又徐渭畫芭蕉自題雲蕉葉屠埋短後衣墨描鐵銹虎斑皮老夫貌此堪誰比朱亥椎臨袖口時筆墨奇肆之甚

二曹詩

南史曹景宗賦競病二韻詩蓋與古語暗合僖七年鄭大夫孔叔言於鄭伯曰心則不競何憚於病又宋曹翰平江南後久爲環衛一日內宴羣臣賦詩翰以武人不預自陳少習爲詩亦乞應詔太宗限刀字韻翰援筆立成詩云三十年前學六韜英名常得預時髦曾因國難披金甲不爲家貧賣寶刀臂健尙嫌弓力軟眼明猶識陣云髙庭前昨夜秋風起羞防盤花舊戰袍太宗覽之驟遷數級二曹事絕相類大奇

明懷宗禦書

在京師士夫家見明懷宗湣皇帝禦書王維詩松風吹解帶山月照彈琴十字筆勢飛動上有崇禎建極之寶

林茂之

林翁茂之【古度】居金陵年八十餘貧甚冬夜眠敗絮中其詩有恰如孤鶴入蘆花之句方爾止【文】寄翁詩云積雪初晴鳥曬毛閒防幼女出林臯家人莫怪兒衣薄八十五翁猶緼袍及卒周櫟園侍郎【亮工】之鐘山

松筠庵詩

康熙庚申刑侍髙公【珩】再致政歸淄川未行移居宣武門西松筠庵相國益都馮公【溥】過之流連竟日髙公贈詩云戶倚雙藤禪宇開無人知是相公來相看一笑忘朝市風味依然兩秀才馮公和云隠幾僧寮戶不開天親無著憶從來而今老去渾忘卻祗識維摩是辧才予亦和云二老前身二大士相逢半日畫鑪灰它年古寺經行地記取寒山拾得來

墓志

墓志之始事祖廣記引炙轂子以爲始於王戎馮鑑續事始以爲起於西漢杜子春髙承事物紀原以爲始於比干槎上老舌引孔子之喪公西赤志之子張之喪公明儀志之之語予按擅弓孔子之喪云云蓋職志之志猶今之主喪云爾攺志作志不可也封氏聞見記靑州古冢有石刻銘云靑州世子東海女郎賈昊以爲東海王越女嫁茍晞子又東都殖業坊王戎墓有銘曰晉司徒尙書令安丰侯王君銘凡數百字又魏侍中繆襲父母墓下題版文則魏晉以來例有之矣

潁濱詩刻

古北口一寺中有石刻蘇潁濱詩云亂山環合疑無路小徑縈回長傍溪彷佛夢中防蜀道興州東谷鳯州西蓋公元祐間奉使契丹時所題而遼人刻石者

紫泥

靑溪暇筆云晉朝爲詔以靑紙紫泥紫泥猶今泥金之類蓋泥紫色以書字也予按漢舊儀天子信璽六皆以武都紫泥封之靑囊白素裏兩端無縫西京雜記云漢以武都紫泥爲璽室加緑綈其上非以書字也萟林伐山云今之紫泥古謂之芝泥皆濡印染籕之具也姚說誤

宋諸帝書

宋諸帝多工書如太宗及仁宗飛白而髙宗其尢著者今徽宗書往往從書畫題跋見之於京口鶴林寺曾見髙宗書石刻靑溪暇筆記明南京舊內忠實不欺之堂扁書淸勁奇古類朱熹乃理宗禦筆以賜郡守馬光祖者太祖仍而不攺云

一技

近日一技之長如雕竹則濮仲謙螺甸則姜千里嘉興銅鑪則張鳴岐宜興泥壺則時大彬浮梁流霞盞則昊十九【號壺隱道人】江寧扇則伊莘野仰侍川裝潢書畫則莊希叔皆知名海內如陶南村所記朱碧山制銀器之類所謂𨿽小道必有可觀者歟

鄧燿

李宗城汝藩作鄧彰甫傳云彰甫名燿江陰人也其先世爲唐宗人罹武瞾之亂避地日南迄宋大中時遂君其國凡八傳至昊旵無嗣其女名昭聖主國事皆李姓也閩姦人陳日煚以詭計入贅襲取之始以避女主而逋終以立女主而亡事亦奇矣昊旵遺腹子萼育於舅氏冒鄧姓實虞禍也三世以宦顯其國至司空光逺公曰明者幼岐嶷國王器之妻以女拜左參知初不知其爲李氏裔也文皇帝時伊國逆臣黎季犛殺其主司空舉義師伐之竟以徳報怨矣防奉其幼主間道愬於闕廷季犛佯服懇請幼主歸國甫入境伏發復殺之並及天使上赫然震怒特遣成國公朱能英國公張輔出師討罪三禽僞王滅其國悉郡縣之司空實先內附爲向導厥功懋焉拜行在工部尙書公先世以宗親王異域玆乃以陪臣躐九卿斯尢奇矣子師晦任州守以言事謫江陰尉遂家焉彰甫爲司空九世孫虯髯白晳雙眸炯然善細書絕技擅塲所書洛神賦縱橫僅寸餘竭目力始悉其縷析絲分毫芒彪炳八法精勁行伍井然又能於粒米上書一絕句異哉按後漢師宜官能於方寸間書千言頗自矜重間挈空囊過酒家書其壁觀者雲集酒大售因寛其直飲酣輒削書而去梁鵠受其法魏武重之可方駕矣

康海學栁

康徳涵武功官師志學栁子厚先友記栁作獨孤申叔墓碣末載其友十三人姓氏與先友記同一奇格

屏山詩禪

劉屏山子翚朱文公師也其屏山集詩往往多禪語如牧牛頌云軟艸丰苗任滿前蒼然觳觫臥寒煙直饒牧得渾純熟痛處還應著一鞭徑山寄道服云逺信殷勤到艸庵卻慚衰病豈能堪聊將佛日三端布爲造靑州一領衫粲粲休誇綺與紈紉蘭制芰亦良難此袍徧滿三千界要與寒兒共解顏此類是也先生常語文公曰吾少官莆田以疾病時接佛老之徒聞其所謂淸淨寂滅者而心悅之比歸讀儒書而後知吾道之大其體用之全乃如此故文公講學初亦由禪入

李鎭東書

昔人評謝康樂詩如初日芙蓉顏延之詩如鏤金錯采梁武帝取其語以入書評云李鎭東書如芙蓉之出水文彩之鏤金

姑溪集

宋李之儀端叔姑溪文集五十卷古賦詩十一卷銘贊一卷表啟書四卷雜書一卷【此上下闕數卷】手簡十七卷序一卷記二卷題跋五卷祭文靑詞二卷墓志三卷詞曲三卷後集二十卷古賦詩十三卷銘贊一卷序跋一卷手簡三卷志狀二卷端叔在蘇門名次六君子曩毛氏津逮祕書中刻其題跋觀全集殊下秦晁張陳逺甚然其題跋自是勝塲

楊鐵厓二賦

楊廉夫作悲舒王賦刺王安石云舉周官之勦說兮胡獨忌夫春秋宜天有變而弗畏兮人有讒而易售聽鳴鴞以爲鳯兮唾窮麟以爲跛羊松栢老而剪棄兮喜植楡之驟長數語曲盡安石罪狀可當爰書又摩厓碑賦云茍執溫凊之小節兮不匹馬而北方則千麾而萬旟兮肯復效忠於耄荒又云迎上皇以來歸兮嘑長慶之驩聲歘南內其不祥兮起膝下之天兵使權臣其防變兮何李父之貸刑此殘碑之墮淚兮與凍雨而交零兩段或抑或尢深當肅宗功罪史筆也廉夫有東維子全集

滄浪集

宋蘇舜欽子美滄浪集十五卷首有歐陽序古律詩八卷志狀二卷書二卷上書疏狀啟表二卷記序雜文一卷有南宋施元之跋尾云蘇子美集十五卷歐陽文忠公爲之首序子美在寶元慶曆間有大名其文章瓌奇豪邁自成一家不幸淪落早世故生平所著止此而近時亦少見之元之因俾鏤版於三衢又得尙書汪公聖錫所藏豫章先生詩爲子美作也並附之左方乾道辛卯六月己巳吳興施某書

䢐徠集

宋石介守道䢐徠集二十卷詩卷辧說原釋傳錄雜著五卷論二卷書六卷序一卷記一卷啟表一卷石門吳孟舉【之振】所貽宋刻也守道最折服者栁仲塗最詆諆者楊文公大年觀魏東郊詩怪說可見其文倔彊勁質有唐人風較勝栁穆二家終未脫艸昧之气

蘇子美詩

滄浪集有及第後與同年宴李丞相宅詩云拔身泥滓底飄迹雲霄上气和朝言甘夢好夕魂王軒眉失舊斂舉意有新況爽如秋後鷹榮若凱旋將一第常事而津津道之如此子美之早廢不達已略可見矣昔人議孟郊春風得意馬蹄疾之作子美何以異此

皮陸

唐本笠澤叢書四卷以甲乙丙丁爲次前有自序及江湖散人傳後有宋政和元年毘陵朱衮序乃江西士夫家舊本黃兪邰得之金陵餅肆中自跋云出魯望手編唐本古雅殊可寶惜予舊藏皮襲美文藪十卷有襲美自序宋栁開仲塗序亦皮所自編也凡松陵唱和集詩二編俱不載

栁仲塗集

宋栁開仲塗河東文集十五卷附行狀一卷門人張景所編其文多拗拙石守道極推尊之其過魏東郊詩上擬之臯防伊呂下擬之遷固王通韓愈殊爲不倫東郊野夫傳開所自述與補亡先生傳皆載集第二卷

又穆修伯長集代州馮秋水方伯【如京】順治中刻之金陵文拗拙亦與開類詩尢不工唐末宋初風气如此其視歐蘇眞陳涉之啟漢髙耳景字晦之避難逋竄攺姓名曰李田所至題曰我非東方兒木子也不是牛耕土田也欲識我蹤迹一气萬物母景作栁集序破題云一气萬物之母也見湘山野錄

龍標宮詞

李太白淸平調行樂詞皆用飛燕昭陽事然予觀王少伯宮詞如平陽歌舞新承寵簾外春寒賜錦袍斜抱雲和深見月朦朧樹色隠昭陽玉顏不及寒鴉色猶帶昭陽日影來皆爲太眞而作皆用昭陽事蓋當時詩人之言多如此不獨太白

栁開論文

元盛如梓恕齋叢談載栁開論文曰古文非在詞澀言苦令人難讀在於古其理髙其意然予讀開河東集但覺苦澀初無好處豈能言之而不能行耶

刋書

恕齋叢談云書籍版行始於後唐昔州郡各有刋行文籍寰宇書目備載之𨿽爲學者之便而讀書之功不及古人矣且異書多冺沒不傳後漢書注事最多所引書今十無二三如漢武秋風辭見於文選樂府文中子晦庵收入楚詞後語然史記漢書皆不載藝文志又無漢祖歌詞不知祖於何書予按五代會要後唐長興三年四月敕差太子賓客馬縞太常丞陳觀太常博士段顒尙書屯田員外郎田敏充詳勘九經官委國子監於諸色選人中召能書人端楷寫出付匠雕刻每日五紙與減一選漢幹祐間周禮儀禮公羊谷梁四經始鏤版周廣順三年六月尙書左丞判國子監事田敏進印版九經書五經文字樣各二部顯徳二年中書門下奏國子監祭酒尹拙狀校勘經典釋文三十卷雕造印版欲請兵部尙書張昭太常卿田敏同校勘葉夢得言唐栁玭訓序言在蜀見字書雕本不始馮道監本始道耳河汾燕閒錄隋開皇十三年遺經悉令雕版又毋昭裔有鏤版之言蓋刋書始隋曁唐至五代宋而始盛耳

文表

吳郡劉欽謨【昌】成化中督河南學政刻中州文表一書表章元六家遺文皆中州產也許文正公衡遺稿五卷附錄一卷姚文公燧內集八卷欽謨自跋云聞之李中捨應禎云文公集五十卷松江士夫家有之南北奔走竟莫能致此乃錄本多殘缺視刻本不啻十之二又云在百泉召見姚裔孫鄙野質實不復事儒藝有文獻公樞手書碧色箋特寶愛紙墨如新云雍古馬文貞公祖常石田集五卷跋云得之光州兵侍霍公【予所見石田集十五卷至元五年刋行】霍之居卽文貞故石田莊也又云馬中丞墓在光州西南十五里碑石趙孟頫書【愚按文敏歿於元英宗至治二年而文貞以順帝至元四年卒是時趙前卒已久矣疑必有誤或是集趙書耳】許文忠公有壬圭塘小稿三卷王文定公惲秋澗集六卷跋云公之子公儀公孺公孺子以可皆能文而子孫墳墓漫不知其所在富珠哩文靖公翀遺文二卷跋云文靖有集六十卷今多不傳子逺死於忠逺婦死於節昌至鄧州閱士籍得其後之習業於官者猶自稱魯參政家云欽謨博雅好事嘗撰吳先賢贊若干捲此書尢可愛重睢州湯潛庵【斌】學士出爲江蘇巡撫予語以當重刻之惜未果

授經圖

崇文總目有授經圖其書不傳明周藩西亭王孫乃因章俊卿考索圖增定之爲四卷卷首有自序及西亭之子勤羮一跋圖首授經世系次諸儒列傳次諸儒著述歷代經解此書舊無刋本大梁水後西亭藏書數萬卷皆付巨浸賴泉州黃兪邰家有寫本康熙間與朱檢討竹垞【尊】同較定刻之金陵其書始行於世

左傳檀弓敍事

劉知幾云敍事之工以簡爲主因思左氏記晉平公飲酒杜蕢云辰在子卯云云幾三四十言檀弓只以十七字盡之云子卯不樂知悼子在堂斯其爲子卯也大矣語益簡味愈長可爲文章之法歐尹在洛同作雙桂樓臨園驛記永叔先成凡千餘言師魯止用五百許字永叔服其簡古他日誌師魯曰文簡而有法又云簡而有法在六經中惟春秋足當之可知簡字不易到也又類苑載眞宗禦制法音集詔學僧於傳法院箋注楊大年充提舉一僧注六種震動防三百字大年都抹去自下止二句曰地體本靜動必有變其簡當若此

擬古

樂府古詩不必輕擬滄溟諸賢病正坐此前人擬古莫妙於陸機江淹馮班云江陸擬古詩如搏猛虎禽生龍急與之角力不暇气格悉敵今人擬古如牀上安牀但覺怯處種種不逮此論良是若傅艶歌行雲一顧傾朝市再顧國爲墟呆拙之甚所謂防金成鐵手也王弇州云平子四愁千古絕唱傅擬之致不足言是笑資耳又有日出東南隅一篇汰去菁英竊其常語尢可厭者本詞使君自有婦羅敷自有夫綽有餘味乃益以天地正位之語正如低措大記舊文不全時以巳意續貂罰飲墨水一斗可也諒哉

王慧詩

王慧字蘭韻太倉人同年長源督學【發祥】之女有雋才所著凝翠軒詩一卷極多佳句閨詞雲輕寒薄暖暮春天小立閒庭待燕還一縷栁花飛不定和風搭在繡牀前又五言如杏花都揜屋楊栁半垂溪花陰依略彴竹色捲瀟湘風懷看緑栁愁緒比黃楊紈扇三春月緗琴五夜霜七言如別去新篁方解籜重來芳樹欲過頭蕭蕭竹影遮紅藥細細波紋映白魚才過輕雷收筍篛旋新水試茶芽一枝香供宜金屋半醉紅扶待畫乂【鶯粟花】楊栁溪橋初過雨杏花樓閣半藏煙淚淹紅袖傷離日愁在黃昏細雨中硃添小印思題扇釧擘輕羅憶防籌墻角紅殘桃結子石盆靑淺菊分芽栁絮飛殘靑滿徑荳花零亂緑圍村棠棃謝後猶花信櫻筍過時已麥秋幾處溪山畱薜荔一秋風雨在芭蕉皆佳句也又宿田家偶見粘牕破紙乃韓偓香奩詩惜而賦絕句云麗情佳句有誰知瞥見牕前字半攲爲惜風流埋沒甚自防紅燭拂蛛絲此等懷抱亦非防常閨閣所解

會昌一品集

李衛公一代偉人功業與裴晉公伯仲其會昌一品制集駢偶之中雄奇駿偉與陸宣公上下別集憶平泉五言諸詩較白樂天劉夢得不啻過之

伊川尊詩小序

程伊川云詩小序便是當時國史作如當時不作𨿽孔子亦不能知況子夏乎如大序則非聖人不能作【涇野雲據此則小序不可攺】又云問小序是何人作曰但看大序則可見矣曰莫是國史作否曰序中分明言國史明乎得失之迹蓋國史得詩於采詩之官故知其得失之迹如非國史則何以知其所美所刺之人使當時無小序𨿽聖人亦辧不得曰聖人刪詩時曾刪攺小序否曰有害義理處也須刪攺葉氏習學記言云作詩者必有所指故集詩者必有所系或記本事或釋詩意皆在秦漢之前讀詩者以其時考之以其義斷之惟是之從可也欲盡去本序自爲之說失詩意多矣

題畫詩三則

往見倪雲林小畫自題詩云蕭蕭風雨麥秋寒把筆臨摹彊自寛賴有兪君相慰藉松肪筍脯勸加餐又在京師人家見一詩云梓樹花開破屋東鄰墻花信幾畨風閉門睡過兼旬雨春事依依是夢中末題云至正癸卯呈徳機徴君右二詩皆佳

又嘗見破牕風雨捲武夷山樵者錢惟善題云一鐙風雨寒牕破讀書不知秋怒號怳如扁舟在江海但覺四壁皆波濤對牀髙臥無此客倚劍長歌空二毛曉看庭樹故無恙千峯雲气落靑袍金蓋山人錢嶽題云敬亭山下讀書庵破紙牕寒盡自堪但怪蛟龍嘶匣底不知風雨暗江南雲橫黑海秋帆斷花落彤樓曉夢酣五色石崩天頂漏須君手脫巨鰲鐕【惟善字思復錢塘人以羅剎江賦得名號曲江居士有江月松風集】

又羅塞翁畫猿一軸余鏗題云拋卻故山久披圖眼忽明老夫歸未得說與曉猿驚韓性題云栗葉秋未黃連臂撼山雨白晝聞淸啼愁雲夢天姥數詩皆佳作也【性字明善魏公八世孫居紹興卒諡莊節先生元史儒學有】

朱佐日

張防景春吳中人物志云武后嘗吟詩白日依山盡黃河入海流云云問是誰作李嶠對曰禦史朱佐日詩也賜防百匹子承慶嘗爲昭陵挽詩入髙等由是父子齊名按此詩諸集皆作王之渙之渙開元間詩人紀事詩話亦不載佐日名字張說不知何據

鮑謝

唐鮑防字子愼襄州人仕終工部尙書工詩與謝良弼齊名時亦稱鮑謝見全唐詩話

耶律文正詩

元耶律文正湛然居士集十四卷中多禪悅之語其詩亦質率間有可采者略摘數篇管城從我自燕都流落遐荒萬里餘半札秋毫裁翡翠一枝霜竹剪瓊琚鋒端但可題塵景筆下安能劃太虛聊復贈君爲土物中書休笑不中書【贈李那王筆】昔年萍水便相防握手臨風話素心刻燭賦成無字句按徽彈徹沒琴風來逺渡晚潮急雨過寒塘秋水深此樂莫教兒輩覺又成公案滿叢林【寄平陽淨名院潤老】班姬零落到而今聞道翻身入道林歌扇舞裙忘舊業藥鑪經卷半新吟閒眠白晝三杯酒靜對靑松一曲琴更看他年棲隠處蓬山樓閣五云深【過武川贈僕散令人】狐死曾聞尙首丘悲予去國十年遊昆侖碧聳日落處渤海西傾天盡頭君子云亡眞我恨斯文將喪是吾憂尙期晚節回天意隠忍龍庭且彊畱【過燕京和陳秀玉韻】閒騎白馬思無窮來訪西城緑發翁元老規模妙天下錦城風景壓河中花開杷欖芙蓉澹酒泛蒲桃琥珀濃痛飲且圖容易醉欲憑春夢到盧龍閒乘羸馬過蒲華又到西陽太守家瑪瑙瓶中簪亂錦琉璃鐘裏泛流霞品嘗春色批金橘受用秋香割木此日幽歡非易得何妨終老住流沙【贈富察元帥】河中春晚我邀賓詩滿雲箋酒滿巡對景怕防紅日暮臨池羞照白頭新栁添翠色侵淩艸花落餘香著莫人【朱淑眞詞無柰春寒著摸人】且著新詩與芳酒西園佳處送殘春【河中游西園】萬里西徵出玉闗詩無佳思酒瓶幹蕭條異域年初換坎軻窮途臘已殘身過碧雲遊極樂手遮西日望長安年光迅速如流水不管詩人兩鬢斑【壬午元日】已上數作頗有風味皆從軍西域之作也

儒將詩

劉后村跋總管徐汝乙詩云宋武臣能詩者賀鑄劉季孫爲坡谷深許其後有劉翰武子潘檉徳久尢爲項平庵葉水心所賞重明景泰中有十才子湯參將勣最著予見其東谷遺稿十卷了無可取成化間金陵姚福者世襲千戶著定軒集避喧錄窺豹錄及靑溪暇筆若干捲予嘗見暇筆艸稿福手書也記軼事頗亦可喜而論詩膚陋如自記蔡琰歸漢圖詩云若使蕃兒能念母他年好作倒戈人所取彭三吾詠明妃詩云妾分嫁單於君恩本不孤畫工休盡殺夢弼要人圖謂得風人之體眞三家村學究見識可爲噴飯又嘗見南皮李騰鵬撰明詩統取一詩云君王莫殺毛延壽畱畫商巗夢裏賢腐儒所見略同乃爾又明名將如郭登戚繼光陳第萬表皆有詩名

香奩詩

眉山暗淡向殘燈一半雲鬟墜枕稜四體著人嬌欲泣自家揉碎砑繚綾楊廉夫香籢詩也見集中今訛作韓偓非是

仲殊詩

漫錄載僧仲殊詩云瑞麟香暖玉芙蓉畫蠟凝輝到曉紅數防漏移衙仗北一畨滴甲樓東夢遊黃閣鸞巢外身臥彤幃虎帳中報道譙門初日上起來簾幙杏花風右在平江呈黃左丞安中作東坡所謂蜜殊也

歌行引

炙輠錄云歌行引本一曲爾一曲中有此三節凡始發聲謂之引引者導引也旣引矣其聲稍放故謂之行行者其聲行也旣行矣於是聲音遂縱所謂歌也惟一曲備三節故引自引行自行歌自歌其音節有緩急而文義有終始故不同也正如大曲有入破滚煞之類今詩家分之各自成曲故謂之樂府無復異制矣又姜白石詩說云載始末曰引體如行書曰行放情曰歌兼之曰歌行悲如蛩螿曰吟通乎俚俗曰謡委曲盡情曰曲

旉山

杜牧之弔沈下賢詩云一夜小旉山下夢水如環佩月如襟坊刻訛作小孤與本題無涉按吳興掌故旉山在烏程縣西南二十里易曰震爲旉旉花蒂也說卦山之東曰旉此山在福山東故名福山又名小旉山與旉山相連接唐詩人沈亞之下賢居此予鄕華不注不作跗解亦與旉同義

胡釘鉸詩派

茶譜記胡生以釘鉸爲業居近白蘋洲旁有古冢每茶飲必酹之忽夢一人曰吾姓栁感子茗惠教子爲詩後遂名胡釘鉸詩若然則釘鉸詩派乃本栁文暢耶又雲溪友議列子墓在鄭裏有胡生家貧少爲磨鏡鍍釘之業遇名茶美醖輒祭忽夢一人刀劃其腹納以一卷書旣覺遂工吟詠號胡釘鉸此一事而傳載異耳

排律

唐人省試應制排律率六韻載諸英華者可考至杜子美元白諸人始增益至數十韻或百韻近日詞林進詩動至百韻誇多鬭靡失古意矣

吳惟信

宋吳惟信中孚湖州人寓吳嘉定之白鶴村吳有糜先生者於九經注疏悉能成誦嘗見中孚賦絕句云白髮傷春又一年閒將心事卜金錢棃花落盡東風軟商略平生到杜鵑亟下拜曰天才也老夫每欲效顰則漢髙祖唐太宗追逐筆下矣觀此可悟作詩三昧韓退之詩似論蘇子瞻詞似詩昔人謂如教坊雷大使舞終非本色正此意也

劉令嫻詩

梁徐悱妻劉氏令嫻孝綽之妹盛有才名其祭悱文淸綺可誦及讀玉臺新詠所載令嫻詩如光宅寺雲長廊欣目送廣殿悅逢迎何當曲房裏幽隠無人聲又有期不至云黃昏信使斷銜怨心淒淒回燈向下榻轉面闇中啼正如髙仲武所云形質旣雌詞意亦蕩勉名臣悱名士得此才女抑不幸耶

妄補古碑

昆山慧聚寺有毘沙門天王像唐楊惠之所塑旁二侍女尢佳徐稚山紀其事謂此像得塑工三昧具戒後人不可妄加修飾因思古人書畫詩文寧闕疑不可妄補皆如此西園雜記載杭州中天竺佛殿後壁山水王叔明所畫歳久剝落有遜齋子者補之爲方棠陵豪所譏此古今通病也近見秦中諸碑如九成宮之屬下方多刓缺俗人輒以惡書補之更數十年眞面目不可復識矣

池北偶談卷十七

欽定四庫全書

池北偶談卷十八

刑部尙書王士禎撰

明宣宗畫

予嘗見明宣宗畫黑猿一軸有禦筆題云鎭守廣西都督山云所進圖中一橫木猿臂掛其上不解何謂一日予門人常熟錢玉友【良擇】從粵東來云嶺外有黑猿大不盈尺二臂相通寐則臂掛於橫木上一臂漸縮一臂漸長所謂通臂猿也乃知畫貴格物

婦人畫

近日婦人工畫者海寧李因是庵善畫松鷹及水墨花竹翎毛江陰周禧善人物花鳥其妹祜與之頡頏義烏倪仁吉秀水黃媛介皆工山水木石桐城方維儀白描大士

張登集

國史補稱張登小賦有織成隠起往往蹙金之狀摭言亦云如蹙金結繡而無痕迹王彥輔云曾在汴京相國寺得唐漳州刺史張登文集六卷權文公爲序云詩賦之外雜文合一百二十篇又云求居寄別懷人三賦與證相一篇意有所激鏘然玉振然所得書肆鏤版裁六十六篇已亡其半彥輔欲續姚文粹錄登之文不果惜也

朝鮮采風錄

康熙十七年命一等侍衛狼瞫頒

孝昭皇后尊諡於朝鮮因令采東國詩歸奏吳人孫致彌副行撰朝鮮采風錄皆近體詩也今擇其可誦者粗載於此林悌詩十五越溪女羞人無語別歸來揜重門泣向棃花月【閨怨】羸防倦客日暮發黃州可惜踏靑節未登浮碧樓佳人金縷曲江水木蘭舟寂寂生陽館孤燈夜似秋【中和道中】白光勲詩秋艸前朝寺殘碑學士文千年自流水落日見孤云【景廢寺】偶因休浣到沙門把酒題詩古寺存紅藕一池風滿院亂蟬千樹雨連村深慚皓首從羈宦猶喜靑山似故園聞說錦湖煙景異何時歸棹問眞源【奉恩寺】吳時鳯詩地卽黃岡勝官如玉局閒居然小雪日喚作此堂顏【小雪堂】金宏弼詩處獨居閒絕往還只呼明月照淸寒憑君莫話生涯事萬頃煙波數疊山【書懷】趙昱詩十年長揜故山扉塵土東華幾染衣想得鑑湖春夜月子規應喚不如歸【贈鑑湖主人】姜克誠詩江日曉未生蒼茫千里霧但聞柔櫓聲不見舟行處【湖堂早起】鄭碏詩逺逺沙上人初疑雙白鷺臨風忽橫笛廖亮江天暮【聞笛】成運詩江觸春樓走天和雪嶺圍雲從詩筆染鳥拂酒筵飛浮海知今是趨名悟昨非松風當夕起蕭颯動荷衣【竹西樓】白光勉詩旅泊依村日重遊屬暮年鐘聲隔岸寺人語渡湖船月上蒹葭逺煙橫島嶼連夜深風更急落雁不成眠【縣津晚泊】金宗直詩偶到仙槎寺巗空松桂秋鸜翻羅代蓋龍蹴佛天幽細僧縫衲寒江客舟孤云書帶艸獵獵滿池頭【仙槎寺】爲訪招提境松間紫翠重靑山半邊雨落日上方鐘語共居僧軟杯隨客意濃頽然一榻上相對鬢髼松【佛國寺】奇邁詩南山松柏幽北山煙霧深遊子暮何之庭樹生秋陰歸云向遙岑宿鳥棲前林幽懷杳不極淸風吹我襟【直禁詠懷】鄭道傳詩曉日出海東直照孤島中夫子一片心正與此日同相去曠千載嗚呼感予衷毛髮豎如竹凜凜吹英風【嗚呼島弔田橫】魚無迹詩馬上逢新雪孤城欲閉時漸能消酒力渾欲凍吟髭落日無畱景棲禽不定枝灞橋驢背興應與故人期【逢雪】權應仁詩結屋倚靑嶂防瓶盛碧溪徑因穿竹細籬爲見山低枕石巾粘蘚栽花屐印泥繁華夢不到閒味在幽棲【山居】趙希逸詩春寒料峭酒微醒羈宦連年恨不平燈暗小牕聞馬齕夢回孤枕數雞鳴只憑吾友論交道欲向何人說世情已判此身同許國與君終始寸心明【次延曙都郵韻】鴨水西邊是漢闗天扃地鐍限重灣荒煙亂磧麟州戍落日孤云馬耳山風定空江波瀲瀲雪消春郭澑潺潺思家未得平安字歸思惟應夢往還【龍灣偶成】金詩楊花落盡艸萋萋楚客傷離思轉淒佳節一年寒食過亂山千疉子規啼虞翻去國身全老王粲登樓賦漫題想得天涯回白首昭陽江上夕陽低【寄友】李達詩二妃昔追帝南奔湘水間有淚寄湘竹至今湘竹斑云深九疑廟日落蒼梧山餘恨在江水滔滔去不還【斑竹怨】鄭士龍詩隨意攤書坐孤吟對晚暉岸風帆腹飽洲雨荻芽肥籬缺通江色簾垂礙燕飛誰知采蘭節和病試春衣【釋悶】鄭之升詩細艸閒花水上亭緑楊如畫掩春城無人爲唱陽闗曲獨有靑山送我行【畱別】崔慶昌詩危石才交一徑通白雲千古祕仙蹤橋南橋北無人問落木寒流萬壑同【武陵溪】水岸依依楊栁多小船遙聽采蓮歌紅衣落盡秋風起日暮芳洲生白波【采蓮曲】栁永吉詩落葉鳴廊夜雨懸佛燈明滅客無眠仙山一躡傷遲暮烏帽欺人二十年【福泉寺】金質忠詩常苦愁腸日九回忽驚啼鳥報春來三年藥物人猶病一夜雨聲花盡開世事紛紛難自了天機衮衮逓相催平生久負淩雲气怊悵如今半已摧【病出湖堂】林億齡詩寂寞荒村隠少微蕭條石徑接柴扉身同流水世間出夢作白鷗江上飛山擁客牕云入座雨侵書榻葉投幃飄然又作抽簪計塵土何由化素衣【送友還山】崔壽峸詩老猿失其羣落日古槎上兀坐首不回想聽千山響【題畫】金淨詩江南殘夢日懨懨愁逐年華日日添雙燕來時春欲暮杏花微雨下重簾【江南春思】鄭知常詩桃花紅雨燕呢喃繞屋春山間翠嵐一頂烏紗慵不整醉眠花塢夢江南【醉後】偰遜詩一夜山中雨風吹屋上茅不知溪水長只覺釣船髙【山中雨】李植詩春風急水下輕艭朝發驪陽暮漢江篙子熟眠雙櫓靜靑山無數過船牕【泊漢江】權遇詩衙罷乘閒出郭西殘僧古寺路髙低祭星壇畔春風早紅杏半開山鳥啼【竹長寺】許筠詩重簾隠映日西斜小院回廊曲曲遮疑是趙昌新畫就竹間雙鶴坐秋花【晚詠】朴彌題平壤館壁西京古迹詩三十首遺田儀曹其六云檀下神人始此都至今遺廟古城隅不知當日阿實達亦有攀髯墮者無【一】太師杖軼筆猶存舊事鴻蒙未足言惟有靑山三尺墓東人須與孔林論【二】周家井制出鄒賢猶是其詳不得傳試向含毬門外望平郊十里是商田【三】丹絡元非赤土宜淸泉何事湧中逵鹿盧汲取瓊漿飲千載令人說太師【四】髙句驪起漢鴻嘉宮殿遺墟艸樹遮怊悵乙支文徳死國亡非爲後庭花【五】朝天片石出江潯麟窟苔封艸樹深怊悵天孫何處去野棠花發古祠陰【六】又送詔使還京師詩序並載於左

皇上紀元之十七年戊午上駟武備二大人頒

大行皇后諡於下國時則不佞謬膺寡君儐命之托馳迓龍灣因防其行抵王京二大人宣

帝命以寡君有疾停郊迎儀前度使臣之回奏也小邦君臣且感且悸惟是飲冰之行莫肯虛徐請少畱而不可得時值大歉公私未立殆不能備供億之禮二大人大加�傷一革浮費所索者惟詩文與書法而已寡君命朝紳或制或寫以應槖中所賫蕭然若寒士前此所未有也武備公仍將

兩朝宸翰示不佞曁都監諸官其書曰正大光明者卽先皇帝筆

今皇帝手書跋尾者也其曰淸愼勤

今皇帝筆也生龍活蛟之蜿蜒銀鉤鐵畫之勁健眞可以參造化驚風雨跋語珠光玉潔自有不可掩之華蓋公世懋勲庸錫予蕃庶最以此珍玩不以出疆而捨之雲海外鯫生非天使眷顧則亦何途之從而獲此大觀也哉自臨境至回斾首尾四十有二日不佞又伴至鴨緑江上大人徴詩若序要作他日不忘之資顧不佞素短於章句重以筮仕數十載勞攘簿書拋棄翰墨自慚不足以副大人之勤教也辭之益固命之益懇因略敍其槪兼呈篇什以供一粲云爾詩五言十韻有云紙上風雷隠毫端造化奇城路風旌掣滄江鼓角悲云云伴送使資憲大夫行司憲府大司憲兼成均館大司成廣州後人歸巗李元楨【致彌後登戊辰進士攺庶吉士】

神韻

汾陽孔文谷【天】云詩以達性然須淸逺爲尙薛西原論詩獨取謝康樂王摩詰孟浩然韋應物言白雲抱幽石緑篠媚淸漣淸也表靈物莫賞蘊眞誰爲傳逺也何必絲與竹山水有淸音景昃鳴禽集水木湛淸華淸逺兼之也總其妙在神韻矣神韻二字予向論詩首爲學人拈出不知先見於此

梅詩

宋梅聖兪初變西昆之體予每與施愚山侍讀言及宛陵集施輒不應蓋意不滿梅詩也一日予曰扁舟洞庭去落日松江宿此誰語愚山曰韋蘇州劉文房耶予曰乃公鄕人梅聖兪也愚山爲爽然久之

周嬰巵言

周嬰字方叔莆田人撰巵林十卷援據該博偶記其數條可資詩話者如石尢風引元相詩罔象睢盱頻逞怪石尢翻動忽成災義山古意詩去夢隨川後來風竚石郵以石郵對川後蓋奇相飛廉之屬又古咄唶歌棗適今日賜誰當仰視之引方言云賜盡也潘嶽西徵賦若循環之無賜維摩詰經如來鉢飯悉飽眾會猶故不賜太平廣記引啟顏錄山東人謂盡爲賜是也又光明經食已飽足飯不消瀃瀃與賜同予按集韻儩盡也見釋典瀃泄水門南史有石瀃杼山詩應思石瀃訪春泉石瀃淸心胸不云盡義又楊用修曰唐人云君苗無姓宛委余編曰君苗姓應瑒之從弟見文選注非也按陸云與兄平原書云前作登臺賦極未能成而崔君苗作之又云君苗作愁霖賦極佳見兄文輒云欲燒筆研曹志苗之婦公其婦與兒皆能作文頃借其釋詢二十七卷當百餘紙寫之則君苗淸河族也休璉與二陸相距且百年其從弟安得尙存復修少年鉛槧事耶又髙似孫緯略金樓子云劉子爲水仙花賦時人謂不減洛神予固不敢望知幾云云按金樓子者梁元帝也劉子知幾也知幾在證聖中作史通二十卷後以名類宗攺名子在元帝後百餘年矣禦覽引金樓子云劉休爲水仙賦云云是南宋南平王鑠也水仙乃水上神女陶景亦有賦髙氏以休爲子以水仙爲花名豈不謬歟此類數十條皆足解頤胡元瑞陳晦伯作正楊筆叢等書以駁用修方叔作廣陳諗胡尢爲楊氏功臣予按以休爲子正如書家以劉徳升爲景升也

常棣叶韻

詩常棣兄弟鬩於墻外禦其侮每有良朋烝也無戎劉原父七經小傳云戎疑當作戍戍亦禦也吳才老補音云務字古人讀作疑侮當作雺以葉戎童子問載朱子云戎汝二字古人通用是葉音汝也如南仲太祖太師皇父整我六師以修我戎亦葉汝也予按三說當以原父爲長

中晚詩句

北齊房君豹有山池在歷城參軍尹孝逸將還鄴詞人餞宿於此自爲詩曰風淪歷城水月倚華山樹時人以比謝氏此自北齊詩【詩紀未采】詩藪誤作中唐且訛華山爲華陽方叔正之是矣至云猿啼洞庭樹人在木蘭舟句格近六朝而方叔疵之謂是晚唐面目則謬甚吳郡皇甫少百泉兄弟論詩以此二語爲五言極則藝苑流傳焉可誣也

一鳴集

唐司空圖一鳴集十卷雜著八卷碑版二卷前有自序云所撰密史別編又有絕麟集述亦其自著也其與王駕論詩曰國初雅風特盛沈宋始興之後傑出於江寧宏肆於李杜右丞蘇州趣味澄夐如淸沇之貫逵大歷十數公抑又其次元白力勍而气孱乃都市豪估耳又與李生論詩曰江嶺之南凡是資於適口者若醯非不酸也止於酸而已若鹺非不咸也止於咸而已酸鹹之外醇美者有所乏耳王右丞韋蘇州澄澹精致格在其中豈妨於遒舉哉晚唐詩以表聖爲冠觀此二書持論可見其所詣矣

官銜

官銜二字習俗相沿不識其義家語禮運篇云官有銜職有序注銜治也執轡篇云古之銜天下者以六官總治焉故曰銜四馬者執六轡銜天下者正六官官銜之義本此封氏聞見記云銓曹聞奏之時先書舊官品於前次書擬官於後使新舊相銜不斷如人口銜物又如馬之有銜以制其首古人謂銜尾相屬卽其義也此臆說殊無所據

邵潛

邵潛字潛夫自號五嶽外臣南通州人性傲僻不諧俗好嫚罵人人多惡之及與李本寧鄒彥吉黃貞父陳仲醇諸公遊所著友誼錄循吏印史諸書多可者年五十無子娶後妻成久之嫌其貧老棄去一婢又爲勢豪所奪遂隻身客如臯城西門年八十矣康熙乙巳予過臯訪之茅屋三間黝黑如漆邵筋骨如鐵白髮鬖鬖被領雙眸炯然具果防畱予飲尙盡數觴與修禊冒氏洗鉢池尙能與予輩賦詩陳其年【維崧】云古今文人多窮然未有如邵先生者聽其言愴然如劉孝標所自序也予去廣陵聞邵卽以是歳下世矣

沈嘉客

沈嘉客字無謀河間故城人居鄭口性孤迥有潔癖與徳州盧徳水侍禦【世漼】臨淸汪未央孝廉【大年】交好以詩相倡和於吳交姚孟長【希孟】楊子常【】顧麟士【夢�】於梁交吳讓伯【伯裔】徐霖蒼【作霖】與容城孫鐘元【奇逢】尢善中年作閉闗疏送客不出籬落一畝之宮花竹淸深圖書充牣縣令至必式廬復其徭役年八十餘乃卒予嘗愛其一絕云淮南作客逢春雨破帽疲驢幾日程六合城南呼舴艋緑陰相送到南京

名媛詩

周嬰方叔極稱辧博然有不必辧者如詮鐘辧文明太后靑臺雀歌杜蘭香贈張碩詩數條不知名媛詩歸乃吳下人僞托鐘譚名字非眞出二公之手何足深辧又向來坊間有明詩歸更俚鄙可笑亦托名竟陵又足辧耶坊刻又有皇明通紀亦托名鐘惺內載左都禦史曹思誠爲魏忠賢建祠事曹近刋寃揭云與惺素無怨惺何不自惺等語不知惺歿於天啟乙丑而坊賈僞托之也曹氏徧愬京師與鐘爲難可發一笑此康熙二十年事去鐘之歿已五十七年矣

七子三獨夫

陸機五等諸侯論六臣犯其弱綱七子衝其漏网呂向注七子謂吳王濞七國劉更生春秋地震爲在位執政太盛也不爲三獨夫動亦明矣師古曰獨夫猶言匹夫也七子三獨夫皆奇文

二王詩畫

金陵王槪字安節善畫山水其兄蓍字宓艸工花卉翎毛兄弟皆能詩往往可誦蓍本名屍槪本名丐後攺今名嘗見槪兩篇云虛牕吮筆臨秋水葭菼蒼蒼冷到天爲愛芙蓉江月好小亭長伴鷺絲眠又潯陽江水抱城流庾亮曾經此夜遊亦是新涼當八月遂教髙會擅千秋風騷接席無今古喬梓淩雲富唱酬傑閣共傳詩句好飛揚興不減南樓槪詩人方文爾止壻也

王右丞詩

世謂王右丞畫雪中芭蕉其詩亦然如九江楓樹防回靑一片揚州五湖白下連用蘭陵鎭富春郭石頭城諸地名皆寥逺不相屬大抵古人詩畫只取興會神到若刻舟緣木求之失其指矣

契丹大金二國志

契丹國志二十七卷宋淳熙七年祕書丞葉隆禮奉詔撰進其書帝紀十二卷后妃諸王外戚三卷列傳四卷石晉降表宋澶淵誓書闗南誓書議割地界書共一卷南北朝饋獻禮物外國貢獻一卷四京州縣沿革一卷風俗官制科舉等一卷王沂公富鄭公行程錄一卷張舜民使北記等一卷諸番雜記歳時雜記二卷又大金國誌四十卷宋端平元年淮西歸正人攺授承事郎工部架閣宇文懋昭上其書帝紀二十六卷開國功臣一卷文學二卷張邦昌錄一卷劉豫錄一卷立僞楚僞齊冊文宋宗室隨二帝北狩一卷兩京制度陵廟儀衛官制科舉兵制等四卷兩國誓書一卷京府州縣一卷初興風俗一卷許亢宗行程錄一卷金志記載與南遷錄多相合與史多謬其文學傳則全節取元好問中州集或云宋人僞造似也契丹志簡淨可觀金志則仿其書而爲之者耳

王義山詩

予向謂劉后村詩好用本朝人事近見宋末王義山稼村集效顰尢可厭如爭道老泉生二秀最難錦水又三劉師魯僅存遺集在樂天無限故人思田園彭澤菊三逕意思濂溪艸一般上帝遣符徴範鎭斯民失怙哭溫公梅花牕下參同契緑艸庭前太極圖榜文爭防乖崖押士類歡呼常衮來無己許令參後社庭堅端的是前身有時覓句防歐約不慣斟羔學黨家此眞下劣詩魔惡道坌出矣宋末如王義山何夢桂之流酸腐庸下而詩文獨傳至今文之不傳信有命耶

杜注

國初選家注杜主宋紹興吳若季海本若自序云凡稱樊者樊晃小集也稱晉者開運二年官書也稱荊者王介甫四選也稱宋者宋景文也稱陳者陳無己也稱刋及一作者黃魯直晁以道諸本也又宋胡仔苕溪漁隠云子美集予所見者凡八家杜工部小集則潤州刺史樊晃所序也注杜工部集則內翰王原叔洙所注也【吳彥髙集云是元祐間祕閣校對黃本鄧忠臣愼思所注托名原叔】攺正王內翰注則王寧祖也補注杜工部集則學士薛夢符也校定杜工部集則黃長睿伯思也重編少陵先生集並正異則東萊蔡興宗也注杜詩補遺正謬集則城南杜田也少陵詩譜則縉雲鮑彪也

王承旨詩

宋刻鑑戒錄載前蜀興聖太子隨軍王承防【失其名】詠後主出降詩云蜀朝昏主出降時銜璧牽羊倒系旗二十萬軍齊拱手更無一个是男兒此與花蘂夫人詩大同小異必有一誤【此詩能攺齋漫錄亦兩載之】

盧延讓

何光逺鑑戒錄載王蜀盧侍郎延讓獻王建詩卷中有栗爆燒氊破貓跳觸鼎翻之句後建與潘峭在內殿平章邊事令宮人於鑪中煨栗栗爆出燒損繡褥子建多疑每於鑪中燒金鼎子惟徐妃二姊妹侍茶湯而已是夜宮貓誤觸鼎翻建曰栗爆燒氊破貓跳觸鼎翻憶延讓詩有此一聯先輩裁詩信無虛境來日遂有六行之拜【自給事拜工部】以俚鄙之詞遂獲顯擢與孟公松月夜牕虛迥異如此人生窮通豈非命乎或云是盧延遜獻宋太宗詩潘峭作潘美

慈恩塔詩

元白因傳香於慈恩寺塔下忽覩章先輩八元詩吟詠竟日悉令除去諸家之詩惟畱章作其五六句云回梯暗踏如穿洞絕頂初攀似出籠殊不成語不知元白何以心折如此盛唐髙岑子美諸公同登慈恩寺塔賦詩或云秋色從東來蒼然滿關中五陵北原上萬古靑蒙蒙【岑】或云秋風昨夜至秦塞多淸曠千里何蒼蒼五陵郁相望【髙】或云秦山忽破碎涇渭不可求俯視但一气焉能辧皇州【杜】此是何等气槪視章作眞小兒號嗄耳每思髙岑杜輩同登慈恩塔髙李杜輩同登吹臺一時大敵旗鼔相當恨不厠身其間爲執鞭弭之役

陶季

寶應布衣陶字季一字昭萬有著舟車集予爲刪定其客湖南閩中諸詩多似髙岑龍標今日一作手也過東阿曹子建墓有句云可憐衰艸地猶是建安人爲時所稱

琉球二僧詩

琉球天王寺有僧號瘦梅道人賦七夕詩云陶公簾外赤龍下漢武殿前靑鳥來又萬松院僧不羈有詩云黃葉落三徑白雲歸數峯予門人汪翰林舟次【楫】林舍人石來【麟焻】康熙癸亥奉使其國見之石來有詩云瘦梅道者人不識梵夾吟題聳兩肩賦得赤龍靑鳥句樊南甲乙可同浮屠亦有不羈人祗樹蕭蕭絕世塵唐體詩中風格好白雲黃葉鬭淸新

詩三百非孔子所刪

孔子但正樂使各得其所而已未嘗刪詩觀自衛返魯云云可見且一則曰詩三百再則曰誦詩三百家語對哀公問郊亦曰臣聞誦詩三百不可以一獻知古詩本來有三百篇非孔氏自刪定也又左列國卿大夫燕饗賦詩率皆三百篇中之詩多在孔氏之前其非夫子手刪了然可見葉水心習學記言云史記言古詩三千孔安國亦言刪詩爲三百篇按詩周及諸侯用爲樂章今載於左氏者皆史官先所采定就有逸詩殊少矣不待孔子而後刪十取一也論語稱詩三百本謂古人已具之詩不應指其自刪者言之也輔廣亦謂司馬遷言古詩三千傳聞之誤其說與予見略同

敏速

南唐近事載處士史虛白嘗對客奕旁令學徒四五輩各秉紙筆先定題目隨口而書略不停綴數食之間眾制皆就封氏聞見記雒縣尉張陟在中書日試萬言令善書者三十人各操紙執筆俱占題目身自巡席依題口授周而復始午後詩筆俱成得七千餘字唐詩紀事長沙王璘日試萬言崔詹事廉問表薦於朝先試之璘請十吏皆給筆札璘口授十吏筆不停綴首題黃河賦三千字復爲鳥散餘花落詩二十首皆可謂敏速矣又韋臯嘗於二十四化設醮請符載撰齋詞於時飲摩訶池上載命小吏十二人捧硯人分兩題緩步池間各授口占其敏如此

石敬瑭家廟碑

朱簡討云曾於廟市見五代石敬瑭家廟碑梁周翰撰文翰𨿽不甚工亦是古物惜未購之此碑石今不知所在

東絹

蜀鹽亭縣有鵝溪縣出絹謂之鵝溪絹亦名東絹子美詩我有一匹好東絹是也周紫芝詩百尺寒松老漧枯韋郎筆妙古今無何如莫掃鵝溪絹畱取天吳紫鳯圖此𨿽諧謔然北徵自作於赴行在時而題韋偃畫松則在入蜀之後固不可同日語也

魏野詩

宋小說載魏野同寇萊公遊陜郊某寺詩云若得時將紅袖拂也應勝似碧紗籠湘山野錄云添蘇長安名姬也孫僅尹京兆日野寄詩云見說添蘇亞蘇小隨軒應是佩孫愛之以示添蘇喜如獲寶求善筆札者大署其詩於壁野以事抵長安孫邀置府宅人未之知也有好事者與密過添蘇家見其風貌魯質固不前席野忽舉頭見壁所題乃索筆於側別紀一絕云誰人把我狂詩句寫向添蘇繡戶中閒暇若將紅袖拂還應勝得﹤子部﹐雜家類﹐雜說之屬﹐池北偶談﹐卷十八﹥碧紗籠添蘇始知是野大加禮敬二說不同

鐵帆

僧鐵帆能詩順治末予官州鐵帆住木蘭寺劉吏部公防【體仁】聞之寄予書云是天寒衣衲重鐵帆耶天寒衣衲重乃粵僧一靈句公防誤記耳東坡在黃日參寥往視之京師士大夫寄書云聞有僧在彼是隔林彷佛聞機杼和尙耶坡笑語參寥云此是吾師七字號公防帖全用此語

徐曹詩

徐禎卿洞庭葉未下瀟湘秋欲生一篇非太白不能作千古絕調也曹學佺亦有秦淮送別一篇云疎籬豆花雨逺水荻蘆煙忽弄月中笛欲開江上船情致殆不減徐徐五集中有一絕云太湖秋水濶扁舟揺動碧琉璃松陵不隔東南望楓落寒塘露酒旗曹一絕可以相敵新林浦云夾岸人家映栁條暉遺迹艸蕭蕭曾爲一夜靑山客未得無情過板橋

題壁逸詩

予少時與先兄考功同上公車每到驛亭輒題素壁筆墨狼藉率不存稿逸去多矣數年來往往從友人口中得之怳忽如夢不忍盡割略記於此河口花明錦纜春砑繚綾子領邊巾不知何事牽儂思欲疉紅箋賦洛神【徐隠君東癡嘗口誦此詩】不見湘中舊汜人西園蘭石愴如新低佪十五年前句祗有蛛絲絡暗塵【彭少宰孫遹羨門誦之】闗河連夜雨驛路一聲蟬【湯右曾西厓王戩孟谷誦之】風回邸閣聞鈴防日落闗山見戍旗彷佛夢中防蜀道打包身度棧云西【徐學士健庵誦之且題其右云古驛斜陽聽鐸聲分明棧路蜀山行讀君題句成先讖天遣才人過錦城】往迹流本事詩廿年如夢不堪思重來頭白風情盡誰記巡檐繞柱時【汪耀麟叔定誦之】趙北燕南水四圍此中避地可忘機垂垂芡實迎秋熟拍拍鷗羣接翅飛蟹捨都連黃篾舫釣人相映緑蓑衣淮南小別今三載魚稻珠湖願竟違【曹祭酒未峨嵋榜旅捨曰漁洋詩屋】

白洪厓

先世父侍禦公崇禎中巡視茶馬作西巡雜詩數十首有云不須赤打白洪厓予幼誦之不解爲何語頃見丁謂戲白稹詩云五百靑蚨兩家缺赤洪厓打白洪厓蓋用此

論坡谷

許彥周詩話云東坡詩不可輕議詞源如長江大河飄沙捲沫枯槎束薪蘭舟繡鷁皆隨流矣珍泉幽澗澄澤靈沼無一防塵滓只是體不似江河耳林艾軒論蘇黃雲譬如丈夫見客大踏步便出去若女子便有許多糚裹此坡谷之別也

明史樂府

長洲尢展成【侗】晚以博學宏詞入史館在局中仿李西涯體作明史樂府百篇佳處殆不減李今略載數首於此作佳傳云入學宮辭孔子衣帶題詩自經死出史局別同官官方飼豬不暇看一死一生交情見畱與若翁作佳閣門使云閣門使鐵簡賜谷長史兼理六王事當局不敢讓臣誼應如是殿下百世後難逃一个字下詔獄徽發死嗟乎此眞文成子張辟彊豚犬耳生程濟云爲忠臣爲智士死髙翔生程濟身免乎軍中祭君免乎宮中剃君乘車臣執轡君登舟臣操枻寒則燎衣饑持糒四海從亡多故人道旁相見惟流涕萬水千山風復雨送君還上金陵去天外龍蛇有日歸鴻飛冥冥不知處靖難云七國反誅家令灌將軍出山東定北平起討齊黃曹國公出金陵亡建文君非景帝燕王亦非吳王濞靖難𨿽然百戰功成敗何常總天意太祖生男二十五爲王爲庶知誰主燕子髙飛上帝畿紇幹凍雀無毛羽可憐髙煦亦英雄頃刻燒死銅缸中威武大將軍云平陽侯張公子威武大將軍三君一轍耳漢家天子自待邊大同宣府往復還朕稱將軍封萬戶驃騎當屬江與錢旌旗獵獵向北駐樓船揺揺望南渡豹房家裏樂未終更覓春江花月處朝登牛首山夕宿鳯皇臺鄱陽凱歌何雄哉戎服簪花金銀牌揚鞭卻指隋堤笑一狩江都竟不回大禮云明倫典問誰作唱者璁和者萼筆者方削者霍浹與綰惟且諾天子有私臣朝中皆黨人武夫何知咄郭勛配爾祖英烈傳中山眙開平嘆根本彗云根本彗腹心彗門庭彗羣妖掃地偸龍睡彗未退兮孛將至大馮君小馮君忠臣孝子出一門刺血上書動至尊但看六月飛霜雪君門之彗乃可滅河套寃云嚴夏兩家雞相鬭曾銑仇鸞分左右嚴雞方勝夏雞孤銑欲劾鸞胡爲乎套未復身先死朝璽書墓西市將軍橫屍何足言宰相駢首寧無寃君莫哭君不見朱仙鎭上風波獄長生藥云五利戮文成死致一眞人上天去復有紫府神霄兩髙士天子齋居日夜禱祠相公宿直爭獻靑詞赭衣半道斷首滿稽殺人媚天修奚爲四十五年元气削王金方進長生藥海瑞疏云世宗在位四十五建言諸臣盡圜土末年乃有海瑞疏直訐乘輿幹上怒擲地不已繞殿步忠臣豈肯逃亡去大行賓天應釋汝獄吏酒肴相勞苦但願飽啖得死所誰知晏駕驚聞訃此日方看臣哭主當時尙擬子罵父逐新鄭雲華亭去分宜江陵逐新鄭賢否故懸殊門戶總同釁主少國疑賴元老一畱一去由馮保宰相踉蹌出午門先皇顧命寒秋艸大臣獄起重驚倒不憐身歿無遺表夫人泣涕致相公敬爲故夫獻微寶富貴何常忽易人江陵簿錄還如埽噫嘻乎前人跌後人滑古來名位多相軋死姚崇生張說趙髙傳云委鬼當頭坐茄花滿地紅趙嬈曹節竟私通涿州道上馬遊龍月華門前車鬭風內操撾鼓鳴刀弓犴狴流血朝班空祠堂昭徳兼崇功干兒義子多如虫讀史至此再三嘆殆哉岌岌將作難滿朝彈章君不見中宮獨看趙髙

闈中詩

淄川袁孝廉松籬【�】名士也以康熙癸卯冠禮經壬戌尙困公車闈中賦詩云二十年前古戰塲臥聽譙鼓夜茫茫三條畫燭連心爇一徑寒風透骨涼若向緇塵埋鬢髮憑誰靑眼托文章明宵別後長安月偏照河橋栁萬行武康陳孝廉興公【之羣】吟之至泣下是科袁竟下第乙丑病蠱卒

無羊之什

詩國風如燕燕蒹葭豳風東山七月諸篇述情賦景如化工之肖物卽如小雅無羊之什云或降於阿或飲於池或寢或訛爾牧來思何蓑何笠或負其餱麾之以肱畢來旣升卽使史道碩戴嵩畫手擅塲未能至此後人如何著筆

池北偶談卷十八

欽定四庫全書

池北偶談卷十九

刑部尙書王士禎撰

宋人絕句

偶爲朱錫鬯太史【尊】舉宋人絕句可追蹤唐賢者得數十首聊記於此亭亭畫舸系春潭只待行人酒半酣不管煙波與風雨載將離恨過江南春陰垂野艸靑靑時有幽花一樹明晚泊孤舟古祠下滿川風雨看潮生冷於陂水淡於秋逺陌初窮見渡頭賴是丹靑無畫處畫成應遣一生愁竹外桃花三兩枝春江水暖鴨先知蔞蒿滿地蘆芽短正是河豚欲上時黃葉西陂水漫流籧篨風急滯扁舟夕陽暝色來千里人語雞聲共一丘露白霜紅郭外田山濃水淡欲寒天參軍抱病陪淸賞一檄呼歸亦可憐斷腸聲裏無形影畫出無聲亦斷腸想得陽闗更西路北風低艸見牛羊梁州一曲當時事記得曾拈玉笛吹端正樓空春晝永小桃猶學澹燕支斷雲一葉洞庭帆玉破鱸魚霜破柑好作新詩寄桑薴垂虹秋色滿東南投荒萬死鬢毛斑生入瞿唐灩澦闗未到江南先一笑嶽陽樓上對君山江上荒城猿鳥悲隔江便是屈原祠一千五百年間事只有灘聲似舊時夜雨連明春水生嬌云濃暖弄微晴簾虛日薄花竹靜時有乳鳩相對鳴目盡孤鴻落照邊遙知風雨不同川此中有句無人見送與襄陽孟浩然獨憑危堞望蒼梧落日君山似畫圖無數栁花飛滿岸晚風吹過洞庭湖來時秋雨滿江樓歸日春風度客舟回首荊南天一角月明吹笛下揚州棃花淡白栁深靑栁絮飛時花滿城怊悵西闌一株雪人生看得幾淸明到處相逢是偶然夢中相對兩華顚還來共醉西湖雨不見跳珠十五年烏塘路平堤堤上行人各有防試問春風何處好辛夷如雪柘岡西掃地焚香閉閣眠簟紋如水帳如煙客來夢覺知何處掛起西牕浪接天曾作金陵爛漫遊北歸塵土變衣裘芰荷聲裏孤舟雨臥入江南第一州皂莢村南三四里春江不隔一程遙雙堤鬭起如牛角知是隋家萬里橋去年此日泊瓜洲衰栁蕭蕭客系舟白髮天涯嘆流落今宵聽雨古宣州山驛蕭條酒倦傾嘉陵相背去無情臨流未忍輕相別吟聽潺湲坐到明照江丹葉一林霜折得黃花更斷腸商略此時須痛飲細腰宮畔過重陽洞庭木落萬波秋說與南人亦自愁欲指吳淞何處是一行徵雁海山頭陌上花開蝴蝶飛江山猶是昔人非遺民幾度垂垂老遊女還歌緩緩歸白髮先朝舊史官風鑪煮茗暮江寒蒼龍不復從天下拭淚看君小鳯團濯錦江邊憶舊遊纒頭百萬醉靑樓而今莫索梅花笑古驛燈前各自愁濟南春好雪初晴行到龍山馬足輕使君莫忘霅溪女時作陽闗腸斷聲琵琶急滚梁州羯鼓聲髙舞臂鞲破費八姨三百萬大唐天子要纒頭逍遙堂後千章木常送中宵風雨聲誤喜對牀防舊約不知漂泊在彭城秋來東閣涼如水客去山公醉似泥困臥北牕呼不醒風吹松竹淒淒千詩織就回文錦如此陽臺墓雨何只有聰明蘇蕙子更無悔過竇連波落日同騎段遊倦依松石弄淸流蓬萊漢殿春分手一笑相逢太華秋舟中一掃飛蠅半脫綸巾臥翠藤殘夢未醒牕日晚數聲柔櫓下巴陵何人把酒慰深幽開自無聊落更愁幸有淸溪三百曲不辭相送到黃州向來松檜欣無恙坐久復聞南磵鐘隠隠修廊人語絕四山滴瀝雪鳴風自愛新詞韻最嬌小紅低唱我吹簫曲終過盡松陵路回首煙波十四橋夜暗歸云繞柁牙江涵星影雁團沙行人悵望蘇臺栁曾與吳王掃落花徵帆一似白鷗輕起揭船篷看晚晴梅子著花霜壓岸自披風帽過臨平

蘇詞注

東坡詞行憂寶瑟僵乃用漢書金日防傳行觸寶瑟僵語解者顧引楊行密紿朱延壽病目行觸柱僵有何干涉乃知注書之難東坡放翁猶不敢居有以也

胡恢書

南唐書今止陸遊馬令二本胡恢書久不惟江陰赤岸李氏有之李卽忠毅公應升之叔忘其名矣按恢金陵人夢溪筆談稱恢博物彊記善篆韓魏公當國恢獻詩云建業關山千里逺長安風雪一家寒公憐之令篆太學石經官華州推官而卒

僧作制義

明時南京五大寺僧每季考校於禮部命題卽法華楞嚴等經其文則仿舉子制義文義優者選充僧錄等官某寺僧耳疑者曾刻其制義黃兪邰云曾見之

孟子逸語

孟子逸句有云人之所知不如人之所不知信矣見梁武帝答臣下神滅論又見釋道安教指通局又君王無好智君王無好勇勇智之過生平患禍所遵正當仁義爲本見蕭子良與孔中丞書謝廷贊維園鉛摘載之其語殊不類

法言語

法言春木之芚兮援我手之鶉兮二語全仿原壤歌貍首之斑然執女手之捲然

瓏

劉節之【孔和】有詩云虛堂微月影竛竮茗粥筵中解靜聽已許來年仍小泊未須催曉唱瓏瓏二字出子法言瓏其聲者其質玉乎則商玲瓏作商瓏玲亦何不可之有

荀子語

李廣射虎沒石飲羽荀子解蔽篇已云冥冥而行者見寢石以爲伏虎也唐詩山風吹空林颯颯如有人荀子已云見植林以爲後人也

舩

蜀人謂衣紐曰舩蓋方言也海鹽陸處士冰修【嘉淑】贈予詩有洗足到門衣不舩之句用此谷水談林釋杜詩天子呼來不上舩乃引方言鑿矣

劉李

中州集中如劉迎無黨之歌行李汾長源之七律皆不減唐人及北宋大家南宋自陸務觀外無其匹敵爾時中原人才可謂極盛非江南所及

詩僧

新城釋成楚字荊庵受五戒於法慶今居靈巗頗能小詩落花云髙枝忍別離逝水隨飄蕩後云靑猿臨澗飲白鳥向空翻秋日云風來夕沼緑荷敗霜落秋山黃葉多山居云險崖句後參宗旨陷虎機前驗作家新霽云嵐气千重縈嶂背淸流萬道出云根贈奚林大師云派衍靈山第一枝無言得髓是吾師偶然豎拂天花落絕勝空生晏坐時記之當續訪其全云同時僧智泉者亦新城人有移竹詩云別去寒山寺來依明月樓亦有致

詔語似詩

漢光武諸書詔最有情態西京所無沿及明章亦然光武賜侯霸璽書云崇山幽都何可偶黃鉞一下無處所古勁絕似漢人詩句又範書語往往有似詩者如柴門絕賓客【楊震傳】僕妾盈紈素【楊秉傳】之類是也光武微時嘗嘆曰仕宦當作執金吾娶妻當得陰麗華亦似漢人樂府語

蟛蜞集

閩人林小眉【嵋】明崇禎癸未進士才髙雋異以伉直死獄與余賡之同難著蟛蜞集十卷同年張給事赤庵【松齡】及其子人中走七千里以序相屬引歐陽公序穆伯長袁石公序徐文長爲比防予使東粵失其集聊識之俟索其本爲序之

肅府淳化帖

予記陳卓曼仙補刻肅府淳化閣帖事門人海寧陳奕禧子文適寄所著臯蘭載筆至中述蘭帖始末甚詳采錄其略用備參考肅府淳化閣本自莊王受封太祖賜之宋刻【相傳有龍膽壺鳯喙巵並帖而三】憲王時洮岷道潁川張鶴鳴得李子崇本於白下材官本於臯蘭請肅王賜帖校讐見古法帖數段久缺而玆獨全知爲馬房光怪以前物也姑蘇溫如玉南唐張應臺爲之雙鉤鶴鳴防之黔陽憲王乃鐫石於蘭未竟而薨世子識鋐卒業於萬曆辛酉先後七年其初搨用太史紙程君房墨人間難得榻工間有私購者直五十千刻用富平石一百四十四葉二百五十三藏府東書園殿鼎革時石幾淪缺順治甲午洮岷道州陳卓補刻復成全璧然神明不備視初搨徑庭矣乙卯平涼逆焰及蘭靖逆奮威二將軍自河西來軍於龍尾臯蘭之間攻城不下賊欲破石爲礟僞知州徐某力救得免今移置州學有張尙書鶴鳴王尙書鐸憲王父子四跋云

進西嶽賦表

杜甫進封西嶽賦表有云維嶽授陛下元弼克生司空按舊書紀天寶九載正月羣臣請封西嶽從之二月辛亥西嶽廟災制停封二月右相楊國忠守司空天雨黃土霑於朝服杜所謂元弼司空謂國忠也國忠以椒房進夤緣三公天下知其非據而甫獨引大雅甫申之詞以諛之可謂無恥他日作麗人行又云愼莫近前丞相嗔乃自爲矛盾杜固詩史其人品未可知顧自許稷契亦妄矣

蔡狀元詩

庚戌狀元蔡昆暘【啟僔】公車過淮安謁山陽令邵某邵其鄕人也批其名刺云查明回報蔡怒而去至京遂狀元及第題一絕句於扇寄邵云去冬風雪上長安舉世誰憐範叔寒寄語山陽賢令尹查名須向榜頭防蔡後官春坊中允假歸卒

指掌圖

東坡先生指掌圖於五代之君書法各異於梁曰梁太祖朱溫於唐曰後唐莊宗諱某於晉周曰晉髙祖姓石氏名某周太祖姓郭氏名某字仲文於漢則曰漢髙祖睿文聖武昭肅皇帝姓劉氏名某豈非以五代惟後唐及漢得國差正而異其書法耶郭周七國條下書放鐘離謨歸江南按史鐘謨但云其先會稽人不言本姓鐘離離字豈誤書抑衍文耶

羅鄂州

宋羅鄂州願古文南渡後第一爲朱文公所推重其爾雅翼後序通篇用韻尢屬奇剏宋文憲公序鄂州小集因效其體亦韓文公志樊紹述之意然奇崛出鄂州下矣

二內禪頌

宋髙宗紹興內禪羅願端良作帝統孝宗淳熙內禪王子後才臣作內禪頌皆仿典引貞符之體帝統有云神器大寶一朝可付十世必復畱無嫌久報無移徳俾我太宗之志獲明於二百載之後又云選世至七復遇厥聖還之於宸極大統以正頌中有諷蓋深致不滿太宗之意此文似在王作之右近梁谿顧修逺【宸】撰宋文選止取王頌而不載帝統豈未覩鄂州文集耶

避諱當攺正

古今避諱有沿襲不攺者如秦始皇諱政以正月爲徵月晉避司馬昭諱樂府以昭君爲明君唐祖諱虎攺虎林爲武林呂后諱雉以雉爲野雞武后諱曌以詔書爲制書鮑照爲鮑昭楊行密據州州人攺蜜爲蜂糖錢元瓘據浙浙人攺一貫爲一千之類皆當攺正

西施

程良孺讀書考定云管子小稱篇毛嬙西施天下之美人也自管子至吳越二百一十三年矣如果一西施不應先及

相防鼫防

詩相防孫奕云相地名陸璣云河東有大防能人立交前兩腳於頭上跳舞善鳴按地誌相州與河東相鄰荀子鼯防五技而窮本艸廣雅皆謂螻蛄一名鼫防易晉如鼫防孔穎達正義引蔡邕勸學篇云鼫防五能不成一技荀子云云並爲螻蛄也

蜀恙泥妍媸

爾雅釋山獨者蜀蜀虫名好獨行無恙恙亦虫名風俗通云恙毒虫也春傷人神異經北大荒中有獸咋人則病名曰防防恙也如泥泥亦虫名妍媸皆虫名妍螢類身有光采蚩形蠢蠢然也

魏南陽

畢萬之魏今蒲州之永樂鎭非大名元城也韓愈之南陽今修武之南陽非南陽鄧州也漢書地理誌修武應劭曰晉始啟南陽今南陽城是也秦昭紀魏入南陽以和白起攻南陽太行道絕之張儀魏絕南陽皆是

防酇

菽園雜記酇有二音一則旰切一才何切才何者縣屬沛國蕭何初封邑則旰者縣屬南陽蕭何子孫所封也讀書考定蕭何封防侯今世家作酇侯字相似之誤也防才何切孟堅泗水亭碑文昌四友漢有蕭何敍功第一受封於防古今字韻全書防酇二字並見十五歌注云防縣名在譙郡或作酇酇本音鹺前漢書功臣表酇直音贊史記功臣侯年表並同索隠曰酇縣在沛方以智通雅云當時在南陽今在襄陽之光化者蕭何封邑也沛縣之酇本作防音嵯今在考城縣漢地理誌載南陽酇縣侯國不言沛之防侯國非其明驗乎升庵弱侯定以沛防爲何封邑而云師古無據者謬也按防酇兩音自是兩字菽園混而一之讀書考定主沛之防與楊焦旨同以何起沛封必近之而以班碑爲據通雅則以師古注爲據南陽蕭何封邑音酇本春秋陰國唐爲懷州陰城縣有何廟髙後封何夫人同爲酇侯小子延爲築陽侯酇與築陽同南陽郡也二說正相剌謬至沛郡之酇應劭音嵯師古曰此縣本爲防應音是也中古以來借酇字爲之耳讀皆爲防而莽呼爲贊治則此縣亦有酇音然功臣表元符三年共侯慶以何曾孫紹封酇不言別是一酇菽園之說未知何據又按劉肅唐世說云凡封功臣多就本土張良封畱是爲成例按班固泗州亭碑云云漢書班氏所修泗州碑孟堅所作何須穿鑿更制別音此駁師古注與楊焦二說同

王蘋

歷城秀才王蘋字秋史少年能詩頗淸拔絕俗常有亂泉聲裏誰通屐黃葉林間自著書黃葉下時牛背晚靑山缺處酒人行之句蘋師田中丞漪亭【雯】而友吳徴士天章【雯】丙寅秋寄詩於予予偶以書寓巡撫張中丞南溟【鵬】言蘋之才中丞特召見引之客座且贈金焉蘋之才中丞之誼皆塵中所少故記之

月泉吟社

宋末浦江吳渭倡月泉吟社賦田園雜興近體詩名士謝翺輩第其髙下詩者六十人淸新尖刻別自一家予幼於外祖鄒平孫公家見古刋本後始見琴川毛氏本常徧和之竊謂臯羽所品髙下未盡當意因戲爲易置次第如左春日田園雜興第一名子進【本名魏新之號石川】第二名魏子大【梁必大】第三名全泉翁【全璧字君玉】第四名山南隠逸【劉應龜字元益】第五名躡雲【翁合老仲嘉】第六名仙村人第七名方賞【方徳麟號藏六】第八名髙宇【梁相字必大】第九名兪自得第十名槐牕居士【黃景昌】十一名東湖散人十二名徐端甫十三名仇近村【仇逺字仁近】十四名陳希邵【陳舜道】十五名子直【魏石川】十六名司馬澄翁【馮澄字澄翁】十七名陳緯孫【何�】十八名聞人仲伯【陳希聲】十九名君瑞二十名田起東【劉汝鈞號山】二十一名羅公福【連文鳯號應山原第一名】

谷音

谷音二卷元淸江杜本淸碧所輯其人皆節俠跅弛之士詩亦岸異可喜常疑淸碧自撰托名於人及得其淸江碧嶂集觀之殊庸膚無足取與所輯迥不類谷音吾友施愚山爲湖西監司時亦嘗刻於臨江

韋蘇州

李元賓集有代人上韋蘇州書二篇刺韋褊急躁露殊不類其爲人今錄於左月日於法司上書郎中閣下彛不耽書嗜酒已至於老東西南北無立錐之地竊以閣下有經濟之器因敷小人直戅之性非敢失色於左右僥求於去就不圖行絓時禁坐貽伊戚惶怖無暇縶維不安仰天椎心收血續淚所言奔鹿觸网飛蛾蹈火顚蹷糜排彛何以堪彛知過矣舉家十口兒女幼弱寺中僑寄目下絕粒閣下錮彛在此令吏推責反覆憂難詞理俱屈衰發一夕如經十秋素來無業只慣飲博罔曾負累以至訊問事過奇喘無禍不有且彛於天下何異株塊比於閣下累螻蟻如國家之事肉食者謀𨿽鞭之長胡及馬腹況中籌之子如何敢及早聞閣下淸節玉立洪量海納軍謀在握文藻盈帙中外騰口聲歸其髙彛是用【闕】微誠庶彼知己不測閣下以言罪之嘗聞不以言廢人閣下何必取威於懦夫而後行令且明主有誹謗之木諸侯有鄕校之議今主上何媿於禹閣下何短於鄭卿伏惟念彛之失寛彛之責使得【闕】便當鉗口匍匐鈴下以救前非則防諸忠信越境不敢畱也彛死罪死罪又代李圖南上蘇州韋使君論戴察書文多不具錄

夢山詩

海丰楊夢山宮保太宰【巍】有存家稿八卷五言最簡古得陶體明人所少予喜其一絕云前年視我山中病落日獨騎驄馬來記得任家亭子上連翹花發共銜杯予在京師日曾選訂其集爲三卷謝員外方山【重輝】刻之

黃夫人詩

楊升庵夫人黃寄外詩曰歸曰歸愁歳暮其雨其雨怨朝陽乃黃魯直答初和甫詩句也見豫章外集詩云君吟春風花艸香我愛春夜璧月涼美人美人隔湘水其雨其怨朝陽蘭荃盈懷報瓊玖冠纓自潔非滄浪道人四十心如水那復夢爲蝴蝶狂

隃糜

隃靡墨名後漢書西羌傳有隃糜相曹鳯注云隃糜屬右扶風今汧陽縣也

孫豹人詩

孫豹人【枝蔚】遊焦山中流風浪大作舟人失色孫長嘯詠詩云風起中流浪打船秦人失色海云邊也知賦命元窮薄尙欲西歸太華眠孫三原人流寓江都

遼宮詞

萊州趙伯濬【士喆】嘗作遼宮詞百首可與周憲王元宮詞頡頏伯濬隠居登之松椒山躬耕著書去家五百里終身不歸著皇綱錄建文年譜

平陵城

後山叢談云齊之龍山鎭有平陸故城髙五丈四方五里附城有走馬臺其髙半之濶五之三上下如一其西與南則在內東北則在外莫曉其理今平陵城故址尙在在歷城章丘界所謂走馬臺者不可復識矣坡公詩濟南春好雪初晴行到龍山馬足輕卽此地孟子之平陸則在今汶上縣此城本東平陵唐齊王祐反縣人不從太宗嘉之詔攺縣名爲全節後山云平陸亦訛也

終南艸堂圖

程幼洪【邑】邸中閱宣和禦府所藏摩詰終南艸堂圖上方橫書王維終南【闕】峯艸堂圖九字【闕一】爲道君禦書倪元鎭題云予讀岑參集有歸終南艸堂詩今摩詰之寫是圖也豈其贈別之作耶大抵髙賢達士於謝政歸閒之際不能無詠歌圖繪以贈之昔盧鴻有嵩山艸堂十圖亦猶是也故徽廟標書以便後之覽者此幅向爲杜南谷先生所藏予得之日夕展對不惟諸品爲之減色而吾儕之進取深有借於斯圖矣黃子久題云右丞此圖與雪谿捕魚二卷同一筆致而秀婉過之豈其後先之分耶又梅道人吳仲圭紫芝兪和詩各一篇

潞王琴

故明潞藩敬一主人風尙髙雅嘗造琴三千張予猶見長安市上售其一有書中和二字又常仿宣和博古圖式造銅器數千枚瘞地中予昔在金陵登濟寺見臨江石壁上刻其畫蘭極工

焦山鼎詩

焦山海云堂有古鼎一髙一尺三寸二分腹徑一尺五寸八分口徑一尺四寸五分耳髙三寸濶四寸二分足六寸一分深八寸二分腹有銘其詞曰惟九月旣望甲戌王【及還】於周宓【子闕】於圖室司徒疑【治徵】南仲佑【闕】惠【闕】立中庭王呼史受冊命【闕】惠曰官司【治】王【闕】側【闕】作錫汝衣束帶戈雕防縞韠彤矢鋚【闕】鑾旂世惠敢對揚天子丕顯敷休用作尊鼎用享於【闕】烈考用周【簋簠】壽萬年子孫永寶用此予兄弟手搨屬新安程穆倩【邃】譯本凡蝕二字疑六字闕九字秀水朱竹垞【彛尊】云其曰立中庭按毛伯惇銘文亦有之薛尙功釋爲立而楊南仲謂古立位同字古文春秋書公卽位爲公卽立則是銘立字亦當讀作位也鼎故京口某公家物分宜枋國時聞此鼎欲之某公不卽獻因嫁禍焉鼎遂入嚴氏嚴氏敗鼎復歸江南因置焦山寺中家兄摹爲圖賦長歌紀之予亦有五言古詩三十韻記事汪鈍翁【琬】序之

志公碑

常白山醴泉寺志公碑唐開元乙卯立文作齊梁體可辧者十之三書法圓勁在歐虞間每行凡七十九字其下多斷齾不存其碑陰乃志公像也碑可辧者錄於此大唐齊州章丘縣常白山醴泉寺志公之碑

【闕二字】京大薦福寺奉敕【闕一字】慶【闕一字】綴文沙門【闕五字】薦福寺【闕二字】翻經院校勘沙門正智寺都維【闕一字】僧道寂建此寺【闕三十字】

【闕二字】曇花未出庸詎知寂滅之名覺日猶【闕一字】曷嘗識苦空之相【闕一字】夫金儀下降捨靈【闕一字】淨月之光寶教旁流【闕四字】云之潤三車【闕一字】駕【闕二十九字】化工【闕三字】香不息所以化身周流於別土神【闕三字】於塵沙或十大聲聞駐形【闕二字】一方菩薩納景涼臺觀【闕一字】背嶺以宣慈淸辧起【闕二十六字】未掩白足【闕二字】佛法之【闕三字】月【闕一字】咸【闕一字】王城之舍蓋【闕一字】生【闕一字】道【闕一字】境發【闕一字】若不人【闕一字】具【闕四字】諦幢髙【闕一字】者與今此醴泉寺者是宋齊【闕二十八字】經文師卽【闕二字】身之菩薩【闕一字】遊神境來屆玆山棲托巗阿聿修禪寂以爲此地武之分靑龍【闕四字】首以開疆據天齊而劃野卻【闕二十六字】尙父之【闕一字】居九合一匡齊桓公之霸國爾其常白山者乃摩天【闕一字】地晻映蔽虧抱泉石以娛神出雲霞而養性山毛地發名花將軟艸連芳【闕二十九字】人【闕二字】繪【闕二字】形勝【闕二字】招提自後七級崇圖【闕一字】起捨佉之�五層�【闕一字】重標戰勝之門海目山亭妙相殫於變態虹梁鳥革大壯【闕三十字】防畫【闕二字】塵凡【闕二字】香【闕一字】水調八解之【闕一字】風【闕一字】五音之說息心之輩見流注以超升回面之徒仰幽闗而悟入時逢【闕二字】代屬【闕三十二字】金林玉【闕一字】寥落幽巗我國家灌頂四天纂圖千帝以佛乘爲馬用道品爲城郭八方起塔【闕二字】道形九【闕一字】聚鹽情殷【闕三十二字】佛【闕二字】此精廬【闕一字】通堯日三齊族姓向梵境以翹誠四履【闕二字】仰釋天而矯首又屬中宗孝和皇帝龍興漢道入天經【闕二十七字】周法界去景龍二年歳次【闕】子爰有齊州正智寺都維僧仁萬俗姓李字道寂慨玆隳墜抗表【闕一字】宗天鑑至誠特賜名【闕三十三字】否而還泰山靈掩以重開法俗歡康人神一悅初師之行進表也夢乘船上山及翌【闕一字】赴朝所刂無礙豈非興廢【闕一字】定通【闕一字】懸期【闕二十九字】俶裝東上將【闕二字】州【闕二字】三藏義淨法師各代髙僧天下重徳先奉敕於大薦佛寺【闕三字】律以【闕六字】勝緣【闕一字】城在東倍增【闕二十六字】四【闕一字】降靈五【闕一字】徳【闕一字】人天之表名揚宇宙之間聖【闕一字】難【闕一字】神功叵測及將命星發載達京【闕十字】時有【闕三十四字】身【闕二字】輟歌歳【闕三字】卽以二月八日親率合境老幼大會新寺表慶天恩又於【闕二字】之【闕一字】尊卑就列鴈行齊聽【闕三十三字】忽見有醴泉【闕四字】三四尺深淺三尺餘色淨味甘爰符瑞典挹酌同飲咸覺蠲屙豈不以【闕一字】福【闕一字】圓三靈允答光揚寶【闕一字】滋液金場故【闕二十七字】上聞【闕二字】垂感有敕攺名爲醴寺仍更抽入冊九僧住持行道自波再委王題重開日殿赫而【闕一字】升月宮華而桂滿若乃【闕二十八字】海精勤以齊深戒月澄空【闕二字】密霧禪燈焰室巧避輕風濯【闕二字】之龍【闕一字】洗毗【闕一字】之鳥眼長袪五住逺效四心刷【闕一字】鴈以飛雲轡【闕二十七字】捨生之地續桂【闕二字】有情根軌足方【闕一字】鳴金鼔【闕一字】功不朽流福無窮斯並先帝之本願莊嚴法師幽贊威神之所致也又師遊戲生死示【闕二十五字】儼如親對卽平時所將黒犬亦絫具【闕二字】厥【闕二字】無願不從乃至有患心痛者但取廟前少土和水服之應時便愈遺形是托神靈保持由是【闕二十五字】梁寺史傳師本俗姓朱氏金城人也少出家【闕二字】道林寺僧儉法師爲和上業存禪【闕一字】宋太始初漸彰異迹居止不定飲食無時長髮跣足每【闕二十七字】詞同讖記言不虛發應驗如神或【闕一字】視通於北【闕一字】分形徧於南國奇怪忽恍不可殫論以天監十三年歳次甲午十二月八日【闕二十九字】相奄然示終時有異香【闕二字】芬馥特敕厚加殯送於鐘山獨龍阜仍於墓所【闕一字】開善精舍敕陸倕制銘於冢內王筠勒碑於寺陰【闕二十六字】生及其去也以精靈度物哀憐庶類福祚皇王且彼托鐘山此依常白彼龍阜此【闕一字】龍臺前王挹風建開善之墳【闕一字】後帝傾【闕二字】醴【闕二十五字】至今大唐太極元年歳次壬子皇帝禦天下之三載凡一百九十九年化化之緣古今無盡明明之徳日月彌新其所變現之梗槪【闕二十七字】之【闕一字】眾所未諒恭敬者隨時受福疑慢者應念立徵事迹繁夥不可備載當嘉聲上徹先帝令左臺監察禦史宋務先親加檢覆【闕二十八字】八正所以知歸一屬【闕一字】緣獲未曾有【闕二字】復命倍沃天心刺史楊元禧分符北極露冕東藩【闕一字】逐於行車仁風隨於轉扇黃金【闕二十八字】追鳥迹於上乘想【闕六字】繩寶地【闕一字】動天宮薦瑞香園延光帝載縣丞主簿縣尉【闕一字】捨【闕四十三字】羣物舲彼岸錄事【闕二字】鄕【闕一字】等門滋蘭【闕四字】芽忠信滿於州閭因果【闕一字】於【闕四字】防命【闕一字】奉【闕三十六字】九地荷於津通貝樹披春帝王之遺文秩矣金【闕三字】諸佛之正道通矣迷津【闕一字】路菩薩運載之乘行矣【闕八字】之【闕二十七字】況天大造充溢於盡空淨域鴻緣牢籠於無外昔迦【闕三字】如來垂贊嘆之【闕一字】彌勒當【闕三字】表歌揚之偈若稽古訓式樹【闕一字】碑仍於【闕二十七字】銘曰義天兆昧優花未披但迷五蘊孰辧三伊【闕二字】火宅耀我金儀神足繼軌【闕二字】揚防【其一闕一字】有【闕一字】成觀方【闕二字】戴表靈【闕二字】開【闕二十七字】綱燬我寶地壞我金場花殘鷺沼煙輟龍香霞標歇滅石徑荒涼【其三】萬防乘皇千齡纂帝日月連【闕一字】飛行【闕一字】契【闕一字】念新【闕五字】髙【闕二十八字】精標五門玉墀俶感銀【闕一字】輿存【其五】欲赴天泉【闕一字】規國徳寄誠墳廟傳詞翰墨瑞醴通流嘉祥允塞重光佛【闕二字】題宸極【其六】紺軒加【闕二十八字】沙【其七】先帝聖靈聿資神境冥扶黙贊分形散影旣墓彼山又墳玆嶺寶鐸雙振金繩共炳化【闕三字】眞身永永【其八】功【闕一字】泉【闕五字】天【闕二十七字】宣聞諸典故鐫金鏤玉道該緇素式贊王猷【闕二字】淨度勒像賢刼刋碑覺路【其十】開元三年歳次乙卯二月己酉朔十五日癸亥【下闕】

米太僕研山

米太僕友石【萬鐘】家藏一研山有七十二峯洞壑奇絕每天欲則水出欲霽則先燥太僕以五百金購之明末流寇入京師米氏奔迸以古器數簏寄親戚家此物遂爲一士夫所得又寶一風字硯太僕知六合縣時嘗入覲北京往返兩月餘硯墨猶未燥也康熙戊午夏公孫紫來【漢雯】知長葛縣行取入都出硯示予爲說如此紫來今官翰林侍講

池北偶談卷十九﹤子部﹐雜家類﹐雜說之屬﹐池北偶談﹥

欽定四庫全書

池北偶談卷二十

刑部尙書王士禎撰

博羅韓氏女

明末廣州亂後有周生者市得一袴丹縠鮮好置牀側衣桁上夜分將寢忽一好女子搴幃驚問之曰妾非人也生懼趨出比曉鄰里聞之競乘偵視聞有人聲自袴中出若近若逺久之形漸見姿首綽約若在輕塵曰妾博羅韓氏女也城陷被賊俘擄橫見淩逼罵賊而死此袴平生所著故附之以來諸公倘見憐湣爲作佛事當往生淨土永脫輪回言訖嗚咽眾共嘆異乃爲召僧禮佛焚袴自是遂絕程職方石臞說

章格庵

黃州曹石霞【昌】崇禎己夘解元癸未進士以文章名世父卒官順寜旅櫬未返萬里入滇順寜有民家生一兒七嵗不言一日忽語父曰楚人曹石霞吾門生也今日至此當往見之家人疑怪不信兒輒自往父母尾之至通衢果有肩輿來者兒從稠人中直前止其輿字而呼之曰石霞吾待汝久矣曹愕然兒又曰此地未可語當至邸捨告汝旣至邸兒又曰可屏人闔戶如其言兒南向坐曰我章格庵正宸也一念之誤三墮輪回始在豫繼在粵在此汝又數年矣今可隨我去乎曹嘆訝再拜曰某以父櫬未返間闗萬里逺涉南荒未能卽從夫子請俟異日兒黙然久之曰然則吾先行待汝耳遂至其家是夕死矣曹賦詩紀異不數月竟卒於順寜其子以櫬歸至某郡忽重不可舉視其壁上乃有曹入滇時弔洪半石【天祿】詩洪亦黃人槁於此乃啟洪竁禱於櫬前請同歸於是遂行楊職方鄂州【兆傑】說

道君畫鷹

楊職方又言武昌張氏有子婦爲狐所媚百計驅之不獲一日置酒召客張宣和禦筆畫鷹於堂上比客去狐夜分始至云幾不免婦問之狐曰汝家堂上有神鷹見我卽奮欲摶擊微項有鐵絙將不免矣質明狐去婦以語其夫或謂之曰畫誠神物曷爇去其絙狐必不敢復至矣如其言至夕果有狐擊死堂下後其家遭回祿共見鷹從火中飛去

道州祠堂

道州有濓溪先生祠堂近嵗周氏子孫有爲諸生逋賦者州守張大成遼東人徑詣祠堂枷鎖先生像三日見諸彈章比年吳中奏銷逋稅唐荊川繆西谿諸公名列官戶亦不免云

劉雲山

劉雲山常州醫也康熙丙午杭州有巨室子某病亟忽有一醫到門曰我吳人劉雲山也投一而霍然贈之金不受曰他日尋我於毘陵之司徒廟巷逾月某至常詢問廟側有老人曰雲山死三十七年矣顧雲山生時信鬼神曾授夢於斯廟之神募地廣其祠宇因自爲像於神旁尙可識其形容也巨室子驚愕入拜其像宛然哭祭而去陳椒峯【玉璂】記其事

趵突泉異

濟南趵突泉地中湧出三尺許余則方塘漫流淸鑑毛髮康熙庚戌藩臬置酒邀提督楊宮保【捷】忽大雷雨龍首入戶泉湧起丈餘水大上諸公急呼騎水頃刻及馬腹踣墜而死者數人從來未有之異也

陳玉笥

濟寜陳益修字玉笥恂恂君子也明崇禎末濟寜有回回楊生花等素豪猾武防鄕裏一旦欲毀闗忠義祠廟擴其居防陳號召諸生鳴於官懲首事者廟得以存及鼎革之際生花挾舊憾帥其黨邀陳於天井閘箠之瀕死仍以刀刓其睛啖之以礦灰實目眶棄諸野外家人舁歸謂必無生理矣至夜陳昏憒中見綠衣神人彊之以酒外靑內白痛稍差次夜後見一神人以手擊其腦後目中血出如注痛良已又次夜見一老嫗食以杏李又以羊眼盈把令口吸之比覺雙瞳烱然矣生花及其侄朴乘亂爲盜族誅去陳事才八月也陳乙酉與弟尙謙同舉省試丙戌登第官貴池知縣仕至戶部主事予在京師見之

錦裙宋繡

陸魯望云瓦官寺有陳叔寶羊車一輪天后錦裙一幅予在金陵遊上瓦官寺猶見錦裙所制幡裙紺碧色錦作雲龍紋四角綴十二鈴焦山枯木堂有宋刻絲觀世音像亦奇古

六足

暹羅國進貢有六足十枚比至京師止存其三其足前二後四趺趾相連予在主客時見之【按三足曰賁】

羅漢

予在海陵一士夫家見毘盧國僧號羅漢自言明英宗土木之變始入中國能風雪中裸體而浴一日席上有胡桃羅漢以齒碎之凡數十枚舊住通州之軍山以遷濱海界徙居海陵髙郵守某之祖傳有小像一軸像上畫一老僧相向坐自記此僧名羅漢毘盧國人一日守聞軍山有毘盧僧心疑卽其人試往謁乃與畫上老僧了無差別蓋已閱三世百年矣

丙丁鑑

丙午丁未從古以爲厄嵗陰陽家云丙丁屬火遇午未而盛故陰極必戰亢而有悔也康熙丙午冬戶部尙書蘓納海督撫尙書王登聫等搆死丁未春災祲疊見彗星出太白晝見白眚出西北經月餘是嵗七月輔臣蘓克薩哈誅死吾友程職方謂予欲裒輯前史所載丙丁災變徴應爲一書頃見宋理宗淳祐中柴望所上丙丁鑑十卷自秦荘襄王五十二年丙午迄五季後漢天福十二年丁未通一千二百六十載中爲丙午丁未者二十有一備摭事實系以論防元至正中又有續丙丁鑑者補宋元事之闕前人已有此書當考據故明三百年中丙丁事應以續二書之後

白烏

康熙庚戌六合縣民王振家庭樹產白烏二督府麻勒吉表進於朝

奇姓

予在儀曹時見有宛平人碧某者吏誤呼作碧其人不應問之云碧音如樊此萬姓統譜奇姓通諸書所不載者又任給事【琪】云髙密有髙姓音閦又禚姓音卓諸城有則姓音支又壽光有鱉姓河南有驢姓吾邑有俳姓壬子典試四川有副榜庹謀音拓明有指揮八通副將九聚近見山西鄕試榜有峯姓因姓

古銅器

庚戌臨淄人於古城畊田得銅器數百枚形制瑰異白諸官悉取入藩庫無從考其欵識殊可惜也辛亥春京師艸場火火燼得石數千百皆有峯巒之形不測其故又明末河南鄢陵人浚城壕得石數百皆有人物須眉宛然或謂恐傷地脈掩覆之後有兵

地震定數

宋小說載崔公誼爲鄚州任丘簿熙寜初河北地震而公誼秩滿挈家南歸一日宿孫村馬鋪中風電陰黒夜半有急叩門者云傳語崔主簿君合系地震壓殺人數輒敢擅逃過河今已收魂岱嶽到家速來崔自度必死乃兼程送妻孥至壽陽次日遂卒康熙戊申山東地大震莒州尢甚莒與日照縣鄰地震之夜凡日照人客莒者皆從崩壓中得不死莒人客日照者皆死信有定數己未七月京師地震通州尢甚死者凡數百人

梨花漁人

防稽姜鐵夫【梗】說其鄕近嵗有漁人獨居無家室所居有梨花數十樹人呼爲梨花漁人一夜月明放舟湖中聞岸上有人呼渡移船近之未抵岸其人已在舟中矣視之尼也年可十七八衣縞而姿首甚麗詰所從來不應將及家登岸穿林冉冉而去漁人心知非人明日晚歸燈火熒然則尼已先在室中矣漁人稍疑懼尼曰我非人也居湖邊某村父母自幼送我爲尼今年月日死以與君有夙緣故來相從且君當得佳婦亦須我爲作合幸勿訝也自此雞鳴而去夜卽復來如是將一載鄰里皆聞漁人室有異香裏中某氏有女及笄一日忽有鬼物憑之言禍福多奇中且云汝女病惟某漁人善醫且夙緣當爲某婦否者死矣其父母懼邀漁人至其家漁人不知所以固辭歸迨暮尼復來告曰我與君夙緣已盡當從此辭此女當爲君婦祟卽我所爲君何爲耶漁人誼不負心因與盟誓尼感動泣下亦不復彊明日漁人以告女之父母鬼遂不至不數月漁人竟卒

麟

宋荔裳【琬】觀察說其鄕趙程者官彰徳太守府庫中有一麟相傳明武宗時土人所獲誤斃之以獻於官貯庫中趙任滿欲取之吏不可乃防其一脛攜歸毛作黃色紋理如刻畫蹄通明類黃玊宋常見之

慶忌

萊人張允恭明天啟壬戌進士爲南陽守浚河役夫夜宿岸側聞橋下每夜有哭聲共伺之乃一巨鼈因置鐵鑊烹之忽鑊中人語曰勿殺我我當利汝眾懼益烈其火少頃無所聞啟視之鼈已死剖腹得一小人長數寸許眉目宛然以獻於守攜之歸識者謂卽管子涸澤之精名曰慶忌是也康熙壬子嵗濟南人炰鼈亦於腹中得小人如回回狀人多見之

楊李

隋末酸邑所進玊李一夕忽長淸陰數畆是夕院中人聞空中語云李木當茂帝欲伐之左右曰木徳來助之應也不可伐又楊梅玉李同時結實帝問二果孰勝院中人曰楊梅𨿽好不及玉李之甘帝嘆曰惡楊好李豈人情哉又民間歌云河南楊花落河北李花榮楊花飛去落何處李花結果自然成南唐將受吳禪江西楊化爲李信州李生連理其事前後略同又釣磯立談載武義中童謡云江北楊花作飛雪江南李樹玉團枝李花結子可憐在不似楊花無了期與隋謡亦相類

記前生

同年濟寜邵嶧輝【士梅】自記前生爲寜海州人纎細不爽後以己亥登進士爲登州教官親至所居裏訪其子得之爲謀生計且教之讀書爲諸生又自知官止縣令及遷吳江縣知縣遂辭疾歸又其妻早卒邵知其再生館陶某氏俟其髫而聘之復爲夫婦河南張給事【文光】能記三生事李禦史【嵩陽】樂安李貢士【煥章】皆能記前生事此耳目覩記之尢著者

萬維嶽

順天萬維嶽【嵩】中順治丁酉京畿解元康熙庚戌成進士其入學題乃夫子循循然善誘人食餼則博我以文約我以禮丁酉領解首題卽顏淵喟然章明年

世祖禦試題則克已復禮爲仁自謂平生與復聖有因緣比庚戌防試三書題無顏子語自謂當落第榜發中式房師乃儀制主事曲阜顏修來【光敏】也

丁貞女

丁貞女聊城之沙鎭人靖難功臣某裔也貞女幼孤無兄弟依母以居及笄母欲議婚貞女曰母老矣又鮮兄弟不願適人願終身養母母不能彊及母卒從兄某爲議婚貞女又不許獨處三十餘年年五十矣閨範嚴肅裏中人咸稱曰貞女堂邑黃中丞【圖安】七十喪偶聞貞女之名遣聘焉貞女先一日召其從兄語曰明日當有議婚者至吾將許之兄及娣侄輩謾應弗之信也詰旦黃氏蹇修已及門先是貞女縞衣數十年是日乃易色服旣許字卜吉母始於歸黃氏猶處子也中外子孫多人待之皆有恩禮東昌人傳爲美談

魏舎人妾

魏舎人【麟徴】納妾京師甫一月妾病且殆求歸母家已而延魏至榻前操吳音曰某前生姑蘓人君前生逋吾五十金今來索償事畢矣此去當生平陽某氏年十八卽中甲科復與君有後緣語訖而逝此康熙辛亥春正月事也

莫如

孫侍郎退谷先生說昔爲祥符令有人發一古冢乃東漢馬武妾處中有石卽武爲其妾自制志文甚古字畫精絕又有香奩一具中貯脂粉皆宛然奩底一小銅印鐫妾莫如三字印在孫處碑歸張給事文光家今不知所在急就篇有解莫如之句注云漢有毛莫如

義臝

同年張鶴洲行人【吾瑾】嘗乘一臝甚愛之康熙甲辰鶴洲以科場事下刑部饘粥不繼乃以臝抵逋於人一日過市酸嘶悲鳴墮其新主而逸歸張邸稍近之輒蹄齧不已家兄考功爲賦義臝行嗚呼此臝勝華歆賈充褚淵六臣之徒多矣

龍睛

吳江金文通公【之俊】生時母夫人夢人告曰與汝子龍睛將來位極人臣公大拜後蕭山瞽者陳生善相人試令相之曰乞兒相也眾駭笑已而至目大驚曰此龍睛也當位極人臣眾乃服能攺齋漫錄載陸農師言曽魯公得龍脊王安石得龍睛

追寫眞

宋憲使荔裳【琬】幼失恃每憶母夫人形容輒泣下吳門某生者自言有術能追寫眞人歿數十年皆可得其神似乃令設壇淨室中自書符咒三日陳丹靑紙筆令宋禮拜出扃鐍其戶戒毋嘩比夜忽聞屋瓦有聲已夜分聞擲筆於地鏗然屋瓦復有聲生乃開戶引視之燈燭熒然丹靑縱橫筆落地上而紙仍緘封未啟啟視則像已就宛然如生宋捧持悲泣重酬之生云過六十年則不復可追也蘓谷原逌旃璅言云澶淵宋僉憲敬夫幼失怙不識父形容請方海山人貌之持歸家母夫人視之如生悲不自勝世或有此理耳

善謔

京師有市猾某者本騾馬行牙人以附黃臕李至巨富一日堂成防士大夫壁間有孔竇客疑問之答曰手腳眼也蓋工匠登降攀附置手足處宋荔裳在坐應聲曰吾有對句矣乃頭口牙也合坐大笑又萊人某者以散官居旗常狎一婦婦齧其舌持赴刑部令急騎追之宋適往視戲曰君所謂駟不及舌

前定

世事莫非前定所云動乎四體有不知其所以然者往予在淮南好觀棧道圖有興化顧生符稹工此技妙入毫髮予令畫絹素屏扇凡十數自爲長歌題之復以其一贈姊夫劉大田【倬】旣而予有入蜀之役同行卽劉君也辛亥嵗在京師沈文恪繹堂【荃】爲侍讀以小冊索書予爲書陸放翁詩云殘年作客徧天涯下馬郵亭便似家三疊淒涼渭城曲數枝閒澹閬中花擘牋授簡相逢晚理髩薫衣一笑嘩俱是邯鄲枕中夢墜鞭不用憶京華比入蜀宿閬中乃憶前事眞詩讖也因賦一詩寄沈葭萌闗外極天涯長憶西園夜鬭茶萬事輸他前定在今朝眞看閬中花曩丁未嵗四月二十九夜夢中得絕句雲溪鋪翡翠映煙空溪上飛橋落彩虹愛玩花叢憶元相一枝渾臥碧流中旣覺不知所謂末句則元微之使東川所賦亞枝紅詩也至是過褒城亦驗予己酉奉使淮上過奉髙閱泰安州誌至嬴博字輒心惡之辛亥壬子遂連遭渾沂兩兒之痛入蜀時過百牢關作一詩懷諸兄結押廬字忽心動曰廬廬居也得勿不祥乎又閱劍南詩有云成都放榜第一人楊姓具慶下愴然有感又心惡之比榜放解元果楊兆龍也心益動時先慈宜人已見背予在萬里外未知也昔阮孝緒於鐘山聽講母王忽病兄弟將召之母曰孝緒至性冥通必當自到果心驚而返信有是哉

工人善琴

萬曆末詹舉者守潁州偶召木工詹適彈琴工立戶外矯首畫指若議其善否者呼問之曰頗善此乎曰然使之彈工卽鼔前曲一過甚妙詹大驚異詰所自工曰家在西郭外往見一老人貿薪入城擔頭常囊此因請觀之聞其彈心復悅之遂受學耳詹予以金不受曰某賤工也受工之直而已又曰公琴皆下材工有琴卽老人所貽今以獻公果良琴也詹乃從竟學一時琴師莫能及

盧昭容

古月頭陀歙人胡姓名明勲字半庵順治丙戌居京口兩膝忽患瘍痛入骨髓數日宛成人面眉目口鼻皆具易醫一百三十餘人瀕死者數矣辛卯十二月七日瘡忽人言曰我梁時盧昭容也子害我於洛陽宮今日報汝醫何能爲詣佛懴悔可耳旣蘇卽謝醫發願書經書水懴至九卷遂杖而起終三十六卷復閉闗書法華經華嚴經各一部遂能行又書湼槃經金光明經心地觀經報恩經金剛經凡五百萬字瘡竟愈後在眞州有降乩者書盧昭容邀半庵與防自畫生時像首飾鳯髻衣宮衣問半庵洛陽宮相見今似否胡爲悚然胡天啟中官中書舎人嘗收左忠毅公骸骨云

義虎

汾州孝義縣狐岐山多虎明嘉靖中一樵人朝行失足墮虎穴見兩虎子臥穴內深數丈不得出徬徨待死日將晡虎來銜一生麋飼其子旣復以餕予樵樵懼甚自度必不免迨昧爽虎躍去暮歸飼子復以餕與樵如是月餘漸與虎狎一日虎負子出樵夫號曰大王救我須臾虎復入俛首就樵樵遂騎而騰上置叢箐中樵復跪告曰大王活我今相失懼不免他患幸導我通衢死不忘報虎又引之前至大道旁樵泣拜曰大王厚恩無以報歸當畜一豚縣西郭外郵亭下以大王某日日中當至無忘也虎頷之至日虎先期至不見樵遂入郭居民噪逐生致之告縣樵聞之奔詣縣防抱虎痛哭曰大王以赴約來耶虎防頭樵曰我爲大王請命不得願以死從大王語罷虎淚下如雨觀者數千人莫不嘆息知縣萊陽人某也急趣釋之驅至亭下投以豚大嚼顧樵再三而去因名其亭曰義虎亭宋荔裳【琬】作義虎行王於一【猷定】作義虎傳紀其事

客氏刺

順治己亥在京師於慈仁寺市見鬻故書者賣一敝刺大書客氏拜三字寶應朱國楨【克生】以三錢得之賦客氏行予笑曰使當天啟時此一紙過詔防逺矣

驨

先太師公曾於塞上得馬一角按爾雅驨如馬一角注元康八年九眞郡獵得一獸大如馬一角角如鹿茸卽驨也王防圖有兪人之𨿽馬注𨿽馬一角

來陽伯

來陽伯【復】三原人神於醫尢多技術常使人脫靴脛隨之長幾丈許靴亦如之尢精女紅官吳中時刺繡之妙吳中閨閣無能及者來三原人萬曆中進士官至布政使

啖石

仙人煮石世但傳其語耳予家傭人王嘉祿者少居勞山中獨坐數年遂絕煙火惟啖石爲飯渇卽飲溪澗中水徧身毛生寸許後以母老歸家漸火食毛遂脫落然時時以石爲飯毎取一石映日視之卽知其味甘鹹辛苦以巨桶盛水掛齒上盤旋如風後母終不知所往

周府馴虎

先祖方伯公爲河南按察使時周王府有馴虎日惟啖豆腐數斤猛虎如此何異騶虞

楊世榮

楊世榮者汾陽人以鬻器爲生夜夢人告之曰汝富貴至矣覺則身忽長二丈餘一衣須布十八疋每食啖一烝羊用一鐡鞭重百六十斤鄒平張方伯【毓泰】時知縣事錄爲民壯後遷寜武道以之自隨防流賊亂每步戰殺賊賊皆披靡以積功至參將鼎革後不知所終

金蟇

先太師舊有金蝦蟇一枚崇禎辛未潰卒陷城一賊得之置腰間輒爬其腹如是者數四賊怒擊破之有白气沖天而去

劉張二仙

劉吏部公防【體仁】劉先生傳云劉任字父潁川人生而一瞳子正方登隆慶丁卯賢書嘗著唐巾衣淺紅窄衫乘駿馬挾彈林薄間一日謂家人曰仙伯期我海上某日暫還題一詩有明白來時明白去君看直北起雙鳬之句遂瞑後十五年有故人從燕中來者云見先生書一詩於西山蘭若僧曰日者一先輩畱此亦時時往來寺中問其狀則先生也遲寺中數日待之不復至矣又同裏張葵孝亷者發長等身無一莖異七嵗時讀書樓上忽一黃冠來告曰從吾步空下卽仙矣葵有難色黃冠叱之卽能步空下居城東十里許一日有道士服過之者曰吾望气而來乃子耶幸勿墮落遂別去然張竟無他異

鳩食麥

康熙癸丑吾邑旱東山曹村有鳩千百成羣食麥近羽孽也

蟙防硯

張華東公【延登】崇禎丁丑三月遊泰山宿大汶口偶行飯至河濵見水中光芒甚異出之則一石可尺許背負一小蝠一蠶腹下蝠近百飛者伏者肉羽如生蠶右天然有小凹可以受水下方正受墨公制爲硯名曰多福硯銘之云泰山所鐘汶水所浴堅勁似鐵溫瑩如玉化而爲生生百族不假雕飾天然古綠用以作硯龍尾繼躅文字之祥自求多福爾雅蝙蝠服翼郭璞注齊人呼爲蟙防因又名之曰蟙防硯公門人劉文正【理順】馬文忠【世奇】夏考功【允彜】髙中丞【名衡】諸公皆爲銘贊亦奇物也

荊州鏡寃

荊州有某氏子素亡賴一日於後圃築墻夜夢一美女子前拜曰妾在地下數百載矣修煉將成明日大刼懼不可逃惟君救之妾胸前有古鏡一枚君愼勿取但爲妾復掩其藏誓報厚徳覺而歷歷能記明日集畚鍤掘地未丈許果得一棺發之中有女子古糚靚服顏色如生胸前有鏡方圓數寸寒光射人毛髮某憶夢中語欲掩之其僕曰鏡必有異第取何害某遂取之女子忽化爲灰燼某駭甚遽掩其棺是夜復夢女子泣告曰吾煉形已成爲汝所敗然自刼數應爾於汝何尢汝但珍防吾鏡吾當福汝某遂寶鏡防奉之鏡時時有聲一旦女子來曰楊相公開府江陵思得奇才共濟此功名之秋也試往軍門獻防吾當助汝時武陵楊相國督師駐荊某信其言遂往上謁楊公與之語某談兵料敵髙議縱橫不可窮詰公奇之延致幕中每有戎機輒與防決將聞於朝官之一日某以小過箠其僕僕竟死方在幕府不知爲計女子忽至曰無傷也君但請暫歸休沐輿屍以出吾能防汝如其言至轅門忽輿中血出如注軍校輩驚視之得僕屍馳報府中召某問之但云罪當死旣而語以兵事亦懵然不復能對公怒究其故某始對以女子所敎已都不知今鏡尙在公命取鏡鏡忽作大聲飛去自是女子不復至矣某竟瘐死獄中鄭禮部次公【日奎】在成都說

池北偶談卷二十

欽定四庫全書

池北偶談卷二十一

刑部尙書王士禎撰

每牛𨿽馬菌人竫人

予在禮部見荷蘭所進西洋小牛異之考王防圖所載有數楚之毎牛注毎牛牛之小者王防圖又有兪人之𨿽馬注𨿽馬一角大者曰麟按爾雅驨如馬一角不角者騏大荒南經曰蓋猶之山有小人名曰菌人東經有小人國名靖人或曰竫人

銀杏樹觀音像

辛丑壬寅間京口檄造戰艦江都劉氏園中有銀杏一株百餘年物也亦被伐及工人施刀鋸則木之文理有觀音大士像二妙鬘天然眾共駭異乃施之城南福緣庵中時蘓州瑞光寺有觀音像亦大木中文理自然結成之

唐童子

松江唐童子勲五嵗而瞽年十二詩多可誦其先有汝詢字仲言者亦瞽而能詩嘗注唐詩傳於世周宿來【茂源】贈童子詩雲家風師曠逺家學卜商傳又永平孟元輔【熊弼】忠毅公子少而失明好讀書聴輒成誦嘗選唐人詩五十家亦奇人也

體香

先考功西樵於癸丑七月廿二日以哭先淑人不起屬纊時口鼻中作栴檀蓮華蘭蕙種種異香凡三日夜益都髙木王【梓】予從姊之夫孝友忠信人也以康熙甲寅春捐館病革時體中亦有異香此皆予聞見最確者

黃須

宋範公稱過庭錄載黃須傳卽今所傳虯髯事也然其間云於汴州見太宗殊紕謬黃須兒曹操呼其子彰而此傳李衛公所遇亦稱黃須

柳耆卿墓

儀眞縣西地名仙人掌有栁耆卿墓按避暑錄栁死旅殯潤州僧寺王平甫爲守出錢葬之眞潤地相接或卽平甫所卜兆也予眞州詩云殘月曉風仙掌路何人爲弔栁屯田

普救寺

西廂傳奇河中有普救寺畫墁錄郭威宿師河中逾年登蒲阪以望城中憤蒲民固守曰城開日當盡誅之幕府曰若然守愈固矣第告之曰誅守城者餘皆免城旣開乃卽其地爲普救寺蒲志云舊名永淸院院僧與郭威約城克之日不戮一人因攺名普救寺二書大同小異然寺名實始五代傳奇假以成文耳

神女廟神鴉

巫峽神女廟有神鴉迎送客舟陸放翁入蜀恨不及見予壬子冬下三峽至十二峯果有鴉十餘往來旋繞以肉食投之卽攫去十不失一其鴉比常鴉差小棲絕壁石洞中得食卽入洞去天祿閣外史曰嘉陵之墟其鳥曰鳶臨溪啄影則孕吐於口而生方密之【以智】通雅云嘉陵漾江之口下至巴東皆有神烏所謂嘉陵之鳶指此或謂山烏穴乳卽爾雅之鸀

三僧

坡詩有琴聰蜜殊謂僧思聰仲殊也放翁筆記云思聰大觀政和中以琴遊權貴間遂還俗官禦前使臣仲殊自縊以死參寥尢爲坡公所喜政和中老矣亦還俗又墨荘漫錄載呂溫卿爲浙漕屢起大獄復欲网羅參寥參寥本名曇潛東坡攺之曰道潛呂索牒勘驗竟坐刑之還俗編管兗州

一字字

筆記云錢勰字穆範祖禹字淳本皆一字予按古如爰絲房喬顏籕劉乂之類皆一字字也今文士有寶應陶澂字季萊陽董樵字樵二人皆以布衣遊於都門初不相識予爲介之曰二君非但詩筆相當卽一字字亦絕對也二君遂賦詩定交按龍川別誌有隋時道士屈突無爲字無不爲晁景迂一字伯以父見陸務觀文集劉敞劉攽兄弟字伯貢父仲原父見歐公所作原父墓志前涼張天錫字公純嘏見十六國春秋此又三字字也陶一字昭萬有太原傅山字靑主一字公之佗

趙廣戴祿

趙廣合肥人李伯時小史伯時作畫常令侍左右久遂善畫尢工畫馬幾亂眞遭亂爲賊脇之作畫不肯從斫其右手乃以左手畫大士宋南渡士夫家所藏伯時大士多是廣筆戴祿者臨邑邢子願先生家僮亦精六書之學與子願書往往亂眞邢與寒家有姻婭之好予幼時多見屏幛間署子願姓名率戴書也

古石刻

大梁城西水磨間有人掘地得一石有日月逝酒漿五字乃古篆也周櫟園侍郎摹勒以傳謂非仙者不能道施愚山有詩記之

墨魚

蜀嘉州淩雲烏尢山下有魚曰墨魚行則噀墨云郭璞注爾雅於此魚食硯墨所化立春後泛子漁人以燈火照之輒止不去南越志謂烏鰂懷墨而知禮蜀本艸圖經云烏鰂名海鰾鮹九月烏入水所化不知卽此一種否予在蜀見之

鐵漢和尙

鐵漢和尙居金陵牛首東峯下獨坐數十年嘗蓄二猿子自隨有所須猿輒解意與龍眠方學士坦庵【拱幹】善特搆一軒方來卽居之號曰坦軒和尙化去二猿悲鳴不食死葬於塔側學士題其遺像云兩个獼猴杖一根獻花石上獨稱尊怪公事事能超脫畱此贓私誤子孫

駙馬

懶眞子云禦馬之副謂之駙馬杜預尙主武帝拜鎭南大將軍給追鋒車第二駙馬吾鄕有爲尙書子壻者與婦兄同赴京師一日向友人訴廐吏云婦兄馬肥吾馬獨瘦友人笑答曰彼正馬也君駙馬耳那得一例合坐大笑此𨿽戲語深合故實

厚葬薄

秦始皇穿治驪山上具天文下具地理漢文帝遺詔霸陵山川因其故毋有所攺二君之賢愚人皆知之乃亦有相反者宋壽州張侍郎撫州晏丞相俱陽翟相去數里有盜發張墓得金寶珠玊甚多遂完其棺櫬揜覆其穴繼發晏公墓無所有器皆陶甓破其棺惟木胎金裹帶一盜失望大恚以刀斧碎其骨而出世謂張以厚完軀晏以薄碎骨事之不可知如此

鳥異

益都縣顏神鎭康熙辛亥冬鳧鴈駕鵞之屬以千萬計飛過城中皆墮地死逺近四山皆滿甲寅春復然已而相國沚亭孫公【廷銓】薨於私第公世爲鎭人

二玉璽

順治十七年富陽典史孫某解餉北上舟過髙郵見湖中夜有光令榜人迹之得玉璽水中方四寸六分盤龍雙紐辧其篆文漢髙帝大風歌也十二月疏獻於朝鄧州人丁象煇賦大風玉璽歌又康熙四年十月初八日溧水民耕田得玉璽其文乃人心惟危十六字亦上於

朝

靑原道場

龍眠無可和尙本方姓故明崇禎庚辰進士早以文詞知名亂後爲浮屠曾住金陵髙座寺劉公防見之衣壞色破衲衣行纒束腰居然苦行頭陀也最後住吉安靑原山靑原古道場也明王陽明鄒東郭南臯諸先生亦講學於此住山後有倒荊久枯忽發三枿防施愚山【閏章】分守湖西講學白鷺洲與之往來靑原宗風一時復盛

冰山

康熙戊申予邑北錦秋湖中冰立如山髙可數丈許巖洞林巒皆具千峯萬壑宛轉闗通逺近走觀之入其中者如在深山而表裏洞徹類晶玉旬日始消

異鴉

邑東北耿氏墓林中有鴉一隻碧色飲啄自異不與羣鴉爲伍亦不見其蕃育人往往見之按唐書滕縣有羣鳥嗛柴爲城中有白烏碧烏各一又城東旬召店有白燕二居民家井中皆康熙十二三年間事

昭烈券

獻賊破荊州時民家有漢昭烈帝借富民金充軍餉券武侯押字紙墨如新見綏宼紀略

蜀府鬼

獻賊據成都以蜀王府爲宮所居人鬼相觸一日聞後殿有歌吹聲自往視之見有數十人手持樂器而皆不見其首大驚僕地乃移居北城樓不敢入宮

馬岱後

黎州土司馬金者蜀漢將軍馬岱之後張獻忠在蜀以金印招之金得印擲之地誓眾拒之金時年十六未幾卒

張儲

張儲字曼胥南昌人大學士位之弟多才藝醫卜星相堪輿風角之術無不通曉萬曆間遊遼東歸語人云吾觀王气在遼左又觀人家地三十年後皆當大貴行伍閭巷中兒童走卒往往多王侯將相天下其多事乎人以爲狂旣而其言果驗儲年七十餘卒其外孫夏吏部抑公【以鋒】云

孝芝

洛陽呂忠節公【維祺】撰孝經大全三十年至崇禎十三年庚辰告成夢神人錫以丹篆又袖出一物如黒飴倐生二白角化爲黃羝羊約七八寸優遊艸際謂公曰此孝芝也明日果有芝生庭中凡十八莖鏟者誤去一莖明日復生說者謂應十八章之數云公自作孝芝記

十具牛

王景略臨終托其子皮十具牛爲治田之資不爲求官亦葛侯八百本桑之意今江淮以北謂牛四頭爲一具俗語亦有所本

壽冢

梁國兒仕姚秦封平輿侯嘗於平涼自作壽冢將妻妾入冢飲防酒酣升靈牀而歌八十餘乃卒可謂達者近淄川髙侍郎念東【珩】亦自作生壙時與友人唐翰林濟武【夢賚】飲酒賦詩其中徳州程工部正夫【先貞】自作一棺題曰休息庵自作銘刻其上酒酣便卽偃臥有詩云版屋蕭然密四周愚人息矣聖人休百年恍惚眞疑夢萬事紛紜已到頭廣栁何時催去駕猗蘭此夕詠閒愁相煩雅客來欣賞莫待遙憐土一丘

千里人

南燕慕容超時髙句驪獻千里人十人

畢尙書

淄川畢白陽【自嚴】先生明崇禎初爲戶部尙書精心防計爲時名臣時練餉新餉諸項日增臺諌多歸咎司農一言官以亢旱上疏有烹羊天乃雨之語先生笑謂人曰此非烹羊直是要烹白陽耳

謔語

王完虛中丞【防】明萬曆甲辰進士好詼謔初仕爲鄒平知縣縣與章丘接境一日與章令某相見令問足下以何年生對曰乙亥因問章令答云亦乙亥王笑云某是鄒平一害兄便是章丘一害

排調

同年薛給事【奮生】以才气自許常在淮陰酒間謂予云子文士耳異日終依我幕下予答曰恨吾子非嚴鄭公耳汪苕文亦有詩調之云十載雕虫稍擅名未曽縛袴學長徵他年若得登三事但取蕭郎作騎兵

引經

徳淸陳端庵【凝】順治己丑進士筮仕爲新城令性仁厚毎杖人輒對之泣有王生者宅爲人所奪久不給直訟於官陳不能決第好語曰毛詩云維鵲有巢維鳩居之王秀才獨不能作鵲耶聞者笑之

士大夫

南史紀僧眞得幸齊世祖請於上曰臣出自武吏階榮至此卽時無復所須惟就陛下乞作士大夫上曰此由江斆謝瀹我不得措意可自詣之僧眞承防詣斆登榻坐斆顧左右曰移吾牀逺客僧眞喪气而退告上曰士大夫固非天子所命六代時士大夫之重如此

兩周盤龍劉桃枝

蕭齊時兩周盤龍一奉叔之父於淮陽大破魏軍一徐州民與建康僧法智作亂爲王元邈所誅南北朝兩劉桃枝一北齊人洋湛間多拉殺諸王大臣在涼風堂殺斛律明月者一陳威鹵將軍克齊胊山城

程蘓謔語

元祐初司馬公薨百官方有慶禮事畢往弔伊川引子於是日哭則不歌東坡【云云】然檀弓衛太史栁荘寢疾公曰疾革當祭必告公再拜稽首請於屍曰有臣栁荘也者非寡人之臣社稷之臣也聞其死請往不釋服而往遂以襚之又梁左軍將軍馮道根卒是日上春祀二廟問中書舍人朱異曰吉凶同日今可行乎異引衛獻公以對上卽幸其宅伊川何未衷於此欒城遺言載此條則是潁濵事非東坡

孫忌語

南唐孫忌語馮延己曰僕山東書生鴻筆麗藻十生不及君詼諧歌酒百生不及君諂佞險詐累刼不及君

雙塔

京師雙塔乃安祿山史思明所造而劉侗景物略不載元廼賢易之詩云安史開元日千金搆塔基世尊寜妄福天道自無私寶鐸遊絲銅輪碧蘚滋停驂指遺迹含憤立多時

何老庵

吾邑東六七里有何老庵何元時人修道於此獨居數十年毎夜有蛇虎伴之庵後有積水曰豢龍池相傳何老擾龍處

虹橋板

榕城書肆有虹橋板一片色黝而澤文理堅栗發聲淸越材中琴瑟云產武夷山中不辧何木也興化林穆之【賔王】賦虹橋板行記其事

漢人唐人秦人

昔予在禮部見四譯進貢之使或謂中國爲漢人或曰唐人謂唐人者如荷蘭暹羅諸國蓋自唐始通中國故相沿云爾馬永卿引西域傳言秦人我丐若馬注謂中國人爲秦人各以通中國時爲稱古今不易也

眞龍石龍

宋中丞牧仲【犖】說順治二年在京師見大內所藏眞龍全身盤屈貯篋中一角五爪鱗甲如鐵長丈餘陳宮詹說巖【廷敬】說康熙十四年陽城張侍郎東山【爾素】家鑿石中有石龍一鱗甲頭角宛然刻畫亦長丈餘

淨池魚

宗弟九靑侍講【豫嘉】扶風人家渭水上去太白山二十里云太白一峯直上三十里盛夏雪霰不絕人無能登其巓者惟六月可上上有太白神殿以鐵瓦覆之有五池有鳥紅色大如雀池有滓穢則銜去之名淨池鳥山奇寒無林木鳥獸此鳥亦不知棲止何所也按客座新聞云每墮葉則鴛鴦鳥銜出之紅魚有長丈餘者

五行

陸象山云五行書以人始生年月日時所值晨推貴賤貧富夭壽禍福甚詳乃獨略於智愚賢不肖曰純粹淸明則歸之富貴福壽曰駁雜濁晦則歸之賤貧夭禍易有否泰君子小人之道疊相消長各有盛衰純雜淸濁明晦之辧不在盛衰而在君子小人今顧略於智愚賢不肖而必歸之富貴貧賤壽夭禍福何耶沙隨程氏云易以道義配禍福陰陽家獨言禍福而不配以道義如此而詭遇獲禽則曰吉得正而斃則曰凶故文中子曰京房郭璞古之亂常人也二說可互證

常熟三鼎甲

常熟南門地名山塘港琴川水經處三鼎甲居第相望中孫扶桑【承恩】前趙東田【士春】後瞿文懿【景淳】三公臚傳年皆三十九尢奇扶桑弟舉人暘爲予說如此

杜氏

康熙丁酉山東東昌府館陶縣民婦杜氏年一百十三嵗載縣誌

秦宣太后晏子語

國策楚圍雍氏韓令尙靳求救於秦宣太后謂尙子曰妾事先王日先王以髀加妾之身妾固不支也盡置其身於妾之上而妾弗重也何也以其少有利焉此等淫防語出於婦人之口入於使者之耳載於國史之筆皆大奇又晏子春秋景公蓋姣圉人視景公僭者問之曰竊姣公也公將殺之晏子入見公曰色寡人故將殺之晏子曰嬰聞拒欲不道惡愛不祥𨿽使色君於法不宜殺也公曰然若沐浴寡人將使抱背此段問答亦奇

姚康伯

崇禎時內殿石驟長數寸上以問大學士何文端公【如寵】何謝不知歸問其老友姚康伯康伯曰此璞也中必有玉翌日以對上命剖之果得玊上訝其博物何謝曰臣友姚康伯敎臣也因召見欲授以官不受姚字休那與文端俱桐城人張學士惇復【英】說

李頻

唐詩人李頻字徳新睦州人名列唐書文藝傳才調集所載中流欲暮見湘煙一篇其作也懿宗時爲建州刺史卒見神黎嶽郡人祠祀之宋紹興中封靈顯忠惠公後加靈佑善應王再加廣濟王又加福佑威濟信順王明洪武初攺建州刺史之神載在祀典宋眞文忠公序其詩今所傳棃嶽集是也詩人歿而爲神未有如頻之昭昭者

寶蘂

江浦周西水兵部名於漆幼不能言然頗能記前世爲某邑人所常棲止處廣庭中設一幾庭前有紅薔薇一叢時時夢到其地七嵗時戲門前有僧過門顧之曰此郎有夙因周應聲卽能言家人驚喜因令讀書一過目如宿習數月徧通經書左國史漢年十四讀書山中精舍一日日夕憩溪邊石上遇老僧謂曰郎忘七嵗門前相見時耶叩其名曰我寶蘂也閩人周因畱之舍中日夜與論象緯律曆六壬丁甲勾股洞章之術未半載盡通其說瀕行復以黃河海道九邊三圖授之且曰吾數學未傳人今當遊四方訪之又祕語周以十年之內天下必大亂君異代人物也自丙子迄甲申果九年而明亡皆如其言周入

本朝以明經謁選人常念寶蘂別時贈詩有元夕燈前尋賈子秋風臺下拜鄒生之句未詳所謂及謁選得房山令上元與僚屬防於賈公祠問之唐詩人賈閬仙祠也問有子孫乎吏對有賈某者其裔也見以逋稅繋獄周令急出之代完其逋是年秋調平谷令抵縣日卽出勘田畆夜宿山村古廟比晨視其額則鄒衍祠也於是悟寶蘂之語一無爽焉周述其學著三才儒要三十卷

追尊始祖

唐以老子爲元皇帝蜀王衍追尊王子晉爲聖祖至道玉宸皇帝

沈石兄

萊陽沈石兄名迅明崇禎辛未進士官給事中鼎革後家居一日其傭奴鉏田見禾葉上皆有篆書如虫蝕者其文曰沈迅死是年沈禍作舉家自焚

栗

白虎通義曰婦人之贄以棗栗腶修棗取其朝早起栗戰栗自正也今齊魯之俗娶婦必用棗栗諺云早利子也義本白虎通而稍訛南宋時太學生齋祭用棗子荔枝蓼花曰早離了也殊可捧腹矣

一生七子

明天啟中大名民家一生七子俱成立毎疾病則七人同之王比部【令】少寓天雄猶及見其第三子云康熙戊申安徽巡撫張中丞【朝珍】疏報歙縣民吳士全妻呂氏一產四子同年李望石【贊元】說順治中按楚有漢川縣民王某妻一產六子按北魏延興三年秀容郡婦人一產四男四產十六男與此相似

郝推官

郝某失其名嘗爲湖廣某郡推官一日送直指宿驛中夜坐篝燈倦而假寐恍惚見有白衣女子鍼刺其額驚覺遂就寢旣臥又若有刺其股者創甚急呼童子然燭視之果有鍼在左股疑其刺客乃秉燭巡視室中空無所有至屋隅暗處有緯蕭障之隙而窺焉見一物如大鳥人立徧體似水晶臟腑皆見見人卽前攫急以手中挺逼之遂倚壁上不能起大呼從人破牕而入挺刃交下乃死竟不知其何怪也劉吏部公防說

林四娘

閩陳寶鑰字綠厓觀察靑州一日燕坐齋中忽有小鬟年可十四五姿首甚美搴簾入曰林四娘見陳驚愕莫知所以逡巡間四娘已至前萬福蠻髻朱衣繡半臂鳯觜鞾腰佩雙劍陳疑其仙俠不得已揖就坐四娘曰妾故衡王宮嬪也生長金陵衡王昔以千金聘妾入後宮寵絕倫輩不幸早死殯於宮中不數年國破遂北去妾魂魄猶戀故墟今宮殿荒蕪聊欲假君亭館延客固無益於君亦無所損於君願無疑焉陳唯唯自是日必一至毎張筵初不見有賔客但聞笑語酬酢久之設具防陳及陳鄕人公車者十數輩咸在坐嘉肴防酒不異人世然亦不知何從至也酒酣四娘敍述宮中舊事悲不自勝引節而歌聲甚哀怨舉坐沾衣罷酒如是年餘一日黯然有離別之色告陳曰妾塵緣已盡當往終南以君情誼厚一來取別耳自後遂絕有詩一卷長山李五弦司寇【化熙】有寫本云又程周量防元記其一詩云靜鎖深宮憶往年樓臺簫鼓徧烽煙紅顏力弱難爲厲黒海心悲只學禪細讀蓮花千百偈閒看貝葉兩三篇棃園髙唱【闕】

君試聽之亦惘然

秦時人

遼東醫無閭山中有人斸參見毛人長丈許驚而卻走毛人招之曰吾非妖魅乃秦時築長城卒昔同輩數萬人今僅七人在耳因問其飲食居處狀曰始饑食松栢實渇飲溪水久之不復饑渇矣言已去如飛鳥友人某親聞之操江宜中丞【永貴】云又巴山中有白髯叟采樵者嘗見之自云唐時人嶽儀部石齋【貞】說

離非女子

故友南粵陸漢東【卿】孝亷有小硯是南漢劉鋹宮中物有鋹宮人離非女子篆銘卿死子幼此硯不知流落何所石埭令姚六康【子荘】爲予言之姚亦粵人

謝在杭

謝在杭【肇淛】閩之長樂人少讀書邑蕭氏園園素多怪異人無敢居者謝不之信一夕坐燈下忽一女子前拜且泣謝叱之女子曰妾負寃久求公申之非魅也妾湖州徳淸人幼隨父客此同行某甲者中表戚也利父囊槖遂殺父恐妾鳴於官司並置諸死今數載矣公異日必官於湖望逮甲窮治扺罪使妾家知妾父子死所父子目瞑矣謝許之戒勿復出爲祟自是竟無它是年謝中鄕試果筮仕湖州推官抵任後卽檄縣捕甲至一訊立伏遂抵罪郡人以爲神姚禮部【瑯】曾令長樂爲予言如此

南江野人

蜀張獻忠之亂遺民奔竄山谷久之遂爲野人南江有二野人能手格猛虎恆擘獐鹿啖之懸崖絕壁騰上如鳥隼𨿽其家人親戚招之疾走不顧也嶽儀部石齋南江人爲予說

尼涵光

尼涵光江西宜黃人姓鄒氏歸譚大司馬綸之孫其夫椎魯不知書涵光棄去走京師上書請南遷不報防鼎革遂爲尼毎談故明門戶事源流甚晰居寶應朱秋崖【克生】曾見之

陳百史

秀水張侍郎【天植】流塞外時一夕召乩仙仙至大書云我陳百史也今爲尙陽堡土地因謂諸公可召吾兒來時其子掖臣徙居尙陽家城外張謂城門下鑰請俟明日又書云渠今夕飲城內某家往偵之果然比至凡書數百言皆言家事及訓誡之語後在遼陽海寜相邸中亦往往見形與談笑如平生

宋齊丘語

宋齊丘表請與故吳太子璉絕婚曰非獨婦人有七出夫有罪亦可出此與左傳人盡夫也之語可爲絕對

漢碑異姓

金薤琳瑯所載漢碑碑陰故吏門生姓名有絕異者如韓敕碑有麃【次公】充【宙】番【君舉】加【進】亓【煇魯人恐卽亓官之後】弓【如】骨【通國】孔宙碑有叔【香】如廬【浮北海劇人】薤【章】魯峻碑敢【惇】東鄕【晨河間阜成人】景君碑羽【質】臨【照】水丘【郎營陵人】中【名闕字季逺】炅【詩】立【遷】又漢碑陰有弟子【洪丞相釋謂親受業者】門生【次相傳授】門童【未冠】故吏【掾屬】故民【占籍】處士【非吏非民】義士義民【非所蒞】又有故修行【趙明誠謂後漢百官志注河南尹官屬有循行百三十人晉書百官志亦有之修乃循之訛都穆謂當信碑本以正漢書之誤】故午【似是皁賤役】

香山

門在香山縣大海中忽起一石埂廣十餘丈長六里許首尾相屬不防如蓮之有莖中途甕城名闗閘逾之抵門則如蓮菂畨人依山築城廣袤四五里三面皆臨巨浸惟北通地脈一莖耳海中諸峯包裹前十里爲十字門如兩眉橫列而缺其正中又南十里爲小橫琴塞隘口又南稍折西爲大橫琴重案也番人之停舶必於灣灣之所在卽名澳香山故有澳名浪白諸番互市其中而今之門則舊名濠鏡地有南北二灣明萬曆中有大西洋人至此樂之遂請濠鏡爲澳而就二灣停舶久之益自彼國遣眾聚居嵗輸稅五百金

本朝除之番人安其業者已數世所居率依山爲樓三層方者圓者三角者六角八角者俱爲螺旋形以入其教曰天主其寺曰三吧髙十餘丈於屋側啟門戶石作雕鏤金碧照耀寺僧曰法王以時集男女禮拜其所奉曰天母名瑪利亞抱一嬰兒曰天主爲耶穌被服珍怪障以琉璃望之毛髮生動云漢哀帝時人也寺有風琴其琴銅彈之以和經唄並管簫諸樂器藏機木櫃聫以絲繩輪牙相錯一人轉機則諸音並奏有定時臺巨鐘覆其下立飛仙臺隅爲撃撞形亦以機轉之按時發響起子末一聲至午初十二聲復起午末一聲至子初十二聲晝夜循環無少爽前掲圓槃書十二辰俟某時鐘動則蟾蜍移籌指某位有千里鏡畨人持之登髙以望舶械仗颿檣可矚三十里外又有玻璃千人鏡多寶鏡顯微鏡小自鳴鐘自行表以及海洋全圖璇璣諸器皆極工巧花有貝多羅丁香禽有五色鸚鵡麼鳯倒掛獸有獴短狗其人昂鼻蜷發目深碧不眴貴女而賤男晝臥而夜起男有白黒二種白者貴黒者爲奴衣以多羅尼辟支曳髙屐戴黒氊笠相見脫之以爲禮腰佩長刀刀著地尺許間有握赤藤者則甚貴中四人而已其女子則華襔寶靨出以錦被防其首而跣足不襪其家政女子操之父死女襲其業男子則出嫁女家不得有二色犯者女訴之法王立誅死或許悔過則以鐵鉤鉤其手足血流被體而免之中有議事亭畨目四人受命於其國更畨董市事凡市經四人議眾莫敢違及官司有令亦必下其議於四人者議得當以報聞其行賈之地曰馬西以中國絲帛白鉛易胡椒檀香蘓木以歸且與馬西約不得以所產市他國康熙辛未馬西背約私與他國市人怒駕舸往所市之國責之馬西患之遂相仇殺死者三百餘人市道中絕稍西曰小西洋去中國萬里半年始至所產有碧琉璃諸器極西曰大西洋去中國九萬里三年始至往者以其太逺祗就旁島遷販未嘗親至其地也番舶之出以冬月冬月多北風其來以四五月四五月多南風旣出則中黒白鬼一空計期當返則婦孺繞屋號呼以祈南風亦輒有驗其舵工素與海習𨿽卒遇颶母浮椒亦萬不失一云右見龔兵部蘅圃【翔麟】珠江奉使記

池北偶談卷二十一

欽定四庫全書

池北偶談卷二十二

刑部尙書王士禎撰

銀瓦寺古鏡

謝郎中方山【重輝】言明末徳州修河堤於銀瓦寺前地中得古鏡一規制甚小照見隔城樓閣塔寺人物往來纎毫畢具寺僧深匿之今亡

短人

田少司寇漪亭【雯】言徳州兵器庫自明季扃鐍久順治初有司開視之於室奧壁下見一短人身才尺許形如老翁徧體有毛左膝長跪左手垂而拳右足履地右肘拊膝而手承頤須髮皓白攢眉閉目若悲苦之狀頃之雷電繞屋失所在

嶗山道士

嶗山又名勞山在卽墨界山中多一二百嵗人有髙密張生者讀書道觀觀有老道士形貌怪醜執樵蘓之役張意忽之一日買二牛其家去山百餘里苦無人遣送方躊躇頃道士忽謂張曰君似有所思得勿以牛故耶吾爲君送之張異其言逡巡已失牛比歸問家人曰某日某時有道人送二牛至憶其時正立談頃也自是知非常人頗禮之又一日張爲其徒說周易道人從牕外聽之呼曰君所述皆俗說試叩之名理出人意表生受其學遂以說易擅東方一日薄暮大雷雨震電張閉門從牕隙中見天神數百輩圍繞道士房如作禮狀驚愕不敢喘息比達曙止開門視之道士門已反鐍寂無人矣是夜山中道觀數十百處皆見道士焉

宋孝亷數學

雲間宋孝亷幼淸【懋澄】副都禦史直方【徴輿】父也精數學直方生時預書一紙緘付夫人曰是子中進士後乃啟視之至順治四年丁亥捷南宮開前緘有一行字云此兒三十年後當事新朝官至三品壽止五十後果於康熙丙午以宗人府丞遷副都禦史至三品明年丁未卒官年正五十也又嘗與淮南白孝亷同年友善白亦精數學一日晨起謂夫人曰今年九月某日白兄當死渠無子我當渡江取別爲治後事遂買舟渡江比至白已門迎笑曰我固知兄今日必來相送遂閉門相對痛飲數日至期白無病而逝先生爲治後事畢乃歸歸謂夫人曰白兄事已完吾明年三月亦當逝矣如期而卒宋有九籥集如稗官家劉東山杜十娘等事皆集中所載也

張谷山

張谷山潁州人日與小兒嬉戲人不知其有道者也張有表兄客薊州一日除夕嫂方制餛飩祀先念夫而嘆谷山在側曰嫂無憂吾爲嫂今日一至兄所請寄餛飩爲信潁去薊二千餘里日未移晷已返云適至薊見兄亡恙嫂笑其妄谷山探懷出家書及夫昔所絮衣云此豈妄耶自是人始驚其神異後入武當山不知所終遺二陶器盛夏盛肉不腐此與萬回事相類劉公防吏部說

陶松云

陶松云者居吳江自謂少時遇許旌陽謂曰吾弟子三十餘人皆在下界汝其一也今命汝以度人爲功行汝其愼之常有一士夫往謁陶求養生術陶語人曰此人不久當死安望長生問其故云凡人作虧心事一事則神縮一寸今觀此君神才數寸耳竟如其言

李神仙

利津李神仙者占卜射覆多奇中霑化李吉津宮詹【呈祥】在京師一日問李前程事李書一聫云洗耳自同髙士潔披襟不讓大王雄後半載宮詹以建言流徙出闗途次永平有一秀才迎道側具刺自言貧苦求資助視其名則髙士潔也大駭嘆及出闗一守備王姓素受宮詹恩聞公至逺來相送因爲誦前詩及第六句王駭曰雄卽某小字也李公太息以爲定數不爽如此至康熙元年

詔許生還李公一日偶舉此事語長洲尢太史展成【侗】尢又駭曰此詩乃某昔年戲作論語詩中之一也李今已老尙往來燕趙齊魯間

洞庭神

宋牧仲【犖】言其鄕梁中翰【遂】奉使西粵時道出洞庭風日晴明呼風而渡忽雷雨驟至雲气晝晦舟中人共見一神人美須髥戴烏紗巾騎異獸行水上獸身半在波濤中僅露頭角後一人形貌怪偉銜獸尾而行其速如飛去船里許人獸皆漸騰上雲雨晦冥遂不復見舟人以爲洞庭之神也【梁丙戌進士後官山東提學道僉事】

雷侍禦子

井研胡菊潭相國【世安】嘗說其邑雷侍禦某爲縣令時生一子八嵗而夭後復生一子年七八嵗一日晨睡不醒喚久之乃覺自云適見其兄來呼入一山似非人境且贈之詩云三生未了塵凡業一夕初完渾沌胎紫炁臺前千刼盡白羅天外百花開正吟末句忽云父母喚汝可去爲我致問安好也髙念東侍郎說

前知

郭學憲【諫】福山人兵部尙書君弼先生【宗臯】曾孫言其縣人劉某少雲遊四方餘二十年始歸明末山東亂諸郡縣皆嚴守禦縣令召劉問休咎劉云城必無恙守亦得不守亦得然某必死兵令笑曰城旣無恙汝但畱城中何患劉曰數定矣不可逃也遂辭去至城西一村村人皆避兵他徙劉獨止不去適有兩人避兵過之劉指東路曰此去直東凡有山林處皆可避卽途遇敵騎毋恐必無害兩人彊之同行不可但云明日覓我骸骨於村西某樹下卽兩君報我矣疾走勿復顧兩人不得已趨去道遇鐵騎絡繹竟免俘執兵去如約訪之果死樹下矣城亦無恙乃告於令之

地震

康熙戊申六月十七日戌刻山東江南浙江河南諸省同時地大震而山東之沂莒郯三州縣尢甚郯之馬頭鎭死傷數千人地裂山潰沙水湧出水中多有魚蟹之屬又天鼓鳴鐘鼓自鳴淮北沭陽人白日見一龍騰起金鱗爛然時方晴明無雲气云

梁尙書

鄢陵梁尙書【廷棟】官陜西一日按部河州有通官四人迎於道左其一人望見梁公股栗伏地比至稱病不謁梁怪之勒令出見一見怒甚卽核其交通外彛侵冒軍實罪狀劾而殺之將服刑告人曰吾死固矣吾少時至一山寺見寺僧饒於貲吾以計殺而掠之今三十餘年矣頃望見梁公之貌宛然僧也又一目吾死固矣尙書從孫曰緝侍禦【熙】說

劉尙書琴

鄢陵刑部尙書劉公訒前刑書璟子也性嗜琴嘗蓄一蕉葉琴其輕如蟬翼蓋古物也一日晝寢初覺見一黃衣人坐而鼓之其聲絕妙起視則無所覩矣公自是琴理益精河南亂後失琴所在

王祭酒

吾郡歷城明翰林王公敕字云芝成化甲辰進士及第第三人諸生時讀書臥牛山寺夜見地有火光發之得石匣匣有書二冊讀之遂能禦風出神知未來休咎生平異事甚多嘗與僧采枸杞山上僧先下扣門公已先在啟扃官河南四川督學試日諸生見銷院牕廡各有一公危坐一日見白雲一片命騎追之云落地化爲石色如雪煮食之其甘如飴曰此雲母也行輝縣山中忽下輿拜曰丈乃在此令掘地得奇石置之百泉書院又於道左古垣中開視得紫石硯二枚各有鴛鴦一隻雌雄相向嘗云地如竹篩眼凡有異寶皆可見又采杞僧臨終公問所欲曰欲富貴兼之公曰但可作一藩王耳朱書其背曰蜀王比王生第二子背上隠隠有書字尹恭簡旻寢疾問之曰有大鶴入室飛旋已而颺去公之神也果然官終南國子祭酒預知死期怛化時四城門皆見公羽衣鶴氅而去如雲水道人鄕人於良鄕道中遇鼔吹從南來視之乃公也王陽明素推服之張尙書鶴鳴爲作傳先贈司徒公生時大父方伯贈司徒公取公名名之

民母鼻子

民母嫡母也見漢服防注又王伯厚漢制考云始生子爲鼻子

倉頡

倉頡祠墓在壽光縣城西門瀕河劉丈和公【珝】縣人也幼時讀書外塾毎往返涉水輒有白須老人負之久之問何人答曰我倉頡所遣迎送公者他日富貴毋相忘公旣貴後謁倉頡祠有侍者形容宛如所見遂新其祠墓云

靖州雞鵝

靖州觀音寺與副將某署相鄰一日廚人宰鵝鵝忽飛上寺殿鴟尾僧異之因乞施寺中毎朝夕課誦鵝輒上殿諦聽日食蔬飲水而已自順治中至今二十餘年尙在又明季寺有一雞亦在佛前晨夕聽經如是四十年化去一夕見夢老僧曰弟子已往生武岡王府三年後師可來一相視僧異其言及期往武岡郡王生子適三嵗矣不能言見老僧至忽問訊曰別師三載無恙乎僧歸紀其事於石有吳君者從軍湖南至寺親見之蠢動俱含佛性信然

趙解元

趙浮山【作舟】登州大嵩衛人順治甲午領解乙未公車入京師居汾陽館館中防事有武安王神像趙居其側偶狎一妓其父趙翁曾官通判裏居放榜之夕忽夢入一大城有偉丈夫自委巷出揖翁問曰君非趙某耶曰是也曰吾潘姓闗帝下直日功曹也爾子本應今科髙第入翰林以近日得罪神明奏聞上帝且降罰矣頃之鼓樂騶從駢闐而至有神人峩冠盛服手黃紙功曹亟指示曰防下矣可俯伏聽之翁如言竊視紙上則大書趙作舟三字以硃筆勒之功曹曰君可去矣郎君罪止罰科耳作舟旣下第歸入門翁詰其故且具述夢中所見作舟悚然後蹭蹬公車者二十四年署東平州學正康熙己未始登第攺翰林院庶吉士親述其事如此

異馬異牛

癸亥在京師見一馬索值千二百金通身毛如新鵝兒黃無一莖異惟尾鬛獨黒又一馬索值五百金通身如雪上作桃花文紅鮮可愛又額駙石公家一紫花防牛文如海棠色施銜勒走及奔馬云得之南中

波斯犬

嘗於慈仁寺市見一波斯犬髙不盈尺毛質如紫貂聳耳尖喙短脛以哆囉尼覆其背云通曉百戲索價至五十金亦宋太宗桃花犬之屬也

梅異

宣城自

本朝來科甲久不振康熙己未施侍講愚山【閏章】髙檢討阮懷【詠】以辟薦孫編修予立【卓】茒編修楚畹【薦馨】以鼎甲四人同時入翰林時施園有梅三月復開四花其方位恰應四人所居人以爲異梅孝亷淵公【淸】繪爲圖壬戌阮吉士【爾詢】亦入翰林或謂宣城有文昌閣久頹廢甫新之五君遂相次入翰林云【壬戌茆卒癸亥施孫相繼卒乙丑髙卒又不知何說也】

籖驗

京師前門闗帝廟籖夙稱奇驗予順治己亥謁選往祈初得籖云今君庚甲未亨通且向江頭作釣翁玉重生應發迹萬人頭上逞英雄又云玉重生當得意恰如枯木再逢春爾時殊不解是年十月得揚州推官以明年庚子春之任在廣陵五年以甲辰十月內遷禮部郎所謂庚甲者蓋合始終而言之郡瀕江故曰江頭也然終未悟後二句所指至庚申年八月置閏而予以崇禎甲戌生實在閏八月過閏中秋四閱月遂聖恩擢拜國子祭酒於是乃悟玉重生之義諺云飲啄皆前定詎不信夫

名龜

麟鳯龜龍並稱四靈漢唐宋已來取龜字命名者不可勝紀至明遂以爲諱殊不可解惟張太嶽生時其母夢一大龜入室因名之曰龜後夢神人謂泄天機乃易名

蜘蛛塔

京師城西慈慧寺有蜘蛛塔萬曆中少詹南充黃公平倩【輝】書碑平倩耽禪悅與僧愚庵善嘗住此寺一日方誦金剛經次一蜘蛛緣案上向佛而俯驅之復來黃曰爾以聽經來耶爲誦終捲又爲說情想因緣竟蜘蛛立蛻化去因以桑門法起塔復書碑記其事云

義蜂冢

金山有義蜂冢鎭江府廨有蜂一筒逸出其王斃羣蜂相揉借爭死之不下萬餘嘉靖中鎭江嚴同知者爲立義蜂冢徐尙書養齋【問】作蜂冢歌紀事云羣蜂勢方屯主蜂自殘折意气許與成君臣義心欲奮秋陽烈摧軀抉股同死君田橫門客多如雲後人重死不重義奉頭鼠竄何紛紛微虫感恩乃至爾吁嗟萬靈不如此金山山髙江水寒孤冢蒼茫爲誰起西園雜記云嚴名應階綠雪堂雜言云在北固山楊庵閣老表爲義蜂冢

萬孔

明成化中萬安爲相與萬貴妃通族爲古今笑柄然陳後主時都官尙書孔範與孔貴嬪結爲兄妹已前此矣乃知姦邪行事亦有所本

謝鳯

宋謝鳯康樂之子超宗父也元嘉中爲鄞令【今奉化縣】屢著靈異縣人祠之元大徳十二年饑有巨艘自南劍運米至鮚亭聞有人招之者曰吾謝鳯也人賴以活至正中寜海賊犯境官軍逆戰仰見大旗飛萬騎云合旗有謝字駭賊而奔斬獲無數貝瓊淸江集有謝公廟記

懿徽二宗事相類

學圃藼蘓載唐懿宗於苑中取石造山﨑危詰屈有若天成又命取終南艸木植之山禽野獸縱其往復造屋室如庶人家未及半年奇花異艸自然生滿宮殿識者以爲丘墟之象與宋徽宗艮嶽事絕相類

木晶

門人南陽李鴻嘗贈予印章色類栴檀質如玉上作龜紐甚精云是木晶海外產也

宋諸相八字

宋人小說載蔡京八字丁亥壬寅壬辰辛亥與東京鄭粉兒子干支盡同猗覺寮雜記韓荘敏與吳衝卿王禹玉同詣天祿山人卦肆荘敏先云己未七月初九日寅時生禹玉午時生天祿皆云極貴後俱宰相能攺齋漫錄載曾布八字乙亥丁亥辛亥己亥與章惇同乙亥生章戲呼曾爲四亥公又蕭注八字癸丑乙丑乙丑丁丑王安石以辛酉十一月十二日辰時生韓絳以辰年辰月辰日辰時生布以大觀元年八月二日卒其弟肇以三日卒先後才一日京與祖某父準皆以七月二十一日卒三世同忌日見老學庵筆記

何中官

勺中誌略載治時中官何文鼎以寜壽侯事忤孝宗死後於宮中常戛銅缸爲厲按西園雜鈔云孝皇始甚怒旣聞文鼎言然之止責置南京閒住鄭端簡公吾學編余云文鼎素忠直二張褰視禦帷文鼎持大箠之幾死泰陵竟不罪文鼎三說皆不同然死而爲厲之說非實錄

相國孫

雲間某相國之孫某乞米於人歸途無力自負覓一市傭代之嗔其行遲曰吾生相門不能肩負固也汝傭也胡爲亦爾對曰吾亦某尙書孫也此聞諸董蒼水【兪】孝亷者貴人子孫不可不知

宋三賢八字

富文忠公以甲辰正月二十日巳時生蘓子容以庚申二月二十二日巳時生王正仲以癸亥正月十一日申時生李公擇孫莘老相善公擇卒以元祐五年二月二日莘老以三日先後才一日俱見吳曾漫錄

左手把筆

棗彊宋中郎【師祁】康熙丁未進士工諸體書後知獲嘉縣忽遘風疾遂以左手把筆其工不減於舊老學庵筆記載陸元長宗室不微梁子輔皆用左手作字勝於右手又趙廣以左手畫觀音大士信有之矣

故藩址

濟南徳藩故宮面南山負百花洲宮中泉眼以數十計皆澄見底石子如摴蒱然靑州衡藩故宮亂後尙存望春樓及流觴曲池上有偃蓋松蓋數百年古物予順治丙申飲於此甘橘繡毬尙數十株後丙午丁未間周中丞【有徳】另建撫署乃卽徳藩廢宮故址移衡藩木石以搆之落成壯麗甚衡藩廢宮鞠爲茂艸矣放翁記長安民家契劵四至有云某處至花蕚樓某處至含元殿者古今皆然

山無僧寺

陸放翁雲天下名山惟華山靑城茅山無僧寺吾鄕勞山亦無僧寺明萬曆間憨山大師建海印寺於勞山尋爲道流所訟譴戍粵東

米太僕研

米紫來翰林【漢雯】說其大父太僕公【萬鐘】知六合縣日蓄一古研甚寶惜一日渡江沈於水急懸重賞募善泅者下取之百計不能得但惋惜而已次早將解纜忽有紅霞起水面其光燭天公曰必吾研也命舟人於其下索之研果隨手出公大喜賞之如格

煞風景

予在江南時目撃煞風景者四事一金陵桃葉渡順治初一縣令邵姓者建橋其上榜曰利濟一靑溪長板橋明末爲葛禮部寅亮所毀一焦山焦先祠像設作冕旒如王者旁設儀仗一金山築城壘有鎭江孔知府者曲阜聖裔也於諸門朱書乾坎艮震等字山有裴頭陀藏金洞孔攺題曰開山第一洞毎舉似人皆爲捧腹

白帽子

張影繡庶常【光豸】南宮人康熙戊午赴順天鄕試時其父病意不欲往父彊之再三乃行是夜宿旅捨夢有人送一白帽子令著覺而惡之自是毎夜必夢心悸欲歸而父書至言病良已遂勉終事歸途夢亦如初抵家父已久愈而報人尋至則張領解矣是夕遂不復夢明晨賀客麕至一客忽云邑中自大司馬白公後久無冠冕者喜君繼之張始怳然而悟白公諱圭前明正統某科解元累官兵部尙書

宮侍禦

泰州宮侍禦宗衮【夢仁】初名宗久困屋欲更名一夕夢鄕前輩林防元東城【春】手書一冊予之林公字子仁於是更名夢仁是科己酉遂舉順天鄕試明年庚戌中防元癸丑殿試入翰林攺禦史

名字

予兄叔子【士祜】十餘嵗時在家塾一日防食有舉焦太史姓名爲問者或曰此無它亦如魏相字弱翁之類耳兄在末坐遙對曰非也此本考工記輪人竑其輻廣以爲之弱舉坐驚嘆以爲夙慧

老子

唐追尊老子爲元皇帝至宋政和中崇奉道教又詔陞老子於列傳之首別爲一帙尊道徳爲大經禦制注解令學者與易書等經分習之禁以耳耼伯陽命名其爲兩代尊奉如此

論語防

論語防云孔子讀易韋編三絕鐵撾三折漆書三滅後世但知韋編一語下二語遂不著又王原叔云顏子讀書鐵鏑三摧風俗通古今注云趙髙用事獻蒲爲脯指鹿爲馬鄭康成禮器注趙髙欲作亂以靑爲黒黒爲黃今人但知鹿馬一語髙僧傳載支道林嘗養一鷹人或問之答曰當以神俊今人但知其賞馬不知其賞鷹惟坡公有支遁鷹馬圖詩世說郭林宗還鄕裏送車千乘獨李膺與林宗共乘薄笨車上大槐阪觀者望之若喬松之在霄漢然世止知同舟而不言同車

王延喆

明尙寶少卿王延喆文恪少子也其母張氏壽寜侯鶴齡之妹昭聖皇后同產延喆少以椒房入宮中性豪侈一日有持宋槧史記求粥者索價三百金延喆紿其人曰姑畱此一月後可來取直乃鳩集善工就宋版本摹刻甫一月而畢工其人如期至索直故紿之曰以原書還汝其人不辧眞持去旣而復來曰此亦宋槧而紙差不如吾書豈誤耶延喆大笑告以故因取新雕本數十部散置堂上示之曰君意在獲三百金耳今如數予君且爲君書幻千萬億化身矣其人大喜過望今所傳有震澤王氏摹刻印卽此本也又有持琥珀求售者中有蜘蛛形狀如生索值百金延喆謂蛛果生耶曰然然則碎而視之果爾卽償百金否則一錢不直手碎之果有生蛛自內躍出行幾上數巡見風化爲水乃立以百金償之其豪快如此

聖泉

貴陽城西南有聖泉有貴人至輒沸起驗之百不失一滇逆將倡亂雲貴總督甘公文焜曁諸大吏一日遊泉上泉不沸怪之未幾亂作甘死之又陸郟縣【次云】說孫可望在黔中時有僭逆之志至泉卜之水竟不至可望怒以礟撃之今泉上石欄礟痕尙存

蘓文

宋時諺云蘓文熟啖羊肉殿帥姚某性饕餮毎得坡公手帖輒換得羊肉數斤故坡有傳語本官今日防屠之謔杜祁公爲相淸儉非防客不食羊肉按宋時京官日支羊肉錢故云

廈門塼刻

明季崇禎庚辰嵗有閩僧貫一者居鷺門【卽今廈門】夜坐見籬外坡陀有光連三夕怪之因掘地得古塼背印兩圓花突起面刻古四行其文曰艸雞夜鳴長耳大尾幹頭銜鼠拍水而起殺人如麻血成海水起年滅年六甲更始庚小熙皥太平千紀凡四十字閩縣陳衎盤生明末著槎上老舌一書備記其語至今癸亥四十四年矣識者曰雞酉字也加艸頭大尾長耳鄭字也幹頭甲字鼠子字也謂鄭芝龍以天啟甲子起海中爲羣盜也明年甲子距前甲子六十年矣庚小熙皥寓年號也前年萬正色克復金門廈門今年施瑯克澎湖鄭克塽上表乞降臺灣悉平六十年海氛一朝蕩滌此固

國家靈長之福而天數已預定矣異哉

風聞

陳衎云風聞二字出漢書尉佗傳風聞老夫父母墓已壞削又晉書顧和對王導曰明公寜使网漏吞舟何忍采風聞以察察爲政

少正

陳衎云少正卯其人名卯而官少正也當時魯鄭皆有少正之官列於卿故子產亦稱少正按氏族博考云以官爲氏者有公正宗正少正正令等蓋卯官少正其後列國爲此官者子孫因以爲氏耳

郝氏遇仙

霸州郝恭定公【惟訥】母李太夫人戶部侍郎傑之配也孕公時家有盜警夫人倉卒墜樓傷股忽有老嫗詣門自言能療且曰腹中兒當大貴吾並活之先一手摩股久之投藥少許骨格格有聲遂相屬胎竟不墮酬以金帛辭弗受竟去不知所之後公中順治丁亥進士歷官左都禦史工刑禮戶吏五部尙書

神黃豆

神黃豆產滇之南徼西南彜中形如槐角子視常豆稍巨用筩瓦火焙去其黒殻碾作細末白水下之可永除小兒痘毒服法以毎月初二日十六日爲期半嵗毎服半粒一嵗毎服一粒一嵗半毎服一粒半逓加至三嵗服三粒則終身不出痘矣或曰按二十四气服之以二十四粒爲度雲南趙玊峯【士麟】中丞王子玠【瑜】刑部說

癸亥地震

康熙癸亥十月初五日山西巡撫穆爾賽疏報太原府屬地震凡十五州縣而代州崞縣繁峙爲甚崞縣城陷地中毀廬舍凡六萬餘間與丁未山東己未京師之災相似

族望

唐人好稱族望如王則太原鄭則滎陽李則隴西贊皇杜則京兆梁則安定張則河東淸河崔則博陵之類𨿽傳志之文亦然迄今考之竟不知爲何郡縣人殊可恨宋人罷官者多居近畿不歸其鄕死卽焉子孫亦遂占籍如鉅野晁氏東萊呂氏華陽範氏梓州蘓氏【易簡】代居京師又如歐陽居潁而新鄭蘓氏居許而郟後世過廬陵眉州者豈復可尋其彷佛耶此二者至明乃無之

魚石

前卽墨令周屺公【斯盛】說汧陽縣有魚石如饅頭狀破之卽成兩石各有一魚形鱗鬛宛然以手摩揩之作魚鮏云此山一溪中所產石子盡然溪有魚石娘子廟求石者必禱之不禱則石皆無魚也前郟令陸云士【次云】又說新昌縣有水簾洞洞口出石亦如饅頭狀人戲云欲得糖者或肉或菜者破之一一逼肖造物狡獪如此

叫蛇

粵西有叫蛇能呼人姓名應之卽死然性畏蜈蚣逆旅主人毎以篋貯蜈蚣客至輒授之令置枕旁云夜半捨外有呼姓名者愼勿應但開篋縱蜈蚣蜈蚣卽徑去食蛇腦已仍還篋中

泰山孝子

順治十年四月泰安州知州某於泰山下行忽見片雲自山嶺下雲中一人端然而立初以爲仙及墜地則一童子也驚問之曰曲阜人孔姓方十嵗母病私禱太山府君殞身續母命母病尋愈私來舍身巖欲踐夙約不知何以至此知州大嗟異以乘輿載之送歸

蘓公墓

郟縣二蘓公墓明末劇寇吳宗聖作亂松柏剪伐無餘順治初知縣張石只【篤行章丘人丙戌進士】至謁墓下復爲封樹立碑增植松樹千餘株題詩雲峨眉遙望獨傷情樹盡碑殘野艸生莫道荒村煙火絕山家今日是淸明是夜夢一靑衣曰東坡遣致謝問先生今何在曰在臨汝公至彼當相見是嵗七月以事至汝州有靑衣欵門遺一卷乃東坡墨迹蜀岡送蘓伯固之嶺南五言詩也靑衣忽不見張異之因命工摹勒於石自記其本末如此

洞溪物產

陸次云洞溪纎志所載物產有絕奇者略記於此風鬼出黔中無形無影能以旋風攝人夜義產蜀之黎州穴生長七尺亦名曰玃路見婦人盜之入穴生子以楊爲姓木客產粵洞中衣服舉止與人不異在怳忽有無間野婆亦產粵西狀如嫗陟險如飛遇男子負去求合嘗有人刺其腰間得一玉印篆文莫能識黃丈鬼生東粵身著黃衣能爲疫癘潛牛居江中能上岸與牛鬭角軟入水濡之復鬭其力甚鋭肉翅虎飛而下山食人食已復飛去月山叢談云防州府有鬼物名小神子髙尺餘一二十爲羣依人以居自景泰間始有之皆異聞也

成禦史遇仙

前禦史樂安成公寶慈【勇】明崇禎中以疏救黃公石齋【道周】譴戍鼎革後隠昆崳山中一日大雪登絕頂遙見松林中有人僵臥意其凍死趨而視之四面皆積雪無人迹其人衣木葉臥處丈許獨無雪見公至蹶然而起曰公久矣問其年云不記年嵗祗憶少在京師見楊椒山赴西市遂發憤出家學道耳向見左蘿石沈周泉二公托訊公起居故於此問二公何在曰在上帝左右因又言二公毎欲薦公自代沈公云成公正人顧嘗疑我今其疑須釋成公聞之惘然有間曰昔沈公疏論漳浦遺書及我我不答此事人無知者誠不妄矣道人自言有長生術當授公公曰吾陳人也以速死爲幸長生何爲道人曰聊試公耳二年後淸明日當偕二公公言畢謝去步履如飛公果以康熙戊戌淸明無疾而逝

響豆

同年李侍郎奉倩【迥】言樂安縣有孫公者年九十彊健如四五十嵗人自言生平惟服響豆毎嵗槐子將熟時輒令人守之不令鳥雀啄落旣成實卽收作二枕夜聽其有聲者卽響豆也因棄其餘如是數易而得響豆所在毎樹不過一枚毎嵗服不過一粒如是者數十年矣無他術也

池北偶談卷二十二﹤子部﹐雜家類﹐雜說之屬﹐池北偶談﹥

欽定四庫全書

池北偶談卷二十三

刑部尙書王士禎撰

善慶庵老僧

顏神鎭善慶庵孫文定公香火院也有住持老僧年八十餘辛未夏一日早起索浴罷呼侍者曰好語主人吾去矣遂陞座而寂壁間畱偈云者个臭皮袋撇下無罣礙洪鑪烈焰中明月淸風在惜忘其名矣

萬嵗

古亦有人主自呼萬嵗者新序梁君出獵見白雁羣公孫襲下車拂矢【云云】梁君援其手上車入廟門呼萬嵗曰幸哉他人獵得禽獸吾獵得善言

命名

左氏申繻曰名有五不以國不以官不以山川不以隠疾不以畜牲不以器幣按春秋諸侯公子卿大夫之名犯此者甚眾沿及漢初猶然如瘈疥疵痤蟣虱狗彘掉尾【姓昭涉】之類見於史漢者不可枚舉陸蒙小名錄序云三代之時殷尙質直以生日名之如太甲太乙武丁是也周以伯仲次之如太伯仲雍叔達季歷之類是也自周以降隨事而名之至有黒臀黒肱之鄙羊肩狐毛之異負芻之賤禦宼之彊杵白籧篨髠頑狂狡不壽不臣皆名不正而言不順也然則繻之言何據乎

東野氏

東野志世表載魯公少子魚始以東野爲氏子宗宗子雷雷子暉弟晞又六代灝弟淳七代縉弟紳十代繪弟純十四代璋弟珙弟璜十六代輔弟輸軏轅三代無此等名必出杜撰無疑

獨角靑牛

明時六月十二日禦廐洗馬於積水湖導以紅仗中有數頭錦帕覆之最後獨角靑牛至諸馬莫敢先之見陸啟浤叔度北京嵗華記蓋崇禎年中事也今三伏日洗象亦導以紅仗在宣武門西響水閘上明時洗象則自八月十二日始更三日爲期亦見嵗華記

前定

唐人小說記王涯舒元輿兄弟事甚奇老學庵筆記一事絕相類苗劉之亂有內侍秦同老者被命荊楚前一日還行在尙未得對亦死焉又有蕭中道者日侍左右忽得罪黜爲外郡監前一日出城遂免事皆前定如此

南宋國學

南宋國學卽嶽忠武王故第其土地祠在東南隅神卽忠武也封號曰正顯昭徳孚忠英濟侯見夢梁錄又云景靈宮卽韓蘄王賜宅

秦羅子孫

說聴載秦檜裔孫某宰湯陰綽有政聲毎欲謁忠武祠輒逡巡弗果將及謂同僚曰少保𨿽與先世有惡豈在後嗣耶且吾守官無愧神明往謁何害遂爲文祭之拜不能起嘔血數升而死事在嘉靖初年魏莊渠提學河南歸爲所親言之此與宋禦史羅汝楫子鄂州知州願事全相類汝楫附秦檜劾忠武願卽著爾雅翼以古文名朱子稱爲南渡第一者也

祀王右軍

同年馮再來刑侍【蘇】嘗著滇考有云初雲南未知尊孔子祀王逸少爲先師元世祖至元十五年除張立道中慶路總管【立道陳畱人】始言於賽典赤【名沙斯達克回回人】建孔子廟置學捨嵗時率諸生行釋菜禮後立道卒官與賽音齊並祠鄯闡城至今血食不絕以王右軍爲先師固奇且右軍生平足迹未嘗至滇滇人何爲祀之皆不可解

蜂分日

謝臯父晞發集有粵山蜂分日記云甌粵之南某山其民老死不知嵗歷惟戶養蜂四時旦暮悉之蜂之分也其日必吉人家無大小貿易皆趣成之事未及辦則以待後之分日至於婚嫁興作皆焉蜂移之家若鄰若僕無逺近逓相報不敢隠有販者至其地畱一年書蜂分之日凡百有奇歸取歷驗之皆黃道紫微天月徳吉曜也其不分者非凶星則常日也物性之靈能通造化如此

鬭駞鬭象

圭塘小槁有鬭駞賦蓋蹄角羽毛之屬無不可教鬭者康熈中

駕幸南苑觀象與虎鬭虎竟爲象所斃此又一奇也

董宗伯

髙念東先生書來云昔聞宋直方【徴輿】中丞說董思白宗伯臨終時忽索鏡自詫作美人相

鄭刺史祠

王璵似字魯珍益都諸生也康熈元年省父保寧太守玉生【字稚昆】歸次鳯翔橫水西迷失道時方五月暍甚遙見山麓屋宇隠隠出林表策馬赴之可五六里至則古木參天藤蔓糾結漸入陰翳不見曦景蝟伏防竄棲鶻磔磔驚起叢薄間心悸欲返更誤入敗垣北得一亭蒿藜沒徑閴無人迹系馬堦楹轉入東北隅有堂巍然堂後素壁上題詩滅沒不完有云殘魂揺逺夢弱骨冷空山又云金刀斷織韓香事千載銜寃泣月明方吟諷然疑之頃忽墻下窸窣有聲一巨蛇出艸間拔刃逐之乃引至別院一室類祠廟室中有塑像綠衣少年衣冠甚古室東西正黒如夜西北隅微茫有物如牀幾不敢近稍以刃穴壞牖土石視之天光穿漏則一敗柩耳睇其中丰髩纖足女子也𨿽衣花成土而依稀可辧胸壓匕首剪刀出其左脇憶壁間詩殆以此因以土覆其身而出比紆出林木日已將夕僮僕方徬徨道左乃覓路東行怳忽見一女子拊心倒行馬前旣而形隨目矚化身百千投逆旅假寐夢女子來云荷君厚意後十三年再得相見比覺問店主人云鄭刺史祠也闖宼以來久爲虎之窟欲焚其處而未果也然十三年後竟無所遇云【王生予門人】

造書

法苑珠林云造書凡三人長名曰梵其書右行次曰佉盧其書左行少者蒼頡其書下行按佉盧虱吒書隋言驢唇也西域有驢唇書蓮葉書佛書之妄不必言其長梵而少蒼頡亦陰抑儒書如謂宣聖爲儒童菩薩之類

墜石

順治十三年二月初十日午時寧陵縣忽有響聲自東北來黒气如斗光芒甚異墜落城中民家其形如石重二斤十四兩見總督李尙書【蔭祖】報防

濮陽蘇氏

濮陽蘇氏其先本元蒙古之後至谷原兵侍【祐】始以進士起家官至總制以文章名海內其祠堂藏始祖某所用鐵槊重百斤至今尙存

黃衣人

康熈甲子春有刑部筆帖式某素奉神佛甚謹一日忽有旋風起庭際風息見黃衣人衣冠甚偉立庭中呼其名謂曰吾天神也以汝事神甚謹故降汝家可掃除東廂吾居之某焚香拜禮如所言次日黃衣忽問曰汝鄰家有病者吾能愈之某語迎神果卽日愈禦史邁色者有妹病劇聞而拜求之黃衣曰當爲汝查勘良久曰宿業深重以君防禱但可遲限三日終不能生也果三日卒已而求者踵至黃衣人謂某曰本以汝善人故來棲止今車馬雜沓久且不利於汝吾當去此汝福本薄如甘貧可延壽命愼無妄求若有贏餘則促算矣遂去不見

湯學士夢

左庶子湯潛庵【斌】夜夢登髙山已陟其半忽一人自後越之先登湯鼔勇繼之遂至山巓顧一室空無所有惟壁上懸麻姑仙壇記旣覺不知所謂癸亥臘月閣學缺特用右坊王庶子儼齋【鴻緒】甲子二月閣學復缺湯遂繼擢上官日適某督撫防內有蔡姓名經者宛平王相公笑云蔡京宋姦臣胡同其音髙陽李相公曰彼乃京字此麻姑仙壇記中所云蔡經耳湯聞之竦然事之前定如此是年六月特擢湯江蘇巡撫蓋麻姑壇在撫州而蔡經家吳之洞庭也

蔡氏狀元

徳淸蔡翁者築室落成夢人持一盤授之盤有四紅箋箋各大書一一字後其孫奕琛爲刑部侍郎南渡拜相官一品奕琛子啟僔

國朝康熈庚戌科狀元及第啟賢子升元康熈壬戌科狀元及第皆其曾也兩狀元皆生於此宅升元從弟彬辛酉浙省解元人始悟四一字之兆升元生時其父夢一金甲神人持紅箋大書懸其防事云第一甲第一名蔡升元遂以名之而字曰徴元及壬戌殿試日又夢如前升元及第其父年才四十六見只編徳淸老人蔡四者以服鹿角膠壽至百八嵗豈卽其人耶

瓷易經

益都翟進士某爲饒州府推官甚暴橫一日集窰戶造靑瓷易經一部楷法精妙如西安石刻十三經式凡數易然後成蒲城王孝齋【綡】官益都令曽見之

吳漢槎

吳江吳孝亷漢槎【兆騫】以順治十五年流寧古塔二十餘載康熈辛酉歸至京師相見出一石砮其狀如石作紺碧色云出混同江中乃松脂入水年久所結所謂肅愼之矢也又髙麗碁子一枚乃硨磲所制又云寧古塔東北二百餘里乃金之防寧府有斷碑尙存書法如栁誠懸頃爲一流人所碎碑文可以辧識者有俯瞰闕庭又文學盛於東觀云

羊馬

西域種羊或云以皮肉埋地或云以脛骨率用初冬季春未日其詳見於異物志剡溪漫筆諸書吳立夫淵穎集有波斯國種羊皮書褥歌又元僧楚石詩自言羊可種不信繭成絲予嘗考之不自立夫楚石始也北齊髙昂詩隴種千口羊泉連百壺酒朝朝圍山獵夜夜迎新婦形諸歌詠其來久矣雙槐嵗鈔以骨羊艸馬作對云雲南越賧故地之西多薦艸產善馬始生若羔嵗中紐莎縻飲以米沈七年可禦日馳數百里世稱越賧駿見唐書【周嬰巵林云太平廣記引談藪作瓏種千口羊詩紀詩所乃云千口牛誤也】

赤蝦子三都

雙槐嵗鈔云東粵順徳縣有地曰壽星塘山水幽勝有物名赤蝦子如嬰兒而絕小自樹杪手相牽掛而下笑呼之聲亦如嬰兒續續垂下甫至地而滅俗謂蓬萊仙女遺類也諾臯記載昔有姚汪王三姓食都樹皮餓死化爲鳥都皮骨爲豬都婦女爲人都皆棲大樹卽如人形而絕小男女自相配偶在樹根者名豬都在樹尾者名鳥都在樹尾可攀及者名人都左腋下有鏡印闊二分其禁有山鵲法打土壠法食其巢味如木芝有術者周元大能禹步爲厲術以左合赤索圍木斫之樹僕剖其中三都皆不能化乃執而烹之周侍郎櫟園詩人都擁樹形同鳥是也又月山叢談載廣西思恩縣近村樹杪有二人約長一尺五寸武人裝束白竹纒芒屩其行如飛此當卽赤蝦子之類蓋閩粵皆有之

準字諱兩見

宋宼萊公準作相諸司公移諱其名攺爲準至今相沿不易汴京舊有平準務蔡京爲相以其父名準攺爲平貨務又官司公移皆避其名如京東京西皆攺畿左畿右然予按求古錄載泰安州冥福寺五代後唐長興四年中書門下牒石刻已用準字唐韻二字並收準字下注曰俗莊子平中準管子懷防與準鉤準防文子放準尋防皆用此字不始宼公也

師生同姓名

古人同時同姓名者如毛遂陳遵韓翃李益【門第文章】往往有之然不聞師生同姓名也康熈癸丑防試今翰林學士張惇復【英】爲同考官本房中式舉人張英海鹽人丙辰防試編修馬殿聞【鳴鑾】爲同考官本房中式舉人馬鳴鑾河南人

吹笛

宋人小說記張子韶言閭巷有人以賣餅爲生吹笛爲樂僅得一飽資卽歸臥其家取笛而吹如此有年鄰有富人察其人甚熟欲委以財千餘初不可堅諭之乃許諾錢旣入手遂不聞笛聲但聞籌算聲耳其人大悔急還富人錢於是再賣餅明日笛聲如舊此與唐劉伯芻所言安邑裏粥餅人匆匆不暇唱渭城事絕相類今士大夫不及吹笛人者多矣

靑鸞

雙槐嵗鈔有貞鸞烈鴛二詩因憶昔在州署中有靑鸞二飲啄必俱一日其雄爲鹿觸死雌日夜哀鳴不忍聴聞數日亦死予感其義作靑鸞操

念佛鳥

唐韋蟾嶽麓道林詩靜聴林飛念佛鳥細防壁畫防經馬按王得臣麈史安陸有念佛鳥小於鸜鵒色靑黒常言一切諸佛宋元憲詩鳥解佛經言張齊賢守郡日爲作古詩一篇

鏊字搟字

鏊魚到切字書曰餅鏊今山東俚語尙然富鄭公言太宗旣下並州欲乘勝收復薊門咨於眾參知政事趙昌言對曰自此取幽州如熱鏊翻餅耳殿前都指揮使呼延贊曰此鏊難翻又北夢瑣言王蜀時有趙雄武能造大餅毎三斗面搟一枚大如數間屋因號趙大餅搟字亦俚語

帨

麈史謂野有死麕之詩曰舒而脫脫兮無感我帨兮婦人服飾獨言帨者按內則注云帨婦人拭物之巾也居則設於門右佩則分之於左常以自潔之用也古者女子嫁則母結帨而戒之【徐太室徑定野有死麕爲淫詩甚有理】

刀圭

刀圭字常用之而未有確義碧裏雜存云在京師買得古錯刀三枚形似今之剃刀其上一圏如圭璧之形中一孔卽貫索之處蓋服食家舉刀取藥僅滿其上之圭故謂之圭言其少耳泉布錯刀皆古錢名

風磨風扇

西域哈喇賽瑪爾堪諸國多風磨其制築垣墻爲屋髙處四而開門門外設屏墻迎風室中立木爲表木上用圍置板乘風下置磨石風來隨表旋動不拘東西南北俱能運轉風大而多故也耶律文正詩衝風磨舊麥懸杵搗新粳又有風扇於帳房中髙懸布幔下多用頭髮當面設防索牽動自然有風不用揮扇也見陳誠西域錄【錄載沙塵哈雅賽瑪爾罕之東五百餘里有艸春生秋死臭气逼人取其汁熬以成膏卽阿魏也又有小艸髙二尺許徧身棘束葉絪如藍淸秋露降綴於枝榦甘如餳蜜可熬爲糖名達郎古賔卽甘露也】

筆蘆

姑熟靑山李白墓生蘆其形如筆號筆蘆績溪舒頔道原有詩云筆蘆蕭蕭靑山巓【頔元末人有華陽文集七卷】

捉臥甕人

昔見朱竹垞簡討【彜尊】詩云捉臥甕人選新格初不解及觀通誌有趙昌言捉臥甕人格及采珠局格旋碁格金龍戲格等名始悟所謂

正徳錢

於慈仁寺市見正徳錢二面幕皆有文如蟠螭狀與今制殊異正徳又夏國僞年號也錢不知何年所造

閆羅

世趙定宇馮具區皆爲閆羅王近聞比部張屏公【四維】言癸丑秋居保定忽夜夢至一官署堂廡宏壯見有官府衣冠坐於堂上披覽文書視之乃先兄西樵也張與先兄昔同官交甚厚因前問此何地君所覽是何文書先兄笑曰此非人間我已死爲神主此文書察世人善惡耳張云然則我何爲至此豈非死耶先兄答君不應死但此地不宜久畱當卽送歸倐而夢覺張時未聞先兄之訃特至京師問之王太史曰西樵以今年七月死矣先兄歿時徧體作種種香當已證菩薩果位然平生忠厚正直死作閆羅王理亦有之釋典謂閆羅是嗔相報身先兄以悲憤歿豈其徴乎

虛實

今墟市之稱義取朝實暮虛也宛丘有羲神實羅蘋路史注實者對虛之名天文旗中四星爲天市其中星多則實虛則耗神農所在人民常實非若虛砦朝實而暮虛也地以實稱亦奇

犀角刀子

周嬰巵林載唐牛肅紀聞云牛騰唐郟城令中書令裴炎甥也炎遇害騰謫牂牁建安丞時中丞崔察用事貶官例皆辭行誅殛甚眾騰將見察懼不知所爲忽遇一人謂曰公有犀角刀子乎曰有曰甚美授以神咒令見察時但俯伏掐訣【言帯犀角刀子掐手訣乃可以誦咒其訣左手中指第三節

橫文以大指爪掐之】而密誦咒七徧無患矣咒曰吉中吉迦戌律提中有律陁阿婆迦呵已而果免其難嬰自云崇禎癸酉爲縣令所羅織庭讞時偶有象牙刀子以代犀刀掐訣誦咒如前亦獲免因錄之以於世

闗忠義現身

袁太常密山【景星】言順治丙申年五月廿二日闗忠義忽現身廣東韶州府西城上身憑女墻以右手捋髯時方亭午須眉面目歷歷可睹廿三日廿八日復現舉城官民奔走禮拜總督尙書李棲鳯親詣廟祭焉【後甲子使粵別詳皇華紀聞】

陸舟

朱秋厓【克生】云寶應西去十里地曰黎城鎭古黎王城也又西北七十里曰張公鋪屬天長縣康熈乙巳二月二日張公鋪人見平地中忽擁官艦數十帆檣樓櫓畢具船首列羽旗大纛之屬儀衛森然所過之地迅如飛鳥迹其過處艸木皆靡竟不知何祥也

獸種

家語曰馬十二月而生狗三月而生豕四月而生猿五月而生鹿六月而生虎七月而生虫八月而生淮南子本此魏略云黃牛羌種孕身六月生廣志云獠民皆七月生蜀郡記云諸獠娠七月生蓋獸種也

博野婦人

郭宮庶快圃【棻】說博野有一婦人一生不飲食而育男女數人操作與常人無異亦罕疾病云

不敢欺

今市井俚語云不敢欺亦有所本國防秦興師臨周章顏率謂齊王曰不敢欺大國疾定所從出敝邑遷鼎以待命

吳道子水陸畫

平陽普庵堂有吳道子畫水陸百二十軸明世宗朝西河郡王城北有隙地爲廢寺址其地中間方數尺雨雪不濡中夜常見光怪王令人持畚鍤發之五丈許得石函以鐵緄二道束其外發之又得錫函最中函以木木函啟軸見乃吳道子眞迹也王甚珍之王薨嗣王以乞揮使呂某呂又死其家貧落寺僧以恆直得之此崇禎間事予兄西樵使山右爲賦長歌今載集中

三西湖

粵劍編云恵州丰湖在郡城西人呼爲西湖東以城爲儲胥西南北三方皆羣山爲衛儼然與武林相似蘇長公曽買此湖爲放生池出禦賜金錢築堤障水人號曰蘇堤是天下有兩西湖兩蘇堤也潁州亦有西湖坡知潁州謝表云出守三邦輒爲西湖之長是又三西湖也

天醫

俗說雷部擊人必有天醫隨之或誤擊則旋活之近雲南府有二人同行遇雷皆殛死其一人怳忽見一比邱坐其旁以手摩其腦曰汝不應死勿慮汝家人尋至矣時有目擊者歸告二人之家家人皆號泣至至則生矣比邱亦不見宗兄行人爾成【敬公】說

火神

武進諸生楊某館於某氏其人富而豪侈毎夜飲必三鼓一日醉歸見館中燈火甚盛從牕隙竊窺之見案邊二燭卓立甚巨有緋衣人據案觀書意其楊也明日詢之楊對以實早寢未嘗夜讀然心怪之至夜假寐以伺近三鼓忽有大聲呼排戶而入隨有二巨燭出地上已而紅焰滿室僕雜遝擁一緋衣人至據案而坐取案上書冊翻之楊懼而叫呼緋衣人若不聞者將五鼓緋衣者徐起徑趨楊臥處眾皆從之忽舉牀四腳盤旋室中復擲之空中者數四天將曙又聞呼聲寂無所見矣久之楊始蘇起視門戶扃鐍如故問院中人毫無所聞也因急謝主人歸歸數日火大作所居皆燼始悟所見乃火神耳楊后中鄕試

鴛鴦鏡

楚人王蘭士者嘗遊江西一日遇風投宿古祠遂假寐門忽洞開見翁媼二人入祠直據上坐僕從十許人旁列復有二翁媼扶服入跪其前坐者怒數其罪顧從者鞭之數百跪者哀號乞憐且曰業生此不孝子不敢辭罪祈見釋當碎其鴛鴦鏡事猶可及也坐者沈吟釋之王忽發聲遂無所覩晨起霽將行忽有年少持一鏡入拜祠下某怪而問之曰此鴛鴦鏡漢物也視之背作鴛鴦二頭益異之謂少年曰肯見售乎少年不可展轉間鏡忽墜地而碎少年方驚惋某告之曰汝必有失徳壞人閨門事不實相告且有陰譴少年懼吐實乃與裏中謝氏女約私奔期防祠中鏡卽女所遺也因語以夜來所見少年大悔恨再拜而去王視其額乃謝氏宗祠也

鹿盡心

順治中安邑知縣鹿盡心者得痿痺疾有方士挾乩術自稱劉海蟾教以食小兒腦卽愈鹿信之輒以重價購小兒擊殺食之所殺傷甚眾而病不減因復請於乩仙復教以生食乃可愈因更生鑿小兒腦吸之致死者不一病竟不愈而死事隨彰聞被害之家共寘方士於法

內江石壁魚

四川內江縣儒學後有石壁甚奇明三百年中衣冠科第甲西蜀順治末輝縣冀應熊爲成都知府好作擘窠大書一日至內江謁文廟愛石壁之奇書而鑱諸石石破有淸泉一魚十餘頭游泳其中見風水涸魚皆化爲石自是科甲不振炙輠集載有人以石子壓紙或見欲得之酬價二十緡後破之乃有一魚躍出其中然淸流也又李后主有小石彈丸置研池中水終日不耗陶谷取之投地石裂中有小魚躍出死自是研無復潤澤矣

松頂生蘭

予門生翰林湯西厓【右曽】嘗於湖南永州道中見古松數萬株是宋刺史栁開所植亙數百里有蘭寄生長松杈椏間可徑丈葳防四垂時正作花香聞逺近其地曰奇蘭鋪艸木寄生理固有不可解者

驢駒媚

座客偶舉唐小說霍小玉中有驢駒媚不知何物按僧贊寧物類相感志云凡驢狗初生未墮地口中有一物如肉名媚婦人帶之能媚

姓異

一兩雙五六七防八九第二第五第八九百皆姓也聞見記載縣令妻伍氏縣丞妻陸氏主簿妻漆氏事以爲笑不過音同耳

劍俠

某中丞巡撫上江一日遣吏賫金三千赴京師途宿古廟中扃鐍甚固晨起已失金所在而門鑰宛然怪之歸告中丞中丞怒亟責償官吏告曰償固不敢辭但事甚疑怪請予假一月往蹤迹之願以妻子爲質中丞許之比至失金處詢訪久之無所見將歸矣忽於市中遇瞽叟胸懸一牌云善決大疑漫問之叟忽曰君失金多少曰三千叟曰我稍知蹤迹可覓車子乘我君第隨往冀可得也如其言初行一日有人煙村落次日入深山行不知防百里無復村疃至三日逾亭午抵一大布鎭叟曰至矣君但入當自得消息不得已第從其言比入市則肩摩轂擊萬瓦鱗次忽一人來訊曰君非此間人奚至此告以故與俱至市口覓瞽叟已失所在乃與曲折行數街抵大宅如王公之居歷階及堂寂無人戒令少待頃之呼令入至後堂堂中惟設一榻有偉男子科跣坐其上發長及骭童子數人執扇拂左右侍拜跪訖男子訊來意具對男子頤指語童子曰可將來卽有少年數輩扛金至封識宛然問曰寧欲得金乎吏叩頭曰幸甚不敢請也男子曰乍來此且將息了卻去卽有人引至一院扃門而去日予三餐皆極丰腆是夜月明如晝啟後戶視之見粉壁上累累有物審視之皆人耳鼻也大驚然無隙可逸去徬徨達曉前人忽來呼復至後堂男子科跣坐如初謂曰金不可得矣然當予汝一紙書輒據案作書擲之揮出前人復導至市口惝怳欵夢中急覓路歸見中丞歷述前事叱其妄出書呈之中丞啟緘忽色變而入移時令歸舍並釋妻子豁其賠償吏大喜過望久之乃知書中大略斥中丞貪縱謂勿責吏償金否則某月日夫人夜三更睡覺發截若干寸寧忘之乎問之夫人良然始知其劍俠也日照李洗馬【應廌】聞之望江龍簡討【燮】云

八才子圖

今世孟襄陽王右丞輩七賢過闗圖皆防蹇重戴靑箱雜記亦云世潘閬安鴻漸八才子圖皆策蹇重戴其爲唐七賢宋初八才子不可得而詳也東觀餘論跋滕子濟所藏唐人出遊圖云此卷據其名題或有弗同時者而鑣並驅睇盼相語豈亦於世得意忘象者乎題名云宋之問王維李白髙適岑參史白凡六人尢爲不倫

濮州女子

明末山東將亂時濮州民家子周猱頭者居負郭之周家村語多淸狂人謂不慧一日自城中歸過眞武廟側有雙鬟女子立道旁樹下絕色也謂周曰與君夙緣當爲君婦遂防至家拜母母疑其蹤迹俾子遣之女子笑曰我以夙緣奉天帝命爲汝家婦誰能遣我久之事姑孝謹卽鄰里無不敬愛之周家素貧又值荒歉女子日具食養姑皆丰潔周被役築城同事者戲語曰同執畚鍤能俾君婦治饌相勞乎周歸語婦答曰此不難但張帷幕吾自致之如其言果日獲飽食一日潛告其姑曰此地不久必大亂不可畱也曷避之乃徧辭鄰里挈姑與夫擔負去不知所往未防楡林賊起濮被兵甚慘果如其言

浦回子

浦回子者固原人業染所居對城隍廟一道士夜坐廟門火光繞身浦意其異人獻以茗果不納浦益恭道士乃食其一棗謂曰子誠信有根器他日訪我羅山浦如其言訪之逾年歸以道授其妻復去王輔臣亂後還家容色如少年鄰人曹文珽者叩之曰久居終南山山中老人多眉長過面扱之兩耳間者洞中有二黒猿見我執手甚歡其言卽不能辧飲以瓢水淸甘如醴由此不饑不寒雪天可著單衣旬日不食自若也歸數日求見其妻妻拒之曰各做自家事何必相見浦因別去徐步出郭門鄰人送之奔馳不及而返

靜寧州道士

陜西靜寧州一道士賣藥於市手持小葫蘆修廣僅寸許傾之得土數升皆成金丹以予病者立已求者日眾不能給以麈尾一揮人人袂間各得三粒一日以小瓢貯丹任人自取極力多攫止得三粒數百人悉得藥而瓢仍不空後不知所之

王九臯

王九臯字鶴鳴濮州人萬曆壬午舉人自少至老夜未嘗寐終身不知有夢少時常遇闗忠義親指隙地令爲建祠今濮州大闗帝廟是也

池北偶談卷二十三

欽定四庫全書

池北偶談卷二十四

刑部尙書王士禎撰

一家完聚

浙東亂時諸曁陳氏女年甫十六爲杭鎭撥什庫所得鬻於銀工工逼之堅不肯從杭人郭宗臣朱膽生尙禦公者剏義醵金以贖難民知女之義贖之方至忽友人某贖一童子問之卽其夫也翌日贖一嫗至乃其母也繼又贖一嫗至其姑也有兩翁覓其妻踉蹌至門卽其父與翁也兩家骨肉一時完聚詢之蓋將於十二月二十四日婚而兵忽奄至遂被掠云三人具衣帨治酒肴爲之合巹給裝而歸之人以爲女子貞節所感

闗索

雲貴間有闗索嶺有祠廟極靈云明初師徵雲南至此見一古廟廟中石鑪插鐵箭一鈒其上曰漢將闗索至此雲南平遂建闗索廟今香火甚盛月山叢談雲南平夷過曲靖晉寧過江川皆有闗索嶺上各有廟蓋前代凡遇髙埠置闗闗吏備索以挽舁者故以名耳訛之久遂謂有是人而實妄也

洗眼方

右通政袁密山【景星】廣西平樂人嘗一洗眼方云宋元丰間某太守年七十雙目不明遇仙人此方洗一年目力如童子錄之如左

毎嵗立冬日采桑葉一百二十片懸風處令自幹毎月用十片水一椀於砂罐內煎至八分去渣溫洗毎洗眼日淸淨齋戒忌葷酒正月初五日二月初一日三月初五日四月初八日五月初五日六月初七日七月初七日八月初八日九月三十日月小則廿九日十月初十日十一月初十日十二月初一日

治鳥傷

凡鳥翅足折餵以芝蔴仍嚼爛敷患處卽差見客座新聞宋三館書目有【以麥反】潄二卷皆養鷹之法具醫療之術

孫文定

益都孫文定公【廷銓】世居顏神鎭爲童子時常五鼔入塾道遇一長人如方相狀目睢盱可畏直前欲搏之公方悚懼自覺身驟長與之等且搏且卻至孝水西岸玉皇宮其物忽不見公又常讀書齋中有狐貽金豆數枚而去其家有金豆山房至今存焉

男子生子

福建總兵官楊富有嬖童生二子楊子名之曰天捨地捨魏惟度【憲】親見之楊歷官江西提督近樂陵男子範文仁亦生子內兄張賓公【實居】親見之

采人葠

本艸圖經人葠一椏至四椏各五葉今遼東采葠者識其苗不語急以緯簾【涼帽名】覆其上然後集人發掘則得葠甚多否則苗倐不見發之無所得禮斗儀云下有人葠上有紫气理或然也康熈戊午予直

內庭曽應制賦禦苑人葠詩親覩其樹唐人詩詠人葠者絕少惟韓翃云上黨人葠五葉齊溫岐雲松刺流空石差齒煙香風軟人葠蘂

白海棠

範烈女者易州範良鼒女許字田未婚而夫死烈女聞之卽自縊庭前有海棠一株方花時甚穠艷女死花忽變白一時文人奇之多爲賦詠云

端肅拜

周禮九其一曰端肅今人止以爲婦人之禮近見元人題跋末亦有書端肅拜者猶有古意

三相女

李騰空林甫女得道廬山李太白有送內往廬山尋女道士李騰空詩金陵張可度詩所謂父居黃閣女崆峒流水桃花石室中是也茅山有秦檜女繡大士像甚靈異居人不敢托宿見蔣說王安石女最工詩見覺範詩【云云】曰此浪子和尙耳見吳曽漫錄又蔡卞妻亦安石女有文三姦皆有如此女子亦一奇也

白騾異

濮州兵侍谷原蘇公祐總督宣大時一日聞邊警親率偏師出塞禦之戰衂與眾相失敵追急馬蹶而死正倉皇間忽山上一白騾馳下公躍而乘之得馳入塞旣至騾忽不見敵退遣人至其山迹之山有文昌祠白騾宛然在焉

異姓

近所聞見異姓再識如左

若干昭涉詩移絮茄節棧冕招產腰閉坑縮維防戲波友昃虫鱉歹奴粟竹鍼綫團圓續羸狡灰迮旦佴俳問風西弟諒抗朗晃角細答扁銀教興行賞彥要防庹睢匽焉見猶玉環星邰是汝式上昶駟鈔樹

又甲子科山西舉人有因必芳曲沃人降緯介休人又泰和縣早禾市巡檢遆修紀涿州人廣徳州杭村巡檢爨鑛河南人

兩裴廸

唐有兩裴廸一天寶詩人與王維杜甫友善一爲王鐸辟租庸招納使朱溫鎭宣武辟節度判官旣簒位拜右僕射溫自岐還將吏皆賜迎鑾葉贊功臣入見溫目廸曰葉贊之功惟裴公有之見五代史雜

黃巢

黃巢自長安遁歸奔於太山狼虎谷爲其甥林言斬首送徐州其死明甚乃小說杜撰稱其遁去爲僧依張全義於洛陽曽繪已像題詩云記得當年艸上飛鐵衣著盡著僧衣天津橋上無人識獨倚闌干看落暉按此詩乃元微之贈智度師絕句特攺首句三陷思明三突圍爲【云云】耳此宋陶谷劉定之說癸辛雜誌又云卽雪竇禪師賔退錄亦已辧之爲此言者眞亂臣賊子之尢也

余聞錄之訛

余聞錄記湖州吳進士爲父乞壽詞於李西涯西涯不許吳問人曰今爵位大於西涯者誰耶曰太師英國公張輔也吳具幣求英公英公令門館作詩與之吳得詩誇於人云黎媿曽【士】筆記亦載其事不知英國公輔死土木之難與李相去甚逺黎博雅君子亦仍其謬何也

禾山寺顏書

永新縣禾山寺傍有顏魯公書龍溪兩大字鐫於石壁方廣徑丈數百年已來石壁如故而二字毎年輒徙下今離地不二尺矣

郭文毅

郭文毅【正域】貴盛時與漢陽老孝亷劉某者爲姻一日劉之女眷至郭氏郭殊不加禮歸而訴之孝亷鬱鬱以歿旣數十年矣明末獻賊屠武昌城市人民稀少有人入城過城隍廟見懸一牌云郭正域劉某一案審時正白晝硃墨如新漢陽宗侄孟谷【戩】說

女化男

嘉靖中山西男子李良化爲女子事載前史近見仁恕堂筆記莊浪二事甚奇一紅塵驛軍莊姓者婦寡有一女已字人年十二忽化爲男子女羞不能自明及就婚其夫覺而聞之官乃以聘禮還之夫家聴其別娶而夫之母憐女之婉嬺又以其女歸之今名莊啟盛現爲莊浪防書役丁巳秋又有莊浪女子十五嵗亦化爲男與莊事僅隔十年皆在莊浪亦異聞也

範忠貞

範忠貞【承謨】撫浙日杭之西溪有虎攫人遣卒往捕一日自詣水月和尙卜之告以故和尙答雲山頭大虫任打門內大虫休惹範不悟而去未防遷閩督遇逆藩之變竟以身殉始悟門內大虫之語

挑戰

挑戰二字見左宣十二年趙旃請挑戰弗許唐人詩屢用之類要云兩陣旣立各以將出鬭謂之挑戰劇談錄白敏中興師討吐蕃有酋帥衣緋茸裘乘白馬出陣頻召漢軍鬭將有潞州小將善射馳馬彎弧而出射中其項抽短劍踣於鞍上脫緋裘金帶奪馬而還又李臨淮將白孝徳斬賊將劉龍仙事亦相類又五代史周徳威有陳章者號陳夜叉乘白馬被朱甲以自異求陽五欲生致之徳威出挑戰禽之唐宋已來實有鬭將之事非盡稗官之妄說也

箐雞

箐雞產水西長尾白羽羽之周遭黒文緣之如澹墨所畫或畜之見人輒避去終不馴擾門人黃自先【元治】官平逺府通判云然

樂毅棗

樂毅棗產吾鄕大倍常棗云是樂毅伐齊所遺種也太平廣記所載有王母仲思等名又有安期棗梁國夫人棗西京雜記上林有西王母棗出昆侖山而不及此先方伯羣芳譜云樂氏棗丰肌細核多膏肥美舊樂毅自燕防來太平寰宇記濰州貢毅氏棗今靑城縣產無核棗一名虛中卽西京雜記之枵棗也上林又有顏淵李出魯國

井溢

康熙二十四年長山一廢寺有池水忽大溢眾往視之有物如牛伏池中人不敢逼次年鄒平郭莊居民院中井鳴如牛吼水忽上溢祭之乃止

短人

丙寅春長山之苑城周村間有短人長可尺許須眉手足皆具能按拍而歌問之云年三十餘矣豈巨靈焦僥之類耶

黒牡丹

曹州牡丹品類甚多先祭酒府君嘗往購得黃白緑數種長山李氏獨得黒牡丹一叢云曹州止諸生某氏有之亦不多得也

範祠鳥

長白山醴泉寺卽範文正公讀書處祠在佛殿東偏康熙間秋霖浹旬祠上漏下濕公像獨不沾濡寺僧疑而竊窺之有大鳥張兩翼翼上有火光正覆其上天霽遂失所在

文昌閣鸛

濟南府學文昌閣有二鸛巢其上一日翔西郊爲一軍士射中其脛此鸛毎帶箭出入人皆見之偶中丞閱軍將士皆集轅門此軍方負墻鸛忽飛翔其上矢墜焉軍士異而取之俄覺耳中癢不可忍試以箭鏃搔之墻忽壓焉鏃深入不可出軍士嘆曰此鸛報怨也吾其死矣數日果死

萬嵗

後漢書韓稜竇憲爲大將軍威震天下尙書以下議欲拜之伏稱萬嵗稜正色曰禮無人臣稱萬嵗之制乃止然馬伏波吏士皆伏稱萬嵗又吳良注東觀記曰門下掾王望諂稱太守功徳掾史皆稱萬嵗

無上將軍

滕撫建康元年陰陵賊徐鳯自稱無上將軍何進帝【靈帝】躬擐甲介馬稱無上將軍行陣三匝而還人主自稱將軍與明武宗先後一轍至與劇賊同號尢可異也

師資

老子曰善人爲不善人之師不善人爲善人之資資之云者如詩小雅他山之石可以攻玉之義今俗謂受業爲師同學爲相資語蓋有本然以同學爲不善義亦可商師資之情後漢亷範對明帝語

庫厙

松江有厙公山厙音捨字書注姓也後漢竇融金城太守厙鈞按融章懷太子注引前書音義曰庫氏卽倉庫吏後也本王嘉上哀帝防今羌中有庫姓音捨云承鈞之後風俗通云古守庫大夫之後以官爲氏然則庫鈞之姓爲式夜切爲苦故切漢書注亦未定其音訓氏族博考云庫氏有二漢倉氏庫氏以官爲氏又河南官氏志庫傉官氏攺爲庫氏則是苦故切之庫又有二族矣奇姓通收入去聲禡韻從捨音【按式夜切字從廠苦故切字從廣自是兩字兩讀因章懷注雙引之混不可辧耳】

六丁

祭酒舊不一二年輒遷去春秋丁祭無過四者順治中淄川髙念東侍郎【珩】爲祭酒久不遷一日至閣洪文襄【承疇】戲謂曰髙先生可謂五丁開山矣髙笑對曰無妨六丁六甲果三年始遷去予在成均迄四載始遷少詹戲爲口占寄先生云嘉話曽聞役六丁任教人笑鈍司成六丁今日還加二始信前賢畏後生然此官淸簡實宜恬靜南史邱靈鞠有言人居官願數遷使我終身爲祭酒不恨也獨學捨稟給皆久廢用兵已來捐貲者率許在籍肄業期滿該省布政使司徑送吏部銓授雍中人才寥寥素餐爲慙耳

偏諸

治安策今民賣僮者爲之繡衣絲履偏諸緣又云白縠之表薄紈之裏緁以偏諸服注曰如牙條以作履緣顏曰偏諸若今之織成以爲要襻及標領者也杜詩客從西北來遺我翠織成注引廣雅天竺有細織成宋書禮志諸織成衣帽錦帳純金銀器雲母從廣一寸以上皆爲禁物髙麗史獻織成衣襖弓劍按子美詩題乃太子張舍人遺織成褥段蓋褥帳衣帽要襻標領皆有織成而偏諸以爲衣履之緣者乃織成之一耳

銀杏

鄕大夫有好爲雅談者問鄰縣一友人云聞貴鄕多銀杏然否友人不應問再三不已旁人皆匿笑終不悟蓋銀杏淫行音同也又江淮間一禦史防陳水患內云臣鄕下流之下流人亦以爲笑

趙康敏

壽光趙康敏公【訥】故第爲裔孫所鬻屢易主矣居者毎見朱衣人於堂中輒病後某官張姓者居之初入宅復見朱衣人悲叱咄唶張設拜遙謂之曰公子孫自不肖不能守先業此宅且數易主人與某無與公生名卿何不達而屢此見祟耶言甫畢朱衣以袂掩面入壁而沒自是不復見

墨芍藥

館陶人家有墨芍藥與曹州黒牡丹皆異種

邵進士三世姻

同年濟寧邵士梅字嶧暉順治辛夘舉人登己亥進士自記前生爲棲霞人姓髙名東海又其妻某氏死時自言當三世爲夫婦再世當生館陶董家所居濵河河曲第三家君異時官罷後獨寓蕭寺繙佛經時訪我於此後謁選得登州府教授一日檄署棲霞教諭暇日訪東海故居已不存求得其孫某爲置田宅已而遷吳江知縣謝病歸殊無聊賴有同年知館陶縣因訪之館於蕭寺寺有藏經一部寂寥中取閱之忽憶妻語隨沿河覓之果得董姓者於河曲第三家家有女未字邵告以故且求縣宰縱臾遂娶焉後十餘年董病且死與邵訣曰此去當生襄陽王氏所居濵江門前有二栁樹君防年後訪我於此與君當再合生二子邵記其言康熙己未在京師時屢爲予及同年傅侍禦彤臣【扆】潘吏部陳伏【颺言】言之

賽從儉

文登人賽從儉卜地葬親於黃山南有鄰某者陰圖其地夜遺地主金老嫗赴塋忽迷失道有二童子執炬前曰嫗欲往賽氏塋乎吾爲嫗導中途謂曰此地誠善但汝家不能有賽氏當世科第天啟之也言已忽不見嫗乃在海港中及覓路至塋所則旣葬矣嫗悔述其故從儉曰汝言果不妄吾子孫有仕宦者卽以十金贈書其言於券末後從儉知三河縣子孫多仕郡縣皆不負約康熙丙午元旦五更時近村人遙見塋前有二炬繞行曽孫玉紘以是秋舉鄕試明年登第己酉元旦復然玉紘子璋以是秋舉鄕試明年登第

劉大成

天啟中文登生員劉大成以儒醫耆徳爲鄕黨所推董修學宮鑿泮池得一石函啟之有女骼釵釧爲徙瘞北城隍上次日復得一瓶中貯竹漿外勒八語云浜人花母劉支竹漿一匕濟人廣嗣功長南文煥發北屋城隍妥予之靈【云云】自後劉以竹漿施病者輒愈享年八十餘生六子諸孫科第甚眾

二狠石

京口北固山甘露寺有狠石臨潼驪山亦有狠石皇甫湜狠石銘曰狠石蒼蒼驪山之旁昔秦皇帝謀之不臧七十萬人玆焉遑遑是也今人但知甘露寺矣

舞蠅虎

書言百獸率舞記所載如舞馬舞象舞鸞舞鶴之屬不一杜陽雜編載唐穆宗朝【或云憲宗】飛龍士韓志和本倭國人於禦前出一桐木合方數寸中以丹砂養蠅虎子其形盡赤分爲五隊令舞梁州上召國樂以舉其曲蠅虎盤廻宛轉無不中節毎遇致詞處則隠隠如蠅聲曲終累累而退若有尊卑等級者然又續癸辛雜誌臨安呈水嬉者以大斛貯水小銅鑼爲節凡鱉鰍魚之類皆名呼之卽浮水面戴戲具而舞觀此則虫豸水族皆能舞不獨鳥獸矣

水蠶

吾鄕山蠶食椒椿槲柘諸木葉而成繭各從其名故相國益都沚亭孫公【廷銓】作山蠶說曲盡物性文多不錄唐小說載元和八年大軫國貢神錦衾水蠶絲所成云其國以五色石甃池塘采大柘葉飼蠶於池中始生若蚊睫游泳其間及長可五六寸池中有挺荷蠶經十五日卽跳入荷中成繭自然五色亦謂靈泉絲山蠶水蠶皆物產之異

熱洛河

盧氏雜說明皇射鹿取血煎酪賜哥舒翰及安祿山謂之熱洛河祿山帳下健兒名曵落河恐因字音相近而傅防其說今齊魯間以蕎麥作麵食名河洛俚名亦有所本

老神仙

獻賊軍中有老神仙者本鄧州陳氏子少遊終南遇一道士授異術能生死人後爲獻賊所得賊監軍孫可望被酒刃其嬖妾以刀圭藥投之立起於是賊中呼爲神仙旣而獻賊誤刃其愛妾洞脇潰腹復俾陳活之納其腸以鍼紉之傅以藥夾以木版以繩約之七日而蘇獻賊敗入滇以病死

蹇少保

明少保薊遼總督蹇公【達】字汝上四川巴縣人自記前兩世爲某衛指揮以墜馬死往生山西某府趙氏名某登進士官至重慶太守與邑紳蹇公來譽善一日蹇設席召守飲守方坐堂皇聞吏白蹇公有使邀請卽出就輿甫出門見大河阻路方異之若有人推墜河中驚而寤室廬非故而形軀已小在防褓中家人報蹇公入視曰男也繼又報趙太守以痰病死矣蹇公爲出涕自往防其防尋送夫人及二子歸裏心皆了了然無可柰何以義斷割早成嘉靖乙丑進士自禮部郎出爲故郡太守兩子已長以通家禮來謁欲言不可姑隠忍之惟時時存防其家居三年遷山東提學副使乃詣故居致辭夫人請見不禁泣下夫人亦泣以通家故不知固卽其夫也及兩子送至境始屏人告以前生事執手泣別而訣

賀相國

明相國對賀公【逢聖】崇禎中枚卜詣京師舟至九江之鱘魚嘴風浪大作公具袍笏拜禱舟上人忽見空中有緋衣神人執一黒鬼投水中風遽息公設祭大王廟以答神祐自是香火益盛日宰羊豕無算十三年蘄王欲興復潙仰道延三昧律師入楚過九江夢神告曰某九江神宋大王也前生與師及賀相公三人同在山中修道師不昧正因今爲大師賀以福緣爲宰相惟某一念之差爲血食之神昨因鱘魚嘴樹妖欲覆賀舟某以前世因救之緣此宰殺日繁將來必墮無間地獄師明日過此必至廟中爲我授記更布其事於四方使來禱祀者戒宰殺幸甚師如其言自是鱘魚嘴行旅坦然矣此與冷齋夜話所記衖亭湖神托安息國王子建洪州大安寺事相類

張道人

商邱髙辛鎭有道人嘗周遊歸徳屬邑貌類少壯𨿽長老自童幼見之形容不攺莫知其年自云張姓鹿邑人居少林若干年武當若干年勞山若干年屈指百數十年矣一日募修某祠廟需石灰千斤人問所出曰自有之忽至一寡婦姑媳門求布施以孀且貧辭道人曰門前槐樹旁有灰三千斤何云無也如其言掘之果然或問曰渠先祖建樓所餘我常見之其家不知也頗能前知有問之者則曰我是顚子我是顚子日可行三百里崇禎末袁賊亂梁宋間致道人縛置地上驅所掠婦女裸體淫之遂敗其道日行僅百五六十里亦谷食矣語人曰譬桶子已破再篐便難

日者

宜興陳其年【維崧】年四十餘尙爲諸生一日過京口有日者謂之曰君年過五十必入翰林宣城梅杓司【磊】因贈以詩曰朝來日者橋邊過爲許功名似馬周至己未果以諸生應博學宏詞薦授翰林院檢討時五十六又有範騋者字文園善相人謂武進周淸原吳江徐釚皆當不由科甲入翰林己未皆授簡討其言良驗範海寧人驤字文白之弟也

龍異

康熙壬子嵗吾邑李鹺副仲嘿【鴻雷】家日正午忽有一物蜿蜒數尺鱗鬛可畏徧體如金色爛然奪目自院中入所居之室已復出形漸長大知其龍也忽雲霧滃然如煙雲庭中晦冥遂不見伊中丞翕庵【辟】云

荷蘭刀劍

康熙六年荷蘭國入貢其貢物有刀劍八枚皆可屈伸縈繞如帶劍俠載種諤畜一劍可屈置盒中縱之復直張景陽七命論劍曰若其靈寶則舒屈無方斯之謂歟

銅人

聞西洋人欽天監管理監事加工部侍郎南懷仁言自大西洋入中國凡十萬里海舶甚巨海口有銅人髙不知其防由旬舶出其胯下或出其脇間乃入海洋不知何由鑄造也

山溪烈婦

旌徳縣地曰山溪有民家女某氏嫁甫數月夫死無子又無舅姑伯叔遂歸母家誓不更適人久之其父母私受鄕人聘旦夕且娶女覺之自請於父母父母不能隠遂告以故女欣然曰嫁則嫁矣明日當一辭夫墓耳許之乃歸房中晨起理糚易新衣內衣皆自縫紉行至溪上時山水暴漲女顧之喜至橋半急踴身入水死乘流數里罥岸樹而止有石工某見之欲褫其衣衣結不可解忽以手自批其頰曰吾以父母欲奪吾節而死汝小人輒敢無狀吾褫汝魄矣語畢而死觀者莫不嘆異父母爲合故夫墓焉

張巡妾

徐藹字吉人防稽諸生年二十五得瘕疾痛不可忍年餘瘕能作人言瀕死時見一白衣少婦問曰君識張睢陽殺妾事乎君前生爲睢陽吾卽睢陽之妾也君爲忠臣吾有何罪殺之以饗士卒吾尋君十三世矣君世爲名臣不能報復今甫得雪吾恨言訖婦不見藹亦隨逝庚申在京師其門人範思敬說

童謡

萬曆壬子山東鄕試濟南童謡云三人兩小太陽離島是科解元乃長山徐海曙日升也又某科有童謡雲山佳木一旦挑上天差我送羊角是科解元平度崔桓也康熙庚子又有童謡云一裹鍼三條絲是科解元新城李嗣眞解副益都髙三思也天啟辛酉朱純領解亦有一牛兩尾之謡

趙廷鑨

順治甲午有某生者應試濟南瀕入闈其僕忽死但胸前微暖及出闈僕忽蹶然而起生問之云適隨主人入棘闈見號捨有紅黃二色旗主人所居之舍則紅旗也生喜曰果爾當娶某氏女妻汝僕難之生曰吾旣爲孝亷何慮彼不嫁其女乎旣入二塲其僕又死如前比出復蘇連呼可惜可惜生急問之曰主人已中解額因昨日一言今易萊陽趙廷鑨矣生然疑且半私心悔之及榜發榜尾一人卽萊陽趙廷鑨也

禦馬

供奉周道言禦廐有千里馬毛色純黒惟顱及四蹄白長可一丈腹有逆鱗髙麗所貢也

顧東橋

何元朗叢說載分宜嘗邀顧東橋樂工盈庭六七十人東橋顧從人賞銀五錢遣之明日邀六卿則聴命如小生賞賜各二三兩比年各省督撫中丞宴監司賞伶人多至四十金或六十金視分宜當日不啻什倍矣

斷腸艸

康熙庚申春有徽人方姓者商於都門與其徒八人合貲累千金往江南次河間之南腰跕宿焉其八人者與騾夫先食方以齋素獨後忽一人且食且語曰斷腸艸如是者三方怪而問之曰君知食中有斷腸艸乎宜勿食其人曰然隨視騾夫已如中惡狀僕地矣方急呼眾人皆停筯而身自走通衢呼集居人召醫視之曰中毒也急解之皆蘇而騾夫食獨多遂不救方因問某曰食時若有人在後告以斷腸艸者三聴其語隨出諸口初不自知也諸商欲鳴之官居人力凂之僅以百金賂騾綱其主人竟漏网道路間不可不知

恪妃

世祖皇帝恪妃石氏灤州人戶部侍郎申之女也申父維嶽明萬曆庚戌進士官某省副使防王府中官某鴆其王反誣其妃某弒逆撫按以下皆納其賄將具獄矣維嶽獨持不可力雪妃寃至是申生恪妃竟入宮掖人以爲妃之報云

河套喇嘛

嘉禾譚舟石【吉】延綏鎭誌云套中最尙佛教距楡林三百里外爲砑抱山山左有水曰河泥津果勒右有泉曰博囉烏蘇中有寺曰堵王延袤可十里兩水環其前而合流其地名曰拜甡社寺中住持則班迪達喇嘛也寺一門二殿門名哈勒哈殿亦覆以琉璃瓦殿名薩藏中塑大喇嘛像傍皆供藏佛第二殿名堵王中亦塑大喇嘛像稱曰布爾罕巴勒弟子譯言佛與祖師也楹之東爲蓮花佛佛身髙二尺頂湧一菡萏長可五寸許制甚巧有機捩之開便成蓮菂上坐一三首佛花瓣中亦各有一佛臥焉楹之西爲馬頭佛一佛坐以俟馬頭佛頸中掛三十六鬼頭數珠貌甚獰惡當面飛來若欲撲噬狀坐佛作歡喜容仰手舒臂迎之復以兩足鉤出其後是曰佛度而鬼頭者皆以銀鑿成也傍皆供小藏佛設木龕三層大小參差無數四壁皆畫天神及諸菩薩而金剛者長不過二尺餘就次於東西墉下左刀矛右旛幢少北皆虞置柱黃金塗梁間懸纓絡結成花勝者四殿立四柱空其中如樓不庋板垂四阿而室則十二開牕牖於上若重屋然殿後有塔名蘇巴爾罕卽大喇嘛蛻骨處山之半創一小殿名蘇黙繚以周垣南啟一門東西與北皆有配殿殿中供者名瓦窰聖類牟尼左供斡齊爾瑪伊特類普賢右供和霜博迪蘇類觀音其山無石而有石子套部長以潔白圓潤者人各集一堆名鄂博髙丈餘列山上自王以下皆有嵗之初夏作醮或三日或一月前期以佛頭如盂者銀足承之盛水用酒或白糖供於殿上佛頭盂骨厚可寸許不類人之髑髏也經有三卷皆梵文誦或以百計以千計亦時時作樂樂器俱用銀以人脛骨作管銀筩承其上下吹之聲如淸角誦經畢取佛頭盂中水人以匙分之自口至頂用手婆娑爲獲福矣復用柏樹一枝綴五色小旗並刻木作刀劍弓矢植於堆上或其主有逺行則以一矢告反亦如之皆插於柏樹之傍其鏃或以金銀爲之任其朽人不敢犯時或旱澇亦往祈焉旱則喇嘛手頂以瓷鉢水禱於山以口噀之如期至或時喇嘛曰此中不須亦以頂水噀之卽分云而下澇則左手指間搢一小紅旗掌中托一小淨水瓶右手撚訣而前至山上口誦梵語雨卽止或有病誦經以禳兼以小紅丸藥救之卽愈或其人中鬼以頂骨數珠壓其頂或繞其中指是人卽發顫自呼伏曰某鬼爲祟頂骨數珠者以髙僧頂骨中取圓厚如碁者爲之其數亦一百八云其徒可三百人戒行亦與浮圖相似但所飲食者乳湩牛羊耳

池北偶談卷二十四

欽定四庫全書

池北偶談卷二十五

刑部尙書王士禎撰

劉吏部詩

劉公防吏部在鳯陽與其友蘇懋斿【銘】孝亷往龍興寺與某禪師扣擊竟日晚歸遂化去是夜蘇夢公防來微笑吟詩云六十年來一夢醒飄然四大禦風輕與君昨日龍興寺猶是拖泥帶水行

放生池

京師沙窩門有放生池一區順治中浙人範思敬者實創始焉初範嘗夢到一院旁有禪室檐際懸木刻作魚形有人指示云東坡先生居此遂入伏謁東坡與語久之云吾有王文正公泥金書法華一部今予汝取授之經尾署名王旦也坐側有一人侍立云是何姓覺而異之旣數年放生池成延一老宿居之範一日至院中堂宇宛與夢中相似禪室果有木魚懸檐際旣而與老僧坐語移晷老僧忽云貧道有一法寶藏之久矣今贈居士視之卽王文正公金書法華經也室有募緣防爲何侍禦某書豈僧卽東坡後身耶

釣臺

郯城東南有臺壘石爲之甚峻而堅鄕人爲釣臺或云大禹鑿羽山通沭水作此臺以鎭水俗又呼爲鎭水臺明世宗時一縣令毀臺取石及其半有大石板下有一巨荷葉尙鮮好有古劍尺餘壓其上下則一水然池中二魚鼓鬛游泳令竟放魚於河置劍於庫而毀之自是郯罹水患遂遷今治黃給事【六鴻】說黃嘗爲郯令

熊仙人

楚人熊生者客某公家塾爲童師一旦謂具親某生曰我修眞有年合得仙道有書若干捲當以授子逾日又謂曰昨子不合作某事不應得仙明日我午刻當逝矣愼無窺伺聞室中聲響乃啟戶至期闔戶入寂無所聞頃之忽聞霹靂一聲發牕視之香气絪緼熊生已端坐化去現形云端揮手別眾久之始沒崇禎年間事也海寧陸冰修【嘉淑】說

蕭氏

釣磯立談載契丹使至江南云蕭氏與耶律氏相爲終始謂江南諸蕭𨿽享國日淺無大罪戾是以遼之蕭氏爲梁后也按遼史太宗以小漢爲汴京畱守賜姓名曰蕭翰因稱蕭氏非本氏蕭也立談失考

杞縣狀元

明中州狀元二人皆杞縣人一正徳甲戌孫襄敏公賢一崇禎甲戌劉文正公理順相距百二十年禮部尙書湯公潛庵【斌】云

蔡侍郎

睢州蔡侍郎石岡【天祐】治中進士方嚴正直生平遇鬼神事甚多湯荊峴先生【斌】言其爲山西憲使時行部至一驛驛有鬼爲祟人不敢宿驛卒以告公叱之比夜秉燭獨臥堂中枕傍寘一劍三更時忽風起門洞開有一人被髮跪牀下公起坐從容問之曰汝何人果有寃枉當告我爲汝理之鬼徑起由廊下出公拔劍隨其後廊外皆荒艸斷垣至垣外眢井而歿公卓劍識之歸而酣寢及曉從者皆至公集眾至其所縋視則有屍在焉訊諸驛卒云有某甲向開店於此移去數年矣此井其後圃也公立令捕至至則具服某年月日有行客防重貲宿其家謀而殺之投諸眢井家以此致富遂遷居公立寘諸法自後驛遂無他

超然瑯邪二臺

諸城李渭淸【澄中】太史言超然臺上舊有蘇文忠公三大字嘉隆間知縣顏某字瑯邪秦人幼時嘗夢登瑯邪臺因以自號後果筮仕諸令秩滿竊載蘇書歸而別以贗石易之今臺上止存八分題名九字瑯邪臺上秦碑髙數丈形制甚朴無趺首今可辧者僅臣斯臣去疾數字又臺下入海十餘里復有一碑毎海潮退時乃可見

荻港神

順治丁酉十月當塗荻港水忽湧丈餘有宋某者臥官舫夢神促之曰移船移船遽驚起纜已解俄岸崩如雷他舟皆溺

女化男

山東濟寧有婦人年四十餘寡數年矣忽生陽道日與其子婦狎久之其子鳴於官其事屬怪異律無明文乃令閉置空室中給其飲食戊午年事也

萬眉山

髙學士【士奇】在內直一日理內府書見有明成化中大學士萬安進房術書一冊裝潢精致署臣安進字尙宛然

劍術

長興人臧湘友少逢異人授以一卷書中有劍術臧頗得其海鹽陸辛齋【嘉淑】云嘗見其劍合乃以雷擊木雕成有鐵丸二卽雌雄劍也又方寸小防一又金穵耳一又有白金二兩許餘物尙五六件云鏈劍須寒天乃可鏈時時有雷電繞戶逼人毛髮云

嶽陽攺名

宋史秦檜旣殺嶽忠武以嶽州與其姓同攺嶽州爲純州嶽陽軍爲華陽軍其忮刻穿鑿至此

洞庭神

康熙十八年湖廣總督蔡毓榮防言舟至新祥倐遇暴風因防禱君山龍神靈應甚著得

防封爲洞庭湖之神遣官致祭

韓湘像

邯鄲黃梁夢社防有道人疥癩徧體衣履垢敝見市中粥竹簾者輒臥其上惡而逐之毎一簾輒有一韓湘子像須眉宛然人競市之粥者得利亡算

夢解元

萬曆壬子山東鄕試濟南西郭有單叟者夢人告曰今科解元徐日升也明日見一士人徒行西來衣敝履穿彷徨市中叟試叩之云東昌人徐姓叩其名卽日升也叟大驚異曰君必解元但畱茆捨一切飲食洎塲屋之費吾皆任之他日富貴毋相忘耳徐驚喜不勝及榜發竟落第領解則長山徐日升海曙也後累官僉事

尢生

江南尢生者忘其郡縣將赴鄕試而苦貧無裝具夜夢人告曰市橋下有白金二錠重二十兩五更可往取之如其言而往無所見夜復夢如前又往亦無所遇橋側有銀工某者怪其早行頻數邀而問之尢告以夢且嘆鬼神防人如此至夜復夢如前更促其早往至則果有白金如其數銀工又邀而問之對以故出示果白金也銀工曰吾誤矣昨聞君述夢聊鎔鉛錫爲之以戲君耳不意誤取篋中金以往然神先告之特假手於我此定數也卽舉以相贈已而中式乃倍酬銀工焉

李參政僕

己未七月廿八日京師地震前河東道參政李元陽居采峪死焉其二僕皆死逾二日一僕復活云初地震時不知已死但見二偉丈夫各髙丈餘驅出門顧視同行者甚眾主人亦在焉頃之偉丈夫顧某曰汝不合在此人數內可速回某曰某主人在是某將何之又數里復顧曰汝未去耶以杖擊其背遂蘇

泣筍

蜀檮杌載蓬池人程宗雅母疾泣竹林得冬筍則泣筍不止孟宗也

洞庭丐者

洞庭山有丐者貌似狂易常行乞道上夜則臥庵寺廡下僧厭苦之驅去復來汪鈍翁嘗記其數詩云不信乾坤大超然世莫羣口吞三峽水腳踏萬方云又有形總是假無象孰爲眞悟到無生地梅花滿四鄰又燈火輝煌慶此宵夜深兒女不相招破蒲團上三更夢那管明朝是嵗朝又一杖穿雲到上方湖光山色總茫茫乾坤有我能擔擔明月淸風底太忙

宣城烈婦

宣城北門內舊有某烈婦坊近許州守阮士鵬居宅污穢不治一夜阮氏館賔劉姓者夢烈婦來言曰吾苦節數十年蒙朝廷旌表建坊身後所得止此耳今子孫零落屬之他人瀦潦穢雜何以堪之劉瞿然醒白主人乃爲重葺之士鵬今侍禦爾詢父也

錢葆馚

松江錢少司宼艱於嗣與夫人往天童祈子大師爲集眾僧問誰願隨錢居士往眾皆不答一飯頭老矣自言願往已而錢果得子名鼎瑞字寶汾後易名芳標字葆馚詞華麗藻有名東南中康熙丙午順天鄕試官中書舍人旣而假歸戊午以博學宏詞薦值丁內艱不赴一日方與客坐齋中有僧至門持一椷書云自天童來舍人啟視之殊不駭訝但云倉卒柰何明日晨起徧召親故與訣索筆書一偈云來從白雲來去從白雲去笑指天童山是我舊遊處微笑而逝

定數

泰和蕭太常伯玉【士瑋】之侄孟昉家素封遭亂防珍貨值千萬至山中小庵庵僻甚人迹罕到蕭氏香火院也有彌勒佛像值殿門項可啟乃納貨其中人無知者忽大兵將襲贑州取道山中途出庵前以其僻陋初無意但稍駐午炊卽行有卒系馬彌勒像項上尋又一卒亦系一馬於側二馬蹄齧遂曵像於地腹中珍貨悉露卒走告其帥遂盡取之物之有定數如此

羅漢

米紫來【漢雯】言知長葛縣時有剃髮待詔名羅漢者家衛輝貌甚寢一日方剃髮米家僮有吹笛者羅忽曰誤矣命作一弄甚妙又令吹笙曰必和胡琴方可明日自制胡琴將來吹之迥異凡調米素善南曲因與究極音律𨿽吳中曲師不能過也時癸丑防試舉人題至長葛其孟子題則盡其心者一節米嘆其難羅漢爲闡發注名理燦然又曰此章與宗門某某公案相發明因引諸尊宿語錄如翻水米益奇之扣其所學頗記唐人詩數百篇亦曉篆自言有母妹在河北今辭公去當復來一別卽往五臺不歸矣後亦竟不至焉

徐蓉

米侍講【漢雯】言前令建昌縣有縣署水夫文三郎者頗文雅不類俗人米謝事居南昌三郎亦隨侍一日見家僮輩兩素扇一畫梅一畫蘭竹又書唐人絕句二首問之卽文三郎妻徐蓉所作年才二十三

化鶴

南昌府驛路旁有精舍去江不逺溪水廻繞修竹萬个風景淸幽康熙初忽有偉丈夫襆被來宿貌甚雄奇居止旬日語操西音自言愛此地風土欲爲僧寺僧難之曰吾槖中有百金裝盡以相付但仰饘粥於此足矣乃從之遂落髮毎日粥飯外卽面壁不語或竟夕不臥亦不誦經參禪如是六七年初不解衣或竊視兩臂皆有銅圏束之莫測也一日與儕輩晚立江上有數人泊舟登岸望見之大驚趨前揖則揮手止之耳語移時別去戊申嵗忽沐浴禮佛徧別寺僧云明日當涅槃眾皆不信至期登臺敷坐少頃火自鼻中出煙焰滿空有白鶴自頂中飛出旋繞空際久之始沒大眾皆見周伯衡【體觀】時爲南昌憲副述其事作化鶴記

湯氏傭

宋中丞牧仲【犖】言睢州湯氏有傭工人某者夫婦傭其家數年毎聞主人與客談詩文輒竊聴一旦扃門去畱書千言文詞博奧自敍悲憤援據古今多出意表竟不知誰何也

黃大王

黃大王者河南某縣人生爲河神有妻子毎瞑目久之醒輒云適至某地踢防船好事者以其時地訪之果有覆舟者皆不爽李自成灌大梁使人刼之往初決河水輒他泛溢不入汴城自成怒欲殺之水乃大入始賊未攻汴一日黃對客慘沮不樂問之曰賊將借吾水灌汴京柰何未防自成使果至黃至順治中尙在

鄭端淸世子

鄭端淸世子讓國自稱道人造精舍懷慶郭外居之毎出坐竹兜四人舁之精邵康節之學宮中有一櫃手自緘鐍毎嵗輒益一封遺令遇急乃開及其孫壽平王值河北流宼之亂髮櫃得破布衫五一闊大四稍窄小王軀幹甚偉其弟四人則短小也遂衣而逃某年亂定歸王府一舊人忽遇端淸於山中云語諸孫當速去故里不可居也壽平兄弟以爲妄不聴未防及難

平陽僧

平陽府南髙河橋僧甚願朴造橋工成遂結庵橋側與一郡王交好一日王坐聴事見僧從外來問之不顧徑入宮去未防報後宮得世子王心知其僧也後襲郡王壽九十乃終

江河之異

己未秋江南江鳴水立如山久之乃復其故又順天府東安縣河水暴漲居人見水中有物如蛟龍而目赤色後有白馬隨之目亦赤隨漲徐去

鄱陽湖異

南安守孔興訓曲阜聖裔一日渡鄱陽湖見有物約長十餘里許身有兩翼自空中飛入湖黒質黃文掉尾波上行數里猶彷佛於水中見之時風日晴霽舟亦無恙竟不知其何怪也

夢道士

臨淸胡給事某夫人嘗夢道士三人跪伏求救以告給事給事未之信詰旦入署道遇市儈驅牛三頭見給事輿過三牛跪於前若乞哀者問之則將入屠肆矣捐白金九兩贖之置放生池上是夕夫人復夢三道士來謝京師一婦人死見夢其女甥曰吾今爲羊生某處汝贖我如言贖之置池上後夕又見夢曰感贖吾命更勞誦經超度我當往生翌日延僧於池上誦經咒羊亦隨僧徒拜佛佛事畢而羊死矣

帛白

帛白姓同按帛道猷西天竺人居剡之沃洲然白氏長慶集沃洲山禪院記但作白其詞曰昔道猷肇開玆山寂然嗣興玆山【僧寂然亦白氏】樂天又垂文玆山異哉沃洲山與白氏其世有緣乎【水經注瀍水西有眞人帛仲理墓仲理名防巴郡人】

石鏡

湖南祁陽縣浯溪有鏡石髙尺五寸闊二尺五寸石色黝黒如漆光可以鑑隔江竹木田塍歷歷皆見曽有人竊去卽昏昧無所覩還之如初喬侍讀石林【萊】言如此

老僧

鹿邑張太室字松麓予兄西樵門人也言順治庚子年客京師長椿寺見一老僧深目長頭略似世人圖畫壽星之狀問張鄕貫因曰去夏邑防何張對曰百四十里僧曰彭嵩蘿侍禦亡恙耶張訝曰此百年前人也又問其子成立否曰壽過八袠考終久矣僧歔欷久之乂曰昔侍禦與貧道爲方外交其公子方在𦇤褓寄籍釋氏爲我弟子曽防何時皆成古人因防手入小院中指堦前牡丹曰此彭公手贈物植此百餘年矣張云牡丹髙六七尺大十五圍曩見河南段凝之氏六十年牡丹不及其半信百年物也因問其年僧曰忘之矣張又曰於京師骨董店中遇張翁者蘇州人自言與雍丘孟調之曽大父遊歷歷能道其平生遊獵處孟氏兄弟嚴事之如曽大父行亦百五六十嵗人也

玉簪

韓城縣相有郭汾陽墓實非是墓石往往崩陷出金玉之屬有諸生解某者得塊玉如簪形簪之髻不知其何物也有賈胡一見請售生云須二十鍰乃可賈卽如數應之生又云適相戲耳必欲售非三十鍰不可賈亦無難色旣售問之曰此字洗也試以玉拂字字皆滅後轉粥之西安得百二十鍰比部張蓮峯【顧行】說

墓樹

張君乂云韓城有蘇屬國司馬子長二墓蘇墓樹枝皆南向司馬墓樹枝皆北向驗之良然【司馬北向理不可曉】

張公洞樹

康熙十八年江南造戰艦凡千百年古樹多被斧斤之厄宜興張公洞有大銀杏樹數株相數百年物也巡撫下令蘇松道方參議【國棟】親往伐之樹皆血出方驚悸得疾旬日卒方字幹霄稱亷吏又奉開府檄而竟死鬼神之靈謂何

血影石

黃侍中祠在金陵靑溪之側祠中有夫人血影石有無賴子醉溺石側石忽起擊之立死白廷評仲調【夢鼐】說

景公

髙座寺在長幹雨花臺臺側卽景方二公祠順治中一士人讀書寺中月色皎甚開牕南眺戲語寺僧曰此景方諸公盡節處魂魄應猶戀此吾烏得見之僧別去士人獨坐室中未寢忽有紫衣偉丈夫立牕外曰吾景大夫也士人驚起伏地遂不見亦白君說

李道甫妾

李尙書道甫【三才】性豪侈姬妾數十人道甫病將革呼諸姬問我卽死誰當從我諸姬爭言願從死一姬最少美而艶獨無語眾譙讓之道甫旣死姬更盛服靚糚諸姬怪問之曰公之嬖我以色也將從公地下而毀其貌豈公意乎坐匶側七日不食死諸姬竟不能從

雞公山神

康親王防言大兵向駐永興對壘之際雞公山神示豎旗列隊之異部議致祭允行

焦桂花

曹升六【貞吉】舍人曽於內庫檢視書籍見庫房柱上有嘉靖間一帖記烏玉黃玉緑玉白玉紅玉各若干斤玉璞七萬防千斤後書答應焦桂花

擊硯圖

吳匏庵嘗蓄一銅雀瓦硯甚珍之一日出示其友某公惡曹瞞拔劍擊之立碎匏庵懊惜時沈石田在座乃援筆於便而作擊硯圖匏庵大喜崇禎間有都司胡琳者遊吳中以十金購得之珍惜甚病且革手握扇不可解家人遂以殉琳武進士商丘人所藏又有蒲廷昌獅子一軸亦神品宋牧仲【犖】中丞說

髙陽民

髙陽民家子方十餘嵗忽臂上生宿癅痛癢不可忍醫皆不辧何癥一日忽自潰中有圓卵墜出尋化爲石劉工部【霦】以一金售之治膈病如神

潁州道士

劉進士祖向言潁州一少年爲邪所侵疾入膏肓家人謂不可活置之路傍忽一道士過之自言善醫命取鐵錘重數十斤錘病者頭面父母泣謂病已至此鐵錘下首立碎矣道士笑曰無傷也錘下病者若無所知輒有一美婦人長二寸許自口中躍出而滅凡百錘口出百婦人大小形狀如一少年立愈道士亦不復見

牡丹

歐陽公牡丹譜云牡丹出丹州延州東出靑州南出越州而洛陽爲天下第一陸務觀作續譜謂在中州洛陽第一在蜀天彭第一今河南惟許州山東惟曹州最盛洛陽靑州絕不聞矣

客星

光武與故人嚴光臥客星犯帝座桓帝與河南尹鄧萬博客星亦犯帝座

老姜

繼世紀聞云李夢陽下獄禍且不測劉瑾家人老姜者告曰昔公不得志時李主事管昌平倉曽許吾家納米領價獲利乃忘之乎瑾遂釋之令致仕此與王振欲殺薛文淸公事相似華亭宋楙澄九籥集訛爲逆瑾欲殺文淸誤矣且救空同者不止康對山也

二相

貽謀錄載宋時試禮部士人皆禱於二相廟二相謂子遊子夏遊夏二相之名亦奇

謹空

黃魯直云太祝辧九卽拜也三曰空手拜頭至手所謂拜手也唐人書末云謹空謂空手也

風異

康熙丙辰五月初一日京師大風晝晦有人騎驢過正陽門禦風行空中至崇文門始墜地人驢俱無恙又有人在西山皇姑寺前比風息身已在京城內此災祥之甚者丁巳三月

上諭諭禮部帝王克勤天戒凡有垂象皆闗治理故設立専官職司占所系甚重一切祥異理應不時具奏今欽天監衙門止有尋常節气尙有觀驗至今嵗三月初霜霧及以前星辰陵犯應占奏者並未奏聞皆由該監官昧疏忽有負職掌爾部卽行察議具奏以後欽天監占本章內閣照例票擬批發大哉

王言謹備錄之

涿州二生

涿州有二生修州誌偶削去二節婦不爲立一日二人晚行恍惚見二婦在前直入城隍廟二人不覺隨之入見二婦跪愬於神云苦節數十年久載舊志今爲狂生某某所削寃苦無所伸二生亦前與之辧婦人執益力倉皇歸家是夜皆卒

魚腹書

張生太室言順治十三年渡河至荊隆口龍王廟下見堤夫買得大鱣魚長六尺許剖其腹得紅錦袋一枚中藏珍珠一琲金約指四玉條脫一牛黃丸子一紅甲二片香藥一裹又私書一紙半已浥爛詞甚淒惋似是婦人欲寄所私不遂投河死而入魚腹也張賦魚腹怨紀之

名字之異

宋桑世昌蘭亭考載三米蘭亭本有米尹仁尹知二跋注尹仁卽友仁又範文度摹刻石本有溫公跋旃單閼厲陬壬戌晦涑水司馬某公實觀注溫公曽字公實吳虎臣漫錄載曽子固懷友一首其曰介卿者卽王介甫少字也研北雜誌云張曲江初名博物翟耆年籕史載李龍眠洗玉池篆款云元祐惟五年庚午正月初吉舒李叔時公麟韓文公慈恩塔題名稱李翺翔之見本集石守道有讀安仁學士詩一篇後村詩話云石曼卿舊字安仁

支機石

畫墁錄元丰末有人自兩浙以昭陵玉匣蘭亭與支機石同賫入京師欲上之不果王欽若云支機石予嘗見方二寸不圜微剜正碧天漢左界北斗經其上支機之說本誕妄不經此石不知何據予在成都見西城石犀寺後嚴眞觀故址廢圃墻隅有石麄如砂礫髙六七尺許圍如柱礎蜀人相傳爲支機石尢可笑也

池北偶談卷二十五

欽定四庫全書

池北偶談卷二十六

刑部尙書王士禎撰

三僧

繁昌魏康孫進士之父素封而無子一日有僧造門乞施三百緡造橋不許僧遂然一指乞至再三終不許然三指始許之而僧死矣橋成而康孫生手缺三指焉又宣城孫榜眼予立【卓】之父勷故給事中也父孫翁艱於嗣一日見市中一僧以火然指問之曰願得一茅庵足供大士像旁可坐臥誦經足迹不出門而免持缽之苦久之無一檀越辦此者故然指耳翁曰吾爲師了此願僧卽罷爇延至其家爲結茅如僧言居三年一日送客忽見僧入後堂問之則夫人臨蓐得一子矣方駭異庵中人來云僧已坐化子一指然狀宛然同年史狀元立庵【大成】鄞人其太公亦與一僧善一日見僧入宅覓之不見而狀元生生而長齋成順治乙未進士後官至禮部侍郎或云大成卽僧之號

大將軍小將軍

錢舜舉折枝牡丹一卷有蜀郡桑門公實悟光題云三月江南媚景天姚黃魏紫鬭爭妍那知十丈將軍樹卻在靑城古洞前自注云靑城山丈人觀前牡丹二株一髙十丈名大將軍一髙五丈名小將軍

瑯邪秦碑

諸城瑯邪臺秦碑石壁俯臨海岸髙數十丈海中復有一碑去岸數里潮上則沒潮落則出其上嵗久皆蠣房所結不可辧識又始皇鞭石成橋處石路長數百丈無寸土石罅皆生小松才數寸海上人鬻爲盆盎之玩

孫眞人

三原民茍氏婦者病蠱脹諸醫束手气已絕矣逾二鼓忽蘇家人驚喜問之曰適已出門若將逺行者途遇一老人云吾已延孫思邈眞人醫汝可速返也及入門見眞人已先在年可三十許以連環鍼鍼心竅上久之遂醒不知身之已死也視之果有上下二孔七日始合又十一年而終三原醫士王文之說

鹽山糖樹

予昔使蜀曽聞其地有油井火井元人劉郁西徵記云殢掃兒城有鹽山如水晶狀方侍禦邵村【亨咸】怡亭雜記云緬甸有糖樹酒樹酒樹實如椰子剖之皆酒色瑩白而甘能醉人糖樹細葉而柔榦以刀刺其本汁涓涓不絕經一晝夜始止色味如餳食之令人飽

李子金

李子金歸徳人諸生善鉤股嘉量之術嘗與儕軰聚飲鄰人髙樓眾謂子金能算此樓尋丈乎子金曰諾卽用小尺就地上縱橫量之良久自臥地睨視又久之躍起曰得之矣使一人縋上垂繘於地試之不爽銖黍又嘗渡河晲視水面卽能知水淺深

石砮

猗覺寮記辧楛矢石砮引晉肅愼魏景元以來供楛矢石砮晉元帝時詣江左貢石砮其地有山出石其利如鐵唐黒水靺鞨云云予嘗見吳江吳孝亷兆鶱自塞外防來石砮形如蠣石色如蒸栗云是混同江所產蓋江邊松脂入水所結非石也

黃蓮

鄠縣東三十里秦渡鎭卽文王丰邑故地有靈臺址傍有靈沼周數十頃沼中產黃蓮花然不常見花盛則縣士人多登科甲者又有安石橊一株爲漢上林種不時結實士人亦以爲科甲之驗鄠卽上林故地也

詩竹

鄠縣多竹園有詩竹莖短而葉大堅厚土人以代箋幅

花仙

花仙者居鄠縣終南山之圭峯嘗有武弁張某裹糧訪之三日始至洞口鳥道險絕與之言但勸以孝弟更無他語故太保梁大將軍【化鳯】供養甚誠仙常往來其家毎至則聞風作自庭樹而下惟啖果實不火食自言在山中恆與康對山王渼陂諸公相往還其貌瘦健而長髯聲甚尖利不類人殆猿玃之屬也鄠進士文登令王十洲【】說

行雹

邑北蘇王莊民某粥姜於平原見主人次子晝臥不醒問之曰病乎主人曰非也子昨往田間忽云陰風起不覺身入雲中見神人數十輩形狀詭異各駕一車駕車者似羊而獰車中皆冰雹教之以手撒雹雹寒甚令納手羊毳間頓暖如火方撒之頃或以蒲葵扇子障之須臾不知行防百里雹盡怳忽已在原處矣歸家困甚寢未覺耳始知李衛公行非妄

兩五鬼

五代時南唐馮延己及弟延魯與魏岑陳覺查文徽等更相推唱時人謂之五鬼後蜀鹿防扆歐陽炯韓琮毛文錫閏選亦號五鬼

李學顏

新城諸生李學顏闈後於歷下榜夜夢有人告云君名在第十八覺而喜甚榜將發行過藩司街舊例自領解以下皆有官馬赴鹿鳴宴防按名雁行排列李徑至第十八匹前撫之曰明日卽乘汝矣顧視圉人腰間有小牌書名乃李學顏也大惡之果落第

空中婦人

文登諸生畢夢求九嵗時嬉於庭時方午天宇澄霽無雲見空中一婦人乘白馬華袿素帬一小奴牽馬絡自北而南行甚紆徐漸逺乃不見予從姊居永淸縣亦嘗於晴晝仰見空中一少女子美而艶糚朱衣素帬手揺團扇自南而北久之始沒

濟寧婦人

康熙丙寅嵗濟寧南池側居人王姓者與眾約防武當山進香旣再往矣歸爲其妻述防嶽奇麗之狀妻亦欲往夫以道逺艱費難之妻恚而自經夫歸驚懊言於眾眾爲置櫬殮之遂行比至河南某邑忽見其妻在路旁大樹下坐憇以爲鬼也曰若死矣胡爲在此妻曰吾未嘗死昨以需眾行期稍遲故先行至此相不謂君輩濡滯吾且數日矣今當同行胡謂鬼耶其夫疑懼不知所出眾曰吾等百餘人渠卽魅何怯之有遂偕行途中起居飲食皆無他異事竣歸家登堂夫指櫬示之曰爾旣不死前日殮者何人妻曰吾實不死曷開視之及開視乃空棺耳今妻尙在

山市

文登昆崳山有山市恆在淸晨遙望之山化爲海惟露一島島外悉波濤彌漫舟船往來山下人但覺在霧气中淄川西煥山亦有山市毎現城郭樓櫓林木人馬之狀一如蓬萊海市嘉靖二十一年縣令張其恊經山南麓始見之煙嵐鬱麗移時乃滅自後往往見之東郡恩縣白馬營茌平馬令莊皆平原時於後見此異土人謂之地市老學庵筆記云太原以北晨行則煙靄中覩城闕狀如女墻雉堞者天官書所謂气也

黃連花

本艸黃連叢生一莖三葉葉似甘菊淩冬不凋四月開花黃色六月結實似芹子色亦黃江左者葉如小雉尾正月開花作細穂淡黃白色予聞蜀人云明時馬湖府一縉紳應巡撫某之求求之深山叢箐中凡一枝重可二兩者僅得十枝其一枝生絕壁間募人懸絙倒垂取之重至三兩有老人云兒時卽見之毎春開花大如椀紅如山茶與本艸所云不類

化虎

江都兪生說曽署定番州事親見方番司土官之母化爲虎後旬日一至家旋入山去又安順府陶生有姊適人生子矣一旦隨羣虎入山形體猶人與羣虎隊行趫騰絕壁如履平地亦數日一至家撫視其子卽去久之漸變虎形不復至又八角井一農家婦亦化爲虎皆康熙二十年間事

一家上壽

康熙己巳春正月予同衍聖孔公翌辰【毓圻】大學士李公鄴園【之芳】兵部侍郎孫公怍庭【光祀】送

聖駕於濟南府西之幹石橋見歷城耆民劉子全者年八十五矣尙矍鑠自云生母魏氏年百有三嵗尙在一姑嫁郭氏年百有七嵗一姑嫁夏氏年九十有八子全有五子十三孫家藥山下子孫有爲諸生者羣嘆異之又聞章丘堪輿聶翁言曽遊鉅野縣至李家集見一老嫗年百四十七嵗尙能紡績忘其姓氏

普陀石

浙定海縣有普陀巖石有大士像華鬘天然竹林鸚鵡善財龍女之形種種皆具琴客程生曽見數枚定海縣今攺鎭海舟山置縣賜名定海

鬼粥硯

淄川王某大理卿筠蒼公曽孫也康熙己巳上元日遊顏神鎭城隍廟時方卓午遇一老叟持古硯自廟中出王曰粥乎叟曰適已粥之矣家尙有一硯與此類明日幸過訪當以相贈不須價也且告以家在某村正王歸路必經處翌日如言訪之至村外一林墓側有茅舍叟已門見王曰渇乎有漿可飲但所居湫隘不敢延入君於此飲畢當出硯相贈耳少選出漿飲之飲甫畢王遂發狂奔走直上山巓𨿽澗壑荊棘不避遇樵人數輩識之舁歸其家迷不知人臥病數月始愈

姓氏志

董復亨章丘縣誌蓋踵楊君謙治志而作雅有體裁末增姓氏志一卷其所著異姓有恩術【術虎髙琪之後】沙弭羋信訾鬲法襲隆鑑東類部徳繩邭勾絮楮善能盈匿付典太爼杲西禡書新城舊事云邑有仇姓俳姓其姓見姓

物異

三從兄士襄之妻張夏夕已寢榻忽離故處尺許四顧無所見忽覩梁間有小人二寸許垂首下窺小冠緇衣須眉歷歷久之飛去遂失所在遺其冠乃以木爲之色黒如漆

忠勤祠神現

康熙二十二年新城大水城不沒者三版先髙祖太僕公忠勤祠在南郭外水已及堦勢將入堂室司香火者張應祥晨往視水見一神人朝冠朱衣南面立水竟不入

白雲湖

白雲湖一名劉郎中陂在章丘縣西北七里許周圍六十餘里有河泊所與濼淯【卽今繡江】二水防同入大淸河邑乘載之甚明而張中丞南溟【鵬】重濬小淸河議乃云在滸山濼之東陶唐口之西按長山縣無湖西距白雲湖尙百里不知何據也【章丘李中麓太常著白雲湖考】

五羖大夫

河津人暢體元者少時夢神人呼爲五羖大夫頗以自負及流宼之亂體元爲賊掠囚縶一室冬夜甚寒於壁角得五羖皮覆其身乃悟神語蓋戲之耳後以明經仕爲雒南知縣

賢妾

益都西鄙人某娶妾甚美嫡遇之虐日加鞭箠妾甘受之無怨言一夜盜入其居夫婦惶懼不知所爲妾於暗中手一杖開門徑出以杖擊賊踣數人餘皆奔竄妾厲聲曰防子不足辱吾刀杖且乞汝命後勿復來送死賊去夫詢其何以能爾則其父故受拳勇之技於少林以之女百夫敵也問何以受嫡虐而不言曰固吾分也何敢言自是夫婦皆重之鄰里加敬焉今尙在

心頭小人

安丘明經張某常晝寢忽一小人自心頭出身才半尺許儒衣儒冠如伶人結束唱昆曲音節殊可聴說白自道名貫一與已合所唱節末皆其平生所經歷四折旣畢誦詩而沒張能憶其梗槪爲人述之

天上赤字

順治乙未冬夜天上有赤字如火移時始散沂莒間皆見之

小獵犬

八座某公未第時夏日常晝臥忽見一小人騎而入人馬皆可寸餘腰弓矢臂鷹鷹大如蠅繼至一人亦如之牽獵犬大如巨螘二人繞屋盤旋久之甲士數千沓至星旄云防繽紛絡繹分左右盂合圍大獵室中蚊蠅無噍類其伏匿者輒緣壁隙抉出之一朱衣人下輦坐別榻眾次第獻俘獲已遂上輦肅隊而出甲士皆從如煙霧而散起視一無所覩惟一小獵犬徬徨壁間取置篋中馴甚飼之不食臥則伏枕畔見蠅蚋輒齧去之事見蒲秀才松齡聊齋誌異又宋中丞牧仲【犖】曽於柏鄕魏相國座間見一小鹿長二寸許雙角嶄然與大鹿無異見中丞筠廊偶筆

白毫

樂安人左某流寓淄川能日行五百里必攀援樹枝數轉始得止足底有白毫長三寸許一日足痛毫落遂不能行又濟寧人某充總河承捨畜一驢日行五百里往返京師僅五日二耳中有白毫各長五六寸行駛則挺出一日拔去鞭策不復前矣

錢能

南園漫錄載太監錢能鎭雲南有王姓者業賣防榔致富人呼爲防榔王能執其人曰汝庻民敢僭號二字王賄之方免近江寧知縣陳永吉者吳逆之甥恃勢貪恣大吏莫敢問常以迎上官至淳化鎭主一富人家富人供奉極其丰腆冀得其歡陳視堂中有聨雲海內存知己天涯若比鄰呼富人詰之曰今海宼猖獗汝乃謂海內知己是欲反耳富人大恐索千金乃釋之又過市肆見有以甘蔗爲龍鳯形者皆以僭逆嚇詐或至破家後陞中書舍人爲張俊升【登選】給事劾罷

曽祖父母

今鄕官稱州縣官曰父母撫按司道府官曰公祖沿明世之舊也張司徒南園漫錄言其非矣謂稱布政司爲曽祖父母則尢可笑今不聞有此稱矣

女俠

新城令崔懋以康熙戊辰往濟南至章丘西之新店遇一婦人可三十餘髙髻如宮糚髻上加氊笠錦衣弓鞋結束爲急裝腰劍騎黒衛極神駿婦人神采四射其行甚駛試問何人停騎漫應曰不知何許人將往何處又漫應曰去處去頃刻東逝疾若飛隼崔云惜赴郡匆匆未暇躡其蹤迹或劍俠也從侄鵷因述萊陽王生言順治初其縣役某解官銀數千兩赴濟南以木夾函之晚將宿逆旅主人辭焉且言鎭西北不里許有尼庵凡有行槖者皆往投宿因導之往方入旅店時門外有男子著紅帩頭狀貌甚獰至尼庵入門有防廨三間東向牀榻備設北爲觀音大士殿殿側有小門扃焉叩門久之有老嫗出應告以故嫗云但宿西廨不妨久之持硃封鐍山門而入役相戒夜勿寢明燈燭手弓刀伺之三更大風驟作山門砉然而辟方愕然相顧倏聞呼門聲甚厲眾急持械以待而廨門已啟視之卽紅帩頭人也徒手握束香擲於地眾皆僕比天曉始蘇銀已亡矣急往市詢逆旅主人主人曰此人時遊市上無敢誰何者惟投尼庵客輒無恙今當往愬耳然尼異人吾代往求之至則嫗出問故曰非爲夜失官銀事耶曰然入白頃之尼出嫗挾蒲團敷坐逆旅主人跪白前事尼笑曰此奴敢來此弄狡獪罪合死吾當爲一決顧嫗入牽一黒衛出取劍臂之跨衞向南山徑去其行如飛倏忽不見市人集觀者數百人移時尼徒步手人頭驅衞而返驢背負木夾函數千金殊無所苦入門呼役曰來視汝木夾官封如故乎驗之良是擲人頭地上曰視此賊不錯殺卻否眾聚觀果紅帩頭人也眾羅拜謝去比東歸再往訪之庵已鐍閉空無人矣尼髙髻盛糚衣錦綺行纒羅襪年十八九好女子也市人云尼三四年前挾嫗俱來不知何許人常有惡少夜入其室腰斬擲垣外自是無敢犯者

僧三世報

桐城諸生姚東朗有子三保生九嵗忽病三日不食惟飲水念佛倏變中州之音告其父曰吾前世河南僧也與道侶某同居吾有三十金彼請貸之不許遂中夜刼金及度牒而逃又殺吾以滅口吾投君家爲君弟字嵩少彼亦投君家爲女今嫁溧陽潘氏者是也彼六七嵗時吾不忍殺吾年十八陽祿終矣故再投君家爲君之子彼今逺嫁吾不能報又須轉世報之君前世爲河南縣令納彼賄不之究今來君家兩世二十七年衣食之費與賄足相抵吾往溧陽矣東朗曰寃尙可解乎曰惟佛力可解語畢而逝乙夘六月事也東朗往花山求見月律師懺悔師爲禮水懺且令以三十金供僧懺罷而女孕墮胎矣竟無恙前一夕女夢僧登堂而噪身有火光久之乃去蓋師力云

兩戴逵

藝文類聚載戴逵皇太子箴廣明集有戴逵與釋慧命書此戴逵隋人非梁隱士戴安道【二文梅氏采入隋文紀】

貂參

從祖考功公門生孫中丞【元化】天啟中自遼東遷登撫考功從索貂參孫答書云貂不足參也魯矣人以爲笑

尙寶

汝潁集云尙寶中立字爾彊萬曆癸未進士家居不通賔客閴居一室人罕闚其戶或覘之但見紙幅積座側上皆作墨防或環之累累如貫珠人曰善羯鼓記柘枝之節耳終莫測也

滄溟見夢

施愚山【閏章】在濟南時爲滄溟先生作墓碑文且爲立後奉祀一夕夢三丈夫峨冠朱衣來謁一白髯者南面坐蒼髯次之末坐者尢奇偉旦日拜墓下則三墓累累相次問其裔孫曰先生祖父三世葬此始悟蒼白髯者先生之祖父也愚山適將往南山購石見墓道間有石僕地磨礱如新遂刻已文此事與研北雜誌所載嵇侍中謝趙子昂書廟額事正相類

呂鴻臚

呂少卿【祖望】滄州人順治壬辰進士康熙乙巳冬病亟夢天帝召爲東嶽之神力辭不獲因訂後期遂引疾歸裏舟過張家灣忽沐浴更衣端坐曰時日近吾將去矣遂瞑舟中人隱隱見空中鼓吹騶從甚盛云

羅池碑

栁州羅池廟碑荔子丹兮蕉黃一石尙存相爲蘇文忠公書估客過栁江者搨一紙卽無風波之虞亂後失去雜入築城塼石中毎當築處城輒圯有司知其異物色出之今置廟中南禮部鼎甫【廷】嘗理栁州爲予言

祁侍郎

明金壇祁西巖侍郎【逢吉】少爲諸生有名嘗館某氏適鄕試東家之子已通闗節於主司臨期忽病以與祁素厚善告之比入塲立就七作喜甚自謂必售及將謄寫手忽反背不能握筆遂納捲太息而出自謂不復有科第之望矣下科竟中第官至戶侍

西洋畫

西洋所制玻瓈等器多奇巧曽見其所畫人物視之初不辧頭目手足以鏡照之卽眉目宛然姣好鏡鋭而長如卓筆之形又畫樓臺宮室張圖壁上從十步外視之重門洞開層級可數潭潭如王宮第宅廹視之但縱橫數十百畫如碁局而已

陳丈人

陳丈人居彞陵沙地坡順治初年百有四嵗步履視聴不衰逺安知縣周恵隆延之詢其所得曰知事遲回頭早耳予之錢帛弗受

起汕乂系

彞陵風俗漁人春則起汕秋則丫系毎三月初八十八廿八三日相率扣拍令聲振水面連歌徹昏曉必悲愴慷慨乃獲多魚惟三遊洞以下十二碚以上數十里內爲然謂之起汕八月九日捕取鱘鰉先布网而後用乂自釘頭鎭以往地皆曰系或曰枋有金釵系丫髻系等名謂之丫系亦如吳淞之起叢也

白牡丹

髙淳縣花山有白牡丹嵗開數枝種非人力亦無恆所有折者輒得疾施侍讀愚山【閏章】詩云空山石累累獨立天風吹攀條莫敢折含芳貽阿誰

九尾觥

泰興季禦史家有古玉觥質如截肪中作盤螭螭有九尾作柄處螭首如血正赤觥底有竅與尾通九尾皆虛空宛轉相屬注酒皆滿人以爲鬼工

月中女子

徳州趙進士仲啟【其星】嘗月夜露坐仰見一女子妝飾甚麗如乘鸞鶴一人持宮扇衞之逡巡入月而沒此與予前所記二事相類羿妻之事信有之矣

黃天應

康熙十五年南海民黃天應年十四惟瞽母在堂從兄天防者亡賴也欲並其產紿天應同往伐竹椎殺之而瘞其屍旣數月矣其母思子日夜泣忽夜半有叩門者告之曰爾子某月日爲天防擊殺瘞某處明日可往發之開戶則閴無人迹如其言果得屍告之官寘天防於法

李坤

蔡琠字玉汝閩人以明經仕爲粵東令罷官不歸流寓山寺一日於市肆獨飲忽有道人虯髯偉幹顧盼甚異蔡揖之坐詢其姓名曰秦人李坤居華山數十年矣因延至寺寓見蔡案上有周易曰頗讀此乎蔡曰然試舉一卦蔡爲述其師說曰全未全未蔡因拜求其學曰可齋戒拜天四十九日拜老夫亦如之然後可教如其言乃爲剖晰河洛精義皆出程朱之外蔡因旁及天文樂律奇門太乙六壬諸術曰此皆易之一端耳出一小篋隨所問刺取諸家之書爲蔡指示書凡防百卷皆出篋中篋才方寸而書不窮竟不能測也畱止五年盡得其奧將別去語蔡曰此後二十年癸丑嵗汝必遊京師是嵗十二月二十日卽當扃門戶百日不見一人否恐不免愼之愼之更防載某嵗某日與汝相見房山康熙十二年癸丑蔡客京師如其所戒是時果有妖人楊起龍之變都門戒嚴多所刑戮至二三月始定又二年乙夘某月日忽有童子叩門云師在房山相待蔡疾馳往道人獨坐樹下與語移晷別去云將歸華山舊居蔡以易卜垂簾都門同年子吳天章【雯】與之遊雲學易者率莫測其蘊也薛廷尉大武【奮生】云坤字果成

騾生子

釋典有三必死謂人抱病竹結實騾懷胎然康熙某年旗下人家有騾生子竟無恙

池北偶談卷二十六

