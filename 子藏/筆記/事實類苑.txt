

欽定四庫全書

子部十

事實類苑

雜家類五【雜纂之屬】提要

【臣】等謹案事實類苑六十三卷宋江少虞撰少虞字裏未詳據序首自題稱左朝請大夫權發遣吉州軍州事而江西通誌亦未載其履貫蓋其事迹己不可復考矣其書成於紹興十五年以宋代朝章國典見於諸家記錄甚多而畔散不屬難於稽考因爲選擇類次之分祖宗聖訓君臣知遇名臣事迹徳量智識頋問奏對忠言讜論典禮音律官政治績衣冠盛事官職儀制詞翰書籍典故沿革詩賦歌詠文章四六曠逹隠逸仙釋僧道休祥夢兆占相醫藥書畫技藝忠孝節義將相才略知人薦舉廣知搏識風俗雜誌凡二十四門自序作二十八門蓋錄之訛也所引之書悉以類相從全錄原文不加增損而以書名注明毎條之下共六十餘家凡用功十四年而成故徵采極爲浩博至其雜摭成編有一事爲兩書所載而先後並存者又如邊鎬稱邊和尙等事及諸家詩話所摘唐人詩句皆與宋朝事實無闗亦槪錄之未免有汜濫之失然北宋一代遺文逸事略具於斯實可資於辧證王士禎居易錄稱爲宋人說部之宏偹而有禆於史者良非虛語至其間若國朝事始三朝聖政錄三朝訓鑑蓬山誌忠言讜論元丰聖訓傅商公佳話兩朝寶訓熈寧奏對劉眞之詩話李學士叢談等書俱已久佚無均借此足以考見一二是尢說家之總彚矣王士禎又載此書四十卷而今本寔六十三卷檢勘諸本皆合並無同異疑亦士禎筆誤之失云乾隆四十四年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

事實類苑原序

古之史者載籍極博其所表見皆不虛書其軼乃時時見於他說不可不知也太史公网羅天下放失舊聞至於分散數家之事則甚多防略後世猶或非之然則自漢以來千有餘嵗君臣善惡治亂之外紛紛籍籍日有日繁使論著之人隨世裒掇有所未盡況軼入他說者歷年浸久疏殘之餘不少槪見則史失其傳矣史冊所無有學者不道也錯亂磨滅不可復知者可勝計耶我宋肇興聖神克繼垂二百年太平憲物容典踵古治而增華未有緝熈炳煥可考如今者也不刋信史誠足以表覈萬代然而祕省防嚴非外學所得見若其遺文逸說事羙一時語流千載者縉紳先生尙能言之往往皆前日今世巨公名卿老師宿儒以其所接於耳目可以警憲於世者筆之載錄紀無慮數十家嘗惜其畔散不屬難以稽考曩因餘暇備極討論自一話一言皆比附倫類而整齊之去其文不雅馴或有抵牾者自余據實條次不敢以一字增損總凡防目合爲一書名曰皇宋事實類苑聖謨神訓朝事典物與夫勲名賢逹前言往行藝術仙釋神怪之事異域風俗之殊纎悉備有釐爲二十八門選義按部考詞就班如出一家語不待旁捜逺覽而太平遺逸之羙麗具在足以觀見當時風政庶幾乎尙有典刑哉此學士大夫之所欲聞亦喜而樂道也深愧識見淺陋擇焉不精取焉不詳故於毎門之末不敢斷以已意錄而存之將以有望於後之君子云紹興十五年五月十七日江少虞謹序

欽定四庫全書

事實類苑卷一

宋江少虞撰祖宗聖訓

太祖

太祖性至仁𨿽用兵亦戒殺戮親徵太原道經潞州麻衣和尙院躬禱於佛前曰此止以弔伐爲意誓不殺一人開寶中遣將平金陵親召曹彬潘羙戒之曰城陷之日愼毋殺戮設若困鬭則李煜一門不可加害故彬於江南得王師弔伐之體由聖訓丁寧也初梁太祖因宣武府第修之爲建昌宮晉攺命曰太寧宮周世宗復加營繕猶未盡如王者之制太祖始命攺營之一如洛陽之制旣成太祖坐正殿令洞開諸門直望之謂左右曰此如我心少有邪曲人皆見之

錢俶入朝太祖眷禮甚厚然自宰相以下皆乞畱俶而取其地太祖不從賜還本國復宴餞於便殿屢勸以巨觥陛辭之日俶感泣再拜太祖命於殿內取一黃袱封識甚宻以賜且戒以塗中宻觀洎卽塗啟之凡數十軸皆羣臣所上章防俶自是益感懼江南平遂乞納土秦亭之西地夕陽鎭產巨材森鬰綿亙不知其極止利於戎建隆初國朝方議營造尙書髙防知秦州郡地數百里築堡阨其要募兵千餘人爲采造務與戎約曰渭之北戎有之渭之南秦有之果獲材數萬本爲桴蔽渭而上後蕃部率帳屬絕渭奪筏殺防兵出師與我戰我兵剪戮甚眾生擒數十人縶俘於獄以聞太祖憫之曰奪其地之產得無爭乎仍連邊州之擾不若罷之下詔厚撫其酋所縶之戎各以袍帶賜之遣還其部諸戎泣謝後上表願獻美材五十里於朝【並涑水紀聞】

太祖常與趙中令普議事有所不合太祖曰安得宰相如桑維翰者謀之乎普對曰使維翰在陛下亦不用蓋維翰愛錢太祖曰茍用其長亦當防其短措大眼孔小賜與十萬貫則塞破屋子矣

錢俶進寶犀帶太祖顧謂曰朕有三條帶與此蓋不同俶請宣示一觀太祖笑曰汴河一條恵民河一條五丈河一條俶大媿服其規模豈不宏逺哉

王全斌伐蜀之歳是時大寒太祖著防絮被裘禦講武殿氊帳曰此中寒尙不能禦況伐蜀將士乎卽脫所服裘防遣將持賜全斌其伐江南也曹彬李漢瓊田欽祚入辭以匣劍授彬曰副將而下不用命斬之漢瓊等皆股栗畏懾此所以見禦將之恩威皆出於一

太祖皇帝將展外城幸朱雀門親自規畫獨趙韓王普從幸上指門額問普曰何不祗書朱雀門須著之字安用普對曰語助太祖笑曰之乎者也助得何事

太祖服用儉素退朝常用絁袴麻鞋寢殿門懸靑布緣簾殿中設靑布幔【以上出楊文公談苑】

太祖少親戎事性好藝文卽位未幾召山人郭無爲於崇政殿講書至今講官所領階銜猶曰崇政殿說書云【出傅商公佳話】

錢俶初入朝旣而賜歸國羣臣多請畱俶而使之獻地太祖曰吾方徵江南俾俶歸治兵以攻其後則吾之兵力可減半江南若下俶敢不歸乎旣而皆如所處【出東軒筆錄】

太祖聞國子監集諸生講書喜遣使賜之酒菓曰今之武臣亦當使之讀經書欲其知爲治之道也【出涑水記聞】太祖皇帝以神武定天下儒學之士初未甚進用及卜郊肆類備法駕乘大輅翰林學士盧多遜攝太僕卿升輅執綏且備顧問上因嘆儀物之盛詢致理之要多遜占對詳敏動皆稱防他日上謂左右曰宰相須用儒者盧後果大用蓋肇於此【出文正公筆錄】

太祖討平諸國收其府藏貯之別庫曰封樁庫每歲國用之餘皆入焉嘗語近臣曰石晉割幽燕諸郡以歸契丹朕憫八州之民久防彼中俟所蓄滿五百萬緡遣使北庭以贖山後諸郡如不我從則散府財募戰士以圗攻取後攺曰左藏庫今爲內藏庫【出歸田錄】

魏咸信言故魏國長公主在太祖朝嘗衣貼綉鋪翠入宮中太祖見之謂主曰汝當以此與我自今勿復爲此飾主笑曰此所用翠羽幾何太祖曰不然主家服此宮闈戚裏皆相效京城翠羽價髙小民窺利展轉販易傷生寖廣實汝之由汝生長富貴當念惜福豈可造此惡業之端主慙謝主因侍坐與孝章皇后同言曰官家作天子日久豈不能用黃金裝肩輿乘以出入太祖笑曰我以四海之富宮殿悉以金銀爲飾力亦可辦但念我爲天下守財耳豈可妄用古稱以一人治天下不以天下奉一人茍以自奉養爲意使天下之人何仰哉當勿復言

太祖平蜀得孟昶七寶裝溺器擲之於地令杵碎之曰汝以何器貯食似此不亡何待【以上見楊文公談苑】

太祖豁逹旣得天下趙普屢以微時所不足者言之欲潛加害太祖曰不可若塵埃中教識天子宰相則人皆物色之矣自後普不復敢言【出丁晉公談錄】

太祖嘗謂左右曰朕每因宴防乘懽至醉經宿未嘗不悔也

太祖嘗見小黃門損畫殿壁者怒之曰子可斬也此天子廨舎耳汝敢敗之耶【始平公云】

太祖初卽位頗好畋獵嘗田獵墜馬怒自挾佩刀刺馬殺之旣而嘆曰我耽於逸樂乘危走險自取顚越馬何罪焉自是遂不復獵

太祖常罷朝坐便殿不樂者久之內侍王繼恩請其故上曰汝謂天子爲容易耶早來吾乘快指揮一事而誤故不樂也

太祖采聼明逺毎遇邊關之事纎悉必知有間者自蜀還上問曰劍外有何事間者曰但聞成都滿城誦朱仙長苦熱詩曰煩暑鬰蒸何處避涼風淸冷幾時來上曰此蜀民思吾之來伐也時𨿽已下荊楚孟昶有唇亡齒寒之懼而西討無名昶欲朝貢王昭逺固止之幹徳三年昶遣諜者孫遇賫蠟丸帛書間道往太原結劉鈞爲援爲朝廷所獲太祖喜曰興師有名矣執間者命王全斌率禁旅三萬分路討之俾孫遇指畫山川曲折閣道逺近令工圗之面授神策令王全斌往焉曰所尅城寨止籍器甲芻糧耳若財帛盡分給戰士王師至蜀昶遣王昭逺帥師來拒未幾相繼就擒昶始降執昶赴闕大將王仁瞻自劍南獨先歸闕乞見恐彰已惡歷數全斌等數將貪黷財貨縱弛兵律俱爲所訴反欲以自蔽太祖笑謂仁瞻曰納李廷珪妓擅開丰徳庫取金寶此又誰耶惶怖叩伏待罪上又曰此行淸介畏懼止有曹彬一人耳臺臣請深治蜀諸將橫越之惡太祖盡釋之【已上出涑水紀聞】

太祖卽位後遣王全斌劉光義爲先鋒曹彬爲都監沈義倫爲行營判官收復覀蜀無何全斌殺降三千人是時曺不從但收其文案不署字王曹沈等回太祖宣送中書取勘左右曰方克復西蜀回𨿽殺降兵亦不可便案劾今後陛下如何用人太祖曰不然河東江南皆未歸服若不勘劾恐今委任者轉亂殺人又曰曹彬但退不干你事曹不退但叩頭伏罪曰是臣同商議殺戮降兵朝廷問罪臣首合誅戮太祖見曹如此皆與原之王授金州節度餘皆進擢之忽一日宣曹並潘美曰命汝收江南又顧曹曰更不得似往時西川亂殺人曹徐奏曰臣若不奏又恐陛下未知曩日覀川元不是臣殺降卒緣臣商量固執不下臣見收得當日文案元不肯署字太祖令取進呈覽之又謂曰卿旣商量不下何爲對朕堅自伏罪曰臣與王全斌等同奉陛下委任若王全斌等獲罪臣獨淸雪不爲穏便臣是以一向伏罪太祖曰卿旣自欲當辜如此又安用畱此文字曰臣從初謂陛下必行誅戮臣畱此文書令老母進呈乞全老母一身太祖尢器遇之又潛謂曰但只要他歸服愼勿殺人是他無罪只是自家著他不得卿切防取曹曰謹奉詔防不敢違越今國家享無疆之休良由是耳曹之四子璨瑋琮珣皆享丰祿豈非餘慶乎【已上出丁晉公談錄】

宋白言開寶九年雩祀西洛陰雨逾月齋宿之旦尙未霽太祖遣中使禱無畏三藏塔與之誓言倘不卽止毀其浮圗又俾近臣賫詔與嶽神宿齋日雨不止當施桎梏於汝至太極殿齋宿辰已間雨霽洛陽令督役夫軰除道上泥布漧土及郊祀還雨復作無畏西僧唐開元中至長安宗甚禮重之毎祈雨輙應事具李徳裕次栁氏舊聞及李華碑【見楊文公談苑】

太祖旣納趙韓王之謀數遣使者分詣諸道擇選精兵凡其材力技藝有過人者皆收補禁軍聚之京師以備宿衛厚其糧賜居常躬自按閱訓練皆一以當百諸鎭皆自知兵力精鋭非京師之敵莫敢有異心者由我太祖能彊榦弱枝致治於未亂故也

太祖徵河東圍太原久之不防宿衛之士皆自奮告曰蕞爾城而久不下者士不致力故也臣等請自往力攻必取之上曰吾搜簡訓練汝曹心盡力竭矣汝曹天下精兵之髓而吾之股肱爪牙也吾寧不得太原豈可糜滅汝曹於此城之下哉遂引兵而還軍士聞之無不感激往往有出涕者

太祖徵李筠河東遣其宰相衛融將兵助筠融兵散敗生獲之上面責其助亂因謂曰朕今赦汝汝能爲我用乎對曰臣家四十口皆受劉氏溫衣飽食何忍負之陛下𨿽不殺臣臣終不爲陛下用得間則走河東耳上怒命以鉄撾撾其首曳出融曰人誰不死得死君事臣之福也上曰忠臣也召之於禦座前傅以良藥賜衣及鞍勒拜太府卿王師平江南徐鉉從李煜入朝太祖讓之以其不早勸李煜降也曰臣在江南備位大臣國亡不能殉罪當死尙何所言上恱撫之曰卿誠忠臣事我當如事李氏也【並見涑水紀聞】

開寶中趙普猶秉政江南後主以銀五萬兩遺普普白太祖太祖曰此不可不受但以書答謝少賂其使人可也普叩頭辭讓上曰大國之體不可自寢弱當使之勿測旣而後主遣其弟從善入貢常賜外宻賚白金如遺普之數江南君臣始震駭服上之偉度【出楊文公談苑】

太祖明聖慈恵歷代創業之主不可比也初陳橋爲三軍擁廹而回不得已而狥眾懇乃先與三軍約曰汝等入城不得驚動府君不得殺害百姓不得取奪財物能從吾令則不違汝推戴於是三軍曰不敢違命【出丁晉公談錄】太祖將親徵軍校有獻手撾者上問曰此何以異於常撾而獻之軍校宻言曰陛下試引撾首視之撾首卽劍柄也有刀韜於中平居可以爲杖緩急以備不虞上笑投之於地曰使我親用此物事將何如當此時此物固足恃乎

太祖親徵澤潞中書舎人趙達憚涉山險稱墜馬傷足止於澤州及師還當艸制復稱疾上怒宰相論逹人臣乃敢如此遂貶房州司戶【已上出洓水紀聞】

太祖皇帝得天下破上黨取李筠維誅李重進皆一舉蕩滅知兵力可用僣僞可平矣嘗語太宗曰中國自五代以來兵連禍結帑廩虛竭必先取西川次及荊廣江南則國用富饒矣今之勍敵正在契丹自開運以後益中國河東正扼兩蕃若遽取河東便與兩蕃接境莫若且存繼元爲我屏翰我完實取之未晚故太祖末年始徵河東太宗卽位卽一舉平晉也

周廣者開寶中爲內外馬步軍都頭嘗好言外事一日白太祖曰朝廷遣使吳越錢俶南面坐旁設使者位俶𨿽貴極人臣民無二上而奉命者不正其名此大辱國太祖曰汝頗能折之否廣曰臣請行上卽日遣廣爲使俶猶襲故態廣曰比肩事主不敢就席俶遂移牀西向正賔主之禮復命廣气甚驕將希寵賞太祖曰汝蓋倚朝廷威勢不然者俶何有於汝哉廣大慙其禦下之英略如此

劉鋹性絕巧自結眞珠鞍勒爲龍戱之狀獻太祖太祖以示尙方工皆駭服償以錢三百索上謂左右曰移此心勤民政不亦善乎鋹在閩中多置酖以毒臣下太祖幸講武池從官未集鋹先至詔賜巵酒鋹心疑之捧杯泣曰臣承祖父基業違拒朝廷至煩王師致討罪在不赦陛下旣待臣以不死願爲大梁布衣觀太平之盛未敢飲此酒太祖笑謂之曰朕推赤心於人腹中安有此事卽取鋹酒自飲別酌以賜鋹鋹慚謝

太祖善馭豪傑得人死力居常多幸講武池臨流觀習水戰目謂左右曰人皆言亡身爲國然皆人之所難言之易耳時禁衛將帥軍廂皆侍側有天廂李進卿前對曰如臣者令死卽死耳遂躍入池中上急令水工數十人救之得免防於委頓上左右內侍數十人皆善武藝伉健人敵數夫騎上下山如飛其慰撫養育無所不至然未嘗假其威權泗州檻生虎來獻上令以全羊臂與之虎得全肉決裂而食气甚猛悍欲觀之也俄口呿不合視之有骨橫鯁喉中上目左右內侍李承訓卽引手探取無所畏常因禦五鳳樓有風鳶墮南角樓鴟尾上上顧左右曰有能取之否一內侍失其姓名攝衣舉屋桷以登緣歷危險取之以獻觀之膽落蓋試其趫防也太祖始自總戎爲士卒畏服及踐阼善【闕】籍者多以【闕】雄武軍自此或習試武【闕】毆以教勝負漸增俸緡遷上軍【闕】侵晨出城習馬至暮歸飼馬不合【闕】洽耐辛苦不甚肥盛初議取蜀有【闕】曰西川除在

天上不可到若舟車足迹可至必取之耳士皆賈勇思奮平蜀止六十日用精兵才七千人

居常衛士直廬中或給以棊枰令對奕爲樂曰此徒端居終日無他思慮以此使之適情耳

太祖平蜀擇其親兵驍勇者百餘人補內殿直別立班院號川殿直南郊賞給凡夲班減五千遂相率撃登聞皷訴其事上大怒曰朝廷給賜自我而出安有例哉盡捕違狀者四十人斬於市余悉配下軍遂廢其班一日內酒坊火悉以監官而下數十人棄市詰得遺火卒縛於火中自是內司諸署莫不整肅【並見楊文公談苑】

太祖時李漢超鎭關南馬仁瑀守瀛州韓令坤常山賀維忠易州何繼筠棣州郭進西山武守琪晉陽李謙溥隰州李繼勲昭義趙贊延州姚內斌慶州董遵誨環州王彥升原州馮繼業靈武搜榷之利悉以與之其貨易則免其徵稅故邊臣皆富於財以養死士以募諜者夷人情狀山川道路罔不備見而周知之故十餘年無西東之憂【出東齋記事】

太祖將攺年號謂宰相曰須出古來未嘗有者宰臣以干徳爲請三年平蜀宮人有入掖廷者太祖因閱奩具得鑑背字云幹徳四年鑄大驚曰安得四年鑄此鑑以出示宰相皆不能對乃召學士陶谷竇儀問之儀曰蜀中主曾有此號鑑必蜀中所得太祖大喜曰作宰相必用讀書人自是大重儒臣矣

太祖躬履儉約多所減損常服澣濯之衣乘輿服用皆尙質素寢殿以靑布緣幃簾宮中闈幕無文采之飾常出麻履布裳賜左右曰我舊所服者也【出聖政錄】

太祖初臨禦欲知外事有史珪者常爲隊長掌衛殿防事入白頗得實後有徳州刺史郭貴知荊州貴之親吏在徳州爲姦知州國子丞梁夣升以法繩之貴素與珪善以事告珪圗去夣升珪紀於紙伺便言之一日探懷中所記進曰徳州梁夣升欺蔑刺史郭貴幾至死上曰此必貴所爲不法夢升眞淸彊吏取記紙召黃門中防以夣升爲贊善大夫旣行又曰與左贊善珪慙怏而退俄坐漏禁中語黜官

太祖時趙普爲相車駕偶出因忽幸其第時兩浙錢王俶方遣使致書及海物十瓶普方置在廡下防車駕至倉卒迎不及屏也上顧見問何物普以實對上曰此海物必佳卽令啟之皆滿貯子金也普惶恐頓首謝曰臣未嘗發書實不知若知之當奏聞而卻之上笑曰但受之無妨彼謂國家事皆由汝書生耳

開寶中教坊使衛某年老當外補援後唐故事求領小郡太祖曰伶人爲刺史豈治朝事尙可法耶第令於本部中遷敍乃以爲太常大樂令【出澠水燕談】

自唐寶大後歷肅代藩鎭遂不復制以及五代之亂太祖卽位罷藩鎭權擇文臣使治州郡至今百餘年生民受賜每一詔下𨿽擁重兵臨大眾莫不卽時聼命太祖旣好讀書常曰堯舜四凶之罪止從投竄何近代法网之宻哉蓋有意措刑矣【出事實】

事實類苑卷一

欽定四庫全書

事實類苑卷二

宋江少虞撰祖宗聖訓

太宗

太宗嘗謂皇屬曰朕卽位以來十三年矣朕守儉素外絕遊觀之樂內郤聲色之娛眞實之言固無虛飾汝等生於富貴長自深宮民庶艱難人之善惡是必未曉略說其體豈盡餘懷夫帝子親王先須克己勵精聽言納誨毎著一衣則憫婦每飡一食則念耕夫至於聼斷之間勿先恣其喜怒朕每親臨庶政豈敢憚於焦勞禮接羣臣無非求於啟沃汝等勿鄙人短勿恃己長乃可求永久富貴以保終吉先賢有言曰逆吾者是吾師順吾者是吾賊不可不察也

淳化三年太宗謂宰相曰治國之道在乎寛猛得中寛則政令不成猛則民無所措手足有天下者可不愼之哉呂蒙正曰老子稱治大國若烹小鮮夫魚擾之則亂近日內外皆來上對求更制度者甚眾望陛下漸行淸淨之化上曰朕不欲塞人言路至若愚夫之言賢者擇之亦古典也趙昌言曰今朝廷無事邊境寜謐正當力行好事之時上喜曰朕終日與卿等論此事何愁天下不治茍天下親民之官皆如此畱心則刑淸訟息矣太平興國九年太宗謂宰相曰朕每日所爲有常節自淩晨視事旣罷便卽觀書深夜就寢五鼓而起盛暑晝日亦未嘗寢乃至飲食亦不過度行之已久甚覺得力凡人食飽無不昏濁倘四肢無所運用使就枕血脈凝滯諸病自生欲求淸爽其可得乎老子云我命在我不在乎天全系人之調適卿等亦當加意無自輕於攝養也

上嘗禦便座錄京城系囚至日昃近臣或以勞苦過甚上曰不然倘罪及無辜使獄訟平反不致枉撓朕意深以爲適何勞之有因謂宰相曰國家設官分職本爲治民耳如受任悉能盡公決斷焉有不治之事古人宰一邑治一郡致飛蝗避境虎渡鳳集臣下爲政尙能致玆感應若帝王用意恵民申理寃滯豈不感召和气朕孜孜求治今得天下安泰亦其效也宋琪曰天下治亂系在一人陛下臨禦十年勤勞致治陰陽和順寰宇寜謐毎日前殿所談止在刑政退朝惟觀古史究歷代興亡善惡之事以準古成憲上資神聖中外甚幸

上謂侍臣曰法律之書甚資政理人臣若不知法舉動是過茍能讀之益人知識比來法寺斷案多不識治體侍臣曰今天下所上案牘獄情已定法官上閱宰執定刑事之虛實不可攺也當在精擇知州通判庶知淸獄訟若州縣得良吏一二其下必無寃人上然之

靈州河外寨主李瓊以城降賊有司將坐其家屬上曰窮邊孤壘又無援兵緣坐之法朕不忍行也二年契丹冦邊邊將言文安大成二縣監軍棄城遁走請以軍法論上遣軍吏誅之旣行謂之曰此奏尙有疑得毋所部召之耶當詳而後決使至部之【闕】幹寧軍令部送民入城非擅離所部遽釋之上之明察如此

上嘗謂宰相曰朕於黎民孜孜訪問務欲令其得所感悅人情亦不難致且虎狼之性最是難禦然而能畜虎者以時飼之使知養育之意伏牙藏爪而況於人乎因思君臣之間要在上下情通卽事無凝滯若稍間隔豈能盡致理之道古人有言君視臣如手足則臣視君如腹心君視臣如艸芥則臣視君如冦仇此言甚有理致宋琪曰易卦乾在上坤在下謂之否此天气不下降地气不上騰之謂也坤在上干在下謂之泰此天地交泰之象也則知君臣之道必在情通乃能成天下之務上恱

上聞汴水輦運卒有私貿市者謂侍臣曰市門如防穴何可塞之但去其尢者可矣篙工楫師茍有少販鬻但無妨公不必究問冀官物之大無至損折可矣呂蒙正曰水至淸則無魚人至察則無徒小人情僞在君子豈不知之若大度兼容則萬事兼濟曹參不擾獄市者以其兼受善惡窮之則姦慝無所容故愼勿擾也聖言所及正合黃老之道【並事實】

至道二年夏大旱遣中使分詣五嶽祈雨學士艸祝上自書名隨其名設香再拜而遣之王禹偁時在翰林上言五嶽視三公從前祝版禦署已逾禮典固無君上親書之理上署之紀尾云昔成湯剪爪斷髮禱桑林之社尙無愛矧爲百姓請命豈於筆札而有所惜哉

內侍王繼恩平李順之亂中書議以爲宣徽使太宗曰宣徽者執政之階也朕覽前籍多矣皆不欲宦者預政可授以他職宰相懇言繼恩有大功合任昭宣使河州團練使非此拜不足以爲賞上不恱因召翰林學士張洎錢若水議置宣政之名班在昭宣使之上以授之加領順州防禦使

登州海岸林中常有鷹自髙麗一夕飛渡海岸未明至者絕俊號曰海東靑淳化中夏帥趙保忠得獻上上嘆曰朕久罷畋遊盡放鷹犬無所事此今卽以賜卿當領之也【並楊文公談苑】

興國中張觀樂史鎖防合格不得進士及第祗以爲幕職官太宗之愛惜科名如此【出澠水談苑】

史【闕】唐貞觀三年【闕】以宰相監修復有修國史史館修撰直館之員集賢院自開元五年置麗正修書院於集仙殿十三年攺爲集賢殿以麗正書院爲集賢書院有學士侍講學士之名後置大學士以宰相領之並有修撰校理直院之職貞元中增置校書正字梁氏都汴貞明中以今古長慶門東北小屋十數間爲三館湫隘卑庳周廬徼道在旁衛士騶卒喧雜毎受詔有所撰述徙他所以就之太宗卽位因臨幸周覽曰若此之陋何以待天下賢俊耶卽日詔有司度左升龍門東北車府地爲三館棟宇宏大自舉役車駕再臨視勞賜工卒又令作園囿植卉木引金水河以注焉西序啟便門通乾元殿以行幸三年春新館成賜名崇文院悉遷西館書分布西廊爲集賢書庫南廊爲昭文書庫西廊分經史子集南廊爲史館書庫初平蜀得一萬三千卷平江左得三萬餘卷參以舊書爲八萬卷凡四庫皆用雕木架靑綾帕幕之昭文館集賢殿大學士監修國史常以宰相兼領此外有史館修撰直史館集賢院直學士檢理之名淳化中復置直昭文館直集賢院亦有修國史崇文院檢討編修只皆無定員不常置

太宗詔諸儒編故事一千卷曰太平總類文章一千卷曰文苑英華小說五百卷曰太平廣記醫方一千卷曰神醫普救總類成帝日覽三卷一年而讀周賜名曰太平禦覽

太平興國八年日本國僧【闕】然至言其國襲六十四世矣文武寮吏皆是世官上顧宰臣等曰此蠻夷耳而嗣世長久臣下亦世官頗有古道中國自唐季海內分裂五代世數尢促大臣子孫鮮能繼述父祖基業朕𨿽徳不及往聖然而孜孜求治未嘗敢自暇逸深以畋遊聲色爲戒所冀上穹降鑑亦爲子孫長久計使皇家運祚久長而臣僚世襲祿位卿等各思盡心輔朕無使逺夷獨享斯美

太宗尢重內外制之任每命一舎人必咨詢宰輔求才實兼美者先召與語觀其噐識然後授之嘗謂近臣曰詞臣之選古今所重朕嘗聞人言朝廷命一舎人六姻相賀諺以爲一佛出世豈容易哉郭鷙南府人朕初卽位以其樂在詞筆遂命掌記頗聞制書出人或哂之亦且素無時望不稱厥位朕亦爲之靦顏業已進用亦終不令入翰苑後因覽唐書故事見其多自卑位作學士者遂令杜鎬檢閱錄唐朝學士不拘品秩自校書正字畿尉至尙書皆得爲之防光祿丞尹少連上書引馬周遇太宗事其詞多捭閤上異其才召試何以措刑論文理可觀卽欲超擢詢及樞宰無有知少連名者慮不協時望遂止蘓易簡薦吳人浚儀尉周亨俊防可任因禦試首舉人遂令亨考校臨觀與語以察其噐局俾易簡索其文章得白花鷹賦以比張茂先鷦鷯之作文彩亦可尙上意其非大器也語易簡曰且可令序遷京秩更餘觀之攺光祿寺丞月餘暴遇疾卒上之衡鑑精審如此【楊文公談苑】

太宗嘗謂侍臣曰國若無內患必有外憂若無外憂必有內患外憂不過邊事皆可預爲之防惟姦邪無狀若爲內患深可懼焉帝王當合用心於此

太宗初卽位幸左藏庫視其儲積語宰相曰此金帛如山用何能盡先皇居常焦心勞慮以經費爲念何其過也薛居正等聞上言皆喜其後徵晉陽討幽薊嵗遣戌邊用度寖廣鹽鐵酤關市礬茗之禁逾峻

太宗嘗謂近臣曰俟天下無事當盡蠲百姓租稅終以多故不果故錢若水言至道中嘗掌樞宻

太宗嘗至玉華殿議邊事議旣定向敏中取紙筆將批之上曰卿大臣不當自作文李揆在外否耶召入授其意令其艸之時揆承防也

太宗畱心政事淳化五年自署一幅云勤公潔已奉法除姦恵愛臨民始可稱良吏本官有俸並給見緡凡【闕】三十餘通命有司擇京朝官之有課最者賜之殿中

丞李虛已以循良淸白預其選得知遂州虛已作敍感詩以獻自陳祖母年八十餘喜聞其孫中循吏之目上喜甚批紙尾云吾眞得良二千石矣賜錢五百緡以遺祖母翌日對宰相言及之已云與五十緡丞相曰前日所賜五百緡上曰此誤也不可以追攺虛已父寅舉進士年六十餘以母老求致仕得署著作佐郎有詞學淸【闕】虛已亦純學篤愼家極貧𨿽至尊之誤筆乃天之所賜如郭巨得黃金尋飛錢之比歟然自是詔閣門不得受羣臣詩賦雜文之獻欲自薦者投文於中書宰臣第其臧否上之【並楊文公談苑】

太宗淳化五年月歷載上謂侍臣曰聽斷天下事直須耐煩盡臣下之情者莊宗百戰得中原之地然而守文之道可謂懵然矣終日湛飲聽鄭衛之聲與伶官等嘲謔自昏徹旦謂之聒帳半酣之後至略酒箆沈醉【闕】至夜不已招箭者但以物擊其銀磬聲音中的與俳優軰結十弟兄每略與近臣商議事必語於人敍相見遲晚之由縱兵出獵渉旬不反於優倡蹂雜之中復自矜冩春秋不知當時州政何如也蘓易簡書於時政曰上自潛躍以來多詳延故老問以前代興廢之由銘之於心以爲鑑戒上來數事皆史不載秉筆之臣以記錄焉

太宗將討太原選軍中驍勇趫防者數百人教以舞劍皆能擲劍髙文余袒裼跳躍以身左右承之妙絕無比見者莫不震懼防北庭使至宴便殿日令劍舞者數百人科頭露股揮劍而入跳擲承接霜鋒露刄飛舞滿空北使懼形於色淮海國王錢俶等驚懼不敢仰視俶言於上曰此尙書所謂如虎如貔如熊如羆者也上甚恱及親徵毎巡城督戰必令前道逞技賊乘城望之破膽太宗詔作上淸宮謂左右曰朕在藩時太祖特鐘友愛賞賚不可勝紀今悉貿易以作一宮爲百姓請福不令費庫物王沔曰土木之作必有勞費不免取百姓之脂膏耳上嘿然旣營繕命中人董役役夫常不滿三千人三司率多移撥三五百人給他作中人言於上上曰有司所須之人皆要切汝自當與計議圎融勿令有妨旣而數年功不就言事者多指之遂令罷役嵗余內道塲與道流言及之上卽令出南宮舊金銀器數萬兩粥於市以給工錢訖其後宮成常服一詣焚香而已

至道初李繼遷遣其大校張浦入貢上禦便殿召衛士百軰習射禦前所挽弓皆一石五斗以上先是賜繼遷一弓皆一石六斗繼遷但以朝廷威示虜謂非人力所能挽至是衛士皆引滿平射有餘力上問浦戎人敢敵否浦曰蕃部弓弱矢短但見此長大固已逺遁豈敢拒敵上恱後以浦爲鄭州防禦使畱京師

有司嵗請竹索以修河橋其數至廣太宗曰渭川竹千畆與千戶侯等自河渠之役嵗調寖廣民間竹園率皆荒廢爲之柰何呂端曰芟葦亦可爲索後唐莊宗自楊畱口渡河爲浮梁用葦索上然之分遣使臣詣河上列葦爲索皆脆不可用遂寢當莊宗渡河蓋暫時濟師也【並見楊文公談苑】

兗王宮翊善姚坦好直諌王常作假山所費甚廣旣成召其屬置酒共觀之眾皆褒嘆其美坦獨俛首不視王彊使視之坦曰但見血山耳安得假山王驚問其故坦曰在舎時見州縣督稅上下相驅峻急裏胥臨門捕人父子兄弟送縣鞭血流身愁苦不聊生此假山皆民租稅所爲非血山而何是時太宗亦爲假山亟命毀之王每有過失坦未嘗不盡言規正宮中自王以下皆不喜左右乃教王詐稱疾不朝太宗曰使視之逾月不瘳上甚憂之召王乳母入宮問王疾增損狀乳母曰王本無疾徒以翊善姚坦檢束王居曽不得自便王不樂故成疾耳上怒曰吾選端士爲王僚屬者固爲輔佐王爲善耳今王不能用規諌而又詐疾欲使朕逐去正人以自便何可得也且王年少未知出此必爾軰爲之謀耳因命捽至後園杖之數十召坦慰諭之曰卿居王宮爲羣小所嫉大爲不易卿但能如此毋患防言朕必不聼田錫好直諌太宗或時不能堪錫從容奏曰陛下日往月來養成聖性上恱益重之【出聖政錄】

太宗銳意文史太平興國中詔李昉扈蒙徐鉉張洎等門類羣書爲一千卷賜名太平禦覽又詔昉等撰集野史小說爲太平廣記五百卷類選前代文章爲一千卷曰文苑英華太宗閱禦覽日三卷有闕則暇日追補之嘗曰開卷有益朕不以爲勞也【澠水燕談】

太宗常謂侍臣曰朕萬幾之暇不廢觀書見前代帝王行事多矣茍自不能有所剽裁全倚於人則未知措身之所因言宋文帝恭儉而元凶悖逆及隋楊素邪佞唐許敬宗謟諛之事侍臣聳聽蘓易簡曰披覽舊史安危治亂盡在聖懷斯社稷無窮之福也

上覽兵法陰符經嘆曰此皆詭詐奇巧不足以訓蓋姦雄之忠也至論道徳經則曰朕毎讀至兵者不祥之器聖人不得已而用之未嘗不三復以爲規戒王者𨿽以武功克受終須用文徳致治朕每日退朝不廢觀書意欲酌先王成憲而行之以盡【闕】意也

太宗親徵太原次澶淵太僕寺丞宋防者掌出納行在軍儲迎謁道左太宗見姓名喜以爲我師必有防之之兆車駕將至令語攻城諸將曰我端午日置酒髙防於太原城中至癸未繼元降乃五月五日也太宗謂曹彬曰朕令潘美出雁門先取靈應卿以大軍聲言取幽州而持重緩行敵聞之必聚勁兵於彼不復出援山後矣旣而美果下寰朔靈應重進得山後要害地

上親錄京師系囚謂近臣曰爲君勤政卽得感召和气如後唐莊宗不卹國事惟務畋遊動經浹旬每出大傷苖稼及還蠲其租稅此甚不君也張尢曰莊宗兼惑於音律縱酒自放中官典郡者數人上曰大凡人君以節儉爲本仁恕爲念朕在南衙時亦常畱心聲律今來非朝防未嘗張樂每旦下藥多以鹽湯代酒鷹犬之娛素所不好且多殺飛走眞【闕】不許朕常以此爲戒【已上見事實】

帝語宰相曰史館所修太平總類自今日進三卷朕常覽宋琪曰陛下好古不倦觀書爲樂然日覽三卷恐至罷倦帝曰朕性喜讀書開卷有益每見前代興廢以爲監𨿽未終盡記其未聞未見之事固已多矣此書千卷朕欲一年讀徧因思好事之士讀萬卷亦不爲難大凡讀書惟性所好若其不好讀書亦不入昨日讀書從已至申有鶴飛上殿砌至罷方去左右曰昔楊震講學有鸛銜鱣墜堂下亦此類也【見帝學】

上讀老子語侍臣曰伯陽五千言讀之甚有益治身治國之道並在其內至云善者吾亦善之不善者吾則不善之此云善惡無不包容治身治國者其術如是若每事不能容納則何以治天下哉

太平興國八年上顧宋琪李昉等曰朕因思閭裏間毎日焚香祝天子萬嵗次大臣同壽朕與卿等焉得不日思善事以副億兆之禱宋琪曰臣等陛下不次擢用又承戒諭豈敢爲不善之事以負宸恩惟思公勤庶幾萬一咸再拜謝【並事實】

太宗喜奕碁諌臣有乞貶竄碁待詔賈相南州者且言毎進新圗妙勢悅惑明主而萬機聼斷大致壅遏復恐坐馳霄襟神气滯鬰上謂言者曰朕非不知聊避六宮之惑耳卿等不須上言【出湘山野錄】

太宗作九弦琴七阮嘗聞其琴蓋以宮加二十絲號爲大武宮減二十絲號爲小武其大向下宮徽之一徽定其聲小向上宮徽之一徽定其聲太宗嘗酷愛宮調中十小調子乃隋賀若弼所撰其聲與意及用指取聲之法古今無能加【闕】者十調者一曰不博金二曰不換玉三曰夾泛四曰越溪吟五曰越江吟六曰孤猿吟七曰淸夜吟八曰葉下聞蟬九曰三淸外一調最古忘其名琴家祗命賀若弼太宗嘗謂不博金不換玉二調之名頗俗禦攺不博金爲楚澤涵秋不換玉爲塞門積雪命近臣十人各探一調撰一詞蘓翰林易簡探得越江吟曰神仙神仙瑤池宴片片碧桃零落春風晚翠雲開處隠隠金轝挽玉鱗背冷淸風逺文瑩京師徧尋琴阮待詔皆云七阮九琴藏祕府不得見【出相山野錄】

太宗善飛白其字大者方數尺善書者皆伏其妙又小艸特工語侍臣曰朕君臨天下亦何事筆硯但心好之不能捨耳江東人多稱能艸書累召詰之殊未知向背但塡行塞白裝成卷帙而已艸字學難完飛白筆勢難二無亦恐自此廢絕矣以數十軸藏於祕府上嘗作奕碁三勢使內侍裴愈持以示館學士莫能曉者其一曰獨飛天鵞勢其二曰對面千里勢其三曰大海取明珠勢皆上所制上親指授諭令語諸學士始能曉之皆嘆伏神妙前後召待詔等對奕多能覆局爲圗藏於祕閣古碁圗之法以平上去入分四隅爲記交雜難辧徐攺爲十九字一天二地三才四時五行六官七斗八方九州十日十一冬十二月十三閏十四雉十五望十六相十七笙十八松十九客以此易古圗之法甚爲簡便【並楊文公談苑】

賈黃中字媧民滄州人耽之四代孫太宗時以給事參知政事召見其母王氏命坐與語曰教子如此此今之孟母矣作詩美之未幾罷知澶州太宗戒之曰小心翼翼君臣皆當如此矣太過則失大臣之體太宗謂其母有賢徳年七十餘未衰與之語甚敏因謂近臣曰黃中多憂畏必先其母死及其卒母尙無恙【出範蜀公蒙求】

太宗曰古者一夫耕三人食尙有受其餒者今殆二十人矣東南之俗連村跨邑去爲僧者蓋慵稼穡而避徵役耳泉州奏未剃僧尼系籍者四千餘人其已剃者數萬人尢可驚駭【見事實】

六月命內供奉官藍敏正賫禦艸書五軸藏祕閣史館修撰張佖直祕閣朱昂率三館之士登閣以觀之信神筆也敏正仍言上𨿽盛暑之時筆札未嘗釋手服勤樂【闕】前代帝王皆所不及佖等相謂曰萬乘之尊尙勤篤若此臣子當何如哉各瞻翫移時而退

淳化三年九月太宗新修祕閣帝登閣觀羣書整齊喜形於色謂侍臣曰防亂以來經籍散佚周孔之教將墜於地朕卽位之後多方收拾抄寫廣募今方及數萬卷千古治亂之道並在中矣卽召侍臣賜坐仍命酒召三館學士領焉日晚還宮顧昭宣使王繼恩曰亦可召傅潛戴興令至閣下恣觀書籍給禦酒諸將飲宴潛等皆典禁兵帝欲其知文儒之盛故也【已上見蓬山誌】

事實類苑卷二

欽定四庫全書

事實類苑卷三

宋江少虞撰祖宗聖訓

眞宗

龍圗閣直學士陳彭年因次對論儒術污隆君臣難易之要上曰朕毎念太祖太宗丕變衰俗崇尙斯文垂世教人實有深防朕謹遵聖訓紹繼前烈庶警學者人君之所難在於聽受人臣之不易在於忠直其或君以寛大接下臣以誠明奉上君臣之心皆歸於正上下之際靡失厥中直道而行至公而遇此天下之逹理先王之【闕】猶指諸掌孰曰難哉因作二論示之【出守突】

右正言知制誥朱巽上言朝廷命令不宜屢攺自今應陳述利害更張法制請委官司議其可否如經久可行者行之不可者止之眞宗謂羣臣曰命令屢攺甚失治體卿等識之且事有可否執政者所宜盡心無有隠也【三朝聖政錄】

石熈正知寧州上言昨靖逺軍失守蓋朝廷素不畱意因調兵三五萬太宗曰西邊事吾未嘗敢忘之石熈乃敢如此不遜必罪之上曰羣臣敢言者亦甚難得其言可用則用之不可用置之若必加罪後復誰敢有言者因賜詔書褒嘉焉秦國長公主嘗爲子莊宅使世隆求正刺史眞宗曰正刺史系朝廷公議不可魯國長公主爲翰林醫官使趙自化求尙食使兼醫官院事上謂王繼英曰雍王元份亦爲自化求遙郡朕以遙郡非醫官所領此固不可也

駙馬都尉石保吉自求見上言僕夫盜財乞特加重罪上曰有司自有常法豈肯以卿故亂天下法耶又請於私第決罰亦不許

眞宗卽位每旦禦前殿中書樞宻院三司開封府審刑院及請對官以次奏事辰後入宮上食少時出坐後殿閱武事至日中罷夜則召侍講侍讀學士詢問政事或至夜分還宮其後率以爲常

眞宗初卽位以工部侍郎郭贄知天雄軍贄自陳戀闕泣下不肯去眞宗曰全魏重地委任於卿亦非防也宜去贄退召輔臣問之輔臣對以近例亦有已受命而復畱者曰朕初嗣位命贄知大藩而不行則何以使人卒遣之羣臣皆畏服【見國朝事實】

五年講春秋畢邢昺曰春秋一經少有人聽多或中輟帝曰勤學有益最勝他事且深資政理無如經書朕聴政之暇惟文史是樂講論文藝以日系時寧有倦耶十月召近臣觀書龍圗閣帝曰朕自幼至今讀經典其間有聽過數四在東宮時惟以聚書爲急其間亡佚者多方捜求頗有所得今已類成正本除三館祕閣外又於後苑龍圗閣各有一本但恨校對未精如靑宮要紀繼體治民論此一書二名並列篇目蓋收書之初務於數多不嫌復無謂也

景徳四年三月召近臣觀書玉宸殿卽帝偃息之所茵幃皆絹爲之無文防之飾聚書八千餘卷

天禧四年二月詔太子中允直龍圗閣馮元講易於宣和門之北閣待制預焉自是聽政之暇遂以爲常三年九月召宰相樞宻兩制及東宮僚屬於淸景殿觀書帝以靑宮要紀事有未備因博采羣書廣爲承華要略十卷毎篇以賜皇太子至是書成故召近臣咸聚觀焉時帝𨿽政務繁劇亦中夕披閱條其舛誤纎毫窮究諸儒疲於應對爲文務求溫雅制述尢多外書奏歌謡無不重復省覧暑月或衣單絺流汗浹體而詳覧不輟文史政事之外無他玩好帝讀經史摭其可以爲後世法者著正就五十篇其後仁宗禦經筵命侍臣日讀一篇【已上見帝學】

景徳元年十二月契丹使韓祖奉書於行宮請息兵納和與曹利用偕來初議求關南地眞宗曰爲民屈已誠所不辭但關南地極無名朕守祖宗基業不敢失墜必若固求當決一戰所念河南重擾倘歳以金帛濟其不足於體無傷利用言國母一車別無供帳親與利用飲食軛上橫板布食器主及其臣重行而坐語云私語左右曰爾見北塞兵否勁卒利器與前聞不同臣熟察之倘求割地必請防卽蕩平及通好二年十一月癸酉國母國主各遣使來賀承天節致禦衣十二襲皆裘細繡刻絲透背紗縠貯以金玉水晶鞍勒馬八散馬四百弓矢鑌鐵刀鷹鵲粆臘契丹新罷酒靑白鹽果實百品貯以練器使人以戎禮見賜氊冠窄袍金鞾初時見李宗鶚引令式不許佩刀玉至上閣門欣然解之上曰戎人佩刀是其常禮傳詔許其自便副使劉經曰聖上推心置人腹中足以示信遐邇也

眞宗覽兩浙提防刑獄皇甫選獄空奏因謂近臣曰聞選務欲所部獄空常戒諸州毋得濫受詞訟夫禁止告辧則人之曲直邪正無以辧明當諭轉運使飭止之因道諸非法栲訊恐致非辜近覧其獄尙復逾越當申明前詔戒之【已上見三朝訓鑑】

眞宗好文雅以文辭取士然必視其器識每禦崇政殿賜進士及第必召其髙第三四人並列於廷更察其形神俊朗者始賜第一人及第或取其所試文詞有理趣者孫奭鑄鼎象物賦云足爲下正詎聞公餗之欹傾乃上居實取王臣之威重遂以爲第一蔡齊欹器賦云安天下於覆盂其功可大遂以爲第一【出廬陵歸田錄】

眞宗喜談經一日命馮元談易經筵之常講也謂元曰朕不欲煩近侍久立欲於齋亭閣選純學之士三四人止如同人便裘頂帽橫經並坐暇則薦茗果盡已論削去進說之儀遇疲則罷元薦查道李虛巳李行簡三人入奏曰道欽州人母病常思鱖魚羮方冬無魚黙禱河神於水中得鱖魚一尺者以歸虛巳母防明醫者曰須以舌防勿藥自痊虛已防睛二年遂明行簡父患癰嘗吮其敗膏不唾於地父疾遂平元薦倍侍眞宗喜曰朕得人矣【玉壺淸話】

上嘗謂近臣曰朕樂聞朝臣讜議近羣僚奏章多自是陳等績過行國家政事自有大體使期不嚴【闕】豈可慘虐克剝邀爲已功使之臨民徒傷和气此軰眞酷吏也

上嘗謂近臣曰朕聼政之外未嘗虛度時日探討簡編素所耽玩古聖賢奧防有未曉處不免廢忘昨置侍讀侍講學士自今令祕閣官每夕具名奏聞朕欲召見得以訪問其後每當直或召對多至二三鼓方退

上嘗謂王旦等曰經史之文有國家之龜鑑保邦治民之要盡在是矣然三代之後典章文物制度聲名參今古而適時用莫若史漢學者可不盡心焉旦曰孔子於衰周曆聘諸國退而刪詩書定禮樂以五常之道垂萬世法後之王者𨿽上聖必師範之古人云生民以來未有如夫子者蓋以此也如雲志在春秋者誠欲以褒貶極筆於終古誅賞之法使亂臣賊子觀而知懼玆立教之深防爲國家之大要自司馬遷爲一家之書蓋知春秋凡例不可記故曰紀曰書曰世家曰列勸懲之微防在焉班固而下不出其意但謂詞采而已上曰夫子之道不可斯須而舎迂儒或言堯舜之時無夫子亦治此淺說之甚殊不知夫子之道堯舜之道也故曰祖述堯舜憲章文武又曰惟天爲大惟堯則之其推尊而宗奉彌至所謂夫子之道與堯舜無異也

上嘗謂侍臣曰古人多言禱神可以延福未必如此能行好事神必福之如禮記世子篇注云文王以憂勤損壽武王以快樂延年其聖經之防必不如此蓋注皆不思之甚也文王焦思勞神以憂天下豈得減壽耶夏禹焦勞有錫圭之瑞而享國永年大約帝王能憂人之憂不自暇逸豈無感應鄭康成注此頗不近理安足爲之鑑戒朕常與邢昺論之昺不能對【已上出事實】

咸平初修太宗實錄命錢若水主其事若水舉給事中柴成務起居舎人李宗諤侍禦史宗度洎予及職方員外郎吳淑上指宗諤曰自太平興國八年已後皆昉在中書日事史策本憑直筆倘子爲父隱何以信於後代乎除宗諤不許余悉可之【楊文公談苑】

太宗善艸行八分篆飛白六體皆極其妙艸書尢奇絕今上悉各求編次凡三十餘卷於闐玉水晶檀香爲軸素紫綾標文錦條黃絹帕金漆櫃作圗閣於含元殿之西南隅以藏之頻召近臣觀覽稱嘆上自作太宗聖文神筆頌親書刻碑以美其事碑陰列其部秩名題以墨本賜近臣焉【楊文公談苑】

祥符中諸王有以翰林使醫有效乞除遙郡眞宗曰醫工爲郡非治朝美事厚賜之可也仍令宰臣面諭此意眞宗一日晚坐承明殿召學士對旣退中人就宣諭曰朕適忘禦袍帶卿無訝焉學士將降謝中人止之曰上深自愧責有防放謝眞宗禮遇詞臣厚矣【出澠水燕談】眞宗嘗諭宰相【闕】補郎官稱其行甚美俟罷郡來朝與除監司及還帝還詰及之執政擬奏將以次日上之晚歸裏第其父來謁明日乃以名薦上黙然不許退察所以乃知已爲伺察者宻報矣終眞宗之世其人不復進用眞宗之惡奔競如此

眞宗詔諸儒編君臣事迹一千卷曰冊府元龜不欲以後妃婦人等厠其間別有纂彤管懿範七十卷又命陳文信公裒歷代帝王文章爲宸章集二十五卷

眞宗時京師民家子有與人鬭者其母追而呼之不從母顚躓而死防【闕】決法官處其罪當笞上曰母言不從犯教令當徒二年何言笞也羣臣無不驚服【涑水紀聞】眞宗嘗謂李宗諤曰聞卿能惇睦宗族不隕家聲朕今保守祖宗基業亦猶卿之治家也

咸平三年大理寺上言曰本寺案牘未決者常幾百事言近日逾月並無公案漢文決死刑四百【闕】唐太宗決下罪三百死【闕】之以刑措今以四海之廣而刑奏不聞動輙逾月是以知民識禮義而不死於有司也請載之史筆

景徳初契丹冦澶車駕議幸是時曺武公瑋及秦翰爲澶駐泊詔許便宜軍馬事不由申覆二將議曰戎輅不過河則已敵騎萬一度橋柰澶州素不設備遂督士卒深濶渠以繞城旋開旋【闕】以枯蒿雜艸覆渠面使敵不測其深淺駕至澶臣僚乞駐蹕澶南寇凖固請過河以取威髙殿前瓊力挽鑾駕以進其聲曰儒人之言多二三願陛下莫遲疑不渡河無以安六軍之心禦駕方渡橋時士卒不山呼左右頗異之瓊曰乞急張黃屋使逺近認之旣張繖果齊聲呼萬嵗士气歡振是時車駕次澶北匃奴毳帳前一黒星隕若沈石其聲鳴吼移刻始盡此最爲澶淵之先吉也皇弟雍王元份畱守東京暴中風急詔王文正旦代司畱守【出湘山野錄】

眞宗西祀回召臣寮赴後苑宣示太淸樓聚書記朝拜諸陵自幸西京記西京內東門彈丸壁記皆禦筆書也笑謂近臣曰𨿽不至精優盡是朕親撰不假手於人此語蓋指在楊大年也【歸田錄述之湘山野錄】

眞宗嘗面諭宰臣以河東之役兵力十倍謂當一舉克捷良由上黨發兵之時左右有聞之者賊聞此語知神兵自戢堅守不卽下至煩再舉【東軒筆錄】

眞宗聴政之暇惟務觀書每觀畢卽有篇詠使近臣從之和故有禦制看尙書三章看春秋三章防周易三章防禮記三章看孝經三章後有禦制讀宋書【闕】首讀【闕】書二首讀後魏書三首讀北齊書二首讀後周書三首讀隋書二首讀唐書三首讀五代梁史二首讀五代後唐史二首讀五代晉史二首讀五代漢史二首讀五代周史三首可謂近時好學之主也【靑緗雜記】

眞宗幸崇文院閱新編君臣事迹門楊億修撰條例眞宗曰著書難事非精敏詳實後無取信億曰史臣記事誠合備書然事有依據可載簡冊者方得紀錄修書景徳二年詔國子監直講孔奭龍圗閣待制杜鎬等同校定莊子鎬等以莊子序非郭象之文因刪去

眞宗嘗出序文謂宰相曰觀其文理可尙但寫訛舛耳乃命翰林學士李宗諤楊億直學士陳彭年龍圗閣待制等別加讐校冠篇首直史館陳靖言吉州陸被疾狂噪疊相論訴不可治民望寘諸文館以鉛槧供職眞宗曰國家文館以待天下賢俊豈養疾之所耶陳靖妄有陳述當謹戒之【見蓬山誌】

景徳四年朝陵次鞏縣監軍康繼彬獻洛鯉三十尾上曰朕見其生不忍食之又玉宸殿養魚垂釣得亟令放之顧左右曰萬類一死無再生不欲殺也

右正言知制誥宋巽轉對言朝廷命令不可屢有攺更自今應陳述利害攺張法制者望先委有司詳議其經久可行者行之不可行者止之庶張紀綱以絕分爭上顧宰相曰此甚識體且事之可否執政之地所宜盡言無隠惟貴君臣道合若上下同心何憂不治今四方無虞賴卿等愼守經制若一事遽行則攀援徼訐詞說競起處置頗難是命令所施不可不愼至若言事利病防爲釐革初則皆以爲當後則翻成有害及復正其事乃是朝令夕攺此事尢當執守書云愼乃出令令出惟行此之謂也上又曰涖官之人不可太寛致成弛慢亦不可過求人之罪務於煩擾王旦曰古人有法出而作令下而姦生寛則民慢防法者多極則民殘無所措手足正謂此也上深然之【已上見事實】

事實類苑卷三﹤子部﹐雜家類﹐雜纂之屬﹐事實類苑﹥

欽定四庫全書

事實類苑卷四

宋江少虞撰祖宗聖訓

仁宗

富鄭公弼慶曆中以知制誥使北庭仁宗嘉其有勞命爲樞宻使鄭公力辭不拜乃攺資政殿學士王拱辰言於上曰富弼亦何功之有但能添金帛之數厚契丹而獘中國耳仁宗曰不然朕所愛者土宇生民耳財物非所惜也拱辰曰財物豈不出於生民耶仁宗曰國家經費取之非一日若終歳出以賜契丹亦未至困民若兵興調發歳出不貲非若今之可以緩取也拱辰曰敵人無厭好窺中國之隙且陛下只有一女萬一欲請和親則如之何仁宗憫然動色曰茍利社稷朕亦豈愛一女耶拱辰言塞且知譛之不行也遽曰臣不知陛下能屈已愛民如此眞堯舜之主也灑泣再拜而出

仁宗聖性仁恕尢恐深文獄官有失入人罪者終身不復進用至於仁民愛物孜孜惟恐不及一日晨興語近臣曰昨日因不寢而饑甚思食燒羊侍臣曰何不降防取索仁宗曰比聞禁中每有取索外面遂以爲例誠恐自此遂夜宰殺以備非時供應則歳月之久害物多矣豈可不忍一夕之餒而啟無窮之殺也時左右皆呼萬歳至有感泣者【見東軒筆錄】

仁宗嘗春日步苑中屢回顧皆莫測聖意及還宮中顧嬪禦曰渇甚可速進熟水嬪禦進水且曰大家何不外面取水而致久渇耶仁宗曰吾屢顧不見鐐子茍問之卽有抵罪者故忍渇而歸左右皆稽顙動容呼萬歳久之聖性仁恕如此【東軒筆錄】

仁宗讀五代史至周髙祖幸南莊臨水亭見雙鳬戱於水出沒可愛帝引弓射之一發疊貫從臣稱賀仁宗掩卷謂左右曰逞藝傷生非朕所喜也內臣王昭信掌內饔十五年嘗面戒曰動活之物不得擅烹深惡於殺也慶曆二年五月旱丁亥夜雨戊子宰相章得象等入賀上曰昨夜朕忽聞防雷因起露立於庭仰天百拜以禱須臾雨至朕及嬪禦衣皆沾濕不敢避去移刻雨霽再拜而謝方敢升陛得象對曰非陛下至誠何以感動天地上曰比欲下詔罪已避寢徹膳又恐近於崇飾虛名不若夙夜精白一心宻禱爲佳爾

慶曆三年九月知諌院王素余靖歐陽修蔡襄以言事不避並攺章服十月王素除淮南轉運使將之使官入辭上謂曰卿今便去諫院事有未善者可盡言之右正言余靖請奉使契丹入辭書所奏事於笏各用一字爲目上顧見之問其所書者何靖以實對上指其事一一問之盡而後已上之聽納不倦如此【涑水紀聞】

慶曆中滕子京守慶州屬羌數千人內附滕厚加勞遺以結其心禦史梁堅言滕妄費公庫錢仁宗曰邊帥以財物防蕃部此李牧故事安可加罪【出澠水燕談】

劉沆爲集賢相欲以刁約爲三司判官與首臺陳恭公議不合劉言之再三恭公始見允一日劉作奏札子懷之與恭公上殿未及有言而仁宗曰益州重地誰可守者二相未對仁宗曰知定州宋祁其人也陳恭公曰益俗奢侈宋喜遊耍恐非所宜仁宗曰至如刁約荒飲無度猶在館閣宋祁有何不可知益州也劉公惘然驚懼於是宋知成都而不敢以約薦焉【東軒筆錄】

仁宗聖性恭儉至和二年春不豫兩府大臣日至寢閣問聖體見上器服簡質用素漆唾壺盂子素甆盞進藥禦榻上衾褥皆黃絁色已欲暗宮人遽取新衾覆其上亦黃絁也然外人無知者惟兩府視疾因見之爾【出廬陵歸田錄】

慶曆中郎官李覺者勘公事因自陳緋衣已久乞攺章服仁宗曰待別差遣與卿換金紫朕不欲因鞫獄與恩澤慮刻薄之徒望風希意加人深罪耳帝寛厚欽卹之意如此廟號曰仁不亦宜乎

仁宗朝南劍州上言石碑等銀鑛可發上謂三司使曰但不害民則爲利國或於民有害豈可行也上之愛惜元元至矣【澠水燕談】

仁宗朝流內銓引攺京官人李師錫上覧其薦者三十餘人問其族系乃知是王徳用甥婿上曰保任之法欲以盡天下之才今但薦勢要使孤寒何以進止與師錫循資後翰林學士胡宿子宗堯磨勘以保官多亦令循資帝之照見物情抑權勢進孤寒聖矣夫【澠水燕談】

溫成皇后乳母賈氏宮中謂之賈婆賈昌朝連結之謂之姑姑臺諌論其姦吳春卿欲得其實而不可近侍進【闕】對曰近日臺諫言事虛實相半如賈姑姑事豈可是哉上黙然久之曰賈氏實曽薦昌朝非吾仁宗之盛徳豈肯以實語臣下耶【出東坡集】

祕書監侍講陳堯兪始召赴資善堂對邇英閣堯兪致謝上遣人宣召曰卿以博學參預經筵宜尊所聞多所發揮良足深喜是日上朝讀三朝寶訓至天禧中有二人犯罪法當死眞宗皇帝惻然憐之曰此等安知法殺之則不忍捨之則無以勵眾乃使人持去笞而遣之以【闕】訖奏又禮汾陰日見一羊自擲道左怪問之曰今日尙食殺其羔眞宗慘然不樂自是不殺羊羔資政殿學士韓維讀畢因奏言此特眞宗皇帝小善耳推其心以及天下則仁不可勝用也眞宗自澶淵之役卻敵之後十九年不言兵天下富庶其原蓋出於此昔孟子論齊王不忍一牛之死以爲是心足以王矣今陛下恩足以及禽獸見昆虫螻蟻逺而避之且勅左右勿踐履此亦仁術也臣願陛下推此心以及百姓則天下幸甚【闕】時爲右史奏曰臣今十五日侍邇英閣竊見資政殿

學士韓維因讀三朝寶訓至眞宗皇帝好生惡殺因論皇帝陛下在宮中不忍踐履虫蟻其言論深切可以推明聖徳益增福壽臣忝備位右史謹書其事於冊又錄一本進呈意日望陛下采擇無忘此心以廣好生之徳臣不勝大願【已上見東坡集】

明道二年二月十一日仁宗籍田禮上就耕位侍中奉耒進上搢圭三推禮儀使奏禮成上曰朕旣躬耕不必泥古願終畆以勸天下禮儀使復奏上遂耕十有二畦翊日作籍田禮畢詩賜宰臣以下和進尋詔呂文靖公等編爲籍田記時許開封國學舉人陪位因得免解【出澠水燕談】

寶元康定間西方用兵急於邊用言利者多摭拾微細頗傷大體仁宗厭之乃詔曰議者並須究知本末審可施行若事已上而驗無狀事效不著者當施重罰於是矜肆者知畏而不敢妄述利害【澠水燕談】

宋鄭公庠初爲翰林學士仁宗嘗對執政講其文學才望可大用者云俟兩府有闕進名是時曽魯公公亮爲館職在京師聞上有此言遽過鄭公而賀之鄭公蹙額曰審有是言免禍幸矣曽公惘然不測而退明年赴闕執政進名仁宗熟視久之徐曰詔張觀執政曰去年曽得防欲用宋庠仁宗曰觀是先朝狀元合先用也又嘗對執政曰三司使楊察判開封府王拱辰族望履歷時來兩府有闕進此二人旣而梁莊肅公通罪罷相兩府推遷執政以二人名聞仁宗曰可召程戢執政復以異時上語奏陳仁宗曰若遂用察是二人之防得行也執政遂不敢復言蓋梁公之出或【闕】等所擠上之英鑑皆此類也【見東軒筆錄】

帝於邇英閣出危竿論一篇述居髙愼危之意又出禦書十有三軸凡三十五事一曰遵祖宗訓二曰奉眞考業三曰祖宗艱難不敢有墜四曰眞宗愛民孝思感噎五曰守信義六曰不巧詐七曰好碩學八曰精六藝九曰愼言語十曰嗜老成十一曰進靜退十二曰求中正十三曰懼貴【闕】十四曰保勇將十五曰尙儒籍十六曰議釋老十七曰重良臣十八曰廣視聽十九曰功無迹二十曰戒喜怒二十一曰明巧媚二十二曰分希防二十三曰從民欲二十四曰愼滿盈二十五曰傷暴露二十六曰哀鰥寡民二十七曰訪屠釣臣二十八曰講逺圗術二十九曰辧朋比三十曰斥謟佞三十一曰察不忠三十二曰鑑迎合三十三曰罪已爲民三十四曰損【闕】換軍三十五曰求一善可錄小瑕不廢顧丁度等曰朕觀書之暇取臣寮言及進對事目可施政治者書以分賜卿等度及曽公亮楊安國王洙等拜賜因請注釋其義帝許之丙戌丁度等上答邇英閣聖問一卷帝覽之終篇指其中體大者六事付中書樞宻院令奉行之答聖問者卽所釋前所賜三十五事也其序曰伏奉宣示禦書文字十三軸仰窺聖防皆陛下上念祖宗下思政治述安危敗【闕】忠邪善惡之事詢謀臣下使進補敢不竭忠竊思自古求治之事靡不興理道安邦國納忠正退姦邪廣聰明致功業然明此數事在明與威斷爾明則不惑威則善柄斷則能行縂是三者守而勿失非聖人孰能爲臣等嘗讀唐書見憲宗英悟畱心庶政宰相陳說政要必往復詔誥旣書則曰凡好事口說則易躬行則難卿等旣爲朕言之常須行之勿空陳而已李絳對曰非知之艱行之惟艱陛下處分可爲至言然臣絳亦以天下之人從陛下所行不從陛下所言惟願每言之則必行之憲宗欣然嘉納今臣等親承聖諭敷明至要亦願陛下日與輔臣舉此事自推而行之毋使唐之君臣専美前代也

帝謂趙師民曰以水諭政其有指哉對曰水性順故通通則淸逆故壅壅則敗諭用賢則王政通而世淸用邪則王澤壅而世濁幽王失道絀正用邪正不勝邪𨿽有善人不能爲治亦將相牽淪於污濁也丁未講詩至巷伯篇曰哆兮侈兮成是南箕注有魯男子獨處之事帝曰嫌疑之際古人之所愼也此不著魯人姓氏豈聖人特以設教耶

乙未講詩之都人士篇帝曰古人冠服必稱其行今冠服或過之未必如古人也讀三朝經武聖略至眞宗朝李繼和上言國初李漢超在關南以私錢貿易以佐公用之【闕】或繩奏之太宗反令盡除所過稅帝曰任人如此孰不盡力哉

四月己巳讀賈誼論三公三少皆天下之端士與太子居處出入故少成若天性習慣如自然帝曰朕昔在東宮崔遵度張士遜馮元爲師友此三人者皆老成至於遵度尢良師傅也

辛未讀貞觀政要唐太宗曰今所仕人必以徳行學識爲本王珪曰人臣若無學業豈堪大用漢有詐稱衛太子者雋不疑斷以春秋蒯聵之事宣帝與霍光嘉之曰公卿大臣當用經術帝曰大臣須是知書宰相尢須有學也楊安國對曰漢儒多引經決事宰相必通一經帝謂宋祁曰近代士人多不務通經但用一時之藝尙取富貴蓋取進用髙科者不十年便居顯位所以不勸也七月壬子帝朝拜眞宗神禦因幸資善堂作詩先皇家善廠東闈菲徳承宗賴慶暉爲感儲筵驚嵗月目瞻臺像駐驂騑楹書下啟欽遺澤【一堂中藏北朝賜書】庭樹重攀記舊幃疇日學文親政地仰懷恩訓倍依依

戊辰禦邇英閣內出一欹器陳於禦座諭丁度等曰朕思古欹器之法試令工人制之以示卿等帝命以水注之中則正滿則覆虛則欹率如家語荀卿淮南之說其法度精妙度等列侍視之帝曰日中則昃月盈則虧聖人有持滿戒愼之守正欲以中正臨天下當與列辟共守此道度等拜曰臣等亦願以中正事陛下因言太宗時嘗作此器眞宗制欹器論演先儒之義以垂戒曰然四月戊寅禦邇英閣帝作欹器論後述一篇以申存亡成敗之鑑侍講讀官丁度等請宣布中外使知聖心之所存帝曰朕但欲使卿等見之不須宣布度曰臣等欲各書一本以彰榮遇帝曰可便以此夲賜卿等皆拜而受之

六月壬寅禦延和殿侍講學士上五經精義周易節解二十卷因言尙書顧命禮記防禮春秋家語【闕】亂臣舊所不講今纂集精義所當去畱上系宸防帝曰先王吉凶之制百代所遵不可俗忌而簡去至於春秋防亂之事皆有善惡鑑戒人主宜聞之亦須存錄先儒於經籍有一字之誤者朕嘗不敢攺易但注以辧之況正經之義可轉芟去耶

己巳講尙書洪範五事帝曰王者之用五事皆夲於五行乎王洙對曰王者治五行得其性則五事皆善故五事得則有休五事失則有咎徴是以聖人克謹天戒以修其身帝曰人君奉天在於修徳夙夜兢兢戒懼於未形尙恐不至必天有譴告然後修徳此豈畏天之道耶

十月戊寅詔侍講講尙書畢講周禮令侍講以下與賈昌朝先修節解以備講說

十一月甲辰講尙書無逸帝曰朕深知享國之君宜戒逸豫楊安國曰舊有無逸圗防於屏間帝曰朕方欲坐席皆聖人之言當盡置之左右又命丁度取孝經之天子孝治聖治廣要道四章對爲右圗因令王洙書無逸蔡襄書孝經又命翰林學士承防王拱辰爲王圗序而襄書之五年四月丁酉禦邇英閣講冏命侍禦僕從罔匪正人帝曰君臣之際必誠意相通而後治道成楊安國對曰陛下聰明文思從諌弗拂如水之走下視羣臣若友自古盛主未之有也帝曰臣下能進忠言何惜夏禹之拜

仁宗十月乙酉監修國史王曾言唐史官吳競於正史太宗羣臣問對之語爲貞觀政要今欲采太祖太宗眞宗實錄日曆時政記起居注其間事迹不入正史者別爲一書從之帝每遇經筵以象架書策外向以便侍臣講讀天聖末孫奭年髙視昏或其時遇陰晦卽爲徙禦坐於閣外奭每講論至前世亂君亡國必反復規諫帝意或不在書奭則拱黙以俟帝爲之竦然攺容所書無逸圗上之帝施於講讀閣明道元年二月癸夘監修國史呂夷簡上三朝寶訓三十卷卽王曾所請也十月【闕】戌讀五說愼罰篇述後漢光武罷梁統從重之奏帝曰深文峻法誠非善政宋綬對曰王者峻法則易寛刑則難夫以人主得専生殺之權怒則如雷如霆是以峻易而寛難也【已上見帝學】

治平二年八月三日大雨一夕都城水深數尺上降詔責躬求直言學士艸詔有大臣惕思天變之語上夜批出雲淫雨爲災専戒不徳遽令除去大臣思變之言上之恭已畏天自勵如此【見廬陵歸田錄】

仁宗在位四十二年賜詩尢多然未必盡上所作景祐元年賜詩末句云寒儒逢景運報國合如何論者以爲渾厚完壯眞詔防也

仁宗皇帝時學士書詔未嘗有所增損慶曆七年春旱楊億再當制降詔中書門下旣進艸上以爲罪已之詞未至也令更撰之其詞有乃自去冬時雪不降今春大旱赤地千里天或震動以戒朕躬玆用屈已以悔愆歸誠而上叩冀上穹之降監憫下民之無辜與其降疾於民不若移殃於朕自三月十九日避殿減膳許中外實封言事從王旦賈魏相吳春卿【闕】樞宻副使令詔罷出獵明日詔南郊毋得上尊號二十七日幸西太一宮祈雨日色方熾上命徹蓋旣還宮乃雨又明日宰相參知政事降官是日遂大雨上作喜雨詩賜二府

至和初京師疫太醫進方者用犀角內出二株解之其一株乃通天犀內侍舉犀請以爲禦所服上謂曰豈重於禦服而不以療民乎命工碎之

仁宗初逐林瑀一日執政奏事罷因談時政而共美上以聰明睿知洞察小人情狀仁宗曰卿等謂林瑀去而朝廷遂無小人耶執政曰未諭聖防不識小人爲誰仁宗從容曰蘓紳可侍讀學士知河陽【出東軒筆錄】

仁宗退朝嘗命侍臣講讀於邇英閣賈侍中昌朝時爲侍讀講春秋左氏每至諸侯淫亂則略而不說上問其故賈以實對上曰六經載此所以爲後王鑑戒何必諱【出廬陵歸田錄】

事實類苑卷四

欽定四庫全書

事實類苑卷五

宋江少虞撰祖宗聖訓

仁宗

英宗

神宗

仁宗

天聖七年曹侍中利用因侄汭聚無賴不軌獄旣具有司欲盡劾交納利用者憸人幸其便陰以文武四十餘人諷之俾深治仁宗察之急出手詔其文武臣僚內有先曾與曹利用交渉往還曾被薦舉及嘗親暱之人並不得節外根問其中𨿽有渉汭之事者恐詿誤亦不得深行鍜鏈其仁卹至此是年聖壽方二十皇祐中楊待制安國邇英閣講周易至節卦有愼言語節飲食之句楊以語朴仁宗反問賈魏公曰愼何言語節何飲食魏公從容進其說曰在君子言之則出口之言皆愼入口之食皆節在王者言之則命令爲言語燕樂爲飲食君天下者當愼命令節燕樂上大喜後講論語當經者乃東北一明經臣講至自行束脩以上之文忽進數語殆近乎戲曰至於聖師訓誨人尙得少物況餘人乎侍筵羣臣驚愧汗流明日傳宣經筵臣寮各賜十縑諸公皆恥之方議共納時宋莒公庠畱身奏曰臣聞某人經筵進鄙猥之說自當深譴反以錫賜誠謂非宜然余臣皆已行之命拜賜可也若臣弟祁以臣在政府於議非使令謹獨納上笑曰若卿弟獨納不特妨諸臣亦貽某人之羞但傳朕意受之【並湘山野錄】

魯人李廷臣頃官瓊管一日過市有獠子持錦臂鞲粥於市者織成詩一聨取視之乃仁廟景祐五年賜新進士詩也云恩袍艸色動仙籍桂香浮嗚呼仁宗文章掞麗固足以流播荒服蓋亦仁徳醇厚有以深浹夷獠之心故使愛服如此也廷臣以千錢易得之帖之小屏致幾席間以爲朝夕之玩【出澠水燕談】

十一月癸巳以皇子生燕宗室於太淸樓讀三朝寶訓賜禦書又出寶元天子詳異書示輔臣其書帝所集天地辰緯雲气雜占凡七百五十六分三十六門爲十卷慶曆元年七月戊申朔出禦制觀文覽右圗記以示輔臣天章閣侍講林瑀上周易天人防元紀禦史賈昌朝言瑀以陰陽小說上惑天聴不宜在勸講之地帝諭輔臣曰人臣𨿽有才學若過爲巧佞終有形迹乃落瑀職通判饒州

寶元二年三月壬寅編修院與三司上歷代天下戶數前漢千二百二十三萬三千六十二後漢千六百七萬七千九百六十魏九十四萬三千四百二十三晉二百四十五萬九千八百宋九十萬六千八百七十後魏三百三十七萬五千三百六十八北齊三百三萬二千五百二十八後周三百五十萬隋八百九十萬七千五百三十六唐九百六萬九千一百五十四國朝太祖朝二百五十萬八千九百六十五太宗朝三百五十七萬四千二百五十七眞宗朝八百六十六萬九千七百七十九寶元元年千一十一萬四千二百九十先是邇英閣讀眞宗正說養民篇見歷代戶口登耗之數帝顧侍讀臣曰天下戶口幾何侍讀學士梅詢對曰先帝所作蓋述前代帝王恭儉有節則戶口充美賦斂無制則版圖衰耗自五代之季生齒耗太宗受命而眞宗繼聖承祧休養百姓天下戶口之數蓋倍於前矣因詔三司及編修檢閱以上之【見帝學】

仁宗時宦官𨿽有甚寵信者臺諫言其罪輙斥之不吝也由是不能弄權

仁宗萬防之下無所好玩惟親翰墨而飛白尢爲神妙凡飛白以防畫像物形而防最難又致和中有書待詔李唐卿撰飛白三百防以進自謂窮盡物象上亦頗嘉之乃特爲淸淨二字以賜之其六防尢爲奇絕更出三百防外【出廬陵歸田錄】

仁宗皇帝暑月不揮扇毎侍邇英閣常見左右以拂扇驅蚊蠅而已冬月不禦鑪以禦寒气甚則於殿之兩隅設之醫者云體中和之气則然【東軒筆錄】

慶曆四年八月乙夘上曰近觀諸提舉所按舉官吏務爲苛刻不存逺大可降詔約束

嘉祐中蘇轍舉賢良對極言闕失其略曰聞之道路陛下宮中貴妃至於千數歌舞飲酒歡樂失節坐朝咨謨便殿無所問考官以上初無此事轍妄欲黜之仁宗曰朕設制科本求敢言之士轍小官敢如此極言特與科名仍令史官編錄【文正公筆錄】

孔道輔以剛毅直諒多聞天下知諫院日請明肅太后歸政天子爲中丞日諫廢郭后其後知兗州日近臣有獻詩百篇者執政請除龍圖閣直學士仁宗曰是𨿽多不如孔道輔一言乃以公爲龍圖閣直學士【見倦遊雜錄】玉淸昭應宮使王曾請命館閣校道藏經仁宗因言其書多載飛鏈金石服餌之事不如老氏五千言淸淨簡要也宰相張知白曰老氏五千言道徳之本非同方士一曲之說也

慶曆二年正月光祿寺丞盛中甫馬直方在館讀書自陳嵗久請以帖職仁宗曰館儒之職豈可求耶止令大官給食後三年與試因詔罷館閣讀書

武寧軍節度使兼侍中夏竦武勝軍節度使同平章事程琳薦尙書屯田員外郎張願祕書丞蔡抗太子中捨李仲昌節度堂書記李師錫等試館職仁宗曰館職當用文學之士名實相等稱者居之近時所多學薄之人朕甚不敢取也於是等送審官院與記名而已【見蓬山誌】

英宗

治平三年英宗攺淸居殿曰欽明殿命直龍圗閣夏廣淵書洪範於屏謂廣淵曰先帝臨禦四十二年天下承平得毋以爲朕方屬多事其敢自逸故攺此殿名因訪廣淵先儒洪範得失廣淵對以張景所得最深以景論七篇進翌日上復召對延和曰景所說過先儒逺矣以三徳爲馭臣之柄尢爲善論朕遇臣下嘗務謙柔聽納之間則自以剛斷此屏置之坐右豈特無逸之戒耶英宗謂輔臣曰諫官禦史貴通達大體如任已憎愛以中傷善民或繩治細故希圗且塞言責此何足以補職卿等亦當察之

英宗謂輔臣曰館閣所以育俊才欲選入出使無可者豈乏才耶參知政事歐陽修曰今取才路狹館閣止用編校書籍選人進用稍遲當廣任才之路漸入此職庶幾可以得人趙槪曰養育人才當試其所長而用之上曰卿等爲朕各舉才行兼善者數人𨿽親戚世家勿嫌朕當親問可否宰相曾公亮對曰使臣等自薦而自用之未免於嫌也韓琦曰臣等所患人才難於中選果得其人議論能否何可嫌也上因使薦之於是琦公亮修槪所舉者凡三十人皆令召試琦等又以人多難之上曰旣委公等舉薦賢才豈患多也乃先詔尙書度支員外郎蔡延慶尙書屯田員外郎葉均太常博士劉汾王效夏倚太子中允張公裕大理寺丞季常光祿寺丞胡宗愈雄武軍節度推官章惇【闕】宻州觀察推官王存等十人余復試之

治平三年龍圖閣直學士馬光集戰國下及五代君臣事迹可監戒者爲編年書名曰通誌八卷上之英宗覧而善之又詔光置局祕閣辟官二人續其後事書成取防乃賜名

英宗初卽位輔臣請如幹興故事日詔侍臣講讀上旣禦經筵諭任守中曰方日求講官久待對未食必勞倦自合視事畢不進食卽經筵故事講讀畢而拜上命毋拜遂以爲常

治平元年詔葬皇后乳母永嘉郡夫人賈氏而開封府言徙掘民墓不易上曰豈宜以此擾民耶命勿徙是嵗京東西路水災而陳蔡宿毫州尢甚上旣遣三司副使李肅之等分視被水州畢又命三司上上供米三萬石振濟之【已上兩朝實訓】

諫官陳升之言比來館閣遷任益輕非所以聚天下賢才彰成就之意請約今在職者之數著爲定員有論薦者中書籍其名若有闕卽取其文學行義傑然爲眾所推者取防召試詔從之【見國朝事實】

神宗

熙寧五年六月上曰人有才不可置之閒處因言漢武亦能用人才王安石曰武帝所見下故所用將帥止衛霍輩至天下戶口減半然亦不能滅匈奴上曰漢武帝至不仁以一馬之故勞師萬里侯者七十餘人視人命如艸芥然此天下戶口所以減半也人命至重天地之大徳曰生豈可如此安石曰不仁如此非特人禍陰陽之報此豈可逃耶上又曰有政事則豈特人得其所鳥獸魚鱉亦咸若上曰堯舜之時鳯凰來儀亦不足怪熙寧六年十一月吏有不附新法介甫欲深罪之上不可介甫固爭之曰不然法不行上曰聞民間亦頗苦新法介甫曰祁寒暑雨小民猶有怨咨者豈足爲慮耶上曰豈若並祁寒暑雨之怨亦無耶

熙寧二年上曰朕每思祖宗百戰得天下今以九州生靈付一庸人嘗痛心疾首上事慈聖至誠極孝所以娛悅後無不至在宮中從後行必自扶掖視膳定省惟謹後嘗幸金明池豫爲百寶船手持觴上壽上謙沖退讓去華務實終身不受尊號帝王之盛徳也熙寧三年上謂執政曰尊號於朕亦無加省𨿽加百字奚益元丰三年詔曰朕惟皇以道帝以徳王以業各因時制名用配其實朕承祖宗之緒居士民之上凡虛名繁禮悉以革去而近思羣辟猶或以稱號見請𨿽出於歸美報上之忠然非所以仰承先王之意自今每遇大禮罷上尊號元丰元年十一月宰臣吳珪等云功臣非古陛下卽位上徽號至數十而方許臣等何功力例恩數乞於卽位中減罷詔如其請

元丰四年五月有上書乞愼擇守令者上謂輔臣天下守令眾至千餘人其才難以徧知立法於此使象之於彼從之則爲是背之則爲非以此進退方有凖的所謂朝廷有政也如漢黃覇妄爲條教以干名譽在所當治而反增秩賜金家自爲俗先王之所必誅變風變雅詩人所刺朝廷爲一好惡定國是守令𨿽眾沙汰數年自當得人也五年二月上曰刺史縣令治民爲最近漢自刺史有入三公者蓋重其任耳今之藩郡不過數十姓多不得人縣令可知也自今便宜愼擇

元丰五年五月上謂輔臣曰𨿽周之盛時亦以爲才難惟能以道泛觀不拘流品隨材任使則取人之路廣茍不稱職便可黜退不可謂已與之官防反以系吝而難於用法如臣下有勞朝廷見之𨿽有過失亦當寛貸如吳居厚使京東治財數百萬設有失防官錢二三千緡其功自可除過故律有議勞議賢之法亦周之八柄武王之遺意然也有司議罪自當守誅宥則系主斷如此則用人之道勿難矣

一日宰執對畢樞宻退富彥國召畱之因奏臣前宣諭當君臣相體悉心盡節無嫌疑形迹隠避臣以爲此誠堯舜盛徳然獨臣此宣諭臣以爲中書樞宻臣寮皆宜知陛下聖意如此上曰每如此宣諭諸人弼又奏大臣惟和乃能成事若懷私意則相諉而廢事上曰朕夙夜焦勞正期大臣堅白一心共成國家之務執政須是不執已見務求當而已朝廷事君捨卻義理何所考據弼曰今大臣各有蘊蓄豈不願盡心以事陛下但其間或恐上忤聖意或恐爲小人所攻或以事大難行惟是彼此一心則事無不濟臣衰老不才然陛下見遇殊異有所見不敢避忤防理須極言上曰相公言及此能用心如此則天下不勝幸甚朕無適莫惟義理所在與大臣共之耳弼又曰陛下臨禦以來內則講求典禮繼一制度興利剔獘總核庻獄外則結兵將討伐違命開拓疆境經制邊用凡所措置悉皆聖慮一有奏稟皆出宸斷上曰朕觀三代以至唐未有百年之間無患難者國家承祖宗之業升平如此朕嗣守大器日夜恐懼以思爲治之道無如擇人又曰難得人唐三百年中惟一郭子儀朕觀其人本應武舉因誦杜牧詩云未知終始郭汾陽嗟嘆久之元丰中輔臣論及人才上曰人才固有大小若古之立功名者管仲之於齊商鞅之於秦吳起之於楚皆使政令必行若於道則未也傅說之於商周公之於周可謂尙道徳而兼功名者也人臣但能言道徳而不以功名之實亦無補於世事

諫官楊繪言向傅範後族不當守鄆領安撫使彥博曰傅範屢典郡非緣外戚上曰得諫官如此敢言甚好可以多言妄求耶

九月輔臣有言將帥宜制副佐者上曰人之忌能者眾今舉所知不過取其出已下者非有至誠惻怛之心爲朝廷立事也

神宗英文烈武聖孝皇帝嘉祐八年五月始聽講於東宮天資好學尋繹訪問至日昃或侍言恐饑當食上曰聽講甚樂豈覺饑耶

英宗以上讀書太多嘗議事茍見其有理何所不從但恐或有防詞諷防不肯盡言之耳曰臣等奏事言一不從或至再三陛下未嘗有不從者上曰惟先格王正厥事天地人變惟有正厥事乃所以應之也弼又進言今所進用或是小材刻薄之人恐須多進用醇厚惇實之人小材𨿽似可喜然害事壊風俗不可表章之慮犯姦邪故害事上曰大臣正要與天下圖治三相旣如此則參樞皆宜如此用心務相協和每事求義理所在朕與卿等終身共守於是皆拜【以上熙寜奏對】

熙寧四年王荊公當國欲以朱東之監左藏庫東之辭曰左帑有大禁而年髙宿直非便欲除某人幹當進奏院忘其人名實願易之荊公許諾翌日於上前進某人監左藏庫上曰不用朱東之監左藏庫何也荊公震駭莫測其故上之機神臨下多知外事𨿽纎微莫可隱也熙寧十年王荊公初罷相以吏部尙書觀文殿學士知金陵薦呂惠卿爲參政而去旣而呂得君怙權慮荊公復進因郊禮薦荊公爲節度使平章事方進上察見其情遽問曰王安石去不以罪何故用赦復官呂無以對明年復召荊公秉政而王呂益相失矣

神宗皇帝在東宮時極衝幼孫思恭爲侍讀一日講孟子多助之至天下順之寡助之至親戚畔之思恭泛引古今助順之事而不及親戚畔之者上顧曰防子紂之諸父也抱祭器而入周非親戚畔之耶思恭釋然駭伏上之明睿可謂聞一知十矣

事實類苑卷五

欽定四庫全書

事實類苑卷六

宋江少虞撰君臣知遇

文太師

元丰七年春文太師告老奏乞赴闕親辭天陛庶盡臣子之誠旣見神宗卽日對禦賜宴顧問溫渥上酌禦盞親勸數日朝辭上遣中使以手札諭公畱過淸明勅有司爲公備二舟溯汴還洛淸明日賜宴玉津園公作詩示同席將行特命三省已上赴瓊林苑宴錢復賜禦詩送行公畱京師一月凡對上者五賜宴者三賜詩者再顧問不名稱曰太師寵數優異近代無比【見澠水燕談】

王冀公

王冀公罷參政眞宗朝夕欲見擇便殿淸近惟資政爲優因以公爲本殿大學士公奏曰臣𨿽出於寒賤不能獨宿欲乞除一臣僚兼之遂以陳文禧彭年並直一夕公攜一巨榼入宿方與陳寒夜間飲遽中人持鑰開宮扉獨召公匆匆而入謂陳曰請同院不須相獨酌數杯先請睡至行在眞宗與公對飲飲罷持禁燭送歸繁若列星陳危坐伺之已四鼓笑曰同院尙未寢乎陳曰恭司長豈敢先寢公喜笑倒載解襪褫帶幾不能支坦腹自矜曰某江南一寒生遭際眞主適主上以巨觥敵飲僅至無算抵掌笑語如僚友之無間已而遂寢殆曉盥櫛罷與陳相揖覺夜歸數談頗疏漏自言夜來沈湎殊不記歸時之早晚毋乃失容於君子乎陳曰無之但殷勤愧謝旣辧色將赴班同趨出殿門執其手以語文禧曰夜來數事止是同院一人聞之文禧歸謂子弟曰大臣愼宻體當如此【見湘山野錄】

杜祁公

皇祐中明堂大享時世室亞獻無官僚惟杜祁公衍以太子少師致仕南京仁宗詔加太子太保召陪杞明堂仍詔應天府惇遣就道趣亭驛設供帳具幾杖待之稱疾固辭進太子太傅又進太子太師知制誥王洙謁告歸應天府有詔撫問封祁國公

李漢超

太祖時以李漢超爲關南巡檢使捍北邊與兵三千而已然其齊州賦稅最多乃以爲齊州防禦使悉與一州之賦俾之養士而漢超武人所爲多不法久之關南百姓詣闕訟漢超貸民錢不還及掠其女以爲妾太祖召百姓入見便殿賜以酒食慰勞之徐問曰自漢超在關南契丹入防者幾百姓曰無也太祖曰往時契丹入防邊將不能禦河北之民嵗遭刼虜汝於此時能保其貲財婦女乎今漢超所取孰與契丹之多又問訟女者曰汝家幾女所嫁何人百姓具以對太祖曰然則所嫁皆村夫也若漢超者吾之貴臣也以愛汝女則取之必不使失所與其嫁村夫孰若處漢超家富貴於是百姓皆感悅而去太祖使人語漢超曰汝須錢何不告我而取於民乎乃賜以銀數百兩曰汝自還之使其感汝也漢超誓以死報【見廬陵歸田錄】

蘇內翰

蘇內翰易簡在禁林八年寵待之深夐出夷等李相沆入玉堂後於公一旦先除參政以公爲承防賚賜與參政等蘇不甚恱上謂公曰朕欲正舊典先合卿卽正臺宰然欲令卿延厚壽基乃先用沆卿宜無嫌蓋知齡促也公以母老急於進用因幹明聖節進內道塲醮步虛十首中云玉堂臣老非仙骨猶在丹臺望泰階上悉其意俾參大政未幾遂卒年三十九上嗟悼爲之灑涕賜挽詞斷句云時向玉堂尋舊迹八花磚上日空長【見玉壺淸話】

二

蘇易簡一日直禁林得江南徐邈所造欹器遂以水試於堂上傳宣於公見之不識其名因宻奏旣晚太宗召對問曰卿所玩者得非欹器乎公奏曰然亟取進之於便坐上親試之其於水或增損一絲許器則遂欹其中則凝然不揺上嘆曰眞聖人之器也公奏曰願陛下執大寶神器持盈守誡皆如此器則王者之業可以與天地同久上徐笑謂公曰若人之容酒得此器以節安有沈湎之過耶蓋易簡嗜飲過中故托此規之易簡泣謝慚佩上又撰欹器銘及艸書誡酒詩以賜焉

三

蘇易簡爲學士最被恩遇初與賈黃中李沆同時上擢黃中沆參政事以易簡爲中書舍人旣承防並賜白金三十兩諭防曰朕之待卿非必執政而爲重矣上作五言七言詩各一首賜之爲眞艸行三體刻於石又飛白書玉堂之署四字以賜本院令龕於堂南門之上易簡以禦書三體十本分遺祕書監李至及從祖修撰江陵公伯梁周翰知制柴成務呂祐之錢若水王旦直祕閣潘愼修翰林侍書王著侍讀呂文仲等凡十五人及至等宴於翰林以觀神筆之迹上遣內司拱擬坐客賦詩宰相李昉等亦以詩貽易簡悉以奏禦上謂李昉等曰易簡以卿等詩來上有以見儒墨之盛而學士之光也可別錄一本進入以其本賜易簡【楊文公談苑】

陳執中

世傳陳執中作相有婿求差遣執中曰官職是國家底非房廏籠篋中物婿安得有之竟不與故仁宗朝諫官累言執中不學無術非宰相器而仁宗注意愈堅其後諫官面論其非曰陛下所以眷執中不替者得非以執中嘗於先朝乞立陛下爲太子耶且先帝止二子而周王已薨非陛下而誰執中何足眷仁宗曰非爲是但執中不欺朕耳然則人臣事主宜以不欺爲先也

劉昌言

劉昌言泉州人先任陳洪進爲幕客歸朝不願授官舉進士三上始中第後判審官院未百日爲樞宻副使時有言太驟者太宗不聽言者不已乃謂昌言閩人語頗獠恐奏對間陛下難防太宗曰我自防得其篤眷如此【並見靑箱雜記】

郭進

太祖時郭進爲西山巡檢有吿其陰通河東劉繼元將有異志者太祖大怒以其誣害忠臣命縛其人予進使自處置進得而不殺謂曰爾能爲我取繼元一城一寨不止贖爾死當請賞爾一官嵗余其人誘其一城來降進具其事進之於朝請賞以官太祖曰爾誣害我忠良此才可贖死耳賞不可得也命以其人還進進復請曰使臣失信則不能用人矣太祖於是賞以一官君臣之間蓋如此【見廬陵歸田錄】

二

郭進少以壯勇依漢祖於太原開國歷刺史團練使國初遷洛水防禦使爲西山巡檢以並太原進禦軍嚴而好殺部下整肅每帥師入晉境無不克防太祖因遣戍西山語之曰汝輩當謹奉法我猶赦汝郭進殺汝矣嘗擇禦龍宮三十人麾下押陣適與晉人戰多退卻進斬三十人奏至上方禦便殿閱武厲聲曰禦龍宮千百人中始選得一二而郭進小違節遽殺之誠如此襲踵健兒亦不足供潛遣中使諭進曰恃其宿衛親近驕倨不稟命戮之甚得宜矣進感泣由是一年精勇無敵上爲治第令防堂悉用防瓦有司言親王公主始得用此上曰進爲國盡忠我待之豈不比吾子有何不可哉太宗徵太原北敵由石嶺關入援大破之獻俘行在暴於城下並人喪气遂約降進功髙負气監軍田欽祚所爲不法進屢以語侵之欽祚心銜因誣以他事進不能甘自縊死太宗微知之絀欽祚終其身不復用【已上並楊文公談苑】

梁丞相

梁丞相適始任詳刑一旦隨判院盧南金上殿進札子奏案中偶有臣僚名次公者仁宗忽問曰因何名次公判院以明法登仕不能卽對時梁代對曰臣聞漢黃霸字次公必以霸之字而爲名也上遂問曰卿是何人對曰臣祕書丞審刑詳議官梁適又問卿是那个梁家對曰先臣祖顥先臣父固俱中甲科獨臣不肖於張唐卿榜及第上曰卿面酷肖梁固又他日上殿對罷適袍笏俯躬奏曰向陛下金口親諭臣面貌類先臣伏念先臣祖父頃事太宗眞宗皆祥符之前不知陛下何以知之上曰天章閣有名臣頭子觀之甚熟適因下殿謝音儀堂堂上頗愛之有用之之意一旦中書進擬除一臣僚爲益漕凡進擬例更無攺批但紙尾書可而已忽特批云差梁適未幾又除修記注以合洛臣僚進之復批梁適自後知制至翰林學士除目凡上皆批於尾公由祕丞至臺輔不十年

石元懿

石元懿熙載西洛人家貧遊學事母以孝聞嵩陽道中遇一叟熟視之稽顙曰眞太平良弼也吾幼爲唐相房齡檢書蒼頭公酷似房公囑之曰見子意气相投者卽眞主也善事之語旣訖卽滅後國初太宗建寧軍節公謁之傾意投爲掌書記情禮深厚公長於太宗間侍樽俎嘗以兄呼之然亦得事上之體不諂不凟故免數【入聲】辱云殆踐祚七年爲右僕射平章事卒太宗幸其第臨喪哭之哀謂近侍曰石某以純正事朕自幕府至臺席朕窺之無纎瑕累方思委用朕不幸也

戴恩

戴恩爲禦龍弓箭直都虞一日西蜀進靑龍城道觀長壽仙人圖其本吳道子之迹太宗閱之酷肖戴恩又恐所見有殊亟召數班軍校近侍內臣徧視之曰汝輩且道此圖似何人合辭奏曰似戴恩上笑而異之因是擢用後至建寧逺軍節舉朝呼戴長壽

邢尙書

邢尙書昺曹州田家子深曉播殖眞宗每雨雪不時憂形於色責曰官所定雨澤丰凶之兆多或不中昺進來嵗占大有稽驗皆收童老嵗月於畎畆間揣摩占得者咸平二年置經筵侍讀首命公爲之昺初應五經廷試升殿講師比二卦取羣經發顯太宗嘉其精博擢九經第一眞宗晚年多召於禁寢従容延對忽一日見公衰甚禦袖掩目然曰宮邸舊僚淪謝殆盡存者惟卿耳遽賜銀千兩繒千匹昺康裕無恙果非久感疾將易簀車駕臨問公施紳整巾歷敍遭際上爲之流涕旣終又爲之臨喪惟將相喪疾方有此幸

竇偁諫議

竇偁爲晉府賔佐後至諫議大夫防知政事僖起居郎儼文甚髙皆有集在祕閣偁亦有文爲晉府記室賈琰爲判官每諸王宗室宴集琰必怡聲下气勃息褒讚諂詞防給偁叱之曰賈氏子何巧言令色之甚獨不愧於心耶太宗甚怒白太祖斥出爲涇州節判後卽位思之召爲樞宻直學士數月防政進謝語之曰汝知何以及此偁曰陛下以臣往年晉府遭逢所至耳上曰不然以卿嘗面折賈琰故任卿左右思聞直言耳【見楊文公談苑】

李文正

至道元年燈夕太宗禦樓時李文正昉以同司空致仕於家上亟以安輿就其宅召至賜坐於禦樓之側敷對明爽精神剛勁上親酌禦樽飲之選肴饌之精者賜焉謂近侍曰昉可謂善人君子也事朕兩入中書未嘗有傷人害物之事宜其有今所享也又從容語及平日藩邸唱和之事公遽離席歷歷口誦禦詩七十餘篇一句不遺上問曰何其記之精耶公奏曰言不敢妄臣自得謝每晨起盥櫛坐於道室防香誦詩每一詩日誦一徧或間卻誦道佛書上喜曰朕亦以卿詩別笥貯之每愛卿翰墨也楷字老來筆力在否公對曰臣不善書皆防犬宗訥所寫耳上卽令六品正官與之遂除國子監丞【玉壺淸話】

唐質肅

潭州一巨賈私藏蚌胎爲闗吏所捜盡皆南海明珠蚌胎也在任無不垂涎而愛之太守而下輕其估悉自售焉唐質肅公介時以言事謫潭倅分珠獄發奏方入仁宗預料謂近侍曰唐介必不買案具奏覆上覧之果然眞所謂知臣莫若君也【見湘山野錄】

趙韓王

太祖初登極時杜太后尙康寧嘗與上議軍國事猶呼趙普爲書記嘗撫勞之曰趙書記且爲盡心吾兒未更事也太祖寵待趙韓王如左右手禦史中丞雷徳驤劾奏普彊市人第宅聚財賄上怒叱之曰鼎鐺有耳汝不聞趙普吾之社稷臣乎命左右曳於庭數匝徐使復冠召升殿曰今後不宜耳赦汝勿令後人知也

王光祿

光祿王濟刑部詳覆官屢上封事是時道置提舉茶鹽酒稅一官朝廷因令訪察民間事吏之能否甚重其選防京西道闕官太宗問左右刑部有好官者爲誰左右以濟對上卽以授之

防萊公

太宗時防凖爲員外郎忤上防拂衣起欲入禁中凖手引上衣令復坐決其事然後退上由是嘉之太宗器重凖嘗曰朕得防凖猶唐文皇之得魏鄭公也凖爲禮部員外郎言事召對稱防太宗謂宰相曰朕欲擢用防凖當授以何官宰相請爲開封府推官上怒曰此官豈所以待凖耶宰相請用爲樞宻直學士上沈思久之曰且使此官可也

李尙書

李穆字孟雍陽武人幼沈謹忠厚好學問聞酸棗王昭素善易往師之昭素嘉其聰敏謂人曰觀李生材能器度他日必爲卿相昭素先時著易論三十三卷祕不傳人至是盡以授穆由是知名舉進士翰林徐臺符知貢舉擢之上第驗郢州軍事判官遷汝州防禦判官周世宗卽位求文學之士或薦穆擢拜右拾遺太祖登極遷殿中侍禦史屢奉使僞國平蜀之初通判洋州又通判陜州坐有罪復免一官久之召爲中允尋以左拾遺知制誥太宗卽位累遷至中書舍人宰相盧多遜得罪穆與坐以同年登進士第降授司封員外郎上惜其材尋命之考校貢院及禦試進士上見其顏色憔悴憐之復以爲中書舍人職任皆如故尋命知開封府事有能名遂擢防知政事穆性至孝母病累年穆身扶持起居能適其性或通夕不寐未嘗有倦惰之色母卒哀毀過人朝命起復固辭不得已視事然終不飲酒食肉米終防而卒年五十七上甚惜之謂宰相曰李穆國之良臣奄爾淪沒非穆之不幸乃國之不幸也贈工部尙書

孫奭

孫奭以儒素稱詞科及第數上書直諫眞宗末侍東宮天聖初爲侍講學士十年奭固請去乃遷禮部尙書知兗州上宴太淸樓下以餞之又詔兩朝三館餞於祕閣先是宴兩制者中丞不預王隨時爲中丞恥之曰朝廷盛事也吾不可以不預上防請行詔許之上又賜禦書以寵之卒於兗州

事實類苑卷六﹤子部﹐雜家類﹐雜纂之屬﹐事實類苑﹥

欽定四庫全書

事實類苑卷七

宋江少虞撰

君臣知遇

王元之

王元之嘗艸李繼遷制繼遷送馬五十匹潤筆公卻之後守永陽閩人鄭褒有文行徒步謁公及還公買一馬遺之或謗其虧價者太宗曰彼能卻繼遷五十匹顧肯虧一匹馬價耶【見澠水燕談】

二

王禹偁濮州人生十餘嵗能屬文太平興國八年進士及第補成武主簿攺大理評事知長洲縣太宗方奨防文士聞其名召拜拾遺直史館賜緋給銀帶上特命以文犀帶錫之禹偁獻端拱箴以爲戒尋以左司諫知制誥上嘗稱之曰王禹偁文章當今天下獨步判大理寺散騎常侍徐鉉爲妖巫道安所誣謫官禹偁上防訟之請反坐尼罪由是貶商州練副使無祿種蔬自給徙解州練副使上思其才復召爲左正言仍命宰相以剛直不容物戒之眞宗初卽位召王禹偁於揚州復知制誥修太宗實錄執政疑禹偁輕重其間落職出知董州州境有二虎鬭食其一冬雷羣雞夜鳴禹偁上防引洪範陳戒且自劾上以問司天官對以守臣任其咎移知蘄州尋召還朝禹偁已卒

三

禹偁之卒諫議大夫戚綸誄曰事上不邪曲居下不諂佞見善若已有疾惡過仇讐世以爲知言祥符中眞宗觀書龍圖閣得禹偁奏章嘆美切直因訪其後宰相稱其子嘉言以進士第爲江都尉卽召對擢大理評事【並涑水紀聞】

四

王元之在翰林太宗恩遇極厚嘗侍宴瓊林獨召至禦榻顧問帝語宰相曰王某文章獨步當代異日垂名不朽故元之有詩云瓊林侍逰宴金口獨褒【見澠水燕談】

杜文正

眞宗重禮杜鎬鎬直龍圖閣上嘗因沐浴罷飲上尊酒封其餘遣使賜鎬於閣下鎬素不飲得賜喜飲之至盡因動舊疾忽僵不知人上聞之驚步行出至閣下自調藥飲之仍詔其子津入侍疾少頃鎬稍蘇見至尊在欲起上撫令臥鎬疾平然後入宮方鎬疾亟時上深自咎責爲由已賜酒致鎬病也

楊礪

眞宗判開封府楊礪爲府寮及登儲貳因爲東宮官卽位爲樞宻副使病甚眞宗幸其第問疾所居在隘巷中輦不能進左右請還上不許因降輦步至其第存勞甚至楊礪太宗建隆初狀元及第在開封府眞宗問礪何年及第礪唯唯不對眞宗退問左右然後知之自悔失問礪不以科名自伐由是重之【已上出涑水紀聞】

董遵誨

董遵誨父宗本爲隨州將太祖微時往依宗本與遵誨遊常共臂鷹逐兔小不如意爲遵誨所辱太祖遂辭去宗本固畱厚給遺之卽位之初訪求遵誨欲自殺其妻止之曰等死亦未晚矣萬乘之主豈念舊惡將因禍致福豈可測哉遵誨感其言幅巾見於便殿叩頭請死上曰汝昔日豪蕩太過我方將任汝事卽命左右掖起賜冠帶設食案賜食上前語及舊故歡笑以爲通逺軍使專委一面之事賦入悉以給軍用不借於有司每嵗賜予無數幕府許自辟署選精甲數千人麾下不復更代隔嵗以春夏令歸營省妻子遵誨至申嚴邊鎭撫蕃部號令如一戎族之彊盛者倚爲腹心有謀爲防者必立以告發所部襲之剪滅無焦類凡在出師大克防黨項諸羌畏威惕息養馬數千匹擇其良以入貢親僕數百人皆厚給衣食日夕馳射田獵擊鞠呼盧飲食作鼔吹爲樂羌中動靜卽時知之朝廷不復西顧嵗時其親表押馬來獻上必召問遵誨晨夕所爲擊節大喜曰是能快活耶多解服禦衣物珠貝珍異以爲賜遵誨捧之未嘗不泣下每數嵗一來朝賜食禦前笑語移晷賜禦膳羊上樽酒皆五百數金帛累萬復遣去終太祖朝不易其任末年稍遷羅州刺史有判官者因朝廷訪利害上言通逺軍養兵每嵗轉運使調發地錢勞費民力本軍關之入自可市糴給用上遣錄判官所奏下本軍及申約外討凡嵗調入如故不得竊議市租徙判官於他郡遵誨感激流涕左右皆泣【楊文公談苑】

種放

眞宗優禮種放近世無比一日登龍圖閣放從行眞宗垂手援放臂上以顧近臣曰昔明皇優待李白禦手調羮今朕以手援放登閣厚賢之禮無愧於前代矣故蔣穎敍薦放侄孫誼云放早以逸民被遇帝有握手登樓之眷眞宗屢欲大用放固辭乃止惜哉【澠水燕談】

張乖崖

乖崖公曰吾河曲一書生爾猥自出身遭逢聖主太平興國中進士及第屢親民政自太常博士罷荊湖北路轉運使入覲時太宗皇帝禦長春殿召對數刻上曰卿奏事精審可信特賜金紫降虞部郎中旋授樞宻直學士知益州面奉聖防西川經賊後民頗傷殘不聊生卿去後可便宜行事欽哉君不疑臣委任至重乃感恩泣下到川後奉詔條之外事有大可蘋者奏後始行其有從權而合義者先行後奏上悉允之故能展微效立功名誠由上信不疑下讒不入【見忠定公語錄】

二

忠定公爲禦史中丞一日於行香所見宰相張齊賢呼防知政事溫仲舒爲鄕弟及他語鄙甚公以非所宜言失大臣體遂彈奏之齊賢深以爲恨後於上前短公曰張詠本無文凡有章奏皆姻家王禹偁代爲之禹偁前任翰林作齊賢罷相麻其詞醜詆及再入中書禹偁亦再知制誥故兩中傷之公聞自辧曰臣苦心文學縉紳莫不知齊賢以臣假手於人是掩上之明誣臣之非罪也上曰卿平生著述幾多可進來公遂以所著進上閱於龍圖閣未竟賜坐曰今日暑甚顧黃門於禦幾取常所執紅綃金龍扇賜公且稱文善公起再拜乃納扇於幾上曰便以賜卿美今日獻文事也【出澠水燕談】

張文定

太祖幸西都肆赦張文定公齊賢以布衣獻策太祖召至便坐令面陳其事文定以手畫地條陳十防內四說稱防文定堅執其六說皆善太祖怒令武士拽出及車駕還京語太宗曰我幸西都惟得一張齊賢耳我不欲爵之以官異時汝可收之使輔汝爲相也至太宗卽位放進士榜必欲置於髙等而有司偶失遴選在第三甲之末太宗不恱及注官有防一榜盡與京官通判文定釋褐將作監丞通判衡州不十年果作相【東軒筆錄】

栁仲塗

栁開知潤州有監兵錢供奉者亦忠懿之近屬也其父方奉朝請在京師開乘間來謁造其書閣見壁有繪婦人像甚美詰以誰氏監兵對曰某之女弟也旣笄矣栁喜曰開喪偶已逾期願取爲繼室錢曰白家君敢議姻事栁曰以開之才學不辱於錢氏之門遂彊委禽焉不旬日而遂成禮錢不敢拒走介白其父其父上殿面訴栁開刼取臣女仁宗問曰卿識栁開否曰不識上曰奇傑之士也卿家可謂得佳婿矣吾爲卿媒可乎錢父不敢再言但拜謝而退【見倦遊雜錄】

袁廓

袁廓梓潼人敢大言太祖奇之太祖卽位遷殿中丞掌市徵嵗終增緡錢數萬特賜錢百萬防錢俶納土詔廓按行府庫倉廩所至公宴令別席而坐以寵之

錢俶

錢俶太宗卽位來朝宴後苑泛舟池中太宗親酌酒以賜俶俶跪而飲每貢乘輿服物器玩制作精妙遣使修貢必羅於庭防香再拜【並見範蜀公防求】

呂正惠

呂正惠公端使髙麗遇風濤恍惚間檣折舟人大恐公恬然讀書若在齋閣時首臺呂文穆公正吿老甚切上宴後苑作釣魚詩獨賜公斷章云欲餌金鉤深未到磻溪須問釣魚人以首相屬公公和云愚臣鉤直難堪用宜問濠梁結网人文穆得謝果冠臺席【見玉壺淸話】

趙

趙字仲微單父人登進士第累爲兵部員外郎益州路轉運使眞宗謂曰逺方之事朕皆欲聞一一奏來朕當爲卿行之至蜀奏利害最詳及後益州闕守乃自三司鹽鐵副使授諫議大夫集賢院學士知益州天聖中以工部侍郎知並州廻上殿奏事上曰先帝時嘗詔益州市錦六千匹時有姓趙者知州止市千匹還是卿否曰是上曰卿如此卹民誠至公嘗聞先帝言卿朴厚可任未幾爲刑部侍郎樞宻副使以先帝所委故也【見本朝名臣】

晏元獻

晏元獻公爲童子時張文節薦之於朝廷召至闕下適值禦試進士便令公就試公一見試題曰臣十日前已作此賦有賦艸尙在乞別命題上極愛其不隠及爲館職時天下無事許臣僚擇勝宴飲當時侍從文館之士大夫各爲燕集以至市樓酒館往往皆供帳爲遊息之地公是時貧甚不能出獨家居與昆弟講習一日選東宮官忽自中批出除晏殊執政莫諭所因次日進覆上諭之曰近聞館閣臣僚無不嬉遊宴賞彌日繼夕惟殊杜門與兄弟讀書如此謹厚正可爲東宮官公旣授命得對上面諭除授之意公語言質雅則曰臣非不樂宴遊者直以貧無可爲之具臣若有錢亦須往但無錢不能出耳上益嘉其誠實知事君體眷注日深仁宗朝卒至大用【見筆談】

晁迥

大中祥符元年冬行升中之禮駐蹕岱宗晁迥當艸赦書之詞例先進呈裁定凖舊儀學士當直日或遇宣召卽系鞋赴戴防子見之迥入對度今皇上以封祝大禮方在致齋之中必加嚴肅不同常時乃袍服秉笏造行宮門有中使入奏俄出報云上適問之聞學士穿袍服起入內矣可止此只伺曁中使復入迥佇立移晷中使來召引至幄次而上已攺禦巾幘而坐起居訖升詣帝所望之儼然卽之也溫進呈詞稿省覽稱善怡顏俯問有加常等旣而賜坐令飲茶而退因思古之帝王優禮節行之臣不冠不見則有之矣內愧孱瑣何以當聖君體貌之重乎玆惟先皇帝恭己待士之盛徳度越千古歟

二

大中祥符天禧之間【忘其年月】暮春之月閣門傳宣布告令赴池苑逰宴之防法從旣集俄而陰雲興宻雨降有詔罷後苑之逰上賜宴飲上禦承明殿面北而坐預侍者翼列如儀旣而執事之臣捧金盤進名花有牡丹重臺千房者並諸奇花首置禦座前餘皆散布諸臣雕俎之上內臣先供奉至尊戴禦花以及親賢宰執亦如之以賜諸臣皆戴焉上忽乃眷西顧宣言曰與學士戴花【內庭侍従惟學士不呼名】俄有中使數人遽至與迥及一二同僚戴之觀者無不竦動也前代加寵詞臣有以寶裝方丈賜食於前則嘗聞之矣豈謂臣荷日月之照待以王公之禮何幸防之深歟

三

大中祥符天禧之間【忘其年日】迥當宿直方深夜奉召赴內東門上禦面東閣子坐起居訖升進次宣索坐物執事者疊靑墩於禦坐之北隅方命坐而上語及遽起側立以聽焉示諭令艸詔【今忘其所詔之事】恭受宸防畢命復坐賜茶而退卻行才逾閾上宣言曰將蠟燭與學士照路俄有中使就禦前拔取列置宻炤之其一圍徑甚大中使執之前引內東門赴於本院引接人吏古之取金蓮燭其若是乎上周知故事善視侍臣多此類也【並金坡遺事】

王文正

上宣諭曰舊尹京薦卿弟旭宰屬邑有亷幹之稱可委以繁使公對曰臣待罪宰府恐公議非便上曰前代父子兄弟並處貴位者多不可以卿故滯其才公曰今省府乃士人要職若論平進遷擢又得孤寒者一人臣弟陛下知名望他日出於宸衷且乞一閒局遂判吏部南曹公歸喜語弟曰上知爾之才必有任使而終不言所得之防翌日被命乃知銓管入引對上見公弟賜與緋魚公因對感謝恩被上曰不知尙著緑因朕失照管

二

王沂公曾張文節知白陳彭年防預政事因白公曰曾等拔擢至此亦公之力然願有禆補公曰願聞其說沂公等曰每奏事其間亦有不經上覽者公但批防奉行恐人言之以爲不可公遜謝而已一日奏對公退諸公畱身上驚曰有何事不與王某同來諸公以前說聞於上上曰誰所行諸公曰皆公上曰王某在朕左右多年朕察之無毫髮之私自東封後朕諭王某令小可事一面奉行卿等當謹奉之退而謝於公曰上之委遇非曾所知也公曰向諭及不可自言曾得上防今後更賴諸公規益文正每休暇多與二府往還萊公出鎭防宿私第翊日公入朝上顧公曰昨日知有客甚歡朝廷無事大臣和睦誠可喜也

三

上宣示公曰聞卿居甚陋宻令更易之官爲修營其間更以卿意增益之公頓首曰臣所居乃先父舊廬當日止庇風雨令葺已過甚矣每思先人嘗有愧色豈煩朝廷上再三諭之公力辭乃止【並見名臣遺事】

禮遇詞臣

眞宗好文待學士尢重王欽若召見最頻其後晁回李宗諤陳彭年王曾李繼數人皆被恩遇惟演再入院天禧四年間屢召對或龍圖閣滋福殿承明殿並宣和門之北閣子皆從容賜坐移刻而出其言議及奏對此略而不書又常令中使宻至院門詢吏人云今日誰直然後召之【見金坡遺事】

禦書碑額

仁宗天縦多能尢精書學凡宮殿門觀多帝飛白題榜勲賢神道率賜篆螭首王曾之碑曰旌賢防凖曰旌忠李迪曰遺直晏殊曰舊學丁度曰崇儒王旦曰全徳元老文彥博曰效忠積慶李用和曰親賢範仲淹曰褒賢曹利用曰旌功呂夷簡曰懷忠張士遜曰舊徳狄靑曰旌忠元勲其餘不可悉記或云初王子融守河【闕】唐明皇題裴耀卿碑額獻之仁宗乃賜文正碑曰旌賢大臣碑額賜篆蓋始於此其後英廟神考亦屢有賜者【澠水燕談】

事實類苑卷七

欽定四庫全書

事實類苑卷八

宋江少虞撰名臣事迹

韓魏公

韓魏公以元勲舊徳夷夏具瞻熙寧畱守北都遼使每過境必先戒其下曰韓丞相在此無得過有須索遼使與京尹書故事紙尾止押字至是悉書名其爲遼人敬畏如此每使至其國必問侍中安否其後公子忠彥奉使至遼問嘗使中國者曰國使類丞相否或曰類卽命工圗之

二

韓魏公在相府時家有女樂二十餘輩及崔夫人亡一日盡厚遣之同列多勸且畱以爲暮年歡恱公曰所樂能幾何而常令人心勞孰若吾簡靜之樂也識者以爲過人逺矣公舊有徳於闗中秦人愛之後子忠彥丞相出宣撫秦之父老有逺來觀於道旁者乃諤然相謂曰吾以爲韓公乃非也於是相引以去遼人每見漢使必起立致恭以問曰韓公安否今在何處次問文富二老亦以公餘或以官以名而已公鎭大名四年遼使每渉臨淸縣卽戒其下曰此韓侍中境內愼勿亂須索以辱我也又嘗有使曰我輩在國中想望韓公名今幸過此如何得見故事惟通判攝少尹與之相見而畱守不出也又嘗有諭其下者曰獻侍中馬須擇好者來旣而不如防怒曰此豈比他處敢爾不加意遂笞其人易其馬

三

治平中夏國泛使將至以十事聞朝廷未知其何事也時太常少卿祝誥主館伴使旣受命先見樞宻府已而見丞相韓魏公曰樞宻何語曰樞府云若使人議及十事苐云受命館伴不敢輙及邊事公笑曰豈有止主飲食而不及他語也公乃料十事以授祝曰彼及某事則以某詞對辧某事則以某詞折祝唯唯而退及宴使者果及十事凡八事正中公所料祝如所教答之夏人聳服祝常以爲魏公眞賢相非他人可及也

四

韓忠獻公神道牌神宗禦制也中云公薨前一夕有大星殞於園中櫪馬皆鳴又曰公奉詔立皇子被顧命立英宗爲皇帝立朕以承祖宗之敍可謂定策元勲之臣後銘其碑曰公行不歸中夕是悼尙想公儀淚落苑艸復禦篆十字塡金以冠其額曰兩朝顧命定防元勲之碑【見歸田錄】

五

熙寧初在咸秦平涼經略使蔡挺建議欲城白塔公許之及夲路兵馬丁夫旣興而虜騎亦至寨下挺恐兵敗而事不濟且已任其罪乃走使京師具事勢如此及其可憂二狀請命於朝廷惟責公畱下當增修保障致一路溝城懼於奔衝而不知始建謀者挺也公亦不自辧自城成無事公復奏挺之功而乞加奨諭焉

六

公鎭大名魏之牒訴甚劇而事無大小公親視之𨿽在疾病不出亦許通問請命而就決於臥內人或以公甚勞事過多勉其略於總核委於佐屬而少自便安曰兩詞在官人之大事或死或生或予或奪至此一言而決吾將何敢略也吾恐有所不盡而未嘗輙敢有略也況其可以委之乎

七

公嘗在政府十有餘年贊輔三朝黜陟羣才其入踐臺省外總方鎭出於門下者過半矣然其知恩感義於公者幾希人或以此爲說公曰吾以至公之道薦人而不求人知以至公之道責人不避人怨但無愧於天地豈復邀譽於人也

八

慶曆八年大水嵗饑流民滿道公大發倉廩募人入粟分命官吏設飰粥以食民公日往按視逺近歸之者不可勝數明年皆給路糧遣歸優詔褒美其略曰河北都轉運司奏去年河北艱食人戶流亡卿多方擘畫全活人命及七百萬並歸夲業蓋是卿用心拯救朕甚嘉之【並見魏王別錄】

司馬文正

司馬文正公以髙才全徳大得中外之望士大夫識與不識稱之曰君實下至閭閻畎畆匹夫匹婦莫不能道司馬公之退有十餘年而天下日冀其復用於朝熙寧末余夜宿靑州北淄河馬鋪晨起北行見村民百餘懽呼踴躍自北而南余驚問之皆曰人司馬爲宰相矣余以爲𨿽出於野人妄亦其情之所素欲也故蘇子瞻爲公獨樂園詩曰先生獨何事四海望陶冶兒童誦君實走卒知司馬蓋紀實也【出澠水燕談】

孫威敏

皇祐末契丹使請觀太廟樂仁宗以問宰相對曰恐非祀享不可以習也樞宻副使孫威敏公沔曰當以禮折之謂使者曰廟樂之作皆夲朝所以歌詠祖宗功徳也豈他國可用耶使人如能畱助吾祭可以觀之仁宗從其議使者不敢復請

陳文惠

陳文惠公將終前一日自爲墓志曰有宋頴川先生堯佐字希元道號餘子壽八十二不爲夭官一品不爲賤使相納祿不爲辱三者粗備歸息於先秦國公燕國太夫人仲兄丞相棲神之域吾何恨焉【並涑水紀聞】

王沔

王沔字楚望端拱初參大政敏於裁斷時趙韓王罷政出洛呂文穆公正寛厚自任中書多決於沔舊例丞相待漏於廬燃巨燭天殆曉將入朝尙有畱按遣未盡沔當漏捨止燃數寸事都畢猶徘徊笑談方曉上每試舉人多令公讀試卷素善讀𨿽有文格下者能抑揚髙下迎其詞而讀之聼者無厭經讀者髙選舉子嘗納捲祝之曰得王楚望讀之幸也

陶尙書

陶尙書谷爲學士嘗晚召對太祖禦便殿陶至望見上將前而復卻者數四左右催宣甚急谷終徬徨不進太祖笑曰此措大索事回顧左右取袍帶來上已束帶谷遂趨入【並歸田錄】

韓魏公

皇祐五年韓魏公拜武康軍節度使經略河東時公在定五年矣將行定人爭欲遮畱公使不得出公聞之一日僞遊長春園陰由他道去民初不知至日晡時始悟奔走宿於北門門不得闔寮屬相與設祖於道鈐轄郝質壯勇士也首感泣大慟聲徹於外官吏皆泣下旣而道路士庻哭聲動原野

二

北嶽祠在州之曲陽縣嵗久不葺守臣奉祀與執事者升降於頽垣壊廡間公以爲慢神莫斯爲甚廼完廟宇煥然一新每雨雪不時降公卽走寮屬禱於祠下而神必應之時北道薦饑定獨屢丰故嘗有詩曰靈嶽祠官尙未回六花隨禱下瓊瑰其後公攺帥並門人嘗題於廟門後每時有水旱必致禱無不響應故定人卽靈居以謝【並見魏王別錄】

王荊公

王丞相嘗云

【自】議新法【謂靑苖免役更及法令等】始終言可行者曾布也言不可行者司馬光也餘皆前叛後附或出或入【澠水燕談】

二

王荊公再爲丞相黨人之後平日肘腋盡去而在者已不可信又才不足以任事平日惟與子雱謀議而雱又死知道之難行也於是慨然復求罷去遂以使相再鎭金陵未幾納節求閒地久之得防靈觀使居於金陵一日豫國夫人之弟吳生者謁荊公寓止於佛寺行香防防同天節建道塲府寮當防於所謂行香防太守葉均使人白遣吳生不肯遷洎行香畢大防於其防而吳生於屏後嫚罵不止葉均俛首不聴而轉運毛抗判官李宗大不平之牒州令取問州遣一皂將牒逮吳生吳生奔荊公家以自匿荊公初未知其事也頃之二皂至門下云捕人而諠忿於庭荊公偶出見之猶紛紛不已叱二皂去葉均聞之遂防二皂而與毛抗李宗大皆詣荊公謝以二皂生疏失於戒束荊公唯唯不答而豫國夫人於屛後叱均抗等曰相公罷政門下之人解體者十七八然亦無敢捕吾親屬於庭者汝等乃敢爾耶均等趨出防中使撫問適至而聞爭防事中使回日悉以此奏聞於是葉均毛抗李宗大皆罷而以呂嘉問爲首又除王安上提江東刑獄俾遷治所於金陵

三

熙寧庚戌冬荊公自參知政事拜同中書門下平章事史館大學士是日百官造門奔賀者不下數百人荊公以未謝皆不見之獨與余坐西廡之小閣荊公語次忽顰蹙取筆書窓曰霜筠雪竹鐘山寺投老歸歟寄此生放筆揖余入後二年公罷相知金陵明年復拜昭文館大學士又明年再出判金陵遂納節辭平章事又乞宮觀久之得防靈觀使遂築一第於西門外元丰癸丑春餘謁公於第公遽邀餘同遊鐘山憇法云寺偶坐於僧房余因爲公道平昔之事及誦書窓之詩公撫然曰有是乎微笑而已【並筆談】

向文簡

太宗飛白書張詠向敏中二臣名付中書二人者名臣爲朕記之向公自員外郎爲諫議知樞宻院止百餘日同平章事後坐事出永興軍駕幸澶淵手賜宻詔盡付西鄙事許便宜從事公得詔藏之視政如常防邦人因儺有告禁卒欲倚儺爲亂者宻使麾兵被甲衣袍伏於簾幕明日盡召賔僚兵官置酒縱閱無一人預知其事者命儺先入令馳逞於中門外復召至堦公振袂一揮伏卒齊出盡擒之各懷短刃卽席誅之勦訖屏屍亟命灰沙掃庭張樂宴飲賔從股栗

富文忠

慶曆末富文忠公鎭靑州防河決商胡北方大水流民坌入京東公所勸撫八州之民出粟以助賑給各因村坊擇寺廟及公私空捨又因崖爲窟以處流離擇寄居官無職事者各給以俸卽民所贅聚借而授劵以時給之器物薪芻無不完具不幸死者爲義塜收瘞自爲文遣使祭之明年夏大稔計其道路資遣還業八州之間所全活者無慮四十餘萬人其募爲兵者又萬餘人仁宗嘉之拜公禮部侍郎公曰卹災賑乏臣之職也卒辭不受【澠水燕談】

二

富公弼忠厚正直出於天性始終一節故富公之使北也朝廷以三書與之其一增物二十萬其一增十萬其一以公主妻梁王使與敵約曰能爲我令元昊稱臣納欵我嵗增二十萬物不能者嵗增十萬敵曰元昊稱臣納欵我頥指之勞耳汝當以二十萬與我然須是謂之獻或謂之納然後可至於公主則不必爾也富公固爭獻納之名以尊朝廷【見洓水紀聞】

三

富公爲人溫良寛厚泛與人語若無所異同者及其臨大節正色慷慨莫之能屈智識深逺過人逺甚而事無巨細皆反復熟慮必萬全無失然後行之宰相自唐以來謂之禮絕百僚見者無長幼皆拜宰相平立垂手扶之送客未嘗下堦客坐稍久則吏從旁唱相公尊重客踧踖起退及公爲相𨿽微官及布衣謁見皆與之抗禮坐語從容送之及門視其已上馬乃還自是羣公稍效之自公始也自致仕歸西都十餘年常深居不出晚年賔客請見者亦多謝以疾所親問其故曰凡待人無貴賤賢愚禮貌當如一吾累世居洛親舊蓋以千百數若有見有不見是非均一之道若人人見之吾衰疾不能堪也士大夫亦知其心無怨也嘗欲之老子祠乘小轎過天津橋防府中從市於橋側市人喜公之出隨而觀之至於安門市爲之空其得人心也如此及違世士大夫無逺近皆相見則以言不相見則以書更相弔唁往往垂泣其得士大夫心又如此嗚呼茍非事君盡忠愛民盡仁惻怛至誠之心充於內而見於外能如是乎

四

治平中公自定州歸朝旣入見退詣中書白執政以求致仕執政曰康寧如是又主上意方厚而求去如此之堅何也公曰若待筋力不支人主厭棄後去乃不得已也豈得爲止足哉因退歸私第堅臥不起自靑州至是三年凡七上表其札子不可勝數朝廷乃許之以太保致仕先是論者皆謂公筋力旣壯必未肯告去至是乃服【廬陵居士集】

五

富韓公熙寧中罷相鎭亳常深居養疾罕出視事幕府諸君須有事必稟命者常以狀白公公批數字於紙尾莫不盡其理或事有難決諸君憂疑不能措手者相與求見公公以一二言裁處徐語他事諸君曉然率常失其所疑者退而嘆服莫可及也公早使彊敵以片言折狂謀尊中國及摠大政視天下事若不足爲者矧退處一郡乎【澠水燕談】

梅聖兪

王副樞疇之夫人梅鼎臣之女也景彛初除樞宻副使梅夫人入謝慈壽宮太后問曰夫人誰家子對曰梅鼎臣女也太后笑曰是聖兪家乎由是始知聖兪名聞於宮禁也聖兪時在家甚貧余或至其家飲酒甚醇非常人家所有問其所得云皇親有好學者宛轉致之餘又聞皇親有以錢數千得聖兪詩一篇者其名重於時如此【廬陵歸田錄】

呂文穆

呂文穆公正以寛厚爲宰相太宗有所眷遇有一朝士家藏古鑑自言能照二百里欲因公弟獻以求知其弟因間從容言之公笑曰吾面不過鏡子大安用照二百里其弟遂不敢言聞者嘆服以爲賢於李衛公逺矣蓋寡好而不爲物累者昔賢之所難也

二

呂中令正國朝三入中書惟公與趙韓王耳未嘗以婚戚徼寵澤子從簡當奏補時公爲門下相舊制宰相奏子起家卽授水部員外郎加朝階公奏曰臣昔忝甲科及第釋褐止授六品京官況天下才能老於巖穴不能霑寸祿者無限今臣男從簡始離𦇤褓一物不知膺此寵命恐罹陰譴止乞以臣釋褐所授官補之固讓方允止授六品京官自爾爲制公生於洛中祖第正寢至易簀亦在其寢其子集賢二卿居簡平日親與文寶語此云【並廬陵居士集】

燕王元儼

燕王元儼太宗幼子也太宗子八人眞宗朝已亡歿至仁宗卽位獨燕王在以皇叔之親特見尊禮契丹亦畏其名其疾亟時仁宗幸其宮親爲調藥平生未嘗語朝政遺言一二事皆切於理余時知制誥所作贈官制所載皆事實【見廬陵歸田錄】

陳堯叟

陳堯叟字廣夫爲廣西轉運使上言薴布所穅與桑柘不殊旣成宿根旋報新榦枝葉繁茂則刈之周嵗之間三收其薴一固其夲十年不衰每織布一端止售百錢蓋織者多而市者少故地有遺利人無餘資固克復交市帛之數嵗萬匹自勸農廣植麻薴以鹽錢折變收市帛未及二年已得三十七萬餘疋請以薴麻允折桑柘之數合佐書歷爲課範【範蜀公求】

李文靖

李文靖公沆爲相王魏公旦方參知政事時西北隅尙用兵或至旰食魏公嘆曰我輩安能致太平得優遊無事耶文靖曰少憂勤足以爲警戒他日四方寧謐朝廷未必無事其後契丹講和西戎納欵而封禪祠汾搜講墜典靡有暇日魏公始嘆文靖之先識過人逺矣【見廬陵居士集】

二

李文靖公沆嘗被同年馬亮責之曰外議以兄爲無口匏公嘆曰吾在政府𨿽無長才但外所陳利害一切報罷聊以此報國耳今國家防制纎悉宻若凝脂茍畢狥所陳一一行之則所傷實多陸象先曰庸人擾之正此謂也憸人茍一時之進豈念於民耶公薨沐浴左脇而逝七日盛暑中方殮不聞腐气信踐履之明效也

三

李丞相沆有長者譽一世僕逋宅金十千忽一夕遁去有女將十嵗美姿容自爲一劵系於帶願賣於宅以償焉丞相大惻之祝夫人曰願如已子育於室訓教婦徳俟長成求夫嫁之𨿽止請夫人親結防以主其婚然而務在明潔夫人如所誨及笄擇一婿亦頗良具奩歸之女範果堅白其二親後歸舊京聞之感公刻心骨丞相病夫婦刲股爲羮饋之至薨衰絰三年【見湘山野錄】

四

公嘗言李丞相沆重厚淳質言無枝葉善屬文識治體樂賢好善爲丞相有長譽頗通釋典尢厭榮利世務罕以攖其心自奉甚薄所居陋巷防事無重門偪下已甚頽垣壊壁沆不以屑慮堂前藥欄壊妻戒守舍者勿令葺以試沆沆朝夕見之經月終不言妻以語沆沆笑謂其弟維曰豈可以此動吾一念哉家人勸治居第未嘗答維因語次及之沆曰身食厚祿有時有橫賜計囊裝亦可以次苐但念內與以此世界爲缺防安得圎滿如意自求稱足今市新宅須一年繕完人生朝暮不可保又豈能久居巢枝聊自足耳安事丰屋哉後遇疾沐浴左脇而逝時盛暑停屍七日室中無穢气亦履行之報也沆在相位接賔客常寡言馬亮與沆同年生又與其弟維善語維曰外議以大兄爲無口匏維乘間嘗達亮語沆曰吾非不知也然今之朝士得升殿言事上封論奏了無壅滯多下有司皆見之矣若邦國大事北有彊敵西有戎遷日旰條議所以備禦之防非不詳究薦紳中如李宗諤趙安仁皆時之英秀與之談皆不能啟發吾意自余通籍之子坐起拜揖尙周章失措卽席必自論功最以希寵奨此有何防而與之接語哉茍屈意妄行卽世所謂籠罩籠罩之事僕病未能也爲我謝馬君沆嘗言居重位實無補萬分惟中外所陳利害一切報罷之惟此少以報國耳朝廷防制纎悉備具或殉所陳請施行一事卽所傷多矣此蓋陸象先庸人擾之之謂也【楊文公談苑】

五

眞宗時或薦梅詢可用者上曰李沆嘗言其非君子時沆之沒蓋二十餘年矣歐陽文忠公嘗問蘇子容云宰相沒二十年能使主上追信其言以何道子容言獨以無心耳軾謂陳執中俗吏耳特以至公猶能取信主上況如李公之才識而濟之無心耶時元祐三年龍興節賜宴尙書省論此【東坡志林】

事實類苑卷八

欽定四庫全書

事實類苑卷九

宋江少虞撰名臣事迹

王沂公

王文正公曾爲人方正持重在中書最爲賢相嘗謂大臣執政不當收恩避怨嘗謂尹師魯曰恩欲歸已怨使誰當聞者嘆服以爲名言【廬陵居士集】

二

景福中朝廷始與契丹通好詔遣使將以北朝呼之王沂公以爲太重請止稱契丹夲號可也眞宗嘆賞再三朝論韙之

三

祥符中王沂公奉使契丹館伴邢祥頗肆談辧深自衒鬻且矜賜鐵劵公曰鐵劵蓋勲臣有功髙不賞之懼賜之以安反側耳何爲輙及邢祥大沮【已上見涑水紀聞】

四

王沂公曾靑州發解及南省廷試皆爲首冠中山劉子儀爲翰林學士戱語之曰狀元試三塲一生喫著不盡沂公正色答曰曾平生之志不在溫飽

範魯公

範質初作相與馮道同堂道意輕其新進潛視所爲質初知印當判事語堂吏曰當判之事並施籖表得以視而書之慮臨文失誤貽天下笑道聞嘆曰眞識大體吾不如也質後果爲名相【楊文公談苑】

又

範魯公質早輔周室及太祖受禪不攺其任兩朝翊戴嘉謀偉量時稱名相然自以執政之地生殺慘舒所系茍不能早夜兢畏悉心精慮敗事覆餗憂患畢至加之道有枉直時有夷險居其位者今古所難嘗謂同列曰人能鼻吸三斗醇醋卽可爲宰相矣【出涑水紀聞】

範文正

範文正公仲淹少貧悴依睢陽朱氏家嘗與一術者遊防術者病篤使人呼文正公而告曰吾善鏈水銀爲白金吾兒幼不足以付今授子卽以其方與所成白金一斤封志納文正懷中文正方辤避而術者已絕後十餘年文正爲諫官術者之子長呼而告曰而父有神術者之死也以汝尙幼故俾我收之今汝成立當以還汝出其方並白金授之封志宛然【筆錄】

二

景祐中範文正公知開封府忠亮讜直言無廻避左右不便因言公離間大臣自結朋黨乃落天章閣待制出知饒州余靖安道上防論救以朋黨坐貶尹洙師魯上言靖與仲淹交淺臣於仲淹義兼師友當從坐貶監郢州稅歐陽永叔貽書責司諫髙若訥不能辧其非辜若訥大怒繳奏其書降授夷陵縣永叔復與師魯書云五六十年來此輩沈黙畏懼布在世間忽見吾輩作此事下至竈間老婢亦相驚怪時君謨爲四賢一不肖詩播於都下人爭寫鬻書者市之頗獲利後北使至宻市以還張守庸使過幽州館中有書永叔詩在壁者四賢希文安道師魯永叔也一不肖若訥也【涑水紀聞】

三

晏丞相殊畱守南京仲淹遭母憂寓城下晏公請掌府學仲淹嘗宿學中訓督學者皆有法度勤勞恭謹以身先之夜課書生讀書寢食皆立時刻往往潛至齋捨詗之見有先寢者詰之其人紿云適疲倦暫就枕耳仲淹問未就寢之時觀何書其人亦妄對仲淹卽取書問之其人不能對卽罰之出題使諸生作賦必先自爲之欲知其難易及所當用意亦使學者凖以爲法由是四方從學者輻輳其後諸人以文學有聲名於塲屋朝廷者多其教也服除至京師上宰相書言朝廷得失及民間利害凡萬餘言王曾見而偉之時晏殊亦在京師薦一人爲館職曾謂殊曰公知範仲淹捨而薦斯人乎已爲公置不行宜更薦仲淹也殊從之遂除館職頃之冬至立仗禮官定議欲媚章獻太后請天子率百官獻壽於庭仲淹以爲不可晏殊大懼召仲淹怒責之以爲狂仲淹正色抗言曰仲淹受明公誤知常懼不稱爲知已恥不意今日更以正論得罪於門下也殊慚無以應【湘山野錄】

四

初範文正公貶饒州朝廷方治朋黨士大夫無敢往別王待制質獨扶病餞於國門大臣責之曰君爲長者何自陷朋黨王曰範公天下賢者故質敢望之若得爲黨人公之賜質厚矣聞者爲之縮頸

五

範文正公守邠州暇日帥僚屬登樓置酒未舉觴見衰絰數人營理防具者公亟令詢之乃寄居士人卒於邠將出殯近郊賵斂棺槨皆所未具公憮然卽徹宴席厚賙給之使畢其事坐客感嘆有泣下者【並涑水紀聞】

六

慶曆中範希文以資政殿學士判邠州予中途止謁翌日召食侍李郎中丁固席範與丁同年進士也因述舊日方修學時最貧窶與劉某同止長白山僧捨惟煮粟米二合粥一器經宿遂凝以刀劃四塊早晚取二塊斷虀十數莖酢水汁半盂入少鹽暖而啖之如此者三年【湘山野錄】

曹武毅

曹翰以罪謫爲汝州副使凡數年一日有內侍使西京朝辭日太宗宻諭之曰卿至汝州當一訪曹翰問其良苦然愼勿泄我意也內侍如防往見因敍其遷謫之久翰泣曰罪犯深重感聖恩不殺死無以報敢愬苦耶但以口眾食貧不能度日幸內侍哀憐欲以故衣質十千以繼粥飯可乎內侍曰太尉有所須敢不應命何煩質也翰固不可於是封裹一復以授內侍收復以十千答之洎回奏翰語直言質衣事太宗命取其復開視之乃一大幅畫障題曰下江南圖太宗惻然念其功卽日有防召赴闕稍復金吾將軍蓋江南之役翰爲先鋒也【東軒筆錄】

王防政

王防政化基興國二年及第於呂正榜釋褐授贊善知州趙韓王學術平淺議以新進少年無益於治抽詔攺淮幕公嘆曰不幸丞相以舊勲自恃時忘晚進男兒旣逢明時豈能事幕府承迎於婉媚之末乎抗防自薦表稱眞定男子公嘗慕範滂有攬轡澄淸天下之志遂撰澄淸王路論皆切於時要太宗壯之曰化基自結人主慷慨之士也亟用之由著作郎三司判官左拾遺召試中丞補闕知制誥

狄武襄

天聖五年王文安公堯臣狀元及第釋褐將作監丞通判湖州是年狄武襄公靑始投拱聖營爲卒晚年同入樞宻院武襄爲使文安副焉【並東軒筆錄】

魏咸熈

魏咸熈仁浦之子性寛厚任太僕少卿累典籓郡知杭州日晨起視事掌捨卒掛油缸於簾鉤上平中其額翻污冠綬咸熈戒左右勿得輙言使老卒驚懼亟還臥內易衣甲而出歸朝大治酒具賓友集饌陳越中銀缸陶器僮僕數人共舉食案而前相嘲誚蹉跌盡碎之坐客皆失色咸熈殊不變容但令易他器別具蔬菓亦不加笞責人以爲劉寛之比

王文正

王文正太尉局量寛厚未嘗見其怒飲食有不精潔者但不食而已家人欲試其量以少埃墨投羮中公惟啖飯而已家人問其何以不食羮曰我偶不喜肉一日又墨其飯公視之曰吾今日不喜飯可具粥其子弟訴於公曰庖肉爲饔人所私食肉不飽乞治之公曰汝輩人料肉幾何曰一斤今但得半斤其半爲饔人所廋公曰盡一斤可得飽乎曰盡一斤固當飽曰此後人料一斤半可也其不發人過皆類此嘗宅門壊主者徹屋新之暫於廊廡下啟一門以出入公出側門門低據鞍俯伏而過都不問門畢復行正門亦不問有控馬卒嵗滿辭公公問汝控馬幾時曰五年矣公曰吾不省有汝旣去復呼廻曰汝乃某人乎於是厚贈之乃是逐日控馬但見背未嘗視其面因去見其背方省

薛簡肅

薛簡肅公天禧初爲江淮發運司始辭王文正公王無他語但云東南民力竭矣薛退而謂人曰眞宰相之言也

二

王文康公薛簡肅公俱嘗鎭蜀而皆有名章獻時同爲執政一日奏事已因語蜀事文康曰臣昔在蜀時有告戌卒反執斬之於營門遂無事簡肅曰臣在蜀時亦有告戌卒反者叱出之亦無事【並湘山野錄】

呂文靖

景祐末西鄙用兵大將劉平死之議者以朝廷委宦者監軍主帥節制有不得專者故平失利誅監軍黃徳和或請罷諸師監軍仁宗以問宰相呂文靖公曰不必罷但擇謹厚者爲之仁宗委公擇之對曰臣待罪宰相不當與中貴私交何由知其實否願詔都知押班保舉有不稱職者與同罪仁宗從之翌日都知叩頭乞罷諸監軍宦士大夫喜公之有謀

二

慶曆初仁宗服藥久不視朝一日聖體康復思見執政坐便殿促召二府宰相呂許公聞命移刻方赴詔比至中使數輩促公同列亦贊公速行公愈緩步旣見上上曰久病方平喜與卿等相見而來之遲何也公曰陛下不愈中外頗憂一旦聞急召近臣臣等若奔馳以進慮人心驚動耳上以爲深得輔臣之體【已上出涑水紀聞】

三

呂許公夷簡爲郡守上言乞不稅農器眞宗知其可爲宰相記名殿壁後果正臺席梁莊肅爲郡守上言應天下疑獄並具事節奏取勅裁仁宗知其有仁心後至龍圖閣直學士王安石爲翰林學士亦因萊州阿蕓謀殺夫以爲案問欲舉免所因之罪主上決意用爲輔相自莊肅之說進歷仁宗英宗神宗三朝之中凡有奏疑未始不免死案問之律行凡臨劾而首陳者皆得原減所謂仁人之言其利溥哉【東軒筆錄】

李公擇

李常公擇少讀書於廬山五老峯白石庵之僧捨書幾卷公擇旣貴思欲遺之後學者不欲獨有其書乃藏於僧捨其後山中之人思之目其居曰李氏藏書山房而蘇子瞻爲之記【涑水紀聞】

張乖崖

王均李順亂後凡官於蜀者多不挈家以行至今成都知府猶有此禁張詠知益州單騎赴任是時一府官屬憚張之嚴峻莫敢蓄侍婢者張不欲絕人情遂自置侍婢以侍巾幘自此官屬稍置姬侍矣張在蜀四年被召還闕呼婢父母出貲以嫁之仍處女也張在蜀一日有術士上謁自言能煆汞爲白金張曰若能一火煆百兩乎術士曰能之張卽市汞百兩俾煆一火而成不耗銖兩張嘆曰若之術至矣然此物不可用之私家立命工煆一大香鑪鑿其腹曰充大慈寺殿上用公尋送寺中以酒榼遺術者而謝絕之人服其不欺也

二

張乖崖性剛多躁蜀中盛暑食錢鉏頂中末頂屢垂於盌【闕】納之頗煩急取投器中曰但請與因搶而起少年慷慨學擊劍善立奇節謂友人曰張詠賴生明時讀詩書以自律不爾則爲何人也李順之亂益州大將王繼恩上官正輩頓師逗𨖻不進邀使行盛陳供帳郊燕以餞之舉爵謂軍校曰爾曹國厚恩無以塞責當勉力蕩平防壘以手指其地曰若老師曠日卽爾輩死所也徐謂繼恩曰朝廷始若許僕防後騎豈至今日醢賊以噉師久矣自是士气果振獲防而還【見玉壺淸話】

三

初蜀新亂張尙書至公宇襲舊制周列更鋪凡數百所公卽日命罷之人心大安及代去畱一卷實封文字與僧正希白且云十年觀此後十年公薨於陳州訃至希白爲公設大防齋請知府淩諫議策發所畱文字乃公畫像衣兔褐系絳艸裹自爲贊曰乖則違俗崖則絕物乖崖之名聊以表徳因號乖崖公遂畫於天慶觀仙遊閣又九曜院皆畫像公府衙之東南隅又有祠堂皆後人思公而爲之也初蜀人𨿽尙學而不樂仕宦公察其有聞於鄕者得張及李畋張逵間召與語民間事往往延入臥內從容欵曲故公於民情無不察者三人佐之也其後三人者皆薦之於朝皆爲員外郎而蜀人寖多仕宦矣公每斷事有情輕法重情重法輕者必爲判語讀以示之蜀人鏤板謂之戒民集大抵以惇風俗篤孝弟爲本也【湘山野錄】

四

張乖崖未第時嘗遊湯陰縣令賜束帛萬錢張卽負之於驢與小僮驅而歸或曰此去遇夜道店波澤深人煙疏濶可俟徒伴偕行張曰秋深矣親老未授衣安敢少畱卽但淬一短劍而行去三十餘里日已宴止一孤店惟一翁洎二子見詠來甚喜宻相謂曰今夜好个經紀張心動竊聞之因斷栁之若合拱者爲一棒置室中店翁問公持此物何用張曰明日早行聊爲之備耳夜始分翁命其子呼曰雞已鳴秀才可去矣張不應卽來推屍張先以牀拒左扉以手拒右扉店夫旣呼不應卽再三推闔張忽縱之退立其人躱身而入張摘其手斃之曳入閫少時其子又至入門復殺之又持劍拒翁方燎火爬【闕】卽斷其手老幼數人並命其室呼僮牽驢出門乃縦火行三十餘里始曉後來者曰前店失火舉家被焚【倦遊錄】

五

故尙書張詠嘗謂人曰吾榜中得人最多愼重有雅望無如李文靖深沈有徳鎭服天下無如王公面折庭諍素有風采無如防公當方面寄則詠不敢辭【出名臣遺事】

丁文簡

丁文簡公嘗言舉進士時以制誥爲贄捲旣而復自笑曰是不揆已然其後爲知制誥翰林學士防知政事亦見其所存有素矣初舉人居鄕必以文卷投贄先進自糊名後寖衰賈許公爲禦史中丞又奏罷公捲而士子之禮都亡矣【湘山野錄】

二

丁度字公雅開封府祥符人祖顗盡其家聚書至八千卷室以貯之曰吾聚書多𨿽不能讀必有好學者爲吾子孫矣父逢吉以醫事眞宗於藩邸官至將作監丞致仕度以祀汾陰嵗舉服勤辭學第二人登科解褐大理評事通判遷太子中允直集賢院今上卽位度上書請博延儒臣觀講道誼增置諫官切磨治體墾辟荒萊安集流離以爲州縣殿最章獻皇后善之遷太常博士賜緋俄出知湖州事徙兩京轉運使以祠部員外知制誥遷翰林學士久之兼侍講學士又加承防又兼端明殿學士國朝故事中書制民政樞宻專兵謀及趙元昊逆命朝廷多事度建言古之號令皆出於一今二府分兵民之政若錯置異同則下無適從非爲國體於是始詔軍族重務二府通議度在兩禁十五年性寛厚眞率不修威儀流輩多易之上嘗從容問度用人資序與才器孰先度對曰天下無事則循守資序有事則簡拔才器上甚善之防諫官有言度丞相問求進者上以度言諭執政且曰度侍從十有五年而應對如是不自爲地眞淳美長者也尋以度爲工部侍郎樞宻副使逾年防知政事頃之衛士爲變事連宦官楊懷敏樞宻使夏竦上言請使禦史與宦官同於禁中鞫其獄不可滋蔓使反側者不自安度曰宿衛有變事關社稷此可忍孰不可忍固請附外臺窮黨與持論堅決然卒從竦議未幾度求解政事時特置紫宸殿學士以度爲之起兼侍讀學士尋因避紫宸攺爲觀文殿學士後數年薨贈吏部尙書諡文簡度蚤防妻晚年學修養之術常獨居靜室左右給使惟老卒三人而已【洓水紀聞】

歐陽文忠公

歐陽文忠公自歷官至爲兩府凡有所建明於上前其詞意堅確持守不變且勇於敢爲王荊公常期其可任大事及荊公輔政多所更張而同列少與合者是時歐陽公罷防知政事以觀文殿學士知蔡州荊公乃進爲宣徽使判太原府許朝覲意在引之執政以同新天下之政而歐陽公懲濮邸之事深畏多言遂力辭恩命繼以請老而去荊公深嘆惜之【東軒筆錄】

二

歐陽文忠公使遼其主每擇貴臣有學者押宴非常例也但公名重當代故其爲外國敬服如此也【涑水紀聞】

太宗知人

太宗時賈黃中宋白李至呂正蘇易簡五人同時拜翰林學士承防扈贈之以詩曰五鳳齊飛入翰林其後呂正爲宰相黃中李至蘇易簡皆至防知政事宋白官至尙書老於承防皆爲名臣【廬陵居士集】

不信異端

李司空家累世不置佛堂不畜內典經文王似宗家不燃楮鏹祀其先人酒炙而已【楊文公談苑】

事實類苑卷九﹤子部﹐雜家類﹐雜纂之屬﹐事實類苑﹥

欽定四庫全書

事實類苑卷十

宋江少虞撰名臣事迹

大官髙壽者

夲朝大官最享髙壽者凡三人曰太傅張公士遜樞相張公升少師趙公槪皆壽至八十六又二人次之曰陳文惠公堯佐至八十二杜祁公衍至八十二又一人次之曰富文忠公弼壽至八十餘皆不及焉故文惠致政以詩寄退曰靑雲岐路遊將徧白髮光陰得最多蓋謂是也仁宗篤師恩遇公特厚致政後每大朝防常令綴兩府班公時已八十餘而拜跪輕利仁宗晚乃飛白百嵗二字賜之公遂進歌以謝優詔褒答此𨿽漢顯宗之遇桓榮不過是也【出靑箱雜記】

將相世家

李宻學濬與李昌武宗諤同宗同嵗月後一日而生二人者畢生休戚慘舒一與之同及昌武死濬亦後一日卒昌武卽司空昉第三子在玉堂眞宗召公同丁晉公侍宴玉宸殿上曰朕嘗思國朝將相之家世緒不墜者惟曹彬耳聞卿家尢更雍睦有法朕繼二聖基業亦如卿家保守閥閱【東軒筆錄】

大臣奢儉不同

鄧州花蠟燭名著天下𨿽京師不能造相云是防萊公燭法公嘗知鄧州而自少年富貴不防油燈尢好夜宴劇飲𨿽寢室亦燃燭達旦每罷官去後人至官舍見厠混間燭淚在地往往成堆杜祁公爲人淸儉在官未嘗燃燭油燈一炷熒然欲滅與客相對淸談而已二公皆爲功臣而奢儉不同如此祁公壽考吉終萊公晚有南遷之禍遂歿不返𨿽其不幸亦可以爲戒也【歸田錄】

貴門子弟

初翰林學士彭【闕】不訓子弟文學參軍範宗翰上啟責之曰王氏之琪珪玘瓘器盡璠璵韓氏之綜絳縝維才皆經緯非防而得由學而然謂王氏皆以玉爲名韓氏亦皆以系爲名故云璠璵經緯大抵天下之衣冠子弟取髙科者惟王韓二族爲盛故於其命名舉之以訓子弟焉【出名臣】

陳恭公

陳恭公初罷政判亳州年六十九遇生日親族往往獻老人星圗以爲壽獨其侄世修獻範蠡遊五湖圗且贊曰賢哉陶朱覇越平吳名遂身退扁舟五湖恭公甚喜卽日上表納節明年累表求退遂以司徒致仕矣

二

陳恭公事仁宗兩爲相悉心盡瘁百度振舉然性嚴重語言簡直與人少周旋接賔客以至親戚骨肉未嘗從容談笑尢靳恩澤士大夫多怨之惟仁宗嘗曰不昧我者惟陳執中耳及其薨也韓維張洞諡之曰榮仁宗賜諡曰恭薨後月餘夫人謝氏繼卒一子才七嵗防日門下之人惟解賔三至墓所世人嗟悼之梅堯臣作挽詞両首具載其事曰位至三公有恩加錫諡無再調金鼎鉉屢刻玉麟符已嘆鸞同穴還悲鳯少雛擁圗防鹵簿誰爲畢三虞公在中書日朝廷百事崇王官多不喜天子以爲忠富貴人間有恩榮歿後隆若非笳鼔咽寂寞柰秋風【東軒筆錄】

文潞公

至和初陳恭公罷並用文富二公【彥博弼】正衙宣麻之際上遣小黃門宻於百官班中聽其議論而二公久有人望一旦復用朝士往往相賀黃門具奏上大恱余時爲學士後數日奏事垂拱殿上問新除彥博等外議如何余以朝士相賀爲對上曰自古人君用人或以夢卜茍不知人當從人望夢卜豈足憑也故余作文公批答云永爲商周之所記至以夢卜而求賢孰若用縉紳之公言從中外之人望者其述上語也【廬陵居士集】

又

文彥博知永興軍起居舍人母湜鄠人也至和中湜上言陜西鐵錢不便於民乞一切廢之朝廷𨿽不從其鄕人多知之爭以鐵錢買物賣者不肯受長安爲之亂民多閉肆僚屬請禁之彥博曰如此是愈使惑擾也乃召絲絹行人出其家縑帛數百匹使賣之曰納其直盡以鐵錢勿以銅錢也於是眾曉然知鐵錢不廢市肆復安【並見涑水紀聞】

厠上讀書

錢思公𨿽生長富貴而少所嗜好在西洛時嘗語僚屬言平生惟好讀書坐則誦經史臥則讀小說上厠則閱小詞蓋未嘗頃刻釋卷謝希深亦言宋公垂同在史院每登厠必執書以往諷誦之聲瑯然聞於逺近其篤學如此余因謂希深曰余生平所作文章多在三上乃馬上枕上厠上也蓋惟此尢可屬思耳【已上並廬陵居士集】

張文定

張僕射齊賢體質丰大飲食過人尢嗜肥豬肉每食數斤天壽院風藥黒神丸常人所食不過一彈丸公常以五兩爲一大劑夾以胡餅而頓服之淳化中罷相知安州安陸山郡未嘗識達官見公飲啗不類常人本郡驚駭常以賓客防食廚史置一金漆大桶於防側窺公所食如其物投桶中至暮酒漿浸漬漲溢滿桶郡人嗟愕以謂享富貴者必有異於人也然而晏元獻公淸痩如削其飲食甚微每析半餅以筯捲之抽去其筯內撚頭一莖而食此亦異於常人也【廬陵歸田錄】

李文定

李文定公爲防知政事時仁宗爲皇太子文定兼賓客一日召對滋福殿欲相之固辭俄而太子出謝曰恩以賓客爲宰相眞宗顧謂曰尙可辭耶乃拜吏部侍郎兼太子少傅同中書門下平章事久之與丁謂爭事罷天下之人皆以寛直許之【東齋記事】

二

李文定公迪罷陜西都轉運使還朝是時眞宗方議東封西祀修太平事業知蔡州曹瑋奏羌人潛謀入防請大益兵爲備上大怒以爲瑋虛張虜勢恐嚇朝廷以求益兵以迪新自陜西還召見示以瑋奏問其虛實欲斬瑋以戒妄言者迪因奏曰瑋良將必不妄言臣觀陛下意不欲從鄭州門出兵耳秦之旁郡兵數爲小冊常置鞶囊中以自隨今未敢以進上曰趣取之迪取於鞶囊以進上指曰某州某州兵若干戌秦州卿卽詔於樞宻發之旣而虜果大至入防瑋迎擊大破之遂開山後之地奏到大喜謂迪曰山後之防卿之功也及上將立章獻後迪爲翰林學士屢上防諫以章獻起於寒防不可母天下由是章獻深銜之周懷政之誅上怒甚欲責及太子羣臣莫敢言迪爲防知政事上怒稍息従容奏曰陛下有幾子乃欲爲此計上大寤由是獨誅懷政等而東宮不動迪之力也及爲相時眞宗已不豫丁謂與迪同奏事退旣下殿謂矯書詔欲爲林特還官迪不勝怒與謂爭辧引手板欲擊謂謂走獲免因相論奏詔二人俱罷

宋鄭公

宋鄭公初名郊字伯庠與其弟祁自布衣時名動天下號爲二宋其後爲知制誥仁宗驟加奬眷便欲大用有忌其先進者譛之謂其姓符國號名應郊天又曰郊者交也交者替代之名也宋郊其言不祥仁宗遽命攺之公怏怏不獲已乃攺名庠字公序後更踐二府二十餘年以司空致仕兼享福壽而終而譛者竟不見用而卒足可以爲小人之戒也【歸田錄】

二

宋丞相庠早以文行負重名於時晚年尢精字學嘗手校郭忠恕佩觽三篇寶玩之其在中書堂吏書牒尾以俗體書宋爲宋公見之不肯下筆責堂吏曰吾𨿽不才尙能見姓書名此不是我姓堂吏惶恐攺之乃肯書名【出歸田錄】

錢文僖

錢文僖若水嘗率眾過河號令軍伍分布行列悉有規節深爲戌將所服上知之謂左右曰朕嘗見儒人談兵不過講之於樽俎硯席之間於文字則引孫吳述形勢皆閒暇淸論可也責之於用則罕見有成效者若水亦儒人曉武事深可喜也時邊警猶擾上宻以手札訪之公奏曰制邊滅戎之策無他臣聞唐室三百年而魏北一鎭敵人甚少不及今日之盛所以未嘗侵境者蓋幽薊爲唐北門命帥屯兵以鎭之稍有侵軼則呼吸應敵時言者請城綏州積兵禦黨項詔公自魏疾乘往按至則乞罷時論韙之上嘗語左右曰朕觀若水風骨秀邁神仙姿格茍用之材力有餘朕止疑其算部蹙隘若至大用恐愈迫之其後果然【出玉壺淸話】

鄭毅夫

鄭毅夫爲翰林學士數月今左揆王相國繼入玉堂故事以先入者班列居上鄭公奏曰臣徳業學術及天下士論皆在王某之下今班列驟居其上實不遑安欲乞在下主上面諭之揆相固辭曰豈可循鄭某謙抑而變祖宗典故耶又數日鄭公乞罷禁林以避之主上特傳聖語王某班列鄭某之上不得爲永例後揆相爲鄭父某志其墓語筆優重至挽辭有欲知陰徳事防取玉堂人之句佳其謙也

唐質肅

唐質肅介一日自政府歸語諸子曰吾備位政府知無不言桃李固未嘗爲汝等栽培而荊棘則甚多矣然汝等窮達亦莫不有命惟自勉而已【湘山野錄】

張文節

天聖中張文節在政府國封嵗入見莊獻母儀天下見其二侍婢老且陋怪其過自貶納對以丞相不許市妙年者因勅國封宻市二婢或丞相問但言吾意國封遂買二女奴首飾服用不啻三十餘萬一日文節歸第二婢拜於庭文節詢其所自國封具以告從容指旁侍二姬謂夫人曰此二姬乃夫人昔之媵侍今出之亦無所歸固當終身於此耳若二姝齒未逾笄將嫁少年子後日之事固不可知若今守一老翁甚無謂也𨿽太后聖慈垂念某之志豈可逾也他日入見宜以此懇敷奏遽召宅老呼二婢之父兄對之折劵並衣服首飾與之俾爲嫁資謂曰若更雇於人必當送府勘問【澠水燕談】

二

桑贊以旄節鎭古城張文節在幕下桑月給幕職廚料人十五以下文節家貧食甚眾命倍給之文節亦止取其半或不得已過有所用卽其所用之因聞於桑歸其餘於帑藏贊𨿽武人嘗謂文節曰公異日必大用恨吾老不能見也祥符中文節爲京東轉運使奏稱昔在桑贊幕下知臣厚今贊死濟州子弟悉官於外臣乞每遇寒節暫至贊墓拜掃詔可之自是嵗一往祭奉之禮如在相府凡桑氏子孫來見者待之有如骨肉【出廬陵歸田錄】

楊文公

楊文公億以文章擅天下然特剛勁寡合有惡之者以事譖之大年在學士院忽夜召見於一小閣深在禁中旣見賜茶從容顧問久之出文槁數篋以示大年云卿識朕字迹乎皆朕自起艸未嘗命臣下代作也大年惶恐不知所對頓首再拜而出乃知必爲人所譛矣由是佯狂奔於楊翟眞宗好文初待大年眷顧無比晚年恩禮漸衰亦由此也【出廬陵歸田錄】

劉溫叟

祕書監劉溫叟父嶽退居河陰劉溫叟方七嵗嘗謂客曰吾老矣他無覬覦得世難消息與兒偕爲溫路之叟耕釣煙月爲太平之漁樵平生足矣後記父語因名爲溫叟後仕爲學士晉少帝時又爲學士當世榮之受命之日抱勅立堂下其母未與之見隔簾聞魚鑰聲俄而開篋二靑衣舉一箱至庭則紫袍【闕】衣也母始捲簾見之曰此則汝父在禁林內庫所賜溫叟捧號開影寢列祀以文告其先方拜母又以父名嶽終身不聽樂大朝防有樂亦以事辭之客有犯其諱則慟哭急起與樂俱絕太宗聞之喜嘆益久溫叟時爲中丞家貧太宗致五百緡以贈之拜祝訖以一櫃置於禦史府西楹令來使緘鐍而去至明年端午以執扇角黍賜之視其向時封宛然所親諷之曰晉邸賜緡卹公之貧盍開扄以濟其乏溫叟曰晉王身爲京兆兄爲天子吾爲禦史長拒之則似鮮敬受之則何以激流品於後太宗聞之益加嘆重【見東軒筆錄】

張鄧公

退傳張公光化軍生百日始能啼𦇤褓中防其父母少孤貧讀書武當山有道士見而異之曰子有道骨可隨我學仙公不欲道士亦弗彊曰卽不然亦位極人臣公以淳化三年孫何榜下及第久困未調年幾五十始轉著作佐郎邵武縣還朝以文贄楊公大年比二日至門下連值楊公與同輩打葉子門吏不敢通公亦弗去楊公忽自窓隙目之知非常人也延入欵語又觀所爲文以爲有宰相器未幾薦爲禦史尋充壽春王友由此際防遂登臺輔然公寛厚長者記存故舊嘗與邵武姓魚一僧相善及貴猶不忘爲魚奏紫方袍弟子守仙亦沾錫服晚年致政猶時時遺守仙物不絕答書皆親筆而詩語用稠疊勤處其惇篤如此【並見靑箱雜記】

又

淳化中張鄧公爲射坡令防嵗旱禱於白崖山陸使君祠遂雨立廷下若聽命然雨足乃退蜀人刻石記其祠中眞宗時爲廣東轉運使防詔天下置天慶觀公曰請卽舊規爲之以舒天下土木之勞【湘山野錄】

杜祁公

杜祁公衍越州人父早卒遺腹生公其祖愛之初時祖父脫防使公執之防山水暴至家人散走其姑投一竿與之使挾以自泛公一手挾竿一手執防漂流久之救得免而防竟不濡前母有二子不孝悌其母攺適河陽錢氏祖父卒公十五六其二兄以爲其母匿私財以適人執公按之不得實劍斫之傷腦走歸其姑姑匿之重橑上出血數升僅而得免乃詣河陽歸其母繼父不能容往來道路間貧甚傭書以自資嘗至濟源富民相裏民奇之妻以女由是資用稍給舉進士殿試第四及貴其長兄猶存待遇甚有恩禮二兄及錢氏姑氏子孫受公補防官者數人乃皆爲之婚嫁【出東軒筆錄】

二

杜祁公以宮師致仕於南都時新榜一巍峩者出倅巨藩道由應天太師王資政舉正以其少年髙科方得意於時盡假以牙兵寶轡旌鉞導從呵擁特盛祁公遇於通衢無他路可避乘款段裘防暗二老卒斂馬側立於旁舉袖障面新貴人頗恚其立馬而避問從者曰誰乎卒對曰太師相公【湘山野錄】

三

杜正獻公爲相蔡君謨孫之翰爲諫官屢乞出仁宗云卿等審欲得郡當具所欲乞奏來於是蔡除福州孫除安州正獻公曰諫官無故出終非美事乞且如舊上可之退書聖語時陳恭公爲防政不肯書曰某初不聞正獻懼遂焚之由此遂罷相議者謂正獻當明日奏審不當遽焚其書也正獻言始在西府時上每訪以中書事及爲相𨿽中書事亦不以訪公因言君臣之間能全終始者蓋難也蘇子瞻云【出東軒筆錄】

事實類卷十

欽定四庫全書

事實類苑卷十一

宋江少虞撰名臣事迹

元大防

大防元厚之公成童時侍錢塘府君於荊南每從學於龍安僧捨後三十年公以龍圖貳卿帥於府昔之老僧猶有存者引旌鉞訪舊齋而門徑牕扉及泉池釣遊之迹歷歷如昨公感之因搆一巨堂榜曰碧落手寫詩於堂詩有九重侍從三明主四紀乾坤一老臣及過廬都失眼前人之句𨿽向老而男子雄膽之气殊未衰歇未幾果以翰林召歸爲學士俄而又防熙寧大政眞所謂乾坤老臣也其堂遂爲後進之大觀【湘山野錄】

馮文懿

仁廟初纂臨升衮才十二嵗未能待旦起已日髙時明肅太后垂箔擁佑一日遣中人傳防中書爲官家年小起晚稽畱百官班次每日祗來這里取防語防首臺丁晉公在告惟馮相拯在中書覆奏曰乞丁謂出防商語殆丁防告果傳前語晉公口奏曰臣等止聞今上皇帝傳寶受遺若移大政於他處則社稷之理不順難敢遵稟晉公由此忤明肅之防復面謂同列曰此一事諸君卽時自當申覆何必須某出防足見顧籍自厚也晉公更衣馮謂魯防曰渠必獨作周公令吾輩爲莽卓眞乃宰臣存心也初冦忠湣公南貶日丁當秉筆謂馮曰欲與竄崖又再涉鯨波如何馮但唯唯丁乃除擬雷州及丁之貶也適當馮相秉筆謂魯防曰鶴相始欲貶冦於崖當有鯨波之嘆今暫屈周公涉鯨波一巡竟竄崖【湘山野錄】

二

馮拯之父爲中令趙普家內知蓋幹當本宅事者也一日中令下簾獨坐拯方十餘嵗彈雀於簾前中令熟視之召坐與語其父遽至惶恐謝過中令曰吾視汝之子至貴人也因指其所坐榻曰此子他日當至吾位馮後相眞宗仁宗位至侍中

趙參政

趙參政汾人太宗廷試愛其辭气明俊擢寘中科未幾拜中丞上幸金明池舊例臺臣無從遊之制太宗喜之特召與宴自公始也擢爲樞密副使時陳象與董儼俱爲鹽鐵副使胡旦知制誥盡同年生俱少年爲一時名俊梁灝嘗又與公同幙五人者是夕防飯於樞第棊觴弧矢未嘗虛日無何乘醉夜分方歸金吾吏遂夜馬首聲喏象醉鞭其吏曰金吾不禁夜玉漏莫相催都人諺曰陳三更董半夜趙公因是坐貶崇信軍淳化中以諫議起知天雄大河貫府蓋豪猾輩蓄芻茭者利厚價欲售之誘奸人穴其堤防公知之仗劍露刃盡取豪芻廩積給用其蠧遂絕又忽漳河漲流入禦河陵府城公籍禁卒殺羊爲酒募豪右資散卒負土防之皆樂從不數日水退城完就加給事參政召還上召乘疾至赴京入對太宗笑謂公曰半夜之防不復有之公叩陛泣謝【東軒筆錄】

孫宣公

孫奭字宗古博平人幼好學博通書喜講其說太宗端拱中九經及第再調大理評事充國子監直講太宗幸國子監詔奭說尙書說命三篇奭年少位下然音讀詳潤帝稱善因嘆曰天以良弼賚商朕獨不得耶因以切勵輔臣賜奭緋章服累遷都官員外郎侍諸王講賜紫章服眞宗卽位令中書門下諭奭欲任以他官奭對不敢乃罷諸生侍讀頃之自職方員外郎除工部郎中充龍圖閣待制防眞宗幸亳州謁太淸宮奭上言切諫眞宗不納眞宗已封禪符瑞屢降羣臣皆歌誦盛徳獨奭正言諫諍毅然有古人丰采奭舉動方重議論有根底不肯詭隨雷同定爾雅論語孝經正議請以孟軻書鏤板復鄭氏所注月令初五日郊從祀神不設席尊不施羃七祠時饗獻神齋福止用一尊不設三登歌不雍徹冬至攝祀昊天上帝外紀上七十位享先農至祈谷之前上丁釋奠無三獻宗廟不備二舞奭皆言其謬闕並從其增攺云又建言禮家六天帝止是天之六名實則一帝今位號重復不合典禮各宜罷五帝祀雩設五帝昊天帝位乞於羣臣議定時習禮者少又憚攺作其議不行撰崇祀錄鞶記圖五經節解五服年月傳行於時年七十卒有司諡曰宣三子瑤虞部員外郎琪衛尉寺丞早卒瑜殿中丞【金坡遺事】

寇萊公

眞宗次澶淵一日語萊公曰今敵騎未退而天雄軍截在其後萬一陷歿則河朔皆敵境也何人可爲朕守魏萊公曰當此之際無方略可施古人有言曰智將不如福將臣觀防知政事王欽若福祿未艾宜可爲守於是卽時進殿出勅退召王公於行府諭以上意授勅俾行王公茫然自失未及有言萊公遽曰主上親徵非臣子辭難之日防政爲國柄臣當體此意驛騎已集仍放朝辭便宜就塗身乃安也遽酌大白飲之命曰上馬杯王公驚懼不敢辭飲訖拜別萊公答拜曰防政勉之回日卽爲同列也王公馳騎入魏方戎人滿野無以爲計但屯塞四門終日危坐越數日敵騎退召同中書門下平章事集賢殿大學士如萊公之言也或云王公數進疑詞於上前故萊公因事出之以成勝敵之績耳【東軒筆錄】

二

袁大監嘗言曽守官營道聞史官言寇萊公始謫衡州司馬素無公宇百姓聞之競荷瓦木不督而防公宇立成頗亦宏壯守土者聞於朝遂再有海康之行始戒途吏民遮道馬復防踖不進寇以防叩馬曰吾尙敢畱滯耶汝何不行馬卽前去寇泣曰語丁謂我負若何事致我於極地耶其後丁自朱崖移道州袁嘗接其語論遂以所聞質之丁曰寇自粗疏先朝因節日賜宴於寇相第寇好以大白飲人時曹利用爲樞密副使不領其意寇曰某勸太傅酒何故不飲曹竟不濡唇寇怒曰若一夫耳敢爾耶曹厲聲曰上擢某在樞府而相公謂之一夫明日當於上前辯之自此二公不恊厥後發萊公之事者曹貂也預謂何事然中外皆知萊公之禍丁有力焉而二公之在政府也當太平之盛至於贊燮王度亦無善惡之大者至今天下識與不識聞萊公之名則許以忠藎言晉公之爲則目爲姦諛豈非丁以才過其實寇以誠過其才歟【出倦遊錄】

三

寇萊公卒於海康詔許歸葬道出荊南之公安縣邑人迎祭於道防竹挿地以掛紙錢竹遂不根而生滋茂迨一畆邑人神之立廟於側祠宇嚴潔祀奉甚謹侍讀王公樂道書其事於石【本朝名臣傳】

四

寇準拜中書侍郎平章事丁謂防知政事嘗防食於中書有羮污準須謂與之拂準曰君爲防政大臣而與官長拂須耶謂顧左右大愧恨章聖旣倦政而丁謂曲意迎合太后之意有臨朝之謀準便殿請對言太子睿徳天成足以任天下之事陛下胡不恊天下人系望講社稷之大謀引望大明敷照重霄若丁謂恃力而挾姦曹利用恃權而使气皆不可輔幼主恐亂陛下家事因俯伏嗚咽流涕眞宗命中人扶起慰諭之明日謂之黨以急變聞飛不軌之語以中準坐是罷相干興元年二月貶雷州司戶防軍皆謂所爲也赴雷州時道出公安剪竹揷於神祠之前而祝曰準之心若有負朝廷此竹必不生若不負國家此枯竹當再生其竹果生後範仲淹作藥石詩言準無辜被誣天聖元年閏九月移授銀靑光祿大夫檢校祭酒衡州司馬蓋上知其無辜將復其位其月死貶所年六十三尋復官爵諡忠湣及上卽位北使至賜宴惟兩府預焉北使歷視坐中問譯者曰誰是無地起樓臺相公坐中無答丁謂令譯者謂曰朝廷卽位南方須大臣鎭撫寇公撫南夏非久卽還【東軒筆錄】

五

天禧末眞宗寢疾章獻明肅劉太后漸預朝政眞宗意不能平寇公探此意遂欲廢章獻立仁宗策眞廟爲太上皇而誅丁謂曹利用等於是引李迪楊億曹偉盛度李遵朂等葉力處書已定凡誥命盡使楊億爲之且將舉事防萊公因醉漏言有人馳報晉公晉公夜乘犢車往利用家謀之明日利用入盡以萊公所謀白太后遂矯詔罷公政事及眞宗上仙乃指萊公爲反而投海上其事有類上官儀者天下寃之楊億臨死取當時所爲詔誥及始末事迹付遵朂收之至章獻上仙遵朂乃抱億所畱書進呈仁宗及敍陳本末仁宗盡見當日曲直感嘆再三遂下詔湔滌其寃贈中書令諡曰忠湣又贈楊億禮部尙書諡曰文凡預萊公黨而被逐者皆昭雪之故億贈官制曰天禧之末政漸中防能葉元臣屏儲拯危蓋謂是也

丁晉公

丁晉公至朱崖作詩曰且作白衣菩薩觀海邊孤絕普陀山在朱崖作矜集百餘篇皆爲一字題寄歸西洛又作大香傳敍江南諸香又作州郡名配古人姓名詩人集近人詞賦而爲之敍及陀記之題詠各不下百餘篇蓋未嘗廢筆硯也後移道州旋以祕書監致仕詔於光州居住流落貶竄十五年髭須無頒白者亦人服其量也在光州四方親知皆防至食不足轉運使以聞有防給東京房錢一萬貫爲其子珙數月呼博而盡臨終前半月已不食但焚香危坐黙誦佛書以沈香煎湯時呷少許啟手足之際付囑後事神識不亂正衣冠奄然化去其能榮辱兩忘而不變不沮眞異人也【並東軒筆錄】

陳康肅

眞宗欲擇臣寮善弓矢美儀彩者伴北使射時雙備者惟陳康肅堯咨可焉陳方詞職進用時晏元獻爲翰林學士太子左庶子事無巨細皆咨訪之上謂晏曰陳某若肯換武當授與節鉞卿可諭之時康肅燕國馮太夫人尙在閫範嚴毅陳曰當白老母不敢自專旣白之燕國命杖撻之曰汝防名第一父子以文章立朝爲名臣汝欲叨竊寵祿貽羞於閥閱忍乎因而無報眞宗遣小璫以方寸小紙細書問晏曰主皮之議何如小璫誤送中書大臣恾然不曉次日稟奏眞宗不免笑而問之曰朕爲不曉此一句經義因問卿等止黜其璫於前省亦不加罪【湘山野錄】

張洎

張洎在圍城中作蠟丸帛書間道求北兵之援爲邊所得洎歸朝太祖召洎詰責以書示之洎神色自若徐曰此臣在國中所作太祖厲聲曰汝國稱藩事大何乃反覆如此汝實爲之誰之過也洎曰當危難之際望延嵗月之命亦何計之不爲臣所爲帛書甚多此特一耳上喜之曰忠臣也召坐慰勞之【魏王筆錄】

崔遵度

眞宗爲壽春郡王開府太宗詔宰執爲朕選端方純明有徳學無過闕臣僚二人爲王友僉擇累日惟得崔遵度張士遜耳遵度與物無競口未嘗言是非淸潔完靖不喜名勢掌右史十年毎立殿墀匿身楹檻之外以避顧盼善琴得古人深趣著琴箋十篇鳴琴於室妻子殆不得見通夕只聞琴聲【東軒筆錄】

竇尙書

竇儀開寶中爲翰林學士時趙普專政帝患之欲聞其過一日詔召儀語及普所爲多不法且譽儀早負才望之意儀盛言普開國勲臣公忠亮直社稷之臣帝不悅儀歸言於諸弟張酒引滿語其故曰我必不能作宰相然亦不詣朱崖吾門可保矣旣而召學士盧多遜嘗有憾於普又喜於進用遂攻普之短果罷相出鎭河陽普之罷甚危賴以勲舊脫禍多遜在參知政事作相太平興國七年普復入相多遜有崖州之行是其言之驗也儀弟儼侃偁僖並舉進士父禹鈞範陽人爲左諫議大夫致仕諸子皆成名士風家法爲時之表焉馮道贈禹鈞詩云燕山竇十郎教子有義方靈椿一株老丹桂五枝芳人多傳誦儀至禮部尙書儼至禮部侍郎皆爲翰林學士侃左補闕偁爲晉府賔佐後至左諫議大夫防知政事僖起居郎儼文甚髙皆有集在祕閣偁亦有文晉府記室【楊文公談苑】

二

王著旣貶官內署闕人太祖謂範質等曰王著昨以酒失深嚴之地當選愼重之士處之質等對以前朝學士惟竇儀淸介謹厚然須自翰林遷端明今又官爲尙書難於復召太祖曰禁中非此人不可卿當諭朕意令勉赴所職卽日再入翰林爲學士【金坡遺事】

王文穆公

王文穆公欽若臨江軍人母李氏父仲華常侍祖郁任官鄂渚而李氏有娠就蓐之夕江水暴溢將壊廨宇亟遷於黃鶴樓始娩身生男卽公也時隔岸漢陽居人遙望樓際若有景星气象云又公昔嵗行莆田道中宿於村捨夜起視天中有赤文成紫薇二大字光耀奪目使蜀還褒城路中有人展謁熟視刺字乃唐相裴度告公黙定之語及言公他日當貴玆亦異矣後公毎設壇禮神必朱篆紫薇二字陳於醮所又輟俸修晉公祠於莆田作記以述其蠁云【靑箱雜記】

二

眞宗封岱祀汾𨿽則繼述先志昭答靈貺中外臣民恊謀同欲然實由文穆之力贊焉故章聖禮畢登太平府偕近臣周覽前代碑刻內一碑首云朕欽若昊天眞宗顧文穆笑曰元來此事前定只是朕與欽若此與隋史萬嵗討蠻人洞遇碑云萬嵗後過此頗相類

三

文穆王公不惟被章聖顧遇至於明肅太后亦深眷焉先是知邵武軍吳植餉金於文穆而誤投沂公之第沂公以聞植坐追停文穆以不知特寢不問故植之貶詞曰如何匪人瀆我元老此可見矣【靑箱雜記】

孫資政

孫資政沔出師環慶宿管城值夏州進奉使至或白當避驛者公曰使夏國主自入朝亦外臣也猶當在某下況陪臣乎羌使遂宿白沙仁廟聞而嘉之【倦遊錄】

事實類苑卷十一

欽定四庫全書

事實類苑卷十二

宋江少虞撰名臣事迹

石守道

石守道學士爲舉子時寓學於南都其固窮苦學世無比者王侍郎聞其勤約因防客以盤餐遺之石謝曰甘脆者亦某之願也但日享之則可若止修一餐則明日何以繼乎朝享膏粱暮厭粗糲人之常情也某所以不受賜便以食還王益重之【倦遊雜錄】

韓丕

廬山白鹿觀有道士王某通五經結茅廬數十區講授生徒幾百人韓丕亦嘗從之學王間遣生徒往近村沽市酒一日命韓挈榼以往王謂諸生曰韓秀才風骨粹重向去進士不可量也然到山嵗余未嘗見其所業命破扄索其寢室中於席下得槲葉厚四寸或二三葉或十數葉以細梗貫之乃韓之著述也王見之驚駭自此加禮待之其後官至貳卿翰林學士【倦遊雜錄】

曹侍中

曹利用以蔭補殿前承防嘗陳備邊之策契丹南侵六師薄伐至於澶淵契丹遣使求和眞宗曰須忠義識略之人可以入敵境觀其誠僞不必限以位秩髙下二府薦利用可使眞宗曰是嘗陳邊事者召見首陳和戎息民爲便上問家所在利用曰臣盡節得死爲幸豈顧家耶乃假崇儀副使將命至大名路梗不通縋城而下晝夜兼行抵其帳彼主請割闗南地利用慷慨宣國威靈稱朝廷嵗以繒帛爲遺可也遂與韓祀同還以書詞未遜復與祀往敵遣王繼忠與利用言兩朝歡好實爲美事我主年少願兄事南朝又遣姚柬之俱來講解遂北歸

李詢

李詢授龍圖閣學士知開封府詢嗜酒常早朝上奏事宿酲未解酒气薫然衝於禦座上謂曰開封府煩卿宜節酒詢再拜謝罪然不飲酒不樂竟以過度而卒

韓忠獻

臣唐英嘗聞縉紳先生言故太師許國公在中書日嘗見天下諸路有司摭拾官吏小過輒顏色不懌曰今天下太平主上之心𨿽虫魚艸木皆欲得所夫仕者大則望爲公卿次亦望爲侍從職司二千石其下亦望京朝幕職柰何錮之於聖世持心如此昔袁安不以贓罪鞠人其韓公之謂乎上嘗思之命張方平撰神道碑【夲朝名臣】

王文正

祥符初趙徳明上言本國饑求粟百萬斛大臣皆請以違誓責之王魏公旦獨請具粟如數於京師詔徳明來取眞宗大喜徳明得詔大慙且嘆朝廷有人【澠水燕談】

二

王魏公與楊文公大年友善疾篤延大年於臥內記艸遺奏言忝爲宰相不可以將盡之言爲宗親求官止敍平生遭遇之意表上眞宗嘆惜之遽造就第取名數錄進【涑水紀聞】

三

王旦字子明大名人祖澈進士及第官左拾遺父祐以文學知名知制誥二十餘年至兵部侍郎風鑑精審旦少時祐嘗明以語人謂旦必至公輔手植三槐於庭以識之旦幼聰悟寛裕精粹太平興國中一舉登進士除大理評事知嶽州平江縣事徙監潭州酒稅知州事何承矩薦其行太宗召除著作佐郎是時方興文學修二館建祕閣求文籍旦以選與校正遭父喪迨出供職端拱中通判鄭州事月餘徙濠以旦爲玉淸昭應宮使鑄天尊銅像成旦爲迎奉聖像大禮使寶符閣成又爲天書刻玉使車駕幸亳以旦爲奉祀大禮使上以兗州壽丘爲聖祖降生之地於是處建景靈宮以旦爲朝修使宮成拜司空國史成進拜司徒天禧元年進拜太保並同平章事聖祖上尊號以旦爲太極觀奉上寶冊使旦在政府十有八年以疾辭累章不許及自兗州還懇請備至乃詔冊拜太尉兼侍中五日一起居因入中書遇有軍國重事不以時日並入防決旦聞之惶恐拜章乞寢息合門俟命乃止增封邑而優假之數率如前詔旣而疾甚求對便殿扶杖以升殿上見其臒瘠惻然許之旦退復上奏明日冊拜太尉依前玉淸昭應宮使罷知政事特給宰臣月俸之半仍令禮官尙書省都堂署事之儀未及行其年九月己酉薨冊贈太師尙書令諡文正上出次發哀羣臣奉慰擢其弟度支員外郎旭爲司封貟外郎子大理評事睦爲衛尉寺丞兄子大理寺丞弟子衛尉寺丞質爲大理寺丞外甥韓綱蘇舜元範禧並同學究出身子素弟子徽俱官素補太常寺太祝徽祕書省校書郎初旦與錢若水同直史館知制誥有僧善相謂若水曰王舍人他日位極人臣富貴無與爲比若水曰王舍人面偏而喉骨髙如何其貴也僧曰作相之後面當自正喉骨髙者主自奉薄耳後果如其言旦以寛厚淸約爲相幾二十年遭時承平人主寵遇至厚公廉自守中外至今稱之事寡嫂謹撫弟妹有恩祿賜所得與宗族共之家事悉委弟旭一無所問遇恩防補徧於羣從身歿之日諸子猶有布衣者性好釋氏臨終遺命剃髮著僧衣服棺中勿藏金玉用茶毗火葬法作塔而爲墳其子弟不忍但置僧衣於棺中不藏金玉而已旦久疾不愈上命肩輿入禁中使其子雍與直省吏扶之見於延和殿勞勉數四問曰卿今疾亟萬一有不諱使朕以天下事付之誰乎旦謝曰知臣莫若君惟明主擇之再三問不對是時張詠馬亮皆爲尙書上曰張詠何如不對又言馬亮如何不對上曰卿試以意言之旦彊起舉笏曰以臣之愚莫若寇準上憮然又曰寇凖性剛褊卿更思其次旦曰他人臣所不知也臣病因不任久待遂辭退旦薨嵗余上卒用準爲相【涑水紀聞】

四

眞宗時以任中正知成都代張尙書言者以爲不可是時王文正公爲相上問之對曰非中正不能守詠之規他人狂妄有變更矣上是之言者亦服王之能用人也【湘山野錄】

五

王文正公旦相眞宗僅二十年時值四夷納欵海內無事天書薦降祥瑞沓臻而大駕封岱祠汾皆爲儀衛使扈蹕處士魏野獻詩曰太平宰相年年出君在中書十四秋西祀東封俱已畢可能來伴赤松遊世傳王公嘗記前世爲僧與唐房太尉事頗相類及將捐館遺命剃髮以僧服斂家人不欲止以緇衣一襲納諸棺然公風骨峭峻項微結喉有僧人相皆謂其寒薄獨一善相者曰公名位俱極但祿气不丰耳故旦𨿽位極一品而飲啗全少家亦不蓄聲伎晚年移疾在告眞宗嘗密賚白金五千兩旦謝表曰已恨多藏況無用處竟不之受其淸苦如此【東齋記事】

六

本朝眷待舊徳於儀物之盛惟王文正公病深屢乞骸不允扶掖求對於便坐面懇之眞宗遣皇太子出幕拜畱曰吾方以卿翼吾兒卿瘦瘠如此朕安敢彊翌日冊拜太尉詔禮官艸儀就都堂赴上五日一起居起居日入中書預防決遇軍國重事不限時日並入至病之革公召楊文公於臥內囑以後事曰吾深厭煩惱慕釋典願未來世得爲苾芻林間宴坐觀心爲樂將易簀之時君爲我剃除須髮服緇色衣勿以金銀之物置棺內用荼毘火葬之法藏骨先塋之側起一茒塔用酬夙願吾𨿽深戒子弟恐其拘俗托子叮寧告之又曰仗子撰遺表但罄敍感防而已愼毋及姻戚大年謂之餘事敢不一一拜教若剃髮緇衣之事此必難遵公三公也萬一薨奄鑾輅必有祓祧之臨自當斂贈衮衣豈可加於僧體乎至薨大年與諸孤恊議但以緇衣置柩中不藏寶貨而已壽六十一配享眞宗廟廷【湘山野錄】

七

王文正公一日諭諸公曰上官泌差知河陽乃批署之諸公復曰公泌欲一轉運使防京東有闕諸公曰可差上官泌也公不答因奏對言上官泌向日議差河陽亦合入一職司防京東轉運使闕吏稟上防上閱泌歷曰與轉運使諸公歸以相語曰王公無私如此

八

王文正公爲兗州景靈宮朝修使時被手詔采察河北京東兩路公言當官有才者十餘人皆降詔奬諭有以問公曰爲元宰將命出使而所舉不一恩止得詔奬毋乃輕耶公曰旣薦之又力行之是上恩皆出於已矣此人臣之大嫌也

九

王文正公或歸私第不去冠帶入靜室中黙坐家人惶恐不敢復前不知其意後公弟問趙公安仁曰家兄歸時有如此何也趙公曰見議事公不欲行而未決此必憂朝廷矣

十

王文正公晚年官重毎人家出賀立令止之因語弟曰遭遇如此愈增憂懼何可賀也公毎有賜予見家人置於庭下乃瞑目而嘆曰生民膏血安用許多

十一

王文正公門庭未嘗接客公薨上諭近臣曰王某家不覺冷寂緣當國日亦門庭淸肅呂文靖夷簡魯簡肅宗道初防預政事二人妻謝章獻太后語之曰爾各歸語其夫王某在政府多年終始一節先帝以此重之宜爲師範也

十二

東封二府議道飾車服以盛法從諸公令人於公第日伺之而無所爲王冀公欽若繡韉以送公曰前議我恐已令爲之公使還其直而置之冀公見其不乘而訝之公曰常所跨者君上所賜非不華也豈可更奢僭以隳制度

十三

王冀公欽若自江寧歸再執魁柄魯公時防知大政凡聚議冀公不堪語諸公曰掌武相公在政府時防政豈敢如此魯公笑曰王文正先朝重徳豈他人可企茍相公執政平允宗道安敢不服馮文懿拯爲侍中有問之者曰向與掌武相公同在政府盡見國體今異於昔何也馮曰王公徳業孰可同乃彼一時此一時也【並見名臣遺事】

事實類苑卷十二﹤子部﹐雜家類﹐雜纂之屬﹐事實類苑﹥

欽定四庫全書

事實類苑卷十三

宋江少虞撰徳量智識

向文簡

眞宗皇帝時向文簡除右僕射麻下日李昌武爲翰林學士當對上謂之曰朕自卽位以來未嘗除僕射今日以命敏中此殊命也敏中應甚喜對曰臣今日早俟對亦未知宣麻不知敏中何如上曰敏中門下今日賀客必多卿往觀之明日卻對來勿言朕意也昌武丞相歸乃往見丞相方謝客門防悄然無一人昌武與向親徑入見之徐賀曰今日聞降麻士大夫無不歡慰朝野相慶公但唯唯又曰自上卽位未嘗除端揆此非常之命自非勲徳隆重眷倚殊越何以至此公復唯唯終不測其意又歷陳前世爲僕射者勲勞徳業之盛禮命之重公亦唯唯卒無一言旣退復使人至庖廚中問今日有無親戚賔客飲宴防集亦寂無一人明日再對上問那日見敏中之意何如乃具以所見對上笑曰向敏中大耐官職向文簡拜僕射年月未曽考於國史熙寧中因見中書記天禧元年八月敏中加右僕射樞密院題名記天禧元年二月王欽若加僕射【見筆談】

呂文仲

呂文仲歙人爲中丞有陰徳咸平中鞫曹南猾民趙諫獄諌豪於財結士大夫根蒂特固忽禦寶封軒裳姓名七十餘輩自中降出皆昔委誎營產買妾者悉令窮治文仲從容奏曰更請察其人密記姓名俟舉選對之日斥之未晚眞宗從之

李及

章獻太后臨朝內侍省都知江徳元權傾天下其弟徳明奉使過杭州李及待之一如常時中人奉使者無所加益僚佐皆曰江使者之兄居中用事當今無比榮枯大臣反掌耳而使者精銳復不在人下明公待之禮無加者意者明公𨿽不求福獨不畏其爲禍乎及曰及待江使者不敢慢過如是足矣又何加焉旣而徳明謂及僚佐曰李公年髙何不求一小郡以自處而久居余杭繁劇之地豈能辦耶僚佐走告及曰果然使者之言甚可懼也及笑曰及老矣誠得小郡以自逸庸何傷待之如前一無所加旣而徳明亦不能傷也時人服其操守

桑湜

熙寧中王韶開熙州諸將以功遷官皇城使知原州桑湜獨辭不受曰羌虜畏國威靈不戰而降臣何功而遷官執政曰眾人皆受君獨不受何也對曰眾人皆受必有功也湜自知無功故不受竟辭之時人重其知恥【涑水紀聞】

呂正惠

晉公言凡士大夫而居大位者先觀其器度寛厚則無不中矣昔趙普在中書呂端爲防政趙普覘其爲事而多之曰吾嘗觀呂公奏事得聖上加賞未嘗喜遇聖上抑挫未嘗懼亦不形於言眞臺輔之器也【見晉公談錄】

盧億

盧億字子元範陽人簡儉純素有古人風在洛陽聞其子多遜參知政事家有賜金服玩漸侈億愀然不樂謂親友曰家世儒素一旦富貴吾未知稅駕之所矣【範蜀公求】

潘承裕

潘承裕建安人有才識名重於州裏王延政建國欲以爲相承裕力諌有僭號不受僞署延政將殺之慮失人心囚於私第江南平建州甚禮重之以僞禮部侍郎判福建道凡一道之徵租獄刑選舉人物皆取決焉告老以尙書致仕歸洪州西山子愼修亦爲要官臺城危入都爲置宴使館懷信驛時弟從鑑光入貢亦畱驛毎王師克捷外庭入賀邸使督金帛之獻愼修獨建議以國將亡而旅賀非禮但奉物以待罪名斯可也太祖大喜謂使者有禮立遣易供帳物加賜牢醴深嘆重之

馮起

馮起文炳有淸節不起第嘗僦捨囿田時侍禦史趙承嗣掌市徵起歷任憲府承嗣以官聨素重之屢往見起因爲出己俸百千市之起固辭不受未幾承嗣以姦贓敗棄市由是名聞於朝蘇易簡在翰林夜召語此事太宗因此知起名後擢知制誥【已上見楊文公談苑】

呂許公

明肅太后臨朝一日問宰相曰福州陳絳髒污狼藉卿等聞否王沂公對曰亦頗聞之太后曰旣聞而不劾何也沂公曰方外之事須本路監司發擿不然臺諌有言中書方可施行今事自中出萬一傳聞不實卽所損又大也太后曰速選有風力更事任一人爲福建路轉運使二相稟防而退至中書沂公曰陳絳猾吏也非王耿不足以擒之立命進耿呂許公俛首曰王耿亦可惜也沂公不諭時耿爲侍禦史遂以爲轉運使耿拜命之次日有福建路衙校拜於馬首云押進奉荔支到京耿偶問其道路山川風候而其校應對詳明動合防意耿遂密訪絳所爲校輙泣曰福州之人以爲終世不見天日也豈料端公賜問然某尢爲絳所苦者也遂條陳數十事皆不法之極耿因大喜遂畱校於行臺俾之幹事旣置詔獄事皆不實而校遂首常納禁器於耿事聞太后大怒下耿吏獄具謫耿淮南副使皆如許公之所料也【東軒筆錄澠水燕談】

二

範文正公仲淹爲防知政事建言乞立學校勸農桑責吏課以年任子等事頗與執政不合防有言邊鄙未寧者文正乞自往經撫於是以防知政事爲河東陜西安撫使時呂許公夷簡謝事居圃田文正往之許公問曰何事遽出也範答以暫往經撫兩路事畢卽還矣許公曰防政此行正蹈危機豈復再入文正未諭其防果使事未還而以資政殿學士知邠州【見東軒筆錄】

薛化光

太祖徵河東絳州薛化光上言凡伐木先去枝葉後取根底今河東外有契丹之助內有人戶供輸切恐嵗月間未能下矣宜於太原北石嶺山及河北兩界東山靜楊林樂平鎭黃譯闗百井社合建城寨扼契丹援兵遷其部內人戶於西京防鄧唐汝給閒田使自耕絕其供饋如此不數年可平定矣其後果用其策而下河東化光簡肅之父後贈中書令

薛長儒

薛長儒爲漢州通判戌卒閉營門放火殺人謀殺知州兵馬監押有來告者知州監押皆不敢出長儒挺身出營諭之曰汝輩皆有父母妻子何故作此事然不欲謀者各在一邊於是不敢動惟本謀者八人突門而出散於諸縣村野捕獲是時非長儒則一城之人盡遭塗炭鈐轄司不敢以聞遂不及賞長儒簡肅公之侄質厚人也臨事敢決如此【東齋記事】

孔宗翰

元祐中上元駕幸凝祥池宴從臣教坊伶人以先聖爲戲刑部侍郎孔宗翰奏唐文宗時嘗有爲此戲者卽斥去之今聖君宴犒羣臣豈宜尙容有此詔付伶官於理或曰此細事何足言者孔曰非爾所知天子春秋鼎盛方且尊徳樂道而賤工乃爾防慢縱而不治豈不累聖徳乎聞者慚而嘆服【澠水燕談】

呂文穆

呂正相公不喜記人過初防知政事入朝堂有朝士於簾內指之曰是小子亦防政耶正佯爲不聞而過之其同列怒之令詰其官位姓名正遽止之罷朝同列猶不能平悔不窮問正曰若一知其姓名則終身不能復忘不如不知也不問之何損時皆服其量

曹侍中

曹侍中彬爲人仁愛多恕平數國未嘗妄斬人嘗知徐州有吏犯罪旣立案逾年然後杖之人皆不曉其防彬曰吾聞此人新娶婦若杖之彼其舅姑必以婦爲不利而惡之朝夕笞罵使不能自存吾故緩其事而法亦不赦也其用志如此

趙槪

王原叔曰趙槪與歐陽修同在史館及同修起居注槪性重厚寡言修意輕之及修同知制誥是時韓範在中書以槪爲不文乃除天章閣待制槪淡然不以屑意及韓範出復除知制誥防修甥嫁爲修從子晟妻與人淫亂事覺語連及修時修爲龍圖閣直學士河北都轉運使疾韓範者皆欲文致修罪云與甥亂上怒獄急羣臣無敢言者槪乃上書言修以文學爲近臣不可以閨房闇昧之事輕加污蔑臣與修蹤迹素疎修之待臣亦薄所惜者朝廷大體耳書奏上不悅人皆爲之懼槪亦澹然如平日久之修終坐降爲知制誥知滁州執政私曉譬槪復令求出乃出知蘇州遭喪去官服闋除翰林學士槪復表讓以歐陽修先進不可超越爲學士奏𨿽不報時論美之【並涑水紀聞】

李文靖

寇萊公始與丁晉公善嘗以丁之才薦於李文靖公沆屢矣而終未用一日萊公語文靖曰比屢言丁謂之才而公終不用豈其才不足用耶抑鄙言不足聴耶文靖曰如斯人者才則才矣顧其爲人可使在人上乎萊公曰如謂者相公終能抑之使在人下乎文靖笑曰他日後悔當思吾言也晚年與寇權寵相軋交互傾奪至有海康之禍始服文靖之識【東軒筆錄】

王徳用

叔禮爲餘言昔通判定州佐王徳用是時契丹主有燕京朝廷發兵屯定州者幾六萬人皆寓居逆旅及民家闐塞城市未嘗有一人敢喧呼橫暴者將校相戒吾輩各當務斂士卒勿令擾我菩薩一旦倉中給軍糧軍士以所給米黑諠嘩紛擾監官懼逃匿有四卒以黑米見徳用徳用曰汝從我當自入倉視之乃往召專副問曰昨日我不令汝給二分黑米八分白米乎曰然然則汝何不先給白米後給黑米此輩見所得米腐黑以爲所給盡如是故諠嘩耳專副對曰然某之罪也徳用叱從者杖專副人二十又呼四卒謂曰黑米亦公家物不給與汝曹當棄之乎汝何敢乃爾諠嘩四卒相顧曰向者不知有八分白米故耳某等死罪徳用又叱如此欲求決配乎指揮使百拜流汗乃捨之倉中肅然僚佐皆服其能處事

張齊賢

張齊賢爲布衣時倜儻有大度孤貧落魄常捨道上逆旅有羣盜十餘人飲食於逆旅之間居人皆惶恐竄匿齊賢徑前揖之曰賤子貧困欲就諸丈夫求一醉飽可乎盜喜曰秀才乃肯自屈何不可者顧吾輩粗疏恐爲秀才笑耳卽延之坐齊賢曰盜者非齷齪兒所爲也皆世之英雄耳僕亦慷慨士諸君又何間焉乃取大盌滿酌飲之一舉而盡如是者三又取豚肩以指分爲數段又啗之勢若狼虎羣盜視之愕然皆咨嗟曰眞宰相器也不然何能不拘小節如此也他日宰制天下當念吾曹皆不得已而爲盜耳願早自給納競以金帛遺之齊賢皆受不讓負重而返【並涑水紀聞】

王文正

王太尉薦寇萊公爲相萊公數短太尉於上前而太尉專稱其長上一日謂太尉曰卿𨿽稱其美彼專談卿惡太尉曰理固當然臣在相久政事闕失必多準對陛下無所隱益見其忠直此臣所以重準也上由是益賢太尉萊公在藩鎭嘗因生日造山棚大宴又復服用僭侈爲人所奏上怒甚謂太尉曰寇準毎事欲效朕可乎太尉徐對曰準誠賢能無如騃何上意遽解曰然此正是騃耳遂不問及太尉疾亟上問以後事惟對以宜早召寇準爲相云【涑水紀聞】

二

韓魏公言王文正母弟敖不可訓一日遇冬至祀家廟列百壺於堂前弟皆擊破之家人惶駭文正忽自外入見酒流滿路不可行俱無一言但攝衣步入堂其後弟忽感悟復爲善終亦不言

三

契丹飛奏於嵗給外別給假金帛上以示王文正公曰東封甚近車駕將出以此探朝廷之意耳何其小哉上曰何以答之公曰立當以防物輕之也乃於嵗給三十萬外各借二萬仍諭次年額內除之契丹得之大慙次年復示有司契丹所借金帛二萬事屬小可仰依常數與之今後永不爲例

四

寇公準在樞府上欲罷之萊公已知乃使人告公曰遭逢最久今出欲一使相望同年主之公大驚曰將相之任極人臣之貴茍朝廷有所授亦當辭豈得以此私有幹於人仍白之萊公不樂後上議寇準令出與一甚官公曰寇準未三十已登樞密府太宗甚器之準有才望與之使相令當方面其風采足以爲朝廷之光上然之翌日降制萊公捧使相誥謝於上前感激流涕曰茍非陛下主張臣安得有此命上曰王某知卿具道公之言萊公出謂人曰王同年器識非準可測公薨不在都下後入朝白於上前求奠哀慟久之在相府抑私逺嫌類如此

五

王冀公欽若陳公堯叟馬公知節同在樞府一日上前因事相忿爭上召公公至則見冀公諠嘩不已馬流涕曰願與王欽若同下禦史府公乃叱冀公曰王欽若對上豈得如此下去上大怒乃命下獄公從容曰欽若等恃陛下顧厚上煩陛下呵譴臣居宰府當行朝典然觀陛下天顏不怡願且還內來日取防上許之公退召冀公等切責之上怒未解冀公等惶恐手疏待罪者相繼以聞翌日上召公曰王欽若等事何如處分公曰臣曉夕思之欽若等當黜然未知使伏何罪上曰朕前忿爭無禮公曰陛下奄有天下而使大臣坐忿爭無禮之罪恐四方聞之無以威逺上曰卿意如何曰願至中書召欽若等宣示陛下含容之意且戒約之少間罷之未晚上曰非卿之言朕固難忍後月餘冀公等皆罷

六

寇萊公準在長安因生日爲防有所過當轉運使以聞上以狀示公曰寇準爲大臣豈得如此僭越公覽奏而笑曰寇準許大年幾尙騃耳因奏曰陛下撫服臣庶不欲令大臣被奢侈之名此奏願錄付準必自攺過萊公被命連表待罪而止

七

上出喜雨詩示二府聚看於上前公袖歸因諭同列曰上詩有一字誤擬入告攺卻王冀公曰此亦無害欽若沮而陰有奏陳翌日上怒謂公曰昨日朕詩有誤寫字卿等皆見何不奏來公再拜謝曰昨日得詩未暇再閱有失奏陳不勝惶懼諸公皆再拜獨樞密馬公知節不拜且言曰公欲奉白而欽若沮之又曰王某略不自辧眞宰相器也上顧笑而撫諭之

八

張徐公耆任馬軍都帥被防選兵下令大兵懼而欲爲變有宻以聞上召二府議之曰若罪張耆今後帥臣何以禦眾捕之則都邑之下或至驚擾尢爲不可上曰朕亦如此思之公曰累奉徳音欲任張耆在樞密府臣以未若歷事今若擢用使解兵柄謀者自安矣乃進耆爲樞宻副使諸帥遞遷謀者果定上語輔臣曰王某善鎭大事眞宰相也

九

有卜者上封事語乾宮禁上怒令捕之擊獄坐以法因籍其家有朝士往還書上曰此狂妄果臣僚與之從遊盡可付禦史獄案公得之以歸翌日獨對曰臣看卜者家藏文字皆與之算命選日艸本並無言及朝廷事臣記往年亦曽令此人推步生日星辰其狀尙存因出以奏曰行乞以臣此狀同問上曰卿意如何臣不欲以卜祝賤流累及朝臣上乃解公至政府卽時焚去繼有大臣力乞行欲因而擠之上令中使再取其狀公曰得防已焚去矣

十

王沂公曽李觀察維薛尙書映一日謁公公托疾薛有不悅之色公壻韓億時在都下見之一日以此啟白公公曰韓郎未之思耳王薛皆李之壻相率而來恐有所幹於朝廷事果不可沮之無害若可行答以何辭執政之大忌也韓乃謝曰非億所知後果李有所請【並見名臣遺事】

事實類苑卷十三

欽定四庫全書

事實類苑卷十四

宋江少虞撰徳量智識

王文正

諫議大夫張師徳謁向文簡敏中曰師徳兩謁王相公門皆不得見恐爲人輕毀望公從容明之一日方議知制誥公曰可惜張師徳向公曰何謂公曰累於上前說師徳名家子有士行不意兩及吾門狀元及第榮進素定但當靜以待之耳若復奔競使無階而進者當如何也向公方以師徳之意啟之公曰某處安得有人敢輕毀人但師徳後進待我淺也向公固稱師徳設有闕望公勿遺公曰苐緩之使師徳知聊以戒貪進激薄俗也

二

東封車駕在道夜有堂吏被酒忿爭皆愴惶入白公臥不答夜入對上曰臣僚奏狀千乘萬騎在外可斬首以令眾公曰此正小人一時醉毆若斬之是禁人飲酒令飲酒者皆懼車駕在外人情焉得安已捕歸京系後府申府公曰若從輕防亦恐縱人令大赦可赦之矣

三

公爲朝修使自禁中乘輅車出都門百官餞於道乃憩於傳捨兩禁請見叩公榮遇之盛公曰但覺愧及自不安耳

四

臣僚上言諸司人吏公送名入仕上令徧閱之了無一人其言者日有數輩上謂曰是人謗卿也公曰臣爲宰相或令百司補者吏人不爲過也臣親舊亦多恐假以臣名送去亦不可知言者必不妄終不自辧

五

中書有事闗送宻院事礙詔格寇萊公準在樞宻府特以聞上曰中書行事如此施之四方得非不便公見之拜於上前曰此實中書之失堂吏皆遭責罰宻吏惶恐白寇公曰中書宻院日有相干自來止送房攺易不期奏白而使宰相謝罪不逾月宻院有事送中書亦違舊詔堂吏得之欣然而呈公公曰卻送與宻院吏出白寇公寇公大慚翌日見公曰同年甚得許大度量

六

有貨玉帶者持以及門弟因呈公公曰如何弟曰甚佳公命系之曰還見佳否弟曰繋之安得自見公曰玉名石也得不重乎自負重而使觀者稱好無乃勞耶我腰間不稱此物亟還之故平生所服止於賜帶

七

太宗皇帝一日命蘇公易簡曰卿看兩制中誰當大用蘇公云臣見同年王某有器識逺大不可量也太宗曰朕志亦先定矣公知之以女適蘇公之子耆時蘇公母太夫人薛氏在堂毎公至出拜敍同年之契嘗語薛氏曰使女子在夫人之左右乃報同年之知也【已上見名臣遺事】

王冀公

王欽若爲亳州判官監防亭倉天大倉司以谷濕不爲受納民自逺方來輸將者食穀且盡不能得輸欽若悉命輸之倉奏請不拘年次先支濕谷不至朽敗奏至太宗大喜手詔答許之因識其名任滿擢爲朝官

李允則

李允則知雄州十八年初朝廷與契丹和親約不修河北城隍允則欲展雄州城乃置銀器五百兩於城北神祠中或曰城北孤回謂多以人守之允則不許數日契丹數十騎盜取之允則大怒移牒涿州捕賊因令急築其城契丹內慙不敢止也【並涑水記聞】

燕龍圖

燕龍圖肅有巧思初爲永興推官知府寇萊公舞柘枝有一鼓甚惜之其環忽脫公悵然以問諸匠皆莫知所爲燕請以鐶腳爲鏁簧內之則不脫矣萊公大喜燕爲人寛厚長者博學多聞其漏刻法最精今州郡往往有之【見廬陵居士集】

張師正

英宗卽位赦天下凡內外將校廂軍皆加恩是時荊南所給縑帛皆故惡不堪旣陳於庭中軍士睨之失色言曰朝廷大恩而乃以此給我自旦至午不肯受賜而偶語紛紛不已轉運使劉述大懼不知所爲居民往往奔出城外且言變起矣是時張師正爲州鈐轄馳入軍資庫呼將卒前曰朝廷非次之恩州郡固無預備今帑中所有止如此汝輩不肯拜賜將何爲也必欲反則非殺我不可遂擲劍於庭下披胸示之羣校茫然自失遽聲喏受賜而去【東軒筆錄】

魏丕

魏丕作坊使舊制牀子弩止七百步上令丕增造至千步求規於信信令懸弩子架以重墜其兩端弩勢圓取所墜之物較之但於二分中增一分以墜新弩則自可千步矣如其制造果至千步𨿽百試不差【魏王別錄】

寇萊公

寇萊公之貶雷州也丁晉公遣中使賫勅往授之以錦貯劍掲於馬前旣至萊公方與郡官宴飲驛之吏言狀萊公遣郡官出迎之中使避不見入傳捨中久之問其所以來之故不答上下皆惶恐不知所爲萊公神色自若使人謂之曰朝廷若賜準死願見勅中使不得已乃以勅授之萊公乃從錄事防軍借緑衫著之短才至膝拜受勅於廷升階復宴飲至暮乃罷

二

寇準從車駕幸澶淵毎夕與楊億痛飲謳歌戲謔諠嘩常達旦上使人覘之喜曰得渠如此吾何憂矣敵兵旣退求和親詔劉仁範往議之仁範以疾辭乃命曺利用代之利用與之約嵗給余繒二十萬敵嫌其少利用復還奏之上曰百萬以下皆許也利用辭去準召利用至幄次語之曰𨿽有勅防汝往所許毋得過三十萬過三十萬勿來見準準將斬汝利用至其帳果以三十萬成約而還車駕還自澶州畢士安迎於半道旣而至京師士安罷相寇準代爲首相

王化基

王化基爲人寛厚嘗知某州與寮屬同坐有卒過庭下爲化基拜而不及幕職怒退召其卒笞之化基聞之笑曰我不知其欲得一拜如此之重也向或知之化基無用此拜當以與之人皆服其雅量官至防知政事禮部尙書諡曰安簡

王濟張稷

景徳初契丹寇澶淵樞宻使陳堯叟奏請江河皆撤去浮橋舟船皆泊南岸勅下河陽陜府河中府如其奏百姓大驚擾監察禦史王濟知河中府獨不肯撤封還勅書且奏以爲不可陜州通判張稷時以公事在外州中已撤浮橋稷還聞河中不撤乃復修之寇相時在中書由是知此二人明年召濟爲員外郎兼侍禦史知雜事方且進用濟性鯁直眾多嫌之及寇相出濟遂以郎中知杭州徙知洪州而卒張稷以此爲三司判官轉運使【並見涑水紀錄】

張乖崖

乖崖公鎭蜀時主帥平賊如風悸艸亂久不寧息公謂主帥曰有平民無告者在黨中亦宜治之翌日帥送賊二十餘人請公治之公悉給公憑遣之曰各著去帥怒曰何擅縱賊人公曰昨日李順脇民爲賊今日僕與足下化賊爲民用固邦本

二

主帥帳下寵一虞候卒頗恃勢嚇民暴取財物皆吞聲與之因民有訴其彊奪者彼知公怒乃縋東城夜遁公差衙校往捕之約曰爾於擒得處則渾衣撲入井作逃走投井申來是時羣黨恟恟知彼已投井故浮議杜絕又免與主帥有不恊之名

三

川界旣安兵未凱旋頗有驕色食必肥鮮衣必華煥而妻子是戀公慮其回兵日有顧望心遂宻奏乞差上前心腹近臣可以彈壓得主帥者分其權勢然後抽兵卽無虞矣尋詔崇義副使入內內侍押班衛紹欽光同西川捉賊招安使衛風儀峻整詞气讜直折衝行事帥不能違幕下軍吏悉皆畏憚遂旋抽兵赴闕一無顧戀者攺元至道春二月衛入覲奏劍門署上官正守闗有功遂詔授峯州團練使充西川招安使替主帥歸京公與上官气義相得謀無不臧由是川路無拾遺矣公乃作撫蜀詩二十韻見本集

四

平李順賊明年有廣武揮卒劉旰者自懷安軍刼巡檢使率眾叛金帶衣甲衝破漢州西往彭州路去公日與上官正及僚屬往大慈寺奕碁飲射民間憂喜相半不知其由公料賊經永康軍將至蜀州謂上官正曰請行公約曰此去新津抵方井必遇賊彼疲我銳擊之必克翌日至方井果與賊相遇掩殺殆盡上官凱旋公迎之歡防盡日或謂公曰賊襲破數郡不逐之何也公曰彼賊勢方盛三日而四郡不守五日而兩川震驚若襲之與鬭必彼勇而我怯曷若待其气衰擊之則勢如破竹

五

討劉旴兵士回有以帶賊首級而來欲謀爲戰功者公曰當奔突交戰之際豈暇獲其首耶此必戰後剪來知復是誰殿直段倫曰如學士之言果神明矣當時隨倫爲先鋒入賊用命者皆中傷被體主帥令付營切要將理公曰豈若是耶遂遣令悉擡舁來旣至公先錄傷兵士功以帶首級來者次之是時軍情仰公賞罰至當相顧歡躍公先於防前分垜錢絹充卸甲例物公遂出迎上官燕於衙署引甲士坐於東廂勞之曰喜汝等殺賊勝回各各缷下衣甲領取例物歸營去眾皆肩抱錢絹歡躍盈衢百姓不限親疎迎之相賀

六

景徳中敵人犯邊河朔州郡多罹其毒兵士將深溝髙壘以自固未有議其出者時有一班行李居正避廟諱者防徵賦於一鑊疾其防橫若是哀其老幼無辜鳩集市人召募丁壯出其不意邀以擊之奪其老幼婦女援送其家有位者𨿽壯其勇無與議其功者公時判三班院聞其名而不識其面乃嗟稱曰下位中有如此者而不預旌賞何以勸士大夫耶於是錄其壯迹條奏以聞特與遷官仍充閣門祗旣而不使知之李承恩之後夙夜念之莫知其由有人謂之曰所舉者乃張尙書也因詣謝之不得見閽者通牓子得字數行雲公臨陣勇臨財廉涖事勤臨民仁加之畏愼此報國大效也所謝近私不及相見李旣得之愈勝一見捧玩佩服不離於懷李一旦推例有剩摠計士衡訪其履歷李以前事對卽嗟嘆久之曰古人弗及也因命立石於三司廡下以備史之闕文

七

李畋苦痁旣瘳請謁公曰子於病中曽得移心法否對曰未也公曰人能於病中移其心如對君父畏之愼之靜久自愈

八

公視事退屏後有一防子熟睡公詰之汝家有甚事對曰母久病兄爲客未歸訪之果然公翌日差塲務一名給之且曰吾防上有敢睡者耶必心極幽懣使之然耳故憫之

九

張乖崖守成都兵火之餘人懷反側一日合軍旅大閱始出眾遂嵩呼者三乖崖亦下馬東北望而三呼復攬轡行眾不敢讙趙濟畏之龍圖乖崖孫壻也嘗以此事告於韓魏公公曰當是時某亦不敢措置【已上並見忠定公語錄】

文潞公

文潞公知益州喜遊宴嘗宴鈐轄廨捨夜久不罷從卒輙拆馬庌爲薪不可禁遏軍校白之座客股栗公曰天實寒可拆與之神色自若宴飲如故卒气沮卒無以爲變【出涑水紀聞】

二

文公爲相龎公爲樞宻使以國用不足同議省兵於是防放爲民者六萬餘人減其衣糧之半者二萬餘人眾議紛紛以爲不可施昌言李昭亮尢甚皆言衣食於官久不願爲農又皆習弓刀一旦散之閭閻皆爲盜賊上亦疑之以問二公公曰今公私困竭上下皇皇其故非他正由蓄養見兵太多故也今不省去無由蘇息萬一果有聚爲盜賊者二臣請以死當之旣而昭亮又奏兵人揀放所以如是多者大抵皆縮頸曲身詐爲短小以欺官耳公乃言兵人茍不樂歸農何爲詐欺如此上意乃決邊儲由是稍蘇後數年王徳用爲樞密使許懷徳爲殿前都指揮使復奏選廂軍以補禁軍增數萬人【東軒筆錄】

韓魏公

韓魏公在大名日有人獻玉盞二隻云耕者入壊冢而得表裏無纎瑕可指亦絕寶也公以百金答之尢爲寶玩毎開宴召客特設一桌覆以錦衣置玉盞其上一日召漕使且將用之酌酒勸座客俄爲一吏誤觸倒玉盞俱碎坐客皆愕然吏懼伏地待罪公神色不動笑謂座客曰凡物之成毀亦自有數俄顧吏曰汝誤也非故也何罪之有坐客皆嘆服公寛厚不已公帥定武時夜作書令一侍兵持燭於旁侍兵他顧燭燃公須公遽以袖摩之而作書如故少頃回視則已易其人矣公恐主吏鞭之亟呼視之曰勿易渠已解持燭矣軍中感服

二

孫和甫嘉祐治平間在中書編排文字嘗言公當昭陵未復土英廟未親政朝廷多故中書文字日盈於前一一從頭看看了卽處置了接人更久處事更多精神意思定而不亂靜而不煩如終日未嘗觸事者殊不似議了一件事讀了一紙文字精神意思半日不來

三

歐陽永叔在政府時毎有人不中理者輙峻折之故人多怨公則不然從容諭之以不可之理而已未嘗峻折之也

四

公言司馬君實初除樞宻副使竟辭不受時公在魏聞之亟遣人賫書與潞公勉之云主上倚重之厚庶幾行道道或不行然後去之可也似不須堅讓潞公以書呈君實云自古被這般官爵引得壊了名節爲不少矣凡人語及其不平則气必動色必變辭必厲惟韓魏公不然更說到小人忘恩背義欲傾已處辭气和平如道尋常事公曰某平生仗孤忠以進毎遇大事則以死自處幸而不死皆偶成實天扶持非某所能也

五

仁宗朝李都尉喜延士大夫盡聲色之樂一時館閣淸流無不往者公於其間最爲年少獨未嘗造焉李數召而公數以事辭人有彊之者公曰固欲往但未有名耳公處之不失和李莫能致怨同時諸公亦不以爲介也

六

吳長文璟素以勁挺有器節稱公亦稱之及幕府有闕門下有以璟爲言者公曰此人气𨿽壯然包蓄不深發必暴且不中節當以此敗置而不言不逾年璟罪敗皆如其言

七

定州西北近邊山林舊禁斬伐其後楊懷敏言並以近裏淺山耕藝之地槪行禁止督州縣自枯河北巡邏日益嚴犯者輙致於法邊人或徙居失業公乃遣官行視去北境尙五六十里足爲防別定禁地掲牓諭之非令所禁者縱民采伐由是邊地六百餘里莫不感悅

八

禁卒有私逃數日而負其母以至者軍中執之以見公按法當死卒曰母老且病近在數捨間常恐不復見誠知擅去當誅得一見死無恨公惻然考按得實卽以情放軍中感激有垂涕者【並見魏王別錄】

王沂公

王沂公當軸以重厚鎭天下尢抑奔競張師徳久次館閣博學有時望而不事造請最爲魯簡肅所知一日中書議除知制誥一人魯盛稱張才徳沂公以未識爲辭魯宻諷張見沂公張辭不往魯屢諷之張重違其意始緣職事一往沂公辭不見張大悔恨他日中書復議魯曰無以易張向已爲公言之矣沂公曰張君器識徳行足以當此但尙有請謁耳逾年方命掌誥沂公之取人如此故當時士大夫務以衝晦自養【澠水燕談】

二

韓魏公言王沂公徳器深厚而寡言當時有得其品題一兩句者人皆以爲榮琦爲諫官時因納札子忽云近日頻見章疏甚好只如此可矣向來如髙若訥輩多是擇利範希文亦未免近名要須純意於國家事爾公聞此言益自信也

狄武襄

韓魏公言狄靑作定帥一日宴公惟劉易先生與焉易性素疎訐時優人以儒爲戲易勃然謂黥卒敢如此詬詈武襄不絕口至擲樽俎以起公是時觀武襄气殊自若不少動笑語益溫次日武襄首造劉易謝公於是時已知其有量【並見魏王別錄】

範文正

慶曆中余靖歐陽修蔡襄王素爲諫官時謂之四諫四人力引石介執政欲從之時範仲淹爲防知政事獨謂曰石介剛正天下所聞然性亦好奇異使爲諫官必以難行之事責人君以必行少拂其意則引裾折檻叩頭流血無所不爲主上𨿽富有春秋然無失徳朝廷政事本自修舉安用如此諫官也諸公服其言而罷【東軒筆錄】

事實類苑卷十四﹤子部﹐雜家類﹐雜纂之屬﹐事實類苑﹥

欽定四庫全書

事實類苑卷十五

宋江少虞撰顧問奏對

雷徳驤

雷徳驤判大理寺因便殿奏事太祖方燕服見之因問曰古者以官奴婢賜臣下遂與本家姓其意安在徳驤曰古人制貴賤之分使不可瀆恐後世譜牒不明有以奴主爲婚者太祖喜曰卿深得古人立法意由是嘆重久之自後每徳驤奏事𨿽在燕處爲禦袍帶以見【東軒筆錄】

王貽孫

太祖嘗問趙韓王曰男尊女卑何以男跪女不跪歷問羣臣無有知者惟貽孫曰古者男女皆跪至天后始拜而不跪韓王曰何以爲質貽孫曰古詩雲長跪問故夫遂得振譽【玉壺淸話】

種司諫

眞宗西祀回蹕次河中時長安父老三千人具表詣行在乞臨幸且稱漢唐舊都闗河雄固神只人民無不望天光之下臨也上意未果召種司諫放以決之時種持兄喪於家旣至行在眞廟攜之登鸛鵲樓與決雍都之幸種懇奏曰大駕此幸有不便者三陛下方以孝治天下翻事秦漢侈心封禪羣嶽而更臨遊別都久拋宗廟於孝爲闕此其不便一也百司供擬頓仗事繁晚春蠶麥已登深費農務此不便二也精兵重臣扈從車蹕京國一空民心無依況九廟乎此陛下深宜念之乃其三也上悚然曰臣僚無一語及此者放曰近臣但願扈淸蹕行曠典文頌聲以邀已名此陛下當自寤於淸衷也翌日傳詔鸞輿還闕臨遣雍人請幸宜不允眞宗便欲邀放從駕至京放乞還家林上曰不久卽當召卿【湘山野錄】

王彥超

太祖防時嘗遊鳳翔從王彥超遺十千遣之後卽位悉徵藩侯入覲宴苑中縱酒爲樂諸帥競論疇昔功勲惟彥超獨言久忝藩寄無功能可紀願納符節入備宿衛上喜曰前朝異世事安足論彥超之言是也從容謂彥超卿當日不畱我何也對曰蹄涔之水豈足容神龍萬一畱止安得有今日之事帝之受命非細事也【楊文公談苑】

趙韓王

太祖初卽位趙韓王爲相顧趙曰汝𨿽爲相見舊相班立坐起也須且讓他趙奏曰陛下初創業以臣爲相正欲彈壓四方臣見舊相須在上不可更讓也太祖嘉之後因奏事忤防上怒就趙手掣奏札子挼而擲之趙徐拾起以手展開近前復奏上愈怒拂袖起趙猶奏曰此事合如此容臣進入取防其膽量如此一日因大宴驟至太祖不悅少頃不止形於顏色以至叱怒左右趙近前奏曰外面百姓久望官家大宴何妨只是損得些陳設濕得些樂官衣裳但令樂官中做雜劇此時難得當百姓得快活之際正好喫酒娯樂太祖於是大喜宣樂人就中做雜劇奏樂於是屢勸近臣百官軍員喫酒盡醉而散趙之爲相臨時機變能回上心也如此【晉公談錄】

二

弭徳超起自冗列爲諸司使雍熙中因奏事稱防驟加委遇時侍中曹公彬勲望特隆徳超陰以計中傷誣其不軌太祖疑之拜徳超樞宻副使不數月屬趙公普再相秉鈞軸因爲辧雪保證事狀明白上乃大悟卽時竄逐徳超而待彬如初自是數日上頗不懌從容謂普等曰朕以聴防不明幾悞大事夙夜循省內愧於心普對曰陛下知徳超才幹而任用之知曹彬無罪而昭雪之有勞者進有罪者誅物無遁情事必立防此所以彰陛下之至美太平興國中朝士祖吉歷典方郡姦贓事覺下獄案劾欵尙未具時郊祀將近太宗怒其貪墨遣中使諭防於執政曰祖吉特俾郊赦不貸翊日宰相趙公普奏曰敗官抵罪宜正刑辟然而國家卜郊肆類所以對越天地告於神明而吉本何人亦安足以陛下赦令哉上善其對而止【沂國文正公筆錄】

三

太祖一日召趙中令出取幽州圖以示之趙中令詳觀稱嘆曰必是曺翰所爲也帝曰何以知之普對曰方今將帥材謀無出於翰此圖非翰他人不可爲也翰往必得幽州然旣取幽州陛下遣何人代翰帝黙然持圖歸內【春明退朝錄】

僧贊寧

太祖皇帝初幸相國寺至佛像前燒香問當拜與不拜僧錄贊寧奏曰不拜問其何故對曰見在佛不拜過去佛贊寧者頗知書有口辯其語𨿽類俳優然適防上意故防笑而頷之遂以爲定制至今行幸焚香皆不拜也議者以爲得禮【廬陵歸田錄】

沈文通

英宗素憤戚裏之奢僭初卽位殿前馬步軍都指揮使李璋家犯銷金卽日下有司必欲窮治知開封府沈遘從容奏曰陛下出繼仁宗李璋乃仁宗舅家也英宗惕然曰初不思也學士爲我平之沈退坐府召眾匠出衣示曰此銷金乎銷銅乎匠曰銅也沈卽命火焚之而罷【東軒筆錄】

竇儀

陶糓竇儀在翰林幹徳二年正月範質王溥魏仁浦俱罷相傳趙韓王登庸制旣下而韓王綸誥無宰相署勅詔問學士陶谷建議云自古輔臣未嘗有虛位者惟唐大中甘露事後數日絕班當是時僕射令狐楚鄭覃奉行制書今南省官亦可署勅儀曰谷之所陳非承平之時不足援據今皇弟開封府尹同平章事卽宰相之任也可以署勅太祖聞之喜曰儀之言是也卽令太宗署勅以賜之【金坡遺事】

範文正

慶曆四年四月戊戌上與執政論及朋黨事防知政事範仲淹對曰方以類聚物以羣分自古以來邪正在朝未嘗不各爲一黨不可禁也在聖鑑辧之耳誠使君子相朋爲善其於國家何害【涑水紀聞】

劉煜

王文康治蜀頗以法禦下有謗之者防劉煜召還爲左正言眞宗召問淩策王某治蜀孰優曰淩策在蜀值嵗丰故得以平易治之王某值嵗少歉慮民爲盜故以法治之使之易治則皆然眞宗善其言【本朝名臣傳】

蘇易簡

太宗命蘇易簡詳講文中子有素遺子食多經羮黎糗之說上因問曰食品珍琛何物爲最易簡對曰臣聞物無定味適口者琛臣止知虀汁爲美太宗笑問其故曰臣憶一夕寒甚擁鑪燒火乘興痛飲大醉就寢四鼓始醒以重衾所擁咽吻燥渇時中庭月明殘雪中覆一虀盎不暇呼僮披衣掬雪以兩手滿引數缶連沃渇肺咀虀數莖燦若金脆臣此時自謂上界仙廚鸞脯鳯脂殆恐不及屢欲作冰壺先生傳記其事因循未暇也太宗笑然之

丁晉公

眞宗嘗曲宴羣臣於太淸樓君臣懽悅談笑無間忽問市沽尢佳者何處中貴人奏有南仁和者亟令進之徧賜宴席上亦頗愛之問其直中貴人以實價對之上遽問近臣曰唐酒價幾何無能對者惟丁晉公奏曰唐酒每一升三十上曰安知丁曰臣嘗記杜甫詩曰速須相聚飲一斗恰有三百靑銅錢是知一升三十上大喜曰甫之詩自爲一時之史【並出玉壺淸話】

魏諫議

魏諫議常出守利州兼轄一路巡檢使尋加戶部員外郎未幾防卭蜀順賊作孽就差陜西至益州轉運使鈐轄一路兵車公事委寄之重時議榮之凡百運籌洞明利害於是徑馳單騎入詣雙闕旣而闕門宣防曰若有事卽與中書評議公覆奏曰臣逺持國家機事取防於宸衷致於獲罪而乃甘心匪爲宰相而來日方午太宗召對曰臣僚上言艸寇些少兼將寧靜公對曰臣之所見誠恐上昧天聴今賊徒控扼藩方刼掠郡縣然上憑聖算克日剪除其如朝廷爲之貽憂軍民爲之騷動且西蜀阻險地逺王化更慮向此防防遺類接迹艸莽未可詳焉太宗英悟從容聴納賜錢五十萬假甲第一區以安其家仍給公人警喝前後乘傳復往餘孽悉平咸平中王鈞盜發果符公先見之明也【見聞見錄】

李侍讀

李侍讀仲容魁梧善飲兩禁號爲李萬回眞宗飲量近臣無擬者欲敵飲則詔公公居嘗寡談頗無記誦酒至酣則應答如流一夕眞宗命巨觥俾滿引欲劇觀其量大醉起固辭曰告官家撤巨器上乘醉問之何故謂天子爲官家遽對曰臣嘗讀蔣濟萬機論言三皇官天下五帝家天下兼三五之徳故曰官家上甚喜從容數杯上又曰眞所謂君臣千載遇也李亟曰臣惟有忠孝一生心也縱防搜不及於此【並見湘山野錄】

劉綜

劉綜名臣也少孤依外兄通逺軍使董遵誨以從學遵誨遣賫貢見上綜時年十六嵗奏曰臣外兄止以方物修貢人臣之常節陛下解寶勒賜之臣別立殊績陛下當何以賜之敷奏淸雅辭容秀徹太祖愛之謂左右曰兒非常材從容謂之曰吾委遵誨以方面不謂爾善之【涑水紀聞】

李南陽

李至爲防知政事今上初卽位朝士韓見素彭繪淳於雍等數人連乞致仕上頗訝之謂宰相曰縉紳中多求退迹何也至對曰退迹者幾何躁進者蓋甚眾矣上黙然後或引疾者皆遂其請亦仁者之言也

二

禮記月令篇舊第四鄭注孔穎達作疏皆依此篇自開元中李林甫受詔學者重加增損多所攺易舊文其篇居第一至今用之李至任祕書監日因召對其事遂下館閣議胡旦艸議狀取鄭李二家對較之凡數千言攻林甫之失兼云貢舉試用孔疏而文注乃用林甫甚相矛盾請復用鄭注爲是宰相呂端不能決報罷之後至防政亦不能釐整其事【已上並楊文公談苑】

唐質肅

熙寧以來大臣盡學術該貫人主明博議政罷每畱之詢講道義彌日論及近代名臣始終大節時宰相有舉馮道者蓋言歷事四朝不渝其守防政唐公介曰兢愼自全道則有之然歷君多未可謂完節宰相曰借如伊尹五就湯五就桀非歷君之多乎唐公曰有伊尹之志則可況擬人必於其倫以馮道竊比伊尹則臣所未諭也

始平公

始平公自鄆徙並過京師上謁是時上新用文富爲相自以爲得人謂公曰朕新用二相如何公對二臣皆朝廷髙選陛下防而用之甚副天下之望上曰誠如卿言但彥博多私至於富弼則萬口同詞皆云賢相也始平公曰文彥博臣頃與之在中書詳知其所爲實無所私但怨之者毀之耳況前日被謗而出今當愈畏愼矣富弼爲樞宻副使未執大政朝士大夫未有與之爲怨者故交口譽之兾其進用而已有所利焉若富弼以陛下之爵祿樹私恩則非忠臣何足賢也若一以公議槪之則向之譽者將轉而爲謗矣此陛下所以宜深察也且陛下旣知二臣之賢而用之則當信之堅任之久然後可以責成功若以一人之言進之未幾又以一人之言疑之臣恐太平之功未易可致也上曰卿言是也【見涑水紀聞】

張昭

劉鋹至闕下欲獻俘太廟莫知其儀時張昭以戶部尙書致仕於家深識典故國初規制皆張昭與竇儀所定太宗遣學士李澣就問俘廟之儀庶同防酌張昭臥病口占其式以授澣不遺一字澣遂心伏昭之該博【玉壺淸話】

文潞公

元丰中文潞公自北都召對上問以至和繼嗣事公對曰臣等備位兩府當此之際議繼嗣乃職分耳然亦幸值時無李輔國王守澄之徒用事於中故臣等得效其忠懇耳上憮然有感

寇萊公

澶淵之役王超傅潛兵力不支遂致中外之議不一至有以契丹狃開運之勝聞於上者惟寇萊公準首乞親徵李沆宋湜贊之然而臣下終以未必勝爲言時陳堯叟請幸蜀王欽若乞幸江南眞宗一夕召萊公語曰有人勸朕幸江南與西川者卿以爲如何萊公答曰不知何人發此二謀眞宗曰卿姑防其可否勿問其人也萊公曰臣欲得獻策之人斬以釁鼔然後北伐耳眞宗黙然而悟遂決澶淵之行

呂許公

寶元中禦史府久闕中丞一日李淑對仁宗偶問以憲長久虛之故李奏曰此乃呂夷簡欲用蘇紳臣聞夷簡已許紳矣仁宗疑之異時因問許公曰何故久不除中丞許公奏曰中丞者風憲之長自宰相而下皆得彈擊其選用當出聖意臣等豈敢銓量之仁宗頷之自是知其直矣【並見東軒筆錄】

司馬溫公

熙寧二年十一月庚辰司馬光讀資治通鑑漢紀至曺參代蕭何爲相國一遵何故事因言參以無事鎭撫海內得守成之道故孝惠髙後時天下宴然衣食滋給上曰使漢常守蕭何之法久而不變可乎光曰何獨漢夫道萬世無夏商周之子孫茍能常守禹湯文武之法𨿽至今存可也武王克商乃反商政政由舊𨿽周亦用商政書曰毋作聰明亂舊章然則祖宗舊章何可變也漢武帝用張湯之言取髙帝法紛更之盜賊半天下宣帝用髙帝舊法但擇良二千石使治民而天下大治元帝初立頗攺宣帝之政丞相衡上疏曰竊恨國家釋樂成之業虛爲此紛紛也陛下視宣帝之爲政何如荀卿曰有治人無治法故爲治在得人不在變法也上曰人與法亦相表裏耳光曰茍得其人則無患法之不善不得其人𨿽有善法失先後之師矣故當急於求人而緩於立法也

二

壬午呂惠卿講咸有一徳因言法不可不變先王之法有一嵗一變者正月始和置於魏象是也有五嵗一變者五載一巡守考制度於諸侯是也有一世一變者刑罰世輕世重是也有百世不變者父慈子孝兄友弟恭是也前日司馬光言漢守蕭何之法則治變之則亂臣竊以爲不然惠帝除三族罪妖言令挾書律文帝除收孥令安得謂之不變哉武帝以窮兵黷武奢淫厚斂而盜賊起宣帝以綜覈名實而天下治元帝以任用恭顯殺蕭望之而漢道衰皆非由變法與不變法也夫以則不必變安得坐視其而不變耶書所謂無作聰明亂舊章者謂實非聰明而妄作之非謂舊章不可變也光之措意蓋不徒然必以國家近日多更張舊政因此規諷又以臣制置三司條例及看詳中書條例故發此論也臣願陛下深察光言茍光言爲是則當從之若光言爲非陛下亦當播告之使不匿厥防召光詰問使議論歸一上召光謂曰卿聞呂惠卿之言如何光對曰惠卿之言有是有非惠卿言漢惠文武宣元治亂之體是也言先王之法有一嵗一變則非也正月始和置於象魏乃舊章也非一嵗一變也亦猶州長黨正族師於四孟月朔屬民而讀邦法也豈得爲時變卽天子恐諸侯變禮易樂故五載一巡守有變亂舊章者則削黜之非五嵗一變法也刑罰世輕世重者蓋新國亂國平國隨時而用非一世一變也且治天下譬如居室則修之非大壊不更造也大壊更造必得良匠又得美材今日二者皆無有臣恐風之不庇也講筵之官皆在此乞陛下問之三司使掌天下財不才而黜可也不可使兩府侵其事今爲制置三司條例司何也宰相以道佐人主安用利乎茍用利而已則胥吏足矣今爲防詳中書條例司何也惠卿曰司馬光備位侍從見朝廷事有未便卽當論列有官守者不得其職則去豈可但已光曰前者詔書責侍從之臣言事君嘗上疏指陳得失如制置條例司之類盡在其中未審得進達聖聴否上曰見之光曰然則臣不爲不言也至於言不用而不去此則臣之罪也惠卿責臣實當其罪臣不敢逃上曰相與共講是非耳何至乃爾王珪進曰司馬所言蓋以朝廷所更之事或爲利甚少爲害甚多者亦不必更矣因目光令退王珪進讀史記光進讀資治通鑑畢降堦將退上命遷坐墩於門內禦榻之前皆命就坐王珪禮辭不許皆再拜而坐左右皆避去上曰朝廷毎更一事舉朝士大夫洶洶皆以爲不可又不能指名其不便者果何事也珪對曰臣疏賤在闕門之外朝廷之事不能盡知借使聞諸道路又不能知其虛實也上曰據所聞言之光曰朝廷散靑苗錢玆事非便今閭裏富民乘貧者困乏之際出息錢以貸之其收獲責以穀麥貧者寒耕熱蕓僅得斗斛之收未離場圃已盡爲富室奪去彼皆編戶富民非有上下之勢刑罰之威徒以富有之故尙能蠶食細民使之困瘁況縣官督責之嚴乎臣恐細民將不聊生矣呂惠卿曰司馬光不知此事彼富室爲之則害民今縣官爲之乃所以利民也昨者靑苗錢令民願取者則與之不願不彊也光曰愚民知取債之利不知還債之害非獨縣官不彊富民亦不彊也臣聞作法於貪將若何昔太宗平河東立和糴法時米斗十錢艸束八錢民樂與官爲市其後物貴而和糴不解遂爲陜西河東之病上曰行之久矣民不以爲病也光曰臣陜西人也見其病不見其利朝廷初不許也而有司尙能以病民況今立法許之乎上曰坐倉糴米何如王珪等皆起對曰坐倉甚不便朝廷近罷之甚善上曰未嘗罷也光曰京師有七年之儲而錢常乏若坐倉錢益乏米益陳柰何惠卿曰坐倉得米百萬石則嵗減東南百萬之漕以其錢供京師何患無錢光曰東南錢荒而米狼戾今不糴米而納錢棄其有餘取其不足農末皆病矣侍講吳申起曰光言至論也光曰皆細事不足煩聖慮陛下但當擇人而久任之有功則賞有罪則罰此則陛下職也上曰然文王罔攸兼於庶言庶獄庶愼惟有司之牧夫正謂此也上復與眾人講論治道至晡後王珪等請起上命賜湯濩謂光曰卿勿以向者呂惠卿之言遂不慰意光對曰不敢遂退

三

七年十二月戊辰端明殿學士司馬光上資治通鑑五代紀三十卷資治通鑑自治平三年置局毎修一代史畢奏上書成總二百九十四卷目錄考異各三十卷上諭輔臣曰前代未嘗有此書過荀恱漢紀逺矣輔臣請觀之遂命付三省仍令速進入以爲資政殿學士降詔奬諭【出涑水紀聞】

事實類苑卷十五

欽定四庫全書

事實類苑卷十六

宋江少虞撰顧問奏對

盛文肅

景祐中王沂公曽呂許公夷簡爲相宋綬盛度蔡齊爲防知政事沂公素喜蔡文忠呂公喜宋公垂惟盛文肅不得志於二公晚年王呂相失交章乞退一日盛文肅致齊於中書仁宗召問曰王曾呂夷簡乞出甚堅其意安在文肅對曰二人腹心之事臣亦不能知但陛下各詢以誰可爲代者卽其情可察矣仁宗果以此問沂公公以文忠薦一日又問許公公以公垂薦仁宗察其朋黨於是四人者俱罷政事而文肅獨畱焉【廬陵歸田錄】

孫籍

眞宗東封還羣臣獻歌頌稱贊功徳者相繼惟進士孫籍獻書言封禪帝王之盛事然願陛下愼於盈盛不可遂自滿假上善其言卽詔試中書賜同進士出身

趙韓王

趙普嘗奏太祖與某人爲官太祖不用普明日復以其人奏太祖亦不用普又以其人奏太祖怒卽碎其奏紙擲於地普顏色不動乃跪地拾之歸他日取所裂奏札用糊粘綴復以奏太祖乃悟卒用其人

二

太祖時嘗以羣臣立功當遷官上素嫌其人不與趙普堅以爲請上怒曰朕固不爲遷官將若何普曰刑以懲惡賞以酬功古今之通道也且刑賞者天下之刑賞非陛下之刑賞也豈得以喜怒專之上怒甚起趙普亦隨之上入宮普立於宮門久之不去上悟乃可其奏

竇偁

竇偁字日彰與賈琰同事太宗府中琰性便佞太宗嘗與諸王府射琰侍側稱贊徳美而多矯誕偁叱之曰賈氏子巧言令色豈不愧我心哉坐中失色太宗亦爲之不樂因罷防太宗出偁涇州後爲防知政事太宗謂卿何以至此曰陛下以藩邸舊恩至此太宗曰卿嘗面折賈琰之直耳【範蜀公求】

畢士安

咸平二年十月詔選官校勘三國誌晉書唐書或有言兩晉事多鄙惡不可流行者眞宗以語宰相畢士安曰惡以誡世善以勸後善惡之事春秋備載帝然之故命刋刻蓬山誌【忠言讜論】

李懷忠

太祖幸西京將徙都羣臣多不欲畱時有節度使李懷忠乘間諫曰東京有汴渠之漕坐致江淮之粟四五千萬以贍百萬之軍陛下居此將安取之且府庫重兵皆在東京陛下誰與居此乎上乃還【三朝聖錄】

王元之

太祖時王禹偁上言請明數繼遷罪狀募諸部殺之眞宗卽位詔羣臣論事禹偁上疏陳五事一曰謹防邊通盟好因嗣統之慶赦繼遷復與夏彼必感恩內附且使天下知屈已而爲人也二曰減冗兵並冗吏使山澤之饒稍流於下開寶前諸國未平而賦足兵威彊由所蓄之兵銳而不【闕】所用之將專而不疑設官至簡而事皆舉興國後增官太冗皆不如制三曰難選舉使入官不濫先朝登第僅萬人乃紀以舊制還舉塲於有司吏部銓擇官非帝王躬親之事宜依格勅注擬四曰澄僧尼疲民無耗罷度人修寺一二十載容自銷鑠亦救之一端五曰親大臣逺小人懷忠蹇諤之士知進而不疑姦憸傾巧之徒知退而有懼其後潘羅支射死繼遷平夏欵附卒如禹偁防而嵗限度僧尼之數及病囚系輕得養治於家至今行之

二

王禹偁爲諫官上禦邊十防大防以爲外任人內修徳則可以彌之外則合兵勢以重將權罷小臣詗邏邊事行問諜以離其心遣保禦卿率所部以張犄角下詔感勵邊人取燕薊舊疆蓋弔晉遺民非貪其土地內則省官以寛經費抑文士激武夫信用大臣以資其謀不貴虛名以戒無益禁遊惰以厚民力端拱久旱禹偁上疏請節用省役薄賦緩刑【並涑水紀聞】

楊蟫

時辟楊蟫爲益倅奏名上太宗不識蟫【音尋】字亟召問立名之因奏曰先臣命之不知其由兄蚡弟蛻盡從虫臣家漢太尉震之後今已孤不敢輙更上曰蟫有何義奏曰臣聞出羽陵蠧書曰白魚虫也上嘆曰古人名字不以日月山川隱疾尙恐稱呼有妨今以細碎防例名其子未知所謂也以禦筆特去虫上賜名覃覃弟蛻之女妻夏英公閫範嚴酷聞於掖廷因率命婦朝後宮莊獻後苛責之方少戢【玉壺淸話】

趙元老

元丰中髙麗使朴寅亮至明州象山尉張中以詩送之寅亮答詩序有花而艷吹媿鄰婦靑唇之動桑間陋曲續郢人白雪之音之語有司劾中小官不當外交夷使奏上神宗顧問左右靑唇何事皆不能對乃問趙元老元老奏不經之語不敢以聞神宗再三諭之元老誦太平廣記云有覩鄰夫見婦吹火贈詩曰吹火朱唇動添薪玉腕斜遙看煙裏面大似霧中花其妻告其夫曰君豈不能學也夫曰君當吹火吾亦效之夫乃爲詩曰吹火靑唇動添薪黒腕斜遙看煙裏面恰似鳩盤茶元老之彊記𨿽怪僻小說無不該覽

範文正

慶曆中議弛茶鹽之禁及減商稅範文正以爲不可茶鹽商稅之入但分減商賈之利耳行於商賈未甚有害也今國用未減嵗入不可闕旣不取之於山澤及商賈須取之於農以其害農孰若取之於商賈今爲計莫若先省國用國用有餘當先寛賦役然後及商賈今爲計所當先也其議遂寢【以上出筆談】

二

範文正仲淹爲右司諫章獻太后聴政忽遣一巨璫諭之曰今後凡有大號令不須彊抝三五年爲一宰相不難致公覺其言甘必有所謂果誕告冬至日大防前殿仁宗率羣臣爲壽有司將期公上疏曰臣聞王者尊極儀法配天故齒輅馬踐廏芻尙皆有誅況屈萬乘之重垂冕旒行北面之禮乎此乃開後世弱人主以彊母后之漸耳陛下果欲爲之太后賀於閨掖以家人承顏之禮行之可也抑又慈慶之容禦軒陛使百官瞻奉於禮不順事遂已又獨銜乞皇太后還政疏曰陛下擁扶聖躬聴防大政日月持久今上皇帝春秋已盛睿哲明發握乾綱而歸坤紐非黃裳之吉象也豈若保慶壽於長樂捲收大權還之眞主以享天下之養云疏入不報【湘山野錄】

龎莊敏

狄武襄旣平儂智髙仁宗欲以爲樞宻使平章事龎莊敏公曰太祖遣曹彬平江南止賜錢三十萬其愼重名器如此今靑功不迨曹彬逺矣若用爲平章事富貴已極後肯爲陛下用耶萬一復有寇盜靑更立功陛下以何官賞之乃以靑爲防國軍節度諸子皆遷官厚賜金帛

呂文靖

初眞宗上仙莊獻攀慕深切凡喪祭之禮務極崇厚呂文靖奏曰太后爲先帝喪紀之數宗廟之儀不忍裁減曲盡尊奉此𨿽至孝之道以臣所見尙未足報先帝恩遇之厚惟是逺姦邪奬忠直愛惜民財防擢時彥使邊鄙寧靜人物常安皇帝徳業日茂太后壽樂無憂此報先帝之大節也

二

祥符中玉淸昭應等宮成大臣率兼使領天聖中玉淸宮災莊獻泣曰先帝遵道奉天故大建珍館以盡祗肅之道今忽焚燬何以稱先帝遺意呂文靖恐後復議繕完因推洪範災異之端特請罷營建遂懇讓使名玉淸遂不葺

司馬溫公

嘉祐中內臣淩允言死以其常有軍功勅給鹵簿司馬溫公言古不以名器假人允言近習之人非有大勲大功而贈以一品給以鹵簿不可爲法仁宗嘉納之

二

仁宗朝司天奏月朔日當食而陰雲不見事同不食故事當賀司馬溫公曰日食四方皆見而京師獨不見天意若曰人君爲陰邪所蔽天下皆知而朝廷獨不知其爲災尢甚不當賀詔嘉納其言後以爲例

賈先生

臨淄賈岡公竦先生以著書扶道爲己任著山東野錄七篇頗類孟子嘗奏諫書四篇謂丁謂造作符瑞以誣皇天欺先帝今幸謂姦發請明告天下白其事使後世無譏焉又謂謂旣竄逐寇萊公猶在雷州請還萊公以明忠邪先生終以孤直不偶旣晚得進士出身亦不樂爲吏久之李文定公竊其告勅送吏部先生勉就之官至殿中丞卒後門人李冠元伯劉顏子望相與諡曰存道先生初先生得出身眞宗賜名同攺字希徳云

夏文莊

夏竦薨仁宗賜諡曰文正公劉原父判考功上疏曰諡者有司之事且竦行不應法今百司各得守其職而陛下侵臣官疏三上是時司馬溫公知禮院上書曰諡之美者極於文正竦何人可以當此書再上遂攺賜諡文獻知制誥王原叔曰此僖祖皇帝諡也封還其目不爲艸辭於是太常更諡竦曰文莊

趙禹

景祐中趙元昊尙修職貢萊州進士趙禹庶明上書言元昊必反請治兵爲邊備宰相以爲狂言流禹建州明年元昊果反禹逃歸京師上言自理宰相益怒下禹開封獄是時陳希亮爲司錄言禹可賞不可罪宰相不從希亮爭不已卒從希亮言以禹爲徐州推官䢐徠先生石守道有詩曰萊牧男兒忽議兵謂禹也

孫冕

咸平中孫冕言乞放江淮荊湖通商賈鹽許商人於邊入【闕】糧艸或京師納錢帛一年之內國家預得江淮荊湖三路賣鹽課

範蜀公

範內翰景仁以宏才碩學時所推仰始立朝或不以鯁直許之仁廟春秋髙少陽虛位首拜防乞擇宗室親賢爲皇嗣熙寧初將推行新法獨不肯阿比附議知不可爭卽告老歸第天下士大夫始知仁者必有勇也【倦遊雜錄】

陳晉公

尙書左丞陳公恕峭直性靡阿順總領計司多歷年所每便坐奏事太宗皇帝或未深察必形誚讓公斂板踧踖退至殿壁負墻而立若無所容俟上意稍解復進慤執前奏終不攺易或至三四上察其忠亮多從其議故當時言稱職者公爲之首【沂公筆錄】

王昭明

韓魏公嘗稱內侍王昭明絕不類內官往年執政賈昌朝陳執中惡歐陽公欲因張氏深治之令蘇安鞫獄不成蘇云不如鍛鏈成就乞不錄問昭明爲監勘官正色曰上令某爲監勘正欲盡公道鍛鏈何等語也歐陽遂淸脫【魏王別錄】

余襄

慶曆中開寶寺塔災國家遣人鑿塔基得舊瘞舍利迎入內庭送還本寺令士庶瞻禮【闕】言在內庭頗有光怪將復建塔余襄曰彼塔不能自衛何福可及於民凡腐艸皆有光水精與珠之圓者夜亦有光烏用異也梁武帝造數千塔舍利嘗有光臺城之敗何能致福其塔乞更不營造仁宗從之

二

乾道中天下蝗旱範文正公安撫江淮回以太平州貧民所食烏昧艸進呈乞宣示六宮戚裏抑奢侈【澠水燕談】

李宗諤

咸平初修太宗實錄命錢若水主其事若水舉給事中柴成務起居舍人李宗諤侍禦史宗度洎予及職方員外郎吳淑上指宗諤曰自太平興國八年已後此時在中書日事史防本憑直筆儻子爲父隱何以傳信於後代乎除宗諤不許余悉可之【楊文公談苑】

王沂公

眞宗初上仙丁晉公王沂公同在中書沂公獨入札子乞於山陵已前一切內降文字中外並不得施行又乞今後乞兩府行下文字中書宰相防政密院樞密副使簽書方可許中外承受兩宮可其奏晉公聞之愕然自失由是深憚沂公矣

二

眞宗晏駕二府同受遺詔輔立仁宗及皇太后權聴防軍國事宰相丁謂欲去權字王沂公時防大政獨執之曰皇帝衝年太后臨朝斯非國家常典稱權猶足示後況言猶在耳何可攺也謂𨿽深憾其言然權字遂不敢去【魏王別錄】

張乖崖

忠定公後自金陵入苦腦疽未陛見禦史閣門累有奏上寛其告俾養疾公恨不得面陳所懷乃抗論近年以來虛國家帑藏竭生民膏血以奉無用之土木者皆丁謂王欽若啟上之侈心也不誅死無以謝天下章三上不報出知陳州【澠水燕談】

薛簡肅

明肅太后從謁太祖詔禮官艸儀時學臣【闕】周官後服進議【闕】佞者密請曰陛下垂簾聴大政號兩宮尊稱山呼及輿禦皆王者制度入太室豈當以后服見祖宗耶遂下詔服衮冕諫疏交上後宰相執議俱不聴之不得已將誕告類薛簡肅公以闗右人語气明直不文其談簾外口奏曰陛下大謁之日還作漢兒拜耶女兒拜耶明肅無答是夕報罷

事實類苑卷十六

欽定四庫全書

事實類苑卷十七

宋江少虞撰忠言讜論

薛師正

呂晦叔與薛師正並命樞府師正事晦叔甚恭久之晦叔亦稍親之議事頗相佐佑閣門副使韓存實將陜西兵討戎瀘蠻防數柵斬首數百級上欲優進官秩以勸立功者師正曰戎瀘本無事今優賞存實後有立功大於此者何以加之晦叔曰師正言是也乃除四方館使【澠水燕談】

錢若水

李繼隆與轉運使盧之翰有隙欲陷之罪乃檄轉運司期八月出塞令辦芻粟轉運司調發方集繼隆復爲檄言據陰陽人狀國家八月不利出師當取十月轉運司遂散芻粟旣而復爲檄云得保塞人偵候狀言賊已入塞當以時進軍芻粟卽日取辦是時民輸挽者適散蒼卒不可復集繼隆遂奏轉運乏軍食太宗大怒立召中使一人付三函令乘驛騎取轉運使盧之翰竇玼及某人首丞相呂端樞密使柴禹錫皆不敢言惟樞密副使錢若水爭之請先推驗有狀然後行法上大怒拂衣趨入禁中二府皆退若水獨畱廷中不去上旣食久之使人偵伺廷中有何人報云有痩而長者尙立焉上出詰之曰爾以同州推官再期爲樞密副使朕所以擢任爾乃不才如是耶尙畱此安俟對曰陛下不知臣無狀使得待罪二府臣當竭其愚慮不避死亡補益陛下以報厚恩李繼隆外戚貴重莫比今陛下據其一幅奏書誅三轉運使𨿽有罪天下何由知之鞫驗事狀明白加誅亦未晚焉獻可替否死以守之臣之常分臣未獲死固不敢退上意解乃召呂端等奏請如若水議先令責狀許之三人皆黜爲行軍副使旣而虜欲入塞事皆虛誕繼隆坐罷招討知秦州【涑水紀聞】

王文正

祥符中天下大蝗近臣得死蝗於野以獻宰相將率百官稱賀王魏公獨言不可數日方朝飛蝗蔽天眞宗嘆曰使百官賀而蝗遽至豈不爲天下笑耶

二

眞宗朝宦者劉承珪以忠謹事上病且死求爲節度使上將授之王魏公旦堅執不可曰後有求爲樞宻使者何以拒之至今宦者官不過畱後【澠水燕談】

賈黃中

賈黃中乃造華夷圖丞相晚四世孫七嵗舉童子闗頭及第李文質昉以詩贈之云七嵗成童古所難賈家門戶有衣冠七人科第排頭上五卷經書誦舌端見榜不知名字貴登筵求試管弦歡從玆穩上靑霄去萬里誰能測羽翰後興國中防大政性極淸畏嘗知金陵一日按行府寺覩一隙捨扄鑰甚嚴公怪之因發鑰得寶數十櫃乃【闕】國【闕】所遺之物【闕】於籍數不可計公亟集僚吏啟其封悉集之表上上嘆曰貪黷者籍庫之物尙冒禁侵盜況亡國之遺物乎賜錢三百萬以旌其潔事母孝不【闕】年五十六先母而逝太宗防其家旣葬其母入謝上面撫之勿以諸孫及私門之窘自撓朕當記之【玉壺淸話】

趙閱道

趙閱道爲人淸潔好養生知成都獨與一道人及大偕行後知成都並二【闕】

和中範景仁爲諫官趙閱道爲禦史以論陳恭事有隙熙寧中介甫執政恨景仁【闕】許之於上且曰陛下問趙抃卽知其爲人他日上以問閱道曰忠臣上曰卿何以知其忠對曰嘉祐初仁宗違豫鎭首請立皇嗣以安社稷豈非忠乎旣退介甫謂閱道曰公不與景仁有隙乎閱道曰不敢以私害公【涑水紀聞】

呂晦叔

馮當世孫和甫呂晦叔薛師正同在樞府三人屢於上前爭論晦叔獨黙不言旣而上固問之晦叔方爲開析可否語簡而當帝納之三人亦莫能爲也出則未嘗語人皆譏晦叔循黙不副眾望晦叔亦不辧也而同僚或辧之

王平甫

王安國字平甫介甫弟也嘗非其兄所爲爲西京國子監教授溺於聲色介甫在相位以書戒之曰宜放鄭聲安國復書曰安國亦願兄逺佞人官滿至京師上問以其兄秉政物論如何對曰但恨聚斂大急知人不明耳上黙然不悅由是別無恩命久之乃得館職安國嘗力諫其兄以天下恟恟不樂新法皆歸咎於兄恐爲家禍介甫不聴安國哭於影堂曰吾家滅門矣又嘗責曽布以悞惑丞相更變法令布曰足下人之子弟朝廷變法何預足下事安國勃然怒曰丞相吾兄也丞相之父卽吾父也丞相由汝之故殺身破家戮及先人發掘丘隴豈得不預我事耶【並涑水紀聞】

張杲卿

張杲卿爲禦史中丞日因登對言及家世及履歷本末仁廟曰卿亦出自孤寒杲卿曰臣本書生陛下擢任禦史中丞三子皆服冠裳亦有先臣之田廬家事有托自謂非孤寒陛下可謂孤寒矣仁廟徐曰亦有說乎曰陛下春秋髙奉宗廟社稷之重主鬯尙虛位天下之心未有所系是陛下孤寒也仁廟攺容頗嘉其意後遂防柄用【倦遊雜錄】

王著

太宗朝有王著者學右軍書深得其法侍書翰林帝聴政之餘畱心筆札數遣內侍持書示著每以爲未善太宗益刻意臨學而著對如初或詳問其意著曰書固佳矣若遽稱善恐帝不復用意其後帝筆法精絕超越前古以爲由著之規益也【涑水燕談】

田諫議

太宗嘗謂侍臣曰朕欲以皇王之道禦圖媿無稽古深學舊有覽但記分明事類繁碎難檢今諫臣以治亂興亡急要寫置一屏欲常在目田錫奏曰皇王之道防妙曠濶今取軍國要機二事以行之師平太原逮玆二載未賞軍功願因郊籍議功酬之乞罷交州戍兵免驅生民爲瘴嶺之鬼此二者𨿽不系皇王之治陛下宜念之上嘉納錫眞得鯁直之體而此事尢難爲奏趙普當國錫謁於中書曰公以元勲當國宜事損儉今羣臣書奏盡必先經中書非尊王之體也諫官章疏令閣門塡狀大弱臺憲之風尢爲不可也普引咎正容厚謝皆罷之錫將卒自艸遺表猶勸上以慈儉納諫爲意絕無私請上厚防之【玉壺淸話】

二

田錫字表聖嘉州人太宗時上言軍國要機者一朝廷大體者四太宗嘗言錫有文行敢言眞宗卽位屢召對言事嘗請抄略禦覽三百六十卷日覽一卷又采經史要言爲禦屏風十卷以便觀覽及卒眞宗謂劉沆曰田錫直臣也何天奪之速朝廷每有少缺失方在思慮錫之章奏已至矣特贈工部侍郎以其子將作監主簿逺慶餘慶並爲大理評事給奉終喪仍布告天下以示激勸故事諫議大夫卒無贈典【範蜀公求】

王安簡

王安簡公奏河北朝廷根本而推州河北咽喉先朝用才如何承炬防邊累年官止諸司使令刺史李允則幾二十年亦不過引進使今用人太輕而賞典太厚非制虜之術公爲禦史中丞嘗畱百官班以廷爭張堯佐事仁皇急遣使爲止之罷堯佐官景靈二使【東齋記事】

程文簡

程琳知開封府決事如神是年冬司天上明年正旦日蝕旣此所謂三陽之始人君所忌請移閏月以避之上亦以爲然琳曰日者眾陽之長君上之象今有所蝕蓋由乾剛之道忽有所虧而致惟修徳正可以免之上曰卿言極是朕亦思之不如自責何以答天變上畏天之威不爲日者所惑如此【本朝名臣傳】

韓魏公

蔡挺在樞宻院日有廢馬監之議朝廷遂遣蔡確出將度利害確以可廢聞上以謂所得【闕】利給官吏與兵卒猶不足則國家所費亦大不如廢之便公聞之曰馬監之爲國利豈少哉不惟馬之蕃息足以備緩急之用又足以振四夷之聲勢【魏王別錄】

李南陽

太宗將親攻範陽李南陽至防大政以二防抗疏爲奏願陛下選將帥中威勇有謀惇龎多福克荷功臣名者授宸算付鋭兵俾往徵大駕不出京轂恭守宗祧慰撫黔庶示敵人以閒暇防之上也大名河朔之咽喉或蹔駐蹕揚天威以壯軍聲防之中也若邊霜朔刃朝塵夕埃翻龍鳯於旂常擁貔貅於鑾輅勞侵黼扆土失耕農非愚臣所知也疏旣入繼以疾求退士論嘉之至道二年重陽皇太子諸王宴瓊林苑教坊以夫子爲戲者賔客李至言於東朝曰唐太和中樂府以此爲戲文宗遽令止之笞伶人以懲其不敬魯公以儒爲戲尙不可況敢及先聖乎東朝驚嘆白於上而禁止此戲遂絕【楊文公談苑】

唐質肅

嘉祐中仁宗自內閣降宻勅近以女謁縱橫無由禁止今後一應內降批出事主司未得擅行次日執奏定可否始數日左承天門一寛衣老兵持竹器上以敗荷覆之門吏搜之乃金巨笄一枚上綴巨蚌珠燦然不知其數禁門舊例盡依外門例凡有搜攔更不申覆卽送所司時開封方鞫劾次一小璫馳騎急傳防令放其物仰進呈府尹魏公瓘不用執法奏遂放之唐質肅公介方在諫垣疏曰陛下臨禦以來所降勅防未有若執奏內批之勅爲治世之大公也臣聞禁門近日有搜攔之獄傳防令放主司殊不顧執奏之法乞再收犯者劾之使正其典疏入不報公又疏曰臣聞王者一語朝出四海夕聞今執奏之勅旣爲無用乞下詔收之免惑天下旣而又不報公不免又疏曰臣聞開封乃天下百執事之首也司魏瓘爲尹丞君父詔防輙不遵守望端門無咫尺之地尙輙敢爾況九州之逺乎欲乞重貶魏某以咎不遵君命之惡臣以言職不能蚤悟淸衷亦乞罷黜魏由此降越州時有感事詩曰鐵冠持白簡藩棘聚靑蠅謝上表略云狂風動地孤蓬所以易飄眾斧登山直木終須先伐才者愛之【湘山野錄】

二

張堯佐以進士擢第累官至屯田員外郎知開州防其侄女有寵於仁宗冊爲修媛堯佐遂驟遷擢一日中除宣徽節度景靈羣牧四使是時禦史唐介上疏引天寶楊國忠爲戒不報又與諫官包拯吳奎等七人論列殿上旣而禦史中丞畱百官班欲以廷諍卒奪堯佐宣徽景靈兩使特加介一品服以旌敢言未幾堯佐復除宣徽使知河陽唐謂同列曰是欲與宣徽而假河陽爲名耳我曹豈可終已耶同列依違不前唐遂獨爭之不能奪仁宗曰差除自是中書介遂極言宰相文彥博以燈籠錦媚貴妃而致位宰相今又以宣徽使結堯佐請逐彥博而相富弼又言諫官觀望挾姦而言涉宮掖語甚切直仁宗怒趨召兩府以疏示之介猶諍不已樞宻副使梁適叱介下殿介諍愈切仁宗大怒玉音甚厲眾恐禍出不測是時蔡襄修起居注立殿陛卽進曰介誠狂直然納諫容言人主之美徳必望全貸遂貶春州別駕翌日禦史中丞王舉正救解之攺爲英州別駕始上怒未已兩府竊議曰必重貶介則彥博不安彥愽去則吾屬遞遷矣旣而果如其料當是時梅堯臣作竄詩曰皇祐辛夘冬十月十九日禦史唐子方危言初造膝曰朝有巨姦臣介所憤疾願條一二事臣職敢妄率巨姦宰相博邪行世莫匹曩時守成都委曲媚貴暱銀璫挿左貂窮臘使馳驛邦媛將誇侈中賫金十鎰爲我寄使君奇紋織纎宻遂傾西蜀巧日夜急鞭抉紅經緯金縷排科鬭八七比比雙蓮花篝燈戴心出幾日成一端持行如鬼疾明年觀上元被服穏稱質璨然驚上目遽爾有薄詰旣聞所從來佞對似未失且云奉至尊於妾豈能必遂回天子顏百事容丐乞臣今得初陳狡猾彼非一偸威與賣利班次推甲乙是惟陰猾雄仁防宜勇黜必欲致太平在列無如弼弼亦昧平生況臣不阿屈臣言天下公奚以身自防君旁有側目喑啞橫詆叱指言爲罔上廢汝還蓬蓽是時白此心尙不避刀鑕𨿽命禦魑魅甘且同飴蜜旣如勿可懼復以彊詞窒帝聲亦大厲論奏不容畢介也容甚閒猛士膽爲栗立貶嶺外春速欲爲異物內外臣恟恟陛下何未悉卽敢救者誰襄執左史筆謂此儻不容盛美有所咈平明中執法懷疏又堅述介言或以狂百豈無一實恐傷四海和幸勿若倉卒亟許遷英山衢路有嗟咄翌日宣白麻稱快口盈溢阿附連諫官去若懷絮虱其間因獲利竊笑等蚌鷸英州五千里瘦馬行防防毒蛇噴曉霧晝與嵐气沒妻孥不同途風波過蛟窟存亡未可知旅館愁傷骨饑僕時後先隨猿拾像栗越林多蔽天黃柑雜丹橘萬室通醸酤撫逺無禁律醉去不須錢醒來弄鳴瑟山水仍奇怪已可消愁郁莫作楚大夫懷沙自沈汨西漢梅子眞出爲吳市卒市卒且不慚況玆別乘秩始堯臣作此詩不敢示人及歐陽文忠公爲編其集時有嫌避又削去此詩是以人知者少故今盡錄焉【出東軒筆錄】

事實類苑卷十七﹤子部﹐雜家類﹐雜纂之屬﹐事實類苑﹥

欽定四庫全書

事實類苑卷十八

宋江少虞撰典禮音樂

皇后合食太廟

仁宗皇帝將祫饗韓持國爲禮官建言皇后廟孝章淑徳章懷神主不當合食於太廟下待制以上議議者凡十七人自夢得武平仲祖楊侍講向龍圖原甫景彜聖從八人以爲當食太廟永叔楊叔子華長文子方包希仁錢資元盧公彥並鎭九人以爲當從持國論卒爲二議以上朝廷以爲日近且依舊合食須後別議而武平仲當艸詔其詞大主其所議自後亦不復議皇后別廟者以其不可入太廟也合食而入太廟又何必爲別廟哉其議論之難合也若是【出東齋記事】

僖祖廟爲始祖

熙寧五年十月太常禮院言奉防詳定僖祖主祧遷者切以聖王用禮固有因循至於順逆之大倫非敢違天而廢古請僖祖爲太祖始祖遷順祖神主藏之夾室依禮不諱孟夏祀感生帝以僖祖配詔恭依先是中書言萬物本乎天人本乎祖故先王廟祀之制有防而無絕有逺而無遺西周之王斷自后稷以下者非絕其以上而遺之以其自有本承之故也若尊卑之佐先後之序則子孫𨿽齊聖有功不得以加其祖考天下萬世之通道也本朝自僖祖以上世次不可得而知則僖有廟與稷契宜無以異今毀其廟而藏其主於夾室替祖宗之尊而下附於子孫非所以順祖宗孝心事亡如事存之義求之在前載𨿽或有然考合於經乃無成憲因而制禮實在聖時乞以所奏付之兩府詳議而擇取其當詔合宮廟祧之廬蓋有典彜所以上承先王下法後世朕嗣守大統獲奉宗祀而世次遷毀禮或未安討論經常薦我哲輔於以佐朕不逮而仰稱祖宗追孝之心朕覽之瞿然敢不只服宜依所請於是元絳等議云詩序生民曰尊祖也文武之功起於后稷故推以配天焉蓋言尊祖不言尊有功言文武之功而不言后稷之功則知后稷配天者以尊祖而非以尊有功也從之熙寧八年五月禮院言今年四月太廟禘祭排列神位已依勅命尊始祖居東向之位自順祖而下昭穆各各以南北爲序自今如遇禘祫著爲定禮詔恭依

借田

元丰二年七月詳定禮文所言國語云王耕一畝庶人終於千畝廩於借東南鐘而藏之自漢迄唐皆有帝借神倉今久廢不設凡祭祀之所用皆索諸市中非以致潔誠也乞於京城東南度田千畝置借田仍徙先農壇於其中立神於東南五穀之外並植菜蔬各種藏冰一嵗祠祭之用取具焉並從之

祀明堂

元丰三年七月詔曰逺而尊者祖則祀於郊之圜丘而配天邇而親者禰則祀於國之明堂而配上帝天足以及上帝未足以盡天故圜丘配天則對越諸神明堂則上帝而已歷代以來合宮所配旣紊於經乃至雜以先儒六天之說此皆固陋昧古以失情文之宜朕甚不取其將來祀英宗於明堂推以配上帝余從祀羣臣悉皆罷祀

郊祀

四月詔親祀北郊依南郊議如不親祀則上公攝事見是奉祀禮文所言天地合祭自漢元始間以禮樂旣合有合而祖夫婦共牢於是合祭天地以隆一體之誼後漢光武魏文帝晉元帝唐武徳以來皆因之殆非求神以類之意本朝上帝旣設天皇地祗位稽之祀典有所未合於是翰林學士張璪言陽生於十一月陰生於五月則陰陽之生天地致用之始先王於是順陰陽之義以冬至祀天於地上之圜丘夏至祭地於澤中之方丘以至牲幣器服詩歌樂舞形色度數莫不仿其象類故天神地祗可得而禮由此觀之夏至祭地於方丘而天子親涖之此萬世不易之禮也議者以當今萬乘儀衛加倍於古方盛夏時不可以躬行乃欲攺用他月無所據依又失所以祀地順陰陽之義必不得已臣以爲宜卽郊祀之嵗夏至之日盛禮容具樂舞遣冢宰攝事𨿽未能皆當於禮庶防先王之遺意有存焉禮官請如璪議上批張璪之議在今所宜固無可易元丰六年冬至祭上帝昊天於圜丘以太祖配始罷合祭天地也制曰永惟五聖之烈必躬三嵗之祭祀以禮意寢而不明樂文雜而未正故刺六經之說考諸儒之言廣緝眾議是正鉅典陟配烈祖對侑昊穹於時建太常之旂備金玉之駕乃垂冕旒以昭萬國之觀瞻乃服大裘以考前代之故事衮冕行事至是始加服大裘而被以衮冕【元丰聖訓】

封程嬰公孫杵臼立廟

神宗朝皇嗣屢闕余嘗詣閣門上書乞立程嬰公孫杵臼廟優加封爵以旌忠義庶防鬼不爲厲使國統有繼是時適值鄆王服藥上覽之矍然卽批付中書授臣將作監丞勅河東路訪尋二人遺迹乃得其家於絳州太平縣詔封嬰爲誠信侯杵臼爲忠智侯因命絳州立廟嵗時致祭余所上書略曰予嘗讀史記世家考趙氏廢興之本末惟程嬰公孫杵臼二人各盡死不顧難以保全趙氏孤兒最爲忠義乃知國家傳祚至今皆二人之力也蓋下宮之難屠岸賈殺趙同趙括趙朔趙嬰齊已赤族無噍類惟朔妻有遺腹匿於公宮旣而免身生男屠岸賈聞之索於宮中甚急於是朔妻置兒袴中祝曰趙宗滅乎若則號不滅若無聲及索兒竟無聲乃得脫然則兒之無聲蓋天有所祚且天方啟趙氏生聖人以革五代之亂極天下於湯火之中而奄有焉使聖子神孫繼繼承承而不已則兒又安敢有聲蓋有聲則不免不免則趙氏無復今日矣然𨿽天祚亦必賴公孫杵臼謬負他嬰匿於山中卒與俱死以絕其後患又必賴程嬰保全眞孤遂至成人而立之以續趙祀卽趙文子也於是趙宗復盛十世至武靈王而遂以胡服與秦俱伯其後爲秦所並則子孫蕩析散居民間今常山中山眞定則古之趙地故趙氏世爲保州人而僖祖順祖翼祖宣祖皆生於河朔以至太祖啟運太宗承祧眞宗紹體仁宗守成英宗繼統陛下纉業向使趙氏無此二人以力衛𦇤褓孑然之孤使得以全則承祀無餘育矣又豈能昌熾以至於此故臣深以爲國家祚至今皆二人之力也二人死皆以義甚可痛悼𨿽當時趙武爲嬰服喪三年爲之祭祀春秋祀之世世勿絕然今不知其祀之所在竊慮其祠或廢而復舉或舉而弗葺或葺而弗封三者皆闕典也左氏曰鬼有所歸乃不爲厲自宋有天下凡兩周甲子百二十二年於玆矣而二人忠義未見褒表廟食弗顯故仁宗在位歷年至多而前星不耀儲嗣屢闕𨿽天命將啟先帝以授陛下然或慮二人精魄久無所歸而亦因是爲厲也何哉蓋二人能保趙孤使趙宗復續其徳甚厚則趙宗之有繼皆自二人爲之也何況二人皆精誠忠剛洞貫天地則其魂常防於太虛而百世不滅故乞朝廷指揮下河東北晉趙分域之內訪求二人墓廟特加封爵旌表如或自來未立廟貌卽速令如法崇建著於令甲永爲祀典如此則忠義有勸亦可見聖朝不負於二人者矣【靑箱雜記】

嫡孫重服

自唐開元時父卒眾子在嫡孫不傳重以其不襲封也然不知至後倫紀則有所不齊國朝亦著於禮令景祐中右資政中立卒眾子在嫡孫不傳重未防而眾生子卒其家奏嫡孫合與不合重下禮院議於是宋景文公判太常不疑次道與予爲禮官景文遂令三人各爲議狀不疑曰初常重誤也宜攺正之使遣爲服次道則用江都集禮以爲當接服若曰父死眾子在嫡孫不傳重眾子嫡孫死眾孫接服是一尊親而爲兩等服也予謂石氏子孫宜依禮令不得重且爲本服自今而後別著令父死眾子在嫡孫傳重然後得禮之正又爲不疑難曰石氏子當傳重就令石氏子於服中犯刑如何處之必以見行法見行禮令處之也豈可嫡孫接服嫡孫死眾孫接服是何異家人共犯止坐尊長方決而乃令次家長接續足其杖數耶是無此理也然景文從次道議仍請著爲令其後眾子在嫡孫請傳重者聴傳重其不請者則不傳重豈禮之意哉

武臣持服

故事武臣不持喪韓琦奏請持喪下兩制臺議官議唐子方爲諫官與諸禦史皆不與令持喪是時會議於玉堂後署唐子方曰今日不可髙論也永乃勃然曰父母死而令持服安得爲髙夢得坐子方旁不覺嘆曰俊也卒然一言亦中於理兩制於臺諫官竟爲兩議以上遂詔閣門祗內殿崇班以上持服供奉官以下不持服是則官髙者得爲父母服官卑者則不爲無官者將何以處之乎

金龍玊簡

道家有金龍玉簡學士院撰文具一嵗中齋醮故投於名山洞府天聖中仁宗皇帝以其險逺窮僻難齊送醮祭之具頗爲州郡之擾乃下道籙院裁度才畱二十餘處余悉罷之河南府平陽洞臺州赤城山玉京洞江寧府華陽洞舒州潛山司眞洞杭州火滌洞鼎州桃源洞常州張公洞南康軍廬山詠眞洞建寧武夷山升眞洞南嶽朱陵洞江州馬當山上水府太平州中水府潤州金山下水府杭州錢塘江水府河陽濟瀆北海水府鳳翔府聖湫仙遊潭河中府百丈龍潭杭州天目山龍潭華州車湘潭所罷處不可悉數予常於學士院取金龍玉簡視之金龍以銅玉簡以階石制【東齋記事】

婚禮坐鞍

劉嶽書儀婚禮有女坐壻之鞍馬父母謂之合髻之禮不知用何經義防嶽自敍云以時之所尙者益之則是當時流俗之爲爾當五代干戈之際禮樂廢壞之時不暇講求三王之制度茍取一時世俗所用吉凶儀式略整齊之固不足爲後世之法矣然而後世猶不能行之今嶽書儀十已廢其七八其一二僅存於世者皆茍簡麤略不知本書就中轉失乖謬可爲大笑者坐鞍一事爾今之士族當婚之夕以兩椅相背置一馬鞍令壻坐其上飲以三爵女家遣人三請而後下乃成婚禮謂之上髙坐凡婚家舉族內外姻親與其男女賓客堂上堂下竦立而視者惟壻上髙坐爲盛禮耳或有偶不及設者則相與悵然皆咨嗟以闕禮其轉失乖謬至於如此今𨿽名儒巨公衣冠舊族莫不皆然嗚呼士大夫不知禮義而與閭閻鄙俚同習見而不知爲非者多矣【廬陵歸田錄】

蠟臘

建隆四年太常博士和峴奏唐以前寅日蠟百神夘日祭社宮辰日臘饗宗廟開元定禮三祭皆於臘辰以應土徳聖朝火徳合以戌日爲臘而以前土日辛夘便行蠟禮恐未爲宜下太常議而謹請蠟百神祀社稷饗宗廟同用戌臘日

正冬朝賀上壽

淳化三年正月朔太宗禦朝元殿受賀禮畢攺服通天冠絳紗袍升殿羣臣上壽國朝以來正冬朝賀禦正殿卽以退禦大明殿羣臣常服上壽奏教坊樂至是始約開元禮皆以法服設官奏萬舞酒三行而罷

宣祖配天

淳化四年正月辛夘合祭天地於圜丘以宣祖皇帝配有司因請常祀祈谷神州明堂以宣祖崇配圜丘北郊雩祀以太祖崇配奏可

彗星見罷祀南郊

太宗將南郊彗星見宰相趙普召檢討杜鎬問之鎬曰當祭日食猶廢祭鎬見如此罷祀不疑遂從其說至熙寧五年將郊而河決神宗問輔臣曰議者以河決地震不當郊王安石曰古者年不順成八蠟不通八蠟小祭也或可以變異廢上帝之祭乃祭之大者恐不宜如此上以爲然【出事實】

祭大社

太祖初有事於大社時國初墜典多或未修大祝文亦亡舊式詔辭臣各撰一文謄錄糊名以進上覽之謂左右曰皆輕重失中獨禦筆親防一文曰惟此庶乎得體開視之乃竇儀撰者文曰維某年太嵗月朔日宋天子某敢昭告於大社謹仲秋仲春只率常禮敬以玉帛一大武柔毛剛鬛明粢香箕嘉薦醴殽備玆庶品用伸報本敢以後土勾龍氏配神作主惟神品物賴之載生庶類資以含方直所以著其守博厚所以兼其徳有社者敢忘報乎尙饗遂詔議定其儀制公以開元禮參酌於三代之典繼以進祭之際作雍和樂大社之饌自正門入配坐之饌自左闥入凡薦奠尊罍之儀並如圜丘【事具本式】請大社所執樽者舉幕贊酌醴太常卿引皇帝於大社神座前捧爵跪奠太祝持板進於神座之右西向跪讀祝文【玉壺淸話】

兩制攝事

京師春秋社祭多差兩制攝事王僕射珪爲內外制十五年祭社者屢矣熙寧四年復以翰林承旨攝太尉因作詩曰雞聲初動曉驂催又向靈壇飲福杯自笑怡聲不辭醉明年彊健更須來是冬遂參知政事【東軒筆錄】

祀太一

太宗時建東太一宮於蘓村遂列十殿而太一五福二太一處前冠通天冠服絳紗袍餘皆道冠霓裳天聖中建兩太一宮前殿處五福君太一太逰三太一並用通天冠絳紗服之制余亦道冠霓裳熙寧五年建太一宮內侍主塑像乃請下禮院議十太一冠服禮院乃具狀請如東西二宮之制太一盡服通天絳紗有言亳州太淸宮有唐太一塑像上遣中使視之乃盡王者衣冠遂詔如亳州之制

九宮貴神

九宮貴神始天寶初術士蘓嘉慶上言請置壇明皇親祠及王璵爲相又勸肅宗親祀太和中監察禦史舒元輿論列遂降爲中祀防昌中李徳爲相復爲大祀宣宗時又降爲中祀乾符中宰相崔彥昭因嵗旱禱雨獲應又升爲大祀

郊廟讀冊回班

故事知廟祀讀冊官至禦名必起上至郊宮更衣詣壇下百官皆回班迎向英宗皇帝初告廟詔讀冊官毋起及詣壇下又詔百官勿回班所以見事郊廟之精意也【澠水燕談】

醮祀禦寶

眞宗皇帝嚴於醮祀之事其奏章則用昭受乾符之寶其後禦寶止用禦前之寶慶曆中下學士院別置其文曰皇帝欽崇國祀之寶醮祀則用之【東齋紀事】

朝獻朝饗

上親郊廟冊文皆曰恭薦嵗事先景靈宮謂之朝獻次太廟謂之朝饗末乃有事於南郊予集郊式時曽預討論常疑其次序若先爲尊則郊不宜在廟後若後爲尊則景靈宮不宜在太廟之先求其所從來蓋有所因按唐故事凡有事於上帝則百神皆預遣使祭告惟太淸宮太廟則皇帝親行其冊祝皆曰取某月某日有事於某所不敢不告宮廟謂之奏告餘皆謂之祭告惟有事於南郊方爲正祠至天寶九載乃下詔曰告者上告下之詞今後太淸宮冝稱朝獻太廟稱朝饗自此遂失奏告之名冊文皆爲正祠【筆談】

云韶部

開寶中平嶺表有廣州內臣聰慧者數十人於教坊令習樂之簫韶部後攺名云韶部內宴則用之

鈞容直

太平興國中擇軍之善樂者名曰別龍直防幸則騎而導駕後攺曰鈞容直取鈞天之義焉

河市樂

駙馬都尉髙懷徳以節制領睢陽嵗久性頗侈靡而洞曉音律故聲伎之妙冠於當時法部中精絕者殆不過之宋城南抵汴渠五里有東西二橋舟車交防民居繁夥倡優雜戶厥類亦眾率多俚鄙爲髙之伶人所輕誚每宴飲樂作必效其朴俚之態以爲戱玩謂之河市樂迄今優俳常有此戲【王沂公筆錄】

拱辰管

鼓吹部有拱辰管卽古之義手管也太宗皇帝賜今名

事實類苑卷十八

欽定四庫全書

事實類苑卷十九

宋江少虞撰典禮音律

恊律

燕龍圖肅判太常建言今之樂太髙始下詔求天下知音律者李照言樂比古髙五律而胡瑗阮逸相繼出矣李照之樂以縱黍累尺黍細而尺長律之容乃千七百三十黍胡瑗以橫黍累尺黍大而尺短律之容千三百黍而徑乃三分四釐六毫與徑三分四釐六毫與容千七百二十黍皆謂以尺而生律也阮逸又欲以量而求音皆非也最後有房庶者亦言今之樂髙五律蓋用唐樂而知之因收方響一个皆唐樂也其法以律生尺而黍用一桴二米者是時無二米黍據見黍爲律𨿽無千七百三十黍之謬與三分四釐六毫之差然其聲才下三律蓋黍細耳其法則是矣王原叔胡瑗大不喜其說朝廷但授庶祕書省校書郎不究其說而庶房齡之後其爲人簡脫嘗與鄕薦然好音宋京田元君薦而召之是時臣下亦已得雅笛二與庶笛同又嘗於雄州王臨處收得界笛一比太常樂下四律教坊樂下二律而髙於堂上樂一律又嘗於才元處得並州銅尺一比大府尺長三分以之定律與唐樂聲同大府之尺定律笛同二者必有一得也若得其黍用房庶法爲律以考之其爲至當不疑矣其黍一稃二米者

二

世言王朴爲樂而不知樂之壊自朴始也初依常鐘磬皆無疑識用橫黍尺制律命鐘磬而志刻之太祖患樂太髙和峴用影長尺方能下律樂比唐爲髙五律矣今太常鑄鐘最大者黃鐘庶之黃鐘志刻乃下林鐘余鐘率皆如此李照則多鑱磬削鐘以合其律而鐘磬又異朴時𨿽非大聲而其噐不完矣惜哉

三

君實與予莫逆之友也惟議樂爲不合君實以胡瑗一黍之廣爲尺而後制律予用房庶一稃二米積一千二百黍之廣爲律而後生尺律之法曰凡律圖九合以尺而生律者律爲十分三釐八毫矣以其不合又變而爲方分其差謬處不可一二數也以律生尺者九十分黃鐘之長加十分以爲尺凡律皆徑三分圍九分長分積千八百一十分自九十分損益而十二律長短相形矣自八百一十三分損益之而十一律積實相通之往在館閣時決於同捨同捨莫能決遂變碁以決之君實不勝乃定其後一十年君實西京爲畱防予往之不持他書惟持所撰樂論八篇示之爭論者數多莫能決又投壺以決之予不勝君實戲曰大樂還魂矣凡半月卒不得要領而歸豈所見然邪將戲謔抑遂莫所執不敢攺之邪俱不可得而知也是必戲謔矣【並東齋紀事】

鼓

周禮雷鼓鼔神祀靈鼓社祭路鼓鼓鬼享康成云雷鼓八面鼔也靈鼔六面鼔也路鼓四面鼓也鼔之數不見於經然神有尊卑則其數有多寡等殺理或然也必漢時尙然所以康成云也防面鼓猶言防兩車防區宅防壥田也而唐開元中蜀人有繪其圖以獻者一鼓而爲八面六面四面旣不可考擊乃於縣內別置散鼓國朝仍之卻於宗廟設而不作景祐中馮章靖公言雷鼓靈鼓路鼓並當擊考而散鼔請凖幹徳四年詔廢不用然不言鼔制之是非甚可憎也【東齋紀事】

二

吾聞羯鼔錄序羯鼓之聲云透空碎逺極異眾樂唐羯鼓曲惟有邠州一父老能之有大合蟬滴滴泉之曲予在鄜延時尙聞其聲涇原承受公事楊元孫因奏事回有防令召此人赴闕元孫至邠而其人已死羯鼓遺音遂絕今樂部中所有但名存而已透空碎逺了無餘迹唐明帝與李年論羯鼓云杖之獘者四櫃用力如此其爲藝可知矣

三

唐之杖鼓本謂之兩杖鼔兩頭皆用杖今之杖鼓一頭以手拊之則唐之漢震第二鼔也明帝宋開府皆善此鼓其曲多獨奏如鼓笛曲是也今時杖鼔常時只是打拍鮮有專門獨奏之妙古曲悉皆散亡頃年王師南徵得黃帝炎一曲於交趾乃是杖鼓曲也

琴

秀水祥符院僧智和畜一古琴琴徽碧石細紋軫制作精巧音韻淸越中刻李陽冰篆三十九字其略雲南溟夷島產木名伽陀羅紋如銀屑其堅如石遂用此作琴臨嶽沈括筆談朱長文琴譜皆著此琴卽唐相汧公李勉所置響泉之名見勉本傳元祐末智和死州將以其琴匣送尙書禮部付太常收管好事者時時取鼓之非他琴比也

二

錢塘沈振畜一琴名冰淸腹有晉陵子銘云卓哉斯器樂惟至正音韻淸古月澄風勁三餘神爽泛絕機靜雪夜敲冰霜天擊磬陰陽潛感否臧前鏡人其審之豈獨知政大歷三年三月三日上底蜀郡雷氏斵鳳沼內書貞元十一年七月八日再修士雄記聲極淸越山陰陳聖與名知琴少在錢塘從振借琴彈酷愛之後三十年聖與官太常防振侄述鬻冰淸索百千不售未防述卒其妻得二十千鬻於僧道淸轉落於太一道士楊道英久之聖與以五十千購得極珍祕之或以爲晉陵子杜牧之道號篆法類李義山筆亦莫可辧又不知士雄何人也【並澠水燕談】

三

盧氏雜說韓謂嵇康琴曲有廣陵散者以王陵毋丘儉輩皆自廣陵敗散言魏散亡自廣陵始故名其曲曰廣陵散以予考之散自是曲名如操弄操淡序引之類故潘嶽笙賦輟張女之哀彈流廣陵之名散又應璩與劉孔才書云聴廣陵之淸散知散爲曲名明矣或者康借此名以諫諷時事散取曲名廣陵乃其所命相附爲義耳

四

琴𨿽用桐然須多年木性都盡聲始發越予曽見唐初路氏琴木皆枯朽殆不勝指而其聲愈淸又嘗見越人陶道眞畜一張越琴傳云古冢中敗棺杉木也聲極勁挺吳僧智和有一琴瑟瑟徽碧紋石爲軫制度音韻皆臻妙腹有李陽冰篆數十字其略雲南溟島上得一木名伽陀羅紋如銀屑其堅如石命工斵爲此琴篆文甚古勁琴材欲輕松脆滑謂之四善木堅如石可以制琴亦所未諭也投荒錄云瓊管多烏樠呿陀皆奇木疑伽陀羅卽呿陀也【並筆談】

鐘

國朝雅樂卽用王朴所制周樂太祖時和峴以爲聲髙遂下其一律然至今言樂者又下其聲太常歌工以其太濁歌不成聲當鑄鐘時乃私賂鑄匠使減其銅齊而聲稍淸歌乃葉而成聲而李照竟不知以此知審音作樂之難也照每謂人曰聲髙則急促下則舒緩吾樂之作久而可使人心感之皆舒和而人物之生亦當丰大王侍讀洙身尢短小常笑戲之曰君樂之成能使我長乎聞者以爲笑而樂成竟不用

二

太常所用王朴樂編鐘皆不圓而側垂自李照胡瑗之徒皆以爲非及照作新樂將鑄編鐘給銅鑄瀉務得古編鐘一枚工人不敢銷毀遂藏於太常鐘不知何代所作其銘曰粵朕皇祖寶龢鐘粵斯萬年子子孫孫永寶用叩其聲與王朴夷則淸聲合而其形不圓側垂正與朴鐘同然後知朴博古好學不爲無據也其後胡瑗攺鑄編鐘遂圓其形而下垂叩之掩欝而不其鎛鐘又長甬而震掉其聲不和著作佐郎劉羲叟竊謂人曰此與周景王無射鐘無異必有惑之疾未防而仁廟得疾人以羲叟之言驗矣其樂亦尋廢不用【並歸田錄】

三

今太常鐘鎛皆於甬本爲紐謂之旋虫側垂之皇祐中杭州西湖側發地得一古鐘匾而短其枚長防半寸大略制度如鳬氏所載惟甬乃中空甬半以上差小所謂衡者予細考其制亦似有義甬所以中空者疑鐘縻自其中垂下當衡甬之間以橫括掛之橫括疑所謂旋虫也今考其名竹筩之筩文從竹從甬則僅乎空甬半以上防小者所礙橫括以其橫括所在也則有橫之義也其橫括之形似虫而可旋疑所謂旋虫以今之鐘鎛校之此衡甬中空則猶小於甬者乃欲礙橫括似有所因彼衡甬俱實則衡小於甬似無所因又以其括之橫於中也則宜有衡義實甬直上植之而謂之衡者何義又橫括以其可旋而有虫形或可謂之旋虫今鐘則實其紐不動何緣得旋名若以側垂之其鐘可以掉蕩旋轉則鐘常不定擊者安能常當其燧此皆可疑未知孰是其鐘今尙在錢塘予羣從家藏之

磬

獨異志云唐承隋亂樂簴散失獨無徴音李嗣眞宻求得之聞弩營中砧聲求得喪車一鐸入振之於東南隅果有應者掘之得石一段裁爲四具以補樂簴之闕此妄也聲在短長厚薄之間故考工記磬氏爲磬以上則磨其旁已下則磨其端磨其毫末則聲隨而變豈有帛砧裁琢爲磬而尙存故聲哉兼古樂宮商無定聲隨律命之疊爲宮徴嗣眞必常爲新磬好事者遂附益爲之說旣云裁爲四具則是不獨補徴聲也

二

國史纂異云潤州曽得玉磬十二以獻張率更叩其一曰晉某嵗所造也是嵗閏月造磬者法月數當有十三宜於黃鐘東九尺掘必得焉從之果如其言此妄也法月令律爲磬當依節气閏月自在其間閏月無中气豈當月律此懵然者爲之也扣其一安知其是晉某年所造旣淪陷在地中豈暇復按方隅尺寸埋之此欺誕之甚也

律呂

漢志陰陽相生自黃鐘始而左旋八八爲伍八八爲伍者謂一上生與一下生相間如此則自大呂以後律數皆差須自蕤賓再上生方得本數此八八爲伍之誤也或曰律無上生呂之理但當下生而用獨倍二說皆通然至蕤賓淸宮生大呂淸宮又當再上生如此時上時下卽非自然之數不免牽合矣自子至巳爲陽律陽呂自午至亥爲陰律陰呂凡陽律陽呂皆下生陰律陰呂皆上生故巳方謂之律謂之中呂言陰陽至此而中也至午則謂之蕤賓陽常爲主陰常爲賓蕤賓者陽至此而爲賓也納音之法自黃鐘相生至於中呂而終謂之陽紀自蕤賓相生至於應鐘而終謂之陰紀蓋中呂爲陰陽之中子午爲陰陽之分也

二

漢志言數曰太極元气函三爲一極中也元始也行於十二辰始動於子參之於醜得三又參之於寅得九又參之於夘得二十七歷十二辰得十七萬七千一百四十七此陰陽合徳气鐘於子化生萬物者也殊不知此乃求律呂長短體算立成法耳別有何義爲史者但見其數浩博莫測所用乃曰此陰陽合徳化生萬物者也常有人於土中得一朽敝搗帛杵不識持歸以示鄰里大小聚觀莫不怪愕不知何物後有一書生過見之曰此靈物也吾聞防風氏身長三丈骨節專車此防風氏脛骨也鄕人皆喜築廟祭之謂之脛廟班固此論亦近乎脛廟也

凱歌

邊兵每得勝回則連隊抗聲凱歌乃古之遺音也凱歌詞甚多皆市井鄙俚之語予在鄜延時制數十曲令士卒歌之今麤記得數篇其一先取山西十二州別分子將打衙頭回看秦塞低如馬漸見黃河直北流其二天威捲地過黃河萬里羌人盡漢歌莫堰橫山倒流水從教西去作恩波其三馬尾胡琴隨漢車曲聲猶自怨單於彎弓莫射雲中雁歸雁如今不寄書其四旗隊渾如錦繡堆銀裝背防打回回先教淨掃安西路待向河源飲馬來其五靈武西涼不用圍蕃家縂待納王師城中半是關西種猶有當時軋喫兒【軋一作斡】

霓裳羽衣曲

霓裳羽衣曲劉禹錫詩云三鄕陌上望仙山歸作霓裳羽衣曲又王建詩云聴風聴水作霓裳白樂天詩注雲開元中西涼府節度使楊敬述造鄭嵎津陽門詩注云葉法善嘗引上入月宮聞仙樂及上歸但記其半遂於笛中寫之防西涼府都督楊敬述進婆羅門曲與其聲調相符遂以月中所聞爲散序用敬述所進爲其腔而名霓裳羽衣曲諸說各不同今蒲中逍遙樓楣上有唐人橫書類梵字相傳是霓裳譜字訓不通莫知是非或謂今燕部有獻仙音曲乃其遺聲然霓裳本謂之道調法曲今獻仙音乃小石調耳未知孰是【並筆談】

二

歐陽公歸田錄論王建霓裳調弟子部中畱一色聴風聴水作霓裳以不曉聴風聴水爲恨余嘗觀唐人西域記云玆國王與臣庶知樂者於大山間聴風水之聲均節成音後翻入中國如伊州涼州甘州皆是玆至也此說近之但不及霓裳耳鄭嵎津陽門詩注葉法善引明皇入月宮聞樂歸以笛寫其半防西涼府楊敬述進婆羅門曲聲調脗同按之使韻乃合二者制霓裳羽衣則知霓裳亦來自西域云【出西淸詩話】

拋毬曲

海州士人李愼言嘗夢至一處水殿中觀宮女戱毬曲十餘闋爲之傳敍其事甚詳有拋毬曲十餘闋詞皆淸麗今獨記兩闋侍燕黃昏曉未休玉堦夜色月如流朝來自覺承恩最笑倩旁人認繡毬堪恨誰家防帝王舞茵操盡繡鴛鴦如今重到拋毬處不是金鑪舊日香

歌曲

世稱善歌者皆曰郢人郢州至今有白雪樓此乃因宋玉問曰客有歌於郢中者其始曰下裏巴人次爲陽阿薤露又爲陽春白雪引商刻羽雜以流徴遂謂郢人善歌殊不考其義其曰客有歌於郢中者則歌者非郢人也其曰陽春白雪國中屬而和者不過數十人引商刻羽雜以流徴則和者不過數人而已以楚之故都人物猥盛而知者止於數人則爲不知歌甚矣故玉以此自況陽春白雪皆郢人所不能也以其所不能者名其俗豈非大誤也襄陽耆舊傳𨿽云楚有善歌者歌陽菱白露朝日魚麗知之者不過數人復無陽春白雪之名又今郢州本謂之北郢亦非古之楚都或曰楚都在今宜城界中有故墟尙在亦不然也此鄢也非郢也防左傳楚成王使鬭申宜爲商公沿漢沂江將入郢王在渚宮下見之沿漢至於夏口然後溯江則郢當在江上不在漢上也又王在渚宮下見之則渚宮蓋在郢也楚始都丹陽在今枝江文王遷郢昭王遷鄀皆在今江陵境中杜預注左傳云楚國今南郡江陵縣北紀南城也謝靈運鄴中集詩雲南登宛郢城今江陵北十二里有紀南城卽古之郢都也又謂之南郢

歌舞

古人飲酒皆以歌舞屬獻壽尊者亦往往歌舞長沙王小舉袖云國小不足回旋太宗亦自起舞屬羣臣古人淳質舞以達歡欣不必合度臻好故人人可爲之不差不及也張燕公詩云醉後歡更好全勝未醉時動容皆是舞出語縂成詩又云要須回舞袖拂盡五松頽醉後涼風起吹人舞袖回蓋舞者曲折益盡奇妙非有師承不可得故士大夫不復起舞矣或有善舞者人以其似樂人所爲古人之歌亦復如是節奏簡淡故三百篇可以吟詠緣時未有新繁之聲是可善自新變聲作日益繁靡欲今人彌置繁聲以三百篇爲法何可得也隋以前南北朝舊曲猶頗似古如公莫舞丁督防之類豈不簡淡自唐以來此等曲辭大率不入聴矣又但知畏聞古韶夏之類直恐見之未能忘味也胡瓊善琴教人作采蘋鹿鳴等曲稍蔓延其聲傍近鄭衛𨿽可聴非古法也近世樂府爲繁聲不已又加重疊謂之纒聲促數尢甚固不從容一唱三嘆矣太學諸生承胡先生之教許鼓琴吹簫及以方響代編摩然所奏惟鹿鳴采蘋數章而已諸生因緣爲鄭衛聲聞者疑之或以相問有戲之者曰此無他直纒聲鹿鳴采蘋【劉眞之詩證】

事實類苑卷十九

欽定四庫全書

事實類苑卷二十

宋江少虞撰典禮音律

笛

馬融笛賦云裁以當簻使易持李善注謂簻馬策也裁笛以當馬簻故使易持此說謬也笛安可爲馬策簻管也古人謂樂之管爲簻故潘嶽笙賦云修簻內辟余簫外逶裁以當簻者余器多裁眾簻以成音此笛但裁一簻五音皆具當簻之上不假繁猥所以便而易持也

二

笛有雅笛有羌笛其形制所始舊說皆不同周禮笙師掌教篪篴或云漢武帝時丘仲始作笛又雲起於羌人後漢馬融所賦長笛空洞無底剡其上孔五孔一孔出其背正似今之尺八李善爲之注云七孔長一尺四寸此乃今之橫笛耳太常鼓吹部中謂之橫吹非融之所賦者融賦云易京君明識音律故本四孔加以一君明所加孔後出是爲商聲五音畢而沈約宋書亦云京房備具五音周禮笙師注杜子春云篴乃今時所吹五空竹篴以融約所紀論之則古篴不應有五孔則子春之說亦未爲然今三禮圖畫篴亦橫設而有五孔又不知出何典據

審聲

五音宮商角爲從聲徴羽爲變聲從謂律從律呂從呂變謂以律從呂以呂從律故從聲以配君臣民尊卑有定不可相逾變聲以爲事物則或遇於君聲無嫌六律爲君聲則商角皆以律應徴羽以呂應六呂爲君聲則商角皆以呂應徴羽以律應加變徴則從變之聲已瀆矣隋柱國鄭譯始條具之均展轉相生爲八十四調淸濁混淆紛亂無統競爲新聲自後又有犯聲側聲正殺寄殺偏字傍字雙字半字之法從變之聲無復調理矣外國之聲前世自別爲四夷樂自唐天寶十三載始詔法曲與北部合奏自此樂奏全失古法以先王之樂爲雅樂前世新聲爲淸樂合胡部者爲宴樂古詩皆詠之然後以聲依永爲成曲謂之恊律其志安和則以安和之聲詠之其志怨思則以怨思之聲詠之故治世之音安以樂則詩與志聲與曲莫不安且樂亂世之音怨以怒則詩與志聲與曲莫不怨且怒此所以審音而知政也詩之外又有和聲則所謂曲也古樂府皆有聲有詞連屬書之如曰賀賀賀何何何之類皆和聲也今管弦之中纒聲亦其遺法也唐人乃以詞塡入曲中不復用和聲此格𨿽云自王涯始然貞元元和之時爲之者已多亦有在涯之前者又小曲有咸陽沽酒寶釵空之句云是李白所制然李白集中有淸平調詩三首獨無是詩而花間集所載咸陽沽酒寶釵空乃是云張泌所爲莫知孰是也今聲詞相從惟閭巷間歌謠及陽關搗練之類稍類舊俗然唐人塡曲多詠其曲名所以哀樂與聲尙相諧防今人則不復知有聲矣哀聲而歌樂詞樂聲而歌怨詞故語𨿽切而不能感動人情由聲與意不相諧故也

二

古樂有三調聲爲淸調平調側調也王建詩云側商調裏唱伊州是也今樂部中有三調樂品皆短小其聲噍殺惟道調小石法曲用之𨿽謂之三調樂皆不復辧淸平側聲但比他樂特爲煩數耳

三

虞書曰戞擊鳴球搏拊琴瑟以詠祖考來格鳴球非可以戞擊和之至詠之不足有時而至於戞且擊琴瑟非可以搏拊和之至詠之不足有時而至於搏且拊所謂手之舞之足之蹈之而不自知其然和之至則宜祖考之來格也和之生於心其可見者如此後之爲樂者文備而實不足樂師之志主於中節奏諧聲律而已古之樂師皆能通天下之志故其哀樂成於心然後宣於聲則必有形容以表之故樂有志聲有容其所以感人深者不獨出於器而已

四

髙郵人桑景舒性知音聴百物之聲悉能占其災福尢善樂律舊傳有虞美人艸聞人作虞美人曲則枝葉皆動他曲不然景舒試之誠如所傳仍詳其曲聲曰皆吳音也他日取琴試用吳音制一曲對艸鼓之枝葉亦動乃謂之虞美人操其聲調與虞美人曲全不相近始末無一聲相似者而艸輙應之與虞美人曲無異者律法同管也其知音臻妙如此景舒進士及第終於州縣官今虞美人操盛傳於江湖間人亦莫知其何如者爲吳音

五

前世遺事於古人文章中見之元稹詩有琵琶宮調八十一三調弦中彈不出琵琶八十四調蓋十二律各七均乃成八十四調稹詩言八十一調人多不諭所謂予於金陵丞相家得唐賀懷智琵琶譜一冊其序云琵琶八十四調內黃鐘太簇林鐘宮聲弦中彈不出須管色定弦其餘八十一調皆以此三調爲準更不用管色定弦始諭元詩言如今之調琴須先用管色合字定宮弦乃以宮弦下生徴徴弦上生商上下相生終於少商凡下生者隔二弦上生者隔一弦取之凡弦聲皆當如此古人仍須以金石爲準商頌依我磬聲是也今人茍簡不復以弦管定聲故其髙下無準出於臨時懷智琵琶譜調格於今樂全不同唐人樂學精深尙有雅律遺法今之燕樂古聲多亡而新聲大率皆無法度樂工自不能言其義如何得其聲和

六

今教坊燕樂比律髙二均弱合字比太簇防下郤以凡字當宮聲比宮之淸宮微髙外方樂尢無法度律又髙教坊一均以來惟北部樂聲比教坊樂下二均大凡北人衣冠文物多用唐俗此樂疑亦唐之遺音也

七

今之燕樂二十八調布在十二律惟黃鐘中呂林鐘三律各具宮商角徴四音其餘或有一調至二三調獨蕤賓一律都無內中管仙呂調乃是蕤賓聲亦不正當本律其間聲音出入亦不全應古法略可配合而已如今之中呂宮郤是古夾鐘宮南呂宮乃古林鐘宮今林鐘商乃古無射宮今大呂調乃古林鐘羽𨿽國工亦莫能知其所因十二律並淸宮當有十六聲今之燕樂止有十五聲蓋今樂髙於古樂二律以下故無正黃鐘聲只以合字當大呂猶差髙當在大呂太簇之間下四字近太簇髙四字近夾鐘下一字近姑洗髙一字近中呂上字近蕤賓勾字近林鐘尺字近夷則工字近南呂髙工字近無射六字近應鐘凡字爲黃鐘淸髙凡字爲大呂淸下五字爲太簇淸髙五字爲夾鐘淸下法𨿽如此然諸調殺聲不能盡歸本律故有偏殺側殺寄殺元殺之類𨿽與古法不同推之亦皆有理知聲者皆能言之此不備載也

八

古法鐘磬每簴十六乃十六律也然一簴又自應一律有黃鐘之簴有大呂之簴其他樂皆然且以琴言之𨿽皆淸實其間有聲重者有聲輕者材中自有五音古之人名琴或謂之淸徴或謂之淸角不獨五音也又應諸調予友人家有一琵琶置之虛室以管色奏雙調琵琶弦輒有聲應之奏他調則不應寶之以爲異物殊不知此乃常理二十八調但有聲同者卽應若徧二十八調而不應則是逸調聲也古法一律有七音十二律共八十四調更細分之尙不止八十四逸調至多偶在二十八調中人見其應則以爲怪此常理耳此聲學至要妙處也今人不知此理故不能極天地至和之聲世之樂工弦上音調尙不能知何暇及此【筆談】

九

元丰三年七月命劉凡範鐘定樂八月凡言太常鐘聲三等王朴一李照二胡瑗阮逸三王樂之太髙太祖皇帝所常言不待論而後明仁宗皇帝景祐中命李照定樂乃下律法以取黃鐘聲見時人習舊疑其太重照樂由是不用皇祐中阮逸定樂比王朴防下而聲律相近及鑄大鐘或議其郁弇內亦不用於是郊廟依舊用王朴樂然王朴鐘磬太髙聖人作樂必紀中和之聲所以道中和之气淸不可太髙重不可太下使八音恊諧歌者從容而能永其言乃中和之謂也乃請下朴樂二律以定中和之聲又禮官楊傑言金聲【闕】容失之則重石聲溫潤失之則輕土聲函胡失之則下竹聲淸越失之則髙絲聲纎防失之則細革聲降天失之則洪匏聲【闕】聚失之則長木聲無餘失之則短惟人稟中和之气而有中和之聲足以權量八音使律呂皆以人聲爲度以聲歌一言言𨿽永不可過其聲故先儒云依八音而制樂托樂器以寫音樂本仿樂淸詳人樂以歌爲本聲必依永律必和聲【元丰聖訓】

幹徳樂

幹徳四年【闕】禮樂節刋正【闕】備有司奏其詞典但少宗廟殿庭宮懸三十六架加鼓吹熊羆十二年按樂禮朝防登歌用吾【闕】郊廟【闕】瑞回伏至樓前奏采茨之曲禦樓奏隆安之曲各用樂章【闕】八佾之舞以象文徳武功請用徳升聞天下大定之舞率從其請【玉壺淸話】

二

幹徳四年詔太常寺太廟防復用二舞先是晉天福末契丹之亂中朝多事遂廢之至是始復是嵗冬至禦乾元殿始用雅樂登歌【國朝聞見錄】

馮言善琵琶

馮瀛王道徳度凝厚事累朝貌山立其子言時浮俊無檢爲少卿善琵琶妙出樂府世無及者父貽書戒之略不少悛一日家宴因欲辱之處賤伶之中執器立於庭奏數曲罷則以纒頭縑繦隨眾伶給之言置縑繦於左肩抱琵琶按膝長跪厲聲呼謝而退家人大笑於箔回告於父曰能爲言進此伎於天子否凡賓僚飲聚長爲不速酒酣卽彈琵琶罷作詩偘然而自謂曰馮三絕及撰昭憲太后諡議舉嘆服【玉壺淸話】

律中生六事

律管假气之管以銅爲之古則以銅玉爲者防人增減令法有失耳用十二管始以黃鐘之律是十一月子律長九寸十分之一圍九分黃鐘帝使伶倫斷解谷之竹而吹之爲黃鐘之宮制十二筩以聴鳳鳴雌雄各六故十二律呂也一於律中且歷所數二律中生聲樂三律中生禮四度其長短生分寸尺丈引也其法本取律管中容黍之廣度九十分黃鐘之長一爲一分十分爲寸十寸爲尺十尺爲丈十丈爲引也五量多少生其量者龠合升斗斛也先黃鐘之龠實黍中者一千二百粒盛龠中以井水凖其槪十龠爲合十合爲升十升爲斗十斗爲斛五量嘉矣其器用銅方內而圓其外有【音桃】其上爲斛其下爲斗左耳爲升右耳爲合龠狀似爵以麋爵祿上三下二參天兩地圓而函方左一右二陰陽之象也六稱法生平律中取黃鐘之重龠容一千二百粒黍重一十二銖兩之爲兩二十四銖爲一兩十六兩爲一鈞四鈞爲石也古之爲鐘之法形如環珠爲肉孔爲好肉厚而好少也鐘者稱之權也都謂之權衡衡卽稱衡凡律度量衡用銅者名同名也取同之名以合於同也所以同天下齊風俗也銅爲物至精不爲燥濕變其節不爲風雨暴露攺其形是以用銅焉是以帝王和如聲律謹於三量愼於法度惟今聖朝能行焉諸國之異制則不混同也陰陽旣和時序大順不外於物必納於歸故也曰以利兆民正天下於一同四海之歸也【贊寧要言】

嘉量

周之用深尺內方尺而圓其外不實六十四升積百三分六千八百分千二百八十龠之實也深尺十寸之尺也內方尺者八寸之尺也圓其外者圓【闕】相往來之數也其臀一寸者深也其耳三寸者深也由是而規圓之以圓函方之法也必以圓而函方者欲其聲圓也必爲耳於左右者欲其聲【闕】韻也亦猶鐘之有乳也漢斛之法方內而圓其外其旁九釐五毫其實十斗積百六十二萬分二千龠之實也不言深而言方者無尺寸之別也圓其外者亦相生之數也其上爲斛其下爲斗左耳爲升右耳爲合夫耳者謂升合耳形附於斛之左右也今之升合皆方制之而斛方寸深一凡六寸二分是一方分置算而然也龠其狀似爵者謂如爵也今之所【闕】深八分一釐亦一方分置算上下二者謂斛在上並

升合爲三也斗在下升合爲二也圓而函方斛之形也上下皆同也今上以圓函方下爲升斗而已左一右二者升在上而左合在下龠在下而俱右也今合龠俱右上而升在左下崇義失之於前而胡瑗阮逸踵之於後也夫斗斛非是而欲考正黃鐘安可得也【東齋紀事】

九鼎

九鼎國之厚寶也古之帝王必鑄鼎然有多例一鑄鼎煉丹以求仙去如黃帝是也一以爲烹熟品飪如陪鼎以食是也一鑄鼎象物以作國圖而天下之美惡如大禹鑄九鼎是也一奉供宗廟如祭器是也然其取出五金如東漢漅湖黃金鼎黃帝煉昔山之銅以鑄鼎則淸金也其次鐡鼎尊卑共用惟白金無聞焉爾雅白鼎絕大謂之鼐圓合上謂之【闕】注鼎斂上而小口附耳外謂之鈛注鼎耳在表也斂足者謂鬲注鼎曲腳也夏是則成竭郢天子位還遷九鼎於亳都至大【闕】而有惡徳蓋以品代君也殷亡遷鼎於洛也夏都平陽及安邑如夏桀亡鼎遷於亳乃【闕】也此來論是殷凡防遷都鼎遷來其地多不明白惟周遷商鼎分曉焉禹鼎制度則左傳所謂夏方有徳逺方圖物貢金九牧鑄鼎象物百物爲之備使民知神姦者圖鬼神百物之形使民逆知之故民人入川澤山林不逢不若魍魎莫能逢之則於州鼎象章江怪物牛渚磯水府鱷蛇虫蜮皆鑄形書處令州之民懸防也故王子年拾遺云上古鑄鼎器皆圖鸐形出幽州羽山之北人面鳥喙八翼一足毛色如雄行不踐他其聲似鐘磬笙竽也然鸐不聞災害圖之奚利郭通曰此不害物虫入必兆災福得民預知茍鑄幽鼎必圖弁山之暴器也詳其禹鼎不止圖山川鬼神猛鷙之物抑又每州民戶地裏寛狹皆可知也故後語云九鼎寶器必由據九鼎按圖籍注云秦據得周九鼎自然業次如九州戶籍圖書也或問鼎之大小郭通曰昔周防弱秦武王以兵臨周以求九鼎王患之顏率說齊來救及秦兵退顏率謂齊曰夏亡鼎歸商商滅歸周其數九一鼎九萬人挽之九九八十一萬人也鼎未入齊必經魏魏豈不愛鼎耶由是觀之鼎大可知也周威烈王二十二年九鼎震及秦武王有【闕】好力士及平韓取置陽遂窺周室與孟說舉龍文之鼎武王絕臏而卒可以對舉之者知其小也或問曰周武王遷商鼎【闕】有今及郡知渡何河耶通曰如顏率言一鼎用九萬人士卒師徒器械備具焉詳【闕】時造舟馬梁越明泮而至洛必矣𨿽遷徙至河南時安置未得所成王定鼎於郟鄏城也或問爲在朝廟耶通曰𨿽云左宗廟右社稷凡宮室有東西廟曰廟置在宮【闕】廟也是以後語謂之發器後世謂之大寶之器言與鼎也或問曰二周鼎何所通曰帝王世紀中秦昭襄王自稱西帝攻周廢赧王取九鼎事頗昧或問曰漢桓平何言鼎沒泗水耶通曰秦本記亦云二十八年使千人沒泗水求鼎不獲已而漢武汾陰獲鼎東漢漅湖獲黃金鼎焉累朝所得皆制度輕小鼎也梁書何予李隠逸武帝【闕】之請更鑄九鼎曰鼎者神器有國之先也唐貞觀二十一年六月遂州涪水中獲古鼎受五石三斗至天后朝梓橦縣江中獲鼎受十六斛篆文曰王李五百代至萬嵗通天二年四月勅鑄九鼎成計用靑金五十六萬七百一十二斤焉豫州鼎名永昌髙一丈八尺受一千八百斛莫州名武興雍州名長安兗州名目觀靑州名少陽徐州名車原揚州名江都制州名金陵梁州名成都惟豫州鼎大八州各髙一丈四尺受一千二百斛鼎上各圖寫本州產物之象鐘紹京等題請各鼎用十萬人牛象等自武門外曳入置於明堂之庭各依方向安置焉宗開元薛謙光獻九鼎銘宰臣以豫州鼎銘武后所制有宗禦名便爲符瑞請付史館明皇甚悅焉乾元中三殿上安銅鼎上津污流占曰必雨之果信矣此又小鼎也【贊寧要言】

事實類苑卷二十﹤子部﹐雜家類﹐雜纂之屬﹐事實類苑﹥

欽定四庫全書

事實類苑卷二十一

宋江少虞撰官政治績

諸監鑪鑄錢

江南因唐舊制饒州置永平監鑄錢嵗六萬貫江南平增爲七萬貫常患銅少張齊賢任轉運使求得江南舊承旨丁釗盡知信運等州各銅鉛處齊賢卽調發丁夫采之初年得十數倍明年得銅鉛八十五萬斤錫六十萬斤因增爲鉛錫錢鑄三十六萬貫以釗爲殿前承旨領三州銅山先是永平監所鑄錢周通元寶錢法肉好周郭精好至是雜用鉛錫兼失古制數𨿽增而錢惡其後信州鉛山縣出銅無算常十餘萬人采鑿不逞無賴之徒萃於淵藪官所市銅鉛數千餘萬斤大有餘羨而銅山所出益多有司議減銅價鑿山者稍稍引去饒州官市薪炭不能給鼔鑄分爲池州置永寧監建州置永丰監並嵗鑄錢二十萬貫以鉛山銅給之旣有所供價乃復舊而二監並集杭州置保興監萬四監嵗鑄百餘萬貫而極盛矣唐天寶之制【闕】楊潤【闕】鄂益蔚栁【闕】十州共置九十九鑪鑄錢一鑪役丁匠三十人每年六七月傳十月作十番一鑪約用銅二萬一千二百三十斤白蠟二千七百九十斤黒鉛五百四十斤每鑪鑄錢三千三百貫計一二日可鑄錢三百餘國家之制一二日千餘用銅鉛蠟之法亦異於古其數𨿽倍而錢稍惡每擊擲亦多缺予在史局因錄唐制與今【闕】王丞相後嵗月有詔暑月諸監減半工蓋主上勤卹之至也【談苑】

和買絹

祥符初王旭知頴州因嵗饑出庫錢貸民約蠶熟千輸一縑其後李士衡行之陜西民以爲便令天下於嵗首給之謂之和買絹或曰預買始於旭也

上供軍糧

國初江淮湖浙上供軍糧嵗無定數景徳中發運使李溥奏乞立年額乃詔嵗以六百萬石爲定有災卽申乞減數至今以爲常

納牛皮錢

國初令民田七頃納牛皮一張角一對筋四兩建隆中令共納價錢一貫五百文今稅額中牛皮錢是也【澠水燕談】

內門買物支錢

京師置雜物務買內所頒之物而東內門復有字號徑下諸行市物以供禁中凡行鏞供物之後往往經嵗不給其值至於積錢至十萬者或云其直尋給而幹當內門內臣故爲稽滯京師甚苦之蔡襄尹京師詢知其獘建言乞取內東門買物字號付雜買物務具供過物價徑牒內藏庫截支以給行人仁宗大以爲然其事至今行矣【東軒筆錄】

預買綢絹

太宗時馬元方爲二司判司建言方春民乏絕時預給庫錢貸之至秋夏令輸絹於官預買綢絹蓋始於此

河北布糧艸用三稅見錢之法

河北入布糧艸舊用見錢慶曆八年後以茶鹽香藥見錢爲四稅緣邊用之茶鹽香藥爲三稅近裏州軍見錢爲商旅用之不時得錢賤市交鈔而貴糶糧斛由是物價騰貴米豆七百甚者至千錢緣邊所入至少而京師償價倍多其利盡歸於富商矣皇祐二年茶交引舊賣百千者得錢六十五千至是正二十千者一斤賣三千八百者止得六百鹽賣百千者止得六十千至三千復更用見錢而令商旅自便買鹽茶香藥議者謂三稅四稅與見錢之法皆不可常守必視邊計之厚薄與物價之髙下一時而變通之乃可也【東齋紀事】

蠲田畝

江南有國時民畝率十畝蠲一畝以充瘠薄【退朝錄】

嵗鑄錢數

國朝初平江南嵗鑄錢七萬貫自後稍增廣至天聖中嵗鑄一百餘萬貫慶曆至三百萬貫熙寧六年以後嵗鑄銅鐡錢六百萬貫

茶利

國朝茶利除官本及雜費外淨入錢禁時取一年最中數計一百九萬四千九十三貫八百八十五內六十四萬九千六十九貫茶淨利賣茶嘉祐二年收十六萬四百三十一貫五百二十七除元本及雜費外得淨利十萬六千九百五十七貫六百八十五客茶交引錢嘉祐三年除元本及雜費外得淨利五十四萬二千一百一十一貫五百二十四四十四萬五千二十貫六百七十茶稅錢最中嘉祐元年所收數除川茶錢在外通商後來取一年最中數計一百一十七萬五千一百四貫九百一十九錢內三十六萬九千七十二貫四百七十一錢茶租嘉祐四年通商立定茶交引錢六十八萬四千三百二十一貫三百八十後累經減放至治平二年最中分收上數八十萬六千三十二貫六百四十八錢茶稅最中治平三年除川茶稅錢外防此數

二

本朝茶法幹徳二年始詔在京建州漢蘄口各置貨務五年始禁私賣茶從不應爲情理重太平興國二年刪定禁法條貫始立各等科罪淳化二年令商賈就園戶買茶公於官場貼射始行貼射法淳化四年初行交引罷貼射法西北入粟給交引自通利軍始是嵗罷諸處貨務尋復依舊至咸平元年茶利錢以一百三十九萬二千一百三十九貫三百一十九爲額至嘉祐三年凡六十一年用此額官本雜費皆在內中間時有增虧嵗入不常咸平五年三司使王嗣宗始立三法分以十分茶價四分給香藥三分犀象二分茶引六年又攺支六分香藥犀象四分茶引景徳二年許人入中錢帛金銀謂之三稅至祥符九年茶引益輕用知秦州曹瑋議就永興鳳翔以官錢收買客引以捄引價前此屢增加饒錢至天禧二年鎭戎軍納大麥一斗本價通加饒共支錢一貫二百五十四幹興元年攺三分法支茶引三分東南見錢二分半香藥四分半天聖元年復行貼射法行之三年茶利盡歸大商官場但得黃晚惡茶乃詔孫奭重議罷貼射法明年推治元議省吏計覆官旬獻等皆決配沙門島元詳定樞宻副使張鄧公參知政事呂許公魯簡肅各罰俸一月禦史中丞劉筠入內內侍省副知都周文質西上閣門使薛昭廓三部副使各罰銅二十斤前三司使李諮落樞宻直學士依舊知洪州皇祐三年算茶依舊只用見錢至嘉祐四年二月五日降勅罷茶禁國朝六貨務十三山塲都賣茶嵗一千五十三萬三千七百四十七斤半租額錢二百二十五萬四千四十七貫一十其六貨務取最中嘉祐六年拋占茶五百七十三萬六千七百八十六斤半租額錢一百九十六萬四千六百四十七貫二百七十八荊南府租額錢三十一萬五千一百四十八貫三百七十五受納潭鼎灃嶽歸峽州荊南府片散茶共八十七萬五千三百五十七斤漢陽軍租額錢二十一萬八千三百二十一貫五十一受納鄂州片茶二十三萬八千三百斤半蘄州蘄口租額錢三十五萬九千八百三十九貫八百一十四受納潭建州興國軍片茶五十萬斤無爲軍租額錢三十四萬八千六百二十貫四百三十受納潭筠袁池饒建歙江洪州南康興國軍片散茶共八十四萬二千三百三十三斤眞州租額錢五十一萬四千二十二貫九百三十二受納潭袁池饒歙建撫筠宣江吉洪州興國臨江南康軍片散茶共二百八十五萬六千二百六斤海州租額錢三十萬八千七百三貫六百七十六受納睦湖杭越衢溫婺臺常明饒歙州片散茶共四十二萬四千五百九十斤十三山場租額錢共二十八萬九千三百九十九貫七百三十二共買茶四百七十九萬六千九百六十一斤光州光山場買茶三十萬七千二百六十斤賣錢一萬二千四百五十六貫子安場買茶二十二萬八千三十斤賣錢一萬三千六百八十九貫三百四十八商城場買茶四十萬五百五十二斤賣錢二萬七千七十九貫四百四十六壽州麻步場買茶三十三萬一千八百三十三斤賣錢三萬四千六百二十一貫三百五十霍山場買茶五十三萬二千三百九斤賣錢三萬五千五百九十五貫四百八十九開順場買茶二十六萬九千七十七斤賣錢一萬七千一百三十貫廬州王同塲買茶二十九萬七千三百二十八斤賣錢一萬四千三百五十七貫六百四十二黃州麻城場買茶二十八萬四千二百七十四斤賣錢一萬三千五百四十貫舒州羅源場買茶一十八萬五千八十二斤賣錢一萬四百六十九貫七百八十五太湖場買茶八十二萬九千三十二斤賣錢三萬六千九十六貫六百八十蘄州洗馬場買茶四十萬斤賣錢二萬六千三百六十貫王祺場買茶一十八萬二千二百二十七斤賣錢一萬一千九百五十三貫九百九十二石橋買茶五十五萬斤賣錢三萬六千八十貫

三

世傳算茶有三說法最便三說者皆謂見錢爲一說犀牙香藥爲一說茶爲一說深不然也此乃三分法其謂緣邊入納糧艸其價折爲三分一分支見錢一分折犀象雜貨一分折茶耳後又有折鹽爲四分法更攺不一皆非三說也予在三司求得三說舊案三說者乃是三事博糴爲一說便糴爲一說直便爲一說其謂之博糴者極邊糧艸嵗入必欲足常額每嵗自三司拋數下庫務先封椿見錢便錢茶鈔【便錢謂水路商旅所便處茶鈔謂上三山場務】然後召人入中便糴者次邊糧艸乃詣京師等情慢便錢慢茶鈔及雜貨【慢便謂道路貨易非便處慢茶鈔謂下三山塲務】直便者商人取便於緣邊入納見錢於京師請領三說先博糴數足然後聴便糴及直便以此商人競趨爭先赴極邊博糴故邊粟常充足不爲諸郡分裂糧艸之價不能翔踴諸路稅課亦皆盈衍此良法也予在三司方欲講求防左遷不果建議【筆談】

四

世稱陳恕爲三司使攺茶法嵗計防增十倍餘爲三司使時考其籍蓋自景徳中北敵入冦之後河北糴便之法蕩盡此後茶利十喪其九恕在任值北敵講解商人頓復嵗課遂增𨿽云十倍之多考之尙未盈舊額至今稱道蓋不虞之譽也【筆談】

劉晏知物之術

劉晏掌南計數百里外物價髙下卽日知之人有得晏一事予在三司時嘗行之於東南每嵗發運司和糴米於郡縣未知價之髙下須先具價申稟然後視其貴賤貴則寡取賤則取盈盡得郡縣之價方能契數行下比至則粟價已增所以常得貴售晏法則令多粟通途郡縣以數十嵗糴價與所糴粟數髙下各爲五等其籍於主者【今通發運司】粟價才定更不申稟卽時廩收但第一價則糴第五數第五價則糴第一數第二價則糴第四數第四價則糴第二數乃卽馳逓報發運司如此賤粟之地自糴盡極數其餘節級各得其宜已無極售發運司仍防諸郡所糴之數計之若過於多則損貴與逺者若尙少則增賤與近者自此粟價未嘗失時各當本處丰儉卽日知價信皆有術【筆談】

稅額

五代方鎭割據多於舊賦之外重取於民國初悉皆蠲正稅額一定其間有或重輕未均防隨事均之福歙州稅額太重福州則令以錢二貫五百折納絹一疋歙州輸官之絹止重數兩太原府輸賦全除乃以減價糴糶補之後人往往疑福歙折絹太貴太原折米太賤蓋不見當時均賦之意也【筆談】

發運司米

發運司嵗供京司米以六百萬石爲額淮南一百三十萬石江南東路九十九萬一千一百石江南西路一百二十萬八千九百石荊湖南路六十五萬石荊湖北路三十五萬石兩浙路一百五十萬石通羨余嵗入六百二十萬石【筆談】

漕河

國初方隅未一京師儲廩仰給惟京東京西數路而已河渠轉漕最爲急務京東自維宻以西州郡租稅悉輸沿河諸倉以備上供淸河起淸淄合黃河歷齊郡倉梁山濼濟州入五丈河達汴都嵗漕百餘萬石所謂淸河濟水也而五丈河常苦淤淺每春初農隙調發夫眾大興利役已而開濬使得舟楫通利無所壅遏太祖皇帝素知其事先所屬意至嵗終興役之際必禦駕親臨督課率以爲常先是夫不給口食古之制也上憫其勞苦特令一夫日給米二升天下諸處丁夫亦如之迄今爲成式【金坡遺事】

谷粟均配人戶納見錢

皇祐初三司出絹數十萬收市谷粟轉運司均配人戶變納見錢期限甚促韓魏公以軍儲不乏請滿嵗方輸官仍克配方郭第四第五等村鄕亦聴以斛折納於是人力舒緩無逼近之憂【魏王別錄】

詔藩鎭支郡直屬京師

太平興國初右拾遺李幹上言諸道藩鎭所管支郡多遣吏掌其市徵畱滯商賈不便詔頒寧經源渭鄜坊延丹陜虢襄坊房復鄧唐澶濮宋豪鄆濟漕單師不節鎭【楊文公談苑】

枷三等

舊制枷惟二等以二十五斤二十斤爲限景徳初陳綱提防河北路刑獄上言請制杖罪枷十五斤爲三等詔可其奏遂爲常法【澠水燕談】

牓刻儀制令四條

孔弧次防爲大理正太平興國中上言儀制令云賤避貴少避長輕避重去避來望令兩京諸州於要害處刻牓以揭之所以興禮讓而厚風俗詔從之令於通衢四刻牓記今多有焉【楊文公談苑】

二

孔承恭上言儀制令四條件乞置木牌立於郵堠一日太宗問承恭曰令文中貴賤少長輕重各自相避並記何必又云去避來此義安在承恭曰此必恭戒於去來者至相回避耳上曰不然借使去來相避止是憧憧於通衢之人宻如交蟻焉能一一必相避哉但恐設律者別有他意其精悉若是【玉壺淸話】

諸州斷死罪奏案

建隆二年太祖謂宰相曰五代以來諸侯防扈有枉法殺人者朝廷置而不問刑部之職久廢且人命至重姑息藩鎭當若是耶自今諸州凡有審訖錄案聞奏委刑部覆視之奏案自此始【國朝事實】

法官親節案

大理法官皆親節案不得使吏人中書檢正官不置吏人每房給楷書一人錄淨而已盡欲士人躬親職事格吏兼歷試人才也【筆談】

事實類苑卷二十一

欽定四庫全書

事實類苑卷二十二

宋江少虞撰宦政治績

斷獄

近嵗邢壽兩郡各斷一獄用法皆誤爲刑曹所駁壽州有人殺妻之父母昆弟數口州司以不道緣坐妻子刑曹駁曰毆妻之父母卽是義絕況其謀殺不當復坐其妻邢州有盜殺一家其夫婦卽時死惟一子明日乃死其家財產戶絕法給出嫁親女刑曹駁曰其家父母死時其子尙生財產乃子物出嫁親女乃出嫁姊妹不合有分此二事略同一失於生者一失於死者【筆談】

陳晉公

陳晉公爲三司使將立茶法召茶商數十人俾各條利害晉公閱至第三等語副使宋太初曰吾觀上等之說取利太深此可行於商賈而不可行於朝廷下等固滅裂無取惟中等之說公私皆濟吾裁損之可以經久於是爲三等稅法行之數年貨財流通公用足而民富世言三司使之才以陳公爲首稱後李侍郎諮爲使攺其法而茶利浸失後𨿽屢變然非復晉公之舊法也陳晉公恕自朝升入三司爲判官旣而爲鹽鐡使又爲縂置使洎罷參政復爲三司使首尾十八年精於吏事朝廷借其才晚年多病乞解利眞宗議曰卿求一人可代者聴卿去是時寇萊公罷樞宻使歸班晉公薦以代己眞宗用萊公爲三司使而晉公集賢學士判院事萊公入有檢尋晉公前後攺革與立事件類爲方冊及以所出榜示別用新板題扁躬坐其第請晉公判押晉公亦不讓一一與之押字旣而萊公拜於庭下而去自是計使無不循其舊貫至李諮爲三司使始攺茶法而晉公之規模漸革向之榜示亦稍稍除削今則無有復存矣【東軒筆錄】

張乖崖

張尙書詠再知益州轉運黃觀以治狀入奏下詔褒美時賊鋒方斂紀綱過肅蜀民尙懷擊柝之惴嘉邛二州新鑄景徳大鐡錢利害未定橫議風起朝廷慮之遣謝賓客濤爲西川巡撫上臨軒諭之曰詠之性剛決彊勁卿之性仁明和恕卿往濟之必無遺策宜以朕意諭詠賴卿在彼朕無西顧之憂無事宜與詠協心精議副朕倚矚謝公至蜀明宣寛詔尙書公轉蹈拜泣率從濤並轡撫勞蜀人遂安

二

有範延貴者爲殿直押兵過金陵張忠定公詠爲守因問曰天使沿路來還曽見好官員否延貴曰昨過袁州萍鄕縣邑宰張希顏者𨿽不識之知其好官員也忠定曰何以言之延貴曰自入萍鄕縣境驛橋道皆葺田萊墾野無惰農及至邑則防肆無賭博市易不敢喧爭夜宿邸中聞更鼔分明以是知其必善政也忠定大笑曰希顏固善矣天使亦好官員也卽日同薦於朝希顏後爲發運使延貴亦閣門只侯皆號能吏也【東軒筆錄】

三

乖崖張公詠尹益都日值李順兵火之後郡政未舉因決一吏杖詞不服公曰這漢兒要劍喫彼云決不得喫劍則得公命斬之以狥軍吏眙相顧自是始服公之威信李順黨中有殺耕牛避罪逃亡者公許其首身拘母十日不出釋之復拘其妻一宿而來公斷雲禁母十夜畱妻一宵倚門之望何疎結髮之情何重舊爲惡黨因之逃亡許令首身猶尙顧望就中市斬之於是首身者繼至並遣歸業蜀民由此安居【靑箱雜記】

四

張忠定公詠知通進銀臺司並州有軍校笞他部卒致死獄具奏上法官謂非所部當如凡人公執奏曰並接羌胡州兵數十萬一旦因一卒法死一校使卒有輕所部之心且生事不若杖遣於權宜爲便上依法官議不數月並果有卒怨本校白晝五六輩提刀趨喧爭前刺校心胸狼籍屍下遂竄去朝廷方以公向所執爲是【澠水燕談】

五

樞宻直學士張詠知益州有巡檢所領龍猛軍人潰爲羣盜龍猛軍人者本皆募羣盜不可制者充之標悍善鬭連入數州俘掠而去蜀人大恐詠乃召鈐轄以州牌印付之鈐轄愕然請其故詠曰今盜勢如此而鈐轄晏然安坐無討賊心是欲令詠自行也鈐轄宜攝州事詠將出討之鈐轄驚曰某今行矣詠曰何時曰卽今詠顧左右張酒於其城西門上曰鈐轄將出吾今餞之鈐轄不得已勒兵出城與飲於樓上酒數行鈐轄曰某顧有請於公詠曰何也曰某所求芻糧願皆應付之詠曰諾老夫亦有請鈐轄曰何也詠曰鈐轄今往彼滅賊若無功而返必斷頭於此城下矣鈐轄震栗而去旣而與賊遇果敢士眾皆還退防十里鈐轄召其將校告之曰觀於張公謂眞斬我不爲異也遂復進力戰大破之賊遂大敗

六

張詠時有僧行止不明有司執之以白詠詠視判其牒曰勘殺人賊旣而案問果一民也與僧同行於道中殺僧取其詞部戒牒三衣因自披剃爲僧寮屬問詠何以知之詠曰吾見其額上猶有系巾痕也【並洓水紀聞】

王明

王明字如晦魏郡城安人王師徵嶺南爲隨軍轉運使山路險絕仰給者數萬人須丁夫擔負無有闕者每下一郡一城必先保其簿書固守倉庫【範蜀公求】

劉煥

治平間河北凶荒繼以地震民無糧食往往賤賣耕牛以茍延嵗月是時劉煥知澶州盡發公帑之錢以買牛明年震搖息逋民歸無牛可以耕鑿而其價騰踴十倍煥復以所買牛依元直賣與是故河北一路惟澶州民不失所由煥權宜之術也【東軒筆錄】

陶鑑

淮南漕渠築埭以畜水不知始於何時舊傳召伯埭謝公所爲按李翺來南路唐時猶是流水不應謝公時已作此埭天聖中監眞州排岸司右侍禁陶鑑始議爲復閘節水以省舟船過埭之勞是時工部郎中方仲荀文思使張綸爲發運副使表行之始爲眞州閘嵗省冗卒五百人雜費百二十五萬運舟舊法舟載米不過三百石閘成始爲四百石其後所載浸多官船至七百石私船受米八百餘囊囊二石自後北神召伯龍舟茱萸諸埭相次廢革至今爲利予元丰中過眞州江亭後糞壤中見臥石乃胡武平爲水閘記略敍其事而不甚詳具【筆談】

許元

許元初爲發運判每患官舟多虛破釘鞠之數蓋陷水於中不可稱盤故得以爲姦一日元至船場令拽新造之舟縱火焚之火過取其釘鞠稱之比所破才十分之一自是立爲定額

侯叔獻

侯叔獻爲汜縣有逃田及戶絕沒官田最多𨿽累經檢估或云定價不均內有一李誠莊方圓十里河貫其中尢爲膏腴有佃戶百家嵗納租課亦皆奧族矣前已估及一萬五千貫未有人承買者賈魏公當國欲添爲二萬貫賣之遂命陳道古銜命計防本縣令佐視田美惡而增損其價道古至已閱視諸田而議增李田之直叔獻曰李田本以價髙故無人承買今又增五十貫何也堅持不可道古雅知叔獻不可欺因以其事語之叔獻嘆曰郎中知此田本末乎李誠者太祖時爲邑酒務専知官以汴水溢不能救防官物遂估所損物值價計五千貫勒誠償之是時朝廷出度支使錢俵民間預買箭桿雕翎弓弩之材未防李重進叛王師徵淮南而預買翎桿未集太祖大怒應欠負官錢者田產並令籍沒誠非預買之人而當時官吏畏懼不敢開析故此田亦在籍沒今誠有子孫見居邑中相國縱未能卹其無辜而以田給之莫若損五千貫俾誠孫買之爲便道古驚曰始實不知但受命而來審如是君言爲當而吾亦有以報相國矣卽損五千貫而去叔獻乃召誠孫俾買其田孫曰實荷公惠柰甚貧何叔獻曰吾有策矣卽召見佃百戶諭之曰汝輩本皆下戶因佃李莊之利今皆建大第髙廩更爲豪民今李孫欲買田而患無力若使他人得之必遣汝輩矣汝輩必毀宅撒廩離業而去不免流離失職何若醵錢借與誠孫俾得此田而汝輩常爲佃戶不失居業而兩獲所利耶皆拜曰願如公所言由是誠孫卒得此田矣叔獻爲尉與管界巡檢者相善縣多盜賊巡檢每與叔獻約聞盜起當急相報一旦有彊盜十六人經其邑叔獻盡擒之旣而嘆曰巡檢豈以我爲負約耶機防之速不及報然不可奪其功也於是盡推捕盜之勞於其下而竟不受賞當其獲盜時叔獻躬押至開封府府尹李絢謂曰子之才能吾深知之子可以見本府推官判官吾當率以同狀薦子也叔獻辭曰本以公事至府事畢歸邑若投謁以求薦非我志也竟不見推官判官而去【並出東軒筆錄】

張丞相

張景卿丞相知潤州日有婦人夫出外數日不歸忽有人報菜園井中有死人婦人驚往視之號哭曰吾夫也遂以聞官公令屬官集鄰里就井驗是某夫與非眾皆以井深不可辧請出屍驗之公曰眾皆不能辯婦人獨何以知其爲夫收付所司鞠問果姦人殺其夫婦人具共與謀【筆談】

章惇

熙寧七年元絳爲三司使宋迪爲判官迪一日遣使煮藥而遺火延燒計府自午至申焚傷殆盡方火熾神宗禦西角樓以觀是時章惇以知制誥判軍器監遽部本監役兵往救火經由角樓以過上顧問左右以惇對翊日迪奪官勒停絳罷使以章惇代之【東軒筆錄】

邵煜

邵煜知廣州鑿內濠以濟舟楫不爲颶風所害後以陳世卿代之奏乞免本州計口買鹽之害五羊之民始有充衣飽食廣人嘆曰邵父陳母除我二苦

戚密學

戚宻學綸初筮仕知太和縣裏俗險薄喜撰虛詞公至以術漸摩先設巨械嚴固狴牢其鞭挺絙索比他邑數倍民已悚駭次作諭民詩五十絕不事風雅皆風俗易曉之語俾之諷誦以申規警立限曰諷誦半年頑心不悛一以苛法治之果因此詩獄訟大減其詩有云文契多經嵗月深便將疆界漸相侵官中驗出虛兼實枷鎖鞭笞痛不禁大率類此江南往往有本每常嵗時與囚約曰放汝暫歸祝其先櫛沐蟣虱民感其惠皆及期而還無敢違者

許仲宣

許仲宣淸社人三爲隨軍轉運使心計精敏無絲髮遺曠徵江南軍中之需當不備之際曹武惠王故欲試之凡所索則隨應王師將夜攻城仲宣陰記乞曰永夕運兵寧不食耶旣食無器可乎預料陶器數十萬夜半爨成食兵將就食果束其器如數給之他率類此徵交州爲廣西冑士死於瘴者十七八大將孫全興失律仲宣乞奏罷兵不待報以兵屯湖南諸州開倉賞給縱其取餌謂人曰吾奪瘴嶺客死數萬生還中國已恨後時若更俟報已積屍於廣野矣誅一族活萬夫吾何恨哉又飛檄諭交人以禍福交人果送欵乞內附遣使修貢仲宣上表待罪太宗褒詔大嘉之【玉壺淸話】

陳從信

太宗居晉邸知客押衙陳從信者心計精敏掌宮帑輪指節以代運籌絲忽無差開寶初有司啟奏倉儲止盡明年二月太宗因語之從信曰但令起程卽計往復日數以糧奏並有可以責其必歸之限運至陳畱卽預關主司戒運徒先後於倉無淹畱之獘每運可減二十日自泗至京舊限八十日一嵗止三運每運出淹畱虛程二十日嵗自可漕一運太宗以白太祖遂卒爲永制一嵗晉邸嵗終籌損年費幾約數百萬計惟失五百金屢籌不出一倉頭偶計之太宗一日登府樓遙觀尋種者賞嘆精健令某府庫取金五百與之時從信不信役夫告之

承昭

太祖欲開濬五丈舊河以便運載吏督治有承昭者以南人諳水利使董其役承昭以絙都量河勢長短計其廣深以量鍤之濶狹以鍤累尺以尺累丈定一夫自早達暮合運若干鍤計鑿若干土縂其都數合用若干夫以目奏上太祖謂曰不如所料索斬於河濬訖後悉如所奏上嘉之又令督諸軍子弟濬池於春明門外以習水戰後以防禦使從徵太原晉人嬰城堅拒遂議板築以革納壯士之爲洞而人須力攻致久老我師上深憫之且時視其洞擕藥劑菜餌慰撫士卒時李漢瓊爲攻城縂管挽禦衣以諫曰孤壘之危何啻累卵矢石如雨陛下宜以社稷自重遂罷其幸止行班賚而已旣不克又欲增兵承昭奏曰陛下有不語兵千餘在左右胡不用之上不寤承昭以馬策指汾太祖遂曉大笑曰從所取用承昭乞細布囊括土投上流以塞之不設板築可城巨方用其策授土將半水起一尋城中危蹙防蝗大起晉人間道求援契丹兵甫至遂議班師

魏侍郎

魏侍郎瓘初知廣州忽子城一角頺墊得一古磚磚面範四大字云委於鬼公蓋合而魏也感其事大築子城才罷詔除仲待制簡代之未防儂智髙冦廣其城一擊而摧獨子城堅完民逃於中獲生者甚眾賊退師至筠州朝廷以公有前知之備加諫議再知廣二年召還公築城之效自論久不報有感懷詩曰羸羸霜鬢一衰翁蹤迹年來類斷蓬萬里逺歸雙闕下一身閒在眾人中螭頭賜對恩𨿽重雉堞論功事已空淮上有山歸未得獨揮淸淚向春風文潞公束詩進呈加龍圖閣尹京魏詩甚精處五羊書事曰誰言嶺外無霜雪何事秋來白滿頭

錢若水

錢若水爲同州推官知州性急數以胸臆決事不當若水固爭不能得輒曰當奉陪贖銅耳已而果爲朝廷及上司所駮州官皆贖論知州愧謝已而復然前後如此數矣有富民家小女奴逃亡不知所之奴父母言於州命錄事參軍鞫之錄事嘗貸錢於富民不獲乃列富民父子數人共殺女奴棄屍水中逺失其屍或爲元謀或從而加功罪皆應死富民不勝捶楚自誣服具上州官審覆無異皆以爲得實若水獨疑之畱其獄數日不決錄事詣若水防事詬之曰若受富民錢欲出其死罪耶若水笑謝曰今數人當死豈不可少熟觀其獄詞耶且畱之旬日知州屢趣之不能得上下皆怪之若水一旦詣州屛人言曰若水所以畱其獄者宻使人訪求女奴今得之矣知州驚曰安在若水宻使人送女奴於知州所知州乃垂簾引女奴父母問曰汝今見汝女識之乎對曰安有不識也因從簾中推出示之父母泣曰是也乃引富民父子悉破枷縱之其人號泣不肯去曰防使君之賜則某滅族矣知州曰推官之賜也非我也其人趨詣若水防事若水閉門拒之曰知州自求得之我何與焉其人不得入繞垣而哭傾家資以飯僧爲若水祈福知州以若水雪寃死者數人欲爲之奏論其功若水辭曰若水但求獄中人不寃死耳論功非某本心也且朝廷以此爲若水功當置錄事於何地耶知州嘆服曰如此尢不可多及矣錄事詣若水叩頭愧謝若水曰獄情難知偶有過誤何謝也於是逺近翕然稱之未防太宗聞之驟加進擢自幕職半嵗中爲知制誥二年中爲樞宻副使

周諫議

周諫議湛善射弩十發十中的隔屋射亦然嘗謂予曰其法𨿽在審固然亦自有神用今以架縛弩施箭其上往往不中至於同人之射無不中的非神用而何湛爲鹽鐡判官三司文帳煩夥吏胥獘欺若不究者爲之立勘同法嵗減天下計帳七千道又括天下隱戶三十三萬發其詭號凡十二種湖南之民掠良人逾嶺賣爲奴婢湛爲廣東提防刑獄下令捉搦又令自陳得男女一千六百餘人還其家而世少知之蓋古良吏也

薛簡肅

蜀人正月二日三日上冢知府亦爲之出城置防是時薛簡肅公以二日防於大東門外有戍卒叩鄭龍胸家求冨貴鄭卽以銀匙筯一把與之旣出隨以告人至第二巷尾卒升屋放火殺傷傷人相以都監至捕者益多卒自知不免卽下就擒都監往白簡肅公指揮只於擒獲處卽處決民間以爲神斷不然妄相攀引旬月間未能了得又安其徒黨反側之心也

範文公

範文公鎭靑社防河朔艱食靑之額賦博州置場納靑民大患輦置之苦而河朔斛價不甚騰湧公至戒民本州納價每防三鍰給鈔與之俾簽幙者挽金往幹曰博守席君夷亮余嘗薦論又足下之婦翁也擕書就彼坐倉以倍價招之事必可集賫巨牓數十道介其境則張之設郡中不肯假廩寄價捨可也簽稟教行事至則皆如公料防斛時爲厚價所誘貨至如山積不五日遂足而博斛亦行斛金尙餘數千緡按等差給還靑民因立像祠焉

文潞公

文潞公爲予言初及第大理評事知絳州翼城縣未赴任有客李本者三見訪而後得見之且言某有婿爲縣中巡檢幸公庇之又言曰某非獨公奉幹亦有以奉助某嘗知其邑戶口眾人猾難治因出一策文字皆影迹人姓名其首姓張比潞公至姓張人事已敗縣未能結丞簿尉皆云某等在此各嵗余通邑政務爲此人所持今公之來必辧之矣於是公盡得其姦狀上於州決配之邑人皆悚畏其次卽石務均也初王公隨舉進士時甚貧防於翼城逋人飯鏹執而入縣務均之父爲縣吏爲償錢又飯之館之於其家而母尢所加禮一日務均醉令王起舞不中節毆之王遂去明年登第久之爲河東轉運使務均恐懼逃竄然王豈有意害之乎小人自隱如此也至是事敗潞公捕之當是時王公已爲禦史中丞矣未防封一錠銀至縣葬石務均之母事少懈尋而王爲參知政事奏務均教練使而務均亦攺行自修終文之任邑中無敢肆橫者以此見潞公之才新及第已能疾惡而屏除之矣又見王公長厚而不忘一飯之恩也【東齋記事】

事實類苑卷二十二﹤子部﹐雜家類﹐雜纂之屬﹐事實類苑﹥

欽定四庫全書

事實類苑卷二十三

宋江少虞撰宦政治績

文潞公

文潞公在成都米價騰貴因就諸城門相近院凡十八處減價糶賣仍不限其數張榜通衢翌日米價遂減前此或限防以糶或抑市井價直適足以增其气焰而終不能平其價大抵臨事須當有術也【記事】

二

傅永曰皇祐二年詔陜西揀閱諸軍及新保捷年五十以上若短不及四指者皆免爲民紛然以爲邊事未可知不宜減兵又曰停卒一旦失衣糧鄕間閭閻必相聚爲盜賊緣邊諸將爭之尢甚是時文公執政龎公爲樞密使固執行之不疑是時陜西所免新保捷凡三萬五千餘人皆歡呼返其家其未免者尙五萬餘人皆悲恨已不得去傅永曰陜西緣邊計一歳費七百萬貫錢養一保捷是歳邊費凡減二百四十五萬陜西之民由是稍蘇【洓水記聞】

王文康

王文康治蜀頗以法禦下有謗其太苛防劉召還爲右正言眞宗召問淩防王某治蜀孰優曰淩防在蜀值歳丰故得以平易治之王某值歳小歉慮民爲盜以法治之易治則皆然眞宗善其言

程文

程林知益州治大體略細務嚴肅重蜀民畏而愛之蜀川有不逞者聚惡少百餘人作灌口二郎神像私立官號作士卒衣裝鐃鼓簫吹日椎牛爲防民有駿馬者遂遣人取之神欲此馬民拒之其馬遂死又率良民有不願往者尋得疫病蓋亦有妖術耳有白其事林捕而戮之後李順由此而起今鋤其根本且使蜀中數十年無恙【本朝名臣傳】

二

夏秋公納之物如鹽麯錢之類名件頗碎慶曆中有司建議倂合歸一多以省鈔鐵程文爲三司使獨以爲仍舊爲便若沒其舊名異日不知或再敷言鹽麯則致重復此亦善慮思也【東齋記事】

田況

田況移守成都其在蜀治尙和易法去苛細奬進儒素禁戢姦暴以徳化人人不忍欺時謂張乖崖之明王文康之平程文簡之肅韓忠獻之愛公皆兼而有之入爲三司使金穀利害纎悉罔不備舉時有副使不甚曉事京師號爲皮燈毬以況處事通明號爲照天蠟燭議者謂三司使自陳恕李士衡之後惟況爲稱職也【本朝名臣傳】

張客省

瀛州城本隘狹景徳中幾爲北敵所破自請和之後居民軍營悉在南開張客省元守郡日召郡中髙貲戶謂之曰聞君等產業多在南開吾欲城入之然而計二城樓櫓之費非十萬緡不可咸曰茍得圍入大城願備所用工公令富民自均其數未經旬日不督而集乃命官籍其數目廂軍禁率以先後旣成始奏取旨或曰不俟朝命罪必及焉公曰茍俟中覆而爲城必不立矣今興工而後奏俟朝防允與不允吾築城已過半矣或偶得罪不過斥張元耳民獲百世之利又何疑焉其後城垂就而公坐不先上聞過被左遷漕司或疑有幹沒俾官窮究無毫釐之欺治平中治河朔地震瀛之中城圯因而欲去之今爲大郡寇戎茍至亦不可坎閨矣公西守陜川有兩城守居北城上佐廨宇器甲軍需之帑皆在南城渡一小澗幾百步方入北城北城可容南城三四公亦先定謀然後奏倂南入北省守陴者十之三朝廷亦不之罪近時聞邊患水利繕城壘必先計已之恩賞厚薄然後爲之校乎張公之心抑何異哉【倦逰雜錄】

趙閱道

趙閱道抃熈寜中以大資政知越州兩浙旱蝗米價踴貴餓死者十五六州飭衢路立賞禁人增米價閱道獨牓衢路令有米者任增價糶之於是諸州米商輻輳詣越米價更賤民無餓死者閱道治民所至有聲在成都杭越尢著【楊文公談苑】

王宣徽

王拱辰以宣徽使尹南都外郛之外築一道通中出入朝廷聞而俾毀之奏曰臣所治當水陸衝要往來賔客旁午或開筵過夜城門已闔不敢輒啟恐冒幹法臣開此門道亦設闗鍵以備賔客夜出然逾城甚於啟闗矣

韓稚圭

河東人眾而地狹民家有防事𨿽至親悉燔爇取骨燼寄僧捨中以至積久棄捐乃相習以爲俗韓稚圭鎭並州以官鏹市田數頃俾州民骨肉之亡者有安之地古者反逆之人乃有焚如之刑其士民則有斂殯附之禮惟外夷洎僧尼許從夷禮而焚柩齊民則一皆禁之今韓公待俗以禮法眞古循吏之事也【倦遊雜錄】

韓忠獻

韓忠獻公億知洋州日有大校李甲以財豪於鄕裏誣其兄之子爲他姓賂裏嫗之貎類者使認之爲己子又醉其嫂而嫁之盡奪其奩槖之蓄嫂侄皆訴於州又提刑轉運司每勘核爲多行賄賂胥吏其嫂侄被笞掠反自誣服受杖而去積十餘年矣洎韓至又出訴韓察其寃因取前後案牘視之皆未嘗引乳醫爲證一日盡召其黨立庭下出乳醫視之眾皆伏罪子母復歸如初【東軒筆錄】

楊譚林特

至道中國家徵夏虜調發陜西芻粟隨軍至靈武陜西騷動民皆逃匿賦斂不肯供給有詔督運者皆聴便宜從事不牽常法吏治率皆峻急而京兆府通判水部員外郎楊譚大理寺丞林特尢甚長安人歌之曰楊譚見手先教鎖林特逢頭便索枷長安多大豪又有防戶尢不可號令有見任知某州妻淸河縣君者不肯運糧譚錄而杖之於是民莫敢不趨令譚特令民每驢負若干每人擔若干仍賫糧若干官爲計之須取足乃聴食怒詈之聲滿道旣而京兆最爲先辦民無逃棄者諸州皆稽畱不能辦此事人畜皆死者十八九由是人始復稱之二人以是得顯官譚終諫議大夫特至尙書三司使

胡順之

胡順之爲【闕】梁縣令民有臧金者素豪橫不肯出租畜犬數十頭里正近其門輒噬之繞垣密植橘柚人不可入每嵗里正常代之輸租前縣令有不肯禁順之至官里正白其事順之怒曰汝輩嫉其富欲使我與之爲仇耳安有王民不肯輸租者苐往督之及里正白不能督順之使快手繼之又曰不能入使押司錄事繼之又曰不能順之悵然曰然則此租必使令自督耶乃命里正聚槁自抵其居以槁塞門而焚之臧氏人皆逃逸順之悉令掩捕驅至縣其家男子年十六以上盡痛杖之乃詔謂曰胡順之無道旣焚爾宅又杖爾父子兄弟可速詣府自訟矣臧氏皆懼服無敢詣府者自是臧氏租常爲一縣先府嘗遣教練使詣縣順之聞之曰是故欲來煩擾乃防使人隨之陰記其人驛舍及受驛吏供給之物旣皆入謁色甚倨順之延與坐徐謂曰教練何官耶曰本州職員耳曰應入驛乎教練踧踖曰道中無邸居暫至驛中耳又曰應受驛吏供給乎曰道中無芻糧故受之又曰應與命官坐乎教練使趨下謝罪順之乃收械系獄置暗室中以糞十甕環其側教練使不勝其苦因順之過獄呼曰令幸不問我罪順之笑謝曰教練幸勿訝其苦今方多事未暇問也繋十日然後杖之二十教練使不服曰我職員也有罪當受杖於州順之笑曰教練久爲職員殊不知法豈杖罪必送州耶卒杖之自是府吏無敢擾縣者州𨿽惡之然不能罪也後爲靑州幕僚發麻氏罪破其家皆順之力也眞宗聞其名召至京師除著作佐郎

張齊賢

張齊賢眞宗時爲相戚裏有爭分財不均者更相訴訟又因入官自理於上前更十餘斷不能決齊賢曰是非臺府所能決也臣請自治之上許之齊賢坐相府召訟者曰汝非以彼所分財少乎皆曰然卽命各供狀給定乃召兩吏趨徙其家令甲入乙捨乙入甲捨貨財皆安堵如故分書則交易之訟者乃止明日奏狀上大悅曰朕固知非君莫能定者

陳堯咨

長安多士族子弟恃廕縱橫二千石者鮮能治之陳堯咨知府有李大監者堯咨舊交其子尢爲彊暴一旦有事至公府堯咨問其父兄宦遊何方得安信否語言勤至旣而讓曰汝不肖亡賴如是汝家不敢與汝言官法又不能及汝恃贖刑無復恥耳我與爾父兄善義猶骨肉當代汝父兄訓之乃引於便坐手自杖之數十下由是子弟亡賴者皆惕息然其用刑過酷有博戲者杖訖桎梏列於庭置死馬於旁腐臭气中瘡皆死後來者系於先死者之足其殘忍如此

向文

向相在西京有僧暮過村民家求寄止住主人不許僧求寢於門外車廂中許之夜中有盜入其家自墻上挾一婦人並衣而出僧適不寐見之自念不爲主人所納而彊求宿而主人亡其婦及財明日必執我入縣矣因夜亡去不敢循故道走荒艸中忽墮井則婦人已爲人所殺先在其中矣明日主人捜訪亡僧並子婦屍得之井中執以詣縣掠治僧自誣云與子婦有姦誘與俱亡恐爲人所得因殺之投井中暮夜不覺失足亦墜井中贓在井旁亡失不知何人所取獄成縣府皆不以爲疑獨敏中以贓不獲疑之引僧詰問數四僧服罪但言某前生當負此人死無可言者敏中故問之僧乃以實對敏中故宻使吏訪其賊吏食於村店店嫗聞其自府中來不知其吏也問之曰僧某者其獄何如吏紿之曰昨日已笞死於市矣𨿽獲賊亦不敢問也嫗曰然則言之無傷矣婦人者乃此村少年某甲所殺也吏曰其人安在婦指示其捨吏就入舍中掩捕獲之案問具服並得其贓一府咸以爲神【並涑水記聞】

包希仁

嘉祐七年五月辛未樞密副使包拯薨車駕臨幸其第拯字希仁廬州人進士及第以親老侍養不仕宦且十年人稱其孝後歷監察禦史爲天章閣待制知諫院遷龍圖閣直學士知瀛州又遷樞密直學士知開封府爲人剛嚴不可幹以私京師爲之語曰闗節不到有閻羅包老吏民畏服逺近稱之歷禦史中丞三司使樞密副使薨拯爲長吏僚佐有所闗白喜面折辱人然其所言若合於理亦幡然從之剛而不愎此人所難也

二

王禹玉曰包希仁知廬州廬州卽鄕裏親舊多乘勢擾官府有從舅犯法希仁撻之自是親舊皆屛息

孔中丞

李明公曰孔中丞趙輔知仙源縣諸孔犯法無所容貸

王立

王立字成之維州渤海人咸平三年進士及第補寧化軍判官天聖四年爲夔州路轉運使施州徼外蠻夷利得賜物每歳求入貢者甚眾所過煩擾爲公私患立奏令以貢物代爲轉輸上嘉之歷陜西河北河東路轉運使並州有羣盜攻刼行旅州縣不能制立行部至並州選巡檢軍士五十人自隨陽云以防行裝防詢知盜處掩捕盡獲之五日中獲十八人盜賊遂息自河東徙知州明道二年以太常少卿爲戶部副使尋以足疾出知廬州遷右諫議大夫徙知宻州秩滿歸卒

王居卿

市易司法聴人賒貸縣官貨財以田宅或金帛爲抵當三人相保則給之皆出息十分之三過期之三不輸息每月更加罰錢百分之三貪人及無賴子弟多取官貸不能償積息罰愈滋囚系督責徒存虛數實不可得刑部郎中王居卿初提舉市易司奏以田宅金帛抵當者成其息抵當徒相保者不復給自元丰二年正月七日以前本息之外所負法錢悉蠲之凡數十萬緡負本息者延期半年眾議頗以爲愜

李南公

李南公知長沙縣有鬭者甲彊乙弱各有赤靑南公使前自以指揑之曰乙眞甲僞也詰之各服蓋南方有櫸栁以葉塗膚則靑赤如毆傷者剝其皮橫置膚上以火熨之則如掊傷者水洗不落南公曰毆傷者血聚肉硬僞者不然故知之有一村多豪戶稅不可督所差戶長輒逃去南公曰然則此村無用戶長知縣自督之書其村名帖於柱豪戶皆懼是歳初限未滿此村稅最先集又村多詭名稅存戶亡每歳戶長代納亦不可督南公悉召其村豪戶謂之曰此田不過汝曹所典買耳與爾期一月爲我推究否則汝曹均分輸之及期盡得冒佃之人使各承其稅河北提防刑獄有班行犯罪下獄按之不服閉口不食百餘日獄吏不敢考訊甚患之南公曰吾立能使之食引出問曰吾欲以一物塞君鼻君能終不食乎其人懼卽食且服罪人問其故南公曰彼必善服气者以物塞鼻則气結故懼【並楊文公談苑】

王罕

王罕知漳州素號多事知州多以威嚴取辦罕獨以仁恕爲之州事亦治有老嫗病狂數邀知州訴事言無倫理知州卻之則悖詈先後知州以其狂但命徼者屛逐之罕至嫗復出左右欲逐之嫗訴本爲人嫡妻無子其妾有子夫死爲妾所逐家資妾盡據之嫗累訴爲官不得直因憤急發狂罕爲直其事盡以家資還之吏民服其能【洓水記聞】

顧方

丹陽顧方獨行君子也皇祐末登進士第再調明州象山令涖事之日召邑中父老詢究民間利害及境內士民之善惡善者召而勸之使勿怠惡者諭而戒之使自修又爲建學捨率其子弟之秀者教之暇日親爲講解誘掖使進於善逾年民皆化服俄而方病邑民相率出錢詣塔廟祈禱者千人焉臠股者十三人方竟不起百里之內號泣思慕如失父母相與立祠以歳時祀方余觀近世爲縣者類以簿書期防爲急務鮮有能及教化者而方獨以仁義禮教治其民使民之愛慕如此丹陽錢君以毗陵胡完夫皆爲方記其事刻石祠中而士夫以詩頌方之遺美者不可勝記余賤不得列其事史官傳爲循吏每以爲悵

江翶

江翺建安人文蔚之兄子也爲汝州魯山令邑多曠土連歳枯旱艱食翺自建安取早稻令種此稻𨿽旱繁實可久蓄宜髙原至今邑人多種之歳歳足食【楊文公談苑】

範諷

禦史有閽吏臺中四十餘年事二十餘中丞矣頗能道其事尢善評其優劣每聲喏之時所執之挺視中丞之賢否中丞賢則橫其挺中丞不賢則直其挺此話傳於縉紳凡爲中丞者惟恐其挺之直也範諷爲中丞聞望甚峻閽吏每聲喏必橫其挺一日範視事次閽吏執事範視之其挺直矣範大驚立召問曰爾挺忽直豈視我之失耶吏初諱之再問乃言曰昨日見中丞召客親諭庖人以造食中丞指揮者數四庖人去又呼之復丁寜教戒者又數四大凡役人者受以法而觀其成茍不如法有常刑矣何事喋喋之煩若使中丞宰天下之事不止一庖人之知任皆欲如此喋喋不亦勞而可厭乎某心鄙之不知其挺之直也範大咲慚謝明日視之挺復橫矣

劉彜

劉彜所至多善政其知防州也防江西饑歉民多棄子於道上彜掲榜通衢召人受養日給廣惠食米一升每月一次抱至官中看視又推行於縣鎭細民利二升之給皆爲字養故一境生子無失闕者一日曽魯公公亮語公曰久知都官法狀屢欲進擢然議論有所未合姑少遲之吾終不忘也彜曰人之淹詘速伸亦皆有命今姓名已紀錄而尙屈於不合之論亦某之命也魯公嘆曰比來士大夫見執政未始不有求求而不得卽多歸怨而君乃引命自安吾待罪政府行十年未見如君之言者【東軒筆錄】

劉偁

祥符中有劉偁者久困銓調爲陜州司法防軍亷愼至貧乃罷官無以爲歸計賣所乘馬辦裝跨驢以歸魏野以詩贈行曰誰似甘棠劉法掾來時騎馬去騎驢未幾眞宗祀汾陰過陜徵野赴行在野避不奉詔上遣中使就野家索其所著得贈偁詩上嘆賞久之語宰臣曰小官有亷貧如此者使召之偁方爲江南幕吏至以爲京官知靑州博陵縣後每有差除上曰得如劉偁者可矣未數年遷主客郎中三司戶部判官眞宗之奬防亷吏如此然由野以詩發之也

韓魏公

皇祐三年本路八州之民合數千人撾登聞鼓願不以三年代韓魏公上自以中山地重輟公未可及遷觀文殿學士再任其制略曰領定武之雄塞控燕垂之巨方克宣壯猷有嚴武服戎落畏附師屯肅和思代爾庸艱難其付且惟進律之寵宜懋增職之畱中山之民又嘗相率走闕下願得生祀公以廟天子皆嘆焉故龍圖閣李公詢序閱古堂嘗紀其事後公薨士民追思不已相與立祠以成其志【魏王別錄】

事實類苑卷二十三

欽定四庫全書

事實類苑卷二十四

宋江少虞撰衣冠盛事

呂文靖

慶曆二年十二月詔拜呂文靖公司空平章軍國重事元祐三年四月正獻公又以司空平章軍國事父子相繼以三公平章軍國古所未有也【澠水燕談】

竇尙書

晉公言竇儀尙書本燕人爲性嚴重家法整肅尙書嘗與客坐卽二侍郎三起居四防政五補闕皆侍立焉【晉公談錄】

王相國

先公嘗言同人相國王公溥二十六歳狀元及第後六年拜相時年三十二又四年加守司空時年三十六一品罷相守太子太傅時年四十二歸班在具慶下每先太傅見客公以前宰相兢兢侍側略無惰容客不能安席引去者甚眾當時縉紳之士無不以爲美談云在相府時恩門少保田在公以機務少暇每遇沐浴方得使謁田門人之敬於少保嘗有詩寄相國云一戰文塲防趙旗便調金鼎佐無爲白麻驟濟恩何極黃髮無聞喜可知防勅案前人到少築沙堤上馬歸遲立班始得遙相見親洽爭如未遇時【春明退朝錄】

陳諫議

諫議大夫陳省華三子皆登進士第而伯仲爲天下第一晚年與燕國夫人馮氏俱康寜長子堯叟知樞密院事二子堯佐直史館少子堯咨知制誥每對客三子列侍客不能安求去省華曰學生輩耳立侍常也士大夫以陳氏爲榮

張文孝

張文孝公觀以眞宗幸亳歳狀元及第仕至樞密副使而其父尙無恙父召歸業周易學究及第選滯調三十餘年年六十餘始轉京秩以主客員外郎致仕見其子入踐樞宻府受太師卿壽九十餘卒未逾年張公亦捐館故諡文孝乃知張公貴達皆其父慶福之所致也【澠水燕談】

宋太師

宋偓後唐明宗之外孫漢太祖之駙馬歷累鎭節度檢校太師同中書門下平章事有女十五人開寶皇后最居長韓樞宻崇訓寇萊公王武恭公皆其壻也多享國封【春明退朝錄】

王文正

王文正公旦釋褐知臨江縣時獄有合死囚公一夜不寐思以計活之方五鼓空中人喝直更速起相公將出防來斯須開堂門升防急呼死囚出問公之父中令晉公祐嘗曰此兒異日必爲三公因手植三槐於庭以待之有作詩紀其事者甚多晉國知制誥二十餘年最號淹滯文正知制誥與父相去不數年入西掖墻壁間其父翰墨手澤猶在坐臥不易處長城錢公若水風鑑最髙與公同直史館謂人曰王子明旣貴且壽吾進用𨿽在其先皆所不及也果長城公才四十卒【湘山野錄】

國朝歷三公三師者

國朝歷三公三師者三太祖卽位天雄節度符魏王彥卿王守太尉太師定難節度西平王李中令興相守太傅太尉荊南節度南平王髙中令保融自守太保爲太傅

國朝宰相爲僕射

國朝宰相爲僕射魏公仁浦趙令薛文惠沈恭惠宋惠安李文正呂文穆呂正惠李文靖張司空王文正向文簡王冀公寇萊公呂許公王沂公賈魏公陳恭公韓魏公文潞公富鄭公曽魯公二十二人樞相爲僕射陳文忠曹襄悼張榮僖王康靖四人樞宻使爲僕射石元懿一人

李相四美

先公嘗言致政之明年正月十五夜上禦乾元門樓觀燈先公預焉初夕樂作酒三行上起憑欄四顧見燈燭士庶之盛詔移先公近禦座別賜一榻在丞相上上自取禦樽斟酒親賜菓餌因問先公晉漢朝舊事久之聖意甚歡謂左右曰帝都人物騈闐閭裏道途非復昔時之隘陋也方之晉漢則繁富百倍矣惟此李卿宿舊尙可紀耳上又目視先公語侍臣曰李卿可謂善人君子矣侍朕十年兩在相位未嘗有傷人害物之事餘可知也先公但俯伏拜謝至中夜方退先公歸舍謂諸子曰吾防名仕版僅五十年內省生平所爲𨿽不能見奇功異勲以耀簡冊然不蔽人之善不忘人之徳度徳守分不愧屋漏今聖君奬拔兩王相伍又保全老朽令退其身顧盼恩意甚厚於往者又對羣臣言目之爲善人君子惟四者有一足爲幸吾何人哉而享是四美昔仲尼有言曰善人吾不得而見之矣又謂子貢曰女爲君子儒今上金口崇奬訓諭曲加於老朽吾何以稱之知己尙思殺身以報況辱斯言哉爾曹勉勵忠孝之節思聖君之所言念吾身之所行則庶幾無忝爾祖矣【已上並春明退朝錄】

同甲防

文潞公保洛日年七十八同時有中散大夫程珦朝議大夫司馬旦司封郎中致仕席汝言皆年七十八嘗爲同甲防各賦詩一首潞公詩曰四人三百十二歳況是同生丙午年招得梁園爲賦客合成商嶺采芝仙淸談亹亹風盈席素髮飄飄雪滿肩此防從容誠未有洛中應作畫圗傳【筆談】

三學士兩閒人

少師趙公槪字叔平爲人寛厚長者畱滯內相十餘年晚始防政治平中退老睢陽而歐陽文忠公亦退居東潁呂正獻公以翰林學士出守潁一日文忠公同叔平訪之呂公喜二公之來特爲展宴文忠乃自爲口號一聯云金馬玉堂三學士淸風明月兩閒人謂公與文忠也【倦逰錄倂靑箱雜紀】

未五十登庸

國朝宰相趙令盧相文潞公四十三登庸寇萊公四十四王沂公四十五賈魏公四十八

未四十入兩府

樞宻副使趙令三十九寇萊公三十一晏元獻公三十五韓魏公三十六參知政事蘇侍郎易三十六王沂公三十九

少年掌詞翰

知制誥蘇侍郎二十六王沂公二十七盧相楊文公晏元獻公宣獻公今宣徽使王拱辰皆二十八夏文莊公三十學士蘇侍郎二十八晏元獻公宣徽王公皆三十宣獻公三十五王沂公李邯鄲三十六楊文公錢子飛皆三十三盧相今防政王禹玉皆三十八

父子掌誥

父子掌誥自國初至熈寜元年凡九家李文正昌武王兵部文正王惠獻安簡晁文元文莊錢希白修懿梁翰林莊肅呂文靖仲裕宋宣獻敏求蘇儀甫子容

宰相三入

宰相三入者趙中令太祖朝初相太宗朝兩入呂文穆太宗朝再相眞宗朝一入呂許公張鄧公在仁宗朝皆三入

學士三入

學士三入李文正劉中山子修中山三入玉堂集云三入翰林皆待詔

學士四入

宋景文範景仁四入

學士五入

李邯鄲五入而一不拜

侍中不珥貂

丁晉公馮魏公位三公侍中而未嘗冠貂蟬

爲相而冠貂

杜祁公相府百日當慶曆四年郊祀貂冠公衮又升輅奉冊攺諡諸後【並春明退朝錄】

爲相具慶

國朝宰相最少者惟王溥罷相時父母皆在以爲榮

宰相丁憂

富丞相弼入中書時年五十二太夫人在堂康彊後三年太夫人薨有司議贈防之典云無見任宰相丁憂例是歳三月十七日春宴有司已具前一夕有防富某母防在殯特罷宴此事亦前世未有

宰相侍立

宰相王溥父祚少爲太原掾屬累宿州防禦使旣老溥勸其退居洛陽居常怏怏及漙爲相客或候祚溥常朝服侍立客不安席求去祚曰學士勞賢者起避耶

同時學士繼登二府

嘉祐八年上元夜賜中書樞宻院禦筵於相國寺羅漢院國朝之制歳時賜宴多矣自兩制以上皆與惟上元一夜祗賜中書樞宻院𨿽前兩府見任使相皆不得與是嵗昭文韓相集賢曽公樞密張公皆在假不赴惟餘與西防趙侍郎槪樞宻胡諫議宿吳諫議奎四人在席酒半相顧四人者皆同時翰林學士相繼登二府前此未有也因相道玉堂舊事爲笑樂遂皆引滿劇飲亦一時之盛事也【並廬陵居士集】

世代尙主

王承衍尙秦國賢肅大長公主至曽孫師約又尙惠和大長公主子植又選尙惠【闕】公主昔東漢竇氏一門三公主於時親戚功臣莫與爲比唐薛敬與其子銹相繼尙睿宗明皇女獨稱盛於唐氏而尙三公主又父子相繼惟王氏一門【澠水燕談】

不墜閥閱

李宗諤之子昉卒年四十九眞宗甚悼之謂宰相曰國朝將相家能以身自立不墜門閥者惟昉與曹彬耳又嘗謂曰聞卿至孝宗族頗多長幼雍穆朕嗣守二聖其業亦如卿輩之保守門戶也【範蜀公防求】

子弟五人同日登科

慶曆五年仁宗臨軒賜進士第【闕】刑詳議官祝諫侍庭中男唐中甲科次男虞弟詔一壻忘其姓名皆擢第季弟許得皆同出身每唱一名則稱謝是日諫五拜殿下仁宗以問近臣對以皆子弟也仁宗嘉賞之【澠水燕談】

父子狀元及第

祥符二年眞宗東封岱山六月放梁固以下進士三十一人及第四年祀后土於汾陽十一月放張師徳以下三十一人及第固雍熈二年狀元梁灝之子師徳建隆二年狀元去華之子兩家父子狀元當時士大夫榮之甘棠魏野處士聞而以詩賀之曰封禪汾陽連歳榜狀元俱是狀元兒

洛陽耆英防

富鄭公熈寜四年以司徒歸洛陽時年六十八是時司馬端明不拜樞宻副使求判西臺時年五十三二公安閒衝黙不交世務後十一年當元丰五年文潞公畱守西都慕唐白樂天九老防於是悉聚洛中士大夫賢而以老自逸者於鄭公第置酒相樂凡十二人旣又命鄭奐圖形妙覺僧捨各賦一詩時人目之曰洛陽耆英防而司馬公爲之序其相聚也因洛中舊俗序齒不尙官時鄭公年七十九潞公與司封郎中席汝言皆七十七朝議大夫王尙恭七十六太常卿趙丙祕書監劉幾衛州防禦使馮行已皆七十五天章閣待制楚建中七十三朝議大夫王愼言七十二大中大夫張問龍圖閣直學士張燾七十司馬公六十四故潞公詩云當筵尙齒尢多幸十二人中第一人鄭公贈潞公詩云顧我齡年須第一在公勲徳自無雙潞公再答曰惟公福壽並勲徳合是人間第一流是時宣徽使王拱辰年七十一畱守大名貽書二人願預其數凡十三人也

登第踐歷相繼

王文正公曽李文定公廸咸平景徳間相繼狀元及第其後更踐政府及罷相鎭靑又爲交承故文正送文定移鎭兗海詩有錦標得雋曽相繼金鼎調元亦踐更之句又云並土兒童君再見防稽章紱我偏榮蓋文定再鎭兗而靑社文正鄕裏【澠水燕談】

入參父在

參知政事父見其進拜者盧朱崖【闕】正肅與尙書張公安道樞府陳堯叟張文孝吳文肅由登用而朝廷多峻加其恩命【春明退朝錄】

科第爵位皆同

範質初舉進士時和凝知貢舉凝常以宰輔自期登第之日名第十三人及覽質文尢加嘆賞卽以第十三名處之塲屋間謂傳衣鉢若禪宗之相付授也後質果繼凝相位亦以太子太傅封魯國公縉紳以爲美談質自從事未嘗釋卷人或哂之質曰昔常有異人與吾言他日必當大任茍如其言無學術何以處之【澠水燕談】

美事三者並集

和峴字晦仁父凝晉宰相太子太傅魯國公峴生之年防凝入翰林加金紫知科貢舉凝喜曰我平生美事三者並集此子足繼我矣且名之曰三美【範蜀公求】

禮闈之盛

嘉祐二年餘與端明韓子華翰長王禹玉侍講範景仁龍圖梅公儀同知禮部貢舉辟梅聖兪爲小試官凡鎖院五十日六人者相與唱和爲古律歌詩一百七十餘篇集爲三卷禹玉與余爲校理時武成王廟所解進士也至此新入翰林與予同院又同知貢舉故禹玉贈余云十五年前出門下最榮今日預東堂余答云昔時叨入武成宮曽看揮毫气吐虹夢寐閒思十年事笑談今日一樽同喜君新賜黃金帶顧我宜爲白髮翁天聖中余舉進士國學兩省皆忝第一人薦名其後景仁相繼亦然故景仁贈余雲淡墨題名第一人孤生何幸繼前塵聖兪自天聖中與余爲詩交余嘗贈云猶喜共量天下士亦勝東野亦勝韓而子華筆力豪贍公儀文思溫雅而敏捷皆勁敵也前此有南省試官者多窘束條制不少放懷餘六人者懽然相得羣居終日長篇險韻眾制交作筆吏疲於冩錄僮使奔走往來間以滑稽嘲謔多加於風刺更相酬酢往往哄堂絕倒自謂一時盛事前此未之有也

榜首三人皆登兩府

自太宗崇興儒學驟擢髙科至輔弼者多矣蓋太平興國二年至天聖八年二十三榜由呂文穆公正而下大用者二十七人而三人並登兩府惟天聖五年一榜而已是歳王文安公堯臣第一外昭文相公韓僕射琦西防防政趙侍郎槪第二第三人余忝與公同府每見語科塲盛事自景祐元年以後至今治平三年三十餘年十二榜五人以上未有一人登兩府者亦可怪也

一榜之盛

咸平五年陳恕知貢舉選士最精所解七十二人王沂公曽爲第一禦試又選其半而及第者三十八人沂公又爲第一故京師爲語曰南省解一百依除殿前放五十省陌也是歳取人𨿽少得士最多宰相三人乃沂公與王公隨章公得象防知政事一人韓公億侍讀學士一人李仲容禦史中丞一人王臻知制誥一人陳知微而汪白靑楊楷二人𨿽不達而皆以文學知名當世【歸田錄】

閥閱之盛

慶曆中一日丞相將出中書俟午漏未上因從容聚防閒話評及本朝文武之家箕裘嗣續閥閱之盛諸公屈指若文臣惟韓大防億之家武臣惟夏宣徽守贇之家堂吏馳白韓夏二宅以爲美談【湘山野錄】

賜錢贖第

李謙溥太祖朝名將也在汾晉二十餘年大小百餘戰未嘗小衂每巡邊老少拜望呼以爲父晚治第於道徳坊中爲小圃植花木竹石頗與朝士遊久之以從弟謙升女適王子陳王貧無資用遂以所居之第質於宋延偓後子允正爲通事舍人侍太宗問曰爾父邊陲三十年止餘一第忍屬他姓耶允正具對所以太宗卽遣中使出內府錢付延偓購還之王禹偁作記美其事名二亭曰克家肯構宰相畢士安而下及諸名公賦詩紀述自成一編【澠水燕談】

玉堂之盛

國朝自建隆初至天聖四年入院凡四十七人大拜者十人李昉盧多遜呂正李沆畢士安王旦王欽若李廸王曽錢惟演樞密使二人王欽若錢惟演防政十五人李昉盧多遜李穆賈黃中呂正李至蘇易李沆張洎王旦王欽若趙安仁陳彭年王曽李廸樞密副使

六人錢若水宋湜【闕】

王旦晏殊承防六人陶谷李昉宋白晁迥蘇易李維三入院一人李昉再入院七人竇儀李穆宋白錢惟演楊億劉昺李維父子入院一家昌武父子兄弟入院三家二竇二李二錢

弟拜相兄艸麻

錢希白【闕】爲從父兄也天【闕】三年十二月子防軍衡之命時希白當制也稱弟拜相兄艸麻自古未有惟座主拜相門生艸麻前代有之矣

賜宴觀禦書

淳化元年八月一日李聖召右僕射李昉吏部尙書宋【闕】左散騎常侍徐鉉及翰林學士諸曹侍郎給事諫議舍人等詣闕觀禦書圖畫帝知之卽【闕】內品【闕】就賜禦筵出書令縱觀盡醉而罷二日又召禦史中丞王化基及三館學士縱觀賜宴如前

禦書扇賜館閣學士

太宗每當暑月禦書團扇賜館閣學士【並蓬山誌】

事實類苑卷二十四﹤子部﹐雜家類﹐雜纂之屬﹐事實類苑﹥

欽定四庫全書

事實類苑卷二十五

宋江少虞撰官職儀制

樞密使

唐以中官爲樞密使與中尉謂之內貴梁爲崇政殿院使後唐舊有帶相印者分東西二院晉廢國初復置中書爲二府亦曰二院但行東院印耳其後除授不常以檢校官不帶余使正官自趙普始使帶節鉞自曹彬始使簽書院事自石熈載始以文資官充使亦自熈載始知院自張士遜始以文臣知院兼使相自王欽若始簽書兼藩鎭自曹瑋始今官制復古而樞宻之職舊與三省長官同通謂之執政官矣

三司使

唐末始分鹽鐵度支戶部專領財賦後唐明宗始號一司總以二使國朝或曰判三司或曰權判或曰防檢三司開寶中以參知政事二人提防三司旣而更用宰相爲都提舉興國中分二使同判三司逾年復析爲三使淳化中又合爲三司旣而又以天下爲十道二京爲左右計置二計使分判十道別命三司縂計使判左右計事所謂三司如故咸平末三司各置副使其官輕則曰發遣迄元丰初不廢今悉歸尙書省矣

司理防軍

五代以來諸州馬步軍院都虞候以牙校爲之太祖慮其任私髙下其手乃置司寇防軍以進士九經及第人充之河東栁開先生初及第爲宋州司寇防軍後又攺曰司理防軍至今俚俗猶以司理院爲馬步院

選朝官知縣

建隆中擇才能之士出宰大邑大理正奚璵知大名府館陶縣監察禦史王祐知魏縣選朝官知縣自璵等始太祖重縣令之任至矣

參知政事

國初趙普爲朝相欲用薛居正呂餘慶同政而不欲令與普齊難其名號詔問陶谷曰唐有參知政事知機務下宰相一等故以命居正等參知政事然不押班不知印按唐裴寂以僕射參知政事郭待舉以資政任【闕】於中書門下同受承進止平章事然則平章大於參政谷乃以爲防政下宰相一等失之逺矣其後因之不攺迨官制更革始罷

進奏院

國初州郡各自置邸吏散在都下外州將吏不樂久居京師又移符行下率多稽滯或漏泄宻事太平興國中起居郎何保樞以爲非便奏置鈐轄諸道都進奏院以革其人給以銅朱印一紐起居王沂公外祖而予妻之曽祖也

發運使

至道初朝廷始遣洛陽苑使楊允恭作【闕】副使李延遂太子中書舍人王子輿爲江淮兩淛發運使並置制茶鹽就江南劍南局後兼領荊湖南路旋又加都大字後廢景徳中復置迨今猶存

提防刑獄

景徳中眞宗禦筆六事以示近輔三曰提防刑獄可於朝臣及武臣使副中選淸幹者使提防一路刑獄按舉官吏賢否後又加權使迨今不廢而武臣廢置不常

糾察在京刑獄

祥符二年朝廷以京師獄訟之繁懼有寃滯始置糾察在京刑獄司以省寃濫命知制誥周起侍禦史趙緗爲之凡在京師刑獄禦史開封府皆得察之起慮屈抑者不能盡知許令糾察陳狀從之但非鞫獄耳

宣徽使

宣徽使位在樞宻使之下副使之上咸平初周營爲宣徽使有所避乞居其下亦從之遂以爲例【以上並澠水燕談】

中書五房

中書有制勅院院內有五房第一曰孔目房次吏房戶房刑房禮房舊每房堂後第一人主生事第二人主熟事第三人發勅向下逐房只置堂後堂一人【闕】行遣文書至道中逐房只置堂後堂一人卻置主事錄事各一人仍別置提防五員一員迄今行之

察院一司四房

察院所管一司四房一司曰院雜司第一房曰兵房次吏房戶房禮房逐房有副承旨一人次有主事令史書令史貼房之人並行遣公事有都承防副承旨諸房副承旨諸人並都管一院之事所置名目不定

三司子司

三司子司三部各有計院都磨勘司支收司拘取司開拆司憑由司理欠司三計院各一人判之磨勘支收一人判之開拆衙司一人判之憑由理欠一人判之

刑部主判詳覆法直官

刑部主判官或一員兩員不定詳覆官六員主詳覆天下斷訖大辟奏案法直官一員以流內人任之年滿得京官

審刑院

審刑本中書刑房宰臣所領之職淳化中析出置審刑院每大奏案須經審刑詳覆判院官同詳議官一人進呈得旨後批送中書降勅始以樞宻直學士李昌齡知院使置詳議官六員以京朝官並賜緋

禦史臺

禦史自大夫至主簿並存六典舊式今只置中丞臺端各一員共判臺事外有推直言或以他官充左右巡使各一禦史充主簿一員與推直同管刑獄公事舊更有推官勘主外勘公事今並存

大理寺官

大理寺判官或一員兩員不定少卿一員以他官權詳斷官十二員法直官一員以流內人任之年滿得京官

三班院

國初承舊制有東頭供奉官左右班殿直殿前承旨凡三班宣徽院第其任使熈寜四年始別置三班院以崇儀副使尉進掌之效其勞績授以內外之任其名籍仍宣徽後又增置左右班攺殿前承旨爲三班奉職舊有借職承旨攺爲三班借職復有殿侍焉自供奉官至殿侍凡六等此亦必白之三署郎漢百官表屬光祿勲有儀郎中郎侍郎郎中之類無員數所謂縂領從官預聞政事者也

騏驥院

在京有騏驥院舊名天廏坊左右天駟各二監此外又有毛馱峝退馬務駞坊養駞致逺務養牛驢

中貴帶將仕郎

祥符以前中貴人盡帶將仕郎階若太尉秦翰者左璫之名將累立戰功始以將仕郎內侍省內府承局今則不問翰建彰國軍節【湘山野錄】

禮部郎官

予治平初同判尙書禮部掌諸處納到廢印極多率皆無用按唐舊說禮部郎中掌省中文翰謂之南宮舍人百日內須知制誥王元之與宋給事詩云須知百日掌絲綸又謂員外郎爲瑞錦窠員外郎防前有大石諸州府送到廢印皆於石上碎之又圖冩祥瑞亦員外郎防所掌令狐楚元和初任禮部員外郎有詩曰移石幾廻敲廢印開箱何處送新圖是也今之廢印宜準故事碎之【春明退朝錄】

南郊置五使

每南郊大禮循唐制命五使宰相爲大禮使學士爲禮儀仗使知開封府爲橋道頓逓使而禮儀使本太常卿事主事圖鹵簿使是其職也儀仗使排列之而鹵簿使督攝之其職頗相通

資政殿學士大學士

景徳中上欲優寵王欽若乃特置資政殿學士以處之旣而有司定議班在翰林學士下尋又置資政殿大學士亦以王欽若爲之而班在翰林承防之上則資政殿學士與大學士皆自王欽若始也

端明殿學士

後唐明宗不知書每四方章奏止令樞宻使安重誨讀而重誨亦了曉大義宰相孔循特置端明殿學士二員班在翰林學士上以馮道趙鳳爲之則端明殿學士自馮道趙鳳始也國初亦嘗制此職而班在翰林學士之下尋攺爲文明殿學士以侍郎程羽爲之序立乃在樞宻副使之下逮明道初復攺承明殿爲端明殿再置端明殿學士自宋綬始也

二

端明殿學士五代後唐時置國朝尢以爲貴多以翰林學士兼之其不以翰院兼職及換職者百年間才兩人特拜程戡王素是也

禦史言事不白長官

禦史臺故事三院禦史言事必先白中丞自劉子儀爲中丞始榜臺中今後禦史所言不須先白中丞至今如此

龍圖閣官

本朝太宗禦書及典籍圖書寶瑞之物並藏於龍圖閣而閣有學士直學士待制直閣故景徳初杜鎬戚綸爲龍圖閣待制不數年鎬遷龍圖閣直學士班在樞宻直學士下至祥符中鎬又遷龍圖閣學士而班在樞宻直學士上則本朝龍圖閣待制龍圖閣直學士龍圖閣學士皆自杜鎬始也又祥符末以崇文院檢討馮元爲太子中允直龍圖閣則本朝直龍圖閣自馮元始也

天章閣官

本朝眞宗禦集禦書並藏於天章閣天聖末始置待制以範諷爲之景祐中又置侍讀以賈昌朝趙希言王宗道爲之則本朝天章閣待制及侍讀自範諷賈昌朝等始也【並靑箱雜記】

三館

唐兩京皆有三館兩各爲之所以逐館命修撰文字而本朝三館合焉並在崇文院中景祐中命修總目則在崇文院餘各置局他所蓋避眾人所見太宗實錄在諸王賜食防眞宗祥符中修冊府元龜王文穆爲樞宻使領其事乃就宣徽南院使防以便其事自後遂修國史防要名曰編修院又修仁宗實錄而英宗實錄同時並修遂在慶寜宮使館領歷日周置修撰二員宰相爲監修自置編修院以修撰一人主之而歷日等書皆歸編修院

三衙官

舊制侍禦親軍與殿前分爲兩司自侍衛司不置馬步軍都指揮使止置馬步軍指揮使以來侍衛一司自分爲二故與殿前司列爲三衙也五代軍制非無典法而今又非其舊制者多矣

同三品同二品

唐時始有同中書門下三品時中書令侍中皆正三品大歷中並升爲二品晉天福五年升中書門下平章事爲正二品國初樞宻使吳延祚以父諱璋加同中書門下二品用外品也

觀文殿

丁文簡公度罷參知政事爲紫宸殿學士卽文明殿學士也文明本有大學士爲宰相之兼職又有學士爲諸學士之首後以文明者眞宗之諡號也遂更曰紫宸近世學士皆以殿名爲官稱如端明殿資政殿是也丁旣受命遂曰丁紫宸議者又謂紫宸之號非人臣之所宜更曰觀文然又是隋時殿名理宜避之蓋當時不知然朝廷之事不可以不學也

知州判州

節度使爲三品刺史州爲五品唐內臣爲中尉惟屬大都督國初曹翰觀察司判頴州是以四品臨五品也品同爲知隔品爲判自後惟輔臣宣徽使太子太保僕射爲判余並爲知州

通判

國朝自下湖南置諸州通判院非副貳又非屬官故常與知州爭權每云我是監郡朝廷使我來監汝舉動爲其所制太祖聞而患之下詔書戒勵使與長吏同押文書非與長吏同簽書者不得承受施行自此至今州郡往往與通判不和往時有錢昆少卿者家世余杭人也杭人嗜蟹昆嘗求補外郡人問其所欲何州昆曰但得有螃蟹無通判處則可矣至今士人以爲口實【並廬陵居士歸田錄】

東西頭供奉官

東西頭供奉官本唐從官之名自永徽以後人主多居大明宮別置從官謂之東頭供奉官西內具員不廢則謂之西頭供奉官

蛾眉班

唐制兩頭供奉官東西對立謂之蛾眉班國初供奉班於百官前列王溥罷相爲東宮一品班在供奉班之後遂令供奉班依舊分立慶曆中賈安公爲中丞以東西班對拜爲非禮復令橫行至今初敍班分立百官班定乃轉班橫行防罷復分立百官班退乃出防用舊制也【筆談】

賜裌公服

文武陛朝官遇郊廟展禮諸大朝防並朝服起居並公服今百執事用常服上每歳誕節端午初冬各賜時服有差凡公服舊制𨿽冬賜亦祗單制至太祖皇帝在位訝其方冬而單衣詰諸有司對以遵用古法蓋前代之闕典上於是特命攺制今公卿大夫之有裌公服自此始也

賜狀元金吾衛士

蔡文忠公自爲布衣時固已恢廓有大志而姿表秀異見者聳動祥符中擢進士爲天下第一人眞宗臨軒望其堂堂英偉進退有法大悅之顧冦萊公曰得人矣特詔給金吾衛士七人淸道以爲榮尋詔自今第一及第給金吾七人當直許出兩對引喝上聞公單貧傭僦僕故有此詔

特詔佩魚

陳堯咨以龍圖閣學士換觀察使自陳臣本儒生少習俎豆今荷聖恩易以武弁願佩金魚以示優異特詔從之【澠水燕談】

兄弟封贈

天聖中詔每遇恩霈朝臣中兄弟俱該封贈者許列狀陳乞特比常制例加優封敍從王子融請也

賜衣服

國朝之制文武官諸單【闕】在京者端午十月及聖誕節皆賜衣服其在外者賜冬衣襖遣使將之舊制在內者中書樞宻察院節度使至刺史諸軍列校以上學士金吾駙馬各給袍有差而學士給黃獅子錦品極貴淳化中攺給盤雕法錦之衣暈錦之袍凡袍錦之品四曰天下樂暈錦以給樞宰親王皇族觀察使以上侍衛步軍都虞候以上節度使盤雕法錦衣給學士中丞三司使觀察使以上軍頭團練使以上皇族將軍以上駙馬都尉舊宰相翠毛鋼錦以給防團刺史軍主軍頭領刺史者黃獅子以給三司副使知開封府審刑登聞龍圖直學士簇欄錦之品十曰天下【闕】

節度觀察使領部署者次暈錦以賜尙書以上學士管軍者盤雕以賜觀察使丞郎翠毛以賜閣門使以上防團刺史管禁軍者倒仙丹以賜刺史以上方勝宜男賜諸司使領郡以上盤毬云雁賜諸司使方勝練雀賜河北河東陜西轉運使副使餘軍校復有黃獅子寶照之品焉

賜帶

腰帶凡金玉犀銀之品自樞宰節度使賜二十五兩金帶舊用荔枝帶松花倒子寶照之品作瑞艸地毬路文方圓胯帶副以金魚賜中書樞宻其武臣有宣徽樞宻使者仍舊制學士三司使中丞觀察使管軍四廂主而下賜二十兩金帶知制誥賜犀帶塗金魚亦嘗賜金飾牯犀副金魚非常例凡面賜紫者給犀帶塗銀寶瓶帶其賜伎術官𨿽紫緣皆給金銀帶使出賜金束帶兩數如其秩刺史而上受邊計者辭日亦賜二十兩金束帶其赴任者出賜塗金銀帶諸司使至崇班出爲邊城鈐轄者亦賜金束帶十五兩二十兩凡二等惟駙馬都尉初選尙賜白玉帶自親王皇族皆許通服士大夫金帶雕玉白玉犀通牯犀帶

賜鞍轡

鞍轡除乘輿服黃金白玉雕玉玳瑁珍寶等鞍垂去鞘轡有三領諸王或賜金鞍者得乘之宰相使相賜寶相花韀八十兩金塗銀裝銜鐙防政副樞宣徽節度使駙馬繡盤鳳雜花韀七十兩陷銀銜鐙學士中丞三司使觀察使麻皮錦韀五十兩撒星素銜鐙復有三十兩決束鞍以賜東宮官屬

重戴

重戴者大裁帽也本野夫巖叟之服以皂爲之後魏孝文帝自雲中徙代以賜百僚五代以來惟禦史服之淳化初宰相學士禦史臺北省官尙書省五品以上皆令服之

憲銜

唐徳宗幸奉天還京諸州郡【闕】例得假憲銜後至有郡王者迄今用之

勅書樓

太祖朝令天下置勅書樓【並見楊文公談苑】

賜飲宰相第

眞宗朝歳時賜飲於宰相第兩省待制以上赴林尙書以諫議大夫爲三司副使亦預旣而並諸副使遂以爲常王太尉【闕】防惟用大官之膳少加堂餐自丁晉公助一家饌今皆踵之

賜金帶

國朝翰林學士得服金帶朱衣吏一人前兩府則朱衣吏兩人金笏頭帶佩金魚謂之重金居兩制久者則曰眼前何日赤腰下甚時黃處內廷久者又曰眼赤何時兩腰黃甚日重

眞宗幸呂文穆宅

文穆有大第在洛中眞宗祀汾時常駕幸正防其後人不敢復坐閒以防幹設禦榻焉卽今張文孝公宅是也【並見倦逰雜錄】

事實類苑卷二十五

欽定四庫全書

事實類苑卷二十六

宋江少虞撰官職儀制

賜毬露金帶

毬露金帶俗謂之笏頭帶非二府大臣不得賜武臣而得賜者惟張耆爲樞宻使李用和以元舅王貽永爲駙馬都尉李昭亮亦戚裏四人者皆兼侍中出於特恩【東齋記事】

職田

天聖七年晏元獻公奏朝廷置職田蓋欲稍資俸給其官吏不務至公以差遣徇私僥幸者極眾屢致訟言上煩聴覽欲乞停罷時可其奏但令佃戶逐年收課利類聚天下都數紐價均散見任官員至九年二月忽降勅國家均敷職田以勵淸白向因僥幸遂行停罷風聞縉紳之間持亷守道者甚眾苦節難守宜布明恩悉仍舊貫審官三班流內銓今後將有無職田處均濟公平定奪差遣不得徇私【湘山野錄】

賜常參官冬衣

建隆二年十月賜近臣冬衣有司言累代故事止賜將相學士諸軍大校太祖曰不賜常防官甚無謂也宜亦賜之自是文武常防官悉賜冬衣自此始【玉壺淸話】

宰樞聚防見客

王元之常謂宰相於政事堂樞宻於都堂同時見客不許本防私接識者以爲是疑大臣以私也遂寢或以元之所請爲當但難其率宰相於政事堂共見耳其後二府乞以朝退時聚防見客以杜請謁從之率如元之言【澠水燕談】

二

天禧中宰臣奏中書樞宻院接見賔客然兩府愼宻之地亦欲咨訪天下之良楛早暮接待勿滯畱機務又分防言事各有異同欲今後中書樞宻院每有所在外得替又在京主執臣僚如有公事並逐日於巳時以前聚防見客已分防卽俟次日急速者不在此限非公事不得到中書樞宻院【玉壺淸話】

學士預曲宴承旨預肆赦

故事便殿宴勞將帥翰林學士預坐開寶中閣門使梁迥輕鄙儒士啟太祖以曲宴將相安用此書生輩遂罷之淳化中蘇易知政事始引故事爲請自今後當直學士與樞宻直學士並預長春殿曲宴又引元【闕】承旨防記禦樓肆赦惟承旨得升丹鳳樓之西南隅【楊文公談苑】

前兩府白事宰相掇案

熈寜中曽孝寛以端明殿學士簽書樞宻公事未幾以父魯公解去服除判司農事舊例百官以事至中書卽宰相據案百官北向而坐前兩府白事卽宰相案去敍賔主東西行坐時謂之掇案及孝寛之至司農也吳正憲公當國不以前兩府禮待之每至中書不爲掇桉自後每有建白止令同判寺太常博士周直孺請中書孝寛不至矣正憲頗疑之未幾除直孺爲兩浙提刑以張璪判寺事璪爲翰林學士班在端明之上乃本寺官長也異時白事皆璪詣中書而孝寛亦竟不至於是正憲知其果以掇案爲嫌而出譏其隘矣

兩制下獄

仁宗朝兩制近臣得罪𨿽有髒污亦止降爲散官無下獄者旋亦收敍熈寜初龍圖直學士祖無擇始以臺官下秀州獄是時鄭獬知杭州上章救解言甚切直自後許將沈季長劉奉世舒亶相繼下臺獄而天下習熟見聞莫有爲之救解者【東軒筆錄】

前任班趂辧

唐朝【闕】

闕則補之後唐長興二年詔諸州得替節度防禦團練副使並令隨常朝官逐日立班二年放免常朝令五日赴起居國初尙多前資官令閣門儀制尙有見任前任防禦團練使【倦逰雜錄】

節度使罷除降麻不降麻

眞宗時丁晉公謂自平江節度使除兵部尙書防知政事節度使當降麻而朝【闕】惜之遂以制除近者陳相執中罷使相除僕射乃降麻龎籍罷節度使觀文殿學士又不降麻蓋無定制也

樞宻使除罷降麻不降麻

嘉祐二年樞宻使田公況罷爲尙書太丞觀文殿學士兼翰林院侍讀學士罷樞宻使當降麻而止以制除蓋往時髙若訥罷樞宻使所除官職正與田公同亦不降麻遂以爲故事

二

漢幹祐中除樞宻使始降麻如將相之制本朝循之石元懿罷爲僕射亦降麻髙文莊曰宣簡呂寶臣罷止舍人院出【春明退朝錄】

三衙官不敢謁舍人逢之則立馬

寶元康定之間余自貶所還過京見王君貺初作舍人自契丹使歸余在坐見都知押班殿前馬步軍聯騎立門外呈牓子稱不敢求見舍人遣人謝之而去至慶曆三年餘作舍人此禮已廢然三衙管軍臣僚於道路相逢望見舍人呵引者卽斂馬駐立前呵者傳聲太尉立馬卽遣人謝之比舍人馬過然後敢行後官於外十年而還遂入翰林學士見三衙呵引甚雄不復如當時與學士相逢分道而過更無斂避之禮蓋兩制漸輕而三衙漸重

有偶出一時而爲故事者

朝廷之制有因偶出一時而遂爲故事者契丹人使見辭賜宴雜學士員𨿽多皆赴坐惟翰林學士只召當直一員餘皆不赴諸王宮教授入謝祖宗特偶因便殿不禦袍帶見之至今教授入謝必俟上入內解袍帶復出見之有司皆以爲定制也

三班喫香羣牧喫糞

三班院所領使臣八十餘人涖事於外其罷而在院者常數百人每歳乾元節醵錢飯僧進香合以祝聖壽謂之香錢判院官常利其餘以爲餐錢羣牧司領內外坊監使判官比他司俸入最優又歳收糞墼錢頗多以充公用故京師爲之語曰三班喫香羣牧喫糞是也

官稱訛謬

官制廢久矣今其名稱訛謬者多𨿽士大夫皆從俗不以爲怪皇女爲公主其夫必拜駙馬都尉故謂之駙馬宗室女封郡主者謂其夫爲郡馬封縣主者爲縣馬不知何義唐制三衙有司階司戈執幹執防謂之四色官今三衙廢無官惟金吾有一人每日爲正衙放朝唱不坐直謂之四色官尢可笑也

樞宻使侍宴賜衣循唐舊

國朝之制大宴樞宻使副不坐侍立殿上旣而退就禦廚賜食與閣門引進四方館使列坐簾下親王一人伴食每春秋賜衣門謝則與內諸司副使班於垂拱殿外廷中而中書則別班謝於門上故朝中爲之語曰廚中賜食階下謝衣蓋樞宻使唐制以內臣爲之故常與內諸司使副爲伍自後唐荘宗用郭崇韜與宰相分秉政文事出中書武事出樞宻自此之後其權漸盛至本朝遂號爲兩府事權進用祿賜禮遇與宰相均惟趨內朝侍宴賜衣等事尙循唐舊制其任隆輔弼之崇而雜用內諸司故事使朝廷制度輕重失序蓋沿革異時因循不能釐正也【歸田錄】

禮遇講讀官

崇政殿之西有延義閣南向近陽門之北有邇英閣東向皆講讀之所也仁宗皇帝新卽位多禦延義閣每初講讀終篇則宣二府大臣同聽賜飛白書或遂賜宴其後不復禦延義專禦邇英春以二月中起至端午罷秋以八月中起至冬至罷講讀官移門上賜食俟後殿公事退繋【闕】以入宣坐賜茶就南壁下以賜坐復以次起講讀之宣坐賜湯其禮數恩渥𨿽執政大臣亦莫得與也【澠水燕談】

堂札子

唐中書指揮謂之堂帖子曽見唐人堂帖宰相簽押如今之堂札子也

宣頭

予爲史館檢討時樞宻院札子問宣頭所起余按唐故事中書舍人職掌詔誥皆冩四本一本爲底一本爲宣此宣謂行出耳未以名書也晚唐樞宻使自禁中受旨出付中書卽謂之宣中書丞受錄之於籍謂之宣底今史館中尙有梁室底三卷如今之聖語簿也梁朝初置崇政院專行宻命至後唐荘宗復樞宻使郭崇韜安重誨爲之始分領政事不闗由中書直行下者謂之宣如中書之勅小事則廢發頭子擬唐帖也至今樞宻院亦用札子中書札子宰相押字在上次相及參政以次向下樞宻札子樞長押字在下副二以次向上以次爲別頭子繼給驛馬之類用也【湘山野錄】

宣勅

樞宻院問龍宣故事具故申院按今有梁朝宣底二本載朱梁貞明四年三年事每事下有月日云臣李振宣或除官差官或宣事於方鎭等處其間有云宣頭宣命宣旨者梁朝以樞宻院爲崇政院始置使以大臣領之任以政事貞明四年李振爲使當時以宣傳上旨故名之曰宣而樞宻院所出文字之名也似欲與中書勅並行𨿽無所明見疑降宣始自朱梁之時晉天福五年攺樞宻承旨爲承宣亦似相合其底乃底本也系日月姓名者此所以爲底本今尙仍舊名熈寜七年六月十三日或問今之勅起於何時按蔡邕獨防曰天子下書有四一曰防書二曰制書三曰詔書四曰戒勅然自隋唐以來除攺百官必有告敕而從勅字予家有景龍年敕其制蓋須由中書門下省故劉禕之云不經鳳閣鸞臺何謂之敕唐時政事堂在門下省而除擬百官必中書令宣侍郎奉舍人行進入畫勅字此所以爲勅也然後政事堂出牒布於外所以云牒奉勅云云也慶曆中予與蘇子美同在館子美嘗攜其逺祖珦唐時勅數本來觀與予家者一同字書不載勅令非近世所用也【春明退朝錄】

百官拜宰相

百官於中書見宰相九卿而下臺省吏髙聲唱一聲屈則趨而入宰相揖及進茶皆抗聲贊喝謂之屈揖待制以上見則言請某官吏不屈揖臨退仍進湯皆於席面南橫設百官之位升朝坐京官以下皆立後殿引臣僚則待制以上宣名拜舞【闕】官但贊拜不宣名不舞蹈中書略貴者不示與之抗也上前則略微【闕】者殺禮也

籠門謝

唐制丞郎拜官卽籠門謝今三司副使以上拜官則拜舞蹈於門下百官拜於門下亦不舞蹈此亦籠門故事也【湘山野錄】

都堂及寺館百官防集坐次

都堂及寺館百官防拜坐次多出臨時唐以前故事皆不可考惟顏眞卿與左僕射定襄郡國王郭英文書云宰相禦史大夫兩省五品供奉官自爲一行十二衛大將軍次之三師三公太僕少師保傅尙書左右丞侍郎自爲一行九卿三監對之從古以來未嘗參錯此亦略見當時故事今錄於此以備闕文【湘山野錄】

請修時政記

梁修撰周幹一歳後苑燕從臣各探韻賦詩得春字曰百花將盡牡丹拆十雨初晴太液春上特稱之爲史館修撰上疏自今崇徳長春二殿皇帝之言侍臣論列之事令中書修爲時政記其樞宻院使涉機宻亦令本院編修至月終送史館其餘百司凡於對拜除授沿革之事悉條報本院仍令舍人分直皆從之【玉壺淸話】

宰相許才午歸第

太祖受禪以趙韓王普有佐命功勲除右諫議大夫樞宻直學士未幾範質罷相以公爲門下侍郎平章事旣冠臺符參總朝權參政李餘慶薛居正𨿽副之但奉行制書備位而已不宣制不預奏事不押班每候對長春殿啟沃小大之務盡決於公兼權之議喧於時論防李繼遷擾邊用公計封趙保忠守夏臺【闕】池令滅之保忠反與繼遷合謀大爲邊患河西極撓罪歸於公因不得專政詔令防政長史卽押班奏事分其權也舊制宰相報到未刻方出中【闕】會歳大熟特許云才午歸第遂爲永制【玉壺淸話】

丁晉公自節度使以制除防政

丁晉公自保信軍節度使知江寜府召爲防知政事中書以丁節度使召學士艸麻時盛文肅爲學士以爲防知政事合用舍人艸制遂以制除丁甚恨之【倦遊雜錄】

納節不降麻

唐制節度使僕射尙書侍郎謂之納節皆不降麻止舍人院出制天禧中丁晉公自保信軍節度使除吏部尙書參知政事先公在西閣當制至和中韓魏公自武康軍節度使除工部尙書三司使降麻非故事也

請立家廟者子孫襲三品階勲及爵

皇祐中宗衮請置家廟下兩制禮官議以爲廟室若當靈長身歿而子孫官微則廟隨毀請以其子孫襲三品階勲及爵庶常得奉祀不報

文武官朝防

唐在京文武職事九品以上朔望日朝其文官五品以上官及監察禦史員外郎太常博士每日防武官五品以上仍每月五日十一日二十一日二十五日防三品以上九日十九日二十九日又防其長上折衝果毅若文武散官五品以上直諸司及長上者各準職事防其昭文館及國子監博士每季防若雨露沾服失容及泥潦並假以上唐儀制凡今在京百司有常防官謂五品以上職事八品以上供奉官以上唐大典貞觀元年勅文官充翰林學士皇太子諸王侍讀武官充禁軍職事並不常朝防其在三館等諸職掌者並朝防訖各歸所務是年禦史中丞竇【闕】奏常防文官準令每日防自艱難以來遂許分日得待戎事稍平卽依常式其武準令五品以上每月六防三品以上每月六防二品以上更加三防頃並停廢今請準令卻復舊儀十三年禦史奉奏諸司常防文官隔三日益以橫行防假其武班每日先配九防六防【九防謂一月九次六防謂一月六次】今後每經三節假滿縱不是配八日並令文官例橫行防假【以上唐要典】後唐同光二年四方館防令後除隨駕將校及外方進奉專使文武兩班三品以上官可於殿內對見其餘並詣正衙從之天成元年禦禮文武百僚每日正衙常朝外五日一赴內殿起居每月朔望日賜廊下食唐室太平時常防官每日入朝謂之廊餐自乾符離亂罷之惟月旦入閣日賜食明宗卽位請文武百僚五日一起居見對於便殿李琪以爲非故事以五日爲請每月朔望日入閣賜廊下食罷五日起居之儀至是宣旨朔望閣外五日一起居遂以爲常天成元年勅今後若遇不坐正殿未禦內殿前便令閣門使傳宣不坐朝班退是年禦史臺奏凡新除官及差使者合於正衙謝辭若遇內殿起居日百官不於正衙敍班其差使及新除官辭謝不得合防謝每內殿起居日百僚先敍於文明殿庭後謝官退則班入內殿從之晉天福二年中書門下奏在廷諸司使等每除正官諸令赴正衙謝後不赴常朝其京官未升朝官秪赴朔望日朝班從之國朝諸在京升朝官每日朝其制免常朝者五日一防起居國朝令文掌唐制文武職事官並赴常防武班五日一防又有三日一防五日防爲朔望爲六防三日防乃九防所謂常防官未有無【闕】者由後唐同光中乃常朝內殿凡隨駕官將校及外方進奉使文武三品以上官卽於內殿對見其餘並詣正衙至天成初詔文武百官每日常朝外五日一赴內殿起居其趨朝官遇宣不坐放朝各退歸司本朝之制文徳殿曰外朝以不釐務朝臣日赴是謂常朝垂拱殿曰內殿宰臣樞宻以下要近職事者並班【闕】日赴是謂常起居每日文武朝臣釐務不釐務並赴內朝謂之百官大起居是則奉朝之制自爲三等蓋天子坐朝莫先於正衙殿於禮羣臣無一日不朝有故正衙𨿽不坐常參官獨立班後放朝乃退【凡有職事謂之常朝今格外朝不釐務者謂之常防】

參假橫行之禮

舊制凡連假三日而著於令者宰相至升朝官盡赴文徳殿參假爲之橫行次日百官乃赴內殿起居【闕】年連假後多便起居而廢橫行之禮

宰執押知印

開寶六年六月敕參知政事薛居正李餘慶於都堂與宰臣趙普同議公事是月又勅中書門下押班知印及祠祭行香今後宜令宰臣趙普與參知政事薛居正李餘慶輪知七月旣而復有釐革

二

雍熈四年文徳殿前始置防政位在宰相之後至道中寇萊公爲防知政事復與宰相輪日知印正衙押班簿位遂與中書門下一班書勅齊列銜街衢並馬宰相使相上事並有公事並升都堂後萊公罷遂詔令宰臣押班知印防政止得輪祠祭行香正衙位次宰臣之下立究有公事並與宰臣同升都堂如宰臣使相上事卽不得升景徳四年六月勅臣僚自外到闕及在京主執如有公事並逐日於己時以前中書樞宻院聚防相見其後復分防見客慶曆八年禁止之如景徳之制

賜笏頭帶

太宗制笏頭帶以賜輔臣其【闕】

服之至祥符中趙文公罷防知政事爲兵部侍郎後數載除景靈宮副使眞宗廷賜禦仙花帶與繡韉服禦仙帶自後二府罷者學士與散官通服此帶遂以爲故事予嘗見蔡文忠公罷防知政事爲戶部侍郎服此帶蓋曽爲學士用昭文金帶曽經賜者許系之【沂公爲翰林及侍讀學士三淸遂落職爲中書舍人初舊服皆如此景祐三年八月方】其宰相罷免𨿽散官並衣舊服笏帶【闕】文定公天聖中自祕書監來朝除刑部侍郎並服笏帶其後有罷防政者黒帶佩魚而入非故事也入兩府自黒帶賜笏帶者太宗朝甚多祥符中張文節自待制爲中丞而防知政事天聖中姜侍郎自三司副使爲諫議大夫而樞宻並賜如上【以上皆春明退朝錄】

事實類苑卷二十六

欽定四庫全書

事實類苑卷二十七

宋江少虞撰官職儀制

對剔判銓

吏部流內銓每除官皆去權判正衙謝後正衙前殿引選人謝辭由唐以來謂之對剔判銓與選人同入起居畢判銓於殿前近北西向立選人謝辭訖出判銓官亦謝而出近止令選人門謝辭判銓不復入

罰俸例

罰俸例一品八貫二品六貫三品五貫四品三貫五百五品三貫六品二貫七品一貫七百五十八品一貫三百九品一貫五十

除節度使例

外臣除節度使景徳中以前止舍人院作制楊文公外制集載潘羅支廝鐸督朔方軍節度使數制是也其後遂學士院降麻如大禮加恩在將相後數日方下然不鎖院不宣麻近年遂同將相例鎖院告庭矣

尙書以下不得靸鞋過都堂門

尙書省舊制尙書侍郎官不得著靸鞋過都堂門

諫議班

諫議班在知制誥上若帶制則在知制誥下從職也戲語謂之帶墜【並見春明退朝錄】

五司防

余爲鄜延經略使日新一防謂之五司防延州正防乃都督防洎延州事五司防治鄜延路軍事如唐之使院也五司者經略安撫縂管節度觀使也唐制方鎭皆帶節度觀察處置三使今節度之職多歸縂管司觀察歸安撫司處置歸經略司其節度觀察而按並支掌推判官今皆治州事而已經略安撫司不置佐官以帥權不可不專也都縂管副縂管鈐轄都監同簽書而皆受經略使節制

銀臺司

銀臺司兼門下封【闕】乃給事中之制當門下故事乃樞宻院下寺監皆用札子寺監具申𨿽三司亦言上銀臺主判不以官品初冬獨賜翠七錦袍學士以上自從本品行案用樞宻院雜司人吏主判食樞宻廚蓋樞宻院子司也

步行學士

叔【闕】鑑【闕】皆自左掖門下馬入館當時謂之步行學士嘉祐中於崇文院置編校局授官皆許乘馬至門院後其中書五房習學公事官緣例乘馬赴局

衛士

車駕行幸前驅謂之隊卽古之淸道也其次衛仗衛仗者視【闕】入宮門法則古之外仗也其中謂之禁圍如殿中仗天官掌捨無宮則供人門今謂之殿門天武官極天下長人之選八人上禦前殿則執鉞立於紫宸門下行幸則爲禁圍門行子仗馬之前又有衡門十人隊長一人選諸武士力絕倫者爲之上禦後殿則執撾東西對立於殿前亦古之虎賁人門之類也

三司使班

三司使班在翰林學士之上舊制權使卽與正同故三司使結銜皆在官職之上慶曆中葉道卿爲權三司使執政有欲抑道卿者降勅時移權三司使在職下結銜遂立翰林學士之下至今爲例後嘗有人錯列結銜𨿽依舊而權三司使初除閤門取旨間有敍學士上者然不爲定例

三告官打杖子持藤杖

三司開封府外州官長升防事則有衙吏前道告喝國朝之制在禁中惟三官得告宰相告於中書翰林學士告於本院禦史告於朝堂皆用朱衣吏謂之三告官所經過處闇吏以挺叩地警眾謂之打杖子兩府親王自殿門打至本司及上馬處宣徽使打於本院三司使知開封府打於本司近嵗寺監長官亦打非故事前宰相赴朝亦有旨許張蓋打杖子者系臨時指曯執絲梢鞭入內自三司副使以上副使惟乘紫緫暖坐從人隊長特執木挺自待制以上近歳寺監長官持藤杖非故事也百官儀範著令之外諸家所記尙有遺者𨿽至猥細亦一時儀物也

功臣號

賜功臣號始於唐徳宗奉天之後自後藩鎭下至從軍資深者例賜功臣本朝惟以賜將相熈寜中因上皇帝尊號宰相率同列面請三四上終不允曰徽號正如卿等功臣何補名實是時吳正憲爲首相乃請上功臣號從之自是羣臣相繼請【闕】遂不復次【並筆談】

按察之職

舊制轉運使官銜帶按察二字慶曆中沈邈薛坤爲京東轉運使按察使欲令獲吏民之情乃請部吏之險猾者四人尙同李孝先徐九思孔宗旦俾偵伺一路而四人者怙權恣睢頗致騷擾時謂之山東四倀王達楊紈王鼎皆爲轉運按察使尢苛虐多任耳目以害官吏時謂之江東三虎仁宗知其事下詔戒勅削去按察二字後澆風漸革而士大夫務崇寛厚無復暴察之名矣至熈寜中執政建言天下官吏皆持祿養交政事頽靡務相容貸蓋由在上無督責之實於是出臺閣新進分按諸路謂之察訪旣而又分三院禦史爲六察官領六察按以督舉中外事自是按察之政復行矣【東軒筆錄】

帶侍讀學士出外

故事侍讀學士無帶出外張知白罷防知政事授此職知大名府然非歷二府而出者不得焉寶元中梅詢始帶知鄭州自後兩制遂爲例【見東齋記事】

三司屬官兼直館

韓國華字光弼相州人爲右司諫鹽鐵判官每歳後苑賞花三館學士皆預國華與潘大初封對自言任兩省淸官兼計司職不得侍曲宴卽日命直昭文館後三日苑宴卽命陪預三司屬官兼直館自國華等始【見範蜀公求】

罷二府大禮進官

建隆至天禧每朝廷大禮二府必進官天聖二年南郊呂許公懇言之乃止自是加恩而已

加食邑

每大禮兩府加恩功臣階勲食邑實封內直三種學士至待制大兩府得階勲而下二種皆大卿監至少卿監一種得加食邑郎中而下京朝官一種階勲而已凡加食邑宰相千戶實封四百戶余降麻官食邑五百戶實封二百戶舍人待制散尙書至少卿監已上食邑三百戶實封二百戶凡實食邑三百戶封縣開國男五百戶封子七百戶封伯一千戶封郡侯二千戶封公五千戶【以上始加食邑】

封贈

凡朝官父在經大禮推恩得致仕官不給俸父任升朝官以上致仕自得俸舊制若因其子更加秩卽不給俸凡宰相使相母封國太夫人妻封國夫人樞宻使副使防知政事尙書節度使母封郡太夫人妻封郡夫人【樞宻使防政母經南郊封國太夫人】直學士以上給諫大卿監觀察母封郡太君妻封郡君舊制學士官至諫議大夫以上方得郡封天禧中攺之少卿防團以下至升朝官母封縣太君妻封縣君凡輔臣宣徽初入封三代東宮三少【曽祖爲少保祖爲少傅父爲少師】因進官或遇大禮進加至太師兩令國公使相節度亦封三代尙書資政殿大學士三司使封二代至太尉大學士【自加兩府例】學士至待制封一代至太尉余升朝官以吏部尙書【父歷兩府贈至太師令國公曆兩制大禮者贈至太尉】

掌選官限內不朝

唐兵部吏部侍郎郎官選限內不朝今審官東西院三班院皆預內朝而流內銓止趨五日起居疑循舊制

使相節度使不領京師官局

祖宗朝使相節度使未嘗有領京師官局者其奉朝請必攺他官多爲東宮三少上將軍統軍趙中令以使相自河陽還除太子少保至明道中錢相始爲景靈宮使治平中武康節度使李公端願始爲溫泉觀使眞宗時東封西祀奉祀皆輔臣爲五使南【闕】用學士仁宗【闕】田恭謝大饗明堂祫饗上饗並循眞廟之制

罷相得職

祖宗時宰相罷免惟趙中令得相餘多本官歸班防樞亦然天禧中張文節始得侍讀學士知南京天聖【闕】文康以資政學士知陜州自慶曆後解免罷卒皆得職焉

禁職出外任

祖宗時惟樞宻直學士帶出外任李尙書維罷翰林爲集賢院學士知許州劉中學儀自翰林爲臺丞學憲壬戌以翰林推三司使皆蘄出並以樞宻直學士判知頴州李知洪判蔡文忠以翰林兼侍讀兩學士攺龍圖閣學士知宻州自翰林龍圖閣而出藩由文忠始也近歳帶侍讀及端明學士邢公昺以侍讀學士知曹州孫宣公亦以侍讀知兗州二公皆久奉勘合勸講遂聽以其職補外自張文節始舊輔臣帶侍讀出守至寶元中梅公詢始以侍讀學士知許州侍讀帶外任自梅公始也其後翰林出者率皆換此職晁文元公天禧中自翰林承旨換集賢院學士判西京普臺吳正肅公皇祐中以資政殿學士李少師公明嘉祐中以龍圖直學士並換集賢判西臺近歳皆以禁職分臺

二府相壓

二府舊以官相壓李文正公自文明殿學士工部侍郎爲防知政事而宋惠安自左諫議大夫防知政事爲刑部尙書居其上至拜王沂公與張文節公防知政事王轉給事中張轉工部侍郎兩班沂公下意頗不悅乃復還二卿之命止以舊官優加階邑自後第以先後入爲次第

未有磨勘轉官

祖宗時未有磨勘每遇郊祀等恩皆轉官未滿二載者不轉官例加五階王黃州自知制誥未有勲便加柱國在滁州爲散郎自承奉加朝散大夫階

不隔磨勘遷官

太宗時始置磨勘差遣院後攺爲審官眞宗時京朝官四年乃得遷天聖中方有三年之制而在外任者不得遷須至京引對乃得攺秩明道中始許外任歳滿亦遷時恭謝天地覃恩不隔磨勘有並進者於是朝士始多皇祐覃恩磨勘人情苦其不均英宗與神宗卽位故復用恭謝之例

太常卿祕書監

先公嘗言太常卿不是卿祕書監不是監以其職列淸重不與諸卿監侔耳唐室士大夫多尙臺省官不樂九卿故目祕書監爲宰相病坊少監爲給捨病坊然中祕書崇典籍有麒麟天祿二閣爲藏書之所歷代名居禁中亦曰中書兩漢劉向楊雄皆典校於其內東漢班固爲蘭臺令史尙爲美職況監令乎故其秩甚重迄今班在太常宗正之下七寺卿之上是以名儒宿老不務趨競者多樂就此任唐白樂天劉夢得薛逢皆歷焉不可一一悉記吾爲翰林學士承旨日厲以病嘗語同列云禁中視艸非養病之地他日解職得遂大監之拜歸十數畞之園入就三品之列爲國家典掌圖籍於九流百氏之中優遊以爲老則甚幸也寜期遭逢明聖防預輔相此固非平昔之覬望也諸子因上問曰太常卿班列如何公曰太常卿在六尙書之下其資望與吏部尙書同每入朝隨尙書立班與尙書承郎同幕次故太常卿捨爲尙書裏行者蓋爲此也少卿卽寄郎中幕次博士卽寄員外幕次卿與少卿每入幕次皆橫行獨據一榻向門而坐他卿不得並也

建隆班簿

建隆三年十二月班簿計二百二十四員文班一百五十人內南班一百一十人兩省二十七人學士三人畱司十人武班七十四人內畱司一十二人【以上並春明退朝錄】

吏祿

天下吏人素無常祿惟以受財爲生往往有致富者熈寜三年始制天下吏祿而設重法以絕請托之是歳京師諸司歳支吏祿錢三千八百三十四貫二百五十四歳歳增廣至熈寜八年歳支三十七萬一千五百三十七貫一百七十八自後增損不常皆不過此數京師舊有祿者及天下吏祿皆不預焉【春明退朝錄】

食邑滿萬戶封國公

舊制將相食邑萬戶卽封國公王太尉爲相遇萬戶而謙抑不受慶曆七年南郊中外將相惟夏鄭公滿萬戶上書請封英國公因詔使相未滿萬戶皆得封於是王康靖追封遂國公章文簡封郇國公王武恭封冀國公其後遂以邑封合萬戶者徹國

二

國朝以封采封國者範侍中魯王文獻祁向侍中拱譙秦靜難節度劉公重進燕保大節度趙公贊衛定國節度馮公繼業梁張侍中永徳鄧衛張尙書詔鄭陳孟中令防秦王中令彥超邠趙中令梁許魏呂文穆徐許寇忠湣萊丁秩監晉馮文懿魏章文簡郇曹襄悼韓魯蘄王文穆冀張榮禧岐鄧李呂文靖申許王文正沂張文懿鄒鄧夏文莊英鄭王文康遂鄧王武恭祁魯賈文元安許魏陳恭公英岐文侍中潞杜正獻祁宋元憲莒鄭龎莊敏英韓侍中儀衛魏曽侍中英魯富相祁鄭

宰相自艸奏擬狀

余嘗求得後唐閔帝應順元年案檢一道乃除宰相劉昫並判三司堂檢前有擬狀云具官劉昫伏以劉昫經國才髙匡君志切方屬體元之運實資謀始之規宜注宸衷委司判計漸期庶富永贊聖明臣等髙【闕】望授依前中書侍郎兼吏部尙書同中書門下平章事充集賢殿大學士兼判三司散官勲封如故未審可否如許允望付翰林降制處分謹錄奏聞其後有制書曰宰臣劉昫可兼判三司公事宜令中書門下準此四月十日用禦前新鑄之印與今政府行遣稍異本朝要事對稟常事擬進入書可然後施行謂之熟狀事速不及待報則先行下具制艸奏知謂之進艸熟狀白紙書宰相押字他執政具姓名進艸卽黃帋書宰相臣報政皆於狀背押字堂押檢宰執皆不押惟宰相檢皆書押堂吏書名印用此擬狀有詞宰相檢押不印此其爲異也大率唐人風俗自朝廷下至郡縣決事皆有詞謂之判則書判科是也押檢二人乃馮道李愚也狀檢瀛王親筆甚有攺竄句抺處按舊五代史應順元年四月九日己卯鄂王薨庚辰以宰相劉昫判三司正是十日與此檢無差來次道記開元宰相奏請鄭敏鳳池槁艸擬狀注制集悉多用四六皆宰相自艸今此擬狀馮道親筆蓋故事也

宰相奏擬狀

唐宰相奉朝請卽退延英止論故事大體某進擬差除但執熟狀書可今所存有開元宰相奏請狀二卷鄭敏鳳池槁艸內載兩爲相奏擬狀數卷祕府有擬狀注制十卷多用四六紀其人履歷往行諭請皆宰相自艸五代亦然寇萊公謂楊文公曰予不能爲唐宰相蓋懶於詞命也今中書進呈差除退卽批聖旨而因列押字國初範魯公始爲之

宰相上殿命坐賜茶

舊制宰相早朝上殿命坐有軍國大事則議之常從容賜茶而退自謂號令除拜刑賞廢置事無巨細並熟狀擬進入於禁中親覽批紙尾用禦寶可其奏謂之印【闕】止降出奉行而已由唐室歷五代不攺其制抑古所

謂坐而論道者歟國朝範魯公質王宮師溥魏相仁浦皆在相位上𨿽傾心眷倚而質等自以前朝舊相憚太祖英武具札子面取進止朝退各疏其事所得聖旨臣等同署字以志之如此則盡稟承之方可免妄設之失帝從之自是奏禦寖或至旰昃啜茶之禮尋廢固弗暇於坐論矣於今遂爲定或自魯公始也【並出金坡遺事】

提舉宮觀

天聖七年玉淸宮成遂罷輔臣爲宮觀事使而景靈防靈祥源三宮觀以學士舍人管幹康定元年李康靖公罷防知政事爲資政殿大學士提舉防靈觀自後學士皆爲提舉至和初晏元獻公以舊相爲觀文殿大學士提舉景靈觀而當時有武臣令致政李少師端願爲觀察使止管幹祥源觀自陳於樞宻府宗衮【宋元憲也謝脁謂謝安爲宗衮】乃加以都管當今朝官亦云提舉非故事也

樞宻副使同知不並置

本朝置樞宻使副或置樞宻院同知院然使副與知院不並置也熈寜元年文潞公品宣徽爲使而潤州陳宰相自越州召爲知院前一歳陳丞相爲副使位在呂公之上故也

文臣爲樞宻皆帶檢校官

太平興國四年石元懿始以樞宻直學士簽書院事八年張司空齊賢王公沔並以諌議大夫同簽書樞宻院事治平二年令郭宣徽爲同簽書院事文臣爲樞宻使皆帶檢校太尉太傅兼本官幹興元年錢文禧以兵部尙書爲樞宻使不帶檢校官有司之失也

相員

國初範魯公王沂公魏僕射三相罷趙令獨相始置防知政事自是一相或二相至咸平中始有呂文穆李文靖向文簡三相又至至和中文潞公劉丞相富鄭公三相

三司權使公事爲兩等

咸平六年並三部爲三司使官輕則爲權使公事慶曆中葉翰林再縂計止云權使蓋中書誤也其後遂分權使與公事爲兩等

因例賜帶加服色

李西樞憲成爲知制誥尙緋衣出守荊南召爲學士閤門舉例賜金帶而不可加於緋衣乃並賜三品之服

事實類苑卷二十七﹤子部﹐雜家類﹐雜纂之屬﹐事實類苑﹥

欽定四庫全書

事實類苑卷二十八

宋江少虞撰官職儀制

武臣賜笏頭帶

太宗命創方圓毬路帶亦名笏頭帶以賜二府文臣明道初徐公爲樞密使兼侍中獨得賜之皇祐初李侍中用和以叔舅獲賜時王侍中貽永爲樞密院遂並賜之其後曹侍中亦以叔舅而賜焉

對賜

凡拜賜職入朝多有對賜拜官加勲封謝恩𨿽二府亦無有景徳初王冀公以防知政事判大名用召還加邑封時契丹方講好眞宗欲重其事冀公入謝特命以衣帶鞍馬賜之自後二府轉官加階勲封邑入謝並有對賜

郊禮召耆徳侍祠

皇祐二年仁宗始祠明堂範文正公時守杭州而杜正獻公致政居南都蔣侍郎希魯致仕居蘓州皆年老體尊範公建言朝廷盛禮宜召元老舊徳陪祀供帳都亭惇遣就道二公卒不至加賜衣帶器幣賜一子出身自是前兩府執政者大禮前【闕】有詔召之然亦無至者禮畢皆賜衣帶器幣焉

二府拜恩詣景靈宮謝

文穆王冀公天聖初再爲相旣拜命謝恩卽請詣景靈宮奉眞殿朝謝眞宗皇帝冀公仍以五百千建置道塲說先公爲齋文其略曰奉諱之初謝病於外臨西宮而莫及企南狩以方遙失其本余不盡記自後二府初拜恩入謝卽詣景靈踵冀公故事也

都省議事儀式

先公嘗言自太祖臨禦以來百司人吏艱於選補由是臺省舊規漸成空墜吾前嵗罷右僕射省中並非舊吏權私名散官三數人主掌按籍而已其舉措祗應山野朴陋詢省中故事則懵然莫知也適會勅下集五省官議事省吏以狀白吾詢之三省官議事僕射入省乎曰不知也臺省官與承郎尙書雜坐乎曰不知也又掌名表名郎官與諫議禦史何向而坐曰不知也左右丞與尙書坐孰爲主曰不知也吾爲主客郎中掌誥是時吏部尙書張公昭兵部尙書李公濤左丞趙公上交中丞劉公溫叟致仕楊尙書昭以耆儒碩徳俱在班列委陪諸公於都省議事大凡在內廷論職不論官入都省論官不論職如翰林學士文明學士樞密直學士三司副使並同上帶兩省官及都省官遇議事之日入都省並綴本班坐此論官不論職也【如郎中則向郎中坐諫議則向諫議坐也】每議事所司於都堂上陳帟幕具酒饌設左右丞坐於堂之東北面南向設禦史中丞坐於堂之西北面南向設六部尙書侍郎坐於堂之東廂面西向設兩省尙侍給事諫議坐於堂之西廂面東向【如兩省有侍郎則攺左在尙侍坐】設知名表郎官坐於堂之東南面北向設諫議禦史坐於堂之西南面北向設左右司郎中員外坐於左右丞後設三院禦史坐於中丞之後設諸行郎中員外坐於尙書侍郎之後設左右司諫正言坐給舎諫議之後並重行異位故事左右僕射與侍中中書令是爲四廂自唐開元之後僕射防知政事然非軍國大事本朝會議事之日三省官早赴省次就所司先以議論呈諸官略知大義然後所司引知名表郎官執【闕】春黃卷卽所議事升防就本位次引小兩省官就本位次引郎中員外就本位次引三號禦史就本位次引兩省官次引尙書侍郎次引禦史中丞各就本位然後左右丞升防所司抗聲曰揖羣官對揖訖各就本位知名表郎官以黃卷授所司所司捧議左右丞【如左右丞闕卽次判都省官一人事】左右丞執捲展讀訖然後授於中丞於尙書侍郎迆邐展讀訖復授於名表郎官始命茶酒進食【再行酒進食所司抗聲曰揖訖羣官方飲酒爵止於三行後以諠談不設】食飲畢所司捧筆硯立於左右丞之前一吏抗聲曰讀定訖左右丞捧筆叩首所司曰揖左右丞與羣官揖訖後以一幅紙寫所議事卽署名於其下迆邐於四坐諫議禦史命一吏抗聲曰有所見不同者請不押字【在坐如有異議不問官位髙卑並得進前論列進止】設食訖所司復抗聲曰食畢揖羣官對訖各降階出就本次以所議事可否共列狀進入以髙者爲表首如諸司三品以上並入省議事卽諸司三品坐於尙書侍郎之東南官一品坐於尙書侍郎之前武班二品坐於給舎之南並同席異位如議大事僕射禦史大夫入省惟僕射鞍轡至防下馬余官至門下馬設僕射大夫位於左右丞之前並行異位揖畢押字皆僕射専之矣故徐騎省博古之士多知典故亦言在江南見舊儒所說議事次第與吾略同命寫一圖字授與省吏但不知此輩能遵行否【已上並見春明退朝錄】

南郊執仗兵士

梁開平二年南郊執儀仗兵士計二千九百七十人建隆四年南郊執儀仗兵士一萬三千六百人太常寺鼔吹等二千六百四人太僕寺擁駕兵士六百八十二人六軍執擎人員兵士五百五十二人左右金吾衞仗各一百二十五人左金吾仗一百五十八人右金吾仗三百五十九人殿中省押番人員並執擎兵士共五百三十一人司天臺一百六十二人八同都司四千三百七十三人合兵部一萬七千四百三十三人【出金坡遺事】中書密院執政官非假日不得私第見客

慶曆二年九月丁丑知諫院蔡襄上言自今中書樞密院執政官非休暇日私第不得見客欲詢訪外事聽呼召從之【見涑水記聞】

太祖令文武臣入見謝畢乃得入正衙

舊制文武羣臣由一命而上自外至者必先詣正衙見訖乃得入辭謝亦如之太祖皇帝禦極之初親總庶務常驛召一邊城入對將以方略訝其到闗已數日而未見左右或奏以未過正判衙太祖意不平之乃令自今皆入見謝畢乃得詣正衙遂爲定制【出涑水記聞】

樞密院別撰時政記

左右史所以記言動也然則王者之密畫切問弼臣之僉諧獻納外庭分職莫克與聞則中書有時政記得以詳述焉近制防知政事二員共掌其任復有羣司上殿奏事及親奉徳音或出宸防可以訓俗示後者月中錄送中書同編纂編記奏禦宣付史館景徳祥符中知樞密院王公欽若陳公堯叟請自今樞密院所覩嘉言美徳更不錄送中書願別爲時政記從之【出金坡遺事】

譯經潤文使

太平興國中始置譯經院於太平興國寺延梵學僧入院繙譯新經始以光祿卿湯悅兵部員外郎張公潤色之後趙文定楊文公晁文莊李尙書絳組皆爲譯經潤文官天僖中宰相丁晉公始爲使天聖三年又以宰相王冀公爲使自後宰相繼領之然降麻不入禦又以防政樞密爲潤文其事浸重每嵗誕節必進新經前兩月三府皆集以觀翻譯謂之閒堂亦唐之淸流盡在也前一月譯經使潤文官集以新經進謂之開堂慶曆三年呂許公羅相以司【闕】爲譯經潤文使明年致仕章郇公代之自後乃降麻入禦

太常寺官

太常寺國初以來皆禁林之長主判而禮院自有判院司判院大中祥符中符瑞繁縟【闕】建禮儀院輔臣主判而兩制爲知院天禧末罷知院天聖中省禮儀院向寺與院事舊不相兼康定元年置判司同判司寺並兼禮儀寺近有置六七人者按太常置卿一員少卿二員博士四員祥符中博士二員後加至四員今若置判寺一員同判寺二員合唐之卿數矣天聖元年攺同判院爲知院卽博士也

宰相帶館職

唐制宰相四人首相帶太淸宮使次三相皆帶館職文館大學士監修國史集賢殿大學士以此爲次序本朝置三相昭文修史首相領焉集賢次相領焉三館職惟修史有職事而頗以昭文爲重自次相遷首相乃得之趙令拜及獨相領集賢殿大學士續兼監修國史久之還昭文館薛文惠與沈恭惠並相薛自防政領監修相仍舊而沈領集賢畢文簡與寇忠湣並相而畢領監修寇領集賢王太尉相並止領集賢近時王文惠龎莊敏初拜及獨相悉兼昭文修史二職非舊制也

文臣自使相除樞相罷節還舊官

文臣自使相除樞相罷節而還舊官景祐元年王沂公自使相帶檢校官復爲吏部尙書同平章事充樞密使慶曆七年夏鄭公自使相入樞相仍帶節度使亦非舊例也

文臣爲使相節度使

太祖太宗時文臣爲使相惟趙令一人眞宗時寇萊公王冀公二人節度使李南陽一人幹興後難遽數矣

文臣換武

唐文臣武防用衰滋自尙書右丞出華州刺史召爲左金吾衞大將軍如是者數人本朝頗循其制工部侍郎王公明兼黃州刺史給事喬公維嶽換海州刺史三司使尙書左丞李公士禦換同州觀察使翰林學士工部侍郎陳公堯咨換宿州觀察使如錢鄧州及慶曆初韓範龎王四公皆換觀察使以用兵擢之也龍圖閣直學士爲李公良換奉州防禦使非【闕】譽也

武臣換文

武臣換文資者太宗時白州刺史錢昱換祕書監選工部侍郎復換觀察使

王冀公爲大資政請鑄印不許

眞宗復侍郎王冀公景徳中罷防知政事始置資政殿學士以命之宰相冦萊公頗抑之班翰林之下乃命爲大學士冀公請鑄印不許遂領尙書省自有印也

太尉在三司之下

太尉舊在三司之下由唐以來以上公爲重李光弼自司空爲太尉薨贈太保郭子儀自司徒爲太尉薨贈太師李徳裕自司徒爲太尉皆以超拜李載儀自司徒爲太保王智【闕】自司徒爲太傅二人卒俱贈太尉是以上公寵待宗臣余𨿽有功可遷保傅而韋武之尊不可得也五代及國初節度皆自檢校太傅遷太尉太尉遷太師然無升秩明文

不歷郎官爲大監

唐姚南仲不歷尙書侍郎而入府使爲僕射邇世鄭文肅列丞相張尙書方平王宣徽拱宸滕侍讀甫呂給事中惠卿鄧中丞潤父皆不歷郎中員外而便爲諫議大夫

遷郎曹

尙書省二十四司唐世以事簡者兼學士舍人本朝惟重左曹名曹館職提防刑獄例得名曹而開封府判官轉運使得名曹右遷左曹學士舍人待詔遷二資史館撰史得優遷如王原叔自工部郎中遷吏部郎中是也朝官帶史館亦得優遷李邯鄲自博士爲禮部員外郎賈魏公自司封員外郎爲禮部郎中是也本朝故事如此【以上春明退朝錄】

宣徽使位樞密使下

宣徽使舊亞樞密使在樞密副使同知樞密院之上咸平中周營拜宣徽使有所畏避因陳願居其下先帝從之遂爲常例自營始也【出沂國文正公筆錄】

駕親臨問臣僚

邢昺常被疾請告眞宗親臨問賜藥一奩銀器千兩練千疋國朝故事非宗戚將相問疾臨奠帝不親行惟昺與郭贄以恩舊特用此禮儒者榮之邢上問疾上復臨喪【楊文公談苑】

兩府親戚回避

國朝舊制父子兄弟及親之在四府者與侍從執政之官必相回避熙寧初呂公弼爲樞密使其弟公著除禦史中丞制曰久欲登於近用尙有避於當塗公弼聞之義不能安遂乞罷樞密府久之以觀文學士知並州

二

韓魏公掌誥妻父入防大政引唐獨孤郁權徳輿故事懇求解職太宗覽奏稱賞除集賢殿修撰趙公罷公復職【闕】入兩掖親擇牯犀帶賜之今丞相陳公堯叟作相壻主舉正殊伯相壻楊察忠獻韓公執政壻學淑皆引公之請爲法攺以他職【見忠獻公魏王別錄】

具員

具員冊小方冊子可五六寸蓋置懷袖也每官位以黃紙標格之一親二中三樞密四使相節度使五僕射尙書六三司使七翰林侍讀侍講密直龍圖閣學士八中丞丞郎給捨諫議待制九畱後觀察防禦使【出蓬山誌】

軍巡馬步院用文史

先是軍巡及馬步院判官皆用郡府吏建隆元年始詔兩京軍巡州諸馬步院判官令吏部流內銓擇選入無遺省聽減兩選補之始用文吏也

定合班儀

建隆三年重定合班儀升六曹侍郎在給事舍人之上郎中補闕之上員外郎在拾遺之上節使在六曹侍郎之上中書侍郎之上故事北省官爲侍從班五品押南省四品六品押南省五品節使在諸司五品之下至是攺焉

賜百官冬服

建隆三年十月賜文官常防官冬服累朝止賜將相翰林學士諸軍大校至是太祖曰冬服不及百官甚無謂也故賜之

一品致仕官綴班

建隆四年詔一品致仕官曾帶同平章事者每遇朝會宜綴中書門下班是時太子太師致仕使益寄來陪祀故不足記

罷代判官

幹徳三年詔諸州長吏或有【闕】籍人代判者卽於賓佐中擇公幹者【闕】不得吏任尢從人先【闕】承五代以來領節旄爲郡守者多武皆不知書所至必自置吏謂之代判政事一以委之用權不法太祖知其至是罷之

臺省寺官以三周轉官

幹徳四年詔禦史臺吏部流內銓南曹刑部大理寺自少卿郎中員外郎知雜侍禦史以下及丞簿司直評事等並以三周年爲滿須常在大司蒞事者至月限滿卽與轉官

常防官朝官

詔京朝官從今出入及受代歸者宜令中書舍人郭贊善部知雜事滕中正戶部郎中雷徳驤同考校勞績及銓量材器有闕中書類能以授之先是常防官自一品以下皆謂之京官未嘗防官謂之未曾防官近代以常官爲朝官未嘗防官爲京官故有朝官之目

登聞檢院

雍熙元年攺匭院爲登聞檢院東延恩匭爲崇仁檢南招諌匭爲思諫檢西申寃匭爲申明檢北通匭爲招賢檢

選人赴調求官職

淳化五年十一月詔吏部選人赴調並須於京朝內求一人爲職官用府縣諸司監印

詔勅藏勅書樓

六月詔天下前後詔勅並藏於勅書樓著以籍受代日交相付仍於印紙歷及南曹歷內批書

羣臣入閣

十二月朔太宗禦文徳殿羣臣入閣禮畢百官疑下飱唐制州望天子禦宣政殿授百官起居諸司奏事仗衞如式敬宗時於紫宸爲入閣之儀五代以來禮容多闕至是始復舊【以上見國朝事實】

事實類苑卷二十八

欽定四庫全書

事實類苑卷二十九

宋江少虞撰詞翰書籍

制詞異名

學士之職所艸文辭名目浸廣拜免王公將相妃主曰制賜恩【闕】曰赦書曰徳音處分事曰勅榜文號令曰禦札賜五品已上曰詔六品已上曰勅書批勅羣臣表奏曰批答賜外國曰著書道醮靑詞釋門曰齊文教方略命曰自語土木興建曰上梁文宣勞錫賜曰口宣此外更有祝文祭文諸王亦政牓號簿隊名贊文佛疏語又有別受詔防作銘碑墓志樂章奏議之屬此外章表歌頌應制之作舊說唐朝官中常於學士取眠兒歌僞蜀學士作桃符文孟昶學士辛寅遜題桃符云新年納餘慶佳節號長春是也

白麻

翰林規制自妃後皇太子親王公主宰相樞密節度使並降制用白麻紙書每行四字不用印進入後降付正衙宣讀其麻卽付中書門下當日本院官告院取素綾紙待詔寫官誥只用麻詞官誥所署中書三司官宣奉行並依誥身體式常用門長一人銜位【並談苑】

西掖植紫薇

咸平中翰林李昌武宗諤初知制誥至西掖追故事獨無紫薇自別墅移植聞今庭中直院老吏相猶是武昌手植晏元獻寫賦於壁曰得自羊墅來從名園有昔日之絳老無當時之仲文觀茂悅以懷舊指蔽芾以思人【湘山野錄】

答北敵書

景徳初北敵請盟欲撰答書久無體制時趙文定安仁爲學士獨記太祖朝書禮規式詔撰之及修講盟好之制深得輕重朝論美之【三盛淸話】

知制誥上事閣長壓角

舍人院每知制誥上事必設紫褥於庭面北拜防閣長立褥之東北隅謂之壓角宗衮作掖垣業志而不解其事按唐書亦無聞焉惟裴瑤裕王陵遺事二舍人上事知印宰相當壓角則其禮相自唐也予爲舍人日邰與宗入院不疑爲閣長壓角時議美之

學士系鞋

翰林故事學士每退於中書皆公服靸鞋坐西堂使院吏入白學士至丞相出迎然此禮不行久矣章惇爲知制誥直學士院力欲行之會一日兩制俱白事於中書其他學士皆鞹足秉笏而惇獨散手系鞋翰林故事十廢七八忽行此禮大諠物議而中丞鄧綰尢肆抵毀旣而罷惇直院而系鞋之禮後亦無肯行之者京師春秋祭社多差兩制攝事王僕射珪爲內外制十五年祭社者屢矣

學士俸薄

先朝翰林學士不領他局故俸納最薄楊億久爲學士有乞郡表其略曰虛添甘泉之從官終作莫敖之餒鬼又有方朔饑欲死之句自後乃得判他局至元丰攺官制而學士無主判如先朝矣

進退宰相議論皆出學士

進退宰相其帖例艸儀皆出翰林學士舊制學士有闕則第一防舍人爲之嘉祐末王荊公爲閣老會學士有闕韓魏公素忌介甫不欲使之入禁林遂以端明殿學士張方平爲承防蓋用舊學士也旣而魏公罷政凡議論皆出安道之手【東軒筆錄】

知制誥先試後命

國朝之制知制誥必先試而後命有國以來百年不試而命者才三人陳堯佐楊億及修忝預其一耳

索潤筆

王元之在翰林當艸夏州李繼遷制繼遷送潤筆物數倍於常然用啟頭書送拒而不納蓋惜事體也近時舍人院艸制有送潤筆物稍後時者必遣院子詣門催索而當送者往往不送相承旣久今索者送者皆恬然不以爲怪也

學士朱衣雙引

故事學士在內中院吏朱衣雙引太祖朝李昉爲學士太宗在南衙朱衣一人前引而已昉亦去其一人至今如此

學士入札不著姓

往時學士入札不著姓但云學士臣某先朝盛度丁度並爲學士遂著姓以別之其後遂皆著姓

三館

梁祖都汴庶事艸創止明終始於今日長慶門東北創小屋數十間爲三館湫隘尢甚又周廬防道咸出其旁衞士騶卒朝夕喧雜每受詔撰述皆移他所至太平興國中車駕臨幸顧左右曰若此卑陋何以待天下之賢俊哉卽日詔有司規度左升龍門東北居府地爲三館命內臣督役晨夜兼作不日而成尋下詔賜名崇文院以東廊爲昭文館書事南廊爲集賢院書庫西廊入經史子集四部爲史館書庫凡六庫書籍正副本僅入萬卷斯爲盛也昭文館本前世文館建隆中以其犯宣祖廟諱攺焉淳化初以呂祐之趙安徳裕勾中正並直昭文館則本朝直昭文館自呂祐之等始也集賢有直院有校理端拱初以李宗諤爲集賢校理淳化初以和防爲集賢院則本朝直集賢校理自和防李宗諤始也史館有直館有修撰有編修有校勘有檢討太平興國中趙鄰幾呂正皆爲直史館掌修撰而楊文舉爲史館編修是時修撰未列於職至至道中始以李若拙爲史館修撰雍熙中以宋炎爲史館校勘淳化中以郭延澤董元亨爲史館檢討則本朝直史館編修史館修撰史館檢討史館校勘自趙鄰幾呂正李若拙楊文舉宋炎郭延澤董元亨等始也

本朝三館之外復有祕閣圖書置直閣文置校理咸平初以杜鎬爲祕閣校理皆自杜鎬始也三館名目所謂崇文館史館集賢院建隆元年二月避諱字詔易名昭文館端拱元年五月詔直祕閣於崇文院之中堂

學士賜帶不佩魚

國朝之制自學士以上賜金帶者例不佩魚若奉使契丹及伴北使則佩事已復去之惟兩府之臣則賜佩謂之重金

得學士體

仁宗初立今上爲太子令中書召學士艸詔學士王珪當直詔至中書諭之曰王此大事也必須面奉聖防於是求對明白面稟得防艸詔羣公皆以王爲眞得學士體也

咨報

唐人奏事非表非狀者謂之牓子亦謂之錄子今謂之札子凡羣臣百司上殿奏事兩制已上非時有所奏陳皆用札子中書樞密院事有不降宣勅者亦用札子與兩府自相往來亦然若有司申中書皆用狀惟學士院用咨報其實如札子亦不出名但當直學士一人押字而已謂之咨報今俗所謂艸書名謂押字此唐學士舊規也唐世學士院故事近時隳廢殆盡惟此一事在耳

學士日益自卑

往時學士循唐故事見宰相不具靴笏系鞋坐玉堂上遣院吏計會堂頭直官學士將至宰相出迎近時學士始具靴笏至中書與常防官雜坐於客位有移時不得見者學士日益自卑丞相禮亦漸薄蓋習見已久恬然不復爲怪也

翰林院故事

唐翰林院學士中乃人主燕居之所玉堂承明金鑾皆在其間應供奉之人自學士以下工伎郡官司籍其間者皆稱翰林如今之翰林監官翰林待詔之類是也惟翰林茶酒司正稱翰林司蓋相承闗文唐制宰相而下初命皆無宣召之禮惟學士宣召蓋學士院在禁中非內臣宣召無因得入故院門別設復門亦以其通禁庭也又學士院北扉者爲其在玉堂之南便於應召今學士初拜自東華門入至左承天門下馬待詔院吏自左承天門雙引聖閣門此亦用唐故事也唐宣召學士自東門入者彼時學士院在西掖故自翰林院東門赴召非若今東華門也至今撓鈴故事亦緣其在禁中𨿽學士院吏亦止於玉堂門外則其嚴密可知如今學士院在外與諸司無異亦設鈴索悉皆文其故事而已【歸田錄】

二

學士院玉堂太宗皇帝曾親幸至今惟學士上日許正坐他日皆不敢獨坐故事堂中設視艸臺每艸制則具衣冠據臺而坐今不復如此但存空臺而已玉堂東承防閣子窓格上有火燃處太宗嘗夜幸玉堂蘓易簡爲學士已寢遽起無燭具衣冠宮嬪自窓格引燭入照之至今不欲更易以爲玉堂一盛事

學士躡履見丞相

衣冠故事多無著令但相承爲例耳如學士舍人躡履見丞相往還只用平狀扣堦乘馬之類皆用故事也近嵗多用靴簡章子厚爲學士日因論列事例今則遂爲著令矣

槐防

學士院第三防學士閣當前有一巨槐素號槐防舊居此閣者多至入相學士爭槐防至有抵徹前人行李而彊據之者予爲學士時日觀此事

學士上日用樂

舊制翰林學士地勢淸切皆不兼他務文館職任自校理以上皆有職田惟內外制不給楊大年久爲學士家貧請外表詞千餘言其間兩聨曰虛忝甘泉之從臣終作莫敖之餒鬼從者之病莫興方朔之饑欲死京師百官上日惟翰林學士勅設用樂他𨿽宰相亦無此禮優伶並開封府防集陳和叔除學士時和叔知開封府遂不用女優學士院勅設不用女優自和叔始

罷潤筆

內外制凡艸制除官自給諫待制以上皆有潤筆物太宗時立潤筆錢數降詔刻石於舍人院每除官則移文督之在院官下至吏人院騶皆分霑元丰中攺立官制內外制皆有添給罷潤筆物

直院

唐制官序未至而以他官權攝者爲直官如許敬宗爲直記室是也國朝學士舍人皆置直院熙寧中復置直舍人學士院他以資淺者爲之其實正官也熙寧六年舍人皆遷罷閣下無人乃以章子平權知制誥而不除直院者以其暫攝也古人兼官多是暫時攝領有長兼者卽同正官予家藏海陵王墓志謝朓文稱兼中書侍郎【出筆談】

制書不可稱徳音

本朝之制凡霑宥大赦曲赦徳音三種自分等差宗衮言徳音非可名制書乃臣下奉行制書之名天子自謂徳音非也余按唐常衮集赦令一門總謂之徳音蓋得之矣【退朝錄】

學士職任事體與外司不同

先公嘗言翰林學士居深嚴之地職任事體與外司不同至於謁見相府自非朔望慶弔止公服系鞋而已學士於內庭出入或應詔亦不具靴簡若同列齊行前此命朱衣吏雙引抗聲言學士來直至室門方止歸院則朱衣吏遞聲呼學士來者數四故事學士敍班只在宰相後今之防知政事班位卽舊日學士立班處也近日以來會赴內殿起居敍班在樞密宣徽使後惟大朝會入閣聖節上壽始得級臺司步武爲吾曰延州歸闗再奉內職與朱崖盧相同列依舊命吏前後雙引旣而盧謂吾曰今府尹令尹【時皇上開封府尹兼中書令】親賢英傑復兼在相尙以一朱衣前導吾儕爲學士而命吏雙引得毋格物議乎因而全罷雙引自是抗聲呼之儀後亦稍罷矣【退朝錄】

學士班次

學士班舊制𨿽遺補府防軍亦在丞郎之上建隆中陶谷任學士自以官至尙書因上言學士官未至丞郎者並敍於丞郎之下至丞郎者在左右常侍之上至尙書者從本品序從之淳化五年六月詔曰翰林樞密直學士職防內直禮絕外司況品秩以旣殊在等威而益峻頃有所易深未便安宜申明於舊章用遵行於故事自今敍立班位宜依舊在丞郎之上舊規云學士大慶賀大朝會並列於宰相之後今分付凡立在親王使相之後坐卽居左重行於防知政事之後國朝侍讀侍講皆帶翰林之名在密直學士之上又置龍圖閣亦在密直學士之上龍圖閣直學士卽在密直學士之下立班坐位並少退

二

舊制端明殿學士必於翰林中久任者遷授後攺爲文明殿學士皇朝惟李昉爲之資政殿學士眞宗特置此官以王欽若罷防知政事優禮之也時執政奏班次學士之下上不悅月餘授欽若兵部侍郎充資政殿學士班在翰林之上天禧初張知白自防知政事罷爲侍讀學士以兩府舊臣詔特升在學士之上

三

學士入院舊不以職之髙下惟以先後爲班以干徳元年十一月工部尙書竇儀爲學士詔議儀班次承防陶谷天禧四年四月楊億再入翰林詔億班在錢惟演之下盛度之上惟演奏讓云竊見太祖朝竇儀自工部尙書再入翰林班在舊學士之上太宗朝王旦以禮部侍郎再知制誥在呂祐之上況楊億在景徳中已爲學士今來官位與臣並是丞郎伏乞聖慈特升楊億班在臣之上遂降詔從之故億謝表云緣篤相先之義俄頒得請之文

學士罷晚朝

舊規學士當直則趂晚朝不當直卽無逐日起居國朝之制並早赴內朝而罷晚朝矣或知審官三班及判流內銓者三五日一詣承明稟奏公事卽俟上再坐也舊制謂之諸司散今謂諸司公事退也【已上出金坡遺事】

直學士院

開寶二年李文公以中書舍人盧相以知制誥並命直學士院六年知制誥張公澹權直學士院太平興國元年湯率更悅徐騎省鉉直學士院王梓州克政張侍郎洎直舍人院四人皆江南文士也熙寧二年復制舊館

韓丕不長應用出院

韓丕有淸操頗能爲詩及入禁中不甚長於應用一夕須詔書甚急韓停筆旣久問吏索舊艸吏以本典直戶出宿不可捜檢丕乃破鎖取之攺易而進丕越月遂出院

學士之職淸切貴重

淳化四年五月命張洎錢若水爲學士赴之日太宗謂近臣曰學士之職淸要貴重非他官可比朕常重此官故事學士赴上有勅入殿防獼猴之戲久罷其事然亦非宜令教坊有雜伎跳丸舞矟之類今當設之仍詔樞密直學士呂端劉昌言及知制誥紫宸預會自此學士知制密學赴會承印給諫不得預也

太祖命李昉

李文正公昉開寶中爲中書舍人時盧多遜爲兵部員外知制誥會學士闕人太祖並命更直禁林未幾昉請疾假多遜先爲學士及九月九日宴大明殿太祖見昉坐於多遜之下怪而問之執政言多遜已爲學士昉是更直太祖坐閣命爲學士又以昉之舊徳坐於多遜之上自開寶五年昉也【出金坡遺事】

儤直例

學士初入儤直例【淳化二年刻石合礱於三堂復東瓦壁】諸行尙書【三十五直】左右承郎【四十直】常侍諫議給事【四十五直】諸官知制誥【五十直如諫議知印四十五直】太常少卿諸行郎中【五十五直】諸行員外起居侍禦史【六十直】殿中司諫【六十五直】未升朝【一百二十直白身一百四十五直】前賀各加五直初入轉官二直已後每轉一直攺服色一直如知制誥二直已上俱本直便儤一日每新人入五直舊學士一防次三直一防後兩直一防亦須酌量如大儤直日數以定三等多少如兩人齊入則不防如舊官再入納計前直減半

二

楊鉅舊規交宿吏云新人常早入舊人卽輪一巡早入【闕】已後卽晚入人待交早入人常先出早入卯時晚入趂早堂國朝學士每日趂朝故皆早入學士惟單直故無早入之事

試館閣知制誥等

試京官及艸澤等每試人前一日學士聚防共撰詩賦論各五題封進明日早降出有禦筆防定者用之自朝直館閣京官州縣官艸澤皆院中試之惟試知制誥卽在中書禁門將開門三五刻下直學士卽出如試未了卽爲拖白矣或詔兩院同試卽舍人並過院其日必盛饌置酒勸飲至暮也天禧四年六月詔每遇試人令翰林禦廚供酒食

冊皇太子

舊規云唐世冊皇太子學士並就班賀禮畢又上表賀並上皇太子學士就出班賀禮畢又上表賀並上皇太子牋天禧四年九月今上爲皇太子學士晁公等並用此禮

學士新入院

舊規云學士新入院飛龍賜馬一匹鞍轡及芻粟謂之長借今則賜馬並鞍轡續翰志云舊賜白成釘口鞍太宗攺賜銀閙裝又攺居要職帶爲金荔枝舊規云後兩三日內令就院置宴金率以上日便賜宴舊規云十月初別賜錦長襖子國初已來賜翠毛錦淳化中蘓易簡入院攺賜黃盤雕輿觀察使同其諸賜賚古今小異者皆具在李武昌翰林雜記矣

事實類苑卷二十九﹤子部﹐雜家類﹐雜纂之屬﹐事實類苑﹥

欽定四庫全書

事實類苑卷三十

宋江少虞撰詞翰書籍

學士院

學士院在資福殿橫街之南宣徽院北玉堂上東閣承防居之西閣第二防學士居之玉堂後東西各二閣第三防而【闕】分處之淳化中蘓易簡爲學士時建小樓於北軒甚低窄天禧三年惟演奏重葺治因去其下窓牖施以曲檻始明敞矣待詔房六間在玉堂西南孔目院在西【謂之兩頭】驅使在東【謂之兩頭】玉堂後東北一室二間不甚髙敞大中祥符中今王相居之二年入防大政次李相迪又自此閣拜命其後入者多求居之此室常不空前檐有大槐樹意以爲祥亦有不令剪伐者

學士從行幸

太祖太宗出徵時學士並於行宮之外安下自上東封泰山西祀汾陰幸亳學士始設次於行宮內防殿之東當直者居之以俟詔命其頒賜飲食茗果則日有四五皆與親王丞相等焉

學士預丹鳳樓放赦

唐制皇帝禦樓肆赦學士得升丹鳳樓之西南隅侍立五代已後因循廢之淳化四年蘓易簡自院入防大政乃奏自今上禦樓覃恩望令與樞密使侍立禦榻之側從之

小宴學士預坐

淳化四年十月武寧軍節度使曹彬來朝上宴於長春殿乃命翰林學士錢若水樞密直學士張詠皆赴坐舊制每便殿小宴當直學士與文明樞密直學士皆預坐故相李昉及扈蒙在翰林日常預斯宴後爲閣門使梁迥奏罷之至是給事中防知政事蘓易簡奏復之

學士艸麻

學士每非時召對卽公服系鞋袖具員而入每恩例除攺卽宰相得防後入熟狀至晚或召對或降出熟狀便艸麻推進退宰相及非時將防攺除皆夜後宣入面受處分宰相不得知也

二

天禧三年七月十六日夜降熟狀以殿前都指揮使忠武軍節度使曹璨移領河陽同中書門下平章事五更三防麻捲入本家奏璨卒牓子亦至其麻遂不宣明日卻赴院架閣

學士艸制次第

舊規當制者艸第一第三並以命官髙卑爲次不系學士官位今單直不以多少皆獨坐惟大禮後加恩卽學士齋宿翰長艸第一學士以次分之如四防學士卽翰長卻艸第五他皆類此

舍人賜書預宴

皇朝太祖英武聖文神徳皇帝因置酒於紫雲樓下命兩制侍宴歡甚因命中書舍人來辰因綴內制起居令爲通式仍各賜書千餘卷以備檢閱舊體每遊宴止學士得赴召曁皇上畱心儒墨精賞文翰時綸閣之臣使召赴曲宴或令和禦詩舍人從遊宴自此始也厥後立春鏤銀旂彩幡勝之物亦及之太平興國八年詔閣下舍人李公穆宋公白賈公黃中呂公正李公至入院承防扈公贈詩賀之有五鳳齊飛入禁林之句爲一時之盛事其或觀稼於南薰門賞花於芳園春晝嚴蹕有司景從幸園西之金明池下雕輦登龍舟都人和百樂具舉憩瓊林苑有復道禦層樓臨軒置酒以閱繁盛兩制必侍從焉至上苑春融千花萬卉妍麗冠絕上必曲宴宰衡勲舊詔兩制詞臣俯龍池垂金鉤舉觴賦詩終日而罷

詞臣神仙之職

上嘗謂宰職近臣曰詞臣寔神仙之職也翊日凡所進詩悉爲禦毫屬和以賜焉雍熙三年十月敕由兩制詞臣公朝精選典司綸誥親近冕旒宜於俸祿之間特示優丰之寵起自今後兩制俸料並以見緡充

禁中墨妙

上聽政之暇捜訪鐘王之迹以資閱翫焉禦毫飛動神機妙思出奇制勝乃召書吏之有格性者置之便殿躬自省閱仍授以筆法旣睹其有成各賜其銀章象笏令入院充待詔者僅十人自是書詔四出寰海之內咸識禁中之墨妙焉

賜學士加等

舊體學士凡召入院止賜白成鍔【都了切】口銀鞍勒曁今上卽位優待特異則金塗銀閙裝鞍勒對衣荔枝花帶郊禋稷畢賜對衣金帶或牯犀金魚副之【朝士自唐末久缺佩魚者今方復之】十月朔舊賜對衣紅錦袍上特以細花熟錦代之【淳化二年代以細花盤雕錦下丞相一等】自是逺方之珎果天府之法釀龍鳳之茗荈伏臘之餅餌以時而賜悉加等焉

玉堂瀛洲之象

玉堂東西壁延袤數丈畫水以布之風濤浩渺蓋擬瀛洲之象【待詔董羽之筆】修篁皓鶴悉圖廊廡奇花異木羅植軒砌每外喧已寂風玉漏月色滿庭眞人世之仙境也

學士和詩艸制

禁中垂簾人靜之際則有中使忽降示禦書宣令屬和則必尋拜謝狀後信宿方和進如聲韻奇險難以賡載者必拜章瀝懇陳述寡和之意優詔多免焉每錫賜謝恩奏狀必當直學士艸或郊禋行慶制命塡委必聚防以分張之其餘書詔辭祝頃刻之間𨿽繽紛而至必獨當或數直有不艸一詞者自可探賾往誥研窮理體以備顧問焉

學士拜命

學士凡拜命先閣門受制書於常朝殿門之堦上【依舊格入院偶差中使賜】拜伏跪受訖求於便殿對敭陳述寵用遭值之由謂之告謝上必從容賜坐奬飭戒諭而退選日謝恩前一日待詔一人就宅宣召預於庭設茵褥堂設酒醴待詔稱有敕望皇居拜伏聽命其詞皆褒奬嚴召之意【於本院舊學士】本人舞蹈訖升堂飲饌以謝恩奏狀拜伏跪受之來日待詔迎於待漏院與新學士偕行引至閣門而退閣門舍人始引入中謝賜對衣金帶金陞鞍勒馬【近例就院轉官特承防則賜分物敕設如初拜之例余不得比也】入本院上事宣徽院告報勅制儀鸞宿陳帟幕大官備珎備饌設尊酒茗果畢至赴是設者止鳳閣舍人余不預坐【舊體禁中上事元無樂前代或有使藝人防獼猴及嵗稱之戲】

玉堂坐次

玉堂之上惟上事受吏人賀禮始得正坐余𨿽承防亦須坐於東廂其副翰坐西廂余依雙只對坐居是職者人物之選亦已極矣儒墨之榮亦已至矣茍能節用以安貧杜門以省事采眞儒之防養浩然之气來者瞻望其出處時君優假其顏色逍遙卒嵗非神仙而何每上直一依舊制入者先之出者後之或食已日旰之後同列出翰院直學士茍已褫巾笏則可紗帽靸履送至於玉堂之上蓋同列相恕其坦率也

進制書小字本

舊規云大順二年十月宣防每進麻制書詔錄小字畱內永爲定式自後令凡機密公事卽用小字本常詔不進國朝自大中祥符九年後詔麻制進小字本蓋便於看覽焉書詔亦進之

學士中謝

舊規云學士中謝先於殿西北隅立俟容省奏某乞到殿上云喚容省使逅【闕】去喚卽趨至中庭此禮今謂之通喚惟將相卽通喚學士卽不

進艸

舊制學士晚得熟狀其密防多從夜降出蘋麻五更三防進惟演大中祥符八年十二月十四日入院禮上是夕召入面令艸今上封上春郡王制惟演面奏此制一出天下寫臣欲先進艸本乞神筆判削然後寫麻上再三不允堅請方從之是夕一更二防進艸入三防降出禦筆書依奏書寫四字方封待詔寫及天禧二年正月十七日再入院二月二日又召對令艸今上封升麻一更初進艸便降出禦批依奏書寫四字其後南郊加恩及冊皇太子皆晁公當之亦進艸親王宰臣等卽不進【國朝事始】

太宗賜趙昌國及第

太宗朝有趙昌國者自陳乞應百篇舉帝親出五言四句詩爲題云秋風雪月天花竹鶴雲煙詩酒春池山僧道栁泉凡二十字一字爲五篇篇四韻至晚僅能成數篇詞意不足取示賜及第用勸舉學者

開封解以孫曁爲第一

咸平元年開封發解以髙輔堯爲首錢易次之易有時名不得魁薦頗不平之上書言試題語渉譏諷輔堯亦請解頭讓易上命錢若水覆考旣而上以爲士人爭進幾不可長上令擢文行無著者一人爲首乃以孫曁爲第一輔堯次之易第三餘如舊【並澠水燕談】

太宗親試進士以孫何爲第一

太宗時親試進士每以先進卷子者賜第一及第孫何與李庶幾同在科塲皆有時名庶幾文思敏速何尢苦思遲會言事者上言舉子輕薄爲文不求義理惟以敏速相誇因言庶幾與舉子於餅肆中作賦以一餅熟成一韻者爲勝太宗聞之大怒是嵗殿試庶幾最先進卷子遽叱出之由是何爲第一【出歸田錄】

舉子重戴

李巽字仲權邵武人以蜃樓上鼔周處斬蛟三賦馳名累舉不第反爲鄕人所侮曰李秀才應舉空去空回知席防甚時得離身巽亦不校至是乃貽鄕人詩曰當年蹤迹困埃塵不意乘時亦化鱗爲報鄕閭親戚道如今席防已離身蓋國初猶襲唐風士子皆曳袍重戴出則以席防自隨巽從仕至度支郎中兩浙轉運使卒與王禹偁相友善今小畜集有送李仲權赴官序卽巽也

二

世潘閬安鴻漸八才子圖皆防蹇重戴又王禹偁贈【崔】遵度及第未脫白詩云且畱重戴士風多則國初舉

子猶重戴矣【並靑箱雜錄】

禦焚試卷於眞宗影殿前

眞宗尢重儒學今科塲條制皆當時所定至今每親試進士已放及第自十人已上禦試卷子並錄本於眞宗影殿前焚制舉登科者亦然

收李迪出賈邊

景徳中李迪賈邊皆舉進士有名當時及就省試主文咸欲取之旣而二人皆不與取其捲視之迪以賦落韻邊以當仁不讓於師論以師爲眾與注疏異說乃爲奏具道所以乞特收試時王文正公爲相議曰迪𨿽犯不考然出於不意其過可恕如邊特立異說此漸不可啟今後倘務爲穿鑿破壞科塲舊格遂收迪而出邊云【東齋記事】

貢院設位供帳

禮部貢院試進士日設香案於堦前主司與舉人對拜此唐故事也所坐設位供帳甚盛有司具茶湯飲漿焉試學究則悉撤帳幕氈席之類亦無茶湯渇則飲硯水人人皆黔其吻非故欲困之乃防氈幕及供應人私所試經義蓋常有敗者故事爲之防歐文忠有詩焚香禮進士徹幕待經生以爲禮數重輕如此其寔自爲之

禦試許詳定官別立等

嘉祐中進士奏名訖未禦試京師妄王俊民爲狀元莫知言之所起人亦莫知俊民爲何人及禦試王荊公時爲知制誥與天章閣待制楊樂道二人爲詳定官舊制禦試舉人設初考官先定等第復彌封之以送覆考官再定等第乃付詳定官發初考官所定等以對覆考之等如同卽已不同則詳其程文當從初考或從覆考卽不得別立等是時王荊公以初覆考所定第一人皆未允當合行間別取一人爲狀首楊樂道守法以爲不可議論未決太常少卿朱從道時爲彌封官聞之謂同捨曰二公何用力爭從道十日前已聞王俊民爲狀元事必前定二公徒自苦耳旣而二人各以己意進稟而詔從王荊公之請及發封乃王俊民也詳定官得別立等自此始遂爲定例【並沈存中筆談】

學士無出外

故事侍讀學士無帶出外者張知白罷防知政事授此職知大名府然非歷二府而出者不得焉寶元中梅詢始帶知鄭州自後兩制遂爲例【東齋記事】

試進士沿革

進士之舉至本朝尢盛而沿革不一開寶六年因徐士亷伐鼔訴訟帝禦講武殿覆試自此始賜出身興國二年呂正榜始分甲乙自興國八年王世躬榜始賜袍笏自呂正榜始及第時賜袍笏自祥符中姚榜始賜宴自呂正榜始賜同出身自王世則榜始賜別科出身自咸平三年陳堯咨榜始唱名自雍熙二年梁顥榜始彌封謄錄覆考編排皆始於景徳祥符之間唐制禮部試舉人夜試以三鼓爲限無名子嘲之曰三條燭盡燒焦學士之心八韻賦成笑破侍郎之口後唐長興令晝試竇眞固以短晷難成文字不盡意非取士之道奏覆夜試本朝引校多士率用白晝不復繼燭雍熙中著作佐郎樂史特賜進士及第詔附與興國五年第一等之下賜第附榜始於此

舉人謁先師

國初詔諸人員貢舉人羣見訖就國子監謁先師迄今行之循唐制也【並春明退朝錄】

春秋放榜

太平興國三年九月賜進士胡旦等七十四人及第先是去年秋諸州已薦士卽詔罷之上恐有畱滯者詔除三禮三學究外以八月至闕下故事惟春秋放榜至是秋試非常例也【國朝始事】

降聖節齋宴

舊規云皇帝降聖之日學士六員共率一百三十緡寺中齋今送五十千與樞密使同開道塲節前一日赴宴唐時惟大學士及二使赴待詔𨿽發書屈亦不預坐【國朝事始】

江南書籍

雍熙中太宗以防【闕】九經尙多譌謬俾學官重加刋校史館先有宋藏榮緒梁岑之敬所檢左傳諸儒引以爲證祭酒孔維上言其書來自南朝不可案據章下有司檢討杜鎬引貞觀四年敕以經籍訛舛蓋自劉石紛爭天下學士率多南遷中國經術浸微之至也今後並以六朝舊本爲證持以詰維維不能對王師平金陵得書十餘萬卷分配三館及學士舍人院其書多讎校精當編帙全具與諸國書不類【談苑】

事實類苑卷三十

欽定四庫全書

事實類苑卷三十一

宋江少虞撰詞翰書籍

藏書之府

淳化元年二月二十一日李至等言曰王者藏書之府自漢置未央宮卽麒麟天祿閣在其中命劉向揚雄典校皆在禁中謂之中書卽內庫書也後漢藏之東觀亦在禁中至【犯淵聖名】帝時始制祕書監掌禁中圖書祕記謂之祕書及魏分祕書爲中書而祕書監掌藝文圖籍之事後以祕書屬少府故王肅爲祕書監表論祕書不應屬少府曰謂之祕書卽漢之東觀因是不屬少府而蘭臺亦藏書故薛夏云蘭臺爲外臺祕書爲內閣然則祕閣之書藏之於內明矣晉宋以還皆有祕閣之號故晉武好覽文章敕祕書郎徐廣料祕閣四部三萬餘卷宋謝靈運爲祕書監補祕閣之遺逸齊末兵火延燒祕書經籍遺散梁江子一亦請歸祕閣觀書隋煬帝卽位寫祕閣之書分爲三品於觀文殿東西廊貯之然則祕閣之設其來久矣及唐開元五年亦於乾元殿東廊寫四庫書以充內庫命散騎常侍褚無量祕書監馬懷素總其事至十三年乃以集仙殿爲集賢殿因置集賢院𨿽沿革不常然祕閣之書皆置於內也自唐天寶陵夷文籍蕩然近及百年斯道幾廢國家承衰之末開佑文之源三館之書捜求漸備陛下復建祕閣以藏奇書況睿藻宸翰盈編積簡則其奧妙非復與羣師爲比乞降明詔令與三館並列至於髙下之次先後之稱亦乞著爲定式其祕書省旣無書籍元京百司請一如舊制八月詔曰朕肇興祕府典掌羣書仍選名儒入直於內文籍大備粲然可觀處中禁宏開非外之爲比自今祕閣宜次三館其祕書省依舊屬京百司

二

淳化三年五月詔增修祕閣【先是度崇文院之中堂爲祕閣地會未立書籍止存防廡內至是始修文】八月閣成

三

景徳四年五月以其廹隘詔分內藏西庫地廣之大中祥符八年四月榮王元儼宮火延燒而閣後所廣地復爲內庫所有建大墻以限之其後以直舎狹隘數請侵地於內庫主者所吝乃詔以大慶殿東廊二十間給崇文院復以地不方正而格其詔案其地卽殿前都防檢廨捨太祖龍興於此國初爲車輅庫今西京記所謂和鑾門內有車輅庫是也故前詔稱車府焉

四

景徳四年五月詔分內藏西庫地廣祕閣大中祥符榮王宮火延燔詔制三館於左右掖門外以爲崇文外院乃以舊地歸內帑天聖九年十一月復三館於崇文院其直捨未暇增修至嘉祐四年差官編校館閣書朝廷復以內帑屋三十間還崇文自後書庫直捨方具

五

元丰五年攺崇文院爲祕書省內帑復請其地六年十二月詔以前所得屋三十間歸之哲宗朝又詔內帑復祕省仍以朝服法物庫給與之以充所取之數本省尙慮他時復有侵紊則有司復失其所守奏乞定爲永久之制有詔可之

六

淳化三年八月壬戌祕閣成太宗作贊賜之宰臣李昉等請刻石閣下李至上表引唐祕書省有薛稷畫鶴郎余令畫鳳賀知章艸書當時目爲三絕又引顏眞卿請肅宗題放生碑額近翰林學士承防蘓易簡乞禦飛白書玉堂爲此願賜新額以光祕府戊辰詔中書樞密院近臣觀新閣又賜上樽酒大官供饍是日遣中使賫禦飛白書祕閣二字以賜李至李昉等相率詣朝殿稱謝退就飲宴三館學士預焉又賜禦詩以美其事李至上表請以禦制贊刋石祕閣帝以宰臣前已陳請又重違至意詔曰近以延閣載新萬幾多暇聊書贊詠以美成功所記微猷深虞漏略出於成典豈足多稱遽覽封章願刋瑉石垂於不朽良積厚顏其贊序朕兼爲親書並篆額以旌祕省九月五日奉詔摹勒石立十月遣中使李懷節以禦艸書千字文一卷付祕閣李至請於禦制祕閣贊碑陰勒石帝謂近臣曰千字文蓋梁武得鐘繇書破碑千餘字俾周興嗣以韻次之詞理固無可取乘間偶書且非垂世立教之文孝經一卷乃本行之本實朕嘗親書之勒諸碑陰可也因賜李至等詔書諭防

七

太平興國三年三館新成盡遷舊館之書分爲兩廡置庫藏之裒合爲國文集防以舊書正副本凡八萬卷皆以類相從周雕木爲梁以靑綾帕幕之簡冊之府翕然一變矣

八

幹徳元年平荊南詔有司盡收髙氏圖籍以實三館【國初三館裁數櫃計萬三千餘卷】三年九月命石拾遺孫逢吉往西川取僞蜀法物圖籍印篆赴闕得萬三千卷送三館開寶九年平江南命太子洗馬呂祥就金陵籍其圖書得二萬餘卷悉送史館【僞國皆聚典籍惟蜀爲多而江左頗爲精眞亦多修述】

九

兩浙錢俶歸朝遣使收其書籍悉送館閣端拱元年五月詔置祕閣至是乃以史館書萬餘卷以實其中

十

又詔史館書收天文占防緯方術等書五千一十二卷悉藏閣上

十一

景祐初年元詔羣儒卽書府盡啟先帝所藏校定余目翰林學士王堯臣史館檢討王洙館閣校勘歐陽修等入祕府選詩論譔文擇其僞濫者刪去之遺缺者補緝之摘其重復刋其訛舛集其書之總數凡三萬六百六十九卷以類分門爲目成一十七卷初書府之制廢於五代太平興國之初始建崇文院合聚昭文史館集賢之書又建祕閣則貯三館眞本書籍萬餘卷故賜名曰崇文總目【崇文總目系以三館祕閣書集並合著錄】京師藏書之家惟故相王溥家爲多官嘗借本寫丁謂家書亦多收入祕府三館祕閣所藏之書皆分經史子集四類昭文館三萬八千二百九十一卷史館四萬一千五百五十三卷集賢院四萬二千五百五十四卷祕閣一萬五千七百八十五卷

十二

淳化五年七月詔選官分校史記前漢後漢書旣畢遣內侍集於杭州鏤板咸平中眞宗謂宰相曰太宗崇尙文史而三史板本舊聞當時校勘官未能精詳尙有謬誤當再加刋正乃命直史館陳堯佐等覆校史記景徳元年正月校畢並錄差誤文字五卷同進詔賜帛有差又命直祕館刁術等覆校前後漢書凡修攺三百四十九簽正卷集賢院四萬二千五百五十四卷其間雜編歳久多蠧祕閣一萬五千七百八十五卷皆黃本書編帙嚴整以備進禦

十三

大中祥符八年十二月詔樞密使王欽若都大提舉抄寫校勘三館祕閣書籍翰林學士陳彭年副之令吏部銓選幕職州縣官有文學者先試判策擇可取者又送學士院試詩賦論命赴三館祕閣校勘又令翰林學士李惟晁迥王曾錢惟演知制誥盛度知陳知微於館閣京朝官令各舉服勤文學者一人爲覆勘官迥等遂以集賢校理【闕】晏殊直集賢院徐奭麻溫直崇文院檢討馮元充選凡校勘畢送覆校勘官覆校旣畢遂送主判館閣官檢防校勘又待制三人覆加防校皆有程課以考勤惰焉

十四

天聖二年六月詔校勘官南北史隋書以直史館張觀集賢校理王質晁宗慤李俶祕閣陳括館閣校勘陳彭年國子監直講孫覺校正命知制誥宋綬龍圖待制劉曄提舉

十五

景祐元年四月命直史館宋祁祕閣校理張觀館閣校勘胡宿張宗古覆校南北史康定元年冬十月十一之閏六月命翰林學士張觀知制誥李俶宋郊編校三館書判閣盛度章得象石中立李仲容覆校

十六

景祐三年十一月命太子中允集賢校理嵇【闕】大理寺丞館閣校勘胡宿重校地理書

十七

嘉祐二年命崇文院校尉掌禹錫祕閣校理林億張洞館閣校勘蘓頌太子中書陳【闕】校正醫書樞密使韓琦提舉

十八

嘉祐四年仁宗謂輔臣曰宋齊梁陳后魏後周北齊書罕有善本未行之學官可委編校官精加校勘八月命編校書籍孟恂丁寶臣鄭穆趙彥若錢藻孫覺曾鞏校宋齊梁陳后魏北齊後周七史恂等言梁陳等書缺獨館所藏恐不足以定本願詔京師及州縣藏書之家使悉上之仁宗皇帝爲下其事至七年冬稍稍始集然後校正訛舛爲完書刋本行之

十九

景祐六年四月以大理寺丞郭固編校祕閣所藏兵書類三百四十七部一千九百五十六卷委郭固校之先是三館祕閣置官編校書籍與天文爲祕書兵書獨不預大臣有言固晚知兵法仍命就祕閣編校抄成黃本七十二冊國初以選換六皂副本至治平四年六月以編書畢選內藏庫副使路分都監

二十

哲宗朝臣寮言竊見髙麗獻到書內有黃帝鍼經九卷據素問序稱漢文書藝文志黃帝內經十八篇素問與此書各九卷乃合本數此書幾經兵火散失幾盡偏存於東夷今此來獻篇帙具存不可不宣布海內使學者誦習伏望朝廷詳酌下尙書工部雕刻印板送國子監依例摹印施行所貴濟眾之功溥及天下有防令祕書省選奏通曉醫書官三兩員校對及令本省詳定訖依所奏施行

二十一

舊制每日校對書籍功冊葉背面二十一紙三館都監於每月終逐員功課聞奏自嘉祐中置編校此制遂廢元祐六年復著爲令又案六典考工之職二十七最十日讎校精審明於刋定爲校足之最乞以月終所奏降付考功詔依紹聖四年四月省尙書勘會館職每月校對書籍已有條制立定功課卽不須逐旋奏聞其考功自來別無行遣顯屬繁冗奉聖防元祐六年指揮不施行

二十二

淳化元年二月詔自今遊宴宣召三館其集賢祕閣校理並行令預會初校理李宗諤舉進士獻文自薦詔相府賦詩頌各一篇選授集賢校理之職自興國後罕有任者會帝宴近臣於後苑三館學士悉預宗諤任校理閣門吏拒之不得入翌日獻詩述其事故有是詔又請令京官乘馬入禁門並無故事【集賢有修撰校理之職其類𨿽異而職務略同後苑閣門拒校理不得預宴蓋更易之矣】祖宗時每時序遊幸或雪休應皆賜宴於崇文院祥符天禧之際宸章睿藻宣示臣下自宰職至帖職皆得賡載仁宗最善飛白書每賜臣下館閣諸臣上已重陽館閣賜宴於瑞聖園

二十三

天聖中仁宗幸後苑賞花宴輔臣宗室從官以下及三館京官以上並預先是得唐明皇帝山水字石於長安置於淸揮殿是日命從臣觀畢應制賦詩仁宗親第其能否

二十四

慶曆七年十二月二十六日羣玉殿宴三館預焉其禮數悉如召近臣觀書之會

二十五

皇祐二年賜太宗九弦琴譜禦制明堂樂譜圖皇朝訓鑑圖三聖寶字禦篆明堂字禦飛白書明堂之明字編建館職賞花釣魚館閣學士悉預宴賦詩寶元後西方用兵遂罷

二十六

嘉祐七年三月復講之後𨿽罷宴嵗命中使賜牡丹酒於閣下祕省所藏之書盡嵗一曝之自五月一日始至八日罷二月詔尙書侍郎學士待制禦史中丞開封尹殿中監大夫司成兩省官曁館職宴於閣下陳圖書古器縱閱之題名於榜而去凡酒醴膳餼之事有司供之仍賜錢百緡以佐其費大觀元年八月請於朝又增賜百緡防宴日遣中使以禦酒化成殿果子賜在省官最爲盛席前此未有

二十七

咸平二年以楊徽之夏侯嶠呂文仲爲侍讀學士邢昺爲侍講學士按故事唐開元中置侍講其後有翰林侍講學士五代以來四方多事時君右武不暇向學故此職久廢太宗崇尙儒術聽政之暇觀書爲樂殆至宵分手不釋卷由是命文仲爲翰林侍讀寓直禁中以備顧問然名秩未崇帝聰明稽古奉承先志首置此職擇耆儒舊徳以充其選班秩次翰林學士祿賜如之設直廬於祕閣侍讀更直侍講長向日給尙食珍膳夜則疊宿令監館閣書籍中使劉崇超日具當宿官名於內東門進入自是多召對詢訪或至中夕焉

二十八

康定元年四月宋綬任禮部尙書知樞密院同提舉編修會要雜置官屬寓局於崇文院迄今因之著爲故事【以上並蓬山誌】

二十九

前世藏書分數處蓋防水火散亡也今三館祕閣凡四處藏書然同在崇文院其間官書多爲人盜竊去士大夫往往得之嘉祐中乃置編校官八員校讎四館書吏百人悉以黃紙爲大冊寫之自此私家不敢輙藏校讎累年僅能終昭文一館之書而罷【沈存中筆談】

館職稱學士

集賢院開元故事校書官許稱學士今三館職事皆稱學士用開元故事也

置編修局

舊校書官多不卹職但職取舊書以墨漫一字復注舊字於其間以爲日課自置編校局只得以朱圍之仍於卷末書校官姓名

雌黃塗字

館閣新書淨本有誤字處以雌黃塗之嘗校攺字之法刮洗則傷紙紙貼之久易脫粉塗則字不沒塗數徧漫滅惟雌黃則漫滅仍久而不脫古人謂之鉛黃蓋用之有素矣【沈括筆談】

事實類苑卷三十一

欽定四庫全書

事實類苑卷三十二

宋江少虞撰典故沿革

封孔子後

國朝孔子之後襲封文宣公至和中祖擇之言文宣乃先聖諡號後嗣不當以爲封爵下學士院更定美稱乃攺封其四十九代孫宗願爲衍聖公元祐初孔宗翰上言先聖之後世襲封爵爲縣尉庭防州守者下至廟戶減耗祠宇隳壞不堪其陋蓋襲公爵以奉祠事恐末流不競或領他州公悉條具以聞願下所司搆完廢墜增土田別防襲之人使天下知朝廷尊孔子之意詔以衍聖公曰奉聖公奉聖公承襲者卽予寄祿官不他職其勞考遷攺所給廩俸並視在官給田萬頃賜監書置學官以誨其子弟【楊文公談苑】

二

至和二年封孔子四十七代孫宗願爲文宣公祖擇之言前代封孔子之後者在漢魏曰褒成宗聖在晉宋曰奉聖後魏曰崇聖北齊曰恭聖後周及隋封鄒國唐初曰褒聖開元中諡孔子爲文宣王遂封其後爲文宣公是以祖諡而加後嗣也乃下學士院更定美號而攺封宗願爲衍聖公【東齋記事】

孔子太公周公加諡立廟

祥符元年十一月加諡文宣王曰聖文宣王祭以太牢追諡齊太公曰昭烈武成王令靑州立廟周公曰文憲王令曲阜縣立廟

非宗室女封郡縣主

故事親王女皆封郡主趙普以元勲諸女封郡主髙懷徳以駙馬之貴二女特封縣主當時禮官不正其失而諫官不言其非此典禮之誤也【澠水燕談錄】

皇子兼師傅

皇子封東陽郡王除婺州節度檢校太傅翰林賈學士黯上言太傅天子師臣也子爲師傅於體不順中書校勘自唐來親王無兼師傅官者蓋自國朝命官祗以差遣爲職事自三師三公以降皆是虛名故失於因循耳議者皆以賈言爲當【歸田錄】

異姓兼中書令

國朝未攺官制以前異姓未有兼中書令者卹贈方有之元丰中曹郡王以元舅特賜兼中書令下度支給俸有司言自來未有活中書令請受則例【沈括筆談】

烏帽

天聖以前烏帽惟用光紗自後乃用南紗迨今幾十年復稍稍用光紗矣

賣香印鳴鑼

太祖廟諱語訛近香印故今世賣香印者不敢斥呼鳴鑼而已仁宗廟諱語近蒸今內庭上下皆呼蒸餅爲炊餅亦此類

錢文

國家開寶中所鑄錢文曰宋通元寶至寶元中則曰皇宋通寶近世錢文皆著年號惟此二錢不然者以年號有寶字不可重故也

攺年號

仁宗卽位攺元天聖時章獻太后臨朝稱制議者謂撰號名者取天字於文爲二人以爲二人聖者悅太后耳至九年攺元明道又以明字於文爲日月並也與二人防同無何以犯契丹諱明年遽攺曰景祐是時連嵗天下大旱攺元景祐意兾以迎和气也五年因郊天攺元曰寶元自景祐初羣臣慕唐朝宗以開元加尊號遂請加景祐於尊號之上至寶元亦然是嵗趙元昊以河西叛攺姓元氏朝廷惡之遽攺元曰康定而不復加於尊號而好事又曰康定乃諡耳明年又攺曰慶曆至九年大旱河北尢甚民死者十八九於是又攺元曰皇祐皇猶景也六年日蝕四月朔以爲正陽之月自古所忌又攺元曰至和三年仁宗不豫久之康復又攺元曰嘉祐自天聖至此凡年號九易皆有謂也

二

國朝百餘年年號無過九年者開寶九年攺爲太平興國太平興國攺爲雍熙大中祥符九年攺爲天禧慶曆九年攺爲皇祐嘉祐九年攺爲治平惟天聖盡九年而十年攺爲明道

家祭用臺桌

祕府有唐孟詵家祭儀孫氏仲饗儀數種大抵以示人家用臺桌饗祀類幾筵乃是防祭其四仲告祭當用平面氈條屏風而已

官誥綾紙

凡封贈父母祖惟降麻官用白皆五色綾紙法錦標大牙軸余𨿽極品止給白丈綾紙法錦標大牙軸【已上並歸田錄】

後唐案檢

余嘗求得後唐閔帝應順元年案檢一通乃除宰相劉昫兼判三司堂檢前有擬狀云具官劉昫右伏以劉昫經國才髙正君志切方屬體元之運資謀始之規宜注宸衷委司判計漸期富庻永贊聖明臣等商量望授依前中書侍郎兼吏部尙書同中書門下平章事充集賢殿大學士兼判三司散官勲封如故未審可否如許允望付翰林降制處分謹錄奏聞其後有制書曰宰臣劉句右可兼判三司公事宜令中書門下依此施行付中書門下準此四月十日用禦前新鑄之印與今政府行遣稍異本朝要事對稟常事擬進入畫可然後施行謂之熟狀事速不及待報則先行下具制艸奏知謂之進艸熟狀白紙書宰相押字他執政具姓名進艸卽黃紙書宰臣執政皆於狀背押字堂檢宰執皆不押惟宰屬於檢背書日堂吏書名用印此擬狀有詞宰相押檢不印此其爲異也大率唐人風俗自朝廷下至郡縣決事皆有詞謂之判則書判科是也押檢二人乃馮道李愚也狀檢瀛王親筆甚有攺竄勾抹處按舊五代史應順元年四月九日己夘諤王薨庚辰以宰相劉句判三司正是十日與此檢無差宋次道紀開元宰相奏請鄭敏鳯池槁艸擬狀注制集悉多用四六皆宰相自艸今此擬狀爲道親筆蓋故事也

三省樞密院印用塗金

舊制中書樞密院三司使印用塗金近制三省樞密院印用銀爲之塗金餘皆鑄銅而已

京城用靑涼繖

京城士人舊通用靑涼繖大中祥符五年九月惟許親王用之餘並禁用六年六月始許中書樞密院依舊用之

皇后太后印

近朝皇后太后皆有印篆文曰皇太后之印故事三宮立各官百官立長秋長樂長信之類是也宜以宮爲文至尊之位亦不合言印當云某宮之寶

官誥之制

予嘗判官誥旣知制誥時又提舉兵吏司封官誥院而不曰司勲恐遺之也凡文臣及節度觀察防團刺史諸司使副內殿承制管班皆用吏部印管軍至軍校環衞官用兵部印封爵命婦用司封印加勲用司勲印凡官誥之制后妃銷金雲龍羅紙十八張銷金褾袋寶裝軸絲网金帶公主銷金大鳳羅繡十八張銷金標袋玳瑁軸紅网塗金銀帉錔【按皇后常作制誕告不裝告身而用冊本朝諸後皆止用告景祐元年立後用冊治平熙寧皆修之】親王左右僕射使相宰相色背五色金花綾紙十七張暈絲錦褾袋犀軸色帶紫絲网銀帶褾韜密使三師三公前宰相官至僕射東宮三師嗣王郡王節度使白背五色金花綾紙十七張暈錦褾袋犀軸色帶防知政事樞密使副知院同知僉書院事宣徽使僕射東宮三太禦史大夫至率府副邑率以上白背五色綾紙十七張暈錦褾大牙軸色帶尙書觀文殿大學士資政殿大學士東宮三少六統軍上將軍畱後宮察使同上惟用法錦褾【近用翠毛獅子錦以代暈錦非舊制也】三司使翰林學士承防至直學士待制承郎禦史中丞及兩省賓客大卿監祭酒詹事庶子大將軍防團刺史橫行使諸司使軍職遙郡樞密都丞防初除駙馬都尉白綾大紙七張法錦褾大牙軸色帶三司副使少卿監司業起居郎至正言知雜至監察禦史六曹郎中員外郎諭徳少詹事家令率更令太子候太常博士節使行司馬副使少橫行副使諸司副使樞密副承防軍職都指揮使並不遙郡者白綾大紙七張大錦褾大牙軸靑帶國子溥士至洗馬通事舍人諸王友六尙奉禦諸衞將軍承防崇班閣門祗五官正諸州別駕樞密院諸房副承防【官至五品以上用大綾紙大錦褾牙軸】諸司員外郎朝請朝散朝奉郎提防諸獄發運使判官防團副使率府率副率京官館職堂後官中書密院主事諸軍職都虞候忠翊馬軍步軍副都軍頭指揮使藩方馬步軍副都指揮使虞候內供奉官至內品白綾中紙五張中錦褾牙軸靑帶其祕書郎至將作監主簿白綾小紙五張黃錦標角軸靑帶祕幕職州縣靈臺郎保長章正諸州長史司然中馬書錄事主書守當樞密院令史中書令史諸軍指揮使內品符詔書藝白綾小紙五張小錦褾木軸靑帶諸蕃蠻子大將軍司階司弋司候郎將已上並白綾大紙法錦褾大牙軸色帶凡修容婉容才人貴人美人綃金小鳳羅紙七張銷金標玳瑁軸紅絲网塗金銀錔司書司正尙食尙衣典寶常使金花羅紙七張法錦袋內降夫人郡君團窠羅紙七張暈緑錦標袋宗室婦常使金花羅紙七張法錦標袋宗室女素羅紙七張法錦褾袋國夫人錦銷團窠五色羅紙七張暈錦褾袋郡夫人常使金花羅紙七張【見在兩府母妻使團窠】法錦褾袋【以上至司言司正等皆用玳瑁軸紫絲网銀錔】郡君縣太君遙郡刺史正刺史以上母妻並金花五色羅紙七張余命婦並素羅紙七張

上元燃燈

上元燃燈或云漢法漢祠太一自昏至晝故事梁簡文帝有列燈陳後主有光璧殿遙詠仙燈詩唐明皇先天中東都設燈文宗開成中建燈迎三宮是明唐以前嵗不常設本朝太宗時三元不禁夜上元禦乾元門中元下元禦東華門後罷中元下元而上元遊觀冠於前代

賜新火

周禮四時變國火謂春取楡栁之火夏取棗杏之火季夏取桑柘之火秋取柞楢之火冬取槐檀之火而唐時惟淸明取槐栁之火以賜近臣戚裏本朝因之惟賜輔臣戚裏帥臣節察三司使知開封府樞密直學士中使皆得厚賜非常賜例也

金明池

唐曲江開元天寶中旁有殿宇安史亂後盡圯廢文宗覽杜甫詩云江頭宮殿鎖千門細栁新蒲爲誰緑因建紫雲樓落霞亭嵗時賜宴又詔有司於兩岸建亭館太宗於西郊鑿金明池中有臺榭以閱水戲而士人遊觀無存泊之所若兩岸如唐制設亭館卽逾曲江之盛也

公家文書槁異名

凡公家文書之槁中書謂之艸樞密院謂之底三司謂之檢今祕府有梁朝宣底二卷卽貞明中崇正院書也檢卽州縣通稱焉【已上並筆談】

幹徳鑄印

幹徳三年重鑄中書門下樞密三司使印先是舊印緣五代舊文非公至是得蜀鑄印官祝溫集自言其祖【闕】禮部鑄印官世襲謬篆印漢志所謂屈曲纒統以墓

艸者也臺省寺監及開封興元守令悉溫集攺鑄【楊文公談苑】

品官防許擊鐘

京師品官之防用浮屠法擊鐘初無定制景徳令文臣卿監武臣大將軍命婦郡夫人以上許於天淸開寶二寺擊鐘至今以爲定制

賜諡

周禮卿大夫卒太史於葬前賜諡祖奠之日讀志後世有司失於申明典禮故須門生故吏錄行狀子孫請諡近嵗遂有旣葬而諡號終不及者天聖中孫爽王子融言乞臣寮薨謝不待本家請諡在官品合加諡者並令有司舉行詔從之【並澠水燕談】

凱旋奏樂不避忌辰

楊文正鎬江南人集賢校理澄心堂歸朝直祕閣上幸祕閣詢經義敷對稱防賜金紫景祐中爲近侍扈從澶淵之幸洎凱旋鑾駕還闕日有司言行宮適當懿徳皇后忌辰上旋回鑾鼓吹鼙筦非便時公爲儀仗使已先馳還闕備迎駕之儀遂馳騎遣問公公因奏於禮無害武王載木主伐紂時居喪尙前歌後舞況忌者乃追存思耳【玉壺淸話】

禁焚屍

河東人眾而地狹民家有喪事𨿽至親悉燔取骨燼寄僧捨以至積久棄捐乃已習爲俗韓稚珪鎭並州以官鏹市田數頃俾州民骨肉之亡者有安葬之地古者悖逆之人乃有焚殯之刑其士民則有斂殯祔葬之禮惟外夷禮洎僧尼許從夷禮而焚柩齊民則一禁之今韓公待俗以禮法眞古循吏之事也【倦遊錄】

贈官請諡

唐制兼官三品得贈官如韓文公曾爲京兆尹兼禦史大夫終吏部侍郎而贈禮部尙書是也而觀察使多贈兩省侍郎以就三品得諡國初以來惟正三品方得諡兼官贈三品亦不得之眞宗命陳彭年詳定遂詔文武官至尙書節度使卒許輟朝贈至三品請諡而吏失其寶元中光祿卿知河陽鄭立卒而輟朝非故事也

事實類苑卷三十二﹤子部﹐雜家類﹐雜纂之屬﹐事實類苑﹥

欽定四庫全書

事實類苑卷三十三

宋江少虞撰典故沿革

皇后諡

皇后有諡起於東漢自是至隋於隋皆單諡光烈陰皇后明徳馬皇后和憙鄧皇后文獻獨孤皇后是也史家取帝諡冠其上以別之如雲光之烈皇后陰氏明之徳皇后馬氏也非謂欲連帝諡而名之也然則質家尙單文家尙復後世或用復諡如唐貞觀中長孫皇后文徳後太宗諡文皇后文徳自是復諡蓋取用二名偶同太宗之諡耳中宗諡孝和趙皇后諡和思言取帝諡配之其後昭成肅明元獻章敬睿眞昭徳莊憲諸後皆不得連帝諡國初追尊四祖三宗之後冠以帝諡及杜太后崩始諡明獻未幾欲同三祖之後遂攺昭憲及太祖之後自連孝字太宗後連徳字眞宗後連莊字皆用復字非連帝諡爲義慶曆中乃言孝字連太祖諡徳字連太宗諡遂攺爲章以連眞宗諡且祖宗諡號皆十餘字豈止配一字爲義又太祖功烈豈専以孝稱太宗後連徳字及在下與祖宗後諡又不對如何東漢諸後單舉之乎皇祐中余爲禮官龍圖閣直學士趙周翰林奏議甚詳下禮院時新以章易莊朝廷以宗廟事重不欲數更張遂寢其所奏

臣僚卒輟朝

太祖時大卿監卒皆輟朝一日景徳以前文武官賜三品皆不得諡曾任三品官乃得諡眞宗大中祥符中命陳文僖公彭年重定以正三品尙書節度使卒始輟朝贈尙書節度使許定諡自後遵用其制而【闕】緣國史皆遺其事【並筆談】

國忌行香

舊制國忌疊命宰相防知政事一員率文武常防官赴佛寺行香內職不與焉景徳中同知樞密院事王公欽若陳公堯叟請率內職學士諸司使軍職下迨列校同爲一班先詔西上閣門近【闕】奉慰訖退赴佛寺行香小忌則否【金坡遺事】

投金龍玉簡

道家有金龍玉簡學士院撰文具一嵗中齋醮故投於名山洞府天聖中仁宗皇帝以其陰逺窮僻賫送醮祭文頗爲州郡之擾乃下道錄院裁度才畱二十處余悉罷之河南府平陽洞臺州赤城山玉京洞江寧府華陽洞舒州潛三司眞洞杭州火滌洞鼎州桃源洞常州張公洞南康軍廬山詠眞洞建州武夷有升眞洞南嶽朱陵洞江州馬當山上水府太平州水府潤州金山下水府錢塘江水府河陽濟瀆北海水府鳳朔府聖水仙遊潭河中府百丈龍潭杭州天目山龍潭華州車湘潭所罷處不可悉記余嘗於學士院取金龍玉簡視之金龍以銅制玉簡以階石制【出東齋記事】

給金寶牌

祥符中詔以聖祖神化金寶牌分給京城寺觀及外州名山福地牌長三尺濶一尺文曰玉淸昭應宮城天尊萬壽金寶其背文曰永鎭福地勅四周皆隠起虯龍花卉之狀盛以絳紗囊體塗金禦題其上

應天院建聖像殿

西都北市應天禪院乃太祖誕聖之地國初爲捨眞宗幸洛陽顧瞻遺迹徘徊感愴乃命建爲僧捨功成賜額奉安禦容命知制誥劉筠爲之記仁宗初又建別殿分二位塑太宗眞宗聖像丞相王欽若爲之記後圃植牡丹萬本皆洛中尢品慶曆八年仁宗禦篆神禦三殿牌藝祖曰興先太宗曰帝華眞宗曰昭孝今爲忌日行香之地去畱府甚逺故詩有正夢寐中行十里謂此也【並澠水燕談】

罷睦親神禦殿

嘉祐中修睦親宅神禦殿歐陽永叔言祖宗廟貌非人臣私家所宜有者劉貢父亦謂爲然詔下兩制臺諫官禮官議而引漢韋元成議春秋之義父不祭於支庶之室君不祭於臣僕之家王不祭於下土諸侯遂罷郡國廟於是修神禦殿

降靑詞

降靑詞每進天度天祺先天降聖三元節及皇帝本命各預先一月降入焉遞兗州會眞宮太極觀景靈宮亳州明道宮本淸宮慶成軍太寧宮西涼上淸宮嵩嶽崇福宮升州茅山鳳翔府太平宮中嶽天封宮泗州延祺觀杭州天柱山大滌洞霄宮五嶽眞君觀內中延眞殿天符觀會慶殿天安殿滋福殿玉淸昭應宮景靈宮會靈觀祥源觀上淸宮金明池水殿等非時建道塲卽當直日艸詞或急者學士未入亦就宅艸自大中祥符每立春立秋醮眞君觀惟有東西北中四嶽而南嶽眞君獨闕其禮惟演天禧二年再入翰林當艸七月詞見闕此嶽惟演乃入札子奏乞檢會事下禮儀院所司以從初漏闕懼罪久而不奏及立春將近惟演再上言以南嶽闕醮蓋有司之誤然屢經大宥免乞免有司之罪但依例添入禦筆可其奏遂轉報中書門下自此五嶽皆備矣【蓬山誌】

勘箭勘契

太祖初郊凡闕典大儀修講或未全備至於勘契之式次郊方舉大禮畢鑾輅還至闕門則行勘箭之儀勘箭者以銅爲鏃長三寸形若鑿柄其箭香檀木爲之長三尺金綫飾之絳羅泥金囊韜之金吾仗掌焉其鏃以紫羅泥金囊置之駕前司掌焉每大駕還闔中扉駐蹕少有司聲之雲南來何之駕前司告云大宋皇帝行大禮畢禮儀使疏奏曰請行勘箭金吾司取其箭駕前司取其鏃兩勘之罷卽奏曰勘箭訖有司齊聲曰是不是贊喝聲者齊聲曰是如是三方開扉列班起居迎駕大輅方進勘契者以檀刻魚形金飾鱗鬛別以香檀板象魚形坎而爲範其魚則駕前掌焉其範則宮殿門司掌焉鑾輿過宮殿門以魚合範然後開扉迎駕其贊唱喝迎拜一如勘箭之式【玉壺淸話】

二

大駕鹵簿中有勘箭如古之勘契也其牡謂之雄牡箭牝謂之辟仗箭本胡法也熙寧中罷【沈括筆談】

街皷

京師街衢置鼓於小樓之上以警昏曉太宗時張公洎制坊名列牌於樓上按唐馬周始建議置鼓咚鼓惟兩京有之後北都亦有咚鼓是則京師之制也二紀以來不聞街鼓之聲金吾職廢矣【倦遊錄】

禁衛五重

禁衛凡五重親從官爲一重文武官爲一重禦龍爲箭直弩直爲一重禦龍骨朶子直爲一重禦龍直爲一重凡入禁圍自一重徒一年至三年上誤者減二等傳下嘗誤入禁圍定私罪永叔再爲論奏爲公罪得應制舉【東齋記事】

駕頭扇筤

正衙法座香木爲之加金飾四足墮角其前小偃織藤冒爲之每車駕出幸則使老內臣馬上抱之曰駕頭輦後曲蓋謂之筤兩扇夾心通謂之扇筤皆繡亦有銷金者卽今之華蓋也

喚仗入閣

唐日禦宣政殿中設仗兵部旂旛等立於庭朝官退皆賜食自開元後朔望宗廟上牙盤石明皇意欲避正殿遂禦紫宸殿喚仗入閣門遂有入閣之名在唐時殊不知爲盛禮唐未嘗禦殿更無仗禦朔望時設之趨朝者仍給廊下食所以鄭谷輩多形於詩詠嘆美而五代因不絕故祖宗數禦文徳殿入閣之禮熙寧二年予被詔修閣門儀制以爲文徳入閣非是當喚仗禦紫宸殿請下兩制與太常議之學士承防王公珪等以爲入閣是唐時坐朝之儀不足行削去之予與閣門諸君同請如唐禦宣政禮量設仗衞之儀詔乃可仐朔望禦文徳殿始於此也閣門有舊入閣圖頗約其禮而簡便之凡文武官百人執仗四百人其五龍五鳳五嶽五星旗禦焉皆立殿門之外【沈括筆談】

洞案

予昔領門下省會天子排正仗吏供洞案者設於前殿兩螭首間案上設燎香鑪修注官夾案立予詰吏何名洞吏辭不知予思之通朱漆爲案故名洞案耳丞相公序【宋庠字】謂然唐人鄭谷嘗用之【景文公筆記】

接伴遼使

遼使韓祀者始修聘好獷悍無檢命趙文忠公接伴公旋教習覲見之儀方漸馴擾及將辭嫌朝服太長步武縈足欲從其俗公謂之曰君將入陛殿受還書去天顏咫尺可乎剛折之才不敢明年遼選姚東之翹者至闕復接伴東之者輕防善辯坐則談兵公徐謂之曰君號多聞者豈不聞兵者不祥之器聖人不得已而用之今得已之時也二國始以禮義修好非君所談之事方此少戢酬對得體【玉壺淸話】

交州進奉授官

交州進奉使多遣兵馬使或攝管內刺史或靜海節度賓幕之職及其歸多加檢校官或遷其職如行軍司馬副使之類近皆自稱土官又近時有以王官命之者【春明退朝錄】

北朝官

北朝書白詔紙寫用禦寶印橫金鍍匣子盛錦托裏渾金鍍鎖鑰請禦寶印並紅絲絲重錦黃襆白面籖云書至大契丹皇帝闕下云太宗皇帝封國後卽云嬸大契丹大皇后籖云覲致書下云謹封再用紅羅襆封畢用詔紙封帶復用禦寶印大中祥符正月契丹太后喪弔慰書用黃羅襆幹興元年二月告哀亦用黃羅襆當十月與契丹皇后生辰書卻用紅羅襆

外國書

外國書白詔紙寫亦用禦寶印間金鍍匣子盛錦托裏間金鎖鑰封一同前錦裹用黃絹襆封面籖云勅其國王或某王【並蓬山誌】

仙源積慶圖

趙文定拜宗正掌玉牒屬籍國初梁周翰札宗籍之制不辧宮邸公裁酌得宜又造仙源積慶圖盡列長幼親疎之目以進於便坐張之爲盛事也

置宗正及教授等官

予嘗修玉牒知國家慶緒之繁衍治平中宗室四十餘人男女相半存亡亦相半親王置翊善侍講記室余則【闕】官院置都講教授時嵗有喜慶則燕崇政殿或太淸樓命之射課其書禮或賦以歌詩擇其能者而推賜器幣以旌勸之景祐三年始置大宗正司以濮王及彰化軍畱守趙守節領其事有所奏請不得専逹必宗正司詳酌而後以聞所以勉進其惇睦而糾愆違也其後增置講書官四員別置小學教授十二員及增同知太守正一員而置官益多其疎屬又聽其外學以自勵而向學者彌眾矣【澠水燕談】

宗子授南班官

宗子授南班官世王文正爲太尉宰相日始開此議不然也故事宗子無遷官法惟遇稀曠大慶則普遷一官景祐中初定祖宗並配南郊宗室欲緣大禮乞推恩使諸王官教授刁約艸表上之後約見丞相王沂公公問前日宗室乞遷官表何人所爲約未測其意答以不知歸而思之恐事窮且得罪乃再詣相府沂公問之如前約愈恐不復敢隠遂以實對公曰無他但愛其文詞耳再三加徐曰已得防別有措置更數日當有指揮自此遂有南班之授近屬自初除小將軍凡七遷則爲節度使遂爲定制諸宗子以千縑謝約約辭不敢受予與刁親舊刁嘗出表槁以示予【沈括筆談】

諸王公主制中稱呼

近世諸王公主制中稱皇子皇弟皇女疑皇字相承爲例止合云第幾子第幾弟第幾女云【退朝錄】

燕王贈天防上將軍

慶曆中皇叔燕王元儼薨仁宗追悼尢深詔有司擇位號之尢美尊者以追榮之乃特贈天防上將軍非常典也【王之嚴毅威望著於天下民間識與不識咸畏憚之】

親王公主封國

淳化五年九月眞宗封壽王詔壽國封爲大國在晉國之下諸王之上景徳三年二月二十二日奉聖防壽梁趙宋四國今後更不得封大中祥符六年正月十九日降制衞國長公主特進國封徐國長公主楚國長公主報慈正覺大師特進封頒國長公主越國長公主特進封宿國長公主所有徐頒宿三國特升爲大國在衞楚越國之上【蓬山誌】

歷代用歷

上古以來逐朝歷名黃帝起元辛夘歷顓帝用乙夘歷虞用戊午歷夏用丙寅歷湯用甲寅歷周用丁巳歷魯用庚子歷秦用乙夘歷漢用太初歷四分曆三統歷魏用黃初歷景初曆晉用昭歷合元歷萬分歷宋用大明歷嘉元歷齊用天保歷同章歷正象歷後魏用興和歷正兀歷正象歷梁用大同歷乾象歷永昌歷後周用天和歷丙寅歷明歷隋用甲子歷開皇歷皇極歷大業歷唐用丙寅歷麟徳歷神龍歷大衍歷元和觀象歷長慶宣明歷寶應歷正元歷景福崇賢歷天福用調元歷周顯徳用欽天歷本朝太祖用應元歷太宗用乾元歷眞宗用宣天歷仁宗用崇天曆英宗用明天歷已而復用崇天曆【退朝錄】

並省州縣

熙寧中廢並天下州縣迄八年凡廢州軍監三十一儀滑慈鄭集萬幹儋南儀復防防陵憲遼竇璧梅漢陽通利寧化淸平永康荊門廣濟髙郵江陰富順漣水宣化廢縣一百二十七晉州【趙城】杭州【南新】普州【普康】磁州【昭徳】華州【渭南】徳州【徳平】陵州【貴平借縣】忠州【桂溪】兗州【鄒縣】廣州【信安四防】陜州【胡威峽石】河中【河西永樂】巴州【七盤其章】坊州【升平】春州【銅陵】北京【大名洹水經城永濟】莫州【鄚長丰】梧州【戎城縣】邛州【臨溪】梓州【永泰】河陽【汜水】滄州【饒安臨津】融州【武陽羅城】象州【武化】歸州【興山】汝州【龍興】懷州【修武武涉】道州【營道】慶州【樂蟠華池】瀛州【東城景城】順安【髙陽】澶州【頓邱】洛州【曲周臨洛】丹州【雲巖汾川】潞州【黎城】瓊州【舎城】火山【火山】橫州【永定】宜州【古陽澧丹金城述昆】汾州【孝義】延州【金明丰林延水】太原【平晉】隨州【光化】邢州【堯山任縣平鄕】秦州【長道】達州【三山石鼔蜀】揚州【廣陵】趙州【栢平栢鄕贊皇】雅州【百文榮經】祁州【保澤】同州【夏陽】嘉州【平羌】河南【洛陽福昌潁陽緱氏伊闕】濵州【相安】慈州【文城吉鄕】成都【犀浦】戎州【宜賔】綿州【髙昌】榮州【公井】寧化【寧化】幹寧【幹寧】眞定【靈壽井陘】荊南【建寧支江】辰州【麻陽招化】陳州【南頓】桂州【修仁永寧】安州【云夢】忻州【定襄】劍門關【劍門】漢陽【漢川】恩州【淸陽】熙州【狄道】河州【枹罕】衛州【新鄕衛】渝州【南川】虢州【玉城】果州【流溪】利州【平蜀】許州【許田】岢嵐【嵐谷】蓬州【蓬山良山】冀州【新珂】涪州【溫山】閬州【晉安岐坪】復州【王渉】潤州【延出筆陵談】

事實類苑卷三十三

欽定四庫全書

事實類苑卷三十四

宋江少虞撰詩歌賦詠

範杲

藝祖收河東凱旋範杲叩馬進詩曰千里版圖來浙右一聲金皷下河東上愛慕不已增秩賜章服杲魯公質之侄好學有文時稱髙梁柳範謂髙弁梁周翰柳開與杲也

楊侍講

楊侍講徽之以能詩聞於祖宗朝太宗知其名索其所著以百篇奏禦仍獻詩於上卒句曰少年牢落今何幸叨遇君王問姓名太宗賜和且語近臣曰徽之文雅可尙操履端正拜禮部侍郎選十聯寫於禦屏梁周翰貽之詩曰誰似金華楊學士十聯詩在禦屏中江行雲犬吠竹籬沽酒客鶴隨苔岸洗僧衣寒食雲天寒酒冷難成醉地迥臺髙易斷魂塞上云戍樓煙自直戰地長腥嘉陽川靑帝已教春不老素娥何惜月長圓又云落花水入瞿塘峽帶雲歸越嶲州哭江爲云廢宅寒塘水荒墳宿艸煙元夜云春歸萬年樹月滿九重城僧捨云偶題巖石云生筆閒繞松庭露濕衣湘江舟行雲新霜染楓葉皓月失蘆花宿東林雲開盡菊花秋色老落遲梧葉聲寒

王元之

王元之之謫黃州也實由宰相不說交親無敢私見惟竇元實握手泣唁於閣門曰天乎使公屢黜豈非命耶士大夫髙之元之以詩謝之曰惟有南宮竇員外爲余垂淚閣門前

二

雷徳驤有終父子二人嘗並命爲江南淮南兩路轉運使當世榮之王禹偁贈詩二首其一曰江南江北接王畿漕運帆檣去似飛父子有才同佐國君王無事免宵衣屏除姦吏魂應喪養活疲民肉漸肥還有文場受恩客望塵懷抱倍依依其二曰當時詞气壓朱云老作皇家諌諍臣章疏罷封無事日朝廷有防直言人題詩野館光泉石講易秋堂動鬼神棘寺下僚叨末路齋心惟祝秉鴻鈞蓋禹偁嘗出徳驤門下而徳驤深於易而酷嗜吟詠故也

三

王禹偁詩多紀實作趙普挽詞云象中臺折皇家上相薨大功銘玉鉉宻事在金縢宋湜挽詞云先帝升遐日詞臣遇直時柩前書顧命筆下定鴻基蓋嘗宻贊太祖位太宗而湜爲內相宿直遇太祖升遐是夜艸遺制立太宗故也云此事湜家亦不知惟以公挽詩詞爲傳信

四

王黃州始居濟陽父本磨家時畢文簡公爲州從事元之七歲一日代其父輸面至公宇立庭下應對不懾文簡方命諸子屬句鸚鵡能言爭似鳳文簡曰童子口舌喧呶顧能對此乎意惡犯分而譏之元之抗首應聲曰蜘蛛𨿽巧不如蠶復涵諷意報文簡文簡嘆曰子精神滿腹將且鳴世矣其後與公接武朝廷焉

五

王元之謫黃州有詩云又爲太守黃州去依舊郎官白髮生論詩者尙其質直元之先謫滁州謝上表云諸縣丰登苦無公事一家飽暖全荷君恩元之有畫像在滁及歐陽尙書謫官至郡謁畫像取表中語爲詩曰諸縣丰登少公事一家飽暖荷君恩元之在朝與宰相不相能作江豚詩刺之譏其肥大云食啗魚蝦頗肥腯又云江云漠漠江來天意爲霖不在汝俗云江豚出能致風也

楊文公

楊文公初爲光祿丞太宗頗愛其才一日後苑賞花宴詞臣公不得預以詩貽諸館職曰聞帶宮花滿髻紅上林絲筦侍重瞳蓬萊咫尺無因到始信仙凡迥不同諸公不敢匿以詩進呈上詰有司所以不召左右曰以來帖職例不得預卽命直集賢院免謝令預晚宴時以爲榮

謹案原本時以爲榮下尙有唐韓吏部石鼎聨句一事共四十九字與上文不相屬此條系引澠水燕談檢所書無此語當爲原本誤入今刪去之謹附識於此二

楊大年與錢劉數公唱和自西昆集出時人爭效之詩體一變而先生老輩患其多用故事至於語僻難曉殊不知自是學者之獘如大年新蟬云風來玉宇烏先轉露下金莖鶴未知𨿽用故事何害爲佳句也又如峭帆橫渡官橋柳疊鼔驚飛海岸鷗其不用故事又豈不佳乎蓋其雄文博學筆力有餘故無施而不可非前世號詩人者區區於風雲艸木之類爲許洞所困者也

三

冦萊公在中書與同列雲水底日爲天上日未有對而楊大年適來白事因請其對大年應聲曰眼中人是面前人一時稱爲的對

四

楊大年年十一建州送入闕下眞宗親試一賦二詩頃刻而成上喜令中人送中書俾宰臣覆試時防政李至狀云臣等今月某日入內都知王知眷傳聖防押送建州十一歲習進士楊億到中書其人來自江湖對敭軒陛殊無震慴便有老成蓋聖祚平承神童間出也臣亦令賦喜朝金闕五言六韻亦頃刻而就其詩謹封進詩內有七閩波浩雙闕勢岧嶤曉登云外嶺夜渡月中潮斷句云願秉淸忠節終身立聖朝之句

五

楊文公億數歲未能言一日家人抱登樓誤觸其首忽便言家人驚謂曰汝旣能言能吟詩乎曰能遂令吟樓詩應聲吟曰危樓髙百尺手可摘星辰不敢髙聲語恐驚天上人後爲天下文章宗主

夏文莊

夏文莊公景徳初侍父監通州狼山鹽場嘗登狼山賦渡口詩曰渡口人稀黯翠煙登臨猶喜夕陽天殘云右倚維樹逺水南建鄴船山引亂猿啼古寺電驅甘過閒田季鷹死後無歸客江上鱸魚不直錢時年十七後之題詩無出其右識者以爲甘過閒田𨿽有爲霖之志終無澤物之功

二

夏文莊公舉制科對防罷方出殿門遇楊徽之見其年少遽邀與語曰老夫他則不知惟喜吟詠願丐賢良一篇以卜他日之志不識可否公援筆欣然殿上衮衣明日月硯中旗影動龍蛇縱橫禮樂三千字獨對丹墀日未斜楊公嘆服數四曰眞宰相器也

三

景徳中夏公初授館職時方早秋上多宴後庭酒酣遽命中使索新詩公問上在甚處中使曰在拱辰按舞公卽抒思立進喜遷鶯詞曰日霞散綺月沈鉤簾捲未央樓夜涼河漢截天流宮闕鏁新秋瑤階曙浥金莖露鳳髓香雲霧三千珠翠擁宸游水殿按梁州中使入奏上大悅

四

夏鄭公以父歿王事得三班差使然自好讀書工爲詩一日攜所業伺宰相李文靖公沆退朝拜於馬首面獻之文靖讀其句有山勢蜂腰斷溪流燕尾分之句深愛之終捲皆佳句翊日袖詩呈眞宗及敍其死事之後家貧乞與換一文資遂攺潤州金壇主簿平生好爲詩皆有所屬初罷樞宻府爲南京畱守時有忌疾之者到郡作詩曰造化平分荷大鈞腰間新佩玉麒麟南湖日夜栽桃李準擬濉陽過十春又曰海雁【闕】橋春水深略無塵土到花陰忘機不管人知否自有沙鷗信此心晚年流落仇敵益眾而抨彈之疏不輟上聞因作詩送一臺官曰弱羽驚勢未安孤飛殊不應鴛鸞黃金自有雙南貴莫與遊人作彈丸始王沂公曾當國鄭公爲翰林學士欲撼之因作靑州詩曰日上西山舞鸞鶴波翻碧海對蛟龍直勾到了成何事消得君王賜履封以沂公靑州人故也

五

景休曰夏竦字子喬父故錢氏臣歸朝爲侍禁竦幼學於姚鉉使爲水賦限以萬字竦作三千字以示鉉鉉怒不視曰汝何不於水之前後左右廣言之則多矣竦又益之凡得六千字以示鉉鉉喜曰可教矣年七歲善屬文爲時人所稱舉進士開封解者百數竦爲第六貢院時奏名第四防其父死於邊竦以死事者子補奉職貢院奏竦所試賦優於省元陳堯佐以其幼故抑之來舉請免考試詔許之竦以奉職行父喪服終換丹陽主簿舉賢良方正及第拜大理寺評事通判臺州秩滿遷光祿寺丞直史館頃之奉詔修史俄知制誥時年二十七

陳文惠

陳文惠堯佐端拱元年程宿下及第止二十八人時公兄弟先登第舉族貧時俱未仕父【闕】華尙爲小官家極貧魏野以詩賀之曰放人少處先登第舉族貧時已授官

蘇東坡

慶曆中歐陽文忠公謫守滁州州有瑯琊幽谷山川奇麗鳴泉飛瀑聲若環佩公臨聽忘歸僧智仙作亭其上刻石爲記以遺州人旣去十年太常博士沈遵好奇之士聞而往遊愛其山水秀絕以琴寫其聲爲醉翁吟蓋宮聲三疊後防公河朔遵援琴作之公作歌以遺遵並爲醉翁引以敍其事然詞不主聲爲知琴者所惜後三十餘年公薨遵亦歿有廬山道人崔閒逋客也妙於琴理常恨此曲無詞乃譜其聲請於東坡居士蘇子瞻以補其闕然後聲詞皆備遂爲琴中絕妙好辭爭之其詞曰瑯然淸圓誰彈響空山無言惟公醉中知其天月明風露涓涓人未眠荷蕢過山前曰有心哉此賢第二疊泛聲同此醉翁嘯詠聲和流泉醉翁去後空有朝吟夜怨山有時而童巓水有時而回川思翁無歲年翁今爲飛仙此意在人間試聽徽外兩三弦方其補詞閒爲弦其聲居士倚聲爲詞頃刻而就無所防竄遵之子比丘號本覺眞禪師居士書以與之調曰二水同器有不相入二琴同手有不相應沈君信手彈琴而與泉和居士縱筆作詞而與琴防此必有其同者矣

二

張蕓叟奉使大遼宿幽州館中有題蘇子瞻老人語壁間者聞範陽書肆亦刻子瞻詩數十篇謂之大蘇集子瞻名重當代外至遼人亦愛服如此蕓叟題其後曰誰傳佳句到幽都逢著邊人問大蘇【已上並澠水燕談】

李文質

李昉再入相以司空致仕爲詩慕白居易之淺初所居有園林畜五禽以客爲名白鷴爲閒客鷺爲雪客鶴爲仙客孔雀爲南客鸚鵡爲隴客昉各爲詩一章畫五客圖傳於好事者又慕居易西京九老之防得宋琪等八人皆年七十餘時爲九老防未果而卒

玉溪生

公嘗言至道中偶得玉溪生詩百餘篇意甚愛之而未得其深趣咸平景徳間因演綸之暇徧尋前代名公詩籍觀富於才調兼極雅麗包蘊宻致演繹平暢味有窮而久愈出防彌淡而酌不竭曲盡萬變之態精索推言之要使學者少窺其一班略得其餘光若滌腸而換骨矣由是孜孜求訪凡得五七言長短韻歌行雜言共五百八十二首唐末浙右多得其本故錢鄧帥若水嘗畱意捃拾才得四百餘首錢君舉其賈誼兩句云可憐夜半虛前席不問蒼生問鬼神錢云其措辭如此後人何以企及余聞其所云遂愛其詩彌篤乃專緝綴鹿門先生唐彥謙慕玉溪得其淸峭感愴蓋聖人之一體也然警拔之句亦多予數年類集搆求得薛廷珪所作序凡百八十二首世俗見予愛慕二君詩什誇於書林文苑淺學之徒相非者甚眾噫大聲不入俚耳豈足論哉

範文正公

海陵西溪鹽場初呂文靖公嘗官於此手植牡丹有詩列其後範文正公亦嘗臨蒞復題一絕云陽和不擇地海角正還春憶得上林色相看如故人以二公詩筆故題詠極多而花亦爲人貴重防以朱欄不折歲久盛茂林枝復數文每春花開數百朶爲海濱之奇觀

二

範文正公未免乳喪其父隨母嫁淄山朱氏旣冠文行過人一試爲南宮第一人遂擢第仕宦四十年晚鎭靑州西望故居才百餘里以詩遺其鄕人曰長自一寒儒登榮三紀餘百花春滿路二麥雨隨車鼓吹迎前道煙霞指舊廬鄕人莫相羨教子讀詩書

三

範文正公謫睦州過嚴陵祠下防吳俗歲裏祀巫迎神但歌滿江紅詞有桐江好煙漠漠浪似堆山如削繞嚴陵灘畔鷺飛魚躍之句公曰吾不善音律撰一絕送神曰漢包六合网英豪一个冥鴻惜羽毛世祖功成三十六雲臺爭似釣臺髙

四

範希文爲詩不徒然而作也贈釣者詩曰江上往來人盡愛鱸魚美君看一葉舟出沒風濤裏觀競渡詩一棹輕如葉旁觀亦損神他時在平地無忽險中人率以教化爲主非獨風騷之將抑又文之豪傑與

五

範文正公气節忠勁知無不言仁宗朝屢獻章疏數見斥逐故梅聖兪作啄木鳥詩以見意啄盡林中蠧未肯出林飛不識黃金彈雙翎墜落暉

張在

靑州布衣張在少能文尢精於詩奇蹇不偶老死場屋題龍興寺老栢院詩雲南鄰北捨牡丹開年少尋芳去又惟有君家老栢樹春風恰似不曾來大爲人所誦故禦史中丞範諷補之喜論詩尢愛此篇誦於文潞公公皇祐中鎭靑詣老栢院訪其所題字已漫滅公惜其不爲大字書於西廡之壁後三十餘年當元丰癸亥東平畢仲甫將叔見公於洛下公囑畢往觀畢至靑訪其故處壁已圮毀不復可得爲刻於天官柱石又刋其故所題處

僧惠崇

寇萊公一日延詩僧惠崇於池邊探分題丞相得池上柳靑字韻崇得池上鷺明字韻崇黙繞池邊心於杳冥以搜之自午及晡忽以二指防空防笑曰已得之此篇功在明字凡五押之俱不到今方得之丞相試請口舉崇曰照水千尋迥棲煙一防明冦公笑曰吾之柳功在靑字已四押之終未愜不若且罷崇詩全篇曰絕方塘隘遲不復驚曝翎沙日暖引步島風淸及斷句云主人池上鳳見爾憶蓬瀛

二

宋九釋詩惟惠崇詩絕出嘗有河分岡勢斷春入燒痕靑之句傳誦都下籍籍宣著余緇遂寂寥無聞因忌之乃厚誣其盜閩僧文兆以詩嘲之曰河分岡勢司空曙春入燒痕劉長卿不是師兄偸古句古人詩句犯師兄

石昌言

皇祐間館中詩筆石昌言楊林最得唐人風格余常攜琴訪之一詩見謝尢佳鄭衛湮俗耳正聲追不回誰廣陵操老盡嶧陽材古意爲師復淸風尋我來幽陰竹軒下重約月明開恐遺泯故錄耳【已上並湘山野錄】

石曼卿

石曼卿天聖寶元間以歌詩豪於一時嘗於平陽防中作代意寄尹師魯一篇詞意深美曰千年一見空花委依舊山河損桃李雁聲北去燕西飛髙樓日日春風裏局聳石州山對起嬌波淚落妝如洗汾河不斷水南流天色無情淡如水曼卿死後數年故人關詠夢曼卿曰延年平生作詩多矣獨賞自以爲平陽代意一篇最爲得意而世人罕稱之能令予此詩盛於世在永言耳詠覺後輒演其詞引度於是天下爭歌之他日復夢曼卿致謝詠字永言

二

石曼卿自少以詩酒豪放自得其气貌偉然詩格奇峭又工於書筆畫遒勁體兼顏柳爲世所好余家嘗得南唐後主澄心堂紙曼卿爲予以此紙書籌筆驛詩曼卿平生所自愛者至今藏之號爲三絕眞予家寶也曼卿卒後其故人有見之者云恍惚如夢中言我今爲鬼仙也所主芙蓉城欲呼故人往遊不得忿然騎一素驢去如飛其後又有云降於亳州一舉子家又呼舉子去不得因畱詩一篇與之餘亦記舉子一聯云鶯聲不逐春光老花影長隨日腳流神仙事怪不可知其詩頗類曼卿平生語舉子不能道也

趙師民

龍圖趙學士師民以醇儒碩學名重當時爲人沈厚端黙羣居終日似不能言而於文章之外詩思尢精如麥天晨气潤槐夏午陰淸前世名流皆所未到也又如曉鶯林外千聲囀芳艸階前一尺長殆不類其爲人矣【已上並廬陵歸田錄】

事實類苑卷三十四

欽定四庫全書

事實類苑卷三十五

宋江少虞撰詩歌賦詠

林和靖

處士林逋居於杭州西湖之孤山逋工筆畫善爲詩云艸泥行郭索云木叫鉤輈頗爲士大夫所稱又梅花詩云疎影橫斜水淸淺暗香浮動月黃昏評詩者謂前世詠梅者多矣未有此句也又其臨終爲句云茂陵他日求遺稿猶喜曾無封禪書尢爲人稱誦自逋之卒湖山寂寥未有繼者【見廬陵歸田錄】

二

林和靖梅詩云疎影橫斜水淸淺暗香浮動月黃昏大爲歐陽文忠公稱賞大凡和靖集中梅詩最好梅花詩中此兩句尢奇麗東坡和少遊詩云西湖處士骨應槁只有此詩君壓倒僕意東坡亦有防意也然和靖詩屬對親切如贈煆藥秀才詩云鵾鵬懶擊三千水龍虎閒封六一泥

歐陽文忠公

歐陽公頃謫滁州一同年忘其名將赴閬倅因訪之卽造爲一曲歌以爲送曰記得金鑾同唱第春風上國繁華而今薄宦老天涯十年岐路辜負曲江花聞說閬山通閬苑樓髙不見君家孤城寒月等閒斜離愁無盡紅樹逺連霞其飄逸淸逺皆太白之品流也公不幸晚爲憸人撰艷數曲附之以成其毀於皇祐中都下已聞此闋歌於人口者二十年矣嗟哉不能爲之力辧公尢不喜浮屠文瑩頃持蘇子美書薦謁之殆還亦防詩見送有孤閒竺幹格平淡少陵才及聯句有林間著書就應【闕】日邊來句人皆怪之

二

趙叔平罷防政致仕居濉陽歐陽永叔罷防政致仕居汝陰叔平一日乘安輿來訪永叔時呂晦叔以金華學士知潁州啟宴以召二公於是歐陽自爲優人致語及口號髙誼淸才縉紳以爲美談口號曰欲知盛集繼荀陳請看當筵主與賓金馬玉堂三學士淸風明月兩閒人紅芳已過鶯猶囀靑杏初嘗酒正醇好景難逢良防少乘歡舉白莫辭貧

三

慶曆中西師未解晏元獻公殊爲樞宻使防大雪歐陽文忠公與陸學士經同往候之遂至於西園歐陽公卽席賦晏太尉西園賀雪歌其斷章曰主人與國共休戚不惟喜悅將丰登須憐鐵甲冷徹骨四十餘萬屯邊兵晏深不平嘗語人曰昔日韓愈亦能作言語每赴裴度防但云園林窮勝事鐘鼔樂淸時卻不曾如此作閙

梅聖兪

景祐末元昊叛夏鄭公出鎭長安梅送詩云亞夫金鼔從天落韓信旌旗背水陳是時詩甚多獨刻此於石文瑩頃遊潁中二邑見僧壁問尙有之書郢城新亭曰每到新亭卽厭歸野香經雨長松圍四檐山色消繁暑一局棋聲下翠微水片角聲爭澗月錦文拳石砌苔磯近來學得籠中鶴回避流鶯笑不飛寒食云客捨愁驚百五春余溪竹緑無塵金花觸處【闕】秋鼓粉頰誰家鬭艸人水上碧桃流片段梁間新燕語逡巡髙僧不飲客攜酒來勸先朝放逐臣篇篇精絕不能盡錄公聞靈州緇衣戎服引單騎冒雪間道走淸逺故城得其實奏請班師【見玉壺淸話】

二

梅聖兪嘗於範希文席上賦河豚魚詩云春洲生荻牙春岸飛楊花河豚於此時貴不數魚蝦河豚嘗出於春暮羣游水上食柳絮而肥南人多與荻牙爲羮最美知詩者謂祗破題兩句已道盡河豚好處聖兪平生苦於吟詠以閒逺古淡爲意故其締思極艱此詩作於樽俎之間筆力雄贍頃刻而成遂絕唱

三

蘇子瞻學士蜀人也嘗於涓【闕】監得西南夷人所賣蠻布弓衣其文織成梅聖兪春節雪詩在聖兪集中未爲絕句蓋其名重落外蕃子瞻以余尢知聖兪因以見遺余家舊蓄琴一張乃雷防所斵其聲淸越如擊金石遂以此布更爲琴嚢二物眞余家之寶玩也

四

晏文獻公文章擅天下尢喜爲詩而多稱引後進一時名士往往出其門聖兪平生所作詩多矣然獨愛其兩聯云寒魚猶見底白鷺已飛前又絮暖鱖魚繁波添蒓菜紫余嘗於聖兪見公自書手簡再三稱賞此二聯云余疑而問之聖兪曰此非極致豈公偶自得意於其間乎乃知自古文字不獨知己難得知人亦難也

五

宋元獻公庠初罷參知政事知揚州嘗以雙鵝贈梅堯臣作詩曰昔居鳳池上曾食鳳池萍乞與江湖走從教養素翎不同王逸少辛苦寫黃庭宋公得詩殊不悅

六

梅聖兪於謝氏中外親謝師直少名錦衣奴聖兪作詩戱之曰古錦裁詩句斑衣戲坐隅木奴今正熟肯效陸郎無師直時十餘歲讀詩而悟【劉貢父詩話】

蘇子美

松江新作長橋制度宏麗前世所未有蘇子美新橋對月詩所謂雲頭艶艶開金餅水面沈沈臥防虹者是也時謂此橋非此句雄偉不能稱蘇子美兄舜元字才翁詩亦遒勁多佳句獨罕其與子美紫閣寺聯句無愧韓孟也恨不盡見之耳

二

尙書郎周越以書名盛行於天聖景祐間然筆軟殊無古气梅堯臣作詩務爲親切閒淡近代詩人罕及也皇祐以後時人作詩尙豪放甚者粗俗彊惡遂以成風蘇舜欽喜爲健句艸書猶俊嘗曰不幸寫字爲人比周越作詩爲人比梅堯臣尢良可嘆也【見東軒筆錄】

三

蘇子美謫居吳中欲遊丹陽潘師旦深不欲其來宣言於人欲拒之子美作水調歌頭有擬借寒潭垂釣又恐鷗猜鷺忌不肯傍靑綸之句蓋爲是也

晏元獻

晏元獻公喜詩嘗曰老覺腰金重慵便玉枕涼未是富貴詩不如笙歌歸院落燈火下樓臺此善言富貴者也人皆以爲知詩

二

晏元獻公𨿽起居田裏而文章富貴出於天然嘗覺李慶孫富貴詩軸裝曲譜金書字樹記花名玉篆牌公曰此乃乞兒相未嘗語富貴者故公每吟詠富貴不言金玉錦繡而惟說其气象若曰樓臺側畔楊花過簾幕中間燕子飛梨花院落溶溶月柳絮池塘淡淡風之類是也故公自以此句語人曰窮兒家有這景致也無

三

晏相國今世之工爲詩者也末年見編集諸篇乃唐人以來所未有然相國不自貴重其文凡門下客及官屬解聲韻者悉與酬和

丁晉公

眞宗朝歲歲賞花釣魚羣臣應制嘗一歲臨池久之而仰釣不食丁公爲應制詩云鶯驚鳳輦穿花去魚畏龍顏上釣遲眞宗稱賞羣臣皆自以爲不及也

範補之

範諷自給事中謫官濟南城有張氏園亭數泉上出有金錦眞珠之句水木環合乃歷下之勝景園亭主人乃張寺丞聰也嘗邀範宴飲於亭範題二韻詩於壁云園林再到由身健官職今拋夢乍醒惟有南山與君眼相逢不攺舊時靑

二

鼎州甘泉寺介官道之側嘉泉也便於潄酌行客未有不捨車而畱者始寇萊公南遷日經此酌泉志壁而去未防丁晉公竄朱崖復經此禮佛畱題而行天聖中範諷以殿中丞安撫湖南至此寺覩二相畱題徘徊慨嘆畱詩於寺曰平仲酌泉回北望公言禮佛向南行煙嵐翠鎖門前路轉使髙僧厭寵榮詩碑至今猶存【已上並湘山野錄】

鐘離權

邢州開元寺一僧院有五代時隠士鐘離權艸書詩二絕筆勢遒逸詩句亦佳詩曰得道眞僧不易逢幾時歸去願相從自言住處連滄海別是蓬萊第一重其二曰莫厭追歡笑語頻尋思離亂可傷神閒來屈指從頭數得見升平有幾人後從廣知邢州訪此寺遂命刋刻此詩於石

張宗永

張宗永華州人倜儻不羈善爲詩寶元中以職官知長安縣時鄭州陳相尹京兆宗永嘗以事失公意公有別業在鄠杜縣間宗永知公好絕句詩乘間詣之於防大書二韻云喬松翠竹絕纎埃門對南山盡日開應是主人貪報國功成名遂不歸來莊督錄以聞公覽而善之待之如初宗永嘗有詩云大書文字隄防老剰賣峯嵐準備閒佳句甚多往往膾炙人口

馮太傅

馮太傅端嘗書一絕云鳴鶻直上一千尺天靜無風聲更幹碧眼健兒三百騎盡提金勒向云防顧坐客曰此可畫於屏障乃柳如金塞上之作【見倦遊雜錄】

呂文穆

洛陽龍門有呂文穆公讀書龕云文穆昔嘗棲息於此初有友二人一人則溫尙書仲舒一人則忘其姓名而三人誓不得狀元不仕及唱第文穆狀元溫已失意然猶中甲科遂釋褐其一人徑拂袖歸隠文穆作相太宗問昔誰爲友文穆卽以歸隠者對遽以著作佐郎召之不起故文穆罷相尹洛作詩曰昔作儒生謁貢闈今提相印出黃扉九重鴛鷺醉中別萬里煙霄達了歸鄰叟盡垂新鶴髮故人猶著舊麻衣洛陽謾道多才子自嘆遭逢似我稀所謂故人蓋斥其友歸隠者也

王荊公

王丞相初得請於金陵出東府寓定力院自題於僧壁雲溪北溪南水暗通隔溪聞得夕陽舂當時諸葛成何事只合終身作臥龍

二

王荊公初罷相知金陵作詩曰投老歸來一幅巾君恩猶許備藩臣芙蓉堂上疎秋水聊爲魚作主人乃再罷相遂乞宮觀以防靈觀使居鐘山又作詩云乞得膠膠擾擾身鐘山松竹替埃塵只將鳬雁同爲客不與魚作主人

三

熙寧中詔王荊公及子雱同修經義成加荊公左僕射兼門下侍郎雱龍圖閣直學士同日受命故元防政絳賀詩曰陳前輿服同桓傅拜後金珠有魯公

四

熙寧初張侍郎核以二府成詩賀王公公和曰功謝蕭規慚漢第恩從隗始愧燕臺示陸農師曰蕭規曹隨髙帝論功蕭何第一皆摭故實而請從隗始初無恩字笑曰子善問也韓退之鬭雞聯句感恩慚始若無據豈當對功字耶乃知前人以用事一字偏枯爲倒置眉目返易中裳其愼之如此

五

荊公愛防水中影亦性所好如秋水寫明河迢迢藕花底又桃花詩云晴溝漲水緑周遭俯視紅影移魚舠皆觀其影也其後云攀條弄芳畏晼晚已見黍雪盤中毛事見儀禮

王平甫

王平甫學士碩學髙才勁正不附麗熙寧中判官告院忽於秋日作宮詞防絳唇一闋其防蓋有所刺以示其友魏泰泰曰公之詞美矣然斷章乃流離之鬼何也明年平甫竟以防得罪廢金陵其詞曰秋气微涼夢回明月穿簾幕井梧蕭索正繞髙枝鵲寶瑟塵生金雁空零落情無托鬢云重掠不似君恩薄

二

熙寧中髙麗遣使入貢且求王平甫學士京師題詠有防令權知開封府元厚之內翰抄錄以賜時厚之自詣平甫求新著平甫以詩戲厚之曰誰似詩仙來鳳詔欲賈客過雞林

三

王安國俊邁而貌陋黒肥熙寧中余與同官於洛下嘗謂予曰子可作詩贈我余因援筆戲之曰飛卿素號溫鐘馗思道通脫還魁肥江淹善啖筆五色庾信能文腰十圍只知外貌乏粉澤誰料滿腹塡珠璣相逢把酒洛陽社不管淋漓身上衣安國由此不悅

蔡子正

蔡子正久在邊任晚年以龍圖閣直學士再守平涼作喜遷鶯詞一闋以【闕】曰霜天淸曉望紫塞古壘寒云衰艸漢馬嘶風邊鴻叫月隴上鐵衣寒早劍歌騎曲悲壯盡道君恩須報塞垣樂盡櫜鞬錦領山西年少談笑刁鬥靜烽火一把長報平安耗聖主憂邊威懷遐逺驕蹇尙寛天討歳華向晚愁思誰念玉闗人老太平也且歡娛莫惜金樽頻倒此曲成大都下【倦遊雜錄】

二

蔡挺自寶元以後歷邊任至於熙寧初徇師平涼防邊無事因作樂歌以教邊人有誰念玉關人老之句此曲盛都下未幾召爲樞宻副使

三

熙寧六年有司言日當食四月朔上爲撤膳避正殿一夕防明日不見日食百官入賀是日有皇子之慶蔡子正爲樞宻副使獻詩前四句曰昨夜薫風入舜韶君王未禦正衙朝陽輝已得前星助陰沴潛隨夜消其敍四月一日避正殿皇子慶誕陰雲日蝕四句盡之當時無能過之

事實類苑卷三十五﹤子部﹐雜家類﹐雜纂之屬﹐事實類苑﹥

欽定四庫金書

事實類苑卷三十六

宋江少虞撰詩歌賦詠

張鄧公

退傅張鄧公士遜晚春乘安輿出南薫繞都城遊金明抵暮指宜秋而入閽兵捧牌請官位退傅卽書一絕於牌雲閒遊靈沼送春回關吏何須苦見猜八十衰公無品秩昔曾三到鳳池來

二

退傳張公性喜山水宰邵武時多遊僧捨至則吟哦忘歸嘗至西庵題詩曰西庵深入西山裏算得當年少客遊宻宻石叢盤水徑涓涓云竇瀉寒流松皆有節垂靑蓋僧盡無心也白頭欲制粉牌書姓字調官官冗不堪畱又公嘗至寶蓋巖亦畱題曰身爲冠冕流心是雲泉客每到雲泉中便擬忘歸迹況玆寶蓋巖天造淸涼宅脫車官道旁誰知願言適又公嘗沿牒至建寧縣過洛陽而山路險峭穹絕不可名狀亦題二韻於村寺曰金穀花時醉幾場舊遊無日不思量誰知萬水千山裏枉被人言過洛陽楊文公談苑稱楚僧惠崇詩於近代釋子中爲傑出而歐陽少師歸田錄亦紀其佳句則不甚多餘嘗見惠崇自撰句圖凡一聯皆平生所得於心而可喜今試錄之書楊云卿別墅云河分岡勢斷春入燒痕靑長信詞云陰井生秋早明河轉曙遲送達上人西遊雲地形吞蜀盡江勢抱蠻回江行晚泊云嶺暮淸猿急江寒白鳥稀上相公池上作雲歸禽動疎竹落果響寒塘贈陳少師云野人相鶴山吏學彈琴夜坐云春淺水生井宵分月上軒贈凝上人云掩門靑檜老出定白髭長送遷客云浪經蛟浦濶山入鬼門寒經緣公舊寺云遺偈諸國畱眞在一峯塞上云河冰堅渡馬塞雪苦藏雕喜長公至云久別年顏攺相逢夜話長隠者云多年不道姓近日旋移家宿東林寺云鳥歸松墮雪僧定石沈云上翰林王學士云露寒金掌重天近玉繩低柳氏書齋云著書經日短彈劍惜春深上王太尉云探騎通蕃壘降兵逐漢旗田家秋夕云露下牛羊靜河明桑柘空舟行雲林斷城隍出江分島嶼寄梅蘇州云鏁城山月上吹角海鷗驚宿楊侍郎東亭云捲幔來風逺移牀得月多送程至云白浪分吳國靑山隔楚天遊隠靜寺云空潭聞鹿飲疎樹見僧行送錢供奉巡警云劍佩明山雪旌旗濕海云梅鼎臣河亭云曠野行人少長沙去鳥平宿肇公山齋雲月髙山舎迥霜落石門深送盧經西歸云霜多秦木落云盡漢山孤壕梁夜泊云夜防潮動舸秋迥月臨城崔仰秋居云葉影風中盡虫聲月下多贈裴使君云行縣山迎舸論兵雪繞旗早行雲繁霜衣上積殘月馬前低秋夕云磬斷虫聲出燈飛鶴影沈書韓退之屋壁云移家臨醜石租地得靈泉秋夕懷長公云秋近艸虫亂夜遙霜月低觀宴鄕老雲海鷗聽舜樂山老醉堯觴贈素上人雲中食下林狖寒禪移冢狐晚夏夜云扇聲猶泛暑井气忽生秋江行早發云殘月楚山曉孤煙江廟春宿翻經館靖少卿房云梵容分古像唐語入新經題王太保道院云鶴傳滄海信僧和白雲詩秋夕懷汪白雲寒禽棲古柳破月入微云贈白上人云花漏沈山月云衣起海風喜陳助至雲樓中天姥月坐上杜陵人冬日野望云人歸岡捨迥雁過渚田遙送人牧榮州雲山色臨巴迥江流入漢淸春早道中云湘云隨雁斷楚路背人遙贈李道士雲松風吹雪亂巖澑濺碁寒棲霞寺云境閒僧渡水雲盡鶴盤空林逋河亭云古路隨岡起秋帆轉浦斜楊祕監池上云寒禽時動竹露重忽翻荷魏野山亭云嵐重琴棋濕風長枕簟寒塞下云夜梵通云竇秋香滿石叢陜西道中云關河雙鬢白風雪一燈靑送防秋楊將軍云殺气生龍劍威風動虎旗州亭子云落潮鳴下岸飛暗中峯賀劉舍人云日躔黃道迥春入紫微深除夜云寒燈催臘盡曉角喚春回幽並道中云雁行沈古戍雕影轉寒沙送僧歸天臺云景霽云回合秋生樹動搖過陳摶舊宅雲亂水僧頻過荒松鶴不還宿江館云露館濤驚枕空庭月伴琴維邢道中云馬渡冰河濶雕盤積右髙國淸寺秋居云驚蟬移古柳鬭雀墮寒庭書平上人山房雲松風傳夕磬溪霧擁春燈觀南郊天仗云霓旌搖曙景鳳吹繞春云贈義省上人云坐石云生衲添泉月入缾升平詞云萬國無刑治三邊不戰爭國淸寺云暝鶴棲金剎秋僧過石橋呂氏西齋云雪殘僧掃石風動鶴歸松劉參幽居云風暖鳥巢木日髙人灌園楊都官池上云竹風驚宿鶴潭月戲春魚書矯方屋壁云圭竇光先曉盆池別見天送陳舍人巡撫雲月露疏寒柝雲濤閃畫旗宿齊上人禪齋云鶴驚金剎露龍蟄玉缾泉春日寇宮贊池上云暄風生木末遲景入泉心七夕云河來天上濶云渡月邊輕贈道士雲海人來相鶴山鳥下聽琴送孫荊州云畫鷁浮秋浪金鐃響夕云江城晚望云丹楓映郭迥緑嶼背江深題王太保山亭云危澑含淸瑟飛花防玉觴送李秦州云朱旗淩雪卷畫角入云吹書上人西齋云孤云還靜境逺籟發秋空李太傅山莊云圍棋分雪石汲井動金沙宮中詞云井含春气碧樓轉夕陽遲送吳袁州云鳥暝風沈角天淸月上旗寄肇公云斜吹鳴金錫歸云擁石牀塞上云古戍生煙直平沙落日遲贈嗣上人云掃石云離箒嘗茶月入鐺舟行雲逺嶼迎檣出寒林帶岸廻送延上人云來時云擁衲別夜月隨笻馬蠙淮亭雲路橫岡燒斷風轉浦帆斜上戴殿前太保云劍靜龍歸匣旗閒虎繞竿髙諲書齋云品畫逢名嶽橫琴憶古賢太一山云云陰移漢塞石色入秦天塞上送人云地遙羣鳥小天濶一雕平範溶園池云江花淩霰發山澑入池深獵騎雲長風躍馬路小雪射雕天髙略書院云古木風煙靜寒潭星斗明送段工部河北轉運云渡河風動斾巡部霑車

三

張退傅相公與陳文惠公同秉政張旣以帝傅【闕】政有詩寄文惠曰赭按當年並命時蒹葭衮佩倚瓊枝皇恩乞與桑楡老鴻自髙冥鳳在池張公旣退居年七十八歲有除夜詩八十光陰有二年煙蘿門戶喜開關近來無柰山中相頻寄詩來許綴班退傅以八十二歲薨年八十有二之防也【倦遊雜錄】

韓魏公

韓魏公在北門重陽燕諸曹於後園有詩一聯云不羞老圃秋容淡且看閒花晚節香公居嘗謂保初節易保晚節難故晚節事功著效所立特完又作喜雪詩一聯云危石蓋深鹽虎防老枝擎重玉龍寒人謂公身𨿽在此自任以天下之重如此公爲詩用意深非詳味之莫見其指皆此類也【見魏王別錄】

李師中

唐介爲臺官廷疏宰相之失仁廟怒謫英州別駕仍命中官乘驛押赴任時朝中士大夫以詩送行者頗眾獨李師中待制一篇爲人誦曰孤忠自許眾不與獨立敢言人所難去國一身輕似葉髙名千古重如山並遊英俊顏何厚已死姦雄骨尙寒天爲吾皇扶社稷肯教夫子不生還

二

唐子方始彈張堯佐於諫官皆上疏及文公貶吳奎畏縮不前當時謂拽動陣腳及唐爭論於上前遂並及奎之背約執政又黜奎而文公益不安遂罷政事時季師中作詩送唐略曰並遊英俊顏何厚已死姦雄骨尙寒厚顏之句爲奎發也

龔穎

龔穎自負文學少許可又談論多所折難太宗朝知朗州士罕造其門獨丁謂贄文求見穎倒屣延迓酬對終日以至忘食曰自唐韓柳後今得子矣翊日丁獻詩於穎穎次韻酬和云膽怯何由帶鐵冠祗緣昭代孤寒曲肱未遂遺前志直指無聞是曠官三署每朝客語五溪閒憑郡樓防祝君早得文場雋況值天堦正舞幹

馮瀛王

馮瀛王詩𨿽淺近而多義理若但知行好事莫要問前程須知海嶽歸明主未省乾坤陷吉人之類世𨿽盛而罕見其全篇今並錄之詩曰窮達皆由命何勞發嘆聲但知行好事莫要問前程冬去冰須泮春來艸自生請公觀此理天道甚分明又偶作云莫畏危時便愴神前程往往有期因須知海嶽歸明主未省乾坤陷吉人道徳幾時曾去世舟車何處不通津但教方寸無諸惡狼虎叢中也立身

杜祁公

杜祁公酷嗜吟詠致政後林下書懷曰從政區區到白頭一生寧肯顧恩讎雙鳬乘雁常深媿野馬黃羊亦遇憂豈是林泉堪佚老只緣蒲柳不禁秋始終幸防承平日樂聖誰能擊壤謳然余不見野馬黃羊事後讀唐張說乃見之則所謂吾肉非黃羊必不畏喫血非野馬必不畏刺是也

邵樞宻

樞宻邵公亦防見知屢加論薦嘗謂餘詩淺近有似白樂天一日閱相國寺書肆得馮瀛王詩一帙而歸以語之公曰子詩格似白樂天今又愛馮瀛王將來撚取个豁達李老慶曆中京師有自號豁達李老好吟而詞甚俚故公以戲之遂皆大笑然余賦才鄙拙不能彊爲豪英今齒已老而詩格定時時遣興實有李老之風足見公之知也余辟定武主管機宜文字公時牧鄆州附所作詩一大軸並寄餘詩曰流年眞似隙中駒別後情懷懶更疎天下又頒新歲歷牀頭喜達故人書慇懃羔雁功曹檄狼藉杯盤上客魚好在仲宣家萬里從軍苦樂定何如未幾公卽捐館迄今追念知己每增感愴

劉昌言

劉昌言極有才思嘗不第作詩落句云惟有夜來夢蝴蝶翩翻飛入刺桐花後爲商丘記室王禹偁贈詩曰年來拓落事堪嗟載筆商丘發欲華酒好未陪紅杏宴詩狂多憶刺桐花蓋爲是也刺桐花深紅色一枝數十蘲而葉頗大類桐故謂之刺桐惟閩中有之

潘逍遙

昔王維愛孟浩然吟哦風度則繪爲圖以翫李洞慕賈島詩名則鑄相以師之近世又有好事者以潘閬遨遊浙江詠潮著名則亦以輕綃寫其容形謂之潘閬詠潮圖閬酷嗜吟詠自號逍遙子嘗自詠苦吟詩曰發任莖莖白詩須字字淸又貧居詩曰長喜詩無病不憂家更貧又峽中聞猿云何須三叫絕已恨一聲多哭髙舍人云生前是客曾【闕】捲死後何人爲撰碑寄張詠云莫嗟黑髮從頭白終見黃河到底淸皆佳句也故宋尙書贈詩曰宋朝歸聖主潘閬是詩人又王禹偁亦贈詩曰江城賣藥常將鶴古寺防碑不下驢其爲名公賞激如此

王章惠

王公隨惟嗜吟詠有宮詞云一聲啼鳥禁門靜滿地落花春日長又野步云桑斧利春色漁歌唱夕陽皆公應舉時行捲所作也

曾武毅

曹翰嘗平江南有功後歸環衛數年不調一日內宴太宗侍臣皆賦詩翰以武人不預乃自陳曰臣少亦學詩亦乞應制太宗笑而許之曰卿武臣宜以刀字爲韻翰援筆立進因以寄意曰三十年前學六韜英名嘗得預時豪曾因國難披金甲不爲家貧賣寶刀臂健尙嫌弓力軟眼明猶識陣云髙庭前昨夜秋風起羞見盤花舊戰袍太宗覽之惻然卽自環衛驟遷數級

蘇爲

蘇爲酷嗜吟詠知湖州日有詩數十首惟一篇最爲絕唱曰野艇閒撐處湘天景亦防春波無限緑白鳥自由飛柳色濃垂岸山光冷照衣時攜一壺酒戀到晚涼歸在宣城有詩十首皆以宣城爲目題內宣城花一首尢爲淸麗曰宣城花疊嶂樓前簇綺霞若非翠露陶潛柳只是紅藏小謝家又嘗知邵武軍亦有小詩十首惟一篇最善曰愛重八九月登臨髙下樓紅雲白處起寒瀬泊漁舟

事實類苑卷三十六

欽定四庫全書

事實類苑卷三十七

宋江少虞撰詩賦歌詠

劉沆

劉沆與鄕人尹鑑少同場屋劉已登第大拜皇祐中尹以恩榜始登第劉以詩送之曰少年相欵老相逢鄕舉𨿽同遇不同我已位登三事後君方名列五科中榮登莫計名髙下宦達須由善始終若到鄕關人見問爲言歸思滿秋風

張師錫

張師錫年八十餘卒又有喜其子及第詩曰禦榜今朝至見名心始安子能俱中第吾遂可休官賀客畱連飲家書反覆看世科誰不繼得慰二親難

寇萊公

向敏中寇準同以太平興國五年登科向秉鈞寇以使相知永興軍向作絕句贈寇寇酬之曰玉殿登科四十年當時僚友盡英賢歲寒惟有君兼我白首猶持將相權【見靑箱雜記】

陳恭公

陳恭公執中以衞尉寺丞知吳州驛遞上疏乞立儲貳眞宗喜其敢言翊日臨朝袖其疏以示執政嘆想久之召爲右正言然爲王冀公所忌一日眞宗賦禦溝柳詩宣自宰相兩省皆和進恭公因進詩曰一度春歸一度新翠光長得照龍津君王自愛天然態恨殺昭陽學舞人

宋子京

韓魏公知定州日作閱古堂自爲記書於石後又畫公像於堂上宋子京知定州作樂歌十闋其一曰聽說山中好韓家閱古堂畫圖眞宰相刻石好文章魏公聞之不喜

胡恢

金陵人胡恢博物彊記善篆隸臧否人物坐法失官十餘年潦倒貧困赴選集於京師是時韓魏公當國恢獻小詩自達其一聯云建鄴關山千里逺長安風雪一家寒魏公深憐之令篆太學石經因此得復官任華州推官而卒

魏野

蜀人魏野隱居不仕宦善爲詩以詩著名卜居陜州東門之外有陜州平陸縣詩云寒食花藏院重陽菊繞灣一聲離岸櫓數防別州山最爲警句所居頗瀟灑當時顯人多與之遊寇忠湣尢愛之嘗有贈忠湣詩云好向上天辭富貴卻來平地作神仙後忠湣鎭北都召野置門下時北都有妓女美色而舉止生梗土人謂之生張八因府防忠湣令乞詩於野野贈之詩曰君爲北道生張八我是西州熟魏三莫惜樽前無笑語半生半熟未相猜吳正憲憶攺郊詩雲南郭迎天使東郊詔隱人謂野也野死有子閒亦有淸名今尙居陜中

朱臺符

朱臺符眉州人俊邁敏博少有【闕】各同輩課試以尺正度其晷臺符八寸而一賦已就凡有所作文字其雕篆皆類於賦章疏歌曲亦然河西作梗因上封事其略曰且夫結之以恩者彼必懷之示之以威者彼必畏之若爾則所謂繼遷者自當革面而束手款塞而來庭矣又嘗爲【闕】數闋其略曰歌遏云兮慘客在回雪兮腰一搦又曰顰多而翠黛難成望【闕】而烏雲易散本當【闕】身心兮牡丹期到如今兮賜冰頒扇鄕人日錫嘗曰朱拱正一闋乃閨怨賦一首只少【闕】

錢熙

錢熙泉南才雅之士進四夷來王賦萬餘言太宗愛其才擢館職有司請試上笑曰試官前進士趙某親自選中嘗撰三釣酸文舉世稱精絕略曰渭川凝碧早拋釣月之流商嶺排靑不逐眠云之侶又曰年年落第春風徒泣於遷鶯處處羈遊夜空傷於斷雁其文數千言率類於此卒鄕人李慶孫爲詩哭之曰四夷妙賦無人誦三釣酸文舉世

汪處士

文瑩至長沙首訪故國馬氏天防府諸學士所著文章擅其名者惟徐東野李髙邇遂得東野詩浮脆輕艶皆鉛華歌舞媚一時樽俎耳其好句不過牡丹宿醉蘭蕙春悲霞宮日城剪紅刻翠而已獨汪處士一篇庶乎可采曰門在深松裏山僧幾度過藥靈丸不大碁妙子無多薄霧蒙寒徑殘風戀緑蘿金烏兼玉兔年幾柰君何又得髙雜文十卷皆搐章繪句𨿽齪齪者亦能道信乎文之難【見玉壺淸話】

徐

太祖太宗下諸國其僞命臣僚忠於所事者無不面加激以至棄瑕錄用故徐鉉潘眘修輩皆承眷禮至如衛融張泊應答不遜獨優假之故𨿽陳逺寇讐無不盡其忠力太平興國中吳王李煜薨太宗詔侍臣撰吳王神道碑時有與徐鉉爭名而欲重傷之者面奏曰知吳王事迹莫若徐鉉爲詳太宗未悟詔徐鉉撰碑遽請對而泣曰臣舊事李煜陛下容臣存故主之義乃敢奉詔太宗始悟讓者之義許之故鉉之爲碑但推言歷數有盡天命有歸而已其警句云東鄰結禍南箕扇疑投杼致慈親之惑乞火無裏婦之談始勞因壘之師終後塗山之防又有偃王之比太宗覽之獨稱嘆異日復得鉉所撰吳王挽詞三首尢加嘆賞每對宰臣稱鉉之忠義吳王挽詞今記者二首曰倐忽千齡盡冥茫萬事空靑松洛陽陌荒艸建康宮道徳遺文在興衰自古同受恩無補報反袂哭途窮土徳承餘烈江南廣舊恩一朝人事變千古信書存哀挽周原道旌名鄭國門此生𨿽未死寂寞已消魂李王葬北邙江南錄乃鉉與湯悅奉詔撰故有鄰國信書之句東鄰謂錢俶也

黃孝先

宗衮嘗賞黃子溫詩子溫名孝恭天聖八年登進士第爲大理寺丞失官從兄子思亦善詩詠懷曰日者未知裴令貴世人爭笑禰生狂【闕】句曰風簾燕引五六子露井橊開三四花子思名孝先天聖二年登進士第終太常博士

賈公餗

蔡文忠公擢進士第一以將作丞倅兗將母之官年少气鋭日沈酣以酒色廢務賢良賈公餗居郡中屢謁不得見因書一絕屏間聖君寵厚龍頭選慈母恩深鶴髮垂君寵母恩俱未報酒如爲患悔何追文忠見之亟往泣謝自是終身不飲酒

王君玉

王君玉琪詩務刻琢而深醇獨至髙視古今每云初學詩易於形狀寫物而難於題贈至成一家言則反此君玉秋後蓮實詩蠶寒冰繭瘦蜂老露窠甜比興曲盡妙也他詩數百十首字字淸奇讀之咀冰嚼雪若魚寒不食淸池釣鷺靜頻驚小閣棋聞角詩隴防半驚天在水徵人相顧月如霜之類是也

李邯鄲

李邯鄲公作詩格句自三字至九字有五字成篇者盡古今詩之格律足以資詳博不可不知也伯父娶邯鄲孫女嘗聞邯鄲公與小宋飲酒詠一物隸僻事以多者爲勝飲不勝者他人莫敢造席

張文定

張司空齊賢致仕歸洛康寧福壽先得裴晉公午橋莊鑿渠周堂花竹照日與故舊乘小舟攜酒遊釣牓於門曰老夫已毀裂冠冕或公綬垂訪不敢拜見造一臥榻舉以視田稼醉則憇於木陰酒醒則起嘗作詩戲贈故人午橋今得晉公廬花木煙雲興有餘師亮白頭心已足四登兩府九尙書公慕唐李文亮爲人對上前申明律意惟務裁減又奏乞罷三班吏杖罰請從贖論皆可知【見玉壺淸話】

王化基

王化基言任中丞日鞠祖吉知晉州受賕事敗詢其土豪王基者云吾小民見州將貧乏相醵率爲一日之壽豈知其犯法哉悵嘆不已化基詰其前後郡守王基言三十年以來惟梁都官不受一錢余無免者乃梁朂也朂漢幹祐中司徒詡下進士及第有文詞太祖欲令知制誥爲時宰所忌遂止化基言於太宗時朂以老病不任吏事特授華州行軍司馬給郎中俸料其子昭璉亦舉進士得杭州從事化基送以詩曰文章換貴雙枝秀淸白家兩地貧人多傳誦【見文公談苑】

王嗣宗

種放以處士召見拜官眞宗待以殊禮名動海內後謁歸終南山恃恩驕倨甚王嗣宗時知長安放至通判以下羣拜謁放小俛垂首接之而已嗣宗內不平放召其諸姓出拜嗣宗嗣宗坐受之放怒嗣宗曰向者通判以下拜君扶之而已此百十耳嗣宗狀元及第名位不輕胡爲不得坐受其拜放曰以手搏得狀元耳何足道哉嗣宗怒遂上疏言放實空疎才識無以逾人専飾詐功蹈虛名陛下尊禮放擢爲顯官誠恐天下竊笑益長澆僞之風且陛下召魏野閉門避匿而放陰結權貴以自薦達因抉【闕】放【闕】事數條上𨿽兩不之問而待放之意寢衰齊州進士李冠嘗獻嗣宗詩曰終南處士聲名滅邠土妖狐窟穴空

張乖崖

張忠定公詠布衣希夷先生一見奇之公曰願分華山一半居之可乎先生曰於公固可及別贈以毫褚公曰是將嬰我以世務也後公顯貴果以名徳重天下將赴劍南以詩寄先生曰性愚不肯林泉住剛要淸流擬致君今日星馳劍南去回頭慚愧華山云及還又寄以詩曰世人大抵重官榮見我東歸夾道迎應被華山髙士笑天眞喪盡得虛名【見澠水燕談】

聱隅子

黃晞閩人好讀書客遊京師數十年不歸髙文苦學貧而有守衣不蔽體得錢輒買書所費殆數百緡自號聱隅子石守道爲直講聞其名使諸生如古禮執羔雁束帛就裏中聘之以補學職晞固辭不就故歐陽永叔哭䢐徠先生詩云羔雁聘黃晞晞驚走鄰家是也著書甚多在至和中薦於朝除試太醫助教月餘未及【闕】緑袍遇疾暴卒有子甚愚魯所聚及自著書皆散失無存者【見涑水記聞】

王沂公

王沂公爲布衣時以所業贄呂文穆正中有早梅詩其警句云雪中未論和羮事且向百花頭上開文穆云此生登第已安排作狀元宰相矣已而果然【見魏王語錄】

僧有明

浮圖詩者不少士大夫莫爲汲引多汩沒不顯嘗仕福州見山僧有明有詩百餘首其中佳句如虹收千嶂潮展半江天詩因試客分題僻碁爲饒人下著低不減唐人

花蕋夫人

孟蜀時花蕋夫人能爲詩而世不傳其歌詞淸婉可聽他日王平甫治館中廢書得其七言詩一卷題云八十九首而存者才三十餘篇大約似王建宮詞一篇云廚船進食簇時新列坐無非侍從臣日午殿頭宣索膾隔花催喚打魚人又雲月頭支給買花錢滿殿宮娥近數千遇著唱名多不語含羞急過禦牀前他篇類此

楊玢

楊玢靖恭虞卿之曾孫也仕前僞蜀王建至顯官隨王衍歸後唐以老得工部尙書致仕居長安舊居多爲鄰里侵占子弟欲詣府訴其事以狀白玢玢批紙尾云四鄰侵我我從伊畢竟須思未有時試上含元殿基望秋風秋艸正離離子弟不復敢言

孫僅

孫何孫僅俱以能文馳名一時僅爲陜西轉運使作驪山詩二首其後篇有云秦帝墓成陳勝起明皇宮就祿山來時方建玉淸昭應宮有惡僅者欲中傷之因錄其詩以進眞宗讀前篇云朱衣吏引上驪山遽曰僅小器也此何足誇遂棄不讀而陳勝祿山之語卒不得聞人以爲幸也【見廬陵居士錄】

王禹玉

京師祭二社多差近臣王禹玉在兩禁二十年熙寧三年爲翰林承防又膺是任題詩齋宮曰鄰雞未動曉驂催又向靈壇飲福杯自笑治聾不知足明年彊健更重來執政聞而憐之【見倦遊雜錄】

陳烈先生

陳烈先生初嘗與蔡君謨同硯席時君謨出鎭福州束吏治民毫髮不容一日烈往見之維舟城下聞其嚴察不往謁之但畱詩於庭曰溪山龍虎蟠溪水鼓角喧中宵卿云破六月夜衾寒風生殘樹蛟螭喜怒瀾慇懃祝舟子移棹過前灘亭吏不敢隱錄詩呈公自是公爲之少霽威稜

事實類苑卷三十七

欽定四庫全書

事實類苑卷三十八

宋江少虞撰詩歌賦詠

眞宗親選兩制館閣送劉總詩

樞宻直學士劉總出鎭並門兩制館閣皆以詩寵其行因進呈眞宗深究詩雅方競務西昆體磔裂雕篆親以禦筆選其平淡者止得八聯晁迥云夙駕都門曉微涼苑樹秋楊億止選斷句云關楡漸落邊鴻度誰勸劉郎酒十分朱巽云寒垣古木含秋色祖帳行塵起夕陽李維云秋聲如暮角膏逐行軒孫僅雲汾水冷光搖畫防防山秋色鎭層樓錢惟演云置酒軍前樂聞笳塞上淸都尉王貽永云河朔雪深思愛日並州春暖詠甘棠劉筠云極目關山髙倚漢順風雕鶚逺淩秋上謂總曰並門在唐世將相出鎭凡【闕】遣從事者以題詠述寵行之句多寫佛宮道宇纂集成編目曰太原事迹後不聞其作也總後寫禦選句圖立於晉祠

於越亭詩

公言咸平初罷處州赴闕道經饒州余【闕】登於越亭前瞰琵琶州後鎭思禪寺林麓岑郁千峯競秀眞天下絕境古今畱詩者百餘篇張佑云扁舟亭下駐煙波十五年遊重此過洲嘴露沙人渡淺巖梢藏竹馬蹄多層瀾漲水痕猶在古極題詩字已訛況是髙秋正圓月可堪聞聽異鄕歌劉長卿雲天南愁望絕亭下柳條新落日獨啼鳥孤舟何處人生涯投越嶠世業陷邊塵艸色迷徵路鶯聲傍楚臣秦臺愁白首楚渚怨靑蘋杳杳鐘陵暮悠悠鄱水春獨醒翻取笑直道不容身得罪風霜古全生天地仁靑山數行淚滄海一窮鱗流落機心盡空憐鷗鶴親三篇絕唱也

雍熙以來文士詩

公自言雍熙初歸軔迄今三十年所聞文士多矣眞能詩者甚鮮如【闕】者夙擅盛名而徐鉉梁周翰黃夷簡範杲皆前輩鄭文寶薛映王禹偁吳俶劉師道李宗諤李建中李維姚鉉陳堯佐悉當儕流後來之著名者如路振錢熙丁謂錢易梅詢李挺蘇爲朱嚴陳越王曾李堪陳談呂夷簡宋綬邵煥晏殊江任焦宗古布衣有錢塘林逋縉雲周啟明錢氏諸子有封守惟濟供奉官昭度鄕曲有今南鄭殿丞兄故黎州家君極髙安薄覽宗人字牧之子並有佳句不以擿舉而錢惟演劉筠特工於詩其警防殆不可遽數自兵部而下公之所嘗舉今略記之兵部春望杳杳煙蕪何處盡搖搖風柳不勝垂徐鉉游水蘭亭云蘭煙破浪城陰直玉勒穿花苑樹深習水戰云千帆助陰山勢萬里風馳下瀬聲病中題云向空咄咄煩書字舉世滔滔莫問津謫居云野日蒼茫悲逺捨水風陰慘濕貂裘陳祕監歸泉州云三朝恩澤馮唐老萬里江關賀監歸宿山寺云落宿依樓角歸云擁殿廊梁周翰應制云百花將盡牡丹拆十初晴太液春黃夷簡題人山居云宿一番蔬甲拆春山幾焙茗旗香範杲頌聖云千里版圖來浙右一聲金鼓下河東鄭文寶春郊云百艸千花路微風細天重經貶所云過關已躍樗蒲馬誤喘猶驚顧兔屏洛城云星沈防節歌鐘早天近斜陽煙樹防張靈州云越絕曉城蝴蝶夢單於秋引盡龍聲長安送別雲杜曲花光濃似酒灞陵春色老於人送人歸湘中云滿帆西日催行客一夜東風落楚梅南行雲失意慣中遷客酒多年不見侍臣花淒靈云舊井霜風仙界橘雙溪晴落海邊鷗送人知韶州云人辭碧落春風晚花老朱陵古渡頭水熙陵云承露气淸駒送日觚稜人靜鳥呼風邊上雲鬢須相似雪峯外寂寥煙薛映送人鄂州云黃鵠晨霞傍樓起頭陀秋艸繞碑荒吳淑送朱致政云洛殿夜涼初閣筆渚宮歲晚得懸車劉師道寄別雲南浦未傷春艸碧北山仍愧曉猿驚與張祕云久師金馬客就敵玉溪生荷花云有路期奔月無媒與嫁春殘花云金穀路塵埋國艶武陵溪水泛天香寄陳龍圖云城瞻北斗天何逺夢斷南柯日未沈嘆世云野馬飛牎日醯雞舞甕天春雪云靑帝翠華沈物外素娥孀影弔云端又雪云三千世界銀沈色十二樓臺玉作層湘中云淩波帝子魂何在芳艸王孫怨未歸李宗諤春郊云一溪脆緑浮鶒萬樹春紅叫杜鵑蘇承防云金鑾後記人爭寫玉署新牌帝自書李建中送人雲山程授館聞鴻夜水國還家欲雪天李維渚宮亭云故宮芳艸在往事暮江流朱致政云淸朝解組猶彊健白首還鄕正太平和人贈馬太保云轉盼回巖電分須磔蝟毛寄洪湛云謫去賈生身健否秋來潘嶽鬢斑無姚鉉錢塘郡云疎鐘天竺曉一雁海門秋陳堯佐潮州徴還云君恩來萬里客路出千山送種放云風樵若耶路霜橘洞庭秋送朱荊南云部吏百函通爵裏從兵千騎屬鞬櫜錢熙送人金陵拜掃云鶴歸已攺新城郭牛臥重尋舊墓田丁謂和錢易云瑚新筆案雲母舊屏風送章南安云楊花過嶺路桃葉渡江船章明州云泣珠泉客通關市種玉仙翁寄版圖陳荊南云楚客夢云鈴閣宻郢人歌雪射堂開錢易畫景云雙蜂上簾額獨鵲下庭柯芭蕉云緑章封奏緘初啟靑鳳來王尾乍開梅詢陰陵云千重漢圍合一夜楚歌聲李拱春題村捨云犬眠花影地牛牧水聲坡蘇爲湖亭云春波何限緑白鳥自由飛劉端州云夜浪珠還浦春泥象印蹤宋嚴贈徐常侍云寓直有誰同騎省立班獨自戴貂冠陳越侍宴云千鐘人旣醉九奏鳳來儀與劉從云誰憐松下韻不廢洛中吟李秦州云擁路東方騎懸腰左顧王曾李駙馬拜陵云人畏軒臺久春歸澤多李堪哭黎州家君云桐鄕畱語葬泉路在生悲周建州雲海月隨帆落溪花繞驛流送人云雷風有約春虯振霜雪無情紫蕙枯退居云宻緑桐潤潮平釣石沈陳談閒居云籠雞對語庭雀繞門飛呂夷簡春早云梅無驛使飄零盡艸怨王孫取次生九日呈梅集仙云人歸北闕知何日菊應東籬自去年寒食云人爲介推初禁火花愁靑女再飛霜宋綬送人知江陵云奇才劍客當前隊麗賦騷人托後車送人洪州云江涵帝子雲飛閣山際眞君鶴馭天周賢良云楚澤傷春落鵯鵊長安索米愧侏儒邵煥送晏集南歸云官船風破浪闗吏鼓通晨晏殊與張臨川云籬邊菊秀先生醉桑下雛嬌稚子仁又云東陽詩骨秀南浦別魂消章明州云騷客江山知有助秦源雞犬更相關送人洪州云射鬥气沈龍已化置芻人去榻猶懸江任送人雲珠盤臨路泣斗印入鄕提焦宗古送人遊蜀云芳樹髙低啼蜀魄朝云濃淡極巴天贈周良雲南陽客自稱龍臥東魯人應嘆鳳衰林逋湖山云片月通蘿徑幽云在石牀周啟明近臣疾愈云一丸童子藥五返使人車皇甫提刑云鴟夷江上湖田稔牛斗星邊貫索空錢惟濟太乙宮醮云庭下焚香連宿霧林間鳴佩起棲鸞從駕西巡云曉陌壺漿滿春風騎吹長故主第云鳳簫通碧落星石辧靈源錢昭度村居云黃蜂衙退海潮落白蟻戰酣山來大寒云被北風𨿽作雪水愁東海亦成冰金陵云西北髙樓在東南王气銷梅花云東北風吹大庾嶺西南日映小寒天雁云三年別館風吹雪萬里長沙月照來秋日華山云人間路到三峯盡天下秋隨一葉來又鄭殿丞云靑鳥幾王母信白鵞曾換右軍書將至京云近闕已瞻龍虎气思鄕猶望鬥牛星家君黎州赦至雲山川百蠻國露九天書寄逺云吳越自爲迢遞國參商元是別離星自遣雲天上羲輪都易失人間堯歷自難逢哭諸屯田云部中車春無潤水上郎星夜殞光感懷云頓纓狂走鹿喣沫倦遊鱗心知云速客苦驚云聚散相逢多倍月虧盈自詠云剛腸欺竹葉衰鬢怯菱花淚云一斑早寄湘川竹萬防空遺峴首碑春晝云人歸漢後黃金屋燕在盧家白玉堂寄鱗云世味嫌爲枳時光怨落蓂閒居云歌懷飯牛起書憤抱麟成蟬云二子自不食三閭何獨淸登樓雲逺水淨林色微云生夕陽詠塵云已傷花榻滿休妒畫梁飛凡公之所舉者甚多值公病心煩不喜人申問今聊記其十之一二耳

錢惟演劉筠警句

近年錢惟演劉筠首變詩格學者爭慕之得其標格者蔚爲佳詠二君麗句絕多如惟演奉使塗中云雪意未成云著地秋聲不斷雁連天又云客亭厭見名長短村酒那能辧聖賢送僧遊楚云宿舍孤煙起行衣夢涼張並州云戈矛巡霧夕鐘鼓宴花晨章衢州云平檻晚波吳舫渡繞城春樹越禽飛章南安云離人南浦多春艸越鳥棲枝有早梅劉潭州云坐激鮮颷湘竹晚樹寒涼越禽歸李太僕北使云漢月隨移帳燕鴻伴解鞍何袁州云疏鐘靜起軍城晚華表雙髙水國秋陳江陵云深沈珠网通歸夢紫翠春山接去舟太一宮云神庭古栢啼烏起齋室虛簾宿霧通送人云思滿離堂酒魂驚客捨烏髙泉州云東南一尉霄烽息西北髙風晚望迷章分亭云小郊原連苦霧夕陽樓閣照丹楓東封應制云羽毛相野駕宴喜魯郊民送余之處州雲輕颷使車逺明月直廬空張僕射判河陽云緑野桑麻連泗水黃鐘歌吹擁千兵孫永興雲魚尾故宮迷艸樹龍鱗平隰自風煙漢武云五候東溟邀鶴駕幾窮西極待龍媒公子云歌翻南國桃根曲馬過章臺杏葉韀槿花云欲作飛煙散猶憐返照遲荷花云淚有鮫人見魂須宋玉招禁中鶴雲天淵風多秋思遼海煙波失舊期無題云有時盤馬防遊懶盡日投壺笑未回又曰春瘦已寛連理帶夜長誰有辟寒金元夜云九枝火樹連金闕萬里霜輪上璧璫馬延州云沃野桑麻涵細嚴城鼓角送殘陽劉筠禁直云勢宮城濶秋城禁樹多陜州從事云角迥含商气橋長斷落塵周賢云崎嶇一乘傳憔悴五羊皮章南鄭云甲士气豪漢俗丙魚味美敵吳鄕李太僕北使云望月卿曹重占星使者賢送僧云捲袖齋鐘斷搘笻嶽余僧崇惠云醉令難同社仙鵞好換書葉金華云柔桑蔽野鳴雛雉髙柳含風變早蟬劉潭州云前席久虛溫室樹心旌無柰楚風長又雲沙禽兩兩穿鈴閣江艸依依接射堂章九隴雲溪牋未破水生硯鑪酒新燒雷滿天又周賢良云春風亂鶯囀夕霧一鴻冥張嶺南雲山月愁子風濤怒鱷魚西巡雲龍駕昌明禦天旗水一神張婺州云大野幾星分婺女淸風萬古感顏烏章南安云嶺雲夏變梅蒸早越賈秋藏桂蠧多西京首坐云縈河帶繞中天濶碧落星懸大士居題雪云劉伶醉席梅花地海客仙槎粉水天利州轉運云鴟蹲野芋難爲食雪積鹽泉久置宮章分寧云鶴伴鳴琴聽事晚鳥驚調角武城秋處州云朱飾兩轓巡屬邑月畱雙筆在中臺閣宿云二讓月臨承露掌九雛烏繞守宮槐又云酒供硯滴濡毫冷太守更籌沃漏長雪【闕】云已回鄰面三年粉又結寒蠶幾繭冰汾陽道中云鼓音【闕】繩逺舞節鳴鸞玉步遲楊洪州云桃葉橫波人共醉劍光射斗獄常空李秦州云右墄獨登溫樹宻前旗雙抗嶺雲南劉潭州云洛田荒二頃楚浪漲三篙槿花云吳言何薄命楚夢不終朝宮詞云難銷守宮血易斷舞鸞腸又云虹跨層樓繞螢飛下苑涼夏日云云容倐變千峯險艸色相沿百帶長新蟬云翼薄乍舒宮女鬢蛻輕全解羽人屍公子云行庖爨蠟雕胡熟求埒鋪金汗血驕明皇云棃園法部兼胡部玉輦長亭更短亭荷花云湔裙無限水障袂幾多風別墅云雲際尋撞技花間笑壁樓無題云荷心出水終無定蘿蔓從風莫自持又云藻井風髙蛛壊网杏梁春暖燕爭泥詠梨云先時櫻熟煩羊酪信逺梅酸損瓠犀洞戶云宻鏁香雲深處戶亂飄梨雪晚來天贈希聿云吟余雪散葉話久麈遺毛夕陽云塞迥橫煙紫江淸照葉丹閨中云籠禽思隴樹洞犬識秦人柳絮云平沙萬里經春雪廣陌三條盡日風屬疾云簾鳴風笑廚煙絕月樹烏驚藥杵喧燈夕云金吾抱箭催壺水玉宇來風滿砌蓂禁中云萬年宮省樹五色帝家禽其警句絕多此但所記者耳

近世釋子詩

公嘗言近世釋子多工於詩而楚僧惠崇蜀僧希盡爲傑出其江南僧元淨夢【闕】浙右僧寶通守恭行肇鑑微簡長尙能智仁休復蜀僧惟鳳皆有佳句惠崇贈裴太守云行縣山迎舸論兵云繞旗髙生山閣坐云對語淮潮起題詩楚月新周達州云鎖城山月上鳴角海鷗驚東林寺云鳥歸松墮雪僧定石沈雲光梵師云梵容存古像唐語入新詩明大師雲門掩前朝樹心懸別郡峯送李堪云秋聲動羣木暮色起千山希盡雁蕩山云來書逢歲晚去夢歷峯危廣南陳轉運云春生桂嶺外人在海門西僧東歸詩雲帆影隨寒雁經聲隱暮潮宋承防林亭云雪澑懸危石棊燈射逺林贈僧云漱齒水溪逺開禪雪屋深送人云玉繩天濶逺金折海【闕】句學士云曉天金馬路晚歲石霜心寄人雲山日秋光短江虹晚影低新津尉云劍月啼猿苦江沙濯錦寒北宮書亭云花露盈虫穴梁塵落燕泥登上人云寄禪關樹老乞食塞城荒僧歸新安云風泉舊聽僧攺云穴曾行鳥徑殘春山云芳樹尋云老孤泉落石危送人歸南海云落日橫秋島寒濤兀夜船寶通題相國寺云下朝人天香入出定僧迎禦仗來守恭佛迹峯云布發人來絕銜花鹿去多朝海峯云影落陽侯宅髙連覺帝居行肇送僧云聽錫樵停斧窺禪客立門送人之鄞江云江深鼇背出帆影斗邊飛簡長送人歸寧雲煙壘沈寒角霜空擊怒雕尙能送僧歸浙右云霜州楓落冷水館月生寒送僧歸四明云古寺山光滿重城海气遙送人云西風隨雁急寒柳向人疎孫大諫知永興軍云關河虎符重殿閣獸鐶閒智仁溪居云寒聲病葉落曉色凍雲開僧歸天臺雲路遙無去伴山疊有啼猿冬夕云風燈易滅雪屋夜偏長休復送道士西遊雲日暮長安道秋深太白峯惟鳳秋日送人云去路正黃葉別君堪白頭哭度禪師雲海客傳遺偈林僧寫病容皆公之所舉略記之云爾公又言應集當代名公詩爲筆談時有下江吳僧聞之競以詩爲贄擇其善者多寫入筆談中

唱和聨句

唱和聨句之起其源逺矣自舜作歌臯陶颺言賡載及栢梁聨句顏延年有和謝監暉有和伏武昌登孫權故城等篇梁何遜集中多聨句至唐朝文士唱和聨句固多元稹作春深題二十篇並用家花車斜四字爲韻白居易劉禹錫和之亦同此四句令狐楚所和詩多次韻起於此凡聨句或兩句四句亦有對一句者謂之轆轤體【見楊文公談苑】

李白詞

平林漠漠煙如織寒山一帶傷心碧暝色入髙樓有人樓上愁玉階空佇立宿鳥歸飛急何處是歸程長亭連短亭此詞不知何人寫在鼎州滄水驛樓復不知何人所撰魏道輔泰見而愛之後至長沙得古集於子宣內翰家乃知李白所撰

杜工部詩

陳捨從易當時文方盛之際獨以醇儒古學見稱其詩多類白樂天蓋自楊劉唱和西昆集行後進學者爭效之風雅之變謂之昆體由是唐時諸詩集幾廢而不行陳公時偶得杜集舊本文多脫誤至送蔡都尉詩云身輕一鳥其下脫一字陳公因與數客各拈一字補之或云疾或云落或云趂下莫能定其後得一善本乃是身輕一鳥過陳公嘆服以爲𨿽一字諸君亦莫到也

九僧詩

國朝浮圖以詩名於世者九人故時有集號九僧詩今不復傳矣余少時聞人多稱其一曰惠崇餘八人者忘其名字也余亦略記其詩有云馬放降來地雕盤戰後云又云春生桂嶺外人在海門西其佳句多類此其集已亡今人多不知其所謂九僧者矣是可嘆也

周朴詩

唐之晚年詩人無復李杜豪放之格然亦務以精意相髙如周朴者措思尢艱每有所得必極雕琢故時稱其詩曰鍛鏈𨿽未及成篇已播人口其名重當時如此而今不復矣余少時猶見其集其句有云風暖鳥聲碎日髙花影重又云晚來山鳥閙過杏花稀誠佳句也

評梅蘓二家詩

聖兪子美齊名於一時而二家詩體特異子美筆力豪肆以超邁橫絕爲奇聖兪覃思精微以深逺閒淡爲意各極其長𨿽善論者不能優劣也余嘗於水谷夜行詩略道其一二云子美气方雄萬竅號一意有時肆顚狂醉墨灑滂霈譬如千里馬已發不可殺盈牋盡珠璣一一難揀汰梅翁事淸切石齒潄寒瀬作詩三十年視我猶後輩文辭愈精新心意𨿽老大有如妖嬈女老自有餘態近詩尢苦硬咀嚼且難嘬又如食橄欖眞味久愈在蘇豪亦气轢舉世侵驚駭梅窮獨我知古貨今難賣語𨿽指二子謂粗然不能優劣之也

事實類苑卷三十八﹤子部﹐雜家類﹐雜纂之屬﹐事實類苑﹥

欽定四庫全書

事實類苑卷三十九

宋江少虞撰詩歌賦詠

王建宮詞

王建宮詞一百首多言宮禁中事皆史小說所不載者往往見於其詩如內中數日無呼喚搨得滕王蛺蝶圖滕王元嬰髙祖子新舊唐書皆不著其技能惟名畫錄略言其善畫亦不云其工蛺蝶也惟見於建詩耳或謂今人家亦有得其圖者唐世一藝之善如公孫大娘舞劍器若曹剛琵琶米嘉榮歌皆見於唐賢詩句遂知名於世當時山林田畆潛徳隱行君子不聞於世者多矣而賤工末藝得所附托乃垂於不朽蓋各有幸有不幸焉

錢文僖鄭工部題詠

西洛故都荒臺廢沼遺迹依然見於詩者多矣惟文僖公一聯最爲警絕云日上故陵煙漠漠春歸空苑水潺潺裴晉公緑野堂在午橋南時適張僕射齊賢家僕射罷相歸終日與賔客吟宴於其間惟鄭工部文寶一聯最爲警絕雲水暖鳬鷗行哺子溪深桃李臥開花人謂不減王維杜甫也錢公好句尢多而鄭句不惟當時人莫及而其集中能及者亦少

韓吏部

退之筆力無施不可而嘗以詩爲文章末事故其詩曰多情怯酒伴余豈作詩人然其資談笑工諧謔敍人情狀物態一寓於詩而曲盡其妙此在雄文大手故不足論而予獨愛其工於用韻也蓋其得韻寛則波瀾橫溢泛入旁韻乍還乍離出入回合殆不可拘以常格如此日足可惜之類是也得韻窄則不復旁出而因難見巧愈崄愈奇如病中贈張十八之類是也余因與聖兪論此以爲譬夫善馭良馬者通衢康陌縱橫馳逐惟意所之至於水曲蟻封疾徐中節而不差跌乃天下之至工也聖兪戲曰前史言退之爲人木彊若寛韻可自足而輙旁出窄韻難獨用而反不出豈非其拗彊而然歟坐客皆笑之也

白雲樓

郢州白雲樓素多題詠一日郡守倅燕集是樓方命坐客賦詩劉木賔以心恙覊置是郡不得預防遂使人持誦以獻才致蕭散盡江山之勝一座爲之閣筆詩曰江上樓髙十二梯登臨偏與白雲齊人從別浦經時去天向平蕪盡眼低寒色不堪長黯黯秋光無柰更淒淒欄桿曲盡愁無盡水正東流日正西

華淸宮

臨潼縣靈泉觀卽唐之華淸宮也自唐迄今題詠者不可勝紀自老杜五言長韻並三絕洎鄭嵎津陽門詩外少得佳者本朝張文定陳文惠洎前進士楊正倫𨿽非綺靡而義理可取文定詩曰當時不是不窮奢或樂升平少嘆嗟姚宋未亡妃子在塵埃那得到中華文惠詩曰百首新詩百意精不尢妃子卽尢兵爭如一句傷前事都爲明皇恃太平正倫詩曰休罪明皇與貴妃大都衰盛兩隨時惟憐一派溫泉水不逐人心冷暖移又鄭文寶詩只見開元無事久不知貞觀用功深皆爲知音所賞

酒簾

王逵以祠部員外郎知福州尙气自矜福州有當壚老媼常釀美酒士人多飲其家有舉子謂曰吾能與媼致數千媼信乎媼曰倘能之敢不奉教因俾媼市布爲一酒簾題其上曰下臨廣陌三條濶斜倚危樓百尺髙太守若出喝道者必令媼卸酒簾但佯若不聞俟太守行馬至簾下卽出卸之如見責稽緩卽推以事故謝罪而已必問酒簾上詩句何人題寫但云某嘗聞飲酒者好誦此二句言是酒望子詩媼遂丐善書者題於酒簾上適王經此對如其言大喜媼至府與錢五千酒一斗曰賜汝作酒本詩乃王詠酒旗詩生平最爲得意者

相思河

鄜州東百里有水名相思河岸有郵置亦曰相思鋪令狐挺題壁以詩曰誰把相思號此河塞垣車馬往來多隻應自古徵人淚灑向空川作浪波

賡張文定詩

張齊賢嘗作詩自警兼遺子孫𨿽詞語朴質而事理切當足爲規戒其詩曰愼言渾不畏忍事亦何妨國法須遵守人非莫舉無私仍克己直道更和光此个如端的天應降吉祥余嘗廣其意就每句爲一篇命曰八詠警戒詩其一云愼言渾不畏言出患當隨須信樞機發寧容駟馬追三緘事可見兩舌業當知口是起羞本慿君且再思其二云忍事亦何妨勿令心火火猶可滅心忿固多傷堪嘆波羅密【釋氏有忍辱波羅密】可憐歌利王【出金剛經】從心更從刃字意可消詳其三云國法須遵守金科盡詔條一毫如有犯三尺不相饒豈用誇姦黠何須恃貴驕自然逄吉慶神理亦昭昭其四云人非莫舉萬事且包荒殿上便猶掩車中吐不妨在他誠所短於已有何長須是常規檢回頭自忖量其五云無私仍克己克己以無私二事兼修飭終身在省私公淸無斂怨髙亢易招危更切循謙退方應履坦夷其六曰直道更和光雙修學乃章直須和輔助和賴直交相好直終多訐偏和又少剛能和又能直行已自芬芳其七云此个如端的除非六句修永爲幾杖誡更作子孫謀本立方生道農勤乃有秋玆詩𨿽淺近至理可推求其八雲天應降吉祥天理本茫茫舒慘𨿽無定榮枯卻有常益謙尢效驗福善更昭彰籠絡無疏漏恢恢网四張【靑箱雜記】

題淮陰廟

淮陰侯廟題者甚多惟諫議錢公最爲絕唱曰築壇拜處恩𨿽厚躡足封時慮已深隆準若知同鳥喙將軍應有五湖心

題歌風臺

徐州歌風臺題者甚多惟尙書張公方平最爲絕唱曰落魄劉郎作帝歸樽前一曲大風辭才如信越猶葅醢安用思他猛士爲

題朝元閣

臨潼縣華淸宮朝元閣題者亦多惟陳文惠公二韻爲絕唱曰朝元髙閣迥秋毫無隱情浮雲忽已蔽不見漁陽城

歌曲艶麗

文章純古不害其爲邪文章艶麗亦不害其爲正然世或見人文章鋪陳仁義道徳便謂之正人若言及花艸月露便謂之邪人玆亦不盡然也皮日休曰余甞慕宋璟之爲相疑其鐵腸石心不解吐婉媚詞及觀其文而有梅花賦淸便富麗得南朝徐庾體然予觀近世所謂正人端士者亦皆有艶麗之詞如前世宋璟之比今並錄之如乖崖公張詠席上贈官奴小英歌曰天教摶百花作小英明如花住近桃花坊北面門庭掩映如仙家美人宜稱言不得龍腦薰衣香入骨維軟縠如雲英亳郡輕紗若蟬翼我疑天上婺女星之精偸入筵中名小英又疑王母侍兒初失意謫向人間爲飲妓不然何得膚如紅玉初碾成眼似秋波雙臉橫舞態因風欲乘去歌聲遏雲長且淸有時歌罷下香砌幾人魂魄遙相驚人防小英心已定我見小英心未足爲我髙歌送一杯我今贈爾新翻曲

二

韓魏公晚年鎭北都一日病起作防絳唇小詞曰病起懨懨畫堂花謝添憔悴亂紅飄砌滴盡胭脂淚惆悵前春誰向花前醉愁無際武陵回睇人逺波空翠司馬溫公亦嘗作阮郎歸小詞漁舟客易入春山仙家日月閒綺紗幌映朱顏相逄醉夢間松露冷海霞殷匆匆整棹還落花寂寂水潺潺重尋此路難又曹修古立朝最號剛方蹇諤嘗見池上有所遇者亦作小詩寓意曰荷葉罩芙蓉圓靑映嫩紅佳人南陌上翠蓋立春風

詩人使酒樓語

王安國作詩多使酒樓語嘗語余曰楊文公詩有江南一酒樓堤桞拂人頭李白題詩徧酒樓錢昭度詩亦有一酒樓長憶錢塘江上路酒樓人散千絲今子詩有幾酒樓余答曰吾詩有二酒樓安國曰足矣蓋余有題九江琵琶亭小詩云夜泊潯陽宿酒樓琵琶亭畔荻花秋云沈鳥沒事已往月白風淸江自流又余昔年嘗送客西陵亦作小詩曰若耶溪畔醉秋風獵獵船旗照水紅後夜錢塘酒樓上夢魂應繞浙江東

贈孫可久詩

仁宗朝內臣孫可久賦性怙淡年逾五十乞致仕都下有居第堂北有小園城南有別墅每良辰美景以小車載酒優防自適石曼長過其居題詩曰南北沾河潤幽深在禁城疊山資逺意讓俸買閒名閉戶斷蛛网折花移鳥聲誰人識髙趣朝隱石渠生屯田員外郎桞永亦贈詩曰故侯幽隱百城東艸木扶疏一畆宮曾珥貂璫爲近侍卻紆絳褐作閒翁髙吟擁鼻詩懷壯雅論持衡道气充厭盡繁華天上樂始將蹤迹學冥鴻可久好吟詠效白樂天格嘗爲陜西駐泊爲樂天造祠堂於郡城大阜之頂中安繪像仍繕寫平生歌詩警防之句徧於四墉晚年著歸休集行於世年七十餘卒

肯堂集

內臣裴愈字益之亦好吟詠眞宗朝奉命江南搜訪遺書名畫歸奏稱防用是累居三館授祕閣職任有詩送魯秀才南逰句云東吳山色家家月南楚江聲浦浦風又聞蟬詩云楊桞影疏秋霽梧桐葉墜夕陽天皆其佳句有子曰湘字楚老亦有詩名明道中仁宗禦便殿試進士房心爲明堂賦和气致祥詩亦命湘賦之湘舞蹈再拜數刻而成仁宗嗟賞左右中人爲之動色其和气致祥詩曰君徳承天道沖融協太和卿云呈瑞早膏澤應時多煦集連枝木嘉扶異穎禾五星還聚井丹鳳更巢阿藪澤無遺士邊方久息戈黔黎逄至化稽首拜賡歌他詩亦多類此有肯堂集行於世翰林學士李公俶爲之作序曰予嘗嘉河東公父子起銀璫右貂能以屬詞防其倫益之三朝內侍老不廢學又課勵二子使皆有立約已愼履如周仁石慶而楚老孳孳嗜書克自淬琢云湘又善爲小詞嘗任河東路走馬承受有詠並門浪淘沙小詞云鴈塞說並門郡枕西汾山形髙下逺相吞十四樓臺依碧嶂煙景還分晉廟鎖溪云簫鼓仍存牛羊斜日自歸村惟有古城禾黍地前事消魂後有詠汴州浪淘沙小詞仁宗命錄進亦嘉之其詞曰萬國仰神京禮樂縱橫匆匆佳气鎖龍城日禦明堂天子聖朝防簪纓九陌六街平萬物充盈靑樓弦管酒如澠別有隨堤煙桞暮千古含情

程文

五代之際天下剖裂我太祖啟運𨿽則下西川平嶺表收江南而吳越荊閩斂籍歸覲然猶有河東未殄其後太宗在駕乃始克之海內自此一統故因禦試進士乃以六合爲家爲賦題時進士王世則遽進捲有曰照盡乾坤作我之龍樓鳯閣開窮日月爲君之玉戶金闗帝覽之大悅遂擢爲第一人

二

王沂公有物混成賦云不縮不盈賦象寧窮於廣狹匪雕匪琢流形罔滯於盈虛則宰相陶鈞運用之意已見於此賦矣又云用我之小者散而爲艸木得我之大者聚而爲山川則宰相擇任羣材使小大各得其所又見於此賦矣

三

宋莒公兄弟平時分題課試莒公多屈於子京及作鷙鳥不奴賦則子京遜兄逺甚莒公遂擅塲賦曰天地始肅我則振羽而獨來燕雀焉知我則淩雲而自至又曰將翺將翔詎比海鵾之翼自南自北若專霜隼之誅則公之特立獨行魁多士登宰相俱見於此矣

四

李度顯徳中舉進士工詩有醉輕浮世事老重故鄕人之句人多誦之王朴爲樞密止以此一聨書於文申炳知舉遂推爲第三人人嘲云主司只選一聯詩【見玉壺淸話】

五

歐陽文忠公年十七隨州取解以落官韻不收天聖已後文章多尙四六是時隨州試左氏失之誣論文忠論之條列左氏之誣甚悉內有石言於晉神降於莘外蛇闘而內蛇傷新鬼大而故鬼小𨿽被黜落而奇傑之句大傳於時今集中無此論頃見連庠誦之耳【見東軒筆錄】

六

龎淳之初爲舉人時趙文定作試官見其惟幾成天務賦云當羣形未屯已爲造物之權大象賦形遂握上民之柄曰此必爲宰相及爲黃州司理夏英公見之亦以公輔稱焉後果爲首輔

七

自唐以來試進士詩號省題近年能詩者亦時有佳句蜀人楊諤宣室受釐落句云願前明主席一問洛陽人滕甫西旅來王云寒日邊聲斷春風塞艸長博文漢都防歸奉萬年觴諤有詩名題驪山云行人問宮殿耕者得珠璣最爲警策

文城縣名

江西洪郎中亶娶文城縣君李尙書公擇姊也治春秋博學能文所作詩甚多公擇挽詩云久歷金門貴未酬黃閣知如聞天祿客抱恨作銘詩不減前人

傳詩訛謬

唐人詩流傳訛謬有一詩傳爲兩人者如漠漠水田飛白鷺陰陰夏木囀黃鸝旣曰王維又曰李嘉祐以全篇考之摩詰詩也又楚鄕寒食梅花時野渡臨風駐采旗艸色連天人去住水紋如轂燕差池旣見杜牧之集中又見劉夢得外集作八句其末云朱轓尙憶羣飛雉靑綬初聯左顧非是湓城白司馬水曹何事與新詩考其全篇夢得詩也然前四句絕類牧之

吏人詩

衛縣舊市易務壁間題字數行乃舊吏人詩也云罷樹猿辭檻歸耕馬脫銜傭錢貧易舎官事老難擔亦意之可取者【見李希聲詩話】

老兒詩

唐路徳延有孩兒詩五十韻盛傳於世近代洛中致仕侍郎張公師錫追次其韻和成老兒詩亦五十韻今錄之曰鬢髮盡皤然眉分白雪鮮周遮延客話傴僂抱孫憐無病常供粥非寒亦衣綿負暄衾擁背借力杖齊肩貎比三客年過四皓仙喚方離枕上扶始到門前每愛烹山茗常嫌飣石蓮耳聾如塞纊眼暗似籠煙宴坐羸慿幾乘時困掣鞭頭揺如旋轉唇動若抽牽骨冷愁離火牙疼怯潄泉形骸將就木囊槖尙貪錢膠睫幹眵綴粘髭冷涕懸披裘腰嬾系濯手防慵揎擡舉衣頻曳扶持藥屢煎坐多茵易破行少履難穿喜婢裁裙布嗔妻買粉鈿房教深下幕牀遣厚鋪氊琴聽憐三樂圖張笑七賢防經嫌字小敲磬喜聲圓食罷羮沾杖杯余酒涎樂來須遣罷醫到久相延裹帽縱橫束梳頭取次纒長吁思往事久感聽哀气注腰還重風牽口更偏墓松先遣種碑石預教鐫客到惟求藥僧來或問禪焙茶懸竈壁曝艾曬檐椽怒僕輕掙眼嗔童謾握拳心驚嫌蹴鞠腳軟怕秋千局縮同寒狖摧豗似飽鳶觀瞻多目舉動屢頭旋女嫁取紅燭男婚乞防箋已聞頒杖幾寧更佩韋弦賔客身非與兒孫事已傳養和屏作伴如意拂相連久棄登山屐惟存負郭田呻吟朝不樂展轉夜無眠呼稚臨牀畔看書就枕邊冷疑懷貯水虛訝耳聞蟬束帛非無分安車信有緣伏生甘坐末絳老讓行先拘急將風夜昏沈欲雨天雞皮塵旋潰馬齒食頻塡每憶居郎署常思釣渭川喜逄迎佛防羞赴花筵徑狹容移檻堦危索減塼好生焚鳥网惡殺拆魚船旣感桑楡日常嗟蒲桞年長思當弱冠悔不賸狂顚

呂公贈李公詩

李方公呂端公同踐文館後各登臺輔呂公贈李公詩曰憶昔僦居明徳坊官資俱是校書郎靑衫共直昭文館白首同登政事堂佐國廟謨君已展避賢榮路我猶妨主恩至重何時報老眼相防淚兩行

艸陳恭公麻

陳恭公拜集賢殿大學士賈文元公昌朝當國張方平艸麻有萬事不理賴胡廣之能言四夷未平借陳平之達識賈公深惡之

評詩

沈括存中呂惠卿吉甫王存正仲李常公擇治平中日在館中談詩存中曰韓退之詩乃押韻之文耳𨿽健美富贍而終不近古吉甫曰詩正當如是我謂有詩人以來未有如退之也正仲是存中公擇是吉甫四人者交相詰難久而不決公擇忽正色而謂正仲曰君子羣而不黨君何黨存中也正仲勃然曰我所見如是耳顧豈黨卽以我偶同存中遂謂之黨然則君非吉甫之黨乎一坐更大笑余每評詩亦多與存中合頃年常與王荊公評詩餘謂凡爲詩當使挹之而源不窮咀之而味愈長至如歐陽永叔之詩才力敏邁句亦健美但恨其少餘味耳荊公曰不然如行人仰頭飛鳥驚之句亦可謂有味矣然余至今思之不見此句之佳亦竟莫曉荊公之意信乎所言之殊不可彊同也

鸛雀樓

河中府鸛雀樓三層前瞻中條下瞰大河唐人畱詩者甚多惟李益王之渙暢當三篇能狀其景李益曰鸛雀樓西百尺墻江湖雲樹共茫茫漢家簫鼓隨流水魏國山河半夕陽事去千年猶恨速愁來一日卽爲長風煙並在思鄕處逺目非春亦自傷王之渙詩曰白日依山盡黃河入海流欲窮千里目更上一層樓暢當詩曰迥臨飛鳥上髙出世塵間天勢圍平野河流入斷山

攺王公詩

工部侍郎王公召試學士院王荊公爲考官於簾下見其試畢就壁間題字荊公使人錄之乃一詩也詩云古木陰森白玉堂長年來此試文章日斜奏罷長楊賦閒拂塵埃防畫墻荊公攺奏罷長楊賦作奏賦長楊罷元丰末荊公在金陵好事求書猶多寫此詩

事實類苑卷三十九

欽定四庫全書

事實類苑卷四十

宋江少虞撰詩歌賦詠

沈存中論文

韓退之集中羅池神碑銘有春與猿吟兮秋與鶴飛今驗石刻乃春與猿吟兮秋鶴與飛古人多用此格如楚詞吉日兮時良又蕙肴蒸兮蘭借奠桂酒兮椒漿蓋欲相錯成文則語勢矯健耳杜子美詩紅稻啄余鸚鵡粒碧梧棲老鳯凰枝此亦語反而意全韓退之雪詩舞鏡鸞窺沼行天馬度橋亦效此體然稍牽彊不若前人之語渾成也

二

唐人以詩學主人物故𨿽小詩莫不埏蹂極工而後已所謂旬鍛月鏈者信非虛語小說崔防題城南詩其始曰去年今日此門中人面桃花相映紅人面不知何處去桃花依舊笑春風後以其意未全語未工攺第三句曰人面只今何處在至今所傳此兩本惟本事詩作只今何處在唐人工詩大率多如此𨿽有兩今字不惜也取語意爲主耳後人以其有兩今字只行多前篇

三

小律詩𨿽末技工之不造微不足以名家故唐人皆盡一生之業爲之至於字字皆鏈得之甚難但患觀者滅裂則不見其工故不惟爲之難知音亦鮮設有苦心得之者未必爲人所知若字字皆是無有瑕疵語音亦掞麗但細論無功景意縱全一讀便盡更無可諷味此類最易爲人激賞乃詩之折楊黃華也譬若三館楷書作字不可謂不精不麗求其佳處到死無一筆此病最難爲醫也

四

晚唐士人專以小詩著名而讀書滅裂如白樂天座隅詩云俱化爲餓莩作孚字押韻杜牧之秋娘詩云饜飫不能飴飴乃餳耳若作飲食當音飤又陸防作藥名詩云鳥啄蠧根回乃是鳥喙非鳥啄也又斷續玉琴哀樂上有斷無斷續此類極多如杜牧阿房宮賦誤用龍見而雩事宇文時解斯椿已有此謬蓋牧未嘗讀周隋書也

五

古人文章自應律度不以音韻爲主自沈約增崇韻學其論文則曰欲使宮羽相變低昂殊節若前有浮聲則後須切響一簡之內音韻盡殊兩句之中輕重悉異妙達此防始可言文自後浮巧之語體制漸多如旁犯蹉對假對雙聲疊韻之類詩又有正格偏格類例極多故有三十四格十九圖四聲八病之類今略舉數事如徐陵云陪逰馺娑騁纎腰於結風長樂鴛鴦奏後聲於度曲又云厭長樂之疏鐘勞中宮之緩箭𨿽兩長樂意義不同不爲重復此類爲旁犯如九歌蕙肴蒸兮蘭借奠桂酒兮椒漿當以蒸蕙肴對奠桂酒今倒用之謂之蹉對如自朱耶之狼狽致赤子之流離不惟朱對赤耶對子兼狼狽流離乃獸名對鳥名又如防人具雞黍穉子摘楊梅以雞對楊如此之類皆爲假對如幾家村艸裏吹唱隔江聞幾家村艸對吹唱隔江皆雙聲如月影侵簮冷江光逼履淸侵簮逼履皆疊韻詩第二字側入謂之正格如鳳曆軒轅紀龍飛四十春之類第二字平入謂之偏格如四更山吐月殘夜水明樓之類唐名賢輩詩多用正格如杜甫律詩用偏格者十無一二

香奩集

和魯公凝有艶詞一編名香奩集凝後貴乃嫁其名爲韓偓今世傳韓偓香奩集乃凝所爲也凝生平著述分爲演綸遊藝孝弟疑獄香奩籝金六集自爲遊藝集序云予有香奩籝金二集不行於世凝在政府避議論諱其名又欲後人知故於遊藝集序實之此凝之意也予在秀州其曾孫和惇家藏諸書皆魯公舊物末有印記甚完【見筆談】

大言賦

蘇易簡爲學士承防日太宗親書宋玉大言賦錫之易簡因效玉亦作大言賦以獻曰皇帝書白龍箋作大言賦賜玉堂易簡禦筆煌煌雄辭洋洋瓖瑺博防不可備詳詔易簡升殿躬指其理嘆宋玉之奇怪也因伏而奏言恨宋玉不與陛下同時帝曰噫何代無人耶卿爲朕言之易簡曰聖人興兮告成功登昆侖兮展升中地爲席兮饗祖宗天起籟兮調笙鏞日烏月兔耀文明麾龍旗兮嚴武禦也執北鬥兮奠酒也削西華兮爲石防也迅雷三發山神呼也流電三激烽火舉也禮冊獻兮淳風還君百拜兮天神歡四時一周兮萬八千年太山夷兮溟海漧圓蓋空兮方輿穿君王之壽兮無窮焉殿上皆呼萬歲上覽之大喜又作小詩四句以褒之易簡刻石於院內之壁【見楊文公談苑】

漁家傲

範文正公守邊日作漁家傲歌數闋皆以塞下秋來爲首句頗述邊疆之勞苦歐陽公嘗呼爲窮塞主之詞及王尙書素出守平涼文忠亦作漁家傲一詞以送之其斷章曰戰勝歸來飛防奏傾賀酒玉階遙獻南山壽顧謂王曰此眞元帥事也

因詩起獄

苖振以列卿知明州熈寧中致仕歸鄆州多置田產又自明州創材爲堂舟載歸鄆時王逵亦致仕作詩嘲振曰田從汾上天生出堂自明州地駕來此句傳至京師王荊公大怒卽出禦史王子韻使兩浙亷其事子韻又言知杭州祖無擇亦有姦利之迹於是明州秀州各起獄鞫治振與無擇貶斥熈寧以後數以謡言起獄皆自逵詩爲始也

鳳棲梧詞

蜀路泥溪驛天聖中有女郎盧氏者隨父往漠州作縣自蜀歸題於驛舎之壁其序略云登山臨水不廢於謳吟易羽移商緣於覊思因成鳳棲梧曲一闋書於壁後之君子覽之者無以婦人竊弄翰墨爲罪詞曰蜀道靑天煙藹藹帝裏繁華迢遞何時至回望錦川揮粉淚鳳釵斜軃烏雲膩鈿雙垂金縷細玉佩珠璫露滴寒如水從此渺然添逺意畫眉學得遙山翠【見倦遊錄】

大小孤山

宋景文言大小孤山以孤獨爲字有廟江壖乃爲婦人狀龍圖閣學士陳公簡夫畱詩曰山稱孤獨字廟塑女郎形過客𨿽知誤行人但乞靈時稱佳句

登吹臺詩

先生嘗言恩門王公終於太子少保七十後精力猶不衰每天气和暖必乘小駟從三四老蒼頭攜照袋【照袋以皮爲之四方有蓋其中可容】中貯筆硯韻略刀子礪石牋紙數十幅並小樂器之類別置遊春盒隨事置酒炙三五人之具門生在京者多侍行每出郊野遇有園亭及竹樹之處必賞燕終日賦詩品小管色盡歡醉而歸吾忝左拾遺日適暮春與同門生五六人從公登繁臺佛捨繁臺卽梁孝王吹臺也公是日飲酒賦詩甚歡抵夜方散嘗記得公詩曰桞陰如露絮成堆又引門生上吹臺淑气卽隨風去芳尊宜命管弦催謾誇列鼎鳴鐘貴寧免朝烏夜兔推爛醉也須詩一首不能空放馬頭回其天才縱逸風韻閒適皆此類也

王彥威詩

先公嘗言唐朝長安士大夫重內官而輕外任及兩制尢爲華貴故自從郎或從翰苑出領節制者皆以爲失意當方面者目爲粗材自以張燕公有言愧無通材供國麄使又薛許昌謝茶詩云麄官乞與眞拋卻防有詩情合得嘗東京明徳門【今爲乾元門】卽唐時汴州宣武軍鼓角樓至朱梁建都不遑攺作因而號曰建國樓其上有節度使王彥威詩今尙在彥威明於典禮仕貞元元和間爲太常博士累官至大寮其詩曰貔貅十萬擁雄姿正是酬恩報國時沛水波濤喧鼓角隋堤楊柳拂旌旗前驅紅斾闗西將列坐靑娥趙國姬爲報長安冠蓋道麄官到底是男兒卽彥威麄官男兒之言亦有恨爾其後至太祖重修官職不復存矣

禪理詩

楊文公深達性理精悟禪觀捐館時作偈曰漚生復漚滅二法本來齊要識眞機處趙州東院西丞相王公隨亦悟性理捐館時知河陽作偈曰畫堂燈欲滅彈指向誰說去住本尋常春風掃殘雪是夕薨淩晨天大雪實正月六日

二

曹司封修睦深達性理知邵武軍時甞以竹簟贈僧仁因作偈與之曰翠筠纎簟寄禪齋半夜秋從枕底來若也此時人問道涼天捲卻暑天開

三

張尙書方平尢達性理有人問祖師西來意張以偈答之曰自從無始千千刼萬法本來無一法祖師來意我不知一夜西風掃黃葉

四

陳文惠公亦悟性理甞至一古寺作偈曰殿古寒鑪空流塵暗金碧獨坐了無人又得眞消息

五

富文忠尢達性理熙寧中余守官洛下公時爲守遺余書托爲訪荷澤諸禪師余因以偈之曰是身如幻泡盡非眞實相況玆紙上影妄外更生妄到岸不須船無風休起浪惟當淸淨觀妙法了亡象公答偈曰執相誠非破相亦妄不執不破是名實相旣又以手筆貺余曰承以偈見警美則美矣理則未然所謂無可無不可者畫亦得不畫亦得就其中觀像者爲不得不觀像者所得如何禪在什麼處以不以有無爲礙者近乎道也思之思之【見靑箱雜記】

淵明詩

陶淵明意趣眞若淸淡之宗詩家視淵明猶孔門視伯夷也其集屢經諸儒手校然有問來使篇世蓋未見獨有唐時晁文元家二本有之詩云君從山中來【一作南山】早晚發我目我屋【一作家】南窗下今生幾叢菊薔薇葉已抽【一作茁】秋蘭【一作春蘭】气當馥歸去來山中山中酒應熟李太白潯陽感秋詩陶令歸去來田家酒應熟

詩有變態

薛許昌答書生贈詩百首其一首卷初如卷終譏其不能變態也大抵屑屑較量屬句平勻不免气骨寒儉殊不知詩家要當有情致抑髙下使气沈防聳秀淩紙又用事能破觚爲貟剉剛成柔始爲有功此昔人所謂縛虎手也如蘇子美窮居和長安師業淸有句云玉帳夜寒兵似水茅齋春靜艸如煙東坡甞作詩天邊鴻雁不易得便令作對隨家雞又有驅猛虎如羣羊曰眞佳話也

王蘇更相是非

王文公見東坡醉白堂記徐曰此非是韓白優劣論東坡答之曰不若介甫度州學記乃學校策耳二公相誚或如此然勝處未甞不相傾慕元祐間東坡奉祠西嶽一見公舊題楊桞鳴蜩緑暗荷花落日紅酣三十六陂春水白頭想見江南炷目久之曰此老野狐精也【見西淸詩話】

王蘇更相稱譽

元丰中王文公在金陵東坡自黃北遷日與公遊盡論古昔文字閒則俱味禪悅公嘆息謂人曰不知更幾百年方有如此人物東坡渡江至儀徴和遊蔣山詩巴陵守王勝之盆城公亟取讀至峯多巧嶂日江逺欲浮天乃撫幾曰老夫平生作詩無此二句又在蔣山時以近制示東坡云若積學分縞夜崇桃分炷晝自屈宋沒世曠千餘年無復離騷句法乃今見之荊公曰非子瞻見諛自負如此耳亦未甞許俗子道子是時相見俗子掃軌矣

目前之景吟不到

張天覺雲遊魚幾隊子隨母啄木數聲雌喚雄古子通云楊花入竹靜鳥影渡塘稀而歸來詩曰馬憶曾行處連嘶渡晚河忽驚鄕樹出漸識路人多皆因目前之景吟者多不到也

前輩務求博約

二宋俱爲晏元獻門下士後𨿽甚貴顯爲文必手抄寄公懇求雕潤甞見景文寄公書曰莒公兄赴鎭圃田同遊西池作詩長楊獵罷寒熊吼太一波閒瑞鵠飛語意警絕又作一聯云白雪久殘梁復道黃頭閒守漢樓船仍注空字於閒字之旁批云二字未定更望指示晏公書其尾曰空優於閒且見𨿽有船不禦之意又字好語健蓋前輩務求博約情實純至如此

太白傳神

李太白歷見司馬子微謝自然賀知章或以爲可與神遊八極之表或以爲謫仙人其風神超邁英爽可知後世詞人傳者多矣然吾於丹靑見之俱不若少陵云落月滿屋梁猶疑照顏色熟味之百世之下想見風采此與李太白傳神詩也

集句

集句自國初猶未盛也至石曼卿人物開敏以文章爲然後大著甞見手書下第偶成一生不得文章力欲上靑雲未有因聖主不勞千里召姮娥何惜一枝春鳳凰詔下𨿽沾命豹虎叢中也立身啼得血流無用處著朱騎馬是何人

乞食歌姬院

韓熙載仕江南每得俸給散後房歌姬熙載披衲持鉢就諸姬乞食率以爲常東坡以玉帶贈了元酬以衲裙坡作詩謝曰病骨難堪玉圍鈍根仍落箭鋒機欲教乞食歌姬院故與雲山舊衲衣江南野錄亦載韓事與此小異

韓文公華山女詩

退之見神仙亦不伏云我能曲屈自世間安能從汝巢神仙賦謝自然詩則曰童騃無所識作誰氏子詩則曰不從而誅未晚耳惟華山女詩頗假借不知何以得此

堆垜死屍

魯道善用事若正爾塡塞故實舊謂之防鬼簿今謂之堆垜死屍如詠猩猩毛筆詩云平生幾兩屐身後五車書又云管城子無食肉相孔方兄有絕交書精妙隱密不可加矣當以此語反三隅也

文章傳襲

司馬池文正公之父仁宗時待制作詩云冷於波水淡於秋逺陌初窮見渡頭賴得丹靑無盡處不成應遣一生愁又黃魯直之父作大孤山詩雲長江巨浪獨夫險比干一片崔嵬心文公淸夷剛正而作小詞云相見爭如不見有情還似無情笙歌散後酒初醒深院月明人靜魯直作詩用事押韻皆超妙出人意表蓋其傳襲文章種性如此【見三居士詩話】

用字音

詩人不以字害意古者用字簡而當亦不以字害句故韻淸濁隨時措意流在束薪中入張韻畱晏汾陰西入先韻直取意順而已唐人以律格自拘不復敢用惟居易作詩疑易其音於語中如照地麒麟用信音麟袍雪擺胡用鶻音杉紅欄三百九十橋用諶音十往往有之晏丞相殊甞評之曰詩人乘語後當如此用字

用字意

晏丞相甞問曾明仲云劉禹錫詩有瀼西春水綾文生此生字作何意明仲云作生育之生丞相曰非也作生熟之生語乃捷

西都詩

宋次道甞爲西都詩以野孤落對五鳳樓言野孤落唐時名宦所聚也【見劉貢父詩話】

制科無登第三等者

宋興以來禦試制科無登第三等者惟有第四等不一餘皆四等而上並爲及第此則落之

三諫官詩

慶曆初永叔方平素俱除諫官君謨作詩以賀曰禦筆新除三諫官喧騰朝野競相歡當時流落丹心在自古忠良得路難必有謨猷禆帝右直須風采動朝端世間萬事俱塵土畱取功名久逺看三人以其詩薦於上尋亦除諫官

詩句作圖

古今人掇取好詩句作圖此特小巧美麗可喜一曲之智則能之故句圖多歌詠風景形似百物將以觀雄材逺思不可得也然雄材逺思人亦自多好句可入句圖梅聖兪愛嚴維詩柳塘春水漫花塢夕陽遲則善矣然細察之夕陽遲則系花春水慢不須柳也如杜工部云深山催短影喬木易髙風此了無瑕累又杜云蕭條九州內人少虎豹多少人愼莫錯多虎信所苛饑有易子食獸猶畏虞羅如此等句其含蓄深逺殆不可模仿

西山詩

洪州西山與滕王閣相對客多畱詩於壁嘗有僧來讀之已而告郡守曰詩盡不佳何不除去守諤然詰之曰僧詩能佳乎僧因卽吟曰洪州太白方積翠倚穹蒼萬古遮新月半江無夕陽守異之遣去

奏獻浼瀆

太祖親徵北庭師還途中禦制詩有鑾輿臨紫塞朔野凍雲飛遂仝何進鑾輿臨紫塞朔野凍雲飛詩召對嘉賞授贊善詩有塞日穿痕斷邊云背影飛縹緲隨黃屋陰沈防紫微俄一縣尉宋揵督防輦道倚其姓名之識旋覬一官因而艸防歌頌進不已諸科亦叩行在乞免文觧其表面籖題云進上官家趙浼瀆旒扆有司亟請至銀臺應奏禦文字先經本臺對駮方進因而少戢

章樞宻喜養生

章樞密惇少喜養生性尢眞率嘗云若遇饑則𨿽不相識處亦須索飯若食飽時見父亦不拜在門下省及樞密益喜丹竈餌茯苓以卻粒骨气淸粹眞神仙中人蘇子瞻贈之詩云鼎中龍虎黃金賤松下蛇緑骨輕蓋謂是也【見東軒筆錄】

事實類苑卷四十

欽定四庫全書

事實類苑卷四十一

宋江少虞撰文章四六

盧多遜

盧多遜爲學士時太祖至西洛郊祀手詔多遜所艸曰定鼎洛邑我之西都燔柴郊壇國之大事錢若水爲學士一日太宗自作祝辭文而不成令左右持詣翰林命卽艸之若水對使者換成其句云上帝之體𨿽躬是荷下民之命乃明神所司上喜曰朕閣筆思之不能措辭尢激賞其才美

吳處厚

余皇祐壬辰歲取國學解試律設大法賦得第一名時樞郡【闕】公尢翰林賈公黙密直蔡公杭修注江公材並爲考試官內江公尢見知語余曰滿塲程試皆使蕭何惟足下使蕭規對漢約足見追琢細膩又所問春秋策對答詳備及賦押秋茶之密用唐太宗赦受縑事諸君皆不見云只有秦繁於秋茶家於凝然則各何出余遜席斂袵自陳逺方寒士一旦程文詔中甄抺因對曰文選策秀才文有解秋茶之密网唐太宗赦授縑事出杜佑通典唐書卽不在公大喜又曰滿塲使次骨皆作刺骨對凝脂惟足下用杜周傳作次骨又對吹毛只此亦堪作解元余再三遜謝士舉登第名在行間授江獄掾公作詩送余曰太學魯書生南州漢掾卿故鄕千里小丹桂一枝榮莫數科名屈難將力命生他年期射策調筆任縱橫蓋公欲激余應大科故也

二

小說載盧樵貌陋嘗以文章謁韋宙韋氏子弟多肆輕侮宙語之曰盧𨿽人物不然觀其文章有首尾異日必貴後竟如其言本朝夏英公亦嘗以文章謁盛文肅曰子文章有館閣气異日必顯後亦如其言然予嘗究文章𨿽皆出於心術而實有兩等有山林艸野之文有朝廷臺閣之文山林艸野之文則其气枯槁憔悴乃道不得行著書立言者之所尙也朝廷臺閣之文則其气溫潤丰縟乃得位於時演綸視艸者之所尙也故本朝楊大年宋宣獻宋莒公胡武平所撰制誥皆婉美淳厚過於前世燕許韋楊逺甚而其爲人亦各類其文章王安國常語余曰文章格調須是官樣豈安國言官樣亦謂有館閣气耶又今世樂藝亦有兩般格調若教坊格調則婉媚風流朝廟供應則忌麄野嘲折至於村歌社舞則又喜焉玆亦與文章相類

範文正公

範文正公幼孤隨母適朱氏因冒朱姓名說後復本姓以啟謝時宰曰志在投秦入境遂稱於張祿名非伯越乘舟乃效於陶朱以範雎範蠡亦甞攺姓名故也又僞蜀翰林學士範禹偁又甞冒姓張后復姓有啟謝郡守云昔年上第誤標張祿之名今日故園復作範雎之裔然不若文正公之精巧

楊文公

楊文公爲執政所忌母病謁告不候朝防徑歸韓城與弟同居逾年不調公有啟謝朝中親友曰介推母子願歸綿上之田伯夷弟兄甘受首陽之餓後除知汝州而看防事者攻擊不已公又有啟與親友曰已擠溝壑猶下石而未休方困蒺藜尙闗弓而相對

二

眞宗甞以禦制釋典文字法音集三十卷天禧中詔舉僧二十一人於傳法院箋注楊大年充提舉注釋院事制中有六種震動之說一僧采而箋之唶碎繁駮將三百字大年都抹去自下二句止八字曰地體本靜動必有變其簡當若此

三

楊大年每欲作文則與門人賔客飲博投壺奕碁語笑喧嘩而不妨諦思以小方紙細書揮翰如飛文不加防每盈一幅則命門人傳錄門人疲於應命頃刻之際或可千言眞一代之文豪也

胡武平

胡武平甞奉勅撰溫成皇后哀冊文【闕】以溫成甞因禁卒竊發揮禦有功而秉筆者不能文其實胡乃用西漢莽何羅觸瑟馮媛當熊二事以狀其意曰在昔禁圍誰何弛衛觸瑟方驚當熊已厲覽者無不嘆服

王元之

王禹偁尢精四六有同時與之在翰林而大拜者王以啟賀之曰三神山上常陪鶴駕之遊六學士中獨有漁翁之嘆以白樂天甞有詩云元和六學士五相一漁翁故也

林逋

錢塘林逋亦著髙節以詩名當世名公多與之遊天聖中丞相王公隨以給事中知杭州日與唱和親訪其廬見其頽陋卽爲出俸錢新之逋乃以啟謝王公其略曰伏防府主給事差人送到畱題唱和詩石一片並剏軒榮以庇風日衡茅攺色猿鳥交驚夫何極陋之窮居獲此不朽之奇事竊念頃者淸賢鉅公出鎭藩服亦甞顧丘樊之側微軫土木之衰病不過一駐駕一式廬而已未有迂廻玉趾歷覽環堵當纓防之盛集攄風雅之祕思率以賡歌殆成編軸且復韞他山之堅潤刋羣言之鴻麗珠聯綺錯雕縟相照輦置植立賁於空林信可以奪山水之淸暉發斗牛之寶气者矣迨景祐初逋尙無恙範文正公亦過其廬贈逋詩曰巢由不願仕堯舜豈遺人又曰風俗因君厚文章到老醇其激賞如此【見靑箱雜記】

終愼思

終愼思大名人家貧苦學衣冠故風貎寢陋始來應舉魏之舉人視之蔑如也旣就試遂爲觧首其謝啟曰三年於此眾人悉指於毛生一舉皆驚文將各歸於韓信又董儲郎中湣其窮甞以書薦於士人之富者庶濡涸轍而士人殊無哀王孫之意終復取書歸具啟納於董曰魯箭髙飛謂聊城之必下秦都不割懷趙璧以空歸人多嘉其切當【見倦遊雜錄】

宋湜

眞宗卽位之次年賜李繼遷姓名而復進封西平王宋湜宋白蘇易簡張洎在翰林俾艸詔冊皆不稱防惟宋公湜知上意必欲推先帝欲封之意因進辭曰先皇帝早眷西顧欲議眞封屬軒鼎之俄遷建漢壇之未逮故玆遺命屬在躬爾宜望弓劍以拜恩守疆垣而效節上大喜不數日防大政

夏英公

夏英公竦舉士子本無科名以父沒王事授潤州丹陽簿卽上書乞應制舉其略曰邊障多故羽書旁午而先臣供傳遞之職立矢石之地忘家徇國失身行陣陛下哀臣孤幼任之州縣惟陛下辧而明之若陛下以枕石潄流爲達則臣世居市井若陛下以鳩杖鮐背爲徳則臣始逾弱冠若陛下以荷戈控爲勇則臣生不知兵若陛下令臣待詔公車條問急政對紫宸指陳時事猶可與漢唐諸儒方轡並驅而較其先後矣英廟再三激賞詔赴中書試論六首一曰定四時別九州聖功孰大論二曰考定明堂制度論三曰光武二十八將功業先後論四曰九功九法爲國何先論五曰舜無爲禹【闕】功業孰優論六曰曾參何以不列四科論是歲遂應

中制科

二

夏英公竦父官於河北景徳中契丹犯河北遂沒於陣後公有辭使契丹表云義不戴天難下穹廬之拜禮當枕塊忍聞夷樂之聲當時以爲四六偶對最爲精絕

丁晉公

丁晉公貶崖時權臣實有力焉後十二年丁以祕監召還光州致仕時權臣出鎭許田丁以啟謝之其略曰三十年門館遊從不無事獘一萬里風波往復盡出生成其婉約如此又自防漕召還知制誥謝兩府二星入蜀𨿽分按察之權五月渡瀘皆是堤封之地後云謹當揣摹往行軌躅前修效縝密於孔光不言溫樹體風流於謝傅且詠蒼苔

二

丁晉公之南遷也行過澤州自作齋僧防云補仲山之衮𨿽曲盡其巧心和傅說之羮實難調於眾口其少以文稱晚年詩筆尢精在海南吟詠尢多如艸觧忘憂憂底事花名含笑笑何人尢爲人所誦【見歸田錄】

淩俶

余頃與淩俶華郎中景陽登襄陽東津寺閣淩博雅君子也蔡君謨吳春卿皆嘗師之素稱翰林之妙時寺閣有舊題二十九字【闕】其字可三寸餘其法類顏而勢格淸美無一防俗气其語數句又簡而有法云

陶糓

陶糓晉開運中爲詞臣時契丹來侵而楊光逺以靑州叛而大將軍馬【闕】卒少帝爲召糓艸文以祭之糓立具艸以奏曰漢北有不賔之國山東屯代叛之師敵陣未收將星先落少帝甚激賞

潘佑

太祖甞諭防江南令遣使說嶺南歸順後主令近臣數人作書惟潘佑所作千餘言詞【闕】

麗遂用之江南莫不傳寫諷誦中朝士人多藏其本

甚重之眞一時之名輩也

趙鄰幾

趙鄰幾善屬文有名於時太宗用之知制誥未數旬卒中使防葬淳化末蘇易簡上言鄰幾有子東之亦好學善屬文任北地邑佐部送芻粟死塞下家睢陽鄰幾平生多著文家有遺槁上遣直史館錢熙往訪之得補防昌以來歷二十六卷文集三十四卷所著鯫子一卷六年帝略一卷史氏懋官志五卷及他書五十餘卷來上皆鄰幾防竄之迹令宋州賜其家錢十萬

徐鍇

徐鍇仕江左至中書舍人尢嗜學該博領集賢殿學士校祕書時【闕】俶爲校理右樂府中有摻字者俶多攺爲操蓋章艸之變鍇曰非可以一例若漁陽摻者音七鑿反三撾鼓也禰衡作漁陽三撾鼓詞云邊城晏開漁陽摻黃塵蕭蕭白日暗俶嘆服之又甞召對於淸暑閣閣前地悉布塼經艸生縫中後主曰累遭薙者潤復生鍇曰呂氏春秋云桂枝之下無雜木蓋桂味辛螫故也後主令於醫院取桂屑數斗徧布縫中經宿艸盡死其博物多識如此甞欲注李商隱樊南集悉知其用事所出有代王茂元檄劉積言云【闕】躋陵飛走之期旣絕投戈散地灰釘之望斯窮獨恨不知灰釘事乃後漢杜篤【闕】都賦云焚康居灰珍奇推鳴鎬釘庶蠡商【闕】

事實類苑卷四十一﹤子部﹐雜家類﹐雜纂之屬﹐事實類苑﹥

欽定四庫全書

事實類苑卷四十二

宋江少虞撰文章四六

錢昭序

錢昭序鄧王俶之族子也爲【闕】京副使知通利軍至道初獲赤烏白昭序表獻曰烏乃陽精惟陰類告火徳蕃昌之盛示金方馴服之微懿玆希世之珍罕有同時而見當時多傳誦昭序文詞作數賦自一至十凡十篇甚爲蘇易簡及江陵從祖所傳誦

湯悅

湯悅父應舉唐末有才名悅本名崇義仕江南爲宰相建隆初宣祖諱攺姓楊初在吳爲舍人受詔撰州孝先寺碑世宗親往駐驆此寺讀其文賞嘆顯徳中主遣悅入貢世宗爲之加禮自淮上用兵凡書詔多悅之作特爲典贍切於事情世宗每覽江南字形於嗟嘆【闕】

王狀元

王狀元君貺天聖庚午甲科及第元丰戊午垂五十年方有重金之賜謝表載其略云黃金三紀未佩隨身之魚賜萬釘攺觀在廷之目豈伊敢任得拜恩章車服以庸品儀辧等國朝故事惟二府刻毬路之花文武近班通一例號羣仙之樣特承南命越度朝規此蓋陛下寵厚老臣禮加常例憫事三朝之舊俾偕四輔之榮奉以垂腰旣表重鏐之麗寶之在體更增上物之華

劉貢父

劉攽王介甫同爲開封府試官舉人有用畜者字介謂音犯主上嫌名攽謂禮院先未甞定此名爲諱不可用以黜落因紛爭不已而介以惡語侵攽攽不較旣而禦史張戩程灝並彈之遂皆贖金禦史中丞呂公著又以爲議罪太輕遂奪其主判其實中丞不樂攽也謝表略曰彍弩射市薄命難逃飄瓦在前忮心不校又曰在矢人之術惟恐不傷而田主之牛奪之已甚蓋謂是也

錢若水

錢若水爲學士太宗禮遇殊厚甞艸賜趙保忠詔云不斬繼遷存狡之三穴潛凝光嗣持首尾之兩端太宗覽之甚悅謂若水曰此四句正道著我意又與趙保忠詔有旣除手足之親已失輔車之勢其辭甚矣太宗禦筆批其後云依此詔本經好至今延平寶藏之【見金坡遺事】

錢熙

錢熙泉南雄才之士進四夷未至賦萬餘言太宗愛其才雄擢館職甞撰三釣酸文世稱精絕略曰渭川凝碧早拋釣月之流商嶺排靑不逐眠云之客又年年落第春風徒泣於遷鶯處處覊遊夜空悲於斷雁鄕人李慶孫器之曰四夷妙賦無人誦三釣酸文舉世傳

陳思道

陳思道子昌齡醜陋喫訥聰明絕人年十七八海州試海水波賦卽席一筆而成文不煩加防其警句披碣石之宿霧斂蒼梧之夕雲月入靈槎泛寒光而落魄波翻瀛島湛淸影以遙連【見名賢詩話】

貶錢惟演詞

時錢公爲樞相以非辜降節度使貶謫東防禁林有主誥者素爲深仇貶語云公侯之家鮮克稟訓茅土之後多或墜涼具官某王國之衰緒孽臣之累姻孽臣蓋晉公也時家宰謂典誥者曰萬選公其貶語太酷禁林曰當畱數句以俟後乎太宰曰是尙未逞憾乎

郡燕樂詞

範文正公鎭余杭日侍讀王樂道公正在幕楊內翰億甫公察謫信州未發召還赴闕過杭公厚遇之持排日遣樂吏往察判防請樂詞樂道【闕】之不與來日酒數行遣吏投書於席大槪言陶之學先王之道未始遊心於俳優之藝始某從事公幕天下之士類皆以陶爲賀蓋今巖穴蟠潛修立之士無不由明公之門揄濯以至於華顯者獨某不幸更於左右公甞調之以道徳磨之以仁義及以佼之事資之非某素望也且今莘陽公以吾儒髙第之一人爾茍某始者躐巍科歷淸秩過執事之境必不肯以優伶之辭爲錯也公以書示隱甫隱甫曰被及當司尢無謂也公頗動容旣而非久移鎭靑杜樂道少安又王尙書拱辰長安上事理椽撰樂詞有人間合作大丞相天下尢呼小狀元之句又龍圖摯余上杭事一日曹僚撰頭盞曲有黃歌方間金鼎調羮正待梅之句二吏因受知二公薦擢不數年並陞於臺閣皆系乎幸不幸爾

章懿太后神道碑

晏元獻公撰章懿李太后神道碑破題云五嶽崢嶸昆山出玉四溟浩麗水生金蓋言誕育聖躬實系後柰仁宗夙以母儀事明肅劉太后膺先帝【闕】之托【闕】然才者則愛其善比也獨仁宗不悅謂晏曰何不

直言誕育朕躬使天下知之晏公具以前意奏之上曰此等事卿置之區區不足較當更別攺晏曰已焚艸於神寢上終不悅建升祔二後赦文孫承防抃當筆協【闕】主意直敍曰章懿太后【闕】擁慶羨實生渺躬顧復之恩深保綏之念重神禦旣往仙遊斯逺嗟乎爲天下之母育天下之君不逮乎九重之承顏不及乎四海之致養念言一追至慕增結帝覽之感泣彌月明賜之外悉以東宮舊玩密賚之歲餘防大政

文老不衰

甞謂文老不衰誠有之今大防元厚之絳向在禁林懷荊南舊遊雲去年曾醉海棠叢聞說新枝發舊紅昨夜夢回花下飲不知身在玉堂中詞气不少衰又今曾公年八十筆力尙完時曾子宣內翰謫守鄱陽手寫一簡慰之略曰扶揺方逺六月不得不息消長以道七日自當來復又有中祕書楊經臣博贍才雅而甞誦之經臣曾謂余曰此非知其然而爲神驅气使之然耳

奬詞臣

幹徳九年正月乾元殿【闕】王朝扈防定其儀有外請說之制甚繁具本文繼上聖功頌次年將東封又進禦札艸上愛之批於紙尾奬之云聖功頌無一字可議後範詩有微臣自愧頭如雪也向鈞天侍玉皇上和之以賜曰珍重老臣純不已我慚寡昧繼三皇爲之傳美【玉壺淸話】

賜恩澤出身章服誥

景祐初元張唐卿牓賜恩澤出身章服等語詞略云靑衿就學白首空歸屢陳卿老之書不預賢能之選靡務激昻而自勵止期華皓以見收仁宗怒曰後世得不貽其子孫之疑乎禦筆抹去宋鄭公庠別進云久淪巖穴夙蘊經綸鶯遷未出於喬木鶚薦屢先於鄕版縱轡誠希於逺到摶風勉屈於卑飛上頗悅【見玉壺淸話】

髙麗使先狀

髙麗海外諸夷中最好儒學祖宗以來數有賔貢進士登第者自天聖後數十年不通中國熙寧四年始復遣使修貢因泉州黃愼者爲向導將由四明登岸比至爲海風飄至通州海門縣新港先以狀致通州太守云望斗極以乘槎初離下國指桃源而迷路誤到仙鄕詞甚切當使臣禦事民官侍郎金第與同行朴寅亮詩尢精如泗州山寺詩雲門前客棹洪波急竹下僧碁白日閒等句中士人亦稱之寅亮爲其國詞臣以罪廢久之復與金第使中國【出澠水燕談】

音韻

切韻之學本出於西域漢人訓字止曰讀如某字末用反切然語已有二聲合爲一字者如不可爲叵何不爲盍如是爲爾而已爲耳之乎爲諸之類以西域二合之音蓋切字之源也如輭字文從而犬亦切音也殆與聲俱生莫知從來今切韻之法先類其字各歸其母唇音舌音各八牙音喉音各四齒音十半齒半舌音二凡三十六分爲五音天下之聲總於是矣每聲復有四等謂淸次淸濁平也如顚天田年邦降龎厖之類是也皆得之自然非人爲之如幫字橫調之爲五音幫當剛臧央是也【幫宮之淸當商之淸剛角之淸臧徴之淸央羽之淸也】縱調之爲四等幫滂傍茫是也【幫宮之淸滂宮之次淸傍宮之濁茫宮之不淸不濁】就本音本等調之爲四聲幫牓傍博是也【幫宮之淸平牓宮之淸上傍宮之淸去博宮之淸入】四等之聲多有聲無字者如封峯逢止有三字邕止有兩字竦火欲以皆止有一字五音亦然滂湯康蒼止有四字四聲則有無聲亦有無字者如蕭字肴字全韻皆無入聲此皆聲之類也所謂切韻者上字爲切下字爲韻切須歸本母韻須歸本等切歸本母謂之音和如徳紅爲東之類徳與東同一母也字有重中重輕中輕本等聲盡泛入別等謂之類隔𨿽隔等須以其類謂唇與唇類齒與齒類如武延爲綿符兵爲平之類是也韻歸本等如冬與東字母皆屬端字冬乃端字中第一等聲故都宗切宗字第一等韻也以其歸精字故精徵音第一等聲東字乃端字中第三等聲故徳紅切紅字第三等韻也以其歸匣字故匣羽音第三等聲又有互用借聲類例頗多大都自沈約爲四聲音韻愈密然梵學則有華竺之異南渡之後又雜以吳音故音韻厖駮師法多門至於所分五音法亦不一如樂家所用則隨律命之本無定音常以濁者爲宮稍淸爲商最淸爲角淸濁不常爲徵羽切韻家則定以唇齒牙舌喉爲宮商角徵羽其間又有半徵半商者如來日二字是也皆不論淸濁五行家則以韻類淸濁防配今五姓是也梵學則喉牙齒舌唇之外又有折攝二聲折聲自臍輪起至唇上發如鈝字【浮金反】之類是也攝聲鼻音如歆字鼻中發之類是也字母則有四十二曰阿多波者那囉拖婆茶沙嚩哆也瑟吒【二合】迦娑麼伽他杜鎖呼拖【前一拖輕呼此一拖重呼】奢佉又【二合】娑多【二合】壤曷攞多【二合】婆【上聲】車娑麼【二合】縒伽【上聲】吒拏娑頗【二合】娑伽【二合】也娑【二合】室者【二合】佗陀爲法不同各有理致𨿽先王所不言然不害有此理歷世浸久學者日深自當造微耳

二

幽州僧行均集佛書中字爲切韻訓詁凡十六萬字分四卷號龍龕手鏡燕僧智光爲之序甚有詞辯契丹重熙二年集契丹書禁甚嚴入中國者法皆死熙寧中有人自彼中得之入傅欽之家蒲傳正帥浙西取以鏤板其序末舊云重熙二年五月序蒲公削去之觀其字音韻次第皆有理法後世殆不以其爲燕人也【已上見筆談】

歐陽文忠公

歐陽公撰石曼卿墓表蘇子美書邵餗篆額山東詩僧祕演力幹欵督歐俾速撰文成演以車二兩置石於相藍南食殿礲訖白歐公寫石之日爲具召館閣諸公觀子美書丹演大喜曰吾死足矣飲散歐蘇囑演曰鐫訖且未得打竟以辭翰之妙演不能卻歐公忽適定力院見之問寺僧曰何得僧曰半千買得歐怒因詬演曰吾之文與庸人半千鬻之何無識之甚演滑稽特精徐語歐曰學士已多他三百八十三矣歐愈怒曰是何言演曰豈不記得作省元時庸人競摹新賦叫於通衢復更名呼之【闕】文來買歐陽某省元賦今一碑五百價已多矣歐陽因解頥徐又語歐曰吾友曼卿不幸早世固欲得公之文張其名自與日星相摩而又窮民售之頗濟其乏又非利乎公但笑而無語【見湘山野錄】

事實類苑卷四十二

欽定四庫全書

事實類苑卷四十三

宋江少虞撰曠達隱逸

眞宗召隱士

眞宗祀汾陰召河中府處士李瀆劉巽拜大理評事致仕仍賜緋瀆以疾辭又召華山鄭隱敷求李寧對於行宮隱賜號正晦先生又召陜州魏野亦以疾辭不應命【出聖經錄】

陳希夷

陳摶譙郡眞源人與小聃同鄕裏生甞舉進士不第去隱武當山九室巖辟穀鏈气作詩八十一章號指篇言修養之事後隠華山雲臺觀多閉門獨臥經累月至百餘日不起周世宗召至闕下令於禁中扄戶以試之月餘始開摶熟寐如故甚異之因問以神仙黃白修養之事飛升之道摶曰陛下爲天下君當以蒼生爲念豈宜畱意於金乎世宗弗之責放還山令長吏嵗時存問訖太祖朝未甞召太宗卽位再召之雍熙初賜號希夷先生爲修所居觀畱闕下數月多延入宮中書閣內與

語頗【闕】

和詩什謂宰相宋琪等曰陳搏獨善其身不幹勢利眞方外之士入華山已四十年記其年近百歲且言天下治安故未朝覲此意亦可念也遣中使送至中書琪等問曰先生得黙修養之道可以授人乎曰摶【闕】迹野無用神養之事皆所不知亦未甞習鏈吐納化形之術無可傳授假如白日升天亦何益於治吏哉今主聖上龍顏秀異有天人之表洞達古今治亂之防眞有道仁聖之主正是君臣合徳以治天下之時勤行修鏈無以加此琪等表上其言上覽之甚喜未幾放還山端拱二年夏令其徒賈徳於張超谷鑿石室成手書遺表曰臣摶大數有終聖朝難戀於七月二十九日化形於蓮花下張超谷中緘封如法至期卒於石室中啟封視之乃預知也死七日支體猶溫有五色云閉塞洞口終月不散【見楊文公談苑】

二

陳摶周世宗甞召見賜號白雲先王太平興國初召赴闕太宗賜禦詩云防向前朝號白雲後來消息杳無聞如今若肯隨徵召總把三峯乞與君先生服華陽巾艸屨垂縚以賔禮見賜坐上方欲徵河東先生諫止防軍已興令寢禦園百餘日方起兵還果無功恩禮特異賜號希夷久之辭歸進詩以見志云艸澤吾皇詔圖南摶姓陳三峯千載客四海一閒人世態從來薄詩情自得眞乞全麞鹿性何處不稱臣上知不可畱賜宴使宰相兩禁傳坐爲詩以寵其歸【見澠水燕談】

三

眞宗時陳摶被詔赴闕下間有士大夫詣其所止願聞善言以自規誨陳曰優好之所勿久戀得志之處勿再往聞者以爲至言【見倦遊雜錄】

四

華陽隱士李奇自言開元中郎官年數百歲人罕見者開元中呂洞賔有劍術年百餘歲貎如嬰兒行步輕疾皆嘗至摶齋中奇以朱書靑紙詩令小童賫寄摶摶與唱和交往

五

興國中太宗召陳摶赴闕摶隱華山雲臺觀百餘歲【闕】

世宗拜諫議不受始四五歲水

渦側一靑衣媼抱置懷中乳之曰令汝更無嗜欲之性聰悟過人先生有髙識甞戒門人種放子他日遭逄明主不假進取迹動闕廷名馳寰宇名者古今之美器造物者深忌之天地間無完名子名將起必有物敗可戒之放至晚節侈飾過度營產滿丰鎬間門人戚屬亦怙勢彊並歲入益厚遂喪淸節時議淩忽王嗣宗京兆醉嫚罵條奏於朝防赦方止祥符八年一旦山齋晚起服道衣聚諸生列飲取平生文槁悉焚之酒數行而逝奇男子也【見玉壺淸話】

江直木

江直木隱居廬山有至行一夕有盜入齋中直木假寐不動淸貧無他物惟持藥鼎而去遺其蓋直木俟其出戶擲蓋與之來日謂人曰器不全成得之安用報曉雞爲貍所食直木悵然將有報雞之寃者來日持百錢坐路隅以俟有持者過卽買之割以祭雞人或謂直木曰此非貍直木曰亦是其類也【見楊文公談苑】

劉孝叔

劉孝叔吏部公述深味道腴東吳端淸之士也方彊仕之際已恬於仕進撰一闋以見志曰掛冠歸去舊煙蘿閒身健養天和功名富貴非由我莫貪他這岐路足風波水晶宮裏家山好物外勝遊多晴溪短棹時時醉裏唱稜羅天公柰我何后將引年方得請爲三茆宮僚始有養天和之漸夫何已先朝露歌此闋幾三十年信乎一林泉與軒冕難爲期必【見湘山野錄】

王昭素

王昭素先生酸棗人博學通九經尢長於易作易論二十三篇學者稱之李穆薦之太祖召見年已八十貎不衰太祖問何不求仕致相見之晚也對曰艸野陋儒無補聖化賜坐講易帝嘉之以爲國子博士逾月賜茶藥遣還先生善攝養年九十餘方卒【見澠水燕談】

魏野

魏野居於陜郊其地頗有竹木之勝客至必畱飲酒眞宗時聘召不起天僖中卒贈祕書省著作郎野子閒有父風皇祐中天章閣待制李【闕】言於朝號淸逸處士

二

魏野字仲先陜府人不巾幘無貴賤皆紗防白衣以見之跨白驢眞宗祠汾陰召不起能詩有唐人風格卒贈著作郎蠲其家役李瀆之中表兄也瀆卒野哭之慟謂其子曰吾不可往爾宜去奠之才六日而野亦卒人以爲異【春明退朝錄】

田聘君

田聘君吉字象宜篤學好文理致髙古甞學詩於希夷先生先生以詩評授之故詩尢淸麗平居寡薄志在經世太祖建國思得異人詔詣公車防奔父喪久之東遊過濮止王元之舍元之貽書勉進其道防大河決溢君推明鯀禹之所治著禹元經三篇將上之不果旣而得水桁於濟南明水將隱居焉因致書徐常侍質其去就答曰負鼎扣角顧廬築巖各因其時不失其道在我而已何甞之有遂決髙蹈之計發易筮之遇暌因自號暌叟從之學者甞數百人宋維翰許衮最其髙弟二子登朝盛稱其師淳化中韓丕言於天子召赴闕詔書入門而卒其後文多散墜皇祐中濟南崔書耽伯裒其遺逸得四十八篇析爲二卷又次其出處爲暌叟別傳云【見澠水燕談】

麻先生

麻先生仲英幼有俊才七歲能詩隨侍父官酈州時宋翰林白方謪酈時聞而召之坐中賦詩十篇宋大稱賞翌日宋以浣溪牋李廷珪墨諸葛氏筆遺之仍贈以詩曰宣毫歙墨川牋紙寄與麻家小秀才七歲能吟天骨異前生已折桂枝來十七一試禮部歸以二親喪祿不及養無仕進意退居臨淄辧士裏別墅久而記覽該洽行義髙潔鄕黨化服鄰里有爭訟者不決於有司而聽先生辧之𨿽凶歲盜不入其家富韓公文潞公守靑州皆甞致書幣龎莊敏公出鎭遣其子奉書召至府中禮之極厚累以詩遺之薦其行義於朝詔以爲國子四門助教州學教授逺方學者爭師之卒年九十先生余祖母長安君兄也或以爲宋詩云前生已折桂枝來先生一試不第終身罷舉宋詩已防之矣

李昭君

陜郊魏處士野蒲中李昭君瀆乃中表也俱有髙節以吟詠相善於東郊鑿石方丈防以修竹泉流其前曰樂天洞瀆結茆中條之陰曰浮雲堂皆有瀟灑之趣每乘輿相過賦詩飲酒累日乃去一日瀆過野曰前夕恍惚如夢中牀下有人曰行到水窮處未知天盡時卽正語曰盍云坐看雲起時對曰浮雲安能起耶瀆水命此必死期故來訪別還家未幾卒

史延壽

史延壽嘉州人以善相遊京師貴人爭延之視貴賤坐輙箕踞稱我人號曰史不拘史我呂文靖公甞邀之延壽至怒閽者不開門叱之閽者曰此相公宅𨿽侍臣亦就客次延壽曰彼來者皆有求於相公我無求於相公開門延之延壽挾術以遊於世無心於用捨故能自重如此

聱隅子

建安黃晞慶曆中遊京師髙文古學爲世稱重著書數萬言自號聱隅子晞家貧有守不幹科舉而貎寢气寒不自修飾石守道在太學率學官生員厚禮聘晞爲學士晞逾垣而避之故歐陽文忠公詩曰羔雁聘黃晞晞警走鄰家近臣連年薦其道義詔授京秩將以爲國子司業拜命數日一夕暴卒於景徳僧捨士大夫惜之

五老防

慶曆末杜祁公告老退居南都與太子賔客致仕王渙光祿卿致仕畢世長兵部郎中分司米貫尙書郎致仕馮平爲五老防吟醉相勸士大夫髙之祁公以故相耆徳尢爲天下傾慕故兵部詩云九老且無元老貴莫將西洛一般看五人年皆八十餘康寧爽健相得甚歡故祁公詩云五人四百有餘歲深稱分曹與掛冠而畢卿年最髙時已九十餘故其詩云非才忝預最髙年是時歐陽文忠公畱守睢陽聞而嘆慕借其詩觀之因次韻以謝卒章云聞說優防多唱和新篇何惜盡傳防【見澠水燕談】

江鄰幾

江鄰幾善爲詩淸淡有古風蘇子美坐進奏院事謫官後死吳中江作詩云郡邸獄寃誰與辧臯橋客死世同悲用事甚精當甞有古詩云五十踐衰境加我在明年論者莫不謂用事能令事如已出天然渾厚乃可言詩江得之矣江天質淳雅善飲酒鼓琴圍碁人以酒召之未甞不往飲未甞不醉已醉眠人彊起飲之亦不辭也或不能歸卽畱宿人家髙度風韻陶靖節之比江甞通判廬州有酒官善琴以坐局不得出江且就之郡中沙門羽士及裏氓能碁者數人呼與同往郡人見之習熟因畫爲圖前列騶導有一人騎馬靑蓋其後沙門羽士衣褐數人葛巾芒履累累相尋意思蕭散惜時無名手此畫不足傳後何必減阮也【見劉貢父淸話】

司馬溫公

司馬溫公優遊洛中不屑世務齊物我一窮通自稱曰齊物子元丰中秋典樂全子訪親洛泗並轡過韓城抵登封憇峻極下院趨嵩陽造崇福宮紫極觀至紫虛谷尋防善寺過軒轅遽達西洛畱廣度寺歷龍門至伊陽以訪奉先寺登華巖閣觀千佛巖躡山徑瞻髙公眞堂步潛溪還寶應觀富文二公【闕】之廣化寺拜汾陽祠步伊水登香山到白公影堂詣黃龕院倚石樓臨節灘還伊口凡所經遊發爲詠歌歸序之以爲洛遊錄士大夫爭傳之

劉孟節

劉孟節先生槪靑州壽光人少師種放篤學好古酷嗜山水而天姿絕俗與世相齟齬故久不仕晚乃得一名亦不去爲吏慶曆中朝廷以海山岠嵎山震逾年不止遣使訪遺逸安撫使以先生名聞詔命之官亦不就靑之南有冶源昔歐冶子鑄劍之地山奇水淸旁無人煙叢筠古木气象幽絕富韓公之鎭靑也知先生久欲居其間爲築室泉上爲詩並序以餞之曰先生已歸隱山東人物空且言先生有志於民不幸無位不克施於時將著書以見志謂先生身𨿽隱其道當與日月雷霆相震耀其後範文正公文潞公皆優禮之欲薦之朝廷先生懇辭二公亦不敢彊以成其髙尙先生少時多寓居龍興僧捨之西軒往往憑欄靜立慨想世事吁獨語或以手拍欄桿常有詩曰讀書誤人四十年幾廻醉把欄桿拍【司馬溫公詩話所載者是也】

王樵

王樵字肩望淄川人性超逸深於易善擊劍有槪世志廬梓桐山下稱淄右書生不交世務山東賈同李冠皆尊仰之咸平中契丹內寇舉族北俘潛入彼中訪其親累年不獲乃歸持諸喪刻木爲親葬山東立祠奉祀終身太守劉通詣樵居樵逾墻遁去其後髙弁爲知州事範諷爲通判相與就見之李冠以詩寄之曰霜臺禦史新爲郡棘寺廷評繼下車首謁梓桐王處士教風從此重詩書晚自號贅世翁爲贊其門曰書生王樵薄命寡志無益於人道號贅世預卜地爲窌名繭室中置石榻刻銘其上曰生前投軀以虞不備歿後寄魄以備不虞後感疾卽入臥室中自掩戶乃卒命以古劍從葬著遊邊集三卷安邊三策說史十篇皆散失濟南李芝爲贅世先生傳載其事後有淄川僧文幼募資卽其地復爲繭堂並起堂祠樵文防博雅能爲詩精陰陽地理

李續處士

蒲中李續處士富榮國初爲侍禦史有直聲續少好學有髙志長廬中條山下以泉石琴吟自樂未甞造州縣眞宗祠汾陰詔赴行在續不起有表稱謝云十行溫詔初聞丹鳳銜來一片閒心已被白雲畱住眞宗制詩以賜之時有同郡畱巽治三傳年老博學躬耕不仕以講授爲業眞宗亦以一絕句賜之【見澠水燕談】

孫集賢

孫集賢冕天禧中直館幾三十年江南端方之士也節槪淸直晚守姑蘇甫及引年大寫一詩於防壁詩云人生七十鬼爲鄰已覺風光屬別人莫待朝廷差致仕早謀泉石養閒身去年河北曾逄李今日淮西又見陳寄語姑蘇孫刺史也須抖擻老精神題畢拂衣歸九華以淸節髙操羞百執事之顏朝廷髙其風許再任詔下已歸竟召不起王冀公欽若裏閈素交也冀公天禧中罷相以宮保出鎭余杭舟蘇臺歡好欵洽醉與孫曰老兄淹遲日久且寛衷當別致拜問公正色答曰二十年出處中書一素交潦倒江湖不預一防化筆迨事權他屬去廟堂數千里爲方面始以此語見悅得爲信乎冀公愧謝舟遂行【見湘山野錄】

孫宣公

孫宣公奭以太子少傅致仕居於鄆一日置宴禦詩防語客曰白傅有言多少朱門鎖空宅主人到老不曾歸今老夫歸矣喜動於色復顧石守道講易離卦九三爻辭且曰樂以忘憂自得小人之志歌而鼓缶不興大耋之嗟公以醇徳奧學勤講禁中二十餘年晚節勇退優遊裏中始終全徳近世少比

麻希夢

端拱初太宗詔訪髙年前靑州錄事參軍麻希夢年九十餘居臨淄召至闕下延見便殿賜坐語極從容及詢人間利害對之甚詳多聽納他日訪以養生之理對曰臣無他術惟淸心寡欲節聲音薄滋味故得致此詔以爲尙書工部郎中致仕賜金紫工部好學善訓子孫太宗興國中登進士甲第孫溫基溫舒祥符中相繼舉進士第爲天下第三人而天下稱麻氏教子有法

張乖崖

楊文公由禁林爲汝守張尙書詠移書云張老子今年七十矣血气衰劣湎然昏沈入靜自守以眞排邪忽睹來緘當審大年官若是而守若是又思大年气薄多病應遂移疾之請盛年辭榮是名髙格若智不及气屑屑罹禍者自古何恨大年素養道气宜終窶以掃地莫致潤屋得君得時無害生民大年知張老子乎老子心無蘊蓄絕情絕意顧身若脫屣豈能念他人乎大年自持不宜詠白其語眞气勁如乖崖之在目見寶晉書稱王獻之甞嘆云吾於文章書禮識人之形貎性情眞所謂也

事實類苑卷四十三

欽定四庫全書

事實類苑卷四十四

宋江少虞撰曠達隠逸

孫明復先生

孫明復先生退居太山之陽枯槁憔悴鬢髮皓白著春秋尊王發微十五卷爲春秋學者未有能過之者也故相李文定公守兗就見之嘆曰先生年五十一室獨居誰事左右不幸風雨飲食生疾柰何吾弟之女賢甚可以奉先生箕箒先生固辭文定曰吾女不妻先生不過一官人妻先生徳髙天下幸壻李氏榮貴莫大於此先生曰宰相女不以妻公侯貴戚而顧以嫁山谷衰老藜藿不充之人相國之賢古無有也予不可不成相國之賢遂娶之其女亦甘淡泊事先生盡妻道當時士大夫莫不賢之【見澠水燕談】

蘇澄隠

太祖徵太原還至眞定幸龍興觀道士蘇澄隠迎鑾駕毫髮星星年九十許气貌翹疎上因延問甚久自言頃與亳州道士丁少微華山陳摶結遊於關洛嘗過從麞皮處士上問曰得何術對曰臣得長嘯引和之法遂令長嘯淸入杳防移時不絕上嘿久低迷欲寐殆食頃方欠伸其聲略不中斷上大奇之因問養生之要隠對曰帝王養生異於是老子曰我無爲而民自化我無欲而民自朴無爲無欲凝神太和唐堯所以享國永圖得此道也遂賜號熈素先生

李集賢

李集賢建中恬退喜道處縉紳有逍遙之風善翰札行有筆工至於艸分篆俱楷兼妙人得之則寶焉爲詩淸淡閒暇如其人有杭州望湖樓詩小艇閒撐處湖天景亦微春波無限緑白鳥自由飛落日孤汀逺輕煙古寺稀時攜一壺酒戀到晚涼歸西湖詩有障煙春气重貯月夜痕深之句皆類如此晚喜洛中景物詠畱司園池亭榭蕭然自如毎喜誦楞嚴中四句云將聞持佛佛何不自閒閒聞復翳根除塵消覺圓淨凡起居皆詠之後被詔與張君房集賢校勘道藏時號稱職

朱侍郎

朱昻晚以工部侍郎懇求歸江陵逾年方允乃入謝於殿門外有詔賜坐時方劇暑恩防寵畱詔秋涼進程時吳淑贈行詩有漢殿夜涼初閣筆渚宮秋晚得懸車之句尢爲中的賜宴玉津園中人傳詔令各賦詩爲送李承防維有淸朝納祿猶彊健白首還家正太平陳文惠堯佐部吏有函通爵裏送兵千騎過荊門之句四十八篇皆警絕一體朝論榮之弟協亦同皆享眉壽家林相接謂之渚宮二疏荊帥陳康肅堯咨表其居爲東西致仕坊八十二薨門人請諡正俗先生

王昭素

王昭素酸棗人學古純直行髙於世市物隨所索價與其直賣者反曰所索實非本價昭素謂之曰汝且受之免陷汝於妄語咎自爾人無敢欺者相告曰王先生市物不可虛索一夕盜者穿窬將入以橫木滿室不用其穴昭素覺之盡室之物潛擲於外謂窬兒曰速去恐有捕者盜慚委物而遁去盜卽息李穆昔師之逮爲學士薦於太宗年七十顏如渥丹目如蕩漆鰥居絕欲四十嵗家無女侍上賜坐講乾卦至九五飛龍在天起整衣稽顙攺容而說上問曰何故昭素奏曰此爻史作文王正陛下之今日事引諭該證微含箴補上側聽善之講罷畱果茗防語賜國子博士致仕畱禁中月餘詢至養身之術昭素曰治世莫如安民養身無如寡欲此外無他上愛之書於屛幾享年八十九

王元澤

壬子嵗王雱元澤記防稽開杞刻之以廣其傳庶乎世之聞見者有所警焉戊午嵗元澤病中友人魏道輔奉謁於寢對榻一片屛大書曰宋故王先生之墓君名雱字元澤登第於治平四年釋褐授旌徳尉起身事熈寧天子才六年拜天章閣待制以病廢於家後尙有數十言掛衣於屏角覆之不能盡見此亦得謂之達歟

郭延卿

錢文僖公惟演生貴家而文雅樂善出扵天性晚年以使相畱守西京時通判謝絳掌書記尹洙畱府推官歐陽修皆一時文士遊宴吟詠未嘗不同洛下多水竹奇花凡園囿之勝無不到者有郭延卿者居水南少與張文定公呂文穆公遊累舉不第以文行稱於鄕裏張呂相繼作相更薦之得職官然延卿亦未嘗出仕葺園亭藝花足迹不及城市是時年八十餘矣一日文僖率僚屬往遊去其居一里外卽屏騎從腰輿張蓋而訪之不告以名氏洛下士族多過客眾延卿未始出蓋莫知其何人也但歡然相接道服對談而已數公疎爽闓朗天下之選延卿嘆曰陋居罕有過從而平日所接之人亦無若數君者老夫甚愜願少畱對花小酌也於是以陶尊果防而進文僖愛其野逸爲引滿不辭旣而吏報申牌府吏牙兵列庭中延卿徐曰公等何官而從吏之多也尹洙指而告曰畱守相公也延卿嘆曰不圖相國肯顧野人遂相與大笑又曰尙能飲否文僖欣然從之又數杯延客之禮數杯盤無少加於前而談笑自若日入辭去延卿送之門顧曰老病不能造謝希無訝也文僖登車茫然自失翊日語僚屬曰此眞隠者也彼視冨貴爲何等物耶嘆息累日不止【見東軒筆錄】

馮樞密

馮樞密京熈寧初以端明殿學士帥太原時王左丞安禮以池州司戶防軍掌機宜文字馮雅相好因以書詫於王平甫曰並門歌舞妙麗吾閉目不窺但日與和甫談禪耳平甫答曰所謂禪者直恐明公未達也蓋閉目不窺已是一重公案馮深服其言【東軒筆錄】

王荊公

王荊公再罷政以使相判金陵到任卽納節讓同平章事懇請賜允攺左僕射未幾又求宮觀累表得防靈觀使築第南門外七里去蔣山亦七里平日乘一驢從數僮遊諸山寺欲入城則乘小舫泛潮溝以行蓋未嘗乘馬與肩輿也所居之地四無人家其宅僅庇風雨又不設垣墻望之若逆旅之舍有勸築垣輙不答元丰末荊公被疾奏捨此宅爲寺有防賜名報寧旣而荊公疾愈稅城中室以居竟不復造宅【東軒筆錄】

韓丕薦三處士

韓丕少遊學嵩山間性質朴刻勵著名於時作感秋詩三十篇人多傳誦後爲翰林學士太宗召問當時流輩頗有遺逸否以萬適楊朴田誥爲對上悉令召之而誥詔下乃卒朴至召對自言不願仕進賜束帛遣還與一子出身適醉後至閉門拒之不得見居京城半年僅至免餓丕又出翰林因表言其事詔以爲廬州愼縣主簿敕下數日卒朴善歌詩毎乘牛往來郭店自稱東裏遺民常杖策入嵩山窮絕處苦思爲歌詩數年得百餘篇而已誥歷城人好著述聚徒數百人頗有舉進士顯達者稱其師名聞於朝中宋維翰許衮皆其弟子誥所著書百餘篇世亦傳之大率迂濶每注思必匿深艸中絕不聞人聲俄自艸中躍出則一篇成矣

楊文公

王文正公旦與楊文公億爲空門友楊公謫汝州公適當軸每音問不及他事惟談論眞諦而已余嘗見楊公親筆與公雲山栗一秤聊表村信蓋汝惟產栗而億與王公忘形以一秤栗遺之斯亦昔人雞黍縞紵之意也【見靑箱雜記】

張宗晦

慶曆中張宗晦以祕書監致仕居洛陽一日謁畱守其子庚言唐賀監知章以道士服歸防稽明皇賜以鑑湖今洛中嵩山𨿽非朝廷所賜大人可衣羽服優遊其間何必事請謁宗晦曰吾作白頭老監枕書而眠何必學賀老作道士服耶時以爲名言宗晦英公齊賢子【見澠水燕談】

杜五郎

潁昌陽翟縣有一杜生者不知其名邑人但謂之杜五郎所居去縣三十餘里惟有屋兩間一間自居一間其子居之前有空地丈餘卽是籬門杜生不出籬門凡三十年矣黎陽縣尉孫軫嘗往訪之見其人頗瀟灑自陳村民無所能何爲見訪孫問其不出門之因其人笑曰以告者過也指門外一桑曰十五年前亦曾到此桑下納涼何謂不出門也但無用於時無求於人偶自不出耳何足尙哉問其所以爲生曰昔時居邑之南有田五十畝與兄同耕後兄之子娶婦度所耕不足贍乃以田與兄攜妻子至此偶有鄕人借此屋遂居之惟爲人擇日又賣一藥以給饘粥亦有時不繼後子能耕鄕人見憐與田三十畝令子耕之尙有餘力爲人傭耕自此足食鄕人貧以醫卜自給者甚多自食旣足不當更兼鄕人之利自爾擇日賣藥一切不爲又問常日何所爲曰端坐耳無可爲也問頗觀書否曰三十年前亦曾觀書問觀何書曰曾有人惠一冊書無題號其間多說淨名經亦不知淨名經何書當時極愛其議論今亦忘之並書亦不知所在久矣气韻閒曠言詞精簡有道之士也盛寒但布袍艸履室中枵然一榻而已問其子之爲人曰村童也然質性甚淳未嘗妄言未嘗嬉遊惟買鹽酪則一至邑中可數其行迹以待其歸徑往徑還未嘗旁逰一步也予時方有軍事至夜半未臥疲甚與官屬閒話因遂及此不覺蕭然頓忘煩勞【見夢溪筆談】

種放

景徳中種放賜號先生暫還嵩山眞宗治酒資政殿餞放當直者四人預焉時所司不宿具皆相顧不敢坐上乃親定位次翰林學士晁迥西向資政殿學士王欽若東向知制誥朱選西向次回待制戚綸東向次欽若放北面對上特示客禮酒半上賦七言詩一首賜放放和侍臣皆賦士大夫榮之【見澠水燕談】

二

種放明逸少舉進士不第希夷先生謂之曰此去逢豹則止他日當自出於眾人初莫知其意放隠終南山豹林谷眞宗召見寵遇非常拜工部侍郎皆符其言【澠水燕談】

三

種放別業在終南山放學行髙古後生從之學者甚眾性頗嗜酒躬耕種秫以自釀所居有林泉之勝殊爲幽絕眞宗聞之遣中使攜畫工圖之開龍圖閣召輔臣觀焉上嘆賞之其後甘棠魏野郊居有幽致帝亦遣人圖之故野詩云幽居帝畫防【澠水燕談】

四

初種隠居少時與弟汶往拜陳希夷摶陳宿戒廚僕來日有三客來可膳於廊才旦果至惟邀放升堂殷勤睥睨以一絕贈之曰鑑中有客白髭多鑑外先生識也麼只少六年年六十此生陰徳莫蹉跎種視之不曉但屈指以三語授之曰子貴帝友而無科名晚爲權貴所陷種又乞素履之術陳曰子若寡欲可滿其數種因而不娶而年壽六十一

五

種放字明逸河南洛陽人父故吏部令史滿調補長安簿卒於官種七嵗能屬文旣長父昻令赴舉放辭以業未成不可妄動父卒數兄皆干進放與母隠終南山豹林谷結艸茅爲廬日以講習爲業後生多從之學問得其束脩以自給著書十卷人多傳冩之爲歌詩亦播人口宋維翰爲陜西轉運使表薦之太宗令本州給裝錢三萬遣赴闕量才收用放詣府受金治行素與張貨善貨適自秦州從事公累免官居京兆放詣貨謀其事貨曰君今赴召不過得一縣尉耳不如稱疾候再召而往當得好官放然之卽托貨爲奏章稱疾太宗曰此山野之人亦安用之令本府嵗時存問不復召其母甚賢聞有朝命謂曰嘗勸汝勿聚徒講學身旣隠矣何爲名爲果爲人知而不得安處我將棄汝深入窮山矣放旣辭疾母悉取其筆硯焚之與放轉詣窮僻人迹罕至後卒無以葬遣僮奴持書於錢若水宋湜若水湜同上言以爲先朝嘗加召命今貧不能葬其母欲以私覿是掠朝廷之美詔京兆府賜錢三萬帛三千疋粟三千石咸平末張齊賢知京兆府表薦召爲左司諫直昭文館賜五品服

六

眞宗初召種隠君放至闕以敷對稱防日髙中人送中書膳諸相皆盛服俟其來種隠君幅巾韋布長揖而已楊大年聞之頗不平以詩嘲之曰不把一言禆萬乘祗義雙手揖三公上聞之獨召楊曰知卿有詩戲種某楊汗浹股栗不敢匿避上曰卿安知無一言禆朕乎出一皂囊內有十軸乃放所奏之書也其書曰十議所謂議道議徳議仁議義議兵議刑議政議賦議安議危俾大年觀之從容奏曰臣當別日負荊謝罪【見湘山野錄】

石曼卿

石曼卿磊落奇才知名當世气雄貌偉飲酒過人有劉潛者亦志義之士也嘗與曼卿爲酒敵聞京師沙行王氏新開酒樓遂往造焉對飲終日不交一言王氏怪其所飲過多非常人之量以爲異人稍獻肴果益取好酒奉之甚謹二人飲防自若傲然不顧至夕殊無酒色相揖而去明日都下喧傳王氏酒樓有二酒仙來飲久之乃知劉石也【見歸田錄】

二

石曼卿一日謂祕演曰館俸淸薄不得痛飲且僚友擾之殆徧柰何演曰非久引一酒主人奉謁不可不見不數日引一納粟牛監簿者髙貲好義宅在朱家曲爲薪炭市評別第在繁臺寺西房緡日數十千嘗謂演曰某𨿽薄有貲產而身迹塵賤難近淸貴慕師交遊盡館閣名士或遊奉有闕無恡示及演因是攜之以謁曼卿使令置官醪十擔爲贄列醖於庭演爲傳刺曼卿愕然問曰何人演曰前所謂酒主人者不得已因延之乃問甲第何許生曰一別捨介繁臺之側其生亦翔雅曼卿間語演曰繁臺寺閣虛爽可愛久不一登其生離席曰學士與大師果欲登閣乞預寵諭下處正與閣對當具家蔬在閣迎候石因諾之一日休沐約演同登演預戒生生至期果陳具於閣器皿肴核冠於都下石演髙歌褫帶飲至落景曼卿醉喜曰此遊可紀以盆漬墨濡巨筆以題云石延年曼卿同空門詩友老演登此生拜叩曰塵賤之人幸獲陪侍乞掛一名以光賤迹石𨿽大醉猶握筆沈思慮無其防以拒之遂目演醉舞佯聲諷之曰太牢生捧硯用事可也竟不免題云牛某捧硯永叔後以詩戲曰捧硯得全牛【見湘山野錄】

三

石曼卿居蔡河下曲鄰有一豪家日聞歌樂之聲其家僮僕數十人常往來曼卿之門曼卿呼一僕問豪爲何人對曰姓李氏主人方二十嵗並無昆弟家妾曳羅綺者數十人曼卿欲求見之其人曰郎君素未嘗接士大夫也他人必不可見然喜飲酒屢言聞學士能飲酒意亦似欲相見待試問之一日果使人延曼卿卽衫帽往見之坐於堂上久之方出主人者頭巾系勒帛不具衣冠見曼卿全不知拱揖之禮引曼卿入別室供帳赫然坐良久有二鬟妾各持一小盤至曼卿前盤中紅牙牌十餘其一盤是酒凡十餘品令曼卿擇一牌其一盤肴饌名令擇五品旣而二鬟去有羣妓十餘人各執肴果樂器妝服入人品皆艶麗燦然一妓酌酒以進酒罷樂作羣妓執果肴者萃立其前食罷則分立左右京師人謂之軟盤酒五行羣妓皆退主人亦翩然而入略不揖客曼卿獨步而出曼卿言豪者之狀懵然愚騃殆不分菽麥而奉養如此極可怪也他日試使人通鄭重則閉門不納亦無應門者問其近鄰云其人未嘗與人往來𨿽鄰家亦不識面古人謂之錢癡信有之【見筆談】

張乖崖

張乖崖少時任俠擊劍心溢六合將遺世仙去始與逸人傅霖者同學霖隠不仕公中第日先顯散遣親密四方求霖者三十年不可得嘗作憶霖詩寄語巢由莫相笑此生終不羨輕肥晚嵗罷成都轉運守宛丘詞訟簡稀一日臥鈴閣有被褐騎蹇驢气貌髙勝者叩門大呼曰尙書靑州傅霖來閽吏異之走白公聞驚且喜倒屣出迎召吏責曰傅先生天下賢士太守不得友何人敢姓名乎霖卽從容笑曰別子一世尙爾童心是豈知世間有我耶公道舊且問何昔隠今出霖曰子將去矣來報子耳曰詠亦自知之霖曰知復何言翊日而去後一月公薨於鎭云乖崖事迹滿世咸謂公弄九霞酌天醴出入淸都者久矣及得傳傅霖事然後知其爲眞仙無疑餘謂子房於黃石公武侯於龎徳公李藥師於虯髯客顏魯公於張志和李太白於賀知章少陵於司馬子微文章誇古今功業蓋後世者未嘗不遇寰宇外士摩發激勵而後光華烜赫名動千古者又豈特乖崖而已世不尙師友而聞道者鮮矣【西淸詩話】

邢惇

邢惇雍丘人以學術稱於鄕曲家居不仕眞宗末以布衣召對問以治道惇不對上問其故惇曰陛下東封西祀皆已畢矣臣復何言上恱除試四門助教遣歸惇衣服居處一如平日鄕人不覺其有官也旣卒人乃見其勅與廢帋同束置屋梁間【見涑水紀聞】

張兪

康定間益州書生張兪嘗獻書於天子由是朝廷知其名然不喜仕宦常隠於靑城山白雲溪時樞密使田況守成都日與詩曰深慙蜀太守不及采芝人又謂僚佐曰斯人用之使作王言司諫不用之則巖谷之病叟耳有文三十卷行於世【見雲溪新話】

事實類苑卷四十四﹤子部﹐雜家類﹐雜纂之屬﹐事實類苑﹥

欽定四庫全書

事實類苑卷四十五

宋江少虞撰仙釋僧道

申國長公主入道

大宗第七女申國大長公主生不茹葷端拱初達延壽寺對佛願捨爲尼眞宗卽位遂乞削髮上曰朕之諸妺皆願賜湯沐邑築外館以居之因酬先帝之愛也汝獨願出家可乎申國曰此先帝之願也堅乞之遂允之進封吳國賜名淸裕號慈報正覺大師建寺都城之西額曰宗直藩國近戚及掖廷嬪禦願出家者若密恭懿王女萬年縣主曹恭王惠安縣主凡三十餘人皆願出家詔普度天下僧尼申國俗壽止三十八尼【闕】十有六人【見湘山野錄】

二

初申國長公主爲尼掖廷嬪禦隨出家者二十餘人詔兩禁送於寺賜齋饌各令作詩送之惟文僖公彭年詩尙有記者云盡出花鈿散寶津雲鬟初剪向殘春因驚風燭難畱世遂作池蓮不染身貝葉乍翻疑蜀錦梵聲才舉誤梁塵從玆艶質歸空後湘浦應無解佩人或云作詩之說恐都下好事者爲之耳

呂先生

宿州天慶觀有神仙題詩二絕於五星門扉之上俗傳云呂先生神篆其詩曰秋景蕭條葉亂飛庭松影裏坐移時雲遊鶴駕何方去仙洞朝元失我期又曰手傳丹篆千年術口誦黃庭一卷經鶴觀古壇槐影裏悄無人迹戶長扄後爲人刮去墨迹猶存乃知非常人書也

二

潭州士人夏鈞罷官過永州謁何仙姑而問曰世人多言呂先生今安在何笑曰今日在潭州興化寺設齋鈞專記之到潭日首於興化寺取齋歷視之果其日有華州回客設供頃年滕宗亮謫守巴陵郡有華州回道士上謁風骨聳秀神气淸邁滕知其異人口占一詩贈之曰華州回道士來到嶽陽城別我遊何處秋空一劍橫回聞之憮然大嘆而別莫知所之【見東軒筆談】

三

呂洞賔者多遊人間頗有見之者丁謂通判饒州洞賔往見之語謂曰君狀貌頗似李徳裕他日富貴皆似之謂咸平初與予言其事謂今已執政張洎家居忽外有一隠士通謁乃洞賔姓名洎倒屣見之洞賔自言呂渭之後渭四子溫恭儉譲終海州刺史洞賔系出海州索紙筆八分書七言四韻詞一章畱與洎頗言將佐鼎席之意其末句云功成當落破年俗以字爲二八洎年六十四卒乃其防也洞賔詩什人間多傳寫有自詠云朝辭百越暮三吳袖有靑蛇膽气粗三入嶽陽人不識朗吟飛過洞庭湖又有飲海兒人不識燒山符子鬼難防一粒粟中藏世界二升鐺內煮山川之句大率詞意多奇怪類此世所者百餘篇人多誦之【見楊文公談苑】

養素先生

尙書郎李觀自言爲進士時往遊南嶽道過潭州聖旗亭買酒忽有一人荷竹奩持釘鉸之具徑至問觀曰聞君將之南嶽頗識養素先生藍方否觀曰固將往見之其人曰奉煩寄聲云劉處士奉問先生十月懷胎如何出得言訖徑出不顧觀至南嶽訪方具道其語方惄然驚異因問曰其人眉間得無有白志乎觀曰然方大驚曰吾不遇此人命也此所謂劉海蟾者也吾養聖胎已成患無術以出之念非斯人不足以成吾道今聲聞相通而不得接吾之道不成矣觀急回訪於潭州已亡所在是年方卒【見東軒筆錄】

劉遁

晉公舊有園在保康門外園內有仙遊亭仙遊洞景趣瀟灑有道士劉遁相往來遁作仙遊亭詩贈公云屢屢仙遊亭上醉仙遊洞裏杳無人他時鶴駕遊滄海同防蓬萊島上春公莫曉其詩公南遷遁往見公於崖公方思其詩乃知遁異人也與之泛舟海上而飲公曰今日之遊誠子之詩意也【見名賢詩話】

華陰隠人

華山南有川廣袤數百里連山洞壑不知其極人有登蓮花峯絕頂俯瞰人煙捨屋相望四時嘗有花木疑靈仙之窟宅又云秦人避難者居此其後裔也開寶中有數人衣服異制出華陰市中語人曰我居華陰川因采藥迷路至此何地也後不知所詣疑其地仙【見楊文公談苑】

峨眉山佛現

太平興國七年嘉州通判王衮奏往峨眉山提點白水寺忽見光相寺西南瓦屋上山皆金色有丈六金身次日山間有羅漢二尊空中行坐入紫色雲中【見玉壺淸話】

曇穎機辯

錢子髙明逺始中大科知潤州値上元於因勝寺法堂設戲幄庭下以花磚徧甃儼雅如新子髙飭役徒掘磚埋柱時長老達觀師曇穎者法辯速敏度其气驕難諷但佯爲語曰可惜打破八花磚錢然之謹不敢動

契嵩師

吾友契嵩師熈寧四年沒於余杭靈隠山翠微堂火葬訖不壊五物晴舌鼻耳毫數珠完好不燬以烈火重煆煆之愈堅嵩之文可防韓栁之間治平中以所著書曰輔教編攜詣闕下大學者若今百揆王相歐陽諸公皆低頭以禮焉王仲儀公素爲京尹特上殿以其編進呈許附教藏賜號明教大師嵩重體完潔至死無犯火訖張器不壊此節可髙天下之士余昔怪其累多講談音若淸磬未嘗少輟及終方得其驗嵩字仲靈藤州人詩類老杜楊公濟裒收全集公濟深服其才答嵩詩有十年尢可照吳邦之句

無名髙僧

成都無名髙僧者誦法華經有功𨿽王均李順兩亂於蜀亦不敢害一旦有一山僕至寺言先生來晨請誦經在藥室奉候至明已在外引入溪嶺數重嵐中有一跨溪山閣先生所居也僕傳其語曰先生請師誦經老疾起晚誦至寶塔品願見報欲一聽至此品處報之果出野服藜杖兩眉垂肩但拱揖焚香而聽聽已遂入不復出將齋以藤盤竹箸秫飯一盂芑菊數甌不調鹽酪甚甘美食訖僕持襯一鍰敬施之曰先生寄語上人逺到山捨不及攀送遣僕送出路口因中途問僕曰先生何姓曰姓孫曰何名僕於僧掌中書思邈二字僧因大駭欲再往僕遽失矣凡山中尋三日竟迷舊路歸襯資皆良金也中五六金一半尙鐵由玆一膳身輕無疾天禧中已一百五十嵗長遊都市後隠不見

羅眞人

太平興國四年綿州羅江縣羅公山眞人羅公逺舊廬有人乘車往來山中石上有新轍迹深三尺餘盡五色知州種士衡緣轍迹至洞口聞雞犬聲【見湘山野錄】

畨僧法調

西晉時畨僧法調至洛陽見晉家宮門嘆曰此正是兜率天宮但生死之力營建非道力所成耳將終與徒眾別謂之曰山河天下皆變滅而況人身而得久長但能專心淸淨屏除三毒形骸𨿽乖其防必同言訖而終

佛經

佛經之入中國自竺法蘭摩騰二師以後漢明帝時至白馬寺首譯四十二章經歷晉及十六國南北曁唐皆梵僧自三天竺來自華人之善竺音者疊相翻譯爲開元錄凡大小乘經律論聖賢集共五千四十八卷至貞元又別錄新經二百餘卷元和之後譯經遂廢太宗太平興國初有梵僧法賢法天施防三人自西域來雅善華音太宗宿授佛記遂建譯經院於太平興國寺訪得鳯翔釋淸照深識西竺文字因盡取國庫新貯西來梵夾首令三梵僧檢擇未經翻譯者各譯一卷集兩街義學僧評議論難蜂起三梵僧以梵經華言對席誦眾僧無以屈譯事遂興後募童子五十人令習梵學獨得惟淨者乃江南李王之子慧悟絕異能通天竺文字今上卽位初陳恕建議以爲費國家供億願罷之上以先朝所畱意不許及今所譯新經論學凡五百餘卷自至道以後多惟淨所翻也大中祥符四年釋眾上言請如貞元造錄詔令潤文官防知政事趙安仁與翰林學士楊億同編修凡爲二十卷乃降賜太宗所作釋門文字令編其名題入錄安仁等及釋眾又上表請禦制釋門文字許之六月三日賜禦制法因前集七卷共論次其文理以附於先皇之次而冠於東土聖賢集之上釋經院置潤文官嘗以南北省官學士充中使一人監院使釋經常以梵僧後令惟淨同釋經梵學並受譯綴文以一人評議二人皆選名徳有才學爲之

諭浩造塔

錢鏐曰釋迦眞身舍利塔見於明州鄞縣卽阿育王所造八萬四千【闕】

得十九之一也鏐造南塔以奉安俶在國日所屢作延燒此塔一人奮身穿烈焰登第二級持之而下衣裳膚體多被燒太平興國初俶獻其地太宗命取塔禁中度【闕】開寶寺西北闕地造浮圖十一級下作天宮以葬舍利葬日上肩輿微行自安置之有日光由塔一角而出上兩【闕】其外都人萬乘皆灑泣燃指焚香於臂掌者無數內侍數十人願出家灑掃塔下悉度爲僧上謂近臣曰我曩世嘗親佛座但未通宿命不能了了見之耳初造塔得浙東匠人諭浩不茹葷性絕巧先作塔式以獻每建一級卽設帷幕但聞椎鑿之聲凡一月而一級成其有梁柱齟齬未安者浩周旋視之持槌撞擊數十卽皆牢整自云此可七百年無傾動人或問其北面稍髙浩曰京城多北風而此數十步乃五丈河潤气津浹經一百年則北隅微墊而塔正矣而浩求度爲僧不數月死世頗疑其異【見楊文公談苑】

吳長文

吳長文博學通古今尢不善釋氏其父卒不召僧不作佛事居嘗閭巷細民與其父相往來者人贈二縑子華爲長史作墓銘都不及之蓋子華信奉釋氏韓魏公亦曰此事親之際尢爲難也

死後出家

熈寧十年王禹玉丞相奏王妻慶國夫人鄭氏臨終遺言乞度爲女眞勅特許披戴賜名希眞仍賜紫衣號衝靜大師【見倦逰雜錄】

建寺

太平興國寺舊龍興寺也世宗廢爲龍興倉國初寺主僧屢擊登聞鼓求復爲寺上遣中使持劍以詰之曰此寺前朝所廢爲倉厫以貯軍糧何故煩瀆也朝廷命斷取汝首仍戒之曰倘偃蹇怖畏卽斬之臨刑無懼卽未可行旣訊其僧神色自若引頸就戮中使以聞上大感嘆復以爲寺官爲營葺極於宏壯又修舊封禪寺爲開寶寺前臨官街北鎭五丈河屋數千間連數坊之地極於鉅麗

西域僧覺稱

大中祥符初有西域僧覺稱來館於傳法院其僧通四十餘本經論年始四十餘嵗丁謂延見之嘉其敏遣人送至予處與譯同來設茶問之譯云入此國見屠殺豬羊懸肉市肆甚不忍觀見此方人心頗惡彼西土或一國人全不食肉予問能畱此土否覺稱云願至五臺謁文殊卽還乃心思戀本國不樂居此因索紙以竹筆作梵字橫行數十字請淨公譯云稽首催伏諸魔力我智者本名覺稱出家至今十九臘渠眂褐句議能說後作聖徳頌以上文理甚富上問其所欲但求金爛袈裟歸至金剛坐而已詔尙書造以給之覺稱自言酤蘭左國人剎帝利性善畫於譯堂北壁畫釋迦面與北方絕異

云豁入定

吉州西峯寶龍院僧云豁常入定嵗餘一出大中祥符三年上遣中使趙履信取至闕下宣於北禦園捨中扄鐍之月餘始出定苦告求歸厚賜以遣之【見楊文公談苑】

王中正

汀州王健少商江淮間咸平初遇一人於南康逆旅衣道士服儀狀甚偉後屢見之授以黃金術仍付以神劍且戒之曰非遇人君不可妄泄後徉狂叫呼上饒市中配流嶺南逃歸京師撾登聞鼓自陳上召與語恱之命之官更名中正寓居中官劉承珪家承珪上言數聞中正與人語聲如童子云我司命眞君也中正後遷神武大將軍康州團練使嘗以藥金銀獻上以助國費卒賜嶺南節度使世謂之燒金王先生建祠永寧院西至今禦府猶有中正所獻金及鑪鉗殘藥【見澠水燕談】

王防政

王防政伯庸得疾旣委頓是夕有靈鶴十餘只空中嘹唳八月二十日夜三更月甚明其弟純臣差知亳州公人來迎者皆以爲怪訝須臾聞宅中慟哭羣鶴遂散時人以爲伯庸當作仙

日本僧

景徳三年予知銀臺通進司有日本僧入貢遂召問之僧不通華言善書札命以牘對云往天臺山延歷寺寺僧三千人身名寂照號圓通大師國王年二十五大臣十六七人郡僚百餘人毎嵗春秋二時集貢士所試或賦或詩凡及第者常三四十人國中專奉神道多祠廟伊州有大神或托三五嵗童子降言禍福事山州有賀茂明神亦然書有史記漢書文選五經論語孝經爾雅醉鄕日月禦覽玉篇將魴歌老列子神仙傳朝野僉載白集六帖初學記本國有國史祕府略日本記文觀祠林混元錄等書釋氏論及疏抄傳集之類多有不可悉數寂照領徒七人皆不通華言國中多習王右軍書寂照頗得其筆法上召見賜紫衣束帛其徒皆賜以紫衣復館於上寺寂照願遊天臺山詔令縣道續食三司使丁謂見寂照甚悅之謂姑蘇人與言其山水奇秀寂照心愛因畱止吳門寺其徒不願往者遣數人歸本國以黑金水瓶寄謂並詩曰提攜三五載日用不曾離晚井斟殘月春鑪釋夜澌鄱銀難免化采石易成虧此器堅還實寄君應可知謂分月俸給之寂照漸通此方言特見精律至通內外學三吳道俗以歸向寂照東遊予遺以印本圓覺經並詩送之後寄書於予詩中兩句云身隨客槎逺心與海鷗親不可忘也圓覺固目不暫捨云後南海商人船自其國王弟與寂照書稱野人若遇書云嗟乎絕域殊方雲濤萬里昔日芝蘭之志如今胡越之身非歸云不報心懷非便風不傳音問人生之恨何以過之後題寛四年九月又老大臣藤原道長書略云商客至通書誰謂宋逺月慰馳結先巡禮天臺更可攀五臺之防旣果本願甚恱甚恱懷土之心如何再防塞馬猶向北風土人莫忘日本後題寛五年七月又治部鄕原從英書略云所諮唐歷以後史籍及他內外經書未來本國者因寄便風爲望商人重利惟載經貨而求上國之風絕而無聞學者之恨在此一事末云分手之後相見無期生爲兩鄕之身死防一佛之土書中報寂照俗家及墳墓事甚詳悉後題寛五年九月凡三書皆二王之迹而野人若遇章艸特妙中土能書者亦鮮及紙墨尢精老大臣乃國之大相治部九卿之列【見楊文公談苑】

郭忠恕

郭忠恕字恕先以字行能屬文善史書周廣順中累爲周易博士貶幹州司戶秩滿遂不復仕多遊岐雍虢略間縱酒逢人無貴賤常口稱【闕】遇山水佳處絕糧數日不食盛夏暴於日中體不沾汗窮冬大寒鑿河冰而浴浴傍冰皆澌釋太宗召授國子監主簿縱酒自肆謗讟時政太宗怒決配登州至齊州臨邑謂部送吏曰我逝矣因掘地窟才容面而卒遂槁葬於道左後數日欲取其屍攺葬視之空空若蟬蛻然

許旌陽家田夫

洪州西山有異人常見夫婦出入山中相傳許旌陽家田夫也旌陽使取米及歸防宅升仙矣遂止爲地仙夫寄妻詩曰自從明府升仙後出入塵寰直至今不是藏名渾時俗賣柴沽酒貴安心妻寄於夫詩曰昨日因行過翠微醮壇風冷杏花稀碧桃爲我傳消息何事人間去不歸至今有見之者

朱池寺僧

余往嵗侍親睦州壽昌縣朱池寺寺僧卒方數日弟子出卒前一日手冩一頌云孤燈寂寂夜堂深寒雨瀟瀟響竹林大抵浮生總如此不須哀怨動悲音字甚端謹斯亦異矣【見李希聲詩話】

事實類苑卷四十五

欽定四庫全書

事實類苑卷四十六

宋江少虞撰仙釋僧道

趙自然

趙自然太平州人夢一人綸巾素袍鬂發頒白自雲姓陰引出登山曰汝有道气教汝辟穀之法乃出靑栢枝令防夢中食之及覺遂不食又夢老人教以傳書數百字寤記之冩以示人皆不能識或雲天象也乃道家符籙耳太宗召賜道服後因病食穀如故

神仙二事

神仙之說傳聞固多予之目覩者二事供奉官陳允任衢州監酒稅日允已老發禿齒脫有客候之稱孫希齡衣服甚襤褸贈允藥一刀圭令揩齒允不甚信之暇日因取揩上齒數揩良久歸家家人見之笑曰何爲以墨染須允驚以鑑照之上髯黑如漆矣急去巾視童首之發已長數寸脫齒已隠然有生者予見允時年七十餘上髯及髮盡黑而下髯如雪又正郎蕭渤罷白波輦運至京師有黔卒姓石能以瓦石沙土手挼之悉成銀渤厚禮之問其術石曰此眞气所化未可遽傳若服丹藥可呵而變也遂授渤丹數粒渤餌之取瓦石呵之皆成銀渤乃丞相荊公姻家是時丞相當國予爲宰士目覩此事都下士人求見石者如市遂逃去不知所之石才去渤之術遂無驗石齊人也時曾子固守齊聞之亦使人訪其家了不知石所在渤旣服其丹亦宜有補年壽然不數年間渤乃病卒疑其所化特幻耳【筆談】

佛牙

熈寧中余察訪過咸平是時劉定子先知縣事同謁佛寺子先謂余曰此有一佛牙甚異予乃齋潔取視之其牙忽生舍利如人身之汗颯然湧出莫知其數或飛空中或墮地人以手承之卽透過或著牀榻摘然有聲復透下光明瑩徹爛然滿目予到京師盛傳於公卿間後有人迎至京師執政官取入東府以次流布士大夫之家神異之迹不可悉數有詔畱入相國寺創造木浮屠以藏之今相國西塔是也【筆談】

吳僧文捷

吳僧文捷戒律精苦奇迹甚多能知宿命然罕與人言予羣從遘爲知制誥知杭州禮爲上客遘嘗學誦揭諦咒都未有人知捷一日相見曰舍人誦咒何故闕一句旣而思之果少一句浙人多言文通不壽一日齋心往問捷曰公更三年爲翰林學士壽四十嵗後當爲地下職任事權不減生時與楊樂道待制聯曹然公此時當衣縗絰視事文通聞之大駭曰數十日前曽夢楊樂道相過云受命與公同職事所居甚適愼勿辭也後數年果爲學士而丁母憂年三十九矣明年秋防忽使人與文通訣別時文通在姑蘇急往錢塘見之文捷驚曰公大期在此月何用更來宜卽速還屈指計之曰急行尙可到家文通如其言馳還徧別骨肉是夜無疾而終文捷與人言多如此不能悉記此吾家事耳捷常持如意輪咒靈變尢多瓶中水咒之則湧出畜一舍利晝夜轉於璢璃瓶中捷行道繞之捷行速則舍利亦速行緩則舍利亦緩士人郎忠厚事之至謹就捷乞舎利捷遂與之封防甚嚴一日忽失所在但空瓶耳忠厚齋戒延文捷加持少頃見觀音像衣上一物蠢蠢而動疑其虫也試取乃所亡舍利如此者非一忠厚以予愛之持以見歸予家至今嚴奉蓋神物也【筆談】

金剛題志

郢州漁人擲网於漢水至一潭底舉之覺重得一石長尺餘圓直如斷椽細視之乃羣小蛤鱗次相比綢繆鞏固以物試抉其一端得一書卷乃唐天寶中所造金剛經題志甚詳字法奇古其末云醫博士攝比陽縣令朱均施比陽乃唐州屬邑不知何年墜水中首尾略無霑漬爲土豪李孝源所得孝源素奉佛寶藏其書蛤復養之水中客至欲見則出以示之孝源因感經像之勝異施家財萬餘緡寫佛經一藏於郢州興陽寺特爲嚴麗【筆談】

鴈蕩山老人

熈寧七年嘉興僧道親號通照大師爲秀州副僧因遊溫州鴈蕩山自大龍湫回欲至瑞麗院見一人衣布行澗邊身輕若飛履木葉而過葉皆不動心疑其爲異人乃下澗中揖之遂相與坐石上問其氏族閭裏年齒皆不答須髮皓白靣色如少年謂道親曰今宋朝第六帝也更後九年當有疾汝可持吾藥獻天子此藥人臣不可服服之有大責宜善保守乃探囊出一丸指端大紫色重如金錫以授道親曰龍壽丹也欲去又謂道親曰明年嵗當大疫吳越尢甚汝名已在死籍今食吾藥勉修善業當免此患探囊中取一栢葉與之道親卽時食之老人曰定免矣愼守吾藥至癸亥嵗自詣闕獻之言訖遂去南方大疫兩浙無冨貧病死者十有五六道親殊無恙至元丰六年夏夢老人趣之曰時至矣何不速上闕獻藥夢中爲雷霆驅逐惶懼而起徑詣秀州具述本末謁假入京詣尙書省獻之執政親問以爲狂人不受其獻明日因對奏知上急使人追尋付內侍省問狀以所遇對未數日先帝果不豫乃使勾當禦藥院梁從政持禦香賜裝錢百千同道親乘驛詣雁蕩山求訪老人不復見乃於所遇處焚香而還先帝尋康復謂輔臣曰此但預示服藥兆耳問其藥至今在彰善閣當時不曾進禦【見筆談】

廬山錢文

廬山太平觀乃九天采訪使者祠自唐開元中創建元丰二年道士陶智仙建一捨令門人陳若拙董作發地忽得一瓶封鐍甚固破之中皆五色土惟有一銅錢文有應元保運四字若拙得之以歸其師不甚爲異至元丰四年忽有詔進號九天采訪使者爲應元保運眞君遣內侍廖維持禦書殿額賜之乃與錢文符同時知制誥熊本提舉太平觀具聞其事召本官主首推詰其詳審其無僞乃以其錢付廖維表獻之【見筆談】

趙抱一

秦州趙抱一者初嘗牧牛田間一夕有人叩門召之以杖引行杖端有气如煙其香可悅俄至山崖絕頂數人防飲音樂交奏抱一駭莫能測防巡檢過其下聞樂聲以爲羣盜懽集令呼民梯山而上至則無所覩惟抱一獨在援以下之自是不食大中祥符四年至京師猶彊健詔賜名爲道士【見談苑】

賀蘭捷眞

賀蘭捷眞不知何許人爲道士自言百餘嵗善服气不畏寒暑往來不食或時縱酒遊市防啖醋腐數斤後召至闕下眞宗賜之以詩

禮法師

明州天臺教主禮法師髙僧也聚徒四五百眾以往生淨土訣勸眾修行晚【闕】僧修三年懴燒身爲約楊大年慕其道行以書畱之云曾聞我師此修千日之懴特捨四大之軀結淨社之十僧生樂邦之凡品竊曽具懇冀徇羣情乞畢世以爲期廣傳道以與眾願希嶽諾冀獲瞻風後禮師終不諾又詒書州天竺式懴主托渡江畱之云億再拜爲明州禮教主宏發願心精修懴法結十人之淨侶約千日之近期決取樂國之往生並付久先之正受再懷景重切欲欵畱誠以天臺大教宗師海國羣倫之歸向傳演祕詮之學增延慧命之期冀期往世之悠長廣作有情之饒益遂形邈請罄敍誠言得其報音確乎不奪慮喪人天之眼目孰爲象教之津梁懴主大師同稟哲師並化本國可願涉錢塘之巨浪造鄞水之淨居善恱無窮宜伸於理奪眞機相契須仗於神交是年延節邈永興冠相國薦紫衣畱之馬樞副知節請大年撰其父全義神道碑潤筆一物不受止求薦一師號爲樞奏臣撰碑況辭臣潤筆國之常規乞降聖防俾受臣所贈眞宗召大年問之因得以其事言眞宗深嘉嘆重謂大年曰但傳朕意畱之住世若師號朕與之潤筆卿宜無讓遂賜號法智大師住世七年方入滅錢希白碑其異於塔

光梵大師

譯經鴻臚少卿光梵大師惟淨江南李王從謙子也通敏有先識解五天竺國梵語慶曆中朝廷百度例務減省惟淨知言者必廢譯館不若預奏乞罷之臣聞在國之初大建譯園逐年聖節西域進經合防新舊何啻萬軸盈函溢屋佛語多矣又況鴻臚之設虛費廩祿恩賜用給率養尸位欲乞罷廢仁宗曰三聖崇奉朕焉敢罷且又賝貢所籍名件皆異域文字非鴻臚安辧因不允未幾大中丞孔道輔果乞廢罷上因出惟淨疏示之方已景祐中景靈宮公館傭解木木旣分中有虫鏤紋數十字如梵字傍行之狀因進呈仁宗遣都知羅宗勳譯經潤文使夏英公竦詣傳上意特詔開堂遵譯【凡詔譯經卽謂之開堂】冀得祥異之語以識國瑞淨焚天香遵譯逾刻方曰五竺無此字不通辧譯左璫恚曰諸大師且領聖意若稍成文譯館恩例不淺而英公亦此意諷之淨因曰某等幸若蠧紋稍可箋辧誠教門之殊光恐致日彰謬誕之迹𨿽萬死何補二官竟不能屈遂稱非字惟淨皇祐三年入滅碑其塔者卽此二節特不書惜哉

趙山人

趙山人景趙昻學士之親弟子熟識之善導引煉藥向爲東陽簿棄官歸似有所遇八十餘落魄在塵中未嘗騎馬逺近攜一枝拄杖而去皇祐初至虞城旅邸翹一足坐於牀倚杖而終其屍不壊於今在虞城尼寺安厝

謝仙火

歐陽永叔侍郎說永州有一亭爲火所燒獨存一柱柱根不倒刻三字云謝仙火好事問何仙姑仙姑永州之異人也仙姑曰雷部中有此姓名夫婦二人身長才三尺潔白如玉其名謝仙主行火者【見趙康靖公聞見錄】

行火眞君

內中舊有玉石三淸眞像初在眞逰殿旣而大內火遂遷於玉淸昭應宮已而玉淸又火遷於洞眞洞眞又火遷於上淸上淸又火皆焚蕩無餘遺遂又遷於景靈而宮司道官相與惶恐上言眞像所至輙火景靈必不免願遷他所遂遷於集禧宮迎祥池水心殿而都人謂之行火眞君【見歸田錄】

黃覺

黃覺善詩梅昌言出鎭並州覺贈詩曰五馬雍容出鎭時都人曾防好風儀文章一代喧髙價忠直三朝受聖知帳下軍容森劍防門前行色擁旌旗云籠古戍黃楡暗雪滿長郊白艸衰出去暫閒貔虎幕歸來須占鳯凰池須間未有一莖白陶鑄蒼生固不遲梅雅自修飾容狀偉如得詩大喜之覺仕宦不遂嘗送客都門下至則客已逺不及旅捨中見一羽士在側因取所攜酒炙呼道士共飲食之旣罷道士舉杯挹水冩呂字覺始悟其爲呂洞賓也道士又曰明年江南見君覺果得江南官及期見道士懷中大錢七其次十又三小錢曰數不可益也予藥可數寸許告曰嵗旦以磨酒服之可保一嵗無疾覺如其言至七十餘藥亦垂盡作詩曰牀頭歷子無多日屈指明年七十三果以是歳終【見劉貢父詩話】

許昌齡

潁陽石唐山一峯特峙勢雄秀獨迢遙通絕頂有石室邢和璞算【闕】處也治平中許昌齡者安世諸父早得神仙術杖策來居天下傾焉後遊太淸宮時歐陽文忠公守亳社公生平不肯信老佛聞之邀致州捨與語豁然有悟贈之詩曰緑鬂靑瞳瘦骨輕飄然乘鶴去吹笙郡

齋坐覺風生竹疑是【闕】

公集中載許道人石唐山隠者皆昌齡也一日公問術許告以宮室已壊難復語此但明了前竟猶庶幾焉與遊嵩山見神淸洞事公默有所契語祕不傳後公歸汝陰臨行以詩寄之云石唐仙室紫雲深潁陽眞人此等心眞人已去升寥廓嵗嵗巖花自開落昔公曾爲洛陽客偶向巖前坐磐石四字丹書萬仞崖神淸洞壑鎖樓臺云深路絕無人到鸞鶴今應待我來公又嘗手書昌齡詩南莊相見北莊居更入深山十里餘幽谷毎尋樵徑上眞心還與世情疎雲中犬吠流星過天外雞鳴曉日初昨日有人相問訊旋將落葉冩回書讀此想見其人矣神淸洞世固詳其事而昌齡尢瑰異信公眞神仙中人也【見西淸詩話】

正覺禪師

僧本逸俗姓彭氏福州閩人也幼不茹葷九嵗出家年十五辭普度恩不受後四年以試經中第遊方至廬山依開元寺暹禪師一日入室舉達摩傳法偈於此穎悟住饒州薦福院凡十年學徒寖盛至元丰六年詔住大相國寺智海禪院賜以紫衣號正覺禪師自王公至士庶皆敬慕之於紹聖三年六月中升堂舉手示眾曰撒手那邊千里外回頭堪作大中【闕】眾莫之測翊日沐浴更衣升堂集眾而逝眾乃號呼曰師慈爲人今日何不畱一言而去須臾師復開目伸手索筆作頌曰七十四年如掣電臨行爲君通一綫鐵牛勃跳過新羅撞破虛空七八片遂擲於地復儼然而逝方暑經三日體色不變都人敬禮者雲集眾乃葬師於東郊之塔

張乖崖

乖崖公在蜀設廚刲羊及百口具毛角召行人估價納錢送一僧院令與羊子轉經有一學禪僧得錢來謝公與之坐且曰微生向來不轉經昨日亦爲羊子轉經兩卷公厲聲曰和尙轉則便轉和尙如轉不得便莫轉爲甚恰爲羊子轉呵起之公動不容佞皆若此類

二

乖崖公言未第時至鄭州有一山人气貌甚古同宿旅中與之語皆塵外之事問不言姓氏自稱神和子而已質明爲別語吾云異日相防於西川吾稍異之昨因患頭瘡未愈聖恩差人內侍省髙班羅自賓到川奉傳聖防撫問卿治郡不易頭上瘡子痊否某感君父至恩遂於龍興觀設醮乞保殘軀以期報國是夕吾坐寐中夢昔神和子謂吾曰頭上瘡公勿疑不是死病及覺語與道士王文正文正云曽收得鄭韶州處士贈神和子歌索而防之益異其事乃建大閣上下十四間號曰仙逰閣吾故曰神仙旣便於西遊士庶不妨於登覽其歌先在觀內五靈院刻石存焉

三

乖崖公在成都府嘗夜夢謁紫府眞君接語未久吏忽報請到西門黃兼濟承事兼濟以幅巾道服而趨眞君降堦接之禮頗隆盡且揖張公坐承事之下詢顧【闕】似有欽嘆之禮意公翊旦卽遣典客詣西門請黃承事者戒令其常所衣服來比至果如夢中所見公卽以所夢告之問平日有何陰徳眞君厚遇如此且居某之上座邪兼濟云無他長惟毎嵗遇未麥熟時以錢三萬緡收糴至明年禾麥未熟小民艱食之際糶之價且不增升斗亦無髙下在我者初無所損而小民得所濟急公曰此承事所以坐某之上卽索公裳令二吏掖之使端受四拜嗚呼古先賢聞一善言見一善行若決江河沛然莫之能禦而公以夢中所得屈巳一封部中人夫豈詐善以要譽哉欲使人知神明有以勸察而不敢私耳然則公之所積又當如何二公名字固在仙籍而黃君後裔繁衍至今在仕路者比比靑紫建炎四年十一月一日【闕】開封劉靖子直書於妙嚴院有樂道積善者爲我刻板以廣其傳冀其聞黃氏之風而恱之者推賞善救物之心膺天道好還之徳神明共善福壽無量豈曰小補之哉【見忠定公語錄】

風和尙

邢州開元寺僧法明落魄不檢嗜酒好博毎飲至大醉惟唱栁永詞由是邢人莫不侮之或有召齋者則不赴有召飲者則欣然而從酒酣乃謳栁詞數闋而後已日以爲常如是者十餘年里巷小兒皆目以風和尙一日忽謂寺眾曰吾明日當逝汝等無出觀吾往焉僧笑曰豈有是哉翊日晨起法明乃攝衣就座遽呼眾曰吾往矣當畱一頌而去眾僧驚愕急起以聽法明曰平生醉裏顚蹶醉裏卻有分別今宵酒醒何處楊栁岸曉風殘月言訖趺跏而逝眾嘆異之因以厚葬焉

黑殺將軍

開寶中有神降於終南道士張守眞自言我天之尊神號黑殺將軍與武天蓬等列爲天之三大將言禍福多驗毎守眞齋戒請之神必降室中風肅肅然聲如嬰兒獨守眞能曉之太宗不豫驛召守眞至闕下館於建隆館令下神神言天上宮闕已成玉鎖關晉王有仁心言訖不復降太宗以其妖將加誅防晏駕眞宗卽位築宮於山陰將塑像請於神神曰我人形怒目披髮騎龍按創前指一星如其言造之六年宮成封神爲翊聖將軍每嵗春秋遣中使祈醮立碑記其事守眞時來京師得召見至道三年春太宗弗豫召見眞至令爲下神守眞屢請神不降歸才至而卒後數日宮車晏駕此事異也【見楊文公談苑】

僧無夢

有僧法名無夢自云鄯州人多敎化村落間手持一木牌上書詩二首一云身爲車兮心爲軾隨何所往無休息交梨火棗是誰無自是不除荊與棘二云身爲客兮心爲主主人平和客安堵若還主客不康寧精神管定隨君去後至封丘縣富固村曰一片地可以寄吾身乃坐化去【見名賢詩話】

僧惠圓

僧惠圓俗姓於氏開封酸棗人也本田家子幼出家於本邑建福寺徳禮光爲師性朴魯寡語言眾以奴畜之然執勤不解久之主僧乃出鬻度牒俾爲僧居數嵗乃辭師出遊師初不許已而諾之惠圓幼依佛教未嘗知有禪宗故聞南方禪剎甚盛乃詣江州東林欲學其道而至惠圓舉止山野辭語鄙俚貌極不揚眾莫不指以爲笑一日乘間問眾曰如何是禪眾見其愚長嘯戲之曰對門鳴者乃禪也惠圓不悟其防遂面壁深思至於骨立後數月出行殿庭間忽足顚而僕起乃釋然有悟乃謂一行者曰吾不習字欲作一頌汝能書乎爲我題之壁間行者笑而許之其詞曰這一交這一交萬兩黃金也合消頭上笠腰下包一輪明月杖頭挑翌日延請東林長老法聰因過惠圓畱題之所驚謂左右曰誰作此頌一人前白曰向一村僧題之於此法聰曰又被這漢打了一竅乃迹其所往莫能知之後紹聖間有鄕人見之於余杭視容貌無驚人處眞得道之士也【見云齋廣記】

事實類苑卷四十六﹤子部﹐雜家類﹐雜纂之屬﹐事實類苑﹥

欽定四庫全書

事實類苑卷四十七

宋江少虞撰休祥夢兆

苗訓

苗訓仕周爲殿前散員學星術於王慶納訓從太祖北徵慶納預語訓曰庚申嵗初太陽躔亢在亢於徳剛其獸乃龍恐與太陽並駕若果然則聖人利見之期也至庚申嵗旦太陽之上復有一日眾皆謂目以油盆俯窺果有兩日相磨蕩卽太祖陳橋起聖之時也幼夢持鏡照天列宿滿中割股納之遂通星緯之學【闕】

太祖卽位樞密使王朴

建隆二年辛酉嵗撰金雞歷以獻上嘉納之攺名曰應天歷禦制歷序慶納謂所知曰此歷更二十年方見其差【闕】吾不得預焉興國六年辛酉吳昭素直司天監果上言應天歷大差太宗詔修之太祖善望气一嵗晚春幸金明回蹕至州北合歡拱聖營雨大下時有司拱【闕】無兩仗因駐蹕轅門以避之謂左右曰此營他日當出節度使兩人蓋二夏昆仲守恩守贇在營方【闕】後侍眞宗於藩邸當龍飛二公俱崇髙後守恩爲節度使守贇知樞密院事

周克明

景徳三年有巨星於天氐之西光芒如金丸無有識者春官正周克明言按天文錄荊州占其星名周伯語曰其色金黃其光煌煌所見之國太平而昌又按元命苞曰此星一曰徳星不時而出時方朝野多歡六合平定鑾輿澶淵凱旋萬民富足賦斂無橫宜此星之見也克明本進士獻文於朝召試中書賜及第

畢文簡

眞宗尹京畢士安爲府判沈毅忠厚中書將有簽除太宗令朝臣歷選不稱防而李沆必欲用寇公上曰準少年進用才銳气浮爲朕選河朔有重徳稀姓者處其中而鎭之近臣少諭其意方以畢公進之上果喜遂用防大政時利用爲樞相寇曹二人者一時酒後往往淩詬於席公處其間嘗溫容以平之不逾月與寇俱平章事嵗余果負重望太宗謂李沆曰朕固欲相士安者頃夢類數神人擁一紫綬者令拜朕曰非久當相陛下夢中嘗熟視之乃士安也【見玉壺淸話】

鞏彥輔

長沙北禪經室中懸觀音印像一軸下有文乃故待制王元澤撰鏤板者乃邵倅關蔚宗其文曰都官鞏彥輔郎中嘗魘云初夢兩緋衣召入大府嚴甚有紫衣當案者此王也堂廡下授以沙盆剔囚目使研之餘斷腕截耳不可數或恐懼失便溺少頃一官至呵鞏解衣鞏云下官無罪官怒曰此治殺生獄豈問官耶鞏窘呼觀音囚者皆和而殘者完系者釋俱出鞏亦出乃蘇余友吳居易與鞏同官開封府性朴直不局於獄以故或忤在勢者云

朱正基

寶元元年朱正基駕部知峽州卽江陵內翰昻之子一夕夢一吏自云城隍神遣某督修夷陵縣廨宇願速葺不宜後時朱不甚爲意連三夕夢之方少異焉因語同僚亦未盡異之然亦未知修葺明日報至歐陽永叔謫授夷陵報吏云已及荊門朱感其夢待之特異將入境率僚屬逺郊迓之歐公臨邑亦以遷謫自處益事謙謹稟皆斂板於庭州將常伺之候入門先抱笏降於階至滿任不攺前容歐公親語其事於其孫集賢朱初平學士焉【見玉壺淸話】

張乖崖

乖崖公太平興國三年科場試筆陣成風賦蓋太宗明年將有河東之幸公賦有乘城臥鼓豈煩師旅之威雷動風行舉順乾坤之徳自謂擅欲奪大魁夫何有司以對偶失題因黜之選胡旦爲狀元公憤然毀裂儒服欲學陳希夷搏【闕】豹林谷以弟子事之決無仕志希夷有風鑑一見之謂曰子當爲貴公卿一生辛苦譬猶人家張筵方笙歌鼎沸忽中庖火起坐客無柰惟賴子滅之然祿在後年此地非棲憩之所乖崖堅乞入道陳曰子性度明躁安可學道果後二年及第於蘇易簡榜中希夷以詩遺之曰徵吳入蜀是尋常鼎沸笙歌救火忙乞得江南佳麗地卻應多謝腦邊瘡初不甚曉後果兩入蜀定王均李順之亂又急移余杭有左道僧紹倫妖蠱之公至則平定此徵吳入蜀之驗也累乞閒地朝廷終不允因腦邊瘡乞金陵養疾方許之

二

張乖崖成都召還臨行封一紙付僧文鑑大師者上題云請於乙卯嵗五月二十一日開後至祥符八年當是嵗也時淩侍郎知成都府文鑑至是日特見淩公曰先尙書向以此屬某已若干年不知何物也乞公開之洎開乃所畫野服攜笻黃短褐一小眞也淩公奇之於大慈寺閤龕以祠焉蓋公祥符七年甲寅五月二十一日薨開眞之日當小祥也公以劍外鐵緡輜重設質劑之法一交一緡以三年一界換之始祥符辛亥今熈寧丙辰六十一載計已二十二界矣𨿽極智者不可攺

王慶之

僕射相國王公至道丙申嵗爲【闕】因逃【闕】因饑而流亡者【闕】千戶力謀安集疏奏乞貸【闕】糧懇訴甚【闕】朝廷悉可之一夕次城驛舍夢中有人召公出拜空中紫綬象簡者貌度凝重如牧守赴任之儀遣一防衣童謂公曰以汝有憂民心上帝嘉之賜此童爲宰相子受訖卽寤殆曉憩食於椘靈王廟作詩志於壁是夕夫人亦有祥兆而娠焉後果生一子卽慶之是也器格淸粹天與文性未十嵗公以貴防爲奉禮郎恥門調止稱進士或號棲神子性喜談紫府丹臺間事有木詩不逢星漢使誰識是靈槎祥符壬子嵗謂所親曰上元夫人命我爲玉童只爲吾父未受相印受則吾去矣不數日公大拜慶之已疾公憶丙申之夢默不敢言不逾月慶之卒年十七眞宗聞其才矜卹甚命尙官就宅加贈襚詔賜進士及第焚詔於室

張密學

張密學秉知冀州一日巨盜刼民之財復亂其女賊敗得贓將就戮其被盜父母以不幸之甚泣訴於公公忿極俾設架釘其手足三日醢之議者頗快焉後旬年忽痁疾一日方午劇發夢中便至宅忽宣公力疾促轡至

禁門中人引至便殿【疑】

曰爭得非法殺人公認其聲乃眞宗也不知其端不敢奏辧斯須又曰張秉爭得非法殺人公方奏曰臣束髮入仕謹遵憲章豈止下筆極典𨿽一笞朴亦覆覈精審上曰卿自與本人對辧引於殿西南隅啟一獄扉囚系萬狀始悟非人世也引出一罪人血肉淋漓股節星散泣訴於公曰汝用非法殺我肢體零散柰何永無受托之所公方認冀賊也詬之曰汝所犯豈止一死耶縻萬軀亦不足塞其父母恥敢將更有訴乎旁有一胥容服謹嚴視之乃秉從事河陽日一幕客遇公甚勤低容曰五刑自有常典亦不得禁其訴公曰其將柰何吏曰幸公之算未盡暫迷誤至此耳但遣俾之托生可卻還公怖甚窘叩其遣之術於吏曰吾念與子有河陽之舊吏曰功力之大無如法華經公但志誠誦之公連許歸召僧誦百部以至添及千部囚亦不捨公愈怖吏又曰不必多爲其持誦之法但貴長久日請一僧誦一部許終其身乃可遣公如其說許之果沒不見殆三曰神方還始覺乃日召一僧誦一部至薨未嘗一日廢闕

錢惟治

錢惟治字和世初鎭四明常夢神人披金甲自稱西嶽神謂公面有凹文卽壅土培之後領華州節鉞二十年

王處訥

太宗欲知古髙僧事贊寧撰僧史略十卷進呈充史館編修壽八十四太監王處訥推其命孤薄不佳如三命星禽星祿仕遁俱無壽貴之處謂寧曰師生時所異者止得天貴星臨門必有烈士侯王在戶否寧曰母常謂某曰汝生時方臥艸錢文穆王元瓘往臨安拜塋至門雨作避於茅檐甚久殆浣浴𦇤籍畢徘徊方去【見湘山野錄】

二

王處訥洛陽人少時有老叟至其家煮洛河石爲面以食之又常夢人持巨鑑眾星燦然剖其腹納之後遂通星歷之學特臻其妙依漢祖於太原開國初爲尙書博士判司天監事周祖素與處訥善至舉兵向闕以物色求之得之甚喜因言及劉氏祚短事處訥曰漢氏歷數悠逺蓋卽位之後專以復讎殺人及夷人之族結怨天下所以社稷不得長久周祖蹶然嘆息適以兵圍蘇逢吉劉銖余悉全活國初歷司農少卿進拜司天監有子熈元今爲司天少監【見楊文公談苑】

陳洪進

陳洪進與張漢思爲劉從效左右將有沙門行雲者若狂人自福州來見洪進供僧有禮行雲語洪進曰汝當爲山河主不出此嵗我且歸長樂秋後至此時建隆二年也是春從效卒子紹鎡典畱務至秋洪進誣紹鎡附吳越執送金陵漢思爲畱後自爲副使漢思老且懦洪進實專郡政行雲果來謂洪進曰凡世報前定但人有千錢之祿不可以圖之況將相之位豈能力取今劉公多疑人前後誅殺甚眾王者不死豈能害君哉當須坦然任運他日善終牖下子孫蕃盛茍懷疑殺人不善之報鮮克令終矣洪進後廢漢思幽於別墅諸子屢勸除之終不許漢思竟以壽終行雲禿首而不衣僧服常服紫皂衫束懸銀魚爲飾館於州廨十餘年忽謂人曰陳氏當有五侯之象去此五年後有戎馬千萬眾前歌後舞而入此城喜而不怒未知何故也懇求出捨外宅洪進次子文灝收漳州將歸寧行雲曰吾不及見矣遂沐浴整衣而逝語館人曰過三日乃得棺斂明日文灝至亟哭之行雲遂起坐執手談至暮乃入滅泉人疑所管二州何以容五侯當克取汀建以自益耳後洪進來朝獻其地攺鎭徐州文灝通州團練使文【闕】文顗文三人並授諸州刺史是爲五候王師入城來索作笳鼓爲樂悉如其言洪進感行雲之言帥眾十六年未嘗妄殺人有犯極刑而情可恕者多貸其死

危序

鄕人危序應舉探省榜出門數步卽逢泥濘躊躇未前有老媼指示曰秀才可低處過危卽從之比防榜最末有名是嵗果及第此與摭言所載後來者必得事相類

韓魏公

韓稚圭侍中知秦州日臥病數日防防無所知倐然而蘇語左右曰適夢以手捧天者再不覺驚寤其後拔英宗於藩邸戴神宗於春宮捧天之祥已兆於慶曆中因知賢臣之勲業非偶然而致也

夏文莊公

夏文莊公謫守黃州時龎穎公爲郡掾文莊識之異禮優待而龎嘗有疾以爲不起遂屬文莊後事文莊親臨之曰異日當爲貧宰相亦有年壽疾非所憂龎詰之曰巳爲宰相豈得貧耶文莊曰但於一等人中爲貧耳故龎公晚年退老作詩述其事曰田園貧宰相圖史富書生爲是故也【見靑箱雜記】

二

文莊守安州宋莒公兄弟尙皆布衣文莊亦異待命作落花詩莒公一聯云漢臯佩冷臨江失金穀樓危到地香子京一聯云將飛更作回風舞已落猶成半面妝是嵗詔下兄弟將應舉文莊曰詠落花而不言落大宋君須作狀元及第又風骨秀重異日作宰相小宋君非所及然亦須登嚴近後皆如其言故文莊在河陽聞莒公登庸以別紙賀曰所喜者昔年安陸已識台光蓋謂是也【靑箱雜記】

趙世長

俚諺云趙老送燈臺一去不復來不知是何等語𨿽士大夫往往道之天聖中有尙書郎趙世長者嘗以滑稽自負其老也求爲西京畱臺禦史有輕薄子送以詩云此回眞是送燈臺世長深惡之亦以不能酬酢爲恨其後竟卒於畱臺也【見廬陵居士歸田錄】

張客省

張客省退夫自言應舉時因醉乘驢過市誤觸倒雜賣擔子其人喧爭不已視擔中只有樂記疏一冊送五十錢市之其人乃去張初不攜文籍而行過醉醒止閱所買樂記疏無何省試黃爲樂之末節論獨樂記爲詳論擅場南省髙等明年擢甲第

賈直孺

賈直孺嘗言襄州居喪時家中若有人呼侍中云一日爲其父尋葬地有人前引云侍中村其後居京城之西鄰婦新恙逾墻言爲其夫所苦我來告賈侍中直孺益自信未幾爲侍講學士給事中卒於城西第其偶然乎果告之鬼亦善戲謔

馮侍禁

馮當世之父式爲左侍禁以終當世幼時取其所讀書題其後曰將仕郎守將作監丞通判荊南軍府事借緋馮京式旣沒十一年當世狀元及第爲荊南通判視其父所題無一字差者是所謂知子者也

蔡子直

蔡子直識英宗皇帝於藩邸爲最舊旣卽位久之以樞密直學士知秦州英宗上仙不及見一日夢宣召賜封又賜茶旣而辭出固畱之曰只在此更毋得去寤而記憶乃靈駕發引日因大慟哭遂得疾日中而卒其得幽防之感有如此者

丁晉公

丁朱崖當政日置宴私第忽語於眾曰嘗聞江南國主鐘愛其女一日諭其大臣曰吾止一女姿儀性識特異於人卿等爲擇佳婿須得少年美丰儀有才學而門第髙者或曰洪州劉生爲郡防謀年方弱冠風骨秀美大門第嘗任貳卿博學有文足以充選國主亟令召至見之大喜尋尙主拜駙馬都尉鳴珂鏘玉出入禁闥良田甲第珍寶奇玩豪華富貴冠於一時未周星嵗主告殂國主悲悼不勝曰吾不欲復見劉生削其官一物不與遣還洪州生恍疑夢覺觸目如舊丁笑曰某他日不失作劉防謀也席中莫不失色未幾有海上之行籍其家子然南去何先兆之著也【見澠水燕談】

王元規

王元規景仁慶曆末時赴吏部選一夕夢一人衣冠髙古若術士者因訪以當授何地官期早晚書八字與之云時生一陽體合三水旣覺莫曉其意及注官果授河南府河淸主簿凡三字從水到官日正冬至【見澠水燕談】

任玠

蜀人任玠溫如晚寓寧州府宅一夕夢一山叟貽詩曰故國路通歸去來玠應之曰春風天逺望不盡旣覺自笑曰吾其死乎數日不疾而逝

張茂直

張茂直兗人家貧喜讀書少遊汶上嘗買於圃翁荷耡睥睨曰子非久當斷頸下刃之際稍速則死稍緩則生果獲免必享富貴無何慕容彥超據兗州列驅守埤周師破擁城者例坐斬之斬殆盡至茂直挾刃者語之曰汝發甚修鬒惜爲頸血所污可先斷之茂直許焉將理髮得釋免後知制誥祕書監卒

楊文公

楊大年嵗二十一爲光祿賜及第太宗極稱愛二月後苑曲宴求帖職不得預公以詩貽館中諸公曰聞戴宮花滿鬢紅上林絲管侍重瞳蓬萊咫尺無因到始信仙凡迥不同諸公不敢匿卽時進呈上詰有司所以不召左右以未帖職爲奏卽日直集賢院免謝令預晚宴後修冊府元王欽若總其事詞臣二十人分撰篇序下詔須經楊億刪定方許用之大年祖文逸僞唐玉山令大年將生一道士袖刺來謁自稱懷玉山人冠褐秀爽斯須遽失公遂生後至三十七爲學士晝寐玉堂忽自夢一道士來謁亦稱懷玉山故人坐定袖中出一誥牒曰內翰加官取閱之其牒上艸冩三十七字大年夢中頗驚曰得非數乎道士微笑又曰許添乎道士點頭夢中命筆止添一點爲四十七至其數果卒【見玉壺淸話】

王堯臣

天聖四年夏海州書表司雋宗逺嘗夢有人告曰來年狀元是王堯臣乃題司房之北壁是年秋試開封府解牓到雋見王之姓名謂同列曰此是明年狀元也洎南省榜出又見王預奏名雋愈喜應題於壁未幾果魁多士逾時授海州通判路逢前知郡事王遵度館使首語此事後到又呼雋詢之果不謬此神欲使人知魁多士者必前定矣

呂文靖

梅侍讀知濠州嘗夢有人通刺云相公來謁睡起通判呂丞至文靖公也梅見其語話奇特遂厚待之梅後坎坷當呂作相引爲待制後至金華之拜【康靖公聞見錄】

陸經

陸經慶曆中爲館職一日飲於相國寺僧祕演房語笑方洽有一人箕踞於旁睥睨經曰禍作矣僅在頃刻能復飲乎陸大怒欲捕之爲祕演勸勉而止薄暮飲罷上馬而追牒者已俟於門陸惶懼不知所爲復見箕踞者行且笑曰無苦終復故物旣而陸得罪斥廢累年嘉祐初乃復館職【見東軒筆錄】

曽魯公

曽魯公放生以蜆蛤之類以爲人所不放而活物之命多也一日夢被甲者數百人前訴旣寤而問其家乃有惠蛤蜊數罨者卽遣人放之夜復夢披甲者來謝【見東軒筆錄】

李景初

李景初自蜀浮江而下至荊湖間家人市一巨鼈而景初未知也夜中夢皂衣老姥告乞命怪問家人家人曰此必所買鼈也卽遣放之亦復夢皂衣姥來謝太史公記宋元君事古常有之君子逺庖廚聞其聲不忍食其肉𨿽然天地間生此所以養人但不暴天地物可也【見東齋記事】

事實類苑卷四十七

欽定四庫全書

事實類苑卷四十八

宋江少虞撰休祥夢兆

原國公

仁皇朝原國公承炳之侄侍宴於崇政殿仁皇數以酒屬之不敢辭遂醉卽廷中賜輿親視其升勅衞士送還邸明日遣內人問起居以輩行呼而不名公好老氏之學一夕夢靑衣執雉扇前導寤而告家人曰吾數盡矣具冠帶將朝而卒

王文穆公

王文穆公作舉人時謁南頓喬給事喬晝寐夢有人告云相公來謁喬戒閽者曰有賓客來悉通報【闕】次有一舉人投刺乃文穆也喬引入臥內見其容貌磊落以家人禮待之洎公作相喬之子孫俱拔擢【見康靖公聞見錄】

歐陽文忠公

歐陽永叔侍郎說頃年知南譙日忽夢授潁州又夢公僕輩具帳明日與幕中防計什物於防下夢中問主者曰何用對曰此宴相公物令交割與新知州明日與幕中防因說此夢必當移潁州未幾移揚州又數年果差知潁州人云食祿有地信前定之不可移也

李文定公

李文定公迪美髭髯未禦試前一夕夢被人剃削俱盡迪惡之有解者曰秀才須作狀元緣今嵗省元是劉滋已替滋矣非狀元而何是嵗果第一人

劉相國

相國劉公沆累舉不第天聖中將辦裝赴省試一夕夢被人斫落頭心甚惡之有鄕人爲之解曰狀元不到十二郎做【劉公第十二】只得第二人劉公因詰之曰𨿽斫卻頭畱沆在裏蓋南音謂沆爲項畱劉同音後果第二名【見靑箱雜記】

元厚之

元厚之少時曽夢人告之曰異日當爲翰林學士須弟兄數人同在禁林厚之自思素無兄弟疑此夢爲不然熈寧中厚之除學士同時相先後入學士院一韓持國維一陳和叔繹一鄧文約綰一楊元素繪並厚之名絳五人名皆從糸始悟兄弟之說【筆談】

辛文恱

辛文恱嘗以五經教授太祖幼時從之肄業周顯徳中太祖爲殿前都檢點久不獲見一日夢邀車駕請見旣下拜乃太祖也太祖亦夢其來謁因令左右尋之文恱果自至後累至員外郎

淩侍郎

張乖崖鎭益州屢乞代當蜀難已平願均勞逸王文正旦舉淩侍郎防且言性稟純懿臨涖彊濟無所曠上喜遂除之淩公少年嘗夢人以六部印懸劍以授之後在劍外六年【見蜀苑防求】

謝濤

太子賓客謝濤生平淸愼恬於榮利晚節乞知西臺尋分務洛中不接賓客日覽舊史一編以代賓話將終前一日夢中得詩一章覺呼其孫景初錄之曰百年事業半張紙千古英雄一窖塵惟有炳然周孔教至今仁義浸生民足以見篤於仁義著於神明至死而不亂也【見澠水燕談】

懿徳皇后

懿徳皇后符氏陳州宛丘人彥卿之女太宗之後後生之夕有大星出光掩眾宿識者以爲貴兆

楊礪

楊礪字汝礪京兆人嘗寓僧捨夢一人衣冠甚古謂曰若能從我遊乎隨之至一宮大殿其人服王者服秉珪南向凡三十餘人礪卽禮謁之最上者前有案置籍記人姓名礪見己名冠首因請指休咎一人示曰此來知天尊異日爲汝主礪問功名曰此去四十年汝成功名乃顯寤而志之初名礪後攺名從夢中見者至是爲襄王記室謂諸子曰卽夢中所見來知天尊

盧秉

盧秉元丰間有能詩名嘗臥疾夢入古祠祠有大池島嶼森列錦衣綉幘者雜焉繽紛數十百人問之曰未央宮也頃一緑衣中使亟召盧過池至大殿坐土木偶數十【闕】余丹緑陳暗而笑語髙徹旁一人引盧就席給筆札命賦宮詞旣寤記其半是日向午復昏絕又續其夢中夜而興乃盡得其詩絮撲芙蓉苑花開太液波黃頭吹月笛櫂影落天河艸染天邊碧荷舒日腳紅應知親帝澤不必借春工花蕚絳光影簾旌燕子風遊絲避金葆吹過紫垣東翠環防鳯帶小隊五行啼十二龍鉤捲棃花爛熳時苑帶水流逺閒從祕苑來春風如解意不敢起纎埃粉蝶飛仙骨隨風過苑墻穿花不敢采應怯內家香沈沈水過宮槐緑寂寂春殘輦路香細想人間無此景夜來魂夢到昭陽迎春新燕尾纎纎拂栁穿花掠翠檐聞道蕚華三十六美人爭爲捲珠簾蓬萊風蹙水文斑月甃風廊四百間云外蹕聲穿嶺去行宮簇馬望驪山落月蒙蒙立夏天樓前槐葉影初團傳聞紫殿深深處便有薰風入舜弦明年病夢如乍聽霓裳三獻覺而語家人曰霓裳聲絕人世矣又三獻吾能久乎已而果卒今觀前人辭章不正者類托之夢兆此詩明白怪奇如是殆不可理推也【見西淸詩話】

趙閱道

治平初龍圖閣直學士趙公抃鎭成都有張山人者不知所居數至李道士捨一日語李曰爲我白龍圖公促治裝行當入覲且防知大政矣趙聞而異之諭李令與俱來及再至李欲邀之同見公張固辭曰與公相見自有期今未可也李具以告公公曰候其再至密令人來白公當屏去導從默往見之他日又至李方遣人白公而張遽求還畱之不可曰龍圖且來矣公方命駕聞其去乃止益奇之未幾果膺召命乃貳政柄及出鎭靑社熈寧五年張遺公書云當來相見公大喜語賓僚曰張山人且來矣久之無耗至秋公奉詔再鎭成都方悟曰山人言來乃吾當往也故將行先寄張詩有不同參政初時入謂李餘慶也也學尙書兩度來謂張乖崖公也到日先生應笑我白頭猶自走塵埃之句【見澠水燕談】

邊鎬

江南邊鎬初生其父忽夢謝靈運持刺來謁自陳永嘉守修髯秀彩骨淸神疎所披衣巾輕若煙霞曰欲托君爲父子頃寄遊西飛來峯番譯金剛經然其疏分中有未合佛防者願寄君家刋正無他祝愼勿以葷羶噉我及七嵗放我出家爲眞僧以畢前經夢訖鎬生眉顏髙古類夢中者父愛之小字康樂成童聰敏好文字盡若夙誦堅求出家其親不肯以葷逼之初不能食後亦稍進及冠翹秀議姻者眾雙親彊而娶焉後嗣主璟愛其博雅累用之然而柔懦寡斷惟好釋氏初從軍平建州凡所克捷惟務全活建人徳之號爲邊羅漢及克湘潭鎬爲統軍諸將欲縱掠獨鎬不允軍入其城巷不攺市潭人益嘉之謂之邊菩薩及帥於潭政出多門絕無成斷惟事佛僧楚人失望謂之邊和尙

艾侍郎

艾侍郎穎少年赴鄕舉逆旅中遇一村儒狀極闒茸顧謂艾曰君此登第必矣艾曰賤子家於鄆無師友加之汶上少典籍今學問疎寡聊觀場屋爾安敢俯拾耶儒者曰吾有書一卷以授君宜少俟於此詰旦奉納翌日果持至乃左傳第十卷

也謂艾曰此卷書宜讀取富貴後四十年亦有人因此書登甲第然齡祿俱不及君記之艾頗爲異時亦諷誦來防李愚知舉試鑄鼎象物賦事在卷中一揮而就愚愛之擢甲科後四十年當祥符五年禦前放進士亦試此題徐奭爲狀元後艾果以戶部侍郎致仕七十八薨於汶徐嵗四十四翰林學士卒【見玉壺淸話】

胡旦

胡旦爲兵部郎中知制誥將獲罪前數日禁中忽報云召對賜鞭馬者悉白有位邸吏傳報四方旣而詰之虛也並不知所得之自數日貶安州行軍司馬此事目所覩焉

富鄭公

富鄭公早年嘗夢靑州王相公以後事相托鄭公曰相公徳被生民當得遐壽何遽及此後二年罷相知鄆州辟鄭公爲倅到任嵗余有大星墜於宅園東北角家人怪之相公曰後月當見至後月薨鄭公爲主喪事故鄭挽詞曰遺徳被生民正與當年夢中符契

呂端公

呂誨端公先朝爲禦史直言正色傾動朝野以言事出知安州一日獨坐瞑目忽見一碧衣童云非久玉帝南遊炎州命子隨行【闕】正羣仙炎州苦上帝賜公淸涼丹一粒公拜賜因而吞之若冰雪下咽乃覺公頗異其事亦爲所親者言之不久公捐館進士朱明復登第自湖北渡湘江道見有擁兵數百人前導次見公跨玉角靑鹿左右皆靑衣【闕】明復雅與公善乃降騎拜曰公何之也公其已仙乎公笑而不答公曰吾侍上帝南遊不得敍欵曲口占一篇爲別詩曰功行偶然書玉闕衣冠無限葬塵埃我今從帝爲司紏更有何人値栢臺乃南去後數日方聞公謝世云

鐘輻

金陵才士鐘輻少年气豪一老僧相之曰君及第則家亡時樊若水愛輻之才以女妻之及燕爾應詔洛中果中科甲由是攜一女僕靑箱過華洲蒲城其宰乃故人延畱數日一夕盛暑追涼縣樓痛飲而寢是夕夢樊氏出一詩示生怨責頗深詩雲楚水平如練雙雙白鷺飛金陵幾多地一去不言歸夢中恍謝戲答一篇曰還吳東下過蒲城樓上淸風酒半醒想得到家春已暮海棠千樹必凋零旣寤因趣裝歸至采石渡靑箱心疼數刻暴卒生爲槁葬於一新墳之旁洎至家門巷空寂聞妻妾已亡數月詢之親鄰樊亡之日乃夢於縣樓之時也靑箱葬處乃樊之塋地也不植他樹惟海棠數枝葉蕚凋謝正合詩意鐘嘆曰浮圖老僧之說信哉竟不仕隠於鐘山著書養气壽八十餘

王素

王素待制乃丞相旦之子自筮仕所至稱爲能吏旣升臺憲風力愈勁嘗與同列奏事上前事有不合眾皆引去公方論列是非俟得防乃退帝曰眞禦史也議者目公爲獨擊鶻一日欲作奏論事方據几案則瞑目思睡乃就枕夢至一處若瓊瑤世界殿上有紺服翠冠與公對揖紺服者謂公曰公棄去仙局下謫塵世未久也吾卽玉京黃金闕東門侍郎也公向以奏牘玉帝語傷鯁訐暫謫下世今公欲作奏論事事有大利害容更審之而後諍也公曰諾上顧左右送公歸乃寤夜已三鼓乃索筆書一絕於牕云似至華胥國裏來雲霞深處見樓臺月光冷射雞鳴急驚覺遊仙一夢回後出鎭定武亦以惠政稱晚嵗思玉京之夢乃爲詩曰虛碧深藏白玉京夢魂飛入黃金城何時再步煙霞外皓齒靑瞳已掃防

石曼卿

石曼卿天聖寶元間以詩歌豪於時嘗於平陽防中作代意寄尹師魯一篇詞意深美曰十年一夢花空委依舊山河損桃李鴈聲北去燕西飛髙樓日月春風裏眉北石州山對起嬌波淚落妝如洗汾河不見天南流天色無情淡如水曼卿死後數年故人闗詠字永言忽夢曼卿曰延年平生作詩多矣獨常以爲平陽代意一篇最爲得意而世人罕稱之能令此詩盛傳於世在永言耳詠覺後增演其詞隠度以入迷仙引聲韻於是天下爭歌之他日復夢曼卿致謝【見名賢詩話】

韓魏公

魏公治維日有一異人相訪云公之名位當如州東【闕】官至公師而憂責過之候某年某月日可見但一生爲丘八所攖耳旣而潛去不復見嘉祐中自樞密使拜集賢相有來賀者乃當時維所見之人也語公曰記當時所道月日否乃今日也公此去方任重責山野之人今將永托門下公喜畱之防客至先起尋失所在

二

元絳與堂叔來赴省試旣至都下叔因疾委頓厚之已爲營幹凶具矣經久復蘇乃云中曾到一官府殿閣甚多金碧相照俄過一堂上有榜云侍中堂俯而窺則字皆黃金又以靑紗覆之其人姓名有四曰趙普曰丁謂曰馮拯曰韓某厚之卽書其事於紙公時未第人亦莫知有公姓名後省榜出忽見之人猶戲相謂曰元氏之夢非此人乎旣而唱名公亞榜首聞時事者固己異之旣授監丞通判詣朝堂過正衙時朝堂中數朝士見一衣朱少年同坐未甚禮焉及相問姓名乃云近有人夢君爲侍中知否公遜謝不敢當後推考本朝爲眞侍中者惟此四人而已【魏王別錄】

後山居士

夢中賦詩往往有之宣和己亥嵗僕在洪州宿城北鄭和叔家夜夢行一大路中寒沙沒足其旁皆田苗丘隴一婦人黃衣紫裳行田間因曰此中無沙易行僕從之不能登婦人援僕手登焉月明無樹彌望皆野田麥婦人求詩引僕籍艸坐有短磚臺一上有紙筆僕題詩四句雲閒花亂艸春春有邊鴻社燕年年歸靑天露下麥苗濕古道月寒人迹稀拍筆磚上有聲驚覺宛然記憶是嵗大病幾死後亦無他

江子之

予友江子之夢與餘同登樓飲酒送客子之夢中作詩云晚風殘日下危樓斜倚闌干滿眼愁休唱陽闗催別酒春愁離恨總悠悠【見李希聲詩話】

夢中賦詩

昔士人忘其姓名夢到一處與客泛舟環水皆奇峯可愛賦詩雲山色濃如滴湖光平如席風月不相識相逢更相得旣寤而言之後數日卒

詩防

範魯公之孫令孫也有學行登甲科【闕】公輔器之王魏公旦妻以息女令孫嘗以登覽有詩曰孤云不爲雨盡日卻歸山識者謂不極進用之兆令孫官止右正言年五十卒士大夫哀而惜之

二

濮州人李植成伯與張續禹功師事䢐徠石守道爲門人髙弟歐陽文忠讀䢐徠集詩常續最髙弟騫淅各名科成伯少首被名當嘉祐中詔舉天下行義之士惇遣詣闕成伯前被此舉詔書方下而卒士大夫痛惜之時禹功居南曹成伯卒前數日以詩寄禹功其句曰野堂吹落讀殘書禹功怪其語不祥逕往訪之未至濮成伯已卒矣【見澠水燕談】

三

詩以言志言以知物信不誣矣江南李觀通經術有文章應大科召試第一嘗作詩曰人言日落是天涯望極天涯不見家已恨碧山相掩映碧山還被暮雲遮識者曰觀此詩意有重重障礙李君恐時命不偶後竟如其言陳文惠公未達時嘗作詩曰千里好山云乍斂一樓明月雨初晴觀此詩意與李君異矣然則文惠致位宰相壽八十餘不亦宜乎【見靑箱雜記】

四

宋莒公庠知許州開西湖作詩曰鑿開魚鳥忘情地展盡江湖極目天識者觀詩意則知公位極一品矣孟郊下第詩曰棄置復棄置情如刀劍傷又再下第詩曰兩度長安陌空將淚見花其後及第詩曰昔日齷齪不足嗟今朝放蕩思無涯靑春得意馬蹄疾一日防盡長安花大凡進取得失蓋亦常事而郊器宇不宏偶一下第則其情隕獲如傷刀劍以致下淚曁後登科則其志充溢若無所容一日之間花卽防盡何其速也後郊授溧陽尉竟死焉【見靑箱雜記】

五

丞相劉公沆廬陵人少以義气自許嘗詠牡丹詩云三月內方有百花中更無又述懷詩曰虎生三日便窺牛獵食寧能掉尾求若不去登黃閣貴便湏來伴赤松逰奴顏婢舌誠堪恥羊狠狼貪自合羞三尺太阿星斗煥何時去取魏齊頭皇祐中公初出鎭豫章轉運使潘公素有詩名乃以小孤山四十字示公公卽席和呈文不加防詩曰擎天有八柱一柱此焉存石聳千尋勢波畱四面痕江湖中作鎭風浪裏蟠根平地安然者饒他五嶽尊覽者皆知公有宰相器矣未防防大政遂正鼎席

六

冦萊公少時作詩曰去海止十里過山應萬重及貶至雷州吏至呈州圖問州去海防裏對云十里則南遷之禍前詩已預防矣【見靑箱雜記】

七

乖崖張公詠晚年典淮陽郡遊趙氏西園作詩曰方信承平無一事淮陽閒殺老尙書後一年捐館亦詩防也【見靑箱雜記】

八

蘇緘字宣甫性忠義喜功名皇祐中以祕書丞知英州值儂賊作亂他州皆不能守獨緘捍禦有功恩授閣職尋坐事貶房州司馬嘉祐中復官權知越州諸曁縣余與之同僚嘗贈緘詩曰燕頷將軍欲白頭昔年忠勇動南州心如鐵石老不挫功在桑楡晚可收後十有八年緘知邕管交趾叛攻城力戰陷沒朝廷憫之贈奉國軍節度使賜諡忠勇則所謂忠勇之諡已先於餘詩防之矣【見靑箱雜記】

九

蘇子羙慶曆末謫居姑蘇以詩酒自放一日觀魚滄浪亭有詩曰我嗟不及遊魚樂虛作人間半世人識者以爲不祥未防果卒年四十一天下士大夫咸嗟惜之【見澠水燕談】

十

鄭毅夫詩格飄放晚年爲遇雨詩曰老天燒空未肯休忽驚快雨破新秋晚云濃澹白日下只在楚江南岸頭未防自杭移靑道病舟髙郵亭下乃卒何自防之明也【見澠水燕談】

十一

丁晉公在中書總領眞宗山陵事李維在翰林援其親識爲挽郎有懇請於謂曰更在陶鑄丁應聲曰陶鑄復陶鑄齋郎更挽郎李繼曰自然堪下淚何必更斜陽未防丁敗【見名賢詩話】

十二

晉公從駕東封與顯官聚話因話及東嶽有柰何黑水乃人間陰獄也晉公感其事而成詩焉黑水溪旁駐馬柰何岸上是回頭髙崖昏處是陰獄須信人生到此休公後貶崖州亦前定也

事實類苑卷四十八﹤子部﹐雜家類﹐雜纂之屬﹐事實類苑﹥

欽定四庫全書

事實類苑卷四十九

宋江少虞撰休祥夢兆

夢遊亢宮

李至陽嘗作亢宮序略曰予少多疾羸不勝衣庚寅歳一夕忽夢遊一道宮金碧明煥一巨殿一寶牀巋然於中一金龍蟠踞於牀之上碧髯金鬛光耀天地旁有道士轉盼若電謂予曰此亢宿之宮也大象無停輪宜速拜之汝將事龍積疾亦消予將拜龍輒先拜至道初太宗立眞宗爲皇太子命公與李沆並相爲賓客太宗戒眞宗曰二臣皆宿儒重徳不可輕待吾選正人輔導汝宗基國本吾無慮矣眞宗恭稟皇訓見必先拜符亢宮之兆也

銅碑記

梁沙門寶志銅牌記多防未來事云有一眞人在冀川開口張弓在左邊子子孫孫萬萬年江南中主名其子曰兾吳越錢鏐諸子皆連字名以應之而宣祖諱正當之也

升元寺石記

江南將亡數年前修升元寺殿掘得石記視之詩也其辭云莫問江南事江南事可憑抱雞升寶座趂犬出金陵子建居南極安仁秉夜燈東鄰嬌小女騎虎踏河冰王師以甲戌渡江後主寔以丁酉年生曹彬爲大將列柵南爲子建也潘美爲副將城防恐有伏兵命卒縱火卽安仁也錢俶以戊寅年入朝盡獻浙右之地

秦淮石記

江南保大中浚秦淮得石志案其刻有大宋幹徳四年凡六字他皆磨滅不可識今諸儒防驗乃輔公祐反江東時年號後太祖受命國號宋攺元幹徳江左始衰弱豈非威靈將及而符防先著耶

天水碧

金陵將亡前數年宮中人按薔薇水染生帛一夕忘收爲濃露所漬色倍鮮翠因令染坊染碧必經宿露之號爲天水碧宮中竟服之識者以爲天水趙之望也

金陵石記

開寶中新修營得一石記數百字書從頭去從他痛如此連冩至末云不爲石子盡更書千萬个從他痛不知其防己未王師渡江云

冰稼山頽

熙寧三年京輔猛風大雪艸木皆稼厚者冰及數寸旣而華山震阜頭谷圯折數十丈蕩搖十餘里覆壓甚眾唐天寶中冰稼而露王死故當時諺曰冬淩樹稼達官怕又詩有泰山其頽哲人其萎之說眾謂大臣當之未數年而司徒侍中魏國公韓琦薨王荊公作挽詞略曰冰稼嘗聞達官怕山頽今見哲人萎蓋謂是也

名亭

檢正官張諤家起亭名曰允中蓋取易允升義後諤遷太子中允停官陳有方知蘄水縣剏亭名必觀蓋取荀況君子必觀於水之義或者解曰必觀亭者必停官也後有方竟以罪免官而去【見靑箱雜記】

駕幸東府

初作東府望气者曰異哉乃有天子气及府成車駕果臨幸時龍圖張校以詩慶兩府諸公而王丞相和曰曽畱主上經過迹更費髙人賦詠才

東嶽受冊之異

向大資敏中祥符四年十月爲東嶽奉冊使奏奉冊事前十日雪日甚至十一月五日謁本廟奉冊忽然景風晴和宛若春煦又得兗州狀稱據黃現鋪人員夏興狀今月四日將兵巡至馬嶺見五人各服黃紫衣執幡蓋興等恐是冊使向前迎接忽然霧气漸起卽不見又得天貺觀道士孫守一狀冊使詣本殿燒香畢有皂鶴兩隻至殿盤旋飛翥甚久詞臣各進頌【見湘山野錄】

淸殿學士

治平三年予爲知制誥夏六月夢丞相遣朱衣吏召命艸某人爲淸殿學士制旣寤不能記其姓名及其文詞也明年五月甲辰丞相遣朱衣吏召當制學士呂縉叔艸制除【闕】不疑爲寶文閣學士後數日得承防張公所作詔云乃規層築在西淸然記去歳之夢與詔文離合其名若符契焉【見退朝錄】

軌策

李璋太尉罷郢州入朝至襄陽疾病止驛舍兩月餘璋嘗命蜀人費孝先作軌策卦影先畫一鳳止於林上有闗焉又畫一鳳立於臺又畫衣紫而哭者五人蓋襄州南數里有鳳林闗傳捨名鳳臺驛始璋以二子侍行三子守官於外聞璋病甚悉來奔視至之翊日璋乃卒果臨喪者五人【見倦遊雜錄】

二

術士李某忘其名亦傳管輅軌防法畫卦影頗有驗今丞相頃嘗問之卦影畫水邊一月中有古字未幾除知湖州又盧龍圖秉使占卦影亦同乃除知渭州𨿽不同而其影皆符【見澠水燕談】

夢名

孫夢得初名貫字道卿嘗語予曰某舉進士過長安夢登塔見持一大文卷者問之云來年春榜索而視之不可問其間有孫貫否曰無惟第三人有孫抃旣寤遂攺名抃因字夢得又數日至華陰與數人同詣金天帝廟乞靈且求夢夜中夢明下艸制誥諸同人相慶曰他日爲知制誥翰林學士矣𨿽未以爲信然乃陰自喜明年第三人及第其後爲直集賢院知制誥如其夢云又云其初得此夢甚喜及才作翰林學士頗嫌之矣人心自無足耳是時夢得已爲防知政事月俸祿差厚耳學士亦不甚相逺但淸優不如學士而勞貰過之又有堂吏嘗夢火山軍姓劉人作狀元閱火山軍解文無姓劉人明年劉煇作狀元能作賦有聲塲屋人不以行許之歷江寧河中簽判卒【見秉齋記事】

二

元丰中汶上梁逖一夕夢奏事殿中見禦座前揭一牌金箔大書黃裳二字意必貴兆也因攺名黃裳明年禦前賜進士第劍南黃裳爲天下第一

三

王彥祖初名元宗慶曆二年方勝冠廷試應天以實不以文賦罷寢旅捨夢一人告之曰君今年未當中第彥祖甚不平且責之曰子未嘗見予程文又未始知予生年月日時何從而知未中第其人笑曰君中選賦題天字在下君當三中選皆然今題天字在上第二字是以知其未也及唱名果不預選次舉春試不利於禮部八月再預廷試蓋軫象天地賦又復見黜至皇祐五年免解赴禮部前以感疾困眠夢至一大府見二人因懇求生平祿命二人笑不答再叩來年得失其人指面前池水曰待此分流君卽登第覺以水分流而池不能流決無中第望矣久之乃寤卽更名汾以符水分之兆及試禮部嚴父莫大於配天廷試圓丘象天皆中髙選其後召試學士院又賦明王謹於事天得帖館職皆符夢中之言

角聲

元祐四年夏予初至河東一日與郡僚旅見提刑孫亞夫孫曰近日府中角聲不和咎在太守時蒲資政方到府未逾月落職知虢州數日獨見孫曰角聲愈不和矣未幾王震待制自同復鎭蒲七日丁母夫人憂去至九月中孫復語郡官曰角聲不和尢甚前日尋報【闕】中行龍圖自襄移蒲十月到官明年暴病卒其驗如此不知何術也

占星

景徳四年司天監史序奏今年太歳丁未六月二十五日五星當聚於周旣而重奏臣尋推得五星自閏五月二十五日近太陽行度按甘氏星經曰五星近太陽而輙見者如君臣齊明下侵上之道也若伏而不見卽臣讓明於君此千百載未有也但恐今夜五星皆伏眞宗親禦禁臺以之果達旦不見大赦天下加序一官羣臣表賀【見湘山野錄】

千葉牡丹

李司空昉淳化中家園牡丹一歳中有千葉者五苞特爲繁艶李公置酒張樂召賓客以賞之自是一歳內長防凡五喪蓋地及物之驗【見楊文公談苑】

攺恩州

慶曆七年貝州卒王則據城叛召明鎬加討久無功參知政事文彥博請行於是仁宗欣然遣之且曰貝字加文敗卿敗賊必矣未逾月以捷報聞詔拜平章事曲赦河北攺貝爲恩【見澠水燕談】

蛇精

魚諫議周詢知安州一日園中園吏見大蛇乘欄楯上熟視之乃周詢醉而假寐也子壽亦嘗言周詢於相法爲蛇形蔡君謨知福州以疾不視事者累日每夜中卽夢登鼓角樓憑鼓而睡通判有怪鼔角將累日不打三更者因對數夜有大蛇盤據鼔上不敢近君謨旣與通判言所夢正與鼔角將所說同人遂以君謨爲蛇精【見東齋記事】

彭蠡湖神

張洎嘗涉彭蠡湖一夕夢古衣冠之禮甚恭且言居止在側他日願爲整葺洎旣寤訪於舟人云湖畔有左蠡裏祠至則神像如夢中所見洎歸中朝參大政至道中裏民將葺廟廟側有人夢神云自有人治之汝不當因遣人崇飾吳俶爲記

木中有文

木中有文多是柿木治平初杭州南新縣民家析柿木中有天上火國四字予見之書法類顏眞卿極有筆力國字中間或仍挑作尖口全是顏筆知其非僞者其橫畫卽是橫理斜畫卽是斜理其木直剖偶當天字中分而天字不破上下兩畫並一腳皆橫挺出半許如木中之節以兩木合之如合契焉

雹作人面形

熙寜中河州雹大者如雞卵小者如蓮芡悉如人頭耳目口鼻皆具無異鐫刻次年王師平河州蕃戎授首者甚眾豈克勝之符預告耶【見沈存中筆談】

五來子

建隆初京城唱五來子新番之曲其後下荊州克湖南平西蜀收嶺表復江左凡五國來朝乃其防也

崇文院詩

淳化中崇文院西序直肆廬絕髙處有人題兩句詩云秋風送炎去庭樹葉齊落是年立秋日史館檢討宋炎罷軄來年立秋日葉齊黜

馬相蹄踶

至道二年四月內丞相暮歸將至西掖門參政張洎李昌齡馬相踶斷轡二人皆墜地冦準馬驚躍幾墜六月大泥濘洎晚歸馬渡橋墜前足沒泥中折巾一角塗潦被體是秋洎被病明年罷政事卒其年七月準罷來年夏昌齡坐交通內侍王繼恩下獄貶許州行軍司馬

酒病

殿中丞王全吳人嗜酒常沈醉爲嶺南知州日縱酒忽一日臍裂有聲以榼承之得淸酒斗餘後數日乃卒【見澠水燕談】

蜀中桃符

辛寅遜仕僞蜀孟昶爲學士王師致討之前歳除昶令學士作書兩句寫桃符上寅遜題曰新年納餘慶佳節契長春明年蜀亡呂餘慶以參知政事知益州長春乃太祖誕聖節名寅遜歸朝爲太子中允上疏諫獵詔褒之【見楊文公談苑】

唱第日五色

天聖五年三月二十四日唱進士第於崇政殿甲科未絕而日五色於上羣臣皆賀後議者以爲韓魏公同升諸公𨿽多至二府而終福社稷則屬公焉【見魏王別錄】

駕幸汾陰

祥符四年車駕幸汾陰起偃師駐蹕永安天文院測驗渾儀杜貽範奏卯時一刻日有赤黃輝气變爲黃珥又變【闕】气已時後輝气復生【見湘山野錄】

事實類苑卷四十九

欽定四庫全書

事實類苑卷五十

宋江少虞撰

占相醫藥

陳希夷

祖宗居潛日與趙韓王遊長安市時陳摶乘一驢遇之下驢大笑巾簪幾墜左手握太祖右手挽太宗曰可相從市飲乎祖宗曰與趙學究三人並遊可當同之陳睥睨韓王甚久徐曰也得也得非渠不可預此席旣入酒捨韓王足疲偶坐席左陳怒曰紫微帝垣一小星輒據上次可乎斥之使居席右【見湘山野錄】

二

錢文僖公若水少時謁陳摶求相骨法陳戒曰過半月請子卻來錢如期而往至則邀入山齋地鑪中一老僧擁衲瞑目附火於鑪旁錢揖之其僧開目稍視失遇待之體錢頗嫌之三人皆嘿坐特久陳發語問曰如何僧搖頭曰無此骨旣而錢公先起陳戒之曰子三兩日卻來錢曰惟後如期謁之摶曰吾始見子神气淸粹謂子可學神仙有升舉之分然見之未精不敢奉請將召此僧決之渠言子無仙骨但可作貴公卿耳問其僧何人曰麻衣道者【見湘山野錄】

三

王克正仕江南歷貴官歸本朝直舍人院及死無子其家修佛事爲道塲惟一女十餘歳縗絰捧鑪跪像前防陳摶入弔出語人曰王氏女吾𨿽不見其面但觀其捧鑪手相甚貴若是男子當白衣入翰林女子嫁卽爲國夫人矣後數年陳晉公恕爲參知政事一日便殿奏事太宗從容問曰卿娶誰氏有幾子晉公對曰臣無妻今有二子太宗曰王克正江南舊族身後惟一女頗聞令淑朕甚念之卿可作配晉公辭以年髙不願娶太宗惇諭再三晉公不敢辭遂納爲室不數日封郡夫人如陳之相也

異僧

太宗八子眞宗爲第三已封壽王詔一異僧忘其名入禁中徧相諸王已見七王已惟眞宗時方寢息未得見之僧奏曰徧觀諸邸皆不及壽王上曰卿未見安得知僧曰見三僕立其門皆將相材器其僕旣爾主可知矣三僕者乃張相耆楊相崇勲郭太尉承祐

王冀公

王冀公欽若鄕薦赴闕張僕射齊賢時爲江南漕以書薦謁錢公希白公時以才名方獨步館閣適防延一術士以考休咎不容通謁冀公喝促門下厲聲詬閽人術者遙聞之謂錢曰不知何人也若聲形相稱世無此貴但恐形不副聲耳願邀之使某獲見希白召之冀公單微逺人神貌疏瘦復贅於頸而舉止山野希白蔑視之術者悚然側目瞻視冀公起術人稽顙稱嘆曰人中之貴有此十全者錢戲曰中堂內便有此等宰相乎術人正色曰公何言歟且宰相何時而無此君不作則已若作之則天下康富而君臣相得至死有慶而無弔不完者但無子而已錢戲曰他日將陶鑄吾輩乎術者曰恐不在他日卽日可待願公無忽後希白方爲翰林學士冀公已大拜

夏侯嘉正

夏侯嘉正荊南人劉童子者幼瞽善聲骨及命術謂公曰將來須及第亦有淸職惟得聲貴其餘俱無已俸外有百金橫入不病則死後至正言直命充益王生辰使得金幣方輦歸私第欲畱之爲潤屋忽一緡自地起立久而方僕遂感疾月餘而卒

僧化成

熙寧八年呂恵卿爲防知政事權傾天下時元防政絳爲翰林學士判郡牧常問三命僧化成曰呂防政早晚爲公化成曰呂給事中爲防政譬艸屋上置鴟吻耳元曰然則其不安乎成曰其黜免可立而待也是時春方半元曰事應在何時有消息成曰在今年五月十七日元憮然不測潛記之旣而呂權日盛臺諫噤口無敢指議之者防五月十七日元退朝因語府界提學蔡確曰化成言呂防政禍在今日眞漫浪之語也二公相視而笑遂同還郡牧促召化成而謂之成曰言必無失姑夕之二公愈嘆其術之非旣而化成告去蔡亦上馬是時曽待制孝寛同判牧薄晚來防方卽坐元因訪今日有何事曽曰但聞禦史蔡承僖入札子不知言何等事也語未已內探報今日蔡察院言呂防政兄弟元聞之大駭乃以化成之言告曽公旣而呂罷政事實始此也

費孝先

唐坰知諫院成都人費孝先爲作卦影畫一人其衣紫持弓箭射落一雞坰語人曰持弓者我也王丞相生於辛酉卽雞也必因我射而去位則我亦從而貴矣翊日抗防以彈荊公又乞畱班頗諠於殿陛上怒降坰爲太常寺太祝監廣州軍資庫以是八月被責坰嘆曰射落之雞乃我也【東軒筆錄】

二

自至和嘉祐以來費孝先以術名天下士大夫無不作卦影而應者甚多獨王平甫不喜之嘗語人曰占卜本欲前知而卦影驗於事後何足稱耶

章郇公

章郇公慶曆中罷相知陳州舟蔡河上張方平宋子京俱爲學士同謁公公曰人生貴賤莫不有命但生年月日時胎有三處合者不爲宰相亦爲樞密副使張宋退召術者泛以朝士命推之惟得梁適呂公弼二命各有三處合張宋嘆息而已是時梁呂二公皆爲小朝官旣而梁爲相皇祐中熙寧中呂爲樞密使皆如郇公之言

陳恭公

陳執中好閱人而解賓王最受知初爲登州黃縣令素不相識執中一見卽用大勅舉京官及後作相又薦館職賓王仕至工部侍郎致仕家雄於財諸子皆京秩年七十餘卒賓王爲人方頭大口惇龎重厚左足下有黑子甚明大寔亦福人也

馬尙書

馬尙書亮知廬州見翰林王公洙爲小官馬公曰子全似宋尙書異日官至八座日加異待通判嫉之後羅織王公遂以罪免乃曰你這回更作宋尙書其後王公竟登近侍及卒贈尙書

吳處厚

予嘗謂風鑑一事乃昔賢甄識人物防擢賢才之所急非市井間卜相之流用以賈鬻取資者故春秋單襄公成肅公之徒毎遇防同則先觀威儀以省禍福而前世郭林宗裴行儉又考器識以言臧否然亦粗知大槪嘗與富文忠公論之文忠曰觀子之論多取丰厚者是則屠兒防飥斯皆貴矣余復思之大凡相之所先全在神气與心術更或丰厚其福十全固語曰今王逺角犀丰盈而此頑童窮固則丰盈固賢哲相也

楊文公

楊公大年尢負藻鑑在翰林日與章郇公共事常言郇公異日作相己所不及又見著作佐郎張士遜知其有宰相器卽薦之由此大拜又鄕人吳待問嘗從公學公語其徒曰汝輩勿輕小吳異日須登八座亦有年壽後皆如其言待問卽春卿衝卿父也

錢副樞若水嘗遇異人相法其事甚怪錢公後楊大年故世稱此二人有知人之鑑仲簡州人也少習明經以貧傭書大年門下大年一見奇之曰子當進士及第官至淸顯乃教以詩賦簡天禧中舉進士第一甲及第官至正郎天章閣待制以卒謝希深爲奉禮郎大年尢喜其文每見則欣然延接旣去則嘆息不已鄭天休在公門下見其如此怪而問之大年曰此子官亦淸要但年不及中壽爾希深官至兵部員外郎知制誥卒年四十六皆如其言謝希深初以奉禮郎鎖防應進士舉以啟事謁見大年有云曳鈴其空上念無君子者解組不顧公其如蒼生何大年自書此四句於扇曰此文中虎也由是知名

張堯封

張堯封者南京進士也累舉不第家甚貧有善相者謂之曰視子之相不過一幕職然君貴骨必享王封人初莫曉其防其後堯封舉進士及第終於幕軄堯封溫成皇后父也後旣貴堯封累贈太師中書令兼尙書令封淸河郡王由是始悟相者之言【見歸田錄】

李文靖

文靖李公沆布衣時先正端公炳知舒州屬因事涉江公寔侍行俄而風濤暴作舟幾覆時有大校王某者善風鑑曰此有眞相孰敢爲害何懼之有是日果利涉無虞眾皆神其事及公之貴王校尙存焉【魏王語錄】

張永徳

周朝駙馬都尉張永徳輕財好施喜延接方士嘗遇異人言及時事且曰天下將太平眞主已出永徳曰其誰乎曰天意所兆安能識諸然而有事庶幾可驗公或覩紫黑色屬豬人善戰果於殺伐者善待之永徳常陰自求訪及太祖皇帝勲位漸盛永徳因潛識帝之英表問其生歳在亥永徳駭嘆其事乃傾身親附相得甚歡凡己之所有玩好資用子女玉帛必先恣帝擇取有餘乃以自奉至國初乃以舊恩禮貌富貴與佐命勲戚同等終太祖世無替焉

丁晉公

晉公言趙普初罷隴州判官到京至日者王勛卜肆問命次簾下防範魯公質騶從稍盛嘆似此大官修个甚福來得到此勛曰員外卽日富貴更彊於此何足嘆羨往往便爲交代亦未可知後果如其言【晉公談錄】

僧奉眞

四明僧奉眞良醫也天章閣待制許元爲江淮發運使奏課於京時方欲入對而其子疾亟瞑而不食惙惙欲死逾宿矣使奉眞視之曰脾已絕不可治死在明日元曰觀其疾勢固知其不可救今方有事須陛對能延數日之期否奉眞曰如此似可諸髒皆已衰而肝臟獨過脾爲肝所勝其气先絕一臟絕則死若急防肝气令肝气衰則脾少緩可延三日過此無術也乃投藥至晚乃能張目漸蘇而能食元甚喜奉眞曰此不足喜肝气暫舒耳無能爲也後三日果卒

閩王延政

閩中王氏兄弟尋干戈之釁延政以建汀二州稱帝國號大殷郊壇於郎山以延平縣爲鐸州以將樂縣爲鏞州凡四州焉立三年爲江南所滅延政歸金陵至鄱陽有一僧求見且言大王此去當有三大厄過是無咎矣因饋之藥凡大赤丸二小緑丸十云毎晨起卽服大赤丸一至暮以五小丸下之復滌洗以寘鞶囊以備疊餌時中主多置鴆內宴獨賜巵酒延政旣飲便已昏醉坐不安席而起趨出使人視之至宮外大嘔吐通夕無恙又月餘復宴苑中如前賜酒便已昏醉如是者三卽時吐無所苦中主謂其有天助不敢復圖之建饒州爲永平軍以延政爲節度使封光山王延政祖潮光州故也延政至鄱陽泊船故處復見其僧云當以藥見還三厄無憂矣在鎭數年以壽終

陳昭遇

陳昭遇者嶺南人善醫隨劉鋹歸朝後爲翰林醫官所治疾多愈世以爲神醫純朴不讀書詰其所習不能答嘗語所親曰我初來都下持藥囊抵寧壘中日閱數百人其風勞冷气之皆黙識之然後視老幼虛實按古方用湯劑鮮不愈者實未嘗尋脈訣也莊周所謂懸解董遇以爲讀書百徧義自見豈是謂歟

吳越王錢鏐

世言錢鏐年老一目失明聞中朝國醫胡某者善醫上言求之晉祖遣醫泛海而往醫視其目曰尙父可無療此當延六七歳壽若決瘼去內瘴眼卽復舊但慮損福耳鏐曰吾得不爲一目鬼於地下足矣願醫盡其術以療之當厚報醫爲治之復故鏐大喜丸賂醫金帛寶帶計五萬緡具舟送醫歸京師醫至鏐卒年八十一矣醫之孫收得鏐與其祖書數幅曽孫惟演贖得親見焉

太宗校醫人

賈黃中爲禮部侍郎兼起居監察中風卒太宗悼惜之切責諸醫大搜京城醫工凡通神農本艸黃帝難經素問及善鍼炙藥餌者校其能否以補翰林醫學及醫官院祗

王繼忠

眞宗爲開封尹呼道衢中鐡盤市卜一瞽者令張耆夏守贇楊崇勲左右數輩揣聽聲骨日因以爲娛或中或否獨相王繼忠瞽者駭之曰此人可訝半生仕中朝半生事外國眞宗笑而遣去繼忠後爲觀察使髙陽總管咸平六年敵冦望都與敵酣戰至一夜敵騎合圍數十重徐戰徐行欲傍西山而遁至城陷被俘上聞之甚嗟悼景徳初敵人乞和繼忠與撰奏章而諷勸誘掖大有力焉朝廷方知其存後每歳遣使眞宗手封禦帶藥茗以賜焉繼忠服漢章南望天闕稱未死臣哭拜不起聖體起居下避敵嫌以其姿儀雄美敵以女妻之封僞吳王攺姓耶律卒於外國爲陷畨王氏也【見玉壺淸話】

史炤母張氏

史中暉之母張氏能知人觀其所爲而知其貴賤貧富文潞公張杲卿髙敏之呂公初舉進士時皆館其家極禮待之言潞公杲卿敏之大貴公初有名而不達後皆如其言中暉名炤爲光祿卿公初終於大理寺丞國子監直講【見東齋記事】

寇忠湣

寇忠湣初登第授大理評事知歸州巴東縣時唐郎中謂方爲郡夕夢有人告云宰相至唐思之不聞朝廷有宰相出鎭者晨興視事而疆吏報寇廷評入界唐公駭喜出迎郊勞見其風神秀偉便以公輔待之且出諸子羅拜唐新飾勒置防之左寇旣歸船其子極白其父曰適者寇屢目此宜卽送之寇果詢牙校何人知吾欲此對以十四秀才旣而力爲延譽遂於孫漢公榜中甲第成名【見倦遊雜錄】

事實類苑卷五十

欽定四庫全書

事實類苑卷五十一

宋江少虞撰占相醫藥

貴人識貴人

馬尙書亮以尙書員外禦史直館使淮南時呂許公夷簡尙爲布衣方侍其父罷江外縣令亦至淮甸尙書求見馬公一閱知其必貴遂以女妻之後公果爲宰相馬公知江寧府時陳恭公執中以光祿寺丞經過馬接之極厚直謂曰寺丞他日必至眞宰令其數子出拜曰願以老夫之故他日得在陶鑄之末曾諫議致堯性剛介少許可一日在李侍郎虛已坐上見晏元獻公晏李之壻也時方爲奉禮郎諌議熟視之曰晏奉禮他日貴甚但老夫耄矣不及見子爲相也呂許公夷簡爲相日文潞公來謁許公攺容禮接因語之曰太博去此十年當踐某位夏英公竦謫守黃州時龎頴公司理防政英公曰龎司理他日當貴逺過於我旣而四公皆至元宰古雲貴人多識貴人信有之也

狀元多同歳

本朝狀元多同歳此於星歷必有可推者但數問術士無從而曉之爾前徐奭梁固皆生於乙酉王曾張思得皆生於戊寅呂泰楊寘皆生於甲寅賈黯鄭獬皆生於壬戌彭汝礪許安世皆生於辛巳陳堯咨王整皆生於庚午

擇壻

晏元獻判西京範希文以大理寺丞丁憂推掌西監一日晏謂範曰吾一女及笄仗君爲擇壻範曰監中有二舉子富臯張爲善皆有文行他日皆至卿輔並可壻也晏曰然則孰優範曰富修謹張疎俊晏曰惟卽取富臯爲壻臯後攺名卽丞相鄭國公富弼也

擇妻

龍圖劉公煜未第前妻趙尙書晃之長女早亡而趙氏猶有二妹皆未適人旣而劉公登科晃已捐館夫人復欲妻之使媒妁通意劉公曰若是武有之徳則不敢爲姻如言禹別之州則庶可從命蓋劉公不欲七姨爲匹意欲九姨議姻故也夫人詰之曰諺云薄餅從上揭劉郎才及第豈得便簡防人家女劉曰非敢有擇但七姨骨相寒薄非某之匹九姨乃宜匹遂娶九姨後生七子凡忱皆至大官七姨後適闗生竟不第落薄寒餒暮年劉氏飬之終身【見靑箱雜記】

年命同

太尉程公戡侍郎掌公禹錫俱以庚寅三月十日生程子時掌午時二公同年及第程作樞副使晚年帥安建節而掌以工部侍郎致仕位不迨於程而二公享年不差程以治平三年二月薨掌以其年三月捐館

二

翰林王公洙修撰錢公延年俱以丁酉八月巳時生王十九錢二十日錢以嘉祐二年六月卒卒時王公已病或謂王公起於寒素早歳蹇剝庶可以免乎侍郎【闕】公曰錢𨿽少年榮進晚節滯畱王𨿽早歳奇蹇晚節遷擢長短比析禍福均王公竟不起

三

梁少卿吉甫宋郎中咸俱以乙未八月二日生梁申時宋巳時梁年二十八已爲太子中捨通判饒州而宋猶未第客遊鄱陽有日者妙於星術宋往叩之日者曰秀才命似本州通判他日官職亦相類壽則過之後皆如其言

四

王端明素盧太尉政俱以丁未八月二十四日辰時生而王出於貴冑盧起於軍伍王卒於邊藩盧薨於殿帥事皆略同亦可怪也但盧之壽考有過於王得非少年微賤耶

五

張尙書方李給事徽之王祕監端俱以丁未九月二十三日生張酉時李夘時王戌時迄今皆致政康彊

六

劉忱過鳴犢嶺見所由張秀問其年甲與忱同辛酉八月二十四日生劉午時秀巳時張后陜西郊用有功累官至團練使卒卒之年忱任利路運使因出巡乘轎撲落崖亦幾於死

寇萊公骨似盧多遜

初寇萊公年十九擢進士第有善相者曰君相甚貴但及第太早恐不善終若功成早退庶免深禍骨類盧多遜耳後果如其言【澠水燕談錄】

卜者一日閱四宰相

張鄧公嘗謂予曰某舉進士時寇萊公遊相國寺詣卜肆卜者曰二人皆宰相也旣出逢張相公齊賢王相公隨後往詣之卜者大驚曰一日之內而有四宰相四人相顧而笑以退因是卜者日消聲譽不復有人問之卒窮餓以死而四人者其後皆爲宰相公欲爲之作傳未能也是時鄧公已致仕猶能道其姓名今予久則又忘其姓名矣其人亦可哀也哉

官不可妄得

予姻家朝散郎王九齡嘗言其祖貽永侍中有女嫁諸司使夏偕因病危甚服醫朱嚴藥遂差貂蟬喜甚置酒慶之女子於坐間求爲朱嚴奏官貂蟬難之曰今歳恩例已許門醫劉公才當明年女子乃哭而起徑歸不可畱貂蟬追謝之遂召公才諭以女子之意轉是歳恩命以授朱嚴制下之日而嚴死公才乃屬王公曰朱嚴未受命而法容再奏公然之再爲公才請及制下公才之尉氏縣使人召之公才方飲酒聞得官大喜遂暴卒一四門助教而死二醫官不可妄得況其大乎

栢繼邕

栢繼邕者善爲小兒醫學月餘皇女疾呼繼邕切脈皇女遙見衣緑官人以緋袍之而入以白上卽賜緋袍

艾謂之一壯

醫用艾一灼謂之一壯以壯人爲法其言若干壯壯人當依此數老幼羸弱量力減之【沈括筆談】

分曹圍碁

四人分曹共圍碁者有術可令必勝以我曹不能者立於彼曹能者之上令求急先攻其所必應則彼能者爲其所制不暇卹局則可以我曹能者當彼不能者此虞卿鬭馬術也【沈括筆談】

須髮眉所主髒

醫者所論人須髮眉𨿽皆毛類而主五臟各異故有老而須白眉髮不白或髮白而須眉不白者髒气有所偏故也大率髮屬於心稟火气故上生須屬於腎稟水气故下生眉屬肝故側生男子腎气外行上爲須下爲勢故女人宦人無勢亦無須而眉髮無論男女則知不屬腎也【沈括筆談】

雞卜

史記稱四夷各異卜漢書亦稱粵人以雞卜信有之矣元丰中予爲大理丞斷嶺南奏案韋庻爲人所殺屍在潭中求之弗獲庻妻何以鐺就岸防煮雞子卜之咒曰儂來在个澤裏來在別處少頃雞子熟剖視則儂韋全曰雞卵得儂屍在潭裏果得之然不知所謂得儂者其兆何如也【見靑箱雜記】

羊卜

西戎用羊卜謂之防焦卜師謂之廝乩【堅奚反】以火灼羊髀骨間視其兆謂之死防焦其法兆之上爲神明近脊處爲坐位坐位者主位也近旁處爲客位蓋西戎之俗所居正寢常畱中一間以奉鬼神不敢居之謂之神明主人乃坐其旁以此占主客勝負又有先咒粟以食羊羊食粟則自搖其首乃殺羊視其五臟謂之生防焦其言極有驗委細之事皆能言之生防焦土人尢神之【沈括筆談】

服石

醫之爲術茍非得於心而恃書以爲用者未有見能臻其妙如術能動鐘乳石按論曰服鐘乳當終身忌術五石諸散用鐘乳爲主復用術理極相反不知何謂予以問老醫皆不能言其義按乳石論云石性𨿽溫而體本冷重必待其相蒸薄然後發如此則服石多者勢自能相蒸若更一藥蒸之其發必甚五石散雜以眾藥用石殊少勢不能蒸須借外物激之令發爾如火少必因風气所鼓而後發火盛則鼓之反爲害此自然之理也故孫思邈云五石散太猛毒寧食野葛不服五石遇此方卽須焚之勿爲含生之害又曰人不服石庶事不佳石在身中萬事休泰惟不可服五石散蓋以五石散聚其所惡激而用之其發暴故也古人處方大體如此非此書所能盡也況方書乃多僞雜如神農本艸最爲舊書其間差舛尢多醫不可以不知也【沈括筆談】

服芎防暴死

予一族子舊服芎防鄭叔熊見之云芎防不可多服多服人暴死後族子果無疾而卒又予姻家朝士張子通爲因病腦气服芎防甚多亦一旦暴亡予皆目見者【沈括筆談】

苦參損腰

予嘗苦腰重久坐則旅距十餘步然後能行有一將佐見予曰得無用苦參潔齒否予時已病齒數年笑曰此病由也苦參入齒其气傷腎能使人腰重後有太常少卿舒昭亮用苦參揩齒歳久亦病腰自後悉不用苦參腰病皆愈此皆方書舊不載者【沈括筆談】

長松治大風

釋普明齊州人久止靈巖晚遊五臺得風疾眉髮俱墜百體腐潰哀號苦楚人不忍聞忽有異人教服長松明不知識復告之雲長松生古松下取根餌之皮色如薺苨長三五寸味防苦類人參淸香可愛無毒服之益人兼解諸毒明采服不旬日毛髮俱生顏貌如故今並代間士人多以長松雜甘艸幹山藥爲湯煎服甚佳然本艸及諸方書皆不載獨釋慧祥作淸涼傳始序之然失於怪誕【見澠水燕談】

丹砂

予中表兄李善勝曾與數友輩鏈朱砂爲丹經歳余因沐砂再入鼎誤遺下一塊入他丸服之遂發感冒一夕而斃朱砂至良藥初生嬰子可服因火力所變遂能殺人以變化相對言之旣能變而殺人則宜有能生人之理但未得其術耳以此知神仙羽化之方不可謂之無然亦不可不戒也【筆談】

治面瘍

楊嵎爲光祿寺丞直史館瘍生於頰連齒輔車外腫若覆甌內潰出膿血不輟吐之甚痛楚醫爲療之百方彌年不差或語之曰天官瘍醫中有名方何不試用嵎乃案瘍醫療瘍必攻以五毒合黃堥實石膽丹砂雄黃碁石其中燒之三日三夜煙上著以雞羽掃取以注創惡肉破骨盡出嵎卽依方注藥瘡中少頃朽骨速潰出疾遂愈至今十五年嵎見任主客員外郎【見談苑】

療齒

瑩丙午歳訪辰師張不疑帥正時不疑方五十齒少疎搖咀嚼頗艱後熙寧丁巳不疑師鼎復見招爲武陵之遊凡巨臠大胾利若刀截時已六十二矣余怪而詰焉得藥固之時予滿口搖落危若懸帶謾以此藥試之輙爾再固求此方以療病齒者凡用之皆效題曰西嶽蓮花峯神傳齒藥方序曰凡亨在天聖中結道友登嶽頂齋宿祈祠方已徧遊三峯酌大工泉至明星館於故基下得斷碑數片髣髴有古文洗滌而後可辧讀之乃治口牙烏髭藥歌一首慮歳浸日久剝裂不完遽錄以歸而後朝之名公巨卿訪山中故事語及者皆傳之修制以用其效嘗應歌曰豬牙皂角及生薑西國升麻蜀地黃木律旱蓮槐角子細辛荷葉要相當靑鹽等分同燒煆研煞將來使最良揩齒牢牙髭髮黒誰知世上有仙方不疑晚學益深經史防革講摩縱橫文章歌詩舉筆則就著括異志數萬言倦遊錄八卷觀其餘蘊錯於胸中與余武陵之別慨然口占二詩云憶昔荊州屢適從當時心已慕防鴻渚宮禪伯唐齊已淮甸詩豪宋恵崇老格疎閒松倚潤淸談把酒坐生風史官若覓髙僧事莫把名參技術中又云碧嶂孤云苒苒歸相攜情密異常時餘生歳月能多少此別應難後約期風義見於詩焉【玉壺淸話】

進火鍁艸方表

臣聞食石飲水可作充腸之饌餌松食栢亦成拯病之方是以療饑者不假於珍羞愈病者何煩於異術旣獲濟時之藥敢陳被物之形不恥管窺輙乾天聽臣誠惶誠恐稽首頓首臣謂四時推運負陰陽者必有可觀萬彚發生吐風雲者寧無所益俱承帝力咸荷天休或叨摘采之知願試苦辛之效伏惟崇文廣武儀天尊道應眞祐徳上聖欽明仁孝皇帝陛下慈深憫物道切憂民行百王久墜之文納羣後可言之事以至恩沾兆庶信及豚魚風順而災沴不生天地和而黎元盡防宸衷不倦聖意難窮臣因聽政之餘備閱古方之祕盡醫民瘼徧計物情唐太宗輕剪龍須惟恩一將宋髙祖碎舂琥珀止慰三軍焉能並吾皇廣添歷代之寶書甄別三王之闓澤咸蘇萬有溥活羣生日月久照之方明幽罔間華夏升平之俗造次奚論臣遭逢盛時歌謡景泰知皇風之下逮極聖慮之猶勞下惡緘言常思報效旣服唐虞之教尙乖葵藿之能渺渺羣流已遂朝宗之望茫茫列曜旣諧拱極之誠是以不度僣渝輙形簡牘事稍同於葑菲理切近於芻蕘臣所聞奏者因換當州龍興觀元始天尊三皇大帝殿基掘得一小石碑內說修養气術並艸藥方二件臣依方差人訪問采覓其艸頗有其異金銀綫素根紫防對節而生蜀號爲火鍁艸莖葉頗同蒼耳不費登髙歷險每常求少獲多急采非難廣收甚易倘勤久服旋見神功誰知至賤之中乃有殊常之效微臣自喫至百服眼目輕明卽至十朝髭須烏黑筋力頗健其效多端臣本州右都押衙羅一守曾因中風墜馬失音不語臣與十服其病立愈又太恵寺中和院僧司副正明數天師智嚴年垂七十忽患偏風行履妨廢臣與十服旬日病瘳又有玉局化主道士皇甫因上元日與合城奏醮中風口眼防斜時時吐瀑臣與十服立便得瘥今輙修合一百劑謹差本畨職貢吏元龜奉表奉進臣無任瞻望聖恩激切屏營之至謹奏【見忠定公語錄】

事實類苑卷五十一﹤子部﹐雜家類﹐雜纂之屬﹐事實類苑﹥

欽定四庫全書

事實類苑卷五十二

宋江少虞撰書畫技藝

太祖賜翰林院書畫

太祖平江南賜本院書三千卷皆紙札精妙多先唐舊書亦有是徐鍇手校者其後散失過半惟演再入院編排得千餘卷而不成部帙其三史三國誌晉書卽是晁迥李宗諤在院時奏請其書卽署部帙

二

太祖平江南所得圖畫賜本院初有五十餘軸及景徳咸平中只有雨村牧牛圖三軸無名寒蘆野鴨三軸徐熈筆五王飲酪圖二軸周文舉筆亦令重裝背焉【見金坡遺事】

祕閣藏書

端拱元年以崇文院之【闕】常置祕閣命吏部侍郎李志兼祕書提防並禦圖書選三館書本正萬卷實之置直祕閣及校理之職命至擇其人奏置吏以內侍監之其外省自百司祕閣列於集賢之下寫禦書及百餘卷卽祕監以奉進禦退藏於祕閣內居從中降圖畫及前賢李王迹數千軸以藏之淳化中始造閣成上飛白書額親幸召近臣縱視圖籍賜宴又以供奉僧元藹所寫禦容二軸藏於閣【見楊文公談苑】

置禦書院

翰林學士院自五代以來兵難相繼待詔軍習王書以院體相傳字勢輕弱筆體無法凡詔令刻石皆不足觀太宗畱心筆札卽位之後募求善書許自言於公車置禦書院首得蜀人王著以士人任簿尉卽召爲禦書院只候遷翰林侍書著善艸獨步一時取智永禪師眞艸千字文缺數百字著補之刻石但見形範而無神妙世亦寶重之修東嶽廟立碑命著書著時仕著作佐郎辭以官卑不題刻卽日遷著作郎時呂文仲爲翰林侍讀與著更侍禁中太宗每歳九月後至暮夜卽召宿直侍書及待詔書藝於東門北偏小殿內張燭令對禦書字或問以外事常至一夜而罷著善大書其筆甚大全用勁毫號散卓筆市中鬻者一管百錢初以紙一畨令書八字又一畨分書六字又一畨書四字又一畨兩字又一畨一字皆極於遒勁上稱善厚賞之著後官至殿中侍禦史賜金紫太平興國中選善書者七人補翰林待詔各賜緋銀魚袋十枚並兼禦書院祗更配宿兩院餘者以次補外官自是內著書詔筆體一變燦然可觀人用傳寶逺追唐室矣【見楊文公談苑】

祕閣畫

太宗皇帝淳化元年八月內出古畫墨迹百一十四軸藏之閣上有唐太宗明皇晉王羲之獻之庾亮梁蕭子云唐歐陽詢顏眞卿桞公權懷素懷仁墨迹顧愷之畫維摩詰像韓幹馬薛稷鶴戴嵩牛及近代東丹王李贊華千角鹿西蜀黃筌白兔一時之妙也今懷仁墨迹維摩詰像韓馬薛鶴皆不存考之積年舊籍亦不復載大中祥符八年榮王宮火延燒祕閣然則書畫豈亦有亡逸耶祕書省請以祕閣所藏墨迹未經太宗廟摹刻者刋於中有防從之至建中靖國元年四月二十二日內出緡錢十五萬趣其工以八月旦日畢釐十卷上之東丹王名突欲阿保機之長子也唐同光中從其父攻渤海扶余城下之攺爲東丹國以突欲爲東丹王保機死其母立其次子突數欲自以失位且畏逼遂歸中國唐明宗賜姓李氏名贊華出鎭滑州贊華尢工畫歸朝載書數千卷自隨亦能爲五言詩其子尢欲亦善丹靑千角鹿出塞外觀其所畫誠妙筆也五星二十八宿眞形圖卷首題梁令瓉姓名而以箕宿爲風星蓋避明皇諱也此𨿽不知畫者爲誰要是唐人妙筆耳然經星惟有十二宿初疑亡去其餘徐觀其用筆次第所畫至是而止耳昔吳道子畫壁下筆未盡處後之人終莫能繼豈妙於藝者當嗇其巧而不欲盡耶傅古龍用筆簡勁𨿽柝縑敗裂而神气活動曽不少虧牧羊圖品格灑落皆妙作也比於下庫故畫中得之因加整治藏之閣上牧羊圖乃曽氏子以罪籍沒然驗其印記蓋太平興國初禁印所蓄畫也不知外人何自得之千角鹿五星二十八宿眞形圖傅古龍牧羊圖崇寧四年八月有防取入內畱之【見蓬山誌】

太宗碁品第一

太宗碁品至第一待詔有賈者臻於絕格時人以爲王積薪之比也楊希紫蔣元吉李應昌朱懷璧亦皆國手然非之敵嗜酒病死上痛惜之末年得洪州人李仲年甚少而碁格絕勝可侔於歳余亦卒朝臣有潘愼修蔣居才亦善碁至三品內侍陳好至第四品多得侍碁自而下皆受三道愼修受四道好受五道愼修常獻詩云如今樂得仙翁術也怯君王四路饒又作碁說千餘言以獻上嘉嘆之皆渉治道【見楊文公談苑】

撥鐙法

錢鄧州若水嘗言古之善書鮮有得筆法者唐陸希聲得之凡五字擫押鉤格抵用筆雙鉤則防畫遒勁而益妙矣謂之撥鐙法希聲自言昔二王皆傳此法自斯公以至陽冰亦之希聲以受沙門光入長安爲翰林供奉希聲未逹以詩寄光曰筆下龍蛇似有神天池雷雨變逡巡寄言昔日不手應念江頭洴澼人光感其言因引薦希聲於貴幸至宰相刁衎言江南後主得此法書絕勁復增二字曰導送今待詔尹熈古亦得之而所書爲時之絕李無惑工篆亦得其法查道始習篆患其體勢柔弱熈古教以此法仍用雙鉤用筆經半年始習熟而篆體勢勁直甚佳

墨

仁宗嘉祐中宴次羣臣於羣玉殿嘗以其墨賜之曰新安香墨其後翰林諸君承賜者皆廷珪雙脊龍尢爲佳品【出澠水燕談】

艸書

凡章艸小艸防畫皆有法不可率意輒書近年李君簡善艸書太宗甚愛之以贊善大夫直禦書院王詞宗亦習而不能精諺云信速不及艸書家貧不辧素食言其難卒置也然小艸尢難

僧喜書

近年釋子中多善書者廬山僧顥彬茂蔣善王書闗右僧夢貞善桞書浙東僧苑基善顏書多寫碑石印板皆不下前輩壽春僧恵崇善王書又其次

張維

公言張維者蜀人也爲沙門後反初尢善王書絕得懷素之骨世鮮能及之王嗣宗曽薦於今上召試禦書院維自負其能少所可意於院內環視諸人所書不覺微笑眾怒共排之止得祕閣爲稽書不就景徳末扈駕謁陵還經鄭州從幸開元寺觀新塔僧前揖言聞公深信內典願爲之碑因諾之後爲撰碑維爲眞書一時之絕也維貧薄甚後寄死人家

縉雲醖匠

縉雲置一匠善醞經手者罔不醇美嘗令寫其方俾建安酒家造之味不佳因召匠詰方之謬匠曰方盡於是矣然其酘漿隨天气溫炎寒涼量多少之數均冷暖之節攬勻洽嘗味體測此不可口授但能心曉耳家二子亦不能其要此亦莊子斵輪之意也【見楊文公談苑】

王舎城寺璧

北都臨淸縣北有王舎城僧寺東一古殿皆吳生畫佛像旁有題記類禇河南筆法國朝已來奉使大僚皆道出寺下例往觀之題名粉板或則取一二像今且盡矣

祕府書畫

祕府書畫予盡得觀之二王眞迹內三兩卷有陶谷尙書防尾者尢奇其畫梁令瓉二十八宿眞形圖李思訓著色山水韓【闕】水牛東丹王千角鹿其江南徐熈曁蜀黃筌父子畫筆甚多

畫三朝聖迹

皇佑中仁宗命待詔髙堯明輩盡出三朝聖迹一百事人物才寸餘宮殿山川車馬儀衛咸具詔學士李淑等【闕】

壽聖寺畫壁

王鉷防陜州聚天下良工畫壽聖寺壁爲一時妙絕畫凡二十八人皆殺之同爲一坎瘞於寺西廂使天下不復有此筆其不道如此至今尙有十餘堵其間西廊迎佛舎利東院佛母壁最奇妙神彩皆欲飛動又有鬼母瘐佛二壁差次其餘亦不甚過人

摹字

世之摹字者多爲筆勢牽掣失其舊迹惟當橫摹之泛然不問其防畫惟舊迹是循然後盡其妙也

散艸

古人以散筆作書謂之散近歳蔡君謨又以散筆作艸書謂之散艸或曰飛艸其法皆生於飛白亦自成一家【見筆談】

畫防

淳化甲午李順亂蜀張乖崖平之僞蜀僣侈其宮室規模皆王建孟知祥乘其獘而爲之公至則盡損之如列郡之式郡有西樓前有堂防屏乃黃筌畫雙鶴花竹怪石甚眾名曰雙鶴防南壁有黃氏畫湖灘山水雙鷺二般畫妙格冠於兩川賊鋒旣平公自壊屋盡置畫爲一堂名曰畫防【見湘山野錄】

辧畫絹

唐彥猷侍讀詢弟彥範詔俱擅一時才雅之譽彥猷知書好古彥範文章气格髙簡不屈疎秀比六朝人物尢精翰墨遣一小札必精致成妙品忽一客擕黃筌梨花臥鶴於花中斂羽合目其態逼眞彥猷蓄畫最多開篋蜀之趙昌唐之崔彜數名花較之俱所不及題曰錦江釣叟黃荃筆彥猷賞其半因暫畱齋中少玩其絹色晦淡酷類縑彥猷訝其圖角有巨印徐潤揭而窺之乃和買絹印彥範知世故大笑曰和買始於祥符初因王勉知穎州歳大饑出府錢十萬緡與民約曰來年蠶熟每貫輸一縑謂之和買自爾爲例黃筌唐末人此後人矯爲也遂還之不受其誣也

書字肥瘦

唐初書字得晉宋之風故以勁健相尙至禇薛則尢極瘦硬矣開元天寶已後變爲肥厚至蘇靈芝輩幾於重濁故老杜詩云書貴瘦硬方通神𨿽其言爲篆字而發亦似有激於當時也貞元元和已後柳沈之徒復尙淸勁唐末五代字學大壊無足觀者其間王凝式國初李建中妙絕一時而行艸結字亦主於肥厚至李昌武以書著名而不免於重濁故歐陽永叔評書曰書之肥者譬如厚皮饅頭食之未必不佳而世命之爲俗物矣亦有激而云耳江南李后主鄙之曰眞卿之書有楷法而無韻處正如義手並腳田舎漢耳【見東軒筆錄】

蜀人善畫者

蜀有孫太古知微善畫山水仙官星辰人物其性髙介不娶隱於大靣山時時往來導江靑城故二邑人家至今多藏其畫亦嘗畫於成都今壽寧院十二曜絕精妙有先君題記在焉又有李懷襄者成都人亦善山水又能爲水石翎毛其嘗所居及寢處皆置筆𨿽夜中酒醒睡覺得意時急起畫於地或被上運指模寫之則丘壑悉如所爲也又有趙昌者漢州人善畫花每朝晨露下時繞檻欄諦玩手中調彩色寫之自號寫生趙昌人謂趙昌畫染成不布彩色驗之者以手捫摸不爲采色所隱乃眞趙昌畫也其爲生菜折枝果尢妙三人者平生至意精思一發爲畫故其爲士而能名於世又有王有者漢州卒也州將每令趙昌畫則遣有服事供應是以其畫遂亞於昌其爲人亦淸潔有巧思非卒之流輩也【見東齋記事】

葉子格

葉子格者自唐中世以後有之說者云因人有姓葉號子靑者撰此格因以爲名此說非也唐人藏書皆作卷軸其後有葉子其制似今策子凡文字有備檢用者卷軸難數卷舒故以葉子寫之如吳彩鸞唐韻李郃彩選之類是也骰子格本備檢用故亦以葉子寫之因以爲名耳唐世士人宴聚盛行葉子格五代國初猶然後漸廢不今其格世或有之而人無知者惟昔楊大年好之仲待制簡大年門下客也故亦能之大年又取葉子歌名紅鶴皂鶴者別演爲鶴格鄭宣徽戩章郇公得象皆大年門下客也故皆能之予少時亦有此二格後失其本今絕無知者【見歸田錄】

投壺格

司馬溫公旣居洛每對客談詩賦文或投壺以娛賓公以舊格不合禮意更定新格以爲傾邪險詖不足爲法而舊圖爲奇箭多與之算如倚幹帶劍之類合皆廢其算以罰之顚倒反覆惡之大者柰何以爲上如倒中之類今當盡廢舊列壺中之算以明逆順大扺以精密者爲工偶中者爲下使夫用機徼幸者無所措手此足以見公之志𨿽嬉戲之間不忘於正也【澠水燕談】

張僧繇畫壁

保定軍東北數里【闕】路噇一小寺殿後照壁舊有畫水世傳張僧繇筆勢若揺動眞名手也熈寧初地震壁壊好事者或取一二段藏去今無復可見矣

近時名畫

近時名畫李成巨然山水包鼎虎趙昌花果成官至尙書郎其山水寒林往往人家有之巨然之筆惟學士院玉堂北壁獨存人間不復見也包氏宣州人也世以畫虎名家而鼎最爲妙今子孫猶以畫虎爲業而曾不得其彷佛也昌花寫生逼眞而筆法軟俗殊無古人格致然時亦未有其比

玉堂畫壁

玉堂北壁舊有董羽畫水二堵筆力甚勁勢若動揺其下三尺頗有雨壊處蘇易簡爲學士尢愛重之蘇適受詔知舉將入南宮語於同院韓丕使召工完葺之蘇旣去韓不擇名手呼圬者污墁其半而用采畫檻欄以承之蘇出見之悵恨累日命水洗滌而痕迹至今尙在時人以蘇之鑑尙韓之純朴兩重焉【金坡遺事】

君謨潤筆

蔡君謨旣爲余書集古目錄序刻石其字尢精勁爲世所珍余以防須栗尾筆銅緑筆格大小龍茶惠山泉等物爲潤筆君謨大笑以爲太淸而不俗後月餘有人遺予以淸泉香餅一篋者君謨聞之嘆曰香餅來遲使我潤筆猶無此一種物玆又可笑也淸泉地名香餅石炭也用以焚香一餅之大可終日不滅【見廬陵居士歸田錄】

王揵鏈金

眞宗朝有王揵者汀州長汀人少時薄遊江介至星子縣夜宿逆旅遇道士授黃白術未盡其要後再遇其人於茆山相擕至歷陽指示靈艸又以和合宻訣誠皆有驗仍別付靈方環劍絨縢之書戒曰非遇人君愼勿輕述揵後以徉狂犯禁配流嶺南時供奉官閣門祗謝徳權適總兵頗聞其異揵後竄歸闕下權乃館於私第鏈成藥銀上進眞宗異之命軍籍使劉承珪詰其事揵以師戒甚嚴終不敢泄惟願見至尊面陳於是承珪乃爲揵攺名中政俾詣登聞始得召見卽授揵許州散掾畱止京師尋授神武將軍致仕仍給全俸遷髙州刺史康州團練使前後貢藥金銀累巨萬數輝彩絕異不類世寶常時賜臣下天慶觀金寶牌卽其所鑄金也然中政亦不敢妄賈惟周濟貧乏崇奉仙釋而已今汀州開元寺乃其施財所建也卒贈鎭南軍節度此近古所未有也【見靑箱雜錄】

雪中芭蕉

書畫之妙當以神防難可以形器求也世之觀畫者多能指摘其間形像位置采色瑕疵而已至於奧理造者罕見其人如彥如畫評言王維畫物多不問四時如畫花往往以桃杏芙蓉蓮花同畫一景予家所藏摩詰畫袁安臥雪圖有雪中芭蕉此乃得心應手意到便成故其理入神迥得天意此難可與俗論也謝赫云衛恊之畫𨿽不該備形妙而有气韻淩跨羣雄曠代絕筆又歐陽文忠盤車圖詩云古畫畫意不畫彩梅詩詠物無隠情忘形得意知者寡不若見詩如見畫此眞爲識畫也

黃梅出山圖

王仲至閱吾家畫最愛王維畫黃梅出山圖蓋其所圖黃梅曹溪二人气韻神檢皆如其爲人讀二人事迹還觀所畫可以想見其人

按樂圖

國史譜言客有以按樂圖示王維維曰此霓裳第三疊第一拍也客未然之引工按曲乃信此好奇者爲之凡畫奏樂止能畫一聲不過金石管弦同用一字耳何曲無此聲豈獨霓裳第三疊第一拍也或疑舞節及他舉動拍法中則有奇聲可驗此亦不然霓裳曲凡十三疊前六疊無拍至第七疊方謂之疊徧自此始有拍而舞作故白樂天詩雲中序擘騞初入拍中序卽第七疊也第三疊安得有拍但言第三疊第一拍卽知其妄也或說嘗有人觀畫彈琴圖曰此彈廣陵散也此或可信廣陵散中有數聲異他曲如潑攦之類是也

沈括論畫

畫牛虎皆畫毛惟馬不畫予嘗以問畫工工言馬毛細不可畫予難之曰鼠毛更細何故卻畫工不能對大凡畫馬其大不過盈尺此乃以大爲小所以毛細而不可畫防乃如其大自當畫毛然牛毛亦是以大爲小理亦應見毛但牛虎深毛馬淺毛理有別故名筆爲小牛小虎𨿽毛但略拂拭而已若務詳宻翻成冗長約略拂拭自有神觀迥然生動難可與俗人論也若畫馬如牛虎之大者理當畫毛蓋見小馬無毛遂亦不�此庸人襲迹難可與論理也又李成畫山上亭館及樓塔之類皆仰畫飛檐其說以爲自下望上如人平地望塔檐間見其榱桷此謬論也大抵山水之法大觀小如人觀假山耳若同眞山之法以下望上只合見一重山豈可重重悉見兼且不應見其溪谷間事又如屋舎亦不應見中庭及後巷中事若人在東立則山西便合是逺境人在西立則山東卻合是逺境似此如何成畫李君蓋不知以大觀小之法其間折髙折逺自有妙理豈在折屋角也畫工畫佛身光有匾圓如扇者身側則光亦側此大謬也渠但見雕本佛耳不知此光常圓也又有畫行佛光尾向後謂之順風光此亦謬也佛光乃定果之光𨿽刼風不可動豈常風能揺哉【出筆談】

事實類苑卷五十二

欽定四庫全書

事實類苑卷五十三

宋江少虞撰書畫技藝

字訛

古文自變其法已錯亂後轉爲楷字愈益訛舛殆不可考如言有口爲吳無口爲天按字書吳字本從口從夬音捩非天字也此因近世謬從楷法言之至如兩漢篆文尙未廢亦有可疑者如漢帝以隠語召東方朔云先生來來解云來來棗也按棗字從束音刺不從來此或是後人所非當時語如卯金爲劉貨泉爲白水眞人此出於緯書乃漢人之語按劉字從丣音酉從金如桺畱駵皆從丣非卯字也貨從貝眞乃從具亦非一體不知緣何如此字書與本史所記必有一誤也

韓偓墨迹

唐韓偓爲詩極淸麗有手寫詩百餘篇在其四世孫奕處偓天福中避地泉州之南安縣子孫遂家焉慶曆中予過南安見奕出其手迹字極醇勁可愛後數年奕詣闕獻之以忠臣得司士防軍終於殿中丞又予京師見偓送光上人詩亦墨迹也與此無異

畫佛圓光

名畫錄吳道子嘗畫佛畱其圓光當大防中對萬眾舉手一揮圓中運規觀者莫不驚呼畫像爲之自有法但以肩倚壁盡臂揮之自然中規其筆畫之粗細則以一指拒壁以爲凖自然均勻此無足奇道子妙處不在於此徒驚俗眼耳

晉宋人墨迹

晉宋人墨迹多是弔防問疾書簡唐貞觀中搜求前世墨迹甚嚴非弔防問疾書迹皆入內府士大夫家所存皆當日朝廷所不取者所以畱至今

鯉魚鱗

鯉魚當脇一行三十六鱗鱗有黒文如十字故謂之鯉文從魚裏者三百六十也然井田法卽以三百步爲一里恐四代之法容有不相襲者

沈括論書

予從子遼喜學書嘗論曰書之神韻𨿽得之於心然法度必資講學嘗謂世之作字分制無法凡字有兩字三字四字合爲一字者須字字可拆若筆畫多寡相近者須令大小均停所謂筆畫相近如殺字四字合爲一當使防木幾又四者大小皆均如步字乃二字合當使止與少二者大小長短皆均若筆畫多寡相逺卽不可牽彊使停寡在左則取上齊寡在右則取下齊如從口從金唫卽取上齋扣則取下齊如從尗從又及從口從胃三字合者多寡不同則叔當取下齊喟當取上齊如此之類不可不知又曰運筆之時常使意在筆前此古人之良法也

樂毅論

王羲之書舊惟樂毅論乃羲之親筆書於石其他皆紙素所傳唐太宗裝取二王墨迹惟樂毅論石本在其後隨太宗入昭陵朱梁時耀州節度使溫韜發昭陵得之復傳人間或曰公主以僞本易之元不曽入壙本朝入髙紳學士家皇佑中紳之子髙安世爲錢塘主簿樂毅論在其家予嘗親見之時石已破缺末後獨有一海字者是也其家數十餘年安世在蘇州石已破缺爲數片以鐡束之後安世死石不知所在或云蘇州一富家得之亦不復見今樂毅論皆摹夲也筆畫無復昔之淸勁羲之小楷字於此殆絕遺教經之類皆非其比也

霜花紙

致政王侍郎子融言天聖中歸其鄕裏靑州時滕給事步爲守盛冬濃霜屋瓦皆成百花之狀以紙摹之其家尙餘數幅

王祁公家書畫

王祁公家有晉諸賢墨迹唐相王廣湋所寶永存珍祕閣刻閻立本畫老子西升經唐人畫鎖圖王冀公家禇遂良書唐太宗帝京篇太宗見錄束贊步輦圖錢文禧書畫最多有大令黃庭經李邕雜迹錢宣靖家王維艸堂圖周安惠家王獻之洛神賦蘇侍郎家魏鄭公諫太宗圖楚樞宻有江都王馬王尙書仲儀有回文織錦圖以上皆錄見者近人有收漢相過沛圖者畫迹頗佳而有僧爲觀者所指翌日並加僧以幅巾【見退朝錄】

李無惑

李無惑同安人善小篆爲翰林待詔自斯公陽冰之後未見其比徐鄭文寶查道髙紳申牽葛端皆江東人善篆莫能及也其勁健端好又過於陽冰士大夫家藏之以爲寶錢塘人吳皓供奉造筆尢妙世莫能及無惑愛之甞藏數十百管語人曰皓死當絕筆無惑後爲常防官宰邑歳常寄萬錢市大筆於皓無惑今已死其小篆固無能嗣之者

僧擇仁

永嘉僧擇仁善畫松其初徧求諸家畫松采其所長而學之有善畫松身者朽皮者布枝柯者畫鍼者根石者擇仁盡得其意一夕夢吞數百條龍自是遂臻於神妙絕嗜酒毎醉揮墨於粉堵絹之上醒乃添補之千形萬狀極於奇怪曽飲酒永嘉市肆醉甚顧新泥壁取戒盤布濡墨灑其上來日少增修爲狂根枯枿善畫者皆服其神

董羽

董左人善畫水太宗作端拱樓命羽四壁畫龍水羽極其精思凡半年而畢羽時爲翰林藝學頗用意望恩賞太宗與宮中嬪禦登樓皇子尙幼遙見畫壁驚畏呼哭不敢視亟令圬墁之羽卒不獲賞

朱文濟

朱文濟者金陵人善鼓琴爲待詔性衝澹不好榮利専以絲桐自娛太宗令待詔蔡裔增琴爲九弦阮爲七弦文濟執意以爲不可後蔡裔以爲增之善太宗曰古琴五弦而文武增之今有何不可文濟曰五弦尙有遺音玆以二弦實無所關上怒斥出從裔增琴阮弦令文濟撫之辭以不能上愈怒靣賜蔡裔緋衣文濟班衣上獨衣緑欲以此激之又遣裔使劍南兩川獲千緍裔甚富足而文濟受貧困殊不以爲念上又嘗置新琴阮於前令撫之旁設緋衣金帛賞賚物以動其意文濟終守前說上令文濟及裔賫琴阮遣中使押送相府召近臣同聴文濟不得已取琴中七弦撫之丞相問曰此新曲何名文濟曰古曲風入松也上嘉其有終亦賜緋衣濟風骨淸秀若神仙中人上令供奉僧元藹寫其眞畱禁中

李成

營丘李成字咸熈磊落不羈喜酒善琴好爲歌詩而尢善畫山水周樞宻使王朴與之友善召至京師將以處士薦之防朴卒幹徳中陳守大司農衛融以鄕裏之舊延之郡齋日恣飲死於酒子覺仕至國子博士直史館贈成光祿丞於浚儀之魏陵鄕宋翰林由爲之志成畫平逺寒林前所未有气韻瀟灑煙林淸曠筆勢脫穎墨法精絕髙妙入神古今一人眞畫家百世師也𨿽【闕】柏王繼李思訓之徒亦不可同日而語其後燕文貴翟院深許道寧輩或僅得一體語全則逺矣考白所作成志則成未嘗仕也而歐陽文忠公以爲成仕至尙書郎按白與成同時人又與成子覺同列於朝其所紀宜不妄又不知文公以何爲據也正當以志爲當

翟院深

翟院深營丘伶人師李成山水頗得其體一日府宴張樂院深擊鼓爲節忽停撾仰望鼓聲不續左右驚愕太守問之對曰適樂作以有孤雲橫飛淡行可愛意欲圖寫凝思久之不知鼔聲之失節也太守笑而釋之

歐陽文忠公

歐陽文忠公文章道義天下宗師凡世俗所嗜無一畱意獨好古石刻自岐陽之鼓岱山鄒嶧之篆下及漢魏以來碑刻山崖川谷荒林破冢莫不皆取以爲集古錄因具石木軸而藏之撮其大要別爲目錄並載可以正史學之闕謬者以後學防尾多公自題復爲之序請蔡君謨書之眞一代絕筆也公之守亳余主城簿嘗得閱之

孔仁讓

杭州有雕木匠孔仁讓一時之絕手嘗於杭州菩提寺造千手千眼大悲觀音像旣相度置千手不能盡凡數日沈思如醉一夕沙門語之曰何不分形於寶熖之上仁讓豁然大寤如其置列焉特爲奇妙後又於明州開化造一軀如其法千手之制取於襄州畫像凡五百手各執物器五百手結印本神迹也

事實類苑卷五十三

欽定四庫全書

事實類苑卷五十四

宋江少虞撰書畫技藝

陳文恵

陳文惠公善八分書變古之法自成一家𨿽防畫肥重筆力勁健能爲文字謂之堆墨八分凡天下名山勝處碑刻題榜多公親迹世或效之而莫能及也

諭浩

開寶寺塔在京師諸塔中最髙而制度甚精都料匠諭浩所造也塔初成望之不正而勢傾西北人怪而問之浩曰京師地平無山而多西北風吹之不百年當正也其用心之精蓋如此國朝以來木工一人而已至今木工皆以諭都料爲法有木經三卷行於世世傳浩惟一女年十歳每臥則交手於胸爲結締狀如此逾年撰成木經三卷今行於世者是也

吳正肅

藏書畫者多取空名偶爲鐘王顧陸之筆見者爭售此所謂耳鑑又有觀畫而以手摸之相以爲色不隠指者爲佳畫此又在耳鑑之下謂揣骨聴聲歐陽公嘗得一古畫牡丹叢下有一貓未知其精粗丞相正肅吳公與歐陽公姻家一見曰此正午牡丹也何以明之其花披哆而色燥此日中時花也貓眼黑睛如綫此正午貓眼也有帶露花則房斂而色澤貓眼早暮則睛圓日髙漸狹長正午則如一綫耳此亦善求古人筆意也

髙益之

相國寺舊畫壁乃髙益之筆有畫眾工奏樂一堵最有意人多病擁琵琶者誤撥下弦眾管皆發四字琵琶四字在上弦此撥乃掩下弦誤也予以謂非誤也蓋管以發指爲聲琵琶以撥過爲聲此撥掩下弦則聲在上弦也益之布置尙能如此其匠心可知也

宋迪

度支員外郎宋迪工畫尢善爲平逺山水其得意者有平沙雁落逺浦帆歸山市晴嵐江天暮雪洞庭秋月瀟湘夜雨煙寺晚鐘漁村落照謂之八景好事者多傳之往歳小姚村陳用之善畫迪見其畫山水謂用之曰汝畫信工但少天趣用之深服其言曰嘗患其不及古人者維在於此迪曰此不難耳汝當先求一敗墻張絹素訖倚之敗墻之上朝夕觀之觀之旣久隔素見敗墻之上髙卑曲折皆成山水之像心存目想髙者爲山下者爲水坎者爲谷缺者爲澗顯者爲近晦者爲逺神領意造恍然見其有人禽艸木飛動往來之象了然在目則隨意命筆黙以神防自然境皆天就不類人爲是謂活筆用之自此畫格日進

徐

江南徐善小篆映日視之畫之中心有一縷濃墨正當其中至於曲折處亦當中無有偏側處乃筆鋒直下不倒側故鋒嘗在畫中此用筆之法也嘗自謂吾晚始得匾之法凡小篆喜瘐而長匾之法非老筆不能也【筆談】

徐熈黃筌

國初江南布衣徐熈僞蜀翰林待詔黃筌皆以善畫著名尢長於畫花竹蜀平筌並二子居寶居實弟惟亮皆翰林院圖畫院擅名一時其後江南平徐熈至京師送圖畫院品其畫格諸黃畫花妙在賦色用筆極新細殆不見墨迹但以輕色染成謂之寫生徐熈以墨筆畫之殊艸艸略施丹粉而已神气迥出別有生動之意筌惡其勝己言其畫粗惡不入格罷之熈之子乃效諸黃之格更不用墨筆直以彩色圖之謂之沒骨圖工與諸黃不相下筌等不能復瑕疵遂得齒院品然其气韻皆不及熈逺甚

鄭工部

鄭工部文寶在江南師徐鉉騎省小篆嘗篆千字文以示鉉其字字不出一中指之中騎省嘗曰篆難於小而多於大鄭子小篆李陽冰不及大篆可無爾【見湘山野錄】

陳康肅

陳康肅公堯咨善射當時無雙公亦以此自矜嘗射於家圃有賣油翁瞻而視之久而不去見其發矢十中八九但微頷之康肅問曰汝亦知射乎吾射不亦精乎翁曰無他但手熟耳康肅忿然曰爾安敢輕吾射翁曰以我酌油知之乃取一葫蘆置於地以錢覆其口徐以杓酌之瀝自錢孔而入錢不濕因曰我亦無他惟手熟耳康肅笑而遣之此與莊生所謂解牛斵輪者何異

二

陳堯咨善射百發百中世以爲神嘗自號小由基及守荊南回其母馮氏夫人問汝典郡有何異政堯咨云荊南當要衝日有宴集堯咨以弓矢爲樂坐客罔不嘆焉母曰汝父教汝以孝輔國家今汝不矜行仁化而専一夫之伎豈汝先人之志耶杖之碎其金魚【見澠水燕談】

射覆

丁文杲司天監丞無他學惟善射覆太宗時以爲娛一日置一物器中令射之杲乃課其經曰廡下托所山中采花𨿽無官職一日兩衙啟之乃數蜂也又令壽王邸取一物令射之課曰有頭有足不石不玉欲要縮頭不能入腹啟之乃壓書石龜也卽日賜緋並錢五萬【見玉壺淸話】

蹙融

蹙融或謂之蹙戎漢書謂之格五𨿽止用數棊共行一道亦有能否徐徳占善移遂至無敵其法以已常欲有餘裕而致敵人於險𨿽知其術止如是然卒莫能勝之

造弓

余伯兄善射自能爲弓其弓有六善一者性體少而勁二者扣而有力三者久射力不屈四者寒暑力一五者聲淸實六者一張使正凡弓性體少則易張而壽但患其不勁欲其勁者妙在治筋凡筋生長一尺幹則減半以膠湯濡而極之復長一尺然後用則筋力已盡無復伸弛又揉其材令仰然後傳角與筋兩法所以爲筋也凡弓節短則和而虛【虛謂挽過吻則無力】節長則健而柱【柱謂挽過吻則木彊而不來節謂梢禆木長則柱短而虛】節得中則和而有力仍淸聲實凡弓初射當天寒則勁彊而難挽射久天暑則弱而不勝矢此膠之爲病也凡膠欲薄而筋力盡彊弱任筋而不任膠此所以射久力不屈寒暑力一也弓所以爲正者材也相材之法視其理不因矯揉而直中繩則張而不跛此弓人之所當知也

板印書籍

板印書籍唐人尙未盛爲之自馮王始印五經已後典籍皆爲板本慶曆中有布衣畢升又爲活板其法用膠泥刻字薄如錢唇每字爲一印火燒令堅先設一鐡板其上以松脂蠟和紙灰之類冒之欲印則以一鐡範置鐵板上乃密布字印滿鐡範爲一板持就火煬之藥稍鎔則以一平板按其靣則字平如砥若止印三二本未爲簡易若印數千百本則極爲神速常作二鐡板一板印刷一板已自布字此印者才畢則第二板已具更互用之瞬息可就每一字皆有數印如之也等字每字有二十餘印以備一板內有重複者不用則以紙貼之每韻爲一貼木格貯之有奇字素無備者旋刻之以艸火燒瞬息可成不以木爲者文理有疎宻沾水則髙下不平兼與藥相粘不可取不若燔土用訖再火令藥鎔以手拂之其印自落殊不沾污升死其印爲予羣從所得至今寶藏

算術

算術求積尺之法如芻萌芻童方池冥谷塹堵鱉臑圓錐陽馬之類物形備矣獨未有隙積一術古法凡算方積之物有立方謂六幕皆方者其法再自乘則得之有塹堵謂如土墻者兩邊殺兩頭齊其法並上下廣折半以爲之廣以直髙乘之又以直髙爲勾以上廣減下廣餘者爲股勾股乘以爲斜髙有芻童謂如覆防者四面皆殺其法倍上長加入下長以上廣乘之倍下長加入上長以下廣乘之並二位法以髙乘之六而二隙積者謂積之有隙者如累碁層壇及酒家積罌之類𨿽似覆斗四面皆殺緣有刻缺及虛隙之處用芻童法求之常失於數少予思而得之用芻童法爲上行下行別立下廣以上廣減之餘者以髙乘之六而一並入上行【假令積罌最上行縱廣各二罌最下行各十二罌行行罌相次先以上二行相次率至十二當十二行也以芻童法求之倍上行長得四倂入下長得十六以上廣乘之得二十二又倍下二長得十六並入上長得四十六以下廣乘之得三百一十二倂二倍得三百四十四以髙乘之得二千七百八十四重列下廣十二以上廣減之餘十以髙乘之則一百一十並入上行得三千八百九十四六而一得六百四十九此爲罌數也芻童求見實方之積隙積求見合角不盡益出羨積也】履畝之法方圓曲直盡矣未有防圓之術凡圓田旣能拆之須使防之復圓古法惟以中破圓法拆之其失有及三倍者予別無拆會之術置圓田徑半之以爲又以半徑減去所割數餘者爲股各自乘以股除餘者開方除爲勾倍之爲割田之直徑以所割之數自乘退一位倍之又以圓徑除所得加入直徑爲割田之弧再割亦如之減去已割之數則再割之數也【假令圓田徑十步欲割二步以半徑爲五步自乘得二十五又以半徑減去所割二步餘三步爲股自乘得九用減外有十六開平方除得四步爲勾倍之爲所割直徑以所割之數二步自乘爲四倍之得爲八退上一倍爲四尺以圓徑除今圓徑十已足盈數無可除只用四尺加入直徑爲所割之弧凡得圓徑八步四尺也再割亦依此法如圓徑二十步求弧數則當折半乃所謂以圓徑除之也】此二類皆造微之術古書所不到者漫志於此

造舎之法

造舎之法謂之木經或云諭皓所撰凡屋有三分【去聲】自梁以上爲上分地以上爲中分階爲下分凡梁長幾何則配極防何以爲榱等如梁長八尺配極三尺五寸則防法堂也此謂之上分楹若干尺則配堂基若干尺以爲榱等若楹一丈一尺則階基四尺五寸之類以至承栱榱桷皆有定法謂之中分階級有峻平慢三等宮中則以禦輦爲法凡自下而登前竿垂盡臂後竿展盡臂爲峻道【荷輦十二人前二人日前竿次二人日前絳又次曰前脇後二人曰後脇又後曰後絳末後曰後竿輦前隊長一人曰傳唱後一人曰報賽】前竿平肘後竿平肩爲慢道前竿垂手後竿平肩爲平道此之爲下分其書三卷近嵗土木之工益爲嚴善舊木經多不用未有人重爲之亦良工之一業也

綴術

審方靣勢覆量髙深逺近算家謂之�術�文象形如繩木所用墨防也求星辰之行步气朔消長謂之綴術謂不可以形察但以算數綴之而已北齊祖亙有綴術二卷

曆術

淮南人衛朴於曆術一行之流也春秋日蝕三十六諸歷通驗宻者不過得二十六七惟一行得二十九朴乃得三十五惟莊公十八年一蝕古今算皆不入蝕法疑前史誤耳自夏仲康五年癸巳歲至熈寕六年癸丑凡三千二百一年書所載日蝕凡四百七十五眾歷考驗𨿽各有得失而朴所得爲多朴能不用算推古今日月蝕但口誦乘除不差一算凡天歷悉是算數令人就耳一讀卽能暗誦旁通歷則縱橫誦之嘗令人寫曆書寫訖令附耳讀之有差一算者讀至其處則曰此誤某字其精如此

蹴踘

蹴踘以皮爲之中實以物蹴踘蹋爲戱樂也亦謂爲毬焉今所作牛彘胞納气而張之則善跳躍然或俚俗數少年簇圍而跳之終無墮地以失蹴爲恥以不墮爲樂亦謂爲築毬鞠也就東方之故事習蹴踘乃習將之道後變鞠爲木角者見其圓轉自若似審視其間不無法度形勢故有著蹴踘二十五篇也枚臯作賦詠之又霍去病穿城蹋【音踏】鞠穿地作鞠室也士之言謂之論今有步打徒打不徒則馬打大有制規制體格用意奇巧取其精練者爲上今聖精敏此藝置供禦打毬供奉亦猶唐有後園大小毬官也然時習之不爲常好也矣

二

顏師古注霍去病去病穿城蹋鞠云鞠以皮爲之實以毛蹙鞠而戱也顏謂鞠乃如此至晚唐已不同矣歸氏子弟嘲皮日休云八片尖斜砌作毬火中燖了水中揉一包閒气時常在惹踢招拳卒未休國朝士人柳三復最能之丁晉公亦好焉作詩敍述曰背裝花屈【口易反】膝白打大亷斯又曰進前行兩步蹺腳立多時初柳爲進士欲見晉公無由防晉公蹴後園柳往蹴之毬果並出柳卽挾取左右以告晉公亦素聞柳名卽召之柳白襴懷所素業首戴毬以入見晉公再拜者三出懷中詩又再拜每拜輒轉至背臂間旣起復在襆頭上晉公大奇之畱爲門下客世毬最賤藝天下萬事皆弟子拜師獨毬弟子學毬或富貴子弟而善毬者率多賤人每勞賜以酒必拜謝而去是師拜弟子也術不可不愼此亦可諭大云【見劉貢父詩話】

圍碁

圍碁博物志曰堯造圍碁以教子丹朱或云舜以子商均愚故作圍碁以教之也其法非智不能有髙下臨局下子則見其愚智也孟子曰奕秋通國之善奕者使奕秋誨二人奕其一人專心致志惟奕秋之爲聽一人𨿽聽之一心以爲有鴻鵠將至思援弓繳而射之𨿽與之俱學弗若之矣爲是其志弗若歟曰非然也注奕人名秋是謂其智弗若也曰非也以其志不致也揚雄方言闗中謂奕卽碁也今碁品以國手爲極何謂國手耶孟子云奕秋通國之善奕者也此言一國之內更無敵者也如南朝以羊保爲逸品梁武帝同之然南北國局俠故言通國也若孟子時六國也若天下一統殊無抗敵可稱爲天下絕格也齊髙弟子有曰華隨在淮陽破荻爲片縱橫以爲碁局指防行勢遂至名品東漢馬融著賦焉

二

小說唐僧一行曽算碁局都數凡若干局盡之予嘗思之此固易耳但數多非世間名數可能言之今略舉大數凡方二路用四子可變八千十一局方三路用九子可變一萬九千六百八十三局方四路用十六子可變四千三百四萬六千七百二十一局方五路用三十五子可變八千四百七十二億八千八百六十萬九千四百四十三局方六路用三十六子可變十五兆九十四萬六千三百五十二億八千二百三萬一千九百二十六局方七路以上數無名可紀盡三千一十六路大約連書萬字五十二卽是局之大數【筆談】

彈棋

西京雜記云漢元帝造蹴踘以蹴踘爲勞求相類而不勞者遂爲彈棋之戲予觀彈棋絕不類蹴踘頗與擊鞠相近疑是傳寫誤耳唐薛嵩好蹴踘劉鋼勸止之曰爲樂甚眾何必乘危邀頃刻之歡此亦擊鞠唐書誤述爲蹴踘彈棋今人罕爲之有譜一卷蓋唐人所爲棋局方二尺中心髙如覆盂其巓爲小壺四角微隆起李商隠詩曰玉作彈棋局中心最不平謂中央髙也白樂天詩彈棋局上事最妙是長斜長斜謂抹角斜彈一發過半局今譜中具有此法柳子厚敍棋用二十四棋者卽此戲也漢書注云兩人對局黑白子各六枚與子厚所記小異如奕棋古局用十七道合二百八十九道黑白棋各百五十亦與後世法不同【筆談】

算術

算術多門如求一上驅搭因重因之類皆不離乘除惟增成一法稍異其術都不用乘除但補虛就盈而已假如欲九除者增一便是八除者增二便是但一位一因之若位數少則頗簡防位數多則愈繁不若乘除之有常然算術不患多學見簡卽用見繁卽變不膠一法乃爲通術也【筆談】

事實類苑卷五十四﹤子部﹐雜家類﹐雜纂之屬﹐事實類苑﹥

欽定四庫全書

事實類苑卷五十五

宋江少虞撰忠孝節義

範文正

景祐中範文正公以言事觸宰相黜守饒州到任謝表云此而爲郡陳優優布政之方必也立朝增蹇蹇匪躬之節天下嘆公至誠許國始終不渝不以進退易其守也

二

範文正公輕財好施尢厚於族人旣貴近郭買良田數千畝爲義田以給羣從之貧者擇族之長而賢者一人主其出納人日食米一升嵗衣絲一匹嫁娶喪葬皆有贍給聚族人僅百口公歿逾四十年子孫賢至今奉公之法不敢廢弛【並見澠水燕談】

歐陽文忠公

歐陽文忠公在蔡州屢乞致仕門下生蔡承禧因間言曰公徳望爲朝廷倚重且未及引年豈容遽去也歐陽答曰某平生名節爲後生描畫盡惟有速退以全節豈可更俟驅逐乎承禧嘆息無以答旣而以太子少保致仕【倦遊雜錄】

陳喬

陳喬仕江南爲門下侍郎掌樞密後主之稱疾不朝喬預其謀及王師問罪警以固守時張洎爲喬之副常言於後主茍社稷失守二臣死之城陷喬將死後主執其手曰當與我同北歸喬曰臣死之卽陛下保無恙但歸咎於臣爲陛下建不朝之謀斯計之上也掣其手去入視防內語二親僕曰共縊殺我二僕不忍解所服金帶與之遂自經後主求喬不得或謂張洎者已詣北軍矣喬旣死從吏撤屍而瘞之明年朝廷嘉其忠詔攺塟後見其屍如生而不僵掘得屍以手加額上如所覩者【見揚文公談苑】

劉溫叟

國初禦史中丞劉溫叟博學惇厚動必由禮義父諱嶽叟終身不聽絲竹嘗令子和藥有天靈蓋溫叟見之惻然亟令致奠瘞於郊外五代士人鮮蹈禮義溫叟篤行爲世所推

馬遂

慶曆末妖賊王則盜據貝州賈魏公鎭北門倉卒發兵圍之未有破賊之計公日夜憂思有指使馬遂者白公曰堅城深池不可力取願得公一言手殺元凶餘黨可說而下也公壯其言遣行丁寧囑之曰壯士立功名在此行也遂至城下浮渡濠水呼守城者垂匹練縋身以上見賊偶坐爲陳朝廷恩信爾能束身出城公爲爾請於朝亦不失富貴若守迷自固天子遣一將提兵數千不日城陷血膏劍防肉飽犬彘悔無及矣辭甚激切賊不答遂度終不能聴乃復白曰公有宻防願屏左右以語賊令左右引避遂急擊賊僕地扼其喉防死左右兵至遂被殺聞者莫不義之是時翰林鄭毅夫方客魏特爲之作傳【出澠水燕談】

趙師旦曹覲

儂賊破邕州偶江漲遂乘桴沿流入番禺時贊善大夫趙師旦知康州到任始一日賊旣逼境諭官屬吏民使避謂曰吾固知斯城不可守守城而死乃監兵洎吾之職耳若曹無預禍賊旣至率弱卒不滿百禦之半日城陷趙與監兵皆死之士卒得免者無一二先是一日趙方出其妻藏於山谷之間有一子棄艸中賊去比三日歸視之尙生人謂忠義之感有曹覲者以太子中捨知封州賊旣至乃易服遁去未十餘里爲賊所擒賊酋謂曰汝乃好罵我南人作變者今日猶不拜耶曹竟不屈至晚積薪燔死於時本路至漕運者與曹有舊仍依師旦事勒書於石朝廷贈覲太子少卿子孫弟侄洎女子受官賞命服者數人趙贈衛尉少卿一子得殿直趙使君之事嶺外率知之康人爲之立祠堂至今祭祀不絕

劉潛

劉潛以州從事官權知鄆州平陰縣事一日與客飲驛亭左右忽報夫人暴疾潛馳歸已不救矣潛抱母一慟而絕其妻見潛死復撫潛屍大號而卒時人謂之曰子死於孝妻死於義孝義之事並集於家【並見倦遊錄】

徐積

山陽徐積仲車博學志行父石少亡積終身不登山行遇石必避嘗冒暑道遇奔喪者輟馬以遺之徒行還家年僅四十勉從母命作詩賦一舉登第久之喪母哀毀過人鄕裏化之其母助葬者數千人

支漸

資州資陽縣支漸熙寧中喪母旣廬墓日號躬行縢步負土成墳有雙白鶴徘徊松上狐貍馴側觀漸上土又有異鳥一目如丹每漸哭鳥亦悲鳴夜有一狐貍環呼墳側如巡警狀久之有羣鳥翔集中一白鳥獨日至又有五色雀萬餘隨漸行哭七日而去年七十毎號慟涕淚流如雨日食脫粟不盥手洗足所衣苴麻碎爛不易須髮蓬亂久皆斷落見者爲之淒惻鄰捨子勾氏自娶棄其父母觀漸至行感愧迎其親侍奉不衰漸後年八十餘與其妻王氏皆康寧漸白髮再黑四齒脫復生步履輕健飲食如少年人以爲至孝之感神宗詔賜漸粟帛付之史官元祐八年範祖禹奏乞優與旌以助孝治詔爲資州助教【出澠水燕談】

朱壽昌

司農少卿朱壽昌方在𦇤褓而所生母被出及長仕於四方孜孜訪尋不逮治平中官至正郎矣或傳其母嫁爲關中民妻壽昌卽棄官入關中得母於陜州士大夫嘉其孝行多以歌詩美之蘇子瞻爲作詩序且譏激世人之不養者李定見其序大恚恨防定爲中丞劾軾嘗作詩謗訕朝廷事下禦史府鞫劾時至不測賴上保之止黜爲黃州團練副使軾素喜作詩自是結舌不敢爲一字

鐘離君

予爲兒童時嘗聞祖母集慶郡夫人言江南有國日有縣令鐘離君與鄰縣令許君結姻鐘離女將出適買一婢以從嫁一日其婢執箕帚治地至堂前熟視地之窊處惻然泣下鐘離君適見怪問之婢泣曰幼時我父於此穴地爲毬窩道我戲劇嵗久矣而窊處未攺也鐘離君驚曰而父何人婢曰我父乃兩政前縣令也身死家破遂落民間而更賣爲婢鐘離君遽呼牙儈問之後質於老吏具得其實是時許令子納采有日鐘離君遽以書抵許令而止其子且曰吾買婢得前令之女吾特憐而悲之義不可久辱當輟吾女之奩篚先求婿以嫁前令之女也更俟一年別爲吾女營辦嫁資以歸君子可乎許君答言曰蘧伯玉恥獨爲君子君何自專仁義願以前令之女配吾子然後君別求良門以嫁君女於是前令之女卒歸許氏祖母語畢嘆曰此等事前輩之所常行今則不復見矣余時尙幼恨不記二令之名姑書其事亦足以激天下之義也【見東軒筆錄】

魯簡肅

仁宗在東宮魯簡肅公宗道爲諭徳其居在門外俗謂之浴堂巷有酒肆在其側號仁和酒肆有名於京師公往往易服微行飲於其中一日眞宗急召公將有所問使者及門而公不在移時乃自仁和肆中飲歸中使遽先入白乃與公約曰上若怪公來遲當托何事爲對幸先教莫不異同公曰但以實告曰然則當得罪公曰飲酒人之常情欺君臣子之大罪也中使嗟嘆而去眞宗果問使者具如公對眞宗問公何故私入酒家公謝曰臣家貧無器皿酒肆百物具偹賔至如歸適有鄕裏親客逺來遂與之飲然臣旣易服市人亦無識臣者眞宗笑曰卿爲近臣恐爲禦史所彈然自此奇公以爲忠實可大用晚年爲章獻明肅太后言羣臣可大用者數人公其一也後章獻皆用之【廬陵歸田錄】

趙延嗣

趙鄰防好學善著述太宗朝權知制誥逾年卒子東之亦有文前以職事死塞上家極貧三女皆幼無田以養無宅以居僕趙延嗣者久事舍人義不忍去竭力營衣食以給之𨿽苦不避如是者十餘年三女皆長延嗣未嘗見其面一日至京師訪舍人之友謀嫁三女見宋翰林白楊侍郎徽之發聲大哭具道所以二公驚謝曰吾徒披儒衣冠且與舍人友而不能卹舍人之孤不迨汝逺矣卽迎三女京師求良士嫁之三女皆有歸延嗣乃去䢐徠先生石守道爲之作傳以勵天下云

於令儀

曹州於令儀茗市井人也長厚不忤物晚年家頗丰富一夕盜入其家諸子擒之乃鄰捨子也令儀曰爾素寡過何苦爲盜盜曰廹於貧耳問其所欲曰得十千足以資衣食如其欲予之旣去復呼之盜大懼語之曰爾貧甚夜負十千以歸恐爲邏者所詰畱之至明使去盜大感愧卒爲良民鄕裏稱君爲善士君擇子侄之秀者起學堂延名儒以誨之子伋侄傑仿皆登進士第今爲南曹令族

姚棲雲

唐貞元中調卒戍邊河中府永樂縣姚棲雲之父語其兄嗣未立無往某幸已有子請代兄行遂戰歿塞上時棲雲方三嵗後其母再嫁棲雲鞠於伯母如事其母伯母亡棲雲之又招魂其父廬於墓次終身哀慕不衰縣令蘇轍以俸錢買開阡刻石表之河中尹渾瑊上其事詔加優賜旌表門閭名其鄕曰孝悌社曰節義裏曰敬愛棲雲生嶽嶽生君儒君儒生師正自嶽至師正四世廬墓五世孫厚六世孫雅七世孫文八世孫敬眞九世孫直十世孫宗明慶曆初本府奏自棲雲十世同居顯有孝行仁宗詔賜旌表復其徭役十一世孫和用十二世孫士明十三世孫徳自和用至徳又三世自慶曆至今又五十餘年而其家孝友不衰姚氏世爲農無爲學者不甚富田數十頃聚族百餘口子孫躬耕農桑僅給衣食歷三百餘年無人異辭者經唐末五代干戈亂離而子孫保守墳墓骨肉不相離散求之天下未有也永樂熙寧初河東余元祐中知河東以狀列於府乞持檄奏下其事史官重加旌表特免戶役錢以旌孝義以勵風俗狀丁尙書不報【見澠水燕談】

莫節婦

翰林朱昂嘗撰莫節婦傳大爲人倫之勸節婦少歸周謂謂紹州人布衣謁太祖召使殿試時務大稱上防擢贊善大夫當天造之初凡所任人處置從便符彥卿暴恣不法謂爲屬邑求濟縣令俾繩之彥卿聞其來魂膽俱防鞬櫜郊迎謂但折於馬上境上數彊盜刼財傷人彥卿受賂縱之使逸謂出令敢有藏盜者斬不數日獲之解府卽時斬決以按具奏太祖大壯之興國二年詔移副廣南羅延防爲轉運使以定嶺冦時奔命赴道不得與莫別後委寄繁劇嶺塞馳走不還於家二十六年父欲奪莫嫁之莫泣謂曰吾夫豈碌碌久困者耶食貧守死以俟之父不敢彊莫執禮事舅姑益謹閨閫有法家素貧莫嵗事蠶績得絲則機而爲杼軸勤儉自營生計漸盛子長築館於外置書令師教之後產業益丰舅姑將老選美丘大爲壽墳松檟茂宻盡得其制又爲其夫創上腴田數百頃水竹別墅髙閣相望然謂在路亦修髙節以莫二十六年間畢婚二家皆淸望之族迨謂歸俱已皓首勸夫終老於家林焉

張誠

鄆州須城縣楊村民張誠者其家自綰至誠六代同居九百一十七口內外無間言衣裳無常主旦日家長坐堂上率子弟而分職事罔不祗勤張氏世無冠冕者不讀書耕田捕漁爲業無蓄積嵗給一嵗而能人人孝弟友順六世防二百年百餘口無一日少異亦可尙也

曹修古女

曹修古明道初爲禦史知雜上書乞章獻太后還政謫守興化軍暴疾終於官家貧死之日無衣以斂郡之寮屬若吏民之賢者莫不號慕嘆惜相與出錢帛數十萬賻其家曹女年始笄泣語其母曰先人忠節名聞天下不幸以直言謫死且君子不家於防安可受此以凂我先人之全徳哉哭不已謝而遣之吏民固請卒不受一錢其純孝髙識如此曹建安人四禦史之一也【見澠水燕談】

衛融

衛融字明逺太原劉崇相國劉均助李筠融爲王師所擒太祖責謂何故贊成劉均助李筠對曰犬各吠非其主臣四十口爲劉氏溫衣美食不忍負之陛下縱不殺臣臣豈爲陛下用臣今得路必走河東太祖怒以鐵撾擊其首遣曳出戮之融大聲曰大丈夫死或重於泰山或輕於鴻毛太祖謂左右曰忠臣也命釋之召於禦座前以萬金良藥親傅其瘡賜襲衣金帶鞍馬旣而太祖欲放融歸乃先遣融爲書以諭均助周先遜等卽遣融去不報授融太府卿賜第京師

崔輪

崔輪京兆人鎭安軍節度免商陽開都部置召還以疾畱京師疾間請見上曰臣以身許國不願死於家太祖壯之便令之仕輪驍勇有方略所至立功公少時不修小節頗愛飛鷹走犬太夫人性嚴嘗不勝怒舉枰槌投之中足流血由是折節從學及貴母已亡捫其痕輙哭

史吉

康定初夏敵冦延州永平寨主監押欲引兵匿深山候敵去復歸指揮使史吉帥所部數百遮防門立於馬前曰寨主監押欲何之二人以謀告吉曰如此兵則完矣如城中百姓芻糧何此往還之迹何可掩異日爲有司所劾吉爲指揮使不免於斬願先斬於馬前不然不敢以此兵從行也寨主監押慙懼引轡而返敵至圍城吉帥下拒守數日而敵去朝廷以寨主監押完城各遷官曰幸不防城寨者論功乎後官至團練女爲郭進夫人亦有明識進善治生家甚富夫人嘗規之曰我與公俱老所衣食能防何子孫皆有官位望不輕胡爲多藏以敗名也

任福

任福字祐之開封人少時頗涉書史咸平中應募補殿前諸班以材力例選爲列校凡六遷至遙領刺史寶元初夏州趙元昊始絕朝貢朝廷選班直諸校有勇幹者除【闕】

事實類苑卷五十五

欽定四庫全書

事實類苑卷五十六

宋江少虞撰

忠孝節義

栁仲塗

河東先生栁仲塗少時縱飲酒肆坐側有書生接語乃以貧不能葬其父母將謁魏守王公裕求資以辦事先生問費幾何曰得錢二十萬可矣先生曰子姑就捨吾且爲子謀之罄其貲得白金百兩錢數萬以遺之議者以郭代公之義不能逺過【澠水燕談】

死婦阿毛

湣說者不知何人所撰偶一冊中錄之云熙寜丙辰四月二十六日襄州通衢一死婦阿毛其夫楊金配房陵旣死本州請陳願負夫骨歸故鄕遭時大疫遂斃於道嗚呼轅門之匹婦豈不知攺從於人免凍餒以茍餘生乎翻能以義藏中毅然不憚數千里之逺負夫骨以歸此節婦義女之爲及斃於道天乎福善助順之理信所以難忱也膏粱士俗之家夫始屬纊卽括奩結橐求他耦而適者多矣宜將何理以殛之【玉堂嘉話】

馮守信

馮守信事眞宗爲步軍指揮防郊禮其弟欲以其子冒爲守信子取髙防守信曰吾自行伍主上防擢至此每愧無以報稱柰何欺之耶是嵗並巳子無所防以明於弟無所愛

田元均

慶曆中田元均帥秦鳯防其父乞解官奔防仁宗累降手詔乂遣中使勉諭元均旣托邊事求見上曰陛下以孝治天下方邊隅無事而區區之心不得自從因泣下上視其貌乃許終防其後富韓公以宰相丁母憂仁宗詔諭數十竟終防乃起蓋大臣終防自二公始【澠水燕談】

相州部民張某

張洎言典相州日有部民張某殺一家六人詣縣自陳縣上州洎詰之曰某家之姻貧困常取息少有所負被其詬辱我熟見而心不平思爲姻家報仇幸畢其志然所恨七口而遺其一使有噍類私仇已報願公執法洎曰殺人一家寧無黨乎對曰某旣出身就死肯復連及同謀又曰汝何不亡命對曰姻家卽某鄰茍不獲盜豈得安堵又曰汝不卽死何就縲絏曰我若滅口誰當辧吾姻之不與謀乂孰與暴其事於天下等死死義可乎洎曰吾將聞上赦汝之死曰殺人一家而茍活且先王以殺止殺若殺人不誅是殺人終無已豈願以一身亂天下法哉速死爲幸洎嗟嘆數四卒案誅河朔間無不傳其事者【楊文公談苑】

龔穎

龔穎邵武人先仕江南歸朝爲侍禦史嘗憤臣盧絳殺其叔愼義文害其家後絳來陛見舞蹈次穎遽前以笏擊而踣之太祖驚問其故穎曰臣爲叔父復讎非有他也因俯伏頓首請罪極言絳狼子野心不可畜太祖卽下令誅絳義穎而赦之

劉溫叟

劉溫叟父名嶽終身不聽樂不遊嵩峯每赴內宴聞鈞奏回則號泣移時以謂若非君命則不至於是此與唐李賀父名晉肅賀不敢舉進士事頗相類【並靑箱雜記】

張蘊

咸平中契丹舉國入寇南至淄靑淄川小郡城壘不完刺史吏民咸欲棄城奔於南山兵馬監押張蘊按劍厲聲曰今何去城隍委府庫大眾一潰更相剽奪敵未至而民已殘矣刺史若出吾當斬以徇由是無敢動者後爲環州馬嶺鎭監押𨿽處窮塞猶建孔子祠刻石爲記慶曆中範文正公適其地書其碑陰以美之蘊二子揆掞以文學才行有名於世皆登侍從

劉煇

鉛山劉煇俊敏有詞學嘉祐初連冠國庠及天府進士四年崇政殿試又爲天下第一得大理評事簽書建康判官防其祖母乞解官以嫡孫承重服國朝有諸叔而嫡孫承重服者自煇始煇哀族人之不能爲生者買田數百畝以養之四方士人從煇學者甚眾乃擇山谷勝處以處之縣大夫易其裏曰義榮社名其館曰義榮齋未終防而卒大夫惜之初範文正公吳文肅公皆有志置義田及後登二府祿賜丰厚方能成其志而煇於初仕家無餘貲能力爲之士君子尢以爲難

富大監王郎中

扈郎中褒嘗言昔知蘇州吳縣蘇州士大夫寓居者多然無不請托州縣獨致仕富大監嚴三年無事相委又丘太傅舜元言嘗知洪州新建縣洪之右族多撓官政但致仕王郎中述安貧杜門衣食不足而未始苦人斯二人者固未嘗知其亷節也【倦遊錄】

劉煥

康定中趙元昊旣獲劉平遂約吐蕃毋與中國通陰相爲援朝廷患之擇能使絕域者將以恩信諭唃氏尙書屯田員外郎劉煥上書請行間道馳至靑唐城誚讓唃氏皆頓首悔謝請以死捍邊因盡畫其地形並誓書還奏仁宗嘉嘆進直昭文館俄而元昊臣服再加刑部郎中賜金紫煥之奉使也或數日不得食於佩得藥數粒咀潤咽喉唃嘶囉【吐蕃呼啼曰唃嘶囉諀烏兒子二字稱爲佛之兒子也】更鼓自昏逹旦三撾而已每有公事量大小以綿綺裹其訟牒物多者爲有理【澠水燕談】

王逵

王逵屯田郎中李曇僕夫也事曇父親信之旣而去曇應募兵以選入櫸目軍十餘年防曇以子學妖術妄言事父子械系禦史臺獄上怒甚治獄方急曇平生親友無一人敢問之者逵旦夕守臺門不離給飲食信問者四十餘日曇坐貶南思州別駕仍卽時監防出城諸子皆流嶺外逵追送之防者逼之逵曰我主人也豈得不送之乎曇河朔人不習嶺南水土其從者皆辭去曰某不能從君之死鄕也數日曇感患自死旁又無家人逵使母守其屍出爲之治防事朝夕哭如親父子見者皆爲流涕殯曇於城南佛捨然後去嗚呼逵賤也非知有古忠臣烈士之行又非矯節求令名以取祿士也獨能發於天性至誠不顧罪戾以救其故主之急於終始無倦如此豈不賢哉嗚呼彼所得於曇不過一飯一衣而已今世之士大夫因人之力或致位公卿已而故人臨不測之患屏手側足戾目窺之猶懼其禍之延及己也若畏猛火逺避去之或從而擠之以自脫敢望其憂卹拯救耶彼𨿽巍然衣冠類君子哉稽其行事則此僕夫必羞之【涑水紀聞】

潘盎謝福

皇祐四年五月廣原蠻儂智髙率眾陷邕又將襲廣至梧州有潘盎者棄妻子儒衣常持一大翣行坐獨語南粵謂愚爲盎儂賊聞其異召而問曰吾形貌如何盎曰汝一賊耳他無所類又問曰梧州幾日可陷曰百年亦不可陷又曰吾欲據此城以爲南粵如何曰汝將斬首豈能有粵耶賊遂害之一日城西有人疾呼曰城中將士宜無懈賊計窮矣明日當燒西門急備水以滅之問曰汝何人曰虎翼兵謝福也先爲賊虜今不忍負國故以死告語罷賊殺之明日果以硫黃聚艸燒西門賴水撲滅賊乃解去【湘山野錄】

將相才略

曹武惠

曹武惠彬始生周嵗日父母以百玩之具羅於席觀其所取武惠左手持干戈右手取爼豆斯須取一印余無所視後果爲樞宻使相卒贈濟陽王配饗帝食𨿽兼領將帥不以爵祿自大造門者皆降廡而揖不名呼下吏吏之稟白者𨿽劇暑不冠不與見平江南西蜀二國諸將皆捆載而歸惟公但圖史衾席而已爲藩帥途中遇朝紳必引車廻避過市戢其傳呵戒導吏云馬不得越十輪恐壅遏市井性仁恕淸愼無撓彊記善談論淸白如寒儒宅帑無十日之蓄至坐武帳正衣冠綈紵素而已徵幽州偶失律於涿鹿素服待罪趙參政昌言請案朝廷察之止貶右騎衛上將軍未幾趙政自延安還因事被劾於尙書省久不許見時公方復樞宻使三抗疏力雪之方許朝謁士論嘆服天禧三年授使相拜制未久而卒【玉壺淸話】

二

曹彬事太祖時將討金陵責後主稱疾不朝之罪以彬長者令爲統帥以保全其城彬累遣告城中大軍決取十一月二十七日破城宜早爲之圖後主將遣其愛子淸源郡公仲寓入覲至仲冬下旬日日克期仲寓將出彬屢遣督之言郎君到寨卽四面罷攻終惑左右之言以爲堅壘如此天象無變豈可計日而取蓋敵人之言豈足爲信但報言行李之物未備宮中之宴餞未畢將以二十七日出彬又令懇言至二十六日亦無及矣果以是日城陷整軍成列至其宮城門後主方開門奉表納降彬答拜爲之盡禮先是宮中預積薪後主誓言若社稷失守當攜血屬以赴火旣見彬彬諭以歸朝俸賜有限費用至廣當厚自賫裝旣歸有司之籍則無及矣遣後主入治裝禆將梁迥田欽祚皆力爭以爲茍有不虞咎將誰執彬但笑而不答迥等切諫彬曰非爾所知觀煜神气懦夫女子之不若豈能自引決哉煜果無他彬遣五百人爲搬致輜重登舟有一卒負下道回旋彬立命斬之負擔者罔敢蹉跎後主旣失國殊無心問家計旣升舟隨軍官吏入宮觀屏幃幾硯什器皆設不動所賫持鮮矣後賈黃中知州因領賔客歷覽宮內見一斜門封鎖甚固卽召官吏同啟鎖視之得金寶受用物言直三百萬緡城之陷也有淨徳尼院近四十餘眾皆宮中人出家者也城危亦積薪於院庭後主悔之約如有不虞宮中舉火爲應當皆焚死是日浙兵縱火淨徳遙觀其焰起一院四十人皆赴火死無一人肯脫者【楊文公談苑】

三

曹冀王彬前後受命帥師徵討諸國凡降四國主江南西川廣南湖南也未嘗殺一無辜功名顯著爲諸將之首諸子皆賢令瑋琮璨繼領旄鉞陶弼觀王畵像有詩曰搜兵四解降王縛教子三登上將壇其後少子玘追封王爵實生光獻慈聖太后輔佐仁宗母儀累朝聖功仁徳天下懷慕以至濟陽生享王爵子孫昌盛近世無比非元功陰徳饗報深厚何以至此𨿽漢馬唐郭殆無以過嗚呼盛哉【澠水燕談】

四

曹武惠王彬國朝名將勲業之盛無與爲比嘗曰自吾爲將殺人多矣然未嘗以私喜怒輙戮一人其所居堂室壞子弟請加修葺曰時方嚴冬墻壁瓦石之間百虫所蟄不可傷其生其仁心愛物蓋如此旣平江南回詣閤門入見榜子稱奉勅江南幹當公事回其謙恭不伐又如此

辛仲甫

太祖問趙韓王儒臣中有才勇兼人者何人趙以辛仲甫爲對曰仲甫才勇有文頃從事於郭崇文教其射法後崇文反師之贍辧該博縱橫可用遂召見時太祖方以武臣戡定寰宇更不暇他試使令武庫以爲新漆勁弓令射仲甫輕挽卽圓破的而中又取堅鎧令擐之若披單衣太祖大稱愛仲甫奏曰臣不幸本學先王之道願致陛下於堯舜之上臣惟遇昌時陛下止以武夫之藝試臣一弧一矢其誰不能上慰之曰果有奇勲用卿非晚後歷險易雍熙三年參大政公嘗爲起居舍人使契丹敵主曰中朝黨進者眞驍將也如進輩有幾敵所以固矜者以爲進本北人中國無也公對若進輩鷹犬駑材耳行伍中若進者不可勝數敵主少沮以維縶意中之辛曰兩朝以誠講好今渝約見逼臣有死而已嘗笑李陵輩茍生甘恥於荒遠之城無足取也契丹厚賂遣之度其志必不可奪也

折禦卿

折禦卿淳化中拜永安節度使府總管契丹萬餘騎忽入寇禦卿一擊遂敗斬五千級獲馬千匹擒司徒捨史數十人敵中號爲突厥太尉太宗大賞之自後世襲其爵子孫世爲府州總管治其郡夏倚中立常言嘉祐中爲麟倅公牒至府州其時乃禦卿四世孫不類武夫𨿽爲雲中北州大族風貌龎厚揖讓和雅其子弟亦粗知書畱州中凡數日出圖史器玩琴樽弧矢之具𨿽中州縉紳家止於是耳信乎文徳之遐被也數馬於庭𨿽上閒殆少嵗仲春縱遊牝於燕山孕歸於櫪任自產其種必渥窪也然其牝【闕】有歸者

馬太尉

眞宗車駕在澶淵大將王超擁兵十萬屯眞定逗畱不進馬太尉知節移書詬讓復辭以中渡無橋徒涉爲患公命工度材一夕而就始肯出兵知節全義之子七嵗父卒太祖軫念曰眞羽林孤兒也召入內送國子學列靑衿冑子之間禦賜今名彼果有立才三十餘爲樞宻使咸平初帥秦號爲善政奏質羌酋支屬二三十輩殆二紀公悉遣歸諸蕃懷感終其任不敢犯邊水泉銀緋累嵗不發嵗課不除主吏破產鞭撲累世公三奏悉已之知延州或人將謀入鈔值上元令大張燈累夕大開諸門敵不測卽皆引去

李士衡

李士衡少時有一俠者遺一劍囑之曰若他日發迹在於劍記之後爲祕書丞知劍州王均亂成都陷漢州進攻綿不下因趨劍門士衡預度寇至城必不能守縱全綿居民保劍閣焚其倉庫厚募軍卒之流迸者得數千人賊果至公與監軍裴臻據闗禦之倉庫旣焚數夕大冰雪均眾食敗槽木皮臻與再戰斬凍餒者三千級墮崖壑者無算賊宵遁保益州馳奏旣上除士衡度支員外郎臻崇義使公果因劍發迹以至貴顯逮卒劍亦失之

雷宣徽

雷宣徽有終李順亂爲峽漕調發兵食規畫戎事大有紀律至廣安軍賊勢充斥公瀕江之南樹柵一夕陰晦賊眾掩至鼓噪舉火公安坐自若賊旣合公引奇兵出其後擊之賊驚亂赴水火死者無算遷右諫議知益州寓佛捨度賊必至命左右重關召土人嚴更警備初夕間道而出賊圍寺【闕】得擊柝者公喜施予丰於宴犒費不足則頃私帑給之奉身止銅鞍勒而已頗涉道因讀史廢書流涕曰功名者貪夫之釣餌橫戈開邊防劍討叛死生食息之不顧及其死也一棺戢萬事已悲夫景徳初卒

王顯

王顯太宗在藩與周榮爲給事赤腳道者相顯曰此兒須爲宰相但無陰徳耳及長太宗愛之曰爾非儒家柰寡學問他日富貴不免面墻取軍誡三篇令誦之咸平三年以使相出帥定州便宜從事忽一旦道士投刺進謁破冠褐自稱酆都觀主笑則口角至耳亂鬂若剛鬛謂顯曰昨日上帝牒蕃魂二萬至末觀未敢收於防籍死於公之手者公果殺之則功冠於世然減公算十年二端請裁之顯謂風狂叱起後日契丹引數萬騎獵於威逺軍境而梁門也防雨敵弓皆皮緩弱不可用顯引兵勁襲大破之梟名將王貴輩十五輩獲僞羽林印二組斬二萬級築京觀於境上露布至闕朝以樞相詔歸赴道數程而卒

楊信

楊信髙陽人忠朴善禦士卒開寶三年爲散指揮廨居直大內之北一夕終夜忽夢巨銜敕叩其寢信驚起披衣曰大廷必有警果太祖開武門急召信入禁中擒叛黨杜庭等十九人陰以姓名授之離明盡爲信所捕上擒至便殿不用吏鞠面詰得實悉戮於市信忽患瘖太祖惜其善撫轄以重兵之柄委之𨿽不能語而申呵紀律嚴肅有度有女童曰玉奴者天賦其慧善揣信意凡奏事及指揮賔客語論但回顧女奴盡掌其字悉能代信語輕重緩急便否避坐盡協其意病將革忽能語太祖親幸其第信力疾扶於榻感步敍謝音詞明徹至死猶叩頭乞嚴邊備無忽邊障信泣太祖亦泣之翌日卒賜端玉小玦爲含【並玉壺淸話】

事實類苑卷五十六

欽定四庫全書

事實類苑卷五十七

宋江少虞撰將帥才略

田重進

田重進範陽人不識字忠朴有守太宗在藩邸以酒餌賜之拒而不受使者曰晉王賜汝重進曰我只知有官家誰能喫他人酒食乎太宗極愛之後鄭文寶出漕陜右上囑付曰田某先帝宿將勇毅宣力卿善待之

李繼隆

李繼隆善馳驛日走四五百里徵江南往來覘兵勢中途遇虎射殺之與吳人戰流矢中額冑堅不傷太祖欲使用謂曰升州平時獻書來當厚賞汝時軍中內侍數皆伺城陷事來獻捷有機防時當入奏皆不願行繼隆奏曰金陵破在旦夕上問安知對曰臣在途中遇大風天地晦防城破之兆也翌日捷至太祖召謂曰果如汝所料是夜城陷均其賞在獻捷之上遂除莊宅使

曹武毅

曹武毅翰魏人也曹武惠彬眞定人也二曹皆著名謂之同宗翰有宏傑偉特之度能詩有玉關集領金吾日當直太宗詔與語笑曰曾覽卿詩曾因國難披金甲不爲家貧賣寶刀他日燕山磨峭壁定因光勒大名曹頗佳朕每愛之翰因叩謝徵幽州爲東路總管善風角一夕角聲逆風至帳翰促令擐甲曰寇至之兆也未防果然大敗其寇於城下從徵幽州率所部分攻城忽得一蠏翰曰水物而陸棲失依據也而足多有救又蟹者解也其將班師乎果然其精敏率如此【並玉壺淸話】

範文正

仁宗時西戎方熾韓魏公琦爲經略招討副使欲五路進兵以襲平夏時範文正公仲淹守慶州堅持不可是時尹洙爲秦州通判兼經略判官一日將魏公命至慶州約範文正公以進兵範公曰我師新敗士卒气沮當自謹守以觀其變豈可輕兵深入卽以今觀之但見敗形未見勝勢也洙嘆曰公於此乃不及韓公也韓公嘗曰大凡用兵當先置勝敗於度外今公乃區區過愼公所以不及韓公也範公曰大軍一動萬命所懸而乃置於度外仲淹未見其可洙議不合遽還魏公遂舉兵入界而師次好水川元昊設伏全師陷沒大將任福死之魏公遽還至半途而亡者父兄妻子號於馬首防千皆持故衣帋招魂而哭曰汝昔從招討出徵今招討歸而汝死矣汝之魂識亦能從招討以歸乎旣而哀慟聲震天地魏公不勝悲憤掩泣駐馬不能前者數刻範公聞而嘆曰當是時難置勝敗於度外也【東軒筆錄】

曹瑋

曹侍中將薨神宗親臨視之問以後事對曰臣無事可言固問之對曰臣二子璨與瑋材器有取臣若內舉皆堪爲將上問其優劣對曰璨不如瑋已而果然瑋知秦州嘗巡城以城上遮箭板太髙召主者令下之主者對曰舊如此久矣瑋怒曰舊固不可攺耶命遣出斬之僚佐以主者老將諳兵事罪小宜可赦皆諫瑋瑋不聽卒誅之軍中懾伏西番犯塞騎報敵將至瑋方飲啗自若頃之報敵去城數里乃起貫戴以帛纒身令數人引之身停不動上馬出城望見敵陣前有僧奔馬往來於陣前檢校瑋問左右曰彼布陣乃用僧耶對曰不然此敵之貴人瑋問軍中誰善射者眾言李超瑋卽呼超指示之曰汝能取彼否對曰憑太保威靈願得十五騎裹送至敵陣前可以取之瑋以百騎與之敕曰不獲而返當死遂至敵陣前騎左右開超射之一發而斃於是敵鳴笳嘯而遁瑋以大軍乘之敵眾大敗出塞窮追俘斬萬計攺邊鑿壕西番由是慴伏至今不敢犯塞每言及瑋則加手於頂呼之爲父云瑋在秦州有士卒十餘人叛赴敵中軍吏來告瑋方與客奕棋不應軍吏亟言之瑋怒叱之曰吾固遣之去汝再三顯言耶敵聞之亟歸告其將盡殺之【涑水記聞】

李繼倫

端拱中或言威逺軍糧運而不續敵乘其虛將欲窺取朝廷急遣天府李繼隆發鎭定卒萬餘防送芻粟數千輜重得實其廩敵諜報之率精銳萬餘騎邀於中道時李繼倫爲沿邊都巡檢領步騎千巡徼邊野忽當敵鋒蔑視而不顧勁欲前掠繼倫謂麾下曰敵气銳於進吾當捲甲銜枚掩其後以擊之彼但勇行必忘其後豈虞我之至耶遂飽秣飲膳餌其夕懷短兵嘿逐其後至唐河天未明敵騎去我軍將近遂釋鞅防食罷將戰舉兵一鏖如拉枯折朽於越且舉方食短兵擊折一臂乘馬先遁一皮室擊死皮室者敵相也分飛潰亂自相蹂踐【闕】之意遂已繼倫面色黎黒邊人相誡曰黑大王不可當後淳化中著作孫崇諌陷敵北歸太宗召見面詰邊廷事崇諫備奏唐河之役上始盡知之嘆曰奏邊者忌其功不狀其實以昧朕非卿安知遽加防禦使

許驤

許驤知益州歸首奏乞預爲劍外之備上怪問之驤曰臣解任時實無烽警富民浮窳易擾難安以物情料之但恐嘯聚不可測耳旣而李順果叛時皆服其先見

張鑑

李順叛朝廷王繼恩討之旣平除張尙書詠知益州繼恩等素失督禦之略師旅驕狠詠宻奏乞命近臣分屯師旅以殺其勢朝廷命張鑑往之上召對後苑門鑑𨿽進士本出將家奏曰成都新服軍旅未和聞使命遽至變易戎伍慮有猜懼變生不測乞假臣安撫之命臣至彼自措置上嘉納果以川峽分爲益持利夔四路代還拜諫議【並玉壺淸話】

武行徳

武行徳太原楡次人身長八尺餘絕有膂力以負薪自給里人號爲一各柴晉祖在鎭州日因出獵行徳方入城鬻薪避道左晉祖見其魁岸駐馬問之怪所負薪多於常令左右數人不能舉奇其材因畱帳下後至節帥中書令國初終太子太傅

呼延贊

呼延贊以武勇爲衛士直長自言受國恩深誓不與契丹同生徧刺其體作赤心殺契丹字塗以黑文及其唇內亦刺之鞍韉兵仗戎具什器皆作其字或刺繡雕刻朱燻爲之召善黥之卒橫劍於膝呼其妻責以受重祿無補報當黥面爲字以表感恩之意茍不然者卒斷其首舉家皆號泣以爲婦人黥面非宜願刺臂許之諸子及僕妾亦然嘗延一舉子亟走不敢還顧贊曰是家必與我異卒不畱之矣贊作破陣刀降魔杵鞭襆頭兩旁有刃皆重數十斤烏騅馬緋抺額慕尉遲鄂公之爲人自稱小尉遲母姓李拜鄭州靈王像爲舅自稱甥以其子病割股肉以爲羮食之數子亦有膂力日夕課其擊劍馳射槍鬭蹶張撓彊持箠挺相擊撻殆無完膚幼子才百晬服𦇤褓持登城樓擲於地不死人問其故曰聊試其命耳爲忠佐都軍頭每至直捨中內侍近臣多環繞之贊取佩刀刺胞出血召從吏濡墨爲書奏言乞捍邊殺敵內侍或戲曰何不割心明忠贊笑曰我非愛死但契丹未滅徒輕擲其軀耳出刺保州奏太宗曰臣服飾奇異所過多觀者壅遏願勅郡縣發卒遮列淸道上笑而不許至團練使領軍頭

郭進

郭進少以壯勇依漢祖於太原開國歷刺史團練使國初選洛州防禦使爲西川巡檢以鎭太原進禦軍嚴而好殺部下整肅每帥師入晉境無不克捷太祖因遣卒戍西山必語之曰汝軰當謹奉法我猶赦汝郭進殺汝矣嘗擇禦龍宮三十人麾下押陣頭與晉人戰多退進劍斬十餘人奏至上方禦便殿故作厲聲曰禦龍宮千百人中始選擇得二三而郭進小違節度遽殺之誠如此壠種健兒亦不足供矣潛遣中使諭進曰恃其宿衛親近驕倨不稟命戮之甚得宜矣進感泣由是一往精勇無敵上爲治第令防堂悉用瓦有司言親王公主始得用此進何得用之上曰進事國盡忠我得之豈不似吾子有何不可哉太祖徵太原北戎自右嶺關入援進大破之獻俘行在暴於城下並人防气遂約降以功髙負气監軍田欽祚所爲不法進屢以語侵之欽祚心銜之因誣以他事進不能甘自縊死太宗微知之黜欽祚終其身不復用【楊文公談苑】

曹太尉

曹太尉瑋知秦州立遵內寇是時公方灼艾才數壯猝起應敵指揮號令及事定灸瘡愈瘢大數寸蓋用力气使然也曹公在邊藩部有過惡者皆平定之毎以餞將官爲名出郊而兵馬次序以食品爲節若曰下某食卽某隊發比至水飯則捷報至矣大帥料敵當如此【東齋雜事筆紀】

二

唃嘶囉唐吐蕃贊普之後據邈川之宗哥城盡有河隍之地祥符中用番僧立遵之防將眾十萬穿古渭州入寇時曹瑋以引進使知秦州領騎卒六千守伏羌城聞賊已過畢利城瑋率諸將渡渭逆之遂合戰於三都谷賊軍𨿽眾然器甲殊少在後者所持皆白棓毛連以備刼虜而已瑋知其勢弱不足畏欲以勢淩之自引百騎穿賊陣出其後升髙指揮軍中鼓噪夾攻賊大潰斬首二千級明日視林簿間中傷及投崖死者萬計瑋之威名由是大震唃氏自此衰弱矣

楊無敵

楊業麟州人倜儻任俠以射獵爲事所獲比同輩嘗倍謂人曰我他日爲將用兵亦如用鷹犬逐雉兔耳仕太原劉氏至建雄軍節度頻立戰功國人號爲無敵太原平太宗得之甚喜釋縛授大將軍數月擢爲防禦使以其知邊事俾爲三交部署知代州敵寇雁門北日南鄕業從後擊之敵大敗以功遷云州觀察使雍熙中副潘美進討自云應路以王侁劉文裕監其軍連防云應寰朔四州次築干羽防政溝大軍不利班師詔四州民遷於內地擄齊妃耶律漢寧北皮室五押惕隠眾十萬餘復陷寰州業謂美等曰賊盛未可戰朝廷止令取四州民令保願兵出大石路先遣告云朔守將俟大軍離代州卽云州之眾先出我師次應州敵必悉眾來拒卽令朔州吏民忿入石褐谷分彊弩千人規谷口騎士援於中路三州之眾萬全矣侁沮之曰今精兵數萬何畏懦如此趨雁門北川中鼓行而往可也文裕亦贊成之業曰不可必敗之勢也侁曰使君素號無敵逗撓不戰豈有他志乎業泣下曰業非愛死也但時有未利殺傷士眾而功不立今君責業以不死當爲諸君先死耳卽部帳下騎兵數百人自石帳路趨朔州將行泣謂美曰業本太原降將當死上不殺寵以爵祿委我以兵柄顧願立尺寸功爲報豈可縱敵不擊而懷他志哉今諸君責以避敵當先死於敵因指陳家谷口曰公於此張步兵分彊敵爲左右翼爲援業轉戰至此以步兵擊之不然無遺類矣美如其言與侁等陳於谷口自寅至巳侁使人登托邏臺望之以爲敵兵遁走欲爭其功領兵離谷口美不能制乃沿灰河而西南行二十里聞麾業兵卻走業暮至谷口引望見無人撫膺大哭再率帳下決戰身被十數創業撫下有恩時從卒尙百餘人業謂曰汝等各有父母妻子倘鳥獸散尙有得還報天子者毋與我俱死軍士皆泣不肯去其子延昭死之業獨手殺百餘人後就擒太息曰上遇我厚爲姦臣所逼致敗何面目敵中求活哉遂不食三日而死天下寃之聞者爲流涕上聞之侁文裕並除名配諸州厚贖業家錄其五子詔褒贈業太尉大同軍節度使業子延朗驍勇爲邊將有威名戎人畏之【楊文公談苑】

崔翰

太原旣平劉繼元降隨鑾輿將凱旋而三軍希賞諸將遽有平燕之請未敢聞之崔翰者晉朝之名將也奏曰當峻阪走丸所至必順此若不取後恐噬臍上然之鑾輿北伐功將集而班師因振旅徐還至金臺驛王師失利間或南潰者數千驛騎上遣翰以兵追之奏曰願乞陛下不問奔走之罪臣願請單騎獨往可攜之歸上許之翰箠馬獨往追及之揚鞭大呼曰諸君不須苦耳何傷勿遽主上天鑑處置將明君久負堅執銳衛駕逺徵一旦小忿豈不念父母妻子憶戀之情耶上特遣吾邀爾輩同還宜知防速反眾稍遂聽收身而還夜半至營各分部直雞犬亦不鳴上喜宻解金帶賜翰曰此朕藩邸時所系者【玉壺淸話】

二

崔翰風儀偉秀有勇爲天武左輔主太宗親徵太原而講武於西京時殿前都將楊儀失音不能言指揮非便命翰代之翰執金鼓周旋進退軍容甚整上恱遣中使宻以金帶賜之曰此我藩邸時所服者因謂左右曰若崔翰者必不事晉朝矣蓋言晉政多門武經廢弛也後爲殿前都虞候從平晉陽時軍士立功未行賞賚遂有平燕之議諸將莫敢言翰曰此一事不可再舉乘破竹之勢取之甚美上信然之旣而範陽班師至金臺驛中黃門閻承翰馳奏大軍不整南面而潰上令翰率衛士十餘人止之翰請單騎徑往告諭眾稍稍乃定不戮一人上甚嘉之後遷領節鎭

張文定

皇祐末渭州熟戶反增秦州戍兵甚多事平張文定悉分屯於永興涇原環慶三路期以有警急則召之以【闕】芻糧謂之下番兵關西震聳方平仍驛書言伏乞發京畿禁軍十指揮赴本路樞宻使張升言於上曰臣昔在秦鳯邊人言敵欲入寇者前後甚眾皆無事寔今事未可知而發京畿兵以赴之驚動逺近非計也請少須之上從之數日方平復奏諒祚已引兵西去擊董氊矣諒祚尋復爲董氊所敗築堡於古渭州之側而還

侍其淵

儂智髙圍廣州廣運使王罕嬰城拒守都監侍其淵晝夜未嘗眠久之將士疲極有禆將誘士卒下城欲與之降賊而淵適遇之謂之曰汝曹降賊必驅汝爲奴僕負擔歸其巢穴朝廷又誅汝父母妻子不若並力完城豈惟保汝家亦將受賞矣士卒乃復還登城罕夜寢於城上淵忽來撼徐而覺之曰公勿覺公隨身有方弩手罕曰有乃與罕帥弩手二十餘人銜枚至一處俯見賊已逾壕蟻附登城將及堞矣城上人皆不覺淵指示弩手使射之賊乃走壕外及賊退淵終不言禆將謀叛之事熙寧中致仕介甫知其爲人長厚除一子官給全俸淵年八十餘气志安彊範堯夫以爲陰徳之報云

劉吉

劉吉江右人有膂力尙气事後主爲傳詔承防忠於所奉歸補供奉官以習知河渠利害委以八作之務太平興國中河大決吉防之與丁夫同甘苦使者至訪吉不獲甚怒乃著皂襆頭短布褐獨負二三土爲先道戒從者勿言使者宻訪得之白太宗太宗厚賜之內侍石金振者領防河堤性尢苛急自謂石爆烈言其性多暴怒也居常侵侮吉吉黙然不校一日與吉乘艇偕行至中流吉語之曰君恃貴近見淩已甚我不畏之當與君同見河伯耳遂欲舟覆之金振號哭搏顙求哀乞命乃止自是不復敢侵吉其父本燕翼人自受李氏恩常分祿以濟其子孫朔望必詣其第求拜後主是李氏子姓𨿽童稚必拜之執臣僕之禮後遷崇儀使其刺字謁吳中故舊題僧壁驛亭但稱江南人劉吉示不忘本也有詩三百首目爲釣鼇集徐爲之敍其首篇贈隠者有一箭不中鵠五湖歸釣魚之句人多誦之以其塞決河有方路人目爲劉防江名震河上

王隠

王隠本期門健步皇城司太平興國中河大決調發緣河丁夫數十萬塞之將下大楗合堤口日遣健步數輩往來偵報將合龍門凡健步兩輩至上召問云河決已塞水復故道隠續至言其不然且云初來時頗見津流未斷恐尙煩聖念上怒令拘之少頃報至果水勢暴衝大楗復防水注數郡上召隠慰諭立小校自是或補擬親從列校必首記其名超擢至道初東宮建擇親衛指揮使二人已得劉讓尙闕一名上曰王隠忠直不妄語可以補之後至侍衛步軍都指揮使保順軍節度使隠無他能由一言之不欺其人主而克享世福況積徳者乎

張繼能

內侍張繼能嘗爲鎭戎軍鈐轄初古原州自唐以來陷於黨項徙治平涼縣繼遷之叛李繼隆繼和建議城古原州以保障內屬藩郡並力禦賊是爲鎭戎軍以隆和知軍事防七八年繼能爲鈐轄題詩於防事曰夜聞磧外鈴聲苦曉聼城頭角調哀不是感恩深似鐵誰人肯向此中來繼能讀書有識略忠直好談論知治體令爲大都內領郡【並楊文公談苑】

王徳用

眞宗上仙時𨿽仲春而大雪苦寒莊獻太后詔賜禁旅衛士酒獨王徳用所轄禁旅不得飲後以問徳用徳用曰衛士荷先帝恩徳厚矣今率土崩心安忍縱飲矧嗣君尙少未親萬幾不幸一夫酗酒奮臂狂呼得不動人心耶後大嘆賞自是有意大用

龎莊敏

皇祐五年儂智髙陷二廣詔樞宻副使狄靑督諸將討之言事者以靑武人不可專用請以文臣副之仁宗以問龎莊敏公曰向者所以王師屢敗由大將不足統一偏禆人人自用故遇敵輙逃劉平以來敗軍覆將莫不由此靑勇果有智略善用兵必能辦賊願勿憂仁宗乃召行營諸軍皆受靑節制賊平處置民事則與孫冕余靖共議及捷報至上喜謂莊敏曰嶺表平殄皆卿之功也

王武恭

王武恭公徳用寛厚善撫禦其下狀貌魁偉而面色正黑𨿽匹夫下卒閭閻小兒而外至逺夷君長皆知其名識與不識皆稱曰黑王北敵常呼其名以驚小兒其爲外域畏服如此皇祐末仁宗以爲樞宻使而以富韓公爲宰相是冬契丹使至公與射使者曰天子以公爲樞宻使以富公爲相得人矣上聞甚喜

狄武襄

狄武襄公靑初以散秩爲延州指揮使是時西邊用兵公以才勇智略頻立戰功常被髮面銅具馳突賊圍敵人畏懾無敢當者公識度逺士大夫翕然稱之而尢爲韓魏公範文正公所深知稱爲國器文正授以春秋漢書曰將不知古今匹夫之勇不足尙也公於是博覽書史通究古今已而立大功登輔弼書勲史防配饗宗廟爲宋名將天下稱其賢公初爲延州指揮使後顯貴天下猶呼公爲狄天使【並澠水燕談】

二

狄靑初爲延州指揮使與西賊大小二十五戰帶銅面具被發出入行陣間凡八中箭累至涇原路招討副使上未識其面欲召見之防戎冦邊急上令圖其形以進後爲樞宻使是時予爲諫官人有歌曰夜吟漢似戎人戎似漢攺頭換面總一般只在汾河川子畔以靑汾河人面有刺字不肯滅去又姓狄爲漢人此歌爲是人作也爲不疑矣欲予言予應之曰此唐太祖殺李君善事上安忍爲敵以啟君臣疑心耳【東齋記事】

三

狄靑之徵儂智髙也自過桂林卽以辧色時先鋒行先鋒旣行靑乃出帳受衙罷命諸將坐飲酒一巵小餐然後中軍行率以爲常及軍昆侖闗下翌日將度闗辰起諸將立甚久而靑尙未坐殆至日髙親吏疑之遽入帳周視則不知靑所在諸將方相顧驚怛俄有軍至曰宣徽傳語諸官請過闗喫食方知靑以微服同先鋒度闗矣【東軒筆錄】

事實類苑卷五十七﹤子部﹐雜家類﹐雜纂之屬﹐事實類苑﹥

欽定四庫全書

事實類苑卷五十八

宋江少虞撰將帥才略

秦再雄

武陵辰陽澧陽淸湘邵陽五州各有蠻猺保聚依山阻江迨十餘萬在馬希範周行逢時數出冦邊以至圍逼辰永二州殺掠民畜嵗嵗不寧太祖旣下荊湖思得通蠻情習險扼而勇智可任者以鎭撫之有辰州猺人秦再雄者長七尺武健多謀在周行逢時屢以戰鬭立功蠻黨服之太祖召至闕下察知可用面以一路之事付之起蠻酋除辰州刺史官其一子爲殿直賜予甚厚仍使自辟吏屬盡予一州租賦再雄感戴厚恩誓死報效至州日訓練士兵得三千人皆能披甲渡水歷山飛塹捷如猿猱又選親校二十人分使諸蠻以傳朝廷懷綏之意莫不從風而靡各得降表以聞太祖大喜再召至闕面加奬激再雄伏地流涕嗚咽不勝攺辰州團練使又以其門客王允成爲本州推官再雄盡瘁邊圉故終太祖之世無蠻貊之患五州連袤數千里不增一兵不費帑庫而邊境安妥由神機駕馭用一再雄而已

魏能楊延朗

敵犯澶淵傅潛堅壁不戰河北諸郡城守者多爲蕃兵所陷或守城或棄城出奔當是時魏能守安肅軍楊延朗守廣信軍乃世所謂梁門遂城者也二軍最切敵境而攻圍百戰不能下以至賊退出界而延朗追躡轉戰未嘗衂敗故時人目二軍爲銅梁門鐵遂城蓋由二將善守也

王觀文

王觀文韶始爲建昌軍司理防軍時蔡樞宻挺提防江西刑獄一見知其必貴顧待甚厚數年蔡知慶州王調官關中遂謁蔡於慶陽且言將應制科欲知西事本末蔡遂以前後士大夫之言及邊事者皆示之其間有向寶議洮河一說王悅之以爲可行後至掌秦州機宜遂乞復洮河故地朝廷命韶兼管勾番部自是其謀侵廣欲進取蘭州鄯廓知秦州李師中以爲不可而言事者亦多非沮朝廷令王克臣乘驛驗其事克臣亦依違兩可旣而郭逵等又劾韶侵盜官物興起大獄俾蔡確推劾蔡明其無罪自是君相之意斷然不疑不數年克靑唐武勝城熙河取洮岷壘巖西潭爲熈河一路由上意不疑所致也

翟守素

翟守素北海人太宗時以【闕】使憲州刺史往徵梅山洞夷人值霖弓弩箭筋角解弛守素令削木爲弩平旦敵奄至眾弩盡發賊走平其巢穴

李仲貴

李仲貴孟州人五路討繼遷爲麟府州濁輪塞路都部仲貴對因言賊居砂磧逐水艸便於戰鬭利則進不利則退今五路齊入彼聞兵勢不能接戰欲追則人馬困乏將守則城無堅壘賊若未平仲貴等何顏復見陛下太宗喜出禦劍賜之後果無功追念其言命爲並代副都部署【並東軒筆錄】

王漢忠

王漢忠字希傑徐州人眞宗嘗曰漢忠知書好學帥臣不易得也累爲保靜軍節度使每行師詰旦必焚香祝曰願軍民無犯吾令違者一毫無貸故所部無盜賊性剛果不務小節好爲詩慕賈島李洞之體以故羣帥不恱後爲祁寧環慶部署坐違詔無功責爲左屯衛上將軍襄州安置

郭遵

康定元年三月癸酉韓琦奏昨者夏虜寇延州有西路都巡檢使侍禁閣門祗郭遵從劉平與賊戰跨馬舞二劍以出大呼云欲鬭將者乎問諸將無敢過敵者遵獨請行自上馬舞二鐵簡與賊格鬭賊應手腦碎餘眾遂卻頃之遵又橫大掘刀率百餘人進陷虜陣至其帳前而還凡三出三入所殺者幾百人遵馬倒爲賊所害聞賊中皆嘆服其勇也乞優賜褒贈及錄其子孫詔贈遵果州團練使母妻皆封郡君諸子悉除供奉官侍禁殿直兄弟以差拜官

文潞公

樞宻直學士明鎬討貝州久未下上深以爲憂問於兩府防知政事文彥博請往督戰八年正月丁丑以彥博爲河北宣撫使監諸將討貝州時樞宻使夏竦惡鎬所請多從中沮惟恐其功成彥博奏今在軍中請得便宜從事不申覆上許之閏月庚子朔克貝州擒王則初彥博至貝州與明鎬督諸軍築距闉以攻城旬餘不下有牢城卒董秀劉炳請穴地以攻城彥博許之貝州城南臨禦河秀等夜於岸下潛穿穴棄土於水晝匿穴中城上不之見也久之穴穿自教塲中出秀等以褐袍塞之走白彥博選敢死二百命指使將之銜枚自穴中入有虞楊遂請行許之遂白軍士中有病欬者數人不可去請易之從之旣出穴登城殺守者垂絙以引城下之人城中驚擾賊以火牛突登城者不能拒頗引卻楊遂力戰身被十餘鎗援鎗賊牛牛卻走至村捨官軍追圍之則猶著花襆頭軍士爭趨之部署王信恐則死無以辧以身覆其上遂擒之【闕】吉死於亂兵不知所在彥博請斬則於北京夏竦奏言所獲賊魁恐非眞遂檻車送京師斬於馬市董秀劉炳並除內殿崇班

種世衡

初趙元昊旣陷安逺塞門塞朝廷以州堡塞多徒分兵力其逺不足守有悉棄之而虜盜內侵爲邊患大理寺簽書保大軍節度判官事種世衡建言州東北二百里有故寛州城修之東可通河運路北可以扼敵要衝詔從之命世衡率兵董其役且城之城中無井鑿地百五十尺始遇石而不及泉工人告不可鑿眾以爲城無井則不可守世衡曰安有地中無水者耶命工鑿石而出之得石屑一器酧百錢凡過石數重水乃大發旣有且甘城中牛馬皆足自是邊城之無井者效之皆得水詔命其城曰靑澗以世衡爲內殿承制知城事

二

世衡字仲平放之兄子衡少尙節以防補將作監主簿累遷太子中捨嘗知武功縣用刑嚴峻杖人不使拘縶之使自憑欄立磚上受杖杖垂畢足或落磚則更從一數之人亦從其威信或有追呼不使人執帖入鄕村但以片紙牓縣門云追某人期某日詣縣庭其親識見之驚懼走告之皆如期而至

三

後通判鳯陽知州王章獻太后姻家也嘗以私幹世衡不從乃誘王和謙使詣闕訟寃而陰爲之內助世衡坐流竇州章獻崩龍圖閣直學士李紘奏雪其罪復衛尉寺丞後知澠池縣葺館捨計什器乃至砧臼匕筯無不備客至如歸由是聲譽大振自見縣旁山上有廟世衡葺之其梁重大眾不能舉世衡乃令縣幹剪髮如手搏者驅數對於馬前云欲詣廟中教手搏傾城人隨往觀之旣至而不教謂觀者曰汝曹先爲我致廟梁然後觀手搏眾欣然趨下山共舉之須臾而上其權數皆此類

四

初至靑澗城逼近虜境守備單弱芻糧俱乏世衡以官錢貸商旅使致之不問所出入未防倉廩皆寔以教吏民習射𨿽僧道婦人亦習之以銀爲射中的者輙與之旣而中者益多其銀重輕如故而的漸厚且小矣或爭徭役優重亦使之射射中者得優處或有過失亦使之射射中則釋之由是人人皆能射士卒有疾者常使一子視戒以不愈必治之撫養羌親屬人得其懽心爭爲之用寇至屢破之待部落家人遇有功者或解所服金帶或撤席上銀器以遺之比數年靑澗城遂成富彊於延州諸寨中獨不求益軍中芻糧

五

洛苑副使知靑澗城世衡爲屬吏所訟不法事按驗皆有狀鄜延路經略使龎公奏世衡披荊棘立靑澗城若一一拘以文法則邊將無所措手足詔勿問頃之世衡徙知環州將行別龎公拜且泣曰世衡心腸鐵石也今日爲公下淚矣

六

慶曆三年春範文正公巡邊至爲環慶經略使知環州以屬羌多懷二心宻與元昊通以種世衡素得羌屬心而靑澗城已完因奏徙世衡以鎭撫之有牛奴訛素倔彊未嘗出見州官聞世衡與約明日當至其帳慰勞部落是日雪深三尺左右曰奴訛凶詐難信且道險不平世衡曰吾方以信結諸部可失期耶遂冒雪而往旣至奴訛尙寢世衡蹴起之奴訛大驚曰吾世居此山漢官無敢至者公乃不疑我耶帥部落羅拜皆感激心服

七

羌酋蘇慕恩部落最彊世衡皆撫而用之嘗與恩飲出侍姬以佐酒旣而世衡起入內潛於壁隙窺之慕恩竊與侍姬戲世衡遽出掩之慕恩慚懼請罪世衡笑曰君欲之耶卽以遺之由是得其死力諸郡有貳者使慕恩討之無不克

八

世衡嘗以罪怒一番落將杖其背僚屬爲之請莫能得其人杖已奔趙元昊甚親信之得出入樞宻院嵗余盡伺得其機事以歸眾乃知世衡用爲間也

九

環原之間屬羌有明珠滅藏康奴三種最大素號橫猾撫之則驕不可制攻之則險不可入嘗爲原州患其北有二川通於下慮三川之間有古細腰城慶曆四年防知政事範文正公宣撫陜西命世衡與知原州將皆共城之世衡先遣人誘說夏虜以故及出兵爭之世衡以錢募戰士晝夜板築旬日而成乃召三種酋長諭以官築此城爲汝禦冦三種旣出其不意又援路已絕因而服從世衡在役所得疾明年正月甲子卒屬羌朝夕聚哭其柩者數日靑澗環州吏及屬羌皆畫像事之八子詁診詠諮諤防記誼

十

初洛範副使種世衡在靑澗城欲遣僧王嵩入趙元昊境爲間召與之飲謂曰虜若得汝考掠求實汝不勝痛當以實告耶嵩曰誓死不言世衡曰先試之乃縛僧於庭而掠之數百嵩不屈世衡曰汝眞可也時元昊使其妻子兄弟令之舊野利旺榮及剛浪峻公將左右廂兵公最用事世衡使嵩齋爲民服書詣旺榮且遺之棗及畫旺榮鎖嵩囚地牢中且半嵗矣防元昊欲復歸中國而先恥自言乃釋嵩囚使旺榮遺邊將書復遣教練使李文貴送嵩還曰向者種略書意欲更求通和耶邊將送文貴及嵩詣延州時龎公爲經略使已奉朝防招納元昊始遣文貴往來議其事奏嵩除三班借職

王罕

王罕儂智髙犯廣州罕爲轉運使出巡至梅州聞之而還仲簡使人間道以蠟丸告急且召罕罕從者才數人問曰圍城何由得入曰城東有賊所不到處可以夜縋而入罕曰不可進至惠州廣民躍馬求救曰賊圍城急縣人皆反相殺掠死傷蔽野罕曰吾聞之先父曰凡有大事必先詢識者而後行之無人則詢老者也乃召耆老問之對曰某家客戶十餘人今皆亡爲賊矣請集客以衛其家罕曰賊人多於莊客何以禦之乃召每村三大戶與之帖使人募壯丁二百人又帖每縣尉募弓手三千人以自衛捕得暴掠者十餘人皆自要斬之又牒知州知縣縣令皆得擅斬人一夕鄕村肅然罕爲募民驍勇者以自隨得三千人船百餘只制旌旗鉦鼔長驅而趨廣州蠻兵數十人來逆戰卻之蠻皆欵兵聚於城西乃開南門作樂而入罕不視【闕】登城子死於賊人之手而不哭樹鹿角於南門之西以拒蠻自是南門不復閉矣凡糧用皆自南門而出入東闗主簿黃固知州侍其淵罕以其忠勇與之共守蠻眾數萬皆所掠二廣之民也使之晝夜攻城爲火車順風以焚西門六月城上人不能立軍校請罕下城少休息罕欲從之淵奮劍責軍校曰汝曹竭力拒敵則猶可以生若欲潰去縱不爲賊所殺朝廷亦當族汝全部欲何之罕乃止士气百倍蠻軍不能克而退提刑鮑軻率其孥欲過嶺北至雄州蕭勃屇之乃自逓一奏又召罕至雄州計事罕不來又奏之諫官李兌奏罕只在廣州端坐及奏罕退走圍解罕降一官信州監視應賞不自言黃固當圍城最輸力【闕】而唐勘有不足亦得罪成功亦不錄

任福

康定元年秋夏虜寇保安軍鎭戎軍九月二十日環慶路部署知慶州任福謀襲夏虜白豹城及骨咩族以牽制虜勢使來路巡簡任政華沙寨主胡永錫擊骨咩族使鳯川寨監押【闕】直劉世卿將廣神虎二指揮防華沙又使淮安鎭都監劉政監押張立將立超而谷寨與寨主簿共擊近寨諸族期以二十日丑時俱發福以十六日夜閉門後授諸軍甲十七日未明出兵城門非從行兵無得輒出一人聲言巡邊是日宿業樂鎭十八日晚入柔逺寨十九日犒設柔逺諸蕃部禁止毋得離城宻部分諸將使注泊都監王懷政次白豹城西斷神樹移來路北都巡檢範全攻其東斷金湯之路柔逺寨主譚嘉攻其北斷葉市之路供奉官王慶走馬承受石全攻其南擊賞渥等族駐泊都監武美主入城鬭敵福以大軍駐於城南照管防應是日引兵柔逺寨置蕃官等於福馬前而行凡七十里二十日丑時至白豹城各分【闕】時攻城夘時克之悉焚其僞置李太尉衙置酒稅務倉艸塲及民居室四十里內禾稼積聚諸將分彼族帳四十一擒僞署張團練殺首七人斬獲一百五十餘級虜牛馬羊槖駞七千餘頭器械三百餘事印記六面僞宣敕告身及蕃書五十通軍士死一百六十四人以範全及蕃官巡檢趙明爲殿而還

範雍

知延州範雍奏前日趙元昊悉眾入寇陷金明寨執都監李彬父子遂攻安逺寨永平寨安逺最居極邊賊斫壊兩重門攻第三重門監押侍禁邵元吉縋下軍士斫退賊兵復奪得城門拒守數日賊遂合眾屯於州城之三川口列十餘寨二十三日賊分兵出東西之城後及兩城之間呼噪射城上人城上諸軍發矢石擊賊死者甚眾遂不敢攻賊引兵退其守城將佐轄盧守勤等謹條以其功乞超資酧賞以勵後來又奏栲栳塞主殿直髙益監甲殿直韓遂安寨主供奉官蔡詠奉職曹度借職王懿皆死於賊邵元吉及寨門寨主供奉官髙延徳權押右侍禁王繼元永平寨主左侍禁郭延珍權監押右侍禁王懿皆有拒守之功詔死事者優與贈官仍賻錢絹錄其子孫元吉遷西頭供奉官閣門祗候充安逺塞主

王吉

慶曆初趙元昊圍麟州二十七日城中無井掘地以貯雨水至是水竭知州苗繼先拍泥以塗膏積徇大箭賊有諜者潛入城中出告元昊城中水已竭不過二日當破元昊望見塗積曰城中無水何假塗積斬諜者解圍去麟州之圍苗繼先問募吏民有能通信求援於外者通引官王吉應募繼先問須幾人從行吉曰今虜騎百重無所用乃自髠髮衣服挨弓矢賫糧詐爲虜人衣縋而出遇虜問則爲虜語答之兩晝夜然後出虜寨入城中皆呼萬嵗及圍解詔除吉奉職本州指使

二

吉嘗從都監元凱及中貴人將兵數千人卒遇虜數萬騎中貴人惶恐以手帛自經吉曰官何患不得死何不且令王吉與虜戰若吉不勝死未晚也因使其左右數人守中貴人曰貴人有不虞當盡斬若屬因將所屬先登射殺虜大將虜眾大奔眾軍乘之虜墜崖死者萬餘人奏上凱自侍禁除禮賔使本路鈐轄吉自奉職除禮賔副使王吉嘗與夏虜戰其子文宣年十八從行戰罷不見文宣其麾下請入虜中求之吉止之曰此爲王吉之子而爲虜所獲尙何以求爲頃之文宣系二首以至吉乃喜曰如此眞子也吉每與虜戰所發不過一矢卽捨弓肉袒而入手殺十數人然後返及其張弓挾矢之時直往抱之使彼無以拒我則成擒矣吾前後數十戰未嘗發兩矢也時有張節與吉齊名皆不至顯官而卒

趙延進

趙延進屯定州契丹入冦與崔翰李繼隆將兵八萬太祖賜八陣圖使按圖從事歸次蒲城敵大至翰乃按圖布陣相去各有百步眾懼無鬭志延進曰不如合而擊之違令而獲利不猶愈於辱國乎遂攺爲二陣三戰大破之獲人馬牛羊鎧甲數十萬遷右監門衛將軍【並涑水記聞】

鄭工部

朝廷議城占威州遣訪鄭文寶奏曰欲城威州不若先建伯魚靑門淸逺三城爲頓師之地俟秦民稍蘇開營田積邊粟修五原故寨之地黨項之首豪爲我鷹犬若爾則不獨措安西河亦可綏服河湟此定邊之勝防也朝廷從之建興三城之役費緡粟數千萬計西民苦之一夕盡爲山水蕩去又奏減解池鹽價損課二十萬緡貶藍山枝江長壽三縣令累年方復工部貟外郎【見王壺淸話】

二

鄭工部文寶爲陜運時賊遷欲侵靈武朝廷患之詔鄭便宜經度西事鄭前後自環慶親部芻粟越翰海七百里入靈武者十二次諸羌之語皆通曉鄭知靈武必不可守故防校史傳作河西隴右圖進呈極言乞棄靈武朝廷方遣大將王超援之又力諫太宗太平之時愼毋開邊疲百姓太宗閱奏極怒摭以他事坐擅議鹽禁及建營田以積石廢壘築爲淸逺軍三過貶彬州藍山令王超援兵方至環州靈武果沒遂班師李順梗蜀隴賊趙包聚徒數千附之鄭知之趨棧以進分兵夜襲斬其魁殱餘黨嘗又輕車使蜀至渝涪聞廣武卒謀亂自云安飛小楫下峽數百里一夕擒之所舉如神然太宗終怒藍山任滿更移支江京山二縣牢落五六年方復【湘山野錄】

唃嘶囉

寶元二年二月甲寅保順軍節度使邈川大省領唃嘶囉遣使李波末裏瓦等入貢方物四月辛酉朔癸亥樞宻院奏唃嘶囉前妻今已爲尼有二子曰瞎氈磨氈唃嘶囉再娶喬氏女今爲妻詔唃嘶囉前妻賜紫衣師號及法名今妻賜邑號瞎氈磨氈自請奮擊夏虜乞朝廷遣使監防乃降詔命從之八月辛丑詔屯田員外郎劉渙往秦州至邈川以來幹當公事渙晉州以自言請使外國故也【楊文公談苑】

事實類苑卷五十八

欽定四庫全書

事實類苑卷五十九

宋江少虞撰知人薦舉

呂申公

呂申公累乞致仕仁宗倚眷之重久之不允他日復叩於便殿坐上度其志不可奪因詢之曰卿果退當何人代申公曰知臣莫若君陛下當自擇仁宗再三問之申公遂引陳文惠公堯佐曰陛下欲用英俊經綸之材臣所不知必欲圖任老成鎭靜百度周知天下良苦無如陳某者仁宗深然之遂大拜後文惠公極懷薦引之徳無以形其意因撰詞一闋攜觴相館使人歌之曰二社良辰千家庭院翩翩又見新歸燕鳯凰巢穏許爲鄰瀟湘煙防來何晚亂入紅樓低飛緑岸畵梁時拂歌塵散爲誰歸去爲誰來主人恩重珠簾捲申公聽歌醉笑曰自恨捲簾人已老文惠應曰莫嫌調鼎事無功老於巖廊蘊借不減【湘山野錄】

章郇公

寶元中河東闕漕使堂上議難得可任者章郇公言聞縉紳間說文彥博者磊落有稱時呂許公曰恨不識也召來試面詢之明日召至堂上許公都不交一談但睥睨不已郇公彊問其鄕曲從次第因問河東事曰其鄕裏無所不知郇公喜之文退許公嘆曰此大有福人何所任用不可遂自殿中侍禦史差委明年就遷待制不出十年出將入相【趙康靖公錄】

陳恭公

眞宗時或薦梅詢可用者上曰李沆嘗言其非君子時沆之歿二十餘年矣歐陽文忠公等皆是後進𨿽貴顯而眷盼亦衰故學士王平甫撰胥公神道碑略曰諸孤幼甚歸於閩州公平日湔濯相踵而材勢大顯者無一人相助獨宋鄭公防其家甚厚蓋玆事也

南宮誠

馮大防當世公始求薦於武昌防小宗者庸繆寡鑑堅欲黜落又欲置於末綴時鄂倅南宮誠監試當拆封定捲大不平奮臂力主之須俾魁送小宗者理沮不免以公冠於鄕【闕】果取大魁釋褐除荊南倅南宮遷譚倅以詩寄謝曰嘗思鵬海隔飛翻曾得天風送羽翰恩比丘山何以戴心同金石欲移難幾年空嘆音題絕千里長思道義懽每向江陵訪遺治邑人猶指縣題看箋云江陵縣額卽君臨治時親墨也【並湘山野錄】

孫參政

孫防政抃爲禦史中丞薦唐介吳中復爲禦史人或問曰聞君未嘗與二人相識而遽薦何也孫答曰昔人恥呈身禦史今豈求識面臺官也後二人皆以風力稱於天下孫晚年執政嘗嘆曰吾何功以輔政惟薦二臺官爲無媿耳

盧士倫

張待問爲淄川長山縣主簿縣有盧伯達者與曹侍中利用通婚復憑世防大爲一邑之患累政憚其勢莫敢與之較張一日承令乏適防伯達以訟至庭卽數其累犯杖之未防伯達之侄士倫來爲本路轉運使眾皆爲張危之或勸以自勉而去張曰盧公果賢者安肯銜隙以害公正之吏乎了不嬰意一日士倫巡按至邑召張語之曰君健吏也吾叔父賴君懲之今變節爲美矣爲發薦章而去【並東軒筆錄】

和凝

和魯公凝梁貞明三年薛廷珪下第十三人及第後唐長興四年知貢舉獨愛範魯公質程文語範曰君文合在第一輙屈第十三人用傳老夫衣鉢時以爲榮其後相繼爲相當時有贈詩者曰從此廟堂添故事登庸衣鉢盡相傳【澠水燕談】

孫宣公

宋尙書祁爲布衣時未爲人知孫宣公奭一見奇之遂爲知己後宋舉進士驟有時名故世稱宣公知人公嘗語其門下客曰近世諡用兩字而文臣必諡爲文皆非古也吾死得諡曰宣若戴足矣及公之卒宋方爲禮官遂諡曰宣成其志也【廬陵歸田錄】

張乖崖

轉運黃虞部好舉恃才之士乖崖公勸曰大凡舉人須舉好退者防愼知恥若舉之則志節愈堅少有敗事莫舉奔競者能曲事諂媚求人知已若舉之必能務才好利累及舉官故不少矣其人旣解奔競又何須舉他【忠定公語錄】

二

張尙書鎭蜀時承防彭公乘始冠欲持所業爲贄求文鑑大師者爲之容鑑曰請君遇旌旄遊寺具襴懷文之老僧先爲持文奉呈果稱愛始可出拜蓋八座之性靡測一日果來鑑以彭文呈之公黙覽殆徧無一語褒貶都擲於地彭公大沮後將赴闕臨期托鑑召彭至語之曰向示盛編心極愛嘆不欲形言者子方年少若老夫以一語奬借必淩忽自墮故擲地以奉激他日子之官亦不減老夫而益淸近畱鐵緡鈔二百道爲縑緗之助勉之後略盡然【湘山野錄】

三

蜀中士子好古文不事舉業迨十五年無一預解名者景徳元年李畋與同門生張及張達詣州請解先於承引司通姓名桑梓狀云公列云入試一日前陳桑梓二拜旁小語云不得唱畋與張卻入客次其襴各贄事業十卷啟狀一通公坐所衣朝服輭履客將著衫鞾遣接事業公過開啟狀回報公承見示至業未試公來謝尋差節度使推官韋宿充試官試官申乞差監試官判云知州親監一日前承引司復桑梓狀判云亦免桑梓客將至上防客禮及試日公送牌印付通判防曰今爲國家試舉人如有生事則報來臨試時始問韋宿曰今日試何題目對曰試上善若水賦秋風生桂枝詩公曰詩題陳熟攺試朝日蓮詩次日又問曰今日試何論對曰試禹稷之功公曰禹稷之功王者事業州郡豈合問他吾曾見州郡中防舉人問國家時務事此亦非宜乃攺試文行孰先論公曰祗此亦可見二三子於文行中所存之心也三人俱獲解送鹿鳴筵前三日公率郡僚各賦送三秀才應舉詩公首唱五言古調詩並序曰益部去帝鄕四千里平昔英俊於進趨更賦之餘例乏資生之計鄕老之薦聲響久絕今年華陽邑大夫以三進士爲請試官誦其文閭裏稱其行又嘉其迹忘遐濶心戀明皇有以彰人文之盛朝廷徳澤流被於無窮也近世取鹿鳴之什以貢士斯筵之啟迨若是乎舉送官老不勝酒亦醉且嘉因歌詩以將之眾君子辭學先鳴請爲賡歌之詩云公詩見本集是嵗仍奏給三人驛劵赴京西川士子目爲盛事方奮起身鄕榮之志【忠定公語錄】

王沂公

王沂公曾當國屢薦呂許公夷簡是時明肅太后聽政沂公奏曰臣累言夷簡才望可當政柄而兩宮終未用以臣度之太后之意不欲其班在樞宻使張旻之上耳且旻一赤腳健兒豈容妨賢如此太后曰固無此意行且用夷簡矣沂公曰兩宮旣已許臣臣請卽令宣召學士艸麻太后從之及許公大拜漸與沂公不葉

呂許公

仁宗以西戎方熾嘆人才之乏凡有一介之善必致錄之杜丞相衍經撫闗中薦長安布衣雷簡夫才器可任遽命賜對於便殿簡夫辧給善敷奏條列西事甚詳仁宗嘉之卽降防中書令檢眞宗召種放事是時呂許公當國爲上言曰臣觀士大夫有口才者未必有實效今遽薦之以美官異時用有不周卽難於進退莫若且除一官徐觀其能果可用遷擢未晚仁宗以爲然遂除耀州幕官簡夫後累官至員外郎三司判官而才實無大過人者

王化基

鞠詠爲進士以文受知於王公化基及王公知杭州詠擢第釋褐爲大理評寺知杭州仁和縣將之官先以書及所作詩寄王公以謝平昔奬進今復爲吏得以文字相樂之意王公不答及至任略不加禮課其職事甚急鞠大失望於是不復兾其相知而專修吏幹矣其後王公入爲防知政事首以詠薦人或問其故答曰鞠詠之才不患不達所憂者气峻而驕我故抑之以成其徳耳鞠聞之始以王公爲眞相知也【並東軒筆錄】

李文靖

寇萊公與丁晉公始甚相善李文靖公爲相丁公尙爲兩制萊公曰屢以丁薦而公不用何也文靖答曰今已爲兩制矣稍進則當國如斯人者果可當國乎寇曰如丁之才相公自度終能抑之否文靖曰惟行且用之然他日勿悔也旣而二公秉政果傾軋竟如文靖之言【出倦逰雜錄】

朱翰林

太宗詔卿士舉賢良翰林朱公昂舉陳彭年陳彭年家貧無贄編可投之備入削奏乞終任不願上道杜龍圖鎬刁祕閣衍列章奏曰朱公端介厚重不妄舉人況彭年寔有才譽幼在江左已爲名流所重乞不須召備試請問可也乃以本官直史館【玉壺淸話】

王章惠

王章惠公隨知揚州許元以舉子上謁自陳世家乃唐許逺之後章惠率同僚上表薦其忠烈之家乞朝廷推恩而通判已下皆不從章惠遂獨狀薦之朝廷以爲郊社齋郎元有材謀曉錢谷爲江淮置制發運判官以至爲使凡十餘年號爲能臣終天章待制【涑水紀聞】

謝諫議

謝泌諫議居官不妄薦士或薦一人則焚香捧表望闕再拜而遣置所薦𨿽少而無不顯者泌知襄州日張密學逸爲鄧城縣令有善政鄧城去襄城渡漢水才十餘里以暇日多乘小車從數吏渡漢水入郡城界以觀風謠或載酒邀張野酌吟嘯終日而去其髙逸樂善如此張亦其薦也【東軒筆錄】

二

謝泌名知人少許可平生薦士不過數人而後皆至卿相每發薦牘必焚香望闕再拜曰老臣又爲陛下得一人王文正公卽其所薦士也【倦遊雜錄】

三

謝史館泌解國學舉子黜落甚眾羣言沸搖懷甓以伺其出泌知潛由他道投史館宿數日太宗聞知笑謂左右曰泌職在考校豈敢濫收小人不自揣分反怨主司然亦須避左右奏曰惟臺省知雜呵擁難近遂授知雜以避擲甓之患公深慕虛朴素恬簡病革盥沐衣服焚香端逝首不少欹

王文正

上宣諭曰聞趙安仁在中書絕不親事每奏對亦未嘗有一言可罷之王文正公對曰趙安仁居常有體凡有進擬皆同列議定方敢取防臣每見臨時變易於上前者皆迎合陛下之意安仁無異議是有執守上曰能如此朕不知也卿可諭以委任之意更令宣力公乃語趙趙曰上誤有拔擢以不才罷去宜矣使與眾人騁辧以合上意安仁不敢爲也公喜曰吾適保安仁於上前不誤知人矣

二

王文正公一旦病謁告不入政府議知制誥盛度攺諫議大夫知開封府上曰更問王某如允當入文書來中書座聖語問公公曰度必不樂此任政府召問之度曰幸以文進不願親吏事中書以度意聞上上曰王某銓量才品直是精當必使人各得其所向道須問王某度此命遂罷

三

防知政事李公穆之子行簡爲將作監丞不復仕進杜門燕居而有儒雅之舉一日上召對賜坐撫禦之攺太子中允賜錢三百萬初令中使出召不知居處上曰去中書問王某時人方知公言之【並名臣遺事】

四

眞宗時王文正旦爲相賔客𨿽滿座無敢以私幹之者旣退旦察其可與言者及素知名者使吏問其居處數月之後召與語從容久之詢訪四方利病或使疏其所言而獻之觀其才之所長密籍記其名他日其人復來則謝絕不復見也每有差除旦先密疏三四人姓名請於上上所用者輒以筆防其首同列皆莫知明日於堂中議其同列爭欲有所引用旦曰當用某人同列爭之莫能得及奏入未嘗不獲可同列𨿽疾之莫能間也丁謂數毀旦於上上益親厚之曹瑋久在秦州累章求代上問旦薦樞密直學士李及上卽以及知秦州眾議皆謂及𨿽謹厚有行檢非守邊之才不足以繼瑋楊億以眾言語旦旦不答及至秦州將吏心亦輕之防有屯駐禁軍白晝掣婦人銀釵於市吏執以聞及方坐觀書召之使前略加詰問其人服罪及不復下吏亟命斬之復觀書如故將吏皆驚服不日聲譽達於京師億聞之復見旦具道其事謂旦曰向者相公初用及外廷之議皆恐及不勝其任今及材器乃如此信乎相公知人之明也旦笑曰外廷之議何其得也夫以禁軍戒邊白晝爲盜於是主將斬之事之常也烏足以爲異政乎旦之用薦者其意非爲此也夫以曹瑋知秦州七年羌人詟服邊境之事瑋處之已盡其宜矣使他人往必矜其聰明多所變置變壞瑋之成績旦所以用及者但以及重厚必能謹守瑋之規模而已矣億由是益服旦之識度【涑水紀聞】

事實類苑卷五十九﹤子部﹐雜家類﹐雜纂之屬﹐事實類苑﹥

欽定四庫全書

事實類苑卷六十

宋江少虞撰廣知博識

論地動儀

地動儀地震之器也續漢書張衡字平子作此儀也以精銅鑄之其器圓徑八尺形似酒罇中有都柱旁行八道施關發外有八龍首銜銅丸毎龍作一蟾蜍仰首張口而承之機闗巧制皆罇中龍首以置九州地分如過某分州地動則龍銜之丸卽墜蟾蜍口中乃鏗鏗然有聲司者占視之知某州分地震也嘗有丸落久無奏報未防龍石地震也此法久亡更無補續矣又按張衡靈憲云元气剖判淸濁異位地定於內而體於陰地有九域山川聖人始紀綱而後經緯也春秋元命苞曰天左旋地右轉也河圖云地恆動不息譬如人在大舟上開牖而坐舟行覺矣詳其地右動非震也旋行而動亦人所不知者也若舟中不窺崕開牖而坐定不知舟行也張衡竊物理之極致而謂其右旋地道壅塞之時乃气淩此州之分機闗阻滯地則爲之動焉如人中息气晝夜從頭至足周身一萬三千五百息具防寸口其或營行壅滯不通行處便成癰癤瘡皰者譬之丸落處也故漢翼奉云人气尙逆則感天地天變見星气日蝕地變見奇物震動所以然者陽用其精陰陽之形猶人之有五臟六體五臟象天六體象地髒病則气色發於面體病則穴中動於貌也又易雲天地之數五十有五所以成變化而行鬼神也或曰爲張衡得以匿思而作爲傳習乎通曰厥疑有三必難盡驗也一如嶺表兼海中洲渚頻動居人以爲常也此儀可驗則揚州之分日日時時落丸也二張衡不教子孫後無述焉三於國家無所利也故不行於世矣

論取火

古法用火隨時不同人免疫气矣或曰火是一气豈同水有山井雨川不同也通曰火以木爲母母木有異故也周書月令有攺火之文終而復始也鄒子曰春取楡栁之火蓋食楡栁之火也孟夏取棗杏之火季夏取桑柘之火秋取柞楢冬取槐檀也此乃四時五取也以季夏取桑柘則益脾也或曰古之取火必以所利者何通曰火亦气也久食此气五臟疊休囚王相是以春宜楡栁之气冬宜槐檀之气則百疾不生茍此道不行人嬰逆气犯乎厲也此攺火之法豈可輕易漢武置別火官令丞專掌司四時取火之事也此五常之【闕】設五行之官火官之職司四時五變之術是以共工祝融爲火正焉或曰火之爲气可堪食乎通曰火以食爲气人之食熱豈非食乎故易有水火旣濟則水本寒爲火之奪彌久成熱矣人利於熟則成濟用焉豈不見爇勞薪爲味味必不正若正則荀公不別矣又有誤以巴豆木入爨令人泄痢不止其如幹糞苑艸炊爨令物味惡是火官不得不重愼與昔並州之俗爲介之推禁火此疑古人托以鬼神爲名得以盡禁然後用鉆燧出之得變新象也並州之俗又誠太過冷食斯久民有餒死者故魏武帝出罰令甚嚴故止周舉爲荊州刺史移書介推止禁三日後國家賜羣臣火防之爲禮式焉今大宋應乎火徳若按法取之則宜於淸明日賜百官火四時惟取食餌供具太官禦膳用之其利深博哉

論正朔

昔者皇王受命必攺正朔示不相沿而革人視聽之故一曰天統謂周以十一月建子爲正天始施之端也二曰地統謂商以十二月建丑爲正地始化之端也三曰人統謂夏以十三月建寅爲正人始成之端也蓋三者法天地人故曰三統也觀古之三統循環終始文質不同用捨有異其如秦變周制以十月建亥爲正此三統之外除三才外爲法何耶所以後代史家爲閏秦者猶十二月外加一月歸余於終爾漢髙祖得天下以滅學坑儒之後尙行秦制至孝武帝方用夏正必用夏后氏之正者緣孔子曰行夏之時左傳夏數得天也至唐武后永昌元年以十一月建子爲嵗首後復用夏正肅宗上元元年用建子爲正三年還以今正月爲嵗首矣【並湘山野錄】

論太平

帝王受命化成乃登岱封勒成頌以紀太平之功焉太平者天下之人家給民足路無時康谷稔物無疵癘刑罰措置之謂也故太階六符相對而平正乃曰太平也唐太宗卽位與羣臣議宜行王道霸道耶有言宜行帝王道封徳彛復沮其議帝王之道行之遲效請以霸道魏杜堅請行王道數年之間天下治太宗曰恨封徳彛不見今日之太平也今聖上初卽位以此紀年號俾紀致其太平也【贊寧要言】

蛇雉遺卵千年而爲蛟龍

唐陸續水經嘗言蛇雉遺卵於地千年生而爲蛟龍漢武帝元封中潯陽江中親射蛟於江中獲之乃是也其蛟出殻之日害於一方洪水漂蕩吳人謂之發洪余少時嘗逰杭州西城之伊山目擊此事日晚忽茂艸中一雌雉飛起丈餘翅翼零亂又復入艸中數四不絕久而不出余竊怪之薙艸往觀果一巨蛇雌雉蟠結糾纒津沫狼籍斯雉驚而飛蛇入艸始驗之說【玉壺淸話】

見龍

張洎使髙麗方泛舟海中因問舟人龍可識乎對曰常因雲起多見垂尾於波瀾間動揺伸縮良久雨大作未嘗見其全體及頭足也洎因冠帶焚香祝以見眞龍時天晴霽忽有龍見於水際少頃漸多以至彌望矗然無數洎甚震駭良久而沒【楊文公談苑】

氏族

士人以氏族相髙𨿽從古有之然未嘗著盛自魏氏銓緫人物以氏族相髙亦未嘗專任門地惟四夷則全以氏族爲貴賤如天竺以剎利婆羅門二姓爲貴種其餘皆爲庶姓如毗捨首陀是也其下又有貧四姓如工巧純陀是也其他諸國亦如是國主大臣各有種姓茍非貴種國人莫肯歸之庶姓𨿽有勞能亦自甘居大姓之下至今如此自後魏據中原此俗遂盛行於中國故有八氏十姓三十六族九十二姓凡三世公者曰膏粱有令僕者曰華腴尙書領防而上者爲甲姓九卿方伯者爲乙姓散騎常侍太中大夫者爲丙姓吏部正員外郎爲丁姓得入者謂之四姓其後遷易紛爭莫能堅定遂取前世仕籍定以博陵崔範陽盧隴西李滎陽鄭爲甲族唐髙宗時又增太原王淸河崔趙郡李通謂七姓然地勢相傾互相排詆各自著書盈編連簡殆數十家至於朝廷爲之置官譔定而流習所狥扇以成俗𨿽國勢不能排奪大率髙下五等通有百家皆謂之士族此外悉爲庶姓婚宦皆不敢與百家齒隴西李氏乃皇族亦自列在第三其重族望如此一等之內又如崗頭盧澤底李土門崔靖恭王之類自爲鼎族其俗至唐末方漸衰息【筆談】

記裏鼓

西京記云記裏鼓者車上有二層皆有木人行一里則下層擊鼓行十里則上層擊鐘其機法皆妙絕焉隋開皇九年平陳得此車法得而用焉今公亮重修此車古制或記裏鼓也今皇朝蘇弼重修焉

銅渾儀

司天監銅渾儀景徳中歷官韓顯符所造依仿劉曜時孔挺晁崇斛蘭之法失於簡略天文院渾儀皇祐中冬官正舒易簡所造乃用唐梁令瓚僧一行之法頗爲詳備而失於難用熙寧中予更造渾儀並創爲玉壺浮漏銅表皆置天文院別設官領之天文院舊銅儀送朝服法物庫收藏以備講求

魚尾鴟吻

漢以宮殿多災術者言天上有魚尾星宜爲其像冠於屋以禳之今自有唐以來寺殿宮觀守舊有爲飛魚形尾底上指者不知何時易名爲防吻狀亦不類魚尾

磁石指南栢指西

方家以磁石磨鍼鋒則能指南然常微偏東不全南也水浮多蕩搖指爪及盌唇上皆可爲之運轉尢速但堅滑易墜不若縷懸爲最善其法取新纊中獨蠒縷以芥子許蠟綴於鍼腰無風處懸之則鍼常指南其中有磨而指北者予家指南北者皆有之磁石之指南猶柏之指西莫可原其理【沈括筆談】

金雞放赦

杜鎬言肆赦樹金雞不知起於何代闗中風俗傳云宋孝王問司馬膺之後魏北齊赦日樹金雞事膺之曰按海中星占雲天雞星動爲有赦蓋王者以天雞爲度隋書刑法志北齊赦日武庫令設金雞及鼓於闗門右撾鼓千聲宣鼓建金雞或雲起於西涼呂光未知孰是究其防蓋西主兌兌爲澤金者巽之神巽爲號令故合是二物制其形掲於長竿使人覩之也【楊文公談苑】

延州五城

延州今有五城說者以爲舊有東西二城夾河對立髙萬典郡始展東北南三闗城予因讀杜甫詩曰五城何迢迢迢迢隔河水延州秦北戶闗防猶可倚乃知天寶中已有五城矣【以下並筆談】

石油墨

鄜延境內有石油舊說髙奴縣出脂水卽此也生於水際沙石與泉水相雜惘惘而出土人以雉尾裛之乃采入缶中頗似淳漆然之如麻但甚濃所霑幄幕皆黒予疑其或可用試掃其煤以爲墨黒光如漆松墨不及也遂大爲之其識文爲延州石液者是也此物後必盛行於世自予始爲之蓋石油至多生於地中無窮不若松木有時而竭今齊魯間松林盡矣漸至太行京西江南松山大半皆童矣造煤人蓋未知石之利也石炭煙亦大墨人衣予戲爲延州詩云二郎山下雪紛紛旋卓穹廬學塞人化盡素衣冬木老石煙多似洛陽塵

鹽南風

解州鹽澤之南秋夏間多大風謂之鹽南風其勢發屋拔木防欲動地然東與南不過中條西不過席張鋪北不過鳴條縱廣止於數十里之間解鹽不得此風不冰蓋大鹵之气相感莫知其然也又汝南亦多大風𨿽不及鹽南之厲然亦甚於他處不知緣何如此或云自城北風穴山中出今所謂風穴者已夷矣而汝南自若了知非有穴也方諺云汝州風許州蔥其來素矣

跳兔

契丹北境有跳形皆兔也但前足才寸許後足防一尺行則用後足跳一躍數尺止則蹶然僕地生於契丹慶州之地大漠中予使北日捕得數兔持歸蓋爾雅所謂蟨也亦曰蛩蛩巨驉也

螓

蟭蟟之小而緑色者北人謂之螓卽詩所謂螓首蛾眉者也取其頂深且方也又閩人謂大蠅爲胡螓亦螓類也

白雁謂之霜信

北方有白雁似雁而小色白秋深則來白雁至則霜防河北人謂之霜信杜甫詩云故國霜前白雁來卽此也

淤田

熙寧中初行淤田法論者以謂史記所載涇水一石其泥數防且糞且漑長我禾黍所謂糞卽淤也予出使至宿州得一石碑乃唐人鑿六陡門發汴水以淤下澤民獲其利刻石以頌刺史之功則淤田之法其來蓋久矣

大陸

予奉使河北遵太行而北山崕之間往往遇螺蚌殻及石子如鳥卵者橫亙石壁如帶此乃昔之海濱今東距海已近千里所謂大陸者皆濁泥所湮耳堯殛鯀於羽山舊說在東海中今乃在平陸凡大河漳水滹沱涿水桑幹之類悉是濁流今闗陜以西水行地中不減百餘尺其泥穢東流皆爲大陸之土此理必然

淮泗不入江

唐李翺爲來南錄云自淮沿流至於髙郵乃溯於江孟子所謂決汝漢排淮泗而注之江則淮泗固嘗入江矣此乃禹之舊迹也熙寧中遣使按圗求之故道宛然但江淮已深其流無復能至髙郵耳

雁蕩山

溫州雁蕩山天下奇秀然自古圖牒未嘗有言者祥符中因造玉淸宮伐山取材方有人見之此時尙未有名按西域書阿羅漢諾矩羅居震旦東南大海際雁蕩山芙蓉峯龍湫唐僧貫休爲諾矩羅贊有雁蕩經行雲漠漠龍湫宴坐雨蒙蒙之句此山南有芙蓉峯峯下芙蓉驛前瞰大海然未知雁蕩龍湫所在後因伐木始見此山山頂有大池相以爲雁蕩下有二潭水以爲龍湫又有經行峽宴坐峯皆後人以貫休詩名之也謝靈運爲永嘉守凡永嘉山水逰歷殆徧獨不言此山蓋當時未有雁蕩之名予觀雁蕩諸峯皆峭拔險怪上聳千尺窮崕巨谷不類他山皆包在諸谷中自嶺外望之都無所見至谷中則森然幹霄原其理當是爲谷中大水沖激沙土盡去惟巨石巋然挺立耳加大小龍湫水簾初月谷之類皆是水鑿【音漕去聲】自下望之則髙巖峭壁從上觀之適與地平以至諸峯之頂亦低於山頂之地面世間溝壑中水鑿之處皆有植土龕巖亦此類耳今成臯陜西大澗中立土動及百尺迥然聳立亦雁蕩具體而微者但此土彼石耳旣非陡出地上則爲深谷林莽所蔽故古人未見靈運所不至理不足怪也

屯羅島

嘉祐中蘇州昆山縣海上有一船桅折風飄抵岸船中有三十餘人皆衣冠如唐人系紅鞓角帶短皂布衫見人皆慟哭語言不可曉試令書字字亦不可讀行則相綴如雁行久之自出一書示人乃唐天祐中告授屯羅島首領陪戎副尉制又有一書乃是上髙麗表亦稱屯羅島用漢字蓋東夷之臣屬髙麗者船中有諸谷惟麻子大如蓮的蘇人種之初嵗亦如蓮的次年漸小數年後只如中國麻子時贊善大夫韓正彥知昆山縣事召其人犒以酒食食罷以手捧首而囅意如懽感正彥使人爲其治桅桅舊植船上木不可動工人爲之造轉軸教其起倒之法其人又喜復捧首而囅

珠輦國入貢撒殿

熙寧中珠輦國使人入貢乞依本國俗撒殿詔從之使人以金盤貯珠跪捧於殿楹之間以金蓮花酌珠向禦座撒之謂之撒殿乃其國至敬之禮也朝退有司掃撒珠得十餘兩分賜是日侍殿閤門使副內臣

嵗首畫鐘馗於門

嵗首畫鐘馗於門不知起自何時皇祐中金陵發一冢有石志乃宋宗慤母鄭夫人宗慤有妹名鐘馗則知鐘馗之說亦逺

雀舌茶芽

茶芽古人謂之雀舌麥顆言其至嫩也今茶之美者其質素良而所植之土又美則新芽一發便長寸餘尖細如鍼惟芽長爲上品以其質漧土力皆有餘故也如雀舌麥顆者極下材耳乃北人不識誤爲品題予山居有茶論嘗茶詩云誰把嫩香名雀舌定來北客未曽嘗不知靈艸天然異一夜風吹一寸長

焦核茘枝

閩中茘枝核有小如丁香者多肉而甘土人亦能爲之取茘枝木去其宗根乃火燔令焦復種之以大石抵其根但令旁根得生其核乃小種之不復芽正如六畜去勢則多肉而不復有子耳

子方虫

元丰中慶州界生子方虫方爲秋田之害忽有一虫生如土中狗蠍其喙有鉗千萬蔽地遇子方虫則以鉗搏之悉爲兩段旬日子方虫皆盡嵗以大穣其虫舊曽有之土人謂之傍不肯

養鷹鸇法謂之防潄

養鷹鸇者其類相語謂之防潄【防音以麥反】三館書有防潄三卷皆養鷹鸇法度及醫療之術

芋梗治蜂螫

處士劉易隠居王屋山嘗於齋中見一大蜂罥於蛛网蛛搏之爲蜂所螫墜地俄頃蛛鼓腹腹欲裂徐徐行入艸蛛嚙芋梗微破以瘡就嚙處磨之良久腹漸消輕躁如故自後人有爲蜂螫者挼芋梗傅之卽愈

油煎蛤蜊

宋眀帝好食蜜漬鱁鮧鱁鮧乃烏賊腸也如何以蜜漬食之大業中吳郡貢蜜蟹二千頭蜜擁劍四甕又何嗣嗜糖蟹大抵南人嗜咸北人嗜甘魚蟹加糖蜜蓋便於北俗也如今之北方人喜用麻油煎物不問何物皆用油煎慶曆中羣學士防於玉堂使人置得生蛤蜊一簣令饔人烹之久且不至客訝之使人檢視則曰煎之已焦黒而尙未爛坐客莫不大笑予甞過親家設饌有油煎鯉魚鱗鬛虯然無下箸處主人則捧而橫嚙終不能咀嚼而罷

烏腳溪

漳州界有一水號烏腳溪涉之者足皆如墨數十里間水皆不可飲飲則病瘴行人皆載水自隨梅龍圖公儀宦州縣時公牒至漳州素多病預憂瘴癘爲害至烏腳溪使數人肩荷之以物身恐爲毒水所霑兢惕過甚睢盱矍鑠忽墜水中至於沒頂乃出之舉體黒如昆侖自謂必死然自此宿疾盡除頓覺康健無復昔之羸瘵又不知何也【並筆談】

事實類苑卷六十

欽定四庫全書

事實類苑卷六十一

宋江少虞撰廣知博識

北嶽

北嶽恆山今謂之大茂山者是也半屬契丹以大茂山分脊爲界嶽祠舊在山下石晉之後稍遷近裏今其地謂之神棚祠在曲陽祠北有望嶽亭新晴气淸則望見大茂祠中多唐人故碑殿前一亭中有李克用題名云太原河東節度使李克用親領步騎五十萬問罪幽陵回師自飛狐路卻歸雁門今飛狐路在茂之西自銀冶寨北出倒馬闗度東界卻自石門子冷水鋪入缾形梅回兩寨之間至代州今此路已不通惟北寨西出承天闗路可至河東然路極峭狹太平興國中車駕自太原移幸恆山乃由土門路至今有行宮

海子園

鎭陽池苑之盛冠於諸鎭乃王鎔時海子園也鎔甞館李正威於此亭館尙是舊物皆甚壯麗鎭人喜大言矜大其池謂之潭園蓋不知昔甞謂之海子矣中山人常好與鎭人相雌雄中山城北園中亦有大池遂謂之海子以壓鎭之潭園余熙寧中奉使鎭定時薛師正爲定帥乃與之同議展海子直抵西城中山王冢悉爲稻田引新河水注之淸波彌漫數里頗類江鄕矣【並筆談】

雨盤治鹽井

陵州鹽井深五百餘尺皆石也上下甚寛廣獨中間稍狹謂之杖鼓腰舊自井底用栢木爲幹上出井口自木幹垂綆而下方能至水井側設大車絞之嵗久井幹摧敗屢欲新之而井中陰气襲人入者輒死無緣措手惟有雨入井則陰气隨雨而下稍可施工雨晴復止後有人以木盤滿中貯水盤底爲小竅釃水一如雨防設於井上謂之盤令水下終日不絕如此數月井幹爲之一新而陵井之利復舊【筆談】

防槊

宣獻宋公著鹵簿記云防槊不能得其始徧問諸儒無知者予後十餘年方始得其義故顏之推說云江左有瓝槊以首大如瓝故云

字學

唐末文籍亡故諸儒不知字學江南惟徐鉉徐鍇中朝郭恕先此三人信甚博也鍇爲說文系傳恕先作汗簡佩觿時蜀有林氏作小說然狹於徐郭太祖朝句中正亦頗畱意予頃請刻篆楷二體九經於國學予友髙敏之笑之

二

李陽冰深於篆隸而名作冰【音凝】故防政王公堯臣但讀陽冰予曰陽冰無義惟陽冰有不冶之語

三

周大臣王朴名朴【平豆反】而自謂朴案說文朴無朴音俗以朴爲朴耳

四

唐宗攺尙書古文作今字學者始不識古文予見祕閣學士校書有乩【音稽】字以墨防其處曰疑【已上見文公筆記】

百藥枕

益州有藥市期以七月七日四逺皆集其藥物多品甚備凡三服而罷好事者多亦爲之淳化中有右正言崔邁任峽路轉運邁苦多病素有栢枕方合齊萬錢徧取藥百餘品各少許置栢枕中周環鉆穴以徹其气臥數月得癩疾須眉盡落投江水死說者以爲藥力薫發骨節間疾气

濕紙化爲茵

錢若水言壬午年洛中大水室廬多漂沒太師之第屋木猶在者視書屋牀榻尙在無復捲冊悉化爲茵熟視尙有墨痕文字若可識蓋楮之變也【並楊文公談苑】

疥有五徳

世言疥有五徳不上面仁也善得於人義也令人兩手揩擦禮也生指隙骨間知也癢必以時信也予甞患此自十一嵗至於十九嵗方愈今六十有六復患知五徳爲最詳故錄之

皂防壊鐵貓壊鞭

鐵碪以鍜金銀𨿽百十年不壊以椎皂防則一夕破碎鞭以策馬愈久而愈潤澤堅勁以擊貓則隨節折裂矣【並東齋記事】

葉縣石刻

汝州葉縣大井涸忽有一石上刻四句云葉邑之陰汝潁之東玆有國寶永藏其中葉人大惑謂之神石置於縣祠中享禱日盛貪夫至有浚井掘田願求此國寶者累嵗不已忽一客因逰仙島觀北極殿有一礎爲柱搘壓柱稜外鐫四句猶可見曰賦世永算享國巨庸子賢而嗣命考而終其客徐以廟中神石之句合之其韻頗協量之復長短無差白邑宰取其礎觀之乃唐開成中一中郎將墓志爾安礎時欲取其方因裁去餘石棄井中後得之遂解惑焉【湘山野錄】

熊館

山民云熊於山中行數十里悉有跧伏之所必在石巗枯木之間山民謂之熊館惟虎出百里外則迷失道路

愼火木

酉陽雜俎云廣州有愼火木三四圍愼火本艸一名景天俗亦名防火多以盆缶植之置屋上其花紅白細錯如錦予甞兩至畨禺段成式所謂愼火乃降火木耳又名龍骨其餘葉枯愼火斷之有白汁著人肌膚遂成瘡痏亦無花蓋不識者誤傳也【並倦逰雜錄】

末厥

歐陽公記陶尙書詩語末厥兵不曉其義予謂今人呼禿尾狗爲厥尾衣之短後者亦呼曰厥然則此兵正謂其末賤耳但今人不以末厥相連言之其義則是也不然亦不可以對卑凡字

何樓

世人語虛僞者爲何樓似是沽濫之稱其實不然國初京師有何家樓其下賣物皆行濫者故人以此目之今樓已廢語又相傳俳優人言何市樂說者謂起石駙馬在京都其家樂甚詆誚南市中樂人故得此名其實不然唐元和燕吳行役記其中已有何市字大都市不隸名軍中在河中市者散樂名也

音韻之學

音韻之學自沈約爲四聲及天竺梵學入中國其術漸宻觀古人諧聲有不可解者如玖字有字多與李字協用慶字正字多與章字平字協用如詩或羣或友以燕天子彼畱之子貽我佩玖投我以木李報之以瓊玖終三十里十千維耦自今以始嵗其有君子有谷詒孫子在帝左右令聞不已膳夫左右無不能止魚麗於罶鰋鯉君子有酒防且有如此極多又如孝孫有慶萬壽無疆黍稷稻粱農夫之慶維其有章矣是以有慶矣則篤其慶載錫之光我田旣臧農夫之慶萬舞洋洋孝孫有慶易西南得朋乃與類行東北喪朋乃終有慶積善之家必有餘慶積不善之家必有餘殃班固東都賦彰皇徳兮侔周成永延長膺天慶如此亦多今廣韻中慶一音卿然如詩之未見君子憂心怲怲旣見君子庶防有臧誰秉國成卒勞百姓我王不寧覆怨其正亦是怲正與寧平協用不止慶而已恐別有理也【筆談】

二

豩字呼闗切頑也當在山字韻劉夢得有杯前膽不豩趙勰有吞船酒膽豩之句而禮部韻略不收唐韻亦無何也【漢臯詩話】

三

今之姓胥姓雍者皆平聲春秋胥臣漢雍齒唐雍陶皆是也蜀中作上聲去聲呼之蓋蜀人率以平爲去【出筆談】

瓉

今人謂事之陳久爲瓉本緣五代時有馬瓉者爲使幕官其人魯戅有所聞見他人已厭熟而瓚覺以爲新奇而道之故時人見陳久者輒號爲瓉云【宋景文公筆談】

老杜詩

杜子美和裴迪早梅詩有還如何遜在州之句注云梁史何遜不見州事蓋遜早梅詩云兔園標物序驚時最是梅銜霜當路發應雪擬寒開枝橫卻月觀花繞淩風臺應知早飄落故逐上春來【漢臯詩話】

二

老杜雲長鑱長鑱白木柄我生托子以爲命黃獨無苗山雪盛短衣數挽不揜脛往時儒者不解黃獨是何義攺爲黃精學者承之以予攷之蓋黃獨是也本艸赭魁注黃獨肉白皮黃巴漢人蒸食之江東謂之土芋余求之江西謂之土卵煮食之類芋魁云

三

往年有人於洞庭湖中得一石刻一詩云蛟室圍靑艸龍堆隠白沙防江蟠古木迎棹舞神鴉破浪南風正收防畏日斜雲山千萬疊底處上仙槎或持問諸作者云此老杜詩也近有管城士大夫家藏本題唐杜東美一卷皆子美詩其中一首云聞恵二過東溪因詩以送恵子白駒瘦歸溪惟病身皇天無老眼空谷滯斯人崖蜜松花熟山杯竹葉春柴門了無事黃綺未稱臣今子美集中所無而用字亦多不同如故園楊栁今揺落何事愁中曲盡生作卻盡生意味逺矣

邵謁詩

余亡友李秉徳叟甞謂余曰家藏唐邵謁詩八十篇甚工謁選於吏部中榜此詩曰有能過此者當先注官眾無間言如李太白雲今人不見古時月今月曽經照古人世以爲工矣謁詩云不知天上月曽照防多人造語尢更省力今欲借傳因循不果此事不載於唐書野史小說中皆未甞見之唐文藝傳中有邵說無邵謁也【李希聲詩話】

僧贊寧

僧錄贊寧有文學洞古博物著書數百卷王元之禹偁徐騎省鉉疑則就質焉二公皆拜之栁仲塗開因曰余頃守維陽郡堂後菜圃才雨陰則淸焰夕起觸近則散何耶寧曰此粦【力振切】火也兵戰血或牛羊馬血著地則凝結遂爲此气𨿽千載不散栁遽拜之曰掘之皆斷鎗折鏃乃古戰地也因贈以詩中有空門今日見張華之句

二

江南徐知諤爲潤州節度使溫之少子也美姿度喜畜奇玩蠻商得一鳯頭乃飛禽之枯骨也防翠奪目朱冠紺毛金嘴如生正類大雄鷄廣五寸其腦平正可爲枕諤償錢五十萬又得畫牛一幅晝嚙艸欄外夜歸臥欄中知諤獻後主煜煜持貢闕下太宗張后苑以示羣臣俱無知者惟僧錄贊寧曰南倭【烏和反】海水或減則灘磧微露倭人拾方諸蚌脂中有餘淚數滴者得之和色著物則晝隠而夜顯沃焦山或風撓飄擊忽有石落海防得之滴水磨色染物則晝顯而夜晦諸學士皆以爲無稽寧曰見張騫海外異記後杜鎬撿三館書目果見於六朝舊本書中載之【並湘山野錄】

三

徐常侍鉉江南日甞直澄心堂毎襆被入直至飛虹橋馬輒不進裂鞍斷轡箠之流血掣繮卻立鉉遺書於余杭沙門贊寧答曰下必有海馬骨水火俱不能毀惟漚以腐糟隨毀者於是斸之去土丈餘果得巨獸骨脛而上長五尺膝而下長三尺腦骨石斷柱積薪焚三日不動以腐糟才漚之遂爛焉【楊文公談苑】

熊萬卷

余杭熊萬卷者浮圖之眞儒介然持古人風節有奧著典類一百二十卷天禧中祕閣求書王冀公欽若特請附焉冀公尢所禮重其居延慶寺在大慈塢時儒皆抱經授業師居甞喜閱唐韻諸生甞竊笑一日出題於法堂曰楓爲琥珀賦其韻曰脂入於地千載成琥珀諸生皆不諭因請之不說凡月餘撿經史殆百家防聚小說俱無見者閣筆以聽教師曰聞諸君笑老僧酷嗜唐韻玆事止在東字韻第三板請詳閱諸生撿之果載楓字注中云黃帝欲殺蚩尢棄其桎梏變爲楓木脂入地中千年化爲琥珀始敬此書又有雲松液入地爲琥珀者唐李嶠詠琥珀詩有曽爲老茯苓本是寒松液蚊蚋滿其中千年猶可覿之句未知孰是余頃見琥珀中蚊蚋數枚凝結在內信嶠詩不誣【湘山野錄】

錢昱

錢昱獻王長子也讀書彊記在故國與贊寧僧錄疊舉竹數束得一事抽一條昱得百餘條寧倍之昱著竹譜三卷寧著筍譜十卷昱輕便美秀太祖受禪伯父俶遣持貢入閣賜後苑宴射時江南使者已先中的令昱解之應而中賜玉帶旌賞之歸朝願以刺史求試乞換臺閣送學士院試制誥三篇格在優等攺祕書監尢善吏牘太宗取閱深愛之謂左右曰諸錢筆札多學浙僧亞棲書體格浮軟其失乃俗獨此兒不類以禦書金花扇及行艸急就章賜之後南郊當增秩上曰丞郎應星象昱王孫也操撿無守不宜應之授郢團蓋惜名器也

杜文正

長安一巨冢壊得古銅鼎狀方而【闕】是古文十六字人莫知曉命句中正辧其篆曰此禹迹文也其詞曰岐丰錫公秦之幽宮鼎藏於中命杜鎬攷其事曰武王克殷都於丰鎬以雍州爲王畿及平王東遷洛邑以岐丰之地賜秦哀公墓中正有字學篆隸行艸盡精與徐鉉校定說文【闕】

楊文舉

吳楊文舉撰雍熙廣韻遂直館太祖神主藏太室西壁及篆字寶遂賜金紫益州華陽人也

陶尙書

幹徳三年再郊範魯公質爲大禮使以鹵簿靑油隊舊有甲騎盡取於武庫磨鑄堅厚精明可畏謂於禮容有所不順陶谷尙書爲禮儀使出意繪之以靑緑畫黃絁爲甲紋靑布裹之緣靑絁爲下裙絳皮爲絡長短至膝如珂紋銅鈴逸前膺及後秋至今用焉谷本姓唐避晉祖諱易之明博該敏尢工歷象時爲普軍勢方熾謂所親曰五星數夜連珠於西南已累累大明吾輩無怪兵革之憂有眞主已在漢地觀敵帳騰蛇气纒之其主必不歸國未防徳光薨於漢又孛東起芒侵於北谷曰邊患不久當息太平可望矣後皆盡然

竇仁惠公

竇禹鈞生五子儀儼侃偁僖相繼登科馮瀛王贈禹鈞詩有靈椿一枝老丹桂五株芳時號五龍昆仲材業儀儼尢著儀爲禮部侍郎太祖欲相之趙韓王自以寡學忌儀該博極引薛居正防大政以塞之弟儼素蘊六學爲周世宗所重判太常寺校管籥鐘鼓辧淸濁上下之類分律呂還相爲宮之法去京房淸官一筦調之三年方合天律又善樂章九之阮七之琴十二之箏二十五之瑟三漏之籥八漏之篪十七筦之笙二十三筦之簫皆立譜調按通而合之器𨿽異而均和不差編於歷代樂章之後曰大周正樂譜樂官掌之依譜教習尢善推步星歷與盧多遜楊徽之同在諫垣預謂二公曰丁夘嵗五星當連珠於奎奎主文又在魯分自此天下始太平二拾遺必見之老夫不與也果至幹徳丁夘嵗五星連珠於奎太宗時鎭兗海致仕於家八十三終諡仁惠公【玉壺淸話】

二

太祖欲攺元謂宰相等曰今攺年號須古來未有者時宰相以干徳爲請且言前代所無三年正月平蜀蜀宮人有入掖廷者太祖因開其奩具得鑑背字云幹徳四年鑄大驚曰安得四年所鑄乎出鑑以示宰相皆不能對乃召學士陶谷竇儀奏曰蜀少主曽有此號鑑必蜀中所鑄太祖大喜因嘆曰作宰相須是讀書人自是大重儒臣矣【劉貢父詩話】

胡祕監

夏英公鎭襄陽遇大赦賜酺宴詔中有致仕髙年各賜束帛時胡祕監旦瞽廢在襄英公依詔防選精縑十疋贈之胡得縑以手捫之笑曰寄語舎人何寡聞至此奉還五疋請撿韓詩外傳及服防賈誼諸儒所解束帛戔戔賁於丘園之義自可見證英公撿之果見三代束帛束脩之制若束脩十脡之脯其寔一束也若束帛則捲其帛屈爲二端五疋遂見十端表王者屈折於隠淪之道也夏亦少沮【湘山野錄】

二

楊庶防孜言胡祕監旦退居襄陽鑱大硯以著漢春秋書成其硯毎大臣名士薨卒必作傳以記其善惡然世不傳庶防亦有所述【春明退朝錄】

韓溥

韓溥長安人唐相休之裔孫博學善持論詳練臺閣故事多知唐朝氏族與人談亹亹可聽爲近世肉譜

王貽孫

王貽孫字眾賢溥之子太祖甞問趙普拜禮何以男子跪婦人不跪徧問禮官無有知者貽孫曰古詩雲長跪問故夫卽婦人古亦跪也唐天后朝始拜而不跪普問何所出對曰太和中幽州從事張建章渤海國紀以溥藏書萬卷貽孫徧覽之

劉吉

劉吉防治京東河決時張去華任轉運使巡視河上方防食坐客數十人膾鯉爲饌去華顧謂四座曰南人在水鄕多魚爲食殊不厭其腥也意若輕鄙南士吉奮然對曰運使本進士狀元曽不讀書何自彰其寡學尙書禹決九州有魚鱉使民鮮食淮夷蠙珠曁魚易姤之九二包有魚又有庖犧氏以佃以漁蓋取諸離周官人掌以時獻爲梁辧魚物供王膳修詩載嘉魚魚藻九罭之篇小雅云炰鱉膾鯉張仲孝友國風雲豈其食魚必河之魴又曰誰能亨魚漑之釡鬵戴記雲水潦降不獻魚鱉魚鱉不中殺不粥於市居山者不以魚鱉爲禮三月天子乘舟薦鮪於寢廟孟秋天子食稻與食魚又食魚者去乙孔子魯人云魚餒不食趙盾晉人魚飱田文齊人其上客皆食有魚子產鄭人而人饋生魚子公亦鄭人染指於鼎公父文伯魯人羞鱉致客怒而出大舜漁於雷澤呂望釣於渭濱又何必皆南州之人況今大官之盛饌宗祀之備物皆薦是品而周旋販鬻閭閻啖食其濟民食廣矣何談之容易去華色沮不能酬其言【楊文公談苑】

事實類苑卷六十一﹤子部﹐雜家類﹐雜纂之屬﹐事實類苑﹥

欽定四庫全書

事實類苑卷六十二

宋江少虞撰風俗雜誌

辰砂

辰州硃砂嘉者出蠻峒錦州界狤獠峒老鴉井其井深廣十丈髙亦如之欲取必聚薪於井俟滿火燎之石壁迸裂入火者旣化爲煙气矣其偶存在壁者方得之乃靑石色頑石有砂處卽有小龕中坐白石牀如玉牀上乃生丹砂小者如箭鏃大者如芙蓉光如玉罄可鑑研之如猩血砂洎牀大者重七八兩至十兩小者五六兩者亦有赤色如箭鏃者帶石得自土中非此之比也

骨羮

眞宗時有人奉使交趾以骨羮配籠餅而食羮中血皆如皂莢子𨿽味不甚佳莫知其何以致然洎回苦求其法乃取牛蜱瀹而去其皮耳

華淸宮

故華淸宮在綉嶺之下山半有玉蘂峯天聖末予爲學於山之嶺所謂朝元閣者峯側有夾室掛王母之像𨿽小有損腐之處而丹靑未甚暗昧其禦階甃以蓮花千條次則一石柱柱端有孔相傳雲開元天寶中貫以紅錦紐宮女攀援而上慶曆中再遊詢王母之像失之久石柱孔已爲庸道士燒爲灰而塗壁矣嶺之陰溫泉湧流嶺之南有丹霞泉者極寒冽予嘗消夏於彼

二

唐華淸宮今靈泉觀也七聖殿之西隅十數步間有皂莢一枝合數人抱條頗相萃相云明皇洎貴妃共椎莢於此每嵗結實必有十數莢合歡者京兆尹命老卒數十人守視之移接於他枝則不復合歡也杜太監植嘗言南方無好羊洎酪惟魚稻爲佳故南人嗜之北方魚稍不多而肉面爲佳故北人嗜之易地則皆然不必相非笑也

白石碑

江陵北四十里有白石碑驛其西有疎陂東有鴨陂白碑亦當作陂澤之陂也蓋驛側數里有後梁宣明二帝墓唐相蕭嵩爲其祠立碑於馹之北因此人以陂爲碑誤也

虎畏槖駞

天禧中有武臣赴官靑社齊州北境時河水漸退葭莢阻深武臣以槖駞十數頭負槖篋肩輿夜行有虎蹲於道槖駞旣見鳴且逐之虎大怖駭棄三子而赱役卒獲其子而鬻之

石魚

隴西有地名魚龍出石魚掘地取石破而得之多鯽洎鰍亦有數尾相隨者如以漆描畫鱗鬛稍直燒之尙作魚鮏魚龍古之陂澤也豈非魚生其中乎頹塞漸久而土凝爲石鼓破之有魚形今衡州有石魚無異隴州者杜甫詩有水落魚龍夜山空鳥鼠秋正謂隴州也

沸沙

荊江自湖口而上有沸沙船行而抗然而止其下卽沙水湧沸舟子無以施其力俄頃卽至埋溺爲蘆葦五七畨置油米其上焯之船下乃得行

石燕

零陵出石燕舊傳遇雨則飛甞見同年謝郎鴻云向在鄕中山寺爲學髙巗石上有如燕狀者囙以筆識之石爲烈日所暴忽有驟雨過所識者往往墮地蓋寒熱相激而迸落非能飛也予向過永州有人贈一石板上亦有燕形者在焉土人呼爲燕窠

陽朔石峯

桂州左右諸山皆平地防起數百丈竹木蓊欝石如黛染陽朔縣地尢佳四面峯巒駢立唐沈水部彬甞題詩曰陶潛彭澤五株栁潘嶽河陽一縣花兩處何如陽朔好碧蓮峯裏住人家

南海啖防榔

南海地气暑濕人多患胸中痞滯故常啖梹榔日數十口加以勃蔞藤洎蜆灰同咀之液如硃色程思孟知畨禺凡左右侍吏啖梹榔者悉驅之或問其故曰我惡其口唇如潄血耳

蟻鮓

嶺南暑月欲雨則朽壊中白蟻蔽空而飛入水翅脫化爲蝦土人遇夜於水次秉燭蟻見火光悉投水中則以竹簁漉取摶之如合捧每摶一兩【闕】以豚臠糝之爲鮓號天蝦鮓又有大赤蟻作窠於木梢如數升器者取其卵並蟻以糝洎姜鹽醸爲鮓云味極辛辣

杭人好飾門窓竹器

熙寧八年淮浙大旱米價騰湧人多殍饑杭人素輕誇好美潔家有百金必以大半飾門窓具竹器荒歉旣甚鬻之不能售多斧之爲薪列賣於市往往是金漆薪

木饅頭

木饅頭亰師亦有之謂之無花果狀類小梨中空旣熟色微紅味頗甘酸食之大發瘴嶺南尢多州郡待客多取爲茶牀髙飣故云公筵多飣木饅頭或謂嶺南諸州刻木作饅頭狀成刻字云大中祥符年一牒造三十隻談者之過也【並倦逰錄】

嶺南人相呼

嶺南風俗相呼不以行第惟以各人所生男女小名呼其父母元丰中余任大理丞斷賓州奏案有民韋超男名首卽呼韋超作父首韋遨男名滿卽呼韋遨作父滿韋全女名挿娘卽呼韋全作父挿韋庶女名睡娘卽呼韋庶作父睡妻作嬸睡

閩人稱呼

閩人謂子爲囝謂父爲郎罷故顧況有哀閩囝一萹曰囝生閩方閩吏得之乃絕其陽爲臧爲獲致金滿屋爲髠爲鉗如視艸木天道無知我罹其毒神道無知彼受其福郎罷別囝吾悔生汝及汝旣生人勸不舉不従人言果獲是苦囝別郎罷心摧血下隔地絕天及至黃泉不得在郎罷前蓋唐世多取閩童爲閹奴以進之故況陳其苦以諷焉【並靑箱雜記】

西域山水

昔人文章用北邊事多言黒山黒山在大漠之北今謂之姚家谷有城在西南謂之慶州予奉使甞帳宿其下山長數十里土石皆紫黒似今之磁石有水出其下所謂黒水也遼人言黒水原下委髙水曾逆流予臨視之無此理亦常流耳山在水之東大抵北方水多黒色故有盧龍郡北人謂水爲龍盧龍卽黒水也黒水之西有連山謂之夜來山其山極髙峻契丹墳墓皆在山之東南麓近西有逺祖射龍廟在山之上有龍舌藏於廟中其形如劍山西別是一族尢爲勁悍惟啖生肉血不火食遼人謂之山西族北與黒水部南與達靼接境【見筆談】

洛陽貢花

洛陽至亰六驛舊未甞進花李文定公畱守始以花進嵗差府校一人乘馹馬晝夜馳至亰師所進止姚黃魏紫三四朶用菜葉實籠中籍覆上下使馬上不動揺亦所以禦日气又以蠟封花蒂可數日不落迄今貢不絕【見澠水燕談】

海仙花

朐山有花類海棠而枝尢長花尢宻惜其不香無子旣開繁麗裊娜如曵錦帶故淮南人以錦帶目之王元之以其名俚命之曰海仙而爲詩曰春憎窈窕教無子天爲妖嬈不與香又曰錦帶爲名太卑俗爲君呼作海仙花【見澠水燕談】

硯

南唐後主畱心筆札所用澄心堂紙李廷珪墨龍尾石硯三物爲天下之冠自李氏之亡龍尾硯石不復出嘉祐中校理錢仙芝知歙州訪得其所乃大溪也李氏甞患溪深不可入斷其流使由他道李氏亡居民苦溪之回逺導之如昔石乃絕仙芝移溪還故道石乃復出遂與端溪並行

二

淄州淄川縣梓桐山石門澗有石曰靑金色靑黑相雜其文如銅屑或曰卽自然銅也理極細宻範文正公早居長白山往來於此常見其石皇祐末鎭靑遣石工取以爲硯極發墨頗類歙石今東方人多用之或曰範公石然不耐久久則石乃斷裂【並澠水燕談】

三

余爲兒童時見端溪硯有三種曰巖石曰西坑曰後歷石色深紫襯手而潤防於有水叩之聲淸逺石上有防靑緑間暈員小而者謂之鸜鵒眼此乃巖石也采於水底最爲土人貴重又其次則石色亦赤呵之乃潤叩之有聲但不甚淸逺亦有鸜鵒眼色紫緑慢而大此乃西坑石土人不甚重又其下者靑紫色向眀側視有碎星光防如沙中雲母石理極慢幹而少潤扣之聲重濁亦有鸜鵒眼極大而偏斜不謂之後歷石土人賤之西坑硯三當巗石之一後歷硯三當西坑之一則其品價相懸可知矣自三十年前見士大夫言得端巗硯者予觀之皆西坑石也邇來士大夫所收者又皆後歷石也豈惟世無巗石𨿽西坑者亦不可得見矣【東軒筆錄】

四

唐彥猷淸簡寡欲不以世務爲意公退一室蕭然終日默坐惟吟詩臨書烹茶試墨以度日比嘉祐中守靑社得紅絲石於黒山琢以爲硯其理紅黃相間文如林木或如月暈或如山峯或如雲霞花卉石自膏潤浮泛墨色覆之以匣至數日不幹彥猷作硯錄品爲第一以謂自得此石端溪龍尾皆置不復視矣

墨

莆陽蔡君謨甞評李超易水人唐末與子廷珪渡江至歙州以其地多美松因畱居以墨名家本姓奚江南賜姓李氏珪或爲邽弟廷寛男承宴承宴男乂用皆有聞易水江南又有朱君徳柴成務李文逺張遇陳贇著名當時其制有劍脊圎餅拙墨進貢墨供堂墨面多爲龍紋其幕有宣府字或止云宣或著姓氏或別州府今人間少有傳者仁宗嘉祐中宴近臣扵羣玉殿甞以其墨賜之曰新安香墨其後翰林諸君承賜者皆廷珪雙脊龍樣尢爲佳品

鱷魚

咸平中陳文惠公謫官潮州時潮人張氏子濯於江邊爲鱷魚食之公曰昔韓吏部以文投惡溪鱷魚爲吏部逺徙今鱷魚賊人則不可赦矣乃命吏督漁者网而得之鳴鼓告其罪戮之於市圗其形爲之贊至今人多傳之鱷大者數丈或黃或蒼白似龍而無角類蛇而有足睅目利齒見之駭人卵出山谷間大率爲鱷者十二三其餘或爲黿或爲也喜食人畜其食必以尾捲去如象之任鼻也

法相院矮檜

亳州法相禪院矮檜髙才數尺偃亞蟠屈枝葉茂盛不可圖狀唐大中年李待價石記云圎蔭三丈餘距今又百餘年廣袤五六丈爲一郡之珍玩土人目其寺曰矮檜眞廟祀老子甞駐蹕其下今禦榻尙在故陸子履詩曰先皇玉座親臨地故老於今涕然

慈航院

通州狼山廣教寺在唐爲慈航院在江中山上昔人有詩曰飛來靈鷲嶺化作寶陀山山前後乃江海相接處舟出二山間水湍礙石率多覆溺昔有僧率其徒操楫防之舟免觸石之患故有慈航之名近年江水南徙山之前後皆爲陸田後人有詩曰昔年航底浪今日馬蹄防皆紀實也

瓊花

揚州后土廟有花一株潔白可愛嵗久木大而花繁俗目爲瓊花不知實何木也世以爲天下無之惟此一株孫冕鎭維揚使訪之山中甚多但嵗苦樵斧野燒故木不得大花不能盛遂不爲人貴孫傷之以詩曰可憐遐地產常化燎原灰近亰師亦有之或曰乃李文饒所賦玉蘂花也【並澠水燕談】

二

揚州后土廟有瓊花一株或云自南所植卽李衞公所謂玉蘂花也舊不可移徙今亰師亦有之

茶

建茶盛於江南近嵗制作尢精龍鳳團茶最爲上品一斤八餅慶曆中蔡君謨爲福建轉運使始造小團以充嵗貢一斤二十餅所謂上品龍茶者也仁宗皇帝尢珍惜𨿽輔相未甞輒賜惟郊祀致齋之夕兩府各四人並賜一餅宮人翦金爲龍鳳花貼其上八人分蓄之以爲至寶不敢碾試時有嘉客出而傳玩歐陽文忠公云茶爲物之至精而小團又其精者也【澠水燕談】

二

建州陸羽茶經尙未知之但言福建防十二州未詳往往有之其味極佳江左近日方有蠟面之號李氏別令取其乳作片或號曰亰挺的乳及骨子等毎嵗不過五六萬斤訖今嵗出三十餘萬斤九十品曰龍鳳茶亰挺的乳石乳白乳頭金蠟面頭骨次骨龍茶以供乘輿及賜執政親王長主余皇族學士將帥皆得鳳茶舎人近臣賜亰挺的乳館閣白乳龍鳳石乳茶皆太宗令作江左乃有研膏茶供禦卽龍茶之品也丁謂北苑茶錄三卷備載造茶之法今行於世【楊文公談苑】

三

蠟茶出於福建艸茶盛於兩浙浙之品日注爲第一自景祐以後洪州雙井白芽漸盛近嵗制作尢精以紅紗不過一二兩以常茶十數斤養之用辟暑濕之气其品逺出日注上遂爲艸茶第一【靑箱雜記】

取碑碣爲塔材

長安故都多古碑石景祐初莊獻太后遣中使建塔城中時姜遵知永興盡力於塔悉取碑碣以爲塔材漢唐公卿墓石十亡八九楊大年談苑敍五行徳金石厄事宋有天下百餘年長安碑刻再厄矣惜哉【澠水燕談】

威州

唐李衞公在維州吐蕃徳之號曰無憂城景祐中或以其與濰州聲相亂郵置文字率多往來住滯乞攺其名仁宗曰此足以威西戎乃攺曰威州

西溪寺名

華陽揚褒好古博物家𨿽甚貧而書畫奇玩充實中橐家姬數人布裙糲食而歌舞絕妙故歐陽公贈之詩曰三腳木牀坐調曲蓋言褒之貧乏也褒皇祐中宿華州西溪寺夜防燈滅於閣下有光然旦起視之石也詢寺僧云西溪華下勝處郡僚宴集之地故以此石鎭內耳至夜褒移至他處光復在焉意其蘊玉因求得之輦至都下使玉工視之以爲然剖之得玉徑數寸溫潤純粹光彩燦然工人驚曰至寶也今王府中未有其比防朝廷求良玉琢鎭國寶褒因獻之遂以爲璽鎭國華州軍額朝廷以名與璽同乃攺曰鎭潼軍亦異也余叔父博士早爲華州幕官故知其詳

烏魚骨毒牡丹

洛陽牡丹嵗久虫蠧則花開稍小園戶以硫黃簮其穴虫死花復盛大其園戶相妬則以烏賊魚骨刺花樹皮中及花中必死蓋牡丹忌烏魚骨耳

陳太丘碑

熙寧中余爲亳之城主簿聞鄼縣北睢水之陽漢太丘長陳寔廟前有蔡中郎立碑詢土人云無有也一日公牒過其地與邑令丹陽姚存詢訪得之已爲村人鑱爲石橋腳矣方趺在水涘因舁至祠下石五叚字正皆訛缺不可讀僅有一二存者獨碑陰故吏姓名差完其東數里復得漢富春丞張君墓碑二因教吏磨墨模本將以獻歐陽公以助集古未果而公薨至今以爲恨

古銅魚符

李文邵推官於壽光縣東境稻田中得古銅魚左符以遺余銅正赤長二寸許背刻爲魚頭尾鱗一具面刻一同字深二分許所以合信也環自刻刺史官氏云左云麾將軍行磨米州刺史持節磨米州諸軍事髙從政鐫刻極工字小訛筆法精妙類歐陽率更書按唐貞觀中平髙麗裂其地爲十二州各因其酋長以爲刺史磨米其一也左符乃所頒者當在其國不知緣何遺於此也部光靑屬邑其瀕海矣

日本扇

熙寧末予逰相國寺見賣日本國扇者琴漆柄以鴉靑紙厚如餅折爲旋風扇溪粉畫平逺山水薄傅以五采近岸爲寒蘆衰蓼鷗鷺佇立景物如八九月間小舟漁人披簔釣其上天末隱隱有微雲飛鳥之狀意思深逺筆勢精妙中國之善畫者或不能也索價絕髙予時苦貧無以置之每以爲恨其後再訪都市不復有矣

齊南陵古鑑

熙寧末齊南陵耕者破冢得古圎鑑大小二徑六七寸明徹驚人非他鑑比其背郭皆有詞句大爲小篆小爲正附篆爲流水芙蓉茂林叢竹又爲孤云野鶴下有老人倚杖岸幘逍遙其間似非世間人有飄逸不可扳之髙致蓋昔之髙人逋客能自致於寂寞之鄕有足以寓意寫懷者未甞遺物鑑以寄一時之適耳豈良工巧冶所能知也附亦爲雜花皆古簡不可識元丰初終南仰盤艮翁得其一而小者尙藏士家南陽賈黯大年求得之一日相遇於臨淄阿育寺出二鑑示客請合而爲一使二鑑不相去遂並以歸大年鳯凰雙頭南金裝陰陽合配日月兩相防白玉芙蓉匣翠羽瓊瑤帶同心人心相親照心照膽保千春煉形巧冶營質良工如珠出匣似月停空當戶寫翠對影傳紅綺幌綉幙俱影中

羽陽古瓦

秦武公作羽陽宮在鳯翔寶雞縣界嵗久不可究知其處元祐六年正月直縣門之東百步居民權氏濬池得古銅瓦五皆破一獨完瓦面徑四寸四分靣上隱起四字曰羽陽千嵗篆字隨勢爲之不取方正始知卽羽陽舊址其地北負髙原南臨渭水前對羣峯形勢防壯眞勝地也武公之初年距今千有七百餘年吳武功防景叔方總秦鳯刑獄摹刊於石置之岐陽憲臺之瑞丰亭以貽好事者

椰子木

椰子木生安南及海外諸國木如防櫚大者髙百餘尺花葉白如千葉芙蓉一本花不過數十實不過三五顆其大如斗至幹熟差小外有黃毛軟皮中有殻正類梹榔故有人戲爲詩曰百果之中爾最尊梹榔應是汝云孫沈佺期有題椰子詩曰叢生雕胡首圎實梹榔身殻上有二穴芽出穴中殻內類蘿菔皮味苦而肉極甘脆蠻人甚珍之中有汁大者一二升蠻人謂之椰子酒飲之得醉交州記以爲漿者是也治消渴塗髭髮立黒皮煮汁止血療吐逆肉益气去風【並澠水燕談】

事實類苑卷六十二

欽定四庫全書

事實類苑卷六十三

宋江少虞撰風俗雜誌

犀

犀之類不一生邕管之內及交趾者角文如蔴實理燥少溫潤來自船上生大食者文如茱茰理潤如綴光彩瑩徹甚類犬鼻若傅以膏甚有花文而尢異者曰通天犀或如日星或如雲月或如葩花或如山水或成飛走或成魚龍或成神仙或成宮殿至有衣冠睂目杖履羽毛鱗角完具若繪畫然爲世所貴其價不貲莫知其所以然也或以犀愛一物玩之之久則物形潛入角中是又不可以理推之者其文有正挿者有倒挿者有腰鼓挿者其類不一方其角之未解也𨿽海人亦未知其爲異也故波斯以象牙爲白暗犀角爲黒暗以其難別識也犀之有通天花文者自顧其影則怖常飲濁水不欲照見其角也海人之取犀也多於山麓植木如列羊棧久則木朽犀前足短止則依木而立朽折犀倒不能自立因格殺之犀嵗亦退角培土埋僻處海人偵知爲木角易取之西域謂犀爲竭伽角爲毗沙拏言一角也【澠水燕談】

酒令

唐人飲酒喜以令爲罰韓吏部詩曰令徴前事爲白傅詩云醉翻襴衫拋小令今人以絲管歌謳爲令者卽白傅所謂大都欲以酒勸故始言送而繼承者辭之搖首按舞之屬皆卻之也至八徧而窮斯可受矣其舉故事物色則韓詩所謂耳近嵗有以進士爲舉首者其黨人意侮之防其人出令以字偏旁爲率曰金銀釵釧鋪次一人曰絲綿綢絹网至其黨人曰鬼魅魍魎魁俗有謎語曰急打急圎慢打慢圓分爲四段送在窰前初以陶元乃爲令耳【劉貢父詩話】

二

酒令謂飲酒有舞手者逺起於堯民也旣醉以酒浩然陶情不覺鼔腹手舞蓋無事醉飽樂極則然也嘗聞風俗聞言飲酒欲勸無由自醉得飲則沈湎矣乃有設舞手卽解之時欲以酒屬前人則舞手招之前人辭之則舞手拂爲又以手作期刻之勢以卹其不飲前人不受作叩頭之狀如是則有招也拂也期也刻也而後機巧生焉以四字合爲章段伺其手舞不及樂拍不合律者皆爲犯酒家令也主者以分數罰之然詩中稱取彼兕觥又云不醉無歸不醉而出是不親也其來不近矣東漢賈景伯著酒令九篇始形載籍然終尋求未見唐髙宗鄧宏慶以平素有精爲令始也及天寶以來海內無事京師人家多聚飲樂歌令新奇故穆宗好聲技觀教坊樂問丁公著曰比聞公卿云庶俗爲酣燕皆極歡娛亦可爲慰公著曰此事誠不可嘉且言賓燕之禮不繼以淫前代名士或淸談雅論詠歌獻酬不至於亂天寶之末風俗奢靡沈醉諠嘩由是官務多廢聖心求理安得不勞神慮帝深嘉其言後皇甫松撰醉鄕日月一卷言醉樂如入壺中天也亦無舞手飲酒之法其次有崔端已著庭萱譜令之所出象有漸然也言萱艸一名忘憂也謂始解體恣其放縱則忘憂也然則賈逵濫觴於其前皇崔波瀾於其後梁元帝宴集屬不二爲酒令規曰江左以來未有此舉蕭探傳詔謂爲知言也吳都賦曰裏防巷飲飛觴舉白凡犯令者罸之詩曰振振鷺鷺於下鼓咽咽醉言舞於胥樂兮【贊寧要言】

采珠

嶺南雜錄曰海灘之上有珠池居人探而取之予甞知容州與浦宻近頗知其事珠池凡有千餘處皆海也非在灘上自某縣岸至某處是某池若靈漉材田場條樓斷望皆其名也悉相接在海中但因地名而殊矣斷望地接交趾界產大珠而蜑往采之多爲交人所掠海水深數百尺以上方有珠往往有大魚防之蜑亦不敢近【倦逰雜錄】

二

劉鋹據嶺南置兵數千人以采珠爲事目曰媚川都每以石硾其足入海至五七百人溺而死者相屬也久之珠璣充積內府所居殿宇梁棟簾箔率以珠爲飾窮極華侈及王師入城一火而盡藝祖詔廢媚川都防其壯者爲軍老者放歸田裏仍詔百姓不得以采珠爲業於是俗知務農矣【澠水燕談】

鴿寄書

古詩云袖中有短書欲寄雙飛燕詩意以燕春去秋來似可寄書故偶然耳今人則養鴿通信皆非虛言也𨿽至外數千里縱之輒能還家蜀人有事至京師者以鴿寄書不旬日皆達及賈人船浮海亦以鴿通信陸機使黃耳寄書此殆不然自洛至吳更歷江淮犬何能浮水必從舟楫犬豈能諭意渉事也若此犬通神不可測度則不從言說耳或者陸氏有奴名黃耳因此以爲眞狗也【劉貢父詩話】

俗謂州郡事簡者爲道院

江陰軍北距大江地僻鮮過客無將迎之煩所一孤公事絕少通州南阻江東北瀕海士大夫罕至居民以鹽魚自給不爲盜賊訟稀事簡仕宦二州者最爲安逸故士大夫謂江陰爲兩浙道院通州謂淮南道院【澠水燕談】

仕宦嶺南

嶺南諸州多瘴毒嵗閏尢甚近年多選京朝官知州及吏部選授三班使臣生還者十無二三𨿽幸免死亦多中風气容色變黒數嵗發作頗難治療舊日小縣及州郡官率用士人攝官涖之習其水土後言事者以爲輕逺任朝廷可其言稍益俸入加以時養貪冒之徒多亦願往𨿽喪軀亦不悔也

舉子投防

國初襲唐末士風舉子見先達先投刺字謂之請見旣與之見他日再投啟事謂之謝見又數日再投啟事謂之溫捲或先達以書謝或有稱譽卽別裁啟事委曲敍謝更求一見當時舉子之於先達者其禮如此之恭近嵗不復行此禮而上官亦鮮有延譽後進者【澠水燕談】

二

先公嘗言近日舉子多紫衣皂衫乘馬以虎豹皮裝飾鞍韉謁見士大夫並不以箋啟爲先容往往仍不具襴鞹甚無謂也吾不敢以逺事言之只記後唐明宗朝公卿大僚皆唐室舊儒務以禮法相尙其時進士明經皆衣紵布襴衫藍鐵帶著靴乘驢防角木不施重帶書筒照袋【書筒貯門狀照袋貯筆硯紙墨照見前制說】毎見公卿門並數步外下驢整衣冠斂朴然後躬趨門下求執事者通箋啟刺字請見旣得他日復投啟事謂之謝見又數日如袖文卷授以執事閽者不更求見又數日後投啟事謂之溫捲大都見不可數數則黷黷則見待之禮懈矣或大僚有書題詩卷他處聞有稱譽之言則別裁啟事委曲敍感不可更求一見當時進士各以所業止投一卷至兩卷但於詩賦歌篇古調之中取其最精者投擲兩行捲號曰雙行謂之多矣故桑魏公維翰只行五首賦白少李椇愚只行五首【闕】但取大名以至大位豈必以多爲貴哉裴說補闕只行五言十九首至來秋復行舊捲人有譏之者裴曰只此十九首者今尙未有人見知何暇別行捲哉識者以爲知言故兵部侍郎祐狀元轍之子其父與桑魏公同年祐旣幼孤文章有天才祐才冠以啟投桑公其文約數千字桑公一見大驚賞由是聲價溢於輦下以此言之益知愜心貴當文愈以見不在多行之驗也明宗晚年重榮爲羣小所悞稱兵向闕洛下震驚憂患方寧靖而市肆未開居人閉門不敢出時有舉子數人乘驢並著大袴白衫戴皂紗帽往來於通衢間居人見者無不笑之是知惇尙儒雅乃升平之美事耳開關之際猶以此卜治亂況他事乎【李學士叢談】

泉水

河中府舜泉坊二井相通所謂匿空旁出者也祥符中眞宗祀汾陰駐蹕蒲中車駕親臨賜名廣孝泉井以名其坊禦制贊紀之蒲瀕河地鹵泉咸獨此井甘美世以爲異

二

皇祐中範文正公鎭靑龍興僧舎西南洋溪中有醴泉湧出公構亭泉上刻石記之其後靑人思公之徳目之曰範公泉環泉古木防宻塵迹不到去市防才數百步而若在深山中者自是幽人逋客往往賦詩鳴琴烹茶其上日光玲瓏珍禽上下眞物外之逰似非人間世也歐陽文忠公劉翰林貢父及諸名公各賦詩刻石而文忠公及張禹功蘓唐卿篆石榜之亭中最爲營丘佳處元祐中靑守以其地與民爲水磑稍復完葺

三

靑州城西南皆山中貫洋水限爲二城先時跨水植柱爲橋每嵗六七月間山水暴漲水與柱鬭率常壊橋州以爲患眀道中夏英公守靑思有以捍之防得守城廢卒有智思疊巨石固其岸取大木數十相貫架爲飛橋無柱至今五十餘年橋不復壊慶曆中陳希亮守宿州以汴橋壊率常損官舟害人命乃法靑州所作飛橋至今沿汴皆飛橋爲往來之利俗曰虹橋【並澠水燕談】

四

齊州城西張意諫議園泉有金綫泉甃方池廣袤丈餘泉亂髮其下東注城濠中澄徹見底池心南北有金綫一道隠起水面以油滴一隅則綫文逺去或以杖亂之則綫輒不見水止如故天陰亦不見齊爲東方名郡而張氏濟南盛族園池乃郡之勝逰泉之出百年矣士大夫過濟南至泉上者不可勝數而無能究其所以然亦無一人題詠獨蘇子瞻有詩曰槍旗攜到齊西境更試城南金綫奇然亦不辧泉之所以有金綫也

五

雍熙二年鳯翔秦政山縣周公廟有泉湧舊老相傳時平則流時亂則竭安史之亂其泉竭至大中年復流賜號潤徳泉後又涸今其泉復湧澄甘瑩澈太宗嘉之【湘山野錄】

芋蘿卜

江東居民嵗課程藝初年種芋三十畆計省三十斛次年種蘿卜二十畆計益米三十斛可知蘿卜消食也爾雅葖蘆萉郭璞注萉宜爲菔蘆菔蕪菁屬紫花大根俗呼雹葖更始敗掖庭中宮女數百人幽閉殿門內掘庭中蘆菔食之今蘿卜也

小窰李

許州小窰出好李太常少卿劉蒙正有園在焉多植之每遣人負擔歸京師以遺貴要竊得嘗之絕大而味嘉所謂小窰李也【並楊文公談苑】

蓬莪荗

嶺南靑姜根下如合捧其旁附而生者狀如姜往往如大芋南人取其中者幹之名蓬莪術北人則呼爲蓬莪荗字書亦無荗字名之爲術乃是有人病淺痢者取靑姜磨酒煮服之多愈蓋蓬莪術和气耳

魚

河豚魚有大毒肝與卵人食之必死每至暮春栁花飛墜此魚大肥江淮人以爲時珍更相贈遺臠其肉雜防蒿荻芽瀹而爲羮或不甚熟亦能害人嵗有被毒而死者南人嗜之不已嶺南有五臠魚五百斜紋色如虹或云與蛇爲牝牡春時如食其卵亦能殺人防其肉雜防必致嘔泄又有抱石魚狀類科斗生急灘石上凡廬陵南康雄韶人皆取食之釀防瀹羮以爲奇味今之通逺軍乃古渭州之地渭源出焉中有水虫類如鳥作覓覓之聲見者卽以挺刃擊之多化爲石可以爲礪石曰覓石長尺餘直一二千兵刃經其磨者靑光而不繡亦奇物也

菩薩石

嘉州娥睂山有菩薩石人多采得之色瑩白若太山狼牙石上饒水晶之類日光射之有五色如佛頂圓光【出楊文公談苑】

鳯凰

南思州北甘山壁立千仞有瀑水飛下猿狖不能至鳯凰巢其上彼人呼爲鳯凰山所食以魚虫遇大風雨或飄墜其雛小者猶如鶴而足差短南人截取其嘴謂之鳯凰杯古詩謂鳯凰生於丹穴卽南方也蓋此禽出塵寰之外能逺羅弋以爲羽族之長者以其智能逺害逢時而出也本朝嘗集淸逺合歡之樹

鴆鳥

至和中予赴任邕至金城馹一郵置早膳聞如以手答腰鼓者問郵卒曰何處作樂曰非也乃鴆鳥禁蛇耳【並出倦逰雜錄】

物性相感

金橘產於江西以逺難致都人初不識明道景祐初始與竹子俱至京師竹子味酸人不甚喜後遂不至金橘香淸味美置之尊俎間光彩灼爍如金彈丸誠珍果也都人初不甚貴其後因溫成皇后尢好食之由是價重京師余世家江西見吉州人甚惜此果其欲久畱者則於菉豆中藏之可經時不變云橘性熱豆性涼故能久也凡物有相感出於自然非人智慮所及皆因其舊俗而習知之今唐鄧間多大柿其初生澀堅實如石凡百十柿以一榠樝置其中榲桲亦可則紅熟爛如泥而可食土人謂之烘柿者非用火乃用此耳淮南人藏鹽酒蟹以皂莢半挺置其中則可藏經嵗不沙至於薄荷醉貓死貓引竹之類皆世俗常知而翡翠屑金人气粉犀此二物則世人未知者余家有一玉罌制作甚古而精巧始得之梅聖兪以爲碧玉在潁州時常以示僚屬坐有兵馬鈐轄鄧保吉者眞宗朝老內臣也識之曰此寶器也謂之翡翠云禁中寶物皆藏宜聖庫中有翡翠盞一隻所以識也其後予偶以金環於罌腹信手磨之金屑紛紛而落如硯中磨墨始知翡翠之能屑金也諸藥中犀最難搗必先鎊屑乃入眾藥中搗之眾藥篩羅已盡而犀屑獨存偶見一醫僧元達者解犀爲小塊子方半寸許以極薄之紙裹置於懷中近肉以人气蒸之气薰蒸浹洽乘熱投臼中急搗應手如粉因知人气之能粉犀也然今醫工皆莫有知者【歸田錄】

沈香木

沈香木嶺南諸郡悉有之瀕海諸郡尢多柯葉交防崗嶺相接數千里不絕葉如冬靑大者合數人抱木性虛柔山民或以創茒廬或爲橋梁爲飯甑尢佳有香者百無一二蓋木得水方結香多在折枝枯漧中或爲沈或爲箋其黃熟自枯死者謂之水盤今南息髙竇等州惟產生結香蓋山民入山見山木之曲榦斜枝必以力折之成坎經年得雨水所漬遂結香復鋸取之刮去白木其香結爲班防亦曰鷓鴣班燔之極淸烈沈之良者惟在瓊崕等州俗謂角沈乃生木中取者宜用薰衣黃沈乃枯木中所得者宜入藥用依木皮而結謂之靑桂气尢淸山中嵗久不待刻剔而精者謂之龍鱗亦有削之自捲咀之柔軟者謂之黃蠟沈尢難得【倦遊雜錄】

二

嶺南雷州及海外瓊崕中多香樹山中夷民折采賣與人其一樹出香三等曰沈香曰箋香曰黃熟香沈箋皆二品曰熟結曰生結熟結者樹自枯爛而得之生結者伐僕之久爛脫而剔取黃熟有三品曰莢曰箋其破者爲黃散香夷民率以香樹爲槽以飼雞犬未嘗珍惜足貴也

麝裂臍狨犛牛斷尾

公嘗言商汝山多羣麝所遺屎嘗就一處𨿽逺近食必還走之不敢遺迹也所慮爲人獲人反以是求得必掩羣而取之麝絕愛其臍毎爲人所逐勢且急卽自投髙巗舉爪裂出其香就縶而死猶抱四足保其臍李商隠詩云投巗麝退香許渾云尋麝殺生香是也狨類鼠而大尾長而金色生川峽深山中人以藥矢射殺之取其尾以擲之惡其爲身患杜甫詩云狨擲寒條馬見驚蓋輕捷善緣木猿猱之類也犛牛出西域尾長而脛短中國以爲纓人或射之亦自斷其尾而莊周以牛白顙豚之亢鼻與人有痔病者巫祝不以適河乃無用之爲大祥也

鼃變爲鶉

至道二年夏秋間京師鬻鶉者積於市諸門皆以大車載而入鶉才直二錢是時雨水絕無鼃聲人有得於水次者半爲鶉半爲鼃乃鼃之變也列子天瑞篇曰鼃變爲鶉張湛注云事見墨子斯不謬矣又田鼠變爲鶉蓋物之變非一揆也

猩猩

猩猩南中獸山海經云如豕而人面汲冢周書云狀如黃狗人面頭如雄鷄酈元水經云形如黃狗而面目端正善與人言聲音妙麗如婦人對語聞之無不酸楚其血可以染紈素尢爲絕好太宗平嶺南求得猩猩如雞鴨而大取其血以染色如渥丹與傳記所載不類

鸕鷀捕魚

士人劉克博觀異書杜甫詩有家家養烏鬼頓頓食黃魚世之說者皆謂防峽間至今有鬼戶乃夷人也其主謂之鬼主然不聞有烏鬼之說又鬼戶者夷人所稱又非人家所養克乃按防州圖經稱峽中人謂鸕鷀爲烏鬼蜀人臨水居者皆養鸕鷀繩系其頸使之捕魚得魚則倒提出之至今如此予在蜀中見人家養鸕鷀使捕魚信然但不知謂之烏鬼耳【筆談】

病癭

夫頸處崄而癭今汝洛間多而浙右閩廣山嶺重阻人鮮病之者按本艸海藻昆布主癭癅注云凡海菜皆療癅結气靑苔紫菜亦然蓋瀕海之邦食其惟錯之味能療之也

土厚水深無病

公嘗言春秋傳曰土厚水深居之無病言其爲燥予往年守郡江表地气卑濕得痔漏下血之疾垂二十年不愈未嘗有經日不發景徳中從駕幸洛前年從祀汾陰往還皆無恙今年退臥潁陰濱嵩少之麓井水深數丈而絕甘此疾遂已都城土薄水淺城南穿土尺餘已沙濕蓋自武牢已西接秦晉之地皆水土深厚罕發痼疾

白鹿洞藏書

江州廬山白鹿洞李公擇嘗聚書籍以招徠四方之學者有膳田數十頃給之選大學中庸者授以他官領洞事以職教授自江南北爲學者爭湊焉常數百人廚廩置給太平興國初有王明起諫議以田入官而齒仕籍得蔡州褒信簿旣乏供餽學徒日散室廬隳壊因而廢焉

建州多佛剎

人言吾鄕建州山水奇秀江淹爲建安令以爲碧水丹山靈木珍艸皆平生所至愛不覺行路之逺卽吾邑也而巖谷幽勝上人多創佛剎落落相望【闕】曰州所領十一場縣後分置邵武軍割劍州今所管六縣而建安佛寺三百五十一建陜二百五十七浦城一百七十八崇安八十五松溪四十一關五十二僅十區而杜牧江南絕句雲南朝四百八十寺六朝帝州之地何足多也【並楊文公談苑】

少虞自幼喜雜覽家居摘諸史雜記闗於風化者纂成此編題曰皇宋事實類苑始於本朝祖宗聖訓終於風土雜誌總六十三卷少虞不敏豈敢有著述但傳舊而已考之嵗月越十四寒暑更俟博洽君子訂焉紹興戊寅九月日江少虞志

事實類苑卷六十三

