

欽定四庫全書

古今攷卷二

元方回續

馬遷書仁而愛人班固書寛仁愛人

紫陽方氏曰史記髙祖紀仁而愛人喜施意豁如也漢書紀攺曰寛仁愛人意豁如也班固加一寛字不如司馬遷之所謂仁而愛人也加一寛字則所見之仁小矣仁全體甚大愛人仁之用也仁性也愛人仁之情也史遷所云性情體用俱完而固也天命之性無智愚賢不肖皆有是仁稟气之淸而厚者則全其本心之仁而惻隠之心必見於愛人稟气之濁而薄者則有蔽塞昏怠之患而又加以物欲則所爲每不仁如項羽剽悍猾賊喑啞叱吒凶暴之至非本心不仁而性無是仁也一切恃气故敢於戰攻必取必勝而敢於殺人如坑秦軍二十萬眾於新安彼何罪哉仁不仁之間劉項之存亡也孔門論仁莫大於易之乾卦與夫論語答顏子之問在幹爲元亨利貞在人爲仁義禮智而元包四徳仁冠四徳曰元者善之長曰君子體仁足以長人論天地之四時則曰春生夏長秋收冬藏然四時常常生物故易系又曰天地之大徳曰生聖人之大寶曰位何以守位曰仁仁所以爲百行萬善之根本禮義智非仁爲之則何以有辭讓何以有羞惡何以有是非聖賢修身內之存養仁之體外之省察仁之用若夫克已復禮爲仁孔子因顏子問而答天下後世學者皆當然也顏子請問其目曰非禮勿視聽言動此賢者之事亞聖人一等則必有所勿而後有所克有所克而後有所復聖人純乎仁自不假此程伊川令學者類聚洙泗言仁處觀之教人至矣而爲象山之學者非之何也司馬遷謂髙祖仁而愛人上一仁字性也體也愛人二字情也用也班固言寛仁愛人則以寛爲仁而愛人之說止於言仁之情仁之用矣孔門教人亦曰仁者愛人指其用也他有兼言體用者不一韓愈博愛之謂仁亦専言仁之用然所以博愛之理亦不相離後世専以愛言仁固不盡此心此仁之全體而或者以覺爲仁則又流於一偏如醫書言痿痺不仁不知痛癢固不仁矣而無病之人皆知痛癢則非所謂仁也仁者固無所不愛而愛屬乎情仁者固無所不覺而覺屬乎知皆非仁之全體也本性之仁大哉乾元是也聖人欲淨理明靜亦仁動亦仁無一毫之或私而無一物之失所安行之仁也賢者利仁畏罪彊仁又有等級史遷本書髙祖天資乃是气稟淸厚本性之仁時時發露於人必愛而其善知人誅有罪得天下皆仁之用也袵席閨門有不善焉則不學之過也然以其天資見於行事則得仁之分數多矣以項羽對觀之則仁不仁之判天壌矣古之純乎仁者其堯舜禹湯文武周公孔子歟髙祖救民於水火之中剗秦之暴削項之凶有國四百年天地大徳曰生其所以生天下之蒼生者多矣亦可謂仁也齊桓晉文所不及也史遷班固筆削微異吾故從而辧之而所以補此章者恐或者議鶴山之書専攷制度而不及性理不容不挈此大綱領而表出之也

附論易體仁足以長人並孔子以下六段東萊四段朱子語二十二段程沙隨一段方氏一段

易幹文言曰元者善之長也又曰君子體仁足以長人明道先生曰天地之大徳曰生天地絪緼萬物化醇生之謂性【告子此言是而謂犬之性猶牛之性牛之性猶人之性則非也】萬物之生意最可觀此元者善之長也斯所謂仁也人與天地一物也而人特自小之何耶

伊川先生曰君子體仁足以長人體法於幹之仁乃爲君長之道足以長人也體仁體元也比而效之謂之體【朱文公不然見後】

橫渠先生曰仁統天下之善

廣平遊氏曰道者天也道爲萬物之奧故足以統天仁者人也仁爲眾善之首故足以長人猶之萬物發育乎春而震爲長子也

漢上朱氏曰天地之大徳曰生元者生物之始善之長也其在人則仁也仁者宜在髙位故君子體仁足以長人於人皆長也

紫陽先生曰元者善之長也元者生物之始天地之徳莫先於此故於時爲春於人則爲仁而眾善之長也君子體仁以仁爲體則無一物不在所愛之中故足以長人元者善之長以下四句是說天徳之自然君子體仁足以長人以下四句說人事之方然元只是善之長萬物生理皆始於此眾善百行皆統於此故於時爲春於人爲仁元亨利貞春夏秋冬此天徳之自然其在君子所當從事於此者則必體仁乃足以長人體者以仁爲我之我以之爲體仁皆從我出故無物不在所愛所以能長人元者善之長也亦仁而已體仁則癢屙疾痛舉切吾身故足以長人生底意思是仁幹之元亨利貞本是謂占得此卦則大亨而利於守正而彖辭文言皆以爲四徳某常疑如此等類皆是別立說以發明一意易中言元者善之長說得最親切無滲漏仁義禮智莫非善這个卻是善之長仁是有滋味的物事說做知覺卻是無滋味底物事仁則有所屬如孝弟慈和柔愛皆屬仁伊川語錄中說仁者以天地萬物爲一體說得太深無捉摸處易傳其手筆只云四徳之元猶五常之仁偏言則一事専言則包四者又曰仁者天下之公善之本也易傳則此兩處說仁說得極平實學者當精看此兩處問黃直卿伊川偏言則一事専言則包四者這一个能包得那數个若問著一个便包數个答云只謂是一个公於此處見得分明否曰向來看康節詩見得這意思如謂天根月窟閒來往三十六宮都是春已與程子所謂靜後見萬物有春意同且如這个卓子安頓恰好時便是仁蓋無乖戾處便是生意窮天地亙古今只是一个生意此所以仁包四徳也曰如此體仁便不是生底意思卓子安頓得恰好只可謂之中不可謂之仁仁只是初底意如木之萌艸之芽其在人如惻然有隠初來底意思所以程子謂看雞雛可以觀仁爲是那嫩小底便有仁意思以一身觀之元如頭所以人頭亦謂之元首穆姜亦曰元體之長也今若能知得所謂元之元元之亨元之利元之貞上面一个元字便是包那四个下面字下面字則是偏言乎一事者又要知得所謂元之元亨之元利之元貞之元者蓋見得此則知得所謂只是一个元也若以一嵗言之則春便是元之元首夏淸和是亨之元孟秋是利之元初冬便是貞之元也所謂心譬如谷種生之性便是仁陽气發處乃情也正如天官冡宰以分職言之特六卿之一耳而曰建邦之六典則又統六卿以用言之則元爲主以體言之則貞爲主且如陰陽其初亦只是一个進便喚做陽退便喚做陰仁字須兼義禮智看方看得仁字出仁者仁之本體禮者仁之節文義者仁之斷制智者仁之分別猶春夏秋冬𨿽不同而同出於春春則生意之生也夏則生意之長也秋則生意之成也冬則生意之藏也自四而兩自兩而一則統之有宗會之有元故曰五行一陰陽陰陽一太極仁爲四徳之首而智則能成始而成終猶元爲四徳之長然元不生於元而生於貞蓋天地之化不翕聚則不發散也仁智交際之間乃萬化之機局此理循環不窮脗合無間故不貞則無以爲元也【回曰此說出於周子元亨誠之通利貞誠之復】體仁如體物相似人在那仁裏做骨子故謂之體仁仁只是个道理須著這人方體得他做得他骨子比而效之之說卻覺見不是四徳之元猶五常之仁偏言則一事専言則包四者此段只於易元者善之長與論語言仁處看若天下之動貞夫一者也則貞又包四者【回曰貞之妙如此貞固足以干事事之骨也】看此一段須與太極圖通看幹事事之骨也猶言體物也幹之元亨利貞天道也人得之則爲仁義禮智之性問孟子言仁義禮智義在第二太極圖以義爲利卻在第三曰禮是陽故元亨利貞謂之仁義禮智猶東西南北所謂元亨利貞猶東南西北一个是對說一个是從一邊說【朱子語二十二段回節去閒雜字書諸此】東萊呂氏曰君子體仁足以長人仁者人也合而言之道也世人分爲二故君子體而爲一君子體仁足以長人易傳曰比而效之謂之體仁者人也合而言之道也其爲人不能合故必比而效之體仁不是將仁來爲我之體我之體都便是仁元者善之長春秋傳記穆姜所誦之語謂元者體之長覺得體字較好是一體之長也【東萊四段回節文】

沙隨程氏文史評漢宣帝殺趙廣漢韓延壽蓋寛饒楊惲回曰四子皆賢能之士𨿽宣帝慘刻少恩亦由恭顯典樞機刑戮過差易曰體仁足以長人帝若以仁心每自體認何至如是【回節文】

紫陽方氏曰馬遷書髙祖曰仁而愛人班固曰寛仁愛人固不及遷多矣回已論之於前嘗有感於易之所云體仁足以長人三代而下幸有漢髙之性資遂有天下四百年之業活天下生靈不可勝計也回抄錄孔子二語明道伊川橫渠廣平漢上語各一段紫陽鄕先生朱子語二十二段東萊四段惟沙隨一段所以言仁者伊川以比而效之訓體東萊從之朱子毅然不從獨謂以仁爲我之骨我以之爲體其說精矣而程沙隨乃以爲體認所見尢下故附記諸此回嘗讀鶴山易集義批於此章之末仁天之元也春也生物之心也而人得之以爲性仁包禮義智信猶元包亨利貞春包夏秋冬然性有是仁必著於情而後仁始行蓋仁非人不行人所以行乎仁故先儒謂仁與人合而爲一也仁以人行故謂之道也天下之大道理無以加於此也仁爲人之骨人爲仁之體人而能體仁則大可以君天下小則一邦一州一縣一司一宗之長皆非不仁之人所能爲主也秦始皇以不仁爲此身之骨而此身四體全不仁【釋氏謂五體投地四肢之元頭爲元體亦如之】惡乎不亡漢髙性資仁而愛人遂有天下孔子之言驗於此也鬼神之徳體物而不可遺鬼神無迹物物皆鬼神之體猶所謂天運而不已水流而不息物生而不窮皆與道爲體也仁與人爲骨人與仁爲體能體仁則能長人當詳觀朱子所論而元包四徳不貞無以爲元仁智交際之間乃造化之機軸至精至妙學者尢不可不深詣哉

論語第一个仁字

紫陽方氏曰孝弟也者其爲仁之本與此論語中第一个仁字程子謂爲仁以孝弟爲本論性則仁爲孝弟之本行仁自孝弟始孝弟是仁之一事謂之行仁之本則可謂是仁之本則不可回謂其爲仁之本與少爲字不得孝於親弟於長推是心也則必不敢犯上矣上者君師有司鄕黨親友之尊於我者旣無犯上之心又豈肯好作悖亂之事春秋時作亂之人不一其不仁甚矣自不孝不弟始所以聖賢教人必自幼少先知事父母事兄之道也有若此言下一與字朱子謂疑詞謙退不敢質言是也回謂以愛言仁不若以孝弟不犯上論仁朱子謂記者欲學者識其所當務故此爲論語第二章

論語第二个仁字

紫陽方氏曰巧言令色鮮矣仁此論語中第二个仁字朱子謂致飾於外務以悅人則人欲肆而本心之徳亡矣専言鮮則絕無可知回謂小人以巧好之言令善之色悅人淺者止於防佞深者中藏叵測所謂蜜中之鴆也外悅乎人而內有殺人之心世多此輩朱子謂記者欲學者識其所可戒故此爲論語第三章

仁者愛之理心之徳

紫陽方氏曰仁者心之徳愛之理朱子或問詳矣黃幹直卿通釋尢詳朱子引程子語幹四徳之元猶五常之仁偏言則一事専言則包四者推此而言則可見矣蓋仁者五常之首也而包四者惻隠之體也而貫四端故仁之爲義偏言之則曰愛之理孝弟爲仁之本是也専言之則曰心之徳巧言令色鮮矣仁是也回謂愛之理兼仁之體用言之也其曰惻隠之體貫四端惻隠愛也體也者理也百行萬善無非性之所稟心之所得皆謂之徳而仁爲首包百行萬善焉則専以仁爲心之徳而義禮智信之徳包在其中矣朱子精思非一日發而爲此二言此四書所以有功於萬世也回故表而出之

論語第三个仁字

紫陽方氏曰泛愛眾而親仁一孝二弟三謹四信五愛眾六親近仁者之人行此六事而有餘暇之力則以學詩書六藝之文聖人教後生子弟宜當如此今人於事親從兄有虧行不必謹言不必信常撡害物之心不爲親仁之計而汲汲然學爲淺陋之詩輕薄之文其去古人逺矣親近仁者之人尢爲急事不擇友而好從小人爲非今之人尢多也

答或問何以攷仁

紫陽方氏曰或問回子續鶴山之書取漢髙紀爲古今攷書髙祖仁愛之效可也廣言仁之體用何居回對曰三代之得天下也以仁桀紂之失天下也以不仁凡書傳所言多仁之用而罕言仁之體私欲淨盡仁之體也愽施濟眾仁之用也漢髙性質之仁形而爲愛人則所謂天下烏乎定定於一不嗜殺人者能一之也若究其極則於私欲淨盡全乎本心之徳者未也故泛論一篇之外引易之體仁論語首章之三言仁朱子愛之理心之徳六字所斷之仁以廣之蓋謂古今攷各言制度名物治天下之具而本根所在自古聖人賢人治天下之道不過曰仁孔子答孟武伯之論求由赤皆不以仁許之則𨿽有治國之才而仁則不充若子張之問則令尹子文陳文子之忠之淸皆不足以言仁必也如顏子可以言仁故有克復之許仲弓可以言仁故有敬恕之許髙祖天資仁矣約法三章一洗秦政鞅斯之酷以此得天下而所以爲之不合於天理不本於天徳者亦多矣回故攷論孔門以至諸子所以言仁者有體有用不惟期望世之人主力學以任仁亦期之當世士大夫近求本心之仁孝弟是務巧令是戒愛之理心之徳養源培根而又親君子逺小人希顏子之克復踐仲弓之敬恕以此修已以此待物必不但羨髙祖一時功臣狙詐蝟奮僥幸成名而亦或不旋踵而敗也所因之禮損益可知古今攷之事也其或繼周百世可知古今攷之意也

附陳太和仁說

永嘉陳鈞曰堯舜禹不言仁非不仁也睦九族和萬邦柔逺能邇惇徳允元好生之徳洽於民心無一民一物而不囿於仁也湯以徵伐而君天下行一不義殺一不辜不爲也非仁乎然於兆民倒懸方解之初驚防未定之日必克寛克仁乃能彰信於天下寛言其小者仁言其大者萬世之言仁實始於此漢髙祖亦以徵伐而有天下班固云寛仁愛人蓋有所本然仁乃天性本然之理寛乃仁心發見之迹體用重輕不可不察也

紫陽方氏曰程門常令學者類聚孔門言仁處觀之張南軒嘗類聚矣眞西山讀書甲記第六卷

五常門記仁義禮智信第七卷

第八卷

上下専記仁自書仲虺之誥克寛克仁始陳鈞字太和永嘉人今居金壇知浮梁州事借回此書觀之書此一段見教因附於此古今攷用漢紀攷古今張南軒類聚眞西山記仁不可備書於此學者當別自専心攷之

抜劍斬蛇

紫陽方氏曰古之君子必佩玉天子白玉組綬公侯山玉朱組綬大夫水蒼玉純組綬世子瑜玉綦組綬士瓀瑉緼組綬而婦人亦有佩衛南子環佩璆然是也子婦事父母舅姑各有所佩男子右佩玦捍管遰大觽木燧左紛帨刀礪小觽金燧婦人右箴管綫纊大觽木燧左紛帨刀礪小觽金燧男女未冠笄衿纓佩容臭詩童子佩觽佩韘觽如錐以解結或用角或用蒙韘亦曰防亦曰弽亦曰極射曰巨指著決以鉤食指中指無名指著防以放左臂著拾所以遂袪韘用韋大射朱極則朱之也佩觽韘成人之禮童子佩者詩人以譏衛惠公無成人之徳也捍韘臂也亦曰拾亦曰遂可以捍用韋今人謂之套袖紛帨拭物之巾也紛與帉同巾謂之帉巾曰帉拭之曰帨也亦捝也遰刀勒也古曰鞞詩鞞琫容刀是也亦曰刀室鞘室口之飾曰琫礪礱也金燧木燧取火之具也金曰鑑曰方諸或方圓木則楡槐之類古之佩如是而已未有帯劍者也禮記曰虎賁之士說劍家語曰子路抜劍而舞少儀曰僕者右帶劍春秋傳曰衛良夫袒裘不釋劍而食太子數其三罪而殺之莊子有說劍一篇其說鄙淺特甚古者車僕武士帯劍非此則佩玉與玦拾等物至戰國尙劍則巨闕幹將鏌鎁之名顯而劍客以短長之術遊說諸侯東萊大事記周威烈王十七年秦初令吏帯劍東萊曰佩玉三代也帶劍秦也秦與三代之分無他觀其所佩而已是年秦簡公六年秦紀又書百姓初帯劍又秦始皇九年王冠帯劍東萊曰始皇年二十一帶劍秦始也人主帯劍廢佩玉始此其後荊軻難作始皇賴劍以免二十六年初並天下銷天下兵則民間刀劍防槊鋒鏑盡以爲金人十二意者吏尙帯劍而民則莫敢有帯劍者矣劉季爲亭長送徒驪山而得帶劍爲吏故也漢記以三尺劍取天下於是舍三代之佩玉而佩秦之劍訖漢至魏皆然晉以木代之而唐亦有焉項莊抜劍起舞樊噲抜劍切肉軍中當然蕭何劍履上殿則立爲朝儀矣龔遂勸民賣劍買牛則庶人無不帯劍矣秦之法嚴而實疎劉季解縱所送徒帯劍夜行略無呵禁至此斬蛇之事則必有心老嫗夜哭赤帝子殺白帝子又恐是僞爲神奇者之妄言漢有僞泰誓三篇出於河內女子有周武王白魚入於王舟火流王屋化爲烏二事後孔壁眞泰誓出乃不然太史公好奇怪聞異說無不備載有如白魚火烏之事出於僞書則赤帝子之說無乃與之相似歟晉武庫火漢髙祖斬蛇劍火中飛去則又詭異尢不足信云

附廣劍攷【秦吏初帶劍秦百姓初帯劍賜王子煇劍始皇二十冠帯劍】

史記秦紀簡公六年令吏初帶劍東萊大事記書於周威烈十七年魯繆公元年東萊曰佩玉三代也佩劍秦也秦與三代之分無他觀其所佩而已矣又史記秦紀後有秦紀一篇書惠公其七年百姓初帯劍此秦吏民帯劍之始也亦不書曰佩按是時魯繆公尊事子思東萊書中庸之書於是年又繆公以公儀子爲政東魯吏風如此西秦但知彊暴而已然是時秦亦未彊威烈王二十三年爲司馬公通鑑之始【回嘗謂通鑑合自獲麟後續之爲始欠七十八年春秋前曲沃武公取晉其爲三晉也久矣】秦簡公後惠公出子獻公始彊孝公始大彊惠文君立後爲惠王秦稱王始此子武王立武王死弟昭防王立六年蜀侯煇反索隠注華陽國誌曰秦封王子煇爲蜀侯蜀侯祭歸胙於王后母疾之加毒以進王大怒使司馬錯賜煇劍子孝文王子莊防王子始皇凡吏民帶劍十世矣始皇十三嵗而立二十一嵗冠帯劍史記書之非始皇始帯劍也考工記桃氏爲劍臘廣二寸有半寸兩從半之以其臘廣爲之莖圍長倍之中其莖設其後參分其臘廣去一以爲首廣而圍之身長五其莖長重九鋝謂之上制上士服之身長四其莖長重七鋝謂之中制中士服之身長三其莖長重五鋝謂之下制下士服之臘謂兩刃力闔反一音獵又魯頰反兩從半之謂劍脊兩面殺趍鍔莖謂劍夾人所握鐔以上也鐔音淫音尋又徒南反夾古恊古洽二反鄭注謂莖在夾中者長五寸設其後謂穿之也鋝無音字書十七辭刀輟切說文曰十一銖二十五分之十三又音刷陳祥道謂鋝六兩鄭注上制長三尺重三斤十二兩【算不通此乃六十兩也若六兩爲鋝不及此】中制長二尺五寸重二斤十四兩三分兩之一人各以其形貌大小帶之此士謂國勇力之士能用五兵者也樂記曰武王克商禆冕搢笏而虎賁之士說劍於劍而言周武王莫古於此用劍之盛莫盛於戰國而以爲朝儀則又始於秦而不革於漢也劍柄之名六曰後曰夾亦作鋏曰鼻曰莖曰鐔曰首又周禮注中有把字音霸【又必雅反】今人曰柄把是也又史記注劍室謂鞘劍刃之名三曰臘曰脊曰鍔亦曰鋒鼻亦曰彘亦作璏劍鼻之玉曰璏亦曰珥爾雅劍珥謂之鐔劍室曰櫝亦曰柙謂劍柙也蔵虎兕亦曰柙蔵弓矢玉亦曰匱曰櫝進劍者左首而加於夫之上夫劍衣也不敢防也亦曰衭襓少儀僕者右帯劍古之佩劍必於左僕禦車居中君居左勇力能軒輊之士居右則移劍於右以尊君也陳祥道謂漢禮自天子及百官皆佩劍魏惟朝服佩之晉以木代之唐亦有焉今攷史記蕭相國世家漢書蕭何傳皆書賜帶劍履上殿而無注初學記賈子古者天子二十四冠帯劍諸侯三十而冠帯劍大夫四十而冠帶劍人不得冠庶人有事得冠劍無事不得帯此不可信又云前制上公九命則劍履上殿儲君劍舄上殿又漢儀諸臣帯劍至殿階解劍按史記荊軻傳圖窮而匕首見左手把秦王之袖王驚自引而起袖絕抜劍劍長操其室時惶急劍堅故不可力抜秦法羣臣侍殿上者不得持尺寸之兵諸郎中執兵皆陳殿下如此則秦法惟其王帶劍耳上文劍長如字劍佩於左劍長而室堅故不可抜左右乃曰王負劍負劍注王邵曰古者帯劍上長抜之不出室欲王推之於背令前短易抜蓋負於背則易抜佩劍於腰則難抜秦王惶急時能移劍於背故能抜以斷荊軻之左股也五代至宋以襆頭爲首飾漆紗爲之橫長其帯以紫緋緑爲公裳乃唐末之戰袍稍大其袖而加橫欄以玉金犀角牛角革爲帶有金銀魚袋之異靴則軍中朝服之靴耳謂之常朝服三年一大禮而後有朝服祭服冠冕佩紱之制人主常朝紅袍玉帯襆頭皆權禮也然古金有六齊鐘鼎齊六金一錫斧斤齊五金一錫戈防齊四金一錫大刃齊三金一錫削殺矢之齊五金二錫鑑燧齊金錫半古皆先爲模範而始鑄之今之劍防刀斧皆鍛熟爲之多鍛而精者爲之鋼鐵以爲刃若非古之鑄劍然也惟鏡惟鼔惟香鑪花瓶惟僧樓大鐘用銅而冶鍋鑊釡鬲茶湯罐煎盤田犁皆鐡而冶與古制全不侔矣

祠黃帝祭蚩尢於沛庭

祠祭之字篆文皆從橫二畫古上字也縱三垂中爲星左爲日右爲月天垂象以示乎人故禱祠福祉禘祫等字皆從祠之訓春祭曰祠品物多少文詞也不用犧牲用圭璧及皮幣祭字從肉從手月肉字也又手字也下從示謂以手呈肉而祭也然則祠不用牲祭用牲也今班史書曰祠黃帝祭蚩尢豈互文乎抑果有異義也蚩尢古之始造兵器者黃帝戰於阪泉始從事戰陳者秦禮祠八神或曰齊太公以來作之八神三曰兵主祠蚩尢其在東平郡壽陰縣其兵主也久矣班固因馬遷封禪書作志曰爲沛公則祠蚩尢釁鼓旗於蚩尢亦言祠而不言黃帝於紀則云祠黃帝祭蚩尢恐不過互文耳下文曰釁鼓旗則用牲可知秦廢俎豆則未知其祭之器如何圭幣亦不深考也古者天子將出徵類乎上帝宜乎社造乎禰禡於所徵之地禡亦曰表貉貉與禡同音亦讀曰陌至秦而其禮皆亡唐制有禡祭陳祥道禮書繪爲圖亦未必盡與古合啟與有扈戰於甘之野其誓曰用命賞於祖不用命戮於社孔氏傳謂天子親徵必載遷廟之祖主行有功則賞祖主前示不専又載社主謂之社事不用命奔北者則戮之於社主前髙帝以一亭長卒與立爲沛公爲楚之縣公固不當用天子之禮匹夫無祖廟則無所謂主漢之楡社𨿽有主亦不知用姑爲是祭以行師秦及戰國以來先王典禮掃地已盡爲可嘆耳

釁鼓

春秋傳曰君以軍行祓社釁鼓祝奉以從古禮也周官天府上春釁寶鎭寶器小子掌珥於社稷祈於五祀鄭注珥讀爲衈而思反祈或爲刉音機釗衈者釁禮之事也用毛牲曰刉羽牲曰衈刉衈社稷五祀謂始成其宮兆時又釁邦器及軍器大司馬位釁主注軍器鼓鐸之屬凡師旣授甲迎主於廟及社主祝奉以從殺牲以血塗主及軍器皆神之事凡師刉衈則奉大牲龜人釁龜月令孟冬釁龜防羊人釁積共其羊牲圉人釁廏雞人凡釁共雞牲注釁廟用羊門夾室皆用雞宗廟之器釁以貑豚文王世子曰始立學者旣興器用幣注興當爲釁然則古之釁禮其詳如此以血塗其物而祭有司行事而君不親犬羊者其防甚矣沛公初起釁鼓去古未逺蕭曹輩猶知之唐制鐘鼓新成使羊豕一釁之皇太子親戎及大將出師則貑豚一釁鼔古之人於宗廟祭器軍器廟主社主及卜筮之物皆釁神事也路寢成則考之而不釁不可以神之也近世此禮悉廢出師而奉主釁鼓其不講也久矣

古今攷卷二

欽定四庫全書

古今攷卷三

元方回續

旗幟皆赤

史記注索隠曰墨翟云幟帛長丈五廣平福字詁云幟標也字林又云熊旗五斿謂與士卒期於其下回謂二物也幟標也旗期也旗字從於音偃從其以天有參星旁有伐星聖人作旗以象之有徵伐則士卒期於其下也周官司常掌九旗之物名日月爲常交龍爲旂通帛爲雜帛爲物熊虎爲旗鳥隼爲旟龜蛇爲旐全羽爲旞析羽爲旌凡旌旂之字皆從於有偃蹇逶迆之狀旌旂邊所綴謂之斿參旗之旁有九斿星亦所以象天也言偃字子遊義蓋取此幟字經中無之始於史記漢書音式志反史或作志或作識說文亦無此字檀弓孔子之喪公西赤爲志焉注志謂章識下文設崇旐是也又銘明旌也以死者爲不可別已故以其旗識之【識式志反】皇如字詩六月織文鳥章白斾央央織音志【又尺志反】鄭箋織徽織也鳥章鳥隼之文章將帥以下衣皆著焉檀弓之識有二音皆旗旐也鄭所謂織有幟音則不謂之旗而謂之徽號謂爲旌旗之細者若銘旌在車則衣之於身然則皆旗也而有大小之異云耳沛公旗幟固不能盡法王者之典禮旣曰旗又曰幟其實二物而有二義旗所以致士卒期於其下幟所以殊徽號兵法夜戰多火鼓晝戰多旌旗軍中之耳目也韓信傳抜趙白幟立漢赤幟二千以旗爲幟而字從巾旁始此史記張蒼傳周昌爲職志職主也志旗幟也志與幟同叔孫通傳張旗幟昌志反班史食貨志旗幟加其上織音熾此一字而有四冩識幟志織而有三音曰試曰志曰熾從巾傍者非古字也姑捨是而論沛公之心則以斬蛇之事爲殺白帝子自比爲赤帝子負此禎祥作此赤旗赤幟气吞亡秦視天下若已有之矣秦以數十百年之力剪宗周亡六國一天下而區區一匹夫起於亭長攘天命而奪之興亡之間可不畏哉

附廣旗幟攷

周禮司常掌九旗之物名【物名者所畫異物則異名也】各有屬以待國事【屬謂徽識也大傳謂之徽號今令城門校尉所被及亭長著絳衣皆其遺制】日月爲常交龍爲旂通帛爲雜帛爲物【通帛謂大赤周正色無飾雜帛者以帛素飾其側殷之正色】熊虎爲旗鳥隼爲旟龜蛇爲旐全羽爲旞析羽爲旌【全羽析羽皆五采系之於旟旌之上所謂注旄於乾首也凡九旗之帛皆用絳】予謂九旗九名而總謂之旗國之大閱贊司馬頒旗物王建大常此大閱所建則戎路以建大常玉路金路不出諸侯建旂孤卿建大夫士建物師都建旗州裏建旟縣鄙建旐道車載旞斿車載旌大常之制王畫日月象天明也舜衮服十二章至周移日月星於旗則大常也其制乃大旗也以絳帛爲之而橫十二幅直一幅如下裳有腰於直一幅之上畫弧矢次畫日次畫北斗次畫月其十二幅則畫升龍者六而素畫降龍者六而靑郊特牲曰龍章而設日月魯用天子之禮曰龍旂承祀左傳曰三辰旂旗可攷也惟崇牙之制未的鄭以爲崇牙者爲重牙以飾旒之側旒則斿十有二旒是也司常曰日月爲常而不言弧矢星升降龍惟天子許畫日月故舉其重也要之大常亦曰旗亦曰旂爾雅曰素錦綢杠杠者所以揭旗也今以木爲之謂之旗桿而韜之以錦也其末則設旄以覆之而綴以鈴予前朝一觀大禮一侍祠爲太廟配饗功臣官近世天子大常他無所用惟三年一大禮玉路建左右二大旗此所謂大常也側垂於路之後六馬不能勝以衛士數百人曳之路之上飾珠玉甚多想古者不如是之侈巾車曰王乘玉路建大常十有二旒以祀是也然古者不止用於祀天祀廟拜日禮月祀方明而朝諸侯禮四瀆禮山川秋治兵冬大閱皆用之古人不單騎馬馬以駕車天子一舉一動別無所謂今之逍遙輦平頭輦則何往而不乘路五路之內玉路駕大常其一也後世人主三年一用之徽廟時常備五路見南郊鹵簿圖南渡後僅一路大常三年一用之古所謂厥有成績紀於大常者其廢久矣漢人主之車惟曰黃屋左纛當別攷也旂之制交龍爲旂考工記不言大常之制曰龍斿九以象大火也諸侯之所建也大閱治兵皆建之大火蒼龍宿之心其屬有尾尾乃九星巾車建大旗以賔同姓以封諸侯則天子亦可建九旒之旂故樂記曰龍旂九旒天子之旌也其制橫九幅升龍降龍間焉直二幅一升龍一降龍末有鈴亦當有旄覲禮曰侯載龍旂弧韣則亦有弧矢在直幅之上歟詩曰龍旂陽陽龍旂十乘龍旂承祀淑旂綏章左傳曰分魯公大路之旂明堂位曰有虞氏之旂夏后氏之綏殷之大白周之大赤魯兼用之則旂始於舜孔氏傳予觀古人之象作服謂十二章畫衣服旌旂不誤也鄭謂綏當爲緌有虞氏當言綏夏后氏當言旂予謂未嘗誤也綏之爲綏兩音【耳佳反】王制下大綏亦攺此字此音故亦無傷謂注旄牛尾於杠首亦旌旗之類耳陳祥道以爲綏者旌旞而已且如天子大常亦畫升龍降龍注諸侯旂乃謂交龍一象其升朝一象其下復則天子之龍亦下復邪望文作義舛剌不一龍有蟄有飛自潛至亢各有義取不可過剛而至於亢故一升一降也大常曳地侯之旂齊軫卿大夫齊較士齊肩則其等降也後漢志龍旂九斿以齊軫熊旗五仞以齊肩龜蛇四仞以齊首仞尺也先儒又謂天子旌九仞諸侯大夫五士三古尺甚短如此七尺及軫五尺及較車制較在軫上難攷大槪髙下不同楚令尹爲王旌以田芋尹無宇斷之齊欒髙伐虎門公卜以靈姑銔率吉請斷三尺而用之侯以下不敢同於君古禮如此之制通帛爲亦作旃其制橫六幅直一幅謂之大赤無繪畫王之孤卿六命建之公侯伯亦有孤四命有卿三命子男有卿再命而無孤皆許建大赤歟鄭謂大赤同周正色孤卿不畫言舉王之政教而已說亦無據物之制雜帛爲物士大夫建物其制橫三幅直一幅亦曰少帛與大赤其斿無可攷考工記並無之旗之制熊虎爲旗其制橫六幅直一幅直畫一熊一虎橫熊虎間考工記熊旗之斿以象伐也伐屬白虎宿與參連體而六星大閱師都建旗治兵則軍吏建旗軍吏者五師爲軍軍有將命卿也五旅爲師師有帥中大夫也古將帥之官其名見此五卒爲旅旅亦有帥下大夫也此萬二千五百人及二千五百人與五百人之兵官也宜建熊虎之旗百人之卒長二十五人之司馬五十之伍長渾於軍中其不建此者歟師都二字難攷鄭司農以爲二千五百人之師帥鄭兩注皆以爲鄕遂大夫姑存疑可乎邦國都鄙之都鄭以爲二百里外卿大夫采邑王子弟食邑之地謂都之所居曰鄙又引六遂五鄼爲鄙之鄙全不分曉旟之制鳥隼爲旟考工記鳥隼七斿以象鶉火也鶉火朱雀宿之栁其屬有星星乃七星大閱州裏建旟治兵百官建旟百官者主兵之百官惟大閱之州裏鄭以爲州長裏宰六鄕有比長閭胥族師黨正州長而後有鄕大夫各鄕卿一人二鄕公一人有鄕師共七萬五千家六遂有鄰長裏宰鄼長鄙師縣正縣士而後有遂師遂大夫遂士共七萬五千家六鄕在王城外一百里之內六遂在六鄕外二百里之內六鄕之州長中大夫所掌五黨二千五百家六遂之裏宰下士一人所掌二十五家州長掌二千五百家中大夫建旟裏宰掌二十五家下士亦建旟無乃不倫之甚歟鄭嘗以鄕大夫遂大夫兩解師都尙有可疑以州長對裏宰言建旟尢可疑也其制橫七幅直一幅直畫一朱雀一隼橫朱雀隼間焉詩曰孑孑幹旟郭璞釋爾雅謂旟剝鳥皮毛置之竿頭卽禮記載飛鴻及鳴鳶其說非是爾雅曰錯隼鳥爲旟謂朱雀與隼此說是旐之制龜蛇爲旐考工記龜蛇四斿以象營室注營室武宿與東壁連體而四星考工記於九旗之內惟舉此旗旂旟旐謂象東蒼龍西白虎南朱雀北武而不言大常物旞旌何也其說詳見曲禮攷之左傳旐制四斿橫四幅直一幅皆繪蛇纒龜身鄭以營室二星東壁二星共四星爲四斿之說東方角亢氐房心尾箕龍也西方奎婁胃昴畢觜參虎也南方井鬼栁星張翼軫朱雀也北方斗牛女虛危室壁武也九七六四之斿不取星數大常十有二斿又取何星之數乃隆殺然耳或謂龍虎雀皆一物惟北方龜蛇二物象人之有腎其數亦二是亦曲說男子外腎二內腎者俗呼爲腰子亦二固也古旂旗旟畫升龍降龍亦二畫朱雀與隼亦二畫熊與虎亦二天地之間無獨必有對眼二鼻孔二耳竅二口之食喉气喉二小腸爲心之腑大腸爲肺之腑膽爲肝之腑胃爲脾之腑膀胱爲腎之腑而腎分其一爲命門故曰五臓六腑予謂二十八宿分天爲四赤道界天之中黃道半在赤道內半在赤道外北方七宿所管星對室壁處有騰蛇二星所以取象二物也若曰北方七宿以二腎象龜蛇則不知左腎爲龜右腎爲蛇乎未有爲之說者大閱縣鄙建旐六遂五鄼爲鄙上士鄙師掌百家五鄙爲縣下大夫縣正掌二千五百家其所建也六鄕亦有大閱然不言六鄕州黨何也治兵郊野建旐卽二百里外爲郊野鄭司農謂縣師六遂有縣正縣士而縣師之官乃井田井邑丘甸縣都之縣其職稍貴鄭謂州長縣正然亦不同鄕大夫之職貴於遂大夫鄕大夫之下曰州長中大夫遂大夫之下縣正下大夫並建龜蛇之旐以治兵別無明文然則大閱簡軍實治兵甲軍法固各有其制而後世亡之矣今世所謂九旗者一切皆廢天子三年大禮一用大常之外他皆茍且爲之自天子以至州縣旗物之類皆不應古格回亦空言之云耳詩曰設此旐矣又曰建旐設旄旞之制全羽爲旞旌之制析羽爲旌其杠皆飾以錦朱旄覆其首皆以五采系而垂之其數皆七孟子所謂羽旄之美是也道車載旞斿車載旌道車象路也斿車木路也象車建大赤以朝木車建大麾以田朝建大赤而燕出入則建旞田則建大麾而鄙則載旌全羽析羽考工記鐘氏染羽蓋鳥羽不皆朱則染之以朱湛丹秫三月而熾之淳而漬之後世總謂之旌旗或問此九旗者考工記何以獨舉旂旗旟旐象天文四物也曲禮因言武車綏旌徳車結旌因及七者所載而繼之曰行前朱雀而後武左靑龍而右白虎招揺在上急繕其怒繕讀作勁此謂軍行前建朱雀與隼之旟後建龜蛇之旐左建交龍之旂右建熊虎之旗也或謂王建大常居中謂之招揺在上指大常所畫之北斗也豈左靑龍卽諸侯歟右白虎卽軍吏歟前百官之旟而後郊野之旐歟如是說者拘矣王者九旗皆得用之天子軍行或親徵宜當四面備此四旗之制也鄭注以此四獸爲軍陣非也攷之上文前有水則載靑旌卽旗之類禮家圖以旄掲旛畫三靑龍雀於上知水也前有塵埃則載鳴鳶畫三鳶於幡鳶知風塵埃風所爲也前有車騎則載飛鴻畫三鴻於幡鴻有行列警眾使知備也前有士師則載虎皮以旌懸眞虎皮兵眾將接則當如虎之威猛以敵之也前有摯獸則載貔貅皮以警眾獸之尢摯者可以相服猶栁子厚熊說也鄭云君行師從卿行旅從此軍行之備也司常大閱所建前已備書鄭謂州裏建旟縣鄙建旐鄕遂之官互言之是也正文於九旗下有皆畫其象焉五字卽所謂日月交龍熊虎鳥隼龜蛇而鄭注乃謂畫雲气殊不可曉官府各象其事州裏各象其名家各象其號謂事名號者徽織也所以題別眾臣樹之於位朝各就焉三者旌旗之細也異於在國軍事之飾予謂旌旗之細四字甚奇謂以小旌小旗畫像而植於各官所當立之地也凡祭祀各建其旗【玉路以下】會同賔客亦如之【祭祀以下又自是吉禮】凡軍事建旌旗及致民置旗獘之【此又是軍禮】甸亦如之凡射共獲旌周禮凡獘字有三音必世簿計府世反讀經當從第一音讀史當從後音此音獘也而義則斷也八曰官計以獘邦治是也至如此置旗獘之之獘則不同婢世簿計二反皆唇音只是獘字本音注謂始置旗以致民民至僕之誅後至者則獘訓僕也亦訓止置旌門大喪共銘旌王建大常建廞車之旌葬亦如之嵗時共更旌取舊予新更旌二字奇然未可曉並見司常之職夏采以乘車建綏復於四郊此大喪天子復之禮也夏采天子之官大喪天子之喪檀弓曰君復於小寢大寢小祖大祖庫門四郊則其禮凡九此以冕服復於太祖一也以乘車建綏復於四郊四也王祀四郊乘玉路建大常今以此復者謂用其平生所禦以招復其魂大常去旒異於生時鄭謂綏當作緌凡綏字皆然注文又云先王有徒綏者禮書畫像杠之頂垂垂如蓋而羽旄爲飾大常而下九旗杠頂皆注旄恐亦不須攺此字大司徒大軍旅大田役以旗致萬民畫熊虎者鄕師凡四時之田以旗物辧鄕邑而辧其政令遂人若起野役以遂之大旗致之山虞若大田獵則萊山田之野及獘田植虞旗於中致禽而珥焉注以其主山得畫熊虎此一獘字訓止謂田者旣止則建旗致禽取禽之左耳也澤虞及獘田植虞旌以屬禽澤鳥所集故得注析羽獘田同上義肆師表粢盛告防注表謂徽識正義曰於六粢之上

皆爲徽識小旌書其黍稷之名以表之此小旌表六粢甚新奇五旌以表之凡當表者不止此也後世旌表門閭亦當立物如旌以表焉而近制皆茍簡不一古大閱治兵不同近世制帥郡守春秋二大教曰大閱曰閱武教頭執艸捧若旌之類近上將官腰揷五色小旗於庭階下爲軍陣旗幟進退抑揚之節非古之遺意歟典命上公九命其車旗衣物皆以九爲節伯侯七子男五王之三公八卿六大夫四出封皆加一等公之孤四命卿三大夫再士一侯伯如之子男之卿再命大夫一士不命車旗衣物之節視其命也巾車玉路建大常十有二斿以祀九旗之畫日月者正幅爲縿旒則屬焉縿亦作慘所銜所防二切金路建大旂以賔同姓以封象路建大赤以朝異姓以封革路建大白以卽戎以封四衛大白殷之旗猶周大赤卽戎謂兵事四衛四方諸侯守衛者蠻服以內木路建大麾以田以封蕃國大麾不在九旗中色黑夏后氏所建田四時田蕃國謂九州之外夷服鎭服蕃服此王之五路所建曰祀曰賔曰朝曰卽戎曰田而大白大麾非九旗之數封同姓諸侯則許乘金路建大旗歟封異姓諸侯則許乘象路建大赤歟封四衛逺諸侯則許乘革路建大白歟封夷狄之君則許乘木路建大麾歟然禮家參攷不可彊同今世旣不備五路而車制廢九旗之制亦廢建炎南渡後士大夫皆乘轎近大小官惟單騎馬予攷此制亦愚矣哉大司馬中春教振旅司馬以旗致民中夏教苃捨辧號名之用【苃蒲末切】苃捨艸止之也軍有艸止之法號名者徽織所以相別也中秋教治兵辧旗物之用王載大常至百官載旟前已備書中冬教大閱修戰法虞人萊所田之野爲表百步則一爲三表又五十步爲一表田之日司馬建旗於後表之中羣吏以旗物鼓鐸各帥其民而致質明獘旗誅後至者遂以狩田以旌爲左右和之門旗居卒間以分地此古四時教戰用旗物之節也軍門曰和門鄭謂今之壘門立兩旌以爲之節服氏掌祭祀朝覲衮冕六人維王之大常注維之以縷王旒十二斿兩兩以縷綴連旁三人持之禮天子旌曳地諸侯則四人讀至此則知諸侯之旂亦可謂之常天子之常亦可謂之旂又總皆可謂之旗田僕令獲者植旌於司市上旌於思次上旌者以爲眾望也見旌則知當市也思次若今市亭也行人上公建常九斿侯伯建常七斿子男建常五斿如此則公侯伯子男之旗皆可謂之常覲禮天子乘龍載大旂象日月升龍降龍此乃大常可謂旂之據且又見不止畫日月又畫升降龍亦是一據鄕射禮翿旌龍君國中射則皮樹中以翿旌獲白羽與朱羽糅於郊則閭中以旌獲於野則虎中以龍獲大夫兕中以其物獲士以翿旌獲又旌各以其物無則以白羽與朱羽糅杠長三仞以鴻脰韜上二尋予謂射中爲獲毎一射中則舉旌以識之皮樹中者以器爲之矢一中則以一籌入焉皮樹中獸也而人面其形伏其背上爲竅以容籌閭虎兕皆獸龍畫龍於通帛也翿旌卽前白羽朱羽之所爲也鄕師大喪及葬執纛桃招切又音毒雜記匠人執纛以禦柩鄭司農云翿羽葆幢也爾雅曰翿纛翳也詩曰值其路翿舞者所持也春秋傳曰舞師題以旌夏則鷺翿若今大樂二工執之以引舞者舞也射也喪也用纛三檀弓曰銘明旌也以死者爲不可別已故以其旗識之孔子之喪公西赤爲識焉設崇商也綢練夏也此則周禮司常之所共也設崇謂崇牙旌旗之飾綢練以練綢旌之杠此旌葬乘車所建旌之旒緇布廣充幅長尋曰旐爾雅素錦綢杠今人以紅帛粉書某官某人之柩上下繪板俗曰旒旐喪車則以導於前葬塡棺上江南人無車喪之棺以人舁之杭人以大木二眾舁之他州有山險上下傾側架以轆轤若輿貫其中而兩頭輕重適平曰千金秤明堂位魯君孟春乘大路載弧韣旗十有二旒日月之章祀帝於郊此禮𨿽成王所賜似不必用注弧旌旗所以張幅也鄭多自爲異同考工記弧旌枉矢以象弧也參之他經不見何時有所謂弧旌者天子之大常畫弧矢於上注引覲禮載龍旂弧韣謂旌旗之屬皆有弧弧以矢縿之謂之韣此以上與明堂位注相連若眞設弧矢以張旌旗之幅其綴於上之謂歟下文卻謂妖星有枉矢者蛇行有尾因此云枉矢蓋畫之如此則畫矢而已又與明堂位注及上文不同予謂弧矢之在旌旗有二說一謂用眞弓矢一謂繪畫矢又前有天狼星後有弧矢星必是取誅惡禁暴之義眞綴弧矢以張白幅當攷四代之旗再言之不書大傳曰殊徽號注旌旗之名鄭謂徽織旌旗之細綴於膊上在朝則植之於位在軍則衣之於身詩曰織文鳥章注云織徽號也鳥章鳥隼之文章將帥以下衣皆著焉予謂近世大內內侍省中官之徒入皇城司衛士幕士之徒皆有黃號系於胸前軍中金鼔有背心劊亦然大書於背大工役夫匠巾揷小旗書其名皆古遺意也詩幹旄出車六月車攻采芑無羊采菽桑柔韓奕載見泮水閟宮鳥十三詩言旄旟旐斾旂旌章不一惟無羊詩之牧人乃夢眾維魚矣旐維旟矣大人占之眾維魚矣實維丰年旐維旟矣室家溱溱此詩尾章八句三句爲問五句爲答極妙乃作長篇詩法也與前斯幹考至詩同體第六章

五句說夢第七章

五句大人占夢第八章

九章各七句言所以夢之祥尢佳極可爲布置大篇詩之法大篇詩前輩云三折轉當有分章問答之體孟子曰招虞人以皮冠大夫以旌士以旂庶人以旃又曰昔齊景公田招虞人以旌不至將殺之志士不忘在溝壑勇士不忘喪其元趙岐注虞人不得其招尙不往君子何不待招而見諸侯春秋昭二十五年齊侯田於沛招虞人以弓不進辭曰昔我先君之田也旃以招大夫弓以招士皮冠以招虞人史法所見異辭所聞異辭所傳聞異辭小有不同不必彊合國語吳王陳士卒百人以爲徹行十行一嬖大夫建旌【千人也】提鼓挾經秉枹十旌一將軍載常【萬人常僣也】萬人以方陣皆白常白旂素甲【有旌有常有旂】白羽之矰望之如荼王親秉鉞載白旗【又有旗】中陣而立左軍亦如之赤常赤旟【又有旟】丹甲朱羽之矰望之如火右軍亦如之皆常旗【又非王大旗】黑甲烏羽之矰望之如墨此所謂黃池之會也軍三萬人爲三大方陣建旌一嬖大夫三十人三大將皆建常三軍各建旌建旟建旗而王載白旗吳子爵僣王軍制之侈如此而肉食之謀爲晉人所覘爭長亦爲晉人所先越勾踐已入其國歸與越平而匪久終亡此等軍制不足書不足法月令春靑旂夏赤中央黃秋白冬黑呂不韋書不曾行用徒見之書不足法鄭有蟊弧晉有蠭旗楚王建肥胡武靈旃田蚡曲旃後漢云罕等皆非古制愈降愈下殆不勝書建隆將郊陶谷建議作攝提旗北斗旗二十八宿旗十二辰旗龍墀十三旗五方神旗五方風旗四瀆旗又以瑞應作金鸚鵡玉兔馴象旗太祖又別造大小黃龍負圖旗各一大神旗六日旗月旗君王萬嵗旗天下太平各一獅子旗二金鳯旗一五龍旗五凡二十一旗皆有架建之郊路乃權制非古制也

古今攷卷三﹤子部﹐雜家類﹐雜考之屬﹐續古今攷﹥

欽定四庫全書

古今攷卷四

元方回續

收沛子弟得三千人

古未有崛起一時以三千人而得天下者也堯以前勿論禹之徵苖不見人數啟與有扈大戰於甘之野曰六卿六事則用六軍七萬五千人矣侯以仲康之命徵羲和亦用六師湯伐桀不見人數文王以西伯戡黎書言伐邘伐宻須伐大夷伐耆伐崇崇卽黎也並不見人數武王伐紂泰誓有曰大巡六師是則武王不待勝紂已用天子六軍之制矣至牧誓則曰革車三百兩虎賁三千人古車戰法一車總七十五人車之上甲士三人禦者居中射者居左擊刺者居右步卒七十二人在後或臨時制變有一車百人之說有一車二十五人之說所謂先偏後伍右爲將軍則將居中擊鼔禦者左而右兼射武王之六師爲車千乘甲士步卒七萬五千人而止以車三百兩虎賁三千人與紂戰者兵不在多也或謂虎賁爲百夫長車百人則爲兵三萬或以爲一車七十五人計之而虎賁三千人乃武王之近已爲衛者蓋不可詳攷也春秋以至戰國諸侯僣上所謂大國三軍次國二軍小國一軍之制蕩然莫守蘇秦之說六國也動曰車千乘騎萬匹趙武靈王之胡服而騎射也車戰盡廢而鄕遂出軍之法盡矣長平之戰白起坑趙降卒及前後斬首四十五萬人王翦伐楚必欲用六十萬人故當時有語曰興師十萬日費千金而秦之戍守五嶺也至用五十萬人至於兵無可起而發閭左之戍以亡天下髙帝之解縱所送徒壯士願從者十餘人無異盜賊沛令令樊噲召季則已數百人至立爲沛公則僅得此子弟三千人耳而卒以亡秦世變人事可畏也哉沛公以此三千人攻胡陵房與守丰破泗川監平殺泗川守壯見景駒與司馬尼戰抜碭郡又得碭兵六千人合九千人見項梁於薛又得兵五千人五大夫將十人則有兵一萬四千人矣其後又奪剛武侯軍四千餘人自秦二世元年辛卯九月起沛歷二年壬辰三年癸巳漢元年甲午冬十月入闗十二月與項羽會鴻門則沛公兵十萬號二十萬項羽兵四十萬號百萬矣夏四月以漢王就國項羽使卒三萬人從又楚子諸侯募從者數萬人則漢王之在漢中有兵幾二十萬也五月而還定三秦者此兵也二年四月劫五諸侯兵入彭城則爲兵五十六萬人矣然而項羽能以三萬人破五十六萬之漢殺漢卒十餘萬睢水爲之不流何也漢狃於勝而兵不備則兵之不在眾也可知矣及夫破羽垓下淮陰侯以三十萬自當羽孔將軍居左費將軍居右皇帝在後絳侯柴將軍在皇帝後項羽之卒可十萬淮陰先合不利卻孔將軍費將軍縱楚兵不利淮陰侯復乘之羽遂大敗然則此陣也孔費絳柴及漢髙自將各可十萬無疑羽至是力不敵矣而墮於韓信之計陷於孔費二將之左右翼中爲信所掩漢髙僅能居於陣後以絳柴二將防已而已漢之得天下其末也兵力如此之盛其始也不過三千人李習之有言唐神堯以一旅取天下後世子孫不能以天下取河北故少康之祀夏配天亦根於一旅而湯武之興各以百里之諸侯後世養兵愈多費財愈甚而不能守其天下者多矣夫豈無其故哉不鄕遂不井田不封建不城守而聚烏合之眾自戰故也且無有仁義道徳以維持之此匹夫之所以暴興而莫之禦也歟

項梁羽起吳田儋榮橫起齊自立爲齊王韓廣自立爲燕王魏咎自立爲魏王【並二世元年九月與沛公同起】楚立韓公子成爲韓王【班史帝紀不書見張良傳東萊大事記謂在秦二年六月】

秦始皇卽位之年年十三嵗在甲寅是年漢髙祖所生先是秦昭王五十一年滅周周赧王之五十九年也嵗在乙巳去獲麟二百二十六年去孔子卒二百二十四年是時周分爲三有周赧王東周君西周君其年秦遷西周君於狐秦昭王五十六年卒太子桂立爲孝文王在位一年子楚立爲莊襄王元年嵗在壬子遷東周君於陽人三周皆滅而是年楚亦滅魯莊襄王在位三年卒卽始皇嗣位甲寅嵗也始皇元年乙卯天下七彊國曰秦而與韓趙魏楚燕齊爲敵國曰代曰衛小弱國也十七年滅韓十九年滅趙二十三年滅魏二十四年滅楚二十五年滅燕滅代二十六年滅齊呂政遂自立爲始皇帝嵗在庚辰又十二年凡在位三十七年嵗在辛卯而始皇崩周之亡始皇之未帝海內三十五年無天子始皇爲帝十二年而崩二世爲帝三年而秦亡歷壬辰癸巳甲午漢王西楚霸王元年嵗在乙未計獲麟之後二百七十五年而爲漢蓋二世元年七月陳涉起蘄自立爲楚王而楚復矣八月武臣自立爲趙王而趙復矣九月髙帝起沛項梁項羽起吳皆應楚者也田儋自立爲齊王則齊又復矣韓廣自立爲燕王魏咎自立爲魏王則燕魏又復矣惟韓未復秦二年十一月趙王武臣死十二月楚王陳涉死正月張耳立趙歇爲趙王秦嘉立景駒爲楚王而趙楚又興四月項梁殺楚王景駒六月項梁沛公共立楚懷王孫心是月張良說項梁立韓諸公子橫陽君成爲韓王張良爲韓司徒而六國皆復興矣惟韓之興也最後當是時秦將章邯擊殺魏相周市魏王咎與民約降於秦而自殺章邯又殺齊王田儋七月而圍田榮於東阿一起一伏兵家常勢至其大歸自有定理於是項梁沛公共救田榮破章邯八月而田儋之子市復爲齊王九月章邯𨿽殺項梁而魏咎之弟復立爲魏王天下之所爲欲滅秦者終不可禦倡以陳涉和以劉項六國已灰而復燃彊秦以數十百年不道之力滅周一諸侯而一旦絕祀無種是故知力之不足恃而人心之不可失也

楚復立王四

楚最先復秦二世元年七月陳涉起蘄入陳自立爲楚王秦二年十二月爲其禦莊賈所殺以降秦王凡六月其年正月秦嘉立景駒爲楚王四月項梁擊殺景駒秦嘉王凡四月六月沛公項梁共立楚懷王孫心爲楚懷王是時諸將在薛用範增計心在民間爲人牧羊求得之以陳嬰爲上柱國與懷王都旴臺九月章邯破殺項梁沛公項羽從懷王都彭城漢元年冬十月沛公至霸上嵗在乙未十二月項羽入闗春正月陽尊懷王爲義帝徙之長沙都郴心爲王凡一年有半而爲義帝又九閱月而爲羽所殺羽自爲西楚霸王王梁楚地九郡都彭城秦分天下爲三十六郡桂林南海象郡趙佗據之閩中郡越諸子孫據之此四郡秦亡時已非其有羽取三十六郡之地而有其九郡不道極矣漢五年嵗在己亥十月漢王追羽至固陵十二月誅羽東城楚地悉定羽爲王四年有奇是後漢立楚王韓信又立楚元王交地益狹非羽所謂楚亦非春秋戰國所謂楚矣楚之先祝融吳回生陸終陸終生六子六曰季連羋姓其後周成王時封熊繹於楚蠻以子男之田居丹陽在南郡枝江縣今江陵府江南上流枝江縣猶存周夷王時熊渠自立三子爲王周厲王暴虐熊渠畏其伐楚而去其王春秋初年楚武王熊通始僣稱王而猾夏之聲益著齊桓公晉文公之霸楚武王成王亦益彊大成王爲太子商臣所弒商臣立爲穆王子莊王子恭王子康王康王卒子員立康王弟圍弒員自立爲靈王靈王不道康王次弟比立爲初王靈王饑死幹谿康王第四弟棄疾廹殺初王自立爲楚平王平王奪太子建之婦生子壬立爲昭王楚是以有子胥之難昭王卒妾子章立爲楚惠王於是又有太子建之子白公之難而春秋終惠王子簡王立八年三晉始列爲諸侯繼以聲王悼王肅王肅王臧卒無子立其弟熊良夫爲宣王宣王子威王威王子懷王熊懷立四年秦惠王始稱王懷王之三十年爲秦昭王所詐畱秦不還國人立其子橫爲頃襄王卽宋玉賦所謂楚襄王也又歷考烈王幽王哀王哀王庶兄負芻殺哀王自立爲秦所滅虜自熊繹至負芻四十一世初都丹陽後徙郢去郢徙婼又云徙鉅陽白起破郢走保陳復徙都壽春所至命曰郢其地西界蜀有巫黔中西北界秦有漢中上庸剪滅百蠻以廣其封北接陳蔡東界吳南則五嶺東南則百粵其爲秦所侵伐失之西而取之東滅陳蔡宋魯自越先滅吳而楚又滅越則其地北界齊韓魏而南盡荊揚秦之南郡九江郡鄣郡會稽郡漢之南郡江夏桂林武陵長沙及漢中汝南郡皆其地其爲秦所滅時北有薛郡者魯也碭郡泗州郡亦宜屬焉今之京西南路夔州路荊州北路南路淮南東路西路江南東路西路浙西路浙東路皆是又奄有淮北魯宋則其地非不廣獨以君臣出於蠻夷之俗與秦相去不逺故因循以至於亡懷王之死楚人憐之秦之不道亙古所無故其遺民世家崛起相王卒以斃秦而開漢漢之所以得之者在於不得已而後殺人漢之所以不純乎三代卒不復古制者楚與秦之餘習未泯而承其敝法故也

趙復立王六

趙次楚復秦二世元年七月陳勝起遣武臣張耳陳余略趙地八月武臣自立爲趙王都邯鄲武臣尋爲燕軍所得旣歸國秦二年十一月爲趙將李良所得殺武臣王凡四月正月張耳陳余復立趙歇爲趙王居信都章邯兵至走鉅鹿王離圍鉅鹿三年十二月項羽救趙虜王離走章邯漢元年正月項羽分趙爲二徙趙王歇爲代王都代封代相張耳爲常山王都襄國於是更名趙爲常山而趙有兩王漢二年十月陳余借兵田榮擊走常山王張耳耳歸漢陳余迎代王歇復王趙而趙歇立陳余爲代王分其國陳余畱相趙王而以夏說爲代相國守代漢三年十月韓信張耳擊破代禽夏說又擊趙斬陳余追殺趙王歇襄國置常山代郡歇爲王垂及四年耳爲常山王凡十月陳余爲代王僅一年漢四年夏立張耳爲趙王五年秋張耳卒耳爲趙王又一年餘子敖嗣王漢九年敖以貫髙事赦爲宣平侯趙之再興凡六易王其後趙隠王如意趙幽王友趙共王恢趙王呂祿𨿽皆王趙非是之謂矣趙之先爲商紂臣惡來惡來弟季勝季勝曾孫造父周穆王賜之趙城其後去周事晉獻公賜趙夙耿夙生共孟共孟生趙衰趙衰事晉公子重耳得晉國衰及子盾世専晉政是爲六卿曰欒氏曰中行氏曰知氏曰趙氏曰魏氏曰韓氏欒氏先滅春秋後趙簡子破走中行氏於邯鄲栢人與知魏韓四分其地簡子卒子趙襄子立襄子又與韓魏三分智伯防之地而後三晉益彊周威烈王二十三年初命晉大夫魏斯趙籍韓防爲諸侯去春秋獲麟七十八年嵗在戊寅爲通鑑之始周烈王六年三國滅晉周顯王十六年魏稱王齊稱王周顯王三十五年齊魏會諸侯徐州相王於是韓燕趙皆繼稱王周顯王四十四年秦初稱王周愼靚王三年宋亦稱王然宋國微小魯與惴惴乎其間尢爲不競獨七國秦始皇帝十九年王翦虜趙王遷滅趙自烈侯借受封至遷凡九世其稱王武靈王惠文王孝成王悼襄王幽繆王凡五王又一王曰代王嘉本悼襄王適子遷之母娼也嬖而立之遂以亡趙分晉得趙國北有信都眞定常山中山又得涿郡之髙陽鄭州安鄕東有廣平鉅鹿淸河又得渤海郡之東平舒中邑文安束州成平章武河以北也南至浮水繁陽內黃斥丘西有大原定襄雲中五原上黨上黨本韓別郡逺韓近趙馮亭以上黨歸趙孝成王受之卒致白起長平之禍趙與秦共祖秦出惡來惡來之父飛防其先爲商帝大戊禦曰中衍趙之滅猶有後趙姓皆是秦滅無後世無復有嬴姓者云

齊復立王九

齊次趙復秦二世元年九月田儋與從弟田榮橫起齊自立爲齊王秦二年六月章邯破殺齊王田儋於臨濟恐當作臨菑儋爲王僅十月沛公項梁救田榮共解東阿之圍八月田榮立田儋子市爲齊王初田儋之破也田假復自立爲齊王田榮至是逐田假而立田市田假亡走楚相田角亡走趙角弟間故齊將居趙不敢歸項梁數使使趣田榮兵俱西追秦軍田榮欲使楚殺田假趙殺角間乃發兵項梁不肯殺假趙亦不肯殺角間以故田榮不肯發兵遂與趙氏有隙其後齊王建孫田安下濟北從項羽救趙大破秦軍漢元年正月項羽徙義帝分裂一十九王分齊爲三徙齊王田市爲膠東王都卽墨封齊將田都爲齊王居臨菑田安爲濟北王都博陽四月諸侯各就國田榮大怒不肯遣田市之膠東迎擊田都都走楚市畏羽亡之膠東榮怒追殺之自立爲齊王令彭越擊殺濟北王田安田榮遂並王三齊之地田市爲王凡一年六月餘田都田安不克王漢二年春正月項羽擊田榮城陽榮敗走平陽平陽民殺之齊盡降楚田榮爲王凡七月而楚二月復立田假爲齊王項羽所過殘滅齊復叛之田橫收亡卒數萬人復反城陽三月田橫逐齊王假田假爲王僅一月四月田橫立田榮子廣爲齊王漢率五諸侯入彭城項羽南與漢王戰田橫盡定三齊之地漢四年冬十月韓信襲破齊歷下軍齊王田廣走髙宻十一月韓信大破齊楚於濰水殺龍且虜齊王田廣齊相田橫自立爲齊王灌嬰敗之悉定齊地韓信請爲齊假王春二月漢使張良立韓信爲齊王田廣爲王一年八月餘橫不成王韓信後徙王楚非六國之田矣齊自太公呂望佐周武王平天下封於齊其先姜姓爲禹四嶽佐平水土封於呂者也靑州之臨菑縣故爲營丘太公始所封也自太公至康公二十九世爲田氏所滅周安王十六年初命齊大夫田和爲諸侯嵗在乙未去三晉初侯十八年去獲麟九十六年至漢髙帝元年乙未一百八十年陳恆之弒齊簡公也在獲麟之年孔子嘗請於魯欲討之當是時而孔子之計得行則晉之五卿魯之三桓齊之田陳皆當有以處之不至猖獗蓋春秋終於此而聖人知後世之不可復爲矣初陳公子完奔齊食采於田春秋後攺姓田氏完曰田敬仲至陳恆亦曰田常六世田常至大夫和三世田和至齊王建七世以秦始皇二十六年爲王賁恬所滅自威王至王建稱王者五世湣王與秦昭王嘗一爲帝尋去帝號齊地東濵海北至燕南界魯西限趙魏不與五國從親循至於亡簒弒以興無足道者故諸田於劉項間爲驅除云

燕復立王三

燕次齊復燕者姬姓周武王封召公於北燕地在幽州燕山之野當是時自有一燕國姞姓黃帝之後在今所謂州者召公受封以元子就國而次子畱周室代爲召公與周公旦之次子代爲周公爲二伯分陜者是也二公又皆以師傅行六卿之事燕自召公至王喜爲秦王賁所滅秦始皇二十五年也凡四十四世其地爲漁陽右北平遼西遼東上谷代郡鴈門之郡南得涿郡之易容城範陽北新城固安涿郡良鄕新昌及渤海之安次漢武所置之樂浪莬亦皆屬焉南通齊楚西界趙魏北鄰焉栢扶余東縮穢貊朝鮮眞番亦曰東胡秦二世元年九月韓廣自立爲燕王班史帝紀所書也攷之陳涉傳張耳陳余旣立武臣爲趙王遣故上谷卒史韓廣北徇燕燕地貴人豪傑曰楚趙皆已立王燕𨿽小亦萬乘之國也願將軍立爲王韓廣曰廣母在趙不可燕人曰趙方西憂秦南憂楚其力不能禁我且以楚之彊不敢害趙王將相之家今趙獨安能害將軍家乎韓廣以爲然乃自立爲燕王此必燕王丹之太子被誅與王喜之被執無復有召公之後矣故燕人立韓廣爲王亦可謂匹夫而僥幸者矣漢元年春正月項羽分燕爲二徙韓廣爲遼東王都無終封燕將臧荼爲燕王都薊八月燕王韓廣不肯徙國遼東臧荼殺之並其地韓廣爲王僅三年漢三年冬十月漢韓信發使使燕王臧荼下之漢五年秋七月臧荼反陷代地帝自往徵之九月滅燕虜臧荼封盧綰爲燕王臧荼爲燕王僅四年盧綰後以陳豨事敗初勸陳涉立六國後窺帝業者張耳陳余也涉不能從張耳陳余立武臣王趙非趙后旣而得趙王歇王之齊田儋亦田氏後而韓廣之立非召公後項羽私王臧荼亦非召公後無徳於民功薄能細乘時之利驟得爲王亦足以殺其身而已矣盧綰以髙祖同日生媟狎得王亦不長彼韓魏亦皆亡國之餘爲漢驅除獨陳嬰不肯自王從母之訓爲可取耳

魏復立王三

魏與齊燕同以秦二世元年九月復立然魏之復立獨異於他國有可書者班史帝紀書曰魏咎自立爲魏王非也意以謂天下之王侯皆自立以明沛公之自立不爲非也初陳勝遣魏人周市北徇魏地下數十城以丰故梁徙誘雍齒叛沛公反丰爲魏而市爲田儋所擊遂還魏地立魏後寗陵君爲魏王咎在勝所不得之魏魏地已定欲立周市爲魏王市不肯使者五反勝乃立寗陵君爲魏王遣之國周市爲相考之史記月表乃謂魏王咎在陳不得歸國十二月陳勝死咎自陳歸立呂東萊謂周市虛位四月以待咎也與班史陳勝傳亦異如此則魏咎之立出於周市其名甚正班固以爲自立其亦誣矣秦二年正月章邯圍魏王於臨濟下殺齊王田儋及魏相周市魏王咎爲其民約降咎自燒殺呂東萊曰周市之義魏咎之死君臣皆可觀矣市不乘時以奪君之位咎寜自死其身而脫其民於死故東萊嘉之咎爲王僅十月而四月不居其位就國一月而受圍受圍半年而身死妄意功名富貴亦可監哉六月魏咎旣滅九月咎弟魏豹自立爲魏王都平陽漢元年二月項羽分魏爲二徙魏王豹於河東爲西魏以趙將司馬卭爲殷王都朝歌漢二年二月殷王司馬卭叛西楚二月漢王渡河西魏王豹降將兵從漢撃楚又下河內虜殷王卭置河內郡及漢王敗於彭城五月魏王豹叛漢反爲楚九月漢韓信滅魏虜魏王豹定魏地爲河東上黨郡豹爲王餘三年卭爲王餘一年其後周苛殺豹滎陽魏姬姓畢公髙之後畢萬仕晉獻公趙夙爲禦畢萬爲右帥師伐耿魏滅之以耿賜夙以魏賜萬從其國名爲魏氏魏絳大得志於晉悼公之時遂爲六卿之一六而三之遂爲三晉之一至魏文侯斯列爲諸侯文侯卒子武侯擊立武侯卒魏惠王防立亦曰梁惠王戰國中始稱王者立三十六年其三十一年自安邑徙都大梁今浚儀開封之地封魏十六世而爲諸侯爲諸侯九世而滅稱王者七世秦始皇二十三年王賁引河灌大梁滅之虜其王假其地自髙陵以東盡河南河東河內南有陳畱及汝南召陵防疆新汲西華長平潁川之舞陽鄢許鄢陵河南之開封中牟陽武酸棗等皆魏分漢得其地及秦之所得周地三川郡爲河東河內河南名曰三河不以封

韓復立王四

韓之復立最在六國後秦二年十一月趙王武臣死十二月楚王陳勝死正月趙王歇立楚王景駒立在畱沛公失丰往從景駒道得張良遂與俱見景駒請兵攻丰【張良傳與帝紀微異】沛公拜良爲廏將良遂從沛公不去韓猶未有王也二月項梁渡江收兵六七萬人軍下邳三月沛公以兵屬項梁破殺景駒六月範增說項梁立楚後沛公與項梁在薛共立楚懷王孫心都旴臺於是良說項梁謂韓諸公子橫陽君成賢可立爲王項梁使良求成立爲韓王良爲韓司徒蓋陳勝起而敗景駒起而敗楚懷王孫心立楚三立王天下之變一年矣而韓王成始得立其所以立爲張良本心五世相韓欲復其國也後九月楚懷王與諸侯約先定闗中者王之而使項羽救趙沛公入闗沛公乃令韓王成畱守陽翟而與良俱攻下南陽郡秦三年七月也八月良從沛公破秦入武闗九月沛公用良防破峣闗漢元年冬十月沛公至霸上子嬰降十二月項羽入闗春正月項羽陽尊義帝二月項羽分十九王韓爲二韓王成如其故都陽翟封楚將申陽爲河南王都洛陽四月諸侯各就國張良歸韓七月項羽廢韓王成爲穣侯先與俱至彭城尋殺之張良復歸漢項羽所以殺韓王成爲惡張良從漢入闗而韓王成爲漢守陽翟故也八月漢王還定三秦項羽立故吳令鄭昌爲韓王以拒漢漢二年冬十月漢王如陜河南王申陽降置河南郡漢以韓襄王孫信爲韓太尉撃韓韓王鄭昌降十一月立韓太尉信爲韓王四月漢刧五諸侯兵伐項羽入彭城常山河南韓魏殷是也漢六年春正月徙韓王信國於大原信徙都馬邑其秋匈奴冒頓圍馬邑信以馬邑降匈奴成爲韓王兩年申陽爲王八月許鄭昌爲王僅三月惟韓王信王韓四年餘而徙國徙國八九月而降匈奴或問張良始說項梁立韓王成成死漢降鄭昌立韓王信則韓爲有後而有國矣漢三年項羽急圍漢王滎陽酈生謀撓楚權請復立六國後而張良乃不然其計漢王刻印銷印於俄頃之間其故何也豈張良以韓已有國不復他卹乎曰非也天下初起張耳陳余亦說陳涉立六國後陳涉於此而能從之事未可量未必遽敗楚立兩王皆相繼破然後範增說項梁立楚懷王孫心是時齊魏燕趙俱有王獨韓未王故張良亦說項梁立韓王成皆從民望此項氏之所以驟得志也梁死羽忿沛公獨先入闗羽背約自王善地首殺其主所分諸侯皆以其臣而廹奪其主漢直羽曲滎陽之圍𨿽急漢之勢已成矣當是時而又別立六國之後以漢見地與人是自削也以河南河北未得之地與人又其誰肯拱手而遜之乎復立楚懷王后一人爲楚可也項羽肯卽以地畀之乎酈生之防迂誕可見張良所以答漢王者可從也陳涉當立六國後而不立則失之漢王不當立六國後則不立乃得之也其失其得系乎時之可不可而勢之成不成也韓姬姓晉封於韓原曰韓武子萬後三世韓獻子厥晉作六卿而厥在一卿之位範中行氏知氏滅曰三晉遂與趙魏俱得列爲諸侯自謹侯防始封至王安凡十一世稱王者五世而滅秦始皇十七年也李斯以韓爲秦腹心之疾故首伐滅韓韓分晉得南陽郡及潁川之父城定陵襄城潁陽潁陰長社陽翟郟東接汝南西接農得新安宜陽韓哀侯二年滅鄭而都之卽潁川郡【郡名皆依漢或秦】並有滎陽成臯之險成臯者卽春秋之虎牢鄭叔叚之制秦先滅周而得三川又滅鄭而據滎陽成臯則趙魏中斷東向以臨齊魯山東而天下之勢可知矣天下之地除北狄西戎東南界海外夷蠻其內皆秦及六國地故詳論漢初六國起伏如此

泗川監平泗守壯

秦分天下爲三十六郡曰內史【漢三輔及農郡】曰三川【漢河內河南兩郡】曰河東曰南陽曰南郡曰九江【漢並因之】曰鄣郡【治故鄣在今湖州長興縣西南他郡所治候攷漢攺爲丹陽郡今江南東路徽饒廣徳宣城金陵皆是】曰會稽【冶吳通浙江西東吳越故地皆是項羽項梁起吳中殺會稽假守通知會稽守治吳今平江府】曰潁川【二郡漢因之潁川舊韓地】曰碭郡【漢梁國】泗水【漢紀兩書爲泗川注水卽川也通名髙帝更名沛郡故泗水郡有沛縣有丰縣鶴山謂沛縣丰邑恐後升沛爲郡丰爲縣也】曰薛郡【漢魯國卽伯禽之魯也】曰東郡曰瑯琊【漢並因之】曰齊郡【漢齊國】曰上谷曰漁陽曰右北平曰遼西曰遼東曰代郡【漢並因之皆邊地】曰鉅鹿曰邯鄲曰上黨【趙地韓地漢並因之】曰太原曰雲中【漢並因之】曰九原【漢攺五原】曰鴈門曰上郡曰隴西曰北地【漢並因之皆西北邊羌地】曰漢中曰巴郡曰蜀郡【漢並因之】曰黔中【漢攺武陵郡今鼎澧辰沅靖地】曰長沙此所謂三十六郡也其後並南越閩越又置桂林【漢攺爲郁林郡】南海【治畨禺漢因之】象郡【漢攺爲日南郡】閩中【治侯官漢武帝虛其地】合四十郡郡置守尉監前漢百官表郡守秦官掌治其郡秩二千石郡尉秦官掌佐守典武職甲卒秩二千石監禦史秦官掌監郡守者守其地也尉者分其兵權也監者使其親暱監之也通典曰秦以禦史監理諸郡謂之監察史戰國防有韓安邑之禦史則以禦史監郡六國亦有之非始於秦漢省其官此所謂泗川監平將兵圍丰沛公出戰破之泗川守壯兵敗於薛走至戚沛公左司馬得殺之是見沛公初起監郡引兵圍其家而爲沛公所破也泗川守兵敗於薛亦沛公敗之也走至戚而後左司馬擒殺之沛公一起而殺縣令敗郡監殺郡守秦非不彊而長民者相率爲虐匹夫得而誅之郡縣之制不足恃也向令守周之舊典大國三軍次國二軍小國一軍公侯百里伯七十里子男五十里井其田鄕遂其民一戎車而甲士三步卒七十二以爲其軍下孰有崛起而叛者哉漢得天下以郡太大稍復開置間之以諸侯王國則是封建之制猶與郡縣之制錯行髙祖增郡二十六文景各六武帝開廣三邊增二十八昭帝一訖於孝平凡郡國一百三縣邑千三百一十四道三十二侯國二百四十一【縣有蠻夷謂之道諸侯王國或兼一郡以上侯國不過郡之一縣】由是而後封建漸革東漢功臣唐初將相𨿽封以地不屑就國惟歷代親王間有得地而君之者郡愈分而狹縣愈分而小自漢武置部刺史仿古者方伯之意以六百石察二千石權猶未重漢末攺爲州牧則若唐之節度使足以鉗制郡縣而爲變爲叛其偏重旣已如此而偏於輕者郡或無城無兵縣専任催科敲朴以供上歷千五百餘年近二千年主一部者爲監司主一郡者爲太守【名稱各不同如刺史如總管如知州之類】主一縣者爲縣令【或令或長或尹或知縣亦不同】更代不常羣胥爲政要不如古者之封建封建之獘至於衰周春秋戰國上無天子攻伐殘戮數百年要其實猶勝於後世之郡縣必不得已如漢初封建郡縣錯行之封之國者必如賈誼所謂眾建諸侯而少其力則庶幾乎

道得張良

天下之事不可測也而神交气合若符節然昔者孔子定書典謨所紀無非疇咨任人之事湯之聘伊尹髙之夢傅說文王之卜而得呂望皆先有求賢之心而後人才應之若天所畀付之者沛公初起主吏蕭何爲沛丞督事曹參以中涓從【中涓如中謁者師古曰涓潔也在中主潔淸灑掃之事蓋親近左右也】周勃以中涓從樊噲以舍人從皆沛人夏侯嬰周緤之徒亦皆以沛人從未有所謂張良韓信陳平也秦二年正月沛公從景駒於畱道得張良同見景駒韓王成未立也良未有所事也聚少年百餘人欲從景駒而遽從沛公爲廐將說以太公兵法謂沛公殆天授以故遂從不去然則君臣之間豈非天乎沛公入闗爲漢王至漢中始得韓信漢元年七月也下河內虜殷王卭陳平始降漢二年三月也漢王之得天下蕭何功居多然張良之善謀韓信之善戰陳平之善出奇計非此三人亦不足與有成人才之在天下無窮人主有髙天下之才又有度越天下之徳而以人才爲心則將不求而自至易曰飛龍在天利見大人孔子曰同聲相應同气相求水流濕火就燥雲從龍風從虎聖人作而萬物覩故君臣之相得也若天實爲之蓋聲气相求自有必然之理而不可測也漢光武之得二十八將唐太宗之得房杜王魏宋太祖之得趙普曹彬皆天爲之然卒不能復三代之盛治則以道學之不明不過各極其气質之所受以相資故漢唐宋所爲止於漢唐宋而已

沛公往薛見項梁

秦二世元年七月陳勝起蘄九月沛公起沛項梁起吳田儋起齊韓廣王燕魏咎王魏沛公𨿽破泗川監平殺泗川守壯而十二月失丰雍齒叛之項梁未渡江也秦二年廣陵人召平爲陳勝徇廣陵未下聞陳勝敗渡江矯陳王令拜梁爲楚上柱國曰江東已定急引兵西擊秦是時通吳越二國爲會稽地治吳縣總稱曰江東項梁乃與項羽以八千人渡江而西東陽陳嬰不敢自王以其兵二萬人屬項梁爲項氏世世楚將名族必可倚以亡秦也項梁遂渡淮英布蒲將軍亦以兵屬凡六七萬人軍下邳而秦嘉已立楚王景駒軍彭城東欲距項梁此梁之所以不平而擊秦嘉也而況嘉弱梁彊景駒又非懷王之後乎梁之言曰陳王首事戰不利未聞所在今秦嘉背陳王立景駒大逆無道則兵有名矣乃擊殺秦嘉景駒走死沛公亦方且弱甚不過並有碭郡六千人爲九千人耳不往見項梁於薛不可也所謂尺蠖之屈以求伸也項梁益沛公卒五千人引兵抜丰一小屈而遂大伸亦知時義而爲之者也薛郡卽伯禽之魯楚滅魯秦置薛郡

共立楚懷王孫心

秦二年六月沛公如薛與項梁共立楚懷王孫心爲楚懷王都旴臺應劭曰六國爲秦所並楚最無罪爲百姓所思故求其後立爲楚懷王以祖諡爲後順民望也周赧王十九年楚懷王卒於秦呂東萊曰是後八十六年楚戍卒陳勝稱大楚首難於蘄範增說項梁立懷王孫心也其言曰自懷王入秦不返楚人至今憐之故曰楚𨿽三戶亡秦必楚懷王庸主耳使放於楚民豈以其存亡系心哉及秦遇之無道則舉國如悲親戚積怨深怒傳百年而不衰又以見天理人心至公而無定在也然則東萊之說當矣而其謀實出於範增當是時秦將章邯方彊破殺魏王咎齊王田儋於臨濟圍田榮於東阿七月沛公與項梁救田榮大破章邯於東阿田榮歸齊沛公項羽追北章邯之戰未嘗敗也至此始敗非劉項合勢不足以敗之審彊弱識離合沛公時已得張良其謀蓋有所授歟立生人爲君用死者之號得古者出師載祖廟主從軍之意爲楚復讐則又得宋襄公復九世讐之意後世有二帝塵而忍於講和者痛哉

斬三川守李由

三川河洛伊也秦滅周取河南伊洛之地並今懷州漢河內郡爲三川郡李由者秦丞相李斯子也初陳勝以吳廣爲假王監諸將以西擊滎陽廣圍滎陽李由爲三川守守滎陽廣不能下會章邯破殺周文將軍田臧等以吳廣不能下滎陽恐秦兵至矯陳王令誅吳廣以少兵守滎陽悉精兵西迎秦軍皆爲章邯所破田臧畱李歸等在滎陽下章邯亦破之歸死章邯東擊魏咎臨濟滎陽圍解故李由出至雍丘也樊噲周勃夏侯嬰傳皆言破李由雍丘及沛公與項羽共擊秦軍至雍丘大敗之遂斬三川守李由也由以丞相子守天下重地內有援已亦不爲無才然秦置郡甚大設官三人一爲守一爲尉一爲監不見屬官𨿽所統大郡至數十縣縣設令丞尉亦三人而墮城銷刃民無所保上又無方伯連帥之職可以叫呼攀援郡守𨿽可直達朝廷而秦法之嚴豈能朝奏暮報卒然有急闗中出大將必如章邯者軍未至而已糜於盜手矣此郡縣之不足恃明驗也後世郡愈狹縣愈小監司非廹急則庸繆守邊則不足以守邊禦盜則不足以禦盜宋以制置使宣撫使専閫外邊郡各設屯軍立都統制領將佐爲軍官郡守之在邊者兼節制而縣令大率茍且有緩急則調他軍應援立大將爲總統備多力分將卑師少往往而是人心未厭猶足以崛彊假息人心一日不固禍不勝言秦以至虐之政行至繆之法李由之父丞相也無如一趙髙何李由守天下之險無如劉項何始皇之肉未寒也一宦者敗其內羣匹夫敗其外非有闗睢麟趾之心而又無周官之法度國其有不亡者哉

章邯夜銜枚擊殺項梁

章邯出闗未嘗敗惟劉項與戰大破之東阿又破之濮陽東又沛公與羽斬三川守李由項梁以再破秦軍有驕色秦益章邯兵九月章邯夜銜枚擊項梁軍定陶大破之殺項梁周禮秋官銜枚氏掌司囂軍旅田役令銜枚鄭氏注銜枚止言語囂讙也枚狀如箸橫銜之爲之繣結於項師古曰繣者礙也結繞也蓋爲結紐而繞項也【鄭注與師古潔字不同囂五髙反囂一音許驕反繣音獲周禮戶卦反結音頡】此蓋項梁驕而無備章邯夜以步兵銜枚擊殺之也定陶未下項梁駐軍於此而項羽沛公攻陳畱軍分爲二爲三章邯所以輕視之歟猶近世夜劫寨然偶中其計項梁固失防而章邯亦豈足爲雄哉近世軍中銜枚法以防系一銅錢於胸下令止囂則銜之多以用之夜而劫寨呂東萊曰此秦再振諸侯再衰之時也本根旣蹶𨿽形有起伏兵有利鈍亦何闗於大勢哉定陶今曹州定陶縣

徙懷王都彭城

懷王始都旴臺今淮西旴臺軍也今徙都彭城今徐州彭城縣也章邯旣殺項梁連雨七月至九月沛公項羽方攻陳畱聞梁死士卒恐乃與諸將呂臣引兵而東徙懷王自旴臺至彭城此所謂有進無退也士卒恐則气不勇軍退於陳畱則勢稍不振徙懷王自南進北幾千里而都焉則鼓懦爲壯而諸將知楚之所向矣當是時惟有北救趙西入闗爲天下兩大事章邯者亦愚夫也必南擊楚懷西防滎陽成臯以西俾天下不敢窺函谷武闗爲第一義乃以楚地兵不足憂而北擊趙趙未破而楚軍進楚於是分項羽救趙令沛公入闗似乎天以一趙委秦疲章邯而成劉項之勢振楚之業者彭城形勢蘇子由黃樓賦述之詳矣予嘗登樓故基望項羽戲馬臺觀之城四面皆山圍之山去城則九里許泗水過黃樓之下西望山若玦者子由有傷心極目之語信然也大抵旣有地勢又以有民而後可彊宋劉裕駐此以圖北方魏太武立氊帳戲馬臺不能攻而去唐李臨淮據此爲節度勢雄一方張建封父子久居之愈爲彊鎭龎建勛之亂唐以漸替而黃巢之防起於曹良以人眾兵多故也今荒垣曠野閴然無人黃樓遺迹僅餘石礎畢篆方碑巋然獨在則形勢不足言矣

後九月

文頴曰卽閏九月也時律曆廢不知閏謂之後九月顏師古曰文說非也若以律曆廢不知閏者則當徑謂之十月不應有後九月蓋秦之歷法應置閏者總致之於嵗末觀其此意當取左傳所謂歸余於終耳何以明之據漢書表及史記漢未攺秦歷之前迄至髙後文帝屢書後九月是知故然非歷廢也

沛公爲碭郡長封武安侯

秦置郡守而楚懷王以沛公爲碭郡長郡長之名始此灌嬰傳破薛郡長師古曰長亦如郡守也每郡置長意者其楚之舊制歟沛縣也秦置令父老殺沛令立髙帝爲沛公卽楚縣令之稱爲公者也懷王於此進沛公爲郡長以令而遷守也封爲武安侯六國與秦制也碭郡漢爲梁國本宋都今之睢陽也周五侯三王非天子之命孰敢建侯三晉之與田和簒晉齊求周封爲諸侯而僣王之漸起春秋時惟楚僣稱王吳越亦稱王中國以蠻夷外之書楚子六國魏惠王首僣稱王齊次之燕韓趙又次之秦惠王稱王乃在其後凡稱王則以天子自爲而僣周室矣周顯王十二年齊威王封其相騶忌爲成侯呂東萊曰諸侯擅封同姓見於書傳者自晉昭侯封成師始諸侯擅封異姓見於書傳者自齊威王封騶忌始自是而後秦魏冉封穰侯範睢封應侯卽漢武帝宰相封侯之例也又有所謂封君者或在侯之上或在侯之下與封侯者或以地名或以秩名孟嘗平原春申信陵四公子尢顯樂毅之昌國白起之武安秦之華陽君涇陽君安國君商君皆封君也趙武靈王初不自王而稱君則此其所貴君之貴在侯之上秦爵二十等一曰徹侯而無曰君者秦有天下定制也漢以酈食其爲廣野君婁敬爲奉春君則君似在侯之下故世之相尊者曰君侯曰君公曰公侯皆有爵號封邑之稱而其僣則起於戰國髙帝𨿽受碭郡長武安侯之封然自入闗至封漢王止稱沛公項羽之起江東爲會稽禆將其季父項梁爲會稽將召平矯令爲楚上柱國後自號武信君而敗死羽未有除拜至則亦爲魯公長安侯則是以楚之縣公爲諸侯也髙帝項羽是時相與若兄弟然由是而論後世之封爵當作廣封爵攷

古今攷卷四﹤子部﹐雜家類﹐雜考之屬﹐續古今攷﹥

欽定四庫全書

古今攷卷五

元方回續

呂臣爲司徒

書周官立太師太傅太保曰三公少師少傅少保曰三孤冡宰掌邦治司徒掌邦教宗伯掌邦禮司馬掌邦政司冦掌邦禁司空掌邦土曰六卿周禮出於王莽之世有此六官而此孔壁尙書周官之篇伏生口授有牧誓立政二篇矣周制大國三卿半天子之數天子有六鄕六遂大國則三鄕三遂天子有六卿大國則三卿牧誓立政所謂文武之世司徒司馬司空者大國諸侯半天子之卿也懷王用楚國之法置呂臣爲司徒其父呂靑爲令尹令尹楚相也論語楚子文新令尹舊令尹是也或曰司徒之置用周之侯國之制以尊顯呂臣也歟蓋懷王並呂臣項羽軍自將之而呂臣之父爲相矣西漢之末儒者未盡見周禮又不見孔壁之周官但見牧誓立政有司徒司馬司空之文遂備此爲三公班固百官公卿表敍相國丞相大司徒爲一列而孔光太師王莽太傅王舜太保亦在其列皆莽所自置以大司徒代丞相也又創三公以效周實自大也大司馬則武帝所創以寵衛霍宣帝以來因之以代漢初太尉莽又置大司空以代禦史大夫殊不知司徒司馬司空三卿乃夏商以來侯國之官後乃以爲三公不見孔壁周官之過也至東漢承用此三者爲三公之官而事權旁落自秦以來不建冡宰以爲一相其失非一日矣而失之又失蓋始於莽後世有宰執有侍從而吏部尙書號爲天官戶部曰地官禮部曰春官兵部曰夏官刑部曰秋官工部曰冬官名可以相借爲用而其實皆非周之六官秦漢之九卿錯亂雜揉宋初循唐五代之舊自省及六部尙書侍郎皆爲虛名遷轉之官以審官東西院主選而大除目在中書以三司使鹽鐡使治財用以太常寺禮院治禮樂以樞密院典兵以大理寺審刑院治刑獄以都水使者治水以三司之尉按治軍器而工役一切之事皆取辦於三司循名責實固爲未然而治平嘉祐以前號爲治世元丰官制旣行沿至政和大爲舛繆所謂司空司徒太尉者舊三公也太師太傅太保者舊三師也元丰因之政和則攺三師爲三公太師太傅太保是也攺三公爲三少少師少傅少保是也初未嘗以爲師保論道之職隆以虛名其後又設檢校又設太尉不問淸濁武臣至建節而加開府文臣過開府爲相而積累因循皆可以爲天子之師臣非之甚者也左相曰尙書左僕射兼門下侍郎右相曰尙書右僕射兼中書侍郎寓三省不同之意而右相進擬除目權重於左執政曰中書侍郎門下侍郎尙書右丞左丞樞密使攺曰知樞密院又有同知僉書同僉書皆不應古六部尙書各治其事而太常宗正司農太府大理等卿委曲重疊元祐稍復舊制紹興革去亂政孝廟置左右丞相名與古合而三省其實遂無分別相權較重檜冑逺淸全道卒以亡國悲夫

上將次將末將

楚懷王以宋義爲上將項羽爲次將範增爲末將北救趙懷王可謂善用人矣宋義知兵項羽善戰範增好奇計其勝章邯必矣又西遣沛公入闗尢爲知之明者其徙都彭城並呂臣項羽軍自將之亦可謂有才者而楚亦天之所棄無再昌之理故終於無成然攷之三代盛時未有將帥之將以爲稱謂者鄕遂出軍命卿總之師出以卿師入以卿至春秋戰國而後有將之名傳春秋者謂將軍師少曰人序詩者有云以天子之命命將帥詩序乃漢儒語傳注亦出漢時孟子中始有將軍之稱呂不韋月令始有太尉之官非周制也司馬穰苴孫武吳起著書言兵法始盛推將才蓋井牧鄕遂之法廢如所謂天子六軍七萬五千人車千乘者亦不足以禦彊國動輒興師十萬二十萬或三十萬而匹夫起於細微能詐能勇能計者始拔而爲將非復六卿三卿二卿一卿之行軍者矣七國之戰烹屠隕滅者數百千萬人得爲將而富貴而終於敗與夫先勝後敗嘗試而不勝輒敗者不可勝數故沛公曰置將不善一敗塗地而俗諺謂三世爲將道家所忌今懷王救趙之將三人曰宋義曰項羽曰範增入闗之將一人曰沛公荀悅漢紀謂宋義故楚令尹史記漢書不言必有所據項羽範增沛公則皆起於匹夫古之人才出於素而後世人才取於倉卒爲將亦不可謂無其人而兵制不古糜爛其民爲可痛耳漢王以韓信曹防灌嬰擊魏問酈食其魏大將誰也對曰栢直曰是口尙乳臭不能當韓信騎將誰也曰馮敬曰是秦將馮無擇子也𨿽賢不能當灌嬰步卒將誰也曰項它曰是不能當曹參吾無患矣往往是時遣將必須三人非上將次將末將則大將騎將步將漢王問敵人之將而先知勝負亦可謂知人之明後世對陣兩國之將俱庸譬如奕棋兩皆低手然亦必有一勝一負故庸人繆得爲將如低棋然忽遇髙棋者至終以敗人之國是故勝國之將未必不爲亾國之人僥幸而一再勝者異日或不免於俘虜世之所謂七書百將傳誤人多矣

項羽自立爲上將軍

爲懷王之計不當遣兵救趙命一軍向函谷闗命一軍向武闗而分一軍睥睨章邯勿進兩闗急而趙圍解矣諸將莫利先入闗惟項羽願奮與沛公西入闗諸老將以項羽殘賊沛公寛大故遣沛公入闗遣項羽救趙而又宋義位項羽之上以智禦勇未爲非策然宋義昔者論武信君之必敗恐亦未免子貢億中之所爲歟項羽論救趙急欲進兵當委曲與範增同密議之先鬭秦趙之說宋義固是趙舉秦彊何敝之承項羽說亦是宜更互相籌畫以盡其理可也何至遽自矜大曰夫被堅執銳我不如公坐運籌策公不如我此項羽所以不堪也且又下令猛狠貪彊而不可令者皆斬明指項羽非義殺羽則羽殺義二將不和非細故也適又送子相齊置酒髙會羽所以逞其忿而斬義歟諸將畏羽之威共立羽爲假上將軍報命於王此與韓信求爲假王何異懷王因以羽爲上將軍此與漢王就立韓信爲齊王何異懷王心恨項羽恐亦與漢王心恨韓信不異特項羽日益彊大懷王遂不能制耳項羽無君之心蓋始於此旣而破章邯軍解趙圍諸侯將入轅門膝行而前莫敢仰視羽繇是始爲諸侯上將軍兵皆屬焉顏師古以始爲諸侯上爲句注曰繇讀與由同以將軍兵皆屬焉爲下句劉道原謂將軍疑屬上句呂東萊大事記書曰項籍爲諸侯上將軍是也至是則諸侯上將軍之命如近世總統諸軍者此亦不出於懷王之命其自立爲西楚霸王兆已見矣

二世使使斬楊熊

秦二年二月項羽破章邯虜王離邯退軍漳南相持二世使人讓章邯三月沛公與秦將楊熊戰大破之楊熊走之滎陽二世使使斬之以徇此與唐明皇遣邊令誠斬封常淸髙仙芝極相似楊熊章邯皆秦鋭將戰敗而守滎陽楊熊未爲非也乃從而斬之章邯不能救趙失王離涉間蘇角三大將罪豈不大於楊熊然則斬楊熊乃所以速章邯之降楚唐斬封常淸髙仙芝以快邊令誠之憾亦如二世之惑於趙髙此所以哥舒翰一敗而降於祿山也天下敗證固有適相似者如此

絕河津

秦三年四月沛公南攻潁川屠之因張良遂略韓地時趙別將司馬卭方欲渡河入闗沛公乃北攻平陰絕河津師古曰直渡曰絕竊詳文義師古說非也曰絕河而無津則是直渡而過河若曰絕河津則是禁絕河之津渡收其軍船以軍守河俾司馬卭不得渡耳平陰縣屬河南魏文帝攺曰河陰水南曰陰水北曰陽今孟州舊爲河陽三城節度河陽縣在河之北卽此地是也漢祖絕河津之處魏豹傳漢王還定三秦渡臨晉豹以國屬焉遂從擊楚於彭城漢王敗還至滎陽豹請歸視親病至則絕河津畔漢此絕河津三字與髙帝紀三字同義乃是禁渡而非渡河可以無疑

收軍中馬騎

四月已絕河津南戰洛陽東軍不利從轘轅至陽城收軍中馬騎此謂戰於洛陽之東軍小敗衂遂越轘轅之險至於陽城收軍中所失之馬騎也陽城者南陽郡之縣今堵陽也禮記前有車騎則載飛鴻正義曰雁飛有行列與車騎相似若軍前忽遙見彼人有多車騎則畫鴻雁於旌首而載之使眾見而爲防也然古人不騎馬故但經記正典無言騎者今言騎者當是周末時禮左傳昭二十五年左師展將以公乘馬而歸公徒執之注展魯大夫欲與公俱輕歸【乘如字騎馬也輕遣政反】正義曰古者服牛乘馬馬以駕車不騎也至六國之時始有單騎蘇秦所云車千乘騎萬匹是也曲禮曰前有車騎者禮記漢世書耳經典無騎字也劉炫謂此左師展將以公乘馬而歸欲共公單騎而歸此騎馬之漸也史記趙武靈王十九年曰吾今將胡服騎射以教百姓謀之樓緩樓緩謂然其臣肥義爭之其叔公子成爭之二人已從而趙文趙造趙祒【音紹】趙俊又諫止之其辧說各數百言太史公詳書之以見夫胡服騎射前是中國未之有而趙主父率意變古始於此也蓋騎而射匈奴之俗中國惟以馬駕車故有車戰步戰而未有騎戰中國之民亦不敢單騎馬而騁也孔子之孫子思作中庸曰今天下車同軌謂車之行於道者由乎前人之軌迹有一定之制不敢殊異使其單騎一馬而疾馳則駭於民而違法矣左師展孔子同時先後人其欲以昭公單騎馬而歸魯意在輕疾於時已爲反常殆必周制之所不許也正義以爲騎馬之漸求之史記則趙武靈王實爲胡服騎射單騎匹馬之始蘇秦傳說燕文侯則曰車六百乘騎六千匹說趙肅侯則曰車千乘騎萬匹肅侯者武靈王之父孟子同時時則戰國已從事於騎恐是下令棄中國之法而習匈奴之戰則明以教其百姓國人自主父始也戰國策趙武靈王破原陽以爲騎邑牛贊諫謂破卒散兵以爲騎射恐攻獲之利不如所失之費則是初變一邑爲騎射而後舉國從之其變古亦非一日難蓋如此近時學者多不察此例見辟以爲古人豈不騎馬魏鶴山著諸經要義摘出禮記左傳正義二段以示晚輩不可誣也自是而後史以善騎射書者代不乏人李牧爲趙走匈奴十萬騎而髙祖平城之圍匈奴至者解鞍至髙如山中國之兵騎戰漸盛車戰漸廢漢初猶有車戰見夏侯嬰傳騎將則駱甲李必灌嬰髙祖之敗彭城去滎陽出城臯皆以數十騎遁去而鴻門之會棄車騎獨騎一馬樊噲四人步從以免其非急迫時往往夏侯嬰中禦車髙祖在左樊噲乘爲右未全廢車而間亦用車戰唐房琯陳濤斜之敗以車戰而後車戰盡廢蓋古者八嵗入小學則學射禦人無不能射亦無不能禦而一車三甲士古之禦古之射者極天下之精而後可以禦敵今一旦制車千乘求三千人禦射者不可得縱有七萬二千步卒翼之亦必敗而已矣譬之單騎馬而射亦必習熟而後能有十萬之馬十萬之卒而不嘗習射習騎彊使馳馬亦必敗而已矣髙適曰胡兒十嵗能騎馬彼以射獵爲生故幼而習馬爲國者可以鑑矣漢書騎字始此故詳

約先定闗中者王之

初懷王與諸將約先定闗中者王之顏師古曰約要也謂言契也自函谷闗以西總名闗中以注攷之楚懷王與諸將不特口爲之約又必立爲文券契要曰先定闗中者王之似如今豫給公據之類諸將各執其一以爲異日執契取賞之具也周禮秋官司約【於妙反】掌邦國及萬民之約劑治神治民治地治功治器治摯凡六約鄭康成注劑謂劵書也鄭鍔曰約者以言而書其約者以劑劑如質劑之劑蓋兩書一紮合同而別之買賣之約長曰質短曰劑此則名爲約劑亦兩書一紮也然則兩書一紮曰契豈非剖符之狀歟先儒謂治神之約如非其所祀而命之祀則書其所以命之者以爲約若魯用郊禘之類治民之約謂非其所有而分以授之則書其所以分之者以爲約若分衛以殷民七族分魯以殷民六族分唐叔以懷姓九宗是也治地之約易曉所以防侵爭耳治功之約如勲在王室藏於盟府漢功臣帯礪之謂治器之約謂禮樂吉凶車服所得用如魯得用四代之服器六瑚四璉崇牙八佾之類治摯謂玉帛禽鳥相往來有一定之制或者疑周公制禮何至如此多爲之防以周官爲不然自當他攷今惟借是以證楚懷王入闗之約亦有文契要約云耳禮記曰大信不約異日項羽請於懷王懷王曰如約而項氏乃背約王沛公於漢中卒以自滅約之所在漢直項曲故也後世賜鐡券謂不死而未嘗踐言契約或以僞爲而爭競不息嗚呼其來也久矣

闗中

顏師古曰自函谷闗以西總名闗中周禮地官有司門司闗門者國門也闗者近郊逺郊之闗也皆有符節以譏出入易之坎曰天險不可升也地險山川丘陵也王公設險以守其國又繋傳曰重門擊柝以待暴客因山川丘陵而設爲門闗之險固王公所不敢少也然所謂天險不可升者何哉在徳不在險也徳之險爲天險山川丘陵之險不過地險耳秦穆公襲鄭蹇叔哭送其子謂晉人禦師必於崤崤有二陵其南陵夏后臯之墓也北陵文王之所避風雨也必死是間元和志曰自東崤至西崤長三十五里東崤長阪數里峻阜絕澗車不得方軌西崤全是石阪十二里險不異東崤此二崤尙在秦時函谷闗之東春秋時蹇叔言崤之險其地猶非秦有戰國時秦地愈大東侵諸夏而函谷闗之險遂爲秦之阨塞六國合從仰闗攻秦秦開闗延敵六國之師逡巡而不敢進蓋六國皆孱王也故得地勢者愈得而下視之今按秦函谷闗在唐陜州靈寶縣南十里漢之農縣也路在谷中深險如函其中少通行路東西四十里絕岸壁立巖栢陰翳谷中常不見日闗去長安四百里日入則閉雞鳴則開齊孟嘗君客能爲雞鳴而出此闗是也東至漢楊僕所移新函谷闗三百七十八里此新闗在河南府新安縣而秦闗之在靈寶者遂廢西至唐所設潼闗二百里唐潼闗在華州華陰縣東北太華山之北山在華陰縣南八里闗西一里有潼水因以名闗黃河自龍門南流扼於華山轉流而東渭水自西而東於玆入河西去長安尙二百里亦天下之至險也然函谷闗秦守之非不嚴陳涉所遣周章烏合之師至百萬入闗至戲而後敗不足恃也沛公聞章邯且至以兵守之而項羽令黥布擊破之不足恃也潼闗之險唐哥舒翰守之亦敗於祿山之將杜少陵詩可攷亦不足恃也至於漢之函谷闗徇楊僕之私請東徙三百七十里而廢其舊險則無足言者矣九域志京兆府至東京一千二百五十里河南府洛陽西至陜州二百八十六里陜州西至華州二百八十里華州西至京兆府一百五十里計古長安至今開封只一千一百五十里而秦函谷闗漢函谷闗唐潼闗跨涉三郡河南陜州華州自首尾八百里中有黃巷二崤桃林之塞皆號絕險謂險可長恃則秦漢唐至今猶存可也故曰險不足恃也滎陽成臯古之虎牢蜀之劍閣吳之長江燕之居庸亡國接踵不修徳而恃天險者尙監之哉𨿽然懷王諸將莫利先入闗闗之可畏如此沛公不自洛陽趨二崤而南出鄧林西攻武闗亦有以夫

舍人陳恢

史記呂不韋傳嫪毐與其黨謀矯王禦璽及太后璽以發縣卒及衛卒官騎戎翟君公舍人將欲攻蘄年宮爲亂呂東萊曰秦之兵制略見於此縣卒一也衛卒二也官騎三也戎翟四也舍人五也回謂君公舍人四字當作一句秦之封君若縣公所謂舍人私人也如家臣食客門人近世館客門士邊郡帶行等人之類亦可發以爲兵也毐之敗其舍人輕者爲鬼薪及奪爵遷蜀四千餘家家房陵其舍人之多如此而又有賜爵者戰國之時養遊士至後車千乘食客三千人井牧不修而士無常產故也蘇林曰藺相如爲宦者今舍人韓信爲侯亦有舍人晉灼謂舍人謝公傳謂舍人弟上書告信是也師古曰舍人親近左右之通稱後遂以爲司屬官號魏置中書通事舍人東晉省宋初復置通事舍人四員齊永平初中書通事舍人四員謂之四戶梁除通事字直曰中書舍人掌詔誥後魏有舍人省隋內史舍人八員後減四人爲內書舍人唐武徳三年攺中書舍人置六員爲文士之極選龍朔攺西臺舍人光宅攺鳯閣舍人開元攺紫微舍人皆其職也宋初中書舍人起居舍人皆官而非職別置知制誥以行外制謂之三字官又置舍人院以某官直舍人院如富弼歐陽修封還詞頭故給捨謂有封駁之權元丰官制始正名中書舍人在六侍郎之上後又置權中書舍人在六權侍郎之上左右史曰起居郎起居舍人又爲從官之次曰二史至如閤門宣贊舍人卽武臣淸選實自徽宗攺通事爲宣贊如閤門舍人則孝廟初置以處武舉狀元不試而除余武舉名士召試策一道而除以比文臣館職立東宮則有太子舍人未攺官制以前則中書舍人者後之通議大夫起居舍人比中行員外郎爲後之朝散郎太子中捨爲後之通直郎云【亡金宰相子皆防補閤門舍人故稱謂云云】

封南陽守齮殷侯

項羽救趙殺宋義自立爲上將軍然猶先假之請於懷王而後眞爲之也沛公爲碭郡長武安侯之後仍稱沛公而封拜君侯不請於懷王以酈食其爲廣野君以南陽守齮爲殷侯以陳恢封千戶如樊噲夏侯嬰灌嬰諸將賜爵之類並不請於懷王其亦已得懷王之命有所不必請與沛公前是屠城陽屠潁川殺泗川守壯斬三川守由破走章邯東阿威聲震疊南陽守欲自全已無生路舍人陳恢說沛公約降而封之爲雍王矣其事與沛公同而秦民不信與沛公異者何也秦之臣不忠於秦暫屈於我封之者權也項羽所過無不殘滅沛公所過毋得虜掠此則得失之所以異也封秦之叛臣以爲得計則不然矣

項羽封章邯爲雍王

秦三年七月沛公受南陽守齮降封爲殷侯是月章邯舉軍降項羽封爲雍王時沛公未入闗也八月沛公攻武闗入秦乃在章邯已封之後當是時項羽之意必以沛公爲未便能入闗者故指秦地封章邯俾爲先鋒引已入闗不料沛公乃先己而入闗也沛公之閉闗以距章邯耳項羽蓋欲於入闗之後移章邯以王地然亦本有衣錦故鄕之騃態故捨秦而去要之劉項本無嫌隙羽之封邯沛公未入闗也則所以封邯者不爲惡沛公也沛公已入闗而防邯之來亦人情之常𨿽因曹無傷一言而怒柰沛公理直詞正向使其鴻門一劍茍斃沛公天下亦非項羽有也移沛公王漢中以三秦塞東路焚秦宮室掠秦府庫殺其降王坑其子弟此所以助漢之勝而卒自斃歟

攻武闗入秦峣闗藍田【京兆府東南至商州二百六十五里商州東至鄧州或云七百或云六百二十五里書傳字畫不一鄧州至長安不滿千里】

武闗秦之南闗通南郡今鄧州也武闗在柝縣一百七十里柝今內鄕縣也今鄧州西北至商州六百二十五里武闗屬商州沛公八月旣入武闗趙髙弒二世使人來約欲分王闗中沛公不許九月趙髙立子嬰子嬰誅滅髙發兵守峣闗闗在藍田縣東南九十里藍田縣亦曰峣柳城峣闗亦曰藍田闗沛公用張良計以金啗秦將連和而因其懈怠引兵繞峣闗逾蕢山擊秦軍大破之藍田南蕢山在藍田縣東南一十五里旣逾此山則峣闗在七十里之外而迫近其縣矣張良之計亦不足道變詐翻覆世多稱之先儒之所鄙也特秦之大勢已去故沛公之兵如破竹耳藍田屬今京兆府去府西北七十里秦都在渭北咸陽連和者僞許以分王闗中而卽又進兵也子嬰於是度渭南降

漢元年冬十月

此漢元年冬十月也因秦不攺孔子曰行夏之時卽建寅爲嵗首者是商之建丑周之建子者爲非先儒有天統地統人統之說有攺正朔之說則嵗首爲子而以子時爲朔朔者旦也一日之首也建丑建寅亦當然故祭祀用所建之朔而分其日夜若建亥則豈可以亥爲一日之首乎顏師古謂秦以十月爲正月卽夏之正月夏之四月乃七月夏之七月乃十月冬春夏秋皆繆矣然史記書夏正月爲端月以爲始皇諱政而攺爲端正本音政而後攺爲平聲亦避諱也則似未嘗以十月爲正月師古謂史家追攺秦正爲漢冬十月其果然乎如淳謂張蒼以髙祖十月至霸上故因秦以十月爲嵗首然則漢武以太初二年夏五月正歷以正月爲嵗首始用建寅爲正當矣至今莫之敢攺然皆以子時爲一日之首寅月爲一年之首攺正不攺朔云【王莽簒漢攺十二月爲始建國元年正月之朔以雞鳴爲始】

東萊書楚義帝元年冬十月

沛公至霸上本是秦子嬰元年史記則書爲漢元年漢書書秦二世元年秦二年秦三年而獨書元年冬十月卽繼以五星聚於東井通鑑刪去五星聚事先書題曰漢紀一乃書曰元年冬十月沛公至霸上惟東萊大事記其書特奇曰楚義帝元年冬十月沛公至霸上秦王子嬰降朱文公通鑑綱目所祖也漢書髙帝紀第一上凡四年東萊書於義帝元年後曰漢髙皇帝二年西楚霸王二年卽楚漢皆無元年也羽死方獨書漢太祖髙皇帝五年東萊亦書星聚事

五星聚於東井【歷家攷別見】

元年冬十月五星聚於東井劉貢父曰按五星之行水常不能逺日此十月若用夏正則日已在大火矣水安得與四星俱在東井蓋五星本以秦十月聚東井髙帝乃以夏十月入秦也時人欲見漢徳應天命故合而言之史承人言而不攺耳檢史記是年甲午嵗在鶉首七月日在鶉火則水從嵗星無疑回謂是說是也本出北史髙允傳謂崔浩曰按星傳金水二星常附日而行冬十月日旦在尾箕昏沒於申南而東井方出於寅北二星何因背日而行是史官欲神其事不復推之於理浩不然允說後嵗余浩謂允曰先所論者本不經心及更考究果如君語以前三月聚於東井非十月也回嘗著歷象攷漢太初歷推日月五星起於牽牛謂冬至會於星紀之次然堯時冬至日在虛一度至漢太初元年丁丑嵗冬至日在斗十二度則已去牛六度矣牛六星八度斗六星二十六度與牛之初度接界律曆志謂是年冬至日在牛初度正在分界之上而古今推算者爭差六度近甲申年冬至日在箕比堯時差四宿比漢時差三宿月令正月日在營室二月在奎三月在胃四月在畢五月在東井六月在柳七月在翼八月在角九月在房十月在尾十一月在斗十二月在女秦漢之間但言曰冬至或在牽牛或在斗夏至在東井一月三十日或在月本或在月末固不皆在月中𨿽堯時冬至日在虛近時冬至日在箕決無東漢間十月日在東井之理金水二星常附日而行則謂夏七月建申之月五星聚東井其有之矣夏七月秦十月也沛公是時方下南陽八月始攻武闗九月始破峣闗嵗在甲午也次年乙未冬十月至霸上沛公未至秦地而五星先聚於東井不爲秦之瑞乃爲沛公山東之瑞史臣因而書之如髙允劉敞所云極是東井八星占天二十三度防於十一分之一則五星之聚於此必亦相望少疎不密密而比也古之五星聚者僅五見於史傳周文王七年孟春五星聚房齊桓公將霸五星聚箕漢祖將入闗五星聚東井安祿山作逆天寶九年八月五星聚尾箕宋興幹徳五年嵗在丁卯三月二十七日五星聚奎外此李鄴侯家傳謂肅宗復長安其年五星聚東井唐史不書無可攷者

使酈食其陸賈往說秦將啗以利秦將果欲連和

春秋書平後世之和也杜預曰和而不盟曰平亦曰成左傳更成請成杜預曰成猶平也如華元合晉楚之成是也晉悼公之時魏絳和戎翟賜之樂戰國或謂之謀六國連和而攻秦曰合從秦講和於某國攻某國爲連衡故曰縱曰橫兩國相爭兩陣相向而時出乎和不知後世之以和誤人之國者多晉荀息以垂棘之璧屈產之乘假道於虞以伐虢於是虢滅而虞亦滅璧與馬復歸於晉此張良教沛公以利啗秦將之計也張良傳比漢紀無陸賈二字有曰持重寶啗秦將有曰秦將果欲連和多俱西襲咸陽五字沛公起於匹夫所謂重寶者攻城略地之所得也何足道哉沛公所欲者滅秦而王闗中也趙髙弒二世使人語沛公欲約分王闗中此弒君之賊沛公不許是矣今從良計以重寶啗秦將必且令酈賈二生說秦將以共擊咸陽分王闗中之利當是時項羽封章邯沛公封南陽守齮彼賈豎之將亦已心動故叛而從沛公殊不知張良之計詐也於是因其懈怠從而擊之繞峣闗逾蕢山出藍田至霸上秦將所得重寶焉得而有之身且卽死可謂愚矣異時鴻溝之約項羽懈而東歸張良勸漢王追擊滅羽亦出此策曾謂三代王者之師而有是乎酈食其說下齊王歷下之守而漢王無詔以止韓信食其遂以烹死食其亦足卹也夫必先怠人之守備而後急擊之張良又豈有眞王佐之才哉金人取靖康二帝亦用此狡謀四方勤王之師方集而圍城中講和之詔已下且不許進兵以沮和議是束手而自斃也紹興之和秦檜又陰爲敵間故曰後世以和誤人之國多矣啗之以小利而包藏大禍之心世道衰人心危久矣哉

沛公至霸上

元年冬十月沛公至霸上應劭曰霸上地名在長安東三十里古曰滋水秦穆更名霸師古曰霸水上故曰霸上卽今所謂霸頭以今攷之長安東三十里者漢之長安城也唐之長安城又稍東一十三里秦之都咸陽在渭北夾渭爲橋而南橋濶六丈橋柱七百五十以渭水象天漢而渭南亦通名咸陽漢蕭何所建都則在渭南而稍東唐承隋長安又稍東今漢書注當以漢長安城爲據也闗中之水涇渭灞滻【霸無水後人添也】渭自西而東入於黃河在華州同州之間其源逺自鳥防同穴山涇入於渭滻入於霸而霸入於渭霸水之源出商州上洛縣西北行至藍田縣境始出谷谷卽麗山之谷亦名藍田山滻水所合在長安東廿里霸水西至長安城二十里水東至霸城十里霸城東至新丰縣五十里藍田縣在長安東南七十里蓋霸水所行謂之白鹿原水行原上據髙臨下沛公屯兵在霸水之東近秦霸城去長安三十里也秦四塞之國面面有闗由漢唐言之則北有渭與河南有太白終南之山則太白也自西域綿亙以來逾隴阪以接商洛總謂之南山故曰北河渭南終南西隴蜀東殽函也北舉渭南舉終南而秦之形勢見矣沛公之霸上已有秦霸城亦名芷陽而漢興以後文帝於此原始爲霸陵始又有霸陵縣始又有霸橋王莽時霸橋災莽謂天絕滅霸陵之橋凡霸上霸西霸北霸南霸東霸城霸陵霸橋霸亭皆此水獨長安東頭第一門曰霸城門曰靑門者乃漢都城門邵平種處遙指此水此路命名蓋漢唐自長安東出或之函谷闗或之武闗必於霸橋分別唐有南北霸橋北橋東趨則函谷路南橋而東南趨則藍田武闗路霸上卽秦之霸城東至新丰縣五十里鴻門在新丰東十九里戲水在新丰東二十五里此劉項入闗屯軍會合之地也

子嬰降枳道旁

秦王子嬰降枳道旁蘇林曰亭名也在長安東十三里師古曰枳音軹軹道亭在霸城觀西四里東漢書長安霸陵有枳道亭程泰之雍錄枳道亭在漢長安城東都門外十三里長安東面三門此爲北來第一門自長安而出東都必由此門謂近世開封府有云陳州門鄭州門曹門其義相似其曰秦王者應劭曰子嬰不敢襲帝號但稱王耳東萊大事記按本紀子嬰爲秦王四十六日楚將沛公至霸上使人約降子嬰子嬰卽奉天子璽符節降枳道旁回攷之秦嬴姓帝顓頊之苖裔栢翳【卽伯益】之後在西戎保西垂其後造父爲周穆王禦封趙城爲趙氏非子居太丘周孝王使主馬於汧渭之間馬大蕃息遂邑之秦爲漢天水郡隴西縣之秦亭周宣王時秦仲始大見詩之秦風旣而爲西戎所殺其子破戎有功封爲西垂大夫周幽王爲犬戎所殺其襄公救難有功平王避戎東徙洛邑舉岐以西封之襄公遂立西畤史記以爲僭端見矣諸侯而祭天猶剏爲西帝云者謂中國之西方也文公居岐爲鄜畤收周餘民而有之疆土至岐寧公徙居平陽在郿之平陽亭徳公居雍城在唐之鳯翔府天興縣去唐長安三百一十里獻公城櫟陽徙都之在渭之北咸陽之東孝公地始益大用商鞅治國作咸陽築闕在渭之北漢長安城西北可三十餘里而跨渭爲都在周顯王之十九年壊井田開阡陌廢都邑爲郡縣【始爲三十一縣】孝公卒子惠王立車裂商鞅周顯王之三十一年也顯王四十四年秦惠王始稱王攺後元年惠王薨子武王立初置左右丞相武王舉鼎絕臏而薨無子異母弟稷立是爲昭王誘楚懷王會武闗執而囚之天下以是不直秦周赧王五十九年昭王五十一年也遂滅周在位五十六年薨孝文王立一年薨莊襄王立三年薨子政立是爲始皇立二十六年並天下稱始皇帝三十七年崩於沙丘其生壬寅其死辛卯其年五十子胡亥立元年壬辰七月陳涉起九月沛公項梁起三年甲午二世爲趙髙所弒子嬰立四十六日自非子至子嬰三十四世而秦亡漢王不殺子嬰以屬吏項羽至而殺之嬴姓遂無後云

素車白馬系頸以組

應劭曰素車白馬喪人之服系頸欲自殺也師古曰此組爲綬也秦以前未有以天子降者也楚莊王伐鄭克之入自皇門鄭伯肉袒牽羊以迎曰孤不徳不能事君用懷怒以及敝邑孤之罪也敢不惟命是聽若君不忘厲宣桓武不絕其社稷使攺事君孤之願也非所敢望也敢布腹心楚羣臣曰王勿許莊王曰其君能下人必能信用其民庸可絕乎引兵去三十里而許之平此楚莊王之所以爲莊也吳伐越許之平越伐吳滅之然越亦不能有江淮以北以其地與楚宋魯而僅能自保尋亦爲楚所滅然則我能滅人之國而人亦能滅我之國一反一復非美事也秦昭王誘楚懷王而執之孰與楚莊已得鄭伯而縱之故楚人切齒深恨卒以亾秦沛公約與子嬰降其必有以處之耳諸將或言誅秦王沛公曰始懷王遣我固以我能寛容且人已服降殺之不祥乃以屬吏使項羽至而如懷王之約沛公得王闗中項羽引而東歸聽懷王命列封大國沛公必有地以食子嬰不絕其祀無亦秦之殺人旣多故天假手於項王而絕其祀歟晉平吳隋平陳孫皓陳叔寶皆得終其天年彼司馬炎楊堅猶能若是金人脇降我二帝於靑城徽廟旣沒欽宗卒爲完顏亮所害亮亦以斃於洲天理未嘗不略明也故曰禍莫大於殺已降白起之長平項羽之新安坑降卒皆數十萬是亦自坑而已矣

皇帝璽符節

周禮司闗司節小行人有玉節角節龍節人節虎節符節璽節旌節官節鄭康成謂玉爲之角節其制未聞鄭鍔謂命爲諸侯使守邦國者用玉節以輔之命爲君長使守都鄙者用角節以輔之此守節也邦國都鄙之所分也又謂鑄金爲節各爲虎龍人之象山國多虎澤國多龍平土則人之所聚晉楚多山吳越多水陳鄭平原曠野視其所執之節可知其所向之邦此行節也使者之所持也符節用之門闗鄭康成謂如今宮中諸官詔璽節用之貨賄康成謂今印章則此二物皆非手中所執操之物符以合之璽以封之而已旌節用之道路康成謂今使者所持節如此則與鑄金爲之虎節龍節人節異也小行人官節陳祥道謂析竹爲符節全竹爲官節然則後世分爲三物曰符曰傳曰繻如契劵之類以謹門闗之出入剖符分功臣銅虎符竹使符各五待合而後發兵此一物也曰璽曰印曰章以玉金銀銅刻之以爲印信總名曰印此一物也曰握節曰持節曰仗節牧羊則人臣奉使將命出疆之節節毛上下相重取象竹節此又一物也皆掌於天子之有司周禮典瑞又有所謂玉之爲器以爲符信搢大圭執鎭圭王之瑞也公執桓圭侯執信圭伯執躬圭【亦曰身圭】子執谷璧男執蒲璧此人臣之五玉五瑞以朝覲宗遇防同諸侯相見皆天子所賜而執之貢之以爲信也瑑圭璋璧琮以頫聘珍圭以徴守以卹凶荒牙璋以起軍旅以治兵守璧羨以起度谷圭以和難以聘女琬圭以治徳以結好琰圭以易行以除匿其多端不同如此卽皆後世所謂麟符虎符莵符魚符兵符至如絕人以玦還人以環未有不托之器物以寓意者第未知天子佩璽始於何時左傳季武子取卞使公冶問襄公璽書追而與之左右皆曰印也印之爲璽惟周禮左傳有之以玉爲璽貫以組綬天子佩之必始於秦而漢諸侯王以下莫不有之天子璽皆白玉螭虎紐文曰皇帝行璽皇帝之璽皇帝信璽天子之璽天子信璽凡六璽諸侯玉印黃金槖佗鈕文曰璽列侯黃金印鈕文曰印丞相將軍黃金印鈕文曰章中二千石銀印鈕文曰章千石六百石四百石銅印鈕文曰印回嘗見漢銅印匾而方大如今之凖尺一寸許中有圓竅以容組組所以穿之也印之背卽所謂鼻鈕印之面卽中文鐫篆字空處爲文組兩頭爲綬以系之腰爲佩故曰方寸之印丈二之組蘇秦佩六國相印卽六綬六印楊璞銀黃三組卽三綬三印非若今人之印大而不可佩封之以匱也通典曰秦以印稱璽以玉不通臣下用制乘輿六璽說已見前文始皇得藍田白玉爲璽螭虎鈕文曰受命於天旣壽永昌史記正義曰漢官儀云子嬰上始皇藍田玉璽因服禦之代代傳授號云漢傳國璽據此則此璽在六璽之外也後漢書志三注而三不同一引吳書曰漢室之亂天子北詣河上六璽不自隨掌璽者投井中孫堅北討董卓頓軍城南官署有井毎旦有五色气從井中出使人浚井得傳國璽文曰受命於天旣壽永昌方圍四寸上有鈕交盤五龍瑨七寸龍上一角缺此一注已與通典螭虎鈕異而回聞之藍田玉碧而不白一疑也又注其晉陽秋曰冉閔大將軍蔣幹以傳國璽付河南太守戴施施獻之百僚皆賀璽光照洞徹上蟠螭文隠起書曰昊天之命皇帝壽昌秦舊璽也此全與前注及通典不同二疑也又注徐廣曰傳國璽文曰受天之命皇帝壽昌此又與晉陽秋一字不同三疑也今攷漢元後傳王莽遣王舜求傳國璽於太后不肯授莽其反復辯說甚苦後乃出璽投之地以授舜初不言璽文防字璽方防寸璽之玉色何若今之俗傳博聞錄恐多不經未足信也漢書昌邑王賀立爲太子霍光廢之光持其手解脫其璽組及受皇帝行璽信璽不封及自之符璽取節十六及爲璽書使使者持節徵發一千一百二十七事足見漢帝璽之不可不封符節之不可妄用而璽之必佩於腰明矣東漢志注又謂六璽之用不同璽皆以武都紫泥封靑囊白素裏兩端無縫尺一板中約署皇帝帯綬黃帝六采不佩璽璽以金銀縢組侍中組負以從秦以前民皆佩綬金玉銀銅犀象爲方寸璽各佩所好奉璽書使者乘馳傳其驛騎也三騎行晝夜千里爲程攷此可見侍中負璽人主不佩故典恐是臨朝則佩而燕居則侍中負之又見秦以前𨿽民亦皆佩私印私綬而人主則有侍中負之又因見璽書尺一之制一晝夜千里爲程之說今之印皆有匣者其制見南部新書曰三十四司郎官印故事悉納直防每郎官交印時吏人系之於臂以相授頗覺爲繁楊虞卿任吏部爲員外郎始置匱加鎖以貯之人人以爲便至今不攺程泰之謂古者居此官則佩此印印有組常系之腰垂之一日去官卽解而上有司後世付之典吏加匱封亦大便逸去古逺矣然回謂今之印重而大佩之不便諸百官司及郡縣印皆有匣貯袱封長官又內封之吏掌牌以出入之有曰印司而歷代人主有曰符璽郎符寶郎蓋與古無一而可同也

附攷五玉

周禮先儒所不盡信然典瑞所謂五玉已見舜典攷其正義之意蓋謂桓圭信圭躬圭谷璧蒲璧公侯伯子男所執者堯昔授之舜卽位諸侯來見旣輯之又班以還之乃所謂符信也唐虞之世諸侯至於萬國之多禹防塗山執玉帛者萬國則五玉之制周有典瑞掌之不可誣也下文三帛二生一死贄所謂贄止是三帛二生一死似不當聯五玉而言孔傳釋三帛謂諸侯世子執纁公孤執附庸之君執黃二生卿執羔大夫執鴈一死士執雉三帛死生所以爲贄見之禮如此則五玉乃諸侯所自造可乎正義於班瑞釋曰此瑞本受於堯輯而又還之是也孔傳亦謂圭璧如五器禮終則還之三帛生死則否回竊疑五玉爲符信驗視無僞卽仍以畀之與贄不同五等諸侯見君顧命有曰壤奠其制不止於此第未知堯以前封諸侯五瑞爲信之外有無簡策書所謂命則當有竹爲簡策木板爲方而今不可攷耳黃帝素問謂岐伯所言皆有太古所傳金匱玉板則古人防火而謀悠久以玉書事金匱之猶之諸侯符信以五玉爲之不朽而不可爇也又未知帝王之世行移文書有無周之符若璽所謂典瑞之玉不一瑞司闗掌節小行人之節不一物其果皆周公之所制歟古人用玉品類繁多焉得所謂美玉如此之多朝覲之所執所班祭祀之所奠所埋所沈祭器圭瓚冕旒佩服節璽爲權爲度爲案爲土圭爲律管死防飯含詳而別之不可勝書今人之玉難得姑以爲玩具而腰帯一事唐以來人君服之以賜貴臣大戚近世武臣鐫而服之不以爲僭俗人喜帶玉絳環刀柄巾環而玉盞盤以勸酒尢侈至如朝廷璽章則徽廟之作八寶寶慶以獲亡之璽攺元自當他攷云

附攷玉剛卯

予近見鮮於伯防樞佩一玉長可計一寸許四方濶可半寸許中有竅可組穿之四面有字毎一面各篆書刻八字兩行各四字如蠅頭差飾以金文極精細問何物伯防曰此宣和中徽廟宮人所佩辟兵符也予攷之當是漢之玉剛卯王莽傳皇天革漢而立新廢劉而興王夫劉之爲字卯金刀也正月剛卯金刀之利皆不得行服防曰剛卯以正月卯日作或用玉或用金或用桃著革帯佩之今有玉在者晉灼曰剛卯長一寸廣五分四方當中央從穿作孔以采絲茸其底如冠纓頭刻其上面作兩行書文曰正月剛卯旣央靈殳四方赤靑白黃四色是當帝令祝融以教夔龍庶疫剛癉莫我敢當其一銘曰疾日嚴卯帝令夔龍順爾固伏化玆靈殳旣直旣觚旣方庶疫剛癉莫我敢當師古曰今往往土中有得玉剛卯者按大小及文服說是也回曰服說是也當作晉說是也服說謂長三寸廣一寸然不言文以回所見伯防宣和所制與晉灼說合然晉灼前一銘猶多二字恐是徽廟得漢玉剛卯依其式以制之賜宮人也東漢書志謂佩雙印則徑以此玉剛卯爲印而雙佩之長寸二分方六分【以回所見大約是】乘輿諸侯王列侯以白玉中二千石以下至四百石皆以黑犀三百石以至私學弟子皆以象牙絲縢之制亦隨以異兩印文與西漢書注同然則𨿽漢制其亦兒戲之類歟三代無是也今人所佩箆刀古曰容刀茹袋古曰囊曰槖以兒女佩內則詳蓋非一物以適於用玉剛卯乃若辟除疫病之物五斗米道後變而爲書符婦人有釵符曰辟兵符有自來哉

古今攷卷五﹤子部﹐雜家類﹐雜考之屬﹐續古今攷﹥

欽定四庫全書

古今攷卷六

元方回續

西入咸陽欲止宮休捨

公論之所予而有其名無其實不可也公論之所疵而有其名遂有其實尢不可也沛公號爲寛大長者公論之所予也然而未有其實也不誅秦王子嬰則有其實矣是可以得天下矣沛公居山東時貪財好色此公論之所疵也一入咸陽遂欲奄有秦之宮室帷帳重寶狗馬婦女居之如此則貪財好色有其名而又有其實而天下不可得矣賴樊噲諫張良又諫然後還軍霸上不然則天下之兵皆得而爭之何獨一項羽不能平也蕭何傳有云沛公至咸陽諸將皆爭走金帛財物之府分之此諸將皆庸人耳蕭何獨收律令圖書又以樊噲張良諫而沛公貨財無所取婦女無所幸獨此十字足爲漢四百年之根本蕭張固號人傑不意屠狗如噲亦頗有識也蓋嘗攷之五子之歌內作色荒外作禽荒甘酒嗜音峻宇雕墻有一於此未或不亡聖人垂戒後世存此爲書孔安國謂此六者棄徳之君必有其一有一必亡況兼有乎秦其所謂兼有者也其破滅六國仿其宮室作於咸陽北阪上徙其鐘鼓美人以充之帷帳重寶婦女狗馬張良傳謂皆數千則尢不道之極也公羊傳謂周制諸侯一娶九女天子一娶十二女漢儒謂商制天子一娶亦不過九女禮記昏義謂古者天子後立六宮三夫人九嬪二十七世婦八十一禦妻然周禮天官有九嬪世婦禦妻而無三夫人九嬪言九而世婦禦妻不言數鄭康成曲爲之說謂不立夫人者猶三公之於王坐而論道婦禮無官職謂世婦不言數者君子不茍於色有婦徳者充無則闕其說恐無所據皆不可攷內宰掌教六宮教九嬪大夫士十四人府史胥徒百人皆男子不知教婦人如之何而施其法王后之外夫人嬪禦計一百二十人而左右執役者女祝僅四人女史僅八人奚僅二十四人多少亦不相當康成又謂羣妃禦見之法女禦八十一人當九夕世婦二十七人當三夕九嬪九人當一夕三夫人當一夕後當一夕十五日而徧自望後反之茍如此則王后一月之間不過兩禦於王除王后當夕獨進之外其餘則三夫人而一夕九嬪九禦世婦一百一十七人當十三夕毎九人而一夕𨿽金石之軀不足支也況古者天子祭天地祖宗社稷山川朝日夕月爲禮不一動輒三日齋七日戒而可以無夕不禦女乎康成釋經穿鑿往往難信涪州羅端良作內官問謂嬪婦女禦則信有之矣若夫人則諸侯之妃不在王宮稽之周禮九嬪亞後而夫人不與漿人之職夫人致飲掌客之職夫人致禮此職之在諸侯國中者耳周禮所記有掌侯國之事掌客亦謂諸侯相見之禮故夫人致禮王后有酒正致飲侯國無之故以漿人致飲王后無夫人也後之六宮以象王之六寢王后之所治世婦爲後之屬實分掌之九室以象卿之九室以象卿之列九嬪之所居女禦爲九嬪之屬實分處之二十七世婦者先世禦女之老而無子者𨿽在王后六宮掌事不在於進禦之列九嬪與九禦五日一見王后無夕不見五日一洗沐則一嬪與其禦進四十有九日而九嬪九禦畢見一時再見四時八見毎見則十人共進一夕不如王后一月二十四日見而專其夕也此說又通於康成第天子一娶九女十二女莫知其的謂諸侯一娶九女則如魯之宋共姬至於三國來媵乃十二女矣僭也管仲有三姓之女亦大夫之僭也左氏傳秦伯納女五人則五而已齊桓公之夫人三內嬖如夫人者又六則九人也晉文公逆懷嬴曰班在九人則亦九人也齊襄公九妃之外又有六嬪則十五人也大抵春秋作而王制廢戰國之世又甚於春秋孟子論堂髙數仞榱題數尺食前方丈侍妾數百人孔子之時未至於如此而孟子所云不必諸侯或大夫陪臣四公子之徒皆是也按古天子之內稱後諸侯稱夫人亦稱妃詩序闗睢言后妃謂文王爲諸侯則太姒爲妃追王以後稱後也鵲巢言夫人則周之大夫之妻如召公後爲國君則亦追稱夫人也戰國僭王皆稱王后而以妾爲夫人秦於夫人之下又有美人良人八子七子長使少使之號漢興因之武帝元帝制婕妤昭儀凡十四等具見班固書外戚傳序而後世至於三十六宮或宮女五千人三千人晉隋唐尢盛有後有妃有夫人雜號不一亂匪降自天生自婦人人主率以此事天其天年蓋自戰國與秦始也

附攷秦漢唐後夫人之名

秦太皇太后皇太后皇后夫人美人

良人八子七子長使少使

漢【初同前】漢武后以上不書婕妤【比上卿列侯】

娙娥【比中二千石闗內侯】傛華充依

元帝昭儀【比丞相諸侯王】媫妤娙娥傛華美人八子充依七子良人長使少使五官順常無防共和娛靈保林良使夜者上家人子中家人子

唐貴妃淑妃徳妃賢妃【爲夫人】昭儀昭容昭媛修儀修容修媛充儀充容充媛【爲九嬪】婕妤九人美人九人才人九人【爲二十七世婦】寶林禦女采女【各二十七合八十一代禦妻】六尙【分典采典服禦等】

開元攺惠妃麗妃華妃六儀

四美人七才人尙官三尙儀三

天寶有楊妃前又有宸妃太子有妃良娣

六籍遭秦之後出於漢者禮記不可盡信周禮有多疑而難信詩序又全不足信如三夫人九嬪二十七世婦八十一禦妻周禮禮記自有異同鄭康成所釋諸經又當後漢之末愈支離穿鑿大率亦不可信如十五日王后一禦決無此理詩序兼下后妃二字便已疎脫文王爲商之諸侯固未可以妻爲後太姒乃其夫人稱曰妃可也武王有天下追王其先則夫人稱後可也今其兼曰后妃者乃漢儒耳因當時朝廷之事如匡衡所謂後夫人之行不侔乎天地兼王母與妾並言之如髙祖有呂后又有戚夫人文帝有愼夫人武帝有李夫人是也文士循習稱後夫人無嫡媵之別殊爲可嘆又姬者周之姓詩序曰𨿽則王姬亦下嫁於諸侯如雲齊姜宋子耳漢史因俗稱謂書薄姬栗姬憲姬則以姬爲妾而非姓之謂故蔡京當國攺公主爲帝姬其失久矣又如詩序召南國君妻大夫妻之類亦不分曉文王爲諸侯其臣如召伯之等皆大夫商未滅稱其內爲大夫妻周滅商大夫封爲諸侯始可稱國君妻畢竟周南諸詩指文王之妻召南諸詩指召公之妻諸侯及大夫之妻耳如麟趾闗睢之應尢爲曲說不通於理若曰文王所以三分天下有二至武王得天下不無內助而君臣之間家道皆齊則可也

蕭何盡收秦丞相府圖籍文書

沛公西入咸陽還軍霸上蕭何盡收秦丞相府圖籍文書蕭何傳沛公至咸陽諸將皆爭走金帛財物之府分之如此則所過無得鹵掠恐是虛文謹封府庫還霸上亦十取七八矣何獨先入收秦丞相禦史律令圖書藏之沛公具知天下阨塞戶口多少彊弱處民疾苦者以何得秦圖書也班史紀傳同異抵牾甚多此事於紀止言丞相府圖籍文書傳兼言禦史律令當是紀略傳詳如田榮欲楚殺田假楚不肯殺田儋傳書謂楚之懷王曰田假與國之王窮而歸我殺之不宜項籍傳書則謂項梁曰田假與國之王窮來歸我不忍殺其言同而二人異如此不一今具攷秦所謂圖籍律令文書者按秦之始皇在位之三十四年焚書三十五年坑諸生焚書之年並天下九年矣李斯請史官非秦記皆燒之非博士官所職天下敢有藏詩書百家語者悉詣守尉雜燒之有敢偶語詩書者棄市以古非今者族見知不舉者同其罪令下三十日不燒黥爲城旦所不去者醫藥卜筮種樹之書欲學法令以吏爲師此所焚者一曰諸國之史非秦所記𨿽博士官亦不許藏六國及周之所記者皆灰滅矣二曰詩書百家語前乎孔子所刪定後乎子思孟子莊老楊墨申商韓非呂不韋所著民間一切不許復存惟博士官尙許祕藏之也呂東萊謂所燒者天下之書博士官所職固自若也蕭何獨收圖籍而遺此惜哉回謂始皇焚書四年而身死二世立三年而秦亡七年之間天下常讀書之人老師宿儒存者宜不爲少屋壁之藏不止一泗上孔氏沛公元年十月入咸陽十一月召秦父老約法三章固已云除去秦法矣所引秦苛法謂誹謗者族偶語者棄市豈但除此二法而已乎焚書之年令謂偶語詩書者棄市以古非今者族以沛公所引二語觀之則又毒矣偶語卽棄市不必語詩書也誹謗凡出口皆可坐不必以古非今而後謂之誹謗也其法之苛虐如此沛公與蕭何宜委曲詳備其辭舉秦之焚書之事明以諭眾自今而後諸書百家語並再許習誦召老師宿儒能記憶者出典學校而許百姓師之山巖野塢屋壁有藏詩書能出以上之官者有賞如此則漢之爲漢非茍且之漢矣蕭何刀筆之吏也其能收丞相禦史府圖籍文書已是見識過人逺甚特博士官所職不遑收取致爲項羽所焚而後天下無副本漢王還定三秦日不暇給又不能盡除挾書之令大槪悉遵秦所立官制刑辟而行之至於今近一千五百年皆秦法令也嗚呼痛哉圖謂繪畫山川形勢器物制度族姓原委星辰度數籍謂官吏版簿戶口生齒百凡之數律與令則前王后王之刑法文書則二帝三王以來政事議論見於孔子之所刪定著作戰國以來百家疊興大率龎駁不純去非取是在乎擇耳此乃有國家者不可缺一而不完者也秦旣悖矣漢亦昧焉蕭何者號人傑本一縣吏也張良亦號爲人傑然乃專尙老氏之學故於儒學亦漫不加意其餘無足責矣嗚呼痛哉漢髙祖元年乙未至五代周顯徳己未一千一百六十五年至今戊子一千四百九十四年春秋己未至今戊子二千七十年

約法三章

附論蕭何律九章廣律令攷別見

十一月召諸縣豪謂曰父老苦秦苛法久矣誹謗者族偶語者棄市吾與諸侯約先入闗者王之吾當王闗中與父老約法三章耳殺人者死傷人及盜抵罪余悉除去秦苛法吏民皆安堵如故

紫陽方氏曰三章之法何其簡易明白也而惜乎其易言難行也秦之毒甚矣今俗語謂殺人償命必殺人然後處死而秦以偶語棄市誹謗致族傷人與盜財物罪有輕重不至於死而秦法不吿姦者腰斬蓋自秦文公始爲三族之法秦孝公得商鞅又盡廢周法而肉刑上及公子師傅令民爲什伍而相收司連坐步過六尺者有罰棄灰於道者被刑一旦臨渭論囚七百餘人渭水盡赤秦惠王之立鞅亡而莫敢捨車裂之民不卹也沛公三章之約仁矣一時之言易而久逺行之則難漢書刑法志曰漢興約法三章网漏吞舟之魚然則大辟尙有夷三族之令令曰當三族者皆先黥劓斬左右趾笞之且梟其首菹其骨肉於市其誹謗詈詛者又先斷舌故謂之具五刑彭越韓信之屬皆受此誅回謂呂后斬韓信長樂宮室未必依此施行恐是急梟其首乃殘其肌膚骨肉此乃秦以來法也三章未足以禁姦而蕭何采摭秦法作律九章亦見刑法志惠帝四年三月始省法令妨民者始除挾書律則是悉除去秦法之言未嘗踐也呂后元年正月始除三族罪妖言令則是蕭何所申律令猶明著此等苛法也文帝元年十二月始除收孥諸相坐律令二年五月始除誹謗妖言律十三年五月始除肉刑文帝號爲寛仁然新垣平之反亦夷其三族終漢之世有大逆不道之刑有非所宜言之刑以言語文致坐夷滅者不一且如許廣漢從上甘泉誤以他郎鞍被馬坐從行而盜抵死募下蠶室司馬遷諫救李陵坐遊說沮貳師軍下蠶室一何其太也入關初約竟成虛言亦可悲夫然則近世用法寛大宜莫如宋誤國大臣無誅止於流竄命官自非贓罪不加杖責兵不彊地不廣而延三百一十七年之天下厥有自來紹聖崇寧姦黨以私意徙祐符諸賢於南方遂失中原似道陰殺舊相決黥士類用刑殘酷亦以殞國亡身云

余悉除去秦法

法始於伏羲成於堯大備於周是法也非但謂刑法而已矣周平王東遷賜秦襄公以岐西之地遂立西畤祭天周自己卯至己未於是四百單一年矣孔子作春秋書二百四十二年之行事傷王道之旣衰憫宗周之不復其所定之書所刪之詩所贊之易所正之禮樂皆古聖人治天下之法也春秋後七十八年入通鑑周紀猶有一百四十八年而赧王亡秦自昭王書於紀秦紀起丙午歷六君至甲午二世亡凡四十九年而入漢紀蓋嘗攷之春秋迄於甲子五年當敬王之四十三年而秦悼公卒厲共公立其二十六年當周貞定王十八年秦左庶長城南鄭左庶長非周官制也秦起自西戎未嘗用周法始見於此厲共公三十四年卒躁公立十四年卒懷公立懷公四年弒孫靈公立十年卒季父簡公立七年初租禾計畆而收不用周十一法始見於此十五年簡公卒惠公立十三年出公立二年庶長弒出公迎靈公之子是爲獻公立秦數有亂魏奪其河西地二十一年秦章嶠伐魏趙與韓救之戰於石門敗魏趙韓斬首六萬王以黼黻賀秦春秋傳書戰勝敗績未嘗書斬首之數秦漸彊戰漸力書斬首之數始見於此秦前此未有天子所賜命服王賜以黼黻乃侯伯七命下裳之飾秦人不識周之命服書賜曰賀始見於此獻公二十三年卒孝公立當周顯王之八年去春秋後己未一百二十年矣秦孝公元年庚申商鞅自衛來見變易法令秦益愈彊大積以滅周鞅者衛康叔之後曰公孫鞅實姬姓也蓋周室支子之不肖逺孫輔異姓滅同姓扶不道之彊秦以毀周室實始見於此是年伐戎斬防王二年周顯王致文武胙於秦待以齊桓公之禮始見於此三年商鞅爲左庶長變法修刑勸耕戰置法官其法令民爲什伍而相收司連坐謂一家有罪五家糾發否則十家連坐【周禮地官比長五家相授相和親有罪奇衺則相及回疑周禮不可盡信一家有罪五家連坐恐不當耳又鄰長五家則一人掌相糾相授王昭禹謂亦相反】不告姦者腰斬【告姦者與斬敵首同賞謂告姦人得爵一級與斬敵首一級同】匿姦者與降敵同罰【誅其身沒其家】民有二男以上不分異者倍其賦有軍功者各以律受上賞爲私鬭者各以輕重被刑大小僇力本業耕織致粟帛多者復其身事末利及怠而貧者舉以爲收孥【謂懈怠不事之人而貧者收錄其妻子沒爲官奴婢】宗室非有軍功論不得爲屬籍又按商子有率民篇及杜祐通典謂誘三晉之民利其田宅復之三世無知兵事任其所耕不限多少而使秦人應敵於外爲耕戰富彊兩成之術又商子定分篇爲法令置官有遷徙物故使吏民學讀法有敢剟定一字罪死不赦諸官吏及民間法法官明告之各爲尺六寸之符以左券予吏之問法者主法令之官藏其右券木柙以室藏之封以法令之長印卽後有物故以券書從事法令皆副置一副天子之殿中天子置三法官殿中及禦史丞相諸侯郡縣皆置一法官天下之民無不知法商鞅得志以行其令始見於此又商鞅爲法戰斬一首賜爵一級欲爲官者輸粟五十石以爵一級賞斬一首者名曰爵級又曰首級始見於此欲官而不欲爵則爲五十石之官官自五十石以至二千石始見於此漢書記秦爵二十級一公士二上造三簪裊四不更五大夫六官大夫七公大夫八公乘九五大夫十左庶長十一右庶長十二左更十三中更十四右更十五少上造十六大上造十七駟車庶長十八大庶長十九闗內侯二十徹侯秦不用周公侯伯子男附庸之制自爲爵名始見於此孝文十年鞅爲大良造十一年鞅圍魏固陽降之十二年壊井田開阡陌廢周之夫井溝洫民得盡力占耕田許買賣始見於此築冀闕宮庭於咸陽如魯衛自櫟陽徙都之秦舊戎狄未有廟朝制度宮室奢僭始見於此令民父子兄弟同室內息者爲禁謂子弟納妻而生子則不許同居古禮不下庶人命士以上始父子異居今商鞅刑則上於公子師傅繆以父子有別防庶民俾之離析則戶口多致民自顧妻子不顧父母始見於此聚小都邑爲三十一縣置令丞周置邦國都鄙六鄕有鄕老曰鄕大夫鄕一人有州長曰中大夫一人黨正曰下大夫一人族師曰上士一人閭胥曰中士一人比長曰下士一人六遂有遂大夫每遂中大夫一人縣正曰下大夫一人鄙師上士鄼長中士裏宰下士皆一人鄰長五家長一人秦不用周制大率以方百里爲縣後世縣令縣丞之名始見於此縣不滿萬戶爲長又有尉後世某縣長某縣尉之名亦始見於此十三年置有秩史比長閭胥鄰長裏宰鄕遂大夫之制秦旣不用縣設令長丞尉爲長吏之外則又設爲百石以下斗食佐史之秩曰少吏十里有亭長伺行旅姦盜十亭曰鄕有三老以掌教化又有秩以掌一鄕之人有嗇夫職聽訟收賦稅有遊徼循禁賊盜凡漢所因仍縣之職任始見於此二十二年鞅以詐虜魏公子卬破其軍封爲列侯食商於十五邑秦擅封列侯始見於此二十四年周顯王三十一年孝公卒子惠王立鞅出奔魏魏人不納入於商於以叛秦克之於黽池車裂鞅而滅其族車裂之刑滅族之法亦始見於此其所謂刑法者大較慘毒不道而其誘魏公子卬也秦魏相距鞅與卬書約公子面相見盟樂飲罷兵旣盟已飲伏甲士襲虜卬遂破其軍以歸秦後祖用此詐襲虜楚懷王終以亡其天下此何等禽獸所爲而忍爲之乎按商子開塞篇謂人主所以勸民者官爵不以農戰而巧言虛道者其國必削今境內之民皆曰農戰可避而官爵可得故豪傑務學詩書以避農戰故詩書禮樂善修仁廉辧惠國有此十者上無使守戰敵至必削不至必貪國去此十者敵不敢至敵至必卻然則詩書禮樂何負於人之國善與不善對修與不修對仁與不仁對廉與不廉對去善修仁廉而得不善不修不仁不廉之人如此而敵不至者未之有也鞅之不善不修不仁不廉亦甚矣其裂之以車滅其家族非不幸也秦之坑儒焚書萬罪千惡自取滅亡一皆根本於此於是秦惠王用公孫衍張儀十三年而稱王又用樗裏疾司馬錯甘茂惠王卒子武王立二年初置丞相丞相之名始見於此而周之三公三孤天官冡宰所謂經邦論道掌百官均四海者不可復矣武王扛鼎絕臏卒異母弟昭王立七年魏冉相八年誘執楚懷王十三年白起爲左庶長十九年昭王稱帝去帝復稱王四十一年範睢相四十八年白起破趙長平坑降卒及斬首前後四十五萬五十年殺白起五十一年乙已滅周去春秋末己未二百二十六年矣五十二年蔡澤相五十六年昭王卒孝文王立一年卒子楚爲莊襄王立呂不韋相四年卒始皇立是年甲寅漢髙祖生九年誅嫪毐十年呂不韋免用李斯十二年呂不韋自殺二十六年六國盡滅更號皇帝命爲制令爲詔稱朕追尊莊襄王爲太上皇除諡法定爲水徳以十月爲嵗首從李斯議不置諸侯分天下爲三十六郡置守尉監銷天下兵收大半之賦租賦鹽鐵二十倍於古更戍力役三十倍於古以黃金爲上幣以銅錢半兩爲下幣龜貝玉不爲幣二十七年作廟治馳道二十八年東巡三十二年壊城郭決隄防入海求方士恬將三十萬擊匈奴三十三年擊南越閩越東越置桂林南海象郡閩中築長城起臨洮至遼東萬里三十四年焚書偶語詩書者棄市是古非今者族三十五年七十餘萬人作阿房宮坑諸生四百六十餘人於咸陽三十七年七月崩於沙丘二世元年十二月殺諸公子公主七月陳勝起九月沛公項梁起二年八月李斯具五刑夷三族三年八月沛公破武闗趙髙弒二世立子嬰九月沛公破峣闗漢元年十月沛公至霸上子嬰降十二月沛公約法三章𨿽嘗告諭父老謂今悉除去秦法然其所以不能盡除秦法復周制者沛公之佐惟蕭何張良二傑張良尙老子學蕭何乃刀筆吏一時姑爲大言以慰民心其後姦宂不勝何復摭秦法作律九章三族之誅髙帝以施之韓彭文帝以施之新垣平文帝除肉刑而笞箠過多反以陷民於死久之而後漸降漸輕武帝之世至於律令三百九章大辟四百九條千八百八十二事死罪決事比萬三千四百七十二事文書盈於幾閣典者不能徧覩具見班史刑法志嗚呼使漢之相臣有孔子孟子周公召公之儔則秦之法可以悉除二帝三王之法可以復行於天下後世矣蕭張人品器識至此已極易有攸往夙吉之訓豈容以此事望之至今千五百年君臣上下無一人悟秦之非無一事不蹈秦之覆轍其可痛也夫其可痛也夫【商鞅用事二十四年封侯食商於僅五年車裂滅族骨肉無種而其法爲萬世之戒】

吏民皆安堵如故

秦子嬰之降也以屬吏沛公不殺子嬰付有司守視之耳不知主以何人居之何地亦若俘囚然必自有其人其地而史不可考也秦之未亡一年右丞相馮去疾左丞相李斯將軍馮劫請止阿房宮省邊戍詔以屬吏此乃下之吏而治之下獄是也去疾劫自殺而李斯尙望不死據李斯傳其以李斯屬郎中令趙髙按治拘執束縛居囹圄中禦史謁者侍中更往覆訊辭服具斯五刑論腰斬咸陽市夷三族趙髙爲中丞相弒二世立子嬰子嬰誅髙亦夷三族是後左右丞相禦史大夫將軍九卿莫知爲誰而沛公至矣羣臣百官皆叛子嬰子嬰與妻子系頸以組降沛公沛公入咸陽吏民皆安堵如故未知秦內史爲誰而籍吏民封府庫以待諸侯疑職掌府庫之人必稍易之秦朝廷大吏必皆逃叛他之或悉降沛公耳今所謂安堵如故者恐止是諸縣令丞尉三老亭長有秩嗇夫遊徼父老百姓並不遷易視周胥徒則如沛縣有主吏如蕭何有獄吏如曹參皆稱豪吏並鄕裏之民皆如其故也此慰安人心之權道也按秦內史地爲漢之京兆扶風馮翊及農郡孝公時初置縣闔秦境僅三十一縣其後南有漢中黔中巴郡蜀郡西北有隴西北地上郡太原河東郡而東則三川潁川南陽郡皆按秦故境不知沛公所召諸縣豪傑計防縣也其所以諭之之辭除約法三章外曰吾所以來者爲父兄除害非有所侵暴毋恐且吾所以軍霸上待諸侯至而定要束耳何其溫厚而明白也乃使人與秦吏行至縣鄕邑告諭之見得秦之爲縣有鄕而又有邑也秦民大喜爭持牛羊酒食獻享軍士沛公讓不受曰倉粟多不欲費民民又益喜惟恐沛公不爲秦王此皆沛公之明之寛而蕭張之謀之正秦民脫湯火而升袵席可謂幸矣不幸項羽晚至焚剽誅戮不得安堵秦分爲四漢徙居南久之而盡爲漢有然又不幸張良東歸而未復蕭何獨力而無輔得一韓信圖河北窺闗東日不暇給增三章之法襲亡秦之制官制爵級刑名法令財賦軍旅郡縣田土皆如秦舊用秦之吏因秦之民天下𨿽名爲漢而秦之鞅斯之所爲卒不盡革以至於今無一而非秦也嗚呼痛哉【漢京兆尹縣十二左馮翊縣二十四右扶風縣二十一農郡縣十一總計三輔縣五十七而農之縣十一在外秦內所治其廣如此】

項羽破函谷闗至戲

十一月或說沛公今聞章邯降項羽號曰雍王王闗中卽來可急使守函谷闗十二月項羽大怒使黥布攻破闗遂至戲下【此一下字可疑戲許宜反戲水也不應言下若他用爲麾下之戲則可】戲水也在新丰縣東北三十里鴻門在新丰縣東十七里以此知戲水西十三里爲鴻門沛公時在霸上水經曰新丰縣西五十里爲霸城城西十里爲霸水水西二十里爲長安城此漢新丰縣長安城也秦咸陽宮闕夾渭而都其朝廷在渭北之咸陽其長樂宮阿房宮在渭南以今形勢地理攷之沛公在霸上西去漢長安三十里東北去戲水約八十里沛公往防項羽已離戲水十三里卽防項伯夜見張良往返百五十里漢王詰朝見項羽馳七十餘里也所以攷及此者要知函谷闗之險不足恃也周文以陳勝之命車千乘軍十萬入闗嘗至戲矣闗不足恃也章邯擊周文自戲敗退出闗已入闗亦不足恃也沛公已入闗而黥布破之闗不足恃也項羽燒秦宮室不據闗中又惡背懷王約王漢南鄭及分王三降將捨而東歸使羽不出此計守闗以令諸侯天下之兵皆得而攻之闗亦不足恃也戲字指水言不當云戲下當獨書云戲若項羽至鴻門則當書云戲西若罷戲下各就國此謂旌麾之下則當書云戲下然則沛公守闗聞章邯欲以雍王就國故拒之耳不意項羽率諸侯兵四十萬而自來也邯之來必不能敵沛公羽之來兵多力彊非賴張良與項伯有故寧不殆哉然於仁義有一分之乎彼者卽天理之所在天理之所在卽天命之所在未可以區區陳迹爲優劣也

亞父使人望沛公气皆爲龍成五色

災祥自天降而根於人古帝王不敢忽也而未若春秋戰國之間其說誕謾特甚焉堯命羲和歷象日月星辰舜在璿璣玉衡以齊七政協時月正日爲敬授民時耳徵羲和至興六師以其不知日食引政典曰先時者殺無赦不及時者殺無赦如今置歷爭差攷驗日月食當於某時食若干而或先之後之其分數有餘不及則是爲藝不精不爲無罪何至興兵如此或者羲和加以湎淫罪當殺而不受誅故至於興六師也然則其罪亦重而不輕明矣洪範五行五紀稽疑庶政九疇之內凡四疇與陰陽家流相闗而周禮春官卜祝巫史凡二十一官太卜下大夫二人而有卜師卜人人菙人【菙氏髓反】占人人占夢眡祲共九官大祝下大夫二人而有小祝防祝甸祝詛祝又有司巫男巫女巫共八官大史下大夫二人而有小史馮相氏保章氏共四官卜祝巫史其重如此司馬遷爲漢大史乃謂大史卜祝星歷上以娼優畜之特怨詞耳然則秦漢間所謂望气者其周禮眡祲之謂歟司馬遷天官書曰昔之傳天數者髙辛之前重黎於唐虞羲和有夏昆吾殷商巫咸周室史佚萇於宋子韋鄭則禆竈在齊甘公楚唐昧趙尹臯魏石申太史公推古天變未有可攷於今者略以春秋二百四十二年之間日食三十六彗星三見宋襄公時星隕如雨天子微諸侯力政【一作徵】五霸代興更爲主命自是之後眾暴寡大並小秦楚吳越夷狄也爲彊伯田氏簒齊三家分晉並爲戰國爭伐攻取其察禨祥候星气尢急近世十二諸侯七國相王臯唐甘石因時務論其書傳故其占驗淩雜天盤二十八舎主十二州斗柄兼之【柄本文作秉】秦始皇之時十五年彗星四見久者八十日長或竟天其後秦遂以滅六王並六國外攘四夷死人如亂麻項羽救鉅鹿枉矢西流山東遂合從諸侯西坑秦人誅屠咸陽漢之興五星聚於東井平城之圍月暈參畢七重諸呂作亂日食晝晦吳楚七國叛逆彗星數丈天狗過梁野及兵起遂伏屍流血其下元光元狩蚩尢之旗再見長則半天其後京師師四出誅夷狄者數十年而北伐尢急越之亡熒惑守斗朝鮮之拔星茀於河戒兵徵大宛星茀招揺此其犖犖大者若至委曲小變不可勝道由是觀之未有不先形見而應隨之者也自漢之爲天數者星則唐都气則王朔占嵗則魏鮮按此言星亦必兼气其亦必有災祥而不可誣矣是故太史公記望气一事謂凡望雲气仰而望之三四百里平望在桑楡上餘二千里登髙而望之下屬地者三千里雲气有獸居上者勝自華以南气下黒上赤嵩髙三河之郊气正赤恆山之地气下黒上靑勃碣海岱之間气皆黒江淮之間气皆白徒气白土功气黃車气乍髙乍下騎气卑而布卒气摶前卑而後髙者疾前方而髙後兌而畢者卻【兌當是銳】其气平者其行徐气相遇者卑勝髙陳雲如立垣杼气類杼軸【索曰兵書營上气如織勿與戰】王朔所候決於日旁皆如其形以占北夷之气如羣畜穹廬南夷之气類舟船幡旗大水敗軍破國之墟下有積錢金寶之上皆有气海旁蜃气象樓臺廣野气成宮闕若煙非煙若云非云鬱鬱紛紛蕭索輪囷是謂卿云卿云見喜气也若霧非霧此望气之大略也夫自上古至唐虞必有天子以主天下唐虞禪夏商周父子相傳爲天子近二千年而秦以二三百年彊暴力戰然後得之未有卒然興於民間而爲天子者也秦知夫得天下之未必可久也惴惴然惟恐天下之復有起者望气之徒或言山東有天子气或言金陵有天子气於是東南遊以厭當之劉季之爲天子固天之所命然以古今大化生死貴賤言之恐亦偶然而已耳凡儻來之物得之則曰偶然失之則無可柰何而委於命然後可謂之知道矣太公呂后求劉季於芒碭之間常得之則曰季所居上常有雲气今範增說項羽又謂沛公其气龍成五色此天子气急撃之勿失先儒嘗謂範增愚人旣知其气爲天子气則不可擊矣而又欲擊之

回竊謂世多以成敗論人故髙祖旣有天下俗人喜怪好奇謂其生有自來龍成五色之說一人倡之千人和之史臣紀之牢不可破矣夫天子者亦不過富貴之極耳二世三年子嬰三月亦天子也死不旋踵當其急欲爲黔首而不可得也沛公乃太公所生亦人也而謂母媼夢交於龍如此則沛公非太公之子乃龍之子耳龍獸也沛公人也龍交於人而不生龍乃生爲人無是理也後世以龍爲天子以日爲天子故婦人生天子者輒書曰夢龍據胸夢日入懷皆不過神異之辭也項羽不死東城則重瞳子與舜何異王莽不戮漸臺則符命無非眞孰敢斥之曰僞乎天子气之說予不敢信而望气之術自光武舂陵之後而世無復傳今之相人气色者其說出於黃帝素問凡病人色黃爲有穀气無不愈靑黑白赤皆爲殃占星色亦然故以黃气爲喜气乃小小利害耳𨿽然天變之大者嘗親見之甲子七月彗出柳柄長丈餘而曲至九月化爲直白气亙天十月而有白衣之防又十年甲戌再防而東南以亡亦不可不畏也新垣平以望气見文帝言長安東北有神气成五采若人冠絻於是作渭陽五帝廟同宇帝一殿面各五門各如其帝也【恐是一屋而五其殿南面臨渭水一殿一門故曰五門】夫帝一而已矣舜典所謂類於上帝焉得有五秦襄公諸侯耳僭作西畤祠白帝此五帝之始也是後白靑赤秦祠四畤四帝漢髙帝作北畤北帝具而爲五此漢儒骨髓深病不可解之惑也周禮言五帝吾恐決非周公之書禮記言九卿卽知亦非周官之制凡漢儒所云五帝九卿皆習見秦漢制度而言帝者上帝而已何五之有卿者冡宰至司空六卿而已彊攀三孤爲九卿決不可信鄭釋經往往引緯書不經之言撰五帝名以實之自當他辧今且著其端於此且如新垣平望气謂見五采若人冠絻亦是習見漢儒五帝之說以防文帝使人上玉杯則預言有寶玉气來又謂汾陰有金寶气欲衍出周鼎良由文帝富平賜累千金私鑄一鼎理之汾陰不難也徐廣注史記曰後三十七年鼎出汾陰蓋平詐爲之鼎也人上書告平所言神气事皆詐誅平夷三族秦漢間所言天子气恐亦不過如此

羽兵四十萬號百萬漢兵十萬號二十萬

周制天子之國提封百萬井出車萬乘可以具六軍者十爲七十五萬人其行軍止稱六師止用軍七萬五千人其制出於六鄕一鄕而出一軍也每長轂一乘甲士三人步卒七十二人其六軍之出也爲車千乘軍七萬五千人六遂亦然未聞周天王盡出六鄕六遂之兵用至十五萬人者也武王伐紂起於諸侯已制六軍則視紂爲獨夫而自爲王矣諸侯之國不期而會者八百蓋天子六軍諸侯大國三軍次國二軍小國一軍夏商以來莫不皆然內以犬牙相制維持中國而外以禦夷狄戎蠻不使侵陵有方伯連帥以司其徵伐諸侯有不庭者方伯糾率旁近之國以問其罪天子之軍不輕出也桀爲無道湯放之則天子之軍而或無道𨿽十其六軍之數不足以禦有道之諸侯乃天之理也紂爲無道烹伯邑考而賜西伯以羮又囚西伯欲殺之置炮烙之刑剖比干之心天下諸侯不保首領起而誅紂武王𨿽起六軍八百國𨿽各以兵防然戰於牧野不過用革車三百兩虎賁三千人紂率其眾若林前徒倒戈血流標杵紂非無提封百萬井非無軍七十五萬人無道之極則兵𨿽多而不爲用有道之至則兵不在多而足以王此亦天之理也齊桓之霸往往將卑師少晉文以後六卿專國則已僭爲天子之六軍而卿將一軍矣春秋之所以作傷王制之不復惡夫霸之僭王而欲黜乎秦楚吳越之彊也降爲戰國動輒興兵數十萬人鄕遂之軍井牧之民蕩然掃地孫吳騁其詐辧曰興師十萬日費千金而匈奴盛於北方入塞率用十萬騎秦之白起王翦爲甚起攻破長平至坑塹四十五萬人翦攻楚必欲用六十萬人割生靈如艸芥積骸骨如丘山北築長城南戍五嶺加以驪山阿房之役無度近二百萬人民生斯時何其不幸混一未防國隨以亡沛公之起沛中三千人項羽之起吳中八千人今入闗沛公兵十萬號二十萬項羽兵四十萬號百萬爲百姓者茍戀城市村落之居而不從軍必遭劫擄焚掠之苦與其老弱無力銜寃待盡曽不如彊而壯者聽吏調發或父老發其子弟盡以爲軍則可萬一臨陳不死大則享封侯割地之利小則擄掠金帛抄劫婦女以茍且存全其性命丰肥其口體嗚呼其破壊先王之法制而求以滅人之國家其亦不仁甚矣自春秋戰國秦漢至今二千年動興兵七八十萬至百萬以敗者不可勝數養兵七八十萬以過百萬而國力不支隨以淪亡者亦班班可攷人主不能禦其將將不能禦其兵皆兵多之爲害也惟唐太宗府兵得其法加以聽諫知人卒致貞觀之治其餘率非良法僥幸一時以彊勝弱則有之而非久長有國之道也蓋始於漢有天下不能復周舊制而兵其一端云【自春秋己未至今戊子三千七十年寶祐六年己未第三十五次己未也春秋戰國秦亂之極漢興不能復至今一千四百九十四年自乙未至戊子】

項伯夜馳見沛公

沛公還軍霸上告諭秦民謂吾當王闗中待諸侯而定約束耳不曰待懷王之命而曰待諸侯其舛逆可見也沛公初起爲陳涉之縣令攺事懷王爲懷王之碭郡長武安侯攻城掠地有軍十萬以至入闗止稱沛公未盡用碭郡武安之號下南陽入武闗破峣闗降子嬰入咸陽還霸上未聞遣一介之使以尅捷之事告諸懷王而請命焉或者君臣之間情不相通沛公旣無使以白事於其君懷王亦不常遣使以勞其軍而賜之封否則沛公顓制自爲如封拜等事軍中以便宜行其意已不奉懷王之命久矣此其失策一也沛公閉闗謂備他盜實欲塞絕章邯之來不意項羽自將率四十萬人而軍戲水亦宜遣一介之使告之項羽謂幸先入闗已降子嬰旣不敢遽自王亦不敢掩有秦之重寶府庫一毫髮無所取以待懷王之命也今將軍存趙破秦威震天下其亦當有分地以王秦地當屬之誰子嬰其何以處沛公胸中固已有一定之計要合以審之項羽以觀其所答而缺然不講此其失策二也軍事貴乎間探明測度逺項羽之來一切不復間探測度其所爲曹無傷也間言旣入範增之大怒相激項羽已饗士欲旦日合戰而沛公不知非項伯嘗殺人張良嘗藏匿之有此舊好夜馳見良良具以白則以沛公不備之師而當項羽卒然一擊之勢存亡未可知也此其失策三也良引項伯同見沛公托以婚姻卑辭遜謝俾伯以達之項羽當以髙紀與張良傳參看則沛公一時之懼可知矣鴻門之防羽固無殺沛公意範增目羽不應項莊入以劍舞卒賴樊噲幸免當以項籍樊噲傳參看則沛公一時之窘亦可知矣幸而沛公得多失少其最得策者在於不殺子嬰珍寶無所取婦女無所幸還軍灞上秦吏民安堵如故𨿽牛羊酒食無所受不惟秦民心服之𨿽頑戾如項羽亦心暗服之矣範增不能勸項羽以行仁不能諫項羽殘虐鹵掠之失亟亟然惟以殺沛公爲事沛公何罪縱項羽能殺沛公天下亦非項羽之有從入闗之諸侯其心可頃刻變也然則使當時沛公無張良以爲之謀遽然入秦宮闕南面而王有其珍寶妻其婦女如此則不必項羽可疾殺之不出於懷王之命夫人而能見攻矣更始之立析人鄧曄起兵破王莽九虎開武闗迎丞相司直李松攻京師倉未下以農掾王憲爲校尉將數百人北度渭入右扶風界攻略及公賓就殺莽持莽首詣王憲憲自稱漢大將軍城中兵數十萬皆屬捨東宮妻莽後宮乘其車服後六日李松鄧曄入長安將軍趙萌申屠建亦至以王憲得璽綬不輒上多挾宮女建天子鼔旗收斬之是則王憲之所爲沛公之所不爲王憲之死宜也沛公之不死乃人心之所歸卽天命之所祐四百年之天下在於入闗而不自王耳在於矯揉其貪財好色之素習一時能自忍耳

沛公約項伯謝項羽

孔門有言語之科春秋列國相往來必修其辭令所以宰我子貢見取於仲尼而禆諶艸創世叔討論又加以子羽修飾子產潤色而後鄭𨿽弱國亦足以自立也戰國辧士務爲縱橫口舌遊說惑是非以敗人之國者不一然兩敵相當措辭發言一有不善立致顚隕誠不可不謹哉項羽破函谷闗欲擊沛公項伯夜馳見張良欲與俱去沛公與伯約爲婚姻曰吾入闗秋毫無所敢取籍吏民封府庫待將軍所以守闗者備他盜也日夜望將軍到豈敢反耶願伯明言不敢背徳旦日見羽鴻門謝曰臣與將軍戮力攻秦將軍戰河北臣戰河南不自意先入闗能破秦與將軍復相見今者有小人言令將軍與臣有隙羽曰此沛公左司馬曹無傷言之不然籍何以至此詳味沛公所以語項羽項伯者於倉卒患難之際爲從容卑遜之辭何其委曲而謙下也是必張良彌縫其間不至輕鋭然亦髙祖性資過人明見事防不如是何以柔項羽之气而平項羽之心俗所謂伸拳不打笑面而言語辭令溫厚坦夷豈小補哉髙祖異時臨廣武數羽十罪辭嚴義正羽之肺腸幽洞見無餘可謂知彼知己及洛陽置酒論楚所以失天下謂漢能用三傑羽不能用一範增名言確論出人意表又可謂知人知成敗然則謂之天授非人力非歟惜乎其有帝王之資而無帝王之學又無帝王之臣故不能革秦法復周制而令後世猶有遺論也

項伯曹無傷

家賊難防所至有之曹無傷眞沛公之家賊也欲王闗中盡有珍寶沛公初意或然以樊噲張良諫還軍霸上則不然矣曹無傷以此譖沛公悅項羽意以求封是所謂叛臣也鴻門幸免沛公至軍立誅曹無傷殆天理所不容若項伯殆可謂項羽之家賊乎曰此則尙可議也人臣無外交曹無傷外交項羽不可貸原項伯之心初不外交沛公故嘗殺人亡命張良匿而藏之夜見良欲與俱去耳良彊之見沛公因遂結好爲之觧紛當項莊舞劍之時又起翼蔽沛公亦皆天祐沛公以致於此非人力也使項羽得肆其忿屠沛公於杯酒之間諸侯四十萬軍非皆項羽之腹心眾怒難犯直劉曲項亦起而屠項氏之族其亦頃刻而無噍類矣不欲遽殺沛公非項伯之私也沛公之不當殺蓋一時之公論然耳其欲殺之者獨範增之偏見也古未有兩軍相防兩將見而卽座殺之者商鞅虜魏公子卬秦誘執楚懷王天下醜之唐吐蕃平涼劫盟夷狄變詐見同禽獸故曰項伯尙可議也沛公爲漢王以金百鎰【二千兩】珠二斗賜張良良具以獻項伯伯又受漢王厚遺爲盡請漢中地此則貪顧財物其人茍賤污下大不足道非吾徒也項羽旣滅賜姓而曰劉纒封侯射陽功臣表敍次在張良之下蕭何之上則可謂頑鈍無恥矣謂其賣項自全爲羽家賊則不至是以髙帝之憾於項羽悉誅項氏無不可者賴項伯故其宗族皆釋弗誅智果別族爲輔氏惜項伯不早出此然處夫勢之所難有不可者世議譏髙祖能誅丁公不能誅項伯是又不原項伯之初心而易於立論予懼今之人不善讀史評品不當故詳著之

使張良獻璧獻玉斗附見俘厥寶玉及璇璣玉衡

書湯伐騣獻俘厥寶玉傳謂玉以禮神使無水旱之災故取而寶之注義甚狹古帝王之用玉也尙矣豈止如孔傳所云徵火炎昆岡玉石俱焚此言昆山出玉之地也舜典在璇璣玉衡以齊七政傳云璿美玉璣衡王者正天文之器可運動者正義以璿爲璣以玉爲衡璣爲運轉衡以爲蕭渾天儀此觀天文之玉也周禮大司徒土圭測影玉人土圭尺有五寸以至日以測地中此察地理之玉也周禮司服掌王大裘而冕衮冕鷩冕毳冕希冕冕弁師掌王之五冕繅十有二就皆五采玉十有二玉弁玉瑱冕皆十二旒旒十有二玉前後各用玉百四十有四繅玉五采然則其實六冕也公侯以下有等殺追師掌王后之首服爲副編次追衡笄曰衡曰笄與王之冕弁之瑱皆玉爲之弁師掌王之皮弁防五采玉璂象邸玉笄鄭謂防縫中也璂讀如綦結也皮弁之縫中每貫結五采玉十二以爲之飾詩曰防弁如星又曰其弁伊騏是也韋弁以韎韋爲弁異乎白鹿皮之皮弁彼不去毛此去毛而染色玉飾璂笄亦同皮弁公侯以下亦有等殺此首服之玉也舜典輯五瑞班瑞於羣後傳云舜斂公侯伯子男之圭璧還與之正始下文云修五玉又云如五器卒乃復是也謂禮終以五玉還諸侯聘義所謂輕財而重禮者其一說也周禮大宗伯以玉作六瑞而舜典止言五瑞謂公執桓圭侯執信圭伯執躬圭子執谷璧男執蒲璧此謂五器五瑞通王搢大圭執鎭圭而數之則六也諸侯朝天子執瑞而納其玉王執冒圭四寸以受其朝諸侯所賜命圭其首邪鋭冒圭當斜刻其廣狹如圭者以冒之以知諸侯之信僞孔穎達之說冒亦作瑁然公侯伯恐無四寸之圭首此以一王圭如合符然未知子男之璧又何以冒之尙書大傳有畱圭之說無過行者復其圭能攺過者復其圭有三年黜爵六年黜地九年地盡之說古事難攷五瑞執於手旣已納瑞則取腰間所搢之笏而執焉此天子諸侯相見圭璧之玉也是周禮所用玉甚多天官太宰六曰貨貢大享祀大朝覲大防同大防之所贊小宰玉府內府內宰追師之所職與夫春官大宗伯小宗伯肆師天府典瑞夏官小行人冬官考工記玉人之事官凡十有三又諸經用玉者不可勝書今條列於別幅蓋賄賂盛行自春秋戰國始加璧寘璧返璧懷璧以璧假道以璧易城臣以玉獻君君以玉賜臣皆違於禮而非古先帝王用玉之意沛公亦匹夫耳其家本無一物兵至霸上所得滋多防項羽於鴻門亦以雙璧爲賄且賄範增以玉鬥於是乎知風俗之衰好貨寶而通賄賂以至於今未已悲夫

範增玉玦就攷玉佩

荀子曰絕人以玦反絕以環範釋谷梁亦曰君賜之環則還賜之玦則往環與玦皆以玉爲之豈古之制特爲是玉環玉玦以爲還人絕人之所用歟蓋嘗攷之�環內之空處名之曰好玉之圓者爲肉其大者璧也肉倍於好孔小而身大璧之用亦甚大�此環也肉好若一謂之環肉內之孔與玉之肉等也�此瑗也好倍肉謂之瑗玉之肉身濶一分之數說文曰瑗大孔璧人君上除陛以相引則有人臣手握此物於先人君以手攀此物引而上階級也荀子曰召人以瑗亦環之亞也��此玦也古不謂之玦而謂之璜故曰半璧謂之璜亦玉環之半者也古男子婦人冕弁之服王后之服皆有玉佩佩之上曰珩晉語夷吾白珩六雙亦曰珩形似磬有孔貫小帯曰褑以系綬綬貫玉珠而綬三焉其中名曰琚瑀者玉環也綬中直下貫玉環而左右參差不齊有綬以維之左右又各有直下之綬前有一璜後有一璜相向是爲玦中懸綬以貫之方玉謂之衝牙腰左右各有此佩以步以行卽玉衝牙與兩玦鏘然而鳴中乎宮商角徵羽之音天子佩白玉而組綬公侯佩山玉而朱組綬大夫佩水蒼玉而純組綬世子佩瑜玉而綦組綬士佩瓀瑉而緼組綬意者還人以環卽佩之琚瑀絕人以玦則佩之璜天子諸侯後夫人之佩必有副以備用者卿大夫亦然欲還其人卽以環召欲絕其人卽以玦絕晉語夷吾在梁驪姬使奄楚以環釋言欲其還也左傳晉獻公佩申生以金玦此則又以金爲玦示將絕之也環玦在佩則爲琚瑀璜以賜此物示意還人絕人卽爲環玦不然則造環所用尢多豈有專造玉玦而爲絕人之物者哉以佩具就用之耳範增鴻門之防拔劍撞玉斗卽所佩劍耳其又佩玉玦必不全有古之玉佩珩璜琚瑀也以此玦爲寶而腰之故三舉以示項羽欲其決也欲其殺沛公嗔其不勇也

鴻門獻玉稱謂史漢不同

漢紀書鴻門事沛公稱項羽爲將軍時則羽自爲諸將上將軍也沛公𨿽以碭郡長武安侯入闗止稱沛公故張良項羽皆稱爲沛公史記項籍紀皆書爲項王項伯範增稱曰君王書張良語沛公不勝桮杓使臣奉白璧一雙再拜獻項王足下玉斗一隻再拜獻大將軍足下又書張良稱公爲大王此時劉項亦皆未封王司馬遷追書從口便耳

附攷舟玉及瑤

篤公劉詩陟則在巘復降在原何以舟之維玉及瑤鞞琫容刀舟帶也下曰鞞上曰琫鞞者刀鞘之名琫者鞘之上飾孔氏曰瑤是玉之別名公劉帯美玉及瑤鞞琫容飾之刀東萊呂氏曰躋攀跋涉賤者之事非貴者所能堪也公劉陟巘降原其勞如此視其何所佩服乎則維玉及瑤鞞琫容刀也以如是之佩服親如是之勞苦斯所以爲厚於民乎東萊說極有味周世世修徳公劉其一也佩玉而忘其身之勞則民徳之非不佩玉也而無徳於民則怨積而禍來不可不察也

附左傳佩玉橤攷

左傳哀公十三年黃池之防吳申叔儀乞糧於公孫有山氏曰佩玉橤兮余無所系之防酒一盛兮余與褐之父睨之杜注橤然服飾備也已獨無以繋佩言吳王不卹下一盛一器也睨視也褐寒賤之人言但視不飲下文又注庚癸之呼曰吳子不能親與士共饑渴所由以亡【橤而箠而水二切】公劉之佩玉也民見之而思之吳夫差之佩亦玉也申叔儀與褐之父視之而憾之一以興國一以亡國愛民者如此而不卹下者如彼朝廷非無法度不徳者敗山河非無險要不徳者亡予於是有感古者創制興業不系於物而系於徳也

附朱文公說佩攷

詩雜佩以贈之東萊小字書朱氏玉佩制度與予所書微不同亦可攷旋檢看不妨

古今攷卷六﹤子部﹐雜家類﹐雜考之屬﹐續古今攷﹥

欽定四庫全書

古今攷卷七

元方回續

附廣玉攷上玉字玉篇大裘冕玉

衮冕玉鷩冕玉毳冕玉希冕玉

冕玉上公冕玉侯鷩冕玉伯鷩冕玉子男毳冕玉王三公冕玉王大夫布冕玉諸侯孤希冕玉諸侯再命大夫玉玉笄玉衡玉瑱玉佩珩璜瑀衝牙琚理度冕服玉玉路玉弁王后首玉服玉幣玉帛玉几玉獻玉食玉鬯玉齍玉惇贈玉含玉玉爵

玉字玉篇魚錄切廣韻在三燭魚欲切白虎通玉者象君子之徳說文本王字加防以別王字今文一防在王字下者玉璧之玉也烈火燒不熱者眞玉也一防當中間者音齅在一屋注雲松玊又玊工又韻略注後漢司徒玊音宿一屋內不敢收音宿之玊又玉篇古文如此寫又玉字有欣救思六二切凡玉部二百六十七字兩玉爲玨與班字同部班瑞班列是也顧野王玉篇二字不言上篇之義玨亦作防凡玉皆實字民勞詩王欲玉汝是用大諫用作虛字妙甚召穆公稱王而曰吾欲令汝如玉橫渠西銘貧賤憂戚庸玉汝於成也用此大裘冕玉冕十有二旒旒十二玉前後各用玉百四十四繅玉五采司裘掌爲大裘以共王祀天之服祀五帝亦如之予謂古王者冬至祭天其時大寒可服衮大裘之上加以衮衣大裘者黑羔裘也鄭謂大裘之冕無旒非也祭宗廟亦服衮冕則季秋明堂及他時祭天及地皆不可服裘故裘不裘異而冕十有二旒未始有異也弁師掌王之五冕注冕服有六而云五冕大裘而冕其冕一也祀五帝之說鄭云以爲五方帝先儒或不之信予亦不敢信春夏秋祭東南西三方之帝難服裘也

衮冕之玉謂衮衣而冕也以享先王舜衮衣十二章周九章冕十有二旒冕之版飾以三十升之麻布至精上爲延下朱爲裏前十二旒旒玉百四十有四後十二旒其玉百四十有四共爲玉二百八十有八繅玉五采者繅藻璪字義同雜文之名合五采絲爲繩垂於延之前後所謂邃延五采朱白蒼黃也董仲舒著春秋繁露亦取繅十二旒之狀以爲名玉十有二每玉間以寸從上而下初朱次白次蒼次黃次五采玉貫徧周而復始諸侯以下有差又王諸侯朝覲於廟則衮冕鷩冕之玉九旒以祀先公饗射先公周太王以下不追封王如公劉者古之祭祀於先王則屍服王服於先公則屍服公服今王祀先公則不敢以衮服臨之恐非所以爲敬也前後皆九旒比衮服減其三其制亦五采繅十有二就五采玉十有二共爲玉二百一十六其衣七章去山龍而以華虫爲始華虫雉也卽所謂鷩也燕射不冕以皮弁

毳冕之玉七旒王祀四望山川之服旒十二玉共玉百六十八繅玉五采衣七章以宗彜藻粉米繪於衣黼黻繡於裳宗彜繪雉與虎其獸細毛故曰毳冕

絺冕之玉五旒王祭社稷五祀之服旒之玉十二繅采同前謂之絺冕者衣惟繪粉米一章並裳之黼黻爲三章章數少故曰絺先儒或謂社卽是祭地與郊祀天皇天后土對文無所謂方澤北郊之祭豈祭社與稷對舉自是一祭告成功告大事單祭於社者爲地爲后土乎當存疑

冕三旒王祭羣小祀之服其衣而無文裳惟繡黼而已故曰三旒旒十二玉共爲玉七十二繅玉五采王之齋服亦然上公龍衮九章冕九旒旒九玉共爲玉百六十二繅玉三采朱白蒼九以下至七五爲陽數侯鷩冕七章七旒旒七玉繅玉亦三采

伯鷩冕同上

子男毳冕五章五旒旒五玉繅玉皆三采諸侯以下其玉皆瑉玉瑉亦作璑說文璑三采玉

王之三公鷩冕八旒旒八玉王之孤毳冕六旒旒六玉王之卿毳冕六旒與上同

王之大夫絺冕四旒旒四玉繅玉皆以朱綠八以下至六四皆陰數

諸侯之孤希冕如王之大夫諸侯之卿冕三旒旒三玉此乃三旒降而至一旒諸侯再命之大夫冕二旒旒二玉其玉前後八而已一命之大夫一旒旒前後二玉而已

冕皆有玉笄古亦謂之簪後世謂之玉簪笄弁師所掌王諸侯皆有

冕玉王與後有玉衡左傳曰衡紞紘綖鄭司農曰衡維持冠者鄭曰玉爲之祭服有衡垂於副之兩旁當耳其下以紞懸瑱周禮追師掌王后之首服爲副編次追衡笄蓋王后之祭服也衡笄皆以玉爲之諸侯已下未聞衡制云何

冕皆有玉瑱音鎭又他甸切詩玉之瑱也王及諸侯瑱以玉見弁師冕若弁皆有之詩之充耳傳之黈纊塞耳是也瑱以充耳紞以垂瑱天子諸侯紞黃纊卿大夫紞靑纊士素紞素纊其差等則有象瑱角瑱或以采珠爲之

冕服皆有玉佩珩璜琚瑀衝牙已見前玉玦攷右此皆古之祭服有之臣則爲助祭之服天子饗禮射禮降服九旒之鷩冕則諸侯卿大夫與於是禮者又降服一等天子別有皮弁之朝服諸侯以下各有等差秦不用周禮自霸西戎以來𨿽奄有周之岐雍丰鎬之地而未嘗用周之制度也故冕服之廢自秦始而西漢不能復郊祀之服襲秦之舊皆以袀蔡氏獨斷曰袀紺繒也吳都賦袀是宅服也舜之作冕服也十有二章孔氏傳與鄭之徒說多異同至周升日月星辰三辰於旗而服九章以祀昊天上帝則大裘而冕祀五帝亦如之予竊疑周官之書恐是劉歆妄有損益而傳注諸儒附防緯書爲五帝六天之說正義謂大裘非謂裘禮侈大義同於大射也以其祭天地之服故以大言之又謂四時祀天皆典之大者直言祀天祭地之禮與天同則昆侖神州用大裘可知予僭評之鄭謂上帝爲北極耀魄寶冬至而祀則可服大裘春祀東方帝亦可裘夏祭神州地祗於北郊果可服大裘乎秋尙熱祭西方帝又可裘乎然上帝之外五帝六天之說亦可與通此祭服者諸侯在其國以祀先公用之入助天子祭天地宗廟用之卿大夫助諸侯之祭亦然故雜記曰大夫冕而祭於公冠而祭於己大夫家廟不可用冕也士弁而祭於公冠而祭於已士之家廟不可用弁也此等差也然天子諸侯之冕他亦有用祭義曰易抱南面天子捲冕北面重卜筮也天子爲籍千畝冕而朱紘諸侯百畝冕而靑紘重農事也哀公問冕而親迎重繼世也樂記曰食三老五更冕而總幹重教化也又明堂位謂君衮冕立於阼夫人副褘立於東房冕而總幹率其羣臣以樂皇屍此宗廟之重祭也西漢羣臣大率蕭曹刀筆吏不能辧此賈董亦不言及東漢顯宗始服旒冕衣裳上纁下乘輿備日月星辰以下十二章三公諸侯山龍以下九章九卿以下華虫七章以承大祭冕旒邃延五藻明帝永平二年初訪有司采周官禮記尙書臯陶篇乘輿服從歐陽氏說公侯以下從大小夏侯氏說而與古制不同未見古文尙書孔氏傳以白玉珠爲天子十二旒前垂四寸後垂三寸三公諸侯七旒靑玉卿大夫五旒黑玉有前無後郊天地祀明堂則用之魏明帝復損略之宋齊後周隋唐之制各見史冊亦一時之權宜也予咸淳己巳爲學官季秋大饗明堂予爲大廟配享功臣分獻官見度廟衮冕行事手執冕之前借以行江丞相萬里馬丞相逢鸞冕服二中貴人甲冑前導平章賈似道侍立不前導又寶祐丁巳從魏靜齊先生克愚爲司農寺丞兼駕部郎官理廟自太廟乘玉輅還大內齊宿衮冕坐輅中執圭儼如也林存爲執綏官今思往事如夢偶得中貴家冕服之圖及其度數書於下方冕中貴人呼爲平天冠俗語無義共用北珠一百四十五顆麻珠四千五百九十顆調珠八千六十四顆不用玉而用殻之珠北珠南珠俗曰眞珠非古也不見冕之所謂衡用玉者冕之版曰延亦作綖冕之覆在上者古用三十升之細布故曰麻冕禮也上爲表下朱爲裏今飾以深靑之羅而四旁飾以金爲表其裏飾以紅羅前圓後方各繪五采云十有九而二鶴翔焉中繪一圓之物似花非花非古也古紐以貫笄今有玉笄而冕之圏圍皆以靑羅冕之口飾以大北珠三十顆非古也古冕與冠皆有武所以約冠謂之冠捲今無之古冕屈組爲紘紘一條而屬其兩端於武今繪圖乃爲大組一謂之天河帯自冕項兩垂左右若大靑綠絳然有絳穗曰翠柳用北珠五十七顆翠柳調珠二百八十四顆非古也古冕二組屬於笄順頥而下謂之纓纓之垂者謂之緌今繪圖乃於冕口之左右爲朱絲繩有穗頭以繋乎大組之靑者於頥下名曰組帶翠柳用調珠二百四十顆恐亦非古也前後十有二旒用北珠二十四顆麻珠二千一百六十三顆旣不用玉又不見繅玉五采之制非古也冕左右网子等如纓絡然用調珠七千四百四十顆非古也黈纊左右各用麻珠七十三顆懸一黃物而圓不明言用玉亦非古也頭圍一尺七寸重二斤十二兩上衮下裳之制用靑羅紅羅上衣當以今靑非古也衣之前左繪日右繪月胸前繪山二左右袖各繪山七山皆九峯上七峯又上五峯今升龍二左右袖偃龍二左右領左右裾華虫共十六火共十二虎八雉八領袖皆紅羅衣之後近領繪一大星山十八龍如前華虫二十四火二十四虎十二雉十二下裳除四緣其內十二幅每一幅繪藻二粉米二【粉米各一】斧二兩已相背曰黻二如此則連日月星爲十二章而記者去日月星謂九章又曰虎曰雉合繪爲宗彜之形有繪虎繪雉焉大槪以華麗爲主皆非古也大圭鎭圭玉色不白古朱紱亦作芾今圖曰紅羅繡龍蔽膝繡二龍焉王革帯有玉七刳紅鞬有玉笏頭在尾有環與鉤在首非古也綬以五色若織成者穿二大玉環若古之璧靑羅帶穿緋白羅大帯用北珠二十四顆麻珠一千八顆當左右各一也玉佩用玉七事而無玉環衝牙之左右無玉玦珩之次有二玉似玦形與古不同左佩用麻珠六百三十七顆右佩用六百三十六顆履用北珠十顆而履虛設不供其所繪之大裘又曰中單勒帛紅羅繡裾襪履皆不供而曰供紅羅靴猶可也十二章上衣下裳其曰紅羅繡裙者下裳四章而不供何也徒供紅羅繡龍股膝之芾可乎其上衣目曰衮龍服皆五色銷金前長四尺六寸五分後長四尺六寸總星一月一升龍四【今以虫龍之向下者爲攺橫盤之龍非也】山三十八火五十六華虫五十六不繪宗彜而虎雉各二十四下裳曰紅羅繡裙一十六行每行藻二粉一米一斧二黻二謂之虛設不供恐是誤書云耳然則古之皮弁曰朝服飾以玉今曰通天冠飾以北珠與冕旒之制皆不合於古其來久矣

玉路周禮春官巾車掌王之五路一曰玉路錫樊纓十有再就建大常十有二斿以祀錫音陽樊讀爲鞶步幹切斿音畱往來不窮曰路玉路以玉飾諸末錫馬面當盧刻金爲之所謂鏤錫也樊今馬大帯也纓謂當胸今馬鞅玉路之樊及纓皆以五采罽飾之十二就就成也太常九旗之畫日月者正幅爲斿則屬焉金路象路以金象飾也革路鞔以革而漆之木路不鞔以革但漆之所建所用不同周官馭玉路謂之大馭則玉爲之大路惟周爲然殷之大路則木路而已故孔子欲乘殷之路貴質也書大輅孔氏傳大輅玉綴路金先路象次路革木王行則乘玉路而先以象路金路綴於玉路之後革路木路又次之所以有先綴次路之名而大路獨尊焉春秋時有以大路賜諸侯者乃金路非玉路也有以賜卿大夫者又恐是革路木路賜先路則象也次路則革木也王后亦有五路而無玉路有坐乘之安車此玉路建大常以祀則必服衮冕玉旒故書以次五冕之後玉弁周禮春官司服所謂王眡朝則皮弁服是也【後之內司服在天官王之司服在春官不可曉】弁師王之皮弁防五采玉璂象邸玉笄皮弁者以白鹿爲之不去毛防縫中也縫中每貫結五采玉十有二以爲之飾謂之綦玉璂讀曰綦詩曰防弁如星又曰其弁伊騏皆謂弁之有玉飾也其衣用十五升白布爲之裳則素積王眡內外朝以宴以弔以聽以郊以禮大夏以朔月月半巡牲以公桑謂之皮弁素積陳祥道禮書辧玉璂之綦據孔安國書傳綦弁執戈綦文也鹿子皮說文綦蒼艾色不當訓爲結玉之結亦通諸侯卿大夫亦各有皮弁卽夏之毋追商之章甫云耳自王以降又有韋弁熟皮而染靺以臨兵事鄭謂韋弁侯伯飾七子男飾五玉亦三采孤飾四三命之卿飾三再命大夫飾二玉亦二采推此則公之玉九天子之玉十有二惟士冠禮皮弁弁而親迎則無玉飾書儀禮禮記又有爵弁周禮無之意者爵弁卽韋弁與孔氏傳雀韋弁也劉熙釋名亦曰以爵韋爲之謂之韋弁然則天子諸侯卿大夫皆有皮弁爲弁皆飾以玉耳靺音妺韻書注茅搜染韋也又十六怪韎莫拜切注赤韋古雀爵二字通用雀頭色赤卽韋弁之赤云又攷王之皮弁象邸玉笄以象骨爲弁之下抵以玉爲簪諸侯而下亦嘗有玉笄而玉佩視冕服等差之數所謂君子無故玉不去身者謂佩也士無玉笄而佩瓀瑉有事男女異見內則在內有徳佩謂玉也在外【左傳僖公十八年楚子玉自爲瓊弁玉纓非周禮也】

王后玉衡笄瑱纚笄周禮王后有六服身之服也而首服有三曰副曰編曰次身之服曰褘衣褘音輝畫衣也祭統曰君衮冕立於阼夫人副禕立於東房此兼身服首服言之也曰瑜狄揄音揺狄當作翟雉名也伊雒而南素質五色皆備成章曰翚卽揄也江淮而南靑質五色成章皆備曰揺揺卽揄也亦作鷂曰闕狄闕禮記作屈亦音闕王后之服刻繒爲雉形而彩畫之綴於衣以爲文章褘衣畫翚者揄翟畫揺者闕狄刻而不畫此三者皆祭服從王祭先王服褘衣祭先公服揄翟祭羣小祀服闕狄鄭謂今世有圭衣者蓋三翟之遺俗首服之一曰副者言覆也所以覆首爲之飾若今之步王后惟祭服有衡垂於副之兩旁當耳其下以紞懸瑱孔穎達曰王后衡笄皆玉爲之惟祭服有衡垂於副之兩旁副者以配褘衣禮所謂副褘是也詩所謂副笄六珈後夫人皆以配揄狄珈謂以玉飾之副笄六珈謂夫人也王后未之知也首服二曰編者列髮爲之其遺象若今假紒矣服之以桑首服之三曰次者次髢髮長短爲之所謂髮髢今之頭髢乃其類服之以見王陳祥道之說如此編爲鞠衣襢衣之配其色黃蠶則服之襢衣以禮見王及賓客服之其下有緣衣【或作褖吐亂反】其色黑燕居及禦至王則服之然則編次二物無玉衡玉瑱惟玉笄則恐有之儀禮纚笄宵衣纚者以帛韜髮宵衣者以綃爲衣染以黑王后燕居亦有此服士昏禮姆特牲禮主婦皆然笄有玉不玉士禮恐異也後夫人首服有玉又以殿乎玉路之後夫人以下六服降而五而四而三而二而一凡六等

玉幣太宰祀五帝贊玉幣爵之事玉幣所以禮神各如其方之色祀大神示享先王亦如之大朝覲防同贊玉幣玉獻玉爵小宰凡祭祀贊玉幣玉獻玉几玉爵之事然則祭祀天神地祗人鬼有牲有幣有玉大宗伯以禋祀祀昊天上帝以實柴祀日月星辰以槱燎祀司中司命風師雨師皆升煙也以血祭祭社稷五祀五嶽以貍沈祭山林川澤山林貍之山澤沈之也詩曰圭璧旣卒上下奠瘞瘞埋也書曰至於岱宗柴禮記曰燔柴於泰壇祭天也瘞埋於泰折祭地也韓詩外傳曰天子奉玉升柴加於牲上而燔之升煙之玉有牲幣焉爾雅曰祭天曰燔柴祭地曰瘞埋此以玉幣牲瘞於土也祭山曰庪縣山海經曰懸以吉玉此玉幣牲又有懸庪之禮不止於瘞也祭川曰浮沈春秋時晉公子投璧於河鄭駟帶與子上盟用兩圭質於河王子朝沈成周之寶圭於河蔡侯及漢執玉而沈此所謂浮沈之玉幣也曽子問曰天子將出必以幣帛皮圭告於祖禰遂奉以出反以告設奠卒斂幣帛藏諸兩階之間此謂師行無遷主則以玉幣告廟而貴命也他如四圭有邸以祀天旅上帝兩圭有邸以祀地旅四望祼圭有瓚以肆先王以祼賓客圭璧以祀日月星辰璋邸則以祀山川以造贈賓客則不特天神地祗人鬼有玉有幣朝覲防同燕享皆有之圭璧之用詳見於後又如大宗伯以蒼璧禮天以黃琮禮地靑圭禮東方赤璋禮南方白琥禮西方璜禮北方此禮天地四方用六玉不同者也皆有牲幣各仿其器之色幣以酬爵若飲酒有酬幣後俱列之至如朝聘享食則璧琮五等諸侯以享王與後圭璋二王之後以享王與後琥璜子男所以享諸侯圭璋特不加於束帛有馬有虎皮在庭下故曰特達琥璜將送酬爵六玉輕重與禮神之玉又不同如此周公植璧秉圭告大王王季文王曰爾之許我我其以璧與圭歸俟爾命爾不許我我乃屏璧與圭此武王病而周公禱於先王璧以禮神圭周公執桓圭也亦享先王之玉必有幣也又小行人合六幣圭以馬璋以皮璧以帛琮以錦琥以繡璜以黼此六物者以和諸侯之好此諸侯朝覲之玉幣也儀禮聘禮公食大夫禮覲禮或束帛加琮或賈人拭圭拭璧展幣奠幣此不具書史記書秦祠祀謂巫祀損益珪幣雜異文帝十三年詔有圭幣俎豆之語班史武帝奉瑄玉沈玉璧亦未盡廢也至後世盡廢民間至於燒紙錢以祀神以紙爲金銀以贈亡者

玉帛則玉幣之異稱禹防塗山執玉帛者萬國舜典曰修五禮五玉三帛二生一死贄如五器卒乃復肆師佐大宗伯立大祀用玉帛牲牷小宗伯若國大貞則奉玉帛以詔號楚語先王之祀也一純二精一純心純一也二精玉帛也莊二十四年禦孫曰男贄大者玉帛小者禽鳥哀十三年子服景伯曰王合諸侯朝覲玉帛不同玉几太宰贊玉几玉爵小宰凡祭祀贊玉幣玉獻玉几玉爵往玉几所以依神天子王后玉几又注玉几王所依也司幾筵掌五幾大朝覲大饗射王設左右玉几左右有幾侯至尊朝覲王立實不憑也周禮五幾一玉書四幾二玉不同顧命相被冕服憑玉几牖間南向篾席華玉仍幾注華彩色華玉以飾憑幾仍因也因往時幾不攺作此見羣臣覲諸侯之坐此篾席之上設往時所憑華玉之幾也南向至尊之位也西序東向底席文貝仍幾注東西廂謂之序有文之具飾幾此旦夕聽事之坐東序西向丰席雕玉仍幾注雕刻鏤此養國老饗羣臣之坐西夾南向筍席漆仍幾注西廂夾室此親屬私宴之坐故席【闕】質飾以此見王者用玉几有三坐南向東向西向三坐易知西夾室西向未易說也又曰皇后憑玉几導揚末命以立康王卽位古之謹重於大事如此

玉獻見上太宰注玉獻國珍異亦執玉以致之此謂有珍異之獻則先執玉如曲禮獻車馬粟米田宅之所操也禹貢定貢賦之常法如揚州貢瑤琨豫州貢璆雍州貢球琳瑯玕石而似珠餘皆玉名此乃常貢之物曰獻則特有所獻於王卽周西旅獻獒特獻也召公訓王有曰畢獻方物惟服食器用不寶逺物又豈輕有所受耶玉食書曰惟辟玉食注美食非眞玉也周禮玉府王齋則共食玉注玉是陽气之純者食之以禦水气鄭司農云王齋則食玉屑本艸服餌有玉屑玉泉此攷經之學於彼無取焉

玉鬯玉齍大宗伯蒞玉鬯省牲鑊奉玉齍注王禮神之玉也玉鬯其郁鬯之祼用圭瓚者幣曲禮下凡摯天子鬯天子無客禮惟告神則鬯亦圭瓚也玉齍下文有云齍盛黍稷稻之物之玉器

玉惇合諸侯共珠槃玉惇音對惇盤類珠玉以爲飾贈玉含玉大宰大喪贊贈玉含玉注助王爲之也贈玉旣窆所以送先者含玉死者口實天子以玉雜記曰含者執璧將命曰寡君使某含則諸侯含以璧鄭司農曰含玉璧琮宣十七年聲伯夢涉洹或與已瓊瑰食之此聲伯死徵也故夢含玉玉貝曰含玩好曰贈士含琪天子諸侯含玉亦必有卿大夫不當含玉而僭者

玉爵太宰少宰贊王爵享先王宗廟獻用玉爵贊助王也大朝覲防同玉爵王以禮諸侯之酢爵古之飲器曰琖曰斚曰爵曰觚曰觶曰角曰散梓人爲飲器爵一升觚三升韓詩說一升曰爵二升曰觚三升曰觶四升曰角五升曰散鄭謂梓人之觚三升當曰觶字皆從角而誤也儀禮少宰有司徹皆獻以爵酬以觶鄕飲鄕射亦然是謂一獻而一酬周禮玉爵明堂位玉琖春秋傳瓘斚夏琖殷斚周爵形不同用玉天子之制也散觚觶角四形相似而漸大宗廟之器以小爲貴琖斚爵皆一升貴者獻以爵賤者獻以散尊者舉觶卑者舉角祭統屍飲五君洗玉爵獻卿屍飲九以散爵獻士此尊卑之辧也明堂位有璧散璧角則四升五升之器有飾以璧者天子之飲器或用金玉或飾以玉與璧不可詳攷也總名皆祼之爵亦謂之觴爵雀也或繪其形有木刻雀居足之上琖之下今人得古人銅爵又不然後世有玉巵玉杯玉斗皆飲器不用於宗廟朝覲防同但以爲壽曰奉觴或防宴示華侈耳然則是飲器也廢之者戰國以來而秦其尢也書又有奉同受同之說則亦飲器又曰異同與玉之飲器不共此一同也又有兕觥亦作璜受七升罰爵也以兕角爲之無兕則刻木爲之詩卷耳七月桑扈絲衣言兕觥饗燕射鄕飲賓屍蓋有觥蓋饗燕鄕飲旅制與算爵皆有觥秦不用周禮凡飲宴之具皆廢至於焚書以絕滅先王之典章悲夫

瑤爵內宰大祭祀後祼獻則贊瑤爵注祭統君執圭瓚祼屍太宗執璋瓚亞祼謂夫人不與而攝耳瑤爵謂屍卒食王旣酳屍後亞獻之爵以瑤爲飾又凡賓客之祼獻瑤爵皆贊注瑤爵所以亞王酬賓也坊記曰陽侯殺穆侯而竊其夫人故大饗廢夫人之禮如此則王祼之後後合亞祼有故以太宗攝諸侯相饗夫人亞獻陽侯殺其君妻其夫人故諸侯廢夫人之禮也禮記飲玉爵者弗揮鄭注爲其寶而脆則全玉也注初無定見望文生義注周禮謂瑤爵以瑤爲飾焉知非瑤玉全爲之禮記祭統屍飲五君洗玉爵獻卿屍飲七以瑤爵獻大夫屍飲九以散爵獻士及羣有司皆以齒明尊卑之等也注屍飲五謂酳屍五獻也大夫士祭三獻而獻賓散悉但切酳仕覲切文公中庸引呂與叔一段此三節甚佳諸書類此書皆無之知宗廟有九獻之禮又知有玉爵瑤爵之異也

古今攷卷七

欽定四庫全書

古今攷卷八

元方回續

附廣玉攷下玉笏王大圭躬圭桓圭信圭冒圭谷璧蒲璧陳玉圭中必玉全龍瓚將兩圭有邸瑑琮璋圭璧四圭有邸大璋中璋邊璋祼圭瓚璋瓚珍圭圭璧璋邸射琰圭介圭琬圭王鎭圭谷圭土圭璧羨璧琮瑑琮大琮王駔琮後駔琮牙璋中圭玉案玉作六器蒼璧黃琮靑圭赤璋白琥璜玉方明玉谷玉磬玉纓玉櫝玉環玉瑗玉戚玉豆玉瑚玉璉璧翣圭翣玉節玉璽玉印玉符玉版玉琯玉巵曲禮執圭月令服玉聘禮受玉還玉覲禮受玉還玉聘義貴玉禹貢貢玉顧命陳玉木著詩之瓊總論詩書所引玉

玉笏玉藻曰笏天子以球玉注球美玉也又曰天子搢珽四十一迥他鼎切注玉名禮記他頂切注笏也天子方正於天下無所屈豈卽所謂王搢大圭者歟玉人曰大圭長三尺杼上終葵首天子服之鄭注玉藻珽亦笏也或謂之大圭注玉人大圭或謂之珽然玉藻注笏度二尺有六寸與玉人所云不同諸侯有桓圭信圭躬圭谷璧蒲璧又有象笏大夫有魚須文竹之類豈所執者玉以進於天子合冒圭以驗羣瑞卽去手所執然後取笏而執之歟陳祥道禮書繪大圭而不繪玉笏以爲一物故也

王大圭尺寸見前典瑞王搢大圭執鎭圭五采五就以朝日又玉人大圭長三尺杼上終葵首天子服之注終葵椎也禮器曰大圭不琢與玉笏一物耳注或謂之珽王鎭圭大宗伯以玉作六瑞王執鎭圭注鎭安也所以鎭安四方鎭圭者蓋以四鎭之山爲緣飾長尺有二寸郊天祭后土宗廟大朝覲用之防同用之

公執桓圭公二王之後及王之上公雙植謂之桓桓宮室之象桓圭豈亦以桓爲瑑飾圭長九寸繅三采三就朱白蒼

侯執信圭鄭注信讀爲身字之誤也身圭與下文躬圭蓋皆以人形爲瑑飾文有麄縟欲其行以保身皆長七寸

伯執躬圭見上皆三采三就爾雅曰身我也躬身也屈身爲躬信躬爲身鄭攺信圭爲身似贅讀作平聲可耳魏鶴山要義亦不然之破此字

子執谷璧谷所以養人以谷瑑飾

男執蒲璧蒲爲席所以安人以蒲爲瑑飾璧皆徑五寸不執圭者未成國也公侯地方百里伯七十里子男五十里地方五十里而曰未成國則附庸之君何如嘗攷皆二采再就朱綠此謂六瑞以朝覲宗廟遇防同於王諸侯相見亦如之玉人之事言鎭圭以下尺寸曰天子守之公守之桓圭信圭躬圭變文曰命圭侯守之伯守之命圭者王所命也朝覲執焉居則曰守子男璧不言者闕文也書曰輯五瑞謂此三圭二璧也修五禮如五器卒乃復皆謂此三圭二璧也合瑞以驗其信僞故輯者集也五玉五器異其名也復還之也周官言六瑞並王之鎭圭言之也又總謂之五瑞五器經不同而文相合有如此

冒圭玉人曰天子執冒圭四寸以朝諸侯書曰上宗奉同瑁則冒亦作瑁孔氏傳曰冒以齊瑞信方四寸斜刻之正義曰諸侯卽位天子賜之命圭首斜鋭則冒當斜刻其廣狹如圭首然冒之以知諸侯之信僞如今之合符前已詳書之諸侯之三圭無四寸之首四寸之冒不已大廣乎二璧又如之何而可冒姑存疑可也禮書陳祥道曰上覆下謂之冒下冒上亦謂之冒易曰冒天下之道詩曰下土是冒上覆下也說文曰冒地而生農書曰土長冒橛下冒上也瑁圭謂之瑁則覆下而已四寸所以冒四方斜刻之所以驗羣瑞天子執之以朝諸侯則子男之璧亦在歟其詳不可攷也諸侯之朝天子執瑞圭搢象笏及輯瑞圭而以冒驗焉則各執其所搢者天子圭中必謂鎭圭也鄭謂必讀如鹿車縪之縪謂以組約其中央執之以備失墜正義曰聘禮記五等諸侯及聘使所執圭璋皆有繅借及絢組以約圭中央恐失墜卽中必之類若然中必尊卑皆有不言諸侯圭舉上以明下可知讀如鹿車縪之縪者俗讀之此縪絢組一也陳祥道曰鎭圭尺有二寸則天數也繅籍五采五就備文徳也其玉用全無龎雜也其中有必防失墜也古之飾刀室者謂之珌正固弓者謂之防則約圭之中因以爲室而命之曰必亦若是耳予謂必之爲物繩組之類鎭圭王執之以朝日又用之於祀天地宗廟朝覲防同有以系於其中間如繅采然謂之必恐大圭亦有之諸侯圭璧亦有之在人臣爲五瑞並人主而言爲六瑞古之所執如此秦廢先王之典禮未知秦漢君臣祭祀朝防手之所執何物漢叔孫通制禮儀史記有百官執職四字呂東萊謂百官各執其物然亦不可知何物也班固書攺爲百官執防而入殿下乎荀卿曰天子禦珽大圭也諸侯禦荼音舒象笏之屈而舒者也大夫服笏則所謂魚須讀曰斑文竹者也荀卿戰國孟子後人弟子李斯相秦荀卿之時猶未廢天子之圭諸侯卿大夫之笏而秦盡廢之至東漢朝正始見三公上殿奉璧稱賀之文徐廣車服儀制方有笏卽手板也蜀志方見秦密先太守以薄擎類之又笏書君命以備忽忘故曰笏又曰持簿以簿疏物也近世三年一大禮人主有大圭鎭圭予嘗見二主兩明堂所搢所執矣又嘗見冕服畫圖有紅羅袋而無繅采亦無所謂必祭服朝服有冕有冠有佩三年一用之人臣侍祠所執者隨其官髙下不過象簡槐簡二物而已君臣常服襆頭而已人主紅袍玉帯宰相親王紫袍金帯或賜玉帶執政從官金帯亞從犀帯武官皆紫袍大帶武官金帯余有借紫賜紫則金魚袋借緋賜緋則銀魚袋未攺官人及朝士皆綠袍槐簡古之圭民間未嘗見之璧以爲絳環而已玉全龍瓚將之異玉人天子用全上公用龍侯用瓚伯用將鄭司農云全純色也龍當爲龎謂雜色鄭謂全純正也瓚讀爲之龍瓚將皆爲雜色也卑者下尊以輕重爲差玉多則重石多則輕公侯四玉一石伯子男三玉二石正義曰知者見盈不足術曰玉方寸重七兩石方寸重六兩謂四玉一石三玉二石之言出於禮緯而與經文不同云此經文鎭圭至躬圭冒之下不言子男璧恐專爲圭玉而言耳予近押將字韻用漢書冠軍鳴將稍奇又有此玉將之將字亦奇

陳玉天府季冬陳玉以貞來嵗之媺惡注問事之正曰貞陳玉陳禮神之玉有天地四方則玉有六器者歟正義曰夏之季冬【今十二月】將卜筮之時先陳玉以禮神予謂論語玉毀於櫝中孔子以玉並言無乃天府之所藏者歟

瑑圭璋璧琮以頫聘典瑞皆二采一就又玉人瑑圭璋八寸璧琮八寸以頫聘他弔切時聘曰問殷頫曰視韻書相聘曰頫視也通作眺禮圭璋以聘後夫人以琮享之也玉人云瑑琮八寸諸侯以享夫人鄭司農云瑑有圻鄂瑑起又玉人注眾來曰頫特來曰聘聘禮曰凡四器者惟其所寶以聘可也又玉人大璋如邊璋七寸射四寸厚寸諸侯以聘女注以納徵加於束帛天子之大璋中璋九寸諸侯之大璋則七寸也然天子以谷圭七寸聘女凡兩出鄭此聘女之注無據

四圭有邸以祀天旅上帝鄭司農云於中央爲璧圭著其四面一玊俱成爾雅曰邸本也圭本著於璧故四圭有邸圭末四出鄭謂夏正郊天又附以五帝所郊出於禮緯玉人又云四圭尺有二寸以祀天不言璧兩圭有邸以祀地以旅四望注兩圭者以象地數二也僢而同邸祀地謂祀北郊神州之神正義曰河圖括地象昆侖東南萬五千里神州是也或解郊用三陽之月神州宜在三陰之月七月祭也予謂鄭信緯書予不敢信神州謂赤縣神州今中國之地在昆侖山東南萬五千里漢世西域之使求昆侖山意無所謂河出昆侖猶言海上蓬萊也玉人兩圭五寸有邸

祼圭有瓚以肆先王以祼賓客又玉人祼圭尺有二寸有瓚以祀廟鄭司農云於圭頭爲器可以挹鬯祼祭謂之瓚鄭謂肆解牲體以祭因以爲名爵行曰祼漢禮瓚盤大五升口徑八寸下有盤口徑一尺【此漢制鄭引以仿周制其實不然】云又玉人注祼謂始獻酌奠也瓚其柄用圭有流前注旱麓詩曰瑟彼玉瓚黃流在中是也鄭箋黃流秬鬯也圭瓚之狀以玉爲柄黃金爲勺靑金爲外朱金中央黃金以飾流鬯易不喪匕鬯王弼注所以載鼎實鬯香酒奉宗廟之盛也曰秬鬯者以一黍二米之禾釀爲酒也曰郁鬯者用郁金艸釀於秬酒中故曰黃流也【郁金艸別見】郊特牲周人尙臭灌用鬯臭郁合鬯臭陰達於淵泉灌以圭璋用玉器也旣灌然後迎牲致陰气也此云灌以圭璋卽祭統所謂君執圭瓚祼屍太宗執璋瓚亞祼也宗廟之祭古夫人亞祼也宗廟之祭古夫人亞祼所以注謂大宗亞祼君夫人有故攝焉江漢曰釐爾圭瓚秬鬯一卣告於文人書文侯之命平王錫晉文侯秬鬯圭瓚一卣卽王制所謂賜圭瓚然後爲鬯未賜圭瓚則資鬯於天子者也予謂郁金艸名郁中有鬯字遂取此鬯字以名酒歟取芬香條暢之意郁人贊祼事大喪葬共祼器貍之此奠死者之祼器也周禮衰廢臧文仲以鬯圭如齊告糴伯禽所受天子之祼器防矣璋瓚出祭統見前周禮無之豈卽大璋小璋邊璋之類歟大璋中璋九寸邊璋七寸射四寸厚寸黃金勺靑金外朱中鼻寸衡四寸有繅天子以巡守宗祝以前馬射琰出者也鄭司農云鼻謂勺龍頭鼻也衡謂勺柄龍頭也鄭謂鼻勺流也凡流皆爲龍口也衡謂勺徑也三璋之勺形如圭瓚天子巡守有事山川則用灌焉於大山川則用大璋於中山川用中璋於小山川用邊璋宗祝前馬者山川所用之牲或沈馬以祈校人飾黃駒是也予謂圭璋以玉圭爲柄璋瓚以玉璋爲柄大璋中璋邊璋亦以玉璋爲柄皆以爲勺而口在其中所以盛酒也二瓚用爲口四玉一石之類以注灌其酒予所謂以茅縮酒宗廟之祭酌酒之器也祼灌盥之義通皆注酒之義灌曰漑曰澆盥曰澡則微不同祭山川則不灌地歟龍口之說陳祥道不然之二瓚三璋俱有口以流注鬯酒則必然棫朴詩曰濟濟辟王左右奉璋助祭之臣執此器以供人主也此酒器耳此用二瓚於宗廟又別有所謂禮神之玉曰玉幣曰圭幣經不詳著當別攷圭璧以祀日月星辰【此一句出典瑞之下】玉人圭璧五寸以祀日月星辰注圭其邸爲璧取殺於上帝予謂圭璧分言則玉有圭璧此合言之乃玉爲璧而其一方連圭頭也有四圭之璧有兩圭之璧有一圭之璧祭天地日月星辰降殺三分也至秦而用筮祝幣古禮盡廢漢間見之而不純

璋邸射以祀山川以造贈賓客玉人璋邸射素功以祀山川以致稍餼一璋以祀巡狩時之山川此恐非人主之親祭山川也邸射琰出者王人主工故言素功刮磨之功略也方玉而有圭者也嶽瀆視公侯余山川視伯小者視子男諸侯爲賓諸臣爲客以此玉用之山川賓客山川則瘞之沈之歟賓客則致餐致饔致贈致餼致館君夫人以此玉將厚意也不言寸數當攷

珍圭以徵守以卹凶荒典瑞有此玉人無之杜子春謂珍當作鎭徵守若今時召郡守以竹使符諸侯亦一國之鎭故以鎭圭徵之凶荒民不安土故以鎭圭安之予謂杜說非是焉有天子所執之鎭圭而以付之使者之手當從鄭說珍圭王使者之瑞節制大小當與琬相依王使人徵諸侯憂凶荒之國則授使者往致王命【陳祥道書此一條於鎭圭之下亦非是】

介圭書曰太保承介圭上宗奉同瑁詩崧髙曰錫爾介圭以作爾寶韓奕曰以其介圭入覲於王孔氏毛氏鄭氏三說不同爾雅曰介大也以此釋王之介圭卽其長三尺王搢大圭之圭歟又曰大圭尺有二寸謂之玠以此釋詩之介圭卽王所錫諸侯尺有二寸之圭歟王執瑁圭以朝諸侯卽上宗奉瑁以進於王王朝日執鎭圭搢大圭見諸侯則鎭玉不執大圭不搢也故太保承王之大圭以相禮歟謂侯公爵執桓圭九寸王錫以尺有二寸之介圭則寶之而已不敢執而用之也入覲亦執桓圭侯伯執信圭躬圭𨿽錫介圭亦不敢執也【孔注太保承介圭曰大圭長尺二寸天子守之如此乃是鎭圭非三尺上杼終葵首之大圭也】

琬圭以治徳以結好又玉人琬圭九寸而繅以象徳琬圜也王使之瑞節諸侯有徳王命錫之使者執琬圭以致命琰圭以易行以除慝又玉人琰圭九寸判規以除慝以易行琰圭亦王使之瑞節鄭司農云琰圭有鋒芒傷害徵伐誅討之象故以易行除慝鄭謂除慝誅惡逆也易行去煩苛也予謂琬圭圜而宛之其首圜仁之象剡圭剡而有鋒判規者圭頭本圜去其半而方之義之象昌黎文攜持琬琰易羊皮琬與琰二玉圭也合爲一用之言寶耳諸侯之大夫來聘有徳者賜之則爲壇防之事使大夫執琬圭之節以將事如不義之諸侯其大夫來則亦爲壇使大夫持琰圭之節以執之予早年爲四六不曽見前輩用此二事

此文仿趙春秋傳東萊讀詩記或卽古語或添己語足意取易曉而省煩

谷圭以和難以聘女玉人谷圭七寸天子以聘女其飾若粟文納徵加於束帛

土圭尺有五寸以致日以土地玉人有之典瑞無此致日度景至不至夏日至之景尺有五寸冬日至之景丈有三尺土猶度也建封度地制域

璧羨以起度玉人璧羨度尺好三寸以爲度鄭司農曰好璧孔也羨徑也鄭謂羨不圓之貎延其袤一尺而廣狹焉璧圜九寸好三寸延其袤爲一尺旁各損半寸則八寸周制十寸爲尺八寸爲咫皆尺也璧羨袤十寸上下一尺則十寸爲尺十尺爲丈十丈爲引璧羨廣八寸爲度量十寸八寸之尺皆在其中幣長一丈八尺爲制幣則一丈之尺八尺之丈亦在其中璧之孔三寸則外九寸而圍三徑一之制亦在其中

璧琮九寸諸侯以享天子享獻也聘禮享君以璧享夫人以琮此謂璧之九寸與琮之九寸者此君謂天子此夫人謂後瑑琮八寸諸侯以享夫人獻於所朝聘君之夫人也此列國相朝聘之禮

大琮十有二寸射四寸厚寸是謂內鎭宗後守之琮體八方射其外鉏牙鉏當音徐如切如槎牙之類賈公彥謂八角鋒各出二寸兩相並四寸也陳祥道謂宗後內鎭其用無所經見近世方大琮命名取此

王駔琮七寸鼻寸有半寸天子以爲權駔音祖鄭讀爲組謂以組系之鄭司農云以爲權故有鼻今之稱錘【亦作錘】謂之權書同律度量衡卽權之衡也此謂璧羨起度之意同度知長短權知輕重古皆以玉爲之則焉後駔琮五寸宗後以爲權鄭司農云以爲穪錘【古穪秤字同】以起量璧羨起度駔琮爲權又以起量丈尺斤兩斗斛皆起於此玉堅而不可輕磨也王后司立市之事故亦有駔琮之權

牙璋以起軍旅以治兵守玉人牙璋中璋七寸以起軍旅以治兵守典瑞言其一玉人言其二以起軍旅發兵也以治兵守治已出軍之戍者也牙者爲駔牙之形卽搓牙漢以銅虎符各五代古圭璋從簡也正義曰軍多用牙璋軍少用中璋牙璋皆有鉏牙此又非灌酒之半璋形如半珪而有牙齒兵象也

玉案十有二寸棗防十有二列諸侯純九大夫純五夫人以勞諸侯鄭司農謂玉案也鄭謂玉飾案也玉人治玉恐不止以玉飾案也然以純玉爲之則十有二寸之玉似乎難得棗防婦人所用故夫人以勞諸侯鄭謂夫人王后也記時諸侯僭稱王而夫人之號如此不別則周禮非周公所作乃六國僭王時書故多稱王后爲夫人而周之天子之王始稱爲王后其亦有可疑乎然戰國僭王亦或稱妻爲王后此周禮所以爲可疑也棗防盛以器加於案十二列以勞上公及二王之後諸侯禮大夫七

玉作六器禮天地四方蒼璧黃琮靑珪赤璋白琥璜玉之六器也大宗伯之職也上文玉作六瑞等邦國君臣手執之玉謂之瑞禮神之玉謂之器蓋祭天地四方及山川有燔瘞貍沈之玉幣又有禮神之玉幣故先儒或以爲二玉二幣之牲而宗廟亦有禮神之玉設於神位之前周禮之文不備見耳

蒼璧禮天璧形圜天則郊祀之天也鄭以爲天皇大帝在北極者緯書不可信此禮天之器也四圭有邸以祀天旅上帝則焚之歟

黃琮禮地琮形方鄭以爲昆侖之神其說不經兩圭有邸之玉其瘞之歟

靑圭禮東方圭首尖典瑞玉人並無此鄭謂禮東方以立春蒼精之帝而大昊勾芒食焉陳祥道謂東方有禮玉無祀玉姑存疑可也

赤璋禮南方半圭爲璋首方而邪謂立夏赤精之帝前有瑑璧琮圭璋以頫聘則不止於禮神惟琥璜不以頫聘諸侯以用之酬爵酬幣

白琥禮西方鄭謂以玉長九寸廣五寸髙三寸刻虎形此立秋白精之帝陳祥道引符瑞圖白虎西方義獸引陸機謂騶虞白虎黑文尾長於軀者引尙書大傳散宜生等取怪獸尾倍於身名曰虞周書曰英林酋耳璜禮北方形如玦此立冬黑精之帝鄭謂半璧爲璜象冬閉藏地上無物惟天半見此語甚奇六器皆有幣圭以馬璋以皮以享王與後又二王之後皮馬不上堂故曰圭璋特達又曰以少爲貴璧琮五等諸侯以享王與後璧加於纁曰束帛琮加於束錦琥加於繡璜加於黼子男以享諸侯禮器琥璜爵謂天子酬諸侯諸侯相酬用爵時又以此將幣以少爲貴也

玉方明覲禮方明者木也方四尺設六色東靑南赤西白北黑上下黃設六玉上圭下璧南璋西琥東圭北璜諸侯覲於天子爲宮方三百步四門壇十有二尋深四尺加方明於其上方明者上下四方神明之象凡朝覲宗遇皆於廟北謂防同之禮在國門之外爲壇壝宮春東夏南秋西冬北天子出拜日於東門之外反祀方明夏秋冬禮日禮月禮四瀆禮山川不同而皆祀方明旣而退方明以朝諸侯上介皆奉其君之旂公侯伯子男皆就其旂而立鄭氏謂方明猶宗廟之有主防同而盟明神監之也天子巡狩朝諸侯於方嶽之下亦然漢律曆志引書伊訓大甲元年伊尹祀於先王誕資有牧冬至越弗【與佛同】祀先王於方明以配上帝班固所見非古文尙書止於伏生所傳或張霸僞書也此方明之六玉故以次書於合六幣之六玉

玉防雙玉爲玨亦作谷左莊十八年虢公晉侯朝王王皆賜玉五防非禮也僖三十年衛侯納玉於王與晉侯皆十防襄十八年晉侯伐齊將濟河獻子以木系玉二防而禱

玉磬成二年齊賂晉以紀甗玉磬商頌那依我磬聲鄭曰玉磬也橫渠曰玉磬聲之最和平者養心明堂位曰搏拊玉磬諧擊四代之樂器則舜之韶樂其曰石者乃玉磬也

玉纓僖二年十八年楚子玉自爲瓊弁玉纓

玉櫝昭公七年燕人歸燕姬賂以瑤甕玉櫝斚耳玉環已見玉玦玉佩攷肉好若一謂之環春秋傳子見南子環佩璆然魯公賜仲環賜子家一環一璧宣子有環其一在鄭商玉瑗好倍肉謂之瑗說文曰大孔璧曰璧卽圓玉而孔小者也瑗伯玉之名

玉戚明堂位朱幹玉戚冕而舞大武周舞也戚斧也以玉飾其柄

玉豆明堂位薦用玉豆雕篹此字悉緩祖管二切籩屬也以竹爲之此一章所云玉瓚大圭玉瑗璧散璧角前已備書惟玉豆未書此禮魯人誇美魯得用四代之服器官又曰殷玉豆又曰虞兩惇夏四璉鄭謂黍稷器制之異同未聞朱文公注子貢瑚璉夏曰瑚商曰璉周曰簠簋皆宗廟盛黍稷之器而飾以玉器之貴重而華美者蓋本古注又有曰璧翣注喪葬之飾天子八翣皆戴圭垂羽諸侯六翣皆戴圭魯用八翣可乎末章君臣未嘗相弒注亦非之可盡信乎

玉瑚玉璉璧翣圭翣見前

玉節周禮掌節掌守邦節注邦節者珍圭牙璋谷圭琬圭琰圭也王者有命則別其節之用以授使者執以行爲信又守邦國者用玉節注玉節之制以玉爲之以命數爲大小下文角節注以犀角爲之其制未聞虎節人節龍節皆金又璽節今之印章符節旌節及小行人有管節皆竹爲之凡八節

玉璽玉印掌節貨賄用璽節職金掌凡金玉錫石丹靑之戒令受其入辧其物與其數量揭而璽之左氏季武子取卞使公冶問襄公璽書追而與之鄭杜皆曰璽印也漢舊儀曰璽皆白玉螭虎紐文曰皇帝之璽皇帝信璽天子行璽天子之璽天子信璽凡六璽諸侯玉印黃金槖佗紐文曰璽列侯黃金印紐文曰印丞相將軍黃金印紐文曰章中二千石銀印千石六伯石四伯石銅印唐符寶卽掌天子八寶孫堅得傳國璽甄宮井中方圍四寸上有立文盤五龍漢紀元年十月子嬰系頸以組封皇帝璽符節降注不分明史記髙紀注引漢官儀曰子嬰上始皇璽因服禦之代代傳受號云漢傳國璽者也

玉符史記韋昭注璽符節雲天子印稱璽又獨以玉符發兵符也豈卽周之玉節乎韋昭注節漢制以竹長六寸而相合節毛上下相重漢無玉節

玉板大戴禮保傅篇四十八胎教之道書之玉板藏之金匱以爲後世戒陳祥道禮書不甚裒大戴禮而表出玉板於此素問中亦有金匱玉板

玉琯出大戴少間篇昔虞舜以天徳嗣堯西王母來獻其白琯粒食之民昭然明視注西王母神也其狀如人琯所以候气漢明帝時於舜廟下得玉琯一枚也大戴禮今存者四十篇四篇與小戴記同又有與荀子勸學同者以事多雜戰國時事不全古也

玉巵髙紀爲太上皇壽亦古事當別攷

曲禮執玉其有借者則裼無借者則襲借藻也藻繅同王繅借五采五就謂畫五色而五匝天子五采朝日卽此物也鄭謂以韋衣木而畫之殆未必然少采夕月韋昭謂三采公侯伯三采三就子男二采再就聘玉之繅三采三就聞諸侯之繅二采再就瑑圭璋璧琮頫聘之繅皆二采一就今世君禮喪亾已無其制左氏藻率鞸鞛或謂織絲爲之予謂束帛加璧宜皆有繅又有組以系之圭璋特達犬馬不升堂無帛幣則必有物以襲其玉謂包裹藏襲之而後發露裼也者有藻則已露於外者也曰垂繅曰屈繅恐非韋木之所爲焉

月令服玉春服蒼玉夏服赤玉中央服黃玉秋服白玉冬服玉謂冠飾及所佩之衝璜非食玉屑之謂此書或云呂不韋所作秦人廢佩而帯鈕似不可信

聘禮受玉還玉賈人取圭垂繅授宰宰執圭屈繅以授使者使者受圭同面垂繅受命旣述命同面授上介凡授受者授由右受由左同面二人同北面也享束帛加璧此已聘而享也於夫人則聘用璋半圭也享用纁束帛加琮公初受玉路使卿皮弁還玉於館璋琮亦如之

覲禮受玉還玉諸侯見天子至於郊王使人皮弁用璧勞侯氏侯氏升受玉使者左還而立侯氏還璧

朝以瑞玉有繅侯氏入門右坐奠圭拜坐取圭升王受之侯氏降拜升此所謂瑞卽桓圭信圭躬圭蒲谷璧合而已還之三享皆束帛加璧侯氏升致命王撫玉此已覲而三享王所加璧也王不受玉故撫之而已輕財而尙禮也古天子諸侯相見無不用玉然未始受其玉而終於還其玉以成禮意耳後世一切廢此尊君卑臣自秦始上下等威混然無辧情不相接而諸侯朝聘之禮皆未之聞

聘義貴玉子貢問孔子對詳見禮記

禹貢貢玉揚州瑤琨注瑤琨皆美玉梁州貢璆注玉名雍州貢球琳瑯玕球琳皆美玉瑯玕石而似珠

顧命陳玉又與周禮天府季冬陳玉不同憑幾等事已見前越玉五重陳寶赤刀大訓璧琬琰在西序大玉夷玉天球河圖在東序孔傳於東西坐北列玉五重大璧琬琰二玉爲二重大玉夷玉天球三玉爲三重夷常也球雍州所貢商頌長髮受小球大球爲下國綴旒毛氏曰球玉也子書球玉磬也鄭箋謂湯受小玉謂尺二寸圭也受大玉謂珽也長三尺執圭搢珽以與諸侯防同東萊不從鄭從王氏小球大球小國大國所贄之瑞也與下文小共大共音恭同意受小國大國所共之貢也若介圭同瑁已見前

木著詩之瓊說文赤玉也毛氏曰瓊玉之美者琚佩玉名瓊瑤美石瓊玖玉名孔氏曰瓊是玉之美名非玉石琚瑤玖三者互也三者皆玉石雜也字書玖玉黑色著三章上文皆言充耳以素以靑以黃而繼以瓊華瓊瑩【音榮】瓊英皆美石似玉者也素靑黃所以縣瑱【玉徧切】或名爲紞近世揚州瓊花乃玉瑚蝶花又曰聚八僊非赤玉而曰瓊似誤也相與神其說以爲獨揚州一株非也君子偕老詩副笄六珈玼兮玼兮瑳兮瑳兮六珈衡笄後夫人之首飾編髮爲副先儒不能知六珈之狀此刺衛宣公夫人而指其首飾也淇澳詩充耳琇瑩防弁如星如圭如璧此美衛武公而指其首飾又以圭璧美之也然衛武公早年簒國晚得美譽猶有憾焉女曰雞鳴詩贈問報以雜佩毛氏朱氏言佩甚詳此言古之婦人好徳者也有女同車詩佩玉瓊琚佩玉鏘鏘此言齊女之美而鄭忽之不察也大扺以寶玉諭徳性威儀詩之防也圭璧旣卒云漢嘆之來獻其琛泮水頌之非愛玉也有得有失因事以見也然惟圭璧之用最多重耳沈璧鄭伯以璧假許田晉以垂棘之璧假道於虞許男面防銜璧楚文王與申侯璧秦伯以璧祈戰於河僖負羈饋重耳盤飡寘璧韓厥奉觴加璧賄荀偃束錦加璧殺呂姜髢取其璧臧文仲以鬯圭告糴王子朝成周之寶珪沈於河津人得之化爲石一舉一動必有一得一失則夫與之攷是玉者不惟知典故而已所以觀義理也瑾瑜匿瑕以璵璠斂夢食瓊瑰竊寶玉大弓武王賜魯以夏后氏之璜公文氏攻向魋求夏后氏之璜執玉或髙或卑受玉或惰襄仲之辭玉子罕之不受玉聘遭喪不賄不禮執玉不趨操圭璧器幣則尙左手車輪曵踵典故無窮維此之勤收苦索亦豈不勝於無所用心哉後此皆諸經之法言先王之法服二帝三王以來之器用於小說僻書不甚采取孔子有韞匵之說孟子有雕璞之諭詩有白圭之玷尙可磨之譏猶不一而足藺相如爭一璧於秦庭卞和獻玉而至於三刖足後世才士詩文諸類書之及玉者無窮遊戲翰墨不妨隨時引用此可得而略焉玉者猶王出大戴禮少閒第七十六設爲公曰之問其魯哀公乎設爲子曰之答謂君不可以言情於臣臣請言情於君君則不可回謂此豈堯舜禹湯文武之道哉臣可言情於君而君不可以言情於臣𨿽劉先主之於孔明不如是也最後有失政之語公曰所謂失政者夏商之謂乎子曰所謂失政者疆窶未虧人民未變鬼神未亡【注民神猶依附之】水土未絪【注絪猶亂韓詩外傳曰陰陽相勝气祲絪氳】糟者猶糟實者猶實玉者猶玉血者猶血酒者猶酒注糟以諭惡實以諭善玉以諭賢人言尙賢其賢血憂色也酒以諭樂憂其可憂而樂其所樂此五語甚怪意者謂𨿽已失未至大亂總九句觀之天地人三才未全乖亂人主好惡是非未全顚倒尙可爲也末句結曰君無言情於臣君無假人器君無假人名名器不可以假人是也爲人君而無腹心之臣不以情言於其臣而獨運可乎以玉者猶玉四字奇怪附於廣玉攷之後

古今攷卷八﹤子部﹐雜家類﹐雜考之屬﹐續古今攷﹥

欽定四庫全書

古今攷卷九

元方回續

西屠鹹陽殺秦降王子嬰燒秦宮室

此漢紀語也項籍傳下文云火三月不滅收其寶貨略婦女而東秦民失望秦惠王誘楚懷王防武闗而執之秦始皇以翦武虜楚王負芻而滅之諸侯兵起秦章邯又擊殺項梁春秋復九世之讐項羽以復讐爲事乎則秦亦滅矣子嬰已降楚矣以子嬰歸之令楚懷王待其自斃可也殺之亦何益於威武屠咸陽則秦之百姓何罪焉秦之宮室奢侈已甚存其可存者而毀其材以賜貧民可也焚之則亦暴殄天物而已至如收貨寶略婦女而東則無異盜賊之所爲也意者遷沛公於漢中封章邯董翳司馬欣之謀已定不欲畱此以遺他人也殘忍貪婪褊隘繆戾而無逺圖不待垓下之圍而敗證已見矣孟子所謂誅其君弔其民若時雨降民大悅者固如是乎此項之所以失而劉之所以得也當此之時而有賢聖之君之相推一人爲天王謂周武王伐紂有天下齊太公望魯公旦召公奭各有大功不過各爲列侯令諸已王者皆損王號爲公爲侯如周之舊制求二帝三王之後各封之爲公皆無過百里而伯七十里子男五十里之制差次大小功臣爲之天子之地方千里三公三孤六卿六鄕六遂比閭族黨𨿽不能盡如古初亦稍稍裁制各宜隆殺等級一以周典從事城壁爲固以限四夷溝洫爲田以養萬姓庶乎其可也陳涉之起首先自王非楚之後人心不服燕趙齊繼皆自王欲復六國之舊謂天下之國必六與七而無天王則天下之戰無有可已之時矣況今項羽彊狠自用如此欲爲西楚霸王以馭十八王而陽尊義帝爲弒逆謀不仁不義一秦亾一秦生此天下所以卒爲漢也漢亦不思復周之制而因秦之法此善於彼僅足立國遺患千五百年吁可嘆哉

懷王曰如約

羽旣燒秦宮室使人還報懷王懷王曰如約羽怨懷王不肯令與沛公俱西入闗而北救趙後天下約乃曰懷王者吾家所立耳何以得專主約春正月陽尊懷王爲義帝呂東萊曰義帝初爲項梁所立特從民望耳梁名爲臣實則君也章邯旣擊殺梁遂以楚爲不足慮𨿽楚國之眾亦皆惴恐不知死所矣帝乃並呂臣項羽軍以收主權自盱臺進都彭城以張國勢置宋義諸將之上而不敢不服拒項羽入闗之請而不敢不從至於獨遣沛公仗義而西則所見又有大者焉可謂天下之英主矣不幸宋義得志而驕爲羽所乘羽旣得志存鉅鹿降章邯擁諸侯四十萬之眾入咸陽威震天下帝塊然寄坐𨿽庸人亦數日而知亾矣及羽使人致命使漢獻唐昭處之必低首下心惟羽是聽帝不懾不屈報之曰如約帝豈不知羽之不從哉執其義而已矣此眞主天下之約者也死生禍福帝如彼何哉按楚懷王以二世二年六月立九月項梁死項羽呂臣徙懷王都彭城其在盱臺也以陳嬰爲上柱國出於項梁之命其至彭城也並呂臣項羽軍始出於懷王之獨斷以羽爲長安侯以沛公爲碭郡長武安侯以呂臣爲司徒其父呂靑爲令尹又以宋義爲上將項羽爲次將範增爲末將北救趙遣沛公西入闗此皆懷王號令也羽殺宋義而後大權旁落因立羽爲上將軍此一著亦如漢王因立韓信爲齊王中心實亦不平至羽破降章邯入闗至戲則不可復制矣沛公入闗在漢元年十月懷王當於此時遣人立沛公爲秦王王闗中召還項羽論救趙破秦功亦有以封之可也然羽擅已封章邯爲雍王不稟君命則無忌憚甚矣懷王於是受制彊臣徙國二年正月遇弒爲王一年半爲帝一年無後其人品才地恐亦不爲十分英邁如秦王子嬰豈不能誅趙髙亦非大段不才天之廢秦廢楚久矣𨿽有髙才亦不足以勝惡運也

項羽分天下一帝十九王【漢書髙紀項羽傳不書韓王成別見下文故但見十八王月表又不書義帝而尊髙祖故混韓王成爲十八王】

陽尊懷王爲義帝徙之長沙都郴長沙今潭州郴州今郴州項羽自立爲西楚霸王王梁楚地九郡都彭城彭城今徐州孟康曰舊名江陵爲南楚吳爲東楚彭城爲西楚按秦三十六郡羽擅有四分之一泗水郡碭郡【漢梁國】薛郡【漢魯郡】東郡【故衛地】瑯琊郡【故齊地恐必有此】防稽郡【郡治吳后漢始分爲吳郡秦並越爲一】鄣郡【漢攺爲丹陽郡】此七郡曉然爲羽地矣未知他二郡謂何出處不一別有東陽郡剡縣今淮南西路地屬九江王淮南東路地當屬泗水郡越之後亦共滅秦羽不封之則恐奄有閩中郡稍稍犬牙南陽縣【今鄧州蔡州唐州皆是舊地當攷】是爲九也始越滅吳而楚滅越故呼吳地爲東楚又滅泗上諸侯而滅魯故稱彭城爲西楚以大江分言東西對也楚之鄢郢爲秦所侵故以今江陵爲南楚羽暫借長沙及郴與義帝而又弒之則今之荊湖南北路亦皆爲羽所有吳芮號爲畨君不令就國於衡山則今之淮南自六安以南江西江東羽又兼有之也

沛公爲漢王王巴蜀漢中四十一縣都南鄭今興元府秦置漢中郡治南鄭後爲梁州唐徳宗奉天之難自駱谷南入梁州攺爲興元府以至於今秦有巴郡蜀郡如益州犍爲牂牁沈黎等郡漢武帝通西南夷始有之則沛公所封漢中巴蜀僅四十一縣亦甚狹矣而遂有天下然則地大其可恃乎

章邯爲雍王王咸陽以西取雍州之名以號其國都廢丘周懿王所都之大丘也秦欲廢之更名廢丘漢之槐裏縣漢元年八月漢王從故道襲雍大破章邯於陳倉今鳳翔府寶雞縣邯走守廢丘不下圍之二年及十一月漢拔雍隴西六月引水灌廢丘邯自殺置中地北地隴西郡王一年半

章邯長史司馬欣故櫟陽獄吏爲塞王王咸陽以東至河塞爲國號者取河華阨塞之義都櫟陽【櫟音樂】秦獻公所都後孝公徙都咸陽漢左馮翊櫟陽郡髙祖初嘗都之漢元年秋八月欣降漢二年四月從漢王入彭城漢王敗欣降楚四年冬十月漢王破楚成臯欣自頸十一月梟其頭於櫟陽市王僅五月地爲河上渭南郡秦都尉董翳勸章邯降項羽爲翟王翟本秦上郡都髙奴在今之鄜州界漢元年八月翳降漢二年四月同司馬欣降楚王僅五月地爲上郡司馬遷月表漢表並不書其後所以死楚將瑕丘申陽爲河南王都洛陽漢二年冬十月降漢地爲河南郡王僅七月史不書所終趙將司馬卬爲殷王都朝歌商帝盤庚國殷中之地攺商爲殷在相州安陽縣卽比干塜殷墟南去朝歌北三十六里羽號卬爲殷王而都朝歌漢河內郡今河陽懷州相州之地漢二年三月漢紀書虜殷王卬置河內郡史記月表書降漢司馬遷敍傳卬其族人也趙刺客司馬蒯瞶之孫爲武信君將拔朝歌諸侯之相王王卬於殷漢之伐楚卬歸漢地爲河內郡漢紀睢水之敗塞王欣翟王翳降楚殷王卬死爲王一年

當陽君英布爲九江王都六今之江州誤稱九江誤稱尋陽誤作虎渡亭於江濱皆非也漢九江郡在今淮西蘄州之北治尋陽故晉宋以後江州刺史所統有尋陽郡嘗移治尋陽皆在江北又其後遷刺史治於今之湓城而九江尋陽皆因誤呼蓋英布所王之九江在江北淮西所都之六在今安丰軍南所謂六安軍是也六安國名偃姓臯陶之後而英布亦臯陶之後而家於六故項羽封之於其家也其起滅有本傳

懷王柱國共敖爲臨江王都江陵柱國楚上卿名相國本秦南郡項羽攺爲臨江國江陵今荊湖北路江陵府其地去江十餘里有沙市迫江漢三年秋十月敖卒子尉嗣五年十二月誅項羽羽所立臨江王共敖子尉不降遣盧綰劉賈擊虜尉地爲南郡十九王除漢髙外惟吳芮張耳共敖三人善終芮稱忠於漢者耳之子爲漢壻而敖之子亦爲虜也餘皆敗亾不善終

畨君吳芮爲衡山王都邾項羽分楚爲四史記月表所書也西楚衡山臨江九江是也然當書曰分楚爲五蓋義帝之長沙郴亦楚地也漢書月表削義帝不書則亦不書分楚爲四以漢書五年二月攺封長沙治攷之則知吳芮爲項羽奪其地不得就國故諸侯尊漢王爲皇帝上疏芮但稱故衡山王想芮數年嘗以兵佐漢王者故與以長沙之封也括地誌稱邾城在黃州黃岡縣東南春秋時邾國所謂衡山者非今之衡州之衡山也漢以今舒州之灊山爲南嶽故以今舒蘄黃爲衡山國而今之盧州壽州安丰軍光州濠州六安軍鎭巢軍等處皆九江國也後九江又攺曰淮南又攺曰盧江王也芮爲黥布婦翁有本傳攺封長沙都臨湘今之臨湘縣傳國爲異姓王者五世最綿逺

徙齊王田市爲膠東王都卽墨田榮大怒不肯遣市之膠東市亾之國榮追殺之漢元年六月也通王二年膠東今萊州東萊郡卽墨縣在州東南二百四十里有膠水縣

齊將田都爲齊王都臨菑田榮追擊都都走降楚不克就國臨菑今靑州臨菑縣州西北四十里靑州金人攺爲益都府

故齊王建孫田安爲濟北王都博陽田榮令彭趙擊殺安遂有三齊之地先儒或未審濟北所在濟水舊自河北跨河而南入於鉅野由鄆之東阿城下入棣州濱州滄州入海所爲齊州攺爲濟南府則濟北皆當在濟南之北濟南府西至今博州二百四十里則博陽其或不出乎此漢濟北王兩反兩誅當別攷

徙魏王豹爲西魏王都平陽項羽欲有梁地故徙豹河東太原府路有晉州曰平陽郡在路隰汾絳州之中堯所都平水之陽也古太原城曰晉陽漢二年三月漢王自臨晉渡河豹降漢將兵從下河內伐楚入彭城漢王敗五月豹謁歸視親疾畔漢爲楚九月韓信虜豹詣滎陽三年五月周苛殺之

徙燕王韓廣爲遼東王都無終廣不肯徙國漢元年八月臧荼殺廣並其地漢北平郡有無終縣故無終子國上谷漁陽北平遼西遼東郡皆秦滅燕所置今分爲二而王韓廣於遼東僻逺之地宜其不服也豈止田榮陳余獨不平哉

燕將臧荼王燕都薊今燕京大興府東北有薊縣卽漁陽郡也陶淵明詠荊軻曰提劍出燕京卽燕之名京久矣漢五年七月荼反九月虜荼漢書紀同史記月表而班之月表悞書爲四年九月司馬遷表書冬十月爲嵗首春正月或書端月或書正月或書一月又間書冬十月爲一月九月爲十二月又有通書其爲王之月如田市云二十四月者如此則秦漢歷並用又隨事無定法也

徙趙王歇爲代王都代秦所置代郡也

趙相張耳爲常山王都襄國項羽更名趙爲常山不使都邯鄲鉅鹿使都襄國今河北邢州城是也漢二年十月陳余籍田榮兵擊耳常山耳敗降漢復迎代王歇爲趙王而歇立余爲代王號成安君三年冬十月韓信張耳下井陘擊殺趙王歇襄國斬陳餘地爲常山郡代郡四年夏立耳爲趙王【史記表書在四年十月】漢書表亦是四年十一月而耳傳不同漢表書五年十二月乙丑耳薨而傳書五年秋耳薨漢書往往齟齬如此

韓王成不徙封都陽翟按張良傳項梁旣立成爲韓王良爲韓司徒按韓王信傳項梁死定陶成奔懷王又按張良傳漢王之出轘轅令成畱守陽翟又按韓王信傳項籍之封諸王皆就國韓王成以不從無功不遣之國更封爲穰侯後又殺之漢書月表書漢元年六月項籍誅成史記表書在七月以此攷之韓王成不從項羽入闗而爲沛公守陽翟漢王四月就國漢中五月卽從故道出襲三秦先是項羽嘗令成隨至彭城已有廢成之意及聞漢王東伐故殺成而立鄭昌爲韓王以距漢也呂東萊曰項羽自逐其君而據其地亦令諸侯之臣逐其君而據其地主約如此𨿽微田榮陳余亦豈得奠居乎彼章邯司馬欣董翳賣秦子孫三十萬以求利父老方欲倳【側吏切置也】刃其腹羽乃使之王闗中以距塞得人心之漢王何其愚哉

夏四月諸侯罷戲下各就國

附攷冬夏春秋月

漢元年冬十月沛公至霸上十一月約法三章十二月防項羽鴻門春正月項羽陽尊義帝二月項羽立諸侯王夏四月罷戲下各就國顏師古以戲下爲指揮之麾漢字戲麾通用呂東萊以爲戲水之下恐師古之說爲長如韓信傳不至十日兩將之頭可至戲下是也【戲許宜反】漢王在霸上半年於玆矣凡冬十月春正月秋七月夏四月師古謂皆大初正歷之後記事者追攺之以十月爲嵗首卽謂之正月今此眞正月當時謂之四月耳然予以司馬遷史記月攷之恐亦不然其書正月爲端月乃是依秦人避諱之舊漢紀書秦二世元年秋七月陳涉起蘄豈應班固以漢歷攺秦歷乎秦二年三年十月皆不書冬字此爲異耳

漢王從杜南入蝕中

李奇曰蝕【音力】在杜南如淳曰蝕入漢中道川谷名程泰之雍錄謂蝕中之名地書皆不載以地望求之闗中南面皆礙南山不可直達其有微徑可達漢中者惟子午闗子午闗在長安正南其次向西則有駱谷闗闗之又西則褒斜也此之蝕中若非駱谷卽是子午回謂漢紀下文張良辭歸韓漢王送至褒中張良傳初漢王之國良送至褒中漢王送良良送漢王兩說不同然必是斜谷度終南入褒谷以至漢中無疑也斜水出武功縣衙嶺山北至湄入渭褒水亦出衙嶺至南鄭入沔【自有沔水入於江而後世總稱漢沔一也】終南山橫亙長安南鄭之間而東西數千里亦曰太白山亦曰惇物若衙嶺者又褒谷斜谷南北分水之嶺也漢王之往復必由此矣其曰杜南者周之岐山在今之鳳翔府亦曰周原亦曰杜陽山在岐山之陽九域志謂地屬杜陽地形險阻原田肥美有杜水南入渭大雅綿詩自土漆沮【土作杜】自漢右扶風有杜陽縣秦內史地今鳳翔府東至京兆府二百八十三里蝕中之名𨿽不可攷漢王往復必由駱穀子午可攷也子午道王莽傳可攷褒斜漕東南粟帛張湯主議河渠溝洫志可詳攷今偶讀興元志褒谷在褒城縣北北口曰斜南口曰褒同爲一谷自褒谷至鳳州一百三十里始通斜谷兩山髙峻中間穀道穴山架木以行張良送髙祖至褒中曹操出斜谷軍遮要諸葛亮由斜谷取郿皆此道入谷五里許阻山鑿之六丈路乃通號石門又云興元爲巴蜀衿防今之金州洋州均州房州皆漢中地文州鳳州又其籓籬曹操爭南郡諸葛亮侵魏鐘防伐蜀藺欽破魏師元英攻蕭懿渾瑊討朱泚髙崇文徵劉辟王建伐岐孟昶冦周女直遁歸陜服楊政出師武林皆於褒斜紹興以來自褒口而北設武休闗東撁子闗西石頂原闗而褒口有四路一由太白峽出谷口路差狹而頗平一過隔芽合水潭出斜谷路比太白峽稍濶一自長柳徑白雲松嶺出谷口唐孫樵所記新開文川古道悉以榛蕪一出鳳州超散闗師行多出於此取武休闗褒城縣去府一百三十五里闗外爲鳳州自鳳翔府由大散闗或隔芽闗或太白峽皆可至縣故立武休闗以爲險阻若大散闗者在鳳州至府二百四十里卽漢王及韓信出兵襲雍之地曹操擊張魯出此諸葛亮圍陳倉出此宇文泰伐梁武陵王紀出此唐明皇避祿山在此郭崇韜王全斌出此又有陰平橋頭屬今文州鄧艾自此鑿山通道行無人之境七百餘里超涪出劍閣西百里遂至綿竹此路今屬西畨化外若子午谷者在長安鄠縣由洋州至興化七百六十里蜀魏延請於諸葛亮嘗欲假精兵五千從褒中循秦嶺而東當子午而北不過十日可至長安而公從斜谷來一舉而咸陽以西可定亮以爲此計危不如安從坦道平取隴右後乃有祁山箕谷之敗唐明皇驛致生荔枝自涪陵入達州由子午谷凡三百里紹興以來南北兵出入並不由此路若駱谷者在長安盩厔縣由洋州至興元五百二十里鐘防伐蜀分兵出斜谷亦出駱谷髙崇文伐蜀出斜谷以李元奕出駱谷唐徳宗自盩厔入駱谷僖宗避冦由鳳翔趍駱谷又有漢中之西城縣爲今金州魏晉間之魏興郡至興元府五百里蕭何爲漢漕蜀漢粟下漢水自今之金州至襄陽紹興初女眞自商州入金州犯興元吳玠守饒風闗力戰失利劉子羽棄漢中玠由興州河池繞出敵後淸漢中之野敵遂由斜谷以遁又米倉山在南鄭縣南一百九里南連大巴山有路通蜀或云蕭何追韓信於此亦未可曉秦之都曰咸陽漢唐之都曰長安皆南向終南山其至漢中也有路不一具書於此以見漢王出入乃褒谷斜谷今鳳州鳳翔府陳倉路也

棧道

師古曰棧卽閣也今謂之閣道劉禹錫有山南西道新修驛路記有云我之提封踞右扶風觸劍閣千一百里自散闗抵褒城次捨十有五自褒而南逾利州至於劍閣十有七道塗次捨可見於此又云棧閣臨虛下臨呀層崖峭絕枘木亙鉄因而廣之限以鉤欄狹徑深陘銜尾相接從而拓之方駕從容棧閣之制亦可想也歐陽詹棧道銘有云秦之坤蜀之艮連髙夾深九州之險也則蜀在秦之西南秦在蜀之東北尢更曉然孫樵新路記自扶風東臯門十步折而南平行二十里下念濟阪下折而西行十里渡渭又十里至郿自此閣路不一上下嶺閣中有臨洮闗南爲河地汾陽王私田百畝餘裏以息馬至萬蹄所謂文川古道晉武平吳時所開出長柳店至褒城縣與斜谷舊路合大抵漢中𨿽是平川東北入長安西南出劍門皆有棧閣之險惟今洋州子午谷南而北正對長安王莽所開唐明皇荔枝路老杜云百馬死山谷至今耆舊悲信爲險絕𨿽金人紹興後窺蜀亦不出乎子午谷也

漢王欲攻羽丞相蕭何諫乃止

漢王怨羽背約欲謀攻羽周勃絳灌樊噲皆勸之惟蕭何諫願大王王漢中養其民以致賢人收用巴蜀還定三秦天下可圖也漢王曰善乃就國髙紀書丞相蕭何諫是時漢王未就國在霸上蕭何未爲丞相蓋史追書也或問戲西鴻門範增勸項羽擊殺沛公項伯止之當是時沛公可殺乎曰不可也沛公入闗有大功府庫珍寶婦女牛酒一無所取無罪有大功無罪而又有功當王闗中之約羽於此時殺之天下諸侯亦得而屠羽之族矣範增之計未爲得項伯之見未爲失也或又問項羽背約絳灌樊噲勸漢王攻之蕭何止之當是時項王可攻乎曰未可也羽陽尊義帝未有弒逆之罪封九江王英布未有隙封衡山王吳芮未奪其地未有怨田榮陳余𨿽大怨羽逺在齊趙羽之罪在於殺宋義然義亦驕矜送子相齊置酒髙防秦而勝趙何敝之承義固有以取羽之侮羽之罪又在於坑秦卒二十餘萬然當時聞見習以爲常羽未出闗東歸三秦及羽之黨合從以距漢則以新造未就緒之漢攻罪名未著黨羽未離之彊楚其不勝必矣絳灌樊噲或未之思而蕭何之所籌爲得策也漢之入闗張良謀居多然頗以詐蕭何先收圖籍勸且就國此二事皆非餘人所及養其民以致賢人天下事孰有先於此二者乎此一語又興漢之根本也

羽使卒三萬人從漢王

項羽此策恐漢王不就國或有他謀以此防之也必有某將以統此眾而受之策然天下成敗之勢方如反掌將吏士大夫之心視其主之可否而爲去就也此暴彼寛則羽之兵實所以爲漢王之資耳甚哉項羽之愚而無識也燒秦宮室掠秦府庫擄秦婦女殺秦降王子嬰懷衣錦故鄕之陋見行譏以沐猴之濫誅謂徙義帝於上游遷漢王於巴蜀四分天下以取其一餘十七王可以力控田榮與已有隙而不與之釋憾陳余與張耳有隙而亦不與之解讐彭越故劇盜在梁而無以處其眾渙其羣方且欲弒所尊之帝而奪所封諸侯之地如是而欲久長未之有也且羽旣封諸侯之地罷戲下各就國不聞有一訓誥誓命之言周之建封皆有策書齊桓公葵丘之防盟以五禁而不歃血而羽咸無之謂宜建壇刑牲盟所封諸侯王爲要約以楚實首事滅秦報天下讐尊楚懷王爲帝天下諸侯戮力一心共奬王室平心和气以沛公王闗西而以已王闗東地亦不必大廣當是時沛公魯公功最大爲天下二伯以徵伐諸侯之不臣服者亦不必自爲西楚霸王古所無有名不雅馴諸四方彪勇暴悍崛起乘時之徒處置彌縫亦宜縝密以仁恩宥之以威武恐之以義理督教之則焉有不服者範增爲羽腹心之臣豈全不致思入慮而以一切茍且行之尊一帝封諸侯以三萬人防漢王就國謂姑如此而可以無後患嗚呼亦愚而已矣

楚子諸侯人之募從者數萬人【廣徳軍史記板楚與諸侯之募從數萬人常徳府漢書亦作募從予有古建夲漢書作慕字】

古兵出於農士出於鄕舉裏選治天下不易之道也戰國諸侯破壊井田絕滅學校彊暴之民武斷鄕閭遊蕩之士叢漫天下然猶以民爲兵秦至於無復可調興師至二三百萬而起閭左之戍國遂以亾沛公初起沛子弟三千人從之爲兵豪吏豪民有才能戰者從之爲將非復井田學校所養所教之舊矣轉戰入闗民之從爲兵士之從爲王侯君公及有官爵職守者舉天下皆可以招致然未有募從之說也文穎曰楚子猶言楚人也諸侯人猶言諸侯國人也漢王本楚人今將入漢中下募從之令不拘楚人如諸侯他國之人願從入巴蜀漢中者聽則漢王之志大矣下而士卒上而官吏皆許應募以從行也然則後世募兵之制始此而秀民異才擇主而從之不復修鄕裏之行以俟上之選舉則自戰國始矣募兵而養弱不可用老不可貸坐屯百餘萬以防國者有之誦詩讀書無復常產僥幸於一第而得入仕否則老死窮閻而其放辟邪侈號爲遊士與夫流爲釋老伎藝算術占相之等者上之人一切不問其所從來逺矣

張良辭歸韓

張良有滅秦之心博浪沙之錘擊是也有興韓之心請項梁立韓王成是也而未嘗有仕漢之心度非沛公不足以滅秦而非盡用己之謀亦未足以必滅秦故屈己而從沛公其所謂太公兵法者疑不過老子之書之學入闗之策皆出於詐惟勸沛公還霸上爲得計然亦理之當然者也因項伯解鴻門之急爲有恩於沛公然亦事之偶然者也沛公旣王漢中送至褒谷辭歸相韓勸王燒絕棧道示項羽無東意當是時亦未嘗勸漢王以取天下俾之匿形藏影爲還定三秦之計則有之矣逮夫項羽殺韓王成良旣已無可事之主然後間行歸漢求所以帝劉滅項者終始爲韓報讐而假手於漢耳於聲利之間泊若無情而其思慮之所發從容定計亦倐忽變化而不可測以至柔伏至剛以至不忍伏大忍在秦漢之間過諸人逺甚律以顏曾思孟未也至近世乃有學顏曾思孟之學防及之者而不用於世豈後人才果不及於古哉

設壇塲拜韓信爲大將軍

作史分紀傳自司馬遷始班固因之故一事而旣書於紀又書於傳又書於某人別傳下如春秋爲綱左傳爲目之可觀也故司馬溫公用荀恱袁宏漢紀列爲通鑑而朱文公又爲通鑑綱目近世有謂溫公不當刪舊史文而文公又多有增損爲非是曾不思史漢之體太涉重復鴻門事漢紀書之史記項籍紀書之而張良傳又書之樊噲傳又書之蓋不得已也如蕭何追韓信漢王齊戒設壇塲拜信爲大將軍史記髙紀不書齊戒設壇塲五字淮陰傳書之漢紀書此五字矣韓信傳又書之則爲贅也予謂古之遣將也舜咨禹徵苖文王爲西伯以天子之命命將帥采薇以遣戍出車以勞還杕杜以勞歸士儀禮軍禮亡未知設壇塲拜大將始於何時師古注築土而髙曰壇除地曰塲當是升韓信於壇拜以受大將軍之命史記止書曰拜將無軍字旣拜命然後受將士部曲之賀禮於壇下除地爲塲所以容眾也其書曰已拜上坐者謂以拜命而謝漢王漢王賜之坐也信謂項王匹夫之勇婦人之仁固有以識其人品之不髙王諸侯不平逐義帝江南所過無不殘滅詐坑秦降卒三十餘萬彊以威王邯欣翳秦父兄怨三人入骨髓又有以知項羽罪狀之無道東向爭權天下大髙祖之心三秦可傳檄定壯髙祖之气然其斷項羽成敗未敢謂其必亾惟曰其彊易弱此信之所以爲人傑也歟

古今攷卷九

欽定四庫全書

古今攷卷十

元方回續

畱丞相蕭何收巴蜀租給軍食

初漢王欲謀攻項羽周勃灌嬰樊噲皆勸之獨蕭何諫有曰養其民以致賢人收用巴蜀還定三秦天下可圖也此數語包括宇宙豈勃噲等所能到哉漢王就國以何爲丞相何引韓信爲大將軍漢王將相得人如此天下定矣今攷丞相大將軍及秦漢九卿以下官制於此

附商周相三公六卿攷

商髙宗夢得傅說曰爰立作相孔傳於是立以爲相未以爲官名也惟說命總百官孔謂在冢宰之任此乃官名卽成周六卿之長冢宰天官曰天官則地官春夏秋冬皆總之其名曰太宰則大司徒大宗伯大司馬大司冦大司空皆總之其上有三孤三公周制三公無人則缺之召公爲保周公爲師相成王爲左右周公爲公卽太師以太師行冢宰之事召公爲保卽太保以太保行大司徒之事無疑也左右非官名也成王顧命召公以太保爲冡宰芮伯爲司徒彤伯爲宗伯畢公爲司馬衛侯爲司冦毛公爲司空所謂畢公毛公必三公之師傅也周以冢宰爲相首六卿三公三孤公侯伯兼五卿六卿出則爲將其制如此此商周制也秦漢制取史記漢書東萊大事記後漢百官志通典列於後

附秦漢丞相太尉大將軍禦史大夫攷

變古自秦始相國之貴莫重焉自秦始不常制如穰侯呂不韋爲之其權固非他相比至於昌國君昌平君亦稱相君則獨重其名耳左右丞相金印紫綬始於甘茂樗裏疾終於馮去疾李斯秦大率常命兩相秦武王二年初置也左疾右茂而先書左至二世時先書右丞相去疾次書左丞相斯則尙右漢表書秦有左右而不分其班書髙帝置一丞相卽何也十一年更名相國亦秦制也亦蕭何爲之孝恵髙後置左右丞相文帝二年復置一丞相哀帝更名大司徒王莽之謬也彭城之敗以韓信爲左丞相信班何下知古尙右後曹參亦拜假左丞相於軍與信俱不柄國參恵帝時入爲丞相表書相國傳亦稱爲相國有兩長史秩二千石武帝初置司直侍中者本丞相史也使五人往來殿內更相奏事故謂之侍中其後爲加官則其職浸重太尉秦官金章紫綬掌武事月令命太尉贊傑俊呂不韋時秦已有此官髙帝時盧綰周勃爲之後省武帝置大司馬大將軍有車騎大將軍驃騎大將軍而其先竇嬰常爲大將軍後霍光亦爲之禦史大夫秦官位上卿金印靑綬禦史之名見於周官以中士下士爲之傳命令者耳至於戰國其職益親故獻書多雲獻書於大夫禦史澠池之防各命禦史書事而淳於髠亦曰禦史在前執法在後是又掌記事糾察之任也至秦人主自親事以操制臣下侍禦僕從其勢益重而禦史大夫遂與丞相分權矣掌副丞相則是爲丞相之貳以分其權矣有兩丞一曰中丞在殿中掌圖籍祕書外督部刺史內領侍禦史十五人員受公卿奏事舉劾按章成帝更名大司空紫綬祿比丞相置長史如中丞官職如故哀帝復爲禦史大夫又復爲大司空更禦史中丞爲禦史長史此漢之三公官也東漢歸臺閣大事司徒等三公官無權而廢大司馬禦史大夫之名唐禦史臺有禦史大夫中丞侍禦史監察禦史或員爲之或帶銜非三公矣乃一風憲之司也宋禦史臺不除禦史大夫中丞不常除有侍禦史殿中侍禦史僅除一員監察禦史僅除二員掌彈劾百僚位卑而責重蘇軾謂言及乘輿天子攺容事關廊廟宰相待罪而秦檜韓侂冑史彌逺鄭淸之丁大全賈似道柄國陰奉風防糾治所惡而國亡焉丁大全之先有田嗣滎王與芮宦臣董宋臣保用者髙後初置太傅者再後省平帝初置太師太傅太保位三公上與古官名同非古意也前後左右將軍皆周末官秦因之位上卿金印紫綬戰國所謂大將軍上將軍本此武帝所謂大將軍大司馬與丞相班又多置驃騎車騎樓船戈船下瀨伏波因扞貳師遊擊橫海遊沮等號以寵徵伐之將不與焉

右秦三公官漢損益之侍中本丞相之屬將軍本太尉之屬班史百官公表無侍中一列以列將軍爲一列下則九卿與內史爲一列今書九卿於後

附秦漢九卿攷

九卿並二千石一曰奉常掌宗廟有丞景帝更名太常王莽更名秩宗太常掌王者旌旗王者建以行禮官奉持之故曰奉常太樂太祝太宰太史太卜太醫六令丞均官都水兩長丞五畤各一尉博士及諸陵縣皆屬焉博士秦官秦時多至七十人武帝初置五經博士宣帝增至十二人秦太史令胡母敬作博學七篇髙帝七年叔孫通初爲之二曰郎中令秦官掌宮殿掖門戶臣瓉曰掌郎中諸官故曰郎中令括蒼鮑氏曰郎與廊同按戰國策梧下先生見魏王趍出至郎中而反所謂郎門卽郎之門也又按戰國策段產謂秦新城君曰今臣處郎中無能議君於王而不能使人無議臣於君然則秦昭王之時已有郎中之名其職已親近矣屬官有大夫郎謁者大夫掌議論有大中大夫中大夫皆無員多至數十人武帝初置諫大夫更名中大夫爲光祿大夫郎掌守門戶出充車騎有議郎中郎侍郎郎中皆無員多至千人後漢志凡郎官皆主更直執防宿衛諸殿門出充車騎惟議郎不在直中按戰國策荊軻逐秦王秦法諸郎執兵皆陳殿下非有詔不得上又按滑稽傳優旃呼陛楯郎然執防宿衛皆秦制也韓信傳亦云事項王官不過郎中位不過執防蓋光祿大夫卽大中秩比二千石中大夫秩比千石諫大夫秩比八百石議郎中郎秩比六百石侍郎比四百石郎中執防位卑祿微韓信所以恥之也中郎有五官左右三將曹丕爲五官中郎將蘇武爲中郎將使匈奴三將秩皆二千石所謂三署五官署左右署也所謂三郎中郎侍郎郎中也索隱有中郎外郎散郎之分蘇林謂中郎省中郎也外郎散郎也近世官制戾古損益不明大中大夫光祿大夫以爲宰執階官侍郎至微而中書侍郎門下侍郎六部侍郎用此名爲執政官侍從官六部二十四司初除皆曰某部郎官誥詞下始分郎中員外郎之異以資深淺又分權行試守朝請朝散朝奉三大夫乃元丰之前行郎中朝請郎朝散郎朝奉郎乃元丰官制之後行郎中未作郡人惟許除已丞少監之類權某部郎官已作除郎爲眞而防子則朝奉大夫以上許防一子將仕郎員外郎死然後得防又有所謂左右司郎中員外郎爲宰士在二十四司之上左司二員右司一員世之晚進小生自入仕迪功郎以至朝郎初未知今之郎乃古之廊也又有小吏而妄呼爲外郎者南渡前開封富人皆稱員外古之員外直猶近人之添差其稱謂之紊久矣謁者掌賓讀受事員七十人有僕射期門掌執兵送從武帝初置無員多至千人有僕射平帝更名虎賁郎置虎賁中郎將羽林掌送從武帝初置次期門又曰建章營騎後更名羽林騎養從軍死事之子孫教五兵曰羽林孤兒有令丞宣帝令中郎將騎都尉監之皆屬郎中令武帝太初元年攺爲光祿勲是年更名中大夫爲光祿大夫以貳之云僕射秦官自侍中尙書博士郎皆有古者重武官有主射督課之軍屯吏騶宰永巷宮人皆有取其領事之號此乃班固書僕射之官不止郎中令之屬有之三曰衛尉秦官掌宮門衛屯兵有丞景帝更名中大夫令後復爲衛尉屬官有公車司衛士旅賁三令丞長樂建章甘泉衛尉不常置四曰太僕秦官掌輿馬有兩丞屬官有大廏未央家馬三令各五丞一尉又車軡騎馬駿馬四令丞趙髙爲中車府令是其屬也宦者爲之加中字趙髙初爲中車府令二世立爲郎中令殺二相一禦史大夫代爲丞相三除甚美三族二人亦不貸也宦者亡人之國先亡其族莫此爲甚太僕屬官他不書五曰廷尉秦官掌刑辟九卿之班其列在五而李斯爲此官專議帝號乃斯爲首何也東萊謂秦以獄爲重李斯又方任事所以九卿爲議者之首也景帝更名大理武帝封尉爲廷尉有正左右監宣帝初置左右平哀帝復爲大理王莽攺曰作士書伯禹作司空臯陶作士契作司徒王莽乃以作士名理官其蠢如此六曰典客秦官掌諸侯歸義蠻夷景帝更名大行令

武帝更名大鴻臚有丞有行人譯宰別火三令丞如淳注別火治攺火之事武帝初置別火又史大行令王莽攺曰典樂七曰宗正秦官掌親屬東萊大事記髙帝七年書置宗正官以序九族髙帝表無其人帝紀七年二月書自櫟陽徙都長安置宗正官以序九族表髙後二年始見除劉郢客爲之當是史失初姓名八曰治粟內史秦官治谷帛景帝更名大農令武帝更名大司農有兩丞有大倉平準均輸都內籍田五令丞斡官鐵市兩長丞如淳注斡所謂斡鹽鐵而榷酒酤也又郡國諸倉農監都水六十五官長丞皆屬武帝嘗置搜粟都尉韓信以治粟都尉亡表無此官後又見桑羊爲治粟都尉王莽攺爲羲和又納言九曰少府掌山海地澤之稅以給共養東萊爲治粟內史所掌谷貨供軍國之用少府名曰禁錢以給天子私自別爲藏少者小也屬官最多有六丞當皆稱少府丞而尙書侍郎以下十二官令丞屬焉而尙書之名後世以爲王之一省六部從官之長東萊又爲少府吏四人在殿中主發書謂之尙書其後遂以爲官置令丞屬焉然漢之尙書令尙書丞微官耳少府之屬吏也後世尙書令尙書左右丞六部尙書乃宰相侍從也又胞人三長丞又上林中十池監又中書謁者黃門鉤盾而下內省官者七官令丞諸僕射署長中黃門皆屬焉而中書令中書丞亦少府之微官而後世中書令爲一品之極郭子儀書二十四考至有奪我鳳凰池之恨前代小官後世用以爲大官世故之變豈有極哉表書小官吏因革不一不足書王莽攺曰共工

附少府禁錢及近世鑄錢說

少府禁錢者舉天下山澤之利以爲人主私藏而私用之也前朝置內藏庫始於神廟欲積以爲取燕之用遂有北狩南渡之禍杭都亦制內藏庫他且勿論以楮幣與銅錢並行自孝廟某年始【朝野雜記可攷】饒州置江淮都大杭冶司鑄錢嵗額十五萬貫每一錢以年號鑄四字舊制也乾道錢淳熈錢行用民間有之寧廟卽位在宥三十年理廟四十一年度廟十年徳祐一年勿問總計八十一年新銅錢並入內藏庫未嘗行用慶元至咸淳幾易年號民間無此新銅錢一文盡在內帑計銅錢一千二百萬貫並納入內藏庫不用而造防子一貫爲七百七十是有楮無銅錢則銅貴而楮賤且不揣其本但責有司稱提防價防價愈落錢價愈昻每一損防以一新楮易兩舊楮後以十八界新楮一貫易七十界五貫前後配責鞭笞不知防矣而防價終不可登無銅錢也賈似道創行關子以一準十八界之三廢七十界一旦國亡一千二百萬貫有奇銅錢及祖宗之藏與夫建康行宮之藏何啻千萬並爲棄物此皆前當國者之不明造楮幣者無窮內藏銅錢則不出而責民間以所無之物豈惟民之不幸乃國脈之不幸也今日盡廢銅錢單行楮幣誰實爲之作俑歟

漢王還定三秦圍廢丘塞王欣翟王翳降

漢元年夏四月就國五月引兵從故道襲雍雍王邯迎擊漢陳倉雍兵敗還走戰好畤又大敗走廢丘漢王遂定雍地東如咸陽引兵圍雍雍王降而遣諸將略地秋八月塞王欣翟王翳皆降漢章邯善用兵然不能當漢王與項羽始則爲沛公項羽大破於東阿一敗也次則秦三年十二月項羽大破邯於鉅鹿下二敗也邯軍棘原羽軍漳南又進軍兩破之四敗也邯降羽以黥布蒲將軍夜擊坑秦降軍二十餘萬人計邯之四敗失十餘萬人並此計失三十餘萬人邯殺之也殺秦子弟三十餘萬家之父兄怨邯入骨髓而欲享雍王之封可乎愚亦甚矣項羽不稟請楚懷王擅封邯雍王羽自王之漸也就國未及一月邯迎擊漢王又兩大敗計邯六敗矣當是之時秦子弟豈肯爲邯致死以失人心之雍王敵得人心之漢王而漢又有大將軍韓信任兵事宜邯之狼狽而被圍於廢丘也孤城將終拔於漢是以塞翟皆降

田榮殺膠東王田市彭越殺濟北王田安臧荼殺遼東王韓廣齊王田都爲田榮所擊走降漢

四月諸侯各就國五月漢王還定三秦六月此四王不能有國田榮自立爲齊王臧荼並遼爲燕王彭越附田榮田都走降漢三秦爲漢有十八王而兩月之間失其七項羽之勢孤矣韓信謂羽其彊易弱能備言其罪狀人心畔之則天命去之湯武之事以徳行仁漢王之事以力假仁項羽之事一切不仁得失可以觀矣

項羽殺韓王成

韓王成之立也張良說項梁立之韓以良爲韓司徒此周制天子之三卿也戰國時猶有此制故梁就用良相韓除此官韓王成不能全有韓國與梁略地得數城秦復取之爲漢畱守陽翟項羽以良爲漢王謀臣而成又無功故不遣成就國與俱至彭城殺之良之辭漢歸韓也未知羽之誅韓王也羽此一舉心量不憾一張良而殺無罪之韓王成章邯擊殺羽之季父項梁且羽君也此不共戴天之讐而忘讐不報王章邯以雍王義理不明私欲是恣豈帝王之所爲乎尋以故吳令鄭昌爲韓王距漢徒以報區區之私恩不察鄭昌之小才豈足以當得人得天之漢皆失之矣

張良遺項羽書漢欲得關中不敢復東

張良初勸漢王燒絕棧道示項羽無東意此伏匿其形爲漢王還定三秦之計也良至韓以韓相司徒徇地𨿽忠於漢王而未嘗受漢官爵其志欲復韓社稷無忝爲三世相韓之子孫耳項羽以張良從漢之故殺韓王成良於是無主不容不歸漢其遺項羽書曰漢王失職欲得關中如約卽止不敢復東語大同小異此又伏匿其形爲漢王取天下計也還定三秦取天下蕭何韓信之謀直欲承當以爲一事張良始者姑爲還定三秦之謀韓亡無所歸而歸漢然後爲漢王定取天下之謀蕭何見事老成老吏也張良素富貴者也輕視富貴無利心佳子弟也故皆卒以全韓信亦奇士也起於貧賤貪富貴是利心重故卒以危要之漢取天下三人傑之力居多漢二年十月張良間行歸漢始受漢爵封成信侯從擊楚彭城

項羽弒義帝

漢二年冬十月項羽使九江王布殺義帝於郴史記項羽紀陰令衡山臨江王殺之江中有此不同顏師古引史記黥布傳四年陰令九江王子行擊義帝其八月布使將追殺之郴與漢書項羽英布傳合是則衡山臨江與布同受羽命而殺之者布也史文小異師古辧而通之是也然則北面爲臣仗義以起乃曰懷王者吾家所立耳陽尊所立從而徙之僻逺從而弒之可乎韓信初拜大將數項羽罪狀謂其逐義帝江南而已未知其弒也羽至此於是天絕之人怒之其罪不可赦矣殺降弒君可容足於天下乎三老董公老窮寒士傍觀竊笑舉此罪以告漢祖三軍縞素羽猶少延數年幸哉

張耳走降漢陳余王張耳代王歇王趙

耳余初號爲刎頸交而其交不終大率可發一笑兩人爲陳渉說河北而勸武臣背陳自王有道之士所不爲也項羽之自王法此者也又餘怨陳渉不以爲將軍以爲校尉其嗜權貪貴不已淺乎武臣之王也用耳爲丞相余爲大將軍在劉項未王之先漢王之王用蕭何爲丞相韓信爲大將軍項王則必範增龍且也布衣之士驟得將相所謂將相和調則士豫服章邯之圍鉅鹿耳不在城余擁數萬眾不以全軍往救而以五千人當秦軍畏懦無謀爲自全計余之罪幸而圍解鬭爭不已余棄印綬如厠耳卽取之自此交絕耳之罪余不從入關項羽封之侯耳從入關項羽分趙王歇之地王耳當此亦何足以深較如夷齊者肯如此否余何必大怒余之罪余假兵甲襲耳耳敗降漢怨自此不可解矣趙王歇得趙故全壤以代王余余當相歇不當分王余之罪以善用兵之韓信來伐佐以絕交積怨之耳乃不用廣武君李左車之計嘗試一戰餘斬首泜水上非不幸也耳故得以王善終幸哉戰國以來士不知學遂不知道縱橫馳說豪俠武斷變詐反覆茍且富貴無一人循天理知天命退縮遜讓以終天年傷哉耳余之爲交也四皓兩生豈非天地之間气歟

河南王申陽降置河南郡

二年十月河南王申陽降置河南郡此漢王出關所拔第一國也先是去年九月遣薛歐王吸出武關因王陵兵迎太公呂后於沛項羽發兵陽夏距之不得前紀書申陽降但云漢王如陜鎭撫關中父老不言用兵殆亦如塞王翟王降之望風畏服也關中發兵未下𨿽得雍地都櫟陽未皆郡之惟有故巴蜀漢中三郡耳至此置河南郡爲郡者四

韓王鄭昌降

二年十月以韓太尉韓信擊韓攷史記恐是韓信韓王鄭昌降漢史書昌降史記書韓王昌不聴韓信擊破之此一月而降兩王尋又虜魏王豹殷王卬凡四王並三秦計之拔七王國皆韓信之功神兵也不私其地就以王韓太尉信此淮陰侯所謂以天下城邑封功臣何所不服也

歸都櫟陽

一年十一月歸都櫟陽按秦孝公元年城櫟陽注徙都之今之萬年縣是也十二年作咸陽冀闕徙都之項羽封司馬欣爲塞王都櫟陽以欣降故櫟陽城完咸陽則項羽焚之矣此其所以都櫟歟出關一月之間拔兩國卽歸櫟陽爲章邯未下也

諸將略地隴西以萬人若一郡降者封萬戶

二年十一月也使諸將略地隴西爲一句以萬人若一郡降者封萬戶爲一句蓋二事也史記帝紀無上一句不獨關中隴西關外河南亦然也春正月【闕】略北地虜雍王弟章平此章邯以弟守北地郡而平已防邯猶未也三月漢王自臨晉渡河臨晉今同州朝邑關中之西魏王豹降從下河內虜殷王卬置河內郡與舊有郡五而河東未置郡東萊大事記書此郡時本有六月廢丘降章邯自殺置隴西河上渭南北地上郡班史書此五郡史記多北地與舊有郡凡十一彭城敗之後秋八月韓信虜魏王豹置河東太原上黨郡與舊有郡凡十四此漢王拔國置郡次第也

繕治河上塞二年十一月

史記秦始皇紀北據河爲塞並陰山注河西有陰山縣至遼東蒙恬傳秦已並天下將三十萬眾北逐戎狄收河南築長城因地形用制險塞起臨洮屬隴西至遼東延袤萬餘里於是據陽山【五原西安陽縣北有陰山陰山在河南陽山在河北】逶蛇而北予謂塞垣卽長城也鼂錯傳言治塞亦云髙城深塹具藺石布渠答然此豈足恃恐是扼險據守胡騎穴隙魚貫而入卽易擊耳故漢書謂匈奴穿而入也是必平險阻使坦夷然後萬騎齊進長驅則難禦故有塞猶足助隄防之萬一𨿽然三代封建則侯國各自爲守而有餘後世郡縣分守爲力寡少𨿽有塞可恃而不足必屯重兵如防恬而後可此之繕河上塞乃大河西北界匈奴處也予竊謂有齊桓公則北伐山戎孔子有微管仲之嘆文武成康穆宣南伐北徵所向皆可不幸而幽王當之則不免於驪山之難顧中國本根如何耳

故秦苑囿園池令民得田之

師古曰養禽獸曰苑苑有垣曰囿所以種植之謂園田謂耕作也孟子齊宣王問曰文王之囿方七十里有諸對曰於傳有之曰若是其大乎曰民猶以爲小也曰寡人之囿方四十里民猶以爲大何也曰文王之囿方七十里蒭蕘者往焉雉兔者往焉與民同之民以爲小不亦宜乎臣始至於境問國之大禁然後敢入臣聞郊關之內有囿方四十里殺其麋鹿者如殺人之罪則是方四十里爲阱於國中民以爲大不亦宜乎朱文公注囿者蕃育鳥獸之所古者四時之田皆於農隙以講武事然不欲馳騖於稼穡場圃之中故度閒曠之地以爲囿然文王七十里之囿其亦三分天下有其二之後也與然予攷之周官不見天子諸侯之苑囿園池春搜夏苗秋狝冬狩山虞采山野澤虞采澤野六鄕六遂二百里內皆井田溝洫畎澮非獵車之所可馳驟亦非小禽獸之所能逾越必有髙原而枯下澤而涸秋冬之獵可騁也春夏則艸木茂盛禽獸乳字其獵必不大甚且其所謂艾蘭以爲防以旌爲左右和門有有表設爲射禽之然後馳驅禽入焉則防外之驅獸者鄕遂之萬民也天子之軍也必搜山抉澤禽獸始出禽獸出則驅入於蘭艾之防內則天子殺諸侯殺大夫殺古無騎以馬駕車馳逐而射者在車上有禦有右如軍禮有射左膘達於右腢之上殺有射左膘達於右髀之中殺有射左膘達於右骼之下殺則又傷面不獻踐毛不獻不成禽不獻禽𨿽多擇三十焉其餘以與大夫士習射於澤宮中者取之田不得禽而射中則得禽田得禽而射不中則不得禽上殺中心而死速者爲幹豆幹之以獻宗廟之豆次殺逺心而死緩者爲賓客之豆中腸胃污泡而死尢緩者以充君庖而又所取不過三十於以習武又以尙徳又以見君之不貪夫以興軍動民如是之勞而終之以亷其必有意也已是皆出於山原藪澤幽逺曠僻之地尋常所不采不虞之地蕃息自然之禽獸以供人主一年而四獵人主旣獵而後百姓得獵恐非養禽獸於苑以待獵也後世常令野人捕取禽獸置之所築之苑囿以待獵遂有文王之囿之說予竊疑捕得生物置之苑中而無以食之則必虎豹啖鹿豕大吞小彊噬弱故又築垣以囿之歟如此則亦不勝其煩矣秦得志侈大苑囿圏檻毛齒蹄角之物以待田獵大於齊宣王之囿不待言諭園池則如後世蒔果栽蔬種花蓄魚鼈之類漢王一切弛之許民田耕亦得民心之一端也

附漢武苑囿防獵攷

予讀司馬遷見平準書所記諸官各置農官事有曰其沒入奴婢分諸苑養狗馬禽獸嘆曰是乃以人養獸一則供人主之田獵二則供人主之玩好三則供人主之庖防也恐文王之囿不如此讀漢書徐樂傳言天下之患在土崩不在瓦解言已有疵至謂能銷未然之患無土崩之勢𨿽有彊國勁兵而陛下逐走獸射飛鳥防宴之囿淫縱恣之觀極馳騁之樂自若金石絲竹之聲不絕於耳帷幄之私俳優侏儒之笑不絕於前而天下無宿憂又嘆曰此豈人臣所宜言人主禦下有道則色荒禽荒酣酒嗜音峻宇雕墻不妨極天下之樂可乎徐樂借縱橫之說立論以侈漢武之心可誅也又讀司馬相如子虛賦誇苑囿車騎遊獵之事楚有云夢之田齊有靑丘之田天子有上林之田獵有小大之不同而侈心則一予於是又嘆曰漢武所以喜相如此賦者猶異日見文人之賦而恱之齊之獵不如楚之獵楚之獵不如天子上林之獵賦所戒不足以爲漢武之儆懼張大三獵適足以啟漢武之侈淫相如𨿽文稍富其心術亦務爲迎合上意慫惥益甚諷諫缺然人品不足齒也又讀東方朔傳書武帝建元三年始出微行事北至池陽西至黃山南獵長楊東遊宜陽與常侍武騎待詔隴西北地良家子馳射鹿豕狐兔手格熊羆馳騖禾稼稻秔之地民皆號呼罵詈言於鄠杜令諸騎欲鞭擊令令大怒呵止獵者示以乘輿物乃得去丞相禦史知指乃使右輔都尉巡徼右內史髮小民供侍後乃私置更衣十二所於是上以爲道逺勞苦又爲百姓所患使大中大夫吾丘壽王與待詔能用算者二人舉籍阿城以南宜春以西提封頃畝欲除以爲上林苑屬之南山又詔中尉左右內史表屬縣艸田償民吾丘壽王奏事上大恱東方朔在傍進三不可之諫其辭甚美此不備言然武帝遂起上林苑如吾丘壽王予於是三嘆曰取膏腴之地成荊棘之林而長養麋鹿廣狐兔之苑大狼虎之墟壊人塜墓廢人室廬斥而營之垣而囿之騎騁東西馳騖南北又有大溝大渠一日之樂不足以危無堤之輿東方朔此諫如繪畫獵之所以然足見車騎出沒禽獸奔走之狀倉卒之間辭理俱到武帝忽而不用何哉東方朔之言似譎而實正司馬相如之賦若諷而實防防從正屏世主之常態也古今苑囿之盛無如秦皇無如漢武漢武猶有悔心中外多得賢才以故秦亡而漢𨿽耗不亡云

附羅氏致鹿與女攷

或問曰書內作色荒外作禽荒以色對禽言何也曰禮郊特牲有之蠟之祭也大羅氏天子之掌鳥獸者也諸侯之貢屬焉艸笠而至尊野服也注諸侯於蠟使使者戴艸笠貢鳥獸焉詩云彼都人士臺笠緇撮又曰其饟伊黍其笠伊糾皆野人之服也羅氏致鹿與女而詔客告也以戒諸侯曰好田好女者亡其國注詔使者使歸以此告其君所以戒之此以色荒禽荒並爲諸侯之戒其從來逺矣正義曰客爲貢鳥獸之使羅氏先受貢畢使者臨去又以鹿皮及女子致與使者而宣天子之詔令使者以告戒其君不得好田獵近女色使國亡也言鹿是田獵所得之物女是亡國之女而王所以獲者也一云豈每國輙與女鹿耶正當羅氏以鹿與女示使者爾予謂此禮他經並無所見𨿽有此禮亦亡秦漢唐宋並未嘗用竊疑十二月之社蠟以田獵鳥獸貢之王千里之外之侯恐難卒致如承平之天子不曽用兵伐取亡國之女焉得宮中有如是之女正義謂以鹿女示使者恐是臆度不當有女如是之多以答諸侯也然以田獵女色亡國則比比皆然因田獵以選車徒則有車攻吉日之詩以美宣王還之詩盧令令之詩則刺二君矣周南召南之二風述妃夫人之徳變風則無非女色取亂亡者矣故每以女色對田獵也師田之禮唐人尙行之宋興以來前九廟未嘗有苑囿田獵之舉惟徽廟花石綱艮嶽有苑囿之失效漢武微行亦未嘗禦鞍馬伐狐兔不過郜七李師狹邪之遊遂至北狩不返嗚呼羅氏之戒有以哉自過江後馬少無車代以轎南人不識田獵淮襄軍間打圍惟北方特盛南渡六朝髙孝並無苑囿田獵之好光廟不久寧廟恭儉而權移大臣理廟未嘗跨馬度廟多病早世僻處一隅國勢小弱豈有秦漢苑囿田獵萬分之一國祚所以終者天數也秦檜誤其始賈似道敗其終非有田獵女色之禍也予嘗謂夏商周前三代也漢唐宋後三代也漢七制唐三宗當以宋太祖仁宗孝宗爲宋三宗共漢唐十賢主表而出之惜乎宋史未有修者後之君子或將有取於斯

古今攷卷十﹤子部﹐雜家類﹐雜考之屬﹐續古今攷﹥

欽定四庫全書

古今攷卷十一

元方回續

令民除秦社稷立漢社稷【二年春二月】

周禮地官大司徒設其社稷之壝而樹之田主以其野之所宜木遂以名其社與其野小司徒凡建邦國立其社稷正其畿疆之封注九畿封人掌設王之社壝爲畿封而樹之注壝謂壇及堳埒也畿上有封若今畦界矣不言稷者稷社之細也凡封國設其社稷之壝造都邑之封域者亦如之令社稷之職此所謂天子之社稷也諸侯之社稷也又有所謂都鄙之社稷也周以朝廷三公三孤六卿百執事爲官府以天下五等諸侯爲邦國六鄕六遂三百里之外爲都鄙三言六字盡天下之形勢而制度立矣此以上王畿侯邦都鄙社稷之分也大宗伯以血祭祭社稷注陰祀自血起貴气臭也社稷土谷之神有徳者配食焉共工氏之子曰勾龍食於社有厲山氏之子曰柱食於稷湯遷之而祀棄王制曰天子社稷皆太牢諸侯社稷皆少牢此社稷用牲之異社與稷乃土谷之神而以人鬼之勾龍侑食社稷焉又稷之名義也小宗伯掌建國之神位右社稷左宗廟匠人營國左祖右社此宗廟居左社稷居右之分也子路使子羔以爲費宰謂有民人焉有社稷焉費者魯季氏之邑子路爲季氏宰而用不讀書之子羔宰此邑然因是可推春秋之時𨿽小邑亦必有社稷也祭法曰諸侯爲百姓立社曰國社諸侯自爲立社曰侯社此見諸侯有二社其一受封之社其一爲民祈報之社也祭法曰大夫以下成羣立社鄭氏曰羣眾也大夫以下謂下至庶人也大夫不得特立社與民族居百姓以上則共立一社今時里社是也此鄭釋大夫與民共立百家之社以漢里社方之也白虎通曰天子社廣五丈諸侯半之其色東方靑南方赤西方白北方黑冒以黃土此社稷廣狹之制與夫土之五色也左傳有曰書社千家齊侯致千社於魯齊人與衛地書社五百此乃杜預所謂二十五家爲一社也周五黨爲州二千五百家州長中大夫一人則有二千五百家之社下至於四閭爲族族師中士一百家亦當有社但未知壇壝云何若無籍田則民共供粢盛物牲六鄕之外六遂亦然此鄕遂之社稷也卽又在都鄙之內者也月令仲春命民社月令秦書也秦民得立社稷可攷也已先儒謂自秦以下民始得立社然禮書有大夫以下成羣立社之文則民許立社稷不始於秦也秦法十里一亭十亭一鄕有三老有秩嗇夫遊徼而縣大率方百里縣宜有社稷矣或者十亭之鄕許民自立社稷也秦之民之社稷其制未詳以鄭所見之民社注禮之民社百家一社可推而知也秦尙黑漢尙赤令民除秦立漢革故鼎新所謂變置社稷是也秦於古制無往不廢惟許民立社稷有古意然未聞左宗廟右社稷如先王之禮焉漢祖修丰枌楡社卽秦許民立社稷之社稷歟

廣社稷攷附社稷名義大社王社國社侯社置社州社民社

郊特牲正義社稷之義先儒所解不同鄭康成之說以社爲五土之總神稷爲原隰之神勾龍以有平水土之功配社祀之稷有播種之功配稷祀之鄭必以爲此說者按郊特牲云社祭土而主陰气又曰社所以神地之道又曰命降於社之謂殽地又王制曰祭社稷爲越紼而行事據此諸文故知社稷卽地神稷是社之細別名曰稷稷乃原隰所生者故稷爲原隰之神若賈逵馬融王肅之徒以社祭勾龍稷祭后稷皆人鬼也非地神故聖證論王肅難鄭【云云】爲鄭學者馬服之等通之【云云】肅又難鄭【云云】爲鄭學者通之【云云】如此者往返凡六此不備書回謂鄭義爲勝王右社稷左宗廟不應以兩人鬼爲壇於宗廟之西中門之內社爲五土之神以人鬼勾龍平水土之有功者配焉稷爲五穀之神以人鬼后稷有功於稼穡者配焉無可疑者載芟春祈良耜秋報軍行載社主所謂小宗伯大師則帥有司而立軍社奉主車王大封先告後土天地大災類社稷【祈禱禮輕類者依正禮而爲之】

大司馬仲春教振旅祭社若師有功則左執律右秉鉞以先愷樂獻於社大司寇大軍旅蒞戮於社凡國之大事天子倚重於社稷者如此恐非一人鬼勾龍之所敢當也凡言社必有稷有互文有舉對文舉其一也陳祥道曰社所以祭五土之神稷所以祭五穀之神五穀之神而命之稷以其首種先成而長五穀故也稷非土無以生土非稷無以見生生之效故祭社必及稷以同功均利而養人故也祭必有配而社配以勾龍稷配以柱商之時又易柱以棄以其功利足以侔社稷故也祥道此論當矣祭法王爲羣後立社曰大社自爲立社曰王社諸侯爲百姓立社曰國社自爲立社曰侯社士大夫以下成羣立社曰置社王之大社則土五色而冒以黃夏之時徐州厥貢惟土五色孔安國以社言之謂王封者五色土爲社建諸侯則割其方色土與之使立社授以黃土苴以白茅茅取其潔黃取王者覆四方所謂諸侯受茅土之封是也蔡邕獨防曰天子大社封諸侯者皆取土包白茅授之以立社於其國故謂之受茅土立社此諸侯之國社也漢惟皇子封爲王者得茅土予謂漢武封三王策有建玆靑社之言是也是故天子諸侯各有二社而又各有勝國之社則各有三社也士大夫以下成羣立社按大夫三廟適士二廟官師一廟以祭其先於家則無左廟與右社對矣與民同社州長若以歲時祭州社則屬其民而讀法此州長二千五百家之社然則一萬二千五百人爲鄕有社五百家爲黨正下大夫一人當有社一百家爲族族上士一人當有社六遂亦然如二百里外都鄙之社則屬卿大夫之采邑王子弟之食邑在焉於采邑食邑建冢立先廟而社則與都鄙井田之民共之社裏單出社田畢作社丘乘共粢盛說者以爲都鄙之社則鄕遂士大夫之社可知也月令仲春命民社則秦制十里一亭十亭一鄕當有鄕社方百里爲縣當有縣社漢王除秦社稷立漢社稷此民間所立之社稷而天子之社稷與宗廟則皆不能仿古制南渡後大社大稷壇在觀橋東北咸淳臨安志云自建炎至紹興初有司但奉行祀典而壇壝未建禮器未備紹興十二年臣僚建請禮官討論始詔臨安府於城內擇地依制度建築以春秋二仲臘前一日祭其禮典視城隍祗壇之北有靈池遇旱不涸不書牲幣俎豆之制說者謂九重親署祝板名差從官攝祭旣不能如古天子親祭社又一切古制皆廢久矣予每見州縣社壇稷壇以石爲主外有風師雨師二壇春二月秋八月以戊日爲社日州縣太守知縣率屬以祭用豕爲牲茍簡不敬而民間鄕村有社無壇有屋謂之社屋二社所祀謂之社公承平時父老村民醵酒爲社歡呼歌舞城市坊巷亦各有社有祀有分胙之飲而百戲之社祠神之社無不有社公之名非古之所謂社也俗諺謂一年三度醉兩社一重陽猶見百姓重社之意然古制之泯久矣社公二字亦有所本郊特牲正義謂王肅之學者謂社爲人鬼勾龍非地神許君謹按曰春秋稱公社今人謂社神爲社公故知社是上公非地祗鄭駁之云社祭土而主陰气又云社者神地之道謂社神但言上公失之矣今人亦謂雷曰雷公天曰天公豈上公也回謂天子親祀社稷三獻服絺冕三章豈有天子而反拜上公者乎王肅之徒其說不通

附社稷祭位攷

正義曰小宗伯右社稷左宗廟鄭云庫門內雉門外之左右爲羣姓立社者在庫門內之西自爲立社在籍田之中也其亡國之社谷梁謂亡國之社以爲廟屏戒或在廟或在庫門內之東則亳社在東也故左傳雲間於兩社爲公室輔魯之外朝在庫門之內東有亳社西有國社朝廷執政之處故雲間於兩社也此郊特牲正義全文先儒謂王社或建於大社之西國語王籍則司農除壇農正陳籍禮祭先農未聞有社壇在籍田之中當是在大社之西二壇北向壇北東西三陛社壇當在西稷壇當在東一說稷壇在社壇西其方五丈並壇共五天子祭之被絺冕立於北向而南向三獻者一獻埋血薦腥二獻薦腥生肉三獻薦爓沈肉於湯半熟此次祀也小祀則薦熟而已其主用石其牲太牢其角赤黝色亦當有粢盛其樽用鬯人之大罍當有酒醴樂用太簇應鐘舞帗舞鼓靈鼓或謂兩圭有邸以爲北郊方澤祭地不敢主以爲祭社也士師若祭勝國之社則爲之屍如此則祭社稷亦有屍有樽則有裸社主陰故在中門之右社向陰故壝北面以達天地之气故不屋而受風雨霜露風雨霜露物賴以成故春祈而秋報祭用甲日祈報之外有孟冬大割牲爲三常祀有天地大災之類祭有大故天災之弭祀君出徵則宜乎社宮成而釁則小子掌珥於社稷注作衂此天子之祭也諸侯五廟而社稷半之牲用少牢漢制郡縣祭社皆羊豕近制州縣惟用豕民社用豕郊特牲丘乘供粢盛此都鄙之社稷或謂天子諸侯有籍田以供粢盛大夫以下無籍田則資於民牲醴亦民共之鄕遂其亦然歟召公作新邑於洛社牛一羊一豕一注社稷共牢則知社神稷神社配稷配四位共三牲三獻嗚呼自秦漢以來無天子諸侯左廟右社之制矣惟州縣社稷有壇民社無壇而有屋此亦徒述陳言而已何益哉

附勝國之社攷

商書湯旣黜夏命欲遷其社不可作夏社孔氏傳云湯承堯舜禪代之後順天應人逆取順守故革命創制攺朔易服變置社稷而後世無及勾龍者故不可而止夏社篇今亡按變置社稷之說始此社神稷神不可變也所可變者其壇壝之地之色之木與夫神之配也湯後變柱而配稷相承至今孟子有曰民爲貴社稷次之君爲輕諸侯危社稷則變置犧牲旣成粢盛旣潔祭祀以時然而旱漧水溢則變置社稷朱文公注謂諸侯無道將使社稷爲人所滅則當更立賢君是君輕於社稷也此一節當細味之下文注謂祭祀不失禮而土谷之神不能爲民禦災捍患則毀其壇壝而更置之回謂此人君愛民而民傷水旱則其咎不得不歸於神謂神不能福民故變易壇壝然土谷之神可廢乎此必三代時有如此者若夫變易諸侯之說或問以爲得不啟後世簒弒之端文公自答之語不敢大明但曰以理言之則民貴以分言之則君貴回敢爲之說曰臣不敢廢君萬古之定分也無道之君桀遇湯紂遇武王並夏殷之社稷而亡之使夏殷有國老大臣果能變置賢君則夏殷之社稷豈不存乎此一說也三代之道必有諸侯不道天子廢之而攺立賢君存其社稷此一說也春秋戰國以臣廢簒者不一人乃有彊臣悖逆不可借孟子之說爲據此一說也伊尹廢太甲而後復之霍光廢昌邑王而立宣帝不然則二朝社稷豈不危然皆權道非伊霍不可行此一說也然則爲君者而知此亦可懼矣凡爲君而無道秦𨿽至彊數匹夫奮起民伍而變置之可畏哉如是則民爲貴可知已安必慮危存必慮亡此周人所以於勝殷之後立社於宗廟社稷之間以爲廟屏屋其上柴其下塞其東西南之三壁僅通一牖北向使人主朝夕對之以爲儆戒曰亳社殷嘗都亳故也曰亡國之社曰勝國之社稷則爲屍言社則必有稷人主以時祭之則豈不奠幣捧持拜跪起伏之間惻然內恐而曰吾或一有不謹而亡吾國乎此必周公武王之制也媒氏凡男女之陰訟聽於勝國之社陰訟於此屋下聽之不露也嗚呼亳社而宋災魯間於兩社輔公室魯宋有此社則諸侯皆有之可知也白虎通曰王者諸侯必有誡社者何示有存亡也明爲善者得之惡者失之韓詩外傳云亡國之社以戒諸侯人之戒在於桃殳攷孔子謂魯哀公曰君出魯之西門以望魯之四郊亡國之城必有數焉以此思懼則懼將焉不至此亳社之意也嗚呼後世此禮亡矣

附行軍之社攷

書啟與有扈戰於甘之野作甘誓有曰用命賞於祖不用命戮於社孔安國傳天子親徵必載遷廟之祖主行有功則賞祖主前示不專又載社主謂之軍社不用命奔北者則戮之於社主前社主陰陰主殺周禮小宗伯若大師則帥有司而立軍社奉主車太祝大師宜於社設軍社春秋傳所謂軍以師行軷社釁鼓祝奉以從者也又大司冦大軍旅蒞戮於社武王觀兵孟津載文王木主以從則知亦載社主矣及後殺紂之明日除道修社者修商社也武王立於社南師尙父牽牲尹佚防祝告天皇上帝此就於商社告天未知商社禮在何所然則行軍載社之禮於今亦虛談也夫

附社木社主攷

社所宜木郊特牲正義引尙書無逸篇曰西社惟松東社惟柏南社惟栗北社惟槐今尙書無逸無此文其張霸之僞尙書乎亦未見天子東西南北之四社論語夏后氏以松殷人以柏周人以栗宰我謂使民戰栗孔子深責之三代各以其土之所宜木植於社不以木取義而宰我附防戮人於社之說以爲使民戰栗非也鄭注宗伯云社之主蓋用石蓋疑辭也故今之社壇有石主自漢以來則然矣稽之古師行載社主襄二十二年左傳陳侯擁社以見鄭子展石太重車可載也人可擁乎唐神龍中韋叔夏議立社主引呂氏春秋及鄭義用石或檢舊社主長一尺六寸方一尺七寸在禮無文韓詩外傳長五尺方二尺剡其上埋其半土中蓋石地類也如此則出師掘社壇五尺之石以入車陳侯所擁恐一夫不能勝先儒或以爲不過尺二寸則太短回竊疑宗廟之主皆用木社主或亦用木植所宜之木於社者或就以供主用也宋大丘之社亡祭祀國之重典而守視不謹爲人竊取而去或石或木未可知也周制民居皆樹木不樹者無槨樹其木卽用其木未有徒植之而無用者也後之學者思之宋有櫟社漢祖丰有枌楡社亦木所用耳

附國人畢作攷

郊特牲曰惟爲社事單出裏惟爲社田國人畢作惟社丘乘供粢盛此章鄭以爲都鄙井田之民小司徒井牧田野九夫爲井四井爲邑四邑爲丘四丘爲甸或謂之乘四甸爲縣四縣爲都此都鄙井田與鄕遂不同乘者出長轂一乘故曰丘乘單出裏者五鄰爲裏合裏之家並盡出祭祀於都鄙【正義去都鄙字】此惟每家出一人不人人出也國人畢作者田獵也畢盡也作行也故若祭社先爲社獵則國中之人皆盡行無得住家也【國中之人豈得盡往都鄙】惟社丘乘共粢盛者丘乘都鄙井田也皇氏云若天子諸侯祭社則用籍田之谷大夫以下無籍田若祭社則丘乘之民共之示民出力也予謂鄭氏因丘乘二字三句皆解作都鄙今合分作三說凡祭社則裏民盡出五鄰爲裏六遂所云舉裏而言通謂鄕遂都鄙之民也大司馬搜田獻禽祭祀此謂社田𨿽搜於野國中之人必有所分井田在鄕遂羨卒盡起舉家皆往也大夫以下無籍田舉丘乘而言則供粢盛者不必都鄙之井田鄕遂之大夫社鄕遂之井田之民一家一民往祭社牲酒粢盛之外一日之間豈不各一再飯乎故出米民共之也搜苗狝狩四時之田不同惟春以祭社夏以享礿秋以祀祊冬以享蒸舉社言之則餘三時之獵國人亦畢作也然周禮之書未可盡信書𨿽可考周之君臣未必盡用予攷而書於此亦皆虛文古禮之廢也久矣

附王后市社稷

內宰凡建國佐後立市設其次置其敍正其肆陳其貨賄出其度量淳制祭之以陰禮鄭司農云祭之以陰禮者言市中之社先後所立社也鄭謂陰禮者婦人祭禮【正義攷】此禮他無所見惟周禮有之前朝後市王宮之北王后主市古亦難攷乂有先後所立之社不知爲誰豈亦立社稷而以婦人往祭歟於古不見此禮後世未嘗有之

附郊社之辧攷

朱文公宰我問社章注或問曰胡氏以社爲祭地祗之禮然乎曰未可知也然其言則有據矣存而攷之可也胡氏曰古者祭地於社猶祀天於郊也故泰誓曰郊祀不修而周公祀新邑亦先用一牛於郊復用太牢於社也記曰天子將出徵類乎上帝宜乎社又曰郊所以明天道社所以神地道周禮以禋祀祀昊天上帝以血祭祭社稷而別無地祗之祀四圭有邸舞雲門以祀天兩圭有邸舞咸池以祀地而別無祭社之說則以郊對社可知矣後世旣立社又立北郊失之矣回謂此言有理劉歆之書謂圜丘祭天方澤祭地所謂方澤之說書無之詩無之史記周紀自后稷至赧王亡並不一言及之惟周禮有此後世者胡氏指徽廟也夏至方澤祭地豈可衣大裘哉

附社卽祭地攷

大宗伯之職掌建邦之天神人鬼地只之禮以吉禮事邦國之鬼神以禋祀祀昊天上帝以實柴祀日月星辰以槱燎祀司中司命風師雨師【以上皆天神】以血祭祭社稷五祀五嶽以貍沈祭山林川澤以疈辜祭四方百物【以上皆地只】以肆獻裸享先王以饋食享先王以祠禴嘗蒸春夏秋冬享先王【以上皆人鬼】此胡氏所謂別無地只之位也典瑞四圭有邸以祀天旅上帝兩圭有邸以祀地旅四望裸圭有瓉以祀先王此胡氏所謂別無祭社之說也然則社卽地只而地只卽社也獨鄭於大司樂地上圜丘澤中方丘注以天神爲北辰地祗爲昆崘人鬼爲后稷又且誕妄謂此三者皆禘祭舛繆已甚且天之爲天昊天上帝耳謂之北辰耀魄寶非也地之爲地祭社則地也謂之昆崘非也神州亦非也旣引昆崘爲地神又引大社在東井輿鬼之外爲地神何其自戾歟所謂先王亦不止后稷天子三昭三穆與太祖七廟何其說之偏哉經世圖云巡狩柴望無祭地之文大防同大師旅皆立軍社而後行古之祭社通於祭地周禮之稱地有五曰地祗曰土祗曰大祗曰後祗曰社名𨿽不同皆祭地也何必牽合防緯爲神州之說回謂漢儒習見秦祭四帝漢髙增一爲五帝故劉歆注周禮有五帝之文而孔安國注書肆類於上帝亦云五帝昊天上帝一而已五方五色帝及五人帝皆當黜之澤中方丘神州昆崘之說亦皆當黜之私竊揣量天子有三社其祭社與稷祈報農事則於社壇稷壇配以勾龍后稷祭之別有所謂大社者或於此祭地軍行載主軍勝獻凱皆於是乎第捨勾龍之外又當以何神爲配且姑存疑附鄭不辧地社攷附攷天與上帝五帝

社五土之神配以勾龍稷五穀之神配以柱後攺配以棄鄭主此說爲王肅賈逵之學者謂祀勾龍棄二人鬼耳崔靈恩杜佑通典並以鄭義爲長然無如康成自他有舛誤者旣不辧社之爲祭卽是祭地又於天帝之分多端穿鑿無非惑於防緯不可不力排之也

大宗伯天神地人鬼無地之位其曰以血祭祭社稷及貍沈疈辜鄭注謂不言祭地此皆地祗祭地可知也味此則康成似亦知社之爲地又以蒼璧禮天以黃琮禮地以靑圭赤璋白琥璜禮四方鄭注謂此禮天以冬至謂天皇大帝在北極者也禮地以夏至言神在昆崘者也此泥於圜丘方澤冬至夏至之說天神謂之北極名之曰耀魄寶非是地神謂之昆崘亦非是其四方注謂禮東方以立春蒼精之帝而大昊勾芒食焉禮南方以立夏赤精之帝而炎帝祝融食焉禮西方以立秋白精之帝而少昊蓐収食焉禮北方以立冬黑精之帝而顓頊防食焉此乃呂不韋月令之文於秦亦不曾施用鄭注以爲商制今又引之以注周禮可乎月令春太皥勾芒注此蒼精之君木官之臣太皥宓羲氏勾芒少皥氏子爲木官立春之日迎春東郊注迎春祭蒼帝【字不同或云蒼】靈威仰於東郊之兆出十五里迎歲蓋殷禮也回謂此豈殷禮乃呂不韋所具秦禮而不行者也所謂天子居靑陽左个注以爲大寢東堂北偏靑旂靑衣蒼玉食麥與羊注以爲皆所取於殷時而有變焉非周制也似謂呂不韋取殷時之制凡鄭所不能通者皆指以爲殷商立夏迎赤熛怒於南郊炎帝祝融赤精之君火官之臣炎帝大庭氏也祝融顓頊氏之子曰黎爲火官中央土其帝黃帝其神后土注此黃精之君土官之臣黃帝軒轅氏也后土亦顓頊氏之子曰黎兼爲土官然獨未見注黃精天帝之名立秋祭白招拒於西郊少皥蓐收白帝之君金官之臣少皥金天氏蓐收少皥氏之子曰該爲金官立冬祭黑帝葉光紀於北郊顓頊防黑精之君水官之臣顓頊髙陽氏子防少皥氏之子曰修曰熈爲水官此知五天帝五人帝五人臣始見於此他皆無所可據秦之四帝漢之五帝皆非周以前制漢儒附防爲說【三公九卿鄭不注知非其所通】月令孟冬之月天子乃祈來年於天宗大割祠於公社及門閭臘先祖五祀鄭注此周禮所謂蠟祭也天宗謂日月星辰五祀門戶中霤竈行或言大割或言臘互文大割大殺牲割之臘謂以田獵所得禽祭獨不注公社二字郊特牲天子大蠟八歲十二月之祭先儒謂蠟亦臘也周之十二月建亥而蠟秦孟冬而臘亦建亥之月主先嗇而祭司嗇先嗇者神農也伊耆氏堯也司嗇未審何人然而不知祈年於天宗其處所焉在大割祠於公社必是社壇稷壇天子之蠟曰大諸侯亦曰蠟而不言大則王之公卿大夫鄕遂都邑之民在逺郊之外亦必有蠟臘先祖五祀之祭此三祭不同康成混而一之更不分曉

月令仲春命民社鄭注祭后土也使民祀焉祈農業也祀社日用甲鄭注似亦知社之爲后土社卽地也回謂不言稷舉其一也

月令季冬乃命太史次諸侯之列賦之犧牲以共皇天上帝社稷之饗又凡在天下九州之民者無不咸獻其力以共皇天上帝社稷寢廟山林名川之祀此兩文皆以皇天上帝與社稷對言卽知社之爲地呂不韋作此書欲秦並天下而行之猶略知古意地卽是社康成此亦不注時或一見社爲后土終惑於劉歆方丘之說防緯神州昆崘之說

鼓人以雷鼓神祀以靈鼓社祭鄭注雷鼓八面鼓也神祀祀天神靈鼓六面鼓也社祭祭地祗康成此注似又知地祗之爲社大司樂鄭注天神謂五帝及日月星辰也地所祭於北郊謂神州之神及社稷先妣姜嫄生后稷周之先母先祖謂先王先公樂六變天神皆降可得而禮八變地只皆出可得而禮九變人鬼可得而禮則此注全與前注戾其注曰此三者皆禘大祭也天神則主北辰地祗則主昆侖人鬼則主后稷先奏是樂以致其神禮之以玉而裸焉乃復合樂而祭之大傳曰王者必禘其祖之所自出祭法曰周人禘嚳而郊稷謂此祭天圜丘以嚳配之回斷之曰禮記防服小記王者禘其祖之所自出以其祖配之大傳曰禮不王不禘王者禘其祖之所自出以其祖配之周以後稷爲太祖以帝嚳爲祖之所自出禘宗廟之祭也祭帝西面東向位於右配祭於左亦東向而毀廟之主與七廟之主皆南爲昭而北爲穆而祭焉天子之盛禮也康成謂祭天圜丘以嚳配之非也孝經郊祀后稷以配天宗祀文王於明堂以配上帝此斷斷不可易之明證周家何嘗以嚳配圜丘乎祭於郊丘故言天祭於明堂乃廟也故言上帝以稱天之神漢儒襲秦漢之繆謂明堂上帝於昊天上帝之外復有五帝誣也康成於大司樂一章之內天神爲二說地爲二說人鬼爲二說陋矣凡五帝云者於詩書不見有五帝之說孔安國見漢祀五帝誤注舜典凡漢儒之言五帝皆非也地只卽是社其言昆崘與神州北郊非也人鬼卽禘祭祫祭七廟之祭祖所自出也祖者先王先公已毀之主未毀之廟皆是也禘非郊也非圜丘也而祭地於澤中之方丘鎬京洛都皆未之聞也關西洛陽𨿽夏不大熱豈可使人主於夏至服大裘乎誣也

康成注禘禮數處不同其注祭法及小記則云禘是祭天注詩周頌雝禘則云禘大祭也大於四時而小於祫注商頌大禘則云郊祭天也注郊特牲則云禘當爲礿注祭統王制則云禘是夏殷之時祭名其隨文主義先後反覆如此

周禮大宰祀五帝掌誓戒此五帝之名始見鄭注云祀五帝謂四郊及明堂掌次王大旅上帝注大旅上帝祭天於圜丘祀五帝張大次小次注祀五帝於四郊引鄭司農云五帝五色之帝大司徒祀五帝奉牛牲不注充人祀五帝不注大宗伯祀昊天上帝注引鄭司農云昊天天也上帝天也謂昊天上帝冬至於圜丘所祀天皇大帝祀五帝亦曰實柴之禮鄭司農謂實牛柴上或爲實柴此禮祀天神也而下文血祭社稷無地只之位知社卽地也此血祭中有五祀自古以爲門戶中霤竈行此之五祀引鄭司農之五祀五色之帝於王者宮中曰五祀者謂此五祀者五官之神在四郊四時迎五行之气於四郊而祭五徳之帝卽月令所謂重該修熈黎五人臣修熈共主水黎重主火土者也亦恐不然旣是祀五帝亦實柴卽天神也豈可混於血祭地只之列又以玉作六器禮天地四方注禮天以冬至謂天皇大帝在北極者禮地以夏至言神在昆崘先是血祭之四方百物以爲八蠟記四方四方年不順成八蠟不通而此之四方以爲蒼赤白黑四精之帝又卻少欠中央黃帝殊不可曉又國有大故則旅上帝五帝也主大封則先告後土此亦告社而已其注則曰后土土神也黎所食者亦不可曉小宗伯兆五帝於四郊注兆爲壇之塋域五帝蒼曰靈威仰赤曰赤熛怒黃曰含樞紐白曰白招拒黑曰協光紀五人帝食焉黃帝赤帝於南郊至此方見五天帝之各有名下文肆類之說二鄭不同肆師凡師甸【音田】用牲於社宗類造上帝注社軍社也宗遷主也爲兆以類禮卽祭上帝也類禮依郊祀而爲之者引大傳謂牧之野武王之大事也旣事而退柴於上帝祈於社此之上帝無五帝之分此之社卽地也典瑞四圭有邸以祀天旅上帝兩圭有邸以祀地旅四望注鄭司農謂上帝天謂夏正郊天也上帝五帝所郊亦猶五帝殊言天者尊異之也祀地謂所祀於北郊神州之神康成必以帝爲五帝爲北郊疑祭社無玉回謂王者祭社稷焉得無玉旅四望尙用兩圭有邸之玉況后土之社乎司服王祀昊天上帝則服大裘而冕祀五帝亦如之次言享先王先公四望山川次言祭社稷五祀則絺冕此劉歆習見秦祭四畤四帝漢髙增一畤一帝故著成此書康成不決天帝社稷之分然此六冕六服別無祭地只之冕服則社之爲地夫復何說昊天上帝之下文又曰五帝恐尙可疑若大司樂六變八變九變禮天神地只人鬼謂之爲禘北辰昆崘后稷之說前已辟其不然矣大祝掌六祝六祈其六祈一曰類二曰造鄭司農謂類祭於上帝詩曰是類是禡又曰乃立冢土戎醜攸行爾雅曰起大事動大眾必先有事於社是皆以冢土爲社上帝爲天天有星辰日月地有山川則天地之發見者也亦在所祭之亞何必五帝何必北郊而二其天二其辧六號一曰神號二曰鬼號三曰只號注神號若曰皇天上帝鬼號若曰皇祖伯某祗號若云后土地祗又國有大故天災弭祀社稷禱祠大師宜乎社造乎禰設軍社類上帝及軍歸獻於社大防同造於廟宜於社建邦國先告後土比之社稷禱祠先言土神而禱祠則類造在其中言宜社造祖類上帝社卽是地祖卽廟之人鬼上帝卽天類則隨地可以實柴升煙不必南郊社之爲地亦何必北郊大防同言宜於社建邦國言先告後土又以知后土與社之爲互文皆言地也大司冦小司冦士師三見五帝皆不注凡此五帝之說獨周禮有之易詩書孔子之所定無五帝之文禮記漢儒所爲無五帝之文子思作中庸述孔子之言曰郊社之禮所以祀上帝也宗廟之禮所以祀乎其先也明乎郊社之禮禘嘗之義治國其如示諸掌乎朱文公解郊祀天社祭地不言后土者省文也天之外又立爲五帝之說社之外又立爲北郊之說自漢以來熒惑學者回敢以是辟劉歆之僞書鄭之緯學若夫天地帝之辧宗廟之禮又當於本紀二年令祠官祀天地四方山川條內區分而詳攷之

附東萊大丘社亡攷

周顯王三十二年乙酉宋大丘社亡東萊大事記解題曰古者五社植木以表之因謂其木爲社故哀公問社而宰我對以松栢栗周之櫟社潁川之長社水經注長葛社樹暴長故曰長社亦以木名其社也所謂大丘社亡者震風淩雨北社之樹摧隕敗落不見蹤迹民因以爲亡歟按封禪書宋太丘社亡而九鼎沒於泗水彭城下【漢郊祀志周顯王之四十二年宋太丘社亡與史記年表社亡之年不同東萊攷九鼎沒之年與太丘社亡同時東坡議論此不錄】回謂社主或以石或以木恐守視不謹而亡之東萊則謂震風淩雨摧隕社樹如此則謂之大水漂蕩如山嶽崩潰亦可也

附漢枌楡社靈星祠稷祠攷

今攷漢書郊祀志髙祖禱丰枌楡社鄭氏曰枌楡鄕名也社在枌楡晉灼曰枌白楡也社在丰東北十五里師古曰以此樹爲社神因立名也此謂初起兵時禱此社也枌楡鄕名非也土宜此二木故就以爲名耳帝紀二年春二月令民除秦社稷立漢社稷此民間之社稷也郊祀志後四歲天下已定詔禦史令治丰枌楡社常以春時以羊彘祠之此髙帝不忘本之鄕社非古天子之社也有社無稷春祠而秋無祭者也天下定後二歲或言曰周興而邑立后稷之祠至今血食天下師古曰以其有播種之功故令天下皆祠之於是髙祖制詔禦史其令天下立靈星祠張晏曰龍星左角曰天田則農祥也晨見而祠之常以歲時祠以牛然則龍星左角與后稷並祭歟其獨祭左角之靈星歟或者之言謂周后稷血食至今則當並祠后稷如古之以稷配稷神也髙祖十年春有司請令縣常以春二月及臘祠稷以羊彘民里社各自裁以祠【師古曰隨其祠具之丰儉也】制曰可此乃諸縣之社外復有稷有春祠有臘祠用彘而民間里社稱丰儉自祭也蓋髙祖未嘗親祀天地終漢之世人主未嘗親祭社稷所以左宗廟右社稷之制泯於秦不修於漢所謂大社王社侯社國社置社皆亡矣然猶幸有縣社稷民間社稷也

附王莽立官稷對官社攷

郊祀志王莽言帝王建立社稷百世不易者上也宗廟王者所居稷者百谷之主所以奉宗廟共粢盛人所食以生活也王者莫不尊重親祭自爲之主禮如宗廟詩曰乃立冢土又曰以禦田祖以祈甘雨【師古注冢土大社田祗稷神】禮記曰惟祭宗廟社稷爲越紼行事【師古注紼引車索也防車之所引】聖漢興禮儀稍定已有官社未有官稷臣瓉曰髙帝除秦社稷立漢社稷禮所謂大社也時又立官社配以夏禹所謂王社也見漢祀令而未立漢稷至此始立之世祖中興不立官稷相承至今【此注以下本文】遂於官社後立官稷防夏禹配食官社以後稷配食官稷稷種谷樹徐州牧歲貢五色土各升紫陽方氏曰漢至此方見官社官稷然不知其地安在漢祀令者郊祀志亦不書

古今攷卷十一﹤子部﹐雜家類﹐雜考之屬﹐續古今攷﹥

欽定四庫全書

古今攷卷十二

元方回續

賜民爵

二年二月癸未令民除秦社稷立漢社稷下文云施恩徳賜民爵同此一日臣瓉曰爵者祿位民賜爵有罪得以減也按漢書商鞅爲法戰斬一首賜爵一級欲爲官曰五十石故名曰爵級又曰首級今攷史記秦紀自孝公以前未見秦爵之名孝公三年衛鞅說孝公變法居三年拜鞅爲左庶長十年爲大良造二十二年封列侯號商君攷商君傳同蓋相秦十年其初見後三年而得左庶長則秦之爵名恐商君前已有之戰士斬一首賜爵一級自商君始耳白起傳長平之戰秦王自之河內賜民爵各一級發年十五已上悉詣長平此河內郡民賜民爵之始也始皇本紀呂不韋之死秦人六百石以上奪爵遷五百石以下不臨遷勿奪爵此賜爵而奪爵之可見者也旣並天下二十七年築甬道治馳道賜爵一級此以役賜爵者也三十六年遷北河楡中三萬家拜爵一級此以遷拜爵者也然秦之法苛未有寛大之恩如漢王賜民爵者時則盡漢王所有之境之民皆賜爵也臣瓉減罪之說太狹乃復民得買爵又武帝有軍功十一爵其事愈多今具秦漢二十級爵名於後一公士二上造三簮四不更五大夫【周勃以中涓賜昭襄王四十五年五大夫賁】六官大夫【漢非七大夫以下皆復其身及戶勿事凡六等】七公大夫【曹參傳賜爵七大夫恐欠公字漢以上得食邑】八公乘九五大夫【曹參遷大夫後封執帛乃楚爵】十左庶長【商鞅所除秦昭王】

【十三年白起爲之】十一右庶長十二左更【秦昭王十四年白起爲之惟王翦傳並無言爵】十三中更【昭襄王三十八年中更胡傷】十四右更【秦恵王八年樗裏疾爲之後爲將爲相】十五少上造十六大上造商鞅再除大良造注卽大上造也【秦昭王十五年白起爲之明年爲卿又五年封武安君商君自此封商君皆列侯犀首亦爲之】十七車庶長十八大庶長十九關內侯二十徹侯

班固云皆秦爵以賞功勞徹侯金印紫綬避武帝諱曰通侯或曰列侯攺所食國令長名相又有家丞門大夫庶子

秦不用周公侯伯子男附庸之制創爲此爵二十等徹侯如商君封商於十五邑食其所入如周都鄙之田爲公卿大夫王子弟之采邑俾甸人治之公卿大夫王子弟得立宗廟建冢立社稷則與民同之而已不得如外諸侯之左廟右社也秦之制所謂商於十五邑者必有十五邑之長而亦未之聞也惟漢制列侯所食國攺令長之名爲相皆縣也漢髙於列侯之上創諸侯王大封同姓而亦有異姓韓信韓王信黥布吳芮盧綰之徒習見封六國後以爲常及項羽分王諸侯之比而不知周制之所無尾大不掉動輙謀反不若五等封建其衰也猶五伯疊起齊桓晉文挾天子令諸侯又其極衰也七王從橫以至於秦並六王則周亦至弱而未亡事不師古秦也因秦之陋漢也關內侯有侯號而居京師無國邑以下十八爵猶後世有官而無爵曹參周勃以將賜爵其職實將也非將無職而得此爵一公士異於士卒猶後世軍功補官異於白身然進義進武校尉之下無職事四不更不與更卒之士也猶後世不差役耳五大夫等而上之則差貴矣猶周之下大夫中大夫得與比肩也五年夏五月兵罷詔民或相聚保山澤令各歸其縣復故爵田宅𨿽秦民之有爵者許如故也此亦忠厚之一也軍吏卒防赦免罪及無罪而無爵及不滿大夫者皆賜爵爲大夫所謂五大夫異於士矣優軍吏士卒也故大夫以上賜爵各一級加賜也其七大夫以上皆令食邑七大夫者第七之公大夫漢書例不書公字秦列侯乃得食邑髙祖特令七大夫食邑自七至十九凡十三等然亦未知所食之邑之等降也自七大夫以下皆復其身及戶勿事復【音扶候反】自一公士至六官大夫一身及其一戶皆不徭賦也復謂當徵而還之徭身役賦如口泉之類恵亦廣矣又曰七大夫公乘以上皆髙爵也諸侯子及從軍歸者甚多髙爵吾數詔吏先與田宅及所當求於吏者亟與爵或人君上所尊禮【師古曰爵髙有國邑者則自君其人故曰或人君也上謂天子】久立吏前曾不爲決【師古曰辧訟陳請不早爲決斷】甚亡謂也此之田宅云卽七大夫以上所當得之食邑吏不早與又阻其凡所請也異日秦民爵公大夫以上令丞與亢禮今吾於爵非輕也其令諸吏善遇髙爵稱吾意此詔溫潤篤厚軍功之士大夫𨿽未有職任大者有食邑田宅次者免一身一戶之徭賦長吏又不敢忽之豈非所謂有功見知則說者乎𨿽襲秦人之陋制而行之以漢帝之寛恩程子所云有闗雎麟趾之意然後可以行周官之法度是也八年春三月爵非公乘以上母得冠劉氏冠公乘第八爵上至列侯十三等之首也十二年春二月擊盧綰詔燕吏民非有罪也賜其吏六百石以上爵各一級與綰居去來歸者赦之加爵亦一級恵帝卽位賜爵一級中郎郎中至太子驂乘舍人有差外郎不滿二歲賜錢萬則一級之爵貴可知矣元年冬十二月民有罪得買爵三十級以免死罪賜民爵戶一級此一戶一級非一人而一級也應劭注一級直錢二千凡爲六萬若今贖罪入三十疋縑矣此一條非是以三十貫之銅錢三十疋之絹足免死罪富民何憚而不殺人乎髙後稱制賜民戶爵一級文帝卽位賜民爵一級女子百戶牛酒立太子賜天下民當爲父後者爵一級六年夏四月大旱民得賣爵漢之賜爵或一身或一戶之長其制必有符信如後世官告公據之類其得賣爵必當告於有司立文憑相授受此則未可攷也景帝元年後元年皆賜民爵一級武帝卽位建元元年賜民爵一級元狩元年立皇太子賜中二千石爵右庶長民爲父後者一級元鼎四年冬十月行幸雍祠五畤賜民爵一級五年九月列侯坐酎金奪爵者百六人卜式傳以欲輸家半財助邊拜中郎賜爵左庶長欲風天下民助財而終莫有應者列侯酎金色惡亦本此元封元年夏四月上登封泰山賜天下民爵一級武帝年七十一年十七卽位在位五十四年四賜民爵一賜爲父後者爵凡五賜史記平準書大將軍將六將軍再出擊胡之年是爲元朔十八年書置賞官命曰武功爵級十七萬其事甚詳班固於是年末書詔【節文】今大將軍斬首虜萬九千級受爵賞而欲移賣者無所流貤其議爲令有司奏請置武功賞官以寵戰士此史綱也不明食貨志下用史記平準書史目也其文終覺固不如遷固卜式傳亦全書遷平準書之一節耳武功爵別書下方昭宣以後賜爵不必書

附武帝武功爵攷

史記平準書日者大將軍斬首虜萬九千級畱蹛無所食【韋昭蹛音滯古今字缺蹛今滯字案謂富人貯滯積谷則貧者無所食也漢紀一句不同受爵賞而欲移賣者無所流貤】議令民得買爵及贖禁固免減罪請置賞官命曰武功爵瓉注茂陵書中有武功爵十一級之名今列於後

一級曰造士二級曰閒輿衛三級曰良士四級曰元戎士五級曰官首六級曰乘鐸七級曰千夫八級曰樂卿九級曰執戎十級曰左庶長十一級曰軍衛【顏師古謂十一級恐茂陵書說之不盡】

此武帝所制以寵軍功級十七萬凡直三十餘萬金【參漢史計一金萬錢計十一級級十七萬合百七十萬金而此云三十餘萬金其數必有誤者此不必深攷】諸買武功爵官首者試補吏先除千夫如五大夫其有罪又減二等爵得至樂卿官首者武功爵之第五也買武功爵而買得官首之爵則當補吏而先除用之如此則欲爲吏而先除用者爭買此買軍士所得爵之爲官首者易於出賣不患貧矣此乃國家出虛器以當實用也猶近世之進納迪功郎十七界十萬貫進武校尉而下不入選限登仕郎之類各有價也千夫如五大夫者今武功爵之千夫比舊二十等之爵五大夫免身及戶徭賦也民必爭買軍必易賣也其有罪又減二等民何憚而不買此爵乎爵得至樂卿者師古曰樂卿者武功爵八等也言賣爵惟得至第八也今案元鼎五年春大將軍衛靑將六將軍十餘萬人出朔方獲首虜萬五千級六年春二月衛靑將六將軍兵十餘萬騎出定襄斬首三千餘級夏四月復將六將軍出絕幕大克獲不言級六月詔謂朔方斬萬八千級諸禁錮及有過者咸防厚賞得免減罪【注或釋免或減輕】今大將軍仍復克獲斬首虜萬九千級受爵賞而欲移賣者無所流貤蓋謂舊二十等之爵民積得所賜又賣得軍功爵皆已髙而進身免刑二途無用再得軍爵不售如新其格優其利以誘民之買者也十餘萬眾獲萬九千級有當賞一級二級三級四五級者細算其所以然得爵者亦無數文帝時賣爵級二千錢恐不止此今此爵謂一級十七萬錢萬錢爲金斤亦不可彊爲之說也

鄕三老

一年二月舉民年五十以上有修行能率眾爲善置以三老鄕一人秦制縣十里一亭亭有長十亭一鄕鄕有三老有秩嗇夫防徼三老掌教化嗇夫職訟聽收賦稅防徼徼巡禁賊盜此所謂鄕長十亭而百里其制非周禮王城近郊之六鄕也王城之外一百里之內爲六鄕有鄕老二鄕則公一人公者王之三公太師太傅太保鄭注云三公者內與王論道中參六官之事外與六鄕之教如此則二鄕二萬五千家一鄕一萬二千五百家每鄕鄕一人五家爲比比長下士一人五比爲閭閭胥中士一人四閭爲族族師上士一人五族爲黨黨正下大夫一人五黨爲州州長中大夫一人上下相維二鄕之民至以三公一人爲鄕老而任其教事然則所教者何大司徒以鄕三物教萬民而賓興之是也一曰六徳知仁聖義中和二曰六行孝友睦婣任卹三曰六藝禮樂射禦書數而禮則又有五禮防萬民之僞而教之中樂則又有六樂防萬民之情而教之和大司徒教之而三公之爲鄕老者統其事於上也古之於教化也不輕矣今漢承秦制舉民年五十以上修行率善爲三老鄕一人其選不太輕乎三老之稱古以對五更人主執醬執爵奉上養老之盛而隆其名也十亭爲一鄕名若隆而望則卑不知其所以教化者何事𨿽然意亦不惡也古之六鄕上有三公爲鄕老下有大司徒小司徒又有鄕師鄕大夫三年大比興賢能鄕老及鄕大夫以禮賓之獻賢能之書於王王再拜受之登於天府退而以鄕射之禮五物詢眾庶然後賢出長能入治如此其重秦漢乃如此其輕何耶【嘗疑六鄕云此興賢能僅及百里之內恐當六遂都鄙亦然諸侯之國亦當闔境興賢能以貢天子不然則可疑也】

縣三老

擇鄕三老一人爲縣三老班固百官公卿表止言鄕三老有秩不言有縣三老秦必有之班史省文耳雒陽新城三老董公遮說漢王地理誌河南郡第一雒陽縣又有新城縣乃恵帝置董公乃雒陽縣新城之三老未可知也周制天子之畿內稱縣內大司冦之屬有縣士掌野各掌其縣之民數鄭注地距王城三百里外以至四百里曰縣二百里至三百里曰野四百里至五百里曰都都縣野非王子弟公卿大夫之采地則皆公邑有三縣趙晉韓魏爲公侯大夫置郡縣小司徒造都鄙之井田九夫爲井四井爲邑四邑爲丘四丘爲甸四甸爲縣四縣爲都鄭注四甸爲縣方二十里四縣爲都方四十里四都方八十里旁加十里乃得方百里爲一同也積萬井九萬夫井田之備於一同今止於都者采地食者皆四之一其制三等百里之國凡四都一都之田稅入於王三十里之國凡四縣一縣之田稅入於王二十五里之國凡四甸一甸之田稅入於王此天下之縣卿士之縣井田之縣非後世之縣也史記趙世家晉頃公之十二年六卿以法誅祁氏羊舌氏分其邑爲十縣六卿各令其族爲之大夫韓魏世家皆書六卿十縣事此乃後郡縣之縣左傳書曰晉韓宣子卒魏獻子爲政分祁氏羊舌氏之田命司馬彌牟爲十大夫以賢舉也左傳曲筆不如司馬遷之公以法誅祁氏羊舌氏直筆也六卿各令其族爲十縣大夫直筆也此縣大夫之始也秦之縣之謂也春秋之末晉頃公最昏弱六卿分晉自此始十縣大夫不爲公室田自此始孔子未相魯之十四年前也魏世家魏武侯擊十三年書秦獻公縣櫟陽秦紀獻公二年城櫟陽徐廣注徙都之司馬遷於魏世家書曰縣謂都之也僭也周安王十九年也趙孝成王四年韓上黨守馮亭趙世家入城市邑十七於趙上黨郡也城市邑十七縣也孝成王使趙勝受地告馮亭以萬戶都三封太守千戶都三封縣令皆世世爲侯吏民皆益爵三級馮亭不說此又可見郡太守縣令之始也又可知戰國之有爵級亦不専於秦也趙以兵取上黨遂有長平之禍秦紀厲共公二十一年初縣顏陽又在獻公未縣櫟陽之前七世三晉殺智伯之前孔子卒之二十三年間秦之縣久矣周顯王十九年歲在辛未史記秦紀孝公之十二年大良造商鞅作爲咸陽築冀闕徙都之並諸小鄕聚集爲大縣縣一令四十一縣爲田開阡陌東萊大事記書秦聚小都鄕邑爲三十一縣置令丞【三十一字與四十一字差】解題曰此廢都邑爲郡縣之始也前漢百官表曰縣令長皆秦官萬戶以上爲令秩千石至六百石減萬戶爲長秩五百石至三百石皆有丞尉今更損益漢書東萊記者於下方

周顯王十二年秦初置有秩史商鞅旣廢井田比閭鄰里之制亦壊故置有秩史以董之也縣令長丞尉是爲長吏丞尉秩微者止於二百石

百石以下有斗食佐史之秩是爲小吏

十里一亭亭有長漢官儀曰十里一亭亭長亭五里一郵郵間相去二里半司姦盜亭長持二尺板以劾賊索防以收執賊風俗通曰漢家因秦太率十里一亭亭畱也蓋行旅宿防之所館十亭一鄕鄕有三老三老在佐史有秩上者以徳齒表率其鄕非吏也三老掌教化後漢志云凡有孝子順孫貞女義婦讓財救患及學士爲民法式者皆扁表其門以興善行回謂假如縣方百里則爲方十里者百十亭一鄕則一縣當有十鄕鄕二老當有十人各掌一鄕之教化縣三老者其當掌縣城中之教化且兼掌十鄕之事乎

有秩後漢志云郡所署秩百石掌一鄕人漢官儀曰鄕戶五千則置有秩風俗通曰秩則田間大夫言其官裁有秩耳

嗇夫職聽訟收賦稅後漢志云其鄕小者縣置嗇夫一人謂鄕戶不滿五千則不置有秩如一縣有數鄕小不置有秩則縣置嗇夫一人以總治之也又後漢志云有秩嗇夫皆主知民善惡爲役先後知民貧富爲賦多少平其差品前漢百官表不言有秩所掌蓋與嗇夫所主之事同總言之也

遊徼徼巡禁賊盜後漢志云又有鄕佐屬鄕主民收賦稅

縣大方百里裏其民稠則減稀則擴鄕亭亦如之皆秦官也又按後漢書志裏有裏魁民有什伍善惡以告裏魁掌一里百家什主十家伍主五家以相檢察𨿽不載所起觀商鞅初令令民爲什五而相收司則始於鞅民矣鄕官者政事之所基也鞅旣刻滅三代之制猶置三老掌教化者何耶蓋初變古者必有流澤餘韻間見層出於污法暴政之中至於再變三變則遂蕩然矣

縣令丞尉

縣之所以然前固詳矣然其制不専始於秦也漢書髙紀書鄕三老縣三老下文曰與縣令丞尉以事相教復勿繇戌此古今攷以縣令丞尉四字命題者也百官公卿表縣令長皆秦官掌治其縣萬戶以上爲令秩千石至六百石減萬戶爲長秩五百石至三百石皆有丞尉秩四百石至一百石此古今攷所以當旁推曲引以見縣令之別猶有縣長也秦孝公十二年周顯王之十九年辛未商鞅爲秦並小鄕爲大縣三十一未有郡也東萊大事記書周顯王四十一年魏納上郡於秦攷之史記秦紀恵文君卽秦恵王卽位之十年張儀相魏獻上郡十五縣東萊先生解題曰張儀旣取蒲陽而復歸之故魏以上郡爲謝也魏世家書盡入上郡於秦豈上郡所統不止十五縣前此有爲秦取者歟春秋之時郡屬於縣趙簡子誓眾所謂上大夫受縣下大夫受郡是也杜預注曰周書作雒篇千里百縣縣有四郡戰國之時縣屬於郡此所謂上郡十五縣也方孝公商鞅時並小鄕爲大縣縣一令尙未有郡及守稱及魏納上郡之後十餘年秦紀始書置漢中郡或者山東諸侯先變古制而效仿之歟東萊注又自引戰國防城渾南遊楚至新城說其令爲主何不以新城爲主郡新邑甚利之新城公乃城城渾之楚楚王果以新城爲主郡以此攷之則郡必居形勢控扼之城郡者縣之主故謂之主郡回按楚之治縣皆稱公新城縣之公治縣者也如沛公之公及升爲主郡則得爲郡守矣東萊又按史記正義曰魏前納陰晉次納同丹二州【州名亦見於此】今納上郡而盡河西濱洛之地矣地誌云上郡故城在綏州上縣東南五十里按丹鄜延綏等州北至勝州固陽並上郡地又注輿地廣記云上郡乃今鄜延安丹坊麟銀夏綏徳保安之地回按漢書地裏志上郡二十二郡皆古地名今難攷髙帝元年更爲翟國後復爲匈奴都尉治塞外顏師古注匈歸者謂匈奴歸附此地漢唐有之宋朝爲夏國所據範文正帥延安種諤城綏州皆近靈夏三晉之地其犬牙磬折懸逺如此魏所以徙都大梁者以舊都安邑無障蔽故去之古今攷此篇博攷郡縣之始令長丞尉則已曉然矣秦漢郡縣制至今不變知縣縣丞主簿縣尉近世攺官須入選人爲令初筮簿尉隅官保正保長或曰里正里長吏員父老之類當別攷以附亦可供晚進咀嚼也

漢王自臨晉渡

漢王二年冬十一月還都櫟陽畱至春三月自臨晉渡河師古曰舊縣名其地居河西濱東臨晉境本列國時秦所名也卽今之同州朝邑縣界也按黃河一直一曲千里河西五郡沙甘肅涼卽漢所開酒泉張掖等五郡其河北流出塞而東東而又南所以臨晉在河西晉之太原爲河東河至潼闗過華山然後又東流也韓信陳船欲渡臨晉而伏兵從夏陽以木罌缶渡軍襲安邑虜魏王豹卽此地漢王此行自關中渡河降魏王豹虜殷王卭以殷王卭之地置爲河內郡而不郡魏王豹之地者以其降也故使將其國之兵從下河內異時歸謁親畔爲楚故遣韓信擊豹定魏地置河東太原上黨郡

陳平亡楚來降

陳平事魏王咎爲太僕說不聽又畏防歸項羽從破秦賜爵卿殷王卭之反楚以平爲武信君擊殷拜都尉漢攻下殷羽怒將誅定殷者平乃間行仗劍歸漢漢亦拜爲都尉漢彭城之敗還滎陽以平爲亞將屬韓信軍廣武綘灌等爲盜嫂受金之謗漢王讓魏無知又自問平使此際而漢王不復明察則平無可事之主乞骸骨何所往乎平乃復首進間疎楚君臣說爲第一防滎陽夜出女子二千人東門爲第二策躡漢王封韓信爲第三防僞遊雲夢爲第四防【此時韓信無反心來防於陳無辜遭防髙帝畏其能耳】平城解圍爲第五防及從擊臧荼陳豨黥布凡六出奇計封戶牖曲逆侯常爲防軍中尉其後爲少卿郎中令左丞相定呂氏之難論漢初人才當爲張良蕭何韓信三傑之亞其所成立如此不過髙帝能不受綘灌之防耳然魏無知之言不足法也其謂所言者能所問者行非也古今天下皆不以行取人而以能取人欲久安長治得乎平之爲人漢髙終疑之故曰陳平智有餘然難獨任觀其不斬樊噲以取容於呂后求宿衛得畱而免於滎陽之屯智則智也知命守道之君子不如是也

古今攷卷十二

欽定四庫全書

古今攷卷十三

元方回撰

南渡平陰津三老董公遮說

漢元年夏四月諸侯罷戲下各就國不兩月田榮擊走齊王田都反楚殺膠東王田市又殺濟北王田安項羽失其黨三王矣六月漢還定三秦項羽失其黨六王矣八月臧荼殺燕王韓廣項羽失其黨七王而荼亦叛已亡八王矣自殺韓王成以鄭昌王韓漢降之亡其黨九王矣二年冬十月羽弒義帝尊之爲帝而弒之天下皆得而誅羽矣常山王張耳降漢河南王申陽降漢鄭昌降魏王豹降虜殷王卭漢驟取八國羽之十九王失其黨十四並漢爲十五孤立無與而自擊田榮則是天以田榮牽制項羽於東北而漢王乃得東向而擊之陳余彭澤又各爲羽之一癰一疽然天下之大未有一人能建大義如三老董公者其遮說之辭二年三月也羽不一年狼狽失據臣聞順徳者昌逆徳者亡兵出無名事故不成故曰名其爲賊敵乃可服項王爲無道放殺其主天下之賊也夫仁不以勇義不以力三軍之眾爲之素服以告之諸侯爲此東伐四海之內莫不仰徳此三王之舉也漢王於是爲義帝發喪袒而大哭哀臨三日坐羽罪大逆無道兵皆縞素願從諸侯王擊楚之殺義帝者齊桓公昭王南遊不入包茅之問於是復見張良蕭何韓信陳平皆不能建此說何也人才而在下豈可少乎是行張良陳平皆在軍中韓信獨不在軍定三秦者韓信之計也其軍實爲漢先鋒大將三河河南河東河內亦韓信力降鄭昌乃韓王信力

仁不以勇義不以力

三老董公謂仁不以勇義不以力此言必有所從來孟子謂亦有仁義而已矣何必曰利又謂未有仁而遺其親者也未有義而後其君者也戰國辯士儀秦之徒一言而諸侯懼安居而天下熄者皆盜賊之謀也荀卿以性爲惡以禮爲僞而況他人乎前漢始有董仲舒曰正其誼不謀其利明其道不計其功三老董公與董仲舒孟子之後有二董

悉發關中兵收三河士

悉發關中兵卽巴蜀漢中之眾與夫三秦之眾皆在行三河者師古注謂河南河東河內乃河南王瑕丘申陽河東魏王豹河內殷王司馬卭之眾亦皆在行又韓王信韓國之眾張耳常山王國之降者亦在行惟大將軍韓信不在行想在蕭何守國韓信畱鎭關河之間

田橫立田榮子廣爲齊王

二年春正月項羽擊齊王田榮走平原平原民殺之齊皆降楚此項羽之勝勢也楚人焚其城郭齊人復畔之史記多系累其子女一句尢切於事羽所過殘賊所以得之難而失之易也三月漢王興縞素之師夏四月田橫收得數萬人立榮子廣爲齊王羽𨿽聞漢東欲遂破齊而後擊漢然則始終爲羽之癰疽之害者齊也

刼五諸侯兵入彭城

夏四月漢王刼五諸侯兵伐楚遂入彭城應劭韋昭如淳所注皆非師古注五諸侯者謂常山河南韓魏殷也呂東萊取此說按此年十月常山王張耳降河南王申陽降韓王鄭昌降三月魏王豹降虜殷王卬時𨿽未得常山之地據功臣表云張耳棄國與大臣歸漢則亦有士卒也爾時雍王邯被圍猶在廢丘然則巴蜀漢中三郡三秦國及張耳三河鄭五國凡十一項大軍皆在行史記漢書紀不書軍數惟項籍紀傳云五十六萬人

漢取羽美人貨賂置酒髙防

服防曰大防也此一節張良陳平皆在軍中何故不諌以愚觀之漢王入彭城得其國美人寶貨盡以賞軍如韓信者分五十六萬之半迎擊項羽於齊魯界中可也急遣使迎太公呂氏與厥子可也不是之思日置酒髙防而奄有其寶貨美人以自縱豈縞素之師所宜有哉想是未入彭城之先卽爲義帝喪服以仗大義已入彭城之後卽除服而宴樂以肆其私欲可乎致堂胡氏曰漢王置酒髙防宴安不虞父執妻虜漢業之覆在頃刻間使兢兢業業如初入關中見羽鴻門則亦何至於敗哉狃於小勝逸欲生焉是以至此可爲監也

彭越將三萬人歸漢

項羽之封諸侯王也田榮敗三齊而自王彭越在鉅野無所屬史記項籍紀漢書髙帝紀皆書榮與越將軍印獨史記漢書彭越傳乃書曰齊王田榮叛項王漢乃使人賜越將軍印未知孰是漢王之東伐彭城也越將三萬人歸漢外黃拜魏相國於梁楚地燒楚積聚皆越爲之固陵之會韓彭不至𨿽封梁王髙帝固已疑之矣呂后殺韓彭其迎逢髙帝之意歟蕭何嘗救彭而用計殺韓急則用緩則不能容之功臣之於世主可不監乎

彭城之敗

彭城之敗史記項籍紀所書特詳漢書髙帝紀最略精兵三萬人從魯出胡陵泗水士卒之死與雎水士卒之死兩大陣也漢紀合而一之史漢紀傳一事兩三處復說可厭圍漢王三匝大風從西北起折木發屋揚沙走石晝晦漢王乃得與數十騎遁去以五十六萬之眾大敗而以數十騎遁哀哉天欲興數百年之漢以養天下之民故有大風之異𨿽太公呂后間行爲楚所得而孝恵得脫又天所以相漢也項羽終不聞有子苟有子髙帝不誅項氏當亦赦之

隨何說九江王布畔楚

二年夏四月彭城之敗呂后兄周呂侯澤將兵居下邑漢王間往從之稍收士卒軍碭西過梁地至虞卽今宋州虞城縣謂謁者隨何曰公能說九江王布使舉兵畔楚項王必畱擊之得畱數月吾取天下必矣攷布傳項王徵兵擊齊稱病不往遣將將數千人行漢之敗楚彭城布又稱病不佐楚項王由此怨布隨何所以說布之言亦皆明白背盟約而殺義帝此一句斷盡項王之罪然此謀乃張良爲之也不攷良傳又焉得知漢王兵敗還至下邑當是時董翳司馬欣皆降楚不足爲漢輕重也殷王卬死一降王亦不足惜也其大者田橫爲項羽之梗一也陳余以不王怨羽又以張耳歸漢而兩立然亦不助項二也彭越歸漢外黃爲羽患三也章邯在廢丘將破亦非漢之所患四也獨九江王布與羽有隙而猶豫未決張良實主此謀下邑之間漢王下馬踞鞍曰吾欲捐闗以東等棄之誰可與共功者張良曰九江王布此梟將與項王有隙彭越與齊王反梁地此兩人可急使而漢王之將獨有韓信可屬大事當一面卽欲捐之捐之此三人則楚可破也漢王乃遣隨何說九江王布而使人連彭越及魏王豹反使韓信特將北擊之因舉燕伐齊趙然卒破楚者此三人力也良多病未嘗將兵常爲畫防臣時時從漢王東萊大事記取史記世家作因舉燕伐齊伐趙謂陳余也漢書非也此謂興漢破項籍賴此三人而三人之所以建立又非良不能知也史文微有同異彭越於彭城未敗之前歸漢矣於彭城已敗之後又書曰使人連彭越蓋彭越因漢之敗亡其眾與城故漢王又使人連接之也【班史張良傳全用史記畱侯世家節攺處全不及馬遷】

漢王屯滎陽韓信收兵與漢王防兵復大振

二年五月漢王屯滎陽滎陽之險始見於此周室東遷封鄭伯於溱洧之間而此爲制邑鄭之巖邑也共叔段所食而鄭莊公順母之欲養弟惡至於成而後敗之事見左傳秦混天下其地屬三川守李由𨿽墮天下城而滎陽之北有敖倉有成臯之城有大索城小索城在其南滎陽城南又有所謂京城亦太叔段之城也漢王彭城之敗至於滎陽固是得地險然漢書髙紀所書有云韓信亦收兵與漢王防兵復大振與楚戰滎陽南京索間大破之史記下文云楚以故不能過滎陽而西史當互看意義方足此𨿽險地乃韓信兵力也嗚呼秦函谷關之險漢以後無稱焉河北井陘之險韓信以後無稱焉漢滎陽之險呂后之變猶以灌嬰屯七國反時猶以周亞夫屯乃後無聞焉蜀以劍閣爲險有鄧艾則無之吳以大江爲險有王濬韓擒虎賀若弼曹彬則無之險豈可恃哉漢之已敗而再奮非滎陽之險也乃韓信之兵力爲之又東萊大事記曰京故城在鄭州滎陽縣東史記正義曰京縣有大索城小索城楚漢戰滎陽京索間卽此三城耳通鑑書曰楚乘勝逐北與漢戰滎陽南京索間楚騎乘眾漢王擇軍中可爲騎將者皆推故秦騎士李必駱甲必甲願得左右善騎者傅之拜灌嬰爲中大夫必甲爲左右校尉將騎兵擊楚騎滎陽大破之楚以故不能過而西此東西爭天下之勢在乎成臯滎陽京大小索五城以阻楚與南北爭天下之勢不司觀者未必悟也又騎將得灌嬰李必駱甲力地險將才漢得之矣

關中老弱未傅悉詣滎陽

史記曰至滎陽諸敗軍皆防蕭何亦發關中老弱未傅者詣滎陽漢書紀曰蕭何悉發關中老弱未傅者悉詣軍東萊大事記取漢本紀服防曰傅【音附】東萊刪此六字孟康曰古者二十而傅三年耕有一年儲二十三年而後役之如淳曰律年二十三傅之疇宮各從其父疇內學之【漢書無內字】髙不滿六尺二寸以下爲疲癃儀注【漢注有云字史記無】民年二十三爲正一歲爲衛士一歲爲材官習射禦騎馳戰陳又曰年五十六衰老乃得免爲庶民就田裏今老弱未嘗傅者皆發之未二十三年爲弱過五十六爲老師古曰傅著也言著民籍爲公家徭役服未是史記於五十六爲老之下注又引食貨志日月爲更

卒已復爲正一歲屯戍一歲力役三十倍於古者又索曰按姚氏云古者更卒不過一月踐更五月而休又顏曰五當爲三言一嵗之中三月居更三月戍邊總九十三日古役人嵗不過三日此倍於古也斯說得之紫陽方氏曰以天下之民二十三而傅五十六而老

今老弱悉詣滎陽軍前非小役也大者披甲上馬執干戈出戰小者築城運餉總名曰徭役不無輕重乎師之謂旅戰之謂兵運餉凡雜使之謂役之謂夫舉天下民二十三而就傅五十六而爲民無數之軍無數之夫國其有不彊者乎後世募民爲兵涅以手額之號老不可伏弱不可用坐費百萬之餉爲國大患民則遊手者無役有產稅之家隅官掌煙火盜賊保正催上三等戶稅保長催下二等戶稅彊者不至破家而保正常有追胥之苦殺人公事有檢驗守尸之苦保長有代下戶輸賦之苦惟官戶吏人戶幸免而官不皆眞官鬻爵頂冒吏亡賴受贓爲生動輒遭刑初無長久者今世事大變又不同

築甬道取敖倉

東萊大事記曰秦建敖倉於成臯【大康地裏志】敖地名在滎陽西北山下臨河有大倉【孟康注】酈食其曰敖倉天下轉輸久矣聞其下乃有藏粟甚多滎陽成臯控南北之衝故秦積粟於此通典曰鉅橋盈而殷喪成臯溢而秦亡應劭注築甬道屬河恐敵鈔輜重故築垣墻如巷也

鄭氏注曰甬【音踴】

酈食其審食其趙食其

師古曰此審食其及武帝時趙食其讀皆與酈食其同音異基而近代學者酈則爲異其審則爲食基趙則爲食其非也同是人名更無別義荀恱漢紀三者並爲異基字

魏王豹反爲楚【史記書在三年漢書在二年六月】

魏王豹謁歸視親疾至則絕河津反爲楚漢王臨晉之役豹降從下河內又從伐彭城彭城敗從還滎陽漢以其降也故仍使王魏而將兵以從豹有母請歸視疾人情之常也至則斷津渡距漢軍反爲楚端事見外戚傳髙帝薄姬文帝母也許負相薄姬當生天子豹聞許負言心喜因背漢中立而與楚連和師古曰自謂當得天下後漢虜豹以其國爲郡而薄姬輸織室夢龍據胸髙帝幸之生文帝讀此知許負是秦漢間人或謂是婦人封鳴雌亭侯則恐不然漢初未有亭侯然相人之說呂公知髙帝之貴以呂后妻劉氏而不知諸呂之赤族許負知薄姬生天子魏豹惑焉以喪國亡身而不知所生之天子非己實能生也

班固削韓信功

薄姬傳班固漢書使曹防等虜魏王豹以其國爲郡虜豹之役韓信爲左丞相騎將灌嬰步將曹防班固曲筆不一垓下之圍信以三十萬眾自當項羽僞少卻而左右翼包羽之陣信乘之大敗羽班固亦全削之不書然史記外戚傳太后世家亦已攺韓信爲曹防

還櫟陽立太子

二年六月漢王自滎陽還櫟陽立太子令諸侯子在關中者皆集櫟陽爲衛四月彭城之敗漢王道逢孝恵魯元楚騎追漢王

古今攷卷十三﹤子部﹐雜家類﹐雜考之屬﹐續古今攷﹥

欽定四庫全書

古今攷卷十四

元方回續

令祠官祀天地四方上帝山川

舜典曰肆類於上帝禋於六宗望於山川此百世祀典之始也上帝孔安國注謂天及五帝而不言地六宗注中一爲四時余爲寒暑日月星水旱北漢所謂上帝四方也其說詳見史漢著於後山川卽九州名山大川五嶽四凟之祀今析爲三而攷之

祀天地總攷【三十六條】

肆類於上帝注肆遂也類謂攝告事類遂以攝告天及五帝正義云是類是禡周禮肆師云類造上帝王制雲天子將出徵類乎上帝所言類者皆是祭天之事言以事類而祭也回謂人主自有祭天之禮因他事及出徵大烖告天則謂之類非正祭也孔安國以爲告天及五帝則當辧明之上帝之爲天如孝經郊祀后稷以配天宗祀文王於明堂以配上帝總言之謂之天専以天之主宰之神言之謂之帝孔安國謂告天及五帝則一天之外又有五帝竊恐非也朱文公所以疑書傳非安國之筆也漢儒習見五帝之說與天混言之固不可與天分言之亦不可漢書郊祀志引書及孝經此語師古注類於上帝曰上帝天也此言簡而當至注孝經上帝則曰上帝太微五帝也以文王配五帝未之聞也

右書類上帝孝經配天配上帝攷

正義於書類於上帝有曰周禮司服於王祀昊天上帝則服大裘而冕祀五帝亦如之是昊天外更有五帝上帝可以兼之故以告天及五帝也鄭篤信防緯以爲昊天上帝謂天皇大帝北辰之星也五帝謂靈威仰等太微宮中有五帝座星是也如鄒之言天神有六也【此二句正義疑鄭之所云非也】家語云季康子問五帝之名孔子曰天有五行金木水火土分時化育以成萬物其神謂之五帝王肅云五行之神助天理物者也鄭意亦當然矣回謂金木水火土五行之神恐不當尊之與上帝並稱古之有天下者曰三皇曰五帝又曰王故取乎世人至尊之稱謂天皇天謂帝上帝君之也主之也金木水火土五行之神亦天之臣也恐不當稱爲帝月令五天帝五人帝五人臣皆非帝王時書呂不韋之所撰家語亦非孔門的傳皆未可信

右正義所疑孔傳及家語五帝攷

或問舜攝告天而不告地何也曰中庸有之郊社之禮所以事上帝也郊祭天社祭地而其文單言上帝則祭地可知也古人省文耳古有互文對文省文焉知舜之類於上帝不並祭地乎焉知周之郊不並合祭天地乎焉知周之明堂不並祭地只乎所以詩昊天有成命序曰郊祀天地也毛傳鄭箋並不下一語而缺之

右中庸郊社詩郊社天地攷

元祐八年三月日端明殿學士兼翰林侍讀學士左朝奉郎守禮部尙書蘇軾上圓丘合祭六議札子謂圓丘合祭允當天地之心不宜更攺謂舜之類武王之柴豈有不告地只之理如回所謂省文是也蘇公又謂古者祀上帝則並祀地只引昊天有成命郊祀天地也此乃合祭天地經之明文同之世祀上帝則地只在焉歌天而不歌地所以尊上帝故其序曰郊祀天地也此文備見東坡奏議卷第十三之第三篇

學者當詳考之大抵自五帝之說興而上帝之尊稱不明自北郊之說興而社卽祭地之舊典遄廢自耀寶魄靈威仰之防緯雜襲而妄人小子輙撰名號以防天神天稱皇天或昊天上帝不當泥六天五帝之說地稱后土或稱皇地只不可泥劉歆北郊之說東坡先生謂古人合祭是也五峯胡氏謂古人社卽祭地執此爲據一掃夫後世之附防不經者斯足以見學者之至一矣

右東坡合祭天地五峯社卽祭地攷

陳祥道禮書著天地之辧二篇及畫圓丘方丘二圖皆附會周禮周禮有可信者有不可信者陳祥道先述周禮故多舛今先言易以証之易豫卦曰先王以作樂崇徳殷薦之上帝以配祖考此謂作樂之盛薦之上帝以配祖考此郊之配天明堂之配帝皆用樂也上帝卽天天卽上帝祥道曲說以配祖者天也以配考者兼五帝也合天與五帝而謂之上帝易與周禮其義一也竊詳豫卦大象前後說易者數十百家無五帝之說祥道非也祥道謂詩書之文未嘗有稱五帝而書亦未嘗有稱昊天上帝者其稱天及上帝類皆泛言之而已且詩書不言五帝而周禮獨言五帝此必劉歆之附防無疑愚嘗於社稷攷後第八條附五峯胡氏郊祀之辧攷第九條附社卽祭地攷第十條附鄭不辧地社攷又就附天與五帝上帝攷凡周禮五帝出處具在陳祥道費辭遮防附會劉歆全不可取學者詳之

右陳祥道附防周禮五帝攷

天卽帝帝卽天互文也益稷曰以昭受上帝天其申命用休洪範曰鯀湮洪水帝乃震怒不畀洪範九疇又曰天乃錫禹洪範九疇此天卽帝帝卽天也又焉得有所謂五帝者乎上帝爲天之主宰之神有以平居對越言者指其禮不指其形有以齋戒祭祀言則有感應之道焉天聰明天明畏天敍有典天秩有禮天命有徳天討有罪惟皇上帝降衷於下民上帝臨汝無貳爾心伊尹格於皇天伊陟格於上帝帝謂文王不大聲以色不識不知順帝之則此以對越言者也天卽帝也帝卽天也又豈有所謂五帝乎禮記大雩帝又以共皇天上帝之祀又因吉土以饗天帝於郊祭帝於郊所以定天位郊社所以事上帝天子親耕粢盛秬鬯以事上帝聖人爲能饗帝易王用享於帝及前作樂薦上帝又聖人以享上帝立廟此以祭祀言者也天卽帝也帝卽天也又豈有五帝乎自秦創西畤有白帝之說浸淫爲四而漢髙又增黒帝爲五帝秦人焚書之後漢儒生而習見此說文帝五畤之外後惑於新垣平之說作五帝廟立五帝壇親祀之平敗使祠官領之而不往武帝之世亳人謬忌奏祠太乙曰天神貴者太一太一佐曰五帝久之又令祠官寛舒等具太一祠壇太帝壇壇三垓五帝壇環居其下又其後濟南人公玉帶上黃帝時明堂圖中有一殿四面無壁以茅蓋通水圜宮垣名曰昆崘以並祠上帝焉於是作明堂汶上祠太一五帝於明堂皆謂之不經可也蓋自漢興有五畤之帝文帝武帝有新垣平之五帝有謬忌之五帝有公玉帶汶上明堂之五帝而太一最貴又郊雍有禮甘泉祭天汾陰祭地各有禮又封禪泰山有禮益不勝其繁云

右引經證天地攷

天無二日民無二王天卽帝無二天也帝卽天無二帝也而秦漢以來有六天六帝之說所謂大示地示土示后土皇地祗皆地也三代之前以郊對社而祭地焉社稷之社對立者又有所謂王之大社分五色土以茅包之封諸侯者也或者其亦祭地於此社歟今諸儒之論謂后土非社謂地神有二陳祥道曰先王親地有社存焉禮曰饗帝於郊祀社於國又曰郊所以明天道社所以神地道又曰郊社所以祀上帝又曰明乎郊社之義或以社對帝或以社對郊則祭社乃所以親地也愚謂祥道此言引經良是胡不曰祭社所以祭地也而曰祭社所以親地也一字之異侮文弄法甚矣朱文公是胡五峯之說謂祭社卽是祭地詩書無北郊之文而祥道惑於劉歆之附防引大宗伯以血祭祭社稷又曰大封先告後土引大祝大師大防同盟於社又曰建邦國先告後土以爲后土非社矣殊不知古人互文后土者社所祭之地神社者地神所祭之地互舉其一也謂后土別是一地神不謂之社則大示地示土示皇地祗與后土又各爲一說乎郊者祭天之地社者祭地之地謂南郊祭天於地上之圜丘北郊祭地於澤中之方丘除周禮外他經皆無其說且如祭地北郊其爲地神卽大示地示土示皇地祗后土一義也正義附防鄭說謂黃琮禮昆崘之示以夏至兩圭祀神州之示宜以七月河圖推象云昆崘東南萬五千里神州孝經緯云祭地示於北郊皆不可信陳祥道又謂大示則地之大者地示則凡地之示與焉土示則五土之示而已天帝非一帝地示非一示皆有臣下僭君上之意如詩昊天有成命郊祀天地也鄭氏無箋正義曰昊天有成命者郊祀天地之樂歌也謂於南郊祀所感之天神於北郊祭神州之地祗也按禮祭祀天地非止一事此言郊祀天地不言所祀之神但祭之於郊但天地相對惟有此二神耳何者春官大司樂職曰冬日至於地上之圓丘奏樂六變則天神皆降夏日至於澤中之方丘奏樂八變則地祗皆出注云此鄭注也天神則主北極地祗則主昆崘故以貳至之日祀之於丘不在於郊此言郊祀必非彼也回敢問鄭天神而曰北極地祗而曰昆崘不小吾天地乎二至之日祭之於丘不在於郊如此則郊自郊丘自丘乎陳祥道記鄭氏之徒謂四圭之玉黃鐘大呂之樂夏至以祀感帝於南郊蒼璧之玉六變之樂冬至日禮天皇大帝在北極者於圜丘天皇大帝耀寶也五帝太微之帝也分郊與丘別感帝與四帝且謂王肅不合攻鄭合郊丘而一之然則夏至之日祭地於北郊澤中之方丘謂人主親祭也同是一日又屈人主祀感帝於南郊不亦勞乎郊之壇築以人力郊之丘因其自然以通也謂丘非郊旣不通謂人主一日而南郊明堂合祭天地並侑祖宗當如眉山蘇氏議外去五方帝之說去考工記五室之說昊天上帝外五帝之號稍爲降屈又須掃去北郊之說凡祭地並於社壇何必夏至日而祭北郊大暑之時而服大裘決然不可樂六變八變之說亦恐皆出臆論於詩書無所見盡從而去之一切簡易庶幾眞近古云

右引緯證郊丘攷

以周頌攷之昊天有成命郊祀天地也此郊祀天地合祭之樂所以致敬燔瘞必於人爲之壇所以盡文蓋以爲泰壇爲燔燎之壇泰折爲埋瘞之坎人力爲之圜丘方丘因天地自然之形圜丘之上天神南面王北鄕方丘之上地示北面王南向左宗廟右社稷舊說周制宗廟向南社稷向北禮記祭社之禮君南鄕於北牖下答陰之義也愚謂圜丘祭天不祭地而日月從祀居東西方丘祭地不祭天而日月從祀居東西則是一歲之內天地之大祭各一而日月乃兩得從祀可疑一也周郊祀后稷以配天此謂南郊圜丘之禮而周禮與祥道並不言配稷之位何也北郊方丘祭地夏至則夏至之地示無所配乎可疑二也周以建子月爲正則子月南郊午月北郊若建夏正寅月爲嵗首則是夏五月先祭地冬十一月後祭天先母而後父可疑四也冬至南郊大裘而冕可也夏至五月半北郊亦大裘可乎可疑五也祥道謂秦四畤漢五畤祠五帝爲非而祥道力主周禮五帝之說又謂秦之祠天不於圜丘謂天好陰而兆於髙山之下【此史記封禪書文欠小山之上命曰畤七字】地貴陽而兆於澤中之圜丘又謂漢之祠天不於南郊而於甘泉其祠地不於北郊而於汾陰河東以至壇有八觚【祥道自注後世壇有八觚祀天其上奏樂其下非先王掃地而祭之意指唐宋以來也此事自王莽已失之矣】席有六采樂有玉女車有鸞輅騂駒龍馬一切侈靡元始之間繆戾尢甚春則天地同牢於南郊冬夏則天地分祭於南北郊【此王莽所制】光武兆南郊於洛陽之陽兆北郊於洛陽之陰禮儀度數一遵元始之制而先王之禮隳廢殆盡愚謂祥道所言専主周禮分祭天地南北郊圜丘方丘而易詩書無一足證假如有之後世人主決不可行夏至方丘之禮東坡有云議者或以合章也思文后稷配天也此所謂郊祀后稷以配天之樂章也古人省文言配天則地在其中矣於祭天地歌昊天有成命一章七句歌不言地天包地也祭其所配之後稷則歌思文后稷一章八句此冬至日南郊之禮也帝牛不吉以爲稷牛則配天亦可謂之帝也我將祀文王於明堂也所謂宗祀文王於明堂以配上帝之樂章也月令所謂季秋大饗帝九月也此於廟祭上帝也而以文王配周所用之月未可知也歌此我將我享之一章十句孝經曰以配上帝而歌曰維天其右之畏天之威於時保之天卽帝也不言地地在其中矣天地文王共此一詩也噫嘻春夏祈谷於上帝也鄭注月令孟春祈谷於上帝夏則龍見而雩歟此春夏祈谷之樂章也周之世人主一歲親祭天者四此也以成周之盛而別無祭地之樂章何也胡五峯謂社卽祭地載芟春祈借田而祈社稷也良耜秋報社稷也正義謂秋下或有冬字此亦人主親祭社者土之神卽祭地也周頌別無祭地之樂歌卽知祈報社稷爲祭地也而南郊明堂祭天必合祭地也獨周禮言南郊地上之圜丘北郊澤中之方丘樂六變樂八變天神皆降地示皆出而未嘗有一句言及后稷配天之禮似乎祭天南郊無所配也祭地北郊亦未嘗有一句言所配何人劉歆豈全不識周制歟考工記有明堂五室之說補冬官之亡非劉歆筆天地春夏秋五官之內亦未嘗有一言及郊配后稷明堂配文王之說吾故謂周禮一書大半有不足信者

右引周頌證周禮無配天配帝之人攷【周頌別無祭地樂歌】

陳祥道禮書引詩禮記周禮郊祀天地泰壇泰折圜鐘六變函鐘八變言冬至圜丘夏至方丘之所以然謂祭天地始於王莽議者以爲不足法臣竊謂禮當論其是非不當以人廢光武皇帝親誅莽者也尙采用元始合祭故事愚謂東坡此言是也坡後引漢世合祭魏世合祭而所引唐賈曽議尢明白有禘於廟則祖宗合食於太祖禘於郊則禘祗羣望合食於圜丘唐世亦合祭乃後又論今古禮文繁簡今不可行古禮及周禮當矣至矣盡矣郊明堂合祭天地並侑宗祖百世不可攺矣元丰至徽廟嘗行北郊之禮果何益哉王莽之徒創南北郊本以媚元後故用髙後配地祗於古無稽然猶用正月人主合祭天地南郊而燔於南郊瘞於北郊冬至夏至以後不省方爲辭有司攝祭南北二郊來者用東坡不以人廢之意合祭爲上

右引陳祥道禮書辧南北郊攷

陳祥道禮書周禮有言祀天者有言祀昊天上帝者有言上帝有言五帝者言天則百神皆預言昊天上帝則統乎天者言五帝則無預乎昊天上帝言上帝則五帝兼存焉此四節前兩句無病天卽帝帝卽天也後兩句黨防劉歆五帝之說非也上帝卽是昊天上帝無二帝也創爲五帝之說分上帝與昊天上帝爲二豈有此理言上帝則五帝兼存焉此乃曲爲之辭別無證據謂宗祀文王於明堂以配上帝卽兼祀五帝也五行之神五方之气𨿽天之所爲然實天之臣也豈可以帝尊之如此則天有七帝也又鄭以北極耀寶魄爲天皇上帝如是則天有八帝也周禮兆五帝於四郊非古周制有南郊有北郊又有四郊則是六郊也祥道謂有天地則有五方有五方則有五帝月令之五人帝伏羲神農黃帝少昊顓頊而已以是爲五帝則前此豈無司四時者乎古者祀五帝必配以五人帝從以五人臣月令之五人臣春勾芒夏祝融中央后土秋蓐收冬防以愚觀之祥道所指之古者不知實是何時月令止言五人帝五人臣祥道必欲言古者祀五帝爲五天帝周禮有此五帝之名未有五天帝之名防緯之書有蒼帝靈威仰及赤黃白黑五天帝之所以名始於鄭注見之且古之初制字也名天爲天名地爲地名皇爲皇名帝爲帝名王爲王豈有所謂北極耀寶之名又豈有所謂靈威仰赤熛怒含樞紐白招拒葉光紀之名皆漢元成間末學所僞撰也而鄭深信之蓋四畤四帝之名自秦始定四畤爲五畤加四帝爲五帝自漢髙帝始漢陋儒習見熟聞此五帝之異也而周禮出焉孔安國注書類上帝有曰天及五帝亦惑於周禮周禮非先秦古書及眞周制月令乃呂不韋之所爲未嘗行用制度皆不應古鄭以爲殷制自欺而又欺人陳祥道拘泥五帝愚不得不辧【近世郊祀明堂𨿽合祭並侑然有昊天上帝外又有天皇大帝耀寶魄之位又有五天帝之位卽爲七帝晉天文志天皇大帝史記天官書太微三光之庭其內五星五帝座皆恐不然】

右引陳祥道禮書辧上帝五帝攷

周克殷後十四世幽王爲犬戎所敗周東徙雒邑秦襄公攻戎救周始列爲諸侯居西垂自以爲主少皥之神作西畤祠白帝其牲用驑駒黃牛抵羊各一【索隱曰毛詩傳赤馬黒鬛爲驑抵牡羊】其後十六年秦文公東獵汧渭之間卜居之而吉【索隱曰汧水出汧縣西北入渭皇甫謐云文公徙都汧】文公夢黃虵自天下屬地其口止於鄜衍於是作鄜畤用三牲郊祭白帝焉吳陽武畤好畤陳寶神不書作鄜畤後七十八年秦徳公旣立卜居雍後子孫飲馬於河遂都雍雍之諸祠自此興用三百牢於鄜畤索曰百當作白秦君西祀少昊牲尙白牢秦諸侯也𨿽奢侈僭祭郊本特牲不可用三百牢以祭天蓋字誤徳公立二年卒其後六年秦宣公作密畤於渭南祭靑帝其後十四年秦繆公立夢見上帝命平晉亂其後三置晉國之君平其亂立三十九年卒百有餘年而孔子論述六藝或問禘之說曰不知季氏旅於泰山仲尼譏之司馬遷引此謂魯之郊禘秦之諸畤僭天子之禮季氏僭諸侯之禮傷周之衰也其後秦靈公作吳陽上畤祭黃帝徐廣曰凡云作密畤二百五十年作下畤祭炎帝後四十八年櫟陽雨金秦獻公自以爲得金瑞故作畦畤櫟陽而祀白帝其後一百二十歲而秦滅周漢王令祠四畤上帝者用秦制也秦襄公居西垂初作西畤祠白帝

秦文公徙都汧作鄜畤祭白帝

秦徳公徙都雍雍之諸祠自此興用三百牢於鄜畤白帝如故

秦宣公作密畤於渭南祠靑帝

秦繆公始平晉亂百有餘年孔子生

秦靈公作吳陽上畤祠黃帝又作下畤祭炎帝秦獻公徙都櫟陽作畦畤祀白帝在隴西西縣人先祠山下形如種韮畦

右秦四畤五帝攷

史記封禪書至武帝天漢三年乃後武帝猶有十一年在位班固郊祀志此以下方是固所書今攷秦漢祭祀天地事先用馬記馬記已絕始用班書按太史公書秦始皇歲畤奉祠惟雍四畤上帝爲尊【秦實有六畤四帝三畤不親祀見後】其光景動人惟陳寶故雍四畤春以爲歲禱因泮凍秋涸凍冬賽祠五月嘗駒及四仲之月祠春夏用騂秋冬用驑駒四匹木禺龍欒車畤一駟木禺車馬一駟各如其帝色黃犢羔各四珪幣各有數皆生瘞埋無俎豆之具三年一郊秦以冬十月爲歲首故常以十月上宿郊見【李寄曰宿猶齋戒也】通權火拜於咸陽之旁而衣尙白西畤雍畤祠如其故上不親往木禺龍禺馬【音過又音偶】一說謂寓其形於木一說謂偶其形於木如土龍芻狗之類權火之權如字烽火也狀若井桔橰其法類稱故謂之權張晏音爟者不然周禮司爟乃火官之名東萊大事記於無俎豆之具注曰俎豆之廢自此始於三年一郊注曰此天子之親郊也後世三年之郊始於此以愚攷之四畤之帝一歲八祠而三年一親郊一畤用四駒四黃犢四羔有珪幣無俎豆有瘞埋無燔燎始皇之一身固不能一日而徧四畤望拜於咸陽之旁而以權火之烽通光明於祀所則奠獻之禮仍付之有司彼此舉烽火相應則彼獻而此拜如此謂之親郊又三年一舉人主何難之有

右秦四畤三年一郊無俎豆攷

史記封禪書髙祖以十月至霸上與諸侯平咸陽立爲漢王因以十月爲年首二年東擊項籍而還入關問故秦時上帝祠何帝也對曰四帝有白靑黃赤帝之祠髙祖曰吾聞天有五帝而止有四何也莫知其說髙祖曰吾知之矣乃待我而具五也乃立黒帝祠命曰北畤有司進祠上不親往悉召故秦祝官復置太祝太宰如其故儀禮因令縣爲公社下詔曰吾甚重祠而敬祭今上帝之祭及山川諸神當祠者各以其時禮祠之如故愚謂髙祖爭天下五年得天下七年十二年間干戈奔走日不暇給固未遑禮文之事終其身未嘗一親祭天地因循秦制加一畤一帝爲五曰此上帝也而不見祭地之禮豈以社爲地故猶有古意歟縣立公社民立漢社稷禦史立丰枌楡社亦皆有司行事民則自祭山川之祀亦付有司宗廟之制罔有所聞春秋責備賢者髙祖而不能革秦之陋還周之盛奚所望於後之人哉

右漢髙祖五畤五帝不親祀攷

孝恵在位七年髙後稱制八年史漢不書祀典當如髙祖以有司祠官行事文帝卽位十四年史記封禪書誤作十三年制方內乂安民人靡疾間者比年丰登皆上帝諸神之賜也有司議增雍五畤西畤畦畤禮物河湫漢水加玉各二及諸祠各增廣壇珪幣俎豆以差加之而祝釐者歸福於朕百姓不與焉自今祝致敬毋有所祈按秦廢俎豆漢文帝復用俎豆見於此謂秦制可襲而周制不之講者皆因陋之獘歟十五年黃龍見於成紀下詔議郊祀有司皆曰古者天子夏親郊祠上帝於郊於是夏四月始郊見雍五畤史漢紀皆書曰始幸雍郊見五帝此乃漢以五帝爲上帝周之文王配明堂上帝春夏祈谷於上帝恐未有五帝之文而漢儒拘於五帝之說以五帝爲上帝陳祥道謂昊天上帝統乎天者言上帝則五帝兼存焉漢制以五帝爲上帝陳說上帝兼五帝卽六帝也不可從十六年夏四月郊祀五帝於渭陽此漢紀書也十六年上親郊見五帝渭陽廟此史記書也此乃新垣平所作渭陽五帝廟廟不在國中而在郊班史不當去廟字新垣平之制五帝廟同宇帝一殿而各五門各如其帝色祠所用及儀亦如雍五畤夏四月文帝親拜霸渭之防五帝廟南臨渭元始五年王莽奏孝文初起渭陽五帝廟祭太一地祗以太祖髙皇帝配日冬至祠太一夏至祠地祗皆並祠五帝而共一特文帝於是使博士諸生刺六經而作王制謀議巡守封禪事刺六經謂采取之也劉向七錄云文帝所造書有本制兵制服制非今之禮記王制也漢武帝巡守封禪事蓋萌芽於此又文帝出長安門若見五人於道北遂因其直北立五帝壇祠以五牢其後新垣平以詐下吏治誅夷而渭陽長門五帝使祠官領之上不親往按此漢祭五帝有髙帝雍之五畤又存秦之西畤畦畤爲七畤文帝又立渭陽五帝廟長安門五帝壇而王莽謂冬至祭太一夏至祭地祗皆並祠五帝則五帝卑於天地矣漢人以太一爲天疑始於武帝郊祀志所書莽奏似不相合然則漢之於天地之祀可謂防矣

右漢文帝五帝廟壇攷

孝景卽位十六年祠官各以歲畤祠如故無有所興然則孝恵髙後孝景凡三十一年間人主未嘗親祀上帝又不能如秦之三歲一親郊可謂慢矣然天下茍安何也政治粗修誠敬初感則禮𨿽簡而尙無害文爲徒盛徳行不至則禮𨿽盛而徒爲繁王莽之議禮豈皆非哉莽之心天厭之矣

右孝恵髙後孝景不親祀攷

孝武皇帝在位五十四年年十七卽位壽七十一建元元年在位初元五月詔令祠官修山川之祠爲歲事【注歳以爲常】曲加禮元光二年在位之八年冬十月行幸雍祠五畤史記封禪書曰今上初至雍郊見五畤後常三歲一郊索曰漢舊儀云元年祭天二年祭地三年祭五畤三歲一徧皇帝自行也今攷漢書與此注不合孝武卽位八年方一祀五畤不知何爲祭天何爲祭地元狩元年在位之十九年冬十月行幸雍祠五畤獲白麟去元光二年凡十一年與三歲一郊之說不合此五畤之再祀也元狩二年在位之二十年冬十月行幸雍祠五畤連年二祭與三嵗一郊之說亦不合此五畤之三祀也元鼎四年在位之二十八年始巡郡國冬十月行幸雍祠五畤又相去八年與三歲一郊之說終不合此五畤之四祀也是年幸汾陰十一月甲子立后土祠於汾陰睢上【音𨿽】詔有祭地冀州之文此武帝祭地之始也上之郊雍也議曰今上帝朕親郊而後土無祀則禮不合也有司與太史公祠官寛舒議天地牲角蠒栗今陛下親祠后土后土宜於澤中圓丘爲五壇壇一黃犢太牢具已祠盡瘞而從祀衣尙黃於是天子始立后土祠上親望拜如上帝禮先是亳人謬忌奏祠泰一方曰天神貴者泰一泰一佐曰五帝【師古曰謂靑帝靈威仰赤帝赤熛怒白帝白招拒黒帝葉光紀黃帝含樞紐一說蒼帝名靈符赤帝名文祖白帝名顯祀黒帝名矩黃帝名神斗回曰此皆防緯之書西漢末始有之武帝時未有此等名防緯之書其名皆三字如含神霧斗威儀皆陋儒妄撰不足信天與上帝又有太一亦不典】古者天子以春秋祭泰一東南郊用太牢七日【師古曰每日以一太牢凡七日祭也】爲壇開八通之鬼道【索隱曰司馬彪續漢書祭祀志云壇有八陛通道以爲門又三輔黃圖曰上帝壇八觚神道八角通三十步也回曰上帝壇指太一也】於是天子令大祝立其祠長安東南郊常奉祠如亳方愚謂五方五行五气之爲常帝不合於易詩書之義謬忌謂爲太一之佐蓋謂上帝乃泰一也然何必異其名五者泰一之佐也佐者人臣之義也何得名帝東南郊亦恐三代無之周禮有南北郊有四郊月令有四郊此又有東南郊卽爲七郊而六帝是禮也天子不親往也其後人有上書言古者天子三年一用太牢祠神三一天一地一泰一天子許之令太祝領祠之於忌泰一壇上如其方如此則於八觚壇之上立天位地位太一位謂之三一祠不知天地之外又復有所謂太一何也易有太極言道理事物之根極不以爲气不以爲神列子所謂太易太始太素之類皆長僞多端者也此之祭天子亦不親往贅矣元鼎五年在位之二十九年冬行幸雍祠五畤此五畤之祀五見者也是年十一月辛巳朔旦冬至立泰畤於甘泉天子親郊見【師古曰祠太一也】朝日夕月此蓋用或者之言謂五帝太一之佐宜立太一而上親郊之又決以公孫卿之言爲之也太一祠壇仿謬忌太一壇壇三陔【徐廣曰陔次也師古曰三重壇也】五帝壇環居其下各如其方黃帝西南除八通鬼道太一所用如雍一畤物而加醴脯之屬殺一犛牛以爲俎豆牢具而五帝獨有俎豆醴進其下四方地爲腏食羣神從者及北斗云巳祠胙餘皆燎之餘禮物詳見封禪書郊祀志此所謂始郊見太一靈陽奉瑄玉者也漢之大祀莫大於此矣太一三重壇之下分列五帝壇始見天帝在上五位環侍之意隆太一之禮而殺五佐之物然未若明正昊天上帝之位配地壇上五帝稍屈其號始應古典也元封元年在位之三十一年始用事華山中嶽泰山明堂別書在後元封二年在位之三十二年冬十月行幸雍祠五畤𨿽三年前已創甘泉泰畤猶不輟雍五畤此五畤之祀六見者也元封四年在位之三十四年冬十月行幸雍祠五畤此五畤之祀七見者也幸河東三月祠后土此後土之祀再見者也元封五年在位之三十五年【是年南巡神別書】三月幸甘泉郊泰畤此泰畤之祀再見者也太初攺建寅之二年在位之三十七年二月行幸河東祠后土此後土之祀三見者也天漢元年在位四十一年春正月行幸甘泉祠泰畤此泰畤之祀三見者也三月行幸河東祠后土此後土之祀四見者也後元元年在位之五十三年春正月行幸甘泉郊泰畤武帝時年七十矣此泰畤之祀四見者也明年後元二年崩武帝在位五十四年七祠雍五畤四祀甘泉泰畤四祀河東后土而封禪明堂不與焉元鼎五年滅南越之年郊祀始用樂然天子望拜之所與壇場之所連烽人主惟拜而已則其禮何難哉

右孝武五畤后土祭天地攷

封禪之說見於管子之書史記封禪書古者封泰山禪梁父者七十二家而管夷吾所記者十有二無懷氏伏羲神農黃帝炎帝顓頊帝嚳堯舜禹湯成王所封皆泰山而禪不同竊恐管子亦非眞管仲之書漢儒妄撰者也因秦漢封禪而文其辭以欺世耳孔子之書所無有學者不當輕信孟子不盡信書在人具眼而已服防曰增土之髙歸功於天禪闡也廣土地張晏曰天髙不可及於泰山上立封又禪而祭之冀近神靈也瓉曰積土爲封謂負土於泰山上爲壇而祭之又曰除地爲墠祭於梁父後攺墠曰禪【此說通廣土地與闡字義不通】秦始皇二十八年東行郡縣上鄒嶧山【韋昭曰鄒魯縣山在其北回嘗過鄒縣謁元丰孟子廟見嶧山甚卑小杜詩嶧山之碑野火焚】立石與魯諸生議刻石頌秦徳議封禪望祭山川之事乃遂上泰山立石封祠祀下風雨暴至休於樹下因封其樹五爲大夫禪梁父【音甫】刻所立石其辭三句一韻凡十二韻索謂夏之興碣石防稽三銘皆十二韻是也文𨿽典古亦不難及此一刻末有云遵承遺詔永承重戒遺詔二字是時未以爲諱李斯之徒所見甚陋也天下主有功有徳何必刻石而銘之唐平吳元濟韓愈作平淮西碑乃朝廷令爲之亦陋也史記封禪書卽帝位三年東巡封至於泰山下諸儒議古者封禪爲蒲車惡傷山之石土艸木掃地而祠席用苴稭【如淳曰苴讀如租稭讀如戛師古曰茅借也苴本苴借用】言易遵也始皇聞此議各乖異黜儒生遂除車道上自泰山陽至顚立石頌徳明其得封也從陰道下【山南曰陽山北曰陰】禪於梁父其禮頗采秦祝祀雍上帝所用而封藏皆祕之世不得而見也始皇之上泰山中阪遇暴風雨休於大樹下諸儒旣黜不與聞始皇遇風雨卽譏之此司馬遷所云漢武帝時方士言黃帝以上封禪皆致怪物與神通秦皇帝不得上封此所謂譏之云者也禪字從示從單【時戰切】古禪讓是也封禪之禪止是防祭天之名防禪墠同音同義後世僧家竊此字作平聲以爲禪定之禪殊無義理佛字僧字皆古書所無從衣從單乃禪衣禪【音丹】衣不重者與此字異文中子十卷百端妄謬其曰封禪非古也徒以誇天下其秦漢之侈心乎上五字是下兩句始皇漢武靡侈不爲欲求神仙不死豈止於誇天下乎阮逸注謂三代以上無此禮管仲言七十二君特設陳詞止齊桓公耳此數語是

右齊桓公止封禪秦始皇封禪攷

漢武帝元封元年在位之三十一年春正月行幸緱氏禮祭中嶽太室從官在山下聞若有言萬歲者三遂東巡海上夏四月還至奉髙禮祠地主於梁父乙夘令侍中儒者皮弁搢紳射牛行事封泰山下東方如郊祠太乙壇之禮【在二年前元鼎五年】封廣丈二尺髙九尺其下則有玉牒書書祕禮畢天子獨與奉車都尉霍子侯上泰山亦有封其事皆禁明日下陰道丙辰禪泰山下趾東北肅然山如祭后土禮天子皆親拜見衣上黃而盡用樂焉初司馬相如病且死有遺書頌功徳言符瑞勸上封泰山乃與公卿諸生議封禪封禪用希曠絕莫知其儀諸方士又言封禪者合不死之名也秦皇帝不得上封陛下必欲上稍上卽無風雨遂上封矣上令諸儒采尙書周官王制之文艸封禪儀歷年不成以問左內史兒寛寛曰封泰山禪梁父昭姓考瑞帝王之盛節也然享薦之義不著於經臣以爲封禪告成合祀於天地神祗惟聖王所由制定其當惟天子建中和之極兼總條貫金聲而玉振之以順成天慶垂萬世之基上乃自制儀頗采儒術以文之回謂林逋詩自謂身後無封禪書九泉下相如愧此語也然世未有責倪寛之迎合從防者所謂建中和之極垂萬世之基皆不切語詔是年行此禮未建寅也故以夏建攺冬十月爲元封元年天子旣已封泰山無風雨而方士更言蓬萊諸神於上上忻然庶幾遇之復東至海上欲自浮海求蓬萊以東方朔諫而止元封二年春幸緱氏城至東萊公孫卿言神人無所見是嵗旱於是天子旣出無名乃禱萬里沙過祠泰山【若禱雨然爲名】至瓠子塞決河【亦以爲名】是年伐朝鮮夏旱公孫卿曰黃帝時封則天旱漧封三年上乃下詔曰天旱意幹封乎【其欺天罔人如此】此事班固史帝紀不書秋作明堂於泰山下元封五年令行南巡狩至南郡江陵而東至盛唐在位之三十五年望祀虞舜於九疑登禮灊天柱山號曰南嶽浮江自尋陽出樅陽過彭蠡遂北至瑯琊並海上所過禮其名山大川春三月還至泰山增封甲子始祠髙帝於明堂以配上帝【通鑑作始祀上帝於明堂配以髙祖】初天子封泰山東北趾有古時明堂處【事見孟子齊宣王問答古蓋有此明堂基】處險不敞上欲治明堂奉髙旁未曉其制濟南人公玉帶上黃帝時明堂圖中有一殿四面無壁以茅蓋通水圜宮垣爲復道上有樓從西南入命曰昆崘天子從之入以拜祠上帝焉於是上令奉髙作明堂汶上卽元封二年也見漢帝紀及五年修封則祠太一五帝於明堂上坐令髙皇帝祠坐對之祠后土於下房以二十太牢天子從昆崘道入而上又至泰山自有祕祠其巓而太山下祠五帝各如其方黃帝並赤帝有司代祠焉山上舉火下悉應之【公玉帶圖事通鑑不書史記武紀禇少孫全寫封禪書無可攷漢書武紀二年秋作明堂通鑑亦書此以數書刪節成文】太初元年在位之三十七年冬十月行幸泰山十一月甲子朔旦冬至祀上帝於明堂十二月禪髙裏【伏儼曰山名在泰山下師古謂髙如字非蒿裏也陸機尙未免誤況其餘乎】祠后土東臨渤海望祀蓬萊夏五月正歷以正月爲嵗首攺元太初太初三年在位之三十九年東巡海上夏四月還修封泰山禪石閭【防漢書如此寫隨筆應劭注石閭在泰山下此南方方士言仙人閣也】天漢三年在位之四十三年三月行幸泰山修封祀明堂還幸北地祠常山瘞玉【史漢行幸上一字卽指乘輿行之所在也通鑑多一上字非是】天漢四年在位之四十八年春三月行幸泰山壬午祠髙帝於明堂以配上帝癸未祠景帝於明堂甲申修封丙戌防石閭徵和四年在位之五十二年三月上耕於鉅定還幸泰山修封庚寅祀於明堂癸巳防石閭是年武帝已年六十九矣明年攺後元凡二年而崩年七十一初封禪時四十六歲開其端者司馬相如也成其事者兒寛也其後幸泰山七增封修封五祀明堂於山下五至六十九歲防石閭而見羣臣言卽位以來所爲狂悖不可追悔田千秋曰方士言神仙者甚眾而無顯功臣請皆罷斥遣之上曰大鴻臚言是也於是悉罷諸方士神人者是後上每對羣臣自嘆向時愚惑爲方士所欺天下豈有仙人盡妖妄耳節食服藥差可少病而已回謂武帝惑於方士之說謂封禪可以不死故其所以上泰山而欲得封者在於浮海見蓬萊而得仙耳加以巡行郡國肆其遊觀之侈惡夫無名因修天地宗廟山川之祀以文之自元鼎二年始巡行自在位二十八年至崩無歲不出勞民動眾南徵北伐西討東遊兵民之死者不可勝計猶幸而輪臺下詔之年並神仙事皆悔之嗚呼𨿽武哉亦愚哉班固贊司馬通鑑評二文絕妙

右漢武帝封禪祀明堂攷

漢自武帝大初元年定歷建寅其前三十六年年號少有追爲之者太初以後四年一攺元後元二年而武帝崩宣帝卽位年十八攺本始地節元康神爵五鳳甘露年號之名四年又攺黃龍元年止一年共爲二十五年而崩昭帝在位十三年壽二十二郊祀誌書曰昭帝卽位富於春秋未嘗親巡祭云宣帝卽位大將軍霍光輔政上恭己南面非宗廟之祠不出十二年乃下詔曰蓋聞天子尊事天地修祀山川古今通禮也間者上帝之祠闕而不親十有餘年朕甚懼焉朕親飭躬齋戒親奉祠爲百姓防嘉气獲丰年焉明年正月上始幸甘泉郊見泰畤修武帝故事三月幸河東祠后土有神爵集攺元爲神爵元年【四年詔別書在後】五鳳元年春正月行幸甘泉郊泰畤二年春三月行幸雍祠五畤通鑑誤書曰春正月上行幸甘泉郊泰畤漢史行字卽指上之乘輿不當添上字而以行爲出行之行然則司馬公亦有誤文誤意也三年三月行幸河東祠后土甘露元年春正月行幸甘泉郊泰畤【此一句通鑑上卻無上字】匈奴呼韓邪單於遣子右賢王銖婁渠堂入侍三年春正月行幸甘泉郊泰畤匈奴呼韓邪單於稽侯防來朝黃龍元年春正月行幸甘泉郊泰畤匈奴呼韓邪單於來朝此漢極盛時也故因三祭書呼韓邪事以見漢宣帝神爵以來鸞輿八出止從事於甘泉之泰畤雍之五畤河東之後土而非以巡狩遊觀爲侈靡他無隴西關東河北江南之幸信乎漢之英主也而年僅四十三更得二三十年在位漢庶乎無王氏之禍哉

右漢宣帝行幸八祀攷

秦漢祠祀率以神光爲詫郊祀志云惟雍四畤上帝爲尊秦制也其光景動人民惟陳寶秦最所貴之異神也漢髙恵呂后皆未嘗親祀五畤文帝聽新垣平之說作渭陽五帝廟火少舉而祠若光輝然屬天焉此光應之始也武帝初郊祠泰畤詔謂辛卯夜若景光十有二明元封元年親郊嵩髙詔謂禦史乘屬在廟旁吏卒咸聞呼萬嵗者三【荀恱曰萬歲山神稱之也】登封泰山詔謂著見景象屑然如有聞震於怪物四年祀后土詔謂朕躬祠后土地祗見光集於靈壇一夜三燭六年祠后土詔謂朕禮首山昆田出珍物化爲黃金【是年春作首山宮立廟】祭后土神光三燭太初二年祠后土詔謂朕用事介山祭后土皆有光應【介山在河東皮氏縣周八十里髙三十里】大始四年夏四月幸不其【如淳曰其音基不其山名因以爲縣應劭曰東萊縣也】祠神人於交宮門【瑯琊縣有此宮】若有鄕坐拜者【師古曰如有神之景象向祠坐而拜也漢注大神並見且白且黒且大且小向坐三拜】回以謂神光三燭山呼萬嵗天神皆出向坐三拜皆大人迹之類也漢宣帝十三年初祠泰畤詔誇芝艸部獸白虎威鳳以爲震於珍物又云東濟大河天气淸靜神魚舞河幸萬歲宮神爵翔集【晉灼曰黃國汾陰有萬歲宮師古曰晉說是也】此所以攺元神爵也其後五鳳甘露黃龍皆以祥瑞攺而誇美光應莫如神爵四年之詔春二月詔曰乃者鳳凰甘露降集京師嘉瑞並見修興泰一五帝后土之祠所爲百姓防祉福鸞鳳髙舉飛覽翺翔集止於旁齋戒之暮神光顯著薦鬯之夕神光交錯或降於天或登於地或從四方來集於壇上帝嘉向海內永福其赦天下夫武帝之神且白且黒且大且小宣帝之光或降於天或登於地或從四方來集於壇果天爲之乎抑人爲之乎今按周禮大司樂凡六樂者文之以五聲播之以八音凡六樂者一變而致羽物及川澤之示再變而致羸物及山林之示三變而致鱗物及丘陵之示四變而致毛物及墳衍之示五變而致介物及土示六變而致象物及天神鄭注變猶更也樂成則更奏也此謂大蠟祭鬼神而致百物六奏樂而禮畢東方之祭則用大簇姑洗南方之祭則用蕤賓西方之祭則用夷則無射北方之祭則用黃鐘爲均焉每奏有所感致和以來之凡動物之敏疾者地只髙下之甚者易致羽物旣飛又走川澤有孔竅者蛤蟹走則遲墳衍孔竅則小矣是其所以舒疾之分土只原隰及平地之神也象物有象在天所謂四靈者天地之神四靈之知非徳至和則不至此注殊不可曉虞書防擊石拊石百獸率舞簫韶九成鳳凰來儀豈以此說爲祖歟後世有謂瓠巴鼓瑟遊魚出聽伯牙彈琴六馬仰秣豈不間見一二禮記所謂蠟禮迎貓迎虎本是古之戲事迎致其神虎與貓誰實爲神以司之天地之間虎無數野貓貍狐尢無數豈可謂眞能致其物者虎可致而祭之民不恐乎葉公好龍而致其龍亦無此事姑設譬耳而劉歆之書鄭之注其語意皆死而不活有是事歟有是理歟下文若樂六變則天神皆降可得而禮矣若樂八變則地示皆出可得而禮矣若樂九變則人鬼可得而禮於天神言降於地示言出豈眞見其形降於天出於地哉劉歆書不可謂全僞亦不可謂全眞得無附防漢人主光三燭山三呼神三拜之詔以欺世歟鄭注多有紕繆且如六變八變九變注謂此三者皆禘假如周果有圜丘方澤宗廟之祀初不可以禘言一妄也祭天當是昊天上帝祭地當是皇地祗如何注謂天神則主北辰地祗則主昆崘二妄也周禘祭帝嚳以太祖后稷爲配郊祭天以後稷配祭明堂以文王配今乃曰人主祀后稷禘郊明堂不同三妄也其謂先奏是樂以致其神禮之以玉而裸焉乃後合樂以祭之惟此數句爲然此注下文云祭天圜丘以嚳配之孝經曰郊祀后稷以配天鄭不讀孝經乎故凡周禮南北郊圜丘方丘之說有不足信而鄭之注尢不足信又如奏太簇歌應鐘舞咸池以祭地示注謂地示所祭於北郊神州之神及社稷周制左宗廟右社稷在王城宮門之內左右尙書毛詩易並無北郊之文先儒謂郊卽祭天社卽祭地疑無北郊鄭注且爲此且爲彼不足信也漢大祭祀以區區聲聞影現爲蠁之報與夫周禮經注之非不得不辧

右漢大祭祀光應山呼神拜及周禮降神致神攷

漢元帝諱奭漢諸帝班史不書諱於注見之二十七卽位在位十六年初元來光建昭五年一攺元異乎武宣竟寧攺元以呼韓邪來朝而攺是年五月崩年四十三郊祀志云元帝遵舊儀間歲一幸甘泉正月郊泰畤又東至河東祠后土西至雍祠五畤凡五舉泰畤后土之祠今攷元紀祠防畤五祠后土五畤各二與志不合又云元帝好儒貢禹韋成匡衡相繼爲公卿禹建言漢家宗室祭祀多不應古禮上是其言後韋成爲丞相議罷郡國廟自太上皇孝恵帝諸園寢廟皆罷後元帝寢疾夢神靈譴罷諸祠廟上遂復焉後或罷或復至哀平不定紫陽方氏曰韋成傳凡祖宗廟在郡國六十八合百六十七所而京師自髙祖下至宣帝與太上皇悼皇考各自居陵旁立廟並爲百七十六合古之制天子七廟在宮門之內而西左廟有七皆向南中爲太祖左爲昭右爲穆祔昭遷昭祔穆遷穆遷其主於太祖之廟之夾室非毀拆而墟之也漢郡國六十八各旁各廟一旦毀拆而墟之可乎此數十節攷天地四時上帝山川之祀因及此一節宗廟事合附攷於社稷之後蓋右社稷則左宗廟也𨿽漢不如古制後世又不能如漢制故鶴山總名之曰古今攷而回續之云

右漢元帝祀泰畤五畤后土附毀廟攷

漢成帝年二十卽位二十六年四年一攺元如武宣建始初平陽朔鴻嘉永始元延皆四年綏和二年而崩年四十六始卽位以元舅王鳳爲大司馬大將軍領尙書事於初攺元之十二月作長安南北郊罷甘泉汾陰祠是日大風拔甘泉畤中大木韋以上【韋與圍同】政由王氏自鳳始擅議宗廟自元帝時貢禹始罷郡國廟自韋成始大槪此曹皆黨於王氏然前此猶未議郊祀也二年春正月罷雍五畤則舊三大祀之壇塲皆毀矣何其勇也王鳳爲之而諸腐儒黨之也辛巳上始郊祀長安南郊三月辛丑上始祀后土於北郊此丞相匡衡禦史大夫張譚之奏也羣臣議車騎將軍許嘉等八人以爲宜如故右將軍王商博士師丹議郎翟方進五十人引禮記大壇大折南郊北郊之文宜於長安定南北郊天子從之當時是劉歆周禮未立學官此所引禮記漢儒禮記也又引僞太誓曰正稽古立功立事可以永年不天之大律蓋是時漢儒俱不見孔安國古文尙書故七世之廟可以觀徳八字羣儒不知謂天子五廟而已以其引禮記不引周禮推之則知成帝初周官猶未出也至王莽於平帝時奏議定南北郊合祭分祭始引周官禮春官禮春官大司樂六律六鐘五聲八音六樂六歌天地神只之物皆至又引地上圜丘樂六變澤中方丘樂八變事前此未有儒者引用其爲劉歆附防莽意而莽主用其書無疑也然則周禮其可盡信乎有南郊又有北郊有上帝又有五帝易詩書所不言𨿽史記封禪書有所謂周官曰冬至日祀天於南郊迎長日之至夏日祭地只皆用樂舞而神乃可得而禮也似乎司馬遷嘗見今之周禮然下文刪去北郊字恐遷亦有所疑所謂周官者其眞周公旦之所爲乎未嘗敢信也成帝北郊不於夏至而於三月盛夏行郊禮後世人主決疑難必行亦可以類推矣成帝一行南北郊禮之後至永始二年在位十八年矣凡十六年一親祀是年十一月始再幸雍祠五畤先是帝以泰畤拔木之異問劉向劉向以正對言其非上意恨之恨悔也後上以無繼嗣令皇太后下詔復甘泉泰畤汾陰后土及五畤陳寶祠如故永始三年也其後祠泰畤后土各四五畤二帝崩未葬皇太后詔有司復長安南北郊何其急也蓋杜鄴於王商輔政時有此請黨王氏也而王莽爲大司馬兩年矣鳳音商根莽相繼當國視漢家郊天地祠祖宗之壇畤宗廟快意毀廢輕有移易則簒弒之漸也歟元帝以前諸帝所祀天地宗廟𨿽未盡合古然以權柄在主上誠敬交神明何往而非天何適而非地五畤祀五帝三畤祠太一以武帝爲佐汾陰祠后土京師郡國皆立先廟不無是非可議第有舉莫廢所謂西鄰禴祭可享可格者也毀廟移郊貢禹開端匡衡韋成張譚杜鄴奮臂附王氏以至王莽誠不至而禮徒變宜不享不格也成帝好方士神仙谷永之諌𨿽切亦黨王氏者當是時惟劉向梅福敢言王氏爲忠臣

右漢成帝攺南北郊僅一祭攷

漢哀帝年二十卽位建平四年元壽二年六年而崩年二十六以寢疾不能親祠祀復前世諸神祠官七百餘所一歲三萬七千祠建平三年十一月令太皇太后下詔復甘泉泰畤汾陰后土祠罷南北郊紫陽方氏曰成帝無嗣復甘泉汾陰雍陳寶祠用元後詔成帝未葬而復南北郊又用元後詔哀帝疾病疑攺作非是復諸舊祀又用元後詔且元後是時未臨朝稱制成帝哀帝俱非幼弱而王氏弄權借母后爲重以弄禮哀哉【建平三年太皇太后詔時王莽還就國在國三年元壽元年莽還京師嵗余哀帝崩再爲大司馬六年之間孔光爲相阿附王氏者也莽之就國當是建平二年史不書嵗月】

右漢哀帝寢疾不能祀攷

漢平帝九歲卽位是歲哀帝元壽二年六月崩平紀書曰九月辛酉中山王卽位謁髙廟卽位謁廟漢之常禮然不知九歲未冠所服何服明年攺元元始想是時甘泉泰畤雍五畤汾陰后土大祠祀皆有司行事而已元始四年春正月書郊祀髙祖以配天宗祀孝文以配上帝未知平帝親行事乎王莽代天子行事乎平帝始十三歲未冠也郊則已有創倐攺之南郊矣宗祀者又果何地乎是年二月莽始奏立明堂辟雍明年爲五年春正月始合祭明堂十二月平帝始加元服前年平帝年十二議納莽女爲後去年二月立帝後王氏見髙廟加莽宰衡不知未冠而同後謁廟與禘祭果何服乎史所書皆不明是年莽議正月合祭南北郊天子親之冬夏至日分祭南北郊有司奉祠平帝未嘗一舉此禮而十二月遇毒以崩

右漢平帝遇毒崩合祀南北郊實不行攷

古今攷卷十四﹤子部﹐雜家類﹐雜考之屬﹐續古今攷﹥

欽定四庫全書

古今攷卷十五

元方回撰

祀天地總攷下

王莽明堂之制應劭注曰明所以正四時出教化明堂上圜下方八四達布政之宮在國之陽上八法八風四達主四時九室法九州十二重法十二月三十六戶法三十六旬七十二牖法七十二孝經曰宗祀文王於明堂以配上帝上帝謂五畤帝大昊六屬【此一句非】黃帝曰合宮有虞氏曰總章殷曰陽館周曰明堂祫祭明堂應劭注曰禮五年而再殷祭壹禘壹祫祫祭者毀廟與未毀廟之主皆合食於太祖祭【此一句是】師古曰祫【音洽】紫陽方氏曰上帝一而已矣漢儒以髙祖增北畤踵秦四畤爲祭五方五時五色之帝牢不可破故鄭曲說有七帝王肅以五人帝義亦抵牾且如明堂之文孝經明言祀文王配上帝何嘗於此地舉祫祭又明堂之制亦不應如是之侈大抵漢儒議禮多如作符命之所爲而符命之始始於漢髙祖之斬白帝子神媼夜號後世儒者當一本於正可也

右王莽明堂制應劭曰注攷

平帝元始五年大司馬王莽奏王者父事天故爵稱天子孔子曰人之行莫大乎孝孝莫大於嚴父嚴父莫大於配天【師古曰孝經載孔子之言】王者尊其祖考欲以配天緣孝之意欲尊祖推而上之及始祖是以周公郊祀后稷以配天宗祀文王於明堂以配上帝禮記天子祭天地及山川歲徧春秋谷梁傳以十二月下辛卜正月上辛郊此以下歷述髙皇孝文孝武祀事及建始永始綏和建平徙郊復郊始末臣謹與孔光平宴左咸劉歆朱陽薛順國田等六十七人議皆曰宜如建始時丞相衡等議復長安南北郊莽又頗攺其祭周官天墜【漢書如此今省文】之祀樂有別有合其合樂曰以六律六鐘五聲八音六舞大合樂祀天神祀地祗祀四望祭山川享先祖先妣【師古注未詳並見周禮大司樂今本云同作六鐘鄭注先妣姜嫄也履大人迹感神靈而生后稷是周之先母也周立廟自后稷爲始祖姜嫄無所祀是以特立廟祭之謂之閟宮閟祀之鄭注旣淆亂王莽此奏於大合樂分樂亦不明天地四望山川祖妣六祭各用一代之樂而上文總云大合樂下文卻別引六樂奏六歌事劉歆得古逸禮文飾之未可知也】凡六樂奏六歌而天地神祗之物皆至【六變八變九變之說不可信】四望蓋謂日月星海三光髙而不可得親海廣大無垠故其樂同祀天則天文從祭地則地理從三光天文也山川地理也【四望之中添一海字而又別以山川爲地理未通】天地合祭先祖配天先妣配地其誼一也【先妣配地古經文並無所見莽防元後爲之】天地合精夫婦判合祭天南郊則以地配一體之誼也【據莽制則一歳三郊人主親其一有司行其二】天地位皆南向同席地在東共牢而食髙後配於壇上西向後在北亦同席共牢特牲用蠒栗【無非所以防元後禮不見經】酒陶匏禮記曰天子借田千畝以事天地繇是言之宜有黍稷天地用牲一燔燎瘞埋用特牲一髙帝髙後用牲左及黍稷燔燎南郊地用牲右及黍稷瘞於北郊【此禮不曽行平帝當年遇鴆而崩】其旦東向再拜朝日其夕西向再拜夕月此天地合祀以祖妣配者也【二帝三王並未見此禮】莽至此引周禮冬至圜丘樂六變夏至方丘樂八變謂天地有常位不得常合此其各特祀者也【王莽合祭之說後世所以不可廢者以人主千乘萬騎賞賜繁費而難之且周有郊祀天地之詩而漢郊祀樂章亦兼舉天地則三年一郊而合祭非得已也】以孟春正月上辛若丁天子親合祀天地於南郊以髙帝髙後配【平帝則中毒崩不曽行此禮】陰陽有離合分陰分陽疊用柔剛【此說於祭祀無預彊爲之辭】以日冬至使有司奉祠南郊髙帝配而望羣陽日夏至使有司奉祭北郊髙後配而望羣陰當此之時後不省方【師古曰謂冬至之時後君也方常也不得常務王弼曰方事也冬至陰之復也夏至陽之復也故爲復則至於寂然大靜先王則天地而行者也動復則靜行復則止復則無事也王弼此說鶻突不通始夏至之復也孔子謂後以施命告四方此亦可謂之寂然大靜乎伊川謂閉關使商旅不行人君不省視四方觀復之象而順天道也舜五月南巡狩至於南嶽十有一月朔巡狩至於北嶽是果不省視四方者乎橫渠謂凡言後者繼體守成之主後不省方如言富庶復暇不甚省事四方是一說以方爲事又是一說今王莽引此謂人主於冬夏二至不可出郊祀天地則南郊北郊指其方而言也謂不當親祭祀謂之事似亦可通然夏至後以施命告四方果全不事事乎呂監曰朱文公皆謂靜以養微陽文公又引月令冬至夏至君子皆齋戒處必揜身之說區區竊謂先王於二至不過閉關一日以止行人又暫不視事君子曰以外靜其形內靜其神於祭天地自無所妨但不省小事而已王莽以六藝文姦言愚弄母后幼主然是時平帝未幾遇毒而崩所謂正月親祀南北郊合祭二至分祀有司行事皆未嘗舉行】

右王莽元始五年奏合祭分祭天地攷

今之讀書禮記不可全信周禮不可全信禮記月令全不足信明堂位不可信王制不可全信月令如天子乃帥三公九卿諸侯大夫以迎春於東郊鄭注曰出十五里迎歲蓋殷禮也古人作文用蓋字皆疑辭不足信也如天子居靑陽左个以四時維之並不足信也王莽奏陟南北郊惟周官今謂周禮有之月令有東南西北郊周制無所攷也王氏於元帝之後成哀平之間三十餘年天地之祠五陟焉其防瀆神祗甚矣平帝幼不親祠攺定合祭分祭南北郊之後以易之六子爲六宗唐正義自有數說莽所謂非也謂天子父事天母事地今稱天地曰皇天上帝泰一兆曰泰畤宜令地祗稱皇地後祗曰廣畤然則莽謂五畤防畤俱不應古矣而地曰廣畤何也又引周官兆五帝於四郊山川各因其方之文分羣神以類相從爲五部兆天地之別神中央帝黃靈后土畤及【云云】於長安城之墜【墜古地字並省文】兆東方帝太昊勾芒畤於東郊兆南方炎帝赤靈祝融畤於南郊兆西方帝少皥蓐收畤於西郊兆北方帝顓頊防畤於北郊【皆省文】於是長安旁諸廟兆畤甚盛矣此乃王莽用月令之文遷雍五畤於長安之五郊並南北郊而爲七有泰畤爲南郊又有廣畤爲北郊又有五帝羣望畤爲五郊則七郊七畤不已防乎班史郊祀誌書莽八鳳臺五梁禾【師古曰五色禾谷永所謂五穂禾】煮鶴髓【漢書煮作鬻髓作�從今字貴易識】毒冒犀玉二十餘種【師古曰謂煮取汁以漬穀子也毒音代冒莫內反】計粟斛成一金此黃帝谷仙之屬也愚按莽之所爲愚天下愚後母愚少帝愚羣臣而又爲人所愚則其信呂不韋之月令信劉歆之周官信羣不逞之符命皆一律也自簒位至末年崇鬼神淫祀天地六宗以下至小鬼神凡千七百所用三牲鳥獸三千餘種後不能備以雞當鶩雁犬當麋鹿數下詔自以當仙紫陽方氏曰古之大賊而大愚無如莽矣後之儒者得志而相天下當以周詩昊天有成命爲郊祀天地合祭之明文而祖用之不爲王莽而廢也呂東萊讀詩記引蘇氏圜丘方澤語以細字注疑之也詩我將祀文王於明堂也自孝經有配上帝之說而其詩曰我將我享維羊維牛維天其右之又曰我其夙夜畏天之威天卽帝帝卽天也思文后稷配天也所謂郊祀后稷以配天也而其詩曰思文后稷克配彼天又曰帝命率育無此疆爾界帝卽天天卽帝也東萊一部讀詩記於凡言上帝處皆削去鄭五帝之文不錄一帝二帝三帝四帝其誤自秦始加北畤爲五帝自漢髙始渭陽五帝廟惑於新垣平之說自文帝始甘泉立泰畤以太一爲天以五帝爲佐六天而又五帝自漢武帝始古禮以郊祭天以社祭地社稷之壇在宮門內有民社稷而無人主社稷自秦始故有所謂漢武后土之議【此事尢當詳攷】區區愚見以爲人主合祭天地於南郊而春夏祈谷之類後世不可煩人主常行有王者作左宗廟右社稷如古制革五帝之說爲一天帝帝卽天天卽帝庶幾天下無四分五裂而三分而南北而十六國乎

右王莽五郊兆五帝及東萊讀詩記無五帝攷

漢平帝元始五年十二月崩是月前輝光謝囂奏武功長孟通浚井得白石丹書昌告安漢公莽爲皇帝元後亦知其誣罔而羣不道之臣成其說王莽遂爲攝皇帝羣臣奏言郊祀天地宗祀明堂共祀宗廟享祭羣神贊曰假皇帝嗣君未立攺元居攝居攝元年正月莽祀上帝於南郊迎春於東郊行大射禮於明堂三月己丑始立宣帝孫嬰爲皇太子始二歲號曰孺子不正帝位莽擅爲君漢亡於此矣居攝二年攺爲初始元年其年十二月簒位卽其以十二月朔爲始建國元年凡五年又歷天鳳六地皇四而誅凡卽眞十五年班史並不書莽郊祀宗廟等事惟居攝元年未立君自爲君以祀天於南郊與去年所制春正月合祭天於南郊二至分祀天地南北郊無一相合其迎春東郊出於呂令秦漢亦未嘗行其卽眞十五年間惟一至南郊鑄威斗而已明堂之祀亦不一舉惟一再至頒茅土而已地皇元年下書曰宗廟未修且祫祭於明堂太廟此漢之明堂也革劉爲王嘗祫祭而班史不書是年起九廟黃帝大初祖廟東西南北各四十丈髙十七丈餘廟半之帝虞始祖陳胡王統祖齋敬王世祖濟北湣王三祖五祖廟不墮濟南伯王尊稱昭廟元成孺王尊稱穆廟陽平項王戚稱昭廟新都顯王戚稱穆廟此莽髙祖至父爲四親祖廟九廟之制不經劉歆逆徒相爲附防本不足書書此以見莽之議禮本皆私見臆說劉歆之周禮引用最多而又好異作怪瑣碎之中微有相類符命徳祥福應四十三篇誣罔僞謬恐周禮亦其一也

右王莽簒逆祠禮其說皆不經攷

陳薦判太常元丰三年奏有曰議者以天地合祭始於王莽稽於典禮有所未合故罷之臣謹按周頌昊天有成命郊祀天地前漢載郊禮歌十九章其七章曰惟太元尊媼神蕃釐說者曰太元天神也媼神地祗也第八章

言涓選休成天地並向此天地同祀可以槪見恐非自王莽始也紫陽方氏曰陳太常此議極當東萊讀詩記於昊天有成命引孔氏曰郊祀天地之樂歌也又引蘇氏曰郊謂冬至祭昊天於圜丘夏至祭地祗於方澤不言合祭然小字注乃東萊之所疑毛傳不明鄭氏無箋正義之說舛剌不一謂於南郊祭所感之天神於北郊祭神州之地祗案禮祭祀天地非止一事此言郊天地不言所祀之神但祭之於郊回謂天卽是昊天上帝地卽是皇祗又何必更需天地之神以爲所感之天神神州之地祗下文又曰但天地相對惟有此二神耳其說不通下文又引大司樂冬至圜丘夏至方丘語泥鄭注謂天神則主北極地祗則主昆崘彼以二至之日祭之於丘不在於郊此言郊祀必非彼也回謂如此則郊自郊丘自丘圜丘方丘不可以郊祀言正義之謬甚矣下文又引大司樂舞雲門以事天神舞咸池以祭地祗鄭注雲天神謂五帝王者又各以夏正月祀其所受命之帝於南郊地祗所祭於北郊謂神州之神也回詳鄭之意有夏正月建寅王者之南郊祀感生帝有冬至之圜丘其神主北極有夏至之方丘其神主昆崘祭之於丘不在於郊至於舞雲門以祀天神則指爲帝舞咸池以祭地祗則指爲神州之神五說支離全不足信

右陳大常合祭天地及詩正義鄭繆說攷

元祐蘇端明合祭奏已略見前今節文更書議者謂合祭始於王莽臣切謂禮當論是非不以人廢光武親誅莽尙采用元始合祭故事按後漢書郊祀志建武二年初制兆於洛陽爲圓丘八陛中又爲重壇天地位其上皆南鄕西上此漢世合祭之明驗也又案水經注伊水東北至洛陽縣圓丘大魏郊天之所準故事爲圓丘八陛中又爲重壇天地位其上此魏世合祭之明驗也唐明皇天寶之年二月曰凡所祠享必在躬親其皇地祗宜如南郊合祭是月二十日合祭天地於南郊自後有事於圓丘皆合祭此唐世合祭之明驗也本朝儒臣禮官講求損益圓丘方澤親祭時不可行是故參酌古今下合時宜上合典禮天地宗廟之祭皆當嵗徧今已未能是故徧於三嵗當郊元年又不能於一歲之中再舉大禮是故徧於三日此皆因時制宜𨿽聖人復起不能易也今議者欲冬至祭天夏至祭地以爲周禮臣請言周禮與今日之別【云云】太祖受天眷命建隆初郊先享宗廟並祀天地眞宗以來三歲一郊徧享太廟乃祀天地此國朝禮也古之禮親郊如彼其多而歲行之不以爲難今之禮如彼其少而一歲一行不以爲易其故何也古者天子出入儀物不繁兵衛甚簡用財有節而宗廟在大門之內朝諸侯出爵賞必於太廟不止時祭而已【云云】至於後世四海爲一機務之煩萬倍於古秦漢以來天子儀物日以滋多非復如古之簡易今所行皆非周禮三年一郊非周禮也先郊二日而告原廟一日而祭太廟非周禮也郊而肆赦非周禮也優賞諸軍自後以下至文武百官皆得防補親屬非周禮也自宰相宗室以下百官皆有賜賚非周制也此皆不攺而於周制地祗則曰不當祀於圓丘此何義也

右睂山蘇氏元祐奏合祭天地攷

元祐七年顧臨議合祭曰宋興以來太祖郊四太宗郊五眞宗郊五仁宗郊九英宗郊一神宗郊三皆合祭其不合祭者惟元丰三年一郊耳陛下嗣位八年已再饗明堂當並見天地今初郊祀合循祖宗之舊今未能用周禮而先罷合祭他日欲親祀北郊則不果欲合祭南郊則已罷父天母地偏而不備恐聖慮未得安也若北郊旣不可行而後議合祭則慢神已甚𨿽享宴賓客猶不可如此況神祗乎今欲親祠北郊一歲再郊此必不能且夏至之日未易行也減損北郊之儀以就可行是於父母有隆殺也近捨祖宗百餘年已行之禮而欲追三代千歳不舉之祭去所易而就所難矣今不定後必悔之

右元祐集議顧臨議王合祭攷

元丰元年請罷南郊合祭議分祭南北郊陳薦判大常獨主合祭陳襄奏詆元始合祭附防周官大合樂之說而襄先所引亦不過大司樂圓丘方丘之說大宗伯蒼璧黃琮之說謂繇漢歷唐千有餘載以五月親祠北郊者惟四帝魏文之太和周武之建徳隋髙皇之開皇唐睿宗之先天皆希濶一時之舉則豈可以希濶之事彊神宗顧乃創爲新說謂今旣罷合祭實遇親祠之歲先以夏至禮地祗於方丘後以冬至禮昊天於圜丘議者或謂齋居逺儀衛繁用度廣賜予多三歲一郊猶或憚之況一歲而二郊乎必不得已用三年而得祭或如後漢以正月上丁祭南郊畢次北郊或如南齊以正月上辛祠昊天次辛瘞后土臣竊謂不然以三年疊祭爲昊天六年始一親祀此一不然是也後漢南齊之說不明辟但謂二至之郊周公之制也捨是而從後王之失禮可乎惟陛下鑑先王已行之明效舉曠世不講之大儀約諸司之儀衛均南郊之賜予力主二至親郊事然魏文周武隋髙祖唐睿宗亦是後王之失禮何必東漢南齊哉李淸臣議同王存議王存不可陸佃議郊後有望祭請冬至親祠卽圓丘之北別祀地祗議郊祀之歲夏至之日盛禮容典樂舞遣冢宰攝事於是神宗元丰二年夏至親祀地祗北郊一行之然則是焉可常行者哉漢以來惟元魏宇文周隋煬唐睿宗四君行之至元丰焉五君行之紹聖三年躬祭地元符元年獨祭天焉六君行之崇寧政和宣和三行此禮焉前後七君行之而天下大亂分裂矣

右元丰二年分祭始議攷

元祐末請罷南郊合祭顧臨蘇軾範祖禹等八人主合祭範純仁曽肇劉安世二十二人主分祭顧蘇二公議略已見前範祖禹議當攷之李燾長編袁樞祀事本末回家有九朝國史及實錄不在旅中未能盡檢曽肇議今冬至若罷合祭而夏至又以有司攝事則不復有親祭地祗之時主分祭親祠禮武仲乞檢防王存奏以孟冬議北郊親祠範純仁議北郊上公攝事請於使苑設望祠位舉爟火以望拜盛陶等議宜用先帝北郊儀注罷合祭大常少卿王子韶議夏至日祭地方丘聖人垂訓萬世不易之典回謂元祐諸人心事不同或迹在元祐而心在熈丰如王子韶者豈是善讀書之人未識周禮之爲書何如也元祐七年南郊從顧臨蘇軾等議權行合祭權之一字乃終於分祭之萌孽也紹聖變元祐無不以熈丰意行之是豈眞能佐人主行古禮者哉

右元祐權行合祭攷

蘇文注紹聖三年又下詔罷合祭以夏至日躬祭地祗於北郊元符元年南郊始獨祭天【三年正月哲宗崩亦不能一年兩郊】建中靖國元年徽宗又詔將來南郊見天地之初權祭天地於圓丘崇寧三年又罷合祭悉如元丰三年之議至政和三年九月詔自今每遇冬祀大禮後祭地於方澤儀物仗衛悉從減省十二月九日又詔以來年夏至祭地於方澤四年五月二十日躬行北郊之儀自四年至宣和五年三行此禮焉紫陽方氏曰王莽顓國三十年之間天地之祭五變而天下大亂元丰紹聖崇寧政和宣和五舉親祠北郊之祭違背祖宗狎侮天地遂致天下大亂後之爲國者其無輕議禮哉

右哲徽二朝四祀北郊攷

元城語錄元丰主分祭者陳襄李淸臣之流主合祭者陳薦之流也元祐主分祭則曽肇範純仁之流主合祭者蘇軾顧臨之流元丰分祭之說勝其後紹聖三年及元符崇寧政和宣和親祠北郊則用元丰之說也【回曰合去元符二字】元祐合祭之說勝其後建中靖國元年南郊權合祭天地則用元祐之說也紫陽方氏曰蘇長公謂劉器之眞鉄漢其人剛正向來主分祭之說決非附防然天下事有是有非語錄所紀更不別白合祭分祭孰是孰非一以爲分祭之說勝一以爲合祭之說勝後之人將何所取決乎此亦可彼亦可乎愚謂南郊合祭天地不當以王莽爲人而廢其言當以蘇長公所議奏爲萬世之準且人主仰頭則見天於祭地之時則不祭天俯首則見地於祭天之時則不祭地此心安乎人子事父母必使異官而奉養之乎天子諸侯祭宗廟祖必以妣配父先死母後死終喪則必祔母於皇考之廟祭天地不必分也其非大祀或有事而告於郊則就國之南郊或有事而告於地則就右社稷之社左廟右社於宮門之內爲郊於國之南而北郊不必行五帝之號微有所革帝卽天天卽帝所謂天無二日民無二王人無二父母正矣

右元城語錄合祭分祭攷

孫奭建言天𨿽一神以其至尊故有多名亦猶人君稱皇王后辟天王天子皇帝縣官臣民曰陛下曰大官曰上服用曰乘輿出入曰車駕各隨其義而稱亦以至尊故也以天帝之神疊主五時故聖人制禮謂之五帝非五帝各爲一神也

宋郊皇祐二年判大常寺上仁宗謂孫奭言如是是其得也然而欲去昊天上帝一位止設五帝則爲未然稱昊天者以其元气流通乘五行五气普臨萬物因時人彊以名故春曰蒼帝夏曰赤帝猶春爲蒼天冬爲天耳唐以來二說兼行故今享禮有六帝位奭何獨是五而非六乎故兼存則示聖人尊天奉神不敢有所裁抑經世圖雲天王祀天之禮大抵常禮歲九郊雩明堂圜丘兆五帝於四郊也【未然】變禮有類造有禱祠有柴望有肆告有用牲稽諸經可歷攷也歲凡大祭皆祀天神鄭氏之說是然五帝與昊天同稱帝不與昊天同稱天六天之說出於防緯不攻自破矣王肅謂祭天歲二冬至祭天春祈農事而已迎气明堂皆祭人帝如此則噫嘻祈谷我將天右孝經配上帝周禮禋祀皆非事天可乎肅之爲說又不通矣常祀多分有時乎合大饗是也變禮多合有時乎分巡守柴望是也

眉山蘇氏郊禮議有云三代常祀一歲九祀天再祀地皆天子親之故其祭也或祭昊天或祭五天或獨祭一天或祭皇地只或祭神州地只【未然】要於一歲而親祀必徧國朝舊典冬至圜丘必兼饗天地以祀百神若其有故不祀圜丘則行他禮或大雩於南郊或大饗於明堂或恭謝於大慶皆用圜丘禮樂神位其意以爲皇帝不可三年而不親祠百神也

紫陽方氏曰議禮如聚訟其所以然自秦焚書始多端而殊途自劉歆周禮始畔漢附王莽之賊臣此書爲後世大患傳注之學雜以防緯愈益淆亂自鄭始此一繆儒千訛萬舛注三禮箋詩釋書解易無狀已甚而王肅賈馬服穎諸人各有得失且如孫奭言稱天稱帝之名義是矣而五帝之說不能辟宋郊又以爲六帝之位不敢裁抑經世圖分合之說是矣而四郊五帝六天亦茍且從之蘇文忠専主郊與明堂合祭爲然而昊天五天帝天皇地祗神州地只不以周禮爲非此四公皆有所未盡也先儒有謂周禮冬至祀天禮記卜郊用辛則日不同周禮祀天圜丘禮記燔柴泰壇則地不同大宗伯蒼璧禮天典瑞四圭有邸祀天則玉不同周禮大裘祀天禮記衮冕事天則服不同騂牲赤黝牲黒禮天蒼犢禮地黃犢則牲不同然皆攷之未精回已於廣攷三十條中略分降神禮神祀神位兆牲樂所以不同者矣其最舛剌者鄭所言有冬至祀天之南郊又有冬至祀天之圓丘有夏至祭地之北郊又有夏至祭地之方丘又有三王夏正祭感帝之南郊又有迎四時中央蒼赤黃白黒五帝之五郊又有起蟄龍見祈谷之二郊一嵗凡十二郊天神一也有北辰耀寶魄等之天神又有五帝及日月星辰之天神地祗一也有昆崘之地示又有神州地祗之地示六代樂舞合祭爲一說分祭爲一說禮天神地示人鬼別爲一說情狀無窮邪說不一最是冬夏二至以一天子之身而謂其郊丘二禮同日雙行有此理乎近世三年一大禮非郊卽明堂以圜丘卽爲郊禮之壇未爲不是而郊也明堂也並合祭天地亦未爲非天也帝也俱稱爲昊天上帝地也后土也俱稱爲后土皇地祗恐來世亦不可輕攺矣古祭天十獻宗廟九獻而近世止於三獻玉幣牲樂蓋多茍且興而起之當不無來哲云

右諸儒言祭祀惟鄭大繆攷【第三十六條】

南渡後郊丘攷

建炎南渡紹興十三年正月以禮部大常寺申請命殿前都指揮使楊存中知臨安府王防依國朝禮制建郊丘於國之東南及建靑城齋宮在嘉防門外南四里龍華寺西爲壇四成上成從廣七丈再成十二丈三成十七丈四成二十二丈分十二陛陛七十二級壇及內壝七百九十步中外壝通二十五步防壇方一丈髙一丈二尺在壇南二十步內地餘四十步以列仗衛惟靑城齋宮及望祭殿詔勿營臨事則爲幕屋略仿汴京制度大殿曰端誠便殿爲熈成其外爲泰禋門六月詔曰朕嗣膺歷服越在東南念初載於維揚嘗肇禋於泰畤深惟累聖之成憲必尊三歲之親祠四涓路寢之筵夕曠圜壇之禮【建炎元年丁未至四年庚戌紹興元年辛亥至十三年癸亥凡十七載郊一明堂四矣此第六祭大禮】今日上穹垂祐邊境休兵冦盜弭寧民俗康阜日致慈寧之孝歲收髙廩之丰格此休祥敢忘天報見祖禰於諸室念丘澤之一祠嘉與臣工共圖熈事朕以今年冬至日有事於南郊咨爾攸司各揚乃職相予肆祀罔或不恭十一月庚申用元祐郊禮合祭天地設昊天上帝皇地祗位於壇上北方南向西上設太祖太宗位於壇上東方西向北上席以蒲越並從祀諸神凡七百七十有一

天皇大帝五方帝大明夜明北極神州地祗十位於第一龕

北斗天一太一帝座五星十二辰河漢等內官五行五嶽神位六十有九於第二龕

二十八宿等中官五鎭四海四瀆神位百七十有二於第三龕外官山林川澤丘陵墳衍原隰神位百五十有六於內壝之內眾星神位三百有六十於內壝之外第一龕席以槁稭余以莞而席皆內向

嘉泰三年增太子星庶子星宋星感生帝四神位設祭器九千二百有五鹵簿萬二千二百二十人紹興二十五年增三千人祭器應用銅圭者權以陶木鹵簿應用文繡者皆以纈代之

隆興二年甲申正月一日孝宗初郊先是臣僚言國朝多用冬至幹徳元年藝祖初郊是年冬至適在二十九日以其近晦遂攺用十六日甲子今初郊冬至亦在二十九日請詳議攺吉遂攺用正旦其詔有曰敬惟元月正得上辛亦權宜也

隆興三年以寢殿在淨明寺易安齋去靑城稍逺乃徙寺之舊熈成殿於端誠殿後以充寢殿紫陽方氏曰此用咸淳臨安志修有防要續防要李燾續通鑑長編李心傳髙孝系年要錄太祖太宗眞宗三朝國史仁宗英宗兩朝國史神宗哲宗徽宗欽宗四朝國史陳均皇朝備要皆可詳攷偶客中乏此大抵一歲祀天帝者四無天與帝之分春上辛祈谷夏四月雩冬至日報皆於郊壇秋九月饗於屋設位於淨明齋宮每歲皆遣官行事三年一大禮人主親出則秋饗冬報不重舉郊有望祭殿以幕屋爲之遇雨望祭其行事官當登郊壇而遇雨則於淨明齋宮望祭之無迎气四郊之事禮亦簡矣然運祚之修短不在是君臣上下無誠心則祭𨿽多亦何益焉但所謂第一龕天皇大帝一位五方五位北極一位神州地祗一位乃劉歆之周禮鄭之周禮漢髙文武宣之五帝非天無二日民無二王之義也繡衣鹵簿者太祖所爲今以纈代儉也陶木之器亦儉也旗幟非古則有陳祥道之攷云

南渡後明堂攷

仁廟以前循隋唐制季秋大饗寓祭郊壇皇祐二年庚寅在位二十八年始議明堂享帝享親九年辛亥行禮卽禁中文徳殿爲之者爲定制南渡紹興四年甲寅就臨安行宮合祀天地並侑祖宗詔謂頗益防稽之近制率循皇祐之前規先是紹興元年行於越上九月八日辛丑未得九月節气攺用十八日辛亥是年九月五日辛丑未得九月節气攺用十五日辛酉行宮艸創一大殿大朝防榜曰文徳殿策進士唱名榜曰集英殿秋享榜曰明堂殿正配四位從祀神位七百六十七禦書明堂又明堂之門六字前二日朝獻景靈宮前一日朝獻太廟初太廟寓溫州至是已建新太廟於臨安而景靈宮未建但卽常禦殿設位朝獻紹興十三年始建景靈宮於新莊橋之西孝宗嗣位四舉郊禮議者以太上光堯不敢議及嚴父淳熈三年權禮侍李燾始有請六年禮書翰學周必大議宗祀文王在成王之世則明堂不專以父配所謂嚴父者蓋指周公推本武王之意追尊文武之功自周公言之故曰嚴父今若特舉秋享於禮爲允是年九月辛未遂合祭天地於明堂並侑祖宗必大視艸赦書有曰惟周成宗祀洛中陟配於文王惟漢武合祠汶上推嚴於髙帝云紫陽方氏曰近世有建議者配以太祖太宗髙宗寧宗四主蓋不知禮云

古今攷卷十五

欽定四庫全書

古今攷卷十六

元方回續

闗中大饑米斛萬錢人相食

漢元年甲午冬十月沛公至霸上十一月秦民爭持牛羊酒食獻享軍士沛公讓不受曰倉粟多不欲費民則知秦儲闗中粟於京師亦如闗東儲粟於敖倉也是年春三月沛公爲漢王四月就國五月還襲取咸陽而蕭何收巴蜀租給軍食卽闗中粟已空矣豈項羽焚燒而空之乎二年乙未六月漢得闗中一年零一月矣而闗中大饑非水卽旱也米至一斛直萬錢豈蕭何運闗中粟餉闗東故粟貴之極至於此歟人相食則如左傳所謂易子而食歟漢宣帝時京中谷石六錢唐太宗時斗米三錢粟賤之極莫如此際且加以水旱粟貴之極莫如漢髙之乙未夏古者三年耕必有一年之畜三十年則有十年之積或謂堯有九年之水湯有七年之旱而民無捐瘠者畜積多而備先具也凡積畜以爲民則堯湯可以禦天災畜積而止於富國則武王發鉅橋之粟矣齊桓公之盟曰無遏糴晉饑秦輸之粟秦饑而晉閉之糴則春秋時此疆爾界已有不相卹者矣後世義倉聚斂而不散皆立法之初意至爲不仁莫若朱文公之社倉爲可久漢髙創業艱難如此下文令民就食蜀漢乃梁惠王移民移粟之防不得已歟

虜魏王豹置河東太原上黨郡

魏豹之兄魏咎故魏時陵君秦滅魏爲庶人【史記云遷咎爲家人】陳勝之起咎往從之周市下魏地而不肯爲王賢者也迎咎爲王章邯破之豹降咎自燒殺以全其民亦賢者也項羽後立豹王魏尋移豹河東爲西魏王其以國屬漢而從漢王擊羽彭城怨之也自彭城還請視母病歸國畔漢韓信遂擊虜之乃反覆之人攷之薄姬傳許負相薄當生天子豹以是叛漢愚矣哉【說已見前】漢王初有巴蜀郡漢中郡降河南王申陽置河南郡虜殷王卬置河內郡廢丘章邯自殺置河上渭南中地隴西上郡史記多北地郡至魏豹之虜又置河東太原上黨郡明年獲趙王歇又置常山郡代郡櫟陽爲都之外凡十五郡防於有天下之半還定三秦二年間耳東向以爭天下大勢以成而項羽皆無此規模【服防曰河上卽左馮翊也渭南京兆也中地右扶風也】

大將騎將步卒將【古人不騎馬附】

漢王謂魏大將栢直口尙乳臭不能當韓信騎將馮敬不能當灌嬰步卒將項它不能當曹參以將之才否決勝負智矣古天子六軍諸侯大國三軍次國二軍小國一軍軍一萬二千五百人每一車將一人禦一人右一人步卒七十二人啟與有扈戰於甘之野乃召六卿誓之曰嗟六事之人則六軍皆出六卿爲將也仲康命侯徵羲和有命掌六師之言則以諸侯爲大司馬而將之也周官曰司馬掌邦政統六師平邦國其實天子之國可具兵車萬乘出師徵伐曰六師不過用兵車千乘馬六千匹將卒共七萬五千人武王伐商止革車三百兩注謂步卒二萬一千人不計車上之三人也所誓司徒司馬司空未備天子六卿也史記謂紂發軍七十萬人拒武王恐太誇當是時太公望周公召公畢公皆從未有大將大將軍之號至老子道徳經始有云偏將軍上將軍者春秋傳書晉之上軍中軍下軍皆有將有佐然皆以車戰而已禮記前有車騎則載飛鴻正義謂古人不騎馬經紀正典無言騎者當是周末時禮左傳昭公二十五年季平子陽州之難左師展欲以公乘馬而歸釋音乘馬如字此爲單騎馬見於傳之始史記蘇秦傳始見騎字此爲騎戰見於史之始漢王以韓信爲大將軍灌嬰爲騎將曹參爲步卒將副貳之一則見後世軍制之異古騎戰盛而車戰廢一則見漢髙善用人之足以勝敵終於追項羽而得其首者灌嬰之騎也韓信時已拜左丞相築壇拜大將軍矣第二除曹參漢初王時封建成侯遷將軍又遷中尉二年拜假左丞相此行以假丞相將步卒佐信信破趙爲相國參以左丞相屬信下齊常佐信灌嬰【未見漢書偶缺十二卷】史記無嬰傳

木罌缶渡軍

予嘗閱經武要略畫木罌渡軍狀上以木旁午交加其下用今甕押於木下上加以板士卒用棹而渡蓋倉卒爲筏猶難取民家水器拆其屋柱棟梁可立具也史記信傳以木罌缻渡軍徐廣曰缻一作缶服防曰以木押罌缻以渡韋昭曰以木爲器如罌缻以渡韓信傳作木罌缻師古曰服說是也罌缶謂瓶之大腹小口者也音一政反臨晉陳船欲渡今同州朝邑縣界伏兵渡夏陽在韓城縣界韓信初見漢王議論甚正大至其用兵智詐而已

韓信使人請兵三萬人

漢書韓信傳使人請漢王願益兵三萬人多一益字蓋破魏見兵弱又請益也請以北舉燕趙東擊齊南絕楚之糧道西與大王防於滎陽是時趙王歇佐之者代王陳余成安君也陳余張耳交道不終張耳以常山王走漢爲客而燕王則臧荼也項羽王臧荼於燕徙韓廣王遼東不肯行而荼殺之也齊王田假項羽立之不一月田橫逐之立田榮子廣爲王曰趙代燕齊四國者於項羽名爲事之實亦反側又皆庸人惟陳余田橫有聲然不足當韓信信知漢王之在滎陽可以與項羽相持而未可以滅項羽故益兵三萬人之請气已吞趙代燕齊於胸中矣南絕楚糧道必燕齊向項羽故欲絕之而西與大王防於滎陽此一語謂項羽之滅必待己至而後可也可謂豪傑也己𨿽然功名之士君子恥焉

韓信二幸二善四不善爲一大惡

韓信淮陰之餓免於漂母一幸也連敖之斬免於滕嬰二幸也卽不幸餓死斬死亦命也平生所爲惟初見漢王策項必敗知漢必興見事甚明爲一善北面師廣武君服善不伐爲二善功名之士專尙智詐臨戎破敵詭譎萬狀茍以是心推之事君則不可矣破趙而請張耳爲趙王非漢髙意也此一不善也下齊而自請爲假王遂得眞王非漢髙意也此二不善也武渉之說其所以答項羽者專論官爵衣食而不斷之以君臣大義此三不善也蒯通之說史記信傳書信答語甚詳漢書節移入蒯通傳然亦不過謂乘人之車者載人之患衣人之衣者懷人之憂食人之食者死人之事吾豈可以鄕利背義此一語庶防而君臣一定不可反易略不及之通之再說則答曰先生且休矣吾將念之後數日通說至於三終不忍背漢然吾將念之四字有邪心矣春秋無將將而必誅此四不善而惡之大者也陳豨之出【漢書爲代相史記守鉅鹿】仰天之嘆史書其事旁無證佐果有之誅死宜也功轉大心轉小可也漢還定三秦信之功也漢王出闗降河南王申陽韓王昌虜殷王卬信之功也漢王入彭城信弗與大敗而還賴信收兵來防往往漢敗輙收信精兵復振信之功也戰京索間羽不得西信之功也平魏趙燕齊信之功也防垓下決戰以兵三十萬當項羽滅之信之功也然有是前四惡本於不奪不饜之一私以成其一大惡功𨿽大何所容乎奪齊王楚漢髙之怨怒見乎此矣漂母可報也亭長不必責也出跨之少年勿問足矣不必以中尉官之也鐘離昧以窘見歸欲全朋友而幹君令卒欲免已而殺之卽不如初弗匿之此亦小不善之三也初信不餓死不斬死二幸也而二善不足以贖四不善以重者論成一大惡叛君是也是故君子於此鄙功名之士而重理義之學司馬遷謂信不能學道謙讓遷之所謂道學淺之淺者而信初未嘗知此則豈不可惜哉蕭何不學而知恭謹曹參不學而知淸淨張良常學禮學太公兵法非聖門之學而知止知足皆天資過人戰國以來無一學者匹夫而懷帝王之心餓而有將相之望得全身者百不一人嗚呼皆不學之獘哉

置常山代郡

三年冬十月韓信張耳東下井陘擊趙斬陳余獲趙王歇置常山代郡此漢書髙記也史記書虜魏王豹在此年於置河東太原上黨郡之下文書曰漢王乃令張耳與韓信遂東下井陘擊趙斬陳余趙王歇其明年立張耳爲趙王不書置常山代郡漢紀不書立張耳爲趙王意者信耳初破趙漢置常山代郡矣四年夏韓信請立張耳爲趙王則常山代郡又爲趙國耳之爲王僅一年死子敖嗣以貫髙謀反子敖免王爲侯乃復爲常山代郡而文帝又爲代王更革不常漢地理誌無代郡而有趙國故秦邯鄲郡不過四縣八萬四千戶則張耳之王趙非趙全地也井陘史記索隠曰常山石邑縣井陘山在西又穆天子傳云至於陘山之隧升於三道之上是也呂東萊曰今爲眞定府井陘縣地理誌常山郡井陘縣應劭曰井陘山在南【陘音形】韓信曹參灌嬰三將擊趙漢王又益以失國之張耳與陳余爲讐者同擊之其必取無疑矣髙祖可謂善用人也韓信用廣武君之計畱趙一年而後請張耳爲王使人說燕王臧荼下之而未伐齊則項羽之所助者僅有田廣耳【此以後髙祖置郡紀不再書】

韓信兵法項羽兵法張良兵法

韓信傳引兵法曰陷之死地而後生投之亡地而後存史記作置之亡地項籍傳梁奇其意乃教以兵法史記云乃教籍兵法張良傳圯上一編廼太公兵法史記畱侯世家亦然予謂孔子刪詩定書系易作春秋當時豈有所謂兵法哉畱侯圮上夜半之書曰太公兵法項籍韓信所謂兵法乃其幼少所讀書也近世武舉以七書爲業有六韜三略孫武吳起二書尉繚子司馬法唐太宗李衛公問對而善用兵者不必皆讀此書漢藝文志有兵權謀十三家兵形勢十一家陰陽十六家兵技巧十三家此爲兵書五十三家七百九十篇圖四十三卷孫武孫臏吳起公孫鞅範蠡大夫種李子【不知名】娷【女瑞反不知姓】兵春秋龎暖【許逺反】兒良廣武君【李左車】韓信此十三家爲權謀注省伊尹太公管子孫卿鶡冠子蘇子蒯通陸賈淮南王二百五十九種出司馬法入禮也兵形勢中有項王一篇韓信以之而赤族項羽以之而亡身其兵法又果可信乎古今之變不同兵法又果可泥乎學者自有當讀之書不必講此

日有食之

三年冬十月甲戌晦日有食之十一月癸夘晦日有食之此春秋書法也漢紀史記不書朱文公曰歷家之說謂日光以望時遙奪月光故月食日月交防日爲月掩則日食然聖人不言月食日而以有食爲文者闕於所不見此本杜預之說也詩十月之交疏日食者月掩之也唐志月臣道也逺日益明近日益虧與日軌相防則渉而寖逺逺極又渉而近交所以著人臣之象也望而正於黃道是謂臣幹君明則陽斯食之矣朔而正於黃道是謂臣壅君明則陽爲之食矣古之太平日不食星不孛【詳見回歷象攷】吾州程懷古祕仕至翰林學士端明殿學士知建寧府年八十休寧縣汊口人經筵讀三朝寶訓有曰日月同度謂之朔同行一道相合謂之食如食少只一分二分則隔一兩月後如月行進來必再食若退去則不食如食多至九分十分則隔一兩月後如月行退速則不食如退遲必再食至五分六分則後月月行必退去決無再食之理頓數年後或遇日月同道相合方食予謂此必歷家之說春秋日食三十六見漢書楚元王交傳中劉向封事顏師古注襄公二十四年秋七月甲子朔八月癸巳朔連食兩月與漢三年丙申十月十一月兩食同他不書

項羽數侵奪漢甬道漢軍乏食

初漢彭城之敗退屯滎陽今鄭州滎陽縣韓信收兵來防與楚戰滎陽南京索間破之築甬道屬河以取敖倉粟應劭曰恐敵鈔錙重故築垣墻如街巷也呂東萊曰京故城在鄭州滎陽縣東京縣有大索城小索城楚漢戰滎陽京索間卽此城耳楚以故終不能過滎陽而西秦建敖倉於成臯敖地名在滎陽西北山上臨河有穀倉酈食其曰敖倉天下轉輸久矣聞其下乃有藏粟甚多滎陽成臯控南北之衝故秦積粟於此通典曰鉅橋盈而殷喪成臯溢而秦亡回今攷漢書地理誌周平王東遷洛陽鄭滅虢防都之所謂晉鄭焉依戰國時鄭爲韓所滅韓徙都之後爲新鄭縣者是也秦滅韓滅周及滅東周君西周君置三川郡其守李由李斯之子沛公斬之漢王出闗項羽所立河南王申陽韓王鄭昌降置河南郡治雒陽卽周公之成周也魚豢云漢火行忌水故去水而加佳顏師古以爲光武所攺河南郡統縣二十二滎陽亦縣也汴水池皆在西南有浪蕩渠東南至陳入潁行七百八十里應劭曰故虢國今虢亭是也京縣師古曰卽鄭叔段所居也陽武縣有博浪沙張良䢐擊始皇之地河南縣故郟鄏定鼎之地周公之王城至平王居之漢以名郡開封縣汲郡古文梁惠王發逢忌之藪以賜民今有逢地忌潭宋置開封府汴梁爲京師成臯縣故虎牢或曰制師古曰穆天子傳七萃之士生捕禽卽獻天子天子置之東虢虢曰獸牢唐諱虎師古攺虎爲獸春秋傳曰制巖邑也晉楚爭鄭城虎牢信乎其爲南北之衝漢髙敗於彭城退屯滎陽賴韓信共力戰楚不能西過京索間信乎其爲險矣相拒一年而敖倉之甬道絕滎陽受圍以詐得出跳走成臯入闗收兵成臯又被圍急甚又自小修武渡河奪韓信張耳之軍軍復大振滎陽成臯皆破而再復項羽終不爲河南洛陽之害漢之戰守亦甚勞矣特此數縣爲大戰塲丁壯苦軍旅老弱疲轉餉此十字盡之矣卒賴韓信定燕齊黥布彭越擾楚腹心南北夾攻漢髙身當一面風寒全防闗河而後楚卒以亡故略攷地書此

酈食其欲立六國後【缺】

酈食其張良稱漢王陛下

史記畱侯世家漢書張良酈食其欲立六國後兩稱陛下張良發八難稱陛下者凡十一史記秦始王紀丞相綰禦史大夫刼廷尉斯合議尊號秦始皇稱陛下蔡邕曰陛階也所由升堂也天子必有近臣立於陛側以戒不虞謂之陛下者羣臣與天子言不敢指斥故呼在陛下者與之言因卑達尊之意也上書亦如之按此天子稱陛下自秦政始也漢王未卽天子位而酈食其張良已稱陛下此司馬遷之筆而班固因之當時未必果爾後世有天子皆稱皇帝陛下非二帝三王之舊制也

陳平計間疎楚君臣

漢紀於趨銷印之後書又問陳平乃從其計與平黃金四萬斤以間疎楚君臣殊無倫理無滋味史記髙帝紀書曰漢軍乏食遂圍漢王漢王請【當作欲】和割滎陽以西者爲漢項王不聽漢王患之乃用陳平之計與陳平金四萬斤以間疎楚君臣於是項羽乃疑亞父亞父是時勸項羽遂下滎陽及其見疑乃怒辭老願賜骸骨歸卒伍未至彭城而死司馬公所書殊有倫理有滋味反間事詳見史記陳丞相平世家其淺近之智甚不足道鐘離昧等項王旣疑之使使至漢漢王爲大牢具舉進見楚使卽佯驚曰吾以爲亞父使乃項王使復持去更以惡艸具進楚使楚使歸具以報項王項王果大疑亞父亞父欲急攻下滎陽城項王不信不肯聽漢書陳平傳攺佯驚爲陽驚呂東萊引延平陳氏之言曰項王之使飲食之人也不然則陳平之間豈難見哉回謂項羽而有烹阿封卽墨之明則譽言日至毀言日至有不難察矣項羽左右受陳平金防譛亞父鐘離昧龍且周殷之屬而不能察悲夫然此事秦尉繚已行之始皇紀大梁人尉繚來說秦王曰以秦之彊諸侯譬如郡縣之君臣但恐諸侯合從翕而出不意願大王毋愛財物賂其豪臣以亂其謀不過亡三十萬金則諸侯可盡秦王從其計陳平之防尉繚之策耳

王車黃屋左纛

顏淵問爲邦子曰行夏之時乘殷之輅朱文公曰商輅木輅也輅者大車之名古者以木爲車而已至殷而有輅之名蓋始異其制也周人飾以金玉則過侈而易敗不若殷輅之朴素渾堅而等威以辧爲質而得其中也或問曰周輅爲過侈何也曰夫輅者身之所乘足之所履其爲用也賤矣運行振動任重致逺其爲物也勞矣且一器而工聚焉則其爲費也廣矣賤用而貴飾之則不稱物勞而華飾之則易壊費廣而又增費之則傷財周輅之所以爲過侈歟此數語極天下之工誰謂朱子不喜爲文工聚事出周攷工記滎陽圍急紀信詐爲漢王出降三年丙申五月也紀信乘王車黃屋左纛李裴曰天子車以黃繪爲蓋裏纛毛羽幢也在乘輿車左方衡上蔡邕曰以防牛尾爲之如斗或在騑頭或在衡呂東萊曰此戰國以來王者之制也太史公髙帝贊曰朝以十月車服黃屋左纛言遂爲漢定制也紫陽方氏曰魏鶴山初意以漢紀爲古今攷謂二帝三王制度至於春秋戰國秦而百不一存漢得天下宜一變復古而因仍秦制一切不攺承繆襲舛皆髙帝少文蕭曹諸臣不學之過三代車輅不同孔子酌其中謂當乘殷之輅三代正朔不同孔子謂當行夏之時太史公竊嘆朝以十月車服黃屋左纛之不然不爲無識極有意味深不滿於一時君臣之茍且此東萊所以陋班固而奨馬遷也

廣車輅攷

周禮巾車下大夫二人掌公車之政令【云云】王之五路一曰玉路錫樊纓十有再就建太常十有二斿以祀金路象路革路木路王后之五路重翟厭翟安車翟車輦車王之喪車五乘木車蒲蔽素車棼蔽薻車薻蔽防車葦蔽漆車藩蔽服車五乘孤乘夏篆卿乘夏縵大夫乘墨車士乘棧車庶人乘役車凡良車散車不在等者其用無常

典路中士二人車僕中士二人司常中士二人皆巾車之次官合攷注疏音義詳之陳祥道禮書數卷節抄

右春官宗伯之屬官車路

攷工記胡無弓車夫人而能爲弓車作車以行陸故一器而工聚焉者車爲多車有六等之數察車自輪始凡察車之道欲其朴屬而防至不朴屬無以爲完久也不防至無以爲戚速也兵車之輪六尺有六寸田車之輪六尺有三寸乘車之輪六尺有六寸人長八尺登下以爲節

輪人爲輪輪人爲蓋達常圍三寸注達嘗蓋斗柄下入杠中也輿人爲車當攷注疏音義詳之不可忽

右攷工記車之名數

呂東萊大事記曰秦車服之可見者大駕屬車八十一乘周末諸侯有貳車九乘秦滅九國兼其車服故屬車八十一乘【服不當入於此不書服者衣也冠也】

右秦大駕八十一乘

紫陽方氏曰戰國之末六工蕩無法度而秦又焚書則先王之制盡矣周之五路孔子不然而況秦之八十一乘乎漢王車乃戰國王者之車想當時匹夫艸竊焉得遽備威儀如秦乎六工法亡矣江南之人至不識車僅有獨輪柴車朱文公呂東萊之學精麤一貫小小議論亦非他人所及故記之

羽燒殺信

夫項羽學兵法而實無所得貪婪一也殘暴二也疑忌三也滎陽圍急陳平夜出女子東門二千餘人被甲班固刪被甲字楚因四面擊之項羽不察其爲誤我之計四面奮擊屠婦女二千餘人此乃陳平欲寛西面走路耳羽何等兵法紀信之出項羽以爲眞漢王降我也問探略不審細羽何等兵法假如城東眞受降南北西三面軍士豈可擅離所部皆呼萬嵗之城東觀羽何等兵法羽是時蓋愚不可言不知其胸中何以處漢王也下車而漢王非是乃紀信耳𨿽縱一時之怒燒殺之漢王遁矣諸軍定發一笑也

漢出軍宛葉彭越渡睢項羽擊彭越漢復軍成臯漢王宿小修武楚防成臯屯兵鞏拒羽劉賈焚楚積聚

漢王出滎陽至成臯入闗收兵欲復東轅生說漢王曰楚與漢相拒滎陽數嵗漢二年五月屯滎陽三年五月出滎陽一年間耳今轅生曰相拒數嵗太史公之文有疎者班固因而書之轅生願漢王出武闗漢從之出軍宛葉間項羽聞漢王在宛果引兵南漢王堅壁不戰或謂項羽儻不南兵疾攻滎陽成臯破之入洛陽窺函谷漢當如之何曰此非人情兵法也項羽恐漢王出宛葉又爲彭城虛之計不容不南兵親禦漢王也以此滎陽成臯間少得休息然此五月內漢已遣彭越渡淮破下邳殺薛公矣項羽終不能西過京索滎陽成臯而彭越乃已出今之睢陽西至下邳則項羽又有腹心之憂矣於是使終公守成臯而身自東擊彭越漢王聞項羽之東引軍擊破終公復軍成臯而不議解滎陽之圍蓋攻成臯所以救滎陽也項羽聞漢王軍成臯成已破彭越卽西防滎陽殺周苛終公遂圍成臯漢王跳出玉門北渡河宿小修武項羽遂防成臯防成臯事漢紀不書史記髙紀不書書之於項羽本紀項羽欲西漢遣兵拒之鞏不得西使劉賈將兵二萬人渡白馬津燒楚積聚破楚軍燕郭西索隠曰故南燕國在東郡秦以爲縣合漢書本紀史記髙帝項羽本紀攷之始見此年丙申五月六日楚漢互勝互負之勢大抵漢之勢似弱而彊楚之勢似彊而弱漢王身防河南郡連河內郡以鄭之滎陽虎牢爲藩蔽項羽不能過而韓信北輯燕趙以窺齊黥布彭越劉賈偏師在南今汴梁下邳東平之地內爲之梗所謂常山蛇勢也項羽備多力分而漢有左有右有中三軍相應也

漢王奪韓信軍屯小修武復取成臯

漢王北渡河出小修武自稱使者晨馳入張耳韓信壁而奪之軍史記髙紀不書項羽紀書自擊彭越在防成臯之後似乎防差奪軍事見淮陰侯傳旣奪其軍信以左丞相拜相國蕭何以丞相爲相國在定天下誅韓信之後蓋奪其軍而欲慰其心也是時漢三年六月張耳同韓信在趙猶未爲王明年四年丁酉夏耳始爲王出於韓信之請小修武屬河內郡今洛陽北渡大河是爲懷州漢時有懷縣有修武縣晉灼曰在大修武城東八月漢王臨河南鄕欲復戰郎中鄭忠說止之而令盧綰劉賈佐彭越燒楚積聚攻下睢陽內黃十七城九月項羽復自擊彭越於梁地漢所以掣其肘者在此以故明年冬漢復取成臯

古今攷卷十六﹤子部﹐雜家類﹐雜考之屬﹐續古今攷﹥

欽定四庫全書

古今攷卷十七

元方回撰

有星孛於大角

三年秋七月有星孛於大角按春秋文公十四年秋七月有星孛入於北斗公羊傳曰左傳杜預注孛彗也旣見而後入北斗非常所有故書之左傳周內史服曰不出七年宋齊晉之君皆將死亂杜預注後三年宋弒昭公五年齊弒懿公七年晉弒靈公史服但言事徵而不論其占固非末學所得詳言公羊傳曰孛者何彗星也其言入於北斗何北斗中有也何以書紀異也谷梁傳孛之爲言猶茀也其曰入北斗斗有環域也髙郵孫氏曰星孛之異經書之者三而皆曰有夫有者不宜有之辭且不知其所孛者何星闕所不知也昭公十七年冬有星孛於大辰哀公十三年冬十一月有星孛於東方明年春秋事終春秋彗星三見皆書爲孛後世彗孛異書景祐新書孛星芒气四出爲孛非常惡气所生亦彗也春秋書者三彗星偏指曰彗亦曰掃星除舊布新之象秦始皇十四年間彗四見回初識星象後己未年三十三嵗避地江陵府魏靜齋先生之姊夫劉朔齋先生諱震孫字長翁爲賈似道宣撫司參議官時鄂州解圍令回槁撰賀啟因言及天文朔齋謂天文之書惟景祐新書最佳後爲沿江制司幹官書行兵房事房吏嘗爲陳子華韚制使書表司傳寫得之予亦錄得其本用此及史漢晉隋天文志作歷象攷是也今攷之大角一星在攝提中亢池北入亢二度赤道內二十六度天王座也又爲天棟爲紀綱也漢髙帝三年七月有星孛於大角又攷星圖角亢氐房心尾箕角二星十三度亢四星九度氐四星十六度房四星五度心三星六度尾九星十九度箕四星十度東方蒼龍之七宿也古之觀星者以赤道界於渾天儀之中角七宿亢氐房心尾箕皆在赤道外亢四星九度在赤道內外之中而大角在赤道內有戈一星招揺一星分亢氐間梗河三星帝席三星在帝席之旁此一星曰大角在亢池六星之北【右攝提左攝提】各三星與亢池而並亢之四星跨赤道而二星在北二星在南是爲天之壽星其次在辰其分野在鄭楚漢方大戰滎陽成臯京索間正是鄭之分野有徳者昌無徳者亡項羽之爲漢所滅其兆固先見於此矣

附論秦始皇彗星

秦始皇帝七年彗星見出東方北方五月見西方彗星復見西方六十日九年彗星見或竟天四月寒凍有死者彗星見西方又見北方從斗以南八十日十三年正月彗星見東方此所謂秦始皇十四年間彗星四見者也其間一嵗再見者三其三十三年明星出西方徐廣曰皇甫謐云彗星見三十六年熒惑守心有墜星下東郡至地爲石明年七月始皇崩天下大亂始云所以除舊布新者滅六國也終於自滅則除舊布新之尢甚者也此馬遷所書也書彗不書孛遷於秦紀惠公元年書孔子行魯相事又八公爲孝公子惠文王武王昭襄王五十二年周初亡昭襄王在位五十六年又歷孝文王荘襄王而始皇立凡八公五王彗孛非無有也史缺書耳班固五行志論孛自春秋孛北斗始凡三孛董仲舒劉向申繻梓愼劉歆及諸家星傳災異之應此不具書哀公十四年冬有星孛在獲麟後劉歆以爲不言所在官失之也

附論漢武帝彗星

秦皇之後兵爭莫若劉項用兵不輟莫若武帝漢髙帝一孛之後漢文帝後七年九月有星孛於西方劉向以爲七國誅滅之兆遂至武帝其卽位之建元三年秋七月有星孛於西北四年秋九月有星孛於東北此二孛班固五行志缺六年秋八月有星孛於東方長竟天紀之所書也而五行志乃書曰建元六年六月有星孛於北方紀無此一孛下文曰八月長星出於東方長終天三十日去占曰是爲蚩尢旗見則王者徵伐四方其後兵誅四夷連數十年或曰戾太子之生年也武帝卽位六年而四見彗孛中一名長星蚩尢旗五行志論徵應不必書元光元年卽位之七年防賢良有曰周之成康星辰不孛日月不食然則唐虞三代太平之世其必果如此否元狩四年在位之二十二年春有星孛於東北夏有長星出於西北五行志不書孛但曰長星又出西北是時徵伐尢甚元封元年在位之三十一年秋有星孛於西北又孛於三臺五行誌書爲五月史之異同如此謂其後江充作亂京師紛然此明東井三臺爲秦地效也此皆不可拘泥人主當聞變而修己不可如武帝之嗜兵用刑也乃後宣帝地節元年正月有星孛於西方去大白二丈所也劉向以爲大白爲大將彗孛加之掃滅象也爲霍光死家夷滅之兆成帝建始元年正月有星孛於營室靑白光長六七丈廣尺餘劉向谷永以爲後宮許皇后廢趙姊妹害皇子無嗣卒皆伏辜之兆又元延元年七月辛未有星孛於東井踐五諸侯出河戒北率行軒轅太防後日六度有餘晨出東方後十三日見西方【云云】五十六日與蒼龍俱伏谷永曰上古以來大亂之極所希有也內爲後宮女妾之害外爲諸侯叛逆之禍劉向曰三代之亡攝提易方秦項之滅星孛大角【秦滅久矣前人作文不務太宻】志以爲趙昭儀害兩皇子哀帝無嗣王莽簒國之兆蓋西漢十二帝一武帝之身爲彗孛長星者八其餘有髙之一文之一宣之一成之二凡五而元延之孛西漢遂絕云吁可畏哉東漢以下未論

附論景定甲子七月彗

回忝科第之三年景定五年甲子以隨州州學教授兼湖北安撫大使司簽防防居鄂州州治之宅堂西偏七月不記日夜四鼓聞天西有聲如大火炮之震起登城上煙波亭視之有星如箒長丈六七尺鄂州與漢陽軍對州在東岸軍在西岸星正臨漢陽稍北而尾掃江之順流光焰焰然是謂彗出栁在午爲周之分野然尾之所掃對宮則子也爲吳之分野至十一月不滅而白气亙天理廟是時欲罷丞相賈似道不果而十一月崩或以爲應在此也咸淳乙丑攺元權臣得志迄至亡國甲戌年秋度廟奄忽冬十二月溶子口失守鄂州先降荊閫沿江副閫次之乙亥攺元徳祐丙子正月十九日宋祚終焉吁可畏哉

項羽置髙爼欲殺太公

史漢紀不書史記項羽紀書與漢俱臨廣武而軍爲髙爼置太公其上索隠曰爼亦杌之類比太公於牲肉故置之爼上此說是李奇以爲軍中巢櫓姚察以爲楚子巢車皆非是羽告漢王曰今不急下吾烹太公漢王曰吾與項羽俱北面受命懷王曰約爲兄弟吾翁卽若翁必欲烹而翁幸分我一杯羮項羽怒欲殺之項伯諫止或謂寒浞烹后羿以食其子子不忍食漢王不顧其父欲分一杯羮無乃太甚乎曰不然項羽如果殺太公漢之臣子奮不顧死一舉而滅項羽必矣何待於東城而後自刎古有復讐之禮父之讐弗與共戴天鄭注謂父者子之天殺己之天與共戴天非孝子也行求殺之乃止寒浞殺羿羿之子亦爲所殺不能報然浞簒殺夏帝相相之遺腹子少康能以一旅讐殺浞而祀夏配天史記不書左傳可據天亦不容人之殺人之父也父有子而不能讐殺己之父之人天亦厭之矣越王勾踐傷吳王闔廬將指而死夫差初亦不忘父讐使人於其出入語之曰夫差爾忘勾踐之殺爾父乎曰不敢旣而棲勾踐於防稽之山殺而滅其國可也聽宰嚭之反間許之行成父之讐而忘之此越之所以卒滅吳也天厭之也周幽王犬戎之艱或謂犬戎食幽王之肝申後太子宜臼是爲東遷之周平王似乎怨乃父之愛褒姒而黜其母也略無一毫報父讐之志竄迹洛邑而周室衰焉此亦天厭之也故禮有曰知有母而不知有父禽獸也靖康之難二帝塵髙廟南渡當時諸人決不以和議爲然顧乃惑於秦檜之反間置父兄於不問汲汲然僅得其母韋後來歸而守偏安之業絕中原之望故議者亦以周平王方之衛輙拒蒯瞶冒頓弒頭曼此不可以人理論漢王一杯羮之言心知項羽必不至殺其父非忍也乃所以爲善待敵也侯公一說而歸固自有時也哉

楚大司馬曹咎敗汜水

周制天子六卿諸侯半之司徒司馬司空無冡宰宗伯司防一兼二也武王伐紂有司徒司馬司空矣卽亦古制有所自來春秋有大司馬禮記王制亦有大司徒大司馬大司空秦廢周制無三公三少六卿之官【漢百官公卿表三少爲孤卿與六卿爲九】有相國左丞右相太尉禦史大夫漢因循而不革班固之言謂簡易隨時宜也其後頗有所攺武帝建元二年省太尉元狩四年置大司馬以冠大將軍之號今項羽已有大司馬曹咎矣漢三年九月項羽令曹咎謹守成臯勿與漢戰自擊彭越劉賈等約十五日還明年四月丁酉冬十月漢挑戰咎大敗與長史欣皆自刎漢復取成臯軍廣武彭越有功於漢不少哉酈食其說齊連和韓信襲破齊自立爲王

三年九月漢王使酈食其說齊王田廣罷守備與漢連和四年冬十月韓信用蒯通計襲破齊齊王烹酈生東走髙宻史記書蒯通說語在淮陰侯傳漢書特立蒯通傳書之將軍受詔擊齊而漢獨發間使下之寧有詔止將軍乎於是有爲將軍數載反不如一豎儒之言以激韓信眞巇險士也且韓信已知漢王間下齊矣佯爲不知進兵擊之持此之心以事君卽不可言忠臣矣齊破韓信旣使人願爲假王史記項羽紀書韓信因自立爲齊王四年十一月也時始立張耳爲趙王亦韓信所請先請王張耳而已自爲齊王其使人以書與漢王言假王者乃擅自立爲王之後始請之宜髙祖之怒也非張良陳平漢王遂於項羽外又生一敵耳辧士如蒯通可畏哉再說之言傳記其文信𨿽不叛卒陷信於死者此也漢書不當爲蒯通立傳

汜水有二不同音

曹咎渡兵汜水漢書史記注音義互有異同呂東萊曰顏師古曰臣瓚以汜水在成臯城東此說得之音杞髙帝卽位於汜水之陽此水在濟陰音敷劍反回曰地名有單稱濟陰者有專稱濟陰郡者張晏謂汜水在濟陰界如淳曰汜音杞師古以臣瓚爲是張晏爲非索隠謂張晏亦未全失古濟水截河而南東流溢爲滎澤則成臯之汜水亦在濟水之陰水南爲陰但非濟陰郡耳臣瓚之說尢明白也然字畫巳巳防不同

濰水

四年冬十月韓信破齊史記淮陰侯得龍且韓信夾濰水陳呂東萊曰顏師古濰水出瑯琊北箕縣【刋本誤箕爲經非】東北經臺昌入海【師古有卽禹貢所謂濰淄旣道者東萊不書史記注臺昌作昌都】又曰史記正義曰括地誌之濰水今俗謂百尺水在宻州髙宻縣卽韓信夾濰水戰處沙囊壅水上流引軍半渡而佯不勝以此勝龍且龍且愚人亦勇而無識者也信入臨淄田廣走髙宻求救於楚合從爲此戰遂遭虜廣罷歷下守備亦愚人也

項羽亦軍廣武鐘離昧相與臨廣武之間而語

項羽聞海春侯破乃引兵還漢軍方圍鐘離昧於滎陽東師古曰昧音莫葛反其字從本末之末漢軍聞羽至盡走險阻羽亦軍廣武與漢相守丁壯苦軍旅老弱罷轉輸相與臨廣武之間而語欲與漢王獨身挑戰古之帝王有親徵矣豈有獨身挑戰之事項羽可謂匹夫之勇耳漢王數羽十罪可謂知彼知己羽大罪殺主殺降信乎天下所不容所謂不戰而气已索也至於伏弩射中漢王又不過區區盜賊之智

立張耳韓信黥布彭越吳芮爲王

張耳以常山王敗走歸漢在二年冬十月同韓信下趙在三年十月立爲趙王在四年十一月失國兩年零一月稱故常山王其王也韓信所請韓信下齊在四年十月張耳不從曹參將步灌嬰將騎如故韓信自立爲齊王然後以假王爲請漢王遣張良立爲齊王在二月黥布常冠楚軍項羽封爲九江王都六今之鎭巢軍是爲項羽弒義帝之人後有隙漢遣隨何說布叛楚間行歸漢在二年四月七月張耳韓信旣王不容不立黥布爲王而王淮南且淮南漢未全得之也如今之遙授耳惟彭越之王最晚在項羽死後固陵不防用張良計許之以王其地睢陽以北至谷城此四王者皆非漢王之本心張耳五年死時漢未滅楚惟吳芮故衡山王項羽降爲番君助漢擊楚立爲長沙王在漢王立爲皇帝之月乃髙祖至誠之心也韓彭英布之不終心與人主不相脗合故也然以此觀之項羽西向而爭天下河北右手也河南中道也淮南左手也旣失右手之燕齊趙代魏又失河南淮南之英布彭越及吳芮漢王東向而爭天下右手連河南淮南左手連河北三道進兵而項羽以一中道身當之𨿽善戰掣肘多矣項羽但知兵陣之勢而不知天下之大勢

田橫自立爲齊王奔彭越

漢王遣問使酈食其說齊連和矣而韓信進兵虜齊王田廣齊實無罪漢不詔止韓信又不赦齊王無乃怒其烹酈食其而然乎韓信旣立爲齊王田橫亦自立爲齊王而無措足之地奔就彭越在梁地且爲漢且爲楚然燒楚積聚爲漢常多田橫爲無土之王漢是時遣使召之卽歸漢可也漢紀書闗中兵出益多而彭越田橫居梁地往來苦楚則田橫亦爲漢矣漢王旣卽皇帝位橫猶懼誅亡入海何也得非以烹酈食其之故而髙帝終怒之歟史記髙紀不書田橫自王事不書彭越田橫往來苦楚但曰彭越往來苦楚田橫往從之

古今攷卷十七

欽定四庫全書

古今攷卷十八

元方回續

初爲算賦

四年八月初爲算賦史記髙紀不書是年嵗首十月漢王中項羽伏弩馳入成臯十一月疾瘉西入闗畱四日復如軍軍廣武事如此其急也二月王韓信七月王黥布天下勝負將決未決之際遽行算賦之事無乃太早乎如淳曰漢武注民年十五以上至五十六出賦錢人百二十爲一算爲冶庫兵車馬呂東萊大事記取此注而不解其意回謂五口之家十六以上五十六以下五人則嵗出錢六百此令之下人情豈不驚擾似太早計附廣稅租賦攷上附秦孝公初爲賦

史記秦本紀孝公十四年初爲賦徐廣曰制貢賦之法也索隠曰譙周云初爲軍賦也回謂初爲軍賦譙周說是商鞅之法始於秦行於漢延及後世徐廣貢賦之說不明厥土厥田厥賦厥貢始見禹貢周禮太宰有九賦九貢

附論周太宰九賦

周禮太宰以九賦斂財賄一曰邦中之賦二曰四郊之賦三曰邦甸之賦四曰家削之賦【削亦又作所教作稍所召二切】五曰邦縣之賦六曰邦都之賦七曰闗市之賦八曰山澤之賦九曰幣余之賦注財泉谷也回曰泉者錢也谷者粟也只此二字已不明白周制有出粟無出錢之例先鄭曰邦中之賦二十而稅一各有差也幣餘百工之餘後鄭謂賦口率出泉也今之算泉民或謂之賦此其舊名歟回讀魏鶴山先生九經要義批曰漢法豈可證周賈公彥曲附後鄭賦口率出泉卽漢算泉又謂末作增賦若漢時賈人倍算又謂計口率出泉無泉者以財賄當鶴山又批曰未必然公彥演後鄭之說又謂闗門市防其民口稅出泉又謂山澤之物貯而未用有人取之爲官出息口稅出泉又謂取官斥幣出息爲官出泉又引漢法民家二十五以上【漢紀注十五以上】至六十【漢紀注五十六】出口賦錢人百二十以爲算鶴山則又批曰誤天下後世者鄭氏之說也又後鄭注邦中在城郭者四郊去國百里邦甸二百里家削三百里邦縣四百里邦都五百里此平民也回謂此六者之賦指田粟而言闗市之賦指商賈買賣收其稅物而言山澤之賦卽王畿千里之內名山大川材植鱗介百物之所出幣余之賦先鄭謂百工之餘後鄭謂占賣國中之幣斥皆未作增賦者當若今賈人倍算矣自邦中至幣餘各入其所有穀物以當賦泉之數回竊謂不然耕田助力卽是粟租又計口數人無一人不出錢而以穀物折錢周人決無此法春秋二百四十二年孔子不曾書某侯國計口斂錢周之王畿之內必無之東遷之前有邦中及四面五百里之地東遷以後河洛之間下至列國所謂六鄕六遂甸削縣都皆無此等闊地鄭以漢制解周禮賈公彥所附和之皆不可信又謂國中自七尺以及六十野自六尺以及六十有五皆徵之此乃指力役之徵非錢也又謂遂師之職亦云以徵財徵皆謂此賦至其注遂師財徵則曰賦稅之事回謂鄭所注多有自爲異同漢班固分稅與賦二字稅爲收田租賦爲斂口錢周以前租稅貢賦四字通用周禮始分九賦九貢邦中至邦都六賦回曰此田粟也闗市山澤幣餘三賦回曰出雜物也周無計口數民人人出錢之理當從魏鶴山先生之言一掃鄭之說

附論周太宰九貢

以九貢致邦國之用一曰祀貢二曰嬪貢三曰器貢四曰幣貢五曰材貢六曰貨貢七曰服貢八曰遊貢九曰物貢嬪故書作賔鄭司農云祀貢犧牲包茅之屬賔貢皮帛之屬器貢宗廟之器幣貢絹帛材貢木材也貨貢珠貝自然之物也服貢祭服遊貢羽毛物貢九州之外各以其所貴爲摯肅愼氏貢楛矢之屬是也後鄭稍冇異同嘗攷禹貢以貢名篇曰任土作貢九州各書其物周禮之書半出劉歆撰造多端如此總之曰物貢足矣乃王畿之外五服諸侯及四夷之所貢又取於民非出於王畿之內者也

附論周載師任土之法

地官司徒下掌任土之法鄭注任土者任其力勢所能生育且以制貢賦也魏鶴山先生要義太宰九賦鄭以爲出泉鶴山批曰後鄭於載師注貢賦義與此異謂任其力勢所能生育此八字卻不云出泉也於太宰九賦則曰出泉於載師任土則曰任其力勢所能生育則所謂貢賦者非出泉明矣賈公彥正義釋載師後鄭貢賦謂口率出錢及軍法乃有賦鄭並言賦者以民有地貢卽有錢賦及軍賦鶴山又批曰口率軍賦之說皆未然下文凡任地國宅無徵園防二十而稅一近郊十一逺郊二十而三甸稍縣都皆無過十二惟其漆林之徵二十而五回攷孟子答滕文公曰請野九一而助國中什一使自賦周禮任地五等不同恐不可深信又孟子曰五畝之宅樹墻下以桑陳祥道謂井田之中公田百畝內二十畝八家爲廬各二畝半國中城郭之中亦受地二畝半春出冬入合而言之爲五畝之宅國宅無徵者井田各出力耕公田八十畝矣又何徵之有先鄭以國宅爲城中宅是也後鄭以爲官所有宮室吏所治者非也

附夏商周田賦土貢禹貢八州米市易貢物

呂東萊又有曰賦役之制自禹貢始可見定九州之田賦矣【略潤攺】又以九州土地爲土貢說者謂九州土貢以田賦之所當入者市易土貢之物攷之於經亦自有證何者甸服百里賦納總至五百里米五百里之外餘四服米不運之京師必以所當輸者上貢於天子所以冀州在王畿甸服之內全不敍土貢正緣已輸粟米蓋當時寓兵於農所謂貢賦不過郊廟賔客之奉都無養兵之費故取之畿甸而足三代皆沿此制紫陽方氏曰東萊此說甚新王畿千里食田所入故納米而無貢八州諸侯合納王租逺米難運故以田租易土貢之物貢於王恐其說亦未必然且列國諸侯在王畿之外者亦有鄕遂都鄙大國半天子之數三鄕三遂其亦用夏貢商助通爲周徹田租皆什一乎天子鄕遂貢法之什一王全自用之乎都鄙采地井田助法之什有四分王取一焉可信乎鄭小司徒四井爲邑四邑爲丘【十六井】四丘爲甸【六十四井】四甸爲縣【二百五十六井】四縣爲都【一千二十四井】四都方八十里旁加十里乃得方百里爲一同積萬井九萬夫【云云】井田之法備於一同今止於都者采地食者皆四之一其制三等百里之國凡四都一都之田稅入於王五十里之國凡四縣一縣之田稅入於王二十五里之國凡四甸一甸之田稅入於王回謂以此計之三等采地大率提封萬井二千五百井之稅歸於王七千五百井之稅歸於三等之采食者畿外諸侯大者提封萬井其亦以四分之一田稅二千五百井歸之王乎二千五百井什一之稅一井八十畝共二萬畝助田之米歸於王其果然乎大國次國小國不同皆以什一之四分一歸於王乎果皆王畿不運此米入京師而許之貿易土物爲貢嵗嵗如此隨時而定米價不亦勞乎回竊謂田租自田租米也土貢自土貢禹貢中八州之珍異山林川澤之所出也似不必計王所合得之米令諸侯賣之而買貢物采地物三等四井田租王取一井恐諸侯之國不如是也旣封建爲公侯伯子男與之以地百里七十里五十里矣又必四分之一以收其田租乎自古封建由禹以來旣有定制合貢之物嵗爲定額米在其中矣此一條當存疑不敢痛與東萊辧也

附論漢初租稅

攷史記髙紀漢紀不見漢初取民田租之法約法三章之外無所書二年春二月蜀漢民給軍事勞苦復勿租稅二嵗史記髙紀不書師古曰復者除其賦役也復方目反回謂紀言復勿租稅止是田之租稅師古不注每田一畝取民租稅若干以賦役注賦者賦其錢役者役其身此必漢因秦租稅法不攺蜀漢民給軍事勞苦以三秦之師起爲軍兼運餉勞苦也止是復除田土之粟米師古謂並賦役除之恐未然

附論古食貨稅賦

古井田之法什一之稅曰租曰稅二字無分別取谷粟也孟子曰國中什一使自賦則是工商之賦賦字專爲取錢曰泉曰貨是也故班固作食貨志食謂粟貨謂錢及黃金班固引洪範一食二貨食謂農殖嘉谷可食之物貨謂布帛可衣及金刀貝所以分財布利通有無者也二者生民之本興自神農之世引易耒耜之利日中爲市語爲據文意極佳又論皇帝堯舜以至禹制土田各因所生逺近賦入貢篚顏師古注謂厥貢漆絲厥篚織文之類予然後知三代以來民田裏粟皆什一食也禹之厥田是也漆絲織文則凡百需金寶雜物布帛之類出於九州諸侯之貢篚貨也禹之厥賦厥貢厥篚是也古之民田無布帛之徵也九夫八家私田公田班固井田之說尢明其曰有賦有稅稅謂公田什一及工商衡虞之入也班固先說有稅有賦下文卻不解賦字只解稅恐有缺文公田什一是稅工商衡虞是賦故師古注曰賦謂計口發財【此一句乃秦漢之算賦非三代制】稅謂收其田入什一謂什取其一也回謂三代時農田取其粟工商衡虞取其技藝販貿山澤之物徵皆什一至如周制當又與禹貢之厥賦貢篚不同班固謂賦供車馬兵甲士徒之役充實府庫賜予之用稅給郊社宗廟百神之祀天子奉養百官祿食庶事之費此乃班固以漢制及推之三代制耳以賦爲錢鄭說似之恐其不然

附論魯宣公稅畝

班固曰周室旣衰暴君污吏慢其經界上下相詐公田不治故魯宣公初稅畝春秋譏焉如淳曰春秋謂之履畝履踐民所種好者而取之譏其貪也今案春秋宣公十五年秋初稅畝杜預曰公田之法十取其一今又履其餘畝復十收其一故哀公曰二吾猶不足遂以爲常故曰初左氏曰谷出不過籍杜預曰周法民耕百畝公田十畝借民力而治之稅不過此公羊曰什一行而頌聲作谷梁曰去公田而履畝十取二也回謂左氏杜預公羊谷梁說皆是公田百畝八家除二十畝廬舎之外旣出力矣私田八百畝又各取其十之一也秦之開阡陌畝收民租始此

附論班固計井田百畝嵗入嵗出【五段】

班固曰一夫挾五口治田百畝嵗收畝一石半爲粟百五十石除什一之稅十五石餘百三十五石食人月一石半五人終嵗爲粟九十石餘有四十五石石三十爲錢千三百五十除社閭嘗新春秋之祠用錢三百餘千五十衣人率用錢三百五人終嵗用千五百不足四百五十不幸疾病死喪之費及上賦斂又未與此

紫陽方氏曰嵗收畮一石半一石卽一斛十斗曰斛謂一畮嵗收十五斗粟也古者畮狹斗斛小中原只種粟無江南西蜀之粳稻吳中田今佳者嵗一畝丰年得米三石山田好處或一畝收大小谷二十秤得米兩石皆百合斗或水全無之或旱一畝計分數半收三分二分東南斗有官斗曰省鬥一鬥百合之七升半有加一斗加二斗加三斗加四斗民田收米用加一斗收谷一秤十六斤二百足銅錢爲一斤或十五斤十四斤糯谷十三斤所至江浙不同班固嵗收畮一石半酌中而言之耳

粟百五十石除十一之稅十五石餘百三十五石班固此說乃是魯宣公履畝之稅百五十石稅十五石與借民力耕公田官收八十畝廬舎二十畝八家私田各收百畝之說不同食人月一石半且以帶谷未舂之粟論之一人日食五升也近世東南省斗學糧養士一餐破七合半上等白米也人家常食百合斗一餐人五合可也多止兩餐日午別有防心否則加一斗加二斗加三斗每半升一飯而多矣不知古人何以一日食粟五升也恐升斗斛皆小於今五口之家一嵗食粟五十石餘四十五石何以支五口一嵗菜蔬薪樵鹽醯之類如之何而足

石三十班固酌中指漢時米價周井田未廢之時班固焉知其價史記秦始皇二十一年米石錢六百何以書貴也漢初米斛大率錢五千一斛卽一石也又貴之甚也漢二年夏闗中大饑米斛萬錢最貴之時如此宣帝時粟石五錢湟中粟石六錢最賤之時如此王莽時闗東米石二千又貴唐太宗貞觀八九年米斗四五錢十五年米斗兩錢麟徳三年米斗五文永淳初米斗四百文石三十者班固東漢人想漢之承平之時米價大率相似錢之貴可知

讀古書通其大意拘於名數之多寡音義之異同則太拘泥讀經必精於義理以觀天地之常讀史必熟於典故以觀天地之變古所謂井田法百姓𨿽無大饑餒亦無大富足二十受田爲八家之一夫六十歸田不能耕至七十以上有養老之制大率父歸田子受之子多則爲余夫上之人爲士爲大夫爲公卿食采而農止於此上下相安所謂百姓日食而不知無流亡無邪末無盜賊安於田裏蓋皆不識字不讀書之人了此一生有秀異俊造之選防出倫輩由學校升朝廷者有之聖王亦不負其民均平之中有別異理一而分殊故也後世田得買賣富者數萬石之租小者萬石五千石大者十萬石二十萬石是爲富民驟盛忽衰亦不可常予往在秀之魏塘王文政家望吳儂之野茅屋炊煙無窮無極皆佃戶也一農可耕今田三十畝假如畝收米三石或二石姑以二石爲中畝以一石還主家莊斡量石五以上且曰納主三十石佃戶自得三十石五口之家人日食一升一年食十八石有十二石之餘予見佃戶擕米或一斗或五七三四升至其肆易香燭紙馬油鹽醤醯漿粉麩面椒姜藥餌之屬不一皆以米凖之整日得米數十石每一百石舟運至杭至秀至南潯至姑蘇糶錢復買物貨歸售水鄕佃戶如此山鄕又不然要知佃戶嵗計惟食用田山之所種納主家租外不知有軍兵徭役之事亦茍且辛苦過一世耳又嘗觀市井之民百工技藝富商大賈鮮衣美食不知農務長子育孫陶朱販粥而致千金漢之灑削鼎食馬醫擊鐘市民也惟遊手細民最苦無能之人乞丐滿路窮民也又嘗觀諸營寨後世募民爲兵坐食官廩江邊大軍有出戍徵戰之苦內郡廂禁爲都官役使𨿽非古法而民有因必有革耳又嘗觀諸寺觀不耕而食養頑鈍庸人披剃之餘二粥一飯老而死黠者爲主首以肥其私尢爲至幸之民而無益於世教者也惟有科舉之法自漢唐以來多得賢士大夫將相公卿不一而足𨿽非三代鄕舉裏選無調發亦因循舊制而漸有獘非得已也今軍出於民爲良法亦指十得五民間多有因舉業成大儒者不然亦知書識道理塲屋得失有幸不幸而士之不得志者無怨尢焉故曰古之爲民者四士農工商三民而食一農後之爲民者士農工商之外加以軍卒僧道之坐食五民而食一農而又有兼並之家不止坐收古諸侯千乘之祿𨿽大異於古然遇朝廷明良亦爲治世是故盡復古難因今之法而行之以仁義不皆亂世也予嘗謂前三代夏商周後三代漢唐宋有賢君有賢臣則法無古今後之君子不可不仿古不可專泥古

附論班固不言井田起軍之法附魯作丘甲

班固書井田法不書起軍法周禮九夫爲井四井爲邑四邑爲丘丘十六井出戎馬一匹牛三頭【井八家計一百二十八家出馬一匹牛三頭】四丘爲甸甸六十四井出長轂一乘戎馬四匹牛十二頭甲士三人步卒七十二人【計五百一十二家共出車一乘馬四匹牛十二頭甲卒步卒七十五人】春秋成元年作丘甲魯重斂也甸之所賦使丘出之以一百二十八家出五百一十二家之兵甲車乘牛馬一旦而加三倍可乎班固計一百五十石粟出入不曾算此古什一之外有丘甲之徵有力役之徵如嵗不過三日役也丘甲以從徵伐車則乘之軍七萬五千人動輙往返千里不止三日古人所以重用兵也

附論魯用田賦

春秋哀十二年用田賦丘賦之法因其田財通出馬一匹牛三頭今欲別其田及家財各爲一賦故言田賦左傳曰季孫欲以田賦使冉有訪於仲尼曰丘不識也【云云】私於冉有仲尼曰君子之行也度於禮施取其厚事

舉其中斂從其薄如是則以丘亦足矣若不度於禮而貪冒無厭則𨿽以田賦將又不足且子季孫若欲行而法則周公之典在若欲茍而行又何訪焉

附論漢初起軍法

劉項之起烏合之軍動數十萬項羽兵四十萬號百萬沛公兵十萬號二十萬皆烏合也項羽坑秦軍二十萬秦闗中之民也漢王彭城軍五十六萬人烏合也漢二年五月漢王屯滎陽蕭何悉發闗中老弱未傅者悉詣軍服防曰傅音附孟康曰古者二十而傅三年耕有一年儲而後役之如淳曰律年二十三傅之疇官各從其父疇學之髙不滿六尺二寸以下爲罷癃漢儀注云民年二十三爲正一嵗爲衛士二嵗爲材官騎士習射禦騎馳戰陳及年至五十六衰老乃得免爲庶民就田裏今老弱未嘗傅者皆發之未二十三爲弱過五十六爲老師古曰傅著也言著名籍給公家徭役也服音是回謂此必秦法廢井田之後計口數民二十三而從軍五十六而歸田裏然丁壯出戰老弱運餉秦漢常例今差老弱俱詣軍古者井田軍制豈若是乎

附論貢助徹皆什一附論朱文公言貢助徹

孟子語滕文公曰夏后氏五十而貢【云云】至助者籍也朱文公曰夏時一夫受田五十畝而每夫計其五畝之入以爲貢【云云】至籍借也

朱文公注孟子貢助徹回已書於前矣孟子又曰請野九一而助國中什一使自賦文公曰野郊外都鄙之地也九一而助爲公田而行助法也國中郊門之內鄕遂之地也田不井授但爲溝洫使什而自賦其一蓋用貢法也周所謂徹法也回謂徹者通也通夏貢商助之法用之也天子六鄕六遂百里之外又有甸稍縣都四面各四百里其田甚廣諸侯三鄕三遂滕國尢小鄕遂都鄙之田能有防何孟子於此教以王道貢助之外又言圭田五十畝餘夫二十五畝制度精博然嘗攷之周顯王十九年辛未秦孝公用商鞅徙都咸陽壊井田開阡陌此周之舊邦井田賜以與秦者也鄕遂不井而甸稍縣都田皆井於此已不可攷周顯王三十三年乙酉秦孝公卒秦惠王立車裂商鞅已二年矣孟子畱梁十八年而適齊畱齊七年而適宋適滕滕文公問爲國而告以井田秦之廢井田已四十餘年矣想山東齊魯宋滕諸國猶有周公井田之遺迹未盡廢也

附論采地制井田異鄕遂

周禮小司徒乃經土地而井牧其田野九夫爲井四井爲邑四邑爲丘四丘爲甸四甸爲縣四縣爲都以任地事而令貢賦凡稅斂之事後鄭注此謂造都鄙也采地制井田異於鄕遂此朱文公鄕遂用貢法十夫有溝都鄙用助法八家同井之說所由分也十夫有溝詳見遂人八家同井詳見此小司徒之職後鄭引孟子仁政必自經界始至分田制祿可坐而定也爲注則古之善言井田者莫詳於孟子矣陳祥道禮書不然鄭之說與朱文公異意回謂鄕遂亦有井田采地有不爲井田姑存之

附論劉皇熊賈貢助徹妄說

劉氏皇氏謂夏之民多家五十畝而貢商之民稀家七十畝而助周之民尢稀家百畝而徹也二說妄也熊氏謂夏政寛簡一夫之地稅五十畝商政稍急一夫之地稅七十畝周政極煩一夫之地盡稅焉此說尢妄賈公彥謂夏五十而貢據一易之地家二百畝而稅百畝也商七十而助據六遂上地百畝萊五十畝而稅七十五畝也周百畝而徹據一易之地百畝全稅之賈公彥此說又不亦妄乎陳祥道辟之是

附論秦壊井田開阡陌

秦孝公之立也生二十一嵗矣史記書獻公四年正月庚寅孝公生名渠梁當是己亥生以先年庚申推之也元年史記徐廣注曰庚申以何氏甲子紀年圖攷之實周顯王八年庚申孝公下令彊國商鞅初見十年壬戌公孫鞅變法秦置法官十三年乙丑秦以公孫鞅爲左庶長十四年丙寅史記書秦孝公魏侯防於杜平秦僭稱公曰春秋以來非一日矣書僭稱而魏書本爵時梁惠王未稱王也【杜平在同州際城縣界】孝公二十八嵗矣十六年戊辰魏齊俱稱王十九年辛未自櫟陽徙都咸陽壊井田開阡陌呂東萊大事記解題曰阡陌田間之道也南北曰阡東西曰陌商君變法至是十年矣始能壊井田開阡陌蔡澤稱商君之功亦曰決裂阡陌決裂云者唐虞三代井田之制分畫堅明封表深固非大用力以決裂之不能遽掃滅其迹也【朱文公之說大全集中政如此東萊以爲唐虞三代時之制文公以爲井起於商不同】毀之之難如此則成之豈一朝一夕之積哉商君必欲變井田而爲阡陌者【此又是一說與前決裂不同】其意果安在歟井田之制六尺爲步步百爲畝【古尺有今十寸之尺冇今八寸之尺六尺爲步步百爲畝百步方六十丈今田二百四十步爲一畝而六尺四寸爲步尺尢大今一畝古田二畝半】畝百爲夫一夫之地環之以遂【一畝之間廣尺深尺曰畝百畝之間廣二尺深二尺曰遂皆小溝也此一遂字與六遂遂人不同】遂上有經九夫爲井一井之地環之以溝【廣四尺深四尺】溝上有畛自溝而爲洫自洫而爲澮而爲川經緯錯綜若畫棊局𨿽有彊者百畝之外不容兼並也𨿽有弱者百畝之內不至侵奪也彊弱愚智各得其所天生民而立之君凡以爲此商鞅不知代天理物之意徒欲鼓舞姦猾以利吾國故除溝洫之限立賣買之法工於耕戰金多貲厚𨿽兼十夫百夫千夫之地曾莫之禁彼愚弱之民不能趨事赴功以利吾國𨿽殍死中野於我何加損哉其設心如此特盜賊之雄長耳非可與論君道也班固有言曰秦孝公用商君壊井田開阡陌急耕戰之賞傾鄰國而雄諸侯然王制遂滅僭差無度庶人之富者累鉅萬而貧者食糟糠有國彊者兼州域而弱者喪社稷蓋得之矣東萊又論商鞅變法曰法始於伏羲而備於周𨿽其間有略有詳要之皆本於伏羲也法變於秦而極於五代𨿽其間有革有因要之不能大異於秦也學者茍以伏羲神農皇帝堯舜禹湯文武周公之法與商鞅變法之令並觀之大略可覩矣回謂帝王之法廢於秦而不復於漢此魏鶴山先生所以用漢書髙帝紀爲古今攷欲以見夫秦廢古法漢用秦法今之世儒者誰不斥商鞅貶秦孝公然大抵皆用商鞅秦孝公之法而不悟也孝公在位二十四年年四十五卒周顯王三十一年癸未也史記書太子立【是爲惠文君後爲秦惠王】宗室多怨鞅鞅亡因以爲反而卒車裂以徇秦國呂東萊曰按戰國防史記惠王蒞政有頃商君告歸公子防之徒告商君欲反發吏捕商君商君亡至闗下欲舎客舎客舎人不知其是商君也曰商君之法舎人無驗者坐之商君喟然嘆曰爲法之敝一至此哉惠王車裂之秦人不憐回曰車裂之刑古無有也必商鞅變法始爲此刑而商鞅自受其刑及後嫪毐受此刑李斯受此刑而又身具五刑趙髙受此刑【見秦始皇紀末】沛公入闗約法三章殺人者死則此等酷刑虐法一旦除去矣秦之亡漢之興以此故孟子曰不嗜殺人者能一天下

附論商鞅所以亡秦

秦之彊始於孝公孝公之所以彊始於商鞅太史公曰商君其天資刻薄人也迹其欲幹孝公以帝王術挾持浮說非其質矣且所因由嬖臣及得用刑公子防欺魏將卬不師趙良之言亦足發明商君之少恩矣余嘗讀商君開塞耕戰書與其人行事相類卒受惡名於秦有以也夫按商子開塞篇曰刑不能去姦而賞不能止過必亂故王者刑用於將過則大邪不生賞施於告姦則細過不失治民能使大邪不生細過不失則國治國治必彊立君之道莫廣於勝法勝法之務莫急於去姦去姦之本莫勝於嚴刑回謂大邪不生細過不失莫急於去姦莫勝於嚴刑則鞅也以此自無容足之地而車裂矣農戰篇曰凡人主之所以勸民者官爵也國之所以興者農戰也今民求官爵皆不以農戰而巧言虛道者其國必削國去言則民朴【絕言路愚黔首四謂李斯祖此】民朴則不淫民見上利之從一而出也則作壹作壹則多力多力則國彊今境內之民也皆曰農戰可避而官爵可得也是故豪桀皆可變業務學詩書【李斯書焚書祖此】事商賈爲技藝者皆以避農戰故詩書禮樂善修仁廉辧惠國有十者上無使守戰敵至必削不至必貧國去此十者敵不敢至𨿽至必卻回謂爲國而皆使其民不識字不讀書能使牛耕田能執兵戰人而已賈誼防謂其風俗婦抱其子與翁並倨借父耰鋤慮有徳色通國上下爲小人爲愚民而足以長治決不可也其立法諸侯之士來歸者利其田宅而復之三世無知軍事則山東之民無不西者杜佑通典曰商鞅誘三晉人利其田宅無知兵事而務本於內任其所耕不限多少而使秦人應敵於外又弛虞衡之禁董仲舒曰秦用商鞅之法攺帝王之制除井田民得賣買富者田連阡陌貧者無立錐之地又顓川澤之利管山林之饒荒淫越制逾侈以相髙邑有人君之尊裏有公侯之富呂東萊謂除井田弛虞衡之禁同時蓋鞅之法不止於足以亡身又足以亡秦孝公卒子惠王立周顯王四十四年丙申秦初稱王明年攺稱後元年顯王四十八年庚子卒愼靚王定立元年辛丑秦惠王在位二十七年卒子武王蕩立周愼靚王之二年壬寅魏惠王卒卽梁惠王孟子見梁惠王問利國對仁義在周顯王二十三年乙酉是年壬寅對梁襄王天下惡乎定之問曰天下定於一孰能一之曰不嗜殺人者能一之是時商鞅旣滅又有公孫衍蘇秦張儀申不害韓非田忌孫臏荘周淳於髠愼到田駢接子環淵騶爕李悝公孫龍尹子之徒不可勝數獨有一孟子以王道勸諸侯而不見用蓋東西周已分爲二君而周至顯王愼靚王赧王𨿽未亡天下不以爲王久矣秦武王死子昭襄王則一名稷立在位五十六年卒子孝文王柱立元年除喪卽位三日卒子荘襄王子楚立三年卒而始皇立周赧王二年戊申孟子對滕文公言井地去周顯王十九年辛未秦廢井田三十有八年矣而區區之滕孟子猶告以八家同井之制則天下井田猶有存者孟子亦知滕之不能必行故曰有王者起必來取法周赧王五十八年周亡嵗在甲辰去孟子井地之對五十七年矣又自乙巳至甲午五十年秦亡明年乙未漢興去孟子井田之對則一百八年矣至於今田終不可復井而漢革商鞅李斯之法不嗜殺人輕刑寛賦是以有唐有宋孟子仁義之言終不容冺矣鞅斯二車裂之人何足道哉

附論秦本紀書初者十七以見變法初爲賦在內

太史公秦本紀書初者凡十七秦自襄公將兵救周幽王西戎犬戎之難𨿽不能救幽王見其死而以兵送平王東遷雒邑平王封襄公爲諸侯賜以岐西之地秦始國太史公書始國始字奇亦初也乃用駵駒黃牛羝羊各三祠上帝西畤西畤本縣名爲壇以祭天僭也諸侯祭境內山川侯爵祭天襄公之爲十羊九牲非中國之禮也襄公十二年卒文公立徙居汧渭十年初爲鄜畤十三年初有史以紀事二十年法初有三族之罪四十八年太子卒諡爲竫公徐廣注文公之四十四年魯隠公之元年於是入春秋文公五十年卒太子長子寧公立一作曼公四年魯弒隠公立十二年卒子三人長太子武公次徳公次出子大庶長立出子六年而賊殺出子復立太子武公武公夷賊之三族十九年晉曲沃始爲諸侯齊桓公始覇二十年卒初以人從死六十六人子白不立立徳公元年初居雍二年初伏孟康曰六月伏日初也周時無至此乃有以狗禦蠱徳公二年卒子三人長宣公次成公少繆公宣公立四年作宻畤作亦初也十二年卒成公立四年卒繆公立三十九年卒從死者百七十人秦之賢君莫如繆公有秦誓入百篇末而有三良之黃鳥歌太史公君子曰一段深惜之康公防立十二年卒共公假立五年卒桓公立二十七年卒景公立四十年卒哀公立三十六年卒太子夷公早死孫惠公立元年孔子行魯相事十年卒悼公立十四年卒孔子以悼公十二年卒出春秋子厲共公立二十一年初縣頻陽三十四年卒躁公立十四年卒弟懷公立懷公四年大臣殺懷公孫靈公立十三年卒子獻公不得立立季父簡公簡公六年令吏初帶劍十六年卒惠公立十三年卒子出子年一嵗立二年庶長攺立靈公之子獻公殺出子及其母是時秦之大臣不過庶長獻公元年止從死二年城櫟陽四年正月庚寅孝公生秦史謹書之以國之彊始此也二十四年卒孝公立下令彊國商鞅來十二年作咸陽徙都並諸小鄕爲縣縣一令四十一縣爲田開阡陌不書初十四年初爲賦二十四年卒子惠文君卽惠王立車裂商鞅十二年初臘十四年惠王卒在位二十七年子武王立二年初置左右丞相四年卒立異母弟昭襄王十年畱楚懷王十七年東周君來朝十九年爲西帝三十五年初置南陽郡四十七年白起破趙長平殺四十餘萬人四十八年分三軍五十年初作河橋五十一年西周君獻其邑三十六城自歸五十二年九鼎入秦周初亡五十六年郊見上帝於雍此之郊見上帝周亡而秦王宜也西畤之祀西帝僭也至於有五畤五帝非也而漢因之且令立天帝立人帝周禮劉歆五帝非眞古書五十六年卒子孝文王立在位一年除喪卽位三日卒子荘襄王名楚立五年卒荘襄王元年使呂不韋誅東周君入其國初置三川郡四年初置太原郡秦始皇政立二十六年初並天下爲三十六郡五十一年崩二世立二年諸侯起趙髙弒二世立子嬰立月餘秦滅秦自襄公至二世凡六百二十七年書初者凡十七亦有書初不書初者如作宻畤作咸陽是也壊井田亦不書初記此以攷秦以西戎漸變中國之法也

附論古秦紀書初者六始者一與史記不同

今史記廣徳軍版第一始皇本紀後有低兩字一段班固漢明帝時所得秦紀也索隠謂與正史小有不同其文曰襄公立享國二十年初爲西畤徳公享國二年初伏以禦蠱宣公享國十二年初置閏月其後以十月爲嵗首皆置閏餘嵗終何也繆公學著人此一句絕奇索隠曰著音貯又音寧著卽寧也門屏之間曰寧謂學於寧門之人故詩云俟我於著乎而是也惠公七年百姓初帶劍孝公享國二十四年不書商鞅變法事惠文王十三年始都咸陽與史記不同始卽初也恐此事非此以下書至秦始皇矣又更端書曰獻公立七年初行爲市十年爲戶籍相伍無初字只東萊大事記周烈王元年加初字書曰秦初爲戶籍相伍周烈王在位七年而顯王愼靚王赧王周亡烈王元年丙午二年丁未顯王八年庚申秦孝公元年下令例推之獻公十年丙午是也惠文王立二年初行錢是年周顯王三十三年乙酉秦惠王二年東萊書之大事記昭襄王立四年初爲田開阡陌此則大不然當從史記商鞅廢井田在周顯王十九年辛未秦孝公十三年也此之書初者六始者一東萊取其二而加初者一姑記之以參攷秦法之始變附論秦初爲賦時未用中國錢貢賦二字之辧

書益稷始見鮮食艱食鮮鳥獸魚鼈也艱播種也烝民乃粒米食曰粒是也始見懋遷有無徙有於無魚鹽徙山林材木徙川澤是也禹此數語生民之命盡在是矣禹別九州任土作貢厥土厥田厥艸厥木厥賦厥貢厥篚其田任土皆隨其土之所出也周官太宰九賦王畿之土所出也九貢諸侯之土之所出也自堯舜可攷至於周所取皆土物無所謂取民錢之法也秦孝公十四年初爲賦譙周謂初爲軍賦徐廣謂制貢賦之法二說不同但不知譙周所謂軍賦者所賦何物耶徐廣所謂貢賦者貢與賦何所別耶夏貢商助周徹此一貢字謂耕田五十畝以五畝之租稅貢於公也與禹貢之貢字同而大小之意異秦惠王二年初行錢史記秦紀無之古秦史紀有之而呂東萊從之書諸大事記而曰秦前此未以錢爲幣也廢井田在辛未初爲賦在癸酉秦孝公時初行錢在乙酉秦惠王時於廢井田十五年之後初用賦又十三年之後秦始學中國用錢爲幣年表書周天子賀秦行錢則初廢井田時秦未有錢初爲軍賦時尙未至於取錢也而鄭注周官九賦皆以爲計口取民錢如漢之口算人百二十魏鶴山先生屢不然之回尢不可不辧

附論秦收大半之賦

秦廢井田之後二年初爲賦初爲賦之後十三年初行錢自孝公商鞅變法以至始皇取天下所收田租及他賦無數目可攷史記不書杜氏通典無實數惟班固食貨志有曰收大半之賦師古曰大半三分取其二亦不明言是何等賦杜氏通典曰秦孝公十二年初爲賦納商鞅說開阡陌制貢賦之法不言所以貢賦之數下文乃云始皇建守罷侯貴以自奉提封之內撮粟尺布一夫之役盡專於已夫夏之貢殷之助周之徹皆什而取一蓋因地而稅秦則不然舎地而稅人是以貧者避賦役而逃逸富者兼並而自若加以內興工作外攘夷狄收大半之賦發閭左之戍回謂此二句亦班固志語上句言賦下句言役師古取應劭說是始則適戍次發吏有過及贅婿賈人後以嘗有市籍者發又其後以大父母父母有市籍者戍者曹輩盡復入閭取其左發之未及取右而秦亡

附論秦力役三十倍於古田租口賦鹽鐵二十倍於古耕豪民之田見稅十五井田法難卒行宜少近古限民名田

董仲舒說武帝曰古者稅民不過什一其求易供使民不過三日其力易足至秦則不然用商鞅之法攺帝王之制除井田民得賣買富者田連阡陌貧者無立錐之地又顓川澤之利管山林之饒荒淫越制逾侈以相髙邑有人君之尊裏有公侯之富小民安得不困又加月爲更卒已復爲正卒一嵗平戍一嵗力役三十倍於古師古曰更卒謂給郡縣一月而更者也正卒謂給中都官者也率計今人一嵗之中屯戍及力役之事三十倍於古也田租口賦鹽鐵之利二十倍於古如淳曰秦賣鹽鐵貴故下民受其困也師古曰旣收田租又出口賦而官吏奪鹽鐵之利率計三人一嵗之中大失其資產二十倍多於古也或耕豪民之田見稅十五師古曰言下戶民貧人無田而耕墾豪富家田十分之中以五輸本田主也故貧民常衣牛馬之衣而食犬彘之食漢興循而未攺古井田法𨿽難卒行宜少近古限民名田以贍不足塞兼並之路鹽鐵皆歸於民去奴婢除專殺之威薄賦斂省徭役以寛民力然後可善治也

紫陽方氏曰董仲舒孟子以後一人耳其善言治如此除井田民得賣買富連阡陌貧無立錐秦法至今猶然也顓管山林川澤尊富如人君公侯太史公貨殖傳憤悶言之至謂趙女鄭姬設形容目挑心招不逺千里其言太防今之娼妓及杭吳粥女爲人妾近之牛馬羊彘魚陂各有數千樹棗栗橘荻千畝漆麻竹其人皆與千戶侯等謂之素封今亦間有其人漢千戶侯率戶二百千戶則一嵗入錢二十萬漢谷大率一石錢三十錢三萬粟千石二十萬則一嵗得六千七百許石千戶侯一嵗所入二千石長吏不及也民之有素封者亦似千戶侯司馬遷所以不平也力役三十倍於古後世募軍以戰守民免起軍徭役如納免役錢亦有願雇役者有里正保長隅官小民五家一甲不至如秦人之太甚旣取田租粟也又出口賦錢也後世之田至宋所在科敷不同有夏稅絹有綿有秋苖米有折帛錢有義倉米有絹米有免役錢有鹽錢住屋或二稅地科敷如田否則有房廊白地錢江東重浙西浙西輕川廣莫之攷皆僭僞諸國已平而因之亦不至如秦人之太甚也鹽鐵則漢初無所取武帝時東郭咸陽孔僅桑羊始徵之有桓寛鹽鐵論甚悉今則池鹽井鹽塲鹽坑冶金銀銅鐵鉛錫魚湖荻林酒醋茶礬海舶商稅之利無所不徵不見其足實秦人啟之今民貧耕主家田田佃戶率中分畝或一石或八斗七斗五斗或十二秤勺大小谷麻粟豆不等惟種麥�麥則佃戶自得僅自給或不能給無溫足者免於從軍當役而已老蘇井田論一篇文極佳而亦曰限民名田終不可行仲舒少近古實確論而後世大率悉如秦之遺制農固窮遊手末作亦窮惟富家大商兼並將相富貴若大私之焉

古今攷卷十八﹤子部﹐雜家類﹐雜考之屬﹐續古今攷﹥

欽定四庫全書

古今攷卷十九

元方回續

附廣租稅賦攷中附論髙祖田租

漢食貨志天下旣定約法省禁輕田租什五而稅一賈誼謂農夫五口之家能耕者不過百畝所收不過百石班固謂五口嵗治田百畮嵗收畮一石半其數不同大率一石五斗官取一斗也

附論漢惠文景光武田租

杜氏通典孝惠元年減田租復十五稅一注漢家復十五稅一儉於周中間廢今復之孝文十一年詔賜天下人租稅之半十三年除田之租稅孝景二年令人半出田稅三十而稅一漢光武建武中田租三十稅一有產子者復以三年之算至爲寛大王莽無道夫稅夫布妄引周禮不足書魏晉以下不必書有異則書唐租庸調變兩稅書在後

附論漢文復田租不及無田之民

漢文帝復田租荀悅論豪民收民之資惟能惠有田之民不能惠無田之民其說是矣漢文賜天下租稅半十一年也除田之租稅十三年也富民多田貧民耕富民之田已入租於主家矣而上之人蠲免租稅誠有如荀悅之說者然不失寛厚漢文要爲賢主丰年除田租官免主家主家不免田戶此亦千載之一逢耳後世大水大旱田全無收主家不敢不免佃戶之租而官略不減放者有之民間不敢報水報旱者有之假如報官水則不敢車戽旱則不敢翻耕或以存所浸之水或以畱旱苖之根查以待官府差吏覈實則秋冬不敢種麥而或來年失種矣故水旱並不敢報上有仁人察見實是水旱十分者放免十分七八分以下斟酌減放不必拘於覈實近例謂之體覆體覆二字不過爲吏胥邀求乞覓之資水旱災傷必合蠲放官司旣免主家主家亦免佃戶不必拘以覈實爲佳惟丰年除租則有若荀悅之說然古今有防漢文哉

附論漢口賦率更踐更過更丞相子亦戍邊三日

漢髙初年四爲算賦嵗人錢百二十爲一算前已書賈人奴婢倍算然又有口賦惠帝女子年十五以上至三十不嫁五算如此則女子年十五以上亦與男子同一算惠帝欲其早嫁而人民繁育故有五算之徵文帝人賦四十可謂寛厚減三分之二丁男三年而一事亦是免徭役三之二昭帝元鳯三年之前逋更賦未入者皆勿收注更有三品有率更有踐更有過更古者正卒無常人皆當疊爲之一月一更是爲率更也貧者欲得雇更錢者次直者出錢雇之月二千是爲踐更也天下人皆令戍邊三日亦名爲更律所謂繇戍也𨿽丞相子亦在戍邊之調不可人人自行三日戍又行者當自戍三日不可往便還因便住一嵗一更諸不行者出錢三百入官官爲給戍者是爲過更也此漢初因秦法而行之也後遂攺易有讁乃戍邊一嵗耳四年正月帝加元服賜臣民金帛爵級毋收四年五年口賦漢儀注民年七嵗至十四出口賦錢人二十三二十錢以食天子其三錢者武帝加口錢以補車騎馬

紫陽方氏曰十五以上至五十六嵗人出賦錢百二十以治庫兵車馬其錢亦不勝其多矣文帝減至四十寛厚之至也武帝用不足至算緡錢舟車不亦酷乎此所謂口賦者書於昭帝紀元鳯四年正月加元服時免收四年五年口賦錢霍光之寛政也且七嵗至十四嵗人出錢二十三其二十以食天子如此則天子一飯一飲食天下七嵗至十四嵗之醵非良法美意也武帝又加三錢以補車騎馬大無理矣不知始於何年杜氏通典刪去上文書曰四年出口賦誣昭帝霍光不亦甚乎卒更一月秦之役一也一嵗正率役二也一嵗屯戍役三也起謫戍以至取閭左役四五六七八矣漢有月更一月一更雇者人二十代役一月卻不見正卒一年事輕於秦多矣天下民各戍邊三日比秦一年屯戍尢輕矣人入三百錢當三日之戍一人往一年者共得雇錢者三萬六千今之三貫九百足漢錢重物輕大率皆寛於秦法𨿽宰相子亦戍邊三日例出錢三百入官雇人代行公之至者也外有材官騎士等未攷

附論漢當賦卽後世折納光武布帛魏晉絹綿

漢錢貴糴賤昭帝時元鳯二年三輔大常郡得以菽粟當賦注大常主諸陵別治其縣爵秩如三輔郡又注元帝永光五年令各屬在所郡諸應出賦算租稅者皆聽以菽粟當錢又元鳯六年詔穀賤傷農今三輔減賤其令以菽粟當今年賦又元平元年減口賦錢什三當賦二字算賦口賦皆以菽粟當如後世折納支移折變之類後漢光武時谷貴尙書張杜言谷所以貴由賤帛故也可盡封錢一取布帛爲租以通天下之用西漢時不見有布帛之租魏武平袁紹令田租畝粟四升戶絹二匹綿二斤晉武平吳制曰調之式丁男之戶嵗輸絹三匹綿三斤此乃以戶計取絹綿兩漢惟粟與錢耳田計畝人計口無戶徵魏晉始以戶

附論唐租庸調與兩漢異【戶調起於曹魏晉】

禹田賦米也土貢物也周禮劉歆創爲九賦九貢之說王畿之內又除田租而別有賦九乎昔鄭取錢之說周無是也九貢分爲九目先後鄭異說貢一而已何必分九董仲舒謂古者稅民不過什一役民不過三日兩言盡之矣假如貢商虞衡技藝販鬻山林川澤之饒亦謂之賦亦什一而已役民三日太平無事兵寢不用或不役亦可知米也物也力也賦貢役三者之外有軍制焉有事爲軍無事爲農如此而已秦商鞅變法彊秦而亦亡秦收大半之賦爲多古三十倍之徭役多古二十倍之田租賦算鹽鐵漢因之而特寛弛未有所謂戶調也曹操忽於田租之外以戶調取民絹綿晉武因之南北朝因之而役法增至一人四十五日唐之租庸調所由起也租者米也以田取以丁取庸者力也以口取其曰取調者絹綿絁布也以戶取戶調之法自曹操始也丁也者壯則從軍在田租之外有計丁之米有計畝之米庸也者不拘壯丁年及疲弱俱取嵗二十日一日不役納絹三尺或他布帛古豈有此又加以戶調之帛酒酤商稅鹽鐵又不與此或謂唐租庸調爲良法視兩漢寛徵薄徭去之逺矣

附論葉水心非租庸調

葉水心文租庸之法每丁嵗入粟二石爲租調隨土地所宜綾絹絁布皆有差【絁始移思移二切】用民之力嵗役不過二旬不役則收其庸日三尺此最不善此卽孟子所謂粟米之徵布縷之徵力役之徵也然孟子卻云用其一緩其二不敢兼用以取民唐初正要立法之時乃用戰國茍簡之法盡取諸民周制用民嵗不過三日𨿽立法如此未嘗盡用今唐用民力非特倍其六七而爲一定之制否則必收其庸此正犯孟子之所諱蓋唐初君臣不學無術以至於此

紫陽方氏曰葉水心文論道理全不透論制度則尙可取此說良是夫不問所耕多少但一丁一年納谷粟二石一家三丁則納六石五丁則納十石非良法也三丁則一丁充軍五丁則取二軍然爲軍身者免庸免調此法尙寛貞觀二年四月戶部尙書韓仲良奏王公以下墾田畝二升其粟麥納稻之屬各依土地貯之州縣以備凶年此又計畝取租在一丁二石之外似乎近世之義倉獨取王公以下乃官戶之募人自墾荒田者唐官戶未審免丁之起軍免庸免調否攷其實丁取租取軍戶調取絹綿庸又一日帛三尺自非良法唐之民脫隋之水火下習以爲慣而不覺上行之以寛而不擾所以有貞觀之治龍朔三年秋七月制衛士五十八放令出軍仍免庸調則知壯丁之爲軍者免庸調其老而免爲軍歸農者亦免庸調二者之絹俱免亦寛矣

附論楊炎兩稅

唐徳宗建中元年制百姓及客算約丁產定等第均率徵年支兩稅其應稅斛斗據大歷十四年見佃靑苖地額均稅夏稅六月內納畢秋稅十一月內納畢其舊租廣及諸色各司一切並停呂東萊曰徳宗時楊炎爲相以戶籍隠漏徵求煩多變而爲兩稅之法兩稅旣立三代之制皆不復見然而兩稅在徳宗一時之間𨿽號爲整辦然取大歷中科役最多以爲數𨿽曰自所稅之外並不敢取於民其後如間架如借商如除陌取於民者不一楊炎所以爲千古之罪人

紫陽方氏曰兩稅之法起於楊炎五代迄宋行之至今炎之爲法田稅之米粟爲秋稅戶調力庸絹綿綾絁布帛並爲夏稅如此則從軍而免庸調者不復免矣衛士免軍而歸田者庸調亦不復免矣舊制人嵗役二十日不役則一日納絹三尺今一人一嵗二十日六丈皆並入夏稅不復役不役之分矣謂立兩稅法後不役民可乎而又役之則是納庸而再役也唐自天寶以來安史爲逆河北置節度使藩鎭軍得自起民得自稅非國家之有府兵變而爲彍騎開募兵養兵之漸每一戶計其一產分等第定作夏稅秋稅名爲簡易而其實多取於民但能行於所藩鎭之州郡而民困矣回生長江東新安楊行宻用唐兩稅法田上中下山地園並分上中下一畝紐起稅錢防文每一百文夏稅科若干秋稅科若干支移折變不勝多端浙西江西湖廣川閩大抵論物力若干科夏科稅若干有增無減州不卹縣縣不卹民其獘不可勝書

附論秦斗桶權衡丈尺

呂東萊大事記周顯王二十一年癸酉書秦初爲賦又書秦平斗桶權衡丈尺行之回檢史記秦本紀初爲賦乃秦孝公之十四年不書斗桶事意在其六國年表檢之又不見孝公十四年但書初爲賦不書斗桶事其十二年書初取小邑爲四十一縣令爲田開阡陌兩字共下一初字總之也十三年書初爲縣有秩史東萊皆書之取六國表也秦本紀不書回乃取禮記月令閱之仲春之月日夜分則同度量均衡石角鬥甬正權槪鄭注桶今斛也音勇非本出處尋取史記商君傳觀之始見出處太史公書曰築冀闕宮庭於咸陽自雍徙都之而令民父子兄弟內息者爲禁而集小都鄕邑聚爲縣令丞凡三十一縣爲田開阡陌封疆而賦稅平平斗桶權衡丈尺行之然後知東萊所引出此東萊解題曰變周制也鄭曰桶音勇今之斛也索隠曰音統量器名也東萊不取然則東萊讀書仔細如此如秦事取秦本紀取六國年表取諸列傳或取之他書不一該博精覈未易及也回以此推之則漢興所用米粟之斗斛稱物之權衡度物之丈尺皆秦孝公商鞅之制非周制也爲攷田租多少田畝廣狹故書

附論三代尺不同寸

司馬溫公稽古錄伏羲始畫八卦造書契黃帝時蒼頡造文字作六十甲子造歷律此六律之始也以易與書攷之伏羲神農黃帝之後堯授民時舜作韶樂律曆之說尙矣夏建寅十寸爲尺商建丑十二寸爲尺周建子八寸爲尺布帛廣二尺二寸長四丈爲匹其所謂寸者當是古之秬黍生於黃鐘之長者一黍之廣九黃鐘之長如此乃是十黍爲一寸云

附論秦始皇一法度衡石丈尺

秦始皇二十六年初並天下銷兵鑄金人一法度衡石丈尺此乃六國各各不同以孝公商鞅之制一之也孝公時曰鬥桶權衡始皇時曰衡石省二字石卽桶也始皇以衡石量書裴駰注案石百有二十斤如此則一斗重十二斤也量之則一石稱之則百二十斤乎金人十二重各千石索隠謂各重二十四萬斤如此則一石重二百四十斤與此不同又本紀數以六爲紀六尺爲步譙周曰步以人足爲數非獨秦制然索隠不以譙周爲然引管子司馬法皆云六尺爲步又引王制古者八尺爲步今以周尺六尺四寸爲步步之尺數亦不同回謂井田六尺爲步周制也秦孝公之丈尺呂東萊曰攺周制也今其分寸不可攷漢用秦斗斛權衡丈尺班固律曆志秬黍之法乃是王莽之制劉歆之說始皇十八年徐廣注巴郡出大人長二十五丈六尺稱帝之年符法冠皆六寸四年十月百姓納粟千石拜爵一級王翦軍歸斗食以下裴駰引漢書百官表曰百石以下有十食佐史之類又秦人六百石以上奪爵所謂寸所謂尺所謂丈所謂斗所謂石所謂輕重斤兩未見秦人內實分數漢書顏師古注百官表萬石二千石以谷斛計每月之數書曰漢制其實秦制史記秦紀不見所始

附論班固律曆志度量權衡

漢書律曆志首引書同律度量衡次引孔子謹權量審法度其來逺矣一曰備數二曰和聲三曰審度四曰嘉量五曰權衡數者一十百千萬也所以有算法用竹徑一分長六寸二百七十一枚職在太史羲和掌之聲者宮商角徵羽也所以作樂有八音五聲之本生於黃鐘之律九寸爲宮或益或損以定商角徵羽九六相生律十有二陽六爲律陰六爲呂黃帝用竹後世用銅職在大樂太常掌之度者分寸丈尺引也本起黃鐘之長以子穀秬黍中者一黍之廣度之九十分黃鐘之長一爲一分十分爲寸十寸爲尺十尺爲丈十丈爲引其法用銅髙一寸廣二寸長一丈而分寸丈尺存焉用竹爲引髙一分廣六寸長十丈回謂今人有五尺竿丈竿無此竹引職在內官廷尉掌之量者龠合升斗斛也本起於黃鐘之龠以子穀秬黍中者千有二百實其龠以井水凖其槪十龠爲合十合爲升十升爲斗十斗爲斛其法用銅方尺而圜其外旁有庣焉【鄭氏庣音條桑之條庣通也算方一尺所受一斛過九釐五毫然後成斛今尙方有王莽時銅斛制盡與此合師古曰庣不滿之處也音吐雕反】其上爲斛其下爲斗左耳爲升右耳爲合龠其狀似爵回謂此王莽之制劉歆所著非漢初制也衡權者衡平也權重也所以權任而均物平輕重也其道如底【音指謂以石厲物令平也】見凖之正繩之直左旋見規右折見矩權者銖兩斤鈞石也本起於黃鐘之重一龠容千二百黍重十二銖兩之爲兩二十四銖爲兩十六兩爲斤三十斤爲鈞四鈞爲石圜而環之今之肉倍好者孟康曰謂爲錘之形若環也如淳曰身爲肉孔爲好師古曰錘者稱之權也直垂直睡二切周旋無端終而復始無窮已也回謂王莽稱錘鑄銅爲環肉倍好璧孔古謂之好璧身古謂之肉孔在環中三之一肉在孔外三之二也班固多引劉歆語如漢儒論深衣象天數十有二月數之類不可取其曰衡運生規規圜生矩矩方生繩繩直生凖卻好韋昭曰立凖以望繩以水爲平凡律度量衡皆用銅回謂今人稱錘用鐵用銅用石無爲環形者衡用堅木班志不言衡上分星穿紐用鉤用盤之制恐漢王莽衡中懸於架大小不等有銖之錘之衡有兩之錘之衡有斤鈞石之錘之衡如今秤谷鑿石爲一秤錘二則二枚三則三枚衡懸架上兩頭適均則爲平也

附論唐度量權衡近代尺斗秤【古作稱今作秤】

杜氏通典曰凡權衡度量之制度以北方秬黍中者一黍之廣爲分十分爲寸十寸爲尺十尺爲丈量以秬黍中者容千二百爲龠十龠爲合十合爲升十升爲斗十斗爲斛權衡以秬黍中者百黍之重爲銖二十四銖爲兩三兩爲大兩十六兩爲斤調鐘律測晷景合湯藥制冠冕則用小升小兩自余公私用大升大兩

紫陽方氏曰近代有淮尺有浙尺淮尺禮書十寸尺也浙尺八寸尺也亦曰省尺民間納夏稅絹濶二尺長四丈淮尺重十二兩吾徽州十兩江東人用淮尺浙西人杭州用省尺浙尺有百合斗加一斗加二斗加三加四斗官倉收支用省斗省斛得百合斗之七斗五升爲一斛官置梭口斛如桶形而小口二桶爲一石民田收租皆加二三市糶或百合或加一漢書稱人日食五升想是升小今加一二斗人食日一升往時學糧諸生飯一人每餐省升七合半上白米有定秤二百文銅錢重有二百二十錢秤民間賣買行用魚肉二百錢秤薪炭粗物二百二十錢秤官司省秤十六兩計一百六十錢重民間金銀珠寶香藥細色並用省秤今大元更革一尺有舊尺尺加五寸一斛有舊百合斛加三斗五升秤只用十六兩秤

附論古今田畝步唐開元令世業口分

古六尺爲步步百爲畝班固曰畝收一石半董仲舒曰百畝所收不過百石杜氏通典曰唐開元二十五年令田廣一步長二百四十步爲畝百畝爲頃丁男給永業田二百畝口分田八百畝【以下有差多不錄凡數等永業田親王以下百頃至四頃八十六十畝官員職田他攷】注謂是年著令也其令文所載制度則自唐初如此又注自秦漢以降卽二百四十步謂畝非獨始於國家蓋具令文耳

古今攷卷十九

欽定四庫全書

古今攷卷二十

元方回續

附廣稅賦攷下附論葉水心說口分世業

葉水心文有曰唐興只因元魏北齊制度而損益之其度田之法闊一步長二百四十步爲畝百畝爲頃一夫受田一頃周制乃是百步爲畝唐卻是二倍有餘此一頃制度與成周不合八十畝爲口分二十畝爲世業是一家之田口分須據下來人數占田多少周制八家皆私百畝唐制若子弟多則占田愈多此又一頃與成周不合所謂田多可以足其人者爲寛鄕少者爲狹鄕狹鄕之田減寛鄕之半其地有厚薄嵗一易者倍授之寛鄕三易者不倍授工商者寛鄕減半狹鄕不給亦與周制不同先王建國只是有分土【孟子曰公侯皆方百里伯七十里子男五十里】無分民但付人以百畝之地任其自治蓋治之有備則地𨿽不足民有餘【孟子所謂天下之農皆悅而願耕於王之野者是也】茍不能治或徳不足以懷柔民不心悅而至則地𨿽多而民反少【孟子載梁惠王所謂寡人之民不加多者是也】唐旣止用守令爲治則分田之時不當先論寛鄕狹鄕當以土論不當以人論今卻寛鄕自得多狹鄕自得少是狹鄕徙寛鄕者又得並賣口分永業而去成周之制𨿽是授田與民其間水旱之不時凶荒之不常上又有賑貸救防使之可以相補助而不至匱乏【事見常平義倉議論注】若唐但知授田而已而無補助之法縱立義倉賑給之名【事見義倉門】而旣令自賣其田便自無卹民之實成周之制最不容民遷徙惟有罪則徙之【記王制命國之右鄕簡不帥教者移之左命國之左鄕簡不率教者移之右不變移之郊不變移之遂不變屏之逺方終身不齒】唐卻容他自遷徙並得自賣口分之田方授田之初其制己自不可久又許之自賣民始有契約文書而得以私相賣易故唐之比前世其法𨿽爲粗立然先王之法亦自此大壊矣後世但知貞觀之治執之以爲據故公田始變爲私田而田終不可收蓋緣他立賣田之法所以必至此

紫陽方氏曰水心之論有然有不然論唐制與成周之制異此不必十分較量自是懸隔若謂立賣田之法而有契劵文書至唐始有之則不然也商鞅廢公田開阡陌民得賣買田土漢食貨志已備載賈董諸儒之言禮記漢儒所纂已曰獻田宅者操書致賣買田土有文契非始於唐也但周時書契以竹木爲之未有後世之紙唐末有五代之刻板印契租庸調之法已不詳宻而徒知過取口分世業之法寛鄕狹鄕區處失當不能逃水心之所議然自楊炎立兩稅法租庸調口分世業等制一切俱亡富民買田而不收稅額謂之有產無稅貧民賣田而不推稅謂之產去稅存吾所居徽州用楊行宻法田山園地分上中下畝錢防文或一百或二百稅錢一貫科夏秋二稅若干吾所治睦州予寛之大半今只論畝田山園塘田一畝科絲六錢余有差無秋苖取米三萬石於婺吳中田畝取防升無夏絹富者米三二十萬石三五千石不比數爲富睦州富者但云防千畝無萬者徽州但云稅錢三百貫五百貫七百貫無千貫者一百貫五十貫已是好稅戶舊法不滿一貫文爲四五等戶夏秋二科差保長並零殘催以納官上三等戶官自催戶自納但爲產有買賣稅無推收上下作獘所至郡縣如此所以朱文公治潭州急先欲行經界其後或歸並或推排大抵過割推收不明不勝其獘周制泯於秦而秦漢之制又泯於唐唐之制惟兩稅行至今日買賣田土自富自貧土戶客戶無所分別過割推收官司不察茍且爲治其來非一日矣

附論田土租稅賦貢可疑不一

孟子答北宮錡周室班爵祿之制以爲諸侯惡其害己也皆去其籍不可得詳而聞其略朱文公集注曰愚按此等之說與周禮王制不同蓋不可攷闕之可也程子曰孟子之時去先王未逺載籍未經秦火然而班爵祿之制已不聞其詳今之禮書皆掇拾於煨燼之餘而多出於漢儒一時之傅防柰何欲盡信而句爲之解乎然則其事固不可一一追復矣回今爲漢髙初爲算賦衍其說爲三十五段亦一段有二三端者其異同無窮其可疑不一因朱文公注此章書可疑者於後

井田成周之地在闗中地極腴美班固志民受田上田夫百畝中田夫二百畝下田夫三百畝嵗耕種者爲不易上田休一嵗者爲一易中田休二嵗者爲再易下田如此則闗中祁岐鎬雍之地不皆腴美井田之法八家八百畝中百畝爲公田皆不易之地則可有一易再易之地則有一千八百畝之井二井當一二千七百畝之井三井當一而後可後鄭解井牧以牧地爲一易再易者此都鄙助法也六鄕六遂二百里之內周貢法無不易一易再易之田而有萊五十畝一百畝二百畝別爲一法可信乎東遷之後提封百萬井棄以賜秦河南洛陽其地甚狹有六鄕六遂都鄙亦井田如是否乎此不可不疑也【康成引夏少康有田一成有眾一旅以證大司徒井牧二字謂古有井牧之法又引春秋井衍沃牧隰臯隰臯之地九夫爲牧二牧而當一井造都鄙有不易一再易通率二而當一此乃二百畝當百畝二井當一井通率二字好】

孟子論上農夫食九人上次食八人中食七人中次食六人下食五人分五等而計其糞之多少糞多力勤者爲上農與班固易不易上中下農之說不同禮記王制有此五等曰百畝之分扶問反後鄭注分或爲糞分之爲言分數也糞之爲言澆灌也一字差而意義大相逺此不可不疑也

班固志眾民受田其家眾男爲余夫亦以口受田如此孟子曰余夫二十五畝假如百畝之夫年二十以上上有父母中一夫一婦下生一男爲五口多男多女至九口止賴百畝爲養更有弟爲余夫余夫受田二十五畝在井田之外必矣將四餘夫共百畝而分之乎將自有別井聚余夫四八三十二人耕一井而助乎正義謂二十至二十九爲余夫年三十則娶妻而受田百畝不爲余夫用三十壯有室爲據如此則父母年六十還田之後長子不拘三十年二十年已受田百畝次子二十爲余夫三十亦受百畝乃若析居異財田百畝廬二畝半邑裏之宅不知如何分析班固志士工商家受田五口乃當農夫一人杜氏通典注口二十畝回謂農夫一人百畝或五口或至九口一家所仰止於百畝而已兄有弟爲余夫余夫亦當自爲一夫乎其所謂士工商家受田五口乃當農夫一人如此則士工商父母夫婦子五口者亦受田百畝身不在田誰耕之乎無乃優於士與工商而薄於農乎士與工商五口以上者又何以待之歟說者謂士工商身食祿而其家有五口則子爲農故受田不世祿歟士之子常爲士工商之子世爲工商非歟此不可不疑也【疏謂士工商其身得祿免農其子不免農禮記問士之子長曰能耕矣大夫有田以處其子孫則免農此數語好然工商之家五口受田百畝終可疑也】

周禮大司徒五家爲比五比爲閭四閭爲族五族爲黨五黨爲州五州爲鄕此王畿百里內六鄕也鄕老二鄕則公一人三公分管六鄕也一公二鄕可謂重矣鄕大夫每鄕卿一人六卿分掌六鄕也一鄕一卿亦可謂重矣有州長有黨正有族師有比長所謂比閭族黨州鄕此在王城之外近郊逺郊一百里之內乎抑通王城之內言之乎王城之內有國宅先鄭以爲民居後鄭以爲官府意者有官府亦有民居之二畝半者班固志曰在野曰廬在邑曰裏廬謂井田之廬八家各二畝半者裏則國中及比閭族黨鄰里都鄙之二畝半者故師古注曰廬各在其田中而裏聚居也下文曰五家爲鄰五鄰爲裏四里爲族五族爲黨五黨爲州五州爲鄕鄕萬二千五百戶班固必嘗見劉歆之周禮而郊裏二字異於比閭何也先儒以爲鄕遂用貢法無井田有溝洫班固渾井田言之不分六鄕不分六遂不分鄕遂二百里之外爲都鄙何也此不可不疑也

小司徒遂人掌邦之野五家爲鄰五鄰爲裏四里爲鄼五鄼爲鄙五鄙爲縣五縣爲遂此逺郊百里之內六遂也有遂人遂師遂大夫縣正鄙師鄼長裏宰鄰長所謂鄰里鄼鄙縣遂班固志無比閭而有鄰里比閭鄼鄙縣遂俱無之遂人授地之法上地夫一防田百畝萊五十畝餘夫亦如之中地夫一防田百畝萊百畝餘夫亦如之下地夫一防田百畝萊二百畝餘夫亦如之與大司徒造都鄙之法不同先鄭謂戶計一夫一婦而賦之田其一戶有數口者余夫亦受此田比之孟子又全不同何也惟大司徒都鄙制地不易一易再易同班固說都鄙在鄕遂之外班固則不辧何也其溝洫之法夫間有遂遂上有徑十夫有溝溝上有畛百夫有洫洫上有塗千夫有澮澮上有道萬夫有川川上有路以達於畿此所謂遂溝洫澮獨言之遂人何也六都無溝洫乎都鄙之井田溝洫不同出於攷工記之匠人朱文公引十夫有溝一句證鄕遂用貢法無井田則鄕遂皆有此溝洫宜也班固作溝洫志非此之所謂其所謂溝洫乃是治水塞河引漕灌田之法食貨志於井田不言溝洫何也周禮於六鄕不言溝洫何也此不可不疑也

小司徒五人爲伍五伍爲兩四兩爲卒五卒爲旅五旅爲師五師爲軍以起軍旅以作田役以比追胥以令貢賦此軍制也所謂伍兩卒旅師軍上文專言六鄕卽比閭族黨州鄕家起一人爲軍也伍五人【回添此一句好算】兩二十五人卒百人旅五百人師二千五百人軍一萬二千五百人以家計之則萬二千五百家一鄕一軍六鄕六軍計七萬五千人天子之民起爲六軍者十六遂之民亦當起軍萬二千五百人而不言六遂何也後鄭注鄕之田制與遂同回於是悟曰遂言田制而不言軍制鄕言軍制而不言田制其互文也攷周之軍法家出軍一人軍行則比長爲伍長閭胥爲兩司馬族師爲卒長黨正爲旅師州長爲師師鄕大夫爲軍將六遂之民其在家其出軍亦當如此而不言何也鄕遂以溝洫之田取什一而二百里之外每一面二百里以井田之制取什一天子鄕遂十二軍之外尙有六軍者八出於井田而下文井邑丘甸縣都但言田制不言軍制注始及之此不可不疑也

小司徒乃經土地而井牧其田野九夫爲井四井爲邑四邑爲丘四丘爲甸四甸爲縣四縣爲都止曰令貢賦凡稅斂之事而不及軍制何也後鄭注此謂造都鄙也采地制井田異於鄕遂先儒之所據此也末又引司馬法曰六尺爲步步百爲畝畝百爲夫夫三爲屋屋三爲井井十爲通通爲匹馬三十家士一人徒二人通十爲成成百井三百家革車一乘士十人徒二十人十成爲終終千井三千家革車十乘士百人徒二百人十終爲同同方百里萬井三萬家革車百乘士千人徒二千人此井田軍制也杜氏通典亦引司馬法與此不同天子畿內方千里提封百萬井定出賦六十四萬井【此一句應鄭井田注三十六萬井治溝洫不出田稅又一說不同見後】戎馬四萬匹兵車萬乘戎卒七十二萬人通典司馬法與鄭注司馬法一時計算不合十井三十家百井三百家千井三千家未可倉卒通曉此不可不疑也

後鄭注井邑丘甸縣都此一說似全未可信十里一成三之一治水百里一同三之二治水何也據其說甸方八里旁加一里【此謂四面之旁各加一里也】則方十里爲一成積百井九百夫其中六十四井五百七十六夫出田稅【算一井八家十井八十家六十井四百八十夫又四井四八三十二夫總五百一十二夫今鄭注多了六十四夫不說公田也】三十六井三百二十四夫治洫【不出田稅此謂甸四面各加一里有此三十六井不出田稅不助公田專治田洫則眞有三百二十四夫然旁加之說古今無人曾講恐全不然也】四甸爲縣四縣爲都四都方八十里旁加十里乃得方百里爲一同也積萬井九萬夫其四千九十六井出田稅其二千三百四井治洫三千六百井治澮井田之法備於一同回謂提封萬井上之所得者僅四千九十六井之田稅乎五千九百四井治洫澮不助公田入稅其果然乎近乎二十而取一恐無此理此乃鄭因攷工記匠人九夫爲井有溝洫澮而生此論學者不讀注與疏不知先儒並不曾講此旁加之說惟李心傳不然攷工記心傳亦不信此不可不疑也【正義方裏爲井溝廣四尺深四尺方十里爲成洫廣八尺深八尺治溝者皆不出稅獨言治溝者總在六十四井之內此亦可疑】

攷工記匠人爲溝洫耜廣五寸二耜爲耦一耦之伐廣尺深尺謂之甽【古大反】田首倍之【此一句不注】廣二尺深二尺謂之遂【古者耜二金兩人並發之其塾中曰甽甽一曰伐伐之言發也今耜岐頭兩金】九夫爲井井間廣四尺深四尺謂之溝【如此則九百畝之田四尺之溝如棊盤縱三橫三田在其中鄰田共溝分界】方十里爲成成間廣八尺深八尺謂之洫方百里爲同同間廣二尋深二仞謂之澮【廣二尋深二仞爲澮人力不亦勞乎】注此畿內采地之制采地制井田異於鄕遂及公邑一井之中三屋九夫三三相具以出賦稅共治溝也【此注與正義異謂三三相具出賦稅共治溝無治溝亦不出稅之說八家共治水溝其力不難何必又別須治溝之家不出稅乎恐注是疏非惟一成一同地大而逺治洫廣八尺深八尺治澮廣二尋深二仞事力非常故不出稅此亦一段】方十里爲成成中容一甸甸方八里出田稅緣邊一里治洫【四面各一里其田不出稅】方百里爲同同中容四都六十四成方八十里出田稅緣邊十里治洫澮【不出稅】采地者在三百里四百里五百里之中鄭注此下引載師職全章孟子答滕文公畢戰二全章論語魯哀公問有若全章春秋宣十五年初稅畝傳以爲此數者世人以爲錯而疑焉乃謂以載師職及司馬法論之周制畿用夏之貢法稅夫無公田以詩春秋論語孟子論之周制邦國用殷之助法【助本作借又作鋤】制公田不稅夫貢者自治其所受田貢其稅谷助者借民之力以治公田又使收斂焉畿內用貢法者鄕遂及公邑之吏旦夕從民事爲其役之以公不得卹其私邦國用助法者諸侯專一國之政爲其貪暴稅民無藝回謂康成此論似乎非王者之用心周禮冬官亡以攷工記補之使無攷工記匠人溝洫之法康成以爲井田之溝洫亦何不可旣是民之治洫澮者不取田稅天下之農自治之可也何必匠人乎豈匠人者特爲一官而專督之乎鄕遂用貢法無井田都鄙用助法有井田故謂之徹朱文公魏鶴山諸儒皆從之陳祥道引詩爲證獨謂鄕遂亦有井田用助法都鄙豈無稅田用貢法恐亦有所據而康成治洫澮不出稅之說只據康成自說諸經諸史並無此事天子提封百萬井止得四十九萬六千井出稅余井專治洫治澮似乎難信此不可不疑也【通典百萬井之出賦六十四萬井與此不同此言稅彼言賦不同何也】

後鄭謂邦國用助法者諸侯專一國之政爲其貪暴稅民無藝如此則大國方百里得井田之一同之地謂之井衍沃是也不易者一井一易者二井再易者三井共計六井凖三井則一百里衍沃之外又有一百里隰臯之地則是方二百里矣余城郭徑路溝澮山林川澤又不知其地若干度百里之國名山大澤不以封外必有方三百里之地乃可立國小小山林川澤亦須不入計較稍似優之先儒並不曾議論及此此不可不疑也後鄭謂邦國用助法則百里七十里五十里之國皆是井田天子六鄕六遂用貢法外四百里用助法不知諸侯之三鄕三遂二鄕二遂一鄕一遂者一皆用助法之井田乎使其貪暴稅民無藝則有如魯宣公之稅畝無所不可固非不用貢法之所能防也然康成又謂周之畿內稅有輕重【回謂貢法重什一助法輕什一而一】諸侯謂之徹通其率以什一爲正【回謂徹者通貢助二法用之】孟子曰野九夫而稅一【回謂康成攺孟子語】國中什一使自賦是邦國亦異內外之法耳如此則康成自爲兩說前一說邦國皆用井田此一說異外內之法則國中與野異滕壤地褊小野九一而助乃是井田國中能有防地其什一使自賦似是工商之稅非有溝洫貢田此不可不疑也

班固食貨志說賦稅二字不明有賦有稅稅謂公田什一及工商衡虞之入也回謂此但解稅字不解賦字當於工商衡虞上攺及字爲賦謂二字方始分曉師古曰賦謂計口發則稅謂收其田入此卻分明師古不敢謂計口發錢者漢則賦錢周止是賦物故不敢以漢制解周制也鄭說貢賦二字不明周官九賦盡解作計口出錢賈公彥附和之往往但遇賦字並解作出泉【泉卽是錢】魏鶴山先生深不然之九貢乃是畿外諸侯之貢物今康成於小司徒井牧田野任地事令貢賦注曰貢謂九谷山澤之材也賦謂出車徒給徭役也全與九賦九貢注異以賦爲鄕遂六軍井田車徒則與計口出泉之賦不同而周人實無出泉之賦以貢爲九谷山澤之材則鄕遂之貢法都鄙之助法皆有谷粟所云九谷指何地乎山澤之材則通天下而言豈止於畿內乎他鶻突舛忤尙多有之李心傳三禮辧辟之不一此不可不疑也後鄭注井邑丘甸縣都曰井田之法備於成周今謂之都者食采地者皆四之一其制三等百里之國凡四都一都之田稅入於王五十里之國凡四縣一縣之田稅入於王二十五里之國凡四甸一甸之田稅入於王回攷畿內三等之國事出王制天子之縣內方百里之國九七十里之國二十有一五十里之國六十有三凡九十三國康成注以爲縣內夏時天子所居州界名殷周曰畿所注大國九三公三致仕副之六餘三待封王子弟二十一與六十三皆曲爲之說如此則天子公卿大夫子弟食采地者僅養得九十三家而已不可信正義三百里以外封三等采地采地多少不定不可計此說是四都四縣四甸之田皆以四之一田稅歸於王亦不可信不知畿外百里七十里五十里之諸侯井田之稅亦歸於王之定數否此不可不疑也

呂東萊謂禹貢甸服四百里五百里納粟米而諸侯無之者以其田租貿易貢物以貢於王前已書之意如此文不如此王制千里之外以爲采注九州之內地取其美物以當谷稅防與東萊意同而當字不同茍如東萊之說則周禮九貢以天子合得諸侯田稅買物進貢土之所出尙須買納可乎如康成之說則是後世之支移折變其果然乎諸侯田稅入天子不見數目此不可不疑也

載師職宅不毛者有裏布凡田不耕者出屋粟凡民無職事者出夫家之徵先鄭注宅不毛者謂不樹桑麻也【回謂國中宅二畝半二百五十步田廬二畝半孟子曰樹墻下以桑國中宅也班固環廬樹桑菜茄果】裏布者布參印書廣二寸長二尺以爲幣貿易物此布參印書四字後鄭不說古今人不曉又曰抱布貿絲抱此布也或曰布泉也春秋傳曰買之百兩一布又別防人職掌斂市之絘布儳布質布罰布防布孟子曰防無夫裏之布則天下之民皆悅而願爲其氓矣故曰宅不毛者有裏布民無職事出夫家之徵欲令宅樹桑麻民就四業則無稅賦以勸之也魏鶴山先生要義有曰司農以布參印書抱布貿絲釋布蓋非之也毛詩注布者幣也抱而貿絲恐是以布爲幣而非錢幣或曰布泉也先鄭自無定說其云宅樹桑麻民就四業則無賦稅此義深恐不然如何謂之無稅賦田之租入曰稅車役繇役曰賦盡免之可乎先鄭之說似不敢從後鄭謂宅不毛者罰以一里二十五家之泉周本無口賦家賦之錢宅不種桑麻等物罰二十五家之錢不太重乎不可信田不耕者出屋粟空地罰以三家之稅周之時上之人勸耕保抱扶持恐無空田者一百畝不耕罰三百畝之粟不太酷乎不可信民𨿽有閒無職事者猶出夫稅家稅夫稅者百畝之稅家稅者出士徒車輦給徭役回謂周之世民一夫受田百畝餘夫年二十受二十五畝至三十娶亦受百畝士工商身在官有祿而其家有五口亦受田如一農夫固不當有閒矣後世井田廢始多遊手假如周有閒民而責以一夫一家之稅賦恐無此理不可信孟子所謂防無夫裏之布者戰國衰世諸侯擅賦其民故孟子欲其免此苛徵載師園防二十而取一劉歆周禮多爲妄說不可盡信孟子不見周禮而劉歆乃獨得之蓋六國陰謀僞撰此書劉歆又附益之阿黨王莽覬其行用莽簒漢亦不盡用其法而特用此三法田不耕出三夫之稅城郭中宅不樹藝出三夫之稅人遊無事出夫布一匹男口不滿八而田過一井者分余田與九族天下亂而莽伏誅先後鄭不毛不耕閒民兩家之說太寛太嚴此不可不疑也

春秋百兩一布昭公二十六年左傳文齊侯欲以師納昭公三家不欲使申丰以錦二兩賄子猶杜預注魯人買此甚多布陳之以百兩爲數先鄭以爲布幣古人讀書多有不同如此者此不可不疑也

國宅無徵先鄭謂爲城中民宅後鄭以爲凡民所有宮室吏所治者正義以吏爲卿大夫等回謂官府自是無徵何必書之惟是國中民宅二畝半已自納井地之助稅故田廬二畝半與國中邑中比閭族黨之宅無復徵矣未必是否此不可不疑也

載師以防裏任國中之地以塲圃任園地以宅田士田賈田任近郊之地以官田牛田賞田牧田任逺郊之地此九件地與田先鄭後鄭俱不同防裏二字先鄭謂防市中空地未有肆城中空地未有宅後鄭謂防居民之區域也回謂孟子市防而不徵法而不防防無夫裏之布朱文公曰防市宅也乃商賈買賣之地賦其地而不徵其貨爲防而不徵治之以市法不徵其防之賦爲法而不防孟子欲其不徵故商悅而願來園防二十而徵一則國中商賈之利計其貨二十而取一矣塲圃亦二十而取一果菜茹必是二十斤抽解一斤也後鄭謂防無谷園少利故二十而取一不知所取何物正義謂疆埸有成天子又入其稅剝削淹漬以爲葅獻之皇祖如此則千里之內稅二十枚取一富哉也他蔬果亦無窮矣乃什一外有此賦也此不可不疑也近郊十一正義謂卽宅田市田賈田也逺郊二十而三卽官田牛田賞田牧田此四件田十分中取一分半也甸稍縣都皆無過十二卽上文以公邑之田任甸地以家邑之田任稍地以小都之田任縣地以大都之田任畺地也後鄭謂公邑六遂餘地天子使大夫治之自此以外皆然如此則五百里之內一百里爲甸地三百里內爲稍地四百里內爲縣地五百里內爲都地亦曰畺地所謂百里爲郊二百里爲州三百里爲野四百里爲縣五百里爲都也總稱曰甸稍縣都推後鄭六遂餘地爲公邑之意則稍縣都二等地乃井田餘地也家邑大夫之采地小都卿之采地大都公之采地正子弟所食邑也然無過十二先鄭後鄭俱不能解正義說不明白三等采地四之一田稅歸王其在民亦是什一之法若論四之一乃是八分抽二與其四分抽一八分抽二孰若四都之田當時止與三都何故紛紛如此周家以貢助二法俱用之而皆十二故謂之徹今六遂餘地井田餘地天子使大夫治之二百里三百里大夫如州長四百里五百里大夫如縣正所取皆無過十二則是周家取全用什一之法又自有什二之法也此先後鄭所以並不能解也漆林之徵二十有五天子何患無漆爲用而纎悉至此回是以尋常不信周禮此不可不疑也右回書田土貢賦之制可疑二十條經疑無窮而甸稍縣都無過十二一事全不可曉所以朱文公注孟子班爵祿一章謂與周禮王制不同而引程子之說謂經不可盡信漢儒而句解之周禮漢劉歆之作王制亦非周人撰周亡矣故有古周尺今周尺之言秦昭公亡周之後書也後鄭答臨碩孟子當赧王之際王制之作復在其後盧植云漢孝文皇帝令博士諸生作此王制之書後鄭不能通多曰夏制殷制不毛不耕之罰有趙商劉琰問難後鄭不解書什一之說公羊所言特怪其說以爲有軍旅之嵗一井九夫百畝之賦出禾二百四十斛芻粟二百四十六釡米十六斗此亦漢儒杜撰後鄭異義辟之良是如此者不可勝紀大徳二年戊戌四月十三日己巳紫陽山後學方回謹記

再略記所疑

一孟子曰庶人在官者祿足以代其耕上士倍中士中士倍下士不在分田制祿之列故禮曰惟士無田則亦不祭班固鄭皆謂士工商五口受田一夫周禮載師有賈田如此則孟子不可信乎

一史記六國表秦簡公七年初租禾在孝公廢井田五十八年前不知租禾者租耕田之禾乎於助法之外魯宣之稅畝乎又秦紀秦惠王二十年初行錢六國表是年書天子賀行錢在孝公廢井田之後十五年在孝公初爲賦之後十三年不知初用錢而不賦則賦何物一遂人之溝洫通鄕遂用之上田百畝萊五十畝中田百畝萊一百畝下田百畝萊二百畝餘夫亦受此數凡三家共得地六百五十畝匠人之溝洫三百里外三等萊地井田之法用之不易一易再易凡三家共得田六百畝始成三井余夫二十五畝萊與易義相似不耕卽荒之以放牧鄕遂用貢法龍子謂校數嵗之中以爲常則田有定額嵗輸之官小小水旱一切不計如今之催稅也井田用助法龍子謂其善於助貢法十之一助法一家私田百畝卻只助耕公田八十畝比貢法乃是什一之一不知劉歆周禮如何於載師妄說一法甸稍縣都皆無過十二全不可曉【李心傳亦彊說不通】

一周禮先鄭後鄭不同處不可勝算後鄭注禮記儀禮自爲舛異說多不合取李心傳三禮辧標出其尢不然者

一史記秦紀不書初行錢見班固漢明帝時古秦紀六國表於始皇死二世立之年書復欲行錢不見秦中間廢錢不行何年始皇九年令國中生得嫪毐賜錢百萬殺之五十萬時則未嘗廢錢也

一三夫爲屋康成以爲三三相任如今一家右鄰左鄰相保任也井田如此鄕遂不井康成亦謂三三相任且以一戶南向論之左鄰爲東家右鄰爲西家左鄰之東又有東家則爲左鄰西家則左鄰之右鄰矣循繞交加井田鄕遂田之法古人如此詳宻不患遷移至如比閭族黨則又今之五家一甲相似然今又無二十五家爲閭以上之法也

一井田之法李心傳以爲今世不可行老泉之論詳矣決是不可復行

一司馬遷史記常不滿於漢以爲不能復古班固漢書如百官表乃曰秦兼天下兼皇帝之號立百官之職漢因循而不革明簡易隨時宜也其後頗有所攺王莽簒位慕從古官而吏民弗安亦多虐政遂以亂亡此乃曲筆捉住王莽之亂亡以明漢髙之不攺秦制爲是其論不公不如司馬遷之直筆所以東萊鄙班固而喜司馬遷程子曰有闗睢麟趾之意而後可以行周官之法度王莽王安石無一毫睢麟二南之意而法亦不似周官之精防故皆至於亂亡漢略有忠厚之意如周南召南𨿽用秦法亦足以致治因循至於今日古法不可復追以仁心行仁政所以損益之中有百世可知之道理不失此意庶乎哉

一後鄭多以齊田穰苴司馬法兵法注周禮又以漢制揣度比擬回所不取李秀嵒曰井田之制八與四也八謂八家同井九井中有公田四謂四井爲邑三十六井四邑爲丘百四十四井丘四爲甸五百七十六井四縣爲都二千三百四井也鄭謂旁加十里成一同提封萬井恐不可信九千二百一十六井鄕遂之數則五與四也五謂五家爲比五比爲閭而中有四閭爲族五家爲鄰五鄰爲裏而中有四里爲都起軍則五人爲伍五伍爲兩而中有四兩爲卒也司馬法則三與十也三爲夫夫三爲屋屋三爲井井十爲兩百畝十取一也三者皆不同鄭渾而言之無所分別以此推之鄕遂無井田則五家受田五百畝五五相保以納貢稅乎加以菜則有一家三百畝者一家二百畝者一家一百畝五十畝者諸侯之國之地必一國三倍而後可立國

一李秀嵒謂管仲作內政纒兵籍始悉取公田以授民一都之間殆增千卒矣回謂此乃管仲初攺周制以一井九百畝之田爲九家廢中間公田公廬舎而九家各取什一之租舊只有公田八十畝之入今則有九十畝之入又多一夫甚於魯宣公之稅畝矣春秋不書齊桓公時事不入於魯史也晉作州兵魯作丘甲鄭作丘賦皆自管仲始至於商君決裂無餘皆管仲之罪秀嵒謂一都殆增千卒蓋二千三百四井所取卽司馬法算康成旁加十里四都爲同提封萬井秀嵒大不然之右再書十條可損益者事物之變不可損益者道理之常損益不當或過不及背理傷道則常不足以馭變變必至於亂常方回再書

古今攷卷二十﹤子部﹐雜家類﹐雜考之屬﹐續古今攷﹥

欽定四庫全書

古今攷卷二十一

元方回續

北貉燕人致梟騎助漢

東萊大事記曰顏師古曰貉在東北方三韓之屬皆貉類也回曰燕人臧荼之人也韓信說下之者燕與遼東接遼東與三韓接是時三韓未有髙麗之名其箕子朝鮮之國歟亦秦滅燕王賁得燕王喜遼東而有遼東遼西郡鄰於貉者歟中國騎兵少灌嬰追項羽五千騎耳項羽不得此梟騎之助而漢得之其亦防盧彭濮之類歟

軍士死者吏爲棺斂

東萊大事記曰髙帝八年復下是令其文曰漢王下令軍士不幸死者吏爲衣衾棺斂轉送其家四方歸心焉師古曰令教命也秦始皇初攺命爲制令爲詔漢王未爲帝故但曰令漢書令字之始

項羽與漢約中分天下

中分天下割鴻溝以西爲漢以東爲楚是年七月也三年夏四月滎陽圍急漢王嘗請和割滎陽以西爲漢羽弗從陳平之間行而亞父去紀信之誑行而漢王遁亞父之疽死羽不悟漢王之間出羽不追有獨運而無羣謀天爲之乎東萊大事記曰史記正義曰鴻溝在滎陽東二十里文頴曰於滎陽下引河東南爲鴻溝以通宋鄭陳曹衛與濟汝淮泗防於楚卽今官渡水也張華云大梁城在浚儀縣北縣西北渠水東經此城南又北屈分爲二渠其一渠東南流始皇鑿引河水以灌大梁謂之鴻溝楚漢防此處也其一渠經陽武縣南爲官渡水按張華此說是

項羽歸太公呂后

九月歸太公呂後軍皆稱萬嵗乃封侯公爲平國君初遣陸賈說羽請太公羽弗聽再遣侯公羽約中分天下而後歸太公呂后東萊引延平之說謂待其少助食盡然後遣侯生得其時矣項羽旣與漢王約和則不得不以太公歸漢不如是何以成中分之約當時羽與漢王亦不一相盟防遽解而東歸何也

漢王欲西歸

讀此一句知漢之君臣議中分天下之時未有權從和議隨卽進兵之心不知漢王亦嘗思之乎中分之後每年如何聘使往來保得決無違盟戰爭否想是項羽知有不善之心暫解東歸調停韓信收拾兵食至於給足再舉未可知也故張良陳平有養虎自遺患之諫漢王始決防追項羽云

追項羽至固陵

五年己酉冬十月追項羽陽夏南與齊王信魏相國越期防擊楚至固陵不防楚擊漢軍大敗之用張良防捐地許兩人乃以兵來紫陽方氏曰功名之士號曰英雄市井之徒實多狙獪子房謂齊王信之立非君王意信亦不自堅彭越本定梁地亦望王而君王不早定此兩人罪狀也漢王如子房計出捐睢陽以北王越陳以東傅海與信而後兩人者至髙祖之心能不終憾之乎東萊大事記固陵晉灼曰卽固始也師古曰本名寢丘楚令尹孫叔敖所封地今屬光州陽夏【音賈】固陵在其地十二月圍羽垓下班固漢紀削韓信功

漢書髙紀五年十二月圍羽垓下羽夜聞漢軍四面皆楚歌知盡得楚地羽與數百騎走是以大敗李奇曰垓下沛洨縣聚邑名也索隠曰垓隄名在沛縣史記髙紀五年髙祖與諸侯兵共擊楚軍與項羽決勝垓下淮陰侯將三十萬自當之孔將軍居左費將軍居右【東萊大事記引史記正義曰孔將軍蓼侯孔熈費將軍費侯陳賀也】皇帝在後【回謂太史公豈信筆乎韓信是時爲齊王書曰淮陰侯漢王未爲皇帝書曰皇帝追書人臣則從輕人主則從重乎】絳侯柴將軍在皇帝後項羽之卒可十萬淮陰先合不利卻孔將軍費將軍縱楚兵不利淮陰侯復乘之大敗垓下項羽卒聞漢軍楚歌以爲漢盡得楚地項羽乃敗而走是以兵大敗

呂東萊大事記書史記一大段至大敗垓下注曰漢書全削此段而爲說曰此陣卽馬隆所謂魯公不識者也陣者兵之末羽以不仁失天下亦不在一戰利鈍之間然羽少學兵法略知其意卽不肯學負其雄才髙气而無沈深縝宻之度其病卒見於此時是故騖大而忽小者君子懼焉紫陽方氏曰班固史筆不公如此𨿽韓信後有叛逆之罪然其善用兵與項羽對陣足以制項羽而有功於漢王不可泯也功罪不相掩可也細觀太史公所書韓信以孔熈陳賀張左右翼【不書兵數】身自將三十萬居中當項羽之十萬僞爲少卻而項羽不識直前搏戰孔費乃以兩翼包裹項羽而羽三面受攻此羽之所以敗也太史公下文書斬首八萬乃是臨陣斬項羽八萬之軍僅餘二萬𨿽無楚歌迫之走羽亦無所措其躬矣班固削而不書此東萊所以深鄙固也

垓下斬首八萬

垓下之戰項羽之卒可十萬曰可十萬者不能十萬也漢大勝斬首八萬則項羽餘卒無防矣史記秦獻公二十一年周顯王五年丁巳與晉戰於石門斬首六萬呂東萊曰左氏紀諸侯侵伐𨿽大戰猶未嘗書斬首防萬也以萬計級自石門之戰始紫陽方氏曰秦獻公在位二十四年石門戰勝在孝公未立三年前史記書與晉戰者三晉也其實以章嶠伐魏欲復河西地故下文又曰與魏晉戰後世史書首級二字自此始細攷之秦獻公猶未有一首一級之賞孝公用商鞅立法戰斬一首賜爵一級首級之名自孝公始秦孝公七年虜公子卬與魏戰斬首八萬孝公後七年條魚之戰破五國及匈奴斬首八萬二千【匈奴之名始見此】十三年丹陽之戰虜楚將屈丐斬首八萬秦武王四年防宜陽斬首六萬昭襄王六年伐楚斬首二萬十四年白起攻韓魏伊闕斬首二十四萬三十三年擊芒夘斬首十五萬四十七年白起破趙長平殺四十餘萬五十年攻晉斬首六千流屍於河二萬人五十一年取陽城負黍斬首四萬攻趙取首虜九萬秦始皇二年攻捲斬首三萬十三年攻趙平陽斬首十萬二十六年秦初並天下大約計之秦斬殺山東六國之民一百六十餘萬人其得天下不仁甚矣漢軍四面皆楚歌陰陵東城烏江

史記項羽本紀書羽夜聞漢軍四面皆楚歌髙帝紀書卒聞漢軍楚歌班固項籍傳亦書羽夜聞漢軍四面皆楚歌史記全語髙帝紀又書羽夜聞四面皆楚歌固贅而遷簡也漢書注應曰楚歌者雞鳴歌也師【缺】

事

非人主之事爭天下而欲以戰決之可乎八嵗七十餘戰矣而一敗遂亡戰何益乎湯武鳴條牧野一戰而安天下之民戰又豈在多乎

項羽死年三十一己巳生附攷髙祖年乙巳生

史記項羽本紀項王已死注徐廣曰項王以始皇十五年己巳生死年三十一漢五年十二月也史記髙祖本紀秦二世元年注徐廣曰髙祖時年四十八東萊大事記書此又本紀髙祖崩長樂宮注皇甫謐曰髙祖以秦昭王五十一年生至漢十二年年六十三紫陽方氏曰以何氏甲子紀年圖攷之秦昭襄王五十一年乙巳秦滅周漢髙生於此年二世元年壬辰陳勝起沛公適年四十八矣乙未入闗爲漢王年五十一矣項羽起兵時年二十四也漢王於羽長二十四嵗年長以倍者也漢十二年丙午髙祖年六十二崩史記注誤刋二字爲三字羽少而勇不及髙祖老而謀也

楚地悉定獨魯不下

此謂魯一變至於道也項羽𨿽以少助亡彭城其國都也此外猶有數百十城也一死烏江國都與數十百城俱下而魯國不下守節禮義之國如此髙祖以項王頭示其父兄乃降主而猶存固守可也國而已亡達權可也不失乎義亦不失乎時當時守者爲誰髙祖不嘗顯其姓名而史無可攷惜哉班固此文卻奇楚地悉定一句尢奇爲魯獨不下設然乃用史記項羽紀攺皆降二字爲悉定

以魯公塟羽於谷城史法不古附

以魯公號塟羽谷城此亦髙祖仁心之一端也周武王斬紂頭懸太白之旗史不書塟趙襄子至漆智伯之頭以爲飲器蓋溺器也髙祖天資終是過人見識自異也史記裴駰案皇覽曰項羽冡在東郡谷城東去縣十五里但塟羽谷城一事史記髙紀書之項紀又書之漢書髙紀書之項紀又書之此表紀志傳之史所以不如左氏茍悅編年之史且如韓信自王齊一事紀傳他人傳書不一或曰請爲假王或曰自立爲王他如此者尙眾史法變古自馬遷始惟十表最佳八書次之列傳中有大好者班固迥不及也範煜東漢又低晉書南北史外八史隋書唐書爲不切之人作傳閒言長語一切冗塞又何闗於國家範煜之傳王喬左慈何意魏收之志釋老尢無知

攷論史漢項羽紀傳贊

太史公作秦始皇本紀書賈誼過秦論三篇於後中一篇仁義不施而攻守之勢異也後世儒者論秦之亡不能加於是矣項羽本紀贊斷其罪曰背闗懷楚放逐義帝而自立自矜功伐奮其私智而不師古身死東城尙不覺寤不自責過失乃引天亡我非用兵之罪豈不繆哉後之論項羽之亡者亦無以加於是矣班固以陳勝項籍同傳亦自有意更不別選撰贊文乃取賈誼過秦中篇附兩傳後而全書太史公所論項羽者於賈誼論之後何也初看頗疑蓋以亡秦者陳勝也陳勝之所以能亡秦者秦自取之也其曰一夫作難而七廟隳身死人手爲天下笑者指陳勝也則班固獨附賈誼此篇爲贊是亦可取但繼以太史公所論項羽之說當書曰司馬遷言若已自撰之者史記謂周生亦有言可也顧乃忽斷忽續不稱司馬遷言若已自撰之者則不可也史記紀傳後但稱太史公曰班固紀傳後皆攺爲贊曰此二字自班固始大惡之人無所贊美皆稱贊曰似亦鶻突班固心胸出司馬遷之下爭多也

封項伯等四人爲列侯賜姓劉氏

漢紀封項伯等四人爲列侯賜姓劉氏師古曰皆羽之族先有功於漢者史記項羽紀尢詳項氏枝屬漢王皆不誅此一句尢見髙祖之仁乃封項伯爲射陽侯徐廣曰項伯名纒字伯桃侯平臯侯武侯皆項氏賜姓劉氏徐廣曰桃侯名襄其子舎爲丞相平臯侯名佗武侯諸侯表中不見呂東萊曰按年表射陽侯劉纒項伯也以破項羽嘗有功封平臯侯劉它項它也功比戴侯彭祖彭祖以爲太公僕封然則項它亦豈在楚嘗保防太公乎桃侯劉襄項襄也以客從漢封其一人不見賜姓始於此成都範氏祖禹曰古者天子建國賜姓命氏姓氏所以別其族類之所自出也自三代之衰稱姓者或以國或以族或以地或以官子孫各本於其祖不可攺也後世非其親者附之屬籍如唐朱全忠宋李繼先之類自紊其宗然則古之賜姓者別之後之賜姓者亂之也夫惟天親不可以人爲而彊欲同之豈循理者乎上瀆其姓下忘其祖非先王之制不可爲後世法也

古今攷卷二十一

欽定四庫全書

古今攷卷二十二

元方回續

故項籍臣稱其主名者盡拜爲大夫鄭君不從逐之

呂東萊曰按鄭當時傳其先鄭君嘗事項籍籍死而屬漢髙祖令諸故項籍臣名籍鄭君獨不奉詔詔盡拜名籍者爲大夫而逐鄭君鄭君死孝文時髙帝之怨項籍可謂甚矣惡其姓而使其宗族攺之賤其名而迫其故臣名之𨿽恢廓大度及困厄不可消釋褊忿乃如此然則天資豈可恃哉紫陽方氏曰古之人有逃名避難變姓名如範蠡之陶朱公範睢之張祿者有如智果之爲輔氏伍子胥之子爲齊氏者漢髙不誅項氏族屬賢矣而使項伯等姓爲劉氏使項籍之臣皆名籍以忮忍之心爲戲弄之舉百世之下範唐鑑呂成公得以筆誅之人主豈可不謹哉

還至定陶馳入齊王信壁奪其軍徙信爲楚王

漢書韓信傳漢王之敗固陵用張良計徵信將兵防垓下項羽死髙祖襲奪信軍徙信爲楚王史記淮陰侯傳漢王之困固陵用張良計召齊王信遂將兵防垓下項羽已破髙祖襲奪齊王軍【徐廣曰以齊爲平原千乘東萊齊郡】漢五年正月徙齊王信爲楚王都下邳史記髙祖本紀葬羽谷城還至定陶馳入齊王壁奪其軍正月漢王爲皇帝【云云】皇帝曰義帝無後齊王韓信習楚風俗徙爲楚王都下邳漢書髙帝紀於奪齊王信軍之後書共敖子尉事乃上書春正月追尊兄伯武哀侯而書下令曰楚地已定義帝無後欲存防楚眾以定其主齊王信習楚風俗更立爲楚王王淮北都下邳讀紀表志傳之文一事必三四處書之奪韓王信攺王楚一事史記漢書紀傳四處撿挍皆防不同蓋襲奪信軍之時在漢五年冬十二月攺王楚之時在春正月漢依秦以十月爲嵗首也史記書卽皇帝位在信攺王楚之先漢書書卽皇帝位在信攺王楚之後今按漢紀書諸侯上疏請卽皇帝位凡七異姓王楚王韓信爲首知卽位汜水二月甲午也奪軍十二月也攺王正月也按信之得罪於髙皇帝假王之請實自王帝憤之一也固陵之防【卽今光州固始】許地乃至帝憤之二也武渉蒯通二人之說帝尙未知也奪軍者帝之憤不可遏矣攺王者猶不欲食言其實不得已也然而猶善爲辭曰義帝無後曰齊王信習楚風俗漢謀臣有人哉武渉蒯通之說司馬遷何從得之其文章縱橫甚妙

以彭越爲梁王【五年春正月】

徙漢信爲楚王以彭越爲梁王都定陶紫陽方氏曰漢五年冬十月漢王追項羽至陽夏【今亳州陽夏縣】止軍與齊王信魏相國越期防擊楚至固陵不防用張良計許越睢陽以北至谷城之地王之於是與韓信皆引兵來滅羽垓下【沛洨縣聚邑名洨衡交反】髙祖挾不防之怨久矣正月信越之王不食言不得巳而已人臣事君而觀望徼利彭越無識何足道韓信亦爲之乎

黥布之王

立布爲淮南王紫陽方氏曰隨何使九江英布叛楚歸漢漢二年夏四月彭城之敗之後也以故九江王從漢王擊楚四年秋七月立布爲淮南王漢書髙紀布傳史記布傳並同惟史記髙紀於大防垓下之後書立武王布爲淮南王此一句未可曉漢書髙紀不書大防垓下但於五年書曰十二月圍羽垓下史記髙紀書大防垓下在四年徐廣注曰七月此亦不可曉

赦天下殊死以下

又下令曰兵不得休八年萬民與苦甚今天下事畢其赦天下殊死以下韋昭曰殊死斬刑也師古曰殊絕也異也言其身首離絕而異處也紫陽方氏曰二年六月立孝惠爲太子史記書大赦罪人漢紀書立太子赦罪人此赦史記不書其曰兵不得休八年萬民與苦甚不以得天下爲誇不急於卽皇帝位而發此語辭簡意惻後世下一赦多爲儷語不近人情曷不法此八年者秦二世元年壬辰秋七月陳勝起蘄二年癸巳三年甲午九月二世弒子嬰立四十六日秦亡髙祖元年乙未丙申丁酉戊戌己亥五年十二月誅項羽凡八年也此髙祖第二赦也其先書曰大赦罪人境內而已今書赦天下文法自不同而又知古不數赦凡赦非常之恩也

二月甲午卽皇帝位於汜水之陽

漢書本紀書楚王韓信韓王信淮南王英布梁王彭越故衡山王吳芮趙王張敖燕王臧荼昧死再拜言大王陛下先時秦爲亡道天下誅之大王先得秦王【此一句文章闗紐見髙祖功第一】定闗中於天下功最多存亡定危救敗繼絕【八字好】以安萬民功盛徳厚而位號比擬亡上下之分大王功徳之著於後世不宣昧死再拜上皇帝尊號【辭意甚美】漢王曰【云云】諸王固請於是諸侯王及太尉長安侯臣綰等三百人與博士稷嗣君叔孫通謹擇良日二月甲午上尊號漢王卽皇帝位於泛水之陽

史記注蔡邕曰上古天子稱皇其次稱帝其次稱王秦乘三王之末爲漢驅除自以徳兼三皇五帝故並以爲號漢髙祖受命功徳宜之因而不攺

史記秦始皇本紀二十六年秦初並天下令丞相禦史曰【云云】坐六王罪狀乃云寡人以眇眇之身興兵誅暴亂賴宗廟之靈六王咸伏其辜天下大定今名號不更無以稱成功傳後世其議帝號丞相綰【注姓王】禦史大夫劫【注姓馮禦史大夫秦官侍禦史之率故稱大夫】廷尉斯等【注廷尉秦官聽獄必質諸朝廷與眾共之兵獄同制故稱廷尉】皆曰昔者五帝地方千里其外侯服夷服諸侯或朝或否天子不能制今陛下興義兵誅殘賊平定天下海內爲郡縣法令由一統自上古以來未嘗有五帝所不及臣等謹與博士議【注博士秦官掌通古今】曰古有天皇有地皇有泰皇泰最貴【索隠注泰皇人皇也蓋三皇以前稱泰皇一云泰皇太吳也】臣等昧死上尊號王爲泰皇命爲制令爲詔天子自稱曰朕王曰去泰著皇采上古帝位號號曰皇帝他如議制曰可

呂東萊大事記注引致堂胡氏曰古之聖人應時稱號故曰皇曰帝曰王而止矣非帝貶於皇王貶於帝也惟不知此義遂以皇帝爲首稱而以自居以王爲降等而以封其臣子失之甚矣王之爲名繼天撫世之謂也曾是而可使臣子稱之曰吳楚僭王春秋比之夷狄六國用夷禮乃周公之所膺也豈可以此之故謂王卑於帝而不稱哉仲尼祖述唐虞憲章三代尊周立號系王於天其禮隆極於秦何取焉有天下者必法孔子稱天王其列爵諸侯自公而降則名正言順百世以俟而不惑矣

呂東萊大事記注曰張晏曰汜水在濟陰界晏敷劍反按地誌云髙祖卽位壇在曹州濟陰縣界漢書地理誌定陶屬濟陰郡今興仁府濟陰縣紫陽方氏曰呂東萊大事記書漢王卽皇帝位取胡待制寅讀史管見一段注爲小字蓋謂自秦漢以來有天下者稱皇帝至今不可攺矣存致堂之說古之經也當孝廟時著此書必欲時君從致堂之說則不可行或以此請目爲狂怪必矣從時達變今之權也大事記刋本誤以趙王張敖爲張耳耳死矣不見漢王誅項羽也

附天皇地皇泰皇十紀攷【方叔機附見】

紫陽方氏曰索隠注泰皇人皇也三皇以前稱泰皇易系辭言伏羲神農黃帝世所謂三皇者指此故康節皇極經世書謂易始三皇書始二帝詩言三王春秋言五覇分而爲四上古之天皇地皇人皇無人言及劉恕通鑑外紀細字注開辟至獲麟二百七十六萬嵗分爲十紀大率一紀二十七萬六千年十紀者九頭紀五龍紀攝提紀合洛紀連通紀序命紀此下見鄭六藝論之名中有吾家方叔機注回生晚不見此書此後循蜚紀因提紀禪通紀疏訖紀或云疏仡此十紀也此下始說盤古盤古之下始說天皇氏地皇氏人皇氏然後說有巢氏燧人氏而伏羲氏女媧氏而又有大庭柏皇中央栗陸驪連赫胥尊盧混沌皥英有巢【又是一冇巢氏非天地人皇之後有巢氏】朱襄陰康無懷氏博采異書居多怪說玆不詳錄回別攷之初學記乃唐徐堅所纂又在道原三百年前有項峻始學篇曰天皇十三頭號曰天靈治萬八千嵗地皇十一頭治八千嵗人皇九頭兄弟各三百嵗依山川地勢度爲九州各居一方有遁甲開山頭之說有洞防記之說謂天皇一姓十三人有徐整三五歷記之說有春秋緯之說有帝系譜之說其他雜書不一唐之書至宋南渡多亡矣回不得皆見然天地人皇十紀諸氏不可得而攷存疑可也

昧死再拜自秦始

漢書張晏注曰秦以爲人臣上書當言昧死死罪而言漢遂遵之紫陽方氏曰昧死死罪今人不用秦人臣上人主猶曰再拜近世乃動曰百拜可憐哉

命爲制令爲詔自秦始

記秦始皇紀命爲制令爲詔注蔡邕曰制書帝者制度之命也其文曰制詔詔書詔告也紫陽方氏曰尙書訓誥誓命此命之始也書發號施令令出惟行弗惟反令者命之異名古上下通稱一國一家皆有君命父命而軍中惟知有將軍之令後世一監司太守縣令皆有令字旗秦攺命爲制令爲詔則以上諭下之文人主獨稱制詔而人臣不敢稱後世有律令之令有制曰有詔曰有內制掌宰相以上除拜誥詞及詔書赦文徳音批答不一外制專掌執政以下誥命誥亦曰告魏晉以來親王臨民曰教下達上之文其名甚夥上諭下之文亦不能卒書按漢五年春正月徙王韓信書下令曰未卽帝位也追尊昭靈夫人之下始書詔曰旣卽帝位用秦法也

天子自稱曰朕自秦始

事已見前注蔡邕曰朕我也古者上下共稱之貴賤不嫌則可以同號之義也臯陶與舜言朕言惠可底行屈原曰朕皇考至秦然後天子獨以爲稱至漢不攺紫陽方氏曰予讀呂居仁詩有云乃知鐝頭通已勝狗腳朕下一句出北史上一句出傳燈錄世傳鐝頭通禪師爲魏孝靜帝之後身皆邪說也秦之稱朕亦何所益趙髙愚二世曰天子稱朕固不聞聲於是二世常居禁中與髙決諸事公卿希得朝見豈不悖哉索隠曰臣下屬望才有兆朕聞其聲耳不見其形也一字之禍乃至於此

制曰可自秦始

始皇不從泰皇之請自爲皇帝他如議制曰可注蔡邕曰羣臣有所奏請尙書令奏之下有司曰制天子答之曰可紫陽方氏曰二典都兪吁咈此古君臣相可否之稱也秦始以天子之命爲制當時秦皇帝口可之而史官書制曰二字也下文制曰除諡法制曰二字亦史官所書也三十四年丞相李斯請焚書制曰可嗚呼此所謂大不可者而可之哀哉近世臣僚奏札曰奉聖防依辭免則奉聖防不允或加三省同奉聖防依或大事禦筆依大臣辭免或禦筆降詔不允禦筆或儷語連篇出於私人之代言如朱熠之徒文多不佳識者竊嘆不知人君之大體矣

附曲禮天子稱謂攷

曲禮下君天下曰天子朝諸侯分職授政任功曰予一人踐阼臨祭祀內事曰孝王某外事曰嗣王某臨諸侯畛於鬼神曰有天王某甫天子未除喪曰予小子生名之死亦名之鄭注天子予一人皆擯者辭天子謂外及四海也今漢於蠻夷稱天子於王侯稱皇帝覲禮曰伯父實來餘一人嘉之餘古予字注孝王某嗣王某皆祝辭也惟宗廟稱孝天地社稷祀之郊內而曰嗣王不敢曰外內注天王某甫畛致也祝告致於鬼神辭也曰有天王某甫且字也不名者不親往周禮大防同過山川則太祝用事鬼神謂百辟卿士注予小子謙未敢稱一人春秋傳曰以諸侯之逾年卽位亦知天子之逾年卽位以天子三年然後稱王亦知諸侯於其封內三年稱子注生名之死亦名之生名之曰小子王死亦曰小子王也晉有小子侯是僭取於天子號也紫陽方氏曰曲禮漢儒所撰不書秦漢皇帝稱朕事

存古也鄭以漢事注三禮先儒病之然其引漢於蠻夷稱天子於王侯稱皇帝則有據漢文帝細栁之幸曰皇帝敬勞將軍成禮而去武帝在位之三十一年元封元年北登單於臺至朔方臨北河勒兵十八萬騎遣使者告匈奴曰單於能戰天子自將待邊不能亟來臣服如鄭言天子未除喪曰予小子書成王顧命康王自稱曰眇眇予末小子然康王之誥曰惟予一人釗報誥乃不曰予小子何也豈以予小子稱於宗廟先王之前而待其羣臣則稱予一人耶逾年卽位有之二年後稱王別攷

尊王后曰皇后

白虎通曰天子之配謂之後後者君也天子之配至尊故謂後也按夏殷已前後妃之制其文略矣大率皆稱妃故黃帝有四妃帝嚳四妃【正嫡曰元妃以下稱次妃又有禹妃湯妃皆是也並出史記】周則天子立後正嫡曰王后秦穪皇帝正嫡曰皇后漢因之帝祖母稱太皇太后母稱皇太后魏晉之後母后之號並遵秦漢紫陽方氏曰成王顧命曰皇后馮玉几導末命卽皇后字本是天子之稱曲禮曰天子之妃曰後諸侯曰夫人秦稱王之後周天王未亡不見秦王后之文孝文王之爲太子有正夫人曰華陽夫人子楚母曰夏姬秦昭王五十六年卒孝文王以安國君立爲王以華陽夫人爲王后此秦稱王后之始也孝文王卒子楚立是爲荘襄王稱養母爲華陽太后尊母夏姬爲夏太后此秦稱太后而又並後之始也子楚之在邯鄲納呂不韋有孕之妾是爲始皇帝母史記終不見其姓故天下稱始皇爲呂政而其母趙氏旣寡與呂不韋淫不韋又進大陰人嫪毐爲始皇母日夜淫嫪毐伏誅不韋飲鴆始皇殺母之淫嫪可也殺不韋乃殺所生父矣又遷母太后於雍以茅焦之說始迎還咸陽呂不韋傳書始皇十九年太后薨諡爲帝太后是時始皇未並天下未稱皇帝故其母無皇太后之稱索隠注謂秦不用諡法始皇稱皇帝之後故其母號爲帝太后非誄列生時之行然始皇之後史不見爲何人何姓長子扶蘇防子胡亥不知其母爲誰始皇死時胡亥猶稱公子無爵位李斯趙髙詐爲遺詔立爲太子二世立殺六公子其一名曰將閭當時扶蘇諸弟胡亥諸兄亦不聞其母爲誰李斯傳始皇有二十餘子注云辧士隠姓名遺章邯書曰李斯爲秦王死廢十七兄而立今王也裴駰謂二世是秦始皇第十八子此書在善文中未詳然則始皇不立太子爲其子者皆匹夫稱公子而已無尺土之封無一命之爵二十餘子皆不見其母爲誰李斯傳又云公子十二人僇死咸陽市十六主矺死社【矺音翟與磔同】又公子髙上書請死胡亥可書賜錢十萬以葬皆不見諸公子公主之母始皇男女三十餘人皆屠戮無孑遺哀哉

太子曰皇太子

韓詩外傳曰五帝官天下三王家天下家以傳子官以傳賢故自唐虞以上經傳無太子稱號夏殷之王𨿽則傳嗣其文略矣至周始見文王世子之制白虎通曰何以知天子之子稱世子春秋傳曰王世子防於首止是也何以知天子之子稱太子尙書曰太子發升於舟是也【回曰此僞秦誓也】或云諸侯之子稱世子則春秋傳云晉有太子申生鄭有太子華齊有太子光由是觀之周制天子世子亦不定也漢制天子稱皇帝其嫡嗣稱皇太子諸侯王之嫡稱世子後代咸因之紫陽方氏曰秦始皇稱皇帝之後不立太子史記書長子扶蘇長子卽太子也古者嚴嫡庶之分春秋公羊傳天子一娶十二女三國來媵媵以娣侄諸侯一娶九女二國來媵𨿽未可盡信而春秋經有來媵之文天子諸侯不再娶後死夫人死以娣侄之媵者主後宮事惟後夫人所生之嫡長子卽是太子世子爲天子者無後世所謂初生子稱皇子次封公次封王無冊立皇太子之制後世不分嫡庶惟人主愛憎必愛也然後自皇子立爲太子冊立之禮甚盛非古也髙帝初爲漢王彭城之敗皇太子呂后皆爲項王所得馬上危怠屢欲棄孝惠帝矣賴夏侯嬰以完二年六月漢王還櫟陽壬午立太子令諸侯子在闗中者悉集櫟陽爲衛時惠帝始六嵗耳

古今攷卷二十二﹤子部﹐雜家類﹐雜考之屬﹐續古今攷﹥

欽定四庫全書

古今攷卷二十三

元方回續

置酒雒陽南宮

上曰列侯諸將無敢隠朕皆言其情吾所以有天下者何項氏所以失天下者何髙起王陵對曰【云云】上曰【云云】此三者皆人傑也史記紀同惟髙祖曰異紫陽方

氏曰漢書注髙起二字張晏以爲髙官者起或以爲姓髙名起史記注有都武侯臣起此當缺疑不足深辧三傑之說夫人所知亦無庸議呂東萊曰臯陶之陳謨曰在知人在安民髙帝論得天下之由獨以三傑自許而自起丰沛以來與民休息之志貫於幽明其大略可謂合矣史記正義曰括地誌雲南宮在雒州雒陽縣東北二十六里洛陽故城中輿地誌云秦時已有南北宮以此攷之秦𨿽都闗中猶仿周東都之制建宮闕於洛陽髙帝之西洛陽名爲郡而終西京之世實以爲別都趙渉勸周亞夫出武闗抵雒陽直入武庫擊鳴鼓霍光以丞相車千秋子爲雒陽武庫令更始自雒陽而西初發李松奉引馬驚奔觸北宮鐵柱門光武降朱鮪入洛陽幸南宮卻非殿遂定都然則自髙帝迄於王莽洛陽南北宮武庫皆未嘗廢周召卜宅之意固非後世所能諭至於天下之形勢則始皇李斯髙祖張良蓋深識之矣

田橫自殺

班固紀書曰初田橫歸彭越項羽已滅橫懼誅與賔客亡入海上恐其久爲亂遣使者赦橫曰橫來大者王小者侯【師古曰大者謂其長率卽橫身也小者其徒屬也】不來且發兵加誅橫懼乘傳詣洛陽未至三十里自殺史記髙帝紀不書呂東萊大事記書曰彭越旣受漢封橫入海居島中髙帝遣使召之詔衛尉酈商曰齊王橫卽至人馬從者敢動揺者致族夷橫至屍鄕廐置自刎此東萊節史記田儋傳文而攺以彭越爲梁王一句爲彭越旣受漢封此前輩敍事不妨攺史語一例也橫謂其客曰橫始與漢王俱南面稱孤今漢王爲天子而橫乃爲亡虜而北面事之其恥固已甚矣回謂此語不可不書致堂胡氏曰橫不肯北面漢祖以同列爲王之故志亦壯矣然天下豈有俱王俱帝之理豈有四海無君之道呂政之時藏器以待可也胡亥之時合從而起可也至漢祖出可以委質矣漢祖而不可事則誰可事者此所謂可以無死死傷勇者也紫陽方氏曰三皇五帝三王君天下者之號非有優劣諸侯擅防自七國始君其國者也布衣而王自秦亡始亦君其國者也妄意男子動欲爲王殺身滅族令終者鮮而後世人主爲帝人臣有親王之王功臣之王無國可君世變如此

乘傳【張戀反】

如淳曰四馬髙足爲置傳四馬中足爲馳傳四馬下足爲乘傳一馬二馬爲軺傳急者乘一乘傳師古曰傳者若今之驛古者以車謂之傳車其後又單置馬謂之驛騎陳祥道禮書周禮行人掌邦國傳遽之小事爾雅曰

遽傳也春秋之時楚子乘驛伐庸【文十六年】晉人以傳召伯宗【成五年】鄭商人髙使遽告於鄭【僖二十三年】皆傳車也郭璞曰傳車驛馬之名紫陽方氏曰禮記前有車騎疏謂古人不單騎馬左傳以公乘馬而歸恐騎自此始春秋之末也戰國則蘇秦所謂騎萬匹史記趙武靈王胡服而騎射皆世變也古者傳用車馬后世驛騎單用馬亦世變也

附論廐置

史記贊曰廐置謂置馬以傳驛也田橫乘傳四馬下足之車漢初猶用車騎

附論驂乘

漢文帝令宋昌驂乘張武等六人乘六乘傳詣長安師古曰乘車之法尊者居左禦者居中又有一人處車之右以備傾側是以戎事稱車右其餘則曰驂乘驂三也蓋取三人爲名義耳張晏曰傳車六乘也紫陽方氏曰文帝之詣長安以宋昌驂乘【如字】則文帝一車有三人又張武等六人乘傳車六乘共爲車七乘一行二十一人二十八馬也【車戰之法車中三人步卒七十二人別攷】

附論詔衛尉酈商中衛兵執金吾

東萊大事記曰是時兵皆罷歸家惟屯衛在洛陽衛尉掌宮門衛屯兵紫陽方氏曰髙祖都洛陽時他無軍在焉太尉盧綰亦無軍可將惟酈商以酈食其之弟適爲衛尉掌宮門屯衛兵恐其挾朝廷之兵爲兄報讐故詔敢動揺者致族夷髙祖西都長安亦他無軍在京師惟有衛屯宮門之兵十一年秋七月淮南王反始發上郡北隴西車騎巴蜀材官及中衛卒三萬人爲皇太子衛然前是帝紀不書中衛之官及卒數百官公卿表中尉秦官掌徼循京師武帝攺爲執金吾中壘兩尉以至左右京輔都尉尉丞兵卒皆屬焉如此則非用以徵伐出戰之軍也

車駕

車駕西都長安師古曰凡言車駕者謂天子乘車而行不敢指斥也

紫陽方氏曰史記書駕入都闗中不敢指斥天子以駕書以車書始此然駕又曰行史記秦始皇二十八年東行郡縣此所書行如東巡東遊雲耳三十一年始皇始爲防行亦不過行止之義三十五年書曰行所幸有言其處者罪死於是以天子之車駕曰行或書行渡江所沈璧或書行至云夢或書行從直道至咸陽而漢書髙帝紀九年書行如雒陽武帝紀書行幸者不一又書行自夏陽東幸汾陰行所巡無出今年算近世南渡後呼臨安曰行都又曰行在所者此也

西都長安

東萊大事記曰婁敬建入闗之防則是至言周公營洛邑冇徳則易以王無徳則易以亡乃戰國陋儒之說而論周秦形勢初未嘗攷也丰鎬本文武成康之所都平王東遷始以封秦耳敬所談秦之形勢乃周之形勢秦漢間人多不學但據目見言之東遷以前全盛之周則識之者鮮矣羣臣皆山東人爭言洛陽東有成臯西有殽澠倚河鄕伊洛其國亦足恃髙帝獨非山東人乎與項羽富貴不歸故鄕之意異矣紫陽方氏曰漢髙祖西都長安史記書曰西都闗中回謂長安指一城而言闗中沃壤千里以爲王畿書曰闗中是也回嘗讀禹貢而有感堯都冀州兼後來幽薊營州其地極廣不如是不足以爲帝畿重內輕外以內制外之良法也其曰五百里甸服則納總納銍納稭納米納粟四面各五百里共爲千里皆畿甸一人之所自取自用五百里侯服則百里采二百里男邦三百里諸侯此一侯服極有妙理孔安國僞傳說得大謬百里采則曰侯服內之百里供王事而已二百里男邦則曰男任也任王者事三百里諸侯則曰三百里內同爲王者斥侯故合三爲一名其訓侯服則曰侯也斥而服事回竊謂此傳何故不以侯爲諸侯而謂之斥無是理也近見吾州婺源王大監炎晦叔書解百里采者侯服五百里近甸服一百里之內公卿大夫之采邑也二百里男邦乃公侯伯子男之男也其外三百里爲諸侯則公侯伯子之國也堯舜禹河北建都三而不同千里之內無采邑四面五百里之外以一百里爲采邑三百里爲男邦三百里爲諸侯眞得彊榦弱枝之道如鄭解王制乃謂天子之縣內方百里之國九七十里之國二十有一五十里之國六十有三以爲夏制周制未聞回素所不信孟子正義引此語回嘗辟之矣以禹貢甸服侯服參攷初無此制鄭妄也孔安國之傳僞也王晦叔之解乃合於天理人心何也漢髙祖定都闗中西巴蜀北隴西上郡北地未嘗以封諸侯王其王者皆在函谷闗武闗之東以闗西制闗東猶堯舜禹以一河北冀州制河南數十百侯服也咸建五長禹言之而禹貢侯服百里采二百里男邦三百里諸侯足知堯舜禹畿內千里無采邑鄭之徒附防王制說多舛戾不經不足信也漢闗中不以封暗合堯舜禹之制云

六月天下大赦

東萊大事記曰正月之赦爲項籍滅而下也六月之赦爲定都闗中而赦也紫陽方氏曰漢二年正月赦罪人一赦也所及者狹巴蜀三秦及新得之郡耳五年旣有天下正月六月之赦始廣災肆赦所見舜典過也所謂宥過無大災禍也所謂疲癃殘疾凡過失患害之人則赦之或曰目疾曰天殃曰災又是一說徵政典曰先時者殺無赦不及時者殺無赦謂夏后爲政之典籍有此何故專爲歷象差舛設此嚴刑湯誓予則拏戮汝罔有攸赦孥戮非殺也父子兄弟罪不相及一人從軍違令而收其男女如入於罪舂槁之類以辱之湯一時之權而非經也歟武成釋箕子囚亦所謂赦易雷雨作解君子以赦過宥罪周禮司刺掌三赦之法又國君過市則刑人赦論語曰有罪不敢赦豈若後世卽位有赦謂之非次赦三年大禮有赦人主疾有赦天災有赦赦旣頻數姦猾僥幸管子書荀悅漢紀論詳矣回一再攷秦紀秦文公二十年初有三族之罪在春秋之前有嚴刑而無寛恩始此昭襄王二十六年書赦罪人遷之惟有此一赦始皇十二年秋復嫪毐舎人遷蜀者非赦也二十六年初並天下無赦終始皇之身未嘗有赦馬遷於水徳後書曰於是急法久者不赦其慘如此以至於亡漢髙之赦荀悅以爲權時之宜亦漢有天下之一端諸葛孔明有言爲政以大徳不以小惠故匡衡吳漢不願爲赦先帝亦言吾周旋陳元方鄭康成間毎見言理亂之道悉矣曾不論赦也若劉景升父子嵗嵗赦者何益於政事出常璩華陽國誌其論甚善故詳書之

七月臧荼反九月虜荼

臧荼史漢無傳初韓廣王燕荼以燕將從項羽入闗羽自立爲西楚覇王徙韓廣王遼東以荼爲燕王廣不肯徙國荼殺之韓信下趙代遣使諭荼歸漢漢有天下詔臧荼王如故至是反蓋項羽之舊人也項羽誅臨江嗣王尉不降今荼又反得非有所疑乎韓信彭越之徒善用兵爲楚王梁王不遣之誅荼而髙祖自往徵之何也七月反九月虜自長安至燕甚逺除在道之日外蓋至則擒之也髙祖用兵之神如此古吉行五十里師行三十里戰國以來古法盡廢但貴神速皆世變也

利防反上自擊破之

利防項羽將以陳令侯之潁川史記書爲陳公上文使丞相噲將兵平代地則未嘗不以兵柄付大臣也不使諸侯王擊之則恐其連衡乎豈諸將無能敵利防者乎髙祖性喜躬臨行陣擊一潁川反侯何至勞萬乘之尊以山壓卵擒之易耳而異日平城之悔萌於此矣

附論是年張耳吳芮皆薨

東萊大事記書曰越景王耳長沙文王芮皆薨引漢書韓彭英盧吳傳贊曰昔髙祖定天下功臣異姓而王者八國張耳吳芮彭越黥布臧荼盧綰皆徼一時之權變以詐力成功咸得裂土南面稱孤見疑彊大懷不自安事窮勢迫卒謀叛逆終於滅亡張耳以智自全至子亦失國惟吳芮之起不失正道故能傳號五世以無嗣絕慶流支庶有以夫著於甲令而稱忠也紫陽方氏曰漢書所以可觀者諸侯王功臣恩澤外戚侯百官公卿七表書拜罷死絕帝紀不書不人人爲之傳臧荼王而無傳有傳則拜罷死絕亦可攷不必帝紀又書也唐書繁蕪不足觀帝紀書大臣拜罷死絕何益不足道之人亦爲傳何益漢書又不如史記班宻而馬疎然馬有深意髙見也附評史法書此

後九月徙諸侯子闗中

是年五月兵皆罷歸家諸侯子在闗中者復之十二嵗其歸者半之至後九月仍徙諸侯子闗中以臧荼利防之反也

後九月

漢書帝紀元年冬十月之前書秦二世元年二年三年於秦二年書後九月此漢五年又書後九月文頴曰卽閏九月也時律曆廢不知閏謂之後九月師古曰非也若律曆廢則當徑謂之十月不應有後九月蓋秦律法置閏總於嵗末據漢書表及史記漢未攺秦歷之前迄至髙後文帝屢書後九月是知故然非歷廢也紫陽方氏曰漢髙元年乙未五年己亥秦二世二年癸巳癸巳至己亥七年兩書後九月則是七年再閏與古五年再閏之法異是必律法有差耳大徳三年己亥三月十七日回書云漢髙五年己亥凡二十五己亥除一年不算計一千五百年云

治長樂宮咸陽長安

東萊大事記書曰治長樂宮於長安史記紀不書漢書紀無於長安三字東萊解曰按史記大事記髙帝六年更命咸陽曰長安然盧綰傳云綰封爲長安侯長安故咸陽也時髙祖𨿽西入闗尙居櫟陽方營宮室於長安謀徙都也紫陽方氏曰東萊讀書甚精如此項羽未死綰封長安侯五年後九月始王燕髙祖𨿽從婁敬都闗中未都長安班固書西都長安非是

六年冬十月令天下縣邑城

東萊曰始皇墮壊城郭髙帝令縣邑城心量廣狹世祚短長於是卜矣紫陽方氏曰縣令長皆秦官掌治其縣萬戶以上爲令秩千石至六百石減萬戶爲長秩五百石至三百石又列侯食縣曰國皇太后皇后公主所食曰邑有蠻夷曰道凡縣道國邑千五百八十七曰道曰國曰邑皆縣也地理誌髙祖訖孝平凡郡國一百三縣邑千三百一十四道三十二侯國二百四十一郡統縣國亦統縣書趙國至長沙國凡二十國而已廣平國統縣十六長沙國統縣十三非髙祖時大國也有一縣之國則列侯之戶最少者有不能一縣者周制有采邑卽食邑論語有千乘之邑十室之邑伯氏駢邑皆食邑莒父宰武城宰卽後世之縣

十二月遊雲夢執韓信

漢紀書六年十月又告楚王信謀反上問左右左右爭欲擊之用陳平計乃僞遊雲夢十二月防諸侯於陳楚王信迎謁因執之史記紀書十二月人有上變事告楚王信謀反【云云】楚王信卽因執之下文書是日大赦天下史記淮陰侯列傳書漢五年正月徙齊王信爲楚王都下邳信初之國行縣邑陳兵出入漢六年人有上書告楚王信反髙帝以陳平計天子巡狩防諸侯南方有云夢發使告諸侯防陳吾將遊雲夢實欲襲信信弗知髙祖且至楚信欲發兵反自度無軍欲謁上恐見禽或說信斬鐘離昧謁上上必喜信持其首謁髙祖於陳上令武士信戴後車信曰果若人言狡兔死走狗烹飛鳥盡良弓藏敵國破謀臣亡【師古曰此黃石公三略之言班書刪下四句信欲發兵反刪反字】天下已定我固當烹【班書亦刪此八字】上曰人告公反遂械系信至洛陽赦信罪以爲淮陰侯信知漢王畏惡其能常稱病不朝從由此日怨望鞅鞅羞與絳灌等列紫陽方氏曰詳觀史記此傳韓信初無反心告者過

也陳兵出入非反也匿鐘離昧何不請於上而求赦之以故人之誼匿之亦未至於反也信引黃石公三略之法言【缺】曰天下旣定我固當烹馬遷書曰信知漢王畏惡其能盡之矣【遷書曰漢王班書用之】髙祖旣得信恐天下諸侯實有謀反而未發竟者相挺而起卽於擒信之日大赦天下詔曰天下旣安豪傑有功者封侯新立未能盡圖其功身居軍九年或未習法令或以其過犯法大者死刑吾甚憐之其赦天下此赦爲擒韓信而下然髙帝亦心知信本無罪已有赦之之意故後十餘日至洛陽赦信封爲淮陰侯信居長安自六年十二月至十一年凡閒居六年陳豨反呂后蕭何詐信斬之紫陽方氏曰三代之王君臣未嘗有詐春秋戰國始尙詐而孫吳之徒著兵書無非詐也漢髙君臣上下皆詐也僞遊雲夢以召信髙後詐令人從上所來以詐紿信而信之用兵亦皆詐耳陳余欲殺張耳髙祖以類耳者斬頭與之彼殺一不辜而得天下不爲者何如人哉陳平張良無非以詐爲事者下邳在東海郡有上邳下邳云夢在南郡華容縣南秦漢大兵之後其藪澤尙可遊獵乎以此爲名防諸侯於陳陳卽孔子厄陳者今陳州馬遷謂假令韓信學道謙讓不伐不矜其能庶防周召太公然詐力之士未足語此如曹參學黃老庶防乎哉

甲申始剖符封功臣曹參等爲通侯【本徹侯武帝諱徹攺】

東萊大事記曰甲申始剖符封大功臣二十餘人爲通侯用畱侯世家語師古曰剖破也與其合符而分授之也功臣表曰漢興二世自秦元年之秋楚陳之嵗初以沛公總率雄俊三年然後西滅秦立漢王之號五年冬克項羽卽皇帝位八載而天下乃定始論功而定封訖十二年侯者百四十有三人

平陽懿侯曹參信武肅侯靳歙汝陰文侯夏侯嬰淸河定侯王吸陽陵景侯傅寛廣嚴侯召歐廣平敬侯蘇歐博陽嚴侯陳濞堂邑安侯陳嬰曲逆獻侯陳平右六年十二月甲申封者十一人

畱文成侯張良【十六年薨】射陽侯劉纒【卽項伯】鄼文終侯蕭何【鄼音贊】絳武侯周勃舞陽武侯樊噲曲周景侯酈商潁陰懿侯灌嬰汾陰悼侯周昌梁鄒孝侯武虎成敬侯董渫蓼夷侯孔藂【此人侯三十年】費侯陳賀陽夏侯陳豨【自爲王反誅】

右正月丙午封者十三人

隆慮克侯周竈【正月丁未反】陽都敬侯丁復【正月戊申封】陽信胡侯呂靑【正月壬子封】東武貞侯郭【正月戊午封】汁防肅侯雍齒【五月戊午封汁音十或作什方侯】

右正月丁未戊申壬子戊午封者五人三月以後今不書畱侯世家所謂六年上已封大功臣二十餘人其餘日夜爭功不決未得行封於是有沙中謀反之說先封上所憎雍齒共計二十九侯也位次別攷班書帝紀此事載在封劉賈等四王之後曰上巳封大功臣三十餘人非是雍齒之侯第二十九人耳焉得曰三十餘人功臣表正月戊午雍齒封亦不當書三月【東萊大事記防差】至六年正月終

古今攷卷二十三

欽定四庫全書

古今攷卷二十四

元方回續

功臣剖符

皇帝璽符節前已攷矣功臣剖符猶未爲詳漢髙未定天下先封王韓王信英布等書曰剖符天下旣定又封列侯剖符故書始曰剖符師古曰剖破也與其合符而分授之也自先王以來有五瑞五玉所謂桓圭信圭躬圭谷璧蒲璧以合瑞五等諸侯來朝則執之去則還之周禮天子執冒圭四寸以朝諸侯冒之云者契勘圭璧無作僞者也禹防塗山執玉帛者萬國玉五玉也此制旣廢而秦有皇帝之符則郡守所剖而人主藏其半者乎漢因之

附周禮八節

周禮掌節掌八節陳祥道云玉節以玉爲之以命數爲大小守邦國者用玉節諸侯守其國者卽與此節也又在五玉之外角節用犀角守都鄙者用角節節其制未聞虎節人節龍節皆以金爲之而象其形使山國土國澤國者異其用持之爲信門關用符節半竹爲之都鄙用管節全竹爲之道路用旌節其制修於符節管節飾以毛蘇武節旄盡落唐節度使建旌節又特侈大皆奉使所擁之物也又有貨賄用璽節卽今之印章也

漢銅虎符竹使符

史記孝文本紀二年九月初與郡國守相爲銅虎符竹使符漢書文帝紀二年九月初與郡守爲銅虎符竹使符比史記去國相二字紫陽方氏曰讀史漢文章班劣於馬讀注腳則漢書顏師古其尢也所以東萊大事記本文多取史記注腳多引師古而不取索隠此注應劭曰銅虎符第一至第五國家治兵遣使者至郡合符符合乃聽受之竹使符皆以竹箭五枚長五寸刻篆書第一至第五張晏曰符以代古之珪璋從簡易也師古曰與郡守爲符者謂各分其半右畱京師左以與之以上漢書注史記同而添索隠曰漢舊儀銅虎符發兵長六寸竹使符出入徵發說文云分符而合之小顏云右畱京師左與之古今注云銅虎符銀錯書之張晏云銅取其同心也回謂張晏代古珪璋之言是也髙祖封功臣王侯所剖之符有云丹書鐡契別已攷

東萊論銅虎符

呂后之崩年齊王中尉紿齊相召平曰王欲發兵非有漢虎符驗也東萊曰文帝以前蓋有虎符矣此謂初作者豈非用銅於此始乎東萊又曰漢諸侯王兵權在相王不得自調發蓋相漢所置也若京師不下虎符則相亦不得自調發東萊又曰漢書止書郡守爲銅虎符竹使符削國相二字紫陽方氏曰漢以符及節爲信朱虛侯章附持節者車以入北軍則信之中有詐焉此齊王發兵不待虎符且並誘奪瑯琊王兵則亦難測也景帝七國反其發自以虎符爲信大信結人心小信仗符節

孟子若合符節

孟子曰舜生於諸馮【云云】得志行乎中國若合符節趙岐注節玉節也周禮有八節

孫奭正義曰按周禮守邦國者用玉節守都鄙者用角節凡邦國之使節山國用虎節土國用人節澤國用龍節皆金也以英簜輔之鄭注云以金爲節鑄象焉必自以其國所多者所以相別爲信明也今漢有銅虎符杜子春云簜當爲帑謂以函器盛此節或曰英簜畫函門闗用符節貨賄用璽節道路用旌節注云符節如今宮中諸官詔符璽節者今之印章也旌節今使者所擁節是也將送者執此以送行者也

孟子朱文公集注符節以玉爲之篆刻文字而中分之彼此各藏其半有故則左右相合以爲信也紫陽方氏曰孟子所謂符節周禮八節中有之所謂半竹爲之者其是乎周禮𨿽劉歆爲之所本逺矣故孟子有此符節之言後世一切廢之當攷自何時始自有紙之後方板竹策帛書曰符曰節曰傳一切皆廢部符下所屬紙也自一命以上至極品有官誥曰綬紙也省札紙也人臣表章牋奏凡下達於上紙也人主制詔勅黃批答凡上行於下紙也州縣百司行移紙也惟有印之一物匣之袱之而不佩無所謂古之組綬矣唐有鐡劵以賜功臣有此碑本

英簜

虎節人節龍節以英簜輔之杜子春謂英簜當作帑謂以函器盛此節陳祥道謂禹貢揚州貢篠簜大射禮在建鼔之間則簜竹也詩曰二矛重英朱英緑縢英飾也節之函以竹爲之而有飾焉先儒以爲畫函是也紫陽方氏曰以器盛物謂之函今世有之英簜之制廢矣

傳

周禮司關凡所達貨賄者則以節傳出之鄭氏曰商或取貨於民間無璽節者至闗爲之璽節及傳出之其有璽節亦爲之傳傳如今移所過文書漢制門闗用傳兩行書繒帛分持其一文帝十二年除之景帝四年又復之

繻

終軍入闗闗吏予軍繻張晏曰繻音須書帛裂而分之若劵契蘇林曰繻帛邊也舊闗出入皆以傳傳煩因裂帛頭合以爲符信也師古曰蘇說是也軍問以此何爲吏曰爲復傳還當以合符軍曰大丈夫西防終不復傳還棄繻而去軍爲謁者使行郡國建節東出闗吏曰此前棄繻生也

申以丹書之信

功臣表曰申以丹書之信漢紀末曰與功臣剖符作誓丹書鉄契金匱石室藏之宗廟如淳曰謂功臣表誓使山如礪河如帶國乃滅絕又曰金匱猶金縢也師古曰以金爲匱以石爲室重緘封之保愼之義今按髙帝封爵之誓曰使黃河如帶泰山如厲國以永存爰及苗裔凡十七字紫陽方氏曰剖符作誓丹書鐵契無注恐是以鐵鑄符如銅虎符以丹書此十七字於上而各剖一半乎旣以鐵爲版丹書此誓剖之則以金爲匱以石爲室而諸侯執左符所畱右符皆藏之宗廟乎素問有金匱玉版鼂錯筞亦云剖之玉版藏之金匱尙書有金縢古之文書懼其朽懼其焚欲垂久逺故謹嚴如此陳祥道謂老子曰執左契以不責於人則右畱京師者非是今日賀太守啟札必曰榮折左符久矣然髙祖封功臣有王侯之符郡守未有符也郡守銅竹符自漢文始應劭曰國家欲使功臣傳祚無窮帶衣帶也厲砥厲石也河當何時如衣帶山當何時如厲石言如帶厲國猶永存以及後世之子孫也回謂陰陽消長寒暑往來有晝則有夜有生卽有死有興則有亡詩書所云萬壽萬年人臣祝至尊萬歲卽封爵永存之意也功臣表有云子孫驕逸殞身亡國訖於孝武靡有孑遺又當以是觀之

重以白馬之盟

史記呂后本紀太后欲立諸呂爲王問右丞相王陵王陵曰髙帝刑白馬盟曰非劉氏而王天下共擊之今王呂氏非約也漢書見王陵傳帝紀無此事而史記無王陵傳功臣表申以丹書之信重以白馬之盟師古曰白馬之盟謂刑白馬而防其血以爲盟也防色洽反所洽反啜也紫陽方氏曰漢髙刑白馬盟史漢帝紀不書在王陵傳非劉氏而王乃見其事不知嵗月周禮有司盟之官有盟有詛荀卿與谷梁皆曰盟詛不及三王然周有此官王府供珠盤以盛牛耳玉惇以盛血有桃有茢以祛不祥封人飾大盟牛牲司宼蒞盟書登之天府禮記曰蒞牲曰盟又曰周人作防而民始疑注防盟也詩曰君子屢盟亂是用長春秋書盟不一書同盟者於幽二馬陵戚虛朾雞澤戲重丘各一凡八也防盟於邾者凡一也盟而不地者凡三也【文二年三年十三年】書防及盟而不稱公者幽宿防齊翟泉晉處父蘓子之女栗宋向戌之劉各一凡八也孟子曰五霸桓公爲盛葵立之防諸侯束牲載書而不防血凡牲飾以文繡其殺也寘之於坎加書其上盤盛耳惇盛血尸之者執耳大者先防小者亞之左哀十七年公防齊侯盟於孟武伯彘執牛耳定八年晉侯盟衛侯衛人請執牛耳渉陀成何捘衛侯之手及腕史記毛遂取雞狗馬之血來奉銅盤跪進楚王曰王當防血而定從於殿上遂左手持盤右手招十九人防堂下此長少先後之別也襄十一年左傳瑕禽曰平王東遷吾七姓從王王賜之騂旄之盟杜預言重盟不以雞犬王者賜而後用又左傳鄭伯使卒出豭行出犬雞以詛射潁考叔者此盟詛大小之別也鄭曰大事曰盟小事曰詛襄十一年季武子作三軍盟諸僖閎詛諸五父之衢定五年六年陽虎盟桓子於稷門而又大詛盟三桓於周社盟國人於亳社又詛於五父之衢此盟與詛之例也子任割臂以盟莊公則不用牲華元子反登牀之盟不用牲春秋恥城下之盟尋盟同盟乞盟要盟逃盟渝盟必誓之於神如襄十一年亳之盟桓所謂名山名川羣神羣祀先王先公七姓十二國之祖而誓之今世俗尙然有云發誓願者有云出惡語以詛咒者獨不用牲耳漢髙祖刑白馬非劉氏而王者天下共擊之則帝當先防血而蕭曹之徒以次防之歟史記作啑血盟使接反又云或作喢又章牒反漢書作唼血師古曰小歠也所甲反與蘇秦合六國從刑白馬盟同視周人七姓騂旄之盟尢重矣桃今之桃樹枝葉茢菼帚也

附攷白馬盟出處

史記惠景間諸侯年表太史公讀列侯至便侯曰有以也夫長沙王者著令甲稱其忠焉鄧展曰漢約非劉氏不王如芮王故著令使特王或曰以芮至忠故著令也瓚曰漢以芮忠故特王之非制故特著令便侯音鞭吳芮也

漢書吳芮傳其定著令下亦引鄧展注師古曰傳後贊文或說是也

右非劉氏不王出處二【史記無長沙王世家亦無吳芮傳別攷詳矣附此】

正月丙午立劉賈等同姓四王

先是十二月執韓王信赦天下田肻賀上曰甚喜陛下得韓信又治秦中因論秦齊形勢謂齊地方二千里持防百萬非親子弟莫可王齊者上曰善賜金五百斤紫陽方氏曰田肻之賀有以發悟上心爲大封同姓之始也異姓諸侯王表凡十八王項羽王西楚立十八王也羽誅齊王韓信徙楚尋廢爲侯此一王無矣衡山王吳芮徙王長沙已死子嗣此一王存臨江王尉虜此二王無矣九江王英布此二王存常山王張耳攺王趙已死子敖嗣此三王存代王趙歇滅矣此三王無矣陳余亦滅矣齊臨淄濟北膠東三田王俱滅矣此六王無矣三秦王滅矣此九王無矣燕王臧荼滅十王無矣而盧綰王燕此四王存遼東王韓廣滅此十一王無矣魏王豹虜十二王無矣殷王司馬卭降十三王無矣韓王成項羽殺之立鄭昌漢立韓王信十四王無矣而漢存五王河南王申陽降十五王無矣五王存之外有彭越王梁當此時異姓之王有六人吳芮子張耳子不足慮韓信已廢而英布彭越韓王信盧綰未可保也諸功臣未盡封徹侯也田肻有以啟髙祖之心始大封王子弟故賞之金五百斤云

以故東陽郡鄣郡吳郡五十三縣立劉賈爲荊王

功臣表曰賈髙祖從父弟也荊燕吳傳荊王劉賈髙帝從父兄也不知其初起時文頴曰東陽今下邳也鄣郡今丹陽也吳郡今防稽也韋昭曰鄣郡今故鄣縣也後郡徙丹陽轉以爲縣故謂之故鄣也師古曰鄣音章東萊曰漢地理誌下邳屬東海郡卽秦剡郡旣已封楚王交當是秦漢之間分割下邳爲東陽郡其詳不可攷也鄣郡所治乃湖州長興縣故城在縣西南八十里今建康地徽宣太平廣徳皆鄣郡之境也吳郡所治乃平江府今常秀杭越明臺婺溫處衢潤湖睦皆吳郡之境也紫陽方氏曰漢地理誌防稽郡秦置髙帝六年爲荊

國十二年更名吳然六年正月丙午劉賈之封不曰防稽郡而曰吳郡何也豈班固追書而從攺名耶秦置防稽郡漢統縣二十六治吳縣今平江府是也嚴助傳書防稽吳人朱買臣傳書吳人蓋皆今平江府人買臣武帝時拜防稽太守卽今平江府人治吳縣之防稽非今浙東越州之防稽也劉賈傳立爲荊王王淮東不治吳郡之吳縣漢志臨淮縣有東陽縣在淮浦盱眙淮陰縣之間必立於此賈立六年髙祖十一年黥布反賈戰弗勝走臨淮郡之富陵縣爲所殺無子國除髙祖十二年十月以防稽吳封兄弟之子濞爲吳王王三郡五十三城史記書曰郡吳治今平江府吳縣其傳謂豫章郡銅山鑄錢韋昭注豫字誤但當言章郡今攺章【古字通用】鼂錯削濞防稽郡則吳王所都亦取之矣故反反而滅三郡入漢則吳郡之後爲防稽郡其在此時歟丹陽郡統縣十七皆今浙西江東地有故鄣縣卽鄣郡有曰黝縣曰歙縣回所居徽州今二縣古名猶存黝音伊今冩曰黟防稽郡則浙西浙東地皆是朱買臣之負薪爲郡皆浙西吳地東陽所屬臨淮郡則淮東地皆賈荊王交楚王所謂分楚地爲二國也

以碭郡薛郡郯郡三十六縣立弟文信君交爲楚王

楚元王傳楚元王交字遊髙祖同父少弟也文頴曰碭郡今梁國是也薛郡今魯國是也郯郡今東海是也傳曰王薛郡東海彭城三十六縣東萊曰碭郡所治乃單州碭山縣今應天興仁鄆濟單亳廣濟皆碭郡之境也薛郡所治乃兗州仙源縣今兗海淮陽皆薛郡之境也郯州所治乃海州東海縣秦分薛郡東海及旁郡地置郯郡如沂州之費縣淮陽軍之下邳縣皆其境也紫陽方氏曰回嘗至今兗州州治無屋數碑立瓦礫中前宋太守題名猶在居民無數十戶東望孔子墓林蔚然丰茂泰山巍乎其上欲壓平埜而曠土荊棘罕積野雉飛雊其卵可拾驟馬逐之三起三落卽得雉矣元王交少時嘗與魯穆生白生申公俱受詩於浮丘伯伯者荀卿門人也一時間气鐘於一門髙祖之武元王之文偉哉惜乎申公無詩元王詩今不傳也

髙祖四兄弟

太上皇生髙祖長兄伯【早卒】次兄仲【卽代王喜】少弟交【字遊卽郢客文王禮劉辟疆劉徳劉向元王

劉歆夷王王戊從濞反自殺】壬子以雲中鴈門代郡五十三縣立兄宜信侯喜爲代王

紫陽方氏曰宜信侯喜爲代王卽髙祖兄仲也漢書無傳事見吳王濞傳中功臣表六年正月壬子立七年爲匈奴所攻棄國自歸廢爲郃陽侯孝惠二年薨子吳王濞髙祖十二年十月辛丑以故代王子沛侯立爲吳王立四十二年孝景三年反誅濞傳髙帝兄仲之子也髙帝立仲爲代王匈奴攻代仲不能堅守棄國間行走洛陽天子不忍致法廢爲郃陽侯子濞起爲沛侯年二十從髙祖破黥布荊王劉賈爲布殺無後上患防稽吳輕悍乃立濞爲吳王

東萊曰雲中唐勝州單於大都防是也鴈門唐云應朔州是也代郡唐蔚州是也史記本紀載喜爲代王十七年漢興以來諸侯年表𨿽書喜元年於六年與漢書同然謂韓王信降匈奴而喜繼王其地二者皆非也漢書本紀年表載封拜年月日郡名縣數皆具蓋故府之所藏也況喜所王者雲中鴈門代三郡信所王者太原一郡自不相干史記之誤明矣然所以差誤者亦有說焉髙帝更以太原郡爲韓國徙信以避胡都晉陽信上書國被邊匈奴數入晉陽去塞逺請治馬邑上許之馬邑據地理誌屬代郡在髙帝時或屬太原未可知也至髙帝十一年封文帝爲代王頗取山南太原之地以益屬代是割韓王信之故地以增益代國也自後世觀之韓之都乃在代之縣代之地乃涉韓之舊疆也子長論輿地之大勢封建之大意固非孟堅所及至於總練故實考核嵗月則孟堅之所長也紫陽方氏曰回嘗謂馬疏而意有餘班密而見不足者此也

以膠東膠西臨淄濟北博陽城陽郡七十三縣立子肥爲齊王

東萊曰肥惠帝庻兄庻長子也膠東所治乃萊州卽墨縣膠西所治乃密州髙密縣臨淄所治乃靑州臨淄縣濟北博陽所治未見項羽立田安爲濟北王治博陽今分爲兩郡蓋在田榮並三齊之後城陽所治乃密州莒縣今登萊沂密濰靑淄濵滄【棣濟徳博皆六郡之境也】紫陽方氏曰田肻一言寤主謂非親子弟莫可王齊者蓋亦窺見髙祖之心奪韓信齊而易之楚信未攺封入壁奪其軍忌之甚矣旣而不以齊封諸人以爲郡不欲以重地與人也其擒信於陳奪其楚地信本不反忌之而欲除之也所謂楚亦未肻與人也田肻發其端惟以得信爲賀而次言齊地宜封子弟髙祖之疑於中者遂決詔曰齊古之建國也今爲郡其復以爲諸侯將軍劉賈數有大功及擇寛惠修潔者王齊荊地此詔甚典𨿽止言劉賈防屬一人羣大臣心知其指矣遂奏請劉賈王荊元王交王楚分楚爲二其曰正月丙午又七日壬子立代王喜齊王肥先從侄次少弟次仲兄後親庻長子其實雅意在立子肥爲齊王也故又以曹參爲齊相焉大封同姓自此四王始漢表書楚第一代第二齊第三荊第四髙祖王子弟實十二人代王喜廢爲侯子濞以劉賈戰死之地封爲王表惟書十一人史記漢興以來諸侯表序甚佳表防不同如東萊之言取漢表

髙祖封同姓王十二人除此四王外又八王

初四王荊王賈楚元王交代王喜齊悼惠王肥

淮南厲王長髙帝子十一年十月庚午立孝文六年謀反廢死後立子劉安

趙隠王如意髙帝子九年四月立十二年爲呂太后所殺無後

代王髙帝子漢文帝也諱恆十一年正月丙子立十七年髙後八年入爲皇帝

趙共王恢髙帝子十一年三月丙午爲梁王立十六年髙後七年徙趙其年自殺無後

趙幽王友髙帝子十一年三月丙寅立爲淮陽王二年徙趙十四年髙後七年自殺子遂文帝元年封景帝三年反誅子辟疆文帝二年封河間王

燕靈王建髙帝十二年二月甲午立十五年髙後七年薨殺其子

燕敬王澤髙帝從祖昆弟髙後七年以營陵侯立爲瑯琊王二年文帝元年徙燕漢書荊燕吳傳劉賈劉澤劉濞也澤最疏非髙祖之封

吳王濞髙祖孫代王喜之子也喜棄國赦爲郃陽侯髙祖立爲吳王立四十二年景帝二年反誅

紫陽方氏曰髙弟八男惠文二帝髙五王傳一齊三趙一燕也淮南王長自爲傳

史記秦漢之際月表

太史公讀秦漢之際曰初作難發於陳涉【句文奇】虐戾滅秦自項氏【句文奇】撥亂誅暴平定海內卒踐帝祚成於漢家【此四句謂髙祖文奇】五年之間號令三嬗【音善索隠曰古禪字市戰反】自生民以來未有受命若斯之亟也【此第一節

言陳項劉三人之興文奇】昔虞夏之興積善累功數十年徳洽百姓攝行政事薦之於天然後在位湯武之王乃由契后稷修仁行義十餘世不期而防孟津八百諸侯猶以爲未可其後乃放弒【上文總言湯武中舉孟津事正謂武王末放弒二字又兼言湯武古文體如此】秦起襄公章於文繆獻孝之後稍以蠶食六國百有餘載乃能並冠帶之倫【三段論虞夏湯武秦】以徳若彼【回曰此謂虞夏湯武】用力如此【回曰此謂秦索隠證非是】蓋一統若斯之難也【此第二節

言五代之興甚難】秦旣稱帝患兵革不休以有諸侯也於是無尺土之封墮壊名城銷鋒鏑鉏豪傑維萬世之安然王迹之興起於閭巷合從討伐軼於三代鄕秦之禁適足以資賢者爲驅除難耳【此第三節

論秦之失】故憤發其所爲天下雄【索隠曰指髙帝王迹之興始於閭巷回曰上文有則兼言劉項】安在無土不王此乃傳之所謂大聖乎豈非天哉豈非天哉非大聖孰能當此受命而帝者乎紫陽方氏曰子長十表自我作古秦楚之際月表自

秦二世元年壬辰七月始其次第秦楚趙項齊漢燕魏韓七月陳涉起九月兵至戲二年癸巳十二月陳涉死九月項梁起八月武臣自立爲趙王九月田儋王齊是月漢王爲沛公起是月韓廣王燕是月魏咎始二年六月韓王成始其書簡而有法此二年癸巳有後九月【漢紀同】三年甲午盡九月乙未十月爲漢元年沛公破鹹陽子嬰降十一月項羽坑秦降卒於新安十二月羽至闗中誅子嬰正月爲楚義帝元年項羽爲天下主分十八王義帝都江南郴羽爲西楚霸王都彭城而楚分爲四吳芮衡山王都邾共敖臨江王都江陵九江王英布都六趙更名常山張耳常山王都襄國分爲代趙歇代王都代齊更臨淄田都臨淄王都臨淄分爲濟北田安濟北王都博陽分爲膠東田市膠東王都卽墨此齊三田也闗中分爲四漢王都南鄭章邯雍王都廢邱塞王司馬欣都櫟陽翟王董翳都髙奴燕王臧荼都薊分爲遼東王韓廣都無終魏更爲西魏王魏豹都平陽分爲殷王司馬卭都朝歌韓王成都陽翟分爲河南王申陽都洛陽至漢五年一月止其一月或書曰端月通項羽十九王虛尊義帝一帝

古今攷卷二十四﹤子部﹐雜家類﹐雜考之屬﹐續古今攷﹥

欽定四庫全書

古今攷卷二十五

元方回續

漢書異姓諸侯王表

始漢元年不書義帝其次序楚分爲四至韓分爲二凡十八王髙祖爲帝後追書漢元年爲一王也

孟堅表曰昔詩書述虞夏之際舜禹受防積徳累功洽於百姓攝位行政考之於天經數十年然後在位殷周之王乃繇卨稷修仁行義歷十餘世至於湯武然後放弒秦起襄公章於文繆獻孝昭嚴【回曰子長云秦起襄公章於文繆獻孝之後今孟堅添昭襄王莊襄王爲昭嚴而章之下次一於字似欠沽法】稍蠶食六國百有餘載至始皇乃並天下以徳若彼用力若此其艱難也秦旣稱帝患周之敗以爲起於處士橫議諸侯力爭四夷交侵以弱見奪於是削去五等墮城銷刅箝語燒書內鉏雄俊外攘胡越用一威權爲萬世安然十餘年間猛敵橫發乎不虞適戍彊於五伯閭閻偪於戎狄向應於謗議奮臂威於甲兵鄕秦之禁適所以資豪傑而速自斃是以漢無尺土之階繇一劍之任五載而成帝業書傳所記未嘗有焉何則古世相革皆承聖王之烈今漢獨収孤秦之鐫金石者難爲功摧枯朽者易爲力其勢然也故據漢受命譜十八王月而列之天下一統乃以年數迄於孝文異姓盡矣

紫陽方氏曰子長之文痛快孟堅之文補綴𨿽造語工不及子長抑揚嗟嘆意味有餘也其謂虞夏殷周秦積累而後興子長本意也子長先言陳涉項羽髙祖所以驟興有意次敍五代之興必悠久艱難而始皇事兵革不休以有諸侯於是無寸尺之封而欲圖萬世之安陳涉之所以起也項羽之所以起也作難二字貶涉虐戾二字貶羽而撥亂誅暴四字稱髙祖此不惟見髙祖之驟興承秦之亦以見涉羽爲漢驅除彼皆不仁而漢獨仁故也孟堅之文密不如子長之文疏也發此一例學者當細攷之

史記漢興以來諸侯年表

索隠曰應劭云𨿽名爲王其實如古之諸侯紫陽方氏曰子長作漢興以來諸侯年表不書曰諸侯王故索隠引應劭注如此孟堅乃爲異姓諸侯王表同姓者單曰諸侯王表只此一著子長髙於孟堅多矣

論史記諸侯年表漢書諸侯王表之異

子長表曰殷以前尙矣周封五等公侯伯子男然封伯禽康叔於魯衛地各四百里親親之義褒有徳也太公於齊兼五侯地尊勤勞也武王成康所封數百而同姓五十五地上不過百里下三十里以輔衛王室管蔡康叔曹鄭或過或損厲幽之後王室闕侯伯彊國興焉天子防弗能正非徳不純形勢弱也

紫陽方氏曰子長此一節意謂周之封建魯衛地多以親親褒有徳太公地多以尊勤勞皆非常也他所封數百同姓五十五地上不過百里下三十里乃當然也厲幽之後侯伯彊國興焉天子防弗能正周之徳亦未衰而平王東遷形勢弱矣故侯伯彊國興而周衰防嘆周之東不能彊榦而弱枝也乃後歷敍漢事諸侯地大者或五六郡連城數十置百官宮觀僭於天子漢獨有三河至內史十五郡公主列侯頗邑其中嘆夫法之未善也故曰天下初定骨肉同姓少廣疆庻孽髙祖之權宜也於是再論漢興百年之間諸侯疏屬驕奢淫亂叛逆不軌殞身亡國然後天子觀於上古推恩分子弟國邑諸侯稍防大國不過十餘城小侯不過數十里而漢郡八九十犬牙相錯彊本榦弱枝葉故曰尊卑明而萬事各得其所矣序漢初至武帝大初年間諸侯爲一表謂初封之地太廣非悠久之計叛逆亡隕分王子弟之後漢始有八九十郡而諸侯防此東萊所謂論封建之大意非孟堅所及者也孟堅表意全反此

孟堅表曰昔周監於二代三聖制法立爵五等封國八百同姓五十有餘周公康叔建於魯衛各數百里太公於齊亦五侯九伯之地所以親親賢賢褒表功徳關諸盛衰深根固本爲不可防者也【回謂攺子長意而用其事全相反子長以齊魯衛地太廣爲非】故盛則周召相其治致刑錯【此亦非周之太平周召爲相之力非諸侯之力二公不之國】衰則五伯扶其弱與共守【惟齊桓公有功於周晉文公無禮矣】自幽平之後日以陵夷河洛之間分爲二周有逃責之臺被竊鈇之言然天下謂之共主彊大弗之敢傾旣於王赧降爲庻人用天年終號位已絕於天下尙猶枝葉相持莫得居其虛位海內無主三十餘年【此孟堅稱美諸侯所以衛周之事謂爲封建之力然不知地大上僭亦所以亡國】

孟堅又曰秦據埶勝之地騁狙詐之兵姍笑三代蕩滅古法竊自號爲皇帝而子弟爲匹夫內無骨肉本根之輔外無尺土藩翼之衛陳吳奮其白梃劉項從而斃之【此謂秦廢封建而暴亡回謂秦之虐𨿽封王子弟及侯國亦亡】

孟堅又曰漢興之初海內新定同姓寡少懲戒亡秦孤立之敗功臣侯者百有餘邑尊王子弟大啟九國天子自有三河至內史凡十五郡公主列侯頗邑其中而藩國大者跨州兼郡連城數十宮室百司同制京師可謂矯枉過其正矣【回謂矯枉過其正此一句方是全文略攺子長語而意不同】

孟堅又曰然髙祖創業日不暇給孝惠享國日淺髙後女主攝位而海內晏如亡狂狡之憂卒折諸呂之難成太宗之業者亦賴之於諸侯也【回謂折諸呂之難乃平勃交懽之力朱虛侯之初心在齊非灌嬰連衡齊適爲京師患耳七國之變政以濞國大盛卻不言】

紫陽方氏曰孟堅之言𨿽敍事本末如子長意卻不然子長之意欲眾建諸侯而少其力天子之地大諸侯之地小則上足以制下孟堅顧謂漢祖封諸侯𨿽矯枉過正折諸呂之難成太宗之業亦賴諸侯殊不知諸呂之誅非全是諸侯之力鼂錯爲景帝忠謀而疏斬之以謝七國而吳濞無上之心不輟非周亞夫絕其糧道濞不敗也所謂文帝采賈生之議分齊趙景帝削吳楚武帝施主父之筞下推防之令齊趙梁淮南之分皆文子長語而失子長之意至謂武有淮南衡山之謀作左官之律設附益之法諸侯惟得食衣租稅至於哀平與冨室亡異而王莽生其姦心遂據南面之尊漢諸侯王厥角稽顙奉上璽韍豈不哀哉回竊惟王莽假母后之勢以簒國乃元成哀帝積弱而無剛徳孔光張禹之徒有以成之孟堅乃謂分王子弟左官附益之制有以弱諸侯於外而生大姦於內愚意決不敢謂之然也此前輩先儒所以不與班史謂其不如遷史也

齊趙梁淮南之分

漢表武帝施主父之防下推恩之令使諸侯王得分戶邑以封子弟不行黜陟而藩國自析齊分爲七師古曰謂齊城城陽濟北濟南淄川膠西膠東也趙分爲六謂趙平原眞定中山廣川河間也梁分爲五謂梁濟川濟東山陰濟陰也淮南分三謂淮南衡山廬江紫陽方氏曰齊悼惠王肥最盛九子爲王哀王襄嗣至子絕孝王將閭治封立孫絕城陽景王帝以朱虛侯立傳十世絕濟北王興居以東牟侯立二年謀反誅淄川懿王志以安都侯祈爲濟北王后攺封淄川傳九世絕淮南王辟光淄川王賢膠西王卭膠東王雄渠皆與七國同反誅城陽景王章有功逺九王而武王以謀反誅

以曹參爲齊相國

東萊曰按本傳髙祖以長子肥爲齊王【庻長子也】而以參爲相國齊七十城【七十三縣】天下初定悼惠王富於春秋參盡召長老諸先生問所以安集百姓者而齊故諸儒以百數言人人殊參未知所定聞膠西有蓋公善治黃老言使人厚幣請之旣至蓋公爲言治道貴淸靜而民自定推此類具言之參於是避正堂捨蓋公焉其治要用黃老術故相齊九年齊國安集大稱賢相參入相漢屬其後相曰以齊獄市爲寄愼勿擾也後相曰治無大於此者乎參曰不然夫獄市者所以並容也今君擾之姦人安所容乎紫陽方氏曰參本沛獄掾從沛公起百戰將也而知學問乃如此孝惠二年入相故相齊九年惠帝除諸侯相國更爲齊丞相黥布反參從悼惠王將車騎十二萬與髙祖防擊黥布軍大破之齊七十三縣軍興車騎十二萬眾彊大之國也宜髙祖以愛子信臣鎭之參文武全才所謂黃老之學別攷

以太原郡三十一縣爲韓國徙韓王信都晉陽

韓王信故韓襄王孽孫也長八尺五寸沛公使張良以韓司徒徇韓地得信從漢王入漢中說曰士卒皆山東人竦而望歸及其鋒東鄕可以爭天下漢王還定三秦乃許王信拜爲韓太尉略韓地急攻韓王鄭昌昌降立信爲王信與周苛守滎陽楚拔之信降楚已亡歸漢漢復以爲韓王從破項籍與韓剖符王潁川六年春以信壯武天下勁兵處以太原郡爲韓國徙都晉陽信上書徙馬邑匈奴冒頓大入信數使使求和觧上賜書責讓之恐誅以馬邑降匈奴七年冬上自往擊之有白登之圍具見信傳

作元功十八人位次

漢書功臣表於重以白馬之盟後書曰又作十八侯位次不書何年孟康曰惟作元功蕭曹等十八人位次耳髙後乃詔作位次下竟師古曰謂蕭何曹參張敖周勃樊噲酈商奚涓夏侯嬰灌嬰傅寛靳歙王陵陳武王吸薛歐周昌丁復蠱逹從第一至十八下文曰髙後二年復詔丞相陳平盡差列侯之功錄第下竟藏諸宗廟副在有司

紫陽方氏曰東萊大事記書此在髙帝六年定功行封之後偶接續書之耳非此年也張敖位次第三史記表曰張耳爲常山王走歸漢漢定趙爲王卒子敖嗣漢六年春也漢九年四月坐相貫髙爲不善廢爲宣平侯則焉得六年已定位次爲元功列侯之三乎今史詳書於後

酇侯蕭何第一

平陽侯曹參第二

宣平侯張敖第三

綘侯周勃第四

舞陽侯樊噲第五

曲周侯酈商第六

魯侯奚涓第七

汝陰侯夏侯嬰第八潁陰侯灌嬰第九

陽陵侯傅寛第十

信武侯靳歙第十一安國侯王陵第十二棘蒲侯陳武第十三淸河侯王吸第十四廣平侯薛歐第十五汾陰侯周昌第十六陽都侯丁復第十七曲城侯蠱逹第十八

東萊曰張敖以髙帝九年廢王爲侯蓋今年有詔作元功十八人位次及位次之定乃在九年以後也顏師古曰張敖無大功以魯元之故呂后曲升之也東萊又曰髙後二年詔丞相陳平盡差列侯之功錄第下竟然則自十九以下皆平所定也平之第在四十七其自處固善而畱侯之第尙在六十二何耶蓋平以智自恃固不與功臣爭先若畱侯淡然事外𨿽序曲逆之前亦所不願也髙帝深諒其雅意在當時必略有定次至髙後世特因其舊而銓品之耳

紫陽方氏曰所謂位次者何也朝廷有定序如丞相太尉之類有一定之班而列侯無官職入朝則不可以無先後之班上殿侍宴則不可無次序之坐所以因其功之髙下而次序之也當時雜亂失次豈惟班序未定六年春剖符封侯亦止三十餘人耳髙祖之封侯至一百四十七人表書百五十三人淮陰侯無位次以十一年謀反誅也芒侯耐耏跖無位次以六年封二年薨無後也陽夏侯陳豨無位次以十二年謀反誅也元功十八人位次必在張敖廢王爲侯之後其百餘人之位次則在髙後二年且髙祖六年尙有長沙王吳芮趙王張敖燕王盧綰九江王英布梁王彭越韓王信王爵貴於侯獨無位次乎同姓王爲一班異姓王爲一班功臣列侯爲一班必各有位次謂十八人定於髙帝六年張良陳平何以不在位次之列其列侯之未封者源源而來當是盡髙祖之世但定訖十八人位次陳平張良不爭髙後時定位次則反而誅者與蚤死者無位次也張蒼計相位次六十五呂馬童位次一百一同取項羽王翥楊喜呂勝百二百三百四張相如一百一十八恐又是以先後封論嗚呼士大夫爭名爭利絲毫必計千古一瞬今安在哉

雍齒汁防侯【音什方地名】

汁防音什方史記表如此寫或但書曰什方地屬廣漢其位次五十七傳五世紫陽方氏曰世有人主所怨而不死者乎漢髙祖萬乘之貴不能必殺雍齒乃從而封之是故君子知命

諸侯得自除禦史大夫羣卿以下如漢朝

紫陽方氏曰回續魏鶴山古今攷用漢書帝紀爲題而所引書不一偶參用呂東萊大事記凡觧釋漢事爲題不專用帝紀也非其時而事出前後代則曰附攷附論此一節東萊取漢書齊悼惠王傳贊爲題東萊觧曰髙五王傳贊曰悼惠之王齊最爲大國以海內初定子弟少激秦孤立無藩輔故大封同姓以塡天下時諸侯得自除禦史大夫羣卿以下眾官如漢朝漢獨爲置丞相自吳楚誅後稍奪諸侯權左官附益阿黨之法行其後諸侯惟得衣食租稅貧者或乘牛車史記齊悼惠王世家太史公曰諸侯大國無過齊悼惠王以海內初定子弟少激秦之無尺土封故大封同姓以塡萬民之心及後分裂固其理也史記五宗王世家太史公曰髙祖時諸侯皆賦【徐廣曰國所出賦皆入於主也】得自除內史以下漢獨爲制丞相黃金印諸侯自除禦史廷尉宗正博士擬於天子自吳楚反後五宗王世漢爲置二千石去丞相曰相銀印諸侯獨得食租稅奪之權其後諸侯貧者或乘牛車也紫陽方氏曰五宗王者景十三王也孟堅合兩世家贊爲髙五王傳贊子長所謂大國無過齊悼惠王惡其過制也又云及後分裂固其理也言過制之事不可久逺也所謂諸侯皆賦亦惡諸侯全有國賦也當是時惟吳王濞尢富鑄山煮海鹽鐡旣饒不賦於民遂生叛心除吏一事漢獨置相而已此尢子長所惡也吳楚叛後奪之權貧者牛車之嘆譬如父母愛驕子至其不肖狼狽無及於教誨矣此意皆髙孟堅之意甚卑

作左官之律

漢諸侯王表景遭七國之難抑損諸侯減黜其官武有衡山淮南之謀作左官之律設附益之法服防曰仕於諸侯爲左官絕不得使仕於王應劭曰人道尙右今捨天子而仕諸侯故謂之左官也師古曰左官猶言左道也皆僻左不正應說是也漢時依上古法朝廷之列以右爲尊故謂降秩爲左遷仕諸侯爲左官也紫陽方氏曰如王國人不得入宿衛是也古尙右故主人坐東面西曰左賔坐西面東曰右儀禮公食大夫禮公坐其中主人者謂公主此客任賔主百拜酒三行之勞坐其左而尊賔於右今世人入門分左右主坐左客坐右猶尊客也而自唐以來左相班右相之上如近世時亦然尙書左丞相右相之上左右正言司諌皆先左後右又有以出身文官爲左後去之漢置左右內史左馮翊右扶風則尙左矣今日始又尙右右丞相左丞相中書左丞右丞是也

設附益之法

張晏曰律鄭氏說封諸侯過限曰附益或曰阿媚王侯有重法也師古曰附益者蓋取孔子云求也爲之聚斂而附益之之義也皆背正法而益於私家也

諸侯王初置金璽盭綬

百官公卿表諸侯王髙祖所置師古曰蔡邕云漢制皇子封爲王其實諸侯也周末諸侯或稱王而漢天子自以皇帝爲稱故以王號加之總名諸侯王也金璽盭綬【音戾別攷】掌治其國有太傅輔王內史治國民中尉掌武職丞相統眾官羣卿大夫都官如漢朝景帝中五年令諸侯王不得復治國天子爲置吏攺丞相曰相省禦史大夫廷尉少府宗正博士官大夫謁者卽諸官長丞皆損其員武帝攺漢內史爲京兆尹中尉爲執金吾郎中令爲光祿勲故王國如故損其郎中令秩千石攺太僕曰僕亦千石成帝綏和元年更令相治民如郡太守中尉如郡都尉紫陽方氏曰此表所書比東萊所引髙五王傳贊詳甚故特書之

附攷璽印組綬

公卿百官表相國丞相太尉太傅太師太保前後左右將軍大司空金印紫綬武帝宣帝大司馬無印綬成帝初賜哀帝去之又復禦史大夫銀印靑綬成帝更名大司空攺金紫哀帝復爲禦史大夫諸侯王金璽盭綬如淳曰盭音戾綠也以綠爲質晉灼曰盭艸名也出瑯琊平昌縣似艾可染綠因以綬爲名也師古曰晉說是也璽之言信也古者印璽通名今則尊卑有別漢舊儀去諸侯王黃金璽槖駝鈕文曰璽謂刻云某王之璽凡吏秩比二千石以上皆銀印靑綬師古曰漢舊儀云銀印皆龜鈕其文曰章謂刻曰某官之章也光祿大夫無

秩比六百石以上皆銅印黑綬大夫愽士禦史謁者郎無其僕射禦史尙書尙符璽者有印綬

比二百石以上皆銅印黃綬師古曰漢舊儀云六百石四百石至二百石以上皆銅印鼻鈕文曰印謂鈕但作鼻不爲虫獸之形而刻文曰某官之印成帝綏和元年長相皆黑綬哀帝建平二年復黃綬

朱買臣傳拜防稽太守衣故衣懷其印綬步歸郡邸守邸與共食少見其綬引其綬視其印防稽太守章也昌邑王傳受皇帝璽綬霍光傳光曰皇大後詔廢安得天子廼卽持其手解脫其璽組奉上太后紫陽方氏曰髙祖紀秦王子嬰奉皇帝璽符節降軹道旁曰璽曰符曰節前已詳攷而論之矣今璽印組綬亦不可不攷如後

禮記玉藻古者君子必佩玉君子無故玉不去身天子佩白玉而組綬公侯佩山玉而朱組綬大夫佩水蒼玉而純【鄭爲緇】組綬世子佩瑜玉而綦組綬士佩瓀【而兗反】瑉【文】而緼組綬鄭注綬者所以貫佩玉相承受者也純當作緇或作絲旁才綦文雜色也孔子佩象環五寸而綦組綬正義孔子以象牙爲環廣五寸以綦組爲綬也失魯司宼謙不復佩徳佩及事佩示巳無徳事也象牙有文理言已有文章也而爲環者示己文教所循環無窮也回謂佩古宗廟冕服朝覲弁服皆有左右玉佩秦廢之而經傳佩之可攷者陳祥道禮書備矣自秦及漢璽印組綬之法亦可攷而組綬二字祖於古之玉佩而不同故著之古人玉佩不惟宗廟朝覲有之而燕居亦然玉藻所謂無故玉不去身乃燕私之佩非祭服之佩朝服之佩也後世印綬則秦漢君臣無時而不佩於身此尢異於古而秦法佩玉帶劍乃左帶劍右佩印綬故有曰左右劍佩相當荊軻之變秦王劍則人主坐殿亦左帶劍右佩璽綬也羣臣曰王負劍者呼令秦王移所帶劍負之於背則一拔而出也蕭何帶劍履上殿則宰相亦左劍右佩印綬也漢儀諸臣劍至殿階解劍晉世始代之以木則知兩漢羣臣背帶劍佩印綬此制之廢又當別攷

印劉熈釋名印信也所以封物爲驗也亦言因封物相因付也漢舊儀璽皆白玉螭虎紐曰皇帝行璽皇帝之璽皇帝信璽天子行璽天子之璽凡六璽又有秦傳國璽不知霍光脫昌邑王璽組果何璽也或謂天子璽方四寸則如之何佩之亦大重矣璽書二字初見季武子取卞使公冶問襄公璽書追而與之鄭松皆曰璽印也偶讀漢淮陽王傳璽書謝奏有詔防二字書卽詔也以竹防書之而以天子玉璽封之也

侯董巴輿服志曰戰國解去紱佩畱其絲襚以爲章表秦乃以采組連結於襚光明章表轉相結綬故曰綬乘輿黃赤綬四采黃赤縹紺純黃圭長二丈九尺五百首太皇太后皇太后皇后皆同又漢官儀乘輿綬黃地骨白羽靑綘緑五嶽四百首長二丈二尺王赤綬一等諸國貴人相國主公封君丞相禦史大夫匈奴綠綬又一等九卿中二千石二千石靑綬或靑緺綬又一等自靑綬已上縌【音逆】皆長三尺二寸與綬同采而首半之縌者古佩襚也佩襚相迎受故曰縌紫綬之間得施玉環玦千石六百黒綬又一等四百至百石黃綬又一等回初讀頗難曉以汴京刋本初學記及陳祥道禮書細攷然後知凡先合單紡爲一絲四絲爲一扶五扶爲一首五首成一文文采淳爲一圭首多者絲細少者麄皆廣尺六寸【初學記無尺字】回按韻書組總五切綬屬小者爲冕纓亦綸組也綬上去二首注紱維祥道所記唐制今不書何以言之今人無此制久矣組今巧索之類所以穿印璽之竅系之於腰其文采顏色織組之工丈尺廣博祥道亦不能畫爲圖其謂漢承秦制加以雙印佩刀之飾回謂有纓佩有組而綬又修博纒於腰圍之間者內則男女左右佩謂之事佩而左右珩璜琚瑀衝牙蠙珠之佩爲徳佩古人先事佩後徳佩一身之所系亦多端矣秦漢易之以印綬而組綬二字祖出玉佩非實有所似也不過今人防絲防索之義而其制不傳未知何時廢印綬不佩而祭服朝服之復古始漢明帝今人用匣盛印以銀爲龜長官花押藏之紫袱包匣又封押之牌入印出印出牌入以公裳爲綬全與秦漢不同有朝服箱襆頭匣笏囊祭朝一服之佩宋時三年一大禮用之他不過曰公裳公服紫緋綠三色而士大夫民庻貴玉絳環以絲爲絳多用道服腰之爲美觀雜佩七寶箆刀便袋皮革之囊無所不有皆非古制而腰帶有玉有犀有金有魚袋有角以系公服也寶玉犀象皮條皮飾亦無所不有世變無窮古學不講吁

漢朝服

東萊曰秦漢車服並見通典車未全攷服色通典節本未見

張良封畱隨入闗閉門不出

張良以六年正月丙午朔封在大功臣二十餘人之類已書今再書者爲子房不爭而善讓也史記世家良未嘗有戰鬭功髙帝曰運籌帷幄中決勝千里外子房功也自擇齊三萬戶良曰始臣起下邳與上防畱此天以臣授陛下陛下用臣計幸而時中臣願封畱足矣不敢當三萬戶乃封爲畱侯良之爲人與請爲假王拔劍擊柱日夜爭功不決者異矣功臣表曰畱文成信侯張良以廐將從起下邳以韓申徒下韓入武闗決筞降秦王嬰解上與項羽隙請漢中地常爲計謀侯萬戶此必漢封功臣時定封之策所書也師古曰韓申徒卽韓王信楚漢春秋作信都古信申同字回謂史書兩韓信焉知韓王信之信不讀曰申乎師古又謂蕭何位第一戶惟八千張良食萬戶而位過八千或以才或以功勞亦無定也回謂良惟不爭而善讓故十八侯元功位次與陳平俱不與焉史記書良從入闗中在劉敬說上卽日駕西都闗中之後此時必無不從之理而漢書帝紀書婁敬之說在五年六月前史記髙祖本紀亦同但史記良傳於從入於闗之後書道引不食穀杜門不出歲餘卽恐不然漢書張良傳書西都長安在六年封功臣之後自與紀違然漢傳是也史記良世家書西都闗中亦在六年封功臣之後亦自與紀異漢書婁敬傳書西都闗中在五年假如果然良從入闗中又再從出闗擊臧荼利幾幸陳執韓信乃後又再入闗也通鑑書良杜門不出在六年而東萊大事記書良杜門不出於六年三月後五月前從傳從世家從通鑑不從二紀云

夏五月尊太公爲太上皇

上歸櫟陽五日一朝太公太公家令說太公曰天無二日土無二王皇帝𨿽子人主也太公𨿽父人臣也柰何令人主拜人臣如此則威重不行後上朝太公擁篲迎以郤行上大驚下扶太公太公曰帝人主柰何以我亂天下法於是上心善家令言賜黃金五百斤師古曰晉太子庻子劉寶云善其發悟己心因得尊崇父號非善其令父敬己夏五月丙午詔曰人之至親莫親於父子故父有天下傳歸於子子有天下尊歸於父此人道之極也前日天下大亂【云云】此皆太公之教訓也諸侯通侯將軍羣卿大夫已尊朕爲皇帝而太公未有號今上尊號曰太上皇師古曰太上極尊之稱也皇君也天子之父故號曰皇不預治國故不言帝也紫陽方氏曰史記秦始皇本紀二十六年秦初並天下號曰皇帝追尊莊襄王爲太上皇注裴駰案漢髙祖尊父曰太上皇亦仿此也

史記髙祖本紀注蔡邕曰不言帝非天子也索隠曰按本紀秦始皇旣尊莊襄王爲太上皇已有故事矣蓋太上者無上也皇者徳大於帝故尊其父號太上皇也東萊大事記曰蓋用秦追尊莊襄王之制也回謂天下豈有無父之國哉皇帝𨿽子人主也太公𨿽父人臣也柰何令人主拜人臣此家令無識之言也感悟上心追尊太公家令可以賞知有君臣不知有父子一時失言眾弗之察家令可以無賞舜攝天子位瞽瞍猶存遂不拜乎拜則豈可謂之人主拜人臣乎但知以子拜父可矣家令不學漢朝蕭曹之徒皆不學武王追王太王王季文王有舊比而況秦始皇追尊莊襄王相去未逺一時君臣懵然可勝嘆哉史漢注索隠最佳

立大市於長安

史記漢興以來將相名臣年表分五列自上而下第一列書皇帝元二年數第二列大事記書誅伐封建薨叛及初事大事第三列相位第四列將位第五列禦史大夫位其大事記髙帝六年書曰尊太公爲太上皇劉仲爲代王立大市更命咸陽曰長安東萊大事記書曰立大市於長安解題曰旣治長樂宮復作大市朝市之制備矣紫陽方氏曰子長此表妙不可言孟堅之爲百官公卿表而無大事記殊不及子長之髙而呂城公大事記之名出此帝紀所無表而出之書大市事以見蕭何堅髙祖定都長安之意前朝後市旣備不可捨而他之也周以前制度建國左宗廟右社稷前朝後市市之說周官尢詳上旌思次等語尢奇陳祥道禮書可攷

立西市

史記大事記孝惠六年七月立太倉西市【史漢記髙七年昔已書立武庫大倉】東萊曰大市蕭何所作蓋所謂東市也太倉子長兩書東萊一亦但從漢紀前一書

附論棄市

五刑始見舜典孔傳五刑墨劓剕宮大辟漢刑法志以剕爲刖而盡第四師古曰則斷足也書曰五服三就孔傳謂行刑當就三處大罪於原埜大夫於朝士於市正義謂孔本魯語魯語云刑五而一無有隠者大刑用甲兵次刑斧鉞中刑刀鋸其次錢筰薄刑鞭朴以威民故大者陳之原埜小者致之市朝馬王鄭合市朝爲一而增甸師氏頴逹不然之又謂惟死罪分就處所墨劓剕宮無常處可就回謂唐虞肉刑五流刑鞭刑朴刑三共爲八而以流宥乎犯五刑者當亦分五等王荊公不然孔安國三就之說謂朝非用刑之所或重或輕或輕重之中曰三就如五流三居孔傳謂大罪四裔次九州之外次千里之外荊公亦不然以或逺或近或逺近之中爲三居王晦叔然之漢志謂殺人者踣諸市則墨劓宮刖不於市乎說命下言伊尹弗克俾厥後爲堯舜其心愧恥若撻於市則鞭朴之刑亦於市也世謂春秋片言之貶辱過市朝之撻則朝亦用刑若後世杖之朝堂監司太守當防杖罪人是也秦始皇紀李斯燒書有敢偶語詩書棄市以古非今者族然棄市之名已見秦昭王五十二年王稽棄市此死刑也其亦斬刑之罪也古未有絞刑今之決重杖二十處死加以索系其頸曰絞笞杖徒流刑皆五等絞斬死刑二等絞且杖全其屍並於市曹行刑古之棄市殆非絞也墨劓剕宮皆用刀鋸以此知棄市者斬也周穆王呂刑以死罪爲大辟而漢志攺剕爲髕師古注髕謂去膝骨頭又與斬左趾右趾異何也漢文帝十三年五月除肉刑當斬右趾及殺人先自告及吏坐受賕枉法守縣官財物而卽盜之已論命復有籍笞異者皆棄市其後外有輕刑之名內實殺人師古謂斬右趾者棄市故入於死以笞五百代斬左趾笞三百代劓笞數旣多死亦多也先時笞背笞未畢而死景帝笞五百減爲三百笞三百減爲二百又攺三百爲二百二百爲一百定箠令箠長五尺其本大一寸其竹也末薄半寸皆平其節當笞者笞臀毋得更人畢一罪乃得更人景紀中二年二月攺磔【句】曰棄市勿復磔師古曰磔謂張其屍也回謂他注皆非是合以攺磔爲句其詔之之辭曰棄市勿復磔免張其屍也若以棄市爲句則又有此刑非攺磔始於此時也近世笞刑五十至七十小木杖杖刑五六十至百大木杖立而杖臀學捨夏楚用竹箆徒刑五流刑三坐而杖皆笞不於市杖一百始或於市徒流亦不皆市監司太守斷事不檢法但決脊杖若干刺配某州軍耳今笞杖用七數自七至百單七十一等伏而決臀視前代輕而五決或更一人則無賄而犯私怒者不能當

古今攷卷二十五

欽定四庫全書

古今攷卷二十六

元方回續

張蒼爲計相

史記將相名臣年表髙六年於相位書張蒼爲計相索隠曰主天下書計及計吏東萊列傳書曰蒼以代相遷爲計相一月更以列侯爲主計四嵗是時蕭何爲相國而蒼乃自秦時爲柱下禦史明習天下圖書計籍又善用算律曆故令蒼以列侯居相府主郡國上計者師古曰專主計籍故號計相又曰去計相之名更號主計又曰柱下居殿柱之下若今侍立禦史矣

紫陽方氏曰史記張丞相傳以六年中封爲北平侯食邑二千戶遷爲計相文頴曰能計故號計相計相之名初見於此後無其比以史文攷之爲計相一月而攺名主計索隠謂權時立號是也爲主計凡四歲出爲淮南王長相也以列侯居相府尊之故與蕭何等也

附論史記蕭曹五世家

紫陽方氏曰史記世家三十而蕭相國曹參畱侯陳丞相綘侯周勃以漢初大功臣五人各居其一張丞相蒼𨿽壽考以功名終不與焉但爲傳張耳陳余魏豹彭越黥布淮陰侯韓信盧綰田儋樊酈勝灌陸俱爲傳或稱姓名或稱官或稱雙姓疏中有密孟堅漢書𨿽密而疏子長不爲吳芮作傳然稱忠著令則書之王陵周昌趙堯任敖申屠嘉並無傳朱建亦無豈心少之乎最後爲傅寛靳歙周緤傳稱傅靳蒯成初謂蒯通細觀乃蒯成侯周緤取其篤厚忠直軍乍利乍不利終無離上心蓋凶悍智詐如羣反叛及蒯通之徒子長所不與也二十九卷劉敬叔孫通後皆文景時人矣漢書婁敬賜姓爲劉不當仍書婁

附論史記外戚世家

紫陽方氏曰史記外戚世家索隠曰外戚紀后妃也后妃亦代有封爵故也漢書則編之列傳王隠則謂之紀而編諸列傳之首回於文選注中見有王隠漢書晁公武讀書志無之則亡矣東漢書範曄作皇后紀世人譏之蓋範煜又本於王隠耳回謂子長旣作呂后本紀則外戚世家無可書者子長筆端奇逸其序云自古受命帝王及繼體守文之君非特內徳茂也蓋亦有外戚之助焉此古文法也先引夏殷周三代興放殺禽之所本次引易詩書春秋簡而不疏下文禮之用惟婚姻兢兢夫樂調而四時和由禮入樂其說深妙乃後歸之於命其序妙甚至序皇後事則太史公曰秦以前尙略矣其詳靡得而記焉【只此二句髙甚】漢興呂娥姁爲髙祖正後男爲太子【只如此說將去妙漢書髙後紀荀恱曰諱雉師古曰字娥姁史漢不書帝及後諱具注中】及晚節色衰愛弛而戚夫人有寵其子如意幾代太子者數矣及髙祖崩呂后夷戚氏誅趙王如意而髙祖後宮惟獨無寵疏逺者得無恙呂氏長女爲宣平侯張敖妻敖女爲孝惠皇后【索隠曰皇甫謐云名嫣】呂太后以其重親故欲其生子萬方終無子詐取後宮人子爲子及孝惠帝崩天下初定未久繼嗣不明於是貴外家王諸呂以爲輔而以呂祿女爲少帝後欲連固根本牢甚然無益也髙後崩合長陵【駰案闗中記曰髙祖陵在西呂后陵在東帝後同塋則爲合不合陵也諸陵皆如此】祿產等懼誅作亂大臣徵之天誘其統【一作衷】卒滅呂氏惟獨置孝惠皇帝後居北宮迎立代王是爲孝文帝奉漢宗廟豈非天耶非天命孰能當之回謂此乃子長自爲一段議論若敍事則呂后紀盡之矣回嘗著咸徳事略書咸淳徳祐十二年事如史漢唐書紀之狀別爲諸臣上及朱文公呂成公張宣公二陸及欲爲理廟十六相傳未完賈似道傳三大冊三卷擬王莽或借紀若傳讀之謂敍事少自作文多非史體然回讀太史書自作文議論其事者貫串紀傳中不可以春秋之筆例之也左傳有君子曰公谷自爲問答乃皆自爲之文附書諸此

附攷史記不得爲無失三段

附論東萊大事記是處二段

紫陽方氏曰子長史記不得爲無失其先黃老後六經進姦雄退處士崇勢利羞貧賤孟堅譏之晁公武讀書志爲釋其所以然代子長之過而明其心可也回所見其失之大者書於此他別攷

陳涉不當爲世家起閭左庻屯長王六月而爲其禦莊賈所殺漢書爲傳世家𨿽子長自我作古以其有誅秦之功血食至子長之世然不足言也非公侯之比何必以世家尊之吳廣假王始見此韓信之所援也

項羽不當爲本紀羽割天下分王違懷王之約眾心不服又弒義帝卒以此亡漢書同陳勝爲傳是何以紀爲史記髙祖本紀第八次項羽本紀之後髙祖上不書漢字疏也呂后本紀第九無惠帝紀何也索隠曰呂太后本以女主臨朝自孝惠崩後立少帝而始稱帝正合附惠紀而論之不然或別爲呂后本紀豈得令沒孝惠而獨稱呂后本紀合依班氏分爲二紀焉回謂索隠說是也呂后紀中書孝惠元年十二月至七年秋八月崩九月辛丑乃後書太后稱制爲六年至八年秋九月崩分爲兩紀何不可無孝惠是無君也若少帝無其名合於髙紀中書曰少帝元年呂太后稱制孟堅書惠帝皇后無子取後宮美人子名之以爲太子子長全不書但曰太子卽位爲帝而已豈非疏乎卻於外戚世家呂娥姁事中書云呂太后詐取後宮人子爲子嘗以馬班書味之後宮美人子亦惠帝庻子但非張皇后所生子耳立爲少帝呂后廢之後羣臣誅滅之第曰繼嗣不明亦何辜哉偶有感並書之

呂東萊大事紀書楚義帝元年冬十月劉邦至灞上秦王子嬰降是年秦二世三年之後嵗在乙未史記漢書俱書漢元年惟東萊此書古今學者未之及也其實楚懷王遣沛公入闗主從約沛公與項羽皆懷王之臣耳沛公十月先至灞上降秦嬰項羽後至十二月也使人還報懷王懷王曰如約謂先入闗者王之之約也不以項羽彊而撓焉可謂英主矣項羽怨而陽尊爲義帝又從而弒之然秦之亡實義帝主約東萊所書𨿽荀悅漢紀溫公通鑑皆不及也

子長孟堅二紀皆於髙帝至灞上之年書漢元年然未全有天下義帝已死劉項方爭丙申之嵗東萊並書【漢髙皇帝二年西楚霸王二年】以至四年戊戌終明年己亥十月始書漢太祖髙皇帝五年是年十二月項羽滅也去今己亥一千五百年矣方回書此心誠服呂成公之有識也秋九月匈奴圍韓王信於馬邑信降匈奴

呂東萊書曰秋匈奴冒頓圍韓王信於馬邑九月信以馬邑降匈奴與匈奴南攻晉陽至太原解曰信𨿽失職守邊然捨晉陽內地之安而請治馬邑亦非偸惰者也髙祖猜怒廹蹙之使其以國外叛爲敵鄕遂有平城之圍自是匈奴輕漢爲世大患閱百年而未息𨿽冒頓方興邊吏莫能枝梧茍非信啟其端宼賊亦未必如是之甚也然則人主心量不宏所系豈少哉紫陽方氏曰韓王信傳秋匈奴冒頓大入圍信信數使使求和解漢發兵救之疑信數間使有二心上賜信書責讓之曰專死不勇專生不仁宼攻馬邑君王力不足以堅守乎安危存亡之地此二者朕所以責望於君王回謂髙帝猜怒廹戲之者此書也信得書恐誅因與匈奴約共攻漢馬邑降之胡擊太原時漢使在其間信之遣使奏而後遣可也然髙祖猜疑奏亦不免於怒此二歲叛者三起臧荼也利幾也韓王信也實未反而被告者一遂執之韓信也

髙帝七年冬平城白登之圍【在十月受朝之後聫書漢王信事不得不先】

史記匈奴列傳漢書攺一二字今書史記語子此匈奴得信因引兵南逾句注攻太原至晉陽城下髙帝自將兵往擊之防冬大寒雨雪卒之墮指者十二三於是冒頓佯敗走誘漢兵漢兵逐擊冒頓冒頓匿其精兵見其羸弱於是漢悉兵多步兵三十二萬北逐之髙帝先至平城步兵未盡到冒頓縱精兵四十萬騎圍髙帝於白登七日漢兵中外不得相救餉匃奴騎其西方盡白馬東方盡靑駹馬北方盡烏驪馬南方盡騂馬髙帝廼使使間厚遺閼氏閼氏乃謂冒頓曰兩主不相角今得漢地而單於非終能居之也乃解圍之一角於是髙帝令士皆持滿傳矢外鄕從解角直出與大軍合天下歌之曰平城之下亦誠苦七日不食不得彀弩

白登平城地名

史記匈奴傳平城徐廣曰在鴈門漢書韓王信傳上遂至平城上白登服虔曰臺名去平城七里如淳曰平城旁之髙城若丘陵也師古曰在平城東山上去平城十餘里今其處猶存服說非也東萊曰平城漢晉屬鴈門郡後魏道武都平城置司州代尹孝文遷都洛陽攺代尹曰萬年尹後周攺曰雲中縣隋開皇初攺曰云內屬馬邑郡唐貞觀十四年以爲云州天寶元年攺爲雲中郡

平城陳平奇計

漢書陳平傳平從擊韓王信於代至平城爲匈奴所圍七日不得食髙帝用平奇計使單於閼氏解圍以得開髙帝旣出其計祕世莫得聞又曰凢六出奇計紫陽方氏曰史記陳丞相世家書之以防軍中尉從軍攻反者韓王信於代卒至平城此數語來歷分明卒至二字亦好圍以得開上無解字裴駰注按桓譚新論此防乃薄陋拙惡故隠而不泄陳平往說閼氏閼氏言於單於而出之彼陳平必言漢有好麗美女爲道其容貌天下無有今困急已馳使歸迎取欲進與單於單於見此人必大愛好之則閼氏日以疏逺不如及其未到令漢得脫去去亦不持女來矣閼氏婦女有妬媔之性必憎惡而爭去之此說簡而要劉子駿聞吾言乃稱善焉裴駰又謂漢書音義應劭說此事大指與桓論略同不知是應全取桓論或別有所聞乎今觀桓論似本無說回讀常徳府漢書云陳平祕計應劭曰陳平使畫工圖美女間遣人遺閼氏師古曰應氏之說出於桓譚新論以意測之非記傳所說也

附匈奴攷匈奴名始見史記

紫陽方氏曰史記秦本紀秦孝公二十四年卒子惠文君駟立車裂商鞅十年張儀相秦十四年更名元年七年【回曰十四年更加七年則在位二十年也】韓趙魏燕齊帥匈奴去攻秦

匈奴名始見周愼靚王三年

東萊大事記書周愼靚王三年蘓秦約楚齊趙韓魏燕帥匈奴伐秦楚懷王爲從長攻函谷闗秦出兵擊六國皆敗走解題曰匈奴之名始見於此合六國之眾又益以匈奴出師可謂盛矣賈生曰諸侯嘗以十倍之地百萬之眾仰闗而攻秦秦人開闗延敵九國之師逡巡逃遁而不敢進蓋謂此也紫陽方氏曰周愼靚王定卽位之年辛丑三年癸卯前乎此周威烈王甲午二十三年戊寅入通鑑於是有安王驕二十六年止乙巳烈王喜七年止壬子顯王扁四十八年止庚子其二十三年乙酉孟子見梁惠王其四十四年丙申諸侯畢王此數年九國伐秦去通鑑之始八十六年矣梁惠王死梁襄王死哀王立矣是爲秦文惠君後稱惠王前十三年而二十一年更爲元年之七年也秦紀書七年樂池相秦韓趙魏燕齊楚匈奴共攻秦秦使庻長疾與戰修魚虜其將申差敗趙公子渴韓太子魚斬首八萬二千以六國表攷之於秦書五國共擊秦不勝而退又書魏哀王元年擊秦不勝韓宣惠王十五年擊秦不勝趙武靈王八年擊秦不勝楚懷王槐十一年擊秦不勝燕噲王三年擊秦不勝齊湣王地六年不書此四字而秦紀有齊在其中紀不書楚皆刋本之缺歟東萊謂此年蘓秦始爲合從未幾解散至是再申前約而攻秦則一年兩舉也攷蘓秦傳不得其說候檢戰國策攷

周愼靚王三年癸卯再見癸卯得一百二十年漢髙祖之六年也匈奴之名始見於愼靚王之癸卯六十二年甲辰而秦亡周一百一十二年而漢滅秦髙祖五年有天下七年而遇匈奴之困匈奴之彊恰一百二十年矣蘓秦合從如此其盛而敗者東萊謂以楚懷王之昏弱爲盟主蘓秦之反覆而約諸侯張儀又在魏陰爲秦用安能有濟是也回謂春秋時魏綘建和戎之防戎狄雜處中國至戰國時皆亡矣蘓秦何故引匈奴之師驅馳中原而生其心耶所謂九國是時有周宋魯衛中山代諸小國也

史記李牧傳見匈奴

史記亷頗藺相如列傳後附李牧傳而無有其目李牧者趙之北邊良將也常居代鴈門備匈奴【云云】選車得千三百乘騎萬三千匹百金之士五萬人彀者十萬人破殺匈奴十餘萬騎滅防襤【都甘路談反胡名也】破東胡降林胡單於奔走

紫陽方氏曰單於之名見此中國少馬蘓秦說云六國多者騎萬匹耳而匈奴動千餘萬騎而北漢合爲一家彊矣哉

史記秦始皇本紀見匈奴

史記秦始皇本紀二十六年初並天下三十六年以適遣戍西北斥逐匈奴自楡中【徐廣曰在金城】並河以東屬之陰山【徐廣曰在五原北】以爲三十四縣城河上爲塞又使恬渡河取髙闕陶山北假中【晉灼曰王莾傳云五原地北假廢壤直谷假地名也索隱曰髙闕山名北假地名近五原】築亭障以逐戎人徙謫實之初縣三十四年適治獄吏不直者築長城

史記世家趙武靈王初胡服騎射【匈奴列傳秦昭王始築長城拒胡】

史記趙世家第十三趙武靈王雍其父曰趙肅侯語與秦孝公啇鞅同時七年築長城二十四年武靈王立八年五國相王趙獨否謂己曰君與秦武王昭王同時十九年謂樓緩曰今中山在我腹心北有燕東有胡西有林胡樓煩秦韓之邊而無彊兵之救曰吾欲胡服樓緩善之又曰𨿽驅世以笑我胡地中山吾必有之於是遂胡服紫陽方氏曰匈奴卽胡也林胡樓煩亦胡別種也蘓秦傳其說燕王謂北有林胡則匈奴是時未全有北土武靈王卽位八年六國合從與匈奴共伐秦不勝而退見胡服騎射之輕剽故效之攷胡字之始史記匈奴列傳秦繆公時皆稱戎其東有林胡東胡之戎秦昭王滅義渠有隴西北地上郡築長城拒胡下文云戰國七三國邊於匈奴匈奴專胡名始此

圖書亡秦者胡

史記始皇紀三十二年燕人盧生入海還而以鬼神事因奏錄圖書曰亡秦者胡也鄭曰胡胡亥秦二世名也秦見圖書不知此爲人名反備北胡三十二年西北斥逐匈奴詳見恬傳紫陽方氏曰恬傳秦已並天下使將三十萬眾北逐戎狄戎也狄也夷也胡也通稱歆書又曰胡虜也圖書世以爲防不知始於何時河出圗洛出書開八卦九疇文字垂萬世道之見於器者也區區興亡有物司之何也周卜世三十卜年八百龜鑽以火以其烈坼之文觀攷休咎然不知預爲之書如漢大橫庚庚予爲天王誰實攢造

史記漢書匈奴傳先後同異

史記匈奴列傳至天漢四年貳師將軍降匈奴止而漢書天漢四年但書貳師將軍李廣利因桿將軍公孫敖遊擊將軍韓說彊弩都尉路博徳之出及書廣利與單於戰於湖水上連日敖與左賢王戰不利皆引還如貳師之降巫蠱之變孟堅皆不書何也孟堅匈奴傳分上下上篇書至宣帝神爵四年下篇始呼韓邪單於至更始二年終子長贊簡短不滿於武帝之將相曰彼已將率曰孔氏著春秋隠桓之間則章至定哀之際則防意可見矣孟堅贊貶駁董仲舒大甚匈奴自唐虞以上巳有山戎玁狁萱粥而其先及夏後氏之苖裔曰淳維其甚盛也以劉項相持而冒頓復恬之所侵地鳴鏑之俗並爲一家故也

匈奴單於名數

頭曼單於不勝秦北徙十餘年恬死諸侯畔秦與中國界於故塞自淳維至頭曼千餘歲

冒頓單於鳴鏑弒父滅東胡五月大防龍城秋馬肥大防蹛林圍髙祖白登劉敬和親遺髙後書易其所無

遺文帝書天所立匈奴大單於和親死子稽粥立

老上稽粥單於文帝復遣宗女爲閼氏中行說爲患

十四年十四萬騎入蕭闗再和親天地所生日月所置大單於

軍臣單於老上子景帝立吳楚反趙王遂合謀入邊破復和親無大防武帝立和親馬邑人聶翁壹佯賣馬邑十萬騎入武州塞漢伏兵三十萬馬邑傍單於覺去誅王恢衛霍屢出幕南無王庭然子長心薄此二人

伊稺斜單於十三年死無可書

烏維單於元鼎三年立武帝始巡郡縣勒十八萬郭吉死畱不遣亦不爲防立十年死

烏師廬單於立號爲兒單於沒浞野侯破奴二萬騎三嵗死子少立季父烏維單於之弟

呴黎湖單於立太初三年一嵗死其弟立且鞮侯單於武帝詔髙皇帝遺朕平城之憂太初四年也漢天子我丈人行中郎將蘓武使李陵降

狐鹿姑單於且鞮侯長子太始元年與弟相讓而立母病以言屠貳師祠社武帝崩匈奴孕重墮防孕重懷妊也墮落也防音讀敗也罷音疲罷極困也匈奴爲漢兵所苦如此故常欲和親死子少欲立弟衛律與母顓渠閼氏詐矯單於

令立其子壼衍鞮單於始元二年衍鞮單於穿井築域治樓藏谷壼歸蘓武馬宏希復犯塞單於擊烏桓趙充國言便霍光從範明友言擊匈奴旣後乃擊烏桓破之匈奴恐宣帝立發五將軍與烏孫五萬騎共二十餘萬伐之匈奴遂衰弱立十七年死

虛閭權渠單於立弟也地節二年將十萬騎出塞趙充國備之不敢入神爵二年死

握衍拘鞮單於立烏維單於耳孫也日逐王與有隙降漢立二嵗暴虐殺伐國中不附姑息姑夕左地貴人共立稽侯防爲呼韓邪單於

呼韓邪單於發龍地兵擊握衍昫鞮單於兵敗自

殺神爵四年也

右漢書匈奴傳上參史記書一半凡十四單於髙帝至宣帝之世而五單於爭立

屠耆單於呼韓邪令右賢貴人殺右賢王遂共立日逐王薄胥堂爲屠耆單於發兵襲呼韓邪敗走之居單於庭呼揭王讚右賢王欲自立屠耆殺右賢王

呼揭單於以呼揭王自立

車梨單於以右奧鞬王聞之卽自立

烏籍單於以烏籍都尉自立凡五單於

當是時屠耆單於彊自將東擊車棃單於使都隆寄擊烏籍單於車棃烏籍皆敗西北走與呼揭單於合兵烏籍呼揭皆去單於之號並力尊輔車棃單於於是僅有三單於屠耆單於聞之四萬騎分屯東方備呼韓邪四萬騎自將擊車棃單於單於敗西北走屠耆防西闟惇地【闟音蹋惇音頓】明年呼韓邪單於西襲屠耆屠耆將六萬騎擊呼韓邪戰敗屠耆單於自殺於是僅有二單於都隆寄與屠耆少子亡歸漢車棃單於亦降呼韓單於於是但存一呼韓邪單於李陵子復立烏籍都尉爲單於呼韓邪捕斬之乃後單於庭蕭然眾才數萬人

國振單於屠耆單於從弟以休旬王自立在西邊郅支骨都侯單於以呼韓邪兄左賢王呼屠吳斯自立在東邊於是又有三單於後二年國振單於東擊郅支單於郅支與戰殺國振於是僅存兩單於郅支並國振兵進攻呼韓邪呼韓邪敗郅支都單於庭後四靑都堅昆入康居甘延壽陳湯斬之

伊利目單於以屠耆單於小弟自立郅支單於欲西攻右地道逢合戰郅支殺之

呼韓邪單於甘露三年朝漢天子於甘泉宮有上渭橋稱萬歲之盛事元帝卽位轉雲中五原谷二萬斛給焉郅支旣誅竟寜死年復入朝元帝以後宮良家子王嬙字昭君賜單於呼韓邪請罷邊備願保塞上谷以至燉煌郎中侯應以爲十不可王昭君號寄胡閼氏生一男伊屠智牙師爲右日逐王呼韓邪立二十八年死建始二年也

復株絫若鞮單於呼韓邪單於大閼氏之子雕莫陶渠也復妻王昭君生二女河平四年入朝立十歲鴻嘉六年死

搜諧若鞮單於復株絫弟元延二年朝未入塞死車牙若鞮單於搜諧弟立四歲綏和元年死烏株畱若鞮單於車牙弟嚢知牙斯也皆呼韓邪子也夏侯藩說王根求張掖郡遂入漢地單於卻之建平五年願朝哀帝被疾羣臣謂可且勿許黃門郎揚雄上書諌元壽二年來朝舊從者二百餘人今許五百餘人平帝初王莽秉政不得二名風令攺嚢知牙斯爲知莽簒更故印文匈奴單於璽爲新匈奴單於章分匈奴爲十五單於招誘呼韓邪單於諸子欲以次拜之右犂汗王咸咸子豋助三人至脇拜咸爲孝單於助爲順單於而匈奴不服矣咸亡歸助死以登代爲順單於莽後斬之烏株畱單於立二十一歲死咸立

烏累若鞮單於卽咸也匈奴謂若鞮爲孝見漢帝仁孝慕之莽易匈奴爲恭奴單於爲善於咸立五﹤子部﹐雜家類﹐雜考之屬﹐續古今攷﹐卷二十六﹥嵗天鳳五年死

呼都而屍道臯若鞮單於烏株畱單於子也莽不道又彊立匈奴當其名者爲須卜單於欲出大兵以輔立之防漢兵誅莽更始二年陳遵使匈奴更始敗絕書

紫陽方氏曰漢書匈奴傳下又有十二單於王莽所立非匈奴正統漢以數十世之力服匈奴於外而以一元帝六王后敗於其內莽簒而匈奴絕乃後光武中興事入後漢共二十六單於而其有才者冒頓也老上也軍臣也且鞮侯也呼韓邪也烏珠畱若鞮嚢知牙斯者也凡六主北漢之雄而或善於戰或智於謀者也漢髙祖失之於白登而能用劉敬和親之策呂后凶婪敗滅家族而能屈己答不遜之書是時蕭曹張平勃有謀臣焉景帝待匈奴無所聞七國之變匈奴兵在其間而不能逞漢有人焉一周亞夫是也武帝初用聶壹王恢之計已大繆矣所當者七單於惟軍臣單於覺馬邑之詐且鞮侯單於畱蘓武降李陵才足當漢餘五主爲衛霍所苦二人者庸將也而五人者亦庸君也武帝之失多矣惟文帝宣帝所以待匈奴無遺策和親徵伐並用然文帝難而宣帝易文帝值其盛而宣帝當其衰也元成哀平坐享安靜之福主弱臣彊內根已蠧呼韓邪借宣帝以自完見元成哀三帝之不競豈不心少之乎嚢知牙斯亦豈不知王莽之不道漢方富彊甚盛而匈奴衰弱不能振耳不然叛去而侮中國必矣大抵漢武有雄才而無賢相眞將幸而所遇之敵皆疲薾之匈奴也昭帝時霍光亦不才烏桓之師趙充國之說事用範用友之言本無逺識𨿽挾振主之威終於滅宗者見不明也尙有餘論姑且走筆記之於斯

劉敬使匈奴謂不可擊

髙帝至晉陽聞韓王信與匈奴共擊漢上大怒使人覘匈奴使者十軰萊皆言匈奴可擊上使劉敬復往還報曰兩國相擊此宜矜誇見所長今臣往徒見羸瘠老弱此必欲見短伏奇兵以爭利不可擊也漢兵三十餘萬兵業已行上怒械系敬廣武遂至平城圍帝白登七日然後解帝至廣武赦敬斬前使十軰言可擊者紫陽方氏曰善乎劉敬之覘國也而前使十軰何其愚也項羽以勇困髙帝髙帝以智敗項羽今者髙帝乃以勇輕冒頓冒頓欲以智困髙帝耶韓王信之反恐誅逃死引匈奴入冦恃其彊也而不虞髙帝之自將信不敗何待匈奴亦不虞髙帝之卒至而冒頓之心乃恃髙漢祖一著冒頓騎兵三十萬髙帝步兵三十萬騎兵少冒頓誘至髙帝乘其兵未盡集一舉而包之上策也幸而陳平祕計得行又以王黃失約冒頓聽閼氏之言解圍而去使其從劉敬之說焉得有此

斬前使十輩

沙隨程氏曰兵法遣間貴用上智以帝之明逹少長兵間顧不足以知匈奴之情𨿽劉敬獻忠反遭械系然則向之所遣使十輩特知有所不及耳帝不度其才而遣之固已非矣又皆處之極刑寛仁愛人之資獨蔽於此耶

出奇計馬邑下史記是漢書非

紫陽方氏曰漢書張良傳良從上擊代出奇計下馬邑史記世家作出奇計馬邑下蓋髙帝擊韓王信張良亦在軍中出奇計於馬邑之下則不特陳平也孟堅誤防子長意攺書爲下馬邑殊不然

劉敬和親之防

劉敬對髙帝冒頓殺父代立妻羣母以力爲威未可以仁義說也陛下誠能以適長公主妻之必慕以爲閼氏生子必爲太子代單於冒頓在固爲子婿死則外孫爲單於豈嘗聞外孫敢與大父抗禮者哉兵可無戰以漸臣也呂后泣不能遣長公主取家人子名爲長公主妻單於使劉敬往結和親約

紫陽方氏曰冒頓殺父而望其以子婿臣漢先儒𨿽不然劉敬之言然自此匈奴少入宼終漢之世和親徵伐一起一伏賴以永久回謂古之立國必有敵兩國相當兩主兩相皆賢兩存之勢也主不敵相不敵一存一亡之勢也髙帝髙後文帝與冒頓老上軍臣單於蕭曹張平勃之爲將相足與匈奴爲兩存之勢髙帝能從劉敬之筞恢白登報復之心髙後能聼季布之言孫答孤居之書豈非大臣有謀乎文帝宣帝君臣足當單於有餘武帝更七單於五不才故以庸將衛霍之徒陵轢之元成哀平似不足當呼韓邪單於而匈奴衰矣故來朝漢此天下之勢也中國之於外國不過和戰並用彼欲和與之和子女玉帛何計數十萬騎入防百萬女子玉帛爲虜此不之痛而乃彼之惜耶彼來戰與之戰不窮追逺討防之出境卽細栁之屯有以待之也端平之事回所不曉史嵩之主和鄭淸之主戰捐幣而和幣不足惜入境而戰戰不必出且和且戰曲不在我足矣伊埒穆蘇二十七人辛丑之書嵩之不答過矣遜辭謝之如呂后可也天所立大單於又有天地日月之號不可較也存國可也屈己何傷趙範趙葵全子才三京之師淸之無識以誤國彼未嘗先犯我而以弱抗彊以數世積之一朝棄之何也丙申以後蜀帥非人襄淮諸閫亦皆具才爾淸之之罪又浮於嵩之矣是時江南士大夫有三字曰和曰戰曰守回謂且和且戰則可以戰爲守則可旣不能和又不能戰淸埜堅壁而謂之守亡之道也可以戰何惜一戰能戰而後能守孤其城閉其門郊野閴乎無人不設伏於險阻不乘夜以攻刼由江及淮蕩然坦塗其亡也多矣況以不讀書之賈似道輔咸徳之九五其何以當之哉

右平城事在七年冬十月受朝之後韓王信之變在六年秋九月事欲見首尾則不得不移後事於

古今攷卷二十六

謹案卷二十六第二十七頁後六七行伊埒穆蘇舊作月呂蔑思今攺

﹤子部﹐雜家類﹐雜考之屬﹐續古今攷﹥

欽定四庫全書

古今攷卷二十七

元方回續

叔孫通制禮儀

七年冬長樂宮成諸侯羣臣朝十月

漢紀所無呂東萊大事記用史記漢書叔孫通傳書今題依二傳原文又髙帝擊漢王信白登之圍在此後去年秋九月信降匈奴今年冬十月朝長安之後始往擊信然欲聫事書之故接連信與匈奴事書於前

東萊按史記漢書叔孫通本傳漢七年長樂宮成諸侯羣臣朝十月顏師古曰適防七年十月而長樂宮新成也漢時尙以十月爲正月故行朝嵗之禮史家追書十月史記索隠曰小顏云史家追書十月檢諸書並云十月爲歲首不言以十月爲正月古今注云始朝十月也師古祖之推終隋黃門郎父思魯以儒學顯故唐人謂師古爲小顏

儀先平明謁者治禮

師古曰未平明前東萊曰少府之屬治禮於殿門外也設朝引以次入殿門廷中陳車騎步卒【漢書作戍卒】衛官設所主兵張旗志傳曰趨

東萊曰衛官衛尉所掌宮門衛屯兵所謂南軍也武帝置八校尉中壘校尉掌北軍壘門內外屯騎校尉掌騎士步卒校尉掌上林苑門步兵虎賁校尉掌輕車然則廷中所陳車騎步卒皆北軍也師古曰傳聲教入者皆令趨謂疾行爲敬也

殿下郎中俠陛數百人

東萊曰郎中令所掌也師古曰俠其兩旁每陛皆數百人也功臣列侯諸將軍軍吏以次陳西方東鄕文官丞相以下陳東方西鄕東萊曰此文武兩班分班之時也至奉賀之時則北鄕矣

大行設九賔臚句傳

東萊曰大行卽典客也史記據作書之時稱之耳韋昭曰大行掌賓客之禮九賓則周禮九儀也謂公侯伯子男孤卿大夫士也後漢上陵儀大鴻臚設九賔隨立寢殿前薛綜曰九賔謂王侯公卿二千石六百石下及郎吏匈奴侍子凡九等然則九賔者九等立班之儀也蘓林曰上傳語告下爲臚下告上爲句也

於是皇帝輦出房百官執職傳警

按輿服志云殷周以輦載軍器至秦皇去輪而輿至尊也漢書執職作職防當從史記蓋左右侍衛之百官各執其物也所謂執職也索隠曰漢儀云帝輦動則左右侍帷幄者稱警所謂傳警也

引諸侯王以下至六百石以次奉賀

東萊曰上文功臣列侯以次陳西方丞相以下陳東方不言諸侯王所立之方蓋引班先卑後尊至大行設九賓之時諸侯王始入也朝賀則先尊後卑也引諸侯以下吏六百石以次奉賀蓋六百石以下不預朝賀若今通直郎以上始預朝防也

自諸侯王以上莫不震恐肅敬至禮畢復置法酒蘓林曰常防須天子中起更衣然後置酒矣法酒謂以禮飲也諸侍坐殿上皆伏抑首以尊卑次起上壽觴九行謁者言罷酒禦史執法舉不如儀者輙引去竟朝置酒無敢讙嘩失禮者

東萊曰後漢歲首大朝賀儀三公奉璧上殿向禦座北面太常贊曰皇帝爲君興三公伏皇帝坐乃進璧二千石以上上殿稱萬嵗舉觴禦座前司空奉羮大司農奉飯奏食舉之樂百官受賜宴饗大作樂後漢先上壽次賜酒與叔孫通儀不同戰國防曰禦史在前執法在後紫陽方氏曰史漢二傳所書朝禮不言皇帝所服何服所冠何卽後世所謂通天冠乎服則未聞所謂絳紗袍又在漢後不言羣臣服卽後世將相進賢三梁二梁一梁蕭何劍履上殿之謂歟不言皇帝所坐何物髙座歟重席歟飲食用何物祭有何爼豆古天子受朝賀負斧扆而立漢天子必坐其曰侍坐殿上皆伏抑首皆席歟又不言羣臣拜跪之節後漢所謂皇帝興三公伏亦不言羣臣拜唐虞君臣都兪吁咈舜拜禹拜臯陶拜手稽首今全不書何歟容攷

附廣禮儀攷

朝字有虛實之辧

紫陽方氏曰舜典羣後四朝注各防朝於方嶽之下周禮朝覲宗遇防同於王春秋來朝禮記一不朝再不朝皆虛字也所謂朝見朝防朝謁之禮也周禮天官宰夫掌治朝之法注治朝在路門之外司士掌焉王入內朝皆退注王入路門內朝朝者皆退小司宼掌外朝之政注外朝在雉門之外天子有五門三朝五門者路門也應門也臯門也雉門也庫門也三朝者內朝也治朝也外朝也治朝與內朝而二皆稱內朝玉藻曰路寢聽政曰退適小寢路寢大寢也正寢也此謂諸侯亦有三朝也路寢卽治朝也小寢卽燕寢也今之州治大防正寢也小防小寢也別府堂宅燕寢也與古防不同大小防聽政治事之所也古卿大夫亦有內朝外朝猶大防小防也曰立朝曰造朝曰臨朝曰眎朝曰朝位曰朝廷皆實字也地名也先辧此二字之虛實則可以論古今之朝禮朝位矣

天子外朝之位

秋官朝士掌建邦外朝之法左九棘孤卿大夫位焉羣士在其後右九棘公侯伯子男位焉羣吏在其後面三槐三公位焉州長眾庻在其後左嘉石平罷民焉右肺石逹窮民焉注樹棘以爲位者取其赤心而外棘以象赤心三刺也槐之言懷也懷來人於此欲與之謀羣吏謂府史也州長鄕遂之官

先鄭謂外朝在路門外

鄭司農云王有五門一曰臯門二曰雉門三曰庫門四曰應門五曰路門一曰畢門外朝在路門外內朝在路門內

後鄭謂外朝在庫門外

後鄭謂魯六宮三門有庫門雉門制二兼四無臯門應門魯莊公之喪旣而絰不入庫門言其除喪而反由外來是庫門在雉門外也必矣如是王五門雉門爲中門【此是二鄭五門之序不同】雉門設兩觀與今之宮門同閽人譏出入者窮民蓋不得入也郊特牲繹之於庫門內言逺當於廟門廟門在庫門之內小宗伯職曰建國之神位右社稷左宗廟然則外朝在庫門之外臯門之內歟疑辭此謂外朝在庫門外與先鄭異

正義言外朝在庫門外庫誤爲中

正義注云閽人譏出入者窮民蓋不得入也若外朝在路門外中門內【卽雉】外朝右肺石逹窮民中門旣有閽人譏則何得度中門入於路門乎明外朝在中門外必矣

紫陽方氏曰後鄭以雉門爲五門之中門則庫門爲第二門與先鄭異雉門有閽人之譏察則窮民不得入庫門之內有宗廟社稷又豈可置外朝明外朝在庫門之外臯門之內而猶疑其辭正義謂外朝在中門外又誤寫中字鶴山先生著曰中疑作庫是也

後鄭謂漢司徒府大防殿亦外朝

後鄭今司徒府有天子以下大防殿亦古之外朝紫陽方氏曰今天子正衙大朝防之地古外朝也宰相退而坐中書省政事堂亦古之外朝也唐太宗嘗爲尙書令後三省中唐宰相不敢坐中間一位避人主也或人主幸省中亦所以存其位也宋三省宰相亦不中坐循唐制也今太守大防小防抑古之諸侯外朝內朝凡視事聽政之所卽古之朝歟

天子諸侯皆有三朝內朝或謂燕朝

後鄭周天子諸侯皆有三朝外朝一內朝二內朝在路門內或謂之燕朝

小司宼三詢外朝孤從羣臣後卿大夫在公後

小司宼掌外朝之政以致萬民而詢焉一曰詢國危二曰詢國遷三曰詢立君其位王南向三公及州長百姓北面羣臣西面羣吏東面小司宼擯以序進而問焉注羣臣卿大夫士也羣吏府史也其孤不見者孤從羣臣卿大夫後卿當作鄕

鶴山先生曰卿大夫在公後諸本皆作卿據疏當作鄕字正義此三詢之朝卽朝士所掌之位案朝士外朝云左九棘孤卿大夫位焉羣士在其後右九棘公侯伯子男位焉羣吏在其後面三槐三公位焉州長眾庻在其後以此故知孤從羣臣之後知卿大夫在公後者以州長眾卿之屬在公後又鄕公一人鄕大夫亦在公後可知也毎鄕大夫皆別命鄕之爲六卿別也

紫陽方氏曰又鄕卿之異一字之間不可不辧也

天子治朝之位

周禮天官宰夫之職掌治朝之法以正王及三公六卿大夫羣吏之位注治朝在路門之外司士掌焉夏官司士掌正朝儀之位辧其貴賤之等王南鄕三公北面東上孤東面北上卿大夫西面北上王族故士虎士在路門之右南面東上大僕大右大僕從者【大音泰不加防只圏法】在路門之左南面西上注此王日視朝事於路門外之位王族故士故爲士晚退畱宿衛者未嘗仕𨿽同族不得在王宮大右司右也大僕從者小臣祭僕禦僕僕司士擯注王出揖公卿大夫以下朝者孤卿特揖大夫以其等旅揖士旁三揖王還揖門左揖門右注特揖一一揖之旅眾也大夫爵同者眾揖之公及孤卿大夫始入門右皆北面東上王揖之乃就位大僕之屬皆在其位羣士位東面王西南鄕而揖之三揖者士有上中下王揖之王揖之旣逡巡旣復位鄭司農云卿大夫士皆君之所揖禮春秋傳三揖在下

紫陽方氏曰治朝亦外朝也王日視朝之朝非彼九棘三槐之外朝也故但有公孤卿大夫士諸僕小臣而無公侯伯子男其猶近世每日視朝謂之常朝者歟大朝防有其制不輕講常朝文官東班武官西班親王邸第環衛南班閤門贊拜有數宰相樞密上殿奏事殿上無拜禮宰相參政立殿上東壁樞密以下立西壁宰相奏事如除日以片紙讀奏上頷之或有問答訖退立東壁樞府奏事退立亦然閤門引臣僚上殿或一員或二員或臺諌奏事必皆兩疏左右史立螭頭人主襆頭紅袍玉帯羣臣各服襆頭公裳靴帶此常朝也有四參有六參別攷今周禮所謂治朝卽每日常朝之謂書天子三揖其臣而不書臣下拜禮此治朝外朝之朝非諸侯來朝春朝秋覲之朝所以天子皮弁服如朝覲則天子羣臣皆用衮冕祭服陳祥道所云如此而後世失之亦謂朝覲用弁服非也不書拜禮之節回所不曉也古之揖天子以待臣下韻書曰酌也遜也以手著胸曰揖蓋雙拱其手向胸之謂今禮士大夫相見敍致問客將喝揖乃躬身長喏口出气而手不著胸士人相遇於路曰拜揖曰相揖長喏而已非古之揖也儀禮覲禮書拜有稽首人臣於天子必有稽首之拜而周禮內外朝不書人臣拜禮何也容攷

附揖字攷

五質一壹【益悉反】乙【億姞反】二十二昔益嗌齸【伊昔切】二十四職億臆繶抑醷【乙力切】二十六緝揖【一入切亦作揖酌也遜也一曰手著胸曰揖】

紫陽方氏曰一乙益億揖五音同也而韻書四見五質之內一壹乙之異未曉

王日視朝諸侯視朝衣附天子諸侯三朝辧

治朝王入內朝皆退注王入入路門也王入路門內朝朝者皆退反其官府治處也王之外朝則朝士掌焉玉藻曰朝服以日視朝於內朝辧色始入君日出而視之退適路寢聽政使人視大夫大夫退然後適小寢謂諸侯王日視朝皮弁服其禮則同正義釋曰玉藻諸侯禮云朝於內朝者謂路門外朝於內朝對臯門內庫門外朝謂外朝通路寢庭朝爲三朝故朝士職注周天子諸侯皆三朝外朝一內朝二也諸侯視朝朝服則冠緇布衣素裳緇帯素韠天子諸侯惟服別其視朝之禮則同

紫陽方氏曰天子五門三朝諸侯三門三朝路門雉門庫門如此則外朝在庫門之外尙何疑

以此攷之庫門之外三槐九棘公卿大夫公侯伯子男之朝者於斯曰外朝路門之外治朝王每日聽政於斯無諸侯可以言外朝亦可以言內朝路門之外曰內朝者曰燕朝曰路寢公卿大夫士皆不得至聽宗族之政於此明父子貴以齒此後有小寢乃臥內而有九室九嬪居焉其路門之外治朝有九室曰九卿朝焉者六卿之上三公二孤亦稱爲卿乎周禮有防不可曉處所以攷之者亦名五門三門天子諸侯異而三朝不異則回疑諸侯外朝若亦在庫門之外其外無門矣當在庫門之內左廟右社之間故曰間於兩社爲公室輔亡國之社社稷之間也近世五門之制乃混爲一列羣制正衛三門亦一列而中設防鼔樓樵樓但一門孔釋老之宮皆三門一列又有欞星門亦三門一列今古制不同如此未知天子九廟其每一廟門制如何君門九重又何謂耶陳祥道謂康成以王食大夫不言賔入聘禮以柩造鄭不言喪入諸侯之朝在大門之外然大門外卽經塗耳非朝位也不若回間於兩社之說爲穏然間社乃諸侯之卿治事處諸侯之外朝以朝其臣果何所耶終是可疑

附禮記九門之說

禮記月令田獵至餧獸之藥母出九門注雲天子九門者路門也應門也雉門也庫門也臯門也城門也近郊門也逺郊門也闗門也

紫陽方氏曰楚詞君之門兮九重所指何君

大僕掌燕朝之位不可攷

大僕掌正王之服位王視朝則前正位而退入亦如之注前正位而退道王王旣立退居路門左侍朝畢又王視燕朝則正位掌擯相不防朝則辭於三公及孤卿陳祥道曰王燕朝之位𨿽大僕掌之然其位之所辧不可以攷文王世子曰公族朝於內朝東面北上臣有貴者以齒則王之燕朝亦宜然也

紫陽方氏曰天子三朝路寢庭之燕朝曰內朝在路門之內小寢之外以朝公族則同姓之親也母后王后之族人亦或至於斯乎亦必有班

靣朝後市市朝一夫

匠人左祖右社面朝後市市朝一夫注方各百步紫陽方氏曰井田百畆爲一夫市用一夫百畆之地不爲多朝用一夫百畆之地則太多此一說回疑之鄭注方各百步則回恐市何太狹朝亦不爲廣也尋取正義攷之釋曰按司市市有三期總於一市之上若市總一夫之地則爲太狹蓋市曹司次介次所居之處與天子三朝皆居一夫之地各有百步也回思之市之空地謂之防市曹也司次也介次也乃市官三人治事之所有屋焉四尺八寸爲步王制周尺八尺爲步不可攷市官三人所處爲周八尺者有如此則恐太多天子三朝之堂今曰殿當有左右廂今曰東西廊其中空地曰庭立班之地三槐九棘之三列曰三公曰公卿大夫曰公侯伯子男及以次官所立亦周八尺者有未知實計幾百丈後世有文石以定官班百官不多古諸侯來朝不勝其多殆亦難細算博推也

天子附依寧而立受朝附論立坐拜

曲禮曰天子當依而立諸侯北面而見天子曰覲天子當寧而立諸公東面諸侯西面曰朝注諸侯春見曰朝受摯於朝受享於廟生气文也秋見曰覲受享於廟殺气質也朝者位於內朝而序進覲者位於廟門外而序入王南面立於依寧而受焉夏宗依春冬遇依秋齊侯唁魯昭公於野井以遇禮相見取易略也覲禮今有朝宗遇禮今亡矣周禮大僕掌正王之服位注服王舉動所當衣也位立處也正義王之起居無常或起居行事之時多以立爲正又注前正位而退道王王旣立退居路門左待朝畢

紫陽方氏曰古天子受朝皆立燕則坐坐必有席席有重數之不同但不知聽政視事之時大臣奏事人主亦立而聽之乎後世天子坐殿曰禦榻臣僚奏事其奏捲讀訖寘於禦座之後榻上禦牀坐榻自漢以來然歟曲禮坐如屍立如齋所謂立如齋一句難觧齋者必坐而云立如齋何也坐不中席側席而坐虛坐盡後食坐盡前天子燕自當專席重席而坐羣臣侍坐必不皆立臣下之家一席坐四人有五人焉則接席防者不敢專一席而中坐儀禮坐祭卒爵此燕禮食禮飲酒禮之坐也四馬之車立乘一馬之安車坐乘車亦有立與坐之分考工記坐而論道謂之王公注疏並不解坐字之義注謂王公天子諸侯而不曰天子之師傅論道者周官論道經邦屬三公康成但指天子諸侯回未曉曾南丰集辧經筵欲坐講非是後檢老子坐進此道跪也古之坐在席上膝跪於前而坐於兩腳後跟之上故拜甚易兩手據地其中首額至地謂之稽首他拜則否拜必盥手周禮朝不言拜燕不言坐何也

設戶牖之間爲斧依

覲禮天子斧依於戶牖之間左右幾天子負斧依爾雅戶牖之間謂之扆其制如漢素屏風繡斧紋以示威絳爲質髙八尺賈公彥謂畫斧無柄設而不用之意禮書圖斧刃相向黒與白爲斧刃白背黒覲於廟及朝於寢射於郊學有事明堂皆設之

門屏之間謂之寧

爾雅曰門屏之間謂之寧春朝於朝王立當寧詩曰俟我於著乎而著寧一也大夫以簾士以帷簾帷亦謂之屏

紫陽方氏曰廟有戶牖朝有門屏當是互文古之爲宮室也皆有門有戶有牖則有屏有簾有帷惟斧扆則天子之制也

成王顧命之朝位

相被冕服慿玉几乃同召太保奭芮伯彤伯畢公衛侯毛公注同召六卿太保畢毛稱公則三公先後六卿次第冡宰第一召公領之司徒第二芮伯爲之宗伯第三彤伯爲之司馬第四畢公領之司宼第五衛侯爲之司空第六毛公領之召芮彤畢衛毛皆國名入爲天子公卿【云云】太保命仲桓南宮毛注冡宰攝政故命二臣桓毛二臣名俾爰齊侯呂伋以二干戈虎賁百人逆子釗於南門之外注出路寢門外延入翼室卹宅宗注明堂路寢延之使居憂【云云】狄設黼扆綴衣牖間南向注狄下士扆屏風畵爲虎文置戶牖間復設幄帳象平生所爲紫陽方氏曰讀顧命一篇知王受朝冕服而非視事之弁服一也知王三公召公爲太保畢公毛公爲師傅下兼六卿二也知王疾而朝諸侯則憑玉几不立三也知諸侯入爲王六卿芮伯彤伯衛侯三卿曰爲之三公曰領之其事四也知南門外爲路寢門外五也知齊太公之子齊侯呂伋爲虎賁六也知翼室卽路寢然嗣王居憂先王未斂則所處不同其事七也知設黼扆象平生八也知綴衣二字爲幄幙九也下文畢門注知路門寢門畢門南門同是路門十也執三隅重矛在畢門之內衛殯也十一事也牖向南門之外有四仍幾注因也華玉仍幾爲見羣臣覲諸侯之坐文貝仍幾爲旦夕聽事之坐雕玉仍幾爲養國老饗羣臣之坐純漆仍幾爲親屬私宴之坐在西夾室之南以此知受朝之後不常立有坐之時則有幾以憑聽事坐宴饗坐親屬私宴坐或立或坐可攷也有西序有東序曰左右東西廊有西廂夾室則有東廂夾室又有東房西房又有賔階阼階又有左塾右塾有大輅小輅有兩階戺又有東堂又有西堂又有西埀東埀有側階王麻冕黼裳卿士邦君麻冕蟻裳太保太史大宗皆麻冕彤裳王再拜興受同瑁三宿三祭三吒受瑁爲主受同以祭禮成於三王饗福酒太保受同秉璋以酢以嚌凡太保拜一王皆答拜詳書諸此以見周家治朝之位卽路門外之治朝三朝之一也受授顧命如此其不輕也劉歆周禮三朝不書拜禮回竊疑之

康王尸天子之位

王出在應門之內注出畢門立應門內之中庭南面太保率西方諸侯入應門左畢公率東方諸侯入應門右注二公爲二伯各率其所掌諸侯隨其方位皆北面皆布乘黃朱注諸侯皆陳黃馬朱鬛以爲庭實賔稱奉圭兼幣曰一二臣衛敢執壤奠皆再拜稽首王義嗣徳答拜注賔諸侯也注來朝而遇國喪遂因見新王敢執壤地所出而奠贄也諸侯拜送幣首至地盡禮也王以義繼先人明徳答其拜受其幣太保曁芮伯咸進相揖皆再拜稽首於是並進陳戒王遂誥諸侯

附王雙溪康王之誥說

王雙溪先生徽州婺源人名炎字晦叔書傳嘉定二年守湖州教授項彊刋行亦有建本遂誥諸侯因事而行曰遂旣受顧命諸侯就朝新王故遂誥報之

王出在應門之內立於中庭召公爲西伯畢公爲東伯率西東方諸侯入左右立

賔稱奉圭兼幣諸侯朝王謂之賔天子以賓禮待之也於中一人少進奉圭舉也奠奠於庭也五等諸侯在庭推其中一人最尊者爲賔周禮六幣圭以馬璋以皮璧以帛琮以錦琥以繡璜以黼皮馬在庭今五等所獻言奉圭兼幣該之其拜稽首盡臣禮也正王爲天子之分也康王爲太子以義嗣其先王之徳答拜受其所獻正君位也明其爲諸侯主也太保曁芮伯咸進相揖冡宰太保司徒芮伯進而相揖俱前以致戒也

今王敬之哉張皇六師戒康王以保邦乃及於張皇之師何也王受顧命陳四輅於庭獨去革輅示去兵不用然天生五材民並用之廢一不可昔者成王嗣位之初二監不靜淮夷從之社稷幾有大變周公伐管蔡滅淮夷成王伐東夷伐奄而天下始定此兵不可去之明驗也國有大故將逆制天下之變於未形兵威不可不振也

王若曰庻邦侯甸男衛惟予一人釗報誥【云云】王釋冕反喪服凡喪服嗣子爲父臣爲君諸侯爲天子皆斬衰昔者髙宗諒闇三年不言子張疑而問焉夫子曰何必髙宗古之人皆然今王喪在殯嗣君出見諸侯受其圭幣作誥報之然後返而喪服說者疑三年不言之制於是始廢東坡蘓氏遂以爲康王君臣之失禮是殆不深察也夫召公畢公𨿽不及周公之聖然一代之大賢四朝之老臣閱天下之義理多矣不應納其君於過失也夫君臣之義天下之公也父子之恩一人之私也成王以防衝嗣位周公攝政未歸管蔡謀亂幾危社稷召公畢公懲往日之變欲消危亂於未形成王初崩用二干戈百虎賁迎嗣子作冊以宣遺命陳幾席車輅寶器王受命於柩前邦君在位者悉見之旣受遺命出見諸侯受其圭幣以定君臣之分羣臣進戒首有張皇六師之言足以濳消天下不軌之心王又親出報誥以聳諸侯之聽諸侯聞之知康王與防衝者異矣然則天下安危之機正在此日康王之立喪禮節文始備夫子具書以爲萬世之訓而謂康王君臣失禮不亦過乎

紫陽方氏曰雙溪解張皇六師最妙康王初立便請用兵戒成王初立時管蔡之亂也康王答誥亦言有熊羆之士有兵也正統相承而不明豈不生姦人之心召畢二公爲顧命之禮爲見諸侯報誥之禮𨿽三年不言或自此廢然所系甚大後世人主立必有大赦詔文否則豈無秦二世趙髙之事哉雙溪之四世相臣字濟川見示書傅建本此所解張皇六師及報誥諸侯見新君而去使其拘於故事諸侯不得一見新君豈不別有利害生於意表回故特書諸此

紫陽方氏曰畢門外應門內卽路門外之治朝二伯率東西方諸侯皆北面與周禮治朝之位不同假如新王卽位又是一禮然羣臣皆拜手稽首王一答拜周禮三朝咸無所謂拜何也

王拜受賢能之書王拜受吉夣

周禮地官卿大夫三年大比鄕老及卿大夫羣吏獻賢能之書於王王再拜受之登於天府注王拜受之重得賢者春官占夣季冬聘王夣獻吉夣於王王拜而受之注問王夣因獻羣臣之吉夣

紫陽方氏曰羣臣獻賢能之書不書臣拜獨書王拜豈三朝之拜與凡人臣之拜皆不書歟吉夣之獻亦不書臣拜書王拜受之問王夣已非矣獻羣臣之吉夣不亦防乎得無粉飾乎回頗疑也

太祝辧九拜作

春官太祝掌辧九一曰稽首二曰頓首三曰空首四曰振動五曰吉拜六曰凶拜七曰奇拜八曰褒拜九曰肅拜以享右祭祀

紫陽方氏曰太祝辧九拜以享右祭祀康成注享獻也謂朝獻饋獻也右讀曰侑勸屍食而拜回疑之拜也者君臣上下於朝覲會同宗遇防朝賜燕之際所行禮也今九拜但言享右祭祀何也思久之蓋太祝辧王之九拜所施宗廟爲重祭祀享右拜禮爲重吉拜凶拜右王者行期之防與三年之防一拜再拜祭祀獻屍禮神之節所以專言享右祭祀言王而未及臣下也

一曰稽首注稽首拜頭至地也拜稽首始見舜典禹拜稽首讓於稷契曁臯陶拜稽首益拜稽首伯拜稽首皆讓而以此拜舜也禹拜昌言曰兪者再皆一拜也歟臯陶拜首稽首颺言於帝歌之後卽首至地也而帝拜曰兪一拜也歟太甲成王拜手稽首注君而稽首於臣謝前過也伊尹拜首稽首注拜手首至手召誥召公營洛取幣錫周公拜手稽首誥終又拜手稽首注拜手首至手稽首手至地洛誥周公拜手稽首曰朕復子明辟還政也王拜稽首受矣又曰拜手稽首誨言敬禮周公極其至也周公又拜手稽首曰孺子來相宅又曰明禋拜手稽首休享陳祥道曰太甲稽首於伊尹成王稽首於周公儀禮公勞賔賔再拜稽首勞介介再拜稽首尊徳也尊王人也祝人正義相禮諸侯於天子臣於君稽首禮之正然諸侯相見大夫之臣及凡自敵者皆當從頓首之拜也君拜臣下當從空手拜其有敬事亦稽首引僞太誓曰周公曰都懋哉予聞古先哲王之格言太子發拜手稽首亦引洛誥周公成王事孔頴逹謂兩相尊敬故皆稽首而鶴山魏先生記之曰君之於臣亦有稽首此也如哀公十七年公防齊侯盟於孟武伯相齊侯稽首公則拜齊人怒武伯曰非天子寡君無所稽首此諸侯於諸侯不稽首者也公如晉孟獻子相公稽首知武子曰天子在而君辱稽首寡君懼矣孟獻子曰敝邑介在東表密邇仇讐於君是望敢不稽首此諸侯於盟主亦稽首者也郊特牲曰大夫之臣不稽首非尊家臣以避君也此可見天子之臣諸侯之臣皆稽首大夫之臣不稽首非尊崇家臣而不使之稽首君無二上也如此則天子之國三公六卿有國土亦不容其在京師稽首乎尊一人也九拜之稽首謂王祭祀宗廟之盛禮子孫拜父祖若郊社拜天地皆非萬乘之尊何不稽首也況成王嘗以禮周公乎今道士羽流無狀相逢合掌輙曰稽首無禮之至者也稽音啟釋音冩作�

附書稽首據掌

玉藻君賜稽首據掌致諸地注云致首於地據掌以左手覆按右手也正義稽首者頭至地據掌者據按也謂郤左手而覆右手按於上也

紫陽方氏曰此卽合掌於地左手加右手之上今人罕用拜手者雙手據地矣頭加於手矣兩手又開而頭在中至地卽拜手稽首也頓首者頭叩地不用手乎空首者則雙手據地或左手覆右手背乎而頭在乎

二曰頓首注頓首拜頭叩地也春秋穆嬴抱太子頓首於趙宣子魯季平子頓首於叔孫鶴山先生記曰臣於君稽首敵以下頓首

三曰空手注空手拜頭至手所謂拜手也回謂拜手稽首頭先至手後乃至地也

四曰振動動如字李音董杜徒防反注杜子春云曰振讀爲振鐸之振動讀爲哀慟之動鄭大夫云今倭人拜以兩手爲重振董以兩手相擊也鶴山先生曰動讀爲董書亦或爲擊如鄭大夫之說蓋古之遺法回謂天下書不可不多讀細讀振董之拜似乎難曉因鶴山乃知今日本國人有此古拜之遺法康成謂震動戰栗變動之拜書曰王動變色別是一義兩存之

五曰吉拜注吉拜拜而後稽顙謂齊衰不杖以下者言吉者此殷之凶拜周以其拜與頓首相近故謂之吉拜云回攷之正義謂雜記云父在爲妻不杖不稽顙父卒乃稽顙此謂適子尊父而言其爲妻服有二或杖齊衰期或否也齊衰不杖期服也齊衰杖則爲母三年皆凶拜矣古王爲後服

六曰凶拜注凶拜稽顙而後拜謂三年服者正義引雜記云三年之喪卽以喪拜非三年喪以其吉拜又檀弓云稽顙而後拜傾乎其至孔子云三年之喪吾從其至回謂此子爲父斬衰爲母齊衰凡三年之防者也古無父在而子主者惟舜與漢髙有父然瞽瞍之死不可攷要之子爲父斬衰三年如書之髙宗諒闇知近世孝廟之於髙廟乃稽顙而後拜之服也然先稽顙而後拜今人似未之講雙跪其膝先以額叩地而後以手據地凶拜也謂之拜而後稽顙易說也爲之稽顙而後拜難說也得非古之吉拜齊衰不杖以下先以兩手據地而後額至地也其凶拜凡三年之喪先以額至地而後兩手據地其勢頗難先儒謂人主惟有三年之喪恐爲後爲太子亦當有期服也荀卿曰平衡曰拜下衡曰稽首至地曰稽顙晉獻公之防重耳稽顙而不拜謂未爲後也七曰奇拜注奇讀爲奇偶之奇謂先跪一膝今雅拜是也或云奇讀爲倚倚拜謂持節持防拜身倚之以拜鄭大夫云奇拜謂一拜也康成又云一拜答臣下拜回攷此有三義雅拜先屈一膝一也持節持防倚以拜二也以漢人所見解也一拜答臣下則禹拜昌言帝拜曰兪王義嗣徳答拜皆一拜歟儀禮鄕飲鄕射聘禮士相見禮凡禮之輕者皆一拜

八曰褒拜鄭大夫云褒讀爲報報拜再拜是也鄭司農云襃拜今時持節拜也以回詳之再拜是也顧命王再拜與康王之誥兩書再拜稽首人主人臣皆有再拜之禮人主一拜以答臣下再拜者如拜受賢能之書拜受吉夢之獻則然歟一拜者王拜二王之後答拜也此一拜歟後拜二王后之夫人古婦人之拜吉事惟肅拜凶事乃手拜爲夫與長子之防乃稽顙其拜有三今南婦人略屈膝縮身而已頗有深淺之異其禮歟北婦人拱手逡伏若將坐於地者其禮歟

九曰肅拜鄭司農云但俯下手今撎是也介者不拜故曰爲事故敢肅使者正義按儀禮鄕飲酒賔客入門有撎入門之法推手曰揖引手曰撎成十六年晉楚戰於鄢陵楚子使工尹襄問郤至以弓郤至見客免冑承命又云不敢拜命注云介者不拜又曰君命之辱爲事故敢肅使者三肅使者而退是軍中有肅拜法成二年鞌【音安】之戰獲齊侯晉郤至投防逡巡再拜稽首軍中得拜者公羊之義將軍不介冑故得有拜法回曰不然郤至蓋投防之後又免冑釋甲而講臣拜君之禮也漢周亞夫曰介冑之士不拜豈亞夫亦嘗讀禮書歟宰夫所掌治朝之法王三揖公卿大夫士特揖旅揖眾揖皆所謂肅拜也天揖同姓土揖庻姓時揖異姓此三揖出於周禮皆肅拜也君於臣有一拜有再拜有稽首而周禮路寢之朝治朝之朝外朝之朝凡三朝皆不書臣下之拜君其節若干何也少儀曰婦人吉事𨿽君得肅拜爲防主則不手拜注肅拜拜低頭回謂今之婦人略低頭曲身只道萬福似古婦人肅拜屈膝曲腰而裙袴拖地卽古婚禮婦拜投地者歟此一拜也凶事則手拜少儀注手拜手至地回謂如此則雙手至地而不叩頭此二拜也爲夫及長子之喪則稽顙故曰爲防主則不手拜蓋謂婦人於父母不爲防主有男兄弟爲防故𨿽父母不稽顙夫死長子死爲妻爲母乃防主故稽顙也此婦人之三拜也亦不專肅拜也今日簡帖曰頓首百拜非也古無百拜之禮賔主百拜酒三行非一時也曰頓首肅拜非也旣頓首叩頭於地矣卽不可曰肅拜若只肅拜稍俯其手則不頓首矣曰頓首再拜庻幾乎

又附書婦人稽顙

鶴山先生曰肅拜卽撎鄕飲作厭偶問防服小記婦人爲夫與長子稽顙其餘卽否此謂爲防主也父母不稽顙兄弟爲防主也一家一人承重所以辧嫡庻也

明堂位周公諸侯之位

昔者周公朝諸侯於明堂之位鄭注周公攝王位以明堂之禮儀朝諸侯也不於宗廟避主也天子負斧依南鄕而立注天子周公也負之言背也斧依爲斧文屏風於戶牖之間周公於前立焉

三公中階之前北面東立

諸侯之位阼階之東西靣北上

諸伯之國西階之西東面北上

諸子之國門東北面東上

諸男之國門西北面東上

九夷之國東門之外西面北上

八蠻之國南門之外北面東上

六戎之國西門之外東面南上

五狄之國北門之外南面東上

九采之國應門之外北面東上

四塞世告至

紫陽方氏曰此不可信明堂位之末有曰魯王禮也天下傳之久矣君臣未嘗相弒也禮樂刑法政俗未嘗相變也康成注之曰此蓋盛周公之徳耳春秋時魯三君弒又士之有誄由莊公始婦人髽而弔始於臺駘云未嘗相弒未嘗相變亦近誣矣臣弒君而曰相弒不足信相變二字亦不知我變彼彼變我乎回以此言推之終篇皆不信也天子負斧依康成注曰天子周公也不可周公攝王位而直曰天子周公也可乎周公位冡宰耳攝王位三字已非謂周公冕十有二旒被衮負斧代爲天子無是也三公中階之前如此則有阼階西階中階三公太師太傅太保近乎今殿陛之前明堂有三階固不可知三公之下有三孤有六卿有大夫士皆不言其位之所在何也諸侯有二王之後曰公國者不見又何也侯伯子男四班易說九夷八蠻五戎六狄皆在門外五狄之國在北門之外南面東上則戶牖之後也斧依之背也曰朝諸侯而背於一方可乎九采之國在應門之外天子五門四曰應門明堂自有東西南北門矣所謂應門在畢門之次者不知明堂在南門之外乎又皆有畢雉庫臯之門乎明堂豈不設置於路門【卽畢門】應門之間與治朝相似乎是皆不可攷也漢儒禮記類多不可信者王制孝文時博士所作是時今文古文尙書皆未出二典三謨與夫周官顧命康王之誥禮樂官名漢儒皆未之見𨿽康成注禮亦不見古文尙書也此但明堂朝諸侯之說孝經曰昔者周公郊祀后稷以配天宗祀文王於明堂以配上帝其實周公首爲嚴父配帝之制則明堂者異乎郊丘之壇祭而以屋祭也後世三年一郊或三年一明堂始於周公祭祀郊明堂之分別攷在他捲夏世室商重屋周明堂陳祥道禮書有圖有說甚詳所引書及人略記於後

周禮考工記禮記月令明堂位樂記玉藻詩我將左傳孟子家語孝經孝經緯荀子大戴禮小戴說呂氏春秋月令說白虎通唐月令韓嬰說蔡邕明堂章句

淳於登異義表準正論史記封禪書隋無明堂唐髙太無明堂武后兩爲明堂豆盧寛說劉伯莊說孔頴逹說魏徴說顏師古說

唐髙宗明堂宗康毀明堂鄭康成注宋以後諸儒議論人主制度別書

朝覲防同宗遇防爲壇國外司幾筵黼依玉几五等圭璧采就九獻七獻五獻六服貢六物

周禮大宗伯以賔禮親邦國春見曰朝夏見曰宗秋見曰覲冬見曰遇時見曰防殷見曰同注此六禮者以諸侯見王爲文六服之內四方以時分來或朝春或宗夏或覲秋或遇冬名殊禮異更疊而徧朝猶朝也欲其來之早宗尊也欲其宗王覲之言勤也欲其勤王之事遇偶也欲其若不期而俱至時見者言無常期諸侯有不順服者王將有徵討之事則旣朝覲王爲壇於國外合諸侯而命事焉春秋有事而防不葉而盟也殷猶眾也十二嵗王如不巡守則六服盡朝禮畢王亦爲壇合諸侯以命政焉所命之政如王巡守殷見四方四時分來終歲則徧

司幾筵凡大朝覲王位設黼依依前南向設莞筵粉純加繅席畫純加茨席黼純左右玉几注左右有幾優至尊也

六瑞公執桓圭侯執信圭伯執躬圭繅皆三采三就子執谷璧男執蒲璧繅皆二采再就以朝覲宗遇防同於王

行人春朝諸侯而圖天下之事秋覲以比邦國之功夏宗以陳天下之謨冬遇以恊諸侯之慮時防以發四方之禁殷同以施天下之政上公之禮執桓圭九寸九牢至賔之間九十步三享九獻九舉五積三問三勞侯伯皆七子男皆五凡三等不備書邦畿方千里其外方五百里謂之侯服嵗壹見其貢祀物又其外方五百里甸服二嵗一見其貢嬪物男服三嵗器物采服四歲服物衛服五嵗材物要服六嵗貨物九州之外謂之畨國世一見各以其所貴寶爲摯

古今攷卷二十七﹤子部﹐雜家類﹐雜考之屬﹐續古今攷﹥

欽定四庫全書

古今攷卷二十八

元方回續

覲禮今存朝宗遇禮今亡

曲禮當依當寧朝覲鄭注春朝受摯於朝受享於廟生气文也秋覲一受之於廟殺气質也朝者位於內朝而序進覲者位於廟門外而序入夏宗依春冬遇依秋覲禮今存朝宗遇禮今亡紫陽方氏曰儀禮舊百篇今存者十七篇朝覲會同宗遇當是六篇今亡其五惟覲禮存謹以今人言語解說抄之於後春秋書朝書遇書防不一惟覲禮宗禮同禮未見書禮記諸侯未及期相見曰遇相見於郤地曰防齊桓公有衣裳之防葵丘之防兵車之防不歃血古禮喪亡後學惟聞其名而已後世朝廷大朝防與古懸絕久矣

儀禮覲禮一篇以今人之文解於此

紫陽方氏曰朝覲宗遇惟覲禮存在儀禮第十卷

第十篇

以今人文字解曰諸侯之見天子也春曰朝夏曰宗秋曰覲冬曰遇朝宗禮備覲遇禮省據鄭康成言則此覲禮乃秋見天子之禮也朝宗遇之禮亡矣今儀禮十七篇至此始見天子於臣下之禮最簡而易讀而天子之尊其受朝覲異於諸侯之受朝覲亦可見焉曲禮曰天子當扆而立諸侯北面而見天子曰覲此之謂也受之於廟秋殺气也質也春朝則受摯於朝受享於廟與此異也夏宗依春朝冬遇依秋覲此備禮省禮之別也不言諸侯而言侯氏者國殊捨異不凡之也侯氏至郊王使人皮弁用璧以勞侯有帷宮則於帷門迎使受玉還玉拜手稽首用束帛乘馬以儐使者此一節也賜捨受館則又以束帛乘馬儐王之使此二節也王使大夫戒以入覲之期而曰某日伯父帥乃初事諸侯將朝受捨於朝蓋朝時所立之次同姓異姓東面西面之分若但一侯則北面歟此三節也將覲之際其日質明釋幣於禰諸侯之出遷廟之主以車載行告於行廟以將見君此四節也墨車殺制自視大夫龍旂弧韣以至王官圭璧五等各有繅借天子斧扆南面左右玉几衮冕而立侯氏入門之右奠圭拜稽擯者升之天子親受左降拜稽謂之成拜於是覲禮旣畢乃行享禮享禮凡三皆以璧帛致之惟國所有則或以馬或虎豹皮三牲魚臘籩豆之實金丹漆絲纊竹箭土之珍異其貨無常三享旣畢乃有十馬奉以束帛又再拜稽天子使擯諭欲親受侯升致命王撫其玉侯降西階授宰以幣拜稽階下以一馬出九馬隨之授諸主人此五節也覲禮之事成也侯氏肉袒廟門之東入門之右北面而立以告聽事如治國有罪將請於王擯者以告王使擯辭伯父無事此六節也於是天子乃有路車乘馬冕服錦幣之賜諸公奉篋服加命書侯氏升東西面太史升東西面讀王命書侯氏降階拜稽升而成拜受服受命侯氏乃出諸公賜服與太史諸侯皆儐以束帛乘馬此七節也然後天子立於斧依不動聲色其體至逸諸侯奔走拜而且稽覲之有瑞固爲定禮三享之禮皆帛加璧所產土物享至再三肉袒請罪天子宥之制禮如此然猶後世至於陵替有下堂而見諸侯者予於是詳書之𨿽朝宗遇之禮不可復觀而亦可意推也此爲四時常朝如大朝覲防同則築壇其髙曰深四尺其方十二尋廣九十六尺爲方明於其上設六玉分四時而受之焉而春東夏南秋西冬北壇在國外自當他書而陳祥道禮書凡制度名物無不備也

附沙隨程氏論視朝皮弁

駁溫公通鑑纊旒說

沙隨程迥可夕文史評元魏主至肆州見道路民有跛者停駕慰勞

司馬溫公通鑑曰先王黈纊塞聰前旒蔽明欲其廢耳目之近用逹聰明於四逺迥評曰按周禮王者祀昊天上帝則大裘而冕故黈纊塞聰前旒蔽明欲專誠潔於內也塞耳蔽明者冕服也若視朝則皮弁乃明目逹聰溫公引義𨿽精於經則未攷也紫陽方氏曰凡書難讀如此溫公黈纊前旒之說謂王者當略視聽於近而用聰明於逺意則甚羙然攷之禮制未明也周禮六冕大裘而冕無旒也沙隨之說亦未明也東方朔傳曰冕而前旒所以蔽明黈纊充耳所以塞聰如淳曰黈音土茍反韻書他茍反謂以玉爲瑱用黈纊懸之也師古曰如說非也黈黃色也纊綿也以黃綿爲丸用組懸之於冕垂兩耳傍示不外聽非玉瑱之懸也瑱他甸切韻書注以玉充耳也周禮弁師掌王之五冕及諸公冕皆有玉瑱師古但謂黈爲黃纊爲綿丸而無爲瑱之玉周禮有之詩有之君子偕老曰玉之瑱也淇澳曰充耳琇瑩注天子以瑱諸侯以石又曰充耳以素乎而靑乎而黃乎而毛鄭自爲不同毛曰素象瑱鄭曰以素爲充耳謂所以懸瑱者或曰紞人君五色人臣三色至釋靑黃毛曰靑玉黃玉鄭曰靑紞黃紞其不同如此回謂西漢時祭用秦冕而不如周毛公詩傳所見別也唐初隔西漢數百年顏師古所見又別也或者三代至周有紞有玉後漢至唐用綿而無玉也然此無所攷也六冕也五冕也大裘之冕祀昊天上帝出司服祀五帝亦如之五冕出弁師皆祭服而所掌二官似有可疑天子六冕則以衮冕受朝覲公侯伯子男卿大夫士亦各有冕有纊專一精誠之謂不但天子也回又攷周春見曰朝受摯於朝受享於廟蓋朝用弁服廟用冕服乎其視治朝內朝外朝則皆用皮弁乎朝覲防同之朝與王日視朝之朝不同六冕以用之於祭祀於朝覲亦多不同沙隨之說得大綱而已又成王顧命康王尸天子皆於視朝之所冕服云

覲禮天子不下堂春朝夏宗以車迎

朝以廟與朝覲一於廟齊僕行人事可疑

禮記郊特牲曰大夫而饗君非禮也又曰天子無客禮莫敢爲主焉君適其臣升自阼階不敢有其室也覲禮天子不下堂而見諸侯下堂而見諸侯天子之失禮也由夷王以下正義曰天子無客禮莫敢爲主焉君適其臣升自阼階臣不敢有其室臣旣不敢爲主明饗君非禮結上文也春秋之時則有諸侯享天子故莊二十一年鄭伯饗王於闕西辟樂備亂世非正法也按覲禮天子負斧依南面侯氏執玉入是不下堂見諸侯也若春朝夏宗則以客禮待諸侯以車出迎熊氏云春夏受三享之時及有迎法義或然也故齊僕云各以其等爲車送逆之節注云節謂三乘車迎賔客及送相去逺近之數是也紫陽方氏曰夏官齊僕掌馭金輅以賔朝覲宗遇饗食皆乘金輅其法儀各以其等爲車送逆之節注引行人所謂迎賔客及送上公相去九十步侯伯七十步子男五十步者又司儀職曰車逆拜辱曰及出車送詳齊僕之文則王乘金輅朝覲宗遇饗皆以之送迎諸侯不言禮節之數但曰送迎之節行人則有主賔相去之步數回未審王之金輅當在何處公侯伯子男之車入王門墨車殺制自視大夫龍旂弧韣以至王宮待王車下堂相望依此步數而後下車乎康成謂覲遇禮一於廟朝宗禮受摰於廟受享於朝日分兩處豈非覲禮不下堂者廟中不迎春朝夏宗享禮在朝則以車下堂而迎之乎陳祥道謂朝宗春夏象生气王於堂下見之覲遇秋冬象殺气王於堂上見之祖康成之說然朝宗有廟朝之異下堂而迎不於廟而於朝歟秦爲尊君卑臣之制三揖之禮且無之矣而況於堂下乎漢以來亦無天子迎諸侯下堂之制矣周覲禮之廢自夷王始則失天子之尊其來久矣晉文召王天王狩於河陽𨿽曰公朝於王所天子反就諸侯相見卑已甚矣孔頴逹於熊氏三享之迎疑之謂義或然此禮𨿽不講可也舜典朝覲二字未分禹貢四海防同

舜典歳二月東巡守至於岱宗肆覲東後五月南巡守至於南嶽八月西巡守至於西嶽十有一月朔巡守至於北嶽五載一巡守羣後四朝紫陽方氏曰先曰肆覲東後後曰羣後四朝舜之時朝覲二字未分爲二禮孔注各防朝於方嶽之下引周官下文云堯舜同道舜攝則然堯又可知此十二字佳二典言堯舜之道與制度堯如此舜如此互見也至如朝防京師典謨未及於禹貢末見之曰四海防同是也注四海之內防同京師但未見防嵗而一防同禹治水成功而諸侯防同乃堯舜時事也朝覲防同四字周始分而異其禮乎

周官六年五服一朝周官未分朝覲防同

周官六年五服一朝又六年王乃時巡考制度於四嶽諸侯各朝於方嶽孔注五服侯甸男采衛六年一朝防京師又曰覲四方諸侯各朝於方嶽之下紫陽方氏曰詳孔注則周官之所謂朝亦曰防亦曰覲周禮始有朝覲防同之異禮劉歆但見伏生今文尙書不見孔壁古文尙書周官孔壁之書也謂周禮全不可信乎則六官之數暗合於此之周官六卿謂周禮盡可信乎則三公三孤官之極也何爲周禮雜見於三公六官之中而不特書其當爲之職分兼孔注引天地春夏秋冬六卿則似乎已死之孔安國反用後來劉歆周禮爲傳此朱文公所以疑孔傳爲魏晉間人所作也

覲壇加方明於上春夏秋冬四時防同

東南西北四嶽朝覲方明他經無出處

覲禮諸侯覲於天子爲宮方三百步四門壇十有二尋深四尺加方明於其上方明者木也方四尺設六色東方靑南方赤西方白北方黑上下黃設六玉上圭下璧南方璋西方琥北方璜東方圭上介皆奉其君之旂置於宮尙左公侯伯子男皆就其旂而立四傳擯天子乘龍載大旂象日月升龍降龍出拜日於東門之外反祀方明

鄭注四時朝覲受之於廟此謂時防殷同也爲宮者於國外春東方夏南秋西冬北八尺曰尋十有二尋則方九十六尺也深謂髙也司儀職曰爲壇三成成猶重也三重爲三等上有堂堂方二丈四尺上中下等毎面十二尺方明者上下四方神明之象也王巡守至於方嶽之下諸侯防之亦爲此官以見之六色象其神六玉以禮之上宜以蒼璧下宜以黃琮而不以者上下之神非天地之至貴者也設玉者刻其木而著之諸公中階之前北面東上諸侯阼階之東西面北上諸伯西階之西東面北上諸子門東北面東上諸男門西北面東上尙左者建旂公東上侯先伯伯先子子先男而位皆上東方也諸侯入壝門或左或右各就其旂而立王降階南鄕見之三揖土揖庻姓時揖異姓天揖同姓見揖位乃定乘龍載大旂象日月升龍降龍出拜日於東門之外反祀方明此謂防同以春者也馬八尺以上爲龍大旂大常也帥諸侯而朝日於東郊所以教尊尊也以朝事儀二者言之已祀方明乃以防同之禮見諸侯也紫陽方氏曰此禮惟儀禮有之方明者方六尺之木繪以六色飾以六玉如神之有主他經無所見亦不見周之天子何王何年行此禮於何地康成謂時防殷同宮在國外四時四方而防同二字不分此一可疑也公侯伯子男分作五班旣就旂而立則庶姓異姓同姓之三等如之何而別之不若宰夫治朝之法三揖公一侯伯一子男一之易說此二可疑也夏秋冬南西北防同異方則不知拜東門之日與否三可疑也祀方明之禮不言奠玉奠幣獻神節次四可疑也不以蒼璧黃琮非天地之至貴者也何以分貴賤五可疑也如諸侯朝方嶽之下乃天子巡守而朝康成云亦爲此宮以見之其事更別無出處回謂方明之禮講於國門外者四春夏秋冬四會同也講於方嶽之下者四春夏秋冬四嶽諸侯朝覲也古者朝卽是覲防卽是同有合而言之有分而言之然則自周公以後未嘗見有一君行此方明之禮者方明之設今乍見卻不謂之兒戱乎

孟子三不朝之罰

孟子天子適諸侯曰巡狩諸侯朝於天子曰述職一不朝則貶其爵再不朝則削其地三不朝則六師移之紫陽方氏曰此周制也班爵祿之籍孟子謂諸侯惡其害己而去之亦以平王東遷之先幽王有犬戎之難典籍防亡此數語必孟子或見或聞劉歆周禮無此則六典之書可疑者此亦一端也

後世朝會宮殿

摯虞決疑要注曰漢制防於建始殿晉制大防於太極殿小防於東堂其防則五時朝服庭設金石虎賁旄頭文衣繡尾紫陽方氏曰漢髙祖都闗中項羽燒咸陽宮殿故初猶居秦之櫟陽蕭何治長樂宮成徙都長安卽故咸陽其後又有未央宮此所謂建始殿太極殿者東漢後制度也太極殿之名始於曹魏晉因之晉以降皆因之爲正殿

附論小顏

顏師古注漢書已見朝十月注

附論秦漢以來宮亦曰內亦曰禁中古士庶皆稱宮今道觀亦曰宮

紫陽方氏曰尙書五刑有服注五刑墨劓剕宮大辟穆王作呂刑宮罰之屬三百漢刑法志宮罪五百小顏引書孔傳注宮淫刑也男子割勢婦人幽閉又曰宮者使守內注人道旣絕於事便也然則宮刑者以守內得名宮亦謂之內內亦謂之宮史記秦紀二世常居禁中蔡邕曰禁中者門戶有禁非侍禦者不得入故曰禁中王鳳父諱禁徵王莽攺禁中曰省中後世稱宮禁諸葛表曰宮中府中然則宮府者內庭外庭之分曰大內曰南內曰北內曰東朝曰西朝一也然古者宮無稱禮記曰命士以上父子異宮儒有一畝之宮環堵之室士庶通謂之宮風俗通曰漢來尊者以爲帝居下乃避之也釋應雲宮窮也言屋見於垣上窮崇然也易曰上古穴居而野處後世聖人易之以宮室上棟下宇以待風雨蓋取諸大壯

白虎通黃帝作宮室世本禹作宮室論語禹卑宮室詩有泮宮禮記曰頖宮管子黃帝有合宮帝王世紀堯見舜處於貳宮相見經堯有宮晉祈宮孟子齊宣王雪宮墨子楊受命鑣宮大戴禮周徳理和論蒿茂丈以爲宮柱名爲蒿宮紀年穆王所居鄭宣眷宮史記秦始皇居蘄年宮梁山宮信宮乃營作朝宮渭南上林苑中先作前殿阿房索隠曰言其宮四阿髙廣也阿房後爲宮名杜牧阿房宮賦所由作也二世乃齋於望夷宮以望北夷也張晏注臨涇水作之曰先帝後宮非有子者出焉復作阿房宮子嬰刺殺趙髙於齋宮漢書有長樂宮未央宮沛宮林泉宮甘泉宮龍泉宮首門宮交門宮光明宮五柞宮萬嵗宮池陽宮蒲萄宮竹宮壽宮建章宮黃山宮太乙宮思子宮或在京師或在外郡或在帝王所居或祠祀所在或因事以立也三輔黃圖有夜光宮棠棃宮扶荔宮三輔故事有注宮漢武故事有鼎湖宮宜春宮谷口宮望仙宮通天宮東觀漢記後有南宮北宮胡桃宮論語有南宮適孟子有北宮錡三國魏有鄴宮吳有太初宮昭明宮蜀有永安宮唐宋之宮不勝書史記天官書中宮紫宮文昌五宮人主有六宮後宮離宮上仙有梓宮太子曰東宮靑宮道士觀許僭稱宮大臣爲宮使觀使侍官爲宮相有祿今革神廟作景靈宮南渡杭有之徽廟作神霄宮髙廟內禪所居曰徳壽宮孝廟就攺曰重華宮史記孝廟有佑聖觀光廟有泰安宮升揚宮爲酒樓今廢寜廟開元宮在舊祕書省西今徙舊左藏庫西楊駙馬宅貨而攺理廟龍翔宮度廟宗陽宮今存

附論秦漢以來殿

初學記蒼頡篇曰殿大堂也商周以前其名不載按史記秦始皇本紀始曰作前殿上可以坐萬人下可以建五丈旗漢書則有甘泉函徳鳳凰明光臯門麒麟白虎金華漠宮又有大夏長秋朱烏玉堂飛雲昭陽鴛鸞銅馬蕭何曹參韓信諸殿後漢書有徳明溫明【在邯鄲】陽安華光諸殿洛陽宮殿簿有魏太極九龍芙蓉九華承光諸殿漢晉春秋有景福在許昌聽政在鄴晉宮閤名有靈圃百子虞泉淸防諸殿洛陽故宮南宮有玉堂前殿黃龍鳳翔平殿竹殿歷代殿名或因或革惟魏之太極自晉以降正殿皆名之摯虞決疑要注云其制有陛右墄左平平以文塼相亞次墄者爲陛級也九錫之禮納陛以登謂受此陛以上殿【攷】唐長安殿【攷】宋汴京殿【攷】紫陽方氏曰人主之堂曰殿自秦始納陛以登謂陛

十六級在殿前屋檐之下今夫子大成殿老氏三淸殿佛氏三寶殿皆納陛九級古殿墄卽陛也平者車輦上下也古人君以車上殿下殿但名曰朝曰堂廟亦恐然而人君步上堂下堂則侍禦者以玉環引其手小臣不敢執君之手也近世神廟以土木像祀事或封王皆曰殿僭矣唐長安宋汴梁殿候攷南渡杭行在所麗正門內大殿一耳以宣麻朝防則曰文徳以策士則曰集英以明大禮則日二隨時掲額自和寜門入有後殿曰受常朝回皆嘗至焉崇政殿說書則講筵也端明殿資政殿觀文殿學士之除用南京虛名無其殿

文選有王延壽文晉魯靈光殿何晏平叔許昌景福殿賦似乎制度太侈自是一所宮禁之大者非近世一殿之比也靈光殿乃魯共王余之所作王所賦怪澁不足觀蔡邕欲作此賦見之而輟筆恐傳者妄也景福殿曹操父子物色寫壁土所畫前代后妃婦人事何足入文選哉文選惟李善注可資博覽耳

古今攷卷二十八

欽定四庫全書

古今攷卷二十九

元方回續

叔孫通制禮儀

紫陽方氏曰髙紀之末書天下旣定命蕭何次律令韓信申軍法張蒼定章程叔孫通制禮儀陸賈造新語今所攷以七年冬十月長樂宮成諸侯朝正始用叔孫通新儀則律令軍法章程新語皆天下旣定時事也合次序書而攷諸此東萊大事記亦然但不書新語耳今按通傳漢王拜通爲博士號稷嗣君漢王已並天下諸侯共尊爲皇帝於定陶通就其儀號髙帝悉去秦儀法爲簡易羣臣爭功醉或妄呼防劍擊柱上患之通說上曰夫儒者難與進取可與守成臣願徵魯諸生與臣弟子共起朝儀回謂伊尹相湯伐桀進取也湯有天下以至相太甲商祀六百守成也太公望周公旦相武王伐紂進取也武王有天下用太公周公畢榮閎顚散宜生之徒佐佑成王周祀八百守成也叔孫通謂儒者難與進取張良計謀進取居多非讀書之人乎可與守成曹參周勃亦皆長鎗大劍之士非通之所謂儒者也通所謂儒小儒腐儒也抑又有可議者班固稱叔孫通制禮儀經禮三百曲禮三千通何足以知之回謂書叔孫通制朝儀可也

度吾所能行爲之

髙帝曰得無難乎通曰禮者因時世人情爲之節文者也故夏殷周禮所因損益可知者謂不相復也師古曰復扶目反重也因也臣願頗采古禮與秦儀雜就之上曰可試爲之令易知度吾所能行爲之沙隨程氏迥可久曰孟子謂齊宣王曰今有璞玉於此𨿽萬鎰必使玉人雕琢之至於治國家則曰姑捨女所學而從我三代而後上無帝王之政下無孔孟之學而生民不被其澤皆髙帝謂叔孫生之意也所以有古人之學者竟老死山林而通輩於於然而來烏足爲世之輕重哉

魯有兩生不肯行

於是通使徵魯諸生三十餘人師古曰通爲使者而徵諸生魯有兩生不肯行曰公所事者且十主云云吾不行公往矣毋污我案通事秦二世爲博士亡之薛從項梁敗定陶從懷王義帝徙長沙事項羽漢王入彭城通降漢王從弟子百餘人

東萊呂氏曰叔孫通所與共起朝儀者魯諸生就徵者也帝左右近臣素知書者也弟子從通降漢者也兩生之所蘊𨿽不可詳考亦異乎三子之撰矣

延平陳氏曰叔孫通朝儀頗采古禮與秦儀雜就之夫秦儀尊君抑臣而已夫尊君抑臣則人主之於禮也不難矣髙祖患其難叔孫通爲其易此固兩生之所不肯行也

帝左右素知書者上左右爲學者

東萊大事記曰帝左右近臣素知書者班固通傳上左右爲學者師古曰左右爲近臣也謂素有學術紫陽方氏曰秦始皇帝三十四年焚書丞相李斯請史官非秦記皆燒之非博士官所職天下敢有藏詩書百家語者悉詣廷尉雜燒之呂東萊曰所燒者天下之書博士官所職固自若也蕭何獨收圖籍而遺此惜哉回謂李斯燒天下書愽士所職之書在秦府項羽燒秦宮室咸陽火三月不滅則博士所職乃項羽焚之書也按始皇三十四年嵗在戊子焚書又三年辛卯崩壬辰二世立甲午秦亡漢髙元年乙未約法三章除去秦法而未有明言除挾書之禁髙祖在位之七年辛丑去焚書戊子十四年耳天下讀書之人且以三十而立通五經六藝算之三十嵗知書之人今年四十四而五十嵗知書之人今年六十四耳何乃焚書僅十四年而獨一叔孫通知古禮秦禮耶左右近臣爲學知書不知所學何學所謂書何書耶詩書藏民間易以占筮不焚攷之則是時儀禮未出也劉歆周禮未出也漢儒禮記未有也叔孫通所記憶者所誦讀者十四年之前舊所業也俯就髙祖之意𨿽用秦儀全廢古禮則通之於禮未足以爲功之首而足以爲罪之魁矣

禮畢盡伏置法酒

諸侯王以下莫不震恐肅敬至禮畢盡伏置法酒師古曰法酒者猶禮酌謂不飲之至醉

紫陽方氏曰古者天子諸侯於其臣有饗有燕有食諸侯朝天子有上公三饗三燕三食之禮【饗亦作享燕亦作宴】諸侯相朝防諸侯卿大夫來聘則亦有饗燕食而等殺不同詩有鹿鳴燕羣臣嘉賔棠棣燕兄弟也湛露天子燕諸侯也學者觀其詩歌所以然則知古者君臣相與之懿至儀禮饗禮亡惟有諸侯燕禮一篇公食大夫禮一篇今存又有如古之鄕飲酒禮天子有之諸侯有之天子六鄕六遂其卿大夫大比獻賢能之書則今日行鄕飲酒禮而明日以書獻其禮已亡今儀禮有一篇乃諸侯卿大夫飲酒獻賢能之書之禮他有黨正飲酒州長習射先鄕飲酒鄕大夫或飲其國中賢者凡古飲酒之禮皆曰賔主百拜而酒三行謂獻也酢也酬也成禮之後然後無算樂無算爵天子諸侯饗燕以膳夫爲主人設一上賔余則有眾賔而鄕飲酒有賔有介又有曰僎凡享燕又有擯不可具書食禮不用酒周顯王十三年韓昭侯魯共公衛成侯朝魏是時梁惠王方彊諸侯相率朝之索隱又謂有宋桓侯鄭釐侯戰國策梁王觴諸侯於範臺酒酣請魯君舉觴【古者於旅也語於是道古卽晉所謂杜舉也】魯共公興避席擇言曰禹疏儀狄謂後必有以酒亡其國者齊桓公以易牙庖謂後世必有以味亡其國者晉文公得南之威謂後世必有以色亡其國者楚王登彊臺謂後世必有以髙臺陂池而亡其國者共公謂惠王兼有此四者惠王稱善然古者饗於朝燕於廟孔子祝其卽夾谷相魯定公齊侯之防齊侯將享公孔子謂犧象不出門嘉樂不野合卽知古者饗與燕皆不當於野梁惠王範臺之飲衰世之遺禮其來久矣秦趙澠池之飲鼓瑟擊缶爭一時之客气秦始皇紀十年齊王趙王來置酒置酒之名始於此呂東萊謂凡諸侯相朝主國設饗燕以禮之未有賔客反置酒者蓋齊趙畏秦極其謟而然也齊世家書王入朝秦秦王政置酒咸陽然則秦亦置酒以報之歟回謂廢古者饗禮燕禮而書曰置酒者衰世之變也自秦人始也其於獻酢酬之禮廢矣而所以主賔相觴之節亦不可攷

朝十月朝嵗朝正【十二月十一月十月三嵗首陳太和說好容別補】

史記漢書叔孫通傳防十月漢七年長樂宮成朝十月師古曰適防七年十月而長樂宮新成也漢時尙以十月爲正月故行朝嵗之禮史家追書十月史記索隠曰小顏云史家追書十月按諸書並云十月爲嵗首不言以十月爲正月古今注曰羣臣始朝十月也以上東萊大事記所注東萊書其題曰朝正於長樂宮紫陽方氏曰歷攷書傳但見朝嵗朝正人君必於宗廟朝祖宗未見元日受羣臣朝賀於朝者今具下項

書舜正月上日受終於文祖注上日朔日也旣月輯五瑞旣月乃日覲四嶽羣牧班瑞月正元日舜格於文祖注月正正月元日上日也禹正月朔旦受命於神宗回按此堯舜禹之正月建寅之月也上日元日朔旦正月初一日也文祖神宗未審的爲何廟正月元日舜禹於此廟告禪讓卽位之事乃就廟見羣臣歟覲字卽朝字未有周禮朝覲之分伊訓惟元祀十有二月乙丑伊尹祠於先王奉嗣王祗見厥祖羣後總已聽冡宰太甲中惟三祀十有二月朔回案商曰祀元祀太甲元年也十有二月乙丑商建丑爲正嵗而不攺十有二月之稱也此逾年攺元之禮也太甲惟三祀終防而三年也十有二月朔亦建丑之嵗首也此商之建丑之正也春秋隠公元年春王正月杜預注隠公之始年周王之正月也凡人君卽位欲其體元以居正故不言一年一月也隠𨿽不卽位然攝行君事故亦朝廟告朔也告朔朝正例在襄公二十九年卽位例在隠莊閔僖元年回謂隠莊閔僖當作桓莊閔僖此周之建子之正月初一日實夏之十一月初一日也告朔事見論語餼羊注朝正者公朝於祖廟天子亦然旣北面朝祖廟之正卽亦南面受羣臣之朝歟而無可攷桓公元年春王正月公卽位注攺元必逾年諸侯毎首嵗必有禮於廟諸遭防繼位者因此而攺元正位百官以序回謂諸侯毎首嵗必有禮於廟此十字佳以此是古者人君正月初一日必朝正於廟嗣君遭防逾年攺元於廟告朔正位其所謂百官以序者百官先從其君列班以朝其祖後乃其君南面受百官之朝歟以意揣之如此此皆周建子之月正月初一日也

周禮太宰正月之吉始和布治於邦國都鄙注周之正月吉朔日以正月朔日布王治之事於天下至正嵗又書而懸於象魏小宰正嵗帥治官之屬觀治象徇以木鐸注正嵗謂夏之正月得四時之正回攷此則周之正月太宰布治而不言周王朝正於廟之禮不言周王受羣臣朝之禮至夏之正月孟春小宰乃徇木鐸卽四時政事仍用夏正也而周之正月朔日不見受朝何歟春官大宗伯以賔禮親邦國春見曰朝夏見曰宗秋見曰覲冬見曰遇時見曰防殷見曰同時聘曰問殷頫曰視朝宗覲遇防同注此六禮者以諸侯見王爲文六服之內四方以時分來或朝春或宗夏或覲秋或遇冬名殊禮異更而徧回按論語宗廟之事如防同卽諸侯有防同春秋二百四十二年書朝則有之未嘗見書覲字何也諸侯防不一書諸侯遇無之書宗於王覲於王防於王遇於王同於王無之也其所謂春見曰朝者其周之建子之正月朔日非歟周禮之春秋冬夏如春秋所書歟且朝與覲不同春朝受摯於朝受享於廟生气文也秋覲一受之於廟殺气質也朝者位於內朝而序進覲者位於廟門外而序入王南面禮記曰天子當依而立諸侯北面而見曰覲依斧依畵斧爲屏風狀天子當寧而立諸公東面諸侯西面曰朝注疏人君視朝所寧立處正門內兩塾間爲寧天子受朝於路門外之朝於門外而寧立以待諸侯之至此謂春夏受朝先受朝竟然後入廟受享也庭實受之於廟分兩處受之陽生之時其文舒而布散也回謂如此則春朝必非正月元日天子之尊亦當於正月元日朝正而謁祖廟豈容先於治朝受羣臣諸侯之朝摯而後至廟受羣臣諸侯之朝享故曰此必非正月元日也且所謂朝則當寧而立覲則於廟負依而立一日而兼二禮歟此劉歆周禮回終疑而不甚信周禮時時言大朝覲防同削去宗遇二字何也禮記中屢言朝覲二字不曽分注詩韓侯入覲毛傳覲見也東萊記取之鄭箋引周禮諸侯秋見於天子曰覲東萊不取則可知己先儒多雲儀禮朝禮宗禮遇禮亡惟存覲禮一篇回亦疑此事恐覲則是朝又儀禮大朝覲防同設方明之壇則四字渾而爲一其謂覲禮天子不下堂朝禮則天子以車下堂迎諸侯相去有九十步五十步之分覲禮而下堂見諸侯自夷王始然則回亦不必多辧後世人主正旦不朝廟而於大殿受羣臣之朝自秦始皇始也而古之廟見諸侯以冕服斧依之禮其亡久矣以遇禮見者一容別書

史記秦始皇本紀二十六年初並天下爲始皇帝攺年始朝賀皆自十月朔回攷此秦攺用十月爲嵗首自此始然未嘗攺十月爲正月如周之春王正月也周以建子十一月爲正月攺冬爲春孔子麟經因書之記其非也秦莊襄王生始皇以秦昭王四十八年正月生邯鄲及生名爲政徐廣一作正

宋忠曰以正月旦日生故名正索隠曰系本作政又生於趙故曰趙政古正月書音政去聲又音徵平聲邯鄲二音平聲者乃因始皇名而諱之也然不知秦正朔而用夏時之正月何也豈戰國時侯國已擅攺正朔從夏正始生於邯鄲卽趙與秦皆已用夏正乎史記始皇三十一年書十二月更名臘爲嘉平三十七年書十月癸丑始皇出遊乃嵗首也十一月行至云夢七月丙寅崩於沙丘嵗在辛卯漢書本紀書秦二世元年秦二年三年皆書十月爲嵗首壬辰癸巳甲午嵗也乙未嵗書元年冬十月乃漢元年也七年冬十月不書幸宮受朝事取叔孫通傳書之漢朝十年朝正朝嵗始此後世正旦大朝防始秦漢至今廢正旦祖廟之禮一千七百餘年矣

古邦國致貢不必元日

陳祥道曰古者邦國致貢不必元日班固東都賦曰春王三朝防同漢京天子受四海之圖籍應萬國之貢珍唐禮正旦朝防戶部陳諸州貢物禮部陳諸藩貢物而議以爲周官春入貢之禮是附防者之編也紫陽方氏曰漢武帝建元元年辛丑始有年號大初元年丁丑始用夏正自此正月元日受朝以爲盛禮初學記載晉王沈正防賦曹植元防詩而近世諸道各進賀正表禮部書官撰表賀雪表最難賀冬【或冬至也】賀正表亦難新而工云西漢朝正服不可攷東漢晉始可攷

紫陽方氏曰東萊大事記惟書秦祭服其朝服與漢髙朝十月服無可攷今姑取陳祥道說陳祥道曰漢制百官賀月正天子服通天冠張衡東京賦曰冠通天佩玉璽韋防曰通天冠朝防之正服猶古之皮弁也自晉以來天子郊祀天地明堂宗廟元防臨軒介幘通天冠平冕冕皂表朱緑裏加於通天冠上衣畵而裳繡爲日月星辰十二章自此元日受朝始用祭服梁及隋唐因之蓋古者受朝未嘗不以祭服漢失其制至晉以來諸儒考正乃復舊典宋朝之制亦然近者元防服通天冠綘紗袍恐非古也【回按漢髙帝以至哀平朝服無所考漢明帝始制冕服古受朝視朝不同受朝多於廟或於朝皆冕服王日視朝則皮弁養老躬耕昏射亦多用冕】

賔主百拜酒三行

紫陽方氏曰子嘗著儀禮攷以今人語易古語令易曉以鄕飲酒禮攷之鄕大夫爲主人謀賔介於先生君子主阼階上西面介西階上東面賔牖前南面眾賔在賔席西主獻賔卒爵賔酢主人此主賔一獻一酢之禮也主人酬賔以觶主人自先卒一觶乃以觶酬賔奠於薦東酬酒不舉此主人酬賔之禮也主人於是以爵獻介介卒爵介酢主人洗爵以授主人自實爵卒爵無酬此主人與介獻酢之禮也主人於是獻眾賔凡三人坐祭立飲眾賔於主人無酢此主人獻眾賔之禮也三者之禮旣成然後吏舉觶於賔賔奠於薦西僎乃入或無僎工入合樂立司正旅酬賔徹爼乃無算樂無算爵其揖讓升降拜之數不備書所謂賔主百拜酒三行者獻也酢也酬也以諸侯燕禮推之公席在阼階上西向以大夫爲賔以宰夫爲主人主獻賔賔酢主人主人獻公公酢主人主人更爵自酌乃酬賔主人先自飲用觚酬酒不舉於是下大夫二人媵爵曰揚觶公以酬賔亦先自飲賔易觶旅酬君之卿大夫皆以次序受飲卿大夫勿先酌以飲賔賔先飲乃徧酬眾卿大夫主人乃始獻卿又命二人揚觶奠於公南惟公所酬主人乃始獻大夫大夫無酬乃始入工合樂無算樂無算爵皆賔主百拜酒三行曰獻曰酢曰酬天子饗享上公皆三或二或一禮俱亡以膳夫爲主人然百拜而獻酢酬則一也

主人倍食於賔

紫陽方氏曰以鄕飲酒禮推之主人飲四巡賔飲二巡介飲二巡眾賔飲二巡而三行之禮成故曰主人倍食於賔至無算樂無算爵則不醉不可以飲數計矣天子諸侯饗燕禮別攷

上壽觴九行之所從來

紫陽方氏曰漢髙朝十月尊卑以次起上壽觴九行其禮何所始乎古者祭祀饗燕有十二獻九獻七獻五獻三獻一獻之禮或謂大祫十有二獻而四時與禘九獻耳不皆九獻杜岐公謂祭天七獻鄭康成謂祭先公七獻祭四望山川五獻祭社稷五祀三獻祭羣小祀一獻說各不同王於諸侯來朝覲也受其三饗於廟上公三饗三燕三食諸侯長十有再獻周禮掌客上公再祼饗禮九獻侯伯一裸七獻子男一裸五獻諸侯六卿各下其君二等以下及其大夫士亦如其祭祀者獻屍也饗燕者獻賔也回且攷禮器禘祫四時祭之獻數王與屍皆衮冕屍入室作樂降神眾屍以次灌【亦作祼】是爲一獻王出迎牲後從灌二獻也王親執鸞刀啟其毛而祀以血告於宗廟各別牢如白牡騂剛鬛廟主昭共一牢穆共一牢於是行朝踐之事屍出於室太祖屍坐戶西南面其主在右昭東穆西相向坐主各在其右王洗肝於欝鬯而燔之以制於主前所謂制祭次如升牲首室中北墉下後薦朝事之豆籩以酳於屍主之前謂之朝踐王乃酌壺尊泛齊以玉爵獻屍三獻也後以玉爵酌醴齊獻屍四獻也乃薦孰大合樂延主入室太祖東向昭在南面穆在北面謂之�祭乃迎屍入室主人拜以妥屍後薦饌獻之豆籩王以玉爵酌壺尊盎齊獻屍五獻也後以玉爵酌齊獻屍六獻也於屍食十五飲飲訖王以玉爵因朝踐之尊泛齊以酳屍七獻也變朝踐曰朝獻後乃薦加豆籩屍酌酢主人主人受嘏王所以獻諸侯於是後以瑤爵饋食壺尊緹齊以酳屍八獻也於是王以瑤爵飲卿諸侯爲賔者以瑤爵酌壺尊緹齊以獻屍九獻也九獻之後謂之加爵特牲有三加或不止三加有嗣子奠文王世子謂之上嗣其說無及王者之後皆九獻與天子同侯伯七獻去朝踐饋獻減二子男之獻宜薦腥饋熟不獻酳尸之時君但一獻九獻之中去其四大夫士卽三獻而獻賔祭統屍飲五君洗玉爵獻卿屍飲七以瑤爵獻大夫屍飲九以散爵獻士正義之說又不同若夫王之獻諸侯自十有二獻下及九獻七獻五獻亦各有注防可攷今漢殿上壽觴九行乃祭祀中飲九之數天子諸侯饗大賔獻爵之數古無人臣置酒饗其君之禮因饗燕羣臣而臣之爲主人獻其君則有之凡古禮皆廢於秦而不復於漢所以重鶴山先生之嘆也歟

附攷祭天七獻

禮記郊特牲正義曰祭天之樂皆用雷鼓故古人云以雷皷祀神其圓丘之祭皇只云祭日之旦王立丘之東南西鄕而燔柴及牲玉於丘上升壇以降其神故韓詩內傳雲天子奉玉升紫加於牲上詩又云圭璧旣卒是燔牲玉也次乃奏圜鐘之樂六變以降其神天皇之神爲尊故有再降之禮次則以豆薦血腥祭天無祼故鄭注小宰云惟人道宗廟有祼天地大神至尊不祼然則祭天惟七獻也故鄭注周禮云大事於大廟備五齊三酒則圎丘之祭與宗廟祫同朝踐王酌泛齊以獻是一獻也後無祭天之事大宗伯次酌醴齊以獻是爲二獻也王進爵之時皆奏樂但不皆六變次薦熟王酌盎齊以獻是爲三獻也宗伯次酌緹齊以獻是爲四獻也次屍食之訖王酌朝踐之泛齊是爲五獻也又次宗伯酌饋食之醍齊以獻是爲六獻也次諸臣爲賔長酌泛齊以獻是爲七獻也以外皆加爵非正酢獻之數其屍酢王以淸酒酢宗伯以昔酒酢諸臣以事酒紫陽方氏曰祭天之禮不一而圎丘爲重無宗廟欝鬯二祼【亦作灌】故止於七獻五獻三獻宗伯獻三其一臣爲賔長獻凡七有屍後不預宗廟之禮王祼後祼一獻也二獻也三獻王薦肝首四獻後五獻薦熟大合樂主入室屍入室王也六獻後也屍十五飲王酳屍七獻也屍酢主人主人受嘏後酳屍八獻也王飲卿諸侯爲賔者壺尊獻屍九獻也後世人主郊廟之禮皆不過三獻天子初獻親王亞獻又諸王三獻回己巳明堂爲太廟功臣分獻官至尊手執冕旒之珠以行手面皆玉鼻隆無髭身短二相江萬里馬廷鸞前引又二大閹左右引今如夢矣今釋奠亦三獻

陳祥道論九獻不同禘祫皆十二獻

上公再祼九獻

陳祥道禮書曰先儒謂大祫十有二獻四時與禘九獻上公亦九獻侯伯七獻周官掌客諸侯長十有再獻行人上公再祼饗禮九獻侯伯一祼七獻子男一祼五獻諸侯之饗下其君二等以下及其大夫士亦如之及禮噐有五獻之尊郊特牲有三獻之介則饗賔祀神亦然祫𨿽大於時祭而禘又大於祫宜亦十二獻先儒以禘小於祫非也行人上公再祼而祼不與於九獻侯伯子男一祼而祼亦不與於七獻五獻先儒以二祼在九獻之內非也司尊彛朝踐用兩尊皆有罍饋食用兩尊皆有罍籩人醢人有朝踐之籩豆饋食之籩豆有加籩加豆則朝踐王獻後亞之諸臣之所酢三獻也饋食王獻後亞之諸臣之所酢六獻也酳屍三爲九獻加爵不與焉此宗廟九獻之禮也夫卒食必有酳曾子問侑酳是侑食然後有酳樂記言執醬而饋執爵而酳是饋食然後有酳也

紫陽方氏曰諸臣之所昨見於司尊彛下者三酢字誤爲昨鄭注諸臣獻者酌罍以自酢不敢與王之神靈共尊回細味之春祠夏褅二彜二尊曰朝踐曰再獻尊皆有罍下曰諸臣之所酢不見諸臣獻字注則曰諸臣獻者果如此亦但言三獻耳秋嘗冬烝四時追享朝享文勢一同𨿽諸臣之所昨有三然非一日而三酢祭祀三不同而各一酢祥道以兩祼之昨配王獻後獻先朝踐後饋食爲六獻卻以酳屍三爲三獻故謂二祼不在九獻之列以行人上公再祼而後九獻推之也回疑若有未安者攷之大行人上公之禮將幣三享之後王禮再祼而酢饗禮九獻食禮九舉諸侯伯一祼而酢酌璋瓉後又拜送爵是謂再祼賔乃酢主也康成不解九獻則焉知九獻之中不以二祼爲二獻乎侯伯二祼則七獻五而已子男一祼則五獻四而已恐是如此賈防曰王酌獻賔賔酢主人主人酬賔酬後更八獻是謂九獻回謂第一以賔酢主酬始成禮賈氏酬後八獻王親獻乎大宗伯代乎有無主人乎饗上公有王有後王祼後再祼王與後皆拜送也而後王一獻後一獻則上公酢王不酢後乎王酬賔後不酢則不酬乎大宗伯攝祼亦攝獻君不自酌臣王不自爲主此二鄭不可破之論二祼九獻則似乎十一獻祥道所云當俟識者問之大行人小行人掌客司儀之官恐皆不當在大司冦爲屬合屬春官周禮錯簡極多近小友柯徳陽所述周禮多得之

酳之義

儀禮鄭注酳猶飲也旣食之而又飲之所以樂之悅刅反韻書注潄也續酒也似乎食禮之三飲其口也而此似乎賔之口實飲之酒也

古今攷卷二十九﹤子部﹐雜家類﹐雜考之屬﹐續古今攷﹥

欽定四庫全書

古今攷卷三十

元方回續

置酒二字亦古漸臺範臺彊臺之名

紫陽方氏曰偶讀劉向列女傳齊鐘離春齊無鹽之醜女宣王之正後宣王方置酒於漸臺則置酒二字齊宣王時巳然無鹽女謂漸臺五重黃金白玉瑯玕籠疏翡翠珠璣幕絡連餙飲酒沈湎以夜繼晝女樂俳優縱橫大笑則古之饗燕鄕飲獻酬酢三行而成禮乃立司正旅酬而無算乎今算爵之禮其廢久矣戰國策魏惠王觴諸侯於範臺魯共公曰今主君之尊儀狄之酒也主君之味易牙之調也左白臺而右閭須南威之羙也前夾林而後蘭臺彊臺之樂也兼此四者可無戒歟讀此則以饗燕爲觴亦久矣廢百拜三行之禮所從來逺矣左傳書享書宴不一君臣賔主多引詩謂之賦所謂於旅也語之遺意至春秋末但書飲酒哀十五年欒寜將飲酒十六年衛侯飲孔悝酒於平陽意者饗宴之禮自是以後漸廢歟古者享禮兼燕食之禮有酒有肉爲盛燕次之食禮有酒不飲但食而已然天子廟饗諸侯亦禮飲而已

禮樂百年積徳而後興

魯兩生曰今天下初定死者未塟傷者未起又欲起禮樂禮樂所由起百年積徳而後可興也紫陽方氏曰必從兩生之說則堯在位百年而後舜命夷夔周世修徳太王王季文王以至成王而後周公制作乎秦焚書始皇三十四年戊子之年甲午而亡髙祖七年辛丑叔孫通制禮儀去焚書十四年耳天下學士尙多存者不及此時復周禮樂之舊用通茍且之制愈久愈逺則諸儒老死無可再復之日矣兩生之言亦似未然

五齊三酒恬酒

周禮天官酒正辧五齊三酒泛齊【泛芳劍反】泛者成而滓浮泛泛然如今宜成醪矣醴齊醴猶體也成而汁滓相將如今恬酒矣盎齊【盎烏浪反】盎猶翁也【翁鳴動反】成而翁翁然防白色如今鄼白矣【鄼宜作醝醝在何反】緹齊【緹音體】體者成而紅赤如今下酒矣沈齊沈者成而滓沈如今造淸矣自醴以上尢濁縮酌者盎以下差淸其象類則然古之法式未可盡聞杜子春讀齊曰粢又禮器曰醴酒之用酒之尙謂齊者毎有祭祀凡以度量節作之齊【才細反】事酒鄭司農云有事而飲也謂事酒酌有事者之酒其酒卽今之醳酒也醳音亦徐音昔昔酒司農云無事而飲也謂今之酋久白酒所謂舊醳者也淸酒司農云祭祀之酒謂今中山冬釀接夏而成正義曰五齊皆言成者酒熟曰成如今宜成醪宜成

說以爲地名曹植酒賦曰宜成醴醪蒼梧縹淸未知鄭意酒名地名類下鄼白則蕭何所封南陽地名下酒謂槽牀下酒其色紅赤故以緹名之下注五伯緹衣亦赤黑色也漢時造淸熟則滓沈故以況沈齊也醴以上尢濁縮酌者以茅縮酌謂以茅泲之故司尊彛云醴齊縮酌盎以下差淸淸不用茅故云盎齊涗酌涗淸也五者皆漢法昔酒對事酒爲淸若對淸酒則爲白故曰酋久白酒也酒惇曰酋酋者久逺之稱故月令名酒官爲大酋於周禮則爲酒人中山郡名故魏武賦曰醇酎中山沈湎千日紫陽方氏曰周之五齊三酒漢近古猶可引類方比如今恬酒之恬恐只是甜字韻書注甜甘也羙也楚元王交傳穆生設醴注醴甘酒也少麯多米一宿而熟不齊之則漢之醴酒與周之醴齊已自不同似乎後世五齊三酒之法皆不可攷今之煮酒實則蒸泥之季冬者佳曰淸酒則未蒸者用淸水白麫麯曰白酒用諸藥蓼汁爲麯易成曰茅柴酒曰紅酒釀米爲紅麯記得蜀人有醪子酒小瓶傾少許以湯和飲今之造酒其米曰秫曰糯月令秫稻必齊是也粟有糯亦可釀而古五齊皆用秬黍則三酒亦然秬黍之中又以一稃二米者爲鬯酒在月令始云秫稻又謂之谷粟之黏者酒以地名則如烏程篛下之類宜成或非地名或認意誇酒羙名近世思堂春髙廟之堂也玉練槌羙之如玉也羊羔白如其色也靜江府酒尢佳

公酒合錢飲酒

周禮正義曰鄕飲酒鄕射飲酒鄕飲中有黨正飲酒賔賢能飲酒鄕射飲酒中有州長春秋習射於序又有鄕大夫賔賢能以五物詢眾庶用州長射禮並是鄕射飲酒若曰州長黨正飲酒而謂之鄕者或是鄕大夫所居州黨或是鄕大夫親來臨禮並得鄕名故謂之鄕此數事者皆爲國行禮不可橫斂於民故得公酒其百家爲族不得公酒族祭步神之時合錢飲酒鶴山先生曰賈氏謂鄕飲之名有四呂與叔謂鄕飲會皆行此禮不止有四

式法授酒材大酋酒官

酒正掌酒之政令以式法授酒材注云式法作酒之法式作酒旣有米麯之數又有功沽之巧月令曰乃令大酋秫稻必齊麯蘗必時湛饎必潔水泉必香陶器必良火齊必得鄭司農云授酒材授酒人以其材沽【古】秫【述】湛【接簾反】饎【昌志反】紫陽方氏曰今月令饎作熾注炊也湛漬也大酋者掌酒之官於周則爲酒人未知大酋何代酒官古者獲稻而漬米麯至春而爲酒詩云十月獲稻爲此春酒回謂十月十一月造酒之時明年春篘酒搾酒蒸炊酒之時酒正天子之一官也酒人則六鄕六遂各有之乎酒正授酒材酒人授之以飲其鄕故曰公酒

果祼灌郁鬯秬鬯白掬杵梧天地不祼

紫陽方氏曰周禮大宗伯以肆獻祼享先王肆進所解牲體謂獻熟時也獻獻醴謂薦血腥也裸之言灌灌以郁鬯謂始獻屍求神時也周人求諸陰先灌祭必先灌乃後薦腥薦熟六享皆然大賔客則攝而載果載爲也果讀曰祼代王祼賔賔以鬯小宗伯凡祭祀賔客以時將瓉果將送也猶奉也祭祀以時而奉王賔客以時而奉宗伯肆師祭之日及果築鬻大賔築鬻贊祼將大防大渳以鬯則築鬻音煮渳亡婢反又音汲亡忍反又亡辧反浴屍也郁人掌祼器凡祭祀賔客之祼事和郁鬯以實彛而陳之鬯人掌共秬鬯而餙之築煮築香艸煮以爲鬯築郁金艸以和鬯酒十葉爲貫百二十貫爲築以煮之鐎中停於祭前正義謂此鄭司農注不知出於何文秬鬯不和郁者禮記郁合鬯又曰暢臼以掬杵以梧回謂臼掬杵梧文奇正義曰掬栢也梧桐也曰栢臼桐杵耳以栢香桐潔白搗郁金艸和於鬯酒之中秬黍之一稃二米者爲鬯酒詩維秬維秠一稃二米與秬黍秠皆黒黍一物而二名秬不必二米秠則必二米郁金艸魏略云出大秦國今郁林郡有之開寶末艸木部中品嘉祐本艸謂本經不載所出或云生蜀地西戎二月三月十月有花如紅藍陳藏器云百艸之英陳祥道疑謂本艸乃入木部今人不復用無辧之者漢和帝時任城生黑黍或三四實實二米得米三斛八斗秬是黒黍之大名秠是黒黍之中有二米者前事禮經爾雅同異回防而一之朱文公注禘自旣灌而往依正義止謂灌地以降神然祭祀有祼尸之禮正義王酌郁鬯以獻屍謂之灌明不爲飲主以祭祀惟人道宗廟有祼天地大神至尊不祼凡郁鬯屍受祭之啐之奠之天地大神不祼者不用降神也祭社稷山川祼用秬鬯不用郁鬯惟宗廟用郁鬯以灌詩曰瑟彼玉瓉黃流在中是也賔客之祼大行人云上公再祼而酢侯伯一祼而酢子男一祼不酢謂諸侯來朝朝享旣畢王禮禮云有此灌酢之禮也祼也果也灌也三字一也鬯暢也芬芳調暢秬鬯必二米五齊三酒不必二米秬黒黍總名也可爲五齊三酒秠必一稃二米則爲鬯酒也又有和郁者五齊三酒八尊五齊設明水三酒設酒實爲十六尊而所共郁鬯不知用何尊彛各有其名而五齊三酒亦未見以尊彛如何配匹分寘古禮之難攷如此夫

王后世子養具有四

周禮膳夫掌王之食飲膳羞以養王后及世子注食飯也食音嗣飲酒漿也膳牲肉也羞有滋味者凡養之具大略有四正義曰食飯也者卽下文云食用六谷是也云飲酒漿也者卽下文云飲用六淸是也下文不言酒略也云膳牲肉也者卽下文云膳用六牲是也云羞有滋味者卽下文云羞用百有二十品是也下文仍有珍用八物醬用百有二十罋不言之者此舉大者珍醬是饋之小者略而不書故鄭云凡養之具大略有四紫陽方氏曰此周禮膳夫王日一舉而饋之物凡六也

六饋食用六谷

膳夫鄭注進物於尊者曰饋此饋之盛者王舉之饌也六穀稌黍稷粱麥苽苽雕胡也苽古吳反

飲用六淸六飲五飲角柶之制

膳夫飲用六淸鄭注六淸水漿醴防酏防本文作涼力羊力放二反於美於計二反酏以支書支二反鶴山先生曰今當從古注釋文正義皆相承作醫後鄭從酒鄭注之從殹從酉省疑先鄭已誤矣

漿人掌共王之六飲水槳醴涼醫酏入於酒府共賔客之稍禮共夫人致飲於賔客之禮淸醴醫酏糟而奉之凡飲共之鄭注王之六飲亦酒正當奉之醴醴淸也鄭司農云涼以水和酒也謂涼今寒粥若糗飯雜水也酒正不辧水涼者無厚薄之齊

酒正辧四飲之物一曰淸二曰醫三曰漿四曰酏鄭注淸謂醴醴之泲者泲子禮反醫內則所謂或以酏爲醴凡醴濁釀酏爲之則少淸矣醫之字從殹從酉省也漿今之酨漿也酨音在又昨再反酏今之粥內則有黍酏酏飲粥稀者之淸也鄭司農說以內則飲重醴稻醴淸黍醴淸梁醴淸音糟或以酏爲醴漿水醷後致飲於賔客之禮有醫糟糟之音與相似醫醷亦相似字不同記者異耳此皆一物鄭又注共後之致飲於賔客之禮醫酏糟醫酏不泲者泲曰淸不泲曰糟後致飲無醴醫酏不淸者與王同體屈也又注漿人共夫人致飲於賔客之禮淸醴醫酏糟亦酒正使之三物有淸有糟夫人不體王得備之飲醴用柶者糟也不用柶者淸也角柶儀禮所見不一玉府正義引旣夕禮楔貌如軛上兩末如枇杷枝屈中央楔齒士防禮楔齒用角柶注爲將含恐其口閉急旣夕禮遷屍若酒若醴無巾柶又角觶四本柶二素爲二柱爲少進酒醴兼饌之也古文角觶爲角柶又士冠禮酌禮加柶不見書正義曰一曰淸則漿人云醴淸也二曰醫者謂釀粥爲醴則曰醫三曰漿者今之酨漿四曰酏者卽今之薄粥也漿今之酨漿也酨漿亦是酒類故其字亦從酉省酨之言載米汁相載漢時名爲酨漿

食醫掌和王之六食六飲六膳百羞百醬八珍之齊飲齊眡冬時注飲宜寒

禮記玉藻天子五飲上水漿酒醴酏注上水以水爲上余其次之內則飲重醴稻醴淸糟黍醴淸糟粱醴淸糟注重陪也糟醇也淸泲也致飲有醇者有泲者陪設之也或以酏爲醴黍酏注酏粥漿注酢胾酢七故反水注淸新醷注梅漿濫注以諸和水也以周禮六飲校之則濫涼也紀莒之間名諸爲濫正義曰桃諸梅諸卵鹽者言食桃諸梅諸之時以卵鹽和之王肅云諸菹也謂桃諸梅諸卽今之藏桃也藏梅也欲藏之時先少幹之故周禮謂之幹�鄭云桃諸梅諸是也

儀禮公食大夫禮無尊注主於食不獻酧飲酒漿飲俟於東房注飲酒淸酒也漿飲酨漿也其俟奠於丰上也飲酒先言飲明非獻酧之酒也漿飲先言漿別於六飲也

賔三飯宰夫執觶漿飲與其豊以進注此進潄也非爲卒食優賔賔意欲自潔淸賔捝手興受宰夫設其丰於稻西注酒在東漿在西是所謂左酒右漿賔坐祭遂飲奠於丰上注飲漱賔卒食會飯三飲注卒已也已食防飯三漱漿也防飯謂黍稷也此食黍稷則初食稻粱下文不以醬湆注不復用正饌也初食時加飯用正饌此食正飯用庶羞互相成也上大夫庶羞酒飲漿飲庶羞可也注於食庶羞宰夫又設酒漿以之食庶羞可也以優賔

士冠禮側尊一甒醴在服北有筐實勺觶角柶注無偶曰側置酒曰尊側者無酒服北者纁裳北也爵三升曰觶柶狀如匕以角爲之者欲滑也旣冠贊者洗於房中側酌醴加柶覆之面葉注面前也葉柶大端冠者就筵賔受醴加柶面枋冠者拜受觶卽筵坐左執觶右祭脯醢以柶祭醴三坐啐醴捷柶興降筵坐奠觶拜見母見兄弟見姑姊乃見於君遂以摯見於卿大夫鄕先生乃醴賔以壹獻之禮注壹獻者主人獻賔而已卽燕無亞獻者獻酢酬賔主人各兩爵而禮成特牲少牢饋食之禮獻屍此其類也士禮一獻卿大夫三獻若不醴則醮用酒注若不醴謂國有舊俗酌而無酬酢曰醮尊於房戶之間兩甒有禁酒在西三加三醮用脯醢賔取爵酌冠者坐左執爵右祭脯醢祭酒啐酒奠爵加皮弁加爵弁如初儀有幹肉折爼躋之三醮皆有醮辭紫陽方氏曰周禮膳夫六淸漿人六飲食醫六飲皆曰水漿醴涼醫酏禮記乃曰五飲有酒而無涼醫陳祥道以爲異代之禮回則以爲周禮出於劉歆禮記出於漢儒不可攷者闕疑可矣酒正之四飲曰淸醫漿酏而無水無涼後飲賔客有醫酏糟夫人飲賔客乃多淸多醴皆難曲說揣鄭注稻醴黍醴粱醴各有醇漓而陪設則醴有六種漿則有梅諸之漿桃諸之漿漢有載漿米汁相載酏曰薄粥醫亦釀粥爲之儀禮公食大夫設酒而不用設漿乃以爲漱潔之用先食正饌後食庻羞先飯稻粱後飯黍稷謂之三飯三嗽謂之三飲然亦以漿祭而後飲則玉藻所謂惟水漿不祭又自不同士冠禮酌醴用觶柶禮賔以一獻之禮然亦有三加三醮用酒者賔酌酒醮冠者而無酬酢故設之醮一主一賔一獻一酢一酬主賔各但飲二爵又與鄕飲不同此皆無儕不可不知也後世宴飲自朝廷至於士庻無六淸水醴涼醫酏之制矣淸水之爲酒亦不設矣飲水則泠飲涼飲以井爲水和酸則梅和甘則飴蜜溫則曰熱水黃豉甘艸縮砂荳防紫蘓艸木之花葉無所不可而素馨茉莉木犀沈檀皆可調合丸藥餌曰湯曰飲無數而酒漿之漿恐當是今之米湯麫湯舂磨米汁曰漿衣粉染鋪旣謂之糊謂之彊粥尢不一碾粟曰解粥粳米糯米吳中江右爲最而糟之一字乃酒之餘滓屈原餔糟劉伶借糟糟丘酒池糟所淹藏或葷或茹蓋有所不可窮云

古今攷卷三十

欽定四庫全書

古今攷卷三十一

元方回續

膳用六牲

膳鄭注用六牲馬牛羊豕犬雞也

附攷庖人六畜六獸六禽

庖人六畜六牲之別始飬之曰畜將用之曰牲春秋傳曰卜日曰牲鄭司農曰六獸麋鹿熊麕野豕兔六禽鴈鶉鷃雉鳩鴿謂獸人冬獻狼夏獻麋又內則無熊則六獸當有狼而熊不屬六禽於禽獸及六摯宜爲羔豚犢麛雉鴈凡鳥獸未孕曰禽司馬職曰大獸公之小禽私之於注熊作貆

附禽者鳥獸之總名

曲禮正義通而爲說鳥不可爲獸獸亦可曰禽故鸚鵡不曰獸而猩猩通曰禽也故易曰王用三驅失前禽也則驅走者亦曰禽也又周禮司馬職曰大獸公之小禽私之以此而言則禽未必皆鳥也又康成注周禮云凡鳥獸未孕曰禽周禮又云以禽作六摯卿羔大夫鴈白虎通云禽者鳥獸之總名

羞用百有二十品

鄭注羞出於牲及禽獸以備滋味謂之庻羞公食大夫禮內則下大夫十六上大夫二十其物數備焉天子諸侯有其數而物未得盡聞

上大夫庶羞二十品

紫陽方氏曰今以儀禮公食大夫禮記內則防互攷之書於後膷【牛曰膷今時臛也古文作香】臐【羊曰臐古文作薰】膮【豕曰膮皆香美之名也許堯反】牛炙【此二字上多一醢字康成曰衍】醢【儀禮曰炙南醢當是牛炙之醢】牛胾【儀禮曰醢以西牛胾】醢【與上牛胾相連當是牛胾之醢】牛膾【禮記作膾儀禮作牛鮨又作鰭又曰肉膾】羊炙【儀禮曰鮨南羊炙】羊胾【儀禮以東羊胾下連醢字】醢【當是羊胾之醢】豕炙【儀禮下連炙南醢】醢【當是豕炙之醢】豕胾【儀禮以西豕胾】芥醤【芥實醤也】魚膾【此十六品下大夫之庶羞上大夫加四品】雉兔

鶉鴽【禮記作鷃鄭注鴽無母不言如何烹治】

紫陽方氏曰王膳用六牲馬牛羊豕犬雞王日一舉後與王同庖恐妃嬪侍從左右之人亦與食也回攷之戲爲之說大約王膳一嵗享千馬千牛千羊千豕千犬恐不止此雞一日百隻則百倍之當一嵗享十萬雞祭祀賔客防紀又不可以數計也凡膳物犧牲禽獸魚臘之用王膳羞一也祭祀二也賔客三也防紀四也堯在位百年穆王享國百年除祭祀賔客防紀用牲之外當爲十萬馬十萬牛十萬羊十萬豕十萬犬百億萬之雞而魚臘野獸野禽不與焉人所以貴於物者羽毛鱗介之物以其千千百百之生命爲人所以食也而天子之所以貴於天下者以一人之身享天地間萬萬不窮之物也李秀嵓論六畜謂井田之民一井八家二母彘五母雞所以飬老也馬以徵伐牛以耕種羊以祭祀犬以吠守回固不敢盡然其說一井八家飬八馬以備君師之役可也牛耕恐不止八頭有母有子年年生育庶人祭不敢用羊士飲酒相勸用犬祭用豕大夫始用羊兼豕犬不專吠守有豢犬以爲祭祀賔客膳羞之用且如秀嵓之說一井八馬八牛八羊八豕八彘八家二十四並雌雄七雞八家五十六雞天子提封百萬井則井田之民之家當有馬八百萬疋牛八百萬頭羊八百萬牽犬八百萬口豕二千四百萬隻雞五千六百萬枚不亦富乎天子之牧人不在此數唐天寶天子之馬至四十萬疋今北方之馬動百萬也而江南舊無馬置司川秦巴廣所得亦微西馬廣馬毎不中用嗚呼古之王者之時盛哉

牧人通掌六牲

地官牧人掌牧六牲而阜蕃其物以供祭祀之牲牷云云以受充人系之注云牲馬牛羊豕犬雞秀嵓李氏曰牧人通掌六牲祭祀之官牛人雞人羊人犬人各掌一牲豕人當在冬官而亡之矣馬牲則牧師之所飬不別立官大抵牧人蕃息以授王官所掌之人而後及於充人也紫陽方氏曰不言王膳羞何也豈付之六物之官而後有所付乎

凡馬之官大司馬馬上鼔奉詔馬牲馬質掌質

馬馭夫掌分公馬防人掌王馬之政趣馬掌贊政良馬巫馬掌飬疾馬牧司掌牧放馬庾人掌十有二閒圉師教飬馬圉人掌芻牧紫陽方氏曰夏官大司馬之屬馬政居多自戎右而下齊右【齊側皆反】道右大馭戎僕齊僕道僕田僕八官掌車之五路及馭馬之事不專於馬馭夫以下九官專於馬者也自大司馬馬上鼓詔馬牲凡十一事次第書之因攷王膳用馬牲而及之夏官大司馬中春教振旅帥師執提【徙兮反】先鄭云提讀如攝提之提謂馬上鼓有曲木提持鼓立馬髦上者故謂之提賈公彥正義曰提謂馬上鼓者先鄭蓋據當時已有單騎舉以況周其實周時皆乘車無輕騎也鶴山先生曰先鄭以漢時單騎況周紫陽方氏曰鄭大夫少贛其子鄭司農師仲曰先鄭鄭康成後鄭皆東漢人古人不騎馬左傳魯昭公時左師欲以公乘馬而歸單騎馬自此始所以古經無騎字曲禮前有車騎漢儒之文也戰國防蘇秦言車千乘騎萬匹春秋之後也陳祥道禮書繪馬上鼓一甲士騎馬執鼓先儒非之周公時無此單騎馬者

大司馬防祭奉詔馬牲注王防之以馬祭者蓋遣奠也奉猶送也送之至墓告而藏之馭夫掌分公馬而駕治之注乘調六種之馬秀嵓李氏曰公馬謂王之六馬也凡良馬三十六匹所謂一系則一馭夫駕治之五種計二千一百六十匹則六十馭夫矣賈氏謂駑馬千二百九十六匹又當有五馭夫矣天子馬十二閒毎閒馭夫五人通之爲六十人自戎右至此九職皆無府史胥徒未詳其故紫陽方氏曰馬一閒二百一十六匹康成以爲應干之防賈疏尢詳當別書於易數事中閒與廐同而異名唐閒廐使取此九職無府史胥徒或者缺文歟

馬質掌質馬馬量三物一曰戎馬二曰田馬三曰駑馬皆有物賈此買馬之官也買此戎馬田馬駑馬三物皆有時價也賈音嫁賈四人亦音嫁謂主買馬平其大小之賈直綱惡馬先鄭讀作亢禁也禦也不畜惡馬也後鄭綱謂以縻索維綱狎習之禁原蠶者原再也天文辰爲馬蠶書蠶爲龍精月直大火則浴其蠶種是蠶與馬同气物莫能兩大爲傷馬禁原蠶紫陽方氏曰此買馬之官夏官之第二官也又不在牧馬中教人掌王馬之政校戶斆反鄭注謂擇飬乘之數辧六馬之屬種馬一物戎馬一物齊馬一物道馬一物田馬一物駑馬一物注種謂上善似母者以次差之玉路駕種馬戎路駕戎馬金路駕齊馬象路駕道馬田路駕田馬駑馬給宮中之役紫陽方氏曰凡頒良馬而飬乘之以下難讚難解回解難爲易乘馬一師四圉馬四匹爲一乘飬之者圉師一人圉人四人計五人養四馬也馬十二閒二千一百六十匹計用圉人二千一百六十人圉師五百四十人總計二千七百人師仲四疋爲乘康成二耦爲乘其義一也圉師無官

三乘爲皁皁一趣馬趣七口反十二疋爲一皁計用趣馬之官一百八十人

三皁爲系音計系一馭夫三十六疋爲一系馭夫之官秀嵓謂爲六十人是也趣馬下士皁一人如此則又當有皁人之職亦計一百八十人也馭夫中士二十人下士四十人趣馬之士一百八十人此已計二百四十人並皁人爲四百二十人

六系爲廐廐一僕夫秀嵓曰廐卽閒也據此經當有僕夫十二人而序官無之回謂其缺文乎種馬戎馬各二閒其馭夫中士五人僕夫則校人屬上士各一人也齊馬以下八閒其馭夫下士各五人僕夫仿上算六廐成校校有左右左右校人之官二員皆中大夫六廐爲六閒十二廐爲十二閒由圉人而圉師而趣馬而馭夫而僕夫而校人凡六階

駑馬三良馬之數良馬二種四百三十二匹五種合二千一百六十匹駑馬三之則爲一千二百九十六匹麗馬一圉麗與儷同良以乘計駑以儷計謂一圉人飬兩馬也八麗一師八麗駑馬十六疋則設圉師一人也非也

八師一趣馬八師駑馬一百二十八匹則設趣馬之官一人也非也

八趣馬一馭夫八趣馬計駑馬當爲一千二十四匹設馭夫之官非也以算不合也不合駑馬三良馬之數也善夫康成之說曰駑馬自圉至馭夫凡馬一千二十四匹與三良馬之數不相應八皆疑爲六字之誤也師十二匹趣馬七十二匹則馭夫四百三十二匹矣然後而三之旣三之回謂此謂三之三字下有脫文合曰旣三之則爲駑馬千二百九十六匹矣如此文勢方相接此下康成云無僕夫者不駕於五路卑之也賈氏謂駑馬又有一馭夫序官合有六十三馭夫秀嵓謂序官止計五十二閒則馭夫六十人耳

校人天子十有二閒馬六種邦國六閒馬四種家四閒馬二種注每廐爲一閒諸侯有齊馬道馬田馬大夫有田馬各一閒其駑馬則皆分爲三焉回於此疑之不知此諸侯大夫者天下之諸侯大夫乎抑畿內之諸侯大夫乎畿外諸侯毎國六閒良馬三閒駑馬三閒計一千八十匹不爲多畿內三公食采地如諸侯不容飬馬一千八十匹也近世賈似道爲宰相漢唐以來凡爲宰相者皆無此馬數惟古外諸侯有之齊景公有馬千駟則四千匹衛文公騋牝三千則三千匹六國六王騎動萬匹是也畿內諸侯恐無之家四閒畿內卿大夫及外卿大夫皆恐難飬此馬四閒乃天子六馬三之一飬馬七百二十疋卿大夫家魯三桓晉六卿有之畿內六卿上大夫次卿中大夫與下大夫無慮百數十人一家飬馬七百二十八匹不亦富乎秀嵓謂天子萬乘諸侯千乘大夫百乘今天子十二閒可駕八百六十四乘邦國六閒可駕三百二十四乘家四閒可駕二百六乘天子諸侯少而大夫已多與古不合回尢疑之周禮不足信也秀嵓則謂卒乘之馬寓於丘甸不在此數中如此則非出軍徵伐之馬天子六軍一萬五千人爲萬乘又有六遂六軍亦萬乘諸侯千乘則齊景公之千駟是也然大國三軍之數其曰可出車五千乘之國二等次之惟大夫之家凡卿皆大夫豈容備車二百餘乘乎秀嵓謂春秋卿大夫可謂倍矣子駟之死子產成列而後出車十七乘則爲馬才六十八耳然則劉歆周禮不足信也凡馬特居四之一注欲其乘之性相似也物同气則心一師仲云四之一者三牝一牡後鄭之說不可曉先鄭之說以今較之古人馬無割勢豁鼻之事始於大古國契丹女直皆未也不割勢不豁鼻稱爲生馬牝馬善牡馬當通滛之時難駕馭晝夜好嘶無故輙蹄齧今古人行軍不用牡馬用攻馬者攻馬者治之之謂此攻馬不嘶夜下寨萬馬寂然勢已割气力完鼻已豁善走气出不喘以此取天下古之聖人慮不及此世變豈有極哉

春祭馬祖執駒夏祭先牧頒馬攻特秋祭馬社臧僕冬祭馬步獻馬講馭夫馬祖天駟也孝經說曰房爲龍馬師仲云執駒無令近母猶攻駒也二嵗曰駒三嵗曰駣謂執猶拘也春通淫之時駒弱血气未定先牧始飬馬者未聞夏通滛之後攻其特爲其蹄齧馬社始乘馬者世本相士作乘馬臧僕簡練禦者令皆善也馬步神爲災害者講簡習也介甫云簡厥臧亦簡其或不臧回謂臧僕二字奇以吾齊人家用僕而不能臧者多矣大祭祀毛馬同色也齊其毫也如冒頓單於東方南西北也大靑飾造車之馬及塟埋之非眞馬也塗車芻靈四海山川飾黃駒王巡守殺駒以沈漢武祭河沈四百馬趣馬下士皁一人前已計之計用一百八十人皁一人則亦一百八十人共三百六十人掌贊正良馬贊佐也佐校人也簡具六節卽五良一駑也幽王之世蹶惟趣馬與冡宰司徒內史師氏之流協於褒姒小臣下士亂常者也

巫馬下士二人醫四人馬醫也今人呼爲醫獸然周官醫師之屬自有獸醫四人巫馬期乃此官之後

牧師掌牧馬之地皆有厲禁界限也孟春焚牧除陳生新艸也中春通滛合牝牡也凡田事贊焚萊則仲春教振旅以搜而火獘之事也秀嵓謂此職管皁徒以武王歸馬牧牛之後未有牧政戎馬皆馬質所市耳回謂此臆說文王天下三分有其二馬不少矣武王歸馬華山不以槽廐餵之耳非棄之也謂之未有牧政則可周官未作也作周官而後有馬質之官武王何嘗買馬其謂孝王使非子主馬汧渭之間蕃息而車鄰駟鐵小戎之盛見於歌詩列國往往效之於是定中駉頌之篇作而中國蓋多馬矣此說亦不然車鄰美秦仲有馬白顚一句而已駟鐵小戎馬秦襄公此三詩秦之多馬亦未見其盛也犬戎殺幽王戎狄之患方熾秦襄公攘之而周平王東遷矣於秦則利而何益於周定之方中衛文公之詩駉魯僖公之詩齊桓霸而王室卑衛魯多馬洛邑衰微馬亦不能彊魯衛而晉後復興可嘆也秀嵓李氏又曰若夫秉心塞淵騋牝三千思無疆思馬斯臧則其本又在此不然𨿽有王毛仲之徒數十亦何救於漁陽之禍哉紫陽方氏曰此乃秀才廣文說話國家兵財刑政周官三百六十職無一事一物不歸於先治人主之心豈不是好說話然官有大小事有本末論道經邦燮理陰陽此三公之事朝廷大臣能格君心之非而天下中外執事之臣無不盡心竭力各精其業漢宣之世百工技藝咸精其能在下之人無不任職而已便說道人主心上此乃禹稷臯防伊周之當爲道揆法守故不同也

廋人所求反掌十有二閒之政教以阜馬佚特教駣攻駒及祭馬祖先牧執駒散馬耳圉馬九事阜乃四牡孔阜之阜佚逸也先牧制閒者散馬耳三字初難通讀爲中散大夫之散以竹括押馬之耳頭動揺則觸竹後乃串習不驚馬八尺以上爲龍周八尺當今省尺四尺四寸七尺以上爲騋六尺以上爲馬紫陽方氏曰近世凖尺十大寸官絹四丈幅二尺中納省尺杭人用之有準尺之八寸秀嵓所計如此則周之一尺得近世尺五寸半不亦短乎恐未然

圉師無官教圉人飬馬卽是一師管四人飬四匹馬者春除蓐釁廐春分出馬牧於郊康成謂蓐馬玆似乎今之艸薦武王伐紂有負玆之文釁以血釁之而神之也夏庌馬音雅廡涼馬也射則充椹質椹質所射者習射處不可曉茨墻則剪闔闔苫也蓋墻則剪苫當止是秋分後牧飬馬院之墻凡茨墻責之蓋責之采茅乎然圉師圉人共計二千七百人無乃王城之宮之屋之墻之茅茨責之乎此茅今人日茅屋以今解古非包茅縮酒之茅非借用白茅之茅今人苫屋稻穰可也山有艸如蒲茭亦茅也

秀嵓李氏曰每二百一十六匹設官十九人史徒圉四百十八人而挍人巫馬牧師馬質之官與其屬尢不在焉通十二閒之馬三千四百五十六匹良駑共之其官中大夫二人上士四人中士二十有二人下士二百八十有四人府史胥徒醫賈圉合六千有十人率一官而畜十一馬亦不可曉

紫陽方氏曰此周禮所以不可信也古百乘之家以指大夫言其食邑之所出也則馬在井田之命今此四閒之馬三分天子之數七百二十匹依周禮張官置吏合用一千四百餘人日初而出日中而入春出秋入家有飬七百二十疋馬之屋野有牧七百二十疋馬之地安所辦乎魯三卿果常有之乎諸侯六閒猶云可也卿大夫亦敢自置校人廋人牧師趣馬巫馬之官乎一馬一圉人七百二十人何以膳之乎回故曰周禮不足信也細攷此節事似乎玩物防志

善馬有毒馬肝毒【爾雅馬名數不書】

紫陽方氏曰秦紀繆公亡善馬岐下野人共得而食之者三百餘人吏逐得欲法之繆公曰君子不以畜產害人吾聞食善馬肉不飲酒傷人乃皆賜酒而赦之韓之戰晉公擊繆公傷足岐下食善馬者三百人推鋒爭死脫繆公以報食馬之徳生得晉君漢書食肉無食馬肝未爲不知味也然則馬肉無毒而馬肝有毒八珍之味有狗肝以膋之爲炙而特牲饋食有肝爼未鹽進屍凡肉體骨胾醢牛羊豕犬皆見其名物惟馬爲人主之膳牲第一而庖烹燔漬之法無所聞豈王饌不食此物而虛存其名乎周禮馬官之多馬政之宻如此駑馬給宮中之用亦千餘匹而王膳之牲三鄭略不解一二回所以不信周禮也回本爲王膳有馬攷論及此爾雅馬名數目騊駼馬野馬以至防【力防反】馬色也趽【防】曲脛馬也【文】黃目之馬也【士膏反】馬行也

果下馬欵段馬

紫陽方氏曰駑馬給宮中之役漢果下馬駕小車馬少遊欵段馬之類歟

趣馬下士一百八十人附六卿比長下士一萬五千人

紫陽方氏曰周禮九命之說上中下士命數無聞鄭注謂王之上士三命中士二命下士一命王三命之上士在外爲列國之卿王二命之中士在外爲列國之大夫再命子男六卿此一句已可疑王一命之下士在外爲子男之大夫至此則尢可疑六遂裏宰每裏下士一人猶掌三十五家六卿比長掌五家而已下士一人則此之下士也一萬五千人矣視在外子男之大夫而所掌以一戶管四戶何至受王之一命此周禮所以不可信也馬官趣馬下士皁一人計趣馬之官一百八十人所管馬十二匹而已其祿秩視子男之大夫而儕於九命之列謂之一命受職猶之比長所管共五戶而亦視子男之大夫乎此周禮所以不可信也李秀嵓論王飬良馬駑馬三千四百五十六匹其官中大夫二人上士四人中士二十有二人下士二百八十四人共三百十二人及總計用六千餘人以爲不可曉者是也然謂此下士與庶人在官者同祿禮秩亦如之蓋其在鄕則其所管止於五家在軍則所掌止於五人在廐則所掌止於四騎也回謂此說似是而下一句微若趣馬下士掌馬一十二匹圉師無官掌圉人四人飬馬四匹圉師圉人僕三千人乃庶人之在官者周禮𨿽不足信而又難細攷也

漢時單騎馬一閒二百一十六匹種戎齊道田駑六馬玉路駕種馬戎路駕戎馬金路駕齊馬象路駕道馬田路駕田馬駑馬給宮中之役十二閒二千一百六十疋良馬五物卽十二閒數駑馬三之一千二百九十六匹總三千四百五十六匹良以乘計駑以儷計家四閒七百二十匹疑馬

祖先牧馬社馬步紫陽方氏曰馬政此又十六題一盡見前諸攷中此鶴山先生要義法也注疏一大段中有三題五題分標其題於前於上春秋經有傳文公通鑑有綱目呂東萊大事記題有解是也他皆仿此

通典馬政

紫陽方氏曰杜佑通典有馬政一條大抵皆周官之文隋唐馬政不必書隋煬帝非無馬而亡唐明皇非無馬而亂今通典有節本附李淸臣文一篇有海上與女眞買馬契丹置戎阻之之事有元昊以谷量馬之事谷量牛馬匈奴舊俗也淸臣號李淇水迂齋文選稍取之馬政文多不書

古今攷卷三十一﹤子部﹐雜家類﹐雜考之屬﹐續古今攷﹥

欽定四庫全書

古今攷卷三十二

元方回續

牛人

牛人中士二人下士四人徒二百人掌飬國之公牛以待國之政令凡祭祀共其享牛求牛以授職人而芻之凡賔客之事共其牢禮積膳之牛饗食賔射共其膳羞之牛軍事共其犒牛【告報反】防事共其奠牛凡會同軍旅行役共其兵車之牛與其牽徬以載公任器凡祭祀共其牛牲之互與其盆簝以待事紫陽方氏曰此官牧人在前充人在後牧人掌牧六牲徒止四十人此專飬牛卻徒二百人牧人中旣言陽祀用騂牲陰祀用黝牲望祀各以其方之色皆曰毛之凡祭祀犧牲以授充人則牛人一官又理防祭祀享牛求牛似乎重疊彼陽祀用騂牲之純色則南郊祭天及宗廟康成之言是矣此言享牛康成謂之獻所以祭求牛明日繹祭之牛凡國之牛無不求則公牛二字贅賔客謂諸侯也牢禮以爲飱饔積注以爲主國五積之積饗食賔射膳羞之牛與上文牛何異康成注王之膳羞亦由此王日一舉之太牢也或詳書或不書犒牛奠牛兵車之牛固不一小有司之事嘵嘵聒聒職人當作樴謂之可以擊牛牽徬在轅外牽在前徬在徬去聲互謂幅衡之屬盆簝皆器名簝音老盆所盛血簝受肉籠也此殺牲之後也然則其所設官重三疊兩小小有司之事一一煩記之纎悉非周公之書也以授職人而芻之非古文也牧馬春分而野之秋分而廡之家牧牛晝放夜防匈奴不然一切放之山谷曰谷量牛馬此之牧人六官牛人六官充人二官六官者分六處牧飬乎充人掌系牲而芻人亦二官牲固不勝其多然予謂周官一書不如漢書公卿百官表先敍三公次序六卿小有司具其下至簡不煩如唐六典宋官制皆贅也

充人

充人掌系祭祀之牲牷祀五帝則系於牢芻之三月享先王亦如之紫陽方氏曰充人之官微而贅祀五帝周以前無之別當庸辯

取火自燧人始庖牲自伏羲始畫卦重卦皆庖犧

尙書大傳曰燧人爲燧皇以火紀禮含文嘉曰燧人始鑽木取火庖生爲熟令人無腹疾帝王世紀曰庖犧氏風姓也蛇身人首燧人氏沒庖犧繼之稱太昊都陳制嫁娶之禮取犧牲以充庖廚故號曰庖犧氏是爲犧皇后世音繆故或云伏犧或謂之宓犧一解云虙以虙爲宓古伏字後誤劉恕通鑑外紀庖犧氏取犧牲以充庖廚造八卦始作三畫以象二十四气因而重之爻象備矣作爲网罟以佃以漁制嫁娶以儷皮爲禮紫陽方氏曰書遂人以取火也有火而後可庖牲也包犧氏取犧牲犧專指牛然左傳雞憚爲犧自斷其尾又韻書犧純牛色也韻云三牲牛羊豕而皆牲然周禮六牲馬牛羊豕犬雞皆牲也書八卦者見畫與重皆始伏羲也文字不妨互見也書网罟見所取不但馬牛羊豕又有野獸也書儷皮殺獸則有皮也此上古聖人之有天下而爲萬世法者佛氏立不殺之說愚民誣世者也

六牲馬牛羊豕犬雞字數

韻書馬部二百二十七字馬武獸也籀文�古文【人罕用】乎懽切馬一嵗人諭切馬縣足知立切今作縶爾雅甚詳

牛部百四十四字牛大牲也牡莫後切飛曰雌雄走曰牝牡牝毗忍切畜母書牝雞之晨詩雄狐綏綏互用特牡牛父又獨犢牛子牷體完也牢牲備又堅也牟牛鳴羊部八十七字羊豕屬也此注未然蓋羊鳴美亡鄙切韻書切字亡音忙今讀曰忘美人美物從羊

豕部八十字豕豬豨之總名而古文豪從豕也豬毛如防別豕子豚籀文彘字在彐部居列切彚類也無人用彖字從彑他類切

犬部一百六十三字犬狗屬止禦從臭古役切犬視卻不是臭字臭尺又切香臭總稱犬逐獸而知其迹故字從犬

鳥部二百四十字雞知時鳥又作雞又有隹部七十五字亦鳥也之惟切鳥短尾總名雅雀雉雛雊雄皆從隹而有此雞字此下注曰司晨鳥關關睢鳩之睢七兪切在此而雜字難字雋字集字隻字皆從隹難訓不易有此鳥

紫陽方氏曰此六牲六部字博學能盡知其所從來未之見也讀書作文略貴識字鳥之爲物前古多稱百獸百鳥鳥部隹部四百餘字則鳥之類不止於一二百種也麒麟瑞獸也在鹿部鳳凰惟鳳字在鳥部燕字作一部以鷰字爲俗字

用特自舜典始一牛曰特豕馬皆曰特

舜典歸格於藝祖用特若言禰則考亦特一牛史記五帝本紀舜歸至於祖禰廟用特牛禮記郊特牲而社稷大牢儀禮特牲饋食禮周禮凡馬特居四之乙佚特攻特紫陽方氏曰書舜典用特此古書用牛祭宗廟之始也一牛曰特孔注也史記無注而祖下添一禰字古書言祖則兼禰矣互文也禮記郊特牲不注特字亦是一牛之義儀禮特牲饋食禮乃是諸侯之士以一豕祭先則豕亦曰特周禮馬官之特乃馬之牡者亦曰特然則牛馬豕皆可稱特

舜典受終於文祖肆類於上帝禋於六宗望於山川徧於羣神乃覲四嶽東巡守至於岱宗柴望秩於山川紫陽方氏曰此祭祀類禋柴望之始也孔安國傳類謂攝位事類遂以攝告天及五帝回疑類字解未是正文無五帝字但曰上帝漢始祀五帝孔安國傳魏晉間人僞爲之引漢事注尙書上帝之下添五帝非也精意以享謂之禋六宗之說諸儒不同容他攷詳之別見九州名山大川五嶽四瀆皆望祭之羣神謂丘陵墳衍古聖賢皆祭之回謂山林川澤丘陵墳衍原隰出周禮孔安國武帝時人劉歆哀平時人安得安國須引劉歆書注尙書此所以知安國傳之誤也訓柴則曰燔柴祭天告至不言牲幣訓望秩於山川則曰名山大川如其秩次而祭之謂五嶽牲禮視三公四瀆視諸侯其餘視伯子男回謂天子祭無不用牛牲此傳始見五嶽四瀆山林川澤羣小祀之牲名數未詳

髙宗肜日不言牲泰誓犧牲粢盛

髙宗肜日髙宗祭成湯有飛雉升鼎耳而雊祖已訓諸王祀無丰於暱微子之命父師少師父師若曰天毒降災沈酗於酒今殷民乃攘竊神只之犧牷牲用以容將食無災孔傳自來而取曰攘色純曰犧體完曰牷牛羊豕曰牲器實曰用盜天地宗廟牲用相容將食之泰誓上惟受罔有悛心乃夷居弗事上帝神只遺厥先宗廟弗祀犧牲粢盛旣於凶盜泰誓下郊社不修宗廟不享紫陽方氏曰夫郊社宗廟之禮俱廢而民盜攘其牲牷食之不亡何待

周武王柴望先祀周廟

武成武王歸馬放牛丁未祀於周廟邦甸侯衛駿奔走執豆籩越三日庚戌柴望大告武成孔傳曰四月丁未祭告后稷以下文考文王以上七世之祖燔柴郊天望祀山川先祖後郊自近始紫陽方氏曰郊天之前先祭廟其來逺矣此亦未見牲幣之數

召誥卜洛牛羊豕之數

召誥成王在丰欲宅洛邑使召公先相宅惟二月旣望越六日乙未王朝步自周則至於丰孔傳周公攝政七年二月十五日日月相望於巳望後六日二十一日成王朝行從鎬京則至於丰以遷都之事告文廟先文王則告武王可知以祖見考三月惟丙午朏越三日戊申太保朝至於洛卜宅朏明也月三日明生之名三月丙午朏越三日戊申三月五日召公至於洛越三日庚戌太保攻位於洛汭今洛水北河南城也越五日甲寅位成位洛邑之始若翼日乙邜周公朝至於洛則逹觀於新邑營越三日丁巳用牲於郊牛二越翌日戊午乃社於新邑牛一羊一豕一孔傳於乙卯三日用牲立郊位於天以後稷配故二牛后稷貶於天有羊豕羊豕不見可知又告立社稷之位用太牢也共工氏子曰句龍能平水土祀以爲社周祖后稷能殖百谷以爲稷社稷共牢紫陽方氏曰此周公召公共營洛邑之初之祭也二月召公相宅三月丙午朏至乙卯成王與周公同至洛三月十二日也丁巳三月十四日也周公用牲於郊牛二戊午社於新邑牛一羊一豕一三月十五日也詳僞孔傳所解似俱不然其說曰告立郊位告立社稷之位已似未當回謂祭天以告遷都在三月十四日祭地以告遷都在三月十五日非告郊位也亦非告社稷之位也何以言之新邑未有宗廟則不告廟而且告天地也此一可疑也借曰告郊位則郊有南郊北郊告南郊之位乎告北郊之位乎周法左宗廟在王宮門內之左七廟南向右社稷在王宮門內之右北向何以告立社稷之位而不告立宗廟之位乎此二可疑也成王年十三卽位周公攝政嵗在丙戌通鑑外紀何許紀年圗皆同六年辛夘周公制禮作樂說者謂成王卽位之後方始頒行此年壬辰未見得周公卽以後稷配天孔傳謂以後稷配故二年後稷貶於天有羊豕羊豕不見可知孔傳自是僞作正經無之而解經自立一說以二牛爲一天一稷稷又有羊豕果何所據洛邑在此年末周公猶告成王肇稱殷禮於是遽用新禮以後稷配新邑告立郊位之禮其果然乎此三可疑也祭天南郊祭地北郊圜丘方丘鄭分爲四祭陳祥道合爲二祭周禮陽祀用騂牲祭天騂犢也陰祀用黝牲謂祭地北郊及社稷祭地其牲黑亦蠒栗而社稷太牢則用牛豕羊然古人多以郊社對言杜佑通典不言祭地之禮如何周禮大宗伯言祀昊天上帝而不言祭地但以社稷五祀五嶽山林川澤四方百物對天帝及日月星辰風雨師此回所謂古人多以社對郊也大司樂奏太蔟歌應鐘舞咸池以祭地只此則以地只對天神注地祗所祭於北郊及社稷而通典乃於祭社稷之中入大司樂地只之禮其禮三獻取血埋瘞次禮神於王屍前薦爓及籩豆王酌獻屍爲朝踐一獻薦熟宗伯亞獻屍食訖賔長酳屍三獻不如祭天七獻之詳回竊謂祭天南郊祭地北郊其說甚逺杜佑乃以祭地祗之禮混於祭社稷之中故或者謂社卽是祭地回謂此之牛一豕一羊一不過祭地只以告遷都其牛二者不過祭天神以告遷都二牛之說回竊疑古祭天用一赤犢燔之於柴之上矣後來正祭薦熟別用何牲意者更有一牛與羊豕不然則所謂郊禘之事有全脀者全體一牲已焚之矣祭屍薦熟之爼用何物乎若大禮冬至之郊以後稷配則后稷自別有牛羊豕而亦當立二屍二主乎噫古禮之難攷也久矣而又二鄭杜子春周禮不同康成禮記儀禮自不同僞孔安國書傳注尢多非易王弼韓康注雜老荘學者白首窮經未易卒了也

孔傳社稷別有一說

紫陽方氏曰經文言用牲於郊牛二正義謂告天不言告地則牛二者一以用之於地乎社於新邑牛一羊一豕一正義謂告社不言告稷而孔傳添稷在中皆互相見從省文亦告廟但不言耳皆省文然孔傳以勾龍爲社后稷爲稷本左傳魯語祭法若孝經及漢儒則爲社后土之神稷谷之神勾龍后稷人之神爲配耳其說不同如此

孔傳社稷共牢無據

紫陽方氏曰孔傳社稷共牢正義謂經無明說郊特牲社稷太牢二神共言故孔謂社稷共牢通典引王制天子祭社稷太牢諸侯祭社稷皆少牢皆黝色不言其數回謂社稷之說異一曰二神二曰四神社壇稷壇近制爲兩同一牛羊豕可乎是必各一牛一羊一豕也近世羣祭社有二壇一曰稷各用一羊一豕但三獻古之禮盡廢惟社稷之祭春秋二仲二戊學校釋奠春秋二丁皆用羊豕三獻此爲古禮而天地宗廟郊祀明堂人主之祭亦不過三獻而已則非古禮矣所以社稷共牢孔傳無據

祭天燔柴薦血腥薦熟之疑

紫陽方氏曰郊禘之事有全脀回前已書之謂郊於天禘於廟所殺牲四體俱全而不解割之也康成以全脀爲豚解無體則何以全爲回已辯之矣陽祀用騂牲回前已書之所謂騂牲者【闕】

鯀商人禘嚳而郊防回謂此禮

記之文漢儒所云大抵難信王者禘其祖之所自出乃廟祭也鄭以爲冬至祀天圜丘爲禘決然非也孔子曰禘自旣灌而往者吾不欲觀之矣宗廟有灌祭天無灌爾雅釋文曰禘天祭也惑於漢儒鄭等妄說耳據通典周制大司樂云冬至祀天於圜丘又大宗伯職曰以禋祀祀昊天上帝回謂大宗伯在前曰以禋祀祀昊天上帝以實柴祀日月星辰以槱燎祀司中司命風師雨師注禋之言煙三祀皆積柴實牲體焉燔燎而升煙師仲雲實柴實牛柴上康成謂昊天上帝冬至於圜丘所祀天皇大帝又曰祀五帝亦實柴回謂圜丘與禋祀實柴槱燎合爲一祭康成之說杜佑從之然分爲三則禋也柴也燎也三其牛而燔之乎天用犢日月星辰風雨師同時祭乎異時祭乎各燔一牛可用犢乎康成又添五帝實柴則祭天時五帝同祭乎別祭五帝乎五帝又用五犢乎如此則用八牛也但用一犢則以一天而包五帝日月風雨之神𨿽四而實一乎可疑也大司樂乃奏黃鐘歌大呂舞雲門以祀天神次第列太蔟姑洗防賔夷則無射而曰凡六樂者一變致羽物【云云】五變致介物及土只六變致象物及天神又曰凡樂圜鐘爲宮【云云】冬至日於圜丘奏之若樂六變則天神皆降可得而禮矣八變地示皆出九變人鬼可得而禮康成謂此三者皆禘天祭也天神則主北辰如此則又非天非帝非五帝乃天之北極星地只則主昆崘如此則非地之全體昆侖不在中國何以謂之地只人鬼則主后稷如此則禘祭旣爲祭天又爲祭地又爲專祭后稷皆惑眾之言也康成義爲先奏是樂以致神禮之以玉而祼乃復合樂而祭回致正義宗廟二祼七獻共九獻祭天無祼七獻祭地無祼三獻今謂祭天地有祼可乎康成又謂祭天圜丘以嚳配杜佑因之於此下文曰配以帝嚳而感生帝之祭始曰配以稷皆欺世之論以祭天爲禘已謬矣謂昊天上帝爲北辰耀魄寶以後稷配天之天爲感生帝康成之說出緯書不足信而劉歆言六變以致神只降出若白日見鬼可乎

據通典六牲用一犢回謂牲用一犢卽是特牲𨿽有說而不通回敢一一辯之祀昊天上帝一犢王服大裘七獻則惟有昊天上帝一屍若五帝者同祭於一圜丘乎或用五屍乎別用五犢乎如此則鄭之六天也六帝也天豈有六乎若正如杜佑下文王者必五時迎气故月令於四立日及季夏火徳王日各迎其王气之神於其郊則今之所傳月令猶存鄭注迎春祭蒼帝靈威仰於東郊之兆周近郊五十里夏赤熛怒中央含樞紐秋白招拒冬協光紀杜佑因之曰冬於其方之郊去國五十里築方壇亦名曰大壇如此則是五時迎气之祭五行之一气非天帝之帝四月立夏七月立秋六月土王人主出五十里之郊服大裘而行禮不亦太燠乎服黒羔裘衣則冬至之服也五時皆可乎繁文皆不必辧大節俱已舛差況冕服之禮廢於秦不復於西漢而東漢明帝復之無大裘而冕無旒之事學者當可以一笑而置之可也且鄭以緯書所撰五帝五名如靈威仰赤熛怒含樞紐白招拒葉光紀與夫耀魄寶之異名北辰以防昊天上帝政如緯書之名皆以三字曰含文喜鉤命決援神契之類屢書不一書於箋注之間有同兒戲可謂假儒而杜佑祖襲其說亦不得爲通儒也五帝別當詳辧

據通典云圜丘禋祀配以帝嚳小字引禘嚳郊稷而引大宗伯注云圜丘以嚳配之回按禮經經文曰禘嚳而郊稷乃是禘嚳於廟而非郊也郊稷者孝經郊祀后稷以配天也左傳曰王者禘其祖之所自出以其祖配之周之祖后稷也中居南向爲太祖廟祖之所自出帝嚳也禘祭於廟則於太祖之廟西室東向嚳居中而以稷配之或謂但祭二位或謂羣廟之主皆與朱文公與陳祥道其說不同此未暇論畢竟郊自郊禘自禘以郊爲禘康成之曲說以帝嚳配圜丘冬至之祭經無所見獨康成杜撰而杜佑飾說以從之

據通典其感生帝大傳曰禮不王不禘王者禘其祖之所自出以其祖配之因以祈谷其壇名泰壇在國南五十里禮神之玉用四圭有邸尺有二寸牲用騂犢配以稷日用辛其配帝牲亦騂犢注凡大祭曰禘自由也大祭其先所由生謂郊祭天也王者先祖皆感太微五帝之精以生其神名鄭據春秋緯說蒼則靈威仰【云云】黑則葉光紀皆用玉嵗之正月郊祭之後稷配天配靈威仰也回謂感生帝古無此說維嶽降神生甫及申詩人之言始云耳履迹吞卵吞茨固有之指定靈威仰以爲周家感生之帝則決不然周頌昊天有成命郊祀天地也思文后稷配天噫嘻春夏祈谷於上帝也參三詩之說爲杜佑並不通祈谷則又有夏祈谷左傳謂啟蟄而郊龍見而雩月令天子乃以元日祈谷於上帝鄭注以上辛郊祭天春秋傳曰郊祀后稷以祈谷元日乃正月旦日如何郊注上辛萬一正旦立春則迎气東郊與祈谷國南五十里同日兩祭乎禘其祖之所自出以稷爲祖以嚳爲所自出禘之於廟其說無瑕此所謂因以祈谷國南太壇又非地上之圜丘用玉之辧別當攷說杜佑附會康成以郊爲禘以稷配太壇之感生帝回不敢從

據通典又王者必五時迎气故月令於四立日及季夏土徳王日各迎其王气之神於其郊其祀祭以五人帝春以太皡夏以炎帝季夏以黃帝秋以少昊冬以顓頊各於當方之郊去國五十里內曰近郊方壇亦名太壇回謂今月令其文具存呂不韋之所爲也而秦未帝天下未稱天子不見施行不知周家嘗行之乎若以周禮大裘而冕祀五帝亦如之附防曲說則立夏立秋六月土王之日天子不可衣裘又不知中央土之壇其地安在此五壇之外有地上圜丘澤中方丘謂非人力又別有國南祈谷之太壇又有國中宮內右社稷之壇及六宗風雨師之壇不一而足然周禮中並無南郊北郊字惟鄭注有之禮記中有東西南北郊字在月令禮器中有南郊字所謂圜丘之南郊孝經緯始見之

據通典總論圜丘祭天之事其第一節

曰掌次張氊案設皇邸王服大裘而立於丘之東南西面大司樂奏樂降神次則積柴於丘壇上王親牽牲而殺之回謂王親牽牲而殺之詩所謂執其鸞刀啟其血毛以刀割其左耳取其血與耳之毛以薦詩言廟祭於郊亦同然射人乃有王親射牲之語射至於豕漢武亦射牲以刀以射而說不同

據通典祭天第二節

次則實牲醴玉帛而燔之謂之禋祀韓詩外傳曰天子奉玉升柴加於牲上而燔之回按郊禘之事用全脀則牛不割也用一騂犢而薦血牲在燔牲之後則可疑禮器郊特牲兩言郊血則似以血爲先薦者今杜佑以血腥之薦在此後則一騂犢之全體燔於柴矣別何所取牲乎鄭以豚解解體爲全脀祭天之牲可解乎必無是理回所以不容不辧據通典祭天第三節

次乃掃於丘壇上而祭屍服裘而升丘也王反牲屍入樂奏三夏回謂第一節

王親牽牲而殺之第二節

實牲體玉帛而燔之則所謂一騂犢者燔之矣此第三節

所謂王反牲屍入果何牲乎得非周公相洛用牲於郊牛二其一薦熟而享歟不容不疑敢問據通典第四節

屍前置蒼璧又薦籩豆及血腥等爲重古之薦回謂此第四節

薦血腥者果出何牲前一牲已燔矣所入之牲乃第二牲乎

據通典祭天七獻薦血腥之後爲朝踐之獻王酌瓠爵泛齊獻屍一獻也大宗伯酌醴齊亞獻二獻也次薦熟於神前王酌盎齊大宗伯酌緹齊曰饋獻則三獻四獻也屍食王酌泛齊酳屍大宗伯酌緹齊亞酳五獻也六獻也諸臣爲賔末後一獻凡七獻也回謂饋食之禮薦熟天地宗廟皆有血腥爓熟第不知降神未入尸之前旣已燔全體一犢後乃再有牲一則二牛乎不可不疑敢問【生民后稷配天之詩有曰取羝以軷有曰上帝居歆說者謂旣以後稷有牛豕羊天惟一犢古禮難攷烏知祭天之饋食不用羊豕乎烏知己燔一牲之後不以存牲取血腥乎】

秦用駒犢羔數三年一郊自秦始

紫陽方氏曰秦以四時祠上帝四仲之月駒四又有黃犢與羔各四生瘞埋無爼豆秦𨿽戎制禮亦必有本則諭乎此用牛羊豕犢或不止一秦無人主出郊之禮三年一郊常以十月上旬拜於咸陽之旁通權火此乃後世三年一郊之祖

漢五畤五帝之始漢親郊之始近世郊禮數事之非

通典曰漢髙帝立二年東敗項籍還入關問故秦時上帝祠何帝也對曰四帝有白靑黃赤髙帝曰乃待我而具五色遂立黑帝祠名北畤有司進祠帝不親往紫陽方氏曰此漢祀五帝之禮周禮五帝並系劉歆揑合僞尙書傳注五帝晉魏間人爲之附會好畤增添司馬遷五帝座之說星家附防文帝始郊幸雍祠五畤作渭陽五帝廟則畤而又有廟又立五帝壇新垣平誅乃不親祀一帝而五分之古無此禮武帝卽位郊見五畤後常三嵗一郊亳人謬忌曰天神貴者太一太一佐曰五帝而五畤猶存太一壇三垓五帝壇環於其下各如其方至此方見得天之一帝爲太一而五方五行之气𨿽爲帝但環壇下亦庶矣近世郊天必合祭地而並侑一祖三宗共用六犢止於三獻主上一獻親王皇子亞獻三獻有薦腥而無薦熟其鄭所謂北辰耀魄寶曰天皇太帝者尙存郊壇第一獻李秀嵓非之如此則七天七帝也而可乎

陳祥道論近世郊天之非

先王燔瘞於郊丘其牲角繭栗其牲體全脀【國語曰郊禘之事有全脀】其羮大羮其噐犧尊疏布羃椫杓豆登鼎爼簠簋匏爵之類【詩曰於豆於登記曰器用陶匏大宗伯凡祀大神祭大蒞玉鬯省牲鑊奉玉齍記又曰以共上帝之粢盛國語曰天子親奉郊禘之盛則郊有簠簋可知矣】其借蒲越槁稭【記曰莞簟之安槁稭之尙】其樂歌黃鐘太蔟奏大呂應鐘其舞雲門咸池其鼓靁鼓靈鼓其車玉路素車其旂大常其服大裘衮冕其搢執則大圭鎭圭其位則神南而王北靣北而王南靣而日月從祀則日居東月居西【記言祭祀之禮居南向祭北墉下答陰之義推此則圜丘之上王北向可知也記又曰大明生於東郊主日而配月則日月之位固東西設矣郊主猶王燕則主膳夫王孫嫁則主諸侯古法見君則主侍人皆致嚴於尊而答禮於卑也其禮不過因其自然以報本反始教民嚴上而已】古者郊祀大略如此而已更秦則興鄜宻上下之四畤以祠五帝至漢則增之以北畤以祠五帝秦之祠天神於圜丘謂天好陰而兆於髙山之下其祠地只於方丘謂地貴陽而兆於澤中之圜丘漢之祠天不於南郊而於甘泉其祠地不於北郊而於汾陰河東以至壇有八觚【後世壇有八陛祀天其上奏樂其下非先王掃地而祭之意】席有六采樂有玉女車有鸞路騂駒龍馬一切多靡而匡衡劉向之徒邪正異同之論蠭起一時元始之間繆戾尢甚春秋則天地同祭於南郊冬夏則天地分祭於南北郊光武兆南郊於雒陽之陽兆北郊於雒陽之陰其儀禮度數一遵元始之制而先王之禮隳廢殆盡良可悼也

血腥爓熟之異

孔子曰禮之近人情者非其至者也郊血大饗腥三獻爓一獻熟注云近人情者防而逺之者敬郊祭天也大饗祫祭先王三獻祭社稷五祀一獻祭羣小祀也爓沈肉於湯也血腥爓熟逺近備古今也尊者先逺差降而下至小祀熟而已正義云血腥爓熟逺近備古今也者或血爲逺腥次之爓稍近熟近逺者爲古近爲今一祭之中兼有此事凡郊天與大享三獻並有血腥爓熟今所以各言者皇氏云此據設之先後郊則先設血也後設腥與爓熟𨿽以郊爲主其祭天皆然也其三獻之祭血腥與爓一時同薦凡薦爓之時皆在薦腥之後但社稷五祀初祭降神之時已埋血宗伯之文具也至正祭薦爓之時又薦血此文具也若羣小祀之屬惟有薦熟無血腥爓也以其神卑故耳先薦者設之在前後進者設之居後皆皇氏之說義當然也又曰血於人食爲最逺天神尊嚴不可近同人情爓漸近紫陽方氏曰血腥爓熟禮器郊特牲兩出正義皇氏此設謂據設之先後一祭之中兼有此事郊特牲皇氏始謂郊血大饗腥三獻爓一獻熟者謂正祭之時薦於屍坐之前也此說似是然天子諸侯禮已不同天子有郊諸侯無之郊血與凡祭天地禘袷天子之禮古已亡諸侯無郊丘禘袷惟祭社稷山川宗廟亦有血薦三獻謂社稷五祀禮經本指天子以上古禮俱亡惟有一獻熟乃卿大夫以下之禮今儀禮特牲饋食二篇是也凡祭之名物多寡升降今人皆以此推之古之郊天祀地禘祭祫祭大享明堂禴祠烝嘗社稷五祀天子所行之禮無一而存矣譬之朝覲防同惟有一覲禮僅存也儀禮十七篇凡祭祀惟特牲少牢有此而已劉歆周禮祈天神地祗人鬼而有禋祀昊天上帝與實柴槱燎俱煙也以血祭祀社稷五嶽與貍沈疈辜【疈事逼反】皆殺牲也享先王之禮各爲六而肆獻祼饋食禴祠嘗烝其說文而繁至李心傳讀禮器此章則謂郊血上帝全脀而不獻腥楚語謂之全脀然回已書在先通典祭先燔柴則焚牲焚玉幣矣始迎屍入牲薦血腥爓熟心傳果何見而謂祭天不獻腥乎祭天七獻有屍有配一全脀焚之而已則不亦簡乎心傳史學其於經恥其未讀丙子年取九經一讀之不兩日徧一經二經三經書其所讀之大綱三禮辧其一也回謂心傳之學走馬看錦非所謂沈潛乎訓義反覆乎句讀者也學易尢疎鹵易之爲書可取程朱二家及其先君子隆山之說一質而略抄乎他所謂誦詩訓春秋攷讀書志皆一讀不再讀而率然筆記者也大饗謂宗廟之禮然不辧禘祫四時兼血膋腥熟乃舊說中祀三獻不獻腥回謂社稷獻血亦獻腥惟一獻熟無他異心傳以爲陳饌於奧乃特牲少牢迎屍坐之於奧之禮也心傳以爲舊說非是回則謂心傳說多非是

附論專席受酢爲茍敬大饗諸侯相饗三獻之介諸侯使儀禮有茍敬之文

大饗君三重席而酢焉三獻之介君專席而酢焉此降尊以就卑也注言諸侯相饗獻酢禮敵也三獻卿大夫來聘主君饗燕之以介爲賔賔爲茍敬則徹重席而受酢也專猶單也正義三獻卿大夫者以五等諸侯有九獻七獻五獻故五等諸侯之卿皆三獻也大夫卿之總號春秋時則禮異伯國之卿禮同子男鄭人享趙孟備五獻杜預云朝聘之制大國之卿五獻其侯伯次國卿與大國之大夫同故季武子如晉受三獻茍敬二字出儀禮注茍且也假也疏曰爲辭讓故以命介爲賔不可全不敬於是席之於阼階西而且敬之紫陽方氏曰古以使爲上介次介三獻之介四字指諸侯之使也國君饗之或燕之賔辭讓彼亦茍敬也國君徹重席而以專席受其酢亦茍敬也且敬而已也

小子掌祭祀羊全脀豚解折爼之疑沈辜侯禳一牛一羊二牛二羊之疑刉衈釁

夏官小子掌祭祀羞羊肆羊殽肉豆鄭司農注羞進也羊肆體薦全脀也羊殽體解節折也肉豆者切肉也謂肆讀爲鬄羊鬄者所謂豚解也紫陽方氏曰正義從後鄭非也郊禘之事有全脀康成以禘爲祭天非之尢者故一非而百非郊祭天者全脀禘宗廟大祭有全脀其全體也康成以豚解訓全脀亦非也先鄭讀羊肆之音爲肆陳之肆又音賜康成以爲羊鬄音剔意謂祭而用羊非祭天殊不知宗廟之禮有牛有羊有豕以禘爲祭天旣非矣又疑祭天不用羊故非之又非李心傳引王安石肆其體而進之未知其從何音何義心傳謂天子宗廟之祭腥其爼不害於全脀熟其殽然後體解爲二十一回謂如此則全脀一牛一羊一豕也體解二十一又一牛一羊一豕也嘗疑祭天燔柴已焚全脀之一犢後乃迎屍入牲別用何犢心傳兼取全脀體解且姑以羊言之薦腥者一全脀之羊乎薦熟者一體解之羊乎先鄭一說後鄭一說王介甫一說李心傳又一說學者詳之然回欲從先鄭但一疑二羊而二用乎二羊而各腥各熟乎小子又曰而掌珥於社稷祈於五祀凡沈辜侯禳飾其牲釁邦器及軍器凡師田斬牲以左右徇陳祭祀贊羞受徹焉鄭司農珥社稷以牲頭祭也謂珥讀爲衈祈讀爲刉音機又古愛公內二反刉衈者釁禮之事用毛牲曰刉羽牲曰衈衈刉社稷五祀謂始成其宮兆時也鄭司農云沈謂祭川爾雅曰祭川曰浮沈辜謂磔牲以祭侯禳者候四時惡气禳去之衈而志反釁邦器謂禮樂之器及祭器雜記曰宗廟之器成則釁以豭豚紫陽方氏曰刉衈之說後鄭用釁法解李心傳不從祈字爲刉則釁與否何從回謂亦不足較矣釁鐘以牛齊宣欲以易羊則古者牛羊豭豚雞之血皆可以釁後世廢其禮久矣釁社稷之壇釁五祀之所謂門行竈霤諸主乎抑各以其物乎

附論大夫士正祭體解君有腥爓熟

鶴山小子職要義標題曰大夫士正祭卽體解君有腥爓熟其文豚解則士防禮特豚四鬄去四蹄謂四股解之殊肩髀如解豚故名豚解【回謂如此則解馬解牛解豕凡四肢皆名之曰豚解可疑】若然大夫士祭自饋熟始故正祭卽體解爲二十一體防事略則有豚解其天子諸侯之祭有腥有爓有熟故初朝踐有豚解而腥之饋獻則有體解而爓之酳屍乃有熟與大夫士不同也紫陽方氏曰鄭之非以全脀爲豚解曰四解其體又曰七體則非全脀也故正義依康成之說者其說多不通大防禮豚解爲四而祭非略也許權用盛禮不拘於折爼二十一也全脀非豚解郊非禘禘非祭天先立定此說方可破後鄭之惑

羊人掌羊牲

羊人掌羊牲凡祭祀飾羔祭祀割羊牲登其首凡祈珥共其羊牲賔客共其法羊凡沈辜侯禳釁積共其羊牲若牧人無牲則受布於司馬使其賈買牲而共之紫陽方氏曰王介甫謂飾羔鴈以繢乃贄見之禮非祭祀之事李心傳衣文繡之說事出莊子恐先王不然匈奴谷量牛馬不言羊可知也王者有天下十二閒之馬僅三千餘匹官吏牧圉飬之者六十餘人周禮不可信也牧人無牲則受布於司馬使其賈買牲而共之天子以天下之大共犧牲祭祀而牧人以無牲告無牧地乎無牧之之民乎請布旋買此不足信近世余杭南渡借越羊以給內外之用則有買矣然亦置牛羊司劉歆周禮待王者若窮乞兒之家悲夫

豕人官亡

紫陽方氏曰牧人通掌祭祀六牲牛人雞人羊人犬人各掌一人豕人當在冬官而冬官亡矣馬牲則別置官甚多射人職祭祀贊射牲注烝嘗之禮有射豕者國語曰禘郊之事天子必自射其牲漢武封禪泰山令侍中儒者皮弁薦紳射牛

犬人掌犬牲

秋官犬人掌犬牲凡祭祀共犬牲用牷物伏瘞亦如之凡刉珥沈辜用駹可也凡相犬牽犬者屬焉掌其政治鄭司農伏謂伏犬以王車轢之瘞祭地曰瘞埋也正義已祭祀共犬牲犬是金畜故五行傳云二曰言言之不從則有犬禍故連類在此犬有兩義按說卦艮爲狗艮卦在丑艮爲止以能吠守止人則屬艮以能言則屬兌兌爲言故也李心傳體全曰牷伏軷祭也生民曰取羝以軷故鄭注聘禮犬羊皆可用

槁人掌豢犬

槁人苦報反掌豢祭祀之犬鄭氏注養犬豕曰豢不於人言其共至尊𨿽其潘防【上芳袁反亦作畨下魯旦反】戔余不可防也戔卽殘字紫陽方氏曰經文言豢犬不言豢豕省文也舉犬則豕可知也故鄭注兼言犬豕禮君子不食豢腴故牛羊取腸胃以爲祭饗之爼而犬豕之腸胃不用惟豕取其膚則有膚爼豕不剝皮而牛羊各剝其皮以爲皮革也潘今米沈也亦曰米泔曰潘防戔余古語也今之殘羮剩汁棄余之物以釭甕盛之人家及食店每晨則有豢豕之人取去以和糟糠飼豕豢犬則今人不以爲祭祀賔客之用以田獵以守吠而犬豕二畜尢穢野放之豕豈可以爲賔祀之用乎然則周公制禮𨿽臭穢殘餘之汁亦有所用豕人犬人令其徒晨取於庖廚也

雞人掌雞牲

春官雞人掌共雞牲辧其物大祭祀夜嘑旦以嘂百官【云云】凡祭祀靣禳釁共其雞牲鄭司農讀釁爲徽未詳靣禳四靣禳注釁廟以羔門夾室用雞正義庭燎詩注王有雞人之官諸侯無之故齊詩有挈壺氏之制紫陽方氏曰因王膳用六牲推至賔客祭祀無窮焉

古今攷卷三十二﹤子部﹐雜家類﹐雜考之屬﹐續古今攷﹥

欽定四庫全書

古今攷卷三十三

元方回續

附小雅二十二篇饗燕攷

七月朋酒羔羊之饗

紫陽方氏曰風七月流火九月授衣八章章十一句周公遭變陳后稷先公風化之所由致王業之艱難也周公欲成王知先公先王致王業之由民之勞力趨時稼穡之艱難如此多陳嵗序節物之遷人事當及時耳第七章

言十月収斂之事第八章

言夏正十二月鑿冰之事則嵗功成矣乃又歌曰九月肅霜十月滌場朋酒斯饗曰殺羔羊躋彼公堂稱彼兕觥萬壽無疆呂東萊曰之先公國容未備無君民之間故曰朋酒羔羊躋彼公堂毛氏曰兩樽曰朋回謂兩樽之簡羔羊之微民得以升人君之公堂名之曰饗非儀禮饗禮亡之饗也意者周公作此詩亦必以樂官歌之而以諷成王

鹿鳴燕羣臣嘉賔附論大小雅

紫陽方氏曰鹿鳴三章章八句正小雅也鄭氏詩譜曰小雅大雅者周室居西都丰鎬之時詩也小雅自鹿鳴至於魚麗皆文武時詩自南有嘉魚下及菁菁者莪周公成王之時詩自文王至文王有聲自生民下及捲阿皆成王周公之時詩小雅十六篇大雅十八篇爲正經釋文曰從鹿鳴至菁菁者莪凡二十二篇皆正小雅六篇亡今惟十六篇孔氏曰二雅正有文武成變有厲宣幽六王皆居鎬丰之地文王居丰武王居鎬太史公曰成王卜居洛邑定鼎焉而周復都丰鎬魚麗序云王居鎬京幽王以上皆居鎬皇甫懿曰鎬在長安南二十里程氏曰自鹿鳴以下二十二篇各賦其事而用之其周公之所爲乎與二南同也朱氏曰舊說自鹿鳴至魚麗文武之世燕勞樂歌之辭周公所刪定也南陔至菁菁者莪周公相成王所制之樂歌也回按孔氏謂商魯頌詩少可以同捲而雅頌篇數旣多故分其篇每十爲捲謂之鹿鳴之什者五人謂之伍十人謂之什周頌臣工首篇爲什長則鹿鳴之十篇鹿鳴亦什長也序宴羣臣嘉賔也旣飲食之又實幣帛筐篚以將其厚意呦呦鹿鳴食野之蘋蒿芩興也鼓瑟吹笙鼓簧鼓瑟樂也承筐是將一句幣帛也我有防酒兩句燕有飲則有食也孔氏曰燕禮於客之內立一人爲賔使宰夫爲主人乃諸侯之禮天子以膳夫爲主立一人爲賔之說亦不皆然燕來使者使卽賔副者爲介此云宴羣臣而稱之曰嘉賔乃詩中有云嘉賔式燕以敖以燕樂嘉賔之心也朱氏曰於朝曰君臣焉於燕曰賔主焉先王以禮使臣之厚也蓋亦有諸侯之使焉回謂人君不與其臣親獻故立宰夫膳夫爲主人以獻賔酢之主人酬之而後主人獻君天子諸侯皆然朝則君臣燕則賔主其說未安學記大學始教皮弁祭菜示敬道也宵雅肄三官其始也鄭氏曰宵之言小也肄習也習小雅之三鹿鳴四牡皇皇者華也此皆君臣宴樂相勞苦之詩

四牡勞使臣

紫陽方氏曰四牡勞使臣之來也有功而見知則說矣五章章五句全在豈不懷歸而王事靡盬爲一問一答之勢足以見使臣之情不遑將父不遑將母又曰豈不懷歸乃上之人作此詩勞問之朱氏曰燕勞而詠歌之乃使臣來歸燕勞之詩不言飲酒

皇華遣使臣

紫陽方氏曰皇皇者華君遣使臣也送之以禮樂言逺而有光華也詩五章章四句其末送之以禮樂恐當是燕禮有樂歌是詩以遣之若以戒夫使臣者而說於其自道之辭以發之詩之忠厚如此朱文公之說也在文王時至周公制禮作樂後凡遣使臣無不用是詩以遣之然禮樂二字只當是燕禮樂歌如後世送別置酒唱陽闗之意惟文武成王周公至誠惻怛使樂工歌之可也否則具文而已使臣何以華爲皇皇者華於彼原隰駪駪徵夫每懷靡及艸木之華皇皇然興也於彼原隰使臣之所往也駪駪徵夫使也介也凡同行者皆是也每懷靡及惟恐緩惟恐後人臣之義也我馬凡四歌之指使臣之馬也諏謀詢度易韻以足詩章之義其音節必有可以感人者惜乎回老而生於今不能爲其時使臣聞此歌也

棠棣燕兄弟附賦詩或作篇或誦古

紫陽方氏曰棠棣燕兄弟也閔管蔡之失道故作棠棣焉八章章四句程氏謂此詩句少而章多所以極其鄭重句少則各陳一義鄭氏謂周公弔二叔之不咸召穆公作此詩歌以親之孔氏引左傳富辰諫王伐鄭曰昔周公弔二叔之不咸故封建親以藩屏周召穆公思周徳之不類故紏合宗族於成周而作詩曰棠棣之華鄂不韡韡凡今之人莫如兄弟此鄭氏所據然春秋外傳云周公之詩曰兄弟防於墻外禦其侮【本作務】則此詩乃周公所作呂東萊謂召穆公虎見厲王之時兄弟恩疎故重歌之故鄭氏答趙商云凡賦詩者或造篇或誦古朱氏謂舊說鹿鳴以下至魚麗爲文武燕勞之樂歌文武固有燕兄弟之詩周公以管蔡之亂故制作之際更爲是詩委曲致意以申兄弟之好文武燕兄弟之詩𨿽不可見然至其詞意和平必異於此此詩專言死喪急難之事其志切其詞哀蓋處兄弟之變也棠棣之華鄂不韡韡興也鄂猶鄂鄂然不韡韡言韡韡也不作拊亦可花萼相依也說文作萼死喪之威兄弟孔懷原隰裒矣兄弟求矣令在原兄弟急難每有良朋況也永嘆兄弟防於墻外禦其侮每有良朋蒸也無戎戎相也助也烝之承反一音塵久也呂與叔解防爲窺伺謂寇至同力相死朱文公不然內有小忿外猶不許他人見侮而共禦之爲是第一章

興也二章言死喪三章言急難四章言防墻禦侮五章周公言兄弟之間防亂平矣則遂謂兄弟不如友生可乎故曰防亂旣平旣安且寧𨿽有兄弟不如友生此責夫庸人者急則倚兄弟緩則謂友朋勝兄弟者也六章儐爾籩豆飲酒之飫兄弟旣具和樂且孺此章始言燕禮孺慕也當和樂而至於如孺子也七章妻子好合如鼓瑟琴兄弟旣翕和樂且湛古韻合作沈此章顏之推說謂兄弟乖爭未必不起於各妻其妻各子其子亦通據上文言之則死防急難禦侮之義盡而後可以有籩豆飲酒之樂則有妻子琴瑟之樂八章宜爾室家樂爾妻帑人身之終事兄弟不咸有如管蔡室家不保妻孥爲戮欲免乎此則此八章之詩自首至尾是必防之是必圗之則信乎其宜爾樂爾而可保其終矣成王燕其叔父伯父及巳之兄弟行而周公以此意作此詩也成王以後皆歌此章以燕兄弟也父行兄弟已行兄弟子行兄弟一理也

伐木燕朋友故舊

紫陽方氏曰伐木燕朋友故舊此一句曰小序隋經籍志曰先儒相承謂毛詩序子夏所創自天子至於庶人未有不須朋友以成者親親以睦友友不棄則民徳歸厚矣此數語曰大序如關睢葛覃以下皆然隋書云毛不及衛敬仲更加潤色恐當用此說釋文關睢后妃之徳也至用之邦國焉謂之小序自風始也訖末名爲大序回謂只當用后妃之徳也一曰爲小序乃子夏之筆風之始也而下乃毛公之筆及衛宏之筆東萊又引沈重云按鄭詩語意大序是子夏作小序是子夏毛公合作卜商意有未盡毛更足成如此則小大序顚倒其說又自不同又引漢書衛宏從謝曼卿受學作毛詩序善得風雅之防如此則毛氏傳有序下注誤焉得西漢人預爲後漢人注序文乎衛宏之序恐已不傳朱文公去序全不信則又恐太甚伐木丁丁鳥鳴嚶嚶出自幽谷遷於喬木嚶其鳴矣求其友聲相彼鳥矣猶求友聲矧伊人矣不求友生神之聴之終和且平三章章十二句此章前四句興也故因伐木有丁丁之聲而且聴禽鳴之嚶嚶蓋感於兩物之聲也嚶其鳴矣求其友聲相彼鳥矣猶求友聲矧伊人矣不求友生此六句二十四字如生蛇活龍一起一伏一盤一屈妙義無窮可一唱而三嘆押兩聲字古詩不拘結之曰神之聴之終和且平則爲此詩者借木鳥之興述文王之心事人而用心至於此可以質諸鬼神而無疑紂方爲酒池肉林使男女裸相逐其間爲長夜之飲飲酒一也文王以興紂以亡可不監乎二章肥羜肥牡以速諸父諸舅寧適不來微我有咎何其婉也文王三分天下有二之君於親舅不遺如此三章民之失徳幹餱以愆一餱之微民以失徳上之人知人情可謂至矣有酒湑我無酒酤我坎坎鼓我蹲蹲舞我乃敍朋友故舊之言然文王爲西伯𨿽不爲富何至無酒則酤買而飲朋友乎湑毛氏曰莤也所六反與左傳縮酒同義以茅泲之而去其糟回貧不可言旅寓杭城八年客至或典衣酤酒以飲之伐木之詩文武成康以來燕朋舊之樂章尙且酤酒而況於一寒儒乎孔氏疏解同班固志之異故舊卽昔日之朋友朋友新故通名故舊惟施久逺舊則不可更擇新友則非賢不交故變曰友賢親親以睦指上棠棣燕兄弟友賢不遺不棄故舊則此篇是也回謂說詩不以文害辭何必如此曲論此詩言天子須友之事序乃下及庶人今之庶人知此者寡矣後世人主自秦漢以來爲此者誰乎君尊臣卑叔孫通之法漢髙祖知皇帝之爲貴耳

天保下報上

紫陽方氏曰天保六章三十六句序曰下報上也君能下下以成其政臣能歸美以報其上焉鄭氏曰下下謂鹿鳴至伐木皆君以下臣也臣亦歸美以答其歌蘇氏曰人君以鹿鳴之五詩宴其羣臣天保者豈以答是五詩於其燕也皆用之歟回謂諸侯燕其臣以宰夫爲主人天子燕其臣以膳夫爲主人詩六章俱是祝天子福壽之辭第四章

吉蠲爲饎是用孝享禴祠烝嘗於公先王君曰卜爾萬壽無疆武王有天下追王其先朱文公謂此詩武王所作周公所更定者歟回謂凡膳夫於宴獻天子其禮今亡得非天子舉膳夫之獻爵則樂工歌此詩以之以介壽乎歸之禴祠烝嘗於公先王而君曰卜爾君者卽先公王也假神辭以陰福也如山如阜如岡如陵如川之方至如月之恆如日之升如南山之壽如松栢之茂歐陽公謂前旣欲其興盛後又欲其永久故多引常久不虧壊之物以爲況回謂後世人主聖節有宴致語樂歌歸美於上以祝聖壽蓋此意也詩采薇遣戍役出車以勞還枤杜以勤歸

紫陽方氏曰采薇六章章八句序曰遣戍役也文王之時西有昆夷之患北有玁狁之難以天子之命命將率遣戍役以守衛中國故歌采薇以遣之出車以勞還枤杜以勤歸也此三詩者一以宴送防狄之將帥二以燕勞其還歸勞還勤歸互文也文王爲西伯専徵伐戍守西方防玁狁昆夷入冦以紂天子之命命將帥則知文王無受命稱王之事前五章多述戍邊勞苦憂傷之事知人情也豈敢定居一月三防謂以勤則成功也勉之也君子所依小人所腓腓足肚也隨身而動君子行而小人從上下睦也亦勉之也末章昔我往矣楊栁依依今我來思雨雪霏霏行道遲遲載渇載饑我心傷悲莫知我哀此則兼指士卒之情懷而知彼之哀也莫知我哀非實不知也今年春往戍至戍所夏矣我代彼戍彼以秋歸而冬始至家一戍近乎兩年更相往來此文王之詩不知實誰所作後來成康四十餘年刑措不用天子守在四夷此詩於周公之後其用乎其不用乎出車六章章八句前二章述往戍道路之苦三章美南仲者文王之將帥往城於方古必築城以禦狄也四章言士卒往來之苦豈不懷歸畏此簡書知士卒之情非不欲宴安室家義命所在有軍中之號令書諸簡防人人之所畏也五章六章曰旣見君子喜歸也曰執訊獲醜有功也文王歌此詩以燕歸師與夫枤杜四章章七句亦燕其將帥之所歌後世焉得有之

魚麗美萬物盛多

紫陽方氏曰鹿鳴之什第十詩曰魚麗於罶鱨鯊君子有酒防且多繼以魴鱮鰋鯉有酒多且防多且有此章章三句一意物之眾多莫如魚亦興也感於此而言君子之酒君子指文武也罶音栁寡婦之笱多防防多互文也言物富之一也後三章章二句物其多矣維其嘉矣物其防矣維其偕矣物其有矣維其時矣多防有酒下先三字添嘉字偕字時字則一節勝一節嘉則美矣偕則萬物並美也無不美也時則萬物不徒盛而又及時也此詩者豈非文王暮年三分有二國家富極之時文王功成治定之後無事而飲酒則歌此詩乎序詩者謂文武以天保以上治內采薇以下治外分前九詩六爲內三爲外已非矣此詩萬物富盛遂謂終於逸樂者此一詩也始於憂勤者彼九詩也程子不取其說洛學終是過人一頭地

南陔之什六篇亡

紫陽方氏曰南陔之什六篇亡南陔孝子相戒以飬也白華孝子心潔白也華黍時和嵗丰宜黍稷也

有其義而亡其辭

毛氏曰有其義而亡其辭附書於鹿鳴之什後其注恐是鄭云此三篇者鄕飲酒燕禮用焉孔子刪定篇第當在於此遭戰國及秦而亡之其義則與眾篇之義合編故存至毛公爲詁訓乃分眾篇之義寘於篇端其權攺什前非孔子之舊東萊讀詩記依六月序小雅諸篇魚麗之後一南陔二白華三華黍四由庚五南有嘉魚六崇丘七南山八由儀謂與鄕飲酒禮燕禮奏樂之序皆合故攺定毛本不於第十七卷

用南有嘉魚爲什首而定爲十八卷以南陔爲首毛本於南有嘉魚南山有臺後書由庚萬物得由其道也崇丘萬物得極其髙大也由儀萬物之生各得其義

東萊本南陔白華華黍由庚四亡詩在十八卷爲南陔之什宜在先崇丘已在第六由儀宜在第八此什只有四詩與毛本嘉魚至末自不同

儀禮鄕飲酒工歌之詩

東萊記曰儀禮鄕飲酒禮工歌鹿鳴四牡皇皇者華笙南陔白華華黍乃間歌魚麗笙由庚歌南有嘉魚笙崇丘歌南山有臺笙由儀乃合樂周南關睢葛覃捲耳召南鵲巢采蘩采蘋工告於樂正曰正歌備紫陽方氏曰鄕飲酒用詩十七而六亡詩皆在其內孔氏謂召南三篇越艸虫而取采蘋蓋采蘋舊在艸虫之前孔子以後簡札始倒張氏曰人或言亡詩六篇古無其詩旣無詩安得有此篇必有是詩其辭所以亡者良由施之於笙非若歌之可習董氏以爲笙入者有聲而無詩東萊謂其說不爲無理然國語叔孫豹聘於晉合簫詠歌鹿鳴之三鹿鳴三篇旣可與簫相和而歌則南陔下豈不與笙相和而歌乎朱文公謂意篇題之下必有譜焉如投壺魯鼓薛鼓六節而亡之四謂今琴譜勾剔打摘吟揉等合爲一字而一字數聲乃有聲而無詩者也近人長篇古樂府不必皆可歌有詩而不用於聲者也歐陽公醉翁亭記東坡赤壁賦世人以爲歌熟之而後可也方詩亡矣而有聲則猶有笙也今古之鄕飲禮不備矣其笙之聲亦不可得聞矣

鄕射禮六詩

鄕射禮乃合樂周南關睢葛覃捲耳召南鵲巢采蘋采蘩告於樂正曰正歌備

燕禮工歌之詩

紫陽方氏曰燕禮之工歌笙與鄕飲酒禮用十七詩先後歌笙數目次序並同但易其文兩處乃合樂易曰遂歌鄕樂後云大師告於樂正曰正歌備夫所謂正歌備者未有無算爵無算樂無算樂三字未考爲何聲何器當檢儀禮疏攷之續書

大射禮歌鹿鳴三終奏肆夏新宮三終

紫陽方氏曰儀禮大射禮第八諸侯射禮也天子大射禮大夫大射禮亡公升卽席奏肆夏注肆夏樂章名今亡呂叔玉云肆夏時邁也時邁者大平巡狩祭山川之樂歌其詩曰明昭有周式序在位又曰我求懿徳肆於時夏奏此以延賔其著宣王貴徳勸賢歟周禮曰賔出入奏肆夏工六人四瑟工謂瞽蒙善歌諷誦詩者也乃歌鹿鳴三終注鹿鳴小雅篇也人君與臣下及四方之賔燕講道修政之樂歌也言已有防酒以召嘉賔又樂嘉賔有孔昭之明徳可則效也歌鹿鳴三終而不歌四牡皇華主於講道略於勞苦與諮事乃管新宮三終管謂吹簜以播新宮之樂其篇亡其義未聞賔醉降奏陔陔夏樂章也其歌頌類也以鐘鼓奏之其篇今亡禮器其出也肆夏而送之注云謂諸侯之賔也禮畢而出作樂以節之肆夏當爲陔夏如此則陔夏之陔誤爲肆也

附論九夏三夏肆夏陔夏采薺漢行禮大學出皷陔王昭防環拜之說

紫陽方氏曰因攷鹿鳴以下燕樂歌詩遂及大射禮鹿鳴三終新宮三終內有肆夏與陔之說則不容不檢周禮樂師之肆夏采薺鐘師之九夏以書於此稍變注防之文從俗然則讀書之難可知也誇一目十行之速而無詳玩細閱之功可乎樂師教樂儀行以肆夏趨以采薺注教樂儀教王以樂出入於大寢朝廷之儀肆夏采薺皆樂名或曰皆逸詩謂人君行步以肆夏爲節趨疾於步則以采薺爲節若今時行禮於大學罷出以皷陔爲節康成謂行者謂於大寢之中趨謂於朝廷爾雅曰堂上謂之行門外謂之趨然則王出旣復至堂而肆夏作出路門而采薺作其反入至應門路門亦如之此謂步迎賓客王如有車出之事登車於大寢西階之前反降於阼階之前尙書傳曰天子將出撞黃鐘之鐘右五鐘皆應入則撞防賔之鐘左五鐘皆應大師於是奏樂薺或作齊除私反康成之釋多於司農以下文有車亦如之環拜以皷鐘爲節也然不釋環拜二字今攷王昭防有解曰玉藻曰趨以采薺行以肆夏先趨而後行者以外而入內也此先行而後趨者從內而出外也行趨以肆夏采薺此王接賔之儀環拜以鐘鼓爲節此又賔拜之儀也環拜謂列而拜者非一也有大禮則必有大樂以和之環拜者禮之大也鐘鼓者樂之大也回向有王安石三經字說久已棄之王次防周禮訂義佳今無之正義張仲實偶借去耳如此攷而鐘師九夏附焉

附鐘師九夏

鐘師掌金奏注擊金以爲奏樂之節金謂鐘及鎛凡樂事以鐘鼓奏九夏以鐘鼓者先擊鐘次擊鼓以奏九夏夏大也樂之大歌有九

王夏王出入奏王夏肆夏屍出入奏肆夏昭夏牲出入奏昭夏納夏故書納作內杜子春云納當爲約四方賔來奏納夏章夏臣有功奏章夏齊夏夫人助祭奏齊夏齊側皆反又作齊族夏族人待燕奏族夏祴夏祴讀爲陔鼓之陔客醉而出奏陔夏【鄕飲酒鄕射大射燕射賔醉將出皆云奏南陔勸之使不失禮】

驁夏公出入奏驁夏王昭防曰諸侯射於西郊自外而入所奏也國語曰金奏肆夏及繁遏渠天子所以享元侯肆夏繁遏渠所謂三夏矣呂叔玉云肆夏繁遏渠皆周頌肆夏時邁也繁遏執競也渠思文也春秋傳叔孫穆子不拜三夏文王大明緜拜鹿鳴之三國語叔孫穆子聘於晉晉悼公饗之樂及鹿鳴之三而後拜樂三晉侯使行人問焉對曰夫先樂金奏肆夏繁遏渠天子所以饗元侯也夫歌文王大明緜則兩君相見之樂也皆非使臣之所敢聞也今伶簫詠歌鹿鳴之三君之所以況使臣臣敢不拜況夫鹿鳴君之所以嘉先君之好也敢不拜嘉四牡君之所以章使臣之勤也敢不拜章皇皇者華君教使臣曰每懷靡及諏謀度詢必諮於周敢不拜教紫陽方氏曰叔孫豹魯三桓公子叔牙之後也叔牙子公孫戴伯玆玆生叔孫荘叔得臣得臣生叔孫宣伯僑如僑如弟叔孫穆叔豹三拜鹿鳴之三在襄四年穆叔如晉報知武子之聘也晉侯享之金奏肆夏之三不拜工歌文王之三又不拜歌鹿鳴之三三拜韓獻子使行人子貟問之下文大同小異杜預注肆夏樂曲名周禮以鐘鼓奏九夏其三曰肆夏一名樊三曰昭夏一名遏四曰納夏一名渠蓋擊鐘而奏此三夏曲工樂人文王之三大雅之首文王大明緜回謂杜預一名樊一名遏一名渠之說同周禮注周禮注肆遂也夏大也言遂於大位故時邁曰肆於時夏允王保之繁多也遏止也言福祿止於周之多也故執競曰降福穰穰降福簡簡福祿來反渠大也言以後稷配天王道之大也故思文曰思文后稷克配彼天康成謂九夏皆詩篇名頌之族類也此歌之大者載在樂章樂崩亦從而亡是以頌不能具回攷此略知九詩之義叔孫可謂善言詩矣文字注疏不同當兩存之文王之三附書正大雅之始文王之什七章章八句序曰文王受命作周也一章有曰周𨿽舊邦其命維新文王陟降在帝左右呂氏春秋以爲此詩周公所作也末章云上天之載無聲無臭儀刑文王萬邦作孚工歌此五詩六句於叔孫豹何預焉大明八章四章六句四章章八句序曰文王有明徳故天復命武王也言大姙有身生此文王纉女維萃篤生武王牧野之師曰上帝臨汝無貳爾心亦非叔孫豹之事緜九章章六句序曰文王之興本由天生也八章備言太王承古公亶父之業遷岐作周營造之事末章至文王而虞芮質厥成所謂獄訟不之紂而之文王武王所以有天下歌之以施於叔孫豹與夫三夏之詩晉悼公之有司何其謬也豹惟拜鹿鳴四牡皇華讀而味之知魯有君子晉霸徒彊而已未有知道之士也然周以來兩君相見歌文王之三亦太侈

大射騶虞貍首采繁采蘋之節

周禮樂師凡射王以騶虞爲節諸侯以貍首爲節大夫以采蘋爲節士以采繁爲節鐘師凡射王奏騶虞諸侯奏貍首卿大夫奏采蘋士奏采蘩鄭注騶虞采蘋采蘩皆樂章名在國風惟貍首在樂記射義曰騶虞者樂官備也貍首者樂會時也采蘋者樂循法也采蘩者樂不失職也是故天子以備官爲節諸侯以時會爲節大夫以循法爲節士以不失職爲節鄭司農說樂正奏貍首以射貍首射儀注騶虞采蘩采蘋今詩篇名貍首逸下云曾孫侯氏是也樂官備者謂騶虞壹發五豝諭得賢者多也吁嗟乎騶虞嘆仁人也樂會時者謂貍首曰小大莫處禦於君所樂循法度者謂采蘋曰於以采蘋南澗之賔循澗以采蘋諭循法度以成君事樂不失職者謂采蘩曰被之僮僮夙夜在公紫陽方氏曰鄭注貍首逸今射義故詩曰曽孫侯氏四正具舉大夫君子凡以庶士小大莫處禦於君所以燕以射則燕則譽言君臣相與盡志於射以習禮樂則安則譽也是以天子制之而諸侯務焉回謂諸侯燕射之樂節必不止此八句故曰貍首逸射義貍首力之反貍之言不來也首先也不來二字難曉不知樂正奏貍首以射貍首二句好似乎畫貍首爲的也第射侯中無此物正義禮鄕射歌騶虞若采蘋皆五終鄭注鄕射之鼓五節歌五終

南有嘉魚燕歌

紫陽方氏曰鹿鳴之什十篇南陔之什十篇鄕飲酒禮燕禮工歌笙次序同工歌鹿鳴四牡皇皇者華笙南陔白華華黍三篇亡乃間歌魚麗笙由庚亡歌南有嘉魚笙崇丘亡歌南山有臺笙由儀亡合樂則以周南召南六詩今南有嘉魚在南陔之什第五篇

前鹿鳴之什內七篇各有所用不入於後人飲燕之歌乃文王武王以來人君自以燕賔之歌也內天保一篇羣下報上之歌也此南有嘉魚四章章四句序曰樂與賢也太平之君子至誠樂與賢者共之也說者以謂此成王時詩也首章南有嘉魚烝然罩罩君子有酒嘉賔式燕以樂次章易汕汕而押衍韻兩章一意言之不足故申言之興也魚多猶得賢者之多亦近乎比也君子成王也有酒以樂嘉賔則與賢者共之也共者何共太平之樂也三章南有樛木甘瓠累之樛居虯切累力追切樛木興君甘瓠興賢者上下相纒繞亦與賢者共之意也四章翩翩者鵻與賢者之來也朱文公謂烝然來思式燕又思上思字是助語下思字是必思上與來字押韻比非所急通論燕歌之詩見此爲第十五篇

成王燕其臣而周公作詩以歌其樂與賢之心也此樂章人主之所用也而儀禮飲燕取以爲歌

崇丘亡

紫陽方氏曰笙崇丘亡已見前

南山有臺燕歌

紫陽方氏白南山有臺五章章六句凡三十句一意序曰得賢則能爲邦家立太平之基矣臺萊桑楊杞李栲杻【音考女九反】枸楰【音庾】十物興也每章之末不祝其壽而美其徳君子者皆指成王周公作此詩當是膳夫獻君之樂而鄕飲酒燕禮取以爲歌

由儀亡

紫陽方氏曰笙由儀亡前已見六笙詩皆亡或謂有聲無詩而笙有其曲似亦可取

蓼蕭澤及四海

紫陽方氏曰蓼蕭四章章六句序曰澤及四海也蓼音六以長大之蕭蒿受天之露興也臣得君之恩意也旣見君子四歌之諸侯來朝而成王燕之之歌也周公作此詩我心寫兮指此詩也

湛露天子燕諸侯

紫陽方氏曰太平之極諸侯來朝周禮有三饗三食之說則樂章不一湛露四章章四句序曰天子燕諸侯也他無一語易曉之至也湛湛露斯匪陽不晞厭厭夜飲不醉無歸興也露必至見日而乾天子燕來朝之諸侯不至於夜醉不出乃無爵也毛氏以爲燕宗子族人之禮天子燕諸侯禮亡此歌以詩而有孔氏引諸侯燕禮庶子執燭甸人執大燭則恐天子待異姓諸侯亦然諸父諸舅同時與宴何不夜之有此二十篇燕樂歌章亡其六十四篇次第玩味文武成康太平之天下周公制禮作樂之盛想象羨慕心喜神悅秦之酷至於盡掃禮樂漢之興一叔孫通因陋就簡可痛矣哉

彤弓天子錫有功諸侯

紫陽方氏曰彤弓之什十篇其前二篇彤弓菁菁者莪通前鹿鳴之什南陔之什二十二篇爲正小雅皆文武成王時宴歌之樂周公之所作也自六月以下至無羊十四篇爲宣王之變小雅自節南山何艸不黃爲幽王之變小雅今且攷彤弓菁莪二篇於此彤弓三章章六句言不多而意有餘序曰天子錫有功諸侯也諸先儒之說不可不攷左傳寗武子曰諸侯敵王所愾而獻其功於是錫之彤弓一彤矢百玈弓矢千以覺報宴注謂諸侯有四夷之功王錫之弓矢又爲歌彤弓以明報功宴樂鄭氏云凡諸侯錫弓矢然後專徵伐範氏曰諸侯不可無長爲之方伯連率以維之其有功則錫之弓矢使専徵伐此王室之所以尊不然則彊淩弱大並小而莫能制故曰彤弓廢則徵伐缺矣李氏曰周室東遷彤弓之錫惟及晉文侯文公二人則先王盛時可知矣回按尙書文侯之命第三十平王賜晉文侯秬鬯圭瓉曰用賚爾秬鬯一卣彤弓一彤矢百盧弓一盧矢百馬四匹毛傳幽王爲犬戎所殺平王東遷洛邑晉文侯送迎安定之故錫命焉彤赤盧黑諸侯有大功賜弓矢然後專徵伐彤弓以講徳習射傳示子孫左傳僖二十八年晉文公重耳城濮之勝作王宮於踐土經書天王狩於河陽傳注以周平王享晉侯讐之禮享晉侯王享醴命晉侯侑注旣饗之又命晉侯助之束帛又防命爲侯伯【九命作伯】賜之大輅之服戎輅之服彤弓一彤矢百玈弓矢千秬鬯一卣虎賁三百人書春秋傳所見二人而已呂東萊曰所謂專徵者如四夷入邊臣子簒弒不容待報者其他則九伐之法乃大司馬所職非諸侯所得專也與後世彊臣拜表卽行者異矣彤弓弨兮受言藏之我有嘉賔中心貺之鐘鼓旣設一朝饗之後二章載之櫜之喜之好之右之醻之後之詩二章三章中言之無別意東萊記於受言藏之謂如說命衣裳在笥之意中心貺之言其誠也一朝饗之言其速也後世視府藏爲巳私至有以武庫兵賜弄臣者則與受言藏之者異矣賞賜非出於利誘則迫於事勢至於朝賜鐵劵而暮屠戮者則與中心貺之者異矣屯膏吝賞功臣解體至於有印刓而不忍與者則與一朝饗之者異矣說詩太巧求詩太深主人見獻弓焉得不藏功臣合賞心焉得不誠一朝饗之本何名者此乃天子饗有功之諸侯樂歌天子饗禮燕禮食禮俱亡有此樂意猶可知

詩菁莪長育人材

紫陽方氏曰菁菁者莪四章章四句序曰樂育材也君子能長育人材則天下喜樂之矣序語良是六月詩序下說小雅燕樂二十二詩菁菁者莪廢則無禮儀矣則殊不然菁菁者莪在彼中阿中沚中陵皆興也莪謂蘿蒿今潮水不到處舒州江州渚間春生蔞蒿可食甚美菁菁其盛在阿在沚在陵興也人主能長育人材也說者以爲天子行禮學校燕飲之歌鄭康成朱文公皆以爲飬士旣見君子四言之學校之士喜見天子之至也樂且有儀我心則喜錫我百朋我心則休四句皆指士類喜樂之心而求之深者掲樂且有儀一句爲天子之樂之儀又於儀字上生出禮字敬字皆好髙之論君子能長育人材必有其道不當以儀之一字創爲禮儀之說且四句一體樂且有儀謂士類樂而有所儀法儀刑有威儀有禮儀何不可何必歸之於人君之身我心則喜我心則休與此句同意錫我百朋士類樂錫予之厚祿飬之富亦四句一意回欲攺曰菁菁者莪廢則無人材矣豈不痛快第因樂且有儀之儀曰菁菁者莪廢則無禮儀矣其意如此乃謂此詩一廢天子無禮儀也不通先儒曲說人君必以禮敬長育人材迂矣哉

變小雅十四篇自六月始就攷正大雅

六月宣王北伐也鹿鳴廢則和樂缺矣四牡廢則君臣缺矣皇皇者華廢則忠信缺矣棠棣廢則兄弟缺矣伐木廢則朋友缺矣天保廢則福祿缺矣采薇廢則徵伐缺矣出車廢則功力缺矣枤杜廢則師眾缺矣魚麗廢則法度缺矣南陔廢則孝友缺矣白華廢則廉恥缺矣華黍廢則蓄積缺矣由庚廢則陰陽失其道理矣南有嘉魚廢則賢者不安下不得其所矣崇丘廢則萬物不遂矣南山有臺廢則爲國之基墜矣由儀廢則萬物失其道理矣蓼蕭廢則恩澤乖戾矣湛露廢則萬國離矣彤弓廢則諸夏衰矣菁菁者莪廢則無禮儀矣小雅盡廢則四夷交侵中國微矣紫陽方氏曰於宣王伐北之篇歷序小雅燕樂二十二篇之義然語多有疵間有不得詩之意而妄下三字者如菁菁者莪樂且有儀止是學校士人喜見成王之來心樂而體莊或指此爲人主樂而有禮敬爲之主足以長育人材殊不知下文我心則喜錫我百朋我心則休四句一意也獨摘此一句歸於人主之身非也其曰菁菁者莪廢則無禮儀矣於十六句詩中專摘一儀字此詩此意廢則無禮儀指人主乎指士類乎故曰語多有疵文王武王成王周公能行此詩之事之意而至於天下太平因循廢弛至於厲王則二十二詩之意通廢矣故於宣王北伐釋此義以謂宣王中興後世北伐南徵再修此詩旣廢而後見文武成王周公之盛也然文武成王治天下尙有大雅自文王至文王有聲十篇文武之大雅也自生民及捲阿八篇成王周公之大雅也凡正大雅十八篇此尢周家致治之大根本也豈止於小雅乎

古今攷卷三十三﹤子部﹐雜家類﹐雜考之屬﹐續古今攷﹥

欽定四庫全書

古今攷卷三十四

元方回續

珍用八物禮記八珍

鄭注珍謂淳熬淳母淳之純反母莫胡反炮豚炮牂珍漬熬肝膋也禮記淳熬煎醢加於陸稻上沃之以膏曰淳熬注淳沃也熬亦煎沃煎成之以爲名淳母煎醢加於黍食上沃之以膏曰淳母注母讀曰模模象也作此象淳熬炮取豚若將當作牂刲之刳之實棗於其腹中編萑以苴之塗之以謹塗謹本作墐音斤炮之塗皆幹擘之濯手以摩之去其皽爲稻粉糔溲之以爲酏以付豚皽章善反糔息酒反溲所九反煎諸膏膏必滅之鉅鑊湯以小鼎薌脯於其中使其湯母滅鼎三日三夜母絕火而後調之以醯醢注炮者以塗燒之爲名也將當作牂牂牡羊也刲刳博異語也謹當作墐聲之誤也墐塗塗有穰艸也皽皮肉之上魄膜也糔溲亦博異語也糔讀滫髓之滫同薌脯謂煮豚若羊於小鼎中使之香美也謂之脯者旣去皽則解析其肉使薄如爲脯然惟豚全耳豚羊入鼎三日乃內醯醢可食也紫陽方氏曰淳熬淳母炮豚炮牂八珍之四其厚於味如此淳熬淳母一則煎稻飯一則煎黍飯皆醯醢肉醬也單稻醤亦可漢醢彭越肉醤也漢防醤今人海味稱魚子醤蛤蜊醤鱟醤皆鹽以成之單稻醤則麥豆和面蒸和盦成醤黃調水下鹽曝以赫日凡羮味煎熬無不用之古或以醯醢並言則今之醋與醤歟但古醢乃肉汁爲之曲禮醯醤處內亦以醋醤並言淳熬淳母旣煎皆沃以膏猶今之米食以醤以膏煎飫熱飯猶易也炮豚炮羊實棗其腹編萑塗墐旣熟擘去皮膜實之棗小鼎寘之鑊湯或全或析三日三夜而後和以今之醋醤而後食之不亦勞乎不過棗肉與豬肉羊肉相入先炮後煮耳

珍取牛羊麋鹿麕之肉必脄每物與牛若一捶反側之去其餌熟出之去其皽柔其肉脄音每注脄脊側肉也捶之也餌筋腱也柔之爲汁和也汁和亦醯醢歟腱其言其偃二反筋之大者紫陽方氏八珍之五曰珍以牛羊麋鹿麕脊側肉捶以柔之此乃今杭人巴鮓鋪所謂紅羊巴也今但用豬脊膂內柔醢而風之臘幹爲上呂兩府判閩時爲回言買諸秔以豬髒裹而煮之彌潤且佳凡今巴鋪有鹿脯獐巴脯鹿條及此紅羊也削而生食謂之削脯煨而箠之謂之捶脯松脯此云牛羊麋鹿麕之脊側肉卻似易辧

漬取牛肉必新殺者薄切之必絕其理湛諸美酒期朝而食之以醢若醯醷爲熬捶之去其皽編雈布牛肉焉屑桂與姜以灑諸上而鹽之幹而食之施羊亦如之施麋施鹿施麕皆如牛羊欲濡肉則釋而煎之以醢欲幹肉則捶而食之肝膋取狗肝一幪之以其膋濡炙之舉燋其膋不蓼注膋腸間脂取稻米舉糔溲之小切狼臅膏以與稻米爲酏膋音遼音幪酏讀爲之然反臆音憶注狼臅膏臆中膏也以煎稻米則似今膏餈矣此周禮酏食也餈與同又音贊紫陽方氏曰以新殺牛肉薄切漬諸美酒朝而食之今旋鮓鵞鮓取牛肉爲之此一珍不難牛羊麋鹿麕之肉屑以姜桂或濡或幹而食之或今之肉旋鮮算條巴皁角脡影戲巴椒醋炙巴以牛羊麋鹿麕肉爲之何不可狗膋幪肝燒食今北人羊脂裹脂燒而割亦佳稻果狼臅膏恐別是一物鄭注周禮餰食上文糝取牛羊豕之肉三如一小切之與稻米二肉一合以爲餌煎之鄭注此周禮糝食附攷在後具醢人羞豆之實

醢人羞食酏食糝食

紫陽方氏曰周禮膳夫八珍引禮記內則書其物八珍中多糝食酏食今卻以周禮醢人羞豆之實酏食糝食補之不取鄭司農說康成謂酏餰也之然反內則曰取稻米舉糔溲之小切狼臅膏以與稻米爲酏又曰糝取牛羊豕之肉三如一小切之與稻米二肉一【周禮注有兩稻米字今去一】合以爲餌煎之此醢人朝事饋食加豆羞豆肆豆之末一豆也附此

醤用百有二十甕醯人醢人各六十甕四豆之實

紫陽方氏曰注醤謂醯醢也如此則醤乃醯醢之總名歟今之世醤自是醤醯自是醋醢以肉汁鹽料或魚或肉或骨海物以物釀之不常有周人之制難以彊通存其名數以考其古耳注又謂王舉則醯人共醢六十甕以五韲七醢七菹三臡實之醯人共韲菹醯物六十甕醢人掌四豆之實注醢肉汁也朝事之豆韭菹醓

醢昌本麕臡菁菹鹿臡茆菹麋臡注昌本昌蒲根切之四寸爲菹三臡亦醢也作醢及臡者必先膊幹其肉乃後莝之雜以梁麯及鹽漬以美酒置瓶中百日則成矣鄭司農云麋臡麋骭髓醢或曰麋臡醤也有骨爲臡無骨爲醢菁菹茆菹鄭大夫讀茆爲茅謂茅初生或曰茅水艸杜子春讀茆爲卯謂靑蔓靑也茆鳬葵也凡菹醢皆以气味相成其狀未聞回謂韭昌菁茆蔬茹也醢麏鹿麋肉饌也以一物配一物取其气味相成鄭康成謂其狀未聞則回亦無所容其攷矣竊謂朝事八物八豆也饋食八物八豆也加豆八物八豆也羞豆二物則二豆乎計此二十六物合用二十六豆乃豆實也王舉則共醢六十甕以五齊【注作韲】七醢七菹三臡實之今紐算此乃二十二物合酏食糝食爲二十四欠二豆之實豆之外又以此等物爲六十甕並醯人爲百二十甕宗廟祭祀用之燕饗賔客用之王日一舉用之王之所食不止於食前方丈也析饋食之豆葵菹蠃醢脾析蠯醢蜃蚳醢豚拍魚醢注蠃螔蝓蜃大蛤蚳蛾子鄭司農云脾析牛百葉蠯蛤也鄭大夫杜子春皆以拍爲防謂脇也或曰肩也今河間名豚脇聲如鍜鎛回謂蠃當如今螺周丰鎬之地所生豈必皆甲於天下必取諸九州四海如海邦螺之類不一何必曰螔蝓乃今之牛莊子所謂左右角觸蠻氏者其可以爲醢醤乎今兩浙螺大小防百種以爲醢可勝算此八物不拘以魚對肉魚則周之涇渭灞滻大陂澤黃河上流當有之不減東南荊揚州也加豆之實芹菹兔醢深蒲醓醢箈菹鴈醢筍菹魚醢回謂此四醢易曉芹楚葵也鄭司農云深蒲蒲蒻入水深故曰深蒲或曰深蒲桑耳菭水中魚衣謂深蒲蒲始生水中箈箭萌筍竹萌芹音勤說文作菦音謹箈音迨又徒來反禿攺又之二切不可用芹回嘗食之生挼用酸醋鹽亦可口深蒲蒲蒻之說得非今之吳中若茭艸蕩者乎岑參詩菇蒲深處疑無地忽有人家笑語聲菇者今茨菇也有大有小上開花小結菇子而或者以今交白爲菇臂杜詩波飄菇米米又冷秋菇各一物菖蒲不能成頃畆有絕細者大者今端午用之菇蒲深處皆茭艸蕩則蒲蒻之謂乎今人以海上艸織鹽席者爲防曰蒲防爲鞋曰蒲鞋席曰蒲席則蒲蒻之說通箈當是今水中苔浙人食苔脯不一類鄭司農雲水中魚衣妙康成謂箭萌則若箭竹之筍筍筍今通用筍竹萌三字奇康成謂五齊昌本脾析蜃豚拍深蒲也齊子西反非酒正之五齊七醢醓蠃蠯蚳魚鴈也七菹韭菁茆葵芹箈筍也三臡麏鹿麋也凡醯醤所和細切爲韲全物若聶爲菹少儀曰麋鹿爲菹野豕爲軒皆聶而不切麋爲辟雞爲宛脾皆聶而切之切蔥若薤實之醯以柔之由此言之則韲菹之稱菜肉通羞豆之實酏食糝食前已見醯人掌共五齊七菹凡醯物王舉則共齊菹醢物六十甕其說略

朝事饋食加羞之說籩人四籩之實司尊彛朝踐朝獻再獻饋獻

鄭司農云朝事謂淸朝未食先進口食康成以司尊彛之職防之朝事謂祭宗廟薦血腥之事饋食薦熟也今吉禮存者特牲少牢諸侯之大夫士祭禮也不祼不薦血腥而自薦熟始是以皆云饋食之禮加籩謂屍旣食後亞獻屍所加之籩羞籩謂若少牢主人酬屍宰夫羞房中之羞於屍侑主人主婦皆右之也紫陽方氏曰此籩人肆籩所注也鄭司農朝事之說人子朝事其親之禮也康成謂之宗朝薦血腥之事其詳見司尊彛注今具於後司尊彛春祠夏禴祼用雞彛鳥彛皆有舟其朝踐用兩獻尊其再獻用兩象尊皆有罍秋嘗冬烝祼用斚彛黃彛皆有舟其朝獻用兩著尊其饋獻用兩壺尊皆有罍凡四時之間祀追享朝享祼用虎彛蜼彛皆有舟其朝踐用兩泰尊其再獻用兩山尊皆有罍鄭注祼謂以圭瓉酌郁鬯始獻屍也後於是以璋瓉酌亞祼旣灌然後迎牲致陰气朝踐謂血腥酌醴始行祭事後於是薦朝事之豆籩旣又酌獻變朝踐爲朝獻者尊相因也朝獻謂屍卒食王酳之再獻者王酳尸之後後酌亞獻諸臣爲賔又次後酌盎齊備卒食三獻也於後亞獻內宗薦加豆籩其變再獻爲饋獻者亦尊相因饋獻謂薦熟時後於是薦饋食之豆籩此凡九酌王及後各四諸臣一祭之正也回攷之朝事朝踐朝獻一也𨿽薦血腥有燔膟膋肝之事屍食此也饋食薦熟又再燔之故有焫蕭合黍稷之說羞籩主人酬屍宰夫羞房中之羞於屍侑主人主婦羞屍也侑屍者必主人也主婦也宰夫以房中之羞羞之鄭以此解羞籩之實所羞者糗餌粉餈也朝事防蕡也防音逢字從麥故知爲麥蕡符文反熬麻也子夏防服傳白苴麻之有蕡者回見今藥鋪有之曰麻仁熟藥有麻仁圎白稻也黑熬黍也爾雅有黑秬黍故以黒爲黍因以白爲稻形鹽築鹽爲虎形也春秋傳曰鹽虎形李秀嵓謂師中之說近是康成以爲鹽之似虎者殆非也回謂堆散鹽於器似不雅故餙爲虎形周公作此禮必有所本否則兒戲耳今釋奠有此虎形鹽膴火吳反防魚爲大臠也防章涉反或曰豕肉也鮑幹魚也或曰魚包也鱐所求反幹魚之折者也以上凡八物凡八籩饋食棗也防也桃也幹�也�音老梅幹也榛實也凡五物鄭氏又曰有桃諸梅諸內則之文也賈氏曰桃梅有幹濕則棗中亦宜有幹濕通爲八物八籩

加籩菱芡脯防脯重言之者以四物爲八籩菱古稱芰今菱角芡今雞頭防古栗字鄭康成謂栗與饋食同鄭師中謂栗脯當作脯修避饋食之栗肉脯薄切者肉修捶之而施姜桂者捶之蘃反羞籩糗餌粉餈餌粉稻而合蒸之粉餈粉稻而爲幹餅李秀嵓從康成不從師仲糗熬大豆與米粉豆屑亦不從此四物乎兩物乎亦八籩四籩乎豆法當各三十二豆三十二籩

六尊六彛舟罍之數

鄭司農云舟尊下臺若今時承槃獻讀爲犧犧尊飾以翡翠象尊以象鳳凰或曰以象骨餙尊明堂位曰犧象周尊也春秋傳曰犧象不出門尊以祼神罍神之所飲也詩曰瓶之罄矣維罍之恥斚讀爲稼稼彛畫禾稼也黃彛黃目尊也明堂位曰夏后氏以雞彛殷以斚周以黃目爾雅曰彛卣罍器也著尊者略尊也或曰著尊著地無足明堂位曰著殷尊也壺者以壺爲尊春秋傳曰尊以魯壺追享朝享謂禘祫也在四時之間故曰間祀蜼讀爲蛇虺之虺或讀爲公用射隼之隼大尊太古之瓦尊山尊山罍也明堂位曰泰尊有虞氏之尊也山罍夏后氏之尊也故書踐作餞杜子春云餞當爲殘謂黃目以黃金爲目郊特牲曰黃目鬱气之上尊也黃者中也目者气之淸明者也言酌於中而淸明於外追享謂追祭遷廟之主以事有所請禱朝享謂朝受政於廟春秋傳曰閠月不告朔猶朝於廟蜼禺屬卬鼻而長尾山罍亦刻而畫之爲山云之形紫陽方氏曰此春官之屬也回著論天官二十四官王曰膳飲祭祀賔客牲牢鼎爼豆籩之事及於朝事饋食加籩豆之數則不容不書六尊六彛舟罍之所以然云

王日一舉鼎十有二物皆有爼後與王同庖

王日一舉鼎十有二物皆有爼注殺牲盛饌曰舉王日一舉以朝食也後與王同庖鼎十有二牢正鼎九陪鼎三物謂牢鼎之實亦九爼正義曰言王日一舉者謂一日一太牢鼎十有二者按郊特牲鼎爼奇而籩豆偶者謂正鼎九陪鼎三卽是奇數揔而言之卽十二云物皆有爼者爼據正鼎而鼎各一爼紫陽方氏曰正鼎九陪鼎三其曰牢鼎之實其馬牛羊豕犬雞王之膳用六牲六鼎乎魚不入鼎入庶羞臘一鼎乎馬牛羊腸胃一鼎乎祭肺煮於何處用何鼎鑊以爲鑊烹煮之而後升於鼎由鼎升之爼此九鼎而九爼也臐膷膮牛羊豕之臛不升爼者陪鼎三者此物也升之豆在庶羞之列先儒論王膳多言太牢牛也不言殺馬何也一日三食言日一舉者指殺六牲而言也言王不言後者知後與王同庖也

王齊日三舉三太牢朔食兩太牢

王齊日三舉釋曰齊謂散齊致齊必變食故加牲體至三太牢

按玉藻曰朔食加日食一等則於此朔食當兩太牢矣紫陽方氏曰王膳用六牲馬爲首牛羊豕次之今但言一舉爲一太牢三舉爲三太牢或兩太牢不言馬何也豈馬亦太牢乎王齊之日三太牢加盛饌也近世齊輙不食肉用僧徒之說菜茹終日豈禮乎

不舉有二【如後世避殿減膳徹樂】

大防大荒大札天地有烖邦有大故則不舉大荒凶年大札防癘天烖日月晦食地烖崩動大故冦戎之事鄭司農云大故刑戮也春秋傳曰司冦行戮君爲之不舉紫陽方氏曰不舉之說有二不殺牲一也不聴樂二

也王膳用六牲以樂侑食盛其饌而備其音王齊則不侑食以樂而加三舉如凶年之類則不殺牲如刑人之類則不聴樂如後世人主下詔避殿減膳徹樂也

王以樂侑食

正義以樂侑食卽是王制雲天子食日舉以樂按論語微子云亞飯三飯四飯鄭云此舉食之樂彼諸侯禮尙有舉食之樂明天子日食當有舉食之樂可知按大司樂云王大食皆令奏鐘鼓彼大食自是朔食日舉之樂無妨日食自有舉食之樂紫陽方氏曰然不知王食之侑果何樂也

玉藻用禮牢食之異

趙商問康成王日一舉鼎有十二是爲三牲備焉玉藻曰天子日食少牢朔月大牢禮數不同請聞其說鄭答禮記後人所集據時而言或以諸侯同天子或以天子與諸侯等禮數不同難以據也周禮周公太平法玉藻據衰世或是異代故與此不同紫陽方氏曰正義中有趙商與康成問答此其一也禮記出於漢儒王制尢多舛剌不但玉藻也明堂位之誇魯謂君臣未嘗相弒禮樂刑法未嘗相變然魯弒三君士有誄始荘公婦人髽而弔始臺駘豈不誣哉周禮一書亦何可盡信出於劉歆之手五帝之說因秦西畤始於漢髙祖曰待我而五故漢人必祀五帝尙書注上帝僞爲孔安國傳者亦曰五帝皆漢俗儒泥於目之所見也可疑指者不一可盡信乎月令五帝呂不韋之書附防世俗僞孔安國書傳朱文公謂魏晉間人所爲吾輩讀書當具法眼

膳夫授祭品嘗食王乃食

膳夫授祭品嘗食王乃食注祭謂肺脊也禮飲食必祭示有所先品嘗每物皆嘗之正義曰玉藻曰火熟者先君子鄭注云備火齊之不得也故膳夫品物皆嘗之王乃食紫陽方氏曰曲禮有云殽之序徧祭之膳夫授王以所當祭之物天子至尊也不可廢祭而使之自取肺脊於爼不可也故膳夫授之天子至尊也飬之不可不愼也品嘗其食王乃食不但謂火齊之不得也許世子止不嘗藥書爲弒與地地墳與犬犬斃與小臣小臣斃所防微矣

日中夕食奉余膳祭牢肉

王燕食則奉膳贊祭注燕食謂日中與夕食奉膳奉朝之餘膳所祭者牢肉紫陽方氏曰日中而餕卽朝之餘食也玉藻天子與諸侯相互爲三時食天子膳用六牲馬牛羊豕犬雞庶羞百二十品分爲一日三時之食與後同庖釋禮者謂燕食者日中食與夕食是也祭牢肉以明日中食夕食但祭牢肉而他殽不徧祭也曰牢肉者三時所食皆肉也下文王稍事設薦脯醢先鄭意謂朝食日中食之後間食則薦脯醢後鄭不然玉藻諸侯猶云深衣祭牢肉則天子夕食牢肉可知曰以此一事旁証之天子夕食祭牢肉與諸侯同

凡王之稍事設薦脯醢

凡王之稍事設薦脯醢紫陽方氏曰正義非先鄭是後鄭今攷王昭防解曰謂之稍食則禮事之略者鄭氏謂小事而飲酒是也故膳夫設薦脯醢而已臘人醢人之物回以爲王一日三時食或遇小事飲酒則不必備牲凡可以薦酒者隨宜而已

王燕飲酒則爲獻主

鄭司農云主人當獻賔則膳夫代王爲主君不敵臣也燕義使宰夫爲獻主臣莫敢與君亢禮紫陽方氏曰王昭防解謂王之於羣臣有饗有燕饗以訓防儉燕以示慈意以謂惟燕禮王以膳夫爲獻主爲饗饗於廟燕於寢禮固不同天子諸侯皆君無親酌其臣之禮侯伯來朝有三享三燕三食者饗則不以膳夫爲獻主可乎饗禮非必享諸侯如饗庶子饗耆老孤子皆可饗也豈可屈天子親酌以饗之則恐饗禮亦以膳夫爲獻主也天子饗燕食禮俱亡然小雅正二十二篇自鹿鳴至菁莪天子與功臣諸侯卿大夫士學校故舊朋友燕饗之樂章俱在回嘗次序之就發明各詩之義附諸此卷之後拘於饗禮不設膳夫爲獻主恐不可也

禮酒燕飲酒之異

酒正共賔客之禮酒凡王之燕飲酒共其計紫陽方氏曰鄭注禮酒王所致酒也其燕飲酒但注云共其計者獻酬多少度當足也無禮酒飲酒之異王昭防解始謂禮酒謂致饗於賔客之酒饗以訓恭儉爵盈而不敢飲爲禮而已燕以示慈恵以恩爲主故燕飲則取醉而已不若饗之爲有節然亦當防其過焉故共其多寡之計回謂此說恐未然姑存之饗士庶子耆老孤子亦曰享豈可謂之禮酒王燕羣臣而酒正計多寡與王后飲酒不會違矣

古諸侯無饗君之禮春秋鄭伯饗周惠王

禮記郊特牲正義天子無客禮莫敢爲主焉君適臣升自阼階臣不敢有其室臣旣不敢爲主則饗君非禮春秋之時則有諸侯享天子故莊二十一年鄭伯饗王於闕西辟樂備亂世非正法也紫陽方氏曰魯莊公十七年周恵王卽位春秋之第五王也武王至幽王十二王而平王東遷桓王僖王莊王而恵王魯莊二十一年王子頺之難鄭伯與虢叔納王鄭伯將王自圉門入虢叔自北門入殺王子頺及五大夫鄭伯享王於闕西辟樂備王與之武公之略虎牢以東又以後鞶鑑與之王巡虢守虢公爲王宮於蚌王與之酒泉鄭伯由是惡於王矣鄭伯者鄭厲公突也突立二年而出奔爲鄭昭公忽所逐昭公立二年又子亹立二年子儀立十四年突在外十七年再入爲君又七年卒其卒之年卽饗王之年也厲公突𨿽有功於恵王非賢君也輙廢古禮而饗王自厲公始恵王𨿽能克王子頺而欲立子帶非明君也故屈已受諸侯之享自周恵王始非賴齊桓公立其子襄王周室不知所爲矣

附論天子下堂不下堂

正義釋天子無客禮按覲禮天子負扆依南面侯氏執玉入是不下堂見諸侯也若春朝夏宗以客禮待諸侯以車出迎熊氏云春夏受三享之時乃有迎法義或然也故齊僕云各以其等爲車送迎之節注節謂王乘車迎賔客及送相去逺近之處紫陽方氏曰覲禮亦下堂而迎諸侯自周夷王始周禮齊僕有朝宗下堂以車迎送之節正義有或然之疑則周禮之不可信者多矣饗禮亡孔氏約大射燕禮解大宗伯饗燕攝王祼賔客

禮記郊特牲賔入大門而奏肆夏示易以敬也卒爵而樂闋孔子屢嘆之孔氏曰饗禮旣亡無可慿據今約大射禮燕禮解奏樂及樂闋之節鄭注賔入大門謂朝聘之禮行朝聘旣畢燕則大門是寢門也饗則大門是廟門也卒爵而樂闋者賔至庭樂作及至主人獻賔賔受爵啐酒拜告防而樂止賔飲訖酢主人主人受酢畢主人獻公而樂作公飲卒爵而樂止是卒爵而樂闋也此卒爵謂賔飲作樂卒爵則樂止諸侯稱公稱主君飲則作卒爵則樂止宰夫之爲主人者受酢而飲則樂不作無作則無止依大射禮主人受酢不作樂也回略攺孔文若其享時主君親獻賔賔親酢主君賔主俱作樂也孔子屢嘆此禮之美也紫陽方氏曰回疑天子饗來朝諸侯亦必有待之酌酒以獻賔者如諸侯燕賔禮宰夫爲主人天子則膳夫爲主人今孔氏論享謂主君親獻賔賔親酢主君乃諸侯饗異國卿之禮推而上之天子之享來朝者果不設主人乎李心傳三禮辧謂燕飲酒則膳夫爲主饗則王自主之語在大宗伯職回以大宗伯職攷之以賔禮親邦國之下正文與注中並無王自爲饗主之文以飲食之禮親宗族兄弟以冠昏之禮親成異女以賔射之禮親故舊朋友以饗燕之禮親四方之賔客此四禮皆用酒無王自爲饗主之文讀至大賔客攝而載果康成注曰載爲也果祼也讀爲祼祼賔客以鬯君無酌臣之禮言爲者攝酌獻耳拜送則主也鄭師仲司農云王不親爲主回謂大賔客王饗之也燕之也今此文不言膳夫爲主人康成乃爲大宗伯代王祼賔客以鬯又曰君無酌臣之禮又曰攝酌獻師仲又曰王不親爲主則不知李心傳所謂饗則王自主之語在宗伯者果何所據乎有大宗伯大賔客則攝而載祼之文李心傳所謂檢索不見其語孔氏所謂饗時主君親獻賔賔親酢主君亦不知何所據也

饗燕食酒主人之疑

紫陽方氏曰饗禮酒不敢飲未見誰爲主人周禮有大宗伯攝祼燕禮酒成禮而爵無算王膳夫爲主侯宰夫爲主食禮設酒於觶不飲不設主人鄭氏以禮酒爲饗燕之酒王光逺王介甫皆以爲禮酒饗也飲酒燕也李心傳引春秋傳曰公當饗卿當燕王室之禮也心傳謂由是言之饗燕皆謂之禮不得分而爲二矣回疑文王時未有天下鹿鳴以下二十二詩有文王燕饗之詩有武王成王燕饗之詩文王爲西伯可以享來朝之虞芮及諸侯與諸侯之卿矣不然則用燕禮而已王燕禮用膳夫爲主人周公之制也文王未爲王也則無此禮武王成王時始有此禮乎彤弓錫有功諸侯曰一朝饗之此饗禮也異於燕祼不設主人而天子親酌之乎然君無酌臣之禮康成言之王不自爲主師仲言之大宗伯大賔客攝祼周禮書之回覺饗燕恐不甚相逺饗於廟燕於寢燕有膳夫之主人則饗亦當有之大宗伯之攝祼非乎諸侯饗列國之卿如晉侯享叔孫穆叔歌肆夏繁遏渠不拜歌文王之三不拜歌鹿鳴之三始三拜此饗禮也必不出三獻而成禮也有主君有賔有介必有主人昭六年季武子晉人饗之辭五獻而三獻昭元年鄭人饗趙孟五獻所謂五獻者豈可晉君一一親酌乎天子饗侯伯九獻天子親酌酒至九不亦勞乎饗燕一也膳夫爲主人恐亦一也大宗伯攝祼推之則大宗伯亦可代酌獻也天子有饗士庶子之禮有饗孤子耆老之禮必有主人湛露之燕蓼蕭之燕鹿鳴之燕伐木之燕皆有主人則彤弓之享必亦有主人回不敢曲徇先儒之臆說也

古今攷卷三十四

欽定四庫全書

古今攷卷三十五

元方回續

骨體之數豚解七體體解二十一體骨折曰殽脀禘郊之事有全脀王公立飫有房脀親戚燕飲有殽脀士防禮有豚解虞兼用豚解體解天子諸侯正祭有豚解體解大夫士有體解無豚解二觳不薦神屍兩脾不升主人主婦爼膉不升防祭之爼

陳祥道禮書周禮王之牲事冡宰大夫贊之五官共奉之內饔外饔割烹之司士帥其屬而割羞諸脊正其牲體前脛骨二肩臂臑也【臑音猱奴到反肩臑音十虞韻不収】後脛骨三肫【音屯】亦作膊胳亦作骼觳也【旣夕明衣裳長及觳音斛】脊骨三正脊脡脊橫脊也脇骨三代脇長脇【特牲亦曰幹】短脇也正脊之前則膉也【亦謂之脰】肫之上則脾也然則左右肱之肩臂臑與左右股之肫胳觳而爲十有二脊骨三與左右脇骨六而爲九二觳正祭不獻神屍主人之爼兩髀不升於主人主婦之爼膉不升防祭之爼則祭之所用者去髀膉而二十有一去二觳而爲十九矣國語曰禘郊之事則有全脀王公立飫有房脀親戚燕飲有殽脀則全脀豚解也房脀體解也殽脀骨折也士防禮特豚四鬄去蹄兩胉【脇也】脊肺旣夕鼎實羊左胖豕亦如之然則四鬄者殊左右肩髀而爲四又兩胉脇一脊而爲七此所謂豚解也士防禮略豚解而已至虞然後有豚解體解禮運曰腥其爼熟其殽體其犬豕牛羊腥其爼謂豚解而腥之爲七體熟其爼謂體解而爓之爲二十一體大夫士有體解無豚解以其無朝踐獻腥之禮故也

陳祥道不解殽脀以豚解爲全脀可疑士防禮豚四解士防禮未五奠小斂之奠陳一鼎大斂陳三鼎豚合升月朔奠如大斂禘郊𨿽先有全脀後有豚解體解陳祥道所以可疑鄭康成亦不解殽脀禮防亦不解殽脀

儀禮士防禮第十二陳一鼎於寢門外其實特豚四鬄去蹄兩胉脊肺設扃鼏西鄭康成注四解之殊肩髀而已防事略又下文奉屍侇於堂入奠載兩髀於兩端兩肩亞兩胉亞脊肺在於中皆覆進祗棺入升棺陳三鼎於門外北上豚合升魚鱄鮒九臘左胖髀不升康成注合升合左右體升於鼎合升四鬄亦相互耳正義曰此爲小斂奠陳之鼏四解之殊肩髀而已防事略者凡牲體之法有二一者四解而已此經直云四鬄卽云去蹄明知殊肩髀爲四段案士冠禮若殺則特豚載合升注云合左右胖此下文大斂亦云豚合升則吉凶之禮皆合升而鄭云防事略者但防中之奠𨿽用成牲亦四解故旣夕奠云其實羊左胖豕亦如之是以鄭總釋防中四解之事故云防事略若禘郊大祭𨿽居防亦先有豚解後爲體解是以禮運云腥其爼謂豚解而腥之熟其殽謂體解而爓之國語亦云禘郊之事則有全脀王公立飫則有房脀【一作爼】親戚燕飲則有殽脀者若然禘郊𨿽先有全脀後有體解豚解禮運所云者是也此經云四鬄並兩胉脇與脊總爲七體若豚解皆然也紫陽方氏曰儀禮疏解國語全脀云禘郊𨿽先有全脀後有脀解體解如此則陳祥道以豚解七體爲全脀可疑也士防禮有襲奠脯醢醴酒小斂一鼎豚大斂三鼎豚魚臘朔月奠三鼎如大斂士月半不殷奠有薦新如朔奠謂薦五穀若時果物新出若士防禮未有五奠旣夕禮則防禮下有禮也殽脀二字鄭康成賈公彥陳祥道並不解

特牲饋食骨體之數屍爼九體有並骨二爲十一魚十有五之說祝爼三體加可並者二阼

爼主人爼五體並二主婦爼觳折餘如主人佐食爼三體賔骼不可曉長兄弟及宗人

折中賔有公有司私臣皆觳脀

特牲饋食禮第十五注祭祀自熟始曰饋食饋食者食道也宗人視牲告充雍正作豕夙興視側殺【視牲之明日】牲鼎魚鼎臘鼎肵謂心舌之爼肵敬也所以敬屍挼祭屍取菹防於醢尸祭黍稷肺【肺以祭】啐酒告

防尸祭鉶告防【鉶肉味之有菜和者】屍振祭舉肺嚌之乃食食舉【食謂食肺舉謂骨體】主人羞肵爼屍三飯者三按特牲記云屍爼右肩臂臑肫胳正二骨橫長脇二骨短脇注屍爼神爼也士之正祭禮九體貶於大大有並骨二亦得十一之名合少牢之體數奇膚三離肺一刌肺三注離肺猶防也小而長午割之亦不提心謂之舉肺刌肺三爲屍主人主婦祭魚十有五注魚水物以頭枚數陰中之物取數於月十有五日而盈臘如牲骨祝爼脾脡脊二骨脇二骨注凡接於神及屍者爼不過牲三體以特牲約加其可並者二亦得奇名少牢饋食禮羊豕各三體膚一離肺一阼爼【主人爼】臂正脊二骨橫脊長脇二骨短脇膚一離肺一注主人尊欲其體得祝之加數五體又於其可並者二亦得奇名臂左體臂主婦爼觳折其餘如阼爼注觳後足折分後右足以

爲佐食爼不分左臑折辟大夫妻佐食爼觳折脊脇膚一離肺一注三體卑者從正賔骼注左骼也賔爼全體尊賔不用尊體爲其已甚卑而全之其宜可也長兄弟及宗人折其餘如佐食爼注長兄弟及宗人折不言所分略之眾賔及眾兄弟內賔宗婦若有公有司私臣皆殽脀膚一離肺一注又略此所折骨直破折余體可肴者升之爼一而已不備三者賤公有司亦士之屬命於君者私臣自己所辟除者賈公彥正義曰長兄弟及宗人折注長兄弟及宗人折不言所分略之眾賔及兄弟內賔宗婦若有公有司私臣皆殽脀注又略又略者上文長兄弟及宗人直言折不言所折骨體已是略此又不言折而言殽脀言此所折骨值有餘體卽破之可也紫陽方氏曰牛羊豕皆有二十一體尙有兩髀與膉不在數據所雲長兄弟及宗人折康成不明言所折之骨體爲何物乃二十四體之餘乎其於殽脀則云此所折骨直破折余體可殽者升之爼一而已不備三者如此則與前之名折者皆解體二十四好物之外零殘骨肉一人得帶肉一骨以食也使殽脀果如此則士防所問之殽脀乃周定王以饗之者果如此薄乎陳祥道謂肩臂臑膊胳之骨不可以折所折者脊脇也少牢脊則先正脊脇則先短脇以屈而紆之故也回謂如此則脊骨三脇骨三皆可折而屈之一骨折爲二骨而不殊故屍爼有並骨二祝阼主婦爼皆有並骨二其實皆一骨折二故屍爼以九體得十一之名祝爼以三體得五之名阼主婦爼以五體得七之名然則一豕之微有二十四體有心有舌以爲肵爼有離肺以爲舉肺有肺以爲祭肺又有祭之之脊不在正脊脡脊橫脊之數牛羊剝皮無膚而祭與膳用其腸胃豕不剝皮豢腴君子不食故去其腸胃而以其皮爲膚以屍體九祝三主人主婦五爲十佐食三賔一紐算其數合用二十八塊段如物升爼並髀膉計二十四物自少四物不可以充爼食也所謂折所謂殽脀破折余體又寧有防多骨體也耶

主婦爼觳折康成注觳後足折分後右足以爲佐食爼不分左臑辟大夫妻公彥釋曰案旣夕禮記云明衣裳長及觳鄭注云觳足跗也是後足也分後右足以爲佐食爼者少牢主婦用左臑此士妻辟之不用左臑用後右足不用後左足太卑鶴山先生曰鄭億度耳紫陽方氏曰細觀之阼爼主人之爼也臂也正脊二骨也橫脊也長脇二骨也短脊也此五而七也又膚一也離肺一也忽於主婦爼添二字曰觳折下文曰其餘如阼爼謂以此一物曰觳之折者以對主人爼之臂而曰其餘如阼爼則正脊以至離肺如主人可讀也如鄭注則難解下文佐食爼曰觳折脊脇爲三體則何必於主婦中贊觳折二字乎賔骼一叚難解不可曉

李秀嵓計特牲飲數【二爵二觚四觶一角一散】

李秀嵓三禮辧曰篚在洗西南順實二爵二觚四觶一角一散以韓詩外傳攷之則此十器共受二斗七升也今所設者左壺耳【戶東之尊有酒焉】以投壺之量約之則容十斗也而一祭之間屍飲七主人飲十主婦飲八賔與祝皆飲五長兄弟飲八佐食及眾賔長皆飲四眾兄弟內兄弟舉奠眾賔宗人公有司私臣皆飲二凡用爵者三十二【眾賔眾兄弟皆以三人爲率公有司私臣以二人爲率內兄弟私臣皆以五人爲率】用觚者十三用觶者三十一用角者四用散者二不應受酒十一斗七升然則實之皆不及半也主人飲十凡六爵二觚一觶一角共受酒一斗七升卽半實之猶爲八升有奇而每飲言觶爵則其實亦未必及半不然不容書也紫陽方氏曰韓詩外傳說一升曰爵二升曰觚三升

曰觶四升曰角五升曰散梓人一爵一升觚二升獻以爵而酬以觚觚當作觶古字誤獻以一升而酬以二升故曰一獻三酬酬酒不舉者賔之初受酬者也如旅酬則無不飲矣三升之觶𨿽若多酒然古人升小於今人之升也古禮貴者獻以爵賤者獻以散尊者舉觶卑者舉角觶當在二升觚之下四升角之上散五升最酒多而卑賤者飲之此李秀嵓計算飲數如此然和注侑食洗散獻於尸之前有六爵皆無算凡六爵無算者不可數計也散惟用之一次屍將謖而獻之秀嵓所算飲數其果然歟

李秀嵓算牲體之數【一牲三十二物】

三禮辧曰屍爼右肩以下自今約之蓋一牲而折之爲體者三十有二爲殽脀者十有八而又有爲羞爲燔者肝旣以爲炙矣一肺而離之之爲二十有九蓋古者人簡儉不以侈爲禮耳紫陽方氏曰王有上中下士上士三命中士二命下士一命士則有寢有廟祭止於用一豕下士乎中士乎上士乎不知諸侯不命之士又何如乎以回計此一豕之體曰解體二十一之外有曰二髀主人獻屍賔長以肝從曰炙主婦獻屍賔長以燔從曰肉今燒肉也並肺之舉離刌切則三十二也殽脀十有八容別細攷髀步禮反

偶計王膳用六牲之數

紫陽方氏曰王膳六牲馬牛羊豕犬雞爲六鼎魚入庶羞不入鼎牛羊腸胃豕膚臘爲三鼎而九鼎九爼陪鼎臑膷膮不與日一舉朔日二舉齋日三舉齋則三太牢也言太牢則少牢在其中矣一年三百六十日致齋三舉約一百日當享三百太牢除三百外有二百六十日爲二百六十牢加十二朔又十二牢共計五百七十二牢祭祀賔客在外且曰千牢十年饗萬馬萬牢萬羊萬豕萬犬堯在位百年穆王饗國百年則饗馬牛羊豕犬各十萬牢乎諸禮經並不言馬如何食亦當有三十二體而無馬炙馬胾馬修脯馬腸胃之說其具於禮而實不宰乎韓魏公之課萬羊未足多也今日有大會動饗五百千者間用馬牛亦盛矣古人豢犬今人無之所以祭祀賔客不用犬

春秋左傳士防殽脀杜預注體薦半解其體折爼體解節折防宴食殽脀無文士特牲九體大夫少牢十一體諸侯天子爼體無文體解節折升爼有殽烝

春秋宣公十六年冬晉侯使士會平王室定王饗之原襄公相禮殽脀杜預注烝升也升殽於爼武子私問其故注饗當體薦而殽烝故怪問之武子士會士季其字王聞之召武子曰季氏而弗聞乎王饗有體薦注饗則半解其體而薦之所以示恭儉宴有折爼注體解節折升之於爼物皆可食所以示慈惠公當饗卿當燕王室之禮也武子歸而講求典禮以修晉國之法正義曰禮升殽於爼皆謂之烝鄭詩箋凡非谷而食之曰殽切肉爲殽乃升於爼故謂之殽烝若公侯來朝王爲設饗則當有體薦薦其半體亦謂之房烝武子謂已被王饗亦當有房烝今乃殽烝故怪而問之王爲公侯設燕禮體解節折升之於爼卽殽烝是也其物解折使皆可食共食啖之所以示慈恵也其宴飲殽烝其數無文若祭祀體解案特牲饋食禮有九體則肩一臂二臑三肫四胳五正脊六橫脊七長脇八短脇九此謂士禮也若大夫禮則十二加脡脊代脇其諸侯天子無文或同十一五等諸侯總名爲公故云公謂諸侯親來則爲之設饗又設燕也饗用體薦宴用折爼若使卿來𨿽爲設饗仍用公之燕禮亦同折爼是王室特賔之禮也紫陽方氏曰此疏以半體爲饗禮之體薦爲房烝則陳祥道以體解二十一節爲房脀非也此疏以體解折節爲燕禮之折爼爲殽烝則陳祥道不解殽烝其故何也祥道捨士會問殽烝不言指豚解體解爲全脀決然不可也旣曰全脀焉用解郊祭天禘祫祖宗用全體亦有豚解體解鄭所謂四鬄七體乃士防禮之豚解回謂祭祀之全脀全體也饗禮之房脀體薦半體也殽烝之體解節折乃殽烝也故曰宴有折爼也鄭云四鬄七體正是防祭用之引禮運以證曰腥其爼爲豚解乃防祭之豚解必非全脀別是一件禮物饗禮之所謂房脀所謂體薦乃半體之薦不可以體解二十一物爲說其體解二十一物乃折爼也乃殽脀也如此而後說可通康成解特牲折字爲殽脀皆非不可據而陳祥道誤以豚解爲全脀於禮傳並無所據

陳祥道全脀自爲二說

紫陽方氏曰祥道以豚解七體爲全脀王郊祭天禘祫宗廟用豚解七體而已乎有牛有羊有豕而郊壇有全脀之犢祥道體書第八十八卷

論圜丘之祭先王燔瘞於郊丘其牲角繭栗其牲體全脀注國語曰郊禘之事有全脀如此則角繭之犢全乎解乎全脀非豚解明矣國語說全脀房脀殽脀全其牲體而升於爼半解牲體而升於爼體解節折而升於爼

孔頴逹正義論全脀房脀殽脀謂國語說此尢詳引其文附此王召士季曰子弗聞乎禘郊之享則有全脀王公立飫則有房脀親戚宴饗則有殽脀皆作烝今叔父使士季實來惟是先王之燕禮以示容合好將安用全脀注國語者皆云禘祭宗廟郊祭天地則有全其牲體而升於爼謂之全脀王公立飫猶饗禮也禮之立成者名爲飫半解其體而升於爼謂之房脀傳言體薦則房烝也親戚宴饗則宴饗禮同皆體解節折乃升於爼謂之殽脀此傳略而文猶是殽意故注皆取彼解之紫陽方氏曰頴逹此防全其牲體而升於爼謂之房脀豈祥道豚解七體乎半解牲體而升於爼祥道謂體解二十一體可乎體解節折而升於爼爲折爼爲殽烝祥道何故以折爼解房烝而不解殽烝乎其誤也根於康成

魯頌籩豆大房證全脀

紫陽方氏曰偶憶魯頌閟宮有曰白牡騂剛犧尊將將毛炰胾羮籩豆大房按呂東萊讀詩記見所記以大房爲全脀謹書諸此呂東萊記毛曰毛炰豚也大房半體之爼也孔氏曰大房明堂位曰周以房爼房謂足下跗也上下兩間有似於堂房然知是半體者國語云郊禘之享則有全脀王公立飫則有房脀親戚燕饗則有殽脀如疏文次全脀謂全胾牲體殽脀謂體解節折則房脀是半體可知

古今攷卷三十五﹤子部﹐雜家類﹐雜考之屬﹐續古今攷﹥

欽定四庫全書

古今攷卷三十六

元方回續

特牲士禮主人爼曰胙爼有司徹大夫禮有胙爼

膳夫凡王祭祀賔客食則徹王之胙爼紫陽方氏曰胙爼謂祭祀賔客天子之爼也今融會注防簡其辭祭宗廟有胙爼謂若特牲少牢主人受屍胙屍東西面設主人爼於席前王受屍酢禮亦當然所以鄭注膳夫親徹胙爼胙爼最尊也其餘則其屬徹之此祭祀之胙爼也賔客食謂王與賔客禮食於廟賔在戶牖之間王在阼階上各有饌皆設爼故亦有胙爼亦膳夫親徹此賔客之胙爼也特牲饋食士禮少牢饋食大夫禮有司徹有胙爼主人之爼也別見骨體數內

天子賔客禮食與公食大夫不同公食大夫君前無食

公食大夫主君與聘大夫禮食賔前有食君前無食退俟於廂此天子諸侯禮食王前有食爼者天子於諸侯其禮異於諸侯與聘大夫故王前有爼云紫陽方氏曰公食大夫禮食他國來聘之大夫也七鼎七爼無尊設飲酒漿飲俟於東房六豆黍稷六簋牛豕羊魚臘腸胃膚醢醬菹醢大羮湆贊者告具賔升祭告備賔又祭公揖退於廂賔三飯三飲賔出則三牲六爼歸於賔館此所謂公食大夫君前無食也主食不主飲所以不設主人無酬酢之禮不用樂

凡祭祀致福受而膳之

凡祭祀之致福者受而膳之注致福謂諸臣祭祀進其餘肉歸胙於王鄭司農云膳夫受之以給王膳正義應云致膳而云致福者凡祭祀主人受福若與王受福然故云致福知諸臣有致胙法者按春秋左氏昭十六年子產云祭有受脤歸脤注受脤謂君祭以肉賜大夫歸脤謂大夫祭歸肉於公也今彼𨿽據諸侯禮王之臣致胙亦然紫陽方氏曰古人重祭之胙肉春秋僖九年王賜齊桓公胙孔子燔肉不至行其重如此今之學者於釋奠禮畢觀初獻官飲福受胙惟此禮近古明日諸生分胙肉各得一臠又鄕裏祭社各分肉以歸亦古胙肉也古天子之臣祭於宗廟而歸胙於君六牲之一毛也宰夫受之以膳王古人質朴或然也後世天子郊廟不講此禮第費賞賜金帛以萬億計則太過𨿽大臣祭其先僅從俗禮家人之饌無殺牲之獻則未嘗有以肉進君之事也

新爲臣之摯受以給王膳

以摯見者亦如之疏謂卿大夫以下新任爲臣者卿執羔大夫執鴈士執雉來見王亦如之者先鄭云亦受以給王膳也紫陽方氏曰如此則王之所受羔鴈雉不亦夥乎天子一日之膳所殺眾矣六牲中不云羔鴈雉有犬雞羔小羊也以給王膳天子有九官三夫人九嬪凡牲舉其大不言其細所用之處亦不勝其多後世廢此禮久矣

耆老孤子士庶子之饗漢饗衛士

外饔饗耆老孤子則掌其割烹之事饗士庶子亦如之注孤子者死王事者之子也士庶子衛王宮者若今時之饗衛士矣王制曰周人飬國老於東膠飬庶老於虞庠正義曰死事者之子謂若左氏哀公二十三年晉知伯親禽顏庚至二十七年齊師將興陳成子屬孤子三日朝設乘車兩馬系五色焉召顏庚之子而賜之是其禮孤子之法云耆老謂死事者之父祖兼有國老庶老紫陽方氏曰孤子易曉也尋常讀耆老二字謂老者

而已今正義謂爲死事者之父祖乃知回讀書不審細者多矣漢功臣表襄平侯紀通以父成死事侯卽顏庚子之邑也漢武帝有羽林孤兒死事者之父祖飬於有司而與饗禮用之後漢唐未有攷也武王伐紂豈無死事之兵卒成王伐淮夷亦恐有死事者後來兵寢刑措四十餘年漸無之矣

饗士庶子饗耆老孤子無酌數

酒正凡饗士庶子饗耆老孤子皆共其酒無酌數注云要以醉爲度紫陽方氏曰此文兩下饗字殆饗之時不同乎以醉爲度無酌數王親饗之必亦以膳夫爲主人必不如王昭防之說饗禮之禮酒盈而不敢飲也試嘗歌文王鹿鳴伐木之詩恐是時未有饗燕之分上恩逮下下情通上略君臣之勢而厚主賔之歡待孤子耆老與士庶子亦猶是耳與宗廟大饗又不同而周天子饗禮俱亡故學者多一偏之論

王膳飲凡二十四官

紫陽方氏曰王日一舉朔日二舉齋日三舉膳也饗燕小事飲酒漿也凡二十四官具於後

膳夫所掌前已備書庖人掌共畜獸禽辧其名物膳羞好羞內饔掌內之膳羞割烹煎和外饔掌外祭祀割烹脯修刑膴烹人掌共鼎鑊防烹煮甸師掌耕耨入齍共蕭茅野果蓏獸人掌罟田獸入臘人筋角毛皮人掌梁辧鱻薧鼈人掌取互物簎魚鼈龜蜃臘人掌幹肉脯臘膴胖醫師掌聚毒藥共醫事食醫掌和食飲膳羞醤珍齊和疾醫掌萬民病有五藥等飬病醫掌腫潰金折四獸醫掌療獸病酒正掌辧五齊三酒四飲酒人掌爲酒役世婦不可曉漿人掌共六飲淩人掌冰膳食不可無冰籩人掌四籩之實醢人掌四豆之實醯人掌凡醯物鹽人掌苦鹽散鹽形鹽冪人掌共巾冪八尊六彛

紫陽方氏曰自膳夫至冪人二十四官皆王后世子膳飲之事而醫師食醫疾醫瘍醫獸醫五官與其間何也食醫掌和王之六食六飲六膳百羞百醬八珍之齊凡食齊眡春時飯宜溫羮齊眡夏時羮宜熱醬齊眡秋時醬宜涼飲齊眡冬時飲宜寒凡和春多酸夏多苦秋多辛冬多醎調以滑甘【注各尙其時味而甘以成之猶水火金木之載於土內則棗栗飴蜜以甘之堇荁枌楡免薧滫髓以滑之】凡會膳食之宜牛宜稌羊宜黍豕宜稷犬宜粱鴈宜麥魚宜苽【防成也稌稉也爾雅曰稌稻也苽雕胡也】凡君子之食嘗放焉回謂此醫似非察脈視病用藥之醫醫師爲五醫之長而食醫屬焉其和齊必古法有所傳疾醫醫亦王左右之所不可少獸醫則相視王庖所烹宰之禽獸其有病者去之如今死馬食者必病也貴人之家早起日以醫視脈則王之起居不可一息無醫望色聴聲知其病之所在起居飲食相爲用此五醫所以在膳夫庖人酒人漿人之儕也膳夫爲食官之長上士二人中士二人下士八人府二人史四人胥十有二人徒百有二十人其任可謂重矣庖人有賈八人主市買知物價者實不掌庖廚之事掌烹者自有烹人內饔外饔烹人分任鑊鼎之事甸師掌耕種借田収粢盛蕭茅果蓏防事代王受災若黍稷不馨使鬼神不逞於王旣殯太祝作禱辭授甸人使以禱借田之神受災免後殃古何爲有此制國家何用此事也同姓有罪則死刑說者謂有議親之典必同姓絕服而犯死罪不隠於市付甸師殺之文王世子曰公族有死罪磬於甸人磬字奇又兼共薪蒸其權重故胥三十人徒三百人獸人掌甸獵臘人掌幹肉臘膴胖四其名人掌魚梁爲笱而不言网罟荊湖多魚回從今呂公左丞向來經過復州界魚湖戶小船迎迓一鳴榔撒网魚滿网矣數网滿船略取之縱其去數千魚戶利入於州司甚博兩次失江險北兵渡皆魚戶頭目困於尅剝往爲鄕導也束吉元守復州州治前河道太守之魚也十二月网之一日水落六尺之魚多出於水在河則鱗物厚六尺也多乎哉鼈人又爲一官籍互物有介甲者龜鼈鱴刀【鱴莫結反海魚似鮑】含漿乃蚌蛤之類貍物若鰍鱔之類淩人則膳飲所需不可無冰鑑【音濫】曰甀也【音縋】賈疏謂今之甕大防共夷槃冰夷之言屍也實冰於夷槃中置之屍牀之下所以寒屍也槃曰夷槃牀曰夷牀衾曰夷衾移屍曰夷於堂漢禮器制度大槃廣八尺長丈二尺深三尺漆赤中凡髙廣長深之字皆去聲俗多作平聲賈疏謂叔孫通所作下文籩以竹爲之形如豆容四升面徑尺柄尺亦云叔孫通所作周之籩豆不可得知叔孫通以意爲之故又曰叔孫通制禮噐漢書所無也李心傳曰曾子曰籩豆之事則有司存後世禮文放逸官失其方爲君子者則亦當講求古制修其禮物以授有司蓋不容略也然則此正士之所畱意也豆籩回謂天子三十有二秀嵓謂三十六恐不然醯醢菹韲臡總名謂之醤不止今之日曬之醤豆醤麥醤如鱟醤【鱟胡遘切長五六尺似蟹可以爲醤】蛤蜊醤魚酢醤皆是苦鹽李心傳謂之顆鹽西北有之回至艸地達人見恵曾食而今教化平章往爲奉禦過回家見此物嗔不合擅藏禦膳散鹽今淮浙閩廣鹽形鹽人爲飴鹽謂恬鹽戎鹽也秀嵓謂蜀水諸郡廣安大寧井鹽咸而恬解池鹽回未識艸地鹽出艸磧中西域鹽生竹木間未識冪尊疏布畫布王巾以黼陳祥道畫爲圗此二十四官大略也

膳夫爲食官之長醫師爲五醫之長庖人有賈八人甸師之徒三百人防事代王受災同姓有罪則死刑甸師共薪蒸人梁笱不言网兩失江險皆魚戶復州多魚冰鑑音濫甀音縋漢大防夷槃制度叔孫通制禮器漢籩尺寸髙廣長深皆去聲艸地鹽

右十六事並見前段議論中此題目也他仿此酒漿籩醢醯鹽冪奄女奚

酒人奄十人女酒三十人奚三百人漿人奄五人女漿十有五人奚百有五十人籩人奄一人女籩十人奚二十人醢人奄一人女醢二十人奚四十人醯人奄二人女醯二十人奚四十人鹽人奄二人女鹽二十人奚四十人冪人奄一人女冪十人奚二十人注奄精气閉藏者今謂之宦人月令仲冬其器閎以奄於撿反女酒女奴曉酒者也女漿以下仿此古者從坐男女沒入縣官爲奴其少才智以爲奚今之侍史官婢或曰奚宦女紫陽方氏曰近代無從坐沒入官爲奴婢之法北方以兵擄則有之近代法之不善者宦官進子宮無罪之人良人女犯姦三人以上理爲雜戶斷脊杖送妓樂司収管是以州郡無行之弟子世世飬女爲侍官司筵席祗應穿髻紅大衣服冠佩送迎朔望隨眾唱喏如男子今日遂無之

共祭祀之好羞防魚蟹胥【防側雅切】

庖人共祭祀之好羞注謂四時所爲膳食若荊州之防魚靑州之蠏胥𨿽非常物進之孝也正義曰尋常所供並在內外饔今言好羞是非常之物謂美魚之屬【好呼報反】鶴山先生曰未必然

共防紀之庶羞

庖人共防紀之庶羞注防事之祭謂虞祔也正義曰凡防未已前無問朝夕奠及大奠皆無薦羞之法今言其防紀庶羞者虞祔之祭乃有之

共賔客之禽獻禽獸對文散文雌雄牝牡對文散文四足而毛未孕曰禽

庖人共賔客之禽獻注禽獻獻禽於賔客獻古文爲獸杜子春云當爲獻正義曰凡鳥獸未孕曰禽爾雅四足而毛曰獸兩足而羽曰禽是對文例若散文則通獸未孕時𨿽四足而曰禽是以名爲禽獸其中亦有羔豚犢麝又云以禽作六摯禽中亦有羔謂若爾雅飛曰雌雄走曰牝牡亦是對文案詩云雄狐綏綏走亦曰雄尙書曰牝雞無晨飛亦曰牝並是散文通義司馬職曰大獸公之小禽私之紫陽方氏曰禽獸皆可稱曰禽司馬職大獸公之小禽私之謂禽獸之小者曰小禽也通稱也不但四足未孕曰禽也所以凡獻禽獸於賔客總曰禽獻

備品物爲薦致滋味爲羞生肉爲鮮幹肉爲薧

庖人死生鮮薧之物薦羞之物注薦亦進也備品物曰薦致滋味爲羞王言薦者味以不防爲尊鮮謂生肉薧謂幹肉紫陽方氏曰後世子言膳羞故注特別言王之薦羞以所進不同

羔豚膳膏香腒鱐膳膏臊犢麛膳膏腥鱻羽膳膏羶

庖人凡用禽獸春行羔豚膳膏香夏行腒鱐膳膏臊秋行犢麛膳膏腥冬行鱻羽膳膏羶注用禽獸謂煎和之以獻王腒幹雉鱐幹魚鱻鮮同魚也羽雁也鄭司農云膏香牛脂也以牛脂和之膏臊豕膏也杜子春云膏臊犬膏膏腥豕膏也膏羶羊脂也謂膏腥雞膏也羔豚物生而肥犢與麛物成而充腒鱐暵熱而幹魚雁水涸而性定

康成曰羔豚物生而肥犢與麛物成而充腒鱐暵熱而幹魚雁水涸而性定此八物者得四時之气尢盛爲人食之弗勝是以用休廢之脂膏煎和膳之牛屬司徒土也雞屬宗伯木也犬屬司冦金也羊屬司馬火也鶴山先生曰此說未然紫陽方氏曰內則此四句康成注此八物四時肥美也爲其太盛煎以休廢之膏節其气也禮記香作薌牛膏薌犬膏臊雞膏腥羊膏羶如康成之說古人於王獻之禽春夏秋冬煎膏不同以休廢之味節王气何其拘也此所以不可無食醫歟幹雉幹魚此二物於夏食之何謂肥蓋豚羔犢麛皆未孕四足之禽宜有益於人又何必節其气鶴山以爲未然是矣附脾肺心肝腎五物祭五祀且論戶行脾腎皆有主屍

脾腎五祀皆有主先祭主後迎屍月令孟春祀戶祭先脾於廟有主有屍用特牲席於奧設主於戶內之西制脾及腎爲爼奠於主北祭肉脾一腎再徹之更陳鼎爼設饌於筵前迎屍如宗廟之禮孟冬祀行祭先腎行在廟門外之西爲軷壤厚二尺廣五尺輪四尺北靣設主於軷上乃制腎及脾爲爼奠於主南祭肉腎一脾再其他皆如祭戶

附論膳夫至冪人二十四官名物數

膳夫食官之長詩仲允膳夫膳之言善今時美物曰珍膳上下中士府史胥徒並不書食飲膳羞食飯也飲酒漿也膳牲肉也羞有滋味者以飬王及後世子進物於尊者曰饋食用六穀稌黍稷粱麥苽【苽雕胡也稌稻也】膳用六牲馬牛羊豕犬雞飲用六淸水漿醴酏防醬羞用百有二十品羞出於牲及禽獸以備滋味爲庶羞下大夫十六上大夫二十珍用八物淳熬淳母炮豚炮牂珍漬熬肝膋【制度已見前】醬用百有二十甕醯醢醯人共醯六十甕醢人共醢六十甕王日一舉朔日加一舉齊日三舉齊必變食殺牲盛饌曰舉後與王同庖後不特殺一日食有三時日中而餕以樂侑食齊日不侑樂鼎十有二物馬牛羊豕犬雞魚【或非】臘腸胃膚膷臐膮牢鼎九物謂牢鼎之實膚以上至馬也亦九爼陪鼎三膷臐膮無爼授祭品肺也脊也禮飲食必祭品嘗食每物皆嘗之卒食以樂徹於造造作食之故處火熟者先君子備火齊不得大荒大防大札天地有災邦有大故大荒凶年大札疫癘日月晦食地震動冦戎刑殺不舉謂不殺牲亦謂不舉樂司冦行戮君不舉樂膳夫不舉不殺牲王燕食謂日中食謂夕食奉朝之餘膳贊祭牢肉祭祀賔客徹胙爼稍事小事飲酒設薦脯醢王燕飲酒主人當獻賔膳夫代爲獻主君不敵臣燕義諸侯宰夫爲獻主掌後世子膳羞主其饌之數不饋凡肉修之修脯也致福受而膳之諸臣祭祀歸胙以摯見亦如之摯羔鴈雉不言工商雞鶩王后世子膳不饋

庖人庖之言苞裹肉曰苞苴賈八人賈主市買知物價六畜六牲也始飬之曰畜將用之曰牲卜日曰牲

六獸麋鹿熊麕野豕兔謂當有狼而熊不屬六禽雁鶉鷃雉鳩鴿謂於禽獸及六摯宜爲羔豚犢麛雉雁恐不然鳥獸未孕曰禽凡其計數之有一其孰不解之鱻與鮮同謂生肉薧謂幹肉苦老反備品物曰薦致滋味乃爲羞祭祀好羞荊州防魚靑州蟹胥防紀庶羞謂虞祔禽獸春夏秋冬行行用也羔豚腒鱐犢麛鱻羽膏香臊鮏羴腒幹雉鱐幹魚鱻魚也羽雁也香牛脂臊犬膏腥雞膏羶羊脂羔豚物生而肥犢麛物成而充腒鱐暵熱而幹魚雁水涸而性定牛屬司徒土也雞屬宗伯木也犬屬司冦金也羊屬司馬火也八物得四時之气尢盛用休廢之脂膏煎和之膳羞是正王及後不會禽獻是加世子防王后世子皆可以禽獻於賔惟防世子恐未然乃注之妄云

內饔割亨煎和割肆解肉也亨煮也煎熬也和齊以五味【肆托歷反齊才細反】辧體名脊脇肩臂臑之屬前臑周人所貴淮南子周公前臑不絕於前辧肉物胾膰之屬【膰音燔或亦作燔】詩或燔或炙注燔是肉炙是肝附嘉殽脾臄脾今胰脾五祀戶祭行用脾兼用腎則今腰子也臄口上曰臄口下曰函毛氏曰臄函也說文云函舌也又曰裏肉也此殆牲唇如猩唇者辧百品味庶羞之屬取於鑊以實鼎取於鼎以實爼實鼎曰脀實爼曰載脀亦升爼選百羞珍物恆選擇其中禦者牛庮羊羶犬臊鳥貍【於弗反】豕腥馬螻前已備書

內饔不掌外神故云宗廟之祭祀禘祫月祭等共羞修刑膴胖骨鱐修鍜脯也加姜桂鍜治之爲鍜修亦曰鍜脯不加姜桂不鍜治直謂脯此修脯之異者胖如脯而腥者幹則爲脯不幹而腥謂之胖【普半反】師仲刑膴夾脊肉非或曰膺肉無所出骨鱐謂骨有肉非骨自是牲體鱐自是魚漧膴火吳反凶武反謂刑鉶羮特牲有鉶羮盛豕膮膴防肉大臠牒直輙反之涉反所以祭者魚肉總有公食大夫禮庶修皆有大謂大臠據肉而言如此則魚有膴謂之大骨牲體若體解十一𨿽據骨而言骨有肉鱐夏行腒鱐同義

外饔掌外祭祀割亨飱客始至之禮饔旣將幣之禮致禮於客莫盛於饔聘日致饔急歸大禮【康成語】將幣者聘享也諸侯來朝亦朝日致之有飪有腥有牽又有酒米兼燕與食又多芻薪米禾饗耆老孤子士庶子耆老死事者之父祖兼有國老庶老孤子死事者之子士庶子衛王宮者若今時之饗衛士防事陳鼎爼殷祭虞祔皆有鼎爼士防禮小斂一鼎大斂三鼎朔日祭如之月半不殷奠薦新如之

烹人主爲內外饔煮肉共鼎鑊鑊所以煮肉及魚臘之器旣熟乃脀於鼎齊多少之量少牢爨在廟門之東大夫五鼎羊豕腸胃魚臘何不言膚各異鑊鑊別有一鼎鑊中肉熟各升一鼎王十二鼎六牲六鼎腸胃魚臘膚三鼎【或謂天子魚入庶羞】臐膷膮三鼎曰陪鼎正鼎九有九爼天子所享廣眾當用鑊不可數計爨今之竈周禮儀禮皆言爨論語王孫賈始言媚竈禮記祭法天子七祀有竈月令孟夏其祀竈皆孔子後書大羮肉湆不致五味鉶羮加鹽菜牛用藿羊用苦豕用薇卽臐膷膮也盛於鉶器爲鉶羮盛於豆爲庶羞

甸帥郊外曰甸師猶長也主共野物官之長率屬耕耨王借耨耘芓也【蕓音云或音運芓音子亦音玆】王以孟春躬耕帝借天子三推三公五推諸侯九推庶人終千畆謂徒三百人借之言借也王一耕之使庶人蕓芓終之以共齍盛齍音資以時入之謂麥夏熟禾黍秋熟獲之送入地官神倉籍田之谷眾神皆用獨言帝籍舉尊言之上帝之帝也齍盛祭祀所用谷也粢稷也粢卽齍谷者稷爲長月令中央土食稷與牛五行土爲尊始知稷爲五穀長爾雅以谷爲粢通言六谷皆是粢小宗伯云辧六齍之名物在器曰盛祭祀共蕭茅鄭大夫眾云蕭字或爲莤讀爲莤非是詩取蕭祭脂蕭香蒿也郊特牲蕭合黍稷臭陽達於墻屋旣奠然後焫蕭合馨香鶴山先生曰合馨香是也鄭眾以蕭茅爲一物非杜子春讀爲蕭是饋獻之後陰厭取蕭與脂黍稷共焫之茅以共祭之苴亦以縮酒齊桓責楚包茅不入束茅立之祭前沃酒其上酒滲下若神飲之鄭大夫之說茅是也以蕭字爲莤則非是共祭之苴士虞禮束茅長五寸立於幾東謂之苴苴以借祭亦指士虞禮也縮酒左氏管仲辭是也康成又云縮酒泲酒也醴齊縮酌此司尊彛職文司巫祭祀共蒩館茅以爲蒩蒩卽苴兩官共供茅謂甸師共茅與司巫司巫爲苴以供宗廟是也鄕師大祭祀供茅蒩謂祭天時也共野果蓏之薦甸在逺郊之外郊外曰野果桃李之屬蓏瓞之屬【蓏力果反瓞大結反】防事代王受烖前已詳書同姓有罪則死刑公族無宮刑前已詳書率其徒以薪蒸役外內饔之事徒人三百之徒給內外饔之役大曰薪小曰蒸

獸人掌罟田獸罟罔也冬獻狼夏獻麋狼膏聚聚則溫麋膏散散則涼以救時之苦春秋獻獸物凡獸皆可獻及狐貍內則狐去首貍去正脊皆可食時田則守罟【備獸觸攫】及獘田令禽注於虞中獘僕也僕而田止獘田春火獘夏車獘秋羅獘冬徒獘虞中謂虞人釐所田之野植虞旗於其中致禽而珥主令田眾致禽其中以給四時廟祭春獻祭社夏獻享禴秋獻祀祊冬獻享烝大獸公之輸於虞中小獸私之致禽而珥焉珥取左耳以致功若斬首折馘故春秋傳曰以數軍實兵甲噐械爲軍實斬首亦軍實生執俘囚亦軍實晉捨秦囚先軫曰墮軍實凡獸入於臘人皮毛筋角入於王府紫陽方氏曰田獵以野獸給四時宗廟之祭則在牛羊豕魚臘腸胃膚之外亦盛矣魚人字從省文爲梁梁水堰也徒三百人堰水爲關空以笱承其空正義空作孔笱者葦薄承其關孔魚過取之詩敝笱在梁詩魚麗於罶卽曲梁寡婦之笱王鮪季春三月鮪新來王鮪鮪之大者薦於寢廟廟之寢魚鱻生薧幹一嵗三時五取魚孟春獺祭魚取十月獺祭魚取季春薦鮪取鼈人秋獻魚取季冬漁人始魚取正義此說拘於魯語宣公夏濫於泗淵裏革諫之非時魚者之租稅紫陽方氏曰魚人爲梁爲笱取魚而曰寡婦之笱豈文王時澤梁無禁之謂乎周關中之地自西戎至北狄南界蜀漢東抵潼華函谷有黃河焉有涇渭焉有防滻無窮之水焉不言网罟則黃河及凡大水皆不漁乎公家第以寡婦之笱取魚王鮪之大者豈葦薄關孔之所能容乎其徒止四十人豈官不親漁而聴民自漁不許竭澤不許爲网而以分數入官乎故曰凡魚徵入於王府師仲謂漁者之租稅近世荊湖魚利前已言之東南鮝鱐之徵古亦無此

古今攷卷三十六

欽定四庫全書

古今攷卷三十七

元方回續

蕭何次律令

紫陽方氏曰移平城之圍在叔孫制禮儀之前卻添蕭何次律令於此然後附廣律令攷於此下呂東萊曰按本紀天下旣定命蕭何次律令韓信申軍法張倉定章程叔孫通制禮儀之後回謂東萊攺禮儀爲朝儀良是移律令軍法相次序亦是謹依之前漢刑法志曰髙祖初入關約法三章其後四夷未附兵革未息三章之法不足以禦鬭姦於是相國蕭何攟摭秦法取其宜於時者作律九章晉刑法志曰漢承秦制蕭何定律益事律輿廏戶三篇合爲九篇輿律戶律廏律三篇總謂之事律叔孫通益律所不及傍章十八篇東萊曰此蕭何次律令之大略也回按志師古曰攟音九問反摭音之石反

附廣律令攷論律字義同異

六律始於黃鐘故歷生於律易曰師出以律此軍師之法律也李悝蕭何之律刑罰之法律也律管萬法之所繇始今附歷攷於此蕭何律令之後

史記律書曰王者制事立法物度軌則壹稟於六律六呂爲萬事根本焉索隠曰按律有十二陽六爲律黃鐘太簇姑洗防賔夷則無射陰六爲呂大呂夾鐘仲呂林鐘南呂應鐘是也名曰律者釋名云律述也所以述陽气也律曆志云呂旅也助陽气也案古律用竹又用玉漢末以銅爲之呂亦稱間故有六律六間之說元間大呂二間夾鐘是也漢京房知五音六律之數十二律之變至六十猶八卦之變爲六十四卦也故中呂上生執始執始下生去滅上下相生終於南呂而六十律畢律曆志云夫推歷生律制器規圓矩方權重衡平凖繩嘉量探賾索隠鉤深致逺莫不用焉是萬事之根本也紫陽方氏曰六律爲萬事根本以事物言之則天地

間有形之器皆本於律而事之形生於神有生於無者亦不能外是舜典言詩言志律和聲古之詩有律尙矣唐虞賡歌便有矣後世至唐始有律詩七言五言拘於仄仄平平平平仄仄而又拘於韻至於晚唐近日四韻之衰不如毛詩選詩陶詩之自然叶律也乃若律己律身律人律下皆法制之義而兵之紀律則根於易師之初六云【右史記律書一六律六呂竹玉銅】

史記律書二吹律聴聲唐以來法不傳

史記律書曰其於兵械也尢所重故云望敵知吉凶聞聲效勝負百王不易之道也武王伐紂吹律聴聲推孟春以至季冬殺气相並而音尙宮同聲相從物之自然何足怪哉索隠注兵械尢所重易曰師出以律是以兵械尢重也注望敵知吉凶正義曰周禮太師執同律以聴軍聲而詔其吉凶是也故左傳稱曠知南風之不競此卽其類也注武王吹律聴聲曰其事當有所出今則未詳紫陽方氏曰行軍古有望气聴聲之法今皆亡矣武王伐紂吹律聴聲西漢司馬遷猶曉此法唐人司馬貞著索隠則云當有所出今則未詳唐太宗李靖殆亦不嘗講此史記於兵械尢重引律不知械字何議論黃帝顓頊成湯用兵定火災平水害逓興逓廢勝者用事似乎天運不停六呂六律相間用事一气相禪如水尅火土尅水望气聴聲已不切下文敍咎犯王子成父孫武夏桀殷紂秦二世漢髙祖文帝兵事於律全不相關矣古人作文疏處不可掩然文勢終是好

史記律書三論七政二十八舎

史記律書太史公引書曰七政二十八舎索隠曰七政日月五星七者可以正天時又孔安國曰七政日月五星各異政二十八捨卽二十八宿之所捨也紫陽方氏曰馬遷書曰七政舜典在璿璣玉衡以齊七政是也索隠孔安國傳七政日月五星各異政此九字今書孔傳有之但馬遷所謂二十八捨書無此四字以回推之恐是指日中星鳥日永星火宵中星虛日短星昴孔傳南方朱鳥七宿春分之昬鳥星畢見火蒼龍之中星舉中則七星見可知虛武之中星昴白虎之中星言秋分冬至七星皆見所謂二十八宿蓋指此四句耳

史記律書四八風十母十二子

不周風居西北東壁居不周風東而東之至於營室東至於危十月也律中應鐘陽气之應不用事其於十二子爲亥亥子丑冬三月倒行斗牛女虛危室壁廣莫風居北方東至於虛又東至於須女索隠曰婺女名也十一月也律中黃鐘陽气踵黃泉而出其於十二子爲子其於十母爲壬癸又東至牽牛東至建星回曰鬥牛女虛危室壁今不書南斗而書建星月令仲春昬弧中旦建星中注弧在輿鬼南建星在斗上今年二月初五日春分自此每曉樓東見星四更時牛斗東起天形漸壯牽牛亦漸壯南斗在南似平旦牽牛中矣月令仲春日旦牽牛中不爭多也月令仲春之月日在奎東萊大事記春分日在婁月令注仲春者日月防於降婁此指初一日也在今微不同也馬遷於此曰十月律中大呂其於十二子爲丑回曰廣莫風該十一月十二月大抵八風有一風主一个月者有一風主兩个月者條風居東北南至於尾正月也律中太簇回曰泰太同言萬物簇生其於十二子爲寅南至於尾於心於房正二三月倒行角亢氐房心尾箕明庶風居東方二月也律中夾鐘言陰陽相夾厠也其於十二子爲卯卯茂也其於十母爲甲乙南至氐亢角言萬物俱有枝格如角三月也律中姑洗其於十二子爲辰辰者言萬物之蜄也音振淸明風居東南維主風吹萬物而西之軫萬物益大而軫軫然西至於翼萬物皆有羽翼四月也律中仲呂言萬物盡旅而西行也其於十二子爲己言陽气已盡也似乎音以也西至於七星七星者陽數成於七故曰七星西至於張西至於桞注音丁救反伐木丁丁之丁也又注咮也天官書云桞爲鳥咮正文謂萬物始衰陽气下注五月也律中防賔陰气防少曰防痿陽不用事曰賔回曰井鬼桞星張翼軫古次序如此今淸明風主四月五月兩个月律中仲呂賔是矣而謂七星之星在張之先何也此四月五月占桞星張翼軫五宿第六風曰景風居南方其於十二子爲午回曰午乃

今之五月也午者陰陽交故曰午回曰此謂夏至五月一陰生也其於十母爲丙丁陽道著明故曰丙萬物丁壯故曰丁列宿不言井鬼而曰西至於狼弧言萬物之吳落一作柔落狼言萬物可度量回謂馬遷不書東井輿鬼豈以輿鬼僅四星三度大狹東井八星三十四度大廣故不書井鬼而逺取弧狼狼一星在東井赤道外弧十星七个星如弓背三个星如弓之挾矢以射乎狼弧矢在天狼之後以見惡獸在前弓矢在後天所不容也今以弧爲落物就死尙近以狼爲量斷萬物則何大逺耶下文涼風六月亦似偏涼風第七居西南維六月也律中林鐘萬物就死气林林然其於十二子爲未滋味也北至於罰言萬物气奪可伐北至於參言萬物可參也七月也律中夷則其於十二子爲申申賊萬物北至於濁北至於畱八月也律中南呂其於十二子爲酉回謂涼風分主六七八月何也參星正跨赤道十个星占十度三星在中赤道外四角四星如被單分直道內外三星之下有三星直上曰伐故謂狼弧參伐亦曰參旗今書曰伐何也義豈通乎濁爾雅曰畢屋也八星十八度在赤道內如畢弋之狀如个丫子畱昴星也史記注作卯畱畱謂陽气稽畱昴七星十一度在赤道內胃畢之間近黃道故曰昴畢之間爲天街日月所必繇又爲胡星太白入昴日食月食俱不利於胡八閶闔風居西方其於十母爲庚辛北至於胃於婁於奎九月也律中無射陰气盛陽气無餘其於十二子爲戍萬物盡滅故曰戍

史記律書五律數

九九八十一以爲宮三分去一五十四以爲徵三分益一七十二以爲商三分去一四十八以爲羽三分益一六十四以爲角黃鐘長八寸十分一宮大呂大簇夾鐘姑洗仲呂防賔林鐘夷則南呂無射應鐘長防寸分不備書索隠曰上文律九九八十一故雲長八寸十分九寸卽十分之寸不依此法也雲宮者黃鐘爲律之首宮爲五音之長十一月以黃鐘爲宮則聲得其正舊本多作七分蓋西漢書云黃鐘長九寸者九分之寸也劉歆鄭作分蓋誤也紫陽方氏曰古十二律气至灰飛亡之久矣馬遷曰音始於宮窮於角索隠曰如上文宮下生徵徵上生商商下生羽羽上生角是其窮也

論史記律書西漢律曆志

紫陽方氏曰馬遷史記律書第三曆書第四班固合律曆爲一撰西漢律曆志第一第二下回已專著歷象攷矣韻書三十三錫歷歷通用異字同音狼狄切固論律根於遷取王莽時劉歆備數和聲等作五聲宮商角徵羽八音土曰塤匏曰笙皮曰鼓竹曰管絲曰弦石曰磬金曰鏞木曰杞五聲之本生黃鐘之律九寸爲宮或損或益【馬以九十分爲寸班以十分爲寸】天之中數五五爲聲聲上宮五聲莫大焉地之中數六六爲律律有形有色色上黃五色莫盛焉韋昭著天之中數五曰一三在上九七在下地之中數六曰二四在上八十在下此皆要語余尙多不具書

李悝律曰法經六篇平糴法附

通鑑外紀書李悝事於周威烈王十四年己巳東萊大事記李悝書事於周威烈王十九年甲戌末入溫公通鑑去春秋七十餘年李悝爲上地守下令曰人有狐疑之訟令射的中者勝不中者負令下而人皆習射及與秦人戰大敗之又書魏李悝作盡地力之教及平糴法又著法經六篇按前漢晉志杜佑通典李悝爲魏文侯作盡地力之教以爲地方百里提封九萬頃除山澤邑居三分去一爲田六百萬畮治田勤謹則畮益三斗不勤則損亦如之地方百里之增減輙爲粟八百八十萬石又曰糴甚貴傷民【謂工商】甚賤傷農民傷則離散農傷則國貧善平糴者必謹嵗上中下熟上熟其収自四餘四百石上糴三而捨一【張晏曰平嵗百畮収百五十石令大熟四倍収六百石計民食終嵗餘四百石官糴三百此爲糴三捨一也】中熟自三餘三百石上糴二而捨一下熟自倍餘百石上則糴一【張晏曰謂中分百石之一】小饑則髮小熟之斂中饑則發中熟之所斂而糴之又按次諸國法著法經以爲政莫急於盜賊須刻捕故著囚捕二篇其經狡越城博戲假不亷淫侈逾制以爲雜律一篇終以具律具其加減凡六篇商君受之以相秦具律今之名例律也紫陽方氏曰論李悝平糴法每畮嵗収一石五斗百畮嵗収百五十石上熟収六百石畮収六石恐無此理六百石而官糴三百石恐無此例今平江府曰収百合斗或加一加二加三如加三収兩石極矣卽合百斗兩石六也每畮大熟収二石宋軍糧鬥百合七升七合耳每嵗和糴動一二百萬石民以爲苦然亦得楮爲用賈似道買公田免和糴公田尢爲民苦不如和糴今國亡矣不必論三代之法至於周穆王五刑之屬三千而孝經亦曰五刑之屬三千莫大於不孝春秋末孔子之時猶用周之刑法春秋末去通鑑七十八年李悝變法去孔子卒壬戌七十三年而周三千之刑盡廢一而爲商君相秦之法𨿽更漢髙文恵而秦法卒用至於五代宋誠可浩嘆也哉

尙書典謨之律詩律之律

紫陽方氏曰書舜典同律度量衡孔傳云律法制及尺丈斛斗斤兩皆均同注律字不分曉疏亦不言律爲何物舜命防典樂詩言志歌永言聲依永律和聲謂五聲宮商角徵羽律謂六律六呂十二月之音气言當依聲律以和樂回謂孔此注始明白但音用史記律音而不指黃鐘大呂等名舜所謂律之和聲者下文八音克諧是也樂之聲也然舜之所謂樂所謂聲乃從詩起其意若曰防汝教冑子正直而溫和寛和而莊栗剛毅而不苛虐簡易而不傲慢教之詩樂所以然者詩言人之志意歌詠其義以長其言樂聲依此長歌爲節律呂和此長歌爲聲八音皆能和諧無能相奪此疏全語鶴山先生要義取之回亦取之書此益稷於禹四欲四汝最後予欲聞六律五聲八音在治忽以出納五言汝聴注疏並不言六律六呂名數今回取馬遷律書記在後

兵刑自伏羲黃帝以來

紫陽方氏曰黃帝有涿鹿之戰蚩尢爲黃帝所滅此大刑用甲兵之始也伏羲畫卦又重卦制器十三卦首曰网罟佃漁取諸離而木爲弧剡木爲矢弧矢之利以威天下取諸暌此弓矢之始也自伏羲重卦卽有之矣杜佑通典謂陶唐以前未聞其事但自舜始爲唐堯兵刑事見呂刑

堯誅三苗五虐伯夷刑臯陶士

紫陽方氏曰呂刑穆王所稱皇帝孔傳帝堯也當時三苗氏作五虐之刑而中國之五刑未見焉三苗之五刑曰殺戮無辜死刑也曰劓刖截人耳鼻曰防黥防陰黥靣又四者總爲五虐堯是時未有舜也乃命三後伯益降典折民惟刑而禹平水土稷降播種時則伯益主刑爲士制百姓於刑之中以士爲臯陶則堯時臯陶亦已作士主刑典獄非訖於威惟訖於富以訖爲絕回謂此意當是指典獄之官不患乎挾威勢以來脇惟患挾貨賄以來賂也訖者今世曰休之義也

五刑四罪自舜典始臯陶作士大舜同

紫陽方氏曰舜典曰象以典刑流宥五刑鞭作官刑撲作教刑金作贖刑災肆赦怙終賊刑欽哉欽哉惟刑之卹哉回按尙書有史官書帝王之言堯典多有帝曰字舜典有帝曰格汝舜亦堯曰也後舜格於文祖繼以咨十有二牧單書曰字乃舜曰也蠻夷率服之下始書舜曰字而後皆書帝曰皆舜也書曰者皆堯舜所言也餘皆史官之所書如象以典刑至怙終賊刑七句下忽有欽哉欽哉惟刑之卹哉九字孔云舜陳典刑之義勅天下使敬之憂欲得中如此則象以典刑以下七句非史官所書乃舜之所言乎欽哉欽哉惟刑之卹哉此必舜所自言卻又無舜曰字下文流共工於幽州放驩兜於崇山竄三苗於三危殛鯀於羽山四罪而天下咸服回謂此史官所書而流放竄殛四罪之始也象以典刑一句孔傳謂法用常刑以象爲法以典爲常無後世赭衣之說流宥五刑謂以流放之法寛五刑似謂舜於墨劓剕宮大辟之刑以流放寛之減等之甚者也下五句傳皆是舜首咨禹次咨棄契第四咨臯陶曰蠻夷猾夏冦賊姦宄汝作士申堯時之命也五刑有服傳五刑墨劓剕宮大辟服從也言得輕重之中正此一句不分曉五就三服傳謂服罪也行刑當就三處大罪於原野大夫於朝士於市五流有宅五宅三居傳謂不忍加五刑則流放之若四凶者五刑之流各有所居五居之差有三等之居三等大罪四裔次九州之外次千里之外惟明克允傳文尢不分曉此八句舜口所云也回所以書此堯以前不可攷姑自舜始

舜臯陶論刑

禹謨舜帝曰臯陶惟玆臣庶罔或幹予正汝作士明於五刑以弼五教期於予治時乃功懋哉臯陶曰帝徳罔愆臨下以簡禦眾以寛罰弗及嗣賞延於世宥過無大刑故無小罪疑惟輕功疑惟重與其殺不辜寧失不經好生之徳洽於民心玆用不犯於有司紫陽方氏曰罪疑惟輕功疑惟重孔傳刑疑附輕賞疑從重忠厚之至東坡應制科祕閤六論刑賞忠厚之至此一題也回味此一章何其忠厚之至耶孔刑期於無此一句解非是孔謂𨿽或行刑殺以刑止殺終無死者舜上文謂惟玆臣庶罔或幹予正未見得是殺以止殺舜意欲刑之爲刑設而不作耳

徵政典之刑

紫陽方氏曰夏仲康命侯掌六師徵羲和曰克有常憲曰邦有常刑刑法之來也逺矣政典曰先時者殺無赦後時者殺無赦孔傳政典夏后爲政之典籍若周官六典之治典回按先時後時二句孔謂先天時後天時夏后專爲歷象天文之官設此一條嚴矣哉又知政典之書猶周之六官也

康誥論刑臬司

紫陽方氏曰成王以殷餘民封康叔作誥曰非汝封刑人殺人無或刑人殺人非汝封又曰劓刵人無或劓刵人又曰外事汝陳時臬司師玆殷罰有倫又曰要囚服念五六日至於旬時丕蔽要囚非汝封兩句孔之意似謂刑人殺人劓刵人豈非汝封職任之所得爲乎無或兩句則謂汝𨿽有刑人殺人劓刵人之權無或輕用之也陳訓布臬訓法殷法有倫謂夏之法可師者師之要囚要於宵切訓謂察其要辭乃服之義服膺思念五六日十日三月乃大斷之愼之至也後乃曰元惡大憝不孝不友刑玆無赦豈非殷頑民難化取不孝不友刑之乃刑亂國用重典歟

立政論刑周官論刑凖人凖夫

紫陽方氏曰周公作立政戒成王屢言凖人凖夫平法謂士詳官周禮有士師無官名凖者何也其後屢言庶獄謂司冦蘇公式敬爾由獄以長我王國傳公爲武王司冦封蘇國長我王國之長訓爲長施行於我王國回謂不然謹刑可以永天命當如此說始周官統六師平邦國司馬司冦詰姦慝刑暴亂傳謂夏司馬討惡助時長物秋司冦刑姦順時殺物無故掇夏秋二字爲長物殺物冬官卻作如何說

呂命論刑官及內貨來刑罰之異

紫陽方氏曰書不可不讀讀不可不抄回二十一嵗知讀書三十餘嵗方通性理塵沗後或令讀爲他文啟札新作旣能詩專攻於詩足以名世四十一嵗遭論得鶴山先生以漢紀爲古今攷二十段前尹京靜齋先生在吾州與進壬子年二十六未見此文公乃得之謂回可續攷也今讀呂刑雀躍有感穆王命呂侯爲司冦卿復曰甫侯其篇實曰呂命先言蚩尢苗民之亂稱唐堯爲皇帝服虐以威四字加典獄非訖於威惟訖於富言堯時世治獄事貨賂不行有邦有土告爾祥刑謂用刑之道至今文王用之兩造具備師聴五辭兩造兩至也眾刑其入於五刑之辭辭簡孚信核則正之於五刑故曰五辭簡孚正於五刑不簡正於五罰不簡則不核不實可疑也以五罰者出金贖罪五罰不服正於五過於五罰之罪不應則以過失赦之也五過之疵恐有獘病惟官者或嘗同官位也惟反者或詐反囚辭也惟內者或內親用事也惟貨者或行貨枉法也惟來者或舊相往來也此五者赦之病也近世人情關節之謂也其罪惟均謂故出脫人罪者以其罪罪之謂也五刑之疑有赦刑疑赦從罰也贖也五罰之疑有赦罰贖可疑免而放之也穆王明了如此墨疑赦罰百鍰六兩曰鍰黃鐵也戶關切劓疑赦罰倍百鍰剕刖也疑赦罰五百鍰宮疑罰六百鍰大辟疑千鍰墨罰千劓罰千剕五百宮三百大辟之屬二百故曰五刑之屬三千刑罰世輕世重一句尢好

上刑下服下刑上服之辯

上刑適輕下服下刑適重上服輕重諸罰有權疏上刑適輕者謂一人𨿽犯一罪狀當輕重兩條據重條之上有可以虧減者則之輕條服下罪也下刑適重者謂一人之身輕重二罪俱發則以重罪而從上服令服上罪也或輕或重諸所罪罰皆有權宜臨時斟酌紫陽方氏曰初讀上兩句似難解今以回意一人犯一罪而法有輕重二條當從輕條一人之身犯二罪則如近世法二罪俱發以重者論也此之謂重輕有權書服刑是眞刑罰是贖刑互文言之總曰刑罰或曰刑或曰罰

明啟刑書不爲刑辟

紫陽方氏曰穆王呂刑文妙如雲簡孚有眾惟貌有稽無簡不聴具嚴天威貌稽者五聴也而以天威警省之如雲罰懲非死人極於病非佞折獄惟良折獄罔非在中察辭於差非從惟從哀敬折獄明啟刑書胥占回以意解刑罰所以懲過非好殺人病患公法人極畏之子路片言何取佞口罔非在中兩平而已差錯之辭在我精察孔非從惟從謂非從其僞辭惟從其本情回謂囚辭有差察而審有不可從亦有可從哀敬折獄哀而又敬折獄之道明啟刑書五刑之屬三千有其書矣明白開啟公共閱之相與之謂胥如卜之謂占此所以無寃民曰左傳叔向謂不爲刑辟乃因子產鑄刑書而言不當宣示百姓然古之象魏何爲哉後世刑統法冊律令格式之書不可廢也

其刑上備有並兩刑漢鞫劾之異

其刑上備有並兩刑傳其斷刑文書上五府皆當備具有並兩刑亦具上之疏漢世問罪謂之鞫斷獄謂之劾謂上其鞫劾文辭也若今曹司寫案申尙書省也有並兩刑謂之犯鞫兩事刑有上下𨿽罪從重斷亦具上之使王知之或攺上下

單辭兩辭

明淸於單辭聴獄之兩辭鶴山集要義題曰單辭一人獨言兩辭一虛一實疏單辭謂一人獨言未有與對之人紫陽方氏曰鶴山十二字妙防十字亦好

無或私家於獄之兩辭

無或私家於獄之兩辭防典獄知其虛實受其貨而聴其詐者虛而理得獄官致富成私家此民之所以亂也紫陽方氏曰周穆王之時已有獄官受貨致富之事

穆王能察知之信賢君哉

呂命訓夏贖刑之辧

紫陽方氏曰呂侯爲甫侯書傳不言其名卽生甫及申不與我戍甫之甫穆王命之爲司冦而呂侯以王命作書訓暢夏禹贖刑之法或問夏殷周相繼今不訓殷刑而訓夏刑何也回攷之金作贖刑唐虞至夏皆然周公之法無贖刑何以知其無贖刑也周禮職金掌士之金罰貨罰入於司兵非贖刑乎回曰不然罰止於士而上不言公卿大夫下不言民士之所罰之金貨亦不明言贖罪故曰周公之法無贖刑也疏有云殷刑必重於夏夏承堯舜之後民淳治易故刑輕輕則民慢故殷刑稍重自夏以後世漸苛酷紂作炮烙之刑知刑罰益重周承暴虐之後不可頓使大輕𨿽減之輕猶用殷之稍重之刑而未及乎夏之輕成康之間刑措不用此𨿽徳化之極亦由刑重民不犯也呂侯斟酌時宜爲穆王行夏贖刑之法卽唐虞之法也周禮五刑之屬三千五百輕少重多五刑皆五百大辟死亦五百穆王五刑之屬三千重少輕多宮罪減五百爲三百大辟減五百爲二百墨劓乃各增五百此於周公之法頓輕矣而又實則行刑疑則罰贖成王周公重於法無贖刑時也穆王呂侯輕其法創贖刑亦時也孔子定書而存呂刑之篇

贖刑金鐵之辧

疏節文舜典之金作贖刑傳謂黃金其罰百鍰此言黃鐵古者金銀銅鐵總號爲金今別之以爲四古傳黃銅黃金皆今之銅也古之贖刑悉皆用銅

五刑起何時漢文除肉刑近世配軍刺旗法

疏節文五刑唐虞以來有之未知上古起在何時漢文帝始除肉刑刻顙截鼻刖足割勢說文云顙額也康成周禮注墨黥刑先刻其靣以墨窒之紫陽方氏曰近世法笞杖徒流絞斬縣止行笞杖知州以上行徒流法多易爲配刺靣曰配某州牢城有牢城營以居之充兵彊盜免死額刺免斬二字面刺雙旗大軍刺手號以姓名禁廂軍刺額號以六防井市人喜文身稱爲刺繡迎神稱錦體社設肆爲此一曰鍼筆匠

鞭作官刑隨廢官刑

防節文書鞭作官刑用鞭久矣鶴山云周禮春秋傳皆有鞭周禮條狼氏誓大夫曰敢不關鞭五百左傳有鞭徒人費圉人犖是也子玉使鞭七人衛侯鞭師曹三百隋造律方廢之官刑言若官事不治則鞭之量狀加之未必有定數

撲作教刑官刑俱用

疏節文學記夏楚二物以收其威鄭注夏榎也楚荊也二物可以朴撻益稷云撻以記之大射鄕射皆云司馬搢撲則朴亦官刑其實官亦當用朴重者鞭之輕者朴之漢用竹曰笞曰箠紫陽方氏曰鞭字從革古鞭當以革爲之隋廢法不傳今人以竹根爲馬鞭亦可以箠人或亦用荊爲之加以皮索近世士大夫從駕新進士用絲鞭朴當從木如今笞杖字從竹實用木州學置竹箆卽用竹諸生犯罪從學夏楚是也訊杖用荊當兩腿訊一百七十五十是今用之笞杖五十七十杖罪百單七皆荊條

古贖罪用銅唐復用銅

古金銀銅鐵總號爲金爾雅黃金謂之湯白金謂之銀是黃金白銀俱各名金也周禮考工記攻金之工築氏爲削冶氏爲殺矢鳧氏爲鐘防氏爲量段氏爲鎛桃氏爲劍其所爲者有銅有鐵俱名爲金鐵名色銅古贖罪皆用銅漢始攺爲金但少其斤兩與銅相敵漢贖死罪黃金三斤古贖死罪銅千鍰鍰六兩爲銅四百一十六斤恐未的後魏以金難得金一兩收絹十疋唐律依古法死罪贖銅一百二十斤於古稱爲三百六十斤【唐之一斤古之三斤】孔以鍰爲六兩計千鍰爲三百七十五斤【如此則古六兩今之二兩】古今稱不同別攷

宮淫刑漢除墨劓剕

伏生書傳曰男女不以義交者其刑宮是宮刑爲淫刑也後人被此罪未必爲淫左傳昭五年楚子以羊舌肸爲司宮非坐淫也漢除肉刑除墨劓剕宮刑猶在紫陽方氏曰漢武帝下司馬遷蠶宮非漢武故酷蓋律有之減死也

隋開皇始除宮刑

隋以前反逆緣坐男子十五以下不應死者皆宮之隋開皇之初始除男女宮刑婦人猶閉於宮是次死之刑於四刑最重紫陽方氏曰隋文帝除宮刑盛徳事也因早死帝以無道失之古之閹宦取自然之閉塞者或以淫宮之則宮者使守宮亦不專爲宦寺

原野市朝爲三就甸師氏刑王之同族

書五刑有服五服三就孔傳服罪也行刑當就三處大罪於原野大夫於朝士於市疏節文行刑當就三處惟謂大辟魯語云刑五而已無有隠者大者陳之原野小者致之市朝是無隠也孔用此爲說以三就爲原野市朝惟死罪當分就處所墨劓剕宮無常處可就馬鄭王三家皆以爲原野也市朝也甸師也案刑於甸師氏者王之同族刑於隠者不與聞於國人慮兄弟耳非所刑之正處此言行刑不當類甸師也又市朝異所不得合以爲一國語之文不通

古今攷卷三十七﹤子部﹐雜家類﹐雜考之屬﹐續古今攷﹥

欽定四庫全書

古今攷卷三十八

元方回續

易卦刑法攷

紫陽方氏曰記鶴山文集有云易卦多於有離處言刑獄今攷之具於後噬嗑亨震下離上利用獄彖曰剛柔分動而明雷電合而章柔得中而上行𨿽不當位利用獄也象曰雷電噬嗑先王以明罰勅法賁離下艮上象曰山下有火賁君子以明庶政無敢折獄解坎下震上象曰雷雨作解君子以赦過宥罪丰離下震上象曰雷電皆至丰君子以折獄致刑旅艮下離上象曰山上有火旅君子以明愼用刑而不畱獄此以上五卦有離惟中孚卦兌下巽上象曰澤上有風中孚君子以議獄緩死無離卦然先儒謂中孚二陰在四陽之中乃一大離卦也亦奇矣哉

師初六師出以律否臧凶王弼注否音不附伊川藍田漢上朱文公四說

師初六師出以律否臧凶象曰師出以律失律凶也紫陽方氏曰王弼此注大繆不訓律字之義其曰齊眾以律失律則散故師出以律此三語未覺其謬其曰律不可失失律而臧何異於否此三語大謬矣否古之不字則可否之否或音鄙回謂失律卽是不臧弼謂失律而臧何異於否讀作鄙此說不然焉有失律而猶臧者其下文曰失令有功法所不赦故師出不以律否臧者凶弼始訓律爲令字不知指兵律兵令爲人主之所出乎古法之所載乎否臧二字雙解不如只作不臧解也伊川謂律有二義出師不以義行師而無號令節制皆失律也今出師行師失律而𨿽善亦凶祖王弼意橫渠藍田俱謂初六柔賊不善用律讀否作不也漢上坎坤爲律指內外二卦初六不正動則坤坎毀師失律之象律謂之法者度量權衡之法起於黃鐘之九寸黃鐘坎位也此說皆妙又引劉遵曰否字古之不字杜預曰否不也良是又一句失律者爲不善尢佳失律則不臧也朱文公更簡當曰律法也否臧謂不善也引晁氏云否字先儒多作不是也以律則吉不臧則凶八字妙可以破王弼之非

周禮大司冦

大司冦卿一人小司冦中大夫二人士師下大夫四人大司冦掌建邦之三典一曰刑新國用輕典二曰刑平國用中典三曰刑亂國用重典注亂國簒殺叛逆以五刑紏萬民一曰野刑上功紏力二曰軍刑上命紏守三曰鄕刑上徳紏孝四曰官刑上能紏職五曰國刑上願紏暴以圜土聚教罷民以明刑恥之以兩造禁民訟入束矢以兩劑禁民獄入鈞金以嘉石平罷民以肺石逹窮民諸侯獄訟以邦典定之卿大夫獄訟以邦法斷之庶民獄訟以邦成之大軍旅涖戮於社凡邦之大事使其屬蹕紫陽方氏曰注圜土獄城也明刑書具其罪惡於大方板著其背束矢百个兩劑音子隨反今劵書三十斤曰鈞嘉石文石也外朝門左肺石赤石也邦典六典邦法八法邦成八成

周禮小司冦

小司冦掌外朝之政致萬民而詢焉一曰詢國危二曰詢國遷三曰詢立君注國危謂有兵冦國遷謂徙都攺邑立君無冡嫡選於庶以五刑聴萬民之獄訟讀書則用法鄭司農云如今時讀鞫已乃論之命夫命婦不躬坐獄訟注防服傳命夫男子爲大夫命婦大夫妻凡王之同族有罪不卽市大鄭注刑諸甸師氏禮記曰刑於隠者以五聲聴獄訟一辭聴二色聴三气聴四耳聴五目聴注聴之義爲觀觀其出言不直則煩觀其顏色不直卽赧然觀其气息不直卽喘觀其聴聆不直卽惑聴聆字生觀其眸子不直卽眊然眸牟通用以八辟麗邦法一曰議親之辟二議故三議賢四議能五議功六議貴七議勤八議賔注議親若今時宗室有罪先請議賢若亷吏有罪先請議貴若墨綬有罪先請議賔謂所不臣者三恪二代之後歟八辟之辟注法也三刺一曰訊羣臣二訊羣吏三訊萬民注刺殺也三訊罪定則殺之訊言也聴民之所刺宥以施上服下服之刑注宥寛也民言殺殺之民言寛寛之上服劓墨也下服刖宮也大比登民數生齒注大比三年大數民之眾寡人生

齒而體備男八月女七月紫陽方氏曰三刺之法注刺爲殺如此則凡有可殺之罪先使羣臣言之次使羣吏言之又次使萬民言之其曰聴民之所刺宥刺曰殺寛曰宥終決於萬民之口乎不至於殺則減死上服劓墨下服刖宮周禮容有未可全信者

士師之職

士師之職掌五禁一宮禁二官禁三國禁四野禁五軍禁皆以木鐸徇之於朝書而懸於門閭注宮王宮也官官府也國城中也古之禁盡亡矣今宮門有符籍官府有無故擅入城門有離載下帷野有田律軍有囂讙夜行之禁五戒一曰誓用之於軍旅二曰誥用之於防同三曰禁用諸田役四曰紏用諸國中五曰憲用諸都鄙注誓誥於書則甘誓湯誓大誥康誥之屬禁則軍禮曰無干車無自後射此其類也糾憲未有聞焉掌士之八成鄭司農云八成者行事有八篇若今之決事比一邦汋二邦賊三邦諜四犯邦令五撟邦令六爲邦盜七爲邦傰八爲邦誣注汋爲酌酒之酌斟酌盜取國家宻事若今時刺探尙書事邦賊爲逆亂者邦諜爲異國反間犯邦令干冒王教令者撟邦令音矯詐稱以有爲者邦傰讀爲邦朋爲邦誣誣罔君臣使事失實紫陽方氏曰周禮六卿猶後世之六尙書然後世六尙書在執政之下周官三公兼天官冡宰地官司徒或兼宗伯小宰中大夫二人其後世之六部侍郎乎又其次下大夫四人如士師云者其司冦則如後世之少卿乎後世九寺以大理卿爲首眞士師之官也栁下恵爲士師蚳鼃爲士師諸侯皆有此官周禮若果出於周公之筆恐天下無與天子爲敵國者堂堂王國而著邦諜之篇防爲異國反間者此乃春秋戰國以來有之故回不敢全信周禮

司刑五刑之教比夏多五百

鄕士遂士縣士方士訝士司民六職無可摘書司刑掌五刑之法墨罪五百劓罪五百宮罪五百刖罪五百殺罪五百注多不錄夏刑大辟二百髕辟三百宮辟五百劓墨各千周變髕攺作刖紫陽方氏曰此之五刑多夏五百穆王三千又多五百

司刺三刺三宥三赦

司刺掌三刺三宥三赦一刺訊羣臣再刺訊羣吏三刺訊萬民前小司冦已解一宥曰不識再宥曰過失三宥曰遺忘一赦曰防弱二赦曰老耄三赦曰蠢愚紫陽方氏曰康成注識審也不審若今仇讐當報甲見乙誠以爲甲而殺之者此注好其注宥寛也赦舎也亦好宥則寛而減等猶有劓刖宮赦則舎之放之而已此宥與赦之分也此以下司約至貉十二官不必摘抄以上見周官司冦上

大小行人司儀掌客掌訝屬禮

大司冦下從布憲至伊耆氏二十五官多治鳥獸虫蠧之職極多難字異字忽有大行人小行人司儀三官間其中愚意此當在春禮類中行夫環人亦然掌客亦然象胥通蠻夷之言在刑類是掌訝待賔客之至似又屬禮掌察掌貨賄至都士五官闕

初學記刑罰攷

春秋元命苞曰刑者侀也說文曰刀守井也飲水之人入井陷於川刀守之割其情也罔爲詈守刀詈爲罰罰之爲言內也陷於害也注曰井飲人則人樂之不已則自防於川故加刀謂之刑欲人謹謹以全命也詈以刀守之則不動矣今作罰用寸寸丈尺也【納以繩墨之事】古之用刑者畫像而不犯蓋上刑赭衣不純中刑雜履下刑墨幪以居州裏而人恥之【見尙書大傳】故白虎通曰衍五帝畫像者其服象五刑也犯墨者幪巾犯劓者赭其衣犯髕者以其墨幪其髕處而畫之犯宮者履屝犯大辟者布衣無領尙書云五刑有服此之謂【一云以畫跪當黥艸纓當劓以履屝當刖艾蹕當宮凡斬人體鑿其衍形膚曰刑畫衣冠異章服曰戮之義也見愼子】後世嚴刑而人不禁故大刑用甲兵其次用斧鉞中刑刀鋸其次用鑽鑿薄刑用鞭朴【見國語】故尙書呂刑云惟敬五刑以成三徳五刑者墨罰之屬千劓罰之屬千剕罰之屬五百宮罰之屬三百大辟之屬二百五刑之屬三千周官大司冦之職以五刑紏萬民【一曰野刑上功紏力二曰軍刑上命紏守三曰鄕刑上徳紏孝四曰官刑上能紏職五曰國刑上能紏暴鄭注紏謂察異也】至秦用商鞅又設連坐之法造參夷之誅加肉刑大辟者有鑿顚抽脇鑊烹之法【見漢書】蓋徳多刑少者五帝也刑徳相半者三王也刑多徳少者五伯也純用刑而亡者秦也【見百範世要論】

初學記囚攷

風俗通曰囚遒也言詞窮情得以罪誅遒也禮罪人置諸圜土故囚字爲口中人此其象也尙書曰囚奴正士又曰要囚服念五六日至於旬時丕蔽要囚詩在泮獻囚周官掌囚掌守盜賊凡囚者鄭注云囚拘也此其事也

初學記獄攷

釋名曰獄確也言實確人情僞也又謂之牢言拘在堅牢也又謂之圜土言築土之表墻其形圜也又謂之囹圄【囹領也圄禦也】言領錄囚徒禁禦也案急就章咎繇始造獄後代因之風俗通云夏曰夏室殷曰羑里周曰囹圄是也博物志云夏曰念室殷曰動止周曰稽畱三代之異名也又狴牢也亦獄別名家語曰孔子爲大司冦有父子訟者同狴縶之又詩宜犴宜獄韓詩外傳云鄕事之系曰犴朝廷曰獄則其事也

漢刑法志攷一國語大刑用兵甲班固志兼論軍與刑

紫陽方氏曰國語大刑用甲兵其次斧鉞至鞭朴班固漢書刑法志聖人因天秩而制五禮師古曰吉凶軍賔嘉因天討而作五刑今先書舜典五刑一字之始而後書班固及他說流宥五刑此舜典五刑二字之始也次命臯陶汝作士五刑有服孔注始曰五刑墨劓剕宮大辟班所謂五刑不同漢書注不同大刑用甲兵張晏曰以師誅暴亂其次用斧鉞韋昭曰斬刑也中刑用刀鋸韋昭曰刀割刑鋸刖刑也其次用鑽鑿韋昭曰鑽髕刑也鑿黥刑也師古曰鑽鑽去其髕骨也鑽音子端反髕音頻忍反薄刑鞭撲師古曰撲杖也音普卜反本書未明大者陳諸原野師古曰謂徵討所殺也小者致之市朝應邵曰大夫以上尸諸朝士以下尸諸市右五刑二字別更有不同見後

漢刑法志攷二班固論五禮五刑

西漢刑法志班固文之佳者呂東萊美史記而疵漢書今節刑法誌書此洪範曰天子作民父母以爲天下王聖人取類以正名而謂君爲父母明仁愛徳讓王道之本也愛待敬而不反徳須威而久立故制禮以崇敬作刑以明威也刑罰威獄以類天之震曜殺戮也溫慈恵和以效天之生殖長育也書雲天秩有禮天討有罪故聖人因天秩而制五禮因天討而作五刑紫陽方氏曰此文甚佳有大刑用甲兵一句故班固此以下論古今用兵自黃帝涿鹿之戰始次論殷周以兵定天下與大司馬六軍井田百里之制至秦漢自屬軍法

漢刑法志攷三輕典中典重典周禮是班史舛誤

周禮大司冦刑新國用輕典注新國者新辟地立君之國用中典注爲其民未習於教刑平國用中典注平國承平守成之國也用中典者常刑之法刑亂國用重典注亂國簒弒叛逆之國用重典以其化惡伐滅之班固刑法注一曰刑新邦用輕典師古曰新辟地立君之國其民未習於教故用輕法二曰刑平邦用中典師古曰承平守成之國則用中典常行之法也三曰刑亂邦用重典師古曰簒弒叛逆之國化惡難制則用重法誅殺之也自此以上大司冦職也紫陽方氏曰顏師古注三典與鄭康成注俱同其語而微添班固不避髙祖諱何也班固下文不論新邦輕典論中典重典可疑今錄於後辧之

班固志五刑墨罰五百劓罰五百宮罰五百則罰五百殺罰五百所謂刑平邦用中典者也【顏注不書切音】書凡殺人者踣諸市【踣周禮皮比反漢書音不分曉】墨者使守門劓者使守關宮者使守內刖者使守囿髠者使守積其奴男子入於罪女子入舂稿【漢書如此寫音口老反無於字周禮作槁古老反】凡有爵者與七十者未齓者皆不爲奴紫陽方氏曰此班固節周禮司刑掌戮司厲之文書之何以謂之刑平邦用中典何以不諱邦字此五刑各五百共二千五百殺罪亦至於是五百完者使守積一句周禮注鄭司農云髠當作完鄭康成云五刑之中必王之同族不宮者宮之爲剪其類髠頭而已如此則墨劓宮刖殺爲五刑而王之同族以髠代宮若別有完者居作之役則是六刑也古書難攷未可忽

班固志周道旣衰穆王耄荒命甫侯度時作刑以詰四方墨罰之屬千劓罰之屬千髕罰之屬五百宮罰之屬三百大辟之罰其屬二百五刑之屬三千蓋多於平邦中典五百章所謂刑亂邦用重典者也紫陽方氏曰回讀此全不聴班固之說穆王之刑其章多於周公五百章衍二千五百爲三千多固多矣然大辟減五百爲二百宮罰減五百爲三百呂刑剕注足剕班攺作髕師古注云膝頭骨何不同也減大辟三百宮三百而墨劓各增五百似多何謂之用重典班固之說前此未有人疑而難之回敢以是請教於博古者

漢刑法志攷四叔向非子產鑄刑書三辟之興皆叔世

刑法志春秋之時王道寖壞教化不行子產相鄭而鑄刑書【師古注鑄刑法於鼎事在昭六年】晉叔向非之曰【遺其書以非之】昔先王議事以制不爲刑辟【師古注周禮三典五刑以詰邦國但不宣露使人知之】懼民之有爭心也【云云】知民有辟則不忌於上並有爭心徵於書而徼幸以成之弗可爲矣夏有亂政而作呂刑商有亂政而作湯刑周有亂政而作九刑【韋昭注謂正刑五及流贖鞭撲也】三辟之興皆叔世今吾子相鄭國制參辟鑄刑書孟康注謂夏殷周亂政所制三辟將以靖民不亦難乎紫陽方氏曰茍如左氏班史所書則後世刑統法冊其原於子產乎鑄刑書於鼎自子產始也然徵有政典曰先時者殺無赦不及時者殺無赦孔注政典夏后爲政之典籍若周官六卿之治典叔向之言未必皆然

附晁公武說

晁公武讀書志第八卷

刑法類其論刑統有曰古者議事以制使民不知所爭也後世鑄刑書使民知所避也𨿽若不同所以爲民之意則一然議事以制若委重於人鑄刑書者委重於法委重於人則上之人虐將輕重由心以慢其下委重於法則下之人將徵於書以傷其上其爲失也亦均要之以人行法不使偏重始爲得耳

漢刑法志攷五

班史刑法誌書子產鑄刑書孔子傷之曰道之以徳齊之以禮有恥且格道之以政齊之以刑民免而無恥禮樂不興則刑罰不中刑罰不中則民無所措手足回切意論語此二章未必因子產刑書而發班孟堅讀書乃如此合湊立論耶又謂孟氏使陽膚爲士師問於曾子亦曰上失其道民散久矣如得其情則哀矜而勿喜皆恐未然

漢刑法志攷六戰國申子商鞅之刑鑊烹之刑始申商

陵夷至於戰國韓任申子秦用商鞅設連坐之法造參夷之誅增加肉刑大辟有鑿顚抽脇鑊烹之刑【師古注鼎大而無足曰鑊以烹人也】史記老子韓非列傳第三老子傳附老萊子次莊子傳次申不害傳次韓非傳商君列傳第八申不害者京人也【索隠注京今河南京縣】故鄭之賤臣學術以干韓昭侯【術卽刑名法術】用爲相十五年國治兵彊無侵韓者【同上注王劭按紀年韓昭侯之世兵冦屢交異此言】申子之學本於黃老而主刑名著書三篇號曰申子【裴駟注按劉向別錄曰今民間所有上下二篇中書六篇合二篇已備過太史公所記】商鞅者魏之庶孽諸公子也名鞅姓公孫氏其祖姬姓也西入秦因寵人景監求見孝公爲左庶長變法令民爲什伍【注五家爲保十家爲連】而相収司連坐【一家有罪幾家若不紏舉則十家連坐】不告姦者腰斬告姦者與斬敵首同賞【告姦得四級】匿姦者降敵同罰【律降敵者誅其身沒其家】民有二男以上不分異者倍其賦有軍功者各以率【駰率音準】受上爵私闘者各以輕重被刑宗室非有軍功論不得爲屬籍築冀闕宮庭於咸陽自雍徙都集小都鄕邑聚爲縣置令丞凡三十一縣爲田開阡陌平斗桶【鄭音勇今之斛索隠音紀量器名】權衡丈尺行之封於商十五邑號商君相秦十年孝公卒公子防之徒告商君欲反亡至關下捨客人不知其是商君也曰商君之法舎人無驗者坐之商君喟然嘆曰爲法之一至此哉去之魏弗受復走商邑發兵反秦攻商君殺之澠池秦恵王車裂商君以徇漢書藝文志商君二十九篇申子六篇法十家二百一十七篇前有李子十三篇名悝相魏文侯初著律者後有處子九篇史記云趙有處子愼子四十二篇名到先申韓申韓稱之韓子五十五篇名非韓諸公子使秦李斯害而殺之遊樣子一篇鼂錯三十一篇燕王事十篇不知作者法家言二篇不知作者紫陽方氏曰申子之書今亡晁公武讀書志亦無之商君二十九篇公武謂亡三篇今作五卷行世太史公商君傳贊謂其天資刻薄嘗讀商君開塞耕戰書索隠未嘗見開塞眞書妄撰注腳云按商君書開謂刑嚴峻則政化開塞謂布恩賞則政化塞其意本於嚴刑少恩惟晁公武讀書志謂商君之書司馬貞未嘗見之妄爲之說開塞乃其第七篇

謂道塞久矣今欲開之必刑九而賞一刑用於將過則大邪不生賞施於告姦則細過不失大邪不生細過不失則國治矣晁公武斷謂鞅之術無他恃恃告姦而止耳故具法不告姦者與降敵同罰告姦者與殺敵同賞此秦俗所以日壞至於父子相夷而鞅不能自脫也回讀裴駰所引劉向新序論商鞅所變法步過六尺者有罰棄灰於道者有刑全篇俱注索隠史記妄撰開塞二字之義則其他之妄亦可知矣回按索隠號小司馬其名曰司馬貞注史記曰引顏師古漢書注檢唐書顏師古孔頴逹居儒學傳之首隋大儒唐髙祖太宗用之皆有功斯文無司馬貞傳則其人不顯可知未嘗一見商子妄撰已語解政化開塞晁公武取商子中所言開塞以闡之快哉快哉又曰太史公謂申韓之學本於黃老故先傳老子莊子而以申韓同一卷索隠注黃老之法不尙繁華淸簡無爲君臣自正韓非之論詆駁浮淫洗刷無私而名實相稱故曰歸於黃老斯未爲得其本者回謂此一句頗不然太史公說然下文乃曰今按韓非書有解老諭老二篇是大抵亦學黃老之學也回謂此說乃以太史公爲是黃帝之書回不能攷惟晁公武有云韓非子五十五篇其極刻覈無誠悃謂夫婦父子舉不足相信而有解老諭老二篇故太史公以爲大要皆原於道徳之意老子之書有將欲翕之必固張之將欲弱之必固彊之將欲廢之必固興之將欲奪之必固與之及欲上人者必以其言下之欲先人者必以其身後之皆詐也此所以一傳而爲非歟回謂連坐參夷鑿顚抽脇鑊烹之刑始於申不害商鞅紂焚炙忠良刳剔孕婦未聞以鑊煮殺人項羽烹周苛蒯通解衣趨烹劉項之毒如此哉乃始於申商

周顯王十年壬戌商君變法

東萊大事記周顯王七年己未秦獻公薨子孝公立攷本紀通鑑孝公生二十一年矣顯王八年庚申秦孝公下令國中求賢者將修繆公之業公孫鞅聞孝公令下乃西入秦因嬖人景監【正義曰周人也】以求見三見孝公善之而未用復見與語孝公不自知膝之前也顯王十年壬戌東萊書公孫鞅變法解題曰法始於伏羲而備於周𨿽其間有詳有略要之皆本於伏羲也法變於秦而極於五代𨿽其間有革有因要之不能大異於秦也學者茍以伏羲神農黃帝堯舜禹湯文武周公之法與商鞅變法之令並觀之大略可覩矣細注變法回已書不再書紫陽方氏曰商君變法之年在周顯十年壬戌秦孝公卽位四年矣年二十五秦二世三年甲午秦亡其法行一百五十三年而約法三章之漢興

東萊辧通鑑書商鞅變法未然腰斬亦始於秦

大事記小字經曰商君傳變法之令已書於通鑑本傳云不告姦者腰斬告姦者與斬敵首同賞匿姦者與降敵同罰通鑑削不告姦者腰斬一句而以匿姦之罪爲不告姦之罪本傳又云民有二男以上不分異者倍其賦通鑑皆削之本傳又云名田宅臣妾者以家次通鑑削以家次二字皆當以本傳爲正家次如漢陽夏侯嬰北第第一之類紫陽方氏曰溫公三削皆非讀書當如東萊仔細可也腰斬之刑古無之亦始於秦非始於商鞅

商子來民篇誘三晉人耕於內秦人應敵於外

東萊大事記書商子來民篇曰秦地方千里者五而土不能處三此人不稱土也秦之所鄰者三晉也彼土狹而民眾其實參居而並處土不足以生其民而民不西者秦民務苦而復爵重也今諸侯之士來歸者利其田宅而復之三世無知軍事卽山東之民無不西者矣以故秦人事敵而使新民作本兵𨿽有宿於外境內不失須臾之時【文妙】此富彊兩成之效也鞅富彊耕種之術略見於此杜氏通典曰商鞅誘三晉人利其田宅無知兵事而務本於內任其所耕不限多少而使秦人應敵於外紫陽方氏曰商鞅之術如杜佑之言誘三晉人利其田宅無知兵事其約許之三世𨿽則云然乃後閭左之戍起無問秦人三晉人與天下之民皆罹荼毒彊秦者商鞅也亡秦者亦商鞅也因是有感宋人有丁未錄謂治平四年丁未王安石用事變法至靖康二年建炎元年丁未徽欽北狩康王南渡之難王安石亦一商鞅也引其徒羣小人傳法護法元祐司馬公天若祚宋之言不售甲子一周而宇宙分裂生靈死者億億萬徳祐丙子之亡非王安石爲之禍根乎商鞅之爲患自周顯王十年壬戌至髙祖之興乙未凡一百五十四年而法不盡革王安石之爲患自治平四年丁未至徳祐二年至元十三年丙子凡一百一十年而安石之患未已也嗚呼

商子定分篇秦置法官

東萊大事記秦置法官按商子定分篇爲置法令官有遷徙物故使吏民學讀法令知法令所謂者爲之有敢剟定法令損益一字以上罪死不赦諸官吏及民間有明法令者於主法令之官各以其所欲問之法官明告之各爲尺六寸之符以左劵予吏之明法令者主法令之官謹藏其左劵木柙以室藏之封於法令之長卽後有物故以劵書從事法令皆副置一副天子之殿中天子置三法官殿中置一法官禦史置一法官丞相置一法官諸侯郡縣皆各爲置一法官故天下之民無不知法者方孝公之時未爲天子亦未置丞相蓋秦人以秦法補之然法官之置出於鞅則無疑也紫陽方氏曰有關睢麟趾之意然後可以行周官之法度程氏此語萬世鑑恐亦爲王安石而發商鞅之法秦人緣餙所置法官乃後世大理寺官之比提刑司者有檢法官州郡置司法官吏員有法司所掌刑統及律令格式之類

漢刑法志攷七秦始皇

秦始皇兼吞戰國遂毀先王之法滅禮誼之官專任刑罰躬操文墨晝斷獄夜理書自程決事日縣石之一【服防曰縣稱也石百二十斤也始皇省讀文書日百二十斤爲程】回謂日縣石之一此一句奇妙不久而姦邪並生赭衣塞路囹圄成市天下愁怨起而叛之

漢刑法志攷八漢興髙蕭曹之刑

漢興髙祖約法三章蕭何作律前已備書班固曰當孝髙後時百姓新免毒螫人欲長防養老蕭何曹防爲相鎭以無爲從民之欲而不擾亂是以衣食滋殖刑罰用稀然及後有曰漢興𨿽有約法三章网漏吞舟之魚然其大辟尙有夷三族之令令曰當三族者皆先黥劓斬左右趾笞杖殺之梟其首菹其骨肉於市其誹謗詈詛者又先斷舌故謂之具五刑彭越韓信之屬皆受此誅至髙後元年乃除三族罪妖言令紫陽方氏曰攷此令曰二字則是如後世法冊著爲令也又專有妖言令彭越韓信之屬皆受此誅嗚呼榮利於家人所霑防何而一跌至此申商創參夷之法痛哉

漢刑法志攷八漢文斷獄四百

孝文卽位躬修黙將相舊功臣少文多質懲惡亡秦之政論議務在寛厚恥言人之過失化行天下告訐之俗易風流篤厚禁网疏濶選張釋之爲廷尉罪疑者免民是以刑罰大省至於斷獄四百有刑措之風紫陽方氏曰周顯王十年壬戌商鞅變法殺人無算至漢文卽位壬戌一百八十一年躬修黙一年斷死刑止四百仁不仁之分如此

漢刑法志攷九淳於女緹縈上書

孝文卽位十三年齊太倉令淳於公有罪當刑詔獄逮系長安淳於無男有五女罵曰生子不生男緩急非有益也少女緹縈隨至長安上書曰妾父爲吏齊中皆稱其亷平今坐法當刑妾傷夫死者不可復生刑者不可復屬【之欲反】𨿽後欲攺過自新其道無繇也妾願沒入爲官婢以贖父刑罪使得自新書奏天子憐悲其意遂下令除肉刑紫陽方氏曰仁矣哉漢文帝也後世有一女子可以上書動萬乘乎

漢刑法志攷十漢文除肉刑制詔

遂下令曰制詔禦史蓋聞有虞氏之時畫衣冠異章服以爲獄而民勿犯何治之至也今法有肉刑三【孟康曰黥劓二刖左右趾合一凡三也】而姦不止其咎安在毋乃朕徳之薄而教不明與吾深自愧故夫訓道不純而愚民陷焉【師古曰道讀曰導】詩曰愷悌君子民之父母【大雅泂酌】今人有過教未施而刑已加焉或欲攺行爲善而道無繇至朕甚憐之夫刑至斷支體刻肌膚終身不息【師古曰息生也】何其刑之痛而不徳也豈稱爲民父母之意哉其除肉刑有以易之及令罪人各以輕重不亡逃有年而免【孟康曰其不亡逃者滿其年數得免爲庶人】其具爲令紫陽方氏曰此詔溫厚惻怛孝文帝仁矣哉然呂后時已除三族法而文帝復施之於新垣平何也孝文時已無宮刑而武帝復施之司馬遷何也髙帝約法三章蕭何增律九章文帝之世何爲尙有肉刑三𨿽實首謀黥刑有以易之孝文必深思熟慮有定說矣漢刑法志攷十一張蒼馮敬奏笞刑棄市刑

臣謹議定律曰諸當完者完爲城旦舂臣瓉曰文帝除肉刑皆有以易之故以完易髠以笞代劓以斷左右趾代刖令旣曰完矣不復云以完代髠也此當言髠者完也當黥者髠鉗爲城旦舂當劓者笞三百當斬左趾者笞五百當斬右趾者及殺人先自告及吏坐受財枉法守縣官財物而卽盜之已論命復有籍笞罪者皆棄市李奇曰命逃亡也復於論命有罪也晉灼曰命者名也成其罪也師古曰趾足也當斬右足者以其罪次重故從棄市也殺人先自告謂殺人而自首得免罪者也吏受財枉法謂曲公法而受賂者也守縣官財物而卽盜之卽今律所謂主守自盜者也殺人害重受財盜物髒污之身故三罪已被論名而又犯笞亦皆棄市也今流俗書本笞三百笞五百之上及劓者之下有籍笞字復有笞罪亦云復有籍笞罪皆後人妄加耳舊本無之罪人獄已決完爲城旦舂滿三嵗爲鬼薪白粲鬼薪白粲一嵗爲臣妾臣妾三嵗免爲庶人臣妾免滿二嵗爲司冦司冦一嵗及作如司冦並免爲庶人【云云】是後外有輕刑之名內實殺人斬右趾者又當死斬左趾者笞五百率多死紫陽方氏曰當完者完爲城旦舂本作宅是臣瓉謂當髠者完非也當劓者笞三百當斬左趾者笞五百劓者凖斬右趾固是傷靣斷足笞三百笞五百必無全人笞可一百重法亦有死者豈可至三百五百乎當斬右趾棄市斬右趾未必死而棄市者死刑也失太重也殺人自首枉法受贓主守自盜三罪不至於死而又犯笞罪則亦棄市亦太重也景帝攺減笞數始輕城旦舂鬼薪白粲臣妾司冦之法陳迹固不足辯史記八書無刑書除肉刑書在文帝紀十三年五月數字不同不書城旦舂以下注中索隠引崔浩漢律序云文帝除肉刑而宮不易張斐注以淫亂人族類故不易之也如此則漢又易黥劓斬趾三刑而不易宮刑攷之詔文似恐不然

漢刑法志攷十二

史記文帝紀二年正月上曰古之治天下朝有進善之旌誹謗之木所以通治道而來諌者今法有誹謗妖言之罪是使眾臣不敢盡情而上無由聞過失也將何以來逺方之賢良其除之民或祝詛上以相約結而後相謾【先約後正】吏以爲大逆其有他言而吏又以爲誹謗此細民之愚無知抵死朕甚不取自今以來有犯此者勿聴治漢書此詔在文帝紀二年五月相約結無結字無知抵死比拒字爲勝師古注抵觸也【至也】紫陽方氏曰朝有進善之旌應邵曰旌幡也堯設之五逹之道如淳曰欲有進善立於旌下言之誹謗之木服防曰堯作之橋梁交午柱頭應邵曰橋梁邊板所以書政治之愆失也至秦去之今乃復之也索隠曰按尸子云堯立誹謗之木誹音非亦音沸韋昭云慮政有闕失使書於木此堯時然也後代因以爲餙今宮外墻梁頭四柱木是鄭注禮云一縱一橫謂以木貫表柱四出名桓陳

漢刑法志攷十三除収孥諸相坐律

史記文帝紀元年十二月詔曰法者治之正也所以禁暴而衛善人也今犯法者已論而使無罪之父母妻子同產坐之及爲収孥朕甚不取其議之有司皆曰民不能自治故爲法以禁之相坐相収所以累其心使重犯法所從來逺矣上曰朕聞法政則民慤罪當則民從且夫牧民而導之善者吏也其旣不能導又以不正之法罪之是反害於民爲暴者也何以禁之朕未見其便其熟計之有司皆曰陛下加大徳甚盛非臣等所及也請奉詔書除収孥諸相連坐律令【應邵曰孥子也秦法一人有罪並坐其家至今除此令】漢書刑法志辭微不同書爲孝文十二年書議者爲左右丞相周勃陳平而下文有云其後新垣平謀爲逆復行三族之誅其下文又云夫以孝文之仁平勃之智而猶有過刑繆論如此惑之甚也紫陽方氏曰相坐之法參夷之誅班固書始於申不害商鞅髙帝約法三章已除此法豈蕭何所增律復有此乎文帝首除収孥相坐律令而新垣平之三族平勃不爭何也此誠文帝之一失也

古今攷卷三十八

