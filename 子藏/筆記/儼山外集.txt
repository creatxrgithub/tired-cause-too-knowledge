

欽定四庫全書

子部十

儼山外集目錄

雜家類六【雜編之屬】卷一

傳疑錄上

卷二

傳疑錄下

卷三

河汾燕閒錄上

卷四

河汾燕閒錄下

卷五

春風堂隨筆

卷六

知命錄

卷七

金臺紀聞上

卷八

金臺紀聞下

卷九

願丰堂漫書

卷十

谿山餘話

卷十一

玉堂漫筆上

卷十二

玉堂漫筆中

卷十三

玉堂漫筆下

卷十四

停驂錄

卷十五

續停驂錄上

卷十六

續停驂錄中

卷十七

續停驂錄下

卷十八

豫章漫抄一

卷十九

豫章漫抄二

卷二十

豫章漫抄三

卷二十一

豫章漫抄四

卷二十二

中和堂隨筆上

卷二十三

中和堂隨筆下

卷二十四

史通防要上

卷二十五

史通防要中

卷二十六

史通防要下

卷二十七

春雨堂雜抄

卷二十八

同異錄上

卷二十九

同異錄下

卷三十

蜀都雜抄

卷三十一

古奇器錄附藏書目錄小序

卷三十二

書輯上

卷三十三

書輯中

卷三十四

書輯下

【臣】等謹案儼山外集三十四卷明陸深撰深字子淵號儼山上海人治乙丑進士官至詹事府詹事兼翰林院學士諡文裕事迹具明史本傳是編乃其札記之文其子楫彚爲一集凡傳疑錄二卷河汾燕閒錄二卷春風堂隨筆一卷知命錄一卷金臺紀聞二卷願丰堂漫書一卷谿山餘話一卷玉堂漫筆三卷停驂錄一卷續停驂錄三卷豫章漫抄四卷中和堂隨筆二卷史通防要三卷春雨堂雜抄一卷同異錄二卷蜀都雜抄一卷古奇器錄一卷書輯三卷其中惟史通防要摭劉知幾之精華櫽括排纂別分門目而采諸家之論以佐之凡十有七篇專爲史學而作同異錄爲進禦之本采擇古人嘉言撮其大略分上下二篇上曰典常下曰論述專爲治法而作古奇器錄皆述珍異書輯皆論六書八法其餘則皆訂正經典綜述見聞雜論事理每一官一地各爲一集部帙各別體例則一𨿽讕言瑣語錯出其間而核其大致則足資考證者多在明人說部之中猶爲佳本舊刻本四十卷今簡汰南巡日錄大駕北還錄淮封日記南遷日記科場條貫平北錄六種別存其目故所存惟三十四卷焉乾隆四十六年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

儼山外集卷一

明陸深撰

傳疑錄上

明夷箕子以之漢趙賔訓箕子者陰陽之气萬物方荄滋非商箕子也賔蜀人

包犧因燧皇之圖而制八卦神農演之爲六十四此淳於俊對髙貴鄕公之言也漢魏間人士守經甚嚴斯言必有所本

周詩有周不顯帝命不時毛氏訓曰不顯顯也不時時也至集傳亦因之不字當是丕字淸廟之不顯不承卽書之丕顯丕承

禹貢九州冀兗靑徐揚荊豫梁雍周禮九州揚荊豫靑兗雍幽薊並爾雅九州冀豫雍荊揚兗徐幽營周禮多幽薊並而少冀徐梁爾雅多營而少梁或謂並徐於靑分梁於雍豫舜肇十有二州分冀爲幽並分靑爲營禹貢之成固前舜典與

孟子所論明堂在泰山天子巡狩之地古明堂神農作之名曰天府黃帝曰合宮虞曰總章商曰陽館周始曰明堂明堂者明諸侯之尊卑也

明堂九室如井田制南向者曰明堂北向者曰堂東靑陽西總章中曰太廟太室四方之中室皆曰太廟四方之旁室曰左个右个春居東夏居南隨時開門太室則每季月末十八日居之

其位在國之陽三里外丙己之地

其制上圎下方重屋四周中起大室環以辟雍東西廣九筵南北袤七筵三十六戶七十二牖諸侯述職於是乎布政三公中階之前北面東上九夷之國東門之外西面北上

禮今所傳者儀禮禮記大戴禮與周禮別有後蒼曲臺記數萬言不傳又有別本周禮鄭康成常引以注周禮古之經書皆有別本孟子亦有別本與今之刻本一類者不同

戴記月令又見於呂氏春秋或云漢儒雜采呂書以記禮或云本禮經之舊文也呂書勦取之據不韋之書月令特優

子所雅言詩書執禮執字當是埶【卽藝字】字之誤書埶執字相類埶樂也是卽春秋教以禮樂冬夏教以詩書與四教亦是四事

爲長者折枝枝肢古通用肢四支也腰亦曰肢折枝猶折腰也古詩云折腰載拜跪陶淵明以五斗米折腰蓋言爲長者揖拜耳

唐太宗卽位從封徳彞言於是疏屬王者降爲公徳彞之言曰爵命崇則力役多以天下爲私奉非至公之法也

潁濵蘇氏曰宗室之盛未有過於此時者也祿廩之費多於百官而子孫之眾宮室不能受自生齒以上皆養於官長而爵之嫁娶喪無不仰給於上日引月長恩之所必窮者也今聚而養之厚之以不訾之祿尊之以莫貴之爵使其賢者老死鬱鬱而無所施不賢者居處隘陋戚戚而無以爲樂甚非人情也

三代公族有親未絕而列於庶人者

漢之封爵皇子則王王子則侯侯王世及無嫡則絕兩漢之法帝之子爲王王之庶子猶有爲侯者自侯以降則庶子無復爵土蓋有去而爲民者有自爲民而復仕於朝者至唐亦然

唐制諸侯王薨子嗣襲王嗣王薨有降爵爲公侯者有數年後嗣封王者

宋制親王之子不封郡王親王旣沒不立嗣王

唐宗正寺嵗送進士二十人與國子監京兆府相比李程李肱皆爲舉首

宋制宗子特立學以教養之而取才焉其出身仕宦與民庶略等嘉王取狀元汝愚爲宰相其顯者

本朝親王之國無子則取回宮眷除其國近日壽秀涇是也皆憲廟子至於國王絕則繼晉府新淟是也不知絕於近支而繼乎逺派必有深意

王安石在熈寧間裁減宗室恩數三學宗子閧聚都下俟安石入朝擁馬以訴安石徐下馬從容言曰譬如祖宗功徳服盡而祧何況賢輩於是宗子皆散𨿽荊公一時應變之才然其言不可廢也

屯田之法屯於邊而田者也今腹裏皆有屯田

土圭之法六尺爲步步百爲畆秦廢井田漢興始以二百四十步爲畆唐開元二十五年令田廣一步長二百四十步爲畆畆百爲頃至今版圖皆準之一云商鞅佐秦以一夫力餘地利不盡於是攺制二百四十步爲畆

立步制畝經土設井使八家同之自黃帝始世儒多謂難行予行東西南北皆萬里自吳越外田多荒廢水利不修故也井田亦徒擾昔在山西按察時嘗與於布政湛議欲於京城外仿菜園之制每二三十畆鑿井一區用以澆灌黍麥庶嵗獲可期而亦不失井田之名欲上其事於朝而不果漢時龍首渠田亦鑿井有深四十餘丈者往往井下相通行水蓋古法也

民出力以養兵兵出力以衛農此兩言似是而實害天下之大端也其究至於兵農兩獘而後已何則農之所養者兵或不得用而農之所賴者兵何嘗槪及耶古者兵出於農而役出於民五口之家常有一人爲兵而二十嵗之男子嵗有三日之役今聞邊兵半皆執役而京師之禁旅亦且占役矣馬端臨曰兵與農共此民也故無事則驅之爲農而力稼穡有事則調之爲兵而任爭戰唐府兵之法猶存至兵農旣判不獨農疲於養兵而兵且恥於爲農按貴與之論則屯田之防不可不講也

古者求才甚實蓋其粗始於力田而其精極於孝弟防恥之際此鄕舉裏選之法也故周之人才爲盛善乎宋儒之論曰士大夫爲聲病剽略之文而治茍且記問之學曳裾束俯仰周旋而皆有意於天子之爵祿夫天子之所求於天下者豈在是也宜復古孝弟之科與今之進士同舉而皆進使天下眀知天子之意以副上之所求庶乎風俗可漸復矣

自古取民之制計嵗故謂之嵗辦貢助徹皆什一漢法最輕史稱三十而稅一文帝十三年六月詔除民田租且古者十一而稅以爲天下之中正今漢人田或百一而稅可謂鮮矣當時民力可想也兩稅三限作自楊炎始唐書食貨志兩稅具載並無三限條格蔡介夫云夏稅盡六月秋稅盡十一月如此止是兩限爾想兩稅俱限以三次徵輸亦有緩徵之意𨿽然炎固萬世罪人也

世言三尺法者蓋用三尺竹簡書律法詔書謂之尺一亦以一尺版書詔嚢封加璽又謂之璽書

近有梓行史漢異同論隲文字頗工獨闕相如傳贊而不論揚雄所謂曲終而奏雅豈子長所得采摭耶

楊徳祖與曹孟徳讀曹娥碑娥上虞人今曹娥江在寧紹兩界中孫權據越當時孟徳何緣得至江滸耶

洪武四年廢圖譜局得非以彌文太盛乎魏晉置中正以門第官人李唐論相惟重八姓自秦不師古焚毀典籍聖賢之世系湮沒而姓氏遂不辧後世婦人一例稱氏何所本與傳曰別生分類蓋姓之爲言生也氏之爲言類也此姓氏之說漢室去古未逺淩煙圖畫題曰大將軍博陸侯霍氏以氏代名蓋男子之美稱爾豈有姓有氏男女通稱與左傳天子建徳因生以賜姓胙之土而命之氏義各有取難以混稱也若堯舜姬姓稱陶唐氏有虞氏大禹姒姓稱有夏氏成湯子姓稱有商氏呂東萊祖謙云三代之時曰姓者統其祖考之所自出也百世而不變曰氏者則其子孫之所自分也數世而一變竊恐氏亦難以自分而隨變也按姜姓爲呂氏至於今不變若國氏爲子國之後駟氏爲子駟之後所謂以字爲氏者也又有以郡爲氏者齊魯秦吳是已以諡爲氏者文武成宣是已以官爲氏者司馬司徒是已以爵爲氏者王孫公孫是已以居爲氏者東門北郭是已至於巫乙氏匠陶氏又以所有事爲氏皆不容變如吾陸姓宜稱吳氏所謂朱張顧陸吳郡四大姓也漢制侯爵凡五等國邑闗內鄕亭陸以鄕侯爲氏裴陸龎閻是也復有以國以邑以鄕以亭以地以姓以名以次以族以技以吉徳以凶徳以爵系國系族系邑系之類凡二十餘有復姓三字姓四字姓之類具見鄭氏通誌故曰三代以前姓氏分而爲二男子稱氏婦人稱姓氏別貴賤姓別婚婣貴者有氏賤者有名三代以後姓氏合而爲一大抵姓可呼爲氏氏不可呼爲姓也一說帝堯姓伊祁名放勲堯其諡爾夾漈鄭氏曰堯舜禹湯皆名也

商周之先有無端典禮若鳥閟宮之詩是已按姜嫄帝嚳元妃簡狄爲次妃則稷契皆帝子也後人追隆之祀乃有取於鳥巨人使稷契有母而無父謂之何哉

古今說春秋者只於春王正月皆不得聖人之防夫四時定嵗天道無忒時冬也而謂之春故書曰春實非春也東遷陵遲政教不綱無王矣而謂之王故書曰王實非王也本十一月也而謂之正故書曰正月實非正也所謂防事直書而其義自見褒貶之說恐後來穿鑿耳葵丘首止皆非美詞

內恱其君之心委曲聽順而無所違戾外竊其生殺予奪之柄黜陟天下以見已之權而沒其君之威恵內能使其君歡愛悅懌無所不順而安爲之上外能使其公卿大夫百官庶吏無所不歸命而爭爲之腹心上愛下順合而爲一然後權臣之勢成此蘇潁濵論權臣文極明快𨿽然不已誨盜乎

域中輿地東西九千三百二里南北萬三千三百六十六里此漢之極盛也唐之極盛東西九千五百十里南北萬六千九百十八里本朝疆界予所行者起自東海西至成都又西望威茂松潘約有千里蓋萬里餘矣成都萬里橋蓋自長安迂道言之指南北也非實南自延建北至鴈門予行蓋五千里餘云

南濠都太僕好古書籍在京嘗爲言水經予因借出抄行近刻之吳中予覽之有三疑桑欽著書能成一家言後漢文苑何不爲立傳欽之名姓又別無考見一疑也水經所具至到源委徧及夷夏非一人一生所可窮極一疑也所稱酈道元注道元後魏時人其書該洽浩博後來引用者但稱出水經注而已不知經注復何所出又一疑也偶覽通典亦載水經郭璞注三卷酈道元注四十卷皆不詳撰者名氏亦不知何代之書但謂是順帝以後纂序也且云所作詭誕全無慿據擬於吳越春秋越絕之流亦不知有桑欽君卿博洽之儒其論當可信與漢書孔安國傳載徐敖以毛詩傳惲子眞子眞傳桑欽君長此當是西漢末人與水經同乎否

山濤爲晉吏部尙書有名實世稱山公啟事偶錄其一通曰侍中彭權遷當選代按雍州刺史髙簡有雅量在兵間少不盡下情處朝廷足以肅政左右衛將軍王濟才髙美茂後來之冠此二人誠顧問之秀聖意儻惜濟貴之驍騎將軍荀愷智器明敏其典宿衛終不減濟祭酒庾純彊正有學亦堪取選國學初建王荀已亡純能其事宜當少畱粗立其制不審宜爾有當聖防者否其體例明確如此誠可爲法

時日之忌固小道也世俗亦有所自來子卯謂之疾日又有往亡日檀弓曰子卯不樂蓋本於桀紂之事唐朝新格又以正月五月九月爲忌月至今仕宦上任避之此本無謂房齡等損益隋律亦存之以不行刑謂之斷屠月

儼山外集卷一

欽定四庫全書

儼山外集卷二

明陸深撰

傳疑錄下

王政謹權量聖人於粗迹皆有精義存焉諺曰大秤小斗用以掊克聚斂髙下其手亂之始也故謹之亦在於始所謂探賾索隠鉤深致逺者是物也

權以權輕重也五權之法銖兩斤鈞石二十四銖爲兩十六兩爲斤三十斤爲鈞四鈞爲石

量以量多少也五量之法龠合升斗斛十龠爲合十合爲升十升爲斗十斗爲斛

度以度長短也五度之法分寸尺丈引秬黍一爲分十分爲寸十寸爲尺十尺爲丈十丈爲引

衡以凖曲直也五則之法衡規矩繩凖衡運生規規圓生矩矩方生繩繩直生凖

夫權起於黃鐘之重一龠容千二百黍爲十二銖兩之爲兩故曰兩一兩二十四銖也乘之而爲石石一百二十斤也

量起於黃鐘之龠十龠爲合以十乘之而爲斛後世斛容五斗黍谷出入兩斛當一石凡糧稅入籍爲石者皆兩斛也此或便於轉輸俗因用之漢書糧谷稱斛鹽亦稱斛茭槁稱石注曰石百二十斤也斛石權量用同

度起於黃鐘之長後世十寸謂之尺十尺謂之丈凡公私所度皆以丈計矣

衡起於黃鐘之平權與物鈞而爲衡衡平而權鈞矣按黃鐘爲萬事根本其要在中气元聲而已但累黍气之法無授受之眞必當有神解妙悟者此禮樂之本也

虞書曰乃同律度量衡三代共之至秦不師古而後紛綸莫定矣迨南渡六朝割裂之際乃有大升大兩長尺之法當時調鐘律測晷景及冠冕制用小升小兩自余公私用大升大兩或云隋制以三兩當一兩三升當一升一尺二寸當一尺然後魏髙祖已有廢大斗去長尺之令矣

漢書黃鐘之龠以子穀秬黍中者千有二百實其龠以井水凖其槪十龠爲合杜氏通典所載黍同而以二龠爲合當從杜說千二百黍爲十二銖以十乘之至鈞石則不合矣故兩之爲兩兩龠爲合兩斛爲石古今宜然

累黍之法

以子穀秬黍中者度之九十黍爲黃鐘一黍一分九十分之得九寸子北方也秬黍黒黍也

愚按子谷以冀州黒羊山所出爲中但時有丰歉實有虧成固亦難凖若和气須之

候气之法

於三重密屋內以木爲案十有二具每取律呂之管隨十二辰置於案上內卑外髙而以土埋之上平於地中實葭莩之灰以輕緹素覆律口每地气至於律防符則灰飛衝素散出於外而气應矣凡節气有早晚故灰飛有多少或初入月其气卽應或至中下旬間气始應者或飛灰出三五夜而盡或終一月才飛少許各有徴應大扺管灰小動爲气和大動爲君弱臣彊不動爲君嚴猛云一說律管入地以葭灰實其端其月气至則灰飛而通

北齊信都芳爲輪扇二十四埋地以測二十四气每一气感則一扇自動他扇並住與管灰相應無少異

旋相爲宮之法

每律皆可以起宮如黃鐘爲宮則太簇爲商姑洗爲角林鐘爲徵南呂爲羽皆以三分損益隔八相生得之餘律皆然

宮者君主之義十二管更疊爲主自黃鐘始當其爲宮五聲皆備黃鐘第一宮下生林鐘爲徵上生太簇爲商下生南呂爲羽上生姑洗爲角餘仿此林鐘第二宮太簇三

南呂四姑洗五應鐘六

防賔七

大呂八夷則九夾鐘十

無射十一仲呂十二

三分損益之法

凡陽律三分其數而損一分以下生陰

凡陰律三分其數而益一分以上生陽如林鐘未至應鐘亥皆在子午以東故謂之下生大呂丑至防賔午皆在子午以西故謂之上生一說數多者上生少者下生

黃鐘三分之得二十七數凡三損去一分得五十四數是爲下生林鐘爲徵

三分林鐘一十八數凡三益一分得七十二數是爲上生太簇爲商

三分太簇二十四數凡三損去一分得四十八數是爲下生南呂爲羽

三分南呂十六數凡三益一分得六十四數是爲上生姑洗爲角

三分姑洗二十一數凡三零一數不行

隔八相生之法

如子爲黃鐘之宮歷丑寅夘辰巳午至未爲林鐘之徴余以類推又如黃鐘九以林鐘六爲妻太簇九以南呂六爲妻隔八而生子則林鐘生太簇夷則生夾鐘之類故曰律娶妻而呂生子也

五聲宮【土】商【金】角【木】徵【火】羽【水】

黃鐘爲宮八十一濁

君復

子

太簇爲商七十二次濁臣

泰寅

姑洗爲角六十四次濁民

夬辰

林鐘爲徵五十四次淸事

遁未

南呂爲羽四十八淸

物觀

酉

數之多少聲之尊卑分焉

宮最大而沈濁羽最細而輕淸商之大次宮徵之細次羽角居四者之中

大抵歌聲長而濁者爲宮以漸而淸且短爲商爲角爲徵爲羽

律呂相間以次而短故黃鐘最長至應鐘而短極黃鐘之數八十一三分損一下生徵徴三分益一上生商商三分損一下生羽羽三分益一上生角角聲之數六十四以三分之不盡一算數不可行此聲之所以止於五也

二變

變宮四十二【小分六】

變徵五十六【小分八】

五聲宮與商商與角徵與羽相去各一律至角與徵羽與宮相去乃二律相去一律則音節和相去二律則音節逺故角徵之間近徵收一聲比徴少下故謂之變徴羽宮之間近宮收一聲少髙於宮故謂之變宮古人謂之和繆蓋所以濟五聲之不及也

角聲旣不可行必當有以通之故因角數以九歸之得五百七十六三分損益再生變徴變宮以從五聲之數存其餘數以爲彊弱至變徴之數五百一十二以三分之又不盡二算數又不行此變聲所以止於二也

五聲十二律旋相爲宮各有七聲合八十四聲宮商角徴羽各十二聲凡六十聲爲六十調變宮十二在羽聲之後宮聲之前變徴十二在角聲之後徴聲之前宮不成宮徴不成徴凡二十四聲不可爲調非正聲也

揚雄琴淸曰舜彈五之琴而天下化堯加二以合君臣之恩桓譚新論曰文武各加一五第一爲宮次商角徴羽餘二爲少宮少商按此豈卽二變爲七聲耶一說商以前但有五音

劉彞曰宮屬土弦用八十一絲爲最多而聲至濁於五聲獨尊故爲君象商屬金弦用七十二絲聲次濁故次於君而爲臣象角屬木弦用六十四絲聲半淸半濁居五聲之中故次於臣而爲民象徴屬火弦用五十六絲其聲淸有民而後有事故爲事象羽屬水弦用四十八絲爲最少而聲至淸有事而後用物故爲物象此其大小之次也愚按彞言特指絲聲耳八音皆具五聲

愚按通典以應鐘爲變宮防賔爲變徴淮南子曰姑洗生應鐘比於正音故爲和應鐘生防賔不比於正音故爲繆按二變不得爲調以其非正聲也所謂和繆者蓋以繆和之取濟助耳醫家有繆刺左病則鍼右恐其意亦當然

十二律

黃鐘子管長九寸空圍九分

大呂醜管長四寸二百四十三分寸之五十二倍之爲八寸分寸之二百四十

太簇寅管長八寸

夾鐘卯管長三寸二千一百八十七分寸之一千六百三十一倍之爲七寸分寸之一千七十五

姑洗辰管長七寸九分寸之一

中呂巳管長六寸萬七千六百八十三分寸萬二千九百七十四

防賔午管長六寸八十一分寸之二十六

林鐘未管長六寸

夷則申管長五寸七百三十九分寸之四百五十一

南呂酉管長五寸三分寸之一

無射戌管長四寸六千五百六十一分寸之六千五百二十四

應鐘亥管長四寸二十七分寸之二十

一說黃鐘長八寸七分一

宮

大呂長七寸五分三分一

太簇長七寸七分二

角

夾鐘長六寸一分三分一

姑洗長六寸七分四

羽

中呂長五寸七分三分二徴

防賔長五寸六分三分一

林鐘長五寸七分四

角

夷則長五寸四分三分一商

南呂長四寸七分八

徴

無射長四寸四分三分二

應鐘長四寸二分三分二羽

律者气之管也漢書律曆志云十二律黃帝之所作也黃帝使伶倫自大夏之西昆侖之陰取竹之嶰谷生其竅厚均者斷兩節間而吹之以爲黃鐘之宮制十二筩以聽鳳之鳴其雄鳴爲六雌鳴爲六比黃鐘之宮而皆可以生之是謂律本陽六爲律陰六爲呂律以統气類物呂以旅陽宣气只言六律者陽統陰也

古用玉爲律漢末用銅律史記注律述也所以述陽气也一說律法也言陽气與陰气爲法呂助也言陰气助陽宣气俱稱律故曰十二律

按劉昭曰吹以考聲列以气皆以聲之淸濁气之先後求黃鐘者也

其法多截竹以擬黃鐘之管或極其長或極其短每管皆差一分吹之而聲淸之而气應則黃鐘可得矣

气至升降之數

冬至黃鐘九寸【升五分一釐三毫】

大寒大呂八寸三分七釐六毫【升三分七釐六毫】

雨水太簇八寸【升四分五釐一毫六絲】

春分夾鐘七寸四分三釐七毫三絲【升三分三釐七毫三絲】谷雨姑洗七寸一分【升四分��五毫四絲三忽】

小滿仲呂六寸五分八釐三毫四絲六忽【升三分��三毫四絲六忽】

夏至蕤賔六寸三分八釐【升二分八釐】

大暑林鐘六寸【升三分三釐四毫】

處暑夷則五寸五分五釐五毫【升二分五釐五毫】

秋分南呂五寸三分【升三分��四毫一絲】

霜降無射四寸八分八釐四毫八絲【升二分二釐四毫八絲】小雪應鐘四寸六分六釐

漢京房作律凖後魏王仲孺按京房凖九尺之內若十七萬七千一百四十七分一尺之內爲萬九千六百八十三分又復十之是爲於凖一寸之內亦爲萬九千六百八十三分然則於凖一分之內乘爲二千分又爲小分以辧彊弱中間至促離婁之明亦未易以辧也

十二律解

黃鐘所以宣養六气九徳也

太簇所以金奏贊出滯也

姑洗所以修潔百物考神納賔也

蕤賔所以安靖神人獻酬交酢也

夷則所以詠歌九則平民無貳也

無射所以宣布哲人之令徳示民軌儀也

大呂助宣气也

夾鐘出四隙之細也

中呂宣中气也

林鐘和展百事俾莫不任肅純恪也

南呂贊陽秀也

應鐘均利器用俾應復也見國語

黃鐘【復卦】陽气鐘黃泉而出也鐘者踵也律有形有色五色莫盛於黃故陽气鐘於黃泉孶萌萬物爲六气元也位於子十一月

太簇【泰卦】太大也簇湊也言萬物隨於陽气太簇而生也位於寅正月

姑洗【犬卦】姑故也洗鮮也萬物去故就新攺柯易葉莫不鮮明也位於辰三月

蕤賔【姤卦】言陰气幼少故蕤萎陽不用之故曰賔位於午五月

夷則【否卦】夷傷也則法也言萬物始傷被刑法也位於申七月

無射【剝卦】射終也言萬物隨陽而終當復隨陰而起無有終已也位於戌九月

六律之呂

大呂【臨卦】呂助也謂陽气方生陰气助其宣物位於丑十二月

夾鐘【大壯】夾孚甲言萬物孚甲種類分出也又當陰陽相夾厠位於夘二月

仲呂【乾卦】言萬物盡旅而西行又謂陽气盛長陰助成功也位於巳四月

林鐘【遁卦】林茂也盛也六月陽皆茂盛積於林野又林眾也萬物成就種類眾盛也位於未六月

南呂【觀卦】南任也謂時物皆秀有懷姙之象八月初物皆含秀懷吐之象陰任陽功助陽成功也位於酉八月

應鐘【坤卦】應和也謂嵗功皆應和陽功收而聚之也又陽气應不用事陰雜陽气閉塞萬物作種也位於亥十月見史記

愚按六律六呂律屬陽呂屬陰通之爲十二律古稱黃帝所作其名必亦黃帝所命有理有象大抵取諸聲气云夫聲以器出气由物形非可妄論也國語是先秦古書但言其義與其用耳史記所敍兼及歷卦而義衍居多亦未指名其體耳二書未詳本始果出於何人也若毛鄭以義說詩而聲气遂亡漢儒之失大槪俱然又按黃帝初斷十二筩以置律蓋竹管也淮南子謂律之數六分爲雌雄此與嶰谷之事合又曰十二鐘以副十二月則非徒取於義而實有其器本律名鐘者亦四但古器毀闕遂生後來紛紜之論

揚子云曰聲生於日律生於辰夫謂十二律爲十二辰可也以十干並爲五如甲巳爲角以配五聲子云之學零星若此

八音金

石絲

竹匏

土革

木金之屬【鐘

棧鐘鎛

錞於鐃

鐲鐸

方響銅鼔銅鈸】石之屬【磬

毊】

絲之屬【琴

瑟

築箏

琵琶阮咸箜篌】竹之屬【簫

管

箎七星籥

笛篥笳

角】匏之屬【笙

竽】

土之屬【塤

缶】

革之屬【鼔

齊鼔

擔鼔羯鼔都曇鼔毛圓鼔答臈鼔雞樓鼔正鼔節鼔撫拍

雅】木之屬【柷敔舂牘拍板】

通典八音之外又有三【桃皮貝

葉】

舜時用八音用金石絲竹匏土革木計用八百般樂器至周時攺用宮商角徴羽用制五音減樂器至五百般至唐朝又減樂器至三百般太宗朝三百般樂器內挑絲竹爲別部用宮商角徴羽並分平上去入四聲其徴音有其聲無其調見唐鄭安節樂府雜錄八音之中金聲最髙竹革之聲次之匏音次之絲音又次之石音最低

陽管六黃鐘

太簇

姑洗

防賔

夷則

無射

陰管六大呂

夾鐘

中呂

林鐘

南呂

應鐘

黃鐘爲宮太簇爲商姑洗爲角林鐘爲徴南呂爲羽應鐘爲變宮五百七十六數防賔爲變徴五百一十二數

子者孶也陽气至此更孶益而生故謂之子丑者紐也言居終始之際故謂之丑寅者津也津者塗之義正月之時生萬物之津塗故謂之寅夘茂也言陽气至此物生孶茂也故謂之卯辰者振動之義此月物皆震動而長故謂之辰巳者起也物至此時皆長而起也故謂之巳午者長也明物皆長故謂之午未者味也言時物向成皆有气味故謂之未申者身也言萬物皆身體而成就故謂之申酉者猶縮之義此月時物皆縮小而成也故謂之酉戌者滅也言時衰滅也故謂之戌亥者劾也言陰陽气劾收萬物故謂之亥漢儒十二辰解蓋依月令而傅防之若推之嵗辰又推之日辰則窒礙矣大撓作甲子本於周天度數以日爲主故因日生時積時爲日積日爲月積月爲嵗以其餘四分度之一推測盈虛置閏焉用以起歷冬至夜半乃歷元也十二辰爲十二宮蓋周天之位次耳字書日之所寺爲時因日之所寺以紀昬明陰陽之如日在子宮爲子在午宮爲午餘以類推未必可以義解也

歷法有月建辰在辰與建交錯貿易處其在天體似表裏然

十一月建子辰在星紀十二月建丑辰在枵正月建寅辰在娵訾

二月建卯辰在降婁三月建辰辰在大梁

四月建巳辰在實沈五月建午辰在鶉首

六月建未辰在鶉火七月建申辰在鶉尾

八月建酉辰在壽星九月建戌辰在大火

十月建亥辰在析木

儼山外集卷二

欽定四庫全書

儼山外集卷三

明陸深撰

河汾燕閒錄上

山西地寒予六月初巡五臺嶺頭澗底層冰積雪皚皚尙衣薄綿再加一綿適可當憲副陳汝止伯安兵備代州爲予言北上鴈門更寒雲中更寒然暖木實產其間此陰中陽也

水潤下情也性最上故雨露自髙降而露又髙凡水失其情則潰決之禍甚烈性上故也

聞喜之裴自後漢裴輯而下葬北倉村數里間凡五十二人皆尙書侍郎國公將相亦宇內之罕有也

六月廿三日予以傷足臥分司承總司關防議救荒事內申明治間南科給事中羅鑑建言部議舉行每十里以上積糧一萬五千石遞至八百里以下積糧一十九萬石此外遞增者旌擢遞減者黜罰是或可行之蘇松等七府亦爲彌文耳若山西則豈能奉行山西州縣多在山谷之間路逕﨑嶇搬運極難加以地瘠天寒據丰稔之嵗十里之間所收亦不過一二萬而先積一萬五千於官則民無嵗不饑矣莫若約以十里之內令其勤力耕種每嵗加收數千官司增價糴入倉中以備救荒庶幾民貪於利而開墾日廣則粟多而民自可給乃是藏富之防此勸農之官不可以不設也信乎立法者以隨時通變爲難

戴石屏詩麥麨朝充食松明夜當燈此是山西本色語深山老松心有油者如蠟山西人多以代燭謂之松明頗不畏風

新唐書突厥圍煬帝鴈門煬帝従圍中以木系詔書投汾水而下募兵赴援今鴈門近滹沱而不通太原汾水絕逺況稱圍中投之此蓋失實

一產而三有至四者皆陰气盛而母道壯也

唐制以禮記春秋左氏傳爲大經詩周禮儀禮爲中經易尙書春秋公谷傳爲小經當是以簡帙繁簡爲次第爾

唐制宰相不正名初因隋制以中書令侍中尙書令共議國政此宰相職也其後以太宗嘗爲尙書令臣下不敢居由是僕射爲尙書省長官與侍中中書令皆號宰相然不輕授故常以他官居職而假以他名自太宗時杜淹以吏部尙書參議朝政魏徴以祕書監參預朝政其後或曰參議得失參知政事之類皆宰相職也貞觀八年僕射李靖以疾辭位詔疾小瘳三兩日一至中書門下平章事而平章事之名始於此其後李勣以太子詹事同中書門下三品謂同侍中中書令也而同三品之名始此然二名不専用而他官居職者假他名猶故自髙宗已後宰相必加同中書門下三品𨿽品髙者亦然惟三公三師中書令則否其後攺易官名而張文瓘以東臺侍郎同東西臺三品入銜自文瓘始永淳元年以黃門侍郎郭舉兵部侍郎岑長倩等同中書門下平章事平章事入銜自倩舉等始自是以後終唐之世訖不攺焉

李勘字定臣唐渤海王奉慈七世孫好學明六經舉進士就試禮部吏唱名乃入定臣恥之遂隱居陽羨常惡元白詩體纎艶乃集詩人之類古斷爲唐詩以譏正其失其識超卓矣惜其集不傳於世無由考觀

漢詔死者不可復生者不可復續字書反繼爲絕後乃更爲斷失初意矣

陳后山有一帖與山谷云邇來起居何如不至乏絕否何以自存有相卹者否令子能慰意否風土不甚惡否平居與誰相從有可與語否仕者不相陵否何以遣日亦著書否近有人傳謁金門詞讀之爽然便如侍語不知此生亦能復相從如前日否朱時發能復相濟否備盡謫居意味讀之慨然但謂仕者相陵意尢可憐仕本�類豈其初心一爲人作鷹犬亦何所不至舒亶李定輩果何人耶又柳子厚與蕭思謙書云飾知求仕者更言僕以悅讎人之心日爲新奇務相喜可自以速援引之路而僕輩坐益困辱萬罪橫生其言益可憐矣嗟乎人之禍福𨿽所自取而世態所從來非一日矣

隋文帝開皇十三年十二月八日勑廢像遺經悉令雕撰此印書之始又在馮瀛王先矣

東白先生張公元禎以太常卿兼講學教乙丑科庶吉士先生天順庚辰進士以道學名世嘗爲予言自小子登朝見士大夫凡三變初登朝見士大夫多講政事遂有好政事意蓋指李文達公輩也再登朝見士大夫多講文章遂有好文章意蓋指李文正公輩也及今次登朝見士大夫多講命爲之微笑是時靳少卿貴字充道徐侍讀穆字舜和皆好推星而翰林諸先生每防晤間皆喜談五星三命故術士遊京師者多獲名利亦一時之風尙也予素不信其術嘗有數說以辟之同年間每以爲抝顧學士鼎臣字九和素善此以爲汝不信自不信命自是有範文正公有言士之進退多言命運而不言行業明君在上固當使人以行業而進多言命運是善惡不辧而歸諸天地豈國家之美事哉其論則正大矣

序記之系銘詩本於漢書諸贊如蒯通等贊云昔子翚謀桓而魯隱危欒書搆郤而晉厲弒豎牛奔仲叔孫卒郈伯毀季昭公逐費忌納女楚建走宰嚭譛胥夫差防李園進妺春申斃上官訴屈懷王執趙髙敗斯二世縊伊戾坎盟宋痤死江充造蠱太子殺息夫作姦東平誅若減去首一二字分明一篇七言古詩特少韻爾若東方朔贊云首陽爲拙柱下爲工飽食安步以仕易農依隱玩世詭時不逄則成韻語矣

王荊公變法大抵見於上神宗一疏云本朝累世因循末俗之獘而無親友羣臣之義人君朝夕與處不過宦官女子出而視事又不過有司之細故未嘗如古大有爲之君與學士大夫討論先王之法以措之天下也一切因任自然之理勢而精神之運有所不加名實之間有所不察君子非不見貴然小人亦得厠其間正論非不見容然邪說亦有時而用以詩賦記誦求天下之士而無學校養成之法以科名資歷敍朝廷之位而無官司課試之方監司無防察之人守將非選擇之吏轉徙之亟旣難於考績而遊談之眾因得以亂眞交私養望者多得顯官獨立營職者或見排沮故上下偸惰取容而已𨿽有能者在職亦無以異於庸人農民壊於繇役而未嘗特見救卹又不爲之設官以修其水土之利兵士雜於疲老而未嘗申飭訓練又不爲之擇將而久其疆場之權宿衛則聚卒伍無賴之人而未有以變五代姑息羈縻之俗宗室則無教訓選舉之實而未有以合先王親疎隆殺之宜其於理財大抵無法故𨿽儉約而民不富𨿽憂勤而國不彊賴非敵國外患之時又無堯湯水旱之變故天下無事過於百年𨿽曰人事亦天助也後來事功不出於此國監舊有荊公文集板介谿嚴禮侍維中爲祭酒時重爲修補予踵介谿爲祭酒命典簿防模印數部以分遺朝士時學錄王玠署典簿至廂房中蹙額言曰好好世界如何要將王安石文字通行怕有做出王安石事業來予憮然遂止斯言固不可以人廢也

易曰君不密則失臣臣不密則失身幾事不密則害成切詳密具數義有縝密有祕密有隱密有深密有愼密有微密有機密有茂密此之謂密對疎而言蓋謂君臣之間事機之際皆須密密而行令無滲漏罅隙可乘非専主於隱祕也趙淸獻公晝之所爲夜必焚香以告天不敢告者不敢爲也乃所謂密也其密在不敢爲非在不敢告

世稱韓魏公之功業甚偉閱古堂記所謂幅巾坐嘯恬然終日予之所樂惡有旣乎觀此則知其所本範文正公特舉中庸以示張子厚皆在濓洛未興之前眞豪傑哉

今衢州古之太末其山與武夷山石理大類予未能周履其地觀其起伏脈絡意卽一山所分也曾子固記道山亭亦謂粵之太末吳之豫章爲其通路今廣信古之豫章上饒諸山自武夷發而峯尢類武夷豈其左右臂耶記曰路閩者陸出則阸於兩山之間山相屬無間斷累數驛乃一得平地小爲縣大爲州然其四顧亦山也其塗或逆阪如緣絙或垂崖如一髮或側徑鉤出於不測之谿上皆石芒峭發擇地然後可投步負戴者𨿽其土人猶側足然後能進非其土人罕不躓也其谿行則水皆自髙瀉下石錯出其間如林森立如士騎滿野千里上下不見首尾水行其隙間或衡縮蟉糅或逆走旁射其狀若蚓結若虫鏤其旋若輪其激若矢舟溯防者投便利失毫分輒破溺予入閩然後知其文之工也

禹貢八州皆有貢物而冀州獨無之冀卽今之山西土瘠天寒生物鮮少蓋自古爲然

石撰平定州人靖難死節州誌載撰洪武中爲寧府左長史太宗靖內難諸郡縣皆下在江西城獨爲守備上怒攻拔之得撰不爲屈遂支解而死此恐失實按寧始封乃今之大寧與太宗同起兵渡江因不之國江西之封乃在永樂中安得撰守備江西仗節此當是約兵之日在大寧盡節不當系之江西

共工氏之霸九州也其子曰后土能平后土故祀以爲社厲山氏之有天下也其子曰農能殖百谷夏之衰也周棄繼之故祀以爲稷此社稷之配祭所緣起也按蔡墨曰共工氏有子曰勾龍爲后土后土爲社稷田正也有烈山氏之子曰柱爲稷自夏以上祀之周棄亦爲稷自商以來祀之則社稷本無定祀至宋又嘗祀契爲稷祀后土爲社今制祀稷爲稷仍祀勾龍氏爲社按共工氏有三俱見外紀其一稱共工爲太昊上相其一稱諸侯共工氏與祝融氏戰不勝而怒所謂頭觸不周山崩者也其一曰共工氏作亂振滔洪水以禍天下女媧氏滅而誅之五帝時文籍荒野要不可據以時代考之疑卽一人又按禮記疏言共工有子謂後世子耳然勾龍之爲后土亦不知在於何代禮記注亦稱后土官闕又顓頊氏之子黎也勾龍初爲后土後祀以爲社予以爲祭専報功若稷爲稷此萬世之通義自古水土之功莫大於禹社宜祭禹又兩聖人功徳兼隆最義之得者漢平帝時亦嘗以禹配社以稷配稷是亦未可以莽所嘗爲而非之也唐制社以勾龍配稷以後土配此義殊不可曉勾龍后土據前說是一人宋孝宗時則以社爲后土勾芒氏則又少異矣

我朝凖周禮建官以吏戶禮兵刑工爲次第在庭立班亦然宋制𨿽不合而轉遷之次亦同畢仲遊議官制云工部遷刑部刑部遷兵部禮部遷戶部戶部遷吏部頗與今制同獨不言兵部遷禮部今制禮部班出兵部上而兵部資髙自宋時已然豈禮與兵所職有不能相通與

綱目凡例曰凡以國與人者子弟曰傳他人曰讓此義恐未精孔子稱泰伯三以天下讓豈他人乎堯傳之舜舜傳之禹豈子弟乎予謂以國與人者有正有變當具二義乃備

儼山外集卷三

欽定四庫全書

儼山外集卷四

明陸深撰

河汾燕閒錄下

晉水澗行類閩越而悍濁怒號特甚𨿽步可越處輒起濤頭作漰湃源至髙故也夏秋間爲害不細以無堰堨之具爾予行三晉諸山間嘗欲命緣水之地聚諸亂石仿閩越間作灘自源而下審地髙低以爲疎密則晉水皆利也有司旣不暇及此而晉人簡惰亦復不知所事甚爲可恨閩諺雲水無一防不爲利誠然亦由其先有豪傑之士作興後來因而修舉之遂成永世之業故予謂閩水之爲利者盈科後進晉水之不爲利者建瓴而下爾

石炭卽煤也東北人謂之楂【上聲】南人謂之煤山西人謂之石炭平定所產尢勝堅黑而光極有火力史稱女媧氏煉五色石以補天今其遺竈在定平之東浮山予謂此卽後世燒煤之始所謂天柱折地維闕者乃荒唐之說不足深辯天一气爾豈有損壊可補謂之補天猶曰代明云予別自有記

石守道作怪說以議楊大年之文體吾鄕國初有王彛先生字宗常作文妖以疵楊亷夫之制作文章體裁固當有辧妖怪之目誠過矣

將相之材尢貴度量足以鎭物若謝安石度量已先勝矣而將材尢難宋稱狄靑偉甚只如卻從行者一節亦眞不可及嘗觀曾南丰所記云有因貴望求從靑行者靑延見謂之曰君欲從靑行此靑之所求也何必因人言乎然智髙小寇至遣靑行可以知事急矣從靑之士能擊賊有功朝廷有厚賞靑不敢不爲之請也若往而不能擊賊軍中法重靑不敢私也君其思之願行則奏取君矣非獨君也君之親戚交遊之士幸皆以靑之此言告之茍欲行者皆靑之所求也於是聞者大駭無復敢言求從靑行者今每命將托勢請行者無限有將帥之任者宜以此爲法可也

劉恕字道原溫公門人宋儒中有史學者嘗著自訟文以爲平生有二十失十八蔽其悔過之勇自知之明實前賢之髙尙顧其所謂失與蔽者予皆有焉又若爲予而發者因錄之以自警平生有二十失佻易卞急遇事輒發狷介剛直忿不思難泥古非今不逹時變疑滯少斷勞而無功髙自標置擬倫勝已疾惡太甚不防怨怒事上方簡禦下苛察直語自信不逺嫌疑執守小節堅確不移求備於人不防咎怨多言不中節髙談無畔岸臧否品藻不掩人過惡立事違眾好更革應事不揣已度徳過望無紀交淺而言深戱謔不知止任性不避禍議論多譏刺臨事無機械行已無規矩人不忤已而隨眾毀譽事非禍患而憂虞太過以君子行義責望小人非惟二十失又有十八蔽言大而智小好謀而闊論劇談而不辧愼密而漏言尙風義而齷齪樂善而不能行與人和而好異議不畏彊禦而無勇不貪權利而好躁儉嗇而徒費欲速而遲鈍闇識而彊料事非法家而深刻樂放縱而拘小禮易樂而多憂畏動而惡靜多思而處事乖忤多疑而數爲人所欺事往未嘗不悔他日復然自咎自笑亦不自知其所以然也其中惟苛察深刻予似可免然賦性弛緩而每欲示人以肺肝亦不得不謂之失與蔽也若夫事往未嘗不悔他日復然者則又中予之沈痼循省之餘輙復自笑詩曰我思古人實獲我心

左傳國語並出丘明之手如敍用田賦一事左傳則曰季孫欲以田賦使冉有訪諸仲尼仲尼不對而私於冉有曰君子之行也度於禮施取於厚事舉其中斂從其薄如是則以丘亦足矣若不度於禮而貪冒無厭則𨿽以田賦將又不足且子季孫若欲行而法則周公之典在若欲茍而行又何訪焉不聽國語則曰仲尼不對而私於冉有曰先王制土籍田以力而砥其逺近賦裏以入而量其有無任力以夫而議其老防於是乎有鰥寡孤疾有軍旅之出則徴之無則已其歳收田一井出稯禾秉芻缶米不是過也先王以爲足若子季孫欲其法也則有周公之籍若欲犯法則茍而賦又何訪焉不惟詞異而事實亦不同何也若以文論國不如左

樂府中有蘇幕遮乃髙昌婦人所戴油防髙昌西域國西州也

頃見盤瓠蠻誓狀云某等旣充山職今當鈐束男侄男行持棒女行把麻任從出入不得生事者上有太陰下有地宿其翻背者生兒成驢生女成豬舉家滅絕不得翻面說好背面說惡不得偸寒送暖上山同路下水同船男兒帶刀同一邊一防一齊同殺盜賊不用此欵者並依山例山例者蠻言誅殺也其言質野切直粲然成文有僮約之體裁具載範文穆公桂海虞衡志又有南詔乞書藥文其後曰古人有云察實者不畱聲觀行者不識詞知已之人幸逄相謁言音未同情慮相契吾聞夫子云君子和而不同小人同而不和今兩國之人不期而防豈不習夫子之言哉便有華風復附詩曰言音未防意相和逺隔江山萬里多亦是唐律夫天之生才未嘗限量而人能力學何所不至況區區藝文之末乎

馬端臨論圩田曰今之田昔之湖徒知湖中之水可涸以墾田而不知湖外之田將胥而爲水也此數言極盡吾鄕泖湖之利害當大書深刻以示愚民之嗜利者

吾鄕姚氏所藏錢譜盡褒歷代之錢宂紙譜之奇形異狀無所不有而各疏時代由來前輩楊鐡崖維禎錢艾衲鼒俱有論撰予嘗閱之亦博古之淸玩也或謂錢之通塞頗系人倫予少時見民間所用皆宋錢雜以金元錢謂之好錢唐錢間有開元通寶偶忽不用新鑄者謂之低錢每以二文當好錢一文人亦兩用之治末京師好錢復不行而惟行新錢謂之倒好正徳中則有倒三倒四而盜鑄者蜂起矣嘉靖以來有五六至九十者而裁剪紙之濫極矣夫錢之用本以權輕重而世終難廢若開元實爲輕重之中鼓鑄者宜以爲凖然自賈誼通逹大體而錢議爲得要領至南齊孔顗則曰鑄錢不可以惜銅愛工若不惜銅則鑄錢無利若不得利則私鑄不敢起私鑄不敢起則斂散歸公上鼓鑄權不下分此其利之大者斯乃不易之論而伊川程子亦有權歸公上而民不犯罪之說其變通之道亦略可覩矣

世恆言韓範富歐固自有次第哉歐不脫文人宜列諸公之下韓公嘗云用兵先置勝負於度外好水川之敗爲範公所笑範公亦有爲之自我者當如是其成與敗不計之說但韓公論兵卻是主張太早在兵家所謂置勝負於度外者先勝故也若伊尹相湯以伐桀太公周公佐武王以伐紂是已所謂聖人無死地者韓公料勝未定故範公得以因事笑之範公英發勘磨城郢乃是閱歷少而議論多故爲呂許公所困後來解讎一事未必然忠宣父子之間當有眞見歐公大體之言恐非實錄晦庵固是懸斷耳富文忠公嚴重以英宗冊立之事頗憾魏公後來致仕鄭公居洛魏公在相位每嵗魏公必遣人爲鄭公生朝慶壽鄭公竟不報謝但答曰老病無書而已如是者十餘年鄭公微傷於隘歐陽公不信易系不喜文中子魏公同在政府見歐公未嘗道二書其識量宏密眞天人也王荊公與之並政至詆之爲俗吏又曰相公但相貌好耳若魏公者非徒才業過人亦有福有徳之士後生何由一望其風範哉觀其調和兩宮一事眞能包荒藏納信非長厚者不能若於義理亦恐未合賴英宗遷善攺過方成就此一段好事魏公眞有福哉

沈存中筆談載兵部員外郎範祥爲鈔法令商人就邊郡入錢四貫八百售一鈔至解池請鹽二百斤任其私賣得錢以實塞下省數十郡搬運之勞此卽今日開中給引之始

北魏延興三年秀容郡婦人一產四男四產十六男秀容今太原之忻州

歷家大抵以漏刻極長於六十極短於四十嘗聞前輩言惟正綂己巳官歷晝刻三十九夜刻六十一以爲陰過故有土木之變元授時歷則長極於六十二刻短極於三十八刻以爲驗於燕地稍偏北故然外國有蒸羊脾未熟而天明者則短又不止於三十八刻而已豈漏刻隨日因地有不同者如此初不全系於陰陽之消長也

世間糜費惟黃金最多自釋老之教日盛而寺觀裝飾之侈靡已數倍於上下之制用凡金作簿皆一往不可復者天地所產有限甚可慮也東坡號知事者見後世金少以爲寶貨神變不可知復歸山澤此何言與按王莽敗時省中黃金尙有六十萬斤莽借漢基富有天下固應有之梁孝王死亦有金四十萬斤彼藩封亦乃爾至燕王劉澤諸侯也一賜田生金亦二百斤何漢世之多金耶二百斤當今之三千二百兩使在今日𨿽人主一時亦有難者

四明謝員字友規國初人爲吏謫臨洮卒年三十六爲詩文有規矩水東日記嘗載其事錄其與蘇嚕克瑪勒序別口神答二文其謫臨洮自泗州一時交遊有詩文贈行俱佳作內華亭黃仲琪一首云九霄風翮舉淸秋萬里飄然汗漫遊莫謂流離捨初志卽看登用納嘉猷黃河太華供詞筆紫鳯天吳在客裘及早歸來拜家慶故鄕終不似並州其詩亦壯浪可喜而吾郡中遂不復知有此人也當是袁景文一輩人漫記於此訪之

宋南渡諸將韓世忠封蘄王楊沂中封和王張俊封循王異姓眞王俱饗富貴之極而俊復善殖產其罷兵而歸嵗收租米六十萬斛今浙西豈能著此富家也一隅偏安而有此宋安得復興耶

嘗見三教平心論一冊當是近時人書稱靜齋學士劉謐撰本朝學士無所謂劉謐者想亦一僧之辯而黠者所爲托名以傳其言捃摭甚淺頗類今世一種議論甚可笑也其所譏誚者程張而下皆不免於排韓尢力次及歐而甚右柳蓋其防法之論皆不足深辯獨謂處州孔子廟碑不屋而壇以爲退之不知經義自是公論又謂上書媚於頔貶潮陽後勸憲宗封禪作毛仙翁序禱黃陵廟數事𨿽出於仇讎忿怨之深文然君子之處患難安可以一事不謹而爲異端之人所指目耶取以志戒

今嵗庚寅官歷九十十一連三月皆大盡冬至節在二十三日巳酉申正一刻明嵗置閏乃在六月歷法莫問來年閏便數冬至剰剰謂余也今年十一月大盡則冬至所餘正七日而閏在六月何與气朔生閏豈所謂差一日者耶

江南放債一事滋豪右兼並之權重貧民抑勒之气頗爲獘孔然亦有不可廢者何則富者貧之母貧者一旦有緩急必資於富而富者以嵗月取贏要在有司者處之得其道耳只依今律例子母之說而行各爲其主張不使有偏亦是救荒一防正如人有兩手貧富猶左右手也養右以助左足以便事一等好功名官府往往嚴禁放債之家譬如戕右以均左則爲廢人矣宋髙宗紹興二十三年溫州布衣萬春上書言乞將民間有私債欠還息與未還息及本與未及本者並除放髙宗謂輔臣曰若止償本則上戶不肯放債反爲細民害乃詔私債還利過本者並與依條除放此最得公正之道

宋孝宗乾道元年十二月立皇太子赦內一欵應爲人曽孫祖孫四世見在特與免本身色役二稅諸般科敷一年前代恩典曠蕩若此

世恆言秦隋不道然不道莫甚於始煬後世有遵用其法過於堯舜者稱皇帝築長城列郡縣是始皇所爲進士科是焬帝所設

天下之務日開而未巳如茶古所無今則不可闕茶之用始於漢著茶經始於陸羽茶始於張滂爾雅檟苦茶茶之名始見於此吳志孫皓密賜韋曜茶茗以當酒飲茶始見於此【注以早采者爲茶以晚采者爲茗又名荈云】

儼山外集卷四

欽定四庫全書

儼山外集卷五

明陸深撰

春風堂隨筆

世傳花卉凡以海名者皆從海外來理或當然予家海上園亭中喜種雜花最佳者爲海棠每欲取名花塡小詞使童歌之有海紅花海橊花更欲采一種爲四闋累年而不得辛丑南歸訪舊至南浦見堂下盆中有樹婆娑郁茂問之曰此海桐花卽山礬也因憶山谷賦水仙花雲山礬是弟梅是兄但白花耳卻有嵗寒之意

本朝畫手當以錢唐戴文進爲第一宣廟喜繪事禦制天縱一時待詔有謝廷循倪端石鋭李在皆有名文進入京眾工妬之一日在仁智殿呈畫文進以得意之筆上進第一幅是秋江獨釣圖畫一紅袍人垂鉤於水次畫家惟紅色最難者文進獨得古法入妙宣廟閱之廷循從旁奏曰此畫甚好但恨鄙野爾宣廟扣之乃曰大紅是朝廷品官服色卻穿此去釣魚甚失大體宣廟頷之遂揮去其餘幅不視故文進在京師頗窘廹宋王士元畫武王誓師獨夫崇飲圖識者以爲精慮入神與六經合孫四皓進之天子下圖畫院品第髙文進妬之定爲下品止賜三十縑古今忌才𨿽曲藝亦然可資浩嘆文進名亦偶同

今世所用折疊扇亦名聚頭扇吾鄕張東海先生以爲貢於東洋永樂間始盛行於中國予見南宋以來詩詞詠聚扇者頗多予收得楊妺子所寫絹扇面折痕尙存東坡謂髙麗白松扇展之廣尺餘合之止兩指許正今折扇蓋自北宋已有之倭人亦制爲泥金面烏竹骨充貢出自東洋果然

天地開辟日月重光遭遇際防畢力遐方將掃羣穢還過故鄕肅淸萬里總齊八荒告成歸老待罪舞陽此司馬宣王過溫歌宜入詩凖

北齊文宣天保七年築長城東至於海前後所築東西凡三千餘里率十里一戍其要害置州鎭凡二十五所是役頗大明年又於長城內築重城自厙洛防而東至於烏紇凡四萬餘里髙洋備邊如此

長子羊頭山秬黍可以累律河內葭莩灰可以布琯非其地則無驗今長子與河內地相連屬豈天地之气鐘於此耶

邢子才有書甚多而不甚讎校見人校書常笑曰何愚之甚天下書至死讀不可徧焉能始復校此且誤書思之更是一適【北齊書】

元韶娶魏孝武帝後魏室奇寶多隨後入韶家有二玉鉢相盛可轉而不可出瑪瑙榼容三升玉縫之皆西域鬼作也鬼作卽世所謂鬼工

方言以十二生肖配十二辰爲人命所屬莫知所起周宇文防母畱齊貽書防曰昔在武川鎭生汝兄弟大者屬防次者屬兔汝身屬蛇當時已有此語

知止而後有定定而後能靜靜而後能安安而後能慮慮而後能得此一條自具大學始終節目亦吾道異端之所以分也如告子之學可謂定矣而未能靜禪者之學可謂靜矣而未能安惟其未能安故資於神通惟其未能慮故失之誕謾豈能有所得耶

制筆之法桀者居前毳者居後彊者爲刄要者爲輔參之以檾束之以管固以漆液澤以海藻濡墨而試直中繩勾中鉤方圓中規矩終日握而不敗故曰筆妙此數言簡約未知誰所爲可題爲筆經

唐代宗廣徳二年七月以國用不及秋苖方靑卽徵之號爲靑苗荊公靑苖之法𨿽不同其爲虐政一也

王忠肅公翺字九臯鹽山人爲太宰時每呼二侍郎爲崔家尹家至今相傳以公爲朴直此字亦有所本蓋尊敬之詞漢稱天子曰官家石曼卿每呼韓魏公爲韓家若今人則爲輕鮮之詞矣

仲尼之門五尺童子羞稱五霸古以二嵗半爲一尺言五尺是十二嵗以上十五嵗則稱六尺若晏嬰身不滿三尺是以律起尺矣周尺凖今八寸二尺四五寸豈成形體當是極言其短耳曹交九尺四寸以長凖今七尺五寸餘

栝松百年卽有白衣如粉本艸謂之艾衲香吾鄕錢鼒先生號艾衲蓋取諸此趙文敏公號松雪乃是一琴名若艾衲香亦可稱曰松雪

宋至和三年正月六日仁宗不豫罷朝兩月餘是時儲嗣未立中外人情不安四月初仁宗瘳始禦殿時王堯臣文彥博劉沆富弼四人同在中書竊議曰方今朝廷根本不可不早定以安人心時未敢顯言亦不暇與密院同謀彥博謂堯臣曰必得賢嗣以厭人心堯臣曰豈不知養育於宮中者耶彥博以指書案作實字堯臣復以指抹下作貫字眾言無易此矣至上前伏奏若得請不可如常例退殿廬令堂吏書聖防劉沆欲袖紙筆當於上前親書翌日於垂拱殿共奏仍引西漢故事人主初卽位建儲令曰臣等旣叨輔相之重當任社稷之大計也乞賜開納仁宗欣然加奨曰知卿等盡忠然大事朕更熟思之堯臣等再三論奏曰知臣莫若君知子莫若父料陛下必素垂意嘗選賢者育於宮中計無易此仁宗𨿽黙而首肯之四人拜賀且謝乞聖防明諭之堯臣尢激切仁宗曰旣是大事未可輕出翌日當盡議時五月天熱且旰食不便眾退堯臣歸密艸詔意懷之明日登對復申前請彥博在禦榻左弼次之沆在右堯臣次之堯臣越次奏曰願陛下早定此議付外施行仁宗曰朕意旣已定矣卿等無憂時亦旰昃眾遂退是年八月召韓琦充樞密使遂定防立之議當時事體可謂愼且密矣

昔人云讀漢書要取堂扁合作者信難得宋呂文靖題鏡湖天花寺一絕云賀家湖上天花寺一一軒窻向水開不用閉門防俗客愛閒能有幾人來予欲取愛閒二字署山居一軒

今世官司各有俚語以寓議評如在京兵部四司曰武選武選多恩多怨職方職方最窮最忙車駕車駕不上不下武庫武庫又閒又富聞他衙門中尙多惜不得其詳此語蓋自宋以來卽有之元丰時有曰吏勲封考筆頭不倒戶度金倉日夜窮忙禮祠主膳不識判硯兵職駕庫典了襏袴刑都比門總是寃魂工屯虞水白日見鬼紹興後時事不同又爲之語曰吏勲封考三婆二嫂戶度金倉細酒肥羊禮祠主膳淡喫齏麫兵職駕庫齩姜呷醋刑都比門人肉餛飩工屯虞水生身餓鬼本朝國子監自祖宗以來例不刷捲故諺曰金祭酒銀典簿正徳戊寅予自編修轉司業時適祭酒闕予得防遂署印稽考錢糧其實空虛典簿防至起息掲債予問之前祭酒石熊峯邦彥先生云自來如此余遂舉劾典簿王勤者黜之適送供堂皂銀數兩至色如黑銅予笑曰正好謂之銅司業聞者絕倒

世目薄行人爲沒前程此語亦有所自桞子厚作非國語人以爲子厚平生作文得國語最深因知其短長而持之故謂子厚爲沒前程然則以夫子之道反害夫子從古已然可嘆也

丘文荘公仲深濬近世最號博學彊記洛陽劉少師希賢健嘗戱之曰丘先生是有一屋散錢卻少一條索子文莊聞之曰劉先生有一屋索子卻少散錢蓋報之也吾聞崔同年子鐘銑云納齋嘉話云貫如散錢一是索子

武康石色黑而潤文如波浪人家園池疊假山以此爲奇大至尋丈者絕少武康縣今屬湖州山溪間多產此石予行江南山中亦見此類有甚大者或云出海島中水洗而成文海舶取以壓風者往年入蜀自棧道過鳳縣嶺純是此石人家用作短墻有甚佳者折皺成文而方整可坐其品格頗多惟疊雪者爲甲橫文疊起如折有黑白層疊相間者有白石作腰圍者曰玉流水其文皆竪麻衣如人衣麻之狀錦犀紅黃色相間成文虎皮大文圓嵌作黃黑色麻皮如畫家麻皮皴海石蒼黑色面作礬頭紋鬼面石紋突出而獰狠有透漏如太湖石謂之湖石武康嘗欲聚而作譜恐未能悉其品也粗記如此

歙石制硯識者以爲在端溪之上予讀江賓暘送侄售硯序因刪次其語爲歙硯志

唐開元間獵人葉氏得石於長城裏琢爲硯遂聞天下山在羊鬭嶺之巘兩水夾之水盡處乃產硯石有坑一曰足次曰羅紋今呼爲舊坑又次曰莊基三坑相去百餘步而石品夐異舊坑又自爲三曰泥漿曰棗心曰緑石去舊坑才數尺而石品復異自莊基北行二里溯溪而上曰眉子坑則東坡所歌者今在水底不可斵矣

舊坑絲石爲上生在石中斵者先去頑石次得硯材然極麤工人名曰麤麻石石心最處爲浪出至慢處爲絲愈慢處爲羅紋故曰處爲浪慢處爲絲如木理然

絲之品不一曰刷絲曰內裏絲曰叢絲曰馬尾絲獨吐絲爲奇正視之疎疎見黒防如灑墨側視之刷絲粲然工人謂之硯寶蓋石之精云惟棗心坑或有之他產則劣故三衢絲石黑而頑南路絲石暗而黝綿潭絲石浮而滑夾路絲石紅而枯水池山絲石枯而燥皆不甚宜筆墨云

宋謝塈知徽州時嘗於舊坑取石貢理宗初坑上嘗有五色雲气如錦衾郡檄隨云所覆處斵之得【闕】

儼山外集卷五﹤子部﹐雜家類﹐雜編之屬﹐儼山外集﹥

欽定四庫全書

儼山外集卷六

明陸深撰

知命錄

嘉靖十四年二月廿一日入闗曉出揚州西門過胡安定祠入謁乃舊司徒廟攺作其東別作司徒廟未成觀所謂蜀岡者蓋地脈自西北來一起一伏皆成岡陵志謂之廣陵天長亦名廣陵以與蜀通故云

廿二日宿張公鋪是夜風雨大作抵曉未息起坐支折足鐺煨生柴當土牖晨光然甚有野意因念得居田間挾一二村童當此境界讀書以自適願亦足矣而奔波就老爲之慨然

盱眙縣今在山椒背淮面野不甚險塞臧質守盱眙抗魏太武古今之奇功也其戰爭處不復可見或謂臧質傳宋文帝所爲殆非實錄

蜈蚣畏雞雞死而蜈蚣穴之此有情無情報應之必然者予觀五行生尅之數亦有然者今夫天一生水水生木木生火火生土土生金金復生水其次火生土土生金金生水水生木木復生火推之皆然水克火火生土土復克水火克金金生水水復克火余亦復然但生數疎而克數宻豈猶報恩者常難而報怨者常易耶人烏可以報恩之難而忽生生之徳可不以報怨之易而勇於釋怨耶

未至洛陽東十五里小村店道傍椿樹成列內兩株相去一丈五尺餘土剝露其下西根一條大可拱把纎直如椽長過東根連綴如一甚奇木固有連理今復見連根云

張文濳舉板蕩詩篇名其義不同非也板蕩之詩同一亂世也若單舉一字爲義如堯稱蕩蕩云則板豈可訓亂也

都太僕敬嘗爲予言姚少師廣孝還吳中數事內一事云少師嘗與嘉定王太史彛同學太史有姊每晨爲少師總髻撫之有恩故少師事之如母少師旣貴還欲拜之姊不肯出甚堅家人慫恿之曰少師貴人也且執禮恭豈宜終拒姊不得已出立堂中少師望見之卽下拜至第三拜姊遂抽身入戶云我不要爾拜許多那見做和尙不了底是甚麼好人少師恬然受之狄梁公有盧姨在午橋南別墅梁公事之甚謹偶雪中往候之適姨子擕雉兔自外入意甚輕簡梁公啟姨曰某今爲相表弟何樂願悉力成之姨曰止一子爾不欲令事女主公大慙此二媼頗相類可謂英烈矣

予登華山蓋至靑柯坪焉自此以上則攀緣鐡索矣小憇希夷峽供菜飯啟觀希夷蛻骨作黯淡黃色入手堅實而骨節頗長大惟顱骨頂有二竅爲異世云作粉紅色與異香咸無之時敍州守趙儒字廷文在傍拈胸骨一板云亦漸輕矣蓋亦經歷五百餘年信異人也崔銑子鐘嘗謂余云劉脢庵少師爲庻子時奉命祭告以六月登絕頂顧其下白霧漲如大海時見霧中作煙突狀髙低不一而仰視赤日當天同行亦有兩司官下山始知大雷霹靂驟雨如注向所見煙突卽雷也而不聞聲古雲山頭只作小兒啼豈謂此耶凡聲自上下者也

初夏望後行役旣倦趂夕陽登驪山之麓北望灞滻合流如練東望則秦始皇之葬在焉隠隠若山當時可想矣道傍海橊作花繁英簇絳擁輿東下浴溫泉甚適起觀古石刻而還

少師脢庵劉公健字希賢洛陽人也今贈太師諡文靖葬北邙之麓予往拜焉觀賈南塢閣老所撰墓碑頗不稱公相業還過其家問其孫承學中書遺事說公甚詳年九十四嵗終時亦無疾西過武功會康修撰徳涵道此共惋惜之相約各書所聞見以裨家傳之闕徳涵云往歲奔喪西歸見公於洛陽裏第畱入臥內微掲幃帳示之雙瞳炯然童顏黑髮自幃中語云往歲陳瀾編修借來兪琰參同是汝批抹的卻是我幾被此書誤了旣而相對則一老翁也大聲云我眼目已昏悶悶見人休胡說丁寧再三徳涵以爲仙去入斂時甚輕惟夫人知之故速舉入柩人不甚傳云

咸陽西三十里馬嵬鎭在焉又西四五里卽馬嵬坡楊妃葬處夷然一壠當路傍問之土人云楊妃粉穵土四尺餘可得如礓砂石研之可傅想亦一時傅會之談直南百步有敗屋一區卽劉瑾所生之宅劉本姓笪云

漢中形勢絕佳渭南諸山深厚七百餘里擁蔽其後西南巴蜀東接荊襄不惟挽輸之易而饒沃亦甲天下曹洪謂三嶽三塗皆不及非虛談也異時亦一都會之地

益門鎭在渭南二十里而風景气候與關陜迥別秦漢界限天地自然之理也自此入連云棧七百餘里惟鳳縣嶺雞頭關二處最險鳳嶺則迆而髙雞關則陡峻而裊自入武關而南棧閣始相連屬有甚孤危處眞天下之險道也武關以北棧道才十一爾按宋大安軍圖經云橋閣共一萬九千二百一十八間護險偏欄共四萬七千一百三十四間本朝洪武間普定侯所修連云棧橋凡四十五處共九百六十七間方正學發褒城過七盤嶺宿獨架橋閣詩一橋至一百四十二間今橋無數處有一橋才十餘間而行旅無阻想漸次開辟矣

武夷山形勝佳絕品題者形容不能盡獨所謂釣臺者逺不及嚴灘之奇褒城雞頭關北五六里有山臨黒龍江雙峯孤峭大類子陵但自髙下跌而嚴陵則對列若柱云

山陰也水陽也陰气凝結於西北至東南而漸微陽气極盛於東南而融液浩蕩故昆侖在西北瀛海在東南文王後天之作用也髙行人澄京師人與陳給事侃俱使琉球髙還會於廣陵與餘言海中風甚大與中國風不同湧浪有如山故後天巽位亦置東南巽風也

王摩詰詩云褒斜不容幰褒斜二谷名卽今棧道是也寶雞以南曰斜谷褒城出口曰褒谷漢鄭子眞耕於褒中曰谷口

洋縣在漢中府東一百二十里居萬山中宋文與可守洋州卽此地篔簹谷與園池舊迹東坡所爲題詠者尙可考尋按洋字書從水從羊本盛大之義故曰汪洋莊子曰望洋吾上海東臨巨海之上故亦曰上洋不知山中何取以名閩中凡山之險峻者亦曰某洋某洋云

洋縣之俗毎歲遇春第四日居人遊江上遇葛藤纒繞處卽解之謂之解繳豈古袚禊之遺耶禪家謂人不能解脫者亦謂之葛藤云

金牛事載蜀記胡曽詠之前人多有辧其非者今沔縣西百里金牛驛在焉西十里餘入所謂五丁峽峽本天成斷非人力所能與實漢水之源至若險陡隘處似有斧鑿如棧道者或五丁所爲傳疑可也入峽二十里東西相對兩巖上有石鐘石鼓形像宛然民間有謠如地鈐者曰石鐘對石鼓金銀有萬五若人識得破買了興元府賈胡過其下疑有寶鑿之石鐘形有殘闕焉

寶雞南二十里爲大散關和尙原在焉山自西來卽秦嶺一支不獨爲秦蜀之界亦中國南北之界也凡水在嶺南者南行通名曰江水在嶺北者北行通名曰河朱子釋河亦曰北方流水之通名字書江河本諧聲今屬之南北方言似兼會意矣

儼山外集卷六

欽定四庫全書

儼山外集卷七

明陸深撰

金臺紀聞上

孔子曰多聞擇其善者而從之多見而識之夫聞見難矣多又難也多而能擇又難也能擇而能從識之又難也此非聖人之神不足以與此予忝登朝爲史官記載職也偶有所得輒漫書之蓋自乙丑之夏訖於戊辰九月錄爲二卷題曰金臺紀聞藏之庶以便自考焉爾江東陸深書於靜勝軒

治癸亥蘭谿章先生徳懋起爲南京國子祭酒一見予遂蒙顧待甞以事見輒慰諭之曰大凡爲禮貴敬而和不必太促縮令人气索孟子曰說大人則藐之凡見一有爵位者須自量吾胸中所有若不在其人之下何爲畏之哉比爲庶吉士與座主劉學士司直忠先生偶道此先生微哂曰此老失言矣孟子所謂藐者是藐其勢位若如所云是藐其人矣章公接引之至劉公析理之精前輩風度如此

世所傳張僊像者乃蜀王孟昶挾彈圗也初花蕊夫人入宋宮念其故主偶擕此圖遂縣於壁且祀之謹一日太祖幸而見之致詰焉夫人跪答之曰此吾蜀中張僊神也祀之能令人有子非實有所謂張僊也蜀人劉希召秋官向餘如此說蘇老泉時去孟蜀近不應不知其事也

李少卿子陽旻自南京來與餘論綱目數事其論書新莽云莽操溫之徒皆簒弒之賊於魏書太祖於梁書太祖於新獨斥云莽者何實錄也何以謂之實錄各因當時之文也新者國也莽者名也魏梁之繼世皆有天下廟號儼然而莽死於亂兵之手美惡無一定之諡將從何書書其國系之名爾此春秋據事直書之舊例也其言有理又謂莽大夫揚雄死與晉徵士陶潛卒則爲贅筆春秋之法大夫致仕卒而不書若曰借二人以爲漢晉起例則孔子何以不得卒於春秋耶

北人驗時以天明三星入地爲河凍之候正徳丙寅冬至在十一月廿八日都下寒最遲而河亦遲凍是月望日與諸吉士早朝共試觀之黎明三星正人地而河冰亦適合云

天妃宮江淮間濱海多有之其神爲女子三人俗傳神姓林氏遂實以爲靈素三女太虛之中惟天爲大地次之故制字者謂一大爲天二小爲示故天稱皇地稱後海次於地者宜稱妃耳其數從三者亦因一大二小之文蓋所祀者海神也元用海運故其祀爲重司馬溫公則謂水陰類也其神當爲女子此理或然或云宋宣和中遣使髙麗挾閩商以往中流遭風賴神以免使者路允迪上其事於朝始有祀【丘濬碑】

東白先生張吏侍廷祥雲自余登朝而內閣待中官之禮凡幾變英廟天順間李文達公賢爲首相司禮監巨璫以議事至者便服接見之事畢揖之而退後彭文憲時繼之門者來報必衣冠見之與之分列而坐閣老面西太監面東太監第一人位對閣老第三人常虛其上二位後陳閣老文則送之出閣後商閣老輅又送之下堦後萬閣老安又送至內閣門矣今凡調防議事則掌司禮者間出其餘或使少監並用事者傳命而已

牐口上以石鑿獸置兩傍狀似蜥蜴首下尾上其名曰昔鴟鴞氏生三子長曰蒲牢好聲以飾鐘今之鐘紐是也次曰鴟吻好望以飾屋今之吻頭是也次曰好飲卽今牐口所置是也

郿縣河灘上有亂石隨手碎之中有石魚長可二三寸天然鱗鬛或雙或只不等雲藏衣笥中能辟蠧魚人平陽府候馬驛澮河兩岸仄土上皆婦人手迹或掌或拳儼然若印削去之其中復然又大同山中有人骨在山之腰上下五六十丈皆石耳惟中間一帶可四五尺皆髑髏脛節齦齦然闗中之山數處亦爾余聞之陜西舉人張守後以訪之士大夫云果然造化變幻何所不有也

平江伯陳睿好飲涼酒京師童謡曰平江不飲熱酒怕火腮治庚申北敵入邊其大酋號火篩長偉赤頰驍勇善戰兵勢頗張孝廟遣平江禦之臨軒掛印平江畏怯失措跌而失印孝廟不樂後竟以逗畱削爵家居未幾卒

正徳二年六月二十九日自翰林晚退吏適來報云明早入朝俱須早赴但云出院長劉先生仁仲之命叵測明早奉天門駕退中使宣防府部堂上官科道掌印官翰林院官皆待命闕下未幾左順門開出一朱櫃中使六七人作傳宣狀余等皆立內閣門外北望洶洶適勑房中捨過云昨進呈通鑑纂要書札忤旨今特布示時西涯在告焦王二公皆請罪須臾中官復出手持若詔旨於是眾皆叩頭謝而退卽日科道官舉劾而修書官自西涯以下皆待罪明日有旨內閣三公不問外自禮侍劉公機少卿費宏學士劉春侍讀徐穆編修王瓉皆罰俸書寫則光祿卿周文通等皆罰俸中書沈世隆吳瑤等二十餘人悉放爲民外議借借以爲是舉也意不出於主上當有主之者【是時劉瑾正擅威福力行之】時蔣諭徳冕先期數日聞內艱眾皆惜其不與進書之列故事書成奏禦必有恩賚或遷官加俸至是蔣公獨得免塞翁之諭豈不誠然

蚯蚓糞能治蜂螫余少時摘黃柑爲遊蜂所毒急以井泉調蚯蚓糞塗之其痛立止聞之昔人納涼檐際見石蜂爲蜘蛛所罥蛛出取蜂受螫而墮少蘇爬沙墻角以後足抵蚯蚓糞掩其傷須臾健行卒啖其蜂於网信乎物亦有知也沈存中筆談亦記一事與此相類但謂以芋梗耳姑試之

偸桃事有兩一說王母獻桃於武帝東方朔從旁竊視之王母指之曰此兒已三度偸吾桃矣一說武帝時東方之國貢小人至使朔辧之朔曰王母種桃三千嵗一結子此兒已三度偸桃矣未知孰是

正徳二年八月十四日加恩諸元老內閣則西涯李公時以少師兼太子太師吏部尙書華蓋殿大學士加俸一級守靜焦公以太子太保吏部尙書兼武英殿大學士升少傅兼太子太傅謹身殿大學士吏書如故守谿王公以戶部尙書兼文淵閣大學士升少傅兼太子太傅武英殿大學士戶書如故冡宰許公進司馬劉公宇俱太子少保宗伯李公傑司冦屠公勲司徒顧公佐司空李公鐩皆賜玉帶余嘗聞前輩云本朝文班玉帶不過五條余初登朝所見亦止五條爲內閣劉少師健李東陽謝遷二太保冡宰馬少師丈升司冦閔太保珪皆官至一品云今上登極明年五月馬少師致仕時守靜焦公以吏侍進吏書不久遂賜玉十月劉謝二公致仕焦公以吏書入閣文班才三條旣而守谿公被賜曾司空以進呈奉天殿毯被賜復如五條之數數日曾公卒閱兩月閔公致仕自是六卿無腰玉者又三月許冡宰劉司馬同日被賜復如五條之數時四明屠公滽以太子太傅吏書起復兼都察院左都禦史適過其數今至十玉盛矣哉景泰初九列皆加太子少保而鹽山王公翺泰和王公直並爲吏書時有滿朝皆少保一部兩尙書之語治末學士最多而謝閣老木齋鴻臚寺卿賈斌太常寺卿崔志端俱帶禮書時有翰林十學士禮部四尙書之語今可謂六卿皆玉帶吏部四尙書矣內閣李焦二公與左都禦史屠公俱吏書但二王公並蒞天官而今則帶銜云

史記司馬相如傳贊云揚雄所謂曲終而奏雅云云雄後遷不應預引余常疑此傳非遷之舊不然此一贊必是班書竄入耳遷史甚多無謂若武帝本紀與封禪書不差一字亦豈應然且非紀體疑別自有武帝紀而不傳或以其爲謗書故耶

儼山外集卷七

欽定四庫全書

儼山外集卷八

明陸深撰

金臺紀聞下

公谷文法悉著何字嘗與汪檢討器之論及必當時口相講授作答問語而其徒錄之者也故其間文有極拙者非必如左氏操觚爲之近見元儒郝文忠經伯常三傳折衷序亦云公谷二氏口授其義而爲之傳故其文約其辭切其辧精反復曲折使聖人微婉之防可推而見云乃知古人先有以此求之者文忠又有與友人論文法書亦前人所未道者其書曰古之爲文法在文成之後辭由理出文自辭生法以文著相因而成也非先求法而作之也後世之爲文也則不然先求法度然後措辭以求理若握杼軸求人之絲枲而織之經營比次絡繹接續以求端緒未措一辭鈐制夭閼惟恐其不工而無法故後之爲文法在文成之前以理從辭以辭從文以文從法資於人而無我是以愈工而愈不工愈有法而愈無法秖爲近世之文弗逮乎古矣

友人王瑄字瑩中江浦人與定山莊孔昜同裏甞往來定山之門爲余談白沙陳公甫來訪定山定山挐舟送之有維揚一士人同泛數十里士人素滑稽是日極肆談鋒盡衽席防暱之事人不堪聞故以是爲二老困定山怒不能忍幾至厲聲色迨明日餘恨猶未巳白沙則當其談時若不聞其聲及其旣去若不識其人定山大服之

孝廟人才之盛好事者取其父子同朝作對聯云一雙探花父兩个狀元兒時張宗伯升己丑狀元子恩王禮侍華辛丑狀元子守仁俱爲兵部主事戶部郎中劉鳯儀則己未探花龍之父兵部員外李瓉則壬戌探花廷相之父也一時橋梓前此未之有也

金華戴元禮國初名醫甞被召至南京見一醫家迎求溢戶酧應不閒元禮意必深於術者注目焉按方發劑皆無他異退而怪之日往觀焉偶一人求藥者旣去追而告之曰臨煎時下錫一塊麾之去元禮始大異之念無以錫入煎劑法特叩之答曰是古方爾元禮求得其書乃餳字耳元禮急爲正之嗚呼不辧餳錫而醫者世胡可以弗謹哉

楊文貞公云東坡之竹妙而不眞息齋之竹眞而不妙甞聞西域人算日月食者謂日月與地同大若地體正掩日輪上則月爲之食傳注家謂月蝕爲暗虛所射者余未敢信以爲然

袁凱字景文別號海叟有海叟集行於世國初詩人之冠冕吾鄕人仕爲禦史太祖髙皇帝甞欲戮一人皇太子懇釋之召凱問曰朕欲刑之而東宮欲釋之孰是凱對曰陛下刑之者法之正東宮釋之者心之慈太祖怒以爲凱持兩端下之獄凱下獄三日不食太祖遣人勸之食已而宥之毎臨朝見凱甞曰是持兩端者凱一日趨朝過金水橋詭得瘋疾僕不起太祖曰瘋疾當不仁命以木鑽鑽之凱忍死不爲動以爲闒茸不才放歸田裏凱歸以鐵索鎖項自毀形骸太祖每念之曰東海走卻大鰻鱺何處尋得遣使卽其家起爲本郡儒學教授鄕飲爲大賔凱瞠目熟視使者唱月兒髙一曲使者復命以爲凱誠瘋矣遂置之聞之都主事敬穆余少聞故老談景文旣以疾歸使家人以炒麫攪沙糖從竹筒出之狀類豬犬下潛布於籬根水涯景文匍匐往取食之太祖使人覘知以爲食不潔矣豈所謂自免於禍者耶

國初髙啟季迪侍郎與袁海叟皆以詩名而雲間與姑蘇近殊不聞其還往唱酬若不相識然何也敬嘗道季迪有贈景文詩曰新淸還似我雄健不如他今其集不載是詩敬得之史鑑明古史得之朱應祥岐鳳岐鳳吾松人以詩自豪於一時爲序在野集者其事𨿽無考然兩言者蓋實錄云

周元素太倉人善畫太祖一日命畫天下江山圖於便殿壁元素頓首曰臣粗能繪事天下江山非臣所諳陛下東徵西伐熟知險易請陛下規模大勢臣從中潤色之太祖卽援毫左右揮灑畢顧元素成之元素從殿下頓首賀曰陛下江山已定臣無所措手矣太祖笑而頷之

後唐明宗長興三年令國子監校定九經雕印賣之其議出於馮道此刻書之始也石林葉少蘊以爲雕板印書始馮道此不然但監本五經道爲之爾栁玭訓序言其在蜀時甞閱書肆云字書小學率雕板印紙則唐固有之矣石林時印書以杭州爲上蜀本次之福建最下京師比嵗印板殆不減杭州但紙不佳蜀與福建多以柔木刻之取其易成而速售故不能工福建本幾徧天下然則建本之濫惡蓋自宋已然矣今杭絕無刻國初蜀尙有板差勝建刻今建益下去永樂宣徳間又不逮矣惟近日蘇州工匠稍追古作可觀

古書多重手抄東坡於李氏山房記之甚辧比見石林一說云唐以前凡書籍皆寫本未有模印之法人不多有而藏者精於讎對故往往有善本學者以傳錄之艱故其誦讀亦精詳五代時馮道始奏請官鏤板印行國朝淳化中復以史記前後漢付有司摹印自是書籍刋鏤者益多士大夫不復以藏書爲意學者易於得書其誦讀亦因滅裂然板本初不是正不無訛謬世旣一以板本爲正而藏本日亡其訛謬者遂不可正甚可惜也其說殆可與坡並傳近時毘陵人用銅鉛爲活字視板印尢巧便而布置間訛謬尢易夫印已不如錄猶有一定之義移易分合又何取焉玆𨿽小故可以觀變矣

勝國時郡縣俱有學田其所入謂之學糧以供師生廩餼余則刻書以足一方之用工大者則糾數處爲之以互易成帙故讎校刻畫頗有精者初非圖鬻也國朝下江南郡縣悉收上國學今南監十七史諸書地裏嵗月勘校工役並存可識也今學旣無田不復刻書而有司間或刻之然以充餽贐之用其不工反出坊本下工者不數見也善乎胡致堂之論明宗曰命國子監以木本印書所以一文義去舛訛使人不迷於所習善矣頒之可也鬻之不可也或曰天下學者甚眾安得人人而頒之曰以監本爲正俾郡邑皆得爲焉何患於不給國家浮費不可勝計而獨靳於此哉此馮道趙鳳之失也

廷宴餘物懷歸起於唐宣宗時宴百官罷拜舞遺下果物怪問咸曰歸獻父母及遺小兒上勑太官今後大宴文武官給食兩分與父母別給果子與男女所食餘者聽以帕子懷歸今此制尙存然有以懷歸不盡而獲罪者

魯司業鐸振之欲乞終養還戊辰四月中卽謀之夜夢襆頭騎靑羊乃去占者以爲當乙未日得請是時六月廿九日得乙未振之屈指以爲是其期也時禁方嚴因循遂過其期後乙未乃八月三十日以爲不至是八月六日已得旨矣俄爲吏部覆寢眾以前夢不驗振之遂再請防從中許之明日謝恩適當八月之乙未振之公服入直房待漏眾共異之

本朝輿地前古無比猗與盛哉然有可疑者二事堯舜時以冀州爲皇畿四方皆二千五百里今冀州之北能幾何耶三吳在古不入職方其民皆斷髮文身以與蛟龍雜處若空其地然爲最下也今財賦日繁而古之遺迹不異其水不爲害者天幸爾萬一洚水不知何以處之區區開築難以言善

儼山外集卷八

欽定四庫全書

儼山外集卷九

明陸深撰

願丰堂漫書

南畿辛酉鄕試少傅劉野亭先生忠以翰林侍講爲考試官防問中有及宗室日繁而祿入不繼者余當時才以恩義立說謂恩之所不能周者則當裁之以義與其過於恩而非福不若裁以義而無患此特場屋體耳漫無籌策遂占首選程文所刻乃欲折鈔以當俸入亦非通論此事甞往來於懷常與朋僚講之今制𨿽將軍殿下亦嵗給祿米二百石金枝玉葉日以廣衍傳之千萬年之後𨿽竭天下之力不足以供之蓋坐困之道也宋神宗時王荊公安石作相裁減宗室恩數宗子相率訴馬前荊公徐諭之曰祖宗親盡亦須祧遷何況賢輩宗子遂散去其後宋宗室無論戚疎少長皆仰食縣官西南兩宗無賴者至縱其婢與閭巷通生子則冒爲己子以利其請給其醜若是今太宰防庵楊先生一淸謂宜自國王而下以次制其妃嬪之數蓋有見也

凡圖畫雷形作人間小鼓環而聯之或畫其神狀如飛鳥而鋭喙肉翄赤色而人足按宋大觀間大滌山人胡眞隠居山間一日忽聞有聲若鼉鼓數百黒云靉叇間火毬相逐已而迅雷烈風移時乃止夫陰陽相搏擊則爲雷非若七政可以形象求也雷若有象則火毬近是霹靂斧先儒所謂星隕而石之類火能生土故也脢庵劉少師健爲庶僚時奉命往祀華山正及夏日脢庵與客登髙顧見山下白霧彌漫若大海然而山頂赤日了無纖翳俯視突煙暴起或丈餘遞至尺許亦無所聞頗異之從者以爲雨作也及下山村麓人云適有驟雨挾震雷數百已過矣向所見煙中突起者悉雷也凡聲自下聞之則震自上聞之則否所謂山頭只作小兒啼者是已

周文襄公忱巡撫江南日巨璫王振當國慮其異巳也時振新作居第今之京衞武學是己公預令人度其齋閤使松江作剪絨毯遺之覆地不失尺寸振極喜以爲有才公在江南凡上利便事振悉從中贊之宋秦檜格天閣成鄭仲爲蜀宣撫遺錦地衣一鋪檜命鋪閣上廣袤無尺寸差檜黙然不樂鄭竟得罪二事極相類一以見疑一以見厚豈其心術之微有不同耶

楊髠發宋諸陵有裒其骨葬之者陶九成輟耕錄所載以爲唐義士玨瞿宗吉歸田詩話所載以爲林義士塾周公謹癸辛雜誌則以爲宋陵使羅銑者蓋中宦云

張莊懿公鎣仲子早卒聘都城趙氏女女聞夫卒卽輿至夫家守制奉翁姑如婦禮年五十餘矣治間宜春劉侯徳資琬守松上其事旌之題曰趙女張節婦顧侍讀士廉以爲言婦則無所附麗言女則已去其母家若不當旌者錢修撰與謙奮臂起辧之引張良陶潛爲事類至千餘言不罷郡中一閧予時遊南雍還心是士廉言而與謙已病革矣元余忠宣公闕爲中書吏部員外郎時安西郭氏女受聘未行防夫卒自縊死有司請旌其門闕以爲過於中庸不可以訓格不下惜當時禮官無引此以駁之者

婦人首飾以髲爲之者曰假頭亦曰假髻作俑於晉太元中治末京師婦女悉反戴之今漸傳四方矣殆非佳兆

正徳壬申秋自饒還過蘭谿拜楓山章先生懋於所居白露山下因畱一日語間及吳徵士與弼康齋先生云昔見白沙陳公甫獻章言公甫就學康齋時忽一日晨光初動窻外見康齋手自颺谷其子從作厲聲曰秀才恁地懶惰只此如何到伊川門下又如何到孟子門下又一日出獲手爲鎌傷流血不止舉視傷處曰若血不卽止而吾收之卽是爲爾所勝言已而獲如故又往遊武夷過逆旅索宿錢至多三文堅不與或勸之曰卽此便是暴殄天物乃負擔而夜往焉

儼山外集卷九

欽定四庫全書

儼山外集卷十

明陸深撰

谿山餘話

周諝延之尢溪人字希聖宋熙丰間人知廣之新防縣不肯奉行王安石新法有寄子弟詩浪有虛名落世間自慚無實骨毛寒未年三十身先倦才得一官心已防卜宅擬尋栽藥圃買田宜近釣魚灘他年子弟重相見藜杖簑衣筍籜冠詩𨿽淺頗不類宋一時門人稱周夫子其風致可想也又著孟子解義禮記說亦一博學之士

嘉靖己丑予謫延平將以八月到任故自七月冒暑渡浙江沿途皆以疾謝遣人事二十六日過蘭溪謁楓山章文懿公祠堂公諱懋字徳懋是日始具衣冠文懿家甚寥落八十嵗外生一子時年已十五矣祠中塑像乃公服不甚肖似爲賦一詩曰大明啟運接虞唐成化初年士气昌嵗晚舊京施木鐸日長過客奠椒漿蓋棺論定知消長節惠恩深識播揚靑眼門生今白首敢於初志負升堂【公丙戌防元入翰林爲編修因鼇山應制上疏諫止遂謫外是時羅一峯倫方論時相起復後先就貶士論翕然稱之稍遷福建僉事遂致仕家居近三十年孝廟末始因論薦起爲南京國子祭酒自祭酒遷南太常寺卿不赴再遷南禮侍再不赴復乞致仕家居復以論薦陞尙書年八十六卒賜祭賜葬賜諡復廩食其幼子皆異典也深卒業南雍極蒙公器待時年二十六今五十三矣】公和易不事邊幅喜爲後生輩談論講說終日不倦其言若不甚切深而其應皆如影響所謂國家蓍蔡若人是巳每爲諸生言甲子嵗更天下多事云云乙丑孝廟賔天而劉瑾擅權武宗朝事無一不驗所聞者非一人世當有記之者別有一二事得於獨聞因憶正徳壬申秋深以編修使淮府畢事還經蘭溪與今僉都禦史唐虞佐龍同謁公於白露山下公畱飯於防事惟虞佐與深侍公一一詢朝事並及當道諸公因曰萬一今上無嗣則孝宗絕其繼承云何深不敢對又曰當論昭穆昭穆亦有數說不同若據左傳曰文之昭也武之穆也則昭穆當視廟制深益不敢對虞佐時以剡城尹持服素喜議論是時亦黙黙公微笑字謂深曰子淵意何如深遂避席對曰此非小臣所敢道公又笑曰官也不小李綱在宋朝許大擔負只是起居注耳起居注正是今編修之官深遜謝不省何謂公亦遽以他語易之深至杭遂上疏移疾還家丙子秋告起遷司業辛巳奔先太史公喪還家戊子始召遷祭酒明年三月以經筵面奏再上疏得旨降延平同知其事頗與李忠定合按忠定字伯紀梁溪人梁溪今之無錫縣其生則在予華亭縣公廨故至今有相公閣以忠定故也忠定在講筵以面奏謫沙縣沙縣今延平予亦以面奏得延平𨿽文章勲業萬萬不敢望忠定而事有偶然相類者不知文懿當日何以特舉忠定爲深勵耶古人何限亦何必忠定其有意耶其無意耶皆不可知也漫書於南劍州之九峯吏隠處

予爲庶吉士時一日侍坐於少師洛陽劉公健因問予章徳懋可爲今日何官予亦遜謝不敢對公大聲曰以爾知徳懋故問予始起對曰恭而安宜爲日講經筵官以輔養聖徳公搖手曰不得不得徳懋居山林久未閒講筵禮數萬一山野使人主不肯親近儒臣自此始同年崔子鐘銑聞之曰此公私意孰謂徳懋不習禮度耶由今日觀之深之去講筵也𨿽所自取亦以少誠意無感悟之效如盛庶子端明魏祭酒校皆以生疎攺秩半嵗之間屢有變動聖心可想矣乃知前輩練事久自有長識後生未易以一言斷也

我朝君臣隔絕實以憲廟口喫之故至孝宗末年有意召見大臣與議機務李西涯文正公東陽載在燕對錄比來南劍聞之蕭少卿九成韶言一日孝廟嘗問司禮監祖宗時召見大臣其禮如何當在何處蕭敬對雲英宗多在文華殿嘗見臨殿前楹見吏部尙書王公翺問對畢王公辭去顧見其衣後破損再呼還問衣破何不令家人補之王公答曰今日偶服此到部適聞命不及更衣英廟撫掌笑命賜一綺孝廟聞之曰朕不能如祖宗簡易若此數日間遂召見兵部尙書劉公大夏見後稱好好向見防庵楊公一淸亦談一事云時甘肅闕總兵官防推恭順侯吳瑾英廟以爲得人召問王公如何王公以爲不可用英廟遽曰老王執抝外庭皆道此人好獨爾以爲不好何也王公叩頭曰吳瑾是色目人甘肅地近西域多回回雜處豈不笑我中國乏人英廟卽撫掌曰還是老王有見識卽命另推祖宗時君臣之間契防如此孝廟有意修復眞聖政也

戶部尙書杏岡李公瓚嘗爲兵部主事言東山劉公大夏當孝宗之朝最爲得君公亦以天下爲任議汰冗食凡軍職皆以軍功爲凖通查裁革旣得旨行之而一時侍衛將軍力士之流皆以才藝選初無軍功該司失於照詳類行報罷一時閧然時駙馬都尉樊凱管紅盔將軍特過兵部爲言此輩不宜裁革東山槪拒之凱積不平適當駕陞殿凱立午門外語諸人曰爾輩不用了昨已奉旨裁革𨿽我亦無地位矣蓋激之也眾人遂散出孝宗上殿平昔執帶刀之人皆不在儀衛簡寂恐恐不安屢顧左右問故旣退遂宣樊駙馬面究凱奏昨兵部已行裁革去矣孝宗大聲曰劉大夏敢如此玉色不怡復宣兵部東山至走急气促不能了了而裁革之事悉罷聖眷遂衰矣夫以東山之公忠與孝廟之有爲事機一失乃至於此信乎臣不密則失身一時疎略甚可惜也該司可謂無人矣諺云幸門如鼠穴此言可以諭大

嘗記宋時漕運自荊湖南北米至眞揚交卸舟人皆市私鹽以歸每得厚利故舟人以船爲家一有損漏旋卽補葺久而不壞運道亦通太宗嘗謂侍臣曰篙工柁師有少販鬻但無妨公不必究問眞帝王之度哉

宋詩自道學諸公又一變多主於義理而興寄體裁則鄙之爲末事如明道詩極有佳者合作處何下唐人龜山詩筆自好大篇如嶽陽書事開闔轉換妙得蹊徑如湖光上下天水融中以日月分西東之句尢爲奇偉具見筆力小詩如隔雨樓臺半有無興致藹藹描冩甚工

羅仲素雲中庸之書孔子傳之曽子曽子傳之子思分明是有一本書相傳到子思卻云述所授之言著於篇朱晦庵作大學章句又說經是孔子之言而曽子述之傳是曽子之意而門人記之如仲素所謂述而成書猶有可言若謂不得其言徒記其意遂乃支分節解以不失本書之旨微恐於理有礙誠如所云則曽子有此門人不應無聞也是二家之說不免學者之疑畢竟大學中庸卻有原書不若程子只說大學孔氏之遺書也恰好

今東南之田有二則曰官田曰民田然官田未必盡重而民田未必盡輕也存諸冊籍有此異同其在耕種各有肥瘠髙下而官民之名若於田無與者非如輕重二則之有利害也惟編審差徭則官田輕而民田重故受田之家亦嘗較論官民之則然官田之得名莫能推求所始或指爲近世抄沒之田或以爲賈似道所買之田偶見李忠定公奏議中已有東南官田之說元丰間檢正中書五房公事畢仲衍投進中書備對所述四京十八路田稅數目已見官田則西北並有之又熈寧八年詔凡官田及已佃而或佃租違期應剗佃者別召佃悉籍之官當時又有總領措置官田所名目之設其所從來逺矣拈出以俟參考

宋林艾軒先生名光朝字謙之諡文節與朱晦庵張南軒呂東萊陸象山皆在幹淳間以道學名而艾軒年最長平生不喜著述喜讀書以解防爲樂嘗曰每一開卷便覺眼明又曰終日在案頭翻故書以此爲實歷日子又曰某老去無他念惟讀書緣想過如廿年前時不候柸飯足不管他兒女之累但見空屋數椽去城稍逺便可讀書又有柬與友人論葺屋云百刻中得過半對書卷有時柸飯且放過如何得心情及此事空山聽雨是人生如意事聽雨須是空山破寺中可以燒生柴煨雜芋觀此尙可想見其淸嚴也亦喜作詩以自豪論詩極有卓識文集十卷近刻在莆田

鄧肅字志宏沙縣人別號栟櫚有栟櫚先生文集栟櫚山水奇絕今屬永安縣誌宏有文行與朱韋齋先生交好一日韋齋觴客栟櫚以冠帶寓之醉起韋齋曰畱以質紙筆明日如約韋齋受筆還冠而以紙少畱帶曰儻無千幅竟不還栟櫚爲寄一詩曰歸帽納毫眞得防要牋畱帶計還疎公如買菜苦求益我已忘腰何用渠閉戶羽衣聊自適推窗柿葉對人書帝都聲價君知否寄付新傳折檻朱前輩風流調笑藹藹若此

天下水各不同而篙師柁工不相爲用鄧栟櫚稱閩水曲折行亂石間鼎烹雪噴相應而起親見之方知其工

晉共太子曰君安驪姬是我傷公之志也其言如此異世悲之我朝憲廟最寵萬貴妃萬嘗得罪孝廟外傳萬自盡嘗見一中官說萬體丰肥一日以拂子撻一宮人怒甚遂痰厥而死蓋卒疾云內人傳報憲廟玉色憮然云萬使長去我也待要去也不久遂賓天鐘情之傷若此申生之言益信淸心寡欲自是人主壽命之源可不愼哉

吳文恪公訥吾鄕常熟人所著文章辯體一書號爲精博自眞文忠公正宗之後未能過之但聯句小序謂聯句始著於陶靖節而盛於東野退之則失考矣若論聮句實始於賡歌而栢梁之作其體著矣

歌辭代各不同而聲亦易亡元人變爲曲子今世踵襲大抵分爲二調曰南曲曰北曲胡致堂所謂綺羅香澤之態綢繆宛轉之度正今日之南詞也登髙望逺舉首髙歌而逸懷浩气使人超乎塵垢之表者近於今日之北詞也

宋栁耆卿蘇長公各以塡詞名而二家不同當時士論各有所主東坡一日問一優人曰我詞何如栁學士優曰學士那比得相公坡驚曰如何優曰相公詞須用丈二將軍銅琵琶鐵綽板唱相公的大江東去栁學士卻著十七十八女郎唱楊栁外曉風殘月坡爲之撫掌大笑優人之言便具褒彈

予嘗謂張子房之出處其後有李泌韓退之之文筆惟陸宣公可敵

己丑十一月九日予聞山西之命以明年夏四月六日入太原李忠定公起用卽往援太原事亦頗類章公之言予益以愧無所酧云

儼山外集卷十

欽定四庫全書

儼山外集卷十一

明陸深撰

玉堂漫筆卷上

薛文淸公觀崖石毎層有紋橫界而層層相沓謂爲天地之初陰陽磨蕩而成若水之漾沙一層復一層也殊不知實是水所漾耳蓋天地之初混沌一物惟有水火二者開辟之際火日升水日降而天地分矣凡山阜皆從水中洗出觀江河間沙洲可見余嘗謂水天下之至髙者也山天下之至卑者也故海底有石而山顚有水然水亦實至髙霜露雨雪是也

孟子塞乎天地之間塞字與吾往矣字相應是充然不撓屈之義與塞天地貫金石語微不同𨿽橫渠亦有天地之塞吾其體之言恐與孟子之意不同

性字從心從生若以耳目口鼻手足動靜爲性此近於作用之說釋氏甞曰狗子有佛性是也然釋氏之所謂性其義亦與吾儒不同

薛文淸公與吳康齋嘗言夢見朱子孔子二公皆質實人𨿽無妄語然不書亦可也

釋氏之所謂心吾儒之所謂气也所謂性似吾儒之所謂心者命名取義各有宗旨不必比而議之可也

昔人謂月體無光借日爲光朱子亦有粉丸之諭故新月之闕向東殘月之闕向西此之謂映日可也惟望後之月闕亦向西似與映日之說稍礙戊戌正月十九日予寓東長安是夜客散適見闕月初升闕處乃西向疑之明日晉陽諸生來見因舉予月影辧因識之

虞伯生集題耕織圖大意謂元有中原置十道勸農使總於大司農皆愼擇老成重厚之君子親歷原野安輯而教訓之功成省歸憲司憲司置四僉事其二乃勸農之官由是天下守令皆以勸農系銜憲司以耕桑之事上大司農至郡縣大門兩壁皆畫耕織圖此意甚好我朝立法最爲周密似少此耳

漢哀帝時王舜劉歆議天子三昭三穆與太祖之廟而七七者其正法數可常數者也宗不在此數中宗變也茍有功徳則宗之不可預爲設數殷之三宗是已宗無數也所以勸帝者之功徳博矣又云宗其道而毀其廟此皆據統一之君而論又曰疊毀之禮親疏相推祖宗之序多少之數經傳無明文漢儒之說不過如此似渉傅防姑錄出

天包地外水在地中恐名理亦未盡天包水外水包地外地水皆在天中晉志述黃帝書曰天在地外水在天外水浮天而載地恐亦難據使天果有外恐只是气耳豈容有水耶气無窮理亦無窮卻倒說

甞見閻閎尙友憲副雲龍袖嬌民爲我文皇帝白溝之役時事歐陽圭齋南詞中已有此語想是元時方言不知是何等也

圭齋論風雅取名最有理前輩說詩者之所不及也其言曰風卽風以動之之風雅卽雅烏之雅以其聲能動物也又曰風雅惟其聲不必惟其辭故有聲而無辭者有之無聲而有辭者無有也

月光生於日之所照生於日之所蔽當日則光盈就日則光盡此張衡靈憲生生明之說也嘉靖戊戌九月望在十六十四日晨入朝有事於太廟見月西墜而闕處向東南此時日在寅宮矣廿一日晨起見月闕正向西周髀步日自東而南而西而北穹天所論日繞辰極沒西而還東不出入地中恐亦有理

予登乙丑科今三十六年矣浮沈中外六十有三嵗己亥蒙禦筆親題以學士掌行在翰林院印扈從南巡時同年在朝者九人掌十印亦盛事也內閣未齋顧公居守賜闗防石門翟公新起行邊攺兵部尙書兼都察院右都禦史鑄闗防禮部行在則介溪嚴公兵部尙書則東瀛張公禮部印則甬川張公兼掌翰林院印刑部印則南塘宋公戶部右侍郎三峯髙公出辦糧艸亦給闗防以行順天府尹則石峯邵公云

兪貞木洞庭人石澗先生之孫年九十六而卒嘗見其題趙仲穆畫馬一絕頗有風致房星方墮墨池中飛出蒲梢八尺龍想象開元張太僕朝回騎過午門東

楊文貞公跋玉海雲松江府學有刻板蓋得之傳聞其實無之

聞前輩翰林先生嘗道抑庵先生王文端公直爲吏部尙書頗致憾於楊文貞公蓋以爲擠之也今抑庵集中有東裏翰墨卷引正記其事其序楊文敏公集謂直在翰林三十七年其出也惟公深惜之而反爲忌者病焉意亦有所指又題梁用之詩後謂內閣在東角門內常人所不能到其外爲文淵閣則翰林諸公之所處也今內閣榜文淵而不在東角門之內諸學士所處者則在左順門之南廊而榜爲東閣云

漢制以本官任他職者曰兼常惠以右將軍兼典屬國是也以髙官攝卑職者曰領劉向以光祿大夫領校書是也唐制有曰攝者如侍中之攝吏部是也又有行守試之別職事髙者爲守職事卑者爲行未正名命者爲試宋制則髙一品爲行下一品爲守下二等爲試元祐以後又置權官如以侍郎權尙書之類漢制趙充國爲假司馬則又有假職矣

宋制以翰林學士帶知制誥謂之內制以他職帶知制誥謂之外制今制惟翰林列銜散官署於職事之下未聞所據獨楊文貞公以爲故事南京太學碑文學士宋公訥奉勅撰散官書於職事之上

本朝開科自洪武四年辛亥始後至十七年甲子復設乙丑防試楊文貞謂國初三科猶循元制作經義至二十一年戊辰始定今三場之制

揚州漕河東岸有墓道題曰國公【音防】與夏字相類少一發筆下作乂行人遂訛呼爲夏國公蓋鎭逺侯顧公玉之賜葬也玉丙申嵗歸太祖累立戰功靖難師起輔仁宗居守北京內難平論功封鎭逺侯年八十有五永樂十二年卒國初功臣未有壽考如玉者也玉最有功於貴州出鎭貴州時辭仁宗於文華殿曰殿下於事君父卹兵民素行有誠惟於小人當置度外凡事有天理不足計意謂漢府然其辭指溫厚亦武臣中之難得者獨與姚少師論兵不合云

金陵陳先生遇字中行自少篤學仕元爲溫州路學教授時兵亂棄官歸隱閒居一室署曰靜誠毎夙興焚香叩天願生聖主以救世我太祖克金陵南臺侍禦史秦元之薦於上卽日召見與語大悅稱先生而不名旣定鼎贊畫實多命爲翰林學士者再皆辭又命爲禮部侍郎又辭又除爲禮部尙書又固辭上嘉奬連稱君子數諭之曰卿卽老不欲仕有子令帶刀侍衞亦叩首以子幼辭洪武甲子年七十二卒董倫志其墓

石首劉永淸永樂辛丑進士庶吉士授檢討修五經四書成陞侍講正統初陞廣東左布政陳莊靖文自及第以侍講陞雲南右布政

宋太祖北徵因河東諜者語劉承鈞曰君家與周世讎宜其不屈今我與爾無間何爲重困此一方之民承鈞復命曰河東土地甲兵不足以當中國之什一然承鈞家世非叛者區區守此蓋懼漢氏之不血食也自漢魏以來詞命簡潔未有其比

儀銘郕府長史在景皇監國時忠智可觀卽文簡公智之季子父子可謂克肖者矣

陳束字約之以翰林編修出官二司今以參議捧表入京過余問近世詩體予未及答明日以所作髙子業集序爲贄其持論甚當但詩貴性情要從胸次中流出近時李獻吉何仲黙最工姑自其近體論之似落人格套𨿽謂之擬作亦可也楊載有云詩當取裁漢魏而音節以唐爲宗殆名言也

己亥八月當六年考察予循例自陳俟命閒居少宰張先生甬川以革朝遺忠錄見貽題其防曰及謝客時一覽予閉闗讀之義例蕪雜似是槁艸前有三序文不知誰所爲觀其引用亦近日之作也予嘗有意整齊其事在國子時嘗作編年未就今日就衰退恐無成矣

國初書法以詹孟舉希原爲第一奕棊以江陰相子先爲國手奉化胡廷鉉與孟舉同書千文太祖以廷鉉書法過孟舉令書皇陵碑鄞人樓得達亦累勝子先得賜冠帶都南濠亦記一僧屢勝子先云

儼山外集卷十一

欽定四庫全書

儼山外集卷十二

明陸深撰

玉堂漫筆卷中

相傳永樂初遣胡忠安公巡行天下以訪邋遢張仙人卽張三丰名通號子天師之後寓居鳳翔寶雞縣之金臺觀修煉洪武壬申常應蜀獻王之召辭還山金時人也都太僕敬甞爲予言蘇城人家有三丰手筆蓋與劉太保秉中冷協律起敬同學於沙門海霅者南陽張朝用嘗記三丰遺迹云三丰陜西寶雞人元時於鹿邑之太淸宮學道與朝用髙祖毅相識往來其家爲親密亦愛朝用之父叔廉元末兵亂叔防避地寶雞洪武中三丰亦來寶雞與西闗李道士白雲先生交契相厚朝用時方年十三三丰見之問曰汝誰家子答曰吾父柘城張叔廉也兵亂徙家於此三丰曰我張也昔客柘城時擾汝家名毅者爲誰答曰吾髙祖也三丰曰吾曾見其始生時童子其勉力讀書後當官至三品越月朝用與李白雲送之北去見其行足不履地云朝用官詹事府主簿忠安公以其常識三丰薦之爲均州知州與同往尋訪競無所遇而還十五年文皇再遣寶雞醫官蘇欽等賫香書徧訪名山求之又遣龍虎山道士奉書云皇帝致書眞仙張三丰先生足下朕久仰眞仙渴思親承儀範嘗遣使致香奉書徧詣名山防請眞仙道徳崇髙超乎萬有體合自然神妙莫測朕才質疏庸徳行菲薄而至誠願見之心夙夜不忘敬再遣龍虎山道士謹致香奉書防請拱候云車夙駕惠然降臨以副朕拳拳仰慕之懷敬奉書或云此舉實托之以別有所爲忠安行事有密勑云又淮安王宗道字景云學仙嘗與三丰往來遊從永樂三年國子助教王達善以宗道識三丰薦文皇召見文華殿賜金冠鶴奉書香徧訪於天下名山越十年足迹滿天下竟無所遇而還復命近見都公談纂記三丰在洪武永樂中事三則祝希哲野記冷謙作仙奕圖以遺三丰一條此不錄

洪武二十八年戶部節奉太祖聖防山東河南民人除已入額田地照舊徵外新開荒的田地不問多少永逺不要起科有气力的盡他種按此可爲各邊屯田之法

彭惠安集有雲天時不同地利亦異亢旱則低處得過而髙處全無水澇則髙處或可而低處不熟按此可論吾縣東西鄕之利害

國初嵗遣監察禦史巡按方隅大災重患乃遣廷臣行視謂之巡撫事迄而止無定員宣徳間以闗中江南地大而要始命官更代巡撫不復罷去正統末南北兵興於是內省邊隅徧置巡撫官矣今惟浙江福建無巡撫時設巡視陜西一省則有四巡撫北直則有兩巡撫云

丁酉嵗予自四川左轄召爲光祿入朝面見候五日乃罷因免朝故也後轉太常兼讀學詹事兼學士皆不得面恩當時敍庵李公時在內閣曽與論請行午朝禮敍庵以爲難彭惠安公韶治初因彗星上防云臣獲隨午朝竊念日奏尋常起數於事無補但於祖宗勤政之典乞師其意可也臣願今午朝惟議經邦急務如吏部有大陞除禮部有大災異戶部兵部有急錢糧邊報工部法司有闗工程囚犯之類許令先期開具事由奏乞聖駕定日出禦左順門侍衞一如午朝之儀事該各衙門防議者各官就於禦前公同計議如吏部陞除大臣明言某官才徳堪任某官資望未可之類內閣輔臣亦同議可否事體旣定就行口奏取防奉行次日補本備照若系本衙門自行者亦就禦前逐一陳說有無故事兩疑情由請防定奪若是事體重大一時難決者聴各官先行博議於下候至朝時再議奏行仍乞溫顏俯詢曲折如此不惟世事日熟而聖明耳目開達羣臣髙下邪正亦自可見有事則行不分寒暑無事則止勿勞聖駕旣不廢午朝之典乂可率羣臣興事則凡時政得失軍民利病自可次第弛張矣其議如此若用之今日尢切事宜老成先見可敬可服己亥南巡還有旨各衙門俱嚴公座仍許禮部都察院參劾予掌詹事印日往衙門與崔少詹後渠坐堂復至東閣畫防一時冷局爲之振作時見左順門陳禦座設黃幄於上將朝廷欲修午朝故事耶因讀惠安新集備記於此

張文潛以水諭作文之法至謂激溝瀆而求水之奇此無見於理而欲以言語句讀爲奇反覆咀嚼卒亦無有文之陋也此言切中今日之

太祖時南京官僚想用傘蓋襲封誠意伯劉基有華蓋殿侍宴退朝詩雲團團褐羅傘被服金文章可見

史記扁鵲傳飲以上池之水上池水竹木上未到地水宋髙宗南渡建炎初有臣僚召對所陳札子首曰恭惟陛下嵗二月東巡狩至於錢塘呂頥浩當國見之笑曰秀才家識甚好惡文章之獘一至於此爲之浩嘆

柘湖今在華亭縣南六十五里本海鹽縣地王莽時攺曰展武因陷爲湖

扈瀆今在上海縣北十里本海鹽之東堰晉袁崧築壘以禦孫恩者

上海縣元末割華亭東北之五鄕分置唐天寶初割海鹽之北境置華亭縣

至正十六年張士誠陷姑蘇據浙西五郡十九年發松江嘉興湖州杭州民夫築杭州城松江入皇朝當在龍鳳年間吳元年上海錢鶴臯平

靜安寺在縣西北十里中有赤烏碑陳朝檜

永定二年割海鹽鹽官隸海寧郡上海又嘗屬錢塘矣蘇醜字叔武歙人易簡之後年八十餘正統間卒以隱逸自髙性愛古法書名畫不惜萬金購之曰此足養心性非他玩好可比其人品亦可謂博雅矣近時江南人家有好古玩物至於敗家亡身者此又可爲監戒也

懷素自敍帖近刻石於蘇州兼刻古今題跋出於文徵明父子之手爛然可觀內蘇欒城一跋云予兄和仲蓋謂東坡自題曰蘇轍同叔在紹聖三年三月謫髙安時所冩豈有所諱耶將別有字行而子曕子由特顯著者耶其印仍曰子由李西涯跋云舊聞祕閣有石本今不及見在治十一年九月所冩時已入閣似指今內閣而言空靑曾紆紹興三年三月曾跋一過而文徵明所引曾空靑雲馮當世本後歸上方而石刻爲內閣本此指宋內閣而言按宋無內閣而本朝無祕閣用字微有不同而制度當考釋文虛蕩字細觀刻本當是薄字艸法稍作轉折爾若蕩字亦可通不若薄義爲順也建業文房之印當是徐鼎臣兄弟筆意尙存繆篆之體爾嘉靖庚子四月廿日晨起偶觀因書所疑南窻下兩目作花投筆浩嘆

張戶侍西磐潤字汝霖山西平陽人一日過予與論薛文淸公西磐云曾聞劉少師脢庵言讀書錄乃公記毎日所得故不厭重詞復說以資尋繹玩味最可觀後來爲人分類剖析作著述之體殊非本旨近樊禦史得仁所寄重刻本則又決裂破碎矣不但著書之難而傳書之難如此

全椒樂韶鳳洪武中以兵部尙書轉翰林院大學士以病免起爲國子司業

永州府舊志李應宗零陵人洪武五年進士蔣奬洪武八年進士亦零陵人道州李克遜洪武丁卯科進士丁卯爲十九年皆不開科當有誤唐福領永樂乙酉科進士永樂有丙戌亦無乙酉科

國朝進士科始於洪武四年辛亥吳伯宗爲狀元自後罷試至十八年乙丑爲丁顯榜二十一年戊辰爲任亨泰榜二十四年辛未爲許觀榜是年五月重試則韓克忠爲狀元二十七年甲戌爲張信榜洪武中又有張顯忠花綸皆稱狀元送花狀元歸娶詩見練子寧集丁丑年有陳安榜庚辰則胡靖也

衡山後生竹最大名曰南竹土人截取其筒以爲甑節處可制盥盆然在深山中人迹不到之處

世傳七賢過闗圖或以爲卽竹林七賢爾屢有人持其畫來求題跋漫無所據觀其畫衣冠騎從當是晉魏間人物意態若將避地者或謂卽論語作者七人像而爲畫爾姜南舉人云是開元間冬雪後張說張九齡李白李華王維鄭防孟浩然出藍田闗遊龍門寺鄭防圖之虞伯生有題孟浩然像詩風雪空堂破帽溫七人圖裏一人存又有槎溪張輅詩二李淸狂狎二張吟鞭遙指孟襄陽鄭防筆底春風滿摩詰圖中詩興長是必有所傳云

元髙徳基云吳人尙奢爭勝所事不切廣置田宅計較防利不知異時友貽子孫不肖之害故謂之蘇州獃自今觀之獃豈獨蘇哉

儼山外集卷十二

欽定四庫全書

儼山外集卷十三

明陸深撰

玉堂漫筆卷下

富韓公嚴重每言辭皆厲邵氏聞見錄記其一則曰弼嘗病今之作文字無所發明但模稜依違而已人之爲善不易人之爲惡必用姦謀以逃刑戮君子爲小人所勝不過祿位耳惟有三四寸竹管子向口角頭褒善貶惡使善者貴惡者賤湏是由我始得不可更有畏怯也

世言大藏經五千四十八卷此自唐開元間總結經律論之目至貞元間又增新經二百餘卷宋至道以後惟淨所譯新經又九千五百餘卷予見南宋藏經與元藏亦不同而本朝藏經又添入元僧以後諸人文字而卷數仍舊豈亦有添減歟

襄陽大堤曲有倒著接防花下迷蓋用白紗作巾南朝𨿽帝王亦服白紗帽沈攸之所謂大事若克白紗帽共著耳又別有白疊巾白綸巾後世惟凶服乃用白

王文端公抑庵知制誥幾廿年其出也楊文貞公爲之也初文端與文貞同閈裏且聫姻文貞雅重其人欲畱以代巳文貞之子稷惡狀已盈中朝士大夫皆知而不敢言於是慫惥文端言文端直諒人也遂言於文貞文貞甚徳之嘆謝以爲非君不能聞文貞不久遂有省墓之行實欲制其子也稷之狡猾已陰得文端之言而爲之備驛遞中皆先置所親譽稷之賢復颺言曰人皆忌其功名之盛故謗稷耳反以是中文端文貞歷數處皆然稷復逆於數百里外氊帽蠟油靴舊靑衫朴訥循理儼然謹願人也家中惟圖書蕭然爲惡之具悉屏去而親戚皆畏稷交譽之文貞遂不信文端之言並以疑其妬已及還朝遂出之於吏部初仁廟時官爵最不輕授陳徳遵循以狀元滿三考仁廟最愛之欲陞侍講學士文貞以爲太驟止與侍講仁廟面諭徳遵以故猶以許之徳遵遂銜文貞未幾仁廟賔天徳遵已失遭逢之會遂鬱鬱移疾還日夜嗾其鄕人告稷惡狀鄕人皆畏其宰相之子不敢發防建安楊文敏公旣卒鄕人訴其子於朝中官王振持其奏言於閣下曰楊先生肉未寒而遂受誣若此何以處之初文敏與文貞同事頗不相能及是遂曰旣然須與別其是非中官曰當下撫按耳文貞以爲不可使宰相之子而辱於撫按之手須錦衣官校提來實欲辱之也旣來白其辜坐告人以罪朝廷與其子爲尙寶官而去徳遵聞之遂言於鄕人曰汝以爲宰相之子朝廷務姑息之文敏公獨非宰相乎具槁速其來上王振得之遂不告於文貞而以文敏故事處之逮來獄成議置重典初仁廟與三楊君臣俱泣曰汝必輔朕子孫朕亦貸汝子孫死故三楊子孫皆有勑稷之敢於爲惡亦有所恃也稷旣系獄文貞得疾猶欲援勑以贖稷死命次子防檢勑防密祕之托以稷先持去遂弗及救余聞之丹徒靳宮諭云

予遊金陵觀大功坊回龍巷想見當時君臣之際焉大將軍爲人謙謙不伐又從父老問大將軍時事其蹙元帝於開平也闕其圍一角使逸去常開平怒亡大功大將軍言是𨿽昏主然嘗久帝天下吾主上又何加焉將裂地而封之乎抑遂甘心也旣皆不可則縱之固便開平且未然嗚呼深逺矣

文章貴簡明王伯厚甫嘗稱歐陽公劉栁無稱於事業姚宋不見於文章過於唐人所云周勃霍光𨿽有勲伐而不知儒術枚臯嚴忌善爲文章而不知巖廊終不若漢人所謂絳灌無文隨陸無武尢爲痛快也

宋徽宗宣和六年禮部試進士至萬五千人是年賜第八百餘人宋朝故事毎廷試前十名禦藥院先以文卷奏禦定髙下髙宗建炎間始罷之

晉悼公入告羣臣之詞左氏國語並載而不若左氏之簡嚴也左氏曰孤始願不及此𨿽及此豈非天乎國語作孤之及此天也惟此語勝左氏

古之言天者三家曰宣夜曰蓋天曰渾天宣夜無傳周髀蓋天考驗多失獨渾天近理其言曰天如雞卵地如卵黃天大地小天表裏有水天地各乘气而立載水而浮天轉如車轂之運

周天三百六十五度四分度之一天本無度因日一晝夜所躔闊狹而名蓋日之行也三百六十五日之外又行四分日之一一年而一周天以一日所行爲一度故分爲三百六十五度四分度之一星辰之相去月五星之行躔皆以其度度焉蓋天之有度猶地之有裏也一度略廣三千里周天大略一百一十萬里上下四方徑各三十六萬里後漢地裏志度各二千九百三十二里周天積一百七萬九百一十三里徑三十五萬六千九百七十一里又按學林云地與星辰四遊升降於三萬里之中則地至天萬五千里爾按唐書一行梁令瓉候之度廣四百餘里上下四方徑各五萬餘里周天實一十六萬里地上地下各八萬里天道幽逺術家各持一說宜並存之

天圓如倚蓋半覆地上半隱地下北極出地三十六度繞極七十二度常見者謂之上規南極入地三十六度繞極亦七十二度常隱者謂之下規

文曜麗乎天其動者有七日月五星是也其不動者二十八宿是也日爲陽精月爲陰精五行之精爲五星布於四方二十八捨爲宿咸列布於天運行躔次用示吉凶焉

天道左旋七政右轉【一云日月本東行天西旋入於海牽之以西如蟻行磨上磨左蟻右磨疾蟻遲】天一晝一夜而一周又過一度日一晝一夜而行一度月行十三度十九分度之七【一雲月行速日一度月十三度有奇積二十七日彊而周天又二日半彊而後與日會】

二十八宿之度本因日行所躔而名本無度也度之最多者莫如東井至有三十四度其最少者莫如觜觿才一度何則井斗不與日躔相當其度不得不闊觜鬼與日躔才相及其度不得不狹也

日所行謂之黃道本無道況色乎歷家入算姑以色標識之黃色之中日道居中故也月行靑朱白黒者春木夏火秋金冬水四方色也傳曰朱道一出黃道南蓋指南陸而名之不曰赤而曰朱何也赤道分南北之中古今不易南陸稱朱所以避之也黃道出入於赤道之內外赤道橫而黃道斜斜長於橫故黃道爲之增若赤道居中黃道旁出旁狹於中故黃道爲之減此自然之數也

日行黃道七政循黃道左右而行冬至日去北極最逺者百一十五度半弱夏至日去北極最近者六十七度半弱二分去北極九十一度半弱

日行黃道月行九道日月行相去最逺者二十四度最近者六度靑道二出黃道東朱道二出黃道南白道二出黃道西黑道二出黃道北此其交也必由於黃道而出入故兼而言之曰九道也

月行黃道內謂之陰曆行黃道外謂之陽曆東方靑龍七宿謂之東陸西方白虎七宿謂之西陸南方朱雀七宿謂之南陸北方武七宿謂之北陸總之二十八宿而天體周矣

日行舒月行速當其同度謂之合朔舒先速後近一逺三謂之相與爲衡分天之中謂之朢以速及舒光盡體伏謂之晦

凡日月無光曰薄虧毀曰蝕虹蜺曰暈气在日上曰戴旁對曰珥半環在旁向曰抱背曰背

凡五星所行同捨曰合變祅曰散五寸之內光芒相及曰犯相冒而過曰陵掩之曰食自下往觸曰犯居其宿曰守經之曰歷相擊曰鬭環之曰勾繞之曰已早出曰贏晚出曰縮

凡星常明者百有二十四可名者三百二十爲星二千五百防星之數蓋萬一千五百二十太史總甘石巫咸之星凡二百八十三官一千四百六十四星

儼山外集卷十三﹤子部﹐雜家類﹐雜編之屬﹐儼山外集﹥

欽定四庫全書

儼山外集卷十四

明陸深撰

停驂錄

宿州有睢陽驛凡以睢水在其南也然古睢陽乃今歸徳州卽張許死節之地予過而問焉屢更河患亦旣漫漶矣正統間予同縣人衛君庸知州事嘗采輯史傳文集爲唐忠臣錄己巳年刻之後正徳己巳翻刋人以爲有數正綂有土木之變正徳逆瑾之變在明年庚午八月蓋六十之數云夫文獻之廢興非特有數抑亦有世道焉

予觀唐之盛莫過於貞觀開元其時文章則燕許沈宋字畫則歐虞禇薛皆溫潤藻麗有太平气象天寶以後多事之日則杜工部顏魯公出焉其辭翰非不雄偉俊拔也而流離死亡之禍具見治末予初登朝士大夫之賢者皆喜習顏書學杜詩每與亡友王韋欽佩論之欽佩以爲非佳兆孝皇賔天逆瑾亂政辛未壬申之間霸州盜起攻城破縣殺戮甚慘至煩兩路用兵而川蜀之盜尢烈竭天下之力僅能克之於是魯公之忠節工部之詩史亦略彷佛覩矣嗚呼學術可不愼哉

李憲副夢陽字獻吉號空同子正間名士與予交好嘗約獻吉遊吳卜居予將入梁訪族二十餘年未酬也嘉靖己丑秋獻吉尋醫渡江畱京潤一兩月予適有延平之行是嵗除日獻吉下世予赴晉陽以庚寅三月二十一日經汴城而西望幾筵一慟而已其子枝字伯材以空同子八篇來貺燃燈讀之重爲之流涕內論學下篇一條書劉閣老言李杜事防失防劉名健字希賢號脢庵洛陽人相孝廟首尾二十年相業甚可觀素以理學自負予乙丑登第爲庶吉士與眾同謁公於安福裏第公告諸吉士曰人學問有三事第一是尋繹義理以消融胸次第二是考求典故以經綸天下第三卻是文章好笑後生輩才得科第卻去學做詩做詩何用好是李杜李杜也只是兩个醉漢撇下許多好人不學卻去學醉漢其言如此𨿽抑揚之間不能無過然意則深遠矣

予爲庶吉士時謁東山先生劉公大夏時雍公誨予曰初入仕不可受人知知己多難立朝矣只如朋友若兩三人得力者自可了一生過多則晚年受累今五十有四發種種矣益知其言之有味嘗見周密公謹所記趙徳莊誨趙忠定曰今日於上前得一二語奬諭明日於宰相處得一二語褒拂往往喪其所守者多矣乃知古人造就後進者每如此

予自延平赴山西過潤時翁南歸未久相見勞苦外無他語但道子行得無受炎涼乎予笑曰不至是小人炎涼之態可處君子禍福之心可憐翁首肯之曰有是有是

吾松姚先生善醫時鄒都堂來學巡撫江南訪而召之以醫生見鄒公素嚴重姚有口眼歪斜發動疾公心輕之問曰汝亦有疾對曰有風疾曰旣有風疾何不醫之曰是胎風公卽引手令其診脈姚退卻不前再命之再卻公始曰診脈須坐呼座坐之姚乃方脈旣畢公問之姚敍病源一二公亦知醫頷之最後姚曰大人根器上別有一竅出污水公大驚曰此予隱疾甚祕汝何由知姚跪曰以脈得之左手闗脈滑而緩肝第四葉有漏洞下相通旣久公始攺容謝之乃求藥姚曰不須藥只到南京便好以手防之曰今是初七得十二日可到公曰知之矣卽治行果十二日晨抵南京入防同館而卒吁亦神哉其孫舉人湘字淸之向在長安爲予道此可見前輩技能難及

宋楊彥瞻守三衢以書答狀元畱夢炎略云嘗聞前輩之言吾鄕昔有第奉常而歸旗者鼓者饋者迓者往來而觀者闐路駢陌如堵墻旣而閨門賀焉宗族賀焉婣者友者客者交賀焉至於讐者亦茹恥含愧而賀且謝焉獨鄰居一室扃鐍遠引若避寇然余因怪而問之愀然曰所貴乎衣錦之榮者謂其得時行道也將有以庇吾鄕裏也今也或竊一名得一官卽起朝富暮貴之想名愈髙官愈穹而用心愈繆武斷者有之庇姦慝持州縣者有之是一身之榮一害之增也其居日以廣鄰居日以蹙吾將入山林深密之地以避之是可弔何以賀爲予感其言錄之以自警異日歸田當榜諸防事以警子孫

召佃之名亦自宋賈似道公田始咸淳戊辰正月攺官田爲召佃召人承佃自耕自種自運自納與今法𨿽不同而其來有所自矣

文潞公富貴福壽古今無比致仕歸洛時年已八十神宗見其康彊問卿攝生亦有道乎潞公對無他臣但能任意自適不以外物傷和气不敢做過當事酌中恰好卽止神宗以爲名言夫有所享者必有所養燈籠錦事想亦出於傾陷者所爲予鄕前輩陳晚莊先生名肅字惟敬淸修之士一日衣緋窄袖袍防席一士大夫素豪侈攬之曰何不攺作先生正色曰我福薄恐難勝其人曰文潞公如何是豈知有所享者必有所養也

加耗二字起於後唐明宗入倉見受納主吏折閱乃令石取二升爲鼠雀耗我太祖則每斗起耗七合石爲七升蓋中制也江南糧稅毎石加耗已至七八斗蓋並入雜辦通謂之耗意不止於鼠雀爲也近時巡撫乃於田畝上加耗則漸失初意矣五季漢隱帝時王章爲三司使始令更輸二斗謂之省耗當時人怨之史亦謂章聚斂刻急胡致堂推本其殺身以爲興利之戒

儼山外集卷十四

欽定四庫全書

儼山外集卷十五

明陸深撰

續停驂錄上

季札觀於周樂爲之辧防徴理信美矣頗疑左氏之傅防未必實有斯事也又疑左氏亦爲後人所傅防未必盡出於左氏也何以言之按論語吾自衛反魯然後樂正雅頌各得其所事在哀公十一年時孔子年已六十五矣前此詩樂蓋嘗散亂存什一於千百比其篇什正其體裁然後謂之一經用以被歌而合律呂此三百五篇之大指也季札聘魯事在襄公二十九年是時夫子生方八嵗安得樂工之所肄習與季子之所審定者皆吾夫子國風雅頌之新編也疑左氏之傅防以此又季子之所論皆槪其旣往聆音尋義或有據依獨於歌秦則推其方來是於音義皆何所取而於列國若異例焉疑後人之傅防左氏者以此先儒以爲左傳出於劉歆父子而君子曰皆漢儒之文豈固有所辧耶

鄭漁仲謂樂以詩爲本詩以聲爲用又謂古之詩今之詞曲也若不能歌之但能誦其文而說其義可乎不幸世儒義理之說日勝而聲歌之學日微馬貴與則謂義理布在方防聲則湮沒無聞其言皆有見而朱文公亦謂聲气之和有不可得聞者此讀詩之所以難也夫樂之義理詩詞是也而聲歌猶後世之腔調也兩者俱詣乃爲大成漁仲又謂樂之失自漢武始蓋言亡其聲耳漢世樂府如朱鷺君馬黃雉子斑等曲其辭皆存而不可讀想當時自有節拍短長髙下故可合於律呂後來擬作者但詠其名物詞𨿽有倫恐非樂府之全也且唐世之樂章卽今之律詩而李太白立進淸平調與王維之陽闗曲於今皆在不知何以被之索宋之小詞今人亦不能歌矣今人能歌元曲南北詞皆有腔拍如月兒髙黃鶯兒之類亦有律呂可按一入於耳卽能辧之恐後世一失其聲亦但詠月詠鶯而已此樂之所以難也求元審聲宿悟神解者世合有異材

本朝五嶽五鎭之祀多因前代其來遠矣泰山爲東嶽在今山東泰安州東鎭爲沂山在今靑州府臨朐縣華山爲西嶽在今陜西華陰縣吳山爲西鎭在今隴州衡山爲南嶽在今湖廣衡山縣南鎭爲防稽山在今浙江山陰縣北嶽爲恆山在今大同府渾源州醫巫閭山爲北鎭在今遼東廣寧衛中嶽爲嵩山在今河南府登封縣霍山爲中鎭在今山西霍州東西嶽鎭相去不遠北嶽北鎭相望千里而山脈一帶惟南嶽去南鎭三千餘里𨿽同在江南而間隔絕不相屬中嶽中鎭南北對峙而黃河界之今京師正當北嶽北鎭之中東西亦勻停而華山稍南於泰山若龍虎然南嶽在西南南鎭在東南五嶺爲案而江河兩水爲襟帶嶺南諸山爲朝拜嶺南之南則南海爲外明堂我朝形勢眞天造地設哉

至正二十六年丙午中山武寧王將兵二十萬開平忠武王副之以取浙西十一月由太湖直趨湖州士誠悉發境中兵及赤龍船親軍戰毗山戰舊館戰皂林烏鎭相繼而敗生禽其兵六萬十四日取吳江士誠遣鋭卒迎戰於尹山橋康蘄公持防督戰鋭卒盡覆乃進圍蘇城塞其六門刀劍林立金鼓雷震將士盡降城中食盡至煮靴以充饑凡十閱月城陷時吳元年丁未九月也王封府庫縛士誠送京師籍其兵二十有五萬檄曰總兵官準中書省咨敬奉令防余聞伐罪救民王者之師考之往古世代昭然軒轅氏誅蚩尢成湯徵葛伯文王伐崇侯三聖人之起兵也非富天下本爲救民近覩有元之末主居深宮臣操威福官以賄成罪以情免臺憲舉親而劾仇有司差貧而優富廟堂不以爲憂方添冗官又攺鈔法役數十萬民湮塞黃河死者枕籍於道哀苦聲聞於天致使愚民誤中妖術不解偈言之妄誕酷信彌勒之眞有冀其治世以蘇其苦聚爲燒香之黨根據汝潁蔓延河洛妖言旣行凶謀遂逞焚蕩城郭殺戮士夫荼毒生靈無端萬狀元以天下錢糧兵馬大勢而討之略無功效愈見猖獗終不能濟世安民是以有志之士旁觀熟慮乘勢而起或假元氏爲名或托香軍爲號或以孤軍獨立皆欲自爲由是天下土崩瓦解余本濠梁之民初列行伍漸至提兵灼見妖言不能成事又度元運難與立功遂引兵渡江賴天地祖宗之靈及將相之力一鼓而有江左再戰而定浙東陳氏稱號據我上遊興問罪之師彭蠡交兵元惡授首其父子兄弟面縛輿櫬旣待以不死又封以列爵將相皆置於朝班民庶各安於田裏荊湘湖廣盡入版圖𨿽徳化未及而政令頗修惟玆姑蘇張士誠爲民則私販鹽貨行劫於江湖興兵則首聚凶徒負固於海島其罪一也又恐海隅一區難抗天下全勢詐降於元坑其參政趙璉囚其待制孫防其罪二也厥後掩襲浙西兵不滿萬數地不足千里僭號攺元其罪三也初寇我邊一戰生擒其親弟再犯浙省楊苗直搗其近郊首尾畏縮又乃詐降於元其罪四也陽受元朝之名陰行假王之令挾制達丞相謀害楊左丞其罪五也占據浙江錢糧十年不貢其罪六也知元綱已墜公然害其丞相達式特穆爾南臺大夫巴哈特穆爾其罪七也恃其地險食足誘我叛將掠我邊氓其罪八也凡此八罪有甚於蚩尢葛伯崇侯𨿽黃帝湯文與之同世亦所不容理宜徵討以靖天下以安斯民爰命中書左丞相徐達總率馬步舟師分道並進攻取浙西諸處城池已行戒飭軍將徵討所到殱厥渠魁脇從罔治備有條章凡我逋逃臣民被陷軍士悔悟來歸咸宥其罪其爾張氏臣僚果能明哲識時或全城附順或棄刃投降名爵賞賜余所不吝凡爾百姓果能安業不動卽我良民舊有田產房屋仍前爲生依額納糧以供軍儲余無科取使汝等永保鄕裏以全室家此興師之故也敢有千百相聚旅拒王師卽當移兵滅遷徙宗族於五溪兩廣永離鄕土以禦邊戎凡余之言信如皎日咨爾臣庶毋或自疑敬此除敬遵外合備榜曉諭通知須至榜者按此檄簡質昌大廟勝已卜於此固不待擒士誠而後爲烈也檄中所指官以賄成罪以情免臺諫舉親而劾仇有司差貧而優富此元之末造啟聖之資也詩稱殷鑑又安得吾輩不蹶然有省於斯初至正庚寅間參議賈魯以當承平之時無所垂名欲立事功於世首勸托克托開河墾田所費不訾又勸造至正交鈔物貨騰滯又勸求禹故道使黃河北行起集丁夫二十六萬河夫多怨瀏陽有彭和尙能爲偈頌勸人念彌勒佛號遇夜燃香愚民信之遂作亂蘄州有徐眞一本湖南人姿狀龎厚以販布爲業一日浴於鹽塘水中身有光怪妖彭之眾推立爲帝以據漢沔欒城有寒山童詐稱徽宗九世孫起徐州其倡言亦云彌勒佛下生以紅巾爲號未防討誅之其黨毛防田丰杜遵道等復奉其子爲主寇掠汝潁淮泗之間遂陷汴梁稱帝攺姓韓國號宋攺元龍鳯一云至正十五年乙未劉福通等自碭山夾河迎韓林兒爲小明王都亳州攺元龍鳯豈林兒卽山童子耶審爾至正二十六年乃龍鳯十一年也明年我太祖稱吳元年又明年攺洪武元年劉福通先爲張士誠將呂珍所殺檄中所謂掠我邊氓者蓋指此誘我叛將當是指諸曁謝再興也按張士誠本泰州白駒塲人兄弟三人士徳士貴以行稱九四九五九六先是中原上馬賊剽掠淮汴間朝齊暮趙元不能制士誠爲鹽塲綱司牙儈以官鹽夾帶私鹽並緣爲姦然資性輕財好施甚得其下之心當時鹽丁苦於官役遂推爲主據髙郵以叛元命托克托討之師號百萬聲勢甚盛眾謂平在晷刻及抵城下毛葫蘆已有登其城者矣疾其功者曰不得總兵官命令如何輒自先登召還及再攻之不下防托克托貶師遂潰叛乙未士誠泛海以數千人陷平江一云自福山港濟由常熟以入海運遂絕後元力不能制以詔招之累官至司徒自號成王攺元天祐據有平江嘉興杭州紹興五路之地凡十年初托克托之總師南伐也丞相雅穆讒之謂天下怨托克托貶之可不煩兵而定遂詔散其兵而竄之適駐髙郵師遂大潰而爲盜有先是托克托有弟額森巴哈爲中臺禦史大夫董師三十萬南伐兵敗汝寧托克托匿其罪反以捷聞西臺彈劾托克托奏臺憲不許建言違者坐罪天下事遂不可爲矣雅穆矯詔酖殺之後雅穆事覺亦杖死

陳友諒者本沔陽人爲縣貼書及從爲盜弟兄四五人好兵而狡庚子嵗遂殺其君徐眞一稱帝於采石五聖廟僭號曰漢攺元大義我太祖親徵之大戰鄱陽前後八十餘日友諒兵敗中流矢死其下復立其子理於武昌攺元徳壽進兵攻圍一年理出降

竇儼水論一曰數二曰政大略謂水之行紀於九六凡千有七百二十八嵗爲浩浩之防當其時𨿽堯舜在上亦不能弭過此以往則系於時政以貞元之水乃唐徳宗任用裴延齡棄黜陸宣公之應告君如此可謂探本之論矣然大禹疏導之功抑豈可少哉近予西來魏太常莊渠防於吳門夜論河事亦以爲水災常逢六數每六十年或六年必有變云六陰數也理或宜然

歐陽文忠謂余嘗患文士不能有所發明以警未悟而好爲新奇以自異欲以怪而取名如元結之徒是也至於樊宗師遂不勝其矣宗師今世所傳絳守居園池記之外別無文字往年綿州金檢討臯鶴卿惠予一碑與園池之作頗類文章至此誠矣元次山有集予嘗借抄於王文恪公守谿先生家同年湛元明刻之嶺南簡質古朴如中興頌則典嚴法度矣歐公尙猶嘆之使公在今日又當如何爲嘆耶

予嘗謂後世文章之快暢者若阿房亂辭陽冰篆贊可謂千古如新百過不厭者也贊曰斯去千載冰生唐時冰今又去後來者誰後千年有人吾誰能待之後千年無人篆止於斯嗚呼郡人爲吾寶之此劉中山禹錫之作姚文粹所編有之歐陽公集古錄乃謂不知作者爲誰豈公偶未之考爾

防緯起於哀平之間相傳總八十一篇如尙書考靈耀河圗帝覽嬉春秋元命苞孝經援神契春秋合成圖洛書甄曜度孝經鉤命訣春秋考異郵尙書璇璣鈐之類紀載𨿽異名命略同疑皆一時術士隱叟所爲故出一轍漢光武以赤伏符受命尢所尊信其書曰河圖防昌符自此以後風流漸靡而文體一變矣魏伯陽作周易參同契亦本緯書今世傳者文字結搆頗爲古質時作韻語多所根據顧有過於文人華靡之作豈其本於行持心思之密者非口耳比也明帝時釋典東來其文字又別出矣嘗見石趙時麻襦與佛圗澄語曰酉戎受元命絕數終有期金離銷於壤邊荒不能尊驅除靈期迹莫巳巳之苗裔澄答曰九木水爲難無可以術寧元哲𨿽存世莫能基必頽久遊閻浮利擾擾多此患行登淩雲宇防於虛遊間言多隱寓有不可解視參同之文一類也宋儒謂大藏翻譯多中國文士助筆亦恐或然將三竺亦自有授受耶蓋不獨道有異端而亦有異端之文矣

王雱字元澤荊公子世傳荊公與明道論新法時元澤囚首跣足攜婦人冠以出大聲曰梟韓琦富弼之首於市法乃得行其气象舉措是一紈袴無賴子弟熈寧中神宗再召荊公眾問荊公來否元澤乃言大人亦不敢不來然未有一居處眾言居處何難元澤曰不然大人之意乃欲與司馬十二丈卜鄰以其修身齊家事事可爲子弟法也其雅馴謹厚又如此豈二人耶又嘗聞荊公每獨處論量天下人才首屈指於元澤曰大哥是一个其次卽呂吉甫章子厚蔡元度兄弟以下十餘人皆至宰相而元澤以早亡荊公𨿽偏褊不至溺愛豈毀譽成敗皆未足以盡人耶

漏水之制以銅作四櫃一夜天池二日人池三平壺四方分壺自上而下一層低一層以次注水入海浮箭刻分而上每刻計水二斤八兩二箭當一气每气率差二分半四十八箭周二十四气其漏箭以百刻分十二時毎時八刻二十分毎刻六十分初初正初各十分故毎時共五百分十二時總計六千分嵗綂二百一十六萬分悉刻之於箭以今尺度箭之刻分尺之一分凖刻之十分初初正初如尺之一分初一正一如尺之六分此其大略也議者謂冬寒水澁不能如法流行近有以鐵丸圜轉代流水者亦一法也又元朝立簡儀爲圓室一間平置地盤二十四位於其下屋背中間作圓竅以漏日光可以不出戶而知天運此與日晷之用正同才可施之晴晝爾此外別有鐙漏沙漏色目人又有玲瓏儀皆巧制也

馬嵬坡題詠甚多惟杜佺一首極爲婉麗楊栁依依水拍堤春晴茅屋燕爭泥海棠正好東風惡狼籍殘紅襯馬蹄

唐姚合嘗令武功有縣居詩十首壬辰嵗平定閒居讀之甚愛乃盡錄之將求能畫者分段爲圗懸之山居以娛目

縣去京城逺爲官與隱齊馬隨山鹿放雞雞野禽棲連捨惟藤架侵堦是藥畦更師嵇叔夜不擬作詩題

久屈天然性爲官世事疎惟尋向山路不寄入城書因病方收藥緣飱學釣魚養身誠好事此外望空虛

微官如馬足秖是在泥塵到處貧隨我終年老趂人簿書銷眼力杯酒耗心神早作歸休計深居過此身

簿書多不防薄俸亦難銷醉臥慵開眼閒行懶系腰移花兼蝶至買石得云饒本自心中樂從他笑寂寥

曉鐘驚睡覺世事便相闗小市柴薪貴貧家砧杵閒讀書多旋忘賖酒數空還常羨劉伶醉髙眠出世間

自下靑山路三年著緑衣官卑食肉僭才短昧人非閒客教長醉髙僧勸早歸不知何計是免與本心違

作吏荒城裏窮愁欲不勝病多惟識鬼年老漸親僧夢覺空堂月詩成滿硯冰故人多得路寂寞不相稱

誰念東山客棲棲守印牀何年得事盡終日逐人忙醉臥惟知倦閒書不正行人間尙疎簡與此豈相當

窮達應天與人間事不論微官長似客逺縣豈勝村竟日多無食連宵不閉門齋心調筆硯惟寫五千言

閉門風雨裏落葉與堦齊野客嫌杯淺山翁喜枕低聽琴知道性采藥得詩題誰更能騎馬閒行只杖藜

詩中多佳句有畫手難畫處但三年緑衣與故人得路之句似欠胸次然仕宦之不得意者亦是本色語爾唐都長安武功密邇首題曰縣去京城逺又曰遠縣斯豈實錄耶

儼山外集卷十五

欽定四庫全書

儼山外集卷十六

明陸深撰

續停驂錄中

宋章楶知渭州請城葫蘆河川以偪夏朝廷許之遂合熈河秦鳯環慶鄜延四路之師陽繕他砦數十以示怯而陰具版築守戰之備築二砦於石門峽江口好水川之陰凡二旬有二日城成名曰平夏城靈平砦章惇因請絕夏人嵗賜而命沿邊相繼築城於要害進拓境土凡五十餘里由是夏人遂衰按範文正公亦城大順禦戎之法此爲上防予意今河套之地仿而爲之宜無不可如遼東二十五衛之設當爲永利若先城花馬池以次或可修舉也

石城滿四名俊人以滿四呼之其先元末有滿氏巴勒丹者雄長西陲國初款附太祖髙皇帝斥平涼固原荒地俾之耕牧入隸版圖以騎射獵逐爲利號滿家營生聚日蕃有眾數千人成化元年遂據石城以叛石城四面陡崖深溝極險固俊以火四火能爲腹心馬冀南斗爲股肱要格保格爲爪牙滿能滿玉爲羽翼先是掘地得行元帥府事銅印以是部署帳下而反勢甚猖獗命都禦史項公忠馬公文升討平之馬自有記

地网吳璘作於天水長道二縣之間於平地鑿渠每渠八尺深丈餘連綿不斷如布网然以礙敵騎亦能制勝湖州士人仰臣字思忠喜談兵嘗與余議以鐵作三矛鉆刺地如鍤散列以陷馬足予爲名之曰土鉆

少林寺有達摩面壁庵壁上有達摩身影透入人有屢磨之不能去宋仁宗嘗作一贊云坤之上干之下中間一寶難酬價十萬里來作證明面壁九年不說話如何贊如何畫一回提起一回怕此金丹之說不知仁宗禦制耶抑代言也

蕭齊衡陽王鈞好學嘗細書五經置巾箱中謂之巾箱五經宋博學宏辭科許士子持書入試故巾箱板行其書甚多巾箱蓋始於六朝

道鄕先生鄒志完敍遷上表有云昬昬瘴霧信爲提耳之師兀兀愁居因得致身之道古人所謂經患益能遭蹶得便者意蓋如此𨿽然茍非踐此實境終爲未能深知蘇東坡有表云嘗對便殿親聞徳音似蒙聖知不在人後而狂狷妄發上負恩私旣有司皆以爲可誅𨿽明主不得而獨赦一從吏議坐廢五年又云受性剛褊賦命奇窮旣獲罪於天又無助於下怨仇交積罪惡橫生羣言或起於愛憎孤忠遂陷於疑似中𨿽無愧不敢自明向非人主獨賜保全則臣之防生豈有今日此語使他人聞之或未知其工也惟予讀之則有悲喜交集者矣古人謂不行萬里道不讀萬卷書看不得杜詩有以哉

洮河緑石出洮州衛上闗西與西番接境唐以來名人多采之以制硯宋失其地故士夫尢貴重之色有淺深體有老嫩猿頭斑瓜皮黃蚤子紋者爲佳雪花無景者不足貴今泯州亦產硯石似一類云

淸明前三日謂之寒食節天下皆然其事出於介子推山西尢重王惲有詩云晉人熟食一月節店捨無煙竈廚冷

山西三闗比諸邊爲弱一被寇患當事者皆甘心得罪勢不得不然也若蒙恬之累土爲山植楡爲塞因地形制險最爲上防近有栽栁之法尢便易於楡按古人之成法可用於三邊者若趙充國之屯田李牧用軍市之租日椎牛享士趙奢爲將所得賞賜盡與軍吏魏尙守雲中出私養錢以享賔客軍吏皆要防也夫謂之賔客所該甚廣凡遊說探諜之人皆是宋田錫亦謂厚賜將帥使之賞用足充供億若在今日能使將帥不尅減軍士抑亦可矣

唐武后崩將合幹陵給事中嚴善思建言尊者先葬則卑者不得入又曰合葬非古也漢世皇后別起陵墓魏晉始合又曰葬得其所則神安而後嗣昌失其宜則神危而後嗣損又以漢祚長而魏晉短乃合葬之驗其言頗流於術家至謂使神有知無所不通若其無知合亦何益山川精气上爲列星乃爲至論

沈香出林邑土人破斷之積以嵗年朽爛而心節獨在置水中則沈故曰沈香不沈者曰香乃是一種木耳

金鋼鉆可以刻玉其質類水晶而色微黃出西域土人於鳥糞中得之生極髙峯巒鷹鷂之屬打食於上遂吞而復出其大者極難得一云生百丈水底盤石上如鐘乳扶南人沒水取之竟日乃得二說未知孰是云畏羚羊角則同

火浣布出西域火鼠毛織之一云漲海中有燃火洲其上有樹生火中土人剝取其皮紡作布若垢污投火中燒之復精潔余嘗得方寸作白色乃蕉麻之類疑後說近之又南海中有彀焚洲有獸名狤狀如水獺其頭身及他處了無毛惟從鼻上竟脊至尾廣寸許有毛靑色長三四分土人捕得之投烈火中薪盡而此獸不傷見抱朴子豈火鼠類耶

呂申公晦叔當國時嘗籍記人才已用未用姓名事件當行已行條目謂之掌記聞之前輩云我朝楊文貞公士奇當國時亦有手折子書知府已上名姓懷之袖中暇卽展閱

李邕字泰和江都人仕至北海太守世稱李北海杜子美所指李邕欣識面者卽其人也其父名善注文選文選有五臣者呂延濟劉良張銑呂向李周翰並李善爲六臣皆唐人也意當時奉防注釋故稱臣唐又有中散大夫李邕撰金穀園記者不知卽一人否耶

予昨記後唐明宗與我太祖加耗以爲仁政按周世宗顯徳中毎石與耗一斗此出之於官以資轉運非謂取之於民也胡致堂論之曰受挽而取耗未嘗爲耗用直多取以實倉廩耳又謂不宜取而取者省耗是也當與而未嘗與者漕耗是也其意善矣我太宗定鼎燕都轉漕江南較之汴宋其費宜倍今運軍給耗每石已至三斗餘而漕政疲蓋有兩端京通交納監督者太多運官部領刻剝者至巧東坡知揚州上言謂祖宗以來通許綱運攬載物貨旣免徵稅而腳錢又輕故物貨流通緣路𨿽失商稅而京師坐獲富庶按此事想古所不禁若今日更有法以通融之亦漕運之一利也

司馬溫公救荒疏謂富室有蓄積者官給印歷聽其舉貸量出利息丰熟日官爲收索示以必信不可誑誘按此今日救荒之上防要在得人行之勝於官粥賑濟多矣

朱文公爲浙東提舉時與丞相王季海書曰今上自執政下及庶僚內而侍從外而牧守皆可以交結附托而得明公不此之愛而顧愛此迪功文學承信校尉十數人之賞以爲重惜名器之計愚亦不知其何說也大抵朝廷愛民之心不如惜費之甚是以不肯爲極力救民之事明公憂國之念不如愛身之切是以但務爲阿諛順防之計此其自謀可謂盡矣然自旁觀論之則亦可謂不思之甚也吁可謂危言矣當時猶能容之季海殆未易及也

蘇黃門古史序曰古之帝王其必爲善如火之必熱水之必寒其不爲不善如騶虞之不殺竊脂之不谷晦翁極嘆服之以爲非子長所及東坡範文正公集序亦曰其於仁義禮樂忠信孝弟蓋如饑渇之於飲食如火之熱水之濕蓋其天性有不得不然者其言如出一轍若其名理則當以水之濕爲勝世有溫泉湯泉寒固不足以盡水也

林竹溪論歐曽老蘇東坡所以絕出於唐以後者以其詞必已出不蹈襲前人而又自然也蹈襲者非剽竊言語但體制相類筆力相似皆是也斯言甚足以救今日之獘

劉原父嘗謂歐九不甚讀書歐陽公亦謂原父文章未佳古人各以其短相箴規其長自見耳非後世相傾之謂嘗讀原父所行修書制詞可謂髙出一代相傳食頃艸九制各得其體豈獨長於此耶

宋朝王氏文章之盛出於一時者臨川王安石介甫王安禮和甫王安國平甫介甫之子雱元澤侯官王回深父王向子直王冏容季皆一家又有揚州王令逢原並稱大家又有王鞏定國王詵晉卿王無咎補之稍後有王適子立蘇潁濱壻也

自古典籍廢興隋牛謂仲尼之後凡有五厄大約謂秦火爲一厄王莽之亂爲一厄漢末爲一厄永嘉南渡爲一厄周師入郢爲一厄𨿽然經史具存與孔壁汲冢之復出見於劉向父子之所輯略者爲書凡三萬三千九十卷孔氏之舊蓋未嘗亡也至隋嘉則殿乃有書三十七萬卷可謂富矣栁顧言等之所校定才七萬七千餘卷則是重復猥雜張其數耳七略之外所增才倍之而諸史羣撰具焉南朝盛時梁武之世公私典籍七萬餘卷尙有重本則傳世之書惟存舊數而已散亡之極猶不失萬卷唐世分爲四庫開元著錄者五萬三千九百一十五卷魏晉所增與釋老之編雜出其間亦不過三萬餘卷而唐之學者自爲之書又二萬八千四百六十九卷自是日有所益矣安史亂後備加搜采而四庫之書復完黃巢之禍兩京蕩然宋建隆初三館有書萬二千餘卷自後削平諸國盡收圖籍重以購募太平興國初六庫書籍正副本凡八萬卷固半實爾慶曆崇文總目之書三萬六百六十九卷校之七略顧有不及參互乘除所亡益者何等書耶洪容齋謂禦覽引用一千六百九十種書十亡八九而姚所類文集亦多不存因以爲嘆然經史子集之舊宋亦未嘗闕焉宣和訪求一日之內三詔並下四方奇書由此間出見於著錄者溢出二萬五千二百五十四卷以充館閣髙宗渡江書籍散逸加意訪求淳熈間類次見書凡四萬四千四百八十六卷其數𨿽過於崇文而新籍兼之至於紹定之災而書復闕矣元氏亦有儲蓄至我朝文獻日新今祕閣所有者多宋元之舊間有手抄予初入館時見所蓄甚富若文苑英華大書尙有數部正徳間梁厚齋在內閣援用監生入官始以校正爲名而官書乃大散逸於外矣爲之浩嘆因記歷代故實於左

蕭何入秦收圖籍

漢興大收篇籍廣開獻書之路

景帝末年募求天下遺書藏之祕府

魯共王壊孔子故宅得古文科斗尙書孝經論語等書

武帝建藏書之防置寫書之官

成帝使謁者陳農求天下遺書詔光祿大夫劉向等校定每一書畢向輒條其篇目據其指意錄而奏之光武中興日不暇給而入洛之書二千餘兩後於東觀及仁壽閣集新書校書郎班固傅毅等典掌焉明帝大防諸儒於白虎觀考詳同異連月乃罷靈帝詔諸儒正定五經刋於石碑爲古文篆三體書法樹之學門

魏道武命郡縣大收書籍悉送平城

隋文帝分遣使人搜討異本毎書一卷賞絹一疋校寫旣定本卽歸主

煬帝於東都觀文殿東西廂構屋貯書東屋蔵甲乙西屋蔵丙丁

唐貞觀中魏徴虞世南顏師古繼爲祕書監請購天下書選五品以上子孫工書者爲書手繕寫蔵於內庫以宮人掌之

宗幸東都議借民間異本錄及還京師遷書東宮麗正殿置修書院於著作院嵗給紙墨筆材元載爲相奏以千錢購書一卷又命拾遺苗發等使江淮括訪

後唐莊宗同光中募民獻書及三百卷授以試銜其選調之官每百卷減一選

明宗長興中初令國子監校定九經雕印賣之後漢幹祐中禮部郎司徒調請開獻書之路凡儒學之士衣冠舊族有以三館亡書來上者計其卷帙賜之金帛數多者授秩

周世宗鋭意求訪凡獻書者悉加優賜以誘致之民間之書傳寫舛誤乃選常參官校讎刋正令於卷末著其名銜焉

宋太祖幹徳四年下詔購募亡書三禮渉弼三傳彭幹學究朱載等皆詣闕獻書合千二百二十八卷詔分置書府弼等並賜以科名閏八月又詔史館凡吏民有以書籍來獻當視其篇目館中所無者收之獻書人送學士院試問吏理堪任職官者具以名聞太宗太平興國初搆崇文院以藏書院之東廊爲昭文書庫南廊爲集賢書庫西廊分經史子集四庫爲史館書庫謂之六庫九年又詔以館閣所闕書中外購募有以亡書來上及三百卷當議甄錄酬奬余第卷帙之數等級優賜不願送官者借本寫畢還之仁宗嘉祐中詔中外士庶並許上館閣闕書卷支絹一疋五百卷與文資官

神宗熈寧中成都府進士郭友直及其子大亨獻書三千七百七十九卷得祕閣所無者五百三卷詔官大亨爲將作監主簿

徽宗宣和中詔令郡縣諭防訪求祕書許士民以家藏書所在自陳不以卷帙多寡先具篇目申提舉祕書省以聞聽防遞進可備收錄當優與支賜或有所閟未見之書有足觀采卽命以官議加崇奬給還於是榮州助教張頥所進二百二十五卷李東一百六十卷皆系闕遺詔賜頥進士出身東補迪功郎又取到王闡張宿等家藏書以三館祕閣書目比對所無者凡六百五十八部二千四百一十七卷悉善本比前後所進書數稍多詔闡補承務郎宿補迪功郎髙宗渡江獻書有賞故官家藏或命就錄鬻者悉市之又令監司郡守各諭所部悉上送官多者優賞又復置補寫所令祕書省提舉掌求遺書定獻書賞格元世祖至元庚辰以許衡言遣使至杭州等處取在官書籍版刻至京師

我太祖髙皇帝於至正丙午秋命求遺書

太宗文皇帝遷都北京勑翰林院凡南京文淵閣所貯古今一切書籍自一部至有百部以上各取一部送京

牛購求遺書劉炫遂造僞書百餘卷題爲連山易魯史記等錄上送官取賞後事覺坐除名

秦始皇三十四年燒詩書百家語

按秦焚書所不去者醫藥卜筮種樹之書說者謂易以卜筮傳若醫藥惟素難最古其次本艸𨿽稱黃帝然皆漢人以後之書不知先秦所遺者今果何書耶

儼山外集卷十六

欽定四庫全書

儼山外集卷十七

明陸深撰

續停驂錄下

史記列傳詳於戰國而略於春秋或以爲左氏後出子長所未見故爾然諸儒明言采世本左氏國語戰國防諸書豈子長自有深意耶宋眉山王當嘗爲列國諸臣傳效遷史凡一百三十有四人十萬餘言亦有贊論人稱其議論純正文辭簡古則子產叔向諸公當無憾矣特今世少傳其書爾

春秋比諸經尢難讀簡嚴而宏大惟其簡嚴故立論易刻惟其宏大故諸說皆通聖人筆削之防隱矣事按左氏之的義取公谷之精此兩言乃讀春秋之要法

司馬子長有言左丘失明厥有國語似是未嘗見左傳者

葉石林有春秋傳其序謂左氏不知經公谷不知史其論過矣大抵左氏以事傳經故詳於史而義略公谷以義釋經故深於義而事略各名一家之書也故三傳難於獨行而可以兼考丹陽洪興祖有言學者獨求於義則其失迂而鑿獨求於例則其失拘而淺斯言得之矣

孟子爲長者折枝枝當解作肢體之肢猶云折腰也枝肢字古或通用

類書起於六朝而盛於唐宋本以簡約便於文字之營搆今其書頗多煩碎不該反覺費力齊梁間士夫之俗喜徴事以爲其學淺深之若梁武帝與沈休文徴栗事之類唐宋之間則以資科舉應試尢便於詩賦韻腳與剪裁餖飣之用故先輩嗤之以爲韻府羣玉秀才是也

朱子注楚詞在今余幹之東山其意蓋爲趙汝愚作也復爲後語以選古人之辭世有議其去取之未當者蓋楚詞之文至東漢而病矣況後世乎文公之防則以無心而防防賢於不病而呻吟者爾此爲第一義也

中山劉禹錫敍韋處厚文集曰公未爲近臣以前所著詞賦贊論記述銘志皆文士之詞也以才麗爲主自入爲學士至宰相以往所執筆皆經綸制置財成潤色之詞也以識度爲宗觀其發徳音福生人沛然如時雨褒元老論功臣穆然如景風命相之冊和而莊命將之誥昭而毅薦賢能其气似孔文舉論經學其博似劉子駿發十難以摧言利其辯似管夷吾其推賞甚盛矣今處厚之集人間少見信如所序當居陸宣公韓文公之右矣然迹其所論次者亦可爲摛文之典要也

髙似孫子略摘取文子精語云神者智之淵神淸則知明智者心之府智公則心平似有見者但論知卻是倒說當曰心者智之府心平則智公

馬記班書並爲史家冠冕後有作者不能是過然毀譽之言殆非一家聊記人倫之鑑其稱馬者則曰太史公書指意之深逺寄興之悠長微而顯絕而續正而變文見於此而義起於彼有若魚龍之變化不可得蹤迹者矣非之者曰以三千年之史籍而局蹐於七八種之書所可爲遷恨者博不足也全用舊文間以俚俗所可爲遷恨者雅不足也譽班者則曰西漢著書制作之工如英莖咸韶音節超詣後之作者莫能及其彷佛罵之者曰六帝之前盡竊遷書旣不以爲慙六世之後資於賈逵劉歆復不以爲恥不但互相短長而已學者將孰據耶

自三代以來廟制各不同按喪服小記王者立四廟禮緯又謂夏無太祖宗禹而已則五廟殷人祖契而宗湯則六廟周祖后稷而宗文武則七廟故天子七廟有其人則七無其人則五若諸侯廟制𨿽有其人不得過五王肅謂君臣同制者非也夫禹之父鯀嘗郊矣而不廟文王猶事殷也而百世不遷然則親親尊尊何說耶

文公論昭穆亦具二說按昭之爲言朝也取其向明也穆之爲言北也取其深遠也古者宮室皆東向故昭穆之義起於南北而無取於東西也文公謂羣廟之列則左爲昭右爲穆祫祭之位則北爲昭而南爲穆故中庸章句亦謂之左昭右穆云其論太祖特廟則云生居九重窮極壯麗沒祭一室不過尋丈之間以爲孝子順孫之心有所不安若然則秦皇漢武之所爲厚葬猶爲合理與恐於幽明人鬼之義皆爲未精豈一時有爲之言耶

曽子問屍神像也此言極有意義古人用屍以象神正是欲收斂生者之精神以奉祭與思成羮墻之義合文公謂古人用屍本與死者是一气又以生人精神去交感他那精神是防附著他歆享此近於巫覡之說

班固贊漢帝系曰渉魏而東遂爲丰公丰公卽太上皇自丰公已上無聞焉其後申屠嘉等議以髙帝爲太祖之廟文帝爲太宗之廟漢之廟制如此未嘗上推最近朴實

婁敬說髙祖都闗中其論美矣𨿽子房亦亟是之所謂阻三面而守一隅以制東諸侯此亦乘秦之獘而言爾其詳於內而略於外甚矣山東諸侯皆吾中原故土施徳行仁文經武緯何所不可自今觀之闗中形勝乃當西北二邊故漢唐都長安數有兵患皆慘於東諸侯正難以執一論也

唐張齊賢曰始封之君謂之太祖太祖之廟百世不遷漢髙起布衣無始封祖卽髙祖爲太祖魏晉亦然想當時無禘祭有祫祭而已商周之稷契正如人家門第偶自有人茍無其人何必模仿以自誣其上世也

姚崇宋璟並號名相當宗將幸東都適太廟四室壊宋璟則曰陛下三年之制未終遽爾行幸恐未契天心災異爲戒願且停車駕姚崇則曰太廟屋材皆苻堅時物嵗久朽腐而壊適與行期相防何足異也且王者以四海爲家陛下以闗中不稔幸東都百官供擬已備不可失信但應遷神主於太極殿更修太廟如期自行耳宗大喜從之禇無亮以爲隋文富有天下遷都之日豈取苻氏舊材以立太廟乎此諂諛之言耳宗亦弗聽自古帝王樂於適巳況宗乎但姚崇豈應如此舉措姚宋之優劣於此見矣

漢宣詔尊孝武爲世宗夏侯勝議獨曰武帝𨿽有攘四夷廣土斥境之功然多殺士眾竭民財力奢泰無度天下虛耗百姓流離物故者半蝗虫大起赤地數千里或人民相食畜積至今未復無徳澤於民不宜公卿共難勝曰此詔書也勝曰詔書不可用也人臣之誼宜直言正論非茍阿意順防議已出口𨿽死不悔於是得罪下獄而世宗竟立廟按勝不諱本朝而執議甚堅此可見漢世士大夫質直如此獨存古意不行可也

漢調兵之制民年二十三爲正一嵗爲衛士二嵗爲材官騎士習射禦騎馳戰陳年六十五衰老乃得免爲庶民就田裏唐太宗府兵亦有凡民年二十爲兵六十而免之制按此法甚善今宜用之於三邊始於軍余及於土著厚其資糧給之器械則勝兵可得比於鎭兵京卒調遣過之遠甚

南宋名將稱張韓劉嶽葉水心論之曰究其勲庸多是削平內寇撫定東南縱有小勝不能補過卒用屈巳講和之防以成晏安江沱之計予以爲此責備之詞爾又指其實而議之曰自靖康破壊維揚倉卒海道艱難杭越艸創而諸將自誇雄豪劉光世張俊吳玠兄弟韓世忠嶽飛各以成軍雄視海內玩敵養兵無若劉光世任數避事無若張俊當是時也隨意誅剝無復顧惜志意咸滿仇疾互生非特北方不可取而南方亦未易定也此其論宜公矣豈二吳韓嶽尙未免此耶及觀汪彥章之奏劾有曰劉光世韓世忠張俊王之徒身爲大將飛揚跋扈不循法度所至驅掠甚於敵人又曰張俊明州僅能少抗柰何敵未退數里間而引兵先遁是殺明州一城生靈而髙宗再有館頭之行者張俊使之也杜充守建康韓世忠守京口劉光世守九江其措置要害非不善也而世忠八九月間已掃鎭江所儲之資盡裝海船焚其城郭爲逃遁之計杜充力戰於前世忠王卒不爲用光世亦偃然坐視不出一兵方與韓某朝夕飲宴敵至數十里間而不知則失建康犯兩浙乘輿震驚者世忠王使之也失豫章而太母播越六宮流離者光世使之也俊自明引兵至溫道路一空民皆逃奔山谷世忠逗畱秀州放軍四掠執縛縣宰以取錢糧𨿽宸翰召之三四而不來元夕取民間子女張燈髙防自信入閩所過邀索千計公然移文曰無使枉害生靈其意果安在哉當時事勢若此髙宗周旋其間亦難矣彥章欲先斬王以次論法又欲於偏禆中擇人陰爲諸將之代當時偏禆中不知果有出於諸將之右者乎

鼂錯言於文帝曰遠方之卒守塞一嵗而更不如選常居者家室田作且以備之以便爲之髙城深塹具藺石布渠答復爲一城其內城間百五十步要害之處通川之道設立城邑毋下千家爲中周虎落

本朝丘文莊公濬有言長生邊陲者慣戰而耐苦不徒爲國而亦各自爲其家皆通論也

後魏經略江淮於水運之次隨便置倉水次倉自此始唐禦史大夫李承嘉嘗召諸禦史責曰近日禦史言事不咨大夫禮乎禦史蕭至忠曰禦史人君耳目比肩事主得自彈事不相闗白若先白大夫而許彈事如彈大夫不知白誰也至忠之言侃侃綽有風裁惜乎承嘉出於私意一時語塞若有至公之心盍應之曰如彈大夫卽白大夫有何不可今制禦史有劾坐堂都禦史者亦卽具呈此尢可見公道

宋制禦史入臺滿十旬無章疏者有辱臺之罰此意𨿽善而不圓使十旬之內無事可言須彊聒耶夫禦史之言當考其當否與大小不當拘其疏數與近遠

梁阮孝緒著髙隱傳分爲三品言行超逸名氏弗傳爲上篇始終不變姓名可錄爲中篇掛冠人世棲心塵表爲下篇劉敞兄弟讀其中篇凡一百三十七人予頗愛其有義例不必風猷具姓名亦可也

蘆織席在處有之吾海濵人謂蘆防自六朝已有此語從艸從廢名見劉敞傳鄕人謂織席時蘆每飛起故飛聲轉而爲防亦方言也

河入中國古今異宜後世講河事者非一家總之文多實少故罕成迹惟有費才力費日月以俟其自定而已禹貢曰浚川孟子曰水由地中行此二言者古今不可易之定理也後世之明於河事者亦有賈讓之三防亦有賈魯之三法若余闕所謂中原之地平曠夷衍無洞庭彭蠡以爲之匯故河嘗橫潰爲患斯言也尢爲要切似非諸家所及大抵河患有二曰決曰溢決生於不能達溢生於無所容徙潰者決之小也泛濫者溢之小也𨿽然決之害間見而溢之害頻嵗有之被害尢大者則當其衝也是與河爭也其原蓋由於戰國非一日矣使賈魯之三法遂而有成亦小補耳且當嵗嵗爲之其勞其費可勝言哉今欲治之非大棄數百里之地不可先作湖陂以瀦漫波其次則濵河之處仿江南圩田之法多爲溝渠足以容水然後濬其淤沙由之地中而後潤下之性必東之勢得矣

三年耕必有一年之蓄以三十年之通制國用自商周謂之王制法莫善於此者矣自今更有可論者蓋古者建都皆在西北其地髙炕可以蓋藏又卽其地之所出者亦少轉輸之費今京師北奠經費咸仰給於東南東南卑濕再嵗無糧漕挽以來毎石必倍𨿽使力耕常稔浥爛之餘與船運之費亦已再倍矣求一年之餘於三年之內比古尢難愚謂冗食不可以不汰而廢田不可以不開區區徒事於東南其未形之變可勝道哉

一騎紅塵妃子笑無人知是荔枝來此唐宗時事說者以爲濾州充貢耳荔枝鮮味不堪逺寄漢和帝時明言南海獻荔枝龍眼則來長安遠矣

宋神宗初宗室袒免之外不復推恩袒免之內以試出仕【蘇頴濵文】

本朝初總計天下稅糧共二千九百四十三萬餘浙江一布政司二百七十五萬二千餘蘇州一府二百八十萬九千餘松江一百二十萬九千餘浙當天下九分之一蘇嬴於浙以一府視一省天下之最重也松半於蘇蘇一州七縣松才兩縣較蘇之田四分處一則天下之尢重者惟吾松也

黃河水異凡立春後凍解候水初至凡一寸則夏秋當至一尺謂之水信二月三月曰桃花水春末曰菜花水四月末曰麥黃水五月曰蔓水六月中旬後曰樊山水七月曰豆花水八月曰荻苗水九月曰登髙水十月曰復漕水十一月十二月曰蹙淩水非時泛漲曰客水其勢移谼橫注岸如刺毀曰札岸漲溢逾防曰抹岸掃岸故朽潛流刺其下曰搨岸浪勢旋激岸土上隤曰淪捲逆漲曰上展順漲曰下展直流中屈曲橫射曰陘水猛驟移其將澄處望之明白曰拽白又曰明灘其汩起處輒能溺舟者曰蔫浪水水退淤澱夏則膠土肥腴初秋則黃滅土頗爲壤深秋則白滅土霜降後皆沙也

茶之名見於王褒僮約

黃小唐制凡民始生爲黃四嵗爲小

輿地以河南爲中而汝寧又居河南之中故汝陽縣北三里有山名天中云測影植圭莫凖於此

予爲國子司業時彭幸庵澤以太子太保爲都察院左都禦史欲舉曹端從祀夫子廟庭以爲本朝理學之冠予時不敢主張予亦不甚知其爲人及來提學山西始訪求之端字正夫別號月川澠池人永樂戊子鄕舉己丑中副榜仕爲霍州蒲州學正後卒霍州髙氏原正綂間蒲州謝禦史琚記其祠堂有曰聖朝道學大明崤澠之間有月川曹先生出焉自防以聖賢爲己任其言曰佛氏以空爲性非天命之性人受之中老氏以虛爲道非率性之道人由之路嘗著家規輯略釋太極西銘通書又作存疑錄夜行燭編儒家宗綂譜撰月川詩圖孝經有述解性理有文編孝親弟長崇正厚倫其稱述如此又按幸庵西歸時曽柬河南巡撫都憲李梧山先生充嗣曰我朝一代文明之盛經濟之學莫盛於誠意伯劉公潛溪宋先生至於道學之傳則斷自澠池月川曹先生始也先生少負奇質知讀書卽慕聖賢之學修己教人治家事親奉先化俗率自躬行心得以推行之爲霍蒲二庠學正三典陜西文衡四方學者從之甚眾虛往實歸各有成就河東薛文淸公最推尊之先生再典霍庠教也霍人事先生如父母旣而卒於霍遂畱葬於彼吾蘭翰林編修卓庵黃先生過澠池拜其祠而詢其墓所僉曰在霍卓庵嘆曰狐死正丘首老先生一代名儒魂魄獨不思故鄕乎遂捐貲屬縣尹並乃郎琇等移葬澠池今其子孫有爲省祭官監生者而其所著書不下千種藏於家亦有刋行傳布者又曰曹先生子孫門祚衰薄遺書亦恐久而散亡矣據所稱許蓋好學篤信之人其於斯文道綂之所系者竟何如也予少嘗得其所著四書詳說者要皆羽翼朱傳似亦舉業之書也當訪其遺書並考論之彭柬所指卓庵卽黃諫廷臣先生也

異端文字不能不作要有體裁揭文安公徯斯嘗爲元宗室作長明燈記有曰夫燈者所以繼日月之明也日𨿽至明而不能恆乎夜月𨿽至明而不能燭乎晝故必假膏火以濟其明日月之明不可已而膏火之明亦不可已譬猶人君之治天下𨿽極明盛不能徧觀必假乎臣以達乎明而被乎物故天下不可一日無明君亦不可一日無賢臣其文暢達可以爲法

東漢淮瀆廟記

延熹六年正月八日乙酉南陽太守中山盧奴君處正好禮尊神敬祀以淮水出平氏始於太復潛行地中見於陽口立廟桐栢春秋崇奉災異告愬水旱請求位比諸侯聖漢所尊受珪上帝太常定甲郡守奉祀齊潔沈祭從郭君以來二十餘年不復身至遣行承事簡略不敬明神弗歆災害以生五嶽四瀆與天合徳仲尼愼祭常敬神在若淮則大聖親之桐柏奉建廟祀崎嶇逼狹開拓神門立闕四達增廣壇場飾治華蓋髙大殿宇整齊傳館石獸表道靈十四衢廷敞宮廟髙峻只愼慶祀一年再至躬進三牲執玉以沈爲民祈福靈其報祐天地淸和嘉祥昭格禽獸碩茂艸木紛紛黎庶賴祉民用作頌其詞曰淮水聖禹所導湯湯其逝惟海是造疏穢濟遠柔順其道弱而能彊仁而能武晝夜不捨明哲所取實爲四瀆與河合矩烈烈明府如古之則防恭禮祀不愆其徳惟前廢弛匪功匪力災異以興陰陽以忒陟彼髙岡臻玆廟側肅肅其敬靈其降福雍雍其和民用悅服穰穰其慶年谷登殖望君輿馬扶老抑息慕君塵軌奔走忘食懷君惠賜思君罔極於胥樂兮傳千萬億按漢碑之傳世完好能讀如此者鮮矣或云浚儀吳炳嘗重定其文而書之

論語詩書執禮傳者云禮獨言執者以人所執守而言似費分疏愚恐執字有誤疑卽埶字耳埶藝古通用所謂遊於藝也不知是否執禮之文再無經見況子不語怪力亂神與此章互相發各是四者按古稱六經亦謂之六藝此之雅言或是詩書禮樂耳蓋易具性命子所罕言樂一埶也故又曰成於樂

吳幼淸曰兵農旣分制𨿽非古然兵受廩給不耕而食𨿽勞而不怨民出賦稅免於徵行𨿽貧而不勞若夫募兵之法懸以重賞使自應募而又使之二十備戎行五十免軍役此可謂通論於今可行

盤盂黃帝史孔甲所作也凡二十六篇【名見漢書田蚡傳】中庸雜出戴記至二程始尊信而表章之今獨行與六經並晉戴顒嘗傳中庸梁武帝爲中庸講疏然已有知中庸者矣非但始於宋也

兪永華亭人洪武中知汝州魯山縣首革吏決積訟修學校親爲諸生講說經史正句讀校文理士風翕然以盛陞禮部主客司主事【見河南通誌】

儼山外集卷十七﹤子部﹐雜家類﹐雜編之屬﹐儼山外集﹥

欽定四庫全書

儼山外集卷十八

明陸深撰

豫章漫抄一

南昌武寧縣地名常州亥蓋市井之區謂之亥者不知何所取義豈方言耶嶺南謂之虛柳子厚詩綠荷包飯趂虛人是已其義蓋取市防不常多虛日也又古語云市朝滿而夕虛也古詩云日中市朝滿其語多有所本按虛墟古字通用丘墟或有壠斷之義惟西蜀謂之疾解之者曰如瘧疾間而復作也甚無謂北方謂之集聲轉謂之積積豈疾卽集之謂耶南方謂之行鎭店南中諸夷謂之場每以卯丑酉日爲市故曰兔場牛場雞場豈用亥日爲市故謂之亥云

朱宗晦華亭人洪武間知靖安縣誌稱其愛民禮士潔已奉公修壇壝興學校治橋道勸農桑綽有政聲

洪武間松江太守黃輅字子威進賢人宣徳間蘇州太守況鐘字伯律靖安人皆起吏員皆生南昌皆有能聲

江西通誌載丰城朱善備萬洪武初赴廷試第一授翰林院修撰則備萬當爲本朝狀元第一而無錄傳焉實錄所載善洪武初爲郡學教授八年被薦除翰林修撰後陞文淵閣大學士卒與通誌微不同按本朝科第鄕試則以子午卯酉年會試則以辰戌丑未年因事則移易故進士科有兩甲申其一以太宗渡江其一以文場火故也太祖以洪武三年庚戌鄕試明年辛亥則吳伯宗爲狀元後至十八年開科值乙丑則程以善爲狀元一云陳以善登科錄又載丁顯按臨江練安子寧登洪武乙丑榜第二名則花綸爲狀元今金川玉屑中所載送花狀元應詔歸娶詩又按水東日記載髙皇帝夢雙絲墜地時張顯宗狀元及第豈卽丁顯或更姓耶二十一年戊辰則任亨泰爲狀元世傳太祖首開科得亨泰甚喜其名蓋據所刻登科錄而言其實不然自任以前已有人矣辛未則許觀【備遺錄以爲黃觀】今登科錄所載則韓克忠是嵗六月再廷試故也甲戌則張信丁丑則陳安庚辰則胡靖建文之首科也更名廣一云本名廣靖則唱第時所更也

浮梁程尙書瑀記漫吾亭曰夫逺名利之畏途而從事於谿山之勝是舍世間之桎梏就物外之羈馽不近以五十步笑百步也其言似有見者

商文毅公輅字載仕至尙書大學士自鄕試至廷試皆第一世稱爲三元本朝三元者惟文毅一人

泰和尹文和公正言瑣綴錄中所載佀鐘彊珍二公以名相謔事固有偶然者因憶余乙丑科內閣試庶吉士以春陰爲詩題下注不拘體同年王韋欽佩作歌行爲諸老所賞時柴墟儲靜夫罐爲太僕少卿過訪欽佩予時在座因索其稿讀之至警句云朱闌十二晝沈沈畫棟泥融燕初乳柴墟擊節嘆賞曰絕似溫李予曰本是王韋蓋指摩詰蘇州以戲之爲之一笑吉水徐舜和先生穆爲翰林侍讀以生朝設席邀諸吉士防飲凡同年會皆序齒若至座主家則門生遜一席舜和嘗考易房時徐子容穆伯潛皆執門生禮舜和以次行酒大聲曰徐穆二生坐於此而忘其名之自呼也亦爲之一笑

誠意伯劉基甞丞髙安登至元間進士蓋重紀至元云黃恭正統間贑州知府通誌備書其律己謙卑蒞事勤愼興學校勸農桑以憂去郡人至今思之吾松江人由舉人

世間翫戲之具惟奕盛傳其次則象戲又次則抹牌近刻打馬圖人少習之又別有七國象棋以爲出於溫公或未必然亦猶俗云堯以奕誨丹朱也至南史諸紀傳中卻載圍棋在第防品此尢爲可笑古之摴蒱陸博今皆不傳漢魏所尙彈棋亦不復見矣想諸倆亦自隨時興廢而俚俗者尢爲不常元滕玉宵自敍少時以累棋蠟鳯爲戱不知所謂蠟鳯者又何事耶黃山谷小詞又有打揭之戱至謂小五出來跋翻和九若要十一花下死管十三不如十二似有譜者此𨿽無益之事覽之茫然殊以博洽爲愧

景時字秀發華亭人宋慶元三年知吉安府龍泉縣水沴之餘一意拊摩催科不迫修學校建譙樓縣倉嘗曰吾於龍泉政事無以逾人惟不擾二字始終守之

宋孝宗升祔將復祧廟孫逢吉言太祖造邦與漢髙帝同而未正東向之位當此時宜更定晦庵時爲侍講不以爲然以爲殷周之祖是謂稷契典禮不逺稽於三代乃近法於漢唐逢吉曰我宋之興與商周異安得以稷契爲比不酌人情而必曰三代人將得而議矣此當以逢吉之言爲正逢吉字說之龍泉人

江西大家賴糧經催之人往往設法取價於小戶有糧不滿升者索銀至五六錢其名曰小包大吾邑三鄕嵗難並稔大家有立戶在此一鄕而田畝在彼一鄕者此鄕遭荒而彼鄕成熟則據戶蠲免謂之熟作荒事相偶類皆獘政也

紅巾賊李明號饒大膽據福安凡十年甲辰鄧國公愈擒其父子始平之元末兵起皆以紅抹額稱紅巾者不獨一李明也按元至正十二年壬辰正月紅巾破九江閏三月蘄黃沔陽紅巾破江州江州卽九江我太祖髙皇帝以是年六月與中山王等二十四人始起義略定定逺後戊戌紅巾徐眞一下陳友諒始據江西時攺元天啟明年己亥爲天啟二年四月又攺天定五月陳友諒自稱大義元年庚子辛丑年十一月矮陳防政據太和攺稱龍鳯七年明年壬寅二月又作大義三年癸卯大義四年八月友諒敗亡攺徳壽元年明年甲辰徳壽二年仍攺稱龍鳯十年明年乙巳又明年丙午至丁未爲吳元年戊申正月初四日我太祖髙皇帝攺元洪武按癸卯卽至正二十三年時明玉珍僭號於蜀自將紅巾三萬攻雲南亦稱紅巾云

江西府州縣皆被帶山谿有田有險其阻深者尢勝大抵賦稅難淸盜賊易起則府州官之入銜如前代勸農監押之類皆不可廢而縣令尢急按唐縣七等一曰赤京都所治二曰畿京之旁邑三曰望滿四千戶四曰緊三千戶以上五曰上千戶以上六曰中不滿千戶七曰下五百戶以下凡注爲令總治民政勸課農桑與戶口賦役錢谷賑濟給納之事皆掌之有孝弟行義聞於鄕閭者申州激勸以勵風俗有戍兵則兼兵馬都監或監押其職守若是宋政和二年詔縣令以十二事遵行一曰惇本業二曰興地利三曰戒遊手四曰謹時五曰戒茍簡六曰厚積蓄七曰備水旱八曰戒宰牛九曰置農器十曰廣栽植十一曰卹田戶十二曰無妄訟而以勸課農桑總之因考前代官制漫錄於此

宋府設官

知軍事通判軍事【各一員並兼管內勸農營田事】

軍判官【一員】

錄事司理司戶司法防軍【各一員】

軍學教授【一員】

兵馬都監本軍駐札【一員】監押【四員添差者不與】

巡檢【一員】

巡轄馬遞鋪【一員】

監在城酒稅【一員】

監戶部贍軍酒庫【一員】

元府設官

總管府達嚕噶齊總管【各一員皆兼管內勸農事】

同知治中府判【各一員】

推官【二員】

經歷知事照磨兼架閣【各一員】

司獄【一員】

中萬戶達嚕噶齊正萬戶副萬戶【各一員】

鎭撫經歷知事照磨【各一員】

千戶所一十一奕每奕千戶【三員】

百戶【三十員】

彈壓【三十員】

每奕又各有首領官【一員】

宋州設官

知軍州事通判軍州事【各一員並兼管內勸農營田事】

軍事推官軍州判官【各一員】

錄事司理司戶司法防軍【各一員】

軍學教授【一員】

兵馬都監本軍駐札【一員】監押【四員添差者不與】

巡檢【一員】

巡轄馬逓鋪【一員】

監在城酒稅【一員】

監戶部贍軍酒庫【一員】

元州設官

達嚕噶齊知州【各一員並兼管內勸農事】

同知州判【各二員】

提控案牘都目【各一員】儒學教授學正學錄直學【各一員】

六齋訓導【各一員】

官州峽江提領【各一員】稅務提領大使副使【各一員】

酒務提領大使副使【各一員】

宋縣設官

知縣【一員兼管內勸農營田事】

縣丞主簿縣尉【各一員】

元縣設官

達嚕噶齊縣尹【各一員並兼管內勸農營田事】

縣丞【二員】

主簿縣尉典史【各一員】

教諭【一員】

訓導【四員】

蒙古學教授學正【各一員】

醫學教授學正學錄【各一員】

惠民局官醫提領【一員】

陰陽學教授【一員】

稅課提領大使及副使【各一員】

酒務提領大使及副使【各二員】

驛提領【一員】

鎭市巡檢【各一員】

儼山外集卷十八

欽定四庫全書

儼山外集卷十九

明陸深撰

豫章漫抄二

袁州萬載縣西北行百里有慈化寺爲普庵道場周裏余甚爲宏闊四圍皆山面浸池水如半月有二十四寮僧眾至二三千正殿深十八丈餘後園中有側栢甚奇以三人圍之少弱二尺髙二三丈已上分爲兩岐至頂則禿而枝須如根相傳以爲普庵手植乃倒栽之此難盡信但木末枯枝堅如鐡石風霜所不能摧折爲少異爾然數百年物也又西過靑谿諭氏有一栢栢植谿上絕似慈化但殊小而頂尢尖禿此樹與江南垂絲檜是一類但栢身栢葉耳

國朝儒臣出翰林者類諡爲文惟劉忠湣從其所重陳莊靖則避其名此李文正公序董文僖集語也按曾棨諡榮襄金忠諡文忠是翰林亦有不諡文而諡亦未嘗避名者恨無從質證也

先聖之祥有麟書定世符流傳怪異初不借是以爲輕重其實防緯之始也若甕書云後世修吾書董仲舒防吾車拭吾履發吾笥會稽鐘離意璧有七張伯懷其一祕書云後有一男子自稱秦始皇上我堂踞我牀顚倒我衣裳至沙丘而亡端門書云趣作法孔氏沒周姬立彗東出秦人滅胡亥術書旣散孔子不滅皆叶韻可讀特其文明白無隱語廋詞如防緯之艱澁者疑皆事後好奇者爲之爾

嘉靖十二年予以八月廿六日江藩履任九月六日過各道相訪入湖東道未時未盡於東方見月時鄭大防時夫朱少防子純共觀而異之十一月二日予出巡湖西是日天气朗霽晚將至市於西方見新月前月乃小盡是月冬至在二十七日大盡所餘三日明年乃閏二月以月驗之則是月該小盡若非推步之誤則躔度之差必居一於此矣予庚寅嵗在山西別記冬至與嵗閏亦差一日云推閏歌括云欲知來嵗閏先算至之餘更看大小盡決定不差殊謂二十日冬至則所餘十日來嵗則閏十月小盡則九月如冬至在上旬則數足十二日除之更從一起數焉

廬山天池寺以周顚仙興建我太祖髙皇帝禦制周顚仙傳甚奇古中載顚仙以手畫地成圈指謂太祖曰打破个桶做个桶蓋隱語代革之事桶統也今人所戴小防以六瓣合縫下綴以檐如桶閻憲副尙友閎謂予言亦太祖所制若曰六合一統云楊維禎防夫以方巾見太祖問其制防夫對以四方平定巾太祖喜令庶人皆得戴之重佳名也商文毅公輅召用自編民亦以此巾見

洪武二年二月壬辰以翰林直學士詹同侍讀學士秦裕伯爲待制袁渙雎稼爲翰林應奉裕伯大名人從父仕元都就學冑監登第累官至福建行省郎中會世亂棄官寓揚州復避地松江之上海以養母時張士誠據姑蘇遣人招之拒不納吳元年上命中書檄下松江起之裕伯對使者曰裕伯受元爵祿二十餘年背之是不忠也母喪未終忘哀而出是不孝也不孝不忠之人何益於人國乃上書於中書固辭洪武元年省臣復檄起之裕伯稱疾不起上乃手書諭之曰海濱之民好鬭裕伯智謀之士而居此地茍堅守不起恐有後悔裕伯拜書遂入朝裕伯博辯善爲辭說上欲命以官屢以故辭至是以爲待制

洪武二年三月上與翰林待制秦裕伯等論學術上曰爲學之道志不可滿量不可陿意不可矜志滿則盈量陿則驕意矜則小盈則損驕則惰小則陋故聖人之學以天爲準賢人之學以聖爲則茍局扵狹小拘扵凡近則豈能克廣其學哉裕伯對曰誠如聖諭

洪武四年七月上因與侍臣論用將曰秦裕伯常言古者帝王之用武臣或使愚使貪其說本於孫武然其言非也夫武臣量敵制勝智勇兼盡豈可謂愚攻城戰野捐軀殉國豈可謂貪若果貪愚之人不可使也右三則皆於國史錄出又按洪武三年庚戌應天首科鄕試召前禦史中丞劉基今治書侍禦史秦裕伯爲考試官見宋景濂小錄序吾鄕新舊郡縣誌載裕伯事甚略止具錄手勑故人得傳之今海濱有二秦氏皆云裕伯後亡友秦文解先自防溝來而裕伯嘗寓揚州或當近之秦監生鈿家收有裕伯上中書書艸云其閘港住宅卽裕伯故居初有勑書樓被燬叩其始末兩家子弟多不能詳鈿云裕伯竟不出而不知其嘗爲翰林侍讀學士又爲待制備顧問又爲治書侍禦史豈皆非世嫡耶無亦淪落於齊民而忘其先耶按裕伯在元時已有盛名北方文章多出其手今間見於元文類中當時必有成集以傳俟訪之若吾邑志宜題曰流寓今閘港有裕伯題橋訛而呼爲兪伯奇橋云

甲午二月三日宿屙初起春陰欲開擁肩輿度石梁掩映重湖之間徐孺子蘇云卿之遺迹歷歷在目波光云影與胸次相推蕩灑然自得

趙善鳴字元黙與同年湛元明俱出陳白沙之門三十年前因元明識其人甲午春以南京戶部員外公差過豫章出許司徒函谷所刻論辯爲惠始得盡見一時賢俊論學之說予向嘗疑气以成形而理亦賦焉爲有語病今諸公並與性卽理也一言爲不通之論大抵義理之學要在悅心處如登山然髙一步則所見自別若未至其地而議之何益之有函谷至以太極圖爲周子之眞贓實犯此何言與

河源出吐蕃朶甘思之西鄙有泉百餘水沮洳渙散方可七八十里淖弱不勝物從髙視之燦若列星是之謂星宿海云夷言鄂惇諾爾鄂惇星諾爾海也羣流奔湊近五七里匯二巨澤夷言阿喇勒諾爾也自西來連屬吞噬迆邐而東行一日程始成川名齊璸河又二三日程有水西南來名伊哷珠與齊璸合又三四日程有水南來名呼蘭又有水東南來名伊哷珠合流會於齊璸其流寖大始曰黃河雲然水淸人尙可渉又一二日程乃爲九度河九度者水八九股可度也廣六七里乂四五日程始連濁土人抱革嚢或乘馬過之亦有象舟傅革以濟僅容二人繼是束以兩山廣可一里二里或半里深叵測矣

朶甘思之東北鄙有大雪山自腹至頂積雪常不消山最髙卽所謂昆侖也自八九股水至昆侖約計二十日程河行昆侖南半日程又四五日程至闊卽及闊提二地相屬又三日程始至四達之衢是謂哈喇伯勒齊爾昆侖之西人迹簡少多處山南其東山益髙地益下岸亦益狹有狐可一躍過也又行五六日程有水西南來名細黃河又兩日程有水南來名奇爾滿出二水合流入河河北行轉西至昆侖北二日程水過之北流少東又北流約行半月程至貴徳州州隸河州元所置吐蕃宣慰司也又四五日程始至積石禹貢所謂導河自積石其地也又五日程至河州安鄕闗又一日程至打羅坑東北行又一日程洮河水南來入河又一日程至蘭州過北卜渡至鳴河州過應吉裏州正東行至寧夏南又東行卽東勝州也世言黃河九折彼地有二折蓋奇爾滿出及貴徳州巴濟拉也

言河源者惟此二說爲近因刪次元臣潘昂霄所志如此而並記異同之說於左

按史稱河有兩源一出於闐一出蔥嶺於闐水北行出蔥嶺河注蒲類海不流洑至臨洮出焉今洮水自南來非蒲類明矣詢之土人言於闐蔥嶺水下流散之沙磧云

唐吐蕃傳河上流由河洪濟梁南二千里水益狹春可渉秋夏乃勝舟

山經惇薨之水西流注於泑澤出於昆侖之東北陬實維河源

又曰陽圩之山河出其中

又曰淩門之山河出其中

水經河出昆侖經十餘國乃至泑澤

穆天子傳陽紆之山河曰馮夷所居是惟河宗漢張騫使西域以爲能窮河源蓋出於傳聞所云織女支機石者妄也

其言昆侖最妄者云去嵩髙五萬里閬風圃瑤池華蓋爲仙人所居云

西域記稱阿耨達大山卽昆侖山

地理誌稱昆侖山在臨羌西

吐蕃傳亦稱三山中髙而四下曰紫山古所謂昆侖者其言頗是宋人比之饅頭撚尖者或合元柯九思以爲昆侖行一月始窮河源所謂星宿海者更在昆侖之西數千里之外唐史所載河源在紫山之間者亦未盡事實也

凡言程以日記者廣邈之野難以步測訃一日之力約可百里而潘志準以廣輪馬行廣輪之義未詳諺云推車步豈是與馬之蹄跨開闊停勻馳穩而步疾者猶車行然又謂之答罕步若此馬所行恐不止日百里也潘志又云行四閱月約四五千里則日又不能百里矣蓋地有險易行有緩急百里者大較也宋景濓治河議亦以日準百里云蓋自星宿海至積石總計六千七百餘里自九渡河抵昆侖南可三千里而柯九思記云昆侖行一月始窮河源似亦以百里程日也

余旣刪次河源爲圖記復仿經修詞曰河源於星宿海滙爲二澤流合三水岐爲九度行二千餘里經昆侖山由山南又合二水北流折而西復過昆侖之北又轉而東又北行二千餘里至於積石

儼山外集卷十九

欽定四庫全書

儼山外集卷二十

明陸深撰

豫章漫抄三

凡門榜題字各有避忌形聲防畫之間吉凶所招亦不可誣也吾鄕縣首舊有髙樓四跨以棲更漏皆呼曰鼔樓嘉靖初爲颶風所折時莆田鄭洛書啟範作令以綽楔易之予爲題百里歌四字後啟範召去以東南壯觀易之自後縣僚俱乏淸譽而常應文汝實予同年守徳子也至以民事去因憶正徳壬申秋予以翰林編修使淮經吾府時陳威民望爲守更新譙樓榜以壯觀二字同知王卿陜西人也頗有守指題字忿然謂予曰何名壯觀自我西音乃贓官也相與一笑予還自饒至富陽陸行過蕭山入紹興拜吏部尙書海日公王先生於家先生名華字徳輝辛丑狀元新建伯守仁之父予鄕試座主也時廣東梁喬爲守先生陪入郡齋訪之梁適他出先生握予手登越王臺觀蘭亭石刻還過防事指所匾牧愛二字笑謂予曰往年戚編修瀾文湍還謂時守曰此便可撤去我自下望之乃收受字也似含譏諷予心以爲可對吾松壯觀蓋一聲一形云今市闤之處人家門值路者必樹一碑題曰石敢當蓋厭勝之辭諺譏忽略人有曰走馬看石碑右取富昨與方伯戴魯溪書出遇南浦驛丞於道偶命曰有使客來自京師者可訪七政歷得一本丞乃寫漆正錄徧求之相與撫掌曰漆正錄正堪配右取富蓋亦一聲一形之訛偶書之以資雅謔

甲午閏二月六日同餞詔使於都司戴陸二方伯與予並出申時見五色云在日之上形如翔鳯毛翎簇簇文彩爛然儼若垂翄回首之象至都司防事與三司諸公尙觀之方散明日都司劉永昌自浙移蜀道過豫章予在浙時同事也一見卽問之曰先生夜來曾觀昴宿否有一星犯之是何星予曰當是金星夜來不曾之是晚酌於滕王閣天气淸霽星月朗然果是太白犯昴然去之甚速已逺昴六七寸餘矣然光芒尙爛然有气當是邊事有防也

朝廷必有闗雎麟趾之意然後可以行周官之法度士大夫必有浴沂風雩之趣然後可以收綱紀文章之治

永樂四年從解縉之請召禮部尙書鄭賜令擇通知典籍者四出講求遺書

太祖髙皇帝以壬辰年六月舉義乙未克太平首用陶安至己亥召儒士胡翰戴良等會省中日令二人進講經史庚子夏置儒學提舉司以宋濓爲提舉遣世子受經癸卯五月置禮賢館以處陶安夏煜劉基章溢宋濂蘇伯衡等意向文儒駸駸乎一統气象矣先是丙申中山武寧王下鎭江得徐從龍上喜甚卽命朱文正以白金文綺往聘從龍與其妻陳氏偕來上親至龍灣迎之以入時上居富民陳防帛家因邀從龍皆盡言無隱旣而上攺故元禦史臺爲府居從龍於西華門外事無大小皆與之謀每以竹板問答甚密左右皆不能知末稱爲先生而不名每嵗從龍誕日上與世子俱有贈遺或親至其家與之宴飲防從龍子澤死請告還鎭江上出郊握手送之是嵗冬從龍亦病卒年七十餘上聞驚悼時方督軍至鎭江親撫其棺哭之命有司營賻防其家諸儒臣中始終優禮之厚未有過於從龍者也從龍字元之洛陽人仕元至江南行臺侍禦史防兵亂避地鎭江云

揮麈錄載母昭裔貧時常借文選不得發憤曰異日若貴當板鏤之以遺學者後至宰相遂踐其言此與馮道印板之日孰爲後先耶

予往嵗謫延平北歸宿建陽公館時薛宗鎧作令與小酌堂後軒是嵗閩中大雪四山皓白而芭蕉一株橫映粉墻盛開紅花名美人蕉世稱王維雪蕉畫爲奇格而不知冒雪著花乃實境也

珠光照乘玉價連城似是定論後世文人互用之無礙名理如枚乘雲夜光之璧李太白詩雙珠出海底俱是連城珍

朱子敍讀詩記有曰今觀呂氏家塾之書兼總眾說巨細不遺融防通徹渾然若出於一家之言而一事之訓一字之義未嘗不謹其說之所自及其斷以已意𨿽或超然出於前人意慮之表而謙讓退托未嘗敢有輕議前人之心此眞注釋之例後有作者宜三復焉

曾孫侯氏四正具舉大夫君子凡以庶士小大莫處禦於君所以燕以射則燕則譽此詩相傳卽貍首之逸頗爲近之

元練晦處州麗水縣人松江府學教授

陳寧初名亮茶陵人仕至禦史大夫與胡惟庸同賜死洪武二年以兵部尙書出爲松江知府嚴酷人呼爲陳烙鐡

九江徳安縣布政分司有松當月臺之左合抱余不甚聳拔而西偏抝出一枝作偃蓋曲屈盤旋類人力所爲逺望之若鵲窠然土人以爲有茯苓云甚可愛翫古稱松千年乃偃蓋果然耶聞之葉子奇雲松有命根遇石則偃蓋不必千年也再過開先寺道旁長松二百餘株一徑森然若龍起就列大者數圍其細瘦者亦不下徑尺相傳李后主所植亦已五百餘年矣此皆江西嘉木也

李文達公云今之士大夫不求做好人只求好官風俗如此蓋以當道者使然也何則有一人焉平日仕未顯時士林鄙之一旦乞求得好官人皆以爲榮向之鄙之者今則敬之愛之矣欲人不求做好官難矣有人焉位未顯時士林重之介然自守恥於幹人好官未必得也若所鄙之人一旦得好官人反重之而向之重者今反輕之欲人之求做好人難矣今欲回此風俗在當道者畱意若不由公論而得好官者不變前日之所鄙不得好官而爲好人者不變前日之所重庶乎其可也或曰殆有甚者今有一人焉求爲好人而因失好官者則羣起而非笑之鄙賤之有人先已不好而幸得好官又思爲保全之計則凡脇肩諂笑吮癰舐痔之事無所不至眾方稱譽之不曰有才則曰是善處人者今去文達時未百年而已如此後將若何予曰世變則有之若文達之言則宰相之體宜爾如吾子言不幾於責人太厚乎且夫君子進修之道顧吾自處何如耳豈容畱心於贊毀耶因記之以警俗

鄱湖之濵民以巨罾漁乃洞其底以盛之設逆筩焉使魚能入而不能出也上施轆轤颺网而觀魚之有無以漸約致魚之初失水也跳躍不已以漸約下至入筩而水始裕而不知死地之近也陷民於罪何以異是故曰法网

有同事同意而措詞各有工拙如唐人云請君試問東流水別意與之誰短長可謂痛快矣不如大江流日夜客心悲未央爲沈著又不如恰似一江春水向東流尢覺深婉予行章江過武陵觀漲頗悟其旨

宋北都時每年上供糧米六百五十萬比之我朝多二百五十萬宋運自江淮入汴頗爲近便所稱仰給東南六路不知與今地方廣狹何如耳

今人家池塘所蓄魚其種皆出九江謂之魚苗或曰魚秧南至閩廣北越淮泗東至於海無別種也蓋江湖交防之間气所鐘每嵗於三月初旬挹取於水其細如髮養之舟中漸次長成亦有盈縮其利頗廣九江設廠以課之洪武十四年欽差總旗王道兒等至府編簽漁人謂之澇戶

余幹新志載至正十二年彭翼起兵湖南遣項普壽取饒州吳塘人吳宏字徳廣聚義兵復之後授翼江南行省參知政事至正庚子鄱陽院判於光取饒州鄧愈撫之遂通款太祖討友諒舟次康山幸宏營升堂拜母盡歡而罷遂以宏代愈守饒州鄱陽陳璜佩之貳守吾松嘗謂予言宏奉母最孝太祖自池州來過宏拜其母卽奉歸金陵曰猶吾母也宏戀其母遂以城降以爲太祖用兵多奇謀類此新志𨿽載拜母事乃在於光取饒州後佩之言當有據又云饒州城亦宏所築時被攻圍宏一夜先毀其家磚甓石砌爲倡各家效之不日而就此當是與元左丞老老復饒州時事耶漫記之以備防考彭翼卽所謂妖彭者十八年爲友諒所殺

儼山外集卷二十

欽定四庫全書

儼山外集卷二十一

明陸深撰

豫章漫抄四

孔子大管仲之功而小其器春秋人秦而書錄穆誓𨿽百世可知固聖人餘事而其持論有多少和平气象

宋亡多忠節論者以爲養士之報當時文山生於吉疊山生於信而艸廬生於撫文謝死而吳仕魯齋在懷孟而容城在保定魯齋之赴召也實過靜修而一出一處至今議者恕魯齋而責備艸廬以艸廬嘗登宋科第故耳生也以濟時死也以明道是義果何如耶不然則靜修爲中行矣而竟不與於斯文也昔夷齊微箕孔子均謂之仁人豈道無定在死生仕隱之間不足以盡之耶鄭思肖居杭終身不肯北向坐見北人則峻避之謝翺居越著西臺慟哭記惟子昻以宗姓居湖去登膴仕推封三代至親刻石以表之曰臣幸以膚敏受知列聖荷國厚恩世世子孫不能忘也此與黍離麥秀之歌玉馬洪範之事又何如耶每致疑其間而未釋及讀道園集有曰爲臣之道一也無古今異代之間則邪滛甚矣伯生於是乎失言

元至正初史館遣屬官馳驛求書東南異書頗出時有蜀帥紐鄰之孫盡出其家貲徧遊江南四五年間得書三十萬卷遡峽歸蜀可謂富矣今江西在江南號稱文獻故邦予來訪之藏書甚少間有一二往往新自北方載至亦無甚奇書而浙中猶爲彼善若吾吳中則有羣襲有精美者矣

楊文公億登幹越亭嘆曰長洲茅屋曲水漁罾樓閣參差峯巒逺近或白雲或返照或殘雪在樹或微雨防晴朝暮掩映誠絕境也予自饒城陸行南至余幹良田流水平林逺山觸目藹藹幹越亭久廢今爲學宮下臨琵琶洲朱子注楚詞之地溪水自玉山來者匯在十里外宛有退避之意文公品題要爲實錄

虞文靖公跋趙子昻所書陰符經爲李荃僞書與余意合惟友人穆庵孔暉以爲此決古書也每論之便擊節不置以爲禇河南嘗奉勑書其來已久然世人忽明白簡易之言好以詭祕不可觧之說相尙此文靖之所以嘆也

滕王閣扁吳傅朋書虞文靖公猶及見之稱其深穩端潤今閣旣易地而扁不知所向往矣南昌惟鐡柱宮扁最佳豈亦傅朋所書耶字學一藝𨿽非六藝所急漸以廢亡而惡札徧布爲之三嘆

李璋濟寧鉅野縣人元上海縣尹嘗刻九經四書送孔林

永樂十年壬辰科進士得除僉事吾鄕黃汝申翰江西是也當時有數人同除胡若思先生各題詩送之曾鼎饒安張思安皆陜西顏巽陳琦皆江西陳賞廣東錢述浙江徐則寧福建今由進士有十年不得此官者昨壬辰科及第之二人孔天以王親例除僉事提學河南昨以嵗貢非人遞降壽州知州

甲午十月四日舟過安仁偶讀書坊宋學士文集諸跋語有云區區富貴能幾何乃無所忌憚至於如此墓骨已朽覽其官氏人猶指議之不覺感嘆

宋景濂先生在元時著述每書將仕郎翰林國史院編修官銜嘗以危太朴承旨薦授

松雪翁妙解音律自言至老不能琴而松雪之號復有取於古琴名何耶

五日未至弋陽二十里已過龜峯溪下時新月在未位木星入之頃刻遂出西行是日月躔牛二十度木星尙在初度七日方交一度當是太陰亢疾所致又明日過鉛山見費少師鵝湖首問及此彼以爲星與月相去才五度云

木各有土宜予行淸化見柿樹衢州之橘田皆異他產饒信之間桕亦異冬初葉落結子放蠟每顆作十字裂一叢有數顆望之若梅花初綻枝柯詰曲多在野水亂石之間逺近成林眞可畫也

吾鄕諺云斤九釐用以目時人之精慧者不知所本弋陽徳興產梨頗大有至一斤九兩者土人謂之斤九梨蓋最其類之大者言之猶芋言魁也

浮梁谿山昔人謂爲一省之冠饒以饒名亦猶景徳之陶焉信佳境也十月十六夜宿公館二更時大雷雨聲甚震撼是月二十二日已屬大雪矣乃有此異

宋有兩葉夢得俱號石林姑蘇石林字少蘊官至宰執貴溪石林則南渡進士官至祕書丞知撫州今性理大全所引用石林葉氏次名西山眞氏之後者非少蘊也

見扵詩經比也秦故東陵美始以味稱昔人謂之果又謂之茶蓋以之實籩而饗客矣至於今不廢廣志云之所出以遼東廬江燉煌之種爲美故燉煌郡有州云廬江今廬州南康九江之地亦名廬江云余伏暑時至南康食殊不佳蓋西也五代史載胡嶠爲蕭翰掌書記嘗隨翰至遼契丹破回紇因得西如中國冬而味甘近世葉子奇又謂自元太祖徵西域始得西豈誤以契丹作元耶由是言之則先時所稱者自是中國之而今所味啖者乃西爾省城產尢不佳土人惟利其子以剝仁故江西仁至充贈遺爲名品云按神仙傳記靑登大如三斗魁表丹裏呈素含紅似今之西矣豈可謂古所無耶彼交梨火棗之難以盡信可也若魏劉禎賦所云藍皮密理素肌丹瓤者此何物也豈本一物而西種特嘉故得名爾陸士衡又謂其種族類數則有栝樓定桃黃防白傳金義密筩小靑大班骭素椀貍首虎蟠按栝樓本艸所載今之苦也惟以入藥嵇含雲芝水芝土芝三品則皆甘也張載又稱羊骹虎掌桂枝密筩而廣志又載魚羊核女臂此數種豈同產而異名與惟月令所載王生今類已園中早熟條有刺者呼之閻尙友謂予云此非也王本生土中俗稱土豆者是已張秋崖又云非土豆王生如形而小亦有二種前代稱者亦未之及一說匏亦非也乃星名今中國之凡圓者總名菜止以充蔬傳曰田中有淹之以爲葅者是已小而白色者曰銀色黃者曰金二種香色味皆美條而斑者曰生亦曰筲微小而色黃者曰黃晚熟者曰秋黃架而垂生至尺餘者曰絲別有並蒂生者曰嘉則不常產有花類海棠而實大如桃者曰木詩曰投我以木是閩中復有一種土生如葛曰土味尢甘美南人亦以充果

都少鄕敬南壕先生嘗雲家有宋抄京房易經傳許借未償比於鄱陽余少宰子積家錄之於易無所發明蓋自成一家言卦分世應起星气算位卽今世錢卜五鄕六親之術小數也而文理微密比太頗爲易簡云

元世祖分明有帝王之度但病在好利故阿哈瑪特僧格盧世榮之徒易爲遇合𨿽敗而不悔丘處機能燒金佐國費世祖尢寵遇之其尊禮西僧本於劉秉中國祚之言大抵亦利心也其後子孫卒以滛於西僧之術而失天下帝王豈宜示人以意向哉古語有言爲名與爲利特淸濁之間耳

鐡柱宮在江西省城東南隅宮之東南隅方丈甃池作石闌檻鐡柱在焉相傳爲許旌陽治蛟之物甲午冬初予與同僚偶往俯觀焉微露其端乃石爾非鐡也亦不作柱形豈厭勝所爲與

甲午十一月廿一日雪中舟行塘棲與張秋崖談元末事秋崖口誦一詩云金陵使者過江來漠漠風煙一道開王气有時還自息皇恩無處不周回莫言率土皆王化且喜江南有俊才歸去丁寧頻囑付春風先到鳯凰臺此順帝詩贈我太祖者漫記於此

右丞相特穆爾達實曰處士無求於朝廷朝廷有求於處士區區名爵何足吝惜【順帝時徵處士杜本等不至授以官故云】

阿嚕圖爲相議除一人爲刑部尙書或難之曰此人柔軟非刑部可用阿魯圖曰選儈子耶若選儈子湏用彊壯人尙書詳讞刑獄不枉人壊法卽是好官何用彊壯者爲

學士巙巙曰天下事宰相當言宰相不得言則臺諫言之臺諫不敢言則經筵言之

元順帝之失天下也此三人者皆有大臣之度而不救於亂亡豈未能任用耶

王景彰懷逺縣人名見濳溪遊荊塗二山記卽建文時學士也

太祖一日用舟師至江上適柁壊江東廟有樹可爲材將取之禱於神降之籖云世間萬物皆有主一粒一毫君莫取英雄豪傑自天生也湏步步循規矩太祖神之遂不伐其樹祝之曰使我有天下當新其廟宇後乃興建巨麗故金陵江東廟遂著名云

儼山外集卷二十一

欽定四庫全書

儼山外集卷二十二

明陸深撰

中和堂隨筆上

輟耕錄第十五卷

內一則載寒號虫云出五臺山今保定地方山中亦有之當嚴寒脫毛之時夜間鳴聲曰凍殺我凍殺我天明壘个窩至天暖時毛羽已成乃鳴曰得過且過得過且過鳯凰不如我余問其土人果然嘗舉以爲懶惰之比

陸機赴洛船裝甚盛爲戴淵所掠及在洛乃云有屋三間士衡住東頭士龍住西頭史書若此矛盾與

嶽正季方近世奇偉不羈之士其言曰賢者自處淡然與物無競其功名事業必因事會而見未嘗汲汲以求之不我用焉𨿽老於耕釣不悔也夷考其平生正未能然耳豈其閱世後所見如此信乎人不可以不處患難也

韓退之自視不下李杜況以退之之所長槪李杜之所短亦宜有緩急小大之倫觀其調張籍一篇則所以推崇衛防者不遺心力非獨古人徳厚無媢嫉傾擠之習亦其學力足以深知李杜之所到與

文有事同而鑄詞優劣夐異者史記曰渭水盡赤漢書曰流血丹野

漢靈中平元年郎中張鈞因張角之亂上書以爲宜斬十常侍頭懸南郊以謝百姓帝怒曰十常侍固當有一人善者否是𨿽漢綱旣頽不可再振而靈帝柔懦無復快意之舉若此度之於理亦豈能必然此進諫之所以貴漸而鈞之自致於殺身也悲夫

原道所論老佛孔子處以爲不惟舉之於其口而又筆之於其書按孔老同時說家所記問禮猶龍之類是已佛則逺在數十萬里之外至後漢時方有指名其謂嘗師云爾不知何所依據耶想齊梁之間佛學盛行必有一種文字漫漶推附不可窮詰故退之辟之如此

武王伐紂伯夷非之天下不非伯夷而亦是武王世無兩可之說而有各自致之道武王非有利天下之心也伯夷叔齊非有利武王之心也是故惟伯夷能諫武王而武王能受伯夷之諫而自致

天下之治也宰相求士於天下天下之亂也天下之士有求於宰相宰相求士將以任天下之事也則因事以量士士盡其才而事理矣天下安得而不治士求於宰相志於爵祿也宰相以天子之爵祿私於士士之求愈多而爵祿不足以應之天下安得而治

予嘗欲節取韓文自爲一編以附諸子之後吾鄕曹安先生云韓退之嘗取己文二十六篇爲韓子則韓公亦巳自有斯志特未知二十六篇今是何等文耶

詩人多以一聫一句得名傳世甚以一字不朽者有之宋陸放翁遊敏於作詩自吟曰八十年來萬首詩今劍南槁所存誠富矣可以傳不朽者恐亦無幾五代王仁裕平生作詩亦萬餘首集爲百卷號西江集仁裕字徳輦天水人少不羈年二十五始就學年七十七卒贈太子少師性曉音律石晉初定雅樂奏於永福殿仁裕聞之曰黃鐘音不純肅而無和聲當有爭者起於禁中已而果有兩軍校鬭於升龍門外嘗夢剖腹以西江水滌之顧見江中沙石皆爲篆籀之文因以西江名集雲集今人間希有萬首之中豈無春艸澄江之句黃鶴樓之一篇耶詩殆未易以多寡論也

西漢風俗最近古但其趨勢附炎𨿽士大夫公爲之顧不如後世者特甚觀之田竇霍衛與翟公之門殊可致憾𨿽有灌夫任安輩稍足以激俗然過於黨矣後來上書頌莽者至四十八萬又何怪乎其所由來非一日矣

世本敍黃帝以來祖姓所出史遷所從取以作史記者隋經籍志謂漢初得其書蓋出於秦焚之後宋洪景盧謂其書今亡不知於何時亡耶

莊子曰爲善無近名爲惡無近刑其意以爲爲善𨿽無近名然善不可不爲爲惡𨿽無近刑然惡不可爲或曰無以近名爲善無以近刑而不爲惡二說爲得老氏之旨

筆談諸書所記張元吳昊事謂趙元昊之爲宋患二人爲之主謀至謂範文正公遣急騎追之不及予意元昊自是黠虜因二人而知中國事機則有之謂元昊之事盡由二人恐或未然也好事者欲以激邊帥之待士耳按當時張元吳昊與姚嗣宗俱闗中人以气俠相友善嗣宗題詩空同山寺雲南粵干戈未息肩五原金鼓又轟天空同山叟笑無語飽聽松聲春晝眠又云踏破賀蘭石掃淸西海塵大開雙白眼只見一靑天元有雪詩云五丁仗劍抉云霓直取銀河下帝畿戰死玉龍三十萬敗鱗風捲滿天飛昊有鸚鵡詩云好著金籠收拾取莫教飛去別人家皆麤豪負气之士而嗣宗聽松春眠之句頗爲蘊借後嗣宗遂入範公幕府不甚見勲業彼二人者獨能震蕩一時耶

乘舟之詩爲伋壽而作也左傳云宣公烝於庶母夷姜生伋子爲之娶於齊而美公取之生壽及朔宣姜與公子朔譖伋子宣姜者宣公所納伋之妻也公使諸齊使盜待諸莘將殺之壽子告之使行不可壽子載其旌以先盜殺之遂兄弟並命按宣公以魯隱四年十一月立至桓十二年十一月卒凡十有九年姑以卽位之始便成烝亂而伋子卽以次年生勢湏十五嵗然後娶旣娶而奪之生壽又生朔朔已能同母譖兄壽又能代爲使者以越境非數嵗以下兒所能辦也然則十九年間消破此事不得常舉以問穆檢討伯濳伯濳以爲宣公滛烝之事當在未卽位之前果然則夷姜生伋子時其父尙在不應遂認爲己子終未得其說耳

士之遇不遇信乎有命也漢武時有白首爲郎者問之曰昔文帝好文而臣好武景帝好貎而臣貎醜今皇帝好少而臣已老盧照鄰亦自謂當髙宗時尙吏已獨儒武后尙法已獨黃老後封嵩山聘賢士已廢豈非命哉

詩三百篇聖人悉被之歌蓋樂章也其所刪者非獨以其詞而已今詩中有三章而詞意無大相逺者如螽斯樛木之類蓋樂之三成猶今之三闋三疊是已

大雅小雅猶今言大樂小樂云嘗見古器物銘識有筦曰小雅筦有鐘曰頌鐘乃知詩之篇名各以聲音爲類而所被之器亦有不同爾後人失之聲而獨以名義求者非詩之全體也

寒暖气也寒屬天暖屬地西北髙近天故多寒東南卑入地故恆暖大抵近天气轉旋極急極寒道家謂之罡風莊生謂之羊角風

天陽也其气寒地陰也其气暖暖中得寒則成故萬寶告成皆在寒涼之寒中得暖則施爲雨雪是也

陰陽和而雨澤降和者兩交之謂地气上升天气下降交於其中則雨天气健故降速地气重故升遲是故雲雨去地不逺若地气升而天气不下接則散而爲風天气降而地气不上承則雨而爲霾

霜本露所爲蓋水土輕淸之气上騰而薄天之气則結而下降故有嚴霜必有烈日其气淸明也南方有厚霜若花者土人謂之毛頭霜是日立雨蓋气升而上逢和气則不能結而卑墜雪霰亦然山極髙處無霜露水土之气微故也

術家以人生所值年月日時推算吉凶而必歸重於日主頗亦有說夫子丑寅邜辰巳午未申酉戌亥十二時皆生於日積日而後成月積月而後成嵗故日幹最爲重蓋日躔於子宮則謂之子時丑寅之類皆然無日則無時而月與嵗皆無從推矣𨿽小道亦嘗窺測陰陽之際者

火炎上水潤下金從革木曲直土稼穡此五行之中气也凡過則爲害而金火尢甚五星惟熒惑太白出必爲禍而木則謂之福徳土則謂之鎭星所至必有福焉

三皇五帝之法後世所存者無幾秦始皇極不道而其所爲後世有不能攺者三事稱皇帝一也郡縣二也長城三也

陛下用人如積薪後來者乃居上耳此汲黯語也長孺在漢廷號不學何其言之悲壯明快若是萬世而下讀者如新韓退之一生用力於文章求如漢人此語者無之崔編修銑子鐘亟以予言爲然

陸務觀有言詩至晚唐五季气格卑陋千人一律而長短句獨精巧富麗後世莫及蓋指溫庭筠而下云然長短句始於李太白菩薩蠻等作蓋後世倚聲塡詞之祖大抵事之始者後必難過豈气運然耶故左氏莊列之後而文章莫及屈原宋玉之後而騷賦莫及李斯程邈之後而篆隸莫及李陵蘇武之後而五言莫及司馬遷班固之後而史書莫及鐘繇王羲之之後而楷法莫及沈佺期宋之問之後而律詩莫及宋人之小詞元人已不及元人之曲調百餘年來亦未有能及之者但不知今世之所作後來亦有不能及者果何事耶

東坡小詞山谷亦謂其於音律小不諧亡友徐昌谷禎卿嘗爲予道東坡一日顧一優人解音者問之曰我詞何如栁耆卿答曰相公詞湏用銅琵琶鐡綽板唱大江東去浪淘盡千古英雄栁學士詞卻用十七八女兒唱楊栁外曉風殘月坡爲之一笑胡致堂之論則曰詞曲至於眉山蘇氏一洗綺羅香澤之態擺脫綢繆宛轉之度使人登堂望逺舉首髙歌而逸懷浩气超乎塵垢之外於是花間爲皁隸而栁耆卿爲輿臺矣然世必有知言者

先秦兩漢間書名爾雅曰故者如毛詩故魯故後氏故翰故杜林倉頡故曰微者如左氏微鐸氏微張氏微虞卿微曰通者如陸君通白虎通風俗通之類魏晉而下則華靡矣宋王景文有詩總聞聞音曰音韻聞訓曰字義聞章曰分聞句曰句讀聞字曰字畫聞事曰事實聞人曰人姓號聞物曰鳥獸艸木器物聞地曰山川土壤州縣鄕落之類聞共十聞每篇爲總聞又有聞風聞雅聞頌等觀其命名已得古意惜未得其書而讀之也【戊戌嵗借錄於李文選開先其書頗與朱傳不合亦多前人所未發云】

正徳乙亥六月一日未時龍下東南隅自雲中接地云一縷中蜿蜒湏臾云盡散騰驤於虛中望之可縛冉冉而墜已而一龍下少南若初煙霧中雙垂疑若兩龍然云亦盡散而墜頃間復自下從薄雲而升餘居海濵四嵗數見龍未有若斯之奇者也是日北蔡民項鼎家爲龍火燒焚壓死者凡七人亦龍災也

劉瑾弄國日納賂其門者謂萬爲方千爲幹宋時以萬爲力千爲撇至今尙有謂千爲撇頭者俚語亦有從來哉

洪武二十三年福建布政使司進南唐書金史蘇轍古史初上命禮部遣使購天下遺書令書坊刋行至是三書先成進之

姓非天子不可以賜而氏非諸侯不可以命姓所以繋百姓之正統氏所以別子孫之旁出族則氏之所聚而已古者或氏於國則齊魯秦吳是也氏於諡則文武成宣是也氏於官則司馬司徒是也氏於爵則王孫公孫氏於字則孟孫叔孫氏於居則東門北郭氏於志則三烏五鹿氏於事則巫土匠陶是也蓋別姓則爲氏卽氏則有族族無不同氏氏有不同族故八元八凱出於髙陽氏髙辛氏而謂之十六族是氏有不同族也商氏條氏徐氏之類謂之六族陶氏施氏之類謂之七族宋氏華氏之類謂之戴族向氏謂之桓族是族無不同氏也

儼山外集卷二十二

欽定四庫全書

儼山外集卷二十三

明陸深撰

中和堂隨筆下

昔人收蓄蘭亭多至三百餘匣當時好事其盛若此今何寥寥耶間有流傳摧泐之餘考其工拙往往俱有可喜語云蘭亭無下本信哉吾松舊有數刻家往時搜得一石於郡齋及承乏國子復得一石於載道所合爲一帙充匣藏一種夫金珠犀玉之珍𨿽號一時精絕安知後出者不愈勝耶惟是懷易嗜寡之物好古之士宜以日惜之可也

儒先謂月中山河之影電爲光於同云之際皆非也陰精之融而未盡者月也陽光之迸而成形者電也故日中之烏亦陽精之融而未盡者也故日月物也非神也詩曰上天之載無聲無臭

余往來漕渠未嘗不三致意焉通塞者天幸也使北方無惰農有此焉而不恃可也國家詳於講漕而略於講農豈未之思乎

吳淵頴立夫所著有樂府類編辧次其時代又有楚漢正聲專取宋玉司馬相如揚雄栁宗元四家之作惜未見其全書

每嵗濵海之地至秋間輙有颶風挾雨推潮而上謂之風潮然不常作作輒損秋田木綿豆尢甚余今年四十有六凡經幾次惟今嘉靖元年七月廿五日尢異余所居小樓頗堅亦動揺不已其尢異者則北風挾雨擁入北窻如注雨皆自下而上飛灑屋梁先壠新建兩石亭皆摧倒予夫婦相對而泣兩年精力一旦盡矣自餘各處小房屋頽塌數十間皆可不問惟壓死一小兒夫水逆行謂之洚水若玆雨者不亦可謂之洚雨乎

葉文莊公水東日記載熊天慵先生朋來文深所推與余近見其鐘鼎篆韻序文尢博雅朋來墓志見虞文靖集

王源字啟澤別號韋庵永樂甲申進士福建漳州龍巖縣人爲松江同知奏免逋租數十萬【金寔文集】

洪武三年庚戌徐士全榜【見蘇志】十八年乙丑景淸榜魏尙守雲中其軍市租盡以給士卒出私養錢享賔客軍吏賔客所該尢廣凡遊說探諜之人皆是此雲中鴈門尢要策也宋田錫謂厚賜將帥使之賞用足充供億若在今日能使將帥不刻減軍士抑亦可矣

龍鳯十二年實爲丙午丁未爲吳元年

葉宗行松江上海人永樂間以言事稱防擢知錢塘縣淸白自將均徭役簡詞訟民甚親之卒於官浙江按察使周新自爲文祭之曰惟錢塘之山水與公萬古同淸

宋宰相王淮字季海本朝黃閣老淮字宗豫皆溫州人元大徳間有王淮字玉淵博學美容儀嘗受業於石塘胡先生大徳間授瀏陽州教授歷松江路判官處州人

陳迪字景道少倜儻有志操領洪武乙卯鄕薦辟郡學訓導嘗爲郡撰萬壽賀表上覽而異之除翰林編修進侍講預修大典擢山東布政司左防議捕蝗弭盜民甚徳之再遷雲南左布政時普定曲靖烏撒烏防諸夷煽亂迪擊破之防聞有白金防幣之賜召入爲禮部尙書革除二年朝廷因災求言廸條陳淸刑獄卹流民等事多見采納尋加太子少保辭不受靖難師起迪與太常寺卿黃子澄兵部尙書齊防等上書陳論大計事敗文廟召迪等責問迪杭辭不屈遂與子丹山鳯山等六人同日伏誅子孫俱盡迪旣刑人於衣中得詩有曰三受天王顧命新山河礪此絲綸千秋公論明於日照徹區區不貳心又有五噫詞並悲烈蒼頭侯來保者拾其遺骸以歸是時宗婣悉戍邊徼洪熈攺元始詔釋之同時有兪逢辰者字彥章永陽西鎭人洪武初選充燕府伴讀靖難師起嘗以力諫被誅先是逢辰寓書其家示以必死至是果然予得之王給諫蓋云

葉春字景陽海鹽人由吏員仕至刑部右侍郎

唐以雄望三等分別內郡縣以上中下三等分別外郡縣

馮益字損之慈谿人永樂九年鄕試舉人盛有時名水東日記載其以人才薦內閣試記裏鼓賦曳白而出以爲無實後以館於曹欽家與謀逆伏誅嘗爲隴西教諭近見淸道觀天開圖畫記文亦特作

孫權有舸名馳馬曹眞有騎曰驚帆正堪作對

唐庚子西眉州人及登東坡之門予在蜀時欲爲刻其文而未成詩刻在綿州亦嘗爲補亡數首近見次彊防安冬日旅捨五言云殘嵗無多日此身猶旅人客情安枕少天色舉杯頻桂玉黃金盡風埃白髮新異鄕梅信逺誰寄一枝春又次畱別七言云白頭重踏軟紅塵獨立鴛行覺異倫往事已空誰敍舊好詩乍見且嘗新細思寂寂門羅雀猶勝累累塜臥麟力請宮祠如意否漸謀歸老錦江濵其文筆尢勝嘗云六經不可學亦不湏學最尊史記而不取漢書當是爲新唐書發憤之過也又謂立意之初必有難易二塗學者往往捨難而趨易故文章罕工此論亦當

王文恪公筆記稱王行止仲才敏蘇志傳在文章止仲嘗識姚少師廣孝於未遇中皆圖王斷伯之人然止仲死於藍黨豈其學術所遭有幸不幸哉

曹子建號繡虎王仲宣泥下濳蛙鄧艾伏鸞陸云隱鵠皆諭其文也【見玉箱雜記】

隋煬帝命虞世南等四十人選文章自楚辭訖大業共五千卷爲一部今所存者無幾

天文分野角亢氐屬鄭兗州東郡入角一度東平任城山陰入角六度濟北陳畱入亢五度濟陰入氐一度東平入氐七度泰山入角十二度房心屬宋豫州潁川入房一度汝南入房二度沛郡入房四度梁國入房五度淮陽入心一度魯國入心三度楚國入房四度尾箕屬燕幽州涼州入箕十度上谷入尾一度漁陽入尾三度右北平入尾七度西河上郡北地遼西東入尾十度涿郡入尾十六度渤海入箕一度樂浪入箕三度莬入箕六度廣陽入箕九度斗牽牛湏女屬吳越揚州九江入斗一度廬江入斗六度豫章入斗十度丹陽入斗十六度會稽入牛一度臨淮入牛四度廣陵入牛八度泗水入女一度六安入女六度虛危屬齊靑州齊國入虛六度北海入虛九度濟南入危一度樂安入危四度東萊入危九度平原入危十一度菑州入危十四度營室東壁屬衛並州安定入營室一度天水入營室八度隴西入營室四度酒泉入營室十一度張掖入營室十二度武都入東壁一度金城入東壁四度武威入東壁六度燉煌入東壁八度奎婁胃屬魯徐州東海入奎一度瑯琊入奎六度髙密入婁一度城陽入婁九度膠東入胃一度昴畢屬趙冀州魏郡入昴一度鉅鹿入昴三度恆山入昴五度廣平入昴七度中山入昴八度淸河入昴九度信都入畢三度趙郡入畢八度安平入畢四度河間入畢十度眞定入畢十三度觜參屬魏益州廣漢入觜一度越嶲入觜三度蜀郡入參一度犍爲入參三度牂牁入參五度巴蜀入參八度漢中入參九度益州入參七度東井輿鬼屬秦雍州雲中入東井一度定襄入東井八度鴈門入東井十六度代郡入東井二十八度太原入東井二十九度上黨入輿鬼二度柳七星張屬周三輔農入柳一度河南入七星三度河東入張一度河內入張九度翼軫屬楚荊州南陽入翼六度南郡入翼十度江夏入翼十二度零陵入軫十一度桂陽入軫六度武陵入軫十度長沙入軫十六度此二十八宿分屬十有二州星家相傳若此余每求其說而難通夫天常運而不息地一成而無變以至動求合至靜未易以齊此其難通者一也若以爲形象所主必有相當气類之應乃出自然不應各有入度之限況天之一度當地之二千九百餘里則天大而地小尢礙脗合此其難通者二也且以輿地言之閩粵廣交通謂之州實當中國之半而分星所屬止此此又地廣而天狹矣此其難通者三也姑記所疑以俟深明此學者辧焉

儼山外集卷二十三﹤子部﹐雜家類﹐雜編之屬﹐儼山外集﹥

欽定四庫全書

儼山外集卷二十四

明陸深撰

史通防要上

建置第一

史者國家之典法也自君王善惡功過與其百事之廢置可以垂勸戒示後世者皆得直書而不隠故自前世有國者莫不以史職爲重

史之建官其來尙矣昔黃帝之世倉頡沮誦實居其職夏則終古商則髙勢孔甲尹逸皆其選也周官大備則有大史小史內史外史左史右史而記言記事之職殆專官也成王之史佚楚之倚相晉之伯黶魯之丘明晉之董狐齊之南史則其人也秦有太史令胡母敬漢興武帝始置太史公位在丞相上以司馬談爲之凡天下計書先上太史副上丞相及談卒子遷嗣遷卒宣帝以其官爲令行太史公文書而已若禇先生劉向馮商揚雄之徒並以別職來知史事於是太史之署非復記言之司故張衡單颺王立髙堂隆等𨿽當官見稱惟知占而已後漢明帝以班固爲蘭臺令史又徴楊子山詣蘭臺則蘭臺者當時著述之所也帝詔固與睢陽令陳宗長陵令尹敏司隸從事孟冀又詔史官謁者僕射劉珍諫議大夫李充復命侍中伏無忌諫議大夫黃景共作漢紀和帝永元初復令太中大夫邊韶大軍營司馬崔寔議郎朱穆延篤纉之章和已後則有東觀撰集其中都謂之著作靈帝熹平中光祿大夫馬日防議郎蔡邕楊彪盧植續紀於此至晉太始中祕書司馬彪漢紀始成而華嶠又刪定爲後漢書魏氏都鄴黃初好文尙書衛紀繆襲侍中韋誕應璩祕書王沈中郎阮籍司徒長史孫該司隸校尉傅並典撰述太和中始置著作郎職隸中書晉元康初又隸祕書著作郎一人謂之大著作專掌史任又置佐著作郎八人宋齊以來以佐名施於作下故事佐郎職知博采正郎資以章傳若正佐有失則祕監司之其有才堪述作者𨿽居他官兼領著作亦有巳爲祕書而仍領著作若晉之華嶠陳壽陸機束晳南渡之王隠虞預幹寶孫盛宋之徐爰蘇寶生梁之沈約裴子野斯並著作之選也晉康帝嘗以武陵王領祕書監以增重史事齊梁乃置修史學士陳氏因之初有吳郡顧野王北地傅繹爲撰史學士又有劉涉謝吳許善心之類皆與焉北朝元魏初有崔浩髙閭之徒爲史官洛京之末則綦雋山偉更掌文史齊周及隋以大臣統領者謂之監修國史自余史官則稱自領而已若魏收栁虯王邵魏澹諸葛頴劉亦各一時也隋煬帝置起居舍人二員隸中書省如庾自直崔濬祖虞世南蔡允恭等時號得人唐初因之又加置起居郎二員職視舍人每天子臨軒侍立玉堦之下郎居其左舍人居右人主有命退而錄之以爲起居注起居注者編年記事言最詳審後來作史者資焉於時工部尙書溫大雅首撰起居注司空房齡給事中許敬宗與著作郎共編爲實錄實錄者錄一帝之事蓋始於梁云若令狐徳棻呂才蕭鈞禇遂良上官儀李安期顧髙智周張大素淩季友斯並當朝所屬也武徳時史官屬祕書省著作局貞觀間移史館於門下省之北宰相監修而著作局始罷龍朔中攺名左右史云及大明宮初成則置於門下省之南修撰史事或以他官兼領而品卑者亦與焉自武徳迄於長壽若李仁寶敬播之才美許敬宗牛鳯及之繆妄妍媸判焉韋執誼又奏令史官撰日曆日曆云者猶起艸也宋制監修國史一人以宰相爲之修撰直館檢討無常員修撰以朝官充直館檢討以京官以上充掌修日曆及圖籍之事國史別置院於宣徽北院之東謂之編修院故事修撰官直館分季撰日曆上判館撰次大中祥符九年以刑部郎中髙紳爲史館修撰天聖元年石中立以戶部郎中充史館修撰並以物議不與史事而罷仁宗重史事勑宰相爲提舉參政樞副爲修史其同修史以殿閣學士以上爲之編修官以三館祕校及京官爲之火畢乃罷元丰官制別置國史實錄院以首相爲提舉翰林學士以上爲修國史侍從官爲同修國史庻官爲編修實錄院提舉官如國史從官爲修撰余官爲檢討元祐初復置國史院隸門下省明年置國史院修撰兼知院事紹聖間復以國史院歸祕書省髙宗南渡初卽祕書省復建史館以省官兼檢討校勘以從官充修撰紹興間移史館於省側後並爲實錄院宰相監修檢討校閱當是之時專史職者修撰而已孝宗時召李燾洪邁修五朝史皆奉京朝不兼他職紹熈末陳傅良直學士院請以右文殿祕閣二修撰並舊史館校勘爲史官又增檢討官三員以畢髙錄自後竟無專官而傅伯壽陸遊皆自外召以爲同修國史兼實錄院同修撰官元世祖初以命王鶚至順帝修宋史以托克托爲都總裁特穆爾達實張起巖歐陽呂思誠掲徯斯爲總裁官偏任國族豈立賢之路未廣乎曁皇朝之紹統也髙皇神聖首以宋濂爲起居注洪武二年詔修元史以中書左丞相宣國公李善長爲監修宋濂王禕爲總裁徴山林之士汪克寛胡翰宋禧陶凱陳基趙壎曾魯髙啟趙汸張文海徐尊生黃篪傅恕王錡傅著謝徽十六人爲修史官三年續修則趙塤朱右貝瓊朱世廉王防王彞張孟兼髙遜志李懋張宣李汶張簡杜寅兪寅殷弼凡十五人而宋濂王禕復爲總裁十四年定制以修撰編修檢討爲史官又有祕書監文館及起居注應奉等官後皆廢罷迄今修史以勲臣官髙者一人爲監修內閣官充總裁學士等官充副總裁詹坊經局皆豫纂修之事而惟修撰編修檢討稱史官焉

自古列國偏朝各有史官若史克史蘇史趙史墨之類皆世官也韓宣子聘魯見易象春秋曰周禮盡在是矣晉之屠黍以圖法歸周澠池之防命書某年某月鼓瑟鼓缶卽其事也王莽代漢攺置柱下五史秩如禦史聽事侍傍記迹言行蜀漢稱王崇許蓋又郤正爲祕書郎陳壽評諸葛不置史官誣矣吳大帝有太史令可孚郎中湏峻歸命時有韋曜周昭薛榮梁廣華覈又有周處自左國史遷東觀令焉僞漢嘉平公師彧以太中大夫領左國史前趙之和苞後趙之徐光前燕之杜輔後燕之董統前涼之劉慶南涼之郎韶李成之常璩略可考見前秦初有趙淵車敬梁熈韋譚相繼著述苻堅取而觀之焚滅其本後秦扶風馬僧防河東衛隆景夏有天水趙思羣北地張淵並著國書周建六官乃攺著作正郎爲上士佐郎爲下士蓋有意於仿古云唐之則天武三思祝欽明並知史事劉知幾嘗爲著作佐郎後唐之張昭逺晉漢之賈偉柴周之王溥孟蜀之李昊與南唐之髙逺徐鉉各有所錄毛文錫之記蜀事範坰林禹之記吳越聊備一隅若夫史願之述遼亡劉祈之識金滅亦首丘之義存焉

夫彤管風存厥稱女史古者人君外朝則有國史內朝則有女史昔楚王燕逰蔡姬許從漢武帝時有禁中起居注眀徳馬皇后撰眀帝起居注斯女史之職乎隋之王邵請置女史文帝不省事不施行若漢之班婕妤唐之上官婉兒蜀之花蕊夫人並以嬪嬙典習文史豈其流與宋制則以內夫人凡六人輪日修起居至暮封赴史館正其軄也

亦有身非史軄而私撰國書若漢魏之陸賈魚豢晉宋之張璠範煜時方賴之山林紀載者復有野史若太和甘露之記有書無人其於正史或有裨焉

右歷代史官采其名姓尢章章者著於篇軄業有上下學識有淺深與夫世道推移粗可覽觀矣

家法第二

自古史之爲體其流有六一曰尙書家二曰春秋家三曰左傳家四曰國語家五曰史記家六曰漢書家尙書出於上古至孔子得虞夏商周之典刪定爲百篇孔安國曰以其上古之書謂之尙書或曰尙上也上天垂文以布節度如天行也王肅曰上所言下爲史所書故曰尙書也其義如此蓋書主號令故其所載皆典謨訓誥誓命之文若禹貢洪範顧命所陳各止一事又一例云至晉魯國孔衍乃刪次漢魏諸史由是有漢尙書後漢尙書漢魏尙書凡二十六卷別有汲冡周書者凡七十二章言愧雅馴殆好事者所爲也太原王邵隋書凡八十卷亦準尙書云原夫尙書之所記也若君臣言有可稱則一時咸載如事無足紀故寧略而不文自周之衰此體廢矣君懋隋書可謂畫虎不成者也乃若帝王無紀公卿闕傳則年月失序爵裏難詳斯並典要之所急焉

春秋始作出於三代故有夏殷春秋其所記太丁時事也孔子曰屬辭比事春秋教也孟子曰晉之乘楚之檮杌魯之春秋其義一也墨子所見蓋有百國春秋云至孔子遵魯史以修春秋爲一王之法故能千載不刋比於六經按儒者之說春秋也以事系日以日系月言春以包夏舉秋以兼冬蓋錯舉以爲所記之名也國史所宜宗法如晏子虞卿呂氏陸賈之書本無年月亦號春秋何與至太史公之著史記也頗宗斯防惜乎謹嚴衮鉞之意防不過整齊故事耳又安得比於春秋哉左傳出於丘明孔子旣作春秋而左氏述傳斯則訓釋之義乎觀左氏之釋春秋也文見於經而事詳於傳或經闕而傳存信聖人之羽翼也至漢劉歆始傳其書史漢行世有厭煩者獻帝始命荀悅依左傳著漢紀三十篇晉著作郎樂資追采國策史記爲春秋後傳凡三十卷如張璠孫盛幹寶徐爰裴子野吳均何元之王邵等作名𨿽各異咸以左傳爲凖的云

國語亦出於左氏丘眀旣傳春秋又稽其逸文遺事分周魯齊晉鄭楚吳越八國起自周穆終於魯悼列爲國語合二十一篇亦經傳之流亞與嗣有戰國策合二周三晉秦齊燕楚晉宋衛中山十二國凡三十三卷夫謂之策者蓋卽簡以爲名或曰防士之謀策也孔衍又刪爲春秋後語蓋除去二周三晉及宋衛中山所畱者七國而已至司馬彪乃錄漢末之事爲九州春秋州爲一篇凡九卷亦國語之體例也三國鼎峙地實諸侯所在史官各記國事蓋將企踵班馬比迹荀袁而國語之風替矣

史記出於司馬遷上起黃帝下窮漢武紀傳以統君臣書表以譜年爵因魯史舊名目之曰史記創新義例解散編年防而顯絕而續正而變文見於此而義起於彼勒成一家可謂豪傑特起之士班書嗣興不幸失其防通之旨而司馬氏之門戶衰矣後來所續若梁室之通史元魏之科錄李延壽之南北史並史記之苖裔也漢書出於班固固因父業乃斷自髙祖終於莽誅爲紀志表傳目爲漢書制作之工後莫能及尋其創造皆準子長第攺書爲志而已自東漢已後遞相沿襲曰記曰志體制皆同蓋史之流品亦窮之於此矣乃若包舉一代撰成一書言皆精練事甚該密故學者探尋易爲功云

右六家俱存淳朴旣散之餘所爲祖述者惟左氏班氏二家而已

品流第三

自正史外其別流復有十焉一曰偏記二曰小錄三曰逸事四曰瑣言五曰郡書六曰家史七曰別傳八曰雜記九曰地理十曰都邑簿

粵若陸賈之楚漢春秋樂資之山陽載記王韶之晉安陸紀姚梁之後略是謂偏記戴逵之竹林名士王粲之漢末英雄蕭世誠之懷舊志盧志行之知已傳是謂小錄大抵偏記小錄之書皆記卽日當時之事求諸國史最爲實錄但言多鄙朴事乏倫類徒爲後來作者刪削之資矣

乃有好奇之士樂爲補亡和嶠汲冡記年葛洪西京雜記顧協璅語謝綽拾遺此之謂逸事夫逸事皆前史所遺多益撰述及妄者爲之則殽亂難據世有郭子橫之洞防王子年之拾遺全搆虛詞徒驚愚俗甚哉其也劉義慶有世說裴榮期有語林孔思尙有語錄陽松玠有談藪此之謂瑣言夫瑣言者嘲謔調笑之餘用資談柄可助筆端至於褻狎鄙穢出自牀第編在紀錄之次有傷名教者矣

若夫鄕人學士之所編記如周稱之陳畱耆舊周裴之汝南先賢陳壽之益部耆舊虞預之防稽典錄此謂郡書郡書者一郡之書也流布他邦鮮知愛異若常璩之詳審劉炳之該博能傳不朽者蓋無幾焉

雄家譜殷敬世傳孫氏譜記陸宗系歷此皆出其子孫以顯先烈所謂家史者也家史者正可行於一家難以播於鄕國若夫薪構已亡則斯文亦防矣

劉向之錄列女梁鴻之錄逸民趙采之錄忠臣徐廣之錄孝子謂之別傳此皆博采前史稍加新言寡聞末學之流於是乎取材焉

誌怪者則有祖臺搜神者則有幹寶劉義慶之幽明劉敬叔之異苑皆謂之雜記其所論神仙之道幽防之事若失服食鏈气或可以益壽延年福善禍淫聊取諸勸善懲惡茍談怪異務述妖邪斯義何取焉

地理之書若盛記荊州常璩志華陽國辛氏三秦羅含湘中是也厥若朱贑所采浹於九州闞駰所書殫於四國言皆雅正事無偏黨者矣其有異於此者競美所居談過其實又城郭山川徴諸委巷用爲故實鄙哉若夫潘嶽關中陸機洛陽三輔黃圖建康宮殿是之謂都邑簿者也夫宮闈陵廟之矩矱必眀門觀街防之制度可則史之所不可闕者與及其論榱棟則尺寸皆書記艸木則根株必數玆又何益於學者焉

右十品具列史之流備矣至於呂氏淮南晏抱朴皆以敍事爲宗抑亦史之雜也旣別出名目不復編於此科

義例第四

觀夫春秋大義數十炳若日星史春秋之嗣書也詎可闕與凡以師其意而不屑屑其迹故各類而論之夫史之有紀也紀綱庶品网羅萬象篇目之大無過於此司馬遷之著史記也始列天子行事以本紀名篇後世因之守而弗失至紀項羽則名實乖矣蓋紀之爲體猶春秋之經系日月以成嵗時書君上以顯國號如陸機晉書列紀三祖竟不編年何紀之有夫紀者義以編年爲主惟敍天子一人有大事則書之於年月其瑣屑委曲付之列傳而已近代魏齊二史於諸帝篇或雜載臣下或兼言他事巨細畢書全類傳體何哉迷而不悟也夫史之有世家也豈不以開國承家世代相續如古諸侯乎古之諸侯皆卽位建元有世可傳有家可宅周之東遷王制大壊五伯七雄至於楚漢其事異矣司馬遷之記諸國也編次之體與本紀殊蓋欲抑彼諸侯異乎天子故假以他名爾至如陳渉世家可謂自相矛盾者矣

夫史之有傳傳者列事也列事者錄人臣之行狀猶春秋之有傳也春秋則傳以解經史漢則傳以釋紀玆例艸創始自子長迨於孟堅益以精密夫傳之爲體大抵相同有時而異耳如二人行事首尾相隨則同書一傳合體成篇陳勝吳廣是也亦有事迹𨿽寡名行可崇𨿽寄在他篇爲其標冠商山四皓事列王陽之首廬江毛義名在劉平之上是也自玆以後史氏相承或曰傳者傳也古人以傳之不朽爲難也

夫史之有表也所以標記時事春秋戰國之世天下無主羣雄錯峙各統世年申之於表以統其時則諸國分張一目盡見若兩漢禦歷四海一家矣又安用表厥王侯者哉班氏之表人物也則又異矣區別九品网羅千年論世則間語姓不同亦何借而爲表乎且不闗漢事而編入漢書可謂贅疣之甚矣何法盛𨿽攺爲注蕪累亦多晉氏播遷五胡鼎沸崔鴻著表頗有甄眀比於史漢有切要矣

夫史之有志也其昉於太史公之八書乎班氏則曰志東觀曰記華嶠曰典張勃曰錄何法盛曰說魚豢曰略其名殊其實一也析而論之則有禮樂刑法律曆郊廟食貨天文藝文五行百官輿服地理符瑞祥異釋老大抵其流十有五六而已通其因革之宜彚以名物之數信作者之淵海也至於名實之際有可議者矣天文志體分蒙澒色著靑蒼月會星占渾天禆竈之說施於國史何代不可藝文志篇目多同頻煩互出四部七錄中經祕閣之流萃於一代頗乖節文畫蛇添足豈類是與凡作史者宜除此篇必欲爲志但書其時彗孛氛祲晦明薄蝕如熒惑退舍月犯少防之類是已名賢撰述文儒校讐萃在一時所宜收拾如宋孝王闗東風俗記惟志鄴中之類是已大抵史所可志其最有三一曰都邑二曰氏族三曰方物何者宮闕制度朝廷軌範前王所爲後王取則是故宜撰都邑志列於輿服之上五材所需百貨饒布任土作貢防計軄方是故宜撰方物志列於食貨之首帝王苖裔公侯子孫餘慶所鐘百世未斬是故宜撰氏族志列於百官之下諸如此類並從隲揚故曰紀傳易而志難信哉

夫史之有例猶國之有法也昔夫子修經始發凡例左氏立傳顯其科條若干令升之勒成晉紀可謂史例中興矣𨿽然凡天子廟號書於卷末而晉孝武不曰烈宗凡人以字行者並書其名而齊斛律不言明月豈踐言之難乎

夫史之有別也蓋以軄分左右紀有事言古者言爲尙書事爲春秋是故桓文盟會事之大者也而尙書闕紀繆公誡誓言之大者也而春秋無錄其斷可識矣左氏爲書文兼乎事史漢則不能然如賈誼鼂錯董仲舒東方朔等傳惟尙錄言而已後史相承不攺其轍至幹寶議撰晉史以爲宜凖左氏其臣下委曲仍爲譜注頗爲時所宗焉

夫史之有斷限也蓋以正厥疆裏別其源流爾昔尼父之定書也以舜爲始而云稽古帝堯左氏之傳經也以隠爲先而云惠公元妃此皆文理於義非濫軼也若漢書之立表志其殆侵官離局者乎何者馬記以史制名故載數千年之事無所不容班書特標漢目但紀十二帝之時有限斯極過此以往不其駁與宋史則上括魏朝隋書則仰包梁代豈非濫與亦有一代之史上下相交若巳見他記則無宜重述故子嬰降沛其詳取驗於秦紀伯符死漢其事斷入於吳書矣沈錄金行上羈劉主魏刋水運下列髙王惟蜀與齊各有國史越次而載孰曰攸宜

夫史之有題目也婉而成章先出義例上古墳典其來逺矣逮於史漢頗有條理姑舉列傳論之有文少者具出姓名若司馬相如東方朔是已有字繁者惟書姓氏若毋將蓋陳衛諸葛是已又有人多而姓同者則定數以結之若二袁四張二公孫是已降及蔚宗始全錄姓名歷短行於卷中叢細字於標內子孫代出附之祖先魏收因之則又甚矣題司馬以僣晉目劉宋爲島夷萬世之公其究安在

夫序所以序作者之意也書列典謨詩含比興誠欲暢達其旨必資先容今史漢表志雜傳時復立序夫史以記事爲宗自與詩書殊例至於文苑儒林序列首簡不有類於疊牀乎自蔚宗而下彌文勝矣

夫史之有論也蓋從省文如太史公曰觀張良貎如美婦人耳項羽重瞳豈舜苗裔耶班孟堅曰萬石君之爲父浣衣君子非之王楊孫裸賢於始皇逺矣皆以補書本傳事無重出者也後來作者每捲立論篇終有贊曰序曰銓曰評曰議曰述曰譔曰奏或自顯姓名或列其所號或通稱史臣咸矜衒文采豈知載削之旨哉夫史之有附出也攀附他傳以顯名稱若紀季入齊顓臾事魯咸托附庸所謂靑雲驥尾是也今夫邵平紀信沮授陳容或運一異謀樹一奇節得以傳之不朽者豈有假於編名作傳哉

夫史之有補注蓋古之傳也傳取其轉注取其流義則一也觀夫掇眾史之異詞補前書之所闕若裴松之三國誌陸澄劉昭之兩漢書劉彤晉紀劉孝標之世說頗有補裨焉至於拾厥棄捐務爲容澤殆其失也

右義例十餘作史者參伍以變曲暢而通制作之道其庻幾矣若夫神而明之固筌蹄云爾

儼山外集卷二十四

欽定四庫全書

儼山外集卷二十五

眀陸深撰

史通防要中

書凡

荀悅有言立典有五志焉一曰達道義二曰彰法式三曰通古今四曰著功勲五曰表賢能幹寶釋之曰體國經野之言則書之用兵徵伐之權則書之忠臣烈士孝子貞婦之節則書之文誥專對之言則書之才力伎藝殊異則書之劉知幾廣之以三科一曰敍沿革二曰眀罪惡三曰旌怪異禮儀用捨節文升降則書之君臣邪僻國家防亂則書之幽眀感應禍福萌兆則書之

修詞

傳曰言之無文行之不逺信哉詞命專對古之所重也若尙書所載伊尹之訓臯陶之謨洛誥康誥牧誓泰誓春秋所載呂相絕秦子產獻防臧孫諫君納鼎魏絳對戮揚幹史記所載蘇秦合從張儀連衡範雎反間以相秦魯連解紛而全趙則世隨文降矣是以選言布策者𨿽有潤色討論終存體質梗槪夫後之視今亦猶今之視昔而作者皆怯書今語勇效昔言不其惑乎是以好丘眀者則偏模左傳愛子長者則全學史公用使周秦言詞見於魏晉之代楚漢應對行乎宋齊之日故裴少期譏孫盛錄曹公平素之語而全作夫差滅亡之辭𨿽言則似而事殊乖矣世之議者又以北朝眾作周史爲工蓋賞其記言之體多同於古故也殊不知善爲政者不擇人而理故俗無精粗咸被其化工爲史者不選事而書故言無美惡盡傳於後若事皆不謬言必近眞何止得古人之糟粕而已

敍事

夫史以敍事爲本而史之敍事以簡爲工故尙書所載務於寡事春秋變體貴於省文若文約而事丰尢述作之美者也自漢而降斯文日煩可謂費矣蓋敍史之體有四有直紀才行有惟書事迹有因言而知有假論而顯尙書稱堯標以允恭克讓左傳之敍大叔目以美秀而文所謂直紀其才行者左氏載申生爲驪姬所譛自縊而亡漢書稱紀信爲項籍所圍代君而死所謂惟書其事迹者武王之聲罪獨夫也但曰焚炙忠良刳剔孕婦隨防之論楚事也才曰篳路藍縷以啟山林所謂因言而知者史記衛靑傳後曰蘇建嘗責大將軍不薦賢待士漢書孝文紀末曰吳王詐病不朝賜以幾杖所謂因論而顯者若四者相兼而畢書其費尢廣矣簡約之中復有二類一曰省句二曰省字左傳書華耦稱先人得罪於宋魯人以爲敏夫以魯爲敏此省句也春秋書隕石於宋五夫聞之隕視之石數之五此省字也大抵省句易省字難洞識此心始可與言史矣

效法

效法之體有二一曰貎同而心異二曰貎異而心同何以言之古者命官有別卿與大夫各爲名秩此春秋之例也秦有天下列爲帝王譙周撰古史書李斯之棄市也云秦殺其大夫以天子之丞相名諸侯之大夫此與春秋所謂貎同而心異也當春秋之世列國分書至於魯國直云我而已如典午旣嘗統一干寶晉紀每必云我某皇帝且無二君何我之有此與春秋又所謂貎同而心異也齊桓繼絕左傳云邢遷如歸衛國忘亡言上下安堵不失舊物也如孫皓之成擒也幹寶亦云吳國旣滅江外忘亡豈司馬氏之所能致與此與左氏又所謂貎同而心異也春秋諸國皆用夏正魯以行天子禮樂故獨用周正至如書元年春王正月者年則魯君之年月則周王之月如曹馬受命躬爲帝王非是以諸侯守藩行天子班歷而孫盛魏晉二陽秋每年必書某年春帝正月夫年旣編帝紀而月又列帝名此與春秋又所謂貎同而心異也春秋三傳各釋經義如公羊屢云何以書記其事也此則先引經語而繼以釋辭勢使之然非史體也如吳均齊春秋每書災變亦曰何以書記異也夫事無他議言從已出輒自問答者豈敍事之體耶此與公羊又所謂貎同而心異也史漢每於列傳首書人名字至傳內有呼字處則於傳首已詳而漢書李陵傳稱隴西任立政陵字立政曰少公歸易耳夫上不言立政之字而輒言字立政曰少公者此省文從可知也至令狐徳棻周書於伊婁穆傳首云伊婁穆字奴幹旣而續云太祖字之曰奴幹作儀同面向我也夫上書其字而下復曰字豈是事從簡易文去重復者耶此與漢書又所謂貎同而心異也世之述者喜編次古文撰敍今事可謂宋人守株者矣語曰世異則事異事異則治異求其偶中亦有可言者焉是故君父見害臣子所不忍言故左敍桓公之在齊也而云彭生乘公薨於車如幹寶晉紀敍湣帝歿於平陽而云晉人見者多哭賊懼帝崩此與左氏實所謂貎異而心同也一時所記詳其始末若左成七年鄭獲楚鐘儀以獻晉至九年晉歸鐘儀於楚以求平是也至裴子野宋略敍索虜臨江太子劭使力士排徐湛江湛僵僕於是始與劭有隙其後三年有徐江爲元凶所殺事此與左氏亦所謂貎異而心同也凡列姓名罕兼其字如左傳上言羊斟則下曰叔牂前稱子產則次是國僑是也至裴子野宋略亦然上書桓則下有敬道後敍殷鐡則先著景仁此與左氏又所謂貎異而心同也左氏論語敍人酬對或去其對曰問曰等字如裴子野宋略云李孝伯問張暢卿何姓曰姓張張長史乎此與左氏又所謂貎異而心同也附見者如左稱楚武欲伐隋熊率且比曰季梁在何益蕭方三十國春秋說朝廷聞慕容雋死曰中原可圖矣桓溫曰慕容恪在其憂方大此與左氏又所謂貎異而心同也事應者如左稱叔輒聞日蝕而哭昭子曰子叔其將死乎秋八月叔輒卒王邵齊志稱張伯徳夣山上掛絲占者曰其爲幽州乎秋七月拜爲幽州刺史此與左氏又所謂貌異而心同也至如左敍晉敗於邲先濟者賞而云上軍下軍爭舟舟中之指可掬夫不言攀舟亂以刃斷指而但曰舟指可掬則讀者自覩其事矣王邵述髙季式破敵於韓陵追奔逐北而云夜半方歸槊血滿袖夫不言奪槊深入擊刺甚多而但稱槊血滿袖則聞者亦知其義矣此與左氏又所謂貎異而心同也

雋永

夫文章之變化無窮矣必有餘音足句爲其始末是以伊惟夫蓋發語之端也焉哉矣兮斷句之助也去之則不足加之則有餘厥有定理而史之敍事時亦類此故將述晉靈公厚斂雕墻則且以不君爲稱欲云司馬安四至九卿而先以巧宦標目所謂說事之端也書重耳伐原示信而續以一戰而霸文之教也書匈奴爲偶人像郅都令馳射莫能中則云其見憚如此所謂論事之助也寄抑揚於片言隻字之間有雋永者矣

篇目

史記一百三十卷司馬遷采左氏國語刪世本戰國策據楚漢列時事上自黃帝下訖麟止作十二本紀十表八書三十世家七十列傳謂之史記藏諸名山副在京師至宣帝時遷外孫楊惲祖述其書遂宣布焉而十篇未成有錄而已元成之間防稽褚先生更補其闕作武帝紀三王世家龜策日者列傳辭多鄙陋非遷本意也西漢書一百卷漢司徒掾班彪以太初後史記未善於是采舊事徴異聞作後傳六十五篇其子固以所續未詳乃起元髙皇終乎新莽十有二世二百三十年爲十二紀八表十志七十列傳其事未畢會有訟其私作史記者有詔收系固弟超詣闕自陳固續父舊書明帝意解乃詔固詣校書卒業至章帝建初中乃成後坐竇氏事卒於洛陽獄書頗防亂其妺曹大家博學能屬文奉詔緝校又選髙才郎馬融等十人從大家授讀其八表天文志或云是待詔馬續所作而古今人物表頗不類本書云

後漢書一百三十卷宋宣城太守範煜作凡十紀十志八十列傳合百篇窮覽舊集刪煩補略防以罪收十志未成而死梁劉昭因舊本補注三十卷

三國誌晉著作陳壽集三國史撰爲國志凡六十五篇宋文帝命中書郎裴松之補注

晉書一百三十卷紀十志二十列傳七十載記三十序例一目錄一唐房齡等奉勑修時太宗與焉故又總之曰禦撰云

宋書一百卷紀十志三十列傳六十梁沈約撰河東裴子野又刪爲略二十卷宋治平中南丰曾鞏等奉詔校定政和中頒之學官

南齊書五十九卷梁蕭子顯撰八紀十一志四十列傳宋曾鞏等校定

梁書五十六卷唐姚思防撰六本紀五十列傳思防名簡以字行梁史官察之子

陳書三十六卷唐姚思防撰六本紀三十列傳察在陳嘗刪撰梁陳事未成且死屬思防繼其業唐貞觀中與梁書同時上之宋曽鞏等校定

後魏書一百三十卷齊魏收撰本紀十二列傳十二志十宋劉恕等校正

北齊書五十卷唐李百藥撰本紀八列傳四十二初李徳林在齊嘗撰著紀傳貞觀初百藥續成父書獻之周書五十卷唐令狐徳棻等撰本紀八列傳四十二宋仁宗時出太淸樓本合史館祕閣本又取夏竦李巽家本校定其後林希王安國上之

隋書八十五卷唐魏徴等撰本紀五列傳五十長孫無忌等撰志三十

南史八十卷

北史八十卷唐李延壽撰南起宋盡陳百七十年北起魏盡隋二百四十二年

唐書一百三十卷唐韋述撰初吳兢撰唐史止於開元凡一百十卷述因兢本刋去酷吏傳爲紀志列傳一百十二卷至徳乾元以後史官於休烈增肅宗紀二卷令狐峘等復隨紀志傳後增緝成之

新唐書二百二十五卷宋嘉祐中曽公亮等奉詔刪定歐陽修撰紀志宋祁撰列傳

五代史七十五卷宋歐陽修撰梁唐晉漢周事

宋史本紀四十七卷志一百六十二卷表三十二卷列傳世家二百五十五卷

遼史本紀三十卷志三十一卷表八卷列傳四十六卷金史本紀十九卷志三十九卷表四卷列傳七十三卷已上三史元至正間中書右丞相托克托等奉命修元史本紀三十七卷志五十二卷表六卷傳六十三卷目錄二卷通計一百六十一卷洪武二年翰林學士宋濂等奉勑修

儼山外集卷二十五

欽定四庫全書

儼山外集卷二十六

明陸深撰

史通防要下

叢篇一

夫愛憎之情忘而後是非之論定故史必修於異代豈曰才難而已乎堯典述徳標以虞書此聖人之志也重華協帝毋亦身親筆削與禹貢夏后之書也或曰伯益所記云

書之二典不獨記其事並與其深防之意傳之蓋當時執筆皆聖人之徒也又曰古之良史眀足以周萬事之理道足以徧天下之用知足以通難知之意文足以發難顯之情【並曽鞏文】

古之王者代有史官以日系月屬辭比事君舉必書用存有法書而不法是謂空言蓋褒貶之重愼也【蘓頲文】國史眀乎得失之迹【詩大序】

國史之興將明得失使一代之典煥然可觀【溫嶠表】夫勸善懲惡正言直筆紀聖朝功徳述忠臣賢士事業載姦臣佞人醜行以傳無窮者史官之職也【李翺文】夫天之生人也有賢有不肖若乃其惡可以戒世其善可以示後而死之日亡得而稱焉是誰之過與蓋史官之責也

史之爲義也不隠惡不虛美美者因其美以美之𨿽有其惡不加毀也惡者因其惡而惡之𨿽有其美不加譽也

史之爲用也記功司過彰善闡惡得失一朝榮辱千載茍違斯法豈曰能官

自古置史官書事以明鑑戒人君但爲善事不患史官不書若所爲錯忤史官縱不書天下之人書之

因大臣之除罷而識君子小人進退消長之機因政事之因革而識取士養民治軍理財之方【陳君舉文】

別統系以明大一統之義表嵗年以仿首時之體辧名號以正名紀卽位攺元以正始書尊立崩以敍始終書篡弒廢徙以討亂賊書祭祀以著吉禮之得失書行幸田狩以著巡逰之荒怠書恩澤制詔以著命令之美惡書朝防聘問以著賔禮之是非書封拜黜罷以見賞罰之當否書徵伐戰攻以志用兵之正僞書人事以寓予奪書災祥以垂勸戒

叢篇二

書法之難也有五煩而不整一也俗而不典二也書不實錄三也賞罰不中四也文不勝質五也【袁崧文】

史有三長才也學也識也【劉知防文】

史之敍事也辧而不華質而不俚其文直其事核若斯而已可也

古之國史異聞則書

國史表言行昭法式至於人理常事不足備列

史之爲書也有其事則記無其事則闕

夫直筆者不掩惡不虛美𨿽然存大體而已若錄及細碎如宋孝王王劭之徒專言鄙事訐以爲直吾無取焉古者刋定一史纂成一家體統各殊指歸咸別

史以好善爲主嫉惡次之子長孟堅史之好善者也南史董狐史之嫉惡者也兼此二長而重之以文其惟左氏乎

史官掌修國史凡天地日月之詳山川封域之分昭穆繼代之序禮樂師旅之事誅賞興廢之政皆本起居夫記事之體欲簡而詳疎而不漏若煩則盡取省則都損二者皆過也

論史之煩省者但當求其事有妄載言有闕書可矣必量世事之厚薄限篇第以多寡失其折衷矣張世偉著馬班優劣論以爲遷敍三千年事五十萬言固敍二百四十年事八十萬言非通論也

史氏所書以正爲主若馬卿之子虛上林揚雄之甘泉羽獵班固兩都馬融廣成費矣

史論立言理當雅正

表嵗以首年而因年以著統大書以提要而分注以備言使夫嵗年之久近國統之離合事辭之詳略議論之同異通貫曉析如指諸掌名曰資治通鑑綱目粵自紀傳創興而編年之法廢細大不捐猥瑣不綱而策書之法廢是非去取由其一隅之見不能不謬於聖人而懲勸之法又廢矣

叢篇三

夫飾言爲文編文爲句句積而章立章積而篇成章句之言有顯有晦顯也者繁詞縟說理盡於篇中晦也者省字約文事溢於句外觀太史公之創表也於帝王則敍其子孫於公侯則紀其年月列行縈紆以相屬編字戢孴而相排𨿽燕越萬里而於徑寸之內犬牙可接𨿽昭穆九代而於方寸之中鴈行有敍使讀者閱文便覩舉目可詳此其所以爲快也

史之爲道以古傳今非以今博古也如春秋諸國賦詩左氏惟錄其篇名史漢語在某傳是已

史漢作傳多以品類相從如韓非老子以其著書俱有子名董卓袁紹並生漢末各稱英雄耳

莊靑翟劉捨位登丞相而班史無錄姜詩趙壹身止掾吏而謝書有傳後之修史者不然位官通顯必爲操筆其立傳也止具官歷贈典若斯而已乎

司馬史記子云太皆成一家言傳之以傳世可也至於短編小說多載傳中甚矣其煩也若梁孝元撰同姓名人錄一卷是已

宇文初習華風事由蘇綽至於軍國詞令皆準尙書當時風行頗去麗若夫矯枉過正多矣故其書文而不實雅而無檢眞迹甚寡客气尢繁云

漢武帝怒司馬遷議已收景武二紀自毀之

司馬相如傳子長錄其自敍孟堅因之宋書臧質魯爽王僧達諸傳皆孝武自造而敍事多虛

夫晉宋以前帝王傳授始自錫命終於登極其有牋疏詔策並皆僞飾然款曲頻煩猶云備其文物也若梁武之居江陵齊宣之在晉陽作史者固宜削之以見例也

叢篇四

史才不其難乎班固之議司馬遷曰論大道則先黃老而後六經序遊俠則退處士而進姦雄述貨殖則崇勢利而羞貧賤傅之議固曰論國體則飾主闕而折忠臣敍世教則貴取容而賤直節述時務則謹詞章而略事實劉知幾之議王孫令狐曰論王業則黨悖逆而誣忠義敍國家則抑正順而褒篡奪述風俗則矜外夷而陋華夏君子皆不以爲過惟新唐書成表進有曰其事則增於前其文則損於舊議者謂歐宋之失正坐於此元人之進宋史表曰聲容盛而武備衰論建多而成效少宋之國是實符斯言我朝丘文莊公濬擬題於國學作進元史表云非無一善之可稱終是三綱之不正聞者亦快之

叢篇五

監修國史監者總領之義明立科條各當任使則人思自勉書可立成矣

古之國史皆出自一家如左氏司馬氏故能垂諸不朽漢東觀大集羣儒著述而制作始可議矣是以伯度譏其不實公理以爲可焚非過也

唐修晉隋二史仍用眾手志則李淳風於志寧紀傳則顏師古孔頴達然用當其才不失所長

宋修唐書歐陽文忠則表志宋景文公則紀傳各出姓名以示撰述有工拙焉

五代史成於一人之手歐陽可以上踵班馬矣

今史司取士滋多人自爲荀袁家自爲政駿每記事敷言則閣筆相視含毫不發頭白可期汗靑無日

叢篇六

史官善惡必書使驕臣賊子懼此權顧輕哉班生受金陳壽求米僕乃視如浮雲耳

司馬遷气本好奇復因論事遭刑意多憤激故葛洪論之曰伯夷居列傳之首以爲善而無報也項羽列於本紀以爲居髙位者非關有徳也論者又謂武帝表章儒術而海內凋獘反不若文景之恭儉其先黃老而後六經以此武帝刻深羣臣多誅顧當刑者得以貨免其羞貧賤者以此其進姦雄者蓋嘆時無魯朱家能脫已於禍耳李方叔謂之用意深逺此類是已

陳壽嘗爲諸葛亮書佐得撻百下其父亦爲亮所髠故蜀志多誣妄云

丁儀丁廙有盛名於魏陳壽謂其子曰可覓千斛米見與當爲尊翁作佳傳丁不與之竟不爲立傳

魏收性憎勝已喜念舊惡名門盛徳與之有怨者莫不被以醜言沒其善事遷怒所至毀及髙曽尙書令楊遵一代貴臣勢傾朝野收撰其家傳甚美世號穢史收初得楊休之助因謝曰無以報徳當爲卿作佳傳又納爾朱榮子金故減其惡而增其善前後伏訴者百餘人賴僕射楊素髙徳正而解

宋朝有朱墨史

叢篇七

司馬文正公六任冗官皆以書局自隨小人欲中傷之乃倡爲書局之人利尙方筆墨絹帛及禦府果餌金錢之賜

栁子厚曰冒居館下近密地食奉養役使掌故利紙筆爲私書取以供子弟費

劉知幾曰史曹崇扃峻宇深附九重𨿽地處禁中而人同方外可以養拙可以藏愚或終年卒嵗竟無刪述而人莫之知也或輒不自揆輕弄筆端而人莫之見也繡衣直指所不能繩彊項申威所不能及斯固素餐之窟宅屍祿之淵藪也

丘文莊公濬之論史官其略曰天下不可一日無史亦不可一日無史官也百官所任者一時之事史官所任者萬世之事唐宋宰相皆兼史官其重如此我朝法制可謂簡要矣然是職也是非之權衡公議之所系也若推其本必得如元揭徯斯所謂有學問文章知史事而心術正者然後用之則文質相稱本末兼該足爲一代之良史矣深又嘗聞之王文恪公鏊曰臺諌者一時之公論史官者萬世之公論也並名言云

儼山外集卷二十六

欽定四庫全書

儼山外集卷二十七

眀陸深撰

春雨堂雜抄

宋初王贄方奉命均兩浙雜稅錢氏舊法畝稅三斗王至悉令畝稅一斗朝廷責其擅減王曰今兩浙已爲王民其可復循僞國之法畝稅一斗自防方始今兩浙之稅繁重或雲起於賈似道公田或云張士誠以租爲稅今遂因之大抵減稅者必當治朝加稅者必是亂世

孝廟升遐武宗以正徳攺元出扵劉少師健所定蓋犯前文馬端肅公文升在吏部考選以宰相

湏用讀書人命題諷之今上入繼紀元內閣初擬明良次嘉靖次紹治上特用嘉靖云

王荊公作相裁損宗室恩數於是宗子相率馬首陳狀訴云均是宗室子孫且告相公看祖宗面荊公厲聲曰祖宗親盡亦湏祧遷何況賢輩於是皆散去【見陸放翁老學庵筆記】

諡莫美於忠獻而文貞次之至宋以避諱始易貞爲正世遂以文正爲儒臣節惠之極實則不然夫貞者正而固也義尢該洽宋宰相韓億諡忠獻當時稱爲長者四子綜絳維縝同奏名禮部忠獻啟上曰臣子叨陛下科第𨿽非有司觀望然臣旣備位政府豈當受而有之天下將以謂由臣致此臣𨿽不足道使聖眀之政人或議之非臣所安也臣教子旣已有成又何必昭示四方以爲榮觀哉乞盡免殿試唱第幸甚誠懇再三仁宗嘉嘆而允據此一事𨿽涉於避嫌之過然持正有體足以磨鈍厲世者多矣忠獻易名夫豈徒然

容齋隨筆謂唐世制舉科目猥多徒異其名耳其實與諸科等也今考之唐朝科名髙宗顯慶中有志烈秋霜科幹封中有幽素科上元中有辭殫文律科武后垂拱中有辭標文苑科永昌中有蓄文藻之思科有抱儒素之業科長壽中有臨難不顧徇節寧邦科證聖中有長才廣度沈迹下僚科通天中有文藝優長科神功中有絕倫科大足中有防萃科有疾惡科長安中有龔黃科中宗神龍中有才膺管樂科有才髙位下科有材堪經邦科景龍中有抱器懷能科有茂才異等科睿宗景雲中有文經邦國科有藻思淸萃科有寄以宣風則能興化變俗科有道侔伊呂科有手筆俊防超越輩流科宗開元中有哲人奇士科有逸淪屠釣科有良才異等科有文儒異等科有文史兼優科有博學通議科有文辭雅麗科有將帥科有武足安邊科有髙才沈淪艸澤科有髙才未達沈迹下僚科有博學宏詞科有多才科有王霸科有智謀將帥科天寶中有文辭秀逸科有風雅古調科有辭藻宏麗科代宗大歷中有樂道安貧科有諷諫主文科徳宗建中中有賢良方正能直言極諫科外又有文辭淸麗科有經學優深科有軍謀越眾科有力田聞於鄕閭科正元中有博通墳典達於教化科有洞識韜略堪任將帥科有淸防守節政術可稱堪任縣令科有孝弟力田聞於鄕閭科復有博通墳典通於教化科有詳眀政術可以理人科元和中有才識兼茂明於體用科有達於吏理可使從政科有軍謀宏達材任將帥科至長慶寶歷泰和之間多循舊章並用賢良方正能直言極諫與詳眀政術可以理人軍謀宏達材任將帥博通墳典達於教化等科特小異耳別有軍謀宏達材任邊將一科似爲專設云大抵名義瑣屑因時就俗固不若賢良方正直言極諫與秀才茂異之雅重也若究本論之則孝弟力田聞於鄕閭一科猶有鄕舉裏選之遺意施之實用有足徴者按唐室名臣多起於科目惟張九齡嘗應二科一則才堪經邦一則道侔伊呂後來相業誠不負科名矣而裴晉公度在裴垍下第四人及第顏魯公眞卿之忠節乃在於文辭秀逸之科世謂科目不足以得士寧可據哉開元天寶之際文章宣朗是時有風雅古調科乃薛據及第而李白杜甫不在玆選往往皇甫鎛牛僧孺吳通之流皆大科髙選謂科目盡足以得士亦豈容遽信哉又按手筆俊拔超越輩流有科頗疑專爲字學而設始知唐人工書亦有自來矣

武舉緣起於漢羽林期門唐宋設科取士法制漸密防襲外誠不可少慶曆間以策爲去畱弓馬爲髙下固不若今制以弓馬爲去畱以論策爲髙下尢密

唐太宗貞觀十八年引汴鄜諸州所舉孝防賜坐於禦前上問以皇王政術及皇太子問以曾參說孝經並不能答太宗謂曰昔楚莊王言事羣臣莫逮退而有憂色曰諸侯能自得師者王自謀而莫巳若者亡今以不谷之不徳羣臣莫能逮吾國其幾於亡乎朕發詔徴天下俊異才以淺近問之咸不能答海內賢哲將無其人耶朕甚憂之按此旨裁深厚優容眞帝王雅度漢武元光中初策公孫帝猶怒以爲不能似有綜核之意𨿽然並駕馭賢豪之術也質文則有間矣

劉晏興利士大夫所恥言觀其總理之密亦豈易及哉只如委士人以出納吏人惟書符牒一事最得要領常言士多淸修以名重於利吏多貪污以利重於名𨿽非名理抑可謂察於世變矣

三代而下惟光武具聖人之體只圖防一事甚爲累徳鄭興賈逵以附同顯榮桓譚尹敏以乖忤淪敗此去求仙覆轍何大相逺往事可勝嘆耶

唐髙宗時文武官一品已下九品已上計一萬三千四百六十五員當時傷其多且濫也典選者往往以僻書隠學爲判目峻爲黜落之計遂至蔽壅大抵銓衡之法尢貴知數入官之數與入流之數相爲乘除此補偏救之道若夫官員有數入流無限以有數供無限此唐之所以失也故曰省事不如省官

宋慶曆中黃庻字亞夫常考所屬黃司理者曰治訐獄嵗再周矣論其罪棄市者五十四流若徒三百十有四杖百八十六皆得其情無有寃隠不伸非才也其孰能其考可書中舞陽尉者曰舞陽大約地廣他盜往往囊槖於其間居一嵗凡竊與彊者凡十一前件官捕得之其亡者一而已非才焉固不能可書中法曹劉昭逺者曰法者禮之防也其用之以當人情爲得刻者爲之則拘而少恩前件官以通經舉進士始掾於此若老於爲法者每抱具獄必傅之經義然後處故無一不當其情其考可書中載在容齋隨筆予每見今世考語只用一二語遂定殿最彌文者或用駢儷語至數十言於事實頗略私心病之乃知宋時綜核如此儻可據以爲法耶

周禮六官文密意詳固是聖人之制作後世惟漢制最得簡易之道只以丞相總百官而九卿分治天下之事誠所謂運天下於掌上也使人主擇相相擇九卿九卿分職各擇其屬𨿽世守之可也宋承唐敝神宗有爲其意以爲據今日之事實考前世之訛謬刪定重復去其冗長必有此事乃置此官其意可謂善矣

唐開元中置麗正書院聚文學之士修書以張說爲使有司供給優厚中書舍人陸堅欲奏罷之惜費也說曰自古帝王於國家無事之時莫不崇宮室廣聲色今天子獨近禮文儒發揮典籍所益者大所損者防宋太宗平列國所得祼將之士頗多無地處之於是設館修三大書命宋白等總之三大書者冊府元太平禦覽文苑英華也禦覽外又別修廣記五百卷亦皆優爲供給蓋將以馳驅一時之人才使之樂而防老其本意初不爲書籍也明君賢相眞自有度

錢唐徐子健以醫術防江湖間故兵部尙書徐賔之孫也爲予言其祖徵交趾時過鴨嘴灘爲飛石所拒有兵噐曰李公車孩兒把【音霸】上設伏機其下只用一人引繩發之石遂亂飛能渡江椎擊其灘闊一二里許中逺如神又聞有水底連天礟先沈銅鐵大炮於水中以蘆葦接長洞中藏藥綫於其內水戰時用之亦曰神妙

宋承唐制以同平章事爲宰相之職無常員有二人則分日知印以丞郎已上至三師爲之其上相爲昭文殿大學士監修國史其次爲集賢殿大學士或置三相則昭文集賢兩學士並監修國史並除焉太祖幹徳間以趙韓王普爲相爲置參知政事以副之參知政事者與參庻務以毗大政其除授不宣制不押班不知印不預奏事不升政事堂殿庭別設專位於宰相及勑尾署銜降一等至道元年詔與宰相體例並同親王樞密使畱守節度使兼中書令侍中同平章事者則謂之使相不預政事不書勑惟宣勑除授者勑尾存其銜而已神宗新官制於三省置侍中中書尙書二令而不除人而以尙書令之貳左右僕射爲宰相左僕射兼門下侍郎以行侍中之職右僕射兼中書侍郎以行中書令之職復別置中書門下侍郎尙書左右丞以代參知政事之職徽宗政和間左右僕射爲太宰少宰仍兼兩省侍郎靖康間復爲左右僕射髙宗建炎間攺尙書左右僕射各同中書門下平章事門下中書二侍郎並攺爲參知政事廢尙書左右丞乾道間又攺尙書左右僕射爲左右丞相云按唐宋置相沿革如此陳平有言宰相上佐天子理陰陽順四時下遂萬物之宜外鎭四夷諸侯內親附百姓使卿大夫各任其職此確論也元儒馬端臨亦謂相業無所不統不容拘以一職乃有同中書門下三品同平章事參知機務參預政事之名又謂宰相總百官弼天子旣不當儕之他官而其上不當復有貴官矣唐自開元以來郭元振李光弼相繼以平章事爲節度使謂之使相而宰相之職儕於他官自此始宋自元祐以後文潞公呂申公相繼以平章國家重事序宰相上而宰相之上復有貴官自此始然郭李以勲臣名將爲之宜也自此例一開於是田承嗣李希烈之徒俱以節鎭帶同平章事非一人極而至於王建馬殷錢鏐之輩蠭起盜地者皆欲效之蓋鄙他官而不爲而必欲儕於宰相以自附於郭李則唐中葉以後所謂平章者如此文呂以碩徳老臣爲之宜也自此例一開於是蔡京王黼相繼以太師總知三省事三日一朝赴都堂治事以至於韓侂冑賈似道擅權專政之久者皆欲效之蓋卑宰相而不屑爲而必求加於相以自附於文呂則宋中葉以後所謂平章者如此其感嘆於世變者深矣

儼山外集卷二十七﹤子部﹐雜家類﹐雜編之屬﹐儼山外集﹥

欽定四庫全書

儼山外集卷二十八

明陸深撰

同異錄上

進同異錄序

臣愚才拙器疎力小圖大故嘗狹陋漢唐之治思欲致身唐虞之朝恭遇陛下繼統禦極天縱性成眞堯舜之主也千載一時益思自奮第愧誠意素薄不識獻納之宜言出禍隨動與罪會仰賴陛下仁聖曲賜保全尙與衣冠之列昨自講筵出佐延平延平實文獻之邦楊羅李朱四賢之遺風猶在水土相宜職務易稱臣頗得以讀書向學每見先儒議論有功於大典禮大政事者手自札錄未及三月又陛下特超常資付以山西學政俾列憲臣增還舊秩非臣捐糜所能報也比至山西巡行之暇偶出舊編粗加詮次分爲上下謹用繕寫上塵乙覽伏惟聖人之學貴得其要帝王之務在知所先儻事博覽泛觀殆非神明化育所以無聲無臭之妙也頗恨時日有限文籍少隨不免掛一而漏萬譬如涓埃何益海嶽然裒多益寡之志終存而萬折必東之性難攺竊伏自念臣本農家僻居江海之上兼有藏書可資考索衣食所餘足備筆札之費儻乞賜骸骨少假嵗時臣當部分首尾兼總條貫勒成一家之言庸爲萬防之助罔知可否若蹈淵冰不勝恐悚待罪之至臣謹序

典常上

臣深釋曰典常經久之意上簡帙之首也是編皆古人之成軌乃今時之急務第厥所由蓋將以寓施爲緩急之序而區區一得之愚亦因以附見於此

歐陽修唐紀贊略

自古受命之君非有徳不王自夏后氏以來始傳以世而有賢有不肖故其爲世數亦或短或長

司馬光應詔論略

漢世國家有大典禮大刑獄大徵伐必下公卿大夫博士議郎議其議者固不能一必有參差不齊者矣於是天子稱制決之曰丞相議是或曰廷尉當是而羣下帖然無有不服者矣

又曰古之帝王聞人之言則能識其是非故謂之聰觀人之行則能察其邪正故謂之明是非旣辧邪正旣分姦不能惑佞不能移故謂之剛取是而捨非誅邪而用正確然無所疑故謂之斷誅一不肖而天下不肖者皆懼故謂之威賞一有功而天下有功者皆喜故謂之福

富弼邪正辧略

夫天子無官爵無職事但能辧別君子小人而進退之乃天子之職也自古稱明王明君明後者無他惟能辧別君子小人而用捨之方爲明矣至於煩思慮親細故則非所以用明之要也

歐陽修禮樂誌略

由三代而上治出於一而禮樂達於天下由三代而下治出於二而禮樂爲虛名古者宮室車輿以爲居衣裳冕弁以爲服尊爵爼豆以爲器金石絲竹以爲樂以適郊廟以臨朝廷以事神而治民其嵗時聚會以爲朝覲聘問懽欣交接以爲射鄕食饗合眾興事以爲師田學校下至裏閭田畝吉凶哀樂凡民之事莫不一出於禮由之以敎其民爲孝慈友悌忠信仁義者常不出於居處動作衣服飲食之間蓋其朝夕從事者無非乎此也此所謂治出於一而禮樂達於天下使天下安習而行之不知所以遷善逺罪而成俗也及三代已亡遭秦變古後之有天下者自天子百官名號位序國家制度宮車服器一切用秦其間𨿽有欲治之主思所攺作不能超然逺復三代之上而牽其時俗稍卽以損益大抵安於苟簡而已其朝夕從事則以簿書獄訟兵食爲急曰此爲政也所以治民至於三代禮樂具名物而藏於有司時出而用之郊廟朝廷曰此爲禮也所以敎民此所謂治出於二而禮樂爲虛名

劉顏輔弼名對序略

昔者三王咸設四輔一曰師二曰保三曰疑四曰丞俾居左右前後各主訓防論思又建三公以總百揆書曰夢帝賚予良弼又曰弼予一人是四輔三公九卿通謂之輔弼故西漢汲黯曰天子置公卿輔弼之臣寧令從諛承意陷主於不義乎則三公九卿通謂之輔弼明矣皆所以勗仁勸道補政益徳申朝廷之大義固社稷之長策致君上於無過措國家於不傾出入詢謀言動獻替者也是以持平守正審情切事中於時病合於物心一言之發足以廣其聰明一語之行足以垂其法度此乃輔弼之臣應對之名者也

徐積書鄭綮傳略

天下之所恃而爲安危者誰乎曰宰相焉耳故自朝廷百執事至於州縣之吏不幸而一非其人不過敗其一局之事耳至於宰相者其人一非則天下殆矣𨿽亡宗赤族何益禍敗蓋天子之於天下也得其術則其道甚易宰相佐天子治天下以一身而當天下之責𨿽得其術其道甚難

蔡襄送黃子思寺丞知咸陽序略

天子之尊下視民人逺絕不比然出政化行徳澤使之速致而均被者蓋其所闗行有以始而終之者也惡乎始宰相以始之惡乎終縣令以終之輔相天子施政化徳澤自朝廷下四方而至扵縣令者承其上之所施然後周致於其民也近天子莫如相相必得賢故能輔其政化徳澤之施也近民莫如令令無良焉𨿽政敎之美徳澤之厚而民莫由致之也相近天子而令近於民其勢固殊然其相與貫通以爲本末是必動而相濟者也民知所賴而相休養以業其生惟令而已令之於民察其土風井閭而別其善惡彊弱富貧勤惰寃讐疾苦以條辧而均治之使咸得其平焉令之責豈輕也哉

歐陽修請補館職疏略

臣竊以治天下者用人非止一端故取士不以一路若夫知錢谷曉刑獄熟民事精吏幹勤勞夙夜以辦集爲功者謂之才能之士明於仁義禮樂通於古今治亂其文章論議與之謀慮天下之事可以決疑定策論道經邦者謂之儒學之臣善用人者必使有才者竭其力有識者竭其謀故以才能之士布列中外分治百職使各辦其事以儒學之臣置之左右與之日夕謀議求其要而行之而又於儒學之中擇其尢者置之廊廟而付以大政使總治羣材眾職進退而賞罰之此用人大略也

劉摰分析助役論略

祖宗累朝之舊臣則鐫刻鄙棄去者殆盡國家百年之成法則剗除廢棄存者無防豈不怪天下所謂賢士大夫比嵗相引而去者凡防人矣

亦當察此乎去舊臣則勢位無所軋已而權可保也去異已者則凡要路皆可以用門下之人也去舊法則曰今所以制馭天下者是己之所爲而

必將久任以聽其伸縮也

臣深謹案摰此論蓋當王安石變法之日然安石猶知畏名義創宮觀以處異議而朝廷之體不失卒使宋社丘墟金人搆禍其源已兆於此摰之論可監已臣又案章內空白二字乃前朝臣子尊稱君上之文義當避闕餘仿此

劉摰論人才疏略

臣竊以爲治之道惟知人爲難蓋善惡者君子小人之分其實義利而已然君子爲善非有心於善而惟義所在小人爲惡頗能依眞以售其僞而欲與善者淆故善與惡𨿽爲君子小人之辧而常至於不明世之人徒見其須臾而不能覆其久也故君子常難進而小人常可以得志此不可不察也是故今天下有二人之論有安常習故樂於無事之論有變古更法喜於敢爲之論二論各立一彼一此時以此爲進退則人以此爲去就臣嘗求二者之意蓋皆有所爲而爲非也樂無事者以爲守祖宗成法獨可以因人所利據舊而補其偏以馴致於治此其所得也至昧者則茍簡怠惰便私膠習而不知變通之權此其所失也喜有爲者以謂法爛道窮不大變化則不足以通物而成務此其所是也至鑿者則作聰明棄理任智輕肆獨用彊民以從事此其所非也彼以此爲亂常此以彼爲流俗畏義者以並進爲可恥嗜利者以守道爲無能二勢如此士無歸趨臣謂此風不可浸長

唐制略

給事中得以封駮詔書封謂封還詔書而不行駮謂駮正詔書之所失

孫覺論章疏略

凡人臣當謹宻者以君子小人消長之勢未分言有漏泄或能致禍如其不宻則害於其身若遭值明主危言正論無所忌憚亦何謹宻之有乎惟有姦邪小人以枉爲直懼爲公論之所不容則惟恐其言之不宻若得此輩在位

何所利乎

臣深謹按易曰君不宻則失臣臣不宻則失身防事不宻則害成此宻說之所由始也竊詳宻之爲義蓋具數端有縝宻有祕宻有隠宻有深宻有愼宻有微宻有機宻有茂宻若夫君臣事防之間大抵縝宻之意居多而非必専主於祕宻也語云有天徳便可行王道其要只在愼獨愼獨云者正宻之謂也何者有縝宻則祕宻該焉有祕宻而無縝宻此禍亂之所乘以起者也昔趙淸獻公晝之所爲夜必焚香以告天不敢告者不敢爲也乃所謂宻也究而言之其所謂宻者乃不敢爲也非不敢告也

宋祁慶曆兵錄序略

世之言兵者緣井田作乘車卽鄕爲軍因田爲搜周法則然外制郡國內彊京師兵非虎符不得發漢法則然開府籍軍混兵於農使士皆土著有格死無叛上唐制則然然晚周力分諸侯其獘弱者常分暴者常並故列國相軋而亡漢衰權假彊臣其獘勢侔則疑力寡則隨故僣邦鼎峙而立唐季亂生置帥其獘弱故羣不逞糜潰而爭宋興剗五代余亂一天下之權僣藩納地梗帥嬰法經武制眾罔不精明凡軍有四一曰禁兵殿前馬步三司隸焉卒之鋭而慓者充之或挽彊或塌張或戈船突騎或投石擊刺故處則衞鎭出則更戍二曰廂兵諸州隸焉卒之力而悍者募之天下已定不甚恃兵惟邊蠻夷者時時與禁兵參屯故専於服勞間亦戍更三曰役兵羣有司隸焉人之遊而惰者入之若牧置若漕挽若管庫若工技業一事專故處而無更凡軍有額居有營有常廩有橫賜四曰民兵農之健而材者籍之視鄕縣大小而爲之數有部曲無營壁闕者輒補嵗一閱焉非軍興不得擅行

臣深謹案祁論歷代制兵甚有要約又斷之曰始未嘗不善而後稍陵遲亦深著鑑戒宋之後州郡兵弱竟成金人之禍又令人慨然於藩鎭之不設也

潘興嗣通論略

昔者井法大壞而天下之民病矣然而智者一出則藏兵於民藏食於兵以全制勝坐而收功則謂之屯田者是也漢嘗以數萬之眾臨氐羌氐羌固小矣而議者謂費而勝之不若以全制也於是以萬人畱田果無一矢一鏃之費而虜平矣曹操出於擾攘之際憂不先於天下而憂食不出於兵也於是大興屯田以示天下之形勢勢莫微於羌事莫急於操時顧必先此者蓋不茍一切之便而以深久之利爲慮也昔者兵賦之法大壊而天下之武備虛矣然而智者一出則兵有府府有帥帥有統唐嘗以六十萬之眾田於近輔之郊當四方有事時長戈利防奮然而直往及其無事則偃兵以就農故天下之言武備者必先府兵今以數十萬之眾宿於燕秦晉魏之地半天下之賦長轂巨軸逆險溯波而上不足以給奉養重商賈之利出內帑之金不足以佐費用無事之時顧且如此一旦有事則重以四方之兵倍數而益之豈惟費廣而坐飼之驕不足以臨敵也

臣深聞之先師章文懿公懋懋至金陵時猶及見國初人道遇白須眉輒下馬問遺事有告之曰太祖最畱意屯田嘗曰吾京師養兵百萬要令不廢百姓一粒米每以逺田三畝易城外民田一畝爲屯田不足則移數衞於江北今江浦六合諸屯是已其法每一軍撥田三十六畝嵗收一十八石爲子粒除與月糧嵗十二石閏加一石餘六石上倉其分畨宿衞上直並打差應役一應軍人於數內支給口糧又余以充倉厫之費行之數年倉厫苫蓋完備而儲偫丰足自後屯田悉爲勢豪所侵其法漸廢而江北諸屯荒蕪者亦多今制民出力以養軍軍出力以衞民二分而後兩獘沿邊諸鎭則嵗運府藏以給之驕兵債帥天下之民有不勝其困矣今日之屯田恐不可不講也

朱仲晦應詔封事略

今將帥之選率皆膏粱騃子廝役凡流徒以趨走應對爲能苞苴結托爲事物望素輕旣不爲軍士所服而其所以得此差遣所費已是不貲以故到軍之日惟務裒斂刻剝經營賈販百種搜羅以償債負債負旣足則又別生希望愈肆誅求蓋上所以奉權貴而求陞擢下所以飾子女而快巳私皆於此乎取之至於招收簡閱訓習撫摩凡軍中之急務往往皆不暇及軍士旣已困於刻剝苦於役使而其有能者又不見優異無能者或反見親寵怨怒郁積無所伸訴平時旣皆悍然有不服之心一旦緩急何由可恃

張齊賢諫北徵略

自古疆場之難非盡由戎狄亦多邊吏擾而致之若緣邊諸寨撫禦得人但使峻壘深溝畜力養鋭以逸自處寧我致人此李牧所以稱良將於趙用此術也所謂擇卒未如擇將任力不及任人且戎狄之心固亦擇利避害安肯投諸死地而爲冦哉

臣深始至山西巡行忻代之間因得以訪問三闗事宜若諸邊守此上策也但所謂邊吏擾致之今則不然今日之獘乃在報功耳當大舉入冦之時邊將盡皆束手無策敗衂則朝廷任其害冦旣出境乃要利鏟截幸得疲罷之餘者數級則以奏捷要賞也

蘇轍上神宗書略

古者天子七廟三昭三穆與太祖而七以人子之愛其親推而上之至於其祖由祖而上至於百世宜無所不愛無所不愛則宜無所不廟苟推其無窮之心則百世之外無非廟而後爲稱也聖人知其不可故爲之制七世之外非有功徳則疊毀春秋之祭不與莫貴於天子莫尊於天子之祖而廟不加於七何者恩之所不能及也何獨至於宗室而不然臣聞三代之間公族有以親未絕而列於庶人者兩漢之法帝之子爲王王之庶子猶有爲侯者自侯以降則庶子無復爵土蓋有去而爲民者有自爲民而復仕於朝者至唐亦然故臣以爲凡今宗室宜以親疏貴賤爲差以次出之使得從仕比於異姓擇其可用而試之以漸凡其秩祿之數遷敍之等黜陟之制任子之令與異姓均臨之以按察持之以寮吏威之以刑禁以時察之使其不才者不至於害民其賢者有以自效而其不任爲吏者則出之於近郡官爲廬舍而廩給之使得占田治生與士庶比今聚而養之厚之以不訾之祿尊之以莫貴之爵使其賢者老死鬱鬱而無所施不賢者居諸隘陋戚戚而無以爲樂甚非計之得也昔唐武徳之初封從昆弟子自勝衣以上皆爵郡王太宗卽位疑其不便以問大臣封徳彞曰爵命崇則力役多以天下爲私奉非至公之法也於是疏屬王者悉降爲公夫自王以爲公非人情之所樂也而猶且行之今使之爵祿如故而獲治民𨿽有內外之異宜無所怨者然臣觀朝廷之議未嘗敢有及此何也以宗室之親而布之於四方懼其啟姦人之心而生意外之變也臣切以爲不然古之帝王好疑而多防𨿽父子兄弟不得尺寸之柄幽囚禁錮齒於匹夫者莫如秦魏然秦魏皆數世而亡其所以亡者劉氏項氏與司馬氏而非其宗室也故爲國者苟失其道𨿽胡越之人皆得謀之苟無其釁𨿽宗室誰敢覬者惟

蕩然與之無疑使得以次居外如漢唐之故此亦去冗費之一端也

臣深謹案王安石當熙丰之間亦嘗裁減宋宗室一時宗學諸生擁馬爲之大閧安石立馬從容諭之曰譬如祖宗親盡而祧何況賢輩宗室並服其言而退斯亦天下之公議也固當不以人廢

馬端臨封建敍略

列侯不世襲始於唐親王不世襲始於宋

又曰古之帝王未嘗以天下爲己私古之諸侯亦未嘗視封內爲己物上下之際均一至公非如後世分疆書土爭城爭地必若是其截然也秦滅六國再傳而滅西漢之初剿滅異代所封而以畀其功臣繼而剿滅異姓諸侯而以畀其同宗又繼而剿滅疏屬劉氏王而以畀其子孫蓋檢制益宻而猜防益深矣周𨿽大封未聞成康而後復畏文武之族偪而必欲夷滅之以建置巳之子孫也漢魏而下每一易主則前帝之子孫殲焉而運祚卒以不永

賈讓治河奏略

治河有上中下策古者立國居民疆理土地必遺川澤之分度水勢所不及大川無防小水得入陂障卑下以爲污澤使秋水多得有所休息左右遊波寛緩而不迫蓋隄防之作近起戰國壅防百川各以自利齊與趙魏以河爲境趙魏瀕山齊地卑下作隄去河二十五里河水東抵齊隄則西泛趙魏趙魏亦爲隄去河二十五里𨿽非其正水尙有所遊蕩時至而去今隄防陿者去水數百步逺者數里迫阨如此不得安息今行上策徙民當水沖者泛濫自定今瀕河十郡治隄嵗費且萬萬及其大決所殘無數如出數年治河之費以業所徙之民遵古聖之法定山川之位使神人各處其所而不相姦且以大漢方制萬里豈其與水爭咫尺之地哉此功一立千載無患故謂之上策若乃多穿漕渠於冀州地使民得以漑田分殺水怒𨿽非聖人法亦救敗術也通渠有三利不通有三害民常罷於救水半失作業水行地上湊潤上徹民則病濕气木皆立枯鹵不生谷決溢有敗爲魚鼈食此三害也若有渠漑則鹽鹵下隰塡淤加肥故種禾麥更爲秔稻髙田五倍下田十倍轉漕舟船之便此三利也今瀕河隄吏卒一郡數千人伐買薪石之費嵗數千萬足以通渠成水門又民利其漑灌相率治渠𨿽勞不罷民田適治河隄亦成此誠富國安民興利除害支數百嵗故謂之中策若乃繕完故隄增卑培薄勞費無已數逢其害此最下策也

臣深謹案河事要領無過於此奏故采其尢得要領者著於篇但古今所不同者讓論自東北入海故爲順今日則障之南行入海故爲逆以本朝定鼎燕都防運道故也臣家江河下流蓋嘗睹其入海之處江流視河尢盛然江害少而河患多何也大抵水分則力微並則勢悍力微則爲利勢悍則滋害又河流或斷而江流常行斷則易淤而淺行則順利而深其所達滯固然也況江源出峽則洞庭彭蠡爲之瀦科坎旣明流止有制是故江患嘗少河出洛陽行梁宋間土旣疏而無所遊泊並夷夏數十百之水而縱其所如安保其不爲害也哉今日治河次第固自有所以讓之論爲不疎矣

馬端臨戶口序略

古之人方其爲士則道問學及其爲農則力稼穡及其爲兵則善戰陣投之所向無不如意是以千里之邦萬家之聚皆足以世守其國而扞城其民民眾則其國彊民寡則其國弱光嶽旣分風气日漓民生其間才益乏而知益劣士拘於文墨而授之介冑則慙農安於犁鋤而問之刀筆則廢以至九流百工釋老之徒食土之毛者日繁於是民之多寡不足爲國家之盛衰

髙錫勸農論略

勸農者古典也在於知其病而去之夫農之病者由制度隳也制度隳則下得以僣上是故宮室無常規服玩無常色器用無常宜飲食無常味四者偕作於是奇伎淫巧出焉浮薄澆詭騁焉業専於是貨易於是者利甚厚於農矣凡民之情所急者利於今之農其利甚寡農家之利田與桑也田桑之所出者谷帛夫以墾之婦以蠶之力竭气衰方見谷帛谷帛之價輕重不常農家出則其價輕入則其價重輕重之起於時也時底於稔故有輕而出時遇於凶故有重而入稔旣輕出凶又重入敢言利乎且務奇伎淫巧浮薄澆詭皆坐而獲利焉誰肯勤於農哉若欲勤農先思舉制制度舉則下無以僣上上之宮室下不得宅焉上之服色下不得衣焉上之品用下不得舉焉上之飲食下不得薦焉則奇伎淫巧浮薄澆詭者盡息矣農不勸而自勸也

臣深謹案錫所論著頗盡傷農害農之故然於國家勸農之法制疎矣采其要者如此

蘇軾徐州上書略

徐州爲南北之襟要而京東諸郡彭城所寄也昔項羽入闗旣燒咸陽而東歸則都彭城夫以羽之雄略捨咸陽而取彭城則彭城之險固形便足以得志於諸侯者可知矣臣觀其地三面被山獨其西平川數百里西走梁宋使楚人開闗而延敵材官騶發突騎云縱眞若屋上建瓴水也地宜菽麥一熟而飽數嵗其城三面阻水樓堞之下以汴泗爲池獨其南可通車馬而戲馬臺在焉其髙十仞廣袤百步若用武之世屯千人其上聚櫑木炮石凡戰守之具以與城相表裏而積三年糧於城中𨿽用十萬人不易取也其民皆長大膽力絕人喜爲剽掠小不適意則有飛揚跋扈之心非止爲盜而已漢髙祖沛人也項羽宿遷人也劉裕彭城人也朱全忠碭山人也皆在今徐州數百里間耳其人以此自負凶桀之气積以成俗魏太武以三十萬眾攻彭城不能下而王智興以卒伍庸材恣雎於徐朝廷亦不能下豈非其地形便利人卒勇悍故耶

臣深謹案宋都汴故彭城爲左臂子瞻徐州形勢爲宋論也亦甚明切我朝都燕則徐州形勢所系尢大蓋以百物所輸多從南上今日之喉襟也惜乎子瞻自守之策居多猶未盡彭城之利害也

儼山外集卷二十八

欽定四庫全書

儼山外集卷二十九

明陸深撰

論述下

臣深釋曰道無精粗法有倫要故析爲下篇並皆奇文奧義可以考見古今之物情習俗蓋有神明之道焉各仍舊篇故曰論述

楊時求仁齋記略

吾邑距中州數千里之逺舟車不通縉紳先生與一時懷徳秉義之士足以表世範俗者皆無自而至士之欲爲君子者何所取資耶故後生晚學無所窺觀遊談戲謔不聞箴規切磨之益同則嬉狎異則相訾至悖義逾禮而不悔𨿽英材異稟間時有之亦不過誦六藝之文百家之編爲章句之儒釣聲利而已一日衒鬻而不售則反視平昔所有皆陳腐剽剝無所用之往往轉而易業者十嘗六七此與防夫販父積百貨坐市區逐什一之利流徙無常者何異耶予嘗悼之又竊自悲其力之不足欲逃此而未能思得吾黨之士柔不溺於隨剛不憤於欲者相進於道庶防少激頽俗今吾子乃能經營於此以教學爲事是眞有志者哉

臣深謹案楊時字中立宋徽宗時人世稱龜山先生今之延平府將樂縣人也程門髙第弟子贈將樂伯宋史有傳我朝從祀夫子廟庭臣至延平訪其遺文讀之首錄此文以寓世道之感

朱熹余龍山文集序略

熹少時猶頗及見前輩而聞其餘論覩其立心處已則以剛介質直爲賢當官立事則以彊毅果斷爲得至其爲文則又務爲明白磊落指切事情而無含糊臠捲睢盱側媚之態使讀之者不過一再卽曉然知其爲論某事出某策而彼此無疑也近年以來風俗一變上自朝廷縉紳下及閭巷韋布相與傳習一種議論制行立言專以醖借襲藏圓熟軟美爲尙使與之居者窮年而莫測其中之懷聽其言終日而莫知其意之所鄕回視四五十年之前風聲气俗蓋不啻寒暑朝夜之相反是孰使之然哉觀於龍山余公之文者亦可以慨然而有感矣

臣深聞之唐臣劉禹錫曰文章與時髙下豈不信哉今世論文章之獘者必曰晚宋晚宋云蓋言文旣而宋亦晚矣嗚呼可不懼哉可不懼哉觀於文公所稱四五十年前正當龜山之時又觀龜山前所云者習俗已自變矣宋之盛時可想見也臣於時事頗有所感故知文體所系大矣

唐庚辧同論略

道至於聖人極矣豈容復有異乎然禹之措置如此湯之措置如此文武周公之措置則又如此使數聖人比肩而事主交臂而共政則論事之際吾意必有同異者矣寧能盡合乎是猶有辭焉曰時不同也若諸子之論性豈復系於時哉而孟子之說如此荀子揚子之說則又如此使數人者比肩而事主交臂而共政則論事之際吾意其必有同異者矣寧能盡合乎是亦有解焉曰師友有不同也若子夏子遊曾子子張之徒則又將安所諉哉皆出於周末不可謂之異時皆受道於洙泗之間不得謂之異師講業請益周旋出處奔走憂患蓋無適而不同者凡數十年不得謂之異友而論交論學如黑白之相反方圓大小之不相及也此復何哉說者以爲孔子歿學者無所統一使夫子在學者宜不至此然吾聞孔子行年六十而六十化始之所謂是卒而非之曰言豈一端而已夫各有所當也此一人耳而有所謂昔日之言有所謂今日之言者而況於眾口乎是以先王知羣言之不可一也因使人人得極其說而不以同異爲誅賞公卿大夫之出於斯時者亦人人各薦其所聞而不以同異爲喜慍何者閨門之內父子兄弟相與言而有可有不可筮人布蓍卜人引龜而防之一從一不從故曰物之不齊物之情也寧可罪哉今爲申商之學則不然以謂同心同徳者周人所以興離心離徳者商人所以亡刑賞生殺足以整齊天下而不塞異議之口則非所以一道徳而同風俗噫古之所謂同心同徳者果謂此耶吾不忍聞是說矣周公之時朝廷之士不爲少矣而東徵之議書稱十夫子翼則同者寡而有不同者眾矣豈皆小人耶豈皆誅之耶夫以周公之權而十人者助之其勢足以誅鋤羣臣之異巳者爲有餘矣鼻息所向天下其孰敢違然近於人情通於物理忠於王室而推至公於天下者終不肯爲此何則駕馭羣臣正恐其雷同耳奴婢同則家道危臣下同則人主孤人主孤而天下之覆可勝諱哉古人所以貴和而賤同者慮此

臣深謹案唐庚字子西盛宋時人而文亦雄健條暢臣每愛之殆不下蘇氏兄弟也

劉更生災異封事略

臣聞舜命九官濟濟相讓和之至也眾賢和於朝則萬物和於野故簫韶九成而鳳凰來儀百獸率舞四海之內靡不和寧文武周公崇推讓之風諸侯和於下天應報於上幽厲之際朝廷不和自此之後天下大亂春秋之世災異並起禍亂輒應弒君亡國不可勝數由此觀之和气致祥乖气致異天地之常經古今之通誼也今

開三代之業招文學之士優遊寛容使得並進今賢不肖渾淆白黑不分邪正雜揉忠讒並進轉相是非毀譽混亂所以熒惑耳目感移心意不可勝載分曹爲黨往往羣朋將同心以陷正臣正臣進者治之表也正臣陷者亂之機也乘治亂之機未知孰任而災異數見此臣所以寒心者也夫乘權借勢之人子弟叢集於朝羽翼陰附者眾輻輳於前毀譽將必用以終乖離之咎是以日月無光雪霜夏隕海水沸出陵谷易處列星失行皆怨气之所致也原其所以然者由上多疑心旣已用賢人而行善政如或譛之則賢人退而善政還夫執狐疑之心者來讒賊之口持不斷之意者開羣枉之門讒邪進則眾賢退羣枉盛則正士消故易有否泰否者閉而亂也泰者通而治也詩雲雨雪麃麃見晛曰消與易同義昔者鯀共工驩兜與舜禹雜處堯朝周公與管蔡並居周位當是時疊進相毀流言相謗豈可勝道哉帝堯成王能賢舜禹周公而消共工管蔡故以大治榮華至今孔子與季孟偕仕於魯李斯與叔孫俱宦於秦魯君始皇賢季孟李斯而消孔子叔孫故以大亂污辱至今故治亂榮辱之端在所信任信任旣賢在於堅固而不移詩云我心匪石不可轉也言守善篤也易曰渙汗其大號言號令如汗汗出而不返者也今出善令未能逾時而反是反汗也用賢未能三旬而退是轉石也論語曰見不善如探湯今二府奏佞讇不當在位歷年而不去故出令則如反汗用賢則如轉石去佞則如拔山如此望陰陽之調不亦難乎昔孔子與顏淵子貢更相稱譽不爲朋黨禹稷與臯陶傳相汲引不爲比周何則忠於爲國無邪心也故賢人在上位則引其類易曰飛龍在天大人聚也在下位則思與其類俱進易曰拔茅茹以其彚徵吉在上則引其類在下則推其類故湯用伊尹不仁者逺而眾賢至類相致也今佞邪與賢臣並交防之內合黨共謀違善依惡歙歙訿訿數設危險之言欲以傾移主上此天地之所以先戒災異之所以重至者也自古明聖未有無誅而治者也故舜有四放之罰而孔子有兩觀之誅然後聖化可得而行今以明知誠深思天地之心迹察兩觀之誅覽否泰之

卦觀雨雪之詩歷周唐之所進以爲法原秦魯之所消以爲戒考祥應之福省災異之禍以揆當世之變放逺邪佞之黨壊散險詖之聚杜閉羣枉之門廣開眾正之路決斷狐疑分別猶豫使是非炳然可知則百異消滅而眾祥並至太平之基萬世之利也臣深始至延平偶得漢書舊本一冊讀之因節此文並正家疏略之自此已後則隨所得入錄矣

匡衡論治性正家疏略

臣聞治亂安危之機在乎審所用心蓋受命之王務在創業垂統傳之無窮繼體之君心存於承宣先王之徳而褒大其功昔者成王之嗣位思述文武之道以養其心休烈盛美皆歸之二後而不敢專其名是以上天歆享鬼神祐焉其詩曰念我皇祖陟降庭止言成王常思祖考之業而鬼神祐助其治也

聖徳天覆子愛海內然陰陽未和姦邪未禁者殆論議者未丕揚先帝之盛功爭言制度不可用也務變更之所更或不可行而復復之是以羣下更相是非吏民無所信臣竊恨國家釋樂成之業而虛爲此紛紛也願

詳覽統業之事畱神於遵制揚功以定羣下之心大雅曰無忝爾祖聿修厥徳孔子著之孝經首章蓋至徳之本也傳曰審好惡理情性而王道畢矣能盡其性然後能盡人物之性可以贊天地之化治性之道必審巳之所有餘而彊其所不足蓋聰明疏通者戒於太察寡聞少見者戒於壅蔽勇猛剛彊者戒於太暴仁愛溫良者戒於無斷湛靜安舒者戒於後時廣心浩大者戒於遺忘必審巳之所當戒而齊之以義然後中和之化應而巧僞之徒不敢比周而望進惟

戒所以崇聖徳

韓愈栁宗元墓志銘略

嗚呼士窮乃見節義今夫平居里巷相慕悅酒食遊戲相徵逐詡詡彊笑語以相取下握手出肺肝相示指天日涕泣誓生死不相背負眞若可信一旦臨小利害僅如毛髮比反眼若不相識落陷穽不一引手救反擠之又下石焉者皆是也此宜禽獸夷狄所不忍爲而其人自視以爲得計聞子厚之風亦可以少愧矣

富弼辭樞宻副使奏略

臣執性至愚惟道爲務不是飾讓亦非好名美祿髙官人之所欲但看事理有可受與不可受爾茍無後悔受之無疑禍若相隨以死不受今北方𨿽暫通和向去事未可知臣若受賞恐他日復有變動朝廷責使人冒賞之罪臣斷不敢避斧鉞之誅設或朝廷謂使人只是幹一時之事後來不可加責且恕重誅其如天下公論亦不肯放臣矣畏懼公論甚於斧鉞臣所以累次不敢受賞功之命者實欲逃他日斧鉞之責公論之逼也

蘇軾上神宗書略

臣之所欲言者三願

結人心厚風俗存紀綱而已人主之所恃者人心失人心則亡此必然之理是以君子未論行事之是非先觀眾心之向背謝安之用諸桓未必是而眾之所樂則國以安庾亮之召蘇峻未必非而勢有不可則反爲危辱自古及今未有和易同眾而不安剛果自用而不危者也

國家之所以存亡者在道徳之淺深而不在乎彊與弱歷數之所以長短者在風俗之厚薄而不在乎富與貧道徳誠深風俗誠厚𨿽貧且弱不害於長而存道徳誠淺風俗誠薄𨿽彊且富不救於短而亡人君知此則知所輕重矣夫國之短長如人之壽夭人之壽夭在元气國之長短在風俗世有尫羸而壽考亦有盛壯而亡若元气猶存則尫羸而無害及其已耗則盛壯而愈危故臣願

愛惜風俗如防元气古之人非不知深刻之法可以齊眾勇悍之夫可以集事忠厚近於迂闊老成初若遲鈍終不肯以彼而易此者顧其所得小而所喪大也自古用人必須歷試𨿽有卓異之器必有己試之效一則使其更變而知難事不輕作一則待其功髙而望重人自無辭大抵名器爵祿人所奔趨積勞而後遷則人各安分今若多開驟進之門使有意外之得公卿侍從跬步可圖其得者旣不肯以僥幸自名則不得者必皆以沈淪爲恨使天下常調舉生妄心恥不若人何所不至欲望風俗之厚豈可得哉

自建隆以來未嘗罪一言者縱有薄責旋卽超升許以風聞而無官長風采所系不問尊卑言及乘輿則天子攺容事闗廊廟則宰相待罪聖人深意流俗豈知蓋臺諫未必皆賢所言未必皆是然須養其鋭气而借之重權者豈徒然哉將以折姦臣之萌也夫姦臣之始以臺諫折之而有餘及其旣成以干戈取之而不足臣自幼小所記及聞長老之談皆謂臺諫所言常隨天下公議公議所與臺諫亦與之公議所擊臺諫亦擊之及至英廟之初始建稱親之議本非人主大過亦無典禮明文徒以眾心未安公議不允當時臺諫以死爭之今者物論沸騰人怨交至公議所在亦可知矣相顧不發中外失望夫彈劾積威之後𨿽庸人亦可以奮揚風采消委之餘𨿽豪傑有所不能振起臣恐自玆以往習慣成風盡爲執政私人以致人主孤立紀綱一廢何事不生孔子曰鄙夫可與事君也與哉其未得之也患得之旣得之患失之茍患失之無所不至矣臣始讀此書疑其太過以爲鄙夫之患失不過備位而苟容及觀李斯憂恬之奪其權則立二世以亡秦盧杞憂懷光之數其惡則誤徳宗以再亂其心本生於患失其禍乃至於喪邦孔子之言良不爲過是以知爲國者平居必當有忘軀犯顏之士則臨難庶防有徇義守死之臣

陳瓘論蔡京疏略

自古爲人臣者官無髙下干犯人主未必得禍一觸權臣則破碎必矣或以爲離間君臣或以爲賣直歸怨或托以他事陰中傷之或於已黜之後責其怨望此古之人所不免也

蘇轍快哉亭記略

士生於世使其中不自得將何往而非病使其中坦然不以物傷性將何適而非快

劉摯分析助役論略

近嵗臺諫官疊以言事罷免豈其言皆無補於事與豈皆願爲訐激險直之語以自爲名而潔去與嘗以謂欲言政府之事者其譬如治湍暴之水可以循理而漸之不可以隄防激鬭而發其怒不惟難攻亦爲患滋大故臣自就職以來切慕君子之中道欲其言直而不違於理辭順而不屈其志庶防愚忠少悟天聽而亦不敢悻然如淺丈夫以一言一事輕決去就致聖朝數數逐去言事者而無所裨補思以上全國體而下亦庶防能久其職業而成功名兩月之間才十餘疏其言及助役法者止三疏耳當天下多事之時而臣言簡緩又不足以感悟則其負

已多矣不意大臣之怒臣至如此

張舜民史說略

韓退之潮陽之行齒髮衰矣不若少時之志壯也故以封禪之說迎憲宗又曰自今請攺事

觀此言傷哉丈夫之操始非不堅誓於金石淩於雪霜旣而怵於死生顧於妻孥罕不回心低首求免一時之難者退之是也退之非求富貴者也畏死爾故善爲國者如農圃然初則養育其材勿使之夭折終則將就其美勿使之摧折君臣相成同底於道顧必使之至於盡歡竭忠之地亦何有哉惟樂天則不然知其不可爲而一切捨之危行而放其言懷捲而同其塵可謂晦而明柔而立者也故終其身而不辱

崔鶠楊嗣復論略

气類所合物莫能間君臣相與必有所謂合者君子不之察欲彊以口舌折姦人之鋒勢必不振此小人所以常勝君子所以常不勝一也人情逆之則怒順之則喜毀之則怒譽之則喜小人性便諛佞志在詭隨而君子任道直前有犯無隱此小人所以常勝君子所以常不勝二也君子正直是與不妄說人而小人竊爵祿以植朋黨竭智力以市內援此小人所以常勝君子所以常不勝三也君子難進而易退小人易進而難退易進則常在上以制人難進則常在下而爲人所制此小人所以常勝君子所以常不勝四也君子柔亦不茹剛亦不吐不虐幼賤不畏髙明而小人之於人失勢則鼠伏以事之得勢則虎步以陵之此小人所以常勝君子所以常不勝五也君子窮則以命自安而不尢人達則以恕存心而不害物小人在下則不安而懷毒以伺上居上則快意而肆虐以害人此小人所以常勝而君子所以常不勝六也君子一有不安於其心則畏君畏親畏天畏人而小人欲濟其姦則欺君欺親欺天欺人無不可者此小人所以常勝君子所以常不勝七也君子勵廉節崇名譽小人苟獲其欲則天下賤之而不羞萬世非之而不辱此小人所以常勝君子所以常不勝八也君子所言欲訥於行欲敏有過則攺見義則服而小人矜利口以服人喜姦言而文過此小人所以常勝君子所以常不勝九也天下善人少不善人多故君子爲國求人難於選拔而凶邪一嘯則千百爲羣此小人所以常勝君子所以常不勝十也君子不念舊惡以徳報怨而小人忘恩背義至以怨報徳此小人所以常勝君子所以常不勝十一也君子有若無實若虛有功不矜有善不伐而小人無而爲有虛而爲盈露巧而揚能矜功而賣善以惑時君以冀徼幸此小人所以常勝君子所以常不勝十二也君子小人之不敵亦明矣

唐庚察言論略

古之人臣抵掌緩頰說人主以用兵者其言未嘗不引義慷慨豪健俊偉使聽者踴躍激發奮然而從之至考論其心則有爲國計者有爲身謀者是不可以不察也今夫戰則除害於時不戰則遺患於後此有必勝之勢彼有必敗之道思慮深熟利害之形了然於胸中知其決不誤國而後爲之若此者爲國計非身謀也張華裴度是已天下旣平謀臣宿將以侯就第杜門卻掃無所用其奇則瞠目扼腕爭爲用兵之說庶防有以騁其智勇而舒其意气若此者爲身謀非國計也臧宮馬武是巳國家無事貪財嗜利之臣無所僥幸則必鼓倡兵端以求其所欲兵革一動則金錢貨幣玉帛子女何求而不得若此者爲身謀非國計也陳湯甘延壽是已官崇祿厚無所羨慕惴惴然惟恐一日失勢而不得保其所有則必建開邊之議以中人主之欲以久其權若此者爲身謀非國計也楊國忠是已前侯故將失職之臣負罪憂畏思有以撼動其君則爭議邊功以希復進若此者爲身謀非國計也竇憲是已古之人臣逆節已萌而功效未著人心未服則未嘗不因戰伐之功以收天下之望若此者爲身謀非國計也桓溫劉裕是已

儼山外集卷二十九

欽定四庫全書

儼山外集卷三十

明陸深撰

蜀都雜抄

蜀人多奇姓今百家姓以爲出於宋朝故首以趙錢孫李尊國姓也我朝千家姓亦以朱奉天運起文然未見有天姓者而蜀姓或有出於二家外自魏晉以來取才於門閥故姓氏尢重唐重八姓論相於此至不許與他姓爲婚婣自八姓而下凡有三百五十姓宋嘉祐中亦有千姓編鴈門邵思撰姓解則分爲一百七十門至有二千五百六十八氏漢潁川太守聊氏復有萬姓譜古姓之存於今者鮮矣按左氏因生賜姓胙土命氏以字以諡以官以邑才五者而已

峨眉山本以兩山相對如蛾眉故名字當從虫不當從山

月竹嘉定州之產每月生筍

吾郡松江本緣淞江得名其地下每有水災乃去水而作郡吳淞江今吳江寶帶橋一路是已亦名松陵眉州有江亦名松江卽蜀江分派過州城與醴泉江合

嘉靖十五年丙申二月二十八日癸丑四更防將盡地震者三初震房屋有聲雞犬皆鳴隨以天鼓自西北而南後數日得報惟建昌尢甚城郭廨宇皆傾死者數千人都司李某亦與焉

蜀都大抵雨多風少故竹樹皆修聳少陵古栢二千尺人譏其瘦長詩固有放言要之蜀產與他迥異若謂栢之森森者惟蜀爲然所謂喬木如山者亦惟蜀爲然

楊栁多寄生狀類冬靑亦似紫藤經冬不凋春夏之交作紫花散花滿地省衙前有數株冬月望之榮枯各異

峨眉山周回千里髙八十里中有光怪每天晴雲湧浩若銀濤其光五采如輪俗云佛見是已夜半有光熠熠來自天際者又謂之聖燈光相寺在大峨絕頂登其處遙望西天見雪山一云有小鳥如鷦鷯鳴類人言一云自白水躡其巓六十里

峨眉古今之勝境也山中光怪若虹蜺然每見於云日映射之際俗所謂佛光者是已予自陜入川巡撫陜西黃都憲臣伯鄰爲予言曩爲川轄時親登其上觀佛光光未發時有鳥先飛過若言施主發心菩薩來到光旣散復來作聲施主布施菩薩去了又拾藏山中白石大小皆六稜照燿有光采疑光怪卽此石所爲也理當或然但鳥聲何爲者耶近余編修承勛懋昭爲餘言嘗從楊修撰愼用修兩宿其上登絕頂亦見光具五色俯視在云壑中其言白石與黃都憲同惟云鳥聲只三字若言佛現了其鳥類雀而稍大只有三枚別無種類三鳥飛入佛殿中嘗就僧食但不見有長育耳佛殿自西望見三峯插天皆積雪如銀每日下峯頭則殿中燃燈云此西域昆侖山豈所謂日月相掩映爲晝夜者耶夏日從北峯西下冬日從南峯惟春秋之間從中峯下不爽云西域去此尙逺恐目力難及今省城西望亦有雪山聳出晴霽時可見疊茂才三百里爾宋田錫賦詩云髙髙百里作一盤八十四盤靑雲端豈以至髙求至髙耶東坡亦雲峨眉山西雪千里今峨眉當省城南東三百餘里而城樓登望不及要之言八十里六十里者近是

同年安給事磐字公石作州誌亦云有白石如泰山之狼牙上饒之水晶之類置之日隙則有五色光日中則無僧曰佛現者此也予近覓視之大類水晶

嘉定髙任說禽言亦云施主佛現施主請回

夾江縣之伏龜山有仙掌洞今稱紫府洞是已其山云常五色黃色居其中亦佛光之類耶

蜀中山水稱嘉定自古名人寓居其間漢則揚子云晉則郭景純唐則李太白宋則蘇東坡黃山谷晁公武

咸淳間文尙忠字惇詩隠居夾江愛邑西江山之勝並大觀堂築二亭前臨翠嶺下瞰大江暇則擊鮮治具招避地名勝相與登臨觴詠爲樂

五塊石在今萬里橋之西其一入地上疊四石俱方或云其下有一井相傳以爲海眼其南卽漢昭烈陵予疑是當時作陵時所餘嘉定州之金銀岡亦有所謂五塊石

黎州安撫司內小防東有梨樹一株髙九丈圍九尺州人取其枝以接果豈黎以梨名耶州人呼爲三藏梨相傳爲唐僧西遊植黎杖於此曰他日州治在此恐非實事古稱黎杖黎卽苜蓿養之歷霜雪經一二嵗其本修直生鬼面可杖取其輕而堅非梨木也

嘉定州有鳥一名山和尙一名雨道士堪作對偶大藏西域記云阿耨達池在香山之南大雪山北周八百里東南流入海者曰殑伽河西南流入海者曰縛芻河西北流入海者曰徙多河又潛流地下出積石山東北流入海者爲中國之河源阿耨達華言無煩惱似指所謂星宿海者殑伽華言天堂縛芻華言靑徙多華言冷

梵文甚細如敍果有五棗杏等謂之核果梨柰等謂之膚果椰子胡桃等謂之殻果松子栢仁等謂之檜果大小豆等謂之角果核殻易解膚皮膚可啖也角華言亦稱豆角惟檜頗奧按字書空外反麤糠皮謂之檜豈取義華梵不能無相通云

金王子可南云詠西云一片冷裁潭底月六灣斜捲隴頭云又在元世祖前矣

深淘灘淺作堰六言石刻在灌縣相傳以爲秦李冰鑿離堆以利蜀時所爲此恐後人所爲非古詞也至於節宣水利無過此言

蜀城謂之芙蓉城傳自孟氏今城上間栽有數株兩嵗著花予適閱視見之皆淺紅一色花亦凋瘵殊不若吳中之爛然數色也

支機石在蜀城西南隅石牛寺之側出土而立髙可五尺餘石色微紫近土有一窩傍刻支機石三篆文似是唐人書迹想曾橫置故刻字如之事本荒唐此石蓋出傅會然亦舊物也

天涯石在城東門內寶光寺東之側有亭覆之舊志以爲在寧川衞李小旗家問之蜀人莫詳所始意亦萬里橋之類行旅之人志逺也石首鋭而微頑爾

日行黃道月行月道月道交絡黃道外十三日有奇而入經黃道謂之交朔凡月之行歷二十九日五十三分而與日相會謂之合朔

李侍禦鳳翺號五石其居近五塊石故云予問成都石筍遺迹五石指五塊石是也與少陵所賦石筍行不肖又云五塊爲南筍天涯石爲北筍云

永嘉林石介夫婆娑泉石間作萱堂以養母客至竹牀瓦豆具酒簌延之佳山水無不到獨不到郡縣

宋寧宗嘉定十三年興元軍士張福與其黨莫簡作亂以紅巾爲號

予嘗欲取今之州縣推而上之以會於禹貢之命名因以著古今離合遷攺之實爲一書宋浦江倪朴文卿嘗作地輿會元志四十卷惜當時以布衣著書力不能傳其自敍有曰今學者大抵急於利祿而專務於時文故不識者不肯目而識者未暇觀也其言亦可悲矣

撫州出兩大儒前有王荊公安石後有吳文正公澄向使荊公無熙丰之事文正髙不仕之節皆程朱等輩人也荊公值宋祚將衰故釀禍多文正當元運方隆故享福盛此士難以成敗論也

範文穆公成大當宋孝宗時起祠知處州陛對論力之所及者三曰日力曰國力曰天力今盡以虛文耗之不知一時所指者何事後世讀之令人有流涕者

進宋史表或云歐陽所爲最警防者是聲容盛而武備衰論建多而成效少不若議論多而成功少差爲渾成至齊亡而訪王蠋乃存秉節之臣楚滅而諭魯公堪矜守禮之國溫厚典雅之防尢爲藹然一時史官若張翥吳當號稱博洽而危素亦與焉

姚牧庵燧送暢純序稱先師賞其辭而戒之曰弓矢爲物以待盜也使盜得之亦待其人文章固發聞士子之利器然先有能一世之名將何以應人之見役者哉非其人而與之與非其人而拒之鈞罪也非周身斯世之道也其論極爲痛切牧庵嘗受業劉靜修先師必靜修今文集中無此議論

岷嶓潛沱之義難解今蜀山連綿延亙凡居左者皆曰岷右者皆曰嶓凡水出於岷者皆曰江出於嶓者皆曰漢江別流而復合者皆曰沱漢別流而復合者皆曰潛恐屬方言爾故岷謂之汶今汶川是也漢謂之漾或謂之沔或謂之羌今沿漢水而東有寧羌州有沔縣又東有洋縣卽古洋州也洋漾聲相近豈皆得名於漢水雲

按華陽國誌云漢有二源東源出武都氐道漾山因名漾禹貢流漾爲漢是也西源出隴西嶓冢山會白水經葭萌入漢始源曰沔故曰漢沔

楠木材巨而良其枝葉亦森秀可翫成都人家庭院多植之有成行列者其枝葉若相回避然謂之讓木文潞公詩所謂移植虞芮間者以此

成都學宮前綽楔題曰神禹鄕邦予始至視學見而疑之昔堯舜禹嗣興冀爲中州兩河之間聲教曁焉而輿地尙未拓也後千餘年而周始有江漢之化至秦盛彊蜀始通焉彼所謂蠶叢魚鳬鼈靈望帝者文物未備且在衰周之世蜀之先可知也禹都在今之安邑鯀實四嶽封爲崇伯崇今之鄠縣其地遼絕何得禹生於此乎新志亦以此爲疑問之人士皆曰禹生於汶川之石紐村禹穴在焉檢舊志稱唐元和志廣柔縣有石紐村禹所生也以六月六日爲降誕云是蓋幾於巫覡之談至宋計有功作禹廟碑始大書曰崇伯得有莘氏女治水得天下而禹生於此其言頗爲無據有莘氏於鯀亦不經見按莘今之陳畱與崇近鯀娶當或有之鯀爲諸侯厥有封守九載弗績多在河北今諸處之鯀城是已安得治水行天下乎又安得以室家自隨荒裔之地如石紐者乎予益疑之𨿽有功亦曰稽諸人事理或宜然蓋疑詞也此必承元和志之誤而後說益紛紛矣此𨿽於事無所損益而蜀故不可以不辧按揚雄蜀都賦止云禹治其江左思三都所賦人物奇若相如君平文若王褒揚雄怪若萇杜宇僭若公孫劉璋皆列獨不及禹生耶至宋王騰不平左詞作賦致辧頗極辭鋒亦云岷山導江歷經營於禹迹其後云鯀爲父而禹子此槪人倫之辧爾亦不言禹所生也又按華陽國誌載禹治水命巴蜀以屬梁州禹娶於塗山辛壬癸甲而去生子啟呱呱啼不及視三過其門而不入室務在救時今江州之塗山是也帝禹之廟銘存焉志作於晉常璩可謂博雅矣況畱意蜀之材賢然亦不云禹所生也今徒以石紐有禹穴二字証之又安知非後人所爲耶禹穴實在今會稽窆石在焉古稱穴居眾詞也禹平水土時已爲司空恐不穴居今言穴蓋葬處非生處也古今集記則云岷山水源分二派正南入溢村至石紐過汶川則禹之所導江也由是言之石紐蓋禹迹之始而非謂禹所生也又按塗山亦有數說江州今重慶之巴縣有山曰塗鳳陽之懷逺古鐘離也自有塗山啟母石在焉江州治水所經鐘離帝都爲近未知孰是蘇鶚又云塗山有四皆禹迹也並指會稽與當塗云宋景濓遊山記甚詳然亦不能決孔安國曰塗山國名非山也史記所載啟禹之子其母塗山氏之女又似姓氏猶司馬氏歐陽氏之謂恐亦非國名也聊附所疑於此

嘗聞前輩云本朝國體與前代不同者三事其一指邊隘以爲不可一日忘備漢唐故事但防守境內而已近得戶部移文開稱宣府嵗用銀九十二萬五千九百餘兩大同嵗用銀九十九萬二千四百六十餘兩遼東嵗用銀三十九萬四千八百七十餘兩延綏嵗用糧料五十二萬一千三十六石零寧夏嵗用糧料五十三萬四千二百五石艸三百九十三萬九千六百餘束甘肅嵗用糧料六十九萬七千六百零艸五百二十萬三千八百五十四束大約嵗費四百餘萬而隨時用兵不與焉今上大工之費近得工部總計九百餘萬隻大木一項四川已用九十萬尙須九十萬可足川之民力可念也

貴州金竺長官司有僧寺曰羅永庵有一僧題二詩於壁間曰風塵一夕忽南侵天命潛移四海心鳳返丹山紅日逺龍歸滄海碧雲深紫微有象星還拱山漏無聲水自沈遙想禁城今夜月六宮猶望翠華臨閱罷楞嚴磬懶敲笑防黃屋寄團瓢南來瘴嶺千層迥北望天門萬里遙欵段久忘飛鳳輦袈裟新換衮龍袍百官此日知何處惟有羣烏早晚朝人知爲建文君僧遂避去其詩至今畱庵中衞方伯正夫傳其事漫記之以備一說

儼山外集卷三十

欽定四庫全書

儼山外集卷三十一

明陸深撰

古奇器錄【附江東藏書目錄小序】

開元中張說爲宰相有人惠說一珠紺色有光名曰記事珠或有闕忘之事則以手持弄此珠便覺心神開悟事無巨細渙然明曉一無所忘說祕而寶之

龜玆國進奉一枕其色如瑪瑙溫溫如玉其制作甚朴素若枕之則十洲三島四海五湖盡在夢中所見宗帝因名爲遊仙枕後賜與楊國忠

內庫有一酒杯靑色而有紋如亂絲其薄如葉於杯足上有縷金字曰自暖杯上令取酒注之溫溫然有气相吹如沸湯遂收於內藏

開元二年冬至交趾國進犀一株色黃如金使者請以金盤置於殿中溫溫然有暖气襲人上問其故使者對曰此辟寒犀也頃自隋文帝時本國曾進一株直至今日上甚悅厚賜之

太白山有隠士郭休字退夫有運气絕粒之術於山中建茅屋百餘間有白雲亭煉丹洞注易亭修眞亭朝壇集神閣每於白雲亭與賔客看山禽野獸卽以槌擊一鐡片子其聲淸響山中鳥獸聞之集於亭下呼爲喚鐡

內庫中有七寶硯罏一所曲盡其巧每至冬寒硯凍置於罏上硯冰自消不勞置火冬月宗常用之

葉法善有一鐵鏡鑑物如水每有疾病以鏡照之盡見腑臟中所滯之物後以藥療之竟至痊瘥

王元寶家有一皮扇子制作甚質毎暑月燕客卽以此扇置於坐前使新水灑之則颯然風生巡酒之間客有寒色遂命撤去明皇曾命中使取視愛而不釋曰此龍皮扇子也

隠士郭休有一拄杖色如朱漆叩之則有聲每出入遇夜則此杖有光可照十步之內登危涉險未嘗失足杖之力也

學士蘇頲有一錦文花石鏤爲筆架嘗置於硯席間每天欲雨此石架卽津出如汗逡巡而雨頲常以此爲雨無差

虢國夫人有夜明枕設於堂中光照一室不假燈燭岐王有玉鞍一面每至冬月則用之𨿽天气嚴寒而此鞍在坐如溫火之气【已上開元天寶遺事】

東方朔得西域國玉枝以進武帝帝賜近臣年髙者云病則枝汗死則枝折老聃得之七百年不汗偓佺得之三千年不折【洞記】

髙祖初入咸陽宮周行府庫金玉珍寶不可勝言其尢驚異者有靑玉九枝燈髙七尺五寸下作盤龍以口銜燈燃則鱗甲皆動爛炳若列星盈室復鑄銅人十二枚座皆髙二尺列於筵上琴築笙竽各有所執皆防綴華采儼若生人筵下有二銅管上口髙數尺出筵後其一管空一管內有繩大如指一人吹出一人納繩則琴築笙竽等皆作與眞樂不殊有琴長六尺安十三弦二十六徽用七寶飾之銘曰渥璵之樂有玉笛長二尺三寸六孔吹之則見車馬山林隠隠相次吹息則不復見銘曰昭華之琯有方鏡廣四尺髙五尺九寸表裏通明人直來照之影則倒見以手掩心而照之則知病之所在腸胃五臟歷然無礙又女子有邪心則膽張心動

烽火樹積艸池中有珊瑚樹髙一丈二尺一本三柯上有四百六十二條是南越王趙佗所獻號爲烽火樹至夜光景常然

余尙書靖慶曆中知桂州境窮僻處有林木延袤數十里每至月盈之夕輒有笛聲發於林中甚淸逺土人云聞之已數十年終不詳其何怪也公遣人尋之見其聲自一大栢木中出乃伐取以爲枕笛聲如期而發公甚寶惜凡數年公之季弟欲窮其怪命工解視之但見木之文理正如人月下吹笛之像𨿽善畫者不能及重以膠合之則不復有聲矣

附江東藏書目錄小序

余家學時喜收書然覼覼屑屑不能舉羣有也壯遊兩都多見載籍然限於力不能舉羣聚也間有殘本不售者往往廉取之故余之書多斷闕闕少者或手自補綴多者幸他日之偶完而未可知也正徳戊辰夏六月寓安福裏宿屙新起命僮出曝旣乃次第於寓樓數年之積與一時長老朋舊所遺歷歷在目顧而樂焉餘四方人也又慮放失是故錄而存之各系所得儻後益焉將以類續入是月六日史官江東陸深識

夫書莫尙於經經聖人之書也後有作焉凡切於經咸得附矣故錄經第一

性理之書倡於宋而盛之然經之流亞也故錄性理第二

語曰經載道史載事故錄史第三

書作於經史間而非經史可附者槪曰古書故錄古書第四

聖轍旣逝諸子競馳故錄諸子第五

質漸趨華而文集興焉故錄文集第六

四詩旣刪體裁益衍按厥世代考髙下焉故錄詩集第七

山包海匯各適厥用然妍媸錯焉類書之謂也故錄類書第八

紀見聞次時事而掌不在官通謂之史可也故錄雜史第九

山經地誌具險易敍貢賦寓王政矣故錄諸志第十聲音之道與天地通而禮樂所由出也故錄韻書第十一

不幼敎者不懋成不早醫者不速起其道一也故錄小學醫藥第十二

方藝伎術故有成書者孔子曰𨿽小道必有可觀者焉故錄雜流第十三

聖作物覩一代彰矣宣聖從周遵一統故也特爲一錄以次宸章令甲示不敢瀆云目曰制書

儼山外集卷三十一﹤子部﹐雜家類﹐雜編之屬﹐儼山外集﹥

欽定四庫全書

儼山外集卷三十二

明陸深撰

書輯上

前代書家之論著洋洋乎何其備也大抵文過其質寡要約焉予之輯此也擥百代之菁華示一藝之途轍庶使後來求方圓於規矩將由下學而上達也顧防辭奧義獵取牽聨旣已成篇似爲已出不防於掠乎若夫一章之中畢還眾善則今古疊形難以倫序尢乖櫽括之體今故防萃諸家首條品目庶防博洽之士知所由來云爾雲間陸深子淵題

周禮

史記

西漢書

東漢書

三國誌

晉書

南史

北史

隋書

唐書

五代史

宋史

遼史

金史

元史

南唐書

秦李斯筆法

漢蕭何書埶

揚雄法言

訓纂篇

許愼說文

班固滂喜

蔡邕筆論

魏鐘繇筆說

晉衛夫人筆陣圖

王羲之筆埶傳

書說

論書

衛恆四體書埶

書埶

能書錄

宋王愔古今文字志目

羊欣古來能書人名

齊王僧防書賦

論書

筆意贊

梁武帝評書

答陶隠居論書

虞龢論書表

法書目錄

庾元威論書

陶景論書啟

袁昂古今書評

庾肩吾書品論

傅昭書法目錄

蕭綸書評

【後魏】江式論書表

古今文字

隋王最能書錄

善書人名狀

唐太宗評書

論筆法

虞世南筆論

歐陽詢八訣

傳善奴訣

禇遂良論書

何延之蘭亭記

武平一法書記

徐浩古迹記

論書

顏眞卿述張長史筆法

賈耽說文字源序

顏元孫幹祿字書序

竇臮述書賦

張懷瓘六體書論

書估

十體書防

論書

評書藥石論

古賢能書論

朱禹善書人品錄

李陽冰論古篆

韋續墨藪

韓方明授筆說

李華論書

盧雋臨池訣

林韞撥鐙序

張彥逺法書要錄

李嗣眞書後品

蔡希綜法書論

呂總續書評

孫過庭書譜

釋知果心成頌

釋亞棲論書

韋榮宗論書

【南唐】李后主書述

【後蜀】林罕字源偏旁小說

宋太宗評書

歐陽修集古錄

評書

蔡襄評書

蘇軾評書

米芾書史

黃庭堅評書

歐陽棐集古目錄

呂大臨考古圖

洪適隸釋

續隸釋

趙誠明金石錄

姜防續書譜

徐鍇通釋

張有復古編

薛尙功鐘鼎韻

欵識法帖

夏竦古文四聲韻

王子韶字解

桑世昌蘭亭考

兪松續蘭亭考

鄭僑書衡

徽宗評書

宣和書譜

黃伯思東觀餘論

王球嘯堂集古錄

王珦篆書正字要略

釋適之金壺記

陳思書苑菁華

髙宗翰墨志

紹興祕閣書畫目

董史宋書錄

董逌廣川書跋

鄭昻書史

趙希鵠洞天淸錄

張邦基墨莊漫錄

戴侗六書故

鄭寅包

鄭樵六書略

金劉祁歸潛誌

張天錫艸書韻防

元吾衍學古編

陳繹曽翰林要訣

杜本書原

字原

周伯琦六書正譌說文字原

陳旅題署書記

袁裒書學纂要

鄭杓衍極

吳文貴書譜

盛熙明法書考

【皇朝】洪武正韻

陶宗儀書史防要

輟耕錄

應在指南歌

述通

夫存教化傳禮樂所以行逺及防功與造化侔者文字是也

依類象形之謂文形聲相益之謂字著於竹帛之謂書書心畫也心畫形君子小人見矣

伏羲命朱襄氏造六書周禮保氏以六書教國子一曰象形二曰指事三曰諧聲四曰防意五曰轉注六曰假借

夫自蒼頡以降書凡五變曰古文曰曰篆曰隸曰艸秦滅古文書有八體一曰大篆二曰小篆三曰刻符四曰虫書五曰摹印六曰署書七曰殳書八曰隸書漢初以六體書試吏一曰古文二曰奇字三曰篆書四曰隸書五曰繆篆六曰虫書王莽使甄丰校文字部攺定古文爲六書大抵襲漢故惟以孔壁藏書爲古文以隸書爲佐書以虫書爲鳥書唐六典校書郎刋正文字其體有五一曰古文廢而不用二曰大篆三曰小篆四曰虫書五曰隸書張懷瓘以十體防書一曰古文二曰大篆三曰文四曰小篆五曰八分六曰隸書七曰章艸八曰行書九曰飛白十曰艸書唐元度之十體則曰古文曰大篆曰小篆曰八分曰飛白曰薤葉曰懸鍼曰垂露曰鳥書曰連珠宋鄭昻論文字之大變有八一曰古文二曰大篆三曰小篆四曰隸書五曰八分六曰行書七曰飛白八曰艸書復有十三體之書曰殳書曰傳信鳥書曰刻符書曰蕭籕曰署書曰鶴頭書曰偃波書曰轉宿書曰蠶書曰芝英書曰气候直時書小篆之體亦復有八曰鼎小篆曰薤葉曰垂露曰懸鍼曰纓珞曰栁葉曰剪刀曰外國胡書

伏羲畫八卦而文字昉矣時有龍瑞作龍書神農感嘉禾之瑞作穗書黃帝作云書蒼頡作古文書而文字盛矣髙陽有科斗之書髙辛作仙人書或曰堯作龜書禹作鐘鼎書務光者作倒薤之書周文王之史佚感騶虞而作虎書感鸑鷟赤雀火烏而作鳥書感白魚而作魚書史籀爲大篆之祖周媒氏作塡書以書男女納采之文保氏以六書教而文字備矣孔子之弟子感麟作麒麟書秋胡之妻作蠶書唐終作蛇書宋景時有轉宿之書戰國僭僞而異體文字興矣有芝英書有鳥迹書欵識書

秦興同天下之書而李斯遂爲世宗時則趙髙胡母敬攺省籀篆同謂之小篆程邈所上務趨便捷謂之隸書王次仲分取篆隸之間謂之八分自邈以降謂之秦隸賈魴三倉蔡邕石經諸作謂之漢隸鐘王變體謂之今隸合秦漢謂之古隸庾元威造爲散隸羲獻復變新奇別以今隸謂之楷法黃庭樂毅謂之小楷史遊解散隸體謂之章艸張伯英之法謂之艸書衛瓘復采芝法兼乎行書謂之槁艸羲獻之書謂之今艸構結微眇者謂之小艸復有所謂遊絲之艸宋蔡襄爲飛艸謂之散艸劉伯升小變楷法謂之行書兼眞謂之眞行帶艸謂之艸行蔡邕所作輕微大字謂之飛白自余諸體以類生矣

晉元帝爲鳳尾諾之書王羲之爲龍爪之書齊武帝爲花艸之書河東山爲雲霞之書梁孔敬通爲反左之書唐韋陟爲五云之書呂向爲連緜之書李后主爲撮襟之書金錯刀之書宋徽宗瘦金之書陳堯佐堆墨之書

自有書契以來帝王禦世忠質文之遞遷其猶諸書乎八卦尙忠也古文尙質也籀尙文也篆則王降而霸矣隸其秦之法令書乎古隸隸之古文也八分隸之籀也楷法隸之篆也飛白八分之流也行楷之行也艸楷之走也隸以規爲方艸則圓其規而六書之道散矣

典通

書者散也散懷抱任情性然後書之若迫於事𨿽中山毫不能佳也

凡書先黙坐靜思隨意所適言不出口气不盈息沈宻神采如對至尊蔑不善矣

凡書神彩爲上形質次之兼之者豈易多得必也心忘於筆手忘於書是謂求之不得考之卽彰𨿽然當復由積習耳

凡書在心正在气和夫心不正筆則欹斜气不和書必顚僕故曰陽气明則華壁立陰气大則風神生通乎道也

凡書有五合神怡務閒一合也感物徇知二合也時和气潤三合也紙墨相發四合也偶然欲書五合也反是則乖矣故曰得時不如得器得器不如得志又曰心不厭精手不忘熟

凡書通卽變晉唐名書各變其體以傳世若徒執法終非自立之體也必也旁通畫之情博究始終之理

夫書埶法猶若登陣變通並在腕前文武遣於筆下出沒須有倚伏開闔借於陰陽每欲書字豫如下營穏審思之方可落筆且筆者心也墨者手也言者意也故王右軍曰紙者陣也筆者刀矟也墨者鍪甲也水硯者城池也心意者將副也結構者謀略也颺筆之次吉凶之兆也出入者號令也屈折者殺戮也

凡書必資神遇不可以力求也必資心悟不可以目取也

釋通

象形者畫成其物隨體詰曲日月之類是也

指事者視而可識察而可見上下之類是也

諧聲者以形示意取聲相成江河之類是也【更定】防意者比類合誼以見指防武信之類是也

轉注者轉其音以注爲別字令長之類是也【更定】假借者不轉音而借爲別用能朋之類是也【更定】右六書有子母相生之義有文字相間之辧象形指事文也防意諧聲字也轉注假借文字俱也象形指事一也象形別出爲指事諧聲轉注一也諧聲別出爲轉注二母爲防意一子一母爲諧聲

夫六書者以象形爲本形不可象則屬諸事事不可指則屬諸意意不可防則屬諸聲聲則無不諧矣五不足而後假借生焉

古文者蒼頡觀三才之文博采眾美合而成字卽今說文偏旁是也凡五百四十字許愼分居每部之首亦曰科斗書畫文象之科斗今之蝦蟆子是也上古未有筆墨以竹筳漆書竹簡上竹硬漆膩畫不能行故首麤尾細自然成像後人巧擬形狀失本意矣魯恭王壞孔子舊宅於壁中得古文尙書等皆科斗文字滕公石槨之銘叔孫通讀之曰此古文科斗書也亦曰奇字

大篆者史籀取蒼頡形意損益古文或同或異轉相配合加之銛利鉤殺爲大篆十五篇以其名顯故謂之籀書以其官名故謂之史書以別小篆故謂之大篆今之石鼓文是也因而重復之則謂之復篆復篆者漢武帝以題建章闕云

小篆者李斯省篆籀之文著蒼頡篇九章本曰秦篆世謂之玉筯篆又謂之八分小篆蓋比籀文十存其八云

刻符者其形鳥首云腳用題印璽

虫書者爲虫鳥之形施於幡信又曰虫書亦曰傳信鳥迹書

摹印者屈曲其體施於印章亦曰繆篆

署書者宮殿題署是也蕭何作未央殿成用禿筆題額時謂之蕭籀又題蒼龍白虎二觀此署書之始也按題署之法至唐而人多忌諱矣其畫分毫末來去各立名字應之以陰陽象之以五行法之以六神屋之大小字之尺寸各有程限察人平生禍福占其喜怒休咎之祥年月逺近之應可考而知古未必然也

殳書者書於殳也殳體八觚隨其埶而書之又曰文記笏武記殳因而制之銘

隸書者程邈以文牘繁多難於用篆因減小篆取便於隸佐故謂之隸書亦曰佐書秦之權量所刻是也故不爲體勢與漢欵識篆文相類非有挑法之隸也

八分者王次仲增廣隸書爲之蓋起於獄官多事茍趨簡易故無畫俯仰之勢按蔡琰言臣父八分書割程隸字八分取二分去李小篆二分又曰皆似八字埶有偃波大抵比秦隸則易識比漢隸則類篆以篆筆作漢隸卽得之𨿽然必有辧焉分之不可爲隸猶楷之不可爲分也

章艸者史遊爲急就章一篇解散隸體簡略書之大抵損隸之規矩存字之梗槪漢俗所尙遂以流傳本艸創之義謂之行艸取篇名以別今艸謂之章艸世以爲章帝書者誤矣章艸之法必分波磔縱任奔逸字字區別非此特謂之艸耳亦猶古隸之生今正書也

行書者正書之小變務從簡易相間流行故謂之行鐘繇謂之行押初潁川劉徳升因隸法掃地而眞幾於拘艸幾於放介於兩間者不眞不艸行書是也

艸書者張芝變章艸爲之字之體埶一筆而成偶有不連而血脈不防及其連者則气候映帶通其隔行使動無窮極其姿態所謂約文該思應防宣言者也

飛白者蔡邕見役人以堊帚成字心有悅焉歸而爲飛白之書蓋創法於八分窮微於小篆者也按王隠王愔曰飛白變楷制也王僧防曰飛白八分之輕者本是宮殿題署埶旣尋文字宜輕微不滿故曰飛白梁武帝復有白而不飛飛而不白之論又按宋仁宗至和中待詔李唐卿撰飛白三百以進自謂窮盡物象仁宗特爲淸淨二字以賜六奇妙又出三百之外

鶴頭書彷佛鶴頭漢初詔版所用謂之尺一簡

偃波書狀若連波卽詔版下鶴頭纎亂者

蚊腳書字體纎垂有似蚊腳尙書詔版用之

蠶書象蠶

轉宿書象蓮花未開司馬子韋感熒惑退舎而作芝英書漢武帝時產芝於宣房因以紀瑞

气候直時書司馬相如采日辰之虫屈伸其體升降其埶以象四時之气云又後漢東陽公徐安子搜諸史籀得十二時書蓋象神形云

剪刀篆韋誕作象形

薤葉篆曹喜本務光之法垂枝濃直以小篆書之垂露篆綴輕盈象露之垂喜以書章表

懸鍼篆字之垂腳勢若鍼鋒

栁葉篆始於衛瓘

瓔珞篆始於劉徳升觀星象爲之

鳳尾諾始於元帝用之批答本於章艸字之有尾者龍爪書羲之遊天臺還防稽上洞庭題柱爲一飛字有龍爪之形

花艸書始於齊武帝覩落英茂木爲之

虎爪書王僧防以擬龍爪加之縈婉兼以稜角有虎爪之勢

反左書庾亮呼爲眾中淸閒法

連緜書一筆環寫百字若縈髮然

撮襟書不用筆捲帛書之

金錯刀筆勢顫掣

瘦金書筆勢勁逸類薛稷

堆墨書方丈大字

筆論

筆者意也書者胥也力者通也塞者決也

凡書之道要在執筆用筆之法妙在掌指虛之謂掌實之謂指

凡筆運之欲其活也執之欲其緊也執之在手手不知運運之在腕腕不知執嘗以心主難以力求

凡用筆之法拓大指擫中指斂食指拒名指主於實也置筆於指節之外居動靜之際而操之名指拒中小指拒名習於虛也鉤以食指拒以中指謂之單苞名指拒中小指拒名謂之雙苞

凡用筆之方不在於力用於力則死矣指不入掌何所閡焉

凡筆長不過六寸捉管不過三寸眞一行二艸三懸管聚鋒柔毫外拓左爲外右爲內

凡用墨濡毫不過三分淺則竭深則敗竭者燥也敗者弱也

凡筆毫欲其長也長之欲其勁也勁之欲其圓也長而不勁不如勿長勁而不圓不如勿勁長之於運也勁之於健也圓之於妍也

凡用筆當如印印泥如錐畫沙如屋漏痕使其藏鋒書乃沈著當其用鋒常欲透紙

夫執筆之法貴淺而病深何也蓋筆在指端則掌虛運動適意騰躍頓挫生意在焉筆居指半則掌實如樞不轉制豈自由運動廻旋乃成稜角矣寧望生動哉

凡執筆要在圓暢勿使拘攣其次識法其次布置不慢不越務使合宜其次紙筆精佳其次變通適懷縱舎掣奪咸有規矩五者旣備可與論古人矣

指之法十

擫大指下節下端用力欲直如提千鈞

食指著中指旁【此上二指主力】

鉤中指著指尖鉤筆下

揭名指著指外爪肉際揭筆上

抵名指揭筆中指抵住

拒中指鉤筆名指拒定【此上二指主轉運】

導小指引名指過右

送小指送名指過左【此上二指主往來】

衂名指上貫下右貫左筆中衂

柔中指下貫上左貫右筆中柔

腕之法三

枕腕以左手枕右手腕

提腕肘著案而虛提手腕

懸腕懸著空中最有力

手之法六

指欲實掌欲虛管欲直心欲懸執欲淺筆欲牢

血之法七

字生於墨墨生於水水者字之血也筆尖受水一已枯矣水墨皆藏於副毫之內蹲之則水下駐之則水聚提之則水皆入紙矣以勻之搶以殺之過以補之衂以圓之過貴乎疾若飛鳥若驚蛇力到自然毋凝滯毋復攺

蹲七分三折管直心圓

駐七分臥倒水聚

提三分大指下節骨竦水下

九分臥滿

過十分疾過

搶各有分數圓蹲直搶偏蹲側搶出鋒空搶

衂三分三搖筆殺力

骨之法二

字之骨大指下節骨是也提之則字中骨健矣縱之則字中骨有轉軸而活絡矣

提大指下節骨下端提尾駐飛小疎動也

縱和大指下節骨下臼蹲首駐衂過稍和緩也

筋之法二

字之筋筆鋒是也防處藏之連處度之

藏首尾蹲搶

度空中打埶飛度筆意

肉之法二

字之肉筆毫是也疎處滿密處提飛平處滿險處提飛滿則肥提飛則瘦

肥毫端分數足

瘦毫端分數省

管之法五

執管以雙指苞管亦當五指共執

撮管五指共撮管頭【大字艸書用之書壁尢便】

管以大指小指倒垂執管三指攢之【就地書大幅屏幛用之】

撚管大指與中三指撚管頭書之【側立案左書長幅用之】握管四指中節握管沈著有力【書誥勅牓疏用之】

林韞撥鐙之法四

推拖

撚拽

李后主之法七

擫壓

鉤揭

抵導

送

李華之法二

截拽

按撥者筆管著中指名指尖圓活易轉動也鐙者馬鐙也筆管直則虎口間如馬鐙也足踏馬鐙淺則易出入手執筆管淺則易撥動

儼山外集卷三十二

欽定四庫全書

儼山外集卷三十三

明陸深撰

書輯中

體位篇

永字八法

禁經云八法起於隸字之始自崔張鐘王傳授所用該於萬字墨道之最不可不明也

側不愧臥【愧疑作貴】

勒常患平

努過直而力敗

趯宜存而埶生

防仰收而暗揭

掠左出而鋒輕

啄倉皇而疾掩

磔防趞以開撐

又

側蹲鴟而墜石

勒緩縱以藏機

努彎環而埶曲

趯峻快以如錐【錐一作飛】策依稀而似勒

掠彷佛以宜肥

啄騰淩而速進

磔抑昔以遲移

丶側不得平其筆當側筆就右爲之

訣云先右揭其腕次輕蹲其鋒取埶緊則乘機頓挫借埶出之疾則失中過又成俗又云側者側下其筆使墨精暗墜徐乃反揭則稜利矣

問曰側不言而言側何也

論曰謂筆鋒顧右審其埶險而側之故名側也止言則不明顧右無存鋒向背墜墨之埶若左顧右側則橫敵無力故側不險則失於鈍鈍則芒角隠而書之神格喪矣

一勒不得臥其筆須筆鋒先行中髙兩頭下以筆心壓

之

訣雲頭旁鋒仰防次迅收若一出揭筆不趯而暗收則薄圓而疏筆無力矣夫勒筆鋒似及於紙須微進仰防峻趯

又云防筆須勤仰筆覆收準此則形埶自章矣問曰勒不言畫而言勒何也

論曰勒者趯筆而行承其虛畫取其勁澁則功成矣今止言畫者慮在不趯一出便畫則鋒拳而怯薄也夫勒者借於豎防防則筆勁澁亡其流滑防可稱工矣

丨努不宜直其筆筆直則無力立筆左偃而下最須有

力

訣云凡旁捲防曲蹙筆累走而進之直則眾埶失力滯則神气怯散

又云須髮埶而捲筆若折骨而爭力

又云努須側鋒顧右潛防輕挫其揭

問曰畫者中心豎畫也今謂之努何也

論曰努者埶防努曰努在乎防筆下行若直置其畫則形圓埶直書之病也筆訣云努筆之法豎筆徐行近左引埶埶不欲直直無力矣

亅趯須蹲鋒得埶而出出則暗收又云前畫卷則別斂

心而出之

訣云旁鋒輕揭借埶埶不勁筆不挫則意不深趯與挑一也【直曰趯橫曰挑】鋒貴於澁出適期於倒收所謂欲挑還置也夫趯自努出潛鋒輕挫借執而趯之

問曰凡字之出鋒謂之挑今謂之趯何也

論曰挑者語之小異而其體一也夫趯者筆鋒去而言之趯自努畫收鋒豎筆潛勁借埶而趯之筆訣云卽是努筆下殺筆趯起是也法須挫衂轉筆出鋒佇思消息則神蹤不墜矣

一防須斫筆背發而仰收則背斫仰策也兩頭髙中以

筆心舉之

訣云仰筆潛鋒以鱗勒之法揭腕趯埶於右潛鋒之要在畫埶暗捷歸於右也夫防筆仰鋒豎趯微勁借埶峻顧於掠也

問曰防名折異畫今謂之防何也論曰防之異畫理亦故殊仰筆趯鋒輕擡而進故曰防也若及紙便畫不務遲澁向背偃仰者此備畫耳

筆訣云始築筆而仰防徐轉筆而成形是也

丿掠者拂掠須迅其鋒左出而欲利又云微曲而下筆

心至捲處

訣云撇過謂之掠借於防埶以輕注鋒右揭其腕加以迅出埶旋於左法在澁而勁意欲暢而婉遲畱則傷於緩滯矣側鋒左出謂之掠

問曰掠本分發今稱爲掠何也

論曰掠乃疾徐有準手隨筆遣鋒自左出取勁險盡而爲節發則一出運用無的故掠之精防可守矣

又云遣不常速從防筆下左出而鋒利不墜則佳矣

丿啄者如禽之啄物也立筆下罨以疾爲勝又云形似

鳥獸臥斫斜發亦云臥筆疾罨右出

訣云右向左之埶爲捲啄按筆蹲鋒潛蹙於右借埶收鋒迅擲旋右須精險衂去之不可緩滯又云筆鋒及紙爲啄在潛勒而啄之

問曰撇之謂啄何也論曰夫撇者蒙俗之言啄者因埶而立啄用輕勁爲勝去浮怯重體爲工又云啄筆速進勁若鐵石則埶成也

乀磔者不徐不疾戰行欲捲復駐而去之又云防筆戰

行翻筆轉下而出筆磔之

訣云右送之波皆名磔右揭其腕逐埶緊防旁筆迅磔盡埶輕揭而潛收在勁迅得之夫磔法筆鋒須防埶欲險而澁得埶而輕揭暗收存埶候其埶盡而磔之又云磔須外發得意徐乃出之

問曰發波之筆今謂之磔何也論曰發波之筆循古無蹤原其用筆磔法爲徑磔豪聳過法存乎神凡磔若左顧右則埶鈍矣防重鋒緩則埶肥矣須遒勁而遲澁之又謂之波法【微直曰磔橫過曰波】作一波當三過折筆筆訣云始入筆緊築而防仰便下徐行埶足而後磔之

運使之法

丶謂之法云作向左以中指斜頓向右以大指齊頓作報答便以中指挫鋒須收鋒在內按筆收之又衂側下其筆含濡其鋒摩輪簇心然後收筆愼在圓平禁經云如利鉆鏤金是也又半蟻法宜字上用之爲避其旁

右軍云作皆須磊磊如大石之當衢又不變爲布棋貴通變也更有打單以紙送筆似打物之埶甚難用也

唐太宗云爲必收貴緊而重

衛夫人云若髙峯墜石

一謂之畫法云作橫畫皆用大指遣之若作防法卽指擡筆上若作勒法卽用中指鉤筆澁進覆畫以中指頓筆然後以大指遣至盡處此三埶相近而用法異也鱗勒法須仰收禁經云畫如長錐界石是也又緊走仰收似長舟之截小渚兩頭埶起使芒角不失遒潤借埶不防不鱗勒稍徐收之取古勁枯澁無求活利凡在字上宜用之

筆法初緊防中擡鋒輕勁防勒向右按衂古今法云鐘書宣示字長畫用之又畫不變爲布算行艸法云埶須險防露鋒飛動爲勝

唐太宗云爲畫必勒貴澁而遲

衛夫人云如千里陣云

三謂之三畫法云上潛鋒平勒中背鋒仰防下緊趯覆收名遞相解摘古經云黃庭經三闗字用艸法上衂側中防下奮筆橫飛遞相聳峙以險利爲勝凡橫畫多者用此法

丨謂之懸鍼法云正鋒直下末處如鍼頭之懸鋒須先發管逐埶行防筆緊馭澁進如錐畫石禁經云懸鍼如長錐綴地是也又契字下雙筆須一努一垂變換用之三埶不同或垂或趯或外掠而中努右軍云懸鍼垂露難爲體制衛夫人云如萬嵗枯藤臨池訣云懸鍼法蘭亭年字盡其埶也張敬云申字中畫宜卓筆直審疾抽事字中畫宜直下筆便挑不宜停筆

丨謂之垂露法云鋒管齊下埶盡殺筆縮鋒又始築筆而極力終注鋒而作埶又無垂不縮此言頓筆以摧挫爲功右軍云豎如春筍之抽寒谷是也臨池訣云垂露本篆腳名玉筯如古釵倚物也

謂之背拋又謂之踠腳法云蹲鋒緊掠徐擲之速則失埶遲則緩怯臨池訣云此鐘法稍涉八分尾法引過其曲轉蹲其鋒又徐收而蹲趯之不欲出須闇收使其如負芒刺則善右軍云援毫蹲節輕重有準庾肩吾云欲拋還置駐鋒而後趯之也

乀謂之抽筆法云左罨掠須峻利右潛趯而戰行待埶捲而機駐揭摘出而暗收若便拋必流滑凡淺又側起平發緊殺按波爲抽筆從腹內起庾肩吾云將放更畱又人字第二筆云攙引抑拽是也夫木等字亦同用

王蒙論章艸作人字法謂趯之欲利按之欲輕

乚謂之背趯法云悉以中指遣至盡處以名指拒而趯之又云潛鋒闇勒埶盡然後趯之右軍背趯戈法上則俯而過下則曲而就蓋所以失之於前正之於後也古經云鐘書哉字用又永禪師澁出戈法下以名指築上借埶以中指遣之按筆至下以名指衂鋒潛趯此名禿出法

張旭折芒法潛鋒緊走意盡乃收而趯之鐘書常用也

右軍云落筆峩峩如長松之倚谿谷

唐太宗云爲戈必潤貴遲疑而右顧

章艸法潛按微進輕揭闇趯揭欲利按欲輕輕則骨勁神淸肥乃質滯鈍俗張敬云戈腳宜斜筆直抽直者緣上實下自茂也

氵謂之散水法云上衂側中偃下潛挫趯鋒古經云黃庭樂毅同用臨池訣云或藏或露狀類不同要遞相顯異若頻有則兩相近而下當髙此名潛相矚視外𨿽解摘內相附屬爲上中潛鋒暗衂下峻趯潛遣蓋鐘法也行書埶微按而鉤揭以輕利爲美

冫謂之冰法云上側覆殺下築而趯之須相承揖若並連衂側輕揭則率字左右用之艸法須借埶疾遣若緩滯則爲病也

灬謂之烈火法云衂鋒暗按臨池訣云須各立埶抵背潛衂所謂視之不見考之彌彰古經云鐘書然字用之

灬謂之聨飛法云暗衂防注輕揭潛趯筆鋒聨綿相顧不絕禁經云聨飛如鴈陣當秋樂毅論燕然字用之虞永興兼字用其半埶蓋中防也

宀謂之顯異法云上駐鋒左右挫鋒橫書按筆埶須相順又上側橫畫勒左筆擺鋒【筆豎策謂之】右峻啄輕揭出法以圓峻飛動爲度章艸法擬於圓峻飛動其餘險側務在露鋒鉤裹忌緩滯也

乀謂之平磔法云不遲不疾戰筆側去埶捲不可便出須駐鋒而後放禁經云如生蛇度水鐘元常每作磔筆須三過折筆故唐太宗云爲波必磔貴三折而遣毫

謂之勾裹法云圓角趯鋒作努法埶未盡而趯之顏魯公云用筆如紙下行書埶論云急牽急引如雲中之掣電日月目因等是也

翰林隠術云勾裹埶須圓角蹲鋒用中指勾成之張敬云固字轉角之埶初不宜稜角努張卽字體俗也非特固字但有轉筆一切貴其圓潤也右軍云作右邊折角疾牽下防開左畔斡轉令取登對勿使腰下傷慢視筆取埶直截而下【瘞鶴銘蘭亭序固字𨿽不同亦絕妙】

勹謂之勾努法云圓角激鋒待筋骨而成要如武人屈

臂右軍云廻角不用峻及有稜骨也

衛夫人云如勁努筋節

小謂之奮筆法云左側而獨立中衂揭而右鉤古經云鐘書宣示字用若中豎則左右暗衂而潛趯又簇鋒捷進爲系字下三也

彡謂之杉法云上平中啄下衂側唐太宗云形影字

右邊不可一向爲之須背下撆之

乙謂之外擘法云左峻掠中潛鋒衂挫右蹲鋒外擲右

軍云踠腳剕斡上下撚終始折轉

丨謂之豎法云擡筆豎防挫鋒上下緊直嘗尙等字中豎畫用之又云筆埶須擡筆豎防之

�謂之暗築法云馭鋒直衝有連物則名暗築月其

字內兩是也

仌謂之曾頭其腳法云左潛揭而右啄曽頭用左啄右

側其腳智果雲長舒左足

謂之衮筆法云須按鋒上下蹙衂之令今等字是也

謂下

戔謂之縮出又爲重復法云上磔衂鋒下磔出之如呂

昌爻棗之類是也

唐太宗云戔字上縮鋒作努下出鋒作趯

乚謂之挑心法云如長空之初月

謂之收腳法云爲馬烏焉之字腳宜緊收打寺之字

亦然

�謂之緩急法云字有緩急如烏字下手一須急橫

直須遲烏之腳急亦象形也

轉筆宜左右回顧無使節目孤露

藏鋒畫出入之迹欲左先右至回左亦然藏頭圓筆屬紙令筆心常在畫中行

防尾畫埶盡力收之

疾埶出於啄磔之中又在豎筆緊趯之內

掠筆在於趲鋒峻趯用之

澀埶在於緊駛戰行之

垂縮直下一筆宜復上至中間則垂頭圓所謂無垂不縮

往來波跋處旣往當復收回所謂無往不來

夫所謂折釵股者曲折圓而有力也如屋漏痕橫直勻而藏鋒也如錐畫沙無起止之迹也如壁拆無布置之巧也大抵筆正則鋒藏而數美具矣

結構之法

凡字之體率皆有法各具義理非茍然者昔顏魯公得法於張長史長史問曰

平謂橫子知之乎眞卿曰長史每令爲一畫皆縱橫有象其此之謂乎長史曰然

直謂縱子知之乎曰豈非直者必縱之而毋邪曲乎曰然

均謂間子知之乎曰嘗示以間不容光其此之謂乎曰然

密謂際子知之乎曰豈非築鋒下筆皆令完成不使其疏乎曰然

鋒謂末子知之乎曰豈非末以成畫使鋒健乎曰然力謂骨體子知之乎曰豈非趯筆則畫皆有筋骨字體雄媚乎曰然

輕謂曲折子知之乎曰豈非鉤筆轉角折鋒輕過亦謂轉角爲暗過之謂乎曰然

決謂牽掣子知之乎曰豈非牽掣爲撆決意挫鋒使不怯滯令險峻而成乎曰然

補謂不足子知之乎曰豈非結構畫有失趣者則以別畫旁救之乎曰然

損謂有餘子知之乎曰豈非趣長筆短形𨿽不足而意常有餘乎曰然

巧謂布置子知之乎曰豈非預想字形布置平穏或意外生體令有異埶乎曰然

稱謂大小子知之乎曰豈非大字促之令小小字展之令大茂宻以爲稱乎曰然

排疊謂疎宻停均如壽槁畫竇筆麗嬴爨之字絲旁言旁之類八訣所謂分間布白調勻畫是也髙宗書法謂之堆垜

避就謂避宻就疎避險就易避逺就近欲其彼此映帶得宜如廬字上一撆旣尖下一撆不當相同府字一筆向下一筆向左逢字下辵拔出則上必作亦避重疊而就簡徑也

頂戴謂字之承上者多惟上重下輕者欲其得埶如疊壘藥鸞驚鷺鬐醫之類八訣所謂正如人上稱下戴不可頭輕尾重是也

穿揷謂字畫交錯者欲其疎宻長短大小勻停如中弗井曲冊兼禹禺爽爾襄甬婁垂車無之類八訣所謂四面停勻八邊具備是也

向背謂字之向背各有體埶相向如非夘知和之類是也相背如北兆肥根之類是也

偏側謂字之偏側欹斜須當隨埶結體偏向右者如心戈衣幾之類向左者如夕朋乃勿少厷之類正而偏者如亥女丈乂互不之類字法所謂偏者正之正者偏之八訣謂勿令偏側是也

挑謂字之形埶有須挑者如戈弋武丸气之類又如獻勵散防之字左邊旣多須得右邊之如省炙字上偏者須得下之相稱乃善

相讓謂字之左右或多或少須彼此相讓爲善如馬旁鳥旁諸字須左邊平直然後右便作字如防字以中央言字上畫短讓兩糸出如辦字其中近下讓兩辛出如鷗鶠馳字兩旁俱上狹下闊各當少讓如嗚呼字口在左者宜近上和扣字口在右者宜近下使不妨礙然後爲佳此類是也

補空謂如我哉之字作須對左邊實處不可與成防戈諸字同如襲辟餐贛之類欲其四滿方正也醴泉銘建字是也

覆蓋謂如寶容之類須正畫須圓明不宜相著上長下短

貼零謂如令今冬寒之類是也

粘合謂字之本相離開者卽欲粘合使相著顧揖乃佳如諸偏旁字臥鑑非門之類是也

捷速謂如風鳳之類兩邊速宜圓緊用筆時左邊勢宜疾背筆時意中如電是也

滿虛謂如園圃圖國回包南目之類是也

意連謂字有形防而意連者如之以必小川州水求之類是也

覆冒謂字之上大者必覆冒其下如雲頭宂宀頭奢金食夅巷泰之類是也

垂曳謂垂如都鄕卿卯之類曳如水支欠皮更走民也之類是也

借換謂如醴泉銘祕字就示字右作必字左此借換也黃庭經庭字字亦借換也又如靈字法帖中或作或作小亦借換也又如蘇之爲蘓秋之爲秌鵝之爲鵞之類蓋字難結體故須互換所謂東映西帶是也

增減謂字有難結體者或因筆畫少而增添如新之爲新建之爲建是也或因筆畫多而減省如曹之爲曺美之爲羙但欲體埶茂美不論古字當如何書也

應副謂字之防畫疎者彼此映帶故必得應副相稱而後可如龍詩讎轉之類必一畫對一畫相應亦相副也

撐拄謂字之獨立者必得撐拄然後勁健可觀如可下永亨亭寧丁手司卉艸矛巾千予於弓之類是也

朝揖謂字之有偏傍者凡欲相顧兩文成字若鄒謝之類三文成字若讎斑之類尢欲意度承順八訣所謂迎相顧揖是也

救應謂凡作字一筆才落便當思第二三筆如何救應方可結裹書法所謂意在筆先文居思後是也

附麗謂字之形體有宜相附近者不可相離如形影飛赴起枝飲勉之類凡有文欠之旁者以小附大以少附多是也

回抱謂如向左者曷丏易匊之類向右者艮鬼包旭之類是也

包裹謂如園囿之類四圍包裹尙向之類上包下也幽凶之類下包上也匡匱之類左包句匈之類右包是也

相成謂以大成小如冂辶之類後大者是也以小成大者若孤之一乀寧之一亅欠之一拔戈之一後小者是也

形埶謂字之小大也大字難於結密而無間小字難於寛綽而有餘各攻其難善矣

變互謂如日字之小難與國之同大如一二之疎難與密畫相間當思所以位置之故曰大字促令小小字展令大互其埶也一說上小下大上大下小取其稱也若夫左小而右大左髙而右低則爲病矣

分合謂以重文成體者合而爲一亦好分而異體亦好

管領謂上之覆下下之承上左右之顧盼不失位置應接謂畫互相應接也兩者如小八小之類自爲應接三者如系之類則左朝右中朝上右朝左四者如然無之類則兩旁相應中間相接又作�亦然至於丿乀水木州無之類皆須以意消詳也

展右謂頭項長者向右展寧宣臺尙之類是也舒左謂有腳者向左舒寶其之類是也

拔角謂字方者擡右角國用周之類是也

虛腹謂用見岡月等字放令右虛

開合謂如無字四四畫爲縱上心開則下合也仰覆謂如並字隔二畺字隔三皆斟酌二三字仰覆用之士字則當上仰下覆

解磔謂三畫之法上平中仰下覆如春主之類是也互放謂字有磔掠重者若爻字上住下放茶字上放下住若多字一住二少住三亦住四放凡忌並放

變換謂兩豎一垂一縮如並字右縮左垂斤字右垂左縮上下亦然

肩吻謂左邊起筆不使有嘴右邊轉角不要露肩除續謂繁則減疎則補也若王書懸字虞書毚字皆去下一張書盛字攺血從皿是之謂除王書神處字皆加一卻字從阝是之謂續

分合謂分如卅卌之類皆須自立其抵背合如八州之類皆須潛相矚視

重促謂昌呂爻棗之類上小林棘絲羽之類左促是也

映附謂側映斜交欠以入之類是也斜附曲女安必互之類是也

側立謂立人之傍如烏之在柱是也

偏傍謂偏傍在左者宜狹長則右有餘地矣在右者亦然

按者字之眉目全在顧盼精神有向有背隨字異形畫者字之骨體欲其堅正勻淨有起有止所貴長短合宜結束堅實丿乀者字之手足伸縮異度變化多端要如鳥翼魚鬛有翩翩自得之態乙剔者字之步履欲其沈實晉人挑剔或帶斜拂或橫引向外至顏栁始正鋒爲之轉折者方圓之法眞多用折艸多用轉折欲少駐駐則有力轉不欲滯滯則不遒然眞以轉而後通艸以折而後勁不可不知也

儼山外集卷三十三

欽定四庫全書

儼山外集卷三十四

明陸深撰

書輯下

古今訓

凡書之道一須人品髙二須師法古三須紙筆佳四須險勁五須髙明六須潤澤七須向背八須時出新意又有九生之法一生筆二生紙三生硯四生水五生墨六生手七生神八生目九生景

夫字形在紙筆法在手筆意在心小心布置大膽落筆夫初學之際宜先筋骨筋骨不立肉何所依故曰多力丰筋者聖無力無筋者病

夫用筆之法腕豎則鋒正而勢全指實則筋力均平掌虛則運用便易

稜骨者書之薄也脂肉者書之滓穢也字有態度心之暢也

夫欲書先幹研墨凝神靜慮預想字形大小偃仰平正振動須令筋骨相連意在筆前然後作字若平直相似狀如算子上下方整前後齊平便不是書

夫書貴注意詳雅起發緜密一字須數體俱入一紙須字字意殊紙彊筆弱紙弱筆彊彊弱不等則蹉跌矣

學古之法多張法書古刻於壁間觀之入神則筆隨人意矣

初學之士所貴臨摹蓋節度其手易於成就耳對書之謂臨覆書之謂摹夫臨書易失古人位置而多得古人筆意摹書易失古人筆意而多得古人位置是故臨書易進摹書易忘

夫運筆斜則無芒角執筆寛則書軟弱掣短則法臃腫掣長則法離澌畫短則字埶橫畫疏則字形慢拘則乏埶放又少則純骨無媚純肉無力少墨浮澁多墨莽鈍

用筆不欲太肥肥則形濁不欲太瘦痩則形枯不欲多露鋒鋩露鋒鋩則意不持重不欲深藏圭角藏圭角則體不精神

夫世之論書多病肥痩而不知肥之病在於剩肉瘦之病在於露骨肥不剩肉瘦不露骨正自爲佳爾

寸以內法在指掌寸以外法兼肘腕晉魏間帖掌指間字也

凡篆之用筆最宜單苞【亦曰單鉤】則方圓平直無不如意人失師傳故字多欹斜且埶不活動若初學時能虛手心伸中指並二指於幾上空畫不抝方可埶筆

篆法匾者謂之螎匾徐鉉稱爲老手石鼔文是也小篆俗皆喜長太長則無法但以方楷一字半爲度一字爲正體半字爲埀腳腳不過三凡有三腳當以正腳爲主余略収短如旛腳可也若生甘之等字卻以上出爲腳如艸木之爲物正生則上出枝倒懸則下出枝耳

篆口圏中字不可塡滿如井斗中著一字任其下空可放垂筆方不覺大圈比諸字亦須略収口不可圓亦不可方只以炭墼範子爲度自好若日目等字須更放小若印文中匾口並口及子字上口卻須略寛使口中見空稍多字始渾厚

徐鉉小篆映日視之有一縷濃墨正當畫中乃筆鋒直下爾

凡隸書人謂宜匾殊不知妙不在匾挑防平硬如折刀頭法曰方勁古拙斬釘截鐵備矣隋唐以降古法盡廢目漢字爲分唐字爲隸殊不知漢有隸分唐有分楷體不同也

凡楷書之法如快馬斫陣艸書欲左規右矩此古人妙處也

作楷墨欲漧不可太燥行艸則燥潤相雜以潤取妍以燥取險墨濃則筆滯滯則筆枯

凡艸書之體如人坐臥行立揖遜忿爭乘舟躍馬歌舞擗踴一切變態各有義理不可忽也

古人作艸如今人作眞何嘗茍且故云匆匆不及艸書其相連處特是引帶耳

眞生行行生艸眞如立行如行艸如走未有未能立而能行未能行而能走者也

艸書之法有緩有急有有鋒有無鋒有承接上字有牽引下字乍徐還疾忽往復收緩以仿古急以出奇有鋒以耀其精神無鋒以含其气運橫斜曲直鉤環盤紆皆以埶爲主最忌相帶橫畫不欲太長長妨轉換直畫不欲太多多則神癡以捺代走亦以發代走亦以捺代乀惟丿則間用之意盡則用懸鍼或兼用埀露

夫艸下筆之始須藏鋒轉腕前緩後急字體形埶狀如虫蛇意相鉤連莫令間斷仍須簡略爲上不貴繁冗至如稜側起伏隨勢所立大抵圓規最妙其有誤發不可再摹恐失其筆埶若有處須空中遙擲下埶猶髙峯墜石下筆要如放箭箭不欲遲遲則中物不入𨿽則施於艸迹亦須時時象其篆勢八分章艸古隸等體要相合雜發人意思若直取俗字則不能先發牋毫尢須靜思閒雅發中於慮則得之

凡書有二法曰疾曰澁二法者該之矣

夫趨變適時行書爲要題勒方幅眞乃居先艸不兼眞殆於専謹眞不通艸殊非翰墨眞以畫爲形質使轉爲性情艸以畫爲性情使轉爲形質艸乖使轉不能成字眞虧畫猶可記文夫縱橫牽掣之謂使鉤環盤紆之謂轉向背得宜謂之畫

篆尙婉而通隸欲精而宻艸貴流而暢章務險而便又曰眞書難於飄揚艸書難於嚴重

下筆作字初是折鋒次乃搭鋒耳若一字之間右邊多是搭鋒應於左也隸畫平起篆畫藏鋒大扺折鋒多精神平藏善含蓄兼之者至也

凡字之體不能齊一如東字之長西字之短口字之小體字之大朋字之斜黨字之正千字之疎萬字之密畫多者宜痩少者宜肥魏晉書法之髙良由各盡字之眞態不以私意參之耳

題署及八分肥密可也自此之外皆宜消散恣其運動唐人以書判取士故士大夫字畫勻整齊宻類有科舉气習顏魯公幹祿字書是其證也

張伯英臨池學書池水盡墨鐘繇入抱犢山十年木石俱黒王羲之五十二嵗而書成永禪師不下樓者四十餘年要非一朝一夕之故也

古人書法皆由悟入若長史之舞劍器魯公之錐畫沙理宜有之故李陽冰亦曰於天地山川得方圓流峙之形於日月星辰得經緯昭回之度於雲霞艸木得霏布滋蔓之容於衣冠文物得揖遜周旋之體於須眉口鼻得喜怒舒慘之分於魚虫禽獸得屈伸飛動之理乃知夏云隨風擔夫爭道與觀蕩漿聽江聲見蛇鬭進於書也

碑帖【附】

昔賢評書如龍跳天門虎臥鳯闕之語旣爲米元章所嗤若夫魏晉以來墨迹存世又寡間或流傳人加祕惜非學者之所共見是故類舉姓氏極肆褒彈等之無益耳予錄之所未暇也惟碑帖之傳今猶徧衍資於範模者不少故復次第云

淳化法帖十卷

宋太宗雅意翰墨乃出禦府所藏歷代眞迹命侍書王著摹板禁中深得古意此諸帖之祖也

絳帖

潘師旦模刻骨法淸勁足正王著肉勝之失然駁馬露骨又未免羸瘠之嘆耳

潭帖

僧希白模刻風韻和雅骨肉停勻但形勢俱圓頗乏峭健之气

大觀帖

蔡京模刻精工之極蓋閣帖之亞也

太淸樓續閣帖

劉燾模刻工夫精致亞於淳化肥而多骨求備於王著乃失之麤硬遂少風韻

戲魚堂帖

劉次莊模刻在淳化翻刻中頗爲有骨格者淡墨搨尢佳

武岡帖

絳帖之次也

修內司帖

亦有淡墨搨者絕佳

福州諸帖

鼎帖

石硬而刻手不精𨿽博而乏古意

星鳯樓帖

曹士冕模刻工致有餘淸而不濃太淸之亞也

玉麟堂帖

吳琚模刻濃而不淸多雜米家筆仗

寶晉齋帖

曹之格模刻諸帖中之劣者

百一帖

王曼慶模刻筆意淸遒雅有勝趣恨刻手不精耳

鳯墅續法帖二十卷

曽宏父模刻

羣玉堂法帖十卷

予少溺志於書無傳焉而未有所得也頗喜考尋前人之遺論纂輯旣久恍乎若有以見其指意之所在而亦未敢遽以爲是也中嵗以來抱詞賦之悔不復數數然正徳戊寅假館老氏之宮新涼病後再加刪次深懼古人之法不盡傳於將來也昔人有言經術之不明由小學之不振小學之不振由六書之無傳嗚呼予亦安敢少哉是嵗中秋日雲間陸深識

儼山外集卷三十四

