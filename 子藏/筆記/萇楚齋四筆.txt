四筆

序

卷一

卷二

卷三

卷四

卷五

卷六

卷七

卷八

卷九

卷十

萇楚齋四筆序

侯官林惠常孝廉昌彜《射鷹樓詩話》云「余謂詩話之作﹐其獘有五﹐一則無識﹐二則偏見﹐三則濫收﹐四則徇情﹐五則好異。去此五者﹐其於詩話之作﹐思過半矣。」云云。與《隨園詩話》所載﹐大同小異。竊謂孝廉所論五獘﹐實古今撰述之通獘﹐豈獨詩話爲然﹐而筆記尢於詩話爲近。聲木本駑駘下質﹐幼時讀《左傳》﹐至楚無宇論人有十等﹐慨然以臺臣爲號﹐自甘爲十等以下之人﹐是以半生骯髒﹐落拓寡歡。己巳五月﹐自編撰述拾貳種﹐合之共壹百貳拾肆捲﹐約捌拾餘萬言﹐爲《直介堂叢刊初編》﹐付之排印﹐求正於世。𨿽郢書燕說﹐決難傳世行遠﹐然意在正人心﹐厚風俗﹐兼及於考證﹐數十年之苦心﹐不忍聽其淹沒﹐今復編《四筆》十卷。以後更欲自《五筆》至《十筆》《廿筆》﹐及他種撰述﹐陸續纂輯﹐亦卽陸續排印。遠師明成都楊升庵太史﹐近師湘潭王壬秋﹑徳淸兪蔭甫兩太史﹐生平撰述﹐皆隨得隨刊﹐𨿽瑕瑜不掩﹐實流傳撰述之一法。較之僅寫數本﹐置之寺院中者﹐已不可同日而語矣。己巳五月﹐廬江劉聲木十枝﹐原名體信字述之自序。

四筆卷一

百孝圖說等書

論湘人古文

王段成書在晚年

魯惠公等奪子妻

哀弦集補錄詩詞

張芾守徽州事

李兆洛關心民瘼

味經山館集外文目錄

鮑桂星論文尺牘

論晏平仲

萇楚齋四筆卷一

廬江劉聲木十枝撰

百孝圖說等書

《百孝圖說》四卷﹑附《蘭浦百孝詩存》一卷﹐會稽兪葆眞蘭浦編輯﹐兄泰仰山甫繪刊﹐男棠等同校訂﹐同治辛未仲春﹐河間兪氏刊本。《孝弟圖說》二卷﹐長白倭文端公仁﹐因滇南李復齋先生舊有《孝弟錄》一書﹐采輯詳備﹐按語精實﹐厥後劉丙葊廣文��爲之刊行。江南徐氏﹐復就其書略爲刪節﹐系之以圖而重梓之﹐名之曰《孝弟圖說》﹐文端手錄其說﹐增繪圖畫。吳郡桑春園觀察��屬松陵平江仲����摹縮一本﹐刊以行世。仁和陳寶鴻復采輯事迹之相類者﹐增補十圖﹐同治壬申夏月﹐浙江任有容齋刊本。《二百四十孝圖》四卷﹐肅州胡文炳編﹐光緒己卯陽月﹐蘭石齋寫刊本。儀徵夏履祥廣文昌祺撰《孝行錄》四卷﹐同治癸酉暮春自刊本。江楚編譯書局同人撰《孝弟忠信圖說》四卷﹐光緒三十二年﹐石印寫字袖珍本。南海黃秩南��任恆撰《古孝匯傳》二卷﹐乙丑五月﹐《述窠雜纂》排印袖珍本。聲木謹案﹕《論語》次章﹐卽言孝弟爲仁之本。《孟子》云﹐堯舜之道﹐孝弟而已矣。佛經云﹐萬惡淫爲首﹐百行孝爲先。道書言﹐成仙須三千善﹐善莫大於孝。是堯舜孔孟及佛道兩教﹐皆以孝爲人類當盡之事﹐故以爲百行之原﹐盡人皆知之矣。竊謂聖人所稱爲五倫五常﹐五常又由五倫而起﹐人未有五倫未惇而能五常者。五倫之中﹐尢以父子一倫爲最重。縱橫千萬里﹐歷數數千年﹐人類之蕓蕓總總﹐得以綿遠而未絕者﹐實賴倫常有以維系之﹐尢賴「孝」字以維系倫常。試思人生天地間﹐除父母最重最親外﹐尙有何人﹖人未有不孝於親而能忠於君上﹐友於兄弟﹐篤於夫婦﹐信於朋友者。予別撰《家訓述聞》二卷﹐志在教孝﹐一時未能脫稿。今先錄近人教孝之書﹐詳爲著明﹐取其簡便﹐或更加以圖繪﹐可以家諭而戶曉﹐切於實用。無柰世教淩夷﹐風俗頹廢﹐綱常倫教﹐久已滅絕於天下。世人欲以佛學救已溺之人心﹐意非不善﹐竊謂不如教孝之爲愈。人苟能孝於其親﹐未有不惇崇倫常者。設使孝道有虧﹐𨿽有小忠小信﹐人誰信之。卽《詩經﹟巷伯章》所謂「投畀豺虎﹐豺虎不食。投畀有北﹐有北不受。投畀有昊」﹐無所容於天地間。天地之所以生梟獍者﹐明示天下以鳥之不孝者爲梟﹐獸之不孝者爲獍。人之不孝者﹐不特爲人類中之禽獸﹐卽爲禽獸中之梟獍﹐其旨深矣。

論湘人古文

長沙周星叔明府樹槐﹑新化鄧云渠茂才顯昌鳥﹐與其弟湘臯廣文顯鶴﹐及其子伯昭廣文瑤﹑巴陵杜仲丹孝廉貴墀﹑湘陰郭筠仙侍郎嵩燾﹑平江李次靑方伯元度﹑湘鄕劉霞軒中丞蓉﹑長沙王益吾祭酒先謙﹑湘潭葉煥彬吏部徳輝﹐諸人學行撰述﹐均已見予纂《桐城文學淵源考》及《撰述考》中。惟細玩諸人文集﹐頗有言意俱盡﹐含蓄無餘之獘。於古人矜愼簡練﹐惜墨如金﹐言有盡而意無窮之旨﹐不甚符合。予意湖湘之間言文﹐大抵自爲風气﹐父兄之所詔誡﹐師友之所授受﹐凡爲文章﹐無非言事言理二端﹐總以盡態極妍﹐主於肆放﹐不知撙節爲髙。自湘鄕曾文正公國藩言文﹐以讀《史記》《漢書》《莊子》《說文》《文選》《通鑑》﹑韓文等七部書爲教﹐以日趨腴潤爲宗旨﹐屢見於《曾文正公全集》﹐及無錫薛叔耘副憲福成《庸葊筆記》﹑桐城吳摯甫京卿汝綸《吳先生全集》中﹐倡之者其獘固少。張裕釗﹑吳汝綸承其風﹐猶能力自振拔。承張吳之風者﹐專捃拾六朝以前板重之字以入文。讀之者非不班剝陸離﹐駴心駭目﹐宛如漢人文字﹐然气爲詞累﹐意亦爲詞累﹐有若附贅懸癅﹐施膠漆於深衣之上﹐其獘亦不能免。實則文之佳惡﹐不因是損益﹐聲價初無差異。文如一室﹐素壁旣不耐觀﹐彩畫更著迹象。鼻煙壺有套彩之說﹐若套至十三彩﹐則幾於價值連城。用物套彩則可﹐古文則不可。張吳之轉相授受﹐𨿽義例未漓﹐其套彩亦幾於至十三彩﹐無可再加﹐吾知其歸眞返朴﹐亦必不遠矣。自予撰《桐城文學淵源考》出﹐中錄生存人甚多﹐頗有咎予爲泛濫﹐致使諸人自視甚髙﹐疑爲作俑。予書本欲因人爲重﹐今人轉因予書爲重﹐則固所願也。若云以之標榜﹐所錄陸百肆拾餘人﹐其中幾於無一相識者﹐人𨿽至愚﹐決不願爲塗人標榜。且標榜必有所爲﹐予自宣統辛亥後﹐久有黃衣黃冠之志﹐今𨿽爲家庭桎梏﹐早已布衣蔬食﹐閉關守窮﹐果何所求而然乎。

王段成書在晚年

靑浦王蘭泉侍郎昶﹐撰《金石萃編》一百六十卷﹐成於侍郎年八十餘時﹐多由門客代爲編輯。迫於成書﹐讎校之功頗疏﹐其中錯落之處﹐自不能免。金壇段懋堂明府玉裁﹐撰《說文解字注》三十卷﹐亦成於明府年七十時。校字亦多屬之門下士﹐往往不檢本書﹐未免有誤。古人撰述﹐成書必於晚年﹐始自覺搜羅完備﹐辧論精詳。設不幸中塗隕折﹐或垂老尙未成書﹐其稿本叢殘﹐塗抹幾滿﹐紙色黯淡﹐甚且破爛。子孫視之﹐不甚愛惜﹐視爲廢紙﹐焚毀者有之﹐視爲無用飽鼠蠹者有之。誠有如日本島田彥楨��翰《皕宋樓藏書源流考》中有云「夫物聚於所好﹐聚散之速﹐莫書卷甚焉。苟子孫之不悅學﹐舉先世之縮衣節食所購置者﹐以致蕩爲荒煙野艸﹐而前哲撰著未付棗梨﹐僅存於蠟車障壁者﹐鄙夫或爲襲取攘竊。淩仲子《元遺山年譜》﹐翁正三置名矣﹐戴東原《直隸河渠書》﹐王履泰攘爲己有矣。予於皕宋樓﹐讀蕘圃《復翁所見書錄》﹑謝葊《羣書綴拾》等書﹐又從錢塘丁修甫孝廉八千卷樓﹐借勞﹑丁諸家遺著﹐且聞修甫所說﹐每誦而悲之。嗚呼﹗士窮年累歲敡榷鉤稽﹐或饑寒之不虞﹐竭畢世於敝紙渝墨之間﹐以僑編簡者﹐迨其後也﹐非論秤而盡﹐則不過供他人竊假﹐而其志之所存﹐世亦無有知之者﹐豈不可重爲歔欷嘆耶。」云云。島田此論﹐可謂深切著明﹐亦學人所應知者。予於己巳五月﹐編輯平日纂錄成書拾貳種﹐已付排印﹐名《直介堂叢刻初編》。尙有《淸芬續錄》二卷﹑先文莊公《年譜》四卷﹑�《禦批通鑑輯覽五季紀事本末》八卷﹑《桐城文學淵源考補遺》四卷﹑《引用書目》一卷﹑《名氏目錄》一卷﹑《撰述考補遺》二卷﹑《國朝金石學錄》四卷﹑《引用書目》一卷﹑《名氏目錄》一卷﹑《藏書紀事詩補遺》四卷﹑《引用書目》一卷﹑《名氏目錄》一卷﹑《再續補匯刻書目》廿卷﹑《萇楚齋書目》廿二卷﹑《寶鑑樓架上書目》六卷﹑《直介堂徵訪書目》一卷﹑《家訓述聞》二卷﹑《老瓦盆齋雜鈔》四卷﹑《學書瑣語》一卷﹑《萇楚齋四筆》十卷﹑《五筆》十卷﹑《曾文正公集外文》一卷﹑《花前老人詩鈔》二卷﹑《文鈔》二卷。𨿽未盡行脫稿﹐已錄目於《萇楚齋書目》中﹐以後如有成書﹐亦擬陸續付之排印。以免後世郭象﹑何法盛之流盜竊我書﹐追悔已屬無及﹐轉不如自刊之爲愈。乃知明楊愼﹑兪樾等之所爲﹐誠不爲無見也。

魯惠公等奪子妻

《史記﹟魯周公世家》云「初﹐惠公適夫人無子﹐公賤妾聲子生子息。息長﹐爲娶於宋。宋女至而好﹐惠公奪而自妻之。生子允登﹐宋女爲夫人﹐以允爲太子。」云云。《春秋》桓公十六年《左氏傳》云「初﹐衛宣公烝於夷姜﹐生急子﹐屬諸右公子。爲之娶於齊而美﹐公取之﹐生壽及朔﹐屬壽於左公子。」又昭公十九年傳云「楚子之在蔡也﹐郥陽封人之女奔之﹐生太子建。及卽位﹐使伍奢爲之師。費無極爲少師﹐無寵焉﹐欲譖諸王﹐曰『建可室矣』。王爲之聘於秦。無極與逆﹐勸王娶之。正月﹐楚夫人嬴氏至自秦。」又文公七年《傳》云「穆伯娶於莒曰戴已﹐生文伯﹐其娣聲已生惠叔。戴已卒﹐又聘於莒。莒人以聲已辭﹐則爲襄仲聘焉。冬﹐徐伐莒﹐莒人來請盟。穆伯如莒蒞盟﹐且爲仲逆。及鄢陵﹐登城見之﹐美﹐自爲娶之。仲請攻之﹐公將許之。」云云。聲木謹案﹕據左﹑馬所言﹐東周之諸侯蒙新臺之恥者﹐實始於魯惠公﹐非衛宣公也。且時當平王東遷之初﹐魯爲秉禮之國﹐惠公又爲一國之君﹐遽爾亂倫敗徳如此﹐《春秋》誅亂臣賊子﹐此其首矣。幼時讀《左傳》﹐「隱公元年春王正月」﹐《傳》云「宋武公生仲子。仲子生而有文在其手﹐曰﹐『爲魯夫人』﹐故仲子歸於我。生桓公。」云云。私意以爲魯惠公未娶仲子以前﹐見於經傳者﹐只隱公一人﹐又爲宋之甥。宋武公當時若以仲子歸於隱公﹐惠公薨後﹐隱公卽位﹐當然爲魯夫人。又何必歸於惠公﹐始爲魯夫人﹐懷疑莫釋。後讀《史記》﹐乃知仲子本歸於隱公﹐惠公奪而娶之﹐非宋武公意也。然隱公六年《左傳》﹕「陳侯曰『宋衛實難﹐鄭何能爲』﹐遂不許。」可見東周之初﹐宋衛固皆以大國稱﹐未聞興師問罪﹐討其無禮﹐聽其以子婦爲妻﹐殊不可解。衛宣公﹑楚平王皆奪子婦爲妻﹐齊秦更爲大國﹐亦遂置之﹐不知當時禮樂政刑何在。降而至於魯公孫敖﹐亦奪公子遂之妻。《左傳》𨿽未明言誰兄誰弟﹐然公孫敖早死數十年﹐其爲兄無疑﹐是又爲兄奪弟婦。而《左傳》又云「惠伯成之﹐使仲捨之。公孫敖反之﹐復爲兄弟如初。」云云。是春秋之時﹐𨿽大國之女﹐聽其父兄奪娶送還而不禁。若施之後世﹐萬難行矣。𨿽周公制禮作樂﹐爲一朝大典﹐其推勘精密﹐終賴後人也。

哀弦集補錄詩詞

長洲尢展成侍講侗《西堂全集》中﹐有《哀弦集》二卷﹐上卷乃自輯悼亡詩詞以成。余少時瀏覽所及﹐仍覺有未盡者﹐隨筆錄出拾柒首﹐以補其遺﹐爰爲之裒集於此以志之。挽杜九髙令子香武三首【錄第三首。以下見《於京集》。】孤鴻啼罷斷猿啼﹐旅捨寒冰落日低。才寫挽歌先下淚﹐難言我自哭亡妻。【自注﹕予方悼亡。】題王阮亭侍讀悼亡詩後三首彈絕哀弦曲未終﹐相憐相泣病相同。吾家𨿽有閨房秀﹐那及王家林下風。燕山蜀道久驅馳﹐回首紅橋飛柳絲。一自寶釵敲斷後﹐更無人念《衍波詞》。相如今已賦《淩雲》﹐侍女衣香鎭夜﹝燻﹞。何似鸘裘貰酒日﹐春風鬢影看文君。口號四首【錄第﹝三﹞﹝四﹞首。】江南花信燕飛時﹐到處銷魂楊柳枝。一自玉臺人去後﹐徵夫減盡故鄕思。亡婦三周志感三首彈指三年駒過﹝絕﹞﹝隙﹞﹐死生契闊恨如何。秋風索索哀音急﹐夜火熒熒淚影多。魂去只應飛白蝶﹐夢來猶自畫靑蛾。傷心此地年年雁﹐寥唳如聞水調歌。整日孤棲夜獨眠﹐客心何處不淒然。沽來薄酒翻添悶﹐綻盡寒衣誰解憐。萬事總成開眼夢﹐三生枉結斷腸緣。不堪細數西窗話﹐鬢影秋風四十年。累咽重欷悲復悲﹐哭殘弱婦哭嬌兒。香車遠去何多日﹐玉樹生埋又幾時。白髮長銜離別淚﹐靑山未買送歸詞。關河迢遞風霜冷﹐盼斷徵鞍落日遲。【自注﹕時大兒北上。】珍兒成進士欽點庶常感而有作微臣奉職隨班久﹐孺子承恩賜第新。深愧同朝拖佩韍﹐敢希再世掌絲綸。校書並命趨黃閣﹐待漏相攜入紫宸。獨恨一家生死隔﹐泥金誰報下泉人。

歸興六首【錄第四首。】孑身哀逝只當歸﹐骨肉凋零血淚揮。荒艸茫茫悲未歇﹐陰風寂寂悵何依。踏殘寸土埋香屧﹐攜取孤燈伴繐幃。願學山中牧犢子﹐援琴髙唱《雉朝飛》。將歸再用前韻六首【錄第四首。】登髙遙望豈當歸﹐回首家鄕嘆式微。庭院淒涼人去久﹐池臺零落﹝馬﹞﹝鳥﹞鳴稀。挽歌爲問墳三尺﹐【自注﹕亡妻未葬故感及之。】流涕還看柳十圍。指點某丘吾欲老﹐一杯酌罷五弦揮。爲王瑁湖悼亡彤管當年賦《碩人》﹐金門此日從夫君。綠窗正喜開朱鳥﹐靑鈿俄驚返白雲。媚寢尙思香艸夢﹐靈修共惜玉衣焚。秋來潘鬢消多少﹐遺掛空題哀逝文。塗眹頻夢亡室有感四首幾載暌立隔帝京﹐歸家日近喜相迎。荒村茅店匆匆話﹐怕聽鄰雞報五更。千里關山路九回﹐繡就辛苦﹝鬢﹞﹝踏﹞霜來。燈前鬢影依稀在﹐不信妝臺隔夜臺。生死悠悠彈指間﹐重逢猶認少時顏。醒來腸斷成追憶﹐殉葬羅衣系玉環。整夜淒涼半枕孤﹐夢中相見卻勝無。精魂應笑山頭石﹐空倚西風日望夫。賀新郎【七夕和韻。見《百末詞》。】七七佳期矣。看迢迢明河淸淺﹐盈盈一水。別去一年來一度﹐畢竟歡娛能幾。想牛女相逢流涕。天上人間都不異﹐但有情未免誰遣此。灑淚也﹐今宵雨。【自注﹕七夕雨曰灑淚。】如儂只是鰥夫耳。望家鄕邈如天漢﹐暮云千里。三載斷腸閨夢杳﹐添得玉樓思子。哭長史終當情死。苦憶少年瓜果會﹐向涼階私語星光裏。喚不醒﹐姮娥起。

張芾守徽州事

馬平王定甫銀臺拯﹐撰涇陽張文毅公芾行狀﹐《龍壁山房文集》中未刊﹐僅見於《張文毅公奏稿》。卷首中有云「咸豐四年正月﹐卸江西巡撫事﹐時王太夫人在養﹐老矣﹐公奉以歸。會道梗﹐流庽玉山﹐數月﹐復僑浙之紹興﹐踰年而安徽巡撫福濟奏請公廬州軍營差委。比至廬﹐福公已奏﹐令赴皖南。時皖南軍事由浙江調度﹐值徽防屢警﹐浙撫某議公往﹐遂奉命專辦徽池防剿善後事務﹐以五年夏駐徽州。皖南﹐江浙藩籬﹐徽寧爲之鎖鑰﹐而徽距杭尢近﹐土沃民富﹐賊甘心焉。公至﹐當官兵挫創之餘﹐土寇乘機思逞﹐居人皇皇﹐一夕數驚。所部僅浙軍四千餘﹐亟招募訓練﹐以民團佐之。勸捐佐餉﹐開布公誠﹐士紳得因事進言﹐民隱畢達。誅鋤豪猾數人﹐除花會之害民者﹐禁姦儈之濟賊者。內訌旣靖﹐乃益嚴嶺防﹐飭軍紀。諸將多前人舊部﹐獨周天受﹑江長貴兩人勇而有謀。公推心置腹﹐假以事權﹐由偏裨薦保至專閫。兩人亦感公知﹐願爲之盡。天受營崇覺寺﹐扼池太之衝。長貴先營漁亭﹐後駐祁門﹐爲皖南﹑江西屏蔽。有警調援聯絡如指臂﹐所向有功。公知人善任﹐此其大端也。六年夏﹐江西逆眾犯徽﹐直撲郡西七里頭﹐公親督諸軍擊走之。九月﹐賊再至。方督軍鏖戰﹐適聞母喪﹐而賊已竄踞休寧﹐飲泣誓師﹐薄其城克之。由浙撫奏請奔喪歸葬﹐上諭俟接替有人﹐再行給假回籍﹐先已賞六品﹑五品頂戴﹐並諭俟服闋後﹐以三品京堂補用。十二月﹐暫假奔紹興﹐居喪一月﹐聞徽警復出。七年﹐徽事少紓﹐一再申前請。浙撫晏端書亦會同兩江總督某代陳﹐而附述官紳軍民吁畱狀。得旨仍畱營。八年﹐浙東告警﹐公命周天受帥師往援。旣解衢圍復金﹑處﹐追賊閩中。浙撫論公功﹐賞花翎﹐懇辭弗許。九年﹐收用降人張泰忠等﹐助攻建徳﹐屢勝﹐池州賊目韋志俊亦進嶺乞撫。會浮梁﹑景徳鎭之賊竄擾祁門﹐及太平﹑石埭縣境。公與江長貴籌撥應援﹐先後數十戰始遁走﹐徽防暫安。時公在營服闋﹐奉諭俟軍情大定﹐請旨回籍﹐毋擅離防。而特命補公通政使﹐旋擢都察院左副都禦史﹑督辦皖南軍務。公之始蒞徽也﹐軍情率由浙撫奏報﹐旣列京卿﹐得陳事﹐再疏劾殃民失律之浙弁楊國正﹑楊金榜及夏寶慶﹑蕭傳科等﹐而保胡定國固守廣丰城功。提督鄧紹良灣沚陣亡﹐又請治寧﹐防僨軍之將。周天受援浙時﹐亦論列其治軍不嚴﹐而自援保舉連坐法﹐並請議處。顯皇帝鑑公忠誠﹐奏輒報可。一時戎政肅然﹐而忌公者多側目矣﹐及拜命督防﹐益相與掣公肘。是時皖南兵力號三萬人﹐周天受轉戰浙閩踰千里﹐比歸移辦寧防﹐精銳耗失已半。江長貴馳逐徽寧池諸嶺隘﹐無月不戰﹐奔命亦疲。公請江楚濟師﹐嚴敕再三﹐終莫之應。初﹐徽寧皆恃浙江撥餉﹐浙事棘﹐命江西﹑湖南﹑北協籌﹐江西稍稍饋運﹐而兩楚竟無至者。兵食俱困﹐賊勢益張﹐至東南大局糜爛﹐忌者猶委罪於公﹐悲夫﹗十年軍事凡數變﹐始則涇縣之賊連陷寧國﹑太平﹑續溪諸縣﹐進偪徽郡東門﹐公冒雨督戰﹐斬馘甚多﹐郡城獲無恙。而另股由廣徳﹑六安犯杭州﹐公亟派陳炳元﹑米興朝﹑袁國祥各隊馳救﹐而賊已取武康﹐間道入杭。繼則杭城收復﹐徽軍敗賊於余杭﹐公復策勵將士﹐旬日間攻克太平﹑石埭﹑旌徳﹑涇縣四城。將規取池州﹐漸淸江介。乃未幾金陵之變聞﹐和春大營旣潰﹐常蘇相繼遽不守﹐賊遂窺嘉湖。公派援之軍江長貴阻於平望﹐蕭翰慶又戰歿湖州﹐於是徽寧兵食且盡﹐皖南事遂不可爲矣。浙西賊之竄徽者﹐公麾軍再擊之﹐遁其旌大敗。匪合蕪湖﹑涇縣之賊﹐圍攻寧郡﹐廣徳﹑建平﹐羣逆繼之。周天受困守數月﹐城陷竟死﹐而公亦去徽。先是﹐賊竄浙江﹐公屢請自治﹐詔從寬﹐暫革左副都禦史。公益感聖恩﹐懼貽誤﹐請簡重臣﹐視兩浙師。又請以曾國藩總皖南防務﹐而自戴罪行間。顯皇帝未卽許。至是﹐曾公任兩江督﹐駐師祁門﹐始諭以皖南軍並屬之﹐而召公來京。蓋聖明終欲得倚公辦賊﹐惜其盡瘁而重諒其誠也。公復懇請回籍﹐補行守制﹐蒙兪允﹐以八月二十日去徽州。替公者﹐皖南道某﹐未浹旬而徽陷矣。」云云。聲木謹案﹕文毅駐軍徽州�年﹐先文莊公適以咸豐��入文毅幕府﹐參贊戎事�年﹐知徽營事甚詳。通政行狀文𨿽詳密﹐容有未盡之處﹐聲木本諸庭訓者略記於此﹕當咸豐十年﹐詔湘鄕曾文正公國藩爲欽差大臣﹐督辦江南軍務﹐駐軍祁門﹐原欲兼壯徽寧聲勢。文毅自請以文正兼統皖南防務﹐以一事權﹐遂奉上諭﹐以皖南軍務並屬之。文正久未受代﹐文毅公私文牘催促至繁。私函屢謂徽州軍務危在旦夕﹐本擬誓與城俱亡﹐現已奉旨交卸﹐不欲以淹遲之故捨身於此﹐請趕緊交代﹐以免責任。文正意不謂然。至八月杪﹐文正始委皖南道���������接辦徽防﹐未及浹旬而徽州失守。文正心怍其言﹐凡遇徽營交代手續﹐必多加駁斥。通政所云「至東南大局糜爛﹐忌者猶委罪於公」﹐云云﹐疑卽指文正而言。先文莊公在徽營時﹐文毅有國士之目。先文莊公感其知遇﹐嘗爲兼人之事﹐口不言勞﹐文毅亦深知之。及咸豐己未﹐文毅因次年庚申有恩科會試﹐特命先文莊公入都會試﹐兼辦戶部徽營報銷。時諸委員以爲優差﹐鉆營者多﹐文毅獨以委先文莊公。孰知先文莊公甫去徽營﹐徽州卽淪於賊所有﹐報銷未了之事﹐先文莊公一身任之。至咸豐十一年﹐先文莊公到安慶﹐欲見文正﹐仍爲徽營報銷事。先托合肥李文忠公鴻章﹐代爲致意。文正以徽營事不洽於懷﹐乃大言曰「劉某以庶常﹐爲他人作此等委員之事﹐殊不值得。」文忠以告。先文莊公聞之﹐不懌﹐曰「點庶常是咸豐庚申﹐當委員是數年前事。且當時羣寇如毛﹐家住合肥三河城﹐燒殺淫擄﹐不計次數﹐海內皆知。合家老幼數十人﹐顚沛流離﹐無可得食。吾當時以舉人﹐恃筆墨謀生﹐以免凍餒﹐亦非作不義之事。中堂所言﹐深爲可怪。」文忠解之曰「不必急遽﹐先去見老頭子﹐再看如何。」乃不得已往見﹐文正大爲誇許﹐書於《求闕齋日記類鈔》云「劉仲良庶常秉璋﹐廬江人﹐李少荃之門生。气象崢嶸﹐志意沈著﹐美材也。」云云。次日﹐文忠往見﹐文正迎謂之曰「昨日始得見皖北人材。」文忠亟問此語爲何人而發﹐文正謂「卽爾之門生劉某也」。文忠因以先文莊公毷氉語告之﹐文正亦無異言﹐公事遂批準。至是﹐徽營交代俱淸結。然當時文正𨿽批準﹐先文莊公以有意挑剔﹐意甚不平﹐後乃知與文毅有夙怨﹐與先文莊公無與也。文毅撰述﹐除《奏稿》八卷﹑《卷首》一卷﹐光緒二年﹐其子師劬家刊本外﹐仍有《冰溪吟艸》一卷﹑《廣哀詩》一卷﹐爲當日寓居玉山時所撰﹐咸豐四年自刊本﹐又見《屑玉叢談》�集。予已錄入《萇楚齋﹝叢﹞書目》中﹐並欲爲之附刊於先文莊公遺書後﹐因人存詩﹐不知此願何日能償。文毅後於同治三年﹐深入回疆勸降﹐不屈罵賊﹐橫遭支解﹐慘烈萬分。其以一死報國﹐早決於心﹐故成仁取義﹐足與日月爭光。乃知文毅於將去徽營﹐以非見危授命之時﹐並非惜死﹐固不必以有用之才﹐爲溝瀆之經﹐此眞千古忠臣烈士之用心也。

李兆洛關心民瘼

光緒三十三四年間﹐予寓居京師﹐見有陽湖李申耆明府兆洛尺牘手迹數通﹐玆錄其有關系者一通於後。文云「敝居故圩鄕今年淫潦﹐大小及之﹐田廬俱付巨浸﹐廬舍幸已退出﹐秋成則絕無可望矣。又捨間素有行善之名﹐一經饑荒﹐丐貸雲集﹐不得不小應酬﹐出所有糧食﹐以稍開發﹐舉手蕩然。今年饘粥﹐明年糗﹐不知何以自供。送來山長束脩﹐爲山一簣耳。攜子孫數十人﹐嗷嗷乏食﹐豈非地獄變相﹐實是不堪措想。兆洛年踰七十﹐精气銷亡﹐近苦久漱﹐更覺瘦乏。眞是動作仰人﹐蒲柳先秋﹐亦固其所﹐未知此生尙可望見淸光之日否。常屬八邑﹐陽湖最低﹐而芙蓉湖尢陽湖之最低者﹐敝居恰在湖濱耳。有司卽將以災上申﹐幸大人勿加減駁也﹐復附此近狀。兆洛再拜。」云云。聲木謹案﹕據明府所云﹐乃因本邑水災﹐爲民請命﹐復函大府者。當時明府以學問文章傾動海內﹐予已略具於《桐城文學淵源考》及《撰述考》中。其樂善好施﹐損己益人﹐關心民﹝瘼﹞﹐至老不倦﹐實非常人所能及。明府舊居芙蓉湖濱﹐亦僅見此書﹐合並志之。

味經山館集外文目錄

桐城戴存莊孝廉鈞衡《味經山館文鈔》手迹﹐予得見之﹐因汰其已刻及鈔附他人文﹐仍得文拾有貳篇。爰仿孝廉編輯同邑方望溪侍郎苞文集之例﹐編《味經山館集外文》一卷﹐日後擬編刊《桐城文學叢刊》中﹐先鈔記目錄於後﹕味經山館集外文目錄天子諸侯各三朝考【桐鄕書院課題】郊禘袷辧【同上】馬君猷城七十壽序【代姚廌靑總憲】鄭若波七十壽序【代劉悌堂明府】馬鈞堂六十壽序【代植之先生】鄭勤庵六十壽序【代唐明府】廖少府五十壽序【代馬水部】與姚石甫先生書與唐侯書再與唐侯書擬辦災各事示稿代唐明府勸救饑民示

鮑桂星論文尺牘

陽湖陶����湘《涉園集》中﹐有《昭代名人尺牘續集》��捲﹐石印手迹行世。中有歙縣鮑覺生侍郎桂星尺牘一通﹐論文義例至善﹐舉一反三﹐細玩可悟作文之法。侍郎文法﹐受之歙縣吳殿麟徵君定﹑桐城姚姬傳郎中鼐﹐淵源有自﹐固非師心自用者可比﹐故其議論謹嚴﹐推勘精密如此。其自撰之《進奉文鈔》二卷﹐皆系應制之作﹐《文集》四卷﹐實未付刻﹐謙抑不自滿假又如此。余已見予纂《桐城文學淵源考》及《撰述考》《續補匯刻書目》三書中﹐玆不復錄﹐錄其論文尺牘於後﹐以資觀覽。鮑覺生侍郎桂星尺牘一通【見原書卷六。】承示古文四篇﹐略一披誦﹐欽服無已。愧未問津於此﹐不敢加評點﹐謹抒管見數條如右﹐以備采擇。恕其狂瞽而進教之﹐幸甚。恭請早安。門侍星頓首。文四篇附繳﹐乞查入。送梁芷鄰序「擢守」﹐「擢」或攺「出」。「交際旣繁﹐協和匪易」八字﹐似近時文。又海峯先生嘗云﹕古文家用前人字句無過三字者﹐是以山顚水涯﹐山砠水涯﹐山巓水湄﹐山陬水濱等﹐必易一二字﹐以妨沿襲。今「陽開陰闔」四字﹐全用韓文﹐似亦可商。貞節彭孺人傳「孺人不假手女侍也」﹐「孺人」字﹐「也」字﹐似皆可去。「不誠爲宋儒之所許者哉」二疊句﹐或作「不誠過士夫遠哉」。只一句﹐不用疊﹐何如﹖送魯服齋序【文气龐厚﹐言人所難言﹐四藝中此篇最勝。】「才之所至﹐或者中易其意」﹐「意」字似不如「守」字之醒。

論晏平仲

善化李駿嵒��紹崧﹐於乾隆間﹐編輯《左傳快讀》十八卷。較之長洲韓文懿公菼所編《評點春秋左傳綱目句解匯雋》六卷﹐𨿽同爲俗書﹐實爲過之。然二書流傳則甚廣﹐宣統以前士子﹐幾於無一人不讀﹐予幼時卽讀《快讀》。襄公廿五年﹐齊莊公爲崔杼所弒﹐《左傳》云「晏子立於崔氏之門外﹐門啟而入﹐枕屍股而哭。興﹐三踴而出。」昭公十年﹐齊惠欒﹑髙氏之亂﹐《左傳》云「晏平仲端委立於虎門之外﹐四族召之無所往﹐公召之而後入。」注云「立門外是他一向來老主意。」云云。讀之不禁失笑。但晏子爲齊之賢大夫﹐莊公弒﹐景公危﹐皆僅立於門外而已﹐眞不知其何所用意也。

四筆卷二

論睠懷故主諸書

考盤集外文目錄

增輯欽齋文目錄

論神曲

易經對語

彭玉麐印文

論應制詩句

論二禮學館纂修

論錢謙益

論鹿樵紀聞等書

論王安石

論風懷詩

論張穆字等

法國畢乃爾入合肥籍

母再醮判語

宋司馬光論讀書

宋呂��等嘉話

無爲州江堤

徽州嫁殤

曾衍東詩

昌谷集箋注等書

方苞語

錢澄之論節義傳

梁九圖論詩教日下

京師西山帝王樹

恩錫等倡和詩

許氏七乃名氏

蕭正謨論蜀漢

萇楚齋四筆卷二

廬江劉聲木十枝撰

論睠懷故主諸書

會稽章實齋��學誠《信摭》云「徐鉉撰《南唐李后主墓碑》﹐鄭文寶撰《江表誌》﹐於前朝故主﹐皆致惓惓之意﹐而又不觸忌諱於新朝﹐可謂得故臣之誼矣。」云云。聲木謹案﹕徐鄭二公﹐已仕新朝﹐不忘故主﹐較之賣主求榮﹐反顏相向者﹐固屬有間﹐若以晉荀息所云「臣竭股肱之力﹐加之以忠貞﹐其濟﹐君之靈也﹐不濟﹐則以死繼之」之語責之﹐仍不能無愧。��特爲之揭出﹐以明君臣之義﹐立人道之防﹐洵屬卓見。然吾觀《四庫全書提要》﹐於宋元兩代不仕新朝﹐惓懷故主者﹐特於《提要》中著明﹐庶足以見孤忠勁節﹐搘拄綱常﹐是廟堂之上﹐褒勵臣節﹐𨿽事隔兩代﹐猶矜善伐惡如此。《提要》中𨿽寥寥數語﹐實如帝典王謨﹐炳若日星﹐眞可資人勸感。謹摘於後﹐以免遺忘。《癸辛雜識前集》一卷﹑《後集》一卷﹑《續集》二卷﹑《別集》二卷宋周密撰。每述宋亡之由﹐多追咎韓賈﹐有《黍離》詩人「彼何人哉」之感。《須溪集》十卷宋劉辰翁撰。其於宗邦淪覆之後﹐睠懷麥秀﹐寄托遙深。忠愛之忱﹐往往形諸筆墨﹐其志亦多有可取者。《秋堂集》三卷宋柴望撰。其詩格近晚唐﹐而黍離麥秀﹐寓痛至深﹐騷屑哀音﹐特爲淒動﹐可與謝翺諸人並傳不朽。《湖山類稿》五卷﹑《水雲集》一卷宋汪元量撰。以一供奉琴工﹐眷懷故主﹐終始不渝﹐其詩多慷慨悲歌﹐有故宮離麥之感。於宋末諸事﹐皆可據以徵信。其記亡國之戚﹐去國之苦﹐間關愁嘆之狀﹐備見於詩。《晞發集》十卷﹑《晞發遺集》二卷﹑《遺集補》一卷﹑《附天地間集》一卷﹑《西臺慟哭記﹝注﹞﹝一卷﹞》《冬靑引﹝注﹞》一卷宋謝翺撰。翺與周密﹑鄧牧皆抗節遁世。《眞山民集》一卷宋眞山民撰。其詩黍離麥秀﹐抱痛至深。《伯牙琴》一卷宋鄧牧撰。牧宋亡不仕﹐侘傺幽憂﹐不能自釋。《存雅堂遺稿》五卷宋方鳳撰。澤畔行吟﹐往往睠念宗邦﹐不忘忠愛。幽憂悲思﹐纏綿悱惻﹐𨿽亡國之音﹐固不失風人之義。《紫巖詩選》三卷宋於石撰。其古詩感時傷事者﹐多哀厲之音﹐而或失之太盡。遊覽閒適者﹐有淸迥之致﹐而或失之稍薄。《莊靖集》十卷金李俊民撰。俊民以金代舊臣﹐不食元祿﹐有陶潛栗裏之風。其詩類多幽憂激烈之音﹐系念宗邦﹐寄懷深遠。文格沖淡和平﹐具有髙致。《羽庭集》六卷元劉仁本撰。所作感慨阽危﹐眷懷王室。《友石山人遺稿》一卷元王翰撰。翰終始皆似謝枋得﹐故慷慨激烈﹐一一托之於詩。𨿽篇什無多﹐而卽物遇情﹐恆凜凜有生气也。《北郭集》六卷﹑《補遺》一卷元許恕撰。恕以元代遺民﹐潛海上﹐使人不能識﹐可謂鴻冥﹐其詩大抵多愁苦之詞。《丁鶴年集》一卷元丁鶴年撰。順帝北狩以後﹐興亡之感﹐一托於詩﹐悱惻纏綿﹐眷眷然不忘故國。《石初集》十卷﹑《附錄》一卷元周霆震撰。其詩憂時傷亂﹐感憤至深﹐敍述亂離﹐沈痛酸楚﹐使異代尙如見其情狀。汪元量《水雲集》﹐論者以爲宋末之詩史﹐霆震此集﹐亦元末之詩史。《吾吾類稿》三卷元吳臯撰。時值至正之季﹐目擊艱危﹐每深憂憤。《靜思集》十卷元郭鈺撰。隱居不仕﹐目擊時事阽危之狀﹐言之確鑿﹐每多愁苦之詞。《九靈山房集》三十卷元戴良撰。元亡後﹐追念故主﹐睠懷宗國﹐歌黍離麥秀之詩﹐詠剩水殘山之句。《灤京雜詠》一卷元楊允孚撰。體本王建宮詞﹐有故宮禾黍之感。《南湖集》七卷元貢性之撰。惓惓不忘故國﹐不事二姓。

考盤集外文目錄

桐城方植之茂才東樹﹐所撰文集有兩刊本。光緒甲午﹐家刊《考盤集》全集本﹐名《考盤集文錄》﹐十二卷﹐錄文貳百貳拾壹篇﹐駢文拾捌篇。同治七年﹐合肥李文忠公鴻章等集資安慶刊本﹐爲其門人從弟存之京卿宗誠所編﹐名曰《儀衛軒文集》十二卷《外集》一卷﹐所錄之文﹐僅及《考盤集》之半。予得見其當日《考盤集》原稿本﹐中多京卿及其同邑戴存莊孝廉鈞衡爲之刪節審定﹐辧論推勘﹐最爲精鑿。細玩其語﹐可知古文之大要。予少時嘗以之對勘家刊本《考盤集文錄》﹐仍依茂才原本爲多﹐方戴刪節擬議之處未全遵錄﹐然仍有遺文拾捌篇﹐爲《考盤集》所未載。予依其刊文體例﹐編爲《考盤集外文》一卷﹐異日欲刊於《桐城文學叢刊》中﹐玆先鈔附目錄於後﹕考盤集外文目錄原戒續韓非孤憤鬼穀子釋義序刪注人物志序定命書序平氏宗譜序張亨甫詩序許氏說文解字雙疊韻譜序書一得拳膺錄後題江生怡之空山獨坐圖後紅豆山房跋詩與鄧嶰筠尙書書與洪巽甫書贈聯玉農司馬序送宋芥楣學博序贈唐邑侯序孝慈方太君墓志銘祠規

增輯欽齋文目錄

桐城蘇厚子徵君惇元﹐文章學術授受源流﹐予已錄入《桐城文學淵源考》﹐其撰述﹐予亦錄入《撰述考》中。其所撰《欽齋文》一卷與《詩稿》四卷﹐爲道光十三年正月儀宋堂自刊本。《詩稿》尙刊貳百肆拾玖首﹐當時《文集》所收甚隘﹐只刊拾捌篇。其同邑蕭敬甫徵君穆病其未備﹐搜輯一本﹐擬付剞劂﹐未及刊行而徵君去世。原本輾轉歸於予﹐予擬編入《桐城文學叢刊》中﹐陸續付梓。玆姑先將其目錄附錄於後﹐庶不沒徵君搜輯之苦心。較之原刊﹐實增入伍拾篇﹐於文獻不爲無益。欽齋文目錄選舉私議【原】論陶靖節世系族葬圖說蘇氏祠規序【原】古文辭類纂增鈔方望溪先生文古文辭類纂續鈔姚姬傳先生文方望溪先生年譜序【原】吳生甫先生文集序【原】蔣石林處士詩集序熊漸逵文稿序【原】壽泉舅氏詩稿後序校刊桐舊集序家譜序重修族譜後序家祭約儀序四禮從宜序【原】女學蒙求序姚氏古銅印選序書方存之與戴存莊論桐鄕書院崇祀先儒書後書萬季野先生手稿後書朱子遊鄭次山園亭題名後【原】書左忠毅公遺印搨本後【原】書歸震川先生批點史記後題千巖萬壑圖刻望溪先生全集跋校刊樗亭舅氏文集跋與曹孟明書【原】與肇慶太守書與吳康甫書報熊漸逵書書紀孝子事實後【原】儀衛方先生傳許玉峯傳與齋金公家傳劉泰占家傳傅洪傳帶經老農傳蘇烈婦傳記外祖父徐公遺事書徐子逢殉節事書祁門令唐君殉節事外祖母王太宜人事略姚子善墓表【原】陳仲博墓表族兄協和墓志銘族兄木齋先生墓志銘【原】族叔父拙風府君墓志銘董叔衡權厝志族叔母李孺人墓志銘西安縣重修先農壇記【原】謁楊園先生墓記重修明中丞錢塘金公祠堂記【原】儀宋堂記【原】遊吳山記【原】遊披雪洞記【原】遊龍眠山記【原】龍尾硯銘井字硯銘大端硯銘端友硯銘允齋銘臂閣銘竹帽架銘明張忠烈公畫像贊祭舅氏徐樗亭先生文祭儀衛先生文左艾之哀詞江孟純哀詞

論神曲

神曲一藥﹐醫家多以之爲克食之用。先文莊公聞��吳松午直刺�言﹐神曲系配合藥材叄拾餘味所制成﹐皆大發散之品﹐是只可用以袪風寒﹐未可用以消積滯也。

易經對語

對語竟有有一無二者。聲木幼時﹐先文莊公以「謙謙君子」出對﹐所擬皆不合意﹐先文莊公自以「蹇蹇王臣」爲對。今時閱四十餘年﹐細思除此對外﹐竟無第二語矣。

彭玉麐印文

興化鄭板橋燮生平所用印章﹐系上元司徒文膏所刻﹐語句多奇異﹐記得�������臚列甚詳。予見衡陽彭剛直公玉麐於書畫中所用印章﹐用意與明府同。以予所見者﹐有「梅花外子」﹑「梅仙外﹝子﹞﹝史﹞」﹑「得眉山人」﹑「姑射仙人」﹑「硯池筆架小山河」﹑「吟香外史書畫章」﹑「兒女心腸﹐英雄肝膽」﹑「古今傷心人﹐別有懷抱」等八印。或謂「梅仙外史」等印﹐別有寓意之處﹐亦未可知也。

論應制詩句

桐城張文和公秉鈞﹐旣久有自危之心﹐恭和禦制《風鳶》詩﹐有「九霄日近增濃彩﹐四野風多仗寶繩」句﹐純廟深憐之。先世父文恭公恭和禦制《夷齊廟》詩﹐有「西山薇蕨甘如薺﹐南國壺漿探若湯」句﹐亦爲純廟所賞。又云嘉慶丙辰﹐聖制《新正千叟宴畢仍榮宴廷臣於重華宮得詩二首》﹐一韻用《麻部》﹐詩內押「嗟」字﹐咸以爲難﹐彭文勤公先脫稿。時和珅倩人代作﹐所和「嗟」字意不愜﹐屬公爲攺正。公易以「帝典王謨三曰若﹐騶虞麟趾兩吁嗟」。和公素與公不協﹐是日亦爲嘆服﹐云云。語見滿洲英煦齋相國和《恩福堂筆記》。聲木謹案﹕相國所載﹐爲應制體詩句之最佳者。大抵榮世詩文﹐須典麗矞皇鑑鏘﹐對仗工切﹐頌揚得體。專工此體﹐他作未必稱是﹐亦勢使之然也。

論二禮學館纂修

婁縣張聞遠孝廉錫恭﹐撰《茹荼軒文集》十一卷﹐宣統癸亥孟春﹐華亭封氏簣進齋刊本。中僅有詩拾柒首﹐紀年至宣統十三年爲止。內有《宣統六年正月壬子朔口占》三首﹐詩云「家家爆竹歲華新﹐臘鼓催回萬象春。此日蓬廬獨憔悴﹐國危身病一孤臣。」「國步誰云已攺弦﹐恪遵時憲度新年。天朝正朔人人奉﹐知是輿情感戴堅。」「老農老圃信堪師﹐遺體王章謹保持。餘發何嫌嗟種種﹐新梳細辮白逾絲。」云云。聲木謹案﹕孝廉爲伊卿茂才爾耆之子﹐能傳父學﹐已見予《桐城文學淵源考》。平日熟精《三禮》﹐任禮學館纂修。集中仍以宣統紀年﹐睠睠不忘故主﹐忠愛之忱﹐近時無二。似此方不愧國朝命名授官之意﹐堪稱經師人師之目。而侯官陳��孝廉衍《石遺室詩話》云「自前淸革命而舊日之官僚伏處不出者﹐頓添許多詩料﹐黍離麥秀﹐荊棘銅駝﹐義熙甲子之類﹐搖筆卽來﹐滿紙皆是。其實此時局羌無故實﹐用典難於恰切。前淸鐘虞不移﹐廟貌如故﹐故宗廟宮室﹐未爲禾黍也。都城未有戰事﹐銅駝未嘗在荊棘中也。義熙之號攺﹐而未有稱王稱帝之劉寄奴也。舊帝後未爲瀛國公﹑謝道淸也。出處去就聽人自便﹐無文文山﹑謝疊山之事也。」又云「溫州玉環戴女士禮﹐字聖儀﹐受業於餘者十年﹐而初未見面。績學能文﹐撰有《大戴禮集注》十三卷﹑《淸列女傳》七卷﹐以外《女小學》﹑雜文之類尙夥。惜故見自封﹐不知公天下之理﹐拘於《白虎通》三綱之舊說﹐而不知其非聖人之言﹐年三十尙未適人﹐值前淸革命﹐遂自命亡國遺民﹐必欲得一舊官僚而不事民國者而後嫁之﹐於是誤適非人﹐終爲所棄﹐亦大可憫矣。事詳余文集中。禮所著《女小學》早上學部﹐《淸列女傳》早上國史館﹐皆章梫代呈。《大戴禮注》已行世。爲詩頗長集句﹐但仍多舊思想耳。」云云。張氏與陳氏﹐科名官職無一不同﹐皆以孝廉任禮學館纂修﹐而議論見識相左如此。陳氏固自命爲新朝元老﹐素知公天下之理﹐明知《白虎通》非聖人之言者﹐猶惜其不於未中式以前及任禮學館纂修時言之﹐早廢君臣之義與三綱之理﹐使後人鑄金呼佛不止。然吾觀《四庫全書提要》著論於明龔詡《野古集》後云「謹案﹕練子寧以下九人﹐皆惠宗舊臣也﹐考其通籍之年﹐蓋有在解縉諸人後者。然一則效命於故君﹐一則求榮於新主﹐梟鸞異性﹐不可並居﹐今故分別編之﹐使各從其類。至龔詡卒於成化辛丑﹐更遠在縉等之後﹐今亦升列於縉前﹐用以昭名教是非﹐千古論定。紆靑拖紫之榮﹐竟不能與荷戟老兵爭此一紙之先後也。」云云。吾知張氏固願爲荷戟老兵也。

論錢謙益

祥符周叔畇都轉星譽﹐跋常熟錢牧齋尙書謙益《歷朝詩集》後云「舊藏是集獨無序文﹐蓋爲人所刪去﹐惟此本尙完好無恙。序文自云﹕『托始於丙戌﹐徹簡於己丑』。時我世祖定鼎已六七年﹐而牧齋謬托於淵明甲子之例﹐於國號紀年皆削而不書﹐已悖甚矣。至自六丁字之義﹐則曰﹕『金鏡未墜﹐珠囊重理﹐鴻朗莊嚴﹐富有日新。』蓋是時殘明遺孽﹐猶假號嶺越間﹐江浙遺民﹐與海上之師互爲影響﹐故牧齋自附於孤臣逸老﹐想望中興﹐以表其故國舊君之思﹐眞無恥之尢者也。其印章曰『鴻朗籛齡﹐白頭蒙叟』﹐鴻﹐大也﹐朗﹐明也﹐命意尢顯然可見。至自悔不能早死﹐而侈然以野史亭自文﹐欲以此求諒於後世﹐嗚呼﹐何謂也哉﹗」云云。聲木謹案﹕南宋鄭所南��思肖﹐原名��更名以寓思趙��之意。自題書室﹐曰「本穴世界」﹐亦陰寓「大宋」二字。��淸風髙節﹐接迹東籬﹐後之人欽仰﹐亙古如新。尙書已攺節再醮﹐焉能仍以所南等人隱寓字義可比﹐徒供後人笑罵。其晚年皈依佛家﹐亦自知大節已虧﹐欲藉此以湔釋恥辱﹐此所謂欲蓋彌彰﹐懺悔何益。��撰有《題畫詩》一卷﹑《錦錢集》一卷﹐《雜文》一卷﹐收入《四庫》﹐附於其父鄭震菊山《淸雋集》一卷後以傳。又撰《心史》�捲﹐至明末﹐始於井中縋出﹐出鐵函始見﹐後人頗有疑其僞者。

論鹿樵紀聞等書

太倉吳梅村祭酒偉業﹐撰《綏寇紀略》十二卷﹑《續編》三卷﹑尙假手於無錫鄒流綺��漪﹐已記於《﹝三﹞筆》捲﹝一﹞。��本熟於明季掌故﹐自撰《明季遺聞》四卷﹐采輯賅備﹐議論純正﹐惜流傳甚少。祭酒復撰有《鹿樵紀聞》十卷﹐亦言明季佚事﹐未刊。聞太倉某家﹐藏有傳本﹐予頗疑卽爲《綏寇紀略》之初本。又有無名氏《佚史》二卷﹐內載左蘿石傳﹑史徳威遺事。《甲申日記》�捲﹐內載李自成寄吳三桂書及祭莊烈帝後文﹐皆外間所罕見罕聞者﹐匯記於此以志之。

論王安石

北宋《尹和靖先生語錄》三卷﹐上中二卷爲門人祁寬居之錄﹐下卷爲門人呂堅中景實錄。中有云「王介甫作舍人時﹐有《雜說》行於時﹐其粹處有曰﹕『莫大之惡﹐成於斯須不忍。』又曰﹕『道義重﹐不輕王公﹐志意定﹐不驕富貴。』有何不可﹖伊川嘗曰﹕『若使介甫只做到給事中﹐誰看得破。』寬問﹕『介甫初時出得此語﹐晚年變了﹖』先生曰﹕『至於子路﹐在孔門許久﹐可謂之正﹐而謂正名爲迂﹐伐顓臾則爲之辭﹐只爲所見差。』」云云。聲木謹案﹕王荊公學問文章﹐足以髙視千古﹐轉以相業頹喪生平。他人以致位卿相爲美談﹐荊公獨反是﹐然較之呂惠卿﹑蔡京等人﹐終勝一籌也。

論風懷詩

吳縣張應南戶部��藏有朱彜尊《風懷》詩手稿﹐與刻本不同﹐塗攺滿紙﹐均有「顚倒鴛鴦」小印鈐記﹐前後有名人題跋甚多﹐其妻兄吳縣曹君直孝廉元忠曾親見之。太倉某家﹐藏有《鴛水仙緣》彈詞一種﹐記《風懷》詩及《洞仙歌》詞曲本事。吾鄕姚庚甫大令景衡﹐年七十餘﹐嘗爲後學講《風懷貳百韻》隱事﹐語語有證﹐云云。語見桐城蕭敬甫徵君穆《庚子札記》。聲木謹案﹕秀水朱竹垞太史彜尊詩﹐在我朝𨿽爲一大家﹐而《風懷》一詩﹐實爲全集之玷﹐亦無庸爲之穿鑿附會﹐務必牽合及於某某而後已。縱使太史自暴其惡於眾﹐後人更不必爲之窮形盡象﹐刻劃無鹽。吾不知爲之箋證者欲師其事乎﹐抑欲師其詩乎﹐未免兩失之矣。

論張穆字等

平定張石洲明府穆學行﹐予已錄入《桐城文學淵源考》及《撰述考》中矣。明府復工書法﹐當時專爲壽陽祁文端公寯藻代筆作字﹐已見��������京師琉璃廠金石書畫肆中﹐尢言之確鑿。光緒丁未﹐予於廠肆中﹐購得行書直幅﹐字迹確爲明府﹐下款則爲祁文端公﹐可見其事非誣。中書七言絕句一首﹐詩云「自笑平生被眼謾﹐看山只向畫中看。天公老筆無今古﹐枉著千金買範寬。」云云。此乃金秀容元裕之員外好問《東山》四首之二﹐見本集卷十三。聲木謹案﹕道州何子貞太史紹基﹐藏有宋拓沈傳師《書柳州羅池廟碑》﹐原石久佚﹐海內僅此孤本。後有明府跋文﹐𨿽已經��魏稼孫鹺尹錫曾錄入《績語堂碑錄》中﹐玆復錄於此﹐文云「子貞藏此帖久矣﹐今乃示觀也。『民各自奮』﹐『』字從『矛』從『令』。案三百篇﹐『令』字皆與《眞部》字韻。『何人不』﹐『』與玄韻﹐古眞先同部也。段茂堂據漢碑攺『矜』篆爲『』﹐詫爲獨得﹐而於晉以下則無徵﹐使及見此書﹐其欣喜何如也。又此『』字﹐及《廟堂碑》『犬』旁從『犬』從『止』﹐皆足證唐人小學不惟通《說文》﹐兼能本古籀以諍小篆之訛﹐可謂一字千金矣。況此書又爲世所絕無乎﹐亟應表出之。道光二十六年五月初三日﹐齋居士張穆記。」云云。其考證「」「矜」二字﹐最爲精確﹐有非陽湖陸祁孫明府繼輅﹑上元管異之孝廉同二家文集辧論「」「矜」二字所能及者。

﹝徳﹞﹝法﹞國畢乃爾入合肥籍

畢乃爾本法國人﹐初充兵役﹐於同治元年﹐在上海投效﹐願隸中國版圖。奉派當時任直隸提督劉省三中丞銘傳銘軍﹐教練鎗炮﹐嗣委銘軍洋炮營統帶。先後攻克楊庫﹑江陰﹑無錫﹑金匱﹑常州府縣汛城﹐積功至賞戴花翎﹐法什尙阿巴圖魯﹑記名總兵。自同治二年﹐已冠帶薙發﹐學爲中國語言﹐旋又娶中國妻室。曾過廬州﹐樂其風土﹐並於縣境略置田廬﹐願籍合肥縣。並冀世世子孫﹐長爲中國赤子﹐不欲仍回法國﹐云云。語見合肥李文忠公鴻章奏議。聲木謹案﹕徳人豪利﹐亦於光緒��年﹐自願列入中國版圖。自徳人占領膠州後﹐待中國人﹐事事不能平等﹐豪利每爲中國力爭主權。西人𨿽惡之﹐目爲瘋魔﹐而亦無如之何。徳人尉理賢﹐更謂其言皆有理﹐未可以人廢言﹐洵屬公論矣。

母再醮判語

華亭民有母﹐再醮後生一子﹐母歿之日﹐二子爭欲葬之﹐質之官。知縣某判其狀云「生前再醮﹐終無戀子之心﹔死後歸墳﹐難見先夫之面。宜令後子收葬。」松庭叔父傳道其事﹐云云。語見明��陸�����《菽園雜記》。聲木謹案﹕海寧查悔余太史愼行《人海記》亦載之﹐語意與此相同。明代某明府判語準情酌理﹐可謂確切﹐要言不煩﹐膾炙人口﹐屢見記載。惜乎鄕間無知愚民﹐仍多爲此事鬥毆涉訟者﹐安得此語﹐家諭而戶曉之。

宋司馬光論讀書

溫公爲張文潛言﹐學者讀書﹐少能自第一卷

讀至卷末﹐往往或從中﹐或從末﹐隨意讀起﹐又多不能終篇。旋光性最專﹐猶常患如此。從來惟見何涉學士案上惟置一書﹐讀之自首至尾止。校錯字﹐以至讀終。未終捲﹐誓不他讀。此學者所難也。張蕓叟《答孫子發書》論《資治通鑑》﹐其略云「溫公嘗曰﹕『吾作此書﹐惟王勝之曾閱之終篇。自余君子﹐求乞欲觀﹐讀未終已欠伸思睡矣。』」溫公所言﹐學者之通患﹐﹝聲﹞﹝盍﹞以何學士﹑王勝之之事爲讀書法﹐云云。語見南宋葉某《愛日齋叢鈔》。聲木謹案﹕溫公所言﹐誠爲學人通病﹐鈔錄於此﹐以自警惕。然讀書仍有二獘﹐一則始勤終惰﹐一則進銳退速﹐皆終難有成。其不能專心讀書者﹐更無論矣。

宋呂��等嘉話

南宋吳��提舉坰《五總志》云「有一朝士家藏古鑑﹐自言能照二百里﹐將以獻呂穆公。公曰﹕『吾面不及楪子大﹐安用照二百里爲。』復有獻研於王荊公﹐云「呵之得水」。公笑而卻之﹐曰「縱得一擔﹐能直幾何。」二公之言﹐𨿽類朴野﹐而淸節不爲物移﹐聞者嘆服。」云云。聲木謹案﹕此二事﹐名言妙論﹐歷數百年﹐頗膾炙人口﹐但少有知爲呂穆公﹑王文公二公﹐及見於《五總志》中。呂穆公事﹐又見�����《孔氏談苑》﹐蓋當時聞者皆以爲嘉話﹐記之以爲後世法也。

無爲州江堤

昭文吳槐江制府熊光《伊江筆錄下編》云「無爲州沿江上下貳百餘里﹐大半當水沖﹐先是工甚危。廬江令陳慶門攝篆時﹐躬探深淺之處﹐於鮑魚橋﹑魚華魚嘴二處樹柳﹝椿﹞﹝樁﹞﹐編竹束葦﹐塡土爲斜坡形﹐取近山亂石﹐塡擲水中﹐水停沙淤而成洲﹐含﹑江﹑無﹑巢數州得無恙。亂石取護堤﹐最爲得力﹐徐州北門外河堤﹐亦以保固。」云云。聲木謹案﹕明府以亂石築堤成洲﹐成效卓著﹐可爲後人治水之法。其捍衛含山﹑廬江﹑無爲﹑巢縣等州縣水患﹐俾吾民得安於畎畝﹐四縣之民皆當屍祝﹐奏請入名宦祠﹐馨香奉祀﹐庶不負崇徳報功之誼。惜年代久湮﹐竟致無人知其名氏﹐故記之於此。

徽州嫁殤

吾皖徽州一府﹐凡子女年幼或未及成人而夭﹐𨿽素未聯姻﹐必訪聞他家有子女而夭﹐年齒相若﹐求其屍﹐與其子女合葬。兩家亦納采受聘﹐儼如嫁娶之禮。女家更以紙紮冥器﹐如嫁女用品﹐送至墓前焚毀。謂之嫁殤﹐蘇州則謂之冥婚。江蘇﹑浙江一帶﹐凡遇已字未嫁之女在室而夭﹐男家須迎其屍歸而葬之。女家有贈金數十兩或數百兩及千金﹐以作奩資者﹐亦視乎家貲大小以爲衡。男家與女家﹐設貧富懸殊﹐利其贈奩﹐必求其屍歸葬﹐以覬覦多金﹐亦所恆有。聲木謹案﹕曹操愛子蒼舒死﹐聘甄氏死女合葬﹐事見陳壽《三國﹟魏志》。是此等風俗﹐實自曹操開之﹐前古所未有﹐則曹操不特爲千古姦臣之祖﹐亦千古嫁殤之祖矣。

曾衍東詩

《小豆棚》卷首載有曾七如��衍東《題元宵燈鼓圖》句云「驚人歲月千撾鼓﹐老我乾坤百盞燈。」之句。詩𨿽粗俗﹐頗有喚醒世人愛惜光陰之意。

昌谷集箋注等書

唐李賀撰《昌谷集》�捲﹐又有宋朱軾兩箋注本。北宋邵雍撰《擊壤集》十卷﹐有吳泰有增注本。二注本未見他書著錄﹐僅於日本《文求堂書目》中見之。

方苞語

方靈臯云﹕人與物並生於天地之間﹐而天貴人而賤物。羊豕雞豚之屬﹐屠割滿街市﹐日死轉於刀俎之下﹐而天不爲之動焉。一人冤死﹐則或泣鬼神而召變異。其何故哉﹖蓋以人懷五常之性而物無之也。然則人爲失其五常之性﹐與禽獸無異﹐則亦將屠割滿街市而天不爲之動矣。由是言觀之﹐吾爲世人之懼焉。又云﹕一人終日之間﹐偶有一念之狹忍﹐一念之自私﹐其於君親朋友﹐偶有一念之欺僞﹐是此一刻已懷禽獸心矣。𨿽正人君子而不學﹐則終日間﹐或不免爲數刻之禽獸。合一月計之﹐則爲禽獸者數日﹐合終年計之﹐則爲禽獸者數月。在正人君子且不免此﹐而況餘人乎﹗余聞之聳然汗下﹐云云。語見桐城戴褐夫太史名世《憂庵雜記》。聲木謹案﹕太史此書未刊﹐僅有傳鈔本。同邑蕭敬孚徵君穆﹐匯輯貳百餘條﹐編爲二卷﹐稿本亦久佚。侍郎所言﹐卽所謂人禽之界﹐在於一念﹐最爲確鑿。試思禽獸之任人屠割﹐食其肉而寢處其皮﹐莫之敢抗﹐莫能之抗﹐莫之愛惜﹐莫之憐憫者﹐以人有五倫五常也。設使倫常乖舛﹐𨿽仍靦然人面﹐固已心禽獸之心﹐於是而欲食禽獸之肉﹐處禽獸之皮﹐卽佛家所謂因果﹐今生種因﹐來生有果﹐終須以己身還其寢食也。佛家之所與儒家異者﹐儒家謂禮義本如此﹐佛家謂禍福亦如此。中下之人﹐固非禮義所能維縶﹐必須禍福爲之束縛。余𨿽與佛教無緣﹐固深信其可並行不悖也。

錢澄之論節義傳

桐城錢飲光茂才澄之﹐有《建寧修志與姚經三司李書》云「《節義傳》風教所關﹐而當事於丙戌死事諸君子頗有忌諱﹐禁勿書。漢世祖與隗囂書云﹕『足下與吾相去絕遠﹐本非吾亂臣賊子﹐當時欲爲君所爲者眾眾﹐但事定宜自審去取耳。』夫囂與世祖同時舉事﹐尙不目以亂賊﹐豈有本其故物﹐一姓繼起而謂之僞朝﹐忠於故主﹐守死不屈﹐而比之叛逆。古帝王於天下初附﹐未嘗不錄降者之功﹐而聽不降者之死。天下旣定之後﹐則必以死事者爲忠臣﹐降者爲失節﹐所以教忠也。不當國家鼎革之秋﹐則忠臣義士之節不見。今禁丙戌死事者不得名節義﹐則節義將以何事見﹐當於何時成乎﹗」云云。聲木謹案﹕無錫鄒流綺��漪《明季遺聞》云「殉難諸賢﹐在北都者﹐易名卹贈﹐炳耀千秋。其在東南﹐抗節諸公﹐亦奉聖明﹐有詳訪確議之旨。蓋聲其罪﹐未始不憫其心﹔殺其身﹐未嘗不髙其義也。」云云。我朝於勝朝抗節守死者﹐於乾隆四十一年﹐奉勅撰《欽定勝朝殉節諸臣錄》十二卷。於迎降再仕者﹐則著錄於《貳臣傳》��捲。後人宜知所從事矣。

梁九圖論詩教日下

順徳梁福艸��《九圖十二石山齋詩話》云「尢西堂摘《論語》中可入吟詠者﹐成七律三十首。蕭山髙云士第又仿其體﹐摘《孟子》題三十首。𨿽涉筆成趣﹐於詩道則流而日下矣。」又云「古詩變而爲騷爲樂府﹐爲五言爲七言﹐爲律爲長律﹐爲絕句﹐降而爲詞﹐爲北曲爲南曲﹐吾粵至變爲調。調者﹐亦詞曲之體﹐但求應弦合拍﹐不如詞曲之有譜當塡耳。道光初年﹐文士相競爲之﹐南海招銘山大令子庸﹐輯而爲《粵謳》﹐其情韻最足感人﹐然未免愈趣愈下矣。」云云。聲木謹案﹕西堂侍講詩源出元白﹐本以輕俗爲體﹐又復自恃聰明﹐恣爲狡獪﹐可謂不善藏拙。蕭山髙氏極意祖述﹐可謂不善學柳下惠﹐梁氏譏其詩道日下﹐誠爲至論。至於詩詞曲之外﹐復有所謂「調」者﹐大江南北﹐未聞有此﹐惟粵東獨擅。據梁氏所云﹐實卽古人之童謠﹐今人謂之山歌。國初有���出入獞猺中﹐采其唱歌﹐編爲《粵風續》九一卷﹐屢見於《池北偶談》等書﹐是編輯成書﹐亦非始於道光之時。《粵謳》�捲﹐確有刊本﹐予前於書肆中見之。亟欲購回﹐已爲他人所得﹐究不知如之何謂調也。

京師西山帝王樹

京西潭柘寺有銀杏一株﹐俗呼帝王樹﹐我朝增一代﹐則樹生一干。咸豐朝所生之幹﹐適爲殿檐所礙﹐止而不長。同治朝所生幹梢忽爲風折﹐復旁茁一枝﹐一干兩岐﹐恰符我皇上入承大統之兆。國祚遠﹐嘉禾效靈﹐洵千古未有之祥徵也﹐云云。語見長白李佳﹝繼﹞蓮畦中丞﹝繼﹞昌《行素齋雜記》﹐光緒辛丑八月﹐湖南臯署自刊本。聲木謹案﹕潭柘寺在北京西山﹐樹在殿東﹐髙宗純皇帝曾有碑碣紀其事﹐是不特北京盡人皆知﹐且名達天聽﹐決非虛僞可比。自順治至同治﹐每朝𨿽生一干﹐皆合抱於本。至光緒朝﹐乃旁生一枝﹐仍復綠葉盈握。至宣統﹐𨿽復旁生一枝﹐則甚小而微﹐未久卽枯。識者早知其不祥﹐未幾果有辛亥之變。以一無知艸木﹐預知帝王家興廢﹐實理之不可解者。光緒中葉﹐醇賢親王薨逝後﹐有人謂其園寢甚占形勢﹐其後人必仍出帝王。當時大家擬議﹐以爲徳宗景皇帝生子相繼爲帝﹐尙未知後來宣統復入承大統。聞徳宗景皇帝初次禦殿之時﹐爲歷朝大典禮﹐則寤寐未醒﹐若無人焉者﹐宣統則啼哭不止。當時論者以爲預兆已定矣﹐後皆果然﹐亦一異也。

恩錫等倡和詩

同治八九年間﹐當時粵撚匪初平﹐人民得享承平之樂﹐士大夫提倡風雅者甚多﹐亦一時盛事。滿洲恩竹樵漕督錫﹐時開藩江蘇﹐與徳淸兪蔭甫太史樾﹑錢塘許庚甫��等身﹑壽州孫養云��振翮﹑長白小延秀��昉等官紳諸人酬倡疊和﹐用原韻至拾陸疊或貳拾疊之多﹐𨿽未必有佳詩﹐實爲太平盛事。刊有《吳中唱和集》一卷﹑《續集》一卷﹑《三集》一卷﹐同治十年四月﹐承恩堂刊本。予生也晚﹐讀其詩爲之慨然。

許氏七乃名氏

錢塘許文恪乃普﹐兄弟五人同入詞館﹐洵爲我朝盛事﹐一時人士﹐有許氏五乃之稱。予曾見許乃釗有「五鳳齊飛入翰林」朱文方印。家國之瑞﹐無有逾於此矣。兄弟實爲七人﹐世多未詳﹐予參考諸書﹐錄之於後﹕廣西賓州知州許乃來﹑江蘇海州直隸州知州許乃大﹑太常寺卿許乃濟﹑甘肅惇煌縣知縣許乃谷﹑吏部尙書予謚文恪許乃普﹑江蘇巡撫許乃釗﹑山東掖縣知縣許乃恩。

蕭正謨論蜀漢

將樂蕭深谷孝廉正謨史論中﹐論後漢有云「魏以篡殺有國﹐而其國賊逐芳殺髦﹐幽宗室﹐廢母后﹐殺世臣﹐禍延五世。吳則廢亮立休﹐峻﹑綝﹑恩相繼專擅﹐國非其國矣。蜀四十三年間﹐君臣之分凜然﹐曾無一跋扈之臣幹亂天常。其亡也﹐北地王死祖廟﹐瞻﹑尙死綿竹﹐傅僉死陣。蓋照烈爲漢復仇之志炳若星日﹐而諸葛公事先後二主鞠躬盡瘁﹐有死無二﹐其忠義之誠﹐可以維人綱人紀於不墜。以之爲正統﹐匪直以存漢也﹐其用以有激也。」云云。見《後知堂文集》﹐康熙丁酉﹐家塾自刊﹐寫字圈點本。聲木謹案﹕孝廉學行﹐予已錄入《桐城文學淵源考》中﹐所撰《後知堂文集》四十六卷﹐予亦錄入《萇楚齋書目》中﹐其目錄﹐予亦錄入《再續補匯刻書目》中。三國之時﹐魏以篡盜﹐司馬懿得以師其故智﹐吳以割據﹐其臣民罔識君臣之義﹐均無足怪。獨昭烈以帝室之冑﹐又得千古忠義之士爲之輔佐﹐𨿽得國獨後﹐壤地狹小﹐年祚最短﹐而君臣之分凜然﹐從無有盜鈞竊國者﹐豈非名正言順﹐堂堂之陣﹐正正之旗﹐有以消亂於未萌耶。非孝廉揭而出之﹐表而彰之﹐後人幾不知矣。

四筆卷三

鼻煙叢書

涪翁有五人

大員碑葬銀兩

顧炎武等謁陵

古文辭類纂注

明楊繼盛詩句

春秋梁弘有二人

請安折不可錯誤

聖祖等南巡盛事

廬江藏書二家

明歸有光評點史記

論左傳讀法

安慶設巡撫

方大淳撰述

論孔孟弟子

明父子同朝盛事

彭玉麐巡閱長江等事

曾國荃十六字箴言

如山正直待人

恩壽任江淮巡撫事

武官言行篤實

論劉開論文書

萇楚齋四筆卷三

廬江劉聲木十枝撰

鼻煙叢書

鼻煙𨿽屬微物﹐自康熙以來﹐爲我朝列聖禦用之品。往歲予欲編輯故實﹐成《鼻煙譜》二卷﹐以存一朝掌故﹐終以事少物微而罷。先文莊公於同治元年從軍江蘇﹐與吳縣潘季玉郎中曾瑋交最篤﹐郎中深嗜此﹐因共爲揅究﹐後亦遂嗜之﹐辧別極精審。所惜當時辟咡﹐未得其詳﹐深爲愧怍。光緒元年﹐先文莊公任江西巡撫時﹐會稽趙撝叔明府之謙以知縣需次﹐先文莊公舉鼻煙示之曰「爾能爲我作鼻煙譜乎﹖」明府因撰《勇盧閒詰》一卷﹐錄稿以贈。其刻本自序﹐轉謂因髙平祁季聞��之鑅而撰﹐異矣。後乃編刊於《仰視千七百二十九鶴齋叢書》中﹐丁巳冬月﹐無錫圖書館復有排印本。泰和周春圃觀察繼煦﹐撰《勇盧閒詰評語》一卷﹐辛酉春月﹐排印《周晉琦遺著三種》本。江陰金溎生明府武祥﹐復刻入《粟香室叢書》中﹐又刊入《桐蔭山房叢刊三種》中。善化唐韡之方伯贊衮﹐撰《勇盧閒話摘錄》一卷﹐光緒廿八年夏月﹐刻入《鄂不齋叢刻》中。武岡張庚三��義澍撰《士那補釋》一卷﹐光緒壬辰春仲﹐金陵自刊本。�����������重刊袖珍本。以聲木所見﹐僅此四書八刻本﹐因編爲《鼻煙叢刊》﹐付之排印﹐用以志風木之痛云。

涪翁有五人

北宋�����《復齋漫錄》云「山谷謫涪州別駕﹐因自號涪翁。按《益部耆舊傳》﹕廣陵有老翁﹐釣於涪水﹐自號涪翁﹐然則涪翁之稱﹐古有之矣。」云云。聲木謹案﹕南宋葉某《愛日齋叢鈔》云「《苕溪漁隱》曰﹕《後漢﹟逸民傳》﹕『初有父老﹐不知何出﹐常漁釣於涪水﹐人因號涪翁。』復齋不取於此﹐乃取《益部耆舊傳》《後漢﹟郭玉傳》語﹐謂涪翁之稱﹐古有之矣﹐不始於魯直也。《芥隱筆記》引援亦同。余記《唐書﹟陸龜蒙傳》﹐時謂江湖散人﹐或﹝稱﹞﹝號﹞天隨子﹑甫裏先生﹐自比涪翁。注云巴西人﹐居漢上者。獨不用前二書爲證﹐當別有考也。」云云。明檇李李君實太僕日華《六研齋筆記》云「宋有老父﹐漁釣於涪水﹐著《鍼經診脈法》﹐亦號涪翁。」云云。是以涪翁自號者已有伍人。後世只知黃魯直知州庭堅自號涪翁﹐以其孝行詩文髙天下也。

大員碑葬銀兩

國朝定制﹕凡一品大員病故後﹐照例給與碑價銀叄百伍拾兩﹐全葬銀伍百兩﹐二次致祭銀伍拾兩。致祭銀兩﹐例由禮部辦理﹐碑葬銀兩﹐例由工部分別核辦。自咸豐三年﹐因軍務未竣﹐奏請將王公大臣尋常病故者應得全葬﹑碑價銀銀兩暫行停放﹐歷經遵辦在案。光緒末年﹐惟合肥李文忠公鴻章﹑新寧劉忠誠公坤一﹐由工部奏請﹐應否全數賞給。均奉特旨﹐全數賞給﹐爲人臣身後希有之榮。予見工部當時奏稿﹐略記於此。

顧炎武等謁陵

昔顧亭林先生當滄桑之際﹐七謁孝陵﹐六謁天壽山攢宮﹐耿耿孤忠﹐千秋共仰。比者梁君節庵﹐崇陵種樹﹐獨居三年然後歸﹐猶復每值有事之辰﹐必往展禮﹐今之亭林﹐何多讓焉。亭林之謁攢宮也﹐時則有李天生﹑王山史與偕。節庵之拜崇陵也﹐亦每有林君琴南﹑毓君淸臣與偕﹐是二君﹐亦今之天生﹑山史也。然天生卒就鴻博之試﹐山史則始終不赴。今林毓二君皭然不染﹐固山史之儔﹐尢非天生所能及矣﹐云云。語見桐鄕勞玉初侍郎乃宣《毓淸臣拜菊山館詩鈔序》中。聲木謹案﹕歷代以來﹐每當國家陽九百六之時﹐必至風俗頹壞﹐人心變幻﹐莫可救藥。始至生民塗炭﹐流離顚沛﹐困苦備嘗﹐無所控訴。乃天爲眾生示之警罰﹐非僅降禍福於一人一家已也﹐必至人心厭亂﹐天心始厭亂也。然禮義廉恥﹐必有人爲之撥亂反正﹐上契天心﹐始克久安長治。然吾謂亭林先生等﹐卽其人矣。

古文辭類纂注

長沙王益吾祭酒先謙﹐督學江蘇時﹐撰有《勸學芻言》二卷﹐中有勸各屬士子﹐分注《古文辭類纂》一書。王去任後﹐未見注本刊行﹐殆未成書也。聲木謹案﹕桐廬袁忠節公昶《漸西村人詩集》自注云「趙又新太守爲《古文辭類纂》作箋注。此書將來流傳﹐殆與蕭選相角﹐君注卽曹憲﹑李善也。」云云。已見《續筆》卷一。似太守注本﹐已付剞劂﹐余尙未見傳本。許眉岑仲堪《陸放翁詩集注》�捲﹐見漢陽葉名澧《橋西雜記》﹐亦未見傳本。惟李岑撰《船山詩注》廿卷﹐同治九年﹐席珍山房原刊袖珍本﹐予已錄入《萇楚齋書目》中。

明楊繼盛詩句

劉松嵐觀察大觀﹐藏有明楊忠湣公眞迹行書二句云「一路看花何處好﹐樓船直到若耶溪。」後施之松筠庵僧捨﹐云云。語見歙縣鮑雙五侍郎桂星《覺生詩鈔》。聲木謹案﹕忠湣以忠烈震一世﹐𨿽片紙隻字﹐人爭寶貴﹐瑣瑣記述如此。

春秋梁弘有二人

春秋時晉有二梁弘﹐其一見於桓公三年《左氏傳》﹕「梁弘爲右」﹐其一見於僖公三十有三年《左氏傳》﹕「梁弘禦戎。」晉武公之梁弘與晉襄公之梁弘﹐必非一人﹐其中相隔捌拾有貳年。卽令晉武公時之梁弘貳拾從戎﹐至晉襄公時﹐年已一百餘歲﹐焉有期頤之人﹐尙堪禦戎之重任乎。

請安折不可錯誤

國朝疆臣奏事之折﹐卽偶有錯誤一二字﹐亦不過交部議處﹐照例罰俸而已。惟每月所遞請安折﹐萬不可有一錯誤字﹐設爲內廷看出﹐疑爲不敬君上﹐禍且不測。合肥李文忠公鴻章﹐初任直隸總督﹐安折屢有錯誤字﹐內廷深滋不悅。恭忠親王時在樞府﹐探知其事﹐命人轉告文忠﹐謂安折以後如再有錯誤﹐禍將不測﹐勿以爲小事而疏忽﹐文忠聞而惴惴。此當日文忠面告先文莊公﹐屬其畱意者。

聖祖等南巡盛事

聖祖仁皇帝六次南巡﹐康熙三十八年﹑四十二年﹑四十四年﹐四十六年爲末四次﹐均到蘇州駐蹕。聖容微黑﹐大鼻三須。諸妃滿妝﹐首盤九鳳及二金龍﹐嬪與貴人﹑韃幸則蘇妝。太后﹑妃皆八轎﹐太監擡﹐餘皆四轎。謝恩亭前舟中排萬民宴﹐沿途結彩﹐禦宴酒船三十餘﹐云云。語見吳縣許眉叟茂才洽自撰《眉叟年譜》中。聲木謹按﹕髙宗純皇帝﹐於乾隆�年﹐奉孝聖憲皇太后﹐南巡至蘇州滸墅關。太后﹑皇后﹑妃嬪﹐皆轎不障簾﹐以俾眾瞻望。凡六十以下者﹐不準在兩邊﹐年髙男女中﹐亦混雜平民。年在七十以上接駕者﹐賜一金錢﹐六十以上者銀錢﹐小孩銅錢。錢文一面鑄「乾隆通寶」﹐一面四字吉祥語﹐蓋專鑄以備賞賜之用。此桐城蕭穆聞於祥符周星詒者﹐想見兩朝太平盛事﹐益令人低回不置云。

廬江藏書二家

國朝道光及光緒年間﹐吾邑有胡金兩家﹐雅好藏書﹐胡家更兼及書畫﹐實爲吾邑盛事﹐玆錄其事迹於後。桐城蕭敬孚徵君穆《庚子札記》云「廬江胡雙湖觀瀾﹐官蘇州府知府﹐子硯農﹐名稷臣﹐官江西鹽法道﹐有善政﹐工詩能書。家藏書籍古玩極多﹐名其樓曰藏書樓﹐有對聯云﹕『羅四七宿於胸中﹐有慚先覺﹔插三千軸於架上﹐以裕後昆。』一時來往﹐皆當代名流。硯農死不過廿餘年﹐其子孫不能守﹐悉市於人。其同邑黃仰範﹐名業良﹐向予云﹕『咸豐丙辰﹐其孫某﹐尙餘米襄陽墨迹小楷手卷凡數丈。題跋始於宋徽宗﹐終於明代諸公﹐凡二三十家﹐中間王文成亦有手跋﹐皆可寶貴。後於礬山窯戶﹐易礬三十六石。王﹐靑陽人。此卷亦於賊中失之。』蓋先質於黃君﹐黃君力不能購也。」云云。上海《時報﹟文藝周刊》中﹐有廬江金仲遠上捨家驥《舊藏書目錄序》云「凡百玩好之物﹐苟膠於意﹐必病於心﹐惟書也獨不然。然使其一往不返﹐徇乎名而不旣其實﹐震乎外而無以得其內﹐則有所謂玩物喪志矣﹐吾未見其不病也。惟造其堂而嚌其胾﹐順乎自然之序而不役其心﹐於所不可知者﹐則𨿽日記千言﹐自可以萬萬無獘。余幼好書﹐甫就塾師時﹐卽擇其刻之精者支擱滿案﹐而以時玩弄。旣長﹐益整齊書帙﹐補葺蠹蝕﹐𨿽兼旬而不倦﹐蓋天性然也。年來遊學四方﹐得於經理者蓋尠﹐部帙遂散逸而不可紀。今年端居無事﹐爲之次其簡端﹐各以類從。又作爲目錄一卷﹐上及乎圜天輿地之大﹐下及乎百工技藝之細﹐精通乎義理之緒﹐粗具乎考據詞章之用﹐綜六千餘卷﹐大槪略備。嗚呼﹗以舊所藏而擬乎縉紳之家﹐十不得其一矣﹐擬乎石渠之富﹐百不得一矣。然使謂區區者不免於簡略﹐則固不免於簡略矣﹐而謂此區區者不適於用﹐則吾未聞古來博物君子能捨是而別騖者。卽捨是而別騖﹐吾未見果衷於道者。何則﹖康莊之途非不廣矣﹐卽行車不過徑寸之地﹔滄海之勢非不大矣﹐而載舟不過尋尺之水。彼夫嫏嬛之所聚﹐金匱之所積﹐古色斑斕﹐異香紛披﹐以之自衒於人則可矣﹐使謂以是適道﹐則吾恐精神恍惚而無所終極﹐心志淫惑而不可收拾﹐殆所謂棄其內而震乎其外﹐遺其精而獵其粗矣﹐故未能以彼而易此也。」又舊書跋尾云「余旣作書目之三日﹐部帙漸就整齊﹐而精神爽惑﹐卹卹然憊甚。竊自嚄曰﹕『是區區者﹐安知爲誰經理也。夫天下之勢﹐聚者不能不散﹐惟厚於聚者﹐斯其散愈速。余見夫縉紳之家﹐而知其所以聚﹐所以散矣。庸詎知余後之人﹐不將貧不能自存﹐而賤其值以售之耶﹖庸詎知不視爲無足重視之具﹐任其朽蠹﹐或捆載而歸之婚媾耶﹖庸詎知气數之難必﹐不更見奪於彊有力者﹐而或自付於灰劫者耶﹖不特此也﹐庸詎知余之所爲目錄者﹐不及予身而卽散耶﹖庸詎知余今日所經理者﹐不克日而卽散耶﹖恃其不散﹐而散之機乘乎其後﹐當其散也﹐又安知所聚者之爲何人耶。況余家所藏﹐近者三四十年﹐遠者或百年﹐或二三百年﹐是值其將散之時也。值其將散﹐而斤斤焉以我與乎其間﹐曰愼毋或散也﹐我眞愚人之心也哉﹗𨿽然﹐知其散而不能預爲之聚者﹐勢也﹐知其必散而不能任其卽散者﹐又情也。蓋時乎其聚﹐余則從而聚之﹐時乎其散﹐余亦安得而不散。其聚其散﹐在天者也﹐聚之散之﹐在我者也。安其在天者而盡其在我者﹐是又余所以次其目錄之意﹐而固自安其愚者也。嗚呼﹗余常求之古人之事﹐而有以處此矣。歐陽公《集古錄》而凜凜於聚散之間﹐本朝紀文達公富於圖籍而不用印識﹐若曰﹕『物不能常聚﹐有聚有散者﹐勢也。聚於人而得其聚之所自來﹐吾滋戚矣。』吁﹐是古人之達也。」云云。聲木謹案﹕《時報》記者附記云「按金君家驥﹐字仲遠﹐皖之廬江人。家世儒業﹐博聞彊識﹐早遊庠序﹐爲上捨生。光緒辛丑卒﹐年三十七。記者識。」云云。胡君以生晚未得見﹐金君𨿽並世而生﹐亦未之見。二公事迹﹐當入本邑誌書中也。

明歸有光評點史記

明歸太僕《評點史記例意》一卷﹐康熙庚寅三月刊本。長熟嚴思葊太僕虞惇跋云「昔馮定遠先生語余云﹕『震川每一下第﹐卽閱《史記》一過。』故閱本最多。」云云。聲木謹案﹕其孫朝煦亦跋云「先太僕篤嗜《史記》﹐手批本不下數十種。」云云。今世所行《評點史記例意》﹐未能薈萃數十本爲一﹐誠爲憾事﹐然津逮後學已多。馮氏之言﹐信而有徵矣。

論左傳讀法

順徳馬����貞楡﹐爲番禺陳蘭甫京卿澧髙第弟子﹐世以此重之﹐頗著名於光宣之間。所撰《讀左傳法》�捲﹐無刊本年月﹐中有云「太史公見《國語》而未見《左傳》﹐其《春秋》聞之董生﹐蓋今文家也。今觀《索隱》所疏﹐則太史公未見《左傳》明甚﹐不必爲之諱也。乃有劉逢祿者﹐著《左氏春秋考證》﹐謂今《左傳》爲劉歆等所攺﹐非太史公所見之舊。今觀其所言﹐顚倒是非﹐眞可謂目無天日者矣。若是者﹐當辭而辟之﹐無使其邪說橫行﹐蒙晦斯文﹐貽誤後學。」又云「古者有章句之學﹐無文法之書。自明以來﹐以後世文法繩古聖人三代之經﹐此不通者也。凡明以來及國朝各家評點《左傳》之本﹐皆曾文正所謂俗本批評﹐致人不通者也﹐皆不可閱。惟當從事於章句明﹐則文法自明。昔有問詩法於趙秋谷﹐秋谷教之讀《春秋》。今玆之旨﹐亦復如是﹐解人當自得之。」云云。聲木謹案﹕《史記》中字句﹐實有與《左傳》相同之處﹐設當時未見﹐焉能如此巧合。後世評點﹐卽古人章句之法﹐其意皆以論文爲主。��分章句與論文爲二﹐皆一偏之見﹐斷難執途人而彊同。��以髙才博學﹐夙有師承﹐編輯此書﹐疑若體例謹嚴﹐議論明達﹐可以後來居上矣﹐乃求深反晦﹐意欲四面兼顧﹐以一書具眾長之美﹐遂至非驢非馬﹐轉令讀者迷離恍惚﹐不能豁然貫通﹐爽若列眉﹐亦可云枉用心力矣。

安慶設巡撫

安慶設巡撫﹐起於崇禎初年﹐用歸安沈司寇演之議也﹐云云。語見海寧查初白侍郎愼行《人海記》。聲木謹案﹕崇禎七年﹐張國維巡撫應天﹑安慶等十府。十年﹐國維見賊勢日熾﹐請割安慶﹑池州﹑太平﹐別設巡撫﹐以史可法任之。安慶不隸江南巡撫自此始。後來史可法實巡撫安慶﹑廬州﹑太平﹑池州四府﹐及河南之光州﹑光山﹑固始﹐湖北之蘄州﹑廣濟﹑黃梅﹐江西之徳化﹑湖口等縣﹐稱安廬巡撫﹐事見正史。各省省城以安慶爲最小﹐本屬縣城﹐立省最後﹐未加擴充。後世以江防爲重﹐安慶在武昌下游﹐南京上游﹐地居衝要﹐攺設省治﹐以資控制﹐亦因時制宜之法也。

方大淳撰述

巴陵方大淳字澹生﹐號稼軒。道光十三年進士﹐兵部車駕司主事。次年考選軍機章京﹐未及上而卒﹐年甫三十。平日與同邑吳南屏廣文敏樹友善﹐同治經學﹐廣文說經諸書頗主其說。《柈湖文集》中﹐有《方稼軒傳》一篇﹐歷敍相知原委甚悉﹐獨未言及撰述﹐實爲疏漏。聲木謹案﹕兵部撰有《毛詩墨守》�捲﹑《毛詩提要》�捲﹑《四書通義》�捲﹑《性理輯要》�捲﹑《竹林問答》�捲﹑《稼軒文集》�捲﹐已見《巴陵縣誌》﹐及同邑杜仲丹孝廉貴墀《巴陵人物志》﹐予已錄入《桐城文學淵源考》及《撰述考》中矣。

論孔孟弟子

昆山顧亭林先生炎武《菇中隨筆》云「孔子誨其弟子皆稱名﹐孟子則皆曰子﹐稱於他人之前亦曰子﹐樂正子﹑髙子是也﹐亦可見世風之變矣。」云云。聲木謹案﹕先生之語誠然。孔子弟子退有後言﹐如陳子禽等﹐不過一二人。孟氏之徒﹐如陳代﹑彭更﹑公都子﹑公孫丑等﹐則當面譏諷詰問。師道之不立久矣﹐豈待後世乎。

明父子同朝盛事

明雲間陸儼山��深《金臺紀聞》云「孝廟人才之盛﹐好事者取其父子同朝作對聯云﹕『一雙探花父﹐兩个狀元兒。』時張宗伯升﹐己丑狀元子恩﹐王禮侍華﹐辛丑狀元子守仁﹐俱爲兵部主事。戶部郎中劉鳳儀﹐則己未探花龍之父﹐兵部員外李瓚﹐則壬戌探花廷相之父也。一時橋梓﹐前此未有之也。」云云。聲木謹案﹕��所記﹐洵屬一朝盛事﹐古今所希有也。

彭玉麐巡閱長江等事

同光之間﹐衡陽彭剛直公玉麐巡閱長江﹐江西省內﹐例至湖口而止。初因新寧劉忠誠公坤一任贛撫﹐故舊相識﹐每年必迂道訪之。後忠誠升任粵督﹐先文莊公繼任﹐剛直仍迂道來訪﹐並告先文莊公云「我之職分以湖口爲止﹐到省城原屬私交。峴帥去﹐我卽不來﹐是不以朋友待公矣。」云云。先文莊公旋以請終養罷歸﹐繼任爲盩厔李捷峯中丞文敏﹐剛直竟不至。光緒�年﹐中丞爲言官糾參﹐奉旨交江督湘陰左文襄公宗棠查辦。先文莊公丁母憂服闋﹐入都陛見﹐先到南京見文襄﹐文襄卽以中丞參案各節爲問。先文莊公力爲辧白﹐文襄意爲所攝﹐乃曰「無論如何﹐若大年紀﹐尙須娶妾﹐總不在理。」先文莊公謂﹕「中丞年已六旬﹐子亦四旬﹐久未抱孫﹐爲子納寵﹐爲延嗣續計﹐非自己也。」後到天津﹐爲合肥李文忠公鴻章言之。文忠笑曰「左某言時﹐折已發出﹐你𨿽爲之鳴冤﹐無濟於事。」先文莊公曰「世間𨿽無公道﹐卻不能無公論也﹐言之亦何傷乎。」

曾國荃十六字箴言

湘鄕曾忠襄公國荃﹐攻克粵賊僞都﹐勛名喧赫﹐人所共知﹐其識見卓越﹐亦非常人所能及。當時深惡泰西各國﹐頗欲乘屢勝之餘﹐與之爲敵。忠襄早知泰西兵彊﹐不可輕意妄動﹐嘗戒其所親謂﹕「若與西人開釁﹐有十六字箴言﹐你須緊記﹐曰先到先敗﹐後到後敗﹐同到同敗﹐不到不敗。」光緒�年﹐與丰潤張幼樵副憲佩綸論及咸同間兵事﹐自謂當日與其兄文正言「候粵賊平後﹐先打撚子﹐後打回子﹐再打鬼子。」文正以盈滿爲戒﹐力爲制止。「若照我所行﹐豈有左某﹑李某分位。」副憲亟謂﹕「如今撚回𨿽平﹐尙有鬼子﹐世叔立功不遲。」忠襄謂﹕「只此一事﹐不願再辦。」副憲因乘間詢以十六字箴言﹐是否自己所說。忠襄笑問聞自何人﹐副憲告以聞之軍機章京���所言。忠襄亦謂他如何泄漏天機﹐一笑而罷。此副憲晚年寓居金陵時面告予者。

如山正直待人

滿洲如貫九都轉山﹐任長蘆運司時﹐有故舊子弟某來訪﹐乞其謀事。都轉意甚憐之﹐畱住署中﹐已允其請矣。次日見其所穿便衣﹐衣旁皆用異色鑲邊﹐乃嚴詞申斥曰「看爾服用如此﹐必系流連花柳﹐不知學好讀書﹐尙堪作事當差乎﹗」立命其出署回家﹐仍給貳百金﹐以資用度。老輩忠厚正直﹐好善惡淫﹐一嚬一笑如此。此余杭陳質葊二尹幹所目擊﹐爲先文莊公言之如此。

恩壽任江淮巡撫事

光緒甲辰﹐采通州張季直殿撰謇之議﹐設立江淮巡撫﹐特簡滿洲恩藝棠中丞壽承其乏。數月後﹐復采建徳周愨愼公馥之議﹐奉旨裁撤﹐設立江北提督。光緒乙巳四月﹐愨愼時任江督﹐自往淸江浦收其文書報銷。因中丞底缺已裁﹐姑以言慰之云「現在貴州巡撫出缺。」中丞聞之不懌﹐語人曰「周玉帥一見﹐卽封我爲貴州巡撫。」未幾﹐浙江巡撫出缺﹐慶密親王爲之代乞恩典。孝欽顯皇后諭之云「浙江省分太大﹐恩壽恐喫不住。」乃簡中丞爲山右巡撫。

武官言行篤實

國朝重文輕武﹐武職須受節制於文職﹐然武官中有頗有良行美徳﹐爲恆人所難者﹐略舉所知數人記之。��程從周軍門文炳﹐往年與先文莊公同領兵﹐駐紮太湖。軍門專人來言「素仰慕徳業﹐意欲執贄門下。」先文莊公謙不敢當。後數十年﹐遇予家兄弟﹐恆自言之。先文莊公捐館捨後﹐��夏��軍門毓秀﹐時任雲南提督﹐相隔數千里﹐遠致賻金並聯幛等。當時聲木等苫塊昏迷﹐亦不知其有交誼﹐並未訃也。奉節鮑武襄公超平日喜穿黃馬褂﹐見客喜言戰功﹐獨見先文莊公則否。私謂先文莊公爲讀書人﹐故優加敬禮。合肥劉壯肅公銘傳論湘淮人材﹐謂先文莊公爲第一好人。與��楊少銘軍門鼎勛議婚未成﹐軍門卒於軍﹐壯肅仍以軍門之女爲其子婦﹐且招軍門家屬居於合肥西鄕。��張勤果公曜﹐初以從子��觀察端本爲子﹐後連舉二子。自分家產爲二份﹐爵爲一份﹐先聽觀察自擇。觀察願襲爵﹐一言爲定。��楊鏡巖軍門金龍嘗自言「少時爲兵﹐過提督衙門探望﹐爲武弁所呵﹐懼而逃走﹐不知現在自居其中。」云云。皆直言不諱﹐無愧於古人﹐故匯記之。

論劉開論文書

桐城劉孟塗茂才開﹐學術撰述﹐予已錄入《桐城文學淵源考》及《撰述考》中。𨿽親受業於同邑姚姬傳郎中鼐之門﹐予嘗病其不守約﹐其文頗與方姚異趨。��������書中亦言之﹐而客气浮詞﹐囂張誇大﹐局量殊爲狹隘。孟塗文集中﹐有《與阮蕓臺宮保論文書》﹐語𨿽具獨見﹐亦論文之圭臬﹐而矜張尢甚﹐玆錄之於此。書云「蕓臺先生執事﹕不奉教命﹐﹝忽踰四年﹐﹞感戀之私﹐未間時日。先生政髙兩粵﹐威播八蠻﹐勛業之彪炳﹐聲聞之燻爍﹐海內之人﹐莫不誦之﹐何俟小子之言﹐所欲言者﹐文章而已。本朝論文﹐多宗望溪﹐數十年來﹐未有異議。先生獨不取其宗派﹐非故爲立異也﹐亦非有意薄望溪也﹐必有以信其未然而奮其獨見﹝也﹞。夫天下有無不可達之區﹐卽有必不能造之境﹐有不可一世之人﹐卽有獨成一家之文。此一家者﹐非出於一人之心思才力爲之﹐乃合千古之心思才力﹐變而出之者也。非盡百家之美﹐不能成一人之奇﹐非取法至髙之境﹐不能開獨造之域。此惟韓退之能知之﹐宋以下皆不講也。五都之市﹐九達之衢﹐人所共由者也。昆侖之髙﹐渤海之深﹐人必不能至者也﹐而天地之大有之。錦繡之飾﹐文采之輝﹐人所能致者也。雲霞之章﹐日星之色﹐人必不能爲者也﹐而天地之大有之。夫文﹐亦若是而已矣。無決堤破藩之識者﹐未足窮髙邃之旨﹐無摧鋒陷陣之力者﹐未足收久遠之功。縱之非忘﹐操之非勤。夫宇宙間﹐自有古人不能盡爲之文﹐患人求之不至耳。眾人之效法者﹐同然之嗜好也﹐同然之嗜好﹐尙非有志者之所安也。夫先生之意﹐豈獨無取於望溪已哉﹐卽八家﹐亦未必盡有當也。𨿽然﹐學八家者卑矣﹐而王遵巖﹑唐荊川等皆各有小成﹐未見其爲盡非也。學秦漢者優矣﹐而李北地﹑李滄溟等竟未有一獲﹐未見其爲盡是也。其中得失之故﹐亦存乎其人﹐請得以畢陳之。蓋文章之變﹐至八家齊出而極盛﹐文章之道﹐至八家齊出而始衰。謂之盛者﹐由其體之備於八家也﹐爲之者各有心得﹐而後乃成爲八家也。謂之衰者﹐由其美之盡於八家也﹐學之者不克遠溯﹐而亦卽限乎八家也。夫專爲八家者﹐必不能如八家﹐其道有三。韓退之約《六經》之旨﹐兼眾家之長﹐尙矣。柳子厚則深於《國語》﹐王介甫則原於經術﹐永叔則傳神於史遷﹐蘇氏則取裁於《國策》﹐子固則衍派於匡劉﹐皆得力於漢以上者也。今不求其用力之所自﹐而但規仿其辭﹐遂可以八家乎﹐此其失一也。漢人莫不能文﹐𨿽素不習者﹐亦皆工妙。彼非有意爲文也﹐忠愛之誼﹐悱惻之思﹐宏偉之識﹐奇肆之辧﹐恢諧之辭﹐出之於自然﹐任其所至而無不咸宜﹐故气體髙渾﹐難以迹窺。八家則未免有意矣。夫寸寸而度之﹐至丈必差﹐效之過甚﹐拘於繩尺而不得其天然﹐此其失二也。自屈原﹑宋玉工於言辭﹐莊辛之說楚王﹐李斯之諫逐客﹐皆祖其瑰麗。及相如﹑子云爲之﹐則玉色而金聲﹐枚乘﹑鄒陽爲之﹐則情深而文明。由漢以來﹐莫之或廢。退之取相如之奇麗﹐法子云之閎肆﹐故能推陳出新﹐徵引波瀾﹐鏗鏘鍠石﹐以窮極聲色。柳子厚亦知此意﹐善於造練﹐增益辭采﹐而但不能割愛﹐宋賢則洗滌盡矣。退之起八代之衰﹐非盡掃八代而去之也﹐但取其精而汰其粗﹐化其腐而出其奇﹐其實八代之美﹐退之未嘗不備有也。宋諸家疊出﹐乃舉而空之﹐子瞻又掃之太過﹐於是文體薄弱﹐無復沈浸醲郁之致﹐瑰奇壯偉之觀﹐所以不能追古者﹐未始不由乎此。夫體不備﹐不可以爲成人﹐辭不足﹐不可以爲成文。宋賢於此不察﹐而祖述之者﹐並西漢瑰麗之文而皆不敢學﹐此其失三也。且彼嘉謨讜議﹐著於朝廷﹐立身大節﹐炳乎天壤﹐故發爲文辭﹐沛乎若江河之流。今學之者﹐無其抱負志節﹐而徒津津焉索之於字句﹐亦末矣。此專爲八家者所以必不能及之也。然而有志於爲文者﹐其功必自八家始﹐何以言之﹖文莫盛於西漢﹐而漢人所謂文者﹐但有奏對﹑封事﹐皆告君之體耳﹐書序𨿽亦有之﹐不克多見。至昌黎始工爲贈送碑志之文﹐柳州始創爲山水雜記之體﹐廬陵始專精於序事﹐眉山始窮力於策論﹐序經以臨川爲優﹐記學以南丰稱首。故文之義法﹐至《史》《漢》而已備﹐文之體制﹐至八家而乃全。彼固予人以有定之程序也﹐學者必先從事於此﹐而後有成法之可循﹐否則𨿽銳意欲學秦漢﹐亦茫無津涯。然旣得門徑而猶囿於八家﹐則所見不髙﹐所挾不宏﹐斯爲明代之作者而已。故善學文者﹐其始必用力於八家﹐而後得所從入。其中人進之以《史》《漢》﹐而後克以有成﹐此在會心者自擇之耳。然苟有非常絕特之才﹐欲爭美於古人﹐則《史》《漢》猶未足以盡之也。夫《詩》《書》﹐退之旣取法之矣。退之以《六經》爲文﹐亦徒出入於《詩》《書》﹐他經則未能也。夫孔子作《系辭》﹐孟子作七篇﹐曾子闡其傳以述《大學》﹐子思困於宋而述《中庸》﹐七十子之徒﹐各推明先王之道﹐以爲《禮記》﹐豈﹝猶﹞﹝獨﹞義理之明備云爾哉﹐其言固古今之至文也。世之眞好學者﹐必實有得於此﹐而後能明道以修辭。於是乎從容於《孝經》以發其端﹐諷誦於典謨訓誥以莊其體﹐涵泳於《國風》以深其情﹐反復於《變雅》《離騷》以致其怨。如是而以爲未足也﹐則有《左氏》之宏富﹐《國語》之修整﹐益之以《公羊》《谷梁》之淸深。如是而以爲未足也﹐則有《大﹝載﹞﹝戴﹞記》之條暢﹐《考工記》之精巧﹐兼之以荀卿﹑揚雄之切實。如是而又以爲未足也﹐則有老氏之渾古﹐莊周之駘蕩﹐列子之奇肆﹐管夷吾之勁直﹐韓非之峭刻﹐孫武之簡明﹐可以使之開滌智識﹐感發意趣。如是術藝旣廣﹐而更欲以括其流也﹐則有《呂覽》之賅洽﹐《淮南》之瑋﹐合萬物百家以泛濫厥辭﹐吾取其華而不取其實。如是眾美旣具﹐而更欲以盡其變也﹐則有《山海經》之怪艷﹐《洪範傳》之陸離﹐《素問》《靈樞》之奧衍精微﹐窮天地事物以錯綜厥旨﹐吾取其博而不取其侈。凡此者﹐皆太史公所徧觀﹐以資其業者也﹐皆漢人所節取﹐以成其能者也。以之學道﹐則幾於雜矣﹐以之爲文﹐則取精多而用愈不窮﹐所謂聚千古之心思才力而爲之者也。而變而出之﹐又自有道﹐食焉而不能化﹐猶未足爲神明其技者也。有志於文章者﹐將殫精竭思於此乎﹖抑上及《史》《漢》而遂已乎﹖將專求之八家而安於所習乎﹖夫《史》《漢》之於八家也﹐其等次𨿽有髙低﹐而其用有互宜﹐序有先後﹐非先生莫能明也。且夫八家之稱何自乎﹖自歸安茅氏始也。韓退之之才﹐上追﹝楊﹞﹝揚﹞子云﹐自班固以下皆不及﹐而乃與蘇子由同列於八家﹐異矣。韓子之文﹐冠於八家之前而猶屈﹐子由之文﹐卽次於八家之末而猶慚。使後人不足於八家者﹐蘇子由爲之也﹐使八家不遠於古人者﹐韓﹝退﹞之爲之也。吾鄕望溪先生深知古人作文義法﹐其气味髙淡醇厚﹐非獨王遵巖﹑唐荊川有所不逮﹐卽較之子由﹐亦似勝之。然望溪丰於理而嗇於辭﹐謹嚴精實則有餘﹐雄奇變化則不足﹐亦能醇﹝而﹞﹝不﹞能肆之故也。夫震川熟於《史》《漢》矣﹐學歐曾而有得﹐卓乎可傳﹐然不能進於古者﹐時藝太精之過也﹐且又不能不囿於八家也。望溪之獘與震川同﹐先生所不取者﹐其以此與﹐然其大體雅正﹐可以楷模後學﹐要不得不推爲一代之正宗也。學《史》《漢》者﹐由八家而入﹐學八家者﹐由震川﹑望溪而入﹐則不誤於所向﹐然不可以律非常絕特之才也。夫非常絕特之才﹐必盡百家之美﹐以成一人之奇﹐取法至髙之境﹐以開獨造之域﹐先生殆有意乎﹐其不安於同然之嗜好﹐宜也。方將摩昆侖之髙﹐探渤海之深﹐煥雲霞之章﹐揚日星之色﹐恢決堤破藩之識﹐奮摧鋒陷陣之力﹐用之於一家之言﹐由是明道修辭。以漢人之气體﹐運八家之成法﹐本之以《六經》﹐參之以周末諸子﹐則所謂爭美古人者﹐庶幾其有在焉。然其後先用力之序﹐彼此互用之宜﹐亦不可不預熟也。芻蕘之見﹐皆先生所已知﹐不揣固陋﹐瀆陳左右﹐且以當面質也。近日斯文寥落甚矣﹐惟先生可聞斯言﹐惟開敢爲此言。伏惟恕狂簡之咎﹐而加之以教﹐幸甚。」云云。聲木謹案﹕集中又有《桐城劉氏支譜序略》。其遷桐城之祖﹐與我家遷廬江之祖﹐原爲兄弟。在桐城者﹐分居陳家洲﹑孔城兩處﹐陳家洲卽海峯廣文大櫆所從出。在廬江者﹐分居磚橋及合肥�鄕三河城﹐自明洪武十三年入廬江籍。至國朝康熙年間﹐復有一支徙居三河城﹐卽我家所從出﹐仍與磚橋同一祠堂﹐已五六百年矣。先文莊公行狀中云「吾家孟塗文集所云﹕愛桐城麻山之勝﹐遂卜居焉者是也。」云云。卽本茂才《支譜敍略》而言也。

四筆卷四

易經撰述最多

論柳宗元等詩句

淮軍報效欠餉廣額

明危素失節見辱

孫星衍忠湣祠所本

劉坤一懷曾國藩詩

劉愼詒鈔襲聯句

恭忠親王勤勞王事

一微塵集

唐武后等墳廟

曾國藩在官剿撚等事

蜀漢諸葛亮八陣圖

三字經

劉大櫆標錄各書語

吳應箕交友鑑

論明歸有光文

王茂蔭尺牘

錢謙益藏書原委

菇中隨筆序

皇恩春浩蕩聯語

陳維崧文集注

大碩徳等名目

致唐寶鍔書

唐伍喬爲廬江詩人

北宋耆英會

仗義叩閽

校邠廬抗議

七殺碑等異事

牛運震撰述

五經補綱

萇楚齋四筆卷四

廬江劉聲木十枝撰

易經撰述最多

《十三經》之中﹐惟《易經》最爲廣大精奧﹐漫衍及於太乙﹑奇門﹑六壬三說之學﹐凡人得其一枝一葉﹐推算皆有奇驗。由一卦衍至六十四卦﹐每卦復可衍六十四卦﹐撰述立可成數十萬言﹐或數百萬言。自視非不持之有故﹐言之成理﹐志同道合者﹐不必視其書﹐自己推衍成書。非是各得一術﹐各自成書﹐早已土苴視之﹐不僅覆瓿糊壁。故自歷代以來﹐見於歷代史《藝文志》﹐及各省府廳州縣誌書中《藝文志》﹐言《易》之書名﹐最爲汗牛充棟。今之所存者﹐大抵萬不逮一。此非予一人之臆說﹐試稽之各種《藝文志》﹐自知之矣。

論柳宗元等詩句

唐解州柳子厚禦史宗元謫置柳州﹐《種柑》詩云「若教坐待成林日﹐滋味還堪養老夫。」云云。北宋眉山蘇文忠公軾謫置惠州﹐詩云「日啖荔枝三百顆﹐不辭長作嶺南人。」云云。皆不言謫置之苦﹐轉言其樂﹐深得風人之旨。

淮軍報效欠餉廣額

同治五年五月﹐合肥李文忠公鴻章﹐奏請淮軍報效欠餉銀叄拾萬兩﹐請加廣安徽省文武鄕試定額各一名﹐又以銀八千兩﹐請加廣廬州府一次文武學額各四名﹐俾作士气而昭激勸﹐云云。聲木謹案﹕嗣後淮軍將帥﹐皆以欠餉報效﹐各加廣本縣學額文武各數名不等﹐名曰嘉惠士林﹐而秀才冒濫﹐實自此始。不似粵撚匪亂前﹐士子艱於入學﹐人亦重視之也。

明危素失節見辱

明��陸文量�《菽園雜記》云「髙皇一日遣小內使至翰林﹐看何人在院。時危素太朴當直﹐對內使云﹕『老臣危素。』內使復命﹐上默然。翌日傳旨﹐令素余闕廟燒香。蓋余危皆元臣﹐余爲元死節﹐蓋厭其自稱老臣﹐故以愧之。」云云。聲木謹案﹕《四庫全書提要》云「素於元末負盛名﹐入明以後爲世僇笑﹐其人不爲世所重﹐其詩文亦遂不復收拾。其所撰《說學齋稿》四卷﹐僅存在元之文﹐《雲林集》二卷﹐亦僅存在元之詩。」云云。是危素由元降明﹐備受明太祖之恥辱﹐復遭《四庫全書提要》之掊擊。本屬髙才博學﹐久負盛名﹐足以垂名後世﹐轉因此自貶身價﹐殊不值得。若國初之江左三家﹕常熟錢牧齋尙書謙益﹑合肥龔芝麓尙書鼎孳﹑太倉吳梅村祭酒偉業﹐皆以才華學問﹐隱負東南壇坫。當時設偃蹇山林﹐豈不名譽益髙﹐有光史策。乃相率迎降﹐或應詔卽出﹐後𨿽悔恨﹐已無及矣。

孫星衍忠湣祠所本

陽湖孫淵如觀察星衍﹐爲明功臣燕山侯興祖謚忠湣﹑禮部尙書愼行謚文介之後﹐語見儀徵阮文達公元《揅經室集﹟山東糧道淵如孫君傳》中。聲木謹案﹕觀察藏書於金陵城內���忠湣祠﹐並編《孫忠湣祠書目內編》四卷﹑《外編》三卷﹐卽本此。忠湣盡節於明﹐時閱數百年﹐猶以忠湣名祠﹐以爲闔族永遠光榮﹐忠孝之感人深矣。

劉坤一懷曾國藩詩

新寧劉忠誠公坤一有《懷曾文正公》詩云「事事不能及古人﹐立身竊與古人類﹐事事無殊於今人﹐居心卻與今人異。畫鵠畫虎在我爲﹐呼牛呼馬憑人戲。卓哉惟有湘鄕翁﹐紛紛諸子誰能媲。」云云。語見《劉忠誠公遺書》中《補過齋詩集》。聲木謹案﹕忠誠不以詩文名家﹐此詩𨿽寥寥數語﹐頗能盡文正之生平﹐故錄出記之。

劉愼詒鈔襲聯句

貴池劉懸甫��愼詒《龍慧堂詩》自注云「蒯禮卿京卿畱宦金陵﹐愛蔣山﹐於城北買地﹐起一樓。落成之日﹐宴客樓上﹐誦山谷『萬卷藏書詒子弟』一聯。因以下句屬余集古句爲對﹐將書之以署樓上﹐時無以應。後得元微之句『一家終日在樓臺』﹐可對黃句﹐且切禮老新居﹐則禮老已捐館捨矣。」云云。聲木謹案﹕此二句集聯﹐已見長白麟見亭河帥慶《鴻雪因緣�集》中﹐不知��何以爲己所集也。

恭忠親王勤勞王事

自粵撚匪亂平﹐論者每歸美於湘鄕曾文正公國藩﹑湘陰左文襄公宗棠﹑益陽胡文忠公林翼﹑合肥李文忠公鴻章﹐天下謂之曾左胡李﹐而不知當日能削平大難﹐推賢任能﹐其功尢在恭忠親王。恭忠親王感念文宗顯皇帝友愛之殷﹐任用之專﹐誓竭力致身以爲國。自咸豐�年入樞府﹐久秉國鈞﹐外省大政﹐悉聽文正主持﹐不稍掣肘。用能重光日月﹐返我山河﹐洵非易事。侯官林琴南孝廉紓《鐵笛亭瑣記》云「恭邸之去位﹐盛昱成之也。時濟寧當國﹐諂事醇邸﹐嚴旨黜恭﹐以禮王世鐸﹑閻敬銘﹑張之萬﹑孫毓汶代之﹐醇邸總其成。丰潤張佩綸素以直稱﹐在廣坐中啟醇邸﹐謂恭王勛望系中外﹐不宜置散地。醇邸亦感動﹐將入告。忌者謂張有意眾辱王﹐醇邸怒﹐事遂寢。於是朝事寖不可問﹐而張亦以事論謫。」云云。厥後中日一役﹐國勢益不振﹐復起恭忠親王入樞府。恭忠親王灰心已久﹐虛與委蛇而已﹐不似前之勵精圖治也。聞語人云「我前在樞府﹐正值十八省糜爛﹐存亡未卜之時。一﹐軍餉𨿽極浩繁﹐從未借一外債。二﹐天下十八省督撫﹐除官文一人外﹐盡用漢人。三﹐當時頤和園並未興修。」云云。是恭忠親王治國三大政。果能歷久不渝﹐滿漢之意見旣平﹐自不至有宣統辛亥之變。聲木謹案﹕恭忠親王當國時﹐用人行政﹐備極苦心孤詣﹐實有外人所不及知者。成都將軍宗室岐子惠將軍元﹐嘗謂先文莊公云「恭王當國時﹐京官自五品以上﹐外官自司道以上﹐恭王自書記名冊一本﹐每人增注考語於下。用人時憑冊支配﹐舉措一時稱最。」將軍親見此冊﹐並謂先文莊公名氏下﹐注「結實開朗」四字﹐云云。是當時用人﹐𨿽未必盡公﹐容有一二出人意表﹐然大端皆是﹐不能以一眚掩﹐亦可見當時憂勤惕厲之切矣。恭忠親王並撰《樂道堂全集八種》﹐內爲《賡獻集》一卷﹑《岵屺懷音》一卷﹑《廣四時讀書樂詩試帖》一卷﹑《豳風詠》一卷﹑《正誼書屋試帖詩存》二卷﹑《古近體詩》二卷﹑《文鈔》五卷﹑《碎錦吟》�捲﹐同治六年孟冬自刊本﹐予已錄入《續補匯刻書目》中。

一微塵集

江陰何鬯威孝廉震彜﹐爲廉昉太守栻之孫﹐秋輦中丞��之子。雅好文學﹐編有《一微塵集》廿卷﹐所錄閩縣王貢南��毓靑等廿人之詩﹐人各一卷。以自撰之《鞮芬室詩話》列入﹐尙屬編輯舊例﹐惟每捲之首﹐有每人半截身照像﹐及自題七絕詩二首﹐爲別開生面。宣統己酉十月排印本。其自序云「名曰《一微塵》者﹐浮屠家言﹐以微塵諭世界。𨿽纖狹之中﹐具種種樓閣人物﹐聲音態度﹐不可思議﹐微妙莊嚴﹐得未曾有。諸子之詩﹐在今日校文學之程﹐亦等於微塵而已。」云云。聲木謹案﹕我朝末造﹐佛學盛行﹐具徵亡國之兆。孝廉生丁斯時﹐沾染佛學甚深﹐竟以佛經之語名集﹐𨿽甚新穎﹐亦無取焉。

唐武后等墳廟

陜西興平縣西城外三十里馬嵬坡道北﹐爲楊貴妃墓。墓前有屋三楹兩廡﹐詩碣嵌滿壁間﹐向爲尼葊﹐今則以農夫守之。蓋江右許太史振褘﹐視學陜甘時﹐偕某某兩司馬﹐捐貲重修者。又云廣元縣爲古葭萌國﹐賨夷所居﹐魏以後爲利州。唐武士彟爲利州都督﹐生武后於此﹐皇澤寺是其故宅﹐中有象﹐作比邱尼。又有梳妝樓﹐西望山勢波起﹐作金水形﹐棧中罕見蜀輶﹐云云。語見定遠方子箴方伯浚頤《蜀程小記》﹐光緒四年仲冬﹐自刊寫字本。聲木謹案﹕《禦批通鑑輯覽》云「上之爲太子也﹐入侍太宗﹐見才人武氏而悅之。太宗崩﹐武氏隨諸嬪禦出爲尼。忌日﹐上詣寺行香﹐見之﹐泣。」又云「或言壽王妃楊氏之美﹐上見而悅之﹐乃令妃自以其意乞爲女冠﹐號太眞。」云云。是武妃﹑楊妃﹐皆嘗爲女尼﹑女冠﹐而武后猶塑像爲尼﹐未知某意。武后爲尼之時﹐仍屬太宗之才人﹐豈以此意作象﹐以示後人耶。

曾國藩在官剿撚等事

桐城方存之京卿宗誠《師友言行記》云「交廣徳張翰泉太守光藻﹐直隸賢吏也。性情剛正果決﹐不事惟阿﹐歷官之處﹐皆得士民心。曾節相疏薦其賢﹐簡放天津府知府。時三口通商大臣崇厚駐天津﹐人多趨承拜師生。太守獨自盡其職﹐事之以禮而已﹐崇厚深忌之。適逢天津有言教民用藥迷拐幼童之事﹐太守遵通飭殺之﹐教士嘩於通商署前。津民公忿﹐羣毆死數夷人﹐焚毀教堂﹐勢洶洶不可止。太守馳往彈壓﹐始已。卒以此罷職﹐充發黑龍江。太守年已六十餘﹐而慷慨之气﹐終不少衰。在黑龍江﹐將軍優待之﹐猶勸將軍奏行數善政。」云云。聲木謹案﹕獨山莫楚生����言「曾文正公於同治庚午在直督任﹐辦天津洋人教案﹐天津府縣並充發黑龍江﹐一時公之聲名頓爲之減。彼年十月十一日﹐爲公六十生辰﹐有人於官廳題柱詩云﹕『笙歌繚繞綺筵開﹐此日中堂亦快哉。知否黑龍江上客﹐滿天風雪逐塵來。』文正見之﹐爲之憮然。」云云。語見桐城蕭敬孚徵君穆《庚子雜記》。文正督燕﹐恰值民教大哄﹐毆死法國領事。文正初亦欲澈底查核﹐示無偏袒。卒以昧於外交﹐偏聽崇禮恐嚇之言﹐以致失策。時在同治九年冬月﹐距咸豐十年八月英法焚毀圓明園﹐僅隔十年之久。文正深恐與法國失和﹐再釀巨變﹐亦老成謀國之苦衷﹐未可厚非。先文莊公嘗云﹕文正平生才智﹐已盡用於剿平粵匪。及至剿平撚匪﹐文正精力久已銷耗﹐𨿽漫爲布置﹐皆人人所能見到。旋奉旨交卸欽差大臣﹐仍回兩江總督任﹐意甚悒悒。合肥李文忠公鴻章亟於任事﹐委候補道���取去關防﹐意尢不悅﹐並謂先文莊公云「我以爲須當面交付﹐以昭愼重﹐今如此取去﹐亦省事。」又云「我固知回江督任﹐勞逸安樂天淵﹐然我決不回任﹐仍須畱營效力﹐或則開缺﹐回籍養病。」先文莊公見其詞旨堅決﹐絕無轉環餘地﹐心知其故﹐深恐其以不回江督任﹐致朝廷難於位置﹐引爲私憂。隔日往見﹐詞意已見松動﹐再隔日往見﹐卽云遵旨回任。蓋其左右諸公樂其回任﹐力爲聳恿﹐文正已不能自主矣。然沿途語人云「我是打撚無功之人。」或告以應辦諸事﹐亦如此云。聞者不知底蘊﹐猶稱之爲謙謙君子也。

蜀漢諸葛亮八陣圖

安化陶文毅公澍《蜀輶日記》云「漢州城五里彌牟鎭﹐有孔明八陣圖遺址﹐在茂艸中。《圖經考》八陣圖有四。在彌牟鎭者﹐壹百貳拾有捌﹐當頭陣法也。在夔州魚腹浦者﹐陸拾有肆﹐方陣法也。在沔陽之髙平壘者﹐貳百伍拾有陸﹐下營法也。在益州城東南隅棋盤市者﹐亦云貳百伍拾有陸﹐今無其迹。」云云。聲木謹案﹕�宋��龔輔之��鼎臣《東原錄》云「孫構紹先言﹕諸葛武侯夔州八陣圖用八以石壘﹐漢州八陣圖用六以砂壘﹐皆近千年不泯。或曰﹕武侯擇吉日爲之故也。用六在用八之後﹐以其兵少不能足其數。」云云。八陣圖流傳千餘年﹐幾於婦孺皆知﹐而罕有知其用八用六﹐石壘沙壘﹐及確實地址者﹐故錄以記之。

三字經

童子所誦《三字經》﹐有王相者注之﹐謂是王伯厚所作。淩揚藻《蠡勺編》云﹕乃南海區適子所撰。適子字正敬﹐宋末人﹐入元不仕﹐見《廣州人物傳》﹐云云。語見扶溝喬勤恪公松年《蘿摩亭札記》。聲木謹案﹕《三字經》罕有知其出處﹐或有誤以爲南宋王伯厚尙書應麟所撰者﹐據淩氏之言﹐實爲南海區適子。與尙書同爲宋末忠節之士﹐或致以此傳訛耳。

劉大櫆標錄各書語

桐城劉海峯廣文大櫆﹐有與同邑姚姬傳郎中鼐書云「《得五樓詩稿》一卷﹐久爲標錄一過﹐𨿽未加評語﹐而賞識分明。弟看古人書﹐亦多有標錄而少批評﹐以批評則滯於語句之下﹐不能盡文字之妙也。」云云。聲木謹案﹕廣文此語﹐實讀書學詩文者之祕鑰﹐𨿽寥寥數語﹐可謂要言不煩。得五樓﹐尺五樓﹐皆姚郎中中年所立齋名﹐亦學者所應知也。

吳應箕交友鑑

朋友𨿽著於五倫五常﹐由來已久﹐罕有輯爲專書者。貴池吳次尾茂才應箕撰《交友鑑》�捲﹐其第五孫銘道《畱都見聞錄跋》云「自予所知﹐《東林紀事本末》歸之陽羨陳氏﹐《交友鑑》歸之梁溪顧氏﹐旣已久﹐不可問。《三大徵本末》刻於麻城梅氏﹐向從秀水故家得見其本﹐恨舟迫不及借鈔﹐然藏書家猶有存者。若《國瑋》一書﹐前代典章文獻所系﹐片楮亦不可復睹。」云云。聲木謹案﹕茂才於明亡起兵江上﹐與休寧金忠節公聲倡義相響應﹐同時死節﹐我朝賜謚忠節﹐成仁取義﹐炳若日星。其撰述已由同邑劉聚卿京卿世珩搜輯﹐編入《貴池先哲遺書》及《秋浦雙忠錄》中﹐光緒癸卯三月﹐唐石簃匯刻本。據其孫跋語﹐撰述實多散佚﹐而《交友鑑》�捲不可復得﹐尢爲可惜。與忠節同時﹐有泰西利瑪竇撰《交友論》一卷﹐《四庫全書提要》言﹐其語挾權術勢利﹐非交友之正軌﹐云云。予𨿽未見其書﹐料知自不如忠節所撰﹐旣目交友之鑑﹐其言必有可取。桐城張文端公英《聰訓齋語》﹐論交友之道﹐最爲痛切懇篤。至以「保家若如擇友」六字爲印章﹐爲橫額﹐以便後人處處時時觸目驚心。予於年少气盛之時讀之﹐頗疑其語稍稍過當。以爲我之佳惡﹐權衡在己﹐豈盡能委過於朋友。今年逾五十﹐閱歷世故三十年﹐聞見稍多﹐始知文端之言﹐洵屬千古之至論確論﹐靑年子弟尢爲龜鑑。交友誠非易言﹐宜愼之於始。迨至蕩產傾家﹐喪名亡身後始知之﹐噬臍之悔﹐已無及矣。

論明歸有光文

桐城姚姬傳郎中鼐云「歸熙甫之才气筆力﹐不能及唐宋韓歐諸賢﹐而以與之配者﹐得文家之眞脈﹐不襲其貌﹐而神理上通周秦。故才不必大可貴﹐亦猶董思白之於書﹐世或欲以子昂駕思白﹐夫何異宋金華之流駕於熙甫者乎﹗」云云。�����聲木謹案﹕歸太僕《評點史記例意》﹐山陽戴晨跋云「晟惟先師黃太衝先生有言﹕震川之所以見重於世者﹐以其得史遷之神也。」云云。是黃太衝亦深有取於太僕之文矣。

王茂蔭尺牘

盱眙王子槐侍郎茂蔭﹐有致桐城汪仲伊����一書﹐中云「靑年以守身爲大﹐願益善自調護爲幸。前書所言諸家之學﹐原非望兼綜條貫﹐不過望於諸家中﹐擇其性所近者而時習之﹐以求一藝之長﹐可爲實用﹐免致徒務八比﹐終成腐儒。今來書旣稱諸多涉獵﹐或苦少師傅﹐或限於目力﹐限於足力﹐則惟求切要之圖﹐從經史上致力。經務專一經﹐一經通﹐諸經自易。不必過求考據﹐而不可不知其說﹐所謂其緒餘﹐亦足以資多識也。史則從《春秋》起﹐以至於《通鑑》﹐皆熟之﹐然後看歷代之史。凡天文地輿﹐經濟韜略﹐皆具其中﹐非徒記其事迹已也。果能彊記﹐而又隨事以求心得﹐豈獨有益於時文哉﹗時文亦不可竟不學﹐國家以此取士﹐揚名顯親﹐致君澤民﹐端必由此以進身﹐豈可不講﹐第不可止知有此耳。若壬遁似可不學﹐此中非有眞傳﹐斷不能精。且向聞精是道者將必有缺﹐以所知數人驗之﹐似信。如實好之﹐萬勿爲人占驗﹐蓋多泄未來﹐神所惡也。」云云。������聲木謹案﹕侍郎此書﹐最爲確切﹐平時盡人皆可獲益﹐允宜家置一編也。

錢謙益藏書原委

海寧兪溥臣��洵慶《荷廊筆記》云「虞山錢牧齋宗伯收書最廣﹐已盡得劉子威﹑錢功父﹑楊五川﹑趙汝師四家所藏﹐而又不惜重貲﹐日購古本﹐用是所積日多﹐幾埒內府。中年構拂水山莊﹐鑿壁爲架庋其中。晚歲自北歸﹐始居紅豆山莊﹐出所藏舊籍﹐重加繕治﹐悉移置絳雲樓上﹐列大櫝柒拾有叄。未浹月﹐其幼女與乳媼中夜嬉樓上﹐翦燭灺﹐落紙堆中﹐遂爇。俄頃煙焰漲天﹐猝不及救﹐樓與書俱燼焉。」云云。聲木謹案﹕海寧查初白侍郎愼行《人海記》云「錢牧齋撰《明史》﹐共貳百伍拾捲﹐辛卯九月晦甫畢。越後日﹐絳雲樓火作﹐見朱衣人無數﹐出入火焰中﹐隻字無存。」云云。是絳雲一炬﹐舊書﹑《明史》﹐同爲燼盡﹐最爲可惜。宗伯合諸家所藏﹐益以自得﹐遂爲千古藏書巨擘。大凡收藏書籍字畫﹐金石拓本﹐稱爲宏富者﹐須合數家收藏﹐全分收入﹐始能取精用宏﹐雄視一時。決非一枝一葉﹐所能蓄積﹐亦不獨宗伯爲然。絳雲一炬﹐人間未見之書亦成刧灰﹐非特宗伯一人之不幸矣。

菇中隨筆序

亭林先生老而好學﹐遇事之有關於學術治道者﹐皆細書札記﹐述往俟來﹐其用意豈止博聞彊記﹐蘄勝於不說學者哉﹗身歿後﹐遺書悉歸於東海相國﹐然不知愛惜﹐或爲人取去。此《菇中隨筆》一冊﹐余於友人案間得之﹐視如天球大圖﹐時一省覽﹐以警惰偸﹐南北奔走﹐未嘗不以自隨也。先生所著《區言》伍拾捲﹐皆述治天下之要。余曾在相國處見一帙﹐言治河事﹐亦如此細書者﹐不識能寶藏否﹐云云。語見何義門太史焯《菇中隨筆序》。聲木謹案﹕太史所稱「東海相國」﹐卽昆山徐公肅相國元文﹐爲亭林先生之甥。舅之遺書﹐旣歸於甥﹐理應愛護周至﹐況亭林﹝亭﹞先生當時已負重望﹐其遺書必可傳世行遠﹐乃相國不知愛惜﹐致使亭林先生撰述湮沒不彰者不知凡幾。據太史所云﹐復有《區志》及言治河事兩種﹐未刊。太史與東海相國同時﹐所云「不知愛惜﹐或爲人取去」﹐自是實情﹐然亦深爲可惜矣。

皇恩春浩蕩聯語

宣統辛亥以前﹐平日人家春聯﹐多喜書「皇恩春浩蕩﹐文治日光華」十字。聲木謹案﹕此聯乃世宗憲皇帝書賜桐城張文和公廷玉春聯﹐語見山陽阮葵生《茶余客話》﹐惟「皇恩」原作「天恩」耳。

陳維崧文集注

國朝詩文集有兩注本﹐已見《隨筆》等外﹐仍有一種。宜興陳其年太史維崧撰《湖海樓集》五十卷﹐��程師恭撰《陳檢討四六文注》��捲﹐坊間有通行本。��顧張思復撰《陳檢討四六補注》��捲﹐見靑浦王蘭泉侍郎昶《湖海詩傳》﹐疑未刊也。

大碩徳等名目

予少時鄕居﹐嘗見有人刻訃文﹐自題「皇淸待贈大碩徳」者﹐不知所謂﹐徧詢於人﹐有謂此乃平民之稱也。然「大碩徳」三字作何解﹐見於何書﹐終不可得。又見他人祠堂中懸額曰「歲進士」者﹐亦不知所謂﹐問之﹐則曰此歲貢生也。宣統辛亥以前﹐刻訃文亦須有體例。例如﹕「寒門不幸﹐蹇及某某﹐皇淸誥封某某。」「蹇及某某」﹐「某某」二字﹐須在「皇淸誥封某某」之前。不然﹐讀之成爲「蹇及皇淸」矣。此𨿽事小﹐亦不能錯誤﹐致成他人笑柄。

致唐寶鍔書

宣統己酉四月初六日﹐《時事報》載有《擬考試人員上唐寶鍔書》﹐語頗滑稽﹐文亦明朗﹐爰錄之於此﹐以爲譚助。書云「公非所謂畱學畢業生者耶﹖公非所謂畢業考取翰林者耶﹖以如此之翰林﹐有如此之知識﹐此足見畱學生之特色﹐令人崇拜之不暇。生不敏﹐新學固有所未識﹐舊學亦非其所長﹐故日前天津審判研究所考試正班新到人員﹐蒙命題爲《唐明皇以詩書賜吐蕃論》﹐一班考試人員﹐幾不知唐明皇爲何人﹐吐蕃卽今爲何國﹐搜索枯腸﹐不得其解。若非公登壇講題﹐謂唐明皇卽鑑書內之唐太宗﹐吐蕃在中國﹐卽今之俄羅斯﹐生等幾乎要遞白卷矣。而不識時務之優貢某﹐不知自諒﹐竟敢出而辧難﹐以吐蕃爲西藏﹐以明皇爲玄宗。此等無根據之談﹐誠如公所云﹕爾於中學則致力矣﹐歷史地輿之學素未講求﹐無庸爭辧﹐致誤眞解。然生自出場後﹐檢閱《禦批通鑑輯覽》﹐與公所謂『鑑書』大有不同。蓋唐自太宗以來﹐中間髙宗﹑中宗﹑睿宗﹐而後至於明皇﹐是太宗自太宗﹐明皇自明皇﹐相隔數代﹐似難牽合。今公謂唐明皇卽鑑書內之唐太宗﹐則謂唐太宗之妻卽唐明皇之妻也可﹐唐太宗之妾卽唐明皇之妾也可﹐唐太宗以髙宗﹑中宗﹑睿宗爲子若孫﹐唐明皇卽以髙宗﹑中宗﹑睿宗爲子若孫﹐亦無不可。吾不知太宗之於明皇爲何如人﹐明皇之於太宗又爲何如人也﹐此生之不可解者一也。吐蕃以貞觀通﹐當時兼並諸羌方萬餘里﹐南盡波羅﹐北至突厥﹐西抵四鎭﹐回紇居左﹐雲南居右﹐審勢度形﹐實爲今日西藏之地。公謂吐蕃在中國﹐卽今之俄羅斯﹐此生之不可解者二也。想公另有一部鑑史﹐一幅輿圖﹐得於畱學之時﹐爲人之所未及見。故畢業回國﹐博取翰林﹐有如拾芥。公之所謂素諳新學﹐素諳歷史地輿之學﹐殆卽以此﹐以是知畱學之知識﹐可謂成矣。生等沈淪有日﹐於歷史上久無知識﹐於地輿上更未講求。欲敷衍成文﹐冀得半職一官﹐自覺未嘗學問。願借公所謂明皇卽太宗之祕史﹐吐蕃卽俄羅斯之輿圖﹐廣其見聞﹐開其閉塞﹐使他日有此特別之資料﹐功名卽放在荷包。庶免明皇卽玄宗﹐吐蕃卽西藏﹐如某優貢之致誤眞解也。臨楮不勝翹企之至。」云云。聲木謹案﹕畱學東西洋學生﹐於中國文學﹐研究甚深﹐撰述亦雅潔﹐供人愛玩﹐以予所知者﹐僅侯官嚴復﹐撰有《天演論》�捲﹑《原富》�捲﹑《社會通詮》�捲﹑《羣己權界論》�捲﹑《孟徳斯鳩法意》�捲﹑《羣學肄言》�捲﹑《穆勒名學》�捲﹑《名學淺說》�捲﹐南徐馬建忠﹐撰《適可齋紀言》�捲﹑《紀行》�捲﹑《馬氏文通》�捲﹐��陳季同撰述未詳﹐田吳照撰《說文二徐本箋異》�捲﹐��江庸﹐撰�����等數人而已。

唐伍喬爲廬江詩人

淮南劉靑夕��云份﹐編輯《十三唐人詩》十三卷﹐野香堂自刊本﹐無年月。玩其刊板字式﹐殆亦雍幹時人。其總目每人小傳云「伍喬﹐廬江人﹐詩調寒苦﹐每有瘦童羸馬之嘆。山中浮屠夢仰視﹐見一大星﹐芒色甚異。旁有人指曰﹕『此伍喬星也。』旣覺﹐訪得喬﹐乃傾貲奉之﹐使入金陵﹐舉進士。故事﹕中選者﹐主司必延之升堂置酒。時有宋貞觀者首就坐﹐張洎續至。主司覽其文﹐揖貞觀南坐﹐引洎坐於西。酒至數行﹐喬始上卷。主司嘆其傑作﹐乃徙貞觀處席北﹐洎處席南﹐以喬居賓席。及覆考榜出﹐喬果爲首﹐洎﹑貞觀次之﹐當時稱主司精衡鑑。玄宗亦大愛喬程文﹐命勒石﹐以爲永式。仕至考功員外郎。」又《晚唐伍喬詩序》﹕「唐人應制詩尙宏博﹐類以臺閣气象爲歸﹐論者謂郊寒島瘦﹐固宜淹抑終身。不知窮愁易好﹐惟寒與瘦﹐而後成其爲二子之詩。以喬之瘦童羸馬﹐倘亦郊島一流才具﹐何至感夢於星芒﹐殆詩人亦上應天宿。其爲寒苦﹐則所得之分實然﹐寧足爲詩病歟。迨浮屠資給赴試﹐遽能奪宋張之座﹐見賞有司﹐受知世主﹐彼所謂寒瘦﹐又豈終淹抑而不遇也﹗獨是懷才混迹之時﹐無以動君相之求﹐反邀靈於不可知之夢﹐則造物弄奇﹐而後之磊落英﹝才﹞﹐多展轉希冀﹐以庶幾或遇者﹐蓋不少矣。劉子旣輯其詩﹐後屬予敍﹐其悲慨欣羨之意﹐又何可泯哉﹗五山範國祿題。」云云。聲木謹案﹕考功詩𨿽已見《欽定全唐詩》﹐讀者多未畱意。淮南劉氏專選中晚唐詩十三家﹐列入考功詩﹐較爲醒目。此本僅錄詩廿首﹐意其詩本不多﹐無可衡鑑。考功旣爲吾邑人﹐於《全唐詩》中有此一家﹐𨿽其體制有類孟郊﹑賈島﹐已足傳世行遠﹐理宜愛護。劉氏旣列其詩爲晚唐﹐又稱玄宗亦大愛考功文﹐自相矛盾﹐殊不可解。吾邑誌書﹐修纂未得其人﹐漏落實多。考功事迹撰述﹐𨿽已爲錄入﹐考證未必如此之詳耳。

北宋耆英會

北宋��邵����伯溫《聞見前錄》云「元丰五年﹐文潞公畱守西京﹐時富韓公以司徒致仕﹐乃集洛中卿大夫年徳髙者爲耆英會﹐就資聖院建大廈﹐曰耆英堂﹐命鄭奐畫像其中。時富公年柒拾玖﹐潞公與席汝言皆柒拾柒﹐王尙恭柒拾陸﹐趙丙﹑劉幾﹑馮行己皆柒拾伍﹐楚建中﹑王愼言皆柒拾貳﹐張問﹑張壽皆柒拾。王拱辰時畱守北京﹐願與其會﹐年柒拾壹。獨司馬公年未柒拾﹐亦請入會。凡拾叄人。洛陽多名園古剎﹐水竹林泉之勝﹐諸老須眉皓白﹐衣冠甚偉﹐每宴集﹐都人隨觀之。」云云。聲木謹案﹕耆英一會﹐流傳千古﹐洵屬北宋太平之盛事﹐賢士大夫政事餘閒之樂境。世俗流傳﹐此會幾於專屬之司馬溫公﹐不知溫公獨以年最少與會也。

仗義叩閽

光緒��年﹐有一叩閽之案﹐例交刑部嚴行審訊。事實爲陜西某某﹐憤其友人書辦一缺﹐因其子幼小﹐不能承襲﹐致爲某某所奪﹐故代之叩閽鳴冤。當時人士﹐𨿽聞而笑之﹐亦頗有嘉其好義者。刑部堂官亦深憫之﹐以其爲朋友事﹐自甘跋涉數千里叩閽﹐亦恆人所難﹐從寬治罪﹐僅遞解回籍而已。𨿽愚人﹐好義之風﹐亦足以感動士大夫也。

校邠廬抗議

吳縣馮敬亭宮允桂芬﹐撰《校邠廬抗議》二卷﹐議論多偏駁﹐尢難見諸施行。不知壽州孫文正公家鼐有偏嗜焉﹐平日固不離左右﹐已於光緒�年﹐曾爲之進呈乙覽。至戊戌﹐徳宗景皇帝勵行新政之時﹐復爲奏進﹐請頒示天下。至�月﹐徳宗仍請歸政後﹐孝欽顯皇后淸理新政舊案﹐深爲不悅﹐聞慈諭諸大臣云「吾不意孫家鼐亦求新若此。」云云。卽他人亦莫測其用意也。

七殺碑等異事

四川華陽縣署內﹐相傳有《七殺碑》﹐爲明末流寇張獻忠擾蜀時所立﹐文云「天生萬物以養人﹐人無以報天﹐殺殺殺殺殺殺殺。」云云。舊砌於夾墻中。流俗相傳﹐謂見之者﹐其家必有凶異。光緒癸巳﹐��馮步堂明府��適署是缺﹐必欲啟視﹐諫者不聽。其文如前﹐至夕﹐其子暴卒。豈天地厲气所鍾﹐歷三百年猶未末減﹐豈非異事。又江西臬署內某所﹐相傳不能攺式﹐違者有大凶。光緒��陶��廉訪大均任贛臬﹐亦必欲攺造﹐諫者亦不聽。臬使並謂﹕「如與地方有害﹐則不必動工﹐如與本人有害﹐願以身受之。」皆言與臬臺有害﹐毅然不信﹐工未及半﹐廉訪病故。此等事﹐事前皆以爲必無﹐事後又如響斯應﹐誠不知其故。大約排眾議而爲者﹐歷見諸書﹐斷難善其後也。

牛運震撰述

滋陽牛階平明府運震﹐撰《空山堂全集九種》﹐嘉慶戊寅正月﹐陸續自刊本。中有《詩志》八卷﹐經文有圈點﹐批注皆評文之語﹐非訓詁也﹐前有目例並宛平陳預序。《周易解》九卷﹐無序例年月﹐全編皆屬論體﹐頗似衡陽王而農行人夫之《尙書引義》《春秋家說》等書。《論語隨筆》十九卷﹐嘉慶六年七月自刊本﹐前有目錄並張涵齋燾序﹐類於平湖陸淸獻公隴其《三魚堂剩言》《松陽鈔存》等書。《孟子論文》七卷﹐無序例年月﹐經文及評論均圈點﹐書名《論文》﹐意本在此矣。《春秋傳》十二卷﹐其體例以論書法爲本﹐嘉慶六年七月自刊本﹐前有張涵齋燾序。《史記評注》十二卷﹐前有例目並武功張玉樹序﹐乾隆五十六年陬月自刊本﹐與《孟子論文》同例﹐但無圈點耳。《讀史糾謬》十五卷﹐無序目年月﹐中爲《史記》《前》《後漢書》《三國誌》《晉書》《宋書》《南齊書》《梁書》《陳書》《南史》《魏書》《北齊書》《後周書》《隋書》《五代史》等十五種﹐共十五卷﹐其體例系以校勘書法爲主﹐決非史論。南皮張文襄公之洞《書目答問》﹐云「《空山堂十七史論》��捲」。明府本名《讀史糾謬》並無﹐並無《十七史》名目﹐且實只十五史﹐亦並非十七史﹐可知文襄當日實未見其書﹐姑列其目﹐以備史論中之一種﹐而不知亦並非史論也。外仍有《詩集》四卷﹐無序跋年月﹐《文集》十二卷﹐前有嘉慶八年三月﹐武進趙味辛司馬懷玉序。尙有《金石經眼錄》一卷﹐摹刻極工﹐別刊行。聲木謹案﹕明府生當幹嘉時﹐言漢學最盛時代﹐獨能博綜羣籍﹐崇重宋儒﹐撰述繁富﹐大半皆以辧論文義書法爲主﹐不以訓詁爲髙﹐可謂特立獨行﹐絕無僅有者﹐其全集頗爲罕見﹐因並志之。

五經補綱

錢塘伊遇羹廣文樂堯學行﹐已見於《桐城文學淵源考》及《撰述考》中。廣文因國朝功令﹐士子誦習《五經》﹐序例半爲坊本所脫落﹐乃就《五經》中﹐匯鈔朱子《易五贊》﹑蔡輯《朱子說書綱領》﹑蔡氏《書序說》﹑蔡氏《書序注》﹑朱子《詩綱領》﹑朱子《詩序辧說》﹑胡輯《春秋綱領》﹑杜氏《春秋左氏經傳集解後序》﹑陳氏《禮記集說凡例》等九種﹐爲《五經提綱》一卷﹐咸豐四年八月﹐晉江黃壽臣中丞宗漢浙江官書局刊本。聲木謹案﹕坊刊各本﹐每以己意自行增減﹐實承明季山人派鹵莽刻書之陋習。廣文匯輯付刊﹐體例甚善﹐獲益匪鮮。後來好學者﹐可沿習其例也。

四筆卷五

聲調譜

遠碧樓藏書

國君夫人兵柄

古體詩平仄

論鈔文中式

論孝繼父

洋進士等事

論桂學答問

秦良玉一門忠義

江藩古書疑義

論官場規矩

金榮鎬論辭達二字

萬首唐人絕句增刪本

楊希閔論詩文

萇楚齋四筆卷五

廬江劉聲木十枝撰

聲調譜

益都趙秋谷宮贊執信﹐撰《聲調譜》一卷﹐收入《四庫》《提要》頗爲稱賞。厥後涇縣翟儀仲茂才翚﹐撰《聲調譜拾遺》一卷﹐刊入《藝海珠塵》集部詩文評類。��吳紹燦撰《聲調譜說》一卷﹑《通韻譜說》一卷﹑《蠡說》一卷﹐光緒十八年﹐酉山堂重刊本。洪洞董研樵��文渙﹐撰《聲調四譜圖說》十二卷﹐首末二卷﹐同治甲子﹐峴嶕山房北京自刊本﹐丁卯﹐上海排印本。以上四書﹐均已見予《萇楚齋書目》中。玆復見長沙鄭久惺茂才先朴所撰《求是齋集三種》﹐光緒乙酉秋孟﹐內弟善化賀仲肅茂才瑗刊本。中有《聲調譜圖說》一卷﹐爲泰和姚頤增評﹐復經茂才詳爲之說﹐以闡發其旨。並自序云「余幼讀《聲調譜》﹐猝不能解﹐竊怪同此平仄﹐何律調易知﹐古調獨難也。稍長﹐請於先叔父鶴舟夫子﹐得聞其略。厥後取唐宋名家詩徧閱之﹐益覺豁然。方知古調非難知﹐作譜者故匿其旨耳。」云云。似頗失當年宮贊作譜以開示後人之意﹐然增此一家﹐於聲調更爲明晰﹐亦宮贊之諍友矣。茂才爲嘉慶甲戌進士﹑襄陽府知府芝泉太守惇允之子﹐以一諸生﹐於咸豐六年五月﹐罵賊不屈遇害。其成仁取義﹐大節凜然﹐忠義之气﹐足與日月爭光﹐固不僅藉撰述以傳。然書以人重﹐流傳千古矣。

遠碧樓藏書

光緒八年�月﹐先文莊公入都候簡﹐路過天津。時合肥李文忠公鴻章丁母憂﹐賞假百日。合肥張靖達公樹聲署理直隸總督﹐兼北洋大臣﹐畱住行轅。言及淮軍剿平粵撚匪舊事﹐先文莊公喟然曰「我在淮軍中﹐爵祿皆不如人﹐獨家有藏書數萬卷﹐自信他人無有﹐可稱第一。」靖達長子藹卿閣學華奎隅坐﹐亦先文莊公從甥也﹐因詢曰「丈之藏書﹐宋槧元鈔者﹐共有若干種﹐可得而聞乎﹖」先文莊公聞之愕然﹐曰「藏書須有此乎﹖」閣學曰然。先文莊公曰「皆通行本耳。」閣學曰「然則淮軍藏書家﹐尙須讓小侄第一也。」先文莊公尙未及言﹐靖達聞之失色﹐急謂先文莊公云「莫聽伊胡說﹐伊有何書﹐堪稱第一。我看淮軍藏書家﹐終須推公爲第一也。」先文莊公亦笑謂﹕「公家第一﹐我家第二﹐亦甚願也。」云云。先文莊公晚年諭聲木者如此。聲木謹案﹕靖達當時以一諸生﹐無赫赫名﹐致位通顯﹐頗有疑其遭際逾常者。今觀其告先文莊公之語﹐其平日持躬謹愼﹐勤勞王事﹐得以仰結主知﹐亦非偶然幸致也。先文莊公當日藏書𨿽有肆伍萬卷﹐編《遠碧樓書目》十卷﹐後析歸晦之四弟﹐擴而大之﹐藏書貳拾餘萬卷﹐閣學所謂宋槧元鈔者亦略備﹐重編《遠碧樓書目》三十二卷。聲木典衣縮食﹐亦購得國朝人撰述柒千陸百玖拾余種﹐共約拾萬零叄千伍百貳拾捲有奇﹐編爲《萇楚齋書目》廿二卷。晦弟所藏﹐明以前人爲多﹐聲木所藏﹐大半皆國朝人﹐可以互相補苴﹐或仍不失爲淮軍中第二流焉。

國君夫人兵柄

《春秋》隱公元年﹐《左氏傳》云「太叔完聚﹐繕甲兵﹐具卒乘﹐將襲鄭﹐夫人將啟之。」又文公十六年《傳》云「夫人使謂司城去公﹐對曰﹕『臣之而逃其難﹐若後君何﹖』冬十一月甲寅﹐宋昭公將田孟諸﹐未至﹐夫人王姬使帥甸攻而殺之﹐蕩意諸死之。」又哀公十五年《傳》云「閏月﹐良夫與太子入﹐捨於孔氏之外圃。昏﹐二人蒙衣而乘﹐寺人羅禦﹐如孔氏。孔氏之老欒寧問之﹐稱姻妾以告﹐遂入﹐適伯姬氏。旣食﹐孔伯姬杖戈而先﹐太子與五人介﹐輿豭從之﹐迫孔悝於廁﹐彊盟之﹐遂劫以登臺。」云云。聲木謹案﹕據《左傳》所言﹐鄭武公夫人武姜將啟鄭城門﹐以應叔段之師﹐欲去莊公﹐宋襄公夫人王姬帥甸攻殺昭公及司城蕩意諸﹐衛孔圉夫人伯姬劫其子悝﹐使出出公﹐是當時諸侯夫人及大夫夫人皆權侔人主﹐足以奪國易君﹐故能置君如弈棋﹐聽其弒逐而莫可如何﹐實開漢唐帝後奪國之漸。後世若漢髙祖後呂氏﹑元帝後王氏﹑唐髙宗後武氏﹐其玩視人主﹐如置諸股掌之上﹐而處心積慮﹐竊權盜威﹐不待宮中稱爲二聖﹐早已視爲天下一人﹐蓄之久﹐故發之烈﹐謀之深﹐故施之殘﹐漢唐宗室幾盡﹐不死於盜賊而死於一淫亂婦人﹐良有以也。履霜堅冰﹐宜愼之於始﹐惟器與名﹐不可以假人﹐古人早已言之矣。

﹝近﹞﹝古﹞體詩平仄

會稽陶篁邨��元藻《鳧亭詩話》云「近體詩之有平仄﹐人人知之﹐古詩亦有平仄﹐人未之知也。有此字宜平而用仄﹐則不能振響﹐有此字宜仄而用平﹐則非癟卽僵﹐且有宜上宜去而誤用入聲﹐亦讀之礙口。此中平仄﹐不但與近體詩平仄迥然不同﹐卽與長慶體換韻詩之平仄亦有異。其道可以意會﹐不可以言傳﹐惟熟讀韓﹑杜﹑蘇﹑黃五七古久且多﹐則落筆自然合拍。」又云「三百篇之佳﹐全在比興處見性情。近人只曉得賦﹐忘了比興﹐如何能綿邈深遠﹐而一唱三嘆之神﹐亦蕩然矣。比語多在起處﹐漢魏詩之妙﹐偏能於中幅著筆。如『枯桑知天气﹐海水知天寒』﹐『胡馬依北風﹐越鳥巢南枝』之類。是文章中離法﹐亦是橫插法。蓋不離則筆不生動﹐不橫插則意不沈頓。」云云。聲木謹案﹕��所言﹐可補《聲調譜》所不及。詩之有比興﹐最爲詩中髙格﹐後人間亦有此種境界﹐但知之者甚少。��揭出以告後人﹐於詩道深爲有裨矣。

論鈔文中式

同治丁卯﹐南皮張文襄公之洞﹐與���������﹐同典浙江鄕試﹐次題爲���������。先文莊公舊有是題制義。前數年﹐曾延海寧錢根珊廣文��爲嗣兄少良明經貽孫授讀﹐先文莊公制義稿本向存於明經處﹐廣文見之﹐錄副以去。及期﹐此文恰與題合﹐其子��遂錄之﹐中式第��名﹐復刊於本科闈墨中﹐頗爲文襄稱賞。廣文書謝﹐並告以故。先文莊公復書﹐盛稱其家學淵源﹐教子有方﹐理應中式﹐不關此文之事﹐後來仍時常稱廣文爲正人誠實。不期復有��會試﹐�����錄先文莊公《孝慈則忠》制義中式者﹐終不自承﹐然實內愧不安﹐以後攺稱先文莊公爲「我師」﹐先文莊公亦不與計也。又咸豐��江陰沈品蓮方伯保靖會試場中﹐攜有先文莊公制藝稿本﹐亦有一題﹐爲先文莊公當年所私擬者﹐方伯並未錄入。後偶與先文莊公言之﹐先文莊公驚問﹕「場中未攜吾稿乎﹖」方伯謂場中實親見此題文。先文莊公因詢以何不照錄。方伯亦驚謂﹕「吾豈能鈔君文中式。」先文莊公日後亦甚稱之﹐並言兩公識見﹐皆不可及云云。聲木謹案﹕方伯夙精申韓之學﹐於二子研究甚深﹐撰《韓非子錄要》一卷﹐又撰《讀孟集說》七卷﹑《怡云堂內集》一卷﹑《戊子集》一卷﹑《雜文》一卷﹑《詩集》一卷﹐統名《怡云堂全集》﹐宣統元年三月﹐其子叔佩����家刊本﹐同邑外甥莊紉秋觀察綸裔爲之校勘印行﹐予已錄其目於《續補匯刻書目》中。方伯少時﹐與先文莊公﹑同邑潘琴軒中丞鼎新﹐同在北京��寺一室中讀書十年﹐皆從合肥李文忠公鴻章受業﹐後皆貴顯﹐頗爲時人所艷稱﹐故並記之於此。

論孝繼父

明吳縣兪子容��弁《山樵暇語》云「近見莆田民有隨母出嫁而刲股療繼父之疾﹐有司以孝聞。吾鄕劉公纓適掌京堂﹐判云﹕『棄本姓而冒他姓﹐義已不明﹔毀父體以活父﹐孝將安在。』時皆服其明識。」云云。聲木謹案﹕有司以孝舉﹐不失教孝之道﹐劉公則判語荒謬﹐萬不足爲訓﹐請申言其義。程子𨿽言餓死事極小﹐失節事極大﹐本屬有激而言﹐實非聖人中庸之道﹐已有論﹐見《�筆》捲�。鄕婦攺醮﹐幾成爲千古風俗之習慣﹐𨿽聖王亦不能教化。若皆認繼父爲父﹐卽弒逆亦不能爲罪﹐是率天下而爲亂矣。繼父若待之以恩﹐則刲股療繼父疾不失爲愚孝﹐焉能目爲活父仇。北宋範文正公仲淹﹐其母攺適朱氏﹐後位至將相﹐朝廷每有封蔭﹐自使朱氏子承受﹐以報養育之恩﹐眞聖賢之用心﹐爲千古之圭臬。若認爲父﹐以文正當時之勢力﹐豈不能因事以戮其全家﹐而乃報答卵翼朱氏之子孫如此﹐後人稱之爲大賢﹐入祀孔廟﹐其故何歟。劉氏之判﹐實爲長亂助虐﹐而一時皆服其明識﹐吾不知所謂明識者果何在也。

洋進士等事

光緒末年及宣統初年﹐國朝名器之濫﹐爲歷代所未有﹐動輒賞幾品京堂﹐或調部授丞參。乳臭未漧者﹐亦多蒙此恩澤﹐龐然自大﹐亦無人以京堂視之。各國畱學生考試﹐賞翰林﹑進士﹑舉人有差﹐又有牙科進士等名目﹐意在崇拜西歐﹐極力則效。據西歐人云﹐牙醫一科﹐各國並不重視﹐安有類於進士等名目。此又變本加厲﹐騰笑萬方﹐無怪洋翰林﹑洋進士﹑洋舉人嘖嘖在人耳目。尢可笑者﹐日本畱學生多有未入學堂﹐只購各校講義一部﹐作爲校外生﹐不知如何﹐亦得文憑。日本各校﹐𨿽有此章程﹐便於不能入學者﹐在家研習﹐每屆考試之時﹐亦可應考﹐一例甄別﹐是𨿽不入學﹐尙須熟讀講義也。中華人則不然﹐旣不入學﹐並可不讀講義﹐屆時亦可髙列﹐人多謂金錢作用﹐理固宜然。中有某某爲早稻田大學校外生﹐本校旣屬髙材﹐考試又授檢討﹐名列淸班﹐朝廷特許﹐誰敢不遵。聞其致書舊館職﹐前輩誤爲「前輦」﹐研究誤作「研宄」。時人作一聯以嘲之云「輩輦同車﹐夫夫意作非非想﹔究宄同穴﹐九九還須八八除。」爲一時傳誦。予謀食濟南時﹐儀徵吳竹樓學使筠孫笑而告予者﹐固當不謬。湘潭王壬秋孝廉闓運﹐亦於是時特授翰林院檢討﹐並加翰林院侍講銜﹐嘗笑謂人云「我倒沾了他們的光﹐你看我可象个翰林。」是直以翰林爲嘻笑怒罵之具矣。淸社以屋﹐不亦宜乎﹗

論桂學答問

南海康更生工部有爲﹐撰《桂學答問》一卷﹐光緒�����上海大同譯書局石印本。自序謂﹕「著書講學﹐恐多士昧於讀書門徑﹐故疏通證明以誘之﹐陳說所聞﹐以告多士之意。」云云。聲木謹案﹕書中如雲《廿四史》宜全讀﹐新學讀史﹐日一二卷﹐其後漸習﹐日可叄肆捲。《史記》一百三十卷﹐《漢書》一百廿卷﹐除表三十卷不能遽讀﹐皆百卷﹐《後漢書》亦百卷﹐一日一卷﹐三百日可畢﹐一日三卷﹐百日可畢。《三國誌》六十五卷﹐《晉書》一百三十卷﹐《南史》﹝三﹞﹝八﹞十卷﹐《北史》一百卷﹐共三百七十五卷﹐一日三卷﹐亦百日可畢。《宋書》一百卷﹐《齊書》五十九卷﹐《梁書》五十六卷﹐《陳書》三十六卷﹐《魏書》一百十四卷﹐《北齊書》五十卷﹐《北周書》五十卷﹐通四百六十五卷﹐一日三卷﹐亦百日可畢。《隋書》八十五卷﹐《新》《舊唐書》四百廿五卷﹐《新》《舊五代史》二百廿四卷﹐一日三卷﹐約二百日可畢。是一年半﹐可讀十九史矣。其《宋》《遼》《金》《元》《明史》﹐一年半年﹐無不閱徧。此皆爲中人之資言之﹐計日成功﹐無不可至。若異敏之士﹐尙不待此。卽資質稍魯者﹐加倍其日﹐亦三年可通全史矣。又云魏氏源《詩古微》﹐閻氏若璩《古文尙書疏證》﹐胡氏渭《禹貢錐指》《易圖明辧》﹐惠氏棟《易漢學》﹐江氏永《禮書綱目》﹐秦氏蕙田《五禮通考》﹐及一切今學經說可先讀﹐除禮書兩種卷數稍多外﹐余書一月可畢。又云《大戴禮》當與《小戴禮記》同讀﹐皆孔門口說﹐至精深也。《尙書大傳》《韓詩外傳》﹐亦皆孔門口說﹐與《繁露》《白虎通》同重。數日可畢。又云《說文》𨿽有僞竄﹐而爲古今文字之薈萃﹐學者當識字﹐不可不讀。以段氏注爲經﹐而王氏菉友《說文釋例》爲緯﹐《說文逸字》《說文外篇》《說文新附考》《說文引經考》《說文答問》皆可考。《文字蒙求》可先看﹐以得六書之序﹐童子最便。《說文檢字》亦便初學﹐《說文聲讀表》可知文字多由聲出﹐亦宜並閱。一月可畢。或每日看二三十字﹐則不費日力﹐亦一年可畢。又云西漢時書皆經說﹐宜讀。如陸賈《新語》﹐賈子《新書》﹝桓寬﹞《鹽鐵論》﹐劉向《說苑》《新序》《列女傳》﹐皆今學家純完之書﹐可與《公》《谷》互證﹐且多七十子口說﹐大義存焉﹐可爲瓌寶。《太玄》《法言》《論衡》有雜僞說﹐可擇觀之﹐然亦有今學說﹐可互證也。十餘日可畢。又云周秦諸子宜讀。各子書𨿽《老子》《管子》﹐亦皆戰國書﹐在孔子後﹐皆孔子後學說﹐𨿽相反﹐然以反比例明正比例﹐因四方而更可得中心﹐諸子皆攺制﹐正可明孔子之攺制也。《呂氏春秋》《淮南子》爲雜家﹐諸家之理存焉﹐尢可窮究。子家皆文章極美﹐學者因性之所近﹐熟讀而自得之。浙江二十二子本最精﹐若不可得﹐則武昌之《百子全書》或《漢魏叢書》皆可看﹐十子本太劣。諸子一二月可畢。又云《國語》爲殘本﹐且多竄亂﹐然故是春秋文字﹐亦須讀。《國策》亦當讀。《逸周書》《山海經》《穆天子傳》三種皆僞書﹐然甚古﹐亦當一考。十數日可畢。又雲《水經注》詳於山川﹐且最古雅﹐可先讀﹐數日可畢。又云讀史當讀編年及紀事以貫串之。編年之史﹐莫如《資治通鑑》《續通鑑》﹐紀事則有《左傳紀事本末》《通鑑紀事本末》《宋》《元紀事本末》《明史紀事本末》﹐皆史中精絕之書﹐可熟觀精考﹐數月可畢。據工部所云﹐《廿四史》以中人之資言之﹐兩年可讀徧。卽資質稍魯﹐加倍其日﹐亦三年可通全史。《詩古微》等五書﹐一月可畢﹐《大戴禮》等四書﹐數日可畢﹐《說文》等十書﹐一月可畢﹐《新語》等九書﹐十餘日可畢﹐《老子》等《百子全書》﹐或浙刻廿二子﹐或《漢魏叢書》﹐一二月可畢﹐《國語》等五書﹐十數日可畢﹐《水經注》數日可畢﹐《通鑑》等二書及《紀事本末》等五書﹐尙須熟讀精考﹐亦數月可畢。姑無論其言之是否﹐此等自欺欺人之說﹐竟出自坐擁臯比﹐手執教鞭之口﹐試問古今天下讀書﹐有如此容易者乎﹖此尙爲中人之資計日程功﹐無不可至。若異敏之士﹐尙不待此﹐更可減少年限。以上所列之壹百肆拾陸種﹐卷帙浩繁諸書﹐仍以資質稍魯者讀之﹐不足肆年卽可讀徧﹐且有熟讀精考者﹐古今天下有是理乎。若以此衡之﹐無論何人﹐只須費肆年之力﹐卽可淹通羣籍﹐成爲宏才博學﹐睥睨一世。若再加數年之力﹐數千年載籍皆可讀徧。古今天下是否有是人﹐有是理乎。工部所言﹐直夢囈耳﹗

秦良玉一門忠義

秦葵字載揚﹐忠州人﹐郡學貢生﹐石砫土司秦良玉之父。好讀書﹐不汲汲於榮名﹐尢長於兵法。嘗謂其二子曰「天下將有事矣﹐爾曹能執干戈以衛社稷者﹐方稱爲吾子也。」後良玉以一婦人﹐晉職太保﹐子邦屏﹑民屏﹐孫拱明﹑翼明﹐皆以武功名﹐皆葵庭訓有以致之。自號爲鳴玉逸老。又云﹕秦良玉者﹐忠州貢生秦葵女﹐石砫宣撫使馬千乘妻。兄邦屏﹑邦翰﹐皆以援遼力戰死。千乘爲部民所訟﹐病死獄中﹐良玉代領其眾。良玉爲人饒膽智﹐善騎射﹐兼通詞翰﹐儀度嫻雅而馭下嚴峻。每行軍發令﹐戎伍肅然﹐所部號白桿兵﹐爲遠近所憚。遜之按行其營﹐與論兵事﹐誤曳其袖﹐良玉引佩刀自斷之﹐其貞操如此。張獻忠僭號四川﹐良玉號咷曰「吾兄弟二人﹐皆死王事﹐吾以一婦人﹐受國恩二十年﹐不幸至此﹐其敢以餘年事逆賊哉﹗」悉召其部﹐約曰「有從賊者殺無赦。」獻忠鑄金印﹐賫之易其官﹐不爲屈。賊黨無敢入其境者﹐於是秦良玉亦死。又云﹕秦邦屏﹐《明史﹟秦良玉傳》﹕泰昌時﹐徵兵援遼﹐良玉遣兄邦屏﹑弟民屏﹐先以數千人往。朝命授邦屏都司僉書﹐民屏守備。天啟元年﹐邦屏渡渾河戰死﹐民屏突圍出。兵部尙書張鶴言﹕渾河血戰﹐首功數千﹐實石砫﹑酉陽二土司功﹐宜錄邦屏子﹐進民屏官。乃贈邦屏都督僉事﹐錫世蔭﹐與陳策等合祠。又云﹕秦民屏﹐《明史﹟秦良玉傳》﹕天啟元年﹐部議再徵兵﹐良玉與民屏馳還﹐而奢崇明黨樊龍反重慶。良玉率民屏及邦屏子翼明﹑拱明﹐扼賊歸路﹐賊出戰﹐卽敗歸﹐擢民屏參將﹐翼明﹑拱明守備。已而成都解圍﹐良玉還軍﹐攻二郎關。民屏先登﹐已克佛圖關﹐復重慶﹐民屏進副總兵﹐翼明﹑拱明進參將。三年冬﹐民屏從戰大方﹐屢捷。明年正月﹐退師﹐賊來襲﹐戰死﹐二子佐明﹑祚明得脫﹐皆重傷。良玉請卹﹐贈都督同知﹐立祠賜祭﹐官二子﹐而翼明﹑拱明皆進官至副總兵。拱明值普名聲之亂﹐與鬥死﹐贈卹如例。又云﹕秦拱明﹐《勝朝殉節諸臣錄》﹕副總兵秦拱明﹐忠州人﹐都司邦屏子﹐普名聲之亂﹐與賊力鬥死。乾隆四十一年﹐賜謚烈湣﹐祀忠義祠。又云﹕秦翼明﹐《明史﹟秦良玉傳》﹕忠州人﹐兄邦屏。天啟元年﹐奢崇明黨樊龍反重慶﹐良玉率邦屏子翼明至重慶南坪關﹐扼賊歸路。賊出戰﹐卽敗歸﹐擢翼明守備﹐進參將。明年﹐進副總兵。崇禎三年﹐永平四城失守﹐良玉與翼明奉詔勤王。會四城復﹐乃命良玉歸﹐而翼明駐近畿。明年﹐築大淩河城﹐翼明以萬人護築。城成﹐命撤兵還鎭。七年﹐流賊陷河南﹐加翼明總兵官﹐督軍赴討。明年﹐鄧死﹐以所部皆蜀人﹐命翼明將之。連破賊於靑巖河﹑吳家堰﹑袁家坪﹐扼賊走鄖西路。部將敗﹐不以實聞﹐革都督銜﹐貶二秩。已從盧象升逐賊谷城﹐賊走均州﹐翼明敗之靑石鋪﹐賊入山自保﹐翼明攻破之。連破賊界山﹑三道河﹑花園溝﹐擒黑煞神﹑飛山虎。賊出沒鄖襄間﹐撫治鄖陽苗胙土遣使招降﹐翼明贊其事﹐爲賊所持﹐卒不降﹐翼明﹑胙土俱被劾。已而賊犯襄陽﹐翼明連戰得利﹐屯兵廟灘﹐以扼漢江之淺﹐而羅汝才﹑劉國能自深水以渡﹐遂大擾蘄黃間。卒以鄖襄屬邑盡殘﹐罷胙土﹐切責翼明﹐尋亦被劾解官。崇禎十六年冬﹐起四川總兵﹐道梗﹐命不達云云。以上均見同治十二年八月﹐特授忠州直隸州事渤海髙菊坡刺史若源等監修《忠州直隸州誌》。聲木謹案﹕明季女將軍秦良玉﹐已見《三筆》捲拾﹐玆更錄《忠州誌》。其父子兄弟﹐子侄媳婦﹐皆勤於王事﹐以死報國。其忠貞節槪﹐洵屬間气所鍾﹐非偶然矣﹐故復錄之。

江藩古書疑義

徳淸兪蔭甫太史樾﹐撰《古書疑義舉例》七卷﹐刊入《��雜纂》中。南皮張文襄公之洞云「此書甚有益於學者」云云﹐見《書目答問》自注中。聲木謹案﹕我朝經術昌明﹐人材輩出﹐超越兩代。古書疑義﹐幹嘉諸儒屢有發見於所撰各書中﹐至髙郵王氏﹐更歷舉義例於《王氏四種﹟經義述聞》各書中。嘉道間﹐甘泉江子屏茂才藩﹐撰《經解入門》八卷﹐成於晚年。書𨿽付刻﹐尙未竣工﹐而茂才遽卒﹐是以傳本絕少。光緒年間﹐於越徐儀吉以重金購得其副本﹐爰爲斠讎。於光緒戊子首夏﹐由上海鴻寶齋石印寫字本。復於光緒�����﹝庚寅槐蔭書屋﹞石印寫字本﹐惟後出字迹較小。𨿽系石印本﹐轉瞬間已石印二次﹐是當時士林重視其書可知。予於十六七歲時﹐卽得見此書。當時慕經師之名﹐頗欲有志於經學﹐寶此不啻珍祕﹐無異得一導師。後以微言大義﹐實難窺測﹐注釋訓詁﹐已盡見《經籍纂詁》﹐多陳陳相因﹐不易出前人窠臼﹐遂輟而弗爲。全書爲茂才自撰解經義例﹐共伍拾貳篇。末一卷系輯錄周中孚等拾伍家釋經之文。其第柒篇﹐爲茂才自撰之《古書疑義例》﹐開示塗徑﹐尢屬有益經訓。太史後撰《古書疑義舉例》﹐體例全從此出﹐玆將全文錄之。文云「讀書求信也﹐而求信必自求疑始。古書之疑不可不明﹐卽古書之例不可不審﹐今爲約舉可疑之例如左﹕古書有倒句例﹐有倒序例。有錯綜成文例﹐有參互見義例。有上下文異字同例﹐有上下文同字異例。有兩事連類並稱例﹐有兩事傳疑並存例。有兩語似平實側例﹐有兩句似異實同例。有以重言釋一言例﹐有以一字作兩讀例。有語急例﹐有語緩例。有倒文就韻例﹐有變文協韻例。有蒙上文而省例﹐有稱下文而省例。有因彼見此例﹐有因此見彼例。有一人之辭自加『曰』字例﹐有兩人之詞反省『曰』字例。有文具於前而略於後例﹐有文沒於前而見於後例。古人行文不嫌疏略﹐不可以疏略而疑。古人行文不避重復﹐不可以重復而疑。古書傳述每有異同﹐不可以其異同而疑。古人引書每有增損﹐不可以其增損而疑。古人稱謂與今人不同﹐不可據今以疑古。古書稱名常有寄寓﹐不可以假而疑眞。古有以雙聲疊韻代本字﹐不可以其代而妄攺。古有以讀若字代本字﹐不可以其代而疑岐。古有以大名冠小名﹐又有以大名代小名﹐復有以小名代大名﹐不可以執一論也。古有以美惡而同詞﹐又有以髙下而﹝同﹞﹝相﹞形﹐復有以反言而見意﹐不可以偏見拘也。若乃有以敍論並行者﹐皆以爲敍﹐則失矣。有以實字活用者﹐皆以爲實﹐則失矣。有以語詞疊用者﹐誤易焉﹐則失矣。有以語詞復用者﹐誤攺焉﹐則失矣。有於句中用虛字者﹐倒易之﹐則失矣。有於上下文變換虛字者﹐妄疑爲誤﹐則失矣。有反言而省『乎』﹐增之則失。有助語而用『不』字﹐刪之則失。古書『邪』『也』通用﹐『𨿽』『惟』通用﹐分之則失。古書發端之詞不同﹐連及之詞不同﹐泥之則失。又有衍之一例。有因兩字義同而衍﹐有因兩字形同而衍。有涉上下文而衍﹐有涉注文而衍。有衍卽有誤﹐有因誤衍而誤刪者﹐有因誤衍而誤倒者﹐有因誤衍而誤攺者﹐有因誤衍而誤讀者﹐此因衍而誤者也。又有一字而誤爲兩字者﹐有兩字而誤爲一字者。有重文作二畫而致誤者﹐有重文不省而致誤者。有因注文而誤者。有因闕文作空闈而誤者﹐有本無闕文而誤加空闈者。有上下兩句而倒誤者﹐有上下兩字而互誤者。有兩字平列而誤易者﹐有兩句相因而誤倒者。有字以兩句相連而誤疊者﹐有文以兩句相連而誤脫者。有因誤奪而誤補者﹐有因誤字而誤攺者。有因誤補而誤刪者﹐有因誤刪而誤增者。有不識古字而誤攺者﹐有不達古義而誤解者。有兩字一義而兩解者﹐有兩字對文而誤解者。有兩字平列而誤倒者﹐有兩文疑復而誤刪者。有據他書誤攺者﹐有據他書誤解者。有分章錯誤者﹐有分篇錯誤者。以上各條﹐王伯申嘗爲我略言之﹐其《經義述聞﹟通說》中﹐間亦說及。余因推廣其說﹐以示有志於經者。」云云。細玩太史撰《古書疑義舉例》﹐實以此篇爲藍本﹐而書中無一語道及﹐迹近攘善﹐誠爲太史惜也。

論官場規矩

庚午九月初三日﹐《晶報》云「寧波巨商周湘云﹐爲前淸江蘇候補道﹐衙參日詣官廳。時藩臬兩司均至﹐向例藩居上首﹐學臬次之。湘云向藩司陸申甫問貴姓﹐臬司朱竹石代答曰「此是方伯。」湘云遂稱「方翁」﹐闔座哄然。湘云乃自此返滬﹐不作宦海生涯矣。」云云。聲木謹案﹕聞復有�����觀察�因公衙參﹐所服者爲女子黼黻。同官廳者笑之﹐告之以故﹐觀察傲然不信。言時渦陽周靜漁方伯儒臣在座﹐聞之﹐笑曰「連雀子牝牡尙未能認識淸﹐亦思作官乎﹗」方伯因言﹕有某部郎﹐考取軍機章京﹐初次到差時﹐��沈叔眉侍郎源深﹐以三品京堂﹐充軍機領班章京﹐適於本日奉上諭﹐署理�部�侍郎。舊例﹕領班章京坐處﹐與他章京有別。某部郎直前問姓名﹐侍郎不答﹐叫出蘇拉﹐謂之曰「你將某老爺請出去﹐告以我之姓名可也。」凡軍機處當差用人﹐例謂之蘇拉。某部郎以正途出身﹐尙有此誤﹐亦何怪兩觀察如此。侍郎後任�部�侍郎﹐卽欲充軍機大臣。俗謂由小軍機徑充大軍機﹐謂之上堂﹐國朝由是遷擢﹐有一二人。同僚擠之﹐出爲福建正主試官﹐未及出﹐聞復簡任福建學政。侍郎終不懌﹐疽發於背﹐卽卒於福建試院。侍郎若外任﹐回旋三年﹐還朝後﹐終有上堂之一日。因急於一時﹐致遭不幸﹐深爲可惜。侍郎以年十六捷南宮﹐與先文莊公爲咸豐庚申會榜同年。少年科第﹐仕宦復稱意﹐先文莊公嘗稱之﹐又嘗惜之也。

金榮鎬論辭達二字

韓陽陳瀛士孝廉從潮﹐撰《韓川文集》十卷﹑《文外集》二卷﹑《詩集》七卷﹐嘉慶庚申九月﹐梧陰書屋自刊本﹐目錄予已錄入《續補匯刻書目》及《萇楚齋書目》中。其文集前﹐建寧金芑汀孝廉榮鎬序云「自歐陽廬陵學韓昌黎而以古文名世﹐後之學者﹐因奉昌黎爲古文大宗。昌黎論文﹐莫詳於《答李翊書》﹐而榮鎬竊謂是書之旨﹐有可以一言蔽之者﹐如夫子所謂辭達而已者是也。其言取心注手﹐汩汩其來﹐浩乎沛焉者﹐達之義也。言非三代兩漢之書不敢觀﹐非聖人之志不敢存者﹐所以正達之本也。言不可不養气﹐气盛而言之短長﹐聲之髙下皆宜者﹐所以裕達之才也。又言平心察之﹐醇而後肆者﹐則欲人愼其所以達﹐使所言不謬於聖人也。夫子生羣聖後﹐特揭言爲文之旨﹐以樹學者之鵠。昌黎生夫子後﹐能發明所揭之旨﹐以正學者之趨﹐此其所以爲古文大宗者與。然則不有廬陵其人﹐不可謂之能學韓也。廬陵曰﹕道勝者﹐文不難而自至。若子云﹑仲淹﹐方勉焉以模言語﹐此道未足而彊言也。蓋道勝而文至者﹐達也﹐取心注手焉已矣。道未足而彊言者﹐非達也﹐模言語焉已矣。自子云﹑仲淹猶不免此﹐故曰不有若廬陵其人﹐不可謂之能學韓也。」云云。聲木謹案﹕金孝廉夙從建寧朱梅崖廣文仕琇受古文法﹐與同邑朱和鳴茂才雝﹑余羽臯��仕翺﹑新城魯絜非明府九臯﹐皆以工古文詞鳴一時﹐語見寧化吳淸夫廣文賢湘《甚徳堂文集》中﹐予已錄入《桐城文學淵源考》。金孝廉所撰《芑汀古今文》�捲﹑《遺詩》�捲﹐已刊﹐未見。此文專解「辭達」二字意義﹐最爲深切著明﹐能發明韓歐爲文之旨﹐亦學人所宜知也。

萬首唐人絕句增刪本

南宋鄱陽洪文敏公邁﹐於淳熙間﹐編輯《萬首唐人絕句》一百卷﹐於紹熙元年十一月﹐自刊於蓬萊閣。三年三月﹐復進呈壽皇聖帝﹐卽當時髙宗之稱﹐甚爲嘉納﹐賜茶一百誇﹑淸馥香一十貼﹑燻香二十貼﹑金器一百兩。至明萬曆丙午秋月﹐靈巖黃習遠伯傳爲之竄補﹐重編爲四十卷﹑目錄四卷。卷中於補者注明「補」字﹐去者則無從查考。據其凡例所云﹐𨿽爲竄亂﹐尙有體例﹐較之明人竄亂他書﹐猶有間焉。吳郡趙宦光凡夫寒山小宛堂爲之刊定﹐在近時亦甚不易覯。聲木謹案﹕卷首有《唐風四始考》﹐頗爲簡明﹐因錄之於此。文云「初唐自髙祖武徳至玄宗先天﹐凡玖拾伍年。盛唐自玄宗開元至代宗永泰﹐凡伍拾叄年。中唐自代宗大歷至文宗太和﹐凡柒拾年。晚唐自文宗開成至哀宗末年﹐凡柒拾壹年。四唐自髙祖武徳戊寅至哀宗末年乙丑﹐凡貳百玖拾年。」云云。卷中文敏重華宮投進札自稱「麼餘生」。當時文敏官煥章閣學士﹑宣奉大夫﹑提舉隆興府五隆萬壽宮﹑魏﹝郡﹞開國﹝郡﹞公﹐食邑貳千伍百戶﹐食實封貳百戶﹐而以「麼餘生」自稱﹐殊不可解。

楊希閔論詩文

新城楊息齋舍人希閔《讀書舉要》云「詩文之事﹐止要不入魔道。其髙下淺深﹐自關根本﹐發見者詩文﹐所蘊蓄不在詩文也。」云云。聲木謹案﹕舍人從新城魯絜非明府九臯受古文法﹐故言之親切有味若此。舍人生平復精於考證﹐勇於撰述﹐刊行者約數十種﹐已見於《桐城文學淵源考》及《撰述考》中。

四筆卷六

論文臆說轉錄文翼語

四學使名節

通誌堂經解節本

論有庳

英軺日記等代撰人

元代學田

襲韓非子語

明海瑞無忌憚

北宋黃庭堅讀書法

趙新撰述

吳徳旋論詩

各國廢皇財產

論史載閨門醜惡事

延澄友勸善

馮煦論男女

錢馥撰述

楚人論直

明韓邦靖撰述

許遇家學

萇楚齋四筆卷六

廬江劉聲木十枝撰

論文臆說轉錄文翼語

湘鄕曾文正公國藩﹐撰《論文臆說》二卷﹐未刊。文正致同邑劉孟容中丞蓉書﹐自云「只四十頁」﹐見於文正書牘。光緒甲午陽月﹐蕭山陳根儒觀察光淞﹐手鈔其外舅無錫薛叔耘副憲福成所編之《論文集要》四卷﹐石印寫字袖珍本﹐其卷三一卷共廿二頁﹐卽爲文正論文之語。自注謂據張廉卿手鈔本摘錄者﹐言明摘錄﹐決非文正原本可知。惟其中頗多鈔錄陽湖吳耶溪茂才鋌《文翼》三卷中語﹐然文正亦非盜取他人書者﹐當是文正當時實見《文翼》刊本﹐愛其論文之語﹐錄於《論文臆說》中﹐然未嘗書明名氏及書名於卷中﹐仍未脫明季山人撰述不注出典之惡習﹐亦不必曲爲之諱。茂才文學﹐已略著於《桐城文學淵源考》中。其所撰《文翼》三卷﹐論文之語﹐最爲精鑿﹐中多述其師宜興吳仲倫茂才徳旋等往復論辧﹐發古人所未發﹐實可卓立千古﹐無怪文正錄入《論文臆說》者獨多。予自少時﹐卽欲編輯《桐城文學淵源考》及《撰述考》二書﹐徵引必須依據原書﹐不能向壁虛造﹐搜羅桐城文學家撰述﹐費盡心力﹐始獲《文翼》一帙﹐爲道光十六年﹐同裏劉廉方��曉華﹑歙縣王守靜上捨國棟刊行印本。至爲難得﹐予已編入《桐城文學叢刊》中。惟窶人綿力至薄﹐尙未能爲之印行﹐以爲研究古文詞之用。文正《論文臆說》二卷原本﹐錄入茂才語必更多﹐俟他日見之﹐再行覆勘。玆先以副憲摘錄之本中錄茂才《文翼》之語條列於後﹐以供後人考核﹐庶亦不沒兩茂才師弟相承﹐講習古文詞意﹐欲傳之無窮也。「退之以揚子云化《史記》」一段﹐見《文翼》卷一第四頁。「八家惟韓﹑歐﹑東坡門徑最大」一段﹐見同上。「柳﹑王﹑老泉﹑子固﹐精與謹細﹐而未能自然神妙者也」一段﹐見同上。「長於《易》者﹐其言精深而奧潔」一段﹐見《文翼》卷一第十七頁。「望溪規模極大﹐而未能妙遠不測﹐風韻絕少」一段﹐見《文翼》卷一第十五頁。「史公之潔﹐在捭落千端」一段﹐見《文翼》卷二第七頁。「曾子曰出辭气﹐斯遠鄙倍矣」一段﹐見《文翼》卷二第十頁。「孫可之云詞必髙﹐然後爲奇」﹝二﹞﹝一﹞段﹐見《文翼》卷一第廿二頁。「惜抱雲文士之效法古人﹐莫善於退之」一段﹐見《文翼》卷二第十五頁。「凡作文從四面寫來﹐似無倫次」一段﹐見《文翼》卷二第廿八頁。「歐公《惟儼集序》﹐純以轉掉作起落之勢」見《文翼》卷一第十一頁。

四學使名節

湘潭楊重子��鈞《艸堂之靈》云「吾邑羅順循﹐名正鈞﹐博聞彊識﹐下筆千言﹐喜船山學﹐作《船山師友錄》。辛亥以後﹐伏居陋巷﹐不與世事﹐袁項城招之﹐不顧也。其人爲慷慨悲歌之士﹐陳同甫一流人物。作《辛亥殉難錄》﹐得百數十人。前年物故﹐余挽之云﹕『爲《殉難錄》﹐不爲殉難人﹐船山之術如此﹔有濟世才﹐又有濟世學﹐賈生之哭何窮。』」云云。聲木謹案﹕宣統元二年間﹐學使任山東提學使﹐未幾投劾去官﹐迎養歸裏﹐卜居長沙城外。𨿽當時極爲夫己氏所賞識﹐薦牘中至有曾胡而後﹐再見斯人之語﹐推挽可謂至矣﹐卒不爲勢利所誘惑﹐願爲朝臣﹐不願爲家臣﹐皭然不污泥滓﹐明君臣之義﹐立人道之防﹐較之同升諸公﹐依艸附木者﹐可謂燻蕕異气﹐鸞梟異性﹐楊氏僅以陳同甫一流許之﹐未免輕視之矣。所撰《船山師友記》十七卷﹑《卷首》一卷﹑《目錄》一卷﹑《船山年譜》�捲﹑《左文襄公年譜》十卷﹐光緒丁未﹐陸續自刊本。惟《辛亥殉難錄》�捲﹐未見傳本﹐尢屬有功名教﹐惜未能付之剞劂﹐與錢塘吳子修學使慶坻所撰之《辛亥殉難記》五卷﹑《卷首》一卷﹑附《殉難表》�捲並垂天壤﹐昭示日月。吳學使書﹐丙辰排印本﹐搜羅文武男女壹百伍拾餘人﹐名數實與羅學使相埒。吳學使於宣統三年見國事日非﹐慨然引去﹐亦可云髙舉遠識﹐急流勇退。予以餬口在湘﹐時聆教誨﹐每言及國事﹐輒悲天憫人﹐慨嘆無已。古云視國事如家事者﹐吾於吳學使見之矣。東莞張豫泉學使其淦任安徽提學使﹐陳子勵方伯伯陶任江寧提學使﹐行迹與羅吳兩學使相類﹐已見予《�筆》捲�豈我朝末造﹐忠義文學之士﹐盡在提學使一職乎﹐亦天地正气所鍾也。

通誌堂經解節本

桐城方望溪侍郎苞﹐於晚年節錄《通誌堂經解》﹐治之三反﹐始刪其繁蕪﹐去叄之貳﹐理明詞達﹐學者易於觀覽﹐惜其書不傳﹐予已載入《桐城文學淵源考》中。桐城蕭敬孚徵君穆《��札記》云「當咸豐�年﹐桐城初陷於粵匪之時﹐自己竭力收桐城人撰述﹐曾得見侍郎《通誌堂經解》刪節原本數十大冊﹐約少全書叄之壹﹐急購藏桐城鄕間。後屢經粵匪焚掠﹐所收數萬卷盡爲灰燼﹐深爲可惜。」云云。聲木謹案﹕寧化吳淸夫廣文賢湘《甚徳堂文集》中﹐有《張惕葊先生傳》云「張甄陶號惕葊﹐侯官人﹐舉丙辰鴻博﹐乾隆乙丑進士﹐選庶吉士﹐攺編修﹐旋攺知縣﹐歷主雲南五華﹑貴州貴山書院。丁酉歸裏﹐適梅崖先生以病去講席﹐延先生代之﹐於是主鰲峯三年。先生歿﹐士奉主﹐與梅崖先生同普院祠。先生邃於經﹐主五華時﹐嘗芟薙《通誌堂經解》﹐存其精要﹐爲壹百陸拾捲﹐刊之﹐名《正學堂經解》﹐蓋歷十年而書始成。」云云。是方侍郎平生未竟之志﹐不意張明府竟能踵爲之。書𨿽已刊﹐予訪求數十年﹐從未見刊本﹐及見他人著錄。或系刊於天南﹐未能流行江淮也歟。

論有庳

南宋王象之《輿地紀勝》引《道州風俗記》云「地產民多矮﹐每年配鄕戶貢其男﹐號爲矮奴。陽城爲刺史﹐不平以良爲賤﹐又憫其編氓﹐歲有離異之苦﹐奏停其貢。民皆賴之﹐無不泣荷。」云云。聲木謹案﹕光緒季年﹐各省督撫奏請攺蜑戶﹑畬民﹑墮民��等爲平民﹐謂之脫籍﹐當時以爲特例﹐不知唐末陽城已行之於千餘年前﹐誠屬聖王仁政之一也。道州爲永州府屬地﹐本狪猺雜處。《太平禦覽》引《道州圖經》云「昔舜封有庳國卽其地。」云云。堯舜皆以至徳聞﹐舜更以孝友昭示天下後世﹐當年封象於此地﹐未知其意。《孟子》云「𨿽然﹐欲常常而見之﹐故源源而來。」云云。考舜都於蒲阪﹐故城在今山西蒲州府永濟縣﹐亦曰虞都城﹐地在山西省盡西﹐與陜西同州府相連。永州在湖南省西南﹐已屬邊遠之界﹐道州又在永州府西南﹐與廣西省平樂府相近。永州府距蒲州府相離甚遠。若封之爲庳﹐富貴之也﹐使吏治其國而納其貢賦﹐則誠爲舜以孝治天下﹐昭然若揭。設之國之後﹐欲常常而見之﹐故源源而來﹐則道路窵遠﹐洪水初平﹐舟車之利未溥﹐焉能若是之易﹖所謂「盡信《書》﹐不如無《書》」﹐孟子已自言矣。

英軺日記等代撰人

光緒季年﹐有固山貝子銜振國將軍載振﹐俗稱振貝子﹐撰《英軺日記》十二卷﹐相傳實爲﹝無錫﹞﹝太倉﹞唐蔚芝侍郎文治所代撰。光緒丁未�月﹐貝子辭差開缺之折﹐實爲泗州楊杏城侍郎士琦所代擬。南皮張文襄公之洞﹐撰《勸學篇》二卷﹐於光緒戊戌﹐曾進呈禦覽﹐一時風行海內﹐相傳爲��楊����銳所代撰。其壽合肥李文忠公鴻章七十壽序﹐其中措語失當﹐致爲嘉定徐季和大理致祥所糾參﹐實爲武進劉葆眞太史所代撰。皆願意讓善也。太史中光緒壬辰會元﹐會試榜發﹐坊間所刊艸題名錄﹐「毅」字訛爲「殺」字﹐以致一時京師喧傳會元爲劉可殺﹐太史聞而惴惴。及庚子避亂回南﹐行至通州﹐果死於拳匪亂刃之下。同人憐之﹐爲之輯刊《劉太史遺集》二卷。中有代許��撰文忠七十賜壽詩貳百韻﹐武進趙少芬��震﹐復編入《毘陵詩錄》中。許��﹐予疑爲卽奉新許文敏公振禕﹐未知是否。蒙古巴哩克﹝氏﹞延子澄學士淸《錦官堂詩艸》中﹐有《光緒甲辰四月初六日早詣頤和園仁壽殿引見蒙恩補授翰林院侍讀恭紀五言排律二百韻》云云。太史壽詩用意﹐亦與學士同﹐欲以多爲貴。實則多卽未必貴﹐有獘無利之事﹐前人𨿽間有爲之者﹐後人亦不必效顰也。

元代學田

勝國時郡縣俱有學田﹐其所入謂之學糧﹐以供師生廩餼﹐余則刻書﹐以足一方之用。工大者﹐則糾數處爲之﹐以互易成帙。故校刻畫﹐類有精者﹐初非圖鬻也。國朝下江南郡縣﹐悉收入國學。今南監《十七史》諸書﹐地理歲月勘校工役並存﹐可識也。今學旣無田﹐不復刻書﹐而有司間或刻之﹐然以充饋贐之用﹐其不工反出坊本下﹐工者不數見也。善乎胡致堂之論明宗曰「命國子監以木本印書﹐所以立一義﹐去舛訛﹐使人不迷於所習﹐善矣。攽之可也﹐鬻之則不可也。」或曰「天下學者甚眾﹐安得人人而攽之。」曰「以監本爲正﹐俾郡邑皆得爲焉﹐何患於不給。國家浮費﹐不可勝計﹐而獨靳於此哉﹗此馮道﹑趙鳳之失也。」云云。語見明雲間陸儼山��《金臺紀聞》。聲木謹案﹕元代學校刻書﹐制度可謂盡美盡善﹐後人大可則效。各縣均有學田﹐師生廩餼之餘﹐則用以刻書﹐平日攻讀之餘﹐又可以校。世人貴耳賤目﹐只知宋本爲貴﹐不知元刻間有官本﹐字畫精審﹐不減宋人。是以元代主持華夏僅數拾年﹐人材輩出﹐實因師生恃有學田﹐可資溫飽﹐得以優遊歲月﹐致力於文章學問。非上行下效﹐制度美善﹐焉能如此。

襲韓非子語

嶽陽君山上﹐有美酒數斗﹐得飲之﹐卽不死﹐爲神仙。漢武帝聞之﹐齋居七日﹐遣欒巴將童男女數十人來求之。累得酒進禦﹐未飲﹐東方朔在旁竊飲之。帝大怒﹐將殺之。朔曰「使酒有驗﹐殺臣亦不死﹐無驗﹐安用酒爲。」帝笑而釋之云云。語見�����《嶽陽風土記》引宋庾穆之《湘州記》。聲木謹案﹕《韓非子》云「有獻不死之藥於荊王者﹐謁者操之以入。中射之士問曰﹕『可食乎﹖』曰可。因奪而食之。王大怒﹐使人殺中射之士。中射之士使人說王曰﹕『客獻不死之藥﹐臣食之而王殺臣﹐是死藥也﹐是客欺王也。夫殺無罪之臣﹐而明人之欺王也﹐不如釋臣。』王乃不殺。」云云。《湘州記》一段﹐全襲《韓非子》一段﹐似此生吞活剝﹐眞屬下乘﹐宜其書之不傳也。

明海瑞無忌憚

明長洲活埋葊道人徐武子茂才樹丕《識小錄》云「海忠介淸廉特立﹐自是熙朝直臣﹐第其爲吾鄕巡撫時﹐有意鋤巨室﹐以至刁風四起﹐至不可遏。今縉紳之體日褻﹐尊卑貴賤日至紊亂﹐實始於此。方其銳意誅鋤彊暴時﹐吳中富貴實多不堪﹐有人投一訟牒﹐云告狀人柳跖﹐告爲首陽薇田百頃﹐爲伯夷兄弟彊占﹐云云。其言滑稽可笑﹐忠介自此亦少止。乃知人不可好名﹐好名必有流獘也。」云云。聲木謹案﹕瓊山海忠介公瑞﹐其自命以剛爲主﹐故自號剛峯﹐迹其生平﹐全昧孔孟中庸之道。初不過欲爲矯枉過正﹐特立獨行之輩﹐久之愈壯﹐气愈狂﹐遂至橫決不可一世﹐犯上作亂﹐成爲無父無君﹐無忌憚之小人。世人常以與合肥包孝肅公拯爲比﹐而實非其倫也。《禦批通鑑輯覽》云﹕孝肅立朝剛毅﹐貴戚宦官爲之斂手﹐聞者皆憚之而已﹐初未聞銳意誅鋤彊暴﹐吳中富貴實多不堪也。又云「孝肅言﹕『東宮虛位日久﹐天下以爲憂。夫萬物皆有根本﹐而太子者﹐天下之根本也。根本不立﹐禍孰大焉。』仁宗曰﹕『卿欲誰立﹖』孝肅謂﹕『臣非才備位﹐所以乞豫建太子者﹐爲宗廟萬世計爾。陛下問臣欲誰立﹐是疑臣也。臣年七十﹐且無子﹐非邀後福者。』仁宗喜曰﹕『徐當議之。』」云云。觀其告仁宗之詞﹐何等委婉﹐及仁宗一問﹐亟惶恐不安﹐自明心迹。更何敢指斥乘輿﹐視同兒戲﹐自命直節﹐如忠介所爲。盜憎主人﹐民惡其上﹐由來已久。若有人助之憎﹐助之惡﹐人民未有不樂從﹐愛之如父母﹐歸之如流水者。忠介歷知人民中下愚爲多﹐而具中人之產者甚少﹐擄富救貧﹐抑尊就卑﹐愚民自無不歌頌。忠介欲見好於愚民﹐遂不惜甘冒名分﹐以要譽於天下後世。茂才生於明末﹐目睹大亂﹐生民塗炭﹐四海爲墟﹐皆由於縉紳之體日褻﹐尊卑貴賤日至紊亂﹐實始於此﹐爲厲之階﹐痛切言之。殆至世祖章皇帝定鼎燕京﹐仍以定尊卑﹐明貴賤﹐崇仁重義﹐而天下定矣。

北宋黃庭堅讀書法

北宋分寧黃山谷知州庭堅《與洪甥駒父書》云「尺璧之陰﹐常以三分之一治公家﹐以其一讀書﹐以其一爲棊酒﹐公私皆辦矣。」云云。語見《山谷刀筆》。聲木謹案﹕知州此語最佳﹐眞得讀書之祕訣。三代讀書﹐亦必藏焉休焉﹐息焉遊焉﹐決非終日疲精勞神於簡冊中者。凡人苟能勤學好問﹐每日光陰以三分之一讀書﹐歲月浸尋﹐歷久不渝﹐何患不學富五車﹐才髙八斗。奚必三更燈火﹐五夜雞聲﹐始能謂之讀書乎。

趙新撰述

福州趙又銘觀察新﹐撰《還硯齋全集九種》﹐光緒十年塗月﹐其子壽丞��濂等家刊本。內系《周易述》四卷﹑《易漢學擬旨》一卷﹑《學庸題解參略》二卷﹑《續琉球國誌略》二卷﹑《卷首》一卷﹑《雜著》四卷﹐卽古文詞﹐《古近體詩》一卷﹑《賦稿》十卷﹐卽當年翰苑館課﹐《文稿》八卷﹐卽制藝﹐《試帖》一卷﹐予已錄目於《再續補匯刻書目》中。聲木謹案﹕觀察名氏字上不列邑名﹐只列福州郡名﹐亦他書所罕見。統觀全編﹐觀察似喜研究《易》理﹐故編中言《易》理者二種。桐廬袁忠節公昶《漸西村人詩》注中﹐言觀察尙撰有《古文辭類纂注釋》��捲。編中無一語道及﹐此等大撰述﹐不應漏略若此。

吳徳旋論詩

宜興吳仲倫明經徳旋《答史仲仁書》云「徳旋於斯事﹐求之三十餘年﹐至年過五十﹐方能稍窺古作者之意。大抵詩須有爲而作﹐言在於此﹐意在於彼﹐乃爲上乘。此子建﹑淵明﹐所以髙出諸家之上也。六朝名家﹐固多風雲月露之辭矣﹐而察其用意﹐亦非苟然﹐但未肖其心以出之耳。初唐古詩之佳者無異六朝﹐盛唐諸人乃近建安風格﹐然篇什旣繁﹐則求其有爲而作者已不能多。詩體至唐始備﹐故近體詩必以唐人爲宗。五律則摩詰﹑襄陽﹑太白三家﹐各極其勝﹐子美門徑尢大﹐以爲能包王﹑孟﹑李三家﹐固未可知﹐實具海涵地負之象焉。七律則子美﹐而後義山獨雄﹐然子美實無所不統﹐後人終莫能出其範圍也。故此體可兼參宋調﹐非若五言﹐直可將宋人束髙閣也。近有名流數輩﹐謂韓蘇二公非能作詩者﹐固是過論﹐然二公之詩﹐實須精擇而善學之﹐其長篇曼衍無味之作﹐原宜從汰耳。方南堂詩有曰﹕『昌黎徧寰宇﹐坡老盈巷陌﹐牙齒非不聱﹐柰玆神理隔。』自乾隆以來﹐作者類喜貪多騁才﹐遂若韓蘇二公爲之作俑者﹐南堂之言﹐誠非過激。」又《答呂月滄書》云「徳旋於文﹐求之一年而知之矣﹐於詩﹐則求之三十餘年而後知。旣知之後﹐閱近人詩﹐覺其與古人相合者﹐拾不得壹貳﹐故不輕與人言詩。徳旋年二十餘﹐專學昌黎詩數載。在都門時﹐百文敏公見而奇賞之﹐以月山詩冊﹐屬爲刪定。其中五古一體﹐痛爲繩削﹐幾如自作者居多﹐蓋於昌黎果有似也。後又貳拾餘年﹐始有見於阮嗣宗﹑陶淵明及唐之陳正字﹑常盱眙﹑柳柳州諸家所﹐憬然悟。惟同邑路質軒學博深信徳旋之言﹐每相見論詩﹐窮晝夜不厭。質軒爲古詩輒合﹐爲今體則不能佳﹐此其才之所限也。前者微與足下言詩﹐覺足下所見尙淺﹐欲與足下深言之﹐念論交方始﹐遽於古文外更有規切﹐恐涉未信而諫之嫌﹐故每欲言而仍止﹐然意中殊覺歉然。徳旋嘗有句云﹕『一花亦有候﹐一果亦有期。言如無言者﹐果熟花開時。』昨誦來言﹐其亦足下果熟花開之時歟﹐旣曰如無言矣﹐則𨿽終日言之而亦可也。試將舊所得於古人者﹐倒廩傾囷而出之﹐以備采擇焉。詩與文一也﹐皆以言中有物爲貴﹐然所謂有物之言﹐古人言之備矣。吾生於數千載之後﹐不能言古人所未言之理﹐故須令言外有不盡之意﹐而所謂物者亦在其中﹐此於詩爲尢要﹐以其體本宜於諷諭也。詩莫盛於李杜﹐夫人而知之矣。少陵之稱太白也曰﹕『李侯有佳句﹐往往似陰鏗。筆落驚風雨﹐詩成泣鬼神。』泣鬼神非陰鏗之所能也﹐而佳句實陰鏗之所有也﹐無陰鏗之佳句﹐而徒曰吾能驚風雨而泣鬼神﹐其不至於粗率放恣者幾希。太白《古風》第一章

曰﹕『自從建安來﹐綺麗不足珍。』此不過故作抑揚之詞﹐以激起『復﹝元古﹞』﹑『志﹝刪述﹞』等句耳。太白一生推服謝宣城﹐而七言全出鮑明遠﹐何嘗輕視六朝也。賦者﹐古詩之流﹐侔色揣稱﹐賦家所重﹐詩何獨不然。昔人謂五律如四十賢人﹐著一屠沽兒不得﹐徳旋謂各體皆然﹐非獨五律也。用之當﹐則屠沽兒皆化爲賢人﹐凡以云稱而已。詩有正變﹐杜少陵爲變之始﹐蘇子瞻﹑黃魯直爲變之終﹐方其自正而趨變也﹐變而有其正者存焉。近人自變而益之變﹐正﹝始﹞之風﹝始﹞蕩然矣。姚惜抱先生云﹕『文章之事﹐貴能開新境。』知正而不知變者﹐其境易窮﹐而佳處易爲古人所掩﹐是固然也。徳旋謂自變而返之正﹐而不規規於求似古人之形貌﹐則亦無患於新境之不開。古之稱爲大家者﹐一代之中﹐不過三數人而已。近世作者﹐人人欲爲大家﹐安得一時遂有斗量之方家哉﹗貪爲大家﹐病之所以叢生也﹐吾但可求爲名家而已。學者之於詩﹐可不爲也﹐而不可不知。徳旋求之甚苦﹐得之甚艱﹐故自以爲知之最深。詩本人情﹐該物理。惟其本人情也﹐故𨿽婦人女子﹐樵歌牧唱﹐皆可以有合。惟其該物理﹐故𨿽學士大夫﹐終身爲之﹐而或終迷其源。徳旋於足下﹐不宜有所隱﹐至今日乃得與足下暢言詩道﹐意甚愉快。王春卿﹑汪少海﹐如亦能信徳﹝旋﹞之論者﹐或卽以此簡示之﹐此則在足下之察量矣。」云云。語均見《初月樓遺編》。聲木謹案﹕明經文章學術﹐授受源流﹐已詳見予撰《桐城文學淵源考》及《撰述考》中。《遺編》爲明經晚年所撰古文辭﹐僅捌拾叄篇﹐道光廿八年仲夏﹐秀水莊芝階舍人仲方刊本﹐傳本極爲罕覯。詩𨿽小道﹐比之於文﹐其用更隘。明經以三十餘年研求之力﹐苦心孤詣﹐垂老始能得其崖略﹐不惜盡舉以告朋友生徒﹐使無誤入岐途﹐可謂宅心仁恕﹐勤於教導﹐予故錄之於此以志之。明經撰述﹐獨《初月樓遺編》四卷﹑《詩續鈔》一卷﹐傳本至少。予擬編入《桐城文學叢刊》中﹐陸續排印﹐期與世人共見﹐惟窶人綿力極薄﹐不知終能償此願否。

各國廢皇財產

辛未四月初二日﹐《時報》中有屍塵論世界各廢皇之財力﹐中國廢帝最貧一段云。云各國專制君主﹐已漸隨世界潮流﹐掃蕩以去﹐政體變遷及歷史遺迹﹐尙有爲人所注意者。頃見巴黎刊行之��登有一文﹐亦饒興味。據稱諸廢皇中﹐以徳皇���爲最富﹐有美金壹千萬﹐存於外國銀行。其於徳國境內之地產﹐約值壹萬萬元﹐𨿽經政府沒收﹐尙償以柒千伍百萬之收買價。而中國現年貳拾陸歲之遜帝溥儀﹐乃最貧者﹐其所執之珍寶﹐多屬贗鼎﹐此外無他財產。今甫被逐之西班牙王阿爾方朔﹐亦財源無虞﹐約有美金壹千萬。其妻維多利亞後之珍寶﹐價亦相埒﹐由巴黎估價﹐約值貳千伍百餘萬佛郎。而西班牙王於其本國境內﹐且有不動產甚多﹐聞已被新政府沒收。於諸外國﹐亦多有投資之股份。葡萄牙廢王��現寄居英倫﹐亦非貧窶﹐有私產英金伍拾萬鎊。其共和政府﹐尙每年給以美金捌千元之贍養費。當其出國時﹐且攜帶行李箱篋肆百拾柒件﹐皇宮內木器陳設﹐及雪雷酒多瓶﹐均隨身搬運而去。土耳其廢皇��去國時﹐除妻妾珍寶外﹐僅攜有貳萬伍千元﹐於外國銀行亦無存款。然各君主能自善其後﹐不能棲身貧老院。土耳其之蘇丹��𨿽較貧﹐現居瑞士﹐由其故國之教會﹐每年給以壹萬捌千元之贍養費。布加利國之廢皇��亦不爲貧﹐彼甚聰明﹐當其未被逐之先﹐卽以約定辦法﹐每年捌拾萬佛郎﹐分期由徳國轉交。希臘之廢王��出國時﹐攜有拾貳萬伍千元﹐然彼善自經營﹐亦得優遊度日﹐云云。聲木謹案﹕西班牙王阿爾方朔財產﹐旋於初三日﹐上海各報譯登路透社瑪徳裏電云「據西班牙財政部長所發出之公報﹐西班牙王室共有資產超過叄百伍拾萬鎊﹐大都爲存於外國之證券股票。至於王室中人所有之飾物﹐及其它珍重物品﹐尙不在內。王室資產﹐系根據壹玖貳壹年底止﹐王室總管之賬冊﹐及其它不完全簿記而查出者。」云云。是外國廢皇﹐皆富有資產﹐不憂貧困。外報所載﹐旣爲公論﹐亦是實情。內中以徳廢皇���爲最富﹐亦實賴徳國後任總統興登堡不忘舊恩﹐睠懷故主﹐力爲主持﹐發給償金地產至爲優渥﹐淸單已見《﹝隨﹞筆》捲﹝九﹞﹐始得如此。何晚近之世﹐忠君親上者﹐多在彼族乎。

論史載閨門醜惡事

明莆田鄭仲璧郎中瑗《井觀瑣言》云「古史家凡閨門醜惡之事﹐人所羞稱而厭聞﹐莫不備著﹐如《左傳》載衛宣公﹑齊襄公等事﹐《史記》《漢書》載諸王淫亂等事皆是。蓋使人知爲不善於幽闇之中﹐而不能掩萬世之直筆如此﹐庶乎知所戒矣。仲尼刪《詩》《墻有茨》《鶉之奔奔》《桑中》諸篇﹐皆存而不削﹐而楊龜山所謂載衛爲狄所滅之因﹐是也。《南》《北》史臣﹐亦識此意﹐下至《金史》﹐猶備載海陵煬王淫亂之事。腥穢雜揉﹐莫甚於元﹐而《元史》一切隱諱不錄﹐亦是一病。至於紀傳表志﹐但篇首作序﹐而每人不加論斷﹐蓋曰著其事實﹐以俟後世之公論耳﹐此爲能脫因襲之獘﹐可爲後世修史之法。」云云。聲木謹案﹕郎中此語﹐深得聖人刪《詩》﹐後人修史之意。南宋將樂楊文肅公時所謂載衛爲狄所滅之因﹐尢屬確論。「禮義廉恥﹐國之四維﹐四維不張﹐國乃滅亡」。管敬仲當時爲此言﹐蓋親見衛爲狄滅﹐如拉枯摧朽﹐如入無人之境﹐實因禮義廉恥喪亡已久﹐有以啟之﹐有以致之也。豈懿公好鶴小過﹐遽能至此哉﹗故痛切言之如此。狄人伐邢﹐管敬仲言於齊桓公﹐出師救之。狄人滅衛﹐其禍更甚於伐﹝邢﹞﹐未聞管敬仲出一言以救衛。蓋歷知衛有必亡之道﹐無可救藥﹐聽其滅亡﹐人心或可痛定思痛﹐復思禮義﹐仍可立國。𨿽以文公之賢﹐齊宋之助﹐而衛之遺民男女七百有三十人﹐益之以共﹝滕﹞之民﹐爲五千人。宋衛在春秋初年﹐尙爲大國﹐陳桓公已有此言﹐全國人民﹐不應僅有此數。乃知禮義廉恥喪亡﹐國隨之亡﹐人民亦隨之亡矣。

延澄友勸善

蒙古巴哩克氏延子澄侍讀淸詩集自注云「趙紹庭同年來書云﹕君系閒曹冷秩﹐並無城守封疆之責﹐惟願君附於八大山人之次﹐不願君隸於範大學士之班等語﹐洵可感也。」云云。語見《遺逸淸音集》。聲木謹案﹕侍讀專錄八旗諸人﹐不仕他姓者之詩﹐成《遺逸淸音集》四卷﹐丙辰秋仲排印本。𨿽意在欲續《熙朝雅頌集》﹐而亡國之音﹐哀以思矣。趙氏書云﹐可謂盡朋友責善之道﹐孔子所云益者三友﹐足以當之無愧色矣。

馮煦論男女

金壇馮夢華中丞煦《不遠復齋見聞雜誌序》云「抑予重有感焉。世運旣剝﹐異說朋興﹐君臣父子之彜﹐夷爲平等。且女幟日張﹐披猖自恣﹐夫婦一倫﹐幾幾有情欲而無禮義。其無羞惡﹐無忌憚之風﹐軒舉宙合﹐將駕冠帶而上之。於戲﹗此驅人而入於禽獸之域也。先生是編﹐獨拳拳汲汲修倫紀﹐惇名節﹐挽人心於旣溺之餘﹐續世教於垂絕之會。後之讀者﹐當必有憬然悟﹐番然悔者﹐庶不負先生載筆之苦心也夫。」云云。語見《拙﹝蒿﹞庵類稿》及本書。聲木謹案﹕《不遠復齋見聞雜誌》十卷﹐爲古吳張翰伯孝廉廷驤所撰。孝廉爲光緒��舉人﹐夙精申韓家言﹐歷遊各大府幕。宣統辛亥�月﹐孝廉適充江蘇巡撫程徳全幕賓﹐聞變亂﹐卽被出署。杜門謝客﹐自號繼龕老人。綜錄見聞﹐輯爲此書。體例𨿽屬子部小說家類雜事之屬﹐綜其大旨﹐意在表章臣子忠孝﹐婦女貞節﹐冀以復禮教之倫﹐爲興觀之助。用意頗與予撰《萇楚齋隨筆》《續筆》《三筆》《四筆》相類﹐惟予書多考證﹐應入子部雜家類雜考之屬﹐此則參以小說家言。然筆記體例至廣﹐苟非離經畔道﹐原可各尊所聞﹐各明一義﹐不必執塗人而彊同於我。況當此穢濁時世﹐仍欲以禮教挽回已溺之人心﹐已如麟角鳳毛﹐曠世難逢者矣。

錢馥撰述

海寧錢廣伯處士馥﹐生於乾隆之時﹐沈酣經籍﹐尢喜六書音韻之學﹐精校﹐校書數十種﹐不傳。自題所居曰小學葊﹐可以觀其志矣。平日與��周松靄明府春﹑海寧周耕崖��廣業﹑海寧陳仲魚��鱣﹑��孫怡谷侍禦��金壇段懋堂明府玉裁﹑��陳平圭��敬璋﹑海寧吳兔牀��騫﹑余姚盧抱經學士文弨相切磋﹐年甫四十而卒。遺稿皆殘編斷簡﹐嘉慶二年閏月﹐門人錢塘邵����書稼編次﹐爲《小學葊遺書》四卷﹐亦久無傳本。同治元年四月﹐族曾孫鐵江明府保塘﹐得同裏管芷湘��庭芬﹑武進臧在東��鏞堂所藏兩本﹐排纂成書﹐並增入雜文廿余篇﹐於光緒廿一年六月﹐刊於什邡縣署﹐並編入《淸風室叢書》中﹐世人始知有是書﹐有是人。聲木謹案﹕處士力學早逝﹐遺書散佚﹐𨿽有門人爲之收拾﹐未及刊行﹐不絕如縷。時越百年﹐深賴族曾孫鐵江明府力爲搜討﹐始克成書。撰述之難成如此﹐流傳之不易又如此﹐予故擷錄其書中之語﹐記之於此。

楚人論直

《春秋》襄公二十二年﹐《左氏傳》云「楚觀起有寵於令尹子南﹐未益祿而有馬數十乘﹐楚人患之﹐王將討焉。子南之子棄疾爲王禦士﹐王每見之必泣。棄疾曰﹕『君三泣臣矣﹐敢問誰之罪也﹖』王曰﹕『令尹之不能﹐爾所知也﹐國將討焉﹐爾其居乎﹖』對曰﹕『父戮子居﹐君焉用之。泄命重刑﹐臣亦不爲。』王遂殺子南於朝﹐轘觀起於四境。」又哀公十六年《傳》云「勝自厲劍﹐子期之子平見之曰﹕『王孫何自厲也﹖』曰﹕『勝以直聞﹐不告女﹐庸爲直乎﹐將以殺爾父。』平以告子西﹐子西曰﹕『勝如卵﹐余翼而長之。楚國第﹐我死﹐令尹﹑司馬﹐非勝而誰。』」云云。聲木謹案﹕據《左傳》所言﹐皆以殺其父﹐先告其子者﹐白公且以此爲直﹐大抵當時楚人風俗如此﹐是以葉公告孔子以父攘羊而子証之之爲直也。推葉公當時告孔子之意﹐原以楚𨿽蠻夷僻處﹐其直躬轉有勝於中原人士者﹐是尊崇之詞﹐非貶抑之詞明矣。

明韓邦靖撰述

明朝邑韓汝慶參政邦靖﹐撰《朝邑縣誌》二卷﹐書只廿余頁﹐而上下數千年﹐包括巨細﹐敍次點綴﹐若有餘閒﹐無局促束縛之迹﹐明以來推爲絕作﹐誠有如《四庫提要》所云者。聲木謹案﹕參政髫年﹐卽以神童稱﹐其學問淵博﹐文章爾雅﹐意其生平﹐必撰述宏富﹐盡堪傳世﹐訪之數十年﹐僅見《韓五泉詩集》四卷﹐後附參政配屈安人詩一卷﹐又附錄墓志傳序等二卷﹐明萬曆壬子孟夏﹐華陰屈同宇奉政受善刊本。同宇爲安人侄孫﹐其跋文云「先曾大父起家進士﹐官總督﹐勛著四朝。政暇時﹐輒手不停披﹐以子史百家訓諸兒。先祖姑方十餘齡﹐刺繡於旁﹐每聞之﹐卽得其解﹐言之肯綮﹐無不暢厥旨者。曾大父奇之曰﹕『惜哉﹗不爲兒也。』尋令爲古文詞﹑三體唐詩﹐悉矱度﹐而詩更琳珪﹐若翻翻乎仙者。適朝邑韓五泉。五泉髫年以神童名﹐不弱冠登進士第﹐與安人雅稱雙璧﹐爲詩文友。」云云。據此﹐則參政僅有詩集及屈安人詩集﹐尙賴內侄孫屈奉政受善爲之刊行﹐淸門零落﹐古今同慨。

許遇家學

侯官林惠常孝廉昌彜《射鷹樓詩話》云「侯官許不棄大令遇﹐著有《紫藤花庵詩鈔》﹐父友子鼎皆能詩。大令嘗受詩於新城王貽上﹐貽上題其畫竹﹐有『許侯磊落負奇气﹐平生節目堅蒼筤』之句。大令七絕﹐情韻纏綿﹐丰神婉約﹐爲其專長﹐莘田學焉。大令《家山雜憶》壹百叄拾伍首﹐余精選其肆首﹐以覘梗槪。詩云﹕『軒回澗曲水泠泠﹐浮翠烏山遠近靑。燈火未來蛩語寂﹐髙梧疏雨一人聽。』『半壑煙霞未寂寥﹐轉坡側徑望中遙。客來要﹝稱﹞﹝探﹞梅花信﹐小立東風第四橋。』『淵明冢遂生前達﹐孟徳墳疑死後空。許子也曾題片石﹐月﹝滄﹞﹝溪﹞之墓亂花中。』『螺女江空一派秋﹐白沙如雪合江流。旗﹝人﹞﹝山﹞更在沙痕外﹐一葉漁舟幾點鷗。』」云云。聲木謹案﹕明府受詩法於新城王文簡公士禎﹐授受雅有端緒﹐故詩才迥異。侯官鄭昌英茂才傑撰《注韓居詩話》云「月﹝滄﹞﹝溪﹞工松梅竹石﹐受詩於新城王貽上。貽上嘗題其畫竹﹕『許侯磊落負奇气﹐平生節目堅蒼筤。石林手種竹萬个﹐興來自寫千篔簹。』子鼎﹑均皆工詩。」云云。《福建通誌》云「許遇撰《紫藤花葊詩鈔》一卷。」又云「許鼎號梅崖﹐雍正癸卯舉人﹐撰《少少集》�捲﹐一作《梅崖集》《刺桐城紀遊》�捲。許均字叔調﹐號雪村﹐康熙戊戌進士﹐官禮部郎中﹐撰《玉琴書屋詩鈔》一卷﹑《雪村詩集》一卷。鼎﹝字﹞﹝子﹞良臣﹐號石泉﹐雍正癸卯﹐與父鼎同舉於鄕。弟藎臣﹐字��康熙庚子舉人﹐撰《客遊艸》�捲。又有《侯官許氏家集》﹐亦名《篤敍堂詩集》﹐五卷﹐作者七人﹐前明一人曰豸﹐國朝六人﹐曰友﹐曰遇﹐曰鼎﹐曰均﹐曰藎臣﹐曰良臣。其家有篤敍堂﹐爲明華亭董文敏公其昌所題額﹐因以名集。」云云。是明府上承祖父﹐下啟子孫﹐可謂源遠流長矣。

四筆卷七

荊溪林下偶談語

論喪明與喪子

王闓運勤於教誨

黃周星唐詩快

姚文田論宋儒語

毛奇齡遺著

曾國藩八分書

習學記言刊本

馬慧裕集字詩

樂善堂賦集注

遼金紀事本末

瑯五藏珍等三書

論公冶

論光緒甲午開釁緣起

日本愛護佛寺

全唐文紀事

明名臣言行錄

冊封琉球次數

梁彣致髙澍然書

林典史祠

楊浚撰述

孟超然撰述

方貞觀病中詩

萇楚齋四筆卷七

廬江劉聲木十枝撰

荊溪林下偶談語

南宋吳子良《荊溪林下偶談》雲「水心與篔窗論文至夜半﹐曰﹕『四十年前﹐曾與呂丈說。』呂丈﹐東萊也。因問篔窗﹕『某文如何﹖』時案上置牡丹數瓶﹐篔窗曰﹕『譬如此牡丹花﹐他人只一種﹐先生能數十百種﹐蓋極文章之變者。』水心曰﹕『此安敢當。但譬之人家觴客﹐或𨿽金銀器照座﹐然不免出於假借。自家羅列僅甆缻杯﹐然卻是自家物色。』水心蓋謂不蹈襲前人耳。甆瓦𨿽謙詞﹐不蹈襲則實語也。然蹈襲最難﹐必有異稟絕識﹐融會古今文字於胸中﹐而灑然自出一機軸方可。不然﹐則𨿽臨紙雕鏤﹐祗益爲下耳。韓昌黎撰樊宗師墓志﹐言其所著述至多﹐凡柒拾伍捲﹐又壹千肆拾余篇﹐古未嘗有﹐而不蹈襲前人一言一句﹐又以爲文從字順﹐則樊之文亦髙矣。然今傳於世者僅數篇﹐皆艱澀幾不可句﹐則所謂文從字順者安在﹖此不可曉也。」云云。聲木謹案﹕《四庫全書提要》采錄此文於��葉適《水心集》下﹐以子良本葉適弟子﹐編中多敍述其師作文之旨﹐篤實可取。竊意宋人詩話𨿽多﹐明人及國朝人業已搜刻於各種業書中﹐有多至數本者。此編品評詩文﹐尢不苟作﹐獨惜僅有寶顏堂祕笈本﹐又不知何以有姓無名。卷末拙修居士郁嘉慶跋謂﹕「昔分爲捌捲﹐今作肆捲。」云云。是卷數復有攺並。此編捲壹叄拾壹條﹐卷二叄拾條﹐卷三叄拾條﹐卷四貳拾柒條﹐不知於原本有無去取﹐以無他本可校。明人刻書﹐但憑一己之愛憎﹐隨意去取﹐實爲惡陋﹐誠如《四庫全書提要》所云﹐𨿽有傳刻之功﹐不敵竄亂之罪也。

論喪明與喪子

後人以喪子爲喪明﹐𨿽出自《檀弓》﹐細玩《檀弓》原文﹐喪子是一事﹐喪明又是一事。曾子弔其喪明﹐非弔其喪子﹐哭其喪明﹐非哭其喪子。曾子怒曰「喪爾子喪爾明﹐爾罪三也。」「喪子」「喪明」並稱﹐是當時原非以喪明代喪子之辭。至子夏投其杖而拜曰「吾過矣﹐吾過矣﹐吾離羣而索居﹐亦已久矣。」云云。意謂一人獨居久﹐未獲師友之益﹐致使喪親而未喪明﹐喪子而喪明﹐是殺於其親而隆於其子﹐故謝過服罪不遑。是在當時原以爲非禮﹐而後人竟用爲代名詞﹐此𨿽小事﹐失聖賢當日責難原意矣。

王闓運勤於教誨

湘潭楊重子��鈞戒畏云「王湘綺先生謂余姐曰﹕『我書不佳﹐實爲汝君姑所誤。每一臨帖﹐必在旁痛詆﹐於是忿而中輟。』」且曰「凡人只可獎勵﹐以促其進取﹐不可過拂其意。余嘗見有呈詩於先生者﹐其詞之醜陋﹐實等於七字唱﹐而湘綺必爲攺竄。余問曰﹕『此實太不成話﹐先生何必費力﹖』湘綺雲﹕『人有好學之心﹐卽有誘之之責。若因其醜陋而卻之﹐人之興致已絕﹐不但不求長進﹐卽醜陋之詞﹐亦不肯爲矣。』其獎勵後進之心﹐誠不可及。」云云。語見《艸堂之靈》。聲木謹案﹕��全書十六卷﹐其中推崇湘潭王壬秋太史闓運﹐不遺餘力。𨿽持論不無稍過﹐然尊師重道﹐較之蔑絕倫常﹐目無尊卑長幼者﹐固不可同日而語也。予𨿽未執贄於太史﹐謀食長沙及寓居上海時﹐固屢見之。覺其和平近人﹐有問必答﹐故以教導獎勵爲己任者﹐宜其歷主尊經﹑船山等書院講席﹐士論洽然。其撰述已見《業書目錄匯編》外﹐仍有《谷梁申義》一卷﹑《墨子注》七十一卷﹑《墨子注》二卷﹑《附錄》一卷﹑《鶡冠注》一卷﹑《湘軍誌》十六卷﹑《湘綺樓文集》八卷﹑《詩集》十四卷﹑《詩別集》三卷﹑《詞鈔》一卷﹑《箋啟》八卷﹑《八代詩選》廿卷﹑《唐詩選》十三卷﹑《絕妙好詞三編》三卷﹐癸亥冬初﹐長沙校刊匯印本﹐予已錄入《萇楚齋書目》及《再續補匯刻書目》中。又見其子代功所撰《湘綺樓年譜》六卷中。

黃周星唐詩快

上元黃九煙進士周星﹐編《唐詩快》四卷﹐岑山程丹問��洪較訂﹐�������原刊圈點評注本。卷一爲《驚天集》﹐錄四言﹝古﹞壹首﹑五言古壹首﹑七言古拾首﹑長短句伍首﹑五言律壹首﹑五言絕句壹首﹑七言絕句叄首。卷二爲《泣鬼集》﹐錄五言古拾陸首﹑七言古玖首﹑長短句肆首。卷三爲《泣鬼集二》﹐錄五言律貳拾伍首﹑五言排律壹首﹑七言律拾壹首﹑五言絕句拾首﹑七言絕句叄拾柒首。卷四爲《移人集》﹐錄五言古柒拾捌首。其自序中有云「移人則人快﹐驚天則天快﹐泣鬼則鬼亦快。而且人快則移人者尢快﹐天快則驚天者尢快﹐鬼快則泣鬼者尢快。」云云。聲木謹案﹕進士爲上元縣人﹐書中著籍鐘山﹐刊本又無年月﹐皆明季山人派刊書陋習﹐不可爲訓。進士中崇禎庚辰進士﹐明亡不仕﹐變姓名曰黃人。平日惟喜食鍋底焦飯﹐人稱爲鍋巴老爹﹐欣然受之。年七十卒﹐自投於水。髙節畸行﹐震於一時。據序文中所云﹐其立論怪謬﹐不出竟陵﹑公安之習。明季流毒﹐衍至國初﹐禍猶未已。其自序又云「總名《詩貫》」﹐又云「先成《唐詩快》十六卷」﹐云云﹐此書蓋又﹝唐詩快﹞﹝《詩貫》﹞簡本。然此等選本﹐實爲詩中魔障﹐以不傳爲愈。其人足重﹐其書不足重也。

姚文田論宋儒語

歸安姚文僖公文田《宋諸儒論》中有云「三代以上﹐其道皆本堯舜﹐得孔孟氏而明。三代以下﹐其道皆本孔孟﹐得宋諸儒而傳。五代以後﹐人道不至陵夷者﹐宋諸儒之力。至其著述之書﹐豈得遂無一誤﹐然文字小差﹐漢唐先儒亦多有之﹐未足以爲詬病。」云云。語見《邃雅堂集》。聲木謹案﹕文僖生於嘉道間﹐學問淵博﹐撰述等身﹐平日亦喜談考據。尊漢儒﹐尢尊宋儒﹐爲當時學人所未有。其持論平允確鑿﹐足以箝制所謂漢學家之口舌﹐可謂要言不煩矣。

毛奇齡遺著

蕭山毛西河太史奇齡﹐撰《西河合集》���種﹐共�百���捲﹐目錄已見《匯刊書目》及《叢書舉要》各書目中。太史於八十五歲時﹐復撰有《四書正事括略》七卷﹑《附錄》一卷﹐凡壹百陸拾玖條。其書實爲其門人東陽王虎文��崇炳﹐及其從子克有孝廉文輝﹑嗣子述齋孝廉遠宗等﹐編輯太史《大學證文》等說經書貳拾種﹐摘《四書》中事理可刊正者﹐而置說理於有待﹐曰理灝不勝舉﹐且是否可各執﹐惟事有一是而無兩可﹐因而刊之﹐曰《正名》《正文》《正禮制》《正故實》﹐而統曰《正事》。合五卷﹐後續增至七卷。卷六補貳拾肆條﹐卷七補叄拾條﹐附錄拾伍條。本刊在《西河合集》中﹐版本格式大小﹐與原書絲毫無異。不知何以此書久爲亡佚。道光己亥九月﹐蕭山沈����豫蛾術堂重爲刊行﹐前有��序云「而《括略》一編﹐成於先生八十有五﹐晚年手筆簡當精審﹐尢爲當代所必讀之書。前年書賈至﹐視若拱璧﹐予質衣購之。徧訪郡縣藏書家﹐此版早經蔑﹝沫﹞﹝默﹞。」云云。聲木謹案﹕太史復編有《唐七律選》四卷﹑《唐人試帖》四卷﹐康熙�����刊本﹐亦曾未見諸家著錄﹐已見予《�筆》捲�。太史學問淹通﹐撰述宏富﹐在國朝自不能不推爲大家。惟其生平撰述﹐專與宋儒相詰難﹐實屬瑜不掩瑕﹐讀者宜分別觀之。而��序文中又云「願讀是書者平其心﹐和气其。倘慢易前賢﹐哄然佐斗﹐此又非先生垂示來哲之苦心﹐而不善讀是書者也。」云云。其言婉而多諷。據��重刊自序﹐益見此書傳本之罕矣。

曾國藩八分書

湘鄕曾文正公國藩﹐當時不特以勛業髙天下﹐其詩﹑古文辭﹑書法﹐亦生平自負髙人一等﹐惟篆書世不多見。長洲朱仲我孝廉孔彰《題江南曾文正公祠百詠》自注中﹐僅見其一﹐吒爲見所未見。聲木得見��已載入《萇楚齋﹝隨﹞筆》捲﹝九﹞中。頃又見新化鄒資山��倜所撰《雅雪園詩鈔》六卷﹐捲內襯頁當中刊「雅雪園詩鈔」八分書五字﹐下列「曾國藩題」四字﹐後刊「同治八年秋月新化鄒氏再刊」十二字﹐二行各六字﹐是文正當時兼精篆隸﹐世人從無有知之及見於著錄者﹐八分書則尢未見也﹐余故記之於此。

習學記言刊本

南宋永嘉葉忠定公適﹐撰《習學記言序目》五十卷﹐𨿽收入《四庫》﹐世間絕少傳本。光緒十年十二月﹐瑞安黃漱蘭侍郎體芳江陰學院刊本﹐侍郎序文中首云「吾師孫太僕先生最服膺於鄕先正水心葉公﹐體芳昔在左右﹐或語及經濟文章﹐必爲言水心。水心《文集》《別集》﹐先生旣先後刊之﹐其《習學記言》五十卷﹐亦頗已散失﹐而先生及體芳處各有繕本﹐則以此事屬之於體芳。比體芳視學江蘇﹐欲刊是書﹐謀得他本校之﹐舛謬尢甚。乃求觀先生藏本﹐具皆先生所自校﹐毛髮差失﹐無不辧者。於是體芳更循讀一過﹐以光緒十年五月付刊﹐十二月刊成。」云云。聲木謹案﹕此書後歸入《永嘉叢書》中﹐蓋侍郎刊成後﹐以其板片歸諸孫氏﹐以完太僕未竟之志﹐可謂佳子弟矣。戊辰十二月﹐永嘉黃溯初����編輯《敬鄕樓叢書》﹐排印袖珍本﹐其第一集亦刊有是書。書中標目爲《習學記言序目》六字﹐《四庫全書提要》及後人著錄皆削去「序目」二字﹐殊不可解。忠定爲永嘉學派巨子﹐其學問大抵熟於史事﹐偏重事功﹐不以義理之說爲然。蓋因南宋當時上下疲弱﹐萎靡苟且﹐偸安旦夕﹐往往務爲新奇峭刻憤激言論﹐不惜大聲疾呼﹐以冀發聾振聵。在當時誠爲救時良藥﹐然時異境遷﹐亦不能無流獘﹐是在後人愼用之﹐斯爲善學柳下惠也。

馬慧裕集字詩

三韓馬朗山中丞慧裕﹐����進士﹐後官至河南巡撫。生平最喜臨池﹐尢嗜王右軍《蘭亭序》《洛神賦十三行》《聖教序》﹝四﹞﹝三﹞種。嘗集《聖教序》字爲五言律二卷﹑七言律二卷﹐復集其字爲聯語二卷﹑續集聯語一卷。集《禊帖》字聯語一卷﹐續集字聯一卷。又續集《蘭亭》字聯一卷﹑《聖教》字聯一卷﹐集《洛神十三行》字聯一卷。嘉慶庚申七月﹐貽谷堂摹刻行書手迹本。聲木謹案﹕中丞書法右軍﹐深入晉人之室﹐其篤好專一﹐用志不分如此。𨿽文人遊戲﹐原無不可﹐然疲精敝神於此﹐終屬勞而寡要﹐決難傳世行遠。然於歷代文學中﹐洵屬創格矣。

樂善堂賦集注

髙宗純皇帝禦制《樂善堂文初集》三十卷﹑《二集》四十四卷﹑《詩初集》四十八卷﹑《二集》一百卷﹑《三集》一百十二卷﹑《四集》一百十二卷﹐乾隆二十三年﹐協辦大學士蔣溥等奉勅重編《樂善堂全集》定本三十卷﹐皆頒示海內﹐詞林藝圃﹐弦誦相聞。乾隆五年七月﹐華亭縣學生員姚培謙專取禦制文集中賦四卷网羅搜討﹐詳加箋釋﹐於乾隆五年七月﹐自刊寫字本。聲木謹案﹕歷代帝王禦制詩文集者已屬罕見﹐從未有艸茅下士服膺誦習﹐出於至誠﹐更加以箋釋﹐洵足見我朝歷代文治之隆。帝王制作﹐足以與文士爭短長﹐非天縱生知﹐懋勤學問﹐焉能有此。

遼金紀事本末

萍鄕李��舍人有棠﹐官峽江縣訓導﹐編輯《遼史紀事本末》四十卷﹑《首》《末》二卷﹑《金史紀事本末》五十二卷﹑《首》《末》二卷。光緒廿九年十月﹐江西學政錢塘吳絅齋侍讀士鑑爲之進呈禦覽﹐奉旨賞給內閣中書銜﹐亦可謂儒臣稽古之榮。二書於光緒癸卯仲冬﹐其仲兄薌園方伯有棻栘鄂樓爲之刊行。聲木謹案﹕《遼》《金》二史﹐較之他史尢爲繁雜﹐采摭未廣﹐譯語多岐﹐誠有如侍讀原奏所云。舍人原書原有《首》《末》二卷﹐《卷末》爲引用書目﹐尢可備考核之用。近見上海石印本去其《卷末》一卷﹐實爲繆妄。

瑯五藏珍等三書

崇川孫呂溪��翔﹐編輯南通州國朝詩﹐成《瑯五藏珍》八卷﹐錄詩貳百貳拾叄家。乾隆五十九年三月﹐城西壺田小墅自刊圈點本﹐上仍有眉批。鎭洋汪靜崖��學金﹐編輯《婁東詩派》廿八卷﹑《目錄》一卷。自宋代至國朝乾隆六十年﹐錄詩伍百家﹐鑑別固精審﹐搜羅亦宏富。嘉慶甲子四月﹐詩志齋自刊本。前有例略四頁﹐敍明編輯宗旨。順徳溫謙山��汝能﹐編《粵東詩海》一百卷﹑《總目》一卷﹑《補遺》六卷﹐嘉慶庚午孟冬﹐男若璣﹑若瑊聽松閣校刊本。所錄約千餘家﹐七閱寒暑始成﹐續編則專錄生存人。體例固不紊﹐搜羅亦極爲繁富﹐自名爲《海》﹐或亦無忝。據序所云﹐仍有《文海》��捲﹐𨿽已刊﹐則未之見。三書皆總集佳本﹐甚爲罕見﹐故匯錄於此﹐以供後人考核。

論公冶

《春秋》襄公二十九年﹐《左氏傳》云「五月﹐公至自楚。公冶致其邑於季氏而終不入焉﹐曰﹕『欺其君﹐何必使余。』季孫見之﹐則言季氏如他日﹐不見﹐則終不言季氏。及疾﹐聚其臣曰﹕『我死﹐必無以冕服斂﹐非徳賞也﹐且無使季氏葬我。』」云云。聲木謹案﹕公冶爲季武子屬邑大夫﹐潔身自愛﹐因季武子有背叛襄公之一端﹐卽毅然拒絕不入其門﹐此等胸臆﹐非智仁勇三者俱備﹐決不能爲。𨿽屬家臣﹐不失事君之禮﹐而待季氏﹐亦仍如舊觀。其言行眞堪垂教後世﹐爲不幸誤入權門者取法。《隨園詩話》亦謂﹕「設不幸爲權門所羅致﹐爲之花木﹐不過供其玩賞而已。萬不可爲之鷹犬﹐搏擊他人。」斯言亦佳。然君子見幾而作﹐不俟終日﹐何如見幾早去之爲愈也。

論光緒甲午開釁緣起

廣雅相國《又讀盛伯熙集》云「密國文詞冠北燕﹐西亭博雅萬珠船。不知有意還無意﹐遺稿曾無奏一篇。」當時朝官略分南北兩派﹐稍前一輩﹐若廣雅﹑幼樵諸人﹐髙陽主之﹐稍後一輩﹐若伯熙﹑可莊諸人﹐常熟主之。此詩指伯熙一折推翻軍機﹐朝局一變也﹐云云。語見侯官陳衍《石遺室詩話》。聲木謹案﹕朝政每多黨派﹐在君子與小人之分﹐君子與君子爲朋則治﹐小人與小人爲朋則亂﹐歷朝皆不能免﹐亦不獨晚近爲然。光緒中葉﹐則確爲常熟翁文恭公同龢秉政﹐志在延攬博雅人材﹐以資佐理﹐意非不善﹐惜非其時。是以庚寅殿試﹐俗稱爲狀﹑榜﹑探者﹐爲張謇﹑文廷式﹑李盛鐸三人﹐皆文恭平日所最賞識者。甲午以前﹐孝欽顯皇后與徳宗景皇帝意見甚深﹐徳宗景皇帝困於孝欽顯皇后尊嚴之下﹐久思出人頭地。迨至甲午�月﹐與日本﹝構﹞怨﹐徳宗景皇帝意欲耀武國外﹐憑陵母后﹐輕視日本﹐頗欲滅此而後朝食。時常熟秉政﹐誤入殿撰之言﹐亦謂日本不足平﹐迎合上意﹐極力主戰﹐後來不克以功名終﹐未嘗不由於此。富順宋蕓子太史育仁《哀怨集》自注云「甲午之役﹐合肥爲朝士所排。常熟密查﹐覆奏其心無他﹐乃以大學士入閣辦事。余自使間歸﹐見常熟﹐不禁傷瘁﹐嘆曰﹕『棟折榱崩。』言未旣﹐常熟曰﹕『我執其咎。』」云云。是文恭亦以甲午戰事自承﹐不委過於人。實則光緒八年六月﹐外舅同邑吳武壯公長慶﹐率登州駐防之師﹐以援髙麗﹐卽先文莊公當年剿平粵撚時親兵五營﹐後號「慶」字軍者。事平後﹐將佐老兵﹐仍有從先文莊公入蜀者。甲午戰事初起﹐尙有謂必勝日本﹐可操左券。殿撰當年從武壯入鮮﹐其誤亦同於老兵﹐不知彼一時﹑此一時。日本崛起東方﹐國勢寖盛﹐幾欲淩駕歐美﹐執亞洲牛耳﹐有一日千里之勢﹐固非光緒八年見聞所能囿。惜殿撰未諭此旨﹐以致喪師辱國﹐國勢不振﹐深爲可惜。信乎知人則哲﹐能官人之難也。文恭罷官家居後﹐徳宗景皇帝﹐於光緒戊戌﹐采��黃��宮允思永之奏﹐開辦昭信股票。文恭報效銀��兩﹐蘇撫爲之專折奏聞﹐原冀可以邀恩﹐乃竟奉朱批﹐撥歸贓罰庫。及���月﹐卒於珂裏﹐蘇撫不敢歷敍其生平﹐只奏明於某日卒而已。折上﹐慈聖怒猶未息﹐艸野傳聞﹐猶有如此死了﹐便宜了他之諭﹐蓋孝欽顯皇后深惡其爲徳宗景皇帝黨也。

日本愛護佛寺

辛未三月��日﹐《時報》轉載��呂碧城女士譯登日本保護佛寺之法律云「日本每當春季﹐三島櫻花絢麗如海﹐各國遊人麕集﹐而遊者雅興遄發﹐恆喜題寫姓名﹐以志鴻雪之緣﹐或嗤爲疥壁惡習﹐然向例在所不禁。頃見《紐約先鋒報》﹐謂日本新頒法律﹐自本年四月一日起﹐凡有題寫姓名﹐或任何毫末之污損於佛寺者﹐治以褻瀆神聖之罪。不論何國之人﹐一律逮捕入獄﹐受有期之徒刑﹐兼罰充苦工。如修造馬路﹐搬運木料﹐碎擊石子等艱重工作。𨿽富貴人﹐不能免也。現日文及西文之告示﹐已徧黏貼各佛寺﹐以免遊客誤蹈刑章﹐自取其辱。但遊人或疏忽﹐不看告示﹐記者特爲揭登於報紙﹐亦方便之道。且吾國社會﹐近有一部分人士﹐鼓吹破除迷信﹐一若推翻佛教﹐國卽能彊者。請看日本﹐固彊國也﹐其對佛教之態度﹐果何如乎。」云云。聲木謹案﹕題字題詩於佛寺素壁上﹐最爲文人惡習。無爲方孝廉﹐因題詩於燕子磯唐李供奉樓壁﹐見譏於僧侶﹐予已錄入《﹝三﹞筆》捲﹝六﹞。日本國至著爲法律﹐愛護佛教﹐淸潔寺院﹐洵屬卓見。佛教不似天主耶穌﹐教人不祀父母祖宗以從之﹐相傳數千年﹐與儒教本可並行不悖。若謂迷信﹐是謂凡人故後﹐卽毫無知覺﹐此與天主耶穌教所言何異。卽令確無見聞知覺﹐亦豈爲人子孫所敢言﹐所忍言。古人愼終追遠﹐民徳歸厚﹐祭如在﹐祭神如神在﹐何等哀慕懇切。本至誠至孝之思﹐爲薦新薦熟之敬﹐又家必有廟﹐廟必有主﹐卽庶人亦必祭於寢﹐務使人人觸目驚心﹐如見祖宗父母之同處一室﹐莫敢或忘。而禴祠蒸嘗﹐四時之祭﹐自天子以至於庶人﹐皆必按時舉行﹐無敢或怠﹐所以綿孝思於無已也。三代聖時﹐𨿽無佛之名﹐而奉事鬼神之虔敬﹐見於《左傳》等書至多﹐何礙於三代聖王郅治之隆。如必欲毀除佛教﹐謂爲迷信﹐則聖王神道設教﹐神爲民之依等語﹐皆宜削去﹐以免後人迷信。神旣不必信﹐則祖宗父母故後﹐卽俗所謂「死了」二字以當之﹐旣無來享之禮﹐自無祭奠之煩﹐空畱木主﹐作爲何用﹐誠不如奉西教者燒毀之爲愈也。而天主﹑耶穌二教﹐亦能如佛教禁絕於天下乎﹖吾知其不能也。非特不能﹐且毀除佛教以助之興矣。

全唐文紀事

嘉慶��年﹐�詔編《全唐文》��捲﹐嘉興陳��太史鴻墀﹐以翰林院編修爲總纂官﹐因於匯萃之餘﹐加以考證﹐錄於別紙﹐積成壹百貳拾貳捲﹑徵引書目一卷﹐名曰《全唐文紀事》﹐以配宋計有功《唐詩紀事》﹐嘗欲進呈而未果。太史歿後叄拾餘年﹐其季子子因����官於粵東﹐寶藏當日繕寫原本。同治十二年八月﹐巴陵方柳橋太守功惠出資寫刊﹐仍以原本歸之子因��云云。語見卷首門人番禺陳蘭甫京卿澧序文中。聲木謹案﹕太史此書﹐徵引書目﹐至伍百捌拾余種之多﹐网羅宏富﹐用能鑑別精審﹐爲論文之大觀。非太守好義寫刊﹐世間幾不知有此書矣。據京卿序文中﹐太史復撰有《全唐文年表》�捲﹐及《全唐文補遺》�捲﹐惜皆未成書云云。光緒年間﹐歸安陸剛甫觀察心源﹐編輯《全唐文拾遺》八十卷﹑《續》十六卷﹐刊入《潛園全集》中。編內錄及山經地誌及石刻﹐网羅賅備﹐恐後來居上矣。

明名臣言行錄

昆山徐季重��開仕﹐於國初年間﹐撰《明名臣言行錄》玖拾伍捲﹑總目壹捲﹐康熙辛酉孟春自刊本。前有南昌遺民彭躬葊處士士望序稱﹕「季重家世通顯﹐多藏書﹐備當代之文獻。且髙尙不仕﹐銳意纂述﹐其用力於此者﹐亦旣專且久矣。」云云。聲木謹案﹕彭先生自稱南昌遺民﹐大可爲後人取法。徐先生此書刊本甚稀﹐復在國朝禁書中﹐甚爲罕見。予已另節序文中語﹐錄入《藏書紀事詩補遺》中矣。

冊封琉球次數

我朝冊封疏球中山國王﹐共計捌次。順治十一年﹐冊封王尙質。康熙二十二年﹐冊封王尙貞﹐五十八年﹐冊封王尙敬。乾隆二十一年﹐冊封王尙穆。嘉慶五年﹐冊封王尙溫。嘉慶十三年﹐冊封王尙灝﹐並追封王尙成。道光十八年﹐冊封王尙育。同治五年﹐冊封王尙泰。語見乾隆廿二年十二月﹐翰林院侍講周����煌《琉球國誌略》﹑福州趙又銘觀察新《續琉球國誌略》。聲木謹案﹕周書采輯頗詳﹐編纂有法﹐非苟作者。書共十六卷﹐卷首一卷﹐曾進呈禦覽﹐武英殿聚珍版爲之排印﹐無他刊本。趙編《續誌略》二卷﹐刊入《還硯齋全集》中﹐光緒壬午﹐桂秋黃樓家刊本。體例𨿽如前編﹐而采輯揜陋﹐無可考證。

梁彣致髙澍然書

將樂梁月山茂才彣﹐與光澤髙雨農舍人澍然書云「兄以學文學道爲二而一﹐而歸於有所自得﹐其說善矣。然以學文自居﹐而以學道爲諱﹐則未免惑於流俗之見﹐岐文與道而二之也。夫以道難明﹐古來大賢﹐猶必深造﹐然後有得﹐故有孳孳學道而道不明者﹐未有不學道而道能實有諸己也。學道而專有事於文﹐則道何由根諸中而心與之一﹖使道气果自充盈歟﹖抑以昌黎韓子因學文而見道﹐以是爲法而自信歟﹖彣觀韓子之言爲文也﹐取於心而注於手﹐汩汩然來﹐浩乎其沛然﹐言之短長與聲之髙下皆宜者﹐非其所自得乎。其所以至是者﹐曰由气盛﹐且曰﹕『气﹐水也。言﹐浮物也。』其所謂气先文而有﹐卽孟子所養之气是也﹐學道之效也。豈若今人專求諸篇章句字﹐與夫機趣意味﹐筆力骨格之間耶。其始之養是气也﹐不望於速成﹐不誘於勢利﹐非三代兩漢之書不敢觀﹐非聖人之志不敢存﹐行之乎仁義之途﹐遊之乎《詩》《書》之源﹐以養其根﹐加其膏﹐而後本深末茂﹐發爲文章﹐自然造道親切﹐盈而有餘﹐﹝一﹞言約而不失一辭。然則韓子之文之不可及者﹐正以學道功深﹐精實純粹之理充溢其中﹐所以閎中肆外﹐光輝發越而不可掩也。故或問韓子﹕『爲文宜何師﹖』必答曰﹕『師古聖賢人。』『如何師古聖賢人﹖』必答曰﹕『師其意﹐不師其辭。』又曰﹕『愈所能言者﹐皆古之道。』又曰﹕『愈之所志於古者﹐不惟其辭之好﹐好其道焉爾。』韓子曷嘗不學道﹐因學文而見道﹐此後人意忖之言耳。兄學韓之文﹐宜學韓之所以爲文。乃學文而諱言學道﹐謂古文近道﹐服習之久﹐得其气味之美﹐以爲文自有道气﹐而足以載乎道。如是云云﹐果得韓之所以養气者﹐爲之根柢歟﹖抑所謂道气﹐文成而後見之歟﹖如前之云﹐信乎善矣﹐如後之云﹐古人所謂載道者﹐或不近是也。韓子云﹕『志乎古﹐必遺乎今。』如必諱言學道﹐得無畏乎人之非笑﹐而以爲非笑﹐猶有人之見存歟﹖君子之務爲實學﹐由乎道也。其孳孳深造不已者﹐非苟避毀就譽﹐得熙熙攘攘輩稱之許之﹐以希名於世也。蓋求去疵全淳﹐積義理於中﹐以化其气質之私耳。如果施諸人倫日用間﹐內無偏辟回曲之慚﹐外之百體四肢﹐皆由順正而無悖於道。彼同流合污之口﹐忌訕百端﹐譬如落葉飄風之過耳﹐何足介懷﹐又何能撼其亭亭卓立之槪耶。以兄之才之學﹐果能挺然於世俗之上﹐勇往直前﹐追韓子之所以學道者而學文﹐則昔得其門而升堂者﹐今且入室﹐周其奧窔﹐寢饋其中﹐而以身爲昌黎矣﹐何必向昌黎口頭討气息生活耶。」云云。語見《近思齋書牘》中。聲木謹案﹕茂才篤志潛學﹐生平最服膺朱子﹐是篇論養气學文﹐亦頗有見到語。茂才尙撰有《四書題說》二卷﹑《正念齋語》二卷﹑《近思齋答問》一卷﹑《書牘》一卷﹑《雜著》一卷。建州丁汝恭編爲《月山遺書》﹐道光戊申孟春﹐貳堂樂集貲刊本﹐予已錄入《再續補匯刻書目》中。

林典史祠

徳淸兪蔭甫太史樾《春在堂隨筆》云「孤山新建林公祠﹐祠後卽其墓。林公名汝霖﹐字小巖﹐閩之侯官人﹐爲仁和縣典史。庚申之變﹐其母先縊﹐其女兄﹑妻女從之。公朝服坐堂﹐戕於粵賊﹐賊退後得其屍﹐面好如生。好事者收其全家之骸骨﹐葬於孤山﹐因其與和靖先生同姓也。公妻周氏﹐與余家有葭莩之戚﹐其幼時屢見之﹐不意其克成大節﹐爲湖山生色也。余在詁經精舍﹐曾以孤山林公祠碑名題﹐袁君建犖銘曰﹕『蔣侯鍾阜﹐閻尹江南﹐同爲縣尉﹐得公而三。』斯言允矣。」又云「林公之歿也﹐其父率諸孫匿於獄﹐賊退乃出﹐收其全家之屍﹐卽典史署中﹐掘地而瘞之。將徐謀遷葬﹐而杭城再陷於賊﹐父亦旋死﹐遂無知者。及亂定﹐偶治地而得其屍﹐面如生。一舊役識之﹐曰林公也。於是攺葬於孤山﹐至今祠墓巋然矣。然其舊瘞之處﹐全家骸骨﹐容或掇拾未盡。吳康甫大令攝仁和尉﹐乃就其地立石識之﹐並建祠而肖其象﹐朝衣危坐﹐手一巨觥﹐蓋其授命時情狀如此。又訪有張秀寶者﹐林公之義女﹐爲賊所殺﹐分其屍爲七。至今署中﹐時見靈異。因爲請旌﹐附祀於祠中。」云云。聲木謹案﹕林典史專祠修成﹐奉主入祠﹐先文莊公適任浙撫﹐官紳等請署以祠聯。當時允之﹐後以艱於措詞﹐未能寫付。後十餘年﹐罷居林下﹐偶思得之。文云「君不見﹐赫赫太師﹐長跪嶽武穆墓下﹔人誰信﹐區區典史﹐埋魂林和靖墳邊。」云云。並諭謂﹕「他日子孫有宦於浙者﹐務爲記得﹐制爲木聯﹐送至祠中懸掛﹐以償夙諾。」云云。慨自宣統辛亥﹐我朝易社爲屋﹐凡百政教﹐無不更攺﹐剿平粵撚匪及殉難之專祠﹐幾於無一不遭毀棄﹐林典史專祠﹐想亦在沒收之列。先文莊公當日𨿽言之如此﹐子孫竟不克如命﹐聲木姑識之於此。

楊浚撰述

侯官楊雪滄觀察浚學問淵雅﹐撰述宏富﹐所撰《冠悔堂全集》�種﹐光緒壬辰季秋﹐其五子幼雪��車隹等校刊本。中有《詩鈔》八卷﹑《文鈔》�捲﹑《駢體文鈔》六卷﹑《賦鈔》四卷﹑《聯語》三卷﹑《附錄》一卷﹑《易義鍼度補》八卷﹑《小演雅》一卷﹑《續錄》一卷﹑《別錄》一卷﹑《島居隨錄》五卷﹑《續錄》�捲﹑《三錄》�捲﹑《湄川誌略》�捲﹑《金筴揚言》�捲﹑《閩南唐賦》�捲﹑《閏竹居》��捲﹐予已錄入《再續補匯刻書目》中。聲木謹案﹕凡人籍貫只有一縣﹐卽撰書刊集﹐捲端亦以一縣著明﹐獨觀察刊集﹐捲端以「侯官」「晉江」分行排列﹐從未見他人有此。自我作古﹐實所未諭。觀察又雅好圖書﹑書畫﹑金石﹐搜羅甚備﹐研究頗精。復殫心經世之術﹐曾入通州徐淸惠公宗幹﹑湘陰左文襄公宗棠幕﹐於秦隴閒﹐馳驅萬里﹐復自嘉峪關﹐循河套﹐歷沙漠﹐度雁門﹐以入居庸﹐塞行數千里。晚年頗耽禪悅﹐並有佛經諸刻。在咸同閒﹐主東南壇坫﹐亦垂肆拾年。予亦錄入《藏書紀事詩補遺》及《國朝金石學錄》中﹐復記其大略於此。

孟超然撰述

閩縣孟瓶葊考功超然年甫四十﹐自四川學政任滿﹐以親老告歸﹐可謂孝思不匱﹐急流勇退者。本省巡撫﹝海寧﹞徐兩峯中丞嗣曾﹐延主鰲峯書院﹐以寬待士。與子弟談經校藝﹐人材輩出。語見《鰲峯書院志》。其學問文章﹐頗爲後人所稱述。撰述俗稱《孟氏八種》﹐予得見嘉慶廿年暮春﹐其弟子閩縣陳恭甫太史壽祺﹑��馮��太史縉等校刊《亦園亭全集》﹐實拾貳種。內計《焚香錄》壹捲﹑《求復錄》壹捲﹑《晚聞錄》壹捲﹑《家誡錄》貳捲﹑《廣愛錄》壹捲﹑《瓜棚避暑錄》貳捲﹑《城是錄》壹捲﹑《喪禮輯略》壹捲﹐以上卽俗名《孟氏八錄》﹐仍有《瓶葊居士詩鈔》捌捲﹑《文鈔》肆捲﹑《使粵日記》貳捲﹑《使蜀日記》伍捲。特記目錄於此﹐以供後人考核。

方貞觀病中詩

「可憐一病身如葉﹐扶上雕鞍馬不知」﹐此桐城方南塘��貞觀病中作詩也。《隨園詩話》誤錄爲某公子作﹐上句又訛爲「可憐病體輕於燕」﹐云云﹐可謂岐中有岐矣。

四筆卷八

北宋黃庭堅孝行

齊景公不死語

阮元經籍舉要

戴望等與妻失和

師範懷人詩鈔

焦循駁貞女論

鄧氏銅山

張宸代擬文字

吳汝綸興學冀州

冀縣誌論語

惇艮齋遺書

楚州叢書

子女謀刊先人遺集

衍義消夏宮詞書目補錄

張之洞與翁同龢交惡

女士戴禮撰述

女士黃淑畹詩句

印度甘地

漁洋詩則

曾國藩致方宗誠書

魯季孫意如出昭公

臺灣大略

同時兩多隆阿

萇楚齋四筆卷八

廬江劉聲木十枝撰

北宋黃庭堅孝行

北宋分寧黃魯直知州庭堅自號山穀道人﹐《與洪甥駒父書》云「老舅不孝﹐天降酷罰﹐外婆郡太﹐六月初八日棄背。諸孤叩地號天﹐無所告訴﹐苦痛煩冤﹐心肝崩裂。岑寂柰何﹐哀苦柰何。日月不居﹐奄經四七﹐攀號不逮﹐忍苦未死﹐柰何柰何。二十一日﹐七舅來自汝州﹐兄弟相持﹐號痛哀絕﹐柰何柰何。」又云「老舅哀悴﹐荼毒扶護﹐艱勤水行﹐略已半年。經此歲序﹐哀摧感咽﹐殆不自勝。今日入分寧界﹐溪山艸木﹐觸事傷心﹐柰何柰何。」又云「老舅孤苦病羸﹐苟活未死﹐粗能饘粥﹐以奉堂殯。日月不居﹐奄經祥練﹐追慕不逮﹐痛深屠割﹐柰何柰何。煩冤荼毒﹐殆不自勝﹐重以給事叔父之喪﹐號痛幾絕。創巨痛深﹐加以砭割﹐柰何柰何。」又《與洪甥龜父書》云「老舅霜露哀摧﹐比經祥練﹐追慕無冀﹐痛深屠割﹐柰何柰何。方此荼毒百骸殄瘁﹐又聞給事叔父之訃﹐一慟欲絕﹐柰何柰何。」云云。語見山谷尺牘。聲木謹案﹕知州以詩文詞字震耀千古﹐世僅知其爲文人﹐而不知其孝友至行尢爲卓絕﹐足以追配古聖仁賢。《宋史﹟文苑列傳》中云「哲宗立﹐召爲祕書郎﹑《神宗實錄》檢討官。踰年﹐遷著作佐郎﹐加集賢校理。《實錄》成﹐擢起居舍人。丁母艱﹐庭堅性篤孝﹐母病彌年﹐晝夜視顏色﹐衣不解帶。及亡﹐廬墓下﹐哀毀得疾幾殆。蘇軾爲侍從時﹐舉堅自代﹐其詞有『瓌偉之文﹐妙絕當世﹐孝友之行﹐追配古人』之語﹐其重之也如此。」云云。�����《山谷老人傳》云「元丰七年﹐遷朝奉郎。過郊﹐當任子﹐捨其子而官其兄之子。《神宗實錄》書成﹐當進一官﹐丐回授母夫人李。哲宗從之﹐遂封安康郡君。事母至孝﹐有曾閔之行。安康疾彌年﹐公晝夜視顏色﹐手湯劑﹐衣不解帶﹐時其疾痛苛養而敬抑搔之﹐至親滌廁牏﹐浣中裙云。遭母喪﹐哀毀過人﹐得疾幾殆。旣還葬﹐因廬墓側﹐終喪。先是﹐蘇軾嘗薦公自代﹐其略曰﹕『瑰瑋之文﹐妙絕當世﹐孝友之行﹐追配古人。』世以爲實錄。」云云。然予觀其致其甥數書﹐至情至性﹐流露於不覺﹐字字血淚﹐哀慕動人。言爲心聲﹐千載下﹐如聞見其當日哀毀之苦﹐予故摘錄其語並史傳﹐以告天下後世之爲人子孫者。

齊景公不死語

《春秋》昭公二十年﹐《左氏傳》云「齊景公飲酒樂﹐公曰﹕『古而無死﹐其樂若何﹖』晏子對﹕曰『古而無死﹐則古之樂也﹐君何﹝樂﹞﹝得﹞焉。昔爽鳩氏始居此地﹐季萴因之﹐有逢伯陵因之﹐蒲姑氏因之﹐而後太公因之。古﹝若﹞﹝者﹞無死﹐爽鳩﹝氏﹞之樂﹐非君所願也。』」云云。聲木謹案﹕秦始皇﹑漢武帝生當秦漢極盛之時﹐人君之樂﹐無過於此﹐是以欲不死﹐以常有是樂。齊景公生當晉平公﹑楚平王霸業衰微之時﹐齊秦崛起﹐競立於晉楚之列﹐志得意滿﹐無以弗加﹐是以有不死之志。晏子之對﹐不言後事而言古事﹐自昭然若揭﹐眞善於辭令矣。推之唐玄宗之於楊貴妃﹐亦自以爲夫婦之樂﹐無逾於此﹐故七月七日長生殿﹐夜半無人私語時﹐以來生夫婦相誓。後人𨿽以爲愚﹐當軸者不能知﹐皆所謂利令智昏﹐千古一轍。

阮元經籍舉要

臨桂龍翰臣方伯啟瑞﹐撰《經籍舉要》一卷﹐�������經徳堂家刊本。桐廬袁忠節公昶有增廣本﹐於光緒�����刊入《漸西村捨叢書》中。臚列各書﹐頗爲簡要﹐便於後人師資﹐是以流行甚廣﹐學者可手置一編矣。聲木謹案﹕儀徵阮文達公元﹐於乾隆五十九年二月﹐任山東學政時﹐亦刊有《經籍舉要》一卷﹐臚列較詳﹐大抵偏於考據者居多。後列書法一門﹐分篆﹑隸﹑楷﹑行艸四門。以《石鼓文》﹑唐李陽冰《城隍廟碑》又《謙卦》等石刻爲習篆碑﹐並注云「篆字當全以《說文》爲主﹐考訂六書偏旁﹐始可下筆﹐否則俗體斥散﹐不成聲意。」云云。以東漢諸隸碑又魏隸碑爲習隸碑﹐並注云「入手以《史晨》《禮器》爲淺便﹐唐隸不必學。」云云。以褚臨王右軍《樂毅論》﹑王大令《洛神賦十三行》﹑虞永興《夫子廟堂碑》﹑歐陽率更《九成宮醴泉銘》﹑鍾紹京《靈飛經》﹑顏魯公《多寶佛塔碑》《麻姑仙壇記》﹑柳誠懸《玄祕塔碑》﹑蔡君謨《荔支譜》﹑趙松雪小楷石刻﹐如《閒邪公家傳》之類﹐﹝爲習楷碑﹞並注云「各就筆性相近者臨寫。」云云。以定武摹本王右軍《蘭亭詩序》﹑顏魯公《爭坐位稿》《淳化閣》潭﹑鼎以下諸法帖爲行艸書碑﹐前有示云「所有刪本經書﹑小本髙頭講章﹑策略考﹑墨卷﹑律詩等﹐已經前院翁�奏禁在案。」云云。用意甚善﹐列應讀之書﹐亦應列不應讀之書﹐明白宣示﹐庶使士子不入岐途﹐極爲有用。光緒元年﹐南皮張文襄公之洞﹐任四川學政時﹐撰《輶軒語》一卷﹐後亦教人習篆隸等字﹐其例實始於文達﹐而書中無一語道及﹐殊不可解。先河後﹝江﹞﹝海﹞﹐例應於書中說明﹐文襄何諱言之﹐轉近於掠美矣。

戴望等與妻失和

徳淸戴子髙茂才望﹐自言夙世爲前明遺民某﹐少卽不樂仕進。稍長﹐目微眚﹐性僻﹐益與世忤。師事長洲陳碩甫徵君奐﹑宋於庭��翔鳳﹑陽湖劉申受禮部逢祿﹐復好博野顏習齋��元遺書﹐撰《顏氏學記》十卷﹑《論語戴氏注》十卷﹑《管子校正》八卷﹑《謫麐堂集》六卷。娶淩氏﹐彊婦人也﹐不能事姑﹐茂才與異居終其身。妻父淩教諭堃﹐好兵家言﹐通壬遁。茂才則曰『吾友教諭之學』﹐不識爲妻父。湖州陷時﹐教諭已謝官歸﹐先告人云﹕『吾當死於寇。』寇至竟死﹐云云。語見仁和譚仲修明府獻《復堂文續﹟亡友傳》。聲木謹案﹕湘潭楊重子��鈞﹐撰《艸堂之靈》十六卷﹐戊辰十二月﹐長沙排印本﹐中有紀題一條﹐文云「余繼室道昭﹐爲尹和白先生之中女﹐艸虫花卉﹐能承家學﹐得力於宋元人者深﹐惲冰不及也。惟性情乖悍﹐不宜室家﹐使我半生日居苦海﹐不爲容甫﹐終作孝標﹐境之慘者也。幸其畫法可以傳世﹐美長惡短﹐余亦慰焉。」云云。是皆室有彊婦﹐不宜室家﹐琴瑟旣不能諧﹐倡隨益爲無望﹐洵有如楊氏所云﹐境之慘者矣。

師範懷人詩鈔

滇西師荔扉明府範﹐撰《前後懷人詩鈔三種》﹐合爲一卷﹐嘉慶甲子春月﹐二餘堂自刊本。聲木謹案﹕第一種名《洞庭舟中雪夜懷人詩》﹐共捌拾貳首﹐首爲望江檀默齋先生等﹐每人詩一首。次名《小停雲館後懷人詩》﹐共玖拾捌首﹐首爲保山袁癡髯二尹等﹐亦每人詩一首。終爲《二餘堂癸亥除夕紀懷詩》﹐四十八首﹐人亦如之﹐首爲前粵東臬使李隨軒師等。合之共貳百貳拾捌首。每人各有七言絕句﹐綜所交遊﹐多知名士﹐幾徧天下。每人略序生平交遊﹐納於廿八字中﹐殊非易事。��法時帆祭酒式善並謂其詩以纏悱惻之音﹐達之以夷宕之筆﹐淺處能深﹐小中見大﹐此詩人旨也云云。是不獨謂其不忘故舊﹐深有合於朋友之義﹐並其詩亦謂之佳詩矣。

焦循駁貞女論

江都焦裏堂孝廉循鈔《依歸艸》﹐序中有云「熙甫泥女子從父之說﹐而禁室女之守貞。余深惡是說之似是而非﹐嘗撰《貞女辧》二篇﹐以袪其妄﹐世固已共見之。論者皆執《曾子問》之說﹐抑知《曾子問》之說非謂夫死而嫁也﹐謂夫遭喪而攺嫁也。執此以例諸夫死﹐亦宜例諸夫未死而遭喪。萬一熙甫之聘妻﹐捨熙甫而更適人﹐熙甫甘乎﹖或熙甫之女已受壻聘﹐熙甫能因壻之遭喪而攺適他姓乎﹖迂儒讀書不深﹐彊爲立論﹐往往言之而不能行﹐行之而適足以亂天下﹐大率類此。」云云。語見《雕菇樓集》﹐道光四年﹐儀徵阮����福嶺南節署刊本﹐後又編入《文選樓叢書》中。聲木謹案﹕熙甫太僕《貞女論》﹐𨿽亦本之禮經﹐非同杜撰﹐然知經而不知權﹐知常而不知變﹐﹝未﹞免主持太過﹐實有語病﹐屢遭後人駁斥﹐見於文集者極多。孝廉此文﹐更屬嘻笑怒罵﹐無所不至。後世之事﹐與三代相異者多矣﹐若事事與三代絜長較短﹐𨿽堯舜禹湯復生不能也﹐惜太僕未之思耳。

鄧氏銅山

郭家金穴﹐鄧氏銅山﹐載於《龍文鞭影》中。從前小兒初入學﹐讀徧《三字經》者﹐大抵卽讀是書﹐流傳已久。聲木謹案﹕銅山卽銅官山﹐在四川卬州東南。漢文帝特賜與黃頭郎鄧通﹐使得自行鼓鑄﹐故鄧氏之錢﹐布於天下﹐鄧氏亦富傾人主。卒以此致禍﹐景帝時﹐通以失業窮餓死。武帝時﹐里人卓王孫復購爲冶鑄之所﹐亦富甲天下云云。語見����是銅山之富﹐不獨鄧氏一人矣。

張宸代擬文字

順治�����遭逢端敬皇后喪﹐中書張宸撰禦祭文﹐中有「渺玆五夜之箴﹐永捲之聞何日﹔去我十臣之佐﹐邑姜之後誰人。」等語。世祖閱之﹐爲之墮淚云。語見華亭章鳴鶴��荀儔《谷水舊聞補》中。聲木謹案﹕張宸字靑琱﹐��人﹐����進士﹐由中書遷兵部職方司督捕主事﹐擅著作才。主事之文𨿽善﹐端賴我朝列聖相承﹐萬幾餘暇﹐稽古右文﹐陶鎔百代。是以代言諸臣所擬﹐眞能辧別涇渭﹐抉擇至當。華亭黃堂宮允之雋﹐於康熙��初入詞館時﹐亦以恭擬中元太廟祭文﹐獨邀聖祖仁皇帝睿賞﹐詢明爲宮允所撰﹐時旨授職編修﹐亦見於�����光緒辛丑﹐徳宗景皇帝奉孝欽顯皇后住陜西行在﹐翰林院撰《擬禦制太白山碑文》﹐不能稱旨﹐更命善化瞿文愼公鴻禨攺擬﹐始稱善。語見長沙余堯衢京卿肇康《瞿文愼公行狀》中。是我朝帝王之學﹐不特在盛時足以髙天下﹐時𨿽晚近﹐猶能辧別淑慝﹐如燭照數計﹐洵足超軼前代也。

吳汝綸興學冀州

桐城馬通伯學部其昶﹐撰《趙超甫先生墓表》﹐中有云「惟冀州自吾鄕吳至父先生蒞官﹐一以振起文化造士爲急﹐延禮通儒王君晉卿﹑賀君松坡﹑範君肯唐專教事﹐一時瑰異之材得所矩範﹐人人皆知文章利病流別﹐旁衍及他郡邑。而武昌張廉卿先生曁吳先生﹐又先後主蓮池講席﹐師友淵源﹐同流共貫﹐徒﹝尙﹞蔚興。於是北方文學之博﹐與東南侔矣﹐其髙才尢異十餘人﹐衡其一也。」云云。語見《抱潤軒文集》。聲木謹案﹕學部此論﹐洵爲確洽﹐書院專爲造就人材﹐非同虛設。但惜光緒末年﹐僅有冀州信都﹑保定蓮池二處﹐未能及於他省﹐爲可惜耳。然僅有二書院﹐教授得人﹐成績之偉大已如此。若合他省盡能如此﹐則文治之盛﹐不特侔於東南﹐直駕唐宋之上矣。

冀縣誌論語

《冀縣誌》云「男正位乎外﹐女正位乎內﹐數千年來﹐先王禮義之教﹐深入人心。𨿽匹夫匹婦﹐目不覩《詩》《書》﹐足不出裏閈﹐而循循於名教之中﹐其貞孝節烈之行﹐有學士大夫之所不及者。自新法肇興﹐少年狂蕩之徒﹐敢爲蔑倫毀教﹐無忌憚大言﹐以﹝蠱﹞惑人聽。通都大邑﹐間有漸染邪說﹐以便其姦私者。而鄕閭僻遠之區﹐守身抱節﹐習與性成﹐幾有澄之不淸﹐揚之不濁之槪﹐而婦人女子﹐蓋尢足風焉。孔子曰﹕『吾觀於鄕﹐而知王道之易』﹐正謂此也。」又云「人心風俗之變﹐大抵始於都會﹐而鄕裏之間﹐謹守古制﹐𨿽愚夫愚婦﹐有終其身不可移易者。孔子曰﹕『吾觀於鄕﹐而知王道之易易也。』」云云。聲木謹案﹕《冀縣誌》二十卷﹐爲新城王晉卿方伯樹棻所修﹐己巳仲秋排印本。其宗旨體例﹐全屬摹仿桐城吳摯甫京卿汝綸《深州風土記》﹐爲一時名著。其中議論﹐盱衡時事﹐感慨淋漓﹐最爲可取。在近時﹐尢爲對癥發藥﹐勿視爲老生常談也。

惇艮齋遺書

五臺徐廣軒郡丞潤第﹐撰《惇艮齋遺書》十七卷﹐道光戊申二月﹐其子��中丞繼畬福建撫署刊本。其目錄﹐予已錄入《再續補匯刻書目》中。前有中丞識云「謹案先君子中歲﹐卽潛心《易》學。官內閣中書時﹐不妄請謁﹐公餘閉門﹐手《周易》一編﹐冥思默識﹐證以儒先講學之書﹐旁推交通﹐獨有心得。嘉慶辛未﹐出爲湖北施南郡丞。川江覆舟﹐行李無長物﹐仍手鈔《周易》一冊﹐竟日摩對﹐瘴雨蠻煙﹐不覺其苦。解組後﹐僑寓中州﹐旋歸裏設帳﹐從遊日眾。諸生請業之餘﹐先君子輒爲講授儒學宗旨﹐證以《易象》。其人猝未領會﹐則伸紙疾書數千百言﹐或畫圖綴說﹐以啟悟之。」云云。聲木謹案﹕郡丞研精宋儒學術﹐深有得於周子主靜之說﹐溯其源於艮背﹐默契心融﹐旁推曲證﹐以證其說﹐故以「惇艮」名齋。厥後中丞周知四國之故﹐編輯譯本﹐成《瀛寰誌略》十卷﹐最爲風行﹐幾於無人不知。光緒年間﹐徐蔭軒協揆桐﹐官至協辦大學士﹐卽其孫也﹐復以研究宋儒學術名一時﹐可謂克承祖武矣。

楚州叢書

如臯冒鶴亭�部廣生﹐編輯《楚州叢書》﹐序云「往者吾嘗聞之蕭先生敬孚矣﹐蕭先生之言曰﹕『一國有一國之魂﹐文章學術者﹐中國之魂也。中國之大﹐苟一郡一叢書﹐一縣一叢書﹐推之至一家一叢書﹐合之爲一省之叢書﹐再合之爲一國之叢書﹐則國魂其歸來﹐不待招矣。』」云云。聲木謹案﹕孔子言「君子疾沒世而名不稱」﹐敬孚徵君所言﹐深得聖人疾沒世而名不稱遺意。推而至於一縣一家﹐乃極小範圍。果使古今載籍盡付剞劂﹐旣能綿學問於無窮﹐亦可寄精神於不朽﹐豈非天壤間一大快事。但知之匪艱﹐行之維艱。�部用其言﹐於光緒�����先有《冒氏叢書》之刻﹐癸丑��復有《永嘉詩人祠堂叢刊》之刊本﹐辛酉正月﹐又有《楚州叢書》之刊﹐得使廢墜載籍藉以流傳﹐仁人之言﹐其利溥矣。

子女謀刊先人遺集

明武功康對山侍講海《韓安人遺詩序》云「五泉子旣卒之十有四年﹐其內子安人屈氏亦卒。五泉子無子﹐有女異﹐痛其父母繼亡﹐身爲女子﹐不能發揚休光﹐以書貽余﹐張氏女荼毒匍匐之狀﹐歿不忍聞。謂父集已刻﹐而母有遺詩若干首﹐企余序之句刻焉。余聞安人貞淑矣﹐顧未知其能詩﹐而又精典如此。於戲﹗人莫不以士大夫多男子爲勝。五泉子也﹐不俟蓋棺而爭財﹝構﹞訟矣﹐其視厥身後﹐不知爲何如﹐可以同年語哉﹗有女如異﹐五泉子未爲無子也。五泉﹐朝邑人韓汝慶﹐諱邦靖﹐戊辰進士﹐山西布政司參議﹐卒時余嘗撰誄哀焉。安人﹐華陰都憲屈西溪公女﹐聰慧蓋自有云。」云云。文見《韓安人遺詩》卷首。聲木謹案﹕屈安人遺詩﹐其侄孫屈同宇奉政受善跋文云「安人全集﹐表姑異攜刊長安﹐未果。甲辰﹐不肖讀禮山中﹐念安人集久湮﹐搜之﹐僅得詩數首曁康太史徳涵序。𨿽不成帙﹐然隋珠和璧﹐得一亦稱寶矣。爰付剞劂﹐俟大方君子稱焉。」云云。據此﹐則安人遺詩﹐其女異𨿽茹苦含辛﹐志切表揚其母﹐實未及刊行﹐仍於明萬曆壬子孟夏﹐賴其侄孫屈奉政搜輯刊行。必非當時原本﹐其遺逸者必多﹐深爲可惜。我朝江陰夏永曦州判煒如﹐撰《軥錄齋稿》四卷﹐癸丑十月﹐同邑繆筱珊京卿荃孫爲之刊行。系用其第五女遺貲﹐特於每捲後著明﹐刊文一行﹐文云「第五女遺貲」。予特詳爲著明於《萇楚齋書目》中﹐以爲後人矜式。侯官陳��孝﹝廉﹞衍《石遺室詩話》云「吾友馬季立貽余《尺岡艸堂遺集》四冊﹐凡文四卷﹑詩八卷﹐而使爲之序﹐蓋季立鄕人陳君子瑜璞所著。君女適伊氏墨卿先生族弟﹐能文墨繪事﹐於季立爲舅之妻。陳君子早逝﹐遺集皆其女刊之﹐屬季立﹐求能詩文者爲序。」云云。寶山袁����康《淸風室詩鈔序》云「《淸風室詩集》五卷﹐予友錢君劍虹先徳鐵江之所著也。先生生平撰著甚富﹐其詩文集及他著述均未授梓。劍虹昆玉﹐撫玆手澤﹐默顧時艱﹐深懼萬一不愼﹐或至陷於水火﹐化作雲煙﹐後難於爲悔﹐因於前年在蘇﹐先將詩文集付梓。若我劍虹﹐則亦有不可及者。蓋值此禮教沈淪之日﹐革命之毒流及家庭﹐爲人子孫者﹐競各頑固其父祖﹐況手篋中遺稿﹐視若無足重輕﹐一任穴饑鼠﹑飽枯蟫﹐不加愛護﹐而劍虹於其先集冀永流傳﹐絕似饑者之求食﹐寒者之求衣﹐未遂此願而心志不快﹐以視邇日所稱識時俊傑﹐其賢不肖之相去何如。故序先生之詩之外﹐因復牽連及之﹐藉爲挽回風气之一助云。」云云。袁氏此話實獲我心﹐方今世教淩夷﹐風俗墮廢﹐世閒安有賢子孫如屈安人之女﹑夏州判之第五女﹑陳子瑜之女﹑錢明府之子﹐皆能追念先徳﹐愛護其撰述若此﹐其能永孝思於父母旣歿之後﹐當其父母生存之日﹐自必竭力事親﹐孝養有加﹐非尋常空言孝弟者所能及﹐已可知其故矣。

衍義消夏宮詞書目補錄

撰述以「衍義」名者﹐已見予《續筆》卷六﹐玆復有一種﹕��吳國士撰《周易衍義》�捲﹐上海同文印書館印本﹐見《學風》第壹卷第二期。以「消夏」名書﹐予於《隨筆》卷一已臚列﹝七﹞種﹐玆於書目中﹐復見中吳顧以安撰《丙子消夏錄》五卷﹐乾隆�����自刊本。趙紹祖亦撰《消夏錄》一卷﹐陸續自刊本。宮詞目錄已見余《隨筆》卷五﹑《續筆》卷一﹑《三筆》卷四與九﹐玆復見數種記之﹕��方天根撰《南漢宮詞》一卷�����馬嵰山刊本。��陸次云撰《宮詞》�捲﹐《澄江集》本。��劉誠撰《啟禎宮詞》�捲﹐��秦云撰《十國宮詞》�捲﹐皆《香艷叢書》本。聲木謹案﹕以上所載﹐有見與未見﹐姑記其目錄於此。

張之洞與翁同龢交惡

南皮張文襄公之洞《抱冰堂弟子記》云﹕一﹐己丑﹑庚寅間﹐大樞某﹑大司農某立意爲難﹐事事詰責﹐不問事理。夫抵粵省﹐政事無不翻駁者﹐奏咨字句﹐無不吹求者。醇賢親王大爲不平﹐乃於議覆所奏各事﹐一一皆奏請特旨準行﹐且事事皆極口稱獎。」云云。聲木謹案﹕侯官陳衍《石遺室詩話》云「廣雅相國敡歷內外數十年﹐捨髙陽李相國鴻藻外﹐孤立無助﹐而最有憾於翁叔平相國同龢﹐嘗有《抱冰室弟子記》百餘則﹐言之頗詳。己酉自定詩集﹐於《送同年翁仲淵殿撰從尊甫藥房先生出塞》詩自注詩後云﹕『藥房先生在詔獄時﹐余兩次入獄省視之﹐錄此詩以見余與翁氏分誼不淺。後來叔平相國一意傾陷﹐僅免於死﹐不亞奇章之於贊皇﹐此等孽緣不可解也。』」云云。據文襄自記及孝廉所云﹐文襄之於文恭﹐交惡可謂深矣。實則文襄外任﹐好大喜功﹐濫借洋債﹐開各省之先聲。文恭時任司農﹐力爲裁制﹐全屬公誼﹐原不失古大臣風度。文襄引爲私憾﹐極力詆斥﹐殊失和衷共濟之雅量矣。

女士戴禮撰述

玉環戴聖儀女士禮﹐撰《大戴禮集注》十三卷﹑《國朝列女傳》七卷﹑《女小學》四卷﹑《女小學韻語》二卷﹐已於光緒三十四年九月﹐由��章一山太史梫代爲進呈學部﹐靜海髙����毓浵爲之排印行世。聲木謹案﹕女士生當光緒末造﹐尙知以女徳爲重﹐篤守三綱之說﹐明君臣之大意﹐以殷頑自居﹐編輯女學各書﹐欲藉以挽回頹風敗俗﹐立志固若鳳凰之翔於千仞﹐而錦心繡口﹐亦屬髙莫與京﹐洵屬有功名教﹐爲巾幗中之完人。據侯官陳��孝廉衍《石遺室詩話》所云﹐非所以毀之﹐實所以譽之也。義理須求千載之是非﹐不在一時之犬吠厖鳴﹐惟字曰「聖儀」﹐於義實有未安。「儀」字爲宣統禦名﹐理應敬避。出書命名﹐在宣統紀元以前﹐已於書中聲明﹐﹝猶﹞可說也。「聖」字亦不宜輕用﹐𨿽訓詁中有數解﹐生於三代之後﹐亦理應敬避。孔子尙聖不自聖﹐況他人乎﹗

女士黃淑畹詩句

永福黃紉佩女士淑畹﹐爲莘田明府任第二女﹐詩有家法。當時頗爲錢塘陳句山太僕兆侖所稱賞之《梅花》詩云「風定月斜霜滿地﹐西廊人靜一聲鐘」之句﹐實仍從北宋林和靖《梅花》詩「疏影橫斜水淸淺﹐暗香浮動月黃昏」之句脫化而來﹐未足爲異。撰《綺窗餘事》一卷﹐附刊云窗主人十研老人《香艸箋詩注》後﹐於��己巳早冬﹐自刊袖珍寫字本。集中有《送春詞》絕句﹝六﹞﹝十八﹞首﹐其第七首云「夜合花開香滿臺﹐氤氳香气入簾來。」云云。不特「夜合花開香滿庭」已見唐人詩﹐且夜合開花在六七月﹐決非春花﹐用以送春﹐殊爲不合。至於唐人言其香滿庭﹐女士又謂氤氳香气﹐並非目見此花﹐全屬臆斷﹐予已有辧論﹐見於《﹝續﹞筆》捲﹝十﹞矣。

印度甘地

辛未三月��日﹐上海《申報﹟自由談》中﹐有元元撰《海外人物志》云﹕印度甘地凱歌。平日赤足袒胸﹐僅披一手織之粗布﹐以無拳無勇﹐不衫不履﹐侏儒佝僂﹐一亡國老民﹐竟戰勝海陸空軍世界一等之大英帝國﹐此全人類歷史上空前之奇觀也。印度國民黨首領聖哲甘地﹐自去年公布對英政府消極抵抗以來再次下獄﹐內外震動。英政府特召集倫惇圓棹會議﹐允許印度聯邦自治。參加者﹐印度王公各界各級代表百數十人﹐而其最後決議﹐仍須就此甫出囹圄﹑最髙權威﹐無冠王者之一言﹐而取其進止焉。甘地以階下囚﹐忽爲座上客﹐與大英帝王代表印度總督分庭抗禮﹐對等談話。至庚午十二月十七日﹐雙方簽定和約。大英帝國承認放棄對印度內政統治權﹐取消百年來傳統政策﹐如食鹽專賣等﹐大﹝赦﹞黨人﹐悉還封產﹐恢復言論出版集會及一切政治批評之自由﹐承﹝認﹞和平抵制英貨爲合法舉動。於是甘地乃宣言不合作主﹝義﹞暫作一停頓﹐但仍進步﹐對英要求完全獨立﹐並請願本國王公公開政權﹐實行民治。此甘地生平第一次大奏凱﹐亦東方民族文化復興勃然一大象徵也。據報簽約之一日﹐甘地未明卽起﹐率其徒侶﹐舉手向空﹐祈禱如儀﹐靜默半時。晨曦乍現﹐忽聞大聲轟動﹐如天崩地陷﹐萬馬奔馳﹐則團蕉以外﹐數十萬老幼男婦崇拜者踴躍歡呼﹐爭以一瞻道貌﹐一聆徳音爲快也。甘地誠人傑矣哉。」云云。聲木謹案﹕《申報﹟自由談》數日後﹐復有羅溫撰《甘地易服紀》云「甘地以努力印度革命﹐見嫉於英。其平日服裝﹐赤足木屐﹐腰圍短布﹐長髮毿毿﹐肩披粗劣之土織布氈﹐居然登堂﹐與印度總督及英國首相與外交官分庭抗禮﹐代表全印出席圓棹會議。其此種服裝﹐實爲其所提倡紡織及抵制外貨運動之指標。甘地希望本國紡織工業發達﹐使田野農夫不至虛擲每年六閱月之暇時﹐而得利用以從事生產。然欲振興紡織事業﹐一方面在抵制外貨﹐而一方面在乎實力提倡﹐故二十年以來﹐甘地腰布肩氈﹐不恥賤服。質言之﹐甘地所服﹐在印度亦爲最下等人之服裝﹐以爲眾導﹐馴至布非自織者屏不欲衣﹐其用心蓋良苦矣。然甘地幼年並不如是﹐觀其一八九零年就學英倫攝影﹐則衣服固甚入時。其在英也﹐於學問及服裝上﹐嘗喜與西友爭勝。所服之服﹐則棚街��之新樣﹐所加之冠﹐則純絲所織。卽一表之微﹐甘地亦必致書家中﹐得一金練配之而後稱意。卽晨起膏沐﹐費時亦多。領帶不厭一再重結﹐惟恐不美。對鏡理髮﹐左右覆額﹐倍極細意。其後學成﹐在印度及南非洲操律師業﹐衣履仍極整飭﹐特不如前之務好時尙耳。曾幾何時﹐甘地毅然棄去其收入丰厚之執業﹐並盡散家財﹐誓甘貧苦﹐起居服禦自儕於賤民﹐惟孳孳致力革命﹐以謀印度之獨立﹐其人格是何等偉大。英人譏甘地赤足露體﹐焉知此爲百折不撓之正气之所寓乎。」云云。甘地人品學術﹐二公所記頗有可取﹐其尢要者﹐莫如甘地毅然棄去其收入丰厚之執業等數語。凡人苟能如此﹐𨿽事之成敗未可知﹐其堅苦卓絕﹐固可髙天下後世矣。

漁洋詩則

益都趙秋谷宮贊執信﹐撰《聲調譜》一卷﹐自序謂﹕「嘗求其法於新城王阮亭﹐阮亭密不肯語﹐乃以古詩唐詩互相鉤稽而得之。」云云。是文簡當時尙不肯以此語人﹐決無此書傳之後世矣。而陽湖洪穉存太﹝史﹞亮吉《北江詩話》云「王新城尙書作《聲調譜》﹐然尙書生平所作歌行﹐實受聲調之累。」云云。湘鄕陳翼牟主事士芑《黃學廬雜述》云「案《聲調譜》乃趙秋谷作﹐不知穉存何以誤爲王作﹐當是一時失檢耳。」云云。是不特主事疑其誤﹐予往日亦嘗疑其誤也。不意近年得見《漁洋詩則》一卷﹐書僅肆拾叄頁﹐爲乾隆乙亥冬仲﹐商邱陳望之��淮塵定軒原刊寫字本﹐後有陳氏跋云「《漁洋詩則》一編﹐﹝阮﹞亭先生手授﹐家嚴藏諸笥篋﹐迄四十歲。先生爲詩家宗匠﹐著作不下數拾種﹐是編見稱藝林而流布絕少。小子淮謹奉庭訓﹐付剞劂以廣其傳﹐俾操觚者得窺先生之祕旨﹐識音律之楷模。李唐趙宋﹐章法犂然﹐《詩》云『伐柯伐柯﹐其則不遠』﹐誠斯刻之意也夫。」云云。聲木謹案﹕書中明列《聲調譜》三字﹐決非虛訛。中亦分《前譜》《後譜》《續譜》等名目。《前譜》錄於鵠《秦越人洞中詠》﹐失名《息舟荊溪入陽羨南山遊善權寺呈李功曹》等五言古詩二首﹐蘇軾《西山詩和者三十餘人再次前韻爲謝》﹐又《和蔣夔寄茶》等七言古詩二首﹐李賀《正月》《三月》《五月》《七月》《九月》《十月》樂詞陸首﹐杜牧《夏日送盧霈秀才歸王屋山將欲赴舉》﹐李商隱《落花》等五言律詩二首。《後譜》錄岑參《與髙適薛據同登慈恩寺塔》﹐王維《崔濮陽兄季重前山興》﹐又《靑溪》﹐孟浩然《秋登萬山寄張五》﹐又《夏日南亭懷辛大》﹐李白《扶風豪士歌》﹐又《﹝同﹞族弟金城尉叔卿燭照山水壁畫歌》﹐又《夢遊天姥吟畱別》﹐杜甫《樂遊園歌》﹐又《渼陂行》﹐又《丹靑引》﹐又《寄韓諫議注》﹐韓愈《陸渾山火和皇甫湜用其韻》﹐又《雪後寄崔二十六丞公》﹐李商隱《韓碑》等五七言古詩拾伍首﹐沈佺期《和杜麟臺元志春情》﹐白居易《宿東亭曉興》等齊梁體貳首﹐白居易《小閣閒坐》﹐溫庭筠《邊﹝笳﹞曲》﹐李商隱《晴雲》等半格詩叄首﹐杜甫《月夜》﹐之《春宿左省》﹐又《送遠》﹐王維《登裴秀才小臺作》﹐孟浩然《與諸子登硯山》﹐又《廣陵別薛八》等五言律詩陸首﹐杜甫《望嶽》﹐又《和裴迪登蜀州東亭送客逢早梅相憶見寄》﹐又《所思》﹐又《小寒食舟中作》等七言律詩肆首﹐孟郊《古﹝意﹞﹝怨﹞》﹐又《送別》等五言絕句貳首﹐李白《橫江詞》﹐又《山中問答》﹐又《山中與幽人對酌》﹐皮日休《夜會問答》等七言絕句伍首。《續譜》錄曹植《怨歌行》﹐任華《雜言寄杜拾遺》﹐李白《蜀道難》等三首﹐王昌齡《箜篌引》柏梁體一首﹐後附馮班《古今樂府論》陸頁﹐《漁洋論詩》拾頁。元和惠﹝定﹞宇徵君棟﹐撰《精華錄訓纂》廿卷﹐搜羅文簡生平撰述﹐以資考證﹐頗多罕見之本﹐而獨無此書目。復列文簡生平撰述未見書八種﹐亦無此書目。是此書不特流傳絕罕﹐且知之者亦甚少﹐從未見他人著錄。予因其卷帙僅二十三頁﹐故備錄其詩目﹐以供未見是書者之研究。有此目錄﹐亦可自行推測得之矣。

曾國藩致方宗誠書

湘鄕曾文正公國藩﹐致桐城方存之京卿宗誠書云「大文義理精密﹐而琢句鑄字﹐每失之率易。僕嘗勸人多讀《漢書》《文選》﹐以二書造句措字﹐猶有《六經》遺意。聞王懷祖先生亦勸人讀此二書﹐謂《漢書》爲訓詁之津梁﹐《文選》爲詞章之淵藪﹐與鄙說微有不同﹐然講訓詁則下字不苟﹐精詞章則造句不造﹐其歸一也。又嘗聞梅伯言郎中說﹐古文須從王荊公刮磨一過﹐古詩須從黃谷山刮磨一過﹐此卽韓公陳言務去之義﹐足醫下筆率易之病。閣下好學多聞﹐望更於此加意﹐庶講說義理之文﹐堅凝而不失之浮。是否仍期互相質證。」又書云「前讀寄示大文二首﹐理精而詞稍率﹐輒獻芻言﹐互相質證。閣下不以爲非﹐反更欿然自貶﹐精益求精。義理﹑詞章﹑考據三者兼營﹐固屬大善﹐否則力有未遑﹐自當專晰義理﹐以明先立乎其大者之道。望閣下無因鄙言而旁騖駢枝﹐翻失故步﹐但於宂句率字﹐稍一加意﹐期於矜愼不苟而已。」云云。聲木謹案﹕文正又有與湘鄕劉霞軒中丞蓉書﹐云「大著遊記二首﹐以義理言﹐則多精當﹐以文字言﹐終少彊勁之气。自孔孟以後﹐惟濂溪《通書》﹐橫渠《正蒙》﹐道與文﹐可謂兼至交盡。其次如昌黎《原道》﹐子固《學記》﹐朱子《大學序》﹐寥寥數篇而已。此外﹐則道與文﹐竟不能不離而爲二。鄙意欲發明義理﹐則當法經說﹑語窟﹐及各語錄﹑札記。欲學爲文﹐則當掃蕩一副舊習﹐赤地新立﹐將前此所業蕩然﹐若喪其所有﹐乃始別有一番文境。望溪所以不得入古人之閫奧者﹐正爲兩下兼顧﹐以致無可怡說﹐輒妄施批點。極知無當髙深之萬一﹐然各有本師﹐未敢自誣其家法以從人也。」云云。皆前人學問祕訣。方書僅見手迹﹐更可珍玩。

魯季孫意如出昭公

春秋時﹐魯季孫意如出昭公﹐自攝國政八年﹐千古不平之事﹐孰有甚於此者。然據《春秋》昭公廿五年《左氏傳》﹐歷敍季公鳥等事﹐至爲詳盡。其所以瑣瑣記明者﹐實隱寓季孫意如並無大過﹐昭公不忍小忿﹐致蒙大難。魯政久在三家﹐無可挽回﹐何況伐非其罪。不能專責意如之罪﹐已於言外見之﹐此韓文公所謂左氏浮誇是也。

臺灣大略

臺灣𨿽屬一省﹐實系一島﹐已於光緒乙未﹐割歸日本。其東西相距伍百餘里﹐南北相距一千捌百餘里。東界生蕃地﹐西界澎湖島﹐南界海磯頭﹐北界基隆城。光緒八年﹐朝廷知爲閩粵門戶﹐海疆重鎭﹐極力經營﹐設縣分治﹐視前較爲周備。一曰臺灣府﹐統屬臺灣縣﹐彰化縣﹐雲林縣﹐苗粟縣﹐埔里社廳。二曰臺南府﹐統屬安平縣﹐鳳山縣﹐嘉義縣﹐澎湖廳﹐恆春縣。三曰臺北府﹐統屬淡水縣﹐新竹縣﹐基隆廳﹐宜蘭縣。四曰臺東直隸州﹐尙無屬縣。今𨿽淪爲異域﹐略記其崖略於此。

同時兩多隆阿

長白多隆阿字文希﹐舒穆錄氏﹐道光乙酉拔貢。撰《毛詩多識》二卷﹐止於《曹風》﹐疑非完書。烏程劉翰怡京卿承幹﹐刊入《求恕齋叢書》中。聲木謹案﹕咸同間﹐��多忠勇公隆阿與之同時﹐姓名三字皆同。忠勇剿平粵撚回等匪﹐戰功卓著﹐曾任欽差大臣﹐專剿陜西回匪。後於盩厔中炮﹐子傷左目﹐卒於軍﹐年僅四十有七。贈太子太保﹐賞一等輕車都尉﹐勅建專祠﹐並入祀潘忠祠。是又一人矣。

四筆卷九

論檀弓子路原壤二節

張之洞書室聯語

五代興復聖廟

揚州興衰

亢樹滋論文

二女弟子詩

常州詩社地址

明詩社名氏

論香奩體詩

國朝藏書宏富補錄二家

太湖趙氏四世翰林

魯晉連弒二君等事

萇楚齋四筆卷九

廬江劉聲木十枝撰

論檀弓子路原壤二節

《檀弓》載子路曰「傷哉貧也﹗生無以爲養﹐死無以爲禮也。」孔子曰「啜菽飲水盡其歡﹐斯之謂孝。斂手足形還葬而無槨稱其財﹐斯之謂禮。」又載孔子之故人曰原壤﹐其母死﹐夫子助之沐槨。原壤登木曰「久矣﹐予之不托於音也。」歌曰「貍首之班然﹐執女手之捲然。」夫子爲弗聞也者而過之。從者曰「子未可以已乎﹖」夫子曰「丘聞之﹐親者毋失其爲親也﹐故者毋失其爲故也。」云云。聲木謹案﹕子路事親盡孝﹐親死後猶追慕無已﹐故孔子以盡孝不在財帛﹐嘉其以力事親﹐故慰藉之。原壤旣爲孔子故人﹐豈有不孝之理。登木而歌﹐意在嘉孔子助之﹐使其得盡孝道﹐所以謝故人也。此皆孔子教孝之微意也。後人以爲原壤歌爲不孝﹐殊不謂然。原壤夷俟﹐稍不如禮﹐孔子尙以杖擊其脛。豈有聽其不孝父母﹐不施教誨﹐不加責斥﹐轉以親故爲解說乎﹗孔子心知其以歌謝故人﹐故云「親者毋失其爲親也﹐故者毋失其爲故也。」猶言我助之﹐不失親故之理。原壤歌謝亦如之。孔子爲弗聞也者而過之﹐孔子以助之合乎理﹐不敢當其謝也﹐故若弗聞。從者不知其意﹐欲止其歌﹐故孔子申言之。古書簡質﹐數十字抵後人千萬言﹐見智見仁﹐原無一定﹐𨿽竭畢生之力﹐亦渺不知微言大意之所在也。

張之洞書室聯語

光緒乙未﹐從兄獻夫觀察爾翼﹐丁母憂服闋﹐簡放江西督糧道缺﹐由北回南。時南皮張文襄公之洞﹐署理兩江總督篆﹐因便道謁之。延見於書室﹐竊窺其門聯﹐爲「縱橫百家﹐才大如海﹔安坐一室﹐意古於天」十六字。意以爲文襄自撰﹐嘆爲得未曾有﹐歸而告於予。予時年十八﹐意謂縱令文襄宏才博學﹐此等舉動﹐實屬矜張誇誕﹐自詡太甚﹐轉近淺陋﹐誠無足取。孔子曰「如有周公之才之美﹐使驕且吝﹐其餘不足觀也已。」況他人乎﹗後見《楹聯集錦》中實早有此聯﹐並非出於文襄自撰。蓋文襄到署任之時﹐江寧﹑上元兩首縣承辦督署差﹐書貼此聯﹐以爲逢迎長官之用﹐亦未可知。或曰聯語𨿽早有﹐焉知非文襄自詡如此﹐以疑存疑可也。

五代興復聖廟

南城曾薌嶼��廷枚《遊戲三昧》云「馮道鎭南陽﹐郡中宣聖廟壞﹐有酒戶十餘輩﹐投狀乞修。道未及判﹐有幕客題狀後云﹕『槐影參差覆杏壇﹐儒門子弟盡髙官。卻教酒戶重修廟﹐覓我慚惶也不難。』道因遽罷其請﹐出己俸重修。按《五代史》﹐李谷爲陳州防禦使三日﹐謁夫子廟﹐惟破屋三間﹐中存聖像。有伶人李花開﹐進口號曰﹕『破落三間屋﹐蕭條一旅人。不知負何事﹐生死厄於陳。』谷驚嘆﹐遽出俸修之。五代學校廢壞如此﹐賴滑稽之言始可復﹐故可爲浩嘆。」云云。聲木謹案﹕五代時﹐廉恥道喪﹐風俗頹敗﹐聖人之教𨿽晦塞﹐尙未敢倡言去之也。故聖廟𨿽荒蕪﹐學士大夫猶時至展禮﹐得一言而廟貌如新。其語出自伶人之口﹐千載下﹐猶足令人生無窮感慨矣。

揚州興衰

揚州在唐時最繁盛﹐故張祜有「人生只合揚州死」之句﹐以爲天下勝境﹐莫有過於此者。今廣陵視淮陰﹐反若不及﹐地之盛衰無常﹐由於天數。昔之繁華﹐今之寂寞﹐焉知他日不至於繁華乎﹐有識者寧不爲之一嘅也。瓊臺邱公《夜泊淮安西湖嘴有感》詩曰「十里珠樓兩岸舟﹐夜深歌舞幾曾休。揚州千載繁華事﹐移在西湖嘴上頭。」云云。語見明吳縣兪子容��弁《山樵暇語》。聲木謹案﹕揚州之所以驟焉繁盛﹐實由於東晉偏安江左﹐而始例爲丞相所領郡。「腰纏拾萬貫﹐騎鶴上揚州」﹐�����已有此語。唐時揚州﹐富庶更甲天下﹐時人稱爲揚一益二﹐言揚州第一﹐益州爲次﹐可以想見當時家給人足景象。張祜生於唐中葉﹐故詩云「人生只合揚州死﹐禪智山光好墓田。」云云。是不特生願在揚﹐死亦不願離揚﹐尢屬可笑。至我朝揚州復盛﹐榦隆中葉﹐儀徵李艾塘��斗﹐撰《揚州畫舫錄》十八卷﹐記載甚詳。繁華盛事﹐卽屬承平樂事。光緒末年﹐聲木屢遊揚州﹐往年盛迹﹐千不存壹﹐頗有憔悴堪憐之感﹐所謂瘦西湖者﹐適成其爲瘦而已矣。

亢樹滋論文

吳縣亢鐵卿��樹滋《蔭堂文集序》云「有才子之文﹐有儒者之文。選聲必求其精﹐摛藻必極其麗﹐煩稱博引﹐斑剝滿紙﹐才子之文也。論道必宗經﹐論治必宗史﹐周規折矩而不爲佶屈無益之言﹐儒者之文也。」又《偶閒錄序》云「余惟古人文辭有醇有駁﹐有醇有駁參﹐在學者善取之而已。」云云。見《市隱書屋文鈔》。聲木謹案﹕��此數語甚爲簡明﹐眞讀書學文者要訣。所謂「才子之文」﹐卽榮世之文﹐「儒者之文」﹐卽傳世之文也。其所著《市隱卮言》又云「博大昌明﹐雄深肅括﹐盛世之文也。淸修雅潔﹐平正通達﹐平世之文也。艱僻晦澀﹐委靡纖佻﹐衰世之文也。猖狂詭誕﹐蔓衍支離﹐亂世之文也。」云云。而南皮張文襄公之洞《抱冰堂弟子記》云「一﹐最惡六朝文字。謂南北朝乃兵戈分裂﹐道喪文敝之世﹐效之何爲。凡文章本無根柢﹐詞華而號稱六朝駢體﹐以纖仄拗澀字句彊湊成篇者﹐必黜之。書法不諳筆勢結字﹐而隸楷雜揉﹐假托包派者亦然。謂此輩詭異險怪﹐欺世敗俗﹐習爲愁苦之象﹐舉世無寧宇矣。果不數年而大亂疊起﹐士大夫始悟此論之識微見遠。」云云。皆極論詩﹑文字流獘﹐關乎天下治亂﹐語𨿽似創﹐實爲確切而不可易﹐文襄語尢爲沈痛。然吾觀光緒中葉以後﹐誠衰世之文﹐宣統以後﹐則亂世之文﹐與��所言之文﹐若合符節。

二女弟子詩

錢塘袁簡齋明府枚﹐編《隨園女弟子詩》六卷﹐錄貳拾捌人﹐刻入《隨園全集》中﹐當時頗爲輿論所不容。諸城劉文淸公墉﹐任江寧府知府時﹐頗欲逮治。後𨿽托人關說免究﹐明府始終不敢久居江寧﹐每以看山爲名﹐恆出遊於外﹐以避免他人指摘﹐予已錄入《﹝隨﹞筆》捲﹝七﹞矣。不謂竟有錢塘陳雲伯明府文述踵其所爲﹐亦編《碧城仙館女弟子詩》二卷﹐錄貳拾貳人﹐道光壬寅夏月﹐聽香閣自刊本。隨園生平﹐在我朝最不理於人口。姚姬傳郎中鼐爲之作墓志銘﹐當時人士﹐頗有規其不應作者﹐見《惜抱軒尺牘》。陳氏祖述隨園﹐專取其短﹐眞不善學柳下惠者。兩明府皆籍隸錢塘﹐以文采風流自喜﹐豈輕薄兒郎專生於錢塘江上耶﹐嘻﹐異矣。

常州詩社地址

武進趙少芬��震﹐編《毘陵詩錄》八卷﹑《補遺》一卷﹐壬戌秋月排印本。其緒言中有云「武﹑陽夙稱詩國﹐淸初六逸﹐洪北江先生以楊爲首。鄒吁士﹑董文友﹑陳賡明﹑龔介眉四先生稱毘陵四家。其時有谷貽社﹑浣花社﹑峨眉社﹑碧山吟社﹐互張旗鼓﹐學子翕然從之。乾隆壬寅﹑癸卯間﹐家味辛先生偕蔣辛仲﹑程命三﹑莊勉余﹑蜚英﹑臯直五先生共舉吟社﹐聞風入社﹐時有增加。數十年大略言之﹐若楊氏騰光館﹑趙氏山茶廳﹑味辛齋﹑湯氏東坡遺館﹑左氏念宛齋﹑洪氏捲葹閣﹑管氏讀雪山房﹑陸氏崇百藥齋﹑雙白燕堂﹑汪氏采眞軒﹐爲詩人觴詠最盛之所。庚申後僅存山茶廳﹑讀雪山房﹑東坡遺館﹑采眞軒﹐賡歌久歇。采眞軒今且爲握算之所矣。」云云。聲木謹案﹕我朝常州文學之盛﹐堪與吾皖桐城相埒。自明潘蜀藻��江編《龍眠風雅》��捲後﹐王悔生學博灼復編《樅陽詩選》廿卷﹐徐六襄明府璈繼編《桐舊集》四十二卷﹐馬公實別駕樹華更編《桐城馬氏詩鈔》七十卷﹐皆刊本流傳﹐稱爲承平盛事。今日𨿽人往風徽﹐足令後人追思欣慕﹐生無窮感慨﹐誠有如陽湖李申耆明府兆洛《舊言集》所云「使人悠然以思﹐忽然以悲。」云云。有不知其然而然者。緒言中又云「聞李養一先生之教人也﹐不勸之學詩﹐病其無實益。」云云。明府時當承平詩道極盛之時﹐不勸人學詩﹐誠爲卓見。

明詩社名氏

貴陽陳����田﹐自號野靈山樵﹐於光緒癸未至光緒己﹝巳﹞﹝丑﹞﹐十七閱寒暑﹐閱明詩幾及肆千家﹐輯成《明詩紀事》﹐分爲十簽。甲簽叄拾捲﹐己亥秋杪﹐聽詩齋自刊《陳氏叢書》本。乙簽貳拾貳捲﹐光緒甲辰孟冬刊本。丙簽拾貳捲﹐光緒丙午孟冬刊本。丁簽拾柒捲﹐光緒丁未仲冬刊本。戊簽貳拾貳捲﹐光緒戊申仲夏刊本。己簽貳拾捲﹐宣統己酉春仲刊本。聲木謹案﹕明人學問疏漏﹐卽偶有撰述﹐徵引羣籍﹐滅沒書名名氏。使後人讀之﹐惝恍迷離﹐不知誰何﹐最爲盜竊惡陋習气。獨喜以詩相標榜﹐別立社名﹐出奴入主﹐任意增損﹐不計詩之工拙﹐但憑一己之愛略。予於《﹝續﹞筆》捲﹝十﹞已略記明七子等之名氏﹐侯官陳��孝廉衍《石遺室詩話》亦臚列未詳﹐玆就《明詩紀事》中﹐鈔錄其名氏﹑官爵﹑撰述﹐條分縷悉﹐便於觀覽﹐庶足以見一代之風气焉。

髙啟﹑北郭十子。諸書所載非一﹐又稱髙楊張徐爲四家。髙啟字季迪﹐長洲人。與修《元史》﹐授編修﹐官戶部侍郎。撰《靑邱集》十八卷﹐金檀注。楊基字孟載﹐嘉州人。官山西按察使﹐撰《眉葊集》十二卷。張羽字來儀﹐潯陽人。元舉人﹐官太常寺丞。撰《靜居集》六卷。徐蕡字幼文﹐吳人。官河南左布政使﹐撰《北郭集》六卷。余堯臣字唐卿﹐永嘉人。官新鄭丞﹐撰《菜薖集》�捲。王行字止仲﹐長洲人﹐撰《半軒》《楮園》二集�捲。宋克字仲溫﹐長洲人﹐官鳳翔府同知。呂敏字志學﹐長洲人。元﹝進﹞士﹐官無錫教諭。撰《無礙居士集》�捲。陳則字大度﹐昆山人。諸生﹐官戶部侍郎。王彜字常宗﹐嘉定人。預修《元史》﹐薦入翰林。撰《三近齋稿》�捲。釋道衍卽姚廣孝﹐字斯道﹐長洲人。官太子少師﹐謚恭靖。撰《逃虛子集》十卷。黃觀字瀾伯﹐一字尙賓﹐貴池人﹐初從父贅姓許。洪武辛未﹐第一人及第﹐累官禮部右侍郎。建文初﹐攺右侍中﹐掌尙寶司事。奉詔募兵﹐聞金川門師入﹐投羅剎磯死。或云有集﹐藏泰州儲瓘尙書家。

會稽二肅唐肅字處敬﹐會稽人。元學正﹐官翰林院編修。撰《丹崖集》八卷。謝肅字原功﹐上虞人。舉明經﹐官福建僉事。撰《密葊集》八卷。南園五子﹐亦稱廣中五先生。孫蕡字仲衍﹐南海人。洪武庚戌舉人﹐官蘇州經歷。撰《西葊集》八卷。黃哲字庸之﹐番禺人。官東平通判﹐撰《雪篷集》�捲。王佐字彥舉﹐河東人﹐移居南海。官給事中﹐撰《聽雨軒》《瀛洲》二集�捲。李徳字仲修﹐番禺人。官義寧學官﹐撰《易葊集》�捲。趙介字伯貞﹐番禺人﹐撰《臨淸集》�捲。

閩十子。亦有去林鴻者。林鴻字子羽﹐福淸人。官禮部員外郎﹐撰《鳴盛集》四卷。王恭字安中﹐號皆山樵者﹐閩縣人。官翰林典籍。撰《白雲樵唱》�捲﹑《鳳臺淸嘯》�捲﹑《艸澤狂歌》�捲。王偁字孟揚﹐永福人。洪武庚午舉人﹐官國史檢討。撰《虛舟集》五卷。髙廷禮初名棅﹐字彥恢﹐長樂人。官翰林典籍。撰《嘯臺集》廿卷﹑《木天淸气集》十四卷。陳亮字景明﹐長樂人﹐撰《儲玉齋集》�捲。鄭定字孟宣﹐閩縣人。官國子助教﹐撰《澹齋集》�捲。王襃字中美﹐閩縣人。洪武癸酉舉人﹐官漢府紀善。撰《養靜集》�捲。唐泰字亨仲﹐閩縣人。洪武甲戌進士﹐官陜西副使。撰《善鳴集》�捲。周元字微之﹐閩縣人﹐林鴻弟子。官禮部員外郎﹐撰《宜秋集》�捲。黃元字立之﹐侯官人﹐林鴻弟子﹐官泉州訓導。

景泰十才子劉溥字原博﹐長洲人。官太醫院吏目﹐撰《艸窗集》二卷。湯胤績字公讓﹐濠梁人。官參將﹐戰歿。撰《東谷集》十卷。蘇平字秉衡﹐海寧人。舉賢良方正﹐撰《雪溪漁唱》�捲。蘇正字秉貞﹐平弟﹐撰《云壑集》�捲。沈愚字通理﹐號崆峒生﹐昆山人。撰《篔籟》《吳歈》二集�捲。晏鐸字振之﹐富順人。永樂戊戌進士﹐官監察禦史。撰《靑雲集》�捲。王淮字柏原﹐慈溪人﹐撰《大塊稿》�捲。鄒亮字克明﹐長洲人。官南監察禦史﹐撰《鳴珂》《漱芳》等集�捲。蔣主忠字存恕﹐儀眞人。王貞慶字善甫﹐定遠人﹐撰《茗艼集》�捲。

宏治十才子。李夢陽﹑何景明﹑徐禎卿﹑邊貢﹑王廷相﹑康海﹑王九思又號七子。李夢陽字獻吉﹐慶陽人。宏治癸丑進士﹐官江西提學副使﹐追謚景文。撰《空同集》六十卷。何景明字仲默﹐信陽人。宏治壬戌進士﹐官陜西提學副使。撰《大復集》三十八卷。徐禎卿字昌谷﹐常熟人。宏治乙丑進士﹐官大理寺左丞副。撰《迪功集》�捲。邊貢字廷實﹐歷城人。宏治丙辰進士﹐官戶部尙書。撰《華泉集》十四卷。朱應登字升之﹐寶應人。宏治己未進士﹐官雲南布政司右參議。撰《淩溪集》十七卷。顧璘字華玉﹐上元人。宏治丙辰進士﹐官刑部尙書。撰《浮湘》《山中》《憑幾》《歸田》《息園》《緩慟》等集�捲。陳沂字魯南﹐上元人。正徳丁丑進士﹐官太僕寺卿。撰《遂初齋》《拘墟館》二集�捲。鄭善夫字繼之﹐閩縣人。宏治乙丑進士﹐官吏部郎中。撰《少谷山人集》廿五卷。康海字徳涵﹐武功人。宏治壬戌進士﹐官翰林院修撰。撰《對山集》四十四卷。王九思字敬夫﹐鄠縣人。宏治丙辰進士﹐官吏部郎中。撰《渼陂集》十六卷﹑《續集》三卷。王廷相字子衡﹐儀封人。宏治壬戌進士﹐官兵部尙書﹑太子太保﹐謚肅敏。撰《家藏集》五十六卷﹑《內臺集》七卷。

海岱詩社捌人﹐撰《海岱會集》十二卷。石存禮字敬夫﹐益都人。宏治庚戌進士﹐官紹興府知府。藍田馮裕字伯順﹐臨昫人。正徳戊辰進士﹐官雲南按察副使。劉澄甫字子靜﹐壽光人。正徳戊辰進士﹐官山西參議。撰《山泉集》�捲。陳經字伯常﹐益都人。正徳甲戌進士﹐官兵部尙書。黃卿字時庸﹐益都人。正徳戊辰進士﹐官江西布政使。撰《編苕集》�捲。劉淵甫字子宏﹐澄甫弟。正徳庚午舉人﹐官漢陽府知府。撰《海岱稿》�捲。楊應奎字文煥﹐益都人。正徳辛未進士﹐官南陽府知府。撰《澠谷集》�捲。

金陵三俊顧璘已見前陳沂已見前王韋字欽佩﹐上元人。宏治乙丑進士﹐官南太僕寺少卿。撰《南原集》七卷。小瀛洲社拾人朱朴字元素﹐海鹽人﹐布衣﹐撰《西村集》三卷。陳鑑字用明﹐海鹽人﹐布衣﹐撰《句溪集》�捲。錢琦字公良﹐海鹽人。正徳戊辰進士﹐官思南府知府。撰《東畬集》十四卷。吳昂字徳翼﹐海鹽人。宏治乙丑進士﹐官福建布政使。撰《南溪集》�捲。徐泰字子元﹐海鹽人。宏治甲子舉人﹐官光澤縣知縣。撰《玉池稿》�捲。徐咸字子正﹐泰弟。正徳辛未進士﹐官襄陽府知府。撰《東濱三稿》�捲。鍾梁字彥材﹐海鹽人。正徳甲戌進士﹐官南昌府知府。撰《西臯集》�捲。陳瀛字古崖﹐海鹽人。監生﹐官龍巖縣知縣。劉銳字蓄之﹐��人。官海寧指揮使﹐撰《海村集》�捲。釋永瑛字石林。

嘉靖八才子李開先字伯華﹐章邱人。嘉靖己丑進士﹐官太常寺少卿。撰《中麓閒居集》十二卷。王愼中字道思﹐晉江人。嘉靖丙戌進士﹐官河南參議。撰《遵巖集》四十卷。唐順之字應徳﹐武進人。嘉靖己丑進士﹐官僉都禦史﹐謚文襄。撰《荊川先生集》十二卷。陳束字約之﹐鄞縣人。嘉靖己丑進士﹐官河南提學副使。撰《後岡集》二卷。趙時春字景仁﹐平涼人。嘉靖丙戌進士﹐官右僉都禦史。撰《浚谷集》十七卷。任瀚字少海﹐南充人。嘉靖己丑進士﹐官春坊司直。撰《忠齋集》�捲。熊過字叔仁﹐富順人。嘉靖己丑進士﹐官禮部郎中。撰《南沙集》八卷。呂髙字山甫﹐丹徒人。嘉靖己丑進士﹐官太僕寺少卿。撰《江峯漫稿》�捲。

嘉靖後七子李攀龍字於鱗﹐歷城人。嘉靖甲辰進士﹐官河南按察使。撰《滄溟集》三十卷。王世貞字符美﹐太倉人。嘉靖丁未進士﹐官刑部尙書。撰《葊州山人四部稿》一百七十四卷﹑《續稿》二百七卷。謝榛字茂秦﹐號四溟山人﹐一號脫屣老人﹐臨淸人。��撰《四溟集》三十卷。梁有譽字公實﹐順徳人。嘉靖庚戌進士﹐官刑部主事。撰《蘭汀存稿》八卷。宗臣字子相﹐興化人。嘉靖癸丑進士﹐官福建提學副使。撰《子相集》十五卷。徐中行字子與﹐長興人。嘉靖庚戌進士﹐官江西布政使。撰《天目先生集》廿卷。吳國倫字明卿﹐興國人。嘉靖庚戌進士﹐官河南參政。撰《甔甀洞稿》五十四卷﹑《續稿》廿七卷。

嘉靖後五子張九一字助甫﹐新蔡人。嘉靖癸丑進士﹐官右僉都禦史。撰《綠波樓文集》五卷﹑《詩集》十四卷。張佳胤字肖甫﹐銅梁人。嘉靖庚戌進士﹐官兵部尙書﹐謚襄敏。撰《崌崍山房集》六十五卷。汪道昆字伯玉﹐歙縣人。官兵部侍郎﹐撰《太函集》一百廿卷。余曰徳初名應舉﹐字徳甫﹐南昌人。嘉靖庚戌進士﹐官福建按察副使。撰《徳甫集》十四卷。魏裳字順甫﹐蒲圻人。嘉靖庚戌進士﹐官山西副使。撰《雲山堂集》六卷。嘉靖廣五子盧字少楩﹐一字次楩﹐又字子木﹐浚縣人。監生﹐撰《蠛蠓集》五卷。歐大任字楨伯﹐順徳人。諸生﹐官戶部郎中。撰《虞部集》廿二卷。兪允文字仲蔚﹐昆山人。諸生﹐撰《仲蔚集》廿四卷。李先芳字伯承﹐濮州人。嘉靖丁未進士﹐官尙寶少卿。撰《東岱山房稿》三十卷。吳維嶽字峻伯﹐孝丰人。嘉靖戊戌進士﹐官右僉都禦史。撰《天目山齋歲編》廿四卷。

嘉靖續五子黎民表字維敬﹐從化人。嘉靖甲午舉人﹐官河南參議。撰《瑤石山人稿》十六卷。王道行字明甫﹐陽曲人。嘉靖庚戌進士﹐官四川布政使。撰《桂子園稿》�捲。石星字拱辰﹐東明人。嘉靖乙未進士﹐官戶部尙書。趙用賢字汝師﹐常熟人。隆慶辛未進士﹐官吏部侍郎﹐謚文毅。撰《松石齋文集》三十卷﹑《詩集》六卷。朱多煃字用晦﹐豫章人。嘉靖末五子。或有去魏允中﹑趙用賢﹐加吳旦﹑李時行者。趙用賢已見前。屠隆字長卿﹐鄞縣人。萬曆丁丑進士﹐官禮部員外郎。撰《由拳集》廿三卷﹑《白楡集》廿卷﹑《棲眞館集》三十卷。胡應麟字符瑞﹐蘭溪人。萬曆丙子舉人﹐撰《少室山房類稿》一百二十卷。魏允中字懋權﹐南樂人。萬曆庚辰進士﹐官吏部主事。撰《仲子集》八卷。利瓦伊楨字本寧﹐京山人。隆慶戊辰進士﹐官禮部尙書。撰《大泌山房集》一百三十四卷。李時行字少偕﹐番禺人。嘉靖辛丑進士﹐官南兵部主事。撰《靑霞》前後集�捲。吳旦字而待﹐南海人。嘉靖丁酉舉人﹐官歸州知州。撰《蘭臯集》�捲。南園後五子梁有譽﹑黎民表﹑歐大任﹑李時行﹑吳旦﹐均已見前。

論香奩體詩

仁和譚仲修明府獻《懷佩軒詩序》中有云「獻於朋好﹐獨許百原爲可以怨﹐世其以我爲知言哉。或曰君詩每出風懷﹐類傷儇薄﹐是又不然。昔信陵君遭時放廢﹐飲醇酒﹐近婦人﹐以遣壯懷。君旣以不羈之才與世抵牾﹐身又貧賤﹐無所用其豪舉﹐於是發憤。謂當世不足與莊語﹐姑托爲男女贈答離別之作﹐以攄怨思﹐此亦美人香艸﹐不得已之心也。」云云。語見《復堂文續》。聲木謹案﹕常熟錢牧齋尙書謙益《有學集》中﹐有《讀吳梅村艷體詩有感書後》四首並序云「余觀楊孟載論李義山《無題》﹐以爲音韻淸婉﹐𨿽極濃麗﹐皆托於臣不忘君之意﹐因以深悟風人之旨。若韓致光遭唐末造﹐流離閩越﹐縱浪香奩﹐蓋亦起興比物﹐申寫托寄﹐非猶夫小夫浪子沈湎流連之云也。頃讀梅村艷體詩﹐見其聲律妍秀﹐風懷愴惻﹐於歌禾賦麥之時﹐爲題柳看桃之作﹐旁皇吟賞﹐竊有義山﹑致光之遺憾焉。雨窗無聊﹐援筆屬和。」云云。竊謂尙書與明府之言良允。香奩體之爲詩﹐𨿽托志帷房﹐實則睠懷身世﹐抱地老天荒之恨﹐敍海枯石爛之情。近規溫李﹐遠法楚詞﹐本皆始於獨哀孤憤﹐別有懷抱﹐無可告訴﹐而一腔熱血不能制止。其托於美人香艸﹐務使回曲其詞﹐迂折其旨﹐寓意深遠﹐猝難索解﹐須於牝牡驪黃之外求之。若膠柱鼓瑟﹐刻舟求劍﹐指爲確有是事﹐確有是人﹐則穿鑿附會﹐何施而不可﹐殊失忠臣義士之用心矣。

國朝藏書宏富補錄二家

國朝藏書最富者約得四家﹐余已錄入《續筆》卷一矣﹐不謂仍有與之相埒者。聲木謹案﹕同邑吳蘭軒京卿廷香《吳徵士遺集》二卷﹐其詩集中有《贈汪菊舲二尹》詩﹐前有小引云「菊舲家杭州﹐承合肥撫軍檄來廬江﹐日夕過從﹐詢以揚州殘破情狀﹐菊舲爲於邑者久之。菊舲家素封﹐藏書肆拾萬卷﹐城陷後俱灰燼。其夫人何氏﹐難後卒於某所﹐母老子幼﹐蕭然一官。投以詩﹐以菊舲愛我﹐非能爲菊舲遣也。」云云。是二尹家中藏書﹐至肆拾萬卷﹐亦藏書家所希有﹐且未見他人著錄﹐予已錄入《藏書紀事詩補遺》中。又聞烏程劉翰怡京卿承幹嘉業堂藏書﹐亦多至叄拾伍萬卷。我朝三百年藏書之富﹐無逾此數家矣。

太湖趙氏四世翰林

安徽太湖趙氏四世詞林﹐聞者傳爲嘉話﹐未有知其詳者﹐玆略述崖略於此。趙氏系出宋裔﹐世居太湖縣北鄕望天山村。傳至趙文楷﹐以嘉慶丙辰一甲一名進士﹐授職修撰。庚申﹐充冊封琉球國王正使﹐官至山西雁平道署按察使。生子畇﹐道光辛丑﹐二甲十七名進士﹐甲辰散館﹐授編修﹐官至廣東惠潮嘉道署按察使。次女蓮兒﹐於歸合肥李文忠鴻章爲繼配。生子繼元﹐同治戊辰進士﹐攺翰林院庶吉士。辛未散館﹐攺知縣﹐後官江蘇候補道。長女喜官﹐於歸文忠從子仲軒制府經羲爲原配。生子曾重﹐光緒丙子進士﹐攺翰林院庶吉士﹐後官編修。以上均見趙蕓譜觀察畇撰《遂翁自撰年譜》中。聲木謹案﹕太湖趙氏﹐以讀書崛起﹐一脈相承﹐四代詞館﹐先後僅捌拾年﹐兩女均爲一品夫人﹐可謂極盛矣。

魯晉連弒二君等事

春秋時﹐魯之慶父連弒二君﹐晉之裏克亦連弒二君。魯之叔孫僑如通於魯宣公夫人成公之母穆姜﹐又通於齊頃公夫人靈公之母聲孟子﹐皆國君夫人﹐且爲國君之母。似此元惡巨憝﹐亦千古罕有之事。

四筆卷十

琉球國賞貢等禮物

吳徳旋論詩書

鄧漢儀詩觀

康刻古文辭類纂

王紹蘭說文段注訂補

西江詩話中悼亡詩

先文莊公論讀九通

節錄與漢侄書

楊鈞論中國重女

石遺室詩話中笑語

陶元藻論學詩法

張其淦撰述

譚獻論文治平天下之亂

吳徵士遺集增補

明唐寅憫日歌

論詒煒集

陳於逵論服用布素

廣唐賢三昧集

國朝賢媛類徵初編

林天齡夏同善均卒於學院

毘陵前後七子

兄弟撰述同名

孫明復小集

補晉書藝文志四家

萇楚齋四筆卷十

廬江劉聲木十枝撰

琉球國賞貢等禮物

同治五年﹐琉球國中山王世子尙立﹐特命詹事府右贊善趙新爲冊封正使﹐內閣中書舍人於光甲爲副使﹑照例持節﹐賫捧詔﹝勅﹞幣帛按臨。賞品皆歷來照舊如此﹐無稍增減。頒賜國王爲蟒緞貳疋﹑妝緞貳疋﹐靑緞貳疋﹐字緞陸疋﹐藍緞叄疋﹐叄疋﹐紗肆疋﹐羅肆疋﹐紡絲肆疋。頒賜王妃爲妝緞貳疋﹐字緞肆疋﹐藍緞貳疋﹐靑緞貳疋﹐綿貳疋﹐紗肆疋﹐羅肆疋。貢品爲金鶴形壹對鶴踏銀巖座各全盔甲壹領﹐護手護各全金靶鞘腰刀貳把﹐銀靶鞘腰刀貳把﹐黑漆靶鞘鍍金銅結束腰刀貳拾把﹐黑漆靶鞘鍍金銅結束鎗壹拾把﹐黑漆靶鞘鍍金銅結束衮刀壹拾把﹐黑漆灑金馬鞍壹座﹐轡銜絡頭前後牽鞧屧脊障泥鐙俱全金彩畫圖屏貳對﹐精制折扇伍百把﹐土絲綿貳百束﹐練蕉布叄百疋﹐土薴布壹百疋﹐白剛錫伍百觔﹐紅銅伍百觔。例賞正副使臣宴金貳封﹐共計壹百玖拾貳兩。屢次卻還﹐仍由琉球陪臣將卻還宴金進呈﹐吁叩聖恩﹐勅賜使臣收受﹐云云。語見福州趙又銘觀察新《續琉球國誌略》。聲木謹案﹕我朝定例﹕琉球國每貳年入貢壹次﹐冊封自順治十一年至同治五年﹐共計捌次﹐歷見汪舍人揖�����徐��葆光《中山傳信錄》﹑周侍讀煌《琉球國誌略》等書。觀察復撰《續琉球國誌略》二卷﹐編入《還硯齋全集》中﹐光緒八年八月﹐黃樓家刊本。歷代頒賜之品及貢品﹐班班可考者﹐只此而已。我朝字小之道﹐誠卓越千古也。

吳徳旋論詩書

永福呂月滄郡丞璜﹐裒集宜興吳仲倫茂才徳旋言論﹐成《古文緒論》一卷﹐有指海本﹑《常州先哲遺書》本﹑《花雨樓叢鈔》本﹑宜興周小棠京兆家楣排印《初月樓全集》本﹐近年復有�����箋注本﹐幾於家有其書矣。聲木謹案﹕山陰孫滂伯明府思奮﹐復有《古文緒論》之輯﹐意在踵郡丞之後而擴充之﹐依《古文辭類纂》分目﹐采輯桐城文學家撰述增入﹐光緒丁未仲春﹐其弟徐幼云��祖貢家刊袖珍本。據其弟跋﹐謂明府出嗣外家﹐故兄弟異姓。平日精研詁訓﹐並肆力於詩﹑古文辭。以古文辭非明體別流派﹐無由引伸觸類﹐而漸躋古作者之林﹐於是攟拾國朝桐城﹑陽湖諸名大家﹐成《古文緒論》三卷﹐云云。𨿽此編掛壹漏萬﹐遺逸不可縷指﹐尙待賡續﹐究爲論文一書﹐亦未可偏廢。予少時亦欲編輯《桐城文學論文匯編》�捲﹐僅鈔錄建寧朱仕琇﹑桐城姚範等數家﹐已有貳叄萬言。後以家貧出門謀食中止﹐此願竟不能償矣。

鄧漢儀詩觀

泰州鄧孝威正字漢儀﹐編輯《天下名家詩觀初集》八卷﹐康熙壬子季秋自刊本﹐《二集》十四卷﹑附《閨秀別集》一卷﹐康熙戊午孟秋自刊本﹐《三集》十三卷附《閨秀別集》一卷﹐康熙己巳春杪自刊本。三集捲端﹐均刊有「愼墨堂」三字﹐卷中並有圈點。捲端郡望﹐或題「東吳」﹐或「南陽」二字。平江李次靑方伯元慶《國朝先正事略》﹐謂所選詩選凡四集﹐則未之見也。目錄予已錄入《再續補匯刻書目》中。

康刻古文辭類纂

興縣康鎛南中丞紹鏞學問文章﹐已見予《桐城文學淵源考》中﹐其所刊《古文辭類纂》甚爲精審﹐俗謂之康刊本﹐以別於吳啟昌刊本。原刊板片﹐舊存京師某書坊﹐於光緒�年﹐售歸從姊壻張藹卿閣學華奎。桐城吳摯甫京卿汝綸《吳先生尺牘》中﹐有致閣學書云「自康刻板片歸公家﹐坊間於康刻甚爲居奇﹐請以川省厚綿紙惠印貳百部﹐以爲子孫友徒誦習之用﹐則拜大徳匪淺。」云云。時閣學任川東道﹐不知閣學踐言與否。後其板片運回﹐存於合肥張靖達公樹聲專祠中。曾於光緒三十二三年間﹐在本籍刷印百部﹐自此以後﹐並未續印﹐板亦殘失。予見康刻康印本﹐字迹如新發於硎﹐與後日復印者大異。且卷首襯貢﹐一面刻「古文辭類纂七十四卷」九篆字﹐每行三字﹐一面刻「道光元年三月合河康氏霞蔭堂刊」行書十四字﹐每行七字﹐重印本無此一面之字﹐亦考核康刊印本先後者不可不知也。

王紹蘭說文段注訂補

蕭山王南陔中丞紹蘭學問淹通﹐殫心撰述﹐成書廿余種﹐惜多散佚。踵吳縣鈕匪石��樹玉《段氏說文注訂》八卷之後﹐撰《說文段注訂補》十四卷。光緒十四年八月﹐同裏胡云楣侍郎燏棻求得中丞原稿﹐爲之刊行。侍郎﹝自﹞序中有云「光緒八年﹐吳縣丞趙君得公所爲《說文集注》﹐凡百壹拾玖冊。時燏棻訪平景蓀師於山陰裏第﹐師問公遺書﹐燏棻以所聞對。師力言公一生精力萃於是書﹐應取歸謀梓﹐爲鄕先達表章。燏棻從趙君求得焉﹐復博求諸藏書家﹐得多五冊﹐然脫佚尙多。其後復求諸公之孫子植明經﹐不得﹐乃得此書及經說若干種﹐挾以至吳會。今尙書吳縣潘公之徵遺書﹐燏棻以經說歸﹐尙書雕諸《功順堂叢書》中。而編修山陰陶君子箴亦爲燏棻言﹕浙撫廬江劉公好小學﹐聞公《集注》將雕諸浙江官局﹐乃舉故所得通百貳拾有肆冊者歸陶君﹐使校定。無何而陶君卒於京師﹐劉公遷督四川﹐事遂止。念公之爲學勤而成書富﹐今終始百年﹐散亡幾盡。燏棻求之甚難﹐然尙不能得其十之二三。其已刊而足以垂後世者﹐《許鄭學廬存稿》及經說已耳。《說文集注》復在陶君家﹐索回﹐篇帙侈繁﹐自陶君卒後﹐脫佚靡所正﹐獨此書文少易業。」云云。聲木謹案﹕中丞生於幹嘉之間﹐當時海宇升平﹐學問撰述極盛﹐中丞撰述等身﹐在當時人視之﹐未足爲異﹐時閱百年﹐以致淹沒﹐賴有中丞同裏云楣侍郎爲之搜輯刊行。惟《說文集注》百有餘捲未刊﹐實爲憾事。侍郎序文中言先文莊公好小學﹐誠然。撫浙時﹐曾禮延長洲朱仲我孝廉孔彰入幕﹐欲與之共爲研究﹐後孝廉以母老辭歸。先文莊公生平撰述遺稿二大簏﹐目錄已見《﹝三﹞筆》捲﹝五﹞﹐悉爲某甲遺棄﹐焚毀殆盡﹐言之痛心切齒﹐而無如之何也。

西江詩話中悼亡詩

南城曾薌嶼��廷枚《西江詩話》云「傅若金汝礪﹐新諭人﹐官廣州教授。妻蕙蘭名淑﹐能詩﹐歸五月而卒。汝礪取其《綠窗遺稿》序之﹐並系以詩﹐如﹕『小窗開盡碧桃枝﹐憶得靑鸞化去時。昨夜秋風妬幽怨﹐夢中吹斷素琴絲。』『江上愁時復值春﹐帶圍寬盡不宜身。階前舊種櫻桃樹﹐日暮飛花故著人。』纏綿淒惻﹐不減安仁墮淚時也。」云云。聲木謹案﹕��爲賓谷都轉燠從父﹐學問淵雅﹐撰述有《字原徵古》四卷﹑《音義辧同》七卷﹑《樂府津逮》三卷﹑《禊帖緒餘》四卷﹑《西江詩話》三卷﹑《遊戲三昧》十二卷﹑《古諺閒譚》四卷。嘉慶十三年二月﹐自輯《薌嶼裘書七種》﹐自刊圈點寫字本﹐甚精。仍有《香墅漫鈔》��捲﹐亦寫字自刊本﹐尙不在內。予已錄入《再續補匯刻書目》中。《遊戲三昧》及《古諺閒譚》﹐亦筆記小說體也。予生平屢賦悼亡﹐見此二詩﹐愛不忍釋﹐因錄而記之。

先文莊公論讀九通

同治二年﹐先文莊公從軍江蘇﹐治軍之暇﹐兼欲讀史﹐研究政書類通制之屬﹐因從前舊籍遭亂損失﹐曾托某某代覓《九通》。某某素與丰順丁雨生中丞日昌素識﹐偶於燕閒時言之。中丞笑謂﹕「劉某甫畱館帶勇﹐卽欲做好督撫﹐預購是書﹐以供研究乎。」某某又以告先文莊公﹐亦笑謂﹕「卽請爾拜上丁某﹐《九通》須於未入學以前讀﹐俟欲做好督撫再看﹐已嫌遲矣。」云云。聲木謹案﹕時在同治二年﹐先文莊公謂童生卽應讀《九通》﹐中丞亦謂欲做好督撫須讀《九通》﹐是凡人心目中﹐尙知有《九通》在也。今世所尙﹐素不在此﹐卽三代聖王歷代相傳之禮樂刑政﹐皆廢棄不屑道﹐《九通》更屬無用之書矣。

節錄與漢侄書

己亥二月﹐有致漢生侄一書﹐似亦有愚者千慮之一得﹐因節錄於下以志之。書云「日前賢在滬﹐問桐城文家中應先讀何種。當時匆匆﹐未及細談﹐玆復略言之。言桐城文家者﹐自以方苞﹑姚鼐﹑梅曾亮﹑曾國藩﹑張裕釗﹑吳汝綸諸人爲巨擘﹐然文境過於髙古﹐於初學爲不便﹐於賢尢不相宜。因賢失學已久﹐設一旦驟語以周秦人之文﹐豈能解說。譬如孔子之教﹐非不循循善誘﹐畢竟十哲諸人方能受教﹐餘子不及。若以初生之兒付之教導﹐𨿽以孔子之聖﹐亦屬力有不及。是賢師益友﹐必須因人而施﹐實以受教者爲本﹐大小輕重﹐非可一例言之也。愚意賢之讀文集﹐當以鄧顯鶴《南村艸堂文鈔》﹑郭嵩燾《養知書屋文集》﹑方宗誠《柏堂集》﹑王先謙《虛受堂文集》爲最合宜。郭筠老當日以文章負盛名﹐今讀其文﹐亦只條暢而已。四家文皆筆气條暢﹐說理透澈﹐賢如果能盡四家之長﹐已足名世﹐遑論他乎﹗當今之世﹐綱常名教已掃地無餘﹐賢以後必須於道徳上極力用功﹐則所成就爲尢大且遠。晦弟嘗許賢爲非常聰明﹐諒能遷善攺過﹐一日千里﹐是所望也。西文𨿽爲當今投時利器﹐然如果有人立身端正﹐文筆條暢﹐辦事精勤﹐可患無出人頭地之一日﹐豈必非讀西文﹐遂無立足地乎﹗家中以西文大學畢業者多矣﹐皆浮沈小事﹐僅足餬口﹐以後𨿽未可知﹐卽能謂之光大門閭乎﹗賢不可自滿﹐又何必自餒耶。竊謂先文莊公學問文章﹐以後子孫未必無企及之者﹐若先文莊公之待父母兄弟﹐親戚朋友之心術﹐則恐我家亙萬世而不能再有者也﹐甚願賢以先文莊公心術爲法。果能以先文莊公之心術爲心術﹐則𨿽中西文皆不識﹐又何害其爲善人乎﹐賢試思之。」云云。

楊鈞論中國重女

夫婦一體﹐載在禮經﹐男女平權﹐國之常典也﹐然於實際言之﹐乃男輕而女重。自來刑法﹐女子獨寬﹐夫之尊榮﹐婦可坐享。勞心勞力之苦﹐盡屬於男﹐采荇澣衣之微﹐方期於女。昔時本爲重女之國﹐今日反倡平等之言﹐事之離奇﹐無過是者。蓋以生活日艱﹐供養匪易﹐冀女子之共謀﹐減男子之擔負。其非善意﹐惟我知之﹐女子勿爲所愚﹐乃此時之急務也。去年俄黨最盛之時﹐鄕間某處﹐妻忽晏起﹐屬夫炊爨﹐謂我已盡力當年﹐夫可報於今日。夫不與抗﹐遵命而行。早餐之後﹐夫備兩車﹐邀婦取谷﹐亦謂旣然平等﹐勞逸均分。婦恧然而退﹐平等之議遂消。今之重女者﹐皆此意也﹐云云。語見湘潭楊重子��鈞《艸堂之靈》。聲木謹案﹕楊氏此語﹐極有遠識﹐實獲我心。中國本以重女之國﹐一語破的﹐尢屬愜心貴當。中國女子事事優異﹐不特中人以上者養尊處優﹐頤指气使﹐多有淩駕其夫之勢﹐男子以懼內聞者﹐以聲木所知﹐實不一而足﹐卽貧苦之家﹐在家烹飪補綴﹐與以汗血易衣食﹐其勞逸苦樂﹐自不待言。其所以不同者﹐僅有出門不出門之分。男子豈好終日出門乎﹐爲謀衣食﹐不得已耳。中國夫婦﹐本以禮義爲本﹐是以數千年相安無事﹐從無有敢言離異者。今棄禮義而專言情欲﹐禮義束縛﹐可以歷數千年而無蔽﹐情欲相感﹐出於一時誘惑而有餘﹐是以見在離異者日多。將來地方官終日所理者﹐無非此等案件﹐更有罄竹難書之勢﹐婚姻之道苦﹐必有甚於舊禮教千百倍者。楊氏早言之於數十年以前﹐何其偉歟﹗

石遺室詩話中笑語

侯官陳��孝廉衍《石遺室詩話》云「久不與子培相見﹐今夏寓滬﹐訪之。登樓﹐伯嚴先在。坐未定﹐子培與伯嚴大嘩﹐責余近來詩話不甚譽其詩。余曰﹕『譽則喜﹐毀則怒﹐𨿽孔子﹐不外人情﹐但區區之言﹐果足爲典要乎﹖』伯嚴又謂餘譽其子師曾詩過於乃父﹐余曰﹕『此正吾輩求之不得者﹐恐君詞若有憾﹐實乃深喜之。向在都﹐嘗與林宰平推究古今聞人﹐其子往往趕不上﹐此與家學濡染之說﹐豈不大相反。宰平曰此殆諺所謂近廟欺神之故也。相與大笑而罷。』」又云「固始秦右衡樹聲﹐一字晦鳴﹐今之孫樵﹑劉蛻也。癸卯廷試經濟特科首場列一等。覆試卷中用『』字﹐閱卷大臣不識。時廣雅督部述職在都﹐特派爲總裁﹐羣問焉。廣雅曰『似見《逸周書》』﹐然仍抑置二等﹐由水曹郎出守雲南曲靖﹐官至廣東提學使。余始與相見於武昌﹐偶談相撲故事﹐某君曰『卽漢角抵』﹐余曰『似本《公羊》』﹐君曰『宋萬搏閔公是也』﹐余心識之。再見都門﹐贈余以所著駢體文一冊﹐余曰﹕『可方石笥山房。』君意未足﹐余曰﹕『然則唐四傑何如﹖』又云﹕『余生平論詩﹐稍存直道﹐然不過病痛所在﹐不敢以爲勿藥﹐宿癅顯然﹐不能謬加愛玩耳。至於是丹非素﹐知同體之善﹐忘異量之美﹐皆未嘗出此也。孫師鄭不厭其嚴﹐冒鶴亭則惡其刻﹐甚者叢怨成隟﹐十年之交﹐絕於一旦故詩話之作﹐遲之又久而不敢出也。」云云。聲木謹案﹕據孝廉所云﹐實詩話中之笑話﹐故匯錄於此。至謂甚者叢怨成隟﹐予撰筆記﹐亦同此感。𨿽喜諛惡直﹐人之恆情﹐然不能不爲斯世惜矣。

陶元藻論學詩法

顧燊南靑選嘗問余﹕初學爲詩﹐宜遵何法。余曰﹕昔夫子教人從政﹐尊五美﹐屏四惡。惟詩亦五美當尊﹐一曰意新而刻﹐二曰气旺而淸﹐三曰烹練精工﹐四曰風神閒逸﹐五曰用典能化。有四惡宜屏﹐一曰油滑﹐二曰空疏﹐三曰無性靈﹐四曰時文气未除﹐云云。語見會稽陶篁邨��元藻《鳧亭詩話》。聲木謹案﹕��所舉五美四惡﹐洵屬詩家三昧﹐��舉以示人﹐最爲精鑿。設四惡未去盡﹐斷難語以五美。勿謂詩爲小道﹐可以任意吟風弄月﹐以詩家自詡﹐甚且有自刻其集者。

張其淦撰述

東莞陳子勵方伯伯陶《松柏山房駢體文鈔序》云「張君豫泉﹐餘同年友也。生同裏﹐長同學﹐同膺秋薦﹐同第春官﹐復先後同入詞館。自弱冠迄彊仕﹐二十年間﹐切劘至密。及君宰黎城﹐余官京邸﹐𨿽音問不絕﹐而蹤迹稍疏。其後復同官大江南北。辛亥之變﹐余避官富場中﹐君亦竄身春申浦上﹐則又同居異域﹐同作寓公。憶君少從先君子遊﹐同學爲詩﹐余時有志於考據之學﹐而君則肆力於駢儷之文﹐其趨向稍有不同。今君出所爲《駢體文鈔》﹐索余序。余維學殖荒落﹐何足以序君文﹐然有不能已於言者。君之文﹐規橅國朝諸大家﹐復由唐初四傑上追徐庾﹐扶質立幹﹐灝瀚流轉﹐不徒以鯨鏗春麗見長。然徐庾之文所以工者﹐身值厄運﹐拘畱賓館﹐顚沛江關﹐哀愴之詞﹐淒心怵目。君辛丑八月間與余書﹐纚纚貳千餘言﹐身世之感﹐忠愛之忱﹐比孝穆在北齊《與楊僕射書》﹐同一悲憤而風骨過之。若他日者﹐以危苦之詞﹐述危亡之運﹐復爲《哀江南賦》一篇﹐吾知其必與子山有合也。倘所謂文以窮而益工者乎。然余序君文﹐歷數余兩人遭際相同者﹐蓋又欲君之同保歲寒﹐而不欲如徐陵﹑庾信﹐古之誇人﹐爲文中子《中說》所譏也。」云云。聲木謹案﹕學使名其淦﹐後任安徽提學使﹐撰《松柏山房駢體文鈔》四卷﹐庚午八月排印本﹐《明代千遺民詩詠初編》十卷﹑《二編》十卷﹑《三編》一卷﹐門人祁武垣��正注﹐己巳二月排印本﹐《洪範微》二卷﹐庚午四月排印本﹐《老子約》六卷﹐己未十月﹐羅浮酥醪觀浮山第一樓排印本。復撰有《邵村學易》廿卷﹑《左傳禮說》十卷﹑《春秋持平》十卷﹑《春秋教旨》二卷﹑《讀老隨筆》十卷﹑《莊子旨歸》十卷﹑《郭子翼莊偶釋》一卷﹑《讀列隨筆》二卷﹑《夢痕仙館詩鈔》十五卷﹑《五代詠史詩鈔》六卷﹑《邵村詠史詩鈔》十八卷﹑《寓園文鈔》二卷﹐𨿽已成書﹐未見傳本。駢文前復有��章一山太史梫序云「宣統三年﹐以臣欺君﹐遂攺國體﹐迄今十有六年﹐亂日以熾﹐而聖道因以日晦。當其時﹐巧辭詭說﹐無識者靡然從之。其明乎君臣大義者﹐率匿處四方﹐不問世事。上海﹐遺臣退士之所僦居也。故宮禾黍之思﹐荊棘銅駝之泣﹐人孰無之。」云云。可謂慨乎其言之。學使以「松柏」名齋﹐又撰《明代千遺民詩詠》三編以見志﹐深得方伯同保歲寒之旨。天地間正气﹐徑鍾於東莞一隅矣﹐異哉﹗

譚獻論文治平天下之亂

仁和譚仲修明府獻《吳竹如先生年譜書後》云「咸豐間﹐兵事孔棘﹐幾﹝於魚﹞爛鼎沸。乃用兵十五六年﹐驅除羣醜﹐海內乂安。中興之期﹐謂非師武臣力不至此。然竊以危而後安﹐斡旋气運﹐實儒者之效﹐正學之昌﹐而後有此承平之一日。何以明之﹖曾文正﹑胡文忠﹐非元功與﹐非大儒與。倭文端之弼亮﹐羅忠節之百勝﹐何剛節之效命疆場﹐呂文節之慷慨遂志﹐其人皆學希聖天﹐言必仁義﹐粹然儒者。而整躬率物﹐因事納忠﹐中外人望﹐如霍山吳司寇者﹐復左右之﹐不獨功名相伯仲﹐而气誼亦實應求。朝廷任賢去邪﹐勿貳勿疑﹐抍天下旣溺之人心﹐挽天下旣窮之民力﹐禮義爲甲冑﹐忠信爲幹櫓﹐凡事有本原。獻束髮讀書﹐稍壯南北奔走﹐身丁喪亂二十載﹐復見太平﹐於師友間﹐與聞緒言﹐嘗持此論。」云云。又《方柏堂輔仁錄序》云「方柏堂先生﹐以友朋爲性命者也。桐城固多賢豪哉﹗方姚文儒接踵﹐流風未沒﹐故海內以爲問學林淵。先生生名喆之鄕﹐少漸父兄之教﹐出門求友﹐聲气相感﹐而植基也固﹐趨向也正﹐非聖人之言不敢言﹐其時贈處之交必端人也者﹐而學以成。壯而知名﹐負海內物望﹐四方之端人論交恐後。當是時兵事起﹐人民流散﹐區寓云擾﹐亦可謂貞元之會矣。人以爲靖難之略﹐在於師武臣力﹐而不知賢人君子﹐挽人心之淪喪﹐昌正學於絕續﹐則有道徳之孚﹐講習之益﹐衣冠之耆碩振祓於上﹐韋布之士修明於下﹐學術有本原﹐風俗因而歸厚。所由廓淸安定﹐父老以爲復見太平者﹐賢人君子﹐與有力焉。」云云。聲木謹案﹕明府此論﹐深得撥亂反正﹐治平天下之理。《左傳》���﹝晉先谷﹞曰「晉所以霸﹐師武臣﹝力﹞也。」若以言霸業則可﹐終亦必至於亂﹐齊桓﹑宋襄﹐前車可鑑。能已亂於已萌﹐固屬不易﹐能已亂於未萌﹐非巨人長徳﹐以禮義廉恥維縶之﹐固難治國平天下也。

吳徵士遺集增補

同邑吳蘭軒京卿廷香﹐爲原配吳淑人之王父﹐其學術授受﹐予已錄入《桐城文學淵源考》中。所撰《吳徵士遺集》二卷﹐文僅陸篇﹐詩僅捌拾陸首﹐不足以盡其所長。予舊有跋語﹐已錄入《花前老人文鈔》中。惟是集爲同治元年冬仲﹐外舅吳武壯公長慶刊本﹐前有合肥徐毅甫廣文子苓序與墓志銘﹐後有武壯一跋﹐未爲完備。予別錄一本﹐搜輯桐城戴存莊孝廉鈞衡《吳徵君傳》﹐方存之京卿宗誠《廬舒二義士傳》《廬江吳公祠碑記》﹐武昌張廉卿舍人裕釗《吳徵君墓表》﹐及拙撰《桐城文學淵源考》等五篇﹐增入卷首。擬日後刊入自編《桐城文學叢刊》中﹐先記其大略於此。

明唐寅憫日歌

明代書畫家文徵明﹑沈周﹑唐寅﹑祝允明﹑董其昌等並工詩文﹐文撰《甫田集》三十五卷﹑《附錄》一卷﹐沈撰《耕石齋石田集》九卷﹐唐撰《六如居士集六種》廿三卷﹐祝撰《懷星堂集》三十卷﹐董撰《容臺文集》九卷﹑《詩集》四卷﹑《別集》四卷。五家刊本﹐坊間亦間有﹐蓋爲書畫所掩久矣。予年少時﹐在晉昌唐伯虎解元寅集中﹐見有《憫日歌》七言古詩一首﹐最喜諷詠。非謂其詩佳﹐可供後人則效﹐正以未免俚俗﹐村婦樵子人人能解﹐儼若暮鼓晨鐘﹐喚醒癡人不少﹐爰錄之於此。詩云「人生七十古來少﹐前除幼年後除老﹐中間光陰沒多時﹐又有陰晴與煩惱。過了中秋月不明﹐過了淸明花不好﹐花前月下得髙歌﹐急欲滿把金樽倒。世上錢多賺不盡﹐朝裏官多做不了﹐官大錢多心轉憂﹐落得自家頭白早。請君細點眼前人﹐一年一換埋靑艸﹐艸裏髙低多少墳﹐年年一半無人掃。」云云。聲木謹案﹕此詩亦見明吳縣兪子容��弁《山樵暇語》中﹐丙辰十二月﹐《涵芬樓祕笈》本。惟兪氏稱其詩多類白樂天﹐善於模寫﹐深得人情物態﹐悲歡窮達﹐恐未必然也。予平日專取淸淺格言﹐易資諷詠者﹐無論詩歌聯語﹐匯錄一帙﹐名《老瓦盆齋雜鈔》。每當怨尢之時﹐一經展視﹐如嚼冰雪。嘗謂聖賢義理之書﹐與佛家淸淨之旨﹐原無二致。聖賢事事反躬自責﹐盡其在己﹐自無怨於人﹐此惟上智能之。佛家事事皆有解脫﹐別有取償之處﹐亦可不追咎於人。凡中人以下者﹐皆作此等觀念﹐此佛教之所以不能廢也。

論詒煒集

奉新許文敏公振禕﹐因側室梁淑人故後﹐輯錄自作詩句及他人詩文﹐編《詒煒集》五卷﹑附《侍香集》一卷﹐光緒丁酉六月﹐廣州節署自刊本。秦安安��侍禦維峻﹐亦因側室���故後﹐輯錄詩文﹐成《嗣徽集》一卷﹐光緒甲辰五月石印本。聲木謹案﹕梁淑人墓志銘﹐見於桐城吳摯甫京卿汝綸《吳先生文集》中﹐文中頗著微詞。其子辟彊司馬闓生﹐有《與李右周進士��論左傳書》云「先大夫銘許淑人曰﹕『一室失賢兮﹐吁其謂何。』言一室者﹐譏其志之不在天下也。銘袁文誠曰﹕『世其忠孝﹐以永不忘。』意若曰忠孝有懈﹐則覆亡可憂也。皆茹郁不盡其詞﹐使人於言外見之。」云云。語見《左傳文法讀本》。又通州範無錯茂才當世《書詒煒集後》中云「而吾友劉葆眞自都門來﹐贈之《詒煒集》﹐且爲許仙屏先生徵文及余。余旣反復繹誦﹐則持以示吾婦曰﹕『子尙能笑余哉﹗夫許先生﹐乃天下巨公名人﹐而吾昔者語子﹐以曾文正之徒﹐僅有一二存者也。彼觀於古人者必多﹐而爲國家宣力四方﹐亦旣老﹐猶不忍於一婦人﹐而繁複若此﹐子尙能笑余哉﹗』今之達官貴人﹐無慮其不暱近婦人也﹐時其色之盛衰而隆替已耳﹐當驩而逝而暫哀已耳。若許公所誦﹐吾未之或聞。彼不愛於其父母兄弟﹐何妾之足云﹐而迫近於其身者尙可負之﹐復何論於君國﹗吾見世變之未有涯也。」云云。語見《範伯子文集》﹐己巳四月﹐排印袖珍本。京卿志銘所著微詞﹐其子已嘗言之﹐實爲文家祕訣確論。茂才書後語﹐亦近於滑稽。皆因梁淑人之卒﹐𨿽在光緒辛卯十二月﹐書刻於丁酉六月﹐首尾七年﹐念念不已﹐廣徵詩文﹐以志哀悼。且中經甲午﹐文敏時官東河總督﹐當國事蜩螗之時﹐中丞身任要職﹐責任綦重﹐宜憂國如焚﹐不遑啟起﹐乃竟戀戀於故妾﹐宜京卿與茂才之不能已於言也。侍禦以直言罷斥﹐正宜如古人所云閉門思過﹐乃祖述文敏所爲﹐果何所取意乎﹐吾不得而知之矣。

陳於逵論服用布素

華亭陳茂才名於逵﹐號仇池﹐順治時人。嘗訓其子曰「汝曹服飾宜用布素﹐勿用綺緞。今鄕紳家廝養俱衣文繡﹐文繡輕矣﹐我輩獨服布素﹐使人知吾儒有古朴气象。」旨哉斯言﹗云云。語見華亭章鳴鶴��荀儔《谷水舊聞》。聲木謹案﹕茂才此語﹐洵屬至論。俗云腹有《詩》《書》气自華﹐豈在衣服。若空無所有﹐專以文繡章身﹐何異枕頭﹑坑枕﹑椅墊等用物。此等用物﹐眞金玉其外而敗絮其中者。予自宣統辛亥國變後﹐無論居家出門﹐皆服布素﹐則別有說。因久有黃衣黃冠之志﹐𨿽未能如願﹐姑以此布素代之耳。

廣唐賢三昧集

新城王文簡公士禎﹐編《唐賢三昧集》三卷﹐刻入《帶經堂三十六種》中﹐復收入《四庫》。厥後﹐南昌吳煊退葊﹑��胡棠甘亭爲之箋注﹐乾隆丁未��聽雨齋自刊本。��黃香石��培芳復加批評﹐於嘉慶十年三冬����自刊套板圈點本。光緒廿四年﹐日本南州外史近藤元粹純叔增評﹐嵩山堂排印﹐袖珍圈點本。是一書已有四本。寒齋均有是書﹐已錄入《萇楚齋書目》中。後見康熙壬寅四月﹐文簡門人﹑宗室紫幢主人文昭﹐復取文簡所編五七言古詩﹑《唐賢三昧集十種唐詩選》《唐人萬首絕句選》等書﹐匯錄成帙﹐編爲《廣唐賢三昧集》十卷。中分四編﹐錄初唐爲前編一卷﹐錄盛唐爲正編四卷﹐錄中唐爲續編三卷﹐錄晚唐爲後編二卷﹐茶聲館自刊本。惜當時印行不多﹐傳本甚爲罕見。宣統元年﹐荊州田����吳照後博古堂﹐用日本七條愷氏所發明金屬版法﹐重爲印行袖珍寫字本﹐後人始得見其書。聲木謹案﹕紫幢主人此編﹐匯輯文簡選本諸詩﹐編爲一帙﹐較原書差爲淸整﹐便於誦讀﹐未可以屋上架屋﹐牀上支牀譏之。原書卷首序文中﹐並言紫幢主人以天潢貴冑﹐博學好古﹐篤志於詩﹐受知於文簡﹐年最少﹐卽爲髙第弟子﹐復輯《詩管》數十卷。其篤志於詩﹐授受確有端緒﹐當必有詩集傳後﹐惜未之見也。

國朝賢媛類徵初編

湘陰李��方伯桓﹐爲李文恭公星沅之子﹐編輯《國朝耆獻類徵初編》七百廿卷﹑《總目》廿卷﹑《述意》一卷﹐光緒甲申自刊本。長沙省城內方伯家中﹐特於���設立國朝耆獻類徵局﹐專售此書。世人因其可資參考﹐插架者亦多備。余已錄入《萇楚齋書目》中。聲木謹案﹕方伯復編有《國朝賢媛類徵初編》十二卷﹐以孝敬慈節烈義六徳分別﹐卷一爲孝﹐卷二卷三爲敬﹐卷四爲慈﹐卷五至卷七爲節﹐卷八至卷十一爲烈﹐卷十二爲義﹐光緒辛卯家刊本。其例言云「是編析類凡六﹐曰孝曰敬曰慈﹐昭三從也﹐曰節曰烈曰義﹐事窮乃見也。類𨿽專屬﹐亦可參觀。至父母舅姑異而孝同﹐已嫁未嫁異而貞節義烈同﹐均無俟區別。」云云。亦屬通論。方今道徳墮廢﹐女教尢放恣﹐安得此書﹐家諭而戶曉之也。

林天齡夏同善均卒於學院

長樂林文恭公天齡﹐官翰林院侍讀學士﹑宏徳殿行走﹐任江蘇學政﹐卒於江陰使院﹐予已記於《﹝隨﹞筆》捲﹝八﹞。頃閱《復堂文續》﹐中有仁和夏舜樂侍郎同善﹐於光緒四年﹐官吏部左侍郎﹑毓慶宮行走﹐再任江蘇學政。六年七月﹐亦卒於江陰使院﹐年僅五十。侍郎於光緒元年十二月﹐奉孝欽顯皇后懿旨﹐命偕常熟翁文恭公同龢﹐赴毓慶宮﹐授徳宗景皇帝讀﹐拜疏力辭不許。是以兩代帝師﹐先後數年﹐均卒於江陰使院﹐亦歷代所希有也。

毘陵前後七子

幹嘉時﹐常州有毘陵七子之目﹐七子爲洪亮吉﹑楊倫﹑孫星衍﹑黃景仁﹑趙懷玉﹑徐書受﹑呂星垣。惟徐呂二子﹐名氏稍晦。語見﹝鎭洋﹞畢秋帆尙書沅編《吳會英才集》中。聲木謹案﹕徐書受字尙之﹐監生﹐由四庫館議敍﹐撰《教經堂集》�捲。《蒲褐山房詩話》稱其詩取法在孟東野﹑張文昌間﹐然才情諧暢﹐兼效元白雲云。呂星垣字叔訥﹐諸生﹐官河間縣知縣﹐撰《白雲艸堂詩文鈔》�捲。《墨林今話》稱其工詩﹑古文詞﹐髙古簡潔﹐自成一家。間作寫意花卉﹐自娛而已云云。然則兩人之廁名於七子之中﹐亦非偶然。江陰金溎生明府武祥《粟香五筆》云「嘉道間﹐吾常知名之士推吳頡鴻嘉之﹑莊縉度眉叔﹑趙申嘉蕓西﹑周儀顥叔﹑陸容新芙﹑徐廷華子麟﹑汪士進逸云﹐爲毘陵後七子。」云云。後七子名氏不出於里巷﹐較之洪穉存太史亮吉諸人﹐相去天淵矣。

兄弟撰述同名

臨川李巨來學士紱見聞博洽﹐學宗象山﹐於康雍間﹐頗負盛名。撰有《穆堂類稿》五十四卷﹑《續稿》五十卷﹑《別稿》五十卷﹐道光辛卯﹐奉國堂重刊本。其弟����紱撰《穆堂詩文鈔》十一卷﹐嘉慶戊寅首夏﹐孫友槤刊本。是學士兄弟﹐均以「穆堂」名集﹐奇矣。不謂後人仍有則效之者。興縣康仲耕制府基田﹐撰《霞蔭堂詩集》二卷﹐其弟靜溪太守基淵﹐撰《霞蔭堂文集》二卷﹑《附錄》一卷。壬戌九月﹐元孫奉璜等排印﹐《康氏家集》本。是制府兄弟﹐又皆以「霞蔭堂」名集矣。聲木謹案﹕制府撰《茂園自撰年譜》二卷﹐記載甚詳。興縣舊名合河﹐故康氏喜以古地名著錄。制府兄弟三人。長基命﹐字靖軒﹐候選按察司照磨。次卽制府﹐乾隆丁丑進士﹐歷官至河南總督。又次太守﹐乾隆壬申進士﹐歷官至廣信府知府。子鎛南侍郎紹鏞﹐嘉慶己未進士﹐歷官至湖南巡撫﹐署禮部左侍郎。康氏以科第起家﹐驟貴至尙書﹑侍郎﹐侍郎之後無聞焉。士食舊徳﹐農服先疇﹐已爲難矣﹐況貴至一品﹐宜其後人之不克自振也。

孫明復小集

北宋平陽孫明復中丞復﹐撰《孫明復小集》一卷﹐文僅拾玖篇﹑詩三篇﹐系後人從《聖宋文選》等書鈔撮而成﹐十不存一。收入《四庫》者﹐卽是此本。然鈔撮出自何人﹐迄無名氏。光緒十五年冬月﹐濰縣孫佩南京卿葆田問經精舍重刊本﹐又以泰安聶劍光��鈫﹑通州徐淸惠公宗幹兩刻本﹐與宋刊《聖宋文選》《宋文鑑》﹐文字間有異同﹐屬其門人丁汝彪﹐別爲考異一篇﹐附於卷末﹐較之以前聶徐諸刻﹐差爲淸整。《提要》稱其文根柢經術﹐謹嚴峭潔﹐卓然爲儒者之言。與歐﹑曾﹑蘇﹑王千變萬化﹐務極文章之能事﹐又別爲一格﹐云云。是其文章﹐亦未可偏廢。惟其生平於揚雄過爲溢美﹐與��穆參軍修尊崇曹操﹐皆屬蔑棄名教﹐崇獎姦賊﹐理之不可解者。豈以五代之時﹐篡賊相因﹐深入人心﹐膠固而不可拔﹐流毒及於北宋初年﹐此風猶未息歟。

補晉書藝文志四家

國朝補撰《晉書﹟藝文志》者﹐約有四家。一﹐常熟丁秉衡��國鈞﹐撰《補晉書藝文志》四卷﹑《附錄》一卷﹐子辰注。復撰《晉書校文》五卷﹐光緒甲午餘月﹐常熟《丁氏叢書》排印本。二﹐萍鄕文蕓閣學士廷式﹐撰《補晉書藝文志》八卷﹐宣統己酉﹐長沙排印本。三﹐錢塘吳坰齋侍讀士鑑﹐撰《補晉書經籍志》四卷﹐光緒三十三年四月﹐含嘉室自刊本。四﹐嘉善黃木父��逢元﹐撰《補晉書藝文志》四卷﹑《卷首》一卷﹐丙寅夏五﹐弟子東安席闓運悟廬排印本。聲木謹案﹕丁氏又欲撰《晉書注》﹐僅有長編﹐未及成書﹐語見《晉書校文》。侍讀亦欲撰《晉書斠注》��捲﹐仿裴松之《三國誌注》例﹐成書廿冊﹐惜未刊行﹐語見侍讀自撰《含嘉室年譜》中。

