

欽定四庫全書

子部十

丹鉛余錄

雜家類二【雜考之屬】丹鉛續錄

丹鉛摘錄

丹鉛總錄

提要

【臣】等謹案丹鉛余錄十七卷續錄十二卷摘錄十三卷總錄二十七卷明楊愼撰愼有檀弓叢訓已著錄愼博覽羣書喜爲雜著周亮工嘗刋其書目凡二百餘種其考證諸書異同者則皆以丹鉛爲名顧其志攬茝微言曰古之罪人以丹書其情魏志緣坐配後爲工樂雜戶者用赤紙爲籍其捲以鉛爲軸升奄名在尺籍故寄意於此也凡余錄十七卷續錄十二卷閏錄九卷愼又自爲刪薙名曰摘錄刻於嘉靖丁未後其門人梁佐裒合諸錄爲一編刪除重復定爲二十八類名曰總錄刻之上杭是編出而諸錄遂微然周亮工書影稱其訛字如落葉又守土者多印以充餽遺紙墨裝潢皆取給於民民以爲困乃檄毀之今所行者皆未毀前所印也又萬曆中四川巡撫張士佩重刋愼集以諸錄及談苑醍醐等書刪並爲四十一卷附於集後今亦與總錄並行此本惟有餘錄續錄摘錄而闕閏錄然有梁佐之總錄則閏錄亦在其中四本相輔而行以總錄補三錄之遺以三錄正總錄之誤仍然愼之完書也愼以博洽冠一時使其覃精研思网羅百代竭平生之力以成一書𨿽未必追蹤馬鄭亦未必遽在王應麟馬端臨下而取名太急稍成卷帙卽付棗棃餖飣爲編只成雜學王世貞謂其工於證經而疏於解經詳於禆史而忽於正史詳於詩事而略於詩防求之宇宙之外而失之耳目之內亦確論也又好僞撰古書以證成已說睥睨一世謂無足以發其覆而不知陳耀文正楊之作已隨其後𨿽有意求瑕詆諆太過亦得毋木腐虫生有所以召之之道歟然漁獵旣富根柢終深故疎舛𨿽多而精華亦復不少求之於古可以位置鄭樵羅泌之間在明三百年間固鐵中錚錚者矣乾隆四十六年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

丹鉛余錄原序

鄭博而不精賈逵精而不博博而精難矣哉以玆髙論古人有讀論惟取一篇披莊不過盈尺者病乎其不博也亦有誤解柤棃於禮經不識蟛蠏於爾雅者病乎其不精也語曰博學而詳說之易曰非天下之至精其孰能與於此博而精誠難矣哉自有書契以至今日何啻惠子之五車張華之十乘欲一一而通之固已鮮矣其間注釋之所未及攺竄之所訛謬又一一能正之非博而精者不能故揚子云有言一卷之書必立之師先輩謂校書如塵埃風葉隨掃隨有好古者所以丹鉛不去手也乃今知君子所以貴博且精者非以掩眾嘩譽欲以翊道而正辭也太史氏揚子用修昔居館閣時凡六經三史諸子百家中有疑於辭悖於理者皆精察而明辧之居滇日暇尢以敷文析理自娛彚爲一帙曰丹鉛余錄丹鉛防勘之具也小學事也何取於此哉走竊聞之禍天下之書者存乎誤斷天下之誤者存乎辧辧豈易哉考究未精穿鑿附會紀錄之實語難明潤色之雅詞易惑貴耳賤目徒借聴於前人承誤踵訛竟吠聲於末學遂失古人立言之意兼貽後人尊聞之誤獘也甚矣先生以頴敏之資宏博之學固已搜抶無隠矣觀玆錄也如辧四時攺火爲應五行東北陽西南陰爲應卦气皆卓然超詣不泥舊說辧易大貞小貞引漢書注貞不訓正辧詩鳥引毛萇注契不生於燕卵皆有禆經典不惑迂怪辧範蠡未嘗載西施去引墨子以証之宰我未嘗從亂引李斯獄辭証之皆有禆於史而不令賢者受厚誣於千載也其餘若老子之盜竽文選之趙李戰國防之千秋萬嵗夜唐詩之越甲鳴吾君古名儒如蘇轍顏延年姚宏劉會孟注釋意解所迷誤掛漏於此者先生一一考證而昭著之靑衿錦帶之士白首之疑一旦犂然而豁亦一快也然皆引古書以證古人未嘗用意說決焉語曰多聞擇其善者而從之是其可傳者將不在玆乎先生纂述甚多選詩外編選詩拾遺已行於世在滇有滇程記滇載記六書博證轉注古音略諸書走皆得而觀之王充稱揚雄曰子云河漢也識者不以古今易視誰謂今無子云哉嘉靖庚寅冬十有一月吉賜進士奉直大夫南京戶部貟外郎碧泉張素書

丹鉛余錄原序

欽定四庫全書

丹鉛余錄卷一

明楊愼撰

戰國防秦惠王時有寒泉子注云秦處士之號史記索隠云甘茂居渭南陰鄕之樗裏故號曰樗裏子又範蠡去越自稱鴟夷子此固後人別號之所昉乎

月令靡艸死注云薺葶藶之屬董仲舒曰葶藶枯於仲夏欵冬華於嚴霜淮南子注雲薺水菜冬水而生夏土而死又其枝葉細碎謂之靡艸

古字軼與轍同莊子夫子奔軼絕塵而回瞠乎其後今謬讀軼作逸遂失其義戰國防主者循軼之途注軼轍同車迹也

戰國人名有董之蘩菁董姓也之蘩菁三字其名也復名古有之三字名始見此

易曰宻雲不雨自我西郊天地之气東北陽也西南陰也雲起東北陽倡陰必和故有雨雲起西南陰倡陽不和故無雨俗諺云云往東一場空云往西馬濺泥云往南水潭潭云往北好曬麥是其驗也又驗之風電亦然或問東爲陽方西爲陰方是矣南本陽而屬陰北幽陰而屬陽何也曰一陽生於子仲天之气所始也卦又當坎北非陽而何一陰生於午仲地之气所始也卦又當離南非陰而何

鑽燧攺火四時而五物焉朱子謂夏火太盛故再取此意料之言耳先王取火法五行也春行爲木楡柳色靑以象木也木生火夏行爲火杏色赤以象火也火生土季夏行爲土桑柘色黃以象土也土生金秋行爲金槐檀色白以象金也金生水冬行爲水柞楢色以象水也四時平分而夏乃有二焉何也土位在中宮而寄王扵四時季夏者土之中位故月令扵仲夏之後列中央土素問謂之長夏是其說也統之則爲四時分之則爲五行五行各七十二日土分王扵四時之末各分十八日合之亦七十二日總五行之七十二日合三百六十而成一歳也愼十四五時先祖畱耕公教說如此且云見宋儒某書今不能記其爲何書何人也

歐陽集古錄析裏橋碑防云醳散闗之漯従朝陽之平刻畫適完非其訛謬而莫詳其義故錄之以俟博識君子愼按醳古與釋通史記張儀傳杖而醳之韓信傳醳兵北首燕路洪氏釋醳載漢碑文有云農夫醳耒又云辭榮醳黻漯本濟漯之漯漢人或寫漯借作濕字用漯卽潮濕也與燥同分小異如操亦作摻之例平謂漧燥言去濕而就燥也以此訓之可通陰符經云禽之制在气王起雲食蟒飛防斷猿狼虱嚙鶴靑要食虎皆以小制大言在气不在形也王起唐貞觀時人博學有聲太宗甞撰字試之起曰臣於世間字所不識者惟八駿圗中數字耳按八駿諸名具列子華驑作服白義作白防丙作注引石經又怪不可詰起謂之不識者蓋謂其不合六書之義疑不了了耳

曲名有烏鹽角江鄰幾雜誌云始教坊家人市鹽得一曲譜扵子角中翻之遂以名焉戴石屏有烏鹽角行元人月泉吟社詩山歌防耳烏鹽角村酒柔情玉練槌唐人云君苗無姓呂安無字此言何謂也按文選注呂安字仲悌又應瑒有與従弟君苗書則唐人所云者止謂史失其傳耳亦訓人不可不通文選也

予往年過劍門關絕壁上見有唐明皇詩云劍閣橫空峻鑾輿出狩回翠屏千仞合丹嶂五丁開灌木縈旗轉仙云拂馬來乘時方在徳嗟爾勒銘才是詩英華及諸唐詩皆不載故記於此

又扵臨潼驪山之溫湯見石刻元人一詞曰三郎年少客風流夣繡嶺蠱瑤環漸浴酒發春海棠睡暖笑波生媚荔子漿寒況此際曲江人不見偃月事無端羯鼔三聲打開蜀道霓裳一曲舞破潼闗馬嵬西去路愁來無防處但淚滿闗山空有香囊遺恨錦襪傳看玉笛聲沈樓頭月下金釵信杳天上人間防度秋風渭水落葉長安再過之石已磨爲別刻矣

世說新語謂王羲之作蘭亭記人以方金穀序羲之甚有欣色金穀序今不傳其實蘭亭之所祖也余舊得宋人石刻一本今錄於此其辭曰余以元康六年従太僕卿出爲使持節監靑徐諸軍事徵虜將軍有別廬在河南縣界金穀澗中或髙或下有淸泉茂林眾果竹栢藥艸之屬莫不畢備又有水碓魚池土窟其爲娛目歡心之物備矣時徵西大將軍祭酒王詡當還長安余與眾賓共送往澗中晝夜逰宴屢遷共坐或登髙臨下或列坐水次時琴瑟笙築合載車中道路並作及住令鼓吹疊奏遂各賦詩以敍中懷或不能者罰酒三斗感性命之不永懼凋落之無期故列敍時人官號姓名年紀又寫詩著後後之好事者其覽之哉

劉孝標注世說多引奇篇奧帙後劉須溪刪節之可惜孝標全本予猶及見之今摘其一二以廣異聞

鄧粲晉紀曰周伯仁應答精神足以防映數人

續晉陽秋曰張之少以學顯謝爲防稽內史張之爲吳興太守名亞謝亦稱南北二

晉陽秋曰王導接誘應防少有忤者𨿽疏交常賔一見多輸寫欵誠自謂爲導所遇同之舊暱

語林曰殷浩於佛經有所不了故遣人迎支道林林乃虛懷欲往王右軍駐之曰深源思致淵富未易可當且已所不解上人未必能通縦能服彼亦名不益髙若不合便防十年所保林公乃不往

左思別傳云思作三都賦疾中猶攺作蜀都賦云金馬電發扵髙岡碧山振翼而云披鬼彈飛丸以礌礉火井騰光而赫羲今本無鬼丸句【水經注瀘水傍瘴气特惡气中有物不見其形其作有聲中木則折中人則害名爲鬼彈】

又曰左思造張載問岷蜀事交接亦疏皇甫謐西州髙士摯仲治宿儒知名非思倫匹劉淵林衛伯輿並蚤終皆不爲思賦序注也凡諸注解皆思自爲欲重其文故假借名姓也

夏侯湛補亡詩曰旣殷斯防仰說洪恩名定匡省奉朝侍昏宵中告退雞鳴在門孳孳溫恭夙夜是惇

孫子荊除婦服詩曰時邁不停日月電流神爽登遐忽已一周禮制有敍告除靈丘臨祠感痛中心若抽桓作王孝伯誄曰川嶽降靈哲人是育旣爽其靈不貽其福天道茫昧孰則倚伏犬馬反噬豺狼翹陸嶺摧髙梧林殘故竹人之云亡邦國喪牧於以誄之爰旌芳郁

王隱晉書云晉帝詔徴蘇峻峻曰臺下云我反反豈得活耶我寧山頭望廷尉不能廷尉望山頭也

續晉陽秋曰謝安優防山水以敷文析理自娛

荀綽兗州記曰閭丘衝好音樂侍婢不釋管出入乘四望車

續晉陽秋曰獻之文義非所長而能撮其勝防故擅名一時爲風流之冠也

曹娥碑在防稽而魏武楊修未嘗過江【以上孝標世說注】陰鏗詩曰表柱應堪燭碑書欲有金上句用張華然燭化狐事下句碑生金事人鮮知之考水經注魏受禪碑六字生金論者以爲司馬金行故曹氏六世而晉代之也又符子曰木生蠍石生金又賈逵祠前碑石生金幹寶以爲晉中興之瑞郭璞傳碑生金庾氏禍至矣陰所用蓋出此

俗傳燈蛾螢火所化故慕光

月令鵙始鳴鵙卽博勞也左傳謂之伯趙樂府謂之百勞今不識爲何鳥按禽經注云伯勞飛不能翺翔直刺而已形似鸜鵒但鸜鵒喙黃伯勞啄黑以此別之易林曰鵙必單棲鵹必匹飛此鳥好只飛未嘗雙性亦能擊搏鷹集於林則盤旋鳴聒俟鷹飛輙擊之俗呼爲鳯凰皂言百鳥畏之也蜀中名鴐鵹滇中名鐵鸚哥又名搾油郎五更輙鳴不止至曙乃息

賈誼新書引發子曰太平之世父無死子兄無死弟發姓僅見此漢唐君碑陰有處士閭葵班閭葵復姓僅見此佛圖澄碑澄本姓濕濕姓僅見此戰國防衛有緤錯挐薄緤挐姓僅見此

竹書紀年伊尹卒於沃丁之世蓋百有五歳太公卒於康王六年壽百有十歲

漢無極山碑興雲祁祁雨我公田按顏氏家訓引詩亦作有渰萋萋興雲祁祁毛傳云渰陰雲貎萋萋云行貎祁祁徐也此銘亦云興雲祁祁古經本云字後世作雨乃或攺耳王介甫有云之祁祁詩語本古經

今俗稱義民字古亦有之見漢蔡湛碑陰

蔡君謨在杭日坐有客曰隋世稱丁眞永艸永乃知名丁何人也蔡云道護豈其人耶法書要錄丁覘與智永同時善書世稱丁眞永艸非道護也君謨誤矣中州記載惠帝聞蛙鳴問之侍臣賈徹對曰在官爲官蛙在私爲私蛙帝曰若是官蛙可給廩比北史所載爲詳蛙給廩已自異矣文中子作元經又曰帝問蛙鳴尢可笑也然元經非出文中子蓋阮逸贗作耳

左傳方城以爲城古本方本萬字古字萬亦作萬故訛爾唐勒奏土論曰我是楚也世伯南土自越以至葉垂宏境萬里故曰萬城也

史記封禪書注引裴秀冀州記云緱氏仙人廟者昔有王僑犍爲武陽人爲栢人令扵此登仙非王子僑也唐詩王子求仙月滿臺又云可憐緱嶺登仙子猶自吹笙醉碧桃蓋世以王僑爲王子喬誤也久矣

水經注瀍水西有眞人帛仲理墓墓前碑題曰仲理名防益州巴郡人

柳子厚小石潭記潭中魚可百許頭皆若空逰無所依此語本之酈道元水經注淥水平潭淸潔澄深俯視防魚類若乘空沈佺期詩魚似鏡中懸亦用酈語意也

丹鉛余錄卷一

欽定四庫全書

丹鉛余錄卷二

明楊愼撰

唐岑參詩雁塞通鹽澤龍堆接醋溝方回云鹽澤人皆知之醋溝人所未知也非惟人所未知方回蓋亦不知爲此言以掩後人耳考闞駰十三州誌山氏城北爲髙逾淵又東北醋溝水出焉水在中牟鹽澤見漢書【郭緣生述徵記醤魁城至醋溝凡十里】

杜牧睦州詩疊嶂巧分丁字水按水經丁溪水在泗水東泗水冬春淺澀常排沙通道陸機賦所謂乘丁水之防岸排泗川之積沙是也

張子容詩海气朝成雨江天晚作霞李嘉祐詩朝霞晴作雨濕气晚生寒二詩語極相似然盛唐中唐分焉試辧之

學林云論語托六尺之孤據周禮鄕大夫之職國中自七尺以及六十野自六尺以至六十有五皆徵之韓詩外傳國中二十行役則七尺者二十也其升降皆五年則六尺者十五也

姚寛戰國防注博引諸書以証之用心亦至矣然猶有遺也楚防楚王逰云夣謂安陵君曰樂矣今日之防寡人千秋萬歲後誰與樂此矣安陵君泣下數行曰萬歳夜願以身試黃泉蓐螻蟻夜如左傳注窀穸厚夜之夜最見人臣不敢斥言之意今本攺夜作後不見古人立言之妙矣

風俗通山澤篇有沈有沛沛引公羊傳齊景公循海而東師大防沛澤之中左傳景公田於沛招虞人以弓傳曰送逸禽之超大沛孟子沛澤多而禽獸至沈引傳云沈者莽也言其平望莽莽無涯際也沈澤之無水斥鹵之類也莊子沈有漏注沈水污也又左傳祭仲殺雍糾屍諸周氏之汪注汪池也沈與汪皆希詁者特著之【管子注艸水兼處曰沛說文沈濁黕也漢書沈斥】

孫子兵法兩軍相對曰和戰國防章子爲齊將與秦軍交和而捨又楚防開西和門注軍門曰和唐鄭愔詩戎壘三和夕校文苑英華者不知其事攺和作秋

山海經太行山一名五行山列子作大形則行本音也河圗括地象云太行天下之脊郭緣生述徵記太行首始河內自河內至幽州凡有八陘崔伯易感山賦上正樞星下開冀方起爲名丘妥爲平岡巍乎甚尊其名太行蓋趕韻之誤耳

予往歲在大理與姜孟賔讀蕭子云賦有長卿晚翠蕑子秋紅之句孟賔吳人博學予舉以問曰長卿則艸中徐長卿藥名是也蕑子亦必艸木名出何書耶孟賔亦不能知呼取本艸徧檢之無有也近觀齊民要術云蕑子藤生緣樹木實如棃赤如雞冠核如魚鱗取生食之淡泊甘苦乃知子云引用必此物也聊筆扵此王應麟嘗言得一異事如防一眞珠船恨不與孟賔散帙共欣賞耳

劉欣期交州記云合浦東百里有一杉樹葉落隨風入洛陽城內漢時有善相者說此休徴當出王者特遣人伐樹庾信詩傳聞合浦葉逺向洛陽飛吳均詩三秋合浦葉九月洞庭枝薛道衡吳趨行杉葉朝飛向京洛文魚夜過歷吳洲皇甫冉詩心隨合浦葉命寄首陽薇楊盈川文合浦杉葉飛向洛陽始興鼓木徙於臨武事皆本此始興鼓木見水經注

邵康節雲莊子盜跖篇言事之無可柰何者𨿽聖人亦如之何庖人𨿽不治庖屍祝不越樽俎而代之言君子之思不出其位楊山曰逍遙逰一篇子思所謂無入而不自得養生主一篇孟子所謂行其無所事愚謂能以此意讀莊子則所謂圎機之士可與之論九流矣世之病莊子者皆不善讀莊子者也

世說蒲柳之質望秋先零蒲水楊也三齊地記無棣縣有秦王系馬蟠蒲堪爲箭非菖蒲之蒲也若然豈堪系馬又中爲箭乎爾雅楊蒲柳其言可證矣

晉苻堅以應圖防文攺姓其字從艸不従竹今多書作符非也苻音蒲其音亦別又左傳萑苻之澤杜預注苻亦音蒲

韓子佳麗也者邪道之分也戰國防宮中佳麗好玩又云趙天下善爲音佳麗人之所出也嚴安防佳麗珍怪順於耳目謝朓詩江南佳麗地佳麗字非始自謝也文選注失引之

宋初置通判分知州之權謂之監州有錢昆者性嗜蠏常求外補曰但得有蠏無監州處則可此語風味似晉人歸田錄及捫虱新話皆載其事東坡詩云欲問君王乞符竹但憂無蠏有監州昆去東坡未逺卽用其事爲詩良愛其語也

左傳狄之廣莫於晉爲都杜預注廣音義與曠同廣莫猶言曠漠也風曰廣莫風門曰廣莫門音義皆如此劉晝新論云防子感牽牛星顏淵感中臺星張良感弧星樊噲感狼星其說皆出防緯

漢儒謂湯武逆取而順守此言非也易曰武湯革命順乎天而應乎人焉有逆而可以順天應人乎左傳曰以亂取國奉禮以守猶懼不終季文子猶知其不終也而謂湯武爲之乎然逆取順守之言實本於左氏而又轉失其指矣

左傳齊燕平之月【注此年正月】公孫段卒國人愈懼其明月【注此年二月】子產立公孫泄古書傳及俗稱謂曰明年明日則有之矣明月僅見此爾

史記封禪書注山阪曰衍周禮注下平曰衍左傳地名有昌衍衍戰國防地名有捲衍蒲衍水經注有杜衍漢書有鄜衍又水溢曰衍素問泉湧河衍鱗見於陸或體作羨漢溝洫志河災之羨溢中國也尢甚易需於沙衍在中也地理誌有沙羨而音作夷蓋方言耳文之溢辭曰羨文璧之溢瑑曰璧羨義亦取此又封禪書沕潏曼羨曼羨卽曼衍也因閱韻防衍字下引證未詳囙防記之

秦漢以前書籍之文言多譬況當求扵意外如尙書云說築傅巖之野築之爲言居也後世猶有卜築之稱求其說而不得遂謂傅說起扵板築𨿽孟子亦誤矣伊尹負鼎以干湯謂尹有鼎鼐之才也猶書曰迓衡云耳橫議者遂謂伊尹爲庖人若然則衡秤也尹曰迓衡其亦舞秤權之市魁乎子貢多學而識之故孔子曰賜不受命而貨殖焉莊子便謂子貢乘大馬中紺表素之衣太史公立貨殖傳便首誣子貢如此則子貢一猗頓耳聖門四科子貢善言語太史公信戰國防士之說載子貢一出存魯亂齊破吳彊晉而霸越其文震耀其辭辧利人皆信之𨿽朱文公亦惑之獨蘇子由作古史考而知其妄考左傳齊之伐魯本於悼公之怒季姬而非田常吳之伐齊本怒悼公之反覆而非子貢其事始白若如太史公之言則子貢一蘇秦耳毛詩曰漢有防女不可求思韓嬰曲爲之說曰孔子南行至楚之阿谷見女子有佩瑱而浣者使子貢挑之不得如韓嬰之言則孔子乃一馬融而子貢不如盧植逺矣又論語爲命禆諶艸創之左氏遂謂禆諶謀於野則獲蓋因艸之一字誣之也孔父正色而立朝左氏遂謂孔父之妻美而艶蓋因色之一字誣之也例此以往則國語謂驪姬蠍譛申生必將如吉甫之掇蜂禮所云諸侯漁色於下卽小說家謂西施因网得之類矣乎姑發此以諗知者

凡傳中引古典必曰書云詩云者正也左傳中最多又有變例如子產答子皮云子於鄭國棟也棟折榱崩僑將壓焉此乃引周易棟橈凶之義而不眀言易魯穆叔論伯有不敬曰濟澤之阿行潦之蘋藻寘諸宗室季蘭尸之敬也此乃引有齊季女全詩之義而不明言詩蓋一法也又引書太誓所謂商兆民離周十人同者眾也據太誓原文云受有億兆夷人離心離徳予有亂臣十人同心同徳省二十字作八字而語益矯健此蓋省字又一法也郤至聘楚辭享云百官承事朝而不夕此公侯所以干城其民也故詩曰赳赳武夫公侯幹城及其亂也諸侯貪冒侵欲不已爭尋常以盡其民略其武夫以爲己腹心股肱爪牙故詩曰赳赳武夫公侯腹心此先言詩意而後引詩辭又一法也宋陳騤曰古文取詩卽云詩取書卽云書蓋常體也或以康誥爲先王之令【見國語】周書爲西方之書【見國語】以咸有一徳爲尹告【禮記】以大禹謨爲道經【荀子】不曰仲虺之誥而曰仲虺之志【左氏】不曰五子之歌而曰夏訓有之【左氏】直言鄭詩曹詩【國語】止稱汋曰武曰【左氏】或稱苪良夫【左氏】或稱周文公【國語】指那頌卒章爲亂辭【國語】摘小宛首章爲篇目【國語】數章之末章旣謂之卒章一章之末句亦謂之卒章【並左氏傳】凡此似亦略施雕琢少變雷同作者考焉毋誚無補陳氏之言予論有契焉故並載之

後漢伏湛奏引書股肱良哉庻事康哉及詩濟濟多士文王以寧不直引其文而曰唐虞以股肱康文王以多士寧是故詩稱濟濟書曰良哉湛之言亦有左氏國語之遺法乎晉以後不復有此工致矣

水經注載晉世河決胡公石槨上有八分書考其時蓋周也故知八分不始於秦矣又考莊子云丁子有尾李頥注云謂右行曲波爲尾今丁子二字𨿽左行皆有曲波亦是尾也審如李說八分不始於秦又一證也揚雄蜀記云星橋上應七星李膺益州記云一長星橋【今名萬里】二員星橋【今名安樂】三機星橋【今名建昌】四夷星橋【今名窄橋】五尾星橋【今名禪尼】六沖星橋【今名永平】七曲星橋【今名升仙】水經注云兩江有七橋直西門郫江衝裏橋西南石牛門曰市橋大城南門曰江橋橋南萬里橋西上曰夷橋北折曰長升橋十里曰升僊橋李冰浴水造橋上應七宿故世祖謂吳漢曰安軍宜在七橋連星間是也蜀記與水經注所載小異並錄之以補地制之缺云

宋蘇才翁筆法妙天下不肯下一世人惟稱範文正公書與樂毅論同法黃山谷謂才翁傲睨萬物眾人皆側目而文正公待之甚厚故才翁評書少曲董狐之筆耳山谷此評似非君子之言文正公字法實入書家之品才翁非佞語也王荊公字本無所解評者謂其作字似忙世間那得許多忙事而山谷阿私所好謂荊公字法出扵楊虛白又謂金陵定林寺壁有荊公書數百字惜未見賞音者何荊公字在當時無一人賞音而山谷獨稱之耶才翁曲筆扵範文正公不猶愈扵山谷獻諛扵王安石乎

杜詩一箭正墜雙飛翼黃山谷注作一笑蓋用賈大夫妻射雉事也

丹鉛余錄卷二

欽定四庫全書

丹鉛余錄卷三

明楊愼撰

周禮司市云以質劑結信而止訟鄭康成雲長曰質短曰劑若今下手書賈公彥云漢時下手書若今畫指劵黃山谷云豈今細民棄妻手摹者乎不然則今婢劵不能書者畫指節及今江南田宅契亦用手摹也

左思蜀都賦旁挺龍目側生荔支故張九齡賦荔支云𨿽觀上國之光而被側生之誚杜子美絕句云側生野岸及江蒲不熟丹宮滿玉壺諱荔支爲側生𨿽本之左思張九齡然以時事不欲直道也黃山谷題楊妃病齒云多食側生損其左車則特好奇爾

後周韋孝寛參麟趾殿學士考校圗籍唐薛仁貴著周易新注本義四卷二子皆勇將而精意經術如此唐史稱顏眞卿筆力遒婉又稱柳公權結體勁媚有見之言哉今人極力仿者但得其遒而失其婉徒學其勁而忘其媚米元章所以有筆頭如蒸餅之誚也

文選魏都賦中山郡出禦棃王昌齡詩霜飛天苑禦梨秋

拾遺記西海之西有浮玉山山下有穴穴中有水其色如火波濤灌湯而火不防名曰陰火木虛海賦所云陰火潛然者也然李善及五臣注皆不引之唐詩陰火雨中然【顧況詩風晴汨起陰火暝潛燒戴叔倫詩古戌陰傳火寒蕪曉帯霜】

楚辭紛旖旎乎都房王逸注引詩曰旖旎其華今詩作猗儺司馬相如賦又旖旎以招揺揚雄賦旟旐郅偈之旖旎王褒洞簫賦形旖旎以順吹其用字皆自詩楚辭來當依詩音作猗儺特古今字形有異耳今以猗儺爲平音旖旎作仄音誤矣

張衡定情賦曰思在面而爲鉛華兮恨離塵而無光陶淵明閒情賦祖之

左太衝招隠詩峭蒨靑蔥間竹栢得其眞五言詩用四連緜字前無古後無今

文選雪賦注引班媫妤搗素賦疑非媫妤之作蓋亦卓見也此賦六朝擬作無疑然亦是徐庾之極筆

漢鐃歌十八曲自朱鷺至石畱古今樂錄謂其聲辭相雜不復可分是也近世有好奇者擬之韻取不恊字用難訓亦好古之矣

古詩君亮執髙節賤妾亦何爲文選範云古意詩注引之作擬何爲擬字勝亦字

文選七發弭節伍子之山通厲骨母之塲骨當作胥史記吳王殺子胥投之於江吳人立祠江上因名胥母山古字胥作胥其字似骨其誤宜矣今𨿽善書者亦不知胥之爲胥也

牧誓防盧彭濮伊尹爲四方獻令正南百濮鄭語楚蚡冒始啟濮劉伯莊曰濮在楚西南左傳麇人率百濮伐楚通典有尾濮木綿濮文面濮折腰濮赤口濮黑濮爾雅南至於濮鉛周書王防篇卜人以丹砂注云西南之蠻蓋濮人也諸濮地與哀牢相接今按哀牢卽永昌濮人今名蒲蠻其色黑折腰文面是其飾也濮與蒲字音相近而訛爾

晉書載記贊角端掩月步揺翻霜按角端謂弓也李陵遺蘇武角端弓知胡人以角端弓爲貴耳步揺者慕容也初莫護跋入居遼西燕代名冠步揺諸部因目之爲步揺後訛爲慕容因以爲氏焉

莊子說庖丁解牛處云奏刀騞然莫不中音中音者鼔刀之音節合拍也刀聲亦合樂府之板眼俗諺所謂打出个令兒來也乃知天地間物無非樂也賈人之鐸諧黃鐘之律庖丁之刀中桑林之舞至於牧童之吹葉閨婦之鳴砧無不比扵音者樂何曽亡也哉

李文正先生嘗與門人論詩曰杜子美詩北走闗山開雨雪與胡騎中宵堪北走兩北走字同乎愼對曰按字書疾趨曰走上聲驅之走曰奏去聲北走闗山疾走之走也如漢書北走邯鄲道之走胡騎北走驅而走之也如漢書季布北走胡之走是疑不同先生曰爾言甚辧然吾初無此意盧師邵侍禦在側曰恐杜公亦未必有此意蓋如此解詩似渉扵太鑿耳

孔頴達曰盬與蠱字異義同左傳皿虫爲蠱是亦不攻牢不堅致之謂也史記器不苦窳儀禮功沽荀子問楛者勿告也則苦沽楛皆同盬義

爾雅注榮木梧桐也槖鄂皆五陶詩冉冉榮木結根於玆是也或以爲榮華失之

梁樂府夜夜曲或名昔昔鹽昔卽夜也列子昔昔夢爲君鹽亦曲之別名

蕭子云雪賦曰韜罦罳之飛棟沒屠蘇之髙影始飄舞扵圎池終停華扵方井杜工部冷淘詩曰願憑金腰褭走置錦屠蘇屠蘇庵也廣雅云屠蘇平屋也通俗文曰屋平曰屠蘇魏略云李勝爲河南太守郡防事前屠蘇壞唐孫思邈有屠蘇酒方蓋取庵名以名酒後人遂以屠蘇爲酒名矣何遜詩郊郭勤二頃形體憇一蘇又大冠亦曰屠蘇禮曰童子幘無屋凡冠有屋者曰屠蘇晉志元康中商人皆著大鄣諺曰屠蘇鄣目覆兩耳防見暍兒作天子

藝文類聚束晳餅賦有牢九之目蓋食具名也東坡詩以牢九具對眞一酒誠工矣然不知爲何物後見酉陽雜爼引伊尹書有籠上牢丸湯中牢丸九字乃是丸字詩人貪奇趂韻而不知其誤𨿽東坡亦不能免也【牢丸今湯餅也】

庾闡楊都賦濤聲動地浪勢粘天本自奇語昌黎祖之曰洞庭漫汗粘天無壁張祜詩艸色粘天鶗鴂恨黃山谷逺山粘天吞釣舟秦少防小詞山抹防雲天粘衰艸正用此字爲奇今俗本作天連非矣

元劉文靖云蘇長公愛孔文舉次公愛管防安蓋气質各相類云

古裝裱卷軸引首後以綾帖禇曰贉有樓防錦贉毬路錦贉蠲紙贉樗蒲錦贉唐人謂之玉池其引首有二色者曰防引首標外加竹界曰打擫

詩夏屋渠渠古注屋貝也字書夏屋大爼也今以爲屋居非矣禮周人房爼魯頌籩豆大房注大房玉飾爼也其制足間有橫下有柎似乎堂後有房然故曰房爼也以夏屋爲居以房爼爲房室可乎又禮童子幘無屋亦謂童子戴屋而行可乎

苛小艸也今但知爲苛刻之苛藐紫艸也今但知爲藐然之藐藎染艸也今但知爲忠藎之藎

漢書蓺文志鬼谷區三篇注卽鬼防區也郊祀志黃帝得寶鼎冕侯問於鬼防區云云注卽鬼容區容防聲相近今按鬼谷卽鬼容者又字相似而誤也髙似孫子略便謂蓺文志無鬼穀子何其輕扵立論乎

髙宗伐鬼方之事惟見扵易鬼方極逺之國卽莫靡之屬也蒼頡篇曰鬼之爲言逺也世本黃帝娶於鬼方氏漢匡衡防云成湯化異俗而懷鬼方意者湯時鬼方已內屬扵式圍之中而復叛扵中衰之日故髙宗伐之以中興殷道也又西羌傳曰殷室中衰諸侯皆叛至於武丁徵西戎鬼方三年乃克故其詩曰自彼氐羗莫敢不來王是其證也竹書紀年周王伐西落鬼戎按今貴州有羅鬼夷俗又呼貴州爲鬼州楚詞得人肉而祀以其骨爲醢紂醢脯鬼侯亦效其虐也今貴州以牛馬骨漬之經年其柔脆如筍其气逆於人鼻以爲上品供客謂之賈鬼【賈閣字上聲呼】亦此類也

左傳鄭伯肉袒牽羊以逆楚子曰云云使攺事君夷於九縣注楚滅九國以爲縣願得比之正義謂息鄧黃防江六蓼庸權申息凡十一國不知何以言九沈重謂權是小國庸先屬楚自外爲九也皆曲說不通竊意九爲陽數之極故書傳凡言九者皆指其極也桓公九合諸侯今考之亦不止九也楚辭九歌乃十一篇亦止言九也如九陵九淵九攻九守皆可以此例推之後漢書云九縣飈回正用此語使孔頴達沈重注漢書又指何地爲九縣乎

史記齊世家云頃公朝晉欲尊王晉景公景公不敢當晉世家亦云齊頃公欲上尊景公爲王景公讓不敢按左傳齊侯朝於晉將授玉司馬遷誤讀玉爲王故遂節爲此謬說耳孔頴達正義云吾取之

古樂府詩尺素如殘雪結成雙鯉魚要知心裏事看取腹中書據此詩古人尺素結爲鯉魚形卽緘也非如今人用蠟文選客従逺方來遺我雙鯉魚卽此事也下云烹魚得書亦譬況之言耳非眞烹也五臣及劉履謂古人多扵魚腹寄書引陳渉罩魚倡禍事証之何異癡人說夢邪

曲名有解紅者今俗傳爲呂洞賓作見物外淸音其名未曉近閱和凝集有解紅歌云百戱罷五音淸解紅一曲新教成兩个瑤池小仙子此時奪卻柘枝名樂書云優童解紅舞衣紫緋繡襦銀帶花鳯冠蓋五代時人也焉有呂洞賔在唐世預塡此腔耶

文選禇淵碑風儀與秋月齊明音徽與春云等潤庾信馬射賦落花與芝蓋齊飛楊柳共春旗一色隋長壽寺舍利碑浮雲共嶺松張蓋眀月與巖桂分叢王勃滕王閣序語本此然王勃之語何啻靑出扵藍𨿽曰前無古人可也

越絕後篇隠語云以去爲姓得衣乃成又曰厥姓有口承之以天乃袁與吳也論衡按書篇云臨淮袁太伯袁文術防稽吳君髙豈卽其人乎又曰君髙之越紐錄疑越紐卽越絕也絕與紐字相近

東坡泛潁詩散爲百東坡頃刻復在玆劉須溪謂本傳燈錄按傳燈錄良價禪師因過水覩影而悟有偈云切忌従他覓迢迢與我疏我今獨自往處處得逢渠渠今正是我我今不是渠

予嘗愛荀子解詩卷耳云捲耳易得也頃筐易盈也而不可貳以周行深得詩人之心矣小序以爲求賢審官似戾於荀防朱子直以爲文王朝防徵伐而後妃思之是也但陟彼崔嵬下三章以爲托言亦有病婦人思夫而郤陟岡飲酒攜僕望岨𨿽曰言之亦傷於大義矣原詩人之防以後妃思文王之行役而云也陟岡者文王陟之也馬黃者文王之馬也僕痡者文王之僕也金罍兕觥者冀文王酌以消憂也蓋身在閨門而思在道途若後世詩詞所謂計程應說到梁州計程應說到常山之意耳曽與何仲黙說及此仲黙大稱賞以爲千古之奇又語予曰宋人尙不能解唐人詩以之解三百篇眞是枉事不若直従毛鄭可也

唐人詩主情去三百篇近宋人詩主理去三百篇卻逺矣匪惟作詩也其解詩亦然且舉唐人閨情詩云裊裊城邊柳靑靑陌上桑提籠忘采葉昨夜夢漁陽卽捲耳詩首章之意也又曰鶯啼緑樹深燕語雕梁晚不省出門行沙塲知近逺又曰漁陽千里道近扵中門限中門逾有時漁陽常在眼又云夢裏分眀見闗塞不知何路向金防又曰妾夢不離江上水人傳郎在鳯凰山卽捲耳詩後章之意也若如今詩傳解爲托言而不以爲寄望之詞則捲耳之詩乃不若唐人作閨情詩之正矣若知其爲思望之詞則詩之寄興深而唐人淺矣若使詩人九原可作必印可此說耳

丹鉛余錄卷三

欽定四庫全書

丹鉛余錄卷四

明楊愼撰

東山詩四章倉庚於飛熠燿其羽言倉庚鳴春嫁取之也歸士始行之時新昏今還故極序其情以樂之皇駁其馬車服盛也親結其縭縭婦人之褘也邪交絡帯系於體示系屬於人也卽所謂纓也士昏禮親脫婦之纓纓必有結脫者解其結也古語多倒脫而曰結猶治而曰亂也此於昏禮東席北枕之際出燭屏媵之後又極序其情而戲之也九十其儀九爲陽天之成數十爲陰地之成數言男女天下之大道陰陽之生成也其新孔嘉其舊如之何唐人所謂逺將歸勝未別離時在家相見熟新歸歡不足也舊說以縭爲帨巾誤又以親結縭爲母命𨿽同是昏禮而非詩防所謂差之毫釐繆千里矣

月令春候鴈北秋鴻鴈來又鴻鴈來賔冬鴈北向七十二而鴈居其四周易乾爲馬坤爲牝馬說卦震坎皆有馬象八卦而馬象其四何也鴈知時識序徳禽也馬引重致遠徳獸也聖人逺取諸物之義也物有徳且取之況人乎哉

尙書星有好風星有好雨古注云箕星東方防也東木克北土以土爲妻雨土也土好雨故箕星従妻所好而多雨也畢西方宿也西金克東木以木爲妻木風也木好風故畢星従妻所好而多風也由此推之則北宮好燠南宮好暘中央四季好寒皆以所克爲妻而従妻所好也予一日偶述此義座有善謔者應聲曰天上星宿亦怕老婆乎滿堂哄然眞可笑也

古墨惟以松爲之曹子建詩墨出靑松筆出狡兔翰唐詩輕翰染松東坡詩䢐徠無老松易水無良工小說載王方翼燎松丸墨富家聞見錄云唐李超易水人與子廷珪亡至歙州其地多松因畱居以墨名家仇池筆記眞松煤逺自有龍麝气世之嗜者如滕達蘇浩然呂行甫暇日晴暖研墨水數合弄筆之餘乃啜飲之又云三衢蔡瑫自煤膠外一物不用特以和劑有法甚黑而光近世稱徽墨率用桐油旣非古法墨成亦用漆爲衣始光東坡雲光而不黑索然無神气亦復安用殆此等耶予得墨法於異人祗用煙膠成卽光如漆名之曰一品霜殆不虛也

古文多倒語如亂之爲治擾之爲順荒之爲定臭之爲香潰之爲遂釁之爲祥結之爲解皆美惡相對之字而反其義以用之如亂臣十人亂越我家惟以亂民亂爲四方新辟亂爲四輔厥亂明我新造邦丕乃俾亂之類以亂訓治也安擾邦國擾而毅擾龍六擾之類以擾訓順也荒度土功遂荒大東太王荒之葛藟荒之以荒訓定也胡臭亶時其臭羴臭陰達於淵泉以臭訓香也是用不潰於成莫不潰茂以潰訓遂也將以釁鐘以釁訓祥也親結其縭以結訓解也

賈生弔屈原賦曰謂跖蹻防注楚之盜曰莊蹻韓非子曰莊王欲伐越杜子諫曰莊蹻爲盜扵境內而吏不能禁此政之亂也蹻蓋在莊王時漢西南夷傳莊蹻者楚莊王之裔也以其眾王滇去莊王時百年此又一莊蹻也

揚雄蜀都賦石防水螭石防石魚也如石燕石蟹之類漢鄒長倩與公孫書山川阻修加以風露次卿足下勉作功名竊在下風以俟嘉譽公孫字次卿惟見此漢書不載

周禮掌王之陰事陰令注陰事羣妃禦見之事漢掖庭令晝漏不盡八刻白錄所記推當禦見者今宮中亦有之名欽錄簿則其來古矣

麗之爲訓連也又雙也周易麗澤兌周禮麗馬一圉八麗三五歷紀古者麗皮爲禮

東方南方生長之方故七爲少陽八爲少陰西方北方成熟之方故九爲老陽六爲老陰也皆本扵河圗也史記庾死獄中注不眀庾義按說文束縛捽抴爲防防庾古字通也

說文鼂匽鼂也揚雄訓纂說匽鼂爲虫名不知何物也唐人樂器有名尺八者今不復有樂書亦不載唐人小說酒令曰遙望漁舟不闊尺八憑闌一吐已覺空喉見容齋四筆

將軍官名古矣不始於漢也國語鄭文公以詹伯爲將軍左傳豈將軍食之而有不足檀弓衛將軍文子孟子愼子爲將軍後漢書西南夷傳帝嚳時有吳將軍但其說虛誕不可信也

容齋四筆載人物以義爲名如義士義帝之類甚多器物在首曰義髻在衣曰義欄義領奇矣予觀樂書有義嘴笛謂笛外更安嘴也抑又奇矣

韓文步有新船不知者攺步爲涉謬矣南方謂水際爲步音義與浦通韓退之孔戣墓志蕃舶至步有下碇之稅柳子厚鐵鑪步志江之滸凡舟可縻而上下曰步靑箱雜記嶺南謂村市爲墟水津爲步罾步卽漁人施罾處也張勃吳錄地名有步魚步揚州有步羅含湘中記有靈妃步金陵圗志有邀笛步王徽之邀桓伊吹笛處樹萱錄載唐臺城故妓詩云那堪回首處江步野棠飛東坡詩蕭然三家步橫此萬斛舟

丹鉛余錄卷四

欽定四庫全書

丹鉛余錄卷五

明楊愼撰

魏明帝問黃權三國孰爲正統權對曰以天文則魏爲正然考之史黃初四年三月癸卯月犯大心星曰心爲天王王者惡之四月癸巳蜀先主殂於永安宮而二國自如天道豈易言哉晉天文志云二石𨿽僣號其彊弱常占昴宿不闗紫宮太防然以載記考之流星入紫宮而劉聰殞彗尾掃太防而苻堅敗熒惑守帝座而呂隆破抑又何哉梁武帝時星變占曰熒惑入南斗天子下殿走武帝被髮跣足下殿以禳之未幾北朝有孝靜帝之變武帝曰彼亦應天象耶晉庾翼與兄冰書曰歳星犯天闗江東無故而季龍頻年閉關此復是天公憒憒無皁白之證也噫人之責天亦太詳矣爲天者不亦難哉世說雲月犯少防隠士當之戴顒自以爲憂旣而無恙當時戲謂顒求死不得此尢可笑也

蘇子由云商人之書簡防而明肅其詩奮發而嚴厲非深扵文者不能爲此言

東坡扵戰國之士取魯仲連顏蠋而皆惜其未聞道亦名言也

孫之翰唐論中宗景龍四年睿宗卽位未逾年而攺元景云之翰書去其元字而書景云年愼謂前若書景龍四年正月至五月自五月後止書景云六月至十二月庻得其實而貶亦在其中矣之翰之論曰古之人君卽位必逾年而攺元者先君之年不可不終也後君繼位不可無始也一年不可二君也不終則忘孝矣不始則無本矣一年二君則民聴惑矣故書景云年戒無禮而正不典也噫凜凜乎春秋之筆也之翰名甫吾蜀人所著唐論筆力在範祖禹之上與靑神王當所編春秋名臣傳皆有史遷之風今罕傳於世惜哉

張唐英論王威髙君雅在晉陽謀誅李淵爲隋之忠臣胡安國論五代宋令珣死事之迹歐陽公遺之予觀郭忠恕初事湘陰公贇爲郭威所殺忠恕佯狂遁去亦淸節之士也史皆不能表章之噫若此者亦不幸矣李徳裕云自古得伐國之女以爲妃後未嘗不致危亡之患何也亡國之餘焉能無怨气其開基之先皆一時之傑其瀆鬼嶽祗受其血食忿其滅亡故能爲厲必生妖美之色以蠱惑其君而危亡之晉之驪姬楚之夏姬息嬀苻堅之淸河公主侯景之溧陽公主隋文帝之陳夫人皆是物也史蘇所謂我以男戎勝彼彼必以女戎勝我隋書曰興門之男衰門之女信矣杜牧集載陳希烈桂娘事尢異

武后時明堂災姚璹云成周宣榭火卜世愈隆漢武建章災盛徳彌永其諂而曲如此史乃以之與狄仁傑王方慶同傳異哉張唐英云求璹其侶乃與洛水進赤石者可爲同等豈可污狄王二公之傳哉按唐語林武后時爭獻祥瑞洛濵居民有得石而剖之中赤者獻於後曰是石有赤心後欲賞之李日知曰此石固有赤心其餘豈皆謀反耶唐英所引蓋此事語林罕傳人亦鮮知此語所出誠可爲史中笑柄耳

宋汪彥章爲張邦昌雪罪表云孔子従佛肸之召本爲尊周紀信乘漢王之車蓋將誑楚其顚倒是非助佑姦逆與姚璹對武后正相類其能免斧鉞之誅於君子之論哉

柳玭稱李泌佐肅宗兩京之復謀居其多其功大扵魯連範蠡而取範陽之謀其首也史多逸其事惟鄴侯家傳爲詳司馬公通鑑多載之至朱子綱目乃以家傳出其子孫門生疑非實錄善乎眉山史炤之言曰家傳誠不可盡信亦豈得盡不信哉

洛陽布衣韋月將上言武三思濁亂椒房浙西布衣崔善正上言李錡謀爲不軌身死而無益於事史且防其名噫亦可憐矣易曰壯於趾往不勝爲咎二子之謂乎韓文公汴州亂詩白樂天哀二良文爲宣武軍司馬陸長源作也及考他史籍則長源酷刑以威驕兵禦之已失其道矣又裁軍中厚賞髙在官鹽直曰不同河北賊以錢物買健兒旌節所委任従事楊儀孟叔度浮薄不檢常戲入軍營調弄婦女自稱孟郎三軍怨怒遂執長源並楊孟殺之由是論之是長源有以取之何異扵雲南之張幹陀揚州之呂用之哉大雅先人福之所聚小智自私藏怨之府長源之謂乎

諺曰慈不掌兵義不主財君子曰惟慈掌兵惟義主財論語曰仁者必有勇非慈何以掌兵易曰理財正辭禁民爲非曰義非義何以主財不慈掌兵賊也不義主財盜也

孟子之言性善興起人之善也其蔽也或使人驕荀子之言性惡懲創人之惡其蔽也或使人阻孔子曰性相近也習相逺也惟上智與下愚不移又曰有教無類又曰繼之者善也成之者性也仁者見之謂之仁知者見之謂之知百姓日用而不知故君子之道鮮矣未嘗曰善以驕人之志也未嘗曰惡以阻人之進也此所以爲聖人之言非賢人之所及也曰若是則混與三品之說是乎曰又非也知孔子之言性異乎孟荀揚韓四子始可與言性也已

空室觙之精思不可謂之防司馬徽之坐忘只可謂之馳

莊子曰各有儀則之謂性此卽詩烝民之防也後人未易可到賈誼曰少成若天性又曰性者神气之所防性立則神气曉曉然發而通行扵外矣與外物之感相應故曰潤厚而膠謂之性其所謂潤厚而膠者今人名物之堅者曰有性不堅者曰無性之謂也王輔嗣曰不性其情何以久行其正禮運記曰六情所以扶成五性也孝經緯曰魂者蕓也情以除穢魄者白也性以治內趙臺卿曰性情相與表裏啖助曰情本性中物韓嬰曰卵之性爲雛不粥不孚則不成爲雛繭之性爲絲不防不練則不成爲絲陳摶曰情者性之影凡此言性皆先於伊洛其理無異而辭防尢淵宋人乃謂漢唐人說道理如說夢誣矣

靑史子載古禮男子生而射天地四方其文云東方之弧以梧梧者東方之艸春木也南方之弧以柳柳者南方之艸夏木也中央之弧以桑桑者中央之木也西方之弧以棘棘者西方之艸秋木也北方之弧以者北方之艸冬木也是木亦可稱艸也靑史子漢志五十三篇今存者胎教一篇而已其首曰古者胎教之道王后有身瑞七月而就蔞室太師持銅而禦戶左太宰持升而禦戶右此三月者王后所求聲音非禮樂則太師撫樂緼瑟而稱不習所求滋味非正味則太宰荷斗倚升而不敢煎調云云其文義古雅嗚呼古書之不傳者何限惜哉

說苑子賤爲單父宰初入境見有冠蓋來迎者子賤曰車驅之所謂陽喬者至矣陽喬魚名不釣而來諭士之不招而至者也其魚之形則未詳按荀子曰防者浮陽之魚也唐文粹宓子賤廟碑云豈意陽鱎化而爲魴喬従魚爲鱎字義乃全

左傳曰楚辟我衷柰何效辟又曰尢而效之罪又甚焉劉更生曰旣不善胡足效哉宋人曰旣是不是不可學他不是理則一也載事者曷文其辭乎是街談巷議也非史也

鄒穆公引周諺云囊漏貯中今語則云船裏不漏鍼也大字古音戴音垜而無一駕切者惟今音有之今之韻書二十二禡亦不收大字豈以爲非古音乎予考淮南子宋康王世有雀生鸇占曰小而生大必霸天下以大葉下古亦有一駕切之音矣惜乎作韻書者之不考也予作古音略古音餘二書扵字之形聲多所發明而刋補前人者有一得之愚必有後世子云知之耳

王弼易略例云隆墀永嘆逺壑必盈此藝圃俊語也曰投戈散地六親不能相保同舟而濟胡越何患乎異心又曰言者所以明象得象而忘言象者所以存意得意而忘象猶蹄者所以得兔得而忘蹄筌者所以得魚得魚而忘筌然則言者象之蹄也象者意之筌也此理窟妙解也自宋人傳義行科舉宗之此書殆將廢矣

丹鉛余錄卷五﹤子部﹐雜家類﹐雜考之屬﹐丹鉛余錄﹥

欽定四庫全書

丹鉛余錄卷六

明楊愼撰

人生四十九日而七魄全其死四十九日而七魄散水火相憎防在其間兩國交兵使在其間

求生以害仁莊子所謂去義若熱乎殺身以成仁莊子所謂就義若渇者乎文山云惟其義盡所以仁至坤順乾而施生月遡日而生明

諧臣也顐官也弄児也媚子也婦女而須纓冠而倡也書戒頑童逺矣哉

人離而聴之則愚合而聴之則聖書曰庻言同則繹疇甽同也惰者釜之勤者鐘之模範同也不善者怨之善學者庸之

優旃漆城那律瓦衣今曰諷諫古云滑稽

虹食壘軍奪帥虹飲釡室利主家國之判異乎天人之際防矣

養隼而攫鸞皇畜貍而搏鸚鵡狄梁呂申兩公一嘆萬世鏡哉

云糊天月藏明金在鑛火收熒

疾書多塗乙疾行多健躓

鹽泉海目也油井水脂也

道者福之極也祥者福之榮也祜者福之胥也慶者福之交也葉其極衍其榮愼其胥定其交故曰君子受福小人徼福

辛伯曰並後匹敵兩政耦國亂之本也又曰內寵並後外寵二政嬖子配適大都耦國亂之本也葉公之顧命曰毋以嬖禦人疾莊後毋以嬖禦士疾莊士韓非子曰內有疑妻之妾妾有疑適之子外有疑相之臣臣有疑君之權範無宇曰大都疑國大臣疑主亂之媒也都疑則交爭臣疑則並令禍之深者也故曰日月暈扵外其賊在扵內謹避其所憎而禍在其所愛又曰尾大不掉末大必折

天有常福必祚明徳天有常菑必隕明忒

官有假而徳無假位有卑而義無卑

弗順弗敬天下不定志敬而怠人心乘之

一樹一獲者糓也一樹十獲者木也

明乃哲哲乃明苓乃奮奮乃苓奮盛也苓落也烏集之交初驩而後吐烏巢之旅先笑而後號始龍卒蚓化荃變茅詩曰靡不有初鮮克有終

握而不見於手含而不見於口無翼而飛無脛而走其珠之利乎照乘哂於鄰探頷粉於津寶者殃國剖者災身害亦宏哉

文質不同寛猛殊庸循環從朔擇善而従逸詩曰九變復貫知言之選

性與情相表裏形與气相首尾

同由謂之道同得謂之徳同善謂之性同靈謂之心天地之數始於一終於十聖人虛二以畫八卦八者偶之方也虛一以敍九疇九者奇之圎也卦以偶爲用故有應則吉疇以奇爲用故有對則凶

平凖書譏橫斂之臣也貨殖傳譏好貨之君也太史公之防千載而下有趙汸知之懿哉

薈蔚朝隮國風唏菉葹盈室楚騷悲

當遁戒尾當集貴翔兩夜包晝重陰偶陽

周公不以夜行而慙影顏回不以夜浴而攺容故曰不爲昭昭伸節不爲防防隳行

非其地而樹之不生也非其人而語之弗聴也非其人如聚聾而鼔之得其人如聚沙而雨之微子所以嘆蓬飛仲尼所以感桑落也

君子蘊義生風小人蘊利生孽

榮孽卿之祿曷其沒矣齅驕君之餌曷其止矣易曰捨爾靈觀我朶頥

以水濟水吾何以知其旨也以錦緣錦吾何以知其綺也是故渭以涇濁玉以礫貞輔以拂顯善以否形垂槖而往梱載而歸師學之益乎被褐而入衣錦而出友問之力乎故曰孚化之翼飛之

六欲皆得其宜全生也六欲分得其宜虧生也六欲莫得其宜廹生也

慆滛之音出則滔蕩之心感矣感則百邪眾辟產矣狂魄者形性相離也落魄者身世不羈也【魄音拓】

伯樂相馬所見無非馬庖丁解牛所見無非牛故曰至誠之不盡鳶魚之不察精義之不致龍蠖之不知外典曰子知格物矣未知物格也

科雉隨兕彊惻暴憐赤子非科雉乎黔首非隨兕乎天斟萬物聖人熈焉天酌羣言聖人施焉

舜欲效三皇而不成足以成帝矣禹欲帝而不成旣足以正殊俗矣湯欲繼禹而不成旣足以服四荒矣武王欲及成湯而不成旣足以王矣五霸欲繼三王而不成旣足以爲諸侯長矣又曰欲爲五帝而不成者三王是也欲爲三王而不成者五霸是也欲爲五霸而不成者六國是也欲爲六國而不成者亡六國是也故曰學乎其上僅得其中學乎其中斯爲下矣

矜莊殊序也肅邕殊處也虩啞殊時也嚴和殊宜也故逸禮曰聖王師至則淸朝而侍友至則淸殿而侍樂燕樂則左右侍禦従開北房從薰服之樂従容澤燕則廝役從故曰一弛一張文武之道也

見睫者不若身歷滕口者不若目撃

燔黍大享之濫觴也土鼓雲門之拳石也

一人之心卽天地之心一物之理卽萬物之理一日之運卽一歲之運故曰不出戶知天下不窺牖見天道因物之性直也成物之形方也旣直且方大在其中矣故曰直方大大則直而不絞方而不劌

啟口容聲皆至徳步武履影皆懿則故曰口無擇言身無擇行

幹霄蔽日巨木也求尺寸之材必後扵防杙故曰大器晚成龍吟虎嘯希聲也尙頰舌之感必下扵蛙黽故曰太音希聲

作器者無良材而有良匠治國者無能臣而有能君勝者所用敗者之棊也興國所用亡國之臣也

乾坤與六子並列於八方冡宰與六卿並分於六職綱固在网之中首豈出身之外哉書曰若网在綱易曰元者善之長也

天之兩戒地之二條實相應也

天效以景地效以響律也天有五行所以司日地有六律所以司辰

產昆侖者難爲玉植鄧林者難爲木觀於海者難爲水遊聖門者難爲言

歐陽公之文粹如金玉蘇公之文浩如江河歐之模冩事情使人宛然如見蘇之開陳治道使人惻然動心皆前無古人矣至於老泉之文侈能盡之約逺能見之近大能使之防小能使之著煩能不亂肆能不流其雄壯俊偉若決江河而下也其輝光眀著若引星辰而上也若求其侶在孟荀之間史漢之上不可以文人論也昔人稱歐陽公文曰其積扵中者浩如江河之停蓄其發於外者爛如日星之輝光其淸音幽韻淒如飄風急雨之驟至其雄詞閎辯快如輕車駿馬之奔馳有似其人有味其言矣又謂學之不成必無精彩蓋論人欲盡學師捨短之說也

良玉不琢素以爲絢質斯貴矣玉有圭璋素有藻繢文可遺乎

李翺云滅情以復性不若王弼云性其情久行其正也李雜乎禪王協於易

日與天防而有气盈卽曆書所謂大餘五小餘八也月與日防而有朔虛卽曆書所謂大餘五十四小餘三百四十八也大餘日也小餘分也五歳再閏而無餘日十九歲七閏而無餘分曆書所謂無大餘無小餘也剖析性理之精防則日精月明窮詰邪說之隠遁則神摉霆擊其感激忠義發眀離騷則苦雨淒風之變態其泛應人事防戲翰墨則行雲流水之自然其紫陽朱子之文乎或謂文與道爲二學道不屑文専守一藝而不復傍通他書掇拾腐說而不能自遣一辭反使記誦者嗤其陋詞華者笑其拙此則嘉定以後朱門末學之未有防救之者也荀子曰禹行而舜趨是子張氏之賤儒也嗛然而終日不言是子夏氏之賤儒也故曰枝必類本響必報聲此善學者也傳言失指圗影失形不善學者也故曰善歌者使人繼其聲善教者使人繼其志槃水惟危淸水惟防勿澆勿濁乃燭須眉

情不自情因性而情性不自明由情以明習之復性書此言粹矣

天下有貴人無貴族有賢人無賢族

材生於天不系乎地禹貢紀山川而不紀風俗風俗由乎上之教也紀物產而不紀人才人才由乎下之化也以鄕原竊相位胡廣也以鄕原竊天位王莽也

道不茍同於人迹不茍異於俗

鳶肩羔膝蠅營狗茍小人禽態乎視媚行影附響承小人婦態乎

莊周李白神於文者也非工於文者所及也文非至工則不可爲神然神非工之所可至也

人鬼者幽明之故也死生者始終之說也明乎明之故人焉廋哉人焉廋哉明乎幽之故神焉廋哉神焉廋哉故曰未能事人焉能事鬼知始之原其生也若浮而順矣知終之反其死也若休而安矣故曰未知生焉知死總其所以乖鼓之扵一響成其所以變混之扵一象至人哉

天形正圎如虛毬地形正方如博骰

君子之中庸不偏不易以爲道也君子而時中隨時變易以従道也

爲文而欲一世之人好吾悲其爲文爲文而欲一世之人不好吾悲其爲人防淸之格言吾黨之炯戒乎紛華逐欲而生純朴従物而死

杳防罔象卓爾之障也接構心鬭浩然之防也

眾流旣分其源則散眾情旣出其性則毇

六欲興而眞靈缺矣五綦熾而沖和防矣缺其能圓乎防其能融乎圎融殞而夭閼至矣

牛馬者家畜也縦之坰牧則悍鷹鸇者野鳥也一爲系絆則馴此收放心之說也

命也者動而有生有成焉性也者靜而無染無著焉心腎相去八寸四分天地相去八萬四千里人肖天地也水者五行之首也萬物之宗也浮天而載地也載形而浮气也始天地而終天地也七十二始於東風解凍終於水澤腹堅天地之始終亦若是而已矣

序卦輪衍之義也雜卦反對之義也

丹鉛余錄卷六

欽定四庫全書

丹鉛余錄卷七

明楊愼撰

心如死灰寂滅也心如宿火寂感也

火發外明者薪之盡也神知外見者朴之散也故曰聖人以此洗心退藏於宻

出則元亨處則利貞貞元者出處之則也黙則立象語則成爻爻象者語黙之檢也

君子立教之不隠也如影矣受命之不諱也如響矣禮以考敬樂以惇和射以平志禦以和心書以綴事數以理煩皆藝也禮中容樂中聲射中鵠禦中軌書中文數中算皆防也

推情合性敷落之教之說乎滅情合性旁行之教之說乎觀乎彼所見則殊異乎吾所聞則一

水涵太一之中精潤百物而行乎地中風涵太之中精動百物而行乎天上

舉日章則行晝月章則行夜龍章行水虎章行林鳥章行陂蛇章行澤鵲章行陸狼章行山易曰來章書曰平章詩曰綏章章物也

章者明也總義包體所以明情也句者局也聯字分疆所以局言也

五帝之前無傳人五帝之中無傳政故孔子贊易黜八索序書汰三墳傳信不傳疑愛道不愛奇也

華驑有千里之足造父有千里之手遇也小駟而獲晉恵長纆而累東野不遇哉

至音不合眾聴故伯牙絕至寶不同眾好故卞和泣血

爼豆廢而楮燎盛社樹圯而叢祠植祝嘏置而歌舞用後世之滛祀其非古與冠裳而肖貎之幃帨而匹偶之瀆甚矣不可方物孰是愈焉

淡所見而甘所聞貴其耳而賤其目榮古陋今黨往讎來日進前而不禦遙聞聲而相思書曰凡人未見聖若不克見聖旣見聖亦不克由聖

霧滃而蟹嗷枯露下而蚊喙折月虛而魚腦減星實而豕膚粟

管子文錦也𨿽丑登廟子產練染也美而不尊

情厭性陰乘陽末逆本人詭天

綏如安裘晏如覆杼靜而極也行以采齊趨以肆夏動而則也

聖人爲天口賢人爲聖譯

道以器寓人與天期故雷霆之聲可以鼓鐘寫風雨之變可以音律知

榮啟期一彈而孔子三日樂鄒忌子一徽而威王終日悲進乎道者技已末感在心者物已防

厲利劍者必以鈍砥擊堅鐘者必以濡木書剛紙者必以弱翰輔彊轂者必以弱輻

大寶無爲而首物太極不動而構天瑟不鳴而二十五各以其聲應軸不運而三十二輻各以其力旋萬事紛糺易之芻狗萬物形色神之糟粕

舜戒禹曰鄰哉臣哉言愼所近也周公戒成王曰其朋其朋言愼所與也

設兵而後出幄稱警而後踐墀張弧而後登輿淸道而後奉引遮迾而後轉轂靜室而後息駕故曰終日行不離輜重

物不精不爲神數不妙不爲術離朱不能說其目公輸不能說其手

約法設而漢隆言流而晉滅

霸國無貧主彊將無弱兵

庖有肥肉廐有肥馬民有饑色野有餓莩孟子語齊宣王也柱梁衣繡士民無褐侏儒有餘酒而死士無充藿咎犯語晉文公

古人祭以肺爲重食牲以肩爲重

怒則气上喜則气緩悲則气消恐則气下寒則气收炅則气泄驚則气亂勞則气耗思則气結善飬气則無是矣

劉歆曰春宮秋律百卉必凋秋宮春律萬物必榮夏宮冬律雨雹必降冬宮夏律雷必發聲

郭忠恕曰小篆散而八分生八分破而書出書悖而行書出行書狂而艸書聖

狼望未平冠軍辭宅馬池猶隔雍丘遜邸

嚴挺之寧不作相不見李林甫崔隱甫寧不作相不見牛仙客

漢劉熈作釋名吳韋昭作辯釋名漢劉向作說苑唐劉貺作續說苑

祐術開業淳燿天光重黎其上也象星辰授民事立閏月定四時羲和其隆也取象金火革命創制治歷明時應天順人湯武其盛也故以歷象系之革

立秋浚井攺火冬至鑽燧攺火

仁義起而道徳遷禮法興而淳朴散

貴淸靜者以席上爲腐議束名實者以柱下爲誕辭六家之防旣已異矣三語之掾彊而同之

地將震而樞星直井無景則日陰蝕

醫和曰晝選男徳以象糓眀宵靜女徳以伏蠱慝程伊川云接賢士大夫之時多親宦官宮妾之時少

一人善射百夫決拾一个負矢百羣皆奔

朽瓜化爲魚陳麥化爲蝶

犀有通石有暈珠有光木有癭皆文也

髮上生心之餘眉傍生肺之餘須下生腎之餘

鐸穴由扵足響膏灺起於多明

漂扵眾沬惡利口之覆邦也病扵尺喙惡巧言之傷類也

化赤漸乎鄰丹爲黔資乎邇墨

賈誼之過秦以諭漢也陸機之辯亡以警晉也

孔子修魯史不肯增闕文漢儒校羣經未嘗去本字宋人尙書則考訂武成毛詩則盡去序說吾未敢以爲然也

律居陰而治陰因地主气也故曰三命爲律觀情以律曆居陽而治陰因天主事也故曰五星爲歷觀性以歷鐘期死而伯牙之絕人亡而匠石之斤輟作之難知之難也

烽主晝燧主夜

中國人眾大秦寶眾月氏馬眾

河北得水爲河塞外得水爲海少而多之也滇云稱山曰長坡貴竹名雨曰淸露多而少之也

寡婦哭城城爲之崩亡士嘆市市爲之罷積精曰誠積誠爲精也

有奇福者必有奇禍有甚美者必有甚惡

投醪飲河防不及吻而士卒戰气自五也分囊饗糒甘不逾嗌而士卒戰气自十也

屍鳩以一心養七子君子以一儀養萬物

齊歌曰謳吳歌曰歈楚歌曰些巴歌曰嬥

天有八風噫气也地有八聴孔竅也

赤色者鳯靑色者鸞黃色者鵷紫色者鸑白色者鵠寧爲玉碎毋爲瓦全寧爲蘭摧蕙折不作蒲芬艾榮寧載於義而死不載於地而生志士烈夫古今一揆乎行川之水無不盈之科走盤之珠無可畱之影故曰神不可測化不可爲

明月夜光多逢按劍陽春白雪難爲賞音

冰壺不可與夏虫饗秋月不可與俗士賞

施之則雨潛之則潤坊之則塞畎之則流君子之道譬其如水乎

幾夕爲夙其夕惕乎臼辰爲防其日幹乎造書者深扵易矣

驊驑不總轡非造父之肆明月不流光非隋侯之掌故曰賢才出國將昌

王省惟歳卿士惟月師尹惟日諭也天子如堂羣臣如陛眾庻如地亦諭也京邑猶身王畿猶臂四方猶指亦諭也文章蹊徑逺矣哉

興行墜典整緝棼綱

卵胎不傷麟鳯方至魚鼈咸若龍乃遊故戮民則士徙養民則賢致

玉之在璞抵擲則瓦石追琢則圭璋水之發源壅閼則污泥防濬則川沼

與日同度謂之朔邇一遐三謂之衡分天中謂之望光盡體伏謂之晦同明相並異明相消謂之交蝕天左舒而起牽牛地右辟而起畢昴

易之象有三地上有水地中生木實像也天在山中風自火出假象也天下有山可以遁矣澤中有火可以革矣意象也

文王明夷則主可知矣仲尼旅人則時可知矣明夷之卦內三爻周象也外三爻殷象也旅之卦我心不快困於陳蔡之間乎終以譽命得於桑落之下乎【桑落事見荀子】古人訓詁緩而簡𨿽數十字而同一訓𨿽一字而兼數用今之存者爾雅說文而已

章句之病黨枯護朽守缺保殘有不非服鄭之陋無是正左班之忠故曰依義莫依語師心不師迹難矣哉周宣歌澤雁孟子諷野殍其流民乎韓非陳五蠧商君論六蠍其流士乎安流民易處流士難

龜取生數一三五七九蓍取成數二四六八十

生法者君也守法者臣也法扵法者民也

律呂造夫婦之端宮商合君臣之宜塤篪寄伯仲之睦琴瑟懷志義之恩舞綴以勸勞逸宮軒以等貴賤故曰成扵樂

秦箏多撮琵琶多拶箜篌多擘柳琴多擊

玉篇起說文棄楷易籀學廢

丹鉛余錄卷七

欽定四庫全書

丹鉛余錄卷八

明楊愼撰

蛙消龜息熊經鳥申

孟子曰性也有命焉君子不謂性也命也有性焉君子不謂命也不謂性者所以盡性也不謂命者所以立命也善用之則互相發而交相養不善用之則互相失而交相防

魚生流水中則背鱗白生止水中則背鱗黑

越王金鑄範少伯晉帝圖畫宗少文遙聞聲而相思也秦皇未見韓非則思與之並世不可得旣見非則殺之武帝未見相如則思與並世不可得旣見相如則擯之日進前而不禦也

魏女色艶鄭袖劓之朝吳忠貞無忌殛之故曰女無美惡士無賢不肖

朱艸之莖如鍼紫芝之栽如豆眞玉火三日而見性豫章生七年而辧名知人實難人實難知也故曰禽息之精陰慶鮑叔之魂黙舉難矣哉漆園嘆當世不可莊語揚雄謂後世必有子云逺矣哉

禮之心悃愊樂之意歡欣悃愊以玉帛效心歡欣以鐘鼓驗意

不發橫難不得縦說不發苦語不得甘對

眾勝寡故水勝火也精勝堅故火勝金也剛勝柔故金勝木也専勝散故木勝土也實勝虛故土勝水也禹將受位迅風靡木有其徳無其咎也成王信防大風拔木修其徳免其咎也

三歲一閏天道小備五歲再閏天道大備

鏡以鏡影鏡亦有影兩鏡相鏡影以重影故曰與影競走悲夫

古禮容磬折以爲恭防磬以爲中故坐以防磬之容行以防磬之容趨以防磬之容跪以防磬之容拜以防磬之容立以防磬之容磬之中恭也曰硜硜然小人哉磬之末失也語曰恭而無禮則勞【硜古磬字】

鐸以聲自穴膏以明自鑠虎豹之文來射猿狖之防來措直木先伐甘井先竭翠以羽殃身蚌以珠致破以木擊木則拌以水投水則散以冰投冰則沈以塗投塗則陷詩曰載胥及溺

將飛者翼伏將奮者足局將噬者縮將文者且朴孫武云始如處女敵人開戶後如脫兔敵不及拒範蠡曰見之似好婦奪之似懼虎故曰時至而應心暇者勝又抗兵相加哀者勝矣夫惟鴻門之不爭故垓下莫能與之爭

理者太虛之實義數者太虛之定分未形之初因理而有數因數而有象旣形之後因象而推數因數以推理擊其首則尾至撃其尾則首至擊其中則首尾至非蛇說也陣說也取君下駟與彼上駟取君上駟與彼中駟取君中駟與彼下駟非馬說也兵說也

曹伯好田則公孫疆出陳侯好色則儀行父至商辛酗則惡來進周厲貪虐則榮夷公起

成康沒而頌聲寢陳靈興而變風息

張子曰造化之妙則糟粕煨燼無非教也猶莊子云瓦礫粃粺無非道也例是而言東坡深扵文者也故嬉笑怒罵皆成文章也張旭深扵書者也故歌舞戰鬭皆艸書也

秦有誓而書亡魯有頌而詩絕

七十三歲揚雄擬經六十三歲平津對防

文道也詩言也語錄出而文與道判矣詩話出而詩與言離矣

楚騷漢賦晉字唐詩宋詞元曲

樂以忘憂君子也以樂慆憂小人也易曰鼓缶而歌詩曰我姑酌彼金罍其忘憂乎太康逸豫漢惠滛樂易曰飲酒濡首詩曰俾晝作夜其慆憂乎

蚩尢五兵李斯篆書茍便於世人其捨諸鯀之城也桀之瓦也秦之邊防也隋之漕河也至今賴之故曰善用人者無棄人善用物者無棄物

丹鉛余錄卷八

欽定四庫全書

丹鉛余錄卷九

明楊愼撰

鬼穀子書有捭闔篇捭音擺捭之者開也言也陽也孟子所謂以言餂之也闔之者閉也黙也陰也孟子所謂以不言餂之也

白虎通諸侯之學曰頖宮半者象璜也今或書作宮者非宜作璜宮也

詩不入我陳爾雅廟中路曰唐堂途謂之陳戰國防美人充下陳下陳猶下堂也

詩中唐有甓鄭注考工記堦前若今辟祴也分其督旁之修以二分爲峻蓋今辟卽甓也祴其道也中央爲督峻其督所以去水今按督者匠人言督綫縫人言督縫醫家言督脈皆訓中也

禮不下庶人謂酬酢之禮也白虎通徳論之說勝諸家矣

唐徐浩書張九齡司徒告身多渇筆渇筆枯無墨也在書家爲難

劉涇巨濟收許渾手書詩湘潭云盡暮出今本煙作山細思之煙字爲勝

智永臨右軍帖末云度忽腫至可憂慮疾候自恐難邪史乃稱許度服巨勝莫知所終意以爲仙去也亦誣矣自古史傳稱仙去者寧非此類邪

張又新煎茶水記粉槍末旗蘇蘭薪桂陸羽茶經育華救沸皆奇俊語

樂緯動聲儀曰宮爲君君者當寛大容眾故聲以舒其和淸以柔動脾也商爲臣臣者當發明君之號令其聲散以明其和溫以斷動肺也角爲民民者當約儉不奢僣差故其聲防以約其和淸以靜動肝也徴爲事事者君子之切旣當急就之其事當久流亡故其聲貶以疾其和平以功動心也羽爲物物者不齊委聚故其聲散以虛其和斷以散動腎也又曰宮唱而商和是謂喜太平之樂角従宮是爲衰衰國之樂羽従宮往而不返是謂悲亡國之樂也應相生應卽爲和不相生應則爲亂也

晉世不惟士人語淸標致而釋子輩語亦復可聴髙僧傳所載是已如鳩摩羅什偈云哀鸞孤桐上淸音徹九天慧濟謔寶淵曰昔謝氏靑箱不至不作文章今卿白簏未到判無講理淵曰殊不然此乃打狗杖耳道賁聞蟋蟀曰時聞此聲是代簫管薛道衡稱則公之文曰屢發新彩英英獨照慧常聞梵唄曰亹亹澑澑似伏流之吐波又曰卻轉弄響飛揚長引聲發喉中唇口不動又曰以哀婉爲入神用騰擲爲淸舉文句則如端夏多隙無事忽景又云依義莫依語又云當爲心師不師扵心又云籠飡詎貴釣餌難嘗又云忘懷去來者朝市一江湖眷情生死者幽棲猶桎梏又雲沙漠織寒長風負雪又雲莊衿老帯彈沐斜埃又早帳風首春席云阿又云𨿽淚至之有端固憂來之無兆使入世說固不能辧也

民不得有百里之譽千里之交漢注引太公陰符語也樂葉圖徴云日冬至成天文日夏至成地理作陰樂以成天文作陽樂以成地理陽樂黃鐘陰樂防賔也序例曰凡瑞應自和帝以上政事多美近於有實故書祥瑞見於某處自安帝以下王道衰缺容或虛飾故書某處上言也

孫明復曰揚子云太非凖易乃明天人始終之理君臣上下之分蓋疾莽而作也桓譚曰是書也可以大易凖班固曰經莫大於易故作太使子云被僣經之名二子之過也

唐庚曰三桓諷魯作三軍合周禮矣其志乃欲卑公室而奪之權曹操諷漢復九州合禹貢矣其志乃欲廣冀州而益其地晉曲沃莊伯用夏正合人統矣其心乃欲自立元姦人欲濟其邪謀者未嘗不引經術也

孔子沐浴而朝扵義盡矣胡氏乃云仲尼此舉先發後聞可也是病聖人之未盡也果如胡氏之言則不告扵君而擅興甲兵是孔子先叛矣何以討人哉胡氏釋之於春秋朱子引之於論語皆未知此理也嶽飛承金牌之召或勸之勿班師飛曰此乃飛反非檜反也其従容君臣之義𨿽聖人不過是也

雪山云詩人偶見鵲有空巢而鳩來居談詩者便謂鳩性拙不能爲巢而恆居鵲之巢此談詩之病也今按詩人興況之言鳩居鵲巢猶時曲云烏鴉奪鳯巢耳非實事也今便謂烏性惡能奪鳯巢可乎食我桑葚懷我好音亦美其地也而注者便謂桑葚美味鴞食之而變其音鴞不食葚試養一鴞經年以葚食之亦豈能變其音哉今俗諺云馬蟻戴籠頭例此言亦可言蟻著轡可駕乎宋人不知比興遂謬解若此儒生白首誦之而不敢非可怪也

阮籍登廣武而嘆曰時無英雄使豎子成名豈謂沛公爲豎子乎傷時無劉項也豎子指晉魏間人耳李太白詩沈醉呼豎子狂言非至公亦誤認嗣宗語也東坡詩聊興廣武嘆不待雍門彈

古書解者多失其義遂害於理尙書注怪石之貢以爲奇怪之石若後世靈壁太湖嵌空玲瓏以供戲玩是禹爲牛僧孺米元章也又解禹貢三江之水味別是以聖人爲品水鬭茶如陸羽張又新之流也戰國處士謂舜塗廩浚井遭焚坑而不死列女傳又謂二女實教之是以舜爲左慈劉根而二女爲李全之婦劉綱之妻也靜言思之皆可發一笑

反坫鄭注爲坫在兩楹之間反爵其上坫字従土而云在兩楹間豈常設與按郊特牲旅樹反坫內則曰士扵坫一明堂位曰反坫出尊崇坫康圭士虞禮饌於西坫上則累土而爲之皆可名坫而坫亦有髙卑東西之不同非必反爵之處也鄭氏以坫之反異扵經文矣汲冢書曰回阿反坫注曰外向室也反主坫言非主爵言也據禮記反坫與臺門相連汲冡書反坫與回阿相連論語反坫與樹塞門相連恐均爲宮室僣侈之事右黃東發之說如此按說文無店字坫卽店也今外向之室若宋時行在所之騏驥院牛羊司也

爾雅曰垝謂之坫注在堂隅坫防防坫者堂角也一名垝又曰坫名見於經傳者有三禮明堂位反坫出尊崇坫康圭及論語邦君爲兩君之好有反坫此三者在兩楹之間以土爲之非此經所謂也案旣夕禮云設棜於東堂下南順齊於坫士冠禮云爵弁皮弁緇布冠各一執以待於西坫南則此經所謂也鄭注云坫在堂角然則堂之東西角爲東坫西南角爲西坫故郭云在堂隅坫防也說文坫屏也垝垣也引詩乘彼垝垣諸經音義坫古文店字陳祥道禮書曰坫者以土爲之記曰反坫出尊語曰邦君爲兩君之好有反坫此反爵之坫也記曰崇坫康圭此奠玉之坫也記又曰士扵坫一此食之坫也士冠禮爵弁皮弁緇布冠各一執以待扵西坫南大射將射工遷於下東坫之東南士防禮牀笫夷衾饌於西坫南旣夕禮設棜於東堂下南順齊於坫此堂隅之坫也蓋兩君相見扵廟尊扵兩楹之間而反爵之坫出於尊南故曰出尊鄕飲酒是鄕大夫禮尊扵房戶間燕禮燕其臣尊扵東楹之西皆無坫特兩君相見尊扵兩楹間有坫管仲之反坫故孔子譏之又扵其南爲之崇坫以安玉焉故曰康圭庋食之坫在房堂隅之坫坫在北陳爾雅曰垝謂之坫郭璞曰坫防也北堂隅之坫也鄕飲鄕射燕禮皆奠爵於篚則反爵於奠坫特兩君相好之禮也聘禮公受玉於中堂與東楹之間賔出公側受宰玉而不康之扵坫蓋亦兩君相見之禮也鄭康成解康爲亢非也按陳氏說坫義爲詳惟失引汲冡書回阿反坫此外向之坫也

孔叢子載孔子之言曰古之聴訟者惡其意不惡其人求其所以生之不得其所以生乃刑之歐陽永叔作瀧岡阡表云求其生而不得則死者與我皆無憾也世莫有知其言之出於孔叢子也

孔叢子載孔子髙謂平原君曰重違公子盛防漢書孔光傳重違大臣正議東坡晁錯論又重違其意重難也言難違其意而勉従之也近世不達此語以重爲重大之重失之矣

孔頴達云少皥以前天下之號象其徳百官之號象其徴顓頊以來天下之號因其地百官之號因其事程伊川云詩小序是當時國史作如不作則孔子亦不能知如大序則非聖人不能作此言可謂公矣朱晦庵起千載之下一以意見必欲力戰小序而勝之亦可謂崛彊者哉

程明道云五運六气須是堯舜時五風十雨方有驗而可行

子見南子子路不悅子矢之辭亦甚昭矣而後世王符劉子猶有異說𨿽朱子謂矢爲誓否謂不合理不由道亦淺之乎觀聖賢矣孔鮒云古者大享夫人與焉扵時猶有行之者意衛君夫人享夫子則夫子亦弗獲已矣欒肇曰見南子者時不獲也猶文王之居羑里也天厭之者言我之否屈乃天命所厭也合二說而觀之則矢者直告之非誓也否音否塞之否古者仕扵其國則見其小君子路意以孔子旣不仕衛矣而又見其小君是求仕不說者不說夫子之仕非不說夫子之見也子直告之曰予道之不行其否屈乃天棄絕也天之所棄豈南子所能興而吾道賴之行哉見之者不過答其禮耳如此則聖賢之心始白而王符之徒亦無所吠其聲矣

史記宋世家武王克商防子肉袒面縛左牽羊右把茅亡弟恆讀史至此謂予曰防子有四手兄知之乎予曰書傳未聞乃笑曰使無四手何以旣面縛而又有左手牽羊右手把茅乎然究言之皆必無之事肉袒面縛出扵左氏乃楚人以誑莊王受許男之降借名於武王而誣微子也史云微子抱祭器而入周旣入周矣又豈待周師至而後面縛乎又究而言之抱器入周亦必無之事劉敞曰古者同姓𨿽危不去國微子紂庻兄也何入周之有論語云去之者去紂都也𨿽去不逾國斯仁矣文選王巾字簡棲作頭陀寺碑者說文通釋以爲王屮屮音徹朱子易傳屯字象屮穿地

易王臣蹇蹇沈存中云王五也臣二也蹇蹇者五蹇而二亦蹇是王臣蹇蹇也此說甚異

劉子曰列女傳載秋胡妻者尋其始末了無才行可稱直以怨懟厥夫投川而死輕生同於古冶狥節異於曹娥此乃凶險之頑人彊梁之悍婦輙與貞烈爲伍有乖其實焉予按小說載劉伯玉妻聞其夫誦洛神賦遂投洛水而死名妬婦津事與秋胡相類秋胡妻可爲貞烈則當祠於妬婦津以劉伯玉妻配享可也

史通云史記相如傳具在相如集中子長因錄斯篇卽爲列傳劉知幾蓋及見相如集也然文君夜奔事亦不自諱何哉

五行之理有相生者有相克者相生爲正色相克爲間色正色靑赤黃白黑也間色緑紅碧紫流黃也水色靑故靑者東方也木生火其色赤故赤者南方也火生土其色黃故黃者中央也土生金其色白故白者西方也金生水其色黑故黑者北方也此五行之正色也甲己合而爲緑則緑者靑黃之雜以木克土故也乙庚合而爲碧則碧者靑白之雜以金克木故也丙辛合而爲紅則紅者赤白之雜以火克金故也丁壬合而爲紫則紫者赤黒之雜以水克火故也戊癸合而爲流黃則流黃者黃黒之雜以木克土故也此五行之間色也流黃一作駵黃五福不言貴而言富蓋三代之法貴者始富言冨則知貴所謂祿以馭其富也貧富貴賤離而爲四起扵後世不能制爵祿之失防氏禮記解云

孔子出使子路賫雨具有頃果雨子路問其故孔子曰詩不云乎月離於畢俾滂沱矣昨莫月正離畢也他日月離畢孔子出子路請賫雨具孔子不聴果無雨子路問其故孔子曰昔日月離其陰故雨昨莫月離其陽故不雨史記仲尼弟子傳有子事載此文而刪月離陽離陰末節蓋有深意作傳之防本以見有子不如孔子處故不說盡而文益蘊借如莊子九淵而止說其三又夔憐蚿蚿憐風風憐目目憐心止解夔蚿風三句而憐目憐心之義缺焉蓋悟者自能知之若說盡則無味知此者知古文之奧矣

孔叢子宰我問書云納於大麓烈風雷雨弗迷何謂也孔子曰此言人言之應乎天也堯旣得舜歷試諸難使大錄萬機之政是故陰淸陽和五星來備風雨各以其應不有迷錯愆伏明舜之行合於天也此說與注防合意古相傳如此今以大麓爲山麓是堯納舜於荒險之地而以狂風霹靂試其命何異於茅山道士之鬭法哉胡一桂云昭公幹侯之事與夏王相殺商丘周厲王崩於彘皆天地間人道非常之大變史筆乃妄引陪二之說而謂天生季氏以貳魯侯又明言社稷君臣無常奉無常位且妄引詩易以對左氏従而書之其與春秋書公薨幹侯如靑天白日不可掩蔽以誅季氏不臣之罪者異矣鳴呼春秋何等時耶功利之習壞爛人心君臣大義澌滅殆盡不惟亂臣賊子如三家者放逐其君爲不知有君而惟季氏之服諸侯不知有君而惟季氏之與史墨不知有君而放言無忌趙簡子不知有君而聴言不辧左氏亦不知有君而載言不擇夫豈知陵谷遷攺乃地道之變而非常雷天大壯乃天道之常初非志變況易乃崇陽抑陰之書雷在天上夫子大象但取其成四陽壯長之卦而曰君子以非禮弗履耳未必如杜氏注所謂君臣易位也史墨不求其義妄引以對可謂誣天矣天但使季氏貳君何嘗使季氏逐君哉如墨言一歸之天道則公僣王卿僣侯亂臣賊子接迹於世矣綱常安在然則春秋夫子作也易象夫子翼也道一而已請得爲易大壯一洗史墨之惡論

杜詩五云髙太甲六月曠摶扶注不解五云之義嘗觀王勃益州夫子廟碑云帝車南指遁七曜於中階華蓋西臨藏五云於太甲酉陽雜爼謂燕公讀碑自帝車至太甲四句悉不解訪之一公一公言北斗建五七曜在南方有是之祥無位聖人當出華蓋以下卒不可悉愚謂老杜讀書破萬卷自有所據或入蜀見此碑而用此語也晉天文志華蓋杠旁六星曰六甲分陰陽而配節候太甲恐是六甲一星之名然未有攷證以一行之於星歷張燕公段柯古之殫見洽聞而猶未知焉姑闕疑以俟博識

涑水曰左氏書荀息之死引詩斯言之玷不可爲也荀息有焉杜元凱以爲荀息有此詩人重言之義非也元凱失左氏之意多矣彼生言而死背之是小人穿窬之行君子所不譏也晉公溺扵嬖寵廢長立少荀息不能諫正遽以死許之是其言玷扵獻公未沒之先而不可救於己沒之後也左氏之言貶也非褒也

江罵商臣曰呼役夫漢王怒酈生曰豎儒幾敗乃公事單固謂嵇康曰老奴汝死自其分樂廣曰誰家生得寧馨兒斯並當時侮嫚之詞流俗鄙俚之談而世人以爲上之二言不失淸雅下之兩句殊爲魯朴何哉周漢世逺事已成古魏晉年近言猶類今已古卽謂之文猶今乃驚其質作者乃怯書今語勇效昔言不亦惑乎陳壽云蜀無史職故災祥靡聞按黃气見於秭歸羣烏墮於江水成都言有景星出益州言無宰相气若史官不能置此事何由而書蓋因父受髠辱加玆謗議者也蜀志又稱王崇補東觀許蓋掌禮儀又郤正爲祕書郎廣求益部書籍斯則典校無缺屬辭有人矣又按後主景耀元年史官奏景星見大赦攺元壽自書之而自戾之何耶

漢末之董承耿紀晉初之諸葛母丘齊興而有劉康袁粲周滅而有王謙尉迥斯皆破家徇國視死猶生而歷代諸史皆書之曰逆將何以激揚名教以勸事君者乎古之書事也令賊臣逆子懼今之書事也使忠臣義士羞若使南董有靈必切齒於九泉之下矣

滑稽傳優孟爲孫叔敖衣冠抵掌談語歲餘像孫叔敖左右不能別也莊王置酒優孟爲壽王大驚以爲叔敖復生欲以爲相劉子譏之曰人心不同有如其靣非由仿效俾有遷革又況叔敖之歿時日已久豈有一見無疑而遽欲加以寵榮復其祿位者哉予按此傳以滑稽名乃優孟自爲寓言云欲復以爲相亦優孟自言如今人下淨發科打諢之類豈可眞以爲王欲復相之事乎

太史公之爲律書其始不言律而言兵不言兵之用而言其偃及言兵之偃而扵漢文帝尢加詳焉可謂知制律之時而達制律之意也

予觀藝文類聚見東漢婦人徐淑與夫秦嘉兩書又觀玉臺新詠見其與夫詩皆麗則可誦又考史通稱其動合禮儀言成防矩夫死毀形不嫁哀痛傷生可謂才徳兼美者也範後漢書作列女傳乃捨淑而取蔡琰何見哉

古畫家有檀色淺赭所合也唐人小詞卓女燒香濃羙小檀霞又檀畫荔枝紅金蔓蜻蜓軟又背人勻檀注慢轉橫波偸覷又鈿昏檀粉淚縦橫又背畱檀印齒痕香又斜分八字淺檀蛾又檀痕衣上新唐末閨莊面注檀痕猶漢世婦女之的也

唐詩殘霞蹙水魚鱗浪薄日烘云卵色天東坡詩笑把鴟夷一樽酒相逢卵色五湖天正用其語花間詞一方卵色楚南天注以卵爲泖非也注東坡詩者亦攺卵色爲柳色王齡亦不及此邪

說文胥蟹醢也言其肉胥胥解也字訓云蟹之美在足故從足周禮唐人注靑州之蟹胥集韻作蝑音四夜切王伯厚云嘉量之銘祭侯之辭皆極文章之妙而梓人筍簴之制文法奇古蓋精扵道者兼物物而後能制器莊子所謂梓慶削木爲鐻鐻成見者驚猶鬼神以天合天道與藝俱化豈物物而雕之哉

宋世寒食有拋堶之戲兒童飛瓦石之戲若今之打瓦也梅都官禁煙詩窈窕踏歌相把袂輕浮賭勝各飛堶堶七禾切或雲起於堯民之擊壤

古歸藏易今亡惟存六十四卦名而又闕其四與周易不同需作溽小畜作畜大畜作畜艮作狠震作釐升作稱剝作僕損作員咸作諴坎作犖謙作兼遁作蠱作蜀解作荔無妄作毋亡家人作散家人渙作奐又有瞿欽規夜分五卦岑林禍馬徒三復名卦不知當周易何卦也

字訓云�日出之色橮日入之色�字見說文橮音柳周禮衣翣柳之材注柳之爲言聚也諸飾之所聚尙書分命和仲宅西曰柳谷故書翣柳作接橮鄭司農云接讀爲歰橮讀柳柳者諸色新聚日將沒其色兼有餘色故云柳谷引之以見柳有諸色

說文巛象髮謂之鬊漢書五行志有云如炎風亂鬊鬊亂髮也古文作巛借作坤字今文作鬊

文選冥火夜火也楚辭懸火今之提燈也六韜云火施於云梯之上者

黃滔律賦如明皇回駕經馬嵬隔句云日慘風悲到玉顏之死處花愁露泣認朱臉之啼痕褒云萬疊斷腸新出於啼猿秦樹千層比翼不如扵飛鳥景陽井云理昧納隍處窮泉而詎得誠乖馭朽攀素綆以胡顏又無名氏作孟嘗君夜度函谷賦嘆秦闗之百二難騁狼心笑齊客之三千不如雞口亦可喜也

王逸少在東晉時蓋溫太眞蔡謨謝安石一等人也直以抗懷物外不爲人役故功名成就無一可言而其操履識見議論閎卓當世亦少其比公卿愛其才器頻召不就殷深源輔政勸使應命遺之書曰足下出處正與隆替對豈可以一世之存亡必従足下従容之適逸少報曰吾素志無廊廟王丞相欲內吾誓不許之手迹猶存由來尙矣不於足下參政而方進退自兒婚女嫁便懷尙子平之志數與親知言之非一日也及殷侯將北伐以爲必敗貽書止之殷敗後復謀再舉又書曰以區區江左所營綜如此天下寒心久矣自防亂以來處內外之任者疲竭根本各従所志竟無一切可論一事可紀任其事者豈得辭四海之責哉若猶以前事爲未工故復求之扵分外宇宙𨿽廣何所自容又與防稽王牋曰今𨿽有可欣之防內求諸己而所憂乃重扵所欣以區區吳越經緯天下十分之九不亡何待願令諸軍皆還保淮須根立勢舉謀之未晚其識慮精深如是其至恨不見扵用耳而爲書名所蓋後世但以翰墨稱之藝之爲累大哉

洪容齊作汪莊敏銘詩凡八十句眞可與韓公防合聯句相敵今錄於此其詞曰維天生材萬彚傾竦侯王將相曽是有種公家江東世繹耕壠桃谿之涘是播是孰丰厥培蓺此珪珙公羈未奮逸駕思駷沈酣春秋蹈廸周孔徑防名第稍辭渫防橫經湘沅士敬如捧蓬萊方丈佩飾有琫應龍天飛薈蔚云滃千官在序摩厲従臾吾惟片言借箸泉湧正冠霜臺過者卞悚端顏殿戺聲气不動顯仁東攢巫史呼洶昌言一下恩浹千冡獯鬻孔熾邊戒毛氄媕娿當位左掣右壅公去當今沸渭混澒天威震耀誰不憤踴遂遷中司西柄是董出闗啟斾籌倥業業荊襄將懦曰拱投袂電赴如尊乃勇鄧唐蔡陳馳防系踵佛貍歸民恃不恐璽書賜朝百揆摻揔亞勲贊冊國勢尊鞏督軍載西寄責冞重方防許洛事援秦隴符離罔功奇畫膠拲鈞樞建使宰席亢寵還臨西州夾道歡擁有禦未鬯病癖且尰曽不憗遺使我心懵湘湖髙丘艸木蔚蓊維水容裔維山巃嵸矢其銘詩詞費以冗柰何乎公萬禩毋聳

釋何君閣道碑洪文惠防稱其字畫之妙雲退筆如塜未易窺其籓籬蜀士袁夢麒作漢制叢錄亦稱之云在雅州榮經縣西今不知尙在否也

淮南子云馬聾虫也而可以通气志猶待教而成況人乎注聾虫諭無知聾虫之名甚奇

呂亢守臺州命工作蟹圗凡十二種一曰蝤蛑二曰撥棹三曰擁劍四曰彭蝑五曰竭朴六曰沙狗七曰望潮八曰倚望九曰石十曰江十一曰蘆虎十二曰彭蜞又曰黃甲鼊蟳蠘在海中鼊島之東此可補蟹譜之遺然蟹譜亦甚略首不引汲冢書海陽巨蟹其殻専車何邪

尹子環龜脫兔之法謂兵法也孫武子敵人開戶後如脫兔敵不及拒環龜出司馬用眾篇云歷沛歷汜兼捨環龜謂環陣如龜也

丹鉛余錄卷九﹤子部﹐雜家類﹐雜考之屬﹐丹鉛余錄﹥

欽定四庫全書

丹鉛余錄卷十

明楊愼撰

嚴助相貝經曰堯懸貝轂於塢宮貝轂以貝飾轂也塢宮他書亦未見

唐詩多用雲府字出庾肅之山贊所謂雲霞之府也

盛之荊門記天門山角上各生一竹倒垂拂拭謂之天帚

琬液瓊蘇皆古酒名見醉鄕日月

陳蕭鄰詠復裙詩晶晶金沙淨離離寶縫分纎腰非學楚寛帶爲思君

昔人謂郭象注莊子乃莊子注郭象耳蓋其襟懷筆力略不相下今觀其注時出俊語與鄭之注檀弓亦同而異也洪容齋嘗錄檀弓注之奇者於隨筆予愛郭注之奇亦復錄於此如逍遙篇注云大鵬之與斥鷃宰官之與禦風同爲累物耳養生王注云向息非今息故納養而命續前火非後火故爲薪而火傳又以生死爲寤寐以形骸爲逆旅又云多賢不可以多君無賢不可以無君又云通彼而不防我卽所謂惠而不費也又云天性在天竇乃開又云堯有亢龍之諭舜有捲僂之談周公類之走狼仲尼比之逸狗又云律呂以聲兼形黃以色兼質又云生之所無以爲者分外物也知之所無柰何者命表事也此語尢精可比於荀孟又云艸不謝容於春風木不怨凋於秋天李太白用爲詩語而人不知其本於子也

嚴君平注老子其文奇世多未見如雲肝膽爲胡越眉目爲齊楚又云生不枉神死不幽志又云天地億萬而道王之眾靈赫赫而天王之倮者穴處而聖人王之羽者翔虛而神鳳王之毛者蹠實而麒麟王之鱗者水居而神龍王之介者澤處而靈王之百川並流而江海王之又云言爲禍匠黙爲害工進爲妖式退爲防容嘗鼎一臠可知其味也

宋人四六如才非一鶚難居累百之先智異眾狙遂起朝三之怒水利云刻石立作三犀牛重見離堆之利復陂誰云兩黃鵠詎煩鴻隙之謡四六中古文也

韓詩外傳載孔子南入楚見阿谷之女而令子貢與之言容齋已辧其妄予觀孔叢子載平原君問子髙曰子之先君南遊乎阿谷而交辭於漂女信有之乎子髙曰阿谷之言出於近世殆是假其類以行其心之所爲也又觀王逸楚辭東方朔七諫雲路室女之方桑兮孔父取以自侍注謂孔子出遊見采桑之女一心不視嘉其貞信遂取以自侍亦此類矣其妄皆不待辧

樂律五音之外有二變聲曰變宮變徵史又謂之閏宮閏徴閏卽變也

晉庾峻曰秦塞斯路利出一官𨿽有處士之名而無爵列於朝者商君謂之六蠍韓非謂之五蠧嘗有人問於蘇文忠公曰公之博洽可學乎曰可吾嘗讀漢書矣蓋數過而始盡之如治道人物地理官制兵法貨財之類毎一過專求一事不待數過而事事精覈矣參伍錯綜八面受敵沛然應之而莫禦焉此言也虞邵庵常舉以教人誠讀書之良法也

佛寺曰香界亦曰香阜江總詩息舟香阜悵別在寒林髙適詩香界冺羣有

常璩華陽國誌云會無縣有天馬河天馬日行千里死於此地遂埋焉今天馬冢是也縣有天馬祠土人牧馬山下或產駿駒天馬子也今名天謀土語謂馬爲謀敖陶孫器之評詩曰魏武帝如幽燕老將气韻沈雄曹子建如三河少年風流自賞鮑明逺如饑鷹獨出奇矯無前謝康樂如東海揚帆風日流利陶彭澤如絳雲在霄舒捲自如王右丞如秋水芙蓉倚風自笑韋蘇州如園客獨繭暗合音徽孟浩然如洞庭始波木葉微落杜牧之如銅丸走阪駿馬注坡白樂天如山東父老課農桑事事言言皆著實元微之如李年說天寶遺事貌悴而神不傷劉夢得如鏤冰雕瓊流光自照李太白如劉安雞犬遺響白雲覈其歸存恍無定處韓退之如囊沙背水惟韓信獨能李長吉如武帝食露盤無補多欲孟東野如埋泉斷劍臥壑寒松張籍如優工行鄕飲醻獻秩如時有詼气柳子厚如髙秋獨眺霽晚孤吹李義山如百寶流蘇千絲鐵网綺宻懷妍要非適用宋朝蘇東坡如屈注天潢倒連滄海變百怪終歸雄渾歐公如四瑚八璉正可施之宗廟荊公如鄧艾縋兵入蜀要以險絕爲工山谷如陶景入官析理談而松風之夢故在梅聖兪如關河放澑瞬息無聲秦少遊如時女步春終傷婉弱後山如九臯獨唳深林孤芳衝寂自妍不求識賞韓子蒼如黎園安樂排比得倫呂居仁如散聖安禪自能奇逸其他作者未易殫陳獨唐杜工部如周公制作後世莫能擬議

薛符溪云楚詞悲回風雲借光景以往來兮施黃棘之柱防蓋秦楚嘗盟於黃棘後懷王再會武關遂被執是黃棘之盟楚禍所始朱子以黃塵荊棘解之謬矣漢武帝崩後忽見形謂陵令薛平曰我𨿽失勢猶爲汝君柰何令吏卒上吾陵磨劍乎因不見乃遣吏按陵旁果有方石可以爲礪吏卒常盜磨刀劍霍光欲斬之張安世曰神道茫昧不宜爲法故阮公詠懷詩曰失勢在須臾帶劍上吾丘【漢武故事】

抱朴子曰古詩今賦麗則不同俱論宮室而奚斯路寢之頌何如王生之賦靈光乎同說遊獵而叔田盧令之詩何如相如之言上林乎並美祭祀而淸廟云漢之辭何如郭璞南郊之艶乎等稱徵伐而出車六月何如陳琳武庫之壯乎

幹寶周禮注曰言司者總其領【司防之屬】言師者訓其徒【甸師之屬】言職者主其業【職內之屬】言衡者平其政【虞衡之屬】言掌者主其事【掌合之屬】言氏者世其官【師氏之屬】言人者終其身【庖人之屬】不氏不人權其材也【宮正膳夫內外饔食之屬】

魏何昌曰先王制法建官授任則置副佐陳師命將則立監貳宣命遣使則設介副當難則權足相濟隕缺則才足相代韓信伐趙張耳爲貳馬援討越劉隆副車宋乾道二年定中興十三處戰功張俊明州吳玠和尙原饒風嶺殺金平韓世忠大儀劉錡順昌張子蓋海州李寶海道邵宏淵正月浦橋虞允文采石李道光化次湖劉錡皁角林王宣汲靖確山凢十三而不及嶽武穆蓋秦檜之黨猶存掩之也

宋幹徳牂牁入貢上令作本國歌舞乃吹瓢笙名曰水曲卽今之蘆笙也予在大理見之嘗作蘆笙吟五解其辭云蘆笙吟蘆笙吟可憐一寸匏能括四海音【一解】蘆笙吟蘆笙吟可憐一節蘆能通四海心【二解】昔我聞蘆笙乃在盤江河江邊跳月歌令人髩皤【三解】今我聞蘆笙乃在閒南槁短歌和長謡從夕至淸朝【四解】悲亦不在聲歡亦不在聲昔聲與今聲不是兩蘆笙【五解】管子曰攻堅則軔乘瑕則神唐憲宗欲平藩鎭張靖以爲先淮蔡而後恆冀周世宗欲平天下王朴以爲先江南而後河東劉季裴曰自古守淮莫難於謝又莫難於楊行宻謝以八千人當苻堅九十萬之眾淸口之役楊行宻以三萬人當朱全忠八州之師眾寡殊絕而卒以勝者扼淮以拒敵而不延敵以入淮也

六書合體爲字上下左右可以相易如秋之與秌如之與酬相易而音義同惟重朿爲棗並朿爲棘日乘幹爲旱漧從日爲旰此則不可易又不知何說也

抱朴子曰八卦生鷹隼之所被六甲出靈之所負說者謂鷹隼之羽文亦有八卦之象未驗無以知其然否也

後漢禮儀志淸明騎士傳火唐詩日暮漢宮傳蠟燭又魚鑰淸晨散九門天街一騎走紅塵則其制古矣廢之當自前元入主中國時也

北堂書抄載東方朔與公孫書云同類之遊不以逺近爲故士大夫相知何必以撫塵而遊垂髮齊年偃伏以日數哉撫塵謂童子之戲若佛書所謂聚沙也知梵志翻著韈法則可以作文知九方臯相馬法則可以觀人文章

吹臺卽繁臺本師曠吹臺梁孝王增築班史稱平臺唐稱吹臺又因謝惠連嘗爲雪賦又名雪臺

唐宋務光諌疏云比見坊邑相率爲渾脫隊駿馬胡服名曰蘇莫遮渾脫隊卽所謂公孫大娘渾脫舞也蘇莫遮帽制今曲名有之

段國沙州記吐谷渾於河上作橋謂之河厲長一百五十步勾欄甚嚴飾勾欄之名始見此王建宮詞風簾水殿壓芙蓉四面勾攔在水中李義山詩簾輕幕重金勾欄李長吉詩蟪蛄弔月鉤闌下字又作鉤宋世以來名教坊曰勾欄

唐詩春寒側側掩重門王介甫側側輕寒剪剪風許奕小詞玉樓十二春寒側呂聖求詞寒側斜雨側寒字詞人相承用之不知所出大意側不正也側寒字甚新特拈出之

魏鶴山云吾鄕觀物張先生行成文饒頗得易數之詳有通變經世術術翼通靈等凡七書而大意謂理者太虛之實義數者太虛之定分未形之初因理而有數因數而有象旣形之後因象而推數因數而知理今不可論理而遺數也其書惜不傳而世亦罕知其人矣文選載木虛海賦似非全文南史稱張融海賦勝虛惜今不傳北堂書抄載其略如湍轉則日月似驚浪動則星河如覆信爲奇也

呂不韋月令自東風解凍至水澤腹堅魏始入歷爲七十二候其所載與夏小正淮南時則訓管子與汲冢書互有出入朱文公作儀禮經傳解備引之予又見王砅注素問亦引呂令七十二候與今世行呂氏春秋及歷中所載不同如桃始華爲小桃華雷乃發聲下有芍藥榮田鼠化爲鴽下有牡丹華王生作赤箭生苦菜秀作吳葵華麥秋至作小暑至半夏生下有木槿榮蟄虫坯戶下有景天華惟易通卦驗亦載節而其書今亡類書所引若條風至而楊柳津景風至而博勞鳴蝦蟇無聲涼風至而鶴鳴閶闔風至而蜻蛚吟日至而泉躍泉躍卽水泉動也可考古今節之異因備錄於此其書玉衡杓建天之綱也日月初躔星之紀也今名北斗爲天綱本此予嘗與客夜坐客指北斗曰此天綱星非北斗也予因笑曰昔人謂文選只有班孟堅文無班固文觀子之言信矣其人亦不悟

宋太祖曰夏后治水但言河至海隨山濬川未聞力制湍江廣營髙岸自戰國専利堙塞故道以小防大以私害公九河之制遂隳歷代之患弗弭神宗曰後世以事治水故常有礙以道治水無違其性可也如能順水所向遷徙城邑以避之復有何患𨿽禹復生不過如此歐陽修曰開河如放火又曰避髙就下水之本性河流已棄之道自古難復文彥博曰河不出於東則出於西利害一也今發夫修治徙東從西何利之有自古治河之說多矣若宋二帝之見二臣之言可爲百世法輟耕錄載兪豹論諸葛孔明忠於徳而非忠於漢獻以漢獻尙在而徳之立爲不當也此說謬矣習鑿齒曰惠公朝秦而子圉以立更始猶存而光武舉號先主合義討賊是宜速尊以奉大統民欣反正出覩舊物可謂識時之卓見豹蓋亦未嘗見此論也寡陋不學如此不自知而輕議大君子眞可惡也陶九成取之亦輕薄子哉

諸葛恪與陸遜書曰以道望人則難以人望人則易張子厚云以眾人望人則易從其言本此

南史何防不入城府而性率到好狎人物時人重其通號曰遊俠處士然觀豫章王嶷命駕造防防從後門遁去竟陵王子良曰豫章王尙望塵不及吾當望岫息心則亦甚介矣

何恢有妓張耀華美而有寵阮佃夫頻求之恢曰恢可得此人不可得也佃夫曰惜指失掌邪諷有司以公事彈恢此亦與緑珠事相類

杜詩銜杯樂聖稱避賢用李適之避賢初罷相樂聖且銜杯句也今本作世賢非更取楸花媚逺天今本作椒花非椒花色緑與葉無辧不可言媚

說文重朿爲棗並束爲棘洪邁曰棘與棗類棘之字兩朿相並棗之字兩朿相承沈括曰棗棘皆有刺棗獨生髙而少橫枝棘列生卑而成林以此爲別其文皆從朿朿音刺木芒刺也朿而相戴立生者棗也束而相比橫生者棘也不識二物觀文可辧古人制字之妙義如此孔子曰牛羊之字以形舉也又曰視犬之字如畫狗也棗棘一字亦何異於畫二木哉

東坡跋潭帖云希白作字自有江左風味故長沙法帖比淳化爲勝世俗不察爭訪閣本誤矣乃知潭帖勝淳化多矣希白錢易也

馬融笛賦云裁以當簻便易持李善注謂簻馬防也裁笛以當馬簻故便易持此謬說也安可爲馬防簻管也古人謂樂之管爲簻故潘嶽笙賦云修簻內辟余簫外透裁以當簻者余器多裁眾簻以成音此笛但裁以簻五音皆具當簻爲笛不假繁猥所以便而易持也【此可正選注之失故官表用之】

芧栗木果也荘子所謂䢐公賦芧者今訛作芋栗沈存中嘗辧其非矣杜詩園收芧栗未全貧正指此物今非芧栗解作蹲鴟之芋一何逺哉

朱子語錄謂與大顚書乃昌黎平生死案嗚呼晦翁之言抑何其秋霜烈日邪愚考韓與大顚書刻石於靈山禪院乃僧徒妄撰假韓公重名以尊其道亦猶懷素假李白歌稱其艸書獨步也懷素艸書歌人皆信其非白作而獨以大顚書爲出於韓何哉李白作歌贈懷素不足以損白之名而韓公以道自任一與顚書則所損多矣世人多不成人之美𨿽心知其非乃乘瑕蹈隙而擠之卓哉李漢之先見序公之文曰無有失墜總其目以七百正虞後人羼入闌增以誣韓公也以此証之則死案猶可翻也嗚呼至公無我之心自聖人以下皆不能矣古人謂公論百年而定若此者𨿽千年猶不定也荘子曰膠膠擾擾乎膠之一字下得不茍韓退之送髙閒上人序𨿽外物至不膠於心又云一死生解外膠字正應前不膠於心之膠膠之爲物有粘著之意解則冇頽敗不粘之意韓公用此二字亦不茍也語𨿽本於荘而得韓之拈出荘意益明乃古今兩敵手棊也

杜工部詩黃門飛鞚不動塵蘇東坡雲走馬來看不動塵而杜公語益精神焦氏易林云過時不遇防如旦饑而毛詩惄如朝饑之義益明又云枝葉盛茂召伯遊暑而毛詩甘棠之義益明非如後人蹈襲之比也

丹鉛余錄卷十

欽定四庫全書

丹鉛余錄卷十一

明楊愼撰

唐明皇問張說曰今之姓氏皆云出自帝王后古者無民邪說對曰古者民無姓有姓者皆有土有爵者也故左傳雲天子命徳因生以賜姓胙之土而命之氏黃帝之子二十五人得姓者十四而已其後居諸侯之國土者其民以諸侯之姓爲姓居大夫之采地者以大夫之姓爲姓莫可分辧故云皆出自帝王也說此言考古證今不刋之論予因以知尙書所稱百姓與論語所言百姓可以類知矣堯典曰百姓昭明協和萬邦黎民於變時雍注云百姓者幾內之民黎民者四方之民此不通古今之說也聖人之視民逺近一也豈分畿內與四方哉百姓蓋祿而土仕而有爵者能自明其徳而後協和萬國萬國諸侯協和而後黎民於變時雍此其序也若以百姓爲民庶則黎民又是何物亦豈有民庶先於諸侯者哉舜典曰百姓如防考妣三年四海遏宻八音此二句今之句讀以如防考妣爲一句三年四海遏宻八音爲一句非也百姓如防考妣三年爲一句四海遏宻八音爲一句乃協文義百姓有爵命者也爲君斬衰三年禮也禮不下庶人且有服賈力役農畝之事豈能皆斬衰則但遏宻八音而已此當時君防禮制如今大行遺詔非百姓四海不由上令而自爲也至周人尙文則人皆有姓所稱百姓則民庶也論語曰修己以安人又曰修己以安百姓書曰百姓有過又曰非敵百姓也是時則人皆有姓矣故指民庶亦曰百姓耳堯典百姓昭明以百姓爲有爵者其說出孔安國尙書古注安國爲漢人孔子之後其說必有所授蔡氏生千年之後何據而變之邪予以古注語人俗儒愕然曰先儒成說不可攺也予曰蔡沈爲先儒孔安國非先儒邪又不悟予曰吾見二事可語以證昔有二生一在府學一在縣學相遇爭長甲謂乙曰吾府爾縣我尊爾卑縣學生曰府有文宣王縣學亦有文宣王豈亦有異邪又有僧綱司觀音僧會司觀音祈雨迎禱相遇於路僧綱司行者曰爾寺觀音當避吾之觀音爲姑爾之觀音侄女也聞者笑倒如蔡氏之說畿內爲百姓畿外爲黎民是府縣學文宣王有尊卑僧綱僧會寺觀音有姑侄之分也達者亦豈不大笑

宋饒雙峯解孟子引書百姓如防考妣三年四海遏宻八音雲天子崩畿內百姓爲之服防三年諸侯薨國中百姓爲之服防三年此又不通古今之言也蓋不考孔氏注百姓爲百官又不知沈氏章句百姓如防考妣三年爲一句四海遏宻八音爲一句也縱古禮文有畿內百姓服防三年之文亦是漢儒誤解尙書傳而傅會之也若以理論天子天下之主豈有畿內百姓服防而非畿內者不服之理乎是天子之尊亦何異於諸侯乎稽之今制國有大防亦止有位者斬衰而不及庶人蓋亦古禮之遺可正饒氏之妄

考工記以脰鳴者以注鳴者以旁鳴者以翼鳴者以股鳴者以胸鳴者鄭注脰鳴鼃黽之屬注鳴蜻列屬旁鳴蜩蟬屬翼鳴蟋蟀屬股鳴螽斯屬胸鳴榮原屬許氏許文防鼃詹諸以短鳴者虺以注鳴又曰榮蛇防以注鳴者蟬以旁鳴者蟥以翼鳴者蜙蝑以股鳴者蠵大以胸鳴者蠵一作二家解不同可以參考古詩文防雙鴛鴦裁爲合歡被著以長相思緣以結不解著昌慮切鄭儀禮注著充之以絮也緣以絹切鄭禮記注緣飾邊也長相思謂以絲縷絡綿交互网之使不斷長相思之義也結不解按說文結而可解曰紐結不解曰締謂以鍼縷交鎖連結混合其縫如古人結綢繆結同心制取結不解之義也旣取其義以著愛而結好又美其名曰相思曰不解云合歡被宋趙徳麟侯鯖錄有解會而觀之可見古人詠物托意之工矣說文妄入宮掖曰�徐曰律所謂防入也通作防漢成紀防入工方掖門應劭曰無符傳妄入宮曰闌西域傳防出不禁又加艸作蘭列子牢有蘭子張湛注曰凡物不知生之主曰蘭殷敬順曰史記無符傳出入謂之蘭此蘭子亦謂以技妄遊義與蘭同或又加木作欄李正己曰園庭中約欄藥音義與篽同藥卽欄欄卽藥非花藥之欄也杜子美詩乘興還來看藥欄王維詩藥欄花徑衡門裏皆貪新麗而理不通者也今或加手作攔官府文移曰巡攔曰花攔票是也以今花欄比古語藥欄語意益明若以藥欄爲芍藥之欄則今之花欄乃花蘂之欄可乎

說文略經略土地也左傳天子經略諸侯正封注聚土爲封曰略經謂巡行略謂邊界卽聚土爲封之略孟子所謂域民不以封疆之界是也後世不知略之爲聚土陸詞黃公紹謂巡行爲略失之逺矣巡行可以解經字而不可以解略經略之云猶云防邊也猶云出塞也二字相聯爲義若以略爲巡行則謂邊云防禦謂塞爲徵行可乎略也邊也塞也皆實字也邊塞字易明人皆知之略字義少隠故解者不以爲實字而虛之轉解轉謬矣再考左傳中凡言略者皆謂聚土爲封也如雲侵敗王略又曰與之武公之略又曰吾將略地焉又曰略塞垣其義皆同尙書云嵎夷旣略謂立邊防以界嵎夷正天子經略之事也孔頴達不識略字本義以爲俗稱忽略簡略之略乃注云用功少曰略何其俗而且陋謬而可笑哉孟子曰此其大略也略本諭言謂得其邊而未盡其中也亦猶荘子所謂道無封爲是而有畛也郭象注云道無封故萬物得恣其分域妙得荘防孟子之言略猶荘之言封與畛也惜乎趙岐之注孟不能如郭象之注荘也乃曰大略大要也漢武紀殺略謂入界殺人龔遂傳卻略謂入界卻人今遂以略爲殺爲刼史云智略輻湊蓋謂其智足以周知天下之略今遂以略爲才智之稱假借譬諭逺失初意何異瞽者聴車輪之聲以爲雷哉

史記張良傳略地謂取其地而立我封疆也唐防傳略通夜郎謂通夜郎之略也古文簡奧如此若春秋書城楚丘疆鄆田文法也揚子法言云東溝大河南岨髙山西采雍梁北鹵涇垠韓退之去邠操云將土我彊其文法皆本於春秋不知古人用字之法則不得古人立言之意人可不識字哉或曰兵法有黃石公三略何義也曰略與韜對韜弓衣也義取藏器略封畛也義取固守決非簡略之略也若依集韻謬解因事生義謂略簡也少也行而取也才而智也則三略之名又將曰略書名矣此以證略之爲字愈益明趙充國傳圖上方略圖畫本也方鄕道也略邊界也注謂方略爲計防亦謬【王右軍帖王略始及舊都】

爾雅曰徒歌曰謡說文謡作防注云防從肉言今按徒歌謂不用絲竹相和也肉言歌者人聲也出自胸臆故曰肉言童子歌曰童防以其言出自其胸臆不由人教也晉孟嘉云絲不如竹竹不如肉唐人謂徒歌曰肉聲卽說文肉言之義也

焦氏易林西京文辭也辭皆古韻與毛詩楚辭葉音相合或似詩或似樂府童謡觀者但以占卜書視之過矣如夾河爲昏期至無船揺心失望不見所歡如三驪負衡南取之芝香秋蘭芬馥利我少姜如齧齧貧鬼相責無有歡怡一日九結如三夫共妻莫適爲雌子無姓氏父不可知其辭古雅魏晉以後詩人莫及又如憂思約帶卽古詩去家日以逺衣帶日以緩也而以四字盡之如簮短帶長尢爲奧妙簮短卽毛詩首如飛蓬也帶長卽衣帶日以緩也兩詩意但以四字盡之解我胸舂卽毛詩憂心如搗也影略用之最爲妙且其辭古之文人亦多用之六日暌暌韓文祖之曰萬目暌暌九雁列陣王勃滕王閣序用之酒爲歡伯白雲如帶穴蟻封戶天將大雨唐詩多用之他如雌鸑生鵬又文山鴻豹肥腯多脂鴇名鴻豹以鴇善食鴻爲鴻之豹猶言魚鷹也亦僅見此可補爾雅其云防如旦饑卽詩惄如調饑據韓詩作朝饑言朝饑難忍也此云旦饑蓋與韓詩合可證調饑爲朝饑無疑也其云大樹之子百條共母當夏六月枝葉盛茂鸞鳯以庇召伯遊暑遊暑避暑也此卽用詩甘棠事遊暑憇甘棠蓋古說如此今注謂召伯聴訟於甘棠之下成周之時制度文物備矣豈有以召伯之貴而坐於甘棠樹下如老人里長斷爭雞之訟者乎遊暑之說蓋近於人情物理也其曰舜登大禹石夷之野又可證禹生石紐村之事此皆有裨於經史又不但爲修辭之助而已

古冶字或借作野金陵有冶城揚子江有梅根野或作冶字而晉渚齊武帝詩昨經樊鄧役阻潮梅根冶探懷悵往事意滿辭不敍劉文房詩落日蕪湖色空山梅冶煙孟浩然水溢梅根冶煙迷楊葉洲皆以冶爲野也世謂淸談放曠起於晉非也漢末已有之矣仲長統見志詩曰寄愁天上埋憂地下離叛五經滅裂風雅鄭泉嗜酒臨卒謂同類曰必我陶家之側庶千嵗之後化而成土幸見取爲酒壺實獲我心矣二子蓋阮籍劉伶之先著鞭者也

方遜志雲杜子美論書則貴瘦硬論畫馬則鄙多肉此自其天資所好而言耳非通論也大抵字之肥瘦各有宜未必瘦者皆好而肥者便非也譬之美人然東坡云妍肥瘦各有態玉環飛燕誰敢輕又曰書生老眼省見稀畫圖但怪周昉肥此言非特爲女色評持以論書畫可也予嘗與陸子淵論字子淵云字譬如美女淸妙淸妙不淸則不妙予戲答曰丰艶丰艶不丰則不艶子淵首肯者再

易鼎卦初六鼎顚趾利出否九四鼎折足覆公餗趾卽足也在初則顚傾側而已未折在四則折矣沈存中曰古鼎中有三足皆空所容物者所謂鬲也煎和之法常欲淸在下體在上則易熟而不偏爛及升鼎則濁滓皆歸足中卦初爻鼎顚趾利出否謂濁否下須先防而虛之九二陽爻始爲鼎有實今京師大庖釣懸而煮不使著釡底亦古人遺意也今按沈之說得象意可補易注之缺就是義言則初六洗鼎也九四升鼎也洗而顚趾則利升鼎而折足則凶晉石崇以飴浴釡賈勰齊民要術有塗甕法皆古庖人之遺意

春秋惡絕秦楚而大學引秦誓楚書孟子羞稱五伯而引晏子之言述百里奚之功此皆聖賢憎而知其善也說文解豉字云配鹽幽菽也三蒼解靘字云靘冥果靑色也蓋防本豆也以鹽配之幽閉於甕盎中所成故曰幽菽冥果宻煎果也以銅靑浸之加宻而防於缶中故曰防果幽菽防果取名於幽冥見其與生菽生果異也解詁之妙有如此誰謂文章不在換字乎孟字集韻作莫更切予毎疑之嘗考之四方之音無南北皆呼孟與夢同聲如依韻切則當呼命呼孟子爲命子指孟津爲命津可乎但未有古韻語可爲證以攺訂之一日觀說文云東方之孟陽气萌動乃躍然曰孟與動葉乃是古中原之音可正沈約鴃舌之繆矣凡字有當從古音者十之九有當從今音者十之一如此孟字其一也他如朋當與蓬同音而不當作蒲登切薨當音烘當音洪不當音宏他當在麻韻而不當在歌韻蓋以今之方言無南北四方皆如今呼者多而如韻呼者少也今有迂士呼他必以拖音至於臨下語眾不省其語爲何等語反自詑曰予所呼古音也予笑曰毛詩楚辭韻補古音五千有餘君皆不省而獨一他字爲古音以對俗人僕何異施粉黛於足脛綴靨子於眉目哉李文正先生嘗云古字不可不知其音義但不可著意用之於文字中古音亦然然則詩文用古字古韻者必自然諧協若出於已可也

史記周紀武王曰維天不享殷自發未生於今六十年夷羊在牧蜚鴻滿野徐廣曰夷羊怪物也蜚鴻蠛蠓也張守節曰夷羊一本作麋鹿諭小人在朝也飛鴻諭君子放棄鄭曰蜚鴻鴻雁也知順陰陽寒暑諭民去無道就有道愼按三說皆如昧目而道黒白者詳此文據實事言非諭也紂有鹿臺以養鹿故曰麋鹿在牧蜚鴻馬名若曰紫燕之類蓋良馬也養鹿而棄良馬故曰麋鹿在牧飛鴻滿野言其養無用而害有用也此說爲通墨池編論字體有擘窠書今書家不解其義按顏眞卿集有云防畫稍細恐不堪久玩今謹據石擘窠大書王惲玉堂嘉話云東坡洗玉池銘擘窠大字極佳又云韓魏公書杜少陵畫鶻詩擘窠大字此法宋人多用之墨札之祖也

月令靡艸死注薺苨之屬按呂氏春秋任地篇云孟夏之昔殺三葉而獲大麥注昔終也三葉薺苨也葶藶也菥蓂也見三葉之死則大麥可獲之也月令本出自呂氏春秋卽以其書解之爲冝

古文語多倒漢書中行說曰必我也爲漢患者若今人則云爲漢患者必我也管子曰子邪言伐莒者若今人則云言伐莒者子邪

晏子春秋殺科雉者不出三月呂氏春秋亦載此事科雉作隨兕按科雉謂雉方乳也隨兕亦謂兕初生隨牝母者注乃謂二兕相隨何其謬邪

左傳溺人必笑呂氏春秋云溺者必笑𨿽笑不樂蓋古有此語

曹操伐烏桓孔融與操書云肅愼氏不貢楛矢丁零盜蘇武牛羊可並按也卽蘇子瞻艾子所謂科鬥時事也詩天夭是防後漢張衡傳引之云利漸始萌害漸亦牙防防方谷夭夭亦加以速速對夭夭爲義良爲有理今本作天夭安知非字之誤邪

大戴禮武王踐阼三日召師尙父而問曰黃帝顓頊之道存乎意亦不可得而見與師尙父曰在丹書其言曰敬勝怠者吉怠勝敬者滅義勝欲者從欲勝義者凶注不解丹書爲何物按左傳襄公二十三年斐豹也著於丹書注犯罪沒爲官奴以丹書其罪近世魏律緣坐沒配爲工樂雜戶者皆用赤紙爲籍其捲以鉛軸此亦古人丹書之遺法據此則丹書古人之法律書名也蓋戒人之怠與欲而勉以敬義失敬義則入怠欲而於刑矣然以法律之書而陳敬義之訓先生以道治天下而不恃乎法其亦異乎鄭書晉鼎乎

左傳晉侯嬖程鄭使將下軍鄭行人公孫揮如晉聘程鄭問焉曰敢問降階何由子羽不對歸以語然明然明曰是將死矣不然將亡孔頴達曰趙文子賢人也將死其語偸程鄭小人也將死其言善皆爲失常

墨荘漫錄載婦人弓足始於五代李后主非也予觀六朝樂府有雙行纒其辭云新羅繡行纒足趺如春妍他人不言好獨我知可憐唐杜牧詩云鈿尺裁良減四分碧琉璃滑裹春云五陵年少欺他醉笑把花前出畫裙段成式詩云醉袂幾侵魚子纈彯纓長戛鳯皇釵知君欲作閒情賦應願將身作錦鞋花間集詞云慢移弓底繡羅鞋則此飾不始於五代也或謂起於妲己乃瞽史以欺閭巷者士夫或信以爲眞亦可笑哉

史記世本國語載后稷至文王凡十五世愚按后稷始封至文王卽位凡一千九十餘年而止十五世可疑也或曰上古人多壽考然而父子相繼三十年爲一世常理也以十五世而衍爲一千九十餘年卽使人皆百嵗亦必六十而娶八十始生子而後可葉其數豈有此理邪稷與契同封契至成湯四百二十餘年凡十有四世而稷至文王年倍而世半之何稷之子皆長年而契之子孫皆短世乎此又可證也夫以周家帝王之世國史載之猶難明若此近世家譜可盡信乎

宋元祐黨籍碑成於蔡氏父子其意則王安石啟之也安作曹社詩以寓意謂神姦變化自古難知辧之而不疑者惟禹鼎焉魑魅合謀蓋非一日太丘之社其亡也晚蓋以諭新法異意之人將爲宋室之禍也其後門生子婿相繼得政果鑄寶鼎列元祐諸賢司馬光而下姓名於其上以安石比禹績而以司馬諸公爲魑魅呂惠卿載諸謝章曰九金聚粹畫圖魑魅之形自此黨論大興賢才消伏卒致戎馬南牧赤縣丘墟一言防邦安石之謂也愼按安石之惡流禍後世有如此宋之南遷安石爲罪之魁求之前古姦臣未有其比𨿽後漢晚唐黨禍不若是其烈然彼乃宦者閹奴身爲惡而顯遭戮國史明著爲姦臣矣安石以文濟姦黨惡又眾至於後世是非猶舛朱晦庵作宋名臣言行錄以王安石爲名臣與司馬光並烈夫司馬光與安石所爭者新法也新法之行是則諌沮新法者非安石爲名臣則司馬光不得爲名臣矣今著名臣錄自擬於春秋而光與安石並列則是石碏與州吁皆爲忠臣崔杼與晏嬰皆爲義士而孔子可與少正卯同列孟子可與儀秦齊班乎其防意不可知豈暗用紹聖調停之法於史冊之間乎朱子平生功業不可見而去取如此可疑也且司馬作通鑑書諸葛亮入冦公作綱目正之當矣然通鑑所書因乎陳壽名臣錄公之進安石則未有因也公之特筆而天下後世𨿽兒童走卒未有一人之見同焉者也或曰公之取安石憎而知其善也爲其護細行有經學與文章也噫是又不通之甚矣憎而知其善者小惡而可攺者也若夫引羣邪害眾正誤人主亡社稷此元惡大憝𨿽有小善不足言矣王夷甫褚彥回未嘗不防細行孔光張禹未嘗無經學李斯曹操豈不能文章史固未嘗假借之也予又見他書載金兵入汴見鑄鼎之象而嘆曰宋之君臣用捨如此焉得久長遂怒而擊碎之金人猶知惡安石而大儒朱子反尊崇之何故安得起公於九原而一問之邪

丹鉛余錄卷十一

欽定四庫全書

丹鉛余錄卷十二

明楊愼撰

漢書律曆志上元至伐桀之嵗十四萬一千四百八十年列子楊朱云伏羲至今三十餘萬嵗二說旣參差而路史及外紀其年代復與二家參差邵堯夫皇極數斷以天地始終止十二萬八千年以邵子之言參之漢書列子則天地之始終又兩畨矣其孰爲是邪善乎莊子之言曰六合之外聖人存而不論漢書列子之言誠荒唐也邵子之言亦知其的然耶存而不論可也

呂覽楚之衰也作女巫音注女曰巫楚辭九歌巫以事神其女妓之始乎漢曰總章曰黃門倡然齊人歸魯而孔子行秦穆遺戎而由余去又不始於楚矣漢郊祀志祭郊畤宗廟用僞飾女妓今之裝旦也其褻神甚矣

左傳庇焉而縱尋斧焉一本焉下有斯之二字唐人文集引此云防其樹者不折其枝庇焉而縱尋斧焉以斯之可乎

六朝人才韋叡爲冠司馬溫公曰其臨陣也勇其執事也敬其律己也廉其與人也惠其居官也明功成身退明哲保身齊梁之世乃有若人邪是時武帝方鋭意釋氏天下從風而靡而叡獨不與嗚呼叡亦豪傑之士哉五代人才王朴爲冠其平邊防攻取先後宋興之初先平江南晚定河東次第不能易也外事徵伐內修文治其論樂律宋作大晟樂不能易也其言有曰彼民與此民之心同是與天意同契天人意同則無不成之功近於知道矣五季之世而有若人耶

魏書鐘繇傳明堂所以祀上帝靈臺所以觀天文辟雍所以修禮樂太學所以集儒林髙禖所以祈休祥旣稱太學又稱辟雍可證辟雍非太學也明矣

王肅曰古者一轅之車夏后氏駕而馬謂之麗殷益以一騑謂之驂周益以一謂之駟今按周人實兼用之故曰騧驪是驂又曰城門之軌兩馬之力與

劉向賦雁云順風而飛以助气力銜蘆而翔以避矰繳羊祜賦雁云鳴則相和行則接武前不絕貫後不越序辭防超逺出於辭人一等矣

夏后氏金行初作葦茭言气變也殷人水徳以首愼其閉塞使如也周人木徳以桃爲梗言气相更也荘子曰插葦於戶布灰其下童子入不畏而鬼畏之是鬼之智不如童子也今人元日以葦插戶則今之門鐶也槪梗今之桃符也

艸堂詩餘花深深詩鄭文妻孫夫人作

枇杷黃醫者忙橘子黃醫者蔵蘿卜上醫者回鄕言夏多疾病冬自平也古喭云云

蘇子由云區以別矣如疇芋區之區自反而縮如王祭不供無以縮酒之縮

黃幾復解荘子消揺遊名義云消者如陽動而冰消𨿽耗也不竭其本揺者如舟行而水揺𨿽動也而不傷其內遊於世若是惟體道者能之

陸宣公云興王之良佐皆季代之棄材歐陽公云勝棊所用敗棊之著也興國所用亡國之臣也

古地名多有不字如春秋之不羮華不注史之不周不姜不耐山海經之不津不庭不其或曰不讀作丕古無丕字不卽丕也詩曰不顯惟徳不戢不難皆讀作丕亦一說也

劉歆云三皇象春五帝象夏三王象秋五伯象冬邵子皇極全用之孝經緯引孔子曰春秋屬商孝經屬參皇極經世以易書詩春秋配春夏秋冬有所祖述也譙周古史考以炎帝與神農各爲一人羅泌路史以軒轅與黃帝非是一帝史皇與蒼頡乃一君一臣共工氏或以爲帝或以爲伯而不王祝融氏或以爲臣或以爲火徳之主楊朱云三皇之事若存若亡五帝之事若覺若夢三王之事或隠或顯億不識一當身之事或見或聞萬不識一目前之事或存或廢千不識一至哉信乎予觀近日刻國朝登科錄洪武庚子至甲子不知取士之科幾開張顯花綸金璹不知爲何科大魁況考論洪荒之世乎

袁裒云右軍用筆內擫而收斂故森嚴而有法大令用筆外拓而開擴故散朗而多姿

以吾一日長乎爾長老也無吾以也以用也孔子言已老矣不能用也而付用世於四子也故三子皆言用世也晳之言亦用世而非大用也冠者童子雩祭人也浴乎沂涉沂水也象龍從水中出也風乎舞雩風歌也詠而饋詠歌饋祭也職旣輕於抱關擊柝事更邇於鄕俗裏閈不必居夷之逺浮海之險也偶一爲之時適其適也自適其適而不適人之適也夫子與之者意在言外喟然者所感深矣此王符之說古必有授韓退之以浴爲防非宋人堯舜气象天地同流之說又過矣曽晳狂者也本有用世大志而知世之不我以也故爲此言以銷壯心而耗餘年此風一降則爲荘列再降則爲嵇阮矣豈可鼔之舞之推波助瀾哉

月中獸蟾除也其類在地螺與坊也月毀於天螺坊舀缺

尙書太師太傅太保曰三公書大曰太師天公也大傅地公也太保人公也煙氛郊社不修山川不祀風雨不時雪霜不降責在天公臣多弒主孽多殺宗五品不訓責在人公城郭不繕溝池不修水泉不隆責在地公後漢張角作亂稱天公將軍人公將軍蓋亦竊古義也事大而急者用鐘鼔小而緩者用鈴荻與笛同按穆天子傳注荻防吏所吹亦猶急就章注云漢時亭長吹鞭也

書云尸位詩云素飱商君謂之荒飽吳起謂云枝官史云冗食又曰遊手蝝蝗蟊賊下不在田矣

商君曰以彊去彊者弱以彊去弱者彊管子云攻瑕則堅者瑕攻堅則瑕者堅此用兵之法也爲學之說亦然善問者如攻堅木後其節目是也

尹子曰詩詠流離史書梟鏡流離鳥名少好長醜蓋毛鄭舊說也

關尹子曰狡勝賊能捕賊勇勝虎能捕虎能克己乃能成己能勝物乃能成物

朱文公談道著書百世宗之愚詳觀其評論古今人品誠有違公是而逺人情者王安石引用姦邪傾覆宗社元惡大憝也乃列之名臣錄稱其文章道徳文章則有矣焉有用引姦邪而可名爲道徳邪蘇文忠公文章忠義古今所同仰也乃力詆之謂得行其志其禍甚於安石孔子曰吾之於人也誰毀誰譽如有所譽其有所試文公解之曰善善速而惡惡則已緩矣又曰但有先褒之善而無預詆之惡信斯言也文公於此惡惡得爲緩乎無乃自蹈於預詆人之惡也夫以安石之姦則末減其已著之罪以蘇子之言則巧索其未形之瘢此心何心哉或曰不惟此也秦檜之姦人欲食其肉者也文公稱其有骨力嶽飛之死天下垂涕者也文公譏其橫又譏其直向前廝殺漢儒如董賈之流皆一一議其言之疵匡衡之言頗純粹無疵文公則曰匡衡有好懷挾其不成人之美例如此諸葛亮則名之爲盆成括又譏其爲申韓陶淵明則譏其爲荘老韓文公則文致其大顚往來之書亹亹千餘言力詆之必使之不爲全人而後己蓋自周孔以下無一人逃其議古人謂君子當於有過中求無過不當於無過中求有過文公語錄論人皆無過中求有過者也觀其與同時二三同道私地評論之說直似村漢罵街詞訟訐單豈有道者气象耶或者門人記錄之過朱子無忠臣遂至此歟

王粲英雄記整兵駭鼓韓文公鄆州谿堂詩其鼔駭駭襲用其字先輩謂韓文無一字無來歷若此類甚多注者十不能一二耳

後漢志襄邑嵗獻虎文衣卽今彰徳府虎斑絹也不爲珍綺而古人重之何耶

呂氏春秋宋子罕之鄰爲鞔工鞔音蠻冒鼔也又曰味眾珍則胃充胃充則中大鞔而气不達鞔又作懣音气懣如鼔之鞔也古人用字無定義音亦隨轉云呂覽云辧議而不可爲是被褐而入衣錦而出孔明云違覆而得中猶棄敝履而獲珠玉蓋古有此語善攺過也辟雍泮宮非學名予於魯頌引戴埴之說而申之旣詳矣近又思之說文辟雍作廦廱解云廦墻也廱天子享宴廦廱也魯詩解云騶虞文王囿名也辟雍文王宮名也以說文魯詩之解觀之則與詩鎬京辟雍於樂辟雍之義皆合矣辟雍爲天子學名泮宮爲諸侯學名自王制始有此說王制者漢文帝時曲儒之筆也而可信乎孟子曰夏曰校殷曰序周曰庠學則三代共之使天子之學曰辟雍爲周之制則孟子固言之矣旣曰辟雍而頌云於彼西雍考古圖又有胥雍則辟雍也西雍也胥雍也皆爲宮名無疑也魯頌旣曰泮宮又曰泮水又曰泮林則泮宮者泮水傍之宮泮林者泮水傍之林無疑也魯有泮水故因水名以名宮卽使魯之學在水傍而名泮宮如王制之說當時天下百二十國之學豈皆在泮水之傍乎而皆名泮宮邪予又觀宋胡致堂云靈臺詩所謂於樂辟雍言鳥獸昆虫各得其所鼔鐘業莫不均調於此所論之事惟鼓鐘而已於此所樂之徳惟辟雍而已辟君也雍和也文王有聲所謂鎬京辟雍義亦若此而已且靈臺之詩敍臺池苑囿與民同樂故以蒙瞍奏公終之胡爲勦入學校之可樂與鐘鼔諧韻而成文哉文王有聲止於繼伐功作丰邑築城池建垣翰以成京師亦無緣遽及學校之役上章曰皇王維辟下章曰鎬京辟雍則知辟之爲君無疑也泮水詩言魯侯戾止且曰於邁固疑非在國都之中且終篇意防主於服淮夷故獻馘獻囚出師徵伐皆於泮宮烏知泮宮之爲學校也特取其中匪怒伊教一句爲一篇之證則末矣王制起於漢文時其失已久後世旣立太學又建辟雍若有兩太學者尢可笑也按致堂之言與予見合而說文魯詩解戴埴之論皆可迎刃特俗見膠滯已久可與知者道耳

司馬溫公通鑑載吳越王錢佐年十四卽位溫恭好書禮士問倉吏今蓄積幾何曰十年王曰軍食足矣可以寛吾民乃命復其境內稅三年歐陽永叔五代史乃云錢氏自武穆王鏐常重斂以事奢侈下至魚鴨卵鷇必家至日取每笞一人以責其負則諸案吏胥持簿於庭凡一簿所負唱其多少量爲笞數笞已則以次唱而笞之少者猶積數十多者百餘人不堪其苦歐陽史司馬鑑所載不同可疑也胡致堂曰司馬氏記佐復稅之事五代史不載歐陽修記錢氏重斂之虐通鑑不取其虛實有證矣予按宋代別記載歐陽永叔爲推官時暱一妓爲錢惟演所持永叔恨之後作五代史乃誣其祖以重斂民怒之事若然則挾私怨於褒貶之間何異於魏收輩耶

歐陽氏五代史譽之太過其實至云勝於史記此宋人自尊其本朝人物之言要其實未也史記自左氏而下未有其比其所爲獨冠諸史非特太史公父子筆力亦由其書會輯左氏國語戰國防世本及漢代司馬相如東方朔輩諸名人文章以爲楨幹也五代史所載有是文章乎況其筆力亦萎靡不振不足爲司馬遷家奴而云勝之非欺天罔人而何

丹鉛余錄卷十二

欽定四庫全書

丹鉛余錄卷十三

明楊愼撰

孫思邈四言詩曰取金之精合石之液列爲夫婦結爲魂魄一體混沌兩精感激河車覆載鼎無忒洪鑪烈火烘焰翕赫煙未及防焰不假碧如畜扶桑若藏霹靂奼女气索嬰兒聲寂透出兩儀麗於四極壁立幾多馬馳一驛宛其死矣適然從革惡黜善遷情回性易紫色內達赤芒外射熠若火生乍疑血滴號曰中還退藏於宻霧散五內川流百脈骨變金植顏駐玉澤陽徳乃敷陰功乃積南宮度名北斗落籍此詩詞髙古類魏伯陽而世傳者少錄於此云

筮短長杜預注曰筮數象象長數短此瞽說也孔頴達云神以知來智以藏往是爲極妙𨿽之長無以加此以至理而言卜筮實無長短蓋亦知杜之謬而不敢規之今按獻公卜驪姬卜吉而筮凶卜人曰筮之辭所言理短之辭所言理長故下文遂引辭蓋卽立驪姬一事而非謂筮有長短也杜之紕繆類多如此前茅慮無中權後勁注慮無如今軍行前有斥蹹伏皆持絳及白幡見騎賊舉絳幡見步賊舉白幡中權中軍制謀後勁後以精兵爲殿也蹹伏今之裝塘伏路也中權今曰中軍後勁今曰合後

婦人皆從夫諡而穆姜乃特諡觀其致女論詩之言蓋有才智之哲婦也文姜亦特諡

子產相鄭伯如楚楚子享之將以田江南之夢注楚之云夢跨江南北地故有南夢有北夢五代孫光憲號北夢本此

定公六年子西曰不能如辭昭十三年朝吳曰二三子若能死亡則如違之以待所濟若求安定則如與之以濟所欲僖二十一年若愛重傷則如無傷愛其二毛則如服焉正義曰敢爲不敢如爲不如經傳之文此類多矣

蘇老泉云唐三百年文章非兩漢無敵而史之才宜有如丘明遷固而卒無一人可與範煜陳壽比肩公矣乎其論乎蓋𨿽韓愈順宗實錄亦在所不取也而宋之儒乃以五代史並遷此不足以欺兒童而可誣後世乎老泉評劉子史通云世稱其詳且博然多俚辭俳狀史之紀事將復甚乎其所譏誚者惟子餗爲差愈吁其難而然哉楊萬里云知幾史通毛舉前史一字必呵嘗得其所撰髙宗武后實錄而讀之意其可拳石班馬而臧獲陳範也及觀其永徽三年事則曰發遣薛延陀此何等語邪天授二年事則言傅遊藝死矣至長壽二年遣殺流人則曰傅遊藝言之也遊藝之死至是三年豈有白骨復肉而遊魂再返乎古人目睫之論誠有味也二公之論當矣然子史通妙處實中前人之膏肓取節焉可也黃山谷嘗云論文則文心雕龍評史則史通二書不可不觀實有益於後學焉【劉子子餗作史例三卷】

寵辱若驚言寵卽辱也驚寵是驚辱也貴大患若身言身卽大患也貴身是貴患也驚寵與辱同則無辱矣貴身與患同則無患矣何謂寵辱寵非寵也實乃辱也分寵與辱妄見也以寵爲辱眞見也寵爲下言福兮禍所伏也辱爲下世人孰不知之寵爲下眞人然後知之得之若驚驚而喜也喜其無故一朝而得也而不知天降之辱也失之若驚驚而悲也悲其忽然胡爲而去也不知天去其辱矣是爲寵辱若驚驚者易動而無形者也過則虛矣何謂貴大患若身吾所以有大患爲吾有身心是惡源生與憂俱生形爲罪藪養形實養患也及吾無身吾有何患槁木死灰吾防我矣焉攸患故貴以身爲天下則可寄於天下推而廣之亦曰貴身之人不可以寄天下也愛以身爲天下乃可以托天下引而伸之亦曰驚寵之人不可以托天下也河上公李軌蘇子由林希逸劉防孟諸家解此不特失老子之旨並其文法而昧之昨晤張汝玉夜宿汝玉深於老氏之書者也其言犂然有當於予心予曰是言也苦縣之沈魄首肯而柱下之浮魂擊抃乎爲衍韓非解老一篇附之老子防並書一通詒張子焉

蘇子瞻云文字之衰未有如今日者也其源出於王氏王氏之文未必不善也而患在於好使人同己自孔子不能使人同顏淵之仁子路之勇不能以相移而王氏欲以其學同天下地之美者同於生物而不同於所生惟荒瘠斥鹵之地彌望皆黃茅白葦此則王氏之同也然是時學者不敢異王氏者畏其勢也南渡以後人人攻之矣今之學者黃茅白葦甚矣予嘗言宋世儒者失之專今世學者失之陋失之專者一騁意見掃防前賢失之陋者惟從宋人不知有漢唐前說也宋人曰是今人亦曰是宋人曰非今人亦曰非髙者談性命祖宋人之語錄卑者習舉業抄宋人之防論其間學爲古文歌詩𨿽知效韓文杜詩而未始眞知韓文杜詩也不過見宋人嘗稱此二人而已文之古者左氏國語宋人以爲衰世之文今之科舉以爲禁約詩之髙者漢魏六朝而宋人之盲儒謂詩至選爲一厄而學詩者但知李杜而已髙棅不知詩者反謂由漢魏而入盛唐是由周孔而入顏孟也如此皆宋人之說誤之也吁異哉宋人不難於非漢唐而今人不敢非宋儒宋人評漢唐曰漢大綱正唐萬目舉而自尊其宋曰本朝家法與三代同過前代者五事今人亦云本朝家法與三代同宋人云漢有七制唐有三宗本朝有四聖成化中有殿試防襲用本朝及四聖字稱前代爲本朝稱前君爲四聖與三家村中學生稱人父爲家父何異而人莫之非也已無特見一一隨人之聲而和之譬之應聲虫焉昔人有病腹有虫名應聲人呼亦呼人語亦語今之陋者宋人之應聲虫也使病者而覺焉亦自厭之思以靑黛而藥殺之矣踧瀝出酒曰笮字或作醡𨿽集韻有之亦俗字也嵇康聲無哀樂論云聲無主於哀樂猶酒之嚢漉𨿽笮具不同而酒味不變也古書中笮酒字僅見此耳

左傳士防自秦歸晉繞朝贈之以防云子勿謂秦無人吾謀適不用也防如布在方防之防蓋書也其下云云卽防文也蓋士防將歸繞朝諌止之而秦君不聽及其行也又難顯言故贈以防書云云見秦之有人使歸晉而不敢謀秦也今以爲鞭策非也劉勰文心雕龍曰繞朝贈士防以防子家與趙宣以書巫臣之遺子反子產之諌範宣詳觀四書辭若對面據此則豈鞭防乎李白詩臨行將贈繞朝鞭詩人趂韻之誤耳

古者西戎用缶以爲樂卽古之土音也黨項國亦擊缶焉然則缶本中國之樂西戎竊而用之耳李斯曰擊甕叩缶眞秦之聲澠池之防藺相如請秦王擊缶淮南子云君子有酒小人鼔缶是其證也後世水盞之樂亦原於擊缶焉

史記年表秦始以君主妻河君主秦君之女其曰君主猶後世公主也妻河沈之河水如河伯娶婦故事蓋戎俗也呂東萊作大事記不達君主之義攺主爲生又攺生作甥失之逺矣是以君子無貴鑿也

越曰於越吳曰勾吳邾曰邾婁本一字而爲二字古聲雙疊也莊子云離朱之目孟子云離婁之明婁朱本二字而二聲足以爲證或以勾吳於越爲方言夷音謬矣左傳將獵爲兩甄置左右司馬注兩甄猶兩翼也世說桓好獵雙甄所指不避林壑晉書周訪傳杜曽攻防楊口元帝使訪擊之訪令李恆督左甄許朝督右甄自領中軍令其眾曰一甄敗鳴三鼓兩甄敗鳴六鼓旣而兩甄皆敗訪選銳卒八百人夜追破之梁裴邃壽陽之戰爲四甄以待之挑戰僞退四甄競發魏師大敗書傳中稱軍翼曰甄僅此四見然甄之爲字不知於軍何當也

書緯中握河紀說帝堯受河圖之禮云稷辧護注云辧護者供時用相禮儀是監典之謂護後世史冊有臥護監護之文官名有都護蓋本此義云

論語曰由也諺諺俗論也或作喭見文選注又作唁劉勰曰諺喭唁同一字諺者直語也防路淺言有質無華防言不文故弔亦稱唁劉子新論子遊裼裘而諺曽子指揮而哂是諺與唁同也

今之巷道名爲胡洞字書不載或作衙同又作防皆無據也南齊書蕭鸞弒其君昭於西弄注弄巷也南方曰弄北曰防弄之反切爲防也蓋方言耳

姓有母丘氏諸姓氏書音母作無非也漢書有曼丘臣顏師古曰曼丘毌丘本一姓此說近之亦未考其原也史記田齊世家伐衛取母丘索曰母音貫貫丘古國名衞之邑也今作毌丘字殘缺耳索之說得其原矣然以母字爲殘缺亦非蓋古字從省不用貝耳漢有毌丘興母丘長毌丘毅魏有毌丘儉皆同族也今分爲二姓曰母曰丘而母爲父母之母不惟士人不知而母氏子孫亦不自知則譜諜不明之久矣嘗有友人母姓者屬予篆私印予爲寫作母且語之原其人退謂人曰楊用修亦太橫乃欲攺人姓音邪予聞而一笑

杜詩大家東徵逐子回劉須溪云逐字不佳予思之杜詩無一字無來處所以佳此逐字無來處所以不佳也今稱人之母隨子就養曰逐子可乎然亦未有他好字易之近有語予以將字易之詩云不遑將母蓋反言見義若春秋杞伯姬以其子來朝而書杞伯姬來朝其子之例也爲文富於萬篇貧於一字其難如此古樂府有一毋將九雛之句則將字甚愜當試與知音訂之爾雅防云爾近也雅正也謂其近於正也此妄說也雅可以訓正爾不可以訓近邇可訓近而爾非近也按說文爾以爲義從爾爲聲麗爾也麗爾之爲言猶靡麗也漢人有此語三蒼解詁云爾華繁也詩曰彼爾維何維常之華本艸紫藄一名月爾卽今紫蕨也其芽拳曲繁盛故名月爾雅之爲言取義於烏烏有善徳曰雅也古人以烏呼爲嘆辭則雅爲正音可知然則爾雅之云猶麗則之云也漢書文章爾雅訓辭深厚以爾雅與深厚爲對故知當解爲麗則而不可解爲近正也若如近正之舊說則但近正而已猶未得爲正也爾雅一書所載皆六經之言有何不正而云近正乎

史記近無善本屢經翻刻愈益差訛蓋苦爲不知者妄攺耳如韓信傳此特匹夫之勇耳也耳下元有也字須溪批云此耳也字異司馬相如傳文君已失身於司馬長卿故倦遊須溪云已失身於司馬爲一句長卿故倦遊爲一句今俗士不得其讀於長卿下又添長卿二字失古人之意矣然俗士以帖括講簏之耳目而欲窺雄深雅健之心胸無怪其然獨可爲一二好古之士道耳宋人譏荀卿云卿之學不醇故一傳於李斯而有坑焚之禍此言過矣孔子曰與其進也不與其退也弟子爲惡而罪及師有是理乎若李斯可以累荀卿則吳起亦可以累曽子矣劉向別錄云吳起始事曽子而受春秋於曽申鹽鐵論曰李斯與苞丘子同事荀卿苞丘子修道白屋之下二事人皆引用而罕知其原故及之孟子載齊桓公葵丘五禁曰無曲防無遏糴公羊曰無障谷無貯粟糓梁曰無雍泉無訖糴左傳遏糴作蘊年修辭各不同韓文所謂惟古於辭必已出信矣公羊傳云葵丘之防桓公震而矜之叛者九國九國謂叛者多耳非實有九國也宋儒趙鵬飛雲葵丘之防惟六國防咸牡丘皆七國防淮八國寧有九國乎公羊本意謂一震矜而九國叛猶漢紀云叛者九起雲爾趙氏如數求之眞癡人說夢也古人言數之多止於九逸周書云左儒九諌於王孫武子善攻者動於九天之上善守者伏於九地之下此豈實數邪楚辭九歌乃十一篇九辧亦十篇宋人不曉古人虛用九字之義彊合九辧二章爲一章以協九數玆又可笑宋儒讀古文亦似說夢此類甚多不能悉著也

糓梁傳春秋戊申隕石於宋五是月六鶂退飛過宋都云石無知之物故日之鶂微有知之物故月之此言之誣本不待辧宋萬孝恭辧之云梁山沙麓亦無知之物胡爲而不日麋與蜮亦微有知之物胡爲而不月此殆可作一笑糓梁乃癡人作夢孝恭又癡人解夢也或問栁子厚言封建之非而胡寅仲以爲封建不可非區博言井田難行而張子厚以爲必可行其說孰是曰孔子論繼代曰損益可知孟子論爲國曰潤澤在子使孔孟生於三代之後其損益潤澤可知已言治而必曰井田封建是謂生今反古也亦冝

陸機文賦云謝朝華於巳披啟夕秀於未振韓昌黎云惟陳言之務去戛戛乎其難哉李文饒曰文章如日月終古常見而光景常新此古人論文之要也近世以道學自詭而掩其寡陋曰吾不屑爲文其文不過抄節宋人語錄又號於人曰吾文布帛菽粟也予嘗戲之曰菽粟則誠菽粟矣但恐陳陳相因紅腐而不可食耳一座大笑

北史稱崔浩尫纎懦弱胸中所懷乃過甲兵不如說苑稱孫叔敖秀羸多能四字文而不贅先秦文人造語如商彜周鼎因物賦形文質得中後世不朴則雕矣漢書白頭如新傾蓋如故說苑作白頭而新傾蓋而故而如古字通用白頭而新𨿽至老而交猶新傾蓋而故謂一見而交已故也作而字解尢有意味

丹鉛余錄卷十三﹤子部﹐雜家類﹐雜考之屬﹐丹鉛余錄﹥

欽定四庫全書

丹鉛余錄卷十四

明楊愼撰

春秋說題辭曰星陽精之榮也陽精爲日日分爲星故其字從日從下生也按字書星字上作三圏象形非從日也春秋題辭出漢人僞筆未可深信

說文引孔子之言甚多如狗叩也叩气吠以守又曰視犬之字如狗也又曰牛羊之字以形舉也又曰黍可爲酒禾入於水也又一貫三爲王此類恐未必孔子之言班固所謂宗師仲尼以重其言也

瓊赤玉也謝希逸雪賦林挺瓊樹世豈有赤雪耶李義山已隨江令誇瓊樹李長吉詩白天碎碎墮瓊芳相承誤用皆不考之過也

張伯英稱弭仲叔曰仲叔髙徳美名命世之才非弭氏小族所當有新丰瘠土所當產時以爲名言愚謂稱人之賢必本其家世推其鄕裏厚也伯英之言不足以重仲叔而祗以自薄也夫

詩話雲杜常方澤在唐詩人中名姓不顯而當時詩句驚人今惟存華淸宮一首孫公談圃亦以爲宋人近注唐詩三體者亦引談圃而不正指其非唐人蓋不欲顯選者之失耳予又見範蜀公文集中有手記一卷記其一時交防名流中有杜常名姓下注曰詩學又宋史有杜常傳雲杜常太后之侄能詩以史與談圃手記防之爲宋人無疑矣如唐詩鼓吹以宋胡宿詩入唐選宿在宋史有傳文集今行於世所選諸詩在焉觀者不知其誤何耶鼔吹之選皆晚唐之最下者或疑非遺山觀此益知其僞也

鼓三百三十三捶爲一通鼔止角動吹十二聲爲一疊故唐詩有疊鼔鳴笳之句【出衛公兵法】

蘓老泉詩佳節每從愁裏過壯心偶傍醉中來白樂天詩有百年愁裏過萬感醉中來之句老泉未必祖襲蓋偶同耳

梁簡文帝集云車渠屢酌鸚鵡驟傾車渠鸚鵡皆指酒杯俗傳車渠爲杯注酒滿過一分不溢嘗試之信然京師裏語目形容短矮曰遳文選有遳脆之語唐書王伾傳形容遳陋通鑑音義作七禾切

春秋緯曰武露布文露沈注曰甘露降其國布散者人尙武沈重者人尙文文露之說他書所罕聞文人亦罕引用

孔北海大志直節東漢名流而與建安七子並稱駱賓王勁辭忠憤唐之義士而與垂拱四傑爲列以文章之末技而掩其立身之大閒可惜也君子當表而出之晉世人士皆尙虛無而裴頠作崇有論皆尙莊學而王坦之作廢莊論二子之言可謂卓然自立不隨俗尙矣然夷考其所爲則裴之欲而無厭自取伊戚徒能言之耳坦之風格忠鯁始終不易殆不愧其言云

晉陸抗拜侍中謂賓客曰以我爲三公是天下爲無人唐鄭綮聞拜相曰鄭五作相天下無人矣二子審已量力其視力少任重折足覆餗而猶不知止者有異矣晉載記書列國之史多誇大不實此蓋依其本國爲史之文不審之過也若李特廩君赤穴土舡鹽神之事怪誣之極至於可鄙可笑甚於齊東野人之語而近於今之所謂白蓮教矣此流民妖人傳語以惑眾者乃取而載之信史何哉

落星依逺戍斜月半平林梁元帝句也故鄕一水隔風煙兩岸通陳後主句也唐人髙處始能及之見五代新說

省心錄乃沈道原作非林和靖也指掌圖非東坡所作李衛公問對阮逸僞作文中子元經闗子眀易皆逸僞作龍城錄王性之僞作子厚敍事何等筆力此記衰弱之甚皆寓古人詩文中不可曉者於其中凡僞書皆然予聞之朱子云

古書不可妄攺聊舉二端如曹子建名都篇膾鯉防胎蝦寒鱉炙熊膰此舊本也五臣妄攺作炰鱉蓋炰鱉膾鯉毛詩舊句淺識者孰不以爲寒字誤而從炰字邪不思寒與炰字形相逺音呼又別何得誤至於此文選李善注云今之時餉謂之寒蓋韓國饌用此法鹽鐵論羊淹雞寒崔駰傳亦有雞寒曹植文寒鶬蒸麑劉熈釋名韓雞爲正古字寒與韓通也王維老將行恥令越甲鳴吾君此舊本也近刋本爲不知者攺作吳軍蓋越甲吳軍似是連對不思前韻已有詔書五道出將軍五言古詩有用重韻未聞七言有重韻也維豈謬至此邪按劉向說苑越甲至齊雍門狄請死之曰昔者王田於囿左轂鳴軍左請死之曰吾見其鳴吾君也今越甲至其鳴君豈左轂之下哉正其事也見其事與字之所出始知攺者之妄

古人文法皆有祖韓非內儲說曰門人求水而夷射誅濟陽自矯而二人罪鄭袖言鼻惡而新人劓費無忌教郤宛而令尹誅陳需殺張壽而犀首走燒芻廥而中山罪殺老儒而濟陽賞班固漢書曰子翚謀桓而魯隱危欒書構郤而晉厲弒豎牛奔走叔孫卒郈伯毀季昭公逐費忌納女楚建走宰嚭譛胥夫差防李園進妺春申斃上官譛屈懷王執趙髙敗斯二世縊伊戾坎盟宋痤死江充造蠱太子殺息夫作姦東平誅宋景文唐書效之爲姦臣贊曰三宰嘯凶牝奪辰林甫將藩黃屋奔鬼質敗謀興元蹙崔栁倒持李宗覆東坡贈朱壽昌詩用此法又奇矣

字義之多者莫如離離別通訓也卦見易黃離倉庚見說文大琴曰離見爾雅流離鳥名見毛詩注前長離而後裔皇注長離鳳也見相如賦纎離馬名見李斯書侏離夷語也見史記陸離散亂參差也見文選木名見孔子世家水名見地理誌人姓見氏族志江離艸名接離冠名此皆字書已引者予又見公羊傳二人防曰離防謂各是所是各非所非不能定也此離義與二鳥離立之離同

楚辭采疎麻兮瑤華注以疎麻卽麻也近見南越志載疎麻大二圍髙數丈四時結實無衰落則自有此一種木也

李白詩風掃石楠花魏玉花木狀言石楠野生二月著花實如燕子曲阜古城顏回墓上有石楠二株大三四十圍土人云顏子手植之木

上林賦盧橘夏熟注不言何物近注唐詩三體者指爲枇杷世皆宗其說然予觀上林賦又有枇杷橪柿之文不應重出也偶閱吳錄云朱光祿爲建安郡中庭有橘冬月樹上覆裹之至眀年夏色變靑黒味絕美此卽盧橘盧黒也此說近是

漢書趙撰吳越春秋晉書楊方亦撰吳越春秋今世所行耶方耶

唫今多作吟字用非也揚雄太有唫首音欽唫閉也素問呿唫之徴

拾遺記曰禹治水所穿鑿處皆有泥封記使升其上此封堠之始又山海經黃帝逰幸天下有記裏鼔道路記以裏堆則堠起軒轅時也

漢有鑑銘二見博古圖其一云漢有善銅出丹陽和以銀錫精且眀左龍右虎尙三光朱雀武順陰陽其二云尙方作鑑眞大好上有仙人不知老渇飲玉泉饑食棗又二首其一云有玉辭夏惟金去秦俱隨革故共集鼎新儀天寫質象日開輪率舞鸞鳳奔走鬼神長懸仁壽天子萬春其二云練形神冶瑩質良工如珠出匣似月停空當眉寫翠對臉傅紅綺窻繡幄俱照秦宮蓋唐人作也

黃山谷詩可嗤鄙處極多其尢無義理者莫如雙鬟女弟如桃李早年歸我第二雛之句稱子婦之顏色於詩句以贈其兄何哉朱文公謂其詩多信筆亂道信矣列子云禾生伯子【人姓名】出行經坰外宿於田更更訓老老而更事也漢立三老五更更義取此張湛注列子乃云更當作叟誤矣

杜少陵冬日懷李白詩裋褐風霜入惟宋元本仍作裋今本皆作短褐裋音防二字見列子

說苑曰師經鼔琴魏文侯起儛賦曰使我言而無見違知古人一話一言皆曰賦彼所謂登髙能賦者豈必盡如後世之麗滛者哉

太平總類載龍逄諫桀之言曰臣嘗觀君冕非其冕也而冕危石君之屨非其屨也屨春冰未有冕危石而不厭蹈春冰而不陷者也此爲六朝文士擬作無疑羅泌路史收之蓋亦貪博而忘精者

唐文粹日而月之星而辰之本莊子屍而祝之社而稷之語然日月星辰語若出今人之口其不見笑也防希困學紀聞論牛耕不始於趙過引冉耕字伯牛是也但未有眀證按山海經曰稷之孫曰叔均是始作牛耕王伯厚豈亦未考及此邪

王羲之先諱正法帖中以正月作一月或作初月其他正字悉以政代之今人正月或作政月過矣

朱文公書人皆謂出於曹操操書傳世絕少惟賀捷表元時尙有本文公所學必此也劉恭文學顏公鹿脯帖文公以時代久近誚之劉云我所學者唐之忠臣公所學者漢之簒賊耳此又見文公之書出於操無疑也文章有似歇後語處如淵眀詩再喜見友於杜詩友於皆挺防野鳥山花吾友於南史到藎從武帝登樓賦詩受詔卽成帝謂其祖蔇曰藎實才子卻恐卿文章得無假手於貽厥乎又稱兄弟爲在原天屬稱故鄕爲維桑之裏稱師曰在三之義稱子曰則百之祥皆是類也貢禹乞骸骨元帝詔答之引傳曰亡懷土所稱傳者卽論語小人懷土之文易小人二字作亡蓋嫌於以小人稱其臣漢世訓辭深厚皆此類也後世平交間辯難之文卽如怒罵況君臣之間乎

杜子美滕王亭詩春日鶯啼修竹裏仙家犬吠白雲間修竹用梁孝王事犬吠雲中用淮南王事人皆知之矣予嘗怪修竹本無鶯啼字也後見孫綽蘭亭詩鶯啼吟修竹防鱗戱瀾濤乃知杜老用此也讀書不多未可輕議古人

小說家載李泰伯不喜孟子事非也泰伯未嘗不喜孟也何以知之曰考其集知之內始論引仁政必自經界始眀堂制引眀堂王者之堂刑禁論引瞽叟殺人舜竊負而逃富國策引楊氏爲我墨氏兼受潛書引萬取千焉千取百焉廣潛書引男女居室人之大倫損欲論引文王以民力爲臺爲沼而民歡樂之本仁論引以至仁伐不仁遙平集序以子思孟軻並稱送嚴介序稱章子得罪於父出妻屏子而孟子禮貌之常語引孟子儉於百里之制又詳說之由是言之泰伯蓋深於孟子者也古詩示児云退當事奇偉夙駕追雄軻則尊之亦至矣今之淺學捨經史子集而勦小說以爲無根之防談故詳辯之

古書句讀多不同朱子語錄載方馬二觧防禮記君賜衣服服以拜賜【句】辟之命銘爲烝彜鼎【句】舊防以辟之爲一句極無義辟乃君也以君之命銘彜鼎最是又載陸農師防人生十嵗曰防作一句學作一句漢書與老父約【句】法三章耳殺人者死傷人及盜抵罪今皆讀作約法三章是何理也孟子馮婦暴虎章一本作晉人有馮婦者善搏虎卒爲善【句】士則之【句】野有眾摶虎虎負嵎莫之敢攖云云前士則之後爲士者笑之文義相屬而於章防亦合特難與迂滯者語耳

張文成太卜判有楓天地之語初不省所出後見唐六典三式云六壬卦局以楓木爲天棗心爲地乃知文成用此也

朱子謂孔眀之學本申韓淵眀之學本老莊此語末學不敢議亦不敢從

離騷九章雲乘鄂渚而反頋分欸秋冬之緒風尸子禹有進善之鼔備訊唉也漢韋孟詩勤唉厥生說文欸譍也亞攺切又焉開切史記範增撞破玉斗曰唉方言雲南楚謂然曰唉說文唉譍也烏開切二字音義並同如嘆與嘆欬與咳嘯與歗實一字耳其語則皆楚語也故元次山有欸乃曲而栁詩亦用此二字皆湘楚間語栁文舊本作靄襖音上字正協亞攺之聲韻書亦於皆韻收唉字海韻收欸唉二字其說與說文不異但乃字讀如襖者未有考耳近世乃有倒讀之者又皆寫欵則誤益甚矣欸字從欠與欵字不同然防甚相似故多誤也楚辭注及朱文公文集互發此義今詳筆之

韓文石鼎聫句序長頸髙結喉中作楚語結字斷句結音髻義亦同西漢書髻皆作結文公正用此今多作結喉誤矣且中作楚語成何文理

郡縣更鼔樓多名譙樓出莊子本魏城門名麗譙壯麗而譙峣也近見王子充作某府譙樓記首引陳渉傳誤矣

正月觧凍水二月白蘋水三月桃花水四月蔓水五月麥黃水六月山礬水七月豆花水八月荻苗水九月霜降水十月復槽水十一月走淩水十二月蹙淩水見九州記

王筠寓直詩霜被守宮槐風驚防門艸物類志曰防門艸出常山取置戶下或有過其門者艸必叱之一名百靈艸

古云梧桐不生則九州異一葉爲一月閏十三葉宋人閏月表梧桐之葉十三黃楊之厄一寸

河圖括地象曰西北爲天門東南爲地戶注天不足西北是天門地不滿東南是地戶

茶卽古荼字也周詩記荼苦春秋書齊荼漢誌書荼陵顏師古陸徳眀𨿽已轉入荼音而未易字文也至陸羽茶經玉川茶歌趙贊茶禁以後遂以茶易荼

宋史表首稱相阿魯圖其實歐陽之筆也其爲卷六百文百萬言自有史冊以來未有若是多者也其自謂辭之煩簡以事文之今古以時蓋欲自成一代書而不彊附昔人是也其可憾者有紀一事而先後不同一人而彼此不同由修之者非一手也愚觀自古史籍至宋而憾焉非憾乎人也所憾於上之人壞古修史之法也史始於尙書春秋大抵皆一人之筆尙書𨿽雜出然而紀一事自一篇一篇自一人春秋則孔子特筆而門人一辭不能贊者矣春秋三傳各以其意釋經而其事傳焉若國語若世本若戰國策皆一家言自史記下十七代之書亦皆一人成之唐書𨿽文忠與景文共之然而卷帙互分兩美相合至元修宋遼金三史此法壞矣原其所以大臣寡學又不欲令下之有學者得擅其所長故不惟其人惟其官不惟其實惟其名其長不知所美其短不知所委其先後矛盾復何怪哉𨿽然豈始於宋哉後漢東觀大集羣儒著述無主條章靡立由是伯度譏其不實公理以爲可焚張蔡二子紏之於當代傅範兩家嗤之於後葉其傳卒亦不廣唐中宗世史司取士每記一事載一言皆閣筆相視含毫不斷義稟監修辭從指授由是劉知防謂頭白可期汗靑無日卒不能成其書也原宋史一書其實類此蓋漢唐皆文人相聚元則文武相參其形迹之拘忌義例之昧豈特如漢唐人所譏而已嗚呼元所壞者宋一代史猶之可也而其法遂使嗣代襲用之今曰一代之史可以一人成不以爲駭則以爲狂矣其貽害於後學禍於斯文者可重爲嘅也夫

王全斌伐蜀自益光江趨來蘓徑不由劍門入是劍門外又別有一路也

呂正父龜圗多內寵與其母劉氏不協並正出之頗淪躓窘乏劉誓不嫁及正登仕乃迎二親同堂異室奉飬之近世傳奇饐亭亦緣此附防也

劉錡善射水斛滿以箭射防箭水注隨以一矢窒之人服其精或言此卽古剡注法也

札木言於汪罕曰我於君是白翎雀他人是鴻鴈耳白翎雀寒暑常在北方鴻鴈則南飛就暖耳言己心堅而他人心不可保也

蘓味道詩星橋鐡鎖開本張陳正見詩天路橫秋水星橋轉夜流之句

杜牧詩盡道靑山歸去好靑山能有防人歸比之林下何曾見一人之句殊有含蓄

舟有溺騎有墜寢有魘飲有醉食有饐行有蹷其甚則皆可以致斃無非危機其可如土偶木寓耶此權徳輿文中奇語也【木寓見漢書注木寓龍木寓馬是也】

呂溫地誌圗序粉散百川黛凝羣山亦如今地理圖黃爲川紅爲路靑爲山也

裴子野雕虫論力言晉宋以降之文其略曰悱惻芳芬靡曼容與蔡應等之俳優揚雄悔爲童子深心主卉木逺致極風雲其興浮其志弱荀卿有言亂代之徵文章匿采斯豈近之乎

滕王閣序蘭亭已矣梓澤丘墟梓澤石季倫別墅也又山亭序云茂林修竹王右軍山陰之蘭亭流水長堤石季倫河陽之梓澤

隋劉臻爲儀同與劉訥同官退朝欲謁訥謂前驅曰識劉儀同家乎從者以爲臻欲引歸至家坐堂中呼曰劉儀同可出矣其子出臻曰汝亦來此乎今人傳以爲陳愧齋事亦好事者取此而易其名耳

邊方備警急作髙土防防上作桔橰桔橰頭有兜零以薪葦置其中常低之有冦卽然火舉之以相告曰烽望其煙曰燧唐詩桔橰烽上暮煙飛

余觀嶽珂英光堂帖有米元章臨智永眞艸千文與今本大不同乃知古人臨帖不論形似也珂防其後云摹臨兩法本不同摹帖如梓人作室梁櫨榱桶𨿽具準防而締創旣成气象自有工拙臨帖如雙鵠並翔靑天浮雲浩蕩萬里各隨所至而息寶晉蓋進乎此者也又爲之贊曰永之法妍以婉芾之體峭以健馬牛其風神合志通彼妍我峭惟妙惟肖故曰袒裼不凂夜戶不啟善學栁下惠莫如魯男子皆名言也特表出之

北齊曹仲逹畫人物衣服緊窄唐吳道子畫衣服飄舉時人語曰吳帯當風曹衣出水

詩崧髙維嶽嶽四嶽也孔云堯時止有四嶽不主中嶽故曰崧髙貌山髙大者自名崧不中主嶽而言今或以爲崧髙通用誤矣

周禮疏又有陽臯陰臯之說亦罕見者陽陰蓋以深淺向背言也

張野廬山記天將雨則有白雲或冠峯巖或亙中嶺俗謂之山帯不出三日必雨【唐詩風吹山帶遙知雨】

韓子玉巵無當廣韻云當底當也徐鉉云今俗猶有匡當之言

龍鐘竹名年老曰龍鐘言如竹之枝葉揺曳不能自禁持也

行淸潔者佩芳徳眀光者佩玉能觧結者佩能決疑疑者佩玦故孔子無所不佩也見王叔師楚騷注尸子曰春華秋英曰桂王維詩人閒桂花落夜靜春山空秋花者乃木犀巖桂耳

大江自湔堰至犍爲有五津曰白華津萬里津江首津渉頭津江南津出華陽國誌王勃詩風煙望五津盧照鄰文予自江陽言歸五津皆指此也

連山藏於蘭臺歸藏藏於大卜此語見於桓譚新論則後漢時連山歸藏猶存不可以藝文志不列其目而疑之至隋世之連山歸藏則僞作上官求賞者耳

祭義曰明命鬼神以爲黔首則內經曰黔首共飲食莫知之也李斯刻石頌秦徳曰黔首康定太史公因此語遂於秦紀謂秦名民曰黔首朱子注孟子亦曰周言黎民秦言黔首蓋因太史公之語也然祭義內經之書實先秦世黔首之稱古矣恐有不因秦也不然則二書所稱亦後世勦入之說爲可疑耳

祝穆曰天下之大川以漢名者二班固謂之東漢西漢而黎州之漢水源於飛越嶺者不與焉固之所謂東漢則禹貢之道漾自嶓冡山逕梁洋金房均防郢至漢陽入江者也西漢則蘓代所謂漢中之甲輕舟出於巴乘夏水下漢四日而至五渚者其源出於西和州徼外逕階沔與嘉陵水合俗謂之西漢又逕大安利劍果合與涪水合入於江

範蠡楚三戶人字少伯大夫種姓文氏字禽楚之鄒人出呂覽髙誘注

梁武帝撰金海王應麟撰玉海周興嗣撰千字文隋潘徽撰萬字文

欵冬花卽爾雅所稱莬奚顆涷者紫赤華生水中十二月雪中出花郭緣生述徵記雲洛水至冬凝厲則欵冬茂悅曾冰之中傅咸欵冬賦序曰余曾逐禽登於此山於時仲冬冰淩盈谷積雪被崖顧見欵冬蔫然始敷佛經云朱炎鑠石不靡蕭丘之木凝冰慘栗不凋欵冬之花乃知唐詩僧房逢著欵冬花正十二街頭春雪時也詩人之興於時物如此

星書云古之支幹只用書日不以紀年紀年用嵗陽嵗陰名故溫公通鑑紀年以攝提格閼逢之名蓋有存古之義不知者議之以爲不若直用甲子乃不學之過也隑曲岸頭也音巨依切隑碕埼圻磯五字同音哀二世賦曲江之隑越絕蘆之碕地理誌結埼水經赭圻又作磯是也

中郎區博諫莽曰井田𨿽聖王法其廢久矣周道旣衰而民不從秦知順民之心可以獲大利也故防廬井而置阡陌遂王諸夏訖今海內未厭其敝今欲違民心追復千載絕迹𨿽堯舜復起而無百年之漸弗能行也天下初定萬民新附誠未可施行區博之言特告王莽非其人耳其實至論也後世儒者必欲行井田何哉天馬歌天馬徠歷無艸艸卽皁字從艸從早艸字可染皂也後借爲皂之皂歷觧爲槽櫪之歷言其性安馴不煩控制也師古觧爲水艸之艸失之

詩緯含神露曰契母有娀【音松】浴於丘之水睇鳥啣卵過而墜之契母得而吞之遂生契此事可疑也夫卵不出蓐燕不徙巢何得云啣卽使啣而誤墜未必不碎也卽使不碎何至啣而吞之哉此蓋因詩有天命鳥降而生商之句求其說而不得從而爲之誣史記云鳥翔水遺卵簡狄取而吞之蓋馬遷好奇之過而朱子詩傳亦因之不攺何耶或曰然則鳥之詩何觧也曰鳥者請子之鳥也月令鳥至是月祀髙禖以祈子意者簡狄以鳥至之月請子有應詩人因其事頌之曰天命曰降者尊之貴之神之也詩人之詞興深意逺若曰仲春之月禱而生商斯爲言之不文矣如黃帝之生電虹繞樞蓋生之時值始電或虹見之也帝俊生十日謂有十子而以甲乙丙丁名之也此而可誣亦將曰黃帝生於虹帝俊之子生於十日可乎詩又曰維嶽降神生甫及申亦本其生之地而尊且神之便謂甫申爲嶽神所生可乎傅說爲箕星生之日直箕也蕭何爲星生之日直也楚辭曰攝提貞於孟陬兮惟庚寅吾以降屈原豈攝提之苗裔乎漢栁敏碑言敏本栁星之後梁江總佞張麗華云張星之精其不根至今人皆知笑之而不疑鳥之事者殆以經故豈知經防本不如是乎按古毛詩注云鳥至日以太牢祀髙禖記其祈福之時故言天命鳥來而謂之降者重之若自天來古說猶未誤也自今詩傳信史記之說也

成都靑陽宮後周爲至眞觀【見道經】蜀有錦浦坊三井橋小蠻橋【見佛經】江橋頭闗下市【見十六國春秋】

禽經云烏向啼背棲燕背飛向宿毛詩燕燕於飛莊姜送歸妾義取諸此故曰下上其音差池其羽皆背飛之義送別之情也

古人詩句不知其用意用事妄攺一字便不佳孟蜀牛嶠楊栁枝詞吳王宮裏色偏深一簇煙條萬縷金不忿錢塘蘓小小引郎松下結同心按古樂府小小歌有云妾乘油壁車郎乘靑馬何處結同心西陵松栢下牛詩用此意詠栁而貶松唐人所謂尊題格也後人攺松下作枝下語意索然矣

余最愛樂府桂殿江烏對雕屏海燕重之句不知何人作也

周禮注引司馬法云昏鼔四通爲大鼜夜半三通爲晨戒旦眀五通爲發昫又引司馬法云鼔聲不過閶柝聲不過閬鐲聲不過闟漢書李廣傳引登車不式遭防不服振旅撫師以徵不服率三軍之心同戰士之力故怒形則千里悚威振則萬物伏是以名聲於夷貉威稜憺乎鄰國文選注引聖人不貴咫尺之玉而重寸陰之旬史記注引血於鼙鼓神戎器也說文引一舉足曰跬跬三尺兩舉足曰步步六尺又晨夜納鈀車今文皆無知非全書也

漢書防於巖郎魏鐘繇表廟郎郎當作廊而皆省作郎者上廢下下承上也如鳳凰同書省下作皇鸚鵡聫文省下作武若單書則不可也石鼔文旭日杲杲但於旭下作二防借旭之日爲下字也秦刻亦有此例

易屯其膏小貞吉大貞凶漢書谷永傳引此文注云膏者所以潤入肌膚爵祿亦以飬人也小貞臣也大貞君也遭屯難饑荒君當開倉廩振百姓而反吝則凶臣吝嗇則吉也顏師古云六經殘缺學者異師文義競馳各守所見故漢書所引經文與近代儒家往往乖別旣自成義卽就而通之庶免守株朱文公亦言顏監無近代專經之陋則此說亦不可廢但以語人恐多夏虫之疑耳魏了翁又說周禮大貞謂大卜如遷國立君之事不訓正也其說又異並載以俟知者

漢書王尊傳迹射士千人注迹射言能尋迹而射取之也又有射聲校尉言聞聲而能射之合二條觀見漢世武事選練之精如此

列子鄧析顧其徒曰爲若舞彼來者奚若注云世或謂相嘲調爲舞防漢書宣元六王傳我危得之注云危殆也我殆得爲天子猶今之言險不得之也舞防險不俗語皆有本也

荀子入其央瀆注中瀆也今人家出水則如今稱出水竇曰央亦有本也太平禦覽引莊子逸篇羊之雞稱羊不知何觧俗作陽云對陰之稱但未見所出耳

月令四月苦菜秀今人多不識其的爲何物也考神農本艸一名荼艸一名防冬淩冬不死詩云誰謂荼苦又堇荼如飴爾雅云荼苦菜是也又顏氏家訓引易通卦驗圖云苦菜生於寒秋經冬歷春乃成一名防冬葉似苦苣而細斷之有白汁花黃似菊又按唐王冰注素問引古月令四月吳葵華而無苦菜秀一句本艸吳葵龍葵析爲二條其形與性所說不殊孫眞人千金方治手腫亦用吳葵唐本艸注吳葵云卽闗河間謂之苦菜者亦旣曉了矣乃復分苦菜龍葵爲二條何耶俗作鵞兒菜又名野苦蕒

文中子一書格言至論甚多若其中拆洗論語之文描畫孔門之像若吳楚僣王者名號兒童學長者拜揖者皆其門人之罪也試舉一條如雲陳叔逹行令郡縣而盜不止聞文中子門人心化之言退而靜居三月而盜賊出境此段眀是妝防使盜賊三月入境餔資餼牽亦竭矣不出何待又以爲功不亦迂耶

後周靜帝令宮人黃眉黒妝至唐猶然觀唐人詩詞如蘂黃無限當山額又額黃無限夕陽山又學鴉黃半未成乂鴉黃粉白車中出又寫月圖黃罷其證也然溫飛卿詩有豹尾車前趙飛燕栁風吹散蛾間黃之句王荊公詩亦云漢宮嬌額半塗黃事已起於漢特未見所出耳又幽怪錄神女智瓊額黃

唐六典有裝潢匠注音光上聲謂裝成而以蠟潢紙也今制牋法猶有潢漿之說人多不觧作平音讀又攺爲裝池自謂奇語其謬甚矣

今制吹角以爲起於曹子建其說出於近世胡公儼集中然不知其所引何書也按莊氏通典文獻通考陳氏樂書引證極爲博洽且精詳但引晉大司馬桓溫屯中堂夜吹角爲司馬恬所彈又引陸機爲大都督聞眾軍警角謂孫極曰我聞此殊不如華亭鶴鳴衛公兵法吹角十二聲爲一疊並不及子建事三公博極羣書者豈有遺耶角事果始自子建何諸書不言自胡公始發之耶恐出臆說未可據耳

郡守防事古亦稱朝後漢劉寵傳山谷鄙生未嘗識郡朝是也吏民謁郡守亦曰朝任延臨龍丘萇殯不朝三日是也

俗語附近古作傅近仲長統昌言宦豎傅近房臥之內交錯婦人之間

丹鉛余錄卷十四﹤子部﹐雜家類﹐雜考之屬﹐丹鉛余錄﹥

欽定四庫全書

丹鉛余錄卷十五

明楊愼撰

秦焚書坑儒起於李斯乎斯之先固有爲此說於秦者矣韓非是也非之言曰世之愚學皆不知治亂之情讘防多誦先古之書以亂當世之治又妄非有術之士聴其言者危用其計者亂又曰羣臣爲學門子好辯可亡也又曰舎法律而言先王者上任之以國主以是過予而臣以此徒取矣此與斯所言是古非今若合符節作俑者乃韓非匪斯也凡爲異說者一則駭再則習始則疑終則行矣宋儒有過求者乃謂斯之學出於荀卿焚坑之禍卿有以啟之卿嘗入秦見應侯譏秦之無士矣舎非而罪卿所謂洗垢而索瘢者耶

古傳言羿射日落九烏烏最難射一日落九烏言射之捷也而後世不得其說者遂以爲射九日矣流俗謬說而傳怪文士循名而騁奇異哉

漢丞相衛綰奏郡國所舉賢良或治申商韓非蘓張之言亂國政請皆罷武帝可之綰之相業他無聞焉而此一節加於蕭曹一等矣史稱孝武帝之美曰罷黜百家綰之功可少哉

漢書武帝紀建元二年有如日夜出諸家無注予觧之曰曷言乎如日光如日也曷不言日夜出日不夜出夜出非日也有不宜有也曷爲書紀異也晉書書有日夜出髙三丈遂日之矣班氏書法春秋復起亦不能易矣班之敍傳自目爲春秋考紀有意於續獲麟乎讀者愛傳志之宏博而忘考紀之簡嚴何哉

阮籍詠懷詩西逰咸陽市趙李相經過顏延年以爲趙飛燕李夫人劉防孟謂安知非實有此人不必求其誰何也不詳詩意咸陽趙李謂防俠近幸之儔漢書谷永傳小臣趙李從防賤尊寵成帝常與防行者籍用趙李字正出此若如顏延年說趙飛燕李夫人豈可言經過如劉防孟言當時實有此人唐王維詩亦有日夜經過趙李家豈唐時亦實有此人乎乃知讀書不詳考深思𨿽如延年之博學防孟之精鑑亦不免失之況下此者耶

左思三都賦序譏揚雄賦甘泉不當言玉樹靑蔥誤矣揚雄言玉樹者武帝所作集眾寶爲之以娯神非謂自然生之猶下句言馬犀金人也

劉履作選詩補注效朱子注三百篇其意良勤矣然曲說彊觧殊非作者之意如郭璞逰仙詩傅防於君臣治道此何理耶且所見寡陋如儲光羲詩格澤爲君駕格澤星名大人賦建格澤之長竿是也履乃云獅子名曰白澤白與格相近白澤卽格澤也此何異村學防之欺小童耶甘氏星經彼未防目諸史天文志亦當觸手臆說若此何以注爲又以唐宋詩續選唐詩選未盡善宋詩尢駁如王安石雲山詩子今此去來無時予有不可誰予規此乃宋之極下者而履乃取之且云宋諸家未有過之者此何異背瞳瞇目人語乎

白樂天半開花詩西日憑輕照東風莫殺吹自注殺去聲音廈俗語太甚曰殺容齋隨筆序殺有好處元人傳奇忒風流忒殺思今京師語猶然太曰殺太髙曰殺髙此假借字俗書作傻平水韻傻俏不仁一曰不慧也老子眀道若昩夷道若類進道若退上徳若谷大白若辱廣徳若不足建徳若偸質直若渝大方無隅大器晚成大音希聲大象無形文皆用韻三句一易李斯防山刻文其祖此乎

漢志川塞谿垘水澹池長澹音潭水溢也文選澹淡浮澹音澹淡音琰澹防防眀亦音潭管子淮南子注皆音潭今誦文選者澹淡作一音雌霓謬呼久矣

漢之待宗室其嚴乎河間獻王子禮以恐猲取雞失侯罪亦防矣獻王漢之賢維城也三子一以取雞失侯二以酎金失侯曷不以其父之賢而原之乎意者景帝先有意立獻王而武帝憾之乃發於其子歟

世傳公冶長能通鳥語不見於書惟唐沈佺期燕詩云不如黃雀語能免冶長災白樂天烏鶴贈答詩序云余非冶長不能通其意似實有其事或在亡逸書中如衝波傳魯定公記之類今無所於考耳

老子服文采帯利劍厭餘食而資貨有餘此之謂盜竽韓非觧云竽也者五聲之長也竽唱則眾樂皆和大姦唱則小盜皆和故曰盜竽今本誤作盜誇與竽字相近而誤也

夜漏五五相遞爲二十五唐李郢詩二十五聲秋防長韓退之詩雞三號更五防是也至宋世國祚長短防有寒在五更頭之忌宮掖及州縣更漏皆去五更後二防又並初更去其二以配之首尾止二十一防非古也至今不攺焉

古篆三畫均爲玉二畫近上爲王王加二曲於旁爲�音栗治玉之工周禮玉人是也呂氏春秋有公玉姓漢公玉帯其後也自篆攺爲後人皆不識玉字矣徘徊二字始於漢人髙後紀徘徊往來思賦馬倚輈而徘徊息夫躬辭鸞徘徊兮注徘徊不得其所也茂陵書屋皆徘徊重屬行之移晷不能偏是也徐鉉注說文乃云徘徊寛衣之貎字當作裴回誤矣

古算法與今不同算器亦不同算法之異見孫子算經猶可考見算器則不可見矣漢書律曆志云算法用竹徑一分長六寸二百七十一枚而成六觚爲一握所以爲算法之用也三禮圗有六觚算法形如六角米箕又有方圓算法形圓中方爲四羃余圓爲四庣沈存中謂算法用赤籌黒籌以別正副之數詳此亦見其槪矣漢世有東第所謂爵爲通侯列居東第是也有西第馬融作大將軍西第頌是也有北第賜夏侯嬰北第第一是也獨無南第蓋避南靣之故歟

王莽詔曰三皇象春五帝象夏三王象秋五霸象冬宋邵氏皇極經世之說祖之

賈誼鵩賦僒若囚拘蘓林音欺全反師古云蘓音是也南唐張佖辯之曰說文窘音渠隕切李善文選注窘囚拘之貎五臣注窘困也其字並不從人惟孫彊新加字玉篇及開元文字有作僒然者皆音渠隕切疑蘓音誤今誼從說文音余按此句漢書作僒若囚拘史記作攌若囚拘窘當音渠隕反攌當音斯全反攌卽今拴字也史記漢書所見異辭當各從本文觧之所謂離之則雙美合之則兩傷也蘓蓋以史記之音而移之漢書宜其誤而不通張佖辯之是也但不知蘓音之誤所由耳聊爲詳說之揚雄云一卷之書必立之師斯𨿽細事亦誠難哉

論語文莫吾猶人也晉書欒肇論語駁曰燕齊謂勉彊爲文莫陳騤雜識云方言侔莫彊也凡勞而勉若云努力者謂之侔莫此說甚異聊存之以廣多聞

謝脁詩風動萬年枝唐詩靑松忽似萬年枝三體詩注以爲冬靑非也艸木疏云檍木枝葉可愛二月花白子似杏今官園種之取億萬之義攺名萬嵗樹卽此也史記上有檮蓍下有伏龜徐廣云檮音稠左傳八元八凱有檮戭漢書藝文志有公檮生師古曰檮直由切其字從木霍去病傳有檮余山獨孟子檮杌之檮今音濤蓋因陸徳眀九經釋音而誤也左傳杜預注曰檮杌凶頑無檮匹也以此証之則檮杌亦當音稠

栁文轉喉觸諱本漢食貨志揺手觸禁之語

詩曰民之初生自土沮漆齊作自杜沮漆言公劉避狄而來居杜與沮漆之地杜水名卽杜陽也據文義作杜爲長

薛瓉注漢書引汲郡古文云晉武公滅荀以賜大夫原氏黯是爲荀叔又引翟章救鄭次於南屈又引梁惠王發逢忌之藪以賜民今浚儀有逢陂忌澤是也按此數條今汲冡書不載則今之汲冡書非發冡所得眀矣汲冡書古之逸周書也

公劉詩曰止旅乃宻芮鞠之卽鞠韓詩作班孟堅云中谷芮水出西北東入涇詩芮雍州川也師古云讀與鞠同

漢地理誌陳倉有上公眀星黃帝孫舜妻肓冡祠卽堯之二女乎別一人乎古事茫昩傳疑可也

工官鹽官鐡官銅官錦官服官羞官尊官渴官林官疇官湖官陂官樓船官發弩官均輸官橘官【在魚復】苑官洭浦官【在南海】皆秦官名而漢因之雜見於諸傳百官表不悉載者防乎防者也

老子曰攘臂而仍之又仍無敵攘無臂漢蓻文志據行事仍人道仍訓因也古文中亦鮮用仍字

晉書云陶淵明讀書不求甚觧此語俗士之見後世不曉也餘思其故自兩漢來訓詁盛行說五字之文至於二三萬言如秦近君之訓堯典曰稽古者比比皆是後進彌以馳逐漫羨而無所歸陶心知厭之故超然眞見獨契古初而晚廢訓詁俗士不逹便謂其不求甚觧矣又是時周續之與學士祖企謝景夷從刺史檀韶聘禮城北加以讎校所住公廨近於馬肆淵眀示以詩云周生述孔業祖謝響然臻馬隊非講肆校書亦已勤蓋不屑之也觀其詩云先師遺訓今豈云墜又曰詩書惇夙好又云防好在六經又云泛覽周王傳流觀山海圖其著聖賢羣輔錄三孝傳贊考索無遺又防之云書傳所載故老所傳盡於此矣豈世之鹵莾不到心者耶予嘗言人不可不學但不可爲講師溺訓詁見淵眀傳語深有契耳

漢食貨志云后稷始甽田以二耜爲耦廣尺深尺曰甽顏籀云甽者田中也田之法耜廣五寸二耜相耦一耦之伐廣尺深尺謂之甽六甽而爲一畆甽卽畎也呂覽引后稷書曰能使吾土靖而甽浴土乎又曰上田棄畆下田棄甽又耜博八寸所以成甽也又曰畆欲廣以平甽欲小以深以此証之則漢志言甽田始於后稷有徵齊民要術又載伊尹甽田法制大抵從后稷其稱伊尹者豈尹嘗用后稷之法以訓民乎

洪邁老圃賦云織女耀而薦大昴中而芋食春秋元命包云織女星主果孝經援神契云仲冬昴星中收芋莒正用此二事而人罕知其所出

周禮注殳以積竹八觚建於兵車說文柲櫕也毛詩竹閉考工記秦無廬史棘矜注皆以積竹釋之徐說文注曰積竹謂削去白取其靑處合之取其有功卽今之櫕竹法也

今之云字乃員之省文秦誓𨿽則員然注云云員毛詩聊樂我云石鼔文君子員獵員逰

古者天子諸侯繼立逾年而始稱元年終一主爲一元未有一主而再稱元者也漢文帝信新垣平之言再稱後元自後武帝更十數紀元歷代皆然俗諺有亂主年年攺號窮士日日更名之譏然予觀長歷云秦惠文十四年更爲元年則其謬不始於漢文矣又晉惠大安二年長沙王乂事敗成都王頴攺年爲永興是一嵗而二號齊欝林王攺元隆昌海陵王攺元延興眀帝攺元建武是一嵗而三號史冊書法混淆俗諺云亂誠是也筆陣圖乃羊欣作李后主續之今陜西刻石李后主書也以爲羲之誤矣

曹操防子蒼舒死求邴原死女合史以爲譏余觀周禮地官禁嫁殤者注謂生時非夫婦死而相從嫁殤嫁死人則此俗古已有之今民間猶有行焉而無禁也周禮秋官有屋誅之文鄭注曰夷三族也古者罪人不孥豈有夷三族著之令典古者屋誅蓋漢人下蠶室之類耳鄭瞀儒曲見誤天下而防人主得罪名教大矣

師開鼔琴以東方西方之聲而知室之朝夕師曠吹律以南風北風之聲而知軍之勝敗藝之精也通乎天人今之藝師有此乎【師開事見晏子】

君子獨立不慙於影獨寢不慙於防此晏子語也今例知爲宋人語不知祖於晏子

釋名曰以丹注靣曰的子本天子諸侯有羣妾以次進禦有月事者止不禦難於口陳故注此於靣灼然而識也王粲神女賦曰施的結羽釵傅鏡賦曰珥眀璫之雙照防只的以發姿張景陽扇賦皎質皦鮮的防鋒漢律姅變亦謂月事也

宋賞花釣魚和詩徘徊無別押者優人有徘徊太多之謔餘思漢書相如傳有安翔徐徊昭帝廟號從徊揚雄賦有徊徊徨徨唐松陵詩有遲徊庾信文有徠徊當時諸公未之精思耳何遽謂無耶

杜子美有從韋眀府續處覓錦竹兩三叢詩黃鶴注云考竹譜竹紀無錦竹意以其文如錦名之竹紀有蒸竹防墮竹其皮類繡豈卽此乎余觀錦竹他無見惟杜詩有之劉防孟批杜錦樹行雲題曰錦樹使人刮目錦竹亦新惜無拈出者耳近閱梅宛陵集錦竹詩曰𨿽作湘竹紋還非楚筠質化龍徒有期待鳳曾無實本與凡艸俱偶親君子室又注其下云此艸也似竹而斑始知黃鶴有金注之昬耳

唐書規影徵賦卽今律文影射之語

廣雅曰夠多也音遘今人謂多曰夠少曰不夠是也文選魏都賦繁富夥夠不可單究五臣注誤音作平聲不知夠防本文自協韻也

杜詩鬭雞初賜錦舞馬更登牀馬舞古有之山海經述海外太欒之野夏后啟於此舞九代之馬杜氏通典鳳花廐有蹀馬俯仰騰躍皆合節奏眀皇嘗令教舞馬百駟又施三層板牀乘馬而上抃轉如飛或命壯士舉榻馬舞其上觀此說則杜詩登牀之語蓋紀實也【南史河南國進赤龍駒能拜伏善舞】

倦防錄述流蘓之制但云五防同心而下垂者莫能言其始黃公紹書林亦止引晉書割流蘓爲馬帴皆後世幃帳間所懸耳古者流蘓蓋樂器之節前漢書禮樂志薛瓉注作流遡周禮金鐲節鼓鄭注云後世合宮懸用之而有流蘇之飾樂器而用以爲幃帳之懸則自晉以後始也

今之州非允戎之州今之南陽非晉啟之南陽今之鎬非來歸之鎬今之平陸非孟子之平陸【唐天寶中鑿月河得古鉄上有平陸二字眀皇攺河北縣爲平陸縣】今之新都非王莽所封之新都【王莽新都在南陽見後漢書志注】

王子玉琫而珧珌諸侯蕩琫而璆珌此古禮之言毛萇引之以釋詩也

曹眞有名駃號驚帆言馳驟如風帆也俗遂制颿字音義與帆同然亦贅矣

唐李涪云後魏李啟撰聲韻十卷夏侯該撰四聲韻略十二卷至陸法言采諸家纂述而爲己有原其著述之初士人尙多專業經史精練罕有不述之文故切韻未爲時人之所急後代學問日淺尢少尃經或捨四聲則秉筆多礙自爾遂爲切要之具然吳音乖舛不亦甚乎今依之以上聲呼恨去聲呼恐與若得不爲有識者所笑乎夫吳民之言如病瘖風而噤每啟其口則語淚防吶隨聲下筆竟不自悟涪之言若此譏之甚矣然陸氏所著亦本先儒觀其注云徐邈讀鄭司農讀劉昌宗讀示不敢臆說也如越席之越音活華而晥之晥音滑隆凖之凖音拙假借之假音嫁牢愁之愁音曹玉鸞啾啾之啾音銚皆有據證非盡屬吳音涪之譏亦過哉左傳公若謂圉人曰爾欲吳王我乎三國誌欲曹爽我乎宋人奏議云是欲劉裕我也皆祖左氏句法

劉欣期益州記鸏防水鳥黃啄長尺餘南人以爲酒器蓋卽今之鶴頂也

鐘繇字元常取咎繇陳謨彰厥有常之義也今多以繇音由非晉世說載庾公謂鐘防曰何以久望卿遙遙不至蓋舉其父諱以嘲之此可證矣

左太衝詩衣被皆重池池被之心如池也李太白詩亦有綠池障泥錦之句又裝潢家以捲縫罅處爲玉池也黃山谷詩蕨牙初長小兒拳以爲奇句然太白詩已有不知行徑下初拳防枝蕨之句已落第二義矣

揚雄賦鷤防蘓林音殄絹師古音弟桂字書云鷤防伯勞也蜀童謠有陽雀叫鷤防央之語雄蜀人用方言未可知也審若是師古之音得矣

陸羽茶經言茶有九難陰采夜焙非造也嚼味嗅香非別也膏薪庖炭非火也飛湍壅潦非水也外熟內生非炙也碧粉縹塵非末也操艱攪遽非煮也夏興冬廢非飲也膩鼎腥甌非器也

嵇含南方艸木狀云蒟醬蓽茇也大而紫曰蓽茇小而靑曰蒟醬可以調食故曰醬今永昌人猶以蓽茇爲豆豉是可證也自本艸注以蒟醬爲防榔蔞子非也佐防郎蔞子自名扶畱藤見蜀都賦艸木狀亦具列於防榔條下與蒟醬全不同

文選不收蘭亭記議者謂絲竹管四言兩意非也絲竹管本漢書語古人文辭故自不厭鄭重如易曰眀辧晳也莊子云周徧咸詩云昭眀有融髙朗令終宋玉賦旦爲朝云古樂府雲暮不夜歸左傳云逺哉遙遙邯鄲淳碑云丘墓起墳古詩云被服羅衣裳莊子吾無糧我無食後漢書食不充糧在今人則以爲復矣

漢書引尙書放命圯族又無敖逸欲有邦皆與今文異又引論語君子之道焉可憮也注憮同也

左傳屈蕩戶之漢書王嘉坐戶殿門失闌免顏師古注戶止也又左傳門於陽州公羊傳無人門其義相同止戶曰戶禦門曰門也

羲之諸帖多用古字古山嶺之嶺但作領漢書梅領隃領是也蘭亭帖崇山峻領實述用之唐褚遂良加山作嶺贅矣又書岷嶺作汶領初月帖淡悶漧嘔淡古淡液之淡幹古幹濕之幹今以淡作痰幹作幹非也

劉貢父漢書注云楊氏有兩族赤泉氏從木子云自敍其受氏從才而楊修書稱曰修家子云又似震族不知文士聊如此云其無實然也

今人別號庵字印章往往不同緣說文本無庵字庵彌俗也予嘗考之庵字古書所用者蜀都賦八方庵藹王充論衡桃李梅杏庵丘蔽野皆取庵覆之義至三國及晉始有庵幔庵閭之語與今人所用庵字義同庵字不可謂不古也但篆籀以說文爲宗說文不載之字用於印章似爲未安又按古篆有作葊者又止借弇者石鼔文作其字從穴穴亦人居也近見溫陵古寺一冊有元人止庵印章庵字作盫詳玉篇皿部有盫烏含切覆蓋也考古閣有伯戔饋盫盫器名而借爲庵捨字恐捨形似器亦猶漢闕之觚稜其形亦本酒器也未知是否以俟知者

朱晦翁謂孔子言伯夷求仁得仁又何怨今觀太史公作伯夷傳滿身是怨此言殊不公今試取伯夷傳讀之始言天道報應差爽以世俗共見聞者嘆之也中言各從所好決擇死生輕重以君子之正論折之也一篇之中錯綜震蕩極文之變而議論不詭於聖人可謂良史矣宋人不逹文體是以不得遷之意而輕爲立論眞西山文章正宗云此傳姑以文取其言又謬若道理有戾卽不成文文與道豈二事乎益見其不知文也本朝又有人補訂伯夷傳者異哉

漢宮一百四十五多下珠簾閉窓何處營巢夏將半茅檐煙寺語雙雙此杜牧燕子詩也一百四十五見文選注大抵牧之詩好用數目垜積如南朝四百八十寺二十四橋眀月夜故鄕七十五長亭是也

唐李嗣眞論右軍書不同往往以變格難儔其書樂毅論太史箴其體正直有忠臣烈士之象告誓文曹娥碑其容憔悴有孝子順孫之象逍遙篇孤鴈賦有抱素防俗之象皆見義以成字非得以獨妍也嗣眞所舉諸字之目蓋皆右軍得意之筆然傳於石刻亦鮮矣太史箴書譜尙有其目逍遙篇孤鴈賦並其目亦不知則右軍之書蓋泰山一毫芒存於世爾

世傳西施隨範蠡去不見所出只因杜牧西子下姑蘓一舸逐鴟夷之句而附防也予竊疑之未有可證以折其是非一日讀墨子曰吳起之裂其功也西施之沈其美也喜曰此吳亡之後西施亦死於水不從範蠡去之一證墨子去吳越之世甚近所書得其眞然猶恐牧之別有見後檢修文禦覽見引吳越春秋逸篇云吳亡後越浮西施於江令隨鴟夷以終乃笑曰此事正與墨子合杜牧未精審一時趂筆之過也蓋吳旣防卽沈西施於江浮沈也反言耳隨鴟夷者子胥之譛死西施有力焉胥死盛以鴟夷今沈西施所以報子胥之忠故云隨鴟夷以終範蠡去越亦號鴟夷子杜牧遂以子胥鴟夷爲範蠡之鴟夷乃影撰此事以墮後人於疑网也旣又自笑曰範蠡不幸遇杜牧受誣千載又何幸遇予而雪之亦一快哉

春秋緯云代殷者昌日衣靑光衣之爲言被也如人著衣選詩繁星衣靑天注者不逹攺衣爲依非

唐世詩人多用金膏水碧字但知爲奇寶之屬莫究其出也穆天子傳示汝黃金之膏束晳曰金膏可以續骨崔寔政論呼吸吐納非續骨之膏水碧水玉也山海經耿山多水碧墨子大藥有水脂碧唐詩絕頂水底花開謝向淵腹攬之不可得滴瀝空在掬又采碧時逢婺女船

近傳邵文敬半江帆影落樽前之句以爲奇絕遂號爲邵半江然唐趙嘏詩半江帆盡見分流之句宋米元章亦云六朝山色落樽前已落前人第二矣

古書善字訓多毛詩女子善懷前漢志岸善崩後漢紀蠶麥善收晉春秋陸云善笑皆訓多也

郭象莊子注多俊語如雲暖焉若春陽之自和故澤榮者不謝淒乎如秋霜之自降故雕落者不怨李白用其語爲詩艸不謝榮於春風木不怨落於秋天又云捨之悲者操之不能不栗又云寄去不樂者寄來則荒矣蘓東坡用其意爲詩曰君看厭事人無事乃更悲晉人語本自防俗況子之韻致乎宜爲李蘓兩公之欣賞也古文安爲語助猶言抑也或作安或作按荀子安特將學雜識志順詩書而已禮記三年問作焉戰國防秦與韓爲上交秦禍案移於梁矣秦與梁爲上交秦禍案移於趙矣呂氏春秋吳起謂商文曰置質爲臣其主安重釋璽辭官其主安輕蓋當時人通以安爲語助或方言耳又漢華嶽碑雲臺碑並以安爲焉字

丹鉛余錄卷十五

欽定四庫全書

丹鉛余錄卷十六

明楊愼撰

賈誼新書大禹鬟河而導之九牧呂氏春秋禹身執虆臿以爲民先剔河而導九岐鑿江而通九路說苑禹釃五湖而定東海鬟本發名義取環曲剔本梳剔義取防通釃本漉酒義取澄淸古人用字如此亦甚工矣【臿卽揷字】東坡詩紀所經溫泉天下七處以驪山爲最予在南中所見又不止七處也寧州白崖徳勝闗浪穹宜良鄧川三泊凡數十處而安寧爲最凡溫湯所在下必有硫黃其水猶有其味獨安寧淸徹見底垢自浮去不積且無硫气不知何理也舊有人見其竅出丹砂數粒乃知其下有丹砂傳聞徽州黃山溫泉亦類此後周王褒溫湯銘云白礬上徹丹砂下沈華淸駐老飛流瑩心乃知溫泉所在必白礬丹砂硫黃三物爲之根乃蒸爲暖流耳周禮量人書天下之塗數而藏之注謂支湊之逺近支者支分湊者輻湊道途之分合也書而藏之如唐人國照圗皇華四逹圗國朝之寰宇通衢也

晉司馬彪傳云春秋不修則仲尼理之闗雎旣亂則師摰修之此以亂爲錯亂其說亦異

蘓老泉云婦人有諡自周景王之穆後始匹夫有諡自東海漢隱者始宦官有諡自東漢之孫程始蠻夷有諡自東漢之莎車始然黔婁之諡卽匹夫之諡也不始於東漢矣

今之上馬臺古之乘石也周禮僕下士二人王行洗乘石鄭司農注云王登上車之石也詩有扁斯石履之卑兮乘車之得履石惟王爲然王行洗乘石致其潔也淮南子云周公履乘石尸子周公踐東宮履乘石唐王起洗乘石賦承玉趾以增麗拂衮衣而更妍洗列周經履合詩雅

論語乘殷之輅其後秦始皇閱三代之車獨取殷制按南史齊志殷有瑞車乘鉤而制車因桑根而爲色古所謂器車也一曰桑根車一曰金根車

楚辭來吾導夫先路先路車名郊特牲先路三就左傳鄭賜子展先路子產次路

淮南子云鼓舞者繞身若環曾撓摩地扶旋猗那動容轉曲便媚擬神身若秋藥被風發若結旌馳駐騁若鶩木熈者舉梧檟據勾柱授丰條舞扶疏龍從鳥集搏援攫肆茂踴躍觀者莫不爲之損心酸足彼乃始徐行防笑披衣修擢夫鼓舞者非柔縱木熈者非眇勁淹漬漸摩使之然也此文寫得入神文選舞賦逺不及也鼓舞今之盤鼔者木熈今之上髙竿者如此下字後之文人亦罕及

戰國防蘇秦稱天府之國府府庫也謂富饒也又淮南子注神農眀堂曰天府天府字本此謂可以建都之地也

左傳注引司馬法曰產城者攻其所產產城諸侯之僣侈也取名於產若生子而漸長大之義

酩酊醉貎晉山簡傳及世說皆作茗艼蓋假借字也又簡文帝曰劉尹茗仃有實理茗仃亦茗艼也今本一作茗柯於義不貫

唐詩朝騎五花馬又五花馬千金裘杜詩蕭蕭千里馬个个五花文隋丹元子步天歌五个花文王良星馬鬛剪爲五花或三花皆象天文王良星義也白樂天詩馬鬛剪三花唐六典云外牧嵗進良馬印以三花飛鳳之字

尙書伯冏說文冏作臩唐杜佑奏省官疏云伯景爲太僕今太僕卿駕部郎中尙輦奉禦閒廐使則四伯景也冏與景古同音字亦相借耳

今字書以畊爲耕非也畊上聲唐六典論府兵之制云居無事時畊於耕以此証之可見畊耕音義有別番調有時數閱有法說禦有律圑伍有籍兵𨿽有籍而府實空將𨿽有名而權實去此府兵之善也諺曰將軍大彍騎衛佐小郎官此彍騎之也

唐太宗回鶻十驥贊殊毛共櫪狀花蕋之交林異色同羣似雲霞之間彩亦奇俊語也

馬之爲物最神駿故古之詩人畫工皆借之以寄其精工若杜工部蘓東坡諸詩極其形容殆無餘巧余又愛杜公作九馬贊云姚宋廟堂李郭治兵帝下毛龍以馭羣英何其雄偉也李燾長編戴元祐西域貢馬雲龍顱而鳳膺虎脊而豹章振鬛長鳴萬馬皆瘖句亦奇矣乾坤震坎則具其象屯隨晉渙則擬之辭此馬之見於易也逺則作牧於萊夷近則納稭於甸服此馬政已見於書矣騋牝衛風才臧魯頌詩則詳哉其言之也春秋謹嚴而書新延廐作丘甲若周官之法飬之以皁乘廐校視之以圉牧廋巫設祖牧社步之祭以謹其本時出入防靡之節以宣其性分庌棧牝牡之別以一其種嚴攻刻剔之防以就其才又爲之禁原驅防綱惡去害後世馬政有能出其右乎

晉金穀二十四友有劉琨唐八闗十六子有劉棲楚其中行獨復者乎

唐地裏志安南通天竺道自羊苴咩城西至永昌故郡三百里又西渡怒江至諸葛亮城二百里羊苴咩今在大理怒江今在騰越怒江江波洶湧如怒也或作露江非

左傳民受天地之中以生所謂命也是以有動作禮義威儀之則以定命也能者飬以之福不能者敗以取禍注謂威儀以致福也福本自有故曰之禍自外來故曰取舊本作飬以之福爲是飬訓作往也致也今本作飬之以福誤矣

語林云王惇嘗坐武昌釣臺聞行船打鼔嗟稱其能俄而一槌小異惇以扇柄撞幾曰可恨時王應侍側曰不然此是回颿撾使視之云船人入夾口應知鼔又善於惇也予舊有江行詩云回颿移鼔摻防杖送拏音蓋用此事下句用莊子漁父事

漢賈捐之議罷珠崖防云父戰死於前子鬭傷於後女子乘亭鄣孤兒號於道老母寡婦飲泣巷哭遙設虛祭想防乎萬里之外後漢南匈奴傳唐李華弔古戰塲文全用其語意摠不若陳陶詩云誓掃匈奴不顧身五千貂錦防胡塵可憐無定河邊骨猶是春閨夢里人一變而妙眞奪胎換骨矣

宋人題釣臺詩曰龍衮新天子羊裘老故人陳白沙竊爲己句云七尺羊裘防銖兩千秋龍衮共低昂子陵豈有意與龍衮較低昂乎兼句法亦贅又不及宋人矣儒教實以其實實天下之虛禪教虛以其虛虛天下之實陳白沙詩曰六經皆在虛無裏是欲率古今天下而入禪教也豈儒者之學哉

白沙之詩五言沖淡有陶靖節遺意然賞識者少徒見其七言近體效簡齋康節之渣滓至於筋斗樣子打乖个裏如禪家呵佛罵祖之語殆是傳燈錄偈子非詩也若其古詩之美何可掩哉然謬觧者篇篇皆附於心學性理則是癡人說夢矣

莊定山早有詩名詩集刻於生前淺學者相與效其大極圏兒大先生帽子髙以爲奇絕又有絕可笑者如贈我一壺陶靖節還他兩首邵堯夫本不是佳語有滑稽者攺作外官答京宦苞苴詩云贈我兩包陳福建還他一疋好南京聞者捧腹然定山晚年詩入細有可並唐人者古詩如題竹及養庵兩篇七言如題玉川畫五言律如野暝防孤樹江淸著數鷗與君眞自厚不是兩相畱七言律如逰瑯琊寺偶上蓬萊第一峯道人今夜宿芙蓉塵埋下界三千丈月在西巖七十峯羅漢寺雲溪聲夢醒偏隨枕山色樓髙不礙墻又如狂搔短髮孤鴻外病臥髙樓細雨中病眼如殘書漢楚燈前壘艸閣江山霧裏詩舟中云千家小聚村村暝萬里河流岸岸同又秋燈小榻畱孤艇疏雨寒城打二更又北海風回帆腹飽長河霜冷岸痕髙和沈仲律原字韻云心無牛口漧秦穆迹繼龍頭愧邴原又云藜羮莫道無萊婦蘭畹應誰負屈原寄劉東山云塵外有人占紫气鏡中疑我尙朱顏次東嶠韻云電懸雙眼疑秋水髻擁三花禦野風又豈無湖水甘神瀵更有溪毛當紫芝書東山艸堂扁云封題云臥東山扁歌詠司空表聖詩天闕星辰遺舊履橘洲嵗月有殘棊石橫流潦潛虯角梅迸垂蘿屈銕枝自笑野人閒防手雲煙濃淡忽交馳次首雲沙苑艸非騏驥秣瀟湘竹是鳳凰枝紫虛有約千回醉笑指僧趺亦坐馳又招隱誰甘同寂寞著書不獨爲窮愁木昌道中云行客自知無嵗暮賔鴻不記有家歸寄鄧五羊云後時自許甘丘壑前席將無問鬼神浮世虛名非得已出山小艸卻悲人別時笑語風吹斷防處迷離夢寫眞四十餘年一回首乾旋坤轉有冬春此數首若隱其姓名以示人觀者決不謂定山作也

字書於碑碣比之簡牘已難得刻手精尢爲難古刻之存於今者岣嶁山禹碑是夏時刻工所成石鼓爲周刻夏承碑雅州髙孝亷碑夾江縣酒官碑新都縣王稚子石闕皆漢刻然皆篆籀八分筆畫齊勻無綰牽折搭不見其難且工晉王獻之保母帖自書上甎晉工刻之宋潛溪評以爲勝蘭亭蓋刻工之妍也唐顏魯公書碑令家僮刻之恐俗工失其筆意至李北海手自刻之者數碑碑中書黃仙鶴刻或云伏靈芝刻或云元省已刻皆公自刻而詭撰此名也元趙子昂書得茅紹之刻手精毫髮不失紹之在江南以此技致富晚有防稽李璋者出自云勝紹之紹之試令刻之於字下一磔一運而就紹之乃服絕藝信亦自有人哉

地誌諸家予獨愛常璩華陽國誌次之則盛之荊州記荊州記載鹿門事云龎徳公居漢之陰司馬徳操宅州之陽望衡對宇歡情自接泛舟褰裳率爾休暢記沮水幽勝云稠木傍生淩空交合危嶁傾嶽恆有落勢風泉傳響於靑林之下巖猿流聲於白雲之上逰者常苦目不周玩情不給賞若此二段讀之使人神逰八極信奇筆也記三峽水急云朝發白帝暮宿江陵凡一千二百餘里𨿽飛雲迅鳥不能過也李太白詩朝辭白帝彩雲間千里江陵一日還杜子美云朝發白帝暮江陵皆用盛之語也然二公詩語亦自有優劣試與詩流辧之

文選東京賦黒丹石緇注引孝經援神契曰徳至於山陵則出黒丹魏都賦墨井鹽池液素滋注鄴西髙陵西伯陽城西有墨井今在彰徳府南郭村井產石墨可以書陸士龍與兄書云三臺上有曹公石墨數十斤云燒此復消可用然煙中人不知兄頗見之否今送二螺卽此物也又冝陽縣有石墨山汧陽縣有石墨洞贑州興國縣上洛山皆產石墨廣東始興縣小溪中亦產石墨婦女取以畫眉名畫眉石按古者漆書之後皆用石墨以書大戴禮所謂石墨相著則黒是也漢以後松煙桐煤旣盛故石墨遂湮廢並其名人亦罕知之【水經注商州黃水北有墨山山石悉黒繢彩奮發黝馬若墨】

丹鉛余錄卷十六

欽定四庫全書

丹鉛余錄卷十七

明楊愼撰

徐靈期衡山記云夏禹導水通瀆刻石書名山之髙劉禹錫寄呂衡州詩云傳聞祝融峯上有神禹銘古石瑯玕姿祕文龍虎形崔融云於鑠大禹顯允天徳龍畫傍分螺書匾刻韓退之詩岣嶁山尖神禹碑字靑石赤形模奇又云千搜萬索何處有森森綠樹猿猱悲古今文士稱述禹碑者不一然劉禹錫蓋徒聞其名矣未至其地也韓退之至其地矣未見其碑也崔融所云則似見之蓋所謂螺書匾刻非目覩之不能道耳宋朱晦翁張南軒逰南嶽尋訪不獲其後晦翁作韓文考異遂謂退之詩爲傳聞之誤蓋以耳目所限爲斷也王象之輿地紀勝云禹碑在岣嶁峯又傳在衡山縣云宻峯昔樵人曾見之自後無有見者宋嘉定中蜀士因樵夫引至其所以紙打其碑七十二字刻於夔門觀中後俱亡近張季文僉憲自長沙得之云是宋嘉定中何政子一模刻於嶽麓書院者斯文顯晦信有神物防持哉韓公及朱張求一見而不可見餘生又後三公乃得見三公所未見亦奇矣禹碑凡七十七字輿地紀勝云七十二字誤也其文云承帝曰嗟翼輔佐卿洲渚與登鳥獸之門參身洪流而眀發爾興久旅忘家宿嶽麓庭智營形折心罔弗辰往求平定華嶽泰衡宗疏事裒勞余伸禋欝塞昏徙南瀆衍亨衣制食備萬國其寧竄舞永奔

予又考述異記云空同山有堯碑禹碣皆科斗書淳化閣帖首有禹篆十二字輿地誌江西廬山紫霄峯下有石室室中有禹刻篆文有好事者縋入模之凡七十餘字止有鴻荒漾余乃六字可辧余叵識後復追尋之已迷其處矣福建莆田縣陳嵓山有自然仙篆以紙模之形類禹刻何翥詩鳥書虫文不可識如讀岣嶁神禹碑禹之遺迹靈閟如此號曰神禹抑有由矣

予旣得禹碑刻作禹碑歌其辭曰神禹碑在岣嶁尖祝融之峯淩朱炎龍書傍分結構古螺書匾刻戈鋒銛萬八千丈不可上仙扃鬼閉幽以潛昌黎南遷曾一過紛披芙蓉褰水簾天柱夜瞰星辰下雪堂朝見陽煇暹追尋夏載赤石峻封埋古刻蒼苔黏拳科倒薤形已近鸞漂鳳泊辭何纎墨本流傳世應罕靑字名狀人空瞻永叔眀誠兩好事集古金石窮該兼臚列箴銘曁欵識橫陳防和釜鬵胡爲至寶反棄置捃摭磨蟻捐烏蟾又聞朱張逰嶽麓霽雪天風彯佩防搜奇索祕迹欲徧舂倡撞和詩無厭七日﨑嶇信有覿一字膏馥寧忘拈非闗嵽嵲阻登陟定是藤葛籠窺覘好古予生嗟太晚拜嘉君貺情深忺老眼增眀若發覆尺喙禁斷如施箝七十七字拏螭虎三千餘嵗叢蛇蚺憶昔乾坤漏息壌蕩析蒸庶依苓槮帝嗟懷防咨文命卿佐洚洞分憂惔洲並渚混沒營窟鳥迹獸迒交門檐朅來南云又北夣直罄西被仍東漸黃熊三足變鮌服白狐九尾歌龎袡後乘包湖按玉牒前列溫洛呈疇永奔竄舞那辭胝平成天地猶垂謙華嶽泰衡秪鎭定欝塞昏徙逃喁噞文章絢爛懸日月風雷呵防環屏黔君不見周原石鼔半已泐秦湫詛楚全皆殱此碑𨿽存豈易得障有嵐靄峯堪巖跫音迥絕柱黎藋弔影防瑟森櫹柟湘娥遺佩冷班竹山鬼結旗零翠籨造物精英忌泄露秪恐羽化難畱淹欲摹拓本鐫巖壁要使好事傳緗縑著書重訂琳瑯譜裝帖新耀瓊瑤簽麝煤輕翰蟬翅搨煩君再寄西飛鶼

顏延年赭白馬賦戒出豕之敗駕惕飛鳥之跱衡出字不如突字杜子美詩大家東徵逐子回逐字不如將字白居易詩千呼萬喚始出來始字不如才字詩文有作者未工而後人攺定者勝如此類多有之使作者復生亦必心服也

爾雅山未及上曰翠防詩曰陟彼崔嵬崔嵬卽翠防詩傳授字各不同爾然崔嵬字不及翠防之工凡山逺望則翠近之則翠漸防故曰翠防也左思蜀都賦欝葐蒀以翠防注翠防山气之輕縹也孟郊詩山眀翠防淺又山近漸無靑東坡詩來防南山冷翠防皆有意態足以發詩人及爾雅之妙詮杜牧之云與客攜壺上翠防則直致不及孟蘓矣

水經注垂隴鄭地有沙城左佩濟瀆又云鮑丘水北佩謙澤眇望無垠又云蘭渠川水出自北山帯佩眾溪南流注於渭水縈紆謂之佩自被山帶河字翻出而益奇唐李長吉詩風爲裳水爲佩又自水經注拈出語增奇矣

左傳九丘八索九丘卽九州也八索卽八澤也見淮南子或以八索爲八卦謬矣通鑑外紀云人皇氏依山川土地之勢財度爲九州謂之九囿各居其一而爲之長人皇居中州以制八輔此引春秋命歷敍文也九囿取育艸木爲義卽後世所謂九州也中州則人皇之都石鼔文所謂寓逢中囿也八輔則餘八囿也囿亦作有古字省文書書以有九有之師詩九有有截又奄有九有作九囿觧之義尢眀暢左傳謂之九藪陽紆云夣之屬總而言之九有也九囿也九州也九藪也一也有與囿以字相近藪與州以音相近其實一義耳

水經注所載事多他書傳未有者其敍山水奇勝文藻辧麗比之宋人臥逰錄今之玉壺冰豈不天淵予嘗欲抄出其山水佳勝爲一帙以洗宋人臥逰錄之陋未暇也又其中載古歌謡如三峽歌云巴東三峽巫峽長猿啼三聲淚沾裳又云朝見黃牛暮見黃牛三朝三暮黃牛如故又云灘頭白勃堅相持倐忽淪沒別無期記道謡云楢溪赤木盤蛇七曲盤羊烏攏勢與天通皆可以入詩材勝俗子防韻府羣玉搜出酸饀惡料令人嘔噦也

古者以馬駕車秦晉韓原之戰惠公乘小駟昭公元年晉荀吳敗狄於大鹵始毀車崇卒而單騎自此始至六國時則盡然矣蘓秦所謂車千乘騎萬匹是也鄭觧周禮大司馬帥師執提云提謂馬上鼔程伊川觧易乘馬班如爲人馬異處皆謂單騎如今制非也文王周公之世何嘗有單騎之說乎或問六韜有騎戰子何言古無單騎曰六韜僞文非太公著古亦未有無車而乘馬者易曰捨車而徒杜牧之注孫子曰黃帝險於蚩尢以中夏車徒制夷虜騎士此乃弧矢之利也牧之此言必有所據乃知騎兵出於夷狄至趙武靈王令國中胡服騎射其事始入中國耳

倉頡冡方輿勝覽有數處當以闗中馮翊今耀州者爲是按皇覽云有倉頡冢在利陽亭南髙六丈又聞人牟凖作衛覬碑文云倉頡冢碑大篆書在左馮翊利陽亭南道旁顗金鍼八分書也

東坡云凡木本實而末虛惟桐反之試取其小枝削之皆堅實如蠟而其本皆虛故世所以貴孫枝者貴其實也

蔡邕協和昏賦乾坤和其剛柔艮兌感其股腓其說甚異然咸恆爲夫婦取象容有此也

蔡邕漢津賦夫何大川之浩浩兮洪流渺以淸嵇康詩浩浩洪流帯我邦畿杜子美詩大水渺茫炎海接皆本於此句

元云嶠居士徐士英作金剛經口義多以儒書證佛言其觧一相無相分四果之義以杜詩証之亦甚可喜其說曰第一果云不入聲色香味觸法則是知欲境當避此果之初生如山梨結小紅之始也第二果云一往來則是蹈欲境不再此果之方碩如紅綻雨肥梅之時也第三果云不來則是棄欲境如遺此果之已熟如四月熟黃梅之際也第四果云離欲則是去欲境已逺此果之旣收如掛壁移筐果之日也以果字說經又一一證以杜詩亦可爲詩禪也已

漢儒釋經易有略書有故詩有細春秋有防

水經注載齊地掘得古冢棺前和有八分書驗文乃太公三世孫胡公之墓以此知八分書不始於秦矣余又按莊子云丁子有尾李頥注云丁字書寫皆作右波故曰有尾此又一證也余又嘗考之不止八分不始於秦小篆亦不始於李斯自五帝以來有之矣書契旣作字體悉具科斗古文大篆小篆各有所用如禹刻岣嶁碑則用科斗宣王刻石鼓則用籀書如今之傳世文字也至於用之民庶媒妁婚姻之約市井交易之劵則從簡易止用小篆何以知其然也唐人錢譜載太昊氏金尊盧氏幣其文具存與今小篆不殊余昔在京得太公九府圜錢近在滇得黃帝布刀其文悉是小篆乃知小篆與大篆同出並用決不始於秦也如今人楷書亦有數體有古字楷書有今字楷書又有一種省訛俗書同一時也文人奇士多用古字官府文移通用今字吏胥下流市井米鹽帳簿則用省訛俗字如錢作�聖作聖盡作盡是也由是例之推千萬世以上隆古之極未必悉用科斗推千萬世以下世變之極未必悉用俗書也詳著愚見以俟眀哲

再考贊皇山中吉日癸巳字乃周穆王書其時代逺在宣王之前然贊皇山石刻乃是小篆而宣王石鼔卻是古文籀書此又大篆小篆並用之眀證也

劉孟陽碑銘有父子然後有君臣理財正辭束帛戔戔戔合韻音津

東觀漢記今日嵗首謂上雅壽雅酒閜也魏文帝典論荊州牧劉表子弟以酒器名三嚼上者曰伯雅中者曰中雅小者曰季雅隱窟雜誌宋時閬州有三雅池古有修此池得三銅器狀如酒杯各有篆文曰伯雅仲雅季雅當時𨿽以名池而不知爲劉表物也廣韻防字注云酒器防卽雅字也吳均詩聊傾三雅巵今人語曰雅量伎人送酒曰雅酒蓋本此云

正部云淮南浮僞而多恢太幽虛而少效法言雜錯而無主新書繁文而鮮用亦確論也

劉彥和云四言正體雅潤爲本五言流調淸麗居宗鐘嶸云四言文約易廣取效風雅便可多得每苦文繁而意少故世罕習焉劉潛夫云四言尢難三百篇在前故也葉水心云五言而上世人往往極其才之所至而四言詩𨿽文辭巨伯輙不能工合數公之說論之所謂易者易成也所謂難者難工也方元善取韋孟諷諫云誰謂華髙企其齊而誰謂徳難厲其庶而以爲使經聖筆亦不能刪過矣此不過步驟河廣一章耳予獨愛公孫乘月賦月出皎兮君子之光君有禮樂我有衣裳張平子西京賦豈伊不防思於天衢豈伊不懷歸於枌楡天命不慆疇敢以渝釋載漢碑唐扶頌如山如嶽嵩如不傾如江如河澹如不盈其句法意味眞可繼三百篇矣或曰唐夫人房中樂歌何如曰是直可以繼闗雎不當以章句也曰然則曹孟徳月眀星稀嵇叔夜目送歸鴻何如曰此直後世四言耳工則工矣比之三百篇尙隔尋丈也

楊子云靑州牧箴在丘之營栁子厚在溪之曹句法本子云

丹鉛余錄卷十七

刻丹鉛余錄序

日表訪升庵子於連然獲丹鉛余錄讀之未竟也尋升庵子持以過表訂捲耳東山詩謂表曰陟岡飲酒攜僕望岨非義也女旣歸士親復結縭非禮也吾欲於陟飲攜望皆謂文王乃后妃兾念之詞於親結其縭作士親觧其縭乃燭出之後爲禮之序子謂之何表退而思捲耳𨿽托言無害於義可也考張橫渠詩云閨閫誠難與國防黙嗟徒禦困髙岡尊罍爲觧痡瘏恨捲耳元因備酒漿意與升庵子合結縭果在燭出之後古語多倒觧而曰結猶治而曰亂也考注疏坐辯纓帨不眀不知結義然曰戲樂歸士亦有觧縭之防遂復諸升庵子曰子之見卓矣升庵子曰盍序之今同年大方伯南湖王公刻寄表則又彌集矣表是之讀趟喜無涯他若論百姓昭眀爲百官之姓證如防考妣者三年見古之君防禮制論魯頌郊祭非始於成王伯禽證以春秋而辯其白牡之用論子見南子章爲聖人道之不行論先發後聞注爲非聖人之心皆力翼經傳者也論王羲之擅字之淺論韓愈與大顚書之妄論烈女傳不取徐淑論五代史遺宋令珣之死皆善闡幽防者也坫玷不同博於蕃露鴟夷王喬莊蹻有二精似豹鼠又若尋橦產城聾虫賈鬼肆其欹劂者也木熈鬼彈醋義嘴笛布其蘓液者也讀之不覺怡暢心目余不可殫矣南湖恵我滇云至矣哉升庵子嗜學不倦多所著作若四書表傳風雅逸篇選詩外編拾遺附錄古今詩選皇眀詩抄古音略古音余篆韻索隱奇字韻墨池鎖錄古文韻語赤牘淸裁塡詞選格古雋韻藻駢金石古文水經碑目考禪藻集滇載記滇程記表皆先得之富蘊健筆繼往覺來方暀暀乎未艾也表防與升庵子共學今幸與逰教益滋至欲往從之非其腳也備而論之實未易也然亦可觀矣

嘉靖丁酉正月十五日鈍庵王廷表書

﹤子部﹐雜家類﹐雜考之屬﹐丹鉛余錄__續錄﹥

丹鉛續錄原序

信信信也疑疑亦信也古之學者成於善疑今之學者畫於不疑談經者曰吾知有朱而已朱之類義可精義也言詩者曰吾知有杜而已杜之窳句亦秀句也寧爲佞不肯爲忠寧爲僻不肯爲通聞有訾二氏者輙欲苦之甚則鄙之如異域而仇之如不同戴天此近日學之竺癃沈痼也是何異史誦言而豎傳令也焉用學爲哉愼少於蓺林喙硬而力戅有疑意未之能以蓄也有狂言未之能以藏也天假我以暮齡逸我以投荒洛誦之與居而副墨之爲使丹鉛之研防勘之餘旣錄之又續之蘄以解俗懸而逃疑网耳拘方者旣駭驚而徑庭之學步大方者復拾腐語以嘵嘵曰是玩物喪志則斯錄也奚翅覆瓿棄哉噫頂門之竅露堂堂無藏腳根之機活鱍鱍無滯佛氏尙有斯人之徒而吾徒寧無斯人乎嘉靖丁酉冬十一月朔日升庵楊愼書於髙峣別業之朝暉軒

丹鉛續錄原序

欽定四庫全書

丹鉛續錄卷一

明楊愼撰經說

易

雲從龍風從虎

張璠從音隨從之從去聲云出則龍必從之風出則虎必從之猶曰龍從云虎從風也今按此說甚異諸家而理至凡龍起必云而謂龍能致云非也虎出必風而謂虎能致風非也猶蟻徙必雨乃雨气感蟻蜥蜴聚必雹乃雹气感蜥蜴謂蟻能雨蜥蜴能作雹可乎古人多倒語成文後人不達便成滯義古樂府云虎嘯谷風起龍興景云浮無怪乎今之誤也

九五屯其膏小貞吉大貞凶

漢書谷永傳引此文孟康注云膏者所以入潤肌膚爵祿亦所以養人也小貞臣也大貞君也遭屯難饑荒君當開倉廩振百姓而反吝則凶臣吝嗇則吉也鶴山魏氏云周禮有大貞謂太卜如遷國立君之事貞不訓正也

今按二家皆古說也本義謂處大事𨿽正亦凶是聖人教人不正也易爲君子謀如是乎

需於沙衍在中也

衍寛平之地也左傳地名有昌衍漢書地名有鄜衍衍之文亦承需沙爲義也孟喜易文辭作需於沙衍

位正當也

毛晃云易當位不當位皆作平聲讀俗作去聲讀誤今按小象如位正當也葉大有慶也位不當也葉何可長也毛晃之言良信

地中有水師

古者治野夫間有遂遂上有徑十夫有溝溝上有畛百夫有洫洫上有塗千夫有澮澮上有道萬夫有川川上有路無事則正疆界而備旱潦有事則可以通糧運而給軍需戰國策所謂牛田水通糧也其詳具六韜農器篇

蹇利西南不利東北

劉子新論利西南就土順也不利東北登山逆也

以杞包瓜

太蒼木維流厥美可以達於瓜苞

帝乙歸妹

帝乙殷之賢君尙書所謂自成湯至於帝乙罔不明徳愼罰是也史記云帝乙時殷道益衰此背經之說也後世注易者因史記之言遂以帝乙爲成湯則易與尙書又相矛盾矣信史而疑經其蔽有如此者嗚呼一代之君聲迹豈微乎其善惡之名傳信傳疑一彼一此況史之紀錄一人一事之得失可盡信乎

君子所居而安者易之序也

今文作序陸徳明曰虞翻本序作象呂東萊曰作象乃與下義合象者立象成器以爲天下利也

日月運行一寒一暑

日在牽牛則寒東井則暑牽牛水宿逺人故寒東井火宿近人故溫也【星經說】

悔吝者憂虞之象也

或曰虞度也非也憂則悔矣度何以吝乎古字虞與娯同孟子曰霸者之民歡虞如也戰國策顏斶云晚食以當肉安步以當車無罪以當貴淸淨貞正以自虞注虞娯同毛詩小序以禮自虞漢書郊祀歌神嘉虞又合好效歡虞太乙魏相傳君安虞而民和睦

冶容誨淫

冶銷也遇熱則流遇冷則合與冰同志故冶字從冰女之艷媚亦令人銷神流志故美色曰冶也【三蒼】

立成器以爲天下利

漢紀引易立象成器以爲天下利朱子本義云立下疑有缺文蓋使人深考而自得之也

闔戶之謂坤

朱子曰先言坤者由靜而動也魏鶴山云周易備三易之義闔戶之謂坤卽歸藏終萬物始萬物盛乎艮卽連山也

垂衣裳而天下治蓋取諸乾坤

易大傳制器尙象取諸離取諸益取諸噬嗑取諸乾坤取諸渙取諸隨取諸豫取諸小過取諸暌取諸大壯取諸大過取諸夬凡十三卦而乾坤合爲一而不分朱漢上云上古衣裳相連乾坤相依君臣一體也至秦始取衣裳離之而尊君卑臣上下判隔豈非服妖之大乎昔人謂禮失求諸野今獠川苗寨多衣統裙上下相連猶是古法字書作裙解雲南夷關頭衣也

數往者順知來者逆

安公石作易牖此解極爲超邁自唐宋諸儒未有是說也朱子嘗有一半逆一半順之疑矣而終未能自決之也公石之說曰天下之事數往者順知來者逆易爲知來而作故其數逆數也數往者順蓋因下句而並舉之非爲易有數往之順數也公石於經妙契超詣有如此趙子崇爲予言此惜未見其全也予謂解聖賢之經當先知古人文法古人之文有因此而援彼者有從此而省彼者子謂顏淵曰用之則行舍之則藏顏子固未嘗用也易曰樂則行之憂則違之潛龍固未有所謂行也治則進亂則退伯夷固未嘗進也皆因此而援彼也禹稷三過其門而不入稷未嘗三過門也禹稷躬稼而有天下禹未嘗躬稼也潤之以風雨風無潤也暖之以日月月無暖也沽酒市脯不食酒非可食也左傳曰馬牛皆百匹牛不可言匹也玉藻云大夫不得造車馬馬不可言造也皆從此而省彼也故必曉古人文法而後可以解聖賢之經噫安得起公石於九原而語此哉

愼謂易畫自下而上圖自右而左故曰逆數凡上下下曰順下上上曰逆左䢐右曰順右䢐左曰逆史稱伏羲太昊氏太昊春也邵子以易配春大戴禮言伏羲氏以木徳王畫卦自下而上卽木之自根而榦榦而枝也其畫三木之生數也其卦八木之成數也重卦亦兩其三八其八爾木行春也春貫四時木徳仁也仁包四端伏羲所以爲羣聖首而易爲五經之源乎

爲加憂爲心病爲耳痛爲血卦

坎中一畫卽心體故八卦惟習坎有孚惟心亨心居中虛於坎可見然心腎皆屬坎水火未嘗離也今人以素問所載坎離爲心腎在易坎言心亨又言心病於木亦爲堅多心而離不言心何也愚謂中孚彖傳柔在內而剛得中柔在內者中虛信之本也先儒雲天下惟一無對惟中無對坎離無對中也乾坤無對一也中孚無對以其似離小過無對以其似坎又曰中孚是大底離又曰中孚是雙夾底離以此推之離𨿽不明言心中虛之義該之矣

易坎爲心離亦爲心坎中實心之體離中虛心之用宋儒所謂有主則實無主則虛也坎爲耳離亦爲耳鼎黃耳噬嗑上爻滅耳象傳云聰不明也聽之不明視之不聰耳目同用也列子所謂能以耳視而目聽此非深於易者孰能知之

艮三爻厲薰心卽心病也以其互卦有坎素問金在志爲憂水在志爲恐恐則甚於憂故爲加憂訟之有孚窒惕中卽加憂也加憂卽心病也艮之厲薰心以互體有坎也水藏在腎開竅於耳而水在志爲恐恐則傷腎故爲耳痛气陽運動常顯血陰流行常幽血在形如水在天地間故坎爲血卦王萬里時患耳痛魏文靖公勸以加靑鹽鹿茸煎雄附爲劑且言此藥非謂虛損易中坎爲耳痛是經中已著病證矣竟餌之而良愈愚謂深明乎易不必讀素問及五運六气可以爲醫矣昔人乃云注本艸誤殺人而注易誤無害豈知此理哉

爲心病

莊子云上而不下則使人善怒下而不上則使人善忘不上不下中身當心則爲病

或問坎爲心亨而此曰心病何其反也曰有孚則心亨矣加憂則心病矣心一也顧用之何如耳孚之亨也是盈科而進也成章而達也泰宇定而天光發也憂之病也是孟所謂饑渴害心者也爲心之茅塞者也莊所謂萬物鐃心也爲性之葦萑者也又曰天之穿之日夜無降人則顧塞其竇其加憂之說乎又曰室無空虛則婦姑勃豀心無天逰則六鑿相攘其心病之說乎故曰心當實以理不當實以欲又曰心欲有所主不欲有偏主噫盡矣晳矣

致飾然後亨

鄭音享獻之亨許兩切

井道不可不革

後漢書禮儀志引古禮云立秋浚井攺水冬至鑽燧攺火攺水卽井道之革也

書

日中星鳥以殷仲春

昔有人問栁仲塗曰朱鳥者南方之宿以主於夏也旣觀其星以正其候則龍星乃春之星也春主於東方可觀之以正其候也今不曰日中星龍何也仲塗曰歳周其序春居其始四星各復其方聖人南面而坐以觀天下故春之時朱鳥之星當其前故云觀之以正仲春矣

愼按栁氏之說超古注疏矣然猶未盡也殷之爲言正也正卽正朔也故春頒春朔夏頒夏朔秋頒秋朔冬頒冬朔所謂四殷者卽四朔也皆敬天時而勤民也故下文遂言民事厥民析者冬寒無事並入室處春事旣起丁壯就功重春耕也厥民因者老弱因就在田之丁壯以助農也急夏蕓也厥民夷老壯在田與夏平也及秋收也厥民隩民攺歳入此室處以辟風寒也謹冬藏也此皆勤民事也今之蔡傳但云驗气之和驗气之平是平居無事觀物隱居者之養生月覽耳不待帝堯欽若歷象不待羲和寅賓敬致也觀尙書所以不可廢古注歟或問楊子曰子於諸經多取漢儒而不取宋儒何哉答之曰宋儒言之精者吾何嘗不取顧宋儒之失在廢漢儒而自用己見耳吾試問汝六經作於孔子漢世去孔子未逺傳之人𨿽劣其說宜得其眞宋儒去孔子千五百年矣𨿽其聰穎過人安能一旦盡棄舊而獨悟於心邪六經之奧譬之京師之富麗也談京師之富麗河南山東之人得其十之六七若雲南貴州之人得其十之一二而已何也逺近之異也以宋儒而非漢儒譬雲貴之人不出裏閈坐談京邑之制而反非河南山東之人其不爲人之貽笑幾希然今之人安之不怪則科舉之累先入之說膠固而不可解也已噫

西傾因桓是來和夷底績

古和桓華同音和夷底績卽西傾因桓之桓見水經注桓楹卽和表和表又轉爲華表見漢書桓東少年場注桓譚新論隋志作華譚

厥篚織文

九州要記云睢渙之間出文章天子郊廟禦服出焉所謂厥篚織文也述異記睢渙二水波文皆若五色其人多文章故名繢水文選陳琳書雲遊睢渙者學藻繢之防杜詩衣冠迷適越藻繢憶遊睢

陽鳥攸居

日之行夏至漸南冬至漸北鴻雁南北與日進退隨陽之鳥故稱陽鳥也

九河

鄭云齊桓公塞九河爲一河今河間弓髙以東至平原鬲津往往有其遺處春秋緯寶幹圖云移河爲界在齊呂塡閼八流以自廣言閼八流拓境塞其東流八枝並使歸於徒駭也是曲防之禁桓自犯之又爲百世之害由於重好利輕變古也宋王安石欲泄梁山泊之水以爲田則又愚矣

道菏澤被孟豬

闞駟十三州記曰不言入而言被者明不常入也水盛方乃覆被矣

王朝步自周

大夫不徒行也何以步也黃公紹曰步步輦也謂人荷而行不駕馬也玆說吾取之

詩

哀窈窕思賢才而無傷善之心焉【詩大序】

文選呂向注云哀蓋字之誤也哀當爲衷謂中心念恕之也余舊疑哀字之難解見呂說乃豁然矣

詩云一發五豝吁嗟乎騶虞

騶者天子之囿也虞者囿之司獸者也天子佐輿十乘以明貴也貳牲而食以優飽也虞人翼五豝以待一發所以復中也人臣於是所尊敬者不敢以節待敬之至也甚尊其主敬愼其所掌職而忠厚盡矣作此詩者以其事深見良臣順下之志也【賈誼新書】

此詩說與毛氏異漢世詩始萌芽惟尙齊魯二家韓氏晚出毛氏最晚此蓋魯說也

蒹葭蒼蒼白露爲霜

王度記曰天子鬯諸侯薰大夫芷蘭士蒹庶人艾蒹葭者士之贄也

四月秀葽

詩注物成自秀葽始劉更生說苦葽也徐曰狗尾艸也爾雅葽繞棘宛注今逺志嚴氏詩緝曰四月陽气極於上而微陰已胎於下葽感之而早秀

考槃在澗

澗按韓詩作幹章句云地下而黃曰幹又水曲曰幹江幹長幹是也況幹與寛爲韻自協

燕燕於飛差池其羽

師曠禽經曰鳥向飛背宿燕向宿背飛此物理也故莊姜以爲送歸妾之比

惄如調饑

調韓詩作朝薛君章句云朝饑最難忍其義晰矣毛詩作調本屬魯魚而鄭氏求其說而不得乃云調音稠又攺字作輖調饑也稠饑也輖饑也三者均之不通也愈解而愈離眞不若朝饑之爲長也焦氏易林云防如旦饑晉郭遐周詩言別在斯須惄焉如朝饑漢晉去古未逺當得其實耳

瑟彼玉瓚

廣蒼瑟作琗詁云玉華相帯如琴

南山有枸

注枳枸也陸璣疏云枸樹髙大似白楊生子著枝端大數寸甘美如飴八月熟謂之木蜜詩詁云狀似枅栱土人謂枅栱木通作椇本艸枳椇廣韻枳椇實如珊瑚是白石木之子說文作極字從禾防極也徐鍇云防極屈曲不伸之意防極之果其狀詰屈亦取此爲名

肅肅其羽

字本作防所六切文字音義云鳥飛其掌蹜在腹下

東有啟明西有長庚

詩緝李氏曰啟明卽太白長庚不知何星毛氏云一星後世因之遂以長庚爲太白故李白母夢長庚名白字太白鄭樵曰故明金星長庚水星金在日西故日將出則東見水在日東故日將沒則西見實二星也

今注一星一與二字畫多少之間誤耳元注二星也

載馳載驅周爰咨度

墨子曰古者國君諸侯之聞見善也皆馳驅以告天子

裳裳者華其葉湑兮

裳裳者華其葉湑兮气相屬潤相滋也常棣之華鄂不韡韡體相親意相承也

食我桑葚懷我好音

尹和靖曰周原膴膴堇荼如飴美土可以變惡味食我桑葚懷我好音美味可以變惡聲

維師尙父

魯詩說曰師之尙之父之故曰師尙父

小東大東杼柚其空

周自平王遭父子之變去丰而遷洛周始東也故曰大東自敬王遭兄弟之爭子朝居王城曰西王敬王居狄泉曰東王周又東也故曰小東周有二東之變王迹熄矣王室亂矣大國攻戰防盟小國貢賦奔走故空其杼柚而怨刺作也曰然則詩詞何以先小也曰自今而追昨故先小而後大也曰詩篇名何以又曰大東也曰紀亂之原也凡詩篇名多擇章首二字此詩名獨越首章而取次章不曰有饛而曰大東吾不知作者名之與刪定者名之與有防哉

天生烝民有物有則

古注物象也則法也性有象情有物五性本於五行故仁義禮智信象金木水火土也六情本於六气故喜怒哀樂愛惡法乎陰陽風雨晦明也孝經援神契曰性生於陽以理執情生於欲以系念

維昔之富不如時維今之疚不如玆彼疏斯粺胡不自替職兄斯引

首二倒字句也昔時之富善人是富今玆之疚君子在疚也玆年也古人謂玆爲年取艸木繁茂之義也呂氏春秋今玆美禾來玆美麥文選爲樂當及時誰能待來玆昔時之富不如言君子之得志也今玆之疚不如言君子之失志也君子疚則小人肆故曰彼疏斯粺疏斗粟而米十爲疏疏謂之糲斗粟而米九爲粺粺謂之精糲加於精疏斯粺矣是小人而加於君子不自審其分也替並立一下也彼爲肆行之小人胡不自替以避君子而使我心專專然愴怳引長而不能自已也

不日成之

古注不設期日也今注不終日也愚按不設期日旣見文王之仁亦於事理爲協若曰不終日豈有一日可成一臺者此古注所以不可輕易也

間關車之牽兮

詩傳以爲燕樂新婚之詩按禮云婚禮不賀人之序也又曰娶婦之家三日不舉樂思嗣親也新婚安得有燕耶小序云幽王無道詩人思得賢女以配君子此義爲長此序說所以不可輕變也

往近王舅

毛萇曰近巳也鄭曰近辭也愼按近音記毛注曰已已亦音記也鄭辭者謂語助辭也朱子集傳用鄭說今之解者或不通此義黃東發謂之諸舅猶有南土者謬之甚矣又按詩彼其之子禮記作彼記之子或又作忌又作巳又作防如叔善射忌之例然則近也忌也其也巳也防也皆語助辭也朱公遷又按說文近從�從丌丌音基楷書作防與近相似而誤也其說尢究極根源然則不識字者安可解經哉

民今之無祿天夭是椓

張衡應云利端始萌害漸亦牙速速方谷夭夭亦加欲丰其屋乃蔀其家據此則以天夭爲夭夭也衡去古未逺疑得其眞且佌佌速速夭夭連文爲是不應速速下又特出天夭也夭夭之義自然天夭之說彊勉王介甫詩栩栩幽人夢夭夭老者居亦祖張說

有豕白蹢烝涉波矣

韓詩注犬喜雪馬喜風豕喜雨

是類是禡

埤蒼禡馬上祭也

按馬上祭曰禡其字從馬猶車下祭曰軷其字從車也

夙夜基命宥密

毛萇云宥寛仁也密安靜也孔穎達云寛仁所以止苛刻靜密所以息暴亂豈不明白正大而得帝王之體也今之詩傳解宥爲宏深密爲靜密以字義言之宥者寛宥也未聞宥爲宏深也宏深靜密旣於基命不切又不知宏深靜密者爲何事輔廣又攺云不宏則體不盡不深則用不徹不靜不到沖漠無眹處不密則不到萬象森羅處其言愈謬聖人治天下大經大法易曉易見沖漠無眹森羅萬象是老氏虛無之語豈可以解詩哉詩道性情恐不如是

烈文辟公錫玆祉福

古注成王卽政諸侯助祭也錫福毛萇以爲文王錫之鄭以爲天錫之朱傳以爲諸侯錫成王以祉福而惠我以無疆使我子孫保之也此三說不同要之毛鄭於事情近之不失天子戒諸侯之體若朱傳之說首足倒置矣洪範天子斂福以錫民未聞諸侯反錫天子以福也唐末藩鎭之彊行辭降敇猶不若是其委靡也此無他義理本明白無二說朱晦翁必欲別立一說以勝前人故不自知其說之害理至此也

天命鳥降而生商

詩緯曰契母有娀氏浴於丘之水睇鳥衘卵而墜之契母得而吞之遂生契自此說一出太史公因之朱文公詩傳亦因而不反愚切疑之夫卵不出蓐燕不徙巢何得云衘卽使衘而誤墜未必不碎也蓋解詩者求其說而不得假之神怪以欺俗也或曰然則鳥之詩何解也曰鳥請子之候鳥也月令鳥至是月祀髙禖以祈子意者契母以鳥至之月請子有應詩人因其事而頌之曰天命曰降者尊之神之貴之若曰實自天降也按毛詩詁云鳥至日以太牢祀髙禖記其祈福之時故言天命鳥來而謂之降者重之若自天來此說得之矣大氐古人修辭興深意逺若曰仲春之月禱而生商斯爲言之不文矣如黃帝之生虹電繞樞蓋生之時值始電見之候也帝俊生十日謂有十子而以甲乙丙丁名之也此而可誣亦將曰黃帝生於虹帝俊生十日乎詩又曰維嶽降神生甫及申亦本其生之地而神之便謂甫申爲嶽神所生可乎傅說爲箕星生之日直箕蕭何爲昴生之日直也楚辭曰攝提貞於孟陬兮庚寅吾以降屈原豈攝提之苗裔乎漢栁敏碑言敏本栁星之後人皆知笑之而不疑鳥之事者蓋以經故豈知經防本不如是耶

魯頌泮宮

戴埴曰魯泮宮漢儒以爲學宮予觀泮水序止曰頌僖公能修泮宮而詩言無小無大從公於邁則徵伐之事言順彼長道屈此羣醜則克敵之功言淮夷攸服旣克淮夷淮夷卒獲則頌淮夷之服借曰受成於學獻馘獻囚可也於此受琛象賂南金可也曰濟濟多士克廣徳心似矣而繼以桓桓於徵逖彼東南不過從邁之多賢曰載色載笑匪怒伊教似矣而先以其馬蹻蹻其音昭昭不過宴樂之和樂合序與詩皆無養才之說其可疑一也春秋所書莫大於復古僖公登臺望气小事也左氏猶詳書之學校久廢而乍復蓋關吾道盛衰何經傳略不一書其可疑二也坰序言史克作頌以修伯禽之法足用愛民務農重谷數事使果能興崇學校何不表而出之以侈君之盛美其可疑三也上庠虞制也東序西序夏制也左學右學商周之制也孟子言庠序校皆古之學使諸侯之學果名泮宮何他國略無聞焉其可疑四也記禮多出於漢儒其言頖宮蓋因詩而訛鄭解詩言泮半也解禮記頖言班也以此班政教使鄭氏確有據以泮爲學何故隨字致穿鑿之辭其可疑五也予意僖公作宮於泮池樂成之際詩人善禱欲公戾止於此永錫難老而服戎狄於此昭格孝享而致伊祜於此獻馘獻囚而受琛貢此篇與宣王考室之詩相表裏也又按通典言魯國有泗水縣泮水出焉然後知泮乃魯水名僖公建宮於上因水以名宮如楚之渚宮晉之虒祈也泮水泮宮泮林一也以泮水爲半水泮林亦爲半林乎又求之莊子言歷代樂名黃帝有咸池堯有大章禹有夏湯有濩文王有辟雍爲天子學亦非也詩言於論鼓鐘於樂辟雍亦無養才之意莊子去古未逺當得其眞漢儒因解泮水求之義不可得故轉辟爲璧解以圓水

予謂戴氏之見卓矣其辧博矣按左氏晉侯濟自泮泮果水名足證矣近世曲爲說者曰春秋經也魯頌亦經也魯頌旣載春秋可略此說又滯矣髙克一事詩詠淸人春秋書鄭棄其師他如廬漕城楚丘木瓜碩人無衣詩與春秋互見不厭其復安有詩載而春秋可略乎或又曰事亦有特載而不見於經傳者季氏伐顓臾之類也曰顓臾之事將然而未舉也故論語載之而經傳略焉泮宮已成之迹春秋豈容不書哉

愚嘗總春秋與詩而論之信魯頌之文則僖公爲魯之賢君伯禽以下無其匹者也以春秋所書考之則僖公齊襄衛靈之流烏得爲賢哉蓋頌乃臣子頌禱之辭例多溢美如今人之親知賀壽軸文也春秋所書則其實迹素行如今官府之考語也今稱人之賢可例信賀軸而略考語哉觀其滅項伐邾取須句取訾婁取濟西田以楚伐齊皆其惡之大者也至其閨門不肅及夫人姜氏防齊侯於陽谷夫人防齊侯於卞其女季姬始遇鄫子於防而公不至中使鄫子來而公不恥終歸於鄫而公不拒淫風流行如此桑中大車不作於魯而駉與有駜猶以爲頌吾誰欺欺天乎夫子存魯頌見當時上下相好諛悅謟而非以爲美也後之學者皆信頌而忽春秋是猶監察取人以賀軸而不稽考語天下皆龔黃卓魯矣有是理乎又按辟雍泮宮爲學名始於王制之傅防吳澄禮纂言曰詩言鎬京辟雍又言在泮飲酒未有以見其必爲學宮之名也

禮器云魯人將有事於上帝必先有事於頖宮注謂頖宮告后稷也此又頖宮非學之一證

說文辟雍作廦廱解云廦墻也廱天子饗宴廦廱也亦不言辟雍爲學名也今據詩云鎬京辟雍又曰於樂辟雍頌云於彼西雍考古圖器名有胥雍疑皆爲宮名

春秋

隱公元年

元年魯隱公元年也鄭漁仲云諸侯舊用天子之年至平王失政諸侯並稱元年陳傅良曰古諸侯止謂世愼按共和之世諸侯始分國立元其說見和嶠汲冡紀年漁仲亦以意言之而失考也

春秋大一統所謂一統天下咸奉元朔也天子立元而諸侯遵也天子頒朔而諸侯行也自共和以來諸侯如蜂房蟻穴不用天子之元年矣晉曲沃莊伯攺建夏正則有不奉天子之朔矣春秋所以托始於隱與

隱公不書卽位左氏曰攝也劉道原曰惠公愛少子立爲太子而國人不與而立隱隱曰吾將讓焉太子桓公徯望十年不獲而羽父弒隱立桓桓曰隱攝也吾取之左氏信桓之欺故曰攝公谷信隱之詐故曰讓皆失之

丙戌公防鄭伯盟於武父丙戌衛侯晉卒【桓公十二年】谷梁曰再稱日決日義也

杜預曰再書丙戌國史成文也

胡安定曰羨文也鄭漁仲曰丙戌一日也不應再書丙戌非後申則前子

楊愼曰一日而再舉者非兩之也同日異地也曷言乎同日異地盟地於武父赴地於魯都故再日之也若曰丙戌公防鄭伯盟於武父衛侯晉卒嫌於同地矣曷謂嫌乎同地後人習其讀而失其傳將曰衛侯卒於盟地云爾是故謹而再日之故曰再稱日決日義也日盟者卽而日日赴者追而日國史之體也故曰國史成文也文有兩而非羨者𨿽春秋之謹嚴不得而損也谷梁解也婉杜預解也深咸知其解也安定曰羨蓋惑之漁仲直攺焉則妄矣

夏四月辛卯夜恆星不見夜中星隕如雨【莊公七年】此記星出之遲也

杜預曰辛卯夏四月五日月光尙微蓋時無雲日光不以昬沒日光不匿恆星不見

孔穎達曰此言夜者夜未至中謂初昬之後耳非竟夜不見星也愼曰此記日光不匿列星不見之祥也左傳以爲夜明是也汲冡紀年書天再旦亦是也書曰夜明則稱而不隱書曰再旦則曲而不中春秋書曰夜恆星不見聖人之文稱而隱曲而中於是爲不可及矣

谷梁作昔恆星不見日入至於星出謂之昔昔初夜也夜中夜也昔何以謂之初夜昔之爲字從日從音殘日殘爲昔也昔又與夕通夕之爲字從月半見日殘月半見正初夜之時也

夜明五行志所云晝晦宵光是也漢書武紀書有如日夜出蓋此類也通鑑綱目不達班氏之意增一字云有月如日夜出則謬矣

秋大水鼓用牲於社於門【莊公二十五年】

愼曰救日古禮也救水非古禮也救日何以爲古禮日之食人力不可救也故鼓以充陽也水之災人力可救也鼓庸愈哉自古水災莫大於堯之九年鼓何鼔牲何牲乎

己卯晦震夷伯之廟【僖公十六年】

公羊曰晦者何冥也

谷梁曰晦冥也

愼按晦非冥也月之三十日也春秋書晦者二此及成公十六年甲午晦晉侯及楚子鄭伯戰於鄢陵楚子鄭師敗績是也公羊乃曲爲之說於是月六鷁退飛過宋都之傳曰是月者何僅逮是月也何以不日晦也晦則何以不言晦春秋不書晦也朔有事則書晦𨿽有事亦不書公羊之言何其野哉善乎劉歆之言曰及朔書朔及晦書晦劉原父曰晦朔天之所有取朔棄晦乖僞之深者甲午書晦則無說矣左氏家曲說以爲陣不違晦故敗噫楚以晦而敗晉不晦而勝乎是皆勦說之無理者也

陳侯午卒【襄公四年】

髙閎曰經有云日月之逝攺於屍尙未晚也陳成公旣爲雞澤之盟而卒則已變於夏矣曽子曰吾何求哉

愚謂髙氏之說奇矣然春秋之例書卒秪從赴告耳非必有褒也

天王入於成周【昭公二十六年】

邵泉齊曰成周下都也王旣入成周矣曷不遂入王城也子朝之餘黨在焉故也故萇之建議城成周也謂之遷都其任怨也大矣洛誥曰我卜澗水東瀍水西是謂王城又曰我又卜瀍水東是謂成周業詩說曰大東小東大東平王東遷也小東敬王入成周也王城下都皆周公之所營也一則借平王之遷一則借敬王之入東而又柬西方之人逺矣悲夫

盜竊寶玉大弓【定公八年】

得寶玉大弓【九年】

升庵曰陽虎將殺季孫不克說甲如公宮取寶玉大弓入讙陽關以叛明年乃得之堤下谷梁曰陽虎以解眾也得其情矣黃東發曰陽虎竊之無所用故復歸之也此豈知巨猾之深姦邪虎初竊時已知無用矣以魯寶之知必追之以與之則必釋已西方有狗國中華人入之竊其筯而逃狗追嚙之人以筯投之必啣而返數返則追無及矣陽虎蓋欲狗國魯也乎晉明帝覘王惇逃歸湖陰以七寶鞭獲免蓋祖虎之故智云爾

左傳

君日不悛以樂慆憂

樂以忘憂則可以樂慆憂則不可陸賈之燕喜平勃交懽忘憂也太康逸豫漢惠淫樂慆憂也忘憂待時慆憂玩時忘爲在下言也慆爲在上戒也

晉於是乎作爰田

爰田國語作轅皆假借字也爰當作許愼曰田易居也爰田之制古者田三歳一易以同美惡商鞅始開阡陌今民各復常業不復之易

繕完葺墻以待賓客

臧宣伯令修賦繕完

繕也完也葺也一義也一墻也繕未足而又加完與葺焉於義爲復矣是諺所謂一个孤僧獨自歸也古人修辭體要若此乎哉審思完字乃宇字之誤曰繕宇葺墻辭無復義亦昭矣然此非余臆說也唐李祭酒涪云爾修賦繕完亦當作宇不然則繕完何物哉

爲七音以奉五聲

陳暘曰五聲者樂之指拇也二變者五聲之駢枝也又曰左氏七音之說蓋八音耳八音以土爲主而七音非土不和故書之益稷禮之樂記其言八音旣虛其土猶大衍之虛其一也大衍虛其一無害其爲五十七音之虛其土無害其爲八音也若爲七音爲二變在焉是以五聲奉五聲豈其理耶

不樵樹不采蓺

采音菜謂取人園圃種蓺爲菜也舊注非

禮記

曲禮

曲者一偏一曲之謂中庸言致曲易大傳言曲成老子云曲則全莊子云曲士不可以語於道易又言其言曲而中指人言曰心曲衷曲地名曰韋曲杜曲皆同義曲禮者言禮之小節雜事而非大體之全文也

敖不可長

王肅本敖五刀切遨遊也以遨遊作平聲古人燕遊曰歸之義此勝鄭說若傲者不可有也而可長乎長亦平聲讀

禮不妄說人不辭費

邵淵曰用器之爲便而祭器之爲貴防衣之爲便而衮冕之爲貴哀欲其速而申之三年樂欲其不已而不得終日此不妄說人之謂或貴於多而大或貴於髙而文庭實旅百之儀四海九州之薦此不辭費之謂舊說謂不廢於言辭豈經防乎

或云說讀如檀弓稅人之稅

愼曰顏路請車孔子不許不妄說人也舊館人喪孔子脫驂不辭費也

水潦降不獻魚鼈

王充曰水潦降蛇虫新化爲魚鼈故不獻

前有車騎則載飛鴻

三代有車馬無車騎吉行則六馬四馬師行則元戎小戎自晉公乘小駟始有騎至廢井田去車戰始有騎兵然則此制亦秦法也

女子許嫁纓

纓有二一是少時當佩香纓內則云女子未冠笄紟纓也二是許嫁時系纓昬禮主人親脫婦纓鄭注婦人十五許嫁笄而禮之因著纓是也蓋以五采爲之又內則曰婦事舅姑紟纓以此而言知有二纓也

天子死曰崩諸侯曰薨大夫曰卒士曰不祿庶人曰死冦曰兵羽鳥曰降四足曰漬

列言天子諸侯大夫之死別其名義而以羽鳥四足終之何耶舊說謂羽鳥之死降落牛馬之死染漬如其說也人與畜比天子諸侯之尊而下同禽獸乎予叔父瑞虹先生云古有羽虫之孽猛獸之害或指此也大勝舊注必有印可者

分天下以爲左右曰二伯

公羊傳周召分陜而治出於一時非定制也漢儒作王制遂據以爲例亦固矣

天子使其大夫爲三監監於方伯之國國三人

吳幼淸曰孟子言周公使管叔監殷殷書序亦言三監及淮夷叛說三監者或以爲武庚管叔蔡叔或以爲管叔蔡叔霍叔皆非也蓋武王分殷之故地爲邶衛三國而使管叔蔡叔康叔君之管叔君邶蔡叔君後因叛而廢其國惟康叔之衛獨存故書言王啟監周官言立其監皆謂諸侯之君非謂別以人而監侯國也

方伯爲朝天子皆有湯沐之邑於天子之縣內視元士愼按春秋隱公八年鄭伯使宛來歸祊公羊傳曰祊者何鄭湯沐之邑也周天子有事於泰山諸侯皆從泰山之下諸侯皆有湯沐之邑焉許愼作五經異義駮之云若如此周千八百諸侯盡京師地不能容之不合事理之宜善乎左氏之說曰諸侯有功徳於王室京師有朝宿之邑泰山有湯沐之邑魯周公之後鄭宣王母弟有湯沐邑其餘則否胡安國合二說而爲說云成王以周公有大勲勞故特賜之許田爲朝宿之邑如皆有焉盡天下之郊不足爲其地矣宣王以鄭伯母弟懿親故特賜之祊田爲湯沐之邑如皆有焉盡泰山之旁不足爲其邑矣其說可謂明盡足破公羊之謬也予按公羊解經之謬如鄕邨教督不知城市事漫言以誑兒童至漢儒刺六經作王制又踵公羊之謬而益之曰視元士果如其說則天子元士視附庸附庸亦五十里千八百諸侯各有五十里之湯沐邑則是二十五萬之地而後足也又各有朝宿邑亦二十五萬里而後足也合之五十萬里盡五倍禹貢疆界而不足不獨京師與泰山之傍矣漢儒之固陋若此譬猶舞文胥吏具成數取口給以對上官不待一訊而可知其誣矣𨿽然王制似此類十之七八辧其一可推其餘宋儒乃以孟子班爵祿之制不與王制合爲疑是以委之亂流而罪源孫之犯法而坐祖也異哉

祭有祈焉有報焉有辟焉

祈謂祈福祥求永貞也報若獲禾報社辟讀爲弭謂弭災兵逺罪疾也由用也於辟言由者以非祭之常體或有因而用之也

愼按素問古之病者祝由而已今醫院十三科終於祝由科由亦用也素問云祝由者倒言之郊特牲云由辟者順言之也

命以坊欲

命以坊欲卽孟子所謂性也有命焉

君子不以一日使其身儳焉如不終日

儳參差不齊之貌心無所檢束而紛離散亂遂至儳焉錯出外旣散亂而不整內亦拘迫故如不終日也愼按儳焉如不終日卽孟子所謂出入無時莫知其鄕也俛焉日有孳孳可也儳焉如不終日不可也

善學者師逸而功倍又從而庸之不善學者師勞而功半又從而怨之

輔漢卿云顏子曰夫子循循然善誘人博我以文約我以禮欲罷不能旣竭吾才如有所立卓爾𨿽欲從之末由也己所謂又從而庸之也公孫丑曰道若登天然似不可幾及也何不使彼爲可幾及而日孳孳也所謂又從而怨之也

旦明

古文晨字作旦從日出地上一地也日出一上爲旦日入一下爲��古昏字也故旦明卽辰明辰又借作神也今隴蜀呼辰與神同音蓋古音也

圜丘方澤

宋陳襄郊儀云祀必以冬至日者以陽復也故宮用夾鐘於震之宮以帝出乎震也而謂圜鐘者取其形以象天也祭必以夏至日者以陰萌也故宮用林鐘於坤之宮以萬物致養乎坤也而謂函鐘取其容以象地也

淸明在躬志气如神有物將至其兆必先

此與禮記孔子閒居文同有物禮記作耆欲其兆禮作有開朱子曰耆下曰亦似有開上門亦似兆若說耆欲則非美意則此文當以家語爲正也

水澤腹堅【月令十二月候】東風解凍【月令正月候】

七十二候終於水堅始於凍解皆水也一歳之運其可知也始於水終於水天地一元之運其可知也故曰水含太一之中精五行之始也浮天而載地

文王之爲世子【止】文王之爲世子也

教世子【止】養世子不可不愼也

衛孔悝之鼎銘曰【止】此衛孔悝之鼎銘也

子貢見師乙而問焉【止】子貢問樂

古書傳例題標於篇首又結於篇終觀汲冡周書可見賈誼治安策陳三表五餌其序三表三端末皆綴以一表二字至韓退之栁宗元猶有此體六經中禮記爲多若文王世子篇首此曰文王之世子終之曰文王之爲世子也結之若曰文王之爲世子其事如上文所云也又始之教世子三字發其端終之曰養世子不可不愼也摠其義也衛孔悝鼎銘及子貢問樂皆同此義宋儒不達妄爲之解石梁王氏云文王之爲世子也七字衍文教世子三字衍文金華邵氏云手舞足蹈樂之至於此有非歌之所能盡者矣故終之以子貢問樂其言似瞇目而道黑白哉異哉嗟乎不能達古文之文而能達古人之義者鮮矣是以貴屬辭也

茘挺生

鄭曰茘挺馬薤也【此說非也】易通卦驗圖曰茘挺不出則其國多火災說文曰茘似蒲而小根可爲刷蔡雍髙誘皆云茘以挺出然則鄭而以茘挺爲名者亦誤之甚矣

明命鬼神以爲黔首則

黔首共飲食莫之知也【內經】

李斯刻石頌秦曰黔首康定太史公因此語遂於秦紀謂秦更民曰黔首朱子注孟子亦曰周言黎民秦言黔首蓋因太史公之語也然祭統內經實先秦世黔首之稱古矣恐不自秦也

然則何以三年也曰加隆焉爾也焉使倍之故再期也由九月以下何也曰焉使弗及也

焉使倍之焉使弗及倒字法也若後人則云使倍之焉使弗及也焉左氏傳云魯故之以今人則云以魯之故也此古今文體之殊

其日甲乙其日丙丁其日戊巳其日庚辛其日壬癸禮月令春其日甲乙以日行東陸也夏其日丙丁以日行南陸也秋其日庚辛以日行西陸也冬其日壬癸以日行北陸也中央其日戊巳以土旺四季之下日行黃道黃土屬也至季夏謂之正旺日行牽牛之所起牛亦屬土此其義也

論語

無友不如己者

或問必擇勝爲友則勝己者必以我爲不如己而不吾友矣曰人之稟有薄厚也學有先後也不可槪以齊不可彊以躋而志趣則不可不髙進爲則不可不力也若有人焉志浮於稟學倍其功𨿽稍不如己固益友當近也何也可與共適道也若夫志不上達力也中畫𨿽或勝己固損友當逺也何也難與並爲仁也此固夫子言外意也論語載孔子他日之言曰譬如爲山未成一簣止吾止也譬如平地𨿽覆一簣進吾往也荀子載孔子之言曰如垤而進者吾與之如丘而止者吾已矣聖人豈以爲垤勝丘哉貴進而惡止也知斯說者知取友矣

觚不觚觚哉觚哉

古者獻以爵而酬以觚說文所謂鄕飲酒之爵也博古圖載其制云觚口容一爵足容二爵韓詩外傳所謂三升曰觚是也腹之四稜削之可以爲圓故史記云破觚而爲圓也足之四稜漢宮鳳闕效之以爲角文選云上觚稜而棲金雀也下爲四象禮所謂象觚也此所云觚皆酒器也後世以木簡謂之觚急就章所謂急就奇觚與眾異陸士衡文賦云或操觚而率爾是也孔子所嘆之觚則酒器而非木簡也何以知其然以觚爲簡起於秦漢以後孔子未嘗見之也又以勢言之酒觚可削而圓木簡不可削而圓也木簡而規圓之豈不成趕面杖耶是以知孔子之嘆蓋酒器而非木簡也然則孔子何以嘆也曰古人制器必尙象以一觚言之上圓象天下方象地且又取其置頓之安穏焉春秋之世蓋已有破觚爲圓者矣徒取其於工之易鑄而不知失其象便於人之易持而不計其頓之危也孔子於獻酧之際見而嘆之其事𨿽小而輕變古制不師先王已有秦人開阡陌廢井田焚詩書尙法律之漸矣與春秋大復古而譏變法同一防歟

子貢曰我不欲人之加諸我也吾亦欲無加諸人吾我一也古人互用之於文取其便誦讀耳無二義也左傳云我張吾三軍而被吾甲兵彼則懼而協以謀我又曰我爲吾家又曰我食吾言莊子云吾喪我又曰吾無糧我無食

不圖爲樂之至於斯也

今之說曰不意舜之作樂至於如此若如其說則孔子之視舜劣而小之甚矣且孔子嘗曰樂則韶舞又曰韶盡美矣非不知韶也非不知舜也舜之大聖其樂盡美固其所也而曰不意非小之乎譬今有二士一有文名一素無積學有聞而登髙科聞者以爲固其所也素無積學而登髙科人必曰不意至於如此也使舜而非聖則曰不意作樂至此盛可也其說病甚矣按古注相傳謂不意齊之作樂至此耳蓋舜爲君夔典樂則其盛宜也君非舜工非夔而忽見於齊廷詫齊也非詫舜也此一說也或曰齊之田氏乃舜裔舜以揖遜有天下而田恆乃弒其君故孔子聞韶而嘆曰不意盛徳之後而乃篡弒乎有所感也此又一說也

可與適道未可與立

後漢書引此注曰立謂立事立功逸尙書云立事立功可以永年

去喪無所不佩

王逸曰行淸潔者佩芳徳光明者佩玉能解結者佩觿能決疑者佩玦故孔子無所不佩也

賜不受命而貨殖焉

說文殖脂膏久也考工記凡暱之類不能方注脂膏敗防防黏也疏今人頭髮有脂膏者謂之防毛詩予發曲局注防也則殖與防通用貨殖謂蓋藏積而不用如脂膏久而致殖也今以興生射利者爲殖蓋借用字耳後世遂以殖訓生非也尙書曰弗殖貨利訓之爲生特不然矣韓文公李郱墓志家無防財或作臘財皆用此義今人不知妄作積財淺矣

陳恆弒其君請討之

朱子集注引胡氏曰仲尼此舉先發後聞可也黃氏東發曰沐浴而朝告於哀公君臣之義盡矣責以先發後聞是以仲尼爲未足也

愼按孔子時已致仕家無藏甲身非主兵何所爲發必欲先發是非司冦而擅殺也聚眾則逋逃主也獨往則刺客靡也二者無一可焉而曰先發後聞謬矣此在論語注第一礙而不通者人知之而不敢非是敢於非聖人而不敢於議宋儒也卽有疑者亦謂胡氏之失耳詳考胡氏此言見於春秋宋公陳侯蔡人衛人伐鄭之傳引孔子此事而繼之曰鄰有弒逆聲罪致討𨿽先發後聞可也蓋指宋陳三國之君移兵以討州吁爲言而非謂孔子也朱子引之增仲尼此舉四字不惟上誣孔子亦下誣胡氏矣此於道理所系甚重故特考究其原而論之若可以先發孔子當先爲之不待後人之紛紛也

史魚

史魚以屍諫衛靈公虞世南夢進讜言於唐太宗忠臣之奇節史冊之異聞也

魯衛之政兄弟也

司馬遷曰此爲衛出公魯哀公發也

晉文公譎而不正齊桓公正而不譎

鄭陽曰此孔子爲哀姜發也

性相近也習相逺也

後漢杜密傳引此言云云言耆惡之本同而遷染之塗異也

亞飯幹適楚

白虎通徳論曰王平居中央制禦四國平旦食少陽之始也晝食太陽之始也脯食少陰之始也暮食太陰之始也

孟子

轉附朝儛

二邑名朝音朝夕之朝齊有朝儛衛有朝歌皆以俗好嬉遊名其地淳於髠云綿駒處於髙唐而齊右善歌豈卽此地與

聖賢之君六七作

朱子注云由湯至於武丁中間太甲太戊祖乙盤庚愼按尙書無逸稱殷之賢君曰其在太戊其在髙宗其在祖甲又總之曰自殷王中宗及髙宗及祖甲及我周文王玆四人迪哲以祖甲與中宗髙宗並稱而不言太甲則祖甲並美二宗而賢於太甲明矣以祖甲與周文王而並言則其賢益明矣朱子稱殷之賢君獨不及祖甲何哉予詳考而思司馬遷作史記未見古文尙書乃取國語帝甲亂之一語而衍之曰祖甲淫亂孔安國注尙書遂以祖甲爲太甲甚矣安國之愚也不信經而信史不信周公而信司馬遷卽使祖甲爲太甲無逸之書何以置祖甲於中宗髙宗之後言之至再其序皆然周公不如此之顚倒也朱子不稱祖甲者蓋亦信史記及孔安國之過也王伯厚曰祖甲之賢與髙宗侔在殷亦當稱宗特以世數未及祧期而殷亡故不及崇宗號耳此說得之

夫志至焉气次焉故曰持其志無暴其气旣曰志至焉气次焉又曰持其志無暴其气者何也曰志壹則動气气壹則動志也

志之所在气必至焉故曰志至气次至者至到之至而非極至之至次者次捨之次而非次第之次也思冰而寒思火而熱此志自內至而气次焉之驗也驚而汗出哀而淚下此志自外至而气次焉之驗也以文觀之則曰至曰次似志甲而气乙也以气驗之豈志甲而气乙云乎公孫丑不達實以爲甲乙之差故復有問而孟子有志壹气壹之辧亦旣曉然矣今之說者猶以至次爲甲乙則公孫丑之問爲是而孟子之言虛矣

舜避堯之子【止】禹避舜之子

堯授舜舜授禹舜禹受堯舜天下非私也何有避之理受終於文祖受命於神宗天之歷數在爾躬見於尙書著於論語矣何至孟子乃有此論乎舜受堯之天下不以爲泰孟子旣言之矣如其不當受則顯辭於庭何必俟君薨而後避如其當受而僞爲遜避則如曹操司馬懿鬼蜮狐媚之術也而謂舜禹爲之乎且堯舜不以天下私其子恐以一人病天下也舜禹固私丹朱商均爲一人之私徳而忘天下之大計又豈聖人之心乎今日方避而明日偃然又來是何舉措乎至謂益避禹之子尢爲無稽禹未嘗禪於益孟子嘗曰唐虞禪夏后殷周繼矣何其言之自相戾乎孟子於武成取二三策善觀孟子者例是可也荀子云孟子略法先王而不知其統此類之謂乎

桃應問曰舜爲天子臯陶爲士瞽瞍殺人則如之何問有所不必答不答是也答之非也不答可也兩兒論日孔子不答其事有無不可知傳之者正以見聖人存而不論也孟子於桃應之問不答可也必再三言之愈起後人之議是不若不答之爲愈也予又思爲之說曰人之殺人者𨿽其凶悖然亦必有由非有犯之則有求而不得也瞽瞍旣爲天子父尊之至誰則犯之以天下養何求不得而殺人耶使瞽瞍而獸也猘犬也醉象也則不可馴獸而少有知則梁鴦之虎可媚也況亦人類乎卽使其果殺人則議貴之辟在臣下且然烏有天子之父一犯法而遽拘於狴犴親伏歐刀乎卽使臯陶果執之舜果逃也則大寶將安歸士師將何以自解於天下乎桃應之言果如小兒之辧惜乎孟子不能如孔子之不應也或曰此非孟子之言蓋法家者流勦入之以尊其說觀者不知擇焉亦自陷於詖放矣

不屑之教誨

屑蘇骨切勞也謂不勞力之教也今注屑潔也非此屑解爲潔則不屑不潔又何解

國語

天根見而水涸

唐一行歷引周書時訓曰天根朝覿爰始收潦國語之文本周書也

杜伯射王於鄗

注引周春秋其文不悉按顏之推寃魂志亦引周春秋頗詳文又奇瑋令補載之周杜國之伯名爲恆爲周大夫宣王之妾曰女鳩欲通之杜伯不可女鳩訴之宣王曰恆竊與妾交宣王信之囚杜伯於焦其友左儒爭之王不許曰汝別君而異友也儒曰君道友逆則順君以誅友友道君逆則師友以違君王怒曰易而言則生不易而言則死儒曰士不枉義以從死不易言以求生臣能明君之過以正杜伯之無罪九諫而王不聽王使薛甫與司工錡殺杜伯左儒死之杜伯旣死卽爲人見王曰恆之罪何哉召祝而以杜伯語告之祝曰始殺杜伯誰與王謀之王曰司工錡也祝曰何不殺錡以謝之宣王乃殺錡使祝以謝杜伯杜伯猶爲人而至曰臣何罪之有宣王告皇甫曰祝也與我謀而殺人吾所殺者又皆爲人而見柰何皇甫曰殺祝以兼謝焉又無益也皆爲人而至祝亦曰我焉知之柰何以爲罪而殺臣也後三年遊於圃田從人滿野日中杜伯乘白馬素衣司工錡爲左祝爲右朱衣朱冠超於道左執朱弓朱矢射宣王中心折脊伏於弓矢而死

使海於有蔽渠弭於有渚環山於有牢【國語管子同】

賈侍中云有蔽言可依蔽也渠弭禆海也尹知章管子注曰使海於有蔽或遇水災教令泄於海使有蔽盡也渠弭於有渚教之穿渠弭亙於河渚也環山於有牢教之立國城必依山以爲綱紀而有牢固按尹說比賈有發明宜表出之

史記

九鼎入秦

昭襄之世旣書九鼎入秦矣始皇二十八年曷又書使千人沒泗水周鼎不獲乎吁此太史公深意也秦有並吞天下之心非得鼎無以自解於天下九鼎入秦之說虛言以欺天下也秦史蒙書以欺後世也太史公從其文而不攺又於始皇紀言鼎沒泗水以見其妄鼎果在秦曷爲人入水以求之乎又於辛垣平傳言九鼎淪於泗其事益白矣然則鼎曷能沒於泗舒雅云威烈王時九鼎震之者淪之兆也旣震矣曷爲不能沒哉宋太丘社亡自亡也社能自亡鼎之自沒亦理也且秦之金人十二靈爽劣矣魏人徙之則潸然下泣況神禹之鼎乎龍泉之劍入平津湛盧之劍去楚國彼固非鼎匹也神物義不污秦明矣宋子虛曰事有若實而妄者秦得周鼎也有若誣而實者鼎入泗水也楊子曰予觀關侯上玉璽牋云璽潛漢水伏於淵泉暉景燭曜靈光徹天嘆曰璽者楚璞秦刻爾何光怪若是況夫鼎者鬭苞著之乾象羲文垂之易卦剏於禹歷三聖之神聖乎酈道元曰東周顯王四十二年九鼎淪沒淵泗秦始皇時見於斯水始皇大喜使數千人沒水求之系而行未出龍齒斷其系故語曰稱樂太早絕鼎系此則孟浪之談予無取焉

楚王戊與吳王濞通謀申公白生諫不聽乃胥靡之衣之頳衣使使杵臼雅舂於市

宋祈曰相雅皆助樂者此雅謂舂而雅歌以相舂也以雅相舂以詩禮發冡以論語文姦儒之辱經甚矣

王吉曰延及儒生述舊禮王制驅一世之民濟之仁壽之域

濟今俗本作躋非吉本傳亦作濟顏氏注域界也若是躋字合注登陟之義域平履之區非有崇髙之意何故以登陟之文舒子史纂曰未濟則民在夭橫之鄕旣濟則民履仁壽之域濟字之義爲長而世俗作躋莫知其故

幹稱蜚龍鴻漸於般裴龍駒注雲般水涯堆也

所引易文今文般作磐水涯堆之訓爲是今易解作太石鴻固不棲石也因磐字從石而誤其說耳經書所以貴古文也

雜

方馬埋輪未足恃也【孫武子】

舊注方馬練馬也埋輪恃不動也此言專難不如權巧今按方馬如方舟之方絆馬足不使行如兀術用拐子馬也埋輪不動不過以金柅軔車非眞埋之行師而方馬埋輪猶作樂者膠柱鼓瑟也故曰専難不如權巧

栁下惠吏於魯三黜而不去人謂之曰子未可以去乎下惠曰苟與人之異何所往而不黜乎猶且黜乎寧於故國耳【韓非子】

此與論語所載同一事也論語所載衍而明韓非所載簡而峭朱子言刻薄人善作文字信然

橘逾淮而北爲枳鸜鵒不逾濟貉逾汶則死此地气然也【周禮及列子湯問篇】

鄭曰汶水在魯城北先儒相因以爲魯之汶水皆大誤也按史記汶與防同武巾切謂汶江也山海經云大江出汶山郭云東南繞蜀郡東北繞巴東江夏至廣陵入海韓詩外傳云江出汶山其始也足以濫觴楚詞云隱汶山以淸江固可明矣且周禮及列子通言水土性異則遷移有傷故舉四瀆以言之按今之汶水濶不逾數十里源不過二百里掲厲皆渡斯須往還豈狐貉暫遊生死頓隔乎說文云貉狐類也皆生長丘陵旱地今江邊人云狐不渡江是明逾越大水則傷本性遂致死也此說余聞之唐殷敬順云按汶古岷字晉王羲之書遊目汶嶺尙不攺古今蜀有汶川縣卽岷江發源處因水名之而俗呼作問川字學不明地理亦謬豈有蜀川而可冒魯汶乎無惑乎王莽呼圁陰爲圓陰也

救日蝕太子墮井則止【白虎通】

此禮之逸文見於白虎通及晉書孔坦傳所引者予以爲漢之戇儒枉死叔孫通輩所傅防也太子有傅母有師有保井有幕有幹有闌楯焉有太子而墮井者乎

丹鉛續錄卷一﹤子部﹐雜家類﹐雜考之屬﹐丹鉛余錄__續錄﹥

欽定四庫全書

丹鉛續錄卷二

明楊愼撰經說

易字說

說文引祕書說云日月爲易象陰陽也參同契之說亦與此同羅泌云日月爲易而文正爲勿勿者月彩之散者也故曰散於日下則爲易散於日上則爲曶相對爲明對而虧爲昒易者朔也所謂朔易也曶者晦也明者望也昒者望而食者也是故西曰昒谷明都在東南而朔易二郡俱著於北此皆羅泌之說也愼案昒卽昧字史記昧爽作昒爽莊子云冉求問於仲尼曰昔吾昭然而今昒然何也曰昔之昭然神者先受之今之昒然且爲不神者求也是昒卽昧之證也古字暘谷作昜谷昧谷作昒谷昜取日中於地而月彩沈也後世字從日爲暘是有二日也

三易

周禮太卜掌三易之法幹令升注雲天地定位山澤通气雷風相薄水火不相射此小成之易也帝出乎震齊乎巽相見乎離致役乎坤說言乎兌戰乎乾勞乎坎成言乎艮此連山之易也初幹初奭初艮初兌初犖初離初釐初巽此歸藏之易也小成者伏羲之易也而文王因之連山者列山氏之書也而夏人因之歸藏軒轅氏之書也而商人因之夏得人統故歳首建寅而卦首艮商得地統故歳首建丑而卦首坤周得天統故歳首建子而卦首幹伏羲之易小成爲先天神農之易中成爲中天黃帝之易大成爲後天予案邵康節之易先天後天其源出於此今之讀易者知有先天後天而不知有中天讀尙書者知有古文今文而不知有中文可乎【中文尙書見後漢書】

卦爻名義

易者廬之名守宮是矣【守宮卽蜥蜴也與龍通气故可禱雨與蚪同形故能嘔雹】身色無恆日十二變是則易者取其變也彖者茅犀之名豨神是矣【彖亦曰茅犀狀如犀而小角善知吉凶交廣有之土人名曰豬神】犀形獨角知幾知祥是則彖者取於幾也象大荒之獸也人希見生象也案其圖以想其形名之曰像故其爲字從人於象也孔穎達曰卦者掛也掛之於壁也蓋懸物之杙也木經云爻者交疏之窻也其字象窻形今之象眼窻也所取於爻者義取於旁通所取於卦者懸有小大也

卦字解

孔穎達曰卦者掛也掛之於壁也蓋懸物之杙也諸儒皆用其說無有他解予以爲非杙則可卦於壁易卦豈可卦於壁乎卦者圭也古者造律制量六十四黍爲一圭則六十四象摠名爲卦可也應劭曰圭者自然之形陰陽之始卦者亦自然之形陰陽之象其爲字也從卜爲義從圭爲聲亦兼義也古文圭亦音卦今掛字從手爲義從圭爲聲則圭卽音卦可證矣【卦古文圭字爻古字象交形】

易重一斤

十黍爲絫十絫爲銖八銖爲錙二十四銖爲兩十六兩爲一斤一斤凡三百八十四銖或問程子曰易重幾何程子曰易重一斤蓋言易有三百八十四爻也漢志注二篇之策陰陽變動之象十六兩者四時乘四方之象程子之言蓋出於此

太極兩儀

京房易傳云易有太極是生兩儀兩儀生四象四象生八卦固非今日有太極而明日方有兩儀後日而乃有四象八卦也又非今日有兩儀而太極遁明日有四象而兩儀亡後日有八卦而四象隱也太極在天地之先而不爲先在天地之後而不爲後此說精明可以補注疏之遺

噬嗑解

易噬嗑九四噬幹胏得金矢王弼注金剛也矢直也程子傳云金取剛矢取直以九四陽徳也朱子本義乃引周禮古之訟者先入鈞金束矢而後聽之黃東發云周禮出於王莽之世未必盡皆周公之制若先取其金而後聽其訟周興來俊臣之所不爲況成周之世哉蓋劉歆逢王莽之惡爲聚財之囮旋激天下之亂而不果施行又可以誣聖經乎其說卓而正矣愼案淮南子齊桓公將欲徵伐甲兵不足乃令輕罪者贖以金刀訟不勝者出一束箭百姓皆悅乃矯箭爲矢鑄金而爲刃遂霸天下歆之附防周禮實本於此愼又以爲此說乃六國陰謀托之齊桓今觀管仲內政何等防模決不爲此也嗚呼歆旣誣聖經以欺一時而餘禍猶及後世使大儒如朱子猶售其欺學術害人慘於洪水猛獸信哉

晉音齊

孟喜易晉作齊陸徳明云齊子西切義同蓋音躋躋亦晉也故知義同春秋齊師遷紀郱鄑郚鄑子移反文選髙犒晉師注引呂氏春秋秦將伐鄭賈人髙遇之乃矯鄭伯之命以勞之曰寡君使丙也術也視也於邊候防之道也迷惑入大國之地再拜受之髙誘曰防國名也案防鄑同字從邑爲是從日傳寫誤也古但作晉而音子西反與易春秋合

虞娯同

易憂虞之象也虞與憂對蓋言樂也孟子驩虞如也魏相傳君安虞而民和睦匡衡傳未有遊虞弋射之宴字又作豫易曰豫樂也孟子一遊一豫楊雄傳反五帝之虞注虞與豫同或借作譽左氏傳季氏有嘉樹韓宣子譽之服防注豫譽同遊其下也

穴井

易井卦朱子解云井者穴地出水之處不曰鑿井而曰穴地何也案中山經云帝囷山有井焉名天井孫子兵法云地陷曰天井穴地出水蓋此類耳穴地之井天所爲也鑿地之井人所爲也先天上古穴井後天中古鑿井也

性情

萬漚起而復破水之性未嘗忘也萬燈明而復滅火之性未嘗亡也漚燈情也水火性也情與性魄與魂也

魂魄

易曰精气爲物遊魂爲變精爲魄气爲魂二者旣合然後有物及其散也則魂遊而爲神魄散而爲鬼矣子產有言物生始化曰魄旣生魄陽曰魂孔子曰气也者神之盛也魄也者鬼之盛也鄭氏注曰噓吸出入者气也耳目之精明者爲魄气則魂之謂也淮南子曰天气爲魂地气爲魄髙誘注曰魂人陽神也魄人陰神也魂魄性情也約情合性爲聖人載營魄勿滑而魄爲仙人故曰輕淸者魄從魂升重濁者魂從魄降升魂爲貴防魄爲賤靈魂爲賢厲魄爲愚輕魂爲明重魄爲暗揚魂爲羽鈍魄爲毛眾人以魄攝魂聖人以魂運魄蓋魄之藏魂拘之魂之遊魄囚之魂晝屬目魄夜屬肝寓目能見捨肝能夢故魂能知來魄能藏往

貍首

禮記天子之射以貍首爲節注貍首詩篇名其辭亡案大戴禮載其辭云今日太射四正具舉大夫君子凡以庶士小大莫處禦於君所以燕以射則燕則譽質防旣設執旌旣載於侯旣抗中獲旣置弓旣平張四侯具良決拾有常旣順乃讓乃揖乃讓乃躋其堂乃節其行旣志乃張射夫命射射者之聲禦車之旌旣獲卒莫嗟爾寧侯爲爾不朝於王所故亢而射汝彊食食爾曽孫侯氏百福由此觀之貍首之詩元未亡也

常棣之華

毛詩常棣之華鄂不韡韡鄂花苞也今文作蕚不花蒂也今文作跗詩疏雲華下有蕚蕚下有跗華蕚相承覆故得韡韡而光明也由花以覆蕚蕚以承華華蕚相覆而光明猶兄弟相順而榮顯唐明皇宴防兄弟之處樓名曰花蕚相輝唐詩有紅蕚靑跗之句皆用此義至宋人解之乃云鄂然而外見豈不韡韡乎非惟不知詩亦不識字矣漢儒地下有靈豈不失笑

花足曰蕚

或問花蒂何以曰跗曰蒂者花足也故其字從足束晢補亡詩白華素足亦指花蒂爲足也字從音吁與華字不同今作韡非韡從韋爲義從華爲聲古者聨墻之履曰韡今俗作靴字從爲義從韋爲聲艸木下垂也非精於六書者不能別此也

平王之孫

詩平王之孫齊侯之子平王非周平王齊侯非姜氏之後也猶書稱寧王格王易稱康侯禮曰寧侯之類也汲冡周書云明王奉法以明幽幽王奉幽以廢法國語曰興王賞諫臣逸王罰之其稱謂皆類後世之諡耳

儀禮逸經

一統志載劉有年沅州人洪武中爲監察禦史永樂中上儀禮逸經十有八篇若然則儀禮之亡者全矣不知有年何從得之意者聖經在世如日月終不可掩耶然當時廟堂諸公不聞有表章傳布之請今求內閣亦不見其書出非其時亦此書之不幸今之大言動笑漢唐漢唐求逸書賞之以官購之以金焉有見此奇書而付之漠然者乎噫

孚尹

記聘義說玊云孚尹旁達信也鄭注孚一作姇尹讀爲竹箭有筠之筠蓋謂玉之滑澤如女膚致密如筠膜也陳澔云孚正也尹亦正也案爾雅尹正也邢昺謂爾雅之作多解詩此所謂尹正也以解赫赫師尹則合若借以解孚尹何異指白石以爲羊捉黃牛而作馬乎甚矣陳澔之不通文理也

條狼氏

劉歆逢王莽之惡欲以威刼羣臣遂僞作周禮云誓大夫曰鞭附於條狼氏夫刑不上大夫焉有周公制禮鞭撻大夫者乎此漢唐以下之所不爲而謂周公爲之乎歆其可勝誅乎

五祀

禮記月令冬祀行淮南時則訓冬祀井太數曰冬爲井白虎通曰春祭戶夏祭竈秋祭門冬祭井六月祭中霤戶以羊竈以雉中霤以豚門以犬井以豕唐月令冬祀井而不祀行愚案井卽行也蓋行井間道也古者八家同井由家而至井井有八道八家所行也故井之爲字有八角井甃亦八角祭井卽祭行也月令與時訓互言之非有異也

八士考

周有八士馬融以爲成王時人劉向以爲宣王時人他無所考汲冡周書克殷解乃命南宮忽振鹿臺之財乃命南宮百達史佚遷九鼎三巫疑南宮忽卽仲忽南宮百達卽伯達也尙書有南宮括疑卽伯適也則八士者南宮氏也以爲成王時人近之尙書南宮之姓與汲冡書南宮之姓合伯達伯適與仲忽之名又合似是無疑聊筆之以諗博古者

孟子注

孟子注疏非禮之禮注云陳質娶妻而長拜之西子不潔注云西施越之美女過市欲見者先輸金錢一文此二事不見於他書若質者古今畏內之最也西施事尢可笑亦後世揺錢樹之比乎

楚學奇衺

有爲神農之言許行自楚之滕傅休奕云楚去中國逺戰國之世奇衺之學案尸子云神農氏夫負妻戴以治天下堯曰朕之比神農猶昏之仰旦也漢志注尸子楚人蓋與許行後先故其言如此易曰神農氏作通變不倦神化宜民焉有夫負妻戴之理哉

宿諾宿問

子路無宿諾宰我無宿問【大戴禮宰我云小子無宿問】

先鄭後鄭

注疏家所稱先鄭者鄭眾也後鄭者鄭也觀周禮之注則先鄭與後鄭十異其五劉向治春秋主公羊劉歆主左氏故有父子異同之論由是觀之漢人說經𨿽天親父子不苟同也孔子以一貫傳道而曽子以忠恕說一貫曽子受業孔子作大學而子思受業曽子作中庸由是觀之聖賢師弟子亦不茍同也今之學者吾惑之摭拾宋人之緒言不究古昔之妙論盡掃百家而歸之宋人又盡掃宋人而歸之朱子謂之曰因陋就簡則有之博學詳說則未也噫古人之不同者同而異今人之茍同者盡乃異棄同而異者以可濟否五味適宜盡乃棄者以水濟水誰能食之噫曽子子思吾不得而見之矣安得二鄭二劉而與之論經術哉

近思錄

朱子作近思錄黃勉齋云此書首言太極非近思乃逺思也勉齋此言固朱子之忠臣也

朱子自言傳注

朱子自言平生傳注大學中庸論語所得爲多易與詩所得僅如雞肋蓋不備於易本義與詩傳也今世乃防防然一不敢議豈朱子所望於後賢之心乎

朱子忿懥

朱子嘗云某气質有病多在忿懥又云某之質失之暴悍又云不得已有言則衝口而出必至於傷事而後已此亦太陽之餘證也愼案朱子平日與人論辧多奮發直前而乏和平委曲此不失爲剛毅至於聞呂子約之死嘆曰子約竟賫了許多鶻突道理去矣聞陸象山死哭之良久曰可惜死了告子夫評品切劘在朋友平日則可至聞其死亡不加惋惜而以譏訕何邪孔子於仲由嘗曰若由也不得其死然戒之也至聞其死則嘆曰天祝予朱子學孔子此處太相背矣

希夷易圖

陳希夷曰易學意言象數四者不可闕一其理具見於聖人之經不煩文字解說止有一圖謂先天方圓圖也以寓陰陽消長之說與卦之生變圖亦非創意以作孔子系辭述之明矣又作易龍圖序曰龍圖者天散而示之伏羲合而用之仲尼黙而形之希夷以授穆伯長伯長以授李挺之挺之卽邵康節師也挺之謂邵雍曰科舉外有義理之學義理外有物理之學物理外有性命之學雍悉傳之作後天圖見於邵伯溫之序朱子因其出於希夷而諱之殆掩耳盜鈴也後作周易啟指孔子系辭傳天地定位曰此先天之學帝出乎震一節曰此後天之學數往者順一節曰直解圖意廋辭誤人似說易元有此圖矣蓋康節因孔子易傳難明因希夷之圖又作後天圖以示人如周子因孔子易有太極一句而作太極圖今便謂先有太極圖而後有易傳可乎如詩集傳有七月流火圖便謂先有此圖而後作七月詩可乎今程文及舉業有用先天後天及橫圖圓圖直解圖意字於破題者皆不通古今者也茅塞一世惑千古莫此爲甚士不知此何以謂之明經罰飲墨水一石可也

易圖考證

胡一桂云宋一代之易學希夷先天一圖開象數之門至邵子經世書而碩大光明周子太極一圖洪理義之門至程子易傳而浩博肆愚觀此言易圖先天始於希夷而後天續於康節朱子所以不明言者非爲康節直以希夷恐後人議其流於神仙也藏頭露尾亦何益哉

丹鉛續錄卷二

欽定四庫全書

丹鉛續錄卷三

明楊愼撰考證

陰符經

陰符經非黃帝書蓋出後漢末唐人文章引用者惟吳武陵上韓舍人行軍書有禽之制在气一語梁肅受命寶賦有天人合發區宇樂推一語馮用之機論權論兩引之此外絕無及之者

老子述而不作

楊山云述而不作信而好古竊比於我老彭老老子也老子五千言以自然爲宗謂之不作可也朱子曰某亦疑此語只以曽子問中言禮數段証之卽述而不作信而好古皆可見聃周之史官掌國之典籍三皇五帝之書如五千言亦或古有是語而老子傳之未可知也蓋列子引皇帝書卽老子谷神不死章也此說見朱子大全答汪尙書書愼案佛經三教論曰五千文者容成所說老爲尹談蓋述而不作也又案莊子引容成氏曰除日無歳無外無內則容成氏固有書矣老子述而不作此其明證

滕王

杜工部有滕王亭詩王建詩搨得滕王蛺蝶圖皆稱滕王湛然非元嬰也王勃記滕王閣則是元嬰耳

四載

羅泌四載說云許叔重注淮南子雲水宜舟陸宜車沙地宜肆泥地宜楯孔安國雲水舟陸車泥楯山樏而夏本紀云泥乘橇山乘檋橇尸子作蕝祖芮切檋音鞠河渠書雲山卽橋溝洫志雲山卽拘諸儒皆以檋爲邱遙切此意言之音橇爲蕝爾案說文四載水舟陸車無可異者惟山乘樏澤乘防爲不同尸子云行塗以楯行險以樶行山乘樏行沙乘軌樏與欙同力追切楯與防同勅倫切尸子之說蓋得其傳橇非防也宜音樶險所乘者檋與梮同卽樏也當讀如濟漯之漯其音作橋者殆梮之轉音如淳云橇以板置泥上通行檋以銕如錐頭長半寸施之履下以上山使不跌孟康謂木橇形如箕摘行泥上諸說不同如此然曰載曰乘則不應爲履與板矣輴軌樏橇是曰四載舟車常所乘宜不在四內也右羅氏本說如此予合前說再考諸家爲之云行塗以楯行險以樶行山乘樏行沙乘軌塗泥也楯卽輴也輁也檋也狀如長牀穿程前後著兩金而關軸焉其狀庳下而寛廣故行塗用之樶卽橇也如晉人登山屐今人之腳澁中用木故字從木上系用繩故字從毳下用銕釘之使不跌故行險用之樏卽欙與儀禮輁軸同制如今之登山轎以人拽繩爲牽【去聲】周禮所謂挽以任載器也故登山乘之軌車最使沙不能陷故行沙乘之行塗行險曰以行沙曰乘蓋有升車與徒步之別摠名之曰四載云

禹九州

禹貢奠髙山大川其九州之名以地名州而不以州分地蓋荊衡萬古不徙之山而河濟者萬古不泯之水也以故荊兗之名得附河濟荊衡而不減萬世而下求禹貢九州之域者皆可得而考也九州惟冀無所至者舉八州而界自見亦所以別帝都而大一統也九疇之皇極貢法之公田見於此矣揚不言南靑雍不言北則以其境接蠻狄提封叛服不常乎

三江味別

蘇子瞻志林有三江味別之說蔡傳深非之然以禹貢本文論之揚江言三江旣入而於經言江漢朝宗於海則同流而自爲道可知矣許敬宗謂濟入河洑地南出亦以味別以今揚子江心有南零北零之異則知其入而不合正不疑也古有五行之官水官得軄則能辧其性味潛而復出合而更分皆可辧之故師曠易牙兪兒張華王劭陸羽張文新劉白芻李季卿品天下之水性味不同蓋古水官之遺法豈獨爲口腹哉蘇子之說蓋本於此味別之說恐不可廢況蔡氏於後章之傳亦有性別鹹苦之說何獨怪蘇子哉

味別

又考郭緣生述徵記緣生於河上遇一書生問之曰何知濟與河上源不異物之不同猶鈆錫也比濟旣入於河性與河別不能合混滲漉入地洑行而溢爲滎爾今之歷下發地悉是流水濟所過也東阿之井正濟所溢故今阿膠上濁住吐下膈疏痰正以性趨下淸而且重故治淤濁逆上之屙譬如油之與水固不同情九夏之辰冷熱之風亦各爲隊豈必謂無水過水哉涇渭分曹南北異零此理不少鄭樵謂山過山則分水過水則合世無山過山水過水之理謂漢入於江其文止此有脫文沇入於河其文亦止於此而溢爲滎之上當更有導沇水數句說經不通不以爲脫必以爲誤此書生之竺疾也愼嘗辟其說雲山過山則分𨿽分而性不分如羅浮二碣以風雨而合離蓬萊兩山隨波濤而上下中記云名山有孔竅相通是也水過水則合𨿽合而性不合沈括雲水以漳名者從水於章章者別也文也謂兩物相合有文章可別也淸漳濁漳合於上黨當陽者沮漳合流也灨上者章貢合流也鄣郡者西江合流也亳漳者漳渦合流也云夢者漳鄖合流也凡此數處皆淸濁合流色理如防蝀又數十里如璋璋者判合之器也白公問於孔子曰以水投水何如孔子曰淄澠之味易牙能知之斯固味別之說也蔡氏之譏蘇子亦過矣

水性

或問餘水味之說則詳矣水性之別何如曰班固司馬遷貨殖傳地理誌備矣論其極則庭州灞水金鐵皆漏【庭州灞水在大荒之外以金鐵承之皆漏惟角與瓠葉則否拘夷山中有流水亦如之】鄜延之川日夜脂流【卽延安石油也以爲煙墨松脂不及唐詩二郎山下雪紛紛石煙多於洛陽塵】弱水弱毛黒溪髕【南荒有黒溪水其水以塗水象至輙不去昆侖兒以塗身卽能乘象如家畜古所謂黑昆侖今之象奴也】悉唐制角畔怯腐手【見佛經】水性不同有如此者學所以貴博物也

呂梁碑

羅泌云嘗見漢劉耽所書呂梁碑字爲小篆而訛泐者過半其可讀者僅六十言碑中序虞舜之世云舜祖幕幕生窮蟬窮蟬生敬康敬康生喬牛喬牛生瞽叟瞽叟產舜質之史記蓋同而不言出自黃帝此可以洗二女同姓尊卑爲婚之疑矣又他碑所載后稷生臺蠒臺蠒生叔均叔均而下數世始至不窋不窋下傳季歷猶十有七世而太史公作周紀拘於國語十有五王之說乃合二人爲一人又刪縮數人以合十五之數不知國語之說十五王皆指其賢而有聞者非謂后稷至武王千餘年而止十五世也太史公亦迂哉

汲冡文誣

汲冡璅語其文極古然多誣而不信如謂舜囚堯太甲殺伊尹又謂伊尹與桀妃妹喜交其誣若此小人造言不起自戰國之世伊尹在相位日被其黜僇者爲之也然則何以知之曰其文不類戰國

夔鐘

夔州府近掘地得一鐘形如戽斗匾而長一靣凸爲十八乳一陰一陽摠爲九乳古詩春鐘九乳鳴疑此鐘應春宮律也一靣古篆七十餘字人不能識惟夔字可辧水經注云夔鄕觀此可信云

化益

世本云化益作井宋衷曰化益伯益也荀子成相篇傳禹平天下躬親爲民行勞苦得益臯陶橫革直成爲輔呂氏春秋云得陶化益眞成橫革之交五人佐禹化益卽伯益眞成卽直成也

臯夔讀何書

王安石與公卿爭新法曰君輩坐不讀書耳趙閱道折之曰臯夔稷契所讀何書此言未足以折安石臯夔豈不學者耶若折之曰相公誤矣共工驩兜孔光張禹豈不讀書耶則能折其口而理亦協矣

李白

李白生於彰明縣之靑蓮鄕其詩云靑蓮居士謫仙人是也讀書於匡山匡山亦在彰明杜工部寄李太白詩所謂匡山讀書處頭白好歸來是也晏元獻公類要引此詩今人不知乃攺匡爲匡廬山且太白在廬山亦是寓居何得言歸來乎又考太白全集如悲淸秋賦云余以鳥道計於故鄕兮不知去荊吳之幾千上安州裴長史書云見鄕人相如大誇云夢之事楚有七澤遂來觀焉淮南臥病寄蜀中趙徵君防云國門遙天外鄕路逺山隔朝憶相如臺夜夢子云宅觀此則太白爲蜀人無疑矣作史者稱隴西人蓋如王之太原張之淸河善乎劉知幾曰作史者爲人立傳其地皆取舊號施之於今爲王氏傳云瑯琊臨沂人爲李氏傳隴西成紀人欲求實錄不亦難乎且人無定所因地而化生於荊者言皆成楚居於晉者齒便成黃豈有世歷百年人更七葉而猶以本國爲是此鄕爲非則是孔父裏於平昌陰氏家於新野而系纂微子源承管仲乃爲齊宋之人非曰鄒魯之士求諸自古其義無聞知幾此言可謂確矣

李白墓志

範傳正作李太白墓志云白常欲一鳴驚人一飛衝天彼漸陸遷喬皆不能也及其謫退乃嘆曰千鈞之弩一發不中則當摧撞折牙而求息機安能效碌碌者蘇而復上哉用是脫屣軒冕釋羈韁鎖因肆性情大放於宇宙間意欲耗壯心而遣餘年此數語足以盡太白爲人劉全白有李翰林墓碣記云太白廣漢人性倜儻知縱橫術善賦詩才調逸邁往往興防屬詞恐古之善詩者亦不逮裴敬有李白墓碑曰白爲詩格髙防逺若在天上物外任華送李白之曹南序曰彼碌碌者徒見三河之遊倦百鎰之金盡乃議子於得失虧成之間曽不知才全者無虧成志全者無得失進與退於道徳乎何有以上諸文附見李白集古本有之今不傳矣全白指太白爲廣漢人蓋唐世彰明縣屬廣漢郡故獨舉郡爲稱耳

李白家世

李太白上裴長史書自敍云白家本金陵世爲古姓遭沮渠遜之難奔流寓家少長江漢見鄕人相如大誇云夢之事云楚有七澤遂來觀焉又與逸人東巖子隱於岷山之陽巢居數年不迹城市廣漢太守聞而異之因舉二人有道並不起案此則唐書謂白爲隴西人唐之宗室謬也唐之先豈有金陵之籍哉少長江漢蜀之彰明以相如爲鄕人隱居在岷山舉有道於廣漢爲蜀人無疑

使者曰信

晉武帝炎報帖末云故遣信還南史晨起出陌頭屬與信防古者謂使者曰信眞誥云公至山下又遣一信見告謝宣城傳云荊州信去倚待陶隱居帖云明旦信還仍過取反虞永興帖云事以信人口具凡言信者皆謂使者也今之流俗遂以遣書饋物爲信故謂之書信而謂前人之語亦然謬矣王右軍十七帖有云往得其書信遂不取答謂昔嘗得其來書而信人竟不取回書耳而世俗遂誤讀往得其書信爲一句遂不取答爲一句誤矣古樂府云有信數寄書無信心相憶莫作瓶墜井一去無消息包佶詩去札頻逢信回帆早掛空此二詩尢可證

勿勿

黃伯思云右軍帖語有頓乏勿勿顏氏家訓云書翰多稱勿勿相承如此莫原其由或有妄言此忽忽之殘缺耳說文勿者州裏所建之旗蓋以聚民事故悤遽者稱勿勿僕謂顏氏以說文徵此字爲長而今世流俗又妄於勿勿中斜加一防謂爲怱字彌失眞矣案祭義云勿勿其欲饗之也注勿勿猶勉勉也慤愛之貌杜牧之詩浮生長勿勿是知勿勿出於祭義唐人詩中用之不特稱於書翰耳

勿勿匆匆

升庵子曰說文勿字解云州裏所建之旗蓋以聚民事故悤遽者稱勿勿又悤字解云多遽悤悤也是悤悤亦古語好古者但知勿勿而笑悤悤逐俗者又但知悤悤而駭勿勿皆謂非也是以學者貴博古而通今也

澤艸芒種

周禮澤艸所生種之芒種注者不知其解王氏農書云卽江南之架田也架田一名葑田以木縛架爲曲田系浮水靣以葑泥附木架上葑卽菇根也根最繁而善糾結以土泥著上刈去其蔓便可耕種江東淮南二處皆有之東坡請開杭之西湖狀謂水涸艸生漸成葑田是也其田隨水上下西東故南方有盜田然王氏謂葑田卽周禮之澤艸芒種未有據猶切疑之後讀郭璞江賦云播匪藝之芒種挺自然之嘉蔬賦江而云芒種嘉蔬又曰匪藝又曰自然非葑田而何哉周禮之說因此可解而李善五臣注江賦亦未及葑田之事也遂詳著之廣多聞而補周禮文選之注焉葑田滇南亦有之名曰海篺

葑田

郭璞江賦云標之以翠蘙泛之以遊菇播匪藝之芒種挺自然之嘉蔬鱗被菱荷攢布水蓏翹莖瀵蕋濯穎散裹隨風猗萎與波潭沲流光潛映景炎霞火此十二句皆指以葑田而言不然則隨風與波之句何所指乎景炎霞火卽海賦所謂陰火潛然也艸木之根汨泥與沙浮於水中過夜則生光管寧浮海附陰火之光彩是也蜀中江油江中有明柴取之入人家猶夜中放光亦此理爾格物未深者咸以爲怪矣

陰火革澤

易澤中有火革此亦實像也或云孔子未嘗浮海渡江何以知陰火潛然耶曰聖人之知豈待目見足踐乎楚王之萍防風之骼肅愼之矢罔象之形豈必見而後知也

阿堵

晉書云王衍口不言錢晨起見錢堆牀前曰阿堵近世不解此遂謂錢曰阿堵可笑晉人云阿堵猶唐人曰若个今曰這个也故殷浩防佛經曰理亦應在阿堵中晉書顧長康傳曰傳神正在阿堵中謝安謂桓公曰明公何用壁後置阿堵輩是也凡觀一代書須曉一代語觀一方書須通一方之言不爾不得也

寧馨

馨字晉人以爲語助辭王衍傳何物老嫗生此寧馨兒世說劉眞長語桓溫曰使君如馨地寧或鬭戰求勝王導與何次道語舉手指地曰正自爾馨王胡之雪中詣王螭持其臂螭撥其手曰冷如鬼手馨彊來捉人臂劉惔譏殷浩云田舍兒彊學人作爾馨語合此觀之其爲語辭了然唐劉禹錫詩幾人猛省得寧馨得晉人語意矣

世說誤字

古書轉刻轉謬蓋病於淺者妄攺耳如近日吳中刻世說右軍淸眞謂淸致而眞率也李太白用其語爲詩右軍本淸眞是其證也近乃妄攺作淸貴兼有諸人之差謂各得諸人之參差近乃妄攺差作美聲鳴轉急攺鳴作气義學攺作學義皆大失古人語意聊舉一二他不能盡

士防當作土防

左傳晉有士防士當作爲土土爲古杜字如詩言桑土而以陶唐氏豕韋氏禦龍氏爲土氏之宅後爲唐杜氏漢儒欲左傳之行乃推漢爲陶唐氏之後於土防復晉之下增六字云其處者爲劉氏蓋土防本於唐杜氏而劉氏又本於土防也若作士女之士上與唐杜下與劉氏何干涉哉

六麼

古之六博卽今骰子也晉謝艾傳梟者邀也六博得邀者勝是知梟卽骰子之麼也曲名有六麼序義取六博之采小說云緑腰又云錄要皆是妄說如謂律令爲雷邊迅鬼皆古之妄人撰說而文士或信之此亦道聽塗說也

巾幗

詩有頍者弁士冠禮注滕薛名蔮爲頍今未笄冠者著捲幘頍象之所生也後漢烏桓傳婦人著句決飾以金碧若中國之簂步揺輿服志夫人有紺繒幗古畫婦女有頭施紺幕者卽此制也諸葛孔明以巾幗遺司馬懿巾幗女子未笄之冠燕京名云髻蜀中名爲曇籠蓋笑其堅壁不出如閨女之匿藏也幗音與憒同古對切今音與國同非也

需頭

蔡邕獨斷載漢代章奏之式所謂需頭者蓋空其首一幅以俟詔防批答陳請之奏用之不需頭者申謝之奏用之楊萬里知筠州謝表云需章匄外退以其私便郡疏恩出於自擇需章字用獨斷語也晉人簡帖後空一幅仍書空著後以俟朋友之批答故謝安批子敬之帖尾合二事觀可見古人章奏尺牘之制

尙字平音

劉熙釋名曰尙書者何也尙上也言最在上摠領之也韋昭辧釋名云尙猶奉也百官言事當省案平處奉之故曰尙書也尙衣尙食亦然愼案春秋傳曰百官承事朝而不夕承事者言事而奉其文書也漢世官名尙書義實取此如淳漢書注曰主天子文書曰尙書如主壻曰尙主漢制娶天子女曰尙公主娶諸侯女曰承翁主則尙猶承也尙猶奉也韋昭之解上合左傳下協漢制比於劉熙依字音杜撰逺矣

六尙

周禮司防注計官之長若今尙書陸徳明音常今之官名亦然但尙書音常則尙衣尙食尙方皆宜用此音其義同也今皆音上不知何以分別如是

以手通指

何休公羊注以手通指曰揖謂揖以敬人以手通意也指意也又云以目通指曰瞚瞚與瞬同史云頤指气使亦是以頤通指也指與防同陸佃易爻觀我朶頤注云以頤通指曰朶劉敞漢書補注躡足附耳注以足通指曰躡

大破賊

謝安聞淝水之捷對奕客云小兒輩大破賊晉書云兒輩遂已破賊晉書所紀不及世說大字之勝

吞道元

吞人姓音他前切氏族書有吞景云晉有吞道元與天公牋者今類書引之攺吞作查蓋不知古有吞姓也書敍指南所引猶是吞字可以爲證

蜀取劉璋

漢昭烈於十六年冬從劉璋之迎而擊張魯是時孔明畱守荊州至明年乃自葭萌據涪法正之計昭烈亦彊忍從之若使孔明在舉措當不如此今以取劉璋爲孔明病蓋亦未之考也

馮京

余觀氏族言行錄載馮京之父名式京生而雋邁不羣式一日取其所誦書題其後曰將作監丞通判荊南軍府事馮京式旣退官十一年京舉進士第一爲將作監丞通判荊南如式之言時人謂式爲知子氏族錄宋人所編當得其實他傳馮商還妾事以爲京父考之此文京父未嘗爲商又不名商也小說不足信當依正史之傳可也

豨首

爾雅茢薽豕首呂氏春秋云豨首生而麥無葉神農本艸經云夏至之日豕首茱萸先生豕首圖經藥錄謂之天名精一名天蔓菁名精卽蔓精轉語也又名蟾蜍蘭今俗名豨薟是也又蟸實亦名豕首卽月令所謂茘挺也以冬至生與此同名異物

霸伯同

論語憲問篇注曰霸與伯同長也左傳成公二年齊國佐對晉人曰四王之王也樹徳而濟同欲焉五伯之霸也勤而撫之以役王命黃震曰天下之主謂之王諸侯之長謂之伯此指其定位而名也以徳方興而爲天下所歸則王【平聲】轉聲而爲王【去聲】王政不綱而諸侯之長自整率其諸侯則伯【入聲】轉聲而爲伯【去聲】皆有爲之稱也正音爲靜字轉聲爲動字以此証之左傳四王之王上如字下音旺五伯之霸上伯字入聲下霸字去聲王字無別體故同用王字伯字有霸字爲別體故上用伯下用霸左傳不惟文精用字亦不茍矣注疏未發明故特著之

盧澤

吳起雲夏桀之國盧澤在其北伊洛出其南注云盧睪地缺愼案北方謂水黒曰盧睪卽古臯字盧睪卽盧溝也溝與臯音相近桀都安邑盧溝正在其北盧睪盧龍皆北方水名又湛盧劍名言湛然如水黒也盧橘亦以色黒名之可以互證

唇齒

左傳唇亡齒寒蓋古諺也戰國策作唇掲齒寒掲與寒叶韻

問諸水濱

左傳屈完對管仲云君其問諸水濱杜預曰當時漢水未屬楚李善夷曰杜之注其爲謬哉且楚實殷之始封楚苦縣瀨鄕在漢水東北則漢水於西周之際豈未屬楚乎又詩云奮伐荊楚罙入其阻鄭注云罙入方城之阻也方城在今漢水北豈昭王時未屬楚乎屈完以齊桓所問之大不敢他對但請自問於水濱而人莫之知也漢水實屬楚也久矣

巧語少信

史記貨殖傳南楚好辭巧說少信諸家不解此句余謂有爲神農之言者許行自楚之滕莊周與惠子俱濠人宋玉作大小言賦又作神女髙唐賦韓詩外傳載孔子與子貢交辭於漂女皆南楚巧說少信之明證也

養以之福

漢酸棗令劉熙碑猗與明哲秉道之樞養以之福惟徳之隅左傳古本養以之福今本作養之以福非

變置社稷

孟子曰旱漧水溢則變置社稷解者不達謂遷其壇壝非也左傳曰共工氏有子曰句龍爲后土后土爲社有烈山氏之子曰柱爲稷自夏以土祀之周棄亦爲稷自商以來祀之祭法曰厲山氏之有天下也其子曰農能殖百谷夏之衰也周棄繼之故祀以爲稷共工氏之霸九州也其子曰后土能平九州故祀以爲社是言變置之事也尙書湯旣勝夏欲遷其社不可孔安國曰湯革命創制欲變置社稷而後世無及句龍者故不可而止陳后山談叢云句容有盜攺置社稷而盜止下邳多盜遷社稷於南山之上盜亦衰息皆不通古禮而妄爲者其盜之止亦偶然耳後山乃取而筆之書亦失考也

化治生民

書旅傳明王以徳義爲益器用爲貴所以化治生民疏云化治生民化世俗養下民也此言生民與宣公十二年左傳云分謗生民皆爲生活民也如書云生民保厥居孝經生民之本盡矣則言民生於世與化治生民之義異

墳墓字異

方言凡葬無墳者謂之墓有墳者謂之撫檀弓古者墓而不墳也邯鄲淳曹娥碑丘墓起墳蓋言丘其平墓而爲髙墳也後世以墳墓混爲一遂疑其重復攺爲立墓起墳非也曽見上虞謝狷齋爲予言此

蜀志遺事

孔子弟子商瞿世本作商瞿上文翁石室圖亦作商瞿上宋景文公作成都先賢贊以商瞿上爲蜀人考之路史及輿地紀瞿上城在雙流揚雄蜀本紀云黃帝娶於蜀山氏蜀山氏女茂州人也魚鳬津在影山縣彭祖生於此鄕以上三事並可入蜀志

丹鉛續錄卷三

欽定四庫全書

丹鉛續錄卷四

明楊愼撰辧字

張有論六書

張謙中復古編謂象形者文之純肇於此指事者文之加滋於此防意者字之純廣於此諧聲者字之加備於此假借者因其聲借其義轉注者轉其聲注其義文字之變化無窮矣

蜀姓

宋章定名賢氏族錄以韻分姓蜀姓在八齊韻音暌案說文葵中蠶名蜀又詩吉蠲爲饎蠲音圭漢書引詩云吉圭爲饎文翁石室圖七十二子名石作蜀其字蜀書爲蜀姓苑又作形異而音同今蜀以分爲二姓

嵗非古字

說文云步戍爲歳蓋秦以十月爲歳首故附防此說歳字亦秦所制也歳古作亗見薛氏欵識法帖及崔希裕略古篇

古嵗作亗

幹寶周禮注中气帀謂之歳朔气帀謂之年故古歳字作亗從一帀而倒之周一遭也

尊宗同音

古帝尊盧氏一作宗盧宗尊古通用故賈逵以宗盟爲尊盟谷梁以伯宗爲伯尊

宗升同音

儀禮注布八十縷爲一宗宗古之升字也案古音升作宗易彖傳曰天險不可升也與以剛中也葉是其證

由農字通

說文無由字韓詩內傳云東西耕曰從南北耕曰由呂氏春秋管子皆云堯使稷爲由載考錢譜神農幣文農作由乃知由與農通下與呂氏春秋管子韓詩義皆合矣

神荼

山海經云神荼鬰壘二神人主執惡鬼風俗通作鬰律陸法言集韻壘音律神荼者伸舒也鬰律者苑結也周代以荼爲舒夏后荼公子荼是也沈休文曰鬰壘者屈律也又爲王充云鬰壘防之類

靉霼字音

說文引詩僾而不見李登聲類云僾音倚僾俙彷佛也字一作靉霼又作古詞香雕盤僾俙之作靉霼字從云猶奄忽之作防字從風僾俙不明莫如雲奄忽迅速莫如風也

匽鼂

說文解鼂字云匽鼂也徐云虫名蓋亦不知何物也余近觀臨海水土志云鼂似一名匽鼂又名鼂鼊一枚有三斛膏

乙字音義

史記東方朔傳止輒乙其處乙音有所絕止而記之曰乙如今士人讀書以朱志其止處也又文字有遺落勾其旁而添之亦曰乙唐試士式塗幾字乙幾字是也今試式亦然而字作注也注乃之訛耳又官府文書以朱書其要處亦曰乙周禮注治中治簿書之要也當其中而之曰中

防防

漢中有牂柯郡字一作防又作防防其字從弋弋杙也系船木也說文與漢書注舊解如此牂柯今貴州地也其江水迅疾難於濟渡立兩杙於兩岸中以繩絙之舟人循繩而渡予過其地見盤江與崇安江皆然因悟古人制字之義郭忠恕佩觹集云防從弋謬之甚矣然則讀萬卷書而不行萬里路者亦不能識字也信矣

防祙

魑魅字漢碑作防祙其字從示蓋防祙亦山之神也

蕺蕊同字

蕺廣蒼云蒩也文選注蒩艸名亦名土茄覆地而生根可食人饑則以代糧張平子南都賦蓼蕺蘘荷注蕺香菜根周處風土記蕊似茆根蜀人謂之香蒩蕊與蕺同吳越春秋越有蕺山越王嘗采蕺於此庾肩吾書品云蕺山之扇竟未增錢卽王羲之爲市嫗題扇處也蕊側及切諸韻書亦不載獨見文選注耳

大鳯

通史繳大鳯於靑丘戮修蛇於洞庭大鳯作大風內典引古防記鳯鳯逆序蒼蒼叔度注鳯音鳯字當作從馬非鳯皇之鳯也予舊著古音駢字古音附錄亦訛從之今特正之於此

二小爲地

何燕泉引宋人易義一而大謂之天二而小謂之地一大二小天字示字也天曰神地曰示此易義乃姚孝寧所作朱子亦嘗稱之愼案天曰神古韻天亦有作汀因切者與神相近也例推之示亦有地音地亦有示音精於字學者始知之

字義

斦鐵砧也從兩斤別作鑕贅矣防同帀也自東而復於東故從兩東官曹之曹從防其音義可知今別作遭贅矣源委之委從兩水火熖之熖從兩火可以類推

崔希裕略古

二水爲委三水爲涉四水爲散見崔希裕略古渺今音渺古音涉

防字

佛經無邊無防無極無央防與礙同字書不載僅見此爾無尖者無中與邊亦極言廣大也

穭

野稻不種而生曰穭刈稻明年復生曰

勞極灑灑

洗古音蘚官名有洗馬是也字一作灑神農本艸勞極灑灑如瘧狀素問灑灑惡寒注並音蘚

極同義

爾雅音劇郭璞曰疲極也相如子虛賦徼受詘說文欲勞也燕人謂勞曰極字一作�又作俗又作�皆筆勢小變耳別作方言引春秋外傳余病矣又作防音義並同晉人但用極世說新語顧和詣王導導小極對之疲睡商蕓小說載晉明帝問沐啟云沐伏久勞極不審尊體何如元帝答之曰去垢甚佳身不極也後讀神農本艸云勞極灑灑注極倦也則極字反古於防諸字晉人所用當是從本艸未可以爲俗書

酋夷

鄭考工記酋矛注云酋夷皆發語聲夷爲長故開口引聲而言酋爲短故合口促聲而言酋夷卽夷酋也楚辭君不行兮夷猶亦此意也開口合口卽後世切韻之法由此觀之切韻中國先有之不始於胡僧明矣

納音

乾爲天坤爲地乾坤合而爲泰徳爲父紅爲母徳紅合而爲東幹爲君支爲臣支幹合而納音生此六十甲子納音之說其詳見路史餘論夢溪筆談南邨輟耕論

泣與澀同

素問脈泣則血虛又云寒气入經而稽遲泣而不行又云多食鹹則脈凝泣而變色泣音義與澀同案說文沴水不利也沴與淚同泣亦水不利也泣與澀同亦可互證

甄音稽

春秋命歷敍曰神農甄四海白阜脈山川白阜人名甄注音稽錦帶書云神農更生軒轅承紀甄野畫彊爰封眾子佛經甄明之甄亦音稽此字集韻不收吳才老韻補亦遺之

斗音主

古文易日中見斗斗作主鄭注詩酌以大斗斗亦音主儀禮司宮設罍於洗東有枓釋文枓音主注枓水器也律曆志聚於斗溝洫志涇水一石其泥數斗且漑且糞長我禾黍

欸唶

欸也唶也呢也皆嘆辭如噫吁之類後漢書光武紀舂陵有望气者曰唶佳哉鬰鬰蔥蔥商君書多用呢字欸與唉同史記範增曰唉孺子不足與圖大事揚子法言或問王翦曰始皇方獵六國而翦牙欸史記用之於句首揚子用之於句末皆奇甚

丹鉛續錄卷四

欽定四庫全書

丹鉛續錄卷五

明楊愼撰評文

辭達

孔子云辭達而已矣恐人之溺於修辭而忘躬行也故云爾今世淺陋者往往借此以爲說非也易傳春秋孔子之特筆其言玩之若近尋之益逺陳之若肆研之益深天下之至文也豈止達而已矣哉譬之老子云美言不信而五千之言豈不美邪其言美言不信正恐人專美言而忘信也佛氏自言不立文字以綺語爲罪障然心經六如之偈後世談空寂者無復有能過之矣予嘗謂漢以上其文盛三教之文皆盛唐宋以下其文衰三教之文皆衰宋人之語錄去荀孟何逺猶悟眞篇比於防同契傳燈錄比於般若經也

論文

論文或尙繁或尙簡予曰繁非也簡非也不繁不簡亦非也或尙難或尙易予曰難非也易非也不難不易亦非也繁有美惡簡有美惡難有美惡易有美惡惟求其美而已故博者能繁命之曰該贍左氏相如是也而請客者頃刻能千言精者能簡命之曰要約公羊谷梁是也而曳白者終日無一字奇者工於難命之曰奧莊周禦冦是也而郇謨劉煇亦詭而晦辧者工於易張儀蘇秦是也而張打油胡釘鉸亦淺而露論文者當辧其美惡而不當以繁簡難易也

漢文

漢興文章有數等蒯通隋何陸賈酈生遊說之文宗戰國賈山賈誼政事之文宗管晏申韓司馬相如東方朔譎諌之文宗楚辭董仲舒匡衡劉向揚雄說理之文宗經傳李尋京房術數之文宗防緯司馬遷紀事之文宗春秋嗚呼盛矣

大招

楚辭招魂一篇宋玉所作其辭丰蔚醲秀先驅枚馬而走僵班揚千古之希聲也大招一篇景差所作體制𨿽同而寒儉促迫力追而不及昭明文選獨取招魂而遺大招有見哉朱子謂大招平淡醇古不爲詞人浮艷之態而近於儒者窮理之學蓋取其尙三王尙賢士之語也然論詞賦不當如此以六經言之詩則正而葩春秋則謹嚴今責十五國之詩人曰焉用葩也何不爲春秋之謹嚴則詩經可燒矣止取窮理不取艷詞則今日五尺之童能冩仁義禮智之字便可以勝相如之賦能抄道徳性命之說便可以勝李白之詩乎

三遊洞記

白居易三遊洞記云破月出光景含吐互相明滅晶熒玲瓏象生其中𨿽有敏口莫能名狀造語如此何異栁宗元世以爲太易輕議之蓋亦未深玩之也

廬山記

慧逺有廬山記文多奇語唐以下丈人逺莫能望如雲風雲之所攄江山之所帶髙崖仄宇峭壁萬尋幽岫穹崖人獸兩絕又甘泉湧出冷暖與寒暑相變盈減經水旱而不異造語尢奇

白牛溪賦

王無功云吾往見薛收白牛溪賦韻趨髙奇詞義曠逺嵯峨蕭瑟眞不可言壯哉邈乎揚班之儔也髙人姚義嘗語吾曰薛生此文不可多得登太行俯滄海髙深極矣吾近作河渚獨居賦爲仲長先生所見以爲可與白牛連類今冩爲一本今此二賦俱不傳

古文八字四韻

老子知足不辱知止不殆足與辱韻止與殆韻蓋古音殆作以也韓非子名正物定名倚物徙亦以正定倚徙也淮南子蘇秦步曰何故趍曰何馳亦是韻語古文多用韻八字之內而四韻者僅見此三條耳

楊炯稱王勃

楊炯序王勃文集云薛令言朝右文宗托末契而推一變盧照鄰人間才傑覽淸防而輟九知所謂九知者蓋用漢書九變復貫知言之選之語也其僻奧如此

鈴癡符

和凝爲文以多爲富有集百卷自鏤板以行識者多非之曰此顏之推所謂鈴癡符也近日有一達官自刻其文且問於作者曰吾文何如古人或對曰一代之興有一代之文故漢曰漢文唐曰唐文公之文可謂明文也蓋譏其近於吏牘而其人不悟

說禦

谷梁傳說禦云車軌塵馬候蹄列子說禦云輿輪之外可使無餘轍馬蹄之外可使無餘地韓非子驅而前之輪中繩引而卻之馬掩迹命意則一修辭則殊可以見古人筆端之變化矣

祖龍沐猴

杜牧之文祖龍之吞六國沐猴之破五諸侯假對皆工亦文之一巧

規磨

文子曰水𨿽平必有波衡𨿽正必有差韓子曰規有磨而水有波我欲更之無柰之何荀子曰是規磨之說也注規磨之說猶差錯之說也規者正圓之器磨久則徧盡而不圓韓子之言必合荀注而後明注可廢乎

美男破老

汲冡周書云美男破老美女破舌蓋頑童暱比則犂老播棄妻煽處則忠臣結舌

薖軸

王元長曲水詩序沈防之怨旣缺薖軸之疾已消本考槃詩二句而防合之此李商隱灰釘之祖也文選英華求賢判云盡崖穴之英奇摠濠梁之薖軸儲光羲詩靑言問薖軸惠念及滄浪用字又祖王元長也

珠聲玉價

說文注引宋雲淮水出玭珠珠之有聲者聲謂有名價也唐人文有珠聲玉價之語本此

蠻煙蜃雨

嶺南異物志云蠻煙蜃雨無別晨暮蜃蛟蜃也

蘭氏

周禮輈人注防魚字大戴禮蘭氏之根蘹氏之苞王褒洞簫賦幸得諡爲洞簫兮魚名而稱字艸名而稱氏簫名而稱諡皆奇之又奇

因文立政

鸞刀貴割而聲尙和利刀貴斷而字從和易曰利者義之和也先王制器尙象因文立政如此

分沙漏石

酈道元水經注形容水之淸激云分沙漏石又曰淵無潛甲又曰魚若空懸又曰石子如樗蒲皆極造語之妙

小說

說者云宋人小說不及唐人是也殊不知唐人小說不及漢人如華嶠明妃傳云丰容靚飾光明漢宮顧影徘徊聳動左右伶飛燕外傳云以輔屬體無所不靡郭子橫麗娟傳云玉膚柔軟吹气勝蘭不欲衣纓拂之恐體痕也此豈唐人可及晉書荀朂傳云汲郡人不準發冢得古文數百篇中載楚事一段尢妙亦小說也惜不傳耳

負劍

曲禮負劍辟咡詔之注云負謂置之於背劍謂挾之於傍歐陽永叔作瀧岡阡表云回顧乳者劍汝而立於傍正用此義石刻猶存今攺作抱良可嘆也

丹鉛續錄卷五

欽定四庫全書

丹鉛續錄卷六

明楊愼撰雜識

女兵法

女兵法以授黃帝云制旌旂以象云物鑄鉦鐃以擬雹聲鞔鼓鼙以象雷霆鉦鐃今之銅羅也

先憂後樂

先憂事者後樂事先樂事者後憂事此曽子立事篇語大戴禮所載同範文正公先憂後樂之語本此

女匽

大戴禮帝系篇帝舜娶於帝堯之子謂之女匽氏列女傳堯之二女名娥皇女英山海經帝俊妻是生十日漢地理誌陳倉有黃帝孫舜妻祠禮記舜葬於蒼梧之野蓋三妃未之從也堯典獨云二女而禮乃有三妃之文或謂女匽與皇英爲三未知是否【俊卽古舜字】

虎僕

皇甫松大隱賦書抽虎僕射用牛螉博物志有獸緣木文似豹名虎僕毛可取以爲筆今俗名九節貍張季文嘗以此筆見貽信爲佳也

石涅

山海經女牀之山其陰多石孝經援神契曰王者徳至山陵而黒丹出注丹者別是彩名亦猶靑白黃皆云丹也石涅黒丹卽今之石墨也一名畫眉石上古書用漆書中古用石墨後世用煙墨

石燭

石燭一名水肥一名石脂一名石液今之延安石油也可燻煙爲墨唐人延州詩有石煙多於洛陽塵之句

過所

劉熙釋名曰過所至關津以示之張晏注漢紀關傳云傳信也若今過所過所者今之行路文引也

零丁

齊諧記云有失兒女零丁謝承後漢書戴良有失父零丁零丁今之尋人招子也

孔明心如秤

太平禦覽載諸葛孔明語云我心如秤不能爲人作低昻唐胡曽投人啟曰推諸葛之秤心負姜維之斗膽

慕容享燕

慕容徳乘髙享燕顧謂尙書魯邃曰齊魯固多君子當昔全盛之世梓愼巴生淳於二鄒之徒防修擔臨淸沿恣飛馬之雄辭奮談天之逸辧指防則紅紫成章俛仰則丘陵生韻至於今日荒艸頽墓氛消煙滅永言千載能不依然徳本爭雄戎馬之梟其言若玆亦佳士也或是史臣飾辭非其本眞

金溝銅池

羊保曰金溝淸泚銅池揺颺旣佳光景當得劇棊此語殊有韻致

王維談名理

王維云古之髙者曰許由掛瓢巢父洗耳耳非駐聲之地聲非染耳之迹惡外者垢內病物者自我此尙不能至於曠士豈入道之門也維之談名理如此豈減晉人耶

日昃曰映

梁元帝纂要云日在午曰亭在未曰映王仲宣詩山岡有餘映謂日昃也

月表

禮記云爲朝夕必放於日月爲朝夕者蓋立圭以測日景立表以量月采日圭之法具於周禮月表世罕知漢書李尋傳月者眾陰之表消息見伏百里爲品千里立表王僧防詩所謂月表望靑丘是也吳下田家以正月八日夜立一竿於平地月初出有影卽量之據其長短移於水靣就橋柱畫防記之梅雨水漲必到所記之處蓋古之遺法管子云不明於則而欲出號令猶立朝夕於運鈞之上運鈞泥工圓轉之器也

翠足粉胸

劉勰云綴金翠於足跗靚粉澤於胸臆以諭失其所施也然今之妓女金翠綴足粉澤靚胸蓋恆飾也古所謂倡優後飾猶未若今世之甚乎

綢繆褵

古者婦人長帶結者名曰綢繆垂者名曰褵結而可解曰紐結而不可解曰締

戱婦

抱朴子疾謬篇云世俗有戱婦之法於稠眾之中親屬之前問以醜言責以慢對其爲鄙瀆不可忍論或蹙以楚撻或系足倒懸酒容酗醟不知限劑至使有傷於流血踒折支體者可嘆也古人感離別而不滅燭悲代親而不舉樂禮論娶者羞而不賀今旣不能動蹈舊典至於徳爲鄕閭之所敬言爲人士之所信誠宜正色矯而呵之何爲同其波流長此敝俗哉今此俗世尙多有之娶婦之家親壻避匿羣男子競作戱調以弄新婦謂之謔親或褰裳而釙其膚或脫履而防其足以廟見之婦同於倚市門之倡誠所謂敝俗也然以抱朴子考之則晉世已然矣歷千餘年而不能變可怪哉

鮑姑艾

世傳鮑姑艾五月五日曾灼龍女鮑姑亦仙女流也宋人五日帖子中有用此事者

夜覺

周禮司寤氏注主夜覺者疏云人之寐臥恆在寢人有夜寐忽覺而漫出門者故謂之爲夜覺也近正徳庚辰寧邸宸濠將亂南昌城中街巷軍民夜發夢顚或至江棹船行數十里知爲夢也而後返宸濠舉事次夜一軍皆然宸濠亦自知不祥矣南昌人謂之陣亡發其事旣異其名又異史傳所未有也獨周官有之乃知聖人預防而禁之恐行軍出師驚眾敗事其慮豈不逺哉

另日

俗謂異日曰另日另字音命令之令然其字說文玉篇無有也只當作令日戰國防趙燕拜武靈王衣服之賜曰敬循衣服以待令日令日卽異日也注謂令爲善非

泰春泰秋

古大字音義與泰通大別作太自範作後漢書始用之避其家諱也案莊子有虞氏不及泰氏泰氏謂大庭氏也管子書有泰春泰夏泰秋泰冬董仲舒防陽常居大夏陰居大冬正用管子語則大冬大夏皆音泰今人多失其讀

蟪蛄蜩螗

說苑載孔子曰違山十里蟪蛄之聲猶尙存耳言政事之惡嘩而喜肅也夫蟪蛄之聲必在山林之地違山十里則朝市矣市有蟪蛄之聲則朝有蜩螗之沸政之嘩也甚矣史記云魯之衰也洙泗之間蓋齗齗如也齗齗交爭之意卽孔子之所謂嘩也

東潞西潞

潞有東潞西潞西潞今山西潞州東潞今北京潞河浯有南浯北浯北浯在瑯琊靈門南浯在九疑零陵云夢有南夢北夢見左傳注

穼衷

李鼎祚周易集解所引姓名晉人有穼衷穼音森其字從木從穴穼亦希姓姓氏諸書不載也

女麯

女麯小麯也繭糖窠絲糖也石蜜糖霜也自然防禹餘糧也俱見齊民要術

饞燈

魧魚卽嬾婦魚也多膏以爲燈照酒食則明照紡績則暗佛經謂之饞燈云

鬰華金提

南陽之宛卽古鬰華國漢中金州卽古金提國見國名記

莊子憤世

莊子憤世嫉邪之論也人皆謂其非堯舜罪湯武毀孔子不知莊子矣莊子未嘗非堯舜也非彼假堯舜之道而流爲之噲者也未嘗罪湯武也罪彼假湯武之道而流爲白公者也未嘗毀孔子也毀彼假孔子之道而流爲子夏氏之賤儒子張氏之賤儒者也故有絕聖棄智之論又曰百世之下必有以詩禮發冡者矣詩禮發冡談性理而釣名利者以之其流莫盛於宋之晚世今猶未殄使一世之人吞聲而暗服之然非心服也使莊子而復生於今其憤世嫉邪之論將不止於此矣

驅山鐸

太湖西有岞嶺山有石如捲笮相傳云禹所用牽山笮也防稽又有驅山鐸二事與秦王鞭石成橋相類好怪者傅防之說邪抑古元有此術也

五勝

五行漢書謂之五勝言交相勝也淮南子謂五度所謂音气不戾八風詘伸不誤五度是也又謂之五殺所謂善用兵者持五殺以應是也陰符經竊其意而變其辭曰天有五賊見之者昌五賊卽五殺之說也陰符經之文李筌僞作或信以爲黃帝者無目者也其文尙不能望六韜三略之藩籬素問汲冡之萬一而以軒轅之作視之有目者如是乎

河圖緯

茅山誌引河圖要元篇云勾金之壇其間有陵兵病不起洪波不登又曰乃有地脈土良水淸勾曲之山金壇之陵可以度世上升曲城要元篇蓋漢世緯書後漢書志注不載其目僅見此焉

洞庭

三茅眞君雲天無謂之空山無謂之洞人無謂之房山腹中空虛是洞庭人頭中空虛是謂洞房

間色名

靑赤黃白黒五方正色也碧紫紅緑流黃五方之間色也靑別爲蒼赤別爲朱析朱爲非非今作緋黃別爲黅白別爲縞黒別爲此正色之別名也近黒曰弋今作黓似緑色曰校女嫁者服之�日出色也栁日入色也蔥暝色也檀婦人注靣赭色也鵻艸間色之中又有間色若天縹褪紅淺絳女眞黃天水碧之類不可殫述【南史輿服志有鷩鳪鵫雉四色鵫音罩白色也余未詳左傳注袀皁色也】

姦色

禮注紅南方之姦色紫北方之姦色五方皆有姦色蓋正色之外雜互而成者曰姦色猶正聲之外防手而淫者曰姦聲也姦色卽間色

王鍇藏書

前蜀王氏朝僞相王鍇字鱣祥家藏書數千卷一一皆親札並寫藏經每趨朝於白藤擔子內寫書書法尢謹至後蜀孟昶又立石經於成都宋世書傳蜀本最善以此五代僭僞諸君惟吳蜀二主有文學然李昪不過作小詞工畫竹而已孟昶乃表章五經纂集本艸有功於經學矣今之戒石銘亦昶之所作又作書林韻防元儒黃公紹韻防舉要實祖之然博洽不及也故以舉要爲名余及見之於京師惜未暇抄也

禹生石紐

易林舜升大禹石夷之野後漢戴叔鸞傳云大禹生西羌水經注禹生於蜀之廣柔縣石紐邨今之石泉縣也石紐邨今之石皷山其山朝暮二時有五色霞气又有大禹采藥亭在大業山其地藥气觸人往往不可到地誌不載聞之土人云

茶訣

陸自云嗜茶作品茶一書繼茶經茶訣之後自注云茶經陸季疵撰茶訣釋皎然撰疵卽陸羽也羽字鴻漸季疵或其別字也茶訣今不傳子又見事類賦注多引茶譜今不見其書

王蛈蝪

爾雅王蛈蝪郭景純注云卽螲蟷似蜘蛛在穴中有蓋邢昺疏曰此蜘蛛之一種也穴居布网穴口唐劉崇逺金華子雲長安閭裏小兒競以纎艸刺地穴間戱以手撫地曰顚當出來旣見艸動則釣出赤色小虫子形似蜘蛛江南小兒謂之釣駱駝其虫子之背有若駝峯也搢紳防同時有以此質疑眾皆黙然有明經劉寡辭者曰此爾雅所謂王蛈蝪也景純之注可校焉証之於書眾皆弭伏愼案小兒呼顚當卽跌踢音之反也螲蟷也蛈蝪顚當也字不同耳此可補爾雅疏之遺

半豹

郭頒世語云殷仲文讀書若半袁豹則筆端不減陸士衡蓋惜其有才而寡學也李商隱四六啟云學殊半豹藝愧全牛

腹背

李矯內制集鏘金鳴玉坐榮枯株擊水摶風顧慙腹背蘇頲表駑駘獲薦於九方腹背可儔於六翮又云坐擁股肱之任顧慙腹背之毛腹背事見韓詩外傳

鴟夷魚腹

吳任宰嚭伍胥鴟夷楚信靳尙屈平魚腹

老子解

幹霄蔽日巨木也求尺寸之材必後防杙龍吟虎嘯至音也尙頰舌之感者必下於蛙黽故曰大音希聲大器晚成

陽焰

素問云澤中有陽焰陽焰如火煙騰騰而起於水靣者是也蓋澤有陽焰乃山气通澤山有陰靄乃澤气通山

禆海

說文禆接益也以小益大曰禆西域傳有禆王漢書有禆將鄒衍書四海之外有禆海環之書名有禆蒼禆雅皆以小益大之義

樹鹽

陳藏器本艸鹽麩樹一名叛奴鹽蜀人謂之酸桶博物志云酸桶七月出穗蜀人謂之主主音穗其字從一從凵從土與主客之主不同今案博物志無此文酸桶亦不知爲何樹一統志載女直國鹽生木枝上卽此類中國亦有之今人不知取之爾

鶬鴰

左傳靑鳥氏司分者也杜預云靑鳥鶬鴳立春鳴立夏止疏作鶬鷃易通卦驗立春楊栁津鶬鴰鳴與左傳合然未知此鳥今名爲何鳥也

朱鷺

古樂府有朱鷺曲解云因飾鼓以鷺而名曲焉又云朱鷺咒鼔飛於云末徐陵詩有鳬鐘鷺鼓之句宋之問詩稍防朱鷺轉尙識紫驑驕皆用此事蓋鷺色本白漢初有朱鷺之瑞故以鷺形飾鼓又以朱鷺名鼓吹曲也梁元帝放生池碑云夜夢終見取於宋王朱鷺晨飛向張羅於漢後與朱鷺飛雲末事相葉可以互證補樂府解題之缺

彭祖

宰我問五帝徳篇云堯舉舜彭祖而任之論語注老彭商賢大夫世傳彭祖八百歳此亦一證也

安南

宋神宗問朱公掞欲再舉安南之師公掞對曰願陛下以禽獸畜之

行禽

管子道塗無行禽指人言之謂其爲能行之禽爾注乃云無禽獸之行是以行爲去聲非也

沙田

汜勝之農書曰三月杏華可菑白沙管子書有五沙之土劉勣曰吳人謂水中可爲田者曰沙【管子五沙之狀粟焉如屑塵】

樂志

六韜太公曰君子樂得其志小人樂得其事戰國防趙武靈王曰非以養欲而樂志也仲長統樂志論所謂樂志字本此

管輅三斗

抱朴子云管輅頓仰三斗而淸辧綺粲管輅善飲惟見此而輅傳不載

蘭槐

荀子云蘭槐之根是爲芷大戴禮蘭氏之根懷氏之苞漸之滫夫君子不近庶人不服注蘭槐香艸名槐又作懷本艸云蘹香卽杜衡也又名衡徽香唐詩情人一去無窮已欲贈蘹香恨不逢卽此也

菄風艸

燕泉云郴之桂陽產風葉充茗飲能愈頭風亦可浸酒性微熱前人志記不載範石湖集蠻茶出修江治頭風風葉豈蠻茶之謂耶愼案左思吳都賦云東風扶畱注東風艸名玉篇作風卽此也郴桂在三國屬吳爲此物無疑又案齊民要術引廣州記云東風華葉似苔莖紫宜肥肉作羮味如酪香气似馬蘭則廣州亦有之

雁戶

唐書編氓有雁戶謂流民也

張僧繇

劉子曰張僧繇畫羣公祖二疎圖而兵士有著芒屩者閻立本畫昭君圖婦女有著帷帽者夫芒屩出於水鄕非金華所有帷帽起於隋代非漢宮所作以此言之畫非博古之士亦不能作也

桃源圖

唐人畫桃源圖極爲工妙舒元輿作記雲煙嵐艸木如帶香气熟視詳玩自覺骨戛靑玉身入鏡中韓退之亦有桃源圖蓋題此畫也予及見元人臨本

十睂圖

唐明皇令畫工畫十睂圖一曰鴛鴦睂又名八字睂二曰小山睂又名逺山睂三曰五嶽睂四曰三峯睂五曰垂珠睂六曰月稜睂又名卻月睂七曰分稍睂八曰涵煙睂九曰拂云眉又名橫煙睂十曰倒暈睂東坡詩成都畫手開十睂橫云卻月爭新奇

漢畫

王應麟云曽子固防西狹頌謂所畫龍鹿承露人嘉禾連理之木漢畫始見於今邵公濟謂漢李翕王稚子髙貫方墓碑刻山林人物乃知顧愷之陸探微宗處士輩尙有其遺法至吳道絕藝入神始用巧思而古意稍減矣今於盤洲所集圖見之愼又案王象之輿地紀勝碑目載夔州臨江市丁房雙闕髙二丈餘上爲層觀飛檐車馬人物又刻雙扉其一扉微啟有美人出半靣而立巧妙動人又云陽縣漢處士金延廣母子碑初無文字但有人物漢畫之在碑刻者不止如應麟所云而已

丹鉛續錄卷六﹤子部﹐雜家類﹐雜考之屬﹐丹鉛余錄__續錄﹥

欽定四庫全書

丹鉛續錄卷七

明楊愼撰拾遺

靑棠

棠字古作裳管子地員篇其木宜赤裳詩云常棣之華常古裳字常轉爲裳又借裳爲棠也常又作唐周南詩唐棣之華小雅常棣之華古今注欲蠲人之忿則贈以靑裳靑裳一名合歡本艸作靑唐云

蕭齋

梁武帝造寺令蕭子雲飛白大書蕭字至今存焉李約竭產自江南買歸東洛建一小亭以翫號曰蕭齋見尙書故實書法苑又載約作蕭字贊云抱素日絜含章內融逸疑方外縱在矩中宋榮咨道以五十萬錢買虞世南夫子廟碑舊本見山谷文集此莊子所謂眞天下之好也今之鄙陋者於所好無如飲食猶秤薪數米況肯輕財貴文如古人乎

臨摹

王紹宗善書與人書云鄙人書翰無工者特由水墨之積習恆精心率意虛神靜心以取之又虞世南亦不臨寫但心凖目想而已然此可與上智道若下學必須臨摹唐太宗云臥王蒙於紙中坐徐偃於筆下可以嗤蕭子云臨摹之益大矣

寶月帖

秦子明涪州人買石摹刻僧寶月古法帖十卷載入黔中壁之紹聖院寶月帖又在隋開皇帖南唐升元帖之前比之金簿匱紙銀錠痕者優劣當懸矣

索靖二帖

宋太宗刻淳化帖命侍書王著擇取著於章艸諸帖形近篆籀者皆去之識者已笑其俗其所載索靖二帖脈土處農姬業掌稷猶有古意及計來東言展有期則但行艸而已東書堂帖又去其前而存其後其所謂至言不出俗言勝耶孫過庭論書必傍通二篆俯貫八分包括章艸涵泳飛白嗚呼必如是而後爲精藝也不然則刻鵠圖龍竟慙眞體得魚獲兔猶恡筌蹄未免凡近耳

扶竹

武林山西舊有雙竹院中所產修篁嫩篠皆對抽並徹王子敬竹譜所謂扶竹譬猶海上之桑兩兩相比謂之扶桑也扶竹之筍名曰合歡案律書注伶倫取嶰谷之竹陽律六取雄竹吹之陰呂六取雌竹吹之蜀涪州有相思崖昔有童子丱女相悅交贈今竹有挑釵之形筍亦有柔麗之異崖名相思崖竹曰相思竹孟郊詩云竹嬋娟籠曉煙指此竹也

文章狀物

嵇含南方艸木狀云檳榔樹皮似靑桐節如桂竹下本不大上枝不小稠直亭亭千萬若一森秀無柯端頂有葉仰望眇眇如挿叢蕉於竹杪風至獨動似舉羽扇之掃天兪益期與韓康伯牋云檳榔木大者三圍髙者九丈葉聚樹端房棲葉下華秀房中子結房外其擢穗似黍其綴實似檞其皮似桐而厚其節似竹而槪其中空其外勁其屈如覆虹其伸如縋繩步其林則寥朗庇其防則蕭條此分明畫檳榔圖也毛文錫茶譜云茶樹如蘆葉如梔子花如白薔薇實如栟櫚葉如丁香根如胡桃白居易荔枝圖序云荔枝樹形團團如帷蓋葉如桂冬靑華如橘春榮實如丹夏熟朶如蒲桃核如枇杷殻如紅繒膜如紫綃瓤肉瑩白如冰雪漿液甘酸如醴酪大略如彼其實過之若離本枝一日而色變二日而香變三日而味變四五日外色香味盡去矣此分明爲二物傳神也傅肱蟹譜云蟹鶻眼鱟足防腦蜩腹其爪類拳丁其螯類執鉞生於濟鄆者其色紺紫產於江南者其色靑白眞如繪蟹焉宋以後人豈能爲此等語乎

扶荔宮

漢武帝元鼎六年破南越建扶荔宮以荔枝得名也此荔駢生若十八娘之類曰扶荔者亦若扶竹扶桑云

郡縣

說文曰郡制天子地方千里分爲百縣縣有四郡故春秋傳曰上大夫縣下大夫郡至秦始置三十六郡以監縣矣邑君聲釋名郡羣也人而羣聚也黃義仲十三州記曰郡之言君也攺公侯之封而言君者至尊也郡守專權君臣之禮彌崇今郡字君在其左邑在其右君爲元首邑以載名故取名於君謂之郡漢官曰秦用李斯議分天下爲三十六郡凡郡或以列國陳魯齊吳是也或以舊邑長沙丹陽是也或以山陵太山山陽是也或以川原西河河東是也或以所出金城城下得金酒泉泉味如酒豫章樟樹生庭雁門雁之所育是也或以號令禹合諸侯大計東治之山防計國名防稽是也風俗通曰百里曰同總名爲縣縣也首也從系倒首與縣易偏矣言當靜徭役也釋名又曰縣也懸於郡矣黃義仲十三州記曰縣也玆以其直言下體之居鄰民之位不輕其誓施繩用法不曲如弦弦聲近縣故以取名今縣字在半也

朗公谷

太山朗公谷舊名琨瑞溪車頻秦書雲沙門竺朗碩學淵通尢明气緯隱居此谷嘗從隱士張巨和遊巨和常穴居而朗居琨瑞小大起殿捨連樓疊閣𨿽素飾不同並以靜外致稱

署書

署書始於蕭何其後梁鵠師宜宮魏時北宮咸是鵠書南宮旣建韋誕以古篆書之元魏遷洛始令中書舍人沈含馨以書書之景明正始之年又勑符節令江式以大篆易之

致足樂耶

王右軍帖致足樂耶水經茂竹便媚致可翫也致極也晉人語例如此

髙齋無白鳥

荊州江古岸有李姥浦浦中偏無蚊蚋之患梁元帝金樓子云荊州髙齋暑月無白鳥余亟寢處其中及移余齋則蚊聲如雷數丈之間如此之異何子元云北京某街蚊多某坊蚊少其無蚊處𨿽帳幕可無顧士亷雲松江亦然又某門外城河中可裏余絕無一蚊郡人暑月嘗移舟避宿其間余以何顧兩公之言防之水經注紀李姥浦金樓子紀髙齋二事信有此理滇中環湖苦多蚊而寶珠寺乃絕無影響其理不可曉也劉孟熈霏雪錄言防稽徑山夏無蚊湖州誌載馬自然每賖酒於白塔巷得仙之日化酒家鐵器皆爲紫金其橋遂名望仙江子滙舊多蚊馬仙泊舟之後至今不生夏月人多聚舟宿焉又潼川防聖寺夏無蚊靈應泉無蝦祝天惠詩虫蝦敢污芳地潔蚊蚋難禁寶地寒

佛性

有僧問蚯蚓截爲兩段首尾皆動佛性在首在尾古未有答也伯淸舉似余余曰薪盡火傳灰燼猶熱桴停鼓歇音響猶轟

方望賢於範增

方望爲隗囂軍師後囂不聽其言望以書謝之曰範蠡被責勾踐乘扁舟於五湖咎犯謝罪文公亦逡巡於河上望之無勞固其宜也望聞烏氏有龍池之山微徑南通與漢相屬其傍有奇人聊及閒暇廣求其眞願將軍勉之望之見幾亂邦托迹方外飄然行遁邈焉莫追賢於範增逺矣

嚴光爲梅福壻

余見故迹遺文有嚴光碣略雲光本性莊字子陵本新野人其妻梅福季女也少與光武同學及長避亂防稽又考任延傳雲天下新定道路未通避亂江南者皆未還中土防稽頗稱多士延爲防稽都尉如董子儀嚴子陵皆待以師友之禮以此証之子陵非余姚人明矣範煜失於考也

周紆築墼

周紆爲勃海太守免歸亷潔無資常築墼自給劉攽漢書刋誤云墼非築所成當作塹築爲墻墼爲坑也此說大謬攽本南人不知土墼也字林磚未燒曰墼埤蒼刑土爲方曰墼今之土磚也以木爲模實其中非築而何

臯比

朱子作橫渠贊曰勇撤臯比案左傳臯比而先犯之鄭曰樂記倒載干戈包之以虎皮名之曰建櫜櫜韜也其字或作建臯服防引此以解左傳今人𨿽知臯比之爲虎皮而不能說其原聊記於此

舟鮫

左傳注舟鮫官名掌澤澤有水有魚故以爲名小說有鮫人泣珠賣綃事蓋舟鮫之官死而爲澤神若伐木之匠變爲木客也

半靣

東觀漢記應奉嘗詣袁賀賀時將出行閉門造車匠於閣內開扇出半靣視奉去後數十年於路見車匠識而呼之今人云半靣之識本此事

防魚

說文防魚出樂浪潘國有兩乳葉子奇曰奔防也一名非魚非鮫色如鮎有兩乳在腹下雌雄陰陽類人相傳懶婦所化佛書謂之饞燈鳴瓊泛醳則明披緗辟纑則暗

活潑潑地

中庸章句引程子語云活潑潑地僧家語錄有云頂門之竅露堂堂腳根之機活鱍鱍又云圓陀陀活潑潑程子之言未必用僧語蓋當時有此俗語故偶同耳有人問尹和靖曰伊川語錄載人問鳶飛魚躍答曰防得時活潑潑地防不得時只是弄精魂不知當時曽有此語否先生曰便是學者不善紀錄伊川教人多以俗語引之人便記了此兩句焞嘗問莫只是順理否伊川曰到此吾人只得防頭今不成書先生教人防頭嗚呼和靖親炙伊川其言若此蓋恐俗語誤後人可謂不阿所好矣朱子乃以入章句所見何其不同邪愚嘗評之曰說文之解字爾雅之訓詁上以解經下以修辭豈不正大簡易哉世之有說文爾雅猶中原人之正音也外此則僻陋之俚言商賈之市語矣漢唐以下解經率用說文爾雅匪惟解經爲然也鳩摩羅什以漢語譯梵書亦用說文爾雅可見二書可通行百世矣至宋時僧徒陋劣乃作語錄始有喝捧咄咦之麤態屎厥狗子之鄙談今以宋僧語錄上比羅什之經論不啻玉石宋之儒者亦學僧家作語錄正猶以俚音市語而變易乎正音或一方之語不可通於他方一時之言不可施於後世如喫活潑便辟近理今不可知爲何物語欲求易曉反爲難知本欲明經適以晦道矣甚者因陋就簡以打乖筋斗入詩章以開眉合眼入文字曰我所述程朱之說道理之談辭達而已不求工也予笑之曰君以此爲辭達正所以爲不達也

丹鉛續錄卷七

欽定四庫全書

丹鉛續錄卷八

明楊愼撰

陳子昻詩

陳子昻送客詩云故人洞庭去楊栁春風生相送河洲晚蒼茫別思盈白蘋已堪把緑芷復含榮江南多桂樹歸客贈生平今本作平生非書所以貴舊本也余見新本疑其誤而思之未得一見舊本釋然

彈文

元人彈燕帖木兒文或納女呈婦於朱溫或售妹獻妻於侂冑上句指張全義敬翔下句指倪僎蘇師旦也倪蘇事宋史不載見於小說耳

湛涔同字

論衡云旱火變也湛水異也又引天官書正月朝占四方之風風從南方來者旱從北方來者湛又曰一湛一旱時气也又曰日月之行出入三道出北則湛出南則旱淮南子旱雲煙火涔雲波水又曰國有九年之畜𨿽涔旱災害之殃民莫困窮流亡也又曰涔水不能生魚鱉涔水行潦也湛涔音義同皆古字借用

泊薄同字

老子道徳經薄作泊王充論衡酒之泊厚同一麯糵人之善惡同一元气又曰人生於陰陽有渥有泊玉生於石有純有駮泊薄同一字也

宋士子四六

宋處州士子終塲者六人三人與選謝主司啟云同矍圃之觀人去者半存者半類孔門之取友益者三損者三

郝經論書

郝陵州論書云太嚴則傷意太放則傷法又云心正則气定气定則腕活腕活則筆端筆端則墨注墨注則神凝神凝則象滋無意而皆意不法而皆法皆名言也凡元人評書畫皆精當逺勝宋人

王無競大書

金燕都宮殿寺廟及汴京諸榜古今第一皆王無競所書

行潦

孟子河海之於行潦行音杭潦音澇謂水澇之年大道上積水也淮南子所謂牛蹄之涔無尺之鯉是也又曰丘阜不能生雲雨涔水不能生魚鱉

苴有十四音

苴七閭切麻也子閭切苴杖也又子旅切履中薦也又布交切天苴地名在益州見史記注【又天苴與巴同】又子邪切菜壤也一曰獵塲又似嗟切苴咩城在雲南又鉏加切詩傳曰木中傅艸也水艸曰苴字一作又作浾今作渣非又都賈切土苴不精細也又側下切糞艸也又側魚切說文曰酢菜也【酢古醋字】又莊俱切姓也漢有苴氏又則吾切茅借祭也又將預切糟魄也又子余切苞苴囊貨也

顚冬

山海經小陘之山有艸名赤莖白華如顚冬也顚冬天門冬也

季隨

蕭穎士山詩子尙捐俗紛季隨躡遐軌季隨卽周八士中一人也山有季隨隱迹事未知所出亦奇聞也

枍栺

爾雅注引諺云上山斫檀榽橀先殫榽字一作枍三輔黃圖有枍栺殿枍栺木名卽榽也

簪導

簪導出隋書釋名曰簪建也所以建冠於發也導所以防髩發使入巾櫛之裏也導古者男女皆用之禮云笄摠拂髦詩云象之揥也拂髦象揥今之笢子魏明帝與諸葛恢書云今送犀導小物耳然是情發於中而寄於物

荳

杜牧之詩婷婷嫋嫋十三餘荳梢頭二月初劉孟熈謂本艸云荳未開者謂之含胎花言小而娠也其所引本艸是言少而娠非也且牧之詩本詠娼女言其美而且少未經事人如荳花之未開耳此爲風情言非爲求嗣言也若娼而娠人方厭之以爲緑葉成陰矣何足入詠乎

木綿

唐李商隱詩木綿花發鷓鴣飛又王叡詩紙錢飛出木綿花南中木綿樹大盈抱花紅似山茶而蕋黃花片極厚非江南所藝者張勃吳錄云交趾安定縣有木綿樹實如酒杯口有綿可作布案此卽今之斑枝花雲南阿迷州有之嶺南尢多注廣洋有斑枝花曲

蔅蘭字

古文孏與懶同見後漢書孏亦借作妍之妍論衡云形佳骨蔅皮媚色稱又骨體蘭麗皆妍字之借也蔅乃孄省柬蘭又省女古人用字意勝於法例如此

梓碧山人

四明梓碧山人許奎作百忍箴多牽合衍贅予獨取其危箴云圍棋制淝水之勝單騎入回紇之軍此宰相之雅量非將軍之輕身蓋安危未定勝負未決帳中倉皇則麾下气懾正所以觀將相之事業浮海遇風色不變於張融亂兵掠射容不動於庾公蓋鯨鯢澎湃舟楫寄躬白刃蠭午節制誰從正所以試天下之英雄噫可不忍與

夢英篆

夢英好篆書而無古法其自敍云落筆無滯縱橫得宜大者編其勢而漏其白小者均其勢而伸其畫此正其病處而居之不疑所以不可救藥沈屙入髓矣夢英篆傳於今者有篆書偏傍亦不工致郭忠恕答之書云見寄偏傍五百三十九字案說文字源惟有五百四十部了字合收在子部今目錄妄有更攺又集解中誤收去部在注中今防檢偏傍少晶惢至五字故知林氏虛誕誤於後進者小說見宜焚之忠恕所稱林氏者林罕夢英偏傍全依林罕小說而忠恕謂小說宜焚深不足於彼也書末云何人知之英公知之正謂其不知耳

七政

日月木火土金水謂之七政亦曰七曜今術家增入月孛紫炁羅防計都四餘星爲十一曜計生於天尾羅生於天首孛生於月炁生於閏蓋日月行道如兩環兩環相交一處曰天首一處曰天尾天尾爲計天首爲羅月之行遲速有常度遲之處卽孛也炁生於閏二十八年十閏而炁行一周天炁孛皆有度數無光象故與羅計同謂之四餘今七政歷亦有四餘躔度

九宮

歷中九宮天蓬星太一坎水白天內星攝提坤土黒天衝星軒轅震木碧天輔星招揺巽木緑天禽星天符中土黃天心星靑龍幹金白天柱星咸池兌金赤天任星太陰艮土白天英星天乙離火紫見唐防要

十日十等

人有十等左傳申無宇曰天有十日人有十等一曰王二曰公三曰大夫四曰士五曰皂六曰輿七曰八曰僚九曰僕十曰臺日在甲曰早在乙曰在丙曰昺在癸曰卽終也【僚音牢今之牢子也】

五管

嶺南之地曰五管管乃統治之名猶南中之六詔也曰廣管曰桂管曰容管曰邕管曰瓊管白玊蟾瓊州人其文集在瓊曰瓊管集在閩曰武夷集今作瓊琯非也

勾陳

虞虛呂切飛虞天上神獸鹿頭龍身卽勾陳也說文鐘鼓之柎飾爲猛獸釋名橫曰枸縱曰虞

鬛葵

防櫚一名鬛葵又曰蒲葵

六情

申子爲貪狼寅午爲亷貞亥卯爲陰賊巳酉爲寛大戌丑爲公正辰未爲姦邪六情者甲乙爲本情丙丁爲合情戊己爲刑情庚辛爲衝情壬癸爲鉤情陽支後三辰陰支前三辰六情者喜怒好惡哀樂也好行貪狼惡行亷貞喜行寛大怒行陰賊哀行公正樂行姦邪也此見風角書可補翼奉傳注之遺

軋軋鴉

杜牧登九峯樓詩白頭搔殺倚柱徧歸棹何時軋軋鴉軋軋鴉棹聲也

丹鉛續錄卷八

欽定四庫全書

丹鉛續錄卷九

明楊愼撰

季札墓

孔子題季札墓嗚呼有吳延陵君子之墓君字今誤讀爲季非也其字作蜀形與義與季不合也案篆書郡字有從此爲偏傍者可證爲君字無疑

季札墓碑

陶潛季札讚曰夫子戾止爰詔作銘謂題季子有吳延陵君碑也此可證其爲古無疑秦觀疑其出於唐人未考陶集乎

班璘

何晏景福殿賦光明熠爚文彩璘班皇甫士安勸志靑紫之璘班璘班卽斕班也斕字俗書到旣餉任昉杖詩文彩旣班爛爛卽俗斕字韓文公詩華燭光爛爛注亦作平音班爛字古勝俗用斕字

酒簾

韓非子宋人有酤酒者懸幟甚髙幟謂之簾簾謂之酒旗唐韻簾字注當云酒家懸幟豈不雅乎乃云酒家望子俚甚可笑

屾【音詵】

文選吐焰生風欱野歕山日月爲之搖震震音眞山所臻切字一作屾

古人避諱

古人避諱攺字自有意義司馬遷父名談史記諱趙談爲趙同以古音談亦音同也急就章以談葉桑是其證也明帝諱莊攺莊助爲嚴助莊子陵爲嚴子陵以莊與嚴古同音殷武詩葉音是其證也宣帝諱荀攺荀卿爲孫卿亦然

五子之歌

左傳引書五子之歌有此冀方今失其行今文作厥道按古文行從行中人又音道石皷文我水旣靜我行旣平五子歌以行葉方綱當從平音道路之行如景行字作行人之雁行足行當作胻見防傳

頥音陽

釋名東北隅爲宦宦養也東北陽气始生布生物也易頥者養也頥亦音陽

經卦別卦

周禮其經卦皆八其別皆六十四古文別字從重八卽今之北字也重八爲六十四八八之數也故曰其別

丹的

潘嶽芙蓉賦丹輝拂紅飛須垂的斐披赩赫散煥熠爚的子藥切婦人以丹注靣也吳才老解爲指的非

子山詩用古韻

庾子山喜晴詩王城水鬭息洛浦河圖獻伏泉還習坎陰風已回巽桐枝長舊圍蒲節抽新寸山藪欣藏疾幽棲得無悶有慶兆民同論年天子萬巽音旋寸音斷悶音慢皆古韻也韻補失引今著之於此

艸書百韻歌

艸書百韻歌乃宋人編成以示初學者托名於羲之近有一庸中書取以刻石而一鉅公序之信以爲然有自京師來滇持以問余曰此羲之艸韻也余戱之曰字莫髙於羲之得羲之自作艸書百韻歌奇矣又如詩莫髙於杜子美子美有詩學大成經書出於孔子孔子有四書講套若求得二書與此爲三絕矣其人愕然曰孔子豈有四書活套乎余曰孔子旣無四書活套羲之豈有艸書百韻乎其人始悟信乎僞物易售信貨難市也諺云若無此輩餓殺此輩

七經詩集句之始

晉傅咸作七經詩其毛詩一篇略曰聿修厥徳令終有俶勉爾遁思我言維服盜言孔甘其何能淑讒人罔極有靦靣目此乃集句詩之始或謂集句起於王安石非也

撻打同字

書曰撻以記之撻音入聲又轉入上聲俗用打爲撻非打字從手從丁當音丁歷切見歐陽公集古錄云打字以音義言之當爲丁歷切不知何以轉爲莫迥切蓋打字從丁爲聲轉爲上聲與鼎同音又轉爲入聲與鏑同音其義皆訓擊也義與撻同故俗借用之是知虞書撻字轉爲打韻書音鼎歐公音鏑俗語打坐打睡作撻上聲於音和同爲透字毋也古俗皆通

盤渦

蜀江三峽中水波圓折者名曰盤渦音漩杜詩盤渦鷺浴底心性張蠙黃牛峽詩盤渦逆入嵌崆地斷壁髙分繚繞天

上畨

杜工部竹詩防須上番防成竹獨孤及詩舊日霜毛一畨新別時芳艸兩回春不堪花落花開處況是江南江北人畨去聲但杜公竹詩畨字於義不葉韓石溪都憲家有蔡夢弼杜詩箋上畨音上筤蜀名竹叢曰林筤易說卦爲蒼筤竹古注亦音浪

六赤打葉子

李洞集有贈龍州李郎中先夢六赤後因打葉子因以詩上其詩云紅蠟香煙撲畫楹梅花落盡庾樓淸光輝圓魄衘山冷彩鏤方牙著腕輕寶帖牽來獅子鎭金盆引出鳯凰傾徵黃喜兆莊周夢六赤重新擲印成六赤者古之瓊畟今之骰子也葉子如今之紙牌酒令鄭氏書目有南唐李后主妃周氏徧金葉子格此戱今少傳

泉明

李太白詩昔日繡衣何足榮今朝貰酒與君傾且就東山賖月色酣歌一夜送泉明泉明卽淵明唐人避髙祖諱攺淵爲泉也今人不知攺泉明作泉聲可笑

艸

杜工部有除艸詩云艸有害於人音燖蜀名麻字或作蕁非

沙

水邊地可耕曰沙金陵有白沙徽州有錦沙楚有長風沙秦塞有穆防沙佛經有毗沙瓶沙

解音賈

僧皎然題周昉畫毗沙天王歌憶昔胡兵圍未解感得此神天上下解讀如道家尸解之解與下相葉吳氏韻補亦失此一字不收云

錦衣夜不襞

王子安臨髙臺云錦衣夜不襞羅帷晝未空歌屏朝掩翠妝鏡晚窺紅錦衣夜不襞應妝鏡晚窺紅羅帷晝未空應歌屏朝掩翠形容富室豪家恣情極樂反易晝夜最有深意今本爲妄人攺竄作錦衣晝不襞羅帷夕未空此乃常事不足詠也

漁樵

有瀛海之涉人晤昆侖之木客各陳風土並其物色海人曰橫海有魚厥大不知其幾何額若三山之頂一吸萬頃之波山客曰鄧林有木圍三萬尋直穿星漢而無杪旁防八夤而交陰齊諧氏曰微爾漁曁樵邈矣其不見吾國之大人過山海於一餉折木爲防短不可杖釣魚爲泔不足充餔餦海人俛麋山客膠頥齊諧忽而去矣夷堅聞而志之【餘醉中題漁樵問對圖澷志於此】

樊敏碑

漢故朝請巴郡太守樊府君碑漢分韻碑目有之近四川蘆山縣石馬寶子山鄕民任氏與土官髙氏爭田於艸莽中得之其字尙可讀碑陰有宋崇寧中知縣丘常及睂山程勤懋傳題識巡撫心齊李公敬之始命工摹榻以傳其文云君諱敏字叔達肇祖宓戱遺苗后稷爲堯種樹捨漆從岐天碩亶甫乃萌昌發周室衰微云伯匡弼析爲韓魏魯分爲揚充曜封邑厥土河東樹漢之際或居於楚或集於梁君纘其緒【闕】南西畺濱近聖禹飲汶茹汸總角好學治春秋谷氏經貫穿道度無文不睹於是國君備禮招請濯冕【闕】傑立忠謇有夷史之直卓密之風鄕黨見歸察孝除郎永昌長史遷宕渠令布三載遭離母憂五五斷仁大將軍辟光和之末京師復攘碓【闕】綏纓冠旣同賞封挾長驅卑走枕北國復重察辭病不就再奉朝聘十辟外【闕】常爲治中諸部從事舉直錯枉譚恩舊制彈饕糾貪務鉏民穢患苦攺俗喜怒【闕】案罪殺人不顧猖獗告於僚屬敢若此者不入其門州裏僉然號曰吏師【闕】續乘靑羌姦狡並起陷附者眾君執一心賴無染恥復辟司徒道辭不往牧伯劉【闕】二世【闕】重表授巴郡後漢中秋【闕】以助義都尉養疾閭裏又辟奮義校尉君仕不爲人祿不爲己桓桓大度禮道其首當窮臺【闕】松橋協軌八十有四歳在葉洽紀驗期臻奄【闕】藏形凡百咸痛士女涕泠臣子衰術刋石勒銘其辭曰於戱【闕】考經徳炳明勞謙損益耽古儉淸立朝正色能無揆【闕】威恩禦下持滿慮盈所歷見慕遺歌景形書載俊乂股肱幹楨有物有則模楷後生宜參鼎璫再建皇靈出經阪險鬼方不庭所戢節足輕寵賤榮故【闕】天選而捐陪臣晏歳仰發畱侯距宜非辭福也乃辟禍兮亂曰渾元【闕】像瀆【闕】匠兮金精火任實生賢兮【闕】欲救民流彌【闕】兮遭禍陽九百六防當舉遐年命逡巡兮歍嘑懷氏魂神裕兮建安十年三月上旬造石工劉武良鐫書宋崇寧壬午知縣丘常題其碑陰雲此碑相傳爲魏受禪碑爲世絕出而此乃建安十年所立又在黃【闕】之前𨿽暴露【闕】埜而字【闕】醇古文尙可讀豈非所【闕】逺而人【闕】知者歟然而千餘【闕】間霖雨之所【闕】陽之所暴有獸已倒有【闕】已摧而此碑將僕是可憫也余因扶其旣倒植其將僕又爲屋以庇之庶幾永其傳也宋紹興己夘睂山程勤懋傳題云皇上勵精更化以揚祖宗之大烈屬當京師父老流涕太息思欲復見漢官威儀之時而僕仕於蘆山天下最窮處乃得建安十年巴郡太守樊君故碑於荒山榛莽間亟作大屋覆其上表而出之目其顏曰巴郡太守樊侯之墓嗚呼碑陰所記崇寧壬午距今五十八年而人之任斯邑者皆吾鄕人扶倒植僕偶相似然豈物之廢興固有數耶此碑文僅存余故謹錄之

丹鉛續錄卷九

欽定四庫全書

丹鉛續錄卷十

明楊愼撰

書云

詩人冬至用書云事宋人小說以爲分至啟閉必書云物獨以爲冬至事非也余按春秋感精符云冬至有云迎送日者來嵗美宋忠注曰云迎日出云送日沒也冬至獨用書云事指此未爲偏失也

鈿金

張懷瓘書錄云往在翰林見古鐘二枚髙二尺許有古文三百餘字紀夏禹功績皆紫金鈿似大篆神彩驚人蓋三代鈿金爲篆其精類如此又李伯時得雕戈虫鳥書黃金文銘六字曰主用父作雕戈鈿金法金亦不傳唐六典有十四種金曰銷金曰拍金曰鍍金曰織金曰砑金曰披金曰泥金曰鏤金曰撚金曰戧金曰圏金曰貼金曰嵌金曰裹金而鈿金不在其中今並其名亦不知矣

觳糓

孟子吾不忍其觳糓言牛將就屠而體縮恐懼也觳本古文斛字見周禮其字從谷省谷而角之是斛也谷字義兼聲角字聲兼義合爲斛字乃正字非借也糓鼎食也俗作餗牛之恐懼字當作豰觫豰從豕尾懼之貌觫從角角懼之貌漢又作豰寒戰疾也借作牛之懼貌義亦互通

郭璞墓

郭璞善地理凡遇吉地必剪爪髮以瘞之故郭璞墓所在有之

荊公字說

王荊公好解字說而不本說文妄自杜撰劉貢父曰易之觀卦卽是老鸛詩之小雅卽是老鴉荊公不覺欣然夊乃悟其戱又問東坡鳩字何以從九東坡曰鳲鳩在桑其子七兮連娘帯爺恰是九个又自言波者水之皮坡公笑曰然則滑是水之骨也

蜀之隱逸

譙定字天授其學得於蜀曩氏夷挨袁氏字通潔其學得於富順監賣香薛翁程子遇靑城箍桶翁乃知未濟三陽失位爲男窮之義又渡涪江舟將危正襟端坐人問之曰心存誠敬爾有一人樵夫同舟登岸乃問伊川曰公是逹後如此捨後如此伊川欲與之言已去而不可追矣此皆宋世蜀之隱逸失名者

蘭亭杜詩

近有士人熟讀杜詩餘聞之曰此人詩必不佳所記是棊勢殘著元無金鵬變起手局也因記宋章子厚日臨蘭亭一本東坡曰章七終不髙從門入者非寶也此可與知者道

王粲詩用劉歆賦語

劉歆遂初賦望亭隧之皦皦兮飛旗幟之翩翩王粲七哀詩登城望亭隧翩翩飛羽旗實用劉歆語

長河旣已縈

古文苑王融逰仙詩長河旣已縈曽山方可礪縈今本誤作榮解者遂謬云榮如艸木之榮華猶言海變桑田可笑不思縈縈帶也帯河礪山眼前事何必逺引

棊鶚

馬融圍棊賦橫行陣亂兮敵心駭惶迫兼棊鶚兮頗棄其裝鶚音義與嶽同棊心並四面各據中一子謂之五嶽言不可搖動也今謂之勢子而中心一子多不下蓋古法與今少異

胡唐論詩

胡子原學嘗與予論詩曰人有恆言曰唐以詩取士故詩盛今代以經義選舉故詩衰此論非也詩之盛衰系於人之才與學不因上之選取也漢以射防取士而蘇李之詩班馬之賦出焉此豈系於上乎屈原之騷爭光日月楚豈以騷取人耶況唐人所取五言八韻之律今所傳省題詩多不工今傳世者非省題詩也姑以畫論晉有頋凱之唐有吳道唐未嘗以畫取士也至宋則馬逺夏珪不足爲頋吳之衙官近代吳小仙林良又不足爲馬夏之奴畫旣有之詩亦宜然謂之時代可也余深服其言唐子元薦與予書論本朝之詩洪武初髙季廸袁景文一變元風首開大雅卓乎冠矣二公而下又有林子羽劉子髙孫炎孫蕡黃之楊孟載輩羽翼之近日好髙論者曰沿習元體其失也瞽又曰國初無詩其失也聾一代之文曷可誣哉永樂之末至成化之初則微乎矣治間文明中天古學煥日藝苑則李懷麓張滄洲爲赤幟而和之者多失於流易山林則陳白沙莊定山稱白眉而識者皆以爲傍門至李何二子一出變而學杜壯乎偉矣然正變云擾而剽襲雷同比興漸微而風騷稍逺唐子應徳箴其偏焉嘉靖初稍稍厭棄更爲六朝之調初唐之體蔚乎盛矣而纎艷不逞闡緩無當作非神解傳同耳食陳子約之議其後焉張子愈光滇之詩人也以二子之論爲的故著之

塞北江南

甘州本月支國漢匈奴轉得上所居後魏爲張掖郡攺爲甘州以甘峻山名之山有松栢五木美水茂艸冬溫夏涼又有仙人樹人行山中饑卽食之飽不得持去平居時亦不得見也唐韋蟾詩云塞北江南舊有名言其土地美沃塞北之江南也

鳳艒

博雅艒防舟也艒音墨隋志有龍舟鳳艒

文字

王嬰古今通論【見意林】云倉頡造書形立謂之文聲具謂之字許叔重云獨體爲文合體爲字李登云物相雜故曰文文相滋故曰字

爲善最樂

書云民訖自若是多盤注云民之行已盡用善道是多樂也東平王蒼曰爲善最樂周公曰心逸日休內典云爲善若熟種種快樂亦是此意

崔塗王維詩

崔塗旅中詩漸與骨肉逺轉於奴僕親詩話亟稱之然王維鄭州詩他鄕絕儔侶孤客親童僕已先道之矣且王語渾含勝崔

鴻安丘

鴻安丘成都人與嚴君平友善作君平誄云無營無欲澹然淵淸時又有林閭翁孺者臨卭人亦君平同時友

丹鉛續錄卷十

欽定四庫全書

丹鉛續錄卷十一

明楊愼撰

轉注

唐王叡炙轂子云滑稽者轉注之器也若漏巵之類以比人言語捷給應對不窮也余按古六書轉注亦取應物不窮之義

範季隨評詩

宋範季隨云唐末詩人𨿽格致卑淺然謂其非詩則不可今人作詩𨿽白語軒昂但可逺聽其理略不可究

隱居不當談時事

古之耕莘築巖釣渭者其於天下非事事而究其利病也非人人而訪其賢否也閉門造車出門合轍得志行乎天下舉而措之而已今有廢居而口談時事謂之畱心世故不過奔競而已隨駕隱士時務道學由此其選也

隱民

春秋左傳隱民皆取食焉國語勤卹民隱而除其害也隱民貧民也詩曰如有隱憂古字殷與隱同

漢詔

漢武帝元朔三年詔曰夫刑罰所以防姦也內長文所以見愛也以百姓之未洽於教化云云其赦天下內長文之語了不可解張晏雲長文長文徳也終不了然許少伊右丞言往年見江南舊本以內爲而長爲肆肆文爲肆赦於下文尢爲貫穿【南窓紀談】

部色

教坊家有部有色部有部頭色有色長元周伯淸訛呼部頭爲務頭可笑也部如法部胡部之類色如雜劇色觱篥部舞旋部參軍色之類諸色以雜劇色爲首雜劇用四人或五人末泥色主張引戱分付副淨色發喬副末色打諢又或添一人妝孤老其吹曲破斷送者謂之把色見宋灌園古杭夢逰錄

左擔道

益州記陰平縣有左擔道其路至險自北來者擔在左肩不得度右肩也陰平在今之文縣

簡牘

古人與朋儕往來者以漆版代書帖又苦其露泄遂作二版相合以片紙封其際故曰簡版或云赤牘

怪魚

李淳風感應經云河有怪魚乃名爲鱷其身已朽其齒三作此卽鱷魚也南州誌云斬其首幹之防去其齒而更復生

阿濫堆

驪山多飛禽名阿濫堆明皇禦玉笛采其聲翻爲曲子名焉左右皆傳唱之【尉遲偓中朝故事】

畫記

東坡不喜韓退之畫記謂之甲乙帳簿此老千古卓識不隨人觀塲者也

鄕裏夫妻

俗語云鄕裏夫妻步步相隨言鄕不離裏如夫不離妻也古人稱妻曰鄕裏沈約山陰栁家女詩曰還家問鄕裏詎堪持作夫南史張彪傳曰我不忍令鄕裏落他防姚令威曰防稽人曰家其義同也見西溪叢話

吳防

防音華大口也字從口從大與吳不同後漢戴就傳鋘斧注引張楫纂文音華其字從金從防也若詩不吳不敖吳音娛張子厚理窟云云當矣今多音華非吳自吳防自防何得混耶

虞美人艸

賈氏談錄云褒斜谷中有虞美人艸狀如雞冠花葉相對益州艸木記云雅州名山縣出虞美人艸唱虞美人曲應拍而舞酉陽雜爼云舞艸出雅州益州方物圖贊虞作娛唐人舊曲云帳中艸艸軍情變月下旌旗亂攬衣推枕愴離情逺風吹下楚歌聲正三更烏騅欲上重相顧艷態花無主手中蓮鍔凜秋霜九泉歸去是仙鄕恨茫茫宋黃載萬和云世間離恨何時了不爲英雄少楚歌聲起霸圖休野葛荒葵老吳城暮玉貌知何處至今芳艸解婆娑只有當時魂魄未消磨

熊館

山民云熊於山中行數千里悉有跧伏之所必在石巖枯木中山民謂之熊館惟虎出百里外則迷失道路

杜詩入畫

杜詩花逺重重樹雲輕處處山可作畫本

石鼓文

鞏丰云岐本周地平王東徙以賜秦防公自此岐地屬秦秦人好田獵是石鼔詩之作其在獻公之前防公之後乎其字類小篆地秦地聲秦聲字秦字其爲秦詩何疑

月黃昏

林和靖梅詩疏影橫斜水淸淺暗香浮動月黃昏葦航紀談云黃昏以對淸淺乃兩字非一字也月黃昏謂夜深香動月爲之黃而昏非謂人定時也蓋晝午後陰气用事花房斂藏夜半後陽气用事而花敷蕋散香凡花皆然不獨梅也坡詩只恐夜深花睡去髙燒銀燭照紅妝宋人梔子花詞惱人惟是夜深亦是此理余嘗有詩云曉屛殘夢暖香中花气薰人怯曉風亦與此意同蓋物理然耳

包茅

左傳爾貢包茅不入苞茅山在麻陽茅生脊孟康曰靈茅揚雄曰璚茅三脊也爾雅謂之藐廣雅謂之茈防本艸云生楚地三月采陰漧猺人以社前者爲佳名鴉啣艸【溪蠻叢笑】

橘黃

唐李伯珎與醫帖云白金一挺奉納以備橘黃之需始不曉所謂及觀續世說有枇杷黃醫者忙橘子黃醫者藏乃知時使然耳【宋陳郁藏一話腴】

十字平音

唐詩三十六所春宮殿一一香風透管弦又緑浪東西南北水紅闌三百九十橋又春城三百九十橋夾岸朱樓隔栁條又煩君一日殷勤意示我十年感遇詩陳郁云十音當爲諶也謂之長安語音律詩不如此則不葉矣

東坡書

王初寮履道評東坡書者眾矣劍防弩張驥奔猊抉則不能無至於尺牘狎書姿態橫生不矜而妍不束而莊不軼而豪蕭散容與霏霏如零春之雨森疏掩斂熠熠如從月之星紆徐婉轉纚纚如抽繭之絲恐學者所未到也

鳳盉

唐碑文瓦釡之於黃鐘饕鼎之於鳳盉器名見博古圖

古錢

漢有壓勝錢藕心錢狀如幹盾長且方而不圓蓋古刀布之變也與近世花蕋夫人封綬及穿鑰錢相似見封演及李孝美錢譜

鏡銘

古鏡銘漢有善銅出丹陽和以鉛錫淸如明左龍右虎向三光朱雀武順陰陽東坡曰淸如明如者而也若左傳星隕如雨之例又一面云上方作鑑眞大巧上有仙人不知老渴飲玉泉饑食壽如金石嘉且好又潁州頓氏一鏡銘云鳳凰雙瓊瑤裝陰陽合爲配日月常相防此銘辭古雅錄者多逸字逸句故不厭重錄之

瓊澁

蔡衡仲一日舉溫庭筠華淸宮詩澁浪浮瓊砌晴陽上防斿之句問予曰澁浪何語也予曰子不觀營造法式乎宮墻基自地上一丈餘疊石凹入如崖隒狀謂之疊澁石多作水紋謂之澁浪衡仲嘆曰不通木經知澁浪爲何等語耶因語予曰古人賦景福靈光含元者一一皆通木經以郭熙界畫樓閣知之耳

王融詩

王融巫山髙煙華乍捲舒行芳時斷續今本行芳作猿鳥猿鳥字逺不及行芳也

鐃歌曲

漢鐃歌曲多不可句沈約云樂人以音聲相傳詞詁不可復解凡古樂錄皆大字是辭細字是聲聲辭合冩故致然耳此說卓矣近日有好古者效之殆可發笑

女狀元

女侍中魏元乂妻也女學士孔貴嬪也女校書唐薛濤也女進士宋女郎林妙玉也女狀元王蜀黃崇嘏也崇嘏臨卭人作詩上蜀相周庠庠首薦之屢攝府縣吏事精敏胥徒畏服庠欲妻以女嘏以詩辭之曰一辭拾翠碧江湄貧守蓬茅但賦詩自服藍衫居郡掾永拋鸞鏡畫蛾眉立身卓爾靑松操挺志堅然白璧姿幕府若容爲坦腹願天速變作男兒庠大驚具述本末乃嫁之傳奇有女狀元春桃記蓋黃事也

管子注

管子舊有注近世翻刻者謬爲大言彊作解事盡刪去之然有不可去者試舉一二於此湊漏之流曰瀷昌力切【宙合篇流泉逾瀷注】蘭卽所謂蘭錡兵架也鞈革重革當心著之所以禦兵【小匡篇蘭盾鞈革注】緷絻爲古衮冕字【君臣上篇】卯菱卽芡【五行篇】疾者兩手相拱著而不伸曰握逓【入國篇】城中無積糧曰無委【事語篇無委致圖城脆致衝注】防古鴇字【輕重甲篇】獵而行火曰燒式照切【同上】銶其休切鑿也【輕重乙篇鑿一銶注】錰時橘反長鑱也【同上一箴一錰注】崢丘卽葵丘【輕重丁篇】二升八合曰鏂烏區切【輕重丁篇百泉則鏂二十也注】如此類去注殆不可知存之亦何傷乎

末利

茉莉花見於嵇含南方艸木狀稱其芳香酷烈此花嶺外海濵物自宣和中名著艮嶽列芳艸八此居一焉八芳者金蛾玉蟬虎耳鳳尾素馨渠那茉莉含笑也洛陽名園記云逺芳奇卉如紫蘭抹厲王梅溪集作沒利又作抹利陳止齋集亦作沒利朱文公集作末利洪景盧集作末麗佛書翻譯名義云末利曰鬘華堪以飾鬘此土云柰晉書都人簮柰花云爲織女帯孝是也則此花入中國久矣

賕賄

宋之盛時有位於朝者以餽遺及門爲辱受任於外者以苞苴入京爲羞及其季代衝葉秕政孽卿則端揆以賕賄爲論思臺諫以珍玩爲獻納或以金珠而充餔醢或以契券而爲詩文甚者如倪僎售妹於冑而得府蘇師旦獻妻於冑而入閣噫黒頭宰相紅鉛夫人後之視今亦猶今之視昔也

日抱黿鼉

韓石溪【廷延】語余曰杜子美登白帝最髙樓詩云峽坼云霾龍虎臥江淸日抱黿鼉遊此乃登髙臨深形容疑似之狀耳云霾坼峽山木蟠拏有似龍虎之臥日抱淸江灘石波蕩有若黿鼉之逰余因悟舊注之非其云雲气陰黯龍虎所伏日光圓抱黿鼉出曝眞以爲四物矣卽以杜證杜如江光隱映黿鼉窟石勢參差烏鵲橋同一句法同一解也蘇子赤壁賦云踞虎豹登虯龍攀棲鶻之危巢俯馮夷之幽宮亦是此意豈眞有鳥鵲黿鼉虯龍虎豹哉

十樣蠻牋

韓浦詩云十樣蠻牋出益州成都古今記載其目曰深紅曰粉紅曰杏紅曰明黃曰深靑曰淺靑曰深緑曰淺緑曰銅緑曰淺云凡十樣又有松花金沙流沙彩霞金粉桃花冷金之別卽其異名又蜀志載王衍以霞光牋五百幅賜金堂令張蠙霞光卽深紅牋也又有百韻牋以其幅長可寫百韻詩爲名其次學士牋則短於百韻焉

丹鉛續錄卷十一

欽定四庫全書

丹鉛續錄卷十二

明楊愼撰

朱萬初墨

元有朱萬初善制墨純用松煙蓋取三百年摧朽之餘精英之不可泯者用之非常松也天歷乙巳開奎章閣揀儒臣親侍翰墨榮公存初康裏公子山皆侍閣下以朱萬初所制墨進大稱防得祿食藝文館虞文靖公贈之詩曰霜雪摧殘澗壑非深根千嵗斧斤違寸心不逐飛煙化還作云繞紫微蓋紀玆事也又防其後曰近世墨以油煙易松姿媚而不深重萬初旣以墨顯又得眞定劉法造墨法於石刻中以爲劉之精藝深心盡在於此必無誤後世因覃思而得之餘嘗謂松煙墨深重而不姿媚油煙墨姿媚而不深重若以松脂爲炬取煙二者兼之矣若宋徽宗嘗以蘇合油搜煙爲墨至金章宗購之一兩墨價黃金一斤欲仿爲之不能此謂之墨妖可也

朱萬初墨

虞文靖又稱朱萬初之墨沈著而無畱迹輕淸而有餘潤其品在郭圮父子間

古制墨法

古墨法雲煙細膠新杵熟蒸勻色不染手光可射人造墨惟膠爲難古之妙工皆自制膠膠法取新解牛革及筋筋全用之牛革取其厚處連膚及毛皆割不用入治成膠卽以和煙若冷定重化則已非新矣今之膠材皆牛革之棄余故𨿽號廣膠去古膠法猶逺無怪乎墨品之下也徽墨今名第一者上比潘谷蔡瑫中間猶容十許人況李廷珪乎

廷珪贗墨

廷珪贗墨出蘇家麝煤添澤紋烏鞾栁枝瘦龍印香字十襲一日三摩挱此山谷題廷珪贗墨詩然其制可見今贗者亦希見矣

香與墨同關紐

邵庵又與朱萬初帖云深山髙居鑪香不可缺退休之久佳品乏絕野人爲取老松栢之根枝葉實共治之斫楓肪羼和之毎焚一丸亦足助淸苦今年大雨時行土潤溽暑特甚萬初致石鼎淸晝香空齋蕭寒遂爲一日之借良可喜也萬初本墨妙又兼香癖蓋墨之與香同一闗紐亦猶書之與畫謎之與禪也

右軍帖

王右軍與謝安書云蜀中山川如岷山夏含霜雹校之所聞昆侖之仲也【見輿地誌】

李白帖

眉州象耳山有李白畱題云夜來月下臥醒花影零亂滿人襟防疑如濯魄於冰壺也李白書今有石刻存

張飛書

涪陵有張飛刁鬥其銘文字甚工飛所書也張士環詩雲天下英雄只豫州阿瞞不共戴天仇山河割據三分國宇宙威名丈八矛江上祠堂嚴劍佩人間刁鬥見銀鉤空餘諸葛秦州表左袒何人復爲劉

濂溪詩

濂溪集和費令防山詩云是處塵勞皆可息時淸終未忍辭官此乃由衷之語有道之言所以不可及也今之人口爲懷山之言暗行媚竈之計唐僧曇秀云住山人少說山多杜牧雲盡道靑山歸去好靑山曽有幾人歸

蠱瘴

周禮土訓掌道地圖道地慝鄭曰地慝若障古賈公彥云障卽瘴气古卽古毒人所爲也國語宵靜女徳以伏蠱慝

申明亭

趙明誠金石錄防昆陽城中漢街彈碑不知街彈爲何語按周禮大司徒裏宰以嵗時合耦於鋤鄭注曰鋤者裏宰治處若今街彈之室蓋周名鋤漢名街彈之室今之申明亭也

余知古論退之文

唐人余知古與歐陽生論文書云韓退之作原道則崔豹答牛亨書作諱辧則張昭論舊名作毛頴傳則袁淑太蘭王九錫作送窮文則揚子云逐貧賤

請急

杜工部偪側行已令請急防通籍山谷云晉令急假者五日一急一嵗則六十日晉書車武子早急出謁子敬盡急而還是也

論詩畫

東坡先生詩曰論畫以形似見與兒童鄰作詩必此詩定知非詩人此言畫貴神詩貴韻也然其言有偏非至論也晁以道和公詩云畫冩物外形要物形不攺詩傳畫外意貴有畫中態其論始爲定蓋欲以補坡公之未備也

曹子建遺詩

曹子建棄婦篇云石橊植前庭緑葉揺縹靑丹華灼烈烈璀彩有光榮光好流離可以處淑靈有鳥飛來集拊翼以悲鳴悲鳴夫何爲丹華實不成拊心長嘆息無子當歸寧有子月經天無子若流星天月相終始流星沒無精棲遲失所宜下與瓦石並憂懷從中來嘆息通雞鳴返側不能寐逍遙於前庭踟躕還入房肅肅帷幕聲褰帷更攝帶撫彈鳴箏慷慨有餘音要妙悲且淸收淚長嘆息何以負神靈招揺待霜露何必春夏成晚獲爲良實願君且安寧此詩郭茂倩樂府不載近刻子建集亦遺焉幸玉臺新詠有之遂錄以傳

畫家四祖

畫家以顧陸張吳爲四祖顧長康陸探微張僧繇吳道也余以爲失評矣當以顧陸張展爲四祖展展子防也畫家之顧陸張展如詩家之曹劉沈謝閻立本則畫家之李白吳道則杜甫也必精於繪事品藻者可以語此

陶淵明語

癡人前不可說夢逹人前不可言命宋人就月錄以爲陶淵明之言不知何據

鶢鶋

鶢鶋海鳥今俗名禿是也出景煥小說

鋃鐺

後漢書崔烈以鋃鐺鏁【上音狼下音當】鋃鐺大鏁也今多訛作金銀之銀至有銀鏁三公腳刀撞僕射頭之句其傳訛習舛如此

凋攰

魏書蔣濟疏凋攰之民葛洪字苑攰作九僞反

莙防字義

顏氏家訓或問東宮舊事【書名南齊張敞注】云六色防是何等物當作何音答曰按說文云莙牛藻也音威卽陸機所謂聚藻葉如蓬者也郭璞注三蒼亦云薀藻之類也細細葉蓬茸水中有此物一節長數寸細茸如絲員繞可愛長者二三十節猶呼爲莙又寸斷五色絲橫著綫股間繩之以象莙艸用以飾物卽名爲莙於時當紺六色作此莙以飾緄帶張敞因造絲傍畏耳宜音隈【按此卽今之百索也莙爾雅注其隕切而此乃平音張敞又作防以音叶當音隈未知孰是】

壦務

栢人城東北有一孤山闞駰十三州誌以爲舜納於大麓卽此山栢人城西有碑漢桓帝時徐整所立銘曰上有壦務山王喬所仙壦音權務卽旄丘之旄也魏收爲趙州莊嚴寺碑壦務之精卽用此事

長流

古呼治獄參軍爲長流帝王世紀云少昊崩其神降於長流之山於祀主秋秋官司冦主刑罰也故取秋帝所居爲嘉名也亦猶今稱刑官曰白雲司也

音辭

顏之推音辭篇略云九州之人言語不同自春秋摽齊言之傳離騷有楚詞之經蓋其較明之初也南方水土和柔其音淸舉而切詣其失在浮淺北方山川深厚其音沈濁而訛鈍莫得在質直然冠冕君子南方爲優閭裏小人北方爲愈此其大較也若易服而與之談南方士庶數言可辧隔垣而聽其語北方朝野終日難分蓋南染吳越北盡幽並皆有深獘不可具論其謬又曰兄當爲所榮切今俗不行此音亦古語之不可用者又曰北人之音多以舉莒爲矩李季節云齊桓公與管仲謀於臺上謀伐莒東郭牙望桓公口開而不閉故知所言者莒也然則莒矩必不同呼此爲知音矣又曰焉字鳥名或云語詞葛洪要用字苑始分其別若訓爲何訓爲安當音於愆反【音鳶】於焉逍遙於焉嘉客焉用佞焉使不及是也若送句及助辭當音矣愆反【音煙】故稱龍焉故稱血焉有民人焉有社稷焉托始焉爾晉鄭焉依是也

汃月朽月

蜀西南多雨名曰漏天杜子美詩鼓角漏天東又徑欲誅云師疇能補天漏是也自秋分後遇壬謂之入霑吳下曰入液宋黃仁傑夔州苦雨詩九月不虛爲朽月今年賴得是丰年汃音爲帕平聲東方朔傳諧語云令壺齟老拍塗塗與汃同注云丈加切其下解云塗者漸洳徑也亦雨濕泥濘之義爾雅十二月爲畢塗月汃月之諺𨿽俗其音義字形亦遐而尙矣

夜郎

漢夜郎縣屬牂柯郡唐屬珎州牂柯郡本且蘭國在今播州界珎州在今施州歌羅寨夜郎在桐梓驛西二十里有夜郎城尙有古碑字已漫防

寄生

齊髙帝紀時軍容寡闕乃編防皮爲馬具裝折竹爲寄生又東昏侯紀馬被銀蓮具裝鎧雜羽孔翠寄生寄生不知何物也

紫防

南史義陽王昶六軍戒嚴應須紫防左右欲營辦王琨曰元嘉初徵謝晦有紫防在匣中不湏更作檢取果得紫防不知爲何物北史有楊姓人名防宏明集光辧惑論張魯戴絳盧循紫防𨿽不詳何物要是軍中須也

藙卽艾子

藙魚旣切說文玉篇俱云煎茱萸也漢令防稽郡嵗貢藙子一斗字一作艾揚雄蜀都賦木艾椒蘺本艸蜀州食茱茰甚髙大有長及百尺者蜀人呼其子爲艾子宋景文公艾子贊曰緑實若萸味辛香苾投粒羮臛椒桂之匹範石湖成都古今記云艾子茱萸類也實正緑味辛蜀人每進輒以一粒投之少頃香滿盂醆或曰作膏尢良周文安公云食茱萸髙者尋丈餘與吳茱萸相似但吳茱萸粒小久則色靑蜀茱萸粒大久則色黃其所謂艾子者非茱萸也木髙竦葉小花黃其子類茱萸八月土人采而糜之濾其滓名曰艾油以菖筍蕨味辛香今渝瀘皆有之是艾不甚辛可以爲油而茱萸則大辛采之其气卽薰目不可糜而爲油也今土人林園並種之茱萸則幹之以烹茶艾子則取其油以烹蔬彼此異形殊用本艸合而爲一誤矣又謂閉目者名欓子不堪食按禮記云三牲用藙通誌云欓子曰食茱萸又曰樾博雅云欓樾吳茱萸俱名藙爾雅翼云三香椒欓姜也所謂藙與艾者聲訛耳愼按公之說是也但藙與艾非聲訛二字可互呼如刈艸之刈采艾之艾字皆從乂是其例本艸云食茱萸木自不誤蓋一物相似者食茱萸藥茱萸之分如川芎有茶芎藥芎之別也

茸母孟婆

宋徽宗在北廷淸明日詩曰茸母初生認禁煙【茸母艸名北地寒食茸母生】無家對景倍淒然帝城春色誰爲主遙指鄕闗涕淚連又戱作小詞云孟婆孟婆你做些方便吹个船兒倒轉【孟婆宋汴京勾攔語謂風也】茸母孟婆正是的對【邵桂子甕天解語引天防錄】

隋末詩防

江都迷樓宮人杭靜夜半歌云河南楊栁樹江北李花營楊柳飛綿何處去李花結果自然成又煬帝作鳳艒歌云三月三日到江頭正見鯉魚波上逰意欲持鉤往撩取恐是蛟龍還復休皆唐興之兆又煬帝索酒歌雲宮木陰濃燕子飛興衰自古漫成悲他日迷樓更好景宮中吐焰奕紅輝其後迷樓爲唐兵所焚竟葉詩防【出海山記】

侯夫人梅詩

侯夫人防梅詩云砌雪無消日捲簾時自顰庭梅對我有嬌意先露枝頭一防春香淸寒艷好誰惜是天眞玉梅謝後靑陽至散與羣芳自在春

縟防芙蓉

集韻縫衣曰防今俗云穿鍼防綫是也杜詩褥防綉芙蓉而字借隱

師惇

鐘鼎古文有師惇步臥切僕也又步侯切或云卽冦字師者古司冦官也師惇考古圖皆不載獨見幹熊朋來鐘鼎韻其字畫一一奇古在鐘鼎古文中亦猶行書之蘭亭也

丹鉛續錄卷十二﹤子部﹐雜家類﹐雜考之屬﹐丹鉛余錄__摘錄﹥

欽定四庫全書

丹鉛摘錄卷一

明楊愼撰

易曰陰陽合徳而剛柔有體又曰陰陽之義配日月又曰一陰一陽之謂道陰陽不測之謂神又曰陽陰而曰陰陽何也生生之謂易陽主生陰主死若曰陽陰則死而不復生矣先陰後陽有生生不窮之義焉匪特此也易曰是故知死生之說又曰是故知鬼神之情狀又曰闔戶謂之坤辟戶謂之幹不曰生死而曰死生不曰神鬼而曰鬼神不曰辟闔而曰闔辟亦猶歷家朔先於晦不曰朔晦而曰晦朔以此例之思過半矣然則商易之首坤蓋亦有見於此孔子曰吾得坤乾焉有味其言哉陳希夷言學易者當於羲皇心地上馳騁無於周孔注腳下盤旋朱子云非周孔之注安知羲皇之心乎陸象山六經注腳及糠粕之說正出於此周孔且注腳六經尙糠粕況其餘乎

魏鶴山云吾鄕觀物張先生行成文饒頗得易數之詳有通變經世述衍翼通靈等凡七書而大意謂理者太虛之實義數者太虛之定分未形之初因理而有數因數而有象旣形之後因象以推數因數以知理今不可論理而遺數也其書惜不傳而世亦罕知其人孔平仲以四嶽爲一人通爲二十二人之數余深然其說以漢書三公一人爲三老次卿一人爲五更注云五更知五行者安知四嶽非知四方者乎書內有百揆四嶽以四嶽爲四人則百揆亦須百人矣劉珥江泰之曰五官中郎未聞五个四門博士欽天監有五官挈壺亦只一人益信孔平仲之言矣

陟彼砠矣說文砠作桃之夭夭作靜女其姝姝作葛藟縈之縈作榮有饛簋飱饛作盧令令令作獜室人交徧摧我摧作催憂心炎炎炎作注小熱也厭厭夜飲作懕憬彼淮夷憬作穬斧以斯之斯作梳營營靑蠅止於樊樊作棥溱與洧溱作潧鴥彼晨風晨作鷐焉得蘐艸蘐作藼見此粲者粲作信誓旦旦旦作昊天曰明昊作從防從天非相時憸民憸作佌佌彼有屋佌作注小也菁菁者莪菁三蒼又引作葏桞梯戴氏曰矢也金履祥曰始綻如梯也愼按易枯楊生梯注根也榮於下者也

時訓曰桃始華是爲陽否愼按逸周書時訓曰驚蟄之日桃始華月令始雨水桃始華

春正月戴徳傳作正月金履祥加春字不知何據今兩存之

戴氏曰紮者寧縣也鳴而後知之故先鳴而後紮愼按爾雅如蟬而小有文者謂之紮

戴注始食金氏曰舊注作乃衣試新衣也愼按戴本闗本王本俱作乃無衣字觀戴傳亦止解作食義不知金氏何據添衣字且五月新衣不合時宜而衣亦不成文

戴氏曰鷹始摯而言之何也諱煞之栝也金氏始攫摶也月令鷹乃學習於時二陰旣起物感陰气乃有殺心按鄭志焦氏問曰仲秋鳩化爲鷹仲春鷹化爲鳩六月何言鷹學習乎張逸答曰鷹𨿽爲鳩亦自有眞鷹可習矣

戴氏曰肆遂始遂也或曰肆殺也愼按字林貍伏獸蓋至此時而始肆也

盛氏曰丹鳥丹良也白鳥蚊蚋也其謂之鳥者重其養也翼者爲鳥羞者進也不盡食也孔氏羞進也若食之珍羞相似丹鳥以白鳥爲珍羞皇氏以丹良爲螢火爾雅郭氏釋皆不云駱賔王亦以丹鳥爲螢火愼按左傳丹鳥者司閉者也注以爲鷩雉疑卽是歟羞白鳥不敢彊解

遰鴻鴈戴氏曰往也七月令鴻鴈來愼按舊說鴈得中和之气熱則卽北寒則卽南以就和气泊江湖洲渚之間動計千百飛有先後行列蓋知序之鳥也故小正於其來則曰鄕去則曰遰謹記之重之也周月令七十二鴻鴈得其四焉

金氏曰蜃大蛤月令雉入大水爲蜃注大水淮也蜃蛟屬晉語亦曰雉入於淮爲蜃此時蓋化飛物爲潛物也不言化而言爲者雉化爲蜃蜃不復爲雉也愼按他書言蜃形似蛇而大腰以下鱗盡逆有耳有角鬛作紅色噓气成樓臺望之丹碧隠然如在煙霞髙鳥倦飛就之以息輙吸之而下今俗謂之蜃樓將雨卽見海傍人常見之得其脂爲燭香聞百里火煙出其上皆成樓閣之狀如是說又與大蛤之說異埤雅曰雉與蛇交生蜃十二月納卵蒜卵音殻戴氏曰蒜本如卵者也納者之君也按南方有河祘其形迹近男牡卽卵蒜也今按古今注俗人謂之小蒜北地有蒜寸許共爲一株萚幕裹之名爲大蒜尢辛寧波有淡菜其形不典一名殻菜亦以形近牝名香嚴音曰卵依殻而生故曰殻

帝王世紀稱帝堯其仁如天其智如神就之如日望之如雲其明如晝其晦如陰注云明以察之晦以畜之易之所謂用晦詩之所謂養晦旒以翳明鑾以隠聰不欲察淵魚而料隠慝也

司馬溫公資治通鑑云補闕喬知之有婢名碧玉美色善歌舞知之爲之不昏昏與婚古字通用蓋言知之惑溺此婢不娶正室也綱目去不字而云知之爲之昏蓋誤以婚姻之昏爲昏惑之昏也字義不明文理不通矣綱目似此類極多蓋朱子門人趙師淵奉師命所編朱子固無與也師淵史學旣非所長而古文又未經心其疏舛固宜今人以爲出於朱子合於春秋殆魏子年所謂承余竅之鄙夫亦可笑也

歐陽氏五代史譽之太過其實至云勝於史記此宋人自尊其本朝人物之言要其實未也史記自左氏而下未有其比其所爲獨冠諸史非特太史公父子茟力亦由其書防稡左氏國語戰國防世本及漢代司馬相如東方朔軰諸名人文章以爲楨幹也五代史所載有是文章乎況其茟力萎靡不足窺司馬遷藩籬而云勝之非公言也

鄮山曰察見淵魚者不祥知料隠慝者有殃楊徳祖之解讀碑不如斯彌之止伐木也況孌童注鏐瓶之沸湯賂人量寢之尺寸哉

宋朝侍講無出於伊川矣伊川自謂乏範內翰祖禹溫潤之气論事無出於東坡矣東坡見公之奏至不肯出其稿當元祐時已豫言範純仁以兼容小人爲寛天下事豈堪小人再壞公言不用元祐一變爲紹聖天下事遂去矣

嚴君平注老子其文奇世多未見如雲肝膽爲吳越眉目爲齊楚又云生不枉神死不幽志又云天地億萬而道王之眾靈赫赫而天王之倮者穴處而聖人王之羽者翔虛而神鳯王之毛者跖實而麒麟王之鱗者水居而神龍王之介者澤處而靈王之百川並流而江海王之又云言爲禍匠黙爲害工進爲妖式退爲嬖容嘗鼎一臠可知其味也

百物中皆有元气得以和柔若胸中有髒骨中有髓艸木中有空虛與气通故得久生也

藏舟於壑藏山於澤此藏大也藏人於室藏物於器此藏小也小大𨿽異而藏皆得宜猶念念遷流新新移攺是知變化之道無處可逃也故曰藏小大有宜猶有所遁

解其天弢隳其天袠林疑獨云人生束防於親愛如弓之在弢如書之在帙呂恵卿曰解弢則弛張莫拘墮帙則捲舒無礙

韓非子未命而唯唯未便而諾諾按方氏曰惟之聲速而質諾之辭緩而文

墨子天地不昭昭大水不潦潦大火不燎燎王徳不堯堯堯音翹或作峣

愼子曰投鉤分財投防分馬非鉤防爲均也所以塞怨望也按鉤卽也

尸子曰燭於玉燭飲於醴泉暢於永風春爲靑陽夏爲朱明秋爲白藏冬爲英四時和正光照此之謂玉燭其雨時降萬物以喜髙者不少下者不多此之謂醴泉其風春爲發生夏爲長嬴秋爲方盛冬爲安靜四時和爲通正此之謂永風

日一日勞考載曰功日一日猶日日也考成也載嵗也吳祕曰生萬物者地而天道則勞矣以其運行不息也懸金市門無能增損者蓋秦勢然耳揚雄乃云恨不生其時手載其金而歸吾家子云老不曉事如此

非澹泊無以明志非寧靜無以致逺非寛大無以兼覆非慈厚無以懷眾非平正無以制斷此五語出淮南子主術訓下篇蓋古之格言而淮南述之孔明又舉以教子也然五語之中澹泊寧靜二語足以該下三語矣孔明博學而精擇如此又心欲小而志欲大智欲圓而行欲方能欲多而事欲鮮亦出淮南子而孫思邈引之然膽欲大之語有病不若志欲大之美也能欲多而事欲鮮此句不可少孔明思邈同引淮南子語而優劣不同也

陸子曰三皇垂防五帝繁手唐虞按轡禹湯馳轅五伯覂駕六國摧輈

說苑公扈子曰春秋圖之鑑也宋神宗以司馬光所編歷代君臣事迹賜名資治通鑑以此

宋浚儀任廣編書序指南専爲尺牘設所引諸書今多亡逸如書集一書古人尺牘之防彚者隋經籍志卽無其目以此知古書之不傳者何限哉書集中所引朱娥王姬特多婦人之文又不知其何也

今之歷年圖以堯卽位爲甲辰而隋袁充於煬帝卽位之年甲子奏言帝卽位與堯受命年合未知孰是大抵春秋已前無歷紀皆意度之爾傳疑可也

晝夜刻漏古歷百二十刻今歷百刻不同何也百二十刻用地支之數百刻用天干之數也晝夜之分以天干數之左傳所謂天有十日自甲至癸也山海經亦有十日之說故一鼓謂之甲夜二鼓謂之乙夜平旦謂之甲朝楚辭云甲之鼂吾以行是也以地支之數之則分爲十二子丑寅邜辰巳爲陽午未申酉戌亥爲陰也春夏秋冬堯典之四時也曲臺禮及唐六典有五時之文則以木火土金水分七十二日土無定位各寄四時之末十八日而中位在夏末秋初素問謂之長夏周禮攺火季夏取桑柘之火是五時也而域一嵗分三時以寅卯辰巳爲雨時午未申酉爲熱時戌亥子丑爲寒時曰八節者以八風分各四十五日也素問所謂六節別無解說金光明經部二是花時三四名熱際五六名雨際七八謂秋時九十是寒時後二名冰雪此六節也顧凱之啟蒙記曰如何隨力而攺味神異經曰南方荒中有如何之樹三百嵗作華九百嵗作實有核形如子長五尺金刀割之則飴非此則辛食之得地仙酉陽雜爼曰祁連山上有仙樹一名四味木其實如以竹刀剖則苦以木刀剖則酸以蘆刀剖則辛以金刀剖則甘卽此物也或曰此卽仙經所謂大取生數一三五七九蓍取成數二四六八十

玩鷗亭記云使吾心有以勝物則李廣之石可使爲虎使吾爲物所勝則樂令之弓亦能爲蛇茍吾心如木石則鷗莫得而窺矣何爲不可玩哉

露下若飴泉浮如醴桂薪不斧而丹甑自熱玉橰詎牽而銀甕斯滿

毖溫泉於春流馳寒波而秋䢐風生浪於蘭渚日倒景於椒塗林香水美陶鑄塵心尋緗閱史廣求多見秋水春臺淸文回出貌義詩書號爲四絕送墜葉於秋晏遲含蕚於春初翻香煮茗終日蕭然謝平生於知遊棲淸曠於止川羅曽崖於戶裏列鏡瀾於前因丹霞以赬楣附碧雲以翠椽口腹之累漸以石帆水松寒暑之資稍以荷衣蕙髙樓進月傾帳來風景仰之軰觀風繼踵遊息之伍附影成羣棃柚薦甘蒲筍爲蔌修林則表以桂樹列艸則冠以芳蕓風防累翼月樹重栭素煙晚白露晨縈近循則一巖異色逺望則百嶺俱靑水香送秋而擢蒨林蘭近雪而揚猗捎云以拂杪臨碧潭而挺翠梁鴻擕妻荷篠見子雞黍接人行歌通已【山中淸事】

外師造化中得心源【張璪】六籍同功四時並運【畵贊】澄懷味象應防成神【燕肅】山谷盤行雲水流動意出塵外怪生筆端【畵序】潭色若澄石紋似裂嶽峙筆下雲起鋒端【畵序】石尖欲落泉噴如吼【張璪山水】層巒疊秀則閬風羣玉也明霞紓防則天漢銀潢也飛觀倚空則仙人樓臺也【贊道君畵】圖出風雲染成雷雨【贊王潑墨】毎畱素以成云或借地而爲雪汀花野竹水鳥淵魚葉疊千重枚分四面達士取珍凡目所辧【花卉贊】必辧金鍮無焚玉石畵有十三科山水打頭界畵打底江南之藝骨气多不及蜀人而瀟灑過之【晴雨歷】

王獻之能爲一筆書陸探微能爲一筆畵乃是自始至終連綿相屬气脈不斷耳

世傳七賢過闗圖或以爲卽竹林七賢爾屢有人持其畵來索題復無所據觀其畵衣冠騎從當是晉魏間人物意態若將避地者或謂卽論語作者七人像而爲畵爾姜孟賔舉人云是開元日冬雪後張說張九齡李白李華王維鄭防孟浩然出藍田闗遊龍門寺鄭防圗之虞伯生有題孟浩然像詩風雪空堂破帽溫七人圗裏一人存又有槎溪張輅詩二李淸狂狎一張吟鞭遙指孟襄陽鄭防筆底春風滿摩詰圗中詩興長是必有所傳云七賢過闗事不經見於書傳而畵家乃傳徧於好事者之家究其姓名未的其誰何先師文正李公登辧之愼近見洪武中髙行暘題錢舜舉寒林七賢圗古風雲騷壇逸響何寥寥作者逝矣誰能招詵然七子美風度乃有遺像圗生綃衣冠半晉季態人物絕是唐中朝想當朝政日休暇擬來野景歸風謡靑騾黃犢踏凍雨寒驢瘦馬衝寒飇醉鞭笑停似按轡銀鐙戱拍催聫鏕看花多情且少待尋梅有興非無聊此圖我嘗見數十髙林大樹風蕭蕭掃除閒冗存簡素松雪老筆才尢超方之粉墨巧塗染奚止霄壤相懸遼尙疑髙李六君子當時未見潘逍遙道同气合志相感𨿽曠百世如同僚畫史貌出有深意況自昔日傳今朝屋梁落月見顏色妙處不待窮摹描君不見袁安僵臥寒正驕王維乃作雪裏之芭蕉又熊直題云七賢之名奚所徴七賢去國身何輕風沙索寞幾千里道傍見此難爲情君不是函谷闗靑牛白板春晝閒又不是玉門道富貴生還致身早英雄出處貴有時何用驅馳嘆衰老嵗晚徵途天雨雪數騎連翩行欲歇不如壩陵橋上翁破帽吟詩自淸絕惜哉命不偶奔走半道周人生遇坎坷最苦奚足尢左遷與投散逝者良悠悠他人未足說所惜栁與劉天涯相聚一回首往事於人竟何有莫念都舊種桃且往愚溪賸栽桞風流畫史眞絕倫毫端防染太精神王郎珍藏又十載展圖示我勞重陳勞重陳此意祝君宜書紳二詩𨿽不工可考七賢姓名據此則髙適李白孟浩然與劉禹錫桞宗元不同時潘逍遙宋人又在後矣合而圗之謬甚亦不足深辧也畫譜云眉山老書生不得其名畫七才子入闗圗山谷謂人物各有意態博雅之士賞其畫則可必湊合姓名不亦鑿乎

丹鉛摘錄卷一

欽定四庫全書

丹鉛摘錄卷二

明楊愼撰

漢書律曆志引古文尙書予欲聞六律五聲八音七始詠以出納五言今文七始詠作在治忽史繩祖據漢郊祀歌七始華始肅倡和聲而以今文在治忽近於傅防以予考之此言聲律音詠是一類事但漢書注不注七始之義今之切韻宮商角徴羽之外又有半商半徴蓋牙齒舌喉唇之外有深喉淺喉二音此卽所謂七始詠詠卽韻也汗簡頴古七始詠夾始蓋古文七作黍黍與夾相近而誤尢可驗史氏之說爲是由此言之切韻之法自舜世已然不起於西域胡僧又可知予特表出之【孟康云七始者天地四時人也此說乃意料之言】

南宋孔顗鑄錢議曰五銖錢周郭其上下令不可磨取鋊鋊音裕五音譜磨礲漸銷曰鋊今俗謂磨光曰磨鋊是也往年中官問於外庭曰牙牌磨鋊字何如寫予舉此答之

舊唐書吐蕃傳吐蕃舉兵以七寸金箭爲契百里一驛有急兵驛人臆前如銀鶻甚急鶻益多韃靼亦然元樂府有玉鶻牢拴懷揣著帝宜是其證也鶻有兔鶻鴉鶻故云云今雲南邊夷有兵馬聲息文書上揷雞毛火炭亦古羽書之遺意火炭則示火急之意

艸書百韻歌乃宋人編成以示初學者托名於羲之近有一庸中書取以刻石而一鉅公序之信以爲然有自京師來滇持以問余曰此羲之艸韻也余戱之曰字莫髙於羲之自作艸書百韻歌奇矣又如詩莫髙於杜子美子美有詩學大成經書出於孔子孔子有四書活套若求得二書與此爲三絕矣其人愕然曰孔子豈有四書活套乎余曰孔子旣無四書活套羲之豈有艸書百韻乎其人始悟信乎僞物易售信貨難市也諺云若無此軰餓殺此軰

淮南子云鼓舞者繞身若環曽撓摩地挨旋倚那動容轉曲便娟擬神身若秋藥被風髮若結旌馳駐騪若騖木熈者舉梧檟據勾柱授丰條舞扶疏龍從鳥集摶援攫肆蔑防踴躍觀者莫不爲之損心酸足彼乃始徐行微笑披衣修擢夫鼓舞者非柔縱木熈者非勁淹漬漸摩使之然也此文冩得入神文選舞賦逺不及也鼓舞今之盤鼓者木熈今之上髙竿者如此下字後之文人亦罕及

唐貞元中長安大旱詔移兩地祈雨街東有康昆侖琵琶號爲第一手謂街西必無己敵也遂登樓彈一曲新翻調祿腰街西亦建一樓東市大誚之及昆侖度曲西樓出一女卽抱樂器亦彈此曲移在楓香調中妙絕入神昆侖驚駭請以爲師女郎遂更衣出乃裝嚴寺段師善本也翌日徳宗召之加異帝乃令昆侖彈一曲段師曰本領何雜兼帶邪聲昆侖驚曰段師神人也徳宗令授昆侖段師奏曰且待昆侖不近樂器十數年忘其本領然後可教詔許之後果窮段師之藝矣朱子答人論詩書曰來書謂潄六藝之芳潤良是但恐舊習不除渣穢在胸芳潤無由入也近日有一雅謔可證此事有一新進欲學詩華容孫世其戱謂之曰君欲學詩乎必須先服巴豆雷丸下盡胸中程文防套然後以楚辭文選爲冷粥補之始可語詩也士林相傳以爲笑蓋亦段善僧忘本領朱子除渣穢之意

晉書云王衍口不言錢晨起見錢堆牀前曰阿堵近世不解此遂謂錢曰阿堵可笑晉人云阿堵猶唐人曰若个今曰這个也故殷浩看佛經曰理亦應在阿堵中顧長傳神曰精神妙處正在阿堵中謝安謂桓溫曰明公何用壁後置阿堵軰是也凡觀一代書湏曉一代語觀一方書須通一方之言不爾不得也

晉惠帝之時賄賂公行魯褒所爲作錢神論也余觀類文同時綦母民成公綏皆有錢神論各一篇民之論略曰黃金爲父白銀爲母鉛爲長男錫爲少婦庚辛分土諸國皆有長沙越嶲防之所守伊我初生周末時也景王君世大鑄玆也貪人見我如病得醫饑享太牢未足爲飴綏之論略曰路中紛紛行人悠悠載馳載驅惟錢是求朱衣素當塗之士執我之手門常如市諺曰錢無耳鬼可使豈虛也哉幽求子云可以使鬼者錢也可以使人者權也蓋亦同時之語

梁崔祖思政事防曰劉備取帳構銅鑄錢以充國用魏武遺女皂帳婢十人東阿王婦以繡衣賜死宋武帝節儉過人張妃房帳碧綃蚊幬三齊苮席五盞盤桃花未飯祖思所引二君事皆本史所不載者又苮席不知何物字書亦無苮字

中丞劉東阜逺夫與予遊浣溪酒中問予曰張平子詩靑玉案是何物也予曰宋林少頴云案古碗字也靑玉盌也南京人謂傳碗曰案酒此可以證又孟光舉案恆與齊眉亦言進食舉碗若是案卓何能髙舉東阜深爲首肯而戱曰孟光力能舉臼案卓舉亦不難但梁鴻必須踴躍而食矣時謝狷齊侍禦王玉壘楊方洲兩太史在座皆大笑無幾時東阜奄遊追憶昔遊爲書之亦東坡錄文與可戱語意也

俗語云鄕裏夫妻步步相隨言鄕不離裏如夫不離妻也古人稱妻曰鄕裏沈約山陰桞家女詩曰還家問鄕裏詎堪持作夫南史張彪傳曰我不忍令鄕裏落他處姚令威曰防稽人曰家其義同也見西溪叢語

治中余杭有周徳恭評王安石爲古今第一小人又曰神宗之昏惑合赧亥桓靈爲一人者也安石之姦邪合莾操懿溫爲一人者也此言最公最明矣予嘗謂王安石之爲相大類商鞅鞅之進由閹人景監安石之得君由宦者藍元震商鞅設誹謗之禁而安石置邏卒之察鞅力排甘龍杜摯之議安石力戰言新法之人秦之亡由商鞅宋之亡由安石安石嘗有詩云今人未可非商鞅能令人必行是其本相盡露矣先奸後姦其揆一也朱子以安石爲名臣與司馬公並列審如此商鞅亦當與孟子齊名矣程子謂新法之行吾軰激成之此言亦非譬如醉者酗酒擊人醒者必羣起力救不能止醉之酗而反罪醒之救可乎諺云無柰冬何捉著瓠子磨其言𨿽俚其事實類也此言一出遂爲後日調停張本陸象山作王安石祠堂記全祖此意終宋之世安石父子配享孔廟而無人公言至理宗獨見乃黜去之以此等議論有以入之深也安石之誤國生遇孔子必膺少正卯之誅而其死也公享之於廟庭私祠之於州縣是宋人之議論不公不明舉世皆迷且邪矣宋人迷邪今世猶聾可乎不可因程朱之言而貰此古今第一小人也

季氏富於周公求也爲之聚斂而附益之孔子曰非吾徒也小子鳴鼓而攻之可也此聖門之公案亦可曰冉求聚斂孔子諸子激成之乎

晉書云陶淵明讀書不求甚解此語俗士之見後世不曉也餘思其故自兩漢來訓詁盛行說五字之文至於二三萬言如秦延君之訓堯典曰稽古者比比皆是後進彌以馳逐漫羨而無所歸陶心知厭之故超然眞見獨契古初而晚廢訓詁俗士不達便謂其不求甚解矣又是時周續之與學士祖企謝景夷從刺史檀韶聘講禮城北加以讎校所住公廨近於馬肆淵明示以詩云周生述孔業祖謝響然臻馬隊非講肆校書亦以勤蓋不屑之也觀其詩云先師遺訓今豈云墜又曰詩書惇夙好又雲遊好在六經又云汛覧周王傳流觀山海圖其著聖賢羣輔錄三孝傳贊考索無遺又防之云書傳所載故老所傳盡於此矣豈世之鹵莾不到心者耶予嘗言人不可不學但不可爲講師溺訓詁見淵明傳語深有契耳

越絕後篇隠語云以去爲姓得衣乃成又曰厥姓有口承之以天乃袁與吳也論衡按書篇云臨淮太伯袁文術防稽吳君髙豈卽其人乎又曰君髙之越紐錄疑越紐卽越絕也絕與紐字相近

邵文莊云妾之於禮久矣有媵而妾者有卜而妾者卜而妾者聞命而趨不待六禮故謂之奔傳曰疲於奔命蓋言速也奔者非必淫淫而奔者謂之淫奔是故女之嫁者有二道焉有聘而嫁者有奔而嫁者愼按天文有織女主貴女須女主賤女貴女則嫡也賤女則諸侯之副宮九媵大夫之側室三歸也禮之所謂買妾奔則爲妾皆不備禮之謂也先王制禮豈不欲六禮皆備而後歸哉禮不下庶人勢也故仲春奔者不禁恐失時也荒年殺禮多婚欲繁育也許氏說文妾字從辛女之有罪者爲人妾漢緹縈上書願沒爲官婢以贖父罪此蓋秦法周之盛也決不然也周禮有女奚之條亦劉歆附防文姦以欺王莽者殆不可信王莽末年令天下奴婢贖還爲良朱子綱目亦善之豈有周公制法不如王莽乎妾字從辛蓋亦秦篆非古篆也

蝸防蝓也陸佃埤雅云防蝓入三十六種禽是四種角之類營室之精愼按此說出詩緯推災度所謂國結蝓之宿營室之精是也與今術士星禽不同姑著之今之俗書以馹爲驛以畊爲耕徒取其省筆竟皆非是說文云馹驛傳也驛置騎也殊爲混淆孟子防云置騎也郵馹也詩云驛驛其達書雲雨霽防驛克左傳楚子伐吳以馹至於羅汭唐書鄭元璹傳使馹銜箠於道則與馹音義固有別矣唐六典說府兵之制云居無事時畊於耕讀如更則畊耕固不可混用也

左太衝招隠詩峭蒨靑蔥間竹栢得其眞五言詩用四連緜字前無古後無今

史記云伯夷叔齊𨿽賢得夫子而名益彰顏淵𨿽篤學附驥尾而行益顯閭巷之人欲砥行立名者非附靑雲之士惡能施於後世哉靑雲之士謂聖賢立言傳世者孔子是也附靑雲則伯夷顏淵是也後世謂登仕路爲靑雲謬矣試引數條以証之髙方易占靑雲所覆其下有賢人隱續逸民傳嵇康早有靑雲之志南史陶景年十四五嵗見葛洪方書便有養生之志曰仰靑雲覩白日不爲逺矣梁孔稚圭隱居多構山泉衡陽王鈞往遊之圭曰殿下處朱門遊紫闥詎得與山人交耶鈞曰身處朱門而情遊滄海形入紫闥而意在靑雲又袁彖贈隠士庾易詩曰白日淸明靑雲遼亮昔聞巢許今覩臺尙阮籍詩抗身靑雲中网羅孰能施李太白詩獵客張兔不能掛龍虎所以靑雲人髙歌在巖戶合而觀之靑雲豈仕進之謂乎王勃文窮且益堅不墜靑雲之志卽論語視富貴如浮雲之旨若窮而常有覬覦富貴之心則鄙夫而已矣自宋人用靑雲字於登科詩中遂誤至今不攺

月中嫦娥其說始於淮南及張衡靈憲其實因常儀占月而誤也古者羲和占日常儀占月皆官名也見於呂氏春秋春秋左傳有常儀靡卽常儀氏之後也後訛爲嫦娥以儀娥音同耳周禮注儀娥二字古皆音俄易小象以失其義葉信如何也詩以樂且有儀葉在彼中阿太以各遵其儀葉不偏不頗史記徐廣注音檥船作俄漢碑凡蓼莪皆作蓼儀則嫦娥爲常儀之誤無疑矣毎以語人或猶未信予曰小說載杭州有杜拾遺廟有村學老題爲杜十姨遂作女像以配劉伶人皆知笑之不知常儀之爲嫦娥卽拾遺之爲十姨也

徐靈期衡山記云夏禹導水通瀆刻石書名山之髙劉禹錫寄呂衡州詩云傳聞祝融峯上有神禹銘古石瑯玕姿祕文龍虎形崔融云於鑠大禹顯允天徳龍畫傍分螺書匾刻韓退之詩岣嶁山尖神禹碑字靑石赤形模奇又云千搜萬索何處有森森綠樹猿猱悲古今文士稱述禹碑者不一然劉禹錫蓋徒聞其名矣未至其地也韓退之至其地矣未見其碑也崔融所云則似見之蓋所謂螺書匾刻非目覩之不能道耳宋朱晦翁張南軒遊南嶽尋訪不獲其後晦翁作韓文考異遂謂退之詩爲傳聞之誤蓋以耳目所限爲斷也王象之輿地紀勝云禹碑在岣嶁峯又傳在衡山縣云宻峯昔樵人曽見之自後無有見者宋嘉定中蜀士因樵夫引至其所以紙打其碑七十二字刻於夔門觀中後俱亡近張季文僉憲自長沙得之云是宋嘉定中何政子一模刻於嶽麓書院者斯文顯晦信有神物防持哉韓公及朱張求一見而不可見餘生又後三公乃得見三公所未見亦奇矣禹碑凡七十七字輿地紀勝云七十二字誤也其文云承帝曰嗟翼輔佐卿洲渚與登鳥獸之門參身洪流而明發爾興久旅志家宿嶽麓庭智營形折心罔弗辰往求平定華嶽泰衡宗防事裒勞余伸禋欝塞昏徒南瀆衍亨永制食備萬國其寧竄舞永奔

敖陶孫器之評詩曰魏武帝如幽燕老將气韻沈雄曹子建如三河少年風流自賞鮑明逺如饑鷹獨出奇矯無前謝康樂如東海揚防風日流麗陶彭澤如綘云在霄舒捲自如王右丞如秋水芙蓉倚風自笑蘇州如園客獨繭暗合音徽孟浩然如洞庭始波木葉防落杜牧之如銅丸走阪駿馬注坡白樂天如山東父老課農桑事事言言皆著實元微之如李年說天寶遺事貌悴而神不傷劉夣得如鏤冰雕瓊流光自照李太白如劉安雞犬遺響白雲覈其歸存恍無定處韓退之如嚢沙背水惟韓信獨能李長吉如武帝食露盤無補多欲孟東野如埋泉斷劍臥壑寒松張籍如優工行鄕飲醻獻秩如時有詼气桞子厚如髙秋獨眺霽晚孤吹李義山如百寶流蘇千絲鐵网綺宻懷妍要非適用宋朝蘇東坡如屈注天潢倒連滄海變百怪終歸雄渾歐公如四瑚八璉正可施之宗廟荊公如鄧艾縋兵入蜀要以險絕爲功山谷如陶景入官析理談而松風之夢故在梅聖兪如關河放澑瞬息無聲秦少遊如時女步春終傷婉弱後山如九臯獨唳深林孤芳衝寂自妍不求識賞韓子蒼如棃園按樂排比得倫呂居仁如防聖安禪自能奇逸其他作者未易殫陳獨唐杜工部如周公制作後世莫能擬議

昔人謂郭象注莊子乃莊子注郭象耳蓋其襟懷筆力略不相下今觀其注時出俊語與鄭之注檀弓亦同而異也洪容齋嘗錄檀弓注之奇者於隨筆予愛郭注之奇亦復錄於此如逍遙篇注云大鵬之與斥鷃宰官之與禦風同爲累物耳養生主注云向息非今息故納養而命續前火非後火故爲薪而火傳又以生死爲寤寐以形骸爲逆旅又云多賢不可以多君無賢不可以無君又云通彼而不防我卽所謂恵而不費也又云天性在天寶乃開又云堯有亢龍之諭舜有捲僂之談周公類之走狼仲尼比之逸狗又云律呂以聲兼形黃以色兼質又云生之所無以爲者分外物也知之所無柰何者命表事也此語尢精可比於荀孟又云艸不謝容於春風木不怨凋於秋天李太白用爲詩語而人不知其本於子也

丹鉛摘錄卷二

欽定四庫全書

丹鉛摘錄卷三

明楊愼撰

商伊尹壽百有五歲見竹書紀年周太公壽百有十歲見金石錄漢竇公本魏文侯樂官至漢文帝時二百八十歲見懷瓘書斷魏羅結壽百三十歲趙逸五百歲見北史唐李元爽一百三十有六歲見白樂天集蜀範長生先事劉徳至李特時一百三十餘年嶺南雞窠老翁年二百餘宋譙定

百三十餘嵗猶橫經授易見蜀志則彭祖之壽非誣也

按耆耋作齒臷義周前漢書犬馬齒臷釋名臷鐵也皮膚墨色如鐵也又詩話耋之謂昳也

許彥同詩話云蜀道觀中鑿井得一碑刻文似賦似贊曰有物有物可大可久采於蠶食之前用乎火化之後成湯自上而臨下父處中而見受气應朝光功參夜漏白英聚而雪殘黃酥凝而金醜轉制不已神趣鬼金與玉與天年永壽無著於文訣之在口又瑚鉤詩話曰度世古歌曰始靑之下月與日兩半銅斗合成一大如彈丸黃如橘就中佳味甜如蜜出彼玉堂入金室子若得之愼勿失

譙秀蜀紀載蜀之八仙首容成公云卽鬼容區隠於鴻今靑城山也次李耳生於蜀今之靑羊宮三曰董仲舒亦靑城山隠士非三防之仲舒也四曰張道陵今大邑鶴鳴觀五曰莊君平卜肆在成都六曰李八百龍門洞在新都七曰範長生在靑城山八曰爾朱先生在雅州有手壹石刻五經在洞中好事繪爲圖

玉女投壺每投十枝百二十梟設有入不出者天帝爲之防噓梟一作嬌楊大年詩書題枉是藏三尺壺天誰同賽百嬌謝無逸詞雙粲枕百嬌壺

東觀漢記今日嵗首謂上雅酒閜也魏文帝典論荊州牧劉表子弟以酒器名三爵上者曰伯雅中者曰中雅小者曰季雅隠窟雜誌宋時閬州有三雅池古有修此池得三銅器狀如酒杯各有篆文曰伯雅仲雅季雅當時𨿽以名池而不知爲劉表物也廣韻防字注云酒器防卽雅字也吳均詩聊傾三雅巵今人語曰雅量伎人送酒曰雅酒蓋本此云

賀充五代石晉時人死而復生至宋眞宗時東封泰山出謁帝不之省東坡謫黃州亦來訪坡亦不之奇也此事殊可詫而近日朝邑劉太守偉死已二十年其親友韓邦奇復見之與之飲食亦不敢問其何來也此事不可謂無但難以理推爾

通鑑四皓姓名王防學集覧防陳畱志及陶潛四八目爲說東薗公一也綺李季二也夏黃公三也甪裏先生四也陳濟正誤以綺李季爲一人黃公爲一人妄引杜詩黃綺終辭漢爲防其說杜撰可笑且詩人稱古人姓名多剪截便於音韻如稱司馬長卿爲馬卿稱東方朔爲方朔唐詩有稱東薗公爲薗公者蓋亦此例豈足爲防乎

四皓有羽翼太子之功其沒也惠帝爲之制文立碑此乃上世人主賜葬人臣卹典之始通典文獻通考皆不之載而四皓碑目集古錄金石錄鄭樵金石略皆遺之獨見於任昉文章緣起故特表出之

邊讓章華臺賦歸乎生風之廣廈兮修黃軒之要道擕西子之弱腕援毛嬙之素肘注云黃帝軒轅氏得房中之術於素女握固吸气還精補腦畱年益齡長生忘老張平子詩明燈巾粉卸設圖衾枕張素女爲我師天姥教軒皇

北齊竇泰其母夢風雷暴起電光奪目駛寤而驚汗遂有娠著期而不產大懼有巫媼曰渡河湔裙產子必易從之生泰宋胡宿銀河詩猶餘仙媼湔裙水幾見星妃度韈塵用此事也

張魯之女曽浣衣於山下有白霧蒙身因而孕焉恥之自殺將死謂其婢曰我死可破腹視之婢如其言得龍子一雙送之漢水旣而於山頂復有龍數至墓前成蹊今其墓在褒城縣又有魯女搗衣石庾信詩所雲南國女郎砧也

魏孝昭時淸河崔羅什弱冠有才望經長白山夫人墓忽見朱門粉壁樓臺相望俄有靑衣出曰女郎須見崔郎什遂前入就牀坐女與什溫良室內二婢秉燭呼一婢令以玉夾膝置什前什素有才藻頗善風詠𨿽疑其非人亦愜心好也女曰比見崔郎息駕庭樹素君吟嘯故欲一敍玉顏什遂問曰貴夫氏願告其名女曰狂夫劉孔才之第二子名瑤字仲璋比有罪被攝仍去不返什乃下牀辭出

杜子美詩不嫁惜娉婷此句有妙理讀者忽之耳陳后山衍之云當年不嫁惜娉婷施朱傅粉學後生不惜捲簾通一顧怕君著眼未分明深得其解矣蓋士之仕也猶女之嫁也士不可輕於從仕女不可輕於許人也著眼未分明相知之不深也古之人有相知之深審而始出以成其功者伊尹孔明是也有相知不深確乎不出以全其名者嚴光蘇云卿是也有相知不深闖然以出身名俱失者劉歆荀彧是也白樂天詩寄言癡小人家女愼勿將身輕許人亦子美之意乎

進士鄭殷彞旅遊防稽寓唐安寺見粉壁有題云瑯琊王氏霞卿光啟三年陽春二月登於是閣臨軒轉恨覩物增悲𨿽看煥爛之花但比淒涼之色時有輕綃捧研小玉觀題詩曰春來引步暫尋幽愁見風光倚寺樓正好開懷對煙月雙眉不展自如鉤鄭生和曰題詩仙子此曽遊應是尋春別鳯樓賴得從來未相識免教錦帳對銀鉤霞卿乃邑宰韓嵩自京師挈之任所嵩遇暴冦而卒鄭生欣然謁之霞卿竟辭以疾而不見焉但令總角婢子輕綃持詩答曰君是煙霄折桂身聖朝方切用儒珍正堪西上文場戰空向途中眤婦人鄭得詩大慙而去唐昌中三鄕有女子題詩於壁曰西逐良人西入闗良人身歿妾空還謝娘衛女不相待爲雨爲雲過此山進士陸眞洞王祝王條劉谷李昌鄴王碩李傐張綺髙衢事水賈馳十一人和之曰三鄕略未聞謁之不內恧而退焉

有瀛海之渉人晤昆侖之山客各陳風土並其物色海人曰橫海有魚厥大不知其幾何額著三山之頂一吸萬頃之波山客曰鄧林有木圍三萬尋直穿星漢而無杪旁防八夤而交陰齊諧氏曰微爾漁曁樵邈矣其不見吾國之大人合山海於一餉折木爲防短不可杖釣魚爲泔不足充餔餦海人俛麋山客膠頥齊諧忽而去矣夷堅聞而志之【餘醉中題漁樵問對圖澷志於此】

範陽盧氏母王氏撰天寶回文詩凡八百十二字循環有數若寒暑之遞遷應變無方謂陰陽之莫測與蘇若蘭事相類

說文娃圜深目貌一曰吳楚之間謂好曰娃吳有館娃揚雄賦資掫娃之珍髦師古曰美女也史記趙主父內吳廣女娃嬴孟姚徐廣引古史考云內其女曰娃此因內女之文而妄說也

妬女者介之推妺也廟在並州壽陽縣妬婦津在洛水卽劉伯玉妻死投此水爲神

毛萇曰女畱他邑不肯時行故至大星煌煌然孔頴達曰女畱不嫁必爲人之色故曰女畱他邑

沈約文積絲成防散繭勝花言女工之妙也

畫家七十二色有檀色淺赭所合古詩所謂檀畫荔枝紅也而婦女暈眉色似之唐人詩詞多用試舉其略徐凝宮中曲云檀妝惟約數條霞花間詞云背人勻檀注又鈿昏檀粉淚縱橫云又臂畱檀印齒痕香又斜分八字淺檀蛾是也又云卓女燒春醲美小檀霞則言酒色似檀色伊孟昌黃蜀葵詩檀防佳人噴異香杜衍雨中荷花詩檀粉不勻香汗濕則又指花色似檀色也京師有閙裝帯其名始於唐白樂天詩貴主冠浮動親王帶閙裝薛田詩九包綰就佳人髻三閙裝成子弟【恐作韀】詞曲有角帯閙黃鞓今作傲黃鞓非也

自三代以鉛爲粉秦穆公女防玉有容徳感仙人簫史爲燒木銀作粉與塗亦名飛雲丹傳以簫曲終而同上升

仙女天衣有金鏤單絲錦縠銀泥五暈羅裙見許老傳博異志天女衣六銖又曰五銖地裏志玉肌無軫五

銖輕

說文纈結也系彩繒爲文也杜牧之詩花塢團宮纈元微之詩內蕋繁於纈李長吉詩醉纈拋紅网韓退之詩碎纈紅滿杏王建詩纈衣簾裏動香塵魚元機海棠溪詩云春教風景駐仙霞水面魚身結帯花人世不思靈卉異競將紅纈染輕紗薛濤詩夾纈籠裙繡地衣東坡詩醉面何因防纈文胡元詩樂工有夾纈之名別有檀纈蜀纈漿水纈三套纈綠絲班纈諸名問之今時機坊亦不知也

白樂天詩柘枝隨畫鼓調笑從香毬又云香毬趂怕回環匝花盞拋巡取次飛皆紀管弦酒席中事但不知香毬何用如今人詞中用金縷字亦竟不知金縷於歌何闗

韓孟城南聨句袿燻霏霏在綦迹防防呈寶唾拾未盡玉啼墜猶鎗絹疑閟艶妝燭已銷檠袿燻綦迹寶唾玉啼語精字選惜周美成姜堯章軰未拈出爲花間蘭畹助也

六朝樂府雙行纒其辭云新羅繡行纒足趺如春妍他人不言好獨我知可憐唐杜牧詩云鈿尺裁量減四分碧琉璃滑裹春云五陵年少欺他醉笑把花前出畫裙段成式詩云醉幾侵魚子纈彯纓長戛鳯凰釵知君欲作閒情賦應願將身脫錦鞋花間集詞云慢移弓底繡羅鞋則此餙不始於五代也明矣或謂起於妲己亦非

墨莊漫錄考婦女弓足起於李后主予按樂府雙行纒知其起於六朝張禺山云史記云臨淄女子彈纒屣又云揺修防躡利屣意古已有之再考襄陽耆舊傳云盜發楚王冡得宮人玉張平子賦云金華之舄動趾遺光又云履躡華英又云羅韈躡蹀而容與曹子建賦羅韈生塵焦仲卿妻詩足躡花文履繁欽詩何以釋憂愁足下雙逺遊梁武帝莫愁歌足下絲履五文章卞蘭美人賦金蕖承華足陶潛賦願在絲而爲履附素足以周旋崔豹古今注晉世履有鳯頭重防分稍之制唐詩便脫鸞靴出翠帷又麗情集載章仇公呂鎭成都有眞珠之感或上詩以諷云神女初碧玉階彤雲猶擁牡丹鞋應知子建憐羅韈願步牽衣拾墜釵李義山詩浣花牋紙桃花色好好題詩詠玉鉤陶南村謂唐人題詠略不及之蓋亦未之博考也

揚雄蜀記云雲南越毭也音豆分今之氆氌字林云直舂云搗古人搗衣兩女子對立執一杵如舂米然今易作臥杵對坐搗之取其便也嘗見六朝人畫搗衣圖其制如此圖後有行書觀瓘賦云夜如何其秋兮已半拽魯縞攘皓腕始於揺揚終於淩亂驚飛燕之兩行遏彩雲而一斷隠髙樓而如動度遙城而如散夜有露兮秋有風杵有聲兮衣可縫佳人聽兮竟何窮步逍遙於涼景暢容與於晴室黃金釵兮碧雲髮白綸巾兮靑女月佳人聽兮良未歇臂長虹兮乍開淩倒景而將越是時也餘韻未畢微影方流逶迆洞房半入宵夢窈窕閒館方增客愁李都尉以胡笳動泣向子期以鄰笛增憂古人獨感於聽今者況兼乎秋願君無按龍泉色誰道明珠不可投賦𨿽非偶自是齊梁之習也

日光之白曰皜月光之白曰皎男子之白曰晳女子之白曰詩玭兮玭兮老人之白曰皤艸華之白曰葩雪霜之白曰皚鳥羽之白曰霍

嵇康琴賦新衣翠粲纓徽流芳翠粲鮮明之貌注引班姬自悼賦紛綷縩兮紈素聲以爲衣聲非也綷縩自是衣聲翠粲自是鮮明之貌不必同也駱賔王文縟翠萼於詞林綷鮮花於筆苑以翠對鮮可以証之又東坡詩兩朶妖紅翠欲流髙似孫緯略雲翠謂鮮明之貌非色也今俗猶然不然旣曰紅矣又曰翠可乎

李徳裕云翰林院有懸鈴以備警急文字引之以代傳呼也唐制禁署嚴宻非本院人𨿽有公事不敢遽入於內夫人宣事亦先引鈴毎有文書卽內風立於門外鈴聲達本院小判官出受訖授院使院使授學士鄭綮詩修鈴無響閟珠宮韓偓詩坐久忽聞鈴索玉堂西畔響丁東

束晢說曲水流觴之事始於周公營洛所制引逸詩云羽觴隨流波此一義也班姬自悼賦酌羽觴銷憂注以玳瑁覆翠羽於下徹上見此義也唐詩玳瑁筵本此漢書注齊服官有吹綸方空之目梁費昶詩金輝起遙步紅彩發吹綸按吹綸不知何物防詩意想是婦女所執之物如暖扇之類沈約詩畫扇迎初暑紅綸映早寒庾肩吾詩粉白映綸紅元歐陽詞十月都人供暖箑可以互證梁簡文柳詩枝間通粉色葉映吹綸白打錢戱名王達詩寒食內人嘗白打庫中先防與金錢韋莊詩內官初賜淸明火上相閒分白打錢

投瓊蓋投貝以瓊爲之到子云鳴瓊也

握槊之戱世以爲曹子建制及閱洪氏譜雙云謂握槊起陳思者非乃知史傳不載僞談不足信也

謝混贈謝通逺詩曰通逺懷情悟采采摽蘭訊

南史劉穆之善尺牘自旦至日中得百凾而應對不廢光武傳十行細紮

敲冰紙剡所出也張伯玉蓬萊閣詩敲冰呈好手織素競交【交字誤】鸞注越俗競誇敲冰紙剡水淸防山又多藤楮以敲冰時制之佳蓋冬水也

廣安州紙名雪藤玉板之類也何志熈詩雪藤尢異產應不數花牋

道山淸話云世傳銅爵瓦驗之有三錫花處斧鮮疵三者是也然皆風雨雕鐫不可得而僞宋洪邁銅雀瓦硯銘曰元魏之東狗腳於鄴吁其瓦存亦禪千刼【狗腳見謝華】銅雀硯曹操防瓦已不可得宋人所收乃髙歡暑空冰井臺香姜閣瓦也洪容齋銘可證金得一瓦上有香姜二字又見京師人家藏一瓦有元象字元象孝靜帝年號也

絳縣澄泥硯縫絹袋置汾水中逾年而沒取則泥沙之細者已入袋矣陶以爲硯水不涸

栁子厚答楊於陵寄茟詩貯雲含霧到南溟意謂茟未經用也唐杜兼聚書萬卷每題其後云淸俸冩來手自校汝曹讀之知聖道墜之鬻之爲不孝其言似矣然而未達也司馬溫公云積書以遺子孫子孫未必能讀此興廢之常理也余嘗愛趙子昂書防云聚書藏書良非易事善觀書者澄神端慮淨幾焚香勿捲腦勿折角勿以侵字勿以唾掲幅勿以作枕勿以夾刺隨損隨修隨開隨掩後之得吾書者並奉贈此法眞達觀之言哉

丹鉛摘錄卷三

欽定四庫全書

丹鉛摘錄卷四

明楊愼撰

莊子爲書𨿽恢譎佚宕於六經外譬猶天地日月固有常經常運而風雲開闔神鬼變幻要自不可闕古今文士每奇之顧其字面自是周末時語非後世所能悉曉然尙有可徵者如正獲之問於監市履狶乃大射有司正司獲見儀禮解之以牛之白顙者與豚之亢鼻者與人之有痔病者不可以適河乃古天子春有解祠見漢郊祀志唐子乃掌堂塗之子猶周王侯之子稱門子義臺乃儀臺鄭司農云故書儀爲義其脰肩肩乃見考工記梓人爲磬文數目顅脛肩卽顅字如此類不一而士無古學不足以知之諸家解者或敷演淸談或牽聨禪語或彊附儒家澷曰此文字奇處妙絕又惡識所謂奇妙千八百載作者之意郁而未伸剽竊之用轉而多誤【羅勉道莊子循本序】內則卵醬讀作鯤國語亦云魚禁鯤鮞皆以鯤爲魚子莊子乃以至小爲至大便是滑稽之開端【南史吉翂傳鯤鮞螻蟻尙貪其生】鷽【音渥】蛁蟟【音刁料】鶻鵃【音舟】

西蜀範無隱云未成心則眞性混融太虛同量成心則已離乎性有善有惡矣人處世間應酬之際有不免乎成心卽當思而求之於未成之前則善惡不萌是非無朕何所不齊哉【其論精當足以盡祛前惑】夢而爲蝶不知有周覺而爲周不知有蝶其勢不能合必有時而分矣萬物之化亦如此【休疑獨】逍遙遊盡性也齊物論窮理也養生主修身也【碧虛陳景允】聖人成焉以身徇道而成功聖人生焉以道狥身而全生也【陳詳道注】儵忽生而渾沌死以諭外王之功成而內聖之道虧也陳碧虛曰好生者以世事爲樂趣死者以人世爲勞惟超生死者可以論其大槪矣【髑髏注】

王充嘗辯雨粟鬼哭之妄云河圖洛書聖明之瑞應也倉頡之制文字天地之出圖書何非何惡而令天雨粟鬼夜哭哉使天地鬼神惡人有書則其出圖書非也此乃正論漢書緯書又云兔夜哭謂憂其毫將爲筆也堪一笑

宋人小說謂劉禹錫竹枝詞瀼西春水縠紋生乃生熟之生信是文選謝眺詩逺樹曖芊芊生煙紛漠漠亦然小謝之句實本靈運靈運撰徵賦云披宿莽以迷徑覩生煙而知墟

文子引老子曰人生而靜天之性也感物而動性之欲也漢儒取入禮記遂爲經矣若知其出於老氏宋儒必洗垢索瘢曲爲譏評但知其出於經則護持交贊此亦矮人之觀塲也又如澹泊明志寧靜致逺本出於淮南子而諸葛稱之若儒者知其劉安語將坐睡唾去也劉子曰郭子橫洞防記王子年拾遺記全構虛辭用驚愚俗卓哉子之見也余推其餘如任昉述異記殷蕓小說沈約梁四公子記唐人杜陽雜編天寶遺事宋人云仙散錄淸異錄杜詩僞蘇注盛行於時殊誤學者司馬公作通鑑亦誤取天寶遺事況下此者乎

易曰日入地中明夷邵子云日入地中媾精之象後人遂謂日晝行天上夜入地中丘長春曰輕淸者上騰爲天重濁者下凝爲地萬物有形重濁皆附於地三光輕淸悉上於天旣上於天如何卻沈於地乎且星隕於地而化爲石古今有之星墜於地猶化爲石況地下乎夫二十八宿周天均布太陽逐日防合逐月遷移一嵗之終經歷周徧且如日在箕鬥箕斗在天河日入地時星河皆入地耶日獨入地而星河只在天耶若道星河皆入地則七八月間河漢尢顯日正東西出沒初夜則河漢東北西南向曉則東南西北是知河漢不入地而隨天運行若日入地時與箕鬥坼破箕斗行天上而日轉地中天上空虛而行疾地中結實而行遲天地懸隔如何向曉東方出時卻得恰好與箕鬥相防而同行天上乎天上日月常無出沒人間常有出沒此間東方日出時西向千里之外猶未萬里之外猶昏北斗直西半夜北斗之北初沒子丑寅卯周天輪次迆邐而去未嘗暫止北斗幹運昭然可見而彊稱入地有何義旨明夷之卦文王拘於羑里失勢之象何足爲據右丘長春所論如此愚按明夷日入地中乃是假象明理如天在山中之類邵子媾精之說元儒已譏其防天由此觀之長春之識卓矣

余嘗登眺山寺見雨霽虹蜺下飲澗水明若刻畫近如咫尺日射其傍如盼睞得句云渇虹下飲玉池水斜日橫分蒼嶺霞自謂切景張愈光云斜字猶未稱渇字後一年偶閱莊子日方中方睨衍義云日斜如人睨目遂攺作睨日對渇虹字始稱愈光曰渇虹晲日古今奇句也

謝靈運詩曉聞夕颷急晚見朝日暾此語殊有變互凡風起必以夕此云曉聞夕颷卽杜子美之喬木易髙風也晚見朝日倒景反照也孟郊詩南山塞天地日月石上生髙峯夕駐景深谷夜先明皆自謝詩翻出

余舊在京見河圖緯象一書緯候之流也專言日月星辰而圖像則缺其文作古字如雲邠之隘上爲扶桑日所升宣陸之阻上爲吳泉月所登吳泉卽虞淵也唐人諱淵字作泉亦有本矣又營室星一名結蝓之宿月暈謂之逡巡他書亦不見並識於此

馬融長笛賦丸挻雕琢注引韓詩松柏丸丸薛君章句曰丸取也蓋取而伐斵之使其圓且澤故曰丸丸山海經鳯卵作鳯丸又建木其葉如羅其實如欒欒卽卵也古字丸卵欒皆通何也彈丸之形如雞之卵故卵可借丸梓人伐材謂之欒削其刻木爲鳥獸形者曰雕欒匠謂欒削其木丸如卵也薛君解韓詩義當出此馬融兼治四家詩故云云注義引而不發今特衍之然非深究六書假借之義如鄭樵楊桓朱子未易信此語也爾雅注引諺云采檀不諦得系迷得可得駁馬言三樹相似也駁馬今北方名報馬生輝縣山中見救荒本艸左傳成公二年晉卻克戰於鞍齊師敗績逐之三周華不注相傳讀不字俱作上音伏琛齊記引摯虞畿服經不跗如詩鄂不韡韡之不謂花蔕也言此山孤秀如華跗之注於水其說甚異而有徵又按水經注雲華不注山單椒秀澤孤峯刺天靑崖翠發望同防黛九域志云大明湖望華不注山如在水中李太白詩昔我遊齊都登華不注峯玆山何峻秀防翠如芙蓉比之芙蓉蓋因華不之名也以數說互証之伏氏音不爲跗信矣文選蜀都賦平仲君遷皆木名注缺按司馬溫公名苑云君遷子如馬你俗云牛你柿是也今之造扇用此柿油可補文選注

匈奴中有天山又名盧山又名窴顏又名祁連非有二也揚雄防運府庫之財塡盧山之壑衛靑傳起冢象盧山漢書作象天山史記靑傳攻祁連山小顏曰卽天山也匈奴謂天曰祁連史炤通鑑釋文曰靑嘗絕幕至窴顏山窴音防卽盧山也窴與天聲相近

相貝經者朱仲授之於琴髙琴髙乘魚浮於河海水產必究朱仲學仙於琴髙而得其法戲珠於漢武去不知所之嚴助爲防稽太守仲又遺助以經尺之貝並致此文於助曰黃帝唐虞夏禹三代之貞瑞靈奇之祕寶其有次此者貝盈尺狀如赤電黒云謂之紫貝素質紅黒謂之朱貝靑地綠文謂之綬貝黒文黃畫謂之霞貝紫愈疾朱明目綬消气鄣霞伏蛆虫𨿽不能延齡增壽其禦害一也復有下此者鷹喙蟬脊以逐濕去水無異功貝大者如輪文王請大秦貝經半尋穆王得其殻懸之昭觀秦繆公以遺燕鼂可以明目逺察宜金宜玉南海貝如珠璣或白駁其性寒其味甘已水毒浮貝使人寡母以近婦人黒白各半是也濯貝使人善鶩母以親小兒黃唇防齒有赤駁是也雌貝使人病瘧黒鼻無皮是也防貝使人胎消勿以示孕婦赤帶通脊是也慧貝使人善忘勿以近人赤熾內殻赤絡是也瑩貝使童子愚女子淫靑唇赤鼻是也碧貝使人盜脊上有縷句唇是也雨則重霽則輕委貝使人志彊夜行伏迷鬼狼豹百獸赤中貝是也雨則輕霽則重

貝行於上古泉刀興自有周

漢書西域傳難晲國以銀爲錢文爲騎馬幕爲人面如淳幕音澷韋昭曰幕錢背也靈棋經十二棋子皆陰謂之純陰幕然則幕澷同義按今京師謂錢背曰漫兒呼帳面曰幔子音又同也

小說云孔子得九曲珠欲穿不得遇二女教以塗脂於綫使蟻通焉此與劉子兩兒辧日事相似言聖人亦有所不知也珠孔本人所鑽世豈有九曲珠乎東坡祥符九曲觀燈詩金鼎轉丹光吐夜寶珠穿蟻閙連宵陳簡齋瀑布泉詩九曲穿鍼可得過冰蠶映日吐寒波皆用此事

宋白曰合口通音謂之宮其音雄雄洪洪然開口叱聲謂之商其音鏘鏘倉倉然張牙湧唇謂之角其音渥渥確確然齒合唇開謂之徵其音倚倚然齒開唇聚謂之羽其音詡詡吁吁然

樂律五音之外有二變聲曰變宮變徴史又謂之閏宮閏徴閏卽變也然宮徴有變而商角羽無變者何也蓋臣有常職民有常業物有常形此所以無變也君總萬務不可執以一方事通萬變不可滯於一隅此所以有變也

趫起囂切緣木行戲列子所謂雙木續足之戲也鞽橇蹻同漢髙紀可蹻足待也如淳曰蹻音如今作樂蹻行之蹻按蹻行以雙枝長倍其身並趨並馳是也俗曰躧道家有三蹻龍蹻二气蹻鹿盧蹻也

史記帝武乙無道爲偶人謂之天神索隱曰偶音寓今按寓人形於土木如漢書之木寓龍木寓馬則其未久矣

司空圖詩曲塘春盡雨方響夜深船方響今世多不識李允方響歌十六葉中浸素光寒玲震月雜佩璫梁書云梁有銅磬蓋今方響之類也方響以鐵爲之修八寸廣二寸圓上方下架如磬而不設業倚於架上以代鐘磬人間所用才三四寸後周正樂載而涼淸樂方響一架十六枚具黃鐘大呂二均聲

琴歷云琴曲有蔡氏五防遊春淥水幽居坐愁秋思並宮調也蔡氏雅好琴道嘉平初入淸溪訪鬼谷先生所居山有五曲一曲制一曲防山之東曲常有仙人遊故作遊春防南曲有澗冬夏常淥故作淥水防中曲卽鬼穀子所居深邃岑寂故作幽居防北曲髙巖猿鳥所集故作愁坐防西曲灌木吟秋故作秋思防曲成出示馬融甚異之

空侯樂書云師延爲空國之侯所制其字正當作空侯今作箜篌加竹贅矣其器絲木二物與竹了無相干也大樂部空侯二十三弦在樂器中最大且髙凡琴瑟箏琵琶阮咸之屬皆絲木相去僅未寸許惟空侯絲與木相去逺聲自空出空侯之名或因此侯如漢大風歌三侯之亦一說也沈約宋書控宮引第一商引第二以空侯爲控足知其說矣

宋幹徳中牂牁入貢召見詢問地理風俗令作本國歌舞一人吹瓢笙名曰水曲卽今蘆笙也予在大理見之甞作蘆笙吟五解其辭云蘆笙吟蘆笙吟可憐一寸匏能括四海音【一】蘆笙吟蘆笙吟可憐一節蘆能通四海心【二】昔我聞蘆笙乃在盤江河河邊跳月歌令人髩皤【三】今我聞蘆笙乃在閒南橋短歌和長謡從夕至淸朝【四】悲亦不在聲歡亦不在聲昔聲與今聲不是兩蘆笙【五】

李長吉詩王子吹笙鵞管長又步虛詞鳯皇三十六碧天髙太淸元君夫人踢云語吟風颯颯次鵝笙

呂氏春秋曰宋子罕之鄰爲鞔工鞔音蠻冒鼓也又曰味眾珍則胃充胃充則中大鞔而气不達鞔又作懣音气懣如鼓之鞔也古人用字無定義音亦隨轉云一步一鼓步鼔也十步一鼓趨鼓也音不絕騖鼓也南越志南海有盧頭木葉如甘蔗織以爲帆名曰防以其疎暢懷風故帆不從竹從巾予按廣韻失之防字僅雲帆也不知爲何等物

桞宗元鞭賈云市之鬻鞭者人問之其價值五千必曰五萬復以五十則伏而笑之以五百則小怒以五千則大怒必五萬而後可此𨿽寓言亦必因當時鞭價而立說也又顧況有露靑竹鞭歌曰鮮於仲通正當年章仇兼瓊在蜀川約束蜀兒采馬鞭聨灰煮蠟光爛然章仇兼瓊持上天忽見揚州北邸前祗有人還千一錢蓋言其物貴而價賤也然一鞭之值何至五萬而千一之錢猶以爲少今世𨿽以金玉寶珠飾之人亦誰肯以此重價酬之者古今好尙不同如此又唐人進士絲鞭工致爲最洪武中江南富家猶有藏之者見髙硌詩

杜子美送人迎養詩靑靑竹筍近船出白白江魚入饌來用孟宗姜詩事韋蘇州送人省覲詩亦云沃野收紅稻長江釣白魚又云洞庭摘朱菓松江獻白鱗然杜不如韋多矣靑靑字自好白白近俗有似兒童白白一羣鵞被人趕下河之謡也豈大家語哉

吳人制鱸魚鮓鰿子臘風味甚美所稱金齏玉膾也鱸魚肉甚雜以香葇花葉紫綠相間以回回豆子一息泥香杏膩坋之寔珍品也鰿子魚臘亦然回回豆子細如榛之肉味甚美一息泥如地椒回回香料也香杏膩一名八丹杏仁元人飲膳正要多聞此料

食經五色小餅作花卉禽獸珍寶形按抑盛之盒中累積名曰鬭釘今人猶云釘果盒釘春盛足也俗書作鬭釘非也今作餖釘

丹鉛摘錄卷四

欽定四庫全書

丹鉛摘錄卷五

明楊愼撰

劉勰云鈆黛所以飾貌而盼倩生於淑姿文采所以飾言而辯麗本於情性予嘗戱云美人未嘗不粉黛粉黛未必皆美人奇才未嘗不讀書讀書未必皆奇才

宋人議論多而成功少元人評之當矣且以一事言之張君房謂藝祖受禪嵗在庚申庚者金也申亦金位當爲金徳謝絳謂作京於汴天下中樞當爲土徳程伊川謂唐爲土徳故無河患宋爲火徳故多水患甚矣宋人之饒舌也其君之厭聽也宜哉北魏承根贈李寶詩世道衰陵淳風殆緬衢交問鼎路盈訪瓕狥競爭馳天機莫踐防按玉篇與彌同而此詩與緬踐同韻文以對問鼎則音義皆不同亦不知指何也【後考他本乃是防字古文穪從璽見說文】子端衰衣起遼海後學一變爭奇新黃山驚嘆竹谿泣鐘鼎騷雅潛精神黙翁語也雪溪仙人詩骨淸畫筆尙餘詩典刑聲光舊塞天壤破議論今著兒曹輕遺山語也二公之言必有能辧之者東坡謂書至於顏栁而鐘王之法益微詩至於李杜而魏晉以來髙風絕塵亦少衰矣朱文公亦以爲然黙翁蓋如此者是以不取於子端矣子端名庭筠號雪溪黃山趙秉文也竹谿黨學士也黙翁徒單修撰也

蜀灌縣離堆山鬭雞臺之下塹鑿石崖尺爲之畫凡十有一謂之水則水及其九則民喜盡沒其畫則民困傍有石刻八分書深淘灘低則堰六字皆秦蜀時李冰所爲也見李公益州記今志攺則爲作堰便失其意亦且不文書以存古

宋劉裕遣朱齡石伐蜀冦譙縱眾軍悉從外水取成都臧僖從中水取廣漢老弱乘髙艦從內水向黃虎史炤通鑑釋文曰巴郡【今之重慶】正對二水口右則涪內水左則蜀外水自渝上合州至綿州曰內水自渝上戎瀘至蜀謂之外水愼按外水卽岷江自重慶上敍州嘉定是也內水卽涪江自重慶上合州遂寧潼綿是也中水卽沱江自瀘州上富順資簡金堂�州是也曰四川者則取岷江沱江黒水白水四大川以爲名爾【沈約宋書資江爲中水涪江爲內水】

文選東京賦黒丹石緇注引孝經援神契曰徳至於山陵則出黒丹魏都賦黒井鹽池液素滋注鄴西髙陵西伯陽城西有黒井今在彰徳府南郭村井產石黒可以書陸士龍與兄書云三臺上有曹公石黒數十斤云燒此復消可用然煙中人不知兄頗見之否今送二螺卽此物也又宜陽縣有石墨山汧陽縣有石墨洞贛州興國縣上洛山皆產石墨廣東始興縣小溪中亦產石墨婦女取以畫眉名畫眉石按古者漆書之後皆用石墨以書大戴禮所謂石墨相著則墨是也漢以後松煙桐煤旣盛故石墨遂湮廢並其名人亦罕知之【水經注商州黃水北有墨山山石悉黑繢彩奮發黝焉若墨】

岑參熱海行雲蒸沙爍石然虜云沸浪炎波煎漢月此循名想說之誤參𨿽仕從邊幕亦未曽親到熱海也按奘西域記云淩山蔥嶺北隅坎雪積淩春夏不解懸釡而炊席冰而寢七日出山有一淸池亦曰熱海以其對淩山不凍故得此名其水未必溫也奘蓋躬至目見非參想象之詞耳

易林舜升大禹石夷之野後漢戴叔鸞傳云大禹生西羌水經注禹生於蜀之廣柔縣石紐村今之石泉縣也石紐村今之石皷山其山朝暮二時有五色霞气又有大禹采藥亭在大業山其地藥气觸人往往不可到地誌不載聞之土人云

教坊家有部有色部有部頭色有色長元周伯淸訛呼部頭爲務頭可笑也部如法部胡部之類色如雜劇色觱篥色舞旋色參軍色之類諸以雜劇色爲首雜劇用四人或五人末泥色主張引戱分付副淨色發喬副末色打諢又或添一人收孤老其吹曲破防送者謂之把色見宋氏灌園古杭夢逰錄

論語鄭聲淫淫者聲之過也水溢於平曰淫水雨過於節曰淫雨聲濫於樂曰淫聲一也鄭聲淫者鄭國作樂之聲過於淫非謂鄭詩皆淫也後世失之解鄭風皆爲淫詩謬矣樂記曰流碎邪散狄成滌濫之音作而民淫亂狄與逖同逖成言樂之一終甚長淫失之意也逖成者若古之曼聲後世之花字今俗所謂勞病腔之類耳【考工記善功者水淫左傳星在嵗紀而淫於枵】

簫管之制六孔旁一孔加竹膜焉足黃鐘一均聲或謂之尺八管容齋隨筆引逸史及孫夷中仙隠傳呂才傳皆有尺八事文醉鄕日月唐人酒令云逺望漁舟不濶尺八凴防一吐已覺空喉

新嵗芳梅樹繁苞四面同春風吹漸落一夜幾枝空小婦今如此長城恨不窮莫將遼海雪來比後庭中此劉方平梅花詩也旣不用事又不拘對偶而工致天然𨿽太白未易先後也梅花詩被宋人作壞令人見梅枝條可憎而香影無味安得誦此詩及梁元帝徐陵陰鑑江總諸作一洗梅花之辱乎

晉世釋子帛道猷有陵峯采藥詩曰連峯數千里修林帯平津茅茨隠不見雞鳴知有人此四句古今絕唱也有石刻在沃州巖按明集亦載此詩本八句其後四句不稱獨刻此四句道猷自刪之耶抑別有髙人定之耶宋秦少防詩菇蒲深處疑無地忽有人家笑語聲道潛詩隔林彷佛聞機杼知有人家在翠微𨿽祖道猷語意而不及庚溪作詩話謂少防道潛比道猷尢爲精鏈所謂蘇糞壤以充幃謂申椒其不芳也

南齊髙祖性淸儉主衣中有玉導上曰畱此正是興長源卽命擊碎之玉導未知何物又按晉書馮遷追及桓拔頭上玉導與之曰汝何敢殺天子以此例之則玉導者玉簮或冠箆之類耳導擇也義取擇髮然自唐以後不聞其名

孟浩然詩艸堂時偃曝蘭枻日周旋偃曝謂偃臥曝背也用文選王僧達寒榮共偃曝之句今刻孟詩不知其出處攺作掩瀑可笑而謬者猶曰詩刻必去注釋從容咀嚼眞味自長此近日彊作解事小兒之通也蓋頥中有物乃可言咀嚼而出眞味若空腸作雷鳴而彊爲戛齒之狀但垂饑涎耳眞味何由嗜哉

漢有厭勝錢藕心錢狀如幹盾長且方不圓蓋古刀布之變也與近世花蕋夫人封綬及穿鑰錢相似見封濥及李孝羙錢譜趙寶文以紅羅命匠作燭心匠以絹易之召詰之伏罪羅燒則灰飛絹則餘燼而已出博聞錄宋代官燭以龍涎香貫其中而以紅羅纒炷燒燭則灰飛而香散又有令香煙成五彩樓閣龍鳯文者不知何藥物也

唐世詩人多用金膏水碧字但知爲奇寶之屬莫究其出也穆天子傳黃金之膏束晳曰金膏可以續骨崔寔政論呼吸吐納非續骨之膏水碧水玉也山海經耿山多水碧墨子大藥有水脂碧詩絕頂水底花開謝向淵腹攬之不可得滴瀝空在掬又采碧時逢婺女船宋韋禹錫道州皷角樓記云鼓角之制其來逺矣肇黃帝之禦宇戰蚩尢於涿野克壯乎虎旅取象乎龍吟爾後始備於鹵簿稷嗣定於雅樂前徵烏蠻之國遂寢於兜勒之曲後分熊軾之寄乃限於天驕之奏故有屹襄湖之峻雉敞云構之飛譙三吹之調切深七萃之師成肅丕顯乎威武底寧乎邊鄙則知聖人備物制用其利博哉近世胡祭酒儼云畫角之曲曹子建所作其詞云爲臣難難又難其說甚新然不著出處諸書亦不見其事按陳氏樂書文獻通考事物紀原最爲博引亦不載其事韋禹錫此記偏徴皷角前事可謂無遺曹植名人豈應遺漏胡氏此說似爲無稽恐出俗口不載典冊未可據也如近世傳雙陸爲子建制予亦疑之及閱洪邁雙陸譜云世傳爲曹植制非乃知典冊所不収者皆俗傳之妄耳

孫承節謂周子無極而太極一句爲墨翟言添此一層令士子古今懵然而嘵嘩無已也方逢辰曰孟子發性善一語反以激荀揚韓子之爭端周茂叔說無極而太極亦以啟陸子靜之排詆立言之難如此孔子所以欲無言遂知後人之乎

唐開元宰相奏請狀及鄭畋鳯池稿多用四六皆宰相自艸五代亦然至範質始除其煩辭故萊公謂楊文公曰予不能爲唐時宰相蓋孏於命詞也然其間應制詞艸比今猶百倍焉是以唐之詞華逺過於宋而今之詞華又不及宋之萬一焉亦由此故也

東坡議學校貢舉書斥士大夫主佛老之爲非又策別雲天子有七廟今又飾佛老之宮而爲之詞固已過矣又使大臣兼官以領之嵗給費以鉅萬計此何爲者邪其言與佛骨何異又作勝相院記謂治其學者太抵設械以應敵匿形以逃敗窘則推墮滉漾中不可捕捉如是而已矣此數句盡古今禪學自欺欺人之病東坡於禪學深入冥契而其言如此何也蓋其與世不合姑以消其不平莊子云因之以曼衍所以窮年也殆東坡之謂乎【又賀坤成節表放億萬之羽毛未若消兵以全赤子飯無數之緇褐不如散廩以活饑民】

宋周公謹癸辛雜識謂三蘇皆不取孔明非也予按東坡謂出師二表與伊訓說命相表裏潁濵上皇帝書云孔明用兵如神而以糧道不繼屢出無功由是言之茍無其財𨿽聖賢不能以自致於跬步二公以伊傅神聖爲比許之亦至矣老泉謂孔明棄荊州而就巴蜀吾知其無能爲也止謂棄荊一事然不考孔明艸廬見先主之言已云荊州用武之地棄而不取乃先主之失以此病孔明不亦誤乎

姓氏書以姓配郡望甚爲無謂虛髙族望起於江南侯景求婚王謝而不允遂詬曰防須以吳兒女配奴江東散亂職此之由【事𨿽不由此一端而官人以世其釀禍非一日矣】其後河北亦效尢以崔盧爲首比江東之王謝薛宗起不得入郡姓至碎防爭於帝前乃取入郡姓今之百氏郡望起於元魏胡盧之事何足爲據也是時韓顯宗上疏有雲門望者乃其父祖之遺烈亦何益於皇家茍有才𨿽屠釣可相卒伍可將茍非其才𨿽三後之嗣墜於皂矣又曰陛下豈可以貴襲貴賤襲賤李衝曰不審魯之三卿孰若四科眞名言哉

九流有農隋書經籍志所載農家凡數十種傳於今者惟齊民要術其所引多古書奇字今略載其一二如【鳥更切開荒田法林木大者防殺之】【無音切玉篇亦無此字其云死不扇便任耕種似防意】揍【鐵齒耙也】防【一感切秋耕防也】搆【故項切摟擾也】樓【熟耕樓下以爲良】防【胡濫切爪虫也】苯【奔去聲蠢笨也】缹【方九切缹豚缹鵝引食經】防【鳥驛切恣意飽食亦不防】腩【如感切腩炙】酵【起麫也】餢【無音切】糭防【無音】籷【上艸片切下蘇革切臼音代字從】濫【音覽益潰物也】或不得其音或不得其義文士猶囁之況民間其可用乎

古之耕莘築巖釣渭者其於天下非事事而究其利病也非人人而訪其賢否也閉門造車出門合轍得志行乎天下舉而措之而已今有廢居而口談時事謂之畱心世故不過奔競而已隨駕隠士時務道學由此其選也文心雕龍聲律篇云異音相從謂之和同聲相應謂之韻韻气一定故餘聲易遣和體抑揚故遺響難契宋詞元曲皆於仄韻用和音以葉平韻蓋以平聲爲一類而上去入三聲附之如東董是和東中是韻也

東坡梅詩鮫綃剪碎玉簮輕檀暈妝成雪月明肯伴老人春一醉懸知欲落更多情王十朋集諸家注皆不解檀暈之義今爲著之宇文氏妝臺記紀婦女畫眉有倒暈妝古樂府有暈眉攏鬢之句元微之與白樂天書近暱婦人暈澹眉目綰約頭鬢畫譜有正暈牡丹倒暈牡丹太平廣記許老翁傳有銀泥裙五暈羅畫工七十二色有檀色與張萱所畫婦女暈眉所謂紫沙羃可以互證也坡詩又云剩看新翻眉倒暈又云暈連眉秀嶺浮嵐東坡嶺南詩有云稻涼初吠蛤栁老半書虫注不知蛤爲何物近覽嶺表錄異云唐林藹爲髙州太守有牧童牧牛聞田中有蛤鳴【原注嶺南呼蝦蟆爲蛤】遂捕之蛤跳入深穴掘之乃蠻酋冡蛤乃無蹤而穴中得銅皷其旁多鑄蛙黽之狀疑鳴蛤卽皷精也東坡嶺南詩卽用嶺南事豈淺學者可注耶

山谷一帖云少時喜作艸書初不師承古人但管中窺豹稍稍推類爲之方事急時便以意成久之或不自識也余謂山谷豈杜撰者蓋自掊擊以教人耳

周有八士馬融以爲成王時人劉向以爲宣王時人他無所考汲冡周書克殷解乃命南宮忽振鹿臺之財乃命南宮伯達史佚遷九鼎三巫疑南宮忽卽仲忽南宮伯達卽伯達也尙書有南宮括疑卽伯適也則八士者南宮氏也以爲成王時人近之尙書南宮之姓與汲冡書南宮之姓合伯達伯適與仲忽之名又合似是無疑聊筆之以諗博古者

史記近無善本屢經翻刻愈益差訛蓋苦爲不知者妄攺耳如韓信傳此特匹夫之勇耳也耳下元有也者須溪批云此耳也字異司馬相如傳文君已失身於司馬長卿故倦遊須溪云已失身於司馬爲一句長卿故倦遊爲一句今俗士不得其讀於長卿下又添長卿二字失古人之意矣然俗士以帖括講簏之耳目而欲窺雄深雅健之心胸無怪其然獨可爲一二好古之士道耳李太白梁甫吟手接飛猱雕虎側足焦原未言苦蓋用尸子載中黃伯及莒國勇夫事而楊子見蕭粹可皆不能注今錄其全文於此尸子曰中黃伯曰余左執太行之猱而右雕虎夫貧窮者太行之猱也疏賤義之雕虎也而吾日遇之亦足以試矣又曰莒國有石焦原者廣五十步臨百仞之谿莒國莫敢近也有以勇見莒子者獨卻行齊踵焉所以稱於世夫義之爲焦原也亦髙矣賢者之於義必且齊踵所以服一時也

秦焚書坑儒起於李斯乎斯之先固有爲此說於秦者矣韓非是也非之言曰世之愚學皆不知治亂之情讘防多誦先古之書以亂當世之治又妄非有術之士聽其言者危用其計者亂又曰羣臣爲學門子好辯可亡也又言舎法律而言先王者上任之以國主以是過予而臣以此徒取矣此與斯所言是古非今若合符節作俑者乃韓非匪斯也凡爲異說者一則駭再則習始則疑終則行矣宋儒有過求者乃謂斯之學出於荀卿焚坑之禍卿有以啟之卿嘗入秦見應侯譏秦之無士矣舎非而罪卿所謂洗垢而索瘢者耶

唐尙書郎入直供靑縑白綾被或以錦緤爲之給帷帳通中枕侍史一人女侍史二人皆選端正妖麗執香鑪香囊護衣服唐詩春風侍女護朝衣又侍女新添五夜香韓退之紅桃花詩應知侍史歸天上故伴仙郎宿禁中皆指此也

漢靈帝光和六年刻石鏤碑載五經文於太學講堂前此初刻也蔡邕以熹平四年與五官中郎將髙堂谿典禪議郎張訓韓說太史令單颺奏求正定六經文字靈帝許之邕乃自書丹於碑使工鐫刻立於大學門外此再刻也魏正始中又立中篆三體石經古文用鳥迹科斗體篆效史籀李斯胡毋敬體用程邈體晉永嘉中王彌劉曜入洛焚毀過半魏世宗神龜元年從崔光之請補石經唐天寶中刻九經於長安禮記以月令爲首從李林甫請也五代孟防在蜀刻九經最爲精確是時僣據之主惟防有文學而蜀不受兵又饒文士故其所制獨善朱子論語注引石經者謂孟蜀石經也宋淳化中刻於汴京今猶有存者

字畫於碑碣比之簡牘已難得刻手精尢爲難古刻之存於今者岣嶁山禹碑是夏時刻工所成石皷爲周刻夏承碑雅州髙孝亷碑夾江縣酒官碑新都縣王稚子石關皆漢刻然皆篆籀八分筆畫齊勻無綰牽折搭不見其難且工晉獻之保母帖自書上甎晉工刻之宋潛溪評以爲勝蘭亭蓋刻工之妍也唐顏魯公書碑令家僮刻之恐俗工失其筆意至李北海手自刻之者數碑碑中書黃仙鶴刻或云伏靈芝刻或云元省已刻皆公自刻而詭撰此名也元趙子昻書得茅紹之刻手精毫髮不失紹之在江南以此技致富晚有防稽李璋者出自云勝紹之紹之試令刻之於字下一磔一運而就紹之乃服絕藝信亦自有人哉

丹鉛摘錄卷五

欽定四庫全書

丹鉛摘錄卷六

明楊愼撰

蘇則與吉茂同隠於太白山後則爲侍中侍中親省起居故謂之執虎子茂見則曰仕進不止執虎子則笑曰誠不能效汝蹇蹇鹿車驅按漢世有諺語云仕宦不止車生耳謂重較也吉茂反語以戱蘇則謂不得坐重較車而反執虎子也則亦爲韻語以答茂驅葉音上聲與汝爲韻云

梁武帝詩瑟居超七淨瑟與索同蕭索字一作蕭瑟則索居亦得作瑟居也蓋瑟索皆借用字正字作槭書簡謂之札釋名札櫛也編之如櫛齒相比郭知集韻序銀鉤作閱蕩櫛行坡是也又甲亦曰札養由基射穿七札杜預射不穿札王幼學云札甲札也編之如櫛齒相比書札甲札𨿽異用皆似櫛齒相比故爲況耳

王惇屯於湖帝至於湖陰察營壘而去此晉紀本文於湖今之歷陽也帝至於湖爲一句陰察營壘爲一句溫庭筠作湖陰曲誤以陰字屬上句也張來作於湖曲以正之

韓子佳麗也者邪道之分也戰國策宮中佳麗好玩又云趙天下善爲音佳麗人之所出也嚴安疏佳麗珍怪順於耳目謝朓詩江南佳麗地佳麗字非始自謝也文選注失引之

南史蔡仲熊曰五音本在中土故气韻調平東南土气偏詖故不能感動木石斯誠公言也近世北曲𨿽皆鄭衛之音然猶古古者緫章北裏之韻梨園教坊之調是可證也近日多尙海鹽南曲士夫稟心房之精從婉孌之習者風靡如一甚者北土亦移而耽之更數十世北曲亦失傳矣

賈誼過秦論信臣精卒陳利兵而誰何注誰何問之也漢書有誰何卒如淳曰何謂何官也按他注解誰與譙同與髙帝紀譙讓與之譙同何與呵同譙讓之也何呵斥之也何官如今之盤詰守闗者

防韻防以爲硯字非也元次山文怪石臨淵防防石顚自注防綺競切音義近塋非硯也

文選陸機文賦或奔放以諧合務嘈囋而妖冶注引埤蒼曰嘈聲貌與噴及囐同才曷切今本誤作啈噴作囋余得古本始正其誤

余嘗怪杜少陵有年譜而太白出處略不著見因刋定李詩遂就其集中遊歷及小說諸家著其梗槪今書於此太白生於蜀之昌明縣靑蓮鄕昌明今之彰明也讀

書於縣南之匡山杜子美贈詩所謂匡山讀書處頭白好歸來指此山今以爲匡廬非也太白非九江人何得言歸來乎【此見晏公類要】

又鄭谷送人入蜀詩雪下文君沽酒市雲藏李白讀書山益可證杜注之誤少以才名爲采訪使蘇許公所知疏薦於朝曰趙防術數李白文章徴召並不就開元初自蜀入京賀知章以謫仙呼之未久還蜀見鄕人司馬相如誇楚七澤遂下荊門娶於許氏因久寓巴陵洞庭之間故其詩有云郢門一爲別巴月三成可證也再入長安客遊山東其詩有云顧余不及仕學劍來山東是也在山東與元丹丘輩營石門幽居攜家與居焉其送杜子羙於石門訪範山人於蒼耳林皆此際事未幾又入長安應制賦詩忤貴妃乃賦秦樓月以寓戀闕意乃遊江南池州防稽而畱家於魯其詩有云我家寄東魯誰種龜陰田又送人之魯云我家寄住沙丘傍三年不歸空防腸是也遂欲卜居池州之藍岑又未幾去之廬山遭永王璘亂永王敗系潯陽謫夜郎遇赦歸復至池州蓋公平生逰歷所卜居曰荊門曰石門曰嵩陽而心獨樂於秋浦舊逰可考也故旣返初服遂就息焉將有終焉之志而首丘之懷不忘故其懷趙徴君防詩云國門遙天外鄕路逺山隔朝憶相如臺夕夢子云宅然竟不果其願也竟終於采石病革猶以詩艸托友人捉月之說蓋流俗衛足言唐殷文珪髙蟾皆有過李白墓詩旣有墓流俗之傳不可誣先賢與子美耒陽之誣同左傳十年尙猶有臭正義云猶則尙之義重言之耳書云弗遑暇食遑卽暇也漢書尙猶頗有存者

晉書周訪擊杜曽使將軍李恆督左甄許朝督右甄楊正衡曰甄音堅戰陣有左拒右拒拒方陣也有左甄右甄甄左右翼也左右拒見於周鄭繻葛之戰左右甄之義見於楚穆王孟諸之田宋公爲右盂鄭伯爲左盂杜預注將獵張兩甄蓋晉以左右翼爲左右甄預取當時之言以釋左右盂也然左傳他篇有中甄前茅則甄之義亦古矣文選笛賦不占成節鄂注鄂直也從邑者乃地名也非此所施也據此則節鄂連綿字皆從卩而今刻本皆誤從阝

漢書霍去病爲票姚校尉師古注票姚勁疾貌票頻妙反姚羊召切荀悅漢紀作票鷂音義益明票與同鷂皆勁疾鳥也杜子美律詩作平音

陸龜詩賴得伍員騷思少夫差剛免似荊懷宋人小說云以之博學而誤呼伍員之名豈趂韻邪愼按員之音運本無前訓惟唐員半千傳云半千本宋劉凝之十世孫初凝之因齊受禪奔元魏自比伍員故攺姓員唐世謡云令公四俊苖李崔員以後證先知伍員之員音運也如巢縣之巢音勦朴胡之朴音浮濡水之濡奴官反票姚之姚音同鷂古賢相傳自有此一種音韻今不悉見耳

儀禮聘禮速賔辭曰寡君有不腆之酒請吾子與寡君須臾焉注須臾言不敢久古者樂不逾辰燕不移漏故少頃之間皆稱須臾須待也左傳寡君須矣是也臾字從申從乙乙屈也如今人請客云恭俟屈降之義今之所云俟屈古之所云須臾也解字必宜如此方暢本原元朝主中國日用羊皮寫詔謂之羊皮聖防其字用古書中國人亦習之張孟浩詩云鴻蒙再剖一天地書契復見科斗文張光弼輦下曲云和寧沙中撲遫筆史臣以代鉛槧事百司譯寫髙昌書龍蛇復見古文字甄徹字見獨登進士時林擄爲樞宻當唱名讀爲堅音上以爲眞音擄辯不遜遂坐貶後見姓譜云舜子商均封虞周封陳楚烈王時有陳通奔周周以舜居陶甄之職命爲甄氏按說文甄陶也從瓦垔居延反吳書孫堅入洛屯軍城南甄宮井上旦有五色气人入井探得傳國璽以甄與己名音叶以爲受命之符則三國以前未有音爲之人切者矣孫權卽位尊堅爲帝江左諸儒爲吳諱故攺音眞說文顚蹎闐以眞爲聲煙咽以甄爲聲馴紃以川爲聲詵以先爲聲此皆先眞韻中互以爲聲也其後秦爲苻堅諱隋爲楊堅諱皆暫避其音耳嘉祐中王陶作甄氏墓銘云甄以耳陶氏出於陳避吳符隋時以爲甄南北混訛姓音莫分本之於古乃識其眞吳才老詩經叶韻下民有嚴協不怠皇云避漢明帝諱朱子云避諱之說卻無道理嚴字當葉作昻此間鄕音嚴作戶剛切愚按嚴字避漢諱攺莊史有明證莊君平攺嚴君平嚴子陵攺莊子陵是也其說本不誤不可以閩音証之且三代之世閩未入版圖作詩之人安得取閩音而入商頌乎

說文欸乃噟也集韻作唉或從口或從欠如嘯之作歗嘆之作嘆字𨿽殊義一也史項羽紀亞父抜劍擊玉斗而破之曰唉揚子法言始皇方獵六國而翦牙欸注欸絕語嘆聲楚辭欸秋冬之緒風楚辭用之於句首揚子用之於句終蓋噫嘻嗚呼之類也朱子辯證云欸乃棹船相應聲元結有欸乃曲柳宗元詩欸乃一聲山水緑注欸乃一本作襖靄按欸音靄乃音襖近日倒讀之誤矣項氏家說云劉蛻文集有瀼中靄乃歌劉言史瀟湘詩有閒歌曖乃深峽裏靄乃也曖乃也欸乃也皆一事但用字異爾欸本音哀亦轉作上聲後人因柳集中有注字云一本作襖靄遂欲音欸爲襖音乃爲靄不知彼注自謂別本作襖靄非謂欸乃當音襖靄也靄乃欸乃不妨兩本並行何必比而同之乎愼按欸乃歌聲本無定字劉蛻劉音史詩流惟寫方言元結柳宗元通儒略依字義唉者應聲如噫嘻之類乃者曳詞之難如詞賦中若乃乃若之例此𨿽字音之微而襖靄當作靄襖自朱子始正世俗倒讀之誤靄乃欸乃自襖乃自項平庵始正前人混淆之失古人文理宻察如此後學其可以鹵莽觀之乎

古字羕與永同韓詩江之永矣作江之羕矣博古圖永寶用享作羕寶用享

古遂字卽嵗時之嵗今文嵗字從步從戌年至戌而終乃秦人以十月爲嵗首故制字從步戌前此未也宋姚孝寧已辧之予觀史記注引陸賈楚漢春秋云三老董公八十二遂封爲成侯遂卽嵗也陸賈著書不用秦篆而用古文亦卓士哉崔希裕略古篇古嵗字作亗未詳其義然亦可證步戌之爲秦制而非古矣

詩曰棠棣之華鄂不韡韡不花足也易曰震爲旉旉華蒂也通作敷鄒潤甫防仙詩紫芝列紅敷丹泉激陽瀆字書作跗古詩紅蕚靑跗定蒲枝字又作荂莊子折揚皇荂通作華易枯楊生華老婦得其壯夫與華爲韻可證也

張禺山晚年好縱筆作艸書不師法帖而殊自珍詫嘗自書一紙寄余且戱書其後曰野花艶目不必牡丹村酒酣人何須蟻緑太白詩云越女濯素足行人解金裝漸近自然何必金蓮玉弓乎亦可謂善謔矣

平秩馬融本作蘋秩槀飫左傳注作犒飫蕭茅書注作莤茅蔓菁周禮注作蓂菁

古餔字字從臼從日餔時申時也說文申字從臼自束持之意吏以餔時聽事申旦政也故臼與申字皆從臼

古樂府有朱鷺曲解云因飾皷以鷺而名曲焉又云朱鷺咒皷飛於云末徐陵詩有鳬鐘鷺皷之句宋之問詩稍看朱鷺轉尙識紫驑驕皆用此事蓋鷺色本白漢初有朱鷺之瑞故以鷺形飾皷又以朱鷺名鼔吹曲也梁元帝放生池碑云龜夜夢終見取於宋正朱鷺晨飛尙張羅於漢後與朱鷺飛雲末事相葉可以互證補樂府解題之缺

內外字皆防意入門曰內夕卜曰外夕卜之義難解說文注云卜尙平旦夕卜於事外矣此意料之言昧目而道黒白者也按唐六典引古占卜法云內卦爲貞朝卜用之外卦爲悔夕卜用之此義始白

宋史長編云紹興中秦檜擅朝喜飾太平郡國多上艸木禽鳥之瑞嵗無虛月胡致堂所謂花卉可以染植增其態毛羽可以餵飼變其色上之人茍欲之則四面而至矣蓋指此也然觀小說所載紹興七年建康府寓旅家盆水有文如畫佳卉茂木華華敷芬數日易以他水變趣愈奇盡春暄乃止又秀州呂氏家冰瓦有文樓觀車馬人物並蒂芙蓉重莢牡丹長春萱艸蕂蘿經日不釋悉以瑞聞豈人有妖心而造物者亦爲是以戱之乎舊唐書天寶十一載六月閿鄕縣黃河中女媧墓因大雨晦防失所在至乾元二年六月瀕河人聞有風雷曉見其墓湧出上有巨石上有雙柳時號風陵堆蓋女媧亦風姓也事又見喬潭所撰女媧陵記千萬年後靈異如此補天之說亦或不誣乎【山西�城縣亦有女媧墓】

淮南子禹南巡江中見黃龍負舟笑曰吾受命於天竭力以勞萬民生寄也死歸也尸子亦載此事其末句生性也死命也二書不同蓋傳聞之誤然各有理致宜並觀之

羅浮山記云望平地樹如薺自是俊語梁戴暠詩長安樹如薺用其語也後人翻之益工薛道衡詩遙原樹若薺逺水舟如葉孟浩然詩天邊樹若薺江畔洲如月山海經狄山有視肉注聚肉形如牛肝有兩目食之無盡尋復生如故陶景刀劍錄漢章帝鑄一金劍投於伊水中以厭人膝之怪按水經雲伊水有一物如人膝頭有人浴輙沒不得出宋江鄰幾雜誌云徐稹評監稅廬州河次得一小兒手無指懼而埋之案白澤圖所謂封食之多力者也視肉蓋此類今絕不聞

左傳解詩好是正直云正直爲正正曲爲直正直二器名正射鵠也射禮用之直曲尺也梓人用之二字之形卽象二器

盉盛五味之器也從禾者蓋取和之義耳言其器則口其口以盛物者皆皿也中而不盈則爲盅夃而多得則爲盈合而口斂則爲盒臼水以澡則爲盥

淮南子汜論訓下篇云齊桓公欲徵伐甲兵不足乃令有罪者出犀甲一防有輕罪者贖以金分訟而不勝者出一束箭其後劉歆妄竄入周官以爲周公之法朱文公乃誤信之取以解易金矢之象焉有周公之世而預知王莽之法乎

錗音減以鏤金飾馬首又曰鐵質金文曰鋑也西京賦金鋑鏤鍚馬融廣成頌金鋑玉瓖詩云鉤膺鏤鍚國語曰懷纓挾瓖皆指此今名馬鞍曰鋄銀事件當用此錗字或作鑁非【佛經況有莎怛鑁之語他書罕用此】婦飾曰瓖嵌生活當用此瓖字俗作廂非

歐陽六一集放玉臺體詩銀蒜鉤宛地垂東坡哨徧詞起畫堂銀蒜跦幙云垂地蔣防白薴詞早是東風作惡旋安排一雙蒜鎭羅幙銀蒜蓋鑄銀爲蒜形以押也元經世大典親王納妃公主下降皆有銀蒜押幾百雙

謝康樂山居賦剝芨巖椒自注言芨皮可以爲紙顧文薦負暄雜錄云扶桑國出芨皮紙

詩衛風淇澳篇曰猗重較兮毛萇曰重較卿士之車孔頴達曰倚此重較之車寔稱其徳也周禮輿人云較兩輢上出軾者今之平膈也詩話云車廣六尺四寸深四尺軾去輿髙三尺三寸較去式又髙二尺二寸較式通髙五尺五寸蓋古人乘車立乘非如今人之坐也論語曰升車必正立列女傳曰立無軿是其明證故乘車平常則慿較若應爲敬則落手慿下式而頭得俯較在式上若兩較然故曰重較輢是兩邊枯木較橫輢上較兩而較一說文車輢上曲銅也蓋較在軾上恐其墜故以曲銅闗之古謂較爲車耳古諺云仕宦不止車生耳三國誌吳童謡云黃金車斑斕耳閶闔門見天子符曲銅之說矣後漢輿服志金薄繆龍爲輿倚較徐廣曰繆交錯之形崔豹古今注文武車耳古重較也文官靑耳武官赤耳又曰重較在車藩上重起如牛角故曰重較考工記曰參分式圍去一以爲較圍參分較圍去一以爲軹圍林希逸曰較小於式軹又小於較說文較本作較從車爻聲古車制與今不同重較之義故晦玆不厭詳引耳郭象莊子注曰工人無爲於刻木而有爲於運矩主上無爲於親事而有爲於用臣栁子厚演之爲梓人傳一篇凡數百言毛萇詩傳曰漣風行水成文也蘇老泉演之爲蘇文甫字說一篇亦數百言得奪胎換骨之三昧也揚子五百篇論孔子因女樂去魯曰不聽政諫不用雉噫注雉噫猶歌嘆之聲梁鴻五噫之類也琴操曰季桓子受齊女樂又不致膰爼於大夫孔子遂行師已送之曰夫子則非罪也孔子曰吾歌可乎歌曰彼婦之口可以出走彼婦之謁可以死敗優哉防哉聊以卒嵗此卽雉噫之歌也衝波傳云孔子相魯齊人懼而欲敗其政選齊國好女八十人皆衣文衣而舞容璣季桓子語魯君爲周道防館孔子乃行覩雉之飛鳴嘆曰山梁雌雉時哉時哉色斯舉矣翔而後集因爲雉噫之歌曰彼婦之叩可以出奏彼婦之謁可以死北優哉防哉聊以卒嵗揚子所云雉噫者指此唐人學宮碑文云聆鳯衰於南楚歌雉噫於東魯亦用揚子之語也今本無雉字故詳具之以廣異聞

丹鉛摘錄卷六﹤子部﹐雜家類﹐雜考之屬﹐丹鉛余錄__摘錄﹥

欽定四庫全書

丹鉛摘錄卷七

明楊愼撰

內經曰南方熱熱生火北方寒寒生水西方燥燥生金東方溫溫生木中央濕濕生土是知水者寒之形濕者土之气水之於土妻道也夫從妻所好故水流濕火者熱之形燥者金之气火之於金夫道也妻從夫之令故火就燥或以陰求陽或以陽求陰也管輅曰龍者陽精而居於淵故能興雲虎者陰精而居於山故能運風是則龍陽中之陰也惟陽中之陰能召陰故雲從龍虎陰中之陽也惟陰中之陽能召陽故風從虎

史記載公孫龍爲孔子弟子其論曰馬非馬亦自附於仲尼謂楚人亡弓之說且云仲尼異楚人於所謂人而非龍異白馬於所謂悖可謂曲說矣其他篇有云靑驪乎白而白不勝也白足之勝矣而不勝是木賊金也木賊金者碧碧則非正舉矣其意以白比君道靑比臣道驪者色之雜也靑驪於白謂權臣師命而雜君道也金本制木而木賊金猶君本制臣而臣掩君也其說類易所謂黃論語惡紫奪朱同而頗費解說又曰黃其馬也其與類乎碧其雞也其與暴乎解云黃中正之色馬國用之材故曰與類碧不正之色雞不材之禽故曰與暴其說類孟子白馬白人之例然其淫放頗僻去孔孟何啻千里

唐李華謂龜卜之法當廢余竊是之蓋聖王以麟鳳龜龍爲四靈而獨於龜刳之煮之何其慘也摘巢毀卯則鳳不畱刳胎剔孕則麟不遊聖王禁之何其仁於麟鳯而不仁於龜也書曰魚鼈鳥獸咸若龜卜之法盛行則自天子以至於庶人皆用之一嵗殺龜何啻數百萬是鱉亦咸若而龜獨不咸若邪古者重龜卜亦上世習俗之故聖人不能遽廢也龜筮皆有書孔子贊易而不贊龜蓋亦欲崇此廢彼也自孔子贊易之後筮法盛行卜法廢矣亦不見後人之迷於吉凶也且惠迪從逆吉凶在人龜何知焉傳稱武王伐紂卜龜而龜焦以至仁伐不仁何事於卜卜之不吉將遂止乎是敗大事不細也其後漢髙帝入闗不聞其卜龜吉而始勝也至漢文帝將入繼乃猶卜賴得吉兆若其不吉將遂不行漢之大事去矣史記龜策傳載宋元王不忍龜之死欲貸之反覆千百言愚謂元王之不忍於龜卽齊宣王之不忍於牛也二君其有仁心者哉宣王以羊易牛善矣元王聽衛平得龜可霸之說卒殺其龜何曽聞元王之興且霸乎余以爲龜卜釁鐘皆可廢也且古之釁鐘與皷以爲除去妖災也今世此久不行亦未見皷鐘之爲人妖災也

張鷟奏云自可曳裾紫禁伏奏靑規助朝廷之光輝贊明時之喉舌芝泥發彩宣鳯藻而騰文蘭檢浮香潤龍縑而動色

柳公權心正筆正之對穆宗知其以筆諫也柳公綽進太醫箴曰气行無間隙不在大憲宗曰卿愛朕深者蓋以醫諌也柳氏世有人矣

漢有善銅出丹陽和以鉛錫淸如明左龍右虎尙三光朱雀武順陰陽東坡曰淸知明如者而也若左傳星隕如雨之例又一面云上方作鑑眞大巧上有仙人不知老渴飲玉泉饑食棗壽如金石佳且好又潁氏蝢氐一鏡銘曰鳯皇雙瓊瑤裝陰陽合爲配日月常相對又六花水浮鑑銘曰上方作鑑冝侯王左龍右虎掌四旁朱雀武和陰陽子孫具備屬中央長保二親樂富昌又十二辰鑑銘曰名言之始自有紀鏈冶銅錫去其滓辟除不祥冝吉求長保二親利孫子辟如【缺字】眾樂典祀壽比金方西王母又一鏡銘曰前朱雀後武左靑龍右白虎宜官秩保子母又一鏡銘曰尙方作鏡四夷服多保國家人民息邊氛珍滅天下復風雨時節五糓熟長保三親子孫力待吉後世樂無極又四時鑑春夏秋冬作�文篆特異並附見之

唐代人君𨿽在宮禁出輿入輦宋太祖內訓皆步自內庭出禦前殿亦欲涉歷唐廷稍冒寒暑此勤身之法也事見呂大防奏議余謂人主之宮闕深逺輿輦不爲過今之官府自防事送客至中門多乘轎而回數十步之間何必乃爾況皆起自徒步寒儒乎

南史陸徽九綜州綱三端府職皆指幕官也六朝稱府幕曰府端州幕曰州端節度幕曰節端憲司幕曰憲端官有假而徳無假位有卑而義無卑

世傳呂布妻貂蟬史傳不載唐李長吉呂將軍歌榼榼銀龜揺白馬粉女郎大旗下似有其人也

說文荻吹筩也七肖切與哨同音慶防竹筩也洛陽亭長所吹今雲南屯戍之所防盜之處名曰哨合用此哨字蓋吹荻以警守也宋史劉琦順昌之戰折竹爲嘂如市井兒以爲戱者人持一爲號直犯金營嘂與荻字異而義同元詞穿雲響一聲山哨見風消數防村醪今俗云打哨子是也

漢書三登曰太平北史積儲九稔謂之太平

元微之田家詞牛吒吒田確確旱塊敲牛蹄趵趵司馬遷旣論商鞅刻薄少恩又讀鞅開塞書謂與其行事相類卒受惡名有以也索隱曰開謂刑嚴峻則政化開塞謂布恩則政化塞今考其書司馬承禎蓋未嘗見之妄爲之說耳開塞乃其第七篇

謂道塞久矣今欲開之必刑九而賞一刑用於將過則大邪不生賞施於告姦則細過不失由是觀之鞅之術無他獨恃告訐而止耳故其治不告姦與降敵同罰告姦者與殺敵同賞此秦俗所以日壞至於父子相夷而鞅不能自脫也太史之言信不誣乎

世傳西施隨範蠡去不見所出只因杜牧西子下姑蘇一舸逐鴟夷之句而附防也予竊疑之未有可證以析其是非一日讀墨子曰吳起之裂其功也西施之沈其美也喜曰此吳亡之後西施亦死於水不從範蠡去之一證墨子去吳越之世甚近所書得其直然猶恐牧之別有見後檢修文禦覽見引吳越春秋逸篇云吳亡後越浮西施於江令隨鴟夷以終乃嗟曰此事正與墨子合杜牧未精審一時趂筆之過也蓋吳旣防卽沈西施於江浮沈也反言耳隨防夷者子胥之譛死西施有力焉胥死盛以防夷今沈西施所以報子胥之忠故云隨鴟夷以終範蠡去越亦號防夷子杜牧遂以子胥防夷爲範蠡之防夷乃影撰此事以墮後人於疑网也旣又自笑曰範蠡不幸遇杜牧受誣千載又何幸遇予而雪之亦一快哉

秦漢以前書籍之文言多譬況當求於意外如尙書云說築傅巖之野築之爲言居也後世猶有卜築之稱求其說而不得遂謂傳說起於版築𨿽孟子亦誤矣伊尹負鼎以干湯謂尹有鼎鼐之才也猶書曰迓衡云耳橫議者遂謂伊尹爲庖人若然則衡秤也尹曰迓衡其亦舞秤權之市魁乎子貢多學而識之故孔子曰賜不受命而貨殖焉莊子便謂子貢乘大馬中紺表素之衣太史公立貨殖傳便首誣子貢如此則子貢一猗頓耳聖門四科子貢善言語太史公信戰國遊士之說載子貢一出存魯亂齊破吳彊晉而霸越其文震耀其辭辧利人皆信之𨿽朱文公亦惑之獨蘇子由作古史考而知其妄考左傳齊之伐魯本於悼公之怒季姬而非田常吳之伐齊本怒悼公之反覆而非子貢其事始白若如太史公之言則子貢一蘇秦耳毛詩曰漢有遊女不可求思韓嬰曲爲之說曰孔子南行至楚之阿谷見女子有佩鎭而浣者使子貢挑之不得如韓嬰之言則孔子乃一馬融而子貢不如盧植逺矣又論語爲命禆諶艸創之左氏遂謂禆諶謀於野則獲蓋因艸之一字誣之也孔父正色而立朝左氏遂謂孔父之妻美而艷蓋因色之一字誣之也例此以往則國語謂驪姬蠍譛申生必將如吉甫之掇蜂禮所云諸侯漁色於下卽小說家謂西施因网得之類矣乎姑發此以諗知者

詁古人詩句不知其用意用事妄攺一字便不佳孟蜀牛嶠楊栁枝詞吳王宮裏色偏深一簇煙條萬縷金不忿錢唐蘇小小引郎松下結同心按古樂府小小歌有云妾乘油壁車郎乘靑驄馬何處結同心西陵松栢下牛詩用此意詠柳而貶松唐人所謂尊題格也後人攺松下作枝下語意索然矣

古書不可妄攺聊舉二端如曹子建名都篇膾鯉防胎蝦寒鼈炙熊膰此舊本也五臣妄攺作炰鼈蓋炰鼈膾鯉毛詩舊句淺識者孰不以爲寒字誤而從炰字邪不思寒與炰字形相逺音呼又別何得誤至於此文選李善注云今之時餉謂之寒蓋韓國饌用此法鹽鐵論羊淹雞寒崔駰傳亦有雞寒曹植文寒鶬蒸麑劉熈釋名韓雞爲正古字寒與韓通也王維老將行恥令越甲鳴吾君此舊本也近刻本爲不知者攺作吳軍蓋越甲吳軍似是連對不思前韻已有詔書五道出將軍五言古詩有用重韻未聞七言有重韻也維豈謬至此邪按劉向說苑越甲至齊雍門狄請死之曰昔者王田於囿左轂鳴軍左請死之曰吾見其鳴吾君也今越甲至其鳴君豈左轂之下哉正其事也見其事與字之所出始知攺者之妄

五言律詩起句最難六朝人稱謝朓工於發端如大江流日夜客心悲未央雄壓千古矣唐人多以對偶起𨿽森嚴而乏髙古宋周伯弼選唐三體詩取起句之工者二酒渴愛江淸餘酣潄晚汀又江天淸更愁風柳入江樓是也語誠工而气衰防余愛柳惲汀洲采白蘋曰落江南春吳均咸陽春艸芳秦帝捲衣裳又春從何處來拂水復驚梅梁元帝山髙巫峽長垂柳復垂楊唐蘇頲北風吹早鴈日日渡河飛張柬之淮南有小山嬴女隱其間王維風勁角弓鳴將軍獵渭城杜子羙將軍膽气雄臂懸兩角弓孟浩然八月湖水平涵虛混太淸𨿽律也而含古意皆起句之妙可以爲法何必效晚唐哉伯弼之見誠小兒也

宋人四六如才非一鶚難居累百之先智異眾䢐遂起朝三之怒水利云刻石立作三犀牛重見離堆之利復陂誰云兩黃鵠詎煩鴻隙之謡四六中古文也

管子曰攻堅則輛乘瑕則神唐憲宗欲平藩鎭張靖以爲淮蔡而後恆冀周世宗欲平天下王朴以爲先江南而後河東劉季裴曰自古守淮莫難於謝又莫難於楊行宻謝以八千人當苻堅九十萬之眾淸口之役楊行宻以三萬人當朱全忠八州之師眾寡殊絕而卒以勝者扼淮以拒敵而不延敵以入淮也

管子舊有注近世翻刻者謬爲大言彊作解事盡刪去之然有不可去者試舉一二於此湊漏之流曰瀷昌力切【宙合篇流泉防瀷注】蘭卽所謂蘭錡兵架也鞈革重革當心著之所以禦兵【小匡篇蘭盾鞈華注】緷防爲古衮冕字【君臣上篇】卯菱卽芡【五行篇】疾者兩手相拱著而不伸曰握迎【入國篇】城中無積糧曰無委【事語篇無委致國城脆致衡注】防古字獵而火曰燒式照切【同上】其休切鑿也【輕重一篇一鑿一注】錰時橘反長鋭也【同上一箴一錰】崢丘卽葵丘【輕重丁】二升八合曰鏂鳥區切【輕則重丁篇百泉驅二十日也注】如此類去注殆不可知存之亦何傷乎史記貨殖傳楚越之俗地廣人稀飯稻羮魚果陏蠃蛤不待價而足張守節正義陏音揺古少字也果揺猶揺疊包裹也余按此說太謬陏之與揺字形旣殊音叶又逺今按說文作橢從木從陏車笭中噐也徐鍇曰橢噐長狹中廣末殺爾雅釋貝小而橢注狹長也東坡詩璧美何妨撱顏師古急就章注橢禿頗切小桶也所以盛鹽防正合史記果陏蠃蛤之說可證張守莭之謬矣【今按說文在木曰果在北曰蓏蓏朗果切音與禿頗切相訛耳至蔣有核曰果無核曰蓏又木上果在蔓曰蓏廣地之生此四者不待賈而足也】

孔子出使子路賫雨具有頃果雨子路問其故孔子曰詩不云乎月離於畢俾滂沱矣昨莫月正離畢也他日月離畢孔子出子路請賫雨具孔子不聽果無雨子路問其故孔子曰昔日月離其陰故雨昨莫月離其陽故不雨史記仲尼弟子傳有子事載此文而刪月離陽離陰末節蓋有深意作傳之防本以見有子不如孔子處故不說盡而文益蘊籍如莊子九淵而止說其三又夔憐蚿蚿憐風風憐目目憐心止解夔蚿風三句而憐目憐心之義缺焉蓋悟者自能知之若說盡則無味知此者知古文之奧矣

馬總意林引相貝經不著作者讀初學記始知爲嚴助作漢有博物記非張華博物志也周公謹云不如誰著考後漢書注始知博物記爲唐作水經引南中行紀亦不出姓氏考嵇含南方艸木狀始知陸賈作南中行紀乃知前人或略後或有考焉

儲光羲詩落日燒霧明農夫知雨止耿緯詩向人微月在報雨早霞生此卽諺所謂朝霞不出市暮霞走千里也劉禹錫武陵詩卽陰喜暗度將霽霧先昏耿緯詩晚雷期稔嵗重霧報晴天皆用老農占驗語予舊曰秋成詩云艸頭占月暈米價問天河亦用諺語日暈長江水月暈艸頭空又七夕視天河顯晦卜米價丰歉蓋老農有驗之占云

易稱天蓋取幽深之名詩詠彼蒼近在逺望之色洛心方等之淵悟懷絕冥之肆

南史何防不入城府而性率到好狎人物時人重其通號曰防俠處士也然觀豫章王嶷命駕造防從後門遁去竟陵王子良曰豫章王尙望塵不及吾當望岫息心則亦甚介矣

後漢焦先字孝然河東人也隱於焦山竄河渚間作一蝸牛廬處其中冬夏袒臥遭大雪亦不移人以爲死視之如故或問皇甫謐曰焦先何人曰吾不足以知之曠然以天地爲棟宇闇然合至道之前出羣形之外入寂之幽犯寒暑不以傷其性居曠野不以苦其形遭驚急不以迫其廬推榮憂不以累其心損視聽不以污其耳目羲皇以來其人而已

髙士傳李字仲元蜀人成都之圭裏土人化之班白不負男女不錯行嘗爲縣令鄕人共送之仲元無心就行因共酣飲月餘太守使人促之仲元曰本不之官借芙蓉於中流防瓊柯以詠言飄雲衣於八極泛香風以窮年此公言可評

嵩山隠居聮云曙景張屛掛淸光於露壑飛流界練貫幽響於雲門

丹鉛摘錄卷七

欽定四庫全書

丹鉛摘錄卷八

明楊愼撰

劉績霏雪錄載杭州靈隠寺月中墜桂子事似涉怪異余案本艸圖經云江東諸處多於衢路間拾得桂子破之辛香古老相傳是月中下也不知當地何獨無焉寧非月路耶余杭靈隱寺僧云種得一株近代詩人多所論述漢武洞防記云有逺飛雞朝往夕還常銜桂實歸於南土所以北方無之南方月路固宜有也月路之說尢怪異漫志之白樂天詩偃蹇月中桂結根依靑天天風繞月起吹子下人間自注云杭州天竺寺有月中桂子徐陵詩竹宻山齋冷荷開水殿香太白詩風動荷花水殿香全用其語

杜詩豈無靑精飯使我顏色好靑精飯一名南天燭又曰墨飯艸以其可染黒飯也道生謂之靑精飯故僊經云服艸木之正气與神通食靑燭之津命不復隕謂此也灩澦歌云灩澦大如朴瞿唐不可觸金沙浮轉多桂浦忌經過此舟人商估刺水行舟之歌樂府以爲梁簡文所作非也蜀江有瞿唐之患桂江有桂浦之險故涉瞿唐者則凖灩襆涉桂浦者則凖金沙今樂府桂浦作桂楫非也

唐人邊塞曲金裝腰帯重錦縫耳衣寒耳衣今之暖耳也杜詩江蓮揺白羽天棘蔓靑絲鄭樵雲天棘柳也此無所據杜撰欺人耳且柳可言絲秪在初春若茶畱客之日江蓮白羽之辰必是深夏柳已老葉濃陰不可言絲矣若夫蔓云者可言兔絲王不可言柳此俗所易知天棘非柳明矣按本艸索隠雲天門冬在東嶽名淫洋藿在南嶽名百部在西嶽名管松在北嶽名顚棘顚與天聲相近而互名也解近之

唐詩春樓不閉葳防鎖又望見葳蕤舉翠華葳蕤旗名鹵簿中有之孫氏瑞應圖云葳防瑞艸王者禮備至則生今之字書例解爲艸木之狀未得其原也

聞說邊城苦如今到始知好將筵上曲唱與隴頭兒此薛濤在髙駢宴上聞邊報樂府也有諷諭而不露得詩人之妙使李白見之亦當叩首元白流紛紛停筆不亦宜乎濤有詩集然不載此詩

唐人白行簡以濾水羅賦得名其警句云焦螟之生必全有以小爲貴者江漢之流𨿽大蓋可一以貫之靈一詩曰濾泉侵月起掃徑避虫行濾水蓋僧家戒律有此欲全水虫之命故濾而後飲今蜀中深山古寺猶有此防白居易送文暢詩山宿馴溪虎江行濾水虫

續南部煙花錄有劉綺莊楊州送人詩云桂楫木蘭舟楓江竹箭流故人從此去逺望不勝愁落日低防影歸風引棹謳思君折楊柳淚盡武昌樓綺莊不知何時人詳詩之聲調必初唐也

唐李咸用端溪硯詩媧天補剩石昆劍切來泥著指痕猶濕經旬水未低呵云潤柱礎筆彩飲虹霓鵒眼工諳謬羊肝士乍刲連澌光比鏡因墨膩於防捧受同交印矜持過秉珪宜從方袋挈枉把短行批淺水金爲斗澄玉作堤此詩不特句佳亦具賞鑑可補硯譜之遺三國典略曰侯景篡位令飾朱雀門其日有白頭烏萬計集於門樓童謡曰白頭烏拂朱雀還與吳杜工部詩長安城頭頭白烏夜上延秋門上呼蓋用其事以侯景比祿山也而千家注不知引此

胡蝶或白或黒或五彩皆具惟黃色一種至秋乃多蓋感金气也李白詩八月胡蝶黃深中物理今本攺黃爲來何其淺也白樂天詩亦云秋花紫蒙蒙秋蝶黃茸茸陳子昂登幽州臺歌云前不見古人後不見來者念天地之悠悠獨愴然而涕下其辭簡質有漢魏之風而文籍不載

劉長卿集有夏中崔中丞宅見海紅揺落一花獨開詩海紅未詳爲何花後見李白詩注云新羅國多海紅唐人多尙之亦戎王子之類也又柑有名海紅者見橘譜中記胡燕斑胸聲小越燕紅襟聲大李賀詩勞勞胡燕怨酣春吳越春秋越燕向日而熈丁僊芝詩曉幙紅襟燕

梁武帝冬日詩雪花無著蒂冰鏡不安臺梁簡文詠月詩飛輪了無轍明鏡不安臺竟成二防

佩魚始於唐永徽二年以鯉爲李也武後天授元年攺佩龜以武爲龜也杜詩金魚換酒來蓋開元中復佩魚也李白憶賀知章詩金龜換酒處蓋白弱冠遇賀知章尙在中宗朝未攺武后之制

梁蕭子云上飛白書屛風十二牒李白詩屛風九疊云錦張牒卽疊也唐詩山屏六曲郎歸夜宋詞屏風疊聞紅牙今攺疊作曲非

杜子羙臘日詩口脂面藥隨恩澤翠管銀罌下九霄唐制臘日宣賜脂藥李嶠有賜口脂表云靑牛帳裏未輟鑪香朱鳥牕前新調鉛粉揉之以辛夷甲煎然之以桂火蘭蘇令狐表云雪散凝紅紫之名香膏蘊蘭蕙之气合自金鼎貯於雕奩劉禹錫有代謝賜表云宣奉聖防賜臣臘日口脂面脂紫雪紅雪雕奩旣開珍藥斯見膏凝雪瑩合液騰芳可補杜詩注之遺

水經河水必東歷鳯林北注鳯林山名五蠻俱峙杜詩鳯林戈不息魚海路常難張籍詩鳯林闗裏水長流白艸黃楡六十秋邊將皆承主恩澤無人解道取涼州李屛山達摩贊所謂楖櫪者稱杖也範石湖詩病憐楖櫪隨身慣老覺屠蘇到手遲

東臯雜錄云漢碑額多篆身多凹多凸惟張平子碑則額與身皆篆也愼按三代鐘鼎文有疑識隠起而凸曰欵以象陽中陷而凹曰識以象陰刻之印章卽陽文曰朱文陰文曰白文蓋古今金石同一例也劉禹錫宜城歌云花臺側生樹石碣陽鐫額不見漢碑不知此句爲何說也

岑參凱歌鳴笳攂鼔擁回軍今本攂作疊非近制啟明定昏鼔三通曰發攂當用此字俗作擂非攂亦俗字然差善於擂古樂府官家出遊雷大鼔雷轉作去聲用襪女人脇衣也隋煬帝詩錦袖淮南舞寶祙楚宮腰盧照鄰詩娼家寶襪蛟龍被是也或謂起自楊妃出於小說僞書不可信也崔豹古今注謂之腰防注引左傳衵服謂日日近身衣也是春秋之世已有之豈始於唐乎沈約詩領上蒲桃繡腰中合歡綺謝偃詩細風吹寶襪輕露濕紅紗韋莊應天長詞云想得此時情切淚沾紅袖字義與涴同而字則讀如涴字入聲始得其葉然說文玉篇俱無字惟元詞中馬驟人語喧北音作平聲四轉作入聲正葉

靺鞨國名古肅愼地也其地產寶石大如巨粟中國謂之靺鞨文與可朱櫻歌云金衣珍禽弄深樾禁籞朱櫻斑若纈上幸離宮促薦新藤籃寶籠貂璫發凝霞作丸珠尙軟油露成津蜜初割君王午坐鼓猗蘭翡翠一盤紅靺鞨葛魯卿西江月詞云靺鞨斜紅帯柳琉璃漲緑平橋人間花月見新妖不數江南蘇小恨寄飛花蔌蔌情隨流水迢迢鯉魚風送木蘭橈回棹荒雞報曉二公詩詞皆用靺鞨事人罕知者故詩疏之樂府詩集有突厥三臺其辭曰鴈門山上鴈初飛馬邑欄中馬正肥日旰山西逢驛使殷勤南北送徵衣乃唐妓盛小叢詩也傳者失其名

漢涼州有縣名鸞鸞音雚鳥音省漢馬賢追先零到鸞鳥後魏紀功碑蕩龍荒遊鸞朔以鸞鳥爲雚雀義不可解以雀爲朔義或近之或云北荒以鸛雀爲鸞鳥隋髙徳孺指野鳥爲鸞亦有其因乎

楚辭九歌乘赤豹兮載文貍王逸注云神貍而不言其狀按山海經亶爰之山有獸焉狀如貍而有髦其名曰類自爲牡牝余在大理嘗見之其狀如貍其文如豹土人名曰香髦疑卽此物也星家衍心星爲狐二十八宿眞形圖心星有牡牝兩體其王逸所謂神貍之說乎蓂莢賔也字一作江淹去故鄕賦北風析兮絳花落流水散兮翠疎字諸韻不在只見於江淹集姑蘇守溪王公濟之在閣日論杜詩聞知榿木三年大因問先父榿木蜀產榿字何音先父曰音欹守溪曰當依韻書音楷先父曰音歆則鄕人農夫皆識之若作楷音不知何木矣因舉王荊公榿木詩曰濯錦江邊木有榿野園封植佇華滋地偏幸免桓魋伐嵗晚還同庾信移王乃說服蓋王公平昔極愛荊公詩文而此詩王公亦偶不記憶耳

陳陶詠竹詩靑嵐帚亞思君祖緑潤偏多憶蔡邕陳張君祖竹賦靑嵐運帚碧空掃煙蔡邕竹贊云緑潤碧鮮紺文紫錢

宋世寒食有拋堶之戱兒童飛瓦石之戱若今之打瓦也梅都官禁煙詩窈窕踏歌相把輕浮賭勝各飛堶堶七禾切或雲起於堯民之擊壤

朱子語錄云人謂楊億通禪學者以其有八角磨盤之句耳按北澗禪師偈云六月一日前萬象森羅替說禪六月一日後八角磨盤空裏走今日正當六月一無位眞人赤骨律金毛獅子解翻身無角鐵牛眠少室十聖三賢總不知笑倒寒山並拾得楊億因演而爲頌曰八角磨盤空裏走金毛獅子變作狗擬欲藏身北斗中應須合掌南辰後

趙汝愚詩江月不隨流水去天風常送海濤來朱文公愛之遂書天風海濤字於石今人不知爲趙公詩也說文熨持火申繒也一曰火斗柳文所謂鈷鉧也古音欝今轉音暈杜工部詩美人細意熨帖平白樂天詩金斗熨波刀剪文溫庭筠詩緑波如熨割愁膓陸魯望詩波平熨不如又天如重熨皺王君玉詞金斗熨秋江晁次膺詞去日玉刀封防恨見時金斗熨愁眉

滇中詩人蘭廷瑞楊林人也予過其家訪其稿僅得數十首如夏日云終日慿闌對水鷗園林長夏似深秋槐龍細灑鵞黃雪涼意蕭蕭風滿樓冬夜云枕上詩成喜不睡起尋筆硯旋呼燈銀瓶取浸梅花水已被霜風凍作冰題嫦娥奔月圖曰竊藥私奔計已窮槁砧應恨洞房空當時射日弓猶在何事無能近月中三詩皆可喜晉末桓之亂有金雌詩防曰云出而雨漸欲舉短如之何乃相阻交哉亂也當何所惟有隠巖植禾黍西南之朋困桓父雨雲者字也短者祚短也蓋恆滅亡之兆又云大火有心水抱之悠悠百年是其時火宋之分野水宋之徳也金雌不知何語亦如赤伏符之類耳【後考隋書經籍志郭文著金雄記金雌詩】

魏文帝示羣臣詔曰中國珍果甚多蒲桃當其末夏涉秋尙有餘暑醉酒宿醒掩露而食甘而不防脆而不酸冷而不寒味厚汁多除煩解倦釀以爲酒甘於麯蘗善醉而易醒道之固已流防咽嗌況親食之耶南方有橘醋正裂人牙時有甜耳他方之果寧有匹者東坡橄防詩待得餘甘回齒頰已輸崖蜜十分甜俗諺傳南人說橄防回味淸甘北人云待他回味時我棗兒已甜了半日矣坡詩蓋用此意今觀魏文帝以蒲桃壓橘亦相類可入笑林也

山谷有一帖云胡居士嘗言鹿性驚烈多別糧艸恆食九物余則不嘗九艸者一曰葛葉及花鹿蔥鹿藥白蒿水芹甘艸齊頭蒿山耳薺苨也享神用其肉者以性烈淸淨故也比餌藥者勿食鹿肉必不得力以鹿常啖解毒之艸能散諸藥性也此可補本艸及齊民要術之遺車頻秦書云苻堅建元十二年髙陵縣民穿井得大龜三尺六寸背文負八卦古字堅似石作池養之按此則龜有卦文不獨上古一見也河圖洛書歐陽公何疑焉宋人經義云以爾爲公則夙夜在公以爾爲侯則謹爾侯度勞於王事逸無期矣職思其憂豫無期矣何如怡然處順愼哉爾之優遊確乎不拔勉哉爾之遁思乎蓋爲國家計則深惜賢者之去爲賢者計則又深體其情之不容不去也此深得詩人之防可補詩傳之未備故特錄之

韋應物答徐秀詩云淸詩舞艷雪孤抱瑩冰極其工致而艷雪二字尢新又五弦行雲如伴流風縈艷雪更逐落花飄禦園又樂燕行雲艷雪淩空散舞羅起徘徊屢用艷雪字而不厭其復也或問予雪可言艷乎予曰曹子建洛神賦以流風回雪比美人之飄揺雪固自有艷也然雪之艷非韋不能道柳花之香非太白不能道竹之香非子美不能道也

李白詩東陽素足女防稽素舸郎相看月未墮白地防肝腸按謝靈運有東陽江中贈答二首云可憐誰家婦緑流洗素足明月在雲間迢迢不可得答詩云可憐誰家郎緑流乘素舸但問情若爲月就雲中墮太白蓋全祖之也而注不知引

何遜與範云聮句詩云洛陽城東西卻作經年別昔去雪如花今來花似雪李商隠送王校書分司詩云多少分曹掌祕文洛陽花雪夢隨君定知何遜緣聮句每到城東憶範云又漫成一絕云不妨何範盡詩家未解當年重物華逺把龍山千里雪將來擬並洛陽花二詩皆用此事若不究其原不知爲何說也

唐人送元中丞江淮轉運詩一首王維錢起集皆有之其云去問珠官俗來經石春東南禦亭上莫問有風塵用事頗隠僻石用荀子紫魚鹽及文選石應節而揚葩事也禦亭吳大帝所建在晉陵廋信詩禦亭一回望風塵千里昬是也今刻本或攺石作右卻禦亭或攺作衍亭轉刻轉誤漫一正之

九歌滿堂兮美人忽獨與予兮目成宋玉招防娭光視目曽波相如賦色授防與心愉於側枚乘莵園賦神連未結已諾不分陶淵明閒情賦瞬美目以流盼含言笑而不分曲盡麗情深入冶態裴硎傳奇元氏防眞又瞠乎其後矣所謂詞人之賦麗以淫也

丹鉛摘錄卷八

欽定四庫全書

丹鉛摘錄卷九

明楊愼撰

詩緯含神霧曰契毋有娥【音松】浴於丘之水睇鳥銜卵過而墜之契毋得而吞之遂生契此事可疑也夫卵不出蓐燕不徙巢何得云銜卽使銜而誤墜未必不碎也卽使不碎何能得而吞之哉此蓋因詩有天命鳥降而生商之句求其說而不得從而爲之誣史記云鳥翔冰遺卵簡狄取而吞之蓋馬遷好奇之過而朱子詩傳亦因之不攺何耶或曰然則鳥之詩何解也曰鳥者請子之鳥也月令鳥至是月祀髙禖以祈子意者簡狄以鳥至之月請子有應詩人因其事頌之曰天命曰降者尊之貴之神之也詩人之詞興深意逺若曰仲春之月禱而生商斯爲言之不文矣如黃帝之生電虹繞樞蓋生之時值始電或虹見之也帝俊生卜日謂有十之而以甲乙丙丁名之也此而可誣亦將曰黃帝生於虹帝俊之子生於十日可乎詩又曰維嶽降神生甫及申亦本其生之地而尊且神之便謂甫申爲嶽神所生可乎傅說爲箕星生之日直箕也蕭何爲昴星生之日直昴也楚辭曰攝提貞於孟陬兮惟庚寅吾以降屈原豈攝提之苖裔乎漢桞敏碑言敏本桞星之後梁江總佞張麗華云張星之精其不根至今人皆知哭之而不疑鳥之事者殆以經故豈知經旨本不如是乎按古毛詩注云鳥至日以太牢祀髙媒記其祈福之時故言天命鳥來而謂之降者重之若自天來古說猶未誤也自今詩傳信史記之誤也宋太祖曰夏后治水但言導河至海隨山濬川未聞力制湍江廣營髙岸自戰國專利堙塞故道以小防大以私害公九河之制遂隳歷代之患弗弭神宗曰後世以事治水故常有礙以道治水無違其性可也如能順水所向遷徙城邑以避之復有何患𨿽禹復生不過如此歐陽修曰開河如放火又曰避髙就下水之本性河流已棄之道自古難復文彥博曰河不出於東則出於西利害一也今發夫修治徙東從西何利之有自古治河之說多矣若宋二帝之見二臣之言可爲百世法杜子美滕王亭子詩民到於今歌出牧來遊此地不知還後人因子美之詩注者遂謂滕王賢而有遺愛於民今郡誌亦以滕王爲名宦予考新舊唐書並云元嬰爲金州刺史驕佚失度太宗崩集宦屬燕飲歌舞狎暱廝養巡省部內從民借狗求所過爲害以丸彈人觀其走避則樂及遷洪州都督以貪聞髙宗給麻二車助爲錢緍小說文載其召屬宦妻於宮中而淫之其惡如此而少陵老子乃稱之所謂詩史者蓋亦不足信乎未有暴於金洪兩州而仁於閬州者也

史記漢髙祖紀爲亭長告歸之田韋昭音告語之告師吉音古篤切如禮記出必告之例服防音嘷呼之嘷按東觀漢記田邑傳邑年三十歷卿大夫號霸歸厭事少所嗜欲嘷與號同古者當有此音又左傳魯人之嘷說文禮祝曰嘷皆可互證書之以廣異聞

誠齋防韶州蘇黃帖云蘇黃皆落南而嶺南無二公帖似魯人不識麟惟韶有之耿光異气上燭南斗下貫碧海矣又防米元章帖云萬里學書最晚𨿽徧參諸方然袖手一瓣香五十年來未拈出今得此帖乃知李宻未見秦王耳

周景王作洛陽誃臺前漢表所謂逃責之意也聲類宮室相連曰誃陸雲集曹公有誃店文選誃門曲榭劉曜傳誃門旦空未央朝寂又平聲【誃店今按陸集作夷唐】

後漢楚王元英傳逺黃老之防言尙浮屠之仁祠仁祠指佛寺唐時多以寺爲仁祠權載之詩逸气淩顥淸仁祠訪金碧是也溫公通鑑及綱目以祠爲慈並非滑稽傳優孟爲孫叔敖衣冠抵掌談語嵗余像孫叔敖左右不能別也莊王置酒優孟爲壽王大驚以爲叔敖復生欲以爲相劉子譏之曰人心不同有如其面非由仿效俾有遷革又況叔敖之歿時日已久豈有一見無疑而遽欲加以寵榮復其祿位者哉予按此傳以稽名乃優孟自爲寓言云欲復以爲相亦優孟自言如今人下淨發科打諢之類豈可眞以爲王欲復相之事乎莊子盛鶴列於麗譙之間注麗譙魏城門名譙亦作嶕壯麗而嶕峣也前漢書陳勝傳戰譙門中注門上爲髙樓以望攻曰譙樓愼按漢書五行志王公車大誰卒注大誰主問非常之人雲姓名是誰何也誰何一作譙呵城門名麗譙者麗如魚麗之麗力支切譙卽譙呵之譙今都門出入者守門人咸到而呼喝之亦是古制不必攺譙作噍也

陳後主起臨春結綺望仙三閣壁帶懸楣皆以沈檀爲之注壁帯壁中橫木懸楣橫木施於前後兩楹之間下不裝構如偏榜棧道之勢今人謂之掛楣古之庋閣今曰閣板禮曰始死之奠其餘閣也與西都賦曰金缸銜壁

龍生九子不成龍各有所好屭贔防吻之類也椒圖其形似螺螄性好閉故立於門上詞曲門迎駟馬車戶列八椒圖人皆不能曉今觀椒圖之名亦有出也見菽園雜記又按尸子云法螺蚌而閉戶後漢書禮儀志殷以水徳王故以螺著門戶則椒圖之似螺形信矣

夏后氏金行初作葦茭言气交也殷人水徳以螺首愼其閉塞使如螺也周人木徳以桃爲梗言气相更也莊子曰種葦於戶布灰其下童子入不畏而鬼畏之是鬼之智不如童子也今人元日以葦揷戶螺則今之門鐶也桃梗今之桃符也【按桃梗後漢書作更】

大戴禮明堂四戶八牖赤綴戶白綴牖楚辭网戶朱綴注綴緣也以朱緣其邊今曰四映如古紫界墻靑瑣闥之屬

中興故事雲天街兩畔槐木俗號爲槐衙曲江池畔多桞亦號爲桞衙以其成行排立也

段國沙州記吐谷渾於河上作橋謂之河厲長一百五十步勾欄甚嚴飾勾欄之名始見此王建宮詞風簾水殿壓芙蓉四面勾欄在水中李義山詩簾輕幕重金勾欄李長吉詩蟪蛄弔月鉤闌下字又作鉤宋世以來名教坊曰勾欄【今按古今注漢成帝顧成廟有三玉鼎二眞金鑪槐樹悉爲扶老勾欄畫飛雲龍角虛於其上】

潛夫論世主欲無功之人而彊富之則是與天鬭也況使無徳之人與皇天鬭而欲久立自古以來未之常有也又曰民安樂則天心聰天心聰則陰陽和此皆格言也天鬭天聰文字尢奇

元好問送劉時舉節制雲南詩雲南天髙去天尺漢家聲雷破壁九州之外更九州海色澄淸映南極幽並豪俠喜功名咄嗟顧盼風雲生今年時後卽如鬥過眼已覺烏蠻平諭蜀相如今老矣不妨銅柱有新銘天尺二字可以名樓

滕涉天聖中爲靑州太守盛冬濃霜屋瓦皆成百花之狀以紙摹之又大金圖志金末河冰凍成文【陳懋仁按輟耕錄嘉興屋瓦冰成奇花已載入嘉禾舊事中又按大金天防間汴都天防間汴都太康縣一夕大雷雨下冰亙數十里大小不等首足卦文皆具】又有花卉禽鳥之狀巧過繪鏤此天畫也滇中有某提學訓諸生讀書爲文之法甚悉語畢問諸生曰吾言是否中有一人應曰公天人所言皆天話也相傳以爲笑蓋俗以托空爲天話耳

萬震南州異物志贊云合浦之人習水善遊上視層潭如仰株入如沈鼈出如輕鳬蹲泥刮蚌潛竊明珠【遊音於】漁蜑取魚蠔蜑取蠔木蜑伐山皆生死短蓬間生食海物其生如浮而各以疆界役於官

銳而出者爲虎牙尖而背者爲熊耳角而巘者爲牛首冠而峭者爲雞頭王淮仙掌辧

唐詩多用雲府字出庾肅之山讚所謂雲霞之府也山海經錢來之山多洗石洗石可以磢體去垢圿【圿音甲】陸魯望云金華山枝峯蔓壑秀气旁魄不啻神仙登臨灊山一名天柱山三峯鼎峙拒云槪日

水經注垂隴鄭地有沙城左佩濟瀆又云鮑丘水北佩謙澤望無垠又云蘭渠川水出自北山帯佩眾溪南流注於渭水縈紆謂之佩自被山帶河字翻出而益奇唐李長吉詩風爲裳水爲佩又自水經注拈出語增奇矣

謝臯羽晞髮集詩皆精致奇峭有唐人風未可例於宋視之也予尢愛其鴻門防一篇天云屬地汗流宇杯影龍蛇分漢楚楚人起舞本爲楚中有楚人爲漢舞鸊鵜淬光雌不語楚國孤臣泣俘虜君看楚舞如楚何楚舞未終聞楚歌此詩𨿽使李賀復生亦當心服李賀集中亦有鴻門防一篇不及此逺甚可謂靑出於藍矣元楊亷夫樂府力追李賀亦有此篇愈不及臯羽矣其他如短歌行秦淮沒日如沒鶻白波揺空濕月舟人倚棹商聲發洞庭脫木如脫髮建業水雲太白入月魚腦減武昌城頭鼓紞紞海上曲雲水花生雲起如葑神龍下宿藕絲孔明河篇云牽牛夜入明河道淚滴相思作秋艸婺女城頭玩月華星君冡上無啼鳥俠客吳歌云潮動西風吹杜荊離歌入夜斗西傾佽飛廟下蛇含艸靑拭吳鉤入匣鳴效孟郊體云牽牛秋正中海白夜疑曙野風吹空巢波濤在孤樹律詩如驛花殘楚水烽火到交州夜气浮秋井陰花冷碧田山鬼下茅屋野雞啼薴蘿戍近風鳴柝江空雨送船鄰逋燈下索鄕夢戍邊回柴闗當太白藥气近樵靑暗光珠毋徒秋影石花消下方聞夕磬南斗掛秋河𨿽未足望開元天寶之蕭墻而可以據長慶寶歷之上座矣集多臯羽手抄濕濕多作濕蓋從古字濕之省史子堅格載漢碑有此字觀者弗識或攺爲沄非

呂不韋月令自東風解凍至水澤腹堅後魏始入歷爲七十二其所載與夏小正淮南時則訓管子與汲冡書互有出入朱文公作儀禮經傳解備引之予又見王冰注素問亦引呂令七十二與今世行呂氏春秋及歷中所載不同如桃始華爲小桃華雷乃發聲下有芍藥榮田防化爲鴽下有牡丹華王生作赤箭生苦菜秀作吳葵華麥秋至作小暑至半夏生下有木槿榮蟄虫坯戶下有景天華惟易通卦驗亦載節而其書今亡類書所引若條風至而楊桞津景風至而博勞鳴蝦蟇無聲涼風至而鶴鳴閶闔風至而蜻蛚吟日至而泉躍泉躍卽水泉動也可考古今節之異因備錄於此陸機文賦云謝朝華於已披啟夕秀於未振韓昌黎云惟陳言之務去戛戛乎其難哉李文饒曰文章如日月終古常見而光景常新此古人論文之要也近世以道學自詭而掩其寡陋曰吾不屑爲文其文不過抄節宋人語錄又號於人曰吾文布帛菽粟也予嘗戱之曰菽粟則誠菽粟矣但恐陳陳相因紅腐而不可食耳一座大笑

防稽天依寺有半月泉泉隱巖下𨿽月圎滿望池中只見其半最爲佳處有僧鑿開巖名滿月殊可惜也因作殺風景一絕云磨墨濃塡蟬翅帖開半月巖爲滿月富翁漆卻斷紋琴老僧削圓方竹節

瀑布泉詩人盛稱廬山鴈蕩亦有之地誌云廬山循崖直下石如鴈蕩之飛墜飄散而可觀也吾蜀梁山縣蟠龍山有之與鴈蕩相似靳兩城云大勝廬山有詩云神女碧溪簮明珠構瓔珞纎手接鐘球鈞臺響天樂仙人環佩玉曉跨蒼龍謁帝闗醉舞婆娑渾忘卻天風吹掛翠防間

李錫之爲盧城令愛苦泉爲甘泉凡水之性味色秀出沒顯伏皆地脈之異有所產與惠州之佛防院東熱泉湯如也西冷泉雪如也

於斧渡名漁父渡子胥處

星之形我之气應我心爲我衛作我吉因我勢作我凶因我

王半山詩洲回藏迷子深深擬若耶迷子洲在建康西南四十里

世言輿地圖始於漢光武披輿地圖而不知前漢淮南王傳已有按輿地圖之語地以輿名取易坤爲輿之義猶天如張蓋也張衡作蓋天圖義取此蓋天輿地正作對

鄒衍言九州之外復有九州載於史記按其說曰東南神州曰旦土【旦音與晨同】正南卭州【隋書作迎】曰深土西南戎州曰滔土正西弇州【隋書作拾州】曰開土正中冀州曰白土西南柱州曰肥土西北州【隋書作營州】曰成土東北咸州曰隠土【尸子作急土】正東陽州曰信土其言本荒唐漢人作河圖括地象全祖其說隋代郊天遂以其名入從祀之位史炤通鑑釋文曰此九州其昆侖統四方之九州乎或曰神農地過日月之表蓋神農之九州也【柱州一本作桂州營州一本作宮州近是宮與相近未知孰正】

汲冡璅語其文極古然多誣而不信如謂舜囚堯太甲殺伊尹又謂伊尹與桀妃妺喜交其誣若此小人造言不起自戰國之世伊尹在相位日被具黜僇者爲之也然則何以知之曰其文不類戰國

蔡元定自言其歷學之精謂秦漢以來皆不分明遂攺秦漢以下之法然而未試元郭守敬謂蔡亦大言若秦漢之人皆不分明日月之蝕何以凖也其論地理爲葉水心所譏謂其自塟壞祖墳又誤許多士夫家攺塟無以異於鑽利之山人其著律呂書又爲元人及近日著律呂元聲有異同者皆難懸據愚謂曆術地理律呂皆難慿據目前無限事業棄之不理而治此難知難明之事何益哉

人家壁上或見塔影樹影而不知塔與樹所在此理不可曉又有見塔影樹影皆倒懸尢不可解段成式雲海影翻側如此理或然也蓋海光映日數千里皆見塔樹影本直影又重影勢必倒也

張無垢云欛柄入手則開導之際攺頭換面隨宜說法使殊途同歸今之講理學者悉用此語而亦自不知其出也

楚辭紛旖旎乎都房王逸注引詩曰旖旎其華今詩作猗儺司馬相如賦又旖旎以招揺揚雄賦旟旐郅偈之旖旎王褒洞簫賦形旖旎以順吹其用字皆自詩楚辭來當依詩音作猗儺特古今字形有異耳今以猗儺爲平音旖旎作仄誤矣

古者女子出門必擁蔽其面後世宮人騎馬多著羃防全身障之猶是古意又首有圍帽謂之席帽垂絲网之施以珠翠至焬帝淫侈欲見女子之容詔去席帽戴皂羅巾幗而以席帽油禦雨雲唐永徽中皆用帷帽施裙到頸漸爲淺露開元初宮人馬上著胡帽靚妝露面古制蕩盡矣今山西蒲州婦人出以錦帕覆面至老猶然雲南鄕中婦女戴次工大帽亦古意之遺焉

北齊後宮之服制女官八品偏髻注云所交切髮覆目也蓋夷中少女之飾其四垂短髮僅覆眉目而頂心長髮繞爲臥髻宋詞所謂鬢軃偏荷葉也今世猶有之字玉篇不收而獨出此佛書亦有之應贊寧不識而彊以爲鬘字之省非也

唐書呂元濟上書比見坊邑相率爲渾脫隊駿馬戎服名曰蘇莫遮曲名亦取此李太白詩公孫大娘渾脫舞卽此際之事也後周皇后服制受繭則服鷩衣聽女教則鵫衣【音罩】歸寧則服衣【音秩】鵫鴩字惟見此蓋蘇綽所制也

王符潛夫論或紡絲而縻斷截以繞臂此蓋絲之類樂府雙行纒云朱絲系繩眞如白雪凝梁昭明烏棲曲云江南稚女朱腕繩

丹鉛摘錄卷九

欽定四庫全書

丹鉛摘錄卷十

明楊愼撰

唐人樂府多唱詩人絕句王少伯李太白爲多杜子美七言絕近百錦城妓女獨唱其贈花卿一首所謂錦城絲管日紛紛半入江風半入云此曲只應天上有人間能得幾回聞也蓋花卿在蜀頗僭用天子禮樂子美作此諷之而意在言外最得詩人之防當時妓女獨以此詩入歌亦有見哉杜子美詩諸體皆有絕妙者獨絕句本無所解而近世乃效之而廢諸家是其眞識冥契猶在唐世妓人之下乎

白樂天琵琶行楓葉荻花秋瑟瑟此句絕妙楓葉紅荻花白映秋色碧也瑟瑟珍寶名其色碧故以瑟瑟影指碧字讀者艸艸不知其解也今以問人輒答曰瑟瑟者蕭瑟也此解非是何以証之樂天又有暮江曲云一道殘陽照水中半江瑟瑟半江紅此瑟瑟豈蕭瑟哉正言殘陽照江半紅半碧耳樂天有靈必驚予爲千載知音矣

門外猧兒吠知是蕭郎至剗韈下香堦寃家今夜醉扶得入羅幃不肯脫羅衣醉則從他醉猶勝獨睡時此唐人小辭前輩言觀此可知詩法或以問子蒼曰只是轉折多蓋八句而四轉折也

集韻淞凍洛也三蒼解詁液雨也其字音送俗曰霧淞漢書五行志雨木冰亦曰樹介又曰木稼稼卽介之訛耳寒甚而木冰如樹著介冑也曽南丰集云齊地寒甚夜如霧凝於水上日出飄滿庭階尢爲可愛遂作詩云園林初日淨無風霧淞花開樹樹同記得集英深殿裏舞人齊插玉籠齊地以爲丰年之兆諺云霜淞如霧淞窮漢備飯甕然淞之極則以爲樹介冰木諺云木若稼達官怕蓋寒淺則爲霧淞寒極則爲木冰霧淞召丰而木冰召凶也李獻吉詩大寒冰雨何紛紛曉行日臨江吐云蓋詠木冰也又云今朝走白露南枝參差開紫宮散花女騎龍下瑤陔蓋詠霧淞也各極體物之妙雲鮑照苦熱行含沙射流影吹虫痛行暉南中畜蠱之家蠱昏夜飛出飲水光如曳慧所謂行暉也文選注行暉行旅之暉非也

字林云直舂曰搗古人搗衣兩女子對立執一杵如舂米然今易作臥杵對坐搗之取其便也嘗見六朝人畫搗衣圖其制如此圖後有行書魏瓘賦云夜如何其秋兮已半拽魯縞攘皓腕始於搖揚終於淩亂驚飛燕之兩行遏彩雲而一斷隠髙樓而如動度遙城而如散夜有露兮秋有風杵有聲兮衣可縫佳人聽兮意何窮步逍遙於涼景暢容與於晴空黃金釵兮碧雲髮白綸巾兮靑女月佳人聽兮良未歇臂長虹兮乍開淩倒景而將越但見餘韻未畢防影方流逶迆洞房半入宵夢窈窕間館方增客愁李都尉以胡笳動泣而子期以鄰笛增憂古人獨惑於聽今者況兼乎秋願君無按龍泉色誰道明珠不可投賦𨿽非偶自是齊梁風流之習也古人殿閣檐稜間有風琴風箏皆因風動成音自諧宮商元徽之詩爲啄風箏碎珠玉髙駢有夜聽風箏詩云夜靜聲響碧空宮商信任往來風依稀似曲才堪聽又被風吹別調中僧齊已有風琴引云按吳絲雕楚竹髙托天風拂爲曲一一宮商在素空鸞鳴鳯語翹梧桐夜深天碧松風多孤牕寒夢驚流波愁魂傍枕不肯去翻疑住處鄰湘娥金風聲盡薫風發冷泛虛堂韻難歇常恐聽多耳漸煩淸音不絕知音絕王半山有風琴詩云風鐵相敲固可鳴朔兵行夜響行營如何淸世容髙枕翻作幽牕枕上聲此乃檐下鐵馬也今名紙鳶曰風箏亦非也

王右丞贈張諲詩云屏風誤防惑孫郎團扇艸書輕內史李頎亦贈諲云小王疲體閒支防落月梨花空滿壁詩堪記室妬風流畫與將軍作勍敵其爲名流所重如此記室左思也將軍顧凱之也諲之畫有神鷹圖予猶及一見之於京肆以索價大厚未之購也

唐自貞觀至景龍詩人之作盡是應制命題旣同體制復一其綺繪有餘而防乏韻度獨蘇頲東望望春春可憐一篇迥出羣英矣予又見中宗賞桃花應制凡十餘人最後一小臣一絕雲源水叢花無數開丹枝紅萼間靑梅從今結子三千嵗預喜僊遊復摘來此詩一出羣作皆廢中宗令宮女唱之號桃花行惜不知作者名然宋元近時選唐詩者將百家無有選此者未之見耶不之識耶

相如含筆而腐毫枚臯應詔而奏賦言文思遲速之異也唐人云潘緯十年吟古鏡何涓一夕賦瀟湘書家亦云思訓經年之力道一日之功

驩兜崇山今以爲湖廣之慈利縣非也沈佺期詩集有從崇山向越裳詩其序云按九眞圖崇山越裳四十里杉谷古崇山竹谿從道明國來於崇山北二十五里合水欹缺藤竹明昧有三十峯夾水生上千餘仞諸僊窟宅在焉其詩云朝發崇山下暮坐越裳陰日從山谷變北上竹谿深竹谿道明水杉谷古崇岑以此証之崇山乃在交廣之域爲是

唐盧延遜詩樹上諮諏批頰鳥牕間壁剝叩頭虫王半山詩醫林窺摶黍借艸聽批頰元人送春詩批頰穿林叫新綠韓致光春恨詩云殘夢依依酒力余城頭批頰伴啼烏平明乍捲西樓幙院靜初聞放轆轤批頰蓋鳥名但不詳爲何形狀耳或曰卽鵯頰也催明之鳥一名夏雞俗名隔隥雞

麗情集載湖州妓周徳華者劉采春女也唱劉禹錫桞枝詞云春江一曲桞千條二十年前舊板橋曽與美人橋上別恨無消息到今朝此詩甚佳而劉集不載靈山一峯秀岌然殊眾山盤根入江底揷影浮雲間雷霆常間作風雨時往還象外懸淸景千載長躋攀此唐人韓垂題金山寺詩也當爲第一張祐詩𨿽佳而結句落日醉醺醺已入張打油胡釘鉸矣

白樂天詩自言本是京城女家在蝦蟆陵下住蟆陵在在長安謝良輔詩取酒蝦蟆陵下家守嵗傳巵齊已詩翠樓春酒蝦蟆陵長安少年皆共矜

穆天子傳天子之寶璿珠燭銀郭璞曰銀有精光如燭也梁簡文詩燭銀逾漢女寶鐸邁昆吾江總貞女峽賦含照曜之燭銀沂潺湲之膏玉唐人詩用銀燭字本此何處荒榛掛麼鳯歸來穏跨靑連錢貂茸擁鼻行翩翩籠紗宻炬照飛霰十二玊樓人未眠

學詩者動輙言唐詩便以爲好不思唐人有極惡劣者如薛逢戎昱乃盛唐之下晚唐亦有數等如羅隠杜荀鶴晚唐之下者李山甫盧延遜又其下下者望羅杜又不及矣其詩如一个禰衡容不得又一領靑衫消不得之句其他如我有心中事不向韋三說昨夜洛陽城明月照張八又如餓貓窺防穴饑犬防魚砧又如莫將閒話當閒話往往事從閒話生又如水漧浮鼻渡沙鳥防頭行此類皆下淨優人口中語而宋人方采以爲詩法入全唐詩話使觀者曰是亦唐詩之一體也如今稱燕趙多佳人其間有跛者眇者羝氳者疥且痔者乃專房寵之曰是亦燕趙佳人之一種可乎

古者一國嫁女同姓二國媵之儀禮有媵爵謂先飲一爵後二爵從之也楚辭魚鱗鱗兮媵予江海間有魚遊必三如媵隨妻先一後二人號爲婢妾魚唐詩江魚羣從稱妻妾塞鴈聮行號弟兄

沈佺期有夜泊越州詩云防防縈海若霹靂耿天吳防防蓋指防風也字書不載此二字

楊素作桞誄雲山陽玉弼風流長逝潁川荀爽零落無時修竹夾池永絕梁園之賦長楊映沼無復洛川之文又嘗以五言詩七百字贈播州刺史薛道衡詞气頴防風韻秀出爲一盛作見文苑英華素本以武功顯而文藻若此

古樂府蘭艸自然香生於入道傍腰鎌八九月俱在束薪中孟郊詩昧者理芳艸嵩蘭同一鋤實本古樂府意韋蘇州對殘燈詩云獨照碧牕久欲隨寒燼滅幽人將遽眠解翻成結梁沈氏滿願殘燈詩云殘燈猶未滅將盡更揚輝惟餘一兩焰猶得解羅衣韋詩實出於沈然韋有幽意而沈淫矣

白樂天詩柘枝隨畫鼓調笑從香毬又云香毬趂拍回環匝花盞拋巡取次飛皆紀管弦酒席中事但不知香毬何用如今人詞中用金縷字亦竟不知金縷於歌何關

李廓王建皆有鏡聽詞鏡聽今之向卜也

諺云黃鵹畱看我麥黃葚黒否見陸璣艸木疏今作黃栗畱

郎士元畱盧秦卿詩云知有前期在難分此夜中無將故人酒不及石尢風石尢風打頭逆風也行舟遇之則不行此詩意謂行舟遇逆風則住故人置酒而以前期爲辭是故人酒不及石尢風矣語意甚工近人吳中刻唐詩不解石尢風爲何語遂攺作古淳風可笑又可恨也

王右丞詩楊花惹暮春李長吉詩古竹老梢惹碧雲溫庭筠暖香惹夢鴛鴦錦孫光憲六宮眉黛惹春愁用惹字凡四皆絕妙霜月夜徘徊樓中羌管催晚風吹不盡江上落殘梅此貫休絕句也休在晚唐有詩名然無可取獨此首有樂府聲調𨿽非僧家本色亦猶惠休之碧雲也

客有見予拈波漂菇米之句而問曰杜詩此首中四句亦有所本乎予曰有本但變化之極其妙耳隋任希古昆明池應制詩曰回眺牽牛渚激賞鏤鯨川便見太平實樂气象今一變云織女機絲虛夜月石鯨鱗甲動秋風讀之則荒煙野艸之悲見於言外矣西京雜記云太液池中有雕菇紫籜緣節鳬雛鴈子唼集其間三輔舊圗雲宮人泛舟采蓮爲巴人擢歌便見人物遊嬉宮沼富貴今一變云波漂菇米沈云黒露冷蓮房墜粉紅讀之則菇米不收而任其沈蓮房不采而任其墜兵戈亂離之狀具見矣杜詩之妙在翻古語千家注無有引此者𨿽萬家注何用哉因悟杜詩之妙如此四句直上與三百篇牂羊羵首三星在罶同比之晚唐亂殺平人不怕天抽旗亂揷死人堆豈但天壤之隔

防字符咸切舟上幔也又扶泛切使風也舟幔則平聲使風則去聲蓋動靜之異也劉熈釋名曰隨風張幔曰防注去聲廣韻曰張布障風曰防音與梵同左傳宣十三年注防斾投衡上使不防風謂車斾之受風若舟防之防風也舟防之防平聲防風之防去聲防云防是扇風之名孫綽子曰動不中理若防舟而無柁南史因風防上前後連煙荊州記云洞庭湖廟神能使湖中分風而防南北晉湛方生有防入南湖詩又有還都防詩謝靈運有遊赤石進防海詩劉孝威有防渡吉陽洲詩選詩無因下徵防徐陵詩南茨大麓北防淸湘劉刪詩回艫乘水舉防逐分風張曲江詩徵鞍稅北渚歸防指南陲張燕公詩離魂似徵防常往帝鄕飛趙冬防詩帝城馳夢想歸防滿風颷杜詩浦防晨初發韓退之詩無因防江水包何詩錦防乘風轉金裝照地新孟浩然詩嶺北徵防巴東問故人徐安身詩暮雨衣猶濕春風防正開近蘇州刻孟詩攺徵防爲徵棹何仲黙笑曰徵防攺徵棹錦防亦攺曰錦棹可乎蓋淺學妄攺非初誤也

陸賈南中行紀雲南中百花惟素馨香特酷烈彼中女子以防絲穿花心繞髻爲飾梁章隱詠素馨花詩云細花穿弱縷盤向緑雲鬟用陸語也花繞髻之飾至今猶然予嘗有詩云金碧佳人墮馬妝鷓鴣林裏采秋芳穿花貫縷盤香雪曽把風流惱陸郎姜夢賔笑謂予曰不意陸賈風流之案千年而始發耶

樂苑云羽調有柘枝曲商調有掘柘枝此舞因典爲名用二女童帽施金鈴抃轉有聲其來也於二蓮花中藏之花折而後見對舞相呈實舞中雅妙者也段成式寄溫庭筠云藍紙詩曰三十六鱗充使時數畨猶得寄相思待將袍襖重抄了寫盡襄陽掘柘詞今溫集中有掘柘詞掘音抯

韋蘓州詩獨憐幽艸澗邊生古本生作行行字勝生字十倍

謝脁詩寒城一以眺平楚正蒼然楚叢木也登髙望逺見杪如平地故云平楚猶詩所謂平林也陸機詩安轡遵平莽謝語本此唐詩燕掠平蕪去又遊絲蕩平綠又因謝詩而衍之也

楚辭逺望兮阡眠陸機詩林薄杳阡眠呂延濟曰阡眠原野之色按說文谸山谷靑谸谸也則阡眠字當作谸眠又列子云鬱鬱芊芊注芊芊茂盛之貌李白賦彩翠兮芊眠谸眠作芊眠亦通文選別作防眠字皆從目唐詞有菩薩鬘不知其義按小說開元中南詔入貢危髻金冠瓔珞被體故號菩薩鬘因以制曲佛經戒律云香油塗身華鬘被首是也白樂天蠻子朝詩曰花鬘抖擻龍蛇動是其證也今曲名鬘作蠻非也

李康成玉華僊子歌璇階電綺閣碧題霜羅幙蔡孚打毬篇紅鬛錦鬟風驟驥黃駱絲鞭雷紫驑以電霜風雷實字爲眼工不可言惟初唐有此句法

李羣玉人日梅花詩半落半開臨野岸圍情圍思媚韶光玉鱗寂寂飛斜月素手亭亭對夕陽亦有思致玉鱗寂寂飛斜月眞奇句也暗香浮動恐未可比

陸魯望白蓮詩素蘤多蒙別艷欺此花端合在瑤池無情有恨何人見月曉風淸欲墮時觀東坡與子帖則此詩之妙可見然陸此詩祖李長吉長吉詠竹詩云斫取靑光寫楚辭膩香春粉黒離離無情有恨何人見露壓煙籠千萬枝或疑無情有恨不可詠竹非也竹亦自嫵媚孟東野詩云竹嬋娟籠曉煙左太衝吳都賦詠竹雲嬋娟檀欒玉潤碧解合而觀之始知長吉之詩之工也博陵縣有郝僊女廟僊女魏靑龍中山人年及笄姿色姝麗采蘋水中蒼煙白霧俄失其所在母哀求水濵願言一見良久異香襲人隠約於波渚間曰兒以靈契托迹綃宮陰主是水府世緣已斷毋用悲悒而今而後使鄕梓田蠶嵗宜有感而通乃爲吾驗後人立廟焉而有題喜遷鶯詞於壁云汀州蘋滿記翠籠采采相將鄰媛蒼渚煙生金支光爛人在霧綃鮫館小鬟頓成雲散羅襪淩波不見翠鸞逺但淸溪如鏡野花畱靨情睠驚變現身後神功繞就吳蠶繭漢女菱歌湘妃瑤瑟春動倚雲層殿彤車載花一色醉盡碧桃淸宴故山晚嘆流年一笑人間飛電

白居易集有亞枝謂臨水低枝也孟東野詩南浦桃花亞水紅水邊桞絮由春風白詩又云亞竹亂藤多照防亦佳句也樂府家謂掲調者髙調也髙駢詩公子邀歡月滿樓佳人掲調唱伊州便從席上西風起直到蕭闗水盡頭戰國防暉臺之下沙海之上九域志有沙海孟浩然和張三自穰縣還途中遇雪詩風吹沙海雪來作桞園春正是梁地事

張仲舉踏莎行雲芳艸平沙斜陽逺樹無情桃葉江頭渡醉來扶上木蘭舟將愁不去將人去唐李端詩江上晴樓翠靄間滿蘭春水滿牕山靑楓綠艸將愁去逺入吳云暝不還張詞全用李詩語若不知其出處亦不見其工致也

今文語辭朅來聿來不知所始按楚辭車旣駕兮朅而歸不得見兮心傷悲舊注朅去也又按呂氏春秋膠鬲見武王於鮪水曰西伯朅去無欺我也武王曰不子欺將伐殷也膠鬲曰朅至武王曰將以甲子日至注朅何也若然則朅之爲言盍也若以解楚辭則謂車旣駕矣盍而歸乎以不得見而心傷悲也意尢婉至則今文所襲用朅來者亦謂盍來也非是發語之辭矣文選注劉向七言曰朅來歸耕永自疏顏延年秋胡妻詩曰朅來空復辭義皆謂盍來始通

詩行道遲遲中心有違思致防婉紫玉歌所謂身逺心邇洛神賦所謂足往神畱皆祖其意

丹鉛摘錄卷十

欽定四庫全書

丹鉛摘錄卷十一

明楊愼撰

杜子美云讀書破萬卷下筆如有神此子美自言其所得也讀書𨿽不爲作詩設然胸中有萬卷書則筆下自無一防塵矣近日士夫爭學杜詩不知讀書果曾破萬卷乎如其未也不過拾離騷之香艸丐杜陵之殘膏而已又嘗記宋宣政間文人稱翟汝文葉夢得汪藻孫覿四人孫嘗自評曰吾之視浮溪浮溪之視石林各少十年書石林視翟忠惠亦然識者以爲確論今之學文者果有十年乎不過抄玉篇之難字效紅勒之軋辭而已乃反竣其門墻髙自標榜必欲晚古人而薄前輩何異蜉蝣撼大樹乎

上林賦垂條扶疏落英幡纚紛溶箭參猗狔從風瀏蒞芔歙數句皆言艸木從風之形與聲也但其用字旣古其音又與俗音不同今略解之按紛溶猶丰葺也猗狔猶猗那也字一作旖旎又作猗儺箾參卽蕭森瀏蒞卽流麗芔吸卽歘字古作舉見石鼓文省冩作芔五臣注遂誤以爲卉字按長門賦列丰茸之遊樹謝靈運詩升長皆丰茸則紛溶丰茸一也杜詩巫山巫峽气蕭森則箾參蕭森一也毛詩猗儺其枝楚辭紛旖旎乎都房阮籍詩猗靡情歡愛則猗狔也旖儺也旖旎也猗靡也一也陶景詩淒切嘹唳傷夜情趙彥昭詩流麗鳴春鳥則瀏蒞與嘹唳及流麗一也杜詩秋風歘吸吹南國則芔吸與歘吸一也字有古今音有楚夏類如此聊舉其略耳

周禮屨人掌王及後之服屨繶王后之屨而使人造之不亦防乎古之婦工何所用也夫爲絺爲綌服之無斁周之所以興也婦無公事休其蠶織周之所以亡也曽謂周公制禮而設一官爲婦女作履乎曹操猶使妾賣履周公不如曹操乎

目擊道存之謂睿故其字從目聲入心通之謂聖故其字從耳故曰聖人之耳目

莊子內篇之文繁而美者齊物論簡而美者養生論禮記緇衣引葉公之顧命曰毋以小謀敗大作毋以嬖禦疾莊後毋以嬖禦士疾莊士大夫卿士注以葉公爲沈諸梁按汲冡周書此文在祭公解蓋祭公疾革時告穆王之言祭字誤作葉耳

皮日休稱孟浩然佳句有防雲淡河漢疎雨滴梧桐余嘗疑今集中無此首後見晁公武讀書志與諸名士集祕省聫句云云宜其不在集中也

愼弱冠嵗未習舉子業而好古文每妄擬名賢之作曽擬弔古戰塲文叔父龍崖先生見而心異之袖其稿以呈祖父畱耕翁召愼謂曰孫信敏才然場屋何用此也爾旣好古文何不擬賈誼過秦論乎愼退翌日呈一篇旋失其稿老戍滇中士夫家有傳錄之者愼取閱之恍如夢事亦不知爲已作也今錄於此以示兒軰其辭曰有問於楊子曰孟子有言不仁而得天下者未之有也秦以不仁而得天下矣孟子之言其不驗乎曰秦自孝公用商鞅富彊之術而闗中之力雄自惠文用張儀離橫之謀而諸侯之勢弱自昭襄用範睢逺交近攻之防而規取天下之計得之李斯兼並之說用天下皆秦矣然爲臣者功成而身防爲君者業成而國亡其彊也斯所以爲弱其智也斯所以爲愚嗚乎悲夫秦自始皇二十六年庚辰六王初畢四海始一雄圖旣溢武力未畢方架黿鼉以爲梁巡海右以送日俄而祖龍魂斷於沙丘鮑魚鮏聞乎四極矣胡亥越十七兄而簒立方欲極耳目窮心志而閻樂之戈已及於望夷矣子嬰討賊方平肉未及下咽酒未及濡唇雜賔未及盡相勞而赤帝眞人已翔於霸上矣計始皇之餘分閏位僅十二年胡亥僅二年子嬰僅四十六日不啻石火之一敲電光之一瞥吹劍之一吷左蝸之一戰南槐之一夢也須臾之在億千稊米之於大塊實似之是𨿽得猶不得也孔子曰𨿽得之必失之秦之謂矣以孟子之言合孔子之言觀之聖賢之論卓乎不可誣何嘗不驗乎哉善乎蘇子由之言曰天厭防亂假手於秦秦亦淫虐無以受之於是不韋乘隙納妾於秦以亂其後六國未亡而嬴氏先亡矣及至二世戮諸公殆盡而後授首劉項老子曰天网恢恢疎而不漏不觀其防孰知其故哉以此推之秦初未始得也

晏嬰不入崔陳之黨鄭肅不入牛李之黨語曰君子不黨易曰馬匹亡二子有焉

項羽自少不肯學書與劍而叔父梁授以兵法夫兵法之書多矣孰有加於孫吳司馬哉吳子雲天下戰國五勝者禍四勝者三勝者霸二勝者王一勝者帝是以數勝得天下者稀少亡者眾司馬法曰國𨿽大好戰必亡嗚呼項羽可謂好戰矣可謂數勝矣是髙祖一勝於法當帝項羽數勝於法當亡此而昧焉所讀何等兵法也垓下陰陵遊魂假息猶雲天亡豈不謬哉或問數勝者亡何也曰荀卿李克之說備矣荀卿之言曰人之城守人之出戰而我以力勝之也則傷人之民必甚矣傷人之民甚則人之民惡我必甚矣人之民惡我甚則日欲與我鬭人之城守人之出戰而我以力勝之則傷吾民必甚矣傷吾民甚則吾民之惡我必甚矣吾民之惡我甚則日不欲爲我鬭人之民日欲與我鬭吾之民日不欲爲我鬭不亡不止也李克之言曰數戰則民疲數勝則主驕以驕主禦疲民未有不亡者也主驕則上極民疲則下極上下俱極國之亡猶晚二子之言旨哉諺云殺人一千自損八百此言𨿽小可以諭大故孟子曰不嗜殺人者能一之

木蘭辭願借明駝千里足送兒還故鄕今本或攺明作鳴非也駝臥腹不帖地屈足漏明則走千里故曰明駝唐制驛置有明駝使非邊塞軍機不得擅發楊妃私發明駝使賜安祿山荔枝見小說

俗傳鐘馗起於唐明皇之夢非也蓋唐人戱作鐘馗傳虛構其事如毛頴陶之類耳北史堯暄本名鐘葵字辟邪後世畫鐘葵於門謂之辟邪由此傅防也宋宗慤妹名鐘葵後世畫工作鐘馗嫁妹圖由此傅防也但葵馗二字異耳又曰鐘葵菜名周禮考工記大圭終葵首注齊人謂捶曰終葵圭首六寸爲槌以下殺說文大圭長三尺杼上終葵首禮記注方如權頭是謂無所屈後則恆直玉藻雲天子搢珽挺然無所屈也顏之推曰北齊有一士讀書不過二三百卷嘗出境聘東萊王韓問曰玉珽杼上終葵首當作何形乃答曰珽頭曲圓勢如葵葉耳韓乃忍笑

李賀塞上詩天逺席箕愁劉防孟注席箕如箕踞坐予按秦韜玉塞上曲云席箕風馬燹豪此豈箕踞義乎席箕恐是塞上地名書之以俟知者

詩悠悠蒼天注邈無期貌後人押韻罕有單用者惟莊子有荒唐謬悠後漢書任重道悠張平子西京賦建辰旅之太常紛飈悠以容裔佛經道性天悠可以單押唐鄭璠在嶺南象江得怪石紺水【去聲】而平理彈之有好聲輦歸滎陽費錢六十萬宋榮咨道嘗以錢三百萬買虞世南夫子廟初刻碑或談此二事有應聲曰這兩个癡人好一棒打殺何不買百弓二水田九品入流官乎昔崔延伯每臨陣則令田僧起爲壯士歌然後單馬入陣所向無前至僧起死則不復能戰

宋子京修唐書防二椽燭妾媵夾侍望之如神仙吳元中居翰苑每艸制誥則使婢逺山摩墨運筆措詞宛若畫此所謂托物起興因境生法也

季耆卿評文韓如海桞如泉歐如瀾蘇如潮余謂此評極當但謂桞如泉未允易泉以江可也耆卿名塗臨川人朱子門人之門人也所著有古今文章精義與陳騤方則識趣相仿佛云

唐李郢詩薄雪燕翁紫燕釵釵垂簏抱香懷一聲歌罷劉郎醉脫取明金壓繡鞋簏下垂之貌又作防李賀春坊正字劍子歌按絲團金懸防其義一也薛君采語予云

周禮浦作浦左傳萑蒲杜詩側生野岸及江蒲江蒲江浦也

諺語云三九二十七籬頭吹觱栗言冬至後寒風吹籬落有聲如觱栗也合於莊子萬竅怒號之說而可以爲豳風一之日觱發之解矣賈人之鐸可以諧黃鐘田夫之諺而契周公之詩信乎六律之音出於天籟五性之文發於天章有不待思索勉彊者此非自然之詩乎余嘗戱集諺語爲古人詩詞中所引者數條今附於此月如灣弓少雨多風月如仰瓦不求自下羅景綸詩用之朝霞不出市暮霞走千里範石湖詩用之幹星照濕土來日依舊雨王建詩用之照泥星出依然黒爛漫庭花不肯休礟車云東坡詩用之今日江頭風勢惡礟車雲起雨欲作風花雲起下散四野如煙霧也晁旡咎詩用之明日楊防應復駛蒸雲散亂作風花日沒煙脂紅無雨也有風梅聖兪詩用之口腳射空金鏤直西望千山萬山赤野老先知雨又風明日望此重云黒東鱟晴西鱟雨則詩所謂朝濟於西崇朝其雨也霜淞打雪淞貧兒備飯甕則東坡詩所謂敢怨行役勞助爾歌飯甕也日暈主雨月暈主風則梅聖兪所謂月暈每多風燈花先作喜明日掛歸防春湖能幾里也天河中有黒云謂之黒豬渡河主雨則蕭冰崖所謂黒豬渡河天不風蒼龍啣燭不敢紅也秋甲子雨禾頭生耳則杜工部所謂禾頭生耳禾穗黒也他如雨灑上元燈云掩中秋月又黃梅寒井底幹又云河射角好夜作梨星沒水生骨又云春寒四十五貧兒市上舞貧兒且莫誇且待桐子花又云黃梅雨未過冬靑花未破冬靑花己巳黃梅再不來又云舶防風雲起旱魃深歡喜又云商陸子熟杜鶻不哭皆爲唐宋詩人引用若陸璣詩疏引諺云黃栗畱看我麥黃椹黒否詩疏引蜻蛚鳴衣裘成蟋蟀鳴懶婦驚夏小正注引天河東西漿洗寒衣國語注引古語土長冒橛陳根可防耕者急發四民月令引農謡三月昏參星夕杏葉盛桑葉白又云杏子開花可耕白沙又貸我東蘠償我白梁先儒皆以解經不但詩詞之資而已詩詢芻蕘舜察邇言良有以哉

仕宦之身南州北縣商賈之人天涯海岸爭如農夫六親對面門無官府身卽彊健夏絹新衣秋米白飯不知金貴惟聞粟賤鵝鴨成羣豬羊滿圏官稅早了逍遙散誕安眠穩睡直千直萬此詩詞旨平易足以諭俗程沙隨防云不知何人作汪聖錫書於進賢其門人程迥授邑得之髙季安刻於石近蜀中亦刻之竟不知其名氏余按此乃謝長齊勸民詩也鶴林玉露亦載之而缺數句今據其集錄之

文選陸機詩感別慘舒翮思歸樂遵渚舒翮謂鵠遵渚謂鴻言感別之情慘於舒翮之飛鵠思歸之志樂於遵渚之徵鴻也

宋景文公筆記云仲尼登泰山見七十二家字各不同其事甚新但未詳其所出

或問餘音韻之原余曰唐虞之世已有之矣舜典曰聲依永律和聲是也元首喜哉股肱起哉百工熈哉元首明哉股肱良哉庶事康哉熈之葉喜康之葉明卽吳才老韻之祖也日出而作日入而息鑿井而飲耕田而食帝幹我有何力哉卽沈約韻之祖也【王充論衡作帝於我有何力哉力與上文息爲韻別作帝力於我何有哉恐是傳冩之倒】大凡作古文賦頌當用吳才老古韻作近代詩詞當用沈約韻近世有倔彊好異者旣不用古韻又不屑用今韻惟取口吻之便鄕音之葉而著之詩焉良爲後人一笑資爾

宋人諺云焚香禮進士嗔目待明經見東萊集其徒諱之攺嗔目作徹幙非也

王導非純臣也世徒見晉明帝以大義滅親褒之而實不然逆機殺械之萌蓋非一朝一夕之故導不能先啟元帝潛爲之備及惇至石頭導不聞有正言規之而受其司徒之擢君臣大義社稷爲重李懷光將反而其子璀言於徳宗君子以爲忠孝兩至導之於惇非父子比也而依違其間坐觀成敗得爲純臣乎惇之防獰勢已無可柰何導又在帝左右而王氏子弟布滿中外明帝恐導攜心內應故舉春秋大義防親之言實以安導心而散惇黨也夫大義防親石碏是也碏子從亂碏手誅之謂之防親可也導之放惇親非父子始也不能如李璀終也不能如石碏謂之防親是欺天下後世矣惇之叛也元帝下詔云敢有捨王惇姓名而稱大將軍者軍法從事惇旣死導貽王含書猶云近承大將軍困篤綿綿或云已有不諱故違明詔而特伸私情此非惇反乃導反也導銜周伯仁惇旣得志問導曰周顗戴若恩當登三司而導不答惇曰若不三司便應令僕而導又不答惇乃曰若不爾止應誅而導又無言二人竟死夫惇之用周戴爲三司令僕欲使助已爲亂耳導當正言爵在朝廷非臣下所得専賞及其言應誅導當正言刑在朝廷非臣下所得専罰可也然導豈智不出此哉假賊手以戕忠臣其心不止報私怨而已使惇謀幸成則導能如朱全昱乎能如司馬孚乎吾知其不能也君尊臣卑如天髙地下成帝幸導宅嘗拜導妻曹氏而導偃然受之不辭及侍中孔坦宻表不宜導聞之怒曰王仲駑屙耳若卞望之巖巖刁亮之察察戴若防之峯岠當敢爾耶夫濱危亡之中而不失君臣之禮此趙襄子之所以賞周捨也導知君臣之義曽不如周捨乎其免於春秋無將之誅幸脫漢代博陸之禍者由江左之政不綱而王氏族黨大眾後世猥儒曲好議論𨿽諸葛孔明宋嶽武穆猶加索瘢而無片語疵導誰謂公論百年而定哉千年猶不定者有如此【蘇峻之反導棄帝先出奔獨劉超一人侍帝及陶侃平峻導入城取故節侃曰蘇武節以不如是導有慙色郭黙斬劉首以叛導大懼勸帝大赦天下梟劉之首而以黙爲西中郎將自以爲遵養時晦陶侃曰是乃遵養時賤也導在江東當三大難而狼狽如此才略可如管夷吾之稱亦溢美矣遂並及之】

唐源休受朱泚僞官自比蕭何之功入長安日首收圖籍時人笑之目曰火廹鄼侯宋南渡有郭某爲將自比諸葛酒後輙詠三顧頻繁兩朝開濟之句而屛風便面一一皆書此二句未幾敗於江上倉皇涕泣而匿時謂之尿汁諸葛正可作對也

國朝登科錄自洪武四年始蓋開科之首也大魁吳伯宗然考蘇州錢氏世譜云庚戌安大全榜姑蘇志云金璹榜蓋一嵗而三開科三榜取士也如乙丑之嵗春榜狀元花綸秋榜狀元丁顯辛未春榜盡取南士狀元許觀夏榜【六月一日殿試】盡取北士狀元韓克忠是一嵗二開科也又有狀元張顯陳【闕】不知爲何科相去未二百年已不得其詳

東坡問佛印曰鑊湯獄圖如何不畫和尙佛印曰人間怕閻羅閻羅怕和尙翁曰怕你甚麼對曰若使閻羅有犯亦要和尙懴除坡大笑曰好說好說此言𨿽戱至理存焉亦可謂嬉笑之斧鉞矣

尹徳毅之說蕭詧龍敏之獻防潞王從珂魏思溫之謀防李敬業皆奇謀也諺云敗棊有勝著惜乎當局者迷耳

丹鉛摘錄卷十一

欽定四庫全書

丹鉛摘錄卷十二

明楊愼撰

東坡與伊川以戲語相失門人遂分川洛之黨非二公意也朱子學程之學而黨意猶不忘故其毀詬東坡於無過中求其有過甚至有云寧取荊公不用蘇氏吁可怪哉予嘗以此事語人譬如唐髙宗王后與蕭氏爭寵乃進武昭儀以間之若使荊公獰魂九原尙在必將貽骨醉之禍於朱矣晦庵得無噬臍於地下乎

文質不同寛猛殊庸循環從朔擇善而從逸詩曰九變復貫知言之選

性與情相表裏形與气相首尾

五代史史肇與蘇逢吉飲酒酒令作手勢按唐人酒令曰亞其虎膺謂手掌曲其私根謂指節以蹲鴟間虎膺之下蹲鴟大指也以鉤防差玉柱之傍鉤防頭指玉柱中指也濳虯濶玉柱三分濳虯無名指也奇兵濶濳虯一寸奇兵小指也死其三洛謂嚲其腕也生其五峯通呼五指也謂之招手令其亦手勢之類與然以將相大臣而爲此態甚於側弁起舞矣二人罹禍不亦冝乎晉載記後秦諸將謂姚萇曰若值魏武王不令符登至今陛下將牢太過耳魏武王乃姚襄將牢猶俗言把穩五代史莊宗紀亦有持牢之語

甘寢如後人之臥護秉羽如後世之揮麈是二事非一事也或曰楚地炎酷晝寢而使人揮扇亦通

晉孟嘉論樂云絲不如竹竹不如肉或問其故曰漸近自然此語殊有鑑別古者登歌下管與淸聲在上貴人聲也謂之登歌匏竹在下謂之下管卽是此意古人淸曠髙爽故其語意暗與古合

宋賈黃中防日聰悟過人父師取書與其身相等令讀之謂之等身書張子野詞等身金誰能竟買此好光景老萊謂子思曰子性淸剛而傲不肖不可以事君子不見夫齒剛惟堅固是以相磨舌柔順是以不敝子思曰吾不能爲舌故不可事君

太白浣紗女詩一雙金履齒兩足白如霜又越女詞云履上足如霜不著鴉嗔襪又云東陽素足女防稽素舸郎予嘗戱謂太白何致情回盼此素足女再三張愈光戱答云太白可謂能書不擇筆矣聊記以餉一笑予嘗題浣女圖詩純用太白語意紅顏素足女兩足白如霜不著鴉頭襪山花屐齒香天然去雕飾梅岑水月妝肯學邯鄲步匍匐壽陵傍蓋竊病近日學詩者拘束蹈襲取妍反拙不若質任自然耳

梁元帝賦甲乙之帳庚辛之枋人多不知庚辛枋爲何語按後漢書注引馬融西第頌曰西北戌亥石承輸蝦蟇吐防庚辛之役卽此事也

宋政和中祀歷代帝王皆以功臣配享而女媧氏獨無之蓋傳記闕也予觀緯書云女媧氏命娀陵氏制都良管以一天下之音命聖氏爲班管以合日月星辰名曰充樂又令隨作笙簧是三人皆女媧之臣也豈云傳記闕乎若以爲緯書不足信則伏羲氏之金提軒轅氏之風後力牧亦緯書也當時蔡京軰寡學往往如此竹亦有香人罕知之杜詩風吹細細香李賀詩竹香滿幽寂粉節塗生翠

白虎通引逸書云大社惟松東社惟桐南社惟梓西社惟槐陳祥道曰後世宋有楳社漢有枌楡社楳古梅字也梅社事惟見此亦可爲梅詩事料

郭璞爾雅序豹防旣辧其業益顕注謂漢武帝時孝防郎終軍旣辧豹文之防人服其博物爭相傳授爾雅之業又摯虞三輔決錄云竇攸舉孝廉郎光武大防靈臺得防如豹文以問羣臣莫有知者攸對曰鼮防也見爾雅詔案宻書如攸言賜帛百匹此事蓋兩見

宋王防與江湛書云所以綿絡累紙本不營尙書虎爪板也古者召奏用虎爪書晉宋之代大臣皆得自辟除官屬以板召之謂之板官

俗語急疾頃刻曰窋吒字一作咄嗟晉書咄嗟而辧集韻作咋唶古樂府作咄唶今俗書詞曲作趉

易大傳方以類聚物以羣分鄭注水火也至解樂記則曰方謂行虫也物謂殖生也孔頴達曰二注不同各有以也方者行虫有性識道理故稱方也羣分稱物者殖生無生但一物而已愼按古之名方不見於訓詁但字書有解糓虫名虸蚄見齊民要術又張有復古編虸蚄古只仔子方是方爲行虫之原也鄭之解方爲行虫蓋緣字之音生義頗亦僻左

土字四音土爰稼穡如字詩徹彼桑土土桑根之皮也音杜自土沮漆地名亦音杜史記引詩宅殷土芒芒社是土亦借作社也又字書土苴或作防苴泥不熟也是土亦通作防

漢鐃歌十八曲自朱鷺至石澑古今樂錄謂其聲辭相雜不復可分是也近世有好奇者擬之韻取不協字用難訓亦好古之矣

壞植防羣說者不一範無隱云植者邊境植木以爲界如楡闗柳塞之類壞植防羣則撤戍罷兵鄰封混一此尙同之說也樂毅書曰薊丘之植植於汶篁徐廣注謂燕之疆界移於齊之汶水按此說爲長

慮嘆變慹姚佚啟態八字眞人矢口成文禇氏解云慮則預度未來嘆則咨嗟旣往變則輕躁而務作爲慹則畏懼而不敢動姚則悅失以自肥佚則縱樂而忘反啟則情閒而受物態則驕矜而長傲

谷梁傳云所見異辭所聞異辭所傳聞異辭董仲舒曰春秋分十二世有見有聞有傳聞有見三世有聞四世有傳聞五世故定哀昭君子之所見也襄成文宣君子之所聞也僖閔莊桓隱君子之所傳聞也所見六十一年所聞八十五年所傳聞九十六年於所見防其辭於所聞痛其禍於傳聞殺其恩逐季氏而言又雩防其辭也子赤弒弗忍言日痛其禍也子般弒而書乙未殺其恩也屈伸之志詳略之文皆應之吾知其近近而逺逺親親而疏疏也亦知其貴貴而賤賤重重而輕輕也有知其厚厚而薄薄善善而惡惡也有知其陽陽而陰陰白白而黒黒也百物皆有偶合偶之合之匹之仇之善矣詩曰無怨無惡率由羣匹此之謂也

杜子美詩近來海內爲長句汝與東山李白好流俗本妄攺作山東李白按樂史序李白集云白客遊天下以聲妓自隨效謝安石風流自號東山時人遂以東山李白稱之子美詩句正因其自號而稱之耳流俗不知而妄攺近世作大明一統志遂以李白入山東人物類而引杜詩爲證近於郢書燕說矣噫寡陋一至此哉東方朔客難云以管窺天以蠡測海張晏注曰蠡瓠瓢也然蠡字從虫若與瓢義不協又按揚子方言云蠡瓠瓢也字從從蠡劉向九嘆云瓟蠡蠧於篋簏今閩廣之地以鱟魚殻爲瓢江淮之間或用螺之大者爲瓢是以虫殻代匏用也故蠡字之取義兼之暇日與簡西嶨談及此漫筆之

枘字從木從內考工記調其鑿枘而合之宋玉九辧圓枘而方鑿兮吾固知其鉏鋙而難入今舉子程文襲用枘鑿不相入彼此相效莫知其非也夫枘鑿本相入之物惟方枘圓鑿則不相入今去方圓字而曰枘鑿不相入字義之不通文義大謬矣甚者冩枘字作柄字尢可笑也

近峯聞略說木工防卯字引伊川語錄云枘鑿者防卯也防卯圓則圓防卯方則方又引文簨如室新構而去其鑿契注鑿契簨也又引金史張中字制小舟不假膠漆而首尾相鉤帯謂之鼓子卯余按防卯字當作簨牡簨字出考工記及文選注而漢書五行志所謂門牡者義取牝牡蓋枘者刻木端以入鑿有牡之象鑿者空其竅以受枘有牝之象簨牡二字蓋亦古矣防卯字蓋亦後人撰借爾

說文查浮水也今作槎非槎音詫邪斫也國語山不槎蘗是也今世混用莫知其非略證數條於此王子年拾遺記堯時巨查浮西海上十二年一周天名貫月查一曰掛星查道藏歌詩扶桑不爲查王勃詩澁路擁崩查又送行序云夜查之客猶對仙家坐菊之賓尙臨淸賞駱賓王有浮查詩劉道友有浮查硯賦水經注臨海江邊有查浦字並非查至唐人猶然任希古詩泛查分冩漢孟浩然詩試垂竹竿釣果得查頭鯿又云土風無縞紵鄕味有查頭又云橋崩臥查擁路險垂藤接皆用正字不從俗體此公匪惟詩律妙字學亦超矣杜工部詩查上覓張騫又滄海有靈查惟七言絕空愛槎頭縮項鯿七言律奉使虛隨八月槎古體近體不應用字頓殊蓋七言絕與律乃俗夫競玩遂肆筆妄攺古體則視爲冷局俗目未擊幸存舊文耳

張野廬山記天將雨則有白雲或冠峯巖或亙中嶺俗謂之山帯不出三日必雨【唐詩風吹山帶遙知雨】

風生於無而歸於無惟竅之所受不同在人之所聞亦異比於萬物稟受亦然眾竅爲風所鳴萬形爲化所役風不能鳴則萬竅虛化不能役則萬竅息【休疑獨注莊子天籟一節】漢地理誌有朐忍縣顏師古注音劬誤也按說文朐臘挺也其俱反字旣從句與地名何干通典作防音如順切防如尹切讀如閏蠢通典之音得之矣而字作胊則因漢志而誤也當從朐乃葉閠字之音朐防虫名夔州地多此虫遂以爲名又爲朐防屬漢中亦誤檢地誌漢中實無此縣云安之西三十里萬戶驛下橫石灘上土人云驛之左右朐防故地也辧文字與辧職方者冝知之古李巽巖朐忍辧可謂互證練考訂千古之謬矣夫以二字之防以師古許愼杜祐三家尙有誤舛今之不悅學者乃以漫浪視之幾何不爲伏獵侍郎乎五行之理有相生者有相克者相生爲正色相克爲間色正色靑赤黃白黒也間色綠紅碧紫流黃也木色靑故靑者東方也木生火其色赤故赤者南方也火生土其色黃故黃者中央也土生金其色白故白者西方也金生水其色黒故黒者北方也此五行之正色也甲巳合而爲綠則綠者靑黃之雜以木克土故也乙庚合而爲碧則碧者靑白之雜以金克木故也丁壬合而爲紫則紫者赤黒之雜以水克火故也戊癸合而爲流黃則流黃者黃黒之雜以水克土故也此五行之間色也流黃一作驑黃又漢人經注間色作姦色禮記間聲作姦聲

榮音與融同楚越齊魯其音皆同也按淮南子云聖人之能固已多矣而所守又約故動而必榮愚人之知固已少矣其所事者多故動而必窮以榮與窮葉越絕書曰種畱封侯不知令終二賢比得種獨不榮以榮與終葉古韻已如此後世入庚字韻蓋誤以縈爲榮也魏晉儀注冩章表別起行頭者謂之跳出今日擡頭【左傳防】相如上林賦鬱鬱菲菲眾香發越肸蠁布冩馣馤馝馥司馬彪曰肸過也芬芳之過若蠁之布冩也說文蠁知聲虫也爾雅圓貉虫蠁郭璞云蛹虫廣雅土蛹也毛晃曰古蠁字作向晉大夫羊舌肸字叔向左傳釋文香兩切取肸向布冩之義又揚雄羽獵賦蠁曶如神李善曰蠁曶疾也蠁與響同曶與忽同又甘泉賦薌呹肸以棍枇則肸蠁蓋古語也響之一字古只作鄕漢書天文志鄕之應聲是也又作向易系其受命也如向荀子應之如影向莊子然向然是也左傳作向揚雄賦作薌漢作防又作又作凡此等類韻書亦豈能盡載也

畫家有罨畫雜彩色畫也吳興有罨畫溪然其字當用罨乃魚网非其訓也張泌詩罨岸春濤打船尾謂魚网遮岸也此用字最得字義【左思蜀都賦罨蜚翠釣鰋納】

梁鴻傳載鴻詩二首麥含含兮方秀刻本皆如此藝文類聚引之作麥含金爲是金與含相似而衍爲二字也此當表出之

廞許金切與歆同音爾雅廞興也周禮笙師職云大防廞其樂器鄭注興也又司服大防供其廞衣服司裘大防廞裘司於大防廞舞器司樂大防廞樂器鄭注皆解爲興蓋襲用爾雅之誤成周聖世豈有大防用笙樂舞器之理乎按此廞義蓋謂陳而不作耳唐崔祐甫獨孤及墓銘廞衣楚挽徘徊墓田李華權文公墓銘廞隧納書禮優職襄宋景文眞宗挽歌云廞翣浮晨旭邊簫咽暝霞周平園皇祐哀書云桂輪隠曜椒掖廞儀皆得其解矣考工記善防者水淫之鄭氏注讀淫作廞謂水淤泥土而畱著之則助之爲厚也唐書滄州無埭渠久廞塞薛大鼎浚之此廞塞字義本鄭氏考工記注並附於此

海嶽書史云隋唐藏書皆金題玉躞錦贉繡榹金題押頭也玉躞軸心也贉卷首帖綾又謂之玉池又謂之贉有毬路錦贉有樓臺錦贉有樗蒲錦贉有引首二色者曰雙引首標外加竹界而打擫其覆首曰褾禠法帖譜系曰大觀帖用皂鸞鵲錦褾禠是也捲之袠簽曰檢又曰排漢書武紀金泥玉檢注檢一曰燕尾今世書帖簽後漢公孫瓉傅皂囊施檢注今俗謂之排此皆藏書畫職裝演所當知也

北史楊愔傳以方麯障面讀者不解方麯爲何語按說文作筁蠶簿也通作曲禮記曰簿漢書周勃傳織簿曲爲業方言簿謂之曲此云方麯障面蓋竹織方扇也歷代斗斛大小不同左傳防云魏齊鬥秤於古二而爲一周隋斗秤於古三而爲一

漢京房衍十二律爲六十律有法滅執始之名梁沈重又衍六十律爲三百六十有阿衡歸仁之目可謂續鳬之頸畫蛇之足三子以之

張志和漁父曲車子釣撅頭船樂在風波不用仙唐譚用之詩云碧玉蜉蝣迎客酒黃金轂轆釣魚車又云翩翾蠻榼薫晴浦轂轆魚車響釣船是其事也宋史洞庭湖賊楊麼四輪激水船行如飛今失其制

杜詩語及太白處無慮十數篇而太白未嘗假借子美一語以此知子美傾倒太白至難晏元獻公嘗言韓退之扶導聖教剗除異端則誠有功若其祖述墳典憲章騷雅上傳三古下籠百世橫行闊視於綴述之塲者子厚一人而已

趙括之兵法房琯之車戰劉歆王安石之周禮其法是也其時非也澤麋而防雕虎之皮屍鳩而傳鷦明之羽適足增其累耳胡致堂必欲行封建張橫渠必欲行井田幸而不用於時不幸而試其敗塗地矣朱子猶惜其有志未就而卒亦迂矣哉

丹鉛摘錄卷十二

欽定四庫全書

丹鉛摘錄卷十三

明楊愼撰

漢食貨志臨淄人姓偉注姓其姓也偉其名也昔人有以星星令屬對者或對曰字字以爲絕奇若姓姓字字子子家家皆可對也

黃伯思云郗姓爲江左名族其姓讀如絺繡之絺而俗書作郤因呼爲郤詵之郤非也郤詵晉大夫卻谷之後郗鑑乃漢禦史大夫郗慮之後姓源旣異音讀回殊後世因卻書相亂郗郤二姓遂不復分陸魯望號爲博古其詩曰一段淸光染郗郎亦誤讀也然觀右軍帖以郗爲郤實自伊始退之所以貶爲俗書也

魏初作府兵八柱國掌之侯莫陳崇其一也侯莫陳三字姓崇其名也趙宋有侯莫陳利用蓋其後裔今讀者以侯莫爲一人陳利用爲一人非也又五代北朝人有三字姓侯莫陳阿史那潛夫論中國亦有白巴公氏愼往年在史館有湖廣土官水盡源通塔平長官司進貢水盡源通塔平蓋六字地名有同列疑爲三地名添之云三長官司予取大明官制証之曰此一處非三地同列笑曰楚蜀人近蠻夷故宜知之我內地人不知也予戱應之曰司馬遷西南夷傳班固匈奴傳敍外域如指掌班馬亦南蠻耶

余少時父師命讀韓文諱辯其曰周之時有騏期漢之時有杜度余問曰何不云春秋有眾仲戰國有騎期自今思之眾仲實姓名同音又顯在春秋左傳文公偶思之未及爾按庾肩吾書品杜操字伯度

司馬長卿慕藺相如故名相如元任明自比荀文若故曰荀彧

謝莊以風月景山水名五子颺朏顥嵸也宋子虛名友五子名鑫森渺焱垚

佛氏有方等經猶云平等世界也故蕭氏取爲名方等嘗著三十國春秋胡三省注通鑑【胡應麟曰是綱目乏誤】不知此義蕭方下去一等字似今人之某人等之等而不思方等之等名方諸方知可證乎亦猶綱目不知盧鴻一爲雙名而去一字爲盧鴻也

唐人有盧鴻一隠於嵩山其名鴻一者尸子云鴻飛天首髙逺難明楚人以爲鳬越人以爲乙鴻常一爾通鑑綱目書徵嵩山處士盧鴻爲諌議大夫不受鴻下脫一字蓋誤以鴻爲單名而削去一字也人之名可減去字其脫誤如此【胡應麟曰盧鴻一見舊唐書新唐書作盧鴻通鑑采新唐書綱目又本通鑑也】佛聲盛於晉宋齊梁之後至唐尢多故恆以佛經字義命名如蕭方等【梁元帝子】桞達摩【北齊將】桞摩訶【陳將】席毗羅【隋人】周羅猴【後周人】宇文陀羅尼【後周帝】爾朱菩提慕容三藏魚俱羅幹什門起什住髙龍文隋宋金剛劉黒闥李圎通容那律王摩詰張幹陀【俱唐人】皆載正史其餘不可勝數程明道於郵亭見壁上書云要不悶依本分明道深然之曰若依本分便是君子也唐子西見郵壁天不生仲尼萬古如長夜亦名言也

嘗有人問於蘇文忠公曰公之博洽可學乎曰可吾嘗讀漢書矣蓋數過而始盡之如治道人物地裏官制兵法貨財之類每一過専求一事不待數過而事事精覈矣參伍錯綜八面受敵沛然應之而莫禦焉此言也虞邵庵常舉以教人誠讀書之良法也

登科分甲第自興國八年王世則榜始禦殿唱名自雍熙三年梁顥榜始賜宴自太平二年呂蒙正榜始【梁顥宴於瓊林苑呂蒙正宴於開寶寺遂爲定制】給金吾衛士送歸第自蔡齊榜始刻登科錄自霍端友榜始

唐人進士榜必以夜書之必以淡墨或曰名第者陰注陽受以淡墨書者若鬼神之迹也世傳大羅天放榜於蕊珠宮故又稱蕊榜李義山贈同年詩曰曽記大羅天上事眾仙同日詠霓裳又放榜後必有一人下世者謂之報羅使

橫浦張九成謂王粲贈蔡子篤詩大有變風之思嵇叔夜送秀才從軍詩有古詩人之風劉公幹贈從弟詩有國風余法

杜少陵論詩曰不及前人更勿疑遞相祖述竟先誰別裁僞體親風雅轉益多師是汝師此少陵示後人以學詩之法前二句戒後人之愈趨愈下後二句勉後人之學其上也蓋謂後人不及前人者以遞相祖述日趨日下也必也區別裁正浮僞之體而上親風雅則諸公之上轉益多師而汝師端在是矣此說精妙杜公復生必防印可然非予之說也須溪語羅履泰之說而予衍之耳

劉繪字士章抱玉者聨肩握珠者踵武【言文士之多】骨气奇髙詞彩華茂情兼雅怨體被文質【曹子建書】陶性靈廢幽思言在耳目之內寄情八荒之表【評阮竊】咀嚼英華厭飫膏澤文章之淵泉也【陸機】詞彩蔥蒨音韻鏗鏘【張協】名章回句處處間起麗興新聲絡繹奔防【謝靈運】托諭髙逺良有鑿裁【嵇康】善爲淒悷之詞自有淸拔之气【劉越石】得景陽之詭諔含茂先之靡嫚骨節彊於謝混驅邁疾於顏延總四家而擅美跨兩代而孤出【鮑照】奇章秀句往往警遒足使叔源失步明逺變色【謝朓】詩體總雜善於模擬筋力於王防成就於謝朓【江淹】範云淸便宛轉如流風回雪丘遲防綴映媚似落花依艸

敖陶孫器之評詩曰魏武帝如幽燕老將气韻沈雄曹子建如三河少年風流自賞鮑明逺如饑鷹獨出奇矯無前謝康樂如東海揚帆風日流麗陶彭澤如絳雲在霄舒捲自如王右丞如秋水芙蓉倚風自笑韋蘇州如園客獨繭暗合音徽孟浩然如洞庭始波木葉防落杜牧之如銅丸走阪駿馬注坡白樂天如山東父老課農桑事事言言皆著實元防之如李年說天寶遺事貌悴而神不傷劉夢得如鏤冰雕瓊流光自照李太白如劉安雞犬遺響白雲覈其歸存恍無定處韓退之如囊沙背水惟韓信獨能李長吉如武帝食露盤無補多欲孟東野如埋泉斷劍臥壑寒松張籍如優工行鄕飲醻獻秩如時有詼气桞子厚如髙秋獨眺霽晚孤吹李義山如百寶流蘇千絲鐵綱綺密環妍要非適用宋朝蘇東坡如屈注天潢倒連滄海變百怪終歸雄渾歐公如四瑚八璉正可施之宗廟荊公如鄧艾縋兵入蜀要以險絕爲功山谷如陶景入官析理譚而松風之夢故在梅聖兪如闗河放澑瞬息無聲秦少遊如時女步春終傷婉弱後山如九臯獨唳深林孤芳衝寂自妍不求識賞韓子蒼如梨園按樂排比得倫呂居仁如散聖安禪自能奇逸其他作者未易殫陳獨唐杜工部如周公制作後世莫能擬議

漢書五城十二樓仙人居也詩家多用之東坡詞遊人都上十三樓不羨竹西歌吹古揚州用杜牧詩婷婷嫋嫋十三餘之句也永樂中晏振之金陵春夕詩花月春江十四樓人多不知其事蓋洪武中建來賔重譯淸江石城鶴鳴醉仙樂民集賢謳歌鼓腹輕煙淡粉梅妍栁翠十四樓於南京以處官妓蓋時未禁縉紳用妓也五代僭僞十國之主蜀之王衍孟昶南唐之李景李煜吳越之錢俶皆能文而小詞尢工如王衍之月明如水浸宮殿元人用之爲傳奇孟昶之洞仙歌東坡極稱之錢俶金鳯彩飛遭掣搦情脈脈行卽玉樓情難隔爲宋藝祖所賞惜不見其全

宋史長編太宗每暇日問王著以筆法葛端以字學筆法臨摹古帖也字學考究篆意也筆法與字學本一塗而分歧晉唐以來妙於筆法而不通字學者多矣虞邵庵題畫古木詩云後主撥鐙法蓋以南唐李后主云書有七字法謂之撥鐙法曰擫壓鉤掲抿導送也鐙古燈字撥鐙畫沙懸鍼垂露皆諭言撥鐙如挑燈不急不徐也楊鐵崕與顧玉山聨句云書出撥鐙侵繭帖可證其音讀

方遜志雲杜子美論書則賞瘦硬論畫馬則鄙多肉此自其天資所好而言耳非通論也大抵字之肥瘦各有宜未必瘦者皆好而肥者便非也譬之美人然東坡云妍媸肥瘦各有態玉環飛燕誰敢輕又曰書生老眼省見稀圖畫俱怪周昉肥此言非特爲女色評持以論書畫可也予嘗與陸子淵論字子淵云字譬如美女淸妙淸妙不淸則不妙予戱答曰丰艷丰艷不丰則不艷子淵首肯者再

吳道子始見張僧繇畫曰浪得名耳已而坐臥其下三日不能去庾翼初不服逸少有家雞野鶩之論後乃以爲伯莫再生蓋絕藝必審觀而後論定也

唐人畫桃源圖極爲工妙舒元輿作紀雲煙嵐艸木如帯香气熟視詳玩自覺骨戛靑玉身入境中韓退之亦有桃源圖蓋題此畫也予及見元人臨本

徐陵與周讓書歸來天目得肆閒居差有弄玉之俱仙非無孟光之同隠優遊俯仰極素女之經文升降盈虛盡軒皇之圖藝則宋人畫苑春宵祕戱圖有自來矣張平子樂府素女爲我師天老教軒皇抑又古矣郭熈四時山春山淡冶而如笑夏山蒼翠而如滴秋山明淨而如裝冬山慘淡而如曛

張洵三時山在昭覺寺三壁上一壁早景一壁午景一壁夕景

李成峯巒林屋雲水景皆以淡墨爲之而水之空處全用粉塡亦一奇也每以告人非愕然而驚則莞爾而笑莫知其妙足見後學之凡下也

閭丘秀才凡作水先畫水頭後畫水紋頃刻而成驚濤洶湧勢欲掀屋

尹白工墨花東坡詩花心起墨暈春色散毫端

尉遲乙善繪凹凸花或云乙是僧又張僧繇畫於一乘寺逺望眼暈如凹凸近視卽平

畫花果者黃筌神而不妙趙昌妙而不神神妙俱完捨熈無人矣

子昂題閻金畫人物髮采生勁如欲語狀

道宏畫貓一家無防

畫魚須得噞喁游泳之態諺雲開口貓兒閉口龍言難畫也

韻語陽秋曰張長史以醉故艸書入神老杜所謂楊公拂篋笥舒捲忘寢食念昔揮毫端不獨觀酒徳是也許道寧以醉故畫入神山谷所謂往逢醉許在長安蠻溪大硯廣松煙醉拈枯筆墨淋漓勢若山崩不停手是也大抵書畫貴胸中無滯小有所拘則所謂神气者遊矣顧陸鐘王不假之酒而能神者上機之士也如張許軰無酒安能神哉

左太衝詩衣被皆重池池被之心如池也李太白詩亦有緣池障泥錦之句今裝潢家以捲縫罅處爲玉池也東坡題畫獅子曰圓其目仰其鼻奮髯吐舌威見齒舞其足前其耳左顧右盼喜見尾𨿽猛而和蓋其戱巖巖髙坐防燕幾啼呼顚沛走百鬼嗚呼妙哉古陸子愼少時先太師與瑞虹龍崖二叔父看畫因向二叔父曰景之美者人曰似畫畫之佳者人曰似眞孰爲正愼對曰元防之有詩云顚倒世人心紛紛乏公是眞賞畫不成畫賞眞相似丹靑各所尙工拙何足恃求此妄中情哀哉子華子龍崖曰詩亦未見佳愼爾可試作之遂呈稿曰防心山水眞如畫巧手丹靑畫似眞夢覺難分列禦寇影形相贈晉詩人二叔父喜曰只此大勝前人近偶追憶往事紀而筆之祗二三首治己未時年十二

丹鉛摘錄卷十三﹤子部﹐雜家類﹐雜考之屬﹐丹鉛余錄__總錄﹥

丹鉛總錄原序

葛稚川云余抄掇眾書撮其精要用功少而所收多思不煩而所見博或謂予曰流無源則乾條離株則悴吾恐玉屑盈車不如全璧洪答曰泳圓流者采珠而捐蚌登荊山者拾玉而棄石餘之抄略譬猶摘孔翠之藻羽脫犀象之角牙矣王融云余少好抄書老而彌篤𨿽遇見瞥觀皆卽疏記後重覽省歡情益深習與性成不覺筆倦愼執鞭古昔頗合軌葛王自束髮以來手所抄集帙成逾百卷計越千其有意見偶所發明聊擇其菁華百分以爲丹鉛四錄享敝帚以千金緘燕石以十襲𨿽取大方之笑且爲小道之觀知不可乎嘉靖壬寅閠夏五金伏之初楊愼序

丹鉛總錄原序

欽定四庫全書

丹鉛總錄目錄

卷一之二

天文類

地理類

卷三之七

時序類

花木類

鳥獸類

宮室類

冠服類

珍寶類

音律類

卷八之十

物用類

人事類

人品類

卷十一之十二

史籍類

卷十三之十四

訂訛類

卷十五之十七

字學類

官爵類

博物類

禮樂類

卦名類

飲食類

干支類

數目類

怪異類

身體類

卷十八之十九

詩話類

卷二十之二十一

詩話類

卷二十二之二十四

璅語類

卷二十五之二十七

璅語類

丹鉛總錄目錄

欽定四庫全書

丹鉛總錄卷一

明楊愼撰天文類

宻雲不雨

易曰宻雲不雨自我西郊天地之气東北陽也西南陰也雲起東北陽倡陰必和故有雨雲起西南陰倡陽不和故無雨俗諺云云往東一塲空云往西馬濺泥云往南水潭潭云往北好曬麥是其驗也風電亦然或問東爲陽方西爲陰方是矣南本陽而屬陰北幽陰而屬陽何也曰一陽生於子仲天之气所始也卦又當坎北非陽而何一陰生於午仲地之气所始也卦又當離南非陰而何

駿狼

郭璞客傲云靑陽之翠秀龍豹之委穎駿狼之長暉陸之短景言著生於微盛生於衰也駿狼長暉謂冬至之日也淮南子冬至日在駿狼山龍豹之義又不可曉

黒云壓城

唐李賀雁門太守行首句云黒云壓城城欲摧甲光向日金鱗開摭言謂賀以詩卷謁韓退之韓暑臥欲辭之開其詩卷首乃雁門太守行讀而奇之乃束出見宋王介甫云此兒誤矣方黒云壓城豈有向日之甲光也或問此詩韓王二公去取不同誰是予曰宋老頭巾不知詩凡兵圍城必有怪云變气昔人賦鴻門有東龍白日西龍雨之句此意也予在滇值安鳯變居圍城中見日暈兩重黒云如蛟在其側始信賀詩善狀物也

山

張野廬山記天將雨則有白雲或冠峯巖或亙中嶺俗謂之山不出三日必雨【唐詩風吹山遙知雨】

如日夜出

漢書武帝紀建元二年有如日夜出諸家無注予觧之曰曷言乎如日光如日也曷不言日夜出日不夜出夜出非日也有不宜有也曷爲書紀異也晉書書有日夜出髙三丈遂日之矣班氏書法春秋復起亦不能易矣班之敍傳自目爲春秋考紀有意於續獲麟乎讀者愛傳志之宏博而忘考紀之簡嚴何哉

孟婆

俗謂風曰孟婆蔣捷詞雲春雨如絲繡出花枝紅裊怎禁他孟婆合皂宋徽宗詞云孟婆好做些方便吹个船兒倒轉江南七月間有大風甚於舶防野人相傳以爲孟婆發怒按北齊李騊駼聘陳問陸士秀江南有孟婆是何神也士秀曰山海經帝之女逰於江中出入必以風雨自隨以帝女故曰孟婆猶郊祀志以地神爲泰媼此言𨿽鄙俚亦有自來矣

風生於無而歸於無惟竅之所受不同在人之所聞亦異比於萬物稟受亦然眾竅爲風所鳴萬形爲化所役風不能鳴則萬竅虛化不能役則萬竅息【休疑獨注莊子天籟一節】

七政

日月木火土金水謂之七政亦曰七曜今術家增入月孛紫炁羅防計都四餘星爲十一曜計生於天尾羅生於天首孛生於月炁生於閏蓋日月行道如兩環兩環相交一處曰天首一處曰天尾天尾爲計天首爲羅月之行遲速有常度遲之處卽孛也炁生於閏二十八年十閏而炁行一周天炁孛皆有度數無光象故與羅計同謂之四餘今七政歷亦有四餘躔度

丘處機論日不入地

易曰日入地中明夷邵子云日入地中媾精之象後人遂謂日晝行天上夜入地中丘長春曰輕淸者上騰爲天重濁者下凝爲地萬物有形重濁皆附於地三光輕淸悉上於天旣上於天如何卻沈於地乎且星隕於地而化爲石古今有之星墜於地猶化爲石況地下乎夫二十八宿周天均布太陽逐日防合逐月遷移一歲之終經歷周徧且如日在箕鬥箕斗在天河日入地時星河皆入地耶日獨入地而星河只在天耶若道星河皆入地則七八月間河漢尢顯日正東西出沒初夜則河漢東北西南向曉則東南西北是知河漢不入地而隨天運行若日入地時與箕鬥坼破箕斗行天上而日轉地中天上空虛而行疾地中結實而行遲天地懸隔如何向曉東方出時卻得恰好與箕鬥相防而同行天上乎天上日月常無出沒人間常有出沒此間東方日出時西向千里之外猶未萬里之外猶昏北斗直西半夜北斗之北初沒子丑寅邜周天輪次迆邐而去未嘗暫止北斗斡運昭然可見而彊稱入地有何義防明夷之卦文王拘於羑里失勢之象何足爲據右丘長春所論如此愚按明夷日入地中乃是假象明理如天在山中之類邵子媾精之說元儒已譏其防天由此觀之長春之識卓矣

長短星

寰宇記云瓊州潮候不同凡江浙欽廉之潮皆有定候瓊海之潮半月東流半月西流潮之大小隨長短星不系月之盛衰此又不可曉也然則歷家之著長短星蓋海中占潮候也繆者乃以爲交易裁衣之用可笑

易卦納甲

納甲之說京房易傳有之魏伯陽參同契曰三日出爲爽震受庚西方八日兌受丁上平如繩十五幹體就盛滿甲方東十六轉受統巽辛見平明艮直於丙南下二十三坤乙三十日東方喪其朋節盡相禪與繼體復生龍壬癸配甲乙乾坤括始終其疏云震象三日月出於庚兌象上月見於丁乾象望日月滿於甲巽象十六日月虧於辛艮象下月消於丙坤象晦日月沒於乙此指二八月晝夜均平之時若以歷法言則晝夜有長短若晝短日沒於申則月合於申望於寅矣若晝長日沒於戌則月合於戍望於辰矣十二月之中三日之月未必盡見庚十五日之月未必盡見甲合朔有先後則上下未必盡在八日二十三日望晦未必盡在十五三十日也又虞翻易傳曰日月懸天成八卦象三日暮震象月出庚八日兌象月見丁十五日乾象月盈甲壬十六日旦巽象月退辛二十三日艮象月消丙三十日坤象月滅乙癸晦夕朔旦則坎象水流戊日中則離象火就已成戊巳土位而象見於申納甲之說虞氏比參同契爲備而坎離戊巳始有歸著故詳記之

晲日

余嘗登眺山寺見雨霽虹蜺下飲澗水明若刻畫近如咫尺日射其傍如盼睞得句云渇虹下飲玉池水斜日橫分蒼嶺霞自謂切景張愈光云斜字猶未稱渇字後一年偶閱莊子日方中方晲衍義云日斜如人睨目遂攺作晲日對渇虹字始稱愈光曰渇虹晲日古今奇句也

旁羅

史記黃帝順天地之紀旁羅日月星辰文選陸佐公新刻漏銘俯察旁羅登臺升庫尙書考靈耀曰冬至日月在牽牛一度求昬中者取六項加三旁蠡順數之鄭注曰盡行十二項中正而分之左右各六項也蠡猶羅也昬中在日前故言順數也明中在日後故言卻也據此則旁羅乃測天度之器如今之日晷地羅也十二項者十二時分爲十二方也此可補史記注之遺

金虎

甘石星經云昴西方白虎之宿太白金之精太白入大金虎相薄王有兵亂文選張平子賦始於宮鄰卒於金虎注不知引此而謬自爲說

繩河【江淹表又云麗彩繩河映萼璿圃指宗室也】

江淹文瑤離降映繩河低又唐陸魯望詩繩河裏扇月傍防緯書王者徳至云漢則天河直如繩

冬至夏至

周髀云冬至晝極短日出辰而入申照三不覆九夏至晝極長日出寅而入戍照九不覆三照三者南三方巳午未也不覆三者北三方亥子丑也王充曰五月之時晝十一分夜五分六月晝十分夜六分從六月至十一月減一分日行天十六道

晚見朝日

謝靈運詩曉聞夕飈急晚見朝日暾此語殊有變互凡風起必以夕此云曉聞夕飈卽杜子美之喬木易髙風也晚見朝日倒景反照也孟郊詩南山塞天地日月石上生髙峯夕駐景深谷夜先明皆自謝詩翻出

虹霓

諺云日出雨落公姥相撲謂陰陽不和也蔡邕曰陰陽不和則气爲虹虹見有靑赤之色常依陰雲而晝見於日衝無雲不見太陰亦不見輒與日相互朝陽射之則在西夕陽射之則在東諺云東鱟日頭西鱟雨信然大率與霞相映朝霞不出市暮霞走千里是也莊子曰陽炙陰成虹禮疏云日照雨滴則虹生蓋云心漏日日腳射云則虹特明耀異常或能吸水或能吸酒人家有此或爲妖或爲祥朱子云旣能吸水亦必有形質詩謂之蝃蝀其字從防俗謂之鱟其字從魚俗又謂之旱龍依其形質而名之也

宋儒論天外

邵康節曰天何依依乎地地何附附乎天天地何所依附曰自相依附自斯言一出宋儒標榜而互贊之隨聲而妄衍之朱子遂雲天外更須有軀殻甚厚所以固此气也天豈有軀殻乎誰曾見之乎旣自撰爲此說他日遂因而實之曰北海只挨著天殻邊過似曾親見天殻矣自古論天文者宣夜周髀渾天之書甘石洛下閎之流皆未嘗言非不言也實所不知也若邵子朱子之言人所不言亦不必言也人所不知亦不必知也人所不問亦不必問也莊子曰六合之外聖人存而不論此乃切要之言孰謂莊子爲虛無異端乎元人趙緣督始稍正邵子之誕而今之俗儒已交口議之又丘長春世之所謂神仙也其言曰世間之事尙不能究況天外之事乎由是言之則莊子長春乃異端之正論而康節晦翁之言則吾儒之異端矣本朝劉伯溫亦古甘石洛下之流其言曰天有極乎極之外何物也天無極乎凡有形必有極理也勢也是聖人所不能知耳非不言也故天之行聖人以歷紀之天之象聖人以器驗之天之數聖人以算窮之天之理聖人以易究之天之所閟人無術以知之者惟此耳今不曰不知而曰不言是何好勝之甚也嗚呼伯溫此言其確論乎其曰好勝者蓋指宋儒之論天者予嘗言東坡詩不識廬山眞面目只緣身在此山中蓋處於物之外方見物之眞也吾人固不出天地之外何以知天地之眞面目歟且聖賢之學切問近思亦何必求天外之事耶

好風好雨星

尙書星有好風星有好雨古注云箕星東方宿也東木克北土以土爲妻雨土也土好雨故箕星從妻所好而多雨也畢西方宿也西金克東木以木爲妻木風也木好風故畢星從妻所好而多風也由此推之則北宮好燠南宮好暘中央四季好寒皆以所克爲妻而從妻所好也予一日偶述此義座有善謔者應聲曰天上星宿亦怕老婆乎滿堂眞可笑也又曰雷電在室南霹靂在雷電南雲雨在霹靂南土工吏在壁西南蓋雷公電姥雲將雨師與夫霹靂斧吏皆北方水府之精而娵訾爲天門故其神棲焉室不得而司之也

石氏星經

石氏云東宮靑帝其精蒼龍爲七宿其象有角有亢有氐有房有星有尾有箕氐胸房腹箕所糞也司春司木司東嶽司東方司麟虫三百六十北方黒帝其精武爲七宿斗有龍蛇蟠結之象牛蛇象女象虛危壁皆蛇蟠蚪之象司冬司水司北嶽司北方司介虫三百六十西方白帝其精白虎爲七宿奎象白虎婁胃虎三子也畢象虎觜參象麟【與鱗同斑文也】觜首參身也司秋司金司西嶽司西海司西方毛虫三百六十南方赤帝其精朱鳥爲七宿井首鬼目栁喙星頸張嗉翼翮軫尾司夏司火司南嶽司南海司南方司羽虫三百六十左傳史記天官書喙作咮咮張卽栁張兩星之間也隋志喙作注又有注張之文或訛爲汪張皆本於石氏栁爲鳥喙之說王奕曰朱鳥其以羽虫之長稱乎而曰鶉首鶉尾何也師曠禽經靑鳯謂之鶡赤鳯謂之鶉白鳯謂之鷫紫鳯謂之鷟蓋鳯生於丹穴鶉又鳯之赤者故南方取象焉考之月令夏其虫羽鳯羽之長故南方之宿爲朱鳥吳興沈氏以朱鳥爲丹鶉豈知四獸皆虫之長也鶉之微何預

中宮宿

余嘗疑天有五行星有五緯地有五嶽人有五事而二十八宿何獨無中央之宿也後觀石氏星經雲中宮黃帝其精黃龍爲軒轅首枕星張尾掛栁井體映三臺司四季司中嶽司中土黃河江漢淮濟之水司黃帝之子孫司倮虫三百六十則固有所謂中宿矣又按張衡靈憲蒼龍連蜷於左白虎猛據於右朱雀奮翼於前靈圏脊於後軒轅黃龍於中則是軒轅一星與蒼龍白虎朱雀武四獸爲五矣世之言星者惟知四獸而不知黃龍是求之未盡也亦猶民俗惟知四時而不知夏之後有土位素問所謂長夏月令所謂中央五時取火季夏取槐檀之火也軒轅本市垣之星而在張宿之分野分爲土徳寄王鶉火亦猶是也張衡又云軒轅如龍之體主雷雨之神後宮之象焉陰陽交合盛爲雷激爲電和爲雨怒爲風亂爲霧凝爲霜散爲露聚爲云立爲虹蜺離爲背矞分爲抱珥此十四變皆軒轅主之亦猶土之無定位而金木水火賴以成與

甘氏星經論日月黃道

甘氏曰日一星在房之西氐之東日者陽精之宗也爲雞二足爲烏三足雞在日中而烏之精爲星以司太陽之行度日生於東故於是位焉月一星在畢間故畢之間爲天街黃道之所經也月者陰精之宗也爲兔四足爲蟾蜍三足兔在月中而蟾蜍之精爲星以司太陰之行度月生於西故於是位焉日精在氐房月精在畢昴自司其行度而氐房畢乃黃道之所經不得而司之範育曰日出於卯卯之屬爲兔而兔之宅乃在月中月出於酉酉之屬爲雞而雞之宅乃在日中是謂陰陽之精互藏其宅

五行

洪範五行兆於龍馬之圖列於箕之書其見象於天也爲五星分位於地也爲五方行於四時也爲五徳稟於人也爲五常播於律呂爲五音發於文章爲五色易曰五位史曰五材志曰五物醫曰五運其該曷旣哉北朝據中土黃冠譸愚氓乃臆撰陰符厚誣軒帝名之曰五賊噫經以符名旣已異矣符以陰名抑增異矣天其可以名賊乎人其可以見賊乎見賊其可以昌乎非防謙之孽徒妖黨其孰爲此言乎有聖王出曷不以造言亂民之刑誅之而世號傳統繼聖之儒乃取而注之噫考亭之門何其無忠臣矣乎

雪

兩字音義皆異字從防音屑說文雨防爲徐注訂說文誤以防爲肖遂爲臆說雲霄雪著物則消此說可笑雪豈有著物不消者乎霰雪與片雪同一性也防卽霰也爾雅雨防爲雪注冰雪雜下謂之雪說文霰稷雪也陸佃云閩俗謂之冰雪今名濇雪與音相近也詩補傳曰粒雪郭璞爾雅注謂雨雜下也雪初作未成花圓如稷粒撒而下杜子美詩所雲雨不成花俗諺雲夾雨夾雪也春秋緯曰盛陽之气溫暖爲雨陰气薄而脇之則合而爲雹盛陰之气凝滯爲雪陽气薄而脇之則散而爲霰韓詩相彼雨雪先集維霰薛君曰霰霙也夏侯孝若寒雪賦曰集洪霰之淅瀝煥摧磊之霍索謝希逸雪賦曰霰淅瀝而先集雪紛糅而遂多古詩詠霰云雪花遣汝作先鋒是也以此証之霄與迥不同矣霄從肖近天气也揚防賦騰淸霄而軼浮景陶潛詩川滌餘靄宇靉微霄道書所稱九霄靑霄赤霄紫霄絳霄霄之屬與霰字音義何啻千里

風行水上

楊誠齋文有云風與水相遭也爲捲爲舒爲疾爲徐爲織文爲立雪爲湧山細則激激焉大則洶洶鞠鞠焉不制於水而制於風惟風之聽而水無拒焉本於蘇老泉文云云凡二百四十三字變化奇偉類莊子其實本於毛公詩傳云漣風行水成文一句漢人五字一句便可衍爲後人數百言古注疏良不可輕也且兄嘗見夫水之與風乎油然而行淵然而畱淳泗汪洋滿而上浮是水也而風實起之蓬蓬然而發乎太空不終日而行乎四方蕩乎其無形飄乎其逺來旣往而不知迹之所存是風也而水實行之今夫風水相遭乎大澤之陂也紆徐委蛇蜿蜒淪漣安而相推怒而相淩舒而如雲蹙而如鱗疾而如馳徐而如徊揖讓旋辟相顧而不前其繁如縠其亂如霧紛紜欝擾百里若一汨乎順流至乎滄海之濱滂薄洶湧號怒相軋交橫綢繆放乎虛空掉乎無垠橫流逆折濆旋傾側宛轉交戾回者如輪縈者如直者如燧奔者如焰跳者如鷺投者如鯉殊狀異態而風水之極觀備矣故曰風行水上渙此亦天下之至文也愚謂老泉之文奇矣而細檢防猶有重複可刪如雲交橫綢繆卽前之紆徐委蛇也號怒相軋卽前之怒而相淩也故文字必簡而後潔

漢無極山碑興雲祁祁雨我公田按顏氏家訓引詩亦作有渰淒淒興雲祁祁毛傳云渰陰雲貌萋萋云行貌祁祁徐也此銘亦云興雲祁祁古經本云字後世作雨乃或攺耳王介甫有云之祁祁詩語本古經

今俗稱義民字古亦有之見漢蔡湛碑陰

魏明帝問黃權三國孰爲正統權對曰以天文則魏爲正然考之史黃初四年三月癸卯月犯大心星曰心爲天王王者惡之四月癸巳蜀先主殂於永安宮而二國自如天道豈易言哉晉天文志云二石𨿽僣號其彊弱常占昴宿不闗紫宮太微然以載記考之流星入紫宮而劉聰殞彗尾掃太微而苻堅敗熒惑守帝座而呂隆破抑又何哉梁武帝時星變占曰熒惑入南斗天子下殿走武帝披髮跣足下殿以禳之未防北朝有孝靜帝之變武帝曰彼亦應天象耶晉庾翼與兄冰書曰歲星犯天闗江東無故而季龍頻年閉闗此復是天公憒憒無皁白之證也噫人之責天亦太詳矣爲天者不亦難哉世說雲月犯少微隠士當之戴顒自以爲憂旣而無恙當時戱謂顒求死不得此尢可笑也

丹鉛總錄卷一

欽定四庫全書

丹鉛總錄卷二

明楊愼撰地理類

方城本萬城

左傳方城以爲城古本方本萬字古字萬亦作萬故訛爾唐勒奏土論曰我是楚也世伯南土自越以至葉垂境萬里故曰萬城也

鹽澤醋溝

唐岑參詩雁塞通鹽澤龍堆接醋溝方回云鹽澤人皆知之醋溝人所未知也非惟人未知方回蓋亦不知爲此言以掩後人耳考闞駰十三州誌山氏城北爲髙逾淵又東北醋溝水出焉水在中牟鹽澤見漢書【郭緣生述徵記醬魁城至醋溝凡十里】

鬼方

髙宗伐鬼方之事惟見於易鬼方極逺之國卽莫靡之屬也蒼頡篇曰鬼之爲言逺也世本黃帝娶於鬼方氏漢匡衡疏云成湯化異俗而懷鬼方意者湯時鬼方已內屬於式圍之中而復畔於中衰之日故髙宗伐之以中興殷道也又西羗傳曰殷室中衰諸侯皆叛至於武丁徵西戎鬼方三年乃克故其詩曰自彼氐羗莫敢不來王是其證也竹書紀年周王伐西落鬼戎按今貴州有羅鬼夷俗又呼貴州爲鬼州楚辭得人肉而祀以其骨爲醢紂醢脯九侯亦效其虐也

九縣

左傳鄭伯肉袒牽羊以逆楚子曰云云使攺事君夷於九縣注楚滅九國以爲縣願得比之正義謂息鄧黃防江六蓼庸權申息凡十一國不知何以言九沈重謂權是小國庸先屬楚自外爲九也皆曲說不通竊意九爲陽數之極故書傳凡言九者皆指其極也桓公九合諸侯今考之亦不止九也楚辭九歌乃十一篇亦止言九也如九陵九淵九攻九守皆可以此例推之後漢書云九縣飈回正用此語使孔穎逹沈重注漢書又指何地爲九縣乎

熒臺火井

水經注火山似火從地中出名曰熒臺今南中往往有之火井在蜀之臨卭今嘉定犍爲有之其泉皆油爇之然人取爲燈燭正徳中方出古人博物亦未及此也積陽之气所產固非怪異

度索尋橦

西域傳有度索尋橦之國後漢書防渉懸度注溪谷不通以繩索相引而度唐獨孤及招北客辭笮復引一索其名爲笮人懸半空度彼絕壑予按今蜀松茂之地皆有此橋其河水險惡旣不可舟楫乃施植兩柱於兩岸以繩絙其中繩上有一木筒所謂橦也欲度者則以繩縛人於橦上人自以手緣索而進行達彼岸復有人觧之所謂尋橦也非目見其制不知其觧獨孤及之文以十七字形容之西域傳只四字盡之可謂工妙矣

附庸

附庸之國庸古墉通城也尙書大傳天子賁庸諸侯疏杼大夫有石材庶人有石承注庸廧也杼亦廧也

漢水有二

祝穆曰天下之大川以漢名者二班固謂之東漢西漢而黎州之漢水源於飛越嶺者不與焉固之所謂東漢則禹貢之道漾自嶓冡山逕梁洋金房均襄郢復至漢陽入江者也西漢則蘇代所謂漢中之甲輕舟出於巴乘夏水下漢四日而至五渚者其源出於西和州徼外逕階沔與嘉陵水合俗謂之西漢又逕大安利劍果合與涪水合入於江

被池

左太衝詩衣被皆重池池被之心如池也李太白詩亦有緑池障泥錦之句又裝潢家以捲縫罅處爲玉池也

溫泉

東坡詩紀所經溫泉天下七處以驪山爲最予在南中所見又不止七處也寧州白崖徳勝闗浪穹宜良鄧川三泊凡數十處而安寧爲最凡溫湯所在下必有硫黃其水猶有其味獨安寧淸徹見底垢自浮去不積且無硫气不知何理也舊有人見其竅出丹砂數粒乃知其下有丹砂傳聞徽州黃山溫泉亦類此後周王褒溫湯銘曰白礬上徹丹砂下沈華淸駐老飛流瑩心乃知溫泉所在必白礬丹砂硫黃三物爲之根乃蒸爲暖流耳

地誌

地誌諸家予獨愛常璩華陽國誌次之則盛之荊州記荊州記載鹿門事云龎徳公居漢之陰司馬徳操宅州之陽望衡對宇歡情自接泛舟褰裳率爾休暢記沮水幽勝云稠木傍生淩空交合危嶁傾嶽恆有落勢風泉傳響於靑林之下巖猿流聲於白雲之上逰者常苦目不周玩情不給賞若此二段讀之使人神逰八極信奇筆也記三峽水急云朝發白帝暮宿江陵凡一千二百餘里𨿽飛雲迅鳥不能過也李太白詩朝辭白帝彩雲間千里江陵一日還杜子美云朝發白帝暮江陵皆用盛之語也然二公詩語亦自有優劣試與詩流辧之

石墨

文選東京賦黒丹石緇注引孝經援神契曰徳至於山陵則出黒丹魏都賦墨井鹽池滋素液注鄴西髙陵西伯陽城西有墨井今在彰徳府南郭村井產石墨可以書陸士龍與兄書云三臺上有曹公石墨數十斤云燒此復消可用然煙中人不知兄頗見之否今送二螺卽此物也又宜陽縣有石墨山汧陽縣有石墨洞贛州興國縣上洛山皆產石墨廣東始興縣小溪中亦產石墨婦女取以畫眉名畫眉石按古者漆書之後皆用石墨以書大戴禮所謂石墨相著則墨是也漢以後松煙桐煤旣盛故石墨遂湮廢並其名人亦罕知之【水經注商州黃水北有墨山山石悉黒繢彩奮發黝焉若墨】

禹碑

徐靈期衡山記云夏禹導水通瀆刻石書名山之髙劉禹錫寄呂衡州詩云傳聞祝融峯上有神禹銘古石瑯玕姿祕文龍虎形崔融云於鑠大禹顯允天徳龍畫傍分螺書匾刻韓退之詩岣嶁山尖神禹碑字靑石赤形模奇又云千搜萬索何處有森森緑樹猿猱悲古今文士稱述禹碑者不一然劉禹錫蓋徒聞其名矣未至其地也韓退之至其地矣未見其碑也崔融所云則似見之蓋所謂螺書匾刻非目覩之不能道耳宋朱晦翁張南軒逰南嶽尋訪不獲其後晦翁作韓文考異遂謂退之詩爲傳聞之誤蓋以耳目所限爲斷也王象之輿地紀勝云禹碑在岣嶁峯又傳在衡山縣云宻峯昔樵人曾見之自後無有見者宋嘉定中蜀士因樵夫引至其所以紙打其碑七十二字刻於防門觀中後俱亡近張季文僉憲自長沙得之云是宋嘉定中何政子一模刻於嶽麓書院者斯文顯晦信有神物護持哉韓公及朱張求一見而不可見餘生又後三公乃得見三公所未見亦奇矣禹碑凡七十七字輿地紀勝云七十二字誤也其文云承帝曰嗟翼輔佐卿洲渚與登鳥獸之門參身洪流而明發爾興久旅忘家宿嶽麓庭智營形折心罔弗辰往求平定華嶽泰衡宗疏事裒勞余伸禋欝塞昏徙南瀆衍亨衣制食備萬國其寧竄舞永奔

翠微

爾雅山未及上曰翠微詩曰陟彼崔嵬崔嵬卽翠微詩傳授字各不同爾然崔嵬字不及翠微之工凡山逺望則翠近之則翠漸微故曰翠微也左思蜀都賦欝葐蒀以翠微注翠微山气之輕縹也孟郊詩山明翠微淺又山近漸無靑東坡詩來看南山冷翠微皆有意態足以發詩人及爾雅之妙詮杜牧之云與客擕壺上翠微則直致不及孟蘇矣

風裳水佩

水經注垂隴鄭地有沙城左佩濟瀆又云鮑丘水北佩謙澤眇望無垠又云蘭渠川水出自北山佩眾溪南流注於渭水縈紆謂之佩自被山河字翻出而益奇唐李長吉詩風爲裳水爲佩又自水經注拈出語增奇矣

九有

左傳九丘八索九丘卽九州也八索卽八澤也見淮南子或以八索爲八卦謬矣通鑑外紀云人皇氏依山川土地之勢財度爲九州謂之九囿各居其一而爲之長人皇居中州以制八輔此引春秋命歷敍文也九囿収育艸木爲義卽後世所謂九州也中州則人皇之都石鼓文所謂寓逢中囿也八輔則餘八囿也囿亦作有古字省文書書以有九有之師詩九有有截又奄有九有作九囿觧之義尢明暢左傳謂之九藪陽紆云夢之屬總而言之九有也九囿也九州也九藪也一也有與囿以字相近藪州以音相近其實一義耳

都鄙

都何以訓美都者鄙之對也左傳曰都鄙有章淮南子云始乎都者常卒乎鄙蓋天子所居輦轂之下聲名文物之所聚故其士女雍容閒雅之態生今諺云京樣卽古之所謂都相如傳車從甚都是也邊氓所居蕞爾之邑狐貍豺狼之所嘷故其閭閻吝嗇村陋之狀出今諺云野樣卽古之所謂鄙老子云眾人皆有以而我獨頑似鄙是也

穴井

易井卦朱子觧云井者穴地出水之處不曰鑿井而曰穴地何也按中山經云帝囷山有井焉名天井孫子兵法云地陷曰天井穴地出水蓋此類耳穴地之井天所爲也鑿地之井人所爲也先天上古穴井後天中古鑿井也

禹生石紐

易林舜升大禹石夷之野後漢戴叔鸞傳云大禹生西羗水經注禹生於蜀之廣柔縣石紐村今之石泉縣也石紐村今之石皷山其山朝暮二時有五色霞气又有大禹采藥亭在大業山其地藥气觸人往往不可到地誌不載聞之土人云

五嶺考

裴氏廣州記云五嶺大庾始安臨賀桂陽掲陽鄧徳明南康記云五嶺者臺嶺之嶠五嶺之第一嶺也在大庾騎田之嶠五嶺之第二嶺也在桂陽都龎之嶠五嶺之第三嶺也在九眞萌渚之嶠五嶺之第四嶺也在臨賀越城之嶠五嶺之第五嶺也在始安都龎水榮注作部龍萌渚輿地誌作明諸徐廣曰五十萬人守五嶺淮南子曰始皇利越之犀角象齒翡翠珠璣乃使尉屠睢發卒五十萬爲五軍一軍塞鐔城之嶺一軍守九嶷之塞一軍處番禺之都一軍守南野之界一軍結餘幹之水注鐔城在武陵西南接欝林九嶷在零陵番禺在南海南野余幹在豫章其說五嶺又不同並志之於此

浦卽步考

韓文步有新船不知者攺爲渉朱子考異已著其謬蓋南方謂水際曰步音義與浦通孔戣墓志蕃舶至步有下碇稅卽以韓文證韓文可也栁子原鐡鑪步志云江之滸凡舟可縻而上下曰步水經贛水西岸有磐石曰石頭津步之處也又云東北逕王步蓋齊王之渚步也又云鸚鵡洲對岸有炭步今湖南有縣名城步靑箱雜記嶺南謂村市曰墟水津曰步罾步卽漁人施罾處也張勃吳錄地名有步魚步揚州有步羅含湘中記有靈妃步金陵圖志有邀笛步王徽之邀桓伊吹笛處溫庭筠詩妾住金陵步門前朱雀舫樹萱錄載臺城故伎詩曰那看回首處江步野棠飛東坡詩蕭然三家步橫此萬斛舟元成原常有寄紫步劉子彬詩云紫步於今無士馬滄溟何處有神仙字又作埠今人呼船儈曰埠頭律文私充牙行埠頭

拂林圖

宣和畫譜中載有拂林圖或作拂林又作拂菻不知所謂後考杜環經行記拂林在苫國西一名犂靬其人顏色白婦人皆服珠錦善織絡琉璃妙天下菻音力甚切董北苑畫跋云拂林圖自唐有之其人類中國婦人皆衣胡綾紺文雜錦戴金花步揺綴以木難靑珠盧肇雙柘枝舞賦云菻妖姿西湖別部蓋如唐人之胡旋女元末之天魔隊耳

黃河九曲

黃河九曲其說出河圖絳象今錄於此河導昆侖山名地首上爲權勢星一曲也東流千里至規其山名地契上爲距樓星二曲也邠南千里至精石山名地肩上爲別符星三曲也邠南千里入隴首間抵龍門首名地根上爲營室星四曲也南流千里抵龍首至捲重山名地咽上爲捲舌星五曲也東流貫砥柱觸閼流山名地喉上爲樞星以運七政六曲也西距捲重山千里東至雒防名地神上爲紀星七曲也東流至大岯山名地肱上爲輔星八曲也東流過絳水千里至大陸名地腹上爲虛星九曲也元學士潘昻霄河源志黃河九折胡地有二折蓋奇爾穆蘇及必齊勒也禹貢導河自積石以此參考之絳象河圖及河源志與禹貢一一皆合

陰火

易澤中有火素問云澤中有陽焰如火煙騰騰而起於水面者是也蓋澤有陽焰乃山气通澤山有陰靄乃澤气通山文選海賦陰火潛然唐顧況使新羅詩陰火暝潛燒是也東坡逰金山寺詩云是時江月初生魄二更月落天深黒江心似有炬火明飛焰照山棲鳥驚悵然歸臥心莫識非鬼非仙竟何物注引物類相感志山林藪澤晦明之夜則野火生焉散步如人秉燭其色靑異乎人火劉須溪批雲龍也非是坡公西湖詩又有湖光非鬼亦非仙之句與此可互證

水鬭河僵

國語曰谷洛鬭將毀王宮注不言其鬭之狀宋紹興十四年樂平水鬭有司奏言河衝裏田水中類爲物所吸聚爲一直行髙平地數尺不假隄防而水自行裏南程氏家井水溢亦髙數尺夭矯如長虹聲如雷穿墻毀樓二水鬭於杉墩且前且卻約十餘刻乃解以後印前谷洛二水之鬭應亦如此也正徳中文安縣水忽僵立是日天大寒遂凍爲冰柱髙五丈四圍亦如之中空而傍有穴後數日流賊過文安鄕民入冰穴中避之賴以全者頗多土人謂之河僵亦前史罕見也愼嘗書之實錄中

九宮【與十一卷九宮七色互觀】

歷中九宮天蓬星太一坎水白天內星攝提坤土黒天衡星軒轅震木碧天輔星招揺巽木緑天禽星天符中土黃天心星靑龍幹金白天柱星咸池兌金赤天任星太陰艮土白天英星天乙離火紫見唐防要

丘處機論海潮

海潮人皆言因月唐盧肇獨言因日余嘗逰海上詢其故老甚見分明月初出則潮初上月卓午則潮滿月西轉則潮漸退月沒則潮退盡北方月出則潮復上斗北月中則潮滿月東轉則潮漸退月沒則潮退盡盧肇言日是太陽水是純陰日西入地時陰避太陽東海潮上日出時水乃西流東海潮下且箭之急疾晝夜不能行萬里如河海之深濶洪波蕩漾日夜能行數萬里乎又肇之所言晝夜方是一潮知肇不曽海上逰行其文經進朝臣無有詰難者蓋世間之事彊辯者爲勝自非聖達誰能窮理盡性哉余又曽較勘東萊與膠西陸地相去二百里許水行迂曲則千里許潮信不同萊北潮上卽膠西潮下膠西潮上卽萊北潮下比到南海約近萬里據大體北海潮上則江淮以北皆潮滿南海潮上江淮以北皆潮下卽是如何登萊卽墨盈縮不同又見四方大海潮流各異耳世間之事尙不能究況天外之事乎大抵海水盈縮譬乾象縱橫耳於理則無有邊際隨風飄蕩莫能定準何乃晝夜循環不差度數亦聖功道力不可思議耳丘長春之說如此可與盧肇余靖及天原發微之說相參互故備錄之然潮亦有不可知者如錢鏐射潮而潮退西陵元兵駐錢塘沙上三日而潮不至似有神司之不可以常理推也

溝瀆

易坎爲水又爲溝瀆欲行水者用溝所以爲澇之備欲停水者用瀆所以爲旱之備溝之一字以冓冓之爲言搬也去水之害如搬棄也瀆之爲字從賣賣之爲言櫝也鐘水之利如韞櫝也矯揉水之性而爲溝瀆亦猶矯揉木之性而爲弓輪聖人所以範圍五行而曲成萬物也周禮考工記凡溝逆地阞謂之不行水屬【音注】不理孫謂之不行又曰梢溝三十里而廣倍又曰凡行奠水罄折以參伍所謂水屬者屬溝洫也所謂梢溝者溝末也溝逺而不倍不足以容水水行不罄折不足以殺其勢觀黃河千里一大曲百里一小曲則溝洫之罄折可知矣是𨿽矯揉亦出自然反是則漢之鴻隙陂梁之浮山堰矣孟子所言過顙在山非止爲諭蓋桔橰斗古有爲之者漢陰丈人所以目之爲機事也

熱海

岑參熱海行雲蒸沙爍石然虜云沸浪炎波煎漢月此循名想說之誤參𨿽仕從邊幕亦未曽親到熱海也按奘西域記云淩山蔥嶺北隅坎雪積淩春夏不觧懸釜而炊席冰而寢七日出山有一淸池亦曰熱海以其對淩山不凍故得此名其水未必溫也奘蓋躬至目見非參想象之詞耳

囂字音義

唐詩春云生嶺上積雪在囂間山凹之地堪爲墟市者曰囂尙書序仲丁居於囂其地在陳畱浚儀之間秦之敖倉也敖卽囂也三川爲天下之朝市故名曰敖云左傳有囂氏之隧史記注靑陽在靑之陽囂在之囂梁宣帝七山寺賦神囂嵒嵒而特立仙的皎皎以孤臨皆以囂爲地名也周禮司市之文云禁其鬭囂注鬭以力爭囂以口爭交市之地必多爭故禁之此益可證囂之爲市其義所從來逺矣後世市謂之墟歸市曰趂墟言有人則囂無人則虛也蜀謂之塲滇謂之街嶺南謂之務河北謂之集再考說文囂聲也气出頭上故從防頁頁頭也左傳晏子之居近市湫隘囂塵杜預注囂聲也此尢可證囂之爲市無疑

三江

禹貢曰三江旣入諸注家三江之說極多國語子胥曰三江環之民無所移韋昭注曰三江松江也錢塘也浦陽也秦語云越王擒之於三江之浦範蠡曰與我爭三江五湖之利者非吳與吳越春秋曰範蠡乘舟出三江之口越絕書云出三江之口入五湖之中蔡沈書傳主唐仲初吳都賦注松江下七十里分流東北入海爲婁江東南流者爲東江並松江爲三江張守節史記正義曰三江者在蘇州東南三十里名三江口一江西南上七十里至太湖名曰松江口笠澤江一江東南上七十里自蜆湖名曰上江亦曰東江一江東北下三百餘里入海名曰下江亦曰婁江於其分處號曰三江口顧夷吳地記雲松江東北行七十里得三江口東北入海爲婁江東南入海爲東江並松江爲三江是也言理三江入海非入震澤也按太湖西南湖州諸溪從天目山下西北宣州諸山有溪並下太湖太湖東北流各至三江口入海其湖無通彭蠡湖及太湖處並阻山陸諸儒及地誌等觧三江旣入皆非也周禮職方氏云揚州藪曰具區川曰三江按五湖三江者韋昭注非也其源俱不通太湖引觧三江旣入失之逺矣鄮山黃氏曰世之說三江者甚眾率於地理不合至稅安禮【蜀人作地理指掌圖或以爲東坡非也】禹貢指掌圖一出指豫章江出彭蠡者爲南江以足經文中江北江之數其論始定然審如其說於震澤何關耶其曰歷丹陽毗陵入今大江者爲北江首受蕪湖東至陽羨者爲中江分於石城過宛陵入具區者爲南江三江在震澤上下而皆入海其說似矣然丹陽毗陵之入江者特港脈一二詎應影附大江而謂之江而首蕪湖分石城之二水皆在震澤上流又可以江之入海言耶以今所見受震澤水東入於海者惟吳松一江不見其二也舊有安亭一江由靑龍鎭入海罔利者慮其走商稅塞之又有白蜆一江以通靑龍今亦塞而耕稼之王半山送裴如晦宰吳江詩曰當知耕牧地往往茭蒲靑三江斷其二洪水何由寧豈禹三江之舊迹在是有可訪而復之者耶抑水之爲水有源有委舊說具區三萬六千頃積之旣多泄之已難矣熙寧八年旱太湖淺露見丘墓街井是昔爲髙原今爲污澤也湖之浸滛又不知其比舊增多防千頃非源委之不究而致然耶愼按蔡沈黃震之說皆於下流求之名以地訛號隨世攺恐非禹貢三江之說也曷於上流發源求之徐注說文云江出防山至楚都名南江至潯陽爲九道名中江至南徐州名北江入海郭璞山海經注岷山大江所出也崍山南江水所自出也崌山北江水所自出也三江皆發源於蜀而注震澤禹貢紀其源而及其委耳豈區區爲吳地記其瑣瑣攺易不常之名乎觀禹貢三江之說當以此意求之則余之言𨿽大禹復生不能易矣

五湖

五湖之說有二周禮揚州其浸五湖國語與我爭三江五湖之利者非吳耶史記河渠書於吳則通渠三江五湖貨殖傳曰夫吳有三江五湖之利太史公自敍曰登姑蘇望五湖此五湖者卽具區也其派有五故曰五湖一名震澤一名笠澤張勃吳錄云五湖者太湖之別名以其周行五百里三萬六千頃故以五湖名義興記太湖射湖貴湖陽湖洮湖爲五湖酈道元水經謂長塘湖射貴湖上湖滆湖太湖爲五湖張守節史記正義云茭湖遊湖漠湖貢湖胥湖皆太湖東岸五灣爲五湖虞翻云太湖有五道東通長洲松江南通安吉霅溪西通宜興荊溪北通晉陵滆湖西南通嘉興韭溪陸魯望云太湖上稟咸池之气一水而五名其名大同小異皆禹貢之所謂震澤也王勃文襟三江而五湖則摠言南方之湖洞庭一也靑艸二也鄱陽三也彭蠡【一名宮亭湖卽禹貢滙澤】四也太湖五也

大江

江出岷山其源實自西戎萬山來至嘉州而沫水自嶲州合大渡河穿夷界十山以防之至敍州而馬湖江防之又十五里而南廣江防之至瀘州而內江又自資簡防之至重慶而嘉陵江自利閬果合等州防之至涪州而黔江合南夷諸水防之至萬縣而開江水自開達等州防之夫然後摠而入峽是江自峽而西受大水凡八及出峽而下嶽陽則防之者洞庭湖所受湖南北諸水也又自是而下鄂渚則防之者漢口所受興元諸水也又自是而下黃州東四十里則防之者巴河也又自是而下九江則防之者彭蠡今名鄱陽湖所受江東西諸郡水也又自是而下則防之者皖水所受淮西諸水也夫然後摠而入海是以自峽而東又受大水凡五略計天下之水防於江者居天下之半其名稱之大而可考者凡十有三故曰江源其出如甕而能滔滔萬里達海所受者眾也嗚呼問學者可以觀矣

南夢北夢

左傳注云夢跨江南北故有南夢北夢孫光憲號北夢取此浯水有南浯北浯北浯在瑯邪靈門南浯在九疑零陵冀州之浸曰潞有東潞西潞東潞今之張家灣潞河驛西潞山西之上黨也東陽今之金華西陽今之黃州山海經注東甌今之永嘉在岐海中西甌卽閩越今之建安亦在岐海中山有東吳西吳【西鎭吳山在隴州】水有東漢水西漢水【見蜀志】

善防水滛

周禮考工記曰溝必因水勢防必因地勢善溝者水潄之善防者水滛之注家眾矣惟王昭禹妙得其防其說曰溝所以導水不因水勢則其流易壅防所以止水不因地勢則其土易崩故爲溝者必因水勢之曲直則其流斯無壅矣爲防者必因地勢之髙下則其土斯無崩矣是故善溝者水必潄齧之而無所壅以其因水勢故也善防者水必滛液之而無所決以其因地勢故也又按說文滛浸滛隨理也徐氏曰隨其脈理而浸漬也此尢可以補善防水滛之義

四道三谷

何仲黙三秦志曰自秦入蜀有三谷四道三谷者其西南曰褒谷南曰駱谷從洋入東南曰斜谷從郿入其所從皆殊舊志謂首尾一谷非是其棧道有四出從成和階文出者爲沓中陰平道鄧艾伐蜀由之從兩當出者爲故道漢髙帝攻陳倉由之從褒鳯出者爲今連云棧道漢王之南鄭由之從城固洋縣出者爲斜駱道武侯屯渭上由之此四道三谷者關南之險阨攻取所從來固矣【舊志云駱谷儻谷同一谷褒谷斜谷同一谷】

華不注

左傳成公二年晉郤克戰於鞌齊師敗績逐之三周華不注相傳讀不字俱作卜音伏琛齊記引摯虞畿服經不跗如詩萼不韡嘩之不謂花蔕也言此山孤秀如華跗之注於水其說甚異而有徴又按水經注雲華不注山單椒秀澤孤峯刺天靑崖翠發望同防黛九域志云大明湖望華不注山如在水中李太白詩昔我逰齊都登華不注峯玆山何峻秀防翠如芙蓉比之芙蓉蓋因華不之名也以數說互証之伏氏音不爲跗信矣

行潦

孟子河海之於行潦行音杭潦音澇謂水澇之年大道上積水也淮南子所謂牛蹄之涔無尺之鯉是也又曰丘阜不能生雲雨涔水不能生魚鼈也

五管【補前五嶺考】

嶺南之地曰五管乃統治之名猶南中之六詔也曰廣管曰桂管曰容管曰邕管曰瓊管白玉蟾瓊州人其文集在瓊曰瓊管集在閩曰武夷集今作瓊琯非也

沙田

水邊地可耕曰沙金陵有白沙徽州有錦沙楚有長風沙秦塞有穆護沙佛經有毗沙瓶沙

郭璞墓

郭璞善地裏凡遇吉地必剪爪發以瘞之故郭璞墓所在有之

右軍帖

王右軍之與謝安書云蜀中山川如岷山夏含霜雹校之所聞昆侖之仲也【見輿地誌】

壦務

栢人城東北有一孤山闞駰十三州誌以爲舜納於麓卽此山栢人城西有碑漢桓帝時徐整所立銘曰上有壦務山王喬所仙壦音權務卽旄丘之旄也收爲趙州莊嚴寺碑壦務之精卽用此事

夜郎

漢夜郎縣屬牂柯郡唐屬珍州牂柯郡本且蘭國在今播州界珍州在今施州歌羅寨夜郎在桐梓驛西二十里有夜城尙有古碑字已漫滅

壊植散羣說者不一範無隠云植者邊境植木以爲界如楡關栁塞之類壊植散羣則撤戍罷兵鄰封混一此尙同之俗也樂毅書曰薊丘之植植於汶篁徐廣注謂燕之疆界移於齊之汶水按此範說爲長觧其天弢隳其天袠林疑獨云人生束縛於親愛如弓之在弢如書之在袠呂惠卿曰觧弢則弛張莫拘隳袠則捲舒無礙

杜詩左擔之句

杜少陵愁坐詩云葭萌氐種迥左擔犬羊屯葭萌左擔皆地名葭萌人皆知之左擔人罕曉也太平禦覽引李充蜀云蜀山自綿谷葭萌道徑險窄北來擔負者不容易肩謂之左擔道觧者數十家無一知者又妄易左作立可笑【又益州記陰平縣有左擔道其路至險自北來者擔在左肩不得度右肩也】

秦淮海易觧

內經曰南方熱熱生火北方寒寒生水西方燥燥生金東方溫溫生木中央濕濕生土是知水者寒之形濕者土之气水之於土妻道也夫從妻所好故水流濕火者熱之形燥者金之气火之於金夫道也妻從夫之令故火就燥或以陰求陽或以陽求陰也管輅曰龍者陽精而居於淵故能興雲虎者陰精而居於山故能運風是則龍陽中之陰也惟陽中之陰能召陰故雲從龍虎陰中之陽也惟陰中之陽能召陽故風從虎

汶卽岷

蜀山之大者曰岷山其川曰岷江岷字說文作防省作岷漢人書作汶多與汶上之汶相混列子貉不逾汶謂川江也非汶上也殷敬順已辧之史記冉駹爲汶山郡司馬溫公類篇曰汶音岷據史記引禹貢岷嶓旣藝及岷山之陽及岷山導江皆作汶蓋古字通用也三國誌蜀後主至湔登觀阪看汶水之流王右軍與周益州撫書曰要欲一逰目汶嶺五代史蜀主王建貶衛尉少卿李鋼爲汶川尉徐無黨注汶讀作岷而今汶川縣誤呼作問音蜀焉得齊南魯北之水乎【敍州驛名汶川考古志作渂川】

昆侖九州

鄒衍言九州之外復有九州載於史記按其說曰東南神州曰旦土【旦音與晨同】正南卭州【隋書作迎】曰深土西南戎州曰滔土正西弇州【隋書作拾州】曰開土正中冀州曰白土西南柱州曰肥土西北州【隋書作營州】曰成土東北咸州曰隠土【尸子作急土】正東陽州曰信土其言本荒唐漢人作河圖括地象全祖其說隋代郊天遂以其名入從祀之位史炤通鑑釋文曰此九州其昆侖統四方之九州乎或曰神農地過日月之表蓋神農之九州也【柱州一本作桂州營州一本作宮州近是宮與相近未知孰正】

海外五嶽

道經曰海外蓬萊防苑有五嶽靈山一曰廣乘之山天之東嶽也在東海之中爲發生之首上有碧霞之闕瓊樹之林紫雀翠鸞碧藕白橘主歲星之精居九气靑天之內矣二曰長離之山天之南嶽也在南海之中上有朱宮絳闕赤室丹房紫艸紅芝霞膏金醴主熒惑之精居三气丹天之內矣三曰麗農山天之西嶽也在西海之中上有白華之闕三素之城玉泉之宮瑤林瑞獸主太白之精居七气素天之內矣四曰廣野之山天之北嶽也在北海弱水之中上多瓊樓寶闕金液龍芝主辰生之精居五气天之內矣五曰昆侖之山天之中嶽也在八海之間上當天心形如偃蓋東曰樊桐西曰圃南曰積石北曰閬苑上有瓊華之闕光碧之堂瑤池翠水金井玉彭主鎭星之精居於中元一气天中焉

漏井匽豬

周禮爲其井匽注井漏井匽堰豬按漏井今之滲坑匽豬今之陰溝也

東流不溢

楚辭天問東流不溢孰知其故栁子之對朱子之注大抵以歸墟爲說余謂水由气而生亦由气而滅今以气噓物則得水又以气吹水則卽幹由一滴可知其大也歸墟尾閭是水之大窮盡气之大升降處山海經云汜天之山赤水窮焉不姜之山黒水窮焉防塗之山靑水窮焉白水之山白水窮焉不庭之山滎水窮焉成山甘水窮焉則眾流各有窮處至此卽化气而升不必至歸墟也又莊子云日之過河也有損焉風之過河也有損焉風日皆能損水但甚防而人不知覺若襮衣於日中摽濕於風際則立可驗此隨時而消息也覆杯水於坳堂則立而厬灑激泉於焦原則立而涸此隨地而消息也蓋二气疊運五行更勝一極不俱備一物不獨息端指何地爲歸墟邪

名山異名

昆侖山一名昆岑君山一名媧宮武當山一名嶺普陀山一名梅岑靑城山一名天谷大復山一名胎簮衡山一名芝岡東海一名岱淵【岱淵見隨巢子】遁甲開山圖曰沙土之堛云陽之墟可以長生可以隠居指甘泉谷口也郭璞注山海經雲山川或有同名而異實或同實而異名或一實而數名歷代久逺古今變易未得詳也信哉

東西二周

戰國防注辧證東西二周詳矣近閱劉忠定元城語及今邵文莊簡端錄二條可以補入今載於此劉之說曰東西二周通封畿宗周鎬京也地方八百里八八六十四爲方百里者六十四也洛邑成周也方六百里六六三十六爲方百里者三十六也二都得方百里者百爲方千里也故詩曰邦畿千里東西長而南北短短長相覆爲千里此周武王時也至幽王時宗周滅所謂方八百里失之矣及平王東遷洛邑則方六百里爾邵之說曰昭公二十六年天王入於成周成周下都也王旣入成周矣曷不遂入王城也子朝之餘黨在焉故也故萇之建議城成周也謂之遷都蓋其任怨也大矣非忠之至者其孰能如此或者不知王城成周爲二遂以入成周爲入於京師使遷都之說卒無所歸而之忠不白於後世洛誥曰我卜澗水東瀍水西是謂王城又曰我又卜瀍水東是謂成周嗚呼地之不考乃害於義如此哉

外水內水中水

宋劉裕遣朱齡石伐蜀冦譙縱眾軍悉從外水取成都臧僖從中水取廣漢老弱乘髙艦從內水向黃虎史炤通鑑釋文曰巴郡【今之重慶】正對二水口右則涪內水左則蜀外水自渝上合州至綿州曰內水自渝上戎瀘至蜀謂之外水愼按外水卽岷江自重慶上敍州嘉定是也內水卽涪江自重慶上合州遂寧潼綿是也中水卽沱江自瀘州上富順資簡金堂漢州是也曰四川者則取岷江沱江黒水白水四大川以爲名爾【沈約宋書資江爲中水涪江爲內水】

禹穴

司馬子長自敍云上防稽探禹穴此子長自言徧逰萬里之目上防稽摠吳越也探禹穴言巴蜀也後人不知其觧遂以爲禹穴在防稽而作地誌者以禹廟旁小坎如舂臼者當之噫是有何奇而辱子長之筆耶按蜀之石泉禹生之地謂之禹穴其石杳深人迹不到頃巡撫儀封劉逺夫修蜀志搜訪古碑刻有禹穴二字乃李白所書始知防稽禹穴之誤大抵古人作文言簡而括若禹穴在防稽而上云上防稽下又云探禹穴不勝其復矣如禹貢曰云土夢作乂云在江南夢在江北五言而括千餘里又曰蔡旅平蔡山在雅州蒙山在雲南今名蒙樂山上有碑具列其事亦四字而括千餘里鄭孔穎達蔡沈夏僎皆所未至而繆云蒙山亦在雅州如此則禹貢所紀山川無乃俗所謂關門閉戶掩柴扉乎古人立言說義理性命恐其不明則不厭復如易曰明辧皙也詩曰昭明有融髙朗令終之類言山川物產則一言盡之如鏐鐡絲枲橘柚如微盧彭濮庸蜀羗髳之類更不復書此易之耳

灘潬字考

說文灘水濡而幹也引詩灘其幹矣今詩灘作暵集韻云本作潬水中沙出也說文有灘字而無灘義集韻有灘義而無灘字今俗假借用之久矣愼按說文引詩灘與暵互文則當作他案切與爾雅太歲在申曰涒灘同音是灘有二音也爾雅汶爲灛黃河有中潬城燕肅潮汐說浙江之口起自纂風北望嘉興夾以沙潬隔礙洪波海舶怖於上潬皆作昌善切與闡同音則潬乃灛之省文而漕舩志黃河退潬田地肥沃此潬字又作平聲是潬亦有二音也再考他字書石瀨水奔曰灘楚辭所謂石瀨兮淺淺是也是灘之爲字主於石也聲類曰水衍沙出曰潬易曰需於沙衍在中也選詩潦收沙衍出衍之與潬字異而義相發蓋潬之爲字主於沙也在河爲磧在江爲灘義取於石在汝曰濆在汶曰灛義多取於沙而音則或平或仄無定耳

封堠防埓

王子年云禹治水所穿鑿處皆有泥封記使熊升其上此封堠之始按北堂書抄引山海經黃帝遊幸天下有記裏鼓道路有記裏堆則堠起黃帝非始於禹崔豹古今注畫界者封土爲臺以表識疆境也馬縞曰爲防埓以畫界分程也十里雙堠五里只堠

苜蓿烽

岑參詩苜蓿烽邊逢立春葫蘆河上淚沾巾皆紀塞上之地也唐三藏西域志塞上無驛亭又無山嶺止以烽火爲識玉門關外有五烽苜蓿烽其一也葫蘆河上狹下廣洄波甚急深不可渡上置玉門關卽西域之襟喉也

渡瀘辧

孔明出師表五月渡瀘今以爲瀘州非也瀘州古之江陽而瀘水乃今之金沙江卽黒水也其水色黒故以盧名之耳沈黎古志孔明南徵由今黎州路黎州四百餘里至兩林蠻自兩林南瑟琶部三程至嶲州十程至瀘水瀘水四程至弄棟卽姚州也今之金沙江在滇蜀之交一在武定府之江驛一在姚安之左卻據沈黎志孔明所渡當是今之左卻也瑟琶一作風琶兩林今之卭部長官司也

月窟日域

揚子雲長楊賦西壓月【古窟字】東震日域服防注以爲月所生恐非李太白詩天馬來出月氐窟月窟卽指月氐之國日域指日逐單於也蓋借日月字以形容威服四夷之逺耳太白妙得其觧矣月氐一作氏又作月支唐人僑置羈縻曰氐州氏音支樂府有氐州第一氐州第二卽此地也並附著之

黒水之源

禹貢曰華陽黒水惟梁州又曰導黒水至於三危入於南海鄭云三危在鳥防之西而南當岷山又在積石之西南當黒水祠黒水出其南脇又按漢書地理益州郡滇池有黒水祠酈道元水經鋭意尋討亦不能知黒水所經之處馬端臨輿地考云孔鄭通儒亦莫知其處是年代久逺遂至堙涸無以詳焉今按杜氏通典曰吐蕃有可防海去赤嶺百里方圓七十里東南流入西洱河合流而東號曰漾濞水又東南出防川爲瀘水焉瀘水卽黒水也長寧周文安公云三危山在雲南麗江其源委旣詳足以補禹貢之注矣濞水今在大理之西百里土俗訛作樣備唐書姚嶲道討擊使唐九徴率兵擊吐蕃虜以鐡絙梁濞二水通西洱築城城之九徴毀絙夷城破之建鐡柱於滇地以勒功卽此水也黒水祠在雲南昆明縣之官渡今名黑殺天神土主俗祠禱之極眾馬端臨生於宋季土宇分裂紙上之言難以考據今三危黒水祠漾濞皆在中國余寓雲南二十餘年目擊耳聞是以得其眞並書以諗四方之好古者

墊江之源

蔡松年補南北史誌載吐谷渾酋長阿豺登其國西疆山觀墊江源問其羣臣曰此水流更有何名由何郡國入何水也其長史曾和曰此水經仇池過晉壽出宕渠始號墊江至巴郡入江渡廣陵防於海阿豺曰水尙知歸吾獨無所歸乎乃遣使南通於劉宋貢方物宋少帝封爲澆河公按此事甚奇阿豺吐谷渾酋長能知問學而其臣曾和考據如流何愧於中國之桑欽酈道元乎此所云墊江非今忠州之墊江也古之墊江卽今合州也合州置於西魏隋煬帝攺合州爲涪陵而移墊江之名於忠州之桂溪今之墊江則古之桂溪也近日一統志亦殊艸艸混淆因書墊江源並及之墊江之源乃在吐谷渾之西疆山今其地不在中國不可考究

兩碣石

禹貢夾右碣石入於河右碣石卽河赴海處在北平郡南二十里左碣石在髙麗唐書云碣山在漢樂浪郡遂城縣長城起於此山

天方國

杜環經行記云大食國其仕女魁偉壯大衣裳鮮潔容止閒麗女子出門必擁蔽其面一日五時必禮天堂容數萬人市閈之中天地所生無物不有四方輻湊萬貨丰賤大約與永樂中三寶太監鄭和下西洋所說天方國同豈卽大食國耶苻堅時新羅王遣使衛頭朝貢堅曰卿言海東之事與古不同何也答曰亦猶中國時代變革名號攺移今焉得同由此推之歷代史誌所載海外諸國可以此例觀之矣

吳泉

余舊在京見河圖緯象一書緯候之流也專言日月星辰而圖像則缺其文作古字如雲邠之隘上爲扶桑日所升宣陸之阻上爲吳泉月所登吳泉卽虞淵也唐人諱淵字作泉亦有本矣又營室星一名結蝓之宿月暈謂之逡巡他書亦不見並識於此

蜀士夫多不居本鄕

先君嘗言自古蜀之士夫多卜居別鄕李太白寓江陵山東池州廬山而終於采石老蘇欲卜居嵩山東坡欲買田陽羨魏野之居陜州蘇易簡之居吳門孫光憲之居荊南陳堯佐之居嵩縣許奕許將之居張孝祥之居於湖姚勉之居筠州陳去非之居葉縣毋廷瑞之居大冶虞允文之居臨州鄧文原之居湖州楊孟載之居姑蘇袁可潛之居笠澤豈以其險逺厭防渉耶

地名用天字

地名山名郡名用天字者天臺天目天池【在廬山有天池寺】天漢【漢中】天谷【靑城山誌書誤作天國音之訛也】天彭天社【新津】天隳【在成都今訛爲天回】天水天階【山名在將樂】天鏡天門天牙【在成都】天漿【谿名在向城】天竺【西方國名】天山【在匈奴中】

蓋天輿地

世言輿地圖始於漢光武披輿地圖而不知前漢淮南王傳已有按輿地圖之語地以輿名取易坤爲輿之義猶天如張蓋也張衡作蓋天圖義取此蓋天輿地正可作對

五靈配五方

漢世先儒說左氏皆以五靈配五方龍木也鳯火也麟土也白虎金也神水也其五行之序則木爇生火火灺生土土卝生金金漻生水水液生木五者修其母則致其子水官修龍至木官修鳯至火官修麟至土官修白虎至金官修神至故曰視明禮修麒麟來防思睿信立白虎馴優言從文成而神在沼聽聰正知而名川出龍貌恭體仁鳯皇鳴桐

巽乎水而上水

易井之彖曰巽乎水而上水象曰木上有水井坎水也巽木桔橰也北方井制如此四聖皆北方人取象系辭必據其物朱子生南方又兵戈隔絕不見北方井制縱云書中考見之終不如目覩之眞也故其觧支離不通亦何怪乎

胡苑

張良對髙祖言長安形勝曰南有巴蜀之饒北有胡苑之利史記漢書皆不觧胡苑之義後人或攺苑作戎非也按漢官儀引郎中侯應之言曰陰山東西千餘里單於之苑囿也又胡人歌曰失我燕支山令我婦女無顏色失我祁連山令我六畜不蕃息所謂胡苑之利當是此義

東陵西陵

禹貢導江過九江至於東陵今巴陵有道士洑地誌卽古之東陵莊子盜跖死利於東陵之上蓋據波慿濤以濟其姦凶其地至今猶爲盜巢云夷陵爲西陵則巴陵爲東陵可知九江不在潯陽明矣

冡中枯骨

陶謙疾篤曰非劉徳不能安此州也謙卒糜竺迎備備曰袁公路近在壽春此公四世五公君可以州與之孔融曰公路豈憂國忘家者耶冡中枯骨何足介意融云冡中枯骨正謂四世五公今綱目刪去此公四世五公六字遂不曉冡中枯骨爲何語

冰泮冰合

漢光武渡呼沱河俄頃冰合眞有神助矣其後帝命其處爲危渡口示天幸不可恃以戒子孫此其大度何如也石勒擊劉曜濟自大碣以河冰泮爲神靈助號爲靈昌津此其去光武逺矣石勒自謂遇光武當並驅中原未論較漢仁暴只玆一事絕塵莫攀石勒何其大言無忌耶其後代王什翼犍撃劉辰河冰未合乃以葦絙約流澌俄而冰合復恐未堅又散葦於上冰艸相結有如浮梁出其不意遂大破之此則以人力迎天者也

盧山祁連窴顏天山

匈奴中有天山又名盧山又名窴顏又名祁連非有二也揚雄防運府庫之財塡盧山之壑衛靑傳起冡象盧山漢書作象天山史記靑傳攻祁連山小顏曰卽天山也匈奴謂天曰祁連史炤通鑑釋文曰靑嘗絕幕至窴顏山窴音顚卽盧山也窴與天聲相近

八功徳水【西山有寺名功徳正取此義作記者以神功聖徳敷衍可笑】

佛經大仙彼界有池隨月增減其水有八功徳一淸二冷三香四柔五甘六淨七不噎八除病

指掌圖

地理指掌圖蜀人稅安禮撰元符中欲上之朝未及而卒書肆所刻皆不著名氏蜀本有涪右任序言之極詳宇內辧臨江吳澥著今本亦失其姓名故表出之

地下而黃曰幹

韓詩考槃在幹注地下而黃曰幹江南江有吳幹平涼有隴幹【今之靜寧州也】樂府有長幹曲顏延之祭屈原文曰身絕郢闕迹偏湘幹

無定河

陳陶詩可憐無定河邊骨猶是春閨夢里人按無定河在今靑澗縣東六十里南入黃河一名奢廷水又名銀水輿地記唐立銀州東北有無定河卽圁水也後人因潰沙急流深淺無定故更今召又唐陳祐詩無定河邊暮笛聲赫連臺畔旅人情函關歸路千餘里一夕秋風白髮生

朐忍辧

漢地理誌有朐忍縣顏師古注音劬誤也按說文朐脯脡也其俱反字旣從句與地名何干通典作朐防朐音如順切防如尹切讀如閏蠢通典之音得之矣而字作朐則因漢志而誤也當從乃葉閏字之音朐防虫名夔州地多此虫遂以爲名又謂朐防屬漢中亦誤撿地誌漢中實無此縣云安之西三十里萬戶驛下橫石灘上土人云驛之左右朐防故地也辧文字與辧職方者宜知之古李巽巖朐忍辧可謂互證練考訂千古之謬矣夫以二字之微以師古許愼杜佑三家尙有誤舛今之不悅學者乃以漫浪視之防何不爲伏獵侍郎乎水經注瀍水西有眞人帛仲理墓墓前碑題曰仲理名護益州巴郡人

杜牧睦州詩疊嶂巧分丁字水按水經丁溪水在泗水東泗水冬春淺澁常排沙通道陸機賦所謂乘丁水之捷岸排泗川之積沙是也

風俗通山澤篇有沈有沛沛引公羊傳齊景公循海而東師大陷沛澤之中左傳景公田於沛招虞人以弓傳曰送逸禽之超大沛孟子沛澤多而禽獸至沈引傳云沈者莽也言其平望莽莽無涯際也沈澤之無水斥鹵之類也莊子沈有漏注沈水污也又左傳祭仲殺雍紏屍諸周氏之汪注汪地也沈與汪皆希詁者特著之【管子注艸水兼處曰沛說文沈濁黕也漢書沈斥】

山海經太行山一名五行山列子作大形則行本音也河圖括地象云太行天下之脊郭緣生述徵記太行首始河內自河內至幽州凡有八陘崔伯易感山賦上正樞星下開兾方起爲名丘妥爲平岡巍乎甚尊其名太行蓋趕韻之誤耳

文選魏都賦中山郡出禦梨王昌齡詩霜飛天苑禦梨秋

拾遺記西海之西有浮玉山山下有穴穴中有水其色如水波濤灌陽而火不滅名曰陰火木虛海賦所云陰火潛然者也然李善及五臣注皆不引之唐詩陰火雨中然【顧況詩風晴汨起陰火暝潛燒戴叔倫詩古戍陰傳火寒蕪曉帯霜】

牧誓防盧彭濮伊尹爲四方獻令正南百濮鄭語楚蚡冒始啟濮劉伯莊曰濮在楚西南左傳麇人率百濮伐楚通典有尾濮木綿濮文面濮折腰濮赤口濮黒濮爾雅南至於濮鉛周書王會篇卜人以丹沙注云西南之蠻蓋濮人也諸濮地與哀牢相接今按哀牢卽永昌濮人今名蒲蠻其色黒折腰文面是其飾也濮與蒲字音相近而訛爾

庾闡揚都賦濤聲動地浪勢粘天夲自奇語昌黎祖之曰洞庭漫汗粘天無壁張祜詩艸色粘天鶗鴂恨黃山谷逺山粘天吞釣舟秦少防小詞山抹微雲天粘衰艸正用此字爲奇今俗本作天連非矣

東方南方生長之方故七爲少陽八爲少陰西方北方成熟之方故九爲老陽六爲老陰也皆本於河圖也詩曰民之初生自土漆沮齊作自杜漆沮言公劉避狄而來居杜與漆沮之地杜水名卽杜陽也據文義作杜爲長

漢地理誌陳倉有上公明星黃帝孫舜妻盲冡祠卽堯之二女乎別一人乎古事茫昧傳疑可也

工官鹽官鐡官銅官錦官服官羞官尊官渇官林官疇官湖官陂官樓船官發弩官均輸官橘官【在魚復】苑官洭浦官【在南海】皆秦官名而漢因之雜見於諸傳百官表不悉載者微乎微者也

老子曰攘臂而仍之又仍無敵攘無臂漢藝文志據行事仍人道仍訓因也古文中亦鮮用仍字

漢食貨志云后稷始甽田以二耜爲耦廣尺深尺曰甽顏籀云甽者田中溝也田溝之法耜廣五寸二耜相耦一耦之伐廣尺深尺謂之甽六甽而爲一畝甽卽畎也呂覽引后稷書曰能使吾土靖而甽浴土乎又曰上田棄畝下田棄甽又耜博八寸所以成甽也又曰畝欲廣以平甽欲小以深以此証之則漢志言甽田始於后稷有徴齊民要術又載伊尹甽田法制大抵從后稷其稱伊尹者豈尹嘗用后稷之法以訓民乎

今之州非允戎之州今之南陽非晉啟之南陽今之鎬非來歸之鎬今之平陸非孟子之平陸【唐天寶中鑿月河得古鐡上有平陸二字明皇攺河北縣爲平陸縣】今之新都非王莽所封之新都【王莽新都在南陽見後漢書志注】

賈誼新書大禹鬟河而導之九牧呂氏春秋禹身執虆�以爲民先剔河而導九岐鑿江而通九路說苑禹釃五湖而定東海鬟本髮名義取環曲剔本梳剔義取疏通釃夲漉酒義取澄淸古人用字如此亦甚工矣【臿卽挿字】唐地裏志安南通天竺道自羊苴咩城西至永昌故郡三百里又西渡怒江至諸葛亮城二百里羊苴咩今在大理怒江今在騰越怒江江波洶湧如怒也或作露江非

予又考述異記云空同山有堯碑禹碣皆科斗書淳化閣帖首有禹篆十二字輿地誌江西廬山紫霄峯下有石室室中有禹刻篆文有好事者縋入模之凡七十餘字止有鴻荒漾余乃檋六字可辧余叵識後復追尋之已迷其處矣福建莆田縣陳嵓山有自然仙篆以紙模之形類禹刻何翥詩鳥書虫文不可識如讀岣嶁神禹碑禹之遺迹靈閟如此號曰神禹抑有由矣

水經注所載事多他書傳未有者其敍山水奇勝文藻辧麗比之宋人臥逰錄今之玉壺冰豈不天淵予嘗欲抄出其山水佳勝爲一帙以洗宋人臥逰錄之陋未暇也又其中載古歌謡如三峽歌云巴東三峽巫峽長猿啼三聲淚沾裳又云朝見黃牛暮見黃牛三朝三暮黃牛如故又云灘頭白勃堅相持倐忽淪沒別無期記道謡云楢溪赤木盤蛇七曲盤羊烏攏勢與天通皆可以入詩材勝俗子看韻府羣玊搜出酸餡惡料令人嘔噦也

蒼頡冡方輿勝覽有數處當以關中馮翊今耀州者爲是按皇覽云有蒼頡冡在利陽亭南髙六丈又聞人牟凖作衛顗碑文云蒼頡冡碑大篆書在左馮翊利陽亭南道旁顗金鍼八分書也

大江自湔堰至犍爲有五津曰白華津萬里津江首津渉海津江南津出華陽國誌王勃詩風煙望五津盧照鄰文予自江陽言歸五津皆指此也

丹鉛總錄卷二﹤子部﹐雜家類﹐雜考之屬﹐丹鉛余錄__總錄﹥

欽定四庫全書

丹鉛總錄卷三

明楊愼撰時序類

鑽燧攺火

鑽燧攺火四時而五物焉朱子謂夏火太盛故再取此意料之言耳先王取火法五行也春行爲木楡栁色靑以象木也木生火夏行爲火棗杏色赤以象火也火生土季夏行爲土桑柘色黃以象土也土生金秋行爲金槐檀色白以象金也金生水冬行爲水柞楢色以象水也四時平分而夏乃有二焉何也土位在中宮而寄王於四時季夏者土之中位故月令於仲夏之後列中央土素問謂之長夏是其說也統之則爲四時分之則爲五行五行各七十二日土分王於四時之末各分十八日合之亦七十二日總五行之七十二日合三百六十而成一嵗也愼十四五時先祖畱耕公教說如此且云見宋儒某書今不能記其爲何書何人也

懸炭

後漢律曆志古者天子以日至禦前殿合八能之士陳八音聽樂均度晷景候鐘律權土炭放陰陽日冬至陽气至則樂均淸景長極黃鐘通土炭輕而衡仰日夏至陰气應則樂均濁景短極防賓通土炭重而衡低淮南子曰水勝故夏至濕火勝故冬至燥燥故炭輕濕故炭重蕭子云嵗暮賦衡輕炭燥權重泉涸李騫詩流火時將末懸炭漸雲輕梁簡文帝詩月暈蘆灰缺秋還懸炭枯懸炭古气法也今絕其法而人亦罕知其事文人引用亦僅此三條耳

湛涔同字

論衡云旱火變也湛水異也又引天官書正月朝占四方之風風從南方來者旱從北方來者湛又曰一湛一旱時气也又曰日月之行出入三道出北則湛出南則旱淮南子旱雲煙火涔雲波水又曰國有九年之畜𨿽涔旱災害之殃免困窮流亡也又曰涔水不能生魚鱉涔水行潦也湛涔音義同皆古字借用

禊有春秋

禊水上祓除也然有春禊秋禊論語浴乎沂注上已祓除王右軍蘭亭暮春修禊此春禊也馬融西第頌云西北戌亥石承輸蝦蟇吐瀉庚辛之域劉楨魯都賦曰素秋二七天漢指隅人胥祓禳國子水嬉此用七月十四日指秋禊也

養花天

花木譜云越中牡丹開時賞者不問疎親謂之看花局澤國此月多有輕陰微雨謂之養花天詩雲野水短蕪調馬地澹雲微雨養花天又雲中酒情懷因小防養花天气爲輕陰

耗磨日

正月十六日謂之耗磨日張說耗日飲詩云耗磨傳玆日縱橫道未宜但令不忌醉翻是樂無爲又曰上月今朝減流傳耗磨辰但令不事事同醉俗中人此日必飲酒官司不令開庫而已

三澣

俗以上澣中澣下澣爲上旬中旬下旬蓋本唐制十日一休沐故韋應物詩曰九日驅馳一日閒白樂天詩公假月三旬然此乃唐制而今猶襲用之則無謂矣

八之綿

文選吳都賦國稅再熟之稻鄕貢八之綿注引劉欣期交州記云一嵗八繭出日南也愼按漢兪益期牋云日南八熟繭軟而薄又永嘉記云永嘉有八輩一曰蚖珍三月績二曰柘四月初績三曰蚖四月績四曰愛珍五月績五曰愛六月末績六曰寒珍七月績七曰四出九月初績八曰寒十月績凡再熟者皆謂之珍此則八之實也李賀詩將餧吳王八繭則直謂一之收當八繭耳一嵗八績恐誇者之過也

古詩可考春秋攺月之證

文選古詩十九首非一人之作亦非一時也其曰玉衡指孟冬而上云促織下云秋蟬蓋漢之孟冬非夏之孟冬矣漢襲秦制以十月爲嵗首漢之孟冬夏之七月也其曰孟冬寒气至北風何慘栗則漢武帝已攺秦朔用夏以後詩也三代攺朔不攺月古人辧證博引經傳多矣獨未引此耳又唐儲光羲詩夏王紀冬令殷人乃正月此亦一證

寒食火禁

容齋隨筆謂寒食禁火不由介推其言似矣近觀十六國春秋石勒下令寒食不許禁火後有冰雹之異徐先曰介推帝鄕之神也歷代所尊未宜替也縱不能令天下同爾介山左右晉文之所封也宜令百姓奉之勒又令尙書定議以聞韋叟曰子推忠賢令緜介之間奉之於天下則不通矣勒從之令並州復寒食如初容齋豈未見此耶然勒禁天下寒食而至隋唐已復禁火觀隋李崇嗣普天皆防焰匝地盡藏煙之句及元稹連昌宮詞自注唐時京城寒食火禁極嚴以雞羽入灰有焦者皆罪之則其禁亦不久也火禁迨今則絕不知而四時亦不攺火自元人有天下鹵莽之政也然寒食不必復攺火乃先聖節宣天道者而可因元人而廢之乎

五運六气

醫家五運皆起於月初天气之先至幹知大始也六气皆起於月中地气之後應坤作成物也

更防

今之更防擊鉦唐之六典皆擊鐘也太史門有典鐘二百八十人掌鐘漏唐詩促漏遙鐘動靜聞

見生樹生

呂氏春秋五時見生而樹生見死而獲死言農也見生樹生謂望杏惇耕瞻蒲勸穡也見死獲死謂靡艸死而麥秋至艸木黃落禾乃登也

粉茘

湯東澗賀正啟瑞霙餞臘粉茘迎年按金門嵗節洛陽人家正旦造絲雞蠟燕粉茘枝

月令靡艸死注云薺葶藶之屬董仲舒曰葶藶枯於仲夏欵冬華於嚴霜淮南子注雲薺水菜冬水而生夏土而死又其枝葉細碎謂之靡艸

張子容詩海气朝成雨江天晚作霞李嘉祐詩朝霞晴作雨濕气晚生寒二詩語極相似然盛唐中唐分焉試辧之

左傳齊燕平之月【注此年正月】公孫段卒國人愈懼其明月【注此年二月】子產立公孫泄古書傳及俗稱謂曰明年明日則有之矣明月僅見此爾

月令春鴈北秋鴻鴈來又鴻鴈來賔冬鴈北鄕七十二而鴈居其四周易乾爲馬坤爲牝馬說卦震坎皆有馬象八卦而馬象其四何也鴈知時識序徳禽也馬引重致逺徳獸也聖人逺取諸物之義也物有徳且取之況人乎哉

孫之翰唐論中宗景龍四年睿宗卽位未逾年而攺元景云之翰書去其元字而書景云年愼謂前若書景龍四年正月至五月自五月後止書景云六月至十二月庶得其實而貶亦在其中矣之翰之論曰古之人君卽位必逾年而攺元者先君之年不可不終也後君繼位不可無始也一年不可二君也不終則忘孝矣不始則無本矣一年二君則民聽惑矣故書景云年戒無禮而正不典也噫凜凜乎春秋之筆也之翰名甫吾蜀人所著唐論筆力在範祖禹之上與靑神王當所編春秋名臣傳皆有史遷之風今罕傳於世惜哉

夜漏五五相逓爲二十五唐李郢詩二十五聲秋防長韓退之詩雞三號更五防是也至宋時國祚長短防有寒在五更頭之忌宮掖及州縣更漏皆去五更後二防又並初更去其二以配之首尾止二十一防非古也至今不攺焉

洪邁老圃賦云織女耀而薦大昴中而芋食春秋元命包云織女星主果孝經援神契云仲冬昴星中收芋莒正用此二事而人罕知其所出

郭象荘子注多俊語如雲暖焉若春陽之自和故澤榮者不謝淒乎如秋霜之自降故雕落者不怨李白用其語爲詩艸不謝榮於春風木不怨落於秋天又云捨之悲者操之不能不栗又云寄去不樂者寄來則荒矣蘇東坡用其意爲詩曰君看厭事人無事乃更悲晉人語本自防俗況子之韻致乎宜爲李蘇兩公之欣賞也

丹鉛總錄卷三

欽定四庫全書

丹鉛總錄卷四

明楊愼撰花木類

長卿蕑子

予往嵗在大理與姜孟賓讀蕭子云賦有長卿晚翠蕑子秋紅之句孟賓吳人博學予舉以問曰長卿則艸中徐長卿藥名是也蕑子亦必艸木名出何書耶孟賓亦不能知呼取本艸徧檢之無有也近觀齊民要術云蕑子藤生緣樹木實如棃赤如雞冠核如魚鱗取生食之淡泊甘苦乃知子云引用必此物也聊筆於此王應麟嘗言得一異事如獲一眞珠舩恨不與孟賓散帙共欣賞耳

合浦葉

劉欣期交州記云合浦東百里有一杉樹葉落隨風入洛陽城內漢時有善相者說此休徴當出王者特遣人伐樹庾信詩傳聞合浦葉逺向洛陽飛吳均詩三秋合浦葉九月洞庭枝薛道衡吳趨行杉葉朝飛向京洛文魚夜過歷吳洲皇甫冉詩心隨合浦葉命寄首陽薇楊盈川文合浦杉葉飛向洛陽始興鼓木見水經注

側生

左思蜀都賦旁挺龍目側生茘枝故張九齡賦茘支云𨿽觀上國之光而被側生之誚杜子美絕句云側生野岸及江蒲不熟丹宮滿玉壺諱茘支爲側生𨿽本之左思張九齡然以時事不欲直道也黃山谷題楊妃病齒云多食側生損其左車則特好奇爾

薜茘

楚辭披薜茘兮帶女蘿注薜茘無根緣物而生不明言爲何物也據本艸絡石也在石曰石鯪在地曰地錦繞叢木曰常春藤又曰龍鱗薜茘又曰扶芳藤今京師人家假山上種巴山虎是也【又云凡木蔓生皆曰薜茘】

后稷樹藝法

后稷教民樹藝之法曰五時見生而樹生見死而獲死又曰五穀生於五木汜勝之曰黍生於楡大豆生於槐小豆生於李麻生於楊大麥生於杏小麥生於桃稻生於栁五木自天生五穀待人生故五穀於五木也故曰見生而樹生也靡艸死而麥秋至艸木黃落禾乃登故曰見死而獲死也

防門艸

王筠寓直詩霜被守宮槐風驚防門艸物類志曰防門艸出常山取置戶下或有過其門者艸必叱之一名百靈艸

苦菜

月令四月苦菜秀今人多不識其的爲何物也考神農本艸一名荼艸一名遊冬淩冬不死詩云誰謂荼苦又董荼如飴爾雅云荼苦菜是也又顏氏家訓引易通卦驗圖云苦菜生於寒秋經冬歷春乃成一名遊冬葉似苦苣而細防之有白汁花黃似菊又按唐王冰注素問引古月令四月吳葵華而無苦菜秀一句本艸吳葵龍葵析爲二條其形與性所說不殊孫眞人千金方治手腫亦用吳葵唐本艸注吳葵云卽闗河間謂之苦菜者亦旣曉了矣乃復分苦菜龍葵爲二條何耶俗作鵝兒菜又名野苦蕒

錦竹

杜子美有從韋眀府續處覓錦竹兩三叢詩黃鶴注云考竹譜竹紀無錦竹意以其文如錦名之竹紀有蒸竹防墮竹其皮類繡豈卽此乎余觀錦竹他無見惟杜詩有之劉防孟批杜錦樹行雲題曰錦樹使人刮目錦竹亦新惜無拈出者耳近閱梅宛陵集錦竹詩曰𨿽作湘竹紋還非楚筠質化龍徒有期待鳯曾無實本與凡艸俱偶親君子室又注其下云此艸也似竹而斑始知黃鶴有金注之昬耳

四果

元云嶠居士徐士英作金剛經口義多以儒書證佛言其解一相無相分四果之義以杜詩証之亦甚可喜其說曰第一果云不入色聲香味觸法則是知欲境當避此果之初生如山梨結小紅之始也第二果云一往來則是蹈欲境不再此果之方碩如紅綻雨肥梅之時也第三果云不來則是棄欲境如遺此果之已熟如四月熟黃梅之際也第四果云離欲則是去欲境已逺此果之旣收如掛壁移筐果之日也以果字說經又一一證以杜詩亦可爲詩禪也已

竹實【竹譜根漧枯朽花蕧乃懸陸龜防詩靑未東孤鳯餓唐詩老屋茅生菌饑年竹有花】

李畋該聞集云舊稱竹實爲鸞鳯所食今近道竹間時見花開如結實如麥江淮號爲竹米以爲荒年之兆其竹卽死信非鸞鳯之食也近有餘千人來言彼有竹實大如雞子竹葉層層包裹味甘勝蜜食之令人心肺淸涼生深竹茂林宻處頃因得之淮日久枯漧而味尙存乃知鸞鳯所食必非常物也

扶竹

武林山西舊有雙竹院中所產修篁嫩篠皆對抽並王子敬竹譜所謂扶竹臂猶海上之桑兩兩相比謂之扶桑也扶竹之筍名曰合歡按律書注伶倫取嶰谷之竹陽律六取雄竹吹之陰呂六取雌竹吹之蜀涪州有相思崖昔有童子丱女相恱交贈今竹有桃釵之形筍亦有柔麗之異崖名相思崖竹曰相思竹孟郊詩云竹嬋姢籠曉煙指此竹也

扶茘宮

漢武帝元鼎六年破南越建扶茘宮以茘枝得名也此茘駢生若十八娘之類曰扶茘者亦若扶竹扶桑云漢書地名亦有扶栁

香澤

史記淳於髠傳羅襦襟解微聞香澤禮所謂容臭荀子云側載睪芷以養鼻注睪澤蘭也傳寫遺其水也賈誼新書從容澤燕夕時開北房從薫服之藥卽此崔寔四民月令有合香澤法淸酒浸雞舌藿香苜蓿蘭香四種以新綿裹浸胡麻油和豬脂納銅鐺中沸定下少許靑蒿以發綿羃鐺觜瓶口瀉之梁簡文帝樂府八月香油好煎澤元魏孝文帝詔煎禦香澤須錢萬貫帝以軍旅在外停之

末利

末莉花見於嵇含南方艸木狀稱其芳香酷烈此花嶺外海濵物自宣和中名著艮嶽列芳艸八此居一也八芳者金蛾玉蟬虎耳鳯毛素馨渠那茉莉含笑也洛陽名園記云逺方奇卉如紫蘭抹厲王梅溪集作沒利又作抹利陳止齋集亦作沒利朱文公集作末利洪景盧集作末麗佛書翻譯名義云末利曰鬘華堪以飾鬘北土云柰晉書都人簮柰花云爲織女帯孝是也則此花入中國久矣

翠菅

水蔥生水中如蔥而中空又名翠菅王維詩水驚波兮翠菅靡是也此艸可爲席唐六典東牟郡嵗貢水蔥席六領

虞道園題蘭詩

虞道園題畫蘭詩手攬華鬘結化爲樓閣云初讀不知其解後覽華嚴經有華云鬘雲樓閣云乃知其出處其餘又有貝云衣云帳云蓋云幡云冠雲輪雲海朝云寶鬘云瓔珞云寶燈云寶焰云易通卦驗說四時八方之云呂氏春秋淮南子史記天官書說云之變態名狀尢奇不悉載云

花九錫

羅虯作花九錫云一曰重頂幄障風二曰金錯刀剪折三曰甘泉浸四曰玉缸貯五曰雕文臺座安置六曰畫圖寫七曰艶曲翻八曰美醑賞九曰新詩詠且曰亦須蘭蕙梅蓮乃可披襟若芙蓉躑躅水仙石橊之類何錫之有

君遷樹

文選蜀都賦平仲君遷皆木名注缺按司馬溫公名苑云君遷子如馬你俗云牛你柿是也今之造扇用此柿油【可補文選注】

蘘荷子

丘文莊公羣書抄方載中蠱毒用白蘘荷引栁子厚詩云云且曰子厚在栁州種之其地必有此種仕於玆土者其物色之蓋亦不知爲何物也余謂丘公之博洽而不識世之識者亦罕矣按松江志引急就章注曰白蘘荷卽今甘露考之本艸其形性正同

紅姑娘

徐一夔元故宮記云金殿前有野果名紅姑娘外垂絳囊中空有子如丹珠味酸甜可食盈盈繞砌與翠艸同芳亦自可愛

燕檀

嵇含南方艸木狀云蒟緣子浸以蜂蜜防以燕檀所謂燕檀者蓋以燕脂合檀水也紫檀木出交趾性堅新者色紅以水濕浸之色能染物又畫家合色有檀子用銀朱淺入老黑燕脂合之故曰燕檀俗曰紫檀色訛爲紫棠也

枍栺

爾雅注引諺云上山斫檀榽橀先殫榽字一作枍三輔黃圖有枍栺殿枍栺木名卽榽也

鬛葵

防櫚一名鬛葵又曰蒲葵

苞茅

左傳爾貢包茅不入苞茅山在麻陽茅生脊孟康曰靈茅揚雄曰璚茅三脊也爾雅謂藐廣雅謂之茈防本艸云生楚地三月采陰漧徭人以社前者爲佳名鴉銜艸【溪蠻叢笑】

莙防字義

顏氏家訓曰或問東宮舊事【書名南齊張敞注】云六色罽防是何等物當作何音答曰按說文云莙牛藻也音威卽陸機所謂聚藻葉如蓬者也郭璞注三蒼亦云緼藻之類也細細葉蓬茸水中有此物一節長數寸細茸如絲員繞可愛長者二三十節猶呼爲莙又寸斷五色絲橫著綫股間防之以象莙艸用以飾物卽名爲莙於當紺六色罽作此莙以飾緄帯張敞因造絲傍畏耳宜音隈按此卽今之百索也莙爾雅注其隕切而此乃平音張敞又作防以音叶當音隈未知孰是

藙卽艾子

藙魚旣切說文玉篇俱云煎茱茰也漢令防稽郡嵗貢藙子一斗字一作艾揚雄蜀都賦木艾椒蘺本艸蜀州食茱茰甚髙大有長及百尺者蜀人呼其子爲艾子宋景文公艾子贊曰緑實若茰味辛香苾投粒羮臛椒桂之匹範石湖成都古今記云艾子茱茰類也實正緑味辛蜀人每進輒以一粒投之少頃香滿盂醆或曰作膏尢良周文安云食茱萸髙者尋丈餘與吳茱茰相似但吳茱茰粒小久則色靑蜀茱茰粒大久則色黃其所謂艾子者非茱茰也木髙竦葉小花黃其子類茱茰八月土人采而糜之濾其渣名曰艾油以蒿芛蕨味辛香今渝瀘皆有之是艾不甚辛可以爲油而茱茰則大辛采之其气卽薫目不可糜而爲油也今土人林園並種之茱茰則幹之以烹茶艾子則取其油以烹蔬彼此異形殊用本艸合而爲一誤矣又謂閒目者名欓子不堪食按禮記云三牲用藙通誌云欓子曰食茱茰又曰樾博雅云欓樾吳茱茰俱名藙爾雅翼云三香椒欓姜也所謂藙與艾者聲訛耳愼按公之說是也但藙與艾非聲訛二字可互呼如刈艸之刈采艾之艾字皆從乂其例本艸云食茱茰本自不誤蓋一物相似有食茱茰藥茱茰之分如川芎有茶芎藥芎之別也

艮嶽八芳

金蛾玉蟬虎耳鳯尾素馨渠那茉莉含笑

紫

荀子東海有紫結魚鹽紫結卽石刼也一名紫蚌蛤類也春而發華文選所謂石應節而揚葩是也王維送元中丞詩去問珠官俗來經石春或作防非

九枸

山海經建木百仞無枝有九欘下有九枸【注欘枝回曲也枸根盤錯也音斸枸音劬】枸之爲言曲也楚辭靡萍九衢之艸字一作瞿詩釋文引韓詩傳云直曰車前瞿曰芣苢又作欋淮南子木大則根欋又山海經少室之山有木焉其名曰帝休葉狀如楊其枝五衢注言樹枝交錯相重五出有象衢路也

松栢丸丸

馬融長笛賦丸挻雕琢注引韓詩松栢丸丸薛君章句曰丸取也蓋取而伐斵之使其圓且澤故曰丸丸山海經鳯卵作鳯丸又建木其葉如羅其實如欒欒卽卵也古字丸卵欒皆通何也彈丸之形如雞之卵故卵可借丸梓人伐材謂之欒削其刻木爲鳥獸形者曰雕欒匠謂欒削其木丸如卵也薛君觧韓詩義當出此馬融兼治四家詩故云云注義引而不發今特衍之然非深究六書假借之義如鄭樵楊桓朱子未易信此語也

茶子

傳巽七誨峘陽黃梨巫山朱橘南中茶子西極石蜜茶子觸處有之而永昌產者味佳乃知古人已入文字品題矣

菱芰辧

武陵記四角三角曰芰兩角曰菱其字不一說文作蔆注曰楚謂之芰秦謂之薢茩芰菱也果也薢茩芵明也菜也殊已混淆相如賦外發芙蓉防華則芡實也又相如凡將篇云蔆從遴字作爾雅蔆蕨攗卽芵明也爾雅疏作芵光馬大年嬾眞子錄誤作英光史防祖已辧之黃公紹云許愼所注全是菜也又國語屈到嗜芰蓋芵明之菜非水中芰也審矣爾雅旣以水中之芰釋菜說文又以菜釋水中之芰由蔆名不一所以致惑今按菱今之菱角芰今之雞頭楚辭緝芰荷以爲衣若是菱葉不可爲衣也緣楚人名菱爲芰所以致後世觧二物不分又以芵明參之愈益淆亂楚人名菱爲芰見爾雅防得此一解可破前說之紛紛矣

西

余嘗疑本艸類中不載西後讀五代郃陽令胡嶠陷盧記云嶠於回紇得種以牛糞結實大如斗味甘名曰西是西至五代始入中國也文選浮甘於淸泉蓋指黃甜耳

三樹相似

爾雅注引諺云采檀不諦得系迷得可得駁馬言三樹相似也駁馬今北方名報馬生輝縣山中見救荒本艸

杜工部荔枝詩

杜子美詩側生野岸及江蒲不熟丹宮滿玉壺云壑布衣鮐背死勞生害馬翠眉須杜公此詩蓋紀明皇爲貴妃取荔枝事也其用側生字蓋爲廋文隠語以避時忌春秋定哀多微辭之意非如西昆用僻事也末二句蓋昌黎感二鳥之意言布衣抱道有老死云壑而不徵者乃勞生害馬以給翠眉之須何爲者耶其防可謂隠而彰矣山谷謂云壑布衣指後漢臨武長唐諌止荔枝貢者此俗所謂厚皮饅頭夾紙燈籠矣山谷尙如此又何以責黃鶴蔡夢弼軰乎

羅隠紅梅詩

羅隠詠紅梅詩雲天賜胭脂一抺腮盤中風味笛中哀𨿽然未得和羮用曾與將軍止渇來此卻似軍官宿娼謎也

負苞

潛夫論曰中堂生負苞山野生蘭芷負苞朽木菌也此言譬人材在朝市山林諺云深山出俊鷂十字街頭出餓莩亦此意

鬘華鬢嬌

末利花一名鬘華見佛經錦帶花一名鬢嬌見成都古今記

七里香

七里香一名山礬石以其葉燒灰染紫以爲黝見者皆駭觀

蜜防花紙

蜜香紙以蜜香樹皮葉作之微褐色有紋如魚子極香而堅韌水漬之不潰爛晉太康五年大秦國獻三萬幅帝以萬幅賜杜預令寫春秋釋例疑今之蜜防花也其皮可作紙

越爲布名

荀子王制篇棲遲薛越之中野薛注不解按說文薛艸也六韜莎薛簦笠謂以莎艸爲雨衣也相如賦薛莎靑藾越亦艸名蒲屬可防爲布文選葛越注艸布也後漢馬后傳白越三千端潛夫論葛子升越筒中女布盛之荊州記秭歸縣室多幽閒其女盡織布至數十升謂之升越

包桑

易曰其亡其亡系於包桑今之解者以包桑爲固結之諭非也包桑豈固結之物乎蓋古人朽索六馬虎尾春冰之類也陸宣公收復河北後請罷兵狀有云邦國之杌隉綿綿聮聮若包桑綴旒幸而不殊者縷矣此得其解

與同

蓂莢賔也字一作江淹去故鄕賦北風折兮絳花落流水散兮翠疏字諸韻不載只見於江淹集

旌節花

太平廣記引黎州圖經云黎州漢源縣琉璃城有旌節花去地二三尺行行皆如旌節蘇子由詩緑竹瑯玕色紅葵旌節花借諭葵形非謂旌節卽葵也

旉卽華

易說卦震爲旉旉之爲言布也震於東方爲春艸木之萌始布也古文作旉今文作華蓋花之蔕詩凡華字皆葉音旉是其證陸機文賦彼瓊旉與玉藻瓊華與玉藻相對尢可證也

烏昧艸

範文正公安撫江淮進民間所食烏昧艸乞宣示六宮傳諸戚裏以抑奢侈烏昧艸卽今野燕麥淮南謂麥曰昧故史從音爲文

簜

禹貢瑤琨篠簜防曰竹濶節曰蕩周禮掌節凡邦國之使節山國用虎節土國用人節澤國用龍節皆以英簜輔之注云簜當爲帑謂之函器盛此節或曰英簜畫函也幹寶曰英刻書也簜竹箭也刻而書其所使之事以助三飾之信則漢中之百使符者亦取則於故事也郭知集韻序銀鉤乍閱蕩櫛行披

楟花

孝子傳尹伯奇采楟花以爲食注楟花山梨也山梨今名棠梨其花春開采之日幹瀹之可充蔬

茄卽荷

中記黃帝之臣有荊茄丰左傳注楚有茄人城張揖音荷古樂府鷺何食食茄下西京賦蔕倒茄於藻井披紅葩之狎獵注茄藕莖也

榿木

姑蘇守溪王公濟之在閣日論杜詩聞知榿木三年大因問先父榿木蜀產榿字何音先父曰音欹守溪曰當依韻書音楷先父曰音欹則鄕人農夫皆識之若作楷音不知何木矣因舉王荊公榿木詩曰濯錦江邊木有榿野園封植佇華滋地偏幸免桓魋伐嵗晚還同庾信移王乃恱服蓋王公平昔極愛荊公詩文而此詩王公亦偶不記憶耳

薊字解

薊艸名復古篇云芺也字林蘮蒘也似芹說文無薊字止有卽薊也韻防廣韻亦無之按本艸有小薊有大薊陶隠居云小薊是貓薊大薊似虎葉多刺俗名靑刺薊又曰千鍼艸又曰老虎刺地名薊門卽今薊州陳藏器云薊門多薊故以名地葉皺芒有似罽布故字從之作作薊蓋從�魚之�而省也又姓後漢書有薊子訓【古傳薊作】

五加皮

五加皮蜀中名白刺顚陶隠居云釀酒主益人道家用此作灰亦以煮石與地楡並無別法東華眞人煮石經曰舜常登蒼梧之山曰厥金玉之香艸朕用偃息正道此五加也又異名曰金鹽王屋山人王常曰何以得長久何不食石蓄金鹽母又曰寧得一把五加不用金玉滿車譙周巴蜀異物志文章艸贊曰文章作酒能成其味以金買艸不言其貴文章艸卽五加皮也

蘆荻蒹葭之分

防蒼董生西羽一日閒坐問予曰晉謡云官家養蘆花成荻蘆與荻亦有分乎予未應因問蘆荻蒹葭菼薍萑葦芀虇皆荻之類何以別之予因操觚錄一紙集古訓詁以答之今偶於舊書中得此紙因謾記之於左說文云葦之未秀者曰蘆徐鉉曰未秀言尙小也又曰葦之未秀者曰葭又曰荻萑也古篆作藡淮南子作蔐易說卦萑葦注藡也今文作荻又曰葦大葭也爾雅葦醜芀言其華皆有芀秀遇風則吹揚如雪其聚地如絮詩行葦注葦初生名葭稍大爲蘆長成乃名爲葦說文解菼字云萑之初生一曰薍一曰鵻艸色如鵻在靑白之間詩大車注菼鵻也八月萑葦注初生爲菼長大爲薍成則名萑又名鵻一物四名郭云菼似葦而小又云蒹似萑而細是蒹小於萑萑小於葦字說曰蘆謂之葭其小曰萑荻謂之蒹其小曰葦其始生白曰菼又謂之薍荻彊而葭弱荻髙而葭下菼中赤始生末黑黒已而赤故曰菼其根旁行牽揉盤互故曰薍陳承之本艸圖經曰蘆葦也葦卽蘆之成者蒹似萑而細長江東人呼爲蒹藡者謂菼爲薍似葦而小中實江東人呼爲烏蓲【音丘】者或謂之荻至秋而成卽謂之萑其花皆名苕其萌筍皆名�若然所謂蘆葦通一物也所謂蒹今作蒹者是也所謂菼人以當薪防者也今人罕能別蒹菼與蘆葦又北人以葦與蘆爲二物水傍下濕所生者爲葦其細不及指人家池囿間所植者爲蘆其幹差大深碧色者謂之碧盧亦難得

兔絲燕麥

古樂府云道傍兔絲何嘗可絡田中燕麥何嘗可獲言虛名無用也蓋兔絲非絲而有絲之名劉禹錫文作兔葵燕麥非也今按兔絲虛名是也燕麥滇南霑益一路有之土人以爲朝夕常食非虛名也或者古昔雲南未通中國但有燕麥之名未見其實乎

世說蒲栁之質望秋先零蒲水楊也三齊地記無棣縣有秦王系馬蟠蒲堪爲箭非菖蒲之蒲也若然豈堪系馬又中爲箭乎爾雅楊蒲栁其言可證矣

爾雅注榮木梧桐也槖鄂皆五陶詩冉冉榮木結根於玆是也或以爲榮華失之

苛小艸也今但知爲苛刻之苛藐紫艸也今但知爲藐然之藐藎染艸也今但知爲忠藎之藎

靑史子載古禮男子生而射天地四方其文云東方之弧以梧梧者東方之艸春木也南方之弧以栁栁者南方之艸夏木也中央之弧以桑桑者中央之木也西方之弧以棘棘者西方之艸秋木也北方之弧以棗者北方之艸冬木也是木亦可稱艸也靑史子漢志五十三篇今存者胎教一篇而已其首曰古者胎教之道王后有身瑞七月而就蔞室太師持銅而禦戶左太宰持升而禦戶右此三月者王后所求聲音非禮樂則太師撫樂緼瑟而稱不習所求滋味非正味則太宰荷斗倚升而不敢煎調云云其文義古雅嗚呼古書之不傳者何限惜哉

謝朓詩風動萬年枝唐詩靑松忽似萬年枝三體詩注以爲冬靑非也艸木防云檍木枝葉可愛二月花白子似杏今官園種之取億萬之義攺名萬嵗樹卽此也黃山谷詩蕨牙初長小兒拳以爲奇句然太白詩已有不知行徑下初拳防枝蕨之句已落第二義矣

嵇含南方艸木狀云蒟醤蓽茇爲豆豉是可證也自本艸注以蒟醤爲防榔蔞子非也佐防榔蔞子自名扶畱藤見蜀都賦艸狀亦具列於防榔條下與蒟醤全不同東坡云凡木本實而末虛惟桐反之試取其小枝削之皆堅實如蠟而其本皆虛故世所以貴孫枝者貴其實也

丹鉛總錄卷四

欽定四庫全書

丹鉛總錄卷五

明楊愼撰鳥獸類

鵙

月令鵙始鳴鵙卽伯勞也左傳謂之伯趙樂府謂之百勞今不識爲何鳥按禽經注云伯勞飛不能翺翔直刺而已形似鸚鵒喙黃伯勞喙黑以此別之易林曰鵙必單棲鵹必匹飛此鳥好只飛未嘗雙性亦能擊搏鷹集於林則盤旋鳴防俟鷹飛輒擊之俗呼爲鳯皇皂言百鳥畏之也蜀中名鴐鵹滇中名鐡鸚哥又名搾油郎五更輒鳴不止至曙乃息

鶡鴠

鶡鴠不鳴禮月令文也禮引詩又作盍旦注鶡旦鳥夜鳴求旦也郭璞方言注鳥似雞冬無毛晝夜鳴今北方有鳥名寒號虫卽此也說文作防鴠又作鳱鴠蓋自旱省爲幹故防或作鳱也猶禽經鴻鴈之鴈作厈省爲幹故或爲鳱皆古鴈字也然則鶡鴠字正當作防省作鳱作鶡非鶡乃鬭鳥古以其羽爲勇士冠者非此同也盍旦渇旦皆以義借用耳唐詩暗虫啼渇旦涼葉墜相思

舞馬

杜詩鬭雞初賜錦舞馬使登牀馬舞古有之山海經述海外大欒之野夏后啟於此舞九代之馬杜氏通典鳯花廐有蹀馬俯仰騰躍皆合節奏明皇嘗令教舞馬百駟又施三層板牀乘馬而上抃轉如飛或命壯士舉榻馬舞其上觀此說則杜詩登牀之語蓋紀實也【南史河南國進赤龍駒能拜伏善舞】

五花馬

唐詩朝騎五花馬又五花馬千金裘杜詩蕭蕭千里馬个个五花文隋丹元子步天歌五个花文王良星馬鬛剪爲五花或三花皆象天文王良星義也白樂天詩馬鬛剪三花唐六典云外牧嵗進良馬印以三花飛鳯之字

羊祜鴈賦

排云墟以頡頏汰弱波以容與進淩厲乎太淸退嬉逰於渚鳴則相和行則接武前不絕貫後不越序齊力不期而並至四趣不要而自聚當其赴節則萬里不能足其路茍泛一壑則眾物不能易其所臨空不能頓其翼揚波不能瀐其羽浮若漂舟乎江之濤色若委雪乎巖之阿邕邕兮悲鳴雲間因飛淩虛厲淸和眇眇兮瞥入淸塵拂日拊翼景光羅【此賦諸類書不載】

蠔山

韓文公詩蠔相粘爲山十百各自生按本艸衍義云牡蠣附石而生磈礧相連如房故名蠣房讀如阿房之房【音傍見史記】一名蠔山初生海畔才如拳石四靣漸長有一二丈者一房內有蠔肉一塊肉之大小隨房所生每潮來則諸房皆開有小虫入則合之以充腹宋翟忠惠焦山詩僧居蠔山迷向背佛宇蜃气成吹噓

信天翁

信天翁鳥名滇中有之其鳥食魚而不能捕俟魚鷹所得偶墜者拾食之蘭廷瑞詩云荷錢荇帯緑江空唼鯉含鯊淺艸中波上魚鷹貪未飽何曽餓死信天翁亦可以爲諷也廷瑞滇之揚林人

阿濫堆

張祜詩紅樹蕭蕭閣半開玉皇曾幸此宮來至今風俗驪山下村笛猶吹阿濫堆宋賀方回曲子云待月上潮平波灔塞管孤吹新阿濫中朝故事云驪山多飛鳥名阿濫堆明皇采其聲爲曲子又作鷃爛堆酉陽雜爼云鷃爛堆黃一變之鴘色如鶖鷩鴘轉之後乃至累變橫理細臆前漸漸微白

翠碧

唐韻鴗【音立】水狗也爾雅謂之天狗注小鳥靑似翠食魚江東謂之水狗陸魯望翠碧詩云紅襟翠翰兩參差徑拂煙華上細枝春水漸生魚易得不辭風雨坐多時張碧詩一條碧緑輕拖水金毛泣怕春江死石林詩話云江東有水禽號魚虎翠羽而紅首顏色可愛崔徳符通羊驛詩雲翠裘錦帽初相識魚虎彎環掠岸飛

怪魚

李淳風感應經云河有怪魚乃名爲鱷其身已朽其齒三作卽鱷魚也南州誌云斬其首幹之防去其齒而更復生

熊館

山民云熊於山中行數千里悉有跧伏之所必在石巖枯木中山民謂之熊館惟虎出百里外則迷失道路

鶢鶋

鶢鶋海鳥今俗名禿是也出景煥小說

集雥異音

篆文二鳥曰雔三鳥曰雥音戢三鳥相聚其羽戢戢也集字從此其音與積同下從木鳥集於木也音義皆殊元趙古則周伯溫軰妄作解事便以雥爲集非也按隋許善心神雀頌曰景福氤氳嘉貺雥集可砭趙周之謬雥之與集猶氤於氳以雥卽爲集謂氤卽是氳可乎

鸞鳥

漢涼州有縣名鸞鳥鸞音雚鳥音雀漢馬賢追先零到鸞鳥後魏紀功碑蕩龍荒逰鸞朔以鸞鳥爲雚雀義不可解以雀爲朔義或近之或云北荒以鸛雀爲鸞鳥隋髙徳孺指野鳥爲鸞亦有其因乎

水螢

螢火有二種有艸螢有水螢梁蕭和賦云聊披書以娛性恱艸螢之夜翔此艸螢也唐李子卿有水螢賦雲水螢爲虫惟虫能天彼何爲而化艸此何事而居泉腹可自持故無耿於蟹足能自運亦自憐於蚿色動波間狀珠還於合浦影懸潭下若星聚於潁川此水螢也月令腐艸化螢說文作蠲解云馬蠲也淮南子作蚈水螢之名狀亦猶蝶有艸蝶水蝶二種云

雀鷇熊蹯

杜弼移檄梁武云徒探雀鷇無救府藏之虛空請熊蹯詎延晷刻之命雀鷇趙王主殳爲故太子章所逼餓死事熊蹯楚成王爲太子商臣所弒事梁武之子正徳事蓋類之其後臺城之禍索蜜不得何以異此庾信哀江南賦亦云探雀鷇而未飽待熊蹯而詎熟弼言之於未形之先信述之於已事之後其偶合耶抑有意耶

文貍

楚辭九歌乘赤豹兮載文貍王逸注云神貍而不言其狀按山海經亶爰之山有獸焉狀如貍而有髦其名曰類自爲牡牝余在大理嘗見之其狀如貍其文如豹土人名曰香髦疑卽此物也星家衍心星爲狐二十八宿眞形圖心星有牡牝兩體其王逸所謂神貍之說乎

吐金鳥

酉陽雜爼云魏明帝時昆明國貢辟寒鳥常吐金屑如粟昆明今爲雲南服裏之縣不聞此鳥其逺至夷徼亦不聞也段成式好張虛大之言其著酉陽雜爼亦似郭子橫洞防記唐人杜陽雜編全構虛誑殊無一實也或者昆明多詐以金屑飼鳥以欺侮中國如秦蜀金牛之事乎

防魚

石皷文其魚維何維鱮及鯉何以防之維楊及栁防包也今之漁者多以木楊或篛葉作包覆魚入市易曰包有魚是也東坡石皷歌其魚維魴貫之栁蓋以防爲貫也貫魚包魚別是一義不可混而爲一鄭漁仲石皷文作何以防之防字含貫包兩義但石皷文無防字不知漁仲何所據也

髙齋無白鳥

水經注江陵古岸有李姥浦浦中偏無蚊蚋之患梁元帝金樓子云荊州髙齋夏月無白鳥余亟寢處其中及移他齋則蚊聲如雷數丈之間如此之異劉孟熈霏雪錄云防稽徑山夏無蚊蚋湖州誌載馬自然每賖酒於白塔巷得仙之日化酒家鐡器皆爲紫金其橋遂名望仙江子滙舊多蚊馬仙泊舟之後至今不生夏月人多聚舟宿焉輿地誌潼川防聖寺夏無蚊靈應泉無蝦楊天惠詩虫蝦敢污芳池地蚊蚋難禁寶地寒餘以古所記數條參之餘所見信有此理滇中環湖苦多蚊而寶珠寺絕無影響其故有不可曉者

龜文具八卦

車頻秦書云苻堅建元十二年髙陵縣民穿井得大龜三尺六寸背文負八卦古字堅以石作池養之按此則龜有卦文不獨上古一見也河圖洛書歐陽公何疑焉

以龍紀官

伏羲氏以龍紀官今考於雜傳記如潛龍氏作甲歷飛龍氏制字音荘子有老龍氏姓譜有古龍氏史記有豢龍氏此其證也

鹿食九艸

山谷有一帖云胡居士嘗言鹿性驚烈多別糧艸恆食九物余則不嘗九艸者一曰葛葉及花鹿蔥鹿藥白蒿水芹甘艸齊頭蒿山耳薺苨也享神用其肉者以其性烈淸淨故也比餌藥者勿食鹿肉必不得力以鹿常啖解毒之艸能散諸藥性也此可補本艸及齊民要術之遺

叱撥

唐詩紫陌亂嘶紅叱撥叱撥馬名宋羣牧判官王明上羣牧故事六卷中載九龍十驥之名稱西河東門之骨法無不具焉其說馬之毛色九十一種又云叱撥之別有八曰紅耳叱撥曰鴛鴦叱撥曰桃花叱撥曰丁香叱撥曰靑叱撥曰驑叱撥曰楡叱撥曰紫驑叱撥又曰北方馬以叱撥及靑白紫純色緑鬃驑爲上騘赤驃騧白赤色爲中荏騟騘駱防防爲下

防蝓

蝸防蝓也陸佃埤雅云防蝓入三十六種禽是四種角之類營室之精愼按此說出詩緯推災度所謂鄁國結蝓之宿營室之精是也與今術士星禽不同姑著之陰符經云禽之制在气王起雲龜食蟒飛防斷猿狼虱嚙鶴靑要食虎皆以小制大言在气不在形也王起唐貞觀時人博學有聲太宗嘗撰字試之起曰臣於世間字所不識者惟八駿圖中數字耳按八駿諸名具列子華驑作服白義作白泰丙作離啇注引石經又怪不可詰起謂之不識者蓋謂其不合六書之義疑不了了耳

俗傳燈蛾螢火所化故慕光

中州記載惠帝聞蛙鳴問之侍臣賈對曰在官爲官蛙在私爲私蛙帝曰若是官蛙可給廩比北史所載爲詳蛙給廩已自異矣文中子作元經又曰帝問蛙鳴尢可笑也然元經非出文中子蓋阮逸贗作耳

劉欣期益州記鸏防水鳥黃喙長尺餘南人以爲酒器蓋卽今之鶴頂也

揚雄蜀都賦石防水螭石防石魚也如石燕石蟹之類唐太宗回鶻十驥贊殊毛共櫪狀花蕋之交林異色同羣似雲霞之間彩亦奇俊語也

馬之爲物最神駿故古之詩人畫工皆借之以寄其精工若杜工部蘇東坡極其形容殆無餘巧余又愛杜公作九馬贊云姚宋廟堂李郭治兵帝下毛龍以馭羣英何其雄偉也李燾長編載元祐西域貢馬雲龍顱而鳯膺虎而豹章振鬛長鳴萬馬皆瘖句亦奇矣

乾坤震坎則具其象屯隨晉渙則擬之辭此馬之見於易也逺則作牧於萊夷近則納稭於甸服此馬政已見於書矣騋牝衛風才臧魯頌詩則詳哉其言之也春秋謹嚴而書新延廐作丘甲若周官之法養之以皁乘廐校視之以圉牧庾巫設祖牧社步之祭以謹其本時出入遊靡之節以宣其性分庌棧牝牡之別以一其種嚴攻講刻剔之防以就其才又爲之禁原驅防綱惡去害後世馬政有能出其右乎

丹鉛總錄卷五

欽定四庫全書

丹鉛總錄卷六

明楊愼撰宮室類

屠蘇

蕭子云雪賦曰韜罦罳之飛棟沒屠蘇之髙影始飄舞於圓池終停華於方井杜工部冷淘詩曰願憑金騕褭走置錦屠蘇屠蘇庵也廣雅云屠蘇平屋也通俗文曰屋平曰屠蘇魏略云李勝爲河南太守郡防事前屠蘇壊唐孫思邈有屠蘇酒方蓋取庵名以名酒後人遂以屠蘇爲酒名矣何遜詩郊郭勤二頃形體憇一蘇又大冠亦曰屠蘇禮曰童子幘無屋凡冠有屋者曰屠蘇晉志元康中商人皆著大鄣諺曰屠蘇鄣日覆兩耳防見暍兒作天子

反坫

反坫鄭注爲坫在兩楹之間反爵其上坫字從土而云在兩楹間豈常設與按郊特牲旅樹反坫內則曰士於坫一明堂位曰仄坫出尊崇坫康圭士虞禮饌於西坫上則累土而爲之皆可名坫而坫亦有髙卑東西之不同非必反爵之處也鄭氏以坫之反異於經文矣汲冡書曰回阿反坫注曰外向室也反主坫言非主爵言也據禮記反坫與臺門相連汲冡書反坫與回阿相連論語反坫與樹塞門相連恐均爲宮室僣侈之事右黃東發之說如此按說文無店字坫卽店也今外向之室若宋時行在所之騏驥院牛羊司也

二庭

唐詩二庭歸望斷萬里客心愁二庭者沙鉢羅可汗建庭於𨿽合水謂之南庭吐陸建牙於鏃曷山謂之北庭二庭以伊列水爲界所謂南單於北單於也近有注唐音云二庭未詳明顯如此者尙昧焉何以注爲

漢畫

王應麟云曾子固防西狹頌謂所畫龍鹿承露人嘉禾連理之木漢畫始見於今邵公濟謂漢李翕王稚子髙貫方墓碑刻山林人物乃知顧愷之陸探微宗處士軰尙有其遺法至吳道絕藝入神始用巧思而古意稍減矣今於盤洲所集圖見之愼又按王象之輿地紀勝碑目載夔州臨江市丁房雙闕髙二丈餘上爲層觀飛檐車馬人物又刻雙扉其一扉微啟有美人出半靣而立巧妙動人又云陽縣漢處士金延廣母子碑初無文字但有人物漢畫之在碑刻者不止如應麟所云而已

申明亭

趙明誠金石錄防昆陽城中漢街彈碑不知街彈爲何語按周禮大司徒裏宰以嵗時合耦於鋤鄭注曰鋤者裏宰治處若今街彈之室蓋周名鋤漢名街彈之室今之申明亭也

紫蒙

宋人送中國使臣使契丹詩以靑瑣對紫蒙人多不知其出處按晉書慕容氏自云有熊氏之裔邑於紫蒙之野蓋以慕容比遼是時宋遼方結好故𨿽使臣送別紀行之詩略不渉譏刺之言此用紫蒙字亦隠而妙矣方虛谷注云紫蒙遼中館名蓋隔壁妄猜之言爾

延鷺堠畫烏亭

余舊有紀行詩山遮延鷺堠江繞畫烏亭上句用元魏攺官制以望官爲白鷺取其延望之意其時亭堠多刻鷺像也下句用漢明帝起居注明帝巡狩過亭障有烏鳴亭長引弓射中之奏曰烏鳥啞啞引弓射洞左腋陛下壽萬年臣爲二千石帝恱令天下亭障皆畫烏焉二事頗僻故須詮詁

唐之朝制

唐之朝制宣政前殿也謂之衙衙有仗杜詩所謂春旗簇仗齊紫宸便殿也謂之閣朔望不禦前殿而禦紫宸謂之入閣杜詩所謂還家初散紫宸朝蓋朔或望也宋歐陽公去唐未逺入閣之制已不明問於劉貢父而後知然其大略不過如此

寮爲小

左傳同官爲寮文選注寮小也宋王聖求號初寮髙似孫號疏寮謝伋號靈石山藥寮唐詩綺寮河漢在斜樓皆指也古人謂同官爲寮指其齋署同爲義今士子同業曰同官先事士先志官之同寮亦士之同也

大學分齋

胡翼之在安定學宮以經義治事水利分齋按周禮頒學合聲注周建五學至秋則分而處之宜學禮者處之瞽宗宜學書者處之上庠宜學干戈處之東序宜學言語處之成均則其所由來亦古矣不始於胡也

狶韋氏之囿黃帝之圃有虞氏之宮湯武之室呂惠卿曰囿而圃宮而室言世益衰居益狹矣【知北遊】

巖郎

漢書百官志羽林郎以六郡良家補本武帝以便馬從獵還宿殿陛巖下室中故號巖郎巖廡下宮墻疊澁也巖郎或作廊非與前書遊於巖廊之上義各不同

驛馹畊耕字訓

今之俗書以馹爲驛以畊爲耕徒取其省畢竟皆非是說文云馹驛傳也驛置騎也殊爲混淆孟子防云置騎也郵馹也詩云驛驛其逹書雲雨霽防驛克左傳楚子伐吳以馹至於羅汭唐書鄭元璹傳使馹衘箠於道則驛與馹音義固有別矣唐六典說府兵之制云居無事時畊於耕讀如更則畊耕固不可混用也

裏區謁捨

王莽傳有裏區謁捨之語不宿客之舍爲裏區宿客之舍爲謁捨【補注】

袁凖駁蔡邕明堂論

蔡邕明堂論云太廟太室明堂太學辟雍名異而實同袁凖正論明堂宗廟太學禮之本物也事義不同各有所爲而世之論者合以爲一體取詩書放逸之文經典相似之語推而致之考之人情失逺矣宗廟之中人所致敬幽隠淸淨鬼神所居而使眾學處焉饗射其中人鬼慢瀆死生交錯俘囚截耳以干鬼神非其理也袁子之論卓矣蔡邕名儒不知何以臆撰如此果如其言則先王之明堂殆北狄之穹廬南夷之碉房先王豈爲之乎

編民

古者民曰編民書所謂彰善闡惡表厥宅裏今之坊牌綽楔排門粉壁是也古者卒字從衣卒衣有題識三代之畫衣冠秦之赭衣也古樂府鴈門太守行有云移惡子姓篇著裏端又云則用錢三千買防禮竿卽書其惡迹以標示戒卽荘子所謂竿牘也

玉門夕陽亭

玉門地在成臯戰國防武王有玉門之難比文王有羑里之厄其後漢髙帝滎陽之敗亦獨與滕公逃出成臯玉門此一玉門也聖賢之君兩危矣董卓舉兵犯闕脇詔使種邵之於夕陽亭而晉之亂亦由荀朂教賈充夕陽亭餞席之一言此一夕陽亭也而漢晉兩凶渠相襲迹惡地固應爾耶

仁祠

後漢楚王元英傳逺黃老之微言尙浮屠之仁祠仁祠指佛寺唐時多以寺爲仁祠權載之詩逸气淩顥淸仁祠訪金碧是也溫公通鑑及綱目以祠爲慈並非

西弄

南史東昏侯遇弒於西弄宮中別道如永巷之類也楚辭五子用失乎家衖衖音閧所云弄者蓋衖字之轉音耳元經世大典所云火衖注卽音弄

置郵

孟子曰速於置郵而傳命注置驛也郵馹也驛與馹何別乎按說文驛置騎也從馬睪聲馹驛傳也從馬日聲合而觀之驛主於騎言馬也馹主於傳言車也馹字經典罕見惟左傳文公十六年有楚子乘馹防師於臨品之文書雲雨霽防驛克言龜文直逹如驛路也許白雲曰字書馬逓曰置步逓曰郵漢謂之乘髙祖五年令田橫乘詣洛陽如淳曰漢律四馬髙足爲置四馬中足爲馳四馬下足爲乘一馬二馬爲軺又謂之遽說文也一曰窘也徐鉉曰馹車也周禮行夫掌邦國遽之小事車尙速故又爲窘廹也荘子仁義先王之蘧廬可以一宿是蘧廬卽捨也風俗通曰漢攺郵曰置此說非孟子已有置郵之說矣

揚雄蜀記云星橋上應七星李膺益州記云一長星橋【今名萬里】二員星橋【今名安樂】三機星橋【今名建昌】四夷星橋【今名窄橋】五尾星橋【今名禪尼】六沖星橋【今名永平】七曲星橋【今名升仙】水經注云兩江有七橋直西門郫江衝裏橋西南石牛門曰市橋大城南門曰江橋橋南萬里橋西上曰夷橋北折曰長升橋十里曰升仙橋李冰浴冰造橋上應七宿故世祖謂吳漢曰安軍宜在七橋連星間是也蜀記與水經注所載小異並錄之以補地制之缺云

武后時明堂災姚璹云成周宣榭火卜世愈隆漢武建章災盛徳彌永其諂而曲如此史乃以之與狄仁傑王方慶同異哉張唐英云求璹其侶乃與洛水進赤石者可爲同等豈可污狄王二公之哉按唐語林武后時爭獻祥瑞洛濱居民有得石而剖之中赤者獻於後曰是石有赤心後欲賞之李日知曰此石固有赤心其餘豈皆謀反耶唐英所引蓋此事語林罕人亦鮮知此語所出誠可爲史中笑柄耳

宋汪彥章爲張邦昌雪罪表云孔子從佛肸之召本爲尊周紀信乘漢王之車蓋將誑楚其顚倒是非助佑姦逆與姚璹對武后正相類其能免斧鉞之誅於君子之論哉

左傳屈蕩戶之漢書王嘉坐戶殿門失防免顏師古注戶止也又左傳門於陽州公羊傳無人門其義相同止戶曰戶禦門曰門也

戰國防蘇秦稱天府之國府府庫也謂富饒也又淮南子注神農明堂曰天府天府字本此謂可以建都之地也

左傳注引司馬法曰產城者攻其所產產城諸侯之僣侈也取名於產若生子而漸長大之義

丹鉛總錄卷六

欽定四庫全書

丹鉛總錄卷七

明楊愼撰冠服類

羃防考

古者女子出門必擁蔽其面後世宮人騎馬多著羃防全身障之猶是古意又首有圍帽謂之席帽垂絲网之施以珠翠至煬帝滛侈欲見女子之容詔去席帽戴皂羅巾幗而以席帽油禦雨雲唐永徽中皆用帷帽施裙到頸漸爲淺露開元初宮人馬上著戎帽靚妝露面古制蕩盡矣今山西蒲州婦人出以錦帕覆面至老猶然雲南鄕中婦女戴次工大帽亦古意之遺焉

的

史記五宗世家程姬有所避不願進注引釋名雲天子諸侯羣妾以次進禦有月事者更不口說故以丹注面的爲識令女史見之王粲神女賦脫袿裳免簮笄施的結羽釵卽釋名所云也的藝文類聚作華的又繁欽弭愁賦防圜的之熒熒暎雙輔而相望潘嶽芙蓉賦飛須垂的丹輝拂紅皆指此又馬之當額亦曰的易說卦爲的顙三國誌有的盧陳琳武庫賦駁龍紫鹿文的魚並是馬名也又烏脰亦曰的南史侯景陷臺城童謡云的脰烏拂朱雀還與吳字一防博雅雲龍須謂之防婦人面飾亦曰龍防蓋以龍女況之又曰星的陸云詩棄置北辰星問此龍煥

紫檦

南史義陽王昶傳六軍戒嚴應須紫檦明集光辧惑論張魯鋒帶盧循紫檦南宋晉安王子勛傳子勛初檄欲攻子業聞其已隕卽解甲下檦讀者多不知紫檦爲何物按晉書職官志云袴褶之制未詳所起冠黒帽綴紫檦檦以繒爲之長四尺廣一寸腰有絡帶以代鞶中官紫檦外官絳檦蓋戰裙之絡系也今畫門神將軍有之俗曰飄帶又梁禇緭使魏元日作詩曰帽上著籠冠袴上著朱衣卽指此也【檦音標集韻又音表北史檦其門閭】

輕容

齊東野語云紗之至輕者曰輕容唐類苑雲輕容無花薄紗也蓋今俗云銀條紗之類王建宮詞嫌羅不著愛輕容李賀詩蜀煙飛重錦峽雨測輕容元微之有寄白樂天白輕容詩是也又方言襜褕曰童容而字或作褣

菩薩鬘蘇幕遮

西域諸國婦女編髮垂防飾以雜華如中國塑佛像瓔珞之飾曰菩薩鬘曲名取此

唐書呂元濟上書比見坊邑相率爲渾脫隊駿馬戎服名曰蘇莫遮曲名亦取此李太白詩公孫大娘渾脫舞卽此際之事也

偏髻

北齊後宮之服制女官八品偏髻注云所交切發覆目也蓋夷中少女之飾其四垂短髮僅覆眉目而頂心長髮繞爲臥髻宋詞所謂鬢軃偏荷葉也今世猶有之字玉篇不收而獨出此佛書亦有之應贊寧不識而彊以爲鬘字之省非也

服妖

晉傅奏議云妺喜冠男子之冠桀亡天下何晏服婦人之服亦亡其身內外不殊王制失序此服妖也又按史謝尙好著刺文袴周正少日錦髻紅裩蓋東晉南朝之人屙不特服妖而已【王儉作解散髻斜挿簮亦服妖】

鵫鴩字

後周皇后服制受繭則服鷩衣聽女教則服鵫衣【音罩】歸寧則服衣【音秩】鵫鴩字惟見此蓋蘇綽所制也

朱腕防

王符潛夫論或紡絲而縻斷截以繞臂此蓋絲之類樂府雙行纒云朱絲系防眞如白雪凝梁昭明烏棲曲云江南稚女朱腕防

狄香

張衡同聲歌灑掃淸枕席鞮芬以狄香鞮履也狄香外國之香也謂之香薫鞋也近刻玉臺新詠及樂府詩集攺狄香作秋香太謬吳中近日刻古書妄攺例如此不能一一盡彈正之

薄借

周禮玉璂注璂讀如薄借綦之之綦綦結也皮弁之縫每貫結五采玉十二以爲飾謂之綦詩云其弁伊綦賈公彥防云薄借之語未聞按古今注云艸履名不借漢文帝履不借以臨朝宋詩逰山雙不借取水一軍持古裝裱卷軸引首後以綾帖禇曰贉有樓臺錦贉毬路錦贉蠲紙贉樗蒲錦贉唐人謂之玉池其引首有二色者曰雙引首標外加竹界曰打擫

釋名曰以丹注面曰的子本天子諸侯有羣妾以次進禦有月事者止不禦難於口陳故注此於面灼然而識也王粲神女賦曰施的結羽釵傅鏡賦曰珥明璫之雙照防只的以發姿張景陽扇賦皎質皦鮮的防絳漢律姅變亦謂月事也

倦防錄述流蘇文制但云五防同心而下垂者莫能言其始黃公詔書林亦止引晉書割流蘇爲馬帴皆後世幃帳間所懸耳古者流蘇蓋樂器之節前漢書禮樂志薛瓉注作流遡周禮金鐲節鼓鄭注云後世合宮懸用之而有流蘇之飾樂器而用以爲幃帳之懸則自晉以後始也

珍寶類

金膏水碧

唐世詩人多用金膏水碧字但知爲奇寶之屬莫究其出也穆天子傳示汝黃金之膏束晳曰金膏可以續骨崔寔政論呼吸吐納非續骨之膏水碧水玉也山海經耿山多水碧墨子大藥有水脂碧唐詩絕頂水底花開謝向淵腹攬之不可得滴瀝空在掬又采碧時逢婺女船

阿堵

晉書云王衍口不言錢晨起見錢堆牀前曰阿堵近世不解此遂謂錢曰阿堵可笑晉人云阿堵猶唐人曰若个今曰這个也故殷浩看佛經曰理亦應在阿堵中顧長康曰傳神冩照正在阿堵中謝安謂桓溫曰明公何用壁後置阿堵軰是也凡觀一代書須暁一代語觀一方書須通一方之言不爾不得也

錢神論

晉惠帝之時賄賂公行魯褒所爲作錢神論也余觀類文同時綦母民成公綏皆有錢神論各一篇民之論略曰黃金爲父白銀爲母鈆爲長男錫爲少婦庚辛分土諸國皆有長沙越嶲僕之所守伊我初生周末時也景王君世大鑄玆也貪人見我如病得醫饑享太牢未足爲飴綏之論略曰路中紛紛行人悠悠載馳載驅惟錢是求朱衣素帶當塗之士執我之手門常如市諺曰錢無耳鬼可使豈虛也哉幽求子云可以使鬼者錢也可以使人者權也蓋亦同時之語

太極泉

宋孝武帝大明七年赦詔文曰思散太極之泉以福無方之外太極之泉不知何語後閱酉陽雜爼仙藥有太極泉蓋神瀵盎漿之類也宋齊六代文人每好用僻事例如此

鈿金

張懷瓘書錄云往翰林見古鐘二枚髙一尺許有古文三百餘字記夏禹功績皆紫金鈿似大篆神彩驚人蓋三代鈿金爲篆其精類如此又李伯時得雕戈虫鳥書黃金文銘六字曰主用父作雕戈鈿金法今亦不傳唐六典有十四種金曰銷金曰拍金曰鍍金曰織金曰砑金曰披金曰泥金曰鏤金曰撚金曰戧金曰圏金曰貼金曰嵌金曰裹金而鈿金不在其中今並其名亦不知矣

古錢

漢有厭勝錢藕心錢狀如幹盾長且方不圓蓋古刀布之變也與近世花蕋夫人封緩及穿鑰錢相似見封濥及李孝美錢譜

宋時官燭

趙寶文以紅羅命匠作燭心匠以絹易之召詰之伏罪羅燒則灰飛絹則餘燼而已出博聞錄宋代官燭以龍涎香貫其中而以紅羅纒炷燒燭則灰飛而香散又有令香煙成彩樓閣龍鳯文者不知何藥物也

磨鋊

南宋孔顗鑄錢議曰五銖錢周郭其上下令不可磨取鋊鋊音裕五音譜磨礲漸銷曰鋊今俗謂磨光曰磨鋊是也往年中官問於外庭曰牙牌磨鋊字何如寫予舉此答之

銀鶻

舊唐書吐蕃傳吐蕃舉兵以七寸金箭爲契百里一驛有急兵驛人臆前如銀鶻甚急鶻益多韃靼亦然元樂府有玉兔鶻牢拴懷揣著帝宣是其證也鶻有兔鶻鴉鶻故云云今雲南邊夷有兵馬聲息文書上挿雞毛火炭亦古羽書之遺意火炭則示火急之意

玉璽考

元朝元貞三十一年穆呼哩曾孫碩徳卒其妻出古玉印貨之中丞崔彧祕書丞楊桓辯其爲傳國璽上之愼按秦始皇之璽一曰皇帝壽昌一曰旣壽永昌已傳疑有二矣至朱梁亡入於後唐又唐主存朂謀卽位魏州僧以傳國璽獻遂卽位則後唐之璽蓋有二也璽旣有二則必有一贗矣是以今日旣曰與潞王從珂同焚於洛陽之武樓矣而他日段義又得之以爲宋哲宗獻今日旣曰入金與金哀宗同焚於蔡州之幽蘭軒矣而翟朝宗又得之以爲宋寧宗獻若果贗而酷肖則宋徽宗正衒名受欺者又何疑其檢無螭角無缺卻之不用而別制定命寶邪贗迹在宋屢敗露矣而元之崔彧楊桓又何由得之寡婦貨物而獻之餘意以爲楊桓素工篆書卽著六書統者必桓私刻之謀於崔彧而托名於碩徳之妻無疑崔彧之意欲迎合皇太妃以翊戴成宗而爲此耀俗目而定其位耶

按通典云秦得藍田白玉爲璽曰受天之命皇帝壽昌又按北齊制傳國璽鳥篆書文曰受天之命皇帝壽昌漢書注衛宏曰秦璽題是李斯書其文曰受命於天旣壽永昌○右二說不同

十國紀年晉開運末遼入中原少帝重貴遣其子延煦獻傳國璽於遼遼主訝其非眞

宋哲宗元符元年五月咸陽民段義斸地得玉璽蔡京及講議玉璽官十三員奏曰皇帝壽昌者晉璽也受命於天者後魏璽也有徳者昌唐璽也惟徳允昌者石晉璽也則旣壽永昌者秦璽可知若蔡京軰小人媚上不憚誣天而況於欺人乎縱使眞是秦璽亦無道之物亡國之器豈舜之五瑞禹之圭乎噫宋之君臣可謂迷惑無識矣

南齊髙祖性淸儉主衣中有玉導上曰畱此正是興長源卽命擊碎之玉導未知何物又按晉書馮遷追及桓防頭上玉導與之曰汝何敢殺天子以此例之則玉導者玉簮或冠箆之類耳擇也義取擇發然自唐以後不聞其名

音律類

舜七始詠

漢書律曆志引古文尙書予欲聞六律五聲八音七始詠以出納五言今文七始詠作在治忽史防祖據漢郊祀歌七始華始肅倡和聲而以今文在治忽近於傅防以予考之此言聲律音詠是一類事但漢書注不注七始之義今之切韻宮商角徴羽之外又有半商半徴蓋牙齒舌喉唇之外有深喉淺喉二音此卽所謂七始詠詠卽韻也汗簡古七始詠夾始蓋古文七作桼桼與夾相近而誤尢可驗史氏之說爲是由此言之切韻之法自舜世已然不起於西域胡僧又可知予特表出之【孟康云七始者天地四時人也此說乃意料之言】

尺八

簫管之制六孔旁一孔加竹膜焉足黃鐘一均聲或謂之尺八管容齋隨筆引逸史及孫夷中仙隠傳呂才傳皆有尺八事又醉鄕日月唐人酒令云逺望漁舟不濶尺八憑闌一吐已覺空喉

丹鉛總錄卷七﹤子部﹐雜家類﹐雜考之屬﹐丹鉛余錄__總錄﹥

欽定四庫全書

丹鉛總錄卷八

明楊愼撰物用類

義嘴笛

容齋四筆載人物以義爲名如義士義帝之類甚多器物在首曰義髻在衣曰義欄義領奇矣予觀樂書有義嘴笛謂笛外更安嘴也抑又奇矣

不借軍持

陸放翁詩遊山雙不借取水一軍持不借艸鞋也言其價賤不須借也古今注漢文帝履不借以臨朝漢時已有此名矣軍持淨瓶也出佛經賈島送僧詩云我有軍持慿弟子嶽陽江裏汲寒流

蜀牋川筆川墨

蜀牋自唐已名天下予修蜀藝文有蜀牋譜一篇近觀龍川集陳同甫與朱元晦書云川筆十枝川墨一挺蜀人以爲絕品則蜀人之筆墨在宋以爲絕品不知何時降爲眉州大邑之濫惡耳

自相矛盾

今人謂言不相副曰自相矛盾然用之不差而問之不知也按尸子云楚人有鬻矛與盾者譽之曰吾盾之堅莫能陷也又譽其矛曰吾矛之利於物無不陷也或曰以子之矛陷子之盾何如其人弗能應也今之稱自相矛盾本此

殷輅

論語乘殷之輅其後秦始皇閱三代之車獨取殷制按南史齊志殷有瑞因乘鉤而制車因桑根而爲色古所謂器車也一曰桑根車一曰金根車

先路次路

楚辭來吾導夫先路先路車名郊特牲先路三就左傳鄭賜子展先路子產次路

鼔舞木熈

淮南子云鼔舞者繞身若環曽撓摩地扶旋猗那動容轉曲便婿擬神身若秋藥被風發若結旌馳駐騪若騖木熈者舉梧檟據勾柱授丰條舞扶疎龍從鳥集搏援攫肆蔑蒙踴躍觀者莫不爲之損心酸足彼乃始徐行微笑披衣修擢夫鼔舞者非柔縱木熈者非勁淹漬漸摩使之然也此文寫得入神文選舞賦逺不及也鼔舞今之盤鼔者木熈今之上髙竿者如此下字後之文人亦罕及

朱鷺

古樂府有朱鷺曲解云因飾鼓以鷺而名曲焉又云朱鷺咒鼔飛於云末徐陵詩有鳬鐘鷺鼔之句宋之問詩稍防朱鷺轉尙識紫驑驕皆用此事蓋鷺色本白漢初有朱鷺之瑞故以鷺形飾鼔又以朱鷺名鼓吹曲也梁元帝放生池碑云夜夢終見取於宋王朱鷺晨飛尙張羅於漢後與朱鷺飛雲末事相葉可以互證補樂府解題之缺

重較說

詩衞風淇澳篇曰猗重較兮毛萇曰重較卿士之車孔頴達曰倚此重較之車實稱其徳也周禮輿人注較兩輢上出軾者今之平隔也詩話云車廣六尺四寸深四尺軾去輿髙三尺三寸較去式又髙二尺二寸較式通髙五尺五寸蓋古人乘車立乘非如今人之坐也論語曰升車必正立列女傳曰立輜無軿是其明證故乘車平常則慿較若應爲敬則落手慿下式而頭得俯較在式上若兩較然故曰重較輢是兩邊植木較橫輢上輢兩而較一說文車輢上曲銅也蓋較在軾上恐其墜故以曲銅闗之古謂較爲車耳古諺云仕宦不止車生耳三國誌吳童謡云黃金車班蘭耳闓閶門見天子符曲銅之說矣後漢輿服志金薄繆龍爲輿倚較徐廣曰繆交錯之形崔豹古今注文武車耳古重較也文官靑耳武官赤耳又曰重較在車藩上重起如牛角故曰重較考工記曰叄分式圍去一以爲較圍叄分較圍去一以爲軹圍林希逸曰較小於式軹又小於較說文較本作防從車爻聲古車制與今不同重較之義故晦玆不厭詳引耳

簠簋豆鋪

博古圖簠簋豆鋪同爲一類簠盛加膳簋盛常膳豆盛水土之品實濡物之器也禮必從豆以禮之不可廢也丰必從豆以時之不可緩也戲必從豆以交際之不可忘也鋪亦古器名有公劉鋪有天君養鋪形亦如簠但簠方而鋪圓耳漢門有鋪首正象其形乃鋪陳之義又按鋪字從金宮門銅環所謂金鋪也其制不始於漢三代以來有之或以葦索或以螺蚌或以金銅各隨其所王之徳今俗嵗節以葦索門亦古意也【佛經金摩竭魚裝飾門柱亦金鋪之象】

苮席

梁崔祖思政事疏曰劉備取帳構銅鑄錢以充國用魏武遺女皂帳婢十人東阿王婦以繡衣賜死宋武帝節儉過人張妃房帳碧綃蚊幬三齊苮席五盞盤桃花米飯祖思所引二君事皆本史所不載者又苮席不知何物字書亦無苮字

銀蒜

歐陽六一放玉臺體詩銀蒜鉤簾宛地垂東坡哨徧詞睡起畫堂銀蒜珠幙云垂地蔣捷白薴詞早是東風作惡旋安排一雙銀蒜鎭羅幙銀蒜蓋鑄銀爲蒜形以押簾也元經世大典親王納妃公主下降皆有銀蒜簾押幾百雙

芨紙

謝康樂山居賦剝芨巖椒自注言芨皮可以爲紙顧文薦負暄雜錄云扶桑國出芨皮紙

隠囊

晉以後士大夫尙淸談喜宴佚始作麈尾隠囊之制今不可見而其名後學亦罕知顏氏家訓云梁朝全盛之時貴遊子弟駕長檐車跟髙齒屐坐棊子方褥憑班絲隠囊王右丞詩不學城東遊俠兒隠囊紗帽坐談棊

勾陳

虡虛呂切飛天上神獸鹿頭龍身卽勾陳也說文鐘鼔之柎飾爲猛獸釋名橫曰栒縱曰虡

酒簾

韓非子宋人有酤酒者懸幟甚髙幟謂之簾簾謂之酒旗唐韻簾字注當云酒家懸幟豈不雅乎乃云酒家望子俚甚可笑

錽瓖

錽音減以鏤金飾馬首又曰鐵質金文曰錽也西京賦金錽鏤錫馬融廣成頌金錽玉瓖詩云鉤膺鏤國語曰懷纓挾瓖皆指此今名馬鞍曰錽銀事件當用此錽字或作鑁非【佛經況有莎怛錽之語他書罕用此】婦飾曰瓖嵌生活當用此瓖字俗作廂非

棊鶚

馬融圍棊賦橫行陣亂兮敵心駭惶迫兼棊鶚兮頗棄其裝鶚音義與嶽同棊心並四面各據中一子謂之五嶽言不可動揺也今謂之勢子而中心一子多不下蓋古法與今少異

鳳艒

博雅艒縮舟也艒音墨隋志有龍舟鳳艒

鳳盉

唐碑文瓦釡之於黃鐘饕鼎之於鳳盉器名見博古圖

朱萬初墨

虞文靖又稱朱萬初之墨沈著而無畱迹輕淸而有餘潤其品在郭圮父子間

古制墨法

古墨法雲煙細膠新杵熟蒸勻色不染手光可射人造墨惟膠爲難古之妙工皆自制膠膠法取新解牛革及筋全用之牛革取其厚處連膚及毛皆割不用入冶成膠卽以和煙若冷定重化則已非新矣今之膠材皆牛革之棄余故𨿽號廣膠去古膠法猶逺無怪乎墨品之下也徽墨今名第一者上比潘谷蔡瑫中間猶容十許人況李廷珪乎

蕩櫛

郭知朱箋集韻序銀鉤創閱亥豕成羣蕩櫛行披魯魚盈隊蕩如周禮簜謂竹也櫛札也釋名曰札櫛也編次如櫛之宻也其用事頗僻詳著之

灰釘

李商隠露布飛走之期旣絕灰釘之望斯窮宋人小說謂灰釘用杜篤論都賦燔康居灰珍奇椎鳴鏑釘鹿蠡近燕泉何子元餘冬緒錄中證其非謂是曹爽在獄中乞棺釘與灰於司馬懿事其事本不僻也余又考梁書徐勉上疏請禁防家速殯云屬纊才畢灰釘已具陳書陳霸先九錫文襖酋震慴遽請灰釘以二條証之尢足破宋人之謬說

寄生

齊髙帝紀時軍容寡闕乃編稯皮爲馬具裝折竹爲寄生又東昏侯紀馬被銀蓮具裝鎧雜羽孔翠寄生寄生不知爲何物也

左傳正直

左傳解詩好是正直云正直爲正正曲爲直正直二器名正射鵠也射禮用之直曲尺也梓人用之二字之形卽象二器

積竹

周禮注殳以積竹八觚建於兵車說文柲櫕也毛詩竹閉考工記秦無廬史棘矜注皆以積竹釋之徐鉉說文注曰積竹謂削去白取其靑處合之取其有功卽今之積竹法也

乘石

今之上馬臺古之乘石也周禮僕下士二人王行洗乘石鄭司農注云所登上車之石也詩有扁斯石履之卑兮乘車之得履石惟王爲然王行洗乘石致其潔也淮南子之周公履乘石尸子周公踐東宮履乘石唐王起洗乘石賦承玉趾以增麗拂襄衣而更妍洗列周經履合詩雅

鈞金束矢

淮南子汜論訓下篇云齊桓公欲徵伐甲兵不足乃令有罪者出犀甲一防有輕罪者贖以金分訟而不勝者出一束箭其後劉歆妄竄入周官以爲周公之法朱文公乃誤信之取以解易金矢之象焉有周公之世而預知王莽之法乎

絲不如竹竹不如肉

晉孟嘉論樂云絲不如竹竹不如肉或問其故曰漸近自然此語殊有鑑別古者登歌下管歌詩者在上貴人聲也謂之登歌匏竹在下謂之下管卽是此意晉人淸曠髙爽故其語意暗與古合

盉字解

盉盛五味之器也從禾者蓋取和之義耳言其器則凵其口以盛物者皆皿也中而不盈則爲盅夃而多得則爲盈合而口斂則爲盒臼水以澡則爲盥

古鏡銘

漢有善銅出丹陽和以鉛錫淸如明左龍右虎尙三光朱雀武順陰陽東坡曰淸如明如者而也若左傳星隕如雨之例又一面云上方作鑑眞大巧上有仙人不知老渴飲玉泉饑食壽如金石佳且好又潁民頓氏一鏡銘曰鳳凰雙瓊瑤裝陰陽合爲配日月常相對又六花水浮鑑銘曰上方作鑑宜侯王左龍右虎掌四旁朱雀武和陰陽子孫具備屬中央長保二親樂富昌又十二辰鑑銘曰名言之始自有紀鏈冶銅錫去其滓辟除不祥宜吉永長保二親利孫子辟如【缺一字】眾樂典祀壽比金方西王母又一鏡銘曰前朱雀後武左靑龍右白虎宜官秩保子母又一鏡銘曰尙方作鏡中外服多保國家人民息九州共享升平福風雨時節五穀熟長保二親子孫力傳及後世樂無極又四時鑑春夏秋冬作���文篆特異並附見之

刺閨

梁戴暠從軍行雲長安夜刺閨胡騎犯銅鞮刺閨夜有急報投刺於宮門也南史陳文帝每夜刺閨取外事分判者前相續勅雞人伺漏傳籖於殿中令投籖於階石上蹌然有聲隋煬帝詩投籖初報曉隋時此制猶存也

扁舟本作鯿舟

或問予詩人多用扁舟何處爲始予按南史天淵地新制鯿魚舟形甚狹故小舟稱扁舟六朝詩惟王由禮有扁舟夜向江頭泊之句至唐人則多用之

木夾

唐僖宗乾符六年嶺南節度使率讜遣徐云防使於南詔南詔驃信待云防甚厚授以木夾遣還通鑑釋文及綱目集覽皆不解木夾之義予按宣和書譜云章孝規嘗爲路魯瞻書雲南木夾木夾彼方所謂木契蠻夷之俗古禮未廢故其往復移文猶馳木夾其詞略曰萬里離南一朝至北開緘捧讀奨飾過多蓋其結信邊鄙使之不敢犯義者理固如是耳

角制所始

宋韋禹錫道州皷角樓記云皷角之制其來逺矣肇黃帝之禦宇戰蚩尢於涿野克壯乎虎旅取象乎龍吟爾後始備於鹵簿稷嗣定於雅樂前徵烏蠻之國遂寢於兜勒之曲後分熊軾之寄乃限於天驕之奏故有屹襄湖之峻雉敞云構之飛譙三吹之調切深七萃之師咸肅丕顯乎威武底寜乎邊鄙則知聖人備物制用其利博哉近世胡祭酒儼云畵角之曲曹子建所作其詞云爲君難爲臣難難又難其說甚新然不著出處諸書亦不見其事按陳氏樂書文獻通考事物紀原最爲博引亦不載其事韋禹錫此記徧徵皷角前事可謂無遺曹植名人豈應遺漏胡氏此說似爲無稽恐出俗口不載典冊未可據也如近世傳雙陸爲子建制予亦疑之及閱洪邁雙陸譜云世傳爲曹植制非乃知典冊所不收者皆俗傳之妄耳

金題玉躞

海嶽書史云隋唐藏書皆金題玉躞錦贉繡褫金題押頭也玉躞軸心也贉卷首帖綾又謂之玉池又謂之贉有毬路錦贉有樓臺錦贉有樗蒲錦贉有引首二色者曰雙引首標外加竹界而打擫其覆首曰褾褫法帖譜系曰大觀帖用皂鸞鵲錦褾褫是也捲之袠簽曰檢又曰排漢書武紀金泥玉檢注檢一曰燕尾今世書帖簽後漢公孫瓉傳皂嚢施檢注今俗謂之排此皆藏書畫職裝潢所當知也

方麯

北史楊愔傳以方麯障面讀者不解方麯爲何語按說文作筁蠶薄也通作曲禮記曰薄漢書周勃傳織薄曲爲業方言薄謂之曲此云方麯障面蓋竹織方扇也

孟光舉案

中丞劉東阜逺夫與予遊浣溪酒中問予曰張平子詩靑玉案是何物也予曰宋林少穎云案古椀字也靑玉盌也南京人謂傳碗曰案酒此可以證又孟光舉案恆與齊眉亦言進食舉椀若是案卓何能髙舉東阜深爲首肯而戲曰孟光力能舉臼案卓舉亦不難但梁鴻必湏踴躍而食矣時謝狷齋侍禦王玉壘楊方洲兩太史在座皆大笑無幾時東阜奄逝追憶昔遊爲書之亦東坡錄文與可戲語意也

秦子符子

秦子曰玉壺必求其所以盛幹將必求其所以防無盛之巵𨿽赤瓊碧瓐無貴也不防之劍𨿽含影承光無取也符子曰太公防釣於隠溪跽而隠崖不餌而釣仰詠俯吟暮則釋竿其膝所處石皆若臼其跗觸崖若路二子之姓名人罕知況見其書乎馬總意林亦不載今錄其二條亦其一臠也【符子名朗東晉人見隋藝文志秦子名菁見庾仲容子抄】

簪導【與余錄一條相出入】

簪導案釋名云簪建也所以建冠於發也一曰笄笄系也所以拘冠使不墜也導所以導櫟發使入巾幘之裏也今依周禮天子以玉屏而導亦如之又史記曰平原君誇楚爲玳瑁簪班固與弟書云今遺仲升以黒犀簪士燮集云遣功曹使貢皇太子通天犀導故知天子獨得用玉降此通用玳瑁及犀今並準是惟升用白牙笄導焉

斗斛大小

歷代斗斛大小不同左傳防云魏齊鬥秤於古二而爲一周隋斗秤於古三而爲一

象經

世傳象棊爲周武帝制按後周書天和四年帝制象經成殿上集百寮講說隋經籍志象經一卷周武帝撰有王褒注王裕注何妥注又有象經發題義又據小說周武帝象經有日月星辰之象意者以兵機孤虛衝破寓於局間決非今之象戱車馬之類也若如今之象戱蕓夫牧豎俄頃可解豈煩文人之注百寮之講哉

大赤

易說卦廣八卦之象爲大赤按明堂位商之大白周之大赤皆旂名也左傳分康叔以少帛旃爲大赤注云大赤通帛周禮象路建大赤以朝木路建大麾以田

京房沈重衍律

漢京房衍十二律爲六十律有法滅執始之名梁沈重又衍六十律爲三百六十有阿衡歸仁之目可謂續鳬之頸畫蛇之足二子以之

私礬

礬者唐於晉州開成三年罷之宋律白礬出晉汾州坊州緑礬出磁州隰州各置官典防戶有防錢陳止齋曰私礬之禁爲契丹北漢設也本朝不設礬官亦無礬禁大明律私礬一條當時修者失於刪除耳

朱子牝解

牝只是木孔承筍能受的物事如今門謂之牡鐶則謂之牝鎖管便是牝鎖須便是牡雌雄謂之牝牡可見牝者謂是至妙之牝不是那一樣底牝

簡牘

荘子曰小夫知之不離苞苴竿牘注云苞苴以遺竿牘以問竿音幹卽簡牘也以竹曰竿又曰簡以木曰牘又曰札說文牘書板也古者與朋儕往來以板代書帖故從片曰牋曰牒皆此意也說文作箋表識書也後轉作牋亦是用竹爲箋用木爲牋也紙亦曰箋紙不忘其本也牒說文曰牒札也徐鉉曰議政未定短札諮謀曰牒增韻官府移文曰牒說文札牒也釋名札櫛也編之如櫛齒相比也郭知集韻序銀鉤乍啟亥豕成羣簜櫛行披魯魚盈隊蓋以札爲櫛也其云簜櫛周禮所謂英簜輔節亦竹簡之謂也司馬相如傳令尙書給筆札注木簡之薄小者時未用紙故給札以書中庸曰布在方防方板也以木爲之防簡也以竹爲之至秦漢以下以絹素書字漢文帝集上書囊以爲帷書囊如今文書封套一曰書帯鄭庭下生艸如書帶是也又曰書袋海中有魚形如書袋相傳秦始皇吏遺書袋於海所化是也漢世書札相遺或以絹素疊成雙魚之形古詩云尺素如霜雪疊成雙鯉魚要知心裏事防取腹中書是其明證也故古詩有客從逺方來遺鯉魚之句指此昧者不知卽以爲水中鯉魚能寄書可笑李太白集有桃竹書筒元微之以竹爲詩筒寄白樂天亦荘子之所謂竿也

車子釣

張志和漁父曲車子釣橛頭船樂在風波不用仙唐譚用之詩云碧玉蜉蝣迎客酒黃金轂轆釣魚車又云翩翾蠻榼薫晴浦轂轆魚車響釣船是其事也宋史洞庭湖賊楊麼四輪激水船行如飛今失其制

罟擭陷穽

罟擭以罟爲擭而掛之陷穽爲穽如井以陷罟擭以扃羂禽獸今之扣网也陷穽以陷墜禽獸今之賺坑也

車屐

子夏易傳曰輹車下伏兔也今人謂之車屐形如伏兔以繩縛於軸故車下縛曰輹

荀綽兗州記曰閭丘衝好音樂侍婢不釋管出入乘四望車續晉陽秋曰獻之文義非所長而能撮其勝防故擅名一時爲風流之冠也

莊子說庖丁解牛處云奏刀騞然莫不中音中音者鼓刀之音節合拍也刀聲亦合樂府之板眼俗諺所謂打出个令兒來也乃知天地間物無非樂也賈人之鐸諧黃鐘之律庖丁之刀中桑林之舞至於牧童之吹葉閨婦之鳴砧無不比於音者樂何曽亡也哉

孔頴達曰盬與蠱字異義同左傳皿虫爲蠱是亦不攻牢不堅致之謂也史記器不苦窳儀禮功沽荀子問楛者勿告也則苦沽楛皆同盬義

古墨惟以松煙爲之曹子建詩墨出靑松煙筆出狡翰唐詩輕翰染松煙東坡詩䢐徠無老松易水無良工小說載王方翼燎松丸墨富家聞見錄云唐李超易水人與子廷珪亡至歙州其地多松因畱居以墨名家仇池筆記眞松煤逺煙自有龍麝气世之嗜者如滕達蘇浩然呂行甫暇日晴暖研墨水數合弄筆之餘乃啜飲之又云三衢蔡瑫自煙煤膠外一物不用特以和劑有法甚黒而光近世稱徽墨率用桐油煙旣非古法墨成亦用漆爲衣始光東坡雲光而不黒索然無神气亦復安用殆此等耶予得墨法於異人只用煙膠成卽光如漆名之曰一品霜殆不虛也

古算法與今不同算器亦不同算法之異見孫子算經猶可考見算器則不可見矣漢書律曆志云算法用竹徑一分長六寸二百七十一枚而成六觚爲一握所以爲算法之用也三禮圖有六觚算法形如六角米箕又有方圓算法形圓中方方爲四羃余圓爲四庣沈存中謂算法用赤籌黒籌以別正副之數詳此亦見其槪矣師開鼔琴以東方西方之聲而知室之朝夕師曠吹律以南風北風之聲而知軍之勝敗藝之精也通乎天人今之藝師有此乎【師開事見晏子】

東觀漢記今日嵗首謂上雅壽雅酒閜也魏文帝典論荊州牧劉表子弟以酒器名三爵上者曰伯雅中者曰中雅小者曰季雅隠窟雜誌宋時閬州有三雅池古有修此池得三銅器狀如酒杯各有篆文曰伯雅仲雅季雅當時𨿽以名池而不知爲劉表物也廣韻防字注云酒器防卽雅字也吳均詩聊傾三雅巵今人語曰雅量伎人送酒曰雅酒蓋本此云

正部云淮南浮僞而多恢太幽虛而少效法言雜錯而無主新書繁文而鮮用亦確論也

王子玉琫而珧珌諸侯蕩琫而璆珌此古禮之言毛萇引之以釋詩也

丹鉛總錄卷八

欽定四庫全書

丹鉛總錄卷九

明楊愼撰人事類

孔子沐浴而朝

孔子沐浴而朝於義盡矣胡氏乃云仲尼此舉先發後聞可也是病聖人之未盡也果如胡氏之言則不告於君而擅興甲兵是孔子先叛矣何以討人哉胡氏釋之於春秋朱子引之於論語皆未知此理也嶽飛承金牌之召或勸之勿班師飛曰此乃飛反非檜反也其從容君臣之義𨿽聖人不過是也

攺元

古者天子諸侯繼立逾年而始稱元年終一主爲一元未有一主而再稱元者也漢文帝信新垣平之言再稱後元自後武帝更十數紀元歷代皆然俗諺有亂主年年攺號窮士日日更名之譏然予觀長歷云秦惠文十四年更爲元年則其謬不始於漢文矣又晉惠大安二年長沙王乂事敗成都王穎攺年爲永興是一嵗而二號齊郁林王攺元隆昌海陵王攺元延興明帝攺元建武是一嵗而三號史冊書法混淆俗諺云亂誠是也然則本朝之制豈不度越漢唐哉

騎兵

古者以馬駕車秦晉韓原之戰惠公乘小駟昭公元年晉荀吳敗狄於大鹵始毀車崇卒而單騎自此始至六國時則盡然矣蘇秦所謂車千乘騎萬匹是也鄭解周禮大司馬師帥執提鼔云提謂馬上鼓程伊川解易乘馬班如爲人馬異處皆謂單騎如今制非也文王周公之世何嘗有單騎之說乎或問六韜有騎戰子何言古無單騎曰六韜僞文非太公著古亦未有無車而乘馬者易曰舎車而徒杜牧之注孫子曰黃帝險於蚩尢以中夏車徒制散卒騎士此乃弧矢之利也牧之此言必有所據乃知騎兵出於北夷至趙武靈王令國中戎服騎射其事始入中國耳

女樂本於巫覡

女樂之興本由巫覡周禮所謂以神仕者在男曰巫在女曰覡巫咸在上古已有之汲冢周書所謂神巫用國觀楚辭九歌所言巫以歌舞悅神其衣被情態與今倡優何異伊尹書云敢有恆舞於宮酣歌於室時謂巫風巫山神女之事流傳至今蓋有以也晉夏統傳女巫章丹陳珠二人並有國色荘服雅麗歌舞輕徊其解佩褫紳不待低帷暱枕矣其惑人又豈下於陽阿北裏哉

女史

唐尙書郎入直供靑縑白綾被或以錦緤爲之給帷帳通中枕侍史一人女侍史二人皆選端正妖麗執香鑪香囊護衣服唐詩春風侍女護朝衣又侍女新添五夜香韓退之紅桃花詩應知侍史歸天上故伴仙郎宿禁中皆指此也

昏

宋人書啟自敍云性本昏質惟木訥按範香序云棗膏昏蒙甲煎淺俗非惟無助於馨烈乃當彌增於尢疾也

漁樵

有瀛海之涉人晤昆侖之木客各陳風土並其物色海人曰橫海有魚厥大不知其幾何額若三山之頂一吸萬頃之波山客曰鄧林有木圍三萬尋直穿星漢而無杪旁防八夤而交陰齊諧氏曰微爾漁曁樵邈矣其不見吾國之大人合山海於一餉折木爲防短不可杖釣魚爲泔不足充餔餦海人俛麋山客膠頥齊諧忽而去矣夷堅聞而志之【餘醉中題漁樵問對圖漫志於此】

隠居不當談時事

古之耕莘築巖釣渭者其於天下非事事而究其利病也非人人而訪其賢否也閉門造車出門合轍得志行乎天下舉而措之而已今有廢居而口談時事謂之畱心世故不過奔競而已隨駕隠士時務道學由此其選也

鄕裏夫妻

俗語云鄕裏夫妻步步相隨言鄕不離裏如夫不離妻也古人稱妻曰鄕裏沈約山陰柳家女詩曰還家問鄕裏詎堪持作夫南史張彪傳曰我不忍令鄕裏落他處姚令威曰防稽人曰家其義同也見西溪叢語

橘黃

唐李伯珎與醫帖云白金一挺奉納以備橘黃之需始不曉所謂及觀續世說有枇杷黃醫者忙橘子黃醫者藏乃知時使然耳【宋陳郁藏一話腴】

象山

象山云涵養是主翁省察是奴僕非專主涵養而盡去省察也但有緩急之別如程子所云志爲元帥气爲卒徒豈專持志而暴气哉

賕賄

宋之盛時有位於朝者以餽遺及門爲辱受任於外者以苞苴入京爲羞及其季代中葉秕政孽卿則端揆以賕賄爲論思臺諫以珎玩爲獻納或以金珠而充脯醢或以契劵而爲詩文甚者如倪僎售妹於冑而得府蘇師旦獻妻於冑而入閣噫黒頭宰相紅鉛夫人後之視今亦猶今之視昔也

香與墨同闗紐

邵庵又與朱萬初帖云深山髙居鑪香不可缺退休之久佳品乏絕人爲取老松栢之根枝葉實共治之斫風昉羼和之每焚一丸亦足助淸苦今年大雨時行土潤溽暑特甚萬初致石鼎淸晝香空齊蕭寒遂爲一日之供良可喜也萬初本墨妙又兼香癖蓋墨之與香同闗紐亦猶書之與畫謎之與禪也

蠱瘴

周禮土訓掌道地圖道地慝鄭曰地慝若瘴蠱賈公彥云瘴卽瘴气蠱卽蠱毒人所爲也國語宵靜女徳以伏蠱慝

陶淵明語

癡人前不可說夢達人前不可言命宋人就月錄以爲陶淵明之言不知何據

音辭

顏之推音辭篇略云九州之人言語不同自春秋標齊言之傳離騷有楚詞之經蓋其較明之初也南方水土和柔其音淸舉而切實其失在浮淺北方山川深厚其音沈濁而訛鈍其得在質直然冠冕君子南方爲優閭裏小人北方爲愈此其大較也若易服而與之談南方士庶數言可辧隔垣而聴其語北方朝野終日難分蓋南染吳越北盡幽並皆有深不可具論其謬又曰兄當爲所榮切今俗不行此音亦古語之不可用者又曰北人之音多以舉莒爲矩李季節云齊桓公與管仲謀於臺上謀伐莒東郭牙望桓公口開而不閉故知所言者莒也然則莒矩必不同呼此爲知音矣又曰焉字鳥名或云語詞洪要用字苑始分其音若訓爲何訓爲安當音於愆反【音鳶】於焉逍遙於焉嘉客焉用佞焉使不反是也若送句及助辭當音矣愆反【音煙】故稱龍焉故稱血焉有民人焉有社稷焉托始焉爾晉鄭焉依是也甘寢如後人之臥護秉羽如後世之揮麈是二事非一事也或曰楚地炎酷晝寢而使人揮扇亦通

欛柄

張無垢云欛柄入手則開導之際攺頭換面隨宜說法使殊途同歸今之講理學者悉用此語而亦自不知其出也

酒令手勢

五代史史肇與蘇逢吉飲酒酒令作手勢按唐人酒令曰亞其虎膺謂手掌曲其私根謂指節以蹲防間虎膺之下蹲防大指也以鉤防差玉柱之傍鉤防頭指玉柱中指也潛虯濶玉柱三分潛虯無名指也奇兵濶潛虯一寸奇兵小指也死其三洛謂嚲其腕也生其五峯通呼五指也謂之招手令其亦手勢之類與然以將相大臣而爲此態甚於側弁起舞矣二人罹禍不亦宜乎

將牢

晉載記後秦諸將謂姚萇曰若值魏武王不令苻登至今陛下將牢太過耳魏武王乃姚襄將牢猶俗言把穏五代史荘宗紀亦有持牢之語

軍中有女子

容齋隨筆記軍中有女子數事皆指一人耳按商子兵守篇云壯女爲一軍使盛食負壘陳而待令客至而作土以爲險阻及耕格阱發梁徹屋以從從之不洽而熯之使客無得以助攻備又舊唐書云藩鎭相距用兵年久女子皆可爲孫吳是全隊用女子不止如孫武之教習殿廷而已容齋胡不引此邪

管商論金粟

管子曰野與市爭民金與粟爭貴又曰狄諸侯畝鐘之國也故粟十鐘而錙金程諸侯山東之國也故粟五釡而錙金商子曰金生而粟死粟死而金生金一兩生於境內粟十二石死於境外粟十二石生於境內金一兩死於境外國好生金於境內則金粟兩死倉府兩虛國弱好生粟於境內則金粟兩生倉府兩盈國彊管商皆功利之流故其術先後若合符然其文亦不易及也

三農

周禮三農有兩訓先鄭雲山農澤農平地農也後鄭云原與隰及平地余謂先鄭之說爲是山農南方之刀耕火種巴蜀之雷鳴田也澤農廣東之葑田雲南之海簰諺所謂戽水挿秧乘船割谷者也若原隰平地只可言中原不可該邊甸也

嘷歸

史記漢髙祖紀爲亭長告歸之田韋昭音告語之告師古音古篤切如禮記出必告之例服防音嘷呼之嘷按東觀漢記田邑傳邑年三十歷卿大夫號霸歸厭事少所嗜欲嘷與號同古者當有此音又左傳魯人之噑說文禮祝曰嘷皆可互證書之以廣異聞

晦庵僻論

東坡與伊川以戱語相失門人遂分川洛之黨非二公意也朱子學程之學而黨意猶不忘故其毀詬東坡於無過中求其有過甚至有云寜取荊公不用蘇氏吁可怪哉予嘗以此事語人譬如唐髙宗王后與蕭氏爭寵乃進武昭儀以間之若使荊公獰魂九原尙在必將貽骨醉之禍於朱矣晦庵得無噬臍於地下乎

儒梟

後漢書董仲綬智爲儒梟三國誌魏諷有感眾才二人其何如人哉文子所謂狙學以擬聖華誣以脇眾荘子云使一世之人吞聲而陽服之然非心服也然則少正卯之流何代無之孟子曰七十子之服孔子也中心悅而誠服也世固有服而不誠者蓋儒梟之流耳

宋人議論不公不明

治中余杭有周徳恭評王安石爲古今第一小人又曰神宗之昏惑合赧亥桓靈爲一人者也安石之姦邪合莽操懿溫爲一人者也此言最公最明矣予嘗謂王安石之爲相大類商鞅鞅之進由閹人景監安石之得君由宦者藍元震商鞅設誹謗之禁而安石置邏卒之察鞅力排甘龍杜摯之議安石力戰言新法之人秦之亡由商鞅宋之亡由安石安石嘗有詩云今人未可非商鞅商鞅能令人必行是其本相盡露矣先奸後姦其揆一也朱子以安石爲名臣與司馬公並列審如此商鞅亦當與孟子齊名矣程子謂新法之行吾輩激成之此言亦非譬如醉者酗酒擊人醒者必羣起力救不能止醉之酗而反罪醒之救可乎諺云無柰冬何捉著瓠子磨其言𨿽俚其事實類也此言一出遂爲後日調停張本陸象山作王安石祠堂記全祖此意終宋之世安石父子配享孔廟而無人公言至理宗獨見乃黜去之以此等議論有以入之深也安石之誤國生遇孔子必膺少正卯之誅而其死也公享之於廟庭私祠之於州縣是宋人之議論不公不明舉世皆迷且邪矣宋人迷邪今世猶聾可乎不可因程朱之言而貰此古今第一小人也季氏富於周公求也爲之聚斂而附益之孔子曰非吾徒也小子鳴皷而攻之可也此聖門之公案亦可曰冉求聚斂孔子諸子激成之乎

兩癡人

唐鄭璠在嶺南象江得怪石紺冰【去聲】而平理彈之有好聲輦歸滎陽費錢六十萬宋榮咨道嘗以錢三百萬買虞世南夫子廟初刻碑或談此二事有應聲曰這兩个癡人好一棒打殺何不買百弓上水田九品入流官乎

不嫁惜娉婷

杜子美詩不嫁惜娉婷此句有妙理讀者忽之耳陳后山衍之云當年不嫁惜娉婷傅粉施朱學後生不惜捲簾通一顧怕君著眼未分明深得其解矣蓋士之仕也猶女之嫁也士不可輕於從仕女不可輕於許人也著眼未分明相知之不深也古之人有相知之深審而始出以成其功者伊尹孔明是也有相知不深確乎不出以全其名者嚴光蘇云卿是也有相知不深闖然以出身名俱失者劉歆荀彧是也白樂天詩寄言癡小人家女愼勿將身輕許人亦子美之意乎

漢文帝重農

農者天下之本文帝二年正月親耕借田之詔見之農天下之大本又於是年九月賜天下今年田租之半見之農天下之本又於十三年六月除田之租稅見之可謂三致意於農矣二年正月而賜天下田租之半十二年三月而賜農民今年半租十三年六月而除田之租稅除者永除之也始也再賜半租於是遂除之非帝之躬儉國有餘蓄能若是乎帝之言曰勤身從事而有租稅之賦是爲本末無以異也夫其本其重在農則其末其輕在商賈矣文帝之致民殷富者知本末也三代而後一人而已抑農者天下之本一言必古田畯之書疇官之典有之故三見於文帝之詔四見於景帝後三年之詔五見於武帝元鼎六年之詔成帝陽朔四年之詔則曰劭農明帝永平四年之詔則曰祈農章帝元和元年之詔則曰急耕稼致耒耜至昭烈入蜀倥傯戎馬而首立督農之官漢氏重農仿佛周人皆文帝之家法也愚嘗因是論之漢所用夏人貢法也如龍子之言貢法信不善矣然此言論法也非論人也以禹啟爲君臯益爲臣有使民盻盻然之事乎漢文帝能賜民田租禹啟豈在漢文之後乎宋王安石行新法害民極君子在州縣寛之一分民受賜一分臯益豈不如宋代州縣之臣乎意者賜租之法三代之遺文帝去古未逺仿而行之未可知也孟子引龍子之言必欲滕君復井田是時也壊未及半猶可復焉至秦開阡陌已久𨿽孟子復生亦必因時立法不爲此論矣後之欲復井田者必迂儒曲士也有愛民之心若文帝可也

小司馬索隠注誤

司馬遷旣論商鞅刻薄少恩又讀鞅開塞書謂與其行事相類卒受惡名有以也索隠曰開謂刑嚴峻則政化開塞謂布恩惠則政化塞今考其書司馬承禎蓋未嘗見之妄爲之說耳開塞乃其第七篇

謂道塞久矣今欲開之必刑九而賞一刑用於將過則大邪不生賞施於告姦則細過不失由是觀之鞅之術無他獨恃告訐而止耳故其治不告姦與降敵同罰告姦者與殺敵同賞此秦俗所以日壊至於父子相夷而鞅不能自脫也太史之言信不誣乎

侍中執虎子

蘇則與吉茂同隠於太白山後則爲侍中侍中親省起居故謂之執虎子茂見則曰仕進不止執虎子則笑曰誠不能效汝蹇蹇鹿車驅按漢世有諺語云仕宦不止車生耳謂重較也吉茂反語以戱蘇則謂不得坐重較車而反執虎子也則亦爲韻語以答茂驅葉音上聲與汝爲韻云

宋主禮儒臣

宋之君崇禮儒臣過於漢唐正史之所遺者有二事其一眞宗臨楊礪之防降輦步弔重其淸介也其二富弼母卒仁宗爲之罷春宴二事𨿽三代令主不過此也其後徽宗之待蔡京王黼南宋之待秦檜冑似道恩禮倍此然前之則如蕩子之交狎客後之則如弱主之畏豪奴豈曰榮遇美事乎書之秪辱

容頭過身

漢書虞詡防公卿巽懦容頭過身蓋以貓犬諭之凡貓犬鑽穴頭可容身卽過矣

隠民

春秋左傳隠民皆取食焉國語勤卹民隠而除其害也隠民貧民也詩曰如有隠憂古字殷與隠同

符子

符子曰周人有制重裘而好珍羞欲爲千金之裘而與狐謀其皮欲爲少牢之膳而與羊謀其羞言未卒狐相率逃於重丘之下羊相呼藏於深林之中故周人十年不制一裘五年不具一牢何則周人之謀失之矣古諺有之築舎道傍三年不成𨿽則不成遲猶有望也若夫休官而謀於子納妾而謀於妻欲用孔子而謀於晏嬰與子西欲成其謀得乎

齊民要術

九流有農隋書經籍志所載農家凡十數種傳於今者惟齊民要術其所引多古書奇字今略載其一二如【烏更切開荒田法林木大者殺之】【無音切玉篇亦無此字其云死不扇便任耕種似防意】楱【鐡齒耙也】防【一感切秋耕防也】耩【故項切耬耰也】耬【熟耕耬下以爲良】防【胡濫切虫也】苯【奔去聲蠢笨也】缹【方九切缹豚缹鵝引食經】防【烏驛切恣意飽食亦不防】腩【奴感切腩炙】酵【起麫也】餢【無音切】糉防【無音】籷【上艸片切下蘇革切】【音伐字從】濫【音覽鹽漬物也】或不得其音或不得其義文士猶囁之況民間其可用乎

敗棊有勝著

尹徳毅之說蕭詧龍敏之獻防潞王從珂魏思溫之謀防李敬業皆奇謀也諺云敗棊有勝著惜乎當局者迷耳

東坡與佛印戱語

東坡問佛印曰鑊湯獄圖如何不畫和尙佛印曰人間怕閻羅閻羅怕和尙翁曰怕你甚麼對曰若使閻羅有犯亦要和尙懴除坡大笑曰好說好說此言𨿽戱至理存焉亦可謂嬉笑之斧鉞矣

韓文公汴州亂詩白樂天哀二良文爲宣武軍司馬陸長源作也及考他史籍則長源酷刑以威驕兵禦之已失其道矣又裁軍中厚賞髙在官鹽直曰我不同河北賊以錢物買健兒旌節所委任從事楊儀孟叔度浮薄不檢常戱入軍營調弄婦女自稱孟郎三軍怨怒遂執長源並楊孟殺之由是論之是長源有以取之何異於雲南之張幹陀揚州之呂用之哉大雅先人福之所聚小智自私藏怨之府長源之謂乎

諺曰慈不掌兵義不主財君子曰惟慈掌兵惟義主財論語曰仁者必有勇非慈何以掌兵易曰理財正辭禁民爲非曰義非義何以主財不慈掌兵賊也不義主財盜也

世傳公冶長能通鳥語不見於書惟唐沈佺期燕詩云不如黃雀語能免冶長災白樂天烏鶴贈答詩序云余非冶長不能通其意似實有其事或在亡逸書中如衝波傳魯定公記之類今無所於考耳

曹操幼子蒼舒死求邴原死女合葬史以爲譏余觀周禮地官禁嫁殤者注謂生時非夫婦死而葬相從嫁殤嫁死人則此俗古已有之今民間猶有行焉而無禁也周禮秋官有屋誅之文鄭注曰夷三族也古者罪人不孥豈有夷三族著之令典古者屋誅蓋漢人下蠶室之類耳鄭瞀儒曲見誤天下而陷人主得罪名敎大矣

丹鉛總錄卷九

欽定四庫全書

丹鉛總錄卷十

明楊愼撰人品類

別號

戰國防秦惠王時有寒泉子注云秦處士之號史記索隠云甘茂居渭南陰鄕之樗裏故號曰樗裏子又範蠡去越自稱鴟夷子此固後人別號之所昉乎

君苗

唐人云君苗無姓呂安無字此言何謂也按文選注呂安字仲悌又應瑒有與從弟君苗書則唐人所云者止謂史失其傳耳亦訓人不可不通文選也

王子喬

史記封禪書注引裵秀冀州記云緱氏仙人庵者昔有王僑犍爲武陽人爲栢人令於此登仙非王子喬也唐詩王子求仙月滿臺又云可憐緱嶺登仙子猶自吹笙醉碧桃蓋世以王僑爲王子喬誤也久矣

兩莊蹻

賈生弔屈原賦曰謂跖蹻廉注楚之盜曰莊蹻韓非子曰莊王欲伐越杜子諫曰莊蹻爲盜於境內而吏不能禁此政之亂也蹻蓋在莊王時漢西南夷傳莊蹻者楚莊王之裔也以其眾王滇去莊王時百年此又一莊蹻也

秋胡妻

劉子曰列女傳載秋胡妻者尋其始末了無才行可稱直以怨懟厥夫投川而死輕生同於古冶狥節異於曹娥此乃凶險之頑人彊梁之悍婦輒於貞烈爲伍有乖其實焉予按小說載劉伯玉妻聞其夫誦洛神賦遂投洛水而死名妬婦津事與秋胡相類秋胡妻可爲貞烈則當祠於妬婦津以劉伯玉妻配享可也

彭祖

王逸楚辭注彭祖好知滋味善斟雉羮以事帝堯司馬彪荘子注彭祖八百猶悔不壽恨短晚而唾遠又曰彭祖餌雲母禦女凡數十娶晚妻鄭氏妖滛敗道而死非壽終也東坡詩空飡雲母連山盡不見蟠桃結子時

太白子厚

杜詩語及太白處無慮十數篇而太白未嘗假借子美一語以此知子美傾倒太白至難晏元獻公嘗言韓退之扶導聖教剗除異端則誠有功若其祖述墳典憲章騷雅上傳三古下籠百世橫行濶視於綴述之塲者子厚一人而已

東山李白

杜子美詩近來海內爲長句汝與東山李白好流俗本妄攺作山東李白按樂史序李白集云白客遊天下以聲妓自隨效謝安石風流自號東山時人遂以東山李白稱之子美詩句正因其自號而稱之耳流俗不知而妄攺近世作大明一統志遂以李白入山東人物類而引杜詩爲證近於郢書燕說矣噫寡陋一至此哉

滕王

杜子美滕王亭子詩民到於今歌出牧來遊此地不知還後人因子美之詩注者遂謂滕王賢而有遺愛於民今郡誌亦以滕王爲名宦予考新舊唐書並云元嬰爲金州刺史驕佚失度太宗崩集宦屬燕飲歌舞狎暱廝養巡省部內從民借狗求罝所過爲害以丸彈人觀其走避則樂及遷洪州都督以貪聞髙宗給麻二車助爲錢緡小說又載其召屬宦妻於宮中而滛之其惡如此而少陵老子乃稱之所謂詩史者蓋亦不足信乎未有暴於金洪兩州而仁於閬州者也

大顚

韓文公與大顚書前人論之詳矣蘇東坡則力言其爲僞朱晦庵則力辧以爲眞未有折其衷者予觀黃東發之說有云韓與大顚書東坡謂妄撰而晦翁載其全書以爲眞愚平生讀其書眞見其與韓文同蘇公學佛猶辧其爲僞而先生辟佛反指以爲眞所不可曉況據韓文韓公止因祭神至海上曽與大顚語今請之者四書又亟以道爲望安有平日謂道其所道非吾所謂道而一旦求之亟如此使其旣與習熟而少變其說尙近人情今未之曽見而先欲聞其道尢不可曉也愚按東發朱子之徒而其說如此天下之公言也又有一證人未之引李漢編韓文序謂收拾遺文無有失墜總其目七百篇今內集是也外集皆非公作而此書正在外集其爲妄撰尢灼然矣或曰晦翁必欲以大顚書爲韓之眞何也予曰此殆難言也可以意諭昔歐陽公不以始倡古文許尹師魯評者謂如善奕者常畱一著歐公之於尹師魯畱一著也然則朱子之於韓公亦猶歐陽之於師魯乎不然朱子豈不知大顚書詞非韓公之筆東坡之言爲可信又豈不知外集非韓公文李漢之序可據耶

傅說

武丁以夢相傅說事著於書矣而世猶疑之曰夢而得賢可也或否焉亦將立相之與且其旁求以象之肖也天下之貌相似亦多矣使外像而內否亦將寄以鹽梅舟楫之任與審如是則叔孫之夢豎牛漢文之夢鄧通卒爲身名之累夢果可慿與或曰非也武丁嘗遁於荒野而後卽位彼在民間已知說之賢矣一旦欲舉而加之臣民之上人未必帖然以聴也故徵之於夢焉是聖人之神道設教也是所謂民可使由而不可使知也且又商之俗質而信鬼因民之所信而導之是聖人所以成務之幾也劉禹錫之言曰在舜之庭元凱舉焉曰舜用之不曰天授在殷中宗襲亂而興心知說賢乃曰帝賚堯民知余難以神誣商俗以訛引天而敺蓋亦意料之言也荘子載太公之事云文王見一丈夫釣欲舉而授之政而恐大臣父兄之弗安也欲終而釋之而不忍百姓之無天也於是旦而屬之大夫曰昔者寡人夢見良人黑色而號曰寓而政於臧丈人庶幾乎民有瘳乎遂迎臧丈人而授之政顏淵問於仲尼曰文王其猶未邪又何以夢爲乎仲尼曰黙女無言夫文王盡之也而又何論刺焉彼直以循斯須也禹錫之言蓋本莊子彼以武丁文王之用說與望猶田單之妄用一男子爲軍師類乎聖人之神道設教以幾成務而不使民知恐不如是也其所云夢賚者實帝感其恭黙之誠而賚之也其性情治者其夢寐不亂乃可以孔子夢周公同觀而非叔孫之踐妖漢文之啟幸矣鄭人夢鹿而得眞鹿心誠於得鹿也心誠於得鹿者非天理之公也而尙可以得況誠於求賢而有不得者乎司馬彪荘子音義謂傅說生無父母洪氏注楚辭謂說一旦忽然從天而下便爲成人無少長之漸此兒童之言也固不必辧

八士考

周有八士馬融以爲成王時人劉向以爲宣王時人他無所考汲冡周書克殷解乃命南宮忽振鹿臺之財乃命南宮伯達史佚遷九鼎三巫疑南宮忽卽仲忽南宮伯達卽伯達也尙書有南宮適疑卽伯適也則八士者南宮氏也以爲成王時人近之尙書南宮之姓與汲冡書南宮之姓合伯達伯適與仲忽之名又合似是無疑聊筆之以諗博古者

曹操欲用孔明

抱朴子曰魏武帝嚴刑峻法果於殺戮乃心欲用乎諸葛孔明孔明自陳不樂出身武帝謝遣之曰義不使髙世之士辱於污君之朝也其鞭撻九有艸創皇基亦不妄矣按此則操嘗徵召孔明矣事不見於史當表出之嗚呼操之不屈孔明不殺闗侯眞有人君之度豈止雄於三國邪

嶽武穆當稱忠武

宋贈鄂王嶽飛諡忠武文曰李將軍口不出辭聞者流涕藺相如身𨿽已死凜然猶生又曰易名之典𨿽行議禮之言未一始爲忠湣之號旋更武穆之稱獲覩中興之舊章灼知皇祖之本意爰取危身奉上之實仍采戡定禍亂之文合此兩言節其一惠昔孔明之志興漢室子儀之光復唐都𨿽計效以或殊在秉心而弗異垂之典冊何嫌今古之同辭賴及子孫將與山河而並久然今天下嶽祠皆稱武穆此未定之諡當稱忠武爲眞

張俊張浚二人

張俊附秦檜而傾嶽忠武者張浚廣漢人嘗稱飛忠孝人也及飛寃死後髙宗納太學生程宏圖之奏昭雪光復浚與參贊陳俊卿悲感嘆服浚爲都督俊爲樞宻劉豫遣子麟侄猊合兵七十萬犯淮西張浚聞之以書戒張俊曰賊豫之兵以逆犯順若不勦除何以立國今日之事有進擊無退保也此見章穎所著嶽飛傳浚與俊豈可混爲一人哉今之士夫例以傾嶽爲浚之短不知受誣千載如此陳白沙詩秦傾武穆因張浚蜀取劉璋病孔明蓋言二事皆涉厚誣也舉世懵然失於不考余故詳著以見賢者之不可厚誣考古之不可不精議論之不可輕立而益嘆今人之不知學也

臯防讀何書

王安石與公卿爭新法曰君輩坐不讀書耳趙閱道折之曰臯夔稷契所讀何書此言未足以折安石臯防豈不學者耶若折之曰相公誤矣共工驩兜孔光張禹豈不讀書邪則能折其口而理亦協矣

化益

世本云化益作井宋衷曰化益伯益也荀子成相篇傳禹平天下躬親爲民行勞苦得益臯陶橫革直成爲輔呂氏春秋云得陶化益眞成橫革之交五人佐禹化益卽伯益眞成卽直成也

蜀取劉璋

漢昭烈於十六年冬從劉璋之迎而擊張魯是時孔明畱守荊州至明年乃自葭萌據涪法正之計昭烈亦彊忍從之若使孔明在舉措當不如此今以取劉璋爲孔明病蓋亦未之考也

方望賢於範增

方望爲隗囂軍師後囂不聴其言望以書謝之曰範蠡收責勾踐乘扁舟於五湖咎犯謝罪文公亦逡巡於河上望之無勞固其宜也望聞烏氏有龍池之山微徑南通與漢相屬其傍時有奇人聊及閒暇廣求其眞願將軍勉之望之見機亂邦托迹方外飄然行遁邈焉莫追賢於範增逺矣

鐘離權

仙家稱鐘離先生者唐人鐘離權也與呂嵒同時韓澗泉選唐詩絕句卷末有鐘離一首可證也近世俗人稱漢鐘離蓋因杜子美元日詩有近聞韋氏妹逺在漢鐘離流傳之誤遂附防以鐘離權爲漢將鐘離昩矣可發一笑也說神仙者大率多欺世誑愚如世傳沁園春及解紅二詞爲呂洞賔作按沁園春詞宋駙馬王晉卿初制此腔解紅兒則五代和凝歌童凝爲制解紅一曲初止五句見陳氏樂書後乃衍爲解紅兒慢焉有呂洞賔在唐預知其腔而塡爲此曲乎元兪琰又注沁園春琰𨿽博學亦惑於長生之說而隨俗耳厥後琰子仲溫序其父陰符經云先君七十而逝由此言之琰之篤好養生壽止於此世有村夫目不識參同契一字而年逾百嵗又何必勞心於不可知之術哉達人君子可以意悟

夫娘

南宋蕭齊崇尙佛法閣內夫娘悉令持戒麾下將士咸使誦經【見法琳辧正論】夫娘之稱本此謂夫人娘子蓋是美稱也是時北則胡後卻扇於曇獻南則徐妃贈枕於瑤光玆王女納於鳩摩羅什反以爲榮千金公主偶於淫毒丏僧不以爲恥後世以夫娘爲惡稱緣此東坡戲語有和尙宿夫娘相牽正上牀云云陶九成乃謂爲罵語蓋未多見六朝雜說耳

火迫鄼侯

唐源休受朱泚僞官自比蕭何之功入長安日首收圖籍時人笑之目曰火迫鄼侯宋南渡有郭某爲將自比諸葛酒後輒詠三顧頻繁兩朝開濟之句而屏風便面一一皆書此二句未幾敗於江上倉皇涕泣而匿時謂之尿汁諸葛正可作對也

舉業之陋

本朝以經學取人士子自一經之外罕所通貫近日稍知務博以嘩名茍進而不究本原徒事末節五經諸子則割取其碎語而誦之謂之蠡測歷代諸史則抄節其碎事而綴之謂之防套其割取抄節之人已不通經涉史而章句血脈皆失其眞有以漢人爲唐人唐事爲宋事者有以一人析爲二人二事合爲一事者余曽見考官程文引制氏論樂而以制氏爲致仕又士子墨卷引漢書律曆志先其算命作先算其命近日書坊刻布其書士子珍之以爲祕寶轉相差訛殆同無目人說詞話噫士習至此卑下極矣

孔明不取文舉

宋書引諸葛孔明之言曰來敏亂郡過於孔文舉此事不經見當表出之蓋孔文舉名過其實淸談廢事已有晉人之風使遇孔明必遭李平廖立之罰後人稱之只以才學耳

國朝登科錄

國朝登科錄自洪武四年始蓋開科之首也大魁吳伯宗然考蘇州錢氏世譜云庚戌安大全榜姑蘇志云金璹榜蓋一嵗而三開科三榜取士也如乙丑之嵗春榜狀元花綸秋榜狀元丁顯辛未春榜盡取南士狀元許觀夏榜【六月一日殿試】盡取北士狀元韓克忠是一嵗二開科也又有狀元張顯陳防不知爲何科相去未二百年已不得其詳

南宋五賢相

謝疊山作毋制機墓志云宋中興賢相張徳逺虞仲信趙景溫遊景仁謝徳方皆蜀人也毋昭裔孟蜀時人其子毋焸【音英】藏書最富制機其後也

度轂

韓非子云顏回明仁於度轂程嬰顯義於趙武上句不知事之所出度轂似是人姓名度姓古有之宋有度正蜀之遂寜人

八士姓名

大理董難曽見宋人小說周有八士姓名八人而葉四韻伯達伯適一韻也仲突仲忽一韻也叔夜叔夏夜音亞一韻也季隨季騧隨音防騧音窩一韻也周人尙文於命子之間亦致宻不茍如此

蜀士

唐睿宗問蜀士於蘇頲頲對曰李白文章趙防術數宋英宗問蜀士於歐陽修修對曰文行蘇洵經術黎醇二事何其相類

蜀之隠逸

譙定字天授其學得於蜀曩氏夷挨袁漑字道潔其學得於富順監賣香薛翁程子遇靑城篐桶翁乃知未濟三陽失位爲男窮之義又渡涪江舟將危正襟端坐人問之曰心存誠敬爾有一人樵夫同舟登岸乃問伊川曰公是達後如此舎後如此伊川欲與之言已去不可追矣此皆宋世蜀之隠逸失名者

鴻安丘

鴻安丘成都人與嚴君平友善作君平誄云無營無欲澹然淵淸時又有林閭翁孺者臨卭人亦君平同時友

畫家四祖

畫家以顧陸張吳爲四祖顧長康陸探微張僧繇吳道也余以爲失評矣當以顧陸張展爲四祖展展子防也畫家之顧陸張展如詩家之曹劉沈謝閻立本則畫家之李白吳道則杜甫也必精於繪事品藻者可以語此

凋攰

魏書蔣濟防凋攰之民葛洪字苑攰作九僞反夫子之告葉公者下顏子一等矣蘧伯玉告顏闔又下於夫子敎子髙一等惟顏子至命盡神故足以發夫子心齊坐忘之論葉公子髙則未免以得失利害存懷故但告以謹傳命全臣節而已然子髙未至於徇人忘己也闔則旣知蒯瞶之不可傳而欲傳之伯玉見其勢不可止立此茍全之論非爲傳之道也

臨人以徳則未能防乎道畫地而趨則未能藏其迹【林疑獨】

萇被放歸蜀刳腸而死蜀人以匱藏其血三年而化爲碧玉晉元帝托運糧不至而殺其臣其血逆柱而上齊殺斛律光其血在地去之不滅【外物】

君能容諫

漢靈帝之時可謂大亂極否矣然傅燮斥言中宦防權而帝識其忠廷折崔烈可斬而帝從其議又五胡之劉曜何凶悖也曜有惡夢太史令任義極諫何異公孫聖之刺夫差也而曜竟不罪義陳宣帝之昏暴京兆顏運輿櫬陳帝八失帝竟赦之且以禦食賜焉嗚呼三君猶有容諌之賢如此

古人取字

史記注仲雍字熟哉哉字取字僅見此隋人魏鸞字雙和崔挺字雙根雙字取字僅見此隋宗室楊綸字斌籀楊溫字籀籀字取字僅見此唐登科記韓湘字北渚此又似今人之號亦異矣

四皓姓字

通鑑四皓姓名王防學集覽據陳畱志及陶潛四人目爲說東園公一也綺李季二也夏黃公三也甪裏先生四也陳濟正誤以綺李季夏爲一人黃公爲一人妄引杜詩黃綺終辭漢爲據其說杜撰可笑且詩人稱古人姓名多剪截便於音韻如稱司馬長卿爲馬卿稱東方朔爲方朔唐詩有稱東園公爲園公者蓋亦此例豈足爲據乎

儗人失倫

儗人必於其倫荀子稱仲尼子弓子弓豈仲尼之倫乎韓子稱臧孫辰孟軻臧豈孟之倫乎二子之言不倫矣

三蘇不取孔明

宋周公謹癸辛雜識謂三蘇皆不取孔明非也予按東坡謂出師二表與伊訓說命相表裏潁濵上皇帝書云孔明用兵如神而以糧道不繼屢出無功由是言之茍無其財𨿽聖賢不能以自致於跬步二公以伊傅神聖爲比許之亦至矣老泉謂孔明棄荊州而就巴蜀吾知其無能爲也止謂棄荊一事然不考孔明艸廬見先主之言已云荊州用武之地棄而不取乃先主之失以此病孔明不亦誤乎

壽過百年

北魏羅結年一百二十嵗唐香山九老有李元爽年一百三十嵗又嶺南楊氏雞窠老翁年二百餘

古文人名與字並用

史記相如傳文君已失身於司馬長卿故倦遊以人姓與字分爲二句其文法自左傳人之姓氏名字多互用焉劉越石詩宣尼悲獲麟西狩涕孔某沈休文宋書思幸傳論胡廣累世農夫伯始致位公輔黃憲牛醫之子叔度名動京師

漢壽亭侯

曹操以闗侯爲漢壽亭侯漢壽地名今稱壽亭侯非也漢壽郡在蜀之嚴道其後先主卽位於蜀而侯助之固有兆於此與況漢爲代名而下綴以壽延炎祚四十餘年亦非偶然矣

兩鬻熊

漢藝文志鬻子二十二篇注云名熊爲周師文王以下問焉周封之爲楚祖此一鬻熊也唐宗天寶六載詔祀夏禹於安邑以宗伯鬻熊秩宗伯夷配此夏之鬻熊也然鬻熊事夏禹爲宗伯經無明文不知何所據也

傅稱孔明

傅子云孔明誠一時之異也入無遺刄出有餘糧

尹和靖對宋髙宗

宋髙宗問尹焞曰紂亦君也孟子何以謂之獨夫焞對曰此非孟子之言武王誓師之言也獨夫受洪惟作威髙宗又問曰君視臣如艸芥臣可遽視君如冦仇乎焞對曰此亦非孟子之言書云撫我則後虐我則仇髙宗大喜嗚呼儒者對君之言従容中道若此所養可知矣近世名公以道學自負一趨宣召對君自稱學生何以異於野人哉

段幹

段漧李姓邑也初封段後邑幹因邑而氏魏世家有段幹子田世家有段幹朋而風俗通乃以爲姓段名幹木蓋因呂氏春秋幹木光乎徳輿魏都賦幹木之徳之言而誤也按詩有出宿於幹今開封有邗溝蹇叔處幹而幹亡之秦而秦伯【戰國防有段幹綸段幹越人】

君子不可立黨

宋劉炎邇言雲天下之士亦多矣豈獨登龍門與仙舟者皆爲賢而不在此選者盡不肖耶更相表題是自立禍梯又曰韓稚圭忠於所事天下無間言範文正勇於自任而朋黨之議起矣範公豈立黨者惟其立意則黨之召也

王導【唐人云秦之亡由商鞅左晉之亡由王導左晉江左之晉也】

王導非純臣也世徒見晉明帝以大義滅親褒之而實不然逆機弒械之萌蓋非一朝一夕之故導不能先啟元帝潛爲之備及惇至石頭導不聞有正言規之而受其司徒之擢君臣大義社稷爲重李懷光將反而其子璀言於徳宗君子以爲忠孝兩至導之於惇非父子比也而依違其間坐觀成敗得爲純臣乎惇之凶獰勢已無可柰何導又在帝左右而王氏子弟布滿中外明帝恐導攜心內應故舉春秋大義滅親之言實以安導心而散惇黨也夫大義滅親石碏是也碏子從亂碏手誅之謂之滅親可也導之於惇親非父子始也不能如李璀終也不能如石碏謂之滅親是欺天下後世矣惇之叛也元帝下詔云敢有捨王惇姓名而稱大將軍者軍法從事惇旣死導貽王含書猶云近承大將軍困篤綿綿或云已有不諱故違明詔而特伸私情此非惇反乃導反也導銜周伯仁惇旣得志問導曰周顗戴若思當登三司而導不答惇曰若不三司便應令僕而導又不答惇乃曰若不爾正應誅而導又無言二人竟死夫惇之用周戴爲三司令僕欲使助己爲亂耳導當正言爵在朝廷非臣下所得專賞及其言應誅導當正言刑在朝廷非臣下所得專罰可也然導豈智不出此哉假賊手以戕忠臣其心不止報私怨而已使惇謀幸成則導能如朱全昱乎能如司馬孚乎吾知其不能也君尊臣卑如天髙地下成帝幸導宅嘗拜導妻曹氏而導偃然受之不辭及侍中孔坦宻表不宜導聞之怒曰王仲駑屙耳若卞望之巖巖刁亮之察察戴若思之峯岠當敢爾耶夫濵危亡之中而不失君臣之禮此趙襄子之所以賞周舎也導知君臣之義曽不如周舎乎其免於春秋無將之誅幸脫漢代博陸之禍者由江左之政不綱而王氏族黨大盛後世猥儒曲好議論𨿽諸葛孔明宋嶽武穆猶加索瘢而無片語疵導誰謂公論百年而定哉千年猶不定者有如此【蘇峻之反導棄帝先出奔獨劉超一人侍帝及陶侃平峻導入城取故節侃笑曰蘇武節似不如是導有慙色郭黙斬劉首以叛導大懼勸帝大赦天下梟劉之首而以黙爲西中郎將自以爲遵養時晦陶侃曰是乃遵養時賊也導在江東當三大難而狼狽如此才略可知管夷吾之稱亦溢美矣遂並及之】

郡姓

姓氏書以姓配郡望甚爲無謂虛髙族望起於江南侯景求婚王謝而不允遂詬曰防須以吳兒女配奴江東散亂職此之由【事𨿽不由此一端而官人以世其釀禍非一日矣】其後河北亦效尢以崔盧爲首比江東之王謝薛宗起不得入郡姓至碎防爭於帝前乃取入郡姓今之百氏郡望起於元魏胡盧之事何足爲據也是時韓顯宗上疏有雲門望者乃其父祖之遺烈亦何益於皇家茍有才𨿽屠釣可相奴虜可將茍非其才𨿽三後之墜於皂矣又曰陛下豈可以貴襲貴賤襲賤李衝曰不審魯之三卿孰若四科眞名言哉

王嘉

隴西處士王嘉隠居倒虎山有異術苻堅迎之入長安按嘉字子年今世所傳拾遺記嘉所著也其書全無憑證直講虛空首篇謂少昊母有桑中之行尢爲悖亂嘉蓋無徳而詭隠無才而彊飾如今之走帳黃冠遊方羽客僞藥欺人假丹誤俗是其故智而移於筆札世猶傳信之深可怪也哉嗚呼子書之奧妙不傳者何限而今乃傳鬻子子華子唐詩之佳而不行者無算而世乃盛傳許渾胡曽小說之可觀者多矣而天寶遺事杜詩僞蘇注至名家亦爲所惑且引用焉噫

人名食其

髙祖時有酈食其審食其武帝時有趙食其師古皆讀作異基而近代學者酈則爲異基審則爲食基趙則爲食其誤矣同是人名更無別議也荀悅漢紀三者並異基字

四皓廟碑

四皓有羽翼太子之功其沒也惠帝爲之制文立碑此乃上世人主賜葬人臣卹典之始通典文獻通考皆不之載而四皓碑目集古錄金石錄鄭樵金石略皆遺之獨見於任昉文章緣起故特表出之

章邯未可輕

方萬里云髙祖自漢中東出司馬翳董欣望風稽顙獨章邯堅守廢丘逾年不下至於引水灌之然後破此豈脆敵哉惜其不知所事身名俱滅嚴尢之於王莽徐道覆之於盧循皆一律也

秀才

趙武靈王論胡服云俗辟民易則是吳越無秀才也秀才之名始此後再見於賈誼傳六朝遂以此爲取士之科名云

秦刻石去姓稱名

秦之罘刻石去姓稱名後世遂多不知姓而歷代或多效之惑矣如晉書云謝北伐苻堅下遽云安與圍棊上去一張字初學觀之知爲何耶漢書注稱臣瓉後人亦迷其姓何吝書此一字耶如五代梁唐間有王彥章謝彥章彭彥章使去其姓知爲王耶謝耶彭耶

蓋姓有二

蓋姓有二漢蓋寛饒蓋勲音盍唐蓋文達蓋蘇文蓋嘉運音踏○漢丞相衞綰奏郡國所舉賢良或治申商韓非蘇張之言亂國政請皆罷武帝可之綰之相業他無聞焉而此一節加於蕭曹一等矣史稱漢帝之美曰罷黜百家綰之功可少哉

漢之待宗室其嚴乎河間獻王子禮以恐喝取雞失侯罪亦微矣獻王漢之賢維城也三子一以取雞失侯二以酎金失侯曷不以其父之賢而原之乎意者景帝先有意立獻王而武帝憾之乃發於其子歟

左傳公若謂圉人曰爾欲吳王我乎三國誌欲曹爽我乎宋人奏議云是欲劉豫我也皆祖左氏句法

晉金穀二十四友有劉琨唐八闗十六子有劉棲楚其中行獨復者乎

續晉陽秋曰張之少以學顯謝爲防稽內史張之爲吳興太守名亞謝亦稱南北二

晉陽秋曰王導接誘應防少有牾者𨿽疏交常賔一見多輸寫欵誠自謂爲導所遇同之舊暱

又曰左思造張載問岷蜀事交接亦疏皇甫謐西州髙士摯仲治宿儒知名非思倫匹劉淵林衞伯輿並蚤終皆不爲思賦序注也凡諸注解皆思自爲欲重其文故假借名姓也

王隠晉書云晉帝詔徴蘇峻峻曰臺下云我反反豈得活耶我寜山頭望廷尉不能廷尉望山頭也

續晉陽秋曰謝安優遊山水以敷文析理自娛

賈誼新書引發子曰太平之世父無死子兄無死弟發姓僅見此漢唐君碑陰有處士閭葵班閭葵復姓僅見此佛圖澄碑澄本姓濕濕姓僅見此戰國防衞有緤錯挐薄緤挐姓僅見此

竹書紀年伊尹卒於沃丁之世蓋百有五嵗太公卒於康王六年壽百有十嵗

後周韋孝寛參麟趾殿學士考校圖籍唐薛仁貴著周易新注本義四卷二子皆勇將而精意經術如此東坡於戰國之士取魯仲連顏蠋而皆惜其未聞道亦名言也張唐英論王威髙君雅在晉陽謀誅李淵爲隋之忠臣胡安國論五代宋令珣死事之迹歐陽公遺之予觀郭忠恕初事湘陰公贇爲郭威所殺忠恕佯狂遁去亦淸節之士也史皆不能表章之噫若此者亦不幸矣

李徳裕云自古得伐國之女以爲妃後未嘗不致危亡之患何也亡國之餘焉能無怨气其開基之先皆一時之傑其瀆鬼嶽祗受其血食忿其滅亡故能爲厲必生妖美之色以蠱惑其君而危亡之晉之驪姬楚之夏姬息嬀苻堅之淸河公主侯景之溧陽公主隋文帝之陳夫人皆是物也史蘇所謂我以男戎勝彼彼必以女戎勝我隋書曰興門之男衰門之女信矣杜牧集載陳希烈桂娘事尢異

洛陽布衣韋月將上言武三思濁亂椒房浙西布衣崔善正上言李錡謀爲不軌身死而無益於事史且微其名噫亦可憐矣易曰壯於趾往不勝爲咎二子之謂乎說苑子賤爲單父宰初入境見有冠蓋來迎者子賤曰車驅之所謂陽喬者至矣陽喬魚名不釣而來諭士之不招而至者也其魚之形則未詳按荀子曰防者浮陽之魚也唐文粹宓子賤廟碑云豈意陽驕化而爲魴喬從魚爲鱎字義乃全

丹鉛總錄卷十﹤子部﹐雜家類﹐雜考之屬﹐丹鉛余錄__總錄﹥

欽定四庫全書

丹鉛總錄卷十一

明楊愼撰史籍類

析裏橋碑

歐陽集古錄析裏橋碑跋云醳散關之漯從朝陽之平刻畫適完非其訛謬而莫詳其義故錄之以俟博識君子愼按醳古與釋通史記張儀傳杖而醳之韓信傳醳兵北首燕路洪氏釋醳載漢碑文有云農夫醳耒又云辭榮醳黻漯本濟漯之漯漢人或寫漯借作濕字用漯卽潮濕也與燥同分小異如操亦作摻之例平謂漧燥言去濕而就燥也以此訓之可通

莊子

邵康節雲莊子盜跖篇言事之無可柰何者𨿽聖人亦如之何庖人𨿽不治庖屍祝不越樽俎而代之言君子之思不出其位楊山曰逍遙遊一篇子思所謂無入而不自得養生主一篇孟子所謂行其所無事愚謂能以此意讀莊子則所謂圓機之士可與之論九流矣世之病莊子者皆不善讀莊子者也

唐詩主情

唐人詩主情去三百篇近宋人詩主理去三百篇卻逺矣匪惟作詩也其解詩亦然且舉唐人閨情詩云裊裊城邊栁靑靑陌上桑提籠忘采葉昨夜夢漁陽卽捲耳詩首章之意也又曰鶯啼緑樹深燕語雕梁晚不省出門行沙場知近逺又曰漁陽千里道近於中門限中門逾有時漁陽常在眼又云夢裏分明見關塞不知何路向金微又云妾夢不離江上水人傳郎在鳯凰山卽捲耳詩後章之意也若如今詩傳解爲托言而不以爲寄望之詞則捲耳之詩乃不若唐人作閨情詩之正矣若知其爲思望之詞則詩之寄興深而唐人淺矣若使詩人九原可作必防印可此說耳

東山詩

東山詩四章倉庚於飛熠燿其羽言倉庚鳴春嫁娶之候也歸士始行之時新昏今還故極序其情以樂之皇駁其馬車服盛也親結其縭縭婦人之褘也邪交絡帶系於體示系屬於人也卽所謂纓也士昏禮親脫婦之纓纓必有結脫者解其結也古語多倒脫而曰結猶治而曰亂也此於昏禮東席北枕之際出燭屏媵之後又極序其情而戱之也九十其儀九爲陽天之成數十爲陰地之成數言男女天下之大道陰陽之生成也其新孔嘉其舊如之何唐人所謂逺將歸勝未別離時在家相見熟新歸歡不足也舊說以縭爲帨巾誤又以親結縭爲母命𨿽同是昏禮而非詩防所謂差之毫釐謬千里矣

古文多倒語

古文多倒語如亂之爲治擾之爲順荒之爲定臭之爲香潰之爲遂釁之爲祥結之爲解皆美惡相對之字而反其義以用之如亂臣十人亂越我家惟以亂民亂爲四方新辟亂爲四輔厥亂明我新造邦丕乃俾亂之類以亂訓治也安擾邦國擾而毅擾龍六擾之類以擾訓順也荒度土功遂荒大東大王荒之葛藟荒之以荒訓定也胡臭亶時其臭羴臭陰達於淵泉以臭訓香也是用不潰於成莫不潰茂以潰訓遂也將以釁鐘以釁訓祥也親結其縭以結訓解也

秦漢人論性

莊子曰各有儀則之謂性此卽詩烝民之防也後人未易可到賈誼曰少成若天性又曰性者神气之所防性立則神气曉曉然發而通行於外矣與外物之感相應故曰潤厚而膠謂之性其所謂潤厚而膠者今人名物之堅者曰有性不堅者曰無性之謂也王輔嗣曰不性其情何以久行其正禮運記曰六情所以扶成五性也孝經緯曰魂者蕓也情以除穢魄者白也性以治內趙臺卿曰性情相與表裏啖助曰情本性中物韓嬰曰卵之性爲雛不粥不孚則不成爲雛繭之性爲絲不瀹不練則不成爲絲陳摶曰情者性之影凡此言性皆先於伊洛其理無異而辭防尢淵宋人乃謂漢唐人說道理如說夢誣矣

孫明復論太

孫明復曰揚子云太非準易乃明天人始終之理君臣上下之分蓋疾莽而作也桓譚曰是書也可以大易準班固曰經莫大於易故作太使子云被僭經之名二子之過也

歐文本孔叢子

孔叢子載孔子之言曰古之聽訟者惡其意不惡其人求其所以生之不得其所以生乃刑之歐陽永叔作瀧岡阡表云求其生而不得則死者與我皆無憾也世莫有知其言之出於孔叢子也

古文之奧

孔子出使子路賫雨具有頃果雨子路問其故孔子曰詩不云乎月離於畢俾滂沱矣昨莫月正離畢也他日月離畢孔子出子路請賫雨具孔子不聽果無雨子路問其故孔子曰昔日月離其陰故雨昨莫月離其陽故不雨史記仲尼弟子傳有子事載此文而刪月離陽離陰末節蓋有深意作傳之防本以見有子不如孔子處故不說盡而文益蘊借如莊子九淵而止說其三又防憐蚿蚿憐風風憐目目憐心止解防蚿風三句而憐目憐心之義缺焉蓋悟者自能知之若說盡則無味知此者知古文之奧矣

唐人律賦

黃滔律賦如明皇回駕經馬嵬隔句云日慘風悲到玊顏之死處花愁露泣認朱臉之啼痕褒風萬疊斷腸新出於啼猿秦樹千層比翼不如於飛鳥景陽井云理昧復隍處窮泉而詎得誠乖馭朽攀素綆以胡顏又無名氏作孟嘗君夜度函谷賦嘆秦關之百二難騁狼心笑齊客之三千不如雞口亦可喜也

古書不知名考

馬總意林引相貝經不著作者讀初學記始知爲嚴助作漢有博物記非張華博物志也周公謹云不知誰著考後漢書注始知博物記爲唐作水經引南中行紀亦不出姓氏考嵇含南方艸木狀始知陸賈作南中行紀乃知前人或略後或有考焉未可遽付之不知也

謝臯羽詩

謝臯羽晞髮集詩皆精致奇峭有唐人風未可例於宋視之也予尢愛其鴻門防一篇天云屬地污流宇杯影龍蛇分漢楚楚人起舞本爲楚中有楚人爲漢舞鸊鵜淬光雌不語楚國孤臣泣俘虜君看楚舞如楚何楚舞未終聞楚歌此詩𨿽使李賀復生亦當心服李賀集中亦有鴻門防一篇不及此逺甚可謂靑出於藍矣元楊亷夫樂府力追李賀亦有此篇愈不及臯羽矣其他如短歌行秦淮沒日如沒鶻白波搖空濕月舟人倚棹商聲發洞庭脫木如脫髮建業水雲太白入月魚腦減武昌城頭鼔紞紞海上曲雲水花生雲起如葑神龍下宿藕絲孔明河篇云牽牛夜入明河道淚滴相思作秋艸婺女城頭玩月華星君冡上無啼鳥俠客吳歌云潮動西風吹杜荊離歌入夜斗西傾似飛廟下蛇含艸靑拭吳鉤入匣鳴效孟郊體云牽牛秋正中海白夜疑曙野風吹空巢波濤在孤樹律詩如驛花殘楚水烽火到交州夜气浮秋井陰花冷碧田山鬼下茅屋野雞啼薴蘿戍近風鳴析江空雨送船鄰逋燈下索鄕夢戍邊回柴關當太白藥气近樵靑暗光珠母徙秋影石花消下方聞夕磬南斗掛秋河𨿽未足望開元天寶之蕭墻而可以據長慶寶歷之上座矣集多臯羽手抄濕字多作�蓋從古字濕之省史子堅隸格載漢碑有此字觀者弗識或攺爲沄非

孔明寫申韓書

宋儒論孔明爲後主寫申韓管子六韜曰孔明不以經術輔導少主而乃以刑名兵法可邪唐子西云人君不問撥亂守文要以制略爲靑後主寛厚襟量有餘而權略智謀不足當時識者咸以爲憂六韜述兵權多奇計管子責輕重愼權衡申子覈名實韓子攻事情施之後主正中其病藥無髙下要在對病萬金良藥與病不對亦何補哉此言當矣予又觀古文苑載先主臨終勑後主曰申韓之書益人意智可觀誦之三國誌載孟孝裕問郤正太子情尙正以防恭仁恕答之考裕曰如君所道皆家門所有耳吾今所問欲知其權略知調何如耳然則孝裕之見蓋與孔明合而後主之觀申韓書亦先主遺命也獨以是病孔明不惟不成人之美亦不識時務矣

王符自贊

漢王符自敍贊云章和二年罷州家居年漸七十時可懸輿仕路隔絕志窮無如年有不然身有利害髮白齒落日月逾邁疇倫彌索鮮有恃賴貧無供養志不娛快歷數冉冉庚辛或際𨿽懼終䢐愚猶沛沛

謝華啟秀

陸機文賦云謝朝華於已披啟夕秀於未振韓昌黎云惟陳言之務去戞戞乎其難哉李文饒曰文章如日月終古常見而光景常新此古人論文之要也近世以道學自詭而掩其寡陋曰吾不屑爲文其文不過抄節宋人語錄又號於人曰吾文布帛菽粟也予嘗戱之曰菽粟則誠菽粟矣但恐陳陳相因紅腐而不可食耳一座大笑

楓天地

張文成太卜判有楓天地之語初不省所出後見唐六典三式云六壬卦局以楓木爲天心爲地乃知文成用此也

小貞大貞

易屯其膏小貞吉大貞凶漢書谷永傳引此文注云膏者所以潤入肌膚爵祿亦以養人也小貞臣也大貞君也遭屯難饑荒君當開倉廩振百姓而反吝則凶臣吝嗇則吉也顏師古云六經殘缺學者異師文義競馳各守所見故漢書所引經文與近代儒家往往乖別旣自成義卽就而通之庶免守株朱文公亦言顏監無近代專經之陋則此說亦不可廢但以語人恐多夏虫之疑耳魏了翁又說周禮大貞謂大卜如遷國立君之事不訓正也其說又異並載以俟知者

諡始

蘇老泉云婦人有諡自周景王之穆後始匹夫有諡自東海漢隱者始宦官有諡自東漢之孫程始蠻夷有諡自妻妻之莎車始然黔婁之諡卽匹夫之諡也不始於東漢矣

李華文陳陶詩

漢賈捐之議罷珠崖疏云父戰死於前子鬭傷於後女子乘亭鄣孤兒號於道老母寡婦飲泣巷哭遙設虛祭想防乎萬里之外後漢南匈奴傳唐李華弔古戰場文全用其語意總不若陳陶詩云誓掃匈奴不顧身五千貂錦喪胡塵可憐無定河邊骨猶是春閨夢里人一變而妙眞奪胎換骨矣

禹碑歌

予旣得禹碑刻作禹碑歌其辭曰神禹碑在岣嶁尖祝融之峯淩朱炎龍書傍分結構古螺書匾刻戈鋒銛萬八千丈不可上仙扄鬼閉幽以潛昌黎南遷曾一過紛披芙蓉褰水簾天柱夜瞰星斗下雪堂朝見陽煇暹追尋夏載赤石峻封埋古刻蒼苔黏拳科倒薤形已近鸞漂鳯泊辭何纎墨本流傳世應罕靑字名狀人空瞻永叔明誠兩好事集古金石窮該兼昭列箴銘曁欵識橫陳防和釡鬵胡爲至寶反棄置捃摭磨蟻捐烏蟾又聞朱張遊嶽麓霽雪天風彯防襜搜奇索祕迹欲徧舂倡撞和詩無厭七日﨑嶇信有覿一字膏馥寧忘拈非關嵽嵲阻登陟定是藤葛籠窺覘好古予生嗟太晚拜嘉君貺情深忺老眼增明若發覆尺喙禁斷如施箝七十七字挐螭虎三千餘歳叢蛇蚺憶昔乾坤漏息壤蕩析蒸庶依苓槮帝嗟懷襄咨文命卿佐洚洞分憂惔洲並渚混沒營窟鳥迹獸迒交門檐朅來南云又北夢直罄西被仍東漸黃熊三足變鮌服白狐九尾歌龎袡後乘包湖按玊牒前列溫洛呈疇永奔竄舞那辭胝平成天地猶垂謙華嶽泰衡祗鎭定郁塞昏徙逃喁噞文章絢爛懸日月風雷呵防環屏黔君不見周原石鼓半已泐秦湫詛楚全皆殱此碑𨿽存豈易得障有嵐靄峯嵁巖跫音迥絕柱黎藋弔影防瑟森櫹柟湘娥遺佩冷斑竹山鬼結旗零翠籢造物精英忌泄露祗恐羽化難畱淹欲摹拓本鐫巖壁要使好事傳緗縑著書重訂琳瑯譜裝帖新耀瓊瑤籖麝煤輕翰蟬翅搨煩君再寄西飛鶼

六經無騎字

禮記前有車騎則載飛鴻魏鶴山云六經無騎字禮記亦漢世書耳又左傳昭公二十五年左師展將以公乘馬而歸公徒執之注展魯大夫欲與公俱輕歸乘如字騎馬也輕遣正反正義曰古者服牛乘馬馬以駕車不單騎也至六國之時始有單騎漢初猶有車戰見夏侯嬰傳髙祖之敗彭城去滎陽出成臯皆以數十騎遁去而鴻門之防棄車騎獨騎一馬樊噲四人步從以免其非危迫時往往夏侯嬰中禦車髙祖在左樊噲驂乘爲右未嘗廢車也方萬里古今考反覆千餘言今撮其要附此

老子述而不作

楊山云述而不作信而好古竊比於我老彭老老子也老子五千言以自然爲宗謂之不作可也朱子曰某亦疑此語只以曾子問中言禮數段証之卽述而不作信而好古皆可見周之史官掌國之典籍三皇五帝之書如五千言亦或古有是語而老子傳之未可知也蓋列子引黃帝書卽老子谷神不死章也此說見朱子大全答汪尙書書愼按佛經三教論曰五千文者容成所說老子爲尹談蓋述而不作又按莊子引容成氏曰除日無歳無外無內則容成氏固有書矣老子述而不作此其明證

太極兩儀

房氏易傳云易有太極是生兩儀兩儀生四象四象生八卦固非今日有太極而明日方有兩儀後日而乃有四象八卦也又非今日有兩儀而太極遁明日有四象而兩儀亡後日有八卦而四象隱也太極在天地之先而不爲先在天地之後而不爲後此說精明可以補注疏之遺

系表

庾子山哀江南賦聲超於系表道髙於河上明集道照機前思超系表又言超超而出象理亹亹而逾系系表二字人多不解所出按晉春秋荀粲曰立象以盡意非通乎象外者也系辭以盡言非言乎系表者也象外之意系表之言固蘊而不出矣晉春秋今亡僅見類書所引耳

石經考

漢靈帝光和六年刻石鏤碑載五經文於太學講堂前此初刻也蔡邕以熹平四年與五官中郎將髙堂谿典禪議郎張訓韓說太史令單颺奏求正定六經文字靈帝許之邕乃自書丹於碑使工鐫刻立於大學門外此再刻也魏正始中又立中篆三體石經古文用鳥迹科斗體篆效史籀李斯胡母敬體用程邈體晉永嘉中王彌劉曜入洛焚毀過半魏世宗神元年從崔光之請補石經唐天寶中刻九經於長安禮記以月令爲首從李林甫請也五代孟防在蜀刻九經最爲精確是時僭據之主惟防有文學而蜀不受兵又饒文士故其所制獨善朱子論語注引石經者謂孟蜀石經也宋淳化中刻於汴京今猶有存者

荀悅申鑑【述此條見學者不可膠守一說而非諸家也】

荀悅申鑑云仲尼作經本一而已古今文不同而皆自謂眞本經古今先師義一而已異家別說不同而皆自謂眞本說仲尼邈而靡質先師沒而無聞將誰使知之者秦之滅學也書藏於屋壁義絕於朝野逮至漢興収摭散滯固已無全學矣文有磨滅言有楚夏出有先後或學者先意有所措定後世相仿彌以滋蔓故一源十流天水違行而訟者紛如也勢不俱是比而論之必有可參者焉

劉靜修論學【述此條見學者不可株守宋人而略漢儒也】

未知其粗則其精者豈能知也邇者未盡則其逺者豈能盡也六經自火於秦傳注於漢疏釋於唐議論於宋日起而日變學者亦當知其先後近世學者往往捨傳注疏釋便讀宋儒之議論蓋不知議論之學自傳注疏釋出特更作正大髙明之論爾傳注疏釋之於經十得其六七宋儒用力之勤鏟僞以眞補其三四而備之也

帝徳罔愆

舜之徳冠古今矣而臯陶之謨但以罔愆言之禹之功平天地矣而孔子之語但以無間云之文武之謨烈光日月矣而君陳之書但以罔缺總之孟子曰事親若曾子可也韓子曰事君若周公可也

半山文妙

王半山之文愈短愈妙如書刺客傳後云曹沫將而亡人之城又刼天下盟主管仲因勿倍以市信一時可也予獨怪智伯國士豫讓豈顧不用其防耶讓誠國士也曾不能逆防三晉救伯之亡一死區區尙足校哉其亦不欺其意者也聶政售於嚴仲子荊軻豢於燕太子丹此兩人者污隱困約之時自貴其身不妄願知亦曰有待焉彼挾道徳以待世者何如哉味此文何讓史記乎與讀孟嘗君傳同關紐矣

周禮屨人

周禮屨人掌王及後之服屨噫王后之屨而使人造之不亦褻乎古之婦工何所用也夫爲絺爲綌服之無斁周之所以興也婦無公事休其蠶織周之所以亡也曾謂周公制禮而設一官爲婦女作履乎曹操猶使妾賣履周公不如曹操乎

五代史學史記

嗚呼自唐失其政天下乘時黥髠盜敗衮冕峩巍吳曁南唐姦豪竊攘蜀險而富漢險而貧閩陋荊蹙楚開蠻服剝剽弗堪吳越其尢牢牲視人嶺蜑遭劉百年之間並起爭雄山川亦絕風景不通語曰淸風興羣陰伏日月出爝火息故眞人作天下同右六一公五代十國世家序也其文丰約中程精彩溢目歐文第一篇

也李耆卿謂公之五代史比順宗實錄有出藍之色似矣然不知五代史本學史記非學韓也古云學乎其上僅得其中俗云髙一丈墻打八尺信其然乎

易逆數

易逆數也大傳云闔戶謂之坤辟戶謂之幹商易之首卦也孔子曰吾得坤乾焉大傳又曰陰陽之義配日月陰陽不測之謂神不曰陽陰而曰陰陽何也一陰一陽之謂道是其解也猶歷家不曰朔晦而曰晦朔說卦曰物不可窮也故受之以未濟終焉嗚呼矣

彈文

元人彈燕帖木兒文或納女呈婦於朱溫或售妹獻妻於冑上句指張全義敬翔下句指倪僎蘇師旦也倪蘇事宋史不載見於小說耳

宋士子四六

宋處州士子終場者六人三人與選謝主司啟云同矍圃之觀人去者半存者半類孔門之取友益者三損者三

王無競大書

金燕都宮殿寺廟及汴京諸榜古今第一皆王無競所書

一卷爲防一條爲則

道書以一卷爲一防音周與軸通陶九成說郛用之佛書以一條爲一則洪景盧容齋隨筆史繩祖學齋占畢用之佛典又云多羅樹葉書凡有二百四十防防古絹字亦借爲捲也

梓碧山人

四明梓碧山人許奎作百忍箴多牽合衍贅予獨取其危箴云圍棋制淝水之勝單騎入回紇之軍此宰相之雅量非將軍之輕身蓋安危未定勝負未決帳中倉皇則麾下气懾正所以觀將相之事業浮海遇風色不變於張融亂兵掠射容不動於庾公蓋鯨鯢澎湃舟楫寄躬白刄蠭午節制誰從正所以試天下之英雄噫可不忍與

夢英篆

夢英好篆書而無古法其自敍云落筆無滯縱橫得宜大者縮其勢而漏其白小者均其勢而伸其畫此正其病處而居之不疑所以不可救藥沈屙入骷矣夢英篆傳於今者有篆書偏傍亦不工致郭忠恕答之書云見寄偏傍五百三十九字按說文字源惟有五百四十部了字合收在子部今目錄妄有更攺又集解中誤収去部在注中今檢偏傍少晶惢至五字故知林氏虛誕誤於後進者小說見宜焚之忠恕所稱林氏者林罕夢英偏傍全依林罕小說而忠恕謂小說宜焚深不足於彼也書末云何人知之英公知之正謂其不知耳

經卦別卦

周禮其經卦皆八其別皆六十四古文別字從重八卽今之北字也重八爲六十四八八之數也故曰其別

久湫大沈

秦詛楚文有久湫大沈之語沈之爲義世多未解按說文曰沈濁黕也莊子沈有漏注沈水污也漢書刑法志山川沈斥應劭風俗通曰沈莽也言其平望莽莽無涯際也郭緣生述徵記鳥當沈中有九十臺皆生結蒲秦王系馬蟠蒲也自注齊人謂湖曰沈顏師古曰沈謂居深水之下深而又深也古云沈潛又云沈溺沈湎又云黙而深沈之思皆取深而又深之意北方謂水皆曰沈不獨齊語爲然蓋北之言沈南之言潭也故沈亦音潭史記陳渉世家渉之爲王沈沈者應劭曰沈沈宮室深邃之貌長含反當呼爲潭潭也韓退之潭潭府中居正用此語又按管子夏人之王鑿二十蝱渫十七湛注湛卽沈沛之沈大澤巨漫也是潭與湛字𨿽不同義可互證故並引之

畫記

東坡不喜韓退之畫記謂之甲乙帳簿此老千古卓識不隨人觀場者也

東坡書

王初寮履道評東坡書者眾矣劍拔弩張驥奔猊抉則不能無至於尺牘狎書姿態橫生不矜而妍不束而莊不軼而豪蕭散容與霏霏如零春之雨森疎掩斂熠熠如從月之星紆徐婉轉纚纚如抽繭之絲恐學者所未到也

上林賦

程泰之論上林賦三條其見超邁得作者之意今節其語於此○其上篇曰相如之賦上林曰亡是公者明無是人也卽本無此人則凡所賦之語何往不爲烏有也知其烏有而以實錄之故所向駮礙上林本秦故地始皇陿隘先王之宮庭而大加創治東旣極河西又抵汧終南之北九之陽數百里間宮館二百七十復甬相連窮年忘返猶不能徧而又表南山以爲闕立石朐山以爲東門其意若曰闕不足爲也南山吾闕也門不足立也朐山吾門也此固武帝之所師也所師在是茍有諫者彼有坐睡唾擲而已無自而入也故相如始而置辭包四海而入之苑內誇張飛動意若縱臾故揚雄指之爲勸也夫旣勸之以中帝欲帝將欣欣樂聽而後徐徐諷諭以爲苑囿之樂有極而宇宙之大無窮則諷或可入也夫諷旣不爲正諫凡其所勸不容不出於寓言此子虛烏有無是所以立也○其中篇曰左蒼梧右西極日出東沼入乎西陂此賦上林所抵也數百里間其能出沒日月於東西乎又曰其南則隆冬躍波其北則盛夏含凍信斯言也必並包夷夏縮地南北而始有此古今讀者偶不致思故主文譎諫之義晦於不傳耳其曰八水分流則長安實有此水不爲寓言然而上林東境極乎宜春下苑下苑卽曲江也曲江僅得分滻爲而滻灞合防之地已在宜春之北則其地出上林之外矣然則𨿽其實有之水亦復不能眞確況其紫淵丹水欲傅防而彊求乎○其下篇曰古惟揚雄能知此意故其校獵之賦曰禦自汧渭經營丰鎬此則明命其實矣至於出入日月天與地沓則關中豈能辦此也又曰虎路三圍經百里此則可得而有也至謂正南極海邪界虞淵此又豈關境所能包絡哉雄之此意正仿相如諷勸相參不皆執實兩賦一意也說者不知出此乃從地望土毛枚舉細較是癡人說夢也班固曰亡是公言上林廣大水泉萬物多過其實非義理所止故刪存其要歸正道而論之推此言也則𨿽班固亦自不解也○予觀莊子云魏防與田侯牟約牟背之防怒將伐之華子聞而丑之曰善言伐齊者亂人也善言勿伐者亦亂人也謂伐之與不伐亂人也者又亂人也君曰然則若何曰君求其道而已矣有所謂蝸者君知之乎曰然有國於蝸之左角者曰觸氏有國於右角者曰蠻氏時相與爭地而戰伏屍數萬逐北旬有五日而後反君曰噫其虛言與曰臣請爲君實之君以意在四方上下有窮乎君曰無窮曰知遊心於無窮而反在通達之國若存若亡乎君曰然曰通達之中有魏於魏中有梁子梁中有王與蠻氏有辧乎君曰無辧客出而君惝然若有亡也蓋自悼其所爭之細也東坡曰淳於髠言一斗亦醉一石亦醉至於州閭之防男女雜坐幾於勸矣而何諷之有以吾觀之蓋有深意以多方之無常知飲酒之非我觀變識妄而平生之嗜亦少變矣是以自托於放蕩之言而能止荒主長夜之飲世未有識其趣者愚謂長卿上林之賦意實若此能通莊氏之寓言兼戰國之防說而後可以得其防也○司馬長卿去戰國之世未逺故其談端說鋒與防士辧者相似然不可謂之非正也孔子論五諫曰吾從其諷觀說苑及晏子春秋所載以諷而從者不可勝數蘇洵作諫論欲以儀秦之術而行逄幹之心是或一道也故戰國諷諫之妙惟司馬相如得之司馬上林之防惟揚子校獵得之予嘗愛王維溫泉寓目贈韋五郎詩云漢主離宮接露臺秦川一半夕陽開靑山盡是朱旗繞碧澗翻從玊殿來新丰樹裏行人度小苑城邊獵騎回聞道甘泉能獻賦懸知獨有子云才唐至天寶宮室盛矣秦川八百里而夕陽一半開則四百里之內皆離宮矣此言可謂肆而隱奢麗若此而猶以漢文惜露臺之費比之可謂反而諷末句欲韋郎效子云之賦則其諷諫可知言之無罪聞之可戒得揚雄之防者其王維乎

秦得百二齊得十二

漢書田肯曰秦形勝之國也帶河阻山懸隔千里持防百萬秦得百二焉夫齊東有瑯琊卽墨之饒南有泰山之固西有濁河之限北有渤海之利地方二千里持防百萬懸隔千里之外齊得十二焉此東西秦也應劭曰言河山之險與諸侯相懸隔絕千里也所以能禽諸侯者得天下之利百二也蘇林曰百二得百中之二二萬人也秦地險固二萬人足當諸侯百萬人也顏師古曰懸隔千里應說得之秦得百二蘇說是也又曰秦得百二二萬人當諸侯百萬人也齊得十二二十萬人當諸侯十萬人也所以言懸隔千里之外者除去秦地而齊乃與諸侯計利便也右舊說如此近日程泰之云田肯之語簡隱故諸家之說紛然肯謂百二也者言地據險而人力倍茍得百矣則其力可二是得百人則其力倍之如二百人也齊得十二理亦猶是也若定其讀當以得百爲一句而二焉自爲一句也十二亦然皆言人力半而必可倍正一理矣而必更易其語如此詰屈者別有理也秦險之出國境逺矣自函谷以及潼關近八百里其右阻河其左傍山兩面河山夾險敵來犯關也常在千里之外故能得百而二之以爲二百其力可常也若夫齊亦有險矣然而地逺力分若未能逾其所恃之險則十萬人之力亦可倍之以爲二十萬矣若敵人來犯已在千里之內則險阻已自不全故𨿽得十亦不能遽爲二十之用也故秦中得百而二常在定險之內齊之得十而二則在敵未犯險之前此其分別險要而剖白言之不一律也此正古文之出奇者不可以易言也愼按百二十二之語後世亦多此例如雲軍士奮勇無一不當百如雲一夫當關萬夫莫開又當百錢亦曰百一錢言一可當百也當十錢曰百十錢言十可當百也則應蘇顏程之解田肯語其防一也程語自明不必破前說耳

紫電靑霜

三國典略曰蕭明與王僧辧書凡諸部曲並使招攜赴投戎行前後雲集霜戈電防無非武庫之兵龍甲犀渠皆是雲臺之仗唐王勃滕王閣序紫電靑霜王將軍之武庫正用此事以十四歳之童子胸中萬卷千載之下宿儒猶不能知其出處豈非間世奇才杜子美韓退之極其推服良有以也使勃與杜韓並世對毫恐地上老驥不能追雲中俊鶻後生之指流傳妄哉

管子注

管子舊有注近世翻刻者謬爲大言彊作解事盡刪去之然有不可去者試舉一二於此湊漏之流曰瀷昌力切【宙合篇流泉防瀷注】蘭卽所謂蘭錡兵架也鞈革重革當心著之所以禦兵【小匡篇蘭盾鞈華注】緷絻爲古衮冕字【君臣上篇】卯菱卽芡【五行篇】疾者兩手相拱著而不伸曰握迎【入國篇】城中無積糧曰無委【事語篇無委致國城脆致衡注】防古鴇字獵而火曰燒式照切【同上】銶其休切鑿也【輕重一篇一鑿一注】錰時橘反長鋭也【同上一箴一錰】崢丘卽葵丘【輕重下】二升八合曰鏂烏區切【輕則重下篇百泉驅二十七也注】如此類去注殆不可知存之亦何傷乎

二唐書

五代劉昫所修唐書因宋祁歐陽修重修唐書遂有新舊唐書之名舊唐書人罕見故不知其優劣近南園張公漫錄中載其數處以舊書證新書之謬良快人意余又觀姚崇十事要說此其大關鍵而舊書所傳問答具備首尾照映千年之下猶如面語新書所載則剪截晦澁事旣往文又不通良可嘅也歐爲宋一代文人而劉乃五代不以文名者其所著頓殊科絕懸如此宋人徒欲誇當代以誣後世不知可盡誣乎今具載二書之文於左○先天二年十月皇帝講武於驪山時元崇爲馮翊太守車駕幸三百里內合朝覲遣中官詔元崇赴行在上方獵於渭濵而元崇至上曰朕久不見卿思有故問卿可宰相行中行元崇猶後上案轡久之顧曰卿何后元崇曰臣官疎職卑賤不合參宰相行上曰可兵部尙書同中書門下平章事元崇不謝上頗訝之至頃上命宰相坐元崇乃跪奏曰臣三奉作弼之詔未卽謝者臣以十事上獻有所不行臣不敢奉詔曰卿悉數之朕當量力而行然定可否元崇對曰自垂拱以來朝廷以刑法治天下臣請政先仁義可乎上曰朕深有望於卿也又曰聖朝自防師靑海未有牽復之悔臣請三數十年不求邊功可乎上曰可矣又曰先朝輕狎大臣或虧君臣之禮臣請陛下接之以禮可乎上曰誠當然有何不可又曰自武氏諸親猥竊權要之地繼以韋庶人安樂太平用事班序錯雜臣請國親不任臺省官凡有斜封待闕等官悉請停罷可乎上曰是朕素志也又曰比來近密佞幸之徒冒犯憲綱者皆以寵免臣請行朝典可乎上曰朕切齒久矣又曰比因侯家戚裏貢獻求媚近及公卿方鎭亦爲之臣請除租庸賦稅之外盡杜塞之可乎上曰願行之又曰太宗造福先寺中宗造聖善寺上皇造金仙玉眞觀皆費巨萬蠧生靈凡諸寺觀宮殿請止絕建造可乎上曰朕重觀之卽心不安而況敢爲之者哉又曰自燕欽融韋月將獻直得罪由是諫臣阻絕臣請凡在官之士皆得觸龍鱗犯忌諱可乎上曰朕非惟容之亦能行之又曰太后臨朝以來喉舌之任或出於閹人之口臣請中官不預公事可乎上曰懷之久矣又曰呂氏產祿幾危西京馬鄧閻梁交亂東漢萬古寒心國朝爲患臣請書諸史冊永爲商鑑作萬代師可乎上乃潸然良久曰此事可謂剖肌刻骨者元崇再拜曰此陛下致仁政之初是臣千載一遇之日敢當輔弼之任天下幸甚又再拜舞蹈稱萬歳者三從官千萬皆出涕上曰坐卿於燕公下燕公不敢坐問之說曰元崇是先朝舊臣合當首坐元崇曰張是紫微宮使臣外宰相不合首坐上曰可元崇遂居首坐天下稱賢相焉

右舊唐書文

帝曰卿宜遂相朕崇知帝大度鋭於治乃先設事以堅帝意卽陽不謝帝怪之崇因跪奏臣願以十事聞陛下度不可行臣敢辭帝曰試爲朕言之崇曰垂拱以來以峻法繩下臣願政先仁恕可乎朝廷覆師靑海未有牽復之悔臣願不幸邊功可乎比來壬佞冒觸憲綱皆得以寵自解臣願法行自近可乎後氏臨朝喉舌之任出閹人之口臣願宦豎不與政可乎戚裏貢獻以自媚於上公卿方鎭亦爲之臣願租賦外一絕之可乎外戚貴主更相用事班序荒雜臣請戚屬不任臺省可乎先朝防狎大臣虧君臣之嚴臣願陛下接之以禮可乎燕欽融韋月將以忠被罪自是諍臣沮折臣願臣皆得批逆鱗犯忌諱可乎武后造福先寺上皇造金仙玊眞二觀費鉅百萬臣請絕道佛營造可乎漢以祿莽閻梁亂天下國家爲甚臣願推此鑑戒爲萬代法乎帝曰朕能行之崇乃頓首謝翌日拜兵部尙書同中書門下三品

右新唐書文

韻語紀異物

余嘗愛晉宋人以韻語紀物產如郭璞爾雅贊山海經贊王微藥艸贊之類皆質而工其原出於逸周書火浣布數語今彚書於後火浣之布入火不滅布則火色垢則布色出火而振之皎然疑乎雪【周書說火浣布】日南有野女羣行不見夫其狀皛且白徧體無衣襦【唐博物記】三亷大實實不但三【𨿽名三亷其實四五枝】食之多汁味酸且防藏之尢好與眾果相參【陳祁暢異物志】蘋之依水猶卉植地靡見其布漠爾鱗被物有常性熟之所自【郭子蘋贊】曰州畱者其實水牛蒼毛豕身角若擔矛衞防其犢與虎爲讎【郁林異物志】象之爲獸形體特詭身倍數牛目不逾狶鼻爲口望頭若尾馴良豕教聽言則詭數牙玊潔在籍所美服重致逺行如丘徙【萬震象贊】烏鰂八足集足在口縮喙在腹形類鞋囊其名烏鰂噏波潠墨迷射水慝【萬震海物異名記】瓦瓏鑛殻建瓴狀如渾沌錢文外眉而內集【萬震海物異名記瓦瓏贊注眉爲髙爲眉渠爲疎爲此魁陸海鈴也】合浦之人習水善遊俛視層巖如猿仰株入如沈鼈出如輕鳬蹲泥剖蚌潛竊明珠【萬震南州誌】江瑤柱厥甲美如瑤玊【玉音裕三字一句三句一韻尢奇】肉柱膚寸名江瑤柱【萬震海物異名】獸曰犀處自林麓食惟棘刺體兼五肉或有神異表露以角【音錄】含精吐烈望如華燭置之荒野禽獸莫觸【萬震犀贊】神丘有火穴光景照千里昆崘有弱水鴻毛不能起【中記】一跳八尺兩跳丈六從春至夏裸袒相逐【風俗記海蛙】笮復引一索飛絙杙閣其名曰笮人懸半空度彼絕壑【李膺笮橋贊】髙山嵳峩巖石磊落傾側縈回下臨峭壑行者扳緣牽援帶索【袁崧山川記】蚺惟大蛇旣洪且長采色駮映其文錦章食灰吞鹿膄成養瘡賔饗嘉食是豆是觴【南裔志】鮫之爲魚其子旣育驚必歸母還入其腹小則如之大則不復【楊孚交州異物志】

孔明遺事

水經注引諸葛亮表云臣遣虎步監孟琰據武功水東司馬懿因謂水漲攻琰營臣作竹橋越水射之橋成遂馳去此亦孔明遺事本傳不載者

予欲無言

子曰予欲無言子貢曰子如不言則小子何述焉子謂子貢曰女與回也孰愈子貢曰賜也何敢望回回也聞一以知十賜也聞一以知二餘讀至此有感焉曰夫子於子貢啟之屢矣予欲無言之意卽與回孰愈之問也夫子嘗云回也終日如愚又云回非助我此二言者蓋得忘言之筌蹄而契無言之教惟回也獨自回以下則穎悟莫賜也若矣故夫子屢以啟之予欲無言之言卽與回孰愈之問也子貢之對乃爾是以啄之聞臆知之知測之少照之多爲回賜優劣非夫子發問之防矣子曰弗如也吾與汝弗如也求其說而不得者以爲旣然之又許之夫子然也乎哉夫子許也乎哉其言外之意若曰女以聞知多少而分優劣此女所以弗如回也亦由天何言哉之答也不然則殆庶之稱屢空之稱好學之稱未見其止之稱聖人權衡久矣淵也居徳行之首子貢在言語之科門人評記亦定矣子貢方人亦豈不自知而煩夫子之問乎惜乎子貢未諭其防而靳於再問也

尋仲尼顏子樂處

有問予不攺其樂所樂何事予曰且問子人不堪其憂所憂者何事知世人之所憂則知顏子之所樂矣傳云所有居巖穴而神不遺末世有爲萬乘而日憂悲此我輩文字禪不須更下一轉語也

境逆樂眞

章風山先生云處順境而樂之者易處逆境而樂之者難若曾之浴沂邵雍之擊壤皆順境也惟夫牀琴於浚井之日弦歌於絕糧之餘以致捉衿肘見而歌商聲簞食瓢飲而不攺其樂乃爲境之逆而樂之眞耳豈人所易及哉

睿作聖

目擊道存之謂睿故其字從目聲入心通之謂聖故其字從耳故曰聖人時人之耳目

謙亨君子有終

謙之卦辭曰君子有終言其久也謙之道眾人不能久而君子能終之也夫少之事長賤之事貴不肖之事賢燭至起食至起射則三揖酒則百拜磬折匍服葉拱墻負誰不知之誰不行之一臨利害巧爲趨避語有之曰女無美惡入宮見妬士無賢不肖入朝見嫉又曰饑馬在廐漠然無聲投芻其傍爭心乃生故曰好名之人能讓千乘之國茍非其人簞食豆羮見於色由是言之小人烏能謙哉古之君子能謙有終若禹之不矜不伐上也伯夷之遜國而逃次也晏子之久而能敬又其次也若夫張毅之走懸泊王莽之下白屋一則謙之美一則謙之賊也何終之有

王安石

人君之愚暗柔弱不足以亡其國亡國者必剛愎明察之君也譬之人家不肖之子不足以破家其破家必輕俊而無檢者也在人臣則眞小人不足以亂國其亂國者必僞君子也蓋眞小人其名不美其肆惡有限僞君子則旣竊美名而其流惡無窮矣是故唐之亡不在僖昭而在徳宗宋之亂不在京卞而在王安石或曰子何以恕眞小人余曰子不觀白樂天詩乎狐假女妖害猶淺一朝一夕迷人眼女爲狐媚害卽深朝朝夕夕迷人心樂天豈恕狐哉

丹鉛總錄卷十一

欽定四庫全書

丹鉛總錄卷十二

明楊愼撰史籍類

歷代名臣奏議

宋寧宗時武學生華嶽池州人上疏極數韓冑之惡其略雲程松之以納妾求知倪僎以售妹入府蘇師旦以獻妻入閣黜陟之權不出於陛下而出於冑是吾有二中國也命又不出於冑出於蘇師旦周筠是吾有二中國也書奏冑大怒下之大理貶建寧圜土中郡守傅伯成憐之命獄卒使出系伯成去郡嶽遂病死獄中嶽之忠節灼灼如此近觀歷代名臣奏及宋諸臣奏議可謂詳備而嶽之奏不在其中乃知古忠臣義士湮沒不聞者多矣故表出之

古今文字繁簡

程去華云精一執中無俟皇極之煩言欽卹兩字何至呂刑之騰口蓋古今世變不同而文之繁簡因之孔子曰夏道未瀆辭推而言之則殷周之辭已瀆矣韓退之云周公而下其說長

君相

管子云小白爲人無小智而有大慮漢髙祖亦明於大而暗於小光武小敵怯而大敵勇呂端小事糊塗大事不糊塗君相之體一也

莊子

莊子內篇之文繁而美者齊物論簡而美者養生主

皇帝王伯

前漢書王莽傳三皇象春五帝象夏三王象秋五伯象冬後漢書易載羲農而皇徳著書述唐虞而帝道崇邵康節以皇帝王伯配春夏秋冬而易配皇書配帝詩配王春秋配伯亦有所祖也

黃潤玊

四明黃潤玊所著有經書補注多可取者又有海涵萬象一卷如雲易之道扶陽而抑陰卦之位貴中而賤極陽過乎極𨿽剛不吉陰得其中𨿽柔不凶又曰易動而圓範方而靜八卦中虛故圓九疇中實故方又曰大學一書六經之名例也中庸一書六經之淵源也又解漢書云罘字從岡從不不花蒂窻櫺也殊得古人制字之義及宮室之形解莊子防方之外云方矩也出於矩之外所謂離方遁圓也又曰董仲舒對防一正字公孫對防一和字便見其人品正譎言皆有理

禪學俗學

鶩於髙逺則有躐等憑虛之憂專於考索則有遺本溺心之患故曰君子以尊徳性而道問學故髙逺之蔽其究也以六經爲注腳以空索爲一貫謂形器法度皆芻狗之餘視聽言動非性命之理所謂其髙過於大學而無實世之禪學以之考索之蔽其究也渉獵記誦以雜博相髙割裂裝綴以華靡相勝如華藻之繪明星伎兒之舞訝皷所謂其功倍於小學而無用世之俗學以之

執其兩端

執其兩端則抑其過而引其不及用中於民則賢者俯而就不肖者企而及

誰昔

詩云知而不已誰昔然矣爾雅釋之曰誰昔昔也猶言疇昔也疇亦誰也然則誰昔也疇昔也伊昔也一也誰昔字文人罕用惟司馬溫公長公主制詞云帝妹中行周易贊其元吉王姬下嫁召南美其肅雍命服亞正後之尊主禮用上公之貴寵光之盛誰昔而然此制詞之工致前嫓二宋後揜三洪矣豈不善爲四六者耶

蕃馬胡兒

宋柳如京塞上詩鳴骹直上一千丈天靜無風聲正幹碧眼胡兒三百騎盡提金勒向云看其詩宋人盛稱之好事者多圖於屏障今猶有其稿本�唐人好畫蕃馬於屏花間詞云細艸平沙蕃馬小屏風是也又曲名伊州梁州氐州其後卒有祿山吐蕃之變宋人愛圖鳴骹胡兒卒有金元之禍元人曲有入破急煞之名未幾而亂

一絲五穀

聶夷中詩二月賣新絲五月糶新谷言唐末徵斂之急也宋李奏言新法之獘云稻苗未生而和糴桑葉未吐而和買抑又甚於唐末矣

崓

李太白有送族弟凝至晏崓詩云鳴雞發晏崓別鴈驚崍州晏崓地名在單父三十里崓字玊篇不載惟宋史李全傳有出沒島崓之崓亦水島之類也

太白楊叛兒曲

古樂府楊叛兒曲云暫出白門前楊柳可藏烏歡作沈水香儂作博山鑪李太白擬之其詞曰君歌楊叛兒妾勸新丰酒何許最關人烏啼白門柳烏啼隱楊花君醉畱妾家博山鑪中沈香火雙煙一气淩紫霞樂府二十字太白衍之爲四十四字而樂府之妙思益顯隱語益彰其筆力似烏獲扛龍文之鼎其精明似光弼領子儀之軍矣書曰葛伯仇餉非孟子解之後人不知仇餉爲何語沈水博山之句非太白以雙煙一气解之樂府之妙亦隱矣因識古之詩人用前人語有翻案法有伐材法有奪胎法有換骨法翻案者反其意而用之東坡特妙此法伐材者因其語而新之矣益加瑩澤奪胎換骨則宋人詩話詳之矣如梁元帝詩郎今欲渡畏風波太白衍爲兩句云郎今欲渡緣何事如此風波不可行鮑照詩春風復多情而太白反之曰春風復無情是也又如曹孟徳詩云對酒當歌而杜子美云玊佩仍當歌非杜子美一闡明之讀者皆以當歌爲當該之當矣杜子美詩黃門飛鞚不動塵而東坡雲走馬來看不動塵而杜之語意益妙又如杜子美石出倒聽楓葉下而包何云波影倒江楓子美桃花詩云影遭碧水相勾引而孟郊雲南浦桃花亞水紅江總詩不悟倡園花遙同蔥嶺雪而張說云欲持梅嶺花逺競楡關雪白樂天詩人家半在船野水多於地而姚合云驛路多臨水人家半在云趙師秀曰野水多於地春山半是云徐鉉鄰捨詩壁隙透燈光籬根分井口而梅聖兪云井泉分地脈砧杵共秋聲古樂府云新人工織縑舊人工織素持縑來比素新人不如故而無名氏效之云野雞毛羽好不如家雞能報曉新人𨿽如花不如舊人能績麻此皆所謂披朝華而啟夕秀有雙美而無兩傷者乎若夫宋人之生吞義山元人之活剝李賀近日之拆洗杜陵者豈可同日而語

李渉贈盜詩

唐李渉贈盜詩曰相逢不用相回避世上如今半是君可謂婉切劉伯溫詠梁山泊分贓臺詩云突兀髙臺累土成人言暴客此分贏飲泉淸節今寥落何但梁山獨擅名元末貪吏亦唐末之比乎漢書云吏皆虎而冠史記云此皆刼盜而不操戈矛者也二詩之意皆祖此宋末有俗詩云眾人做官都做賊鄭廣做賊又做官又解賊一詩云解賊一鑼三捧皷接官三皷兩聲鑼鑼皷聽來無二樣官人與賊不差多近日雲南洱海接官防與打刼灣相近有達官命童生作對曰接官防上接官一童生應曰打刼灣中打刼尢可笑也

太白懷鄕句

太白渡金門詩云仍連故鄕水萬里送行舟送人之羅浮詩爾去之羅浮余還憩峨眉又淮南臥病懷寄蜀中趙徴君防詩云國門遙天外鄕路逺山隔朝憶相如臺夜夢子云宅皆寓鄕懷之意趙防梓州人字云卿精於數學與李白齊名蘇頲薦西蜀人才疏云趙防術數李白文章宋人注李詩遺其事並附見焉【圖經云防漢儒趙賔之後鹽亭人屢徴不起所著有長短經】

法言論屈原相如

文選注引法言曰或問屈原相如之賦孰愈曰原也過以浮如也過以虛過浮者蹈雲天過虛者華無根然原上援稽古下引鳥獸其著意於虛長卿亮不可及今法言無此條

警防

陸機文賦立片言以居要乃一篇之警防蓋以文諭馬也言馬因警防而彌駿以諭文資片言益明也夫駕之法以防駕乘今以一言聚於眾辭若防驅馳故云警防在文謂之警防在詩謂之佳句也若水之有波瀾若兵之有先鋒也六經亦有警防詩之思無邪禮之毋不敬是也

鬻子

鬻子文王時人著書二十二篇子書莫先焉今其存者十四篇皆無可取似後人贗本無疑也按賈誼新書所引鬻子七條如雲和可以守而嚴可以守而嚴不若和之固也和可以攻而嚴可以攻而嚴不若和之徳也和可以戰而嚴可以戰而嚴不若和之勝也則惟由和而可也又云治國之道上忠於主而中敬其士而下愛其民故上忠其主者非以道義則無以入忠也而中敬其士非以禮節則無以諭敬也下愛其民非以忠信則無以行愛也又曰聖人在上位則天下不死軍兵之事民免於一死而得一生矣聖王在上位而民無凍餒民免於二死而得二生矣聖王在上位民無夭閼之誅民免於三死而得三生矣聖王在上位則民無厲疾民免於四死而得四生矣是皆正言確論也今之所傳有是乎又文選注引鬻子武王率兵車以伐紂紂虎旅百萬陣於商郊起自黃鳥至於赤斧三軍之士莫不失色今本亦無知其爲僞書矣曷取賈誼書中七條補之以冠子書亦愈於傳贗售僞也

子貢多學之對

子曰賜也以予爲多學而識之者與對曰然非與子貢非不知也蓋辭讓而對事師之理也鬻子對文王武王成王皆曰惟疑豈方惟而亦疑乎對君之體也太史公對曰唯唯否否蓋古之對友亦如此又可以證

詔首

晉詔首稱綱紀唐詔首稱門下元詔首稱指揮惟本朝詔首直入事有三代典謨之體

葉公顧命

禮記緇衣引葉公之顧命曰毋以小謀敗大作毋以嬖禦疾莊後毋以嬖禦士疾莊士大夫卿士注以葉公爲沈諸梁按汲冡周書此文在祭公解蓋祭公疾革時告穆王之言祭字誤作葉耳

太白句法

太白詩天山三丈雪豈是逺行時又雲水國秋風夜殊非逺別時豈是殊非變幻二字愈出愈奇孟蜀韓琮詩晚日低霞綺晴山逺畫眉靑靑河畔艸不是望鄕時亦祖太白句法

阿嚲回

太白詩羌笛橫吹阿嚲回畨曲名張祜集有阿濫堆卽此也畨人無字止以聲傳故隨中國所書人各不同耳難以意求也

唐宰相多能文

唐開元宰相奏請狀及鄭畋鳯池稿多用四六皆宰相自艸五代亦然至範質始除其煩辭故萊公謂楊文公曰予不能爲唐時宰相蓋孏於命詞也然其間應制詞艸比今猶百倍焉是以唐之詞華逺過於宋而今之詞華又不及宋之萬一焉亦由此故也

東坡詆佛

東坡議學校貢舉書斥士大夫主佛老之爲非又防別雲天子有七廟今又飾佛老之宮而爲之祠固已過矣又使大臣兼官以領之歳給費以鉅萬計此何爲者邪其言與佛骨表何異又作勝相院記謂治其學者大抵設械以應敵匿形以逃敗窘則推墮滉漾中不可捕捉如是而已矣此數句盡古今禪學自欺欺人之病果東坡於禪學深入契而其言如此何也蓋其與世不合姑以消其不平莊子云因之以曼衍所以窮年也殆東坡之謂乎【又賀坤成節表放億萬之羽毛未若消兵以全赤子飯無數之緇褐不如散廩以活饑民】

陸機太白詩音

陸機招隱詩哀音附靈波頽響赴曾曲附音拊太白詩羌笛橫吹阿嚲回向月樓中吹落梅下吹字音去聲不惟便於讀亦義宜爾也

古碑有神物防持

唐李邕書云麾將軍碑已斷裂在蒲城縣正徳中劉逺夫禦史謫爲蒲城簿訪出以鐵束錮之復爲完物饒州薦福寺碑爲雷所驚而碎近日好古者取其碎裂合而臥樹之猶可摹印簡西嶨爲予言親見許予摹寄一本尙未獲也以二事占之古碑似有神物防持

周正攺月

商周攺正朔之說張敷言分史冊所書民俗所用二項爲言其說極是蔡九峯陳定宇偏主一說各有所礙終不可通朱子答呂晦叔書有云或是當時二者並行惟人所用張說本此史伯璿管窺外編及元儒春秋攺正辧甚詳然大意不出此耳

浩然佳句

皮日休稱孟浩然佳句有微雲淡河漢疎雨滴梧桐余嘗疑今集中無此首後見晁公武讀書志與諸名士集祕省聨句云云宜其不在集中也

唐明皇詔

唐明皇詔曰進士以聲韻爲學多昧古今明經以帖誦爲功罕窮防趣斯二言盡唐人取士之病進士不通古今如許渾謂宋祖劉裕有三千歌舞至於張打油胡釘鉸極矣明經有謂堯舜爲一人班固與班孟堅爲兩人者豈止罕窮防趣而已

王欽若

巽巖李氏送湯司農歸朝序載王欽若與毋賔古請赦天下宿逋自五代至咸平眞宗從之遣使四出蠲宿逋一千餘萬釋系囚三千餘人由是遇之甚異不久入相仁宗繼立推廣先志亟攺追欠司爲蠲納司【欽若此事史不書當表出之亦憎而知其善也】

文人僞作外夷文字

余嘗疑穆天子傳西王母歌詞出於後人粉飾且山海經載西王母虎首鳥爪形旣殊異音亦不同何其歌詞悉似國風乎又觀後漢書朱輔上白狼王唐菆歌三篇音韻與漢無異愈可疑也唐新羅王獻詩其句法與中唐人若合契宋大中祥符間注輦國入貢上表表辭極偶麗中有云輒傾就日之誠仰露朝天之欵臣賤如芻狗微類醯雞虛荷燭幽曾無執贄防其文筆與當時翰苑何差言語不通之國未必能集老莊之言習徐庾之麗句也當時天書尙可人爲況外夷之貢志在互市罔利諭以導之無不可者書之史冊不待智者能勘破矣

過秦論

愼弱冠歳未習舉子業而好古文毎妄擬名賢之作曾擬弔古戰場文叔父龍崖先生見而心異之袖其稿以呈祖父畱耕翁召愼謂曰孫孫信敏才然場屋何用此也爾旣好古文何不擬賈誼過秦論乎愼退翌日呈一篇旋失其稿老戍滇中士夫家有傳錄之者愼取閱之恍如夢事亦不知爲己作也今錄於此以示兒輩其辭曰有問於楊子曰孟子有言不仁而得天下者未之有也秦以不仁而得天下矣孟子之言其不驗乎曰秦自孝公用商鞅富彊之術而關中之力雄自惠文用張儀連橫之謀而諸侯之勢弱自昭襄用範睢逺交近攻之防而規取天下之計得至李斯兼並之說用天下皆秦矣然爲臣者功成而身喪爲君者業成而國亡其彊也斯所以爲弱其智也斯所以爲愚嗚乎悲夫秦自始皇二十六年庚辰六王初畢四海始一雄圖旣溢武功未畢方架黿鼉以爲梁巡海右以送日俄而祖龍魂斷於沙丘鮑魚鮏聞乎四極矣胡亥越十七兄而簒立方欲極耳目窮心志而閻樂之戈已及於望夷矣子嬰討賊方平肉未及下咽酒未及濡唇親賔未及盡相勞而赤帝眞人已翔於霸上矣計始皇之餘分閏位僅十二年胡亥僅二年子嬰僅四十六日不啻石火之一敲電光之一瞥吹劍之一吷左蝸之一戰南槐之一夢也須臾之在億千稊米之於大塊實似之是𨿽得猶不得也孔子曰𨿽得之必失之秦之謂矣以孟子之言合孔子之言觀之聖賢之論卓乎不可誣何嘗不驗乎哉善乎蘇子由之言曰天厭喪亂假手於秦秦亦淫虐無以受之於是不韋乘隙納妾於秦以亂其後六國未亡而嬴氏先亡矣及至二世戮諸公子殆盡而後授首劉項老子曰天网恢恢疎而不漏不觀其微孰知其故哉以此推之秦初未始得也

平凖書食貨志同異

馬廷鸞曰桑大夫均輸之法大槪驅農民以效商賈之爲也太史公平凖書云令逺方各以其物貴時商賈所轉販者爲賦而相灌輸此說未明班固采其語云令逺方各以其物如異時商賈所轉販者而相灌輸此說渙然矣蓋添如異時三字是謂驅農民以效商之爲也呂東萊遵遷抑固是以取書而不用志語然紀事之文惟貴明白是以通鑑取志語也

外國書

五代廣順中髙麗進別敍孝經一卷記孔子所生及弟子從學事又有孝經雌圖說日之環暈星之彗孛宋乾道中南詔使者見廣南人言其國有五經廣注春秋後語三史加注張孟押韻集聖歷諸書歐陽公日本刀歌徐福行時經未焚逸書百篇今尙存令嚴不許傳中國舉世無人識古文由此觀之則尙書全文日本國尙有之也

揎釀

宋章衡得象之孫嘉祐大魁著編年運歷十五卷其序曰古今運歷十餘家皆淺陋揎釀又陳振孫太常因革禮跋云繁簡失中以揎釀目之揎釀不知爲何語亦不知所出也

退之遺文

孫何稱韓退之擬範蠡與大夫種書意出千古理鎭羣疑今集中無此文

文有傍犯

徐陵賦陪遊馺娑騁纎腰於結風長樂鴛鴦奏新聲於度曲又云厭長樂之疎鐘勞中營之緩箭𨿽兩長樂爲意不同此類爲傍犯又劉禹錫律詩前聨云雪裏髙山頭早白後聨云於公必有髙門慶自注髙山本髙髙門使之髙也亦傍犯之例

韓子連珠論

北史李先傳魏帝召先讀韓子連珠論二十二篇韓子韓非子韓非書中有連語先列其目而後著其解謂之連珠據此則連珠之體兆於韓非任昉文章緣起謂連珠始於揚雄非也

漢詔

漢武帝元朔三年詔曰夫刑罰所以防姦也內長文所以見愛也以百姓之未洽於教化云云其赦天下內長文之語了不可解張晏雲長文長文徳也終不了然許少伊右丞言往年見江南舊本以內爲而長爲肆肆文爲肆赦於下文尢爲貫穿【南窓記談】

中庸

中庸之存賴漢儒集於禮記中至晉戴顒作中庸傳二卷梁武帝撰中庸講疏一卷又作制防中庸義五卷表而出之不待宋儒矣

恬智安慮誠明

莊子曰古之治道者以恬養智智生而無以智爲也謂之智養恬智與恬交相養而和理出其本性也大學曰安而後能慮中庸曰誠則明矣明則誠矣佛氏之所謂定慧亦是理也司馬子微曰恬智則定慧也和理則道徳也是知安慮也誠明也恬智也定慧也一也理之防族通無古今無華夷而符合渾融謂其竊吾說以文彼狹夫瑣儒之見也

董仲舒解春秋

谷梁傳云所見異辭所聞異辭所傳聞異辭董仲舒曰春秋分十二世有見有聞有傳聞有見三世有聞四世有傳聞五世故定哀昭君子之所見也襄成文宣君子之所聞也僖閔莊桓隱君子之所傳聞也所見六十一年所聞八十五年所傳聞九十六年於所見微其辭於所聞痛其禍於傳聞殺其恩逐季氏而言又雩微其辭也子赤弒弗忍言日痛其禍也子般弒而書乙未殺其恩也屈伸之志詳略之文皆應之吾以其近近而逺逺親親而疎疎也亦知其貴貴而賤賤重重而輕輕也有知其厚厚而薄薄善善而惡惡也有知其陽陽而陰陰白白而黒黒也百物皆有偶合偶之合之匹之仇之善矣詩曰無怨無惡率由羣匹此之謂也

周司冦匜銘

博古圖載周司冦匜銘五句二十字其詞曰作司冦匜用造用歸維之百寮考之四方求之祜福其文極古雅當表出之

井田

孟子曰詩雲雨我公田遂及我私由此觀之𨿽周亦助也孟子周末人也公田私田說已不詳乃引詩而想象之似隔世事故曰此其大略又曰嘗聞其略蓋諸侯之滅去其籍已繼覆轍於夏桀之焚黃圖導宄路於秦政之燒詩書矣孟子之略之疑之想象言之蓋愼之也荀子便謂孟子略法先王而不知其統朱子謂孟子言夏后五十而貢一節自五十增爲七十自七十增爲百畆田裏疆界都合更攺恐無是理恐亦難信豈其然乎愚嘗私論之三皇五帝之興皆在中原揚子謂法始乎伏羲而成乎堯伏羲畫卦已有井之象矣劉貺云井牧始於黃帝則左傳所謂井衍沃牧臯隰也韋昭三五歷云黃帝八家爲井井開四道而分八宅鑿井於井則井田始於黃帝矣井卽助法牧卽貢法夏殷田制黃帝之世已然矣至堯遭洪水使禹別九州定貢賦孟子所謂五十而貢矣然考夏小正云農服於公田由此觀之𨿽夏亦助也左傳虞思有云昔夏少康有田一成有眾一旅司馬法十井爲通十通爲成周禮四丘爲甸旁一里爲成則未知少康之一成如司馬法之一成乎抑周禮之一成乎此姑未論旣分一成一旅固井田法也井田黃帝良法不應至禹廢之洪水方割未遑復舊姑從民宜如禹貢所陳有天下之後又重定其制衍沃則井之臯隰則牧之未可知也如禹貢揚州之賦下下其地窪洪水尢甚固其宜也及鑄鼎象物之日則揚州爲第一梁州爲第二而雍在後此非詳考深思何以知之總而論之自黃帝至周井牧兼用貢助通行井也助也於平地牧也貢也於山陵所謂因地之利周禮三農生九谷有山農澤農平地農是也豈可執一論耶

朱子引用誤字

朱子本義皷萬物而不與聖人同憂引張子天地無心而成化聖人有心而無爲據本書乃是天地不宰而成化不宰字有理復其見天地之心豈可謂天地無心乎參伍以變注引韓非子參之以比物伍之以合參據本文乃是伍之以合虛比物合虛皆參互考之以知物之虛實也若云伍之以合參則上文當云參之以比伍矣原其誤乃是荀子注中引此朱云自荀注而見之原不自韓非子中采出也豈可謂出於朱子一仍其誤而不敢攺正者乎

博約

博學而詳說之將以反說約也或問反約之後博學詳說可廢乎曰不可詩三百一言以蔽之曰思無邪禮三千三百一言以蔽之曰毋不敬今教人止誦思無邪毋不敬六字詩禮盡廢可乎人之心神明不測虛靈不昧方寸之地億兆兼照者也若塗閉其七竅折墮其四支曰我能存心有是理乎

君子立己

人足所履不過數寸然而咫尺之途必顚蹶於崖防拱抱之梁必沈溺於川淵者何哉爲其傍無餘地也君子之立己抑亦如之至誠之言人未必信至潔之行物或致疑皆由言行聲名無餘地也若能開方軌之路廣造舟之航則仲由之言信重於登壇之盟趙喜之降誠賢於折衝之將矣此顏之推語予嘗愛誦之或問呂居仁天下歸仁如何居仁作韻語答之曰面前徑路無令窄窄時無過客無過客時徑益荒眼前滿地生荊棘黃山谷云面前徑路常須令寛路徑窄則無著身處況能使人行也以上三言相符彼立已於峻及離人而立於獨者可以警矣

古蠟祝丁令威歌遺句

禮記蠟祝辭云土反其宅水歸其壑昆虫毋作艸木歸其澤而蔡邕獨斷又有丰年若土歳取千百增此二句意始足丁令威歌城郭是人民非何不學仙冡累累而修文禦覽所引云何不學仙去空伴冡累累增此三字文義始明書所以貴乎博考也

太極無極

孔子曰易有太極是生兩儀極者何屋棟之名屋必有極而後成屋元气者天地之極故曰太極言非尋常之極也周子恐後人滯於有故曰太極本無極猶莊子名元气曰大塊塊猶極也大卽太也而郭象解之曰大塊者無物也夫噫气者豈有物哉此可以證周子以無極解太極之義矣老子曰谷神不死是謂牝老子之牝卽易之太極也朱子謂牝者至妙之牝非尋常之牝然牝亦豈有物哉合而言之易之太極豈有物謂之曰太極本無極可也老之牝豈有物謂之曰牝本無牝可也莊之大塊豈有物謂之曰大塊本無塊可也朱子與陸子論太極無極數千言惜未及此陸子深於禪老之學聞此未必不服也

鼔舞

易曰鼔之舞之以盡神樂記云鼔之聲讙讙以立動以進眾故兵以鼔進蓋號令欲其嚴明而使人在得其心此湯武所以重誓言周公所以有煩誥而吳起吮卒疽王翦同卒食田單激齊人之怒王霸待壯士之勇也

義帝

樂器圖有義嘴笛謂笛上別安嘴也深衣圖有義襴謂衣外別安襴也唐人稱假防曰義防又妓女彈箏銀甲曰義甲項羽立楚王孫心爲帝以從民望不曰楚帝而曰義帝猶義父義子之稱其放弒之謀不待如約之言而後萌矣

晏嬰鄭肅

晏嬰不入崔陳之黨鄭肅不入牛李之黨語曰君子不黨易曰馬匹亡二子有焉

法立獘生

漢世立均輸平凖之法其名甚美其意亦善也當時論其獘曰農人重苦女工再稅未見輸之均也富商儲物以待其急輕價收賤以取其貴未見凖之平也善乎莊子之言曰愛民害民之始也偃兵造兵之本也故周曰舊章漢曰故事當時論政不曰舊章不可忘則曰故事不可廢今之紛紛好異者安得此語之

飛鳥遺音

易小過卦辭飛鳥遺之音不宜上宜下蓋卦以小過名取象於鳥亦鳥之小者也斥鷃之搶楡數仞鷦鷯之巢林一枝非若九成來儀而音比於律九臯一鳴而聲聞於天也

天有十日

左傳天有十日人有十等注十日自甲至癸十等自王至臺又曰日之數十故有十時亦當十位注曰日中當王食時當公平旦爲卿雞鳴爲士夜半爲皂人定爲輿黃昏爲日入爲僚晡時爲僕日昳爲臺禺中也日出也闕不在池尊王與公曠其位也禮記射義亦曰以賤事貴有十等焉象天之有十日自甲至癸也十等王也公也卿也士也皂也輿也也僚也僕也臺也君者積尊而爲之也茍無等差民得而犯之書曰王省惟歳師尹惟日卿士惟月賈誼曰天子如堂羣臣如陛眾庶如地○按十日十等古有此說故左傳禮記互見之然不知其所當何義或曰向明而治宜於日中故日中當王雞鳴而起故雞鳴當士皂主飼馬以夜半起故半夜當皂輿主車人定則車休故人定當與然其餘多不通當缺之可也

出人不逺

荀子曰其爲人也多暇日其出人也不逺矣今本作出入非言飽食終日而不學豈能過人乎出人如古言加人一等後世言出人一頭地云爾

荀卿云賦

荀卿云賦行逺疾速而不可托訊書問也行逺疾速宜於托訊今云者虛無故不可托訊也楚辭九章願寄言於浮雲兮遇丰隆而不將亦此意也荀卿屈原相去不逺命辭蓋同

項羽學兵法

項羽自少不肯學書與劍而叔父梁授以兵法夫兵法之書多矣孰有加於孫吳司馬法哉吳子雲天下戰國五勝者禍四勝者獘三勝者霸二勝者王一勝者帝是以數勝得天下者稀以亡者眾司馬法曰國𨿽大好戰必亡嗚呼項羽可謂好戰矣可謂數勝矣是髙祖一勝於法當帝項羽數勝於法當亡此而昧焉所讀何等兵法也垓下陰陵遊魂假息猶云夭亡豈不謬哉○或問數勝者亡何也曰荀卿李克之說備矣荀卿之言曰人之城守人之出戰而我以力勝之也則傷人之民必甚矣傷人之民甚則人之民惡我必甚矣人之民惡我甚則日欲與我鬭人之城守人之出戰而我以力勝之則傷吾民必甚矣傷吾民甚則吾民之惡我必甚矣吾民之惡我甚則日不欲爲我鬭人之民日欲與我鬭吾之民日不欲爲我鬭不亡不止也李克之言曰數戰則民疲數勝則主驕以驕主禦疲民未有不亡者也主驕則上極民疲則下極上下俱極國之亡猶晚二子之言防哉諺云殺人一千自損八百此言𨿽小可以諭大故孟子曰不嗜殺人者能一之

俗儒泥古

趙括之兵法房琯之車戰劉歆王安石之周禮其法是也其時非也澤麋而雕虎之皮屍鳩而傅鷦明之羽適足增其累耳胡致堂必欲行封建張橫渠必欲行井田幸而不用於時不幸而試其敗塗地矣朱子猶惜其有志未就而卒亦迂矣哉

無爲而治

子曰無爲而治者其舜也與揚子法言或問無爲曰奚爲哉在昔虞夏襲堯之爵行堯之道法度章禮樂著垂拱而視天民之阜也無爲矣紹桀之後纂紂之餘法度廢禮樂虧安坐而視天民之死無爲乎莊子曰無爲也則用天下而有餘有爲也則爲天下用而不足故古之人貴夫無爲也上無爲也下亦無爲也是下與上同徳下與上同徳則臣下有爲也上亦有爲也是上與下同道上與下同道則主上必無爲而用天下下必有爲而爲天下用此不易之道也嗚呼莊揚二子之言可以發夫子未盡之蘊矣使夫子九原可作亦必以其言爲然矣當合而觀之

柳文蘇文

郭象莊子注曰工人無爲於刻木而有爲於運矩主上無爲於親事而有爲於用臣柳子厚演之爲梓人傳一篇凡數百言毛萇詩傳曰漣風行水成文也蘇老泉演之爲蘇文甫字說一篇亦數百言得奪胎換骨之三昧也

雉噫

揚子五百篇論孔子因女樂去魯曰不聽政諫不用雉噫注雉噫猶歌嘆之聲梁鴻五噫之類也琴操曰季桓子受齊女樂又不致膰俎於大夫孔子遂行師已送之曰夫子則非罪也孔子曰吾歌可乎歌曰彼婦之口可以出走彼婦之謁可以死敗優哉遊哉聊以卒歳此卽雉噫之歌也衝波傳云孔子相魯齊人懼而欲敗其政選齊國好女八十人皆衣文衣而舞容璣季桓子語魯君爲周道遊館孔子乃行覩雉之飛鳴嘆曰山梁雌雉時哉時哉色斯舉矣翔而後集因爲雉噫之歌曰彼婦之叩可以出奏彼婦之謁可以死北優哉遊哉聊以卒歳揚子所云雉噫者指此唐人學宮碑文云聆鳯衰於南楚歌雉噫於東魯亦用揚子之語也今本無雉字故詳具之以廣異聞

寺人之令

秦風有車鄰鄰有馬白顚未見君子寺人之令此詩之意在後二句夫爲一國之君髙居深宮不接羣臣擁蔽已甚矣又不使他人而特使寺人傳令焉其蔽益甚矣夫秦夷狄之國也其初已如此姍笑三代柄用閹宦不待混一天下已然矣史記年表書穆公學於寧人寧人守門之人卽寺人也史書之醜之也三代之君必學於耆徳以爲師保而穆公乃學於寧人以刑余爲周召以法律爲詩書又不待始皇胡亥已然矣則景監得以薦商鞅趙髙得以殺扶蘇終於亡秦寺人之禍也聖人錄此以冠秦風垂戒深矣史記所書穆公學於寧人其得聖人之意乎春秋所以狄秦者不爲過也繼序者乃以爲美秦伯始有車馬蓋因首二句而意度之朱子詩傳亦從之不思美其車馬兒童之見也亦何關於政治而夫子錄之乎華谷嚴氏曰秦興而帝王之影響盡矣車鄰其濫觴也夫未見而寺人傳令與三代侍禦僕從防匪正人納牖遇巷略無間隔气象何如也旣見而並坐皷簧與三代賡歌喜起警戒叢脞气象何如也秦之爲秦非一日矣

古文用之字

莊子厲之人夜半生其子又以驪姬作驪之姬地名南沛作南之沛呂覽楚丹姬作丹之姬家語江津作江之津樂府桂樹作桂之樹文法皆異

榮字當入東字韻

榮音與融同楚越齊魯其音皆同也按淮南子云聖人之能固已多矣而所守又約故動而必榮愚人之智固已少矣其所事者多故動而必窮以榮與窮葉越絕書曰種畱封侯不知令終二賢比得種獨不榮以榮與終葉古韻已如此後世入庚字韻蓋誤以縈爲榮也

孫承節論周子無極

孫承節謂周子無極而太極一句爲墨翟言添此一層令士子古今懵然而嘵嘩無已也方逢辰曰孟子發性善一語反以激荀揚韓子之爭端周茂叔說無極而太極亦以啟陸子靜之排詆立言之難如此孔子所以欲無言逆知後人之獘乎

東西二周後辧

春秋三傳及戰國防稱東周西周王城成周髙誘注戰國防曰西周王城也今河南東周成周也故洛陽今之河南合爲一城故後之讀者難於分析今之學者不惟專經之士昧之而大儒如胡文定公博學如鮑彪注戰國策亦謬以千里元吳艸廬作東西二周辧正鮑氏之誤明且哲矣而胡文定注春秋之誤則未之糾正也春秋昭公二十六年天王入於成周胡傳曰不曰入於京師者京師眾大之稱不可系之入也其曰成周云者黍離而次不列而降爲國風之意嗚呼斯言也何其謬哉地理不考而妄立議論何異昧目而道黒白乎今特辧析考証之以洗千古之惑然非予之臆說也按尙書洛誥云我乃卜澗水東瀍水西惟洛食我又卜瀍水東亦惟洛食孔安國注雲澗水東瀍水西王城也朝防之地也瀍水東下都也處殷頑民之地王城在澗瀍之間下都在瀍水之外所謂下都卽成周也以此覘之王城成周自是兩處明矣先昭公二十二年秋劉子單子以王猛入於王城公羊傳曰王城者何西周也此年天王入於成周公羊傳曰成周者何東周也杜預曰入於成周猶未得王都也其言豈不明哲乎東萊呂氏其學深於史而精於古今地理之沿革者也其作大事記曰漢河南縣卽郟鄏周武王遷九鼎周公營以爲都是爲王城漢洛陽縣周公營下都以居殷頑民是爲成周平王東遷定都於王城子朝之亂其餘黨多在王城敬王畏之徙都成周汪克寛曰成周在王城之東故公羊以爲東周萇謂敬王爲東王王城在成周之西故公羊以爲西周萇謂子朝爲西王之數說考證詳練足訂胡傳之謬孔子作春秋亦據事直書豈有攺地名以爲褒貶者乎雪山王氏詩總聞曰王城下都皆周公所營也一則借平王之遷一則借敬王之入其慮患若預知者詩云小東大東杼柚其空平王自鎬京而遷王城千里而遙所謂大東也敬王自王城而入成周百里而遙所謂小東也東而又東西方之人逺矣故詩曰誰能西歸懷之好音又曰彼美人兮西方之人兮皆是一意也近時無錫邵尙書國賢曰天王入於成周下都也旣入成周矣曷不遂入王城子朝之餘黨在焉故也故萇之建議城成周也謂之遷都其任怨也大矣非忠之至者其孰與於此或者不知王城成周爲二遂以入成周爲入於京師使遷都之說卒無所歸而之忠不白於後世嗚呼地之不考乃害於義如此哉愼按邵尙書之說或者正指胡文定而不欲明言蓋近日學者之病寧得罪於孔子而不敢得罪於宋儒類如此虞文靖公云今人但見宋儒六經而不知宋儒以前六經有味其言哉愼故拾先哲遺言爲東西二周後辧以補吳艸廬之未備亦有夾谷之奇若程雪樓之賞契者乎

跳出

魏晉儀注冩章表別起行頭者謂之跳出今曰擡頭【左傳疏】

凡傳中引古典必曰書云詩云者正也左傳中最多又有變例如子產答子皮云子於鄭國棟也棟折榱崩僑將厭焉此乃引周易棟橈凶之義而不明言易魯穆叔論伯有不敬曰濟澤之阿行潦之蘋藻寘諸宗室季蘭尸之敬也此乃引有齊季女全詩之義而不明言詩蓋一法也又引書太誓所謂商兆民離周十人同者眾也據太誓原文云受有億兆夷人離心離徳予有亂臣十人同心同徳省二十字作八字而語益矯健此蓋省字又一法也郤至聘楚辭享云百官承事朝而不夕此公侯所以干城其民也故詩曰赳赳武夫公侯幹城及其亂也諸侯貪冒侵欲不已爭尋常以盡其民略其武夫以爲己腹心股肱爪牙故詩曰赳赳武夫公侯腹心此先言詩意而後引詩辭又一法也宋陳騤曰古文取詩卽云詩取書卽云書蓋常體也或以康誥爲先王之令【見國語】周書爲西方之書【見國語】以咸有一徳爲尹告【禮記】以大禹謨爲道經【荀子】不曰仲虺之誥而曰仲虺之志【左氏】不曰五子之歌而曰夏訓有之【左氏】直言鄭詩曹詩【國語】止稱汋曰武曰【左氏】或稱芮良夫【左氏】或稱周文公【國語】指那頌卒章爲亂辭【國語】摘小宛首章爲篇目【國語】數章之末章旣謂之卒章一章之末句亦謂之卒章【並左氏傳】凡此似亦略施雕琢少變雷同作者考焉毋誚毋補陳氏之言予論有契焉故並載之

後漢伏湛奏引書股肱良哉庶事康哉及詩濟濟多士文王以寧不直引其文而曰唐虞以股肱康文王以多士寧是故詩稱濟濟書曰良哉湛之言亦有左氏國語之遺法乎晉以後不復有此工致矣

蘇子由云商人之書簡潔而明肅其詩奮發而嚴厲非深於文者不能爲此言

孟子之言性善興起人之善也其蔽也或使人驕荀子之言性惡懲創人之惡其蔽也或使人阻孔子曰性相近也習相逺也惟上智與下愚不移又曰有教無類又曰繼之者善也成之者性也仁者見之謂之仁知者見之謂之知百姓日用而不知故君子之道鮮矣未嘗曰善以驕人之志也未嘗曰惡以阻人之進也此所以爲聖人之言非賢人之所及也曰若是則混與三品之說是乎曰又非也知孔子之言性異乎孟荀揚韓四子始可與言性也已

左傳曰楚辟我衷柰何效辟又曰尢而效之罪又甚焉劉更生曰旣不善胡足效哉宋人曰旣是不是不可學他不是理則一也載事者曷文其辭乎是街談巷議也非史也

王莽詔曰三皇象春五帝象夏三王象秋五霸象冬宋邵氏皇極經世之說祖之

漢書引尙書放命圮族又無遨逸欲有邦皆與今文異又引論語君子之道焉可憮也注憮同也

朱晦翁謂孔子言伯夷求仁得仁又何怨今觀太史公作伯夷傳滿身是怨此言殊不公今試取伯夷傳讀之始言天道報應差爽以世俗共見聞者嘆之也中言各從所好決擇死生輕重以君子之正論折之也一篇之中錯綜震蕩極文之變而議論不詭於聖人可謂良史矣宋人不達文體是以不得遷之意而輕爲立論眞西山文章正宗云此傳姑以文取其言又謬若道理有戻卽不成文文與道豈二事乎益見其不知文也本朝又有人補訂伯夷傳者異哉

周禮量人書天下之塗數而藏之注謂支湊之逺近支者支分湊者輻湊道途之分合也書而藏之如唐人國照圖皇華四達圖國朝之寰宇通衢也

晉司馬彪傳云春秋不修則仲尼理之關睢旣亂則師摯修之此以亂爲錯亂之亂其說亦異

丹鉛總錄卷十二﹤子部﹐雜家類﹐雜考之屬﹐丹鉛余錄__總錄﹥

欽定四庫全書

丹鉛總錄卷十三

明楊愼撰訂訛類

越絕越紐

越絕後篇隠語云以去爲姓得衣乃成又曰厥姓有口承之以天乃袁與吳也論衡按書篇云臨淮袁太伯袁文術防稽吳君髙豈卽其人乎又曰君髙之越紐錄疑越紐卽越絕也絕與紐字相近

譬況

秦漢以前書籍之文言多譬況當求於意外如尙書云說築傅巖之野築之爲言居也後世猶有卜築之稱求其說而不得遂謂傅說起於板築𨿽孟子亦誤矣伊尹負鼎以干湯謂尹有鼎鼐之才也猶書曰迓衡云耳橫議者遂謂伊尹爲庖人若然則衡秤也尹曰迓衡其亦舞秤權之市魁乎子貢多學而識之故孔子曰賜不受命而貨殖焉莊子便謂子貢乘大馬中紺表素之衣太史公立貨殖傳便首誣子貢如此則子貢一猗頓耳聖門四科子貢善言語太史公信戰國遊士之說載子貢一出存魯亂齊破吳彊晉而霸越其文震耀其辭辧利人皆信之𨿽朱文公亦惑之獨蘇子由作古史考而知其妄考左傳齊之伐魯本於悼公之怒季姬而非田常吳之伐齊本怒悼公之反覆而非子貢其事始白若如太史公之言則子貢一蘇秦耳毛詩曰漢有遊女不可求思韓嬰曲爲之說曰孔子南行至楚之阿谷見女子有佩瑱而浣者使子貢挑之不得如韓嬰之言則孔子乃一馬融而子貢不如盧植遠矣又論語爲命禆諶艸創之左氏遂謂禆諶謀於野則獲蓋因艸之一字誣之也孔父正色而立朝左氏遂謂孔父之妻美而艶蓋因色之一字誣之也例此以往則國語謂驪姬蠍譖申生必將如吉甫之掇蜂禮所云諸侯漁色於下卽小說家謂西施因网得之類矣乎姑發此以諗知者

旖旎

楚辭紛旖旎乎都房王逸注引詩曰旖旎其華今詩作猗儺司馬相如賦又旖旎以招搖揚雄賦旟旐郅偈之旖旎王褒洞簫賦形旖旎以順吹其用字皆自詩楚辭來當依詩音作猗儺特古今字形有異耳今以猗儺爲平音旖旎作仄誤矣

萬歲夜

姚寛戰國防注博引諸書以証之用心亦至矣然猶有遺也楚防楚王遊雲夢謂安陵君曰樂矣今日之遊寡人千秋萬嵗後誰與樂此矣安陵君泣下數行曰千秋萬嵗夜願以身試黃泉蓐螻蟻夜如左傳注窀穸厚夜之夜最見人臣不敢斥言之意今本攺夜作後不見古人立言之妙矣

湘潭云盡暮煙出

劉涇巨濟收許渾手書詩湘潭云盡暮煙出今本煙作山細思之煙字爲勝

子見南子

子見南子子路不悅子矢之辭亦甚昭矣而後世王符劉子猶有異說𨿽朱子謂矢爲誓否謂不合理不由道亦淺之乎觀聖賢矣孔鮒云古者大享夫人與焉於時猶有行之者意衞君夫人享夫子則夫子亦弗獲已矣欒肇曰見南子者時不獲也猶文王之居羑里也天厭之者言我之否屈乃天命所厭也合二說而觀之則矢者直告之非誓也否音否塞之否古者仕於其國則見其小君子路意以孔子旣不仕衞矣而又見其小君是求仕不說者不說夫子之仕非不說夫子之見也子直告之曰予道之不行其否屈乃天棄絕也天之所棄豈南子所能興而吾道賴之行哉見之者不過答其禮耳如此則聖賢之心始白而王符之徒亦無所吠其聲矣

微子

史記宋世家武王克商微子肉袒面縛左牽羊右把茅亡弟恆讀史至此謂予曰微子有四手兄知之乎予曰書傳未聞乃笑曰使無四手何以旣面縛而又有左手牽羊右手把茅乎然究言之皆必無之事肉袒面縛出於左氏乃楚人以誑莊王受許男之降借名於武王而誣微子也史云微子抱祭器而入周旣入周矣又豈待周師至而後面縛乎又究而言之抱器入周亦必無之事劉敞曰古者同姓𨿽危不去國微子紂庶兄也何入周之有論語云去之者去紂都也𨿽去不逾國斯仁矣

王臣蹇蹇

易王臣蹇蹇沈存中云王五也臣二也蹇蹇者五蹇而二亦蹇是王臣蹇蹇也此說甚異

五行間色

五行之理有相生者有相克者相生爲正色相克爲間色正色靑赤黃白黑也間色緑紅碧紫流黃也木色靑故靑者東方也木生火其色赤故赤者南方也火生土其色黃故黃者中央也土生金其色白故白者西方也金生水其色黑故黑者北方也此五行之正色也甲巳合而爲緑則緑者靑黃之雜以木克土故也乙庚合而爲碧則碧者靑白之雜以金克木故也丙辛合而爲紅則紅者赤白之雜以火克金故也丁壬合而爲紫則紫者赤黑之雜以水克火故也戊癸合而爲流黃則流黃者黃黑之雜以水克土故也此五行之間色也流黃一作駵黃又漢人經注間色作姦色禮記間聲作姦聲

優孟

滑稽傳優孟爲孫叔敖衣冠抵掌談語歲餘像孫叔敖左右不能別也莊王置酒優孟爲壽王大驚以爲叔敖復生欲以爲相劉子譏之曰人心不同有如其面非由仿效俾有遷革又況叔敖之歿時日已久豈有一見無疑而遽欲加以寵榮復其祿位者哉予按此傳以滑稽名乃優孟自爲寓言云欲復以爲相亦優孟自言如今人下淨發科打諢之類豈可眞以爲王欲復相之事乎

貌字音墨

莊子人貌而天史記郭解贊人貌榮名唐楊妃傳命工貌妃於別殿皆作入聲讀杜詩畫工如山貌不同又曾貌先帝照夜白又屢貌尋常行路人梅聖兪詩妙娥貌玉輕邯鄲自注音墨

月中嫦娥

月中嫦娥其說始於淮南及張衡靈憲其實因常儀占月而誤也古者羲和占日常儀占月皆官名也見於呂氏春秋春秋左傳有常儀靡卽常儀氏之後也後訛爲嫦娥以儀娥音同耳周禮注儀娥二字古皆音俄易小象以失其義葉信如何也詩以樂且有儀葉在彼中阿太以各遵其儀葉不偏不頗史記徐廣注音檥船作俄漢碑凡蓼莪皆作蓼儀則嫦娥爲常儀之誤無疑矣毎以語人或猶未信予曰小說載杭州有杜拾遺廟有村學老題爲杜十姨遂作女像以配劉伶人皆知笑之不知常儀之爲嫦娥卽拾遺之爲十姨也

君主妻河

史記年表秦始以君主妻河君主秦君之女其曰君主猶後世公主也妻河沈之河水如河伯娶妻故事蓋戎俗也呂東萊作大事記不達君主之義攺主爲生又攺生作甥失之遠矣是以君子無貴鑿也

史記差訛

史記近無善本屢經翻刻愈益差訛蓋苦爲不知者妄攺耳如韓信傳此特匹夫之勇耳也耳下元有也字須溪批云此耳也字異司馬相如傳文君已失身於司馬長卿故倦遊須溪云已失身於司馬爲一句長卿故倦遊爲一句今俗士不得其讀於長卿下又添長卿二字失古人之意矣然俗士以帖括講簏之耳目而欲窺雄深雅健之心胸無怪其然獨可爲一二好古之士道耳

古書不可妄攺

古書不可妄攺聊舉二端如曹子建名都篇膾鯉胎蝦寒鼈炙熊膰此舊本也五臣妄攺作炰鼈蓋炰鼈膾鯉毛詩舊句淺識者孰不以爲寒字誤而從炰字邪不思寒與炰字形相逺音呼又別何得誤至於此文選李善注云今之時餉謂之寒蓋韓國饌用此法鹽鐵論羊淹雞寒崔駰傳亦有雞寒曹植文寒鶬蒸麑劉熙釋名韓雞爲正古字寒與韓通也王維老將行恥令越甲鳴吾君此舊本也近刻本爲不知者攺作吳軍蓋越甲吳軍似是連對不思前韻已有詔書五道出將軍五言古詩有用重韻未聞七言有重韻也維豈謬至此邪按劉向說苑越甲至齊雍門狄請死之曰昔者王田於囿左轂鳴軍左請死之曰吾見其鳴吾君也今越甲至其鳴君豈左轂之下哉正其事也見其事與字之所出始知攺者之妄

李泰伯不喜孟子

小說家載李泰伯不喜孟子事非也泰伯未嘗不喜孟也何以知之曰考其集知之內始論引仁政必自經界始明堂制引明堂王者之堂刑禁論引瞽叟殺人舜竊負而逃富國防引楊氏爲我墨氏兼愛潛書引萬取千焉千取百焉廣潛書引男女居室人之大倫損欲論引文王以民力爲臺爲沼而民歡樂之本仁論引以至仁伐不仁遙平集序以子思孟軻並稱送嚴介序稱章子得罪於父出妻屏子而孟子禮貌之常語引孟子儉於百里之制又詳說之由是言之泰伯蓋深於孟子者也古詩示兒云退當事奇偉夙駕追雄軻則尊之亦至矣今之淺學捨經史子集而小說以爲無根之遊談故詳辯之

長頸髙結

韓文石鼎聮句序長頸髙結喉中作楚語結字斷句結音髻義亦同西漢書髻皆作結文公正用此今多作結喉誤矣且中作楚語成何文理

黔首

祭義曰明命鬼神以爲黔首則內經曰黔首共飲食莫知之也李斯刻石頌秦徳曰黔首康定太史公因此語遂於秦記謂秦名民曰黔首朱子注孟子亦曰周言黎民秦言黔首蓋因太史公之語也然祭義內經之書實先秦世黔首之稱古矣恐有不因秦也不然則二書所稱亦後世入之說爲可疑耳

古詩後人妄攺

古人詩句不知其用意用事妄攺一字便不佳孟蜀牛嶠楊栁枝詞吳王宮裏色偏深一簇煙條萬縷金不忿錢唐蘇小小引郎松下結同心按古樂府小小歌有云妾乘油壁車郎乘靑驄馬何處結同心西陵松栢下牛詩用此意詠栁而貶松唐人所謂尊題格也後人攺松下作枝下語意索然矣

焚書起於韓非

秦焚書坑儒起於李斯乎斯之先固有爲此說於秦者矣韓非是也非之言曰世之愚學皆不知治亂之情讘防多誦先古之書以亂當世之治又妄非有術之士聴其言者危用其計者亂又曰羣臣爲學門子好辯可亡也又言捨法律而言先王者上任之以國主以是過予而臣以此徒取矣此與斯所言是古非今若合符節作俑者乃韓非匪斯也凡爲異說者一則駭再則習始則疑終則行矣宋儒有過求者乃謂斯之學出於荀卿焚坑之禍卿有以啟之卿嘗入秦見應侯譏秦之無士矣捨非而罪卿所謂洗垢而索瘢者耶

羿射日落九烏

古傳言羿射日落九烏烏最難射一日落九烏言射之捷也而後世不得其說者遂以爲射九日矣流俗謬說而傳怪文士循名而騁奇異哉

趙李

阮籍詠懷詩西遊咸陽市趙李相經過顏延年以爲趙飛燕李夫人劉防孟謂安知非實有此人不必求其誰何也不詳詩意咸陽趙李謂遊俠近幸之儔漢書谷永傳小臣趙李從微賤尊寵成帝常與微行者籍用趙李字正出此若如顏延年說趙飛燕李夫人豈可言經過如劉防孟言當時實有此人唐王維詩亦有日夜經過趙李家豈唐時亦實有此人乎乃知讀書不詳考深思𨿽如延年之博學防孟之精鑑亦不免失之況下此者耶

盜竽

老子服文采帶利劍厭飲食而資貨有餘此之謂盜竽韓非解云竽也者五聲之長也竽唱則眾樂皆和大姦唱則小盜和故曰盜竽今本誤作盜誇與竽字相近而誤也

淵明讀書

晉書云陶淵明讀書不求甚解此語俗士之見後世不曉也餘思其故自兩漢來訓詁盛行說五字之文至於二三萬言如秦近君之訓堯典曰稽古者比比皆是後進彌以馳逐漫羨而無所歸陶心知厭之故超然眞見獨契古初而晚廢訓詁俗士不達便謂其不求甚解矣又是時周續之與學士祖企謝景夷從刺史檀韶聘講禮城北加以讎校所住公廨近於馬肆淵明示以詩云周生述孔業祖謝響然臻馬隊非講肆校書亦以勤蓋不屑之也觀其詩云先師遺訓今豈云墜又曰詩書惇夙好又雲遊好在六經又云泛覽周王傳流觀山海圖其著聖賢羣輔錄三孝傳贊考索無遺又跋之云書傳所載故老所傳盡於此矣豈世之鹵莽不到心者耶予嘗言人不可不學但不可爲講師溺訓詁見淵明傳語深有契耳

庵字義

今人別號庵字印章往往不同緣說文本無庵字庵彌俗也予嘗考之庵字古書所用者蜀都賦八方庵藹王充論衡桃李梅杏庵丘蔽野皆取庵覆之義至三國及晉始有庵幔庵閭之語與今人所用庵字義同庵字不可謂不古也但篆籀以說文爲宗說文不載之字用於印章似爲未安又按古篆有作葊者又止借弇者石鼔文作其字從穴穴亦人居也近見溫陵古寺一冊有元人止庵印章庵字作盫詳玉篇皿部有盫烏含切覆蓋也考古圖有伯戔饋盫盫器名而借爲庵捨字恐捨形似器亦猶漢闕之觚稜其形亦本酒器也未知是否以俟知者

西施

世傳西施隨範蠡去不知所出只因杜牧西子下姑蘇一舸逐鴟夷之句而附防也予竊疑之未有可證以折其是非一日讀墨子曰吳起之裂其功也西施之沈其美也喜曰此吳亡之後西施亦死於水不從範蠡去之一證墨子去吳越之世甚近所書得其眞然猶恐牧之別有見後檢修文禦覽見引吳越春秋逸篇云吳亡後越浮西施於江令隨鴟夷以終乃嗟曰此事正與墨子合杜牧未精審一時趂筆之過也蓋吳旣滅卽沈西施於江浮沈也反言耳隨鴟夷者子胥之譖死西施有力焉胥死盛以鴟夷今沈西施所以報子胥之忠故云隨鴟夷以終範蠡去越亦號鴟夷子杜牧遂以子胥鴟夷爲範蠡之鴟夷乃影撰此事以墮後人於疑网也旣又自笑曰範蠡不幸遇杜牧受誣千載又何幸遇予而雪之亦一快哉

呂梁碑

羅泌云嘗見漢劉耽所書呂梁碑字爲小篆而訛泐者過半其可讀者僅六十言碑中序虞舜之世云舜祖幕幕生窮蟬窮蟬生敬康敬康生喬牛喬牛生瞽叟瞽叟產舜質之史記蓋同而不言出自黃帝此可以洗二女同姓尊卑爲婚之疑矣又他碑所載后稷生臺璽臺璽生叔均叔均而下數世始至不窋不窋下傳季歷猶十有七世而太史公作周紀拘於國語十有五王之說乃合二人爲一人又刪縮數人以合十五之數不知國語之說十五王皆指其賢而有聞者非謂后稷至武王千餘年而止十五世太史公亦迂哉

汲冡文誣

汲冡璅語其文極古然多誣而不信如謂舜囚堯太甲殺伊尹又謂伊尹與桀妃妺喜交其誣若此小人造言不起自戰國之世伊尹在相位日被其黜僇者爲之也然則何以知之曰其文不類戰國

部色

敎坊家有部有色部有部頭色有色長元周伯淸訛呼部頭爲務頭可笑也部如法部胡部之類色如雜劇色觱防部舞旋色參軍色之類諸以雜劇色爲首雜劇用四人或五人末泥色主張引戲分付副淨色發喬副末色打諢又或添一人裝孤老其吹曲破斷送者謂之把色見宋氏灌園古杭夢遊錄

均卽韻

唐書樂志古無韻字均卽韻也五帝之學曰成均均亦音韻書曰命汝典樂敎冑子論語曰成於樂是成均之說也周人立大學兼五帝及二代之名東學爲東序西學爲瞽宗北學爲上庠南學爲成均宜學言語者處之成均則均之爲韻義益明矣潘安仁笙賦音均不恆曲無定制注均古韻字鶡冠子五音不同均然其可喜一也唐書李綱傳引周禮均工樂胥不得列於士伍

偃曝

孟浩然詩艸堂時偃曝蘭枻日周旋偃曝謂偃臥曝背也用文選王僧達寒榮共偃曝之句今刻孟詩不知其出處攺作掩瀑可笑而謬者猶曰詩刻必去注釋從容咀嚼眞味自長此近日彊作解事小兒之通獘也蓋頤中有物乃可言咀嚼而出眞味若空腹作雷鳴而彊爲戛齒之狀但垂饑涎耳眞味何由嗜哉

罨畫

畫家有罨畫雜彩色畫也宜興有罨畫溪然其字當用罨乃魚网非其訓也張泌詩罨岸春濤打船尾謂魚网遮岸也此用字最得字義【左思蜀都賦罨翡翠釣鰋鮋】

辧妾字從辛非古篆

邵文莊云妾之於禮久矣有媵而妾者有卜而妾者卜而妾者聞命而趨不待六禮故謂之奔傳曰疲於奔命蓋言速也奔者非必淫淫而奔者謂之淫奔是故女之嫁者有二道焉有聘而嫁者有奔而嫁者愼按天文有織女主貴女須女主賤女貴女則嫡也賤女則諸侯之副宮九媵大夫之側室三歸也禮之所謂買妾奔則爲妾皆不備禮之謂也先王制禮豈不欲六禮皆備而後歸哉禮不下庶人勢也故仲春奔者不禁恐失時也荒年殺禮多婚欲繁育也許氏說文妾字從辛女之有罪者爲人妾漢緹縈上書願沒爲官婢以贖父罪此蓋秦法周之盛也決不然也周禮有女奚之條亦劉歆附防文姦以欺王莽者殆不可信王莽末年令天下奴婢贖還爲良朱子綱目亦善之豈有周公制法不如王莽乎妾字從辛蓋亦秦篆非古篆也

肹蠁

相如上林賦鬱鬱菲菲眾香發越肹蠁布冩馣馤馝馥司馬彪曰肹過也芬芳之過若蠁之布冩也說文蠁知聲虫也爾雅圓貉虫蠁郭璞云蛹虫廣雅土蛹也毛晃曰古蠁字作向晉大夫羊舌肹字叔向左傳釋文香兩切取肹向布冩之義又揚雄羽獵賦蠁曶如神李善曰蠁防疾也蠁與響同曶與忽同又甘泉賦薌呹肹以棍枇則肹蠁蓋古語也○響之一字古只作鄕漢書天文志鄕之應聲是也又作向易系其受命也如向荀子應之如影向莊子砉然向然是也左傳作向揚雄賦作薌漢作防又作又作凡此等類韻書亦豈能盡載也

廞字音義

廞許金切與歆同音爾雅廞興也周禮笙師職云大喪廞其樂器鄭注興也又司服大喪供其廞衣服司裘大喪廞裘司幹大喪廞舞器司樂大喪廞樂器鄭注皆解爲興蓋襲用爾雅之誤成周聖世豈有大喪用笙樂舞器之理乎按此廞義蓋謂陳而不作耳唐崔祐甫獨孤及墓銘廞衣楚挽徘徊墓田李華權文公墓銘廞隧納書禮優職襄宋景文眞宗挽歌云廞翣浮晨旭邊簫咽暝霞周平園皇祐哀書云桂輪隠曜椒掖廞儀皆得其解矣○考工記善防者水淫之鄭氏注讀淫作廞謂水淤泥土而畱著之則助之爲厚也唐書滄州無埭渠久廞塞薛大鼎浚之此廞塞字義本鄭氏考工記注並附於此

李密陳情表

李宻陳情表有少仕僞朝之句責備者謂其篤於孝而妨於忠嘗見佛書引此文僞朝作荒朝蓋宻之初文也僞朝字蓋晉攺之以入史耳劉靜修詩若將文字論心術恐有無邊受屈人蓋指此類乎近日趙道作令伯祠記辧僞朝字惜未見此

出師表缺句

孔明出師表今世所傳皆本三國誌按文選所載先帝之靈下若無興徳之言六字他本皆無於義有缺當以文選爲正

辧刻刋字

說文刋削也又剟也揚子云方言序懸諸日月不刋之書謂不可削也李鼎祚周易集解宗鄭而削王弼其序曰刋輔嗣之野文輔康成之逸象是也至宋人轉失其義乃以爲刻木印書之義如王氏揮麈錄所云郡府多刋文籍且易以刋爲刻訛矣刻鏤木也從晉書虞溥傳當作防從陶隠居茅山碑當作栔從丁度集韻又作鍥皆鏤木印板之義刋爲俗字不可從也

九宮七色【與九卷九宮同】

九宮七色之說出於幹鑿度云伏羲時龍馬出河戴九履一左三右七二四爲肩六八爲足五居其中謂之九宮其色則一六八爲白二黑三緑四碧五黃七赤九紫今大統歷中毎月列於下方謂之飛九宮

明駝使

木蘭辭願借明駝千里足送兒還故鄕今本或攺明作鳴非也駝臥腹不帖地屈足漏明則走千里故曰明駝唐制驛置有明駝使非邊塞軍機不得擅發楊妃私發明駝使賜安祿山茘枝見小說

鐘葵鐘馗終葵

俗傳鐘馗起於唐明皇之夢非也蓋唐人戲作鐘馗傳虛構其事如毛頴陶之類耳北史堯暄本名鐘葵字辟邪後世畫鐘葵於門謂之辟邪由此傅防也宋宗慤妺名鐘葵後世畫工作鐘馗嫁妺圖由此傅防也但葵馗二字異耳又曰終葵菜名周禮考工記大圭終葵首注終葵椎也防齊人謂椎爲終葵禮記玉藻天子搢珽注挺然無所屈也或謂之大圭長三尺杼上終葵首於杼上又廣其首方如椎頭是謂無所屈後則恆直顏之推曰北齊有一士讀書不過二三百卷嘗出境聘東萊王韓問曰玉珽抒上終葵首當作何形乃答曰珽頭曲圓勢如葵葉耳韓乃忍笑

簩卽澁勒

韻書四豪簩字下注云簩竹名而不詳其說按異物志南方思牢國產竹可礪指甲竹譜云可挫爪是也崔鷃詩曰時一出輕芒皚皚落微雪又李商隠射魚曲曰思牢弩箭磨靑石綉額蠻渠三虎力是知亦可作箭今東廣新州有此種制成琴樣爲礪甲之具用之頗久則微滑當以酸漿漬之過信宿則濕復初字又作澁勒東坡詩倦看澁勒暗蠻村

麥含金

梁鴻傳載鴻詩二首麥含含兮方秀刻本皆如此藝文類聚引之作麥含金爲是金與含相似而衍爲二字也此當表出之

以蠡測海

東方朔客難云以管窺天以蠡測海張晏注曰蠡瓠瓢也然蠡字從虫若與瓢義不協又按揚子方言云防瓠瓢也字從從蠡劉向九嘆云瓟防蠧於篋簏今閩廣之地以鱟魚殻爲瓢江淮之間或用螺之大者爲瓢是以虫殻代匏用也故防字之取義兼之暇日與蕳西嶨談及此漫筆之

蕭暉與翛翚字義

衞覬華山碑神樂其靜翛翚無形注翛翚與蕭暉通飛騰迅速之音也言神人異處逼近則不敬黃庭經奼女窈窕翳霄暉字𨿽異其義一也

木匠防夘字

近峯聞略說木工防夘字引伊川語錄云枘鑿者防夘也防夘圓則圓防夘方則方又引文簨如室新構而去其鑿契注鑿契簨也又引金史張中字制小舟不假膠漆而首尾相鉤帶謂之鼓子夘余按防夘字當作簨牡簨字出考工記及文選注而漢書五行志所謂門牡者義取牝牡蓋枘者刻木端以入鑿有牡之象鑿者空其竅以受枘有牝之象簨牡二字蓋亦古矣防夘字蓋亦後人撰借爾

枘鑿

枘字從木從內考工記注調其鑿枘而合之宋玉九辧圓枘而方鑿兮吾固知其鉏鋙而難入今舉子程文襲用枘鑿不相入彼此相效莫知其非也夫枘鑿本相入之物惟方枘圓鑿則不相入今去方圓字而曰枘鑿不相入字義之不通文義大謬矣甚者冩枘字作柄字尢可笑也

泊薄同字

老子道徳經薄作泊王充論衡酒之泊厚同一麯蘗人之善惡同一元气又曰人生於陰陽有渥有泊玉生於石有純有駁泊薄同一字也

苴有十四音

苴七閭切麻也子閭切苴杖也又子旅切履中薦也又布交切天苴地名在益州見史記注【又天沮與巴同】又子邪切菜壤也一曰獵場又似嗟切苴咩城在雲南又鉏加切詩傳曰木中傳艸也水艸曰苴字一作又作浾今作渣非又都賈切土苴不精細也又側不切糞艸也又側魚切說文曰酢菜也【酢古醋字】又莊俱切姓也漢有苴氏又則吾切茅借祭也又將預切糟魄也又子余切苞苴囊貨也

顚冬

山海經小陘之山有艸名赤莖白華如顚冬也顚冬天門冬也

查字考

說文查浮木也今作槎非槎音詫邪斫也國語山不槎蘗是也今世混用莫知其非略證數條於此王子年拾遺記堯時巨查浮西海上十二年一周天名貫月查一曰掛星查道藏歌詩扶桑不爲查王勃詩澁路擁崩查又送行序云夜查之客猶對仙家坐菊之賓尙臨淸賞駱賓王有浮查詩劉道友有浮查硯賦水經注臨海江邊有查浦字並作查至唐人猶然任希古詩泛查分冩漢孟浩然詩試垂竹竿釣果得查頭鯿又云土風無縞紵鄕味有查頭又云橋崩臥查擁路險垂藤接皆用正字不從俗體此公匪惟詩律妙字學亦超矣杜工部詩查上覓張騫又滄海有靈查惟七言絕空愛槎頭縮項鯿七言律奉使虛隨八月槎古體近體不應用字頓殊蓋七言絕與律乃俗夫競玩遂肆筆妄攺古體則視爲冷局俗目不擊幸存舊文耳

蔅蘭字

古文孏與懶同見後漢書孏亦借作妍媸之妍論衡云形佳骨蔅皮媚色稱又骨體蘭麗皆妍之借也蔅乃孏省東蘭又省女古人用字意勝於法例如此

屾【音詵】

文選吐焰生風欱野歕山日月爲之搖震震音眞山所臻切字一作屾

古人避諱

古人避諱攺字自有意義司馬遷父名談史記諱趙談爲趙同以古音談亦音同也急就章以談葉桑是其證也明帝諱莊攺莊助爲嚴助莊子陵爲嚴子陵以莊與嚴古同音殷武詩葉音是其證也宣帝諱荀攺荀卿爲孫卿亦然

五子之歌

左傳引書五子之歌有此冀方今失其行今失其行今文作厥道按古文從行中人又音道石鼓文我水旣靜我卽平五子歌以葉方綱當從平音道路之行如景行字作人之雁行足行當作見防傳

頤音陽

釋名東北隅爲宧宧養也東北陽气始生布生物也易頤者養也頤亦音陽

撻打同字

書曰撻以記之撻音入聲又轉入上聲俗用打爲撻非打字從手從丁當音丁歷切見歐陽公集古錄云打字以音義言之當爲丁歷切不知何以轉爲莫迥切蓋打字從丁爲聲與鼎同音又轉爲入聲與鏑同其義皆訓擊也義與撻同故俗借用之是知虞書撻字轉爲打韻書音鼎歐公音鏑俗語打坐打睡作撻上聲於音和同爲透字母也古俗皆通

觳谷

孟子吾不忍其觳觫言牛將就屠而體縮恐懼也觳本古文斛字見周禮其字從谷省谷而角之是斛也谷字義兼聲角字聲無義合爲斛字乃正字非借也谷鼎食也俗作餗牛之恐懼字當作谷觫�從豕尾懼之貌觫從角角懼之貌漢又作�寒戰病也借作牛之懼貌義亦互通

吳防

防音華大口也字從口從大與吳不同後漢戴就傳斧注引張揖纂文音華其字從金從防也若詩不吳不敖吳音娯張子厚理窟云云當音吳今多音華非吳自吳防自防何得混邪

靑雲

史記云伯夷叔齊𨿽賢得夫子而名益彰顏淵𨿽篤學附驥尾而行益顯閭巷之人欲砥行立名者非附靑雲之士惡能施於後世哉靑雲之士謂聖賢立言傳世者孔子是也附靑雲則伯夷顏淵是也後世謂登仕路爲靑雲謬矣試引數條以証之髙方易占靑雲所覆其下有賢人隠續逸民傳嵇康早有靑雲之志南史陶景年十四五歲見葛洪方書便有養生之志曰仰靑雲覩白日不爲逺矣梁孔稚圭隠居多構山泉衡陽王鈞往遊之圭曰殿下處朱門遊紫闥詎得與山人交耶鈞曰身處朱門而情遊滄海形入紫闥而意在靑雲又袁彖贈隠士庾易詩曰白日淸明靑雲遼亮昔聞巢許今覩臺尙阮籍詩抗身靑雲中网羅孰能施李太白詩獵客張兔不能掛龍虎所以靑雲人髙歌在巖戶合而觀之靑雲豈仕進之謂乎王勃文窮且益堅不墜靑雲之志卽論語視富貴如浮雲之防若窮而常有覬覦富貴之心則鄙夫而已矣自宋人用靑雲字於登科詩中遂誤至今不攺

精鑿醍醐

儒書以精鑿諭學精鑿皆言米也谷一石得米六斗爲糲一石五斗爲毇得四斗爲鑿得三斗爲精精之字從米爲義從靑爲聲古文作晶象三米之形尢見意義佛書以醍醐之教諭於佛性從乳出熟酥從熟酥出醍醐也

丹鉛總錄卷十三

欽定四庫全書

丹鉛總錄卷十四

明楊愼撰訂訛類

北曲

南史蔡仲熊曰五音本在中土故气韻調平東南土气偏詖故不能感動木石斯誠公言也近世北曲𨿽皆鄭衛之音然猶古者總章北裏之韻梨園教坊之調是可證也近日多尙海鹽南曲士夫稟心房之精從婉孌之習者風靡如一甚者北土亦移而耽之更數十百年北曲亦失傳矣

書札甲札

書簡謂之札釋名札櫛也編之如櫛齒相比郭知集韻序銀鉤乍閱蕩櫛行披是也又甲亦曰札養由基射穿七札杜預射不穿札王幼學云札甲札也編之如櫛齒相比書札甲札𨿽異用皆似櫛齒相比故以爲況耳

空有四音

空字有四音平聲音枯公切說文竅也天曰太空紗名方空從平聲上聲音孔考工記函人眡其鉆空舜紀穿爲匿空旁出莊子礨空之在天澤注小穴也張騫傳樓蘭姑師小國當空道栁子厚祭張舟文空道北出式遏蠻陬大宛傳曰張騫鑿空皆音作上聲去聲音控詩不宜空我師論語其庶乎屢空揚子酒誥之篇俄空焉唐詩潭影空人心又曰天空霜無影皆音去聲入聲音窟古者穴地穿崖而居謂之土空司空官名居四民時地利也故曰司空周禮注司空主國空地以居民空地卽窟地也天上星有土司空亦映地之土穴詩曰陶復陶穴又曰曰爲攺歲入此室處室卽土空也冬時萬物閉藏故司空之官屬冬

湖陰曲題誤

王惇屯於湖帝至於湖陰察營壘而去此晉紀本文於湖今之歷陽也帝至於湖爲一句陰察營壘爲一句溫庭筠作湖陰曲誤以陰字屬上句也張耒作於湖曲以正之

防

防韻防以爲硯字非也元次山文怪石臨淵防防石顚自注防綺競切音義近瑩非硯也

何與呵通

賈誼過秦論信臣精卒陳利兵而誰何注誰何問之也漢書有誰何卒如淳曰何謂何官也按他注解誰與譙同與髙帝紀譙讓與之譙同何與呵同譙讓之也何呵斥之也何官如今之盤詰守闗者

跗旉華不敷五字同文

詩曰棠棣之華萼不韡韡不花足也易曰震爲旉旉華蒂也通作敷鄒潤甫遊仙詩紫芝列紅敷丹泉激陽瀆字書作跗古詩紅萼靑跗定滿枝字又作荂莊子折揚皇荂通作華易枯楊生華老婦得其壯夫夫與華爲韻可證也

晁公武讀書志多誤

晁公武讀書志載人名地裏多誤如雲李太白爲山東人不知樂史所序謂太白攜妓遊山慕謝安之風自稱東山李白杜工部因有汝與東山李白好之句而俗士不知倒之爲山東也太白之生則在蜀本其冑則在隴西與山東風馬牛不相及也又以張唐英與張君房合爲一人尢可笑張君房太宗時人唐英乃商英之兄字次功蜀之新津人何得爲一人乎其疏略如此

先其祘命

漢書律曆志劉歆條奏引書曰先其祘命師古曰逸書也言王者統業先立算數以命百事也祘古算字近俗本攺祘作算而俗士不知算命之義又顚倒其字作先算其命成何語言似星士招牌矣可笑也又可惡也凡古書有古字不可輕攺若依古作祘則人𨿽罕識而識之者必博古士也未必妄攺作先算其命也他如斠若畫一通鑑攺斠作較不知斠勘斗斛也較車耳也其義殊逺左親戚去墳墓通鑑攺左作離運籌帷帳通鑑攺帳作幄陳平𨿽美如冠玉耳其中未必有也冠玉下去一耳字便失其指皆是爲拙工廢繩墨聊舉一二其餘更僕窮紙不能數也

牛繼馬

晉書云初石圖有牛繼馬后故宣帝深忌牛氏遂爲二榼共一口以貯酒帝先飲其佳者而以毒酒鴆其將牛金而恭王妃夏侯氏竟通小吏牛氏而生元帝今通鑑省其文云通小吏牛金而生元帝牛金可謂枉著一死又負穢名殊可笑也又按唐元行衝元魏之後著魏典三十卷引魏明帝時西栁谷瑞石有牛繼馬后之像舊史元帝本出牛氏誣辭也魏道武帝名犍繼受命此其應也

文選嘈囋字

文選陸機文賦或奔放以諧合務嘈囋而妖冶注引埤蒼曰嘈聲兒與囋及囐同才曷切今本誤作啈囐作囐余得古本始正其誤

李陽冰

李陽冰字少溫見於宣和書譜吾子行乃云陽冰卽李潮之字亦猶晁公武以張唐英爲張君房也唐英字次功新津人張商英之兄仁宗明道中狀元見黃東發古今紀要選舉考誤作唐卿亦當正之

鄭解經有不通處

孝經宗祀文王於明堂鄭曰祭法云祖文王而宗武王文王稱祖矣孝經云宗祀文王是文王稱宗王肅駮之曰鄭引孝經以解祭法而不曉周公本意殊非仲尼之義防也祖宗自是不毀之名非謂配食於明堂也審如鄭言則經當言祖祀文王於明堂不得言宗祀也宗者尊也王肅之言可證鄭之謬而宗者尊也四字有根據愼按宗與尊古字通用左傳召伯宗公羊作召伯尊古帝尊盧氏亦作宗盧氏可以爲證鄭氏之誤正坐以宗爲祖宗之宗而不思宗尊通用之字也朱子答楊元範書曰字書音韻是經中第一事先儒多不畱意然不知於此等處不理防卻枉費了無限亂說牽補而卒不得其本義亦甚害事也其此類之謂乎○崔靈恩因鄭氏之說遂傅防之曰文王稱祖亦稱宗武王稱宗亦稱祖祖宗通言爾嗚呼信如其說昭穆可易位父祖可倒置解經如此朱子所謂亂說害事豈不信哉

太白遊歷出處

余嘗怪杜少陵有年譜而太白出處略不著見因刋定李詩遂就其集中遊歷及小說諸家著其梗槪今書於此○太白生於蜀之昌明縣靑蓮鄕昌明今之彰明也讀書於縣南之匡山杜子美贈詩所謂匡山讀書處頭白好歸來指此山今以爲匡廬非也太白非九江人何得言歸來乎【此見晏公類要】

又鄭谷送人入蜀詩雪下文君沽酒市雲藏李白讀書山益可證杜注之誤少以才名爲采訪使蘇許公所知疏薦於朝曰趙防術數李白文章徴召並不就開元初自蜀入京賀知章以謫仙呼之未久還蜀見鄕人司馬相如誇楚七澤遂下荊門娶於許氏因久寓巴陵洞庭之間故其詩有云郢門一爲別巴月三成可證也再入長安客遊山東其詩有云顧余不及仕學劍來山東是也在山東與元丹丘輩營石門幽居攜家與居焉其送杜子美於石門訪範山人於蒼耳林皆此際事未幾又入長安應制賦詩忤貴妃乃賦秦樓月以寓戀闕意乃遊江南池州防稽而畱家於魯其詩有云我家寄東魯誰種陰田又送人之魯云我家寄在沙丘傍三年不歸空斷腸是也遂欲卜居池州之藍岑又未幾去之廬山遭永王璘亂永王敗系潯陽謫夜郎遇赦歸復至池州蓋公平生遊歷所卜居曰荊門曰石門曰嵩陽而心獨樂於秋浦舊遊可考也故旣返初服遂就息焉將有終焉之志而首丘之懷不忘故其懷趙徵君防詩云國門遙天外鄕路逺山隔朝憶相如臺夕夢子云宅然竟不果其願也竟終於采石病革猶以詩艸托友人捉月之說蓋流俗躗言云唐殷文珪髙蟾皆有過李白墓詩旣有墓葬流俗之傳不可誣先賢與子美耒陽之誣同

恁字音

班固典引勤恁旅力注恁思也如深切今轉音作去聲

寺人卽侍人

文選宦者傳論寺人掌女宮之戒寺音侍於義始葉古文多省

白防

儲光羲京口題崇上人山亭詩叫叫海鴻聲軒軒江燕翼寄言淸淨者閭閻徒白防按子書防畢裴切缶別名其音與翼韻不葉或是菩字菩唐韻音蒲北反艸也言閭閻民窮惟白艸而已

孟浪之言

孟字當音夢分韻當與夢同而今乃與漾同韻非也余前錄已引淮南子正月之孟陽气始動爲證以辧其非近觀莊子孟浪之言古本作字從亡從皿音莫浪切則孟與本二字不可混爲一也浪之當在漾部而孟仲之孟自在送韻何疑焉

古人不厭復字

左傳十年尙猶有臭正義云猶則尙之義重言之耳書云弗遑暇食遑卽暇也漢書尙猶頗有存者

公孫龍子

史記載公孫龍爲孔子弟子其論曰馬非馬亦自附於仲尼謂楚人亡弓之說且云仲尼異楚人於所謂人而非龍異白馬於所謂悖可謂曲說矣其他篇有云靑驪乎白而白不勝也白足之勝矣而不勝是木賊金也木賊金者碧碧則非正舉矣其意以白比君道靑比臣道驪者色之雜也靑驪於白謂權臣擅命而雜君道也金本制木而木賊金猶君本制臣而臣掩君也其說與易所謂黃論語惡紫奪朱同而頗費解說又曰黃其馬也其與類乎碧其雞也其與暴乎解云黃中正之色馬國用之材故曰與類碧不正之色雞不材之禽故曰與暴其說類孟子白馬白人之例然其淫放頗僻去孔孟何啻千里

廣文選

近閱廣文選阮嗣宗碑乃東平太守嵇叔良撰而妄攺良作夜不知叔夜之死先於阮也中山王文木賦乃以文爲中山王名而題作木賦宋王微詠賦乃誤王爲玉而題云微詠賦下書宋玉之名不知王微乃南宋人史具有姓名而疏繆如此殊誤觀者

夏侯湛樂毅論

夏侯湛作樂毅論以爲毅近王者之師而王通亦取其說過矣齊人伐燕不能置君而去之故燕畔及燕人伐齊亦不能置君而去之故齊畔昔以燕伐燕今以齊伐齊何王師之有

迲

古昆陵志有漢司農劉夫人碑文許劭所制存者僅百十字中有迲二字不知何音義又酒官牌有字亦不知識書以詢知者

滇字三音

滇字有三音漢書西南滇池音顚豫州滇陽音眞其後訛爲愼陽也杜預傳滇淤之田畝收數鐘此滇字又音塡塞之塡

五音解

宋白曰合口通音謂之宮其音雄雄洪洪然開口吐聲謂之商其音鏘鏘倉倉然張牙湧唇謂之角其音喔喔確確然齒合唇開謂之徵其音倚倚巇巇然齒開唇聚謂之羽其音詡詡吁吁然

夾俠古字通

吳大帝築東興堤左右結山俠築兩城注今柵江口有兩山濡須山在和州界七寶山在無爲州界兩山對峙中有石梁俠讀作夾古者俠夾二字通用漢華山亭碑文有云吏卒俠路晉宋書有俠轂隊皆以俠爲夾

漯防二字與濕同

許氏說文濕水名音榻卽禹貢之漯水孟子所謂瀹濟漯也班史地理誌右北平俊靡縣漯水南至無終東入庚水經注庚水與鮑丘水合俊靡魏書道武帝如馬邑觀漯水注卽紫河也出雁門陰館縣漯頭山一曰治水師古曰漯力追切丁度集韻漯防濕三字同注曰水出雁門合而証之則古名濕水音榻今名漯水音累二音皆通

甄陣

晉書周訪擊杜曽使將軍李恆督左甄許朝督右甄楊正衡曰甄音堅戰陣有左拒右拒拒方陣也有左甄右甄甄左右翼也左右拒見於周鄭繻葛之戰左右甄之義見於楚穆王孟諸之田宋公爲右盂鄭伯爲左盂杜預注將獵張兩甄蓋晉以左右翼爲左右甄預取當時之言以釋左右盂也然左傳他篇有中甄前茅則甄之義亦古矣

淫聲

論語鄭聲淫淫者聲之過也水溢於平地曰淫水雨過於節曰淫雨聲濫於樂曰淫聲一也鄭聲淫者鄭國作樂之聲過於淫非謂鄭詩皆淫也後世失之解鄭風皆爲淫詩謬矣樂記曰流辟邪散狄成滌濫之音作而民淫亂狄與逖同逖成言樂之一終甚長淫泆之意也逖成者若古之曼聲後世之花字今俗所謂勞病腔之類耳【考工記善坊者水淫左傳星在嵗紀而淫於枵】

羕與永通

古字羕與永同韓詩江之永矣作江之羕矣博古圖永寶用享作羕寶用享

古歳字作遂

古遂字卽歳時之嵗今文歳字從步從戍年至戍而終乃秦人以十月爲歳首故制字從步戍前此未也宋姚孝寧已辧之予觀史記注引陸賈楚漢春秋云三老董公八十二遂封爲成侯遂卽歳也陸賈著書不用秦篆而用古文亦卓士哉崔希裕略古篇古歳字作亗未詳其義然亦可證步戍之爲秦制而非古矣

鄂字從卩

文選笛賦不占成節卾注卾直也從邑者乃地名也非此所施也據此則節卾連綿字皆從卩而今刻本皆誤從阝

笨字義

笨字音奔去聲粗率也晉書豫章太守史疇肥大時人目爲笨伯宋書王微傳亦有麤笨之語今俗諺亦然朱子語錄云諸葛亮只是笨不是此字乃書作盆而音發之噫諸葛豈笨者邪字尙不能識而欲譏評諸葛乎

甄字音

甄徹字見獨登進士時林攄爲樞宻當唱名讀爲堅音上以爲眞音攄辯不遜遂坐貶後見姓譜云舜子商均封虞周封陳楚烈王時有陳通奔周周以舜居陶甄之職命爲甄氏按說文甄陶也從瓦垔居延反吳書孫堅入洛屯軍城南甄宮井上旦有五色气人入井探得傳國璽以甄與己名音叶以爲受命之符則三國以前未有音爲之人切者矣孫權卽位尊堅爲帝江左諸儒爲吳諱故攺音眞說文顚蹎闐以眞爲聲煙咽以甄爲聲馴紃以川爲聲詵以先爲聲此皆先眞韻中互以爲聲也其後秦爲苻堅諱隋爲楊堅諱皆暫避其音耳嘉祐中王陶作甄氏墓銘云甄以耳陶氏出於陳避吳苻隋時以爲甄南北混訛姓音莫分本之於古乃識其眞

佗字兩音

孟子尹公之佗漢書趙佗項羽傳項佗過秦論帶它後漢華它五人名並音徒何切讀爲駝左傳賈佗北宮佗陽它毛詩陳它五人名又音柂

古文七作桼

方言吳有桼娥之臺束晢賦朝享五鼎之奉夕宿桼娥之房桼卽七字也書六律五聲八音七始而古文作夾始史記作來始夾與來皆桼字之誤太七政亦作桼禇遂良書枯樹賦七亦作桼

斗音主

史記黃帝合萬靈於明堂正義引緯書黃帝明堂名曰神斗黃帝含紐樞之府也斗者主也土精澄靜四神之主也周禮設斗共其釁鬯注斗音主釁音徽禮喪大記沃水用斗注斗一作枓甘氏星經帝張四維運之以斗月徙一辰復返其所漢書涇水一石其泥數斗以灌以漑長我禾黍

柔杼二字之分

說文柔栩也今之橡斗莊子狙公賦柔謂分橡實與眾狙也杼機杼也二字皆從木爲義從予爲聲但疊之則爲柔並之則爲杼亦猶旱旰棘之分也莊子作芧從艸亦得

齊子豈弟

詩齊子豈弟與傍章遊遨發夕之義太相逺初讀疑之後觀鄭箋豈弟作闓圛闓之訓開也圛之訓明也開明之義與發夕爲對又司馬相如封禪文昆虫闓澤汪文頴曰闓澤皆樂也闓音愷澤音驛闓澤之訓樂又與遊遨爲對鄭文頴二說𨿽殊而字義則近之矣今文作豈弟恐非淫亂之人何豈弟之有

席箕

李賀塞上詩天逺席箕愁劉防孟注席箕如箕踞坐予按秦韜玉塞上曲云席箕風馬豪此豈箕踞義乎席箕恐是塞上地名書之以俟知者

悠字單用

詩悠悠蒼天注眇邈無期貌後人押韻罕有單用者惟莊子有荒唐謬悠後漢書任重道悠張平子東京賦建辰旒之太常紛飈悠以容裔佛經道性天悠可以單押

嗔目待明經

宋人諺云焚香禮進士嗔目待明經見東萊文集其徒諱之攺嗔目作徹幙非也

姑息

檀弓曰細人之愛人以姑息注姑且也息休也其義殊晦按尸子云紂棄犂老之言而用姑息之語注姑婦女也息小兒也其義始明白合表出之

町疃

詩町疃鹿場毛萇云鹿迹也說文曰町疃禽獸所踐處漢儒解經如此可笑蓋因町疃下有鹿場字遂以鹿迹獸踐附防之鹿迹獸踐可以解鹿場而不可以解町疃也原詩人之意謂徵夫久不歸家町疃之地踐爲鹿場非謂町疃卽鹿場也且說文以町疃字載於田部曰凡田之屬皆從田若町疃果爲獸踐則非田之屬也考之他訓左傳町原防井衍沃幹寶注平川廣澤可井者則井之原阜堤防不可井者則町之町小頃也張平子西京賦徧町成篁注町謂畎畝王充論衡町町如荊軻之廬石鼓文原隰旣垣疆理疃疃毛伯惇銘予旣疃商莊子舜舉於童土之地其疏云童土疃也皆說田野並無鹿迹之說如風以綢繆牖戶形容鳥巢遂以綢繆爲鳥巢可乎

蠱冶通用

易冶容誨淫太平廣記引之作蠱容誨淫左傳女惑男曰蠱國語蠱女縱欲張平子西京賦妖蠱艶夫夏姬美聲暢於虞氏南都賦侍者蠱媚巾防鮮明五臣注作冶媚馬融廣成頌古冶字作蠱字可證傅毅舞賦貌嫽妙以妖艶兮紅顏其楊華注妖蠱淑艶也或省作虫人姓也漢髙帝功臣有虫達古蠱子之後見姓氏英賢錄

朱子論吳才老叶韻

吳才老詩經叶韻下民有嚴協下怠皇云避漢明帝諱朱子云避諱之說卻無道理嚴字當葉作昻此間鄕音嚴作戶剛切愚按嚴字避漢諱攺莊史有明證莊君平攺嚴君平莊子陵攺嚴子陵是也其說本不誤不可以閩音証之且三代之世閩未入版圖作詩之人安得取閩音而入商頌乎

欸乃

說文欸乃訾也集韻作唉或從口或從欠如嘯之作歗嘆之作嘆字𨿽殊義一也史項羽紀亞父拔劍擊玉斗而破之曰唉揚子法言始皇方獵六國而翦牙欸注欸絕語嘆聲楚辭欸秋冬之緒風楚辭用之於句首揚子用之於句終蓋噫嘻嗚呼之類也朱子辧證云欸乃棹船相應聲元結有欸乃曲栁宗元詩欸乃一聲山水緑注欸乃一本作襖靄按欸音靄乃音襖近日倒讀之誤矣項氏家說云劉蛻文集有湖中靄乃歌劉言史瀟湘詩有閒歌曖乃深峽裏靄乃也曖乃也欸乃也皆一事但用字異爾欸本音哀亦轉作上聲後人因栁集中有注字云一本作襖靄遂欲音欸爲襖音乃爲靄不知彼注自謂別本作襖靄非謂欸乃當音襖靄也靄乃欸乃不妨兩本並行何必比而同之乎愼按欸乃歌聲本無定字劉蛻劉言史詩流惟冩方言元結栁宗元通儒略依字義唉者應聲如噫嘻之類乃者曳詞之難如詞賦中若乃乃若之例此𨿽字音之微而襖靄當作靄襖自朱子始正世俗倒讀之誤靄乃自靄乃欸乃自欸乃自項平庵始正前人混淆之失古人文理宻察如此後學其可以鹵莽觀之乎

施舎

施舎二字左傳國語周禮凡屢見焉而解各有異今總攝而論之左傳晉悼公卽位施舎已責注施恩惠舎勞役也魏絳請施舎注同上楚平王施舎寛民注施恩惠舎逋負叔向言齊桓公施舎不倦注施恩舎逋士防構楚旅有施舎左傳凡五見國語鑄無射篇云布憲施舎於百姓注施恩舎罪與左傳注意合惟單襄公過陳不禮云縣無施舎所以施舎賔客負任之處此舎字如出舎於郊之舎不音捨也與左傳旅有施舎正相對又云聖人之施舎也注施予也舎不予也此與前後訓注不同亦不合本文意未知是否又齊語云施舎分寛注施徳也舎舎禁也楚語云明施舎以道之忠恕注施己所欲原心舎過謂之忠恕周禮凡徵役之施舎注施當爲弛

徵字音證

論語曰足則吾能徴之矣徴當音證左傳不徴辭注徴音證言語相違而不明證其辭與尙書明徴保定音義同莊子九徴至而不肖人得矣唐貞觀中有唐九證其名取莊子九徴說而字作證可以定其音矣

輕音磬

左傳輕字多作去聲讀試略舉之曰國君不可以輕輕則失親又曰社稷之主不可以輕輕則失眾又曰吳王勇而輕又云左師展將以昭公乘馬而歸注乘馬輕歸輕去聲卽今諺所謂輕身單馬也又曰吳輕而逺不久歸矣又曰夷徳輕不忍久也又曰將爲輕車千乘注皆音磬孟子曰輕身以先於匹夫此尢明白可証之文也

饔飱

周禮注小禮曰飱大禮曰饔又曰飱客始至之禮饔卽將幣之禮今之通訓曰朝饔夕飱飱如今驛舎下馬飯饔如今下馬宴客至必夕夕食未盛故曰夕飱享宴必以早爲敬而享宴必盛故曰朝饔然飱字從夕食今作飱訛矣

七十而耡

說文引孟子七十而耡周禮以嵗時合耦於耡以治稼穡鄭司農曰耡裏宰治處若今街彈之室趙明誠金石錄街彈碑跋云街彈室今之申明亭也耡音助

丹鉛總錄卷十四﹤子部﹐雜家類﹐雜考之屬﹐丹鉛余錄__總錄﹥

欽定四庫全書

丹鉛總錄卷十五

明楊愼撰字學類

八分不始於秦

水經注載晉世河決胡公石槨上有八分書考其時蓋周也故知八分不始於秦矣又考莊子云丁子有尾李頤注云謂右行曲波爲尾今丁子二字𨿽左行皆有曲波亦是尾也審如李說八分不始於秦又一證也

英光堂帖

余觀嶽珂英光堂帖有米元章臨智永眞艸千文與今本大不同乃知古人臨帖不論形似也珂跋其後云摹臨兩法本不同摹帖如梓人作室梁櫨榱桷𨿽具凖繩而締創旣成气象自有工拙臨帖如雙鵠並翔靑天浮雲浩蕩萬里各隨所至而息寶晉蓋進乎此者也又爲之贊曰永之法妍以婉章之體峭以健馬牛其風神合志通彼妍我峭惟妙惟肖故曰袒裼不凂夜戶不啟善學栁下惠莫如魯男子皆名言也特表出之

法帖用古字

羲之諸帖多用古字古山嶺之嶺但作領漢書梅領隃領是也蘭亭帖崇山峻領實述用之唐褚遂良加山作嶺贅矣又書岷嶺作汶領初月帖淡悶漧嘔淡古淡液之淡幹古幹濕之幹今以淡作痰幹作幹非也

刻石難精

字書於碑碣比之簡牘已難得刻手精尢爲難古刻之存於今者岣嶁山禹碑是夏時刻工所成石鼓爲周刻夏承碑雅州髙孝廉碑夾江縣酒官碑新都縣王稚子石闕皆漢刻然皆篆籀八分筆畫齊勻無牽綰折搭不見其難且工晉獻之保母帖自書上甎晉工刻之宋潛溪評以爲勝蘭亭蓋刻工之妍也唐顏魯公書碑令家僮刻之恐俗工失其筆意至李北海手自刻之者數碑碑中書黃仙鶴刻或云伏靈芝刻或云元省已刻皆公自刻而詭撰此名也元趙子昻書得茅紹之刻手精毫髮不失紹之在江南以此技致富晚有會稽李樟者出自云勝紹之紹之試令刻之於字下一磔一運而就紹之乃服絕藝信亦自有人哉

虞娯同

易憂虞之象也虞與憂對蓋言樂也孟子驩虞如也魏相傳君安虞而民和睦匡衡傳未有遊虞弋射之宴字又作豫易曰豫樂也孟子一遊一豫揚雄傳反五帝之虞注虞與豫同或借作譽左氏傳季氏有嘉樹韓宣子譽之服防注譽豫同遊其下也

使者曰信

越絕糧告糴於吳使素忠爲信晉武帝炎報帖永云故遣信還南史晨起出陌頭屬與信會古者謂使者曰信眞誥云公至山下又遣一信見告謝宣城傳云荊州信去倚待陶隠居帖云明旦信還仍過取反虞永興帖云事以信人口具凡言信者皆謂使者也今之流俗遂以遣書餽物爲信故謂之書信而謂前人之語亦然謬矣王右軍十七帖有云往得其書信遂不取答謂昔嘗得其來書而信人竟不取回書耳而世俗遂誤讀往得其書信爲一句遂不取答爲一句誤矣古樂府云有信數寄書無信心相憶莫作瓶墜井一去無消息包佶詩去札頻逢信回帆早掛空此二詩尢可證

士會當作土會

左傳晉有士會士當作爲土土爲古杜字如詩言桑土而以陶唐氏豕韋氏禦龍氏爲土氏之宅後爲唐杜氏漢儒欲左傳之行乃推漢爲陶唐氏之後於土會復晉之下增六字云其處者爲劉氏蓋土會本於唐杜氏而劉氏又本於土會也若作士女之士上與唐杜下與劉氏何干涉哉

卦字解

孔穎達曰卦者掛也掛之於壁也蓋懸物之杙也諸儒皆用其說無有他解予以爲非杙則可卦於壁易卦豈可卦於壁乎卦者圭也古者造律制量六十四黍爲一圭則六十四象總名爲卦可也應劭曰圭者自然之形陰陽之始卦者亦自然之形陰陽之象其爲字也從卜爲義從圭爲聲亦兼義也古文圭亦音卦今掛字從手爲義從圭爲聲則圭卽音卦可證矣【卦古文圭字爻古字象交窻形】

寧馨

馨字晉人以爲語助辭王衍傳何物老嫗生此寧馨兒世說劉眞長語桓溫曰使君如馨地寧或鬭戰求勝王導與何次道語舉手指地曰正自爾馨王朝之雪中詣王螭持其臂螭撥其手曰冷如鬼手馨彊來捉人臂劉惔譏殷浩云田舎兒彊學人作爾馨語合此觀之其爲語辭了然唐劉禹錫詩幾人雄猛得寧馨得晉人語意矣

六尙

周禮司會注計官之長若今尙書陸徳明音常今之官名亦然但尙書音常則尙衣尙食尙方皆宜同此音其義同也今皆音上不知何以分別如是

王鍇藏書

前蜀王氏朝僞相王鍇字鱣祥家藏書數千卷一一皆親札並寫藏經每趨朝於白藤擔子內寫書書法尢謹至後蜀孟昶又立石經於成都宋世書傳蜀本最善以此五代僭僞諸君惟吳蜀二主有文學然李昪不過作小詞工畫竹而已孟昶乃表章五經纂集本艸有功於經學矣今之戒石銘亦昶之所作又作書林韻會元儒黃公紹韻會舉要實祖之然博洽不及也故以舉要爲名余及見之於京師惜未暇抄也

季札墓

孔子題季札墓嗚呼有吳延陵君子之墓君字今誤讀爲季非也其字作形其義與季不合也按篆書郡字有從此爲偏傍者可證爲君字無疑

文字

王嬰古今通論【見意林】云倉頡造書形立謂之文聲具謂之字許叔重云獨體爲字合體爲文李登云物相雜故曰文文相滋故曰字

轉注

唐王叡炙轂子云滑稽者轉注之器也若漏巵之類以比人言語捷給應對不窮也余按古六書轉注亦取應物不窮之義

雯

字詁雯云文成章也中州集王子可詠石淙詩石裂雯華漬月秋元劉文靖登龍興寺閤詩雯華寶樹忽當眼三墳書月云素雯

悖出悖入

並辭競譖者是易口而自毀也交气力爭者是貸手而自毆也故曰言悖而出者亦悖而入貨悖而入者亦悖而出

劉表善書

董北苑云劉景升爲書家祖師鐘繇胡昭皆受其學然昭肥繇瘦各得其一體景升卽劉表也表初在黨人中俊廚顧及之列其人品之髙可知藝文志有劉表集今𨿽不可見觀三國誌注載其與袁尙兄弟書其筆力豈減崔蔡耶則翰札之工又其餘事耳

皇象書帖語

皇象曰欲見艸漫漫落落宜得精毫筆委曲宛轉不叛散者紙當得滑密不沾污者墨又須多膠紺黝者如逸豫之餘手調適而心佳娯正可以小展【古軟字善書者始能用軟筆也】

輕字義

輕韻會云牽正切疾也引左傳輕而不整又輕則寡謀注不持重也唐書淮西賊將陳光治勇而輕好自出戰又左傳昭公二十五年左師展將以公乘馬而歸注展魯大夫欲與公俱輕歸乘如字騎馬也輕遣政反左師展欲與公單騎而歸此騎馬之漸也漢書發輕騎夜追之又度幕輕畱反輕車將軍皆音罄今俗語謂單身曰輕身亦本孟子輕身以先於匹夫之語云【漢書敍傳景十三王承文之慶魯恭館室江都訬輕】

楊誠齋跋法帖

誠齋跋韶州蘇黃帖云蘇黃皆落南而嶺南無二公帖似魯人不識麟惟韶有之耿光異气上燭南斗下貫碧海矣又跋米元章帖云萬里學書最晚𨿽徧參諸方然袖手一瓣香五十年來未拈出今得此帖乃知李密未見秦王耳

艸書心經

艸書心經乃唐駙馬鄭萬鈞所書張說有序見唐文粹今陜西碑林有此石刻或以爲右軍書非也

元朝詔書

元朝頒詔書每用羊皮寫之謂之羊皮聖防其字用古書漢人亦多習之張孟浩詩云鴻蒙再剖一天地書契復見科斗文張光弼輦下曲云和寧沙中僕遫筆史臣以代鉛槧事百司譯寫髙昌書龍蛇復見古文字蓋古之書其體勢與篆相彷佛故以科鬥龍蛇稱之非徒爲頌美其上之辭也

艸書百韻歌

艸書百韻歌乃宋人編成以示初學者托名於羲之近有一庸中書取以刻石而一鉅公序之信以爲然有自京師來滇持以問余曰此羲之艸韻也余戲之曰字莫髙於羲之自作艸書百韻歌奇矣又如詩莫髙於杜子美子美有詩學大成經書出於孔子孔子有四書講套若求得二書與此爲三絕矣其人愕然曰孔子豈有四書活套乎余曰孔子旣無四書活套羲之豈有艸書百韻乎其人始悟信乎僞物易售信貨難市也諺云若無此輩餓殺此輩

荊公字說

王荊公好解字說而不本說文妄自杜撰劉貢父曰易之觀卦卽是老鸛詩之小雅卽是老鴉荊公不覺欣然久乃悟其戲又問東坡鳩字何以從九東坡曰鳲鳩在桑其子七兮連娘帶爺恰是九个又字言波者水之皮坡公笑曰然則滑是水之骨也

轉經

唐詩服玩僧收爲轉經今人謂寫字爲轉經非也西方之俗凡薦亡以木防圓爲二輪象一用梵篆牝書一用梵篆牡書牝書自內而外牡書自外而內牝輪在下牡輪在上以機而圓轉之所謂三藐母防也余過雅州見西僧說如此其文亦有與中國同者如國字從口從大作�者牡文也作�者牝文也

蠲字音義

說文蠲馬蠲也從防引明堂月令腐艸爲蠲明也洗也潔也除也尙書圖厥政不蠲烝馬音圭詩吉蠲爲饎左傳蠲其明徳古有涓圭二音東坡醉翁操瑯然淸蠲誰彈黨懷英題黃彌守吳江新霽圖詩修娥新妝翠連娟下拂塵鏡窺明蠲又題采蓮圖紅妝秋水照明蠲又轉音繢唐太宗詩水揺文蠲動浪轉錦花浮唐世有蠲紙一名衍波牋蓋紙文如水文也

慮嘆變慹姚佚啟態八字眞人矢口成文褚氏解云慮則預度未來嘆則咨嗟旣往變則輕躁而務作爲慹則畏懼而不敢動姚則悅失以自肥佚則般樂而忘返啟則情開而受物態則驕矜而長傲

壬

壬擔也字一作任孟子治任將歸又負戴注云負任在背戴任在首曾子曰任重而道逺詩曰我任我輦淮南子曰任動而車鳴所謂任者皆指擔也

殷子周姬

殷之徳陽徳也故以男書子周之徳陰徳也故以女書姬

英雄

艸之精秀者爲英獸之特羣者爲雄故人之文武茂異取名於此是故聰明秀出謂之英膽力過人謂之雄此其大體之名也聰明者英之分也不得雄之膽則說不行膽力者雄之分也不得英之智其事不立是故英以其聰謀始以其明見機待雄之膽行之雄以其力服眾以其勇排難待英之智成之張良英也韓信雄也體分不同以多爲目皆偏王之才人臣之任也故英可以爲相雄可以爲將若一人之身兼有英雄則能長世髙祖項羽是也然英之分多於雄而英不可少也英分少則智者去之故項羽气力蓋世明能合變而不能聴奇采異有一範增不用是以陳平之徒皆亡歸髙祖英分多故羣雄服之英才歸之兩得其用故能宅有天下故雄能得雄不能得英【兕虎自成羣也】英能得英不能得雄【鸞鳳自相親也】故一人之身兼有英雄乃能役英雄能役英雄故能成大業也

劉卲之卲從卩不從阝

劉卲字孔才宋庠曰卲從卩說文髙也故字孔才揚子周公之才之卲是也三國誌作劭或作邵從邑皆非不葉孔字之義從卩爲卲方葉

鐘張二王書法不同

王僧防云變古制今惟右軍領軍爾不爾至今猶法鐘張書斷雲王獻之變右軍行書號曰破體書由此觀之世稱鐘王不知王之書法已非鐘矣又稱二王不知獻之書法已非右軍矣譬之王降而爲霸聖傳而爲賢必能暗中摸索辧此書字始有進耳

影書

六朝人尙字學摹臨特盛其曰廓塡者卽今之雙鉤曰影書者如今之響搨南史云蕭思話書羊欣之影風流逼好殆當不減北史趙文深少學楷雅有鐘王之則周明帝令至江陵影覆寺碑是也又傍書釋文亦曰影唐太宗集右軍帖令褚遂良帖旁黃影之

謁字義有二

謁字義有二說文謁白也袁盎傳上謁注若今通名也士相見禮聞名於將命者故將命之人謂之謁者古以通名爲謁至漢猶然晉人謂之門牋唐人謂之投刺今人謂之拜帖史記酈生踵軍門上謁案劍叱使者使者懼而失謁跪拾謁還走入報漢徐穉傳弔防醊酒畢畱謁則去注謁刺也此謁字於歇切又音叶訪也請見也汲黯傳中二千石拜謁禮記能典謁矣皆從此音今呼二音多與義不相葉

防與玷通

防與玷同古詩多用之束晳補亡詩鮮侔晨葩莫之防辱左思唐林兄弟贊二唐潔已乃防乃污陸厥答內兄希叔詩旣叨金馬署復防銅駝門杜子美詩幾回靑瑣防朝班正承諸賢用字例也【宋樓鑰表遊防從班叨塵宥府】

黽音蔑

抱朴子舉秀才不知書舉孝廉父別居寒素淸白濁如泥髙第良將怯如黽泥音涅後漢書引論語涅而不緇作泥而不滓可證也黽音蔑爾雅注引黽勉從事或作蠠沒又作密勿可證也泥音則黽當音蔑黽或音密則泥當音匿古音例無定也晉書作怯如雞蓋不得其音而攺之

瑟居

梁武帝詩瑟居超七淨瑟與索同蕭索字一作蕭瑟則索居亦得作瑟居也蓋瑟索皆借用字正字作槭

票姚

漢書霍去病爲票姚校尉師古注票姚勁疾貌票頻妙反姚羊召切荀悅漢紀作票鷂音義益明票與同鷂皆勁疾鳥也杜子美律詩作平音

伍員之員音運

陸詩賴得伍員騷思少夫差剛免似荊懷宋人小說云以之博學而誤呼伍員之名豈趂韻邪愼按員之音運本無前訓惟唐員半千傳云半千本宋劉凝之十世孫初凝之因齊受禪奔元魏自比伍員故攺姓員唐世謡云令公四俊苗李崔員以後證先知伍員之員音運也如巢縣之巢音勦朴胡之朴音浮濡水之濡奴官反票姚之姚音同鷂古賢相傳自有此一種音韻今不悉見耳

須臾

儀禮聘禮速賔辭曰寡君有不腆之酒請吾子與寡君須臾焉注須臾言不敢久古者樂不逾辰燕不移漏故少頃之間皆稱須臾須待也左傳寡君須矣是也臾字從申從乙乙屈也如今人請客云恭俟屈降之義今之所云俟屈古之所云須臾也解字必宜如此方暢本原

坡詩

東坡春事闌刪芳艸歇或疑歇字似趂韻非也唐劉瑤詩瑤艸歇芳心耿耿傳奇女郎王眞詩燕折鶯離芳艸歇皆有出處一字不茍如此

凸凹

凸凹二字說文不載而見於蒼頡篇蓋象形之眞陰陽之義其爲科斗古文無疑予前錄已著之近考周禮注珪琮之瑑凸曰珇鄭與許愼同世可獨信許而疑鄭乎凸凹二字音或不同凸者音垤凹者音坳又音窪地理書凸音突凹音窟皆通古字最少例得借音轉注耳又詩鸛鳴於垤詁云垤者古凸字

姓

晉書有堅今襄陽多此姓按說文無此字也蕭何封於鄼其地在襄陽之光化縣其後因以爲姓而鄼訛爲【鄼省作贊防訛爲昝】

說文無凹字

凹四髙而中下也凡凹之屬皆從凹�象器凹受物之形�古文曲字象半凹之形凹女洽切物可覆壓者從反凹�古文匚字從側��他刀切古器名今曰韜韥也�受玉器也卽韜韥之韥今文作匵凸物四下而中髙也與垤同釋文引詩鸛鳴於凸周禮圭之凸曰珇○說文無凹部止有�部凹爲母而�爲子說文以子爲母今人遂不識凹凸字今爲補之

八分書字

蜀夾江縣有酒官碑令狐世弼所書字畫有漢魏法其中有雲南由市入爲閽北抵湖出爲閽中之館字不知何音義錄於此以俟博洽者問之【唐韻卽亦字】

張禺山戲語

張禺山晚年好縱筆作艸書不師法帖而殊自珍詫嘗自書一紙寄余且戲書其後曰野花艷目不必牡丹村酒酣人何須蟻緑太白詩云越女濯素足行人解金裝漸近自然何必金蓮玉弓乎亦可謂善謔矣

古字異構

平秩馬融本作蘋秩槀飫左傳注作犒飫蕭茅書注作莤茅蔓菁周禮注作蓂菁

楖與櫛同

周禮考工記有楖氏雕氏注楖莊密切釋文引左傳使婢子執中櫛注櫛楖是一也櫛梳也廣雅曰梳櫛也詩其比如櫛史大禹櫛風沐雨則楖之來古矣但梳以木爲之櫛字又從竹復矣當從考工記作楖爲是

菑倳同字

周禮居幹之道菑粟不迆沈重讀菑爲恣四切又考工記察其菑蚤不齵注菑謂輻入轂中也泰山平原呼所樹立物爲菑聲如胾博立梟棊亦爲菑菑蓋借字今文作倳又作剚史記不敢剚刃於公腹管子春有以剚耕夏有以剚耘注齊地謂物立地中爲倳管子又謂戰士曰剚戰之寶

古與餔通

古餔字字從臼從日餔時申時也說文申字從臼自束持之意吏以餔時聴事申旦政也故臼與申字皆從臼

饕餮

金臺田景延得古饕餮拱泉而垂腹羸其面而坐則人焉其下有若承盤者元裕之考定爲古器無疑也

山谷論艸書

山谷一帖云少時喜作艸書初不師承古人但管中窺豹稍稍推類爲之方事急時便以意成久之或不自識也余謂山谷豈杜撰者蓋自掊擊以教人耳

土字四音

土字四音土爰稼穡如字詩徹彼桑土土桑根之皮也音杜自土沮漆地名亦音杜史記引詩宅殷土芒芒社是土亦借作社也又字書土苴或作防苴泥不熟也是土亦通作防

方物

易大傳方以類聚物以羣分鄭注水火也至解樂記則曰方謂行虫也物謂殖生也孔穎達曰二注不同各有以也方者行虫有性識道理故稱方也羣分稱物者殖生無生但一物而已愼按古之名方不見於訓詁但字書有解谷虫名虸蚄見齊民要術又張有復古編虸蚄古只作子方是方爲行虫之原也鄭之解方爲行虫蓋緣字之音生義頗亦僻左

文用韻

文心雕龍聲律篇云異音相從謂之和同聲相應謂之韻韻气一定故餘聲易遣和體抑揚故遺響難契宋詞元曲皆於仄韻用和音以葉平韻蓋以平聲爲一類而上去入三聲附之如東董是和東中是韻也

秦紀

史記始皇本紀後有低兩字一段班固漢明帝時所謂秦紀也其事𨿽略而其文法最古太史公所以謹錄之欲以互證而備遺也亦如酈生傳後又附酈生書之例今本作平頭刻不復低兩字人亦不知爲何意也索隠注亦昧此惟魏了翁古今考僅存其說

賦比興

李仲曰敍物以言情謂之賦情物盡也索物以托情謂之比情附物也觸物以起情謂之興物動情也

窋吒

俗語急疾頃刻曰窋吒字一作咄嗟晉書咄嗟而辦集韻作咋唶古樂府作咄唶今俗書詞曲作趉�

否徳忝帝位

尙書否徳忝帝位注否不通言否之音義與不相通非訓否爲不通也昔年在講筵有講官面陳雲否是不通的意思侍臣聴者多掩口退而戲之曰不通講官乃知專經守文之士其誤𨿽久而驟聞不覺之流猶得其眞也

�字義

�字說文音圍象四周匝之形六書故以爲府狼切與方圓之方同蓋方圓皆象形也淮南子云左畫圓右畫方論衡云方圓畫不俱成圓必作○形方豈不作�形乎田從�會意開方之法出焉畫又從囗會意畫也者畫田之四至也唐人寫畫字有作畫形者是其義也�又作國商子書弱民�彊�彊民弱有道之�務在弱民國字皆作�蓋古文倉頡所制也今文國從�又從或或域同戈守�下一地也內口而外又�復矣且鯀始造城倉頡上世豈有戈守�之事由此觀�一形而三音方也圍也國也皆同形借用古文所以簡而括不若後世之繁贅耳

古字軼與轍同莊子夫子奔軼絕塵而回瞠乎其後今謬讀軼作逸遂失其義戰國策主者循軼之途注軼轍同車迹也

戰國人名有董之蘩菁董姓也之蘩菁三字其名也復名古之三字名始見此

孫子兵法兩軍相對曰和戰國策章子爲齊將與秦軍交和而舎又楚策開西和門注軍門曰和唐鄭愔詩戎壘三和夕校文苑英華者不知其事攺和作秋

晉苻堅以應圖讖文攺姓其字從艸不從竹今多書作符非也符音蒲其音亦別又左傳萑苻之澤杜預注苻亦音蒲

左傳狄之廣莫於晉爲都杜預注廣音義與曠同廣莫猶言曠漠也風曰廣莫風門曰廣莫門音義皆如此劉晝新論云微子感牽牛星顏淵感中臺星張良感弧星樊噲感狼星其說皆出讖緯

史記封禪書注山阪曰衍周禮注下平曰衍左傳地名有昌衍衍戰國策地名有捲衍蒲衍水經注有杜衍漢書有鄜衍又水溢曰衍素問泉湧河衍鱗見於陸或體作羨漢溝洫志河災之羨溢中國也尢甚易需於沙衍在中也地理誌有沙羨而音作夷蓋方言耳文之溢辭曰羨文璧之溢瑑曰璧羨義亦取此又封禪書沕潏曼羨曼羨卽曼衍也因閱韻會衍字下引證未詳因疏記之

宋蘇才翁筆法妙天下不肯下一世人惟稱範文正公書與樂毅論同法黃山谷謂才翁傲睨萬物眾人皆側目而文正公待之甚厚故才翁評書少曲董狐之筆耳山谷此評似非君子之言文正公字法實入書家之品才翁非佞語也王荊公字本無所解評者謂其作字似忙世間那得許多忙事而山谷阿私所好謂荊公字法出於楊虛白又謂金陵定林寺壁有荊公書數百字惜未見賞音者何荊公字法當時無一人賞音而山谷獨稱之耶才翁曲筆於範文正公不猶愈於山谷獻諛於王安石乎

梁樂府夜夜曲或名昔昔鹽昔卽夜也列子昔昔夢爲君鹽亦曲之別名

空石觙之精思不可謂之微司馬徽之坐忘秖可謂之馳

大字古音戴音垜而無一駕切者惟今音有之今之韻書二十二禡亦不收大字豈以爲非古音乎予考淮南子宋康王世有雀生鸇占曰小而生大必霸天下以大葉下古亦有一駕切之音矣惜乎作韻書者之不考也予作古音略古音餘二書於字之形聲多所發明而刋補前人者有一得之愚必有後世子云知之耳

漢志川塞谿垘水澹池長澹音潭水溢也文選澹淡浮澹音潭淡音琰澹臺滅明亦音潭管子淮南子注皆音潭今誦文選者澹淡作一音雌霓謬呼久矣

賈誼鵩賦僒若囚拘蘇林音欺全反師古云蘇音是也南唐張佖辯之曰說文窘音渠隕切李善文選注窘囚拘之貌五臣注窘困也其字並不從人惟孫彊新加字玉篇及開元文字有作僒然者皆音渠隕切疑蘇音誤今宜從說文音余按此句漢書作僒若囚拘史記作攌若囚拘窘當音渠隕反攌當音斯全反攌卽今拴字也史記漢書所見異辭當各從本文解之所謂離之則雙美合之則兩傷也蘇蓋以史記之音而移之漢書宜其誤而不通張佖辯之是也但不知蘇音之誤所由耳聊爲詳說之揚雄云一卷之書必立之師斯𨿽細事亦誠難哉

論語文莫吾猶人也晉書欒肇論語駁曰燕齊謂勉彊爲文莫陳騤雜識云方言侔莫彊也凡勞而勉若云努力者謂之侔此說甚異聊存之以廣多聞

今之云字乃貟之省文秦誓𨿽則貟然注貟卽云毛詩聊樂我貟石鼓文君子貟獵貟獵貟遊

廣雅曰夠多也音遘今人謂多曰夠少曰不夠是也文選魏都賦繁富夥夠不可單究五臣注誤音作平聲不知夠究本文自協韻也

曹眞有名駃號驚帆言馳驟如風帆也俗遂制颿字音義與帆同然亦贅矣

鐘繇字元常取咎繇陳謨彰厥有常之義也今多以繇音由非晉世說載庾公謂鐘防曰何以久望卿遙遙不至蓋舉其父諱以嘲之此可證矣

揚雄賦鷤防蘇林音殄絹師古音弟桂字書云鷤防伯勞也蜀童謡有陽雀叫鷤防央之語雄蜀人用方言未可知也審若是師古之音得矣

唐李嗣眞論右軍書不同往往以變格難儔其書樂毅論太史箴其體正直有忠臣烈士之象告誓文曹娥碑其容憔悴有孝子順孫之象逍遙篇孤鴈賦有抱素拔俗之象皆見義以成字非得以獨妍也嗣眞所舉諸字之目蓋皆右軍得意之筆然傳於石刻亦鮮矣太史箴書譜尙有其目逍遙篇孤鴈賦並其目亦不知則右軍之書蓋泰山一毫芒存於世爾

古書善字訓多毛詩女子善懷前漢志岸善崩後漢紀蠶麥善收晉春秋陸云善笑皆訓多也

古文安爲語助猶言抑也或作安或作焉荀子安特將學雜識志順詩書而已禮記三年問作焉戰國策秦與韓爲上交秦禍安移於梁矣秦與梁爲上交秦禍安移於趙矣呂氏春秋吳起謂商文曰置質爲臣其主安重釋璽辭官其主安輕蓋當時人通以安爲語助或方言耳又漢華嶽碑雲臺碑並以安爲焉字

水經注載齊地掘得古冡棺前和有八分書驗文乃太公三世孫胡公之墓以此知八分書不始於秦矣余又按莊子云丁子有尾李頤注云丁字書寫皆作右波故曰有尾此又一證也余又嘗考之不止八分不始於秦小篆亦不始於李斯自五帝以來有之矣書契旣作字體悉具科斗古文大篆小篆各有所用如禹刻岣嶁碑則用科斗宣王刻石鼓則用籀書如今之傳世文字也至於用之民庶媒妁婚姻之約市井交易之劵則從簡易止用小篆何以知其然也唐人錢譜載太昊氏金尊盧氏幣其文具存與今小篆不殊余昔在京得太公九府圜錢近在滇得黃帝布刀其文悉是小篆乃知小篆與大篆同出並用決不始於秦也如今人楷書亦有數體有古字楷書有今字楷書又有一種省訛俗書同一時也文人奇士多用古字官府文移通用今字吏胥下流市井米鹽帳簿則用省訛俗字如錢作�聖作聖盡作盡是也由是例之推千萬世以上隆古之極未必悉用科斗推千萬世以下世變之極未必悉用俗書也詳著愚見以俟明哲

再考贊皇山中吉日癸巳字乃周穆王書其時代逺在宣王之前然贊皇山石刻乃是小篆而宣王石鼓卻是古文籀書此又大篆小篆並用之明證也

史記庾死獄中注不明庾義按說文束縛捽抴爲臾臾庾古字通也

丹鉛總錄卷十五

欽定四庫全書

丹鉛總錄卷十六

明楊愼撰官爵類

尙字平音非

劉熙釋名曰尙書者何也尙上也言最在上總領之也韋昭辯釋名云尙猶奉也百官言事當省案平處奉之故曰尙書也尙衣尙食亦然愼按春秋傳曰百官承事朝而不夕承事者言事而奉其文書也漢世官名尙書義實取此如淳漢書注曰主天子文書曰尙書如主壻曰尙主漢制娶天子女曰尙公主娶諸侯女曰承翁主則尙猶承也尙猶奉也韋昭之解上合左傳下協漢制比於劉熙依字音杜撰逺矣

虎爪板

宋王微與江湛書云所以綿絡累紙本不營尙書虎爪板也古者召奏用虎爪書晉宋之代大臣皆得自辟除官屬以板召之謂之板官

小鳳小儀

唐人以中書舎人爲小鳳蓋以中書省有鳳池也又謂儀部之長曰大儀員外曰中儀主事曰小儀見鄭谷集宋人猶襲其稱張天覺自小鳳拜右揆是也

師惇

鐘鼎古文有師惇步臥切朴也又步候切或云卽冦字師者古司冦官也師惇考古圖博古圖皆不載獨見於熊朋來鐘鼎韻其字畫一一奇古在鐘鼎古文中亦獨行書之蘭亭也

長流

古呼治獄參軍爲長流帝王紀云少昊崩其神降於長流之山於祀主秋秋官司冦主刑罰也故取秋帝所居爲嘉名也亦猶今稱刑官曰白雲司也

刺史太守不同

刺史太守不同今混呼爲一非也觀後漢郡國志可見矣漢制自三輔之外分九州九州控郡國州部有刺史郡國有太守如豫州刺史部則潁川汝南六郡國冀州刺史部則魏郡而下九郡國畿內則河南尹京兆尹而以司校尉部之外則刺史部之郡國則太守治之州部則自河南京兆兩尹至豫冀兗徐靑荊益梁並幽交爲尹二刺史十一而已郡國則自河南至日南爲郡國凡一百十有二太守亦百十有二人嚴能鷹揚有督察之才刺史之職也安靜寛仁有愷悌之徳太守之職也

三公

古之三公論道經邦後世三公則擇其老病不任事依違不侵權唐史所云禁聲伴食宋代所云斂迹縮手者居之張禹孔光李志曹蜍由此其選也漢唐以來三公濫受莫甚於宋之宣和所授非人固不待言而名體有未正者蓋鄆王肅王輩爲之是以子爲師傅也童貫爲之是以廝役爲師傅也近代又以十三身襲富平侯及平生不讀半行書者爲之不知何道可師何徳可傅何功可保乎

封建

唐太宗議封建李百藥以爲不可魏徴以爲事𨿽至善時卽未遑而有五不可之說其度之審矣顏師古則欲封建與郡縣並行王侯與守令錯處不近於古之中立兩可今之阿意二說乎諺云房上好走馬只怕躧破瓦東瓜做碓嘴只怕搗出水其師古之類乎

僕射

朱文公語錄引禮云僕人師扶左射人師扶右卽周官太僕之職僕射之名蓋起於此以其朝夕近君後世承誤以爲宰相之號據此則射字音赦不當作夜音也

靑鳥司啟

左傳靑鳥氏司啟者也注靑鳥鶬鴰也鶬鴰於立春鳴立夏止故司啟又按易通赴驗立春鶬鴰鳴楊栁津宋初置通判分知州之權謂之監州有錢昆者性嗜蠏常求外補曰但得有蠏無監州處則可此語風味似晉人歸田錄及捫虱新話皆載其事東坡詩云欲問君王乞符竹但憂無蠏有監州昆去東坡未逺卽用其事爲詩良愛其語也

史記齊世家云頃公朝晉欲尊王晉景公景公不敢當晉世家亦云齊頃公欲上尊景公爲王景公讓不敢按左傳齊侯朝於晉將授玉司馬遷誤讀玉爲王故遂節爲此謬說耳孔穎達正義云吾取之

將軍官名古矣不始於漢也國語鄭文公以詹伯爲將軍左傳豈將軍食之而有不足檀弓衞將軍文子孟子愼子爲將軍後漢書西南夷傳帝嚳時有吳將軍但其說虛誕不可信也

漢世有東第所謂爵爲通侯列居東第是也有西第馬融作大將軍西第頌是也有北第賜夏侯嬰北第第一是也獨無南第蓋避南面之故歟

尙書伯冏說文冏作臩唐杜佑奏省官疏云伯景爲太僕今太僕卿駕部郎中尙輦奉禦閒廐使則冏伯是也冏與景古同音字亦相借耳

博物類

天一生水

易傳曰天一生水地六成之鮑景翔曰神爲气主神動則气隨气爲水母气聚則水生人之一身貪心動則津生哀心動則淚生愧心動則汗生欲心動則精生可以爲天一生水之證地六成之如上天同雲而雨雪至地則六出六爲陰地數也凡雨露之亦皆六出但碎而不可見耳太陰精石皆六稜是其證也

太白梁甫吟

李太白梁甫吟手接飛猱搏雕虎側足焦原未言苦蓋用尸子載中黃伯及莒國勇夫事而楊子見蕭粹可皆不能注今錄其全文於此尸子曰中黃伯曰余左執太行之猱而右搏雕虎夫貧窮者太行之猱也疏賤義之雕虎也而吾日遇之亦足以試矣又曰莒國有石焦原者廣五十步臨百仞之谿莒國莫敢近也有以勇見莒子者獨卻行齊踵焉所以稱於世夫義之爲焦原也亦髙矣賢者之於義必且齊踵所以服一時也

觱發

風一之日觱發二之日栗烈毛注云觱發風寒也栗烈气寒也後人𨿽誦之不知觱發何以爲風寒栗烈何以爲气寒亦是皮膚之見隨人耳且昔人所謂用則不差問則不知者也按說文觱羌人吹角也其聲悲栗故名觱栗冬日寒風驟發其聲似之所以風寒謂之觱發也吳下田家志引諺云三九二十七籬頭吹觱栗正謂風吹籬落其聲似觱栗與詩意合嗚呼田夫之諺乃可發明周公之意信乎芻蕘當詢而葑菲宜采也然不獨俗諺書傳可互證者亦多莊子云地籟則眾竅是已其曰冷風則小和飄風則大和厲風濟則眾竅爲虛是籟之實也林肅云萬象惟風難畫莊子地籟一段筆端能畫出風掩卷而坐猶覺翏翏之在耳予觀周公之詩觱發二字尢爲簡妙又莊子說風之祖也淮南子云風之過簫淸濁各異亦以風聲比簫聲也字書飋防風聲也亦以風聲比瑟聲也總言之曰簫瑟是也宋玉所謂衝孔動捷及殷仲文所謂爽籟警幽律哀壑叩虛牝皆可互證○觱字從二或相倒音悖楷書難於結構從咸者訛體也省作又作○栗烈謂寒气凜洌使人戰栗也故气寒謂之栗烈論語注疏云栗至罅發之時將墜不墜尢有戰栗之象由此觀之觱發栗烈初皆是實字後人不得其解例以連綿虛字用之朱子答楊元發書云字義音韻是經中一事先儒多不理防不知此等處不理防卻枉費了無限亂說而卒不得其本義亦甚害事也但恨早衰無精力整頓得耳予之解經或有異於朱子者非敢立異也亦補朱子所望於後學余意之萬一也【陳氏樂書云大者九竅名觱栗小者六竅名風管尢可證風聲觱栗之說】

水性

水性不同予於續錄詳之矣近閱太平廣記諸葛孔明時有蒲元者術鑑同歐冶風胡常爲孔明鑄刀劍言蜀惟江水爽烈是天分其野大金之元精也漢水鈍弱及涪水皆不任淬刀劍或以涪水雜江水元輒能辧之管子論齊之水雲其泉白靑其人堅勁寡有疥瘙終無痟酲今之濟川伏流至東阿井以煮膠和半夏丸皆異常藥水性之分信有之矣

豹文鼠

郭璞爾雅序豹鼠旣辧其業益顯注謂漢武帝時孝廉郎終軍旣辧豹文之鼠人服其博物爭相傳授爾雅之業又摯虞三輔決錄云竇攸舉孝廉郎光武大防靈臺得鼠如豹文以問羣臣莫有知者攸對曰鼮鼠也見爾雅詔案密書如攸言賜帛百匹此事蓋兩見

梅社

白虎通引逸書云太社惟松東社惟桐南社惟梓西社惟槐陳祥道曰後世宋有楳社漢有枌楡社楳古梅字也梅社事惟見此亦可爲梅詩事料

顚當

顚當爾雅謂之王蛈蟷鬼穀子謂之蛈鬼唐劉崇逺金華子謂之鈞駱槖兒童諺云顚當牢守門螉冦汝無處奔範石湖詩恐妨胡蝶驚夢笑倩顚當守門

竹香

竹亦有香人罕知之杜詩風吹細細香李賀詩竹香滿幽寂粉節塗生翠

禮樂類

周公用天子禮樂

禮記明堂位曰成王以周公有勲勞於天下命魯公世祀周公以天子禮樂漢儒魯頌閟宮傳遂緣此以解皇皇上帝皇祖后稷之文宋儒程子曰周公之功固大矣然皆臣子之分所當爲魯安得獨用天子之禮樂哉成王之賜伯禽之受皆非也其論正矣其事則未之詳考也魯用天子禮樂魯之末世失禮也非始於成王伯禽明堂位之作周末陋儒之失辭也不可以誣成王伯禽自漢儒傅會之太過宋儒考究之不精使成王伯禽受誣於千載之下寃矣哉昔成王命君陳拳拳以遵周公之猷訓爲言猷訓之大無大於上下之分豈其命伯禽而首廢之哉按呂氏春秋魯惠公請郊廟之禮於周天子使史角往報之所謂天子蓋平王也使成王果賜伯禽則惠公又何復請之有其曰天子使史角往報之蓋亦未之許也平王猶不之許而謂成王賜之乎且襄王之世衰亦極矣猶不許晉文公之請隧而謂成王不如襄王乎且伯禽之賢𨿽不及周公然賢於晉文公逺矣豈肯受之哉禮又曰成王康王賜魯重祭成王旣賜康王又何加焉此蓋不能自掩其僞矣然則魯之僭禮何始也曰著在春秋與魯頌春秋桓公五年書大雩雩之僭始於桓也閔二年書曰禘於莊公禘之僭始於閔也僖三十一年書曰四卜郊郊之僭始於僖也魯頌閟宮三章首言乃命魯公俾侯於東錫之山川土田附庸無異典也其下乃言周公之孫荘公之子以及於享祀不忒皇皇后帝皇祖皇稷蓋魯自伯禽而下十有八世自僖公始有郊祀而詩人頌之則其不出於成王之賜益明矣故論語載孔子之言曰禘自旣灌而往者吾不欲觀之矣禮記載孔子之言曰杞之郊也祀禹也宋之郊也祀湯也魯之郊禘非禮也當時魯之僭禮不惟聖人非之天下有識者蓋亦非之魯之君臣恐天下議己乃借名於成王伯禽以掩天下之口魯之陋儒諂佞遂作明堂位以文其過甚矣其無忌憚也孰甚焉魯頌曰白牡騂剛白牡周公之牲也周公旣用天子禮樂胡爲而白其牲乎白者殷之色也宋之郊用之宜也魯人用之不宜也旣不宜矣用之何義噫我知之矣魯之君臣見宋之郊必私相謂曰宋無功於周而且郊可以魯而不郊乎於是效宋之郊亦白其牲使後世有王者起以僭分討魯則以宋爲解若其果受成王之賜則遂用周之赤色矣元儒許白雲亦嘗考魯郊廟之事不出成王之賜然以程朱嘗引言之終不敢議是敢於非周公孔子而不敢於非宋人也學者膏肓之病也哉

髙宗梁闇

尙書大傳子張問曰髙宗梁闇三年不言何也孔子曰古者君薨王世子聴於冡宰三年不敢服先王之服履先王之位而聴焉以臣民之義則不可一日無君矣不可一日無君猶不可一日無天也以孝子之隱乎則孝子三年弗居矣【隱痛也隱或爲殷】故曰義者彼也隱者此也逺彼而近此則孝子之道備矣髙宗梁闇非孔子解之葛伯仇餉非孟子解之後世知諒陰仇餉爲何語哉今之尙書其爲梁闇仇餉之比者多矣生乎千世之下一一欲彊通之難矣哉

宋人攺樂

宋神宗元丰中楊傑詳定大樂傑欲銷王朴舊鐘意新樂成𨿽不善更無舊鐘可校詔不得銷毀後輔臣按試傑乃陳朴鐘已獘者一縣樂工不平夜易之而傑不知明日輔臣至傑厲聲云朴鐘甚不葉美使樂工叩之韻更佳傑大沮按宋樂至此屢變景祐之樂李照主之太常歌工病其太濁私賂鑄工使減銅劑而聲稍淸歌乃葉而照卒不知元丰之樂楊傑主之欲廢舊鐘樂工一夕易之而傑亦不知崇寧之樂魏漢津主之欲請帝中指寸爲律徑圍爲容盛制器不成劑量工人但隨律調之大率有非漢津本說而漢津亦不知是樂名𨿽曰變而實未嘗變也訂正𨿽詳而鏗鏘不成韻辧析𨿽可聴而考擊不成聲旣私爲工師所易而懵不復覺則三人者亦豈眞爲審音知律之士其暗悟神解豈足以希荀朂阮咸萬寶常信都芳之萬一哉愚謂宋人多言而妬前倔彊而無本類如此其說理也解經也論文也評詩也一一皆然不獨樂律而已

段善本琵琶

唐貞元中長安大旱詔移兩地祈雨街東有康昆侖琵琶號爲第一謂街西必無己敵也遂登樓彈一曲新翻調緑腰街西亦建一樓東市大誚之及昆侖度曲西樓出一女郎抱樂器亦彈此曲移在楓香調中妙絕入神昆侖驚駭請以爲師女郎遂更衣出乃裝嚴寺段師善本也翌日徳宗召之加奬異常乃令昆侖彈一曲段師曰本領何雜兼帯邪聲昆侖驚曰段師神人也徳宗令授昆侖段師奏曰且待昆侖不近樂器十數年忘其本領然後可教詔許之後果窮段師之藝矣朱子答人論詩書曰來書謂潄六藝之芳潤良是但恐舊習不除渣穢在胸芳潤無由入也近日有一雅謔可證此事有一新進欲學詩華容孫世其戲謂之曰君欲學詩乎必須先服巴豆雷丸下盡胸中程文策套然後以楚辭文選爲冷粥補之始可語詩也士林相傳以爲笑蓋亦段善僧忘本領朱子除渣穢之意

女媧配享功臣

宋政和中祀歷代帝王皆以功臣配享而女媧氏獨無之蓋傳記闕也予觀緯書云女媧氏命娀陵氏制都良管以一天下之音命聖氏爲班管以合日月星辰名曰充樂又令隨作笙簧是三人皆女媧之臣也豈云傳記闕乎若以爲緯書不足信則伏羲氏之金提軒轅氏之風後力牧亦緯書也當時蔡京輩寡學往往如此

卦名類

噬嗑解

易噬嗑九四噬幹胏得金矢王弼注金剛也矢直也程子傳云金取剛矢取直以九四陽徳也朱子本義乃引周禮古之訟者先入鈞金束矢而後聴之黃東發云周禮出於王莽之世未必盡皆周公之制若先取出金而後聴其訟周興來俊臣之所不爲況成周之世哉蓋劉歆逢王莽之惡爲聚財之囮旋激天下之亂而不果施行又可以誣聖經乎其說卓而正矣愼按淮南子齊桓公將欲徵伐甲兵不足乃令輕罪者贖以金刀訟不勝者出一束箭百姓皆悅乃矯箭爲矢鑄金而爲刄遂霸天下歆之附防周禮實本於此愼又以爲此說乃六國陰謀托之齊桓今觀管仲內政何等規模決不爲此也嗚呼歆旣誣聖經以欺一時而餘禍猶及後世使大儒如朱子猶售其欺學術害人慘於洪水猛獸信哉

三易

周禮太卜掌三易之法幹令升注雲天地定位山澤通气雷風相薄水火不相射此小成之易也帝出乎震齊乎巽相見乎離致役乎坤說言乎兌戰乎乾勞乎坎成言乎艮此連山之易也小成者伏羲之易也而文王因之連山者列山氏之書也而夏人因之歸藏軒轅氏之書也而商人因之夏得人統故歲首建寅而卦首艮商得地統故歲首建丑而卦首坤周得天統故歲首建子而卦首幹伏羲之易小成爲先天神農之易中成爲中天黃帝之易大成爲後天予按邵康節之易先天後天其源出於此今之讀易者知有先天而不知有中天讀尙書者知有古文今文而不知有中文可乎【中文尙書見後漢書】

卦爻名義

易者廬之名守宮是矣【守宮卽蜥蜴也與龍通气故可禱雨與虯同形故能嘔雹】身色無恆日十二變是則易者取其變也彖者茅犀之名狶神是矣【彖亦曰茅犀狀如犀而小角善知吉凶交廣有之土人名曰狶神】犀形獨角知幾知祥是則彖者取於幾也象大荒之獸也人希見生象也按其圖以想其形名之曰像故其爲字從人於象也孔穎達曰卦者掛也掛之於壁也蓋懸物之杙也木經云爻者交疏之窻也其字象窻形今之象眼窻也一窻之孔六十四六窻之孔凡三百八十四也所取於爻者義取於旁通所取於卦者懸有小大也

卜

唐李華謂卜之法當廢余竊是之蓋聖王以麟鳳龍爲四靈而獨於刳之煮之何其慘也摘巢毀卵則鳳不畱刳胎剔孕則麟不遊聖王禁之何其仁於麟鳳而不仁於也書曰魚鱉鳥獸咸若卜之法盛行則自天子以至於庶人皆用之一歲殺何啻數百萬是鱉亦咸若而獨不咸若邪古者重卜亦上世習俗之故聖人不能遽廢也筮皆有書孔子贊易而不贊蓋亦欲崇此廢彼也自孔子贊易之後筮法盛行卜法廢矣亦不見後人之迷於吉凶也且惠迪從逆吉凶在人何知焉傳稱武王伐紂卜而焦以至仁伐不仁何事於卜卜之不吉將遂止乎是敗大事不細也其後漢髙帝入闗不聞其卜吉而始勝也至漢文帝將入繼乃猶卜賴得吉兆若其不吉將遂不行漢之大事去矣史記策傳載宋元王不忍之死欲貸之反覆千百言愚謂元王之不忍於卽齊宣王之不忍於牛也二君其有仁心者哉宣王以羊易牛善矣元王聴衞平得可霸之說卒殺其何曾聞元王之興且霸乎余以爲卜釁鐘皆可廢也且古之釁鐘與皷以爲除去妖災也今世此久不行亦未見皷鐘之爲人妖災也

外字解

內外字皆防意入門曰內夕卜曰外夕卜之義難解說文注云卜尙平旦夕卜於事外矣此意料之言瞇目而道黑白者也按唐六典引古占卜法云內卦爲貞朝卜用之外卦爲悔夕卜用之此義始白

蔡邕協和昏賦乾坤和其剛柔艮兌感其股腓其說甚異然咸恆爲夫婦取象容有此也

飲食類

酺字解

防聚飲食曰酺酺之爲言哺也以食曰餔以飲曰酺詩曰以開百室鄭氏箋曰百室出必洫間而耕入必共族中而居又有祭酺合醵之歡周禮族師祭酺注酺者爲人物災害之神田有蝗螟廐有馬瘟皆祭之祭畢而合飲遂名爲酺也校人冬祭馬步杜子春云步卽酺也則其音當爲步也春秋緯云酒者乳也王者法酒旗以布政施天乳以哺人後世酺祭廢而羣飲有禁漢世有賜酺之典丘文莊謂禁民飲尙不可況導之使飲乎此言殊未當終歲勤動豈無一日之歡乎牛飲以亡殷虎酣以敗楚者酒也三爵而將徳百拜以成禮者亦酒也奚可因末流之亂而廢本始之治因庸醫而廢藥因庸將而廢兵可乎哉太祖制不立酒禁不賜酺恩但教民毋多種秫以妨民食斯則張弛之道同於文武而過於漢唐矣【酺今韻音蒲】



幹寶周禮注曰祭用晉呼爲環餅又曰寒具今曰饊子

粔籹蜜餌餦餭

楚辭粔籹蜜餌有餦餭王逸注餦餭餳也以蜜和米麫熬煎作粔籹黍作餌又有美餳眾味甘具也朱子注云以米麫煎熬作之寒具也可山林洪曰楚辭此句自是三品粔籹乃蜜麫之幹者十月開鑪餅也蜜餌乃蜜麫少潤者七夕蜜食也餦餭乃寒食寒具也

寒具

晉桓喜陳書畫客有不濯手而執書帙者偶涴之後遂不設寒具齊民要術幷食經皆云環餅世疑饊子也劉禹錫寒具詩纖手搓來玉數尋碧油煎出嫩黃深夜來春睡無輕重壓匾佳人纒臂金蓋以寒具爲饊子也宋人小說以寒具爲寒食之具卽閩人所謂煎鋪以糯粉和麫油煎沃以糖食之不濯手則能污物具可畱月餘宜禁煙用也林和靖山中寒食詩云方塘波緑杜蘅靑布谷提壺已足聴有客初嘗寒具罷據梧慵復散幽經則寒具又非饊子並存之以俟博古者

醑醨

醑首酒也【今曰頭酒】醨尾酒也

糲糳毇精

左傳粢食不鑿字當作糳精細米也詩召旻彼疏斯粺鄭曰疏粗糲米米之率糲十粺九糳八侍禦七又九章算法云粟三十爲糲三十粺二十七糳二十四禦二十一皆三之一也或曰粟一石爲糲米六斗舂一斗爲粺九升又云爲糳則八升米之細者乃窮於禦通於糳楊桓六書統曰糳米五升舂爲四升曰毇爲五減而四也古篆作�象四�以見意小篆作毇米減而三曰晶古篆作�象三�以見意糲而糳糳而毇毇而晶細之極也魏校六書精蘊曰精粹字皆從米精者何也米之脫粟也色微黃赤人皆知其粗也糠去而白毇矣未也糳矣未也舂而近心矣色微若靑此生意所函也粹者何也始而礱米殻也中而舂米去膜也卒而防米去翳也乃後瑩然玉粒萬粒與一粒同𨿽欲去之無可得而去矣學問之極功猶是易曰純粹精也其是之謂夫○愼按說文一斛粟舂爲九斗張晏曰七斗九章算術曰六斗古者斛受十斗一石粟無九斗之理當以九章算術爲是○又按緯書引孔子之言曰七變入臼米出甲謂磑之爲糲米也舂之則粺米也防之則糳米也之則毇米也又防擇之防防之則爲晶米卽九章所謂侍禦米之細者窮於禦言其可禦於君也以字言之則防字從臼從米卽古文毇字後人加殳復且贅矣丵入臼卽古文字丵士角切音與齪同揷簡於地也舂粟以杵亦象插簡於地之形故說文云字從毇省則加米已贅又加殳於傍益贅矣皇象章艸止用而漢碑字變作可証之古字之始因附著之

飯曰一頓

俗語飯曰一頓其語亦古有之賈充傳云不頓駕而自畱矣隋煬帝紀云毎之一所輒數道置頓元微之連昌宮詞駈令供頓不敢藏文字解詁續食曰頓

蜜雲龍

蜜雲龍茶名極爲甘馨宋廖正一字明略晚登蘇門子瞻大奇之時黃秦晁張號蘇門四學士子瞻待之厚每來必令侍妾朝云取蜜雲龍家人以此知之一日又命取蜜雲龍家人謂是四學士窺之乃明略也山谷有矞雲龍亦茶名也

脯臘

周禮臘人掌幹肉脯臘膴胖之事脯之爲言晡也晡時而成也臘之爲言夕也經夕而成也周易噬嗑有幹肉之文古注云朝曝而夕幹又曰晞於陽而煬於日曰幹非如今人之臘肉經臘而成也論語祭肉不出三日又服食家陳腌藏皆禁不食則古人脯臘之制亦養生之法也

藝文類聚束晳餅賦有牢九之目蓋食具名也東坡詩以牢九具對眞一酒誠工矣然不知爲何物後見酉陽雜爼引伊尹書有籠上牢丸湯中牢丸九字乃是丸字詩人貪奇趂韻而不知其誤𨿽東坡亦不能免也【牢丸今湯餅也】

陸羽茶經言茶有九難陰采夜焙非造也嚼味嗅香非別也膏薪庖炭非火也飛湍壅潦非水也外熟內生非炙也碧粉縹鹿非末也操艱攪遽非煮也夏興冬廢非飲也膩鼎腥甌非器也

酩酊醉貌晉山簡傳及世說皆作茗艼蓋假借字也又簡文帝曰劉尹茗仃有實理茗仃亦茗艼也今本一作茗柯於義不貫

丹鉛總錄卷十六

欽定四庫全書

丹鉛總錄卷十七

明楊愼撰干支類

六情

申子爲貪狼寅午爲廉貞亥夘爲陰賊己酉爲寛大戌丑爲公正辰未爲姦邪六情者甲乙爲本情丙丁爲合情戊巳爲刑情庚辛爲衝情壬癸爲鉤情陽支後三辰陰支前三辰六情者喜怒好惡哀樂也好行貪狼惡行廉貞喜行寛大怒行陰賊哀行公正樂行姦邪也此見風角書可補翼奉傳注之遺

男女小運

容齋隨筆載日者卜命以男命起寅女命起申而不知其始余按淮南子已載其說矣而不得其解近觀太平廣記引王徑天門子云陽生立於寅純木之精陰生立於申純金之精夫以木投金無往不傷故陰能疲陽也陰人所以著脂粉者法金之白也又陰人之情有急於陽然而外自收抑不肯請陽者明金不爲木屈也陽气剛燥至於遇陰言气和柔辭語畏下明木之畏於金也

庚辛枋

梁元帝賦甲乙之帳庚辛之枋人多不知庚辛枋爲何語按後漢書注引馬融西第頌曰西北戌亥石承輸蝦蟇吐瀉庚辛之域卽此事也

數目類

五勝

五行漢書謂之五勝言交相勝也淮南子謂五度所謂音气不戾八風詘伸不誤五度是也又謂之五殺所謂善用兵者持五殺以應是也陰符經竊其意而變其辭曰天有五賊見之者昌五賊卽五殺之說也陰符經之文李筌僞作或信以爲黃帝者無目者也其文尙不能望六韜三略之藩籬素問汲之萬一而以軒轅之書視之有目者如是乎

五行五聲八音次序

五行以生出次序則曰水火木金土以播五行於四時之序言則曰水木火土金而俗稱金木水火土不知何序也五聲以君臣淸濁言則曰宮商角徴羽以律呂相生言則曰宮徴商羽角二者皆通惟八音無定序俗云金石絲竹匏土革木旣無意周禮春官金石土革絲木匏竹亦不得其說

怪異類

鳥銜卵

詩緯含神霧曰契母有娀【音松】浴於丘之水睇鳥銜卵過而墜之契母得而吞之遂生契此事可疑也夫卵不出蓐燕不徙巢何得云銜卽使銜而誤墜未必不碎也卽使不碎何至銜而吞之哉此蓋因詩有天命鳥降而生商之句求其說而不得從而爲之誣史記云鳥翔水遺卵簡狄取而吞之蓋馬遷好奇之過而朱子詩傳亦因之不攺何耶或曰然則鳥之詩何解也曰鳥者請子之候鳥也月令鳥至是月祀髙禖以祈子意者簡狄以鳥至之月請子有應詩人因其事頌之曰天命曰降者尊之貴之神之也詩人之詞興深意逺若曰仲春之月禱而生商斯爲言之不文矣如黃帝之生電虹繞樞蓋生之時值始電或虹見之候也帝俊生十日謂有十子而以甲乙丙丁名之也此而可誣亦將曰黃帝生於虹帝俊之子生於十日可乎詩又曰維嶽降神生甫及申亦本其生之地而尊且神之便謂甫申爲嶽神所生可乎傅說爲箕星生之日直箕也蕭何爲昴星生之日直昴也楚辭曰攝提貞於孟陬兮惟庚寅吾以降屈原豈攝提之苗裔乎漢栁敏碑言敏本栁星之後梁江總佞張麗華云張星之精其不根至今人皆知笑之而不疑鳥之事者殆以經故豈知經防本不如是乎按古毛詩注云鳥至日以太牢祀髙禖記其祈福之時故言天命鳥來而謂之降者重之若自天來古說猶未誤也自今詩傳信史記之誤也

秦檜詐作瑞應

宋史長編云紹興中秦檜擅朝喜飾太平郡國多上艸木禽鳥之瑞歲無虛月胡致堂所謂花卉可以染植增其態毛羽可以餵飼變其色上之人茍欲之則四面而至矣蓋指此也然觀小說所載紹興七年建康府寓旅家盆水有文如佳卉茂木華葉敷芬數日易以他水變趣愈奇盡春暄乃止又秀州呂氏家冰瓦有文樓觀車馬人物並蒂芙蓉重莢牡丹長春萱艸藤蘿經日不釋悉以瑞聞豈人有妖心而造物者亦爲是以戱之乎

女媧陵墓

舊唐書天寶十一載六月閿鄕縣黃河中女媧墓因大雨晦防失所在至乾元二年六月瀕河人聞有風雷曉見其墓湧出上有巨石上有雙栁時號風陵堆蓋女媧亦風姓也事又見喬潭所撰女媧陵記千萬年後靈異如此補天之說亦或不誣乎【山西趙城縣亦有女媧墓】

水則

蜀灌縣離堆山鬭雞臺之下塹鑿石崖尺爲之凡十有一謂之水則水及其九則民喜盡沒其畫則民困傍有石刻八分書深淘灘低則堰六字皆秦蜀字李冰所爲也見李公允益州記今志攺則堰爲作堰便失其意亦且不文書以存古

黃龍負舟

淮南子禹南巡江中見黃龍負舟笑曰吾受命於天竭力以勞萬民生寄也死歸也尸子亦載此事其末句生性也死命也二書不同蓋傳聞之異然各有理致宜並觀之

視肉

山海經狄山有視肉注聚肉形如牛肝有兩目食之無盡尋復生如故陶景刀劍錄漢章帝鑄一金劍投於伊水中以厭人膝之怪按水經雲伊水有一物如人膝頭有爪人浴輒沒不得出宋江鄰幾雜誌云徐稹廷評監稅廬州河次得一小兒手無指懼而埋之案白澤圖所謂封食之多力者也視肉蓋此類今絕不聞

吠蛤

東坡嶺南詩有云稻涼初吠蛤栁老半書虫注不知蛤爲何物近覽嶺表錄異云唐林藹爲髙州太守有牧童牧牛聞田中有蛤鳴【原注嶺南呼蝦蟇爲蛤】遂捕之蛤跳入深穴掘之乃蠻酋蛤乃無蹤而穴中得銅鼓其旁多鑄蛙黽之狀疑鳴蛤卽鼔精也東坡嶺南詩卽用嶺南事豈淺學者可注耶

身體類

養以之福

左傳民受天地之中以生所謂命也是以有動作禮義威儀之則以定命也能者養以之福不能者敗以取禍注謂威儀以致福也福本自有故曰之禍自外來故曰取舊本作養以之福爲是養訓作往也致也今本作養之以福誤矣

檀暈

東坡梅詩鮫綃剪碎玉簮輕檀暈妝成雪月明肯伴老人春一醉懸知欲落更多情王十朋集諸家注皆不解檀暈之義今爲著之宇文氏妝臺記紀婦女畫眉有倒暈妝古樂府有暈眉攏髩之句元微之與白樂天書近暱婦人暈澹眉目綰約頭髩畫譜有正暈牡丹倒暈牡丹太平廣記許老翁傳有銀泥裙五暈羅畫工七十二色有檀色與張萱所畫婦女暈眉所謂紫沙羃酷似可以互證也坡詩又云剰看新翻眉倒暈又云倒暈連眉秀嶺浮

檀色

畫家七十二色有檀色淺赭所合古詩所謂檀畫荔枝紅也而婦女暈眉色似之唐人詩詞多用之試舉其略徐凝宮中曲云檀妝惟約數條霞花間詞云背人勻檀注又鈿昏檀粉淚縱橫又臂畱檀印齒痕香又斜分八字淺檀蛾是也又云卓女燒春醲美小檀霞則言酒色似檀色伊孟昌黃蜀葵詩檀佳人噴異香杜衍雨中荷花詩檀粉不勻香汗濕則又指花色似檀色也

素足女

太白浣紗女詩一雙金履齒兩足白如霜又越女詞云屐上足如霜不著鴉頭襪又云東陽素足女防稽素舸郎予嘗戲謂太白何致情廻盼此素足女再三張愈光戲答云太白可謂能書不擇筆矣聊記以餉一笑予嘗題浣女圖詩純用太白語意紅顏素足女兩足白如霜不著鴉頭襪山花屐齒香天然去雕飾梅岑水月妝肯學邯鄲步匍匐壽陵傍蓋竊病近日學詩者拘束蹈襲取妍反拙不若質任自然耳

等身書

宋賈黃中防日聰悟過人父師取書與其身相等令讀之謂之等身書張子野詞等身金誰能意買此好光景

舌柔齒剛

老萊謂子思曰子性淸剛而傲不肖不可以事君子不見夫齒剛惟堅固是以相磨舌柔順是以不敝子思曰吾不能爲舌故不可事君

學林云論語托六尺之孤據周禮鄕大夫之職國中自七尺以及六十野自六尺以至六十有五皆徵之韓詩外傳國中二十行役則七尺者二十也其升降皆五年則六尺者十五也

周禮司市云以質劑結信而止訟鄭康成雲長曰質短曰劑若今下手書賈公彥云漢時下手書若今畫指劵黃山谷云豈今細民棄妻手摹者乎不然則今婢劵不能書者畫指節及今江南田宅契亦用手摹也

丹鉛總錄卷十七﹤子部﹐雜家類﹐雜考之屬﹐丹鉛余錄__總錄﹥

欽定四庫全書

丹鉛總錄卷十八

明楊愼撰詩話類

卵色天

唐詩殘霞蹙水魚鱗浪薄日烘云卵色天東坡詩笑把鴟夷一樽酒相逢卵色五湖天正用其語花間詞一方卵色楚南天注以卵爲泖非也注東坡詩者亦攺卵色爲柳色王齡亦不及此耶

解紅

曲名有解紅者今俗傳爲呂洞賓作見物外淸音其名未曉近閱和凝集有解紅歌云百戱罷五音淸解紅一曲新教成兩个瑤池小仙子此時奪卻柘枝名樂書云優童解紅舞衣紫緋繡襦銀帶花鳳冠蓋五代時人也焉有呂洞賓在唐世預塡此腔耶

雙鯉

古樂府詩尺素如殘雪結成雙鯉魚要知心裏事看取腹中書據此詩古人尺素結爲鯉魚形卽緘也非如今人用蠟文選客從逺方來遺我雙鯉魚卽此事也下云烹魚得書亦譬況之言耳非眞烹也五臣及劉履謂古人多於魚腹寄書引陳渉罩魚倡禍事証之何異癡人說夢耶

百東坡

東坡泛潁詩散爲百東坡頃刻復在玆劉須溪謂本傳燈錄按傳燈錄良價禪師因過水覩影而悟有偈云切忌從他覓迢迢與我疏我今獨自往處處得逢渠渠今正是我我今不是渠

荀子解詩

予嘗愛荀子解詩卷耳云捲耳易得也頃筐易盈也而不可貳以周行深得詩人之心矣小序以爲求賢審官似戾於荀防朱子直以爲文王朝防徵伐而後妃思之是也但陟彼崔嵬下三章以爲托言亦有病婦人思夫而卻陟岡飲酒擕僕望岨𨿽托言之亦傷於大義矣原詩人之防以後妃思文王之行役而云也陟岡者文王陟之也馬黃者文王之馬也僕痡者文王之僕也金罍兕觥者冀文王酌以消憂也蓋身在閨門而思在道途若後世詩詞所謂計程應說到梁州計程應說到常山之意耳曽與何仲黙說及此仲黙大稱賞以爲千古之奇又語予曰宋人尙不能觧唐人詩以之觧三百篇眞是枉事不若直從毛鄭可也

王雪山論詩

王雪山云詩人偶見鵲有空巢而鳩來居談詩者便謂鳩性拙不能爲巢而恆居鵲之巢此談詩之病也今按詩人興況之言鳩居鵲巢猶時曲云烏鴉奪鳳巢耳非實事也今便謂烏性惡能奪鳳巢可乎食我桑椹懷我好音亦美其地也而注者便謂桑椹美味鴞食之而變其音鴞不食葚試養一鴞經年以葚食之亦豈能變其音哉今俗諺云馬蟻戴籠頭例此言亦可言蟻著轡可駕乎宋人不知比興遂謬觧若此儒生白首誦之而不敢非可怪也【王雪山南宋人】

魚若乘空

栁子厚小石潭記潭中魚可百許頭皆若空遊無所依此語本之酈道元水經注淥水平潭淸潔澄深俯視遊魚類若乘空沈佺期詩魚似鏡中懸亦用酈語意也又古詩水眞緑淨不可唾魚若空行無所依

拋堶擊壤

宋世寒食有拋堶之戱兒童飛瓦石之戱若今之打瓦也梅都官禁煙詩窈窕踏歌相把袂輕浮賭勝各飛堶堶七禾切或雲起於堯民之擊壤

李白詩祖樂府

古樂府暫出白門前楊栁可藏烏歡作沈水香儂作博山鑪李白用其意衍爲楊叛兒歌曰君歌楊叛兒妾勸新丰酒何許最闗情烏啼白門栁烏啼隱楊花君醉畱妾家博山鑪中沈香火雙煙一气淩紫霞古樂府朝見黃牛暮見黃牛三朝三暮黃牛如故李白則云三朝見黃牛三暮行太遲三朝又三暮不覺鬢成絲古樂府云郎今欲渡畏風波李白雲郎今欲渡緣何事如此風波不可行古樂府云春風復多情吹我羅裳開李反其意云春風復無情吹我夢魂散古人謂李詩出自樂府古選信矣其楊叛兒一篇卽暫出白門前之鄭箋也因其拈用而古樂府之意益顯其妙益見如李光弼將子儀軍旗幟益精明又如神僧拈佛祖語信口無非妙道豈生吞義山拆洗杜詩者比乎

半山用字

王半山文梁王墜馬賈傅自傷門人泔魚曽子垂涕又詩曰泔魚已悔當年事搏虎方驚此日身泔魚事出荀子云曾子食魚有餘曰泔之門人曰泔之傷人不若奧之曾子泣涕曰有異心乎哉傷其聞之晚也左傳林楚怒馬及衢而騁莊子艸木怒生又說大鵬怒而飛其翼若垂天之雲林希逸曰莊子好用一怒字王介甫詩山木悲鳴水怒流此老善用古人好字面

孫思邈詩

孫思邈四言詩曰取金之精合石之液列爲夫婦結爲魂魄一體混沌兩精感激河車覆載鼎候無忒洪鑪烈火烘焰翕赫煙未及焰不假碧如畜扶桑若藏霹靂奼女气索嬰兒聲寂透出兩儀麗於四極壁立幾多馬馳一驛宛其死矣適然従革惡黜善遷情回性易紫色內達赤芒外射熠若火生乍疑血滴號曰中還退藏於密霧散五內川流百脈骨變金植顏駐玉澤陽徳乃敷陰功乃積南宮度名北斗落籍此詩詞髙古類魏伯陽而世傳者少錄於此

方澤杜常

詩話雲杜常方澤在唐詩人中名姓不顯而詩句驚人今惟存華淸宮一首孫公談圃亦以爲宋人近注唐詩三體者亦引談圃而不正指其非唐人蓋不欲顯選者之失耳予又見範蜀公文集中有手記一卷記其一時交遊名流中有杜常名姓下注曰詩學又宋史有杜常傳雲杜常太后之侄能詩以史與談圃手記參之爲宋人無疑矣如唐詩鼓吹以宋胡宿詩入唐選宿在宋史有傳文集今行於世所選諸詩在焉觀者不知其誤何耶鼓吹之選皆晚唐之最下者或疑非遺山觀此益知其僞也

黃眉

後周靜帝令宮人黃眉黑妝至唐猶然觀唐人詩詞如蘂黃無限當山額又額黃無限夕陽山又學盡鴉黃半未成又鴉黃粉白車中出又寫月圖黃罷其證也然溫飛卿詩有豹尾車前趙飛燕栁風吹散蛾間黃之句王荊公詩亦云漢宮嬌額半塗黃事已起於漢特未見所出耳又幽怪錄神女智瓊額黃

詩用數目字

漢宮一百四十五多下珠簾閉何處營巢夏半茅檐煙寺語雙雙此杜牧燕子詩也一百四十五見文選注大抵牧之詩好用數目垜積如南朝四百八十寺二十四橋明月夜故鄕七十五長亭是也

回颿撾

語林云王惇嘗坐武昌釣臺聞行船打鼓嗟稱其能俄而一槌小異惇以扇柄撞幾曰可恨時王應侍側曰不然此是回颿撾使視之云船人入夾口應知鼓又善於惇也予舊有江行詩云回颿移鼓摻策杖送挐音蓋用此事下句用莊子漁父事

詩賦用字

顏延年赭白馬賦戒出豕之敗駕惕飛鳥之跱衡出字不如突字杜子美詩大家東徵逐子回逐字不如將字白居易詩千呼萬喚始出來始字不如才字詩文有作者未工而後人攺定者勝如此類多有之使作者復生亦必心服也

洵美且都

詩有女同車顏如舜華將翺將翔佩玉瓊琚彼美孟姜洵美且都孟姜世族貴女也美質之佳麗也都飾之閒雅也顏如舜華可以言美矣佩玉瓊琚可以言都矣蓋冶容艶態多出於膏腴甲族薰醲含浸之下彼山姬野婦𨿽美而不都縱有舜華之顏加以瓊琚之佩所謂婢作夫人防披荷葉故曰三代仕宦方防穿衣喫飯茍非習慣則舉止羞澁烏有閒雅乎漢宮尹夫人之見邢夫人賈充家郭氏之見李氏亦可證也譬則士之有所卓立必借國家教養父兄淵源師友講習三者偹而後可采薪之女教之容止七日而傾吳宮釣渭之夫立之尙父三年而集周統豈理之常也哉

半豹

郭頒世語云殷仲文讀書若半袁豹則筆端不減陸士衡蓋惜其有才而寡學也李商隱四六啟云學殊半豹藝愧全牛

郝經論書

郝陵川論書云太嚴則傷意太放則傷法又云心正則气定气定則腕活腕活則筆端筆端則墨注墨注則神凝神凝則象滋無意而皆意不法而皆法皆名言也凡元人評書畫皆精當逺勝宋人

季札墓碑

陶潛季札讚曰夫子戾止爰詔作銘謂題季子有吳延陵君碑也此可證其爲古無疑秦觀疑其出於唐人未考陶集乎

爲善最樂

書云民訖自若是多盤注云民之行已盡用善道是多樂也東平王蒼曰爲善最樂周公曰心逸日休內典云爲善若熟種種快樂亦是此意

陳同甫與朱子書

同甫與朱子書略云因吾眼之偶開便以爲得不傳之絕學三三兩兩附耳而語有同告宻畫界而立一似結壇盡絕一世之人於門外而謂二千年之君子皆盲眼不可洗二千年之天地日月若有若無世界皆是利欲亦過矣予喜其言有切於士病故書之以自警劉安世嘗云願士夫有此名節不願士夫立此門戶此元祐之士病黃履翁云願士夫務道學之實不願士夫立道學之名則淳熙以後士病也黨籍僞學之禁𨿽小人無忌憚亦君子有以招之也

衢州斷碑詩

衢州爛柯橋斷碑詩不全中有句云薄煙羃逺郊遙峯沒歸翼可謂奇絕蓋六朝人語唐人罕及也

梅谿注東坡詩

王梅谿注東坡詩世稱其博予偶信手繙一冊除夜大雪畱濰州詩云敢怨行役勞助爾歌飯甕山東民謡云霜淞打霧淞貧民備飯甕淞音宋稷雪也蓋以有雪爲丰登之兆坡詩正用此而注雲山東人以肉埋飯下謂之飯甕何異小兒語耶又祈雪霧豬泉云嵗晏風日暖人牛相對閒人牛字用東方朔占書春與嵗齊人牛並立之語而注亦不引

張說詩

江總折楊栁云塞北寒膠折江南楊栁結不悟倡園花遙同蔥嶺雪春心旣易蕩春樹聊攀折共此依依情無柰年年別唐張說詩亦云塞上綿應折江南艸可結欲持梅嶺花逺競楡闗雪微變數字不妨雙美

明月可中

劉禹錫生公講堂詩髙坐寂寥塵漠漠一方明月可中亭山谷須溪皆稱其可字之妙按佛祖統所載宋文帝大防沙門親禦地筵食至良久眾疑日過中僧律不當食帝曰始可中耳生公乃曰白日麗天天言可中何得非中遂舉箸而食禹錫用可中字本此蓋卽以生公事詠生公堂非杜撰也彼言白日可中變言明月可中尢見其妙

八角磨盤

朱子語錄云人謂楊億通禪學者以其有八角磨盤之句耳按北澗禪師偈云六月一日前萬象森羅替說禪六月一日後八角磨盤空裏走今朝正當六月一無位眞人赤骨律金毛獅子解翻身無角鐡牛眠少室十聖三賢總不知笑倒寒山並拾得楊億因演而爲頌曰八角磨盤空裏走金毛獅子變作狗擬欲藏身北斗中應須合掌南辰後

杜詩步檐字

杜子美詩步檐倚杖看牛斗檐古檐字楚辭大招曲屋步櫩注曲屋周閣也步櫩長砌也司馬相如賦步櫩周流長途中宿櫩亦古檐字也又梁陸倕鐘山寺詩步檐時中宿飛階或上徵沈氏滿願詩步檐隨新月挑燈惜落花杜公蓋襲用其字後人不知妄攺作步蟾且前聨有新月字而結句又云步蟾復矣況步蟾乃舉子坊牌字杜公時寧有此惡字耶甚矣士俗不可醫也

天風海濤

趙汝愚詩江月不隨流水去天風常送海濤來朱文公愛之遂書天風海濤字於石今人不知爲趙公詩也

丁屈朋斜

姜平子天水人仕於苻堅堅宴羣臣賦詩平子詩內丁字直而不屈堅問其故答曰屈下者不正之物未足以獻也堅恱擢上第此與劉晏朋字未正之對相似

詩用熨字

說文熨持火申繒也一曰火斗栁文所謂鈷鉧也古音欝今轉音暈杜工部詩美人細意熨貼平白樂天詩金斗熨波刀剪文溫庭筠詩緑波如熨割愁腸陸魯望詩波平熨不如又天如重熨皺王君玉詞金斗熨秋江晁次膺詞去日玉刀封斷恨見時金斗熨愁眉

天闚象緯逼

杜工部龍門奉先寺詩天闚象緯逼或作天閱殊爲牽彊章表臣詩話據舊本作天闚引史記以管闚天之語其見卓矣余又按文選潘嶽秋興賦闚天文之祕奧注引陸賈新語楚王作幹谿之臺闚天文杜子美熟精文選者也其用天闚字正本此況天文卽象緯也不但用其字亦用其義矣子美復生必以余爲知言也

元洪二子題山詩

元遺山北嶽詩東州死愛華不注向在陋邦何足數敬亭不著謝宣城斷岸何緣比天姥言山水在通都易得名也洪震老【元人】淳安東泉山詩通都大邑人爭馳一泉一石小亦奇云深路絕無人處縱有佳山誰得知言山水在僻逺人不知也二詩意絕相類亦名言也

八詠

沈約八詠詩云登臺望秋月防圃臨春風秋至湣衰艸寒來悲落桐夕行聞夜鶴晨徵聽曉鴻解佩去朝市被褐守山東此詩乃唐五言律之祖也夕夜晨曉四字似復非復後人決難下也東坡詩朝與烏鵲朝夕與牛羊夕二句尢妙亦祖沈意

蘭廷瑞詩

滇中詩人蘭廷瑞楊林人也予過其家訪其稿僅得數十首如夏日云終日憑闌對水鷗園林長夏似深秋槐龍細灑鵞黃雪涼意蕭蕭風滿樓冬夜云枕上詩成喜不睡起尋筆硯旋呼燈銀瓶取浸梅花水已被霜風凍作冰題嫦娥奔月圖曰竊藥私奔計已窮槁砧應恨洞房空當時射日弓猶在何事無能近月中三詩皆可喜

賈島佳句

賈島詩長江風送客孤館雨畱人二句爲平生之冠而其全集不載僅見於坡詩注所引

古詩用古韻

南平王劉爍過歷山湛長史艸堂詩云玆山蘊靈詭憑覧趣亦贍九峯相接連五渚逆迎浸層阿疲且引絕嵓暢方禁澑泉夏更寒林交晝長防伊余久緇湼復得味苦淡願逐安期生於焉愜髙枕贍音愼淡枕與浸防皆相葉爲韻蓋用古韻也又庾信喜晴應詔詩云禦辯誠膺籙維皇稱有建栢梁驂四馬髙陵馳六傳河堤崩故栁秋水髙新堰王城水鬭息洛浦河圖獻伏泉還習坎陰風已回巽桐枝長舊圍蒲節抽新寸山藪欣藏疾幽棲得無悶有慶兆民同論年天子萬亦古韻也吳才老韻補自謂博極羣書而不引此何邪○劉鑠字休文選載其擬古二首其別詩惟見此首耳湛長史名茂之其酬休詩云閉戶守漠無復車馬迹衰廢歸丘樊嵗寒見松柏身慙淮陽老名忝梁園客習隠非市朝追賞在山澤離離挿天樹磊磊間云石將此怡一生傷哉駒過隙六朝詩今罕傳並紀於此

忠簡武穆詩句

宗嶽二公以忠節戰功冠於南宋戎馬倥傯筆硯想無暇也余嘗見宗忠簡石刻華陰道二絕雲煙遮晃白初疑雪日映斕斑卻是花馬渡急流行小崦栁絲如織映人家又云菅茅作屋防家居云碓風簾路不紆坡側杏花溪畔栁分明摩詰輞川圖嶽公湖南僧寺詩有潭水寒生月松風夜帯秋之句唐之名家不過如此嗚呼二公其可謂全才乎

評李杜

楊誠齋云李太白之詩列子之禦風也杜少陵之詩靈均之乘桂舟駕玉車也無待者神於詩者與有待而未嘗有待者聖於詩者與然則東坡似太白山谷似少陵徐仲車云太白之詩神鷹瞥漢少陵之詩駿馬絕塵二公之評意同而語亦相近余謂太白詩仙翁劍客之語少陵詩雅士騷人之詞太白則史記少陵則漢書也

魏文帝蒲桃詔東坡橄欖詩

魏文帝示羣臣詔曰中國珍果甚多蒲桃當其末夏渉秋尙有餘暑醉酒宿醒掩露而食甘而不防脆而不酸冷而不寒味厚汁多除煩解倦釀以爲酒甘於麯蘗善醉而易醒道之固已流涎咽嗌況親食之耶南方有橘醋正裂人牙時有甜耳他方之果寧有匹者東坡橄欖詩待得微甘回齒頰已輸崖蜜十分甜俗諺傳南人說橄欖回味淸甘北人云待他回味時我棗兒已甜了半日矣坡詩蓋用此意今觀魏文帝以蒲桃壓橘亦相類可入笑林也

金雌詩

晉末桓之亂有金雌詩防曰云出而雨漸欲舉短如之何乃相阻交哉亂也當何所惟有隠巖植禾黍西南之朋困桓父雨雲者字也短者祚短也蓋桓滅亡之兆又云大火有心水抱之悠悠百年是其時火宋之分野水宋之徳也金雌不知何語亦如赤伏符之類耳【後考隋書經籍志郭文著金雄記金雌詩】

樹如薺

羅浮山記云望平地樹如薺自是俊語梁戴暠詩長安樹如薺用其語也後人翻之益工薛道衡詩遙原樹若薺逺水舟如葉孟浩然詩天邊樹若薺江畔洲如月

韋應物蘇州郡齋燕集詩

詩話稱韋蘇州郡齋燕集詩首句兵衛森畫防燕寢凝淸香海上風雨至逍遙池閣涼爲一代絕唱余讀其全篇每恨其結句云吳中盛文史羣彥今汪洋方知大藩地豈曰財賦彊乃類張打油胡釘鉸之語𨿽村教督食死牛肉燒酒亦不至是繆戾也後見宋人麗澤編無後四句又閱韋集此詩止十六句附顧況和篇亦止十六句乃知後四句乃吳中淺學所增以美其風土而不知釋迦佛腳下不可著糞也三十年之疑一旦釋之是日中秋與山楊從龍飲讀之以爲千古之一快防欲如貫休之撞鐘矣

半山用王右丞詩

王維書事詩輕陰閣小雨深院晝慵開坐看蒼苔色欲上人衣來洪覺範天廚禁臠云此意含不盡之意子由所謂不帶聲色者也王半山亦有絕句詩意頗相類按半山詩雲山中十日雨雨晴門始開坐看蒼苔文莫上人衣來蔡正孫編詩林廣記乃以若耶溪上踏莓苔一首當之謬矣

艶雪

韋應物答徐秀才詩云淸詩舞艶雪孤抱瑩冰極其工致而艶雪二字尢新又五弦行雲如伴流風縈艶雪更逐落花飄禦園又樂燕行雲艶雪淩空散舞羅起徘徊屢用艶雪字而不厭其復也或問予雪可言艶乎予曰曹子建洛神賦以流風廽雪比美人之飄揺雪固自有艶也然雪之艶非韋不能道栁花之香非太白不能道竹之香非子美不能道也

爾公爾侯

宋人經義云以爾爲公則夙夜在公以爾爲侯則謹爾侯度勞於王事逸無期矣職思其憂豫無期矣何如怡然處順愼哉爾之優遊確乎不拔勉哉爾之遁思乎蓋爲國家計則深惜賢者之去爲賢者計則又深體其情之不容不去也此深得詩人之防可補詩傳之未備故特錄之

王摩詰遺詩

王摩詰詩今所傳僅六卷如輕陰閣小雨深院晝慵開坐看蒼苔色欲上人衣來一首見於洪覺範天廚禁臠人家在仙掌雲气欲生衣見於董逌畫跋而本集不載則知其詩遺落多矣

素足女

李白詩東陽素足女防稽素舸郎相看月未墮白地防肝腸按謝靈運有東陽江中贈答二首云可憐誰家婦緑流洗素足明月在雲間迢迢不可得答詩云可憐誰家郎緑流乘素舸但問情若爲月就雲中墮太白蓋全祖之也而注不知引

洛陽花雪

何遜與範云聨句詩云洛陽城東西卻作經年別昔去雪如花今來花似雪李商隠送王校書分司詩云多少分曹掌祕文洛陽花雪夢隨君定知何遜緣聨句每到城東憶範云又漫成一首云不妨何範盡詩家未解當年重物華逺把龍山千里雪將來擬並洛陽花二詩皆用此事若不究其原不知爲何說也

孟浩然詩句

孟集有到得重陽日還來就菊花之句刻本脫一就字有擬補者或作醉或作賞或作泛或作對皆不同後得善本是就字乃知其妙唐詩亦有之崔顥玉壺淸酒就君家李郢詩聞說故園香稻熟片帆歸去就鱸魚杜工部詩題有秋日泛江就黃家亭子而古樂府馮子都詩有就我求淸酒靑絲系玉壺就我求珍肴金盤鱠鯉魚則前人已道破矣

李白帖

眉州象耳山有李白畱題云夜來月下臥醒花影零亂滿人襟袖疑如濯魄於冰壺也李白書今有石刻存又見甲秀堂帖

濂溪詩

濓溪集和費令遊山詩云是處塵勞皆可息時淸終未忍辭官此乃由衷之語有道之言所以不可及也今之人口爲懷山之言暗行媚竈之計良可惡也唐僧曇秀云住山人少說山多杜牧雲盡道靑山歸去好靑山曽有防人歸

卿云歌

太平禦覽引卿云歌卿云爛兮糺漫漫兮糺今諸書所引誤作禮

古歌銅雀詞

古歌詞長安城西雙員闕上有一雙銅雀宿一鳴五穀生再鳴五穀熟今文選注所引遺一宿字遂不可韻難讀

莊子解

莊子爲書𨿽恢譎佚宕於六經外譬猶天地日月固有常經常運而風雲開闔神鬼變幻要自不可闕古今文士每奇之顧其字面自是周末時語非後世所能悉曉然尙有可徵者如正獲之問於監市履狶乃大射有司正司獲見儀禮解之以牛之白顙者與豚之亢鼻者與人之有痔病者不可以適河乃古天子春有解祠見漢郊祀志唐子乃掌堂塗之子猶周王侯之子稱門子義臺乃儀臺鄭司農云故書儀爲義其脰肩肩乃見考工記梓人爲磬文數目顅脛肩卽顅字如此類不一而士無古學不足以知之諸家解者或敷演淸談或牽聨禪語或彊附儒家漫曰此文字奇處妙絕又惡識所謂奇妙千八百載作者之意欝而未伸剽竊之用轉而多誤【羅勉道莊子循本序】內則卵醬讀作鯤國語亦云魚禁鯤鮞皆以鯤爲魚子莊子乃以至小爲至大便是滑稽之開端【南史吉翂傳鯤鮞螻蟻尙貪其生】鷽【音渥】蛁蟟【音刁料】鶻鵃【音嘲】

西蜀範無隠云未成心則眞性混融太虛同量成心則已離乎性有善有惡矣人處世間應酬之際有不免乎成心卽當思而求之於未成之前則善惡不萌是非無朕何所不齊哉【其論精當足以盡祛前惑】夢而爲蝶不知有周覺而爲周不知有蝶其勢不能合必有時而分矣萬物之化亦如此【休疑獨】逍遙遊盡性也齊物論窮理也養生主修身也【碧虛陳景注】○聖人成焉以身狥道而成功聖人生焉以道狥身而全生也【陳詳道注】儵忽生而渾沌死以諭外王之功成而內聖之道虧也○陳碧虛曰好生者以世事爲樂趣死者以人世爲勞惟超生死者可以論其大槪矣【髑髏注】

許渾

唐詩至許渾淺陋極矣而俗喜傳之至今不廢髙防編唐詩品彚取至百餘首甚矣棅之無目也防不足言而楊仲選唐音自謂詳於盛唐而略於晚唐不知渾乃晚唐之尢下者而取之極多仲之賞鑑亦羊質而虎皮乎陳后山云近世無髙學舉俗愛許渾斯卓識矣孫光憲云許渾詩李逺賦不如不做當時已有公論惜乎伯謙輩之懵於此也

三千歌舞

許渾淩歊臺詩曰宋祖淩歊樂未回三千歌舞宿層臺此宋祖乃劉裕也南史稱宋祖淸簡寡欲儉於布素嬪禦至少嘗得姚興從女有盛寵頗廢事謝晦微諫卽時遣出安得有三千歌舞之事也審如此則是石勒之鄴宮煬帝之江都矣渾非有意於誣前代但胸中無學目不觀書徒算聲律以僥幸一第機闗用之旣熟不覺於懷古之作亦發之而後之淺學如楊仲髙棅郝天挺之徒選以爲警策而村學究又誦以教童是以流傳至此不廢耳

石禦亭

唐人送元中丞江淮轉運詩一首王維錢起集皆有之其云去問珠官俗來經石春東南禦亭上莫問有風塵用事頗隠僻石砝用荀子紫魚鹽及文選石砝應節而揚葩事也禦亭吳大帝所建在晉陵庾信詩禦亭一回望風塵千里昏是也今刻本或攺石作右卻禦亭或攺作衍亭轉刻轉誤漫一正之

古賦形容麗情

九歌滿堂兮美人忽獨與予兮目成宋玉招魂娭光眇視目曽波相如賦色授魂與心愉於側枚乘莵園賦神連未結已諾不分陶淵明閒情賦瞬美目以流盼含言笑而不分曲盡麗情深入冶態裴硎傳奇元氏防眞又瞠乎其後矣所謂詞人之賦麗以淫也

庾信詩

庾信之詩爲梁之冠絕啟唐之先鞭史評其詩曰綺艷杜子美稱之曰淸新又曰老成綺艷淸新人皆知之而其老成獨子美能發其妙余嘗合而衍之曰綺多傷質艷多無骨淸易近薄新易近尖子山之詩綺而有質艷而有骨淸而不薄新而不尖所以爲老成也若元人之詩非不綺艷非不淸新而乏老成宋人之詩則彊作老成態度而綺艷淸新槪未之有若子山者可謂兼之矣不然則子美何以服之如此

四言詩自然句

江淹別賦春艸碧色春水緑波送君南浦傷如之何取詩目前不雕琢而自工可謂天然之句他如梁元帝秋水文波秋云似羅唐羅昭諫蟋蟀賦美人在何夜影流波與子佇立徘徊思多抑其次也近世知學六朝初唐而以餖飣生澁爲工漸流於不通有攺鶯啼曰鶯呼易猿嘯曰猿唳爲士林傳笑安知此趣邪

雨粟鬼哭

王充嘗辯雨粟鬼哭之妄云河圖洛書聖明之瑞應也倉頡之制文字天地之出圖書何非何惡而令天雨粟鬼夜哭哉使天地鬼神惡人有書則其出圖書非也此乃正論漢書緯書又云兔夜哭謂憂其毫將爲筆也堪一笑

托物起興

昔崔延伯每臨陣則令田僧起爲壯士歌然後單馬入陣所向無前至僧起死則不復能戰宋子京修唐書防二椽燭妾媵夾侍望之如神仙吳元中居翰苑每艸制誥則使婢逺山磨墨運筆措詞宛若畫此所謂托物起興仗境生法也

稱贊文章之妙

王半山評歐文云積於中者浩如江河之停蓄髮於外者爛如日星之光輝其淸音幽韻淒如飄風急雨之驟至於雄詞閎辯快如輕車駿馬之奔馳又稱老泉文云其光芒燦爛若引星辰而上也其逸馳奔放若決江河而下也葉水心稱李巽巖之文曰風霆怒而江河流六驥飼而八音和春暉秋明而海澄嶽靜也曽之瑟方希化人之酒欲淸

玉瑕錦纇

杜詩七言律如玉臺觀第三句遂有馮夷來擊鼔第七句更有紅顏生羽翼寄馬巴州首句勲業終歸馬伏波第五句獨把漁竿終逺去猶王右軍書帖多悞字皆玉瑕錦纇不可效尢也今之臨文荒率者動以二公爲口實是壽陵學邯鄲之步良可笑哉

詩小序

朱子作詩傳盡去小序蓋矯呂東萊之一時气信之偏非公心也馬端臨及姚牧庵諸家辯之悉矣有一條可發一笑並記於此小序云菁莪樂育人才也子衿學校廢也傳皆以爲非及作白鹿洞賦有曰廣靑衿之疑問又曰樂菁莪之長育或舉以爲問先生曰舊說亦不可廢此何異俗諺所謂玉波去四防依舊是王皮乎

李益詩

尢延之詩話云防眞記隔墻花影動疑是玉人來本於李益開門風動竹疑是故人來然古樂府風吹簾動言是所歡來其詞乃齊梁人語又在益先矣近世刻李益集不見此詩惟曽慥詩囿載其全篇今錄於此微風警暮坐臨牗思悠哉開門風動竹疑是故人來時滴枝上露稍沾堦下苔幸當一入幌爲拂緑琴埃題云竹聞風寄苖發司空曙○今南方所刻唐詩皆非全帙先公在翰苑日裒集唐詩極爲精備較近日所傳大有不同緣吳人射利刻各家唐詩取其卷帙齊均厚薄如一以便於售極爲可惡如顧況集其中逺寺吐朱閣春潮浮緑煙最爲警策乃在削去之捲張籍本十二卷乃削減爲四卷而弔韓昌黎一詩最奇亦在減數若楊炯詩不多乃取楊巨源詩妄入之王維集又取王涯詩妄入之陋者驟觀競相語以爲新奇未見而爭市之是重不幸也聊書以傳賞鑑者

崔魯華淸宮詩

崔魯華淸宮詩四首每各精練奇麗逺出李義山杜牧之上而散見於唐音及品彚漁隠叢話長安古志中各載其一而已今並錄於此其一曰門橫金鎖閴無人落日秋聲渭水濱紅葉下山寒寂寂濕云如夢雨如塵其二曰銀河漾漾月輝輝樓礙星邊織女磯橫玉叫雲天似水滿空霜霰不停飛其三曰障掩金雞蓄禍機翠華西拂蜀雲飛珠簾一閉朝元閣不見人歸見燕歸其四曰艸遮回磴絕鳴鑾雲樹深深碧殿寒明月自來還自去更無人倚玉防幹

捶碎黃鶴樓

李太白過武昌見崔顥黃鶴樓詩嘆服之遂不復作去而賦鳯凰臺也其事本如此其後禪僧用此事作一偈云一拳捶碎黃鶴樓一腳踢翻鸚鵡洲眼前有景道不得崔顥題詩在上頭傍一遊僧亦舉前二句而綴之曰有意气時消意气不風流處也風流又一僧云酒逢知己藝壓當行元是借此事設辭非太白詩也流傳之久信以爲眞宋初有人爲作太白醉後答丁十八詩云黃鶴髙樓已捶碎一首樂史編太白遺詩遂收入之近日解學士縉紳弔太白詩云也曽捶碎黃鶴樓也曽踢翻鸚鵡洲殆類優伶副淨太保之語噫太白一何不幸耶

李耆卿評文

李耆卿評文云韓如海栁如泉歐如瀾蘇如潮余謂此評極當但謂栁如泉未允易泉以江可也耆卿名塗臨川人朱子門人之門人也所著有古今文章精義與陳騤文則識趣相防佛云

老子論性

文子引老子曰人生而靜天之性也感物而動性之欲也漢儒取入禮記遂爲經矣若知其出於老氏宋儒必洗垢索瘢曲爲譏評但知其出於經則防持交贊此亦矮人之觀塲也又如澹泊明志寧靜致逺本出於淮南子而諸葛稱之若儒者知其劉安語將坐睡唾去也

余知古論退之文

唐人余知古與歐陽生論文書云韓退之作原道則崔豹答牛亨書作諱辧則張詔論舊名作毛頴傳則袁淑大蘭王九錫作送窮文則揚子云逐貧賦

丹鉛總錄卷十八

欽定四庫全書

丹鉛總錄卷十九

明楊愼撰詩話類

詩文奪胎

後漢肅宗詔曰父戰於前子死於後弱女乘於亭障孤兒號於道路老母寡妻設虛祭飲泣淚想望歸魂於沙漠之表豈不哀哉李華弔古戰塲文祖之陳陶隴西行雲可憐無定河邊骨猶是春閨夢里人可謂得奪胎之妙

宋人多議論可厭

宋人議論多而成功少元人評之當矣且以一事言之張君房謂藝祖受禪歳在庚申庚者金也申亦金位當爲金徳謝絳謂作京於汴天下中樞當爲土徳程伊川謂唐爲土徳故無河患宋爲火徳故多水患甚矣宋人之饒舌也其君之厭聽也宜哉

杜詩與包佶同意

包佶詩波影倒江楓與杜詩石出倒聽楓葉下同意二句並工未易優劣也

僞書誤人

劉子曰郭子橫洞防記王子年拾遺記全構虛辭用驚愚俗卓哉子之見也余推其餘如任昉述異記殷蕓小說沈約梁四公子記唐人杜陽雜編天寶遺事宋人云仙散錄淸異錄杜詩僞蘇注盛行於時殊誤學者司馬公作通鑑亦誤取天寶遺事況下此者乎

邵公批語

先太師戊戌試卷出舉子蹊逕之外考官邵公【名暉】批云奇寓於純粹之中巧藏於和易之內當時以爲名言後觀龍川集乃知是陳同甫作論法也先輩讀書博精不似後生之束架不觀遊談無根也因書之家乘

七平七仄詩

宋人大言賦吐舌萬里唾四海緯書七變入臼米出甲佛偈一月普現一切水一切水月一月攝七言皆仄惟此棃花梅花參差開七言皆平文選有離袿飛髾垂纎羅

吾猶昔人

柳子厚戱題石門長老東軒詩曰坐來念念非昔人萬徧蓮花爲誰用法苑珠林梵志出家白首而歸鄰人見之曰昔人尙存乎梵志曰吾猶昔人非昔人也子厚正用此事而注者不知引

劉靜修防王子端書

子端衰衣起遼海後學一變爭奇新黃山驚嘆竹谿泣鐘鼎騷雅潛精神黙翁語也雪溪仙人詩骨淸畫筆尙餘詩典刑聲光舊塞天壤破議論今著兒曹輕遺山語也二公之言必有能辧之者東坡謂書至於顏柳而鐘王之法益微詩至於李杜而魏晉以來髙風絕塵亦少衰矣朱文公亦以爲然黙翁蓋知此者是以不取於子端矣子端名庭筠號雪溪黃山趙秉文也竹谿黨學士也黙翁徒單修撰也

路盈訪瓕

北魏承根贈李寶詩世道衰陵淳風殆緬衢交問鼎路盈訪瓕狥競爭馳天機莫踐瓕按玉篇與彌同而此詩與緬踐同韻又以對問鼎則音義皆不同亦不知指何也【後考他本乃是瓕字古文穪從璽見說文】

角妓垂螺

張子野詞垂螺近額走上紅裀初趂拍晏小山詞雙螺未學同心綰已占歌名月白風淸長倚昭華笛裏聲又云紅碧玉新名舊猶綰雙螺一寸秋波千斛明珠覺未多垂螺雙螺蓋當時角妓未破時額飾今搬演淡色猶有此制

津陽門詩

曾子固云白樂天長恨歌元微之連昌宮詩鄭嵎津陽門詩皆以韻語紀常事鄭嵎詩世多不傳余因子固言訪求得之其詩長句七言凡一千四百字一百韻止以門題爲名其實敍開元陳迹也其敍五王遊獵云五王扈駕夾城路傳聲校獵渭水湄雕弓繡不知數翻身滅沒皆蛾眉赤鷹黃鶻雲中來妖狐狡無所依自注申王有髙麗赤鷹岐王有北山黃鶻逸翮奇姿特異其敍賜浴云暖山度臘東風微宮娃賜浴長湯池刻成玉蓮噴香液潄回煙浪深逶迆犀屏象薦雜羅列錦鳬繡雁相追隨注與王建池厎鋪錦事相合其敍三國姣滛云上皇寛容易承事十家三國爭光輝鳴鞭後騎何躞蹀宮妝禁防皆仙姿其敍教坊歌舞云瑤光樓南皆紫禁梨園仙宴臨花枝迎娘歌喉玉窱蠻兒舞帶金葳防自注迎娘蠻兒乃梨園子弟之名聞者其敍離宮之盛云飲鹿泉邊春露晞粉梅檀杏飄朱墀金沙洞口長生殿玉蕊峯頭王母祠蓬萊池上望秋月無雲萬里懸淸輝上皇夜半月中去三十六宮愁不歸末四句則世所傳遊月宮事也其敍幸蜀歸復至華淸云鑾輿卻入華淸宮滿山紅寔垂相思飛霜殿前霜悄悄迎風亭下風颸颸雪衣女失玉籠在長生鹿瘦銅牌垂象牀塵凝罨防被畫檐虫网玻瓈碑煙中劈碎摩詰畫雲間自失宗詩孔雀松殘赤琥珀鴛鴦瓦碎靑璢璃其敍舞馬羽裳云馬知舞徹下珠榻人惜曲終更羽衣自注宮妓梳九枝仙髻衣孔雀翠羽七寶纓絡爲霓裳羽衣之舞舞罷珠翠可掃焉其事皆與雜錄小說符合然其詩則警防淸越不及元白多矣聊舉其略云

劉勰論文

劉勰云鈆黛所以飾貌而盼倩生於淑姿文采所以飾言而辯麗本於情性予嘗戲云美人未嘗不粉黛粉黛未必皆美人奇才未嘗不讀書讀書未必皆奇才

文選生煙字

宋人小說謂劉禹錫竹枝詞瀼西春水縠紋生乃生熟之生信是文選謝朓詩逺樹曖芊芊生煙紛漠漠亦然小謝之句實本靈運靈運撰徵賦云披宿莽以迷徑覩生煙而知墟

酒龍

陸防詩花匠礙寒應束手酒龍多病尙垂頭又詠茶詩思量北海徐劉輩枉向人間號酒龍北海謂孔融徐邈及劉伶也

靑嵐帚

陳陶詠竹詩靑嵐帚亞思君祖緑潤偏多憶蔡邕陳張君祖竹賦靑嵐運帚碧空掃煙蔡邕竹贊云緑潤碧鮮紺文紫錢

唐詩不厭同

唐人詩句不厭雷同絕句尢多試舉其略如忽見陌頭楊栁色悔教夫婿覓封侯王昌齡春閨怨也而李頻春閨怨亦云紅粉女兒自不羞畫眉夫婿隴西頭自怨冶容長照鏡悔教徵戍覓封侯王勃九日詩云九月九日望鄕臺他席他鄊送客杯人今已厭南中苦鴻鴈那從北地來而盧照鄰九日詩亦云九月九日眺山川歸心歸望積風煙他鄕共酌金花酒萬里同悲鴻雁天杜牧邊塞上聞笳詩云何處吹笳薄暮天塞垣髙鳥沒狼煙遊人一聽頭堪白蘇武爭禁十九年胡曽詩云漠漠黃沙際碧天問人云此是居延停驂一顧猶魂斷蘇武曽消十九年戎昱湘浦曲云虞帝南巡不復還翠娥幽怨水雲間昨夜月眀湘浦宿閨中環佩度空山髙駢云帝舜南巡不復還二妃幽怨水雲間當時珠淚垂多少只道而今竹尙斑白樂天詩緑浪東西南北水紅闌三百九十橋劉禹錫云春城三百九十橋夾岸朱樓隔栁條杜工部詩新春看又過何日是歸年李太白雲萬重闗塞斷何日是歸年鶯鶯詩自從銷瘦減容光萬轉千廽懶下牀不爲旁人羞不起爲郎憔悴卻羞郎歐陽詹太原妓詩自從銷瘦減容光半是思郎半恨郎欲識舊時云髻樣開奴牀上縷金箱李賀詠竹雲無情有恨何人見露壓煙啼千萬枝皮日休詠白蓮云無情有恨何人見月曉風淸欲墮時陸送基恭云滿目山川似奕棋況當秋鴈正斜飛金門若召羊保賭取江東太守歸溫庭筠觀棋雲閒對奕秋傾一壺黃羊枰上防成都他時謁帝銅池水便賭宣城太守無

蘇李五言詩

蘇文忠公云蘇武李陵之詩乃六朝人擬作宋人遂謂在長安而言江漢盈巵酒之句又犯惠帝諱疑非本作予考之殆不然班固蓺文志有蘇武集李陵集之目摯虞晉初人也其文章流別誌云李陵眾作總雜不類殆是假托非盡陵制至其善篇有足悲者以此考之其來古矣卽使假托亦是東漢及魏人張衡曹植之流始能之耳杜子美云李陵蘇武是吾師子美豈無見哉東坡防黃子思詩云蘇李之天成尊之亦至矣其曰六朝擬作者一時鄙薄蕭統之偏辭爾

簏蔌

唐李郢詩薄雪燕翁紫燕釵釵垂簏蔌抱香懷一聲歌罷劉郎醉脫取明金壓繡鞋簏蔌下垂之貌又作防李賀春坊正字劍子歌挼絲團金懸防其義一也薛君采語予云

麗人行逸句

松江陸三汀深語予杜詩麗人行古本珠壓腰衱穩稱身足下何所著紅渠羅襪穿鐙銀二句今本亡之淮南蔡衡仲昂聞之擊節曰非惟樂府鼓吹兼是周昉美人畫譜也

劉須溪

廬陵劉辰翁諱孟號須溪於唐人諸詩集及李杜蘇黃大家皆有批防又有批評三子口義及世說新語士林服其賞鑑之精博然不知其節行之髙也余見元人張孟浩贈須溪詩云首陽餓夫甘一死叩馬何曽罪辛巳淵明頭上漉酒巾義熙以後爲全人蓋宋亡之後劉公竟不出仕也噫是與伯夷陶潛何異哉須溪私印古篆三代人物四字自許良不爲過張孟浩蓋亦同時合志者他如閩中之謝臯羽徽州之胡余學慈溪之黃東發自以故宋遺人不屈於元者不知其防宋朝待士之厚其效可驗矣

梁武帝父子詩防

梁武帝冬日詩雪花無著蒂冰鏡不安臺梁簡文詠月詩飛輪了無轍明鏡不安臺竟成詩防

諺語有文理

諺語云三九二十七籬頭吹觱栗言冬至後寒風吹籬落有聲如觱栗也合於莊子萬竅怒號之說而可以爲豳風一之日觱發之觧矣賈人之鐸可以諧黃鐘田夫之諺而契周公之詩信乎六律之音出於天籟五性之文發於天章有不待思索勉彊者此非自然之詩乎余嘗戲集諺語爲古人詩詞中所引者數條今附於此○月如彎弓少雨多風月如仰瓦不求自下羅景綸詩用之朝霞不出市暮霞走千里範石湖詩用之幹星照濕土來日依舊雨王建詩用之【照泥星出依然黒爛漫庭花不肯休】礟車云東坡詩用之【今日江頭風勢惡礟車雲起雨欲作】風花雲起下散四野如煙霧也晁無咎詩用之【明日揚帆應復駛蒸雲散亂作風花】日沒胭脂紅無雨也有風梅聖兪詩用之【日腳射空金縷直西望千山萬山赤野老先知雨又風明日望比重云黑】東鱟晴西鱟雨則詩所謂朝隮於西崇朝其雨也霜淞打雪淞貧兒備飯甕則東坡詩所謂敢怨行役勞助爾歌飯甕也日暈主雨月暈主風則梅聖兪所謂月暈每多風燈花先作喜明日掛歸帆春湖能防裏也天河中有黑雲謂之黑豬渡河主雨則蕭冰崖所謂黑豬渡河天不風蒼龍啣燭不敢紅也秋雨甲子禾頭生耳則杜工部所謂禾頭生耳禾穗黑也他如雨灑上元燈云掩中秋月又黃梅寒井底幹又云河射角好夜作犂星沒水生骨又云春寒四十五貧兒市上舞貧兒且莫誇且過桐子花又云黃梅雨未過冬靑花未破冬靑花已開黃梅再不來又云舶防風雲起旱魃深歡喜又云商陸子熟杜鵑不哭皆爲唐宋詩人引用若陸璣詩防引諺云黃栗畱看我麥黃椹黑否詩防引蜻蛚鳴衣裘成蟋蟀鳴懶婦驚夏小正注引天河東西漿洗寒衣國語注引古語土長冒橛陳根可防耕者急發四民月令引農謡三月昏參星夕杏葉盛桑葉白又云杏子開花可耕白沙又貸我東蘠償我白粱先儒皆以解經不但詩詞之資而已詩詢芻蕘舜察邇言良有以哉

音韻之原

或問餘音韻之原余曰唐虞之世已有之矣舜典曰聲依永律和聲是也元首喜哉股肱起哉百工熙哉元首明哉股肱良哉庶事康哉熙之葉喜起明之葉良康卽吳才老韻之祖也日出而作日入而息鑿井而飲耕田而食帝於我有何力哉卽沈約韻之祖也【王充論衡作帝於我有何力哉力與上文息食爲韻列子作帝力於我何有哉恐是傳寫之倒】大凡作古文賦頌當用吳才老古韻作近代詩詞當用沈約韻近世有倔彊好異者旣不用古韻又不屑用今韻惟取口吻之便鄕音之葉而著之詩焉良爲後人一笑資爾

讀書萬卷

杜子美云讀書破萬卷下筆如有神此子美自言其所得也讀書𨿽不爲作詩設然胸中有萬卷書則筆下自無一防塵矣近日士夫爭學杜詩不知讀書果曽破萬卷乎如其未也不過拾離騷之香艸丐杜陵之殘膏而已又嘗記宋宣政間文人稱翟汝文葉夢得汪藻孫覿四人孫嘗自評曰吾之視浮溪浮溪之視石林各少十年書石林視翟忠惠亦然識者以爲確論今之學文者果有十年書乎不過抄玉篇之難字效紅勒之軋辭而已乃反峻其門墻髙自標榜必欲晚古人而薄前軰何異蜉蝣撼大樹乎

上林賦連綿字

上林賦垂條扶疏落英幡纚紛溶箾參猗狔從風瀏蒞芔歙數句皆言艸木從風之形與聲也但其用字旣古其音又與俗音不同今略解之○紛溶猶丰茸也猗狔猶猗那也字一作旖旎又作猗儺箾參卽蕭森瀏蒞卽流麗芔吸卽歘吸歘字古作見石鼓文省寫作芔五臣注遂誤以爲卉字按長門賦列丰茸之遊樹謝靈運詩升長皆丰容則紛溶丰容一也杜詩巫山巫峽气蕭森則箾參蕭森一也毛詩猗儺其枝楚辭紛旖旎乎都房阮籍詩猗靡情歡愛則猗狔也猗儺也旖旎也猗靡也一也陶景詩淒切嘹唳傷夜情趙彥昭詩流麗鳴春鳥則瀏蒞與嘹唳及流麗一也杜詩秋風歘吸吹南國則芔吸與歘吸一也字有古今音有楚夏類如此聊舉其略耳

勸農詩

仕宦之身南州北縣商賈之身天涯海岸爭如農夫六親對面門無官府身卽彊健夏絹新衣秋米白飯不知金貴惟聞粟賤鵝鴨成羣豬羊滿圏官稅早了逍遙散誕安眠穩睡直千直萬此詩詞防平易可以諭俗程沙隨防云不知何人作汪聖錫書於進賢其門人程迥授邑得之髙季安刻於石近蜀中亦刻之竟不知其名氏余按此乃謝艮齋勸農詩也鶴林玉露亦載之而缺數句今據其集錄之

陸機詩

文選陸機詩感別慘舒翮思歸樂遵渚舒翮謂鵠遵渚謂鴻言感別之情於舒翮之飛鵠思歸之志樂於遵渚之徵鴻也

張仲舉詞用唐詩語

張仲舉踏莎行雲芳艸平沙斜陽逺樹無情桃葉江頭渡醉來扶上木蘭舟將愁不去將人去唐李端詩江上晴樓翠藹間滿闌春水滿山靑楓綠艸將愁去逺入吳云暝不還張詞全用李詩若不知其出處亦不見其工致也

崔道融梅詩

楊誠齋愛唐人崔道融詠梅云香中別有韻淸極不知寒方虛谷云惜不見全篇余近見雜抄唐詩冊子此首適全今載之數蕚初含雪孤標畫本難香中別有韻淸極不知寒橫笛和愁聽斜枝倚病看朔風如觧意容易莫摧殘因思古人詩文前代不傳或又出於後未可知也如蒲城縣李邕書云麾將軍碑已爲人擊斷正徳中劉東阜謫居蒲城乃爲鐡束之復完饒州薦福寺碑宋代爲雷所轟近日商人取其三段合爲一尙可印摹吁亦奇事矣

詩文用字須有來歷

先輩言杜詩韓文無一字無來歷予謂自古名家皆然不獨杜韓兩公耳劉勰云灼灼狀桃花之鮮依依盡楊柳之貌喈喈逐黃鳥之聲嗷嗷學鴻雁之響𨿽復思經千載將何易奪信哉其言試以灼灼舎桃而移之他花依依去楊栁而著之別樹則不通矣近日詩流試舉其一二不曰鶯啼而曰鶯呼不曰猿嘯而曰猿唳蛇未嘗吟而云蛇吟蛩未嘗嘶而曰蛩嘶厭桃葉蓁蓁而攺云桃葉抑抑桃葉可言抑抑乎厭鴻雁嗷嗷而彊云鴻雁嘈嘈鴻雁可言嘈嘈乎油然者作云之貌未聞淚可言油然薦者祭之名士無田則薦是也未聞送人而曰好薦北堂親也夜郎在貴州而今送人官廣西恆用之孟諸在齊東而送人之荊楚襲用之泄防者穢言也冩懷而攺曰泄懷是口中暴痢也館甥女壻也上母舅詩而自稱館甥是欲亂其女也眞如諸天禪家語也而用之道觀逺公大顚禪者也而以贈道人送人屢下第而曰批鱗書幾上本不用兵而曰戎馬豺虎本不年邁而曰白髮衰遲未有興亡之感而曰麋鹿姑蘇寄雲南官府而曰百粵伏波試問之曰不如此不似杜是可笑也此皆近日號爲作手徧刻廣傳者後生效之益趨益下矣謂近日詩勝國初吾不信也而且互相標榜不慙大言造作名字掩滅前輩是可爲世道嘅豈獨文藝之末乎○又有以騷人墨客而合之曰騷墨【見雲南志詩文】以汗牛充棟而合之曰汗充【見雲南甲午試錄序】皆文理不通足以發後世一笑

東坡梅詩

禪宗頌古唐僧古梅詩云雪虐風饕水浸根石邊尙有古苔痕天公未肯隨寒主又孽淸香與返魂東坡梅花詩蕙死蘭枯菊已摧返魂香入隴頭梅正用此事而注者亦不之知也

杜詩奪胎之妙

陳僧慧標詠水詩舟如空裏泛人似鏡中行沈佺期釣竿篇人如天上坐魚似鏡中懸杜詩春水船如天上坐老年花似霧中看𨿽用二句之字而壯麗倍之可謂得奪胎之妙矣

仲尼登泰山

宋景文公筆記云仲尼登泰山見七十二家字各不同其事甚新但未詳其所出

梅聖兪詩

梅聖兪詩南隴鳥過北隴叫髙田水入低田流山谷詩野水自添田水滿晴鳩卻喚雨鳩來李若水詩近村得雨逺村同上圳波流下圳通其句法皆自杜子美詩桃花細逐楊花落黃鳥時兼白鳥飛之句來

曲名有烏鹽角江鄰防雜誌云始教坊家人市鹽得一曲譜於子角中翻之遂以名焉戴石屏有烏鹽角行元人月泉吟社詩山歌聒耳烏鹽角村酒柔情玉練槌予往年過劍門闗絕壁上見有唐明皇詩云劍閣橫空峻鑾輿出狩回翠屏千仭合丹嶂五丁開灌木縈旗轉仙云拂馬來乘時方在徳嗟爾勒銘才是詩英華及諸唐詩皆不載故記於此又於臨潼驪山之溫湯見石刻元人一詞曰三郎年少客風流夢繡嶺蠱瑤環漸浴酒發春海棠睡暖笑波生媚荔子漿寒況此際曲終人不見偃月事無端羯鼓三聲打開蜀道霓裳一曲舞破潼闗馬嵬西去路愁來無防處但淚滿闗山空有香囊遺恨錦襪傳看玉笛聲沈樓頭月下金釵信杳天上人間防度秋風渭水落葉長安再過之石已磨爲別刻矣世說新語謂王羲之作蘭亭記人以方金穀序羲之甚有欣色金穀序今不傳其實蘭亭之所祖也余舊得宋人石刻一本今錄於此其辭曰余以元康六年從太僕卿出爲使持節監靑徐諸軍事徵虜將軍有別廬在河南縣界金穀澗中或髙或下有淸泉茂林眾果竹栢藥艸之屬莫不畢備又有水碓魚池土窟其爲娛目歡心之物備矣時徵西大將軍祭酒王詡當還長安余與眾賓共送往澗中晝夜遊宴屢遷共坐或登髙臨下或列坐水次時琴瑟笙築合載車中道路並作及住令鼓吹疊奏遂各賦詩以敍中懷或不能者罰酒三斗感性命之不永懼凋落之無期故列敍時人官號姓名年紀又寫詩著後後之好事者其覧之哉

語林曰殷浩於佛經有所不了故遣人迎支道林林乃虛懷欲往王右軍駐之曰深源思致淵富未易可當且己所不解上人未必能通縱能服彼亦名不益髙若不合便喪十年所保林公乃不往

左思別傳云思作三都賦疾中猶攺作蜀都賦云金馬電發於髙岡碧山振翼而云披鬼彈飛丸以礌礉火井騰光而赫羲今本無鬼丸句【水經注瀘水傍瘴气特惡气中有物不見其形其作有聲中木則折中人則害名曰鬼彈】

夏侯湛補亡詩曰旣殷斯防仰說洪恩名定匡省奉朝侍昏宵中告退雞鳴在門孳孳溫恭夙夜是惇

孫子荊除婦服詩曰時邁不停日月電流神爽登遐忽已一周禮制有敍告除靈丘臨祠感泣中心若抽桓作王孝伯誄曰川嶽降靈哲人是育旣爽其靈不貽其福天道茫昧孰則倚伏犬馬反噬豺狼翹陸嶺摧髙梧林殘故竹人之云亡邦國喪牧於以誄之爰旌芳郁

唐史稱顏眞卿筆力遒婉又稱柳公權結體勁媚有見之言哉今人極力仿者但得其遒而失其婉徒學其勁而忘其媚米元章所以有筆頭如蒸餅之誚也

張衡定情賦曰思在面而爲鉛華兮恨離塵而無光陶淵明閒情賦祖之○左太衝招隱詩峭蒨靑蔥間竹栢得其眞五言詩用四連緜字前無古後無今

文選雪賦注引班媫好素賦疑非媫妤之作蓋亦卓見也此賦六朝擬作無疑然亦是徐庾之極筆

文選禇淵碑風儀與秋月齊明音徽與春云等潤庾信馬射賦落花與芝蓋齊飛楊柳共春旗一色隋長壽寺舎利碑浮雲共嶺松張蓋明月與巖桂分叢王勃滕王閣序語本此然王勃之語何啻靑出於藍𨿽曰前無古人可也

漢鄒長蒨與公孫書山川阻修加以風露次卿足下勉作功名竊在下風以俟嘉譽公孫字次卿惟見此漢書不載

鄒穆公引周諺云囊漏貯中今語則云船裏不漏鍼也王弼易略例云隆墀永嘆逺壑必盈此藝圃俊語也曰投戈散地六親不能相保同舟而濟胡越何患乎異心又曰言者所以明象得象而忘言象者所以存意得意而忘象猶蹄者所以得得免而忘蹄筌者所以得魚得魚而忘筌然則言者象之蹄也象者意之筌也此理窟妙解也自宋人傳義行科舉宗之此書殆將廢矣白樂天半開花詩西日憑輕照東風莫殺吹自注殺去聲音廈俗語大甚曰殺容齋隨筆序殺有好處元人傳奇忒風流忒殺思今京師語猶然大曰殺大髙曰殺髙此假借字俗書作傻平水韻傻俏不仁一曰不慧也老子明道若昧夷道若類進道若退上徳若谷大白若辱廣徳若不足建徳若偸質直若渝大方無隅大器晚成大音希聲大象無形文皆用韻三句一易李斯泰山刻文其祖此乎

公劉詩曰止旅乃密芮鞠之卽鞠韓詩作班孟堅云中谷芮水出西北東入涇詩芮雍州川也師古云讀與鞠同

君子獨立不慙於影獨寢不慙於魂此晏子語也今例知爲宋人語不知祖於晏子

宋賞花釣魚和詩徘無別押者優人有徘太多之謔餘思漢書相如傳有安翔徐昭帝廟號從揚雄賦有徨徨唐松陵詩有遲徊庾信文有徠當時諸公未之精思耳何可謂無耶○唐書規影徭賦卽今律文影射之語

儒教實以其實實天下之虛禪教虛以其虛虛天下之實陳白沙詩曰六經皆在虛無裏是欲率古今天下而入禪教也豈儒者之學哉

白沙之詩五言沖淡有陶靖節遺意然賞識者少徒見其七言近體效簡齋康節之渣滓至於防斗樣子打乖个裏如禪家呵佛罵祖之語殆是傳燈錄偈子非詩也若其古詩之美何可掩哉然謬解者篇篇皆附於心學性理則是癡人說夢矣

莊定山早有詩名詩集刻於生前淺學者相與效其太極圈兒大先生帽子髙以爲奇絕又有絕可笑者如贈我一壺陶靖節還他兩首邵堯夫本不是佳語有滑稽者攺作外官答京宦苞苴詩云贈我兩包陳福建還他一疋好南京聞者捧腹然定山晚年詩入細有可並唐人者古詩如題竹及養庵兩篇七言如題玉川畫五言律如野暝微孤樹江淸著數鷗與君眞自厚不是兩相畱七言律如遊瑯琊寺偶上蓬萊第一峯道人今夜宿芙蓉塵埋下界三千丈月在西巖七十峯羅漢寺雲溪聲夢醒偏隨枕山色樓髙不礙墻又如狂搔短髮孤鴻外病臥髙樓細雨中病眼如殘書漢楚燈前壘艸閣江山霧裏詩舟中云千家小聚村村暝萬里河流岸岸同又秋燈小榻畱孤艇疏雨寒城打二更又北海風回帆腹飽長河霜冷岸痕髙和沈仲律原字韻云心無牛口漧秦穆迹繼龍頭愧邴原又云藜羮莫道無萊婦蘭畹應誰負屈原寄劉東山云塵外有人占紫气鏡中疑我尙朱顏次東嶠韻云電懸雙眼疑秋水髻擁三花禦野風又豈無湖水甘神瀵更有溪毛當紫芝書東山艸堂扁云封題云臥東山扁歌詠司空表聖詩天闕星辰遺舊履橘洲歳月有殘棋石橫流潦潛虯角梅迸垂蘿屈銕枝自笑野人閒袖手雲煙濃淡忽交馳次首雲沙苑艸非騏驥秣瀟湘竹是鳳凰枝紫虛有約千回醉笑指僧趺亦坐馳又招隱誰甘同寂寞著書不獨爲窮愁永昌道中云行客自知無歳暮賓鴻不記有家歸寄鄧五羊云後時自許甘丘壑前席將無問鬼神浮世虛名非得已出山小艸卻悲人別時笑語風吹斷防處迷離夢寫眞四十餘年一回首乾旋坤轉有冬春此數首若隱其姓名以示人觀者決不謂定山作

蔡邕漢津賦夫何大川之浩浩兮洪荒渺以淸嵇康詩浩浩洪流帶我邦畿杜子美詩大水渺茫炎海接皆本於此句

劉孟陽碑銘有父子然後有君臣理財正辭束帛戔戔戔合韻音津

劉彥和云四言正體雅潤爲本五言流調淸麗居宗鐘嶸云四言文約易廣取效風雅便可多得每苦文繁而意少故世罕習焉劉潛夫云四言尢難三百篇在前故也葉水心云五言而上世人往往極其才之所至而四言詩𨿽文辭巨伯輒不能工合數公之說論之所謂易者易成也所謂難者難工也方元善取韋孟諷諫云誰謂華髙企其齊而誰謂徳難厲其庶而以爲使經聖筆亦不能刪過矣此不過步驟河廣一章耳予獨愛公孫乘月賦月出皎兮君子之光君有禮樂我有衣裳張平子西京賦豈伊不防思於天衢豈伊不懷歸於枌楡天命不滔疇敢以渝�釋載漢碑唐扶頌如山如嶽嵩如不傾如江如河澹如不盈其句法意味眞可繼三百篇矣或曰唐山夫人房中樂歌何如曰是直可以繼闗雎不當以章句摘也曰然則曹孟徳月朗星稀嵇叔夜目送歸鴻何如曰此直後世四言耳比之三百篇尙隔尋丈也

揚子云靑州牧箴在丘之營栁子厚在溪之曹句法本子云

宋人題釣臺詩曰龍衮新天子羊裘老故人陳白沙竊爲己句云七尺羊裘防銖兩千秋龍衮共低昂子陵豈有意與龍衮較低昂乎兼句法亦贅又不及宋人矣

丹鉛總錄卷十九﹤子部﹐雜家類﹐雜考之屬﹐丹鉛余錄__總錄﹥

欽定四庫全書

丹鉛總錄卷二十

明楊愼撰詩話類

錦城絲管

唐人樂府多唱詩人絕句王少伯李太白爲多杜子美七言絕近百錦城妓女獨唱其贈花卿一首所謂錦城絲管日紛紛半入江風半入云此曲只應天上有人間能得防回聞蓋花卿在蜀頗僭用天子禮樂子美作此諷之而意在言外最得詩人之防當時妓女獨以此詩入歌亦有見哉杜子美詩諸體皆有絕妙者獨絕句本無所解而近世乃效之而廢諸家是其眞識防契猶在唐世妓人之下乎

落月屋梁

落月滿屋梁猶疑照顏色言夢中見之而覺其猶在卽所謂夢中魂魄猶言是覺後精神尙未回也詩本淺宋人看得太深反晦矣傳神之說非是

關山一防

杜詩關山同一防防字絕妙東坡亦極愛之作洞僊歌云一防明月窺人用其語也赤壁賦雲山髙月小用其意也今書坊本攺防作照語意索然且關山同一照小兒亦能之何必杜公也幸艸堂詩餘注可證

凝音佞

詩膚如凝脂凝音佞唐詩日照凝紅香白樂天詩落絮無風凝不飛又舞繁紅袖凝歌切翠眉愁又舞急紅腰凝歌遲翠黛低徐幹臣詞童省別時淚漬羅巾猶凝張子野詞運臺香燭殘痕凝髙賔王詞想蒓汀水雲愁凝閒蕙帳猿鶴悲吟栁耆卿詞愛把歌喉當筵逞遏天邊亂雲愁凝今多作平音失之音律亦不恊也

羊腸熊耳

庾開府詩羊腸連九阪熊耳對雙鮑照詩二崤虎口九折羊腸可謂工矣比之杜工部髙鳯聚螢驥子鶯歌之句則杜覺偏枯矣

巫峽江陵

盛之荊州記巫峽江水之迅云朝發白帝暮到江陵其間千二百里𨿽乘奔禦風不以疾也杜子美詩朝發白帝暮江陵頃來目擊信有徴李太白朝辭白帝彩雲間千里江陵一日還兩防猿聲啼不住輕舟已過萬重山𨿽同用盛之語而優劣自別今人謂李杜不可以優劣論此語亦太憒憒

慧遠詩

晉釋慧遠遊廬山詩崇巗吐气淸幽岫棲神迹希聲奏羣籟響出山澑滴有客獨防遊徑然忘所適揮手撫雲門靈關安足辟畱心叩扄感至理弗隔孰是騰九霄不奮衝天翮妙同趣自均一悟超三益此詩世罕傳明集亦不載猶見於廬山古石刻耳孰是騰九霄與陶靖節孰是都不營之句同調眞晉人語也杜子美詩得似廬山路眞隨慧逺遊正用此事字亦不虛千家注杜乃不知引此

竹枝詩

元楊亷夫竹枝詞一時和者五十餘人詩百十餘首予獨愛徐延徽一首云盡說盧家好莫愁不知天上有牽牛賸拋萬斛胭脂水澑向銀河一色秋

瑟瑟

白樂天琵琶行楓葉荻花秋瑟瑟此句絕妙楓葉紅荻花白映秋色碧也瑟瑟珍寶名其色碧故以瑟瑟影指碧字讀者艸艸不知其解也今以問人輙答曰瑟瑟者蕭瑟也此解非是何以証之樂天又有暮江曲云一道殘陽照水中半江瑟瑟半江紅此瑟瑟豈蕭瑟哉正言殘陽照江半紅半碧耳樂天有靈必驚予爲千載知音矣

張繼詩

國語室無懸耜野無奧艸尉繚子兵法耕有春懸耜織有日斷機言用兵之妨於耕織也唐張繼詩女停襄邑杵農廢汶陽耕蓋祖尉子之語

門外猧兒

門外猧兒吠知是蕭郎至剗韈下香堦寃家今夜醉扶得入羅幃不肯脫羅衣醉則從他醉猶勝獨睡時此唐人小辭前軰言觀此可知詩法或以問子蒼曰只是轉折多蓋八句而四轉折也

三句詩

幽怪錄載唐人三句之詩一首云楊栁裊裊隨風急西樓羙人春夢中翠簾斜卷千條入詹天臞寄友云桂樹蒼蒼月如霧山中故人讀書處白露濕衣不可去亦佳比之唐人則恧矣

袁伯文詩

玊墀滴淸露羅幌已依霜逢春每先絕爭秋欲幾芳袁伯文楚妃引也風閨晚翻靄月殿夜凝明願君早流盼無令春艸生徐孝嗣白雪曲也淚滴珠難盡容殘玊易消倘隨明月去莫道夢魂遙張文收酺樂也羅敷初總髻蕙芳正嬌小月落始歸船春眠恆著曉又別前花照露別後露垂葉歌舞須及時如何坐悲妾李嘏怨詩也數詩少時愛而誦之然諸選皆不收何見耶

劉須溪

世以劉須溪爲能賞音爲其於選詩李杜諸家皆有批防也予以爲須溪元不知詩其批選詩首云詩至文選爲一厄五言盛於建安而勃窣爲甚此言大本已迷矣須溪徒知尊李杜而不知選詩又李杜之所自出予嘗謂湏溪乃開剪截羅段鋪客人元不曾到蘇杭南京機坊也

幽陽

陳子昻詩防月生西海幽陽始化升月本陰也而謂之幽陽三五陽也而平朙已缺此語亦道家說坎爲月而中滿女本陰也而爲嬰兒之理也國語亦云女陽物而晦時

佛經似詩句

佛經有云樂行不如苦住富客不如貧主又見洞山語錄破鏡不重照落花難上枝絕似唐人樂府也

黃鶴樓詩

宋嚴滄浪取崔顥黃鶴樓詩爲唐人七言律第一近日何仲黙薛君采取沈佺期盧家少婦郁金香一首爲第一二詩未易優劣或以問予予曰崔詩賦體多沈詩比興多以畫家法論之沈詩披麻皴崔詩大斧劈皴也

凍

集韻淞凍也三蒼解詁液雨也其字音送俗曰霧淞漢書五行志雨木冰亦曰樹介又曰木稼稼卽介之訛耳寒甚而木冰如樹著介冑也曾南丰集云齊地寒甚夜如霧凝於樹上日出飄滿庭階尢爲可愛遂作詩云園林初日淨無風霧淞花開樹樹同記得集英深殿裏舞人齊揷玉籠齊地以爲丰年之兆諺云霜淞如霧淞窮漢備飯甕然淞之極則以爲樹介冰木諺云木若稼逹官怕蓋寒淺則爲霧淞寒極則爲木冰霧淞召丰而木冰召凶也李獻吉詩大寒冰雨何紛紛曉行日臨江吐云蓋詠木冰也又云今朝白露南枝參差開紫宮散花女騎龍下瑤陔蓋詠霧淞也各極體物之妙雲

神瀵

陳希夷詩倐爾火輪煎地脈愕然神瀵湧山椒神瀵出列子卽易所謂山澤通气參同契所謂山澤气相蒸興雲而爲雨是也地理書沃焦尾閭皆此理耳

緑沈

杜少陵遊何將軍山林詩雨拋金鎖甲苔臥緑沈鎗竹坡周少隱詩話云甲拋於雨爲金所鎖鎗臥於苔爲緑所沈有將軍不好武之意此瞽者之言也薛氏補遺云緑沈精鐵也引隋書文帝賜張淵緑沈之甲趙徳麟侯鯖錄謂緑沈爲竹引陸詩一架三百竿緑沈森杳冥𨿽少有據然亦非也予考之緑沈乃畫工色之名鄴中記云石虎造像牙桃枝扇或緑沈色或木蘭色或紫紺色或郁金色王羲之筆經云有人以緑沈漆管見遺南史梁武帝西園食緑沈是緑沈卽西皮色也梁簡文詩吳戈夏服箭驥馬緑沈弓虞世南詩緑沈明月弦劉劭趙都賦弩有黃間緑若如薛與趙之說鐵與竹豈可爲弓耶楊巨源詩吟詩白羽扇校獵緑沈槍與杜少陵之句同皆謂以緑沈色爲漆飾鎗柄耳

帛道猷詩

晉世釋子帛道猷有陵采藥詩曰連峯數千里修林帯平津茅茨隱不見雞鳴知有人此四句古今絕唱也有石刻在沃州巖按明集亦載此詩夲八句其後四句不稱獨刻此四句道猷自刪之耶抑別有髙人定之耶宋秦少遊詩菇蒲深處疑無地忽有人家笑語聲道濳詩隔林彷佛聞機杼知有人家在翠防𨿽祖道猷語意而不及庚溪作詩話謂少遊道濳比道猷尢爲精鏈所謂蘇糞壤以充幃謂申椒其不芳也

禿節

以道家有宋子京手書杜少陵詩一卷握節漢臣歸乃是禿節新炊間黃粱乃是聞黃粱以道防云前軰見書自多不似晚生但以印夲爲正也愼按後漢書張衡傳云蘇武以禿節效貞杜公正用此語後人不知攺禿爲握晁以道徒知宋子京之舊本亦不知禿節之字所出也況今之淺學乎

五言律起句

五言律詩起句最難六朝人稱謝朓工於發端如大江流日夜客心悲未央雄壓千古矣唐人多以對偶起𨿽森嚴而乏髙古宋周伯弜選唐三體詩取起句之工者二酒渇愛江淸餘酣潄晚汀又江天淸更愁風栁入江樓是也語誠工而气衰防余愛桞渾汀洲采白蘋日落江南春吳均咸陽春艸芳秦帝捲衣裳又春從何處來拂水復驚梅梁元帝山髙巫峽長垂栁復垂楊唐蘇頲北風吹早鴈日日渡河飛張柬之淮南有小山嬴女隱其間王維風勁角弓鳴將軍獵渭城杜子羙將軍膽气雄臂懸兩角弓孟浩然八月湖水平涵虛混太淸𨿽律也而含古意皆起句之妙可以爲法何必效晚唐哉伯弜之見誠小兒也

芳梅詩

新歳芳梅樹繁苞四靣同春風吹漸落一夜幾枝空小婦今如此長城恨不窮莫將遼海雪來比後庭中此劉方平梅花詩也旣不用事又不拘對偶而工致天然𨿽太白未易先後也梅花詩被宋人作壞令人見梅枝條可憎而香影無味安得誦此詩及梁元帝徐陵陰鏗江總諸詠一洗梅花之辱乎

謝詩

謝朓酬王晉安詩南中榮橘柚寧知鴻鴈飛後人不解此句之妙晉安卽閩泉州也南中榮橘柚卽諺雲樹蠻不落葉也寧知鴻鴈飛卽諺云鴈飛不到處也樹不凋鴈不到本是瘴鄕乃以羙言之此是隱句之妙

吹蠱

鮑照苦熱行含沙射流影吹蠱痛行暉南中畜蠱之家蠱昏夜飛出飲水光如曳彗所謂行暉也文選注行暉行旅之暉非也

韓翃詩

唐人評韓翃詩謂比興深於劉長卿觔節減於皇甫冉比興景也觔節情也

王適詩

忽見寒梅樹開花漢水濵不知春色早疑是弄珠人此王適梅花詩也唐音選之一首足傳矣適唐初人陳子昻列傳云幽人王適見感遇詩曰是必爲海內文宗矣卽其人也予見蜀志載王適蜀中旅懷一首云有時湏問影無事則書空棄置如天外平生似夢中別離同夜月愁思隔秋風老少悲顏駟盈虛悟翟公蓋因旅遊入蜀而見子昻也近注唐音以王適爲韓退之銘其墓者不知開元以後安得此句法哉不惟胸中無書又且目中無珠妄淺如此何以注爲

張諲

王右丞贈張諲詩云屛風誤防惑孫郎團扇艸書輕內史李頎亦贈諲云小王疲體閒支防落月梨花空滿壁詩堪記室妬風流畫與將軍作勍敵其爲名流所重如此記室左思也將軍顧凱之也諲之畫有神鷹圖予猶及一見之於京肆以索價大厚未之購也

桃花詩

唐自貞觀至景龍詩人之作盡是應制命題旣同體制復一其綺繪有餘而防乏韻度獨蘇頲東望望春春可憐一篇迥出羣英矣予又見中宗賞桃花應制凡十餘人最後一小臣一絕雲源水叢花無數開丹枝紅萼間靑梅從今結子三千嵗預喜僊遊復摘來此詩一出羣作皆廢中宗令宮女唱之號桃花行惜不知作者名然宋元近時選唐詩者將百家無有選此者未之見耶不之識耶

七夕曝衣

沈佺期七夕曝衣篇云君不見昔日宜春太液邊披香畫閣與天連燈火灼爍九衢映香气氛氳百和然此夜星繁河正白人傳織女牽牛客宮中擾擾曝衣樓天上娥娥紅粉席舒羅散防雲霧開綴玉垂珠星漢廻朝霞散彩羞衣架晚月分光劣鏡臺上有僊人長命綹中看寶媛迎歡繡瑇瑁筵中別作春瑯玕牕裏翻成書椒房金屋寵新流意气嬌奢不自由漢文宜惜露臺費晉武湏焚前殿裘佺期此詩首以藻繪終歸諷戒深可欽玩近刻沈集不載此詩蓋本類書抄合非當日全集也

文思遲速

相如含筆而腐毫枚臯應詔而奏賦言文思遲速之異也唐人云潘緯十年吟古鏡何涓一夕賦瀟湘畫家亦云思訓經年之力道一日之功

批頰

唐盧延遜詩樹上諏批頰鳥牕間壁剝叩頭虫王半山詩翳林窺搏黍借艸聽批頰元人送春詩批頰穿林叫新緑韓致光春恨詩云殘夢依依酒力余城頭批頰伴啼烏平明乍捲西樓幙院靜初聞放轆轤批頰蓋鳥名但不詳爲何形狀耳或曰卽鵯鵊也催明之鳥一名夏雞俗名隔隥雞

柳枝詞

麗情集載湖州妓周徳華者劉采春女也唱劉禹錫柳枝詞云春江一曲柳千條二十年前舊板橋曽與羙人橋上別恨無消息到今朝此詩甚佳而劉集不載

金山寺詩

靈山一秀岌然殊眾山盤根大江底揷影浮雲間雷霆常間作風雨時往還象外懸淸景千載長躋攀此唐人韓垂題金山寺詩也當爲第一張祜詩𨿽佳而結句終日醉醺醺已入張打油胡釘鉸矣

劣唐詩

學詩者動輙言唐詩便以爲好不思唐人有極惡劣者如薛逢戎昱乃盛唐人晚唐亦有數等如羅隱杜荀鶴晚唐之下者李山甫盧延遜又其下下者望羅杜又不及矣其詩如一个禰衡容不得又一領靑衫消不得之句其他如我有心中事不向韋三說昨夜洛陽城明月照張八又如餓貓窺防穴饑犬防魚砧又如莫將閒話當閒話往往事從閒話生又如水牛浮鼻渡沙鳥防頭行此類皆下淨優人口中語而宋人方采以爲詩法入全唐詩話使觀者曰是亦唐詩之一體也如今稱燕趙多佳人其間有跛者者羝氳者疥且痔者乃專房寵之曰是亦燕趙佳人之一種可乎

劉駕詩

劉駕詩體近卑無可采者獨馬上續殘夢一句千古絕唱也東坡攺之作瘦馬兀殘夢便見無味矣

馬戴詩

嚴羽卿云馬戴之詩爲晚唐之冠信哉其薊門懷古云荊卿西去不復返易水東流無盡時日暮蕭條薊城北黃沙白艸任風吹雅有古調至如猿啼洞庭樹人在木蘭舟𨿽柳吳興無以過也

劉言史詩

劉言史瀟湘舟中聽夷女唱曖廼歌云夷女采山蕉緝紗浸江水野花滿髻妝粉紅閒歌曖廼深峽裏曖廼知從何處生當年泣舜斷腸聲翠華寂寞嬋娟沒緑篠空餘紅淚情靑煙防防覆杉桂崕壁淩天風雨細昔人怨恨此地遺碧杜緗防含怨姿淸猿未盡鼯防切汨水流到湘妃祠北人莫作瀟湘遊九疑云入蒼梧愁曖廼楚人歌也元結集作欸乃字不同而義一此詩世亦罕傳且錄之

劉元濟詩

近覽廬山舊志見唐人劉元濟經廬嶽廻望江州想洛陽有作云山帝始營龍門禹初鑿出入經變化俯仰馮寥廓未若玆山功連延並巫霍東北流艮象西南距坤絡宏阜自郁盤髙堙復廻薄勢入柴桑渚陰開彭蠡壑九江杳無際七澤紛相錯雲霞散吳防風波騰鄬鄀迹隨造化久利與乾坤博肸蠁積气通紛綸濳怪作石渠忽見踐金房安可托地入天子都巗有僊人藥二門幾迢遞三宮何儵爚咫尺窮杳冥跬步皆恬漠才驚羽翰幽居靜龍蛇蠖明牧振雄詞棣華殊灼爍盛業匡西夏深謀贊禹亳黃雲覆鼎飛絳气橫川躍佐歷符賢運人期夢天爵禮樂富垂髫詩書成舞勺淸輝靖嵒電利器騰霜鍔遊聖挹衢樽鄰畿恭木鐸墻仭包武侯波瀾控文若旋聞刈翹薪遽覩折葵藿稷卨序揆圖良平公輔略重臣資出守英藩諒求瘼豫章觀偉材江州訪靈崿陽岫曉氛氳陰崕暮蕭索雌伏屢鯨奔雄飛更鷙搏驚壘透煙霞騰猿亂枝格故園有歸夢他山非行樂他鄕徒可遊湟澗終旋泊景物觀淮海雲霄望河洛城闕紫防星圖書扈閣神功多粉繪元气猶斟酌丞相下南宮將軍趨北洛橫簮並附蟬別鼎俱調鶴四野時迷路五月先投龠池榭宣瓊管風花亂珠箔舊遊勞寤寐新知無恱樂天寒欲贈言嵗暮期交約夜琴淸玊柱秋灰變緹幙風雲動翰林宮徴調文籥言泉激爲浪思緒飛成繳千里揮珠璣五采含丹雘鐘鼓旋驚鷃瑾瑜俄抵鵲竊價慚庸怠叨聲逾寂寞長望恨南溟居然翳東郭此言綺繪煥發比興溫然𨿽王楊盧駱未能先也然不甚流傳而王周李山甫林寛盧延遜周曇胡曾之徒鄙猥俚淺優人羞道者乃有集行世噫至言不出俗言勝也文亦有幸不幸哉

崇山

驩兜崇山今以爲湖廣之慈利縣非也沈佺期詩集有從崇山向越裳詩其序云按九眞圖崇山越裳四十里杉谷古崇山竹谿從道明國來於崇山北二十五里合水欹缺藤竹明昧有三十夾水直上千餘仞諸僊窟宅在焉其詩云朝發崇山下暮坐越裳陰西從山谷變北上竹谿深竹谿道明水杉谷古崇岑以此証之崇山乃在交廣之域爲是

李益詩

李益集有樂府雜體一首云藍葉郁重重藍花石橊色少女歸少年光華自相得愛如寒鑪火棄若防風扇山嶽起面前相看不相見春至艸亦生誰能無別情殷勤展心素見新莫忘故遙望孟門山殷勤報君子旣爲隨陽鴈勿學西流水此詩比興有古樂府之風唐人少及此者或云非益詩乃無名氏代霍小玉寄益之詩也

石尢風

郎士元畱盧秦卿詩云知有前期在難分此夜中無將故人酒不及石尢風石尢風打頭逆風也行舟遇之則不行此詩意謂行舟遇逆風則住故人置酒而以前期爲辭是故人酒不及石尢風矣語意甚工近人吳中刻唐詩不解石尢風爲何語遂攺作古淳風可笑又可恨也

蝦蟆陵

白樂天詩自言本是京城女家在蝦蟆陵下住蝦蟆陵在長安謝良輔詩取酒蝦蟆陵下家家守嵗傳巵齊已詩翠樓春酒蝦蟆陵長安少年皆共矜

搗衣

字林云直舂曰搗古人搗衣兩女子對立執一杵如舂米然今易作臥杵對坐搗之取其便也嘗見六朝人畫搗衣圗其制如此圖後有行書魏瓘賦云夜如何其秋兮已半拽魯縞攘皓腕始於揺揚終於淩亂驚飛燕之兩行遏彩雲而一斷隱髙樓而如動度遙城而如散夜有露兮秋有風杵有聲兮衣可縫佳人聽兮意何窮步逍遙於涼景暢容與於晴空黃金釵兮碧雲髮白綸巾兮靑女月佳人聽兮良未歇臂長虹兮乍開淩倒景而將越但見餘韻未畢防影方流逶迆洞房半入宵夢窈窕閒館方增客愁李都尉以胡笳動泣向子期以鄰笛增憂古人獨感於聽今者況兼乎秋願君無按龍泉色誰道明珠不可投賦𨿽非偶自是齊梁風流之習也

風箏詩

古人殿閣檐稜間有風琴風箏皆因風動成音自諧宮商元防之詩烏啄風箏碎珠玊髙駢有夜聽風箏詩云夜靜聲響碧空宮商信任往來風依稀似曲才堪聽又被風吹別調中僧齊已有風琴引云按吳絲雕楚竹髙托天風拂爲曲一一宮商在素空鸞鳴鳯語翹梧桐夜深天碧松風多孤牕寒夣驚流波愁魂傍枕不肯去翻疑住處鄰湘娥金風聲盡薫風發冷泛虛堂韻難歇常恐聽多耳漸煩淸音不絕知音絕王半山有風琴詩云風鐵相敲固可鳴朔兵行夜響行營如何淸世容髙枕翻作幽牕枕上聲此乃檐下鐵馬也今名紙鳶曰風箏亦非也

李太白論詩

李太白論詩云興寄深防五言不如四言七言又其靡也況使束於聲調俳優哉故其贈杜甫詩有飯顆之句蓋譏其拘束也余觀李太白七言律絕少以此言之未窺六甲先制七言者視此可省矣

杜逸詩

合璧事類載杜工部詩云三月雪連夜未應傷物華只緣春欲盡畱著伴梨花此詩舊集不載又寒食少天气春風多柳花又小桃知客意春盡始開花則今之全集遺逸多矣

簡文楓葉詩

梁簡文帝楓葉詩云萎緑映葮靑防紅分浪白落葉灑行舟仍持送逺客此詩情景婉麗本集亦不載

詠蟬詩

陸蟬詩云伴貂金置影映雀畫成圖按梁書武帝賜吳興太守何戢蟬雀畫扇陸詩用此事也

劉文房詩

劉文房詩已是洞庭人猶看灞陵月孟東野詩長安日下影又落江湖中語意相似皆寓戀闕之意然總不若王仲宣雲南登灞陵防廻首望長安涵蓄蘊借自然不可及也

雕苽

說文雕苽一名蔣徐鉉曰雕苽西京雜記及古詩多作雕胡內則注作雕胡亦作安胡枚乘七發安胡之飯注今所食茭苖米也宋玉賦主人之女炊雕胡之飯爾雅齧雕蓬孫炎云米茭也米可作飯古人以爲五飯之一周禮魚宜苽幹寶云苽米飯膳以魚同水物也其米色黒管子謂之鴈膳杜詩波漂苽米沈云黒言人不收取而鴈亦不啄但爲波漂云沈而已見長安兵火之慘極矣

波漂苽米

客有見子拈波漂苽米之句而問曰杜詩此首中四句亦有所本乎予曰有本但變化之極其妙耳隋任希古昆明池應制詩曰回眺牽牛渚激賞鏤鯨川便見太平宴樂气象今一變云織女機絲虛夜月石鯨鱗甲動秋風讀之則荒煙野艸之悲見於言外矣西京雜記云太液池中有雕菇紫籜緑節鳬雛鴈子唼喋其間三輔舊圖雲宮人泛舟采蓮爲巴人櫂歌便見人物遊嬉宮沼富貴今一變云波漂菇米沈云黒露冷蓮房墜粉紅讀之則菇米不收而任其沈蓮房不采而任其墜兵戈亂離之狀具見矣杜詩之妙在翻古語千家注無有引此者𨿽萬家注何用哉因悟杜詩之妙如此四句直上與三百篇牂羊羵首三星在罶同比之晚唐亂殺平人不怕天抽旗亂挿死人堆豈但天壤之隔

銀燭

穆天子傳天子之寶璿珠燭銀郭璞曰銀有精光如燭也梁簡文詩燭銀逾漢女寶鐸邁昆吾江總貞女峽賦含照曜之燭銀溯潺湲之膏玊唐人詩用銀燭字本此

防字音

防字符咸切舟上幔也又扶泛切使風也舟幔則平聲使風則去聲蓋動靜之異也劉熈釋名曰隨風張幔曰防注去聲廣韻曰張布障風曰防音與梵同左傳宣十三年注防斾投衡上使不防風謂車斾之受風若舟防之防風也舟防之防平聲防風之防去聲疏云防是扇風之名孫綽子曰動不中理若防舟而無柁南史因風防上前後連煙荊州記雲宮亭湖廟神能使湖中分風而防南北晉湛方生有防入南湖詩又有還都防詩謝靈運有遊赤石進防海詩劉孝威有防渡吉陽洲詩選詩無因下徵防徐陵詩南茨大麓北防淸湘劉刪詩廻艫乘水舉防逐分風張曲江詩徵鞍稅北渚歸防指南陲張燕公詩離防似徵防常往帝鄕飛趙冬曦詩帝城馳夢想歸防滿風颷杜詩浦防晨初發韓退之詩無因防江水包何詩錦防乘風轉金裝照地新孟浩然詩嶺北廻徵防巴東問故人徐安身詩暮雨衣猶濕春風防正開近蘇州刻孟詩攺徵防爲徵棹何仲黙笑曰徵防攺徵棹錦防亦攺錦棹可乎蓋淺學妄攺非初誤也

江平不流

杜詩江平不肯流意求工而語反拙所謂鑿混沌而畫蛇足必夭性命而失巵酒也不若李羣玊樂府云人老自多愁水深難急流也又不若巴渝竹枝詞云大河水長漫悠悠小河水長似箭流詞愈俗愈工意愈淺愈深

陸賈素馨

陸賈南中行紀雲南中百花惟素馨香特酷烈彼中女子以防絲穿花心繞髻爲飾梁章隱詠素馨花詩云細花穿弱縷盤向緑雲鬟用陸語也花繞髻之飾至今猶然予嘗有詩云金碧佳人墮馬妝鷓鴣林裏采秋芳穿花貫縷盤香雪曾把風流惱陸郎姜夣賔笑謂予曰不意陸賈風流之案千年而始發耶

洛春謠

劉湏溪所選古今詩統亡其辛集一冊諸藏書家皆然予於滇南偶得其全集然其所選多不愜人意可傳者止十之一耳辛集中皆宋人詩無足采取獨司馬才仲洛春謠曹元寵夜歸曲尙有長吉義山之遺意今錄於此洛春謠云洛陽碧水揚春風銅駝陌上桃花紅髙樓疊柳緑相向綃帳金鸞香霧濃龍裘公子五陵客拳毛赤兔雙蹄白金鉤寶玦逐飛香醉入花叢惱花魄靑娥皓齒別吳倡梅粉妝成半額黃羅屏綉幙圍寒玊帳裏吹笙學鳯凰細緑圍紅曉煙濕車馬騑騑云櫛櫛瓊蕋杯深琥珀濃鴛鴦枕鏤瑚澁吹龍笛歌白紵蘭席淋漓日將暮君不見灞陵防上楊柳枝靑靑送別傷南浦夜歸曲云饑烏啞啞啼暮寒回風急雪飄朱防牕綉閣艷紅獸晝幙金泥揺彩鸞吳妝秀色攢眉緑能唱襄陽大堤曲酒酣橫管咽孤吹吹裂柯亭傲霜竹逺空寒雪渾不動老狐應渡黃河凍暗回防暖入江梅何處荒榛掛麼鳯歸來穩跨靑連錢貂茸擁鼻行翩翩籠紗宻炬照飛霰十二玊樓人未眠

西施

劉長卿題西施障子曰牕風不舉袖但覺羅衣輕二語𨿽太白可頡頏也

裴廸詩

湖廣景陵縣西塔寺有陸羽茶泉裴廸有詩云景陵西塔寺蹤迹尙空虛不獨支公住曽經陸羽居艸堂荒產蛤茶井冷生魚一汲淸泠水髙風味有餘廸與王維同時其詩自輞川倡和外無傳此詩予見之石刻云

五字

郭頌世語曰司馬景王命中書郎虞松作表再呈不可意鐘防取艸爲定五字松恱服以呈景王景王曰不當爾耶松曰鐘防也景王曰如此可大用沈佺期詩五字擢英才用此事也解者以五字爲詩誤矣

掘柘語

樂苑云羽調有柘枝曲商調有掘柘枝此舞因曲爲名用二女童帽施金鈴抃轉有聲其來也於二蓮花中藏之花折而後見對舞相呈實舞中雅妙者也段成式寄溫庭筠云藍紙詩曰三十六鱗充使時數畨猶得寄相思待將袍襖重抄了冩盡襄陽掘柘詞今溫集中有掘柘詞掘音抯

詩用惹字

王右丞詩楊花惹暮春李長吉詩古竹老梢惹碧雲溫庭筠暖香惹夢鴛鴦錦孫光憲六宮眉黛惹春愁用惹字凡四皆絕妙

韋詩誤字

韋蘇州詩獨憐幽艸澗邊生古本生作行行字勝生字十倍

右丞詩用字

王右丞詩暢以沙際鶴兼之云外山孟浩然云重以觀魚樂因之鼓枻歌𨿽用助語辭而無頭巾气宋人黃陳軰效之如且然聊爾耳得也自知之又如命也豈終否時乎不暫畱殆不止學步邯鄲效顰西子乃是醜婦又生瘡雪上再加霜也

感遇詩

或請予曰朱子感興詩比陳子感遇詩有理致予曰譬之靑裙白髮之節婦乃與靚妝袨服之宮娥爭妍取憐埒材角妙不惟取笑旁觀亦且自失所守要之不可同日而語也彼以擬招續楚辭感興續文選無見於此矣故曰離之則雙羙合之則兩傷要有契予言者

平楚

謝朓詩寒城一以眺平楚正蒼然楚叢木也登髙望遠見木杪如平地故云平楚猶詩所謂平林也陸機詩安轡遵平莽謝語本此唐詩燕掠平蕪去又遊絲蕩平緑又因謝詩而衍之也

谸眠

楚辭遠望兮阡眠陸機詩林薄杳阡眠呂延濟曰阡眠原野之色按說文谸山谷靑谸谸也則阡眠字當作谸眠列子鬱鬱芊芊注芊芊茂盛之貌李白賦彩翠兮芊眠谸眠作芊眠亦通文選別作防眠字皆從目

菩薩鬘

唐詞有菩薩蠻不知其義按小說開元中南詔入貢危髻金冠瓔珞被體故號菩薩鬘因以制曲佛經戒律云香油塗身華鬘被首是也白樂天蠻子朝詩曰花鬘抖擻龍蛇動是其證也今曲名鬘作蠻非也

玊華僊子歌

李康成玊華僊子歌璇階電綺閣碧題霜羅幙蔡孚打毬篇紅鬛錦鬟風驟驥黃駱絲鞭雷紫驑以電霜風雷實字爲眼工不可言惟初唐有此句法

人日梅詩

李羣玊人日梅花詩半落半開臨野防團情團思媚韶光玊鱗寂寂飛斜月素手亭亭對夕陽亦有思致玊鱗寂寂飛斜月眞奇句也暗香浮動恐未可比

杜審言詩

杜審言早春遊望詩唐三體選爲第一首是也首句獨有宦遊人第七句忽聞歌古調妙在獨有忽聞四虛字文選殷仲文詩獨有淸秋日審言祖之蓋𨿽二字亦不茍也詩家言子羙無一字無來處其祖家法也

白蓮詩

陸魯望白蓮詩素蘤多別艷欺此花端合在瑤池無情有恨何人見月曉風淸欲墮時觀東坡與子帖則此詩之妙可見然陸此詩祖李長吉長吉詠竹詩云斫取靑光冩楚辭膩香春粉黒離離無情有恨何人見露壓煙籠千萬枝或疑無情有恨不可詠竹非也竹亦自嫵媚孟東野詩云竹嬋娟籠曉煙左太衝吳都賦詠竹雲嬋娟檀欒玊潤碧鮮合而觀之始知長吉之詩之工也

李陵詩

修文殿禦覽載李陵詩云紅塵蔽天地白日何冥冥防陰盛殺气淒風從此興招揺西北指天漢東南傾嗟爾穹廬子獨行如履冰短褐中無緒帯斷續以繩防水置瓶中焉辯淄與澠巢父不洗耳後世有何稱此詩古文苑止載首二句注云下缺當補入之以傳好古者

郝僊女廟詞

博陵縣有郝僊女廟僊女魏靑龍中山人年及笄姿色姝麗采蘋水中蒼煙白霧俄失其所在母哀求水濵願言一見良久異香襲人隱約於波渚間曰兒以靈契托迹綃宮陰主是水府世緣已斷毋用悲悒而今而後使鄕梓田蠶歳宜有感而通乃爲吾驗後人立廟焉而有題喜遷鶯詞於壁云汀洲蘋滿記翠籠采采相將鄰媛蒼渚煙生金支光爛人在霧綃鮫館小鬟頓成雲散羅襪淩波不見翠鸞遠但淸溪如鏡野花畱靨情睠驚變現身後神功緣就吳蠶繭漢女菱歌湘妃瑤瑟春動倚雲層殿彤車載花一色醉盡碧桃淸宴故山晚嘆流年一笑人間飛電

滇中詩人

滇中詩人永樂間稱平居陳郭郭名文號舟屋其詩有唐風三子逺不及也如竹枝詞云金馬何曽半步行碧雞那解五更鳴儂家夫婿久離別恰似兩山空得名又登碧雞山太華寺一聯云湖勢欲浮雙塔去山形如擁五華來一時閣筆信佳句也但全篇未稱耳其全集予嘗見之如此二詩亦僅有也

王季友詩

王季友觀於舍人壁山水畫云野人宿在人家少唐音人家誤作山家旣云野人何得少宿山家耶

鏡聽

李廓王建皆有鏡聽詞鏡聽今之響卜也

耳衣

唐人邊塞曲金裝腰帶重錦縫耳衣寒耳衣今之暖耳也

揭調

樂府家謂揭調者髙調也髙駢詩公子邀歡月滿樓佳人揭調唱伊州便從席上西風起直到蕭關水盡頭

魚米

唐田澄蜀城詩地富魚爲米山芳桂是樵俗名沃土爲魚米之地本此

蜀詩人

唐世蜀之詩人陳子昻【射洪】李白【彰明】李余【成都】雍陶【成都】裴廷裕【成都】劉蛻【射洪】唐球【嘉州】陳詠【靑神】岑倫【成都】符載【成都】雍裕之【成都】王嚴【綿州布衣】劉暌【綿州鄕貢進士】李渥【綿州】田章【綿州】柳震【雙流】阮咸【成都】劉灣【蜀人】張曙【巴州】僧可朋【丹稜】扈處扆【蜀人】毛文錫【蜀人】朱桃椎【成都】杜光庭【靑成】若張蠙韋莊牛嶠歐陽炯皆他方流寓而老於蜀者嘗欲裒集其詩爲一帙而未暇焉

南云

詩人多用南云字不知所出或以江總心逐南云去身隨北鴈來爲始非也陸機思親賦云指南云以寄欽望歸風而效誠陸云九湣云眷南云以興悲防東雨而涕零蓋又先於江總矣

探情以華

文選王仲宣詩探情以華覩防知著本於史記律書情核其華道著明矣之語華者貌也然史記之語觀仲宣之詩而益明仲宣之詩得李善之解而始白觀書所以貴乎博證也

杜詩本謝

謝宣遠詩離防𨿽相雜杜子美忽漫相逢是別筵之句實祖之顏延年詩春江壯風濤杜子美春江不可渡二月已風濤之句實衍之故子美諭兒詩曰熟精文選理丹鉛總錄卷二十

欽定四庫全書

丹鉛總錄卷二十一

明楊愼撰詩話類

金潾

張籍蠻中詩銅柱南邊毒艸春行人幾日到金潾金潾交趾地名水經注所謂金潾淸渚也今刻本作麟非

沙海

戰國策暉臺之下沙海之上九域志有沙海孟浩然和張三自穰縣還途中遇雪詩風吹沙海雪來作柳園春正是梁地事

江蒲

周禮汧浦作浦左傳浦作蒲杜詩側生野防及江蒲江蒲江浦也

朅來

今文語辭朅來聿來不知所始按楚辭車旣駕兮朅而歸不得見兮心傷悲舊注朅去也又按呂氏春秋膠鬲見武王於鮪水曰西伯朅去無欺我也武王曰不子欺將伐殷也膠鬲曰朅至武王曰將以甲子日至注朅何也若然則朅之爲言盍也若以解楚辭則謂車旣駕矣盍而歸乎以不得見而心傷悲也意尢婉至則今文所襲用朅來者亦謂盍來也非是發語之辭矣文選注劉向七言曰朅來歸耕永自疏顏延年秋胡妻詩曰朅來空復辭義皆謂盍來始通

伏毒寺詩

杜詩鄭國伏毒寺瀟灑在江心劉禹錫詩曽作關中客頻經伏毒巖晴煙沙苑樹晚日渭川帆

儲詩

儲光羲詩落日燒霧明農夫知雨止耿湋詩向人防月在報雨早霞生此卽諺所謂朝霞不出市暮霞走千里也劉禹錫武陵詩積陰春暗度將霽霧先昏耿湋詩晚雷期稔歳重霧報晴天皆用老農占驗語予舊日秋成詩云艸頭占月暈米價問天河亦用諺語日暈長江水月暈艸頭空又七月七夕視天河顯晦卜米價丰歉蓋老農有驗之占云

杜詩天棘

杜詩江蓮揺白羽天棘蔓靑絲鄭樵雲天棘柳也此無所據杜撰欺人耳且柳可言絲秖在初春若茶畱客之日江蓮白羽之辰必是深夏柳已老葉濃陰不可言絲矣若夫蔓云者可言兔絲王不可言柳此俗所易知天棘非柳明矣按本艸索隱雲天門冬在東嶽名淫羊藿在南嶽名百部在西嶽名管松在北嶽名顚棘與天聲相近而互名也此解近之

韓退之詩

韓文公贈張曙詩云久欽江總文才妙自嘆虞翻骨相屯以忠直自比而以姦佞待人豈聖賢謙己恕人之意哉考曙之爲人亦無姦佞似江總者若曰以文才論何不以鮑照何遜爲比而必曰江總乎此乃韓公平生之病處而宋人多學之謂之占地步心術先壊矣何地步之有

唐詩葳防

唐詩春樓不閉葳蕤鎖又望見葳蕤舉翠華葳防旗名鹵簿中有之孫氏瑞應圖云葳蕤瑞艸王者禮備至則生今之字書例解爲艸木之狀未得其原也

行道遲遲

詩行道遲遲中心有違思致防婉紫玊歌所謂身遠心邇洛神賦所謂足往神畱皆祖其意

嶽陽樓詩

余昔過嶽陽樓見一詩雲樓上元龍气不除湖中範蠡意何如西風萬里一黃鵠秋水半江雙白魚鼓瑟至今悲二女沈沙何處弔三閭朗吟僊子無人識騎鶴吹簫上碧虛乃視其姓名則元人張翔字雄飛不知何地人也雄飛在元不著詩名然此詩實可傳同時虞伯生範徳機皆有嶽陽樓詩逺不及也故特表出之

謝臯羽詩

謝臯羽爲宋末詩人之冠其學李賀歌詩入其室而不蹈其語比之楊鐵崖蓋十倍矣小絕句如牽牛秋正中海白夜疑曙野風吹空巢波濤在孤樹絕妙可傳郊島不能過也

劉禹錫詩

元和以後詩人之全集可觀者數家當以劉禹錫爲第一其詩入選及人所膾炙不下百首矣其未經選全篇如棼絲瀑雲飛流透嵌隙噴灑如絲棼含暈迎初旭翻光破夕曛餘波繞石去碎響隔溪聞卻望瓊沙際逶迆見脈分樂府絕句云大艑髙防一百尺新聲促柱十三揚州市裏商人女來占西江明月天詠硯雲煙嵐余斐亹水墨兩氤氳好與陶貞白松牕寫紫文詠鶯雜體云鶯能語多情春將半天欲明始逢南陌復集東城林疏時見影花宻但聞聲管中緣催短笛樓上欲定哀箏千門萬戶垂楊裏百囀如簧煙景晴五言摘句如桃花迷隱迹防葉慰忠魂又殘兵疑鶴唳空壘辯烏聲又路塵髙出樹山火遠連霞又登臺吸瑞景飛步翼神飈詠花云香歸陶令宅艷入孝王家園景云傅粉瑯玕節薫香菡萏莖橊花裙色好桐子藥丸成妓席云容華本南國妝束學西京月落方收鼓天寒更炙笙七言如中國書流讓皇象北朝文士重徐陵又桂嶺雨餘多鶴迹茗園晴望似龍鱗又連檣估客吹羗笛蕩槳巴童歌竹枝又眼前名利同春夢醉裏風情敵少年又野艸芳菲紅錦地遊絲撩亂碧羅天又春城三百九十橋夾防朱樓隔柳條又三花秀色通春幌十字春波繞宅墻又海嶠新辭永嘉守夷門重見信陵君又水底逺山云似雪橋邊平防艸如煙又外集有觀舞一詩雲山雞臨淸鏡石燕赴遙津何如上客防長袖入華裀體輕若無骨觀者皆聳神曲盡回身去層波猶注人宛有六朝風致尢可喜也劉全集今多不傳予舊選之爲句圖今錄其尢者於玆云

薛濤詩

聞說邊城苦如今到始知好將筵上曲唱與隴頭兒此薛濤在髙駢宴上聞邊報樂府也有諷諭而不露得詩人之妙使李白見之亦當叩首元白流紛紛停筆不亦宜乎濤有詩集然不載此詩

貫休詩

霜月夜徘徊樓中羗管催晚風吹不盡江上落殘梅此貫休絕句也休在晚唐有詩名然無可取獨此首有樂府聲調𨿽非僧家本色亦猶惠休之碧雲也

端硯詩

唐李咸用端溪硯詩媧天補剩石昆劍切來泥著指痕猶濕經旬水未低呵云潤柱礎筆彩飲虹霓鵒眼工諳謬羊肝士乍刲連澌光比鏡因墨膩於防捧受同交印矜持過乘珪宜從方袋挈枉把短行批淺水金爲斗澄玊作堤此詩不特句佳亦具賞鑑可補硯譜之遺

諭鳬詩

諭鳬詩鴈天霞腳雨漁夜葦條風上句絕妙下句大不稱此所以爲晚唐也

濾水羅詩

唐人白行簡以濾水羅賦得名其警句云焦螟之生必全有以小爲貴者江漢之流𨿽大蓋可一以貫之靈一詩云濾泉侵月起掃徑避虫行濾水蓋僧家戒律有此欲全水虫之命故濾而後飲今蜀中深山古寺猶有此防白居易送文暢詩山宿馴溪虎江行濾水虫

劉綺莊詩

續南部煙花錄有劉綺莊揚州送人詩云桂楫木蘭舟楓江竹箭流故人從此去遠望不勝愁落日低防影歸風引棹謳思君折楊柳淚盡武昌樓綺莊不知何時人詳詩之聲調必初唐也

蕭遇詩

蕭遇春日詩水堤煙報柳山寺雪驚梅唐人賞之謂不減庾子山

三羅詩

晚唐江東三羅羅隱羅虯羅鄴也皆有集行世當以鄴爲首如閨怨云夢斷南牕啼曉烏新霜昨夜下庭梧不知外如珪月還照邊庭到曉無南行雲臘晴江暖鸊鵜飛梅雪香沾越女衣魚市酒村相識徧短船歌月醉方歸此二詩與虯皆不及也

無名氏詩

唐無名氏詩江上送行人千山生暮氛謝安團扇上爲畫敬亭云僧皎然送邢臺州雲海上僊山屬使君石橋琪樹古來聞他時畫出白團扇乞取天臺一片雲二詩命意用事相類晉人重扇題畫謂之便面又曰方麯如羊孚雪贊右軍蒲葵是其事也

牽絲

謝靈運詩牽絲及元興解在景平注引應璩詩不悟牽朱絲三署來相尋李善注云牽絲初仕也解去仕也文苑英華康子元參軍帖子判云萬里牽絲俄畢子荊之任九流懸鏡行披彥輔之云又似用爲孫楚事

夭邪

唐詩錢唐蘇小小人道最夭邪又長安女兒雙髻鴉隨風趂蝶學夭邪夭音作歪

白頭烏

三國典略曰侯景簒位令飾朱雀門其日有白頭烏萬計集於門樓童謡曰白頭烏拂朱雀還與吳杜工部詩長安城頭頭白烏夜上延秋門上呼蓋用其事以侯景比祿山也而千家注不知引此

黃蝶

蝴蝶或白或黒或五彩皆具惟黃色一種至秋乃多蓋感金气也李白詩八月蝴蝶黃深中物理今本攺黃爲來何其淺也白樂天詩亦云秋花紫蒙蒙秋蝶黃茸茸

靈徹詩

僧靈徹有詩名於中唐古墓詩雲松樹有死枝冢基惟莓苔石門無人入古木花不開天臺山雲天臺眾山外歳晚當寒空有時半不見崔嵬在雲中九日雲山僧不記重陽節因見茱茰憶去年諸篇爲劉長卿皇甫冉所稱予獨取天臺山一絕眞絕唱也

幽州臺詩

陳子昻登幽州臺歌云前不見古人後不見來者念天地之悠悠獨愴然而涕下其辭簡質有漢魏之風而文集不載

海紅

劉長卿集有夏中崔中丞宅見海紅揺落一花獨開詩海紅未詳爲何花後見李白詩注云新羅國多海紅唐人多尙之亦戎王子之類也又柑有名海紅者見橘譜

胡燕

中記胡燕斑胸聲小越燕紅襟聲大李賀詩勞勞胡燕怨酣春吳越春秋越燕向日而熈丁僊芝詩曉幙紅襟燕

桂子

劉績霏雪錄載杭州靈隱寺月中墜桂子事似渉怪異余按本艸圖經云江東諸處多於衢路間拾得桂子破之辛香古老相傳是月中下也不知當地何意獨無焉寧非月路耶余杭靈隱寺僧云種得一株近代詩人多所論述漢武洞冥記云有遠飛雞朝往夕還常銜桂實歸於南土所以北方無之南方月路固宜有也月路之說尢怪異漫志之白樂天詩偃蹇月中桂結根依靑天天風繞月起吹子下人間自注云杭州天竺寺有月中桂子

妾魚

古者一國嫁女同姓二國媵之儀禮有媵爵謂先飲一爵後二爵從之也楚辭魚鱗鱗兮媵予江海間有魚遊必三如媵隨妻先一後二號爲婢妾魚唐詩江魚羣從稱妻妾塞鴈聯行號弟兄

亞枝花

白居易集有亞枝謂臨水低枝也孟東野詩南浦桃花亞水紅水邊柳絮由春風白詩又云亞竹亂藤多照防亦佳句也

魚魚雅雅

古樂府朱鷺曲朱鷺魚以烏鷺何食食茄下烏古與雅同葉音作雅蓋古字烏也雅也本一字也雅與下相葉始得其音魚以雅者言朱鷺之威儀魚魚雅雅也韓文元和聖徳詩魚魚雅雅之語本此茄古荷字

香毬金縷

白樂天詩柘枝隨畫鼔調笑從香毬又云香毬趂拍廻環匝花盞拋巡取次飛皆紀管弦酒席中事但不知香毬何用如今人詞中用金縷字亦竟不知金縷於歌何關

殘燈詩

韋蘇州對殘燈詩云獨照碧牕久欲隨寒燼滅幽人將遽眠解帯翻成結梁沈氏滿願殘燈詩云殘燈猶未滅將盡更揚輝惟餘一兩熖猶得解羅衣韋詩實出於沈然韋有幽意而沈滛矣

靑精飯

杜詩豈無靑精飯使我顏色好靑精飯一名南天燭又曰墨飯艸以其可染黒飯也道家謂之靑精飯故僊經云服艸木之正气與神通食靑燭之津命不復隕謂此也

蘭艸

古樂府蘭艸自然香生於大道傍腰鎌八九月俱在束薪中孟郊詩昧者理芳艸蒿蘭同一鋤實本古樂府意

黃鵹畱

諺云黃鵹畱看我麥黃葚黒否見陸璣艸木防今作黃栗畱

灔澦

灔澦歌云灔澦大如襆瞿唐不可觸金沙浮轉多桂浦忌經過此舟人商估刺水行舟之歌樂府以爲梁簡文所作非也蜀江有瞿唐之患桂江有桂浦之險故渉瞿唐者則凖灔襆渉桂浦者則凖金沙今樂府桂浦作桂楫非也

石城樂

石城樂宋臧質作碧玊歌一名千金意晉孫綽作慕容攀墻視慕容垂作樂府皆失其名當表出之

估客樂

估客樂齊武帝之所作也其辭曰昔經樊鄧役阻潮梅根冶探懷悵往事意滿辭不敍阻潮一本作假楫武帝作此曲令釋寶月被之管弦帝遂數乘龍舟遊江中以紝越布爲防緑絲爲防縴鍮石爲篙足篙傍者悉著郁林布作淡黃袴舞此曲用十六人云按史稱齊武帝節儉嘗自言朕治天下十年當使黃金與土同價然其從流忘返之奢如此貽厥孫謀何怪乎金蓮步地也

金魚金

佩魚始於唐永徽二年以鯉爲李也武後天授元年攺佩以武爲也杜詩金魚換酒來蓋開元中復佩魚也李白憶賀知章詩金換酒處蓋白弱冠遇賀知章尙在中宗朝未攺武后之制

閭丘均

成都閭丘均在唐初與杜審言齊名杜子羙贈其孫閭丘師詩云鳯藏丹霄暮龍去白水渾蓋稱均之文也均亦曾至雲南有刺史王仁求碑文防王墓碑文皆均筆也防墓碑洛陽賈余絢書予修雲南志以均與余絢入流寓志中

太白用徐陵詩

徐陵詩竹宻山齋冷荷開水殿香太白詩風動荷花水殿香全用其語

掛胡牀

魏裴濳爲兗州太守嘗作一胡牀及其去畱以掛柱梁簡文帝詩不學胡威絹寧掛裴濳牀太白詩去時無一物東壁掛胡牀

屏風牒

梁蕭子云上飛白書屏風十二牒李白詩屏風九疊云錦張牒卽疊也唐詩山屏六曲郎歸夜宋詞屏風疊疊聞紅牙今攺疊作曲非

小姑無郎

古樂府靑溪小姑曲雲開門白水側近橋梁小姑所居獨處無郎唐李義山詩神女生涯元是夣小姑居處本無郎小姑蔣子文第三妹也楊炯少姨廟碑云虞帝二妃湘水之波瀾未歇蔣侯三妹靑溪之軌迹可尋

防防

沈佺期有夜泊越州詩云防防縈海若霹靂耿天吳防防蓋指風也字書不載此二字

口脂

杜子美臘日詩口脂靣藥隨恩澤翠管銀罌下九霄唐制臘日宣賜脂藥李嶠有賜口脂表云靑牛帳裏未輟鑪香朱鳥牕前新調鉛粉揉之以辛夷甲煎然之以桂火蘭蘇令狐楚表云雪散凝紅紫之名香膏蘊蘭蕙之气合自金鼎貯於雕奩劉禹錫有代謝賜表云宣奉聖防賜臣臘日口脂面脂紫雪紅雪雕奩旣開珍藥斯見膏凝雪瑩合液騰芳可補杜詩注之遺

竹筍江魚

杜子美送人迎養詩靑靑竹筍迎船出白白江魚入饌來用孟宗姜詩事韋蘇州送人省覲亦云沃野收紅稻長江釣白魚又云洞庭摘朱果松江獻白鱗然杜不如韋多矣靑靑字自好白白近俗有似兒童白白一羣鵞被人趕下河之謡也豈大家語哉

鳯林

水經河水又東歷鳯林北注鳯林山名五巒俱峙杜詩鳯林戈不息魚海路常難張籍詩鳯林關裏水長流白艸黃楡六十秋邊將皆承主恩澤無人解道取涼州

楖

李屏山逹磨贊所謂楖者稱杖也範石湖詩病憐楖櫪隨身慣老覺屠蘇到手遲

詩史誤人

宋人以杜子美能以韻語紀時事謂之詩史鄙哉宋人之見不足以論詩也夫六經各有體易以道陰陽書以道政事詩以道性情春秋以道名分後世之所謂史者左記言右記事古之尙書春秋也若詩者其體其防與易書春秋判然矣三百篇皆納情合性而歸之道徳也然未嘗有道徳字也未嘗有道徳性情句也二南者修身齊家其防也然其言琴瑟鐘鼓荇菜芣苢夭桃穠李雀角防牙何嘗有修身齊家字耶皆意在言外使人自悟至於變風變雅尢其含蓄言之者無罪聞之者足以戒如刺滛亂則曰雝雝鳴鴈旭日始旦不必曰愼莫近前丞相嗔也憫流民則曰鴻鴈於飛哀鳴嗷嗷不必曰千家今有百家存也傷暴斂則曰維南有箕載翕其舌不必曰哀哀寡婦誅求盡也敍饑荒則曰牂羊羵首三星在罶不必曰但有牙齒存可堪皮骨榦也杜詩之含蓄蘊借者蓋亦多矣宋人不能學之至於直陳時事類於訐訕乃其下乘末腳而宋人拾以爲己寶又撰出詩史二字以誤後人如詩可兼史則尙書春秋可以並省又如今俗卦气歌納甲歌兼陰陽而道之謂之詩易可乎

陳子昻詩

陳子昻送客詩云故人洞庭去楊柳春風生相送河州晚蒼茫別思盈白蘋已堪把緑芷復含榮江南多桂樹歸客贈生平今本作平生非書所以貴舊本也余見新本疑其誤而思之未得一見舊本釋然

季隨

蕭頴士蒙山詩子尙損俗紛季隨躡遐軌季隨卽周八士中一人也山有季隨隱迹事未知所出亦奇聞也

軋軋鴉

杜牧登九樓詩白頭搔殺倚柱徧歸棹何時軋軋鴉軋軋鴉棹聲也

斑璘

何晏景福殿賦光明熠爚文彩璘斑皇甫士安勸志靑紫之璘斑璘斑卽斕斑也斕字俗書到旣餉任昉杖詩文彩旣斑爛爛卽俗斕字韓文公詩華燭光爛爛注亦作平音斑爛字古體俗用斕字

丹的

潘嶽芙蓉賦丹輝拂紅飛湏垂的斐披赩赫散煥熠爚的子藥切婦人以丹注面也吳才老解爲指的非

子山詩用韻

庾子山喜晴詩王城水鬭息洛浦河圖獻伏泉還習坎陰風已回巽桐枝長舊圍蒲節抽新寸山藪欣藏疾幽棲得無悶有慶兆民同論年天子萬巽音旋寸音斷悶音慢皆古韻也韻補失引今著之於此

七經詩集句之始

晉傅咸作七經詩其毛詩一篇略曰聿修厥徳令終有俶勉爾遁思我言維服盜言孔其何能淑讒人罔極有靦靣目此乃集句詩之始或謂集句起於王安石非也

盤渦

蜀江三峽中水波圓折者名曰盤盤音漩杜詩盤渦鷺浴底心性張蠙黃牛峽詩盤渦逆入嵌崆地斷壁髙分繚繞天

上畨

杜工部竹詩防湏上畨看成竹獨孤及詩舊日霜毛一畨新別時芳艸兩回春不堪花落花開處況是江南江北人畨去聲但杜公竹詩畨字於義不葉韓石溪都憲家有蔡夢弼杜詩注上畨音上筤蜀名竹叢曰林筤易說卦爲蒼筤竹古注音浪

六赤打葉子

李洞集有贈龍州李郎中先夢六赤後因打葉子因以詩上其詩云紅蠟香煙撲畫楹梅花落盡庾樓淸光輝圓魄銜山冷彩鏤方牙著腕輕寶帖牽來獅子鎭金盆引出鳯凰傾徴黃喜兆莊周夣六赤重新擲印成六赤者古之瓊畟今之骰子也葉子如今之紙牌酒令鄭氏書目有南唐李后主妃周氏編金葉子格此戱今少傳

泉明

李太白詩昔日繡衣何足榮今朝貰酒與君傾且就東山賖月色酣歌一夜送泉明泉明卽淵明唐人避髙祖諱攺淵爲泉也今人不知攺泉明作泉聲可笑

艸

杜工部有除艸詩云艸有害於人音燖蜀名麻或作蕁非

解音賈

僧皎然題周昉畫毗沙天王歌憶昔胡兵圍未解感得此神天上下解讀如道家尸解之解與下相葉吳氏韻補亦失此一字不收云

錦衣夜不襞

王子安臨髙臺云錦衣夜不襞羅帷晝未空歌屏朝掩翠妝鏡晚窺紅錦衣夜不襞應妝鏡晚窺紅羅帷晝未空應歌屏朝掩翠形容富豪家恣情極樂反易晝夜最有深意今本爲妄人攺竄作錦衣晝不襞羅帷夕未空此乃常事不足詠也

書云

詩人冬至用書云事宋人小說以爲分至啟閉必書云物獨以爲冬至事非也余按春秋感精符云冬至有云迎送日者來歳美宋忠注曰云迎日出云送日沒也冬至獨用書云事指此未爲偏失也

蘭亭杜詩

近有士人熟讀杜詩餘聞之曰此人詩必不佳所記是棋勢殘著元無金鵬變起手局也因記宋章子厚日臨蘭亭一本東坡曰章七終不髙從門入者非寶也此可與知者道

王粲詩用劉歆殘語

劉歆遂初賦望亭隧之皦皦兮飛旗幟之翩翩王粲七哀詩登城望亭隧翩翩飛羽旗實用劉歆語

長河旣已縈

古文苑王融遊僊詩長河旣已縈嶒山方可礪縈今本誤作榮解者遂謬云榮如艸木之榮華猶言海變桑田可笑不思縈帯也帶河礪山眼前事何必逺引

塞北江南

甘州本月支國漢匈奴轉得上所居後魏爲張掖郡攺爲甘州以峻山名之山有松柏佳木美水茂艸冬溫夏涼又有僊人樹人行山中饑卽食之飽不得持去平居時亦不得見也唐韋蟾詩云塞北江南舊有名言其土地美沃塞之江南也

崔塗王維詩

崔塗旅中詩漸與骨肉遠轉於奴僕親詩話亟稱之然王維鄭州詩他鄕絕儔侶孤客親童僕已先道之矣但王語渾含勝崔

範季隨論詩

宋範季隨云唐末詩人𨿽格致卑淺然謂其非詩則不可今人作詩𨿽句語軒昻但可逺聽其理略不可究

月黃昏

林和靖梅詩疏影橫斜水淸淺暗香浮動月黃昏葦航紀談云黃昏以對淸淺乃兩字非一字也月黃昏謂夜深香動月爲之黃而昏非謂人定時也蓋晝午後陰气用事而花敷蕋散香凡花皆然不獨梅也坡詩只恐夜深花睡去髙燒銀燭照紅妝宋人梔子花詞惱人惟是夜深時亦是此理余嘗有詩云曉屛殘夢暖香中花气燻人怯曉風亦與此意同蓋物理然耳

十字平音

唐詩三十六所臨春殿一一香風透管又緑浪東西南北水紅闌三百九十橋又春城三百九十橋夾防朱樓隔柳條又煩君一夜殷勤意示我十年感遇詩陳郁云十音當爲諶也謂之長安語音律詩不如此則不葉矣

澁浪

蔡衡仲一日舉溫庭筠華淸宮詩澁浪浮瓊砌晴陽上防斿之句問予曰澁浪何語也予曰子不觀營造法式乎宮墻基自地上一丈餘疊石凹入如崕險狀謂之疊澁石多作水文謂之澁浪衡仲嘆曰不通木經知澁浪爲何等語耶因語予曰古人賦景福靈光含元者一一皆通木經以郭熈界畫樓閣知之耳

王融詩

王融巫山髙煙華乍捲舒行芳時繼續今本行芳作猿鳥猿鳥字逺不及行芳也

鐃歌曲

漢鐃歌曲多不可句沈約云樂人以音聲相傳訓詁不可復解凡古樂錄皆大字是辭細字是聲聲辭合寫故致然耳此說卓矣近有好古者效之殆可發笑

女狀元

女侍中魏元乂妻也女學士孔貴嬪也女校書唐薛濤也女進士宋女娘林妙玊也女狀元王蜀黃崇嘏也崇嘏臨卭人作詩上蜀相周庠序首薦之屢攝府縣吏事精敏胥徒畏服庠欲妻以女嘏以詩辭之曰一辭拾翠碧江湄貧守蓬茅但賦詩自服藍衫居郡掾永拋鸞鏡畫蛾眉立身卓爾靑松操挺志堅然白璧姿幕府若容爲坦腹願天速變作男兒庠大驚具述本末乃嫁之傳奇有女狀元春桃記蓋黃氏也

日抱黿鼉

韓石溪【廷延】語余曰杜子美登白帝最髙樓詩云峽坼云霾龍虎臥江淸日抱黿鼉遊此乃登髙臨深形容疑似之狀耳云霾坼峽山木蟠挐有似龍虎之臥日抱淸江灘石波蕩有若黿鼉之遊余因悟舊注之非其云雲气陰黯龍虎所伏日光圍抱黿鼉出曝眞以爲四物矣卽以杜證杜如江光隱映黿鼉窟石勢參差烏鵲橋同一句法同一解也蘇子赤壁賦云踞虎豹登虯龍攀棲鶻之危巢俯馮夷之幽宮亦是此意豈眞有烏鵲黿鼉虯龍虎豹哉

十樣鸞牋

韓浦詩云十樣鸞牋出益州成都古今記載其目曰深紅曰粉紅曰杏紅曰明黃曰深靑曰淺靑曰深緑曰淺緑曰銅緑曰淺云凡十樣又有松花金沙流沙彩霞金粉桃花冷金之別卽其異名又蜀志載王衍以霞光牋五百幅賜金堂令張蠙霞光卽深紅牋也又有百韻牋以其幅長可寫百韻詩爲名其次學士牋則短於百韻焉

朱萬初墨

元有朱萬初善制墨純用松煙蓋取三百年摧朽之餘精英之不可泯者用之非常松也天歷乙巳開奎章閣揀儒臣親侍翰墨榮公存初康裏公子山皆侍閣下以朱萬初所制墨進大稱防得祿食藝文館虞文靖公贈之詩曰霜雪摧殘澗壑非深根千歳斧斤違寸心不逐飛煙化還作云繞紫防蓋紀玆事也又防其後曰近世墨以油煙易松姿媚而不深重萬初旣以墨顯又得眞定劉法造墨法於石刻中以爲劉之精藝深心盡在於此必無誤後世因覃思而得之餘嘗謂松煙墨深重而不姿媚油煙墨姿媚而不深重若以松脂爲炬取煙二者兼之矣若宋徽宗嘗以蘇合油搜煙爲墨至金章宗購之一兩墨價黃金一斤欲放爲之不能此謂墨妖可也

庭珪贗墨

庭珪贗墨出蘇家麝煤添澤紋烏鞾柳枝瘦龍印香字十襲一日三摩挱此山谷題庭珪贗墨詩然其制可見今贗者亦希見矣

張飛書

涪陵有張飛刁鬥銘其文字甚工飛所書也張士環詩雲天下英雄只豫州阿瞞不共戴天讎山河割據三分國宇宙威名丈八矛江上祠堂嚴劍佩人間刁鬥見銀鉤空餘諸葛秦州表左袒何人復爲劉

請急

杜工部偪側行已令請急防通籍黃山谷云晉令急假者五日一急一嵗則六十日晉書車武子早急出謁子敬盡急而還是也

論詩畫

東坡先生詩曰論畫以形似見與兒童鄰作詩必此詩定知非詩人言畫貴神詩貴韻也然其言有偏非至論也晁以道和公詩云畫冩物外形要物形不攺詩傳畫外意貴有畫中態其論始爲定蓋欲以補坡公之未備也

曹子建遺詩

曹子建棄婦篇云石橊植前庭緑葉揺縹靑丹華灼烈烈璀彩有光榮光好流離可以處淑靈有鳥飛來集拊翼以悲鳴悲鳴夫何爲丹華實不成拊心長嘆息無子當歸寧有子月經天無子若流星天月相終始流星沒無精棲遲失所宜下與瓦石並憂懷從中來嘆息通雞鳴反側不能寐逍遙於前庭踟躕還入房肅肅帷幙聲褰帷更攝帶撫彈鳴箏慨慷有餘音要妙悲且淸收淚長嘆息何以負神靈招揺待霜露何必春夏成晚獲爲良實願君且安寧此詩郭茂倩樂府不載近刻子建集亦遺焉幸玊臺新詠有之遂以傳

鋃鐺

後漢書崔烈以鋃鐺鏁【上音狼下音當】鋃鐺大鏁也今多訛作金銀之銀至有銀鏁三公腳刀撞僕射頭之句其傳訛習舛如此

汃月朽月

蜀西南多雨名曰漏天杜子美詩鼓角漏天東又徑欲誅云師疇能補天漏是也自秋分後遇壬謂之入霑吳下曰入液宋黃仁傑防州苦雨詩九月不虛爲朽月今年賴得是丰年汃音讀爲怕平聲東方傳諧語云令壺齟老怕塗塗與汃同注云丈加切其下解云塗者漸洳徑也亦雨濕泥濘之義爾雅十二月爲畢塗月汃月之諺𨿽俗其音義字形亦遐而尙矣

茸母孟婆

宋徽宗在北廷淸明日詩曰茸母初生認禁煙【茸母艸名北地寒食茸母生】無家對景倍淒然帝城春色誰爲主遙指鄕關涕淚連又戱作小詞云孟婆孟婆你做些方便吹个船兒倒轉【孟婆宋汴京勾欄語謂風也】茸母孟婆正是的對【邵桂子甕天解語引天會錄】

隋末詩防

江都迷樓宮人杭靜夜半歌云河南楊柳樹江北李花營楊柳飛綿何處去李花結果自然成又煬帝作鳯防歌云三月三日到江頭正有鯉魚波上遊意欲持鉤往撩取恐是蛟龍還復休皆唐興之兆又煬帝索酒歌雲宮木陰濃燕子飛興衰自古漫成悲他日迷樓更好景宮中吐焰奕紅輝其後迷樓爲唐兵所焚竟葉詩防【出海山記】

侯夫人梅詩

侯夫人看梅詩云砌雪無消日捲簾時自顰庭梅對我有嬌意先露枝頭一防春香淸寒艷好誰惜是天眞玊梅謝後靑陽至散與羣芳自在春

褥防芙蓉

集韻縫衣曰防今俗云穿鍼防綫是也杜詩褥防綉芙蓉而字借隱

甘泉歌

秦始皇作驪山陵周廻跨陰盤縣界水背陵障使東西流運大石於渭北諸民怨之作甘泉之歌云運石甘泉口渭水不敢流千人唱萬人謳金陵餘石大如塸此歌見三秦記余編風雅逸編秦以前古歌謡搜括無遺而乃復遺此刻梓已行不容竄入遂筆於此信乎纂錄之難周也

寄衣曲

唐長孫左輔寄衣曲云徵人去年戍遼水夜得邊書字盈紙揮刀就燭裁紅綺結作同心逹千里君寄邊書書莫絕妾答同心心自結同心再解心不離書字頻開字愁防結成一夜和淚封貯書只在懷袖中莫如書字固難久願學同心長可同左輔盛唐人詩集亡逸此詩英華亦不載故謹錄之

髙選唐詩正聲

五言古詩漢魏而下其響絕矣六朝至初唐祗可謂之半格又曰近體作者本自曉分品者亦能區別髙選唐詩正聲首以五言古詩而其所取如陳子昻故人江北去楊柳春風生李太白去國登玆樓懷歸傷暮秋劉眘虛滄溟千萬里日夜一孤舟崔曙空色不映水秋聲多在山皆律也而謂之古詩可乎譬之新寡之文君屢醮之夏姬美則美矣謂之初笄室女則不可於此有盲妁取損罐而充完璧以白練而爲黃花茍有孱婿必售其欺髙之選誠盲妁也近見蘇刻本某公之序乃謂正聲其格渾其選嚴噫是其孱婿乎

石碣陽鐫額

東臯雜錄云漢碑額多篆身多多凹篆多凸惟張乎子碑則額與身皆篆也愼按三代鐘鼎文有欵識隱起而凸曰欵以象陽中防而凹曰識以象陰刻之印章則陽文曰朱文陰文曰白文蓋古今金石同一例也劉禹錫宜城歌云花臺側生樹石碣陽鐫額不見漢碑不知此句爲何說也

李端古別離詩

李端古別離詩雲水國葉黃時洞庭霜落夜行舟聞商賈宿在楓林下此地送君還茫茫似夣間後期知幾日前路轉多山巫峽通湘浦迢迢隔雲雨天晴見海檣月落聞鐘皷人老自愁水深難急流淸宵歌一曲白首對汀洲與君桂陽別令君嶽陽待後事忽差池前期日空在木落鴈嗷嗷洞庭波浪髙逺山云似蓋極浦樹如毫朝發能幾里暮來風又起如何兩處愁皆在孤舟裏昨夜天月明長川寒且淸菊花開欲盡薺菜泊來生下江防勢速五兩遙相逐欲問去時人知投何處宿空泠猿嘯時泣對湘潭竹此詩端集不載古樂府有之然題曰二首非也本一首耳其詩眞景實情婉轉怊惆求之徐庾之間且罕況晚唐乎大歷已後五言古詩可選者惟端此篇與劉禹錫搗衣曲陸茱茰匣中鏡溫飛卿悠悠復悠悠四首耳

盛小叢

樂府詩集有突厥三臺其辭曰鴈門山上鴈初飛馬邑欄中馬正肥日旰西山逢驛使殷勤南北送徵衣乃唐妓盛小叢詩也傳者失其名

攂鼓

岑參凱歌鳴笳攂鼔擁回軍今本攂作疊非近制啟明定昏鼔三通曰發攂當用此字俗作擂非攂亦俗字然差善於擂古樂府官家出遊雷大鼓雷轉作去聲用

寶襪腰防

襪女人脇衣也隋煬帝詩錦袖淮南舞寶襪楚宮腰盧照鄰詩倡家寶襪蛟龍被是也或謂起自楊妃出於小說僞書不可信也崔豹古今注謂之腰防注引左傳衵服謂日日近身衣也是春秋之世已有之豈始於唐乎沈約詩領上蒲桃繡腰中合歡綺謝偃詩細風吹寶襪輕露濕紅紗

曹孟徳樂府

曹孟徳樂府如苦寒行猛虎行短歌行膾炙人口久矣其希僻罕傳者若不戚年往憂世不治存亡有命慮之爲蚩又云壯盛智慧殊不再來愛時進趣將以惠誰不特句法髙邁而識趣近於有道可謂文姦也已

孔欣詩

南朝孔欣樂府云相逢狹路間道狹正踟躕輟步相與言君行欲焉如淳朴久已散榮利疊相驅流落尙風波人情多遷渝勢集堂必滿運去庭亦虛競趨嘗不暇誰肯顧桑樞未若及初九攜手歸田廬躬耕東山畔樂道讀書狹路安足遊方外可寄娯此詩髙趣可並淵明欣早嵗辭榮不負其言矣

楊素詩文

楊素作柳誄雲山陽王弼風流長逝潁川荀爽零落無時修竹夾池永絕梁園之賦長楊映沼無復洛川之文又嘗以五言詩七百字贈播州刺史薛道衡詞气頴防風韻秀出爲一盛作見文苑英華素本以武功顯而文藻若此

與涴同

韋莊應天長詞云想得此時情切淚沾紅袖字義與涴同而字則讀如涴字入聲始得其葉然說文玊篇俱無字惟元詞中馬驟人語喧北音作平聲四轉作入聲正葉

靺鞨

靺鞨國名古肅愼地也其地產寶石大如巨栗中國謂之靺鞨文與可朱櫻歌云金衣珍禽弄深樾禁籞朱櫻斑若纈上幸離宮促薦新藤籃寶籠貂璫發凝霞作丸珠尙軟油露成津蜜初割君王午坐鼓猗蘭翡翠一盤紅靺鞨葛魯卿西江月詞云靺鞨斜紅帯柳琉璃漲緑平橋人間花月見新妖不數江南蘇小恨寄飛花蔌蔌情隨流水迢迢鯉魚風送木蘭橈廻棹荒雞報曉二公詩詞皆用靺鞨事人罕知者故特防之

荳

杜牧之詩婷婷嫋嫋十三餘荳稍頭二月初劉孟熈謂本艸云荳未開者謂之含胎花言少而娠也其所引本艸是言少而娠非也且牧之詩本詠娼女言其美而且少未經事人如荳花之未開耳此爲風情言非爲求嗣言也若娼而娠人方厭之以爲緑葉成陰矣何事入詠乎

木綿

唐李商隱詩木綿化暖鷓鴣飛又王叡詩紙錢飛出木綿花南中木綿樹大如抱花紅似山茶而蕋黃花片極厚非江南所藝者張勃吳錄云交趾安定縣有木綿樹實如酒杯口有綿可作布按此卽今之斑枝花雲南阿迷州有之嶺南尢多注廣洋有斑枝花曲

丹鉛總錄卷二十一﹤子部﹐雜家類﹐雜考之屬﹐丹鉛余錄__總錄﹥

欽定四庫全書

丹鉛總錄卷二十二

明楊愼撰璅語類

心如死灰寂滅也心如宿火寂感也

求生以害仁莊子所謂去義若熱者乎殺身以成仁莊子所謂就義若渴者乎文山自贊云惟其義盡所以仁至

坤順乾而施生月遡日而生明

諧臣也顐官也弄兒也媚子也婦女而須纓冠而倡也書戒頑童逺矣哉

人離而聴之則愚合而聴之則聖書曰庶言同則繹疇甽同也惰者釡之勤者鐘之模範同也不善者怨之善學者庸之

優旃漆城那律瓦衣今曰諷諫古云滑稽

虹食壘軍奪帥虹飲釡室利主家國之判異乎天人之際微矣養隼而攫鸞凰畜貍而搏鸚鵡狄梁呂申兩公一嘆萬世鏡哉

云糊天月藏明金在鑛火收熒

疾書多塗乙疾行多健躓○鹽泉海目也油井水脂也道者福之極也祥者福之榮也袩者福之胥也慶者福之交也葉其極衍其榮愼其胥定其交故曰君子受福小人徼福

辛伯曰並後匹敵兩政耦國亂之本也又曰內寵並後外寵二政嬖子配適大都耦國亂之本也葉公之顧命曰毋以嬖禦人疾莊後毋以嬖禦士疾莊士韓非子曰內有疑妻之妾妾有疑適之子外有疑相之臣臣有疑君之權範無宇曰大都疑國大臣疑主亂之媒也都疑則交爭臣疑則並令禍之深者也故曰日月暈於外其賊在於內謹避其所憎而禍在其所愛又曰尾大不掉末大必折

天有常福必祚明徳天有常菑必隕明忒

官有假而徳無假位有卑而義無卑

弗順弗敬天下不定志敬而怠人心乘之

一樹一獲者谷也一樹十獲者木也

明乃哲哲乃明苓乃奮奮乃苓奮盛也苓落也烏集之交初驩而後吐鳥巢之旅先笑而後號始龍卒蚓化荃變茅詩曰靡不有初鮮克有終

握而不見於手含而不見於口無翼而飛無脛而走其珠之利乎照乘哂於鄰探頷粉於津寶者殃國剖者災身害亦宏哉

文質不同寛猛殊庸循環從朔擇善而從逸詩曰九變復貫知言之選

性與情相表裏形與气相首尾

同由謂之道同得謂之徳同善謂之性同靈謂之心天地之數始於一終於十聖人虛二以畫八卦八者偶之方也虛一以敍九疇九者奇之圓也卦以偶爲用故有應則吉疇以奇爲用故有對則凶

平準書譏橫斂之臣也貨殖傳譏好貨之君也太史公之防千載而下有趙汸知之懿哉

薈蔚朝臍國風唏菉葹盈室楚騷悲

當遁戒尾當集貴翔兩夜包晝重陰偶陽

周公不以夜行而慙影顏回不以夜浴而攺容故曰不爲昭昭伸節不爲冥冥隳行

非其地而樹之不生也非其人而語之弗聴也非其人如聚聾而鼓之得其人如聚沙而雨之微子所以嘆蓬飛仲尼所以感桑落也

君子蘊義生風小人蘊利生孽

榮孽卿之祿曷其沒矣齅驕君之餌曷其止矣易曰舎爾靈觀我朶頤

以水濟水吾何以知其防也以錦緣錦吾何以知其綺也是故渭以涇濁玉以礫貞輔以拂顯善以否形垂槖而往稇載而歸師學之益乎被褐而入衣錦而出友問之力乎故曰孚化之翼飛之

六欲皆得其宜全生也六欲分得其宜虧生也六欲莫得其宜迫生也

慆淫之音出則滔蕩之心感矣感則百邪眾辟產矣狂魄者形性相離也落魄者身世不羈也【魄音拓】

伯樂相馬所見無非馬庖丁解牛所見無非牛故曰至誠之不盡鳶魚之不察精義之不致龍蠖之不知外典曰子知格物矣未知物格也

科雉隨兕彊惻暴憐赤子非科雉乎黔首非隨兕乎天斟萬物聖人熙焉天酌羣言聖人施焉

舜欲效三皇而不成足以成帝矣禹欲帝而不成旣足以正殊俗矣湯欲繼禹而不成旣足以服四荒矣武王欲及成湯而不成旣足以王矣五伯欲繼三王而不成旣足以爲諸侯長矣又曰欲爲五帝而不成者三王是也欲爲三王而不成者五伯是也欲爲五伯而不成者六國是也欲爲六國而不成者亡六國是也故曰學其上僅得其中學乎其中斯爲下矣

矜莊殊序也肅邕殊處也虩啞殊時也嚴和殊宜也故逸禮曰聖王師至則淸朝而侍友至則淸殿而侍樂燕樂則左右侍禦從開北房從薰服之樂從容澤燕則廝役從故曰一弛一張文武之道也

見睫者不若身歷滕口者不若目擊

燔黍大享之濫觴也土鼓雲門之拳石也

一人之心卽天地之心一物之理卽萬物之理一日之運卽一嵗之運故曰不出戶知天下不窺牖見天道因物之性直也成物之形方也旣直且方大在其中矣故曰直方大大則直而不絞方而不劌

啟口容聲皆至徳步武履影皆懿則故曰口無擇言身無擇行幹霄蔽日巨木也求尺寸之材必後於防杙故曰大器晚成龍吟虎嘯希聲也尙頰舌之感必下於蛙黽故曰太音希聲

作器者無良材而有良匠治國者無能臣而有能君勝者所用敗者之棊也興國所用亡國之臣也

乾坤與六子並列於八方冡宰與六卿並分於六職綱固在网之中首豈出身之外哉書曰若网在綱易曰元者善之長也

天之兩戒地之二條實相應也

天效以景地效以響律也天有五音所以司日地有六律所以司辰

產昆侖者難爲玉植鄧林者難爲木觀於海者難爲水遊聖門者難爲言

歐陽公之文粹如金玉蘇公之文浩如江河歐之模冩事情使人宛然如見蘇之開陳治道使人惻然動心皆前無古人矣至於老泉之文侈能盡之約逺能見之近大能使之微小能使之著煩能不亂肆能不流其雄壯俊偉若決江河而下也其輝光明著若引星辰而上也若求其侶在孟荀之間史漢之上不可以文人論也昔人稱歐陽公文曰其積於中者浩如江河之停蓄其發於外者爛如日星之輝光其淸音幽韻淒如飄風急雨之驟至其雄詞閎辯快如輕車駿馬之奔馳有似其人有味其言矣又謂學之不成必無精彩蓋論人欲盡學師舎短之說也

良玉不琢素以爲絢質斯貴矣玉有圭璋素有藻繢文可遺乎李翺云滅情以復性不若王弼云性其情久行其正也李雜乎禪王協於易

日與天防而有气盈卽曆書所謂大餘五小餘八也月與日會而有朔虛卽曆書所謂大餘五十四小餘三百四十八也大餘日也小餘分也五嵗再閏而無餘日十九嵗七閏而無餘分曆書所謂無大餘無小餘也剖析性理之精微則日精月明窮詰邪說之隠遁則神摉霆擊其感激忠義發明離騷則苦雨淒風之變態其泛應人事遊戲翰墨則行雲流水之自然其紫陽朱子之文乎或謂文與道爲二學道不屑文專守一藝而不復旁通他書掇拾腐說而不能自遣一辭反使記誦者嗤其陋詞華者笑其拙此則嘉定以後朱門末學之蔽未有能救之者也荀子曰禹行而舜趨是子張氏之賤儒也嗛然而終日不言是子夏氏之賤儒也故曰枝必類本響必報聲此善學者也傳言失指圖影失形不善學者也故曰善歌者使人繼其聲善教者使人繼其志槃水惟危淸水惟微勿澆勿濁乃燭須眉

情不自情因性而情性不自明由情以明習之復性書此言粹矣

天下有貴人無貴族有賢人無賢族

材生於天不系乎地禹貢紀山川而不紀風俗風俗由乎上之敎也紀物產而不紀人才人才由乎下之化也以鄕原竊相位胡廣也以鄕原竊天位王莽也

道不茍同於人迹不茍異於俗

鳶肩羔膝蠅營狗茍小人禽態乎煙視媚行影附響承小人婦態乎

莊周李白神於文者也非工於文者所及也文非至工則不可爲神然神非工之所可至也

人鬼者幽明之故也死生者始終之說也明乎明之故人焉廋哉人焉廋哉明乎幽之故神焉廋哉神焉廋哉故曰未能事人焉能事鬼知始之原其生也若浮而順矣知終之反其死也若休而安矣故曰未知生焉知死總其所以乖鼓之於一響成其所以變混之於一象至人哉

天形正圓如虛毬地形正方如博骰

君子之中庸不偏不易以爲道也君子而時中隨時變易以從道也

爲文而欲一世之人好吾悲其爲文爲文而欲一世之人不好吾悲其爲人幼淸之格言吾黨之炯戒乎紛華逐欲而生純朴從物而死

杳冥罔象卓爾之障也接構心鬭浩然之冦也

眾流旣分其源則散眾情旣出其性則毇

六欲興而眞靈缺矣五綦熾而沖和喪矣缺其能圓乎喪其能融乎圓融殞而夭閼至矣

牛馬者家畜也縱之坰牧則悍鷹鸇者野鳥也一爲系絆則馴此收放心之說也

命也者動而有生有成焉性也者靜而無染無著焉心腎相去八寸四分天地相去八萬四千里人肖天地也水者五行之首也萬物之宗也浮天而載地也載形而浮气也始天地而終天地也七十二候始於東風解凍終於水澤腹堅天地之始終亦若是而已矣

序卦輪衍之義也雜卦反對之義也

人生四十九日而七魄全其死四十九日而七魄散水火相憎防在其間兩國交兵使在其間

火發外明者薪之盡也神知外見者朴之散也故曰聖人以此洗心退藏於宻

出則元亨處則利貞貞元者出處之則也黙則立象語則成爻爻象者語黙之檢也

君子立敎之不隠也如影矣受命之不諱也如響矣禮以考敬樂以惇和射以平志禦以和心書以綴事數以理煩皆藝也禮中容樂中聲射中鵠禦中軌書中文數中算皆遊也

惟情合性敷落之敎之說乎滅情合性旁行之敎之說乎觀乎彼所見則殊異乎吾所聞則一

水涵太一之中精潤百物而行乎地中風涵太之中精動百物而行乎天上

舉日章則行晝月章則行夜龍章行水虎章行林鳥章行陂蛇章行澤猩章行陸狼章行山易曰來章書曰平章詩曰綏章章物也

章者明也總義包體所以明情也句者局也聮字分疆所以局言也

五帝之前無傳人五帝之中無傳政故孔子贊易黜八索序書汰三墳傳信不傳疑愛道不愛奇也

華驑有千里之足造父有千里之手遇也小駟而獲晉恵長纆而累東野不遇哉

至音不合眾聴故伯牙絕弦至寶不同眾好故卞和泣血

俎豆廢而楮燎盛社樹圮而叢祠植祝嘏置而歌舞用後世之淫祀其非古與冠裳而肖貌之幃帨而匹偶之瀆甚矣不可方物孰是愈焉

淡所見而甘所聞貴其耳而賤其目榮古陋今黨往讎來日進前而不禦遙聞聲而相思書曰凡人未見聖若不克見聖旣見聖亦不克由聖

霧滃而蟹螯枯露下而蚊喙拆月虛而魚腦減星實而豕膚栗

管子文錦也𨿽丑登廟子產練染也美而不尊

情厭性陰乘陽末逆本人詭天

綏如安裘晏如覆杼靜而極也行以采齊趨以肆夏動而則也聖人爲天口賢人爲聖譯

道以器寓人與天期故雷霆之聲可以鼓鐘冩風雨之變可以音律知

榮啟期一彈而孔子三日樂鄒忌子一徽而威王終日悲進乎道者技已末感在心者物已微

厲利劍者必以鈍砥擊堅鐘者必以濡木書剛紙者必以弱翰輔彊轂者必以弱輻

大寶無爲而首物太極不動而構天瑟不鳴而二十五弦各以其聲應軸不運而三十二輻各以其力旋萬事紛純易之芻狗萬物形色神之糟粕

舜戒禹曰鄰哉臣哉言愼所近也周公戒成王曰其朋其朋言愼所與也

設兵而後出幄稱警而後踐墀張弧而後登輿淸道而後奉引遮迾而後轉轂靜室而後息駕故曰終日行不離輜重

物不精不爲神數不妙不爲術離朱不能說其目公輸不能說其手

約法設而漢隆言流而晉滅

霸國無貧主彊將無弱兵

庖有肥肉廏有肥馬民有饑色野有餓莩孟子語齊宣王也柱梁衣繡士民無褐侏儒有餘酒而死士無充藿咎犯語晉文公也

古人祭以肺爲重食牲以肩爲重

怒則气上喜則气緩悲則气消恐則气下寒則气收炅則气泄驚則气亂勞則气耗思則气結善養气則無是矣劉歆曰春宮秋律百卉必凋秋宮春律萬物必勞夏宮冬律雨雹必降冬宮夏律雷必發聲

郭忠恕曰小篆散而八分生八分破而書出書悖而行書出行書狂而艸書聖

狼望未平冠軍辭宅馬池猶隔雍丘遜邸

嚴挺之寧不作相不見李林甫崔隠甫寧不作相不見牛仙客

漢劉熙作釋名吳韋昭作辯釋名漢劉向作說苑唐劉貺作續說苑

祐術開業淳燿天光重黎其上也象星辰授民事立閏月定四時羲和其隆也取象金火革命創制治歷明時應天順人湯武其盛也故以歷象系之革

立秋浚井攺火冬至鉆燧攺火

仁義起而道徳遷禮法興而淳朴散

貴淸靜者以席上爲腐議束名實者以柱下爲誕辭六家之防旣已異矣三語之掾彊而同之

地將震而樞星直井無景則日陰蝕

醫和曰晝選男徳以象谷明宵靜女徳以伏蠱慝程伊川云接賢士大夫之時多親宦官宮妾之時少

一人善射百夫決拾一个負矢百羣皆奔

朽化爲魚陳麥化爲蝶

犀有通石有暈珠有光木有癭皆文也

發上生心之餘眉旁生肺之餘須下生腎之餘

鐸穴由於足響膏灺起於多明

漂於眾沫惡利口之覆邦也病於尺喙惡巧言之傷類也

化赤漸乎鄰丹爲黔資乎邇墨

賈誼之過秦以諭漢也陸機之辯亡以警晉也

孔子修魯史不肯增闕文漢儒校羣經未嘗去本字宋人尙書則考訂武成毛詩則盡去序說吾未敢以爲然也

律居陰而治陰因地主气也故曰三命爲律觀情以律曆居陽而治陰因天主事也故曰五星爲歷觀性以律鐘期死而伯牙之弦絕獶人亡而匠石之斤輟作之難知之難也

烽主晝燧主夜

中國人眾大秦寶眾月氐馬眾

河北得水爲河塞外得水爲海少而多之也滇云稱山曰長坡貴竹名雨曰淸露多而少之也

寡婦哭城城爲之崩亡士嘆市市爲之罷積精曰誠積誠爲精也

有奇福者必有奇禍有甚美者必有甚惡

投醪飲河防不及吻而士卒戰气自五也分囊饗糒甘不逾嗌而士卒戰气自十也

鳲鳩以一心養七子君子以一儀養萬物

齊歌曰謳吳歌曰歈楚歌曰些巴歌曰嬥

天有八風噫气也地有八聴孔竅也

赤色者鳯靑色者鸞黃色者鵷紫色者鸑白色者鵠寧爲玉碎毋爲瓦全寧爲蘭摧蕙折不作蒲芬艾榮寧載於義而死不載於地而生志士烈夫古今一揆乎行川之水無不盈之科走盤之珠無可畱之影故曰神不可測化不可爲

明月夜光多逢按劍陽春白雪難爲賞音

冰壺不可與夏虫饗秋月不可與俗士賞

施之則雨潛之則潤坊之則塞畎之則流君子之道譬其如水乎

�夕爲夙其夕惕乎臼辰爲晨其日幹乎造書者深於易矣

華驑不總轡非造父之肆明月不流光非隋侯之掌故曰賢才出國將昌

王省惟嵗卿士惟月師尹惟日諭也天子如堂羣臣如陛眾庶如地亦諭也京邑猶身王畿猶臂四方猶指亦諭也文章蹊徑逺矣哉

興行墜典整緝棼綱

卵胎不傷麟鳳方至魚鼈咸若龍乃遊故戮民則士徙養民則賢致

玉之在璞抵擲則瓦石追琢則圭璋水之發源壅閼則污泥疏濬則川沼

與日同度謂之朔邇一遐三謂之衡分天中謂之朢光盡體伏謂之晦同明相並異明相消謂之交蝕天左舒而起牽牛地右辟而起畢昴

易之象有三地上有水地中生木實像也天在山中風自火出假象也天下有山可以遁矣澤中有火可以革矣意象也

文王明夷則主可知矣仲尼旅人則時可知矣明夷之卦內三爻周象也外三爻殷象也旅之卦我心不快困於陳蔡之間乎終以譽命得於桑落之下乎【桑落事見荀子】古人訓詁緩而簡𨿽數十字而同一訓𨿽一字而兼數用今之存者爾雅說文而已

章句之病黨枯防朽守缺保殘有不非服鄭之陋無是正左班之忠故曰依義莫依語師心不師迹難矣哉周宣歌澤雁孟子諷野殍其流民乎韓非陳五蠧商君論六蠍其流士乎安流民易處流士難

取生數一三五七九蓍取成數二四六八十

生法者君也守法者臣也法於法者民也

律呂造夫婦之端宮商合君臣之宜塤篪寄伯仲之睦琴瑟懷志義之恩舞綴以勸勞逸宮軒以等貴賤故曰成於樂

秦箏多撮琵琶多拶箜篌多擘栁琴多擊

玉篇起說文棄楷易籀學廢

丹鉛總錄卷二十二

欽定四庫全書

丹鉛總錄卷二十三

明楊愼撰璅語類

孟子曰性也有命焉君子不謂性也命也有性焉君子不謂命也不謂性者所以盡性也不謂命者所以立命也善用之則互相發而交相養不善用之則互相失而交相喪

魚生流水中則背鱗白生止水中則背鱗黑

越王金鑄範少伯晉帝圖畫宗少文遙聞聲而相思也秦王未見韓非則思與之並世不可得旣見非則殺之武帝未見相如則思與並世不可得旣見相如則擯之日進前而不禦也

魏女色艷鄭袖劓之朝吳忠貞無忌殛之故曰女無美惡士無賢不肖

朱艸之莖如鍼紫芝之栽如豆眞玉火三日而見性豫章生七年而辧名知人實難人實難知也故曰禽息之精陰慶鮑叔之魂黙舉難矣哉漆園嘆當世不可莊語揚雄謂後世必有子云逺矣哉

禮之心悃愊樂之意歡欣悃愊以玉帛效心歡欣以鐘鼓驗意不發橫難不得縱說不發苦語不得甘對眾勝寡故水勝火也精勝堅故火勝金也剛勝柔故金勝木也専勝散故木勝土也實勝虛故土勝水也禹將受位迅風靡木有其徳無其咎也成王信讒大風拔木修其徳免其咎也

三嵗一閏天道小備五嵗再閏天道大備

鏡以鏡影鏡亦有影兩鏡相鏡影以重影故曰與影競走悲夫

古禮容磬折以爲恭微磬以爲中故坐以微磬之容行以微磬之容趨以微磬之容跪以微磬之容拜以微磬之容立以微磬之容磬之中恭也曰硜硜然小人哉磬之末失也語曰恭而無禮則勞【硜古磬字】

鐸以聲自穴膏以明自鑠虎豹之文來射猿狖之捷來措直木先伐甘井先竭翠以羽殃身蚌以珠致破以木擊木則拌以水投水則散以冰投冰則沈以塗投塗則陷詩曰載胥及溺

將飛者翼伏將奮者足局將噬者爪縮將文者且朴孫武云始如處女敵人開戶後如脫兔敵不及拒範蠡曰見之似好婦奪之似懼虎故曰時至而應心暇者勝又抗兵相加哀者勝矣夫惟鴻門之不爭故垓下莫能與之爭

理者太虛之實義數者太虛之定分未形之初因理而有數因數而有象旣形之後因象而推數因數以推理擊其首則尾至擊其尾則首至擊其中則首尾至非蛇說也陣說也取君下駟與彼上駟取君上駟與彼中駟取君中駟與彼下駟非馬說也兵說也

曹伯好田則公孫疆出陳侯好色則儀行父至商辛淫酗則惡來進周厲貪虐則榮夷公起

成康沒而頌聲寢陳靈興而變風息

張子曰造化之妙則糟粕煨燼無非敎也猶莊子云瓦礫粃粺無非道也例是而言東坡深於文者也故嬉笑怒罵皆成文章也張旭深於書者也故歌舞戰鬭皆艸書也

秦有誓而書亡魯有頌而詩絕

七十三嵗揚雄擬經六十三嵗平津對防

文道也詩言也語錄出而文與道判矣詩話出而詩與言離矣楚騷漢賦晉字唐詩宋詞元曲

樂以忘憂君子也以樂慆憂小人也易曰鼓缶而歌詩曰我姑酌彼金罍其忘憂乎太康逸豫漢惠淫樂易曰飲酒濡首詩曰俾晝作夜其慆憂乎

蚩尢五兵李斯篆書茍便於世人其舎諸鯀之城也桀之瓦也秦之邊防也隋之漕河也至今賴之故曰善用人者無棄人善用物者無棄物

蛙消息熊經鳥申

鬼穀子書有捭闔篇捭音擺押之者開也言也陽也孟子所謂以言餂之也闔之者閉也黙也陰也孟子所謂以不言餂之也

白虎通諸侯之學曰頖宮半者象璜也今或書作黌宮者非宜作璜宮也

詩不入我陳爾雅廟中路曰唐堂途謂之陳戰國防美人充下陳下陳猶下堂也

詩中唐有甓鄭注考工記堦前若今辟祴也分其督旁之修以二分爲峻蓋今辟卽甓也祴其道也中央爲督峻其督所以去水今按督者匠人言督綫縫人言督縫醫家言督脈皆訓中也

禮不下庶人謂酬酢之禮也白虎通徳論之說勝諸家矣唐徐浩書張九齡司徒告身多渴筆渴筆枯無墨也在書家爲難

智永臨右軍帖末云度忽腫至可憂慮疾候自恐難邪史乃稱許度服巨勝莫知所終意以爲仙去也亦誣矣自古史傳稱仙去者寧非此類邪

張又新煎茶水記粉槍末旗蘇蘭薪桂陸羽茶經育華救沸皆奇俊語

樂緯動聲儀曰宮爲君君者當寛大容眾故聲以舒其和淸以柔動脾也商爲臣臣者當發明君之號令其聲散以明其和溫以斷動肺也角爲民民者當約儉不奢僭差故其聲防以約其和淸以靜動肝也徵爲事事者君子之切旣當急就之其事當久流亡故其聲貶以疾其和平以功動心也羽爲物物者不齊委聚故其聲散以虛其和斷以散動腎也又曰宮唱而商和是謂喜太平之樂角從宮是爲哀衰國之樂羽從宮往而不返是謂悲亡國之樂也應相生應卽爲和不相生應則爲亂也

晉世不惟士人語淸標致而釋子輩語亦復可聴髙僧傳所載是已如鳩摩羅什偈云哀鸞孤桐上淸音徹九天慧濟謔寶淵曰昔謝氏靑箱不至不作文章今卿白簏未到判無講理淵曰殊不然此乃打狗杖耳道賁聞蟋蟀曰時聞此聲是代簫管薛道衡稱則公之文曰屢發新彩英英獨照慧常聞梵唄曰亹亹澑澑似伏流之吐波又曰卻轉弄響飛揚長引聲發喉中唇口不動又曰以哀婉爲入神用騰擲爲淸舉文句則如端夏多隙無事忽景又云依義莫依語又云當爲心師不師於心又云籠飡詎貴釣餌難嘗又云忘懷去來者朝市一江湖眷情生死者幽棲猶桎梏又雲沙漠織寒長風負雪又雲莊衿老帶彈沐斜埃又云早帳風首春席云阿又云𨿽淚至之有端固憂來之無兆使入世說固不能辧也

民不得有百里之譽千里之交漢注引太公陰符語也樂葉圖徵云日冬至成天文日夏至成地理作陰樂以成天文作陽樂以成地理陽樂黃鐘陰樂防賔也序例曰凡瑞應自和帝以上政事多美近於有實故書祥瑞見於某處自安帝以下王道衰缺容或虛飾故書某處上言也

唐庚曰三桓諷魯作三軍合周禮矣其志乃欲卑公室而奪之權曹操諷漢復九州合禹貢矣其志乃欲廣冀州而益其地晉曲沃莊伯用夏正合人統矣其心乃欲自立元姦人欲濟其邪謀者未嘗不引經術也

阮籍登廣武而嘆曰時無英雄使豎子成名豈謂沛公爲豎子乎傷時無劉項也豎子指晉魏間人耳李太白詩沈醉呼豎子狂言非至公亦誤認嗣宗語也東坡詩聊興廣武嘆不待雍門彈

古書解者多失其義遂害於理尙書注怪石之貢以爲奇怪之石若後世靈壁太湖嵌空玲瓏以供戲玩是禹爲牛僧孺米元章也又解禹貢三江之水味別是以聖人爲品水鬭茶如陸羽張又新之流也戰國處士謂舜塗廩浚井遭焚坑而不死列女傳又謂二女實敎之是以舜爲左慈劉根而二女爲李全之婦劉綱之妻也靜言思之皆可發一笑

爾雅曰垝謂之坫注在堂隅坫防疏坫者堂角也一名垝又曰坫名見於經傳者有三禮明堂位反坫出尊崇坫康圭及論語邦君爲兩君之好有反坫此三者在兩楹之間以土爲之非此經所謂也案旣夕禮云設棜於東堂下南順齊於坫士冠禮云爵弁皮弁緇布冠各一執以待於西坫南則此經所謂也鄭注云坫在堂角然則堂之東南角爲東坫西南角爲西坫故郭云在堂隅坫防也說文坫屏也垝垣也引詩乘彼垝垣諸經音義坫古文店字陳祥道禮書曰坫者以土爲之記曰反坫出尊語曰邦君爲兩君之好有反坫此反爵之坫也記曰崇坫康圭此奠玉之坫也記又曰士於坫一此庋食之坫也士冠禮爵弁皮弁緇布冠各一執以待於西坫南大射將射工遷於下東坫之東南士喪禮牀第夷衾饌於西坫南旣夕禮設棜於東堂下南順齊於坫此堂隅之坫也蓋兩君相見於廟尊於兩楹之間而反爵之坫出於尊南故曰出尊鄕飲酒是鄕大夫禮尊於房戶間燕禮燕其臣尊於東楹之西皆無坫特兩君相見尊於兩楹間有坫管仲之反坫故孔子譏之又於其南爲之崇坫以安玉焉故曰康圭庋食之坫在房堂隅之坫坫在北陳爾雅曰垝謂之坫郭璞曰坫防也此堂隅之坫也鄕飲鄕射燕禮皆奠爵於篚則反爵於奠坫特兩君相好之禮也聘禮公受玉於中堂與東楹之間賔出公側受宰玉而不康之於坫蓋亦兩君相見之禮也鄭康成解康爲亢非也按陳氏說坫義爲詳惟失引汲冡書回阿反坫此外向之坫也

孔叢子載孔子髙謂平原君曰重違公子盛防漢書孔光傳重違大臣正議東坡晁錯論又重違其意重難也言難違其意而勉從之也近世不達此語以重爲重大之重失之矣

孔穎達云少皥以前天下之號象其徳百官之號象其徵顓頊以來天下之號因其地百官之號因其事程伊川云詩小序是當時國史作如不作則孔子亦不能知如大序則非聖人不能作此言可謂公矣朱晦庵起千載之下一以意見必欲力戰小序而勝之亦可謂崛彊者哉

程明道云五運六气須是堯舜時五風十雨方有驗而可行

文選王巾字簡棲作頭陀寺碑者說文通釋以爲王屮音徹朱子易傳屯字象屮穿地

史通云史記相如傳具在相如集中子長因錄斯篇卽爲列傳劉知幾蓋及見相如集也然文君夜奔事亦不自諱何哉

五福不言貴而言富蓋三代之法貴者始富言富則知貴所謂祿以馭其富也貧富貴賤離而爲四起於後世不能制爵祿之失遊氏禮記解云

孔叢子宰我問書云納於大麓烈風雷雨弗迷何謂也孔子曰此言人言之應乎天也堯旣得舜歷試諸難使大錄萬幾之政是故陰淸陽和五星來備風雨各以其應不有迷錯愆伏明舜之行合於天也此說與注疏合意古相傳如此今以大麓爲山麓是堯納舜於荒險之地而以狂風霹靂試其命何異於茅山道士之鬭法哉胡一桂云昭公幹侯之事與夏王相殺商丘周厲王崩於彘皆天地間人道非常之大變史墨乃妄引陪貳之說而謂天生季氏以貳魯侯又明言社稷君臣無常奉無常位且妄引詩易以對左氏從而書之其與春秋書公薨幹侯如靑天白日不可掩蔽以誅季氏不臣之罪者異矣嗚呼春秋何等時耶功利之習壊爛人心君臣大義澌滅殆盡不惟亂臣賊子如三家者放逐其君爲不知有君而惟季氏之服諸侯不知有君而惟季氏之與史墨不知有君而放言無忌趙簡子不知有君而聴言不辧左氏亦不知有君而載言不擇夫豈知陵谷遷攺乃地道之變而非常雷天大壯乃天道之常初非志變況易乃崇陽抑陰之書雷在天上夫子大象但取其成四陽壯長之卦而曰君子以非禮弗履耳未必如杜氏注所謂君臣易位也史墨不求其義妄引以對可謂誣天矣天但使季氏貳君何嘗使季氏逐君哉如墨言一歸之天道則公僭王卿僭侯亂臣賊子接迹於世矣綱常安在然則春秋夫子作也易象夫子翼也道一而已請得爲易大壯一洗史墨之惡論

杜詩五云髙太甲六月曠摶扶注不解五云之義嘗觀王勃益州夫子廟碑云帝車南指遁七曜於中階華蓋西臨藏五云於太甲酉陽雜俎謂燕公讀碑自帝車至太甲四句悉不解訪之一公一公言北斗建五七曜在南方有是之祥無位聖人當出華蓋以下卒不可悉愚謂老杜讀書破萬卷自有所據或入蜀見此碑而用此語也晉天文志華蓋杠旁六星曰六甲分陰陽而配節候太甲恐是六甲一星之名然未有攷證以一行之邃於星歷張燕公段柯古之殫見洽聞而猶未知焉姑闕疑以俟博識

涑水曰左氏書荀息之死引詩斯言之玷不可爲也荀息有焉杜元凱以爲荀息有此詩人重言之義非也元凱失左氏之意多矣彼生言而死背之是小人穿窬之行君子所不譏也晉公溺於嬖寵廢長立少荀息不能諫正遽以死許之是其言玷於獻公未沒之先而不可救於已沒之後也左氏之言貶也非褒也

江芊罵商臣曰呼役夫漢王怒酈生曰豎儒幾敗乃公事單固謂嵇康曰老奴汝死自其分樂廣曰誰家生得寧馨兒斯並當時侮慢之詞流俗鄙俚之談而世人以爲上之二言不失淸雅下之兩句殊爲魯朴何哉周漢世逺事已成古魏晉年近言猶類今已古卽謂之文猶今乃驚其質作者乃怯書今語勇效昔言不亦惑乎陳壽云蜀無史職故災祥靡聞按黃气見於秭歸羣烏墮於江水成都言有景星出益州言無宰相气若史官不能置此事何由而書蓋因父受髠辱加玆謗議者也蜀志又稱王崇補東觀許蓋掌禮儀又郤正爲祕書郎廣求益部書籍斯則典校無缺屬辭有人矣又按後主景耀元年史官奏景星見大赦攺元壽自書之而自戾之何耶

漢末之董承耿紀晉初之諸葛毌丘齊興而有劉康袁粲周滅而有王謙尉迥斯皆破家徇國視死猶生而歷代諸史皆書之曰逆將何以激揚名敎以勸事君者乎古之書事也令賊臣逆子懼今之書事也使忠臣義士羞若使南董有靈必切齒於九泉之下矣

太史公之爲律書其始不言律而言兵不言兵之用而言兵之偃及言兵之偃而於漢文帝尢加詳焉可謂知制律之時而達制律之意也

予觀藝文類聚見東漢婦人徐淑與夫秦嘉兩書又觀玉臺新詠見其與夫詩皆麗則可誦又考史通稱其動合禮儀言成規矩夫死毀形不嫁哀痛傷生可謂才徳兼美者也範煜後漢書作列女傳乃舎淑而取蔡琰何見哉

說文胥蟹醢也言其肉胥胥解也字訓云蟹之美在足故從足周禮庖人注靑州之蟹胥集韻作蝑音四夜切王伯厚云嘉量之銘祭侯之辭皆極文章之妙而梓人筍簴之制文法奇古蓋精於道者兼物物而後能制器莊子所謂梓慶削木爲鐻鐻成見者驚猶鬼神以天合天道與藝俱化豈物物而雕之哉

古歸藏易今亡惟存六十四卦名而又闕其四與周易不同需作溽小畜作畜大畜作畜艮作狠震作釐升作稱剝作僕損作員咸作諴坎作犖謙作兼遁作蠱作蜀解作荔無妄作毋亡家人作散家人渙作奐又有瞿欽規夜分五卦岑林禍馬徒三復名卦不知當周易何卦也

字訓云�日出之色橮日入之色�字見說文橮音栁周禮衣翣栁之材注栁之爲言聚也諸飾之所聚尙書分命和仲宅西曰栁谷故書翣栁作接橮鄭司農云接讀爲歰橮讀栁栁者諸色新聚日將沒其色兼有餘色故云栁谷引之以見栁有諸色說文巛象發謂之鬊漢書五行志有云如炎風亂鬊鬊亂髮也古文作巛借作坤字今文作鬊

文選冥火夜火也楚辭懸火今之提燈也六韜云火施於云梯之上者

王逸少在東晉時蓋溫太眞蔡謨謝安石一等人也直以抗懷物外不爲人役故功名成就無一可言而其操履識見議論閎卓當世亦少其比公卿愛其才器頻召不就殷淵源輔政勸使應命遺之書曰足下出處正與隆替對豈可以一世之存亡必從足下從容之適逸少報曰吾素志無廊廟王丞相欲內吾誓不許之手迹猶存由來尙矣不於足下參政而方進退自兒婚女嫁便懷尙子平之志數與親知言之非一日也及殷侯將北伐以爲必敗貽書止之殷敗後復謀再舉又書曰以區區江左所營綜如此天下寒心久矣自冦亂以來處內外之任者疲竭根本各從所志竟無一功可論一事可紀任其事者豈得辭四海之責哉若猶以前事爲未工故復求之於分外宇宙𨿽廣何所自容又與會稽王牋曰今𨿽有可欣之會內求諸己而所憂乃重於所欣以區區吳越經緯天下十分之九不亡何待願令諸軍皆還保淮須根立勢舉謀之未晚其識慮精深如是其至恨不見於用耳而爲書名所蓋後世但以翰墨稱之藝之爲累大哉

洪容齋作汪莊敏銘詩凡八十句眞可與韓公防合聯句相敵今錄於此其詞曰維天生材萬彚傾竦侯王將相曽是有種公家江東世繹耕壠桃谿之涘是播是孰丰厥培蓺此珪珙公羈未奮逸駕思駷沈酣春秋蹈迪周孔徑防名第稍辭渫防橫經湘沅士敬如捧蓬萊方丈佩飾有琫應龍天飛薈蔚云滃千官在序摩厲惥慫吾惟片言借箸泉湧正冠霜臺過者忭悚端顏殿戺聲气不動顯仁東攢巫史呼洶昌言一下恩浹千冡獯鬻孔熾邊戒毛氄媕娿當位左掣右壅公去當今沸渭混天威震耀誰不憤踴逐遷中司西柄是董出闗啟斾籌檄倥傯業業荊襄將懦曰拱投袂電赴如尊乃勇鄧唐蔡陳馳捷系踵佛貍歸骴民恃不恐璽書賜朝百揆摻總亞勛贊冊國勢尊鞏督軍載西寄責冞重方規許洛事援秦隴符離罔功奇畫膠拲鈞樞建使宰席亢寵還臨西川夾道歡擁有禦未鬯病癖且尰曽不憗遺使我心懵湘湖髙丘艸木蔚蓊維水容裔維山巃嵸矢其銘詩詞費以冗柰何乎公萬禩毋聳

隸釋何君閣道碑洪文恵跋稱其字畫之妙雲退筆如冢未易窺其藩籬蜀士袁夢麒作漢制叢錄亦稱之云在雅州榮經縣西今不知尙在否也

淮南子云馬聾虫也而可以通气志猶待敎而成況人乎注聾虫諭無知聾虫之名甚奇

呂亢守臺州命工作蟹圖凡十二種一曰蝤蛑二曰撥棹三曰擁劍四曰彭蝑五曰竭朴六曰沙狗七曰望潮八曰倚望九曰石十曰江十一曰蘆虎十二曰彭蜞又有黃甲鼊蟳蠘在海中鼊島之東此可補蟹譜之遺然蟹譜亦甚略首不引汲冡書海陽巨蟹其殻專車何邪

尹子環脫兔之法謂兵法也孫武子敵人開戶後如脫兔敵不及拒環出司馬用眾篇云歷沛歷汜兼舎環謂環陣如也

丹鉛總錄卷二十三

欽定四庫全書

丹鉛總錄卷二十四

明楊愼撰璅語類

嚴助相貝經曰堯懸貝轂於塢宮貝轂以貝飾轂也塢宮他書亦未見

唐詩多用雲府字本出庾肅之山贊所謂雲霞之府者也

盛之荊州記天門山角上各生一竹倒垂拂拭謂之天帚

琬液瓊蘇皆古酒名見醉鄕日月

陳蕭鄰詠復裙詩皛皛金沙淨離離寶縫分纎腰非學楚寛帶爲思君

昔人謂郭象注莊子乃莊子注郭象耳蓋其襟懷筆力略不相下今觀其注時出俊語與鄭之注檀弓亦同而異也洪容齋嘗錄檀弓注之奇者於隨筆予愛郭注之奇亦復錄於此如逍遙篇注云大鵬之與斥鷃宰官之與禦風同爲累物耳養生主注云向息非今息故納養而命續前火非後火故爲薪而火傅又以生死爲寤寐以形骸爲逆旅又云多賢不可以多君無賢不可以無君又云通彼而不喪我卽所謂惠而不費也又云天性在天竇乃開又云堯有亢龍之諭舜有捲僂之談周公類之走狼仲尼比之逸狗又云律呂以聲兼形黃以色兼質又云生之所無以爲者分外物也知之所無柰何者命表事也此語尢精可比於荀孟又云艸不謝容於春風木不怨凋於秋天李太白用爲詩語而人不知其本於子也

嚴君平注老子其文奇世多未見如雲肝膽爲胡越眉目爲齊楚又云生不枉神死不幽志又云天地億萬而道王之眾靈赫赫而天王之倮有穴處而聖人王之羽者翔虛而神鳳王之毛者蹠實而麒麟王之鱗者水居而神龍王之介者澤處而靈王之百川並流而江海王之又云言爲禍匠黙爲害工進爲妖式退爲孽容嘗鼎一臠可知其味也

宋人四六如才非一鶚難居累百之先智異眾狙遂起朝三之怒水利云刻石立作三犀牛重見離堆之利復陂誰云兩黃鵠詎煩鴻隙之謠四六中古文也

韓詩外傳載孔子南入楚見阿谷之女而令子貢與之言容齋已辧其妄予觀孔叢子載平原君問子髙曰子之先君南遊乎阿谷而交辭於漂女信有之乎子髙曰阿谷之言出於近世殆是假其類以行其心之所爲也又觀王逸楚辭東方朔七諫雲路室女之方桑兮孔父取以自侍注謂孔子出遊見采桑之女一心不視嘉其貞信遂取以自侍亦此類矣其妄皆不待辧

樂律五音之外有二變聲曰變宮變徴史又謂之閏宮閏徵閏卽變也

晉庾峻曰秦塞斯路利出一官𨿽有處士之名而無爵列於朝者商君謂之六蠍韓非謂之五蠧

嘗有人問於蘇文忠公曰公之博洽可學乎曰可吾嘗讀漢書矣蓋數過而始盡之如治道人物地理官制兵法貨財之類毎一過專求一事不待數過而事事精覈矣叄伍錯綜八面受敵沛然應之而莫禦焉此言也虞邵庵常舉以敎人誠讀書之良法也

佛寺曰香界亦曰香阜江總詩息舟候香阜悵別在寒林髙適詩香界泯羣有

常璩華陽國誌云防無縣有元馬河元馬日行千里死於此地遂埋焉今元馬塜是也縣有元馬祠土人牧馬山下或產駿駒元馬子也今名元謀土語謂馬爲謀敖陶孫器之評詩曰魏武帝如幽燕老將气韻沈雄曹子建如三河少年風流自賞鮑明逺如饑鷹獨出奇矯無前謝康樂如東海揚帆風日流麗陶彭澤如絳雲在霄舒捲自如王右丞如秋水芙蓉倚風自笑韋蘇州如園客獨繭暗合音徽孟浩然如洞庭始波木葉微落杜牧之如銅丸走阪駿馬注坡白樂天如山東父老課農桑事事言言皆著實元微之如李年說天寶遺事貌悴而神不傷劉夢得如鏤冰雕瓊流光自照李太白如劉安雞犬遺響白雲覈其歸存恍無定處韓退之如囊沙背水惟韓信獨能李長吉如武帝食露盤無補多欲孟東野如埋泉斷劍臥壑寒松張籍如優工行鄕飲酬獻秩如時有詼气栁子厚如髙秋獨眺霽晚孤吹李義山如百寶流蘇千絲鐵网綺宻懷妍要非適用宋朝蘇東坡如屈注天潢倒連滄海變百怪終歸雄渾歐公如四瑚八璉正可施之宗廟荊公如鄧艾縋兵入蜀要以險絕爲功山谷如陶景入官析理談而松風之夢故在梅聖兪如闗河放澑瞬息無聲秦少遊如時女步春終傷婉弱陳后山如九臯獨唳深林孤芳衝寂自妍不求識賞韓子蒼如棃園按樂排比得倫呂居仁如散聖安禪自能奇逸其他作者未易殫陳獨唐杜工部如周公制作後世莫能擬議

薛符溪云楚辭悲回風雲借光景以往來兮施黃棘之枉防蓋秦楚嘗盟於黃棘後懷王再防武闗遂被執是黃棘之盟楚禍所始朱子以黃塵荊棘解之繆矣漢武帝崩後忽見形謂陵令薛平曰我𨿽失勢猶爲汝君柰何令吏卒上吾陵磨劍乎因不見乃遣吏按陵旁果有方石可以爲礪吏卒常盜磨刀劍霍光欲斬之張安世曰神道茫昧不宜爲法故阮公詠懷詩曰失勢在須臾帶劍上吾丘【漢武故事】

抱朴子曰古詩今賦麗則不同俱論宮室而奚斯路寢之頌何如王生之賦靈光乎同說遊獵而叔田盧令之詩何如相如之言上林乎並美祭祀而淸廟云漢之辭何如郭璞南郊之艶乎等稱徵伐而出車六月何如陳琳武庫之壯乎

幹寶周禮注曰言司者總其領【司防之屬】言師者訓其徒【甸師之屬】言職者主其業【職內之屬】言衡者平其政【虞衡之屬】言掌者主其事【掌捨之屬】言氏者世其官【師氏之屬】言人者終其身【庖人之屬】不氏不人權其材也【宮正膳夫內外饔飱之屬】

魏何昌曰先王制法建官授任則置副佐陳師命將則立監貳宣命遣使則設介副當難則權足相濟隕缺則才足相代韓信伐趙張耳爲貳馬援討越劉隆副車宋乾道二年定中興十三處戰功張俊明州吳玠和尙原饒風嶺殺金平韓世忠大儀劉錡順昌張子蓋海州李寶海道邵宏淵正月浦橋虞允文采石李道光化次湖劉錡皁角林王宣汲靖確山凡十三而不及嶽武穆蓋秦檜之黨猶存掩之也

宋幹徳中牂牁入貢召見詢問地理風俗令作本國歌舞一人吹瓢笙名曰水曲卽今蘆笙也予在大理見之嘗作蘆笙吟五觧其辭云蘆笙吟蘆笙吟可憐一寸匏能括四海音【一徹】蘆笙吟蘆笙吟可憐一節蘆能通四海心【二徹】昔我聞蘆笙乃在盤江河河邊跳月歌令人鬢皤【三徹】今我聞蘆笙乃在開南橋短歌和長謠從夕至淸朝【四徹】悲亦不在聲歡亦不在聲昔聲與今聲不是兩蘆笙【五徹】

管子曰攻堅則軔乘瑕則神唐憲宗欲平藩鎭張靖以爲先淮蔡而後恆冀周世宗欲平天下王朴以爲先江南而後河東劉季裴曰自古守淮莫難於謝又莫難於楊行宻謝以八千人當苻堅九十萬之眾淸口之役楊行宻以三萬人當朱全忠八州之師眾寡殊絕而卒以勝者扼淮以拒敵而不延敵以入淮也

六書合體爲字上下左右可以相易如秋之與秌之與酬相易而音義同惟重束爲並束爲棘日乘幹爲旱漧從日爲旰此則不可易又不知何說也

抱朴子曰八卦生鷹隼之所被六甲出靈之所負說者謂鷹隼之羽文亦有八卦之象未驗無以知其然否也

後漢禮儀志淸明騎士傳火唐詩日暮漢宮傳蠟燭又魚鑰淸晨散九門天街一騎走紅塵則其制古矣廢之當自元時始也

北堂書鈔載東方朔與公孫書云同類之遊不以逺近爲故士大夫相知何必以撫塵而遊垂發齊年偃伏以日數哉撫塵謂童子之戲若佛書所謂聚沙也知梵志翻著韈法則可以作文知九方臯相馬法則可以觀人文章

吹臺卽繁臺本師曠吹臺梁孝王增築班史稱平臺唐稱吹臺又因謝恵連嘗爲雪賦又名雪臺

唐宋務光諫疏云比見坊邑相率爲渾脫隊駿馬胡服名曰蘇莫遮渾脫隊卽所謂公孫大娘渾脫舞也蘇莫遮胡帽今曲名有之

段國沙州記吐谷渾於河上作橋謂之河厲長一百五十步勾欄甚嚴飾勾欄之名始見此王建宮詞風簾水殿壓芙蓉四面勾欄在水中李義山詩簾輕幕重金勾欄李長吉詩蟪蛄弔月鉤闌下字又作鉤宋世以來名敎坊曰勾欄

唐詩春寒側側掩重門王介甫側側輕寒剪剪風許奕小詞玉樓十二春寒側呂聖求詞寒側斜雨側寒字詞人相承用之不知所出大意側不正也側寒字甚新特拈出之

魏鶴山云吾鄕觀物張先生行成文饒頗得易數之詳有通變經世述衍翼通靈等凡七書而大意謂理者太虛之實義數者太虛之定分未形之初因理而有數因數而有象旣形之後因象以推數因數以知理今不可論理而遺數也其書惜不傳而世亦罕知其人矣文選載木虛海賦似非全文南史稱張融海賦勝虛惜今不傳北堂書鈔載其略如湍轉則日月似驚浪動則星河如覆信爲奇也

呂不韋月令自東風解凍至水澤腹堅後魏始入歷爲七十二候其所載與夏小正淮南時則訓管子與汲冢書互有出入朱文公作儀禮經傳通解備引之予又見王冰注素問亦引呂令七十二候與今世行呂氏春秋及歷中所載不同如桃始華爲小桃華雷乃發聲下有芍藥榮田鼠化爲鴽下有牡丹華王生作赤箭生苦菜秀作吳葵華麥秋至作小暑至半夏生下有木槿榮蟄虫坯戶下有景夭華惟易通卦驗亦載節候而其書今亡類書所引若條風至而楊栁津景風至而博勞鳴蝦蟇無聲涼風至而鶴鳴閶闔風至而蜻蛚吟日至而泉躍泉躍卽水泉動也可考古今節候之異因備錄於此其書玉衡杓建天之綱也日月初躔星之紀也今名北斗爲天綱本此予嘗與客夜坐客指北斗曰此天綱星非北斗也予因笑曰昔人謂文選只有班孟堅文無班固文觀子之言信矣其人亦不悟

宋太祖曰夏后治水但言導河至海隨山濬川未聞力制湍流廣營髙岸自戰國專利堙塞故道以小防大以私害公九河之制遂隳歷代之患弗弭神宗曰後世以事治水故常有礙以道治水無違其性可也如能順水所向遷徙城邑以避之復有何患𨿽禹復生不過如此歐陽修曰開河如放火又曰避髙就下水之本性河流已棄之道自古難復文彥博曰河不出於東則出於西利害一也今發夫修治徙東從西何利之有自古治河之說多矣若宋二帝之見二臣之言可爲百世法輟耕錄載兪豹論諸葛孔明忠於徳而非忠於漢獻以漢獻尙在而徳之立爲不當也此說謬矣習鑿齒曰惠公朝秦而子圉以立更始猶存而光武舉號先主合議討賊是宜速尊以奉大統民欣反正出覩舊物可謂識時之卓見豹蓋亦未嘗見此論也寡陋不學如此不自知而輕議大君子眞可惡也陶九成取之亦輕薄子哉

諸葛恪與陸遜書曰以道望人則難以人望人則易張子厚云以眾人望人則易從其言本此

南史何防不入城府而性率到好狎人物時人重其通號曰遊俠處士然觀豫章王嶷命駕造防防從後門遁去竟陵王子良曰豫章王尙望塵不及吾當望岫息心則亦甚介矣

何恢有妓張耀華美而有寵阮佃夫頻求之恢曰恢可得此人不可得也佃夫曰惜指失掌邪遂諷有司以公事彈恢此亦與緑珠事相類

杜詩銜杯樂聖稱避賢用李適之避賢初罷相樂聖且銜杯句也今本作世賢非更取楸花媚逺天今本作椒花非椒花色緑與葉無辧不可言媚

說文重朿爲棗並朿爲棘洪邁曰棘與棗類棘之字兩朿相並棗之字兩朿相承沈括曰棗棘皆有刺棗獨生髙而少橫枝棘列生卑而成林以此爲別其文皆從朿朿音刺木芒刺也朿而相戴立生者棗也朿而相比橫生者棘也不識二物觀文可辧古人制字之妙義如此孔子曰牛羊之字以形舉也又曰視犬之字如畫狗也棗棘二字亦何異於畫二木哉

東坡跋潭帖云希白作字自有江左風味故長沙法帖比淳化爲勝世俗不察爭訪閣本誤矣乃知潭帖勝淳化多矣希白錢易也

馬融笛賦云裁以當簻便易持李善注謂簻馬防也裁笛以當馬簻故便易持此謬說也笛安可爲馬防簻管也古人謂樂之管爲簻故潘嶽笙賦云修簻內辟余簫外透裁以當簻者余器多裁眾簻以成音此笛但裁以簻五音皆具當簻簻工不假繁猥所以便而易持也【此可正選注之失故宜表出之】

芧栗木果也莊子所謂狙公賦芧者今訛作芋栗沈存中嘗辧其非矣杜詩園收芧栗未全貧正指此物今作芋栗解作蹲鴟之芋一何逺哉

朱子語錄謂與大顚書乃昌黎平生死案嗚呼晦翁之言抑何其秋霜烈日邪愚考韓與大顚書刻石於靈山禪院乃僧徒妄撰假韓公重名以尊其道亦猶懷素假李白歌稱其艸書獨步也懷素艸書歌人皆信其非白作而獨以大顚書爲出於韓何哉李白作歌贈懷素不足以損白之名而韓公以道自任一與顚書則所損多矣世人多不成人之美𨿽心知其非乃乘瑕蹈隙而擠之卓哉李漢之先見乎序公之文曰無有失墜總其目以七百正慮後人羼入闌增以誣韓公也以此証之則死案猶可翻也嗚呼至公無我之心自聖人以下皆不能矣古人謂公論百年而定若此者𨿽千年猶不定也莊子曰膠膠擾擾乎膠之一字下得不茍韓退之送髙閒上人序𨿽外物至不膠於心又云一死生解外膠字正應前不膠於心之膠膠之爲物有粘著之意解則有頽敗不粘之意韓公用此二字亦不苟也語𨿽本於莊而得韓之拈出莊意益明乃古今兩敵手棊也杜工部詩黃門飛鞚不動塵蘇東坡雲走馬來看不動塵而杜公語益精神焦氏易林云過時不遇防如旦饑而毛詩惄如朝饑之義益明又云枝葉盛茂召伯遊暑而毛詩甘棠之義益明非如後人蹈襲之比也

丹鉛總錄卷二十四﹤子部﹐雜家類﹐雜考之屬﹐丹鉛余錄__總錄﹥

欽定四庫全書

丹鉛總錄卷二十五

明楊愼撰瑣語類

唐明皇問張說曰今之姓氏皆云出自帝王后古者無民邪說對曰古者民無姓有姓者皆有土有爵者也故左傳雲天子建徳因生以賜姓胙之土而命之氏黃帝之子二十五人得姓者十四而已其後居諸侯之國土者其民以諸侯之姓爲姓居大夫之采地者以大夫之姓爲姓莫可分辧故云皆出自帝王也說此言考古證今不刋之論予因以知尙書所稱百姓與論語所言百姓可以類知矣堯典曰百姓昭明協和萬邦黎民於變時雍蔡氏注云百姓者畿內之民黎民者四方之民此不通古今之說也聖人之視民逺近一也豈分畿內與四方哉百姓蓋祿而有土仕而有爵者能自明其徳而後協和萬國萬國諸侯協和而後黎民於變時雍此其序也若以百姓爲民庶則黎民又是何物亦豈有民庻先於諸侯者哉舜典曰百姓如喪考妣三年四海遏宻八音此二句今之句讀以如喪考妣爲一句三年四海遏宻八音爲一句非也百姓如喪考妣三年爲一句四海遏宻八音爲一句乃恊文義百姓有爵命者也爲君斬衰三年禮也禮不下庶人且有服賈力役農畆之事豈能皆服斬衰則但遏宻八音而已此當時君喪禮制如今大行遺詔非百姓四海不由上令而自爲也至周人尙文則人皆有姓所稱百姓則民庶也論語曰修己以安人又曰修己以安百姓書曰百姓有過又曰非敵百姓也是時則人皆有姓矣故指民庶亦曰百姓耳堯典百姓昭明以百姓爲有爵命者其說出孔安國尙書古注安國爲漢人孔子之後其說必有所授蔡氏生千年之後何據而變之邪予每以古注語人俗儒愕然曰先儒成說不可攺也予曰蔡沈爲先儒孔安國非先儒邪又不悟予曰吾見二事可語以證昔有二生一在府學一在縣學相遇爭長甲謂乙曰吾府爾縣我尊爾卑縣學生曰府有文宣王縣學亦有文宣王豈亦有異邪又有僧綱司觀音僧會司觀音祈雨迎禱相遇於路僧綱司行者曰爾寺觀音當避吾之觀音爲姑爾之觀音侄女也聞者笑倒如蔡氏之說畿內爲百姓畿外爲黎民是府縣學文宣王有尊卑僧綱僧會寺觀音有姑侄之分也逹者亦豈不大笑

宋饒雙峯解孟子引書百姓如喪考妣三年四海遏宻八音雲天子崩畿內百姓爲之服喪三年諸侯薨國中百姓爲之服喪三年此又不通古今之言也蓋不考孔氏注百姓爲百官又不知沈氏章句百姓如喪考妣三年爲一句四海遏宻八音爲一句也縱古禮文有畿內百姓服喪三年之文亦是漢儒誤解尙書而傅會之也若以理論天子天下之主豈有畿內百姓服喪而非畿內者不服之理乎是天子之尊亦何異於諸侯乎稽之今制國有大喪亦止有位者斬衰而不及庶人蓋亦古禮之遺可正饒氏之妄

考工記以脰鳴者以注鳴者以旁鳴者以翼鳴者以股鳴者以胸鳴者鄭注脰鳴鼃黽之屬注鳴精列屬旁鳴蜩蜺屬翼鳴發皇屬股鳴蚣蝑動股屬胸鳴榮原屬說文防鼃詹諸以脰鳴者虺以注鳴又曰榮蚖蛇防以注鳴者蟬以旁鳴者蟥以翼鳴者蜙蝑以股鳴者蠵大以胸鳴者蠵一作二家觧不同可以參考古詩文防雙鴛鴦裁爲合歡被著以長相思緣以結不解著昌慮切鄭儀禮注著充之以絮也緣以絹切鄭禮記注緣飾邊也長相思謂以絲縷絡綿交互网之使不斷長相思之義也結不觧按說文結而可解曰紐結不觧曰締謂以鍼縷交鎖連結混合其縫如古人結綢繆結同心制取結不解之義也旣取其義以著愛而結好又美其名曰相思曰不解云合歡被宋趙徳麟侯鯖錄有解會而觀之可見古人詠物托意之工矣說文妄入宮掖曰闗徐曰律所謂防入也通作防漢成紀防入上方掖門應劭曰無符傳妄入宮曰防西域傳防出不禁又加艸作蘭列子宋有蘭子張湛注曰凡物不知生之主曰蘭殷敬順曰史記無符傳出入謂之蘭此蘭子亦謂以技妄逰義與闌同或又加木作欄李正巳曰園庭中藥欄藥音義與篽同藥卽欄欄卽藥非花藥之欄也杜子美詩乘興還來防藥欄王維詩藥欄花徑衡門裏皆貪新麗而理不通者也今或加手作攔官府文移曰巡攔曰花攔票是也以今花攔比古語藥欄語意益明若以藥欄爲芍藥之欄則今之花攔乃花蘂之攔可乎

說文略經略土地也左傳天子經略諸侯正封注聚土爲封曰略經謂巡行略謂邊界卽取土爲封之略孟子所謂域民不以封疆之界是也後世不知略之爲聚土陸詞黃公紹謂巡行爲略失之逺矣巡行可以解經字而不可以解略字經略之云猶云防邊也猶云出塞也二字相聫爲義若以略爲巡行則謂邊云防禦謂塞爲徵行可乎略也邊也塞也皆實字也邊塞字易明人皆知之略字義少隱故解者不以爲實字而虛之轉解轉謬矣再考左傳中凡言略者皆謂聚土爲封也如雲侵敗王略又曰與之武公之略又曰吾將略地焉又曰略塞垣其義皆同尙書云嵎夷旣略謂立邊防以界嵎夷正天子經略之事也孔頴逹不識略字本義以爲俗稱忽略簡略之略乃注云用功少曰略何其俗而且陋謬而可笑哉孟子曰此其大略也略字本諭言謂得其邊而未盡其中也亦猶莊子所謂道無封爲是而有畛也郭象注云道無封故萬物得恣其分域妙得莊防孟子之言略猶莊之言封與畛也惜乎趙岐之注孟不能如郭象之注莊也乃曰大略大要也漢武紀殺略謂入界殺人龔遂傳刧略謂入界刧人今遂以略爲殺爲刧史云智略輻湊蓋謂其智足以周知天下之略今遂以略爲才智之稱假借譬諭逺失初意何異瞽者聽車輪之聲以爲雷哉

史記張良傳略地謂取其地而立我封疆也唐蒙傳略通夜郎謂通夜郎之略也古文簡奧如此若春秋書城楚丘疆鄆田文法也揚子法言云東溝大河南岨髙山西采雍梁北鹵涇垠韓退之去邠操云將土我疆其文法皆本於春秋不知古人用字之法則不得古人立言之意人可不識字哉或曰兵法有黃公三略何義也曰略與韜對韜弓衣也義取藏器略封畛也義取固守決非簡略之略也若依集韻謬解因事生義謂略簡也少也行而取也才而智也則三略之名又將曰略書名矣用此以證略之爲字愈益明趙充國傳圖上方略圖畫本也方鄕道也略邊界也注謂方略爲計策亦謬【王右軍帖王略始及舊都】

爾雅曰徒歌曰謡說文謡作防注云防從肉言今按徒歌謂不用絲竹相和也肉言歌者人聲也出自胸臆故曰肉言童子歌曰童防以其言出自其胸臆不由人教也晉孟嘉云絲不如竹竹不如肉唐人謂徒歌曰肉聲卽說文肉言之義也

焦氏易林西京文辭也辭皆古韻與毛詩楚辭葉音相合或似詩或似樂府童謡觀者但以占卜書視之過矣如夾河爲昏期至無舩揺心失望不見所歡如三驪負衡南取芝香秋蘭芬馥利我少姜如齧齧貧鬼相責無有歡怡一日九結如三夫共妻莫適爲雌子無姓氏父不可知其辭古雅魏晉以後詩人莫及又如憂思約帯卽古詩去家日以逺衣日以緩也而以四字盡之如簮短帶長尢爲奧妙簮短卽毛詩首如飛蓬也帯長卽衣帯日以緩也兩詩意但以四字盡之解我胸舂卽毛詩憂心如也影略用之最爲妙且其辭古之文人亦多用之六目睽睽韓文祖之曰萬目睽睽九鴈列陣王勃滕王閣序用之酒爲歡伯白雲如帶穴蟻封戶天將大雨唐詩多用之他如雌鸑生雕又文山鴻豹肥腯多脂鴇名鴻豹以鴇善食鴻爲鴻之豹猶言魚鷹也亦僅見此可補爾雅其云防如旦饑卽詩惄如調饑據韓詩作朝饑言朝饑難忍也此云旦饑蓋與韓詩合可證調饑爲朝饑無疑也其云大樹之子百條共母當夏六月枝葉盛茂鸞鳳以庇召伯逰暑逰暑避暑也此卽用詩甘棠事逰暑憇甘棠蓋古說如此今注謂召伯聽訟於甘棠之下成周之時制度文物備矣豈有以召伯之貴而坐於甘棠樹下如老人里長斷爭雞之訟者乎逰暑之說蓋近於人情物理也其曰舜登大禹石夷之野又可證禹生石紐村之事此皆有禆於經史又不但爲修辭之助而已

古冶字或借作野金陵有冶城楊子江有梅根野或作冶字而音渚齊武帝詩昔經樊鄧役阻潮梅根冶探懷悵往事意滿辭不敍劉文房詩落日蕪湖色空山梅冶煙孟浩然水溢梅根冶煙迷楊葉洲皆以冶爲野也世謂淸談放曠起於晉非也漢末已有之矣仲長統見志詩曰寄愁天上埋憂地下叛散五經滅裂風雅鄭泉嗜酒臨卒謂同類曰必我陶家之側庶千歳之後化而成土幸見取爲酒壺實獲我心矣二子蓋阮籍劉伶之先著鞭者也

方遜志雲杜子美論書則貴瘦硬論畫馬則鄙多肉此自其天資所好而言耳非通論也大抵字之肥瘦各有宜未必瘦者皆好而肥者便非也譬之美人然東坡云妍媸肥瘦各有態玉環飛燕誰敢輕又曰書生老眼省見稀畫圖但怪周昉肥此言非特爲女色評持以論書畫可也予嘗與陸子淵論字子淵云字譬如美女淸妙淸妙不淸則不妙予戲答曰丰艶丰艶不丰則不艶子淵首肯者再

易鼎卦初六鼎顚趾利出否九四鼎折足覆公餗趾卽足也在初則顚傾側而已未折也在四則折矣沈存中曰古鼎中有三足皆空所容物者所謂鬲也煎和之法常欲淸在下體在上則易熟而不偏爛及升鼎則濁滓皆歸足中鼎卦初爻鼎顚趾利出否謂濁否下須先瀉而虛之九二陽爻始爲鼎有實今京師大庖釣懸而煮不使著釡底亦古人遺意也今按沈之說得象意可補易注之缺就是義言則初六洗鼎也九四升鼎也洗鼎而顚趾則利升鼎而折足則凶晉石崇以飴浴釡賈勰齊民要術有塗甕法皆古庖人之遺意

春秋惡絕秦楚而大學引秦誓楚書孟子羞稱五伯而引晏子之言述百里奚之功此皆聖賢憎而知其善也說文解防字云配鹽幽菽也三蒼解靘字云靘冥果靑色也蓋豉本豆也以鹽配之幽閉於甕盎中所成故曰幽菽冥果宻煎果也以銅靑浸之加宻而防於缶中故曰防果幽菽防果取名於幽防見其與生菽生果異也解詁之妙有如此誰謂文章不在換字乎

孟字集韻作莫更切予每疑之嘗考之四方之音無南北皆呼孟與夢同聲如依韻切則當呼命呼孟子爲命子指孟津爲命津可乎但未有古韻語可爲證以攺訂之一日觀說文云東方之孟陽气萌動乃躍然曰孟與動葉乃是古中原之音可正沈約鴃舌之繆矣凡字有當從古音者十之九有當從今音者十之一如此孟字其一也他如朋當與蓬同音而不當作蒲登切薨當音烘當音紅不當音宏他當在麻韻而不當在歌韻蓋以今之方言無南北四方皆如今呼者多而如韻呼者少也今有迂士呼他必以拖音至於臨下語眾不省其語爲何等語反自詫曰予所呼古音也予笑曰毛詩楚辭韻補古音五千有餘君皆不省而獨一他字爲古音以對俗人僕何異施粉黛於足脛綴靨子於眉目哉李文正先生嘗云古字不可不知其音義但不可著意用之於文字中古音亦然然則詩文用古字古韻者必自然諧協若出於巳可也

史記周紀武王曰維天不享殷自發未生於今六十年夷羊在牧蜚鴻滿野徐廣曰夷羊怪物也蜚鴻蠛蠓也張守節曰夷羊一本作麋鹿諭小人在朝也飛鴻諭君子放棄鄭曰蜚鴻鴻雁也知避陰陽寒暑諭民去無道就有道愼按三說皆如瞇目而道黒白者詳此文據實事言非諭也紂有鹿臺以飬鹿故曰麋鹿在牧蜚鴻馬名若白蟻紫燕之類蓋良馬也飬麋鹿而棄良馬故曰麋鹿在牧飛鴻滿野言其飬無用而害有用也此說爲近

墨池編論字體有擘窠書今書家不解其義按顏眞卿集有云防畫稍細恐不堪久臣今謹據石擘窠大書王惲玉堂嘉話云東坡洗玉池銘擘窠大字極佳又云韓魏公書杜少陵畫鶻詩擘窠大字此法宋人多用之墨札之祖也

月令靡艸死注薺苨之屬按呂氏春秋任地篇云孟夏之昔殺三葉而獲大麥注昔終也三葉薺苨也葶藶也菥蓂也見三葉之死則大麥可獲之也月令本出自呂氏春秋卽以其書解之爲宜

古文語多倒漢書中行說曰必我也爲漢患者若今人則云爲漢患者必我也管子曰子邪言伐莒者若今人則云言伐莒者子邪

晏子春秋殺科雉者不出三月呂氏春秋亦載此事科雉作隨兕按科雉謂雉方乳也隨兕亦謂兕初生隨牝母者注乃謂二兕相隨何其謬邪

左傳溺人必笑呂氏春秋云溺者必笑𨿽笑不樂蓋古有此語

曹操伐烏桓孔融與操書云肅愼氏不貢楛矢丁零盜蘇武牛羊可並按也卽蘇子瞻艾子所謂科鬥時事也詩天夭是防後漢張衡傳引之云利害始萌害漸亦牙速速方糓夭夭亦加以速速對夭夭爲義良爲有理今本作天夭安知非字之誤邪

大戴禮武王踐阼三日召師尙父而問曰黃帝顓頊之道存乎意亦不可得而見與師尙父曰在丹書其言曰敬勝怠者吉怠勝敬者滅義勝欲者從欲勝義者凶注不解丹書爲何物按左傳襄公二十三年斐豹也著於丹書注犯罪沒爲官奴以丹書其罪近世魏律緣坐沒配爲工樂雜戶者皆用赤紙爲籍其捲以鉛爲軸此亦古人丹書之遺法據此則丹書古人之法律書名也蓋戒人之怠與欲而勉以敬義失敬義則入怠欲而於刑矣然以法律之書而陳敬義之訓先王以道治天下而不恃乎法其亦異乎鄭書晉鼎乎

左傳晉侯嬖程鄭使佐下軍鄭行人公孫揮如晉聘程鄭問焉曰敢問降階何由子羽不對歸以語然明然明曰是將死矣不然將亡孔頴逹曰趙文子賢人也將死其語偸程鄭小人也將死其言善皆爲失常

墨莊漫錄載婦人弓足始於五代李后主非也予觀六朝樂府有雙行纒其辭云新羅綉行纒足跌如春妍他人不言好獨我知可憐唐杜牧詩云鈿尺裁良減四分碧琉璃滑裹春云五陵年少欺他醉笑把花前出畫裙段成式詩云醉袂幾侵魚子纈彯纓長戞鳯皇知君欲作閒情賦應願將身作錦鞋花間集詞云慢移弓底綉羅鞋則此飾不始於五代也或謂起於妲己乃瞽史以欺閭巷者士夫或信以爲眞亦可笑哉

史記世本國語載后稷至文王凡十五世愚按后稷始封至文王卽位凡一千九十餘年而止十五世可疑也或曰上古人多壽考然而父子相繼三十年爲一世常理也以十五世而衍爲一千九十餘年卽使人皆百嵗亦必六十而娶八十始生子而後可葉其數豈有此理邪稷與契同封契至成湯四百二十餘年凡十有四世而稷至文王年倍而世半之何稷之子皆長年而契之子孫皆短世乎此又可證也夫以周家帝王之世國史載之猶難明若此近世家譜可盡信乎

宋元祐黨籍碑成於蔡氏父子其意則王安石啟之也安石甞作曹社詩以寓意謂神姦變化自古難知辧之而不疑者惟禹鼎焉魑魅合謀蓋非一日太丘之社其亡也晚蓋以諭新法異意之人將爲宋室之禍也其後門生子婿相繼得政果鑄寶鼎列元祐諸賢司馬光而下姓名於其上以安石比禹績而以司馬諸公爲魑魅呂恵卿載諸謝章曰九金聚粹畫圖魑魅之形自此黨論大興賢才消伏卒致戎馬南騖赤縣丘墟一言喪邦安石之謂也愼按安石之惡流禍後世有如此宋之南遷安石爲罪之魁求之前古姦臣未有其比𨿽後漢晚唐黨禍不若是其烈然彼乃宦者閹奴身爲惡而顕遭戮國史明著爲姦臣矣安石以文濟姦黨惡又眾至於後世是非猶舛朱晦庵作宋名臣言行錄以王安石爲名臣與司馬光並列夫司馬光與安石所爭者新法也新法之行是則諌沮新法者非安石爲名臣則司馬光不得爲名臣矣今著名臣錄自擬於春秋而光與安石並列則是石碏與州吁皆爲忠臣崔杼與晏嬰皆爲義士而孔子可與少正卯同列孟子可與儀秦齊班乎其微意不可知豈暗用紹聖調停之法於史冊之間乎朱子平生功業不可見而去取如此可疑也且司馬作通鑑書諸葛亮入冦公作綱目正之當矣然通鑑所書因乎陳壽名臣錄公之進安石則未有因也公之特筆而天下後世𨿽兒童走卒未有一人之見同焉者也或曰公之取安石憎而知其善也爲其護細行有經學與文章也噫是又不通之甚矣憎而知其善者小惡而可攺者也若夫引羣邪害眾正誤人主亡社稷此元惡大憝𨿽有小善不足言矣王夷甫禇彥回未嘗不護細行孔光張禹未嘗無經學李斯曹操豈不能文章史固未嘗假借之也予又見他書載金兵入汴見鑄鼎之象而嘆曰宋之君臣用捨如此焉得久長遂怒而擊碎之敵人猶知惡安石而大儒朱子反尊崇之何故安得起公於九原而一問之邪

辟雍泮宮非學名予於魯頌引戴埴之說而申之旣詳矣近又思之說文辟雍作廦廱解云廦墻也廱天子享宴廦廱也魯詩解云騶虞文王囿名也辟雍文王宮名也以說文魯詩之解觀之則與詩鎬京辟雍於樂辟雍之義皆合矣辟雍爲天子學名泮宮爲諸侯學名自王制始有此說王制者漢文帝時曲儒之筆也而可信乎孟子曰夏曰校殷曰序周曰庠學則三代共之使天子之學曰辟雍爲周之制則孟子固言之矣旣曰辟雍而頌云於彼西雍考古圖又有胥雍則辟雍也西雍也胥雍也皆爲宮名無疑也魯頌旣曰泮宮又曰泮水又曰泮林則泮宮者泮水傍之宮泮林者泮水傍之林無疑也魯有泮水故因水名以名宮卽使魯之學在水傍而名泮宮如王制之說當時天下百二十國之學豈皆在泮水之傍乎而皆名泮宮邪予又觀宋胡致堂云靈臺詩所謂於樂辟雍言鳥獸昆虫各得其所鼔鐘簴業莫不均調如此所論之事惟鼔鐘而已如此所樂之徳惟辟雍而已辟君也雍和也文王有聲所謂鎬京辟雍義亦若此而已且靈臺之詩敍臺池苑囿與民同樂故以蒙瞍奏公終之胡爲勦入學校之可樂與鐘鼔諧韻而成文哉文王有聲止於繼武功作丰邑築城池建垣翰以成京師亦無緣遽及學校之役上章曰皇王維辟下章曰鎬京辟雍則知辟之爲君無疑也泮水詩言魯侯戾止且曰於邁固疑非在國都之中且終篇意防主於服淮夷故獻馘獻囚出師徵伐皆於泮宮烏知泮宮之爲學校也特取其中匪怒伊教一句爲一篇之證則末矣王制起於漢文時其失已久後世旣立太學又建辟雍若有兩太學者尢可笑也按致堂之言與予見合而說文魯詩解戴埴之論皆可迎刃特俗見膠滯已久可與知者道耳

司馬溫公通鑑載吳越王錢佐年十四卽位溫恭好書禮士問倉吏今蓄積幾何曰十年王曰軍食足矣可以寛吾民乃命復其境內稅三年歐陽永叔五代史乃云錢氏自武穆王鏐常重斂以事奢侈下至魚雞卵鷇必家至日取每笞一人以責其負則諸案吏各持簿於庭凡一簿所負唱其多少量爲笞數笞已則以次唱而笞之少者猶積數十多者百餘人不堪其苦歐陽史司馬鑑所載不同可疑也胡致堂曰司馬氏記佐復稅之事五代史不載歐陽修記錢氏重斂之虛通鑑不取其虛實有證矣予按宋代別記載歐陽永叔爲推官時暱一妓爲錢惟演所持永叔恨之後作五代史乃誣其祖以重斂民怒之事若然則挾私怨於褒貶之間何異於魏收輩耶

歐陽氏五代史譽之太過其實至云勝於史記此宋人自尊其本朝人物之言要其實未也史記自左氏而下未有其比其所爲獨冠諸史非特太史公父子筆力亦由其書會輯左氏國語戰國策世本及漢代司馬相如東方朔輩諸名人文章以爲楨幹也五代史所載有是文章乎況其筆力亦萎靡不振不足爲司馬遷家奴而云勝之非欺天防人而何

丹鉛總錄卷二十五

欽定四庫全書

丹鉛總錄卷二十六

明楊愼撰瑣語類

漢書律曆志上元至伐桀之嵗十四萬一千四百八十年列子楊朱云伏羲至今三十餘萬嵗二說旣參差而路史及外紀其年代復與二家參差邵堯夫皇極數斷以天地始終止十二萬八千年以邵子之言參之漢書列子則天地之始終又兩畨矣其孰爲是邪善乎莊子之言曰六合之外聖人存而不論漢書列子之言誠荒唐矣邵子之言亦安知其的然耶存而不論可也呂覽楚之衰也作爲巫音注女曰巫楚辭九歌巫以事神其女妓之始乎漢曰總章曰黃門倡然齊人歸魯而孔子行秦穆遺戎而由余去又不始於楚矣漢郊祀志祭郊畤宗廟用僞飾女妓今之裝旦也其防神甚矣左傳庇焉而縱尋斧焉一本焉下有斯之二字唐人文集引此云防其樹者不折其枝庇焉而縱尋斧焉以斯之可乎

六朝人才韋叡爲冠司馬溫公曰其臨陣也勇其執事也敬其律己也防其與人也恵其居官也明功成身退明哲保身齊梁之世乃有若人邪是時武帝方鋭意釋氏天下從風而靡而叡獨不與嗚呼叡亦豪傑之士哉五代人才王朴爲冠其平邊策攻取先後宋興之初先平江南晚定河東次第不能易也外事徵伐內修文治其論星歷宋定欽天歷不能易也其論樂律宋作大晟樂不能易也其言有曰彼民與此民之心同是與天意同契天人意同則無不成之功近於知道矣五季之世而有若人耶

魏書鐘繇傳明堂所以祀上帝靈臺所以觀天文辟雍所以修禮樂太學所以集儒林髙禖所以祈休祥旣稱太學又稱辟雍可證辟雍非太學也明矣

王肅曰古者一轅之車夏后氏駕兩馬謂之麗殷益以一騑謂之驂周人又益以一謂之駟今按周人實兼用之故曰騧驪是驂又曰城門之軌兩馬之力與

劉向賦雁云順風而飛以助气力銜蘆而翔以避矰繳羊祜賦雁云鳴則相和行則接武前不絕貫後不越序辭防超逺出於辭人一等矣

夏后氏金行初作葦茭言气交也殷人水徳以螺首愼其閉塞使如螺也周人木徳以桃爲梗言气相更也莊子曰挿葦於戶布灰其下童子入不畏而鬼畏之是鬼之智不如童子也今人元日以葦挿戶螺則今之門鐶也桃梗今之桃符也

艸堂詩餘花深深詞鄭文妻孫夫人作

枇杷黃醫者忙橘子黃醫者藏蘿葡上塲醫者回鄕言夏多疾冬自平也古諺云云

蘇子由云區以別矣如疇芋區之區自反而縮如王祭不供無以縮酒之縮

黃幾復解莊子消揺遊名義云消者如陽動而冰消𨿽耗也不竭其本揺者如舟行而水揺𨿽動也而不傷其內遊於世若是惟體道者能之

陸宣公云興王之良佐皆季代之棄材歐陽公云勝棊所用敗棊之著也興國所用亡國之臣也

古地名多有不字如春秋之不羮華不注史之不周不姜不耐山海經之不津不庭不其或曰不讀作丕古無丕字不卽丕也詩曰不顯惟徳不戢不難皆讀作丕亦一說也

劉歆云三皇象春五帝象夏三王象秋五伯象冬邵子皇極全用之孝經緯引孔子曰春秋屬商孝經屬參皇極經世以易書詩春秋配春夏秋冬亦有所祖述也譙周古史考以炎帝與神農各爲一人羅泌路史以軒轅與黃帝非是一帝史皇與蒼頡乃一君一臣共工氏或以爲帝或以爲伯而不王祝融氏或以爲臣或以爲火徳之主楊朱云三皇之事若存若亡五帝之事若覺若夢三王之事或隱或顯億不識一當身之事或見或聞萬不識一目前之事或存或廢千不識一至哉言乎予觀近日刻國朝登科錄洪武庚戌至甲子不知取士之科幾開張防花綸金璹不知爲何科大魁況考論洪荒之世乎

袁裒云右軍用筆內擫而收斂故森嚴而有法大令用筆外拓而開擴故散朗而多姿

以吾一日長乎爾長老也無吾以也以用也孔子言已老矣不能用也而付用世於四子也故三子皆言用世也晢之言亦用世而非大用也冠者童子雩祭人也浴乎沂涉沂水也象龍從水中出也風乎舞雩風歌也詠而饋詠歌饋祭也職旣輕於抱闗撃柝事又邇於鄕俗裏閈不必居夷之逺浮海之險也偶一爲之時適其適也自適其適而不適人之適也夫子與之者意在言外喟然者所感深矣此王符之說古必有授韓退之以浴爲防非宋人堯舜气象天地同流之說又過矣曽晢狂者也本有用世大志而知世之不我以也故爲此言以銷壯心而耗餘年此風一降則爲莊列再降則爲嵇阮矣豈可鼔之舞之推波助瀾哉

月中獸蟾蜍也其類在地螺與蚄也月毀於天螺蚄舀缺

尙書太師太傅太保曰三公書大傳曰太師天公也太傅地公也太保人公也煙氛郊社不修山川不祀風雨不時雪霜不降責在天公臣多弒主孽多殺宗五品不訓責在人公城郭不繕溝池不修水泉不隆責在地公後漢張角作亂稱天公將軍人公將軍蓋亦竊古義也事大而急者用鐘鼔小而緩者用鈴與笛同按穆天子傳注防吏所吹亦猶急就章注云漢時亭長吹鞭也

書云尸位詩云素飡商君謂之荒飽吳起謂之枝官史云冗食又曰遊手蝝蝗蟊賊下不在田矣

商君曰以彊去彊者弱以彊去弱者彊管子云攻瑕則堅者瑕攻堅則瑕者堅此用兵之法也爲學之說亦然善問者如攻堅木後其節目是也

尹子曰詩詠流離史書梟鏡流離鳥名少好長醜蓋毛鄭舊說也

闗尹子曰狡勝賊能捕賊勇勝虎能捕虎能克己乃能成己能勝物乃能成物

朱文公談道著書百世宗之愚詳觀其評論古今人品誠有違公是而逺人情者王安石引用姦邪傾覆宗社元惡大憝也乃列之名臣錄稱其文章道徳文章則有矣焉有引用姦邪而可名爲道徳邪蘇文忠公文章忠義古今所同仰也乃力詆之謂得行其志其禍甚於安石孔子曰吾之於人也誰毀誰譽如有所譽其有所試文公解之曰善善速而惡惡則已緩矣又曰但有先褒之善而無預詆之惡信斯言也文公於此惡惡得爲緩乎無乃自蹈於預詆人之惡也夫以安石之姦則末減其巳著之罪以蘇子之賢則巧索其未形之斑此心何心哉或曰不惟此也秦檜之姦人欲食其肉者也文公稱其有骨力嶽飛之死天下垂涕者也文公譏其橫又譏其直向前廝殺漢儒如董賈之流皆一一議其言之疵匡衡之言頗純粹無疵文公則曰匡衡有好懷挾其不成人之美例如此諸葛亮則名之爲笨又譏其爲申韓陶淵明則譏其爲莊老韓文公則文致其大顚往來之書亹亹千餘言力詆之必使之不爲全人而後已蓋自周孔以下無一人逃其議古人謂君子當於有過中求無過不當於無過中求有過文公語錄論人皆無過中求有過者也觀其與同時二三同道私地評論之說直似村漢罵街詞訟訐單豈有道者气象耶或者門人記錄之過朱子無忠臣遂至此歟

王粲英雄記整兵駭鼔韓文公鄆州谿堂詩其鼔駭駭襲用其字先輩謂韓文無一字無來歷若此類甚多注者十不能一二耳

後漢志襄邑嵗獻虎文衣卽今彰徳府虎斑絹也不爲珍綺而古人重之何邪

呂氏春秋宋子罕之鄰爲鞔工鞔音蠻冒鼔也又曰味眾珍則胃充胃充則中大鞔而气不逹鞔又作懣音气懣如鼔之鞔也古人用字無定義音亦隨轉云呂覽云辧議而不可爲是被褐而入衣錦而出孔明云違覆而得中猶棄敝履而獲珠玊蓋古有此語美攺過也筮短長杜預注曰筮數象象長數短此瞽說也孔頴逹云神以知來智以藏往是以極妙𨿽之長無以加此以至理而言卜筮實無長短蓋亦知杜之謬而不敢防之今按獻公卜驪姬卜吉而筮凶卜人曰筮之辭所言理短之辭所言理長故下文遂引辭蓋卽立驪姬一事而非謂筮有長短也杜之紕謬類多如此前茅慮無中權後勁注慮無如今軍行前有斥蹹伏皆持絳及白幡見騎賊舉絳幡見步賊舉白幡中權中軍制謀後勁後以精兵爲殿也蹹伏今之裝塘伏路也中權今曰中軍後勁今曰合後

婦人皆從夫諡而穆姜乃特諡觀其致女論詩之言蓋有才智之哲婦也文姜亦特諡

定公六年子西曰不能如辭昭十三年朝吳曰二三子若能死亡則如違之以待所濟若求安定則如與之以濟所欲僖二十一年若愛重傷則如勿傷愛其二毛則如服焉正義曰敢爲不敢如爲不如經傳之文此類多矣

蘇老泉云唐三百年文章非兩漢無敵而史之才宜有如丘明遷固而卒無一人可與範陳壽比肩公矣乎其論乎蓋𨿽韓愈順宗實錄亦在所不取也而宋之儒乃以五代史並遷此不足以欺兒童而可誣後世乎老泉評劉子史通云世稱其詳且博然多俚辭俳狀史之紀事將復甚乎其所譏誚者惟子餗爲差愈吁其難而然哉楊萬里云知幾史通毛舉前史一字必呵嘗得其所撰髙宗武后實錄而讀之意其可拳石班馬而臧獲陳範也及觀其永徽三年事則曰發遣薛延陀此何等語邪天授二年事則言傅防藝死矣至長壽一年遣使流人則曰傅遊藝言之也遊藝之死至是三年豈有白骨復肉而防防再返乎古人目睫之論誠有味也二公之論當矣然子史通妙處實中前人之膏肓取節焉可也黃山谷嘗云論文則文心雕龍評史則史通二書不可不觀實有益於後學焉【劉子子餗作史例三卷】

寵辱若驚言寵卽辱也驚寵是驚辱也貴大患若身言身卽大患也貴身是貴患也驚寵與辱同則無辱矣貴身與患同則無患矣何謂寵辱寵非寵也實乃辱也分寵與辱妄見也以寵爲辱眞見也寵爲下言福兮禍所伏也辱爲下世人孰不知之寵爲下眞人然後知之得之若驚驚而喜也喜其無故一朝而得也而不知天降之辱也失之若驚驚而悲也悲其忽然胡爲而去也不知天去其辱矣是謂寵辱若驚驚者易動而無形者也過則虛矣何謂貴大患若身吾所以有大患爲吾有身心是惡源生與憂俱生形爲罪藪飬形實飬患也及吾無身吾有何患槁木死灰吾喪我矣焉攸患故貴以身爲天下則可寄於天下推而廣之亦曰貴身之人不可以寄天下也愛以身爲天下乃可以托天下引而伸之亦曰驚寵之人不可以托天下也河上公李軌蘇子由林希逸劉會孟諸家解此不特失老子之防並其文法而昧之昨晤張汝玉夜宿汝玉深於老氏之書者也其言犂然有當於予心予曰是言也苦縣之沈魄首肯而柱下之浮魂擊抃乎爲衍韓非解老一篇附之老子防並書一通詒張子焉

蘇子瞻云文字之衰未有如今日者也其源出於王氏王氏之文未必不善也而患在於好使人同巳自孔子不能使人同顏淵之仁子路之勇不能以相移而王氏欲以其學同天下地之美者同於生物而不同於所生惟荒瘠斥鹵之地彌望皆黃茅白葦此則王氏之同也然是時學者不敢異王氏者畏其勢也南渡以後人人攻之矣今之學者黃茅白葦甚矣予嘗言宋世儒者失之専今世學者失之陋失之専者一騁意見掃滅前賢失之陋者惟從宋人不知有漢唐前說也宋人曰是今人亦曰是宋人曰非今人亦曰非髙者談性命祖宋人之語錄卑者習舉業抄宋人之策論其間學爲古文歌詩𨿽知效韓文杜詩而未始眞知韓文杜詩也不過見宋人嘗稱此二人而已文之古者左氏國語宋人以爲衰世之文今之科舉以爲禁爲詩之髙者漢魏六朝而宋人之肓儒謂詩至選爲一厄而學詩者但知李杜而已髙棅不知詩者反謂由漢魏而入盛唐是由周孔而入顏孟也如此皆宋人之說誤之也吁異哉宋人不難於非漢唐而今人不敢非宋儒宋人評漢唐曰漢大綱正唐萬目舉而自尊其宋曰本朝家法與三代同過前代者五事今人亦云本朝家法與三代同宋人云漢有七制唐有三宗本朝有四聖成化中有殿試策襲用本朝及四聖字稱前代爲本朝稱前君爲四聖與三家村中學生稱人父爲家父何異而人莫之非也已無特見一一隨人之聲而和之譬之應聲虫焉昔人有病腹有虫名應聲人呼亦呼人語亦語今之陋者宋人之應聲虫也使病者而覺焉亦自厭之思以靑黛而藥殺之矣踧瀝出酒曰笮字或作醡𨿽集韻有之亦俗字也嵇康聲無哀樂論云聲無主於哀樂猶簁酒之囊漉𨿽笮具不同而酒味不變也古書中笮酒字僅見此耳

士會自秦歸晉繞朝贈之以策云子勿謂秦無人吾謀適不用也策如布在方策之策蓋書也其下云云卽策文也蓋士會將歸繞朝諫止之而秦君不聽及其行也又難顯言故贈以策書云云見秦之有人使歸晉而不敢謀秦也今以爲鞭策非也劉勰文心雕龍曰繞朝贈士會以策子家與趙宣以書巫臣之遺子反子產之諫範宣詳觀四書辭若對面據此則豈鞭策乎李白詩臨行將贈繞朝鞭詩人趁韻之誤耳

古者西戎用缶以爲樂卽古之土音也黨項國亦擊缶焉然則缶本中國之樂夷人竊而用之耳李斯曰擊甕叩缶眞秦之聲澠池之會藺相如請秦王擊缶淮南子云君子有酒小人鼔缶是其證也後世水盞之樂亦原於擊缶焉

越曰於越吳曰勾吳邾曰邾婁本一字而爲二字古聲雙疊也莊子云離朱之目孟子云離婁之明婁朱本二字而二聲足以爲證或以勾吳於越爲方言夷音謬矣書緯中候握河紀說帝堯受河圖之禮云稷辧防注云辧防者供時用相禮儀是監典之謂防後世史冊有臥防監防之文官名有都護蓋本此義云

論語曰由也諺諺俗論也或作喭見文選注又作唁劉勰曰諺喭唁同一字諺者直語也防路淺言有質無華喪言不文故弔亦稱唁劉子新論子遊裼裘而諺曽子指揮而哂是諺與唁同也

今之巷道名爲胡洞字書不載或作衙同又作防皆無據也南齊書蕭鸞弒其君昭於西弄注弄巷也南方曰弄北曰防弄之反切爲防也蓋方言耳復姓有毌丘氏諸姓氏書音母作無非也漢書有曼丘臣顏師古曰曼丘母丘本一姓此說近之亦未考其原也史記田齊世家伐衛取貫丘索隱曰毌音貫丘古國名衛之邑也今作毌丘字殘缺耳索隱之說得其原矣然以毌字爲殘缺亦非蓋古字從省不用具耳漢有毌丘興毌丘長毌丘毅魏有毌丘儉皆同族也今分爲二姓曰母曰丘而母爲父母之母不惟士人不知而母氏子孫亦不自知則譜諜不明之獘久矣嘗有友人毌姓者屬予篆私印予爲寫作母且語之原其人退謂人曰楊用修亦太橫乃欲攺人姓音邪予聞而一笑

杜詩大家東徵逐子回劉須溪云逐字不佳予思之杜詩無一字無來處所以佳此逐字無來處所以不佳也今稱人之母隨子就養曰逐子可乎然亦未有他好字易之近有語予以將字易之詩云不遑將母蓋反言見義若春秋杞伯姬以其子來朝而書杞伯姬來朝其子之例也爲文富於萬篇貧於一字其難如此古樂府有一母將九雛之句則將字甚愜當試與知音訂之爾雅防云爾近也雅正也謂其近於正也此妄說也雅可以訓正爾不可以訓正邇可訓近而爾非近也按說文爾從爲義從爾爲聲麗爾也麗爾之爲言猶靡麗也漢人有此語三蒼解詁云爾華繁也詩曰彼爾維何維常之華本艸紫藄一名月爾卽今紫蕨也其芽拳曲繁盛故名月爾雅之爲言取義於鳥鳥有善徳曰雅也古人以嗚呼爲嘆辭則雅爲正音可知然則爾雅之云猶麗則之云也漢書文章爾雅訓辭深厚以爾雅與深厚爲對固知當解爲麗則而不可解爲近正也若如近正之舊說則但近正而已猶未得爲正也爾雅一書所載皆六經之言有何不正而云近正乎

宋人譏荀卿云卿之學不醇故一傳於李斯而有坑焚之禍此言過矣孔子曰與其進也不與其退也弟子爲惡而罪及師有是理乎若李斯可以累荀卿則吳起亦可以累曽子矣劉向別錄云吳起始事曽子而受春秋於曽申鹽鐵論曰李斯與苞丘子同事荀卿苞丘子修道白屋之下二事人皆引用而罕知其原故及之孟子載齊桓公葵丘五禁曰無曲防無遏糴公羊曰無障谷無貯粟谷梁曰無雍泉無訖糴左傳遏糴作蘊年修辭各不同韓文所謂惟古於辭必已出信矣公羊傳云葵丘之會桓公震而矜之叛者九國九國謂叛者多耳非實有九國也宋儒趙鵬飛雲葵丘之防惟六國會咸牡丘皆七國會淮八國寧有九國乎公羊本意謂一震矜而九國叛猶漢紀云叛者九起雲爾趙氏如數求之眞癡人說夢也古人言數之多止於九逸周書云左儒九諫幹王孫武子善攻者動於九天之上善守者伏於九地之下此豈實數邪楚辭九歌乃十一篇九辧亦十篇宋人不曉古人虛用九字之義彊合九辧二章爲一章以協九數玆又可笑宋儒讀古文亦似說夢此類甚多不能悉著也

谷梁傳春秋戊申隕石於宋五是月六鷁退飛過宋都云石無知之物故日之鷁微有知之物故月之此言之誣本不待辧宋萬孝恭辧之云梁山沙麓亦無知物胡爲而不日麋與蜮亦微有知之物胡爲而不月此殆可作一笑谷梁乃癡人作夢孝恭又癡人解夢也

或問栁子厚言封建之非而胡寅仲以爲封建不可非區博言井田難行而張子厚以爲必可行其說孰是曰孔子論繼代曰損益可知孟子論爲國曰潤澤在子使孔孟生於三代之後其損益潤澤可知巳言治而必曰井田封建是謂生今反古也亦宜

北史稱崔浩尫纎懦弱胸中所懷乃過甲兵不如說苑稱孫叔敖秀羸多能四字文而不贅先秦文人造語如商彛周鼎因物賦形文質得中後世不朴則雕矣漢書白頭如新傾蓋如故說苑作白頭而新傾蓋而故而如古字通用白頭而新𨿽至老而交猶新傾蓋而故謂一見而交已故也作而字解尢有意味

丹鉛總錄卷二十六

欽定四庫全書

丹鉛總錄卷二十七

明楊愼撰瑣語類

春秋說題辭曰星陽精之榮也陽精爲日日分爲星故其字從日從下生也按字書星字上作三圈象形非從日也春秋題辭出漢人僞筆未可深信

說文引孔子之言甚多如狗叩也叩气吠以守又曰視犬之字如畫狗也又曰牛羊之字以形舉也又曰黍可爲酒禾入於水也又一貫三爲王此類恐未必孔子之言班固所謂宗師仲尼以重其言也

瓊赤玉也謝恵連雪賦林挺瓊樹世豈有赤雪耶李義山已隨江令誇瓊樹李長吉詩白天碎碎墮瓊芳相承誤用皆不考之過也

張伯英稱弭仲叔曰仲叔髙徳美名命世之才非弭氏小族所當有新丰瘠土所當產時以爲名言愚謂稱人之賢必本其家世推其鄕裏厚也伯英之言不足以重仲叔而只以自薄也夫

鼓三百三十三捶爲一通鼔止角動吹十二聲爲一疊故唐詩有疊鼔鳴笳之句【出衛公兵法】

蘇老泉詩佳節每從愁裏過壯心偶傍醉中來白樂天詩有百年愁裏過萬感醉中來之句老泉未必祖襲蓋偶同耳

梁簡文帝集云車渠屢酌鸚鵡驟傾車渠鸚鵡皆指酒杯俗傳車渠爲杯注酒滿過一分不溢嘗試之信然京師裏語目形容短矮曰�文選有�脆之語唐書王伾傳形容�陋通鑑音義作七禾切

春秋緯曰武露布文露沈注曰甘露降其國布散者人尙武沈重者人尙文文露之說他書所罕聞文人亦罕引用

孔北海大志直節東漢名流而與建安七子並稱駱賔王勁辭忠憤唐之義士而與垂拱四傑爲列以文章之末技而掩其立身之大閒可惜也君子當表而出之晉世人士皆尙虛無而裴頠作崇有論皆尙莊學而王坦之作廢莊論二子之言可謂卓然自立不隨俗尙矣然夷考其所爲則裴之欲而無厭自取伊戚徒能言之耳坦之風格忠鯁始終不易殆不愧其言云晉陸抗拜侍中謂賔客曰以我爲三公是天下爲無人唐鄭綮聞拜相曰鄭五作相天下無人矣二子審已量力其視力小任重折足覆餗而猶不知止者有異矣

晉載記書外裔源流多誇大不實此蓋依其本國爲史之文不審之過也若李特廩君赤穴土船鹽神之事怪誣之極至於可鄙可笑甚於齊東野人之語而近於今之所謂白蓮教矣此流民妖語以惑眾者乃取而載之信史何哉

落星依逺戍斜月半平林梁元帝句也故鄕一水隔風煙兩岸通陳後主句也唐人髙處始能及之見五代新說

省心錄乃沈道原作非林和靖也指掌圖非東坡所作李衛公問對阮逸僞作文中子元經闗子明易皆逸僞作龍城錄王性之僞作子厚敍事何等筆力此記衰弱之甚皆寓古人詩文中不可曉者於其中凡僞書皆然予聞之朱子云

古人文法皆有祖韓非內儲說曰門人求水而夷射誅濟陽自矯而二人罪鄭袖言鼻惡而新人劓費無忌教郤宛而令尹誅陳需殺張壽而犀首走燒芻廥而中山罪殺老儒而濟陽賞班固漢書曰子翚謀桓而魯隱危欒書構郤而晉厲弒豎牛奔走叔孫卒郈伯毀季昭公逐費忌納女楚建走宰嚭譛胥夫差喪李園進妹春申斃上官譛屈懷王執趙髙敗斯二世縊伊戾坎盟宋痤死江充造蠱太子殺息夫作姦東平誅宋景文唐書效之爲姦臣贊曰三宰嘯凶牝奪辰林甫將藩黃屋奔鬼質敗謀興元蹙崔栁倒持李宗覆東坡贈朱壽昌詩用此法又奇矣

字義之多者莫如離離別通訓也卦見易黃離倉庚見說文大琴曰離見爾雅流離鳥名見毛詩注前長離而後裔皇注長離鳳也見相如賦纎離馬名見李斯書侏離夷語也見史記陸離散亂參差也見文選木名見孔子世家水名見地理誌人姓見氏族志江離艸名接離冠名此皆字書已引者予又見公羊傳二人會曰離會謂各是所是各非所非不能定也此離義與二鳥離立之離同

楚辭采疏麻兮瑤華注以疏麻卽麻也近見南越志載疎麻大二圍髙數丈四時結實無衰落則自有此一種木也

李白詩風掃石楠花魏玉花木狀言石楠野生二月著花實如燕子曲阜古城顏回墓上有石楠二株大三四十圍土人云顏子手植之木

上林賦盧橘夏熟注不言何物近注唐詩三體者指爲枇杷世皆宗其說然予觀上林賦又有枇杷撚杮之文不應重出也偶閱吳錄云朱光祿爲建安郡中庭有橘冬月樹上覆裹之至明年夏色變靑黒味絕美此卽盧橘盧黒也此說近是

漢書趙撰吳越春秋晉書楊方亦撰吳越春秋今世所行耶方耶

唫今多作吟字用非也揚雄太有唫首音欽唫閉也素問呿唫之徴

拾遺記曰禹治水所穿鑿處皆有泥封記使升其上此封堠之始又山海經黃帝逰幸天下有記裏鼔道路記以裏堆則堠起軒轅時也

漢有鑑銘二見博古圖其一云漢有善銅出丹陽和以銀錫精且明左龍右虎尙三光朱雀武順陰陽其二云尙方作鑑眞大好上有仙人不知老渴飲玉泉饑食棗又二首其一云有玉辭夏惟金去秦俱隨革故共集鼎新儀天寫質象日開輪率舞鸞鳳奔走鬼神長懸仁壽天子萬春其二云練形神冶營質良工如珠出匣似月停空當眉寫翠對臉傅紅綺窓繡幄俱照秦宮蓋唐人作也

黃山谷詩可嗤鄙處極多其尢無義理者莫如雙鬟女弟如桃李早年歸我第二雛之句稱子婦之顏色於詩句以贈其兄何哉朱文公謂其詩多信筆亂道信矣列子云禾生伯子【人姓名】出行經坰外宿於田更更訓老老而更事也漢立三老五更更義取此張湛注列子乃云更當作叟誤矣

杜少陵冬日懷李白詩裋褐風霜入惟宋元本仍作裋今本皆作短褐裋音豎二字見列子

說苑曰師經鼔琴魏文侯起儛賦曰使我言而無見違知古人一話一言皆曰賦彼所謂登髙能賦者豈必盡如後世之麗滛者哉

太平總類載龍逄諫桀之言曰臣嘗觀君冕非其冕也而冕危石君之屨非其屨也而屨春冰未有冕危石而不厭蹈春冰而不陷者也此爲六朝文士擬作無疑羅泌路史收之蓋亦貪博而忘精者

唐文粹日而月之星而辰之本莊子屍而祝之社而稷之語然日月星辰語若出今人之口其不見笑也幾希困學紀聞論牛耕不始於趙過引冉耕字伯牛是也但未有明證按山海經曰稷之孫曰叔均是始作牛耕王伯厚豈亦未考及此邪

王羲之先諱正法帖中以正月作一月或作初月其他正字悉以政代之今人正月或作政月過矣

朱文公書人皆謂出於曹操操書傳世絕少惟賀捷表元時尙有本文公所學必此也劉恭文學顏公鹿脯帖文公以時代久近誚之劉云我所學者唐之忠臣公所學者漢之簒賊耳此又見文公之書出於操無疑也文章有似歇後語處如淵明詩再喜見友於杜詩友於皆挺防野鳥山花吾友於南史到藎從武帝登樓賦詩受詔卽成帝謂其祖蔇曰藎實才子卻恐卿文章得無假手於貽厥乎又稱兄弟爲在原天屬稱故鄕爲維桑之裏稱師曰在三之義稱子曰則百之祥皆是類也貢禹乞骸骨元帝詔答之引傳曰亡懷土所稱傳者卽論語小人懷土之文易小人二字作亡蓋嫌於以小人稱其臣漢世訓辭深厚皆此類也後世平交間辯難之文卽加怒罵況君臣之間乎

杜子美滕王亭詩春日鶯啼修竹裏仙家犬吠白雲間修竹用梁孝王事犬吠雲中用淮南王事人皆知之矣予嘗怪修竹本無鶯啼字也後見孫綽蘭亭詩啼鶯吟修竹防鱗戱瀾濤乃知杜老用此也讀書不多未可輕議古人

古書句讀多不同朱子語錄載方馬二解防禮記君賜衣服服以拜賜【句】辟之命銘爲烝彛鼎【句】舊防以辟之爲一句極無義辟乃君也以君之命銘彛鼎最是又載陸農師防人生十嵗曰防作一句學作一句漢書與老父約【句】法三章耳殺人者死傷人及盜抵罪今皆讀作約法三章是何理也孟子馮婦暴虎章一本作晉人有馮婦者善搏虎卒爲善【句】士則之【句】野有眾搏虎虎負嵎莫之敢攖前士則之後乃爲士者笑之文義相屬而於章防亦合特難與迂滯者語耳

朱子謂孔明之學本申韓淵明之學本老莊此語末學不敢議亦不敢從

離騷九章雲乘鄂渚而反顧兮欸秋冬之緒風尸子禹有進善之鼔備訊唉也漢韋孟詩勤唉厥生說文欸譍也亞攺切又焉開切史記範增撞破玉斗曰唉方言雲南楚謂然曰唉說文唉譍也烏開切二字音義並同如嘆與嘆欬與咳嘯與歗實一字耳其語則皆楚語也故元次山有欸乃曲而栁詩亦用此二字皆湘楚間語栁文舊本作靄襖音上字正協亞攺之聲韻書亦於皆韻收唉字海韻收欸唉二字其說與說文不異但乃字讀如襖者未有考耳近世乃有倒讀之者又皆冩欵則誤益甚矣欵字從欠與唉字不同然防畫甚相似故多誤也楚辭注及朱文公文集互發此義今詳筆之

郡縣更鼔樓多名譙樓出莊子本魏城門名麗譙壯麗而譙峣也近見王子充作某府譙樓記首引陳涉傳誤矣

正月解凍水二月白蘋水三月桃花水四月蔓水五月麥黃水六月山礬水七月豆花水八月荻苖水九月霜降水十月復槽水十一月走淩水十二月蹙淩水見九州記

古云梧桐不生則九州異一葉爲一月閏十三葉宋人閏月表梧桐之葉十三黃楊之厄一寸

河圖括地象曰西北爲天門東南爲地戶注天不足西北是天門地不滿東南是地戶

茶卽古荼字也周詩記荼苦春秋書齊荼漢誌書荼陵顏師古陸徳明𨿽已轉入茶音而未易字文也至陸羽茶經玊川茶歌趙贊茶禁以後遂以茶易荼

宋史表首稱相阿魯圖其實歐陽之筆也其爲卷六百文百萬言自有史冊以來未有若是多者也其自謂辭之煩簡以事文之今古以時蓋欲自成一代書而不彊附昔人是也其可憾者有紀一事而先後不同一人而彼此不同由修之者非一手也愚觀自古史籍至宋而憾焉非憾乎人也所憾於上之人壊古修史之法也史始於尙書春秋大抵皆一人之筆尙書𨿽雜出然而紀一事自一篇一篇自一人春秋則孔子特筆而門人一辭不能贊者矣春秋三傳各以其意釋經而其事傳焉若國語若世本若戰國策皆一家言自史記下十七代之書亦皆一人成之唐書𨿽文忠與景文共之然而卷帙互分兩美相合至元修宋遼金三史此法壊矣原其所以由大臣寡學又不欲令下之有學者得擅其所長故不惟其人惟其官不惟其實惟其名其長不知所美其短不知所委其先後矛盾復何怪哉𨿽然豈始於宋哉後漢東觀大集羣儒著述無主條章靡立由是伯度譏其不實公理以爲可焚張蔡二子紏之於當代傅範兩家之於後葉其傳卒亦不廣唐中宗世史司取士每記一事載一言皆閣筆相視含毫不斷義稟監修辭從指授由是劉知幾謂頭白可期汗靑無日卒不能成其書也原宋史一書其實類此蓋漢唐皆文人相聚元則武人相參其形迹之拘忌義例之蒙昧豈特如漢唐人所譏而已嗚呼元所壊者宋一代史猶之可也而其法遂使嗣代襲用之今曰一代之史可以一人成不以爲駭則以爲狂矣其貽害於後學禍於斯文者可重爲嘅也夫

王全斌伐蜀自益光江趨來蘇徑不由劍門入是劍門外又別有一路也

呂蒙正父圖多內寵與其母劉氏不協幷防正出之頗淪躓窘乏劉誓不嫁及蒙正登仕乃迎二親同堂異室奉養之近世傳奇饐亭亦緣此附會也

劉錡善射水斛滿以箭射防箭水注隨以一矢窒之人服其精或言此卽古剡注法也

札木言於汪罕曰我於君是白翎雀他人是鴻鴈耳白翎雀寒暑常在北方鴻雁則南飛就暖耳言已心堅而他人心不可保也

蘇味道詩星橋鐵鎖開本張陳正見詩天路橫秋水星橋轉夜流之句

杜牧詩盡道靑山歸去好靑山能有幾人歸比之林下何曽見一人之句殊有含蓄

舟有溺騎有墜寢有魘飲有醉食有饐行有蹷其甚則皆可以致斃無非危機其可如土偶木寓耶此權徳輿文章奇語也【木寓見漢書注木寓龍木寓馬是也】

呂溫地誌圖序粉散百川黛凝羣山亦如今地理圖黃爲川紅爲路靑爲山也

裴子野雕虫論力言晉宋以降之文獘其略曰悱惻芳芬靡曼容與蔡應等之俳優揚雄悔爲童子深心主卉木逺致極風雲其興浮其志弱荀卿有言亂代之徴文章匿采斯豈近之乎

滕王閣序蘭亭已矣梓澤丘墟梓澤石季倫別墅也又山亭序云茂林修竹王右軍山陰之蘭亭流水長堤石季倫河陽之梓澤

隋劉臻爲儀同與劉訥同官退朝欲謁訥謂前驅曰識劉儀同家乎從者以爲臻欲引歸至家坐堂中呼曰劉儀同可出矣其子出臻曰汝亦來此乎今人傳以爲陳愧齋事亦好事者取此而易其名耳

邊方備警急作髙土臺臺上作桔橰桔橰頭有兜零以薪葦置其中常低之有冦卽然火舉之以相告曰烽望其煙曰燧唐詩桔橰烽上暮煙飛

北齊曹仲逹畫人物衣服窄唐吳道子畫衣服飄舉時人語曰吳帯當風曹衣出水

詩崧髙維嶽嶽四嶽也孔云堯時止有四嶽不主中嶽故曰崧髙貌山髙大者自名崧不主中嶽而言今或以爲崧嵩通用誤矣

周禮疏又有陽臯陰臯之說亦罕見者陽陰蓋以深淺向背言也

張野廬山記天將雨則有白雲或冠峯巖或亙中嶺俗謂之山帯不出三日必雨【唐詩風吹山遙知雨】

韓子玉巵無當廣韻云當底當也徐鉉云今俗猶有匡當之言

龍鐘竹名年老曰龍鐘言如竹之揺曳不能自持也行淸潔者佩芳徳明光者佩玉能解結者佩觹能決疑者佩玦故孔子無所不佩也見王叔師楚騷注

尸子曰春華秋英曰桂王維詩人閒桂花落夜靜春山空秋花者乃木犀巖桂耳

連山藏於蘭臺歸藏藏於大卜此語見於桓譚新論則後漢時連山歸藏猶存不可以藝文志不列其目而疑之至隋世之連山歸藏則僞作上官求賞者耳

範蠡楚三戶人字少伯大夫種姓文氏字禽楚之鄒人出呂覽髙誘注

梁武帝撰金海王應麟撰玉海周興嗣撰千字文隋潘徽撰萬字文

欵冬花卽爾雅所稱莬奚顆涷者紫赤華生水中十二月雪中出花郭緣生述徵記雲洛水至冬凝厲則欵冬茂悅曽冰之中傅咸欵冬賦序曰余曽逐禽登於此山於時仲冬冰淩盈谷積雪被崖顧見欵冬然始敷佛經云朱炎鑠石不靡蕭丘之木凝冰慘栗不凋欵冬之花乃知唐詩僧房逢著欵冬花正十二街頭春雪時也詩人之興於時物如此

星書云古之支幹只用書日不以紀年紀年用嵗陽嵗陰名故溫公通鑑紀年以攝提格閼逄之名蓋有存古之義不知者議之以爲不若直用甲子乃不學之過也隑曲岸頭也音巨依切隑碕埼圻磯五字同音哀二世賦曲江之隑越絕蘆之碕地理誌鮚埼水經赭圻又作磯是也

中郎區博諫莽曰井田𨿽聖王法其廢久矣周道旣衰而民不從秦知順民之心可以獲大利也故滅廬井而置阡陌遂王諸夏訖今海內未厭其敝今欲違民心追復千載絕迹𨿽堯舜復起而無百年之漸弗能行也天下初定萬民新附誠未可施行區博之言特告王莽非其人耳其實至論也後世儒者必欲行井田何哉天馬歌天馬徠歷無艸艸卽皁字從艸從早艸字可染皂也後借爲皂之皂歷解爲槽櫪之歷言其性安馴不煩控制也師古解爲水艸之艸失之

成都靑陽宮後周爲至眞觀【見道經】蜀有錦浦坊三井橋小蠻橋【見佛經】江橋頭闗下市【見十六國春秋】

禽經云烏向啼背棲燕背飛向宿毛詩燕燕於飛莊姜送歸妾義取諸此故曰下上其音差池其羽皆背飛之義余最愛樂府桂殿江烏對雕屏海燕重之句不知何人作也

周禮注引司馬法云昏鼔四通爲鼜夜半三通爲晨戒旦明五通爲發昫又引司馬法云鼓聲不過閶柝聲不過閬鐲聲不過闟漢書李廣傳引登車不式遭喪不服振旅撫師以徵不服率三軍之心同戰士之力故怒形則千里悚威振則萬物伏是以名聲暴於夷貉威稜憺乎鄰國文選注引聖人不貴咫尺之玉而重寸陰之旬史記注引血於鼙鼓神戎器也說文引一舉足曰跬跬三尺兩舉足曰步步六尺又晨夜納鈀車今文皆無之非全書也

漢書防於巖郎魏鐘繇表廟郎郎當作廊而皆省作郎者上廕下下承上也如鳳凰同書省下作皇鸚鵡聫文省下作武若單書則不可也石鼔文旭日杲杲但於旭下作二防借旭之日爲下字也秦刻亦有此例

漢書王尊傳迹射士千人注迹射言能尋迹而射取之也又有射聲校尉言聞聲而能射之合二條觀見漢世武事選練之精如此

列子鄧析顧其徒曰爲若舞彼來者奚若注云世或謂相嘲調爲舞弄漢書宣元六王傳我危得之注云危殆也我殆得爲天子猶今之言險不得之也舞弄險不俗語皆有本也

荀子入其央瀆注中瀆也今人家出水溝則如今稱出水竇曰央溝亦有本也太平禦覽引莊子逸篇羊溝之雞稱羊溝不知何解俗作陽溝云對陰溝之稱但未見所出耳

文中子一書格言至論甚多若其中拆洗論語之文描畫孔門之像若吳楚僣王者名號兒童學長者拜揖皆其門人之罪也試舉一條如雲陳叔逹行令郡縣而盜不止聞文中子門人心化之言退而靜居三月而盜賊出境此段明是妝防使盜賊三月入境餔資餼牽亦竭矣不出何待又以爲功不亦迂耶

唐六典有裝潢匠注音光上聲謂裝成而以蠟潢紙也今制牋法猶有潢漿之說人多不解作平音讀又攺爲裝池自謂奇語其謬甚矣

今制吹角以爲起於曹子建其說出於近世胡公儼集中然不知其所引何書也按杜氏通典文獻通考陳氏樂書引證極爲博洽且精詳但引晉大司馬桓溫屯中堂夜吹角爲司馬恬所彈又引陸機爲大都督聞眾軍警角謂孫極曰我聞此殊不如華亭鶴鳴衛公兵法吹角十二聲爲一疊並不及子建事三公博極羣書者豈有遺耶角事果始自子建何諸書不言自胡公始發之耶恐出臆說未可據耳

郡守防事古亦稱朝後漢劉寵傳山谷鄙生未嘗識郡朝是也吏民謁郡守亦曰朝任延臨龍丘萇殯不朝三日是也

俗語附近古作傅近仲長統昌言宦豎傅近房臥之內交錯婦人之間

丹鉛總錄卷二十七

