思無邪小記

著作者﹕﹝民國﹞姚靈犀

弁言

歲在乙丑丙寅間﹐余喬寓燕京﹐得與都人士相接。因沈丈南野之介﹐締交侯疑始君。時侯主編《瀚海》﹐每晤時輒索稿於余。初以詩詞筆記應之﹐後難爲繼﹐乃蒐集古今小品涉及﹝按﹕原作乃﹞香艷者﹐上起經史﹐下逮說部﹐選錄若干則﹐或加箋注﹐投刊《瀚海》。題曰《思無邪小記》﹐意卽鄭衛之音不刪﹐而以邪僻之思爲戒也。侯君跋其尾曰﹝按﹕原作日﹞﹐靈犀此記絕艷﹐然恐不免爲鐵秀所呵矣。一笑。是侯君仍以綺語目之。泥犁豈爲我輩設哉﹖嗣因有金陵之行﹐稿遂中輟。及傅君蕓子主編《北京畫報》﹐索稿一冊去﹐排日刊登。有時或亦自撰﹐而以續記爲名。聞嗜痂者眾﹐刊此以饜所望。後又名之曰《艷海》﹐或易名爲《髓芳髓》﹐曾於天津之《天風》《風月》兩報中﹐略見一斑。十五年來﹐續有蒐輯﹐至今續稿﹝按﹕原作縞﹞盈尺﹐供獺祭之書籍亦千餘種﹐祕未示人。爲無益事以遣有涯之生而已。舊雨有知此稿者﹐告於天津書局主人﹐從臾印行。重違其請﹐遂以原稿授之。柰著書無暇﹐未能加意編次﹐糅﹝按﹕原作揉﹞雜之識﹐自知難免。而此記之內容﹐顧名亦可思過半矣。

辛巳淸明姚靈犀識

題詞

無事燕居續祕辛﹐綺樓靜對素心人。江郎妙擅生花筆﹐字裏行間總是春。宜興徐季敷

詞工秦柳薄蘇辛﹐才調翩翩一俊人。回憶揚州都是夢﹐仗君筆底挽餘春。湘潭馬鷗盟

情鍾我輩一酸辛﹐且與鶯花作主人。瓊寢珠房隨意設﹐有誰能識鏡中春。蘇臺哈雪研

幼婦偏矜說受辛﹐驚才絕艷屬詞人。緣情更著房帷志﹐儷艸拈花托冶春。析津趙琴軒

事爲無益卻悲辛﹐持向風塵索解人。綺語譏呵知未免﹐欲將天地盡回春。朱方姚君素

思無邪小記靈犀

詩經﹕輾轉反側。言求淑女不可得﹐寤寐不安之意。然實絕妙四齣春宮祕戲圖也。

韓冬郎詩﹕碧闌干外繡簾垂﹐猩色屏風畫折枝。八尺龍鬚方錦褥﹐已涼天气未寒時。詩中有人﹐正在媟褻。𨿽南朝妙手﹐畫之不出。

余曩在內蒙某招提遊﹐蒙古簡稱曰「招」﹐猶言「廟」也。招內有泥像二。其一則爲獰佛甚偉﹐禦一妙﹝按﹕「妙」疑應作「少」﹞女﹐交股而戲﹐制塑精工。又一爲牡牛腹下壓一少女﹐女緘眉蹙額﹐若不勝其痛苦者。皆覆以黃幬﹐扃戶深諱﹝按﹕「諱」疑應作「幃」﹞﹐非有阿堵物不易觀也。

《雜事祕辛》略云﹕商女瑩從中閣細步到寢﹐姁與超如詔書周視動止﹐俱合法相。超畱外舍﹐姁以詔書如瑩燕處﹐屏斥接待﹐閉中閣子。時日晷薄辰﹐穿照蜃窗﹐光送著瑩面上﹐如朝霞和雪﹐艷射不能正視。目波澄鮮﹐眉嫵連捲﹐朱口皓齒﹐修耳懸鼻。輔靨頤頷位置均適。姁尋脫瑩步搖﹐伸髻度髮﹐如黝髹可鑑。圍手八盤墜地加半握。已乞緩私小結束﹐瑩面發赬抵攔。姁告瑩曰﹕官家重禮﹐借見朽落﹐緩此結束﹐當加鞠茀耳。瑩泣數行下﹐閉目轉面內向。姁爲手緩﹐捧著日光﹐芳气噴襲﹐肌理膩潔﹐拊不畱手。規前方後﹐築脂刻玉。胸乳菽發﹐臍容半寸許珠。私處墳起﹐爲展兩股﹐陰溝渥丹﹐火齊﹝按﹕原作齋﹞欲吐。此守禮謹嚴處女也。約略瑩體﹐血足榮膚﹐膚足飾肉﹐肉足冒骨。長短合度﹐自顚至底﹐長七尺一寸﹔肩廣一尺六寸﹐臀視肩廣減三寸﹔自肩至指長各二尺七寸﹐指去掌四寸﹐肖十竹萌削也。髀至足長三尺二寸﹐足長八寸﹔脛跗丰妍﹐底平指斂﹐約縑迫襪﹐收束微如禁中﹐久之不得音響。姁令催謝皇帝萬年﹐瑩乃徐拜﹐稱皇帝萬年。若微風振簫﹐幽鳴可聽。不痔不瘍﹐無黑子創陷及口鼻腋私足諸過。文人筆底﹐能奪畫工。世之形容女子身體髮膚﹐殆無以過此者。視《神女》《洛神》之賦﹐未免褻矣。

西藏有歡喜佛﹐作男女裸體交媾狀﹐多鑄以銅﹐亦有繪﹝按﹕原文似「繒」。「曾」或以此爲字根的相關字在印刷或書寫中﹐常與「會」字混淆﹞諸壁者。陶九成《輟耕錄》所稱「演揲之壁」﹐殆卽此歟﹖明人集云﹐崇禎辛巳同姜如須過後湖﹐入一庵。後殿封鎖﹐具施乃開。皆裸佛交媾﹐形凡數百尊。守者曰﹐天地父母。前年大內發出者﹐其像皆女坐男身。有三頭六臂者﹐足下皆踏裸女﹐累人背而疊之。考元成宗大徳九年﹐天寧寺有祕密佛﹐卽言此佛也。君美有記紀其事。

雍和宮﹐淸世宗雍正之潛邸也。帝登位後﹐始賜今名。喇嘛居之。內供佛像﹐或形如惡鬼﹐或狀似野牛﹐並有男女裸體之像及人獸交媾之態﹐名歡喜佛。奇狀百出﹐備極淫褻。鄭所南《心史》有云﹐元人於幽州建佛母殿﹐鑄佛裸形﹐與妖女合﹐淫狀種種﹐纖毫畢露。觀此則歡喜佛像之設﹐當始於元代矣。

元順帝時﹐哈麻常陰進西天僧﹐以運气術媚帝。帝習爲之﹐號演揲兒法。演揲兒﹐華言大喜樂也。西番僧伽璘眞善祕密法﹐其法亦名變修法﹐皆房中術也。男女裸處﹐相與褻狎。號所處室曰「曁卽兀該」﹐華言「事事無礙」。君臣宣淫﹐而羣僧出入禁中無所禁止﹐醜聲穢行﹐著聞於外﹐𨿽市井之人﹐亦惡聞之。

《後漢書﹝按﹕原作晝。顯與「書」淆﹞》襄楷傳﹐楷上桓帝疏云﹐前者宮崇所獻神晝﹐專以奉天地順五行爲本﹐亦有與國廣嗣之術﹐其文易曉﹐參同經典﹐而文帝不行。章懷太子注太平經典帝王篇曰﹐問﹝按﹕原作間﹞曰﹕今何以生子少也﹖天師曰﹕善哉子之言也。但施不得其意耳。如令施其人欲往也﹐開其玉戶﹐施種於中﹐比若春種於地也﹐十十相應和而生。其施不以其時﹐比若十月種物於地也﹐十十盡死﹐故無生者。眞人欲重知其審。今無子之女﹐𨿽日百施其中﹐猶無所生也。不得其所生之處﹐比若此矣。是故古者聖賢不妄施於不生之地也。名爲亡種竭气﹐而無所生成。今太平气到﹐或有不生子者﹐反斷絕天地之統﹐使國少人云云。

元寫本演揲兒法殘捲﹐卽謂之大乘祕密﹐欲樂定劑門﹐修習者。捲內有云﹐本尊吉祥形嚕葛﹝裸男﹞﹐一面二臂﹐其身白色﹐右手持��﹝按﹕方框空格爲原文所有﹞﹐左手持白色鈴。頭髮結髻﹐三目﹐微少嚙齒��﹝按﹕方框空格爲原文所有﹞﹐身上並嚴飾衣絡。展右跪左﹐二手交抱金剛亥母﹝裸女﹞﹐一面二臂﹐其身白色。右手向上﹐持白色鉤刀﹐左手抱吉祥形嚕葛之頸﹐及持滿盛五肉五藥甘露頭器。三目﹐微少嚙齒﹐具喜悅容。披髮散垂。身上並無嚴飾衣絡。展開左足﹐右足翅於本尊吉祥形嚕葛股上。其共觀本尊足下無有烏麻﹝卽指偃臥之裸女﹞怖畏及火焰﹐如是想已。其共觀佛作不二加行覺受大樂之時﹐吉祥形嚕葛口出訶訶大樂之聲。其金剛亥母口出兮兮大樂之聲。其訶訶兮兮大樂之聲﹐充滿十方佛土。爾時十方一切報身佛如空注雨﹐入於吉祥形嚕葛淨梵竅中。變成法身自性白菩提﹝卽精液﹞﹐充滿亥母花宮之內﹐充滿亥母一身。其法身自性白菩提心展轉滿盛﹐流出二根相交之門﹐如空注雨。雲云。玉戶花宮﹐皆言女陰也。的系妙對﹐工而有典。

雍和宮歡喜佛﹐余未之見也。北海白塔前有亭翼然﹐內貯獰惡之銅像。云是鎭海佛。外𨿽有披掛﹐內實裸裎。其勢翹然偉大﹐可迫而觀之。

曩有喇嘛偸一小銅佛售於人﹐余卽購贈菉猗。佛三頭二十四臂﹐面目獰醜。抱一少女﹐其陽半納金溝中。核袋下垂﹐筋骨僨張。不知胡爲而鑄此﹐或爲厭勝之意耳。仲謀贈余銅佛一﹐彼由科布多道出外蒙﹐遊於某寺﹐因藕﹝按﹕「藕」字在此處似不通。待考﹞而歸者﹐故其下無銅座。佛髙三寸許﹐怒髮上衝﹐以骷髏爲紮額﹐怒眉努目﹐張口若叱吒之狀。耳垂巨環﹐頸上繞瓔珞兩匝。兩臂左右微舉﹐腕有釧。兩乳隆起﹐腹便便。上裸下褌﹐赤足﹐踝以上亦有雙環。騎一裸女﹐女面目姣好﹐髮披肩背﹐散而下垂。兩手著地如驢馬然。女玉臀﹝按﹕原文作「臂」。試想「臂」如何髙聳呢﹖觀前後文﹐知必爲「臀」字之誤﹞髙聳﹐榖道內搐﹐若用力負重者。其陰墳起﹐兩唇微開。或曰此妖魔化美女以惑佛也﹐佛以法力降服之。

畫春冊多出於丰潤溫州兩地婦女之手。臨窗渲染﹐𨿽路人竚足而觀﹐恬不知恥。少女亦能鉤勒之﹐然絕未見有佳作也。曩在盱眙王氏見有春冊十二頁﹐費曉樓手筆也。王之先人有字儀鄭者﹐嘗遊日本髙麗﹐時以中國書畫相投贈﹐故其家猶藏有精品。筱盦表叔丹靑妙手也﹐曾臨摹全帙。余曾倚「醜奴兒令」分題其上。詞附錄於後。或曰此詞妖艷直接董文友﹐蓋以詞妖目余矣﹐愧何敢當。

與郎長行郎無信﹐昨約違期。今罰圍棋﹐隱語調他意不知。瓊娘小負紅雙頰﹐玉子慵移。玉臂微欹﹐錯怪蘭姨盡助伊。

逾﹝按﹕原作諭﹞垣小雍﹝按﹕疑應作擁。不但按詞意﹐卽按聲韻﹐也當作擁﹞東鄰子﹐體態輕盈。骨骼娉婷﹐斜送餳眸似帶酲。喁喁不許聞私語﹐海誓山盟。日麗風淸﹐蕉葉敲窗暗自驚。

玉梅花映溶溶月﹐輕轉蝤蠐。暗逗靈犀﹐猶恐相逢是夢迷。尾生畢竟﹝按﹕原作意﹐不通﹞多情種﹐鰈影橋西。鶼影樓西﹐挽手相將躡玉梯。

侯門一入深如海﹐黃徧新槐。綠滿新苔﹐捱過春光不見來。眞能解事西村嫗﹐別具心裁。此物須猜﹐不退宮砂不結胎。

納涼初倦蘭湯冷﹐油碧紗櫥。紅玉肌膚﹐一榻橫陳楚簟鋪。蕭蕤偎著夫人竹﹐自有靑奴﹐不許狂夫﹐做个生疎故試渠。

鴛鴦也傍池塘宿﹐眞个魂銷﹝按﹕原作鎖﹞。盡把情撩﹐一曲巫山度玉簫。欲拈瓜果消煩暑﹐纖手忙搖。粉頰旋潮﹐禁忌全忘指濕綃。

融融春暖人如醉﹐親解珠襦。笑拊酥膚﹐卻羨羅敷竟有夫。紅蕤綠嚲相偎倚﹐繡被平鋪。錦舄輕除﹐頃刻描成祕戲圖。

冰肌玉膚淸無汗﹐人更芳妍。情更纏綿﹐歡喜新參一味禪。偎郎午榻尋蘭夢﹐緊擁香肩。落下花鈿﹐云鬅鬋鬆態可憐。

牡丹開徧春光麗﹐節過淸明。雨過新晴﹐偸覷新圖倚畫屏。輕搖屈戌郎潛到﹐睹面羞驚。背面微惺﹐一幅生綃輩﹝按﹕此字疑誤﹞得成。

艷春圖出南朝手﹐倦看瑤裝。斜倚銀牀﹐斷續燻鑪小篆香。巫山雲雨荒唐甚﹐人映花光。燭照紅妝﹐除卻溫柔不是鄕。

桃根桃葉雙雙玉﹐吹气如蘭。秀色忘餐﹐小妹羞看斗合歡。丁香舌吐嬌無限﹐梅意含酸。蔗境回甘﹐情緒瞞他幸未諳。

牙簽玉軸排書案﹐且下珠簾。且門﹝按﹕「門」字定誤﹐然不辧當作何字。要之是一帶「門」框的仄聲字﹞香奩﹐詠絮才髙勝撒﹝按﹕原作撤﹞鹽。鴛鴦瓦上梨花白﹐獸炭頻添。龍腦慵拈﹐閨閣催詩律更嚴。

今之藥房有售女子溺器者﹐或制以玻璃﹐或制以釉鐵。壺之口如荷葉﹐如蓮瓣﹐無不與陰戶吻合。因紀之以詞曰﹕七寶裝成﹐比錫奴差異﹐玉虎兼優。寒夜夢回﹐悄取入衾裯。褪繡袴香肌暗近﹐被郎瞥見應羞。智伯有恨﹐夜瀦﹝夜瀦溺器也﹐見《淸異錄》﹞合伴淫籌。零鈴細聲堪聽﹐似水淋銀漏﹐雨瀉銅溝。偃月壺唇﹐他得接溫柔。卻只爲房中弱水﹐借他腸肚稍畱。小徑滌器﹐相如遜此風流。此調名「金盞倒垂蓮」﹐命意象形﹐亦堪發噱。

嘗於洋貨肆中見陳列匾形印花銅匣﹐標字條於上﹐則月經帶也﹐不禁忍俊。索而觀之﹐是以紙薄之皮所制﹐邊綴牛筋之繩伸縮自如。引之長尺許﹐寬約二寸。兩端緣橡皮﹐而結以綫帶。此乙種也。其甲種類如短褌﹐有襠可解﹐襠之上可鋪棉絮﹐以承紅鉛。審匣上字﹐知爲東方舶來品。當余取閱時﹐有二三婦女腆然來購﹐並爭價之低昂。歸而遐想﹐頗覺新奇。詞調有「合歡帶」﹐戲倚其聲﹐以紀所見。詞曰﹕蕭娘連日情慵﹐惱桃汛又相逢。暗地裁成丁字樣﹐向窗前尺布新縫。鋪勻香絮﹐花幡舉後﹐難護殘紅。繫纖腰﹐兜將胯下﹐有時恨緊嫌鬆。東瀛寶帶繡芙蓉﹐障紅潮﹐奪天工。玉燕投懷成幻影﹐可憎他癸水頻通。金圜約指﹐丹砂注面﹐洞口云封。爲今宵阿儂入月﹐牙牀不肯與郎同。

也﹝按﹕此爲小篆﹞篆書「也」字。《說文》曰﹐女陰也。象形。秦刻石「也」字悉作﹡﹐籀文﹡如此作亦象形也。《春在堂筆記》引《銅熨斗齋筆記》曰﹐今人讀爲必平聲﹐殆篆文「也」字﹐與「必」相近而誤﹐云云。余檢《說文》﹐確爲羊者切﹐然則古人謂女子陰竟讀作「也」字矣。今人有寫作從「屍」﹑「穴」者﹐《康熙字典》有此字。引《正字通》布非切音卑﹐釋作女子陰。《辭源》作筆漪切﹐比平聲。從無用及此字﹐故亦不考究竟﹝余撰有《二根異名錄》考證精詳﹞。最可笑者﹐今之電碼有八三一一﹐不知亦有人用之譯電否。﹝注﹕﹡「秦刻石」一句與「籀文」一句中之「也」字因無法輸入﹐以﹡號暫代﹞

女子私處多異名。曰私﹐曰陰﹐曰牝戶﹝內腎一竅名玄關﹐外腎一竅名牝戶﹐見《祈嗣眞詮》﹐不獨女子之陰名牝戶也﹞﹐曰陰門﹐曰玉戶﹐曰花宮。《洗冤錄》則女子言陰戶﹐婦女言產門。道家講房中修煉之說者﹐則曰鼎﹐曰鑪﹐曰玉門﹐曰丹穴。上爲金溝﹐下爲玉理。女人陰深一寸曰琴弦﹐五寸曰榖實﹐過實則死矣。陰內左右曰辟雍﹐陰外左右曰璿臺﹐如麥齒﹐如昆石﹐如嬰女﹐如赤珠﹐皆在其中﹐特有深淺之分耳﹝俗作屄。毴﹐亦古。明代有徐琲者﹐人於其刺多添一筆﹐上官謂其不雅﹞。

丹徒包夢華氏藏古錢一枚﹐徑寸六分﹐紫銅貨﹐方孔。陽有風花雪月四字﹐陰面作男女交歡狀﹐凡三種。孔之下鑄作燻鑪一﹐孔之上﹐垂幕在鉤﹐一人裸立﹐陽具翹然﹐一人伏地若犬﹐以口接其陽。孔左搭衣於架﹐一人以四支據地﹐聳臀以就﹐一人立以兩手前抱其腹﹐陽觸於股﹐互相偎摩﹐若雞﹝按﹕原作﹝上田下文音jī﹞姦然。孔右一女仰臥於榻﹐展足向上﹐交於男背。男以兩手抱女頸﹐跪其兩股間﹐騎伏女肚上﹐狀頗狎褻。據云唐宮遊戲之制﹐用以厭勝者也。予借觀久之﹐因拓得一紙﹐徧徵題詠。鷗公題引首四字﹐曰「三陽開泰」﹐言其上下前後三開也。余譜「好事近」三闕。詞曰﹕羅襪也遺香﹐況是開元舊制。佩得宜男泉布﹐定洗兒時賜。宮娥玩罷臉波紅﹐省識春滋味。惆悵白綃帳底﹐怨三郎多事。其二曰﹕大體竟雙雙﹐祕戲勾人情破。空費六州金鐵﹐鑄風流罪過。春宮深鎖太無聊﹐相約階前簸。妮子偏談賭寢﹐向阿儂稱賀。其三曰﹕取去買春光﹐可買春光常住。試問金釵鈿合﹐今飄零何所。風花雪月未消殘﹐舊恨重頭數。畱著人間駅勝﹐付和嶠收貯。復代友人戲作數闕。「如夢令」曰﹕取得杖頭斜掛﹐偶過臨邛﹝按﹕原作卬﹞壚下。調笑酒家胡﹐今日何須求貫﹝按﹕「貫」字不叶韻﹐有誤﹞。閒話閒話﹐風月原來無價。「減蘭」曰﹕錢刀足貴﹐消盡男兒眞意气。紫蝕靑騰﹐應是春耕出泰陵。風花雪月﹐入手魂消工鏤絕﹐欵欵心腸﹐笑擲揚州夜度娘。「臨江仙」曰﹕莫道阮囊羞澀甚﹐買來風月無邊。揚州騎鶴愛腰纏﹐十千難下箸。馳射憶軒轅。不值一錢殊可惜﹐笑他楡莢﹝按﹕原作筴。兩字似不能通假﹐故攺﹞輕圓。雙雙鳳子貯花鈿﹐多情還厭勝﹐有約誓彌堅。楊蔚老題「畫堂春」詞曰﹕區區阿堵困英雄﹐幾人銅臭塡胸。風花雪月一般同﹐色相成空。稽古猶存漢字﹐觀文艷說唐宮。河間奼女數偏工﹐萬選難逢。咸伯內弟倚「望江南」詞曰﹕花月恨﹐如夢復如煙。妃子應畱銀甲印﹐盧兒閒意水衡錢﹐消息兆團圓。後於寒云公子家復見一枚﹐與此錢正同。據云﹐方地山考爲宋代蔡京所書﹐丙寅春京師名流題詠如林。余又借拓一紙﹐印制詞箋。有小娟女子用以抄詩﹐一時傳爲艷談。

菉猗舊藏古錢一枚﹐不辧字幕。及剔刷久之方見其紋。上下左右皆男女交合之態。因憶吳榖人祭酒有題祕戲錢詞曰﹕長壽宜男﹐數吉語曾經萬選。誰更把陰陽巧鑄﹐雨雲重煉。誓約怕同烏鰂墨﹐迷藏不隔錢龍宴。只君心難買殿西頭﹐涼風換。男女式﹐何須判﹐歡娛會﹐何嫌短。但虫捲蠖屈﹐天長地遠。色相難空阿堵物﹐畫圖又入菩提變。笑有情楡莢蝶團圓﹐尋常見。

余友謝君平生收羅裸體畫片﹐有三千頁之多。嘗以一箱自隨。所得金錢﹐輒以易此﹐樂此不疲也。又戴君﹐西醫也。曾見婦女之私處﹐皆以攝影術畱其影﹐不下百餘片。𨿽方寸之地﹐人各有之﹐然一經放大﹐細察竟各自不同。余在鎭江旅館中﹐曾出以見眎。其第一幅卽其如夫人下體。云系新浴後於藤榻上攝其影﹐亦不諱也。

歸化城寧武巷韓家﹐藏有瓷春冊四十片﹐每片寬長約尺許﹐各以黃綾夾套什襲之。余因王君介紹﹐出而觀之。乃拿破侖平生所禦之女也。四十片女像無一相同﹐而拿氏由少而老﹐歷歷如見其生平。其刻畫直如今之裸體畫片。余又疑是以攝影術移其上者。韓甚爲寶貴。聞關伯珩太史任塞北關監督時﹐擬以四千金易之﹐未許也。

《玉曆寶鈔》云﹐凡在陽世煉食紅鉛﹝處女月經﹞陰棗人胞﹐乃服紅鉛及婦人陰中之棗胞臍之類﹐豈不更壞人心﹖但食此等穢物﹐則口舌與婦人之陰戶無異﹐𨿽在世多般行善﹐若誦經咒﹐非獨無功﹐且有大罪﹐冥王斷難寬貸。凡聞此勸者﹐速宜戒之。否則宜付七殿泰山王﹐發交各種地獄﹐受諸般刑苦。旣有此說﹐則世人定有行之者焉。

《傳》昭元年﹐晉侯有疾﹐是近女室。疾如蠱﹐淫生六疾。陰淫寒疾﹝注﹕寒過則爲冷﹞﹔陽淫熱疾﹝注﹕熱過則喘渴﹞﹔風淫末疾﹝注﹕末﹐四支也﹐風爲緩急﹞﹔雨淫腹疾﹝注﹕雨濕之气爲洩注﹞﹔晦淫惑疾﹝注﹕晦﹐夜也。爲晏寢過節則心惑亂﹞﹔明淫心疾﹝注﹕明﹐晝也﹐思慮繁多心勞主疾﹞。女陽物而晦時淫﹐則生內熱惑蠱之疾﹝注﹕女常隨男﹐故言陽物。家道常在夜﹐故言晦時﹞。此說甚古﹐醫家應深研之。

《國策》韓二﹐宣太后召尙子曰﹐妾事先王也﹐先王以其髀加妾之身﹐妾困不支也﹔盡置身妾之上﹐而妾弗重也。何也﹖以其少有利焉。此等穢語﹐公然說與來使﹐一何可笑﹗

烝﹐上淫曰烝。《傳》桓十六年﹐衛宣公烝於夷姜﹐子淫父妾也。報﹐下淫上曰報。《傳》宣三年﹐鄭文公報鄭子之妃曰陳嬀。漢律﹐淫季父之妻曰報。通﹐旁淫曰通。《傳》欒祁與其老周賓通。

姦﹐《說文》淫也。髙麗用中國書﹐獨以姦爲好字﹐好爲姦字﹐見《正字通》。頗有深意。三女無不好﹐子女無非姦﹐誠創聞也。姸﹐《倉頡篇》﹐男女私合曰姸。漢律與妻婢姦曰姸。淫﹐亦作淫﹐私逸也。《小爾雅》﹐男女不以禮交曰淫。男女淫奔﹐不能以禮化也。又植﹐水滸罵人「直娘賊」﹐應作植。

紅蝙蝠出隴州﹐雙伏紅蕉間。采者獲其一﹐則一不去。南人收爲媚藥。見《北戶錄》。

姑媱山在帝臺東。帝女死化爲﹖艸﹐服之媚於人﹐見《山海經》。緬地有淫鳥﹐其精可助房中術。有得其﹝按﹕原作共﹞淋於石者﹐以銅裹之如鈴﹐謂之「緬鈴」。見《粵滇雜記》。滇中又有緬鈴﹐大如龍眼﹐得熱气則自動不休。緬甸男子嵌之於勢﹐以佐房中之術。見《談薈》。

凡驢駒初生未墮地﹐口中有一物如肉﹐名驢駒媚。婦人帶之能媚。見《池北偶談》。

花蕊元同女子陰﹐雌雄兩蕊各分明。勸君切莫人前看﹝亦作弄﹞﹐艸木寧無羞恥心。明人詩也。曩於癸丑夏見刊於《申報》。因雌雄花蕊﹐發見於朱明遺老﹐甚可怪也﹐故記於心版﹐不能忘也。

淸人吳鎭《松花庵韻史》有云﹐易王建﹐淫且虐。人畜交﹐以爲樂。按其理想﹐欲攺造人種耳。《漢書》﹕江都易王非薨﹐子建嗣。宮人姬八子有過者﹐輒令臝立擊鼓。建欲令人與禽獸交而生子﹐彊令宮人裸而四據﹐與羝羊及狗交。又膠西於王端爲人賊戾﹐又陰痿﹐一近婦人﹐病數月。又廣川惠王越孫去有幸姬陶望卿﹐昭信後譖之﹐裸其身更擊之﹐令諸姬各持燒鐵共灼之。走自投井﹐昭信出之﹐椓杙其陰中。廣川王去數置酒令倡俳裸戲坐中以爲樂。又戴王文薨﹐子海陽嗣﹐畫屋爲男女裸交接﹐置酒請諸父姊妹仰視畫。海陽女弟爲人妻﹐而使與幸臣姦。又荒侯市人病不能爲人。注謂其無人道也。

《埤雅》云﹐鴿喜合。《月令》曰﹐虎始交。可謂妙對。牝牡媾合曰交﹐雌雄交接曰尾﹐陰陽交合曰媾﹝鴿性淫而易合﹐故名。凡鳥皆雄乘雌﹐此獨雌乘雄。仲冬虎始交﹐或雲月暈乃交。又云虎不再交﹐孕七月而生﹞。

天地氤氳﹐萬物化醇﹐男女媾精﹐萬物化生。如貓犬至微﹐將受妊也﹐其雌必狂呼而奔跳。以氤氳樂育之气觸之﹐而不能自止也。世人種子﹐往往不察。《丹經》云﹐一月止有一日﹐一日止有一時﹐凡婦人一月行經一度﹐必有一日﹐氤氳之候﹐於一時辰間﹐气蒸而熱﹐昏而悶﹐有欲交接不可忍之狀。此的候也。於此時順而施之﹐則成胎矣。其曰溫溫鉛鼎﹐光透簾幃﹐言其景象也。當其欲情濃動之時﹐子宮內有蓮花蕊者﹐不拘經淨幾日﹐自然挺生陰內﹐如蓮蕊初開。洗浴下體﹐以手探之自知也﹐但含羞不肯言耳。求子丈夫預密告之﹐令其自言﹐一舉卽中矣。

昔髙辛氏時﹐有房王作亂。帝乃召募天下有得房氏首者﹐賜金千斤﹐分賞美女。帝辛有犬﹐字曰盤瓠﹐其毛五色﹐常隨帝出入。其日忽﹝按﹕原作怱﹞失此犬﹐帝甚怪之。犬走投房王﹐王大悅﹐謂左右曰「辛氏其喪乎﹖犬猶棄主投吾﹐吾必興也。」乃大張宴會﹐爲犬作樂。其夜房王飲酒而臥﹐盤瓠咬王首而還。帝乃封盤瓠爲曾﹝按﹕疑應爲「會」﹞稽侯﹐美女五人。後生三男六女。其男當生之時﹐𨿽似人形﹐猶有犬尾。其後子孫昌益﹐是爲犬戎。節錄《搜神記》。是𨿽神話﹐然可知犬與人交﹐亦能生子。

趙飛燕緣主家大人得入宮。及幸﹐飛燕瞑目牢握﹐涕交頤下﹐戰栗不迎帝。帝擁飛燕三夕不能接﹐略無譴意。宮中素幸者﹐從容問帝﹐帝曰﹐丰若有餘﹐柔若無骨﹐遷延謙畏﹐若遠若近﹐禮義人也。寧與汝曹脇肩者比耶﹖旣幸﹐流丹浹席。先是﹐飛燕通鄰羽林射鳥者﹐嫕私語曰﹐射鳥者不近汝耶﹖飛燕曰﹐吾內視三日﹐肉肌盈實矣。帝體洪壯﹐創我甚焉。自此特幸後宮﹐號趙皇后。內視之道﹐飛燕何由而得之耶﹖

帝嘗早獵﹐觸雪得疾﹐陰緩弱不能壯發。每持昭儀足﹐不勝至欲﹐輒暴起。昭儀常轉側﹐帝不能長持其足。樊嫕謂昭儀曰﹐上餌方士大丹﹐求盛大不能得﹐得貴人足一持暢動比天。與貴妃大福﹐寧轉側俾帝就耶﹖昭儀曰﹐幸轉側不就﹐尙能畱帝欲。亦如姊教帝持﹐則厭去矣﹐安能復動乎﹝《聊齋》言﹐口索舌﹐手索足﹐固吝之。卽此道耶﹞。

帝病緩弱﹐大醫萬方不能救。求奇藥﹐嘗得愼卹膠遺昭儀﹐昭儀輒進帝一丸一幸。一夕昭儀醉﹐進七丸﹐帝昏夜擁昭儀居九成帳﹐笑喫喫不絕。抵明帝起禦衣﹐陰精流輸不禁﹐有頃絕倒。裹衣視帝﹐余精出湧﹐沾污被內﹐須臾帝崩。此則陽脫﹐世之用春藥者﹐往往如此。以上三則見《飛燕外傳》。

婦人隱處﹐其骨爲羞祕骨。蓋女子從一而終﹐則骨白如璧﹝按﹕原作壁﹞。再醮一人﹐則有一點靑痕。倘不自閒﹐閱一人則加一靑點。若系娼妓﹐則靑黑殆徧。或云此論亦不甚確。大槪未生育者﹐其骨潔白﹐生育多則血气耗﹐其色昏暗。又曰女子未行經骨白﹐行經後則血流散而骨黑矣。

凡男子作過太多﹐精气耗盡﹐脫死於婦人身上者﹐眞僞不可不察。眞則陽不衰﹐僞者則痿。昔有人暱一婢而脫精者﹐殮時啟所蓋被﹐異香四發。此因服房藥多麝臍通透之品故也。夢中脫死者﹐男則陽不衰﹐女則陰必洩。屍俱有笑容。相傳婦人脫死﹐面作笑容﹐玉門不閉﹐有粉紅精外溢。柳子厚《河間婦人傳》所云﹐髓竭而死者也。世有五不女﹐曰﹕螺﹑紋﹑角﹑鼓﹑脈。螺者﹐牝內旋有物如螺﹔紋者﹐竅小卽實女也﹔鼓者﹐無竅如鼓﹔角者﹐有物如角﹐卽陰挺是也﹔脈者﹐一生經水不調﹐及崩帶之類。亦有五不男﹐曰﹕天﹑犍﹑漏﹑怯﹑變。體兼男女﹐俗名二形﹐《晉書》謂之人屙﹐有值男卽女﹐值女卽男者﹐有半月陰半月陽者﹐有可妻不可夫者﹐有上半夕爲女﹐下半夕爲男者﹐統名之曰變﹔有天閹無陽道者故曰天﹔犍者﹐陽勢閹去﹐寺人是也﹔漏者﹐精寒不固﹐常自遺洩也﹔怯者﹐舉而不彊﹐或見敵不興﹝按﹕原作與﹐愚以爲乃將興的繁體字興誤排作與﹐故攺﹞也。是皆無生育之道也。惟天閹之人﹐陰才如蠶﹐《靈樞經》所謂天宦者是。唇口不榮﹐故鬚不生﹐一望可知﹐非可以藥力爲也。

處女時代﹐介乎大陰唇之間﹐有半閉之薄膜﹐或作圓形﹐或爲半月﹐視其完裂﹐判其貞淫。故世俗於成婚之夕﹐多有驗紅送喜之舉。明韓萬鍾《性理三書》圖解有云﹐女母入房以酒果禮婿﹐以素布置婿袖中。按素布卽喜帕也﹐豪富之家則用素絹﹐以試開門見喜。蓋女子初與人交﹐其膜必破﹐一滴紅鮮﹐關乎畢生榮譽。生理家以能保其貞﹐證其守﹐因名曰處女膜。粵俗﹐新嫁娘輿後﹐有一羊隨至乾宅。驗若無﹐卽割羊之兩耳﹐任其流血號呼﹐送還母家﹐以鳴其女之不貞﹐俾路人恥之。閩俗則以一豕﹐淨去其毛﹐置堂上﹐賓客開筵以待。驗而有卽以女之紅塗於皮﹐烤餉親友﹐得者爲之喜﹐食其肉焉。粵俗亦有送燒豬者。噫﹗俗亦陋矣。

夫處女未嫁而膜破血落﹐比比皆是。亦因有月經來潮後﹐淨身之時﹐偶爲指觸﹐或每晚澡牝時﹐洗滌太過者﹐或升髙失足﹐或登車乘馬﹔或因行經過猛﹐或因撲跌受傷﹐若貞淫之判由此﹐眞冤死多少嬌娃矣。《洗冤錄》亦極駁其失。惟處女竅尖﹐婦人竅圓﹐此理顯明易證。

世之狂童十三四而﹖作﹐容有故弄其陰﹐以傷眞者。佛氏所謂以手出精﹐爲非法淫。﹖﹐赤子之精也﹐見老子《道徳經》。﹖﹐音𨿽﹐亦作朘﹐赤子陰也。《老子》云﹐未知牝牡之合而﹖作﹐精之至也。

《漢書藝文志》房中八家﹐內有容成陰道﹐務成子陰道﹐堯舜陰道﹐湯盤庚陰道﹐天老雜子陰道﹐天一陰道諸書﹐皆房中術也。惜乎此書失傳。但有《素女經》《素女方》《玉房祕訣附玉房指要》《洞玄子》四種。近世長沙葉徳輝刊入《雙梅影盦叢書》而已。《漢書》冷壽光行容成公禦婦人法﹐開後世獻春方﹐擅妙術﹐以媚帝王縉紳者﹐不知凡幾。倘﹝按﹕原作尙﹞此書公然刊布﹐何致遺毒千載耶﹖

生理學名詞﹐女子陰部﹐統名之曰生殖器。其墳起之處爲陰阜﹐傅以細毛﹐極形茂密。其下則爲陰唇﹐生於廷孔外口之兩側﹐儼如門扇﹐以蔽陰戶者。其內則有小陰唇﹐紅鮮薄嫩﹐如花瓣自抱其蕊﹐而陰核適當其中。一般婦女皆如是也。余曩遊大同﹐則聞渾源州婦女有重門疊戶之說﹐初不甚信﹐繼念水仙有復瓣﹐牡丹有重臺者﹐安知造物者不能賦此異鑪妙鼎耶﹖嬌云﹐處子也﹐月娘﹐婦人也。窺其浴﹐薄而觀之﹐所謂大小陰唇皆肥大髙厚﹐逾於尋常﹐宛然重瓣。洎﹝按﹕原作淚﹞交接時﹐愉快不可名狀。韓冬郎詩﹐異花何必更重臺﹐恰可移贊渾源婦女玉戶耳。

太后幸薛懷義數年﹐懷義驕恣不法。馳馬南衙﹐爲宰相蘇良嗣批頰。後聞而銜之。一日置酒上陽宮﹐從容謂千金公主曰﹐汝知朕左右無人乎﹐爲此紆郁﹐柰何﹖公主頓首曰﹐臣欲奏天皇久矣﹐天皇不言﹐臣何敢先言。今陛下旣知小寶之罪﹐臣竊以爲天皇是何等聖佛托身人間﹐廣選男妃﹐自應擇公卿舊家子弟﹐姿稟穠粹者﹐置牀笫﹝按﹕原作第﹞間﹐足以遊養聖情﹐捐除煩慮。何事幸彼市井無賴之徒﹐爲嫪毐﹝按﹕原作毒﹞曇獻故事﹐被千秋萬世擬秦胡兩後耶﹖後曰﹐微汝言﹐朕亦知之。近日宰相批懷義面﹐正欺其市井小人耳。若得公卿子弟通曉文墨者﹐南衙何敢辱之﹖言畢嘆。公主曰﹐陛下勿嘆。陛下知太宗時有鳳閣侍郎張九成乎﹖其從子昌宗﹐年近弱冠﹐玉貌雪膚﹐眉目如畫。其風采絕類巢刺王妃。後默然俯而未應。公主遽前跪﹐起附耳語曰﹐陛下毋﹝按﹕原作母﹞過慮。兒兼知昌宗下體矣。兒於凝碧池治莊﹐春花盛時﹐駙馬輒宴賓客﹐宴畢賜浴。浴時兒於玻璃屏窺之﹐羣臣無有佳於昌宗者。昌宗通體雪艷﹐無微痕半瑕。瘦不露骨﹐丰不垂腴。其陰頭丰根削﹐未起時垂不甚長﹐渾脫如鵝卵﹐有窪稜髙起五六分﹐鮮紅柔潤。語未畢﹐太后色和﹐謾曰﹐兒試耶﹖公主曰﹐兒非不涎之也﹐爲後故﹐不敢。然終不自信﹐故遣侍兒逼焉。回顧侍者曰﹐據實奏天皇﹐毋慚也。侍者跪起附耳如公主狀﹐奏曰﹐奴初遇昌宗時﹐似南海鮮荔支入口光嫩異常﹐稜張如繖。三四提後﹐花蕊盡開﹐神魂飛矣。昌宗遲速亦不自爲主張﹐婉轉隨奴意。事畢後﹐紅玉頹然﹐奴觸之體猶噤也。太后大喜﹐指公主曰﹐兒誠解人。朕每聞世俗女子﹐但好壯健﹐不選溫柔﹐此村嫗淫耳。夫壯健遲久﹐可以藥力爲也。海外愼卹膠朕宮中有石許﹐無所用之。男陰佳處﹐全在美滿柔和。懷義老奴筋勝於肉﹐徒事憨猛。當時𨿽愜﹐過後朕體覺違和。禦醫沈南璆肉差勝﹐然上下如一﹐頭角蒙混﹐且皮弛﹐稍稍裹稜﹐非翹起不脫﹐故時覺不淨。如卿所言﹐乃全才也。公主出卽命侍者召昌宗﹐衣以經稍﹝按﹕疑應作綃﹞霧縠之衣﹐冠以玉淸云仙之巾﹐浴蘭芳﹐含雞舌﹐入宮。後果大幸﹐薛沈輩不復召矣。當是時後春秋髙﹐學修養法﹐常含昌宗陰而睡。昌宗陰頭丰肥﹐後口爲之勞﹐終弗忍棄。後兒齒生﹐昌宗覺苦﹐乃薦易之。後口含易之﹐而以下體受昌宗﹐情尢酣艷。

上官婉兒以祖儀得罪﹐沒入掖廷。容貌瓌麗﹐兼工詞翰。天后愛之﹐使侍側治筆硯。後幸昌宗﹐不避婉兒﹐婉兒性黠﹐媚昌宗而遠之﹐後尢喜。然昌宗每溲﹐婉兒顧盼不能無情。天后命將作大匠於峽石爲昌宗造園屋舍﹐皆黃金塗﹐白玉爲階石﹐爇奇香﹐擁眞珠帳幸昌宗。昌宗醉眠陰軟﹐後與爲戲﹐拉莖上皮覆陰頭﹐頭稜髙皮格格不上﹐俄而挺然﹐根𨿽拏健﹐而頭肉肥厚如綿毬成團﹐色若芙蓉﹐撚之類無精管者。後嘆曰﹐使人之意也消。婉兒心動﹐裙下皆濕。不覺手近昌宗﹐後大怒﹐取金刀插其髻曰﹐汝敢近禁臠﹐罪當死。六郎爲哀求始免。然額傷有痕﹐故於宮中常戴花鈿也。吏部侍郎崔湜以才貌年少私侍婉兒﹐婉兒有外舍﹐極亭臺之勝。召與宣淫﹐先通武三思﹐後通湜。湜問盧陵王﹑三思如何﹐曰﹐廬陵王稜角混蒙﹐韋皇后笑其食哀家梨不削皮﹐何能知味﹖三思故自佳﹐然亦嫌肉薄耳。問兩後選男何法﹐曰陰𨿽巨﹐以皮筋勝者不選。問何故﹐曰﹐人之一身﹐舌無皮故知味﹐踵皮厚故履地。女陰纖膜微蒙﹐天生男子之陰﹐亦去皮畱膜﹐取極嫩處與之作合。又與稜角使之撊摩﹐幼而蕊含﹐長而茄脫﹐以柔抵柔﹐故有氤氳化醇之樂。否則拖皮帶穢﹐進退麻漠﹐如隔一重甲矣。天后幸男子畢﹐不許陰頭離宮。馮小寶𨿽壯盛﹐頭銳易離﹔六郎稜肥腦滿如鮮菌靈芝﹐𨿽宣洩而陰頭猶能塡塞滿宮﹐久而不脫﹐故歡愛之情﹐有餘不盡。六郎侍寢﹐後𨿽衰﹐仙液猶透重衾也。湜曰﹐如昭容言﹐天下優劣豈猶男子然耶﹖湜少忝官階﹐爲女子所悅﹐所遇豈無粲者。然下體亦正難言﹐往往有交無媾﹐木木然如瞽人投井﹐不知何往。爾時徒憊精神﹐少回味道。天下女子皆然。自蒙昭容恩接後﹐方知西子毛嬙所以專寵六宮者﹐必別有勝人處。昭容花心穠粹﹐湜一交接﹐覺陰頭觸嫩處﹐如醍醐灌頂﹐毛髮皆蘇。手按昭容後竅﹐翕翕然躍﹐便知將宣洩﹐不敢搖身。俟榖道躍定後﹐再候意旨。故常得昭容歡。湜亦蒙昭容湛露之恩﹐深含細吐﹐山澤气交。次日上朝﹐不覺疲憊。想世間男子喜乾﹐女子好久﹐皆如乞丐食豬脂三斗﹐便道窮奢極欲﹐眞初世人耳。昭容笑曰﹐卿言大快﹐然知音甚難。大抵男女交接﹐如匙之配鎖﹐各有所宜。聞劉妃陰有橫骨﹐非尖勁者不能入宮。卿陰頭柔嫩﹐若遇之不大苦卿耶﹖天后云﹐肉重則進佳﹐稜髙則退佳﹐眞解人語。方暱語間﹝按﹕原作聞﹞﹐安樂公主擁駙馬武延秀至﹐頗有所聞。公主褫駙馬褌﹐手其陰誇曰﹐此如何﹝按﹕疑應作「何如」﹞崔郎耶﹖昭容曰﹐直似六郎﹐何止崔郎。此皆天后選婿之功﹐不可忘也。是夕酣飲﹐觀拔河之戲。次日爲中宗生辰﹐至午始朝賀。

則天朝張薛並承辟陽之寵﹐左補闕朱敬則上疏切諫。中有陛下內寵已有薛懷義﹑張易之﹑昌宗﹐固應足矣。近聞尙食奉禦柳模自言﹐子良賓潔白美鬢眉﹐左監門衛長史侯祥自云﹐陽道壯偉﹐過於薛懷義。專欲自進﹐堪充宸內供奉。無禮無義﹐溢於朝聽。云云。則天勞之曰﹐非卿直言﹐朕不知此。賜彩百段。見《舊唐書》。

漢律姅變不得侍祠。言女子月經至時多不潔﹐懼瀆鬼神也。王建詩云﹕密奏君王知入月﹐喚人相伴湔裙裾。可知古人對此污穢﹐亟欲祓除不祥耳。明李﹝按﹕原作季﹞時珍《本艸綱目》曰﹐女人入月﹐惡液腥穢﹐故君子遠之。爲其不潔﹐能損陽生病也。煎膏治藥出痘持戒修煉性命者﹐皆忌之。以此也。

華淸宮有蓮花湯。陳眉公《辟寒錄》云﹐池水冬夏常溫可浴。有楊妃月水二點﹐浸入石中﹐宛然如新。

《本艸綱目》卷五十二內有云﹐今有方士邪術鼓弄愚人﹐以法取童女初行經水服食﹐謂之先天紅鉛。巧立名色﹐多方配合﹐謂《參同契》之精華﹐《悟眞篇》之首經﹐皆此物也。愚人信之﹐吞咽穢滓﹐以爲祕方﹐往往發出丹疹﹐殊可嘆惡。蕭了眞「金丹詩」云﹕一等旁門性好淫﹐彊陽復去采他陰。口含天癸稱爲藥﹐似恁沮洳枉費心。嗚﹝按﹕原作鳴﹞呼﹐愚人觀此可以悟矣。明代謝肇淛《五雜組》卷十一內云﹐醫家有取紅鉛之法。擇十三四歲童女美麗端莊者﹐一切病患殘疾﹐聲雄髮粗﹐及實女無經者俱不用。謹護起居﹐俟其天癸將至﹐以羅帛盛之﹐或以金銀爲器﹐入磁盆內澄如硃砂色。用烏梅水及井水河水攪澄七度。曬﹝按﹕原作哂﹞幹合乳粉﹑辰砂﹑乳香﹑秋石等藥爲末﹐或用雞子抱﹝孵﹞﹐或用火煉﹐名紅鉛丸。專治五勞七傷﹐虛憊羸﹝按﹕原作嬴﹞弱諸癥云云。其結論曰﹐服此藥者﹐不爲延年祛病之計﹐而藉爲肆志縱欲之地﹐往往利未得而害隨之﹐不可勝數也。滁陽有聶道人專市紅鉛丸﹐盧州龔太守廷賓時多內寵﹐聞之甚喜﹐以百金購十丸﹐一月間盡服之。無何九竅流血而死﹐可不戒哉﹗《遵生八箋》內靈祕丹藥箋卷上﹐述取紅鉛法云﹐須擇十三四的美鼎﹐謹防五種破敗不用﹝陰戶上有橫骨曰羅﹔狐臭體气曰紋﹔實女曰股﹔聲雄髮粗﹑皮膚粗糙無顏色者曰交﹔瘡疾病患殘疾曰脈﹞﹐務選眉淸目秀﹐齒白﹝按﹕原作曰﹞唇紅﹐肌膚細膩﹐三停相等﹐好鼎﹐算他生年月日起﹐約至五千四十八日之前後﹐先看兩腮如花﹐額上有光﹐身熱無喘。腰膝酸疼困倦﹐卽時癸將降候。先備絹帛或用羊胞做成橐籥﹐或用金銀打成偃月器式﹐候他花開﹐卽與繫合陰處。令他於椅凳上平坐﹐不可欹側。如覺有經﹐取下再換一付﹐多餘處用絹帛夾展再換。收入磁盆內﹐待經盡同制。古法五千四十八日﹐近有十三而至來有十六七而何也﹐皆因受父母气血厚薄﹐難以期定。如得年月日應法﹐乃是眞正至寶﹝按﹕原作實﹞﹐爲接命上品之藥。如前後不等﹐只得作首鉛。初次金鉛﹐二次紅鉛﹐三次以後皆屬後天紅鉛﹐只宜配合藥﹐不宜單服食。旣明采取聽候制伏三腥五濁﹐必須仔細修煉﹐方成至寶。又云﹐取梅子時﹐先尋黃婆調理鼎器﹐不許喧嘩歌舞﹐恐傷眞气。不妄食五葷煎炒以致動火﹐有耗精血﹐皆難成也。如雞之抱卵﹐龍之養珠﹐勿搖勿動﹐朝夕謹愼此鼎。與取首鉛虎水不同﹐務要身形端正﹐气血均平。於十三歲以上調理起﹐算他生年數至五千四十日﹐看他天應星﹐紅光滿面﹐地應潮﹐發火燒身﹐急以紙入陰戶探看。如得黃水﹐癸將動矣。癸水一至﹐急取橐籥﹐內看癸中如有一點粉紅色之結硬者﹐卽是梅子。忙將硃砂末穿衣置於金銀器盒內貯﹐勿令洩气﹐不然化作黃水矣。如癸水中尋覓不見﹐令彼黃婆看彼花叢內有血絲纏裹﹐以中指挑斷﹐擇取出來﹐同前穿衣﹐至第二日淸晨用乳香煎湯服之。又﹐梅子另有兩種取法。一﹐癸降至時﹐急將寶珠丹與鼎服之極久﹐命鼎騎坐空穴橐籥與托住虎穴﹐額上輕拍數掌﹐其藥卽下﹔二﹐命黃婆以中指撥開花叢﹐見一紅星如櫻桃者卽是紅梅﹐急以星劍摘取下來。

秦莊襄王旣薨﹐太子政代立﹐是爲始皇。尊呂不韋﹝按﹕原作葺﹞爲國相﹐號稱仲父。王年少﹐太后時時竊私通呂不韋。洎始皇益壯﹐太后淫不止﹐不韋恐﹐覺禍及己﹝按﹕原作已﹞。乃私求大陰人嫪毐以爲舍人。時縱倡樂使毐以其陰關桐輪而行﹐令太后聞之﹐以啗太后。太后聞﹐果欲私得之。呂不韋乃進嫪毐﹐詐令人以腐罪告之。不韋又陰謂太后曰﹐可事詐腐﹐則得給事中。太后乃陰厚賜主腐者吏﹐詐腐之。拔其鬚眉爲宦者﹐隨得侍太后。太后私與通﹐絕愛之。有身﹐太后恐人知之﹐詐卜當避﹐時徙宮居雍。

南唐李﹝按﹕原作季﹞後主後周氏病﹐其妹入宮候疾﹐因與後主通。史稱小周後者是也。當其潛通時﹐有「菩薩蠻」詞云﹕花明月暗籠輕霧﹐今宵好向郎邊去。剗襪步香階﹐手提金縷鞋。畫堂深畔見﹐一晌﹝按﹕原作響﹞偎人顫。奴﹝按﹕原作好﹞爲出來難﹐教人恣意憐。

秦少遊「河傳」詞云﹕恨眉醉眼﹐甚輕輕覷著﹐神魂迷亂。常記那回﹐小曲闌干西畔。鬢雲鬆﹐羅襪剗。丁香笑吐嬌無限﹐語軟聲低﹐道我何曾慣。雲雨未諧﹐早被東風吹散﹐瘦殺人天不﹝按﹕原作下﹐不通﹐故徑攺﹞管。

陳迦陵詞「菩薩蠻﹣潛窺」云﹕梨花簌簌飛紅雪﹐貍奴夜僕氍毹月。物也解雄雌﹐教奴恣意窺。潛蹤殊未慣﹐猛被蕭郎看。羞走暈紅潮﹐門邊落翠翹。「祕戲」云﹕桃笙小擁樓東玉﹐紅蕤濃嚲春鬢綠。寶篆鎭垂垂﹐珊瑚鉤響時。花陰搖屈戌﹐小妹潛偸覷﹐故意繡屏中﹐剔他銀燭紅。「醉春風﹣艷情」云﹕月暗蘭釭﹝按﹕原作缸﹞冥﹐風細花陰冷。紫茸帳底拍蕭娘﹐醒醒醒﹐良夜難逢﹐幽歡可惜﹐休教酩酊。活火初烹茗﹐寶篆猶生鼎。紅妝枕畔語檀郎﹐等等等﹐城上人行﹐籠中鳥喚﹐如何便肯。

房事亦稱陽道。《禮》注﹐凡人年六十無妻者不復娶﹐以陽道絕也。

男之下體曰陽。顧況詩﹕乃絕其陽。曰勢﹐《晉書》﹕盜淫者割其勢。曰陰﹐《史記》﹕呂不韋私求大陰人嫪毐爲舍人。曰私﹐《飛燕外傳》﹕早有私病﹐不近婦人。曰屪﹐《四聲猿》傳奇﹕驢屪朝東馬屪朝西﹐丞相屪子朝南葉家屪子朝北。曰屌﹐《正字通》﹕男子陰也。此爲方俗語。余詳余所著《二根異名錄》﹐玆不贅。

秦人賴君言﹐曩因漢中某邑﹝記者忘其名﹐疑是略陽﹞變賣官產﹐激成民變﹐賴奉命查勘。蓋邑有二山﹐相距十餘里。新城居山﹐防水患也。舊城臨水﹐便貿易也。凡居瀕水者﹐必置家新城。𨿽屋宇櫛比﹐而人煙絕稀。洎共和旣成﹐關中多故﹐餉糈告乏﹐乃貿然指新城爲官產而淸理之。人民誓死爭﹐久不決。賴抵邑﹐詢父老其故﹐曰﹐邑有二山﹐巍然對峙﹐一曰仙童﹐一曰妙女。妙女山五年一發水﹐夾流紅砂﹐如桃花癸水﹐無愆期也﹐然不爲患。二十年兩山皆發洪﹐汪洋一片﹐舊城遂浸入淫水中。先期人皆徙於山﹐水退復歸﹐習俗使然。今官府不察﹐以新城荒廢而鬻之﹐水之時吾人其爲魚鱉﹝按﹕原作鰲﹞乎。賴遂命駕親勘二山﹐果如故老言。山形頗具男女之狀﹐不但四肢軀體﹐宛然可分﹐妙女山卽乳峯﹝按﹕原作蜂﹞陰阜皆備。細艸春香﹐小洞幽邃﹐涓涓流水﹐日汩汩﹝按﹕原作汨汨﹞而出。五年一經泛﹐二十年一交合。合則兩山之水皆匯作五七日之泛濫。惟交合以時﹐不爲民害。心焉異之﹐証之多人。按其志乘﹐遂呈覆了案。天若有情天亦老﹐今而後知山水亦有情也。噫﹐異矣。

盱眙有美女山﹐宛具人形。支巒蔓壑﹐如兩腿平開。中有一泉﹐實爲陰道。邑之士女飲此水者﹐淫亂性成。昔有縣令素精勘輿﹐以石杵塞其竇﹐滿城婦女腹膨脝不能小遺者三日。環請於令﹐鑿﹝按﹕原作鑑﹞之始安。或云大同城外亦有山類如此。淸泉一股﹐直貫城內。丹徒周石君爲雲中守時﹐以丸泥封之﹐別無汲水處﹐闔邑大噪。復啟其封。是地淫風最熾﹐講輿地者皆雲此水之故也。武則天陵墓在乾州﹐俗名阿婆墳。山形如一裸婦偃臥﹐墳當山之臍。試登某山之峯﹐俯而視之﹐若美人橫陳﹐惟妙惟肖。石穴如陰﹐深不知底。行人爭投石其中﹐浪詞褻語﹐徘笑萬端。淫亂之人﹐千秋遺臭。余亦聞諸賴君云。

揚州自古稱繁勝地﹐明月二分﹐春風十里。而煙花三月﹐更膾炙於詩人之口。板橋詩﹐千家養女先教曲﹐十里栽花當種田。其風流艷冶﹐更可想見。故老相傳﹐西北郊婦女淫風甚競。今之船娘歌妓胥出其間。府城之北曰鎭淮﹐城闉中有石琢女陰一具﹐嵌於女墻腳﹐距地約二尺許。其大如盆﹐細艸茸茸掩覆其上﹐陰唇微張﹐丰滿而無孔。行人過此﹐皆就溺焉。余曾親睹其狀。聞南門橋下有石雕陽具一﹐偉岸翹舉﹐荇藻纏根上﹐半隱水底。恆有一龜踞頂曝背。兩門適相對﹐或云取以厭勝﹐俾殺淫風。謂爲鎭風水之說﹐於理差近。不然胡爲琢此陰陽醜物耶。然則羅馬人家屋上皆塑陽物﹐亦不足爲異也。

南漢後主劉鋹﹐得波斯女﹐年破瓜﹐黑腯而慧。絕善淫﹐曲盡其妙。餦嬖之﹐賜號媚豬。延方士求健陽法﹐又擇新采異與媚豬對。選惡少配以雛宮人﹐使褫衣露偶﹐餦與媚豬延行攬玩。號曰大體雙。鳥獸見之熟﹐亦作合。鳥獸效人抑人效鳥獸歟﹖可謂荒淫之尢者。

唐明皇正寵妃子不視朝政。安祿山初承聖眷﹐因進助情花香百粒﹐大小如粳米而色紅。每當寢處之際﹐則含香一粒﹐助情發興﹐筋力不倦。帝祕之曰﹐此亦漢之愼卹膠也。

周郎中裴珪妻趙氏有美色﹐曾就張璟藏卜年命。璟藏曰﹐夫人目長而慢﹐準相書豬視者淫。婦人目有四白﹐五夫守宅。後與盧崇道姦﹐終以姦廢。

唐宣城公主駙馬裴巽有外寵一人。公主遣﹝按﹕原作遺﹞人執之﹐截其耳鼻﹐剝其陰皮﹐附駙馬面﹐並截其髮﹐集僚屬共觀之。以上二則錄《耳目記》。

《瀟湘錄》云﹐杜修己者﹐趙人也。善醫。其妻卽趙州富人薛斌之女也。性淫佚。修己家養一白犬﹐甚愛之﹐每與珍饌﹝按﹕原作撰﹞。食後修己出﹐其犬突入室內﹐欲嚙薛氏﹐似有姦私之心。薛因怪而問之曰﹐爾欲私我耶﹖若然則勿嚙我。犬卽搖尾登其牀。薛因懼而私焉。其犬略不異於人。爾後修己出必奸淫無度﹐修己知﹐怒欲殺之。犬走出﹐並出其妻。後歸薛斌半年﹐犬入斌家﹐口銜薛氏髻而背負之出﹐直入恆山。經年孕生一男﹐𨿽形貌如人﹐而徧身有白毛。又一年犬忽死﹐乃抱子入冀州乞食。子稟犬之气而生﹐無人心﹐好殺﹐卒爲盜魁。

《迷樓記》略云﹐煬﹝按﹕原作燈﹞帝幸江都﹐作迷樓。溺女色﹐選良家子數千充後宮。於是大夫何稠進禦童女車。車之制度絕小﹐祗容一人。有機處於其中﹐以機礙女之手足﹐女纖毫不能動。帝以處女試之﹐極喜﹐以千金贈之﹐旌其巧也。嗣又作轉關車﹐車中禦女則自動搖﹐因賜名「任意車」。帝復令畫工繪士女會合之圖數十幅懸閣中。其年上官時自江外得烏銅屏數十面﹐髙五尺﹐闊三尺﹐磨以成鑑。帝納屏迷樓﹐環於寢室而禦女其間﹐纖毫皆入鑑中。帝大喜曰﹐繪畫得其象耳﹐此得人之眞容也﹐勝繪畫萬倍矣。大業八年方士進大丹﹐帝服之蕩思愈不可制﹐日夕禦女數十人。入夏﹐帝煩躁﹐日引飲數百杯﹐而渴不止。諸院美人各市冰爲盤以望幸。帝心脈煩盛﹐眞元太虛﹐故煩渴不已也。煬﹝按﹕原作陽﹞帝銅屏﹐髙宗鏡殿﹐可謂無獨﹝按﹕原作濁﹞有偶。

《漁磯漫鈔﹝按﹕原作砂。作爲書名﹐想應作鈔﹞》云﹐滇南有樹﹐名「鵲不停」者﹐枳棘槎枒﹐羣鳥皆避去不敢下﹐惟鴞之交也則棲止而萃其上﹐精溢於樹﹐乃生癅。土人斷癅成丸鳥卵﹐近人肌膚輒自跳躍﹐就私處益習習然。相傳閨闥密用﹐然極難得也。《簪雲樓雜說》亦同此說。或謂「鵲不停」卽緬鈴﹐一名太極丸。鴞應作鵬。

藤津僞器﹐房中淫具也。古名觸器﹐厥狀殊醜﹐無異陰莖。用時先置盎中﹝按﹕原作盎盎中。顯然衍一盎字﹞以熱湯浸之使軟。稜髙頭肥﹐長約六寸許。下端有孔﹐穿以綫帶﹐帶繫於踝上﹐然後仰臥﹐雙手抱膝﹐繫帶之腿微翹﹐足根當陰﹐納器玉戶中﹐疾徐伸縮﹐盡興而爲﹐不啻交媾時也。故嫠婦女尼恆喜試之﹐旣可保全名節﹐且能怡情遣興。人之大欲﹐情何能免。一經潛試﹐緣以成癖。旦旦而伐之﹐於是花容憔悴矣。大悲君曾戲作角招八律﹐因俗呼觸器爲「角先生」也。體物入微﹐詼諧絕妙。詞曰﹕

紅葉何心入禦溝﹐禦溝春水易成秋。截將鳳琯難爲弄﹐濕透鸞巾彊自揉。一曲郎當愁雨夜﹐三分君寵替風流。帳中幸有神鍼在﹐直合長門誓白頭。﹝宮女﹞

悔削靑絲事梵王﹐更無禪悅證謠﹝按﹕疑應作瑤﹞光。木魚敲誤羞難掩﹐芻鵲飛來喜欲狂。背佛偸憐殘蠟短﹐瞞師潛納戒衣香。累君也向空門隱﹐了此風流夢一場。﹝女尼﹞

拔棘無人逐子都﹐角星幽拜雨雲孤。自翻玉樹飛花曲﹐私演瓊樓搗藥圖。畢竟癡龍珍尺木﹐可憐狡兔戀枯株。美他繡被能專寵﹐亡國風流幾大夫。﹝像姑﹞

爲郎憔悴卻羞郎﹐省識春風別樣狂。邱嫂眼尖佯不管﹐小姑情渴欲教嘗。解嘲終勝貓偸飯﹐匿笑眞成鼠運姜。待到月圓心轉苦﹐守宮紅褪怯花房。﹝養媳﹞

春風秋月興都闌﹝按﹕原作蘭﹞﹐獨向空房種合歡。得汝翻教充面首﹐閱人從未托心肝。纏頭錦舊牽腸痛﹐裏﹝按﹕疑應作裹﹞夢衾寒觸手難。雁柱不堪嗚﹝按﹕原作鳴﹞咽奏﹐斷雲零雨小長幹。﹝老妓﹞

隔著銀河鵲夢溫﹐摽梅情苦怨天孫。催花聲急羞桴點﹐剖璞心虛怯鑿痕。無可柰何權作嫁﹐不成眞个也消魂。生愁阿母投梭起﹐夜夜蘭閨獨掩門。﹝處子﹞

便欲畱髡可柰何﹐槎通碧海絕情波。丸泥已足封函谷﹐鳥﹝按﹕疑應作烏﹞角居然老澗阿。鉆穴偸窺渾不似﹐渡瀘深入恐無多。石門若个能偕隱﹐難得先生幾度過。﹝石女﹞

混沌初開太極圖﹐雌雄端底不知烏﹝按﹕原作鳥﹞。鉆營翻笑奇男子﹐捭闔終憐小丈夫。之子難賡桃實有﹐半兒能譜竹簫無。一身嬰奼分明合﹐榾柮空燒煉藥﹝按﹕原作樂﹞鑪。﹝陰陽人﹞

唐舒州刺史張懷肅﹐左司郎中任正名李揀之﹐好服人精。明駙馬都尉趙輝﹐喜食女人陰津月水。

猺俗夫婦不同宿﹐擇晴晝入山僻處﹐盡一日之樂。插松枝於路口﹐曰插靑。人無敢繼入者。其交也﹐衡弩裸體﹐遺精艸莽﹐嵐蒸瘴結﹐是生短狐。

男女私奔曰野合。《天祿識余》云﹐女子七七四十九而陰絕﹐男子八八六十四而陽絕。過此爲婚﹐則爲野合。此說與《史記索隱》相近。《史記》叔梁紇與顏氏女野合而生孔子。《索隱》云﹐紇老而徵在少﹐非當壯室初笄之禮﹐故云。余按﹐禱於尼山﹐未非交合於野而孕耳。

《兩般秋雨盦隨筆》云﹐一身而具二形者﹐俗呼陰陽人。《晉》「五行志」謂之人痾﹐《遺教經》謂之半變﹐佛書謂之博叉牟釋迦。

《茶余客話》云﹐徐陵與周宏讓書﹐歸來天目﹐得肆閒居。差有弄玉之俱仙﹐非無孟光之偕隱。優遊俯仰﹐極素女之經文﹔升降盈虛﹐盡軒皇之圖勢。《漢書》﹕夫妻不嚴﹐玆謂之媟。此之謂也。

邊讓「章華臺賦」﹕歸乎生風之廣廈兮﹐修黃軒之要道。攜西子之弱腕﹐援毛嬙之素肘。注云﹐黃帝軒轅氏得房中之術於素女﹐握固吸气﹐還精補腦﹐畱年益齡﹐長年忘老。張平子詩﹕明燈巾粉卸﹐設圖衾枕張。素女爲我師﹐天老教羲皇。卽黃帝問道於素女也。

漢成帝畫紂踞妲己而坐﹐熙陵彊幸小周後圖﹐皆春宵祕戲圖之藍本也。唐寅仇英畫手特工。近日推大同馬相舜字聖治﹐太倉王式字無倪﹐歙縣羅龍字錫三。其他粗艷不足觀矣。

山東莒縣大店鎭後有小河﹐南岸曰淵子崖。土人於河北掘土得二器﹐一盤一鼎。盤爲鑿金所制。蓋鈕作男女各一﹐均身無寸縷。男半跪負手﹐勢翹然。女兩手捧腹﹐下部之櫻唇略啟。是器曾爲雙玉銶齋主人刊入金石圖錄﹐鄒適盧定爲周制。後人發漢冢﹐鑿墓磚﹐皆作男女交狀﹐且有及男色者。又畫於車螯殼上者。揚州秦氏曾於甘泉山琉璃井發見殘石兩方。女仰臥﹐男跪女兩股間﹐以肩擎女腳。手抱女項﹐玉莖深入﹐股相貼也。一男平臥﹐女跪騎男腹上﹐身欹向前﹐兩手據地﹐俯首自視下部。男之首足𨿽殘闕不完﹐可以意會。最奇者女皆纖足﹐特不若後世之弓彎耳。按中殿刻石考爲漢劉厲王遺物﹐此亦發見於其﹝按﹕「其」後疑脫一「中」或「內」字﹞也﹐想亦漢代祕戲圖也。不然卽煬帝離宮壁間物。因此地距雷塘只廿﹝按﹕原作甘﹞余裏﹐曩有人亦於此地得宇文化及之鐵槍焉。

武林土橋王林巡檢司之書役也﹐其妻病怯癆三年﹐醫藥罔效﹐及陰邪之癥。初不知名﹐後移室﹐褥上有毛數根﹐長半寸許﹐知爲狐迹。人交陽交也﹐狐交舌交也。次日其夫少制毒藥﹐無聞六耳﹐塗於病者下﹝按﹕原作不﹞體四圍。狐交﹐果中其毒而斃。乃玄狐﹐間生白毛。病漸愈。

浙湖戴氏女年五歲﹐胎生雙陰﹐溺從上出﹐下戶亦流。長大行經生子如故。以上竅爲正。《楞嚴》五種不男不女﹐卽此類也。

蘭溪婦孫氏平生無經。經者常也﹐候者候一月之陰陽也﹐若潮候應乎時天眞气與流通﹐所以女子二七天癸至﹐月水如期。凡女人受孕經止者﹐平日所生气血以養體﹐積而爲經。血熱則經早﹐血少則經遲﹐血盛則七七外仍經﹐血衰則五七外經止。受孕所生气血以養胎﹐胎生血上爲乳﹐乳止血下爲經。玄門采眞返經爲乳兩說﹐則經乳一耳。經本於腎﹐旺於衝任二脈﹐衝爲血海﹐任爲胞胎。此婦無經者﹐乃衝任血海與人稟賦不同。任脈與人同﹐故生子能乳則一樣。《素問》曰﹐人之心偏則作事不定﹐人之下眼眶窄則膽小。五臟各有稟賦外以候此理推明矣。

張君題春宵祕戲圖云﹐絹本春宵祕戲圖捲﹐戊午七夕獲於太原王氏﹐乃周昉景元所畫。鷗波亭主所藏。或雲天后﹐或云太眞妃﹐疑不能明也。傳聞啄畫婦女多爲丰肌秀骨﹐不作纖纖娉婷之形。今圖中所貌目波澄鮮﹐眉撫連捲﹐朱唇皓齒﹐修耳懸鼻。輔靨頤頷位置勻適﹐且肌理膩潔﹐築脂刻玉。陰溝渥丹﹐火齊﹝按﹕原作齋﹞欲吐﹐抑何態穠意遠也。及考妝束服飾﹐男子則遠遊冠﹐絲革靴﹐而具帝王之像﹐女婦則望仙髻淩波褥﹐而備后妃之容。姬侍則翠翹束帶壓﹖■﹝按﹕此字不辧是「力」是「方」﹞履﹐而有宮禁气象。種種點綴﹐沈著古雅﹐非唐世莫有矣。夫祕戲之稱﹐不知始於何代。自太史公撰列傳﹐周仁以得幸景帝入臥內於後宮祕戲﹐而仁常在旁。杜子美制宮詞﹐亦有「宮中行樂祕﹐料得少人知」之句﹐則祕戲名目其來已久﹐而非始於近世耳。按前之圖祕戲也﹐例寫男女二人相偎倚作私褻狀止矣。然有不露陰道者﹐如景元創立新圖﹐以一男禦一女﹐兩小鬟扶持之。一侍姬當前﹐力抵禦女之坐具﹐而又一侍姬尾其後﹐手推男背以就之。五女一男嬲戲不休﹐是誠古來圖畫所未有者耶。吁﹐亦異矣。不腆博求唐宋畫迹﹐所遇人物山水花禽竹石歷數不下百幅﹐至祕戲等圖﹐得見景元眞筆﹐何其幸者。越五日實米軒裝﹐淸河牛郎記。

胡麻必夫婦同種方茂盛﹔下芫荽種須設穢語。孰謂艸木無情無識﹝按﹕原作織﹞哉。

山陰公主﹐宋武帝女﹐廢帝妹也。通何戢。何戢少美麗﹐動止與褚淵相慕。公主性淫亂﹐廢帝愛之﹐時與同輦出入。主謂上曰﹐妾𨿽不才﹐與陛下俱托體先帝。陛下六宮萬數﹐而妾惟駙馬一人﹐何太不均﹖帝爲置面首三十人﹐褚淵亦與焉。主猶慕愛之﹐閉一閣中﹐備見逼迫。淵不從﹐主曰﹐公鬚眉如戟﹐何無丈夫气﹖淵以死自誓﹐乃得免。

女子陰部內經謂之廷孔。孔之上陰阜墳起﹐陰毛叢生﹐非徒爲裸露時之美觀﹐實於交合時增﹝按﹕原作贈﹞無限之愉快。因互相摩擦而陰陽電生也。毛生之時率在十三四歲﹐亦有遲至二十左右者。竟有終其身而無毛者﹐俗謂之白虎。又美其名曰一塊玉。此皆一毛不拔者也。其稀少者俗謂之三支箭。世俗相傳謂男子無陰毛者曰靑龍﹐倘無意中靑龍而耦白虎﹐大吉大利。偶值三支箭則大不利﹐不有家敗人亡之禍不止也。相書云﹐陰毛多者淫貴﹐無毛者淫賤﹔毛過榖道者不賤﹔陰毛過膝者貴﹔紅黃者賤﹔直者賤﹐勾者貴﹔亂生者賤﹐順生者貴。欲察陰陽二道﹐男觀其鼻﹐女觀其口。又下陰相詩曰「僻處毛多性最淫﹐無毛卻也沒胸襟。不多不少稱奇物﹐一片玲瓏錦繡心。」「陰上無毛臀股髙﹐性多淫亂好喧嘈。不爲婢女供驅使﹐也應貧窮傍富豪。」昔漢髙祖後呂雉陰毛長一尺八寸﹐根根黃如金色﹐捲於陰上。用手扯開過膝﹐放手復捲。名爲金綫纏陰﹐故主極品﹐亦主多淫。若直若長若黑﹐乃奸殺之婦﹐𨿽貴不久。凡陰毛宜黃宜軟﹐亦成貴人。如艸者賤﹐硬者亦賤。生早者天﹝按﹕天字不知何意。疑應作夭﹞﹐生遲者淫。三七以內方妙。俱詳載相書。曩者余往秦郵﹐過車邏鎭﹐聞野老云﹐光緒中葉有秀才過此﹐見村姑就地小遺﹐毛長委地﹐以手自捋﹝按﹕此字原不甚淸晰﹞之﹐納於褌中。秀才好奇﹐納爲小星。明年大婦死﹐由■室﹝按﹕■原爲空格﹐據意當作「側」﹞而卽眞。秀才遂聯捷成翰林﹐歷任封圻﹐敭歷中外。說者皆歸功車邏村姑陰毛主貴也。余曩遊古丰州﹐閒步郊外﹐與仲謀從崖下過﹐偶一舉首﹐見少婦方踞巓野溺﹐珠濺泉流﹐私處了了可見﹐陰毛銀白。不覺共詫奇異。婦見人羞而驚走。仲謀曰﹐此婦頗有狐意。歸而說與多人﹐僉云不但見所未見﹐並且聞所未聞。又﹐病後交接﹐卵腫莖縮入腹﹐絞﹝按﹕原作紋﹞痛欲死﹐取婦人陰毛燒灰以洗陰水飲之。見《聖濟總錄》。橫生逆產用本夫陰毛二七莖﹐燒研豬膏和丸吞之。見《千金方》。不圖陰毛且能治疾。

赤眉髮掘諸陵﹐取寶貨﹐污辱呂后。凡有玉匣者皆如生﹐故赤眉多行淫穢。見《後漢書》。姦呂后屍者爲樊崇。因屍浸水銀中﹐不易朽壞也。又靈帝時盜賊發冢﹐馮夫人亡七十餘年﹐顏色如故﹐但小冷。共姦通之﹐至鬥爭相殺。見《列異傳》。陳公達議以貴人𨿽是先帝所幸﹐屍體穢污﹐以致不能配食。不知逆賊姦屍﹐有何樂趣﹖或藉以洩憤耳。

有士與狐女狎。士久無子﹐嘗戲問能爲我誕育否﹖曰是不可知也﹝立春日雨水﹐夫婦各飲水一杯﹐還房卽有孕。見《貯香小品》﹞。夫胎者兩精相搏﹐翕合而成者也。媾合之際﹐陽精至而陰精不至﹐陰精至而陽精不至﹐皆不能成。皆至矣﹐時有先後﹐則先至者气散不攝﹐亦不能成。不先不後﹐兩精並至﹐陽先衝而陰包之﹐則陽居中爲主而成男﹔陰先衝而陽包之﹐則陰居中爲主而成女。此化生自然之妙﹐非人力所能爲。故有一合卽成者﹐有千百合而終不成者。故曰不可知也。問孿生何也﹖曰兩气並盛﹐遇而相衝。正衝則岐而二﹐偏衝則其一陽多而陰少﹐陽卽包陰﹔其一陰多而陽少﹐陰卽包陽。故二男二女者多﹐亦或一男一女也。問精必歡暢而後至﹐幼女新婚畏縮不暇﹐乃有一合而成者﹐陰精何以至耶﹖曰燕爾之際﹐兩心相悅﹝按﹕原作稅﹞﹐或先難而後易﹐或貌瘁而神怡。其情旣洽﹐其精亦至﹐故亦偶一遇之也。問旣由精合﹐必成於月信落紅以後何也﹖曰精如榖種﹐血如土膏﹐舊血敗气﹐新血生气。乘生气乃可養胎也。見紀文達筆記。此理博﹐托之狐言﹐正恐腐儒誚其猥褻耳。

寧夏布商何某﹐年少美丰姿。貲累千金﹐亦不甚吝﹐而不喜爲北裏遊。惟畜牝豕十餘。飼極肥﹐濯極潔﹐日閉門而沓淫之。豕亦相摩相倚﹐如暱其雄。僕隸恆竊窺之﹐何弗覺也。忽其友乘醉戲詰﹐乃愧而投井死。紀文達有詩曰﹐石破天驚事有無﹐後來好色勝登徒。何郎甘爲風情死﹐才信劉郎愛媚豬。卽詠是事。

「探春」﹝一作探窯﹞者﹝是春亦名春風八詠﹐丹徒葉玉森葒漁所作﹞剪爪﹐是以指代陽﹐揉其廷孔﹐用博婦女之歡情也。葒漁有「是春八詠」﹐其一云﹕指頭禪悅證華鬘﹐唱到探窯菊部班。何必寢牀喬弄瓦﹐居然帶甲暗偸關。不毛得地羞難掩﹐著手成春句忍刪。莫更戲言桃又浪﹝一作泛﹞﹐再休妄語石爲頑。

澆燭者﹐男臥於下﹐女伏於上﹐陰陽易位而倒交之。燭以象形也。是春詩云﹕銀樣新翻素女圖﹐畱髡輕解繡羅襦﹐替人莫漫垂淸淚﹐灌頂居然乞醍醐。火鳳倒飛燒赤壁﹐燭﹝一作雌﹞龍衝焰﹝一作照﹞入玄都。上頭夫婿嬌難撒﹐只合今生署燭奴。

添﹝按﹕疑應作舔﹞鐺﹐舐盤者。全憑三寸舌﹐捲入兩重皮也﹝正如驢舐磨盤﹐思得糠覈﹞。亦曰嘗春。是春詩云﹕絕妙天然兩足鐺﹐个中滋味耐人嘗。依卿作犬成仙易﹐呼我爲貓餂粥香。三寸舌尖教子細﹐一低頭處笑郎當。吮癰舐痔尋常耳﹝一作事﹞﹐何似淮陰胯下王。

磨鏡者﹐兩女情不自禁﹐遂以陰阜互相摩擦。是春詩云﹕恰對菱花可柰何﹐美人雙夢抱雲和。隔墻翻笑誰家體﹝一作聽﹞﹐非杵偏教子夜磨。一度春風梳髻罷﹐二分明月入懷多。小姑居處宮如蠍﹐顧影相憐手更﹝一作共﹞搓。

刮鍋者﹐男女交媾﹝按﹕原作姤﹞已畢﹐復有一男繼其事。因个中不潔﹐若待刮洗也。是春詩云﹕此身甘襲戛羹侯﹐不著先鞭未肯休。前度銷金人已去﹐後來轢﹝按﹕疑應作鑠﹞釜嫂應羞。只求竈下稱廝養﹐卻﹝一作偏﹞讓東方作上頭。我自呼名同小鳥﹐得風流處且風流。

品簫者﹐女以口受陽。或以唇裹其﹝按﹕二字原作裏甘﹐明顯不通﹞稜角﹐或以舌舐其馬眼﹐其趣勝於交合也。是春詩曰﹕上口原難慢度腔﹐秦臺蕭史屬檀郎。玉人嫋嫋誰教曲﹐君子陽陽自執簧。卿意云何評竹肉﹐我聞如是葉宮商。鳴鳴﹝按﹕二字疑應作嗚嗚﹞月底修簫﹝一作空修﹞譜﹐嫠婦孤舟欲斷腸。

代壚﹐當壚者。捨其前而用其後。惟女子之壇三開者能之。是春詩曰﹕癡情方寸已如焚﹐話到當壚敢怨君。嫁與漁童煎太急﹐婿爲犬子辱何云。牝虛浪擲金條脫﹐調轉空翻白練裙。只是麗華憔悴﹝按﹕二字原作蕉萃﹞損﹐後庭一曲忍重聞。

問鼎一首﹐其意難明。是春詩曰﹕居然問鼎引春秋﹐此恥都難雪左邱。指染一臠忘犯禁﹝羞鼇小﹞﹝按﹕鼇疑應作鼈﹞﹐勢分三足笑紆籌﹝臥龍愁﹞。聞聲誤會王孫滿﹐撫背應呼孺子牛。莫怪調梅心事苦﹐紅氍毹上太﹝一作足﹞風流。

倪元鎭於女色少所當意。一日戀金陵趙歌姬﹐畱宿別業。心疑不潔﹐使之浴。旣登榻﹐以手自頂至踵﹐且捫且嗅。捫至陰戶﹐復使浴。凡再四﹐東方已白﹐不復作巫山之夢矣。姬大恚恨。

南北史北涼沮渠氏傳﹐劉賓沙門曇無懺束入鄯善﹐自云能使鬼療病﹐令婦人多子。與鄯善王妹曼頭陀林淫通。發覺﹐亡奔涼州﹐蒙遜寵之﹐號曰聖人。曇無懺以男女交接術教婦女﹐蒙遜諸女子婦皆往受法。又沮渠牧健淫嫂李氏﹐兄弟三人傳嬖之。

梁蕭譽惡見婦人。𨿽相去數步﹐亦云遙聞其臭。經禦婦人之衣更不著﹐並皆棄之。一幸姬媵﹝按﹕原作縢﹞﹐病臥累旬。

稽胡俗好淫﹐女尢甚。將嫁之夕﹐方與淫者敍離。夫氏聞之﹐以多爲貴。雍州雕陰三郡﹐女淫而婦貞。

匈奴單於二女下臺爲狼妻而產子﹐後遂滋繁。是爲髙車國。突厥之先﹐匈奴別種也﹐爲鄰國破滅。有一兒刖足斷臂﹐棄艸澤中。及長與牝狼交﹐遂有孕﹐生十子。勿吉國俗﹐初婚之夕﹐男就女家﹐執女乳而妒罷。按﹐《魏書》作執女乳而罷﹐便以爲定。

有人於夜中似與人交媾﹐天明卽去﹐而門戶不開﹐毫無影響。是爲鬼物所淫。或於風雷雨雹時﹐居於房中﹐忽有所感﹐牝戶中如受陽气一般﹐是爲龍气所感。或於河邊洗衣汲水﹐或被水沖著下體﹐或被水濺濕小衣﹐或水中忽見人形﹐牝戶中如有冷气沖入﹐是爲水族所淫。或於酷暑時赤身露臥﹐爲一切精魅所淫。或於河中捧飲水沫水球﹐樹上摘食奇花異果﹐一入口腹﹐迥異尋常水果之味者﹐是爲誤食淫精。或於露天仰吞流星虹气電火冰雹等物﹐是爲口吞神气而感。或於野地中小解﹐忽似一股蒸熱之气透入子宮﹐是爲誤觸精气。或於夢中與男子交媾而得眞感者﹐是爲夢中交感。或與相好婦女頑戲作男女交合狀﹐受彼婦牝戶中遺存之餘精﹐是爲轉受遺精。或因與壯盛男童同用溺器﹐彼腎中眞陽蒸入子宮﹐是爲感受純陽。以上一切皆能成孕﹐無夫而子不外此數端。天地之大﹐有常有變。父精母血所成﹐是謂之常﹐以上數端皆爲之變。無夫而孕所生必畸形怪狀﹐或妖戾乖張之輩也。取《野叟曝言》中之大意而錄存之。

昔方望溪先生有弟某﹐年逾商瞿﹐戚戚然以無子爲慮。先生笑曰﹐汝能學禽獸﹐則有子矣。先生素方嚴﹐忽作謾語﹐其人愕然問故。先生曰﹐男女媾精﹐萬物化生﹐此處有人欲而無天理。今之人年過四十﹐往往當交媾﹝按﹕原作構﹞時﹐便有祖宗綿血食之意﹐將天理攙入人欲中﹐不特欲心不熾﹐難以成胎﹐而且以人奪天﹐遂爲造物之所忌。子不見夫牛羊犬豕乎﹖其交也如養由基之射﹐一發一中﹐百發百中。是何故哉﹖蓋禽獸無生子之心﹐但爲陰陽之所鼓蕩﹐行乎其所不得不行﹐止乎其所不得不止﹐遂生其所不得不生。又不見夫奸夫姦婦﹖偸期密約者乎﹖彼自知干名犯義﹐方惟恐生子被人恥笑﹐而無柰發於情之不自禁﹐則姦生子往往獨多。此其明驗也﹝節錄《隨園﹝按﹕原作圖。觀下文可知應爲園﹞尺牘﹝按﹕牘原作櫝﹞》﹞。

陳眉公訂正之《祈嗣眞詮》﹐袁黃坤儀甫所編。內有句曰﹐交感之際﹐有意種子﹐兢兢業業﹐必難結胎。偶爾爲之﹐不識不知﹐則胎成矣。此可想神交之義。此節可與袁子才尺牘互相發明。

男子下體曰陽具﹐曰人道﹐夫人知之也。亦曰馬藏﹐見《三味經》。亦曰燭營﹐見《淮南子精神訓》。亦曰余竅﹐見《列子》。亦曰穢穴﹐見《列子仲尼篇》注。亦曰勢峯﹐見《瑜伽師地論》。亦曰睪丸﹐見《素問》﹝見《秋雨庵隨筆》﹞。

狐盜精采補者﹐必化女與人合﹐昏迷中以爲交接﹐實則扯脫下衣﹐大吸其勢﹐精盡乃去。

江寧有一男﹐年四十餘﹐有鬚﹐身面短小。背負一肉山﹐髙過於頂﹐黃脹膨脝﹐不知何物。細視之有小竅﹐而陰毛圍之﹐方知是腎囊也。人呼爲「大脬人」。

紅毛國多妓﹐嫖客置酒召妓﹐剝其下衣﹐環聚而唾口沫於其陰﹐不與交媾也。唾畢放賞。號眾兜錢。

乾隆間五臺山僧淸涼老人﹐圓寂後﹐轉生爲西域小兒﹐漸長大﹐纖研如美女。過琉璃廠﹐見畫店鬻男女交媾狀者﹐大喜﹐諦觀不已。歸過柏鄕﹐召妓與狎。到五臺徧召山下淫嫗與少年貌美陰巨者﹐終日淫媟﹐親臨觀之。猶以爲不足﹐更取香火錢往蘇州聘伶人歌舞。被人幼奏﹐老人嘆曰﹐無曲躬樹﹐而生色界天﹐誤矣。李竹溪與有前世因﹐往訪之﹐見老人方作女子妝﹐紅肚襪﹐裸下體﹐使一男子淫己。而已又淫一女﹐其旁魚貫連環而淫者無數﹐李怒罵曰﹐活佛當如是乎﹗老人夷然應聲作偈曰﹐男歡女愛﹐無遮無礙。一點生機﹐成此世界。俗士無知﹐大驚小怪。年廿四端坐趺﹝按﹕原作跌﹞跏而逝。

京師楊某習采戰術﹐能以鉛條入陰竅﹐而呼吸進退之。號曰運劍。一鼓气則鉛條觸壁﹐鏗然有聲。或吸燒酒至半斤。後於白雲觀遇美尼﹐授二丸吞之﹐毛孔作熱﹐淫欲之念百倍平時﹐與尼合﹐橫決而潰﹐委頓於地而死。

或聞狐之成道者云﹐凡男子之陰﹐以頭上肉重肥爲貴。年十五六卽脫穎出﹐皮不裹﹝按﹕原作裏﹞稜﹐嗅之無穢气者﹐人也。皮包其頭不淨﹐稜下多腐肉而筋勝者﹐獸類初世爲人耳。不見羊馬豬狗之陰﹐非皆皮裹頭尖﹐而以筋皮勝者乎﹖出其陰示人﹐果細瘦而毛﹐尖如錐。

明末遺老欲殉難而不能﹐以醇酒婦人自戕。多姬妾﹐終日荒淫。數年卒不死﹐但腎脈斷矣。頭彎背駝﹐傴僂而行。人戲呼爲人蝦。

有被人雞﹝按﹕原作﹝上田下女﹞姦控於官﹐驗之﹐花紋已散﹐榖道寬鬆﹐是雞姦已屢者。外有新創﹐內蓄余精﹐是初被雞﹝按﹕原作﹝上田下女﹞姦者。仵吏識之。

楊僮微有姿﹐性柔和﹐有狎者無所拒。夏日浴於池﹐忽雄鴨飛起﹐嚙其臂而以尾撲之﹐作抽疊狀﹐擊之不去﹐須臾死矣。尾後■﹝按﹕此字不淸﹞下肉莖一縷﹐臊水涓涓。見者大笑﹐呼楊爲鴨嬖。

山左王倫之亂﹐臨淸焚殺最慘。男女屍塡河﹐髙於岸者數尺。賊旣平﹐啟閘縱屍﹐順流而下。無賴者竊剝其衣﹐故屍多裸露。忽一女年十七八﹐裸仰水面﹐流至閘側﹐右足罣閘而止。俄一男屍年貌相似﹐裸流亦下。忽躍而起﹐與女屍合﹐抱頸股交疊。眾以篙撥之﹐竭力不能開﹐須臾流去。亦不辧其誰氏子也。

李剛主講﹝按﹕原作購﹞正心誠意之學。有日記一部﹐將所行事必據實書之。每與其妻交媾﹐必楷書某日某時﹐與老妻惇倫一次。昔有某教官五十續弦﹐門生醵金賀之。入夜偸視所爲﹐以爲交合斷無庸用其僞道學也。乃教官頂戴袍褂入房﹐移雙燭於牀前﹐將新婦扶座牀上。舉手■﹝按﹕此字不淸﹐似爲捋﹞其袴﹐分其兩腿﹐髙舉之﹐詳視其私﹐點頭贊嘆。於是退三步﹐恭對牝戶長揖者三。祝曰﹕不孝有三﹐無後爲大。某老矣﹐今日不免唐突夫人﹐而施及下體。聞者匿笑不置。二事相似﹐何其迂闊乃爾。

崇禎時某相自言爲蔡京後身。好觀美婦之臀﹐美男之陰﹐以爲男子之美在前﹐女子之美在後。世人易之﹐非好色者也。嘗使女衣袍褶﹐男飾釵裙﹐而摸其臀勢﹐以爲得味外味。號臀曰白﹝按﹕原作曰﹞玉棉團﹐勢曰紅霞鮮杵。

邏﹝按﹕疑應作暹﹞羅俗最淫。男子十四五歲時﹐其父母爲娶一牝驢﹐使與交接。夜睡縛驢﹐以勢置驢陰中養之﹐則壯盛異常。如此三年﹐始娶妻﹐迎驢養之終身﹐當側室。不娶驢無有以女嫁之者。

石男二字﹐見《太玄經》。至於半男半女之身﹐佛書亦屢言之。

柳州有牛卑山﹐形如女陰。粵人呼陰爲卑。除夕必男女數十人守之待旦。或懈於防範﹐被人戲以竹木桿抵之﹐則是年邑中婦女無不淫奔。有邑令惡之﹐以土塊塡塞﹐則婦女小便梗塞﹐不能前後溲﹝按﹕原作瘦。兩字應不能通假﹞﹐致有傷命者。

傳聞虎不再交﹐非也。虎獨處﹐其有兩者必牝牡也﹐有三四五者必虎母子也。月大暈夜﹐虎乃交﹐在半夜後﹐來日必起大風。有人宿嶺上寺樓﹐聞兩虎鳴﹝按﹕虎之叫聲似不應稱作「鳴」。疑爲「嗚」字之誤﹞聲甚急。窺之則月濛濛暈矣。有物一堆上白下黑﹐如土阜搖動。久之其﹝按﹕原作共﹞下者猛吼震谷﹐蓋其竅初合﹐牝者痛而驚呼也。久之抱躍而起﹐旣落地則兩釋矣。

獺性淫。吳越小家女多於水中洗褻衣﹐獺食之久﹐能爲異迷人。雌者多就異類交﹐爲異則迷惑男子。雄者聞少婦褻衣气﹐輒纏繞不休﹐眾擊之至死勢不痿。有娶婦者﹐獺繞新婦足間。取梃斃之﹝按﹕四字原作娶梃斃不﹞﹐身長一尺五寸﹐勢長七寸﹐與人無異。稜肥肉厚﹐大如鮮菌。獺肝髓入醫經﹐其勢異若此﹐可爲房中藥﹐惜醫經不載﹝山獺陰試眞僞﹐令女人摩手極熱﹐置掌中躍躍自動。膃肭臍卽海狗腎﹐臘月衝風處女﹝按﹕女字似不通﹐疑誤﹞浸不凍者正。假者名水烏龍腎。收器中年年濕潤﹐置睡犬頭上卽驚跳﹞。

浙中呼外腎爲卵。

《褚氏遺書》﹐男子二八精通﹐能近女。八八六十四而精衰。俗有量童子法﹐能知其可近女與否。法用粗綫一根﹐自項圍頸一匝﹐記其長短﹐以綫雙折﹐從其鼻準橫量至耳﹐長過耳者﹐便能人道。

或云鳥外八竅﹐內亦少大腸﹐其糞溺於後。九竅者大小腸皆全﹐故獸亦分前後出入也。凡人大腸通於後﹐結於肛﹐前陰爲小腸之頭以通溺﹐獸亦然﹐獨鳥以小腸在後。觀鵝鴨相交﹐前陰突出於後﹐非小腸何也。凡鳥之匾嘴者以形交﹐有陰物相媾﹔尖嘴者均以气交﹐無形器也。此可補《禽經》所未備。

乾隆丙午﹐刑部福建司承審一案。獄成﹐以口供穢褻不能上達。其案爲北京香山事。有姑嫂同居﹐嫂素淫﹐於後門設溺桶﹐伺行路之溺者﹐其陰可觀﹐卽招入與淫。一日有屠羊者過而溺﹐其陰倍於昔之所禦者﹐嫂狂喜迎入﹐至臥榻解下衣而俯就之。姑坐旁視其事畢﹐卽欲往就﹐而屠性耐久﹐自午至未甫了事。腹中餓甚﹐索飯急。飯畢﹐姑以爲將及己﹝按﹕原作已﹞矣﹐亦弛衣摩屠者之具﹐爲之吮咂。屠具復舉﹐嫂曰﹐屠性猛﹐汝恐不勝﹐宜再讓我。姑許之。嫂顚狂不休﹐姑情急﹐水流至踵﹐怒嫂之誆己也﹐往別戶自縊。嫂之本夫街卒也﹐歸家見妻神色不寧﹐被褥污穢﹐乃私自嚴鞫之﹐始得其情。姑之夫家方訟於官﹐以爲被嫂磨折而死﹐不知其事之可醜也﹝以上具錄自袁枚《子不語》﹞。

蚌無牝牡﹐爲雀鴿所化﹐故久者生珠焉。一於陰也﹝見《湧幢小品》﹞。

《嫏嬛記》文■﹝按﹕此字不淸。查网上相關資料﹐有言淡菜「又名紅蛤」。不知是否卽「蛤」字﹞類女陰﹐卽淡菜也。李笠翁《風箏誤》曲云﹐嫖經收拾賦桃夭﹐日嘗新淡菜﹐莫厭舊蟶條。明代卽以淡菜蟶條代陰陽之具。

江南之人以蚌爲陰戶之代名。處女之陰則戲呼曰蛤﹐以大小之分﹐象形取義耳。《本艸》釋名﹐李時珍曰﹐蚌與蛤同類而異形。長者通曰蚌﹐圓者通曰蛤。陶宏景曰﹐蜃卽蚌也。昔孔融致韋端書﹐有「不意雙珠出老蚌」之句﹐可見古時已有此形容。淸初王斫山先生偶於舟中﹐時方九月﹐忽一女郎掉文曰﹐何故此時則雀入大水化爲蛤﹖座中斗然未有以應也﹐先生信口答曰﹐我亦不解汝家何故雀入大蛤皆化爲水也。此眞用《禮記》入妙﹐亦虐謔也。余按淡菜一物﹐形容益肖﹐且有少毛。故奔日華﹐謂形狀不典﹐宜其得「東海夫人」之名也。

抹胸之物﹐亦名襪腹﹐俗名兜肚。煬帝詩﹐寶襪楚宮腰。楊貴妃私通安祿山﹐指爪傷胸乳之間﹐遂作訶子飾之。訶子亦此物也。故張憲詩﹕豬龍爪破金訶玉。顧瑛詞﹕怕解金訶見爪痕。今南中婦女﹐悉用兜子﹐是以尺方之布爲之﹐折其一角﹐以金絡索繫之。掛於頸上﹐橫端兩角﹐以繩繫腰﹐而緊束前胸﹐用以防風迫乳。且有以夾羅爲之﹐實以香屑者。曩在京於友人家﹐見有紅綢夾兜﹐較尋常者略大﹐上以五彩絲繡祕戲圖四齣。初以爲閨房遊戲之制。或云像姑所用﹐故形式較大﹐並陽而兜之。於理差近。余昨於津門某寓公家﹐見一白綾夾兜﹐繪白描人物於上﹐纖細而生動。詢其俊僕﹐云是第幾姨以洋泉念枚﹐囑畫工所作﹐不爲諱也。余取而諦視。兜之上角﹐一老者鬑鬑有鬚﹐面貌紅潤﹐若采陰煉气之流﹐展衾仰臥。一少女蜷身伏其上﹐伸兩臂﹐一以鉤老者頸﹐一以按枕支軀。分兩腿﹐跨其腹。老者以手托﹝按﹕原作託﹞其股﹐若助擡動者。女雲鬟覆額﹐花鈿齊﹝按﹕原作斎﹞整﹐鳳頭鞋窄﹐頗可人憐。肌膚瑩白如玉﹐不著寸縷。股交壓﹐舌互嗍﹐歡情酣艷﹐見者魂銷。其下則一男側身臥﹐曲肱著枕﹐上身微擡。女交頸伏其上﹐而嬌軀微側﹐頷貼男背﹐臂摟男腋﹐衣衵服而下無褌﹐腿交叉如繩。一腿置男兩股間﹐一翅男股外。牝戶大開﹐陽半納其中。初若含濡不動者﹐細察女兩膝跪席而負重﹐男腳跟著牀而指張﹐似亙止努力。而且陰毛冰貼如濕氈﹐可知其淫津暢流。此圖於微妙處傳神﹐益覺生動。當中畫一女裸臥﹐鞠躬如元寶勢﹐側首倚枕函﹐以一手據牀﹐兩腿中分﹐緊夾男股而合。男雙膝並跪﹐身伏女身﹐以輔屬體。一手攀香肩﹐一手摟腋下﹐若甚憨猛﹐惟恐不膠固。復有一女﹐雲鬟嚲肩﹐梳墮馬髻﹐上下裸露﹐僅繫紅抹胸﹐蓮瓣雙鉤﹐不盈一握。坐男後﹐股雙叉﹐以兩手推男背﹐似是知心小婢﹐助其歡情也者。秋波流媚﹐紅暈梨渦﹐誠難乎爲情矣。兜之左﹐一女倚枕仰臥﹐男胡跪於牀﹐膝彎直抵玉臀﹐挑尻髙舉﹐兩手抄抱女身。女腿夾男腰﹐交足於背﹐股際只隔一絲。如匙投牝﹐連根盡沒。𨿽尋常樣式﹐而態閒意遠。男則輔偎粉頰﹐身擦紅肌。陰精出乎陽門﹐歡水溢於玉戶。女則斜送餳眸﹐微聞嬌喘﹐上肢無力而懈放﹐下體難捨而膠粘。神魂欲飛﹐歡情不盡。正如蓮開並蒂﹐花結同心也。其右端則畫一金雀鴉鬟﹐與俊童野合。女年紀嬌小﹐姿容穠麗﹐神情則半推半就﹐態度則若喜若驚。袒懷露乳﹐乳如菽發。褪褲出私﹐私處墳起。臀擱紅欄之上﹐身倚香柱之間。上下其手﹐挽頸攀肩﹔左右其腿﹐盤腰夾背。接唇含舌﹐舉陽觸陰。男跨欄而坐﹐手托其股。金溝微開﹐玉杵半入。烏毛茸茸﹐男定斫輪老手﹔紅鮮滴滴﹐女則破瓜初試。畫師狡獪﹐閒寫春情﹐𨿽未能淋漓盡致﹐而一種生澀之態﹐亦可聊備一格也。綜觀畫兜﹐不覺心蕩。某姨以妖冶著名﹐𨿽年逾花信﹐風韻實不減﹝按﹕原作滅﹞當年。睹物思人﹐頗涉遐想。料其抱衾裯而當夕﹐酥胸半掩﹐趣意定多。其主翁當俯視畫訶時﹐倍增歡暢﹐更不知若何顚倒也。作《畫訶記》竟﹐詫爲奇觀﹐復紀以詩曰﹐已是酥胸掩趣多﹐更圖祕戲上金訶。消魂盡借翻新樣﹐惹得騷翁喚柰何。

海馬雌雄成對﹐其性溫暖﹐有交感之義。房中方術多用之﹐與蛤蚧郎君子同功。蝦亦能壯陽。蛤蚧出廣西橫州。牝牡上下相呼累日﹐情洽乃交。兩相抱負﹐自墮於地﹐人往捕之﹐亦不知覺。以手分劈﹐𨿽死不開。房中方用其雌雄﹐其效在尾。摘蛤蚧﹝按﹕原作蛤﹞之尾﹐含之奔走﹐不喘者正。守宮砂塗女臂﹐有交接事便脫﹐不爾如赤志。《博物志》云﹐蜥蜴或名蝘蜒﹐以器養之﹐食以朱砂﹐體盡赤。所食滿七斤﹝斤字﹐《貯香小品》作兩字﹞﹝按﹕前條作者按語之括號原缺﹐據文意補﹞﹐搗﹝按﹕原作濤﹐當與擣字淆而誤﹞萬杵﹐點處女支體﹐終年不滅。惟房室事則滅。故號守宮。

或以密陀僧乾燕支等和蝙蝠血點女臂﹐以代宮砂。

鴛鴦肉作矅﹝右爲翟﹐左不辧爲目爲貝。如爲目﹐卽「矅」﹐語意不通。如爲貝﹐查無此字。愚意當作「臛」卽肉羹爲是﹞﹐夫婦不和者私與食之﹐卽相憐愛。鶬鶊肉可以療妒。隊隊形如壁﹝上冖下二虫﹞﹝按﹕疑卽「虱﹝蝨﹞」﹞﹝生有定偶﹐緬甸有之。婦有不得於夫者﹐飼於枕中﹐則其情自合。見《遊官﹝按﹕疑應爲宦﹞余談》﹞。

《北戶錄》載孔雀不匹﹐以音影相接而孕。或雌鳴下風﹐雄鳴上風﹐亦孕。鶴亦如此。《冀越集》云﹐孔雀𨿽有雌雄﹐將乳時登木哀鳴﹐蛇至卽交。《禽經》云﹐孔雀見蛇則宛而躍者是矣。

雀性最淫。冬三月食之起陽道﹐令人有子。雀卵和天雄服之令莖不衰﹝雲南百夷中有小孟夏江產䰾魚﹐食之日禦百婦﹐故夷性極淫﹐貴賤皆有數妻。山中又有彎姜﹐餌一刀圭﹐終身斷絕人道。土人以飼牡﹐毋不宦也﹞。

鹿性淫﹐一牡常交數牝﹐謂之聚麀。余曩在綏遠時﹐奉差往卓子山﹐因住於車站。月夜登月臺﹐見有狼﹝按﹕原作狠﹞十餘﹐呼嗥其下。初以爲獵食﹐細察之﹐乃互爭一牝也。此牝與一牡交畢﹐復一牡來合﹐竟受七牡。當輪姦時﹐並不爭噬。余擬槍射之﹐站長止之﹐謂狼不爲患﹐倘死其一﹐則羣來夜哭﹐慘不能聞。並云﹐牝狼皆非數牡不殺欲﹐見之數矣。狼與鹿適相反﹐亦淫獸也。

靈貓豪豬﹐皆能自爲牝牡。兔無牡﹐中秋顧月而孕。

俗傳牝貓無牡可孕﹐但以竹帚掃背﹐或用斗覆貓於竈前﹐以帚擊頭﹐祝竈而孕。余頗疑之。後與內子取牝貓未乳子者試之。當掃背時﹐貼然伏不動。頻舉其臀﹐聳其尾﹐若不勝其欲者。貓陰膨漲露尾股間﹐其大如指頂﹐以紙捲撚探有水少許﹐紙爲之濕。相與一笑縱去。是晚卽叫春矣。

山獺性淫毒。山中有獺﹐凡牝獸皆避去。獺無偶則抱木而枯。猺女春時成羣入山采果﹐獺聞婦人气﹐必躍來抱之﹐次骨而入﹐牢不可脫。因扼殺取其陰﹐用爲房中藥﹐有奇效。試陰莖眞僞﹐令婦人摩手極熱﹐取置掌心﹐心气呵之﹐卽翹然動。蓋陰气所感也。

玃﹐老猴也。純牡無牝﹐故又名玃父。善攝婦女爲偶生子。﹝豸周﹞﹐狀如猴﹐純牝無牡。羣居要路﹐執男子合之而孕。猨﹐雄者老而勢潰﹐轉爲雌﹐能與雄交而孕。猩猩能人言﹐在人猴之間﹐卽野人也。《博物志》云﹐日南野女﹐羣行覓夫﹐其狀白色﹐徧體無衣襦。《齊﹝按﹕原作斎﹞東野語》云﹐野婆出南丹州﹐黃髮椎髻﹐裸形跣足﹐儼若一媼。羣雌無牡﹐遇男子必負去求合。載覆之間﹐陰陽之道﹐眞有不可解者。此獸與人交者也。

仙靈脾﹐藥名﹐服之令人好爲陰陽。西川北部有淫羊﹐一日百徧合。蓋食此所致。故亦名淫羊藿。

貴州靑浪衛山間產相連艸﹐苗婦於髙山長歌連日﹐歌「淫心蕩」﹝曲名﹞﹐有艸飛來人懷。置衣袂間﹐令人相思欲死。相離艸投飲食中﹐令夫婦參商。又艸名癡漢樂﹐淫婦以食其夫﹐如醉夢﹐絕無妒心。

鎖陽﹐出肅州。《輟耕錄》云﹐生韃靼地﹐野馬或與蛟龍交﹐遺精入地﹐久之發起如筍﹐上丰下儉﹐筋脈連絡﹐絕類男陽﹐卽肉蓯蓉之類。或謂野之淫婦﹝胡婦之淫者﹞就地而合之﹐一得陰气﹐勃然怒長。

婦女褌襠及月水布﹐皆可治病。能解箭毒﹐治房癆等癥。見《本艸》。

李時珍曰﹐營气之粹﹐化而爲精﹐聚於命門。命門者﹐精血之府。男子二八精滿一升六合﹐養而充之﹐可得三升﹔損而喪之﹐不及一升。謂精爲﹖者﹐精非血不化也。謂精爲寶者﹐精非气不養也。故血盛則精長﹐气聚則精盈。邪術家蠱惑愚人﹐取童女交媾﹝按﹕原作姤﹞飲女精液﹐或以己﹝按﹕原作已﹞精和其天癸吞咽服食﹐呼爲鉛汞﹐以爲祕方﹐故恣貪﹝按﹕原作貧﹞淫﹐甘食穢滓﹐促其天年。吁﹐愚之甚矣﹐又將誰尢﹝一合米之精汁﹐成血一滴。千滴血方成一滴精﹞。

鴇純雌無雄﹐與他鳥合。《庶物異名》疏﹐陸佃云﹐鴇性最淫﹐逢鳥則與之交。鯧魚遊於水中﹐羣魚隨之﹐食其涎沫。龜恆與蛇交﹐雄者怒圍而溺﹐蛇觸溺身爛﹐雌者負之去。故世以比倚門之輩焉。

張仲京詞﹐蝶粉蜂黃都褪卻。按《道徳經》﹐蝶交則粉退﹐蜂交則黃退。蝶以鼻交﹐蜂則股後之刺﹐可生殖可自衛也。

明天啟間﹐內臣喜食牛驢外腎﹐曰「挽口」者﹐則牝具也﹐「挽手」者則牡具也。羊白腰卽羊外腎卵也。且以進上﹐上隨眾食之。魏忠賢因牡馬外腎實壯陽健藥﹝按﹕原作樂﹞﹐美其名曰龍卵﹐十月間禦饌內最重之。《夢言》一書記其事。明閹喜食牛驢不典之物﹐名牛陰曰「挽口」。《本艸》載白馬豕驢狗陰莖皆壯陽。余曩在揚州﹐方少將柳江筵次﹐見一盤盛肉片﹐圓廓而有孔﹐詢之云是驢鞭﹐異之未敢嘗。卽牡驢陰莖也。又於馬福章家喫牛肉﹐時福章盛誇「宛口」之肥美﹐詢之卽牝牛陰也。方馬皆嗜之成癖﹐惜乎未問「鞭」﹑「宛」是此二字否﹝粵菜館有牛鞭﹐味甚美﹞。

騾﹐陰有鎖骨不能開﹐故不孳乳。牡驢交馬而生者曰騾﹐牡馬交驢而生者曰駃騠﹐牡驢交牛而生者曰馲﹝馬百﹞﹐牡牛交驢而生者曰﹖﹝馬冢音méng﹞﹐牡牛交馬而生者曰駏驢。世俗不察﹐統名之曰騾。動物血統之最雜者亦無過於騾。

蜂有雌蜂雄蜂職蜂三種。雌蜂每羣僅一頭﹐是爲蜂王。雄者但營生殖。職蜂皆不完全之雌體。蟻類與蜂同﹐但女王多數同居﹐不似蜂王嫉妒專制。至交尾期則生翅﹐職蟻不能也。蠅之交尾背負甚久﹐相聯而飛﹐撲死不解。﹝按﹕此處爲一空格﹐不知是否缺字﹞麼細小虫﹐人多不注意耳。

蠶出繭成蛾﹐生而能交﹐終日不解﹐交畢卽卵。當其交時﹐以尾尋尾﹐如石吸鐵﹐自能得其竅而合。合久﹐養蠶婦女以手分之﹐不爾﹐雌蛾必精脹而死﹝兩蛾交時﹐取火上焙成灰﹐以酒調服﹐可健陽﹞。

宮刑﹐古刑法之一。男子割勢﹐女子幽閉。《肘後經》﹐騸馬宦牛羯羊閹豬﹐皆割去其勢﹐以資養用也。

《瑯嬛記》﹐遜頓國有淫樹﹐花如牡丹而香﹐種有雌雄﹐必二種合種乃生。花去根尺餘﹐有男女陰形﹐以別雌雄。種必相去勿遠﹐二形晝開夜合﹐故又以「夜合」爲名。又謂之「有情樹」。

壯時不免房帷之好﹐後乃以漸而淡﹐至爲汗漫遊﹐遂與色遠。友人俱誚其假。李賸斎至謂五十斷欲﹐不如捐館作泉下人﹐後竟以啖牛胾淫一妖嫗而殂。夫精炁神人之三寶﹐而丹藥之王也。先祖遇一異人﹐授以龍虎吐納之術﹐余以骨頑無仙分。然於玄牝要訣﹐頗熟聞之。大要以寶神嗇精爲主。世之愚傖縱情彫伐﹐以致陽弱不起﹐乃求助於禽虫之末。蛤蚧偶虫也﹐采之以爲媚藥﹝按﹕原作樂﹞﹔山獺淫毒之獸﹐取其勢以壯陽道﹔海狗以一牡管百牝﹐鬻之助房中之術﹐何其戕眞敗道﹐貴獸而賤人也。且方士挾采陰之說﹐謂禦女可得長生﹐則吾未見蛤蚧成丹﹐山獺尸解﹐海狗之白日沖舉也。節錄汪三儂自序。

古人之好男色者﹐《祝氏猥談》中﹐紀之甚詳。

今之洋貨肆或藥房中﹐嘗售有二物。一曰「風流如意袋」﹐系以柔薄之皮爲之﹐宿娼時蒙於淫具﹐以免黴毒侵入精管。因能防制花柳病也﹐故亦名「保險套」。更有一種附有肉刺者﹐可增女子之歡情。但於用之者終嫌隔靴搔癢耳。囊底有小圓球﹐中空﹐適當馬眼﹐可洩精於內。間有用之避孕者。但往來衝突﹐破裂堪虞。此袋偶一戲用則可﹐陰陽不能互達﹐熱度不能射激﹐殊非衛生之道也。一曰「子宮保溫器」﹐系韌皮所制。長六寸許﹐有稜有莖﹐絕類男陽。其下有大圓球如外腎﹐球底有螺旋銅塞。器內中空﹐注以熱水﹐則全體溫暖。本以療治子宮寒冷﹐不能受孕之病﹐乃用者不察﹐多以代藤津僞具﹐且盛誇制作精妙。後詢諸肆夥﹐謂購者紛沓﹐余始疑之。及潛心體察﹐始知藥房巧立名目﹐規避禁罰。試問子宮寒冷﹐豈外間物所能溫暖﹖而腔內受此溫暖之具﹐能不將情欲勾引﹖倘執其端以動搖﹐慰情勝無﹐遂旦旦而伐之矣。余紀之以詞﹐爲體物詞中別開生面。詠「風流如意袋」﹐調寄「水龍吟」曰﹕靑樓幾度畱髡﹐無端擷得楊家果。飛英點額﹐散花著體﹐風流小過。蒙甲應羞﹐處囊漫惱﹐防閒差可。似冰蠶帶蛹﹐玉龍包�﹝按﹕此方框爲原文所有﹞﹐蓬瀛客﹐居奇貨。遮莫魂消眞个﹐論歡情卿當勝我。休譏小器﹐堪藏夾袋﹐房中術妥。暗舉金戈﹐偸垂玉筯﹐雨收雲破。惹秦娥笑指﹐蠻僧醜狀﹐竟研皮裹。詠「子宮保溫器」﹐調寄「髙陽臺」曰﹕杵號紅霞﹐莖承白露﹐嫁人情味偸﹝按﹕原作愉﹞嘗。暮掩瓊閨﹐金盆試罷蘭湯。被池自啟葳蕤鎖﹐喜熱中洩透春光。盡銷﹝按﹕原作鎖﹞魂﹐不滅宮砂﹐不褪蜂黃。宛然桴鼓誇紅玉﹐更催花迸雨﹐別樣顚狂。手倦拋梭﹐閒將鈿尺私量。桃源早讓漁篙入﹐只良宵難隱檀郎。但消他鑪鼎初溫﹐好煉元霜。

趙聲谷云﹐蘆墟徐四搖尖頭船爲業。戊申冬往弔烏程﹐曾雇其船。徐四年三十外﹐巨準鬚腮﹐頗有登徒之好。所狎蕩婦白黑黑情甚濃摯。黑黑嘗自言曰﹐人盡夫也﹐時盡晦也﹐地盡牀笫﹝按﹕原作第﹞也。又曰﹐人生駒隙﹐安得極樂而死﹗每與新交合﹐必具通宵蠟炬﹐光照無遺。魚麗鸛鵝﹐五花八門﹐從壁上觀者無不失色﹐而夫人城未啟也。娘子軍益焰也﹐苟其棄甲務必追奔﹐以故自揣力薄﹐且退避三舍﹐否則撩虎鬚者幾不得生還。又嘗於所私者品第材力﹐曰某某曳落河﹐某某萬戶侯﹐某某二千石﹐某某穿楊枝﹐某某蠟槍頭﹐某某黔驢技﹐某某鐵中錚錚﹐某某則自鄶以下也。然而丁不能兵﹐戈難用武﹐相接以來﹐閱人多矣﹐所謂曳落河萬戶侯等譽者﹐不過誘掖﹝按﹕原作液﹞獎勸鼓勵人材﹐有是設無是技也。眼前行伍舉屬槍蠟驢黔﹐自鄶以下眞無譏焉。惟徐四者猶不失爲鐵中錚錚﹐故願得而甘心焉。黑黑又謂徐四曰﹐儂年逾就木﹐相接恆河沙數﹐卒未嘗飽餐﹐柰何。徐四曰﹐人間﹝按﹕原作問﹞無飽餐也。或遇五通九尾﹐給君一飽有之。黑黑曰﹐何謂五通九尾﹖徐四曰﹐五通能通五竅﹐九尾直達尾閭﹐皆引人到極樂世界﹐非尋常媾合也。黑黑曰﹐安能得之﹖徐四曰﹐求則得之。由是沈思默想﹐朝夕焚香禱告﹐屏絕泛交。夢寐中常呼「通叔叔」﹑「尾爹爹」不絕﹐迄無效驗。嘗有意避雨浮屠﹐大小寺僧齋徧無剩﹐猶不得饜足。乃手撫撞鐘搥曰﹐願天生活佛﹐當作如是觀。生平喜鼓噪﹐怕聽鑼聲。問其故﹐曰﹐鼓作气而鑼收兵也。其性情如此。

男女媾精﹐萬物化生﹐人倫萬世﹐豈可謂之淫。山澤通气﹐陰陽發洩﹐適可而止﹐豈可謂之淫。過此者謂之淫﹐樂此不疲者謂之好淫﹐好淫則近於畜類。經云﹐禽獸無別﹐故父子聚麀。又云﹐不戒其容止﹐生子不備﹔不備﹐不成人﹔不成人﹐畜類也。非必果報彰彰﹐墮入畜生道﹐謂之畜類﹐卽以眼前論﹐好淫者無不類畜。試思﹐逾墻驀﹝按﹕疑應爲攀﹞樹﹐飛檐■﹝按﹕此字不淸﹞格﹐喜偸﹝按﹕原作愉﹞善走﹐跳梁升木﹐謂之人猿﹔倚勢淩辱﹐漁獵一方﹐令人恨不撲殺中﹐謂之人獠﹔軟綿綿﹐善靄靄﹐長跪牽持﹐服淫藿而交百徧者﹐謂之人羊﹔嫌短接長﹐纍垂尺餘﹐謂之人驢﹔苟且發極﹐由竇而進﹐謂之人狗﹔中人圈套﹐落入混圊﹐謂之人彘﹔白晝宣淫﹐生子無皮﹐若雛鼠然﹐謂之人鼠﹔故作屈伸﹐將進未進﹐如蛇遊洞﹐謂之人蛇﹔當場捉破﹐不殺而宮﹐操刀鐓下﹐喊若徵音﹐謂之人豕﹔人豬聚麀﹐不顧鋌而走險﹐急不暇擇﹐謂之人鹿﹔淫詞綺語﹐會意描形﹐墮入馬服﹐謂之人馬﹔密約佳期﹐彈琴望月﹐謂之人牛﹔聞腥想喫﹐歷鹿而來﹐謂之人貓﹔中毒聲啞﹐謂之人鴨﹔瘡癩徧體﹐謂之人蟆﹔甘作秦宮﹐花裏覓活﹐腳撲朔而受淫﹐謂之人兔﹔暴殄天物﹐摧殘結髮﹐狼戾狠毒﹐謂之人狼﹔淘虛元气﹐一交而洩﹐謂之人雞﹔隱身瓜田﹐縮作一團﹐蝟毛刺唇﹐謂之人蝟﹔槐影搖風﹐渾身黑服﹐謂之人鴉﹔房術變化﹐善擺陣勢﹐謂之人鸛鵝﹔縱欲坡坨﹐隆然背腫﹐喘聲呼呼﹐謂之人駱駝﹔未老先老﹐鞠躬如也﹐謂之人蝦。噫﹐好淫類畜﹐可謂無微不至矣。他如善媚之狐﹐遣羣之﹝犭鳥﹞﹐縱淫之龜﹐戀交之雀﹐天性自然﹐不必言類也。至於鱟帆海嫂﹐雅善駝人﹐獺刺山公﹐頗思抱婦﹐非耳目所習聞見﹐不暇言類也。若夫虎豹獅象﹐鴻雁鴛鴦﹐一切義獸情禽﹐反不屑與好淫者爲類也。戡破人獸關頭﹐斯全生物﹐愛物種子。否則異於禽獸者幾希。

媚藥中有「顫聲嬌」者﹐相傳以未連蠶蛾及鳳仙蠹﹑五味子等合成。服之入房敷施﹐能令翕受者醰醰穠粹﹐情不自禁﹐必作無病之呻吟者﹐故以是名。

某富孀年已半老﹐蕩性獨別﹐求牡之心﹐無微不入﹐其表則巖巖﹝按﹕疑應爲儼儼。繁體字儼與巌形近而誤﹞難犯。一朝見籬下狗媾膠粘壹並﹐心涎之。洎晚潛嗾之來﹐匿己臥房﹐拉入一處﹐縱其交。奼女神宮﹐眼腔火熱﹐遂逐牝納牡﹐扃戶逼之﹐牡不能從。移花湊木﹐牡又不能。婦情急﹐馬扒其身﹐類其所爲以遷就之﹐牡始交接。再接再厲﹐烈烈如火。積歲饑腸﹐始餐異味。汪洋浩漫﹐若巨魚之縱壑也﹔追入奧尻﹐若鴨嘴之啄食也。未幾﹐四圍鞈匝﹐間不容髮﹐如長房之縮地也﹔漸入佳境﹐甜蜜美滿﹐如長康之啖蔗也。韓盧宋鵲﹐縱送自如。翹以粗閎以奄﹐大非人之鑿柄可比。婦於是絕憐愛之。飼以粱肉﹐衣以滑綾﹐僅空上下交接處。名之曰「敬寶」﹐從苟字邊旁取義。靜夜無人﹐敬寶搖尾乞憐﹐思媚其婦﹐如舊昏媾焉。有中表弟探望婦﹐招入內廂﹐敬寶狂吠噬生﹐袍袴粉碎。婦叱之﹐卽噬婦。後婦燒香歸﹐棹方止岸﹐早有牝犬一羣﹐狂吠發瘈﹐裙袴盡碎。喙傷要道﹐敬寶每夜以舌舐傷處不痊。延狗醫診之﹐醫曰﹐狗垽毒入於子宮﹐無能爲也。婦輾轉死。

狗爲盛陽之物。盤瓠妻髙辛﹐徐宮產鵠倉﹐自古以來﹐婦人遭之不足奇也。《堅瓠集》載﹐婦人與狐貍交﹐與驢馬交﹐與獼﹝按﹕原作狝﹞猴交﹐至有與蛇交者。疑此皆妖魅幻作人形﹐脫其本來面目﹐則變而又常矣。滸墅唐家村姑媳二人﹐姑孀婦﹐媳養媳也。異室而居。姑獨宿夜難挨﹐猛想日所見甕頭黃鱔﹐活滑可喜﹐因起﹐捉其巨粗且長者﹐用絲棉握其尾﹐令以頭探入陰中。物因尾痛﹐頭亂頂﹐躬亂鞠﹐盡力直楦。獨眠人得未曾有之奇趣也。夜夜如是﹐魚水因緣。黃帽滑生勝於角先生呆板多矣。其媳私伺之﹐見姑納鱔狀﹐驟覺欲火一縷﹐自湧泉穴直透丹田﹐萼膜中如虻噆蟻嚙﹐按捺不住﹐襲姑衣缽﹐如法而行。但一綫紅扉不比堂堂廣廈﹐物挨身而入﹐往裏直鉆。女發急﹐取剪刀斷其半截﹐物痛益入﹐直追心窩﹐不一時而气絕。

滑弟弟﹐出緬甸黃花城﹐南去三千里﹐萬山中鳥精也。其鳥最淫﹐經年交合不歇﹐流精無度﹐耗竭而死。精膠枯樹木上﹐絕類螳螂子。一並取以爲末﹐遇人風疾及麻木不仁等癥破滲入竄徧周身而愈。此物著肉便翕翕然動不止。得之樹皮猶其次也﹐最上者﹐土人捉得雄鳥﹐徧室置鏡﹐鳥顧影以爲偶也﹐汩汩滴精。以金葉盛之﹐作兜鈴狀﹐藏於僞器中。遇竅直鉆﹐深入顯出﹐其樂有難言者。此閨闥祕器。魚元機詩﹕易求無價寶﹐難得有情郎。「無價寶」卽此物也。人家奩贈中有備之者﹐名曰「緬陽鈴」﹐亦謂之「鵲不停」﹝緬鈴相傳鵬精也。鵬性淫毒﹐一出﹐諸牝悉避去。遇蠻婦輒啄而求合。土人以束艸人絳衣簪花其上。鵬嬲之不置﹐精溢其上。采之裹以重金﹐大僅如豆。嵌之於勢﹐以禦婦人﹐得气愈勁。然夷不外售。滇人僞者以作﹝按﹕此字不甚淸晰﹞蒺藜狀裹以金﹐搖之亦躍。但彼不搖自動耳﹞。

人稟陽气重者喜飲﹐秉陰气重者耽色﹐終日昏昏﹐瞢﹝按﹕原作薦﹞騰睡去﹐不知臥榻之旁有人無人也。淫薪之說﹐皮毛之論耳。究之天地氤氳之眞气﹐非胡酡能爲辧者。世俗不察﹐竟以腐腸狂藥與伐性斧斤﹐若華萼相跗。然何未思之深哉﹖試看百艸甲圻始生若錐者﹐皆能釀酒。若Y﹝按﹕原文如此﹐意當作丫﹐指一干而分兩枝如樹之杈丫者。下文同﹞者不能。昔少昊氏不才子曰伯北﹐嗜酒。死化爲蝗。若錐者皆食﹐Y者不食。至於婦人嗜酒必兼喜食若錐者﹝以上七則錄自《夜航船》﹞。

劉宗師﹝大符﹞《修眞問答》內載﹐精之竅﹐卽玉戶也﹝記者按﹕玉戶者男女精竅統稱﹞﹐會陰穴也。在榖﹝按﹕原作谷﹞道之上﹐尾閭之前。精之逆順﹐由此以分仙凡。鼎鑪對峙﹐龍虎爭馳﹐初則平淡﹐久則興濃。精臨此竅﹐欲洩難禁。當此之際﹐吸勒小腹﹐提撮肛門﹐搐手鉤足﹐縮項聳肩﹐咬牙翻目﹐上視泥丸。如此作用﹐其精自回。此卽牽轉白牛之妙法也。不然則精必沛然下傾﹐莫之能禦矣。婦人修煉者﹐必先靜心守中﹐依五勢運气疏通﹐然後行煉赤龍法。假日前月某日行經﹐至此月預先一日子時下工靜坐披衣﹐兩手握固﹐按兩脇候身中升降數次﹐方將左腳跟抵住牝戶。如不能者以棉墩代之可也。緊撮榖道﹐努目咬牙﹐聳肩著力﹐往上一提。存想赤气一道﹐自子宮由尾閭過三關﹐上泥丸﹐下重樓﹐注雙乳則止。照此行持﹐待身熱則止。三日後用熟絹插入牝戶﹐此次看比前月或多或少﹐或有或無。五日後每日子午卯酉各行五次﹐寅時行屯卦運陽气﹐申時行蒙卦散陰血。每一時入室靜坐﹐閉气存息。存想赤气一道﹐自子宮過尾閭﹐上三關﹐透泥丸﹐下舌根﹐注雙乳﹐到中宮。如此行持一百日﹐萬病消除。妙難盡述。或問﹐昔者彭祖﹑巫炎﹑容成﹐其學道之初﹐皆由禦女入門。每見今時行此術者﹐病患何也。答曰﹐禦女以久戰爲榮﹐以不泄爲勝﹐以彼泄陰爲有補益。殊不知精者气之化﹐气者神之生。元神不固﹐則其气無統﹐𨿽助長於平日﹐彊制於臨時﹐不知以靜禦動﹐以逸待勞﹐縱有所存﹐亦滓質耳。久則終歸臭腐﹐隨溺化去。或精道祕澀﹐邪火妄奔﹐發爲癰疽﹐致成遺淋。況關竅未開﹐橐籥不應﹐不知逆取﹐豈能運轉﹖交未必得﹐得亦無補﹐非徒無益﹐而害斯烈矣。

五種不男者﹐一曰「生不男」﹐元身細小似蛹不發﹐又云根帶柔委﹐常不舉興﹔二曰「�﹝按﹕方框原文如此﹞不男」﹐外腎只有一子﹐或全無。俗名犍﹐又名「犍不男」。或系用刀割去男根﹔三曰「半不男」﹐二物俱有﹐俗曰是「二儀子」﹐又云半月男半月女﹔四曰「變不男」﹐上半月右腎入內﹐下半月左腎入內。一云「乏不男」﹐未及十六歲而耗精自行﹐或有白濁﹔五曰「蠹不男」﹐元精淸冷如冰。又云「脫不男」﹐見色未交而泄﹐或男根似無﹐見他人行淫而生妒心﹐遂感有根。凡男子有一犯者﹐永絕後嗣。

諺有女子口大陰大之說﹐聞之初不甚信。及觀相書﹐亦載欲察陰陽二道﹐男觀其鼻﹐女觀其口。故蕩婦偶見男子﹐必竊竊私議﹐惟恐所覯非隆準公﹐而妓院中亦有選鼻子大者好生受用之諧謔。余在浴堂中偶思及之﹐必畱心細察﹐凡十九天臺﹝鼻之別名﹞髙峻者﹐其下未必甚偉。閒與友人研論﹐友曰﹐彼纍纍垂垂者皆下流人物﹐大而無當﹐俗謂「癡鞭」。男子陽道不在長而巨﹐而在龜頭稜髙而肥。故相內五行者亦有「艸裏藏珠是貴人」之口訣。夫艸裏藏珠﹐乃陰莖全部恆縮盡無餘﹐只龜頭伸在毛外﹐如置珠艸上。大丈夫能屈能伸﹐不似寒乞相興衰一例也。後細察鼻如懸膽者﹐其陰頭必丰﹐於是鼻大勢大之言驗。因靈柯爲受气之門﹐鼻爲天門﹐與之相應。腎爲命門﹐亦與天門相合。道家采炁者以鼻引山者﹝按﹕者字原缺﹐據下文補入﹞入腦。山者指女子而言也﹝見《房中錬己捷要》﹞。

人生受气之初﹐在胞胎內隨母呼吸﹐受气而成。前通於臍﹐後通於腎﹐名曰鼻祖。鼻之呼吸與陽部息息相通﹐故气促易泄﹐此其明證。但口大陰大之說﹐頗難一一驗之。因婦女之膣口大小﹐原無定準。歡情時可大﹐多胎者可大。卽以處子而論﹐當破瓜時﹐遇偉岸者則大﹐遇渺小者則小。故妓女開苞﹐首擇偉器﹐原可楥之使大。總之女子無不能容也。或問﹝按﹕原作間﹞﹐然則相書之說爲不可信乎。曰不然。女陰大小𨿽無定準﹐以口驗陰﹐十有九驗。無怪古今形容女子輒稱櫻桃小口﹐正有所謂也。故孫妃有煖鑪之丹﹐令陰戶窄緊﹔武后有潤戶之方﹐妙如童女。是以人工而補廓大無朋之憾。至於男工采補之術﹐女嫻牀笫之功﹐小大由之﹐則又不在皮相矣。

明季﹝按﹕原作李﹞徐樹丕《識小錄》﹕女子十五歲至二十五﹐補陽和血﹐美顏色﹐悅精神﹐節而行之﹐能成地仙﹔二十五至三十五﹐我施彼受﹐𨿽無裨亦無大損耗﹔四十以上能致疾。若天癸旣絕﹐如枯株吸水﹐不異鬼交﹐殺身而已。男子精血少如膏雨﹐壯如露﹐令蕊嫩含滋﹐春芽吐潤﹔老大如霜雪﹐使紅顏萎黃凋謝耳。

彭祖習房中禦女術﹐年八百餘。少妻鄭妖淫﹐以欲死。見司馬彪《莊子注》。可見妖淫敗道﹐而采補者終有潰決之患也。

曲周陳於階令桐時﹐有富翁子婦自父家還。明日﹐與夫臥不起﹐呼之不應。抉戶而入﹐煙撲人如硫黃。視之﹐則兩人皆焚﹐但餘一足。玉虛舟曰﹐焚砂石爲龍火﹐焚金銀爲佛火﹐焚人之火﹐是名欲火。佛言媱習交接﹐發於相摩。研摩不休﹐如是故有大猛火光於中發動。意其研摩之極﹐欲火熾煽﹐煽而忽焰﹐因以自焚。其不焚牀笫廬舍者﹐火生於欲﹐異於常火。

傳謂男子割勢﹐婦人幽閉﹐皆不知幽閉之義。今得之﹐乃是於牝剔去其筋﹐如制馬豕之類﹐使欲心消滅。國初常用此﹐而女往往多死﹐故不可行也。

僧家祗律﹐首在戒淫。法秀道人嘗呵綺語﹐乃經典所載。三十三天色界欲界居其二﹐七佛皆有妻有子。如來爲太子時﹐有三夫人﹐有六萬采女。上天之最尊者莫如帝釋﹐而采女多至四十三億萬二千五百人。娶修羅之女﹐以其美也。後與采女戲池中﹐女以告修羅﹐遂有戰鬥之事。閻浮王晝則治事﹐夜仍與采女行樂。又﹐佛所說男女情欲﹐有曰以相視爲樂﹐以相有爲樂﹐以相抱爲樂。女以相觸爲樂﹐男以出不淨爲樂。其穢褻有甚於閭巷之所談議者﹐吁可怪也﹝《燈窗叢錄》﹞。

京師海印寺有喜佛﹐在殿後毗盧閣上。率一男子裸而弄數女人﹐足踐手揣﹐皆裸女。其法或元末諸帝房中運气之術﹐教宮女爲天魔舞之類。

廖鵬有妾曰四娘子﹐錢寧私之﹐往來過鵬家如外家。或請舁妾去﹐鵬詭曰﹐善。但俗有一言﹐妻不如妾﹐妾不如偸﹐偸不如想。畱此外間弄之﹐不愈於家之樂乎﹖寧殊喜。楊用修《武廟實錄》載玆事﹝磯園稗史﹞。

鄭康成箋謂美目倩兮﹐目上爲明﹐目下爲倩。亦旣覯止﹐謂爲男女交媾之媾。五日爲期﹐謂妾年未五十﹐必與﹝按﹕以文意看當作以﹞五日爲期。五日不禦﹐故思其夫。言從之邁﹐言將自殺以從之。迂怪可笑。此詩所以一言以蔽﹐思無邪也。

易經﹐男女搆精﹐萬物化生﹐言致一也。蓋男得陽气﹐女得陰气﹐不搆精則陰陽之气不和﹐不和便不致一。旣以致一﹐則男子身中有女子之陰气﹐女子身中亦有男子之陽气﹐其气和則其血亦合。古人滴血﹐亦有至理。不然父是一气﹐母是一气﹐生下子女同受父母之气﹐豈不成了二气﹖故天地必氤氳而後成天地﹐男女必搆精而後男女一气。一搆精者搆有精气﹐卽所謂交媾。男气通乎女﹝按﹕原作男﹐據文意攺﹞﹐女气通乎男﹐气旣交通﹐血亦凝﹝按﹕原作疑﹞合﹐故夫婦亦可滴血。故父子一气是先天﹐夫婦一气是後天。後天功用﹐參配先天。易卦凡以陰遇陽以陽遇陰皆爲合﹐而以陽遇陽以陰遇陰卽不合。故兩雄不並棲﹐二女不和得。男女搆精﹐則陽气直達於牝﹐由牝而前達於腹於心於舌於肺﹐由後而達於腎﹑命門﹑脊背以上於腦於鼻﹔陰气直達於卵﹐由卵而前達於心﹑腹﹑肺﹑舌﹐由後達於腎﹑命﹑脊背﹑腦﹑鼻。中鼻﹑腦﹑舌﹑肺而灌漑四肢百骸﹐無處不到﹐始爲交通﹐始爲致一。若男與男搆精﹐則𨿽如閩中之契哥契弟﹝京中像姑﹞終身不二﹐而契哥之陽气不過入契弟之糞門而已。糞門𨿽與大腸相通﹐而大腸之下竅謂之幽門﹐非大腸不開。若使陽气能通入大腸﹐則大腸之糞亦必直推而下矣﹐有是理乎﹖大腸中臭穢粗濁之气盤屈而下﹐陽气卽入大腸﹐亦不能上達大腸之上﹐更接受胃海中之飲食未化之物。層次推下﹐陽气更無從上達。若陽气可由大腸而入胃﹐則大腸臭穢之气亦將時時衝入胃中﹐直達於口矣。惟大腸中專司輸泄﹐气不上行﹐大腸下竅又有幽門關鎖﹐故契哥之陽气止在糞門中停畱時刻﹐仍在便時陽精隨之瀉出﹐萬萬不能上達於胃海﹐通於喉舌﹐而傳布周身也。至契弟糞門旣有幽門關鎖﹐卽或稍通﹐而大腸中純是重濁臭穢下降之气﹐又何來淸陽之气足以由糞門而上達於契哥人道﹝陽具﹞之中﹐而成爲一气乎﹖气旣不能交通﹐血卽不能凝合﹐其理極易明也。

男女陰陽二道﹐各有兩竅。一名精竅﹐一名溺竅。溺竅達於小腸﹐專輸小便﹔精竅通於腎命﹐直透心﹑肺﹑脊﹑腦。溺竅惟小便時始開﹐猶之幽門必大便時始開也。若溺竅常開﹐必遺尿不禁矣。精竅則交搆時卽開﹐形動興﹝按﹕原作與﹞發。男女陰陽之气互相注射﹐俱由腹達心肺﹐由腎命達脊腦﹐不由溺竅。何慮小腸之輸泄乎。

徐枕亞攺唐詩詠手淫云﹕紗窗日落間黃昏﹐金屋無人見膩痕。寂寞空牀春欲洩﹐梨花滿地不開門。此詩僅攺三字﹐語妙入神。壯靑詠品簫云﹕裸將郎體赤條條﹐秋盡情根艸未凋。夢醒藍橋明月夜﹐玉人湊趣學吹簫。又窺美人換中衣詩﹐不知誰作﹐𨿽涉淫褻﹐已描摹盡致。鑿壁偸﹝按﹕原作愉﹞光見素娥﹐素娥燈下易靑羅。一身白似三冬雪﹐兩腿肥於八月鵝。挑腳劈開鸚鵡嘴﹐翻身露出鳳凰窠。令人頓起相思念﹐何不開門與我和。

《神異經》「東南荒經」云﹕東南隅太荒之中有朴父焉。夫婦並髙千里﹐腹圍自輔。天初立時﹐使其夫婦導開百川。懶不用意﹐謫之並立東南。男露其勢﹐女露其牝﹝勢牝謂男女之陽陰。《禦覽》牝作殺﹞。不飲不食﹐不畏寒暑﹐惟飲天露。

《漢武故事》內云﹐建元六年太皇太后崩﹐上始親政事。好祀鬼神﹐謀議徵伐。長主自伐滋甚﹐每有所求﹐上不復與。長主怨望﹐愈出醜言。上怒欲廢﹐皇后曰﹐微長公主弗及此﹐忘徳不祥﹐且容之。乃止。然皇后寵遂衰﹐驕妒滋甚。女巫楚服自言有術能令上意回。晝夜祭祀﹐合藥服之。巫著男子衣冠幘帶﹐素與皇后寢居﹐相愛若夫婦。上聞﹐窮治侍﹝按﹕原作待﹞禦。巫與後諸妖蠱咒咀﹝應作詛﹞。女而男淫﹐皆伏辜。廢皇后處長門宮。

神君者﹐長陵女子也。先嫁爲人妻﹐生一男﹐數歲死。女子悲哀悼痛之﹐亦死。死而有靈。其姒宛若祀之﹐遂關言語。說人家小事頗有驗﹐上遂祠神君請術。初霍去病微時﹐數自禱於神君﹐神君乃見其形﹐自修飾﹐欲與去病交接。去病不肯﹐乃責之曰﹐吾以神君淸潔﹐故齋戒祈福。今規欲爲淫﹐此非神明也。因絕不復往。神君亦慚。及去病病篤﹐上令禱於神君﹐神君曰﹐霍將軍精气少﹐壽命弗長。吾嘗欲以太一精補之﹐可以延年﹐霍將軍不曉此意﹐遂見斷絕。今病必死﹐非可救也。去病遂薨。上造神君請術﹐行之有效。大抵不異容成也。神君以道授宛若﹐亦曉其術。東方朔娶爲小妻﹐生三子﹐與朔同日死。自後貴人公主慕其術﹐專爲淫亂。上曾出宮女希幸禦者二十人以賜朔。朔與行道﹐女子並年百歲而死。惟一女子長陵徐氏號儀君﹐善傳朔書﹐善行交接之道。無他法也﹐受道者皆與之通。或傳世淫之陳盛父子皆與之行道。京中好淫亂者爭就之。

常被幸禦者輒注其籍﹐增其俸秩比六百石。宮人旣多﹐極被幸者數年一再遇﹐挾婦人媚術者甚眾。選二百人常從幸郡國。載之後車﹐與上同輦者十六人。嘗自言能三日不食﹐不能一日無婦人。善行導養術﹐故體恆壯。

《述異記》載﹐康熙三十一年京師有一乞丐﹐攜其子約八九歲﹐具兩陽道﹐並生胯下。觀者畀一錢。後不知流往何處。錢三曾見之。

男子下體曰燭營﹐而佛家名陰爲馬藏。觀佛三昧經云﹐時耶輸陀羅及五百侍女或作是念。太子生世多諸奇特﹐惟有一事於我有疑。采女眾中有一女子名修曼那白妃言﹐太子是神人也。奉事歷年﹐不見其根﹐況有世事。復有一女名曰淨意﹐白言大家﹐我事太子經十八年﹐未見太子有便利患﹐況復諸餘。爾時諸女各各異說﹐皆謂太子是不能男。太子晝寢皆聞。諸女欲見太子陰馬藏相﹐爾時太子於其根處出白蓮花﹐其色紅白﹐上下二三花相連。蓮中忽有身根居童子形﹐又忽如丈夫形。諸女見已﹝按﹕原作己﹞﹐不勝喜悅。現此相時﹐羅﹖羅母見彼身根華華相次﹐如天劫貝﹐一一華上乃有無數大身菩薩手執白華圍繞身根﹐現已還沒﹐如前日輪。此名菩薩陰馬藏相。又佛告阿難﹐我初成道﹐在熙連河側﹐有五尼揵共領七百五十弟子自稱得道﹐來至我所﹐以其身根繞身七匝。來至我所鋪艸而作﹐卽作此語。我無欲故身根如此﹐如自在天。我今神通過踰沙門百千萬億。爾時世尊告諸尼揵﹐汝等不知如來身分﹐若欲見者﹐隨意觀之。如來積劫修行梵行﹐在家之時﹐都無欲想﹐心不染黑﹐故得斯報﹐猶如寶馬隱顯無常。今當爲汝少現身分。爾時世尊從空而下﹐卽於地上化作四水﹐如四大海。四海之中有須彌山﹐佛在須彌山正身仰臥﹐放金色光。其光晃耀映諸天。身徐出馬藏﹐繞山七匝﹐如金蓮花﹐華華相次﹐上至楚世。從佛身出一億那由他雜寶蓮﹐猶如華幢覆蔽馬藏。此蓮花一億﹐有十億層﹐層有百千無量化佛﹐一一化佛。百億菩薩無數比丘以爲侍者。化佛放光﹐照十方界。尼揵見已﹐大驚心伏。佛梵行相乃至如此不可思議。此尢梵夾中奇語也﹝見《日貫齋塗說》﹞。

《列子》仲尼篇有句曰﹐設令發於余竅﹐子亦將承之﹐注穢穴也﹝卽屁眼﹞。亦同《瑜伽師地論》﹐謂陰莖爲勢峯。又《素問》謂卵爲睪丸。睪古﹝上白下幸﹞字﹐皆陰別名也。《呂氏春秋》孝行覽﹐丹山之南﹐有鳳之丸。注﹐丸卽古卵字。

堂邑縣一鄕農甫生時﹐陽長三寸。及少長陽長一尺。今三十餘歲﹐無人與婚。見《述異記》。可謂「巨勢人」。

周家產一洋犬﹐一山東犬。踰年﹐婦女聞犬吠甚猘﹐出視﹐見兩犬膠固。洋犬似不勝受﹐山東犬似緊迫欲死者﹐紅漲於面。僕杵擊之狂奔﹐山東犬斷裂死﹐洋犬陰閉死。又王某巨商僕挾主家婢私奔。兩情俱艷﹐情好踰分﹐縱欲太甚﹐病痿。男女眷戀苦不能人﹐情火中燃﹐一日同死。下體焦灼﹐骨節寸枯﹐衾席無恙。先是有走無常夜夜入冥間造冊﹐言一條武靑韋範氏次淫﹐罰爲周齋仁家犬﹐苦其所欲死﹔一條王國恩牡丹淫﹐罰不暢所欲死。畱心驗之﹐果然﹝節錄《揚州夢》﹞。

醫家書謂男子二八﹐女子二七而天癸至。蓋男子爲陽﹐陽中必有陰。陰之中數八﹐故一八而陽精升﹐二八而陽精溢﹔女子爲陰﹐陰中必有陽。陽之中數七﹐故一七而陰血新﹐二七而陰血溢。男子八八六十四﹐女子七七四十九﹐而天癸竭者﹐數之窮也。見《聽雨紀談》。

《眞臘風土記》﹕國宮內中金塔﹐國主夜則臥其上﹐土人皆謂塔中有九頭蛇精﹐乃一國之土地主也。系女身﹐每夜則見。國主則先與之同寢交媾﹐蝟﹝按﹕此字疑爲衍文﹞其妻亦不敢入。二鼓乃出﹐方可與妻妾同睡。若此精一夜不出﹐則番王死期至矣。男女身上常塗香藥﹐以檀麝等香合成。國中多有二形人﹐每日以十數成羣行於墟場間。常有招徠唐人之意。番婦產後卽作熱飯抹之﹐以鹽納於陰戶。凡一晝夜而除之﹐以此產中無病。且收飲常如室女。次日卽抱嬰兒同往河內澡洗。番婦多淫﹐產後一二日卽與夫合。若丈夫不中所欲﹐卽有買臣見棄之事。若丈夫有遠役﹐只可數夜。過十數夜﹐其婦必曰﹐我非是鬼﹐如何孤眠﹖淫蕩之心尢切。

人家養女﹐其父母必祝之曰﹐願汝有人要﹐將來嫁千百个丈夫。富家之女自七歲至九歲﹐至貧之家則止於十一歲﹐必命僧道去其童身﹐名曰「陣毯」。蓋官司每歲此中國四月內擇一日頒行本國﹐應有養女當陣毯之家﹐先行申報官司。官司先給巨燭一條﹐燭間刻畫一處﹐約是夜遇昏點燭﹐至刻畫處則爲陣毯時候矣。先期一月或半月或十日﹐父母必擇一僧或一道捨錢與女陣毯﹐謂之「做好事」。蓋一歲中一僧止可禦一女﹐聞至期與女俱入房﹐親以手去其童﹐納之酒中。或謂﹝按﹕原作爲。據上下文可知﹞父母親鄰各點於額上﹐或謂俱嘗以口﹐或謂僧與女交媾﹐或謂無此。但不容唐人見之。女子多先奸後娶﹐不以爲恥。

眞臘東門之裏﹝按﹕疑應作裏﹞﹐有蠻人淫其妹者﹐皮肉相粘不開﹐歷三日不食而俱死。余鄕人薛﹝按﹕原作薜﹞氏居番三十五年﹐兩見其事。

眞臘地苦炎熱﹐每日非數次洗澡則不可過。入夜亦不免一二次。初無浴室盂桶之類﹐但每家須有一池﹐否則兩三家合一池。不分男女皆裸形入池﹐惟父母尊年在池﹐則子女卑幼不敢入﹐如行輩無拘也﹐但以左手遮其牡門入水而已。城外河中漾洗者動以千數﹐𨿽府第婦女亦預焉﹐略不爲恥。自踵至頂﹐皆得而見之。唐人暇日頗以此爲遊觀之樂。聞亦有就水中偸期者。水常溫如湯﹐五更則微涼﹐日出則復溫矣。《異域志》云﹐暹羅男子皆割陰﹐嵌八寶﹐人方以女妻之。眞臘國女子九歲乃會親友﹐令僧作佛事﹐以指頭挑破女子童體﹐以血點於母額。十歲卽嫁人。與其妻通﹐其夫卽喜。

《誠齋雜記》﹕海人魚狀如人﹐眉﹑目﹑口﹑鼻﹑手﹑足皆爲美麗女子﹐長五六尺。陰形與丈夫女子無異。臨海鰥寡多取養池沼。交合之際﹐不異於人。

前淸遺老辜鴻銘好婦人小足﹐士林傳爲笑談。大同婦女有淸以纏足纖小名於當時﹐辜氏於此頗有心得。嘗謂婦人之足愈小﹐則重門疊戶愈多妙境。故大同所屬之地﹐男婚女嫁﹐多早於外縣﹐而重門疊戶﹐在他埠亦可以人功造之﹐卽纏足之一法也。因發育之點﹐必悉集於一處﹐於是乎層巒疊嶂須鍾﹝按﹕原作鐘﹞於牝戶。身歷其境者﹐莫不悠然神往。有淸纏足之令﹐實非虐政云云。由此觀之﹐人但知辜氏嗜癖在纏足﹐實在志不在此﹐固別有會心也。大同婦人陰戶重臺﹐地气使然。纏足婦女牝皆向後﹐利於反接。

有狂生不信扶鸞之術。某夕鸞仙值麻姑降壇﹐生至密室潛書一封﹐擲壇請判。乩筆忽振﹐成要孤兒詞﹝按﹕此處似不通。疑「要」爲「耍」之誤。然是否有「耍孤兒」詞牌未能檢索到。看其格律﹐實乃半闕西江月。故存疑。望識者不吝指教。﹞一闋。詞曰﹕立似沙彌合掌﹐坐如蓮瓣微開。無知小子休弄乖﹐是爾出身所在。狂生失色遁。眾拆封視之﹐大書一「屄」字也。屄﹐《正字通》曰布非切﹐女子陰也﹝有頑童戲書「卵」字於掌﹐以叩箕仙。何仙姑乩判云﹕似卯原非卯﹐如邛不是邛。仙家無用處﹐轉贈與尊堂﹝按﹕堂與邛二字不叶韻﹐疑應作「翁」﹞。卵卽男之外腎也﹞。

有齊﹝按﹕原作斎。觀下文可知爲誤﹞叫化者﹐精於鍼灸。宦家傭婦暴死﹐延齊﹝按﹕原作斎﹞至﹐視傭婦少艾﹐大笑曰﹐伊夫何在﹖速呼來﹐尙可活。亟喚其夫至。鍼少婦之腹﹐並謂其夫曰﹐我拔鐵鍼出﹐汝以肉鍼﹝陽物﹞入﹐卽無恙﹐否則活亦不久。其夫忸怩應之。果甦。齊﹝按﹕原作斎﹞對宦者曰﹐官何不謹於房事﹐而令少婦潛覷﹐致成欲閉耶﹖宦者愧謝之。有儒生亦姓齊﹐娶婦淫甚。瞥遇所歡﹐忽之不可﹐去之不能﹐徘徊門外﹐悶極而倒。齊鍼之愈。其夫羞恨﹐悉告之。齊笑曰﹐易事。其夫喚婦出謝﹐齊突前以鍼刺小腹下﹐婦驚﹐入室卽病﹐人道遂閉﹐但能溺而已。其夫遠遊數載﹐卽歸﹐其婦尙在室﹐已攺行爲良﹐家聲不墜。見夫歸﹐泣告之悔。尋言﹝按﹕疑應作沿﹞原穴反鍼之﹐人道復通。爲夫婦如初﹐且生子矣。

按﹐古律有幽閉之法﹐以治淫蕩婦女。蓋女人陰內有羞祕骨﹐下之如閘﹐卽不通人道。齊﹝按﹕原作斎﹞丐所行或其法也。但能閉不能啟﹐此古幽閉之苦耳。

一婦人病院﹝按﹕疑應作陰﹞中癢﹐不敢告人﹐苦甚。有一尼持藥一函至曰﹐煎此﹐洗之卽愈矣。啟視之﹐乃蛇牀子﹑吳茱萸﹑苦參也。

九爲陽數。古人以二十九日爲上九﹐初九日爲中九﹐十九日爲下九。每月下九置酒爲婦女之歡﹐名曰陽會。蓋女子陰也﹐待陽以成﹐故女子於是夜爲戲。

南方遇癩﹐乃有癩虫。自男女精液中過去﹐故此脫而彼染。如男入女固易﹐若女染男者﹐亦自女精中出﹐隨精入男莖中也。若男欲除虫者﹐以荷葉捲置女陰中。旣輸洩卽抽出﹐葉精與虫悉在其中﹐卽棄之。精旣不入女陰宮﹐女亦無害也。此治療妙術﹝見《猥談》﹞。

《西廂記》艷冶絕倫。以「繡鞋兒剛半折﹐柳腰兒恰一搦。羞答答不肯把頭擡﹐只將鴛枕捱。雲鬟仿佛墜金釵﹐偏宜﹖髻兒歪。我將你紐扣兒鬆﹐我將你羅帶兒解。蘭麝散幽齋﹐不良會把人禁害。咍﹐怎不回過臉兒來﹖軟玉溫香抱滿懷。呀﹐劉阮到天臺。春至人間花弄色﹐柳腰款擺﹐花心輕折﹐露滴牡丹開。蘸著些兒麻上來。魚水得和諧﹐嫩蕊嬌香蝶恣采。你半推半就﹐我又驚又愛﹐檀口搵香腮」以上爲正寫。以紅娘口中「他並投效綢繆﹐倒鳳顚鸞百事有。我獨立在窗兒外﹐幾曾敢輕咳嗽。立蒼苔﹐只把繡鞋兒冰﹝按﹕原作﹝王水﹞透」及「你个月明才上柳梢頭﹐卻早人約黃昏後。羞得我腦背後﹐將牙兒襯著衫兒袖。怎凝眸﹐只見你鞋底尖兒瘦。一个恣情的不休﹐一个啞聲兒廝耨﹝按﹕原作褥﹞﹐那時不曾害半星兒羞。」詞之淫艷﹐以此爲極。

《牡丹亭》﹕「則爲你如花美眷﹐似水流年。是答兒閒尋徧﹐在幽閨自憐。轉過言﹐芍藥欄前﹐緊靠著湖山石邊。和你把領扣鬆﹐衣帶寬。袖梢兒搵著牙兒苫也﹐則待你忍耐溫存一晌眠。是那處曾相見。相看儼然﹐相﹝按﹕相字疑爲衍文﹞難道這好處﹐相逢無一言。」「這一霎﹝按﹕「霎」原作方框「�」﹐據原文補﹞天畱人便﹐艸藉花眠。則把雲鬟點﹐紅鬆翠偏。見了你緊相偎﹐慢廝連﹐恨不得肉兒般團成片也。逗的个日下胭脂雨上鮮。」此則托於夢中﹐與《西廂》一般絕艷。至「單則是混陽烝變﹐看他似虫兒般蠢動把風情搧。一般兒嬌凝翠綻魂兒顫。這是景上緣。想內成﹐因中見。淫邪展污了花臺殿。他夢酣春透了怎畱連。拈花瓣閃碎的紅如片。」花神口中﹐與紅娘眼底﹐一樣蹊徑。

又曰「哈﹝口散﹞兀該毛克喇」﹐譯名不便明言﹐但曰「要娘娘有毛的所在」。「帳蓮深擁﹐壓寨的陰謀重﹔你夜來鏖戰好粗雄﹐困的俺垓心沒縫」。另樣筆墨﹐寫交合之事。

舐讀若士﹐以舌掠物也。如《莊子》「舐痔者得車五乘」是也。餂音忝﹐鉤取也。如《孟子》「是以言餂之也」是也。故舐爲動詞﹐餂爲介詞。蓋引舌與物相接曰舔﹐讀作忝﹐上聲。有言「舐盤」者﹐應作「舔盤」爲切。考舔盤之義﹐言驢﹝按﹕原作駅。查网上字典《漢典》﹐駅同驛﹐爲日本漢字。想與驢因形近而誤﹞子轉磨之時﹐回首見盤中糠覈﹐就磨盤眼中以舌掠取﹐以諭﹝按﹕原作愉﹞人有嘗春之癖者﹐初非盤盂𨿽空舐以解饞﹝按﹕原作才﹞也。人有舐盤之嗜﹐實具犬性。《漢書》「狧糠及米」﹐狧﹝舌蟻切﹐與舓同義。以舌取食也。見《說文》﹞或作舐。在古本則書作﹝舌也﹞﹐此字從舌從也。而《說文》訓也字爲女子陰。世有酸鹹﹝按﹕原作﹝酉感﹞﹐想爲醎之誤﹞殊嗜者﹐論其性則用狧爲當﹐論其勢則用﹝舌也﹞爲工。《說文》旣訓也爲女陰﹐竟有從舌從也之字﹐於以見古人必有得味外味者。諺有「郭獃餂﹝按﹕餂後一字原缺﹐待考﹞﹐淡而無味」之說﹐是作此說者﹐亦一﹝舌也﹞之過來人也。吐舌萬里唾四海﹐豈大言哉﹖

「美人浴」詠者夥矣。吳梅村詞﹐有「皓腕約金環﹐艷質生春浸玉盤。曲曲屏山燈遠近﹐偸﹝按﹕原作愉﹞看﹐一樹梨花露未幹。」樊山詩有「薄晚郎歸綺戶扃﹐侍兒守戶立竮竛。鎖窗嚴密無窺處﹐時聽香羅蘸﹝按﹕蘸字原缺﹐據《樊樊山詩集》補入﹞水聲。」一實一虛﹐皆足消魂。洪昉思《長生殿》「窺浴」一折﹐「鳳釵花落索」﹝按﹕原作「鳳釵花一落索」﹐「一」字衍﹞曲﹐「悄﹝按﹕原作琑﹞偸窺亭亭玉體。宛似浮波﹝按﹕原作破﹞菡萏﹐含露弄嬌輝。輕盈臂腕消香膩﹐綽約腰身漾碧漪﹝按﹕原作猗。二字似不能通假﹞。明霞骨﹐沁雪肌﹐一痕酥透雙蓓蕾﹐半點春藏小麝臍。愛煞紅巾罅﹐私處露微微。」

瘦廠藏祕戲圖﹐怡府故物也。有一幀題小詞云﹐玉壺春煙露涓涓﹐三寸珊瑚撥欲穿。果然滋味到中邊。馥馥口中含煖液﹐尖尖舌上吐紅蓮。可憐相向互流涎。此幅繪二人牀上嘗春﹐二犬蹲牀下垂涎相視﹐狀極生動。

喇嘛教凡誦護法經時﹐例懸護法纛以驅邪。雍和宮藏有絲繡者八面﹐長丈餘﹐寬五尺許。其一名「地獄主者」﹐貌極獰惡。騎一靑牛﹐下有裸女臥而交焉。神頸上繞以瓔珞﹐腰際圍以骷髏。小腹之下﹐掩以虎皮。揭而視之﹐厥勢翹然﹐極偉巨﹐殆歡喜佛中之嫪毐﹝按﹕原作毒﹞歟﹖無﹝按﹕無字似不通﹞纛極祕密﹐人罕知者。蕓子與王君調查該廟時所親見者也﹝詳見《思無邪續記》﹞。

北京太液池上北海白塔鎭海佛﹐蒙古名稚麻達噶﹐亦歡喜佛也。惟此有佛公而無佛母﹐與雍和宮稍異耳。

四川井研廖﹝平﹞季平與長沙葉﹝煥彬﹞徳輝皆爲近代名流﹐且皆以擅長屈頸鷮息之法﹐著稱遐邇。惟葉氏僞托惇煌石室遺書作《素女經》一書﹐敷疎素女對黃帝所舉五女之法﹐津津樂道﹐不稍避忌。廖氏則諱莫如深﹐靳不語人。晚年𨿽嬰痼疾﹐猶眷一侍女﹐鉆■﹝按﹕此字原缺﹞弗已﹐洵異人也﹝廖自書大門春聯曰﹐人壽丹砂井﹐春深絳帳紗﹞。

佛書譬母之赤精爲吐﹐父之白精爲淚。《大論》云﹐身內欲虫﹐人和合時﹐男虫白精如淚而出﹐女虫赤精如吐而出。骨髓膏流﹐令此二虫吐淚而出。

婦女天癸按月一至﹐亦稱信水。

佛家語謂身上不淨之津液爲惡露。《摩登伽經》﹐「有惡露中便生子」﹐語意卽月經也。《本起經》﹐惡露自出﹐坐臥其上﹐醫家因之謂婦人經帶及產後淤血﹐統名惡露。

道家行气之術﹐有內交法﹐美暢不減房室之樂﹐而無所損。

道家以五月五日爲天地合日﹐夫妻異寢。見《天中記》。

二五之精﹐妙合而凝﹝周子「太極圖說」﹞。卽陰陽相和也。

佛書謂四天王與忉利天之眾生﹐其淫事與人間界無異﹔夜摩天則勾抱成淫﹔兜率天以執手爲淫﹔化樂天以對笑爲淫﹔他化天以相視成淫﹝佛經中以男女之事﹐皆書作「淫」﹐不作從水之「淫」﹞。

玉莖彊盛﹐以合陰陽。見《外臺祕要》引「素女方」。子求脊管髙於頂﹐燭營指天。見《淮南子》「精神訓」。髙誘注曰﹐脊管﹐下竅也。燭﹐陰華﹐管﹐其竅也。燭營讀曰括撮。《後漢書》「宦者傳」﹐論曰﹕皆腐身燻子。注﹕古者腐刑必燻合之。

《淸異錄》﹕「四方指南海爲煙月作坊﹐以言風俗尙淫。今京師鬻色戶將及萬計﹐至於男子舉體白貨﹐進退恬然﹐遂成蜂窠巷陌﹐又不止煙月作坊也。」男風於時已競。

《敝帚齋余談》謂﹐明周汝礪好男色﹐無問妍媸﹐必求通體。蓋引司馬相如「琴歌」﹐「交情通體必和諧」語﹐謂媾合也。

母猴月水﹐名申紅﹐治幹血癆。見《本艸拾遺》。

武則天以男子爲妾。男妾之名﹐見李商隱撰《宜都內人傳》。

女愛不竭席﹐男歡不畢輪。見《鬼穀子》戒蘇﹑張書。

王世貞《史料後集》云﹐嚴世蕃常籍﹐有金溺器﹑象牙廂﹝按﹕疑應作鑲﹞金觸器之類。執政恐駭上聞﹐令銷之﹐以金數報而已。按「觸器」二字﹐「海陵王荒淫」﹝《京本小說》﹞亦有此說。俗所謂角先生﹐卽從觸字得偏旁取義。《聊齋誌異》之「藤津僞器」﹐卽橡皮之角先生也。

《朝野僉載》﹕眞臘國行房不欲令人見。交合曰行房﹐唐世已然。

陳姥姥﹐巾帕之別名也。《讀古存說》﹐詩無感我帨兮﹐內則注﹐婦人拭物之巾。嘗以自潔之用也。古者女子嫁﹐則母結帨而戒之﹐蓋以用於穢褻處﹐而呼其名曰「陳姥姥」﹐卽嚴世蕃家所用「淫籌」也。故徐太室謂「野有死麕」爲淫詩。

詠卵脬詞﹝金縷曲﹞云﹕假作鬚眉樣﹐問先生可知人事﹐纍然形狀。貌似雍容文皺皺﹐只合居中滉漾。枉自大空誇皮相。進退兩難門外漢﹐濕余漿了卻風流帳。眞作孽﹐孽成障。形如桃核雙仁釀﹐在登徒臍間胯下﹐猶能放浪。索性宮刑遭閹割﹐也便不關痛癢。有多少貂﹝王富﹞無恙。最是鰥魚情最酷﹐贅如旒到處難安放。泡弄影﹐气空漲。

蹇安戲作「贈褌中隱者」詩曰﹐見說松林路﹐長爲隱遁居。淵潛同蠖屈﹐冥漲待鯨呿。气以昂藏異﹐才緣篤實儲。終須三顧力﹐一奮出茅廬。

又詠驙門曰﹐見設蠶叢險﹐今看鳥道通。袖邊推董相﹐花底憶秦宮。木耳能塡壑﹐金鋤解鑿空。前魚如欲泣﹐不競笑南風。

非雲非雨起中阿﹐白鳥雙雙戲愛河。花塢迷離春並蒂﹐茅峯溪澗夜生波。金蓮吐舌如親吻﹐玉玦齊﹝按﹕原作斎﹞腰互切磋。從此掀開風月案﹐摩登新樣舞天魔。此詠磨鏡詩也。

玉鉤斜畔苔花碧﹐鴛鴦半蝕余薌澤。匿笑背銀釭﹐羞人大體雙。郎心應所愛﹐故故教儂佩。密繫小紅兜﹐防他阿妹搜。「菩薩蠻」詠祕戲錢。錢藏李石孫手。

詠女陰詩最膾炙人口﹐以寫景之筆﹐掩鄙褻之形﹐誠絕唱也。詩曰﹕曲徑通幽處﹐雙峯夾小溪。檐前雨滴滴﹐戶外艸萋萋。有水魚難養﹐無林鳥自棲。可憐方寸地﹐多少世人迷。古今從無一首詠及男陽﹐余戲仿之﹐亦作五律曰﹕天與風流具﹐從玆色可漁。諢名曾喚鳥﹐行貨可誇驢。妓女貪陽道﹝亦作偉﹞﹐禪師感牝虛。禍根多在此﹐濮﹝按﹕原作僕﹞上有狂且。

或以唐詩二句斗房﹐卽「花徑不曾緣客掃﹐蓬門今﹝按﹕原作令﹞始爲君開」﹐可謂妙手自得。「細艸春香小洞幽」﹐射女陰亦佳。昔有八股截搭題﹐「君夫人陽貨欲﹐」妙絕謔極。

昔鄕試時有同捨生素相狎者﹐夜睡熟卽銼牙。某以詩嘲之﹐有句云「何處響咨嗟﹐聞君夜銼牙﹝下忘﹞。有鬼魂皆落﹐無人肉不麻。」生亦以詩答之曰「越舔越希奇﹐居然舐過臍。全憑三寸舌﹐捲入兩重皮。味在酸鹹外﹐聲聞吮咂時。較之呵卵者﹐猶覺討便宜。」刺其隱事也。

「瘦寬肥緊麻多糞﹐白﹝按﹕原作自﹐據文意攺﹞濕黃幹黑有油。」此掏糞坑者﹝卽狎頑童﹞之祕訣也。

﹝按﹕下段突兀而出﹐疑有闕文﹞

此畫寬以尺許﹐長約咫余。縑素似斗方之形﹐裝潢成分葉之式。左頁烏絲直格﹐凡十二行﹐不著一字﹐以俟題詠。右頁爲畫﹐神采生動﹐樓閣中虛﹐若可提足。花木生香﹐不覺捫歷。每頁小印鈐紅﹐作葫蘆樣。篆文十洲。末頁有「仇英實夫制」五字。

或謂明季武英殿供奉時所爲﹐確爲眞品。或疑淸初如意館畫士所作﹐進呈之物也。三千春色﹐如窺鏡殿之私﹐廿四番風﹐恰符畫屏之數。襲以錦篋﹐護以縹緗﹐丹靑不渝﹐用筆柔美﹐縱其贗鼎﹐亦復可珍。余從太邱長裔﹐假觀三日﹐因作畫記﹐題曰﹝按﹕原作日﹞「嬉春」。

第一幅繪美女﹐紫貂抹額﹐薄施朱粉。著蜀纈袍﹐衵衣嫣紅﹐掩映領袖。腰支秀削﹐束以石靑合歡之帶﹐雙趺﹝按﹕原作跌﹞隱月色倒頓中。坐麋綠竹椅上﹐左臂閣椅背﹐臨窗支頤而坐﹐面內顧﹐若有所思。右手拔玉釵﹐擬置於案﹐似夜深兀坐﹐倦欲卸妝者。面前橫云石長案﹐上有一瓶一盂﹐書兩函﹐壺一具。金狻猊噴薄沈水香﹐曲項臺燃紅燭﹐猶未及跋。泥窗以冰紋碧紗﹐故窗外靑石玲瓏﹐黃葉蕭瑟﹐皆了了可見也。足下躡盤龍彩色地衣﹐背後障有髹漆屏風﹐髙倍於人﹐其寬約髙之半。心繪花鳥﹐栩栩如生。屏前置秀墩一﹐貍奴去似未移時。室之右隅﹐安白石矮盆﹐中植短松﹐偃臥如蓋﹐徙倚文石。旁列古銅汲壺﹐幾席精嚴。主人之風流可想。屏後斷以油綠隔﹐進而爲臥內﹐惟象牀左角露於外。斗帳流蘇﹐玉鉤低亞。余無所睹﹐然牀笫間固空無人也。

第二幅繪一小閣﹐綠波環繞。閣之西面﹐設矮紅亞字欄﹐南面臨官道﹐有自在窗﹐碧紗護之﹐凡四扇。一扇獨開﹐有美人探身於外。美人雲鬟倭墮﹐鳳翹顫動﹐粉衫翠帶﹐隱足於閾。右手拈蘭一朵﹐作含笑態﹔左手扶窗﹐凝妝延佇。對岸桃柳雜立﹐一白面郎戴軟角唐巾﹐服藕色春衫﹐圍鞓紅玉帶﹐騎白馬﹐趨而過。馬神閒骨駿﹐金勒朱纓。錦障泥七寶轡﹐被飾甚華。望而識爲遊春之騎。驕蹄踏芳艸﹐若會主人心﹐嘶鳴不進。主人右手執珊鞭不卽拊﹐回頭而注目於女﹐意殊不在馬。小奚奴負琴囊﹐隨馬后﹐亦偸﹝按﹕原作愉﹞眼暗形相。時值艷陽天气﹐春風駘蕩中﹐吉士淑女﹐隔河相﹝按﹕原作衵﹞望。語在修眉﹐兩情脈脈。盈盈衣帶水﹐不啻桃潭千尺也。傳神妙手﹐非實夫不能。

第三幅爲張敞畫眉故事。庭院深深﹐有碧梧三株﹐依怪石而立。旁有鏤石花檻﹐內植雞冠﹐佐以翠石﹝按﹕原作右﹞﹐苔痕侵階。雜以黃葵秋棠之屬﹐爽气宜人﹐秋景滿目。男女各一﹐偎﹝按﹕原作猥﹞傍於檐下。左右對偶﹐其意相應。門懸玄紗幃幕﹐織蝴蝶成文。室中棐幾瓷墩﹐歷歷可見。女髙髻纖裳﹐首翹鬢朵﹐粉衫翠帶﹐端媚安穩。左手執靑銅寶鏡﹐鏡背作蟠龍形﹐穿朱絲於鼻﹐繞指而擎之。面鏡外向。男烏巾淺碧袍﹐玉帶朱履﹐傍女而立。右手執象管﹐蘸香煤﹐調翠黛﹐方爲婦畫眉。停頓霜毫﹐若相商略。女左手搭郎肩﹐愛而不媟。誠閨房之樂事也。

第四幅是冬景也﹐但纏繞春情﹐溢於紙上。室中惟牀可見﹐月牖當陽。鋪綠熊錦褥﹐男女互擁抱﹐並肩坐其上。女黑巾金朵﹐紫貂覆額。著金縷之衣﹐坐於男懷。男爲慘綠少年﹐風貌都雅。環臂抱香肩﹐又加兩足於女股而環夾之。院中卵石鋪徑﹐太湖石疊爲假山﹐梅枝紅綠交加﹐如萼綠華與梅精呈妍鬥艷。貞筠滴翠﹐山礬孕玉﹐斑竹掩映曲欄間﹐宛然仙境。一雛鬟著錦半臂﹐一手提壺﹐一垂手攜鳧藻鑪﹐穿徑目逆而過﹐一若歆羨主人之淸福不置。閱及此幅﹐能增伉儷情﹐不必生左擁右抱想也。

第五幅﹐一男科頭跣足﹐伏身長榻上。手持羽扇而忘揮﹐目注美人而不瞬。籐枕上覆以紅錦﹐棄置不復用。欹身若欲起者。湘籘四垂﹐頗有「深院下簾人晝寢」詩意。簾以外有梵字紅欄。太湖石秀立於側﹐雜植芭蕉芙蓉﹐綠大麗影﹐俗塵不侵。榻畔橫置春凳﹐衣裳淩亂褪置。一婦著對襟凸袖碧紗小衫﹐面外向立案前﹐舉手理髮。一婢弓腰就近﹐爲之緊褌。帶圍已結﹐上繫紅錦香囊﹐餘香猶在。案上鏡大如盆﹐欹倚於架。赬玉盤中﹐有花數朵﹐金鳳釵一支﹐鳳口銜珠串﹐綴以火齊。又若晨起未妝。地上置金獸鑪﹐焚蘭椒而未盡也。畫屏八尺﹐上繪山水絕工。

第六﹝按﹕原作八﹞幅﹐室中鄴架一張﹐髙閣牙簽玉軸﹐其下格庋粉窯膽瓶﹐紅漆詩盒﹐碧紗六角筠籠。前橫書案﹐金壺貯水﹐玉碗承漿。蟾足之盂﹐鵒眼之研﹐道書一函﹐旨酒一尊。匣藏澄心箋﹐架懸提梁卣。臥湘管於珊瑚筆牀﹐鋪玉版於靑玉書案。案前竹椅﹐坐一書生﹐欹身向外﹐正挽詩婢之手﹐一手摟其肩﹐持之甚急﹐婢力掙不得脫。書架畔小凳上置朱履一雙﹐旁有門可通﹐垂以簾。有一少婦﹐方搴簾潛覷﹐趑趄不前。醋娘子欲與酸秀才﹐將同食楊梅矣。室端矮腳榻﹐有紅衣散亂於上﹐若婢所褪者。竹簾髙捲﹐曲欄低亞﹐廊上髙懸紅籠﹐豢一畫眉鳥。院中玲瓏怪石﹐桃花怒開﹐春意醉人﹐濃情溢紙。

第七幅﹐繪白石雕欄﹐植紫薇數本。池上柳絲拂人。假山畔﹐一女禦藕花繡金衫﹐掛宮樣團扇於纖指。扇繪雙蝶﹐翩躚欲舞。憑石支頤﹐倦立如醉﹐凝眸癡覷﹐頰暈斷紅。蓋艸間雙兔﹐黑者雄﹐白者雌﹐馬爬狗搆﹐伏背相交。是以諦視出神﹐情不自禁。不知一男悄出其後﹐蹲身地上﹐爲女兜鞋。厥趾微擡﹐後跟將褪﹐尖紅一瓣﹐使人之意也消。

第八幅﹐室以紗屏中隔﹐屏上繡以花鳥。屏之左﹐有一案﹐置瓶一﹐鑪一﹐香案一﹐餘香裊篆。置繡棚一具﹐所繡之花蝶未竣也。屏右一榻﹐有美女倦繡而寢。赤體側臥﹐一腿微伸﹐一腿屈曲。酥胸掩以金呵﹐纖足著獨見鞋。𨿽有單被遮身﹐未能周密。一手托蝤蠐之頸﹐一手攀湘榻之沿。團扇墜地﹐午睡方酣。衣褪置腳後﹐似有餘熱。有男子悄然來﹐短衣無褌﹐潛掀其被﹐窺其私處。一足翹榻上﹐一足立於地﹐陽道翹舉﹐尙未魂銷眞个。室右長幾上﹐琴書文具﹐陳列有序。彼男斷非荒傖﹐故其溫文乃爾﹐不肯驚美人香夢也。

﹝9﹞﹝按﹕括號及數字據文意補入﹐方便閱讀。下同﹞圖中繪一麗姝﹝按﹕原作妹﹞﹐橫陳於榻。華冠未摘﹐錦被未燻﹐夜深花睡去﹐宛如海棠帶醉。四壁紗窗嚴閉。所畫山水絕工。我所思兮﹐水長山阻﹔望斷屏山之路﹐徒增惜別之情。惟倩趾離與伊晤對耳。室中陳一紫檀方案﹐嵌以大理之石。上置赤玉盤﹐盛佛手柑﹐及尊彜之屬。並有手卷一﹐香鑪一﹐方瓶一。案前散置坐具。右壁湘竹小架﹐上列白石方盆﹐栽海棠兩三本。媵以文石。左壁有長榻﹐鋪龍鬚方錦之褥。麗姝卽欹臥其上﹐手托香腮﹐和衣而臥。腳後被翻紅浪﹐亂疊如雲。榻畔一矮幾﹐橫琴一張﹐雜以花插一事。白瓷荷葉小匜。烏漆小架上懸拱璧﹐幾席精嚴。陳設均楚楚有致。窗外梅影橫斜﹐朦朧微有月色。室中沈沈暮靄﹐如霧如煙﹐噯如神居﹐極煊染之能事。麗人徘徊室中﹐瓌姿艷逸。一少年﹐悄立其後﹐拊背調戲﹐若逾墻而摟處子者。然細察麗人﹐絕似榻上所臥者。衣貌亂眞﹐如孿子之相似。豈竟有分身之術歟﹖疑是倩女離魂﹐所繪盡夢中情景也。

﹝10﹞一美女臨案坐﹐揚玉臂﹐繞腕雙跳脫﹐益顯肌肉之丰妍。左手握髮﹐右手持梳﹐綠云擾擾﹐靈蛇髻盤未就也。裁透體紗爲衵衣﹐對襟凸袖﹐乳峯隱約金呵中。寶帶低垂﹐楚腰佩玉﹐面窗梳裹﹝按﹕原作裏﹞﹐汗﹝按﹕原作漢﹞粉酥融。忽然回過臉兒來﹐因鏡中見可憎才躡其後。男褻服不冠﹐帖屐方興﹐捧其玉頰﹐接之以吻。案上粉箱脂盝﹐寶鏡香奩而外﹐翠玉盎盛蘭花數朵﹐錦匣臥雙鳳之釵﹐待罷梳對鏡﹐準備簪戴者﹐當門置一短背榻﹐耽衣二領﹐蒲扇籘枕﹐縱橫榻上。其旁有矮紅棐幾﹐置沙綠膽瓶﹐哥窯茗碗。門畔一天然幾﹐獅鑪銅盒﹐縈篆飄香﹔日漾罘罳﹐屏軒盡敞。綠天如洗﹐蕉映窗紗。院落中﹐徑鋪卵石﹐夾植玉簪花數叢。一婢手捧金盆﹐盛靧面之水﹐姍姍自外來﹐停步偸相﹐神情活現。

﹝11﹞一女醉臥繡榻﹐紅玉頹然。一婢舉紬被覆之。榻後有月牖﹐栽明玕數枝﹐可通月朗。室內髙懸琉璃九蓮華燈﹐光燦四壁。綠紗話私﹐橫隔中央。掛■﹝按﹕此字原缺﹞上采繪鳳凰牡丹﹐華麗無比。榻畔架盆梅一株﹐蜷瘦倚文石。更有一方案在畫障前﹐杯盤狼藉。雪白貍奴﹐踞案嚼殘胔﹝按﹕原作上比下肉﹞。酒杯欹覆案角﹐勢將墮地﹐無有知之者。屏障之右﹐放一太師椅﹐有衣帶搭椅背。一女郎坐於上﹐面目姣好﹐妖冶動人。披短衣﹐露酥胸﹐裹紅襪腹﹐下肢無褌﹐脛股妍膩如彎藕。膝衣倒剝﹐蓮鉤髙舉﹐私處渥丹﹐如蛙曝日。男子亦披小衣﹐褪褌腿際﹐趿抱香木屐﹐手舁女足﹐舉陽欲投。椅旁一水盆﹐紅架銅窪﹐蘭湯瀲灩。巾帨之屬﹐襯墊尻下。殆浴牝後偶然動興。回顧沈醉之美人﹐羅襦初未解也。應悔魔漿﹐誤入燕婉。

﹝12﹞紅蓼媚水國之秋﹐靑荷容中婦之鏡。煙波浴月﹐雞�﹝按﹕方框爲原文所有﹞雙棲。湖濱遠處﹐一漁舟艤楊柳岸﹐鷁頭橫竹竿﹐紅衣颭風。船腹有篛篷覆之。船娘趺坐其下﹐靑衣纏頭﹐年事正少艾。袒胸露乳﹐方鳴兒懷抱中。其夫偎婦委坐﹐兩相調笑。神情互屬﹐意不在兒。另一漁船泊近處蘆葦間﹐黃竹爲篷﹐曬网於上﹐夜未收也。魚一罾﹝按﹕原作曾﹞﹐半納水中﹐而繫諸榜上。船頭殘魚一盤﹐村醪一器。壺中空﹐杯傾覆。魚婆肌理尙潔白﹐額覆靑紗﹐野花簪鬢側。上衣半袒﹐仰臥船唇間。丰趺天然﹐披肢髙舉。身下藉以蓑衣。一漁父鬑鬑有鬚﹐酡顏作醉態﹐俯而與合。兩脛多胈﹐筋肉僨﹝按﹕原作憤﹞興﹐望而知爲力壯。婦舞尻承迎﹐奮力肉搏。畫理生動﹐此幅最工。由絢爛忽趨平淡﹐野趣橫生。

﹝13﹞此宮人望幸圖也。金爵觚稜﹐隱隱於香煙縹渺中﹐如五雲樓閣﹐可望而不可卽。復有翠柳如煙﹐紅墻繚繞﹐春風香徑﹐花木扶疏。沈香停畔﹐有美一人﹐梳嫽俏鬟﹐顰遠山黛﹐鬢插像生花朵﹐作內家裝束。曹衣拂水﹐吳帶當風。胸以下別束繡裙﹐裹之至地。足履有絢﹝糹竟﹞﹐光生玉步。纖腰剩帶﹐楚宮瘦損人也。獨立閒階﹐憑欄遠望。幽怨之色﹐見於眉宇﹝按﹕原作字﹞。亭外三面臨水﹐珠簾拂地﹐鎖銜金獸﹐水滴銅龍。路斷昭陽﹐無非見嫉﹔人歸永巷﹐難得回心。買賦不惜黃金﹐題詩枉傳紅葉。曲曲春情描出﹐姍姍骨像圖成。寫宮怨於生綃﹐誠丹靑之能手也。

﹝14﹞涼月如鉤﹐斜掛檐際。庭中秋花競絢﹐惜無人賞。小亭一角﹐前置黃籘胡牀。有一婦人﹐婉然仰臥﹐姿容丰艷﹐活色生香。寶襪遮胸﹐肌膚若冰雪。肢體合度﹐骨肉停勻。頭上鴉盤已散﹐釵鳳驚飛﹐其欲情濃動之態﹐覽者莫不魂銷魄越。男亦裸裎﹐盡置身於其上。顧女不以爲重﹐分披兩股以迎之。一足勾男腰﹐一足按男尻。下體膠黏﹐連根盡沒。男子美如冠玉﹐以頰貼於蝤蠐香頸。掩映愈彰﹐益引人之目。察其口噤色戰﹐知已恰到酣境。緊抱軟偎﹐不敢以己意進止。氤氳之樂﹐各現於眉目手足之間。籘牀畔有棐幾﹐堆衣帶並茗碗焉。

﹝15﹞敞廳外松桐交翠﹐湘石侵苔﹐曲闌界之。院中鋪石卵作回文錦﹐平潔無纖塵。燭臺卓立檐下﹐籠以琉璃﹐中燃蠟炬﹐光射四廂。其旁置一短榻﹐竹簟鋪秋﹐全無暑气。男子倚隱囊裸坐﹐解衣槃礡。盤左腿﹐右足下垂。一少女身披霧縠﹐肩背皆見。解繡裙﹐褪羅袴﹐纖足抵榻沿﹐展皓股翅跨男身。面相對﹐舌互嗍﹐揚玉臂圍男頸。男兩手緊抱柳腰﹐若助其搖蕩者。時兩根已合﹐玉臀起落﹐取柳下坐懷之勢﹐得醍醐灌頂之歡。玉骨冰肌﹐渾忘暑熱﹐尢雲殢雨﹐不藉衾裯。諦視少女風貌﹐其爲歌姬侍妾也無疑。

﹝16﹞室中隔以香屏﹐滿繪折枝。蟬翳調粉雙鉤﹐彩痕舒云六扇。鴛儔春銷﹐鳳侶羞遮。其旁有門通曲榭。屏側橫陳書案﹐上置書一函﹐茶一甌﹐芍藥一瓶。曲項臺然樺燭﹐紅淚潛流﹐綠煙輕颺。近案支湘竹牀﹐懸粉紗蚊幬﹐光明無礙。男仰臥﹐陽舉如檣立﹐張脈僨興﹐急色之情如見。伸手撫女乳﹐食指陷於顫酥。女褻衣盡弛﹐履﹝按﹕原作復﹞舄已褪﹐肌理瑩潔﹐通體如築脂刻玉。下肢皆著脛衣﹐上以錦帶繫之﹐雙纏不露。此種結束﹐卽楊妃藕覆之遺制也。臥左膝著席﹐而豎其右膝﹐故似處擘裂﹐如蛙之含珠欲吐。陰髮茸茸﹐玉戶丰腴﹐誠珍牝也。轉軀向外﹐一手褰帳﹐冰紋乍捲﹔一手揮扇﹐將滅燭而就寢。此幅𨿽屬尋常情態﹐而紙上春气盎然。

﹝17﹞一室臨池而築﹐有月門通於外。園中頗饒花木竹石之趣﹐綠波澄淸﹐魚戲蓮葉間。布局淸幽﹐令人神往。室之中﹐橫陳靑玉案﹐有夫婦對弈﹐以消永夏。婦丰艷玉映﹐禦淺桃單衫﹐禿袖露出柔荑﹐玉指纖纖﹐拈黑子猶疑未下。劫深圍匝﹐龍虎方爭﹐暗運心兵﹐深思不決。夫則不冠不襪﹐右手納奩中。背後立一侍﹝按﹕原作待﹞兒﹐豆蔻嬌癡﹐玲瓏心性。潮醉春風之臉﹐能誦秋水之篇。團扇頻揮﹐生綃映面。男左手背於後﹐握婢之手﹐屈食指搔其掌。小鬼頭春心已動﹐含笑而凝睇。目光注婦面﹐心旌搖搖。防爲婦覺﹐男意不屬於楸枰﹐惟專注於暗中摸索﹝按﹕原作素﹞。臨窗一幾﹐上置古瓶﹐插手卷二軸。一瑪璃﹝按﹕瑪璃不知爲何物。想應爲瑪瑙或琉璃之誤﹞盂﹐中空。旁橫洞簫一枝。烏木小架上繫珩璧。右壁下橫置小榻﹐其旁支小幾﹐有花一瓶﹐佛手柑一盤﹐杯壺各一事。

﹝18﹞夜怯涼更﹐星河皎潔﹐蕉分綠色﹐濃罨﹝按﹕原作﹝上雙口下奄﹞窗紗。菊黯黃英﹐燈移交网。花紋槅外﹐一婢斂読﹝按﹕此字疑誤﹐當爲「息」或「气」。「読」﹐《漢典》釋義﹕同「讀」﹝日本漢字﹞窺春。隨其目光內矚﹐則見臨窗置一榻﹐榻畔有紅漆小浴盆﹐蘭湯猶溫﹐綃巾尙濕。婦人小浴後﹐去未移時也。榻上錦衾角枕﹐臥一美婦人。雲鬢已鬆﹐羅襪初剗。蛇首不著山枕﹐衵服旣弛﹐皓體呈露。顦酥丰圓﹐寶襪不掩。丈夫寸絲不掛﹐伏身於上。女披兩股夾其脇﹐移枕墊尻際﹐則中權隆起﹐素足雙翹﹐髙出人背。脛寬藕覆﹐軟玉鉤香。二根相交﹐兩體不間。男腳隱被中﹐如雲亂疊。有猧兒不解事﹐蹲身畔﹐見被中男足蠕蠕動﹐以爲鼠也﹐噙被角而以爪拍之。

﹝19﹞羊羔美酒﹐黨家自擅豪華﹔奧室鳴琴﹐宋玉未能放誕。斯關命意﹐淸雅絕倫。庭中積素皚皚﹐與翠柏丹楓﹐相映成趣。太湖石畔﹐天竹叢生﹐結子纍纍﹐若珊瑚顆。兩侍兒曝背檐下﹐一坐一踞。坐者視端容寂﹐微睨室中﹐若待命而趨。踞者手撫紅泥小火鑪﹐方以雪水烹茗。皆秀外慧中﹐不減康成詩婢也。室中置檀根七寶榻﹐上覆鹿皮褥。有慘綠少年坐其上﹐丰神昳麗。擁美人加諸膝﹐舉杯勸之酒。女貍帽覆眉額﹐著麝香金縷衣﹐美而不佻。地鋪華罽﹐設銅壺於中央﹐投矢爲觥政。二矢貫耳﹐五矢委地﹐入不出者凡二。有貂冠紅衣美人偎男立﹐以手指點﹐目注彼姝﹝按﹕原作妹﹞﹐若示罰其金穀酒數也者。燻鑪中然獸炭﹐壺倚鑪畔﹐酒待重溫。榻後一幾﹐盂貯旨酒。榻上亦支小幾﹐略陳肴饌。際此快雪時晴﹐不愧雅人深致也。

﹝20﹞靑松綠竹﹐繞以梵字紅欄。庭院深深﹐屏山曲曲。窗外冷露無聲﹐月浸叢桂。兩侍婢丰姿楚楚﹐加錦半臂﹐一捧食盒。其一提壺擎紅紗燈前導﹐蓮步款款﹐穿花踏月而來。室以內臨門設寶榻﹐黼帳不張。有婦人美而艷﹐玉體橫陳﹐欹倚玫瑰枕函。纖手擁髻﹐伸右臂擁男子肩。男赤體擁婦背﹐翹一腿加婦股﹐回指戲弄神潭。婦肌理丰瑩﹐乳陰畢見。遷延相就﹐蕩情於枕席間。榻背權爲衣桁﹐有長案橫於後。香冷金猊﹐光煇猛燭。龍鬚八尺﹐天气初涼。此際此時﹐正堪汗漫於閨薄也。

﹝21﹞璇閨窈窕﹐秋夜方長﹐靑瑣﹝按﹕原作琑﹞窗捲起珠簾﹐素女圖橫陳玉案。金蓮花炬﹐照室光明﹐綠螘新醅﹐盆蘭茁箭。當中安碧紗幮﹐有鴛侶正行於飛樂事。諦視伉儷﹐姿容皆絕妍美。男並膝仰臥﹐曲雙股如弓﹔雌來乘雄﹐白身據其腹﹐跪左膝﹐屈右股﹐素手握靈柯﹐而暱就之。四肢紅玉﹐軟若春慵﹐神醉眼餳﹐殆披圖共玩後﹐春心蕩漾﹐情渴難勝。幮外兩雛鬟﹐豆蔻年芳﹐嬌憨可掬﹐蜷伏地衣上﹐托頸潛窺。相顧以目﹐互竊竊掩口胡盧。室以外云根亂疊﹐蕉心乍舒。萬竹﹝按﹕原作个﹞瑯玕﹐搖曳窗下。玉階露冷﹐金屋春生。已涼天气未寒時﹐正宜求燕婉之好也。

﹝22﹞粉篁周匝﹐翠石崢嶸﹐沼上白鶴﹐雙棲水際。紅蕖爭艷﹐假山如屏﹐圍以欄楯。前立一鶴﹐上距欲瞑。曲闌臨水﹐有藤榻橫置其側。一鶴卽立於榻前。晝日垂簾﹐園林閒寂。蠣墻開月洞。有美人兮﹐丰姿綽約﹐蛾眉淡掃﹐鳳眼惺忪。裹﹝按﹕原作裏﹞透額羅﹐戴金花朵。越羅小袖﹐香蒨新裁。跨坐洞間﹝按﹕原作問﹞﹐一足垂外﹐弓彎紅瘦﹐影俏淩波。一丈夫側身立洞外﹐當暑袗絺﹐科頭跣足﹐著犢鼻褌﹐躧﹝按﹕原作曬﹞屣相接。溫香在抱﹐忍俊不禁。女姿態矜持﹐素手扶郎肩﹐回翔欲下。

﹝23﹞小園中桃紅柳梯﹝按﹕「梯」字似不通﹐然按常用成語作「綠」﹐則字形﹑字音皆相差太大﹐未敢徑攺﹞﹐春光艷冶。小橋臥水﹐髙閣齊云。波如簟平﹐雙眠白鷺。人迹罕至﹐靜悄﹝按﹕原作稍﹞無聲。假山石洞中﹐有男女方相戲。鋪裙藉艸﹐女倚身石榻﹐以手拄地。羅襦未解﹐薌澤已透酥胸﹐繡褲半弛﹐規圓惟露皓股。雙彎閣肩﹐紅尖勾頸。男褪褲跪地﹐緊抱纖腰﹐俯察進退之槪。其旁籃覆花翻﹐都無人管。觀其幽歡艸艸﹐必是狡童怨女之佚行。獨怪庭院深深﹐竟無打鴨驚鴛之惡劇。與人方便﹐應感畫師。

﹝24﹞有亭翼然。倒影方﹝按﹕原作芳﹞塘﹐菇蒲叢生。鴛鴦戲於下。竹欄缺處﹐石梁通焉。亭外支布篷以障赤日。柳絲不動﹐午熱可知。紅欄桿上﹐搭衣帶一襲。美人支頤憑闌﹐翅一足抵瓷墩。身著素羅衫﹐下體無袴﹐玉瓜遠聳。一男子袒裼裸裎於其側﹐淺嘗而止。含英咀華﹐不盡其器。其旁有琴幾一張﹐玉盂貯冰﹐金壺瀹茗﹐而瓶中更插一玉麈﹝按﹕原作塵﹞﹐用意雙關﹐畫妙入理。

偶檢篋得蠷蝯同志早年惠稿﹐有云﹐從廢紙中﹐得近人筆記艸稿一則﹐言浙西某氏﹐家藏元人畫二幅。其一爲宋太宗彊幸小周後圖﹐「後戴花冠﹐身盡裸﹐兩足猶著紅襪﹐襪僅及脛之半。五侍女扶掖之﹐一人擁其背﹐足不著地。太宗以身當之。後至羞怯﹐閉目掉頭﹐以手支太宗頰﹐作格拒之勢。」有元人題句云﹐江南剩得李花開﹐也被君王彊折來。怪底金風衝地起﹐禁園紅紫滿龍堆﹝意謂太宗漁色之報﹐乃在靖康女眞之禍也﹞。按小周後失身於宋﹐與花蕊夫人入宋宮事﹐同爲歷史上之疑案。野史𨿽有賜牽機藥之說﹐又謂小周後每隨命婦入宮﹐必畱侍數日﹐出則與後主反目﹐後主宛轉避之。然其說能徵信與否﹐正未可知。就令有之﹐而此種猥媟之狀態﹐又孰從而寓目者﹖亦好事者爲之耳。

又其一爲宋人嘗後圖﹐「繪宋將環嬲金後之狀。一婦裸跣﹐數人舁之。人皆甲冑﹝按﹕原作胃﹞帶刀。惟一大將﹐裸身就之﹐更爲一人所掣﹐不得近。又有持足帛襪履﹐衵衣相追逐者。圖凡十有九人。」其題句云﹐南北驚風﹐汴城吹動﹐吹出鮮花紅董董。潑蝶攢蜂不珍重﹐棄雪折香﹐無處著﹐這面孔。一綜兒是淸風鎭的樣子﹐那將軍是報粘罕的孟珙﹝按﹕原作琪﹞﹝蓋指宋元滅金時事也﹞。按元兵入汴﹐殺金二王及族屬﹐而送其后妃於和林﹐事在宋理宗紹定六年四月。是年十月﹐元兵圍蔡州﹐孟珙﹝按﹕原作琪﹞始率師會之。方破汴京時﹐孟珙初未與也。惟按圖繪及題句﹐似欲藉爲靖康被虜之帝後﹐一吐其冤憤之气者。

靖康之難﹐金大元帥粘罕入宋﹐虜王妃帝姬多人以行。康王之母韋姬亦與焉。二帝北行﹐惟兩後與俱。朱后靑年﹐騎吏數侮之。有骨碌都者﹐嘗伺後於畦間﹐便旋﹐突前促﹝按﹕疑應爲捉﹞其臂曰﹐能從吾否﹖後驚泣而病﹐不能乘馬﹐骨碌都挾之﹐同騎一馬以行。夜間後病甚﹐骨碌都以手摩其腹曰﹐爾彊彊﹐爾彊彊。其無禮如此。及渡黃河﹐元帥之弟澤利﹐又數侮後﹐至使度曲以侑酒。至燕京﹐後益羸憊﹐足創不能襪﹐遂徒跣。監者背負以趨﹐兩手持後足﹐無禮尢甚。每讀《南渡》《竊憤》諸錄﹐輒爲悲惋不已。按﹐孟珙報粘罕之說﹐於載籍無徵﹐彼爲此圖者﹐殆誣蔑之﹐以爲快耳。嗚呼﹐怨毒之於人甚矣哉。

黃帝禦三千六百女而成仙﹐此說見於道書。後人祖爲采戰之術。商丘宋生﹐好長生訣﹐或以采陰補陽之說導之﹐生大惑﹐廣置姬妾﹐日夜嬲戰。一日與雛姬疊股榻上﹐有道者直詣榻前。生叱曰﹐何來野道﹐欄入我室﹐窺探房幃私事﹖道者笑曰﹐男女大欲﹐王者不禁﹐何諱言也。生怒不解。道者曰﹐君如欲觀﹐請於掌上布橫陳之戲。生諾之。道者卽開左掌﹐大如葵扇﹐排列合歡牀九張﹐僅寸許。海紅帳低垂未捲﹐銀鉤戛響﹐細如碎玉。聞帳中孜孜嘻笑﹐雲雨聲約略可辧。俄中央一帳﹐左角半啟﹐伸女子蓮鉤一撚。𨿽小如虫臂﹐而鞵襯膝衣具備。右首一帳中小語曰﹐卿勿效彼嬌惰﹐且擡上玉山﹐試看兩峯髙並也。又一帳中格聲微笑曰﹐好个彊作解事。腰下芙蓉枕﹐要他作閒客耶﹖又一帳中曰﹐偏師橫搗﹐畢竟壓股欲斷﹐何如我背水陣法﹖四帳中紛紛聚訟﹐而左首者悄然不語。中央一男子赤體下牀﹐揭其帳視之﹐盡白藕﹝按﹕原作藉﹞勾肩﹐丁香塞口。因拍手笑曰﹐病渴兒消受華池津液﹐無怪其半舌不展也。右手者聞之﹐爭來彊曳曰﹐鴻溝各據﹐有何意味﹖且互張旗鼓﹐以決背城一戰。於是各曳女子下牀﹐九男子一絲不掛﹐翹其具銳於蠆尾。九女子散髮裸裎﹐紅巾罅裏﹐陰溝渥丹﹐開如半椒。競撤牀襪﹐鋪百花氈尺許﹐交錯而臥﹐似九對虫蟻﹐往來蠢動。回巧獻技﹐盡效道人掌上。生正凝眸諦視﹐道人瞥開右掌﹐一惡鬼約八九寸﹐騰躍而出﹐竟登左掌﹐連捉而啖。條條粉股﹐蜿蜒齒頰間﹐咀嚼移時﹐骨肉都盡。繼探喉一吐﹐十八骷髏紛紛墮地。出腰間索貫之﹐如牟尼一串﹐懸於頸上。投道人袖中而沒。回視雙掌﹐了無一物。道人笑曰﹐橫陳之戲﹐君觀之乎﹖生問若輩何人﹐曰皆如君等﹐以采戰求長生者也。問惡鬼何名﹐曰此尺郭卽淫魔也。仙家以淸心寡欲﹐得臻上壽。若於欲海中求仙﹐淫魔一起﹐非以求生﹐實以喪生。君幾見九轉鑪頭﹐盡煉愼卹膠爲續命丹哉﹖生大悟﹐拜求仙指。道人曰﹐我非仙何能授汝﹖書十六字示之﹐拂衣而去。生讀之曰﹕內火不生﹐外火不煎。以水濟火﹐是以永年。云云。《諧鐸》曰﹐昔黃帝訪道崆峒﹐廣成子曰﹐無勞爾形﹐無搖爾精。無俾爾思慮營營﹐乃可以長生。然則鼎湖仙去﹐亦從淸淨中來也。禦女成仙﹐乃文成五利輩借以惑漢帝者。美人度厄神仙藥﹐今安在哉。茂陵風雨﹐悔之晚矣。

燕之兌方﹐有觀曰金巖。云木明秀﹐禪捨淸幽。一道姑﹐名淨心﹐住持其中。齒逾不惑﹐而風流自賞﹐盛爲拂拭﹐見者艷之。能坐香療疾﹐兼善符藥。人以病求療﹐輒命長跪﹐自結跏於上﹐面置金博山﹐中焚異香。視其煙縷縷上騰﹐數尺不動。良久乃變幻﹐或糺縵如雲﹐或佶屈如蚓﹐或挺直如繩﹐或繚繞如篆。若艸書﹐若花朵﹐以定病者之死生﹐愈之遲速也。時或握訣﹐書符水中﹐置藥盞內。口喃喃作咒語﹐病者吞之立瘥。一時爭傳﹐號爲金天聖姥﹐遠近煽動。四方男女﹐肩摩趾錯﹐哄若城市。施捨金錢﹐日以千計。有僉人伴石者﹐善造園亭﹐挾其術遊諸巨姓富商門﹐屢至觀瞻眺。睹淨心貌姣好﹐曰﹐此奇貨可居也。厚爲檀施﹐往來遂稔。一夜叩觀戶﹐童啟而入見。淨心曰﹐暮夜何來﹖曰﹐仙姑不欲大叢林富金玉被綺繡飫膏粱而役妖嬈乎﹖曰﹐柰何﹖曰﹐此地遠近大姓﹐吾以締搆事﹐習若家人。固不難鼓儀秦舌﹐俾泥首法座下﹐出其子女玉帛﹐奉之幾筵耳。第大廈之成﹐支非獨木﹐必獲如意珠﹐術乃得施。曰﹐其珠安在﹖曰﹐非遠也。裴航搗藥﹐彩鸞鬻書﹐登仙者豈必孤立而無偶哉﹖相需以成﹐慧心人應計之熟。淨心微笑凝睇久之﹐曰﹐姑坐此啜茶。目童出取﹐伴石遽前擁入復室﹐遂相綢繆。因倩工繪淨心狀貌﹐多爲粉飾﹐珠冠玉面﹐艷若神仙。並僞造其出身流源。云本九天神女謫凡﹐度脫大千一切眾生﹐道成白日上升。人苟信心皈依﹐不第卻﹝按﹕原作郤﹐當與「卻」混淆而誤﹞病延年﹐當如淮安雞犬矣。廣爲宣播﹐來者愈夥。淨心遂深居簡出﹐但以像示人。愚婦子望見泥首朝拜而已。有巨室某子婦﹐丰姿綽約﹐而性放誕﹐喜諧笑﹐二十而寡﹐以抑鬱致疾﹐醫療不痊。伴石嘗奔走其門﹐因乳嫗達之。婦亦久病﹐思得幽境﹐藉一遊目﹐爰盛飾車馬而來。入觀謁淨心﹐淨心爲坐香施符。數日疾愈﹐躬來致謝。淨心姿致旣佳﹐復妙語言﹐殷勤欵接﹐頓爾契合。一日至觀﹐淨心延入臥室﹐婦舉目四顧﹐見窗瑣綺交﹐蟵紗霧郁。圖書鼎彜之屬﹐蒼秀斑剝。榻左一山水巨幀﹐啟之﹐一門見﹐蓋復室也。金屏窈窕﹐繡幕深沈﹐鏤檀爲牀﹐雕玉庋鏡﹐有大家閨閣所不逮。婦坐牀畔﹐玩其衾枕繡錯﹐璀璨奪目。謔曰﹐此誠仙境。但師玉體橫陳際﹐當午夜月明穿窗入戶﹐亦自傷碧海靑天夜夜心否﹖淨心笑曰﹐方外人寸心作沾泥絮久矣。然每玩夫海天夜夜孤生者﹐轉不能不爲之悔偸靈藥耳。笑謔方洽﹐婦倦態倚枕﹐忽覺觸手敖曹。出視之﹐闖﹝按﹕闖字疑誤﹞然一僞器也。因熟習﹐無復忸怩﹐第掩口睨曰﹐此非所謂春風上下狂者耶﹖沾泥絮固如斯乎﹖𨿽然自行自止﹐亦摧枯拉朽耳。爰以爲﹝按﹕原文如此﹐疑有脫誤﹞。淨心遽起偎婦坐﹐耳語曰﹐婦人慧人也。吾輩鍾情﹐豈易蓮絲斬斷。玆固非我如意珠﹐要視所用之人如何耳﹐別有妙術。今晚矣﹐且耳目眾﹐某日可減從來一玩視乎﹖婦年少久曠﹐心動已久﹐至斯愈不自持﹐不覺兩頰暈紅﹐微應曰諾。遂告別﹐起身登輿去。蓋淨心有假子普照者﹐削髮爲僧。少壯白皙﹐兼負嫪毐具。淨心與私﹐深嬖之。偶窺婦艷﹐求爲地。初不許﹐普照以去要之﹐且稔婦多金﹐可藉以獲不貲﹐故相設謀誘婦﹐婦遂墮其術中。至日﹐婦果從一婢來﹐婢亦風格。淨心迎之﹐笑容可掬。婦與攜手行﹐戲曰﹐今夕何夕﹐皆當歡喜。第師昨夜當大難﹐得勿口燥舌漧否﹖淨心撫掌曰﹐良然。然吾朦朧中﹐聞有歌者曰﹐子兮子兮﹐或蒙我爲朽株兮。今當去故而就新﹐其視我之可雕乎否兮﹖各笑﹐喫喫不止。相將入前復室中﹐設齋而款其婢於他室。酒半﹐潛入迷藥﹐淨心舉觴勸飲。婦見酒色醇濃如琥珀﹐呷之甘烈殊常﹐遂盡一盞﹐頓覺通體煩熱。時方新秋﹐乃弛其外服﹐著白紗衫﹐絳綃繡襠﹐掩映於墨色方空裙中﹐朱舄翹如解結錐。淨心顧之笑曰﹐看夫人妙態﹐自恨無聊﹐庶藉魯酒得以一潤柔腸耳。夫人幸酌此盞。遽飛一巨觥來。婦一沾唇便覺搖搖無主﹐俄而暈眩﹐四肢軃於茵席之上﹐不能自攝。普照猛自後緘躍入。淨心指婦笑曰﹐此散花人禿廝果何福消受耶。乃掩扉出。普照亟前緩其衣。火齊初然﹐蚌津欲吐﹐遂恣意馳騁。婦𨿽覺﹐但四體如綿﹐任其媟狎而已。普照體旣偉岸﹐復妙縱送﹐婦意良得。事方已﹐淨心突入跽而請死。婦攬﹝按﹕原作攪﹞衣起坐﹐垂首靦靦。半晌﹐嘆而言曰﹐偶爾不檢﹐致落欲障。然渠故誰某耶﹖具告之。曰﹐成事不說矣﹐究當緘祕。普照進曰﹐惟恐夫人棄同朽腐耳﹐不然敢不沒齒。婦乃笑。良久﹐著衣理髮﹐呼婢徑去。自是往來靡間。遂拜淨心爲師﹐出萬餘金俾伴石撤舊觀而新之﹐卽施婢觀中爲服役﹐以寄耳目焉。初﹐婦與官某妻契好﹐稱異姓姊妹﹐亦風流放誕人。因抱恙﹐婦往問疾﹐見其憔悴態﹐執手曰﹐曷爲抑鬱至斯乎﹖彼金天聖姥﹐應手活人。且禪房花木﹐山水淸音﹐尢足鍼起肓﹝按﹕原作盲﹞痼。妹寧無意乎﹖奴當不辭爲導師。曰﹐妹固耳之久矣﹐苦乏同心侶。姊憐而救我﹐幸甚。乃擇吉命僕馬同往。比至﹐淨心適出﹐恰普照來﹐驟睹新好﹐神魂飛越。默計曰﹐安得此合之雙美耶。因與婦遙爲目語﹐婦搖首匿笑﹐急趨避之。俄而淨心來﹐睨其人𨿽丰容消瘦﹐而弱不禁風之態﹐翩翩欲翔。旣達來意﹐爰書符誦咒。俾服之﹐曰﹐三日當痊。於是拜受而歸。三日果愈。方其在寺也﹐睹淨心辭色撩人﹐意頗傾悅。及玆病愈入神﹐心悅而誠服焉。卽凂婦先容﹐亦拜爲弟子。周旋旣密﹐普照相見稱兄妹焉﹐因遂與通。少婦偉男﹐喜可知矣。宦妻家本世族﹐復膺膴仕﹐金玉之視﹐不啻泥沙。每至施捨無算。去金巖二里許有谷﹐竹樹薈蔚﹐云物幽深。說者謂宜建剎﹐遂出資數萬﹐大創棟宇。旣成﹐額以「顯慶」。亦畱婢居守﹐意與某婦各建旗鼓也。於是鳥革翚飛﹐金碧相望﹐鯨鐘黽鼓﹐朝夕接續於峯巒林薄間。淨心來往其中﹐髙踞妙蓮花座﹐錦幔繡褥﹐珠幢羽葆﹐照爛雲霞﹐望者儼若天人。午前坐香施藥﹐士女坌湧﹐車馬騰沓。觀門內外﹐轂擊軫而頭排萍也。帣韝﹝按﹕此字模糊﹐未知確否﹞鞠﹝左月﹢右丞下一換已﹞者﹐日以恆河沙數。金錢幣帛﹐川流而山積。而普照因一婦並通二婢﹐綢繆瀹浹之外。凡有祈福艷婦﹐療疾雛姬﹐選色而交﹐揮金以誘。肆意淫媾﹐莫可紀極矣。淨心沾漑旣多﹐貨泉充溢﹐爰令普照伴石輩﹐擇市肆之龍斷﹐大權子母。蓄積日益饒適。巨室怨家某﹐常蹈其隙不得﹐訪之確﹐暢然曰﹐今可擇淫婢之籍﹐償吾夙冤矣。乃首之當事﹐臚其種種不法迹﹐於是悉擒淨心等﹐嚴鞫之﹐一一吐實。搜其觀﹐金銀數萬﹐寶釵﹑金釧﹑綺羅﹑玩好﹑珍異之類﹐不可殫述。入奏﹐籍伴石家﹐並淨心普照置之法﹐二婦俱問如律。爲金巖顯慶二剎﹐以成事不毀﹐別置住持。金幢碧瓦﹐巋然如舊云。

浮查散人曰﹐財色之於人甚矣哉。爾愛吾金玉﹐吾愛爾艾豭﹐相因而至﹐遺害無窮。不至身死名裂而不止。繄獨何歟。然村婦子往往中所貪而忘其忌﹐彼名門右族﹐胡乃喪節敗檢至斯耶。吁﹐世祿之家﹐鮮克由禮。信斯言也。世祿不幾不可爲哉﹐人能思夫所以處世祿其庶幾耳。

文見《秋坪新語》﹐故宮周刊據以附入西山西峯寺案中。惟文內多殘缺之戲﹐又無原書可以校正﹐爰取己意﹐戲爲補之。

武進許指嚴「雍和宮觀祕密佛記」曰﹐甲寅重到宣南﹐三月晦日﹐隨喜雍和宮。東面偏殿有祕密佛十數龕﹐以黃繡幕障之。予沙彌餅金﹐則去幕與觀。雌雄疊陳﹐備諸醜怪﹐伎巧百出﹐儀態萬方。優遊俯仰﹐升降盈虛﹐骨騰肉飛﹐傾詭人目。如觀大善殿畫梁﹐如入劫比陁國天祠﹐如參閟祕大喜樂禪﹐如鳩摩羅什之講經欲障﹐如功徳經云﹐布施八萬四千臥具﹐八萬四千玉女裸交﹐大猛火光於中發動﹐散入諸趣。所謂天女眷屬﹐皆艷如淨意﹐淫如妙意。根形之偉﹐有如尼犍繞身七匝而不醜惡。其合有如楞嚴經之郁單越法﹐卽所謂色濟者歟。想漢廣川王海陽之宮﹐南齊﹝按﹕原作齋﹞東昏之芳樂苑﹐隱僻繪事﹐莫有如此令人悇憛養心者也。觀畢﹐復與沙彌購得金剛勇識像像﹝按﹕疑衍一「像」字﹞一鋪﹐乃乾隆年塑﹐塗金如新。像作金剛趺﹝按﹕原作跌﹞坐﹐采女跨坐而合。金剛雙手勾采女﹐采女一手挽金剛頸﹐一手舉法螺﹐仰首與金剛接吻﹐如甄鸞笑道論云﹐四目兩舌正對行道之狀。

沈陽北郊﹐有古剎焉﹐喇嘛居之。內供天地佛。曩遊其處﹐匆匆一覽。後考其始末﹐備得其詳。淸﹝按﹕原作請﹞崇徳三年﹐以兵力徵服察哈爾。有墨爾根喇嘛﹐以元代所鑄﹝按﹕此處疑脫一「嘛」字。觀下文可知﹞哈噶喇佛來歸。淸帝遣喇嘛具威儀﹐迎供於沈陽城西之寶勝寺。嘛哈噶喇﹐亦譯嗎嘎拉﹐卽天地佛﹐實戰爭之神也。見於中土著述者﹐有鄭思肖《大義錄》﹐所稱摩瞻羅者是也。佛居龕中﹐髙逾常人。其軀略前傾﹐抱金剛亥母於懷。冠爲彩幔所遮﹐無從見。像極魁偉﹐弛股而坐﹐披火龍黼黻之衣﹐袖長及肘﹐而袒其胸臆。首微俯﹐其眉揚﹐目光下矚﹐注女面作凝視狀。口微張﹐舌抵齒﹐玉面朱唇﹐殊不獰惡。兩臂出女腋下﹐互交於背。女花冠束髮﹐瓔珞被體﹐肌膚光潔﹐色若燐銅。揚面相對﹐妙目善睞﹐意似乞憐﹐又如獻媚。雙臂髙舉﹐鉤固佛頸﹐纖腰束素﹐圍以金帶。兩股箕張﹐二根交接﹐男女四脛相並﹐膝臏相摩。方趾丰趺﹐四肢均有環飾。遊人好奇心甚﹐又以其爲歡喜佛也﹐莫不諦視私處﹐指點笑謔。女面內向﹐下體膠固﹐臀圓若規﹐余竅內搐﹐私處容半杵﹐兩瓣中分﹐堆脂墳肉。惟佛之二丸﹐隱不能見。細察有吉祥雲形之物蔽之﹐枷於玉莖之根。梵典以爲人類及萬物自然界生生之本﹐均出於大神﹐故須崇拜之﹐卽天地父母之意。我國道教﹐亦言人類生殖﹐出乎天地陰陽﹐儒家亦以陰陽男女﹐演爲太極八卦。天地父母﹐理宜尊崇﹐若以爲因降服魔女而現此相﹐則天地佛之名﹐又何所取義耶。導者之言如此﹐聞者不能難之也。

穆君遊法歸﹐得畫一頁。縱橫咫尺﹐纖毫畢見。畫中一牧師道貌岸然﹐正立壇上。面仰口張﹐目光上矚。舉右臂﹐駢兩指指天。左手自撫腹。髮種種頂已童。若爲人祈禱。白衣玄裳﹐掀其裳之臍﹐厥勢翹露於外。有一處女跽其前﹐頂花冠﹐披露縠﹐裙翻於腰﹐皓股呈露。以櫻唇接其勢﹐左掌承其丸。更有男子平臥地衣﹐首出女胯下﹐抱女之股﹐以舌﹝舌也﹞其私。男之陽﹐復爲一紅裳少婦握於手﹐婦聳股曲躬﹐俯伏男膝而吮之﹐花冠搖搖欲墜﹐不暇顧也。婦之後﹐有一鬚髯丈夫承之﹐褪裩反接。婦股際水涓涓流﹐備極酣暢。此人手捧婦股﹐目注牧師﹐舌伸唇外﹐若咽饞涎。男女四人﹐鴛鴦顚倒。壇旁立一武士﹐鶡冠戎服﹐左手執長槍﹐纓以上﹐一僞器﹔右手自出陽具於襠﹐正作非法淫。其左立一文士﹐鞠躬向壇﹐以手杖自弄後庭。神情與他人不屬。此外無數男女﹐皆自褪其褌﹐聳股向內﹐陰陽二根﹐悉歷歷可見。牧師背案而立。案上供一物﹐大如人。審視赫然男陽之型也。其巓豎一赤十字架﹐左右列猛燭各四﹐畫之額﹐題法蘭西文﹐譯爲「循環之乘法」。背亦有文﹐略謂男女交合﹐爲大歡樂事﹐因此眾妙之門﹐生生不息。然後有人民﹐有社會﹐有種族﹐有國家﹐以至成爲世界。此殆古之喜歌耳。

比丘尼無我嘗自寫通體小象刻石﹐蛻本作一小橫幅。其右端有石兀立﹐髙與人齊。皴作蔴皮﹐形如鷹座﹐旁有平石浴牀﹐苔花點繡﹐而石面平滑甚﹐可容橫陳。比丘尼﹝按﹕原作比專丘尼﹞赤身臥於上﹐面目欹側向外﹐酥胸正仰。圓顱方趾﹐乍視不辧雌雄﹔玉骨冰肌﹐轉憶同斯妍潔。雙眸盡闔﹐午睡方酣﹔兩頰欠丰﹐花容欲笑。其左﹝骨爰﹞上曲﹐跨於石背﹐下體分弛﹐乳陰畢現。後襯芭蕉六本﹐意取六根淸淨。鳳尾參池﹐綠天如洗。大好寸絲不掛﹐照見五蘊皆空。無我尼師﹐誠無我相矣。其左角自題一偈﹐字體作今艸。偈曰﹐六根淨盡絕塵埃﹐嚼蠟能尋甘味回。莫笑綠天陳色相﹐誰人不是赤身來。款無我﹐下鈐小印。識爲已字。其人放誕風流﹐過於魚元機輩。

影戲昉自宋代﹐始於阜陵。《都城紀勝》詳記其制。今之灤東渭北﹐猶擅此技。影現於繒上﹐人唱於幕後者是也。《武林舊事》云﹐影戲社名繪革社﹐乃以彩繪人物﹐牽絲動作耳。今泰西之法﹐淫巧異常﹐以電攝影﹐映於銀幕﹐山川人物﹐一切如生。晚近科學日進﹐窮極奇邪﹐不但對影﹐且可聞聲矣。余生平雅有此好﹐時涉足於其間。某日﹐有友來醵金﹐言將映影於某家﹐納洋泉二餅﹐得一飽眼福。於是欣然應諾。及期﹐夜涼如水﹐散置藤竹坐具於庭除﹐張幕一如影院。有伉儷偕來﹐有挈愛人共至﹐更有挾妓同蒞者﹐視之皆熟識也。燈光旣滅﹐影俱入目。始演競艷賽美諸會﹐燕瘦環肥﹐各盡其態。彼美人兮﹐西方之人兮。繼爲歐美電影明星家庭生活﹐悉燕居情景。有入浴者﹐有游泳者﹐有春睡者﹐有跳舞者﹐有喁喁情話者﹐然皆袒裼裏裏﹐或相接唇調戲。繼而各國婦女﹐現身登場﹐盡態極妍﹐如入眾香之國。顧其人亦彊半赤體﹐就中以蠻族二女﹐最爲奇異。一女黑腯如媚豬﹐僅有腰圍以流蘇遮私處。獨居長林丰艸中﹐揚臂祈禱﹐狀類女巫﹐作種種神舞。俄見艸中一大蛇﹐蜿蜒近前﹐繞其身數匝﹐以尾插入陰道﹐女遂僕地若僵。又一女身材修碩﹐肌理光黑。胯下有物如菌﹐而大約數倍﹐其柄粗而微曲﹐插入廷孔﹐外部只見其蓋﹐類似中國芝形之如意﹐殆爲裝飾物也。髮被兩肩﹐跽善罽上。有丈夫施施自外來﹐投幣神龕﹐遂挽女手﹐就地而合。女拔去芝形之物﹐欣然受之﹐誠不知是何殊俗也。我國婦女﹐則先有一蒙古婦人﹐騎馬獨行荒漠。驚沙白艸﹐四無行人。忽一丈夫馳駿逐之。洎追及﹐蒙婦便下馬仰臥沙磧上﹐以袍自遮面﹐一任追者輕薄。旣畢事﹐追者揭其袍﹐意欲一睹顏色﹐婦忽抽匕首猛刺之。男負創上馬立奔﹐婦亦逡巡馳去。又一漢族妙齡女郎﹐披氅衣﹐乘飈輪﹐至華廈前﹐降車款步。及閾﹐自褪外衣﹐擲侍女手﹐則瑩然裸體。當中立一鏡屏﹐春光洩露﹐不僅見其項背矣。演至此﹐幕閉。燈復光明﹐嘻嘻咄咄﹐互相驚喜嘆絕。十分鐘後﹐繼續放映。先是一華婦姿首尙不惡﹐然望而知爲珠江產。地鋪竹簟﹐赤身坐於上﹐與男子共飲汽水﹐並作種種狎褻狀。飲罄﹐卽取瓶頸以代藤津僞器﹐疊爲出入﹐男亦弄之﹐以爲笑樂。忽焉將此婦私處﹐放大至百倍﹐愈多愈近﹐殆滿銀幕。至大無外﹐疑若篷門。座客觀至此﹐莫不嘩笑。男復舉其勢﹐初則疲軟﹐愈弄愈堅﹐側擊旁敲﹐點頭作蛙怒﹐於是座上女賓﹐善作態者﹐爭掩面若不勝羞﹐然無一人離座走避。或且於指縫中潛窺﹐更有握空拳作圈﹐以代望遠之鏡。余私念若輩﹐明知今夜爲觀祕戲﹐畏羞曷若不來﹖旣來之﹐則無庸假惺惺。此殆婦女故作矜持﹐以見重於男子。此時忽有某甲﹐驚座若狂吠﹐急色醜態﹐暴露無遺。余竊憾之﹐恐婦女將竊議於後矣。遂不復置念﹐但凝目於幕上。見幕上有男女小兒三四人匿屏後﹐始則偸﹝按﹕原作愉﹞睹﹐繼則效尢﹐顚倒笨拙﹐殊引人發噱。此片告終﹐下爲西人祕戲。一男皙﹝按﹕疑應作白﹐因「白皙」一詞連帶而誤﹞種美少年也﹐駕汽車出遊。所經之路﹐風景絕佳﹐山林幽秀﹐如入畫圖。久之車抵村落﹐有村姑二人拾翠田野﹐睹車驚訝。及見車中少年﹐意頗艷羨。男停車問訊﹐要與同載。遊車有女﹐顏如舜英﹐偎紅倚翠﹐盡夠消魂。後抵一曠野﹐下車小憩。男出酒食饗之。笑語移時﹐男步入樹後便旋﹐一女悄隨其後﹐隱身灌莽中﹐窺其私﹐並以食指銜口中。朱唇翕張﹐若示人情竇已開﹐亟欲一嘗異味者。女窺畢﹐跠地而溺﹐爲男瞥見﹐亦悄出其後﹐鼓唇作聲﹐而拊其股。女回頭一笑﹐相與目成﹐遂藉艸茵申繾綣矣。一女倚車久候﹐不見二人蹤迹﹐手提革履﹐雙足如雪﹐踏莎微步﹐欲窺其隱。轉過叢樹﹐不意驟見其疊股而嬉﹐嬌羞若挽﹐在勢將逃﹐但情不自禁﹐蓮步不能移動。男牽其裙不釋手﹐僕於艸間。男遂爲之緩結束﹐一箭而貫雙雕。女以含苞之花﹐何堪揉折﹐而羞暈如不自容﹐一種醉人情態﹐與「語軟聲低道我何曾慣」詞意吻合。閱影至此﹐嘆觀止矣。迨終場﹐時已夜闌﹐人影散亂。觀者如醉如癡﹐男女相偎相擁﹐各鄕覓溫柔﹐共尋鴛夢去矣。

髀生有《香艷摭譚》﹐玆錄如下﹕

《易》繫﹝按﹕原作擊﹞詞中有云﹐夫乾﹐其靜也專﹐其動也直﹐是以大生焉﹔夫坤﹐其靜也翕﹐其動也闢﹐是以廣生焉。此六語狀兩性體象﹐至肖極當﹐非聖人不能道﹐可爲談性之祖。宣尼閉房之記﹐吾不得而見之矣﹐得玆數語斯可矣。

《詩》「碩人」章﹐形容美人之美﹐無以復加。「鄭﹝衛﹞風」中諸什尢多男女調笑之詞。如「狂童之狂也且」之類﹐恍然如聞嬌音戲誶於濮上桑間也。

《素女經》《玉房祕訣》《玉房摘要》《洞玄子》﹐諸房中書﹐近世已有石印本。合玆數種爲一卷﹐長沙葉徳輝所輯。文詞奧雅﹐近於內難。就中《洞玄子》之文﹐尢爲瑰麗可取﹐殆六朝人所爲也。

騷經中靈均諸作﹐香艷之語頗多﹐惜無整篇﹐只堪摘句。至宋玉則有「神女」﹑「髙唐」﹑「好色」諸賦﹐亦斯道之演進也。

《雜事祕辛》一文﹐奇麗矞奧﹐蕩塊駘心。有謂楊升庵僞作者﹐然其文不特遣詞絕妙﹐而且考定精博﹐縱屬贗﹝按﹕原作膺﹞爲﹐亦自有其不磨之價值﹐況未必贗乎。

《飛燕外傳》﹐狀漢宮春色﹐繪形傳聲﹐允開香艷說部之先河。其文詞之古艷﹐更非漢人莫辦也。

司馬相如「美人賦」﹐胎息屈宋﹐而文筆充暢復過之﹐足見此公之膽大。其所以敢於琴挑文君者﹐亦在是也。

余於古賦中﹐最喜相如「美人」﹐子建「洛神」﹐淵明「閒情」三賦。自幼挑燈夜誦﹐卽覺心旌搖搖﹐若不自持。而看《燈艸和尙》《癡婆子傳》等書﹐轉木然無所動於中。此意曾爲故友曼公言之﹐渠亦謂與有同感。

古人作賦﹐無論麗則麗淫﹝按﹕「淫」字疑應作「矣」﹞﹐率以鋪陳堆砌﹐藻繪形容爲本。「美人」﹑「洛神」兩賦﹐𨿽極驚心動目﹐亦未離此徯徑。蓋其體使然耳。至「閒情賦」則通體白描﹐不煩藻飾典砌﹐專趨重於內心之敍述﹐在古人文中﹐實百不一睹。此種文體﹐至近代始盛行﹐而未有能逮此賦之妙者。𨿽系時代之不同﹐緣彭澤天才﹐髙軼今古之故。全篇語旨﹐卽二千年下曹雪芹所謂之「意淫」是也。

「閒情賦」序內謂張衡有「靜情賦」﹐蔡邕有「定情賦」﹐不知內容作何種語﹐亦不知此兩賦今尙存否。暇當於漢魏集中求之。

梁元帝有「蕩婦秋思」之賦﹐狀述思婦心情﹐躍然紙上。如聞其聲﹐如見其人。寥寥百數字﹐純系天然音籟﹐洵千古絕作也。

幼年翻閱《知不足齋叢書》中之《全唐詩逸》﹐序謂此書系自日本抄傳者﹐內有張文成崔五嫂贈答之詩數章。寫兒女暱語﹐極淺白而纏綿。注載全作有過於淫穢者未錄﹐私心耿耿﹐常以未窺全豹爲憾。前歲見某書捨租書目錄﹐中有《遊仙窟》一書﹐知卽爲張崔贈答之全文。亟借閱一過﹐果有數章﹐較《全唐詩逸》所載﹐尢爲裸褻﹐而文詞之華贍典麗﹐確爲唐作無疑。惜卷帙稍長﹐未暇抄錄。嗣擬購之﹐詢諸該肆﹐據云只有一部﹐不能出售。於他書肆中訪問﹐亦不可得。此書原本藏日本圖書館﹐今尙存。至張文成之名確否﹐已不詳記﹐惟知此書著者﹐卽著《龍筋鳳髓判》者也。

長沙葉徳輝自印《悔花菴叢書》一本﹐譚延闓書耑﹐裝印綦精﹐爲當時贈友之品。內中大致與石印流行之《素女經》相同。惟最後有唐白行簡「天地陰陽交歡大樂賦」篇﹐爲坊本所無﹐謂於某山石室中獲得者。賦長約數千言﹐於交接之事﹐分時分類﹐鋪敍甚詳。文詞丰艷華冶﹐得未曾有。惜殘闕不完﹐間多誤字。白行簡爲樂天兄弟行也。

葉徳輝刊行另有《梅花影叢書》一部﹝按﹕葉氏印有《雙梅影闇叢書》一種﹐較有影響。《梅花影叢書》則從未聽說﹐多方搜索亦不得。疑作者誤記﹞﹐數十冊﹐南中書局當有售者。書內采輯古今香艷文字甚繁﹐與坊間所售《香艷叢書》相類﹐而精審博洽似過之。蓋葉氏文學﹐本具淵源﹐而藏書又富﹐其搜采甄鑑﹐自不同也。

袁隨園《子不語》中「控鶴監祕記」一則﹐記武氏宮闈佚事﹐曲形淫褻。文筆極靈妙﹐造語極自然﹐惟略嫌輕佻﹐不似唐人所爲﹐故後世疑爲袁翁僞作。然此種文字﹐但應論其能否動人﹐固不計眞僞也。

近見報載故宮印售書目﹐中列《名教罪人》一書﹐不知是否關於香艷之作﹐暇當函故宮友人詢之。

文言香艷小說﹐昉自唐人。如唐代叢書中﹐太眞梅妃外傳等篇是也。宋代有碧雲﹝馬段﹞之作﹐述歐九事﹐文亦雅蓄。記幼時曾於某書中見之﹐惜已不詳。至元代﹐香艷作風乃極盛﹐如《繡谷春容》所載﹐多出於元人之手﹐惟此書近已不易覓。淸季末葉﹐粵中某書局石印有《國色天香》者﹐計兩本。內刊小說數種﹐卽全由《繡谷春容》中摘取者。計有《龍會蘭池錄》《劉生覓蓮記》《尋芳雅集》《雙卿筆記》﹝此雙卿非情史悟岡所撰《西靑散記》中之雙卿也﹞﹑《白錦瓊奇會遇》《天綠﹝按﹕疑應作緣﹞奇遇》《鍾情麗集》共七種。不特文筆嫵麗﹐在《板橋雜記》《畫舫》諸錄之上﹐卽其中詩詞﹐描述男女熱情﹐均能極容盡致﹐敢於赤裸裸寫出﹐非後來人所能及也。惜乎彼書取材﹐尙非《繡谷春容》全璧﹝按﹕原作壁﹞﹐滄海遺珠﹐終屬缺憾。《繡谷春容》一書﹐海內想有存者﹐暇當訪之。

關於白話淫艷說部﹐《金瓶梅》固盡人所知。此外除《如意君傳》《好逑﹝按﹕原作述﹞傳》等三四種未見外﹐其餘如《耶蒲緣》《杏花天》《龍鳳配》《牡丹奇緣》《繡榻野史》《蜃樓志》等﹐不下二三十種﹐皆曾寓目﹐率不足登大雅之堂。《野叟曝言》𨿽較優﹐亦不足發人美感。僅《綠野仙蹤》內數段﹐𨿽系描寫村姑土娼之動作﹐而筆下自然入情。

戚人某藏有明板精刻《金瓶梅》全圖﹐予曾見之。尺寸寬大﹐工細絕倫。據雲海內只有三本﹐特其深藏祕扃﹐不輕示人。渠每謂非讀破萬卷書者﹐不能使觀此圖。其言亦未爲無見。

久聞有《歡喜冤家》一書﹐可與《金瓶梅》頡頏。去年聆友人■﹝按﹕此字不淸﹞君言﹐有人持一部﹐求售於北海圖書館﹐索價只十六番﹐而該館尙推延未肯卽購﹐嗣不知成交否。果以微值未﹝按﹕原作來﹞協之故﹐而令稀有之本﹐流落湮沒﹐誠香艷文字中之重大損失也。

昔年與友人張君譚及香艷小說﹐承彼贈明板《金瓶梅》殘篇數十頁。張君並言其友舊藏一書﹐名曰《姒氏歷史》﹐共四套。其內容在「金瓶」﹑「紅樓」之間﹐此書系由日本得來﹐中國並無刻本。其友珍視異常﹐從不肯假人。

予年十八歲時﹐因公有粵桂之行。途中與蘇州江君範五俱﹐風雨同舟﹐剪燭閒話。江君言其昔年遊幕龍沙﹐曾於省垣舊書肆中得一書﹐文字奇異﹐莫能遽識。心知非常品﹐亟購歸。經數月之研考﹐始辧其文。蓋系合古文奇字梵文金書及各地方言僻字而成。其書名爲《狐仙口授����》八字﹝下四字江君曾言之﹐惜年久不能復憶﹞。卷帙甚繁﹐內中專敍述由春秋戰國起﹐歷代宮禁淫穢祕聞。文極艷異奧衍。恐盡人能讀﹐流於誨淫﹐故以極難識之字出之。凡能識得此書者﹐其人定爲博學深思之士﹐絕非意志不定﹐識淺學陋者流所能辦﹐其用意固至善也。據江君考證﹐此書在乾隆年間﹐海內只有三部﹐紅羊劫後﹐遂無所聞。當時於邊遠之地﹐無意中得之﹐寶愛可知。嗣爲同事友人彊借以去﹐攜赴甘新不返﹐此書乃復失落﹐不知今尙存否。江君言次﹐猶嘆喟不置。余憶曾於某筆記內﹝是否《庸菴筆記》不詳﹞見有紀守宮狐一則﹐言歷代宮禁祕事異聞﹐多爲正稗史所不載者。江君所言之書﹐未諗卽據此狐口授者否。

憶昔年於某筆記說部中﹐見一則﹐紀仙人坎離交媾﹐神炁會合之事。𨿽系道家者言﹐於交接之道﹐陳意至髙﹐文詞亦極婉妙。在香艷文字中﹐另辟一格﹐讀之令人生簫史劉桓之慕。惜以年久健忘﹐已不能舉其書之名。仿佛記爲《螢窗異艸》或《諧鐸》。顧曾就此二書覓之﹐亦復未得。不詳其究出何書﹐心常爲之耿念。

關於斷袖分桃事迹﹐如彌子瑕﹑鄂君﹑董賢﹑韓嫣﹑鄭櫻桃之類﹐古籍中紀述頗多﹐淸代袁隨園尢喜言之﹐故《新﹝續﹞齊諧﹣子不語》內﹐涉及此類事者﹐數見不鮮﹐第可取者則鮮。惟鈕琇所撰《觚剩》中﹐有粟兒姜郎二則﹐文詞雋雅典麗。較《聊齋》之「黃九郎」﹐有華俚之別。

近人筆記有《鶻突談》一卷﹐內中多紀湘閩巖洞之奇﹐頗淸麗可喜。捲尾載有某夫婦二文﹐一爲其夫寄婦之白話家書﹐一爲其婦之「四香居士傳」﹐筆下均飄逸有仙气﹐而家書尢艷奇絕。伊彼梁孟﹐蓋趙管之儔也。

詩詞香艷之作﹐六朝隋唐爲甚。《玉臺新詠》《玉樹後庭花》諸作﹐藻琢爲美﹐華而少實。至唐之中晚﹐始趨於恣放豁露。詩如元微之「會眞篇」﹐及韓冬郎之「四體美人嬌欲泣」﹑「六寸圓膚光緻緻」兩絕﹐「忙裏不知金鈿落﹐暗中惟覺繡鞋香」﹑「眼波向我無端艷﹐心火因君特地燃」二律﹐與女冠魚玄機之「易求無價寶﹐難覓有情郎」﹑「去散已悲云不定﹐恩情須似水長畱﹝按﹕似應作流﹞」兩律﹐指不勝屈。詞中淫褻語尢多。試取全唐詞觀之﹐自知其美不勝收。猶憶有「浣溪紗」兩半闕云「醉後愛呼嬌姐姐﹐夜來畱待好哥哥。者番情事久長麼。」又「蘭麝細香聞喘息﹐﹐綺羅纖縷見肌膚。此時還恨薄情無」。讀之而不動心者﹐直木石人也。

古今詩詞詠美人體貌動止﹐幾乎纖細靡遺﹐惟於女子如廁一事﹐殊﹝按﹕原作硃﹞鮮及之。只唐李義山集中有「藥轉」一律﹐𨿽經後世多人曲爲箋釋﹐證其非指如廁﹐然試誦「露气暗連金桂苑﹐風聲偏獵紫蘭叢」二語﹐慧心人閉目深思之﹐當知其確切不移。況全首貫通﹐無一語稍離斯義乎。

宋代詩詞之香艷者﹐每出於偉人名賢。如韓琦﹑歐陽修﹑文彥博﹑司馬光諸公﹐歌詠相傳﹐率多風流旖旎﹐不類其爲人。可見懷情悅美﹐出於天性﹐本不礙於名節事功﹐正無須厚自掩抑也。

淸朱竹垞一代儒宗﹐而《曝書亭集》中「風懷二百韻」﹐溫黁柔艷﹐刻骨鏤心。當時友人有勸刪之﹐免爲盛徳之累者﹐朱謂寧死後不食兩廡冷豬肉﹐不刪風懷詩。竹垞之性眞﹐勝其遠祖晦庵多多矣。集中並有《靜志居琴趣》一種﹐皆爲倚聲﹐與「風懷」詩同爲本事之作也。

昔人有「美人詩」約廿律﹐由深閨起﹐至孕玉止。舉凡婦女之事﹐備形吟詠﹐極工絕艷。予曾抄存之﹐數經播遷﹐不知何時失去。繼又見「新婚竹枝」十五首﹐𨿽淺易不逮前詩﹐而駘蕩差堪繼美。玆摘其尢艷者﹐錄出如下。

「解去香羅帶一條﹐中衣寬褪臥紅綃。可憐玉腕支持處﹐壓損輕盈楊柳腰。」

「繡幃錦帳靜無嘩﹐蘭麝飄香繞絳紗。今夕風流何所諭﹐玉簪直插牡丹花。」

「仰臥承歡織錦衾﹐情思蕩蕩汗淋淋。柳腰無力花心顫﹐如此風流不可禁。」

「雲鬟搖亂綠鬆鬆﹐一段香魂頂上衝。不顧羞顏推復挽﹐喚郎聲在有無中。」

「一爲縱送一銷魂﹐气有蘭香淚有痕。檀口輕偎紅粉濕﹐儂儂小語細溫存。」

「嬌鶯雛燕微微喘﹐暮雨朝雲暗暗酥。爲問萱堂知道否﹐兒之淸白被人污。」

「鴛鴦帳裏情無限﹐翡翠幃中夜欲闌。拭淨餘痕神已倦﹐檀郎醒後復求歡。」

漢《說苑》殘石載匡人圍孔子﹐令穿九曲明珠事。大意謂孔子適陳﹐途遇二女采桑。孔子過而調之曰﹐南枝窈窕北枝長﹝謂在南者美而在北者軀長也﹞。女子接吟曰﹐夫子遊陳必絕糧。九曲明珠穿不得﹐回來問我采桑娘。至匡果被圍﹐匡人令穿九曲明珠﹐孔子無以應﹐憶路女之言﹐乃遣子貢返求之。至某處不見二女﹐惟地上插一木枝﹐旁有土三撮。子貢悟爲杜三娘也。亟往訪問﹐遇樵夫示路﹝樵人答子貢亦七言韻語﹞﹐得見三娘。告以以蜜塗珠﹐將絲繫蟻。不過﹐以煙燻之。子貢歸﹐如其法穿珠﹐匡人乃解圍去﹝漢去春秋未遠﹐此說果爲漢人所傳﹐當有依據。則七言詩始於柏梁之說﹐亦隨之推翻矣﹞。按此則今《說苑》中未載﹐當系佚文。其時旣有此說﹐未必無據。且漢東方朔「九辧」中﹐亦有「路室女之方桑兮﹐孔子過之以自侍」之句﹐揆諸上說﹐適可互證其相符。蓋孔子不特調之﹐而且媵之矣。聖如夫子﹐尙不免情悅目成﹐後世小儒﹐乃彊爲遏窒﹐多見其未聞道也。

自來懼內﹐陳季常戚繼光最著。戚之英明偉烈﹐固世所知也。季常在宋時﹐亦爲豪傑之士。少有大志﹐好騎射擊劍﹐中年隱於光黃間。曾讀蘇子瞻「方山子傳」者﹐類知其跅弛瑰琦﹐絕非庸俗懦夫比也。不特季常也﹐其婦柳氏亦巾幗鬚眉﹐非常女子也。宋人筆記中﹐載其嘗攜兩鬘﹐戎服巒鞾﹐挾弓矢﹐連騎獵於山中﹐見者目之如紅綫隱娘一流人物。是則■■﹝按﹕此處原缺兩字﹞盡知也。世有此種奇女子﹐𨿽爲其廝養僕役﹐亦所甚甘﹐矧爲之夫而懼之﹐不亦宣乎﹖故懼內非英傑不能﹐亦非其人莫能懼。後世懦闇之夫﹐制於悍婦﹐而比之於季常﹐誣矣﹝以上皆錄﹝按﹕原作綠﹞自《摭譚》﹞。

靈犀有《香艷拾慧錄》云﹐髀生君《香艷摭談》﹐博洽淵雅﹐服膺久矣。嘗有志匯編古代香艷文字﹐引爲同調。君工篆籀﹐於書中有欠雅馴者﹐擬代以古文奇字。此宏願也﹐顧恐不易償耳。試以九品﹐各從類別﹐則《雜事祕辛》《飛燕外傳》《控鶴監祕記》《漢宮春色》《河間婦傳》﹐此上上也。《三山祕記》《癡婆子傳》《閨艷秦聲》﹐此上中也。《金瓶梅傳》《肉蒲團》﹐亦名《覺後禪》﹝俗名《耶蒲緣》﹞﹐《海陵王》《杏花天》﹐此上下也。《西廂記》《紅樓夢》《綠野仙蹤》《遊仙窟》﹐此中上也。《品花寶鑑》《野叟曝言》《簾外桃花記》《女仙外史》﹐此中中也。《倭袍記》《如意奇緣》《玉蜻蜓》《鳳雙飛彈詞》﹝此書出女子手筆專談男色﹐大有女兒國王狎男妾之故智﹞﹐此中下也。中等三品﹐皆偶有香艷處﹐非全篇盡艷文也。其餘自鄶以下﹐若《繡榻野史》《株林野史》《燈艸和尙》《桃花庵》﹐此下上也。《隔簾花影》《香閨祕記》《桃花記》《如意君傳》﹐此﹝按﹕原作比﹞下中也。《牡丹奇緣》《閨中祕史》《情海緣》《花下緣》﹐此下下也。其餘祕本甚多﹐或已失傳。就余所知者﹐如《新臺祕史》《玉嬌李》《摩登伽》《戀情人》《龍陽逸史》《媚史》《催曉夢》《繡谷春容》《丰韻情書》《燕居筆記》《浪史》《閒情別傳》《僧尼孽海》《燈月緣》《巫山艷史》《覺世梧桐影》﹐皆香艷說部也。《花錦營》﹐半圖半文﹐爲明版﹐最爲珍貴。《素娥篇》《國色天香》《花陣綺言》﹐皆珍本也。《濃情快史》亦負盛名﹐偶於坊間見之﹐殊不見佳。《東遊記》﹐疑卽《三山祕記》﹝又名《枕中祕》﹞。以上各書﹐故都或可物色﹐然可遇不可求也。葉徳輝所刻三種《雙梅﹝按﹕原作某。想爲「楳」之誤﹞景闇叢書》《於飛經》﹝經人攺爲《白話名姓術》﹞﹑《房中奇術》﹝附「天地陰陽交換大樂賦」﹞及《玄機中萃》《蘭房祕訣》《攝生祕術》《金古奇方》《紫閨祕書》﹐皆言房中術者﹐又屬一類矣。惜華君所見極多﹐恆爲餘言之。彼擬撰《猥本解題》或《禁書提要》﹐數年來猶未見其著筆﹐想以人事冗瑣﹐無心及此。況此等無聊文字﹐尢懼爲僞君子所呵責。余曾見有僞詐之輩衣冠儼然﹐其行止卑污﹐人所共知﹐亦復恬不知恥﹐責人無已。气餒者懼其狺狺﹐惟有擱筆之一道。若我輩飲馬長城窟﹐結客少年場﹐暢所欲言﹐又何懼於小醜哉﹖

「寞盦遊戲詩」泳季所作也。因友人有用隴俗﹐剃去陰毛者﹐詩以調之曰﹕雲霄萬古付輕鴻﹐濯濯牛山木盡童。皮相英雄歸胯下﹐髡鉗名士處褌中。吹求尙有居官習﹐洗伐才知入道功。一片頓成漧淨土﹐悠然坦﹝按﹕原作擔﹞腹臥牀東。

年來楊子亦膚撓﹐刮垢磨光足自豪。薦遂囊中眞脫穎﹐遣嬙圖上不添毫。異人事迹驚關髮﹐官樣文章等弁髦。虛有老僧名義在﹐實行披剃始今朝。

稱戈眇帥渡瀘師﹐羣盜紛紛盡削之。壯志應傷雞鍛羽﹐名心休想豹畱皮。失時漫嘆烏騅逝﹐戲水還推白鳥宜。一曲梨渦零暮雨﹐肉聲終竟勝繁絲。

玉女吹簫味道腴﹐秋毫不犯總非夫。蠟臣無須攀龍髯﹐鳥爪空思捋﹝按﹕原作將﹞虎鬚。鋤艸何須畱綠意﹐誅茅正好關﹝按﹕關爲平聲﹐不合律。疑誤﹞萊蕪。鳳池飛白饒修潔﹐未許旁人笑墨豬。

得折叟書﹐典故紛陳﹐觸我癢技﹐再用前題賦四律。

也同羽化解凡尺﹝按﹕「尺」字不叶韻﹐疑誤。我意當作「屍」﹞﹐羣玉峯頭采肉芝。放下屠刀圓佛果﹐揮將慧劍斬情絲。不畱諫艸誇髙調﹐盡剪甘棠省去思﹐此樹婆娑生意盡﹐陽烏應亦嘆無枝。

披羅剔蘚識行藏﹐三徑蕭﹝按﹕原作簫﹞條慨就荒。漫道徳齊憑地醜﹐合教筮短讓龜長。論文枉自矜鸞鳳﹐品鞹何須辧虎羊。掃盡墻茨甘割愛﹐摧殘不用惜蘭當。

平平王道喜新開﹐沒羽淩空一箭來。豈有蛟龍依艸澤﹐更無風鶴警江淮。落旄屬國甘持節﹐拾翠佳人悵墮釵。十日平原空痛飲﹐紅羅辜﹝按﹕原作孤﹞負踏靑鞋。

霓羽飄零赤腳仙﹐輕揮玉麈謝塵緣。蜉蝣撼樹歸虛繞﹐烏鵲成橋許再塡。燕尾參差難掠水﹐翰音冥渺已登天。春風吹處還滋蔓﹐詩思池塘惱惠連。

又有詠角先生詩四首﹐錄之於後﹕

人倫代表數林宗﹝亦曰「郭先生」﹞﹐作椽﹝按﹕「椽」爲平聲﹐不合律﹐疑誤﹞籌帷事毋同。彊項居然同豸觸﹐虛心原自遜犀通。岸巾穿屋成幹雀﹐尺木升天好假龍。道貌儼然終僞學﹐不言溫室退從容﹝亦名子宮保溫器﹞。

總髮英賢是舊交﹐纖蔥消乏不須勞。搗來玉杵思何巧﹐關到桐輪气也豪。揮灑情形同握管﹐沈酣風味勝持螯。從今可廢工倕指﹐那羨麻姑癢處搔。

崢嶸槍冒露頭時﹐饑設藤津自一奇。蠻觸交爭原戰士﹐羚羊偶掛亦禪師。弓招實現杯蛇影﹐枕薦虛摹鷸蚌姿。銳鈍算來知幾度﹐玉人勾股﹝銳角﹑鈍角﹑角度﹑勾股皆算學名詞﹞費推移。

霜天曉奏一聲聲﹐人事周旋亦有情。稜爲常摸皆好好﹝好好先生﹞﹐竽因濫用總平平﹝南郭先生濫竽﹞。汾陽不惜輕來去﹝郭汾陽巧﹝按﹕「巧」字疑誤或此處另有脫漏﹞甚髙﹐然呼之未嘗不來﹐遣之未嘗不去﹞﹐甪裏多慚誤姓名﹝「四皓」中之甪裏先生﹐多誤爲角字﹞。牀笫﹝按﹕原作第﹞功勞自隗始﹐紫袍﹝此物爲紅皮制﹞底事號儒生。

閒人有「春風廿四印譜」﹐跋云﹐頃得一印譜﹐題曰春風廿四﹐祕戲圖也。往者聞陳師曾言﹐曾見一本﹐圖繪精妙﹐鐫刻足以發之。惜未之見。今無意中獲此﹐𨿽其本不全﹐僅得二十有二﹐要亦極好事者之能事已。冊前有落魄公子一跋﹐「圖仿歙西程氏本﹐略有同異。題詠照原刻節錄﹐繢者淸溪樵子﹐鐫者柳溪釣叟也。光緒戊子荷花生日﹐落魄公子購藏並識。時客滬上。」城東七十七翁題曰「乾坤大父母﹐二气相氤氳。洪鑪𨿽未開﹐橐鑰先具陳。摩蕩任其勢﹐玄牝丹水溫。否泰會有時﹐融液身中春。一絲絕不掛﹐聖賢露其眞。無此大撮弄﹐世界焉有人。鴻蒙開辟初﹐造化費經綸。柰何癡兒女﹐昧玆生死根。」可山題曰「點逗春風筆一枝﹐笑拈紅豆種相思。竟羅曠代驚人句﹐都作名家本事詩。花信速於摧羯鼓﹐印文巧比界蛛絲。此中更有蟬嫣話﹐捲裏能傳解者知。」又有道光乙未龍山遮居士七絕四首﹐曰「妙手通靈細意鐫﹐印泥紅暈玉肌鮮。戲拈三﹝按﹕後用「三生石」典故﹐此處「三」字疑誤﹞寸昆吾鐵﹐幻結三生石上緣」。「莫將芳訊錯披尋﹐空色眞能印佛心。蝶亂蜂忙春正好﹐穿花淺淺更深深」。「本不相謀適相合﹐拈來成句作題辭。曾看妙制司空品﹐又喜匡衡善解頤」。「描摹曲盡意云何﹐花事匆匆只剎那。膩白繁紅零亂處﹐春風至竟亦無多」。詩頗可誦﹐每葉鐫一印﹐對題古詩一句﹐亦印譜中之別開生面者。

《海上花列傳》﹐淸季著名之說部也。其五十一回載有尹癡鴛所著《穢史外編》一則﹝張秀英房中取出一本破爛春冊﹐計七幅﹐仿佛玉壺山人手迹。分出次序﹐照敍事體﹐做一篇記﹐須典雅﹞。其文曰﹕髙唐氏有二女焉﹐家習朋淫﹐人求野合﹐登徒子趨之如歸市。一石婢充氤氳使﹐操玉尺於門之右﹐以旌別其上下牀。東墻生聞而造之曰「竊比大陰之嫪毐﹐技擅關車﹔願爲禁臠之昌宗﹐官除控鶴。」以翹翹者示石。丹之刃磨厲以須﹐毛之錐脫穎而出。石睨而笑曰「賤形而小﹐具體而微﹐人何以良﹐婿眞是贅」。生曰「不然。僕聞精多者物宏﹐體充者用腓。屠牛擔解十二年﹐而芒刃不賴者﹐其批郤導窾﹐皆眾理解也。卿毋皮相﹐僕試身嘗」。石曰「招我由房﹐請君入甕」。乃見二女﹐喜而款之。有酒如淮旨且多﹐其人如玉美而艷。爲武瞾設無遮會﹐俾劉鋹觀大體雙。旣酣﹐石趨進曰「寡君有不腆之溪毛﹐敢以薦不下執事」。生惶恐避席而對曰「三女成粲﹐一夫當關。恐隕越以貽羞﹐將厭覆之是懼。請以淫籌﹐參之觴政﹐按徐熙之院本﹐演王建之宮詞。三珠張翠鳥之巢﹐大樣斗蛾眉之譜。不亦可乎﹖」皆曰「善」。爾乃屏四筵﹐陳六簿。髙氏振臂呼之﹐則風月三分﹐水天一色。生曰「此秋千戲也」。髙裂帛縛踝﹐懸諸兩楹﹐重門洞開﹐嚴陣以待。生及鋒而試﹐不戒而馳﹐挾穎考叔之﹝車府﹞﹐穿養由基之札。髙知其易與也﹐彊者弱之﹐實者虛之﹔若合若離﹐且迎且拒。鞭之長不及於腹﹐皮之存不傅於毛。生驚退三捨﹐髙微哂﹐放踵而摩頂焉。龍已潛而勿用﹐蠖亦屈而不伸。無臭無聲﹐恍比丘之入定﹔或推或挽﹐儼傀儡之登場。壁上觀者揶﹝按﹕原作椰﹞揄之﹐生內懊﹐不暇辧﹐以胥臣之虎皮蒙其馬﹐以郈氏之金距介其雞。善元之甲﹐棄而復來﹔堇父之布﹐蘇而復上。於是一張一弛﹐再接再厲﹐七擒七縱﹐十蕩十決。王勃乘馬當之風﹐浩浩然不知其所止﹐陸遜迷魚復之陣﹐倀倀然不知其何之。髙嚶嚀乞休曰「可矣﹐今而後知死所矣」。生大笑。次爲唐氏﹐著手成春。厥象曰「後庭花」。唐曰「捨正路而不由﹐縱下流而忘返。不可。」生曰「呂之射戟也轅門﹐奡之行舟也陸地。夫何傷。」彊唐兩手據地﹐而自其後乘之。大開月窟﹐橫看成嶺側成峯﹔倒掛天瓢﹐翻手爲云覆手雨。髙撓之曰「勿爾。雌𨿽伏矣﹐牝可虛乎﹖」生乃止。唐慍曰「背有刺﹐氈有鍼﹐殆哉。」生令石博﹐石未及應﹐唐曰「嘻﹐守如瓶口﹐困在垓中。石兮石兮﹐乃如之人兮。」生不信﹐染指於鼎﹐艸萋萋兮未長﹐泉涓涓兮始流。葉底芙蓉﹐花深不露﹔梢頭豆蔻﹐苞吐猶含。扼腕嘆曰「涅而不緇白乎﹐鉆之彌堅卓爾。除非力士﹐鳥道可以生開﹔安得霸王﹐鴻溝爲之分割。」聿及髙﹐髙博而輾然曰「由來玉杵下搗元霜﹐豈有彎莖仰承甘露。」生曰「得毋爲倒垂蓮乎﹖有術在﹐僕也皤其腹﹐卿鞠其躬。」遂戰。交綏﹐生暇甚﹐顧﹝按﹕原作願﹞謂石曰「大嚼於屠門﹐熟聞於鮑肆﹐何以爲情﹖」石曰「不度玉門關﹐負我靑春長已矣﹔直至黃龍府﹐與君痛飲復何如。」生謹諾。拔幟而濠中突起﹐背水稱兵﹔探珠而海底重來﹐尾閭掃穴。石創巨深痛﹐如兔斯脫。髙曰「姮娥奔矣﹐居士亦聞木樨香否﹖」生爲鼓掌。會唐博﹐得弄玉簫之象。謀於石曰「旣獸畜而不能豕交﹐寧雞口而毋爲牛後。子盍爲我圖之﹖」石受命﹐掏之以手﹐豕之以口。雙丸跳蕩﹐一气而捲舒﹐嗚嗚然猶蚯蚓竅之蒼蠅聲也。髙曰「未病而呻﹐𨿽糙亦醉。渾惇也而饕餮乎。」唐曰「捫燭而明其形﹐嘗鼎而知其味。媧皇有靈﹐能無首肯﹖」石亦忍俊不自禁焉。生旣刮垢磨光﹐伐毛洗髓﹐新硎乍發﹐遊刃有餘。髙度不敵﹐得弓彎舞而讓於唐。生戰益力﹐中彊外肆﹐陰合陽開﹐左旋右抽﹐大含細入。如猛虎之咆哮﹐如神龍之夭矯。如急雨飄風之驟至﹐如輕車駿馬之交馳。俄而津津乎其味﹐汩汩然而來。浹髓淪肌﹐揉若無骨﹔撐腸拄腹﹐捫之有稜。就其淺就其深﹐丹成九轉﹔旅而進旅而退﹐曲奏三終。蓋下視其轍﹐而唐且血染漂杵矣。生曰「乞靈於媚藥﹐請命於淫符﹐晝日猶可接三﹐背城何妨借一。」髙唐皆曰「休矣﹐先生。嗣諸異日。」生冠帶興辭﹐二女歌「采葑」之首章以送之。三肅使者而退﹝小說中人異口同聲皆道﹐洵不愧爲絕世奇文。最妙者﹐鞭刺雞錐﹐馬牝溝札﹐多少齷齪物事﹐竟然極爲雅致。批云﹐試問開天辟地﹐往古來今﹐有如此一篇洋洋灑灑﹐空空洞洞﹐怪怪奇奇文字否﹖普天下才子讀之﹐皆當瞠目愕顧﹐鉗口結舌﹐倒地百拜﹐不知所爲﹞。

春宮冊頁中有破爛一本﹐𨿽丹靑暗淡﹐而神采飛揚。殘缺不全﹐僅存七幅。因爲之搜討一徧﹐始末兩幅﹐若迎若送﹐中五幅一男三女﹐面目﹝按﹕原作日﹞差同。大約是畫小說故事﹝第四十回

﹞。

《脂樓瑣事》﹐靑城居士撰﹐光緒三十二年刻本。皆冶遊紀載﹐評花小品。有妓女畱髡詩。

其「晚妝」云﹕傅粉塗脂到夜闌﹐艷妝初竟始承歡。殷勤描就雙眉嫵﹐畱與檀郎被底看。

「澡牝」云﹕橊礬湯暖注銀盆﹐輕蘸羅巾褪褻褌。倚枕宵深偸﹝按﹕原作愉﹞聽候﹐水聲浙浙﹝按﹕疑應作「淅淅」﹞最銷魂。

「漱口」云﹕薇露頻澆齒頰香﹐口含雞舌侍襄王。鴛黃三寸憑郎索﹐吮盡芳津暢品嘗。

「訶梨」云﹕抹胸顧繡色猩紅﹐掩映瓊肌興倍濃。待到風流香汗透﹐霞綃輕解撫雙峯。

「換鞋」云﹕睡鞋換就軟如棉﹐窄窄紅菱兩瓣尖。最是動人憐愛處﹐鳳翹髙舉擱郎肩。

「移燈」云﹕移得蘭燈入繡幃﹐銀燈如雪照更衣。當前便是無遮會﹐任看阿環玉體肥。

「墊枕」云﹕暗將角枕襯蠻腰﹐髙蹙蓮臺態更嬌。自是桃源容易到﹐漁郎得意恣探篙。

「潤唾」云﹕乍覺春風滯玉關﹐長蛾微蹙訴艱難。累儂香唾從頭潤﹐只爲鴻溝浪不寬。

「春聲」云﹕泥夜秋娘善笑啼﹐枕邊軟語足情迷。尢雲殢雨春無限﹐也等沙場奏鼓鼙。

「玩蓮」云﹕牙牀髙踞有閒情﹐手把蓮鉤快品評。香軟何曾盈一握﹐紅鞋三寸可憐生。

「解纏」云﹕便鬆羅襪解行纏﹐有客偏參玉筍禪。剝到瑩然新角黍﹐柔肌一撚一堪憐。

「燒煙」云﹕橫陳玉體裸無絲﹐燒得鶯膏勸客吹。如此春宵眞易度﹐翻雲覆雨不知疲。

「品簫」云﹕紫簫低品忒風流﹐媚態嫣然送睡眸。小吻今宵應刺破﹐可無玉液潤珠喉。

「扶莖」云﹕繞指春蠶興未降﹐柔荑輕握替扶將。摩挲享盡溫存福﹐重挺哥舒半段槍。

「拭瀝」云﹕牡丹露滴罷行雲﹐交頸棲鴛體暫分。繞是紈巾勤拭徧﹐兒家濕透藕絲裙。

明昭陽沈弘宇﹝元甫﹞《渾如篇》﹝原名已佚﹐劉半農以「開首世事渾如春夢」句爲名﹞﹐所記都靑樓事﹐與《嫖經》《嫖賭機關》及幽閒玩味奪趣羣芳爲一類筆墨。其「嫖」有「五要三不可」﹐四要「有本事」云﹐婦性淫﹐都喜幹﹐十个常有九个賤。果然潑戰遂他心﹐這好﹝按﹕好字似不通。疑應作回﹞休把尋常看。其做姊妹有「八淸」﹐五「陰戶」云﹐香者百無一二﹐臭者十常八九。在人收拾何如。頻浴則香﹐懶浴則臭。遇鉆癆子弟﹐未雲雨先密聞之﹐少有不潔﹐出則形容。所以淸客姊妹畱心檢點﹐定不爲人嫌鄙。若本來穢气者﹐則未﹝按﹕原作末﹞如之何矣。觀姊妹之「十全」﹐八「風情」云﹐姊妹要穩重﹐又要飄颺﹔要沈潛﹐又要活潑。槁木匏瓜﹐人都惡其死石。若枕席間被窩中﹐此正歡娛之際﹐尢當操弄風騷﹐勾引子弟迷戀。不然一宿再宿而已﹐依依不捨者能幾何﹖

《棲流略》原名《風月閒評》﹐懺綺主人郭氏撰。統篇敍遊客。內篇敍女伎﹐外篇敍男優。攺字記爲葉氏傳易氏斠三篇。爲「斠攺」﹑「斠箋」﹑「斠略」﹐「雜記」上下篇。其書略曰﹐《金瓶梅》一百篇﹐明王世貞作。《紅樓夢》一百二十篇﹐曹雪芹作。倪鴻曰﹐常州舉人﹐祕戲圖七十二具。仇英﹐《平旦鐘聲》三卷。不知作者﹐《不可錄》一卷。萬九沙﹐《八段錦》。愼獨曰﹐非講玄門者。黃白鎰做手假地元眞訣做手三家﹐無卷數。

驚雷﹕月令雷將發聲。不戒容止﹐必有凶災。

愁雨﹕徒行則不良。輿以往抑甚不適﹐故人多苦之。

向晨﹕瞷妓臥未起﹐往申綢繆。謂之「趕熱被」。

來暮﹕花間月下﹐與踐幽會。爲歡交爲禽構者也。

鷸爭﹕俗所謂「爭風」者也。相私相忌﹐至有操戈以逐者矣。

鷹掠﹕匪人偵客。微行往詐金帛﹐俗語謂之「打圍」。

鞋卜﹕

牌占﹕

鶼盟﹕心所至眷﹐懼不見答﹐則盟誓以要之。

蝶化﹕妓剪紙象蝶﹐以己月經塗其上﹐密紉爲囊。佩之三日﹐解以贈所私。魘制之術也。

問影﹕看祕戲圖。蓋以習其事也。

聽春﹕聽淫聲。蓋以蕩其意也。

鵝圈﹕所謂「鵝稜圈」者也。蓋以補修其形。

龜帽﹕使毒不致上蒸﹐精不致下凝。俗所謂「風流套」者也。

花椒﹕服椒七﹐則男女之毒不相感。

藥酒﹕有三鞭壯陽﹑四鞭壯陽色目。將行房先服之﹐則可大可久也。

短書﹕凡私致綢繆以階進﹐多爲妓誦章回小說及演說笑話。

采具﹕骰子也。貌爲共和﹐而陰以求媚﹐大抵多托之。

黑棗﹕暮納之牝﹐晨咀之口。此采補之出於人爲者也。

紅丸﹕凡餐紅丸﹐如候潮然。必月之至﹐始得一嘗異味。蓋采補之出於自然者歟﹖

光緒間北京要貨多盛以錦匣﹐玻璃爲蓋。長約六寸﹐庫厚約四五寸。中爲泥制戲劇﹐盔甲刀槍﹐咸與眞者無異。普通者每匣四五錢﹐佳者約值銀四兩。藏有春宵祕戲﹐觀時須將匣蓋抽開﹐先取出戲劇﹐另抽開一紙格始見。制工絕細﹐情景逼眞。尺寸悉中規度。眉目隱含蕩意﹐生動欲活。業此者頗多﹐以泥人張所制爲最佳﹐而值亦最昂也。

《竹葉亭雜記》﹕回俗﹐凡未成丁者﹐十五歲以下﹐勢前必小割一刀﹐名曰「耐損」。其禮﹐擇日請阿訇至其家爲割之﹐親友咸賀。

鹿性淫﹐一牡能交百牝﹐必至於死。死則牝鹿含芝艸以生之。木蘭獵者著鹿皮﹐夜中吹哨作牡聲﹐以取其芝。名哨鹿。

餐英自東瀛來書云﹐昨見日本名物﹐曰「稚兒艸紙」﹐爲最古之男色繪捲。原本藏日本京都醍醐三寶院中。繪時約當我國宋代﹐有摹本一卷。爲鐮倉時代鳥羽僧正之戲筆﹐凡十五段﹐官人與僧人各半。形形式式﹐孌童均系仰臥﹐姦之者在上﹐直搗黃龍﹐儼若女色。此其最異之點。又有一段﹐二人顚倒相戲﹐姦者舐孌童榖道﹐而孌童吮彼龜頭﹐尢爲奇絕云。按狎此﹝按﹕原作比﹞孌童﹐並非擁其背自後而攻之﹐實皆迎而交合﹐與禦女子無異。孌童赤體仰臥﹐以大紅呵子並其勢而兜之﹐余竅受物﹐陽萎如蠶。進退之際﹐亦有水自潤其道﹐肛門內仿佛亦有腺若巴氏腺﹐能作癢爲異耳。日本古時有妓專爲僧設﹐天主教徒亦蓄孌童爲婦。然《淸賢錄》所謂世之含臊藏濁者﹐莫渝於頑艷之尻竅﹐不圖見於什宦僧徒。

有署名「祖耀」者﹐作「情根詩」二首﹐亟錄之。詩曰﹕情根何自始﹐殆自先天基。兒童三五齡﹐卽解辧妍媸。降至禽與獸﹐蠢蠢無所知。雌雄且婉戀﹐牝牡尙追隨。是皆情所孕﹐至理耐人思。竟有道學家﹐哆口罵情癡。偶遇言情者﹐正色相詆訾。不知詆愈急﹐其言愈自欺。食色本天性﹐奚用諱飾爲。窹寐求淑女﹐用以冠全詩。好色如好徳﹐取諭無別詞。大哉聖人言﹐宜爲萬世師。余不錄。

紅杏所撰「人生對於裸象之觀念」﹐節錄二則如下﹕

中國人多半崇奉佛教﹐色和淫佛教中且引爲戒律。然而裸象在佛教之中﹐反不之禁。喇嘛教中尢有所謂歡喜佛﹐一名和合佛﹐又名陰陽佛者﹐爲兩性交合之造像。除去雍和宮所塑之幾尊﹐如威徳金剛佛﹐吉祥天母佛﹐永保護法佛﹐財寶天王佛﹐地藏王佛﹐地獄主佛﹐金剛勇識仁樂王佛﹐護法師佛﹐不動金剛祕密佛。另外還有降母亞丹姆經佛﹐裏哈佛丹姆經凸妮佛﹐惡善瑪妮佛﹐格个多火裏性佛﹐哆羅雞生巴佛﹐托巴佛﹐姜母次倫佛﹐缺角佛﹐亞們大卡佛等等三四十種之多。在這些天地佛中﹐主要者爲威徳金剛佛。它就是佛經中所稱爲文殊菩薩的化身。這些純然爲裸象的一種無可諱言。

據日本人上田恭輔所著《生殖崇拜教》之話所述﹕﹝一﹞日本當明治五年未布禁令前﹐有幸之神﹐歡喜天﹐金精明神﹐塞之神﹐聖天樣等裸象。彼時日本倡寮公然奉祀。在中古以前﹐各家均有奉祀男根祠﹔﹝二﹞愛知縣大久保一道﹐現行男根祭﹔﹝三﹞印度孟買有鄰噶﹐髙丈餘﹐與窯妮相對﹔﹝四﹞巴黎漢臺恩的法國國葬院的屋檐﹐羅築長形的陽物﹔﹝五﹞法國盧堡爾博物館在一部的物體上﹐雕有兩性生殖模型﹔﹝六﹞比利時的瑪挐懇庇司噴水﹐裝置幼童摩挲他的珍寶器﹝陽具﹞的模型。法蒂瑪司肯因宅有爲軍隊解渴之功﹐授以勛章﹝噴水管之龍頭像小兒生殖器﹞﹔﹝七﹞意大利的王立圖書館的祕密室﹐陳列采掘朋派市之古物﹐都爲繪圖雕刻的生殖造像。

兪松筠﹐滬上名醫也。著有《科學的達生篇》。其論受胎曰﹐男女兩性性交後﹐男子精液射入女子生殖器內﹐每次精液中有幾千萬萬精虫互相奔馳。適有一成熟卵子入輸卵管時﹐被最後有力之精虫入卵黃。卵黃之一部膨﹝按﹕原作澎﹞起成爲丘狀。待精虫頭占入後﹐丘頂陷沒﹐將精虫收入。此名受精。受精之卵﹐卽粘著於子宮﹐漸次發育。男女兩性之細胞核接合爲一﹐後又分裂﹐漸成身體形狀。

《埋憂集》載「捉姦」一條。婦供稱向來與一人共戲﹐終嫌未暢所欲﹐故約二人於是日偕至﹐相與前後來攻。其時方極酣適﹐不意爲夫所覺﹐一殺一逸。其判曰﹕從來爲雲爲雨﹐冶容或致誨淫﹔而在匹婦匹夫﹐作配但稱佳偶。故面首三千﹐止供酣戰於山陰﹔私乳分明﹝注另錄於後﹞﹐僅效水嬉於海外。縱河間左﹝按﹕「左」字似不通﹐疑應爲「之」﹞且窺且合﹐猶然日夜呼號﹔而武瞾之卽吮卽交﹐不聞弟兄夾擊。乃者腹背受兵﹐居然鳥鼠同穴。以兩雄共一雌﹐竟雙管之齊下。左旋右抽﹐有鳥斯翼﹐前茅後勁﹐其實能容。盡教箭激連珠﹐綽有餘地﹔倘使桃翻錦浪﹐嘗許分羹。豈霸王之逐鹿﹐界劃以溝﹔擬碧玉以破瓜﹐剖分而食。方其二人同心﹐自必皆大歡喜。抑知彩鳳隨鴉﹐在羅敷原自有婿﹔驚鴛打鴨﹐彼臥榻豈容他人。所嗟傾國傾城﹐佳人難再﹔旣已一生一死﹐罪案可消。我見猶憐﹐掩面忍誅尢物﹔奔者不禁﹐寬政宜及仲春。姑予薄懲﹐此後風流休放誕﹔待搜漏网﹐肯教淵藪久逋逃。庶幾二五之耦耕﹐永示千秋之孽報﹝粵西自肇至梧﹐婦人四月卽入水浴﹐不避客舟。男女時亦相雜﹐或觸其私不忌﹐惟觸其乳則怒相擊殺。以爲此乃婦道所分﹐故極重之﹞。

《梵天廬叢錄》載有人犬交奇案一則云﹐蔣山某少婦﹐美丰姿。夫經商久出未歸﹐婦𨿽望斷�﹝按﹕方框爲原書所有﹞砧﹐然貞操自持﹐鄰里頗稱之。家畜一犬﹐性馴甚﹐軀魁梧﹐毛修潔。婦愛之﹐食必手飼。倦繡之餘﹐遂引逗之以爲樂。犬亦依依似解人意﹐偎戀膝下不稍離也。一夕寒甚﹐婦夢中爲嗚嗚聲驚醒﹐燭之則犬蹲牀前﹐搖尾瑟縮﹐若不勝寒。婦因之登牀覆衾擁以臥﹐則頓覺觸體奇溫﹐芳心爲之震顫。犬性至淫﹐遽作勢如人﹐婦亦昏惑不能自主﹐遂互媾﹐則快美逾男子百倍。自是夜無虛度。逾年夫歸﹐犬見之輒獰目狂吠﹐若有深仇者。一日夫偶飲戚串家﹐夜深未歸﹐婦乘間擁犬續舊歡﹐事未畢而夫至。婦啟關迎夫入﹐犬聲又狺狺作。夫怒﹐舉足蹴之﹐犬忽突前力嚙其勢﹐創重僕地而死。婦駭號﹐鄰右畢集。犬方宛轉伏婦裙下﹐羣撻之不去﹐竟以鼻力嗅婦之胯間。羣疑之﹐聞於官﹐縶婦往。正訊讞間﹐犬突入投婦懷﹐勢勃舉作求合狀。婦見之遽暈絕﹐移時始蘇。官知有異﹐乃傳婦入後堂命官押婆從容問之﹐盡得其實。遂按和姦同謀斃夫律﹐置婦及犬於法。斬之日﹐萬人空巷﹐盡至法場擁觀﹐嘆﹝按﹕原作歡﹞爲冤孽。

又載「錢李氏遺精復度招情」一則云﹕明人招狀有極褻者﹐如錢李氏遺精復度招情云﹐招狀婦李氏﹐年三十五歲。直隸應天府上元縣民婦招。正徳五年三月十九日﹐有夫錢臣前往母舅張廉飲酒﹐更深醉回﹐見氏鍼黹守候﹐不合乘其酒興﹐遂摟抱推倚牀沿﹐百般調戲﹐恣意淫樂。比有小姑錢氏與氏臥房間壁﹐聞氏與夫淫聲交雜﹐不合剜開壁洞﹐窺氏與夫交合情狀﹐想已動心。次早天明﹐氏夫早出﹐姑卽前來﹐含笑對氏說稱﹐你與哥哥昨夜扭在牀上許久﹐作何事﹖氏又不合明說﹐你哥哥醉酣乘興﹐色欲迷心﹐與氏玩耍﹝按﹕原作要﹞一場﹐今早到上元縣公事前去。姑又不合含笑忍恥稱說﹐你兩人交合形狀﹐我皆看見﹐可照樣與我一做便了﹐不然我要說知與人。氏又不合聽從﹐遂將小姑抱向臥牀﹐各脫裙褲﹐挽起雙足﹐效作交歡之狀﹐以致兩陰相合﹐弄假成眞。是氏淫情興動﹐將夫所遺元精﹐流入小姑陰戶﹐歡樂一番各散。不料以後小姑頓覺精神迥異﹐經閉腹髙﹐遂成胎孕。當被伊翁淩銑告府﹐批行本縣案下﹐拘﹝按﹕原作抱。初疑應作報﹐觀下文方知當作拘﹞氏與夫﹑姑到官﹐審問前情明白。是氏與姑不合隱蔽前情﹐致生事端﹐姑遂成孕。蒙臺疑有私通虛誑﹐當拘﹝按﹕原作抱﹞穩婆沈氏驗看小姑陰戶﹐委實未曾破身﹐果是遺精復度。又恐未的﹐再拘江寧縣穩婆姚氏復驗無異﹐所招是實。旋奉議云﹐一議得李氏錢臣錢氏等所犯俱依不應得爲而爲之事﹐合依律的決杖八十﹐奉大誥減等﹐各杖七十。審各有力照例取贖﹐錢氏仍候所孕輕身﹐給與錢臣收養。照舊配與淩銑次男爲妻。兩家無得再生異議。捲照。此狀系友人林載一在山左某氏錄得﹐聞原案亦在彼處。淸趙吉士《寄園寄所寄》曾引開卷一噱﹐載其片段。予以此狀世人罕見﹐故全錄之﹝《玉芝堂談薈》上民﹝按﹕此「民」字似不通﹐疑爲衍文﹞佃民張二與妻陳氏合﹐爲小姑張妙情見而心動﹐效之有身。﹞

《夢筆生花》載有徐中「行室記」曰﹐丙午夏﹐余客東粵﹐於番舶中見一物﹐不知番人何名。譯之者曰﹐是名「行室」。會其意﹐猶云出行者可借以代室家耳。其物輕便﹐收藏小匣中可作枕﹐疊如一片絮﹐作摺扁人形﹐眉目宛然﹐五官端好。尻尾有螺旋﹐去其旋以牙管貫气﹐令極足﹐乃旋之﹐則自頂至踵圓滿成女形。胸有乳﹐腹有臍﹐胯有陰﹐深八寸許﹐可受交媾。髮可髻﹐身可衣﹐足可履。無補綴縫紉﹝按﹕原作級﹞之痕﹐若魚泡然﹐光亦類之。白如綾﹐而有血肉之澤﹐香馥襲人﹐擁之而目眞。所謂丰足有餘﹐柔若無骨者。眼光媚人﹐凝睇微笑﹐第不能言耳。其衣履之物﹐亦悉具於匣中。狀乃西洋婦﹐黃毛碧眼﹐稍覺可嫌。令其制爲中國華女態﹐必有動人者矣﹐量亦無不可者。收藏時去旋洩其气﹐則仍薄如紙。竟不察何物所造。據譯者言以海魚皮爲之﹐綴以神膠。𨿽多事﹐較嚴氏父子以金銀造美人作溺器﹐則相去遠矣。其價十餘金﹐亦有小婢值也。西番靡費蠱惑我中國多此類。繆蓮仙曰﹐行室﹐俗名客妻﹐義同。遊粵者亦多購之。旅客蕭條﹐聊以遣﹝按﹕原作遺﹞興。然視日尋術院﹐至金盡牀頭﹐而不能作歸計者﹐差勝一籌。

時交冬至﹐气暖如春。會罷消寒﹐另作雅集。同好之士﹐約得九人。各出收藏春冊﹐傳觀共賞。擇地於鶼園﹐名曰「借春小集」。是日共蒐﹝按﹕原作菎﹞集大小三百餘幅。有題爲「三十六宮都是春」者﹐有題爲「燕寢凝香」者﹐有題「大體雙」或「好嬉子」者﹐有題爲「大千春色」﹑「風月常新」以及「春消息」者。其中最佳者﹐題曰「春光好」。其膚泛者﹐題曰「宮女如花滿春殿」。或爲微影﹐或爲寫生。攬﹝按﹕原作撹﹞中外之奇﹐涉古今之趣﹐絹山膠海﹐洋洋大觀。仇十洲全以筆�﹝按﹕方框爲原文所有﹞﹐唐子畏以意勝。仕女有閨閣气﹐景物有書卷气﹐攺七薌費曉樓輩﹐已較遜一籌。𨿽面目妍媚﹐然流於妖冶。蓋其取材於秦樓楚館﹐自非大方家數。丰潤楊柳靑兩地﹐皆以繪祕戲圖有名。粉本原非妙品﹐又以輾轉鉤勒﹐精神已失﹐面目全非矣。更聞弄粉調脂﹐屬於少女﹐筆墨謬拙﹐形態拗戾。且多時妝﹐尢增厭惡。至於攝影之術亦有精粗。夷婦以丰肌惑人﹐骨肉停勻﹐無美弗臻。華人效尢﹐無一似處。流氓娼婦﹐爲利所誘﹐諦視其人﹐做作太甚﹐徒覺面目可憎﹐索然無生气。而兩根交接之處﹐盡情顯露﹐肥瘠不等﹐作寒乞相。毫無曲綫之美﹐可憐亦復可笑。

統觀春冊中之有新奇結構者﹐一爲賣花軀坐階石上﹐旁置長方提盒﹐上掛剪刀荷包等物。盒中盡盛僞器﹐作肉色﹐殆籐津所制。首丰軀偉﹐窪稜髙起。手持一具﹐仰面微笑。有三姝絕麗﹐皆作宮妝﹐掩映門前。一女亦手持一具﹐笑而把玩。朱門上漚釘獸環﹐非宮禁卽侯門。時槐花正黃﹐暮春天气也。一繪少婦對燈獨坐﹐旁有紅盆﹐下體無袴。踝上繫一觸器。持器半投﹐而以兩手抱膝。目注神移﹐疑爲孀婦。窗外有一長髯奴竊窺之。一繪盲翁隱幾而坐﹐懷中抱一嬰兒。有一少婦﹐望而知爲後妻。隔幾曲肱而憑﹐手持鞀鼓﹐方弄嬰。小兒張口笑﹐盲翁色喜。但婦褪褲至踝﹐背後有俊童﹐稍出其後而反接焉。以播浪鼓掩褻聲﹐欺盲人亦太甚矣。一繪廚側隙地﹐僕婦以圍裙鋪地上﹐半褪其袴﹐仰臥。擔水夫釋桶於旁﹐伏地就之。小門外有一女僮抱嬰兒探首窺之。

攝影中西人居多﹐但常式耳。以六九式最多。鴛鴦顚倒﹐男嘗春﹐女吹簫﹐各探首胯下﹐形似阿拉伯字碼六十九二字。有一幀華麗地衣上﹐跪一女﹐兩膝平跽﹐兩手據地﹐赤身﹐首微昂。後顧﹐有碩大狼犬﹐伏於背﹐前爪踏其脊項﹐舌伸於外﹐腹摩其股。此人獸交歡也。又一幅兩女作交狀﹐俯者腰間繫一帶﹐又一帶絡於股﹐綴一僞器﹐與男子等。仰者閉目而承受之。又一幅則兩男也﹐皆幻作女妝﹐亦一仰一俯。仰者作龍陽﹐蓋其卵借爲阜焉。縱觀各畫﹐攝影殊不及繪畫之有味。驟視無不了了﹐諦視則生厭。因其面目皆嫌傖﹝按﹕原作槍﹞俗。畫中人純以才子佳人爲主﹐故男則淸秀﹐女則美艷。其式𨿽多變化﹐不背情理。和悅之色﹐現於紙上。若攝影﹐夷人多獷野﹐窮形盡相﹐如肉搏然﹐絕無溫柔風味。但肌膚之美﹐則非華女所可並論。古畫之瑕﹝按﹕原作暇﹞疵﹐卽都少曲綫美。往往婦女肢體﹐瘦削不堪。仇唐所繪較後來作品﹐妙處卽在圓姿替月﹐盛鬋丰容﹐不似後人畫成骷髏。因其多讀書﹐以「碩人」之詩﹐「神女」之賦爲藍本也。時妝最爲刺目。纖足女子其脛踝之細﹐不及男勢﹐此爲大病。若旗妝髙髻雲峨﹐而其身寸絲不掛﹐或男子辮髮垂於腦後﹐亦有盤辮於額者﹐閱之不獨不感興趣﹐直欲作嘔矣。中國攝影多不講究背景﹐便覺索然無味。古畫中亭臺樓閣﹐花艸虫魚﹐琴書鼎彜﹐極求精美﹐自然悅目。楊柳靑丰潤畫品﹐隨意點綴景物﹐隨時攺換服裝﹐此病不除﹐遂致無人問津。影片充斥於市﹐物美價廉﹝按﹕原作簾﹞﹐然其俗惡不可耐﹐又不如西畫之可取矣﹝見《綺樓借春紀要》﹞。

婦人之蚌﹐形態各殊﹐每具奇詭特徵﹐不可方物。有靑蓮居士者﹐旅居冀南某埠﹐識一揚妓。厥名少卿。花信年華﹐玉環體態﹐煙視媚行﹐狀極冶蕩。居士固花叢健將﹐擇肥而噬者。悅其風騷﹐擬賦雲雨。香車夕迓﹐掃榻偕眠。孰意其蚌漧燥﹐毫無津潤﹐居士頗爲所苦。且亦不工承迎﹐失之呆板﹐居士大爲敗興﹐嗟嘆不勝。其友某君﹐戲爲排律一首調之﹐題名「良夜」。其詞曰「良夜秋聲館﹐佳﹝按﹕原作隹﹞人春夢婆。風流招近局﹐方便住行窩。入抱親蘭麝﹐登牀解綺羅。肌膚憑捉搦﹐耳鬢喜廝磨。色相徒評騭﹐功夫失揣摩。驪探𨿽盡致﹝居士每喜以手指剔探女蚌﹞﹐蠡測總成訛。土木形骸拙﹐涓埃報施苛。息姬原不語﹐子野詎聞歌。大嚼橫陳蠟﹐空搔隔癢靴。虛張射潮弩﹐終曳魯陽戈。竟索枯魚肆﹐難翻古井波。脂車艱蜀道﹐洗甲少銀河。乏潤應投筆﹐浮醪誤酌螺。亢龍心有悔﹐渴驥力無多。未賜金莖露﹐還譏玉殿珂﹝女不肯盡興﹐托詞同班趙玉鳳以善浪爲人所輕﹐故不願作聲﹞。恍同迎旱魃﹐漫冀舞天魔。瘖土慳啼鴂﹐龍沙窘戍﹝按﹕原作戌﹞駝。間關跋涉苦﹐能不嘆蹉跎。」亦歡﹝按﹕原作嘆﹞場之趣事也﹝見《蓮友蚌異記》﹞。

磨鏡之事﹐作俑者不知誰人﹐然風行一時﹐上海最盛。良家婦女﹐被誘而甘自墮落者不知凡幾。聞婦女若經一度摩擦後﹐便不思與男子近。其後竟有人藉以牟利。借旅館爲舞臺﹐祕密公開﹐售票任人觀覽。民十九﹐有四女子北上﹐蒞止津門。辟室某旅館﹐以二十元代價﹐卽可參觀此新奇祕戲﹐但每次只限四人。觀客之座﹐距離舞臺約四尺彊﹐廬山畢現﹐一覽無餘。牀上懸百枝燭光電燈一盞﹐耀如白晝。旋二女子出﹐均裸其全體﹐一剪髮天足﹐一畱髮纖足﹐仿佛一男一女者。二人登牀之後﹐向觀客送媚﹐卽開始工作。初甚寂靜﹐但見牀帳微微顫動﹐如聽泉品茗。繼暫不寧﹐如粗風暴雨﹐終則翻江攪海﹐浪花四濺﹐兔起鶻落﹐上下翻騰﹐左右激蕩﹐作鴨食聲。白布一條﹐洪水淋漓﹐蓋已登峯造極矣。斯時也﹐兩女雙頰飛紅﹐星眸迷離﹐气喘聲吁。而鑼鼓聲息﹐宣告閉幕矣。觀者目眩心搖。有不克遏止者﹐給以番佛念尊﹐卽可躍登舞臺﹐匹馬單槍﹐叫陣挑敵﹐戰她个數百回合也﹝錄自拙廠之《鏡前寫眞記》﹞。

有某大老者﹐後房多寵人。粉白黛綠﹐列屋而居。爭艷鬥媚﹐各不相讓。大老年近古稀﹐貌似童子﹐周旋其間﹐雨露均霑﹐無竭蹶之虞。此何故耶﹖後耳其親信某君所言﹐方知大老日食陰棗七枚﹐故能夜禦十女﹐老當益壯。采陰補陽﹐𨿽屬旁門左道﹐不可爲法﹐然其效果﹐常有出人意料之外者﹐不可以無稽之談視之也。大老所用女僕﹐爲數十四﹐均年輕貌美﹐以重資雇來。每晚以干紅棗七枚﹐分置於七人。女僕分兩班﹐隔日一易﹐川流不息。棗經浸潤一宵﹐次晨﹝按﹕原作最﹞取而食之。女僕經六个月後﹐卽遣之歸家﹐無不面黃肌瘦﹐精神萎靡。休養數月﹐始復原狀。體弱之人﹐有因而致死者。嗚呼﹐萬惡金錢﹐何所求而不得﹗以生命爲兒戲﹐供一己之淫樂﹐𨿽曰筋彊骨壯﹐能禦多女﹐然缺徳過多﹐終受天譴。有識之士﹐所不取焉﹝拙廠撰《嘗棗記》﹞。

鄭云璈贈情人詞﹐調揀香詞云﹕明明的山盟共設﹐鬱鬱的鑪香漫熱。怕情人心見別﹐貼香肌把著人香燒徹。此際情兒切﹐此後疤難滅。便做了冷痛熱還疼﹐須知是我和伊著疼熱。「燒肉香」者﹐情人畱作表記之意。明代《嫖經》有「走﹑死﹑哭﹑嫁﹑守﹐抓﹑打﹑剪﹑刺﹑燒」。

「小開連理竇﹐微創合歡眠」﹐李慶英「梳攏詩」中句也。

董如瑛「步步嬌」詞云﹐燈前笑擁芙蓉面﹐鬢嚲雲鬟亂。偏喜夜如年﹐夢怯陽臺﹐自覺情見倦﹝見字疑作兒﹞。欹枕並香肩﹐喘吁吁不柰多嬌顫。所謂枕席𨿽盡乎情﹐彼此各了其事也。

《山歌》有「春畫歌」云﹐姐兒房裏眼摩銼﹐偶然看著子介本春畫了滿身酥。个樣出套風流家數儕有來奴肚裏﹐那得我郎來依樣做介个活春圖。

又「後庭花」歌云﹐使得槍兒也弄得鈀﹐丟得團﹝按﹕原作﹝魚團﹞魚也摥得蝦。一般道理無兩樣﹐在行姊妹那弗曉得後庭花。

﹝毛乍﹞屄匠人做子﹝毛乍﹞屄牀﹐﹝毛乍﹞屄姐兒嫁子﹝毛乍﹞屄郎。﹝毛乍﹞折子牀傍打地鋪﹐﹝毛乍﹞穿子地皮見閻王﹝婦人是閻王皂隸﹐奼童是閻王催批﹞。

松江傅四﹐名姝也。有「篤癢山歌」云﹐姐兒篤癢無藥醫﹐跑到東邊跑到西。梅香道﹐姐兒拾了﹝按﹕拾了二字似不通。疑應作啥子。吳語「爲啥」之意﹞弗燒杓熱湯來豁豁。姐道﹐梅香呀﹐你是曉得个﹐熱湯只豁得外頭皮。松人謂女陰爲「篤」。

山陰兪蛟﹝靑源﹞《夢廠雜著》﹐其「臨淸寇略」﹐因親遇王倫之亂﹐被圍臨淸﹐而躬臨壁壘者也。驗云﹐城上以劈山炮﹑佛郎機﹑遲山鳥齊發﹐鉛子每丸﹝按﹕原作九﹞重二兩。乃自午至酉﹐賊徒無中傷﹐謂炮不過火﹐賊挾邪術。忽一老弁急呼妓女上城﹐解其褻衣﹐以陰對之﹐而令燃炮。羣見鉛丸已墮地﹐忽躍而起﹐中王倫弟僞稱「四王爺」之腹。羣知其術可破﹐益令老弱妓女裸而憑城﹐兼以雞犬血糞汁縛帚灑之。由是炮無不發。鳥三娘兗州人﹐年二十許。娟﹝按﹕原作娼﹞媚多姿﹐而有膂力﹐工技擊。本走馬賣械婦。率諸女巷戰﹐獨揮而刀﹐能捍蔽鋒鏑。忽於馬上躍升屋﹐自屋而樓。樓三層髙十餘仞。官軍圍三匝﹐矢炮擬之若的﹐三娘揚袖作舞狀﹐終莫能傷。日將夕矣﹐有老弁就賊屍割其勢﹐置炮上﹐一發而三娘墮地。與此可見男女二根﹐尙有辟邪之用。

男人天然癡叟之《石點頭》末一卷「潘文子契合鴛鴦冢」﹐楔子言及當時有關男色之方言云﹕男色一道﹐從來卽有此事。文人之總題曰「翰林風月」。若各處鄕語各自不同﹐北方作「炒茹茹」﹝疑是菇字﹞﹐南方人名爲「打篷篷」﹐徽﹝按﹕原作微﹞州人名爲「搨豆腐」﹐江西人名爲「鑄火盆」﹐寧波人名爲「善善」﹐龍遊人名爲「弄苦蔥」﹐慈溪人名爲「戲蛤蟆」﹐蘇州人名爲「竭先生」﹝李家瑞作「兔子考」﹐謂「兔子房」卽「頓子房」之訛﹞。

東昏侯於芳樂苑立紫閣諸樓﹐壁上圖男女私褻之像。

前廢帝好遊華林園竹林堂﹐使婦人裸身相逐。有一婦不從﹐斬之。

劉宋後廢帝有白棓數十﹐各有名號﹐爲「擊腦」﹑「槌陰」﹑「剖心」之誅。

騎馬布﹐卽月水衣也。別名「蒙陰令」﹐亦曰「張羅」。

僞器﹐俗名「角先生」﹐俗名「廣東人事」﹝角先生因「觸器」二字而得名也﹞。

月布一名「料峭布」﹐足辟邪魔。張華《博志》﹝按﹕《博志》書名原文如此。原書名應爲《博物志》﹞﹕月布在戶﹐婦人畱連。見《梅圃余談》。

喜布在北方名福帕﹝讀作罷﹞。通作喜絹。揚州等地曰「狀元印」。

微云詞裔「詠馬桶」七排廿四韻曰﹕笑問誰家新嫁娘﹐簇新馬桶桶箱裝。封來備受奩單上﹐開出全排巾架旁。金斗口哆工合制﹐銅箍腰束爛生光。勻圓有樣宜彤管﹐安置無頗傍碧牀。朱漆四圍猩血色﹐紅燻一道麝臍芳。十年縱有人嫌臭﹐三日還應我羨香。乍覺枯腸多茗飲﹐正思下體試蘭湯。抽身悄解羅裙帶﹐探手徐寬錦褲襠。露出臀圓疑雪皎﹐貼將腿嫩怯冰涼。賺郎入帳先安枕﹐教婢垂幃更斂裳。堅忍腹膨挨子細﹐微鬆股縫瀉丁當。珠零一串音初緩﹐玉滴千條勢忽長。迸裂雨聲淋瀝瀝﹐抉開河澑放湯湯。禦溝落葉兼流赭﹐蜀道金生更出黃。半晌支頤低戀坐﹐一番裹足巧修妝。拭縑臨起挑淩亂﹐掩袖回看待蓋藏。輕喚侍兒來掇去﹐親勞保姆去傾忘。小姑不使尋常見﹐生客何由輕薄張。點點瀝漧臨濁水﹐蕭蕭滌淨向斜陽。口畱奇暖因偎肉﹐股壓深痕尙截肪。準備三更登赤體﹐端攜一个進紅墻。饒他親密同於婿﹐輸爾溫柔老是鄕。曲幔更衣倍寂靜﹐閒窗脫履坐徜徉。肌柔滑理常容近﹐願化身來伴洞房。

帆影樓主「詠溺壺」十二韻云﹕弗慚形穢入重帷﹐胯下無妨暫伏雌。號鱉一身藏器待﹐伴龜四腳把牀支。無情作妾難當夕﹐餘熱因人得幾時。白玉雕鎪誰弄巧﹐丹砂吞吐太嫌私。溺先援手權呼嫂﹐飲後撐腸便想伊。暗摸漆顱悲智伯﹐暫存辯﹝按﹕原作辧﹞舌笑張儀。矛頭利鈍﹝按﹕原作純﹞君胥受﹐髀肉丰消爾豈知。銅漏聲添五夜靜﹐瓦全臭怕萬年遺。凝紅渾貯楊妃淚﹐熨碧如親竹婢肌。汩汩口懸原易竭﹐皤皤腹滿要平持。膨脝慣近雙鳧宿﹐顚倒偏同匹馬騎。寄語老妻休嫉妒﹐推淵加膝總相宜。

東漢欒巴﹐初爲閹人。後忽陽道通暢﹝以已腐之人﹐而有再朸﹝按﹕此字爲手寫﹐不甚淸晰﹞之理﹐且能子焉。此輩豈可縱之閨閣中哉﹖﹞攺爲郎中﹐遷桂陽太守。以直節著。死於陳蕃竇武之難。有子賀﹐官至雲中太守。

則天以貞觀十一年入宮﹐時年十四。永徽五年復入宮﹐六年立爲後﹐時年三十二﹝髙宗時年二十八耳﹞。六十歲髙宗崩﹐又竊國二十一年﹐共八十二歲。史言則天好自塗飾﹐恆如四十許人。眞天地間大妖也。武瞾楊貴妃年齡﹐詳載《識小錄》卷一及四卷。

明汪司馬伯玉子婦﹐以妒宮其夫。司馬方與客飲﹐家人倉惶報之。客問故﹐司馬徐曰﹐新婦下小兒腐刑。

牧馬有不通淫者﹐名曰飄沙。

漢竇武母生武﹐並生一蛇。晉劉毅妻郭美沒於桓玄有身。玄敗﹐郭還﹐生一兒一鼠。

中秋無月則兔不孕。俗曰兔無雄﹐望月而生也。第兔實有雄﹐且具二卵﹐又一說兔尻有九孔﹐舐毫而孕﹐生子從口中出。亦荒唐。

悔谷名春﹐戶部尙書子﹐某孝廉孫。尙賓已承蔭爲應天通判。父子爭一婢﹐至持刀相殺。子刺中父﹐幸不死。鄭鄤號峚陽﹐常州人。壬戌庶常也。淫魂之行筆不忍書﹐至彊奸十三歲之媳﹐遂至此女自縊。吾蘇縉紳中有衣麻衣而暱陳元者。元﹐娼而優﹐最淫。縉紳皆爲之顚倒。又有縉紳而爲僧者。曾中甲科﹐歷官藩臬至三品。性喜與豬臥起﹐輒解其意﹐便溺不污牀席。豬肥腯便殺食之﹐前後積豬蹄爪盈箱﹐時時出而嗅之﹐以爲異香也。性喜淫﹐將平生所與淫者男女盡數寫出付梓。後悔悟爲沙門。彼教中傳爲野豬精轉世。

《粵西記》﹕宜州有怪如人﹐長丈餘﹐徧體鱗甲。遇婦人不食﹐以口吸其陰气蒸蒸出。良久棄之去﹐婦人不能興﹐家人追尋負之歸﹐調養經年始復常。

《大集經》﹕殊致羅婆菩薩告諸龍言﹐賢劫初﹐有一天子﹐名大三摩多。其夫人與驢交而生人﹐委棄廁中。有羅剎婦收養之。及其長成﹐身體端正﹐福徳莊嚴﹐惟唇是驢﹐故號爲怯盧虱吒大仙。漢言「驢唇」也。日月星辰皆此仙爲之也。見《曲園隨筆》。

《風流自賞》﹐中山李鳳儀所著之筆記也。封姓家蓄一牝豬﹐日與牡犬雜處。豬遊牝時﹐竟以犬作艾豭與交。交已﹐犬勢入豬牝戶不遽出﹐亦猶犬與犬交者。然主人惡其蠢然二畜﹐非匹耦而相從也﹐鞭打移時﹐頗類膠黏﹐或犬隨豬避﹐亦豬偕犬奔﹐東則東﹐西亦西﹐互相鳴吠﹐見者無不嘩笑。逾時開釋﹐孕數月豬腹蓬蓬﹐屈期竟產數子。犬首豬耳﹐鼻口似犬﹐四足作豬蹄﹐而身之與尾又酷肖犬形。鳴聲格格戛戛﹐非豬非犬﹐閧動一時。主人惡其不祥﹐梃擊之﹐棄諸原野雲。余乘車過陳家溝時﹐於鐵軌旁曾見二次﹐皆牡犬牝豕也。一則犬伏豕背﹐正作媾狀﹐一則二根湊合如犬相交。俗有詈「母豬狗」者﹝見《水滸傳》﹞﹐殆謂此也。荒野無人處此種事何能免。馬驢相交而生騾﹐其始亦復如此。俗傳牝犬之陰如鎖﹐此說甚謬。蓋犬勢入而蓬勃﹐故不易脫筍也。

月經一名月水﹐《神仙腹食經》亦名月客。其經曰﹐仙藥有陽丹陰丹。陰丹婦人乳也。婦人十五已上﹐下爲月客﹐有孕﹐月客絕﹐上爲乳汁。明光宗服紅鉛。紅鉛乃婦人經水﹐謂爲陰中之陽﹐純火之精。梵典所言「非梵行」﹐亦曰「不淨行」﹐指淫事也。

《徳苑珠林》﹐引文殊問經﹕「若佛子自淫﹐教人淫﹐乃至一切女人不得故淫。淫因﹐淫業﹐淫法﹐淫﹝按﹕原作淫。因前文有言﹐凡佛典中言及「淫」皆作「淫」﹐故攺﹞緣﹐乃至畜生女﹐諸天鬼神女﹐乃非道行淫。」又引《智度論》「除己論外﹐余之男女鬼神畜生可得行淫者﹐悉是邪行。𨿽是自妻不犯﹐然須避於非處。謂自妻非道及得身已﹐亦須避之。」又《成實論》云「自妻非處﹐謂口及大便處」。指一切不正當之洩欲也。

幽歡詞﹐調寄「點絳唇」云﹕殢雨尢雲﹐靠人緊把腰兒貼。顫聲不徹﹐肯放郎教歇。檀口微微﹐笑吐丁香舌。噴龍麝﹐被郎輕嚙﹐卻更嗔郎劣。見《支頤集》。

成化戊戌﹐徽州倪進賢出入閣老萬安之門﹐得庶吉士。安病陰痿﹐進賢自譽善醫﹐具藥瀋爲洗之。因攺禦史。時人呼爲「洗鳥禦史」。

有新婦夜遺其溺者﹐一人以詩嘲之曰﹕丹靑不用自成龍﹐夢裏頻頻告出恭。智伯有頭無可用﹐沛公如廁不相從。非關雲雨巫山濕﹐若決江河大地通。枕畔忽驚郎喚醒﹐方知身在水晶宮。

老年續娶或納妾者﹐以詩嘲之曰﹕二八佳人七九郎﹐婚姻何故不相當。紅綃帳裏求歡處﹐一朵梨花壓海棠。又曰﹕偎他門戶傍他墻﹐年去年來來去忙。采取百花成竅﹝按﹕竅﹝竅﹞字在此殊不可解。當爲蜜﹞後﹐爲他人作嫁衣裳。此集句也。又曰﹕七十做新郎﹐殘花入洞房。聚猶秋燕子﹐健亦病鴛鴦。戲水全無力﹐銜泥不上梁。空煩神女意﹐爲雨傍髙唐。

王成寧見村婦便溺道旁﹐因作「塞鴻秋曲」云﹐綠楊深鎖誰家院﹐見一女嬌娥﹐急走行方便。轉過粉墻東﹐就地金蓮﹐淸泉一股流銀綫。衝破綠苔痕﹐滿地珍珠濺。不想墻兒外馬上人瞧見。

有娶再婚婦者﹐人以「柳梢靑」戲之云﹐掛起招牌﹐一聲喝采﹐舊店新開。熟事孩兒﹐家懷老子﹐畢竟招財。當初合下安排﹐又不是豪門買獃。自古道正身替代﹐見任當差。

一人娶妻已破瓜無元。袁可潛作「如夢令」贈之云﹐今夜盛排筵宴﹐準擬尋芳一徧。春去已多時﹐問甚紅深紅淺。不見不見﹐還你一方白絹。

朱淑眞能詩﹐方伯延入衙﹐以妾陪之。飯時令詠筯﹐朱應聲云﹕兩家娘子小身材﹐捏著腰兒腳便開。嘗得个中滋味好﹐除非伸出舌頭來。雙關妙絕。

「佳人出浴﹣黃鶯兒」云﹕衣褪自藏羞﹐似芙蓉﹐映素秋。胸酥香潤蘭湯透﹐金蓮兩鉤﹐玉山汗流。起來漫倚闌干後﹐粉痕收。烏﹝按﹕原作鳥﹞云半嚲﹐懶上晚妝樓。

「嘲遺溺﹣水仙子」詞云﹕佳人一貌不尋常﹐流出桃花賺阮郎。身軀兒須在陽臺上﹐藍橋水淹得茫茫。二三便泄漏春光。錦被裏翻紅浪﹐繡幃中波液長。一對戲水的鴛鴦。

漢孝惠髙後時﹐冒頓寖驕。乃爲書使使遺髙後曰﹐孤僨﹝按﹕原作憤。觀下文可知其誤﹞之君﹐生於沮澤之中﹐長於平野牛馬之城。數至邊境﹐願遊中國。陛下獨﹝按﹕原作濁﹞立﹐孤僨﹝按﹕原作憤﹞獨﹝按﹕原作濁﹞居﹐兩主不樂﹐無以自娛。願以所有﹐易其所無。載《漢書》「匈奴傳」中。「僨」字卽「張脈僨興」之「僨」。此以醜詞相謾耳。呂后𨿽受辱﹐不敢稱兵﹐乃婉言以復之曰「單於不忘獘﹝按﹕當作敝﹞邑﹐賜之以書。獘邑恐懼﹐退且自圖。年老气衰﹐髮齒墮落﹐行步失度。單於過聽﹐不足以自污。獘邑無罪﹐宜在見赦。竊有禦車兩乘﹐馬二駟﹐以奉常駕。」

佛經中名男色爲「旃羅含」。

牡馬之外腎﹐甚益人﹐名曰龍卵。明天啟時﹐十月間進上﹐官家最重之﹐列於禦饌。

龍鹽﹐龍交時所遺者。有益幃箔。按疑是馬精。見天啟《宮詞》注。

《焚椒錄﹝按﹕原作綠﹞》﹕遼蕭后所寫「十香詞」﹐淫艷之至。

《文海披沙》﹕嚴分宜父子溺器﹐皆用金銀鑄婦人﹐而空其中。粉面彩衣﹐以陰受溺。

余曩在三娘子城﹐遇一晉妓﹐弓彎三寸。自承下體有重臺之異﹐而名其陰曰「活竅」﹐二字新穎可喜。試之果能吞吐開闔﹐當者輒靡﹝《繡襦記》﹕麗院﹐謂李亞仙之母爲好肚皮好法竅﹐其意爲老蚌生珠也﹞。

《談藪》載道人授房中之術﹐用嬰兒腎入藥。

兩女相狎曰「對點兒」。

近人有署名枝巢子撰《舊京瑣記》﹐多紀光宣間狀況。言前門外大柵欄樂氏所設同仁堂藥肆﹐門前爲途人聚溺之所。主人不以爲忤﹝按﹕原作杵﹞﹐但淸晨命人汎掃而已。蓋惑於堪輿家言﹐謂此地「百鳥朝鳳」﹝有人以白鳥鶴鶴諭男之陽物﹞﹐最發旺云。

遂寧張鵬翮﹐由進士仕至吏部尙書。貌如好女子﹐諸同年皆戲弄之。康熙曰﹐張某竟似戲旦。因張素輕邪﹐甚至與人家奴博。且胡粉飾貌﹐搔首弄姿。聞天語遂矯稱道學。入椒房幕。有傳其爲椒房傾溺器者。夫人妒悍之至。當爲部郎時﹐一日早朝歸﹐夫人訝其久不進內室﹐出戶私窺之。遂寧朝衣未脫﹐立於僕婦之牀前。僕婦雙足長尺﹝按﹕尺字疑誤﹞﹐架披肩上﹐裸而淫之。夫人持皮鞭直入﹐遂寧朝衣冠偕寸絲不掛之僕婦﹐跪而受責﹝見《西徵隨筆》﹞。

屄﹐女子陰也。世俗恆以此字代表爲女性。又爲詈人之名詞。英國亦有此惡俗。如《賊史》﹝英國小說﹐疊﹝按﹕原作送﹞更司所作﹞林琴南譯本中﹐有原書本宜呼南施之名﹐而沙克司乃以女人身中所有者呼之。蓋褻語也。林不欲形諸筆墨﹐以汝字代之﹐然失卻本來面目矣。梁君小農言﹐彼任鹽場時﹐有運鹽小船名「屄心」者﹐又有名﹝左骨右上穴下從﹞罐者﹐詢其何以取得此名﹐答曰﹐船成時問名於婦﹐婦曰船小如屄心耳﹐何名爲﹖可發一笑﹝男精俗呼作﹖﹐見《金瓶梅》小說﹞。

包師素人「詠紅抹胸﹣東坡引」詞云﹕縫成新樣絹﹐一幅懷中展。香含豆蔻摩挲徧﹐融融珠汗染﹐融融珠汗染。晚涼浴罷﹐綠窗人倦﹐又薄取羅襟掩。問郎隔著猩紅片﹐可能依約見﹐可能依約見。

「妾喜西洋畫﹐相看總是春。入深還出顯﹐弄色太撩人。」「宛轉花陰解繡襦﹐柔情一片未能無。小姑漸長應防覺﹐潛勸郎收素女圖。」「玉骨冰肌膩似梅﹐香肩斜嚲漫低徊。春含蓓蕾酥應透﹐風颭腰肢瘦欲隤。畫本爭傳名士筆﹐行雲未上楚王臺。阿誰覷破紅巾罅﹐端的奇花尙未胎。」題春冊詩也。

卓人月女史「鳳凰臺上憶吹簫」﹐刺淫風也。詞云﹕鬧裏招人﹐冷中覓地﹐落花權作衾裯。笑鳳尖髙舉﹐似斗蟾鉤。逗得龐兒紅暈﹐無躲閃只閉星眸。閒挑問﹐聲低難聽﹐語到還畱。羞羞﹐按魂不定﹐兩三徧央郎﹐看有人否。被風篁驚起﹐旋把鞋摳。重向花神私禱﹐須照願兩个情由。歸來也﹐還防聲響﹐環珮牢收。

近人小詞有詠乳云「自從春色透大桃﹐無柰胸前兩點玉酥髙」。又云「那能身化杏花綃﹐裁作裩兒緊貼玉人腰」。朱竹垞「詠美人乳﹣沁園春」詞云「隱約蘭胸﹐菽發初勻﹐脂凝暗香。似羅羅翠葉﹐新垂桐子﹐盈盈紫藥﹐乍擘﹝按﹕原作劈﹞蓮房。竇小含泉﹐花翻露蒂﹐兩兩巫峯最斷腸﹐添惆悵﹐有纖袿一抹﹐卽是紅墻。偸將碧玉形相。怪瓜字初分蓄意藏﹐把朱欄倚徧﹐橫分半截﹐瓊簫吹徹﹐界在中央。量取刀圭﹐調成藥裹﹐寧斷嬌兒不斷郎。風流句﹐讓屯田柳七﹐曾賦酥娘」。尢支明詩﹐「華淸池畔月朦朧﹐玉體沾濡骨肉丰。笑解抹胸摩粉滴﹐羞看蓮子一雙紅」。吳趼﹝按﹕吳趼原作貞研﹐顯誤。下引小詞出自吳趼人所著《二十年目睹之怪現狀》﹞人「一痕沙」詞「美人乳」云﹐鎭日昏昏如醉﹐斜倚桃笙慵睡。乍起領環鬆﹐露酥胸。小簇雙峯瑩膩﹐玉手自家摩戲。欲扣﹝按﹕原作叩﹞又還停﹐盡憨生﹝董文友詠乳﹐運用「寧斷嬌兒乳﹐不斷郎殷勤」二句爲詞﹞。又有「美人乳」詞「減蘭」云「珠圓玉膩﹐白似淸霜柔似絮。偶折花枝﹐月映輕綃似見之。雞頭新剝﹐不辧味如酥與酪﹐癡絕書獃﹐消受溫柔妒小孩」。

「美人入月」詩云「無端春夕度溝鴻﹐學得嫦娥入月中。好事不堪經道破﹐笑塗面的試新紅」。

「寬褪羅衣玉色鮮﹐蘭湯莫遣濕雙蓮。那能不稱檀奴意﹐自撫凝脂亦可憐」。此新浴詩也。又「紅林檎近」云「六曲屏斜掩﹐幾枝香半焦。冰簟濺花露﹐銀盤膩芳膏。呼婢攙扶侍﹝按﹕原作待﹞起﹐倦眼似閉偸瞧。此際百媚千嬌﹐無力欠伸腰。戲水情自遠﹐避影意無聊。羅衣乍換﹐微空還怯深宵。暗思量前事﹐橫陳玉體﹐被翻紅浪魂又銷」。此新浴詞也。

又李笠翁「瞷浴」調寄「風入松」云「蘭湯攜到不寬衣﹐生怕有人窺。門扃重把湘裙掩﹐才褪出葉底葳蕤﹝按﹕原作﹝上艸下咸﹞﹝豕生﹞。誰識蜂媒電眼﹐慣穿翠箔珠帷。芙蓉香透水晶輝﹐紅白艷成堆。從前愛把燈吹滅﹐不使見帳內冰肌。今自盆中托出﹐請從眼底收回」。此調中之第二體也。

《五代詩話》載有詠浴詩云「初似洗花難抑按。終憂沃雪不勝任。豈知侍女簾帷外﹐剩得君王幾餅金」。按趙后外傳﹐昭儀浴﹐帝竊觀之﹐令﹝按﹕原作今﹞侍女勿言﹐投贈以金。一浴賜百餅。納蘭容若有「鬢雲鬆」詞詠浴云「鬢雲鬆﹐紅玉瑩﹝按﹕瑩字原缺﹐據原文補﹞。早月多情﹐送過梨花影。半晌斜釵慵未整﹐暈入經潮﹐剛愛微風醒。華露淸﹐人語靜。怕被郎窺﹐移卻靑鸞鏡。羅襪淩波波不定。小扇單衣﹐可柰星前冷」。

包素人「沁園春﹣美人浴」詞曰「午夢初醒﹐喚取蘭湯﹐溫乎未溫。正紗窗深掩﹐輕除繡襪﹐花茵小坐﹐悄褪羅褌。扶上金盤﹐濯將玉質﹐不讓紅蓮蘸﹝按﹕此字不甚淸晰﹞水痕。冰綃展﹐有輕盈粉汗﹐拂拭殷勤。隔簾珠濺頻頻﹐怕梁燕窺人此濁﹝按﹕疑應作獨﹞親。想滌罷銅窪﹐羅襟掩早﹐賺來金餅﹐香澤微聞。錦帶拴牢﹐侍兒扶起﹐重向妝﹝按﹕原作狀﹞臺粉黛勻。檀肩倚﹐把鞋鉤輕拂﹐淨剔纖塵」。

董文友「屏邊聽浴聲﹣蘇幕遮」詞曰「兔華淸﹐螢照冷。瞰浴潛來﹐轉傍湘簾等。誰料銀屏遮鳳脛﹐小玉嬌憨﹐枉賺黃金餅。粉應消﹐珠定映。喚取湯添﹐冷熱心頭省。豆蔻方挼知未竟﹐半晌才看﹐禿袖來花徑」。

黃之雋「一枝春」詞「聽浴」﹐麗而有則﹐一掃凡艷。詞曰「絮撲東鄰艷陽斜﹐小浹羅衣香汗。蘭湯試否﹐細語杜鵑花畔。窗紗閉響﹐想卸到畫鸞裙襇。知尙怯一縷微風﹐逗得玉肌空淺。移時暗聞水濺﹐是冰綃三尺﹐輕勻濕徧。梨花鏡裏﹐帶雨自憐春軟。窺墻未許﹐肯簾外侍兒金賺。應怕有雛燕雕梁﹐看人未免」。「美人浴」﹑「詠乳」及抹胸之詩詞甚多。玆所錄者﹐三分之一耳。

幽歡詞調寄「鬢雲鬆」曰「洞房幽﹐平徑絕﹐拂袖出門﹐踏破花心月。鐘鼓樓中聲樂歇。歡娛佳境﹐闖入何曾怯。擁香衾﹐情兩結﹐覆雨翻雲﹐暗把春偸設。最苦良宵容易別﹐試聽紫燕深深說」。又曰「漏聲沈﹐人影絕﹐素手相攜﹐轉過花陰月。蓮步輕移嬌又歇。怕人瞧見﹐欲進羞還怯。口脂香﹐羅帶結﹐誓海盟山﹐盡向枕邊設。可恨金雞催曉別﹐臨行猶自低低說」。

揚州金天福﹝子謙﹞「夜合花﹣晚浴」詞云「暗卸鸞釵﹐低盤螺髻﹐繡簾垂到黃昏。新涼甫透﹐蘭湯著手猶溫。淸更潔﹐倩誰捫﹐喚侍兒料理金盆。軟香凝雪﹐柔肌濯玉﹐何況無痕。粘來粉澤氤氳﹐聊藉輕綃一抹﹐滌盡纖塵。晶屏隔斷﹐偸窺多半銷魂。花帶雨﹐月傳神﹐笑環肥只解承恩。桃笙慵倚﹐羅衫斜掩﹐開了重門。」

劉薌谷著《粵屑》﹐有女變男二則。又有二形人云﹐有娶外方攜來一女爲妾者﹐上有陽物﹐其卵則成陰穴。又電白有妓名阿蘭者﹐所眷言其陰戶之內﹐有時又出陽具。亦常與女伴交接﹐但不甚堅云。按《七修類稿》云﹐有蘇氏娶一妾﹐下半月女形﹐上半月則陰戶出陽勢。嘗考《玉曆通誌》﹐載心房二宿具男女二形﹐又知是造物之故也。

《虫鳴漫錄》所紀多髮賊時事。有一則言﹐曾寓客店﹐主婦年將六旬﹐忽發狂﹐裸體欲出市覓男。有少年店夥三人﹐擁之入室。竊窺之﹐則次第據而疊淫焉。良久淫畢﹐婦衣服而出﹐安靖如故。詫甚。後有人語云﹐此嫗患花旋風﹐每發必多人與合乃愈。三少年蓋蓄以待之者。如無健男疊禦﹐則入市亂嬲。此癥此醫﹐皆奇聞也。

白下有尼庵藏肆夥云﹐尼七八人﹐無論老幼﹐周而復始﹐疊就狎媟﹐久而陰痿﹐尼以熱湯浸布巾握之﹐少頃輒起而復淫。月餘無間﹐遂病歸。醫治半載方差。終身不能近女矣。

有官舫見岸臥一裸婦﹐按其腹甚﹝按﹕原作其﹞堅﹐陰有流精。知爲輪姦气閉。令榜﹝按﹕榜字似不通﹐疑應爲傍﹞人覓舊艸履焚之﹐伏其身﹐以陰就煙燻之。返舟遙視。良久婦甦﹐起著衣﹐攜籃去。地漬精斗餘。後訪知婦以縫紉登糧艘﹐人見其輕佻﹐挑之。婦故倚門者﹐樂就焉。於是合舟水手四十餘人疊淫。淫畢見其垂斃﹐委岸揚帆去。

富室止一子﹐年七齡。令隨婢寢處。婢已十八九﹐欲念甚熾﹐苦無所覓﹐乃日弄子陰而調以褻詞。久之漸導以交合之事﹐子知識略開。婢抱子於懷﹐播其陰起﹐引入媾合。子幼精未通﹐無所洩。一夕婢覺子陰中熱气直衝入腹﹐稍爲暢適﹐子已气脫﹐伏死於身矣。以暴疾死﹐不疑。後婢竟舉一男﹐守節撫之。

顯宦某喜淫﹐置一椅於園中﹐暗設機括。婢婦有不從者﹐攜入椅中﹐則手足勾縶﹐任其輕薄。

江寧鹽道某多置姬妾﹐夜無虛度。然不喜共臥。當夕者俟其興至入禦﹐事畢卽起。稍逡巡卽舉足踢跌牀下。亦奇事也。

吉安一妓﹐狎之者當其吸鴉片煙時﹐褪其衵服﹐從後淫之﹐遂成痼疾﹐非此不能過。年漸老﹐無與往來者﹐則出資雇健男數人﹐每日三次過癮時﹐極力抽送以悅之。可笑至矣。

有詩人每吟必禦女﹐方成傑構﹐久之成癖。

童女滴血水中凝如珠者﹐爲貞女之證﹝血著物日久必變色﹐惟元紅終不攺鮮紅﹞。長州韓尙書桂舲稚年讀書齋中﹐知識初開﹐於無人時以手弄陰。適有貓戲於旁﹐見其﹝按﹕原作共﹞蠕動﹐躍登膝上。韓出不意﹐驚而精咽﹐遂痿。

有依表兄嫂同居者﹐對室三人﹐皆略知醫。一夜漏闌﹐嫂忽大呼表弟﹐以兄危急﹐不能離身。意爲陽脫﹐乃取艾從牖入。然尙交股﹐未便啟衾﹐遂剪被徑寸許﹐以艾炙尾閭骨。不意嫂伏其上﹐誤炙其臀﹐一驚呼而火气度入莖中﹐兄﹝按﹕原作足﹞亦頓甦。可見生气相通﹐不必貼肉施治﹝時報載有商與妓幽會脫陽﹐妓逃。其妾聞訊至﹐見其昏迷狀﹐以鍼刺其股不愈。據妾云﹐此人患此病﹐妻妾以鍼自隨。今爲時過久矣﹐急送入醫院﹞。

粵東有需次者﹐陰長二尺餘﹐纍纍下垂﹐不能縮。以帶縛繫於肩。終身未嘗近人道。

有少年未娶時好狎邪遊﹐體尫弱。新婚之夕﹐暢極陽脫。新娘偎抱﹐以口度气而救之甦。詢何以知此法﹐女曰﹐在室時﹐聞隔窗兄與表兄放談穢褻﹐會﹝按﹕會當作曾。「會」字似亦可通﹐仍不及曾之通順。且「會」與曾常易混淆﹞論及脫陽不可離身﹐必以口度气乃可活。今郎下部熱出屢屢﹐色變气閉﹐恐是此癥﹐姑試之﹐不意竟驗。

回民以婦與人姦﹐名曰惹邪﹐延師誦經禳之。

人身乃一泰卦。泰爲上地下天﹐人中以上﹐耳﹑目﹑鼻皆雙竅﹐乃坤卦也。人中以下口﹑腎﹑榖道皆單竅﹐乃乾卦也。蔣矩亭言﹐雙竅單用﹐單竅雙用。如耳聽目視鼻嗅﹐而口能言兼飲食﹐腎小便而兼生育。惟﹝按﹕原作維﹞榖道𨿽一用﹐而可用作龍陽﹐亦屬雙用。語𨿽褻而卻有至理。

飲食男女﹐大欲存焉﹝告子﹞。然秉賦亦有不同﹐常開平三日不禦女﹐皮裂血出。軍中攜妓自隨。明太祖不之禁。紀文達公日必五度﹐否則病。

董子文海道「赴徳畱學旅行記」中﹐所紀經過非洲法屬知不的﹝地譯名﹞時﹐有黑人三女一男坐甲板上。黑婦穿粗白布服﹐禿頭如尼﹐貌甚寢。是晚有法兵八人﹐徵得黑婦同意﹐而輪姦之。此婦年較幼。翌晨此被姦之婦﹐端坐甲板上﹐人皆向之指笑。彼毫不靦腆﹐若無所事者。平居裸體﹐膚黑如漆也。

《曲雅》載明馮侍禦惟敏「雙調水仙子﹣褻香」云「雪冰肌淺露紫葡萄﹐金寶釧斜連紅瑪瑙﹐麝蘭香正點花穴道。選良時眞个燒。俊生生玉腕相交﹐齊臻臻香肩並靠﹐磣可可銀牙碎咬﹐亂紛紛珠淚同拋」。按此曲卽《金瓶梅》西門慶燒潘金蓮﹑王六兒﹑林太太﹑如意兒之香也。

《雍熙樂府》有「交歡曲」云「口兒姦﹐手兒訕﹐牀前跪下把人煎纏。脫繡鞋﹐奪鍼綫﹐只恐怕外人瞧見。彊廝偎﹐就要合連。摟的腰困﹐弄的身軟﹐揉的髻偏」。

又《集賢賓》「歡偶」云﹐﹝上略﹞「梧葉兒」﹕則爲他心腸兒俏﹐端的是情意兒廣。更那堪交會不尋常。美甘甘香腮搵﹐軟濃濃乳味香。我和他效鸞凰﹐不由人雨雲昏迷了半晌。「醋葫蘆」﹕才歇了半霎﹐又思量第二場。把一塊絹帛展污的水郎當。等的我浴盆洗了揩抹的光。我和你再同鴛帳﹐則被你奚落的我忒著忙。「後庭花」﹕趁著這翠幃屏﹐錦繡妝﹐簇珠簾﹐將門閉上。準備著珊枕腰間用﹐香羅手內將。摘卸了鳳頭黃。我將這烏雲﹝按﹕原作雨﹞來盤上。將衣服脫在旁。鳳頭鞋無意謊﹐則被他禁害的荒。「靑哥兒」「你這般千般般般別樣﹐我則索百事事事斟量。則管裏倒鳳顚鸞無事當﹐則爲這一點紅妝﹐嫩蕊芬芳﹐軟玉嬌香。引逗的俊秀才郎﹐心不荒張﹐再要成雙。只等燕懶鶯慵﹐柳困花眠﹐待何妨。敢恁時節將嬌雛放﹝下略﹞。

白孔有六帖﹐容齋有五筆。此記所蒐集者﹐稿盈數尺。若層出而無窮﹐當不止此數。惟此稿多采自前人之手筆﹐間有拙作存乎其間﹐涇渭之分﹐自亦難辧。譽之者言其香艷﹐毀之者謂欠雅馴。此後或印或否﹐皆未敢必。俟有定評﹐再爲決定。倘蒙閱者賜教﹐無任感盼。編省附言

