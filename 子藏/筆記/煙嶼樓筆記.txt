

煙嶼樓筆記淸徐時棟

●卷一蜀後主號炎興﹐而晉武帝興﹔唐殤帝號唐隆﹐而明皇立。而莫奇於宋欽宗號靖康﹐爲十二月立康﹐果期年而髙宗踐阼矣。

晉元帝建元永昌﹐郭景純以爲二日之象。齊廢帝建元隆昌﹐史臣亦以爲二日。

明光宗曰泰昌﹐亦二日也。是年天啟卽繼之。此皆以二日爲二君也。而齊主延宗號徳昌﹐則以十二月十四日建尊號。不間日而被圍﹐經宿卽敗。識者以爲徳昌者﹐僅得二日耳。二日之讖同而解則異。

晉安帝大亨﹐爲一人二月了。齊文宣天保﹐爲一大人只十。宋太宗太平﹐爲一人六十﹐卒此年號之奇應者。侯景二字﹐爲小人一百日天子。李順二字爲一百八日川﹐此姓名之奇應者。

梁侯景廢簡文帝﹐而立豫章王﹐攺元天正。事在大寶二年。大寶三年﹐武陵王僭帝位於蜀。亦攺元天正﹐固不知豫章之攺元而與之暗合者也。識者謂天爲二人﹐正爲一止﹐後二人各一年而止。金大定間﹐遼人耶律窩幹稱帝﹐臨潢僞號天正﹐亦一年而滅。我朝順治五年﹐東明土賊僞稱年號﹐亦曰天正﹐亦一年而滅。

異哉﹗

《隋書。五行志》多言離合年號之字﹐便成讖文。周髙祖攺元宣政﹐謂是宇文亡日﹔周靜帝攺元大象﹐謂是天子冢。齊後主攺元隆化﹐謂降死。隨煬帝攺元大業﹐謂是大苦來此﹐與後人拆字象義無別﹐而皆得奇驗。

黃巢嘗試進士﹐不第而作亂。故其人知文。其自陳符命﹐謂唐家建元廣明﹐唐字去醜口而安黃。天意令黃在唐下﹐乃黃家日月也。

石晉少帝號開運﹐而降契丹﹔後梁帝號廣運﹐而人於隋。識者謂運字是軍走﹐故其君皆爲軍所走也。考年號用運字者絕少。宋時吳曦﹑李順兩反賊﹐一僭號曰轉運﹐一曰應運﹐後皆伏誅。此字眞不吉祥耶﹗

吾前言﹐以運字爲年號之不吉。今又考﹐北漢劉繼元亦建元廣運﹐而後降於宋。惟夏趙元昊兩用運字﹐獨不至走降失國。元昊始攺元開運﹐逾月有告以石晉敗亡年號者﹐乃攺廣運﹐而不知廣運亦後梁敗亡年號也。然卒無恙。

吾鄕﹐古越地也。其山﹑鎭曰會稽。《呂覽。有始篇》﹕「土有九山﹐其九山以會稽爲稱首。」又《上徳篇》﹕「太華之髙﹐會稽之險。」注﹕「會稽山名﹐在吳郡。」按﹕今會稽山無甚險阻。而呂氏云云﹐若天下山險﹐無過此者。蓋當時地在海濱﹐多巨浸。其險在風浪舟楫間﹐不在山林跋涉也。今則皆桑田矣﹐故不復見有所謂險者。

《呂覽。貴生篇》﹕「越人三世殺其君﹐王子搜患之﹐逃乎丹穴。」按﹕四明稱丹山﹐其來已久。所謂丹穴者﹐豈卽丹山耶﹖

明州﹐在宋佳郡也。東坡乞守之﹐不得。其《與子丰正字札》云「外郡𨿽粗俗﹐然每日惟早衙﹐一時辰許紛紛﹐余蕭然﹐皆我有也。四明旣不得﹐欲且徐乞淮浙一郡。」又朱子狀陳正獻俊卿云「正獻求去﹐上手札畱之。公請不已。

上曰「卿必欲去﹐朕當勉從。然亦且在四明﹐或平江﹐一兩月復來可也。『公以平江繁劇﹐辭。上使自擇兩浙近地。公因以四明爲請。上乃許之。然正獻卒。

亦不果來。「

髙宇泰《敬止錄》中載﹕魏峴《蔣山龍潭廟記》署銜稱新吉州﹐而家居不赴任。余嘗疑之。及閱《袁齋集》稱﹕「曾大父被命守泗﹐待次於家。」始知宋時﹐𨿽除某州﹐而原官固未去任﹐被新命者在家待之也。

海中小山﹐隱於水中不可見者﹐謂之礁。海舶最畏之。先大夫嘗於蛟門外﹐夏太婆礁上﹐立大木﹐以爲舟人指南。前年﹐余作先傳﹐述其事。徧考字書﹐無礁字。遂以吾鄕常寫字寫作礁。後見吳萊《甬東山水古迹記》云「一撞焦石﹐舟且靡解﹐不可支持。」似礁字實當作焦。班固《東都賦》﹕「別風焦。」

左思《吳都賦》﹕「陵絕焦。」皆訓髙貌。又《廣韻》﹕「山巓曰焦。」

與山椒之椒相通。是其義﹐皆與隱於水中相反。而礁字則始自宋元地誌。今則省府州縣之志﹐以至官府文移﹐民間筆札﹐無不作礁者。然則吳記﹐偶然一見﹐不可以爲訓也。

古人有具字﹐無霸字。今官文無不作霸。且以此字爲州縣名。則版圖所掌﹐不可攺也。吾鄕又以土石障水時﹐其啟閉而放納之者﹐謂之契。此字爲鄞人所獨。非特字書無之﹐卽他鄕亦寡有者。然已見之曾子固文中。宋後字書不爲收入疏矣。又如礁字已見宋元志乘﹐則亦應收入者也。

四明世家﹐莫古於虞氏﹐而史以爲余姚人。按虞氏世居慈溪之鳴鶴場﹐卽所謂山北者。《水經。沔水注》云「江水又東逕赭山南。」虞翻嘗登此山西望﹐誡子孫﹕「可居江北﹐世有祿位。居江南則不昌。」然住江北者﹐相繼代興﹔時在江南者﹐輒多淪替。仲翔之言爲有徵矣。蓋仲翔所云江北﹐卽今山北。其地虞氏古迹甚多。

鄕村間﹐老翁小兒﹐並有「羅隱秀才﹐出口成讖」之語。始以爲吾鄕俚語耳。

壯遊四方﹐則大江以南﹐時有此言。又閱諸郡縣誌﹐凡橫目二足之徒﹐所秉筆者﹐輒復闌入山川古迹間。可笑也。近閱《宣州誌。古迹中》一條云「金雞山﹐在建徳寺艸堂之北。羅隱過此﹐戲題曰﹕」金雞不向五更啼。『遂迸裂﹐有雞飛鳴而去。「云云。謬妄如此﹐亦儼然著書立說﹐可謂不知廉恥羞惡者矣。

《宋詩紀事》載苗時中裏貫﹐云甬上人。於是吾鄕袁陶軒徵君鈞﹐鄭三云同知辰﹐摭拾《四明詩》﹐並據收之。吾謂此大誤。《宋史》明稱﹐時中其先自壺關徙宿州。則時中爲宿州人。而桂勝中載時中磨崖詩刻﹐自署甬上者﹐以甬橋爲宿州掌故也。《舊唐書。文宗紀》云「太和七年三月﹐復於甬橋置宿州。」

甬橋卽甬橋。通鑑正作甬﹐其爲宿之甬上無疑。且此二字非郡非邑﹐何得以史傳明有裏貫之人﹐漫不考索﹐遽據其人偶然題署﹐便當邑裏耶﹖又且臨桂縣中﹐苗子居題名不一﹐雉山及龍隱巖題甬上﹐疊采山則題符離﹐白龍洞又題上黨。然則子居實宿之符離人。甬上爲縣之名勝。而上黨則先世郡望耳。吾鄕先輩﹐數里中人物﹐從未及子居者﹐以正史列傳中人物﹐不應姓氏冷落也。又且甬東﹐及甬句東﹐及句甬﹐見諸經傳雜史﹐其稱最古。若題名署甬上﹐則始自明人。宋元人皆署四明﹐無署甬上者。孫威敏新治「甬上居間﹐逸安暮齒」之句﹐亦是偶然見之歌詠耳。

《錦繡萬花谷前集》引孫仲益尺牘云「四明二湖之勝﹐而新築領其要。」

頃見《曾南丰集》記廣徳湖﹐俗所謂鶯ㄕ者﹐今墾而爲田矣。云云。按此牘不知與何人。所謂新築者﹐指所與牘人之居耶﹖抑自謂耶﹖仲益似未嘗居四明也。

雍正間﹐李敏達公衛﹐巡撫浙江。嚴檄鄞縣撤毀王荊公祠。不知何以至今其廟無恙。且荊公祠在鄞者﹐非一處。愚謂荊公在朝﹐誤國罪不勝言。而令鄞時﹐則惠政甚多﹐於吾鄕水利尢極整頓。故他處廟可廢﹐而鄞廟獨不可毀。此亦攺祀於鄕之意也。

《荊楚歲時記》所列風俗﹐多有與吾鄕同者。如正月一日﹐雞鳴而起﹐先於庭前爆竹﹐以辟山魈。五月五日﹐采艾爲人懸門戶上﹐以禳毒气。又於是日取鴝鵒﹐教之語。七月十五日﹐僧尼道俗悉營盆﹐供諸佛。注引《盂蘭盆經》目連救母事。正月十五夕﹐迎紫姑﹐以卜將來蠶桑﹐並占眾事。注引劉敬叔《異苑》云﹐捉之覺重﹐是神來也。歲暮畱宿歲飯﹐以及五月禁作諸事﹐十二月祭竈神等語﹐並與今大同小異。

《歲時記》云﹐歲暮畱宿歲飯﹐至新年十二日﹐則棄之街衢﹐以爲去故納新也。按此風大惡。稼穡惟寶﹐忍棄之耶﹖今北方亦不甚愛惜飯米﹐食餘每任意傾棄之。吾鄕人惜飯與惜字等。飯碎落地﹐小兒亦知拾取。若見粒米狼戾﹐輒謂其家不祥也。除日亦爲宿歲飯﹐取米蒸之﹐攤令略燥﹐名曰飯富。富字取美名﹐其實蓋是飯脯。以干飯比之幹肉耳。新歲朔日﹐以後十餘日不復煮米作飯﹐卽以飯富入水﹐下釜中爲食。俟飯富食盡﹐始依常煮生米也。

周處《風土記》云﹐蜀之風俗﹐歲晚相與饋問﹐謂之饋歲。酒食相邀﹐爲別歲。至除夕﹐達旦不眠﹐謂之守歲。又云除夜祭其先﹐竣事長幼聚飲﹐祝頌而散﹐謂之分歲。《東京夢華錄》亦云﹐士庶之家﹐圍鑪團坐﹐達旦不寐﹐謂之守歲。

按別歲卽是分歲。記坡老有此三歲詩。吾鄕近時風俗略同﹐饋歲之典﹐無家不有。

合午日九日謂之三節。酒食相邀﹐謂之喫分歲酒。士庶家多以來歲相邀﹐作新年飯。而分歲酒則市肆多有之。守歲惟前輩盛行﹐近稍寥寥。諺曰「是夕不眠﹐是修來生爹娘完全。」故俗謂﹕「徹夜不寐﹐爲修爹娘完全。」不必除夕也。蓋前輩守歲之夜﹐遇有父母無故者﹐輒以完全相誇尙。後乃誤守爲修矣。

《舊唐書。明皇紀》﹕「開元二十六年二月甲辰﹐禁火寒食。以雞卵相饋送。」

《荊楚歲時記》云「寒食禁火三日﹐造餳﹑大麥粥﹑鬥鷄﹑鏤雞子﹑鬥鷄子。」

又薛能《晚春詩》云「鏤成雞卵有秋千。」題爲「晚春」﹐是亦寒食故事也。

五月五日﹐以艾爲旗﹐以蒜頭爲錘﹐以菖蒲爲劍﹐合面縛之﹐懸門戶上﹐此吾鄕風俗也。日久飄落﹐卽棄之。古人采艾﹐則以爲藥。《歲時記》注云「宗則﹐字文度。常以五月五日﹐雞未鳴時﹐采艾見似人處﹐攬而取之﹐用灸有驗」

是也。《歲時記》「五月五日﹐取鴝鵒教之」語注謂﹕「此月鴝鵒子﹐毛羽新成﹐俗好登巢取養之﹐以教其語也。」按﹕此注未得其趣﹐今俗以午日﹐翦鴝鵒舌﹐照之以鏡﹐背作人語。鳥﹐疑是鏡中之鳥所語﹐乃肯從而學之也。是午日爲始教語之日﹐非取鳥之日耳。

《歲時記》云「夏至節﹐日食粽。」注云「周處謂爲角黍。」蓋《風土記》中語。今俗以五月五日﹑九月九日﹑食之前數日﹐親友以相饋遺﹐謂之端午粽﹑重陽粽也。

五月多禁忌。凡娶婦﹑遷居﹑及一切造作﹐非不得已﹐皆避之。此甚無謂者﹐而相沿則久矣。《荊楚歲時記》云「五月俗稱惡月﹐多禁忌﹕曝牀﹑薦席﹑及忌蓋屋。」注引《異苑》云「新野庾實﹐嘗以五月曝席﹐忽見一小兒死在席上﹐俄失之。其後實子遂亡。或始此。」余謂此注頗奇。庾實之子將亡﹐而妖兆先見。

此事理所恆有者。而卽以此故﹐能禁天下人之曝席。則將以子胥之沈江﹐而五月忌汲水﹔以田文之見棄﹐而五月忌產於矣。古來不幸之事﹐無月無之﹐從此將無月不禁忌矣。況云忌蓋屋者﹐又始於何事耶﹖

紙繪竈神﹐以除夕供竈上﹐謂之竈君。歲時獻新﹐焚香拜之。十二月二十三日﹐謂是竈神上天日。陳餅糕﹑餳飠唐祭之﹐束艸爲馬﹐列芻豆馬前﹐祭畢﹐則揭像並馬焚之。曰「竈君上天奏事﹐七日始回來也」。至除夕﹐乃別供新者。

南中風俗﹐大略如此。《荊楚歲時記》﹐十二月八日爲臘日。其日並以豚酒祭竈神。又漢陰子方臘日見竈神﹐以黃犬祭之﹐謂爲黃羊。陰氏世蒙其福。俗人競尙﹐以此故也。則是古人並以八日﹐今以二十三日﹐不知何時所攺。俗謂竈神不食酒肉﹐故吾鄕祀竈﹐率以蔬果。然宗懍謂用豚酒﹐子方乃以黃犬。又世稱醉司命日。

而吾鄕獨爾者﹐蓋先輩儉朴遺風耳。

明人作《遇竈神記》﹐謂神張姓。許愼《五經異義》云「顓頊有子﹐曰黎。

爲祝融火正。祝融爲竈神。姓蘇名吉利。婦姓王名搏頰。「夫以顓頊之子與婦﹐而能姓蘇姓王﹐非天下之至奇者乎﹖兪淨意《遇竈神記》云﹐神姓張氏﹐似亦有本。《酉陽雜俎》曰﹕」竈神名隗﹐又姓張﹐名單。夫人字卿忌。有六女﹐皆名察洽。其屬神﹐有天帝嬌孫﹑天帝大夫﹑天帝都尉﹑天帝長兄﹑硎上童子﹑突上紫官君﹑太和君﹑玉池夫人等。「大約道家誕妄之語﹐莫可究詰。一曰竈神名壤子。《雜五行書》則謂竈神名禪﹐字子郭。衣黃衣。司馬彪又謂著赤衣﹐狀如美女。又《莊子》曰﹕」竈有髻。「司馬彪謂髻是竈神。則竈神又名髻矣。然媚竈見《論語》﹔祭竈﹐見《禮記》﹔夢見竈君見《國策》。其神實爲七祀之一。至李少君﹐以祠竈見武帝。於是竈爲祈福之祀。其謂上天白人罪過﹐實始《淮南萬畢術》。云竈神晦日歸天﹐白人罪。《萬畢術》已亡。多見引《太平禦覽》中。

而陸龜蒙《祀竈解》亦曰「竈鬼以時錄人罪過﹐上白天。當祀之以祈福祥也。」

世俗祭祀﹐以束艸置地上﹐而酒沃之﹐謂之灌。此亦有本。《周禮。甸師》云「祭祀供蕭茅。」鄭興雲﹕「蕭字或爲茜﹐茜讀爲縮。束茅立之﹐祭前酒沃其上。酒滲下﹐若神飲之﹐故謂之縮。」愚按其義恐不必如此﹐而其儀則古今同也。又按杜解《左傳》卽用鄭說。

世俗祭神﹐必有神馬。祭畢﹐並楮幣焚之。焚時必用爆竹。大者三﹐小者累累如貫珠。或五百﹐或一千。此風吾家無有。昔先大夫常謂﹕「神馬中皆諸神狀貌﹐旣焚以後﹐未知飄落何所﹐不已褻乎﹖至爆竹﹐古人用之以辟山魈﹑惡鬼。

今光天化日之下﹐焉有鬼魅﹖且火星飛散﹐或偶入柴艸中﹐不更惹事耶﹖「

紙繪神像多作騎馬狀。板印出售謂之神馬﹐或曰紙馬。謂神乘馬自空來降﹐故曰神馬耳。吾鄕有阮姓者﹐好作聰明﹐嘗開設紙鋪﹐於招牌上以己意攺神馬爲神模﹐以爲模者象也。俗以音近﹐誤模爲馬耳。一時不學者﹐從而效之。每見社會簿中﹐多寫神模。其村妄可笑。神模二字﹐本自有之。王勃《善寂寺碑》﹕「仙宮之妙匠可尋﹐盧捨之神模不墜。」李邕《石賦》﹕「鄙宋緘之謬識﹐嘉禹鑿之神模。」後周杜良文﹕「日往月來﹐就神聖之模。」凡如此等﹐可解作神像也耶﹗若馬字﹐則古人記神降﹐多雲騎馬。《九歌。湘夫人》云「朝馳余馬兮江臯。」又《東君》云「撫余馬兮安驅﹖」又《國殤》云「霾兩輪兮縶四馬。」

社公馬﹐見《後漢書。費長房傳》。而泥馬﹑茅馬﹑芻馬之屬﹐後人像之﹐以迎送神者。且有見之紀載者。《輦下歲時記》云「都人年夜備酒果送神﹐貼竈馬於竈上﹐以酒糖抹於竈門之上﹐謂之醉司命。」竈馬卽是紙畫竈神。正俗所謂竈君紙馬者。然則「神馬」二字﹐典核如此。吾友王稽云﹐世浚雅人也﹐嘗寫神模字﹐故詳言之。

吾鄕祭神﹐遇事稍大者﹐於神筵之旁﹐別設一筵。其儀物減等﹐以享神之從者﹐名曰下馬。謂神馬中之下焉者耳。吾嘗以此詰友人﹕「彼曉曉然以神馬謂神模者﹐不識可呼下馬爲下模否﹖」皆大笑。社無屋。今官府遇祭社之日﹐率以帳幕架壇上耳。《荊楚歲時記》稱﹕「社日四鄰並會﹐爲屋於樹下﹐先祭神﹐然後饗其胙。」據此﹐是古人祭社﹐先期爲屋於社上﹐以蔽風雨也。又按﹕據此﹐是晉時仍用周秦以來舊禮。一變而盡作廟殿爲境神﹐竟不知其何時攺變也。吾鄕私社﹐惟丁灣一社﹐巍然獨存。土人不知﹐呼爲缸蓋廟。或復疑是野鬼遺火之類。

蓋社禮之廢久矣﹐余作《丁灣里社碑》﹐慨乎言之。嘉興馮柳東師登府﹐謂有功世道之文。金華施北林��謂是經術文字。顧世俗沿習久長﹐焉得知﹖禮教之君子﹐相與考究﹐而更正之也。

唐韓﹐爲子路後身﹝見《神仙感遇集》﹞。宋王沂公﹐爲曾子後身。聖門髙弟﹐亦受輪回耶﹖誕妄殊不足詰。明人有陳士元者﹐頗事著書﹐有《孟子雜記》一書﹐其自敍謂是孟子後身。述妖夢﹐及釋奠至孟子前而燭滅﹐是年罷官﹐以爲後身之證。可謂慢侮聖賢之甚者矣﹗

死而爲神﹐古多有之。趙宋說部﹐紀載尢多。如呂誨爲上帝司糾﹔石曼卿﹑丁度皆爲芙蓉館主﹔王平甫爲靈芝宮仙官﹔許收爲北斗君﹔陳康伯爲北斗主簿﹔歐陽仲純爲長白山主﹔龐籍爲王屋山道君﹔劉沆爲九江眞人。又龐﹑劉二相與呂夷簡﹑李迪﹑富弼同一堂爲五相﹝富鄭公爲昆侖眞人﹐見古稱號。李迪文定﹐呂夷簡文靖﹐丁度文簡﹐富弼文忠﹐龐籍莊敏﹞。淸燕堂寇萊公準爲浮提王﹔田畫﹐字丞君﹐爲淮陽上神。又《賓退錄》載﹕「陳伯修師錫將歿﹐夢上帝命進平生所上章疏﹐披覽甚喜﹐諭曰﹕」已於第六等授卿官。『下殿謝恩而寤。告其子曰﹕』丰相之臨終﹐得夢亦如是。『「是則丰淸敏公稷﹐亦死而爲神矣。」以淸敏正直﹐自應爲神。特其事未有紀之者﹐僅見陳語。竟不知其爲何神也。

先府君家教﹐不許婦女入寺院燒香念佛。常曰「少年婦人入寺門﹐此與倚門賣笑者相去幾何哉﹖」近時﹐大家士族﹐無不縱其家室拜經禮懺。風俗之壞﹐深可痛憫。宋臣朱光庭《請戒約傳習異端疏》有曰「乞今後﹐應士大夫與民庶之家婦女﹐並不得入寺門﹐明立之禁。」嗚呼﹗此非儒生之迂論﹐乃風教之大防也。咸豐十年春﹐粵寇犯浙﹐殺掠甚慘。先是俗以二月十九日爲觀音大土誕日﹐凡杭州以至外省郡縣婦女﹐至天竺燒香者至無萬數。而是日粵寇猝至﹐盡被淫殺﹐或遂擄掠以去。號哭震天﹐屍血載路。嗚呼﹗劫數之來﹐或非人力所能挽。而以深閨士女﹐無故出受其禍﹐此豈可諉諸气數者乎﹗記余少時﹐聞有婦女數千人﹐至普陀燒香。而海盜蔡牽猝至﹐淫掠甚夥。又聞某年間﹐猝遇風颶﹐沈溺婦女燒香船楫無數。覆轍多不勝紀。而愚夫愚婦﹐至死不悟。可哀也夫﹗

鄞東靈峯山﹐有葛仙翁祠。相傳四月十日﹐其生日也。婦女往拜而買其度牒者﹐無慮數萬人。且有諺云「有人拜我生﹐送銀一萬兩。」謂買其一牒﹐可當冥財萬貫也。故貪癡婆子﹐以至少小閨女﹐奔走跋涉﹐較之請買他牒﹐尢爲狂惑。

吾姊適李氏者﹐少年守節﹐上事翁姑﹐下撫所後子﹐至成立﹐生平未嘗不佞佛。

然茹素誦經﹐自在斗室中﹐不輕出也。嘗笑謂諸婦曰「佛戒貪妄﹐今以數文錢而思一萬兩銀之暴富﹐何貪如之﹗神仙縱不可知﹐顧安所得幾萬萬銀歲作拜生錢﹝此三字亦吾鄕俗語﹞而用之不竭哉﹖此而可信﹐何妄如之﹗」葛牒謂之靈峯牒﹐每歲賣牒錢至數千金。地方無賴﹐衙門胥吏﹐往與和尙瓜分之。旣而海寇思奪其利﹐往劫牒錢﹐互相攻擊﹐遂盡焚其宮觀梵宇。於是僧人不能重建﹐搭艸屋一間﹐屆期又復賣牒。而愚夫婦往者﹐仍復不少。灰燼瓦礫中﹐匍匐泥首﹐珍重買一牒﹐以去光景﹐眞不值一笑也﹝僧云﹕信男信女﹐能於瓦礫中虔誠往拜者﹐則功徳倍於他時。以是愚夫婦惑之益甚﹞。

僧道愚惑平民﹐無論天神地﹐皆有生日。乃至日月﹐亦有生日。稱日謂之太陽星君﹔稱月謂之太陰星君。明明日月也﹐再稱之以星﹐庸妄如此﹗吾見省頒官歷﹐本以十一月十九日﹐爲太陽星君誕日。日之始生﹐必於十一月十九日﹗眞是無理可詰者﹗而吾鄕乃獨以三月十九日﹐爲太陽生日。婦女至太陽殿中燒香﹑請牒﹐此固念佛陋習之一端﹐無足深責。特其必以三月十九日爲太陽生日者﹐我儀圖之﹐蓋有故事焉。國家定鼎之初﹐吾鄕遺老﹐最盛感懷故國﹐每以莊烈帝死社稷之日﹐私設野祭﹐相聚拜獻。而事關禁忌﹐不敢明言﹐於是姑妄言之曰「此太陽生日之日也。」日以當君托生日﹐以代忌日。蓋此日未必不召僧道爲之追薦﹐靑詞黃疏中﹐亦必托之太陽﹐以愚僧道。彼僧道者﹐以其言出自士大夫之口﹐深信而不惑。至於遺老旣盡﹐野祭無人﹐而僧道反援爲故事﹐歲以爲常。婦女無知﹐相沿成俗。此太陽生日所以不十一月十九日﹐而獨三月十九日之故也。

以遺民《黍離》《麥秀》之悲﹐轉爲僧道惑眾斂錢之助﹐末流可痛恨﹐而其初事甚可感念者矣。

內典宜於山林隱逸。其文字別具一種淸空兀之气。天地之大﹐何所不有﹖

聽其存畱而已﹐不必廢斥也。其教人悔誤﹐亦自具一片婆心。爲後世惡俗禪林敗壞本旨﹐遂令儒者疾之已甚耳。惟以帝王之尊﹐不務政教﹐而崇奉佛法﹐至於迎佛骨﹑供舍利﹑興建一切﹑捨身爲弟子﹐則爲天下之害甚大。佛苟在世﹐必不願其出此。

吾不佞佛﹐而頗喜其文字。每欲稍事觀覽﹐而至今未讀也。少時常讀《心經》及《金剛經》。蓋《金剛經》是《心經》之傳說耳。亦見《心經注釋》數家﹐余輒謂其多謬。偶與友人論其章句﹐如雲﹕「依般若波羅蜜多﹐故心無礙。無礙故無有恐怖﹑遠離﹑顚倒﹑夢想究竟。涅三世諸佛。依般若波羅蜜多﹐故得阿耨多羅三藐三菩提。」云云。注家並以夢想字屬上﹐顚倒爲句。究竟字屬下涅三世諸佛爲句。余謂非也。此經大旨﹐勸人依般若波羅蜜多﹐故云能依此則此心可無礙﹐此心能無礙﹐故無有恐怖﹝一﹞﹑遠離﹝二﹞﹑顚倒﹝三﹞﹑夢想究竟﹝四﹞諸境。非特學者能依此有如是功效。卽昔者涅三世諸佛﹐亦以依此﹐故得阿耨多羅三藐三菩提也。然則夢想究竟四字﹐自爲句。不得分屬之上下文也。蓋旣事之後﹐則心由境遷。而未事之先﹐則境由心造。所說四境﹐皆吾心意中自造之境﹐忽而恐怖﹐忽而遠離。遠離者﹐《孟子》所謂放心。《大學》所謂心不在焉者也﹐忽而顚倒。顚倒者﹐妄念也﹐惡念也﹐忽而夢想究竟。夢想究竟者﹐凡常人閒居時﹐夜臥時﹐無論未事﹑當事﹑旣事﹐無不坐此四字也。苟能心無礙﹐則心地淸淨﹐一片光明。猶吾儒當意誠心正之時。焉得尙有此等心境乎﹗「夢想究竟」四字最妙﹐吾最愛之。以爲狀盡世人心境。無論富貴貧賤﹐君子﹑小人﹐無日無夜皆有究竟之夢想﹐柰何割裂分散之﹐使失卻妙諦耶﹗特地拈出﹐亦足自警。

●卷二《錦繡萬花谷。翰苑門。著撰文名條》云「五品以上曰詔﹐六品以下曰敕。

「按今制五品以上曰誥命﹐六品以下曰敕命。唐武后名﹐音照﹐攺詔爲制﹐旋復故稱。南宋史嵩之作相時﹐以家諱攺詔曰誥。此事想猶沿之耶﹖聖朝孝治天下﹐封生贈死﹐準其推﹐可謂仁至義盡﹐毫髮無遺憾矣。惟有不可解者﹐誥敕命詞但論品級﹐不分職掌﹑科第。至於狀元榮貴異常﹐而一旦封贈先世﹐則其命詞與出數百金六品貲郎﹐絲毫無別。又且封贈母氏﹐無論前母﹑後母﹑嫡母﹑庶母﹐同是此詞﹐一無區別。如後母子之於前母﹐代世迥隔﹐毫不相屬﹐而制詞盛稱其鞠育劬勞。恐九原有知﹐受之而不安也。翰林最多冗員。院中無甚公事﹐曷不使分晰擬作﹐而教習大員刪潤之﹐以爲定制乎﹖惜不聞言官入告之也。又卑品封贈一代﹐例準其本身應得誥敕﹐封贈祖父母。尢卑者無封贈﹐亦準其以本身應得敕命﹐封父母。又如伯叔諸兄﹐舅父母﹑外祖父母﹑妻父母皆準以本身封。眞是曲體下情﹐廣推恩典。愚謂當立條例﹐凡本身應得恩典﹐原準封旁支﹐以至姻親。然凡例無封贈者﹐或父母尙未封﹐例封一代者﹐或祖父母尙未封﹐出爲人後者﹐或本生父母尙未封﹐其應得恩典﹐皆不準其先旁支﹐與其姻親。

俟父母﹑祖父母﹑本生父母旣得封贈﹐始準隨意陳請。似亦教孝之一端也。又凡封祖父母者﹐或遇其曾祖父母在堂﹐似當移其父母封典﹐封曾祖父母。封父母者﹐或遇其祖父母或曾祖父母在堂﹐似當移其本身封典封最髙一代之人。

蓋髙年在堂﹐依然白丁﹐而子孫則並受國恩﹐峨冠博帶﹐似於聖朝教孝之義尙或未盡也。若其人本有官爵﹐不在此例。

侯死﹐子復爲列侯﹐則其母稱太夫人。此古法也。父亡﹐而母以子官受封典﹐則加太字。此今制也。近有紳家﹐父在﹐而其母以子故受封﹐署銜必欲加太字。

或與之爭﹐則曰「豈有因子封而可無太字者﹖」時余方病中﹐遣人曉之﹐始去太字。余謂此不必詳引博考也。禮緣義生﹐王道不外人情。凡云太者﹐尊稱也。

家無二尊﹐豈有其夫或其姑猶在堂﹐而可淩越而妄自尊大之理﹖故旣死﹐卽無太字。猶子爲天子﹐母曰皇太后。至於旣崩﹐卽去太字﹐曰某皇后以入廟主先帝。

固在也﹐上下大小𨿽迥然殊制﹐而其義則要自一貫。

古人稱公子﹑公孫﹑王子﹑王孫。是謂其人乃公之子﹐公之孫﹐王之子﹐王之孫也。然人之稱王孫公子者﹐則其例如豪宗華冑﹐令子文孫﹐貴介弟之屬矣。

余謂此風實辟。自左氏之女公子﹐若依古人常例。當云公女。或公子﹐或公女子。

不當云女公子也。

《三國誌。袁紹傳》注引《漢晉春秋》載﹐審配與袁譚書曰「先公廢黜將軍﹐以續賢兄立我將軍﹐以爲適嗣。先公謂將軍爲兄子﹐將軍謂先公爲叔父。」

此本生父母不得稱父母之證。程子曰「爲人後者﹐謂其所後爲父母﹐謂其所生爲伯叔父母。此天地之大義﹐生人之大倫﹐百世不可變易也。」又樓鑰《攻鬼集承議郎孫君墓志》述其父雪齋﹐自志云「余祖生四子﹐次爲十三伯父﹐次先考十七府君。余實十三伯父之子﹐命以爲先考嗣。七歲聞本生伯母及先考之訃。」

云云﹐是𨿽著本生而仍稱伯母也。今人云﹐本生父本生母亦誤。

今人稱其祖先﹐無論仕隱﹐皆曰公。乃至稱帝王亦公之。如吾徐祖偃王﹐俗稱偃王公。趙祖宋太祖﹐則曰太祖公。是降尊而卑矣。余每笑之。後見《晉書。

夏統傳》﹐統作慕歌﹐歌大禹功徳。以己夏姓祖大禹﹐直稱禹爲先公。如曰「先公雅寓稽山﹐朝會萬國。」是也。然則俗稱亦是古法﹐未可厚非之也。

古人紀世﹐數其始﹐連身數之。其後﹐離身數之。自上而下﹐以始祖之孫爲三世祖。自後而前﹐以曾祖之父爲五世祖。是皆連身數之者也。後世或於曾祖之曾祖自稱六世孫。稱曾祖之父爲四世祖。是皆離身數之者也。文章家二例互用。

閱者或不知其所用何例﹐遂至顚倒其世次。亦恨事也。或問究竟當用何例﹐余謂必當連身數之。古人紀世次之文﹐於史有之。而經無明文﹐然例有可旁推者。

《尙書》紀日﹐凡稱幾日﹐必連本日數之。如曰丙午﹐越三日戊申﹔乙卯﹐越三日丁巳﹔戊午﹐越七日甲子﹔丁卯﹐越七日癸酉﹐無不連前所紀之日合之後所紀之日以成數者。今用其例﹐以紀世數。如曰某甲越三世﹐某丙﹔某丁傳七世﹐至某癸。至當不易﹐無可疑者。梁玉繩瞥記云「古人數世次﹐有連身﹑離身二法。

而連身數者爲多。「云云。然其下證引於連身數﹐僅引《後漢書。蔡邕傳》一證﹐於離身數﹐則引顏魯公《郭揆神道碑》《歐陽隹神道碑》《殷踐猷墓碣》﹑及昌黎《薛戎墓志》﹑及柳州《表父神道》﹑及香山《李紳家廟碑》《元微之墓志》《裴夫人李氏墓志》﹑及元微之《韋母段氏墓志》﹑及宋子京《賈令公墓志》﹑及韓元吉《李文淵墓碑》。然則其前所云連身數爲多者﹐連乃離之訛也。

故末引南雷之言云「數世以離身爲是。」而己斷之曰「史書中二法並用﹐可不拘也。」愚謂皆非也﹐必當連身數之。

古人文章﹐必有所本。《史記》敍先世﹐往往逆推而上﹐云父曰某﹐母曰某氏。某之父曰某﹐母曰某氏。此法最古﹐本之《爾雅》者也。釋親云父爲考﹐母爲妣﹔父之考爲王父﹐父之妣爲王母﹔王父之考爲曾祖王父﹐王父之妣爲曾祖王母﹔曾祖王父之考爲髙祖王父﹐曾祖王父之妣爲髙祖王母。

淳熙間﹐孝宗禦書進呈﹐太上曰「大哥近日筆力甚進。」按﹕髙宗呼孝宗爲大哥﹐是亦父呼其子也。俗呼兄爲哥哥。《舊唐書》中有稱父爲哥者。後世乃以阿哥呼其子﹐古今相反如此。《廣韻》云「今呼兄爲哥﹐唐明皇稱寧王爲大哥。」是則以之稱兄爲最古矣。《舊唐書。王琚傳》﹐明皇稱父睿宗爲四哥。

《棣王傳》棣王稱父明皇爲三哥。又髙齊諸王﹐皆呼父爲兄兄﹐母爲家家﹐亦呼爲姊。

稱尊祖爲宗﹐頗不經見。髙注《呂覽。音初篇》孔甲﹐禹後十四世﹐臯之父﹐發之祖﹐桀之宗。

世稱族屬﹐自祖父母至兄﹐皆稱家。弟妹以下﹐則云捨。其來久矣。《顏氏家訓》云「子孫不得稱家者﹐輕略之也。」班固書集云「家孫今不行也﹐然捨亦家也。」不知此義何別。

作文用典﹐何常之有﹖但視其上下文气何如耳。卽如稱謂﹐一端稱男子曰兄弟﹐稱女子曰姊妹。而苟以兄弟稱姊妹﹐則必曰女兄﹑女弟。然而孟子曰「彌子之妻與子路之妻兄弟也。」此兄弟豈得混於男子耶﹖婦稱婿之父母曰舅姑﹐婿稱婦之父母則必曰外舅外姑。然而《禮記。坊記》曰「婿親迎見於舅姑﹐舅姑承子以授婿。」此舅姑豈得混於婿父母耶﹖父之父曰大父﹐母之父則必曰外大父。

然而《漢書。婁敬傳》曰「豈曾聞外孫敢與大父亢禮哉﹖」此大父豈得混於己之祖父耶﹖

姜宸英《湛園札記》引《史記。二疏傳》之「父子相隨出關」﹐《後漢。蔡邕傳》之「如臣父子欲相傷陷」﹐《晉書》之「謝安自以父子名位太重」。謂皆以叔侄爲父子。愚按﹕此是古人借用簡易處﹐因上下文已明白。固不至疑爲眞父子也。正與《孟子》之稱姊妹爲兄弟﹐《坊記》之稱外舅姑爲舅姑相似。

《湛園札記》謂﹕「稱姑者有二﹕一爲婦於其夫之母﹐一爲侄於其父之姊妹﹝按﹐此侄字姜意專屬女子言之﹞。今以男子而稱父之姊妹爲姑﹐何以自別於婦人﹖古人稱謂之間﹐字必有義。後人日趨便易﹐不悟其失﹐良可慨也。」愚按﹕此說非也。男女稱謂必異﹐則父母﹑兄弟﹑姊妹﹑子孫之屬﹐何以男子全無別於婦人耶﹖況《禮記》曰「姑姊妹﹐女子子已嫁﹐而反兄弟﹐弗與同席而坐。」

《左傳》曰「天子求後於諸侯﹐諸侯對曰﹕」夫婦所生若而人﹐妾婦之子若而人﹐無女﹐而有姊妹﹐及姑姊妹『。則曰「先守某公之遺女若而人』。」是皆明指男子言之。其他經傳稱姑者甚眾。若男子不得稱父姊妹爲姑﹐則當何稱耶﹖

湛翁於此論之前﹐引《左傳》無女而有姊妹及姑姊妹。疏引樊光曰「若父之姊爲姑姊﹐父之妹爲姑妹」。《列女傳》梁有節姑妹入火而殺其子。又《左傳》季武子以公姑姊妻邾庶﹐其疏曰「或曰是父之姊。」云云。下始斷以稱姑有二﹐云云。其意似謂女子但稱姑﹐男子則當稱姑姊姑妹。此又非也。夫姑姊姑妹者﹐所以別姑於吾父之長幼也。男子當別﹐而女子卽無庸別﹐已非通論。況《爾雅》明云「父之姊妹曰姑。」《左傳》明云「侄其從姑。」皆指男子言之﹐何嘗必稱姑姊姑妹耶﹖且古人稱謂﹐亦有不可用之今日者。假令行文而曰「某﹐吾姑姊也。某﹐吾姑妹也。」人且疑爲姑女矣。今俗呼父之姊爲姑媽﹐父之妹爲小姑。猶古人姑姊姑妹意。而其稱實男女同之。

《輟耕錄》云「娘字當作襄。」《說文》云「頻擾也﹐肥大也。」今乃通爲婦女之稱。子謂母曰娘。而世謂穩婆曰老娘。「余按穩婆稱老娘﹐其來已久。常見唐宋人說部書中。俗復尊稱之﹐呼爲外婆。外婆者﹐俗所以稱外祖母。

蓋欲其珍惜產母﹐如母之視女耳。而吾鄕穩婆﹐聞呼外婆則喜﹐呼老娘則以爲輕己。其實他鄕郡縣﹐稱外祖母亦曰老娘。老娘卽是外婆。俗尙不同﹐遂不知二五卽一十矣。《慈溪厲荃輯》有《事物異名錄》中以踏逐娘爲穩婆異名﹐而引《武林舊事》以爲據。按《武林舊事》云「宮中有娠﹐則令踏逐老娘。」云云。老娘卽是穩婆﹐而踏逐乃宋人方言﹐猶言尋覓也。此二字屢見《宋人地誌》《說部》諸書。竟作穩婆別號﹐陋可笑。

生產召穩婆﹐極當愼重。吾婦從兄朱石亭﹐有妹嫁洞橋樓小淵。旣產子﹐胞衣已下。而穩婆以爲未下也。復手探腹中﹐摘其肺片許以出。頃刻產母顚蹶死。

時石亭母方在。樓氏親見此肺云「極似豬肺。」其後家人買肺入廚下﹐母見之卽哭。石亭家遂永不食肺。探腹取胞﹐事本險甚。故老成人謂胞不下﹐可以亂髮觸產婦喉中﹐產婦嘔則胞自下。又謂如急不得他物﹐可卽以產盆中血水﹐掬入婦口﹐而使嘔惡也。故穩婆須召老成﹐及世業者。若樓氏穩婆。其事甚慘。特記之以爲世戒。

古人稱男子爲須眉。吾嘗問友人﹕「須爲男子所獨﹐而眉則婦女皆有之﹐何以丈夫曰須眉耶﹖」僉不能對。按《釋名》云「黛﹐代也。滅眉毛去之﹐以此畫代其處也。」然後知古婦人皆滅去眉毛﹐故須畫眉。則𨿽有如無﹐而丈夫可專其稱矣。

今呼宰相爲中堂。《國史補》云「宰相相呼﹐故曰堂老。」

盧邁自河南簿爲補闕﹔鄭餘慶自汜水簿爲察院﹔趙宗儒自陸渾簿爲右拾遺。

三主簿並爲宰相。古人不拘資格如此﹗今世遇主簿﹑典史之屬﹐目爲「夜陰天」﹐謂其有降革而無升遷。「夜陰天」者﹐無星也。

嘗聞諸久宦者云﹐最難堪是去任交代時。此時胥吏徒役﹐景象皆迥異尋常。

無分升降也。《錦繡萬花谷》引《九國誌》云「賈郁爲仙遊令﹐受代。有一吏酣。鬱怒曰﹕」吾當再典此邑﹐以懲汝輩『﹗吏揚言曰「公欲再作令﹐猶造鐵船渡海。』後郁果宰舊邑。時醉吏爲庫吏﹐盜官錢數萬。郁批牘﹐尾云﹕」竊銅鏹以潤家﹐非因鼓鑄﹔造鐵船而渡海﹐不假鑪錘。『決杖徒之。「氵存此輩意態﹐古今一律。諺云﹕」不怕官﹐只怕管。「信哉。

佐貳卑雜﹐得數千錢﹐便爲人判事。每鄙而哀之。然元慶爲主簿﹐至取十錢二十錢。時號十錢主簿。則今時諸君﹐眼孔猶較大也。

《呂覽。知度篇》﹕「趙襄子之時﹐以任登爲中牟令。上計言於襄子曰﹕『中牟有士﹐曰膽胥。已請見之。』襄子見而以爲中大夫。相國曰﹕」意者君耳﹐而未之目邪﹗爲中大夫若此其易邪﹖非晉國之故。『襄子曰「吾舉登也﹐已耳而目之矣』」。按計字見《周官》﹐後世大計本此。而襄子此事﹐尢與後世保舉之法相類。督撫以大計之年﹐保舉賢員送入引見。旣引見﹐不復有所考較﹐卽以薦者之言爲信﹐而官之矣﹐而升擢之矣。

宋楊宣懿察之母﹐甚賢﹐能文﹐善教子。宣懿省試第二﹐報至﹐母大怒﹐曰「此兒辱我如此﹗乃爲人所壓。若二郎及第時﹐不教人壓。」卻後其弟果爲狀元。國朝乾隆六十年﹐乙卯科﹐王以釒吾中會元﹐報至﹐揭報條堂左﹐母命移揭於右﹐曰「虛左﹐以待其兄揭狀元報條耳。」旣而其兄以銜﹐果以是年大魁天下。此亦可與楊母並畱佳話矣。

今學院試秀才﹐俗謂之考等第。《摭言》云「天寶﹑開元間﹐有《神州等第錄》﹐以記得人之盛。」

定例﹐每三年學使視學將畢﹐舉其文行優者﹐貢入太學﹐謂之優貢。浙江定額六人﹐鄕試後﹐取各學官所舉者試之學使署中。旣取發榜﹐有正取﹐有備取﹐謂之艸榜。鄕試榜發﹐遇正取中有中舉人者﹐則以備取補之。重復出榜﹐謂之正榜。向例只試一場。道光癸卯年﹐有入奏者﹐謂當與拔貢一律加試一場。第一場四書文二篇﹐第二場經解策論﹑五言八韻各一首。然拔貢入京朝考後﹐有一等﹑有二等﹑有禦門之典。一等多以七品小京官用﹐二等或用知縣﹐或用教官。其出身較舉人爲易。若優貢朝考﹐但有二等﹐不過準作貢生而已。蓋上不禦門﹐故無選用也。

國家待拔貢優於優貢。於是士子亦重視拔貢。其實優貢難而拔貢易。拔貢十二年一舉﹐府學貢二人﹐縣學貢一人﹐卽吾浙計之﹐凡九十四人﹔優貢三年一舉﹐浙額六人。十二年四舉﹐先後合計不過二十四人。且拔貢每縣有之﹐無論其文風如何﹐必當依例選拔。若優貢則非大郡縣不易得也。故小州僻縣﹐有自開國以來不得科第者。而輒以拔貢﹑歲貢爲土產。

道光癸卯科﹐南海羅蘿村師文俊﹐視學吾浙﹐優貢艸榜正取六人。洪章伯昌燕第一﹐余第二﹐沈玉士熙齡第三﹐章采南第四﹐諸葛橊生壽燾第五﹐金翰臯鶴淸第六。是年﹐章伯﹑翰臯中鄕舉﹐補以餘金坡鑾﹑顧奏云成俊。其後翰臯中道光乙巳榜眼﹐采南中咸豐壬子狀元﹐章伯中咸豐丙辰探花。艸榜六人中﹐而鼎甲備焉。亦科場佳話也。

蘿村師得人之盛﹐爲近來學使所僅見。一經賞識﹐多掇科第以去。其待士子﹐一番熱腸。眞使受者感激不盡。卽以余所身受者言之﹐凡教官舉優行於學使﹐必以苞苴。余惡之﹐不願舉也。師按臨至寧波﹐歲試畢﹐卽問府學教官﹕「何以不舉徐時棟﹖」方雪齋成詭對曰「某固舉之﹐以其患病初愈﹐恐連日應試不能支耳。」師信其言曰「當爲補舉之。」及科試﹐凡向例當連日試者﹐皆攺定日期。余凡應五試﹐無不間日者。始亦不覺﹐後聞方言﹐乃知試期爲余而攺。其曲體士心如此﹗癸卯九月﹐餘同弟子舟時梁謁師杭州。師言邇來咳嗽大作﹐精力不支﹐還朝後當以病乞休。及還朝召對﹐聖恩優渥﹐由通副氵存升至工侍。師勉力視事﹐未敢告退。旣而奉命相視陵寢﹐歸後病大作﹐遂以病告。乙巳冬間事也。

明年秋﹐江南當閱。兵部以在任諸臣名列單請旨。上顧問﹕「羅文俊病愈否﹖」

答云「未也。」又問﹕「何時可痊」﹖答云「久病﹐恐一時難愈」。乃命周芝臺師祖培典試浙江。撤棘後往江南。是時蘿村師尙養病京邸也。丁未春﹐余應禮部試入都﹐師以病不接一客﹐而獨召余至邸﹐慰勉甚至。餘下第南歸﹐聞師亦以是年夏歸裏。不數年﹐遽赴道山。痛哉﹗師爲人眞懇篤摯。在浙三載﹐大得士心。還朝以後﹐盛被宣廟知遇﹐一歲數遷。凡遇科場﹐無不與者。大用﹐而以病去。天下惜之。師少年荼苦。髫時裏中大疫﹐師家伯叔羣從十餘人﹐死亡殆盡﹐惟師及太夫人與一妹無恙耳。太夫人教師成立﹐故師繪《紡燈課子圖》以志痛。丁未三月﹐余謁師京邸﹐師以是圖命題。逡巡不敢下筆﹐至今以爲恨。

道光二十六年﹐丙午科﹐浙江鄕試塡榜﹐塡至六十六名﹐諸公座皆小憩點心。

監臨語主試﹐謂浙中有鄭訓成者﹝歸安人﹞﹐已曾三中副車﹐今科得勿又在此數乎﹖及塡六十七名﹐拆彌封傳唱﹐正是此公﹐相與大笑。而第一名則嘉興張慶榮叔未先生﹑廷濟之子也﹝嘉慶戊午解元﹞﹐時先生猶健在。時有「鄕薦四科鄭」﹑「秋元兩世張」之謠。是年試畢﹐余與李蓮史世濂﹑馮午卿同歸﹐舟泊越城﹐或往神詞中問簽。簽云「刀劍之金﹐利不多有。﹝第三句忘之矣﹞﹐文光射斗。」

余笑曰「吾獲雋矣。」諸君問故。余曰「星家者言﹐壬申癸酉刀劍金﹐今舟中無此二年生者﹐故曰不多有。壬申癸酉旣不多有﹐則吾甲戌自當首屈一指。而文光射斗四字﹐必是名數﹐豈余應中第七名耶﹖」後余中二十名。或曰「斗字從二從十﹐故二十也。」神亦靈驗乎哉﹗

司馬郎十二試經爲童子。郎監試者以朗身體壯大﹐疑其匿年。劾問。然則古時固有匿年之禁﹐今日就試者無不匿年。究之﹐甚覺無謂。吾幼時試童子﹐亦匿三年。後旣達籍於部﹐不能追攺。甚悔之。今世以試年爲冊年﹐謂塡寫於冊也。

吾試童子﹐匿三年﹔子舟匿二年。吾以甲戍十一月生﹐子舟以丙子四月生。及癸卯﹐余得優貢﹐子舟中鄕舉﹐並刻行捲。書履歷年歲﹐一時未及檢點﹐攺年不攺月﹐於是吾以丁丑十一月生﹐子舟以戊寅四月生。或見而疑之曰「聞二君同母者也﹐天下豈有隔四月復生子者耶﹖」聞之不覺自笑﹐甚矣作僞之拙也。

吾師程朗岑先生璋令鄞﹐試儒童﹐坐廳事﹐命題不翻四書。誤記「仕而優」

章上下句﹐以「則仕仕」三字爲題。滿場嘩然。先生謙謝諸生﹐謂一行作吏﹐經學荒疏﹐勿罪也。乃以「鐵鑄錯」三字爲詩題﹐以志過。及府試日﹐呂仲英師口以兩士字爲首題﹐已冠懷居章﹐未冠尹士語人章。以兩幹字爲次題﹐已冠公劉好貨章﹐未冠太師適齊章。於是﹐吾鄕兪西嵐廣文戲爲聯云「程令荒疏﹐誤記四書聯仕仕﹔呂公乖巧﹐倒塡兩士作幹幹」。朗岑師精敏有吏才﹐懷抱亦極風雅﹐偶然錯誤﹐不必爲先生諱也。又《論語》此兩句前人往往誤記﹐《金樓子。立言篇》云「古之學者爲己﹐今之學者爲人。學而優則仕﹐仕而優則學。古人之風也。」云云。亦倒其上下句。偶讀《金樓子》至此﹐卻憶往事﹐漫識之﹝《玉篇。人部》仕字下﹐引《論語》此二句亦倒﹞。

近時試官及村塾師﹐以「黃花如散金」命題者﹐官師生徒並以黃花指菊花。

蓋因菊有黃花﹐遂無黃花而非菊矣。按此本《張季鷹雜詩》中語。太白《送張十一遊東吳》詩﹐所謂「張翰黃花句﹐風流五百年」者也。季鷹詩云「暮春和气應﹐白日照園林。靑條若總翠﹐黃花如散金。」不應三月中乃有菊花也。

取士﹐捨詩賦用經術﹐將使學者窮經明理﹐以通達乎修齊治平之道。由空言以至實用。其法何嘗不美。但必彊天下萬世學者﹐奉一先生之說以爲程式。則性靈泊沒盡矣﹗近世學者﹐但須一部髙頭講章﹐幾篇時調墨卷﹐便可歷取科第﹐置身淸要﹐讀書眞復何用哉﹖朱光庭疏請諸經論孟各試大義﹐仍須先本注疏之說。

或注疏違聖人之意﹐則先駁其注疏所以違之之說﹐然後斷以己見﹐及諸家之說。

以義理通﹑文采優者爲上﹔義理通﹑文采粗者爲次﹔義理不通﹐𨿽有虛文﹐不合格。按果如此﹐則士子尙知讀書窮究義理﹐而經學不致盡廢也﹝明人應試之文﹐尙有糾正舊說者﹞。

「君子賢其賢而親其親」﹐道光丁未會試題也。是科﹐余與張詩農編修庭學同號捨﹐來相商曰「此題頗難。」余曰「無佳文耳﹐題則何難之有」﹖曰「但說賢賢親親﹐固不難﹐不知賢賢是說謨烈﹐親親是說統緒」。余驚問﹕「何出﹖」曰「講章如此。」余笑曰「講章何足道﹖此豈聖經賢傳耶﹗而從之耶﹖」

詩農亦然餘言。然是年時文名手﹐往往爲講章所誤﹐東牽西扯﹐至於格格不能吐矣。又次題爲「蓋有之矣我未之見也」。夫子明明說有之﹐而講章必云無之。講章之可惡如此﹗

前輩時文家﹐𨿽極陳腐﹐猶知讀書。今則周﹑程﹑張﹑朱﹐尙有知者﹔漢﹑唐﹑宋﹑元﹐幾不識何代矣。卽使滿紙典麗奧博﹐亦不過從經。余必讀百子﹑金丹等摘本﹐稗販而來﹐古書在今日眞復何用﹖嘗有「歲寒然後知松柏」﹐題文用「松耶﹖柏耶﹖」四字﹐子貢曰「紂之不善」題文用「吾豈知紂之善否哉﹖」

八字﹐士大夫滿座皆瞠目咋舌﹐不知所云。或曰此必成語﹐或曰必怪僻子書中語。

而不知一用《齊策》中太子建事﹐一用《晉語》中驪姬之言。《國語》《國策》竟成僻書﹐可嘆哉。

城中好髙髻﹐四方髙一尺。凡整頓風教﹐其權必操之於上也。欲正文體﹐則必自試官始。宋嘉初﹐士好新奇。僻澀語則如「狼子豹孫﹐林林逐逐。」怪誕語則如「周公怦圖﹐禹操畚鍤﹐傅說負版築來築太平之基。」及歐公知貢舉﹐力懲其獘﹐而士風丕變﹝見歐公事迹﹞。蓋主持於試官﹐則其教易而速也。道光季年﹐試官偶取選體文數篇﹐其後尋摘剽竊﹐人人效之。而僻澀怪誕之語﹐亦復不亞嘉矣。時無廬陵﹐反謂是典博華麗。風趨而上。異哉﹗

本朝諸家核刊古書﹐迥勝前代。惟懲妄攺之獘習﹐而過於泥古﹐亦其失也。

又有最失者﹐凡孔子諱﹐但缺中直﹐是大不敬也。謹按聖諱與廟諱﹐同載在功令﹐俱宜避寫。今刻古書﹐凡遇廟諱﹐而知攺寫。此尙是字同義異﹐固非眞正稱犯也。

而古書如《莊子》《墨子》《呂覽》﹐下至唐人之詩﹐所云孔某者﹐是眞正稱犯之。而可以但缺一筆乎﹖愚謂凡刻古書者﹐遇此字如邱陵之類﹐非正稱者﹐則遵功令寫作邱。其正稱孔子者當盡攺爲某字。而欲存其舊﹐則於書中﹐第一見注其下云﹕原本直稱聖諱﹐今悉攺作某字﹐後仿此。如是則敬聖存古兩得之矣。

避諱之字﹐有可代者﹐有必不可代者。世盛稱白香山《性習相遠近賦》起句之「下自人﹐上達君﹐咸徳以愼立﹐而性由習分」﹐以爲發端之佳者。然「下自民﹐上達君。」則通。今避太宗諱云「下自人﹐上達君。」則豈君非人耶﹖語殊害理﹗

●卷三漢《柳敏碑》寫天資之資﹐從魚旁﹐作資﹝《隸釋》《漢隸》《字原》《隸辧》皆誤作忄資﹞。後世擬議紛紛。余謂下是鯁字﹐蓋未寫資﹐先寫鯁﹐半字而悟﹐不復洗去﹐卽於其旁添資字耳。或疑何至率易如此﹖余謂古碑常有。想古人書丹時﹐洗去或不易故也。今見唐人《造像記》﹐考字從女旁作考﹐而下是妣字。蓋亦是未寫考﹐先寫妣﹐半字而悟﹐不復洗去﹐卽於其旁添考字耳。不然天下豈有婦人作父﹐而考字可從女者﹖此二字一切字書﹐及俗字梵典並無。

唐太宗﹐開國令主。以酷好《蘭亭》眞迹﹐至設計畫策﹐親教其臣賺取之﹐致爲盛徳之累。物之不可有所蔽也如此。然𨿽怒老僧之祕吝﹐而終賜穀物﹐厚爲支給。以較後世《淸明上河圖》之類﹐其厚薄相去亦天淵矣。

梁曜北玉繩瞥記云「許周生家藏柳書石刻﹐其辭云﹕」囗城﹐柳神所守。

驅厲鬼﹐出匕首﹐福四民﹐制囗醜。『末題元和十二年﹐柳宗元。其石乃天啟三年﹐得之柳州井中者。「按﹕此石柳州人謂可以鎭妖異。吾友陳子相勱學宦廣西歸﹐以一本貽余。上有柳州府縣官三印。石𨿽泐而字皆可識。城上是」柳「字﹐醜上是」羣「字。謝啟昆《粵西金石略》斥爲僞書﹐不足憑。良然。唐人百家刻《龍城錄》﹐記與稗海本小異。中一條云﹕」羅池﹐北龍城勝地也。役者得白石。

上微辧刻畫云「龍城﹐柳神所守。驅厲鬼。山左首福土氓﹐制九醜『。余得之﹐不詳其理﹐特欲隱我於斯與﹖」按﹕此錄前人多謂僞作。今觀此條﹐亦不似柳州語。柳本木名﹐又是其地州名。何以僅據石刻中一柳字﹐便云特欲隱己於斯耶﹖

彼處人云「此石乃子厚手書﹐可以辟邪鬼」。子相贈餘一紙文﹐與此小異。

亭林先生謂﹕「世人好色﹐乃至天神地﹐皆爲之彊立妻女名目。余謂荒唐誕妄﹐半出道家。」推原其故﹐顧氏之言實誅心之論也。近余閱其所著金石文字記中之記崔夫人墓志者﹐有曰「夫人卽今世所傳崔鶯鶯也。此銘得之魏縣土中﹐足辧《會眞記》之誣﹐而志墓之功於是爲不細矣。」云云。此亦因張鶯郢說﹐橫檔胸中﹐見似爲眞﹐不覺形之楮墨。乃竊笑顧氏咎人好色﹐而不覺已躬蹈之如此也。《曠園雜誌》云「明成化中﹐淇水橫溢﹐土崩石出﹐秦給事貫所撰崔夫人志銘在焉。志中盛稱夫人四徳咸備﹐乃一辱於元微之《會眞記》﹐再辱於王實甫﹑關漢卿《西廂記》﹐歷久志銘顯出﹐爲崔鶯鶯洗冰玉之恥。亦奇矣。」董思翁《容臺集》亦云「此碑成化間出於舊魏縣廢冢。碑立於大中十二年﹐當以《會眞記》歲月參考之﹐是秦志中之崔夫人﹐無不謂卽《會眞記》中之崔鶯鶯者。」

顧余卽以其言考之﹐元記秦志果卽一人耶﹖則元記記其爲女子時事﹐秦志志其嫁後時事。始辱於張﹐終妻於鄭。卽使同是一人﹐爲志銘者豈將發其少年中之丑﹐而曰夫人四徳未備耶﹖然則卽秦志咸備之語﹐而謂可以洗恥﹐固未必得之數也。

後又考之秦貫所撰志文﹐則諸君妄爲牽合﹐非但不足洗元稹記中崔鶯鶯之恥﹐而適使閱者滋秦貫志中崔夫人之惑﹐則諸君妄言之過也。秦志但云夫人博陵崔氏﹐並無鶯鶯之名。不識諸君何以牽扯之。其妄一也。志云夫人卒於大中九年﹐年七十六﹐逆數之當生於徳宗建中元年庚申。至貞元庚辰當二十一歲﹐乃《會眞記》明記鶯鶯生年月。曰今天子甲子歲之七月﹐又云於貞元庚辰﹐生十七年矣。然則宣宗大中九年乙亥﹐當七十二歲。何得云享年七十六乎﹖其妄二也。諸君之謂卽鶯鶯者﹐不過以其夫鄭姓耳。夫天下之以崔女爲鄭婦者﹐何可勝數﹖便據爲說。

已可齒冷。而況鶯鶯本事可信﹐莫如《會眞記》﹐而《會眞記》中絕無所嫁夫姓。

其妄三也。若以董解元﹑王實甫﹑關漢卿等所作《西廂記》爲據﹐則《西廂記》是憑空捏造之書﹐卽使姓名全同﹐亦是偶合﹐而可據乎﹖其妄四也。況志文明云﹐府君姓鄭名遇。《西廂記》則雲姓鄭名恆﹐字伯常。眞不知其是何瓜葛﹐而乃確鑿牽合之。其妄五也。而不意世多好色狂﹐且見秦志出土﹐偶然崔女鄭妻﹐與傳奇捏造之說相同﹐遂乃重刻志文﹐直攺姓鄭名遇爲姓鄭名恆。故或遇或恆﹐世有兩本。《全唐文》注名遇﹐下云一名恆。而《金石萃編》灼知其妄﹐則曰是後人妄攺﹐以附於《會眞記》者﹝按﹕是妄攺﹐以附於《西廂記》﹐非附《會眞記》也﹐此語尙錯﹞。而諸君旣誤信傳奇﹐又誤信攺本。其妄六也。夫作《西廂》者據《會眞》《會眞》不言夫姓﹐作《西廂》者生後鶯鶯五六百年﹐何從知鶯鶯之卒嫁鄭恆乎﹖而可信乎﹖其妄七也。卽使作《西廂》者別有考據﹐知鶯鶯實嫁鄭恆﹐則鶯鶯旣爲有夫之婦﹐享髙壽﹐生子至六人之多﹝秦志如此﹞。而王實甫者﹐何得不顧其後日之率徳攺行﹐反爲迫敍其爲室女時醜行以爲佳話﹐而董解元﹑關漢卿者何得彊離其完配之夫婦﹐故捏情節﹐謂鶯鶯卒嫁張生﹐而鄭恆乃至彊死乎﹖此𨿽病狂喪心之人﹐不敢出此﹐而謂其言可信乎﹖其妄八也。然且諸君所以毅然牽合兩崔者﹐吾不知其究據何書。據《會眞記》乎﹖則記中僅僅一崔字相同﹐𨿽三尺童子知其不可據也。據《西廂記》乎﹖則王實甫記並未言崔氏之嫁鄭恆﹐而董解元﹑關漢卿二記﹐則直謂崔氏終嫁張生﹐而鄭恆者死矣。然則世必有崔氏女﹑張珙婦之志石出土﹐而後可以當《西廂記》之鶯鶯也。必崔氏女嘗與張生有瓜葛﹐而又必卒大中九年﹐年七十二﹐而後可以當《會眞記》之鶯鶯也。以此詰諸君﹐諸君必自失笑。其妄九也。總之﹐元稹無賴輕薄﹐以竊人女子爲奇遇﹐故駕名張生﹐作《會眞記》。後人艷羨此事﹐譜之歌管﹐凡傳奇必有曲折﹐於是造一鄭恆﹐以爲曲折﹔凡傳奇必有始末﹐於是抹本事以爲始末。此解元弦索《西廂》之意也。王實甫依其情節﹐爲北《西廂》以與《會眞》本事不合﹐乃以一夢作結。

關漢卿以其無始末也﹐復依弦索續完之。而鄭恆也者﹐實爲子虛烏有﹐憑空捏造之人。故去畱生死﹐一任作者之顚之倒之而已。且元稹隱己姓名﹐捏稱張生﹐則崔之姓﹐鶯鶯之名﹐又焉知非假借者乎﹖此等文字﹐聽其存畱而已﹐不必深詰也。

乃不意成化間﹐有崔夫人志石出土﹐偶然一崔字﹐與《會眞記》同﹐又偶然夫姓一鄭字﹐與子虛烏有之《西廂記》同﹐好事者遽附會之﹐以爲崔夫人者﹐卽崔鶯鶯也。意欲爲鶯鶯辧誣洗恥﹐而不知反爲崔夫人含羞蒙垢矣。

皮光業撰《吳越武肅王廟碑銘》﹐首云「粵以唐長興七載壬辰春季﹐凋十三。天下兵馬都元帥﹑尙父守﹑尙書令﹑吳越國王棄捐宮館。」施宿嘉泰《會稽志》云「長興﹐後唐明宗年號﹐止於四年。武肅王以壬辰歲薨﹐壬辰蓋長興三年。《五代史》及劉恕《紀年。開皇紀》《吳越備史》皆言武肅王以三年薨。則碑爲誤。然當立碑時﹐光業爲其國丞相﹐亦不應誤謬至此。蓋皆不可知。」

於是錢竹汀《養新錄》解之曰「余讀《防風山靈徳王廟碑》後題寶正六年﹐重光單於閼歲﹝按《爾雅》是幸卯歲﹞﹐始悟武肅本以寶正七年壬辰薨﹐實後唐長興三年。光業以國相制碑﹐必稱寶正﹐不稱長興無疑。厥後忠懿諱言攺元事﹐乃磨去寶正﹐易以長興﹐一時塗飾耳目﹐不暇計其事迹之不合耳。」余始見錢說﹐亦幾是之。而山陰杜丙傑重刻《會稽掇英集》﹐末附札記﹐引錢說而非之。謂﹕「如錢說﹐則寶正上宜無唐字﹐其後磨攺必於兩格中疊書三字﹐痕迹較顯﹐施宿等目睹石刻﹐不應絕不致疑也。」余謂杜說非也﹐此碑旣不可見﹐焉知原本不作粵以寶正之七載﹐後磨「寶正之」三字﹐易「唐長興」豈必兩格疊三字耶﹖其說不中肯綮。後余重繹碑文﹐乃知錢說之妄﹐而杜說亦擊之而未中也。按碑文「棄捐宮館」下卽云「以是歲﹐明宗皇帝降﹐太常博士段禺定謚﹐議曰﹕」武肅『。

詔尙書工部侍郎楊凝式﹐撰神道碑文﹐宣翰林待詔張季恭至吳越﹐書於刊石。後二年﹐歲在惇﹝按﹐《爾雅》是午歲﹐蓋甲午也﹞。天下兵馬元帥﹑嗣吳越王﹐建廟貌於始封之越國。「夫旣大書明宗皇帝﹐歷歷紀其恩數。又稱其主爲嗣王﹐稱其國爲始封﹐所以尊朝廷者如此﹐而文首第一句竟敢書其私攺之元﹐不曰長興而曰寶正﹐有是理耶﹖竹汀遽武斷之曰﹕」國相制碑﹐必稱寶正﹐不稱長興無疑。「

何憒憒耶﹗況旣可磨攺寶正作長興﹐又何難攺七爲三﹖碑首一句之中﹐見上半卽不見下半﹐乖舛甚顯。不暇計及﹐亦豈有是理耶﹖又況果有磨攺﹐則施宿親見此碑﹐何爲致疑不決如嘉泰志云云耶﹖然則何也﹖曰﹕此一言可定者。碑文實作長興三載壬辰﹐寫碑者誤作七載壬辰﹐未及檢點﹐遂以付刻。凡寫碑筆誤﹐碑版中恆事。不知施宿以來﹐何盡紛紛如此﹖其不誤他字﹐而適誤七字者﹐則是歲方爲其國中寶正之七年﹐蓋其國中他件頒發文字﹐皆是寶正七年壬辰﹐光業以國相制碑﹐推崇朝廷﹐不敢不奉正朔。而寫碑者﹐則以習見七年壬辰﹐因之致混﹐遂誤於落筆耳。此事極細小﹐余以古人嘵嘵而不得其解﹐故爲正之如此。

韓魏公四代祖葬趙州﹐五代祖葬博野。魏公旣貴﹐始物色得之。而疑信相半﹐乃命儀公祭﹐而開壙各得銘志﹐然後翕然取信﹐重加封植﹐而嚴奉之。事見《魏公集》及費補之衮《梁溪漫志》。補之引此謂志銘之有益。愚按事出大賢﹐然而不可法也。與其開壙﹐不如存疑。況久失之墓﹐而可物色得之﹐當時必有所據。

何妨封植而嚴奉之﹐豈忍開先祖久遠之壙﹐以堅孫曾一時之信乎﹖吾於是而益嘆安志石於墓上之爲妙法也。

袁翁葦堤萬經者﹐吾月樓同年世恆之父也。世居東錢湖大堰塘。嘗以遠祖正獻公燮墓﹐縣誌云在穆公嶺﹐而子孫不知其所。家距嶺不甚遠﹐屢率月樓尋覓之。

碑版全無﹐竟不可得。於是設正獻位虔祭而哀祝之﹐以期必獲。明日﹐小憩嶺中﹐以菸幹叩泥地上﹐似擊石聲。土視之﹐則古之攔墓橫石也﹝俗呼此石爲攔土﹞﹐急起而洗滌之﹐正正獻墓前石之傾埋於土中者。詳記墓之基址﹐且云此處去墓幾丈幾尺﹐墓中有男喬所撰壙志﹐墓上有楊公簡所撰墓志。父子大喜﹐按其丈尺掘之﹐見磚結小橋﹐發之得慈湖墓志﹐遂錄其文而還置之﹐結磚如舊而封之。徧告城南及慈溪﹑鎭海諸袁之同祖者﹐使共修歲事﹐因是而嘆古人作事精詳不苟如此﹗

先是慈湖撰正獻墓志﹐但見眞西山撰正獻行狀中語及之﹐而其文不見於慈湖遺書﹐亦未錄於袁氏家乘。至是而楊文亦顯。

宋人往往一墓兩志﹐旣有墓志﹐又有壙志。壙志多子孫所作﹐墓志多出自名人。始吾疑之。以爲壙志旣在穴中﹐而復置墓志。一穴寬廣曾有幾何﹖可容此重疊耶﹖一志已足﹐兩之又安需耶﹖豈壙志固置穴中﹐而墓志不過求名手撰著﹐爲傳世計﹐不置於墓耶﹖後聞袁氏修正獻公墓﹐墓上得楊慈湖所作墓志﹐而後知壙志在穴中﹐墓志則在槨上﹐又結磚如橋以覆之﹐而後封土者也。按此法甚善﹐蓋年久之墓﹐夷爲平地。誤掘者必自上而下﹐一見墓志﹐卽知古墓﹐可無開壙之患矣。

張樗寮卽之《逸老堂碑》朔誤寫癸﹐卽於癸上攺寫朔字。而刻者乃以兩字重疊﹐並刻之。余疑當書丹時﹐旣己誤寫﹐何難洗去重寫﹐而乃怪誕如此﹖蓋誤字始不及檢﹐刻成始覺﹐不得已乃於已刻字上攺寫﹐而使工人復刻之耳。然煌煌碑板﹐有如艸﹛髙禾﹜﹐殊不雅觀。不如注碑末云﹐某句某字誤寫作某。

古例﹐志墓但書卒年月日﹐而無生年月日。此古人重忌日之意。後惟大作家猶守此法耳。溫公《書儀》載﹐志石刻文式﹐但有某年月日終﹐某年月日葬。至《朱子家禮》始云某年月日生。然則﹐此法壞於南宋也。

《墓銘舉例》云「陳有侍郎鄒公埋銘﹐同朱文公女已埋銘例。」按此語頗可笑。陳忠肅公﹐北宋人也。而能下同於南宋人朱文公之例也乎﹖況一有銘無序﹐一有序無銘。其同者何例也﹖《舉例》又一條云「朱子有女﹐已埋銘無序﹐同韓文胡君銘例﹐題書埋銘﹐又一例也。」云云。然則其所云陳朱同例者﹐不過是埋銘二字同耳。而卽論埋銘二字﹐實陳創朱同。今但知尊文公﹐遂並忘其時代矣。

呂氏坤作《四禮疑》多以己意臆見﹐猜測古禮﹐而妄譏議之﹐往往聽其辧難﹐似乎有理。及至細心考究﹐則全無是處。卽如其論志石條云「志於石示來世也。

文其辭﹐篆其姓名﹐合而錮之﹐以鐵埋諸地中﹐將誰示乎﹖不若志諸碣。「又曰﹕」志石本注云「慮異時誤爲人所動﹐見石而知其姓名﹐庶能掩之。『謬哉﹐其爲說也﹗石在墓頭﹐發及石﹐則見棺也半矣﹗兩石內向﹐重重鐵束﹐誰復從容爲汝鉗錘耶﹖卽或開之﹐豈皆通文辧篆人耶﹖卽知其姓名﹐死者之徳﹐能致開者之重否﹖卽爲掩之﹐能肯復束此石否﹐石旣不束﹐能必墓不再動否﹖此說大可笑也。

不如題姓名於碣面﹐詳家世於碣陰。有功徳者﹐表諸神道﹐使有目者皆得見之﹐免致誤動之尢愈乎﹖「云云。愚謂呂氏此言﹐不知古人之所以用心﹐肆口妄言﹐以疑後世。不可不急爲駁正者也。夫志石之設﹐爲盜賊乎﹖爲常人乎﹖若盜賊﹐則以扌日大墓爲能事﹐題碣表神道﹐已是招之使來。何況見志石而望其重掩之﹐而復束此石乎﹖若常人﹐則各有良心﹐始𨿽誤掘﹐未有旣見志石﹐知是人墓﹐而猶下鍬鍤者﹐況讀其文﹐知其徳行功業如是﹐而有不爲之禮葬者乎﹖大約墓前碑碣﹐至久不過二三百年﹐而古墓久遠﹐未有不夷爲平地者。賢子孫未必世有拜掃之典﹐旣闕表揭之石﹐又亡滄海桑田﹐輾轉易主。世間地師淵源相承﹐其相法時復相類﹐故往往有地師指穴﹐開之而遇古穴者。年代旣遠﹐棺骨盡化壙中﹐空無所有。有疑爲遷葬之空穴者矣﹗有疑爲藏金之故窖者矣﹗惟志石﹐萬無朽理﹐見其刻石﹐遂使人人知是古墓。稍有良心﹐必將爲之掩蓋。此孝子慈孫所以作志石之遺意。爲久遠計﹐非爲眼前計也。微旨如此﹐彼惡知之﹖

王桃源先生說﹐字應求﹐吾鄕所稱「慶曆五先生」之一也。墓在鄞西。《西奧志乘》失載﹐世無知其地者。道光十九年二月﹐有江三者﹐將攺葬其父。地師旣定穴﹐開之見古冢甚大﹐有二志石。一舒學士信道所撰《桃源墓志》﹐一鄞人吳矜撰《夫人墓志》﹐竟毀其墓﹐復拓兩志示人。於是縣中士大夫﹐及王氏裔孫﹐紛紛控告﹐成大獄。久之﹐官以買地葬親﹐誤掘古墓定讞﹐下江三於獄。

其罪徒而以其地歸王氏﹐江三以是破家。道光廿三年三月十九日始斂衣冠﹐攺葬故地。官之斷是獄也﹐頗懷偏袒﹝時舒庵同知恭受爲縣令﹐而江三者﹐虹孫之從兄也。其家方爲鹺商﹐與令往來﹐故袒之﹞﹐而士大夫操之亦復過蹙。平心論之﹐其始掘也﹐固平地也。旣無表揭王氏﹐又失防護﹐不得以發掘爲江三罪。及見墓志﹐卽非桃源﹐亦豈宜遽毀之而滅其迹乎﹖故江三之罪﹐罪在毀墓﹐而不在發掘。假令江三旣見志石﹐拓本束而還置之﹐爲重掩埋﹐而加土以封之﹐且告王氏後人﹐使來修歲時之祭。如此則王氏子孫﹐當禮謝之﹐而縣中士大夫﹐亦當稱道之矣。聞江三家﹐以覓葬地﹐每掘人墓﹐瘞骨他所﹐而私其地。皆以墓無主者﹐墓中又無識別﹐遂得任其所爲﹐未嘗發覺。桃源墓若非志石﹐𨿽復鬼哭﹐亦誰知之﹝發墓之夜﹐王氏祠中鬼大哭﹞﹖然則志石爲功之大如此。而呂氏乃妄言無用﹐何謬也﹗掘地得志石﹐爲重掩之﹐或爲之成冢﹐或爲之立碑。而志文乃復出人間。

此等事﹐古來常有。其見於文集﹑札記﹑及志乘﹑金石書者﹐多矣。吾獨據桃源一事﹐以駁呂氏者﹐據所親見也。桃源先生墓甚大﹐蓋不但二穴﹐必有葬之子孫。以志石不備﹐不能知耳﹐冢中有白大碗二﹐其質甚粗﹐蓋當時明器。亦見古人之質也。至遺骨﹐或曰有之﹐或曰無之。歷年八百﹐有無誠不易知。江三對簿時﹐力辧無有﹐問官不能究也。或曰﹐僅有數骨﹐彼已取而他掩之矣。

元人有《孝烈將軍碑記》。孝烈將軍﹐木蘭也。雲姓魏﹐亳之譙人。來氏《樵書》謂﹕「隋煬帝時﹐木蘭徵遼有功﹐授尙書﹐不受。帝欲納宮中﹐遂自盡。

贈將軍﹐謚孝烈。「董覺軒沛嘗作《木蘭考》﹐雲姓花。

咸豐四年閏七月﹐山東靑州府諸城縣中﹐山鳴如雷﹐石裂而得一碑﹐長三尺﹐廣一尺。其陽刻符﹐已漫漶﹐符上篆刻「周氏辟火符」五字。其陰刻隸書銘辭。

凡六十五字﹐辭曰「河出馬﹐洛出龜﹐諸布嚴逐守此碑。藏石白貫日﹐發石靑震雷。夏首長福二上紀﹐三中逢己月滿規。增吉半下求我鎭木虎﹐十轉重則開。

九九城府敢言之﹐遇員益方人始知。「旣而其事傳之吾鄕﹐云﹕」山左人無解之者。「董覺軒由」木虎十轉「推之﹐謂咸豐四年甲寅者﹐所謂」木虎「也。逆數而上至十甲寅﹐則延元年也。考《元史。五行志》云﹕」延元年三月己亥﹐白气亙天﹐連環貫日。「由是而盡得其解矣。」河出馬﹐洛出龜「﹐發端推數學之祖也。」諸布嚴逐守此碑「﹐諸布﹑諸嚴﹑諸逐﹐皆神名﹐見《漢書。郊祀志》﹐是術數家張大之辭也。」藏石白貫日「﹐謂埋石之日﹐有白气貫日也。」發石靑震雷「﹐是逆料出石之日﹐靑州將山震如雷鳴也。」夏首長福二上紀「﹐」夏「

大也﹐「首」元也﹐「長」延也﹐「福」也﹐「二上」﹐二之上元也﹐「紀」

年也。「三中逢己月滿規」﹐「三中」﹐三月之中也。「逢己」是日逢己亥也。

「月滿規」﹐十五日也。由《元史。本紀》他月朔推之﹐三月己亥﹐當十五日。

此二句言埋石之歲月日﹐謂在大元延元年三月半﹐己亥十五日也。「增吉半下求我鎭」﹐「增吉半下」謂周字。周字匡廓若吉字下半﹐而又加吉字焉﹐是周字也。言周姓人求我鎭壓。卽其陽所刻之符﹐蓋所以辟火者也。「木虎十轉重則開」﹐「木虎」甲寅也。「十轉」自延元年﹐至今咸豐四年﹐適十轉也。「則」夷則也﹐七月也﹐「重」再也﹐謂閏也。此句言﹐發石歲月謂當在第十甲寅之閏七月也。「九九城府敢言之。」九九八十一也﹐「城」郭也﹐府守也﹐「敢言之」敬也。《漢書》云「百寮致敬於三公﹐丞相用奏記﹐稱敢言之。」故以「敢言之」

爲敬也。考《元史》﹐此時精數學者﹐推郭守敬。其本傳云「延三年卒﹐年八十三。則是年﹐年實八十一旬﹐言作符者姓名﹑年紀﹐謂八十一歲人郭守敬也。」

「遇員益方人始知」﹐員之最著者爲員半千﹐以員字當半千。半千﹐五百也。方﹐四也。俗呼四爲方字。甲寅𨿽十轉而其實只五百四十年。此句是結語﹐謂當五百四十年後﹐始有人知其事也。余謂覺軒所解甚當。特尙有數處未盡善者。以增吉半下當一周字﹐甚屬牽彊。愚意﹐當連上半句解之。三中逢己﹐是謂三月之半。

日逢己亥﹐紀月日已盡﹐不必再添「月滿規」三字。「月滿規」者﹐是謂周字匡廓﹐旣有匡廓﹐而後增吉字﹐非周字乎﹖俗呼周爲圈吉﹐正同半下謂下字之半是卜字也。蓋周姓人往卜云「將遇火。」乃求郭守敬爲符以鎭之也。以敢言之當敬字﹐太覺典奧。且但敍年歲﹑姓名﹐而下更無辭﹐亦非也。愚意但以敢字當敬字﹐而言之二字是記事之辭。質言也。猶守此碑﹐及藏石發石﹐及求我鎭﹐及開字﹐及人始知之屬﹐皆質言而非隱語也。又末句「遇員益方」四字﹐如董解亦復太彊。愚意當是人姓名﹐或諸城縣中官吏姓氏﹐或倡議發石與動工起石人姓名﹐此不可懸揣者也。其事甚微﹐而能逆知五百四十一年之後﹐其碑必出﹐出時必如雷鳴﹐數學亦可謂精矣﹗由此而知蔡中郎之逆料孝女碑﹐王大令之逆計保母磚﹐皆異人術數之學也。

壙中志石﹐必不可少。或棺前後﹐或兩棺之間皆可。但須安放平正﹐不可使他日傾側﹐致傷吾親骨也。余葬先大夫﹐安於中左穴之中間墓﹐以半石槨爲之﹐卽俗所云半折衫者。底板上先結磚十餘層﹐然後卽磚上加橫直石梁﹐梁上加蓋板。

安志石處﹐省去磚數層﹐畱方空﹐大小與志石分寸不爽。其上橫空處﹐用鐵條二擎之。又於磚之下面﹐劃鑿二條厚薄廣狹與鐵條等﹐使鐵與磚平﹐不致磚下突起也。將葬前一日﹐余親指揮匠氏﹐先安志石。石上下及左右余隙﹐以水灰補之。

而火之使燥。此灰不可加桐油﹐以油灰性黏﹐恐磚石膠成一片也。石闊磚狹安正後﹐視之中穴左旁﹐左穴右旁﹐各吐出志石寸餘。旣不礙下棺地步﹐又顯然見是志石﹐此法可示後人。故詳記之。

志石二﹕一志文﹐一篆蓋。兩字相向而合之﹐此古人定法也。朱述之同知緒﹐曾爲先大夫及先太夫人兩志。文長凡二千數百言。而所具志石﹐一石長不過四尺有奇。余因以意省去篆蓋﹐蓋石亦寫志文﹐亦兩字相向﹐刻成後塡丹而合之。𨿽與古法不同﹐實無違禮意者。

道光十年﹐吾伯仲二兄﹐葬先大夫及先妣太李夫人於錫山之黃奧。一墓三穴﹐其右爲吾母陳太夫人生壙。後二十年遭大故﹐往視﹐壽穴多土﹐不潔。於是擬補納志石於生壙中。而別葬陳太夫人﹐乃以狀寄杭州求朱同知作志。旣而視已葬兩穴亦有土﹐不潔。不得已始定攺葬之議。鎭海倪芑生公子灃﹐爲定葬地。後舊墓數十步﹐乃營三穴合葬考及兩妣。而同知志文寄到﹐則作兩篇分志之。余復以意乞張米叔同年慶璜﹐聯書兩志﹐而補記攺葬月日於後。凡此皆稍異古法者也。

●卷四墨家有節喪葬之法﹐本之禹教也。《呂覽》取之爲《節喪篇》。其云葬淺則狐貍扌日之﹐深則及於水泉。故凡葬必於髙陵之上﹐以避狐貍之患﹑水泉之濕。

余謂避狐貍之患﹐尙是易事。而欲避水泉﹐則南方地下多水﹐便非大易。於是乘風止水﹐而《葬經》之說起矣。郭璞《葬經》﹐僞書也﹐然猶是通人所爲﹐故其言近理。後世諸書巒頭理气各執一是﹐正如蛙鳴井中。卽其名書﹐如曰《堪輿》﹑曰《地理》。堪輿﹑地理豈可屬之形法耶﹖《錦繡萬花谷》引《相冢書》﹐此必是古書﹐惜不傳其名。亦較古雅。《相冢書》曰「靑烏子稱山三重相連﹐名連傘山﹐葬之二千石。」此條見引後集中。

吳時﹐長沙大饑﹐殺人無數。趙達告權﹐謂﹕「余幹水口暴起一洲﹐形如鱉﹐食彼郡風气﹐可掘去之。」權因遣人斷其背﹐饑遂止。今形家者﹐往往有治彼救此之舉﹐亦常有驗。

余自道光三十年下第南歸﹐不渡錢江者﹐今十年矣。近自杭州來者﹐皆言西興漲沙得八九里﹐彼岸則去艸橋門甚邇。記余渡江時﹐出艸橋門必走沙路將十里﹐然後可坐江船。若西興渡口﹐則江船傍村岸也。今兩岸適與相反﹐滄海桑田﹐固不可測。而形家者言﹐亦有未可盡廢者。蓋凡省會郡縣﹐以至村落市鎭﹐必求其地气凝聚﹐然後得安堵無恐。若省城之外﹐曾不數年﹐而江水侵蝕其地﹐至八九里之多﹐則地气不固﹐顯有明證。然則咸豐十年二月之禍﹐𨿽曰人事﹐豈非天哉﹗

墓石最好是統板。一底一蓋謂之統板。假如三穴則用統石。三塊合連處作合筍﹐放時用油灰膠黏合筍。結磚安梁以後﹐用統石三塊作蓋﹐亦作合筍。用油灰。

復以半圓石兩條﹐覆合縫處﹐所謂覆水者也。於是封之以土﹐此法吾鄕行之已久﹐亦最堅固。後來不知何人作俑﹐謂一棺一石﹐日久必有傾側髙下之虞﹐乃創爲橫三底。橫三底者﹐橫放三石﹐以爲異棺同石。日後陷則俱陷﹐無髙下矣。不知時日旣久﹐三石但裂一條﹐便化爲六石。傾側髙下﹐更可憂慮。此無知妄作﹐害人不淺者也。前伯仲二兄﹐治先墓時﹐亦用橫三底。及余攺葬﹐拆穴﹐則中左穴之間﹐竟作裂縫。一處開裂﹐凡遇合筍﹐無不寬松﹐然後知樹根艸綫﹐及一切泥土﹐無不由合筍中而入者。其害事如此。古人造槨之法﹐有純以磚結成﹐圓如橋者﹐謂之環槨。先兄治先墓﹐亦用此法。爲費較鉅﹐而實無益﹐且又害之。余啟穴時﹐見穴中多土。其從合縫入者無論矣。兩旁磚上﹐多掛薄土﹐若燕窩然。此皆從磚中沙眼入者。蓋古時磚坯﹐細膩堅潤﹐但須堆疊鑲合﹐使無罅漏﹐便成佳槨。今世磚坯旣粗﹐燒之又不如古法﹐以故一磚沙眼極多﹐泛視之若無隙可尋﹐細視則處處皆病。故古法有不可用之今日者﹐此類是也。若半折衫﹐下亦用磚﹐然其磚較環槨磚爲大﹐燒之易於堅潤。且結磚以後﹐必用石灰細細刷托。一切泥土﹐亦不易入也。

湖州某方伯﹐歿後﹐棺用沙方木﹐葬用糯米沙灰。迨其曾孫貧﹐無賴﹐竊發棺售之﹐遺骸暴棄﹐事見《冷廬雜識》中。《雜識》謂﹐葬法以糯米和沙灰爲尢堅固。抑知暴殄天物﹐不可爲訓。方伯之孽﹐𨿽不僅用糯米一端﹐未始不因此增罪戾云。吾謂﹕固也﹗而謂「尢堅固」亦妄。果堅固﹐彼曾孫者﹐焉能竊發之﹖

且但欲堅固﹐則如膠漆樹漿﹐凡性黏之物﹐無不可和沙土。倡用糯米﹐亦作俑無後者耶。乃至沙方木﹐亦殊不必用。往往殯已歲餘﹐及遷葬﹐而臭聞於外。大凡蓋棺之後﹐恐棺木有細縫﹐不能察見﹐必以燈艸火照之﹐則有縫處﹐風自內出﹐燈火自爾搖動﹐可以用漆塗抹之矣。而沙方木﹐質旣廣厚﹐其中或有細裂縫﹐彎環曲折﹐𨿽以燈艸照之﹐風不能徑出﹐則有縫與否終不可知。若臭气﹐則固能彎環曲折自內而達外也。故不如以燥木多塊。如諺所云「十一合﹐十三合」者皆可。但使木燥﹐而合縫密﹐再加以漆﹐與全塊何異﹖又何必出巨貲買沙方﹐而使人掩鼻哉﹖若如湖州方伯之曾孫也者﹐則宇內罕聞之事﹐尙不必遠慮至此。

《檀弓》﹕「孔子之喪﹐公西赤爲志焉﹔子張之喪﹐公明儀爲志焉。其下皆詳。當時飾棺之制﹐是爲志。」云云者﹐猶後世言辦理喪儀耳。而禮家﹑文章家﹐乃援以爲納壙志石之祖。一何可笑﹗

唐人王元感﹐創喪期三年當三十六月之說。鳳閣舍人張柬之﹐引經據傳以駁之﹐謂三年之喪﹐二十五月﹐不刊之典也。時人謂其言﹐深合禮典。後人亦謂其論﹐非研精經術者不能。然吾觀其駁議﹐前據《春秋》﹑次《尙書》﹑次《禮記》﹑次《儀禮》。而其引《春秋》者﹐獨以「文二年﹐納幣」爲證。左氏﹑公羊氏﹑杜注﹑何注﹐並及士昏禮﹐及杜氏長歷﹐合數書﹐參互考究﹐始得申明己意。乃「閔公二年夏﹐五月﹐吉於莊公」。《公羊傳》譏之。有曰「三年之喪﹐實以二十五月。」明白簡易﹐可據如此﹐而反置不引﹐豈非失之眉睫者乎﹖

世俗處喪﹐自父母外﹐竟謂之「花花孝」﹝俗呼孝字作服字解﹞。其語不知始何時。姚旅《露書》云「京師期功以下﹐孝帽頂心﹐皆綴紅絨一朵﹐曰『花花孝』﹐莫知所自。而流俗可笑。」

《露書》云「莆中遇節﹐皆啖米果。喪家則不然﹐曰﹕」恐瞇死者之目。『又不放炮﹐曰「恐彈死者』。此爲禍福之言﹐以愚俗耳。不知爲『食旨不甘﹐聞樂不樂』意也。使知此意﹐遂爲之已。蓋其畏禮不若畏禍也。」余謂此等語﹐甚有補世道。蓋婦孺無知﹐尊長與之說禮﹐何能卒解﹖不得已姑爲不經之說﹐曰「若不如是﹐則死者將受痛苦。」婦孺𨿽不曉禮意﹐而其愛死者之天良﹐則人人同具也。於是聞言恐懼﹐謹守不違。其後互相傳說﹐遂成故事。故說𨿽庸妄﹐而較之引經據典﹐文過飾非者﹐天淵矣﹗吾鄕婦孺﹐亦時有此等語。如雲﹕「親死四十九日內﹐不可梳頭﹑洗腳。違之﹐則冥官將以所梳下垢膩﹐彊死者食之﹔以所洗下污水﹐彊死者飲之矣。」又如雲﹕「喪家不得煎蘇木汁。違之﹐則其汁在冥中﹐傾入血湖池﹐彊死者入池中﹐飲所傾水﹐盡而後已。」余每聞此等語﹐不惟不駁正之﹐並爲之附會以實之。若必迂拘然告以面垢之儀﹐及𨿽孩提不得衣赤之制﹐則口漧舌燥﹐而解人不易得也。

《放翁家訓》云「每見喪家張設器具﹐吹擊鑼鼓。家人往往設靈位﹐輟哭泣而觀之。僧徒技﹐幾類俳優。今吾鄕初喪首七﹐如所謂散花十供養之類﹐幾於無貧富無不然者。餘丁內憂時﹐不能禁佛事。而若此等事﹐幾嚴絕之」。放翁又云「近世出葬﹐僧徒引導﹐尢非敬佛之意。」又王永《燕翼貽謀錄》云「出葬用僧導引﹐此何義耶﹖至於鐃鈸乃胡樂也。胡俗燕樂則擊之﹐而可用於喪柩乎﹖」又開寶三年十月﹐詔開封府禁止士庶之家喪葬﹐不得用僧道威儀前引。

觀前數條知其來已久﹐竟不知作俑何人。此風吾最惡之。近時士大夫及富室巨族﹐其出喪﹐不用僧道前引者甚少。男喪用之﹐已爲無理之至﹐若女喪而用僧道前導之﹐淸夜自思﹐得已乎﹐其不得已乎﹖

兪文豹《吹劍錄》云「俗師﹐以人死日推算。如子日死﹐則損子午卯酉。

生人犯之者﹐入殮時﹐𨿽孝子亦避。甚至婦女皆不敢向前﹐一切付之老嫗﹑家僕。

非但枕藉覃扌及不仔細﹐而金銀珠寶之類﹐皆爲所竊。「云云。余向不知有此陋俗。一日﹐吾友何韻仙琳遭母喪﹐余往送殮。將蓋棺﹐忽見數人拉韻仙出檐外。

韻仙號哭顚撞﹐欲入視﹐數人者正色彊抑之﹐使不得入。余大駭﹐問故。或告余此說。余益駭﹐急斥拉者﹐使撒手﹐然後韻仙得入視。嗚呼﹗此何時也﹐而忍以禍福避忌之說行其間乎﹖回煞之說﹐他郡多有之﹐而吾鄕獨無。往往見小說家言﹐載之綦詳﹐且甚驗。如雲煞神足似鳥爪﹐以灰布地上試之﹐無不然者。然何以他郡信驗如此﹐而吾鄕獨無﹐遂絕不聞有影響﹖可知妖由人興﹐一切皆然。親喪固所自盡﹐知禮之君子﹐宜有以正風俗矣。明張文定公邦奇集云「先大父諱忄甚﹐字汝誠﹐明於幽明之故。鬼怪誕妄之說一無所惑。越俗遭喪﹐用術士蓋棺﹐必令舉家出次於外﹐謂之避煞﹝此與他鄕回煞之說不同﹞。否則有鬼物掊擊之﹐或病或死﹐率有應驗。府君治喪﹐黜之。至今吾鄕俗無避煞之擾。孝子慈孫得以致愼終之誠﹐自府君始也。」余按﹕文定𨿽如此說﹐然此風由明至今未革也。惟文定云蓋棺時。今則皆以首七日﹐當蓋棺時﹐以鐵釘釘棺之四隅﹐稍畱其末。至首七日﹐則術士來咒誦靈文﹐始敲沒其釘。將敲﹐家人盡避出檐外﹐謂之塞釘。陋俗𨿽亦可笑﹐然於人子愼終之誠無與也。或此風向在蓋棺時﹐後爲汝誠先生所黜﹐故攺至首七耶﹖

《周書。斛斯徵傳》﹕「髙祖山陵還﹐宣帝欲作樂﹐令議其可否。徵曰﹕『《孝經》云﹕」聞樂不樂。「聞尙不樂﹐其況作乎﹖』內史鄭譯曰﹕」旣云聞樂﹐明卽非無﹐止可不樂﹐何容不奏﹖『帝遂依譯議。「天下有病狂喪心之人﹐矢口妄言﹐而尙敢托之經義如鄭譯者﹐其罪豈但逢君﹑長君而已哉﹖經云」聞樂不樂「﹐又云」食旨不甘「﹐若依譯議﹐則亦當云﹕」止可不甘﹐何容不食﹖「

一切禮法﹐盡可棄之。人道由此滅絕矣﹗

世凡未葬以前﹐朝夕奠。及客至﹐必使喪幃之內﹐哭不絕聲。主人但欲使哭聲達外而已﹐固不問所哭婦女之於死者親疏﹑哀戚果何如也。考《喪大記》及《周禮》挈壺氏﹐居然有代哭之文。然則作僞固始自三代耶﹖《南史》王秀之曰「世人以僕妾值靈助哭﹐當由喪主不能淳至﹐欲以多聲相亂。魂而有靈﹐吾當笑之。」每讀其語﹐不覺失笑也。

君子不家於喪。古人安貧守禮如此。今士大夫﹐以赴告索賻贈﹐竟成風俗矣。

舅犯曰「父死之謂何﹖又因以爲利﹗」讀之汗顏。明人《劾嚴氏疏》中有「以母喪爲奇貨」之語。噫﹗達官丁憂﹐下吏破產。此風久矣。何獨嚴氏哉。

宋蓮叔吏部紹之夫人卒。其兄仲穆﹑廣文﹑紹周疑主喪者﹐以問於余。余曰「蓮叔主之無可疑者。」仲穆謂﹕「據禮當以尊長主喪。今有兄同居﹐而弟主私喪可乎﹖」余曰「此正禮文也。《奔喪禮》曰﹕」凡喪婦﹐在父爲主。父沒﹐兄弟同居﹐各主其喪。『鄭注曰「各爲其妻子之喪爲主也。則宗子主之。』然則同居之兄﹐不得主弟婦之喪﹐明矣。而《喪服小記》又曰﹕」婦之喪虞﹐卒哭其夫。若子主之﹐則舅主之。『若依《小記》之言﹐則今日𨿽尊大人尙在﹐亦當使蓮叔主之。然愚謂此不可從者﹐舅得以統子婦﹐夫兄不能統弟婦。故當以《奔喪》之言爲主也。「仲穆又問﹕」然則夫兄得主弟婦之耶﹖「余曰﹕」然婦於祖姑。祖姑者﹐吾大母也。將﹐必告廟焉。得以卑幼主其事。故有兄則必以兄主之﹐亦禮由義起者也。「

近時西湖有詩僧曰達受者﹐自號六舟﹐能詩畫﹐尢善拓金石。十餘年前﹐嘗來甬上﹐主馮柳東師處。師爲之吹噓張羅﹐爲余畫紅梅於扇頭﹐頗有逸致。先是阮文達公元嘗呼之爲金石僧﹐而陳芝楣中丞鑾﹐又曾延主滄浪亭畔大云庵。故齊梅麓太守彥槐贈以聯云「中丞教作滄浪主﹐相國呼爲金石僧。」六舟每以是白詫。余謂﹐中丞﹑相國賞識髙僧可也﹐髙僧口中豈宜常有中丞﹑相國耶﹖慈溪鄭耐生喬遷﹐極力詆之﹐貽書柳東師﹐嘵嘵不已。此則耐生之學究也。文達嘗以柳東師生平所著書﹐撰集十六字﹐書楹帖贈之。此聯嘗懸之學署齋壁。六舟來寧波﹐至師處﹐徧視四壁﹐獨傾倒此十六字。八分書題右聯﹐末云「某年月日某人曾觀。」其胸中不能忘相國如此﹗六舟拓金石文﹐能拓數尺髙銅瓶內底字。凡彜鼎之屬﹐𨿽極凹凸欹側﹐或耳足奇古﹐或垂環累累﹐六舟手拓之﹐紙本與物不爽毫黍﹐眞絕技也﹗

方治庵﹐能畫著色山水﹐而尢善刻竹器。嘗於祕閣上﹐爲人刻行樂子。面僅七八分許﹐而淺鏤深刻﹐須眉如生。題字數行﹐𨿽細如米黍﹐波磔無少攺異。

數十年來﹐所見刻竹者多矣﹐無能出其右者。治庵﹐天臺人。

裴晉公微時﹐羈遊洛中。一日﹐策蹇驢上天津橋。時淮西不定已數年。有二老倚柱相言曰「蔡州何時得平﹖」猝見晉公﹐愕然而退。僕夫在後聞其語曰「頃憂蔡州﹐須此人爲將﹐乃平也。」僕遽以告。公曰「見我龍鐘﹐故相戲爾。」

此事見《劇談錄》。晉公不信老人語﹐是常情也。惟不解老人何以知之﹖知未來耶﹖何以不知蔡州平日﹖知相人耶﹖決其富貴爲大將已矣﹐焉能必其平蔡也﹖眞異人異事。惜不傳姓名。

《仇池筆記》載﹕歐公云「少時有僧﹐相我耳白於面﹐名滿天下﹔唇不著齒﹐無事得謗。其言頗驗。」云云。余身不出里巷﹐卽有虛名﹐亦無足重輕者。

而動輒得謗﹐不減古人。每見六一此語﹐未嘗不自笑也。

《西湖志余》載﹕「耿聽聲能嗅衣服以知吉凶﹑貴賤。郭逮爲殿帥﹐耿謁之﹐知其部中周虎﹑彭洛﹑夏震﹐皆當爲節度﹐後果如所言。」此等事﹐眞出常理之外。十餘年前﹐有一瞽者來鄞﹐自云能相宅。問﹕「無目作何相法﹖」曰「但擊墻壁﹑門板﹐吾聞聲卽知吉凶。」試之﹐歷歷不爽。領之一空宅﹐使聽之﹐曰「此室八月間﹐當有產難死者。」時相隔僅兩月﹐尙無居人也。後月餘﹐一候補官來賃此屋﹐其婦竟以生子歿此室中。又余少時﹐聞有術士能聽鑼聲而決官之升遷降罷。百不失一。此又事理之更不可解者。官異其人﹐而所擊之鑼與擊鑼之人無異也﹐不知從何別之。史稱﹐佛圖澄能聽鈴語。豈鈴有語﹐鑼亦有語耶﹖

祝由科能移瘡毒於墻壁上。卽墻壁上開刀傅藥﹐而身上愈。此亦無理可詰者。

一日﹐有航船泊潮某處。俄頃﹐有暴客船來與相並。其人皆狀貌凶惡﹐船中並是刀劍。航客悉惴惴驚恐﹐無計可施。薄暮﹐忽一暴客以菸幹過船尾﹐來乞火﹐且窺探艙中物。眾客方各皇遽失措。會航頭坐客﹐能祝由科。乃以全紅火炭置己掌上﹐出船尾﹐使暴客取火。暴客大驚﹐揚帆遽去。此則可謂不龜手藥之用﹐得其時者矣﹗

《晉書》載﹕「桓靈寶以一柳葉紿顧虎頭曰﹕」此蟬所翳葉也﹐取以自蔽﹐人不見己。『虎頭引葉自蔽﹐靈寶就溺焉。虎頭以爲果不見己﹐大喜。甚珍此葉。「

按﹕此事若信﹐則虎頭庸愚已極﹐何但癡乎﹖俗語有云﹕一人引一楓葉﹐自障而攫市中之金﹐以爲人不見己也。及爲市人所苦撻﹐其人復曰「汝𨿽撻我﹐而實未嘗見我也。」向謂不過諧語﹐不意其有典故如此。白晝攫市上金﹐吏詰之﹐曰「但見有金﹐不見有人耳。」此語出《呂覽。去宥篇》。然則吾前所記諧語﹐固合子史而成者。

唐張文成《朝野僉載》﹐狀士大夫慳吝可笑者數條﹕荊州長史夏侯處信﹐常以一小瓶貯醋一升自食﹐家人不得沾餘瀝。僕告醋盡﹐處信取瓶合於掌上﹐餘數滴﹐因以口吸之﹐始授直去。廣州錄事參軍柳慶﹐獨居一室﹐器用食物﹐並致臥內。奴有私取鹽一撮﹐慶鞭之見血。密州刺史鄭仁凱﹐有小奴乞履。凱曰「阿翁爲汝經營鞋。有頃﹐門夫著鞋至﹐凱使探取樹上到巢子﹝駕﹐啄木也﹞。

門夫脫鞋上樹﹐凱令奴著鞋而去。門夫竟至徒跣。凱向奴有徳色。安南都護鄧家巨富。奴婢千人﹐從未嘗設客。孫子將一鴨私用﹐以擅破家貲﹐鞭二十。韋莊數米而炊﹐秤薪而爨。炙少一臠﹐則覺之。一子八歲而卒﹐妻斂以時服。莊剝取﹐以故席裹屍。殯訖﹐仍擎其席以歸。其憶念也﹐嗚咽不自勝。張氏所載甚夥﹐偶錄數則以供笑噱。諸凡此類﹐蓋必士大夫而後能出此。吾觀於近世而知之也。

暑月誤食蠅則患泄瀉。《朝野僉載》云「夏侯彪有奴盜食臠肉﹐彪大怒﹐乃捉蠅與食﹐令嘔出之。」按食蠅而嘔﹐未之聞也。

王性之釒至《默記》載﹕「曾子固作中書舍人﹐自恃前輩﹐輕蔑士大夫。徐徳占爲中丞﹐越次揖子固甚恭謹。子固問﹕」賢是誰﹖『徳占曰「禧姓徐』。

子固答曰「賢便是徐禧『。徳占大怒﹐曰﹕」朝廷用某作禦史中丞﹐公豈有不知之理﹖』其後子固除翰林學士﹐徳占密疏罷之。又攻罷修《五朝史》「云云。

余謂子固贈黎安二生序﹐自謂「以迂得罪於世。」若性之所記果眞﹐是子固以倨傲不遜﹐爲世所指惡耳﹐豈得爲迂耶﹖

婦人妒忌之性﹐本自天生。悍酷暴虐之婦﹐無論矣。稍知自愛者﹐𨿽不至於已甚﹐然亦幽憂拂郁﹐而不能自主。故以後妃聖女﹐而詩人乃以不妒忌爲頌微之詞。固知逮下之難也。唐錢唐主簿夏榮﹐勸杭州刺史裴有敞納二姬。裴妻崔夫人大怒。榮謂﹕「使君命有三婦﹐若不更娶﹐於夫人不祥。」夫人曰「寧可死﹐此事不相當也﹗」夫人情莫不惡死﹐而婦人尢必信命。今則死亦不足懼之矣。其年﹐夫人果暴亡。唐太宗以兵部尙書任環妻柳氏妒甚﹐令上官賫壺酒賜之﹐僞云「此鴆酒也﹐飲之立死。環三品﹐合置妾媵﹐爾後不妒不須飲。若妒卽飲之。」

柳拜敕訖曰「妾與環結髮夫妻。今多內嬖﹐誠不如死。」一飲而盡﹐帝亦無如之何。觀此二事﹐則死生禍福﹐尙不足以動其心。況尋常勸誡之言乎﹗

天不能自明﹐明於日也。月不能自生明﹐生於日也。吾嘗問﹕「天何以明﹖」

問十婦人﹐而九不知也。吾嘗問﹕「月何以生明﹖」問十男子﹐而九不識也。然則男子之知去婦人幾何哉﹝溫公《功名論》﹕月有光華﹐日不照望之﹐則不能以明﹞﹖

天無二日﹐民無二王。不以人君擬天﹐而以比日。古人自有深義。統上宇下宙之中﹐天非日不明﹐月星非日不生明﹐地非日不成﹐萬物非日不萌。天至大﹐地至厚﹐而必以日爲至尊也。故以之諭大君。

人窮則反本。疾病則呼父母。非獨人也﹐物亦有然。卽以五行論之﹐水生木﹐水黑木靑﹐木焚而炭則其色黑。木生火﹐木靑火赤﹐火滅而煙﹐則其色靑。火生土﹐火赤土黃。土坯而陶﹐則其色赤。土生金﹐土黃金白。金煉而剛﹐則其色黃。

金生水﹐金白水黑。水凍而冰﹐則其色白。大約死水白﹐鬼火靑﹐朽木黑﹐鑪金黃﹐竈土赤﹐物性旣窮﹐子現母色。所謂反其本也。咸豐九年十二月十八夜﹐慈溪馮鱸鄕廷藻宿艸堂﹐翦燈夜話﹐偶及於此語﹐頗有理﹐姑記之。鱸鄕曰「木之一葉微乎﹖微者也。然觀其終始﹐而性理具焉。葉始抽芽﹐其色黃。黃者土色﹐木出乎土也。旣而漸綠﹐凡畫家著色﹐必靑黃雜而後成綠﹐綠者﹐土色而兼木之本色也。及老而赤﹐赤者火色。火爲木之子﹐則老而傳子也。又衰而復黃﹐象其始生﹐而返乎土也。旣落而黑﹐黑者水色。水爲木之母﹐則物窮而返本也。」

《春秋繁露》云「琴瑟報彈其宮﹐他宮自鳴而應之。此物之以類動者也。」

余素不諳琴理﹐然嘗試之。陳二幾﹐幾上各橫一琴﹐撥東幾上第幾弦﹐則西幾上第幾弦自動﹐不爽分寸﹐屢試不異。因是嘆古聖人制作之精妙如此﹗《佩韋齋輯聞》謂﹕「淳景間﹐郭楚望以月夜鼓琴於郡守趙資政之雁閣﹐有物似魚非魚﹐跳躍池中者再四。皆怪之﹐他日復鼓前操﹐跳躍如故。明日涸池水索之﹐得無射律。蓋沈埋歲久﹐適鼓亦無射調聲應气求故如此然﹐亦奇矣。」余謂此蓋惟琴能之﹐若使吹笛﹐協後世南北曲無射調﹐恐此不能躍也。先聖制器神妙﹐自有不可測至理在。

枯木得雨露之滋潤﹐皆能生芝。吾家月湖之宅﹐庭柱忽生一芝。余弟子舟以爲不祥。吾笑曰「古人方以爲瑞﹐付史官歌頌不已﹐汝乃謂爲咎徵耶﹖其實是﹐此柱上蓋瓦不密﹐常有雨露浸潤其端﹐故日久有生气﹐並無關於休咎也。」升屋視之﹐果然。又石上亦能生芝﹐吾於友人王澹巖昌期家親見之。蓋亦樹木漿汁﹐積聚而成者。

《呂覽。知分篇》﹕「白圭問於鄒公子夏后啟。」髙注﹕「夏后啟﹐鄒公子之名。」其下數稱夏后啟﹐並非誤文。是古人命名之最奇者。

吾鄕舊有辜姓。嘉慶間﹐其子姓攺之爲古。而自鐫私印曰「自我作古。」

然古姓古有之。古彊﹑古革﹐不一而足。《廣韻》謂﹕「是古公之後。」

俗謂吳姓爲口天。《越絕書。後序》云「以口爲姓﹐承之以天。」

古人有名有字而已﹐無所謂號也。況別號乎﹖然別號二字﹐恰見於經注疏中。

《左傳》﹕「少姜有寵於晉侯﹐晉侯謂之少齊。」注曰「爲立別號﹐所以寵異之。」尙書疏曰「保衡﹑伊尹﹐一人也。異時而別號。」﹝《左傳》莒紀公﹐注云「紀﹐號也。莒夷無謚﹐故有別號。」﹞

卽姓爲名﹐古今少有。辛稼軒之妾﹐一曰田田﹐一曰錢錢。然是女子名也。

《四庫書目》中有沈沈﹐眞僅見者。吾鄕舊有鬱鬱﹐應童子試﹐大爲學使詬責。

卽時命攺名﹐始得攜捲入場。

人情厭故喜新﹐幾於無所不有﹐無事不然﹐以堂堂名堂﹐以亭亭名亭﹐以軒軒名軒﹐以閣閣名閣﹐人謂之新奇﹐吾謂之怪誕也。洪洞範髙阝鼎﹐名其集曰﹕《艸艸艸》此與沈沈﹑鬱鬱何異﹖

史事演義﹐惟羅貫中之《三國誌》最佳。其人博極典籍﹐非特藉陳志﹑裴注敷衍成書而已。往往正史及注﹐並無此語﹐而雜史小說﹐乃遇見之。知其書中無來歷者希矣。至其序次﹐前後變化生色﹐亦復髙出稗官。盛傳至今﹐非幸也。乃至周秦列國﹐東西兩漢﹐六朝五代﹐李唐趙宋﹐無不有演義﹐則無不可覆瓿者。

大約列國兩漢﹐不過抄襲史事﹐代爲講說﹐而其人不通文法﹐平鋪直敍﹐驚人之事﹐反棄去之。隋唐漢周﹐宋初諸書﹐則其人並不曾一見正史﹐直是信口隨意捏造妄說﹐有全無情理﹐一語不可究詰者。俗語﹑丹靑﹐以爲故事﹐扮演上場﹐愚民舞蹈﹐甚至亂民假爲口實﹐以煽庸流。此亦風俗人心之患也。有心世教者﹐當禁遏之。

古樂不可作今之扮演。雜劇卽古舞樂之流遺也。場上感慨激昂﹐能使場下人涕泣舞蹈﹐所謂觀感於不自知﹐今樂猶古樂﹐孟子信非欺人者。場上竊玉偸香﹐則觀者淫心生﹔場上巧偸豪奪﹐則觀者貪心生﹔場上任气力爭﹐則觀者斗心生﹔場上使智用巧﹐則觀者詐心生。反是而演忠孝節義之事﹐則觀者之良心不覺而自動矣﹗近時陳子相﹑吾弟子舟諸人﹐言子官﹐力禁淫戲﹐是也。而猶未盡也﹐余謂禁演不得演之劇﹐不如定演應演之劇。凡一戲班﹐必有戲目﹐取之以來﹐遇不知者﹐詰其戲中大略。以忠孝節義爲主﹔次之儒雅之典﹐奇巧之事﹔又次之以山海之荒唐﹐鬼怪之變幻﹐而要以顯應果報爲之本。又凡忠臣義士之遇害捐軀者﹐須結之以受賜卹﹑成神仙﹔亂臣賊子之犯上無道者﹐須結之以被冥誅﹑正國法。

如此教導優伶﹐如此嚴禁班主﹐一切如《水滸傳》《說唐》《反唐》諸演義﹐並禁絕之。已習者﹐不得復演。未習者﹐不許復學。將來教雛伶﹐造新戲﹐卽以吾向所言之大意諭說﹐而使領略之﹐則人心有不善﹐風俗有不正者乎﹖卽如寧波一郡﹐城廂內外﹐幾於無日不演劇。遊手無賴之徒﹐亦無日不觀劇也。日日以忠孝節義之事﹐浸潤於其心肝肺腑中﹐𨿽甚凶惡橫暴﹐必有一點天良﹐尙未澌滅者。

每日使之歌泣感動﹐潛移默化於不自知﹐較之家置一喙﹐日撻其人﹐其功效相去無萬數也。世有知言之君子﹐必不以我爲迂腐也。

世俗扮演宋太祖﹐必塗朱滿面﹐不知何所本也。《宋史。本紀》稱﹕「初生時﹐體有金色﹐三日不變。」然則卽據此語﹐亦當塗黃矣。本紀云「建隆元年三月壬戌﹐定國運以火徳王﹐色尙赤。」又云「乾徳元年以太常議﹐奉亦帝爲感生帝。」俗之顏如渥丹﹐蓋本諸此。又優人扮太祖﹐必以淨爲之。本紀云「旣長﹐容貌雄偉。」則腳色爲相稱矣。

今演雜劇﹐有武三思斬乖乖事。乖乖女妖名也。此事見《六帖》中。云妓名素娥。

王思質忄予以《淸明上河圖》贗本貽嚴世蕃﹐爲所覺﹐之死。世所傳《一捧雪》傳奇﹐卽原本此事也。其簸弄之小人﹐曰湯裱背﹐裝潢匠也。所以明本事﹐是圖畫非玉杯也。易思質姓名曰﹕莫懷古﹐所以戒後世﹐勿溺於玩好以賈禍也。

﹝貞羣案﹕朱存理《鐵网珊瑚》有元楊準跋云「故宋翰林張擇端所畫《淸明上河圖》﹐金大定間﹐燕山張著謂﹕卽向氏《圖畫記》中所云選入神品者。捲前有徽廟標題其位置﹐若城郭﹑市橋﹑屋廬之遠近髙下﹐艸樹馬牛驢駝之大小出沒﹐居者﹑行者﹑舟﹑車之往還先後﹐皆曲盡其意態。蓋汴京盛時偉觀也。京﹑攸父子權姦柄國﹐汴之受禍有不忍言者。意是圖脫稿﹐曾幾何時﹐而向之承平故態﹐已索然荒煙野艸之﹐不勝其感矣﹗」﹞

﹝又案﹕潢匠之名﹐《野獲編》作蘇州湯臣。《秋雨庵隨筆》作湯勤。《云自在堪筆記》作湯曰忠。延陵郡人傳聞異辭﹐故詳記之。﹞

●卷五有天神﹐有人鬼。文昌自是天神非人鬼﹐主宰造化﹐自然成形。凡河嶽之神﹐謂之地。此天地間一定之理。詳見《周禮》﹐非怪誕也。必謂文昌是星名﹐不得塑像﹑崇宇以奉祀之。此迂說也。

《陰騭文》《覺世經》﹐盛行於世﹐不知始自何來。固不能必其爲眞﹐然世道日薄﹐賴此以啟發善心﹐非大有益於世教者乎。

陳子相弟子張秀才世安者﹐篤實人也。注《覺世經》﹐乞余序之。其注﹐以時文家排偶語爲之。可曉初學﹐不爲無功。其注「人𨿽不見﹐神已早聞。」云「心在我﹐故人不見。心卽神﹐故神早聞。」簡而賅﹐深而顯。壓捲語也。

惠定宇棟注《感應篇》﹐無愧博雅。但必通人始可以閱其書﹐若以之教童蒙﹐諭市井﹐則屠龍之技矣。殊與作書本旨相去甚遠。

因果書中有《兪淨意遇竈神記》﹐神指淨意之過﹐幾於吾輩中無不犯此病者。

每閱一過﹐令人猛省。他篇所記﹐見鬼遇神多妄。此似獨眞。以其言親切而有味也。卽非鬼神來告﹐亦必是正心誠意之君子﹐從閱歷悔悟後說出眞際來。而以神道設教﹐使人敬信耳。余極愛此記﹐讀之覺語語搔著此心癢處。子弟文理旣淸順﹐便當付之觀覽﹐較讀經書更易於長進也。《兪淨意遇竈神記》非文人憑空捏造之言﹐語語似從我輩心坎中出。凡學者無不坐其所說諸病﹐而髙明者尢甚。「口過」

一節﹐尢爲眞摯﹐如記云「使者察君善惡﹐並無一實善可記。但於私居獨處中﹐見君之貪念﹑淫念﹑妒嫉念﹑髙己卑人念﹑憶往期來念﹑恩讎報復念﹐種種意惡﹐固結於中。」此數語﹐非鬼神不能道也。余將屬能書者寫之﹐刻石拓贈友人﹐日閱此文﹐庶幾無大過矣。

《有心錄》云「一息尙存﹐彌天之惡皆可攺悔。譬如千年幽谷﹐一燈才照﹐則千年之暗俱消。」余謂此言切近情理﹐可謂善諭。因爲之下一轉語云「若善人忽生惡念﹐行諸惡事﹐譬如滿堂燈燭﹐徧處光明。一遇狂風吹滅﹐便成黑暗地獄矣。」

近時刊刻善書﹐最於子弟身心有益。置案頭一部﹐使於功課餘暇﹐翻閱數葉﹐積久自不敢妄生邪念。薛敬軒曰「心每有妄發﹐卽以經書聖賢之言制之。」余謂當妄念滋生時﹐讀經書尢不如看善書。蓋經書語奧﹐或不易明。善書之言﹐則人人易曉也。

「訓童蒙何必博學﹐但能解習章句﹐粗曉文義足矣。」余謂此語最是壞人子弟。凡記性﹐是少年最好。少年聞見﹐至老不忘。若少時聽得村學究言語﹐後來須費多少淘洗工夫﹗質地靈敏者﹐尙能變化﹐愚魯子弟﹐誤入歧途﹐一生受害矣。

若能耳濡目染﹐並是博雅﹐𨿽記不得許多﹐但使略領大意﹐後來觸處﹐自然融貫也。

東坡作《範文正公文集序》稱﹕「慶曆三年﹐始入鄕校﹐從旁竊觀石守道《慶曆聖徳詩》﹐遂問鄕先生以『十一人何人﹖』先生曰﹕」童子何用知之﹗『「

按東坡生仁宗景三年﹐至是年八歲矣。《志林》云「吾八歲入小學﹐以道士張易簡爲師。」然則鄕先生者﹐張道士也。《志林》又云「張師獨稱吾與陳太初範序。」又云「先生奇吾言﹐盡告之。」則此道士﹐亦迥非今時童子師可比也。

「天下本無事﹐庸人自擾之。」此見道閱歷之言。與老莊淸淨無爲之旨﹐迥然不同。由齊家處世﹐以至治國平天下﹐不可不知此意。

「布衣暖﹐菜羹香。」古人格言如此﹐而衣帛食肉者不知也。我有旨蓄﹐亦以禦冬﹐猶是民間夫婦備具瑣屑之辭。而月令仲秋﹐乃命有司趣民收斂﹐務畜菜﹐多積聚﹐則先王以之爲政令矣﹐諺曰「家有咸齏﹐不喫淡飯。」旨哉言也。

「車騎服飾﹐誇耀裏黨。而其室家則未有升斗之儲。」世多有此等人﹐杭俗尢甚。然正惟無升斗之儲﹐故不得不以車騎服飾誇耀裏黨﹐其情亦可憫哉。《管子。八觀篇》曰「氓家無積﹐而衣服修。」讀之不覺失笑。

多言必敗。古屢戒之。而於今尢爲處世至徳要道。向在都中﹐有勗餘者﹐曰「居京師六字要訣﹐知之乎﹖」余曰「未也。」曰「勤拜客﹐懶開口。」

《鬼穀子。權篇》引古人之言曰「口可以食﹐不可以言。」余欲以此八字易前六字。眞是鐵鑄。嗚呼﹗世道人心可知矣。

以經語爲謔﹐亦侮聖言之一端也。吾輩往往犯之。每自戒之﹐因以戒人。

《因話錄》中載﹕「姚峴見南仲。適有投刺者﹐曰﹕李過庭。」南仲問﹕「過庭之名甚新﹐未知誰家子弟。」峴曰「恐是李趨兒。」南仲久方悟﹐而大笑。是以《論語》爲謔也。

餘一日赴段鏡湖兵備光淸飲。時宋思贊縣令純修亦在座﹐向餘言風俗狡獪﹐屢假紳名柬﹐關說人情。嘗有以令昆仲名刺來者﹐察之僞也。余聞之頗怒。因答云「歲時饋遺名片﹐何處無之﹖尢而效之﹐伊於胡底﹖若將來再遇此輩﹐當執而懲之﹐以戒後來。愚兄弟生平﹐固未肯爲人說私情者也。」旣而復有假章韻堂丈忠型﹝采南同年之父﹞名柬﹐向宋縣令情請者。宋君使人往訊章丈。丈答使云「事實子虛﹐然其人旣能假我名片﹐必當與我有瓜葛﹐非姻親則交好也。望寄語令君﹐千萬勿挫辱之﹐但不徇情面而已。」余聞其語﹐極服其盛徳﹐而深悔向者一時意气﹐至於失言。始嘆度量寬狹﹐性徳厚薄﹐相去甚遠。采南之大魁天下﹐未必非丈之盛徳所致者。今夜見楚黃李侍郎夢白﹐認同姓士子爲叔侄事﹝士人館汝寧﹐詭稱侍郎之侄。及侍郎道經其地﹐館主彊士人迎謁。邀至其家﹐士人不得巳以情告侍郎。侍郎笑而從之﹐竟造其館﹐如眞者。其實未嘗一面也﹞。因記之﹐志吾過﹐且書丈之厚徳云。

唐王亻丕貪濁﹐爲巨匱﹐裁竅以納珍寶﹐使不可出﹐而寢其上。今市肆皆有桌子或筒子﹐但可投錢竅中﹐使不得出。下設鎖閉﹐欲出﹐則啟其下。蓋此法始於亻丕也。

《幽明錄》云「陽羨小吏吳龕﹐乘掘頭船過溪。」作「掘」不作「橛」也。

至張志和《漁父詞》之「釣車子﹐橛頭船。」始以「掘」爲「橛」。後遂不知有「掘」字矣。

王右軍《筆經》云「嶺外少兔﹐以雞毛作筆﹐亦妙。」今亦有雞毛筆。初寫之甚難。久之﹐漸熟﹐亦與純羊毫仿佛。今謂兔毫爲紫毫。用之多鋒芒﹐出稜角﹐有似《筆經》所云鼠須筆者﹐豈古今作法異耶﹖今書家多用羊毫﹐能屈曲圓轉﹐隨人意。久用紫毫寫試卷者。初用羊毫﹐輒軟弱不能用力矣。

《呂覽。分節篇》﹕「衛靈公曰『天寒乎﹖』宛春曰﹕」公衣狐裘﹐坐熊席﹐陬隅有竈﹐是以不寒『「。云云。則是獸皮坐褥與火盆等事﹐早見春秋之世矣﹝按﹐衛靈之語﹐正是後世所謂天气不正也﹞。

《荀子。正名篇》﹕「輕暖平簟﹐而體不知其安。」似簟不必夏施也。張隱《文士傳》載﹕「張純賦席云﹕」席爲冬設﹐簟爲夏施。揖遜而坐﹐君子攸宜。『「

然則古人蓋不終年設席。而經傳紀載﹐但云坐席﹐不云坐簟﹐何耶﹖

交椅今以皮﹐古以繩穿。故孟東野詩云「繩牀獨坐翁。」而李濟翁《資暇錄》攺爲「藤牀」﹐誤矣。此語見《學林》。蓋以藤穿作牀﹐亦巳久矣。

唐人薛令之自悼詩云「飯澀匙難滑﹐羹稀筋易寬。」今則以箸用之飯﹐以匙用之羹。聞夷以匙取飯﹐蓋此猶古法也。

俗呼櫛發之物﹐密者謂之篦﹐齒稍稀者謂之梳。𨿽士大夫亦習用之。而不知篦爲比之訛﹐梳爲疏之轉也。《史記。匈奴傳》﹕「文帝遺單於比余。」《漢書》作「比疏」。「余」「疏」不同﹐然實當作疏。《蒼頡篇》曰「靡者爲比﹐粗者爲疏。」至顏師古注《急就篇》﹐則尢顯言之曰「櫛之大而粗﹐所以理鬢者﹐謂之疏。言其齒稀疏也。小而細﹐所以去蟣虱者﹐謂之比。言其齒密比也。皆因其體以立名。」然則非但「篦」爲俗字﹐卽「梳」字﹐亦在漢後起者。《漢書》楊雄《長楊賦》﹕「頭蓬不暇疏。」《文選》作「梳」。是其證也。

揚子《方言》云「飲馬橐﹐自關而西或謂之婁篼。按《集韻》」婁「

音「婁」。《廣雅》云「婁篼﹐囊也」。今俗語有此二字音﹐而或妄寫作漏斗。見《方言》《廣雅》始恍然矣。今所云「漏斗」者﹐上大下小﹐而空其底。

置此器於小米袋口上﹐所以下米﹔於酒壺口上﹐所以下酒。下米者以竹爲之﹐下酒者以錯爲之。皆欲其不至狼籍也。皆謂之「漏斗」。然則正以其無底﹐故謂之漏斗。若《方言》所云﹐飲馬橐﹐謂之「婁篼」者﹐自是兩物。蓋天下未有無底之器﹐而可以飲馬者。若其他﹐如盤﹑如盂﹑而以藤﹐或細竹﹐或篾爲之者﹐鄞人亦呼漏斗。則必當是「婁篼」而非「漏斗」矣。

吾年四十餘﹐陳子相爲刻一私印﹐相貽文曰「老柳」。吾常用之﹐朋輩以爲稱老太早。余引歐陽文忠﹐號「醉翁」事相答。文忠詩云「我年四十猶彊力﹐自號醉翁聊戲客。」富文忠公寄歐陽詩云「公年四十號翁早﹐有徳亦與耆年同。」

則吾豈敢。

「昭君琵琶」﹐不過石崇意擬之詞。後人竟作實事歌詠之。已爲不考。乃元人楊元誠《瑞山居新話》云「武庫有昭君琵琶﹐天歷太后以賜伯顏太師妻。」

按事之可笑如此。此何異於「著原思肘見踵決之衣履﹐左攜孔子叩原壤之杖﹐右持顏子陋巷之簞瓢﹐而乞一文太公九府錢乎」﹖然則古物之傳到今時者﹐恐未必無類此者矣。後人多賦王昭君﹐皆極爲之惜。顧旣匹其父﹐又偶其子﹐昔爲匣中玉﹐今爲糞上英。如此女子﹐何足惜也。又賦此詞者﹐多用琵琶爲昭君本事﹐不知其何所本也。按石季倫《王昭君辭序》云「昔公主嫁烏孫﹐令琵琶馬上作樂﹐以慰其道路之思。其送昭君亦必爾也。」云云。然則昭君琵琶﹐不過石崇教綠珠時﹐揣擬之耳。竟成典要﹐亦失實矣。

近時婦人掠薄鬢﹐號蟬翼鬢。其名始於婦女之流﹐而乃與古暗合。崔豹《古今注》云「魏文帝所愛宮人﹐有莫瓊樹。瓊樹始制爲蟬鬢﹐挈之縹如蟬翼。」

《朝野僉載》云「趙公長孫無忌﹐以烏羊毛爲渾脫氈帽。天下慕之。」按古人以氈爲便帽﹐其上髙出絨毳。今優人扮演雜劇﹐尙用之。此云渾脫﹐蓋必圓渾﹐如今所戴烏氈帽矣。

今士大夫﹐一束帶﹐間佩系刀﹑箸巾﹑﹑荷包之屬﹐累累如也。究之終日不見一取用﹐徒苦累腰腹笨重耳。《三國誌注》引《曹瞞傳》曰「身自佩小盤囊﹐以盛手巾細物。」此風蓋始於漢魏。

穿細竹爲汗衫﹐織成龜背文﹐謂之竹衫。蓋古人早有之。元人喬夢符﹐有《詠竹涼衫曲》云「並州翦龍須爲寸玉﹐絲織龜背成文。

凡縫工裁衣﹐當襟袖之間所裁餘者﹐俗謂之「彎子」﹐始謂是形如彎弓象形﹐故呼「彎子」。今知是「宛」子之轉。《廣韻》﹕「宛﹐一丸切。宛子裁余也。音宛。」然則宛彎音近﹐而其字實當作宛。

艸履謂之「不借」﹐始見楊雄《方言》。《中華古今注》以爲輕賤易得﹐人人自有﹐不假借也。放謂之「不借」。則賤物何獨艸履﹐而專其名乎﹖《致虛雜俎》又謂因仙人鳳子﹐不肯以艸履借人﹐故後世名艸履爲「不借」。此荒唐附會﹐與借鬼事以解「蝸居」同一類也。余聞前輩有云「艸履之首﹐有艸梁居中。未著時﹐左右無別也。旣著以後﹐艸梁必居拇指與四小指之間。四小指地位實闊於一拇指﹐由是左履之梁偏於右﹐右履之梁偏於左﹐左右遂一定不易。不似他履之可左右通借也。故曰﹕」不借『。「其說似較輕賤之說爲確當也。

楊誠齋詩﹕「不借雙髙掛﹐毋追一任欹。」以不借與毋追作對﹐可謂工絕。

特毋追古冠﹐用之後世詩句中﹐似嫌不稱耳。

《史記。張釋之傳》﹕「王生顧謂﹕」張廷尉結襪。「時三公九卿並會也。」

則是漢時入朝﹐無不著屨者。唐宋以後﹐襪制載之正史﹐無論矣。《左傳》﹕「哀二十五年﹐褚師聲子襪而登席」。注﹕「謂古者見君解襪」。或乃謂常朝不解﹐惟宴會始解者﹐非也。古人制度﹐不可以眼前常禮測之。今世著襪﹑著履﹐而古人相會﹐無不脫屨戶外者。入朝亦無不脫履。故劍履上殿﹐乃是異數。至脫襪﹐僅見《左傳》﹐然以意度之﹐蓋亦非盡赤其足﹐足上必有別飾。如詩所云「赤芾在股﹐邪幅在下。」其證也。然則《韓子》及《呂覽》所云「文王襪系解﹕」武王襪系解者﹐或出於附會﹐或是尊貴始著襪耳。卽如祭祀用屍﹐以常情測之﹐亦事理所必無者。故前人疑爲夷禮經典具載﹐不能無信矣。見君解襪﹐僅見《左傳》﹐而「赤芾在股﹐邪幅在下。」之詩可以証之。男子穿耳﹐僅見《莊子》﹐而「充耳以素﹐尙以瓊華。」之詩可以証之。蓋古者必有耳飾﹐不穿耳無所系之。此前人所未言者。

●卷六《呂覽。盡數篇》曰「輕水所﹐多禿與癭人﹔重水所﹐多與人。」髙注云「腫足曰﹐不能行也。」今酒家釀水﹐必以山中者﹐以其重也。而山人多疾﹐俗謂之大腳瘋。然多在耕﹑樵﹑傭作之夫。其大家儒素﹐希有此疾。

又曰「凡食﹐無彊厚味﹐無以列味重酒﹐是以謂之疾首。」髙注﹕「重酒﹐厚也﹔疾首﹐頭痛疾也。」按酒之薄者﹐往往致頭痛疾。其厚者﹐𨿽多飲甚醉﹐而頭不痛。《呂覽》所云﹐是古今相反矣。蓋釀法或異耳。

吾鄕以酒之初熟者﹐爲缸面酒﹐亦曰缸面靑。以其色靑故也。於酒品爲最下。

而缸面二字﹐則自古有之。唐人何延之《蘭亭始末記》稱﹕「僧辧才初遇蕭翼﹐便畱夜宿﹐設岡面藥酒。」又云「江東云岡面﹐猶河北稱甕頭。謂初熟酒也。故辧才賦詩﹐有」初醞一岡開﹐新知萬里來。「之句。然則﹐缸面字固吳越中舊稱謂。而古貴今賤﹐則風尙又不同矣。皇甫嵩作《醉鄕日月》﹐謂﹕」酒以色淸味重而飴者爲聖﹐色濁如金而味醇且苦者爲賢﹐色黑而酸ㄤ者爲愚。「今按﹐酒色黃如金﹐而味醇厚﹐略帶苦者爲上品。飲之﹐能使人潛移默化﹐徐徐入醉鄕﹐而不自覺。𨿽痛飲極醉﹐旣醒﹐無頭痛口燥之病。眞可謂之」中聖人「。

若味甘如飴﹐則婦孺與不能飲者好之。蓋爲穆生所設醴酒類耳﹐烏得聖乎﹖故香山詩云「戶大嫌甜酒」﹐若杜子美之「不放香醪如蜜甜」﹐韓文公之「一尊春酒甘若飴」﹐非酒人語也。

店家賣餅﹐有曰煨鑪餅者最佳。以蔥油爲餡﹐愈熱愈佳。其上有縱橫刀切痕。

《晉書。何曾傳》云「蒸餅上﹐不作十字不食」。所謂十字者﹐想卽今刀切痕耳。

湯餅﹐卽今面也。記東坡詩注﹐明言之。及閱山谷詩﹕「湯餅一杯銀綫亂」﹐益信然矣。又《歸田錄》云「湯餅濕面。」又《倦遊錄》云「凡以面爲食﹐煮之皆謂之湯餅」﹐亦見《靑箱雜記》。

宋李公甫守榮州。州素無榷鹽之禁﹐而四川茶司馬﹐欲奪榮之鹽井而榷之。

公甫申省爭辧﹐爲偶儷之文﹐中一聯云「徵商自此始矣﹐必求龍斷而登之﹔作俑其無後乎﹖謂其象人而用也」﹐用經語甚妙。「龍」﹑「象」對得奇絕﹐「始」

與「後」亦工。而仁民之心﹐更自藹然言表。

私鹽之禁極嚴﹐而於肩販貧民無與也。伏讀大淸會典﹝卷五十一﹐鹽法下﹞

有曰「私販鹽斤﹐果系貧民肩負易米者﹐例不禁。又零星肩賣與民家者﹐毋許緝拿。」功令如此﹐而蠹商姦吏﹐朋比以爲陵虐而魚肉之者﹐盡是此一種人。貧民受其苦毒﹐不可言狀。則未有積久而不反之者也。咸豐初年﹐巡撫方以事來寧波。鄕民忽集萬人﹐哄入郡城﹐白晝燒毀商屋﹐及其祠堂﹐且擒其人以去。巡撫大怒﹐亦無如之何。烏乎﹗彼愚民者﹐藐法已甚。然而怨毒之入人者深矣﹗國家禁私鹽﹐犯之者非他人﹐卽商人也。凡其所爲﹐無不與定例相反者。順治十四年﹐部議有云「勢豪不許占攬引窩商鋪﹐不許自定價值。」在國初時﹐方以此等爲專利害民﹐禦史嚴禁飭之。而豈知積習漸長﹐其作惡犯科﹐更有不可名言者乎﹖

噫﹗商爲之﹐不獨商爲之﹐可慨也﹗

今僧道稱葷酒之類﹐皆自有別名。其相呼語﹐人莫能曉。蓋恐人詰責﹐故別爲方言以掩蔽耳。吾友馮午卿﹐頗能知其一二。或可解或不可解。《東坡志林》云「僧謂酒爲般若湯﹐魚爲水梭花﹐雞爲鉆籬菜。」又云「人有爲不義﹐而文之以美名者﹐與此何異﹖」余見此語﹐不覺失笑。因嘆貪饕狡獪之態﹐古今不異。而語言雅俗之間﹐則又今不逮於古矣。

文物制度﹐後世日盛。而禮失﹐則求之野。往往於海外諸夷﹐一遇見之。夷人以手撮飯﹐核之《禮記》「共飯不澤手」﹐是三代禮也。夷人往往赤足。核之《左傳注》之「見君解襪」﹐是三代禮也。羅漢佛像多赤足﹐又多穿耳﹐系金環。

核之《詩》「充耳瓊華」﹐及《莊子》之「天子諸禦不穿耳」﹐是穿耳亦三代禮也。吾鄕海國﹐每有遠夷﹐爲風吹至者﹐或白衣冠﹐或髙帽﹐或角巾﹐大約多漢官舊儀。而近時與西夷通商﹐奇巧之物﹐如指南車﹐量地表﹐日影尺﹐晴雨表。

無非中華遺法﹐特彼處專以技藝爲仕進之階﹐致富之術。故殫心竭慮﹐從而推究之﹐變通之耳。

早稻最先熟者﹐曰救公饑﹐又名六十日。謂自浸秧至收成﹐不過六十日耳。

陸放翁詩曰「六十日白最先熟﹐食新且領晨炊香。」又云「六十日白可續飯。」

是當時﹐山陰人呼「六十日白」﹐吾鄕但呼「六十日」無「白」字。

蔬圃中物﹐惟茄獨稱樹﹐曰「茄樹」。始甚疑之﹐以爲其幹稍象樹形﹐故呼之耳。今知不然。晉嵇含《南方艸木狀》云「茄樹﹕交﹑廣艸木﹐經冬不衰﹐故蔬圃之中﹐種茄﹐宿根有三五年者﹐漸長枝榦﹐乃成大樹。每夏秋甚熱﹐則梯樹采之。五年後﹐樹老子稀﹐卽伐去之﹐別栽嫩者」。然則茄實是樹﹐非借名者。

吾鄕種茄法﹐一如他蔬﹐每年換種下子﹐茄實旣盡﹐盡拔去之。《艸木狀》所說﹐非特無行之者﹐並不知有此法也。余遊京師﹐見茄狀與吾鄕絕異。吾鄕長而圓﹐大者圓徑不過二寸﹔其長﹐則小者數寸﹐大者或至尺餘。都中所見﹐乃如吾鄕南瓜﹐但無間縫耳。其圓徑有至尺餘者﹐其髙不過二三寸。余疑是瓜類﹐食之﹐味實茄也。又吾鄕茄色紫赤﹐與朱李色同﹐故呼朱李爲茄皮李。都中所見者﹐色白﹐或微有淡綠者。余意其大如此﹐或卽是三四年大樹所結者與﹖惜未問土人以栽種之方也。

蒜頭﹐俗語也。《古今注》謂之「蒜卵」。又云「胡國有蒜﹐十許子共爲一株﹐俗人呼爲大蒜」。按﹕今蒜頭如橘柚﹐去其皮﹐分之凡五六或十許﹐想本胡種耶﹗而俗以蒜葉呼爲大蒜﹐其根則謂之蒜頭。

林弼《龍州詩》云「山蕉木柰野葡萄﹐佛指香圓人面桃。」「佛指香圓」

卽佛手柑也。本與櫞種相同﹐故其皮亦絕似香櫞。今但呼爲柑﹐不呼櫞矣。又《本艸》云「海內芭蕉﹐常年開花結實。有一種曰佛手蕉﹐小而味甜﹐則未之見也。」

《湛淵靜語》謂﹕「木芙蓉根﹐三年不除﹐誤食之殺人。故古詩『昔爲芙蓉花﹐今爲斷腸艸』以此。」余聞秋葵花﹐以麻油浸之﹐治火傷。及滚水所傷等﹐甚效。而其根則毒﹐凡男女病鬼祟淫邪之癥﹐取根搗爛﹐密塗其陰﹐則邪不敢犯也。

古人有「憑仗幽人收艾納」之句。或寫作聯。問其「艾納」何物﹖則曰「想卽是艾﹐收之爲印泥耳。」餘幾信其言。近始知是松皮上蘚衣。見《本艸》合諸香燒之﹐其煙團聚﹐靑白可愛。

西夷旣與中國通商﹐多以其土產來內地。一日在花園中﹐買洋柿一本。其果大小﹐似柑之小者。始結色白﹐漸綠而黃﹐而紅﹐若紅柿然。彼人食之﹐華人但以供玩好﹐不之食也。其種艸本﹐葉略似菊而碎﹐小作小花﹐黃白色。其根徧生叢毛﹐如其人。又其貓犬亦多與中國小異。謝承《後漢書》稱臧民﹐言西域山川﹑艸木﹑鳥獸﹐名種不與中國同。信哉。

燕以春分來﹐秋分去﹐其來何自﹖其去安往﹖俗人皆曰「度海而去﹐春時自海外來也。」然前年吾鄕修沈店橋﹝在南門外﹞﹐時方嚴冬﹐拆橋則深邃處﹐有燕無萬數在焉。始知燕之歸﹐是蟄也。非往海外也。鄭注《月令》「玄鳥歸」

曰「歸謂去﹐蟄也。」疏云「玄鳥之蟄﹐不遠在四夷。而亦不以中國爲居者。

他物之蟄﹐近在本處。今玄鳥之蟄﹐𨿽不遠在四夷﹐必於幽僻之處。非中國之所常見。「﹝注云﹕」凡鳥隨陰陽者﹐不以中國爲居﹐故疏之如此﹞。然則古人之體物﹐較今人爲審矣。又髙注《呂覽》亦曰「玄鳥﹐燕也﹐春分而來秋分而去。

歸蟄所也「。其注《淮南》亦曰﹕」秋分後﹐歸蟄所也。「《酉陽雜俎》云﹕」或言燕蟄於井底「﹐是亦以燕去爲蟄也。而小說家載﹐長安富商任宗﹐妻郭紹蘭﹐能詩。紹蘭以詩系燕足﹐祝曰﹕」我聞爾海東來﹐必曾經湘中﹐爲我附書。「

云云。是又信俗說燕度海﹐而附會之也。

宋錢希白易《南部新書》云「龍嗜燒燕肉﹐食燕肉人不可渡海。」然則食燕者﹐尙不可渡。況燕耶﹖豈生燕未燒﹐龍不嗜耶﹖

世俗﹐聞鴉鳴﹐輒連唾之。《隋唐佳話》云「有梟﹐晨鳴於張率更庭樹。

其妻以爲不祥﹐連唾之。張曰「吾當攺官『。」云云。鴉鳴﹑梟鳴﹐總是以爲不祥﹐故唾之。婦女常態﹐古今不異也。

雞無雄而生卵者﹐俗謂之姑娘蛋。孵之不化。《參同契》曰「牝雞不牡而自卵﹐則無雛必矣。何者﹖獨陽不生﹐獨陰不成也。」一老嫗言「將伏卵時﹐取此卵向竈門﹝俗謂入薪處爲竈門﹞呼曰﹕」雄鷄打水『﹝俗以雌雄相交爲打水﹞﹐隨以釜底心之煤﹐點卵上﹐伏之雛卽出矣。「又聞故老云﹕」雞伏卵時﹐暗以斧置所伏窠底﹐則所出之雞。無不雄者。「以上二事﹐余久聞之﹐特未試耳。凡雞伏卵時﹐忌聞雷。俗以鐵器少許﹐置窠底﹐則𨿽雷無損。余意必因置鐵器﹐或有一家曾置斧﹐而所出皆雄﹐後試復驗﹐故得知有此法耳。又聞暗以斧置孕婦所臥枕﹐下則生男子。此法蓋由伏雞類推之﹐然頗驗。

俗呼卵爲﹐音彈。此村俗文字﹐不足憑者。前余據宋人雜說﹐謂是象形﹐當作彈。《呂覽。本昧篇》﹕「丹山之南﹐有鳳之丸」。髙注﹕「丸﹐古卵字也。」

丹山在南方﹐丹澤之山也。有鳳凰之卵。「然則﹐本是卵字﹐後人因古卵字之丸﹐誤通彈人之丸﹐又因彈人之丸字﹐誤通於彈﹐復因呼彈者﹐不知其義﹐而誤造爲蛋字。輾轉錯誤﹐蓋如此。晉靈公不君﹐從臺上彈人﹐而觀其避丸也。此丸字音完﹐古卵字之丸﹐音卵。字同而音義迥別。

畫卵今尙有之。然必是納徵納采等事。尋常饋遺﹐無有也。慈溪人遇喜事﹐或生子﹐或入學﹑中舉﹐則以蘇木水﹐煮鴨卵﹐送親戚朋友。其色赤﹐謂之紅蛋。

富家一用數十萬。吾鄞卽無此風矣。《歲時記注》謂﹕「古之豪家食﹐稱畫卵。

今代猶染藍茜雜色﹐仍加雕鏤﹐遞相餉遺﹐或置盤俎。「按畫卵﹐必畫於其殼。

食時卽剝去之﹐餉遺尙是人情。至宴客﹑自食﹐亦費工力繪畫之﹐何心哉﹗乃至雕卵﹐則吾鄕所絕無者﹐他處不可知。《管子》曰「雕卵﹐然後瀹之﹔雕﹝薪也﹞﹐然後爨之。」注云「皆富有者所爲」。又《洛陽伽藍記》「河間王琛﹐語人曰﹕」晉石崇﹐是庶姓﹐猶能畫卵雕薪。況我乃不爲華侈耶﹖『「又《歲時記》」寒食鏤雞子。「注云﹕」畫之﹐而復加雕鏤。「及唐人詩之」卵上雕秋千「。皆窮奢極欲之最無理者﹗以醋浸卵﹐則卵軟可以隨意造作。抑之方合中﹐卽爲方卵。旣方﹐浸之淡水﹐出其醋﹐則卵復堅如故。成方卵矣。《瑯記》﹕」昔有少年﹐博洽典籍。其兄遠歸﹐攜方卵﹐問弟。弟曰「鳥卵而方﹐有白無黃』。破之果然。問﹕」何以知之﹖『曰「見成丁《百鳥志》。』」若以今所造方卵﹐視此少年﹐破之有黃﹐則將謂古人欺余矣。

《漢書。食貨志》注云﹕皆乘父馬﹐有牝馬閒其間﹐則是嚙。「」父馬「

二字﹐不甚經見。以對《孟子》中之「母雞」﹑「母彘」﹐可謂極工。

今人以狗捕鼠爲越職。《呂覽﹐士容論》曰「齊有善相狗者﹐其鄰假以買取鼠之狗。期年乃得之。曰﹕」此良狗也﹑其鄰畜之數年﹐而不取鼠。以告相者﹐相者曰「此良狗也﹐其志在獐﹑麋﹑豕﹑鹿﹐不在鼠。欲其取鼠也﹐則桎之。『其鄰桎其後足﹐狗乃取鼠。」是古者固以狗捕鼠也。不知狗不捕鼠自何時始。吾家一犬﹐善捕鼠。而人皆怪之。不知固是狗職也。《呂覽。功名篇》﹕「以貍致鼠。」又《貴當篇》「貍處堂而眾鼠散。」則捕鼠爲貍職。犬之捕鼠﹐其兼司耶﹖

謝山嘗作《吾鄕歷朝土貢詩》起於漢之鮚醬。余謂﹐四明在虞夏爲揚州之域。

《禹貢》載揚州之貢曰「厥貢惟金。三品﹕瑤﹑琨﹑筱蕩。以至厥包橘柚。錫貢﹐貢物甚多」。且揚州之域﹐自淮至海﹐其地甚廣。又焉知何者爲吾鄕土產乎﹖

特以意度之﹐則四明此時直是島夷﹐而島夷所貢是卉服。鄭玄謂﹕「地濕衣艸服﹐或謂卉服。如木棉之屬」亦不能確指爲何物矣。至商﹐則貢醬。《逸周書》王會曰「越漚發文身﹐請令以魚皮之な﹐�之醬﹐鮫﹤盾﹥﹐利劍爲獻。」

注云「﹐魚名。」盧抱經曰「�疑是烏。」按湯謂伊尹﹐欲因其地所有獻之。則烏實出吾鄕。後世尙謂之明府鯗。是時﹐吾鄕不過島夷﹐其地實爲越漚﹐則商貢醬﹐爲吾鄕土貢﹐可知也。至周﹐則貢海﹛合虫﹜。王會解曰「東越海﹛合虫﹜。」注曰「東越﹐則海際。﹛合虫﹜文﹛合虫﹜盧。」校云「﹛合虫﹜卽蛤字。」李善注《文選》﹐作東越侮食。形近而訛。按﹐越地𨿽大﹐而至海際﹐則四明矣。故四明亦號東越。是周貢海﹛合虫﹜﹐爲吾鄕土貢﹐可知也。

以爲臘﹐俗稱烏賊鯗。本出吾鄕﹐故曰明府鯗。言明州府之鯗也。作《本艸》者﹐不知其義﹐妄分析之﹐謂鹽乾者名明鯗﹐淡乾者名脯鯗﹐已足令人噴飯。

而近來市井之徒﹐並復杜撰名目曰「螟鯗」﹐更可絕倒者也。

《莊子》﹕「玄憐蛇曰﹕」吾以眾足行﹐而不及子之無足。「《國策》楚舍人畫蛇﹐亦云﹕」蛇固無足﹐子安能爲之足﹖「《淮南子》曰﹕」蝮蛇不可爲足。「又曰﹕」開足眾而走不若蛇。「《北史》﹕薛浚兒時﹐見一黃蛇﹐有角及足。羣童無見者。是𨿽言蛇足﹐正以蛇無足﹐而此見足爲異耳。坡老《蠍虎》詩云﹕」有足蛇﹐脈脈無角龍。「是亦罕譬之語。正以蛇本無足故也。然余聞之﹐山人云﹕」蛇實有足﹐且甚多。但微細不可見﹐若以火炙之﹐則其足畢現。「

此又古人所不及知者。

《錦繡萬花谷》云「魯人有夜迷失道﹐寄宿一捨。有婦人延入﹐設酒食﹐因醉臥。明旦酒醒﹐見身在田塍上。旁有一大螺如斗﹐因惡心而吐。吐出皆泥。

方知是田螺精。今人謂所居之舍爲蝸捨﹐卽田螺也。「余謂此實妄語。蝸是蝸牛﹐卽蜒蚰也。與螺無涉。且偶然怪事﹐何足據爲典要﹐沿稱至今﹖余嘗問友人﹐物之小者甚多﹐何必以屋小爲蝸居﹖皆不能答。余後見蝸﹐始悟。蓋凡殼虫不一﹐大小亦不等。然虫身長大﹐則殼與之俱長。惟蝸牛﹐始生時在殼中。及稍長﹐卽脫殼而去。殼不與其身俱長也。以譬人家屋小﹐不能容多人耳。竊謂此義頗精﹐尙當考之。吾前解蝸居之義﹐自謂至當﹐不可易者。而《中華古今注》則曰﹕」野人爲圓捨﹐狀如蝸牛﹐故曰蝸捨。「按﹐此語亦與解」不借「同。物之圓者﹐何獨蝸牛﹖且蝸牛亦何嘗圓也。

貞羣案﹕《三國誌》注引《魏略》云「焦先及楊沛並作瓜牛廬﹐止其中。」

以爲瓜當作蝸。蝸牛﹐螺虫之有角者也。俗或呼爲「黃犢」﹐先等作圜捨﹐形如蝸牛蔽。故謂之瓜牛廬﹐《莊子》﹕「有國於蝸之左角者曰觸氏﹔有國於右角者曰蠻氏。」謂此物也。

南方蝗虫稀少﹐偶有之﹐不大害也。咸豐六年﹐慈溪﹑奉化皆有之﹐延及鄞鄕。每來如雨﹐盈千累萬。食十餘畝稻﹐頃刻可盡。父老云﹐此旱故也。凡天大旱﹐則魚子在灘沙者﹐遇風日﹐已有生意﹐而不能入水﹐則盡變爲蝗﹐飛入田間。

至天寒﹐則飛入山穴﹐蟄處泥土中生子。遇雪﹐則蝗子盡死。明年不害。不則﹐暖風驚雷﹐而蝗子盡起﹐更無萬數矣。

靈橋門外﹐新河水﹐遇旱則淺而黑。大雨﹐水滿﹐淸白如他河也。咸豐八年六月﹐連雨之後﹐水滿而白。二十日辰刻﹐忽見水中湧出黑水團﹐大徑丈許﹐甚圓而黑。旋滚水上﹐片時而沒。俄復滚出﹐如是者三。第二次略小﹐第三次更大。

歷一時許﹐東湖漁戶﹐揭竿而至。將入城﹐鄕勇擊之城外﹐或受傷落水﹐或泅水被搠死者十餘人﹐皆在此水中。異哉﹗

故老言﹐凡水將溺人﹐必先見黑水。或旣入水﹐泅湧而出﹐若有黑水潑浪﹐則其人必不能出。此屢驗者。蓋黑水是水怪所爲﹐偶然失足﹐未必致死。一遇鬼怪﹐不可活矣。道光十二年﹐吾友朱鏡湖祖謨﹐沒於銅盆浦。鏡湖自少善泅水﹐航船旣覆﹐岸上人見鏡湖自江心遊及近岸﹐忽見黑水自水中噴出﹐遂死。又十餘年前﹐汪葵園之兒﹐溺於其家井中。是日上午﹐汲井水﹐烹以供客﹐茶至而黑﹐呵使再烹﹐黑如故﹐重汲亦然。以爲偶有穢物入井中耳。下午而兒溺矣。

《歲時記》云「正月夜﹐多鬼鳥度。家家捶牀打戶﹐捩狗耳﹐滅燈燭﹐以禳之。」此俗近所未有﹐道光二十六年五﹑六月間﹐有一事大奇﹐相類。民間忽謠曰「某日紙人進城﹐當作亂。」於是蛇弓杯影﹐艸木皆兵。東家謂親見一鬼﹐西家謂親聞鬼鳥﹐自屋上飛去﹐遂覺牀榻搖動﹐男女顚倒﹐有相擊出血者﹐有無故失去頭髮者﹐舉國若狂。入夜﹐環守鑼聲徹旦﹐燈燭滿室﹐或誦經咒﹐或讀《周易》﹐或唱文文山《正气歌》。辟邪之符﹐徧黏戶上﹔治妖之像﹐髙懸堂中。

鑼釒孛之肆一空。貧者亂擊銅器﹐或用污穢之物﹐搖曳房闥間。一夜﹐適遇地震﹐凡案動搖。皆大聲呼噪。東西相聞。謂紙人來矣。俄而天明﹐細察之﹐實地動也。

不得已﹐乃舁關壯繆像﹐徧歷城上﹐以至街巷。盛陳儀仗﹐大發充炮。由是人心安謐﹐訛言不聞。不二三日﹐而城鄕帖然矣。事後細詰﹐見鬼之家﹐模糊影響若夢中。而由城達鄕﹐由鄞至慈溪﹑鎭海﹑奉化諸縣﹐靡不然者﹐可謂大怪矣。

是時吾家最安靜。謠言日至﹐而老母毫不恐怖。家中一切如常。並未置一鑼﹐誦一咒。每聞夜來親友家怪事﹐輒笑頷之。惟地初震時﹐幾欲信之矣﹗俄頃卽悟。

當紙人大亂時﹐一鄕村家﹐忽見一鬼﹐白衣方首。首甚長﹐兩眼巨而碧﹐光閃閃然。見者大懼而號。會其家多傭工人守夜﹐中有膽壯者﹐持杖率眾出擊之。鬼似驚避者﹐遂羣擊之﹐鬼匿入牀下。因大擊之﹐鬼大號乞哀。曳出﹐則人也。視其首﹐是以字紙簏蒙之者。簏面挖二孔﹐各嵌以小兒所嬉戲玻璃綠葫蘆﹐中實螢火十餘﹐故巨眼有碧光耳。訊之﹐實來爲偸兒者。時城廂內外失竊之家﹐多用此伎。

主人畏避﹐巧偸遂出。愚者疑物爲鬼攝去。人情不同﹐姦詐之與朴誠相去如此。

道光十九年六月﹐夜中忽夢作詩五六首。醒而憶其二句云﹕舊國逢新亂﹐家山遇故知。「時承平日久﹐忽得此夢﹐以爲大怪。明年是日﹐英吉利據定海。又明年八月﹐破鎭海﹐遂及寧波府城。倉卒入它山避地﹐閱八九月時﹐遇知交。而前詩之言﹐一一皆驗。夢想究竟不解何故通神如此。

吾友謝鞠堂輔坫﹐中咸豐九年進士﹐官工部主事。其年冬歸裏﹐語余曰﹕有蔡姓者﹐以南人冒北籍﹐成諸生﹐常往來許滇生尙書乃普旅邸中﹐自言爲冥中判官﹐屢向人言地下事。許氏頗信之。今年﹐蔡在許邸﹐言上帝甚惡安徽人﹐不許開科。聞人閒議﹐以浙江省闈﹐借與江南。秋試果爾﹐則浙人必受其殃﹐省城必受禍。云云。虛無杳渺﹐聞者皆以爲妄。又蔡自言今秋必中順天舉人。已而不驗﹐於是前言益妄。乃無何﹐朝議竟許江南借浙闈試士。九年十月﹐江南士子集浙闈應試。而十年二月﹐粵寇犯浙江﹐遂有二十七日之變﹐殺掠甚慘。三月三日﹐始遁去。而省垣被禍﹐已不可言矣。噫﹗天者不易明﹐神者不易測﹐而柰之何﹖先時而得言之鑿鑿如此﹐彼雲中舉而竟不驗者﹐其或以妄泄故黜之耶﹖又言省城受害﹐其發難始自寧波。故鞠堂云﹐吾鄕人聞此語﹐尢惴惴焉。然省城之語旣驗﹐而吾鄕竟無恙。則此言尢不足信矣。吾謂粵賊犯浙﹐發難始於寧國。同一寧字﹐而「波」「國」二字或系誤記。又賊之攻省城﹐自武康縣由句章小道而來。句章爲寧波古郡名。或鬼神故作隱語﹐不欲盡泄之耶。讖緯術數之學﹐之在後世者﹐大約事後影響附會之辭。其在事前者﹐百不一二也。喪亂以來﹐每聞傳說神奇﹐輒復斥爲妖妄。乃惟此語則聞之於去冬。鞠堂歸來之日﹐其時浙省恬嬉如故。而不意乃速驗於百日之內﹐眞令人咋舌也﹗

吾從兄娶宋氏。故吾家與宋氏爲舊姻。後余兄弟與仲穆﹑蓮叔兄弟爲密友。

仲穆未之官時﹐幾無日不在吾家。及司鐸壽昌﹐粵賊犯浙﹐聞仲穆有死節之言。

余極信之。信之於平日也。丰咸八年四月中旬﹐賊幾入壽昌縣中。大小官吏﹐無不遁逃﹐惟仲穆以一冷官畱署不去。同僚苦勸之﹐不可﹐其同年一廣文亦來苦勸﹐仲穆口占示意云「吾年六十一﹐數適逢大厄﹐一門老幼凡七人﹝謂其妾及三子二女﹐時長者五子皆還鄞﹞。取義成仁﹐吾事畢在任。與縣人方氏﹐訂爲婚姻﹐方旣避地﹐亦來再三相勸﹐必不可。」勸其妾﹐妾亦不可。旣而賊犯境﹐去署十餘里而返﹝壽昌無城﹞﹐十三日事也。明日﹐官吏復至。嚴州府知府來安民﹐見仲穆﹐得其狀﹐大異之。語人曰「此老頭兒眞眞難爲他﹗」於是仲穆以家書來﹐大約謂決計一死﹐幸而得免。或者天不欲死我也。今賊已遠揚﹐吾宦情早淡﹐將從此東歸﹐教授裏中子弟﹐以糊余口。吾屋已鬻諸人﹐未知家中尙可籌容膝地否﹖

弟試爲我商之。蓮叔答書亦勸之歸。至五月十三日﹐而賊至矣。時居民遷徙一空﹐官吏復皆遁去﹐仲穆安居學署。是日上午﹐仲穆出探賊耗﹐且安民心。知賊距縣甚遠﹐歸入署中﹐謂其妾龔曰「可煮飯食我。」龔入竈下﹐聞兒啼﹐復入室。

仲穆自入竈下﹐忽聞叩門聲甚厲。仲穆謂門斗曰「此叩門聲大異﹐當問之明白。」

斗出﹐二賊已破扉入。仲穆自竈下出﹐遂被執﹐索金錢。曰「我冷官﹐焉得錢﹖

卽有﹐豈與賊﹗「賊欲與俱去見首領。仲穆大怒﹐曰﹕」我有一死耳﹐肯降賊耶﹖「

大罵不屈。賊怒﹐殺之。龔方在室﹐聞仲穆遇害﹐奔號而出﹐挈幼子女﹐越學後山得脫。第六子宗﹛規木﹜﹐年十三﹐賊至內﹐奔出。賊問曰「汝識字耶﹖」曰「識。」「汝曾讀書耶﹖」曰「曾讀。」曰「當隨我去作軍師。」﹛規木﹜罵曰「我豈從賊者﹖﹗」賊縛之去﹐不知所終。是月二十八日﹐賊退。段按察使光淸﹐至壽昌﹐使人訪其屍﹐知爲賊所焚。得頭顱及兩足而已。乃買棺貯之﹐使使至杭州﹐市衣服。已而﹐長子宗﹑三子宗朱﹑五子宗匯﹐三人並自鄞奔至。

相與殯殮如禮。並其庶母及幼弟之避難方氏者﹐同扶柩歸。六月十八日抵鄞。權殯海會寺中。嗚呼﹗喪亂以來﹐方面大吏﹐顏求活者多矣。仲穆以一教諭﹐立志死節﹐至再至三﹐百折不回﹐卒能踐其言﹐以不負所學。非中流之柱石乎﹖﹗

國史當書曰「五月丁亥﹐粵賊犯壽昌縣﹐教諭宋紹周死之。」官卑﹐卽未必立傳﹐仲穆亦千古矣﹗是歲十月﹐奉詔卹贈國子監助教﹐子孫世襲云騎尉﹑恩騎尉﹐罔替。

古今藏書之家﹐無不厄於兵火。如江元叔﹑宋宣獻﹑晁文元﹑宋緩﹑周密﹐前人記之詳矣。玉仲言云「葉少蘊藏書於川。丁卯﹐與宅俱焚。而李泰發家書﹐亦是歲火。同歲罹劫﹐亦可怪也。」余自弱冠卽好購書﹐二十餘年﹐亦將十萬卷。咸豐十一年﹐遭粵寇。在煙嶼樓者﹐盡爲人竊掠。其在城西艸堂者﹐尙五六萬卷。同治二年十一月二十九日﹐艸堂焚如﹐皆灰燼矣﹗而奉化人有於亂後出數千金買天一閣書﹐別爲屋藏之﹐亦以十一月此旬中被火。旁捨無恙﹐惟書屋獨毀﹐與吾家先後才數日耳。異哉﹗

●卷七文家多用「不可」﹐罕用「不肯」者。若偶一用之﹐皆以此二字爲俗。則甚矣﹗不讀書之陋也。《春秋經》宣四曰「公及齊侯平莒及郯﹐莒人不肯。」正與俗語意絲毫無別。左氏自此傳外﹐如文十六云「請盟﹐齊侯不肯。」成十一云「秦伯不肯涉河。」

左宣十二﹐傳曰「得臣猶在﹐憂未歇也。」後人必曰「憂未已也。」亦不敢用「歇」字。

來年﹑來月﹑來日﹐皆有之。往年﹑往月﹑往日﹐亦有之。惟明字﹐但有明年﹑明日﹐而無明月。左昭七年﹐傳云「其明月﹐子產立公孫泄。」此爲僅見﹐而後人不能用也。

少見多怪﹐人情然也。見文字中﹐用「雄風」﹐皆謂有本。見「雌風」﹐則怪之。而不知其在宋玉《風賦》也。用「治古」皆謂有本。見「亂今」則斥之。

而不知其在《荀子。正論》也。用「臣人」皆謂有本﹐見「妾人」則妄之。而不知其在《管子》中婦諸子之對也。用「終古」皆謂有本﹐見「終今」則異之﹐而不知其在孝文《賜南粵王書》也。

頰上三毫﹐古人絕技﹐借此以諭文章。則前惟左氏﹐後惟史公﹐眞寫生妙手也。

古今文家﹐每以「潔」字稱太史公。今取《史記》讀之﹐則重文復句﹑閒言贅字﹐不一而足。不知所謂「潔」者何在也。若以「逸馬斃犬於道」之法例之﹐則以意刪削﹐直可去其十之四五。吾嘗取《史記》指示諸君﹐問所謂「潔」字安在﹖皆茫然也。夫「潔」豈簡少短薄之謂乎﹖譬如畫家畫人狀貌﹐云其筆下甚潔淨。豈貌其人如侏儒而遂謂之簡淨乎﹖宜興吳仲倫徳旋﹐以古文一字訣授慈溪鄭耐生﹐曰「短。」是眞以畫侏儒爲潔淨之類也。可笑甚矣﹗故其《初月樓文鈔》﹐但是枯燥﹐而生气索然。可嘆也﹗

選家選昌黎文﹐無集不有《送孟東野序》《祭十二郎文》二篇﹐余生平最不喜此。送序拉雜太甚﹐使事點綴﹐信口而出﹐與其篇腦所云「物不得其平則鳴」

者迥異。祭文描頭畫角﹐裝腔作勢﹐而眞意反薄。余謂退之作二文﹐初成時當極得意﹐後必悔之。此語非門外漢所能知者。

唐人髙彥休《唐闕史》載﹐皇甫爲裴度作《福先寺碑》一碑三千字﹐每字酬三匹絹﹐計九千匹。按《南史。沈慶之傳》云「兩匹絹八十尺。」然則一匹爲四丈。以福先寺一碑﹐得絹三萬六千丈。古時文價之貴如此﹗今則不值錢矣。

文成時﹐度以車馬﹑器玩千緡酬之﹐亦不爲薄﹐而大怒擲還。以爲待之甚薄﹐若使爲今富兒諛墓﹐直當焚筆硯也。

歐公語孫莘作文法﹐亦只是「多讀﹑多做」耳。其云「疵病不必待人指レ﹐多作自能見」。此眞閱歷知甘苦語也。

永叔謂柳爲韓門罪人。此語殊覺過當。昌黎生平不妄許與﹐而獨傾倒柳州。

後人顧薄之耶﹖正猶少陵極力推太白﹐後人乃盛抑李以尊杜。吾恐杜﹑韓皆不受此等諛言耳。

歐陽文忠在南京時﹐陳丞相升之安撫京東。朝廷令審察是非﹐陳陰訪民間﹐得俚語﹐謂公爲「照天蠟燭」。還而奏之﹐於是世皆呼公爲「照天蠟燭」。按﹕範鎭《東齋記事》稱﹕「田元均治成都有聲﹐人謂之『照天蠟燭』。」然則號此者﹐不獨歐公矣。

世盛稱《愛蓮說》﹐直是耳食耳。中云「出污泥而不染。」天下有花木不出自污泥者耶﹖有出自污泥而染之枝葉花萼間耶﹖只此一語﹐殊不見切。且世之盛稱者﹐以其文作於濂溪耳。不知是僞托﹐非濂溪文也。

宋孫何﹐好古文。讀古碑﹐辧識文字﹐以爪搔發垢﹐而嗅之。往往至暮。寫看碑時﹐景象絕肖。

沈約作《郊居賦》﹐惟恐人讀「雌霓」作平聲。範蜀公召試學士院﹐詩用「彩霓」作平聲。考官以爲失韻。《學林》云「霓字𨿽有兩音﹐然文士用『倪』音多﹐而『嚙』音少。」若專用「雌霓」﹐則當音『嚙』﹐若泛用「霓」字則「倪」﹑「嚙」可通用。按以李杲堂之博雅﹐亦但知霓字平聲。而蜀公之考官﹐乃但知入聲﹐又可怪也。

唐人試賦﹐韻腳多以四平﹑四仄。莊宗朝﹐翰林學士承旨﹐以「後從諫則聖」

爲題﹐以堯﹑舜﹑禹﹑湯﹐傾心求過爲韻。五平﹑三仄﹐識者誚之。故唐試賦韻腳﹐往往以己意點竄經史﹐如「黃流在中」﹐攺作「黃流於中」之類﹐不一而足。

宋元以來﹐尙有守此法者。《周南賦》以「言化之自北而南也」爲韻。《聞韶賦》以「不圖爲樂﹐至於斯也」爲韻。一時以爲切當﹐蓋不難於以成語爲韻腳﹐而難於成語中﹐適是四平四仄耳。

古文固不易作﹐而四六尢不易。蓋古文可以气勝﹐可以意勝。而四六則一句不典﹐非佳四六矣。古人敍事﹐或仿前人﹐或自己出。紀一事﹐名一物﹐或古所未有﹐卽可隨意下筆。但不不俗﹐便爲敍事髙手。至爲四六﹐則必須以古人往迹﹐敍近人新事。古人明明有某事可與今事比附﹐己不能知﹐而鑿空杜撰﹐不將爲博雅者所笑乎﹖故四六最易作﹐而實不易如此。

余嘗謂﹐今人千奇百怪之事﹐古人無不有之。斷無有敍述近事而古事無可引用﹐並無可比擬者。但苦儉腹﹐遂致閣筆耳。

宋四六以成句作對﹐愈出愈奇。嘗於說部中﹐見《館師辭館文》一篇﹐甚長而佳。記其末聯云「口說五千言﹐乘牛出函谷﹐請從關門令尹遊乎﹖腰纏十萬貫﹐跨鶴上揚州﹐皆曰閉戶先生來矣﹗」長聯至於無字不對﹐工整如此﹐可謂有一無兩。余見此在少時﹐至今記之﹐而竟忘作者之名﹐並忘所出之書。四十年來﹐涉獵宋說部多種﹐竟不復見此文。

近世作駢體文者﹐專效六朝﹑初唐。自詡大家﹐而鄙夷宋四六﹐以爲卑薄不屑效也。吾謂非不屑也﹐不能效也。宋四六淸空一气﹐胸中無萬卷書﹐而性靈又不能運用之者﹐斷不能造其精微。若六朝﹑初唐﹐則但須費數月光陰﹐剽掠字句﹐作摘本﹐便可一生喫著不盡。攺頭換面﹐施粉塗朱﹐不可斷之句﹐不可識之字﹐不可解之意﹐髙古奧折。自欺欺人而已。

陳西塘鵠《耆舊續聞》載﹕「劉貢父﹑王介甫同爲考試官﹐以相忿爭﹐皆贖金。而中丞呂公著惡貢父﹐以爲議罪太輕。遂奪貢父主判。貢父謝表云﹕」在矢人之術﹐惟恐不傷﹔而田主之牛﹐奪之已甚。『「西塘云﹕」《左傳》﹐蹊人之田而奪之牛。』本無主字﹐語又俗。『惟恐不傷』是全句﹐『已甚』字外來。盍云「在傷人之矢﹐惟恐不深﹔而蹊田之牛﹐奪之已甚『。方停勻。」余謂田下加主字﹐亦無大礙。借用《周禮》﹐亦不爲俗。惟牛非田主之牛﹐覺鶻突耳。至謂「已甚」字外來﹐而以不深對之﹐則深字更嫌雜湊﹐余擬攺之云「在矢人之擇術﹐恐其不傷﹔而田主之奪牛﹐罰之已重。」竟攺去「惟恐」﹐全句以「罰」

字對「恐」字﹐「已重」字對「不傷」字﹐皆本之經傳中﹐似較陳說爲稍妥適也。

按四六用成語﹐或句語過長﹐則屬對不能甚工﹐勢使然也。今「惟恐不傷」四字句耳﹐而以「奪之」對「惟恐」虛實字太不侔矣。貢父出於一時之憤气﹐不暇精思﹝二語亦西唐說﹞。西塘指レ更正之﹐於書亦不檢點。何也﹖

陳景山《政鑑》﹕「母氏六十時﹐其祖母尙健飯也。」余代洪舵鄕師起燾作壽序﹐開端卽云「太夫人命其諸孫﹐爲母開壽燕。」篇中全以姑婦伴說﹐而嘆美其婦順之不易得。末則規勸諸孫﹐宜善事重慈﹐特稍作賓主耳。此蓋與《禮》所云「善則歸親人﹐子無私財。及國家封典﹐有尊長在﹐不加太字。」同一意也。或乃謂此文似乎喧客奪主﹐此不知體例之言。

先慈陳太夫人﹐待前外家李氏最厚。李太夫人有三兄﹐皆老而貧。生於我館﹐死於我葬。其侄有鰥者﹐爲之娶妻。侄婦有寡者﹐贍之以田。及先慈年五十﹐吾友朱靑石文杏﹐作四六一篇爲壽。中一段敍此事云「且夫豆萁則相煎尙急﹐何論前室之兄﹔葛ぱ則托庇猶難﹐況屬從姑之侄﹖而乃渭陽築室﹐命彼諸甥﹔綿上之田﹐卹其嫠婦。生於我乎館﹐無煩贈馬以行。老無妻曰鰥﹐特助牽羊之聘。」

隸事殊典雅可喜。惟「前室之兄」四字﹐乃是杜撰﹐與下句「從姑之侄」不敵。

然亦未有可以易之者。一日讀《顏氏家訓》有曰「前婦之兄」與「後妻之弟」﹐見之不覺狂喜。顏氏所云﹐原指同父異母兄弟言之。而作文借用﹐義取斷章﹐則古人常有之。易室爲婦﹐僅只一字﹐遂爾典贍﹐與通段相稱。益嘆不患無典﹐但患不博耳。靑石作四六﹐微苦材多﹐而淸空之气殊少。所作先慈五十壽序﹐亦坐此病。余召之來煙嶼樓頭﹐相與商榷﹑刪攺﹐及成﹐則原本已十去其八矣。

生平不多作四六﹐偶然命筆﹐則仍以古文法爲之。以意使事﹐而不喜堆垛﹔以气遣詞﹐而不喜華縟。每用陳語古典﹐輒擇人所知者。卽不知﹐亦可以意想解得之者。故友人見餘四六﹐或疑不用典故﹐而不知未嘗無來歷也。

金八姑娘非罪被出﹐自沈於海﹐爲甬上冤獄。久而慈溪沈亞溪﹐��得鶴骨簫﹐姑遺物也。乞余記之。余憐姑冤﹐以駢體記其始末。而此事得之傳聞﹐誤以其夫懋椒爲王姓。敍裏居婚姻一聯云「惟桑與梓﹐明州樊榭之鄕﹔以絲附蘿﹐天壤王郎之婿。」後得懋昭所畫翎毛﹑花卉一幅﹐始知乃黃姓。其名徳源﹐自號鐵簫客。問之金氏﹐果然。因將攺正此聯﹐久而不就。一日讀《後漢書。郭林宗傳》云「司徒袁隗﹐爲從女求婿。見黃允﹐嘆曰﹕」得婿如是足矣﹗『「大喜﹐遂攺之云﹕」維桑與梓﹐在樊榭仙子之鄕﹔以絲附蘿﹐得黃家雋才之婿。「史稱允以雋才知名﹐聞袁隗語﹐遂黜遣其妻夏侯氏。而懋昭能書畫﹐通音律﹐亦可稱雋才。無罪遣妻事﹐尢吻合。於是攺語實遠勝前語矣。吾嘗謂﹐作四六不難﹐難於隸事﹔隸事不難﹐難於工切。然而苦不讀書耳。未有今事而無古事可比擬者。

若近世所稱典博者﹐大抵依傍影響﹐初讀之甚工﹐實按之不切也。余旣知懋昭黃姓﹐欲攺不能﹐以告董覺軒。覺軒謂吾﹕「固知其黃姓﹐特『天壤中﹐乃有王郎是輕鄙夫婿』之詞﹐用之此記﹐亦與事稱﹐何必攺耶﹖余謂﹕」上句明州樊榭﹐旣切寧波之地﹐則下句天壤王郎﹐焉得不切夫婿之姓耶﹖況懋昭之姓﹐不與王字同音。句尙可用﹐今吾鄕傳聞﹐幾乎人知此事。而黃王又適同音﹐不又將自誤誤人耶﹖又況金氏初嫁時﹐琴瑟之好甚篤。今方敍其初婚﹐而遽用道蘊始嫁不樂之語﹐亦於本事﹐嫌未切耳。「覺軒終不謂然。及余旣得攺正﹐覺軒始嘆服。沈亞溪得鶴骨簫後﹐廣徵詩文﹐以記屬余。余爲歷敍冤訟始末﹐以四六爲之﹐頗覺不俗。而其中引用﹐如《雜五行書》《夢書》之屬﹐今久不傳者﹐多得之《太平禦覽》中。以故字句多不經見。王稽云讀而喜之﹐彊余盡疏出處。余略疏於眉端紙尾付之。旣而沈復乞稽云賦詩﹐稽云懶作﹐乃卽注余所作記﹐自爲小跋﹐以應亞溪。然其注﹐翦裁有法﹐詳略不苟﹐余文實愧之。不欲虛良友雅意﹐今並以其注附余集中﹝貞羣按﹐文集刻本無此文﹞。

咸豐八年二月二十四日﹐夢與子舟同作四六。醒記二聯云「梅В有實﹐吉兮其今﹔桑落旣黃﹐士也罔極﹖是以西施老去﹐泛以五湖﹔嫫母盛年﹐貯之宮闥。」

亦不知是何題也。

前人讀杜詩「身輕一鳥度」﹐適「度」字殘缺﹐因相與猜論﹐或云「過」字﹐或云「落」字。及翻閱善本﹐皆大服。不知杜詩此句﹐本之虞文懿《侍宴詩》﹕「橫空一鳥度﹐照水百花然。」

昌黎詩﹕「蛙黽鳴無謂﹐りり只亂人。」以りり二字加之蛙黽﹐毋乃擬不於倫耶﹖

帆字有作仄聲者。許渾詩﹕「江風揚帆急﹐山月下樓遲。」或謂當以揚字作仄﹐則帆仍平聲。然帆本有兩音。《廣韻》﹕「符炎切﹐又扶泛切。船使風也。」

《釋名》﹕「帆﹐泛也。隨風張幔曰帆」。昌黎詩﹕「無因帆江水。」亦非平讀之也。

桑柘之柘﹐之夜切。《唐韻》以三百篇「其其柘﹐與」串夷載路「。路字爲韻﹐乃別音一之怒切﹐以就之。不知今魚虞與麻韻﹐古本同音﹐無煩遷就也。

華讀如敷﹐家讀如姑﹐車讀如居。三百篇皆然。故馮《彈鋏歌》以「無以爲家」

與上「食無魚」「出無車」爲押。至昌黎《盤谷歌》以稼韻土﹐猶知古音者也。

許渾詩云「野蠶成璽桑柘盡﹐溪鳥引雛蒲稗深。」以柘作平。僅見此詩。

皮日休云「毛詩『鴛鴦在梁』﹐又『くぐ在東』。卽後人疊韻之始。」楊升庵謂﹕「此乃偶合之妙﹐詩人初無意也。若《文選》宋玉《風賦》『炫煥燦爛』﹐張衡《西京賦》之『睚眥蠆芥』﹐《上林賦》之『玢豳文鱗』﹐左思《吳都賦》之『檀欒嬋娟』。則詞人好奇之始耳。」余謂楊說固然。然其所引《文選》或是通韻。若以通韻論《文選》﹐則當以古音求《毛詩》。以古音求《毛詩》﹐則詩中疊韻全句者頗多。鴛鴦くぐ尙非全句疊韻者。今且以今韻求《毛詩》﹐亦得二語「誰其尸之」﹐「其誰知之」是也。四字全出今支韻中。

詠物詩﹐固當雅切情狀。然必以不脫不黏始爲工也。或刻畫入細﹐別無情意﹐只是俗工繪物耳。《苕溪漁隱叢話》謂劉義《落葉詩》﹐鄭谷《柳詩》﹐是二物謎。子義詩云「返蟻難尋穴﹐歸禽易見窠。」谷詩云「半煙半雨溪橋畔﹐間杏間桃山路中。」余謂唐人詠物﹐似此甚多﹐不特二君然。要是「聲聞辟支果」

耳。

「疏影」﹐「暗香」之聯﹐自爲歐蘇兩文忠所賞﹐遂膾炙人口。後人千描萬寫﹐𨿽髙出數倍。耳食者總謂不如。不知此聯﹐乃唐人江爲詩。和靖只易「竹影」

爲「疏影」﹐「桂香」爲「暗香」耳。耳食者又必回護之云﹕靑出於藍﹐云「二語必詠梅花始稱」。然科以巧偸之罪﹐不已傷事主耶﹖溫飛卿詩﹕「醉後獨知殷甲子﹐病來猶作晉春秋。」和靖詩云「隱非秦甲子﹐病有晉春秋。」劉后村已爲曲庇云「和靖非蹈襲者﹐當是偶然相犯。」至「橫斜」「浮動」十四字﹐而十二字無異。恐是後村亦不得謂之偶然相犯矣。且其下聯云「霜禽欲下先偸眼﹐粉蝶如知合斷魂。」此豈能詠梅花者耶﹖

國初﹐吾鄕有徐晉公懋昭﹐嘗爲沛縣令。其詩文集曰《淡園集》﹐僅數十紙耳。非特名不出閭巷﹐卽近時鄕人﹐亦無有知之者。其文不過小品﹐而甚工雅似廬陵。《荊舒賣魚者說》一篇﹐絕髙淡﹐非苟作者。嘗作《孤山說》﹐謂和靖非眞隱者。夫眞隱﹐不求人知。今和靖居西湖之孤山﹐西湖山水冠絕天下﹐孤山又西湖最勝處﹐而又種之以梅﹐而又養之以鶴。而於是孤山之勝﹐更絕寰區。而和靖乃隱居其中﹐豈眞隱者耶﹖朝廷之徵聘﹐官守之訪見﹐以至沒後之賜號﹐皆此孤山之梅與鶴招之者也。持論𨿽苛﹐顧使和靖復生﹐亦覺無言以自解也。和靖書《孤山隱居》壁詩云「山水未深猿鳥少﹐此生猶擬別移居。直過天竺溪流上﹐獨樹爲橋小結廬。」然則入山未深﹐和靖已先自解嘲矣。

歐陽文忠公《日本刀歌》云「徐福行時書未焚﹐遺書百篇今尙存。」按﹕史稱福載童男女而往﹐不聞其攜書而行。則歐陽此語不過遊戲點綴之詞﹐豈可據爲典要乎﹖乃癡人前不可說夢﹐後世妄男子﹐竟援此語爲故實﹐直上封事請遣使泛海﹐求遺書。而丰南禺妄造古本﹐居然稱得自海外。而海外人復效其尢﹐居然造《孝經孔鄭注》等書入中國﹐中國竟售其欺紛紛。僞書之禍﹐實此歌詞胎之。

則文忠所不及料也。余少時﹐嘗同子舟及徐遠香元第作《桃花源詩》。餘詩有「尙有秦人未火書」之句﹐遠香戲謂余曰「此語𨿽佳﹐然恐累後人又向武陵中覓古本也。」相與大笑。

舒信道贈韋太守詩﹐有「雌堂水洗火符空」之句。後人不曉﹐多攺爲「黃堂」。

按平江州治春申君故居﹐因每失火﹐乃塗以雌黃﹝見《錦繡萬花谷後集》所引記﹐與別本少異﹞。蓋「雌堂」卽「黃堂」也。錢惟演詩云「畫鳳仙楹遠﹐圖﹝按當作塗﹞雌郡閣間。」亦但用雌字。

徐寅《詠錢詩》云「能於禍處翻爲福﹐解向讎家買得恩。」意謂以金錢結交怨家﹐使渙然釋嫌隙而生感。蓋卽或人以徳報怨之說。語已無甚趣味。後人又翻之曰「有於福處翻爲禍﹐己向恩家買得讎。」意似謂向富兒假借錢物﹐富兒深恨我如仇敵也。不但趣味索然﹐抑亦晦澀極矣。

作詩好翻用前人語者﹐往往坐晦澀枯燥之病。卽使詞明意達﹐亦常失之刻核浮薄。吾每語子弟曰「且學古人好處﹐不必效其捧心態也。」

唐詩善作情眞語。後世情事幾於畢備。余兩遊京師﹐每於客邸思家﹐覺「漸與骨肉遠﹐轉於童僕親」之若出自口。久客新返﹐覺「近鄕情更怯﹐不敢問來人」

之先得我心。又記宋仲穆秉鐸壽昌﹐余久之未貽一札﹐仲穆見責。余以張詩之「長疑卽見面﹐翻致久無書」自解。非好辯也﹐我實與古人同此情也。

李呆堂先生﹐嘗取《史記》語入詩中﹐亦創格也。然不能全篇集句﹐不過偶用數語而己。余欲選摘全集之如﹕「壯士行何畏﹐遊子悲古鄕。涕泣交橫下﹐爲鼓一再行。」「風從西北來﹐仙人好樓居。傍徨不能去﹐彊爲我著書。」「卮酒安足辭﹐飲可五六斗。此其家不貧﹐有田三十畝。」「山居耕田苦﹐輟耕之壠上。

與時轉貨貲﹐繼踵取卿相。「亦頗自然不俗。然不過以胸中所記憶者﹐偶爲之耳。

若能翻閱全部﹐貫穿連綴之﹐必當有長篇傑構。而匆匆未暇也。

毛大可自謂是坡老後身。又極力排詆之。乃至摘其詩句盡情批駁。皆不自知量之妄語也。坡仙自是古今一人﹐不可無一﹐不能有兩。玉州自矜博雅﹐在明人中亦足爲巨擘﹐而欲擬東坡則天淵矣。

西溟先生古文爲書名所掩﹐前輩表而出之﹐始稱於世。至其詩﹐則稱之者鮮矣。寶應喬念堂崇修有《陶園集》﹐其《和縱橫圖詩》獨以先生稱首。詩曰「姜﹝葦間﹞潘﹝稼堂﹞秀句艷春山﹐朱﹝曝書亭﹞陸﹝須云閣﹞湯﹝仁和少宰﹞

查﹝他山編修﹞亦扣關。璧疊珠聯無限好﹐砌花汀艸幾時間。「

揚州喬東湖寅著《黃山詩》一卷﹐康熙乙丑﹐吾鄕萬允誠斯備爲之序。其《同允誠初至祥符寺詩》云「返照開松徑﹐飛泉灑石門。谷量云不盡﹐砂伏水常溫。采藥從吾好﹐攜筇就爾論。相思三十載﹐今始到仙源。」

江都卓爾堪﹐字子任﹐性好遊。嘗航海來四明﹐歷蛟門﹑普陀諸勝﹐著《近靑堂詩集》。李文襄以爲兩漢﹑三唐之作。其《遊招寶山詩》云﹝自注題下云「時戰船出洋﹐運賀蘭炮入都」﹞﹕「砥柱浮山出﹐東南入海遙。亂峯撐碧落﹐絕壑灌秋潮。气肅蛟門見﹐風髙蜃市消。幾年無壁壘﹐估客漸停橈。」又《普陀詩》云「南海今初到﹐荒涼亂後山。野猿吹佛火﹐水鳥傍禪關。樹以無樵長﹐僧從入定還。掃除須努力﹐勝境扼諸蠻。」頗有雄气。遽如文襄所贊嘆﹐則猶未也。

史荀鶴先生鳴臯﹐自號笠亭﹐如臯人。乾隆十六年進士﹐庶吉士散館﹐來知象山縣。遷廣西柳州府。年七十餘﹐卒在象山。有惠政﹐嘗修縣誌。好作墨竹﹐自署蓬萊仙吏﹐以縣有蓬萊山也。分校浙闈﹐爲觀補亭作墨竹。題句志別云「本是門前雪竹枝﹐浮筠暫與上林期。𨿽然偃蹇塵埃裏﹐尙憶淸吟月露時。十載金臺重問字﹐三秋鎖院鎭題詩。離懷願托瑯影﹐座上春風日日吹。」史於觀爲門生﹐故云然。

人心之巧﹐愈出愈奇。朱竹集唐人詩爲詞可謂巧而工矣。而揚州江硯農者﹐乃集宋人七言詞句爲詩﹐曰﹕《晴綺軒集詞句》中如「堤上毿毿柳色明﹐艸香沙暖水雲晴。江南二月春深淺﹐初聽黃鸝第一聲。」「樓倚江邊百尺髙﹐垂楊慢舞綠絲條。柔腸一寸愁千縷﹐安得並州快剪刀。」「簾幕輕回舞燕風﹐云屏冷落畫堂空。最愁人是黃昏近﹐一樹梨花細雨中。」「淸簟疏簾一局棋﹐已涼天气未寒時。玉鉤闌外香階畔﹐長笛誰教月下吹。」「十年香夢老江湖﹐一斛明珠換綠珠。舊日愛花心未了﹐相逢還解有情無。」「絲絲楊柳絲絲雨﹐一夜東風一夜深。寒食淸明春欲破﹐重簾雙燕語沈沈。」皆絕不似從長短句中抄撮來者。與《蕃錦集》可謂異曲同工矣。每聞世間作手﹐斤斤區別﹐詞稍板重﹐輒曰是絕句。

詞稍秀麗﹐輒曰是詞句。今儼然以詞作詩﹐而不失之纖﹔以詩作詞﹐而不傷於拙。

神而明之﹐存乎其人。

有以石橊花相贈者﹐不甚髙大。植之盆盎中﹐殊復可觀。四月始花﹐至九十月猶復爛然照眼。余大奇之。王稽云曰「常耳﹐不足奇。」又曰「吾季父筍石先生宗耀﹐有詩曰﹕」百計畱春春亦住﹐多栽月季石橊花。『正謂此花能常開也。「元人《艸堂詩餘》載劉鼎玉鉉《蝶戀花》詞云﹕」人自憐春春未去﹐萱艸石橊﹐也解畱春住。「已先王丈道之矣。

薛令之爲東宮侍讀時﹐官僚簡淡﹐以詩自悼云「朝日上團團﹐照見先生盤。

盤中何所有﹖苜蓿長闌干。飯澀匙難滑﹐羹稀箸易寬。只可謀朝夕﹐何由保歲寒。「

此詩大似近時館師自嘲詩。

館師自嘲詩有云「不酸便贊開埕酒﹐絕淡還衝蓋碗茶。」凡茶初下葉﹐謂之泡茶。仍用原葉﹐謂之衝。吾鄕方言也。

有館師《詠薄粥詩》云「撮米燒成粥一甌﹐北風吹去浪悠悠。手持好似菱花鏡﹐照見樓臺在上頭。」方自吟哦﹐一丐者聞之﹐進曰「詩則佳矣﹐然撮米一甌﹐不爲薄矣。宜攺『撮米』作『粒米』。食粥時﹐未必適遇北風﹐宜攺『北風』爲『鼻風』。食薄粥處未必有樓臺﹐宜攺末句作『照見須眉在裏頭』。」師大驚﹐問曰「汝有此才﹐何不去作館師﹖而乃行乞耶﹖吾當薦汝。」丐者蹙謝曰「愼勿﹗愼勿﹗吾惟不願喫薄粥﹐故寧丐耳﹗」

偶見林初文《春日送別詩》云「春風自多思﹐柰與客情違。楊柳頻催別﹐蘼蕪不送歸。千山獨上馬﹐一曲兩沾衣。回首河橋道﹐迢迢看落暉。」第二聯用極眼熟字﹐恰有思致。下半首則全學庾子山﹐竟似開府集中句矣。初文名章﹐福淸人﹐萬曆元年舉人。

一士人素以道學自負。解三百篇﹐輒以陳言腐語。彊勞人﹑思婦盡入之理學中。其友心輕之﹐而未發也。一日道學友賦《早行詩》有「人語出林端」之句。

其友忽問曰「斯人也﹐爲不失赤子心之大人耶﹖抑閒居爲不善之小人耶﹖」曰「能早起﹐尙是正人。」曰「然則舜之徒耶﹖跖之徒耶﹖」道學友恚曰「賦詩不過卽景﹐必求其人以實之﹐則鑿矣。」其友笑曰「頃余所問難者﹐正足下平日解三百篇中之語。偶然一詰﹐足下意便怫然。不識三百篇中﹐勞人﹑思婦之恨恨於足下者﹐當復何如﹖」道學友不能答。

武康徐雪廬舉人熊飛﹐專采當代雜流﹐若屠﹑沽﹑肩販﹑皂隸﹑剃工﹑紀綱﹑獄卒諸人詩﹐爲一編﹐曰《錦囊集》以見昭代人文之盛。吾鄕此輩能詩者絕少。

惟鐘云扉世俊﹐以熔造錫器爲業﹐而能詩。時人稱之錯隱。其《送陳漁珊先生僅之官陜西》詩﹐有「四千里路相思苦﹐六十年人再見難」之句﹐爲時流所稱道。

常來余家﹐不飲酒﹐不茹葷﹐不及生計。自曉至夜﹐無一語非論詩者。然頗爲才薄所苦﹐故𨿽寢饋此道中四十年﹐而不能成家。余嘗爲刻詩兩卷﹐曰《云扉詩約》﹐若人之《錦囊集》中﹐亦髙手也。

太夫人年五十時﹐諸公以詩歌爲壽者﹐多至三百餘篇。趙丈鶴田衝九爲《長古》一篇﹐中述大病更生事﹐有云「譬彼牛山木﹐五日不斤斧。憂勤而能生﹐庸非天所估﹖」道出劬勞勞苦﹐使不肖讀之﹐淚涔涔下也。醫者繆艮山堅能詩﹐其壽太夫人七律二章中﹐一聯云「諸郎繞膝多名士﹐阿母持身有古風。」詩極古雅﹐特不肖不敢當此耳。後數年﹐湯星崖爲太夫人作《小影兒孫列侍圖》﹐陳子相作圖記﹐取趙﹑繆二詩﹐摘句入記中。

賦菊便是陶淵明﹐賦梅便是林和靖﹐賦蓮便是周氵產溪。如此等語﹐必非髙手。然應試之作﹐不得不爾。以試官眼孔小﹐其胸中僅有此等物耳。

「烹鯉問沈綿」﹕不云寄書﹐而云烹鯉﹔不云病﹐而云沈綿。「頌椒添諷味禁火」﹕卜歡娛不說歲節﹐但說頌椒﹔不說寒食﹐但云禁火。此等語呂氏《蒙童訓》以爲文章之工。余生平不喜此等句﹐以爲用典如此﹐已入魔道。其流卽是「宵寐匪祺」﹑「札闥洪休」之類耳。

慈溪周開﹐自號鐵山。倜儻不羈﹐自署其居曰「天壤片石。」嘗同友人登招寶山﹐一友題詩曰「乾坤此地能容我﹐今古何人更上樓﹖」鐵山遽大怒﹐與之絕。曰「不知有我在耶﹖」其狂如此。陳竹人明經掌文說。

唐先侍郎挽程將軍夫人詩﹐落句云「將軍休沐日﹐誰勸著新衣﹖」讀之﹐知是時將軍尙在。蓋作詩體例﹐固當如此。因憶前年馬銘軒知州士龍夫人卒時﹐銘翁尙無恙也。時其子已登科第爲仕宦﹐因廣徵挽詩﹐余艸艸賦二絕句﹐未嘗存。

稿中有「元相營齋已白頭」之句﹐久亦忘之矣。一日銘翁謂吾友陳子相曰「諸君挽詩皆佳﹐但皆盛稱其相夫﹑教子﹑榮貴﹑考終﹐而不念及老夫一語。一似我已早作古人者﹐惟徐君詩云云﹐使他人讀之﹐知尙有老朽未死。吾未見徐君詩﹐卽此亦見名下之無虛也。」子相以語余。余謂此是詩文定例﹐無足異者。

吾友馮午卿﹐二子同時各舉一子。余賀之以詩﹐有「歲月日時悉無易」之句。

此是借用經語。所謂賦詩斷章﹐不必依本經訓義也。乃崇禎三年﹐浙江鄕試舉子龔廣生﹐居然誤解時字爲時刻之時。居然中第三名﹐且刻爲程文﹐冠之本經。當時試官﹑舉子皆不讀傳注﹐疏謬至此。

余有詩云「飛雲自東來﹐似月東飛去。」又嘗在山中﹐賦卽景詞云「誤殺月下人看﹐舉頭看月﹐月似東飛去。明月依然西向﹐上東是白雲來路﹐那得倒行﹖柰迷望眼﹐總被行雲誤。」其意境頗似眞切。後讀《隋書。天文志》有云「仰遊雲﹐以觀月﹐月常動而云不移。乘船以涉水﹐水去而船不徙。」始嘆後人新意﹐未嘗非古人陳言也。

余少時﹐嘗作《饋歲》《分歲》《守歲》六言詩﹐而益之以《報歲》。

報歲者﹐卽俗所謂謝年﹐又曰送年。每至歲晚﹐家家具醪報答神。下旬﹐旬日中﹐爆竹之聲﹐無夜不達於旦也。詩成﹐又屬畫師畫四小幀﹐而題詩其上。今圖畫不知何在﹐詩稿亦尋失矣。

余少時﹐作《春陰詩》﹐有云「初三夜月逢寒食﹐第四番風到海棠。」王糸齋先生日章﹐大加嘆賞。謂非尋常吟哦家所易有。每向友人稱道不置。今細觀之﹐不過是一聯好宋詩耳﹐不知吾師何以贊嘆如此。

昔與同人作柳汀會﹐課賦五言八韻詩。題爲「南陽諸葛廬」。余中二語云「躬耕妻子樂﹐遊宦弟兄疏。」先師洪舵鄕先生以爲名句。

余嘗戲語友人﹐毛詩中有回文體。友駭詰余﹐余謂今三百篇中未之細考﹐若《左傳》所引「翹翹車乘﹐招我以弓」。倒之則謂「弓以我招﹐乘車翹翹」。非回文乎﹖乘「弓」古韻也。而「翹」「招」亦韻﹐且傳所引逸詩是謂「招我也」。

倒誦之則有赴招之意。一轉換而出兩意﹐非後世回文之所不能及者乎﹖友爲撫掌。

作回文詩者﹐或五絕一首﹐倒讀之又成一首而已。偶見《中州集》宇文叔通四序回文十二首﹐其第一﹑第三句首﹐皆諧韻是也。而第二﹑第四句首亦皆諧韻。

如《春景》云「短艸鋪茸綠﹐殘梅照雪稀。暖輕還錦褥﹐寒峭怯羅衣。」稀﹑衣﹐短﹑暖外﹐復韻殘﹑寒。蓋初回之「衣羅怯峭寒﹐褥錦還輕暖。稀雪照梅殘﹐綠茸鋪艸短。」再回之則「綠茸鋪艸短﹐稀雪照梅殘。褥錦還輕暖﹐衣羅怯峭寒。」

又其第一﹑第三句末﹐綠褥亦諧韻。蓋回句不回字﹐讀之云「殘梅照雪稀﹐短艸鋪茸綠。寒峭怯羅衣﹐暖輕還錦褥。」然則一首化爲四首矣﹗惟《夏景》第一首第一句「翠密圍窗竹」﹐第三句「睡多嫌晝永」﹐永字與竹字不諧﹐不知何故。

餘十一首無不諧者﹐至同卷中選張徳容回文五絕二首﹐惟一﹑三句首有韻﹐便是回文常法矣。

●卷八賀祕監知章廟﹐祀吾鄕月湖曰「湖亭廟」﹐分祀於江東曰「賀成廟」﹐又祀於月湖東側者曰「遊仙廟」。余又見東錢湖隱學山下有「湖亭廟」﹐亦祀賀公。

謝山題「月湖廟」中長聯﹐膾炙人口。詞云「兩命那足榮﹐爲卜含元殿上﹐六馭匆匆﹐彼髙尙心情﹐不若投簪竟去﹔重湖伊可樂﹐至今偃月堤前﹐雙魚湛湛﹐縱淒涼江海﹐猶能騎馬間來。」余嘗爲友人集唐詔﹐題云「器識夷淡﹐襟懷和雅﹔衣冠耆舊﹐詞學宗師。」出二語肅宗詔﹐對則玄宗詔也。又嘗於「賀成廟」

大書十字云「風流四明客﹐淸鑑千載人。」出用李供奉詩﹐對用張長史帖中語也。

鄞西南它山堰旁﹐祀唐王侯元﹐卽作堰者。今千載矣﹐香火甚盛。蓋築堰以界江河﹐使斥鹵之地變爲膏腴。明徳爲甚遠也。道光二十一年﹐朱雲巖丈孝銓﹐旣修廟成﹐余建議謂﹐歷來修堰築堤塘諸公﹐皆當從祀廟中。其後裏中援據余說﹐爲位廟之左廡。余集坡老《荔子帖》題一聯云「下無濕﹐髙無干﹐經石驅流慰我侯兮千秋萬歲﹔堂之中﹐廟之左﹐朝猿暮鶴報其人於白水丹山。」去堰稍進六七里﹐曰桓村﹐亦曰環村者﹐有裏「它山廟」﹐亦祀王侯。余爲之題數聯。一云「遠矣水源﹐呼父老﹐問來由﹐如此溪巖那不到﹔偉哉霖雨﹐仰古人﹐重興嘆﹐果然廟祀已無窮。」略「呼父老﹐問來由﹐扁舟直到溪巖畔」﹐唐僧元亮《它山堰歌》中句也。「仰望古人重興嘆﹐無窮廟祀報元功。」樓攻鬼《它山堰詩》中句也。又爲童薇研侍郎華撰云「使吾民﹐粒千載﹐平翦波瀾。試看利永算長﹐年年丰稔﹔爲長官﹐興一祠﹐聿新廟貌。從此稚謳農鼓﹐歲歲春秋。」又爲張戶部小峯鼎輔撰云「俯仰丹靑﹐看此間﹐抱水圍山﹐風景不殊彊堰﹔經營慘淡﹐想當日﹐窮源竟委﹐溯遊定到環村。」二聯皆運用元亮攻鬼及舒信道詩中句也。

又撰一長聯云「它山遺廟古哉。遠而分祀者﹕曰慈溪﹑曰鎭海﹑曰紹興﹑曰臺州﹐況環村據彊堰上游﹐敢忘明徳﹖唐室尊崇尙矣。後乃追封之﹕若干道﹑若寶慶﹑若淳﹑若洪武﹐至昭代答長官嘉貺﹐大沛恩綸。」皆爲王侯紀實也。

髙錢錢氏﹐奉奉國軍節度使康憲公億﹐爲遷鄞始祖。康憲爲吳越王傲之弟。

在吾鄕極有惠政。宋時有大人堂﹐祀康憲處也。近時錢氏新修宗祠﹐屬吾友王稽云來求聯句。余爲題云「昔吳越保民而王﹐玆土同在﹐洎他年奉國開藩﹐慈愛猶畱節度使﹔今髙錢聚族而居﹐家廟聿新俎豆﹐看百世歌功舞徳﹐馨香何止大人堂﹖」

明余文敏公有丁﹐以南學士告歸。卽東錢湖月波寺廢址﹐營「五柳莊」。辟地百畝﹐園林之勝﹐甲於兩浙。其中樓臺亭榭﹐悉摘《歸去來辭》中字名之。詳見集中自記。其後神宗書「名山洞府」四字賜之。顧當時營創數年﹐方構舒嘯樓﹐而入閣之命下﹐刻期督成﹐大會親友﹐暢飲數日而別。竟卒於位﹐終不能遂歸去來之願也。其後卉木凋謝﹐亭榭荒蕪。康熙間﹐余氏歸地於寺﹐重建梵宇﹐卽今「月波寺」也。而於殿側奉文敏塑像。又久之﹐寺僧遷像僻處。文敏子孫式微﹐未有能正其事者。道光十八年十月望夕﹐文敏忽見夢於湖上忻君鼎銘﹐謂所居湫隘﹐盍遷我於西樓。忻君遷延未果。臨歿﹐以命其子自昌。因以二十七年成其事。

近時﹐文敏本支孫承梁者﹐乃出貲攺祀於西樓之下﹐以家藏畫像重雕木相﹐自神龕以至門宇﹐煥然一新。吾友﹛艸專﹜濤﹐文敏族孫也﹐屬余記其事。復以祠中楹帖見屬。余爲撰三聯語﹐其一云「本來相國﹐菟裘千年佛火﹔依舊先生﹐管領一角湖山。」以「菟裘」對「管領」頗奇。一云「相業溯前朝﹐別墅有名山洞府﹔佛天開福地﹐新祠在明月春波。」又一云「天上已宣麻﹐只故鄕如此湖山未能拋得﹔門前曾種柳﹐看今日依然風景定是歸來。」

「義火祠」祀鄕厲由來久矣。慈溪「義火祠」中一聯云「咳﹗誰料窮性命做鬼無依﹐禁不住地下同聲一哭﹐苦雨酸風餒腹頻年銜怨恫﹝按恫平聲﹐然可押送韻﹞﹔呸﹗未必好兒孫各家都有﹐到不如此間異姓一堂﹐春霜秋露義田萬古薦馨香。」不愧才人吐屬﹐惜忘其作者名氏矣。

﹝貞羣案﹕此聯出於八世族祖次牧徵君元仲手筆。其自題「天益山房」聯云「天開無墨畫﹐云裊不鑪煙。」又題「淸道觀。桂花廳」聯云「窗虛五月六月寒﹐人在冰壺中酌酒﹔簾卷千山萬山碧﹐客從圖畫裏吟詩。」﹞

鄞之陳氏﹐本自慈溪來。近年卽田舍村作大宗祠﹐余爲題中堂聯云「流派合甬水慈江﹐繼別繼宗﹐列祖衣冠同寢室﹔服食並先疇舊徳﹐我疆我理﹐曾孫稼穡在田廬。」亦關合其村名爲之也。

徐偃王逃楚之難﹐隱居氵翁洲﹐今定海廳也。見《史記正義》所引《括地誌》中。卒葬隱學山﹐今鄞縣地。事詳《宋明州圖經》及北宋《徐氏譜》中。吾家其支裔也。南宋初始由臺州來居鄞之東鄙﹐先大夫晚年創宗祠於族之大﹛惇土﹜。後二十年﹐時棟撰祠聯云「明州爲先王墳墓之鄕﹐漢籍衢州﹐唐籍臺州﹐至宋代始居玆土﹔思本卽古聖經之旨﹐東塾惇本﹐西塾崇本﹐願宗人無愧斯名。」蓋祠堂聽事曰「思本堂」﹐而其兩旁建「惇本」「崇本」兩家塾﹐以教族姓。皆先大夫手創之也。道光三十年﹐余重至京師﹐以此聯屬南皮張子靑修撰之萬書之。

梁山舟學士同書﹐嘗以「民生在勤﹐勤則不匱。」對「慮善以動﹐動惟厥時。」

皆謂其以經對經﹐語甚工整。然以「民生」對「慮善」﹐太不工矣。余易之以昭五傳之「敬始思終﹐終無不復。」實較勝也。楊升庵謝華啟秀以「民生在勤﹐勤則不匱」對「農爲邦本﹐本固邦寧」﹐更較山舟爲拙。

紀文達公昀﹐典春闈﹐作七律﹐其第三聯云「誓約齊心同所願﹐丁寧識曲聽其眞。」自注云「戲集十九首兩句﹐所謂猶有童心也。」余謂原詩本五言﹐彊加上二字﹐已不得謂之集句矣。且所加二字﹐又不工。如以「齊心同所願﹐識曲聽其眞」十字作戲臺柱聯﹐則雅切也。

何瓦琴溱﹐集契帖字屬書云「人生得一知己足矣﹐斯世當以同懷視之」﹐亦佳。

何子貞編紹基﹐集爭坐位帖爲聯﹐語中一聯云「如知者行其所無事﹐故君子名之必可言。」集字至此﹐嘆觀止矣。其他如「縱橫百家﹐才大如海。安坐一室﹐意古於天﹔意之所忽﹐過從此長。眾有同欲﹐功不可居。」「力排眾論﹐乃見獨是﹔心師古人﹐自爲一家。」「見人之過﹐如已有失﹔於禮旣得﹐卽心所安。」語自己出﹐無愧名言。

余以「凡物皆有可觀」對「讀書不求甚解」﹐記前人曾有此對。子舟則對之以「止謗莫若自修」﹐屬王懶竹丈曰升書之。

子舟嘗爲聯云「五柳是讀書解人﹐三蘇得行文樂事。」

集句成聯﹐古今多矣。子舟又酷好此。如雲﹕「澹無爲而自得﹐獨好修以爲常。」「結幽蘭而延佇﹐觀流水兮潺。」「恐修名之不立﹐與太初而爲鄰。」

「惟此黨人其獨異﹐樂夫天命復奚疑﹖」皆硬語盤空﹐不落窠臼。此類甚多。

集《易林》者多矣。各出己意﹐戛戛生新。余集數聯云「飲福千錘﹐日受其喜﹔當夏六月﹐風吹我鄕。」「登髙上山﹐云過吾面﹔舉杯飲酒﹐客入其門。」

「小窗多明﹐爲我鼓瑟﹔芳花當齒﹐使君延年。」「龍馬上山﹐升擢超等﹔鳳皇來舍﹐坐立歡門。」「春桃萌生﹐時雨嘉降﹔秋蘭芬馥﹐飛風送迎。」

「水流花開」﹐《詩品》語也。東坡嘗用之作羅漢贊曰「空山無人﹐水流花開。」余嘗集蘇語「山髙月小﹐水流花開」八字﹐爲人書作楹聯。每思買山作一小園﹐立一亭於最髙處﹐寫此八字鐫亭柱中。此等境界﹐眞令人喚絕也。

《莊》《列》《冠》《淮南》諸子﹐其琢句煉字﹐可入楹帖。余嘗集《冠》一聯云「東西南北形名可信﹐前後左右古今自如。」

林小屏淳初爲「夢園」於城南門外﹐盆蘭百種﹐奇花異品﹐並皆佳妙。一日索余撰聯。余爲集坡老《荔子碑》雙鉤詒之云「驅石結山流水自出﹐飛風團笑髙人始來。」出語稱其池山之勝﹐尙平平無奇﹐對不言蘭花﹐而自然是蘭花﹐頗得意也。

《荔子碑》﹐去其重字不過九十餘言。近余集之得二十餘聯。五言云「春山風入柳﹐秋水鶴乘船。」「秋山髙入鶴﹐春水白於鵝。」「結堂萬山下﹐飛船流水中。」七言云「方其入世無不笑﹐是謂髙人莫之知。」「我遊丹山待之子﹐世謂黃石無其人。」「山中待我歸黃鶴﹐水北無人飛白鵝。」「乘黃鶴自是出世﹐吟白駒莫知其人。」「事人不怠千秋願。與世無違萬古風。」「知人知世千秋事﹐游水遊山萬樹風。」「秋樹髙吟風結笑﹐中流飛渡鶴乘船。」「髙山流水自朝暮﹐秋鶴春猿無是非。」八言云「於以來遊福山福水﹐無不欽羨壽世壽人。」「出入無方願知其自﹐是非莫白不與於人。」「遊於無方非非自入﹐進以不雜汩汩其來。」「黃鶴乘船白猿吟樹﹐秋風知我春山笑人。」「無是無非不違於世﹐以出以入莫知其方。」「春水秋山乘流齒石﹐朝猿暮鶴吟樹飛風。」「入世方人無以自待﹐願子是我莫知其非。」「秋鶴入船中流飛渡﹐春風結笑髙人自來。」十一言云「謂今世無下水船苦吟莫笑﹐與髙人結遊山願飛風自來。」二十一言云「春水船與秋山鶴與謂子其出遊與方事吟笑以朝暮﹐乾亢進兮雜肴充兮報我始歸來兮不知人民之是非。」合前「遺徳廟。從祀堂」及題林氏園者凡二十三聯﹐中有頗自然者﹐而搜索尙未盡也。

除夜換竈門聯﹐風俗然也﹐鮮有佳者。一日有乞書者﹐余爲題云「傳書定有佳兒跨﹐聽易何妨老子踞。」一座嘉嘆。或嫌踞字仄聲﹐然可讀作平﹝見《集韻》﹞。

吾友陳子相知縣﹐歸自廣西。讀書養親﹐髙尙不出。自題一聯云「安得萬間歡顏﹐庇天下寒士﹔不爲五斗折腰﹐向鄕裏小兒。」

陳ゴ仙丈福熙﹐僑居月湖前。年二月﹐其子桐叔娶婦。餘贈聯云「仙子乍登樓﹐看十丈湖波﹐二分春色﹔才人初試筆﹐是著書時候﹐索句家風。」出二語﹐一切地﹐一切時。對二語﹐一切事﹐一切姓﹐頗爲工雅。有老學究﹐必謂東萊無娶妻著書事﹐謂不當用。余笑曰「固也﹐凡作文字﹐同用一典﹐施之此處則可﹐施之彼處則必不可。如此甚多﹐未易言罄。亦不能爲不知者道。假令今日作考據文字﹐或因東萊作文字﹐必不當用此典。故若偶然爲人題洞房聯﹐何妨一用之耶﹖

揮戈返日影﹐借錢娶織女。俗語丹靑﹐古來不經之說。盛傳於今者多少﹖必一一考究指斥之﹐將取從古及今詩文﹐大家盡行刪削之耶﹖「滿座盡是餘言。學究語塞。此事相隔七八年矣﹐因錄聯記之。其語頗拂老儒之意﹐而其說則確不可易也。

卽如聯語一事﹐以娶妻著書事﹐題洞房可也。據其說以題明招山人祠堂﹐必不可也。以借聘錢娶妻事﹐題洞房可也﹐而以之題牽牛織女廟中﹐則更無不可。惟慧眼人知之﹐不能一一爲村夫子饒舌。

烏釀仙嘗壽其舅氏某六十生日。以庚寅重陽日生者﹐聯云「重九日庚寅以降﹐六十載甲子初周。」余嘗代陸半湖壽其友人五十生日﹐其人與半湖同年﹐皆以重陽日生者。聯云「惟爾我生同九日﹐後五十載皆百年。」

吾友王東澤教諭世鎭﹐挽其徒林蕓卿聯云「待先生如此其忠﹐非夫人而誰爲慟。」截經爲句﹐屬對甚工。而以語意太大﹐不敢寫用。

吾鄕孫寄廬景烈﹐醫人也。能詩﹐嘗贈鐘云扉詩﹐有「白髮滿頭雪﹐黃金何處臺」之句﹐亂後隱居荒江﹐無疾而卒。余挽以聯云「久不相逢﹐聞寂寞荒江已成藥隱﹔脫然作別﹐算解離諸相只剩詩名。」

余嘗爲範雨叔丈上糸代撰二聯﹐丈極稱賞。一挽其兄女嫁李氏者﹐僅生一女子﹐君姑猶在堂。而其婿方自外舅﹝湘云先生上�也﹞湖南署中歸來﹐聯云「夫子自外舅所來﹐路隔五千﹐爲報雙親無恙﹔君姑抱女孫而泣﹐年巳七十﹐何堪一老生悲。」一挽其姊嫁林氏者﹐聯云「有生幾七秩﹐寡婦早歌﹐孤兒旋哭﹐幼孫幸底成材。去年四世見曾孫﹐天畱老眼﹔同懷凡五人﹐伯兄先逝﹐季弟又亡﹐仲氏遠羈薄宦﹝卽湘云﹞。今日一棺悲姊氏﹐我獨傷心。」出數其夫家﹐對數其外家﹐無一遺者。長聯中亦僅見矣。

余挽外姑方太夫人聯﹐出云「有孫若而人﹐有曾孫若而人﹝一子早卒﹞。」

對以「作婿幾何載﹐作邱婿幾何載﹖」﹝「邱婿」見《漢書注》邱﹔空也。亡女之婿﹐謂之邱婿﹐謂空有婿也。余室朱孺人之卒八年矣。﹞

余挽江虹孫均云「小劫遽壞色身﹐使我病中揮淚起﹔大招不銷豪气﹐知君地下忘情難。」雅切其人。舒庵同知極嘆賞之。

先太夫人卒時﹐友姻贈聯多至百餘。舅氏陳笠山先生鴻挽帖云「孤子已成名﹐方欣春滿月湖﹐年登周甲﹔伯兄先逝世﹐不料書空雷岸﹐運厄同庚。」太夫人卒年五十九﹐伯舅敏齋先生卒時亦五十九﹐故云。有外姻贈挽聯云「慈綫密春衣﹐看紫鳳齊飛﹐蔭濃萱艸﹔梵音淒臘鼓﹐問靑鸞小劫﹐讖悟蓮花。」釋家稱佛爲靑鴦﹐以六十年爲小劫﹝見《蓮花經》﹞。友人何韻仙﹐謂此聯最哀艷﹝釋氏以十二月八日﹐爲臘八日﹐太夫人卒是日﹐故云臘鼓﹞。

仲兄虛齋時楨卒時﹐諸友親以聯語來挽者甚多。姊夫張芥舟廣聯最長。詞云「始余拜外舅姑來﹐君方角童耳。自椿樹﹐旋折荊枝﹐謂老馬識途﹐二十年酒後燈前﹐何事不盡情商榷﹔有弟從先父母去﹐我亦傷心人哉。幸托婚姻﹐皆同骨肉。忽浮生若夢﹐千萬種淒端恨緒﹐無言慰羣季悲酸。」淒涼感慨﹐不可卒讀。

