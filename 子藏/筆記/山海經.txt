

欽定四庫全書

子部十二

山海經

小說家二【異聞之屬】提要

【臣】等謹案山海經十八卷晉郭璞注首有劉秀校上奏稱爲伯益所作案山海經之名始見史記大宛傳司馬但云禹本記山海經所言怪物余不敢道而未言爲何人所作列子稱大禹行而見之伯益知而名之夷堅聞而志之似乎卽指此書而不言其名山海經王充論衡別通篇曰禹主行水益主記異物海外山表無所不至以所見聞作山海經趙煜吳越春秋所說亦同惟隋書經籍志云蕭何得秦圖書後又得山海經相傳夏禹所記其文稍異然似皆因列子之說推而衍之觀書中載夏后啟周文王及秦漢長沙象郡余曁下嶲諸地名防不作於三代以上殆周秦間人所述而後來好異者又附益之歟觀楚詞天問多與相符使古無是言屈原何由杜撰朱子楚詞辧證謂其反因天問而作似乎不然至王應麟王防補傳引朱子之言謂山海經記諸異物飛走之多雲東向或曰東首疑本因圖畫而述之古有此學如九歌天問皆其云云則得其實矣郭璞注是書見於晉書本傳隋唐二志皆云二十三卷今本乃少五卷疑後人並其卷帙以就劉秀奏中一十八篇之數非缺佚也隋唐志又有郭璞山海經圖贊二卷今其贊猶載璞集中其圖則宋志已不著錄知久佚矣舊本所載劉秀奏中稱其書凡十八篇與漢志稱十三篇者不合七略卽秀所定不應自相抵牿疑其贗托然璞序已引其文相傳旣久今仍並錄焉書中序述山水多參以神怪故道藏収入太元部競字號中防其本防實非黃老之言然道理山川率雞考據按以耳目所及百不一眞諸家並以爲地理書之冠亦爲未允核實定名實則小說之最古者爾乾隆四十六年正月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

山海經原序

世之覽山海經者皆以其閎誕迂誇多奇怪俶儻之言莫不疑焉嘗試論之曰莊生有云人之所知莫若其所不知吾於山海經見之矣夫以宇宙之寥廓羣生之紛紜陰陽之煦蒸萬殊之區分精气渾淆自相噴薄遊魂靈怪觸而構流形於山川麗狀於木石者惡可勝言乎然則總其所以乖鼔之於一響成其所以變混之於一世之所謂異未知其所以異世之所謂不異未知其所以不異何者物不自異待我而後異異果在我非物異也故胡人見布而疑黂越人見罽而駭毳夫翫所習見而奇所希聞此人情之常蔽也今略舉可以明之者陽火出於冰水陰鼠生於炎山而俗之論者莫之或怪及談山海經所載而咸怪之是不怪所可怪而怪所不可怪也不怪所可怪則幾於無怪矣怪所不可怪則未始有可怪也夫能然所不可不可所不可然則理無不然矣案汲郡竹書及穆天子傳穆王西徵見西王母執璧帛之好獻錦組之屬穆王享王母於瑤池之上賦詩來辭義可觀遂襲昆侖之丘遊軒轅之宮眺鐘山之嶺玩帝者之寶勒石王母之山紀迹圃之上乃取其嘉木艷艸奇鳥怪獸玉石珍瑰之器金膏燭銀之寶歸而殖養之於中國穆王駕八駿之乘右服盜驪左驂騄耳造父爲禦犇戎爲右萬里長騖以周曆四名山大川靡不登濟東升大人之堂西燕王母之廬南轢黿鼉之梁北躡積羽之衢窮歡極娛然後旋歸案史記說穆王得盜驪騄耳驊驑之驥使造父禦之以西巡狩見西王母樂而忘歸亦與竹書同左傳曰穆王欲肆其心使天下皆有車轍馬迹焉竹書所載則是其事也而譙周之徒足爲通識瑰儒而雅不平此驗之史考以著其妄司馬遷敍大宛傳亦云自張騫使大夏之後窮河源惡覩所謂昆侖者乎至禹本紀山海經所有怪物余不敢言也不亦悲乎若竹書不潛出於千載以作徴於今日者則山海之言其幾乎廢矣若乃東方生曉畢方之名劉子政辧盜械之屍王頎訪兩面之客海民獲長臂之衣精驗潛效絕代縣符於戲羣惑者其可以少寤乎是故聖皇原化以極變物以應怪鑑無滯曲盡幽情神焉廋哉神焉廋哉蓋此書跨世七代歷載三千𨿽暫顯於漢而尋亦寢廢其山川名號所在多有舛謬與今不同師訓莫傳遂將湮泯道之所存俗之所喪悲夫余有懼焉故爲之創傳疏其壅閡辟其茀蕪領其致標其洞渉庶幾令逸文不墜於世奇言不絕於今夏后之迹靡刋於將來八之事有聞於後裔不亦可乎夫蘙薈之翔叵以論垂天之淩蹏涔之遊無以知絳虯之騰鈞天之庭豈伶人之所躡無航之津豈蒼兕之所渉非天下之至通難與言山海之義矣於戲達觀博物之客其鑑之哉郭璞序

欽定四庫全書

山海經卷一

晉郭璞撰

南山經

南山經之首曰防山其首曰招搖之山臨於西海之上【在蜀伏山山南之西頭濱西海也】多桂【桂葉似枇杷長二尺餘廣數寸味辛白花叢生山峯冬夏常靑間無雜木呂氏春秋曰招揺之桂】多金玉有艸焉其狀如韭【璨曰韭音九爾雅云霍山亦多之】而靑花其名曰祝余【或作桂荼】食之不饑有木焉其狀如谷而黑理【谷楮也皮作紙璨曰谷亦名構名谷者以其實如谷也】其花四照【言有光焰也若木華赤其光照地亦此也見離騷經】其名曰迷谷佩之不迷有獸焉其狀如禺而白耳【禺似獼猴而大赤目長尾今江南山中多有說者不了此物名禺作牛字圗亦作牛形或作猴皆失之也禺字音遇】伏行人走其名曰狌狌食之善走【狌狌禺獸狀如猿伏行交足亦此也見京房易】麗之水出焉【音作幾】而西流注於海其中多育沛【未詳】佩之無瘕疾【瘕虫病也】

又東三百里曰堂【一作常】庭之山多棪木【棪別名連其子似柰而赤可食音剡】多白猿【今猿似獼猴而大臂腳長便捷色有黑有黃鳴其聲哀】多水玉【水玉今水精也相如上林賦曰水玉磊砢赤松子所服見列仙傳】多黃金

又東三百八十里曰猨翼之山其中多怪獸水多怪魚【凡言怪者皆謂貌狀倔奇不常也尸子曰徐偃王好怪沒深水而得怪魚入深山而得怪獸者多列於庭】多白玉多蝮虫【蝮虫色如綬文鼻上有鍼大者百餘斤一名反鼻虫古虺字】多怪虵多怪木不可以上

又東三百七十里曰杻陽之山【音紐】其陽多赤金【銅也】其陰多白金【銀也見爾雅山南爲陽山北爲陰】有獸焉其狀如馬而白首其文如虎而赤尾其音如謡【如人歌聲】其名曰鹿蜀佩之宜子孫【佩謂帶其皮尾】怪水出焉而東流注於憲翼之水其中多龜其狀如龜而鳥首虺尾【虺尾銳】其名曰旋龜其音如判木【如破木聲】佩之不聾可以爲底【底躪也爲猶治也外傳曰疾不可爲一作底猶病愈也】

又東三百里柢山【柢音蔕】多水無艸木有魚焉其狀如牛陵居虵尾有翼其羽在魼下【亦作脇】其音如畱牛【莊子曰執犂之狗謂此牛也穆天子傳曰天子之狗執虎豹】其名曰鯥【音六】冬死而夏生【此亦蟄也謂之死者言其蟄無所知如死耳】食之無腫疾

又東四百里曰亶爰之山【亶音蟬】多水無艸木不可以上【言崇峭也】有獸焉其狀如貍而有髦其名曰【或作沛髦或作髮】自爲牝牡食者不妬【莊子亦曰自爲雌雄而化今貆亦自爲雌雄】

又東三百里曰基山其陽多玉其陰多怪木有獸焉其狀如羊九尾四耳其目在背其名曰猼訑【博施二音訑一作陁】佩之不畏【不知恐畏】有鳥焉其狀如雞而三首六目六足三翼其名曰【性急敞孚二音】食之無臥【使人少眠】

又東三百里曰靑丘之山【亦有靑丘國在海外水經云卽上林賦云秋田於靑丘】其陽多玉其陰多靑防【防黝屬音瓠】有獸焉其狀如狐而九尾【卽九尾狐】其音如嬰兒能食人食者不蠱【噉其肉令人不逢妖邪之气或曰蠱蠱毒】有鳥焉其狀如鳩其音若呵【如人相呵呼聲】名曰灌灌【或作濩濩】佩之不惑英水出焉南流注於卽翼之澤其中多赤鱬【音懦】其狀如魚而人面其音如鴛鴦食之不疥【一作疾】又東三百五十里曰箕尾之山其尾踆於東海多沙石【踆古蹲字言臨海上音存】汸水出焉【音芳】而南流注於淯【音育】其中多白玉凡防山之首自招揺之山以至箕尾之山凡十山二千九百五十里其神狀皆鳥身而龍首其祠之禮毛【言檡牲取其毛色也周官曰陽祀用騂牲之毛】用一璋玉瘞【半圭爲璋瘞埋也】糈用稌米【糈祀神之米名先呂反今江東音所一音壻稌稌稻也他覩反糈或作疏非也】一璧稻米白菅爲席【菅茅屬也音間】

南次二經之首曰櫃山【音矩】西臨流黃北望諸毗東望長右【皆山名】英水出焉西南流注於赤水其中多白玉【尸子曰水方折者有玉員折者有珠】多丹粟【細丹砂如粟也】有獸焉其狀如豚有距其音如狗吠其名曰貍力見則其縣多土功有鳥焉其狀如鴟而人手【其腳如人手鴟音處脂反】其音如痺【未詳】其名曰鴸【音株】其鳴自號也見則其縣多放士【放放還或作效也】

東南四百五十里曰長右之山無艸木多水有獸焉其狀如禺而四耳其名長右【以山出此獸因以名之】其音如吟【如人呻吟聲】見則郡縣大水

又東三百四十里曰堯光之山其陽多玉其陰多金有獸焉其狀如人而彘鬛穴居而冬蟄其名曰猾裏【滑懷二音】其音如斲木【如人斫木聲】見則縣有大繇【謂作役也或曰其縣亂】又東三百五十里曰羽山【今東海柷其縣西南有羽山卽鯀所殛處計此道裏不相應似非也】其下多水其上多雨無艸木多蝮虫【蚖也】

又東三百七十里曰瞿父之山【音劬】無艸木多金玉又東四百里曰句余之山無艸木多金玉【今在防稽余姚縣南句章縣北故此二縣因此爲名云見張氏地裏志】

又東五百里曰浮玉之山北望具區【具區今吳縣西南太湖也尙書謂之震澤】東望諸毗【水名】有獸焉其狀如虎而牛尾其音如吠犬其名曰彘是食人苕水出於其陰北流注於具區其中多鮆魚【鮆魚狹薄而長頭大者尺餘太湖中今饒之一名刀魚音祚啟反】

又東五百里曰成山四方而三壇【形如人築壇相累也成亦重耳】其上多金玉其下多靑防防水出焉【音涿】而南流注於【一作流注於西】虖勺【虖音呼勺或作多下同】其中多黃金【今永昌縣水出金如糠在沙中尸子曰淸水出黃金玉英】

又東五百里曰會稽之山四方【今在防稽郡山陰縣南上有禹及井】其上多金玉其下多砆石【砆武夫石似玉今長沙臨湘出之赤地白文色蘢蔥不分明】勺水出焉而南流注於溴【音鵙】

又東五百里曰夷山無艸木多沙石溴【一作浿】水出焉而南流注於列塗

又東五百里曰僕勾【一作夕】之山其上多金玉其下多艸木無鳥獸無水

又東五百里曰鹹陰之山無艸木無水

又東四百里曰洵【一作旬】山其陽多金其陰多玉有獸焉其狀如羊而無口不可殺也【稟气自然】其名曰防【音還或音患】洵水出焉【音詢】而南流注於閼之澤【音遏】其中多芘蠃【紫色螺也】又東四百里曰虖勺之山其上多梓柟【梓山楸也柟大木葉似桑今作楠音南爾雅以爲柟】其下多荊杞【杞枸杞也子赤】滂水出焉【音滂沱之滂】而東流注於海

又東五百里曰區吳之山無艸木多砂石鹿水出焉而南流注於滂水

又東五百里曰鹿吳之山上無艸木多金石澤更之水出焉而南流注於滂水水有獸焉名曰蠱雕【蠱或作纂】其狀如雕而有角其音如嬰兒之音是食人

又東五百里曰漆吳之山無艸木多博石無玉【可以爲博碁石】處於海東望丘山其光載出載入【神光之所潛燿】是惟日次【是日景之所次捨】凡南次二經之首自櫃山至於漆吳之山凡十七山七千二百里其神狀皆龍身而鳥首其祠毛用一璧瘞糈用稌【稻穬也】

南次三經之首曰天虞之山其下多水不可以上又東五百里曰禱過之山其上多金玉其下多犀兕【犀似水牛豬頭痺腳腳似象有三蹄大腹黑色三角一在頂上一在額上一在鼻上在鼻上者小而不墮食角也好噉棘口中常灑血沫兕亦似水牛靑色一角重三千斤】多象【象獸之最大者長鼻大者牙長一丈性妬不畜淫子】有鳥焉其狀如防【防似鳬而小腳近尾音骹箭之骹】而白首三足【或作手】人面其名曰瞿如【音劬】其鳴自號也泿水出焉【音銀】而南流注於海其中有虎蛟【蛟似蛇四足龍屬】其狀魚身而蛇尾其音如鴛鴦食者不腫可以已痔

又東五百里曰丹穴之山其上多金玉丹水出焉而南流注於渤海【渤海海岸曲崎頭也】有鳥焉其狀如雞五采而文名曰鳳凰首文曰徳翼文曰義背文曰禮膺文曰仁腹文曰信是鳥也飲食自然自歌自舞見則天下安寧【漢時鳳鳥數出髙五六尺五采莊周說鳳文字與此有異廣雅云鳯雞頭防頷蛇頸龜背魚尾雌曰凰雄曰鳳】又東五百里曰發爽【或作喪】之山無艸木多水多白猿泛水出焉而南流注於渤海

又東四百里至於旄山之尾其南有谷曰育遺【或作隧】多怪鳥【廣雅曰鵽鷦朋爰居鴟雀皆怪鳥之屬也】凱風自是出【凱風南風】

又東四百里至於非山之首其上多金玉無水其下多蝮虫

又東五百里曰陽夾之山無艸多水

又東五百里曰灌湘之山上多木無艸多怪鳥無獸【一作灌湖射之山】

又東五百里曰雞山其上多金其下多丹雘【雘赤色者或曰雘美丹也見尙書音尺蠖之蠖】黒水出焉而南流注於海其中有鱄魚【音團扇之團】其狀如鮒而彘毛其音如豚見則天下大旱又東四百里曰令丘之山無艸木多火其南有谷焉曰中谷條風自是出【東北風爲條風記曰條風至出輕系督逋畱】有鳥焉其狀如梟人面四目而有耳其名曰顒【音娛】其鳴自號也見則天下大旱

又東三百七十里曰侖者之山【音論說之論一音倫】其上多金玉其下多靑防有木焉其狀如谷而赤理其汗如漆其味如飴食者不饑可以釋勞其名曰白防【或作睪蘇睪蘇一名白防見廣雅音羔】可以血玉【血謂可用染玉作光彩】

又東五百八十里曰禺膏之山多怪獸多大蛇

又東五百八十里曰南禺之山其上多金玊其下多水有穴焉水出輒入夏乃出冬則閉佐水出焉而東南流注於海有鳯凰鵷鶵【亦鳳屬】

凡南次三經之首自天虞之山以至南禺之山凡一十四山六千五百三十里其神皆龍身而人面其祠皆一白狗祈【祈請禱也】糈用稌

右南經之山誌大小凡四十山萬六千三百八十里

山海經卷一

欽定四庫全書

山海經卷二

晉郭璞撰

西山經

西山經華山之首曰錢來之山其上多松其下多洗石【澡洗可以磢體去垢圿磢初兩反】有獸焉其狀如羊而馬尾名曰羬羊【今大月氐國有大羊如驢而馬尾爾雅云羊六尺爲羬謂此羊也羬音鍼】其脂可以已臘【治體皴臘音昔】

西四十五里曰松果之山濩水出焉北流注於渭其中多銅有鳥焉其名曰防渠【防音彤弓之彤】其狀如山雞黑身赤足可以已【謂皮皺起也音叵駮反】

又西六十里曰太華之山【卽西嶽華陰山也今在農華陰縣西南】削成而四方【今山形上大下小峭峻也】其髙五千仭其廣十里【仭八尺也上有明星玉女持玉漿得上服之卽成仙道險僻不通時含神霧云】鳥獸莫居有蛇焉名曰肥六足四翼見則天下大旱【湯時此蛇見於陽山下復有肥遺蛇疑是同名】又西八十里曰小華之山【卽少華山】其木多荊杞其獸多防牛【今華陰山中多山牛山羊肉皆千斤牛卽此牛也音昨】其陰多磬石【可以爲樂石】其陽多防琈之玉【防琈玉名所未詳也濡浮兩音】鳥多赤鷩【赤鷩山雞之屬胸腹洞赤冠金皆黃頭緑尾中有赤毛彩鮮明音作蔽或作鼈】可以禦火其艸有萆荔【萆荔香艸也蔽戾兩音】狀如烏韭而生於石上亦緣木而生【烏韭在屋者曰昔邪在墻者曰垣衣】食之已心痛

又西八十里曰符禺之山其陽多銅其陰多鐵其上有木焉名曰文莖其實如棗可以已聾其艸多條其狀如葵而赤花黃實如嬰兒舌食之使人不惑符禺之水出焉而北流注於渭其獸多蔥聾其狀如羊而赤鬛其鳥多鴖【音旻】其狀如翠而赤喙【翠似燕而紺色也】可以禦火【畜之辟火災也】又西六十里曰石脆之山其木多椶柟【椶樹髙三丈許無枝條葉大而員枝生梢頭實皮相裹上行一皮者爲一節可以爲繩一名栟櫚音馬騣之騣】其艸多條其狀如韭而白華黑實食之已疥其陽多防琈之玉其陰多銅灌水出焉而北流注於禺水其中有流赭【赭赤土】以塗牛馬無病【今人亦以朱塗牛角云以辟惡馬或作角】

又西七十里曰英山其上多杻橿【杻似棣而細葉一名土橿音紐橿木中車材音姜】其陰多鐵其陽多赤金禺水出焉北流注於招水【音韶】其中多防魚【音同蚌蛤之蚌】其狀如鼈其音如羊其陽多箭防【今漢中郡出防竹厚裏而長節根深筍冬生地中人掘取食之防音媚】其獸多防牛羬羊有鳥焉其狀如鶉黃身而赤喙其名曰肥遺食之已癘【癘疫病也或曰惡瘡韓子曰癘人憐主】可以殺虫

又西五十二里曰竹山其上多喬木【枝上竦者音橋】其陰多鐵有艸焉其名曰黃雚其狀如樗其葉如麻白華而赤實其狀如赭【紫赤色】浴之已疥又可以已胕【治胕腫也音符】竹水出焉北流注於渭其陽多竹箭【箭篠也】多蒼玉丹水出焉【今所在有丹水】東南流注於洛水其中多水玉多人魚【如防魚四腳】有獸焉其狀如豚而白毛大如笄而黑端【笄屬】名曰毫彘【狟豬也夾髀有麄豪長數尺能以脊上毫射物亦自爲牝牡狟或作豭吳楚呼爲鸞豬亦此也】又西百二十里曰浮山多盼水【音美目盼兮之盼】枳葉而無傷【枳刺鍼也能傷人故名云】木虫居之【在樹之中】有艸焉名曰薰【音訓】艸麻葉而方莖赤華而黑實臭如蘼蕪【蘼蕪香艸易曰其臭如蘭眉無兩音】佩之可以已癘

又西七十里曰羭次之山【音防】漆水出焉【今漆水出岐山】北流注於渭其上多棫橿【棫白桵也音域】其下多竹箭其陰多赤銅其陽多嬰垣之玉【垣或作短或作根或作埋傳寫謬錯未得其詳】有獸焉其狀如禺而長臂善投其名曰囂【亦在畏獸畫中似獼猴投擲也】有鳥焉其狀如梟人面而一足曰槖【音肥】冬見夏蟄服之不畏雷【著其毛羽令人不畏天雷也或作災】

又西百五十里曰時山無艸木逐【或作遂】水出焉北流注於渭其中多水玉

又西百七十里曰南山上多丹粟丹水出焉北流注於渭獸多猛豹【猛豹似熊而小毛淺有光澤能食蛇食銅鐵出蜀中豹或作虎】鳥多屍鳩【屍鳩布谷也或曰鶘鸇也鳩或作丘】

又西百八十里曰大時之山上多谷柞【柞櫟】下多杻橿陰多銀陽多白玊涔水出焉【音潛】北流注於渭淸水出焉南流注於漢水【今河內修武縣縣北黑山亦出淸水】

又西三百二十里曰嶓之山【今在武都氐道縣南嶓音波】漢水出焉而東南流注於沔【至江夏安陸縣江卽沔水】囂水出焉北流注於湯水【或作陽】其上多桃枝鉤端【鉤端桃枝屬】獸多犀兕熊羆【羆似熊而黃白色猛憨能拔樹】鳥多白翰赤鷩【白翰白鵫也亦名鵫雉又曰白雉】有艸焉其葉如蕙【蕙香艸蘭屬也或以蕙爲薰葉失之音惠】其本如桔梗【本根也】黑華而不實名曰蓇蓉【爾雅釋艸曰榮而不實謂之蓇音骨】食之使人無子又西三百五十里曰天帝之山上多防柟下多菅蕙【菅茅也】有獸焉其狀如狗名曰谿【或作谷】邊【或作遺】席其皮者不蠱有鳥焉其狀如鶉黑文而赤翁【翁頭下毛音汲甕之甕】名曰櫟【音沙礫之礫】食之已痔有艸焉其狀如葵其臭如蘼蕪名曰杜衡【香艸也】可以走馬【帶之令人便馬或曰馬得之而健走】食之已癭西南三百八十里曰臯塗之山薔【音色或作蕢又作葍】水出焉西流注於諸資之水塗水出焉南流注於集獲之水其陽多丹粟其陰多銀黃金其上多桂木有白石焉其名曰礜可以毒鼠【今礜石殺鼠音豫食之而肥】有艸焉其狀如槀苃【槀苃香艸】其葉如葵而赤背名曰無條可以毒鼠有獸焉其狀如鹿而白尾馬足人手【前兩腳似人手】而四角名曰如【音猳之嬰】有鳥焉其狀如防而人足名曰數斯食之已癭【或作癇】又西百八十里曰黃山【今始平槐裏縣有黃山上故有宮漢惠帝所起疑非此】無艸木多竹箭盼水出焉【音美目盼兮之盼】西流注於赤水其中多玉有獸焉其狀如牛而蒼黑大目其名曰【音敏】有鳥焉其狀如鴞靑羽赤喙人舌能言名曰鸚防【鸚防舌似小兒舌腳指前後各兩扶南徼外出五色者亦有純赤白者大如鴈也】

又西二百里曰翠山其上多防柟其下多竹箭其陽多黃金玉其陰多旄牛麢麝【麢似羊而大角細食好在山崖間麝似獐而小有香】其鳥多鸓【音壘】其狀如鵲赤黑而兩首四足可以禦火又西二百五十里曰騩山【音巍一音隗囂之隗】是錞於西海【錞猶堤埻也音章閏反】無艸木多玉淒水出焉【或作浽】西流注於海其中多采石黃金【采石石有采色者今雌黃空靑綠碧之屬】多丹粟

凡西經之首自錢來之山至於隗山凡十九山二千九百五十七里華山也【者神之所捨也】其祠之禮太牢【牛羊豕爲太牢】羭山神也祠之用燭【或作】齋百日以百犧【牲純色者爲犧】瘞用百瑜【瑜亦美玉名音臾】湯【或作溫】其酒百樽【溫酒令】嬰以百珪百璧【嬰謂陳之以環祭也或曰嬰卽古罌字謂盂也徐州云穆天子傳曰黃金之嬰之屬也】

其餘十七山之屬皆毛牷用一羊祠之【牷謂牲體全具也左傳曰牷牲肥腯者也】燭者百艸之未灰白蓆采等純之【純緣也五色純之等差其文防也周禮莞席紛純】

西次二經之首曰鈐山【音髠鉗之鉗或作泠又作塗】其上多銅其下多玉其木多杻橿

西二百里曰防【或作秦】冒之山其陽多金其陰多鐵浴水出焉東流注於河其中多藻玉【藻玉玉有符彩者或作柬音練】多白蛇【水蛇】

又西一百七十里曰數歷之山其上多黃金其下多銀其木多杻橿其鳥多鸚防楚水出焉而南流注於渭其中多白珠【今蜀郡平澤出靑珠尸子曰水員折者有珠】

又西百五十里曰髙山其上多銀其下多靑碧【碧亦玉也今越巂防稽縣東山出碧】雄黃【晉大興三年髙平郡界有山崩其中出數千斤雄黃】其木多椶其艸多竹涇水出焉【音經】而東流注於渭【今涇水出安定朝那縣西井頭山至京兆髙陵縣入渭也】其中多磐石【書曰泗濱浮磬是也】靑碧

西南三百里曰女牀之山其陽多赤銅其陰多涅石【卽楚石也楚人名爲涅石秦名爲羽涅也本艸經亦名曰石涅也】其獸多虎豹犀兕有鳥焉其狀如翟而五彩文【翟似雉而大長尾或作雕屬也】名曰鸞鳥見則天下安寧【舊說鸞似雞瑞鳥也周成王時西戎獻之】

又西二百里曰龍首之山其陽多黃金其陰多鐵苕水出焉東南流注於涇水其中多美玉

又西二百里曰鹿臺之山【今在上郡】其上多白玉其下多銀其獸多防牛羬羊白豪【豪貆豬也】有鳥焉其狀如雄鷄而人面名曰鳬徯其名自叫也見則有兵

西南二百里曰鳥危之山其陽多磬石其陰多檀楮【楮卽谷木】其中多女牀【未詳】鳥危之水出焉西流注於赤水其中多丹粟

又西四百里曰小次之山其上多白玉其下多赤銅有獸焉其狀如猿而白首赤足名曰朱厭見則大兵【一作見則有兵起焉一作見則爲兵】

又西三百里曰大次之山其陽多堊【堊似土色甚白音惡】其陰多碧其獸多防牛麢羊

又西四百里曰薰吳之山無艸木多金玉

又西四百里曰陽之山【音防】其木多稷柟豫章【稷似松有刺細理音卽豫章大木似楸葉冬夏靑生七年而後復可知也】其獸多犀兕虎犳防牛【犳音之樂反】

又西二百五十里曰眾獸之山其上多防琈之玉其下多檀楮多黃金其獸多犀兕

又西五百里曰皇人之山其上多金玉其下多靑雄黃【卽雌黃也或曰空靑曽靑之屬】皇水出焉西流注於赤水其中多丹粟又西三百里曰中皇之山其上多黃金其下多蕙棠【彤棠之屬也蕙或作羔】

又西三百五十里曰西皇之山其陽多金其陰多鐵其獸多麋鹿防牛【麋大如小牛鹿屬也】

又西三百五十里曰萊山其木多檀楮其鳥多羅羅是食人【羅羅之鳥所未詳也】

凡西次二經之首自鈐山至於萊山凡十七山四千一百四十里其十神者皆人面而馬身其七神皆人面牛身四足而一臂操杖以行是爲飛獸之神其祠之毛用少牢【羊豬爲少牢也】白菅爲席其十軰【音背】神者其祠之毛一雄鷄鈐而不糈【鈐所用祭器名所未詳也或作思訓祈不糈祠不以米】毛采【言用雄色雞也】西次三經之首曰崇吾之山在河之南北望遂【山名】南望防之澤【音遙】西望帝之搏獸之丘【搏或作薄】東望防【音於然反】淵有木焉員葉而白柎【今江東人呼艸木子房爲柎音府一曰柎花下鄂音丈夫字或作柎音符】赤華而黒理其實如枳食之宜子孫有獸焉其狀如禺而文臂豹虎而善投名曰舉父【或作誇父】有鳥焉其狀如鳬而一翼一目相得乃飛名曰蠻蠻【比翼鳥也色靑赤不比不能飛爾雅作鶼鶼鳥也】見則天下大水

西北三百里曰長沙之山泚水出焉【音紫】北流注於泑水【烏交反又音黝水色黑也】無艸木多靑雄黃

又西北三百七十里曰不周之山【此山形有缺不周匝處因名云西北不周風自此山出】北望諸毗之山臨彼嶽崇之山東望泑澤河水所濳也其源渾渾泡泡【河南出昆侖潛行地下至蔥嶺出於闐國復分流歧出合而東流注泑澤已復潛行南出於積石山而爲中國河也名泑澤卽蒲澤一名蒲昌海廣三四百里其水停冬夏不增減去玉門關三百餘里卽河之重源所謂潛行也渾渾泡泡水濆湧之聲也衮咆二音】爰有嘉果其實如桃其葉如棗黃華而赤柎食之不勞

又西北四百二十里曰峚【音宻】山其上多丹木員葉而赤莖黃華而赤實其味如飴食之不饑丹水出焉西流注於稷澤【后稷神所馮因名云】其中多白玉是有玉膏其源沸沸湯湯【玉膏湧出之貌也河圖玉版曰少室山其上有白玉膏一服卽仙矣亦此也沸音拂】黃帝是食是饗【所以得登龍於鼎湖而龍蛻也】是生玉【言玉膏中又出黑玉也】玉膏所出以灌丹木丹木五歲五色乃淸【言光鮮也】五味乃馨【言滋香也】黃帝乃取峚山之玉榮【謂玉華也離騷曰懷琬琰之華英又曰登昆侖兮食玉英汲書所謂苕華之玉】而投之鐘山之陽【以爲玉種】瑾瑜之玉爲良【言最善也或作食覲臾兩音】堅粟精密【說玉理也禮記曰瑱密似粟粟或作栗玉有粟文所謂谷璧也】濁澤而有光【濁謂潤厚】五色發作【言符彩互映色王子靈符應曰赤如雞冠黃如蒸栗白如割肪黑如醇漆玉之符彩也】以和柔剛【言玉協九徳也】天地鬼神是食是饗【玉所以祈祭者言能動天地感鬼神】君子服之以禦不祥【今徼外出金剛石石屬而似金有光彩可以刻玉外國人帶之云辟惡气亦此也】自峚山至於鐘山四百六十里其間盡澤也是多奇鳥怪獸奇魚皆異物焉

又西北四百二十里曰鐘山其子曰皷【此亦神名名之爲鐘山之子耳其皆見歸藏啟筮】其狀如人面而龍身【啟筮曰麗山之子靑羽人面馬身亦似此狀也】是與欽防【音邳】殺葆江於昆侖之陽【葆或作祖】帝乃戮之鐘山之東曰【音遙】崖欽防化爲大鶚【鶚雕屬也音鄂】其狀如雕而黑文白首赤喙而虎爪其音如晨鵠【晨鵠鶚屬猶云晨鳬耳說苑曰緤吠犬比奉晨鳬也】見則有大兵皷亦化爲鵕鳥【音俊】其狀如鴟赤足而直喙黃文而白首其音如鵠見則其邑大旱【穆天子傳云鐘山作舂字音同耳穆王北升此山以望四野曰鐘山是惟天下之髙山也百獸之所聚飛鳥之所棲也爰有赤豹白虎白鳥靑雕執犬羊食豕鹿穆王五日觀於鐘山乃爲銘迹於圃之上以詔後世】

又西百八十里曰泰器之山觀水出焉西流注於流沙是多文鰩魚【音遙】狀如鯉魚魚身而鳥翼蒼文而白首赤喙常行西海遊於東海以夜飛其音如鸞雞【鸞雞鳥名未詳也或作欒】其味酸甘食之已狂見則天下大穰【丰穰熟也韓子曰穰嵗之秋】又西三百二十里曰槐江之山丘時之水出焉而北流注於泑水其中多蠃母【卽防螺也】其上多靑雄黃多藏瑯玕黃金玉【瑯玕石似珠者藏猶也郎幹二音】其陽多丹粟其陰多采黃金銀實惟帝之平圃【卽圃也穆天子傳曰乃爲銘迹於圃之上謂刋石紀功徳如秦皇漢武之爲者也】神英招司之【司主也招音韶】其狀馬身而人面虎文而鳥翼狥於四海【狥謂周行也】其音如橊【音畱或作籕此所未詳也】南望昆侖其光熊熊其气魂魂【皆光气炎盛相焜燿之貌】西望大澤后稷所潛也【后稷生而靈知及其終化形遁此澤而爲之神亦猶傅說騎箕尾也】其中多玉其陰多榣木之有若【榣木大木也言其上復生若木大木之奇靈者爲若見尸子國語曰榣木不生花也】北望諸毗【山名】槐離侖居之【離侖其神名】鷹鸇之所宅也【鸇亦鴟屬也莊周曰鴟鴉甘鼠穆天子傳云鐘山上有白鳥靑雕皆此族也】東望恆山四成【成亦重也爾雅云再成曰英也】有窮居之各在一搏【搏猶脇也言羣各以聚處山四脇有窮其防號耳搏一作摶】爰有滛水其淸洛洛【水畱下之貌也滛音遙也】有天神焉其狀如牛而八足二首馬尾其音如勃皇【勃皇未詳】見則其邑有兵

西南四百里曰昆侖之丘是實惟帝之下都【天帝都邑之在下者也穆天子傳曰吉日辛酉天子升於昆侖之丘以觀黃帝之宮而封丰隆之葬以詔後世言增封於昆侖山之上】神陸吾司之【卽肩吾也莊周曰肩吾得之以處大山也】其神狀虎身而九尾人面而虎爪是神也司天之九部及帝之囿時【主九城之部界天帝苑囿之時節也】有獸焉其狀如羊而四角名曰土塿是食人有鳥焉其狀如蜂大如鴛鴦名曰欽原【欽或作爰或作至也】蠚鳥獸則死蠚木則枯有鳥焉其名曰鶉鳥是司帝之百服【服器服也一曰服事也或作藏】有木焉其狀如棠【棠梨也】華黃赤實其味如李而無核名曰沙棠可以禦水食之使人不溺【言體浮輕也沙棠爲木不可得沈呂氏春秋曰果之美者沙棠之實銘曰安得沙棠刻以爲舟泛彼滄海以遨以遊】有艸焉名曰薲艸【音頻】其狀如葵其味如蔥食之已勞【呂氏春秋曰菜之美者昆侖之蘋】河水出焉【出山東北隅也】而南流東注於無逹【山名】赤水出焉【出山東南隅也】而東南流注於泛天之水【泛天亦山名赤水所窮也穆天子傳曰遂宿於昆侖之側赤水之陽陽水北也泛浮劍反】洋水出焉【出山西北隅或作淸】而西南流注於醜塗之水【醜塗亦山名也皆在南極穆天子傳曰戊辰濟洋水又曰觴天子洋水也】黑水出焉【亦出西北隅也】而西流於大杅【山名也穆天子傳曰乃封長肱於黑水之西河是惟昆侖鴻鷺之上以爲周室主杅音於】是多怪鳥獸【謂有一獸九首有一鳥六首之屬也】

又西三百七十里曰樂遊之山桃水出焉西流注於稷澤是多白玉其中多防魚【音滑】其狀如蛇而四足是食魚西水行四百里曰流沙二百里至於蠃母之山神長乘司之是天之九徳也【九徳九气所生】其神狀如人而犳【之藥反】尾其上多玉其下多靑石而無水

又西三百五十里曰玉山是西王母所居也【此山多玉石因以名云穆天子傳謂之羣玉之山見其山河無險四徹中繩先王之所謂策府寡艸木無鳥獸穆王於是攻其玉石取玉石版三乘玉器服物載玉萬隻以歸雙玉爲防半防爲只】西王母其狀如人豹尾虎齒而善嘯蓬發戴勝【蓬頭亂髮勝玉勝也音龎】是司天之厲及五殘【主知災厲五刑殘殺之气也穆天子傳曰吉日甲子天子賓於西王母執圭白璧以見西王母獻錦組百縷金玉百斤西王母再拜受之乙丑天子觴西王母於瑤池之上西王母爲天子謡曰白雲在天山陵自出道裏悠逺山川間之將子無死尙復能來天子畣之曰予還東土和理諸夏萬民均平吾顧見汝比及三年將復而野西王母又爲天子吟曰䢐彼西土爰居其所虎豹爲羣鳥鵲與處嘉命不遷我惟帝女彼何世民又將去子吹笙鼓簧中心翺翔世民之子惟天之望天子遂驅升於奄山乃紀迹於奄山之石而樹之槐眉曰西王母之山奄山卽崦嵫山也案竹書穆王五十七年西王母來見賔於昭宮舜時西王母遣使獻玉環見禮三朝】有獸焉其狀如犬而豹文其角如牛【或作羊】其名曰狡其音如吠犬見則其國大禳【晉太康七年邵陵扶夷縣檻得一獸狀如豹文有二角無前兩腳時人謂之狡疑非此】有鳥焉其狀如翟而赤名曰勝遇【音姓】是食魚其音如錄【音緑義未詳】見則其國大水

又西四百八十里曰軒轅之丘無艸木【黃帝居此丘娶西陵氏女因號軒轅丘】洵水出焉【音詢】南流注於黒水其中多丹粟多靑雄黃

又西三百里曰積石之山其下有石門河水冒以西流【冒猶覆也積石山今在金城河門關西南羌中河水行塞外東入塞內】是山也萬物無不有焉【水經引山海經云積石山在鄧林山東河所入也】

又西二百里曰長畱之山其神白帝少昊居之【少昊金天氏帝摯之號也】其獸皆文尾【或作長】其鳥皆文首【文或作長】是多文玉石實惟員神磈氏之宮【音隗】是神也主司反景【日西入則景反東照主司察之】

又西二百八十里曰章莪之山無艸木多瑤碧【碧亦玉屬】所爲甚怪【多有非常之怪】有獸焉其狀如赤豹五尾一角其音如擊石其名如猙【京氏易義曰音如石相擊音靜】有鳥焉其狀如一足赤文靑質而白喙名曰畢方其鳴自叫也見則其邑有譌火【譌亦妖訛字】

又西三百里曰陰山濁浴之水出焉而西流注於蕃澤其中多文貝【余泉蚳之也見爾雅】有獸焉其狀如貍【或作豹】而白首名曰天狗其音如橊橊【或作貓貓】可以禦凶

又西二百里曰符愓之山【音陽】其上多椶柟下多金玉神江疑居之是山也多怪雨風雲之所出也

又西二百二十里曰三危之山【今在燉煌郡尙書云竄三苗於三危是也】三靑鳥居之是山也廣員百里【三靑鳥主爲西王母取食者別自棲息於此山也竹書曰穆王西徵至於靑鳥所解也】其上有獸焉其狀如牛白身四角其毫如披蓑【蓑辟雨之衣也音梭】其名曰【傲噎二音】是食人有鳥焉一首而三身其狀如其名曰防【似雕黒文赤頸音洛下句或云扶狩則短扶木則枯應在上欽原下脫錯在此耳】

又西一百九十里曰騩山其上多玉而無石神耆童居之【耆童老童顓頊之子】其音常如鐘磬其下多積蛇

又西三百五十里曰天山多金玉有靑雄黃英水出焉而西南流注於湯谷有神焉其狀如黃囊赤如丹火【體色黃而精光赤也】六足四翼渾惇無面目是識歌舞實惟帝江也【夫形無全者則神自然靈照精無見者則闇與理防其帝江之謂乎莊生所雲中央之帝混沌爲儵忽所鑿七竅而死者蓋假此以寓言也】

又西二百九十里曰泑山【泑音黝黒之黝】神蓐居之【亦金神也人面虎爪白尾執見外傳云】其上多嬰短之玉【未詳】其陽多瑾瑜之玉其陰多靑雄黃是山也西望日之所入其气員【日形員故其气象亦然也】神紅光之所司也【未聞其狀】

西水行百里至於翼望之山【或作土翠山】無艸木多金玉有獸焉其狀如貍一目而三尾名曰讙【讙音歡或作原】其音如奪百聲【言其能作百種物聲也或曰奪百物名亦所未詳】是可以禦凶服之已癉【黃癉病也音旦】有鳥焉其狀如烏三首六尾而善笑名曰鵸防【猗余兩音】服之使人不厭【不厭夢也周書曰服者不昩音莫禮反或曰目也】又可以禦凶

凡西次三經之首崇吾之山至於翼望之山凡二十三山六千七百四十四里其神狀皆羊身人面其祠之禮用一吉玉瘞【玉加采色者也尸子曰吉玉大龜】糈用稷米

西次四經之首曰陰山上多谷無石其艸多茆蕃【茆葵也蕃靑蕃似莎而大夘煩兩音】陰水出焉西流注於洛

北五十里曰勞山多茈艸【一名茈防中染紫也】弱水出焉而西流注於洛

西五十里曰罷父之山洱水出焉【音耳】而西流注於洛其中多茈碧

北百七十里曰申山其上多谷柞其下多杻橿其陽多金玉區水出焉而東流注於河

北二百里曰鳥山其上多桑其下多楮其陰多鐵其陽多玊辱水出焉而東流注於河

又北百二十里曰上申之山上無艸木而多硌石【硌磊硌大石貌也音洛】下多榛楛【榛子似栗而小味美楛木可以爲箭詩云榛楛濟濟臻怙兩音】其獸多白鹿其鳥多當扈【或作屍】其狀如雉以其髯飛【髯咽下須毛也】食之不眴目【音】湯水出焉東流注於河

又北百八十里曰諸次之山諸次之水出焉而東流注於河是山也多木無艸鳥獸莫居是多眾蛇

又北百八十里曰號山其木多漆防【漆樹似樗也】其艸多藥防芎防【藥白芷別名防香艸也芎防一名江蘺藥音鳥較反】多汵石【汵或作金未詳】端水出焉而東流注於河

又北二百二十里曰盂山【音於】其陰多鐵其陽多銅其獸多白狼白虎【外傳曰周穆王伐犬戎得四白狼白虎虎名甝】其鳥多白雉白翟【或作白翠】生水出焉而東流注於河

西二百五十里曰白於之山上多松栢下多櫟檀【櫟卽柞】其獸多防牛羬羊其鳥多鴞【鴞似鳩而靑色】洛水出於其陽而東流注於渭夾水出於其陰東流注於生水

西北三百里曰申首之山無艸木冬夏有雷申水出於其上潛於其下是多白玉

又西五十五里曰涇谷之山【或無之山二字】涇水出焉【或以此爲今涇水未詳】東南流注於渭是多白金白玉

又西百二十里曰剛山多柒木多防琈之玉剛水出焉北流注於渭是多神【亦魑魅之也音恥回反或作】其狀人面獸身一足一手其音如欽【欽亦吟字假音】

又西二百里至剛山之尾洛水出焉而北流注於河其中多蠻蠻其狀鼠身而鼈首其音如吠犬

又西三百五十里曰英鞮之山上多漆木下多金玉鳥獸盡白涴水出焉【涴或作音寃枉之寃】而北注於陵羊之澤是多冉遺之魚魚身蛇首六足其目如馬耳食之使人不瞇可以禦凶

又西三百里曰中曲之山其陽多玉其陰多雄黃白玉及金有獸焉其狀如馬而白身黑尾一角虎牙爪音如皷音其名曰駮是食虎豹【爾雅說駮不道有角及虎爪駮亦在畏狩畫中】可以禦兵【養之辟兵刃也】有木焉其狀如棠而員葉赤實實大如木【木如小】名曰櫰木【音懷】食之多力【尸子曰木食之人多爲仁者名爲若木此之】

又西二百六十里曰邽山【音圭】其上有獸焉其狀如牛蝟毛名曰窮奇音如獋狗是食人【或云似虎蝟毛有翼銘曰窮奇之獸厥形甚醜馳逐妖邪莫不犇走是以一名號曰神狗】蒙水出焉【音】南流注於洋水其中多黃貝【貝甲虫肉如科斗但有頭尾耳】蠃魚【音螺】魚身而鳥翼音如鴛鴦見則其邑大水

又西二百二十里曰鳥鼠同穴之山【今在隴西首陽縣西南山有鳥鼠同穴鳥名曰防鼠名曰鼵鼵如人家鼠而短尾防似燕而黃色穿地入數尺鼠在內鳥在外而共處孔氏尙書傳曰共爲雌雄張氏地理記云不爲牝牡也】其上多白虎白玉渭水出焉而東流注於河【出山東至農華陰縣入河】其中多鰠魚【音騷】其狀如鱣魚【鱣魚大魚也口在頷下體有連甲也或作鮎鯉】動則其邑有大兵【或脫無從動則以下語者】濫水出於其西【音檻】西流注於漢水多魮之魚【如玭兩音】其狀如覆銚鳥首而魚翼魚尾音如磬石之聲是生珠玉【亦珠母蚌而能生出之】

西南三百六十里曰崦嵫之山【日沒所入山也見離騷奄玆兩音】其上多丹木其葉如谷其實大如赤符而黑理食之已癉可以禦火其陽多龜其陰多玉苕【或作若】水出焉而西流注於海【禹大傳曰洧盤之水出崦嵫山】其中多砥礪【磨石也精爲砥麄爲礪也】有獸焉其狀馬身而鳥翼人面蛇尾是好舉人【喜抱舉人】名曰孰湖有鳥焉其狀如鴞而人面蜼身犬尾【蜼獼猴屬也音贈遺之遺一音誄見中山經尾又作眥】其名自號也【或作設設亦呼耳疑此脫誤】見則其邑大旱

凡西次四經自陰山以下至於崦嵫之山凡十九山三千六百八十里其祠祀禮皆用一白雞祈糈以稻米白菅爲席

右西經之山誌凡七十七山一萬七千五百一十七里

山海經卷二

欽定四庫全書

山海經卷三

晉郭璞撰

北山經

北山經之首曰單狐之山多機木【機木似楡可燒以糞稻田出蜀中音饑】其上多華艸漨水出焉【音逢】而西流注於泑水其中多芘石文石

又北二百五十里曰求如之山其上多銅其下多玉無艸木滑水出焉而西流注於諸毗之水【水出諸毗山也】其中多滑魚其狀如鱓赤背【鱓魚似蛇音善】其音如梧【如人相枝梧聲音吾子之吾】食之已疣【疣贅也】其中多水馬其狀如馬文臂牛尾【臂前腳也周禮曰馬黑脊而斑臂膢漢武元狩四年燉煌渥窪水出焉以爲靈瑞者卽此也】其音如呼【如人叫呼】

又北三百里曰帶山其上多玉其下多靑碧有獸焉其狀如馬一角有錯【言角有甲錯也或作歷】其名曰防疏【音歡】可以辟火有鳥焉其狀如烏五采而赤文名曰鵸防【上已有此鳥疑同名】是自爲牝牡食之不疽【無癰疽病也】彭水出焉而西流注於芘湖之水其中多儵魚【音由】其狀如雞而赤毛三尾六足四首其音如鵲食之可以己憂

又北四百里曰譙明之山譙水出焉西流注於河其中多何羅之魚一首而十身其音如吠犬食之已癰有獸焉其狀如貆而赤豪【貆豪豬也音丸】其音如橊橊名曰孟槐可以禦凶【辟凶邪气也亦在畏狩畫中也】是山也無艸木多靑雄黃【一作多靑碧】

又北三百五十里曰涿光之山囂水出焉而西流注於河其中多鰼鰼之魚【音袴褶之褶】其狀如鵲而十翼鱗皆在羽端其音如鵲可以禦火食之不癉其上多松栢其下多防橿其獸多麢羊其鳥多蕃【未詳或云卽鴞音煩】

又北三百八十里曰虢山其上多漆其下多桐椐【桐梧桐也椐樻木腫節中杖椐音祛】其陽多玉其陰多鐵伊水出焉西流注於河其獸多槖駝【有肉鞍善行流沙中日行三百里其負千斤知水泉所在也】其鳥多寓狀如防而鳥翼其音如羊可以禦兵

又北四百里至於虢山之尾其上多玉而無石魚水出焉西流注於河其中多文貝

又北二百里曰丹燻之山其上多樗柏其艸多韭薤【皆山菜爾雅有其名】多丹雘燻水出焉而西流注於棠水有獸焉其狀如防而兔首麋身其音如獋犬以其尾飛【或作髯飛獋音豪】名曰耳防食之不防【防大腹也見禆倉音采】又可以禦百毒又北二百八十里曰石者之山其上無艸木多瑤碧泚水出焉西流注於河有獸焉其狀如豹而文題白身【題額也】名曰孟極是善伏其鳴自呼

又北百一十里曰邊春之山【或作舂山】多蔥葵韭【山蔥名茖大葉】桃李【山桃榹桃子小不解核也】杠水出焉而西流注於泑澤有獸焉其狀如禺而文身善笑見人則臥【言佯眠也】名曰幽鴳【或作嬻嬒鴳音遏】其鳴自呼

又北二百里曰蔓聨之山【萬連二音】其上無艸木有獸焉其狀如禺而有鬛牛尾文臂馬蹄見人則呼名曰足訾其鳴自呼有鳥焉羣居而朋飛【朋猶輩也】其毛如雌雉名曰防【音交或作渇也】其鳴自呼食之已風

又北百八十里曰單張之山其上無艸木有獸焉其狀如豹而長尾人首而牛耳一目名曰諸犍其鳴善吒行則銜其尾居則蟠其尾有鳥焉其狀如雉而文首白翼黃足名曰白鵺【音夜】食之已嗌痛【嗌咽也谷梁傳曰嗌不容粒今吳人呼咽爲嗌音隘】可以已痸【痸癡病也】櫟水出焉而南流注於杠水又北三百二十里曰灌題之山其上多樗柘其下多流沙多砥有獸焉其狀如牛而白尾其音如訆【如人呼喚訆音叫】名曰那父有鳥焉其狀如雌雉而人面見人則躍【躍跳】名曰竦斯其鳴自呼也匠韓之水出焉而西流注於泑澤其中多磁石【可以取鐵管子曰山上有磁石者下必有銅音慈】

又北二百里曰潘侯之山其上多松栢其下多榛楛其陽多玉其陰多鐵有獸焉其狀如牛而四節生毛名曰旄牛【今旄牛背膝及胡尾皆有長毛】邊水出焉而南流注於櫟澤又北二百三十里曰小咸之山無艸木冬夏有雪北二百八十里曰大咸之山無艸木其下多玉是山也四方不可以上有蛇名曰長蛇其毛如彘豪【說者雲長百尋今蝮蛇色似艾綬文文間有毛如豬鬐此其也常山亦有長蛇與此形不同】其音如皷柝【如人行夜敲木柝聲音托】

又北三百二十里曰惇薨之山其上多防柟其下多茈艸惇薨之水出焉而西流注於泑澤出於昆侖之東北隅實惟河源【卽河水出昆侖之處】其中多赤鮭【今名鯸鮐爲鮭魚音圭】其獸多兕旄牛【或作撲牛撲牛見離騷天問所未詳】其鳥多鳲鳩

又北二百里曰少咸之山無艸木多靑碧有獸焉其狀如牛而赤身人面馬足名曰窫窳【爾雅云窫窳似虎爪與此錯軋愈二音】其音如嬰兒是食人惇水出焉東流注於鴈門之水【水出鴈門山間】其中多防防之魚【音沛未詳或作鯆】食之殺人

又北二百里曰獄法之山瀤澤之水出焉【音懷】而東北流注於泰澤其中多防魚【音藻】其狀如鯉而雞足食之已疣有獸焉其狀如犬而人面善投見人則笑其名山【音暉】其行如風【言疾】見則天下大風

又北二百里曰北嶽之山多枳棘剛木【檀柘之木】有獸焉其狀如牛而四角人目耳其名曰諸懷其音如鳴鴈是食人諸懷之水出焉而西流注於囂水其中多鮨魚【音詣】魚身而犬首其音如嬰兒【今海中有虎鹿魚及海狶體皆如魚面頭似虎鹿豬此其也】食之已狂

又北百八十里曰渾夕之山無艸木多銅玉囂水出焉而西北流注於海有蛇一首兩身名曰肥遺見則其國大旱【管子曰涸水之精名曰蟡一頭而兩身其狀如蛇長八尺以其名呼之可使取魚龜亦此】又北五十里曰北單之山無艸木多蔥韭

又北百里曰羆差之山無艸木多馬【野馬也似馬而小】

又北百八十里曰北鮮之山是多馬鮮水出焉而西北流注於塗吾之水【漢元狩二年馬出塗吾水中也】

又北百七十里曰隄山【或作防古字耳】多馬有獸焉其狀如豹而文首名曰狕【音麼】隄水出焉而東流注於泰澤其中多龍

凡北山經之首自單狐之山至於隄山凡二十五山五千四百九十里其神皆人面蛇身其祠之毛用一雄鷄彘瘞吉玉用一珪瘞而不糈【言祭不用米皆埋其所用牲玉】其山北人皆生食不火之物【或作皆生食而不火】

北次二經之首在河之東其首枕汾【臨汾水上也音墳】其名曰管涔之山【今在太原郡故汾陽縣北秀容山涔音岑】其上無木而多艸其下多玉汾水出焉而西流注於河【至汾陽縣北西入河】

又西二百五十里曰少陽之山其上多玉其下多赤銀【銀之精也】酸水出焉而東流注於汾水其中多美赭【管子曰山上有赭者其下有鐵】

又北五十里曰縣雍之山【今在晉陽縣西名汲甕雍音甕】其上多玉其下多銅其獸多閭麋【閭卽羭也似驢而歧蹄角如麢羊一名山驢周禮曰北唐以閭亦見鄕射禮】其鳥多白翟白防【卽白鵫也音於六反】晉水出焉而東南流注於汾水【東過晉陽南又東入汾】其中多鮆魚其狀如儵而赤麟【小魚曰儵】其音如叱食之不驕【或作騷騷臭也】

又北二百里曰狐岐之山無艸木多靑碧勝水出焉而東北流注於汾水其中多蒼玉

又北三百五十里曰白沙山廣員三百里盡沙也無艸木鳥獸鮪水出於其上潛於其下【出山之頂停其底也】是多白玉又北四百里曰爾是之山無艸木無水

又北三百八十里曰狂山無艸木是山也冬夏有雪狂水出焉而西流注於浮水其中多美玉

又北三百八十里曰諸餘之山其上多銅玉其下多松栢諸餘之水出焉而東流注於旄水

又北三百五十里曰惇頭之山其上多金玉無艸木旄水出焉而東流注於印澤其中多馬【音勃】牛尾而白身一角其音如呼

又北三百五十里曰鉤吾之山其上多玉其下多銅有獸焉其狀如羊身人面其目在腋下虎齒人爪其音如嬰兒名曰麅鴞是食人【爲物貪淋食人未盡還害其身像在夏鼎左傳所謂饕餮是也麅音咆】

又北三百里曰北囂之山無石其陽多碧其陰多玉有獸焉其狀如虎而白身犬首馬尾彘鬛名曰獨【音谷】有鳥焉其狀如鳥人面名曰【般冒兩音或作夏也】宵飛而晝伏【鵂鶹之屬】食之已暍【中熱也音謁】涔水出焉而東流注於卭澤又北三百五十里曰梁渠之山無艸木多金玉修水出焉而東流注於鴈門【水名】其獸多居曁其狀如彚而赤毛【彚似鼠赤毛如刺蝟也彚音渭】其音如豚有鳥焉其狀如誇父【或作舉父】四翼一目犬尾名曰囂其音如鵲食之已腹痛可以止同【治洞下也音洞】

又北四百里曰姑灌之山無艸木是山也冬夏有雪又北三百八十里曰湖灌之山其陽多玉其陰多碧多馬湖灌之水出焉而東流注於海其中多防【亦鱓魚字】有木焉其葉如柳而赤理

又北水行五百里流沙三百里至於洹山其上多金玉三桑生之其樹皆無枝其髙百仞百果樹生之其下多怪蛇

又北三百里曰惇題之山無艸木多金玉是錞於北海凡北次二經之首自管涔之山至於惇題之山凡十七山五千六百九十里其神皆蛇身人面其祠毛用一雄鷄瘞【埋之】用一璧一珪投而不糈【擿玉於山中以禮神不埋之也】北次三經之首曰太行之山【今在河內野王縣西北行音戶剛反】其首曰歸山其上有金玉其下有碧有獸焉其狀如麢羊而四角馬尾而有距其名曰防善還【還旋旋儛也暉音暉】其鳴自訆有鳥焉其狀如鵲白身赤尾六足其名曰防【音犇】是善驚其鳴自詨【今吳人謂呼爲詨音呼交反】

又東北二百里曰龍侯之山無艸木多金玉決決之水出焉【音訣】而東流注於河其中多人魚其狀如防魚四足其音如嬰兒【防見中山經或曰人魚卽鯢也似鮎而四足聲如小兒啼今亦呼鮎爲防音蹄】食之無癡疾

又東北二百里曰馬成之山其上多文石其陰多金玉有獸焉其狀如白犬而黑頭見人則飛【言肉翅飛行自在】其名曰天馬其鳴自訆有鳥焉其狀如烏首白而身靑足黃是名曰鶌鶋【屈居二音或作鳴】其鳴自詨食之不饑可以已寓【未詳或曰寓猶誤也】

又東北七十里曰咸山其上多玉其下多銅是多松栢艸多茈艸條菅之水出焉【菅音間】而西南流注於長澤其中多器酸三歲一成【所未詳也】食之已癘

又東北二百里曰天池之山其上無艸木多文石有獸焉其狀如兔而防首以其背飛【用其背上毛飛飛則仰也】其名曰飛防澠水出焉潛於其下【停山底也】其中多黃堊【堊土也】

又東三百里曰陽山其上多玉其下多金銅有獸焉其狀如牛而赤尾其頸腎其狀如句瞿【言頸上有肉腎句瞿牛也音劬】其名曰領胡其鳴自詨食之已狂有鳥焉其狀如雌雉而五彩以文是自爲牝牡名曰象蛇其鳴自詨畱水出焉而南流注於河其中有父之魚【音陷】其狀如鮒魚魚首而彘身食之已嘔

又東三百五十里曰賁聞之山其上多蒼玉其下多黃堊多涅石

又北百里曰王屋之山【今在河東東垣縣北書曰至於王屋也】是多石防水出焉【防音輦】而西北流注於泰澤【地理誌王屋山沇水所出防沇聲相近殆一水耳沇則濟防也】

又東北三百里曰教山其上多玉而無石教水出焉西流注於河是水冬幹而夏流實惟幹河【今河東聞喜縣東北有幹河口因名幹河裏但有故溝處無復水卽是也】其中有兩山是山也廣員三百步其名曰發丸之山其上有金玉

又南三百里曰景山【外傳曰景霍以爲城】南望鹽販之澤【卽鹽池也今在河東猗氏縣或無販字】北望少澤其上多艸藷藇【根似羊蹄可食曙豫二音今江南單呼爲藷音儲語有輕重耳】其艸多秦椒【子似椒而細葉艸也】其陰多赭其陽多玉有鳥焉其狀如蛇而四翼六目三足名曰酸與其鳴自詨見則其邑有恐【或曰食之不醉】

又東南三百二十里曰孟門之山【尸子曰龍門未辟呂梁未鑿河出於孟門之上大溢逆流無有丘陵髙阜滅之名曰洪水穆天子傳曰北升孟門九河之澄】其上多蒼玉多金其下多黃堊多涅石

又東南三百二十里曰平山平水出於其上潛於其下是多美玉

又東二百里曰京山有美玉多漆木多竹其陽有赤銅其陰有防【黒砥名也尸子曰加黃砥明色非一也防音竹篠之篠】髙水出焉南流注於河

又東二百里曰虫尾之山其上多金玉其下多竹多靑碧丹水出焉南流注於河薄水出焉【淮南子曰薄水出鮮於山】而東南流注於黃澤

又東三百里曰彭毗之山其上無艸木多金玉其下多水蚤林之水出焉【音早】東南流注於河肥水出焉而南流注於牀水其中多肥遺之蛇

又東百八十里曰小侯之山明漳之水出焉南流注於黃澤有鳥焉其狀如烏而白文名曰鴣【姑習二音】食之不灂【不瞧目也或作防音醮】

又東三百七十里曰泰頭之山共水出焉【音恭】南注於虖沱【呼佗二音下同】其上多金玉其下多竹箭

又東北二百里曰軒轅之山其上多銅其下多竹有鳥焉其狀如梟而白首其名曰黃鳥其鳴自詨食之不妬又北二百里曰謁戾之山【今在上黨郡涅縣】其上多松栢有金玉沁水出焉南流注於河【至滎陽縣東北入河或出谷述縣羊頭山也】其東有林焉名曰丹林丹林之水出焉南流注於河嬰侯之水出焉北流注於泛水

東三百里曰沮洳之山【詩云彼汾沮洳】無艸木有金玉濝水出焉【音其】南流注於河【今淇水出汲郡隆慮縣大號山東過河內縣南爲白溝】

又北三百里曰神囷之山【音如倉囷之囷】其上有文石其下有白蛇有飛虫黃水出焉而東流注於洹【洹水出汲郡林慮縣東北至魏郡長樂入淸水洹音丸】水出焉而東流注於歐水【水今出臨水縣西口山經鄴西北至列人縣入於漳其水】

又北二百里曰發鳩之山【今在上黨郡長子縣西】其上多柘木有鳥焉其狀如烏文首白喙赤足名曰精衛其鳴自詨是炎帝之少女名曰女娃【炎帝神農也娃惡佳反語誤或作階】女娃遊於東海溺而不返故爲精衛常銜西山之木石以堙於東海【堙塞也音因】漳水出焉【濁漳音章】東流注於河【或曰出長子縣鹿谷山而東至鄴入淸漳】

又東北百二十里曰少山【今在樂平郡沽縣沽縣故屬上黨】其上有金玉其下有銅淸漳之水出焉東流於濁漳之水【淸漳出少山大繩谷至武安縣南暴宮邑入於濁漳或曰東北至邑城入於大河也】

又東北二百里曰錫山其上多玉其下有砥牛首之水出焉而東流注於水

又北二百里曰景山有美玉景水出焉東南流注於海澤

又北百里曰題首之山有玉焉多石無水

又北百里曰繡山其上有玉靑碧其木多栒【木中枚也音荀】其艸多芍藥芎窮【芍藥一名辛夷亦香艸屬】洧水出焉而東流注於河其中有鳠【鳠似鮎而大白色也】黽【防黽似蝦蟇小而靑或曰蠖黽一物名耳】

又北百二十里曰松山陽水出焉東北流注於河又北百二十里曰惇與之山其上無艸木有金玉溹水出於其陽【音悉各反】而東流注於泰陸之水【大陸水今鉅鹿北廣平澤卽其水】泜水出於其陰【音抵肆反】而東流注於彭水【今泜水出中丘縣西窮泉谷東注於堂陽縣入於漳水】槐水出焉而東流注於泜澤

又北百七十里曰柘山其陽有金玉其陰有鐵歷聚之水出焉而北流注於洧水

又北三百里曰維龍之山其上有碧玉其陽有金其陰有鐵肥水出焉而東流注於臯澤其中多礨石【未詳也音雷或作壘磈壘大石貌或曰石名】敞鐵之水出焉而北流注於大澤又北百八十里曰白馬之山其陽多石玉其陰多鐡多赤銅木馬之水出焉而東北流注於虖沱【呼陀二音】

又北二百里曰空桑之山無艸木【上已有此山疑同名也】冬夏有雪空桑之水出焉東流注於虖沱

又北三百里曰泰戱之山無艸木多金玉有獸焉其狀如羊一角一目目在耳後其名曰防防【音屋棟之棟】其鳴自訆虖沱之水出焉【今虖沱水出鴈門鹵成縣南武夫山】而東流注於溇水【音樓】液女之水出於其陽南流注於沁水【液音悅懌之懌】

又北三百里曰石山多藏金玉濩濩之水出焉【濩音尺蠖之蠖】而東流注於虖沱鮮於之水出焉而南流注於虖沱又北二百里曰童戎之山臯塗之水出焉而東流注於溇液水

又北三百里曰髙是之山【今在北地靈丘縣】滋水出焉【音慈】而南流注於虖沱其木多防其艸多條水出焉【音冦】東流注於河【過博陵縣南又東北入於易水】

又北三百里曰陸山多美玉水出焉【或作郯水】而東流注於河

又北二百里曰沂山【音祈】般水出焉【音盤】而東流注於河北百二十里曰燕山多嬰石【言石似玉有符彩嬰帶所謂燕石者】燕水出焉東流注於河

又北山行五百里水行五百里至於饒山是無艸木多瑤碧其獸多槖駝其鳥多鶹【未詳或曰鶹鵂鶹也】歷虢之水出焉而東流注於河其中有師魚食之殺人【未詳或作鯢】

又北四百里曰幹山無艸木其陽有金玉其陰有鐵而無水有獸焉其狀如牛而三足其名曰獂【音元】其鳴自詨又北五百里曰倫山倫水出焉而東流注於河有獸焉其狀如麋其川在尾上【川竅也】其名曰羆

又北五百里曰碣石之山【水經曰碣石山今在遼西臨渝縣南水中或曰在右北平驪城縣海邊山】繩水出焉而東流注於河其中多蒲夷之魚【未詳】其上有玉其下多靑碧

又北水行五百里至於鴈門之山無艸木【鴈門山卽北陵西隃鴈之所出因以名云在髙柳北】

又北水行四百里至於泰澤其中有山焉曰帝都之山廣員百里無艸木有金玉

又北五百里曰錞於母逢之山北望雞號之山其風如防【防急風貌也音戾或雲飄風也】西望幽都之山浴水出焉【浴卽黒水也】是有大蛇赤首白身其音如牛見則其邑大旱

凡北次三經之首自太行之山以至於毋逢之山凡四十六山萬二千三百五十里其神狀皆馬身而人面者二十神其祠之皆用一藻茝瘞之【藻聚藻茝香艸蘭之音昌代反】其十四神狀皆彘身而載玉其祠之皆玉不瘞【不埋所用玉也】其十神狀皆彘身而八足蛇尾其祠之皆用一璧瘞之大凡四十四神皆用稌糈米祠之此皆不火食

右北經之山誌凡八十七山二萬三千二百三十里山海經卷三﹤子部﹐小說家類﹐異聞之屬﹐山海經﹥

欽定四庫全書

山海經卷四

晉郭璞撰

東山經

東山經之首曰樕之山【速株二音】北臨幹昧【亦山名也音妹】食水出焉而東北流注於海其中多鱅鱅之魚【音容】其狀如犁牛【牛似虎文者】其音如彘鳴

又南三百里曰藟山【音誄】其上有玉其下有金湖水出焉東流注於食水其中多活師【科斗也爾雅謂之活東】

又南三百里曰栒狀之山其上多金玉其下多靑碧石有獸焉其狀如犬六足其名曰從從其鳴自詨有鳥焉其狀如雞而防毛其名曰防防【音咨】見則其邑大旱水出焉【音枳】而北流注於湖水其中多箴魚其狀如儵其喙如箴【出東海今江東水中亦有之】食之無疫疾

又南三百里曰勃亝之山無艸木無水

又南三百里曰番條之山無艸木多沙減水出焉【音同減損之減】北流注於海其中多鳡魚【一名黃頰音感】

又南四百里曰姑兒之山其上多漆其下多桑柘姑兒之水出焉北流注於海其中多鳡魚

又南四百里曰髙氏之山其上多玉其下多箴石【可以爲砥鍼治癰腫者】諸繩之水出焉東流注於澤其中多金玉又南三百里曰嶽山其上多桑其下多樗濼水出焉【音樂】東流注於澤其中多金玉

又南三百里曰犲山其上無艸木其下多水其中多堪防之魚【未詳音序】有獸焉其狀如誇父而彘毛其音如呼見則天下大水

又南三百里曰獨山其上多金玉其下多美石末塗之水出焉而東南流注於沔其中多防防【條容二音】其狀如黃蛇魚翼出入有光見則其邑大旱

又南三百里曰泰山【卽東嶽岱宗也今在泰山奉髙縣西北從山下至頂四十八里三百步也】其上多玉其下多金有獸焉其狀如豚而有珠名曰狪狪【音如吟桐之桐】其鳴自防環水出焉東流注於江【一作海】其中多水玉

又南三百里曰竹山錞於江【一作涯】無艸木多瑤碧激水出焉而東南流注於娶檀之水其中多茈羸

凡東山經之首自樕之山以至於竹山凡十二山三千六百里其神狀皆人身龍首祠毛用一犬祈防用魚【以血塗祭爲防也公羊傳云蓋叩其鼻以防社音鉤餌之餌】

東次二經之首曰空桑之山【此山出琴瑟材見周禮也】北臨食水東望沮吳南望沙陵西望湣澤【音旻】有獸焉其狀如牛而虎文其音如欽【或作吟】其名曰軨軨【音靈】其鳴自叫見則天下大水

又南六百里曰曹夕之山其下多谷而無水多鳥獸又西南四百里曰嶧臯之山【音亦】其上多金玉其下多白堊嶧臯之水出焉東流注於激女之水其中多蜃珧【蜃蚌也珧玉珧亦蚌屬腎遙兩音】

又南水行五百里流沙三百里至於山之尾無艸木多砥礪

又南三百八十里曰山之首無艸木澧水出焉【音禮】東流注於余澤其中多珠蟞魚【音鼈】其狀如肺而有目六足有珠其味酸甘食之無癘【無時气病也呂氏春秋曰澧水之魚名曰朱蟞六足有珠魚之美也】

又南三百八十里曰余峩之山其上多梓柟其下多荊芑雜余之水出焉東流注於黃水有獸焉其狀如兔而鳥喙鴟目蛇尾見人則眠【言佯死也】名曰犰狳【仇餘二音】其鳴自防見則螽蝗爲敗【螽蝗也言傷敗田苗音終】

又南三百里曰杜父之山無艸木多水

又南三百里曰耿山無艸木多水碧【亦水玉】多大蛇有獸焉其狀如狐而魚翼其名曰朱獳【音儒】其鳴自叫見則其國有恐

又南三百里曰盧其之山無艸木多沙石沙水出焉南流注於涔水其中多鶘【音黎】其狀如鴛鴦而人足其鳴自防見則其國多土功【今鵜胡足頗有似人腳形狀也】

又南三百八十里曰姑射之山無艸木多水

又南水行三百里流沙百里曰北姑射之山無艸木多石

又南三百里曰南姑射之山無艸木多水

又南三百里曰碧山無艸木多大蛇多碧水玉

又南五百里曰維氏之山無艸木多金玉原水出焉東流注於沙澤【一名俠氏之山】

又南三百里曰姑逢之山無艸木多金玉有獸焉其狀如狐而有翼其音如鴻鴈其名曰獙獙【音斃】見則天下大旱

又南五百里曰鳧麗之山其上有金玉其下多箴石有獸焉其狀如狐而九尾九首虎爪名曰蠪侄【龍蛭二音】其音如嬰兒是食人

又南五百里曰防山【音一眞反】南臨防水東望湖澤有獸焉其狀如馬而羊目四角牛尾其音如獋狗其名曰峳峳【音攸】見則其國多狡客【狡狡猾也】有鳥焉其狀如鳬而防尾善登木其名曰絜鉤見則其國多疫

凡東次二經之首自空桑之山至於防山凡十七山六千六百四十里其神狀皆獸身人面載觡【麋鹿屬角爲觡音格】其祠毛用一雞祈嬰用一璧瘞

又東次三經之首曰屍胡之山北望山【音詳】其上多金玉其下多棘有獸焉其狀如麋而魚目名曰妴胡【音婉】其鳴自防

又南水行八百里曰岐山其木多桃李其獸多虎又南水行五百里曰諸鉤之山無艸木多沙石是山也廣員百里多寐魚【卽鮇魚音味】

又南水行七百里曰中父之山無艸木多沙

又東水行千里曰胡射之山無艸木多沙石

又南水行七百里曰孟子之山其木多梓桐多桃李其艸多菌蒲【未詳音之】其獸多麋鹿是山也廣員百里其上有水出焉名曰碧陽其中多鱣鮪【鮪卽鱏也似鱣而長鼻體無鱗甲別名防鱧一名鱑也】

又南水行五百里曰流沙行五百里有山焉曰跂踵之山【跂音企】廣員二百里無艸木有大蛇其上多玉有水焉廣員四十里皆湧【今河東汾陰縣有瀵水源在地底濆沸湧出其深無限卽此也】其名曰深澤其中多蠵【蠵觜蠵大也甲有文彩似瑇瑁而薄音遺知反】有魚焉其狀如鯉而六足鳥尾名曰鮯鮯之魚【音蛤】其鳴自叫又南水行九百里曰踇隅之山【音敏字】其上多艸木多金玉多赭有獸焉其狀如牛而馬尾名曰精精其鳴自叫又南水行五百里流沙三百里至於無臯之山南望幼海【卽少海也淮南子曰東方大渚曰少海】東望榑木【扶桑二音】無艸木多風是山也廣員百里

凡東次三經之首自屍胡之山至於無臯之山凡九山六千九百里其神狀皆人身而羊角其祠用一牡羊米用黍是神也見則風雨水爲敗

又東次四經之首曰北號之山臨於北海有木焉其狀如楊赤華其實如棗而無核其味酸甘食之不瘧食水出焉而東北流注於海有獸焉其狀如狼赤首防目其音如豚名曰猲狙【葛苴二音】是食人有鳥焉其狀如雞而白首防足而虎爪其名曰鬿【音祈】雀亦食人

又南三百里曰旄山無艸木蒼體之水出焉而西流注於展水其中多鱃魚【今蝦防字亦或作鱃秋音】其狀如鯉而大首食者不疣

又南三百二十里曰東始之山上多蒼玉有木焉其狀如楊而赤理其汁如血不實其名曰芑【音起】可以服馬【以汁塗之則馬調良】泚水出焉而東北流注於海其中多美貝多茈魚其狀如鮒一首而十身其臭如蘪蕪食之不防【孚謂反止失气也】

又東南三百里曰女烝之山其上無艸木石膏水出焉而西注於鬲水其中多薄魚其狀如鱣魚而一目其音如歐【如人嘔吐聲也】見則天下大旱

又東南二百里曰欽山多金玉而無石師水出焉而北流注於臯澤其中多鱃魚多文貝有獸焉其狀如豚而有牙其名曰當康其鳴自叫見則天下大穰

又東南二百里曰子桐之山子桐之水出焉而西流注於餘如之澤其中多防魚【音滑】其狀如魚而鳥翼出入有光其音如鴛鴦見則天下大旱

又東北二百里曰剡山多金玉有獸焉其狀如彘而人面黃身而赤尾其名曰合窳【音庾】其音如嬰兒是獸也食人亦食虫蛇見則天下大水

又東二百里曰太山上多金玉楨木【女楨也葉冬不凋】有獸焉其狀如牛而白首一目而蛇尾其名曰蜚【音如翡翠之翡】行水則竭行艸則死見則天下大疫【言其體含災气也其銘曰蜚之爲名體似無害所經枯竭甚於鴆厲萬物斯懼思爾遐逝】鉤水出焉而北流注於勞水其中多鱃魚

凡東次四經之首自北號之山至於太山凡八山一千七百二十里

右東經之山誌凡四十六山萬八千八百六十里

山海經卷四

欽定四庫全書

山海經卷五

晉郭璞撰

中山經

中山經薄山之首曰甘棗之山共水出焉【音恭】而西流注於河其上多杻木其下有艸焉葵本而杏葉【或作楛葉】黃華而莢實名曰籜【他落反】可以已瞢【音盲】有獸焉其狀如鼠而文題【防所未詳音虺字亦或作虺】其名曰防【音那或作熊也】食之已癭又東二十里曰歷兒之山其上多橿多櫔木【音厲】是木也方莖而員葉黃華而毛其實如揀【揀木名子如指頭白而粘可以浣衣也音練或作簡】服之不忘

又東十五里曰渠豬之山其上多竹渠豬之水出焉而南流注於河其中是多豪魚狀如鮪【鮪似鱣也】赤喙尾赤羽可以已白癬

又東三十五里曰蔥聾之山其中多大谷是多白堊黑靑黃堊【言有雜色堊也】

又東十五里曰涹山【音倭】其上多赤銅其陰多鐵

又東七十里曰脫扈之山有艸焉其狀如葵葉而赤華莢實實如防莢【今防木莢似皂莢也】名曰植楮可以已癙【癙病也淮南子曰貍頭已癙也】食之不瞇

又東二十里曰金星之山多天嬰其狀如龍骨可以已痤【癰痤也】

又東七十里曰泰威之山其中有谷曰梟谷其中多鐵【或無谷字】

又東十五里曰橿谷之山其中多赤銅【或作檀谷之山】

又東百二十里曰吳林之山其中多葌艸【亦菅字】

又北三十里曰牛首之山【今長安西南有牛首山上有館下有水未知此是非】有艸焉名曰艸其葉如葵而赤莖其秀如禾服之不憂勞水出焉而西流注於潏水【音如譎詐之譎】是多飛魚其狀如鮒魚食之已痔同

又北四十里曰霍山【今平陽永安縣廬江縣晉安羅江縣河南鞏縣皆有霍山明山以霍爲名者非一矣按爾雅大山統小山爲霍】其水多谷有獸焉其狀如貍而白尾有鬛名曰朏朏養之可以已憂【謂蓄養之也普昧反】

又北五十二里曰合谷之山是多薝棘【未詳音瞻】

又北三十五里曰陰山【亦曰險山】多礪石文石【礪石石中磨者】少水出焉其中多雕棠其葉如楡葉而方其實如赤菽【菽豆】食之已聾

又東北四百里曰鼓鐙之山多赤銅有艸焉名曰榮艸其葉如柳其本如雞卵食之已風

凡薄山之首自甘棗之山至於鼓鐙之山凡十五山六千六百七十里歷兒冡也其祠禮毛太牢之具縣以吉玉【縣祭山之名也見爾雅】其餘十三山者毛用一羊縣嬰用桑封瘞而不糈桑封者桑主也方其下而鋭其上而中穿之加金【言作神主而祭以金銀飾之也公羊傳曰虞主用桑主或作玉】

中次二經濟山之首曰煇諸之山其上多桑其獸多閭麋其鳥多鶡【似雉而大靑色有毛勇健鬭死乃止音曷出上黨也】

又西南二百里曰發視之山其上多金玉其下多砥礪卽魚之水出焉而西流注於伊水

又西三百里曰豪山其上多金玉而無艸木

又西三百里曰鮮山多金玉無艸木鮮水出焉而北流注於伊水其中多鳴蛇其狀如蛇而四翼其音如磬見則其邑大旱

又西三百里曰陽山多石無艸木陽水出焉而北流注於伊水其中多化蛇其狀如人面而豺身鳥翼而蛇行其音如叱呼見則其邑大水

又西二百里曰昆吾之山其上多赤銅【此山出名銅色赤如火以之作刀切玉如割泥也周穆王時西戎獻之尸子所謂昆吾之劍也越絕書曰赤堇之山破而出錫若邪之谷涸而出銅歐冶子因以爲純鉤之劍汲郡冡中得銅劍一枝長三尺五寸乃今所名爲幹將劍汲郡亦皆非鐵也明古者通以錫雜銅爲兵器也】有獸焉其狀如彘而有角其音如號【如人號哭】名曰蠪蚳【上已有此獸疑同名】食之不瞇

又西百二十里曰葌【音間】山葌水出焉而北流注於伊水其上多金玉其下多靑雄黃有木焉其狀如棠而赤葉名曰艸【音忘】可以毒魚

又西一百五十里曰獨蘇之山上無艸木而多水又西二百里曰蔓渠之山其上多金玉其下多竹箭伊水出焉而東流注於洛【今伊水出上洛盧氏縣熊耳山東北至河南洛陽縣入洛】有獸焉其名曰馬腹其狀如人面虎身其音如嬰兒是食人

凡濟山經之首自煇諸之山至於蔓渠之山凡九山一千六百七十里其神皆人面而鳥身祠用毛【擇用毛色】用一吉玉投而不糈

中次三經萯山之首曰敖岸之山【或作獻萯音倍】其陽多防琈之玉其陰多赭黃金神燻池居之是常出美玉【或作石】北望河林其狀如蒨如舉【說者云蒨舉皆木名也未詳蒨音倩】有獸焉其狀如白鹿而四角名曰夫諸見則其邑大水

又東十里曰靑要之山實維帝之密都【天帝曲密之邑】北望河曲【河千里一曲一直也】是多駕鳥【未詳也或曰駕宜爲鴐鴐鵞也音加】南望墠渚【水中小洲名渚墠音塡】禹父之所化【鯀化於羽淵爲黃熊今復云在此然則一已有變怪之性者亦無往而不化也】是多僕累蒲盧【僕累蝸牛也爾雅曰蒲盧者螟蛉也】防武羅司之【武羅神名防卽神字】其狀人面而豹文小腰而白齒【或作首】而穿耳以鐻【鐻金銀器之名未詳也音渠】其鳴如鳴玉【如人鳴玉佩聲】是山也宜女子畛水出焉【音軫】而北流注於河其中有鳥焉名曰鴢【音如窈窕之窈】其狀如鳬靑身而朱目赤尾食之宜子【朱淺赤也】有艸焉其狀如葌【菅似茅也】而方莖黃華赤實其本如槁本【根似槁本亦香艸】名曰荀艸【或曰苞艸】服之美人色【令人更美艷】

又東十里曰騩山【音巍】其上有美棗其陰有防琈之玉正回之水出焉而北流注於河其中多飛魚其狀如豚而赤文服之不畏雷可以禦兵

又東四十里曰宜蘇之山其上多金玉其下多蔓居之木【未詳】滽滽之水出焉【音容】而北流注於河是多黃貝又東二十里曰和山其上無艸木而多瑤碧實惟河之九都【九水所防故曰九都】是山也五曲【曲回五重】九水出焉合而北流注於河其中多蒼玉吉神泰逢司之【吉猶善也】其狀如人而虎尾【或作雀尾】是好居於萯山之陽出入有光太逢神動天地气也【言其有靈爽能興雲雨也夏后孔甲田於萯山之下天大風晦冥孔甲迷惑入於民室見呂氏春秋也】

凡萯山之首自敖岸之山至於和山凡五山四百四十里其祠太逢燻池武羅皆一牡羊副【副謂破羊骨磔之以祭也見周禮音悃愊之愊】嬰用吉玉其二神用一雄鷄瘞之糈用稌

中次四經釐山之首【音貍】曰鹿蹄之山其上多玉其下多金甘水出焉而北流注於洛其中多泠石【泠石未聞也泠或作塗】西五十里曰扶豬之山其上多礝石【音耎今鴈門山中出礝石白者如水水中有赤色者】有獸焉其狀如貉而人目【貉或作古字】其名曰防【音銀或作麋】虢水出焉而北流注於洛其中多瓀石【言亦出水中】又西一百二十里曰釐山其陽多玉其陰多搜【音捜茅搜今之蒨艸也】有獸焉其狀如牛蒼身其音如嬰兒是食人其名曰犀渠滽滽之水出焉而南流注於伊水有獸焉名曰【音蒼頡之頡】其狀如獳犬而有鱗其毛如彘鬛【生鱗間也】又西二百里曰箕尾之山多谷多塗石其上多防琈之玉

又西二百五十里曰柄山其上多玉其下多銅滔雕之水出焉而北流注於洛其中多羬羊有木焉其狀如樗其葉如桐而莢實其名曰苃可以毒魚【苃一作艾】

又西二百里曰白邊之山其上多金玉其下多靑雄黃又西二百里曰熊耳之山【今在上洛縣南】其上多漆其下多防浮濠之水出焉而西流注於洛其中多水玉多人魚有艸焉其狀如蘇而赤華名曰葶【亭寧耵聹二音】可以毒魚又西三百里曰牡山其上多文石其下多竹箭竹防其獸多防牛羬羊鳥多赤鷩【音閉卽鷩雉也】

又西三百五十里曰灌舉之山雒水出焉而東北流注於扈之水其中多馬腸之物此二山者洛間也【洛水今出上洛縣嶺山河圗曰扈洛汭謂此間也】

凡釐山之首自鹿蹄之山至於扈之山凡九山千六百七十里其神狀皆人面獸身其祠之毛用一白雞祈而不糈【言直祈禱】以彩衣之【以彩飾雞】

中次五經薄山之首曰茍牀之山【或作茍林山】無艸木多怪石【怪石似玉也書曰松怪石也】

東三百里曰首山其陰多谷柞艸多芫【山薊也芫華中藥】其陽多防琈之玉木多槐其陰有谷曰機谷多鳥【音如鉗之】其狀如梟而三目有耳其音如錄食之已墊【未聞】又東三百里曰縣斸之山【音如斤斸之斸】無艸木多文石又東二百里曰蔥聾之山無艸木多石【未詳】

東北五百里曰條谷之山其木多槐桐其艸多芍藥冬【本艸經曰冬一名滿冬今作門俗作耳】

又北十里曰超山其陰多蒼玉其陽有井冬有水而夏竭

又東五百里曰成矦之山其上多櫄木【似樗樹材中車轅吳人呼櫄音輴車或曰輶車】其艸多芃

又東五百里曰朝歌之山谷多美堊

又東五百里曰槐山谷多金錫

又東十里曰歷山其木多槐其陽多玉

又東十里曰屍山多蒼玉其獸多麖【似鹿而小黑色】屍水出焉南流注於洛水其中多美玉

又東十里曰良余之山其上多谷柞無石餘水出於其陰而北流注於河乳水出於其陽而東南流注於洛又東南十里曰蠱尾之山多礪石赤銅龍余之水出焉而東南流注於洛

又東北二十里曰升山其木多谷柞棘其艸多藷藇【蕙香艸也】多冦脫【冦脫艸生南方髙丈許似荷葉而莖中有瓤正白零桂人植而日灌之以爲樹也】黃酸之水出焉而北流注於河其中多璇玉【石次玊者也孫卿曰璇玉瑤不知佩璇音旋】

又東十二里曰陽虛之山多金臨於扈之水【河圗曰蒼頡爲帝南巡狩登陽虛之山臨於扈洛汭靈龜負書丹甲靑文以授之出此水中也】

凡薄山之首自茍林之山至於陽虛之山凡十六山二千九百二十八里升山也其祠禮太牢嬰用吉玉首山防也其祠用稌黑犧太牢之具蘗釀【以蘗作醴酒也】幹儛【幹儛萬儛幹楯也】置鼓【擊之以儛】嬰用一璧屍水合天也【天神之所馮也】肥牲祠之用一黑犬於上用一雌雞於下刉一牝羊獻血【以血祭也刉猶刲也周禮曰刉咡奉犬牲】嬰用吉玉彩之【又加以繒彩之飾也】饗之【勸彊之也特牲饋食禮曰執奠祝饗是也】

中次六經縞羝山之首曰平逢之山南望伊洛東望谷城之山【在濟北谷城縣西黃石公石在此山下張良取以合塟爾】無艸木無水多沙石有神焉其狀如人而二首名曰驕虫是爲螫虫【爲螫虫之長】實惟蜂蜜之廬【言羣蜂之所舎集蜜赤蜂名】其祠之用一雄鷄禳而勿殺【禳亦祭名謂禳卻惡气也】

西十里曰縞羝之山無艸木多金玉

又西十里曰廆山【音如瓌偉之瓌】其陰多防琈之玉其西有谷焉名曰雚谷其木多柳楮其中有鳥焉狀如山雞而長尾赤如丹火而靑喙名曰鴒防【鈴要二音】其鳴自呼服之不瞇交觴之水出於其陽而南流注於洛兪隨之水出於其陰而北流注於谷水

又西三十里曰瞻諸之山其陽多金其陰多文石防水出焉【音謝】而東南流注於洛少水出其陰而東流注於谷水【世謂之慈澗】

又西三十里曰婁涿之山無艸木多金玉瞻水出於其陽而東流注於洛陂水出於其陰【世謂之百答水】而北流注於谷水其中多茈石文石

又西四十里曰白石之山惠水出於其陽而南流注於洛其中多水玉澗水出於其陰【書曰伊洛澗】西北流注於谷水其中多麋石櫨丹【皆未聞】

又西五十里曰谷山其上多谷其下多桑爽水出焉【世謂之紵麻澗】而西北流注於谷水其中多碧緑

又西七十二里曰密山【今滎陽密縣亦有密山疑非也】其陽多玉其陰多鐵豪水出焉而南流注於洛其中多旋龜其狀鳥首而鼈尾其音如判木無艸木

又西百里曰長石之山無艸木多金玉其西有谷焉名曰共谷多竹共水出焉西南流注於洛其中多鳴石【晉永康元年襄陽郡上鳴石似玉色靑撞之聲聞七八里今零陵泉陵縣永正鄕有鳴石二所其一狀如鼓俗因名爲石鼔卽此也】

又西一百四十里曰傅山無艸木多瑤碧厭染之水出於其陽而南流注於洛其中多人魚其西有林焉名曰墦【音番】谷水出焉而東流注於洛【今谷水出谷陽谷東北至谷城縣入洛河】其中多珚玉【未聞也珚音堙】

又西五十里曰橐山其木多樗多木【今蜀中有木七八月中吐穗穗成如有鹽粉著狀可以酢羮音備】其陽多金玉其陰多鐵多蕭【蕭蒿見爾雅】橐水出焉而北流注於河其中多修辟之魚狀如黽【黽蛙屬也】而白喙其音如防食之已白癬

又西九十里曰常烝之山無艸木多堊潐水出焉【音譙】而東北流注於河其中多蒼玉蓄水出焉而北流注於河又西九十里曰誇父之山其木多防柟多竹箭其獸多防牛羬羊其鳥多鷩其陽多玉其陰多鐵其北有林焉名曰桃林是廣員三百里其中多馬【桃林今農湖縣闕鄕南谷中是也饒野馬山羊山牛也】湖水出焉而北流注於河其中多珚玉又西九十里曰陽華之山其陽多金玉其陰多靑雄黃其艸多藷藇多苦辛其狀如橚【卽楸字也】其實如其味酸甘食之已楊水出焉而西南流注於洛其中多人魚門水出焉而東北流注於河其中多防【黒砥石生水中】姑之水出於其陰【音借】而東流注於門水其上多銅門水出於河七百九十里入雒水

凡縞羝山之首自平逢之山至於陽華之山凡十四山七百九十里嶽在其中以六月祭之【六月亦嵗之中】如諸嶽之祠法則天下安寧

中次七經苦山之首曰休與之山【與或作輿下同】其上有石焉名曰帝臺之棋【帝臺神人名棋謂博棋也】五色而文其狀如鶉卵帝臺之石所以禱百神者也【禱祀百神則用此石】服之不蠱有艸焉其狀如蓍赤葉而本叢生名曰夙條可以爲簳【中箭笴也】東三百里曰鼔鐘之山帝臺之所以觴百神也【舉觴燕防則於此山因名爲鼔鐘也】有艸焉方莖而黃華員葉而三成【葉三重也】其名曰焉酸可以爲毒【爲治】其上多礪其下多砥

又東二百里曰姑媱之山【音遙或無之山字】帝女死焉其名曰女屍化爲防艸其葉胥成【言葉相重也亦音遙】其華黃其實如菟丘【菟丘菟絲也見爾雅】服之媚於人【爲人所愛也傳曰人服媚之如是一名荒夫艸】又東二十里曰苦山有獸焉名曰山膏其狀如逐【卽豚字】赤若丹火善詈【好罵人】其上有木焉名曰黃棘黃華而員葉其實如蘭服之不字【字生也易曰女子貞不字】有艸焉員葉而無莖赤華而不實名曰無條服之不癭

又東二十七里曰堵山神天愚居之是多怪風雨其上有木焉名曰天楄【音鞭】方莖而葵狀服者不防【食不噎也】又東五十二里曰放臯之山【放或作效又作牧】明水出焉南流注於伊水其中多蒼玉有木焉其葉如槐黃華而不實其名曰蒙木服之不惑有獸焉其狀如蜂枝尾而反舌善呼【好呼喚也】其名曰文文

又東五十七里曰大之山多防琈之玉多麋玉【未詳】有艸焉其狀葉如楡方莖而蒼傷其名曰牛傷【猶言牛棘】其根蒼文服者不厥【厥逆气病】可以禦兵其陽狂水出焉西南流注於伊水其中多三足龜【今吳興陽羨縣有君山山上有池水中有三足六眼龜龞龜三足者名賁出爾雅】食者無大疾可以已腫

又東七十里曰半石之山其上有艸焉生而秀其髙丈餘赤葉赤華華而不實【初生先作穗卻著葉花生穗間】其名曰嘉榮服之者不霆【不畏雷霆霹也音廷搏之廷】來需之水出於其陽而西流注於伊水其中多鯩魚【音倫】黑文其狀如鮒食者不睡合水出於其陰而北流注於洛多防魚【音騰】狀如鱖居逵【鱖魚大口大目細鱗有斑彩逵水中之冗道交通者鱖音劌】蒼文赤尾食者不癰可以爲瘻【瘻癰屬也中多有虫淮南子曰雞頭已瘻音漏】

又東五十里曰少室之山【今在河南陽城西俗名泰室】百艸木成囷【未詳】其上有木焉其名曰帝休葉狀如楊其枝五衢【言樹枝交錯相重五出有衢路也離騷曰靡萍九衢】黃華黑實服者不怒其上多玉【此山巓亦有白玉膏得服之卽得仙道世人不能上也詩含神霧云】其下多鐵休水出焉而北流注於洛其中多防魚狀如蜼【未詳音侜】而長距足白而對【未詳】食者無蠱疾可以禦兵

又東三十里曰泰室之山【卽中嶽嵩髙山也今在陽城縣西】其上有木焉葉狀如梨而赤理其名曰栯木【音郁】服者不妬有艸焉其狀如【似薊也】白華黑實澤如蘡薁【言子滑澤】其名曰防艸服之不昧上多美石【次玉者也啟母化爲石而生啟在此山見淮南子】

又北三十里曰講山其上多玉多柘多栢有木焉名曰帝屋葉狀如椒反傷赤實【反傷刺下勾也】可以禦凶

又北三十里曰嬰梁之山上多蒼玉錞於石【言蒼玉依黑石而生也或曰錞於樂器名形似椎頭】

又東三十里曰浮戲之山有木焉葉狀如樗而赤實名曰亢木食之不蠱泛水出焉而北流注於河其東有谷因名曰蛇谷【言此中出蛇故以名之】上多少辛【細辛也】

又東四十里曰少陘之山有艸焉名曰艸【音剛】葉狀如葵而赤莖白華實如蘡薁食之不愚【言益人智】器難之水出焉【或作囂】而北流注於役水【一作侵】

又東南十里曰太山【別有東小太山今在朱虛縣汶水所出疑此非也】有艸焉名曰梨其葉狀如荻【荻亦蒿也音狄】而赤華可以已疽太水出於其陽而東南流注於沒水承水出於其陰而東北流注於沒【世謂之靖澗水】

又東二十里曰末山上多赤金末水出焉北流注於沒【水經作沬】

又東二十五里曰役山上多白金多鐵役水出焉北注於河

又東三十五里曰敏山上有木焉其狀如荊白華而赤實名曰葪【音計】栢服者不寒【令人耐寒】其陽多防琈之玉又東三十里曰大騩之山【今滎陽密縣有大騩山騩因溝水所出音歸】其陰多鐵美玉靑堊有艸焉其狀如蓍而毛靑華而白實其名曰【音狼戾】服之不夭【言盡壽也或作芙】可以爲腹病【爲治也一作巳】凡苦山之首自休與之山至於大騩之山凡十有九山千一百八十四里其十六神者皆豕身而人面其祠毛牷用一羊羞【言以羊爲薦羞】嬰用一藻玉瘞【藻玉玉有五彩者也或曰所以盛玉藻借也】苦山少室太室皆也其祠之太牢之具嬰以吉玉其神狀皆人面而三首其餘屬皆豕身人面也

中次八經荊山之首曰景山【今在南郡界中】其上多金玉其木多杼檀【杼音椽柱之柱】雎水出焉【雎音癰疽之疽】東南流注於江【今睢水出新城魏昌縣東南發阿山東南至南郡枝江縣入江也】其中多丹粟多文魚【有斑彩也】東北百里曰荊山【今在新城沐鄕縣南】其陰多鐵其陽多赤金其中多犛牛【旄牛屬也黑色出西南徼外也音貍一音來】多虎豹其木多松栢其艸多竹多橘櫾【櫾似橘而大也皮厚味酸】漳水出焉而東南流注於雎【出荊山至南郡當陽縣入沮水】其中多黃金多鮫魚【鮫鮒魚也皮有珠文而堅尾長三四尺末有毒螫人皮可飾刀劍口錯治材角今臨海郡亦有之音交】其獸多閭麋【似鹿而大也】

又東北百五十里曰驕山其上多金其下多靑防其木多松栢多桃枝鉤端神圍處之【音鼉魚之鼉】其狀如人面羊角虎爪恆遊於睢漳之淵【淵水之府奧也】出入有光

又東北百二十里曰女幾之山其上多玉其下多黃金其獸多豹虎多閭麋麖麂【麂似獐而大偎毛豹腳音幾】其鳥多白鷮【鷮似雉而長尾走且鳴音驕】多翟多【大如雕紫綠色長頸赤喙食蝮蛇頭雄名運日雌名陰諧也】

又東北二百里曰宜諸之山其上多金玉其下多靑防洈水出焉【音詭】而南流注於漳【今洈水出南郡東洈山至華容縣入江也】其中多白玉

又東北三百五十里曰綸山【音倫】其木多梓柟多桃枝多柤栗橘櫾【柤似梨而酢濇】其獸多閭麈麢防【防似菟而鹿腳靑色音綽】又東北二百里曰陸防之山【音如跪告之跪】其上多防琈之玉其下多堊其木多杻橿

又東百三十里曰光山其上多碧其下多木神計蒙處之其狀人身而龍首恆遊於漳淵出入必有飄風暴雨又東百五十里曰岐山其陽多赤金其陰多白瑉【石似玉者音旻】其上多金玉其下多靑防其木多樗神涉處之【徒河切一作笑遊切】其狀人身而方面三足

又東百三十里曰銅山其上多金銀鐵其木多谷柞柤栗橘櫾其獸多豹

又東北一百里曰美山其獸多兕牛多閭麈多豕鹿其上多金其下多靑防

又東北百里曰大堯之山其木多松栢多梓桑多機其艸多竹其獸多豹虎麢防

又東北三百里曰靈山其上多金玉其下多靑防其木多桃李梅杏【梅似杏而酢也】

又東北七十里曰龍山上多寓木【寄生也一名宛童見爾雅】其上多碧其下多錫其艸多桃枝鉤端

又東南五十里曰衡山上多寓木谷柞多黃堊白堊又東南七十里曰石山其上多金其下多靑防多寓木又南百二十里曰若山其上多防琈之玉多赭【赤土】多邽石【未詳】多寓木多柘【若或作前】

又東南一百二十里曰彘山多美石多柘

又東南一百五十里曰玉山其上多金玉其下多碧鐵其木多栢【一作楢】

又東南七十里曰讙山其木多檀多邽石多白錫【今白鑞也】郁水出於其上潛於其下其中多砥礪

又東北百五十里曰仁舉之山其木多谷柞其陽多赤金其陰多赭

又東五十里曰師每之山其陽多砥礪其陰多靑防其木多栢多檀多柘其艸多竹

又東南二百里曰琴鼓之山其木多谷柞椒柘【椒爲樹小而叢生下有艸木則蠚死】其上多白瑉其下多洗石其獸多豕鹿多白犀其鳥多鴆

凡荊山之首自景山至琴鼓之山凡二十三山二千八百九十里其神狀皆鳥身而人面其祠用一雄鷄祈瘞【禱請已埋之也】用一藻圭糈用稌驕山冡也其祠用羞酒少牢祈瘞嬰毛一璧

中次九經岷山之首曰女幾之山其上多石其木多杻橿其艸多菊洛水出焉東注於江其中多雄黃【雄黃亦出水中】其獸多虎豹

又東北三百里曰岷山江水出焉【岷山今在汶山郡廣陽縣西大江所出】東北流注於海【至廣陽縣入海】其中多良龜【良善】多鼉【似蜥蜴大者長二丈有鱗彩皮可以冒鼓】其上多金玉其下多白瑉其木多梅棠其獸多犀象多夔牛【今蜀山中有大牛重數千斤名爲防牛晉太興元年此牛出上庸郡人弩射殺得三十八擔肉卽爾雅所謂魏】其鳥多翰鷩【白翰赤鷩】

又東北一百四十里曰崍山江水出焉【卭來山今在漢嘉嚴道縣南江水所自出也山有九折阪出防防似熊而黒白駮亦食銅鐵也】東流注大江其陽多黃金其陰多麋麈其木多檀柘其艸多薤韭多藥【卽囂】空奪【卽蛇被脫也】

又東一百五十里曰崌山【音居】江水出焉【北江】東流注於大江其中多怪蛇【今永昌郡有鉤蛇長數丈尾岐在水中鉤取岸上人牛馬啖之又呼馬絆蛇謂此也】多防魚【音防未聞】其木多楢杻【楢剛木也中車材音秋】多梅梓其獸多防牛麢防犀兕有鳥焉狀如鴞而赤身白首其名曰竊脂【今呼小靑萑曲觜肉食者爲竊脂疑此非也】可以禦火

又東三百里曰髙梁之山其上多堊其下多砥礪其木多桃枝鉤端有艸焉狀如葵而赤華莢實白柎可以走馬

又東四百里曰蛇山其上多黃金其下多堊其木多栒多豫樟其艸多嘉榮少辛有獸焉其狀如狐而白尾長耳名狼【音巴】見則國內有兵【一作國有亂】

又東五百里曰鬲山其陽多金其陰多白瑉蒲【音薨】之水出焉而東流注於江其中多白玉其獸多犀象熊羆多猨蜼【蜼似獼猴鼻露上向尾四五尺頭有岐蒼黃色雨則自縣樹以尾塞鼻孔或以兩指塞之】又東北三百里曰隅陽之山其上多金玉其下多靑防其木多梓桑其艸多茈徐之水出焉東流注於江其中多丹粟

又東二百五十里曰岐山【今在扶風美陽縣西】其上多白金其下多鐵其木多梅梓【梅或作音】多杻楢減水出焉東南流注於江

又東三百里曰勾檷之山【音絡椐之椐】其上多玉其下多黃金其木多櫟柘其艸多芍藥

又東一百五十里曰風雨之山其上多白金其下多石涅其木多棷椫【棷木未詳也椫木白理中櫛騶善二音】多楊宣余之水出焉東流注於江其中多蛇其獸多閭麋多麈豹虎其鳥多白鷮

又東北二百里曰玉山其陽多銅其陰多赤金其木多豫樟楢杻其獸多豕鹿麢防其鳥多鴆

又東一百五十里曰熊山有穴焉熊之穴恆出神人夏啟而冬閉是穴也冬啟乃必有兵【今鄴西北有鼓山下有石鼓象懸著山旁鳴則有軍事與此穴殊象而同應】其上多白玉其下多白金其木多樗柳其艸多寇脫

又東一百四十里曰騩山其陽多美玉赤金其陰多鐵其木多桃枝荊芭

又東二百里曰葛山其上多赤金其下多瑊石【瑊石勁石似玉也音緘】其木多柤栗橘櫾楢杻其獸多麢防其艸多嘉榮又東一百七十里曰賈超之山其陽多黃堊其陰多美赭其木多柤栗橘櫾其中多龍修【龍須也似莞而細生山石穴中莖倒垂可以爲席】

凡岷山之首自女幾山至於賈超之山凡十六山三千五百里其神狀皆馬身而龍首其祠毛用一雄鷄瘞糈用稌文山勾檷風雨騩之山是皆也其祠之羞酒【先進酒以酧神】少牢具嬰毛一吉玉熊山席也【席者神之所憑止也】其祠羞酒太牢具嬰毛一璧幹儛用兵以禳【禳祓除之祭名儛者持盾武儛也】祈璆冕舞【所求福祥也祭用玉儛者冕服也美玉曰璆已求反】

中次十經之首曰首陽之山其上多金玉無艸木又西五十里曰虎尾之山其木多椒椐多封石其陽多赤金其陰多鐵

又西南五十里曰繁繢【音潰】之山其木多楢杻其艸多枝勾【今山中有此艸】

又西南二十里曰勇石之山無艸木多白金多水又西二十里曰復州之山其木多檀其陽多黃金有鳥焉其狀如鴞而一足彘尾其名曰跂踵見則其國大疫【銘曰跂踵爲鳥一足似防不爲樂興反以來悲】

又西三十里曰楮山多寓木多椒椐多柘多堊【一作渚州之山】又西二十里曰又原之山其陽多靑防其陰多鐵其鳥多鸜鵒【鴝鵒也傳曰鴝鵒來巢音臞】

又西五十里曰涿山其木多谷柞杻其陽多防琈之玉又西七十里曰丙山其木多梓檀多弞杻【弞義所未詳】凡首陽山之首自首山至於丙山凡九山二百六十七里其神狀皆龍身而人面其祠之毛用一雄鷄瘞糈用五種之糈堵山也其祠之少牢具羞酒祠嬰毛一璧瘞騩山帝也其祠羞酒太牢其合巫祝二人儛嬰一璧中次一十一山經荊山之首曰翼望之山湍水出焉【鹿博反】東流注於濟【今湍水逕南陽穰縣而入淸水】貺水出焉【音況】東南流注於漢其中多蛟【似蛇而四腳小頭細頸有白癭大者十數圍卵如一二石甕能吞人】其上多松栢其下多漆梓其陽多赤金其陰多瑉

又東北一百五十里曰朝歌之山潕水出焉【潕水今在南陽舞陽縣音武】東南流注於榮其中多人魚其上多梓柟其獸多麢麋有艸焉名曰莽艸可以毒魚【今用之殺魚】

又東南二百里曰帝囷之山【去倫反】其陽多防琈之玉其陰多鐵帝囷之水出於其上潛於其下多鳴蛇

又東南五十里曰視山其上多韭有井焉名曰天井夏有水冬竭其上多桑多美堊金玉

又東南二百里曰前山其木多櫧【似柞子可食冬夏生作屋柱難腐音諸或作儲】多柏其陽多金其陰多赭

又東南三百里曰丰山有獸焉其狀如蝯赤目赤喙黃身名曰雍和見則國有大恐神耕父處之常遊淸冷之淵出入有光【淸冷水在西號郊縣山上神來時水赤有光耀今有屋祠之】見則其國爲敗有九鐘焉是知霜鳴【霜降則鐘鳴故言知也物有自然感應而不可爲也】其上多金其下多谷柞杻橿

又東北八百里曰兔牀之山其陽多鐵其木多藷藇其艸多雞谷其本如雞卵其味酸甘食者利於人

又東六十里曰皮山多堊多赭其木多松柏

又東六十里曰瑤碧之山其木多梓柟其陰多靑防其陽多白金有鳥焉其狀如雉恆食蜚名曰鴆【蜚盤也音翡此更一種鳥非食蛇之鴆也】

又東四十里曰支離之山濟水出焉南流注於漢【今濟水出酈縣西北山中南入漢酈離音字亦同】有鳥焉其名曰嬰勺其狀如鵲赤目赤喙白身其尾若勺【似酒勺形】其鳴自呼多防牛多羬羊又東北五十里曰祑之山【音雕】其上多松柏機柏【柏葉似柳皮黃不揩子似棟著酒中飲之辟惡气浣衣去垢核堅正黒可以間香纓一名栝樓也】

又西北一百里曰堇理之山其上多松柏多美梓其陰多丹防多金其獸多豹虎有鳥焉其狀如鵲靑身白喙白目白尾名曰靑耕可以禦疫其鳴自叫

又東南三十里曰依軲之山【音枯】其上多杻橿多苴【未詳音】有獸焉其狀如犬虎爪有甲其名曰獜【言體有鱗甲音吝】善駚【跳躍自撲也鞅奮兩音】食者不風【不畏天風】

又東南三十五里曰卽谷之山多美玉多豹【黒豹也卽今荊州山中出黒虎也】多閭麈多麢防其陽多瑉其陰多靑防又東南四十里曰雞山其上多美梓多桑其艸多韭又東南五十里曰髙前之山其上有水焉甚寒而靑【或作潛】帝臺之漿也【今河東解縣南檀首山上有水潛出停不流俗名爲盎漿卽此也】飲之者不心痛其上有金其下有赭

又東南三十里曰遊戲之山多杻橿谷多玉多封石又東南三十五里曰從山其上多松柏其下多竹從水出於其上潛於其下其中多三足鼈枝尾【三足龞名能見爾雅】食之無蠱疫

又東南三十里曰嬰防之山【音眞】其上多松柏其下多梓櫄

又東南三十里曰畢山帝苑之水出焉東北流注於視其中多水玉多蛟其上多防琈之玉

又東南二十里曰樂馬之山有獸焉其狀如彚赤如丹火其名曰【音戾】見則其國大疫

又東南二十五里曰葴山視水出焉【或曰視宜爲瀙瀙水今在南陽也】東南流注於汝水其中多人魚多蛟多頡【如靑狗】

又東四十里曰嬰山其下多靑防其上多金玉

又東三十里曰虎首之山多苴椆椐【椆未詳也音雕】

又東二十里曰嬰侯之山其上多封石其下多赤錫又東五十里曰大孰之山殺水出焉東北流注於視水其中多白堊

又東四十里曰卑山其上多桃李苴梓多累【今虎豆貍豆之屬累一名縢音誄】

又東三十里曰倚帝之山其上多玉其下多金有獸焉其狀如鼣鼠【爾雅說鼠有十三種中有此鼠形所未詳也音狗吠之吠】白耳白喙名曰狙如【音卽蛆】見則其國有大兵

又東三十里曰鯢山【音倪】鯢水出於其上潛於其下其中多美堊其上多金其下多靑防

又東三十里曰雅山澧水出焉【音禮今澧水出南陽】東流注於視水其中多大魚其上多美桑其下多苴多赤金

又東五十里曰宣山淪水出焉東南流注於視水其中多蛟其上有桑焉大五十尺【圍五丈也】其枝四衢【言枝交互四出】其葉大尺餘赤理黃華靑柎名曰帝女之桑【婦女主故以名桑】又東四十五里曰衡山【今衡山在衡陽湘南縣南嶽也俗謂之岣嶁山】其上多靑防多桑其鳥多鸜鵒

又東四十里曰丰山其上多封石其木多桑多羊桃狀如桃而方莖【一名鬼桃】可以爲皮張【治皮腫起】

又東七十里曰嫗山其上多美玉其下多金其艸多雞谷

又東三十里曰鮮山其木多楢杻苴其艸多冬其陽多金其陰多鐵有獸焉其狀如膜大赤喙赤目白尾見則其邑有火名曰卽【音移】

又東三十里曰章山【或作童山】其陽多金其陰多美石臯水出焉東流注於澧水其中多脆石【未聞魚脆反】

又東二十五里曰大支之山其陽多金其木多谷柞無艸木

又東五十里曰區吳之山其木多苴

又東五十里曰聲匈之山其木多谷多玉上多封石又東五十里曰大騩之山【上已有此山疑同名】其陽多赤金其陰多砥石

又東十里曰踵臼之山無艸木

又東北七十里曰歷【或作磨】石之山其木多荊芑其陽多黃金其陰多砥石有獸焉其狀如貍而白首虎爪名曰梁渠見則其國有大兵

又東南一百里曰求山求水出於其上潛於其下中有美赭其木多苴多防【篠屬】其陽多金其陰多鐵

又東二百里曰醜陽之山其上多椆椐有鳥焉其狀如烏而赤足名曰余【音如枳柑之枳】可以禦火

又東三百里曰奧山其上多柏杻橿其陽多防琈之玉奧水出焉東流注於視水

又東三十五里曰服山其木多苴其上多封石其下多赤錫

又東百十里曰杳山其上多嘉榮艸多金玉

又東三百五十里曰幾山其木多楢檀杻其艸多香有獸焉其狀如彘黃身白頭白尾名曰聞【音鄰】見則天下大風【一作�音瓶】

凡荊山之首自翼望之山至於幾山凡四十八山三千七百三十二里其神狀皆彘身人首其祠毛用一雄鷄祈瘞用一珪糈用五種之精禾山帝也其祠太牢之具羞瘞倒毛【薦羞反倒牲埋之也】用一璧牛無常堵山玉山也皆倒祠羞毛少牢嬰毛吉玉

中次十二經洞庭山之首曰篇遇之山【或作肩】無艸木多黃金

又東南五十里曰雲山無艸木有桂竹甚毒傷人必死【今始興郡桂陽縣出筀竹大者圍二尺長四丈乂交趾有篥竹實中勁彊有毒銳以刺虎中之則死亦此也】其上多黃金其下多防琈之玉

又東南一百三十里曰龜山其木多谷柞椆椐其上多黃金其下多靑雄黃多扶竹【卭竹也髙節實中中杖也名之扶老竹】又東七十里曰丙山多筀竹多黃金銅鐵無木

又東南五十里曰風伯之山其上多金玉其下多痠石文石【未詳痠石之義】多鐵其木多柳杻檀楮其東有林焉名曰莽浮之林多美木鳥獸

又東一百五十里曰夫夫之山其上多黃金其下多靑雄黃其木多桑楮其艸多竹雞鼓神於兒居之其狀人身而身操兩蛇常遊於江淵出入有光

又東南一百二十里曰洞庭之山【今長沙巴陵縣西又有洞庭陂潛伏通江離騷曰邅吾道兮洞庭洞庭波兮木葉下皆謂此也字或作銅宜從水】其上多黃金其下多銀鐵其木多柤梨橘櫾其艸多葌蘪蕪芍藥芎防【蘪蕪似蛇牀而香也】帝之二女居之【天帝之二女而處江爲神卽列仙傳江妃二女也離騷九歌所謂湘夫人稱帝子者是也而河圗玉版曰湘夫人者帝堯女也秦始皇浮江至湘山逢大風而問博士湘君何神博士曰聞之堯二女舜妃也死而葬此列女傳曰二女死於江湘之間俗謂爲湘君鄭司農亦以舜妃爲湘君說者皆以舜陟方而死二妃從之俱溺死於湘江遂號爲湘夫人按九歌湘君湘夫人自是二神江湘之有夫人猶河洛之有虙妃也此之爲靈與天地並矣安得謂之堯女且旣謂之堯女安得復總云湘君哉何以考之禮記曰舜葬蒼梧二妃不從明二妃生不從徵死不從葬義可知矣卽令從之二女靈達鑑通無方尙能以鳥工龍裳救井廩之難豈尙不能自免於風波而有雙淪之患乎假復如此傳曰生爲上公死爲貴神禮五嶽比三公四瀆比諸侯令湘川不及四瀆無秩於命祀而二女帝者之後配靈神只無緣當復下降小水而爲夫人也參互其義義旣混錯錯綜其理理無可據斯不然矣原其致謬之由由乎俱以帝女爲名名實相亂莫矯其失習非勝是終古不悟可悲矣】是常遊於江淵澧沅之風交瀟湘之淵【此言二女遊戲江之淵府則能鼔三江令風波之气共相交通言其靈響之意也江湘沅水皆共防巴陵頭故號爲三江之口澧又去之七八十里而入江焉淮南子曰弋釣瀟湘今所在未詳也瀟音消】是在九江之間【地理誌九江今在潯陽南江自潯陽而分爲九皆東會於大江書曰九江孔殷是也】出入必以飄風暴雨是多怪神狀如人而載蛇左右手操蛇多怪鳥

又東南一百八十里曰山其木多防柟荊芑竹箭防箘【箘亦篠中箭見禹貢】其上多黃金玉其下多文石鐵其獸多麋鹿就【就雕也見廣雅】

又東南二百里曰卽公之山其上多黃金其下多防琈之玉其木多柳杻檀桑有獸焉其狀如龜而白身赤首名曰蛫【音詭】是可以禦火

又東南一百五十九里曰堯山其陰多黃堊其陽多黃金其木多荊芑柳檀其艸多藷藇

又東南一百里曰江浮之山其上多銀砥礪無艸木其獸多豕鹿

又東二百里曰眞陵之山其上多黃金其下多玉其木多谷柞柳杻其艸多榮艸

又東南一百二十里曰陽帝之山多美銅其木多橿杻檿楮【檿山桑也】其獸多麢麝

又南九十里曰柴桑之山【今在潯陽柴桑縣南其廬山相連也】其上多銀其下多碧多冷石赭其木多柳芑楮桑其獸多麋鹿多白蛇飛蛇【卽螣蛇乘霧而飛者】

又東二百三十里曰榮余之山其上多銅其下多銀其木多柳芑其虫多怪蛇怪虫

凡洞庭山之首自篇遇之山至於榮余之山凡十五山二千八百里其神狀皆鳥身而龍首其祠毛用一雄鷄一牝豚刉【刉亦割刺之名】糈用稌凡夫夫之山卽公之山堯山陽帝之山皆冡也其祠皆肆瘞【肆陳之也陳牲玉而後埋藏之】祈用酒毛用少牢嬰毛一吉玉洞庭榮余山神也其祠皆肆瘞【肆竟然後依前埋之也】祈酒太牢祠嬰用圭璧十五五彩惠之【惠猶飾也方言也】

右中經之山誌大凡百九十七山二萬一千三百七十一里大凡天下名山五千三百七十居地大凡六萬四千五十六里

禹曰天下名山經五千三百七十山六萬四千五十六里居地也言其五臧蓋其餘小山甚眾不足記雲天地之東西二萬八千里南北二萬六千里出水之山者八千里受水者八千里出銅之山四百六十七出鐵之山三千六百九十此天地之所分壤樹谷也戈矛之所發也刀鎩之所起也能者有餘拙者不足封於太山禪於梁父七十二家得失之數皆在此內是謂國用【管子地數云封禪之王七十二家也】

右五臧山經五篇大凡一萬五千五百三字

山海經卷五﹤子部﹐小說家類﹐異聞之屬﹐山海經﹥

欽定四庫全書

山海經卷六

晉郭璞撰

海外南經

地之所載六合之間【四方上下爲六合也】四海之內照之以日月經之以星辰紀之以四時要之以太歳神靈所生其物異形或夭或壽惟聖人能通其道【言自非窮理盡性者則不能原極其情變】海外自西南陬至東南陬者【陬猶隅也音騶】

結匈國在其西南其爲人結匈【臆前胅出如人結防也】南山在其東南自此山來虫爲蛇蛇號爲魚【以虫爲蛇以蛇爲魚】一曰南山在結匈東南比翼鳥在其東其爲鳥靑赤【似鳬】兩鳥比翼一曰在南山東

羽民國在其東南其爲人長頭身生羽【能飛不能逺卵生畫似仙人也】一曰在比翼鳥東南其爲人長頰【啟筮曰羽民之狀鳥喙赤目而白首】有神人二八連臂爲帝司夜於此野【晝夜見】在羽民東其爲人小頰赤肩【當脾上正赤也】盡十六人【疑此後人所增益語耳】畢方鳥在其東靑水西其爲鳥人面一腳一曰在二八神東讙頭國在其南其爲人人面有翼鳥喙方捕魚【讙兜堯臣有罪自投南海而死帝憐之使其子居南海而祠之畫亦似仙人也】一曰在畢方東或曰讙朱國

厭火國在其國南獸身黒色生火出其口中【言能吐火畫似狝猴而黒色也】一曰在讙朱東

三株樹在厭火北生赤水上其爲如栢葉皆爲珠一曰其爲若彗【如彗星狀】

三苖國在赤水東其爲人相隨【昔堯以天下讓舜三苖之君非之帝殺之有苖之民叛入南海爲三苖國】一曰三毛國

臷國在其東【音秩亦音替】其爲人黃能操弓射蛇【大荒經云此國自然有五穀衣服】一曰臷國在三毛東

貫匈國在其東其爲人匈有竅【尸子曰四夷之民有貫匈者有深目者有長肱者黃帝之徳常致之異物志曰穿匈之國去其衣則無自然者蓋似效此貫匈人也】一曰在臷國東

交脛國在其東其爲人交脛【言腳脛曲戾相交所謂雕題交趾者也或作頸其爲人交頸而行也】一曰在穿匈東

不死民在其東其爲人黒色壽不死【有員丘山上有不死食之乃壽亦有赤泉飲之不老】一曰在穿匈國東

岐舌國在其東【其人舌皆岐或云支舌也】一曰在不死民東

昆侖墟在其東墟四方【墟山下基也】一曰在岐舌東爲墟四方羿與鑿齒戰於壽華之野羿射殺之在昆侖墟東羿持矢鑿齒持盾【鑿齒亦人也齒如鑿長五六尺因以名云】一曰戈【未詳】三首國在其東其爲人一身三首一曰在鑿齒東周饒國在其東其爲人短小冠帶【其人長三尺穴居能爲機巧有五穀也】一曰焦僥國在三首東【外傳云焦僥民長三尺短之至也詩含神霧曰從中州以東西四十萬里得焦僥國人長尺五寸也】

長臂國在其東捕魚水中兩手各操一魚【舊說云其人手下垂至地魏黃初中菟太守王頎討髙句麗王宮窮追之過沃沮國其東界臨大海近日之所出問其耆老海東復有人否云常在海中得一布褶身如中人衣兩袖長三尺卽此長臂人衣也】一曰在焦僥東捕魚海中

狄山帝堯於陽【呂氏春秋曰堯葬谷林今陽城縣西東阿縣城次鄕中赭陽縣湘亭南皆有堯冢】帝嚳於陰【嚳堯父號髙辛今冡在頓丘縣城南臺陰野中也音酷】爰有熊羆文虎【雕虎也尸子曰中黃伯余左執大行之獶而右搏雕虎也】蜼豹【蜼獼猴】離朱【木名也見莊子今圖作赤烏】視肉【聚肉形如牛肝有兩目也食之無盡尋復更生如故】吁咽【所未詳也】文王皆其所【今文王墓在長安鄗聚社中按帝王冡墓皆有定防而山海經往往復見之者蓋以聖人久於其位仁化廣及恩洽鳥獸至於殂亡四海若防考妣無思不哀故絕域殊俗之人聞天子崩各自立坐而祭醊哭泣起土爲冡是以所在有焉亦猶漢氏諸逺郡國皆有天子廟此其遺也】一曰湯山一曰爰有熊羆文虎蜼豹離朱久【久鴝鶹之屬】視肉虖交【所未詳也】其範林方三百里【言林水汜濫布衍也】

南方祝融獸身人靣乘兩龍【火神也】

山海經卷六

欽定四庫全書

山海經卷七

晉郭璞撰

海外西經

海外自西南陬至西北陬者

滅鳥在結匈國北爲鳥靑赤尾

大運山髙三百仭在滅鳥北

大樂之野夏后啟於此儛九代【九代馬名儛謂盤作之令舞也】乘兩龍云蓋三層【層猶重也】左手操翳【羽葆也】右手操環【玉空邊等爲環】佩玉璜【半璧曰璜】在大運山北【歸藏鄭母經曰夏后啟筮禦飛龍登於天吉明啟亦仙也】一曰大遺之野【大荒經云大穆之野】

三身國在夏后啟北一首而三身

一臂國在其北一臂一目一鼻孔有黃馬虎文一目而一手

奇肱之國【肱或作奇音羈】在其北其人一臂三目有陰有陽乘文馬【陰在上陽在下文馬卽言良也】有鳥焉兩頭赤黃色在其旁【其人善爲機巧以取百禽能作飛車從風逺行湯時得之於豫州界中卽壊之不以示人後十年西風至復作遣之】形天與帝至此爭神帝斷其首之常羊之山乃以乳爲目以臍爲口操干戚以舞【幹盾戚斧也是爲無首之民】

女祭女戚在其北居兩水間戚操魚防【鱓魚屬】祭操爼【肉幾】防鳥鳥【次瞻兩音】其色靑黃所經國亡【此應禍之鳥卽今梟鵂鶹之】在女祭北防鳥人面居山上一曰維鳥靑鳥黃鳥所集丈夫國在維鳥北其爲人衣冠帶劍【殷帝太戊使王孟采藥從西王母至此絕糧不能進食木實衣木皮終身無妻而生二子從形中出其父卽死是爲丈夫民】

女醜之屍生而十日炙殺之在丈夫北以右手鄣其靣【蔽面】十日居上女醜居山之上

巫咸國在女醜北右手操靑蛇左手操赤蛇在登葆山羣巫所從上下也【采藥往來】

並封在巫咸東其狀如彘前後皆有首黑【今弩蛇亦此也】女子國在巫咸北兩女子居水周之【有黃池婦人入浴出卽懷姙矣若生男子三歳輒死周猶繞也離騷日水周於堂下也】一曰居一門中

軒轅之國在此窮山之際其不壽者八百歳【其國在山南邊也大荒經曰岷山之南】在女子國北人靣蛇身尾交首上窮山在其北不敢西射畏軒轅之丘【言敬畏黃帝威靈故不敢向西而射也】在軒轅國北其丘方四蛇相繞【繚繞樛纒】此諸夭之野【夭音妖】鸞鳥自歌鳯鳥自舞鳯皇卵民食之甘露民飲之所欲自從也【言滋味無所不有所願得自在此謂夭野也】百獸相與羣居在四蛇北其人兩手操卵食之兩鳥居前導之

龍魚陵居在其北狀如貍【或曰龍魚似貍一角】一曰蝦【音遐】卽有神聖乘此以行九野【九域之野】一曰鼈魚【鼈音惡橫也】在夭野北其爲魚也如鯉

白民之國在龍魚北白身被髮【言其人體洞白】有乘黃其狀如狐其背上有角乘之壽二千歳【周書曰白民乘黃似狐背上有兩角卽飛黃也淮南子曰天下有道飛黃伏皂】

肅愼之國在白民北有名曰雄【或作雒】常先入伐帝於此取之【其俗無衣服中國有聖帝代立者則此木生皮可衣也】

長股之國在雄常北被髮【國在赤水東也長臂人身如中人而臂長二丈以推之則此人腳過三丈矣黃帝時至或曰長腳人常負長臂人入海中捕魚也】一曰長腳【或曰有喬國今伎家喬人蓋此身】

西方蓐左耳有蛇乘兩龍【金神也人靣虎爪白毛執見外傳】

山海經卷七

欽定四庫全書

山海經卷八

晉郭璞撰

海外北經

海外自東北陬至西北陬者

無防之國【音啟或作綮】在長股東爲人無防【防肥膓也其人穴居食土無男女死卽埋之其心不朽死百廿歳乃復更生】

鐘山之神名曰燭陰【燭龍也是燭九陰因名云】視爲晝暝爲夜吹爲冬呼爲夏不飲不食不息息爲風【息气息也】身長千里在無防之東其爲物人面蛇身赤色居鐘山下【淮南子曰龍身一足】一目國在其東一目中其面而居一曰有手足

柔利國在一目東爲人一手一足反膝曲足居上【一腳一手反卷曲也】一云畱利之國人足反折

共工之臣曰相桞氏【共工覇九州者】九首以食於九山【頭各自食一山之物言貪曓難饜】相桞之所抵厥爲澤谿【抵觸厥掘也音撅】禹殺相桞其血腥不可以五穀種禹厥之三仭三沮【掘塞之而土三沮陷言其血膏浸潤壊也】乃以爲眾帝之臺【言地潤濕惟可積土以爲臺觀】在昆侖之北【此昆侖山在海外者】柔利之東相桞者九首人靣蛇身而靑不敢北射畏共工之臺臺在其東臺四方隅有一蛇虎色首衝南方【衝猶向也】

深目國在其東爲人舉一手一目【一作日】在共工臺東無腸之國在深目東【一作南】其爲人長而無腸【爲人長大腹內無腸所食之物通過】

聶耳之國在無腸國東使兩文虎爲人兩手聶其耳【言耳長行則以手攝持之也音諾頰反】縣居海水中【縣猶邑也】及水所出入奇物【言盡規有之】兩虎在其東

誇父與日逐走入日【言及日於將入也逐音冑】渴欲得飲飲於河渭河渭不足北飲大澤未至道渴而死棄其杖化爲鄧林【誇父者蓋神人之名也其能及日景而傾河渭豈以走飲哉寄用於走飲耳幾乎不疾而速不行而至者矣此以一體爲萬殊存亡代謝寄鄧林而逰形惡得尋其靈化哉】

博父國在聶耳東其爲人大右手操靑蛇左手操黃蛇鄧林在其東二木一曰博父禹所積石之山在其東河水所入【河出昆侖而潛行地下至蔥嶺復出注鹽澤從鹽澤復行南出於此山而爲中國河遂注海也書曰導河積石言時有壅塞故導利以通之】

拘纓之國在其東一手把纓【言其人常以一手持冠纓也或曰纓宜作癭】一曰利纓之國尋木長千里在拘纓南生河上西北跂踵國【音企】在拘纓東其爲人大兩足亦大【其人行腳跟不著地也孝經鉤命訣曰焦僥跂踵重譯欵塞也】一曰大踵

歐絲之野在大踵東一女子跪據歐絲【言噉桑而吐絲蓋蠶也】三桑無枝在歐絲東其木長百仭無枝【言皆長百仭也】

範陵方三百里在三桑東洲環其下【洲水中可居者環繞也】務隅之山帝顓頊於陽【顓頊號爲髙陽冡今在濮陽故帝丘也一曰頓丘縣城門外廣陽裏中】九嬪於陰【嬪婦】一曰爰有熊羆文虎離朱久視肉

平丘在三桑東爰有遺玉【遺玉玉石】靑鳥視肉楊柳甘柤【其枝榦皆赤黃華白葉黒實呂氏春秋曰其山之東有甘柤焉音如柤梨之柤】甘華【亦赤枝榦黃華】百果所生在兩山夾上谷二大丘居中名曰平丘

北海內有獸其狀如馬名曰騊駼【陶塗兩音見爾雅】有獸焉其名曰駮狀如白馬鋸牙食虎豹【周書曰義渠玆白玆白若白馬鋸牙食虎豹按此二說與爾雅同】有素獸焉狀如馬名曰蛩蛩【卽蛩蛩鉅虛也一走百里見穆天子傳音卭】有靑獸焉狀如虎名曰羅羅

北方禺彊人面鳥身珥兩靑蛇踐兩靑蛇【字水神也莊周曰禺彊立於北極一曰禺京一本云北方禺彊黒身手足乘兩龍】

山海經卷八

欽定四庫全書

山海經卷九

晉郭璞撰

海外東經

海外自東南陬至東北陬者

丘【音嗟或作髮】爰有遺玉靑馬視肉楊柳甘柤甘華甘果所生在東海兩山夾丘上有木一曰嗟丘一曰百果所在在堯東

大人國在其北爲人大坐而削船一曰在丘北奢比之屍在其北【亦神名也】獸身人面大耳珥兩靑蛇【珥以蛇貫耳也音釣餌之餌】一曰肝楡之屍在大人北

君子國在其北衣冠帶劍食獸使二大虎在旁其人好讓不爭有薰【或作堇】華艸朝生夕死一曰在肝楡之屍北蚩蚩在其北【音虹】各有兩首【虹防蝀也】一曰在君子國北朝陽之谷神曰天吳是爲水伯在蚩蚩北兩水間其爲獸也八首人面八足八尾皆靑黃【大荒東經作十尾】

靑丘國在其北【其人食五穀衣絲帛】其狐四足九尾一曰在朝陽北【汲郡竹書曰栢抒子徵於東海及三壽得一狐九尾卽此也】

帝命竪亥步自東極至於西極五億十選【竪亥健行人選萬也】九千八百步竪亥右手把左手指靑丘北一曰禹令竪亥一曰五億十萬九千八百步【詩含神霧曰天地東西二億三萬三千里南北二億一千五百里天地相去一億五萬里】

黒齒國在其北【東夷傳曰倭國東四十餘里有裸國裸國東南有黒齒國船行一年可至也異物志云西屠染齒亦以仿北人】爲人黑食稻啖蛇一赤一靑【一作一靑蛇】在其旁一曰在竪亥北爲人黑手食稻使蛇其一蛇赤下有湯谷【谷中水也】湯谷上有扶桑【扶桑木也】十日所浴在黒齒北居水中有大木九日居下枝一日居上枝【莊周云昔者十日並出艸木焦枯淮南子亦云堯乃令羿射十日中其九日日中烏盡死離騷所謂羿焉畢日烏焉落羽者也歸藏鄭母經云昔者羿善射畢十日果畢之汲郡竹書曰甲卽位居西河有妖孽十日並出明此自然之異有自來矣傳曰天有十日日之數十此云九日居下枝一日居上枝大荒經又云一日方至一日方出明天地𨿽有十日自使以次第疊出運照而今俱見爲天下妖災故羿稟堯之命洞其靈誠仰天控而九日潛退也假令器用可以激水烈火精盛可以降霜回景然則羿之鑠明離而斃陽烏未足爲難也若搜之常情則無理矣然推之以數則無往不通逹觀之客宜領其致歸之會則逸義無滯言奇不廢矣】雨師妾在其北【雨師謂屏翳也】其爲人黑兩手各操一蛇左耳有靑蛇右耳有赤蛇一曰在十日北爲人黑身人靣各操一股之國在其北【髀以下盡黑故云】其爲人衣魚【以魚皮爲衣也】食防【防水鳥也音憂】使兩鳥夾之一曰在雨師妾北

毛民之國在其北爲人身生毛【今去臨海郡東南二千里有毛人在大海州島上爲人短小面體盡有毛如豬能穴居無衣服晉永嘉四年吳郡司鹽都尉戴逢在海邊得一船上有男女四人狀皆如此言語不通送詣丞相府未至道死惟有一人在上賜之婦生子出入市井漸曉人語自說其所在是毛民也大荒經云毛民食黍者是矣】一曰在股北

勞民國在其北其爲人黑【食果艸實也有一鳥兩頭】或曰教民一曰在毛民北爲人靣目手足盡黑

東方勾芒鳥身人面乘兩龍【木神也方面素服墨子曰昔秦穆公有明徳上帝使勾芒賜之壽十九年】

山海經卷九

欽定四庫全書

山海經卷十

晉郭璞撰

海內南經

海內東南陬以西者【從南頭起之也】

甌居海中【今臨海司寧縣卽東甌在岐海中也音嘔】閩在海中【音旻】其西北有山【閩越卽西甌今建安郡是也亦在岐海中】一曰閩中山在海中

三天子鄣山【音章】在閩西海北【今在新安歙縣東今謂之三王山浙江出其邊也張氏土地記曰東陽永康縣南四里有石城山上有小石城云黃帝曾逰此卽三天子都也】一曰在海中

桂林八在番隅東【八而成林言其大也番隅今番隅縣】

伯慮國【未詳】離耳國【鎪離其耳分令下垂以爲飾卽儋耳也在朱崖海渚中不食五穀但噉蚌及藷藇也】雕題國【防湼其面畵體爲鱗采卽鮫人也】北朐國【音劬未詳】皆在鬰水南鬰水出湘陵南海一曰相慮

梟陽國在北朐之西其爲人人面長唇黒身有毛反踵見人笑亦笑左手操管【周書曰州靡髣髴者人身反踵自笑笑則上唇掩其面爾雅云髣髴大傳曰周書成王時州靡國獻之海內經謂之贛巨人今交州南康郡深山中皆有此物也長丈許腳跟反向健走被髮好笑雌者能作汁酒中人卽病土俗呼爲山都南康今有贑水以有此人因以名水猶大荒說地有蜮人人因號其山爲蜮山亦此也】

兕在舜塟東湘水南其狀如牛蒼黑一角

蒼梧之山帝舜於陽【卽九疑山也禮記亦曰舜蒼梧之野】帝丹朱於陰【今丹陽復有丹朱冡也竹書亦曰后稷放帝朱於丹水與此義符丹朱稱帝者猶漢山陽公死加獻帝之諡也】汜林方三百里在狌狌東【或作猩猩字同耳】狌狌知人名其爲獸如豕而人面【周書曰鄭郭狌狌者狀如黃狗而人面頭如雄鷄食之不瞇今交州封溪出狌狌土俗人說云狀如勝而腹如狗聲如小兒啼也】在舜西狌狌西北有犀牛其狀如牛而黒【犀牛似水牛豬頭在狌狌知人名之西北庳腳三角】

夏后啟之臣曰孟塗是司神於巴人【聽其獄訟爲之神主】請訟於孟塗之所【令斷之也】其衣有血者乃執之【不者則血見於衣】是請生【言好生也】居山上在丹山西丹山在丹陽南丹陽居屬也【今建平郡丹陽城秭歸縣東七里卽孟塗所居也】

窫窳龍首居弱水中在狌狌知人名之西其狀如龍首食人【窫窳本蛇身人面爲貳臣所殺復化而成此物也】有木其狀如牛【河圖玉版說芝艸生或如車馬或如龍蛇之狀亦此也】引之有皮若纓黃蛇【言牽之皮剝如人冠纓及黃蛇狀也】其葉如羅【如綾羅也】其實如欒【欒木名或作卵或作麻黃本赤枝靑葉生雲雨山音樂】其木若蓲【蓲亦木名未詳】其名曰建木在窫窳西弱水上【建木靑葉紫莖黒花黃實其下聲無響立無影也】

氐人國【音觸抵之抵】在建木西其爲人人面而魚身無足【蓋胸以上人胸以下魚也】

巴蛇食三歳而出其骨君子服之無心腹之疾【今南方蚺蛇吞鹿鹿已爛自絞於腹中骨皆穿鱗甲間出此其也楚詞曰有蛇吞象厥大何如說者雲長千尋】其爲蛇靑黃赤黑一曰黑蛇靑首在犀牛西

旄馬其狀如馬四節有毛【穆天子傳所謂毫馬者亦有旄牛】在巴蛇西北髙山南

匈奴【一曰獫狁】開題之國【音提】列人之國並在西北【三國並在旄馬西北】

山海經卷十

欽定四庫全書

山海經卷十一

晉郭璞撰

海內西經

海內西南陬以北者

貳之臣曰危危與貳殺窫窳帝乃梏之疏屬之山【梏猶繋防也古沃切】桎其右足【桎戒也】反縛兩手與髮【並髮合縛之也】繋之山上木在開題西北【漢宣帝使人上郡發盤石石室中得一人蹝裸被髮反縛械一足以問羣臣莫能知劉子政按此言對之宣帝大驚於是時人爭學山海經矣論者多以爲是其屍象非眞體也意者以靈怪變化論難以理測物稟異气出於不然不可以常運推不可以近數揆矣魏時有人發故周王者得殉女子不死不生數日時有气數月而能語狀如廿許人送詣京師郭太后愛養之恆在左右十餘年太后崩此女哀思哭泣一年餘而死卽此也】

大澤方百里羣鳥所生及所解【百鳥於此生乳解之毛羽】在鴈門北鴈門山鴈出其間在髙柳北

髙柳在代北

后稷之山水環之【在廣都之野】在氐國西

流黃酆氏之國中方三百里【言國城內】有塗四方【塗道】中有山在后稷西

流沙出鐘山西行又南行昆侖之墟西南入海黑水之山【今西海居延澤尙書所謂流沙者形如月生五日也】

東胡在大澤東

夷人在東胡東

貊國在漢水東北【今扶余國卽濊貊故地在長城北去菟千里出名馬赤玉貂皮大珠如酸棗也】地近於燕滅之

孟鳥【亦鳥名也】在貊國東北其鳥文赤黃靑東鄕

海內昆侖之墟在西北【言海內者明海外復有昆侖山】帝之下都昆侖之墟方八百里髙萬仭【皆謂其墟基廣輪之髙庳耳自此以上二千五百餘里上有醴泉華池去嵩髙五萬里蓋天地之中也見禹本紀】上有木禾長五尋大五圍【木禾谷也生黒水之阿可食見穆天子傳】面有九井以玉爲檻【檻欄】面有九門門有開眀獸守之百神之所在在八隅之巖【在巖間也】赤水之際非仁羿莫能上岡之巖【言非仁人及有才藝如羿者不能得登此山之岡嶺巉巖也羿嘗請藥西王母亦言其得道也羿一或作聖】

赤水出東南隅以行其東北西南流注南海厭火東河水出東北隅以行其北西南又入渤海又出海外卽西而北入禹所導積石山【禹治水復決疏出之故云導河積石】

洋【音翔】水黑水出西北隅以東東行又東北南入海羽民南

弱水靑水出西南隅以東又北又西南過畢方鳥東【西域傳烏弋國去長安萬五千餘里西行可百餘日至條枝國臨西海長老傳聞有弱水西王母云東夷傳亦曰長城外數千里亦有弱水皆所未見也淮南子雲弱水出窮石窮石今之西郡�再蓋其別之源耳】昆侖南淵深三百仭【靈淵】開明獸身大虎而九首皆人面東向立昆侖上【天獸也銘曰開明爲獸稟資幹精瞪視昆侖威振百靈】

開明西有鳯凰鸞鳥皆戴蛇踐蛇膺有赤蛇

開明北有視肉珠文玉【五彩玉】玗琪【玗琪赤玉屬也吳天璽元年臨海郡吏伍曜在海水際得石髙二尺餘莖葉紫色詰曲傾靡有光彩卽玉之也於其兩音】不死樹【言長生也】鳯凰鸞鳥皆戴【音戈盾也】又有離朱木木栢甘水【卽醴泉也】聖木【食之令人智聖也】曼兌【未詳】一曰挺木牙交【淮南作璇璇玉也】

開明東有巫彭巫抵巫陽巫履巫凡巫相【皆神醫也世本曰巫彭作醫楚詞曰帝告巫陽】夾窫窳之屍皆操不死之藥以距之【爲距卻死气求更生】窫窳者蛇身人面貳負臣所殺也

服常其上有三頭人伺瑯玕【服常木未詳瑯玕子似珠爾雅曰西北之美者有昆侖之瑯玕焉莊周曰有人三頭遞臥遞起以伺瑯玕與玗琪子謂此人也】

開明南有鳥六首蛟【蛟似蛇四腳龍也】蝮蛇蜼豹鳥秩【木名未詳】於表池木【言列以表池卽華池也】誦鳥【鳥名形未詳】鶽【雕也穆天子傳曰爰有白雞靑雕音竹荀之筍】視肉

山海經卷十一

欽定四庫全書

山海經卷十二

晉郭璞撰

海內北經

海內西北陬以東者

蛇巫之山上有人操杯而東向立一曰山【杯或作棓字同】西王母梯幾而戴勝杖【梯謂憑也】其南有三靑鳥爲西王母取食【又有三足鳥主給使】在昆侖墟北有人曰大行伯把戈其東有犬封國【昔盤瓠殺戎王髙辛以美女妻之不可以訓乃浮之防稽東海中得三百里地封之生男爲狗女爲美人是爲狗封之國也】貳負之屍在大行伯東

犬封國曰犬戎國狀如犬【黃帝之後卞明生白犬二頭自相牝牡遂爲此國言狗國也】有一女子方跪進柸食【與酒食也】有文馬縞身【色白如縞】朱鬛目若黃金名曰吉量【一作良】乘之壽千歳【周書曰犬戎文馬赤鬛白身目若黃金名良之乘成王時獻之六韜曰文身朱鬛眼若黃金項若雞尾名曰雞斯之乘大傳曰駮身朱鬛雞目山海經亦有吉黃之乘壽千歳者惟名有不同說有小錯其實一物耳今博舉之以廣異聞也】國在貳負之屍北爲物人面而一目一曰貳負神在其東人面蛇身

蜪犬【音陶或作蚼音鉤】如犬靑食人從首始

窮奇狀如虎有翼【毛如蝟】食人從首始所食髮在蜪犬北一曰從足

帝堯臺帝嚳臺帝丹朱臺帝舜臺各二臺臺四方在昆侖東北【此蓋天子巡狩所經過夷狄慕聖人恩徳輒共爲築立臺以標顯其遺迹也一本云所殺相桞地腥臊不可種五穀以爲眾帝之臺】

大蠭其狀如螽朱蛾其狀如蛾【蛾蚍蜉也楚詞曰蜂如壺赤蛾如象謂此也】蟜其爲人虎文脛有防【言腳有膊腸也蟜音橋】在窮奇東一曰狀如人昆侖墟北所有【此同上物事也】

闒非人面而獸身靑色【闒音榻】

據北【一云比】之屍其爲人折頸髮無一手

環狗其爲人獸首人身一曰蝟狀如狗黃色

襪其爲物人身黑首從目【襪卽魅也】

戎其爲人人首三角

林氏國有珍獸大虎五彩畢具尾長於身名曰騶吾乘之日行千里【六韜云紂囚文王閎夭之徒詣林氏國求得此獸獻之紂大悅乃釋之周書曰夾林酋耳酋耳若虎尾參於身食虎豹大傳謂之侄獸吾宜作虞也】

昆侖墟南有所汜林方三百里

從極之淵深三百仭維冰夷恆都焉【冰夷馮夷也淮南云馮夷得道以潛大川卽河伯也穆天子傳所謂河伯無夷者竹書作馮夷字或作冰也】冰夷人面乘兩龍【畵四面各乘靈車駕二龍】一曰忠極之淵陽污之山河出其中淩門之山河出其中【皆河之枝源所出之處也】

王子夜之屍兩手兩股胸首齒皆斷異處【此蓋形解而神連貌而气合合不爲宻離不爲疏】

舜妻登比氏生宵明燭光【卽二女字也以能光照因名云】處河大澤【澤河邊溢漫處】二女之靈能照此所方百里【言二女神光所燭及者方百里】一曰登北氏

蓋國在鉅燕南倭北倭屬燕【倭國在帶方東大海內以女爲主其俗露紒衣服無鍼助以丹朱塗身不妬忌一男子數十婦也】

朝鮮在列陽東海北山南列陽屬燕【朝鮮今樂浪縣箕子所封也列亦水名也今在帶方帶方有列口縣】

列姑射在海河洲中【山名也山有神人河洲在海中河水所經者莊子所謂藐姑射之山也】

姑射國在海中屬列姑射西南山環之大蟹在海中【蓋千里之蟹也】

陵魚人面手足魚身在海中

大鯾居海中【鯾卽魴也音鞭】

明組【音祖】邑居海中

蓬萊山在海中【上有仙人宮室皆以金玉爲之鳥獸盡白望之如雲在渤海中也】大人之市在海中

山海經卷十二

欽定四庫全書

山海經卷十三

晉郭璞撰

海內東經

海內東北陬以南者

鉅燕在東北陬

國在流沙中者埻端璽防【埻音墩防音防或作繭防】在昆侖虛東南一曰海內之郡不爲郡縣在流沙中

國在流沙外者大夏【大夏國城方二三百里分爲數十國地和溫宜五穀】竪沙居繇月支之國【月支國多好馬美果有大尾羊如驢尾卽羬羊也小月支天竺國皆附庸云繇音遙】西胡白玉山在大夏東蒼梧在白玉山西南皆在流沙西昆侖虛東南昆侖山在西胡西皆在西北【地理誌昆侖山在臨羗西又有西王母祠也】

雷澤中有雷神龍身而人頭鼓其腹在吳西【今城陽有堯冡靈臺雷澤在北也河圖曰大迹在雷澤華胥之而生伏羲】

都州在海中一曰郁州【今在東海昫縣界世傳此山自蒼梧從南徙來上皆有南方物也郁音欝】

瑯琊臺在渤海間瑯琊之東【今瑯琊在海邊有山嶣堯特起狀如髙臺此卽瑯琊臺也瑯琊者越王勾踐入霸中國之所都】其北有山一曰在海間

韓鴈在海中都州南

始鳩在海中轅厲南【國名或曰鳥名也】

防稽在大楚南岷三江首

大江出汶山【今江出汶山郡升遷縣岷山東南經蜀郡犍爲至江陽東北經巴東建平宜都南郡江夏弋陽安丰至廬江南界東北經淮南下邳至廣陵郡入海】北江出曼山南江出髙山髙山在城都西入海在長州南

浙江出三天子都在其東【按地理誌浙江出新安黟縣南蠻中東入海今錢塘浙江是也黟卽歙也浙音折】在閩西北入海余曁南【余曁縣屬防稽今爲永興縣】廬江出三天子都入江彭澤西【彭澤今彭蠡也在尋陽彭澤縣】一曰天子鄣

淮水出余山余山在朝陽東義鄕西入海淮浦北【今淮水出義陽平氏縣桐栢山山東北經汝南汝陰淮南譙國下邳至廣陵縣入海朝陽縣今屬新野】

湘水出舜東南陬西環之【環繞也今湘水出零陵之營道縣陽湖山入於江】入洞庭下【洞庭地穴也在長沙巴陵今吳縣南大湖中有包山下有洞庭穴道潛行水底云無所不通號爲地脈】一曰東南西澤

漢水出鮒魚之山【書曰冡導漾東流爲漢按水經漢水出武都沮縣東狼谷經漢中魏興至南鄕東經防陽至江夏安陸縣入江別爲沔水又爲滄浪之水】帝顓頊於陽九嬪於陰四蛇衛之【言有四蛇衛守山下】

蒙水出漢陽西入江聶陽西【漢陽縣屬朱提】

溫水出崆峒山在臨汾南入河華陽北【今溫水在京兆陰盤縣水常溫也臨汾縣屬平陽】

潁水出少室少室山在雍氏南入淮西鄢北【今潁水出河南陽城縣幹山東南經潁川汝陰至淮南下蔡入淮鄢今鄢陵縣屬潁川】一曰緱氏【縣屬河南音鉤】汝水出天息山在梁勉鄕西南入淮極西北【今汝水出南陽晉陽縣大孟山東北至河南梁縣東南經襄城潁川汝南至汝陰褒信縣入淮淮極地名】一曰淮在期思北【期思縣屬弋陽】

涇水出長城北山山在郁致長垣北【皆縣名也郅音桎】北入渭戲北【今涇水出安定朝�縣西笄頭山東南經新平扶風至京兆髙陵縣入渭戱地名今新丰縣也】渭水出鳥防同穴山東注河入華陰北【鳥鼠同穴山今在隴西首陽縣渭水出其東經南安天水略陽扶風始平京兆農華陰縣入河】

白水出蜀而東南注江【色防白濁今在梓潼白水縣源從臨洮之西西傾山來經沓中東流通陰平至漢壽縣入潛】入江州城下【江州縣屬巴郡】

沅水山出郡鐔城西【象郡今日南也鐔城縣今屬武陵音尋】入東注江入下雋西【下雋縣今屬長沙音昨防反】合洞庭中【水經曰沅水出牂牁且蘭縣又東北至鐔城縣爲沅水又東過臨沅縣南又東至長沙下雋縣】

贑水出聶都東山【今贑水出南康南野縣西北音感】東北注江入彭澤西泗水出吳東北而南西南過湖陵西而東南注東海入淮陰北【今泗水出魯國下縣西南至髙平胡陸縣東南經沛國彭城下邳至臨淮下相縣入淮】郁水出郡而西南注南海入須陵東南

肄水出臨晉西南【音如肄習之肄】而東南注海入番隅西【番禺縣屬南海越之城下也】

潢水出桂陽西北山東南注肄水入惇浦西

洛水出洛西山東北注河入成臯之西【書云道洛自熊耳按水經洛水今出上洛冢嶺山東北經農至河南鞏縣入河成臯縣亦屬河南也】

汾水出上窳北【音愈】而西南注河入皮氏南【今汾水出太原晉陽故汾陽縣東南經晉陽西南經西河平陽至河東汾陰入河皮氏縣屬平陽】

沁水出井陘山東東南注河入懷東南【懷縣屬河內河內北有井陘山】濟水出共山南東丘【共與防同】絕鉅鹿澤【絕猶截度也鉅鹿今在髙平】注渤海入齊瑯槐東北【今濟水自滎陽捲縣東經陳畱至潛陰北東北至髙平東北經濟南至樂安博昌縣入海今碣石也諸水所出又與水經違錯以爲凡山川或有同名而異實或同實而異名或一實而數名似是而非似非而是且歷代久逺古今變易語有楚夏名號不同未得詳也】

潦水出衛臯東【出塞外衛臯山菟髙句驪縣有潦山小潦水所出西河注大潦音遼】東南注渤海入潦陽【潦陽縣屬潦東】

虖沲水出晉陽城南而西至陽曲北而東注渤海【經河間樂城東北注渤海也晉陽陽曲縣皆屬太原】入越章武北【章武郡名】

漳水出山陽東東注渤海入章武南【新城汴陰縣亦有漳水】

山海經卷十三

欽定四庫全書

山海經卷十四

晉郭璞撰

大荒東經

東海之外大壑【詩含神霧曰東注無底之谷謂此壑也離騷曰降望大壑】少昊之國【少昊金天氏帝摰之號也】少昊孺帝顓頊於此【孺義未詳】棄其琴瑟【言其壑中有琴瑟也】有甘山者甘水出焉生甘淵【水積則成淵也】

大荒東南隅有山名皮母地丘

東海之外大荒之中有山名曰大言日月所出有波谷山者有大人之國【晉永嘉二年有鷔鳥集於始安縣南廿里之鷔陂中民周虎張得之木矢貫之鐵鏃其長六尺有半以箭計之其射者人身應長一丈五六尺也又平州別駕髙防語云倭國人嘗行遭風吹度大海外見一國人皆長丈餘形狀似胡蓋是長翟別種箭殆將從此國來也外傳曰焦僥人長三尺短之至也長者不過十丈數之極也按河圖玉版曰從昆侖以北九萬里得龍伯國人長三十丈生萬八千歳而死從昆侖以東得大秦人長十丈皆衣帛從此以東十萬里得佻人國長三十丈五尺從此以東十萬里得中秦國人長一丈谷梁傳曰長翟身橫九畝載其頭眉見於軾卽長數丈人也秦時大人見臨洮身長五丈腳迹六尺凖斯以言則此大人之長短未可得限度也】

有大人之市名曰大人之堂【亦山名形狀如堂室耳大人時集防其上作市肆也】有一大人踆其上張其兩耳【踆或作俊皆古尊字莊子曰踆於防稽也】有小人國名靖人【詩含神霧曰東北極有人長九寸殆謂此小人也或作埩音同】有神人面獸身名曰犁之屍【音靈】

有潏山楊水出焉【音如譎詐之譎】

有蒍國黍食【言此國中惟有黍谷也蒍音口僞反】使四鳥虎豹熊羆大荒之中有山名曰合虛日月所出有中容之國帝俊生中容【俊亦舜字假借音也】中容人食獸木實【此國中有赤木木其華實美見呂氏春秋】使四鳥豹虎熊羆

有東口之山有君子之國其人衣冠帶劍【亦使虎豹好謙譲也】有司幽之國帝俊生晏龍晏龍生司幽司幽生思士不妻思女不夫【言其人直思感而气通無配合而生子此莊生所謂白鵠相視眸子不運而感風化之也】食黍食獸是使四鳥有大阿之山者

大荒中有山名曰眀星日月所出

有白民之國帝俊生帝鴻帝鴻生白民白民銷姓黍食使四鳥虎豹熊羆【又有乘黃獸乘之以致壽考也】

有靑丘之國有狐九尾【太平則出而爲瑞也】有柔僕民是維嬴土之國【蠃猶沃衍也音盈】有黑齒之國【齒如漆也】帝俊生黑齒【聖人神化無方故其後世所降育多有殊異狀之人諸言生者多謂其苖裔未必是親所產】姜姓黍食使四鳥有夏州之國有蓋余之國有神人八首人面虎身十尾名曰天吳【水伯】

大荒之中有山名曰鞠陵於天【音菊】東極離瞀【三山名也音谷瞀】日月所出名曰折丹【神人】東方曰折【單吁之】來風曰俊【未詳來風所在也】防東極以出入風【言此人能節宣風气時其出入】

東海之渚中【音島】有神人面鳥身珥兩黃蛇【以蛇貫耳】踐両黃蛇名曰禺防黃帝生禺禺生禺京【卽禺疆也】禺京處北海禺處東海是惟海神【言分治一海而爲神也一本作號】

有招揺山融水出焉有國曰股【自髀以下如漆】黍食使四鳥有困民國勾姓而食有人曰王亥兩手操鳥方食其頭王亥托於有易河伯防牛【河伯防牛皆人姓名托寄也見汲郡竹書】

有易殺王亥取防牛【竹書曰殷王子亥賔於有易而滛焉有易之君綿臣殺而放之是故殷主甲微假師於河伯以代有易滅之遂殺其君綿臣也】河念有易有易潛出爲國於獸方食之名曰揺民【言有易本與河伯友善上甲微殷之賢王假師以義伐罪故河伯不得不助滅之曁而哀念有易使得潛化而出化爲揺民國】帝舜生戲戲生揺民海內有兩人【此乃有易所化者也】名曰女丒【卽女醜之屍言其變化無常也然則一以渉化津而遁神域者亦無往而不之觸感而寄迹矣範蠡之倫亦聞其風者也】女醜有大【廣千里也】大荒之中有山名曰孽揺頵羝上有扶木柱三百里其葉如芥【柱猶起髙也葉似芥菜】有谷曰溫源谷【溫原卽湯谷也】湯谷上有扶木【扶桑在上】一日方至一日方出【言交防相代也】皆載於烏【中有三足烏】有神人面犬耳獸身珥兩靑蛇名曰奢比屍有五彩之鳥相鄕棄沙【未聞沙義】惟帝俊下友【亦未聞也】帝下兩壇彩鳥是司【言山下有舜二壇五彩鳥主之】

大荒之中有山名曰猗天蘓門日月所生有壎民之國【音如諠嘩之諠】有綦山【音忌】又有揺山有防山【音如釡甑之甑】又有門戶山又有盛山又有待山有五彩之鳥

東荒之中有山名曰壑明俊疾日月所出有中容之國東北海外又有三靑馬三騅【馬蒼白雜毛爲騅】甘華爰有遺玉三靑鳥三騅視肉【聚肉有眼】甘華甘柤百谷所在【言自生也】有女和月母之國有人名曰【音婉】北方曰來之風曰【言亦有両名也音剡】是處東極隅以止日月使無相間出沒司其短長【言主察日月出入不令得相間錯如景之長短】

大荒東北隅中有山名曰凶犁土丘應龍處南極【應龍龍有翼者也】殺尢與誇父【尢作兵者】不得復上【應龍遂住地下】故下數旱【上無復作者故也】旱而爲應龍之狀乃得大雨【今之土龍本此气應自然感非人所能爲也】

東北中有流波山入海七千里其上有獸狀如牛蒼身而無角一足出入水則必風雨其光如日月其聲如雷其名曰防黃帝得之以其皮爲鼓橛以雷獸之骨【雷獸卽雷神也人面龍身鼓其腹者橛猶擊也】聲聞五百里以威天下

山海經卷十四

欽定四庫全書

山海經卷十五

晉郭璞撰

大荒南經

南海之外赤水之西流沙之東【赤水出昆侖山流沙出鐘山也】有獸左右有首名曰防踼【出名國黜惕兩音】有三靑獸相並名曰雙雙【言體合爲一也公羊傳所云雙雙而俱至者蓋謂此也】

有阿山者南海之中有汜天之山赤水窮焉【流極於此山也】赤水之東有蒼梧之野舜與叔均之所塟也【叔均商均也舜巡狩死於蒼梧而塟之商圴因畱死亦塟焉基今在九疑之中】爰有文貝【卽紫貝也】離兪【卽離朱】久【卽鵂鶹也】鷹賈【賈亦鷹屬】委維【卽委蛇也】熊羆虎豹狼視肉有滎山滎水出焉黑水之南有蛇食麈【今南山蚺蛇蠶鹿亦此】有巫山者西有黃鳥帝藥八齋【天地神仙藥在此也】黃鳥於巫山司此蛇【言主之也】

大荒之中有不庭之山滎水窮焉有人三身帝俊妻娥皇生此三身之國【蓋後裔所出也】姚姓黍食使四鳥【姚舜姓也】有淵四方四隅皆逹【言淵四角皆旁通也】北屬黑水南屬大荒【屬猶連也】北旁名曰少和之淵南旁名曰從淵【音驄馬之驄】舜之所浴也【言舜嘗在此中澡浴也】

又有成山甘水窮焉【甘水出甘山極此中也】有季禺之國顓頊之子食黍【言此國人顓頊之裔子也】有羽民之國其民皆生毛羽有卵民之國其民皆生卵【卽卵生也】

大荒之中有不姜之山黑水窮焉【黑水出昆侖山】又有賈山汔水出焉又有言山又有登備之山【卽登葆山羣巫所從上下者也】有恝恝之山【音如券契之契】又有蒲山澧【音禮】水出焉又有隗山【音如隗囂之隗】其西有丹其東有玉又南有山漂水出焉【音票】有尾山有翠山【言此山有翠烏也】

有盈民之國於姓黍食又有人方食木葉

有不死之國阿姓甘木是食【甘木卽不死食之不老】

大荒之中有山名曰去痓南極果北不成去痓果【音如風痓之痓未詳】

南海渚中有神人面珥兩靑蛇踐兩赤蛇曰不廷胡余【神名耳】有神名曰因因乎南方曰因乎誇風曰乎民【亦有二名】處南極以出入風

有襄山又有重陰之山有人食獸曰季釐帝俊生季釐故曰季釐之國有緡淵【音昬】少昊生倍伐倍伐降處緡淵有水四方名曰俊壇【水狀似土壇因名舜壇也】

有臷民之國【爲人黃色】帝舜生無淫降臷處是謂巫臷民巫臷民朌姓食穀不績不經服也【言自然有布帛也】不稼不穡食也【言五穀自生也種之爲稼之爲穡】爰有歌舞之鳥鸞鳥自歌鳯鳥自舞爰有百獸相羣爰處百谷所聚

大荒之中有山名曰融天海水南入焉有人曰鑿齒羿殺之【射殺之也】

有蜮山者有蜮民之國【音惑】桑姓食黍射蜮是食【蜮短狐也似鼈沙射人中之則病死此山出之亦以名云】有人方扜射黃蛇【扜挽也音紆】名曰蜮人

有宋山者有赤蛇名曰育蛇有木生山上名曰楓木楓木尢所棄其桎梏【尢爲黃帝所得械而殺之已摘棄其械化而爲也】是謂楓木【卽今楓香】有人方齒虎尾名曰祖狀之屍【音如柤梨之柤】有小人名曰焦僥之國【皆長三尺】幾姓嘉谷是食

大荒之中有山名防塗之山【音朽】靑水窮焉【靑水出昆侖】有雲雨之山有木名曰欒禹攻雲雨【攻謂槎伐其林木】有赤石焉生欒【言山有精靈復變生此木於赤石之上】黃木赤枝靑葉羣帝焉取藥【言花實皆爲神藥】

有國曰顓頊生伯服食黍有鼬姓之國【音如橘柚之柚】有苕山又有宗山又有姓山又有壑山又有陳州山又有東州山又有白水山白水出焉而生白淵昆吾之師所浴也【昆吾古王者號音義曰昆吾山名谿水內出善金二文有異莫知所辧測】有人名曰張在海上捕魚海中有張之國【或曰卽奇肱人疑非】食魚使四鳥有人焉鳥喙有翼方捕魚於海

大荒之中有人名曰驩頭鯀妻士敬士敬子曰炎融生驩頭驩頭人面鳥喙有翼食海中魚杖翼而行【翅不可以飛倚杖之用行而已】惟宜芑苣穋楊是食【管子說地所宜云其種穋防黒黍皆禾也苣黒黍今字作禾旁起秬虯三音】有驩頭之國

帝堯帝嚳帝舜於嶽山【卽秋山也】爰有文貝離兪久鷹賈延維視肉熊羆虎豹朱木赤枝靑華實有申山者大荒之中有山名曰天臺髙山海水入焉

東南海之外甘水之間有羲和之國有女子名曰羲和方日浴於甘淵【羲和蓋天地始生主日月者也故啟筮曰空桑之蒼蒼八極之旣張乃有夫羲和是主日月職出入以爲晦明又曰瞻彼上天一明一晦有夫羲和之子出於暘谷故堯因此而立羲和之官以主四時其後世遂爲此國作日月之而掌之沐浴運轉之於甘水中以效其出入谷虞淵也所謂世不失職耳】羲和者帝俊之妻生十日【言生十子各以日名名之故言生十日數十也】有蓋猶之山者其上有甘柤枝榦皆赤黃葉白華黒實東又有甘華枝榦皆赤黃葉有靑馬有赤馬名曰三騅有視肉有小人名曰菌人【音如朝菌之菌】有南之山爰有遺玉靑馬三騅視肉甘華百谷所在

山海經卷十五

欽定四庫全書

山海經卷十六

晉郭璞撰

大荒西經

西北海之外大荒之隅有山而不合名曰不周負子【淮南子曰昔者共工與顓頊爭帝怒而觸不周之山天維絕地柱折故今此山缺壊不周匝也】有兩黃獸守之有水曰寒暑之水水西有濕山水東有幕山【音莫】有禹攻共工國山【言攻其國殺其臣相柳於此山啟筮曰共工人面蛇身朱髮也】

有國名曰淑士顓頊之子【言亦出自髙陽氏也】有神十人名曰女媧之腸【或作女媧之腹】化爲神處栗廣之野【女媧古神女而帝者人面蛇身一日中七十變其腹化爲此神栗廣野名媧音】橫道而處【言斷道也】有人名曰石夷來風曰韋【來或作本也】處西北隅以司日月之長短【言察日月晷度之節】有五彩之鳥有冠名曰防鳥【爾雅云防夢鳥卽此也】有大澤之長山有白氏之國

西北海之外赤水之東有長脛之國【腳長三丈】有西周之國姬姓食穀有人方耕名曰叔均帝俊生后稷【俊宜爲嚳嚳第二妃生后稷也】稷降以百谷稷之弟曰臺璽【音胎】生叔均叔均是代其父及稷播百谷始作耕有赤國妻氏有雙山

西海之外大荒之中有方山者上有靑名曰櫃格之松【木名音矩】日月所出入也

西北海之外赤水之西有先民之國食穀使四鳥有北狄之國黃帝之孫曰始均始均生北狄有芒山有桂山有揺山【此山多桂及揺木因名云耳】其上有人號曰太子長琴顓頊生老童【世本云顓頊娶於滕墳氏謂之女祿產老童也】老童生祝融【卽重黎也髙辛氏火正號曰祝融也】祝融生太子長琴是處榣山始作樂風【創制樂風曲也】有五彩鳥三名一曰皇鳥一曰鸞鳥一曰鳯鳥有虫狀如莵胸以後者裸不見【言皮色靑故不見其祼露處】靑如猨狀【狀又似猨】大荒之中有山名曰丰沮玉門日月所入有靈山巫咸巫卽巫朌巫彭巫姑巫眞巫禮巫抵巫謝巫羅十巫從此升降百藥爰在【羣巫上下此山米之也】

西有王母之山壑山海山【皆羣大靈之山】有沃之國【言其土饒沃也】沃民是處沃之野鳯鳥之卵是食甘露是飲凡其所欲其味盡存【言其所願滋味此無所不備】爰有甘華甘柤白桞視肉三騅璇瑰瑤碧【琁瑰亦玉名穆天子傳曰枚斯璿瑰枝回二音】白木瑯玕【樹色正白今南方有文木亦黑木也】白丹靑丹【又有黒丹也孝經援神契曰王者徳至山陵而黑丹出然則丹者別是彩名亦猶黒白黃皆云丹也】多銀鐡鸞鳥自歌鳯鳥自舞爰有百獸相羣是處是謂沃之野有三靑鳥赤首黑目一名曰大一名少【音黎】一名曰靑鳥【皆西王母所使也】有軒轅之臺射者不敢西向射畏軒轅之臺【敬畏黃帝之神】

大荒之中有龍山日月所入有三澤水名曰三淖昆吾之所食也【穆天子傳曰滔水濁繇氏之所食亦此也】有人衣靑以袂蔽面【防】名曰女醜之屍有女子之國【王頎至沃沮國盡東界間其耆老曰國人常乘船捕魚遭風見吹數十日東一國在大海中純女無男卽此國也】

有桃山有防山有桂山有於土山有丈夫之國【其國無婦人也】有弇州之山五彩之鳥仰天【張口噓天】名曰鳴鳥爰有百樂歌儛之風【爰有百種伎樂歌儛風曲】有軒轅之國【其人人面蛇身】江山之南棲爲吉【卽窮山之際也山居爲棲吉者言無凶夭】不壽者乃八百歳【壽者數千歳】西海陼中有神人面鳥身珥兩靑蛇踐兩赤蛇名曰弇玆

大荒之中有山名曰日月山天樞也吳姖天門日月所入有神人面無臂兩足反屬於頭山名曰噓【言噓啼也】顓頊生老童老童生重及黎【世本云老童娶於根水氏謂之驕福產重及黎】帝令重獻上天令黎卬下地【古者人神雜擾無別顓頊乃命南正重司天以屬神命火正黎司地以屬民重實上天黎實下地獻卬義未詳也】下地是生噎處於西極以行日月星辰之行次【主察日月星辰之度數次捨也】

有人反臂名曰天虞【卽屍虞也】有女子方浴月帝俊妻常羲生月十有二此始浴之【義與羲和浴日同】有丹之山【出黒丹也】有五色之鳥人面有髮爰有靑鴍【音文】黃鷔【音敖】靑鳥黃鳥其所集者其國亡有池名孟翼之攻顓頊之池【孟翼人姓名】大荒之中有山名曰鏖鏊鉅【鏊音如敖】日月所入者有獸左右有首名曰屏蓬【卽並封也語有輕重耳】有巫山者有壑山者有金門之山有人名曰黃姖之屍有比翼之鳥有白鳥靑翼黃尾喙【奇鳥】有赤犬名曰天犬其所下者有兵【周書雲天狗所止地盡傾餘光燭天爲流星長十數丈其疾如風其聲如雷其光如電吳楚七國反時吠過梁國者是也】西海之南流沙之濵赤水之後黑水之前有大山名曰昆侖之丘有神人面虎身有文有尾皆白處之【言其尾以白爲防駮】其下有弱水之淵環之【其水不勝鴻毛】其外有炎火之山投物輒然【今去扶南東萬里有耆薄國東復五千里許有火山國其山𨿽霖雨火常然火中有白鼠時出山邊求食人捕得之以毛作布今之火澣布是也卽此山之】有人戴勝虎齒有豹尾穴處名曰西王母【河圖玉版亦曰西王母居昆侖之山西山經曰西王母居玉山穆天子傳曰乃紀名迹於弇山之石曰西王母之山也然則西王母𨿽以昆侖之宮亦自有離宮別窟逰息之處不專住一山也故記事者各舉所見而言之】此山萬物盡有

大荒之中有山名曰常陽之山日月所入

有寒荒之國有二人女祭女薎【或持觶或持爼】

有壽麻之國【呂氏春秋曰南服壽麻北懷闒耳】

南嶽娶州山女名曰女防女防生季格季格生壽麻壽麻正立無景疾呼無向【言其稟形气有異於人也列仙傳曰俗無景】爰有大暑不可以往【言炙殺人也】有人無首操戈盾立名曰夏耕之屍【亦行天尸之】故成湯伐夏桀於章山克之【於章山名】斬耕厥前【頭亦在前者】耕旣立無首走厥咎【逃避罪也】乃降於巫山【自竄於巫山巫山今在建平巫縣】

有人名曰吳回奇左是無右臂【卽奇肱也吳回祝融弟亦爲火正也】有蓋山之國有赤皮支榦靑葉名曰朱木【或作朱威木也】有一臂民【北極下亦有一腳人見河圖玉版】

大荒之中有山名曰大荒之山日月所入有人焉三面是顓頊之子三面一臂【無左臂也】三面之人不死【言人頭三邊各有面也菟太守王頎至沃沮國問其耆老云復有一破船隨波出在海防邊上有一人項中復有面與語不解了不食而死此是兩面人也呂氏春秋曰一臂三面之鄕也】是謂大荒之野西南海之外赤水之南流沙之西有人珥兩靑蛇乘兩龍名曰夏后開開上三嬪於天【嬪婦也言獻美女於天帝】得九辯與九歌以下【皆天帝樂名也開登天而竊以下用之也開筮曰昔彼九防是與帝辯同宮之序是爲九歌又曰不得竊辯與九歌以國於下義具見於歸藏】此穆天之野髙二千仭【竹書曰顓頊產伯鯀是維居陽居天穆之陽也】開焉得始歌九招【竹書曰夏后開舞九招也】

有互人之國【人面魚身】炎帝之孫【炎帝神農】名曰靈恝【音如券契之契】靈恝生互人是能上下於天【言能乘雲雨也】有魚偏枯名曰魚婦顓頊死卽復蘓【言其人能變化也】風道北來天乃大水泉【言泉水得風暴溢出道猶從也韓非曰鶴二八道南方而來】蛇乃化爲魚是謂魚婦顓頊死卽復蘓【淮南子曰后稷龍在建水西其人死復蘓其中爲魚蓋謂此也】有靑鳥身黃赤足六首名曰鳥【音觸】有大巫山有金之山西南大荒之中隅有徧勾常羊之山

山海經卷十六

欽定四庫全書

山海經卷十七

晉郭璞撰

大荒北經

東北海之外大荒之中河水之間附禺之山帝顓頊與九嬪葬焉【此皆殊俗義所作冡】爰有久文貝離兪鸞鳥凰鳥大物小物【言備有也】有靑鳥瑯鳥鳥黃鳥虎豹熊羆黃蛇視肉璿瑰瑤碧皆出衛於山【在其山邊也】丘方圓三百里丘南帝俊竹林在焉大可爲舟【言舜林中竹一節則可以爲船也】竹南有赤澤水【水色赤也】名曰封淵【封亦大也】有三桑無枝【皆髙百仭】丘西有沈淵顓頊所浴

有胡不與之國【一國復名耳今胡夷語皆通然】烈姓黍食

大荒之中有山名曰不咸有肅愼氏之國【今肅愼國去遼東三千餘里穴居無衣衣豬皮冬以膏塗體厚數分用卻風寒其人皆工射長四尺勁彊箭以楛爲之長尺五寸靑石爲鏑此春秋時隼集陳侯之庭所得矢也晉大興三年平州刺史崔毖遣別駕髙防使來獻肅愼氏之矢箭鏃有似銅骨作者問云轉與海內國通得用此今名之爲挹婁國出好貂赤玉豈從海外轉而至此乎後漢書所謂挹婁者是也】有蜚蛭四翼【翡窒両音】有虫獸首蛇身名曰琴虫【亦蛇也】有人名曰大人有大人之國釐姓黍食有大靑蛇黃頭食麈【今南方蚺蛇食鹿鹿亦麈屬也】有楡山有鯀攻程州之山【皆因其事而名物也】

大荒之中有山名曰衡天有先民之山有槃木千里【音盤】有叔歜國【音作感反一音觸】顓頊之子黍食使四鳥虎豹熊羆有黑虫如熊狀名曰獵獵【或作獡音夕同】有北齊之國姜姓使虎豹熊羆

大荒之中有山名曰先檻大逢之山河濟所入海北注焉【河濟注海已復出海外入此山中也】其西有山名曰禹所積石有陽山者有順山者順水出焉

有始州之國有丹山【此山純出丹朱也竹書曰和甲西徵得一丹山今所在亦有丹山丹出土穴中】

有大澤方千里羣鳥所解【穆天子傳曰北至廣原之野飛鳥所解其羽乃於此獵鳥獸絕羣載羽百車竹書亦曰穆王北徵行流沙千里積羽千里皆謂此澤也】有毛民之國【其人面體皆生毛】依姓食黍使四鳥禹生均國均國生役采【采一作來】役采生修鞈【音如單祫之祫】修鞈殺綽人【人名】帝念之潛爲之國【潛宻用之爲國】是此毛民

有儋耳之國任姓【其人耳大下儋垂在肩上朱崖儋耳鏤畫其耳亦以放之也】禺號子食穀北海之渚中【言在海島中種粟給食謂禺彊也】有神人面鳥身珥兩靑蛇踐兩赤蛇名曰禺彊

大荒之中有山名曰北極天櫃【音匱】海水北注焉有神九首人面鳥身名曰九鳯又有神衘蛇操蛇其狀虎首人身四蹄長肘名曰彊良【亦在畏獸畵中】

大荒之中有山名曰成都載天有人珥兩黃蛇把兩黃蛇名曰誇父后土生信信生誇父誇父不量力欲追日景逮之於禺谷【禺淵日所入也今作虞】將飲河而不足也將走大澤未至死於此【渴死】應龍已殺尢又殺誇父【上云誇父不量力與日競而死今此復云爲應龍所殺死無定名觸事而寄明其變化無方不可揆測】乃去南方處之故南方多雨【言龍水物以相感故也】又有無膓之國是任姓【爲人長也】無繼子食魚【繼亦當作防謂膊膓也】共工臣名曰相繇【相栁也語聲轉耳】九首蛇身自環【言轉旋也】食於九土【言食殘也】其所歍所尼【歍嘔猶噴吒尼止也】卽爲源澤【言多气力】不辛乃苦【言气酷烈】百獸莫能處【言畏之也】禹湮洪水殺相繇【禹塞洪水由以溺殺之也】其血鮏臭不可生谷其地多水不可居也【言其膏血滂流成淵水也】禹湮之三仭三沮【言禹以土塞之地防壊也】乃以爲池羣帝是因以爲臺【地下宜積土故眾帝因來在此共作臺】在昆侖之北有嶽之山防竹生焉【防大竹名】

大荒之中有山名曰不句海水入焉有系昆之山者有共工之臺射者不敢北向【言畏之也】有人衣靑衣名曰黃帝女魃【音如旱魃之魃】尢作兵伐黃帝黃帝乃令應龍攻之冀州之野【冀州中土也黃帝亦教虎豹熊羆以與炎帝戰於阪泉之野而滅之見史記】應龍畜水尢請風伯雨師縱大風雨黃帝乃下天女曰魃雨止遂殺尢魃不得復上所居不雨【旱气在也】叔均言之帝後置之赤水之北【遠徙之也】叔均乃爲田祖【主田之官詩云田祖有神】魃時亡之【畏見逐也】所欲逐之者令曰神北行【向水位也】先除水道決通溝瀆【言逐之必得雨故見先除水道今之逐魃是也】

有人方食魚名曰深目民之國昐姓食魚【亦胡但眼絕深黃帝時姓也】

有鐘山者有女子衣靑衣名曰赤水女子獻【神女也】大荒之中有山名曰融父山順水入焉有人名曰犬戎黃帝生苖龍苖龍生融吾融吾生弄【一作卞】明弄明生白犬白犬有牝牡【言自相配合也】是爲犬戎肉食有赤獸馬狀無首名曰戎宣王屍【犬戎之神名也】

有山名曰齊州之山君山鬵山【音朁】鮮野山魚山有人一目當面中生一曰是威姓少昊之子食黍有繼無民繼無民任姓無骨子食气魚【言有無骨人也尸子曰徐偃王有筋無骨】

西北海外流沙之東有國曰中防顓頊之子食黍有國名曰賴丘有犬戎國有神人面獸身名曰犬戎

西北海外黑水之北有人有翼名曰苖民【三苖之民】顓頊生驩頭驩頭生苖民苖民釐姓食肉有山名曰章山大荒之中有衡石山九陰山泂野之山上有赤靑葉赤華名曰若木【生昆侖西附西極其華光赤下照地】有牛黎之國有人無骨儋耳之子【儋耳乂生無骨子也】

西北海之外赤水之北有章尾山有神人面蛇身而赤【身長千里】直目正乘【直目目從也正乘未聞】其暝乃晦其視乃明【言視爲晝眠爲夜也】不食不寢不息風雨是謁【言能請致風雨】是燭九陰【照九陰之幽也】是謂燭龍【離騷曰日安不到燭龍何燿詩含神霧曰天不足西北無有陰陽消息故有龍衘精以往照天門中云淮南子曰蔽於委羽之山不見天日也】

山海經卷十七

欽定四庫全書

山海經卷十八

晉郭璞撰

海內經

東海之內北海之隅有國名曰朝鮮天毒其人水居【朝鮮今樂浪郡也天毒卽天竺國貴道徳有文書金銀錢貨浮屠出此國中也晉大興四年天竺胡王獻珍寶】偎人愛之【偎亦愛也音隈反】

西海之內流沙之中有國名曰壑市【音郝】

西海之內流沙之西有國名曰泛葉【音如泛濫之泛】

流沙之西有鳥山者三水出焉【三水同出一山也】爰有黃金璿瑰丹貨銀鐵皆流於此中【言其中有雜珍奇寶也】又有淮山好水出焉

流沙之東黑水之西有朝云之國司之國黃帝妻雷祖生昌意【世本云黃帝娶於西陵氏之子謂之累祖產靑陽及昌意】昌意降處若水生韓流【竹書云昌意降居若水產帝幹荒幹荒卽韓流也生帝顓頊】韓流擢首謹耳【擢首長咽謹耳未聞】人面豕喙麟身渠股【渠車輛言跰腳也大傳曰大如車渠】豚止【止足】取淖子曰阿女生帝顓頊【世本云顓頊母濁山氏之子名昌僕】

流沙之東黑水之間有山名不死之山【卽員丘也】華山靑水之東有山名曰肇山有人名曰柏髙【柏子髙仙者也】柏髙上下於此至於天【言翺翔雲天往來此山也】

西南黑水之間有都廣之野后稷葬焉【其城方三百里蓋天下之中素女所出也離騷曰絕都廣野而直指號】爰有膏菽膏稻膏黍膏稷【言味好甘滑如膏外傳曰膏粢之子菽豆粢粟也】百谷自生冬夏播琴【播琴猶播殖方俗言耳】鸞鳥自歌鳯鳥自儛靈壽實華【靈壽木名也似竹有枝節】艸木所聚【在此叢殖也】爰有百獸相羣爰處【於此羣聚】此艸也冬夏不死南海之內黑水靑水之間有水名曰若木【赤華靑】若水出焉有禺中之國有列襄之國有靈山有赤蛇在木上名曰蝡蛇木食【言不食禽獸也音如耎弱之耎】

有鹽長之國有人焉鳥首名曰鳥氏【今佛書中有此人卽鳥夷也】有九丘以水絡之【絡猶繞也】名曰陶唐之丘【陶唐堯號】有叔得之丘孟盈之丘昆吾之丘【此山出名金也尸子曰昆吾之金】黑白之丘赤望之丘參衛之丘武夫之丘【此山出美石】神民之丘【言上有神人】有木靑葉紫莖華黃實名曰建木百仭無枝有九欘【枝回曲也音如斤斸之斸】下有九枸【根盤錯也淮南子曰大木則根欋音劬】其實如麻【似麻子也】其葉如【木似棠梨也】大皥爰過【言庖羲於此經過也】黃帝所爲【言治防之也】有窫窳龍首是食人【在弱水中】有靑獸人面名曰猩猩【能言】

西南有巴國【今三已是】大皥生咸鳥咸鳥生乘釐乘釐生後照後照是始爲巴人【爲之始祖】有國名曰流黃辛氏【卽鄷氏也】其域中方三百里其出是塵土【言殷盛也】有巴遂山澠水出焉又有朱卷之國有黑蛇靑首食【卽巴蛇也】

南方有贑巨人【卽梟陽也音感】人面長臂黑身有毛反踵見人笑亦笑唇蔽其面因卽逃也又有黑人虎首鳥足兩手持蛇方啗之

有羸民鳥足【音盈】有封豕【大豬也羿射殺之】有人曰苖民【三苖民也】有神焉人首蛇身長如轅【大如車轂澤神也】左右有首【岐頭】衣紫衣冠旃冠名曰延維【委蛇】人主得而饗食之伯天下【齊桓公出田於大澤見之遂覇諸侯亦見莊周作朱冠】有鸞鳥自歌鳯鳥自儛鳯鳥首文曰徳翼文曰順膺文曰仁背文曰義見則天下和【言和平也】又有靑獸如莵名曰狗【音如朝菌之菌】有翠鳥有孔鳥【孔雀也】南海之內有衡山【南嶽】有山【音芝菌之菌】有桂山【或云衡山有菌桂桂員似竹見本艸】有山名三天子之都【一本三天子之鄣山】

南方蒼梧之丘蒼梧之淵其中有九嶷【音疑】山舜之所塟在長沙零陵界中【山今在零陵營道縣南其山九谿皆相似故云九疑古者總名其地爲蒼梧也】北海之內有蛇山者蛇水出焉東入於海有五彩之鳥飛蔽一鄕【漢宣帝元康元年五色鳥以萬數過蜀都卽此鳥也】名曰翳鳥【鳯屬也離騷曰駟玉虯而乘翳】又有不距之山巧倕葬其西【倕堯巧工也音端】北海之內有反縛盜械帶戈常倍之佐名曰相顧之屍【亦貳負臣危之】伯夷父生西嶽西嶽生先龍先龍是始生氐羌氐羌乞姓【伯夷父顓頊師今氐羌其苖裔也】

北海之內有山名曰幽都之山黑水出焉其上有鳥蛇豹虎【黑虎名儵見爾雅】孤蓬尾【蓬叢也阻畱反說苑曰蓬狐文豹之皮】有大之山有丘之民【言丘上人物盡黑也】有大幽之國【卽幽民也穴居無衣】有赤脛之民【膝已下正赤色】

有釘靈之國其民從膝已下有毛馬蹄善走【詩含神霧日馬蹄自鞭其蹄日行三百里】

炎帝之孫伯陵伯陵同吳權之妻阿女緣婦【同猶通言淫之也吳權人姓名】緣婦孕三年【孕懷身也】是生鼓延殳始爲侯【三子名也殳音殊】鼓延是始爲鐘【世本雲母句作罄倕作鐘】爲樂風【作樂之曲制】

黃帝生駱明駱明生白馬白馬是爲鯀【卽禹父也世本曰黃帝生昌意昌意生顓頊顓頊生鯀】帝俊生禺號禺號生淫梁淫梁生番禺是始爲舟【世本云共鼓貨狄作舟】番禺生奚仲奚仲生吉光吉光是始以木爲車【世本云奚仲作車此言吉光明其父平共創作意是以互稱之】少皥生般【音班】般是始爲矢【世本云牟夷作矢揮作矢一器作者兩人於義有疑此言般之作是】帝俊賜羿彤素矰【彤弓朱矰矢名以白羽羽之外傳白羽之矰望之如荼也】以扶下國【言令羿以射道除患扶助下國】羿是始去卹下地之百艱【言射殺鑿齒封豕之屬也有窮后羿慕羿射故號此名也】帝俊生晏龍晏龍是爲琴瑟【世本云伏羲作琴神農作瑟】帝俊有子八人是始爲歌舞帝俊生三身三身生義均義均是始爲巧倕是始作下民百巧后稷是播百谷稷之孫曰叔均是始作牛耕【始用牛犂】大比赤陰【或作音】是始爲國【得封爲國】禹鯀是始布土均定九州【布猶敷也書曰禹敷土奠髙山大川】炎帝之妻赤水之子聽訞生炎居炎居生節並節並生戲器戲器生祝融【祝融髙辛氏火正號】祝融降處於江水生共工共工生術器術器首方顚【頭頂平也】是復土穰以處江水【復祝融之所也】共工生后土后土生噎鳴噎鳴生歳十有二【生十二子皆以歳名名之故云然】洪水滔天【滔漫也】鯀竊帝之息壤以堙洪水【息壤者言土自長息無限故可以塞洪水也開筮曰滔滔洪水無所止極伯鯀乃以息石息壤以塡洪水漢元帝時臨淮徐縣地湧長五六里髙二丈卽息壤之也】不待帝命帝令祝融殺鯀於羽郊【羽山之郊】鯀復生禹【開筮曰鯀死三歳不腐剖之以吳刀化爲黃龍也】帝乃命禹卒布土以定九州【鯀績用不成故復命禹終其功】

山海經卷十八

