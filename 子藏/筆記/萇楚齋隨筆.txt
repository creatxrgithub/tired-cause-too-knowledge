近劉體信

前言

此書作者劉體信﹐字述之﹐後攺名聲木﹐字十枝。安徽廬江人﹐生於一八七八年﹝淸光緒四年﹞。淸四川總督劉秉璋第三子。光緒末﹐分省補用知府﹐簽分山東﹐每遇實授﹐輒辭不就。入民國後﹐一意著述。一九五零年﹐任上海文史館館員﹐一九五九年病逝。作者自幼力學﹐至老不倦﹐性好藏書﹐所著亦多。有《桐城文學淵源考》十三卷﹑《桐城文學撰述考》四卷﹑《續補匯刻書目》三十卷﹑《再續補》十六卷﹑《三續補》十五卷﹑《續補寰宇訪碑錄》二十五卷﹑《寰宇訪碑錄》《補錄》《再續錄》三書《校勘記》十四卷﹐連同此書﹐匯爲《直介堂叢書》。作者通曉目錄版本之學﹐本書所述﹐以此爲多。如南宋金履祥《尙書表注》﹑呂祖謙《左氏博議》二書﹐全屬論體﹐並非解經。《四庫全書》列於經部﹐《三筆》卷九《尙書表注》《左氏博議》二條指爲不類。近人葉徳輝《觀古堂匯刻書目》中《絳雲樓書目補遺》所列唐李商隱《樊南甲乙稿》﹐是淸初尙有流傳之本。《隨筆》卷五《樊南甲乙集》條﹐據以正《提要》稱其久佚之誤。唐段公路《北戶錄》崔龜圖注﹐收入《四庫》者脫其姓﹐《提要》遂疑爲段氏之族﹐故而省略。《續筆》卷五《崔龜圖注北戶錄》條﹐據淸朱學勤《結一廬書目》補其所脫。凡此所述﹐皆可糾補前人之失。又如《四筆》卷十《康刻古文辭類纂》條﹐舉該書淸康紹鏞印本與日後翻印本之異﹐則有助於版本之鑑別。對淸代負有盛名之版本目錄學家黃丕烈﹐其書目題跋人多譽之﹐《隨筆》卷四《論書賈四人》條﹐則指摘其瑕﹐如於每書撰人之名氏﹑籍貫﹑仕履﹑學術﹑撰述﹐槪不著一字﹐而多言收售情況。

本書對學術源流﹑著述體例﹐所論亦多。如唐宋八大家之名﹐《提要》謂始於元末朱右﹐而實沿自明茅坤。《隨筆》卷一《論唐宋八家文》條﹐則以爲始於南宋呂祖謙﹑謝枋得二人﹐因呂輯《古文關鍵》與謝編《文章規範》﹐中收八家之文﹐多至十九﹐𨿽無八家之名﹐而已隱有八家之實。再如梁啟超以學術史始於明末黃宗羲。《三筆》卷二《學史不始於黃宗羲》條﹐則舉南宋朱熹《伊雒淵源錄》﹑明馮從吾《元儒考略》﹑劉元卿《諸儒學案》三書﹐「皆述諸儒學派﹐𨿽無學史之名﹐實卽泰西所謂學史」。上兩例皆爲探本窮源之談。又舊時學士﹐或喜作髙論﹐鄙薄評點。《隨筆》卷五《評點書目》《四筆》卷三《明歸有光評點史記》《論讀左傳法》《五筆》卷十《評點史記》四條﹐綜論評點始於南宋﹐明淸各有所擅﹐謂「後世評點﹐卽古人章句之法﹐其意皆以論文爲主」﹐「實能啟發人意﹐愈於解說」。再如淸江藩《經解入門》卷一第七篇

名《古書疑例》﹐其後兪樾撰《古書疑義舉例》﹐篇目與之全同。張之洞《書目答問》﹐於兪書下注曰「此書甚有益於學者。」而《四筆》卷五《江藩古書疑例》條﹐則指出兪書「體例全自此出。。。。。。實以此篇爲藍本﹐而書中無一語道及﹐迹近攘善」﹔該條並附錄江文﹐俾讀者一覽自明。作者論詩文﹐亦自有見地。如論詩文﹐主張「全以意勝﹐不在詞藻」。《五筆》卷八《梅曾亮作詩宗旨》條﹐認爲駢文「猶必力剗俗艷風采。。。。。。設過於裁對工整﹐卽是俗體」﹐「惟詩亦然﹐其裁對工整者﹐卽試帖之變體」。《續筆》卷二《馬敍倫論文語》《五筆》卷七《陳衍論曾國藩古文》二條﹐謂曾氏文章在淸代自是一家﹐不可磨滅﹐以奪於兵事吏事﹐不能專心於文﹐故气勢有餘﹐醞釀不足﹔其門生故吏譽之﹐則言過其實﹐亦迹標榜。此言亦具獨見﹐不比盲從。作者精金石之學﹐書中亦有涉及。如淸阮元《華山碑考》所記拓本三種﹐爲流傳有緒之物。《續筆》卷六《西嶽華山碑》條﹐列舉他本﹐以補阮氏之未備。一九一一年﹝淸宣統元年﹞西安昭陵新出土五碑﹐中有唐程知節墓碑﹐碑文未經著錄。《三筆》卷八《唐程知節墓碑》條錄其大略﹐以待金石家之考求。

作者生當晚淸多事之秋﹐出身達官之家﹐故於時政及宦途內幕頗有所聞。如記甲午中日戰爭﹐《三筆》卷四《周馥論中日條約》﹑卷十《大院君捉放原委》《四筆》卷七《論光緒甲午開釁緣起》及《五筆》卷十《論中日戰事記載各書》﹐凡四條﹐得之於李鴻章﹑周馥﹑吳長慶所部官兵及丁汝昌幕僚﹐皆當事之人﹐所言頗足資信。《三筆》卷十《劉坤一遺集》條﹐記劉氏署理兩廣總督兼管粵海關監督數月﹐盈餘銀貳拾餘萬兩﹐奏請解交藩庫拾伍萬兩﹐余銀悉用於助賑修堤等善舉。而《淸史稿》劉氏本傳涉此者﹐卽不如《隨筆》具體。卷七《各省州縣交代冊籍》條﹐揭露縣令因緣爲姦﹐每將已徵未解錢糧混入民欠項下﹐而由新舊縣令私分﹐知府則以每年例有州縣陋規﹐素來代爲隱瞞。劉秉璋爲浙江巡撫時曾查出此項錢糧多達銀伍拾多萬兩。《五筆》卷六《左宗棠等逸事》條﹐記左氏與曾國荃二人爲親近指名謀求肥缺。卷八《犯人越獄案委過典史》條﹐言督撫奏報﹐借口知縣先期因公進省﹐爲之粉飾﹐而典史革職﹐知縣又必與津貼。凡此種種﹐揭舉晚淸官場腐朽﹐不一而足。至於所記光緒年間招降黃金滿詳情﹑四川教案內幕﹐以及西南邊務﹐皆足以補正史所闕。此書是一本有價值的文史參考書﹐但亦存在瑕疵。隨手所記﹐或考訂不嚴。如民間流傳之乾隆香妃事迹﹐錄於王闓運《今列女傳》者﹐多齊東野語﹐而《三筆》卷十《今列女傳》條竟謂其信而有徵。舊時文人撰述﹐凡引前人文﹐或憑臆直書﹐不加檢核﹐遂致張冠李戴。此書亦有此病。如《隨筆》卷一《西域簡明名稱》條﹐後附《新疆識略》﹐云錄自淸張維屏《存研樓文集》。按該文集撰者爲淸儲大文﹐且中無《新疆識略》。卷三《阮大鋮詠懷堂集》條﹐謂阮氏「卒殉南都之難」﹐而殉者實爲阮氏門人鄺露。卷八《明龔詡不仕永樂》條﹐謂淸趙元益刊龔氏《野古集》於《峭帆樓叢書》中﹐按刊者實爲趙氏之子詒琛﹐此人曾編刊叢書多種﹐其一爲《峭帆樓叢書》﹐又有《對樹書屋叢書》﹐收入《野古集》者則爲後一種。又如「法後王」一語出自《荀子》《續筆》卷二《賀濤教人學文法》條誤爲司馬遷。王獻之書《洛神賦十三行》《四筆》卷七《馬慧裕集字詩》條誤爲王羲之。梁惠王問「賢者亦樂此乎」﹐孟子答「賢者而後樂此」﹐《五筆》卷二《私論孟子》條則誤答爲問。

書中所記時地﹐亦有抵牾不確者。如記慈禧四旬壽辰﹐《隨筆》卷二《同治癸酉推恩大員老親條》﹐云「同治十三年」﹐按癸酉爲同治十二年。記基督教來華﹐《續筆》卷十《甲子各省教會勢力》條﹐云「公曆壹千捌百伍拾捌年﹐卽南宋慶元肆年」﹐按慶元肆年爲一一九八年﹐兩个年份相去六百餘年。記淸林天齡卒地﹐《隨筆》卷八《林天齡憂勤帝室》《四筆》卷十《林天齡夏同善均卒於學院》二條﹐先雲松江﹐後云江陰。記趙文楷出使琉球﹐《四筆》卷九《太湖趙氏四世翰林》《五筆》卷七《武官歿於琉球考證》二條﹐前說爲嘉慶庚申﹐後說則爲乾隆五十九年。再如采石磯﹑燕子磯﹐分屬安徽當塗及江蘇江寧﹐《三筆》卷六《李太白酒樓聯語》條混爲一地。陽城仕徳宗﹐時當中唐﹐《四筆》卷六《論有庳》條誤爲唐末。楊昌浚罷浙江巡撫﹐時在光緒三年﹐《五筆》卷二《左宗棠催迫楊昌浚協濟餉》條﹐則誤爲光緒八年。本書於一九二九年排印﹐此次點校﹐卽以排印本爲底本。原書排校不精﹐訛誤較多。現將校出之錯字衍文加以﹝﹞號﹐補正之字則加以﹝﹞號。至於明顯的形訛﹑音訛﹑顚倒及避諱字﹐則徑加攺正。此書鈔摘他文甚多﹐摘引中之漏誤﹐率皆查原引之文﹐據以補攺。校攺處不再注明。原書目錄及《引用書目》列於《五筆》正文之前﹐今移目錄於書首﹔正文原無目﹐現析原目標題﹐分綴各條之前﹐以便讀者。《三筆》卷六《欽賞匾額》和《四筆》卷七《方貞觀病中詩》全書原有文無目﹐現擬題補入﹐並此說明。《引用書目》則置於書後。其中訛誤之處﹐均據原書予以核攺。此書承顧起潛先生題檢﹐點校承胡彥和師賜教﹐特致謝忱。

萇楚齋隨筆

序

卷一

卷二

卷三

卷四

卷五

卷六

卷七

卷八

卷九

卷十

萇楚齋隨筆序

予年十二三﹐受讀《左傳》﹐卽以《傳》中國名﹑地名﹑人名﹐賢姦﹑美惡﹐分條記之﹐以與晦之四弟角勝。實則當時所記﹐互有詳略﹐每因此而爭辧不已﹐是予之無知妄作﹐自小已然﹐非一日矣。年甫弱冠﹐負笈於江都徐蟄叟廣文師之門。每見予喜覽載籍﹐誨予以遇有欣喜或異同之處﹐必須隨手鈔撮﹐久之可成各種撰述。當時自恃記憶力甚彊﹐貪看書﹐不暇鈔書﹐惜未能從其言也。某年冬﹐大風雪中﹐試爲筆記數十則﹐語多﹝剖﹞﹝掊﹞擊前人﹐適爲先文莊公所見。先公訓謂﹕「勤於撰述﹐固是佳事﹐但語多﹝剖﹞﹝掊﹞擊﹐非初學所宜。」聞命悚然﹐急毀去原稿﹐後亦不復爲。時遷月異﹐往日所見者﹐已如電光石火﹐不復在心目間﹐始信記憶之力﹐果不如鈔撮之力。今老矣﹐書癡結習﹐總未能忘﹐重理舊業﹐凜先公之訓﹐遵徐師之誨﹐遇有可驚可喜﹐合於己意者﹐隨筆記之﹐編爲十卷。雜說家體例至廣﹐漫無限制﹐古人原有此類﹐固無施而不可也。然人心之不同﹐如其面焉﹐焉知我以爲可驚可喜﹐合於己意者﹐他人見之﹐不以爲可惡可憎﹐不合己意者乎。如以爲不合己意﹐則一任他人之糊窗覆甕﹐不能彊他人之同於我也﹐亦惟敝帚自珍而已矣。己巳五月﹐廬江劉聲木十枝﹐原名體信字述之自序。

隨筆卷一

論袁枚吳錫麒駢文注

論著書必自序序明原委

相攸二字所本

梁簡文帝入華林園語

顧亭林母王氏殉明難

節錄復徐師書

節錄復滋侄書

孟子重疊五句

論唐宋八家文

論明七子詩

周榘詩目難解

王士禎朱仕琇第一知己

施朝幹論詩語

尢袤梁溪集五十卷原本

陸遊出妻妾原委

論東方朔小妻之言

西域簡明名稱

論隨園詩話

周蘭外傳

論論語太宰

詩法萃編論詩語

王柏心焚五十歲以前詩

論詞苑叢談等不注出典

戚學標撰述

國朝以消夏名書

五經歲徧齋校書三種

萇楚齋隨筆卷一

廬江劉聲木十枝撰

論袁枚吳錫麒駢文注

道咸以來﹐最通行駢文﹐莫如袁簡齋明府枚﹑吳谷人太史錫麒兩家。良以詞旨儇陋﹐易於摹仿﹐爲俗人所悅目﹐遂不覺風行一時﹐流傳極盛。袁文嗜之者尢多﹐注本約有﹝六﹞﹝八﹞家﹕石韞玉撰《袁文箋正》十六卷﹑《補注》一卷﹐原刊寫字本甚精﹐翻刻之本獨多。黎光地撰《隨園駢體文注》十六卷﹐光緒丙戌自刊本。光地爲益陽人﹐刊本僅流行湖南﹑北﹐他處罕見。魏大縉撰《增訂袁文箋正》四卷﹐同治甲戌刊本。汗漫山人撰《補校袁文箋正》七卷﹐嶺南叢雅居重刊本。魏茂林撰《重校袁文箋補》四卷﹐周紱堂撰《袁文箋注》﹝�﹞捲。吳文有﹑王廣業撰《有正味齋駢體文箋》廿四卷﹑《卷首》一卷﹐咸豐九年原刊寫字本。葉聯芬撰《有正味齋駢文注》十六卷﹑《補注》一卷﹐同治甲戌刊本。葉注寥寥﹐遠不如王注之淵博﹐坊間亦有刊本﹐是不可解矣。

論著書必自序序明原委

鄭板橋明府燮《家書自序》云「板橋詩文﹐最不喜求人作序。求之王公大人﹐旣以借光爲可恥﹐求之湖海名流﹐必至含譏帶訕﹐遭其荼毒﹐無可如何﹐總不如不敍爲得也。幾篇家信﹐原算不得文章。有些好處﹐大家看看。如無好處﹐糊窗糊壁﹐覆瓿覆盎而已。何以序爲﹗」云云。聲木謹案﹕明府此語﹐可謂通論﹐實亦至論也。然撰述不求他人作序則可﹐若無自敍則不可。凡人自撰一書﹐其心思才力﹐必有專注獨到之處﹐他人見之﹐未必遽識著書人苦心孤詣﹐必自作一序﹐詳述授受源流﹐標明宗旨。如箋注云宗其家﹐攻某家﹐中有某某數條﹐可自信無悞。某某數條﹐姑存其說﹐以待後人考論。詩文可注云學某家﹐譬如雲素學昌黎﹐此篇乃似歐曾﹐或云素學嘉州﹐此首乃似元白。運用古典﹐不妨自注所出﹐於初學詩文﹐尢爲重要。腹儉者﹐因自注用典甚少﹐自必增讀經史﹐以植其根本。腹富者﹐因用典太多﹐轉掩性靈﹐自必空所依傍﹐一以神行﹐不爲用典拘束。詩文集中﹐某某數篇﹐尢爲生平得意之作﹐不妨自己注明。庶使後人易於醒目﹐卽操選政者﹐亦易於著手﹐不致茫如捕風﹐佳惡倒置。但注語必須簡明易覽﹐萬不可稍涉矜張誇誕﹐示人以陋。如是於著者﹑讀者﹑選者﹐皆有裨益。不意古人亦有行之者﹐但行之者僅一人﹐不能如聲木私擬之詳備。黃鍾字宏旨﹐號蘧廬﹐如臯人﹐康熙中諸生﹐撰《蘧廬艸》一卷﹐門人鄧士英編。凡文四十四篇﹐前列總目﹐總目之後﹐仿《史記自序》《漢書敍傳》之例﹐每篇各爲之序﹐述所以立言之意。𨿽自有別集以來﹐玆爲創格﹐實與聲木私意暗合。《四庫提要》稱其亦足以見其文不苟作﹐必有所取義﹐洵屬破的之論。

﹡

相攸二字所本

《詩經韓奕》章云「爲韓姞相攸﹐莫如韓樂。」又云「韓姞燕譽。」朱子注云「韓姞﹐蹶父之子韓侯妻也。相攸﹐擇可嫁之所也。」云云。聲木謹案﹕姞爲本姓﹐韓乃夫家國名。《詩》稱「韓姞」﹐猶後人稱「李衛夫人」之意﹐其義實本於此。「相攸」二字﹐爲後人擇婿之口頭禪﹐幾於無人不道﹐流傳數千年﹐由來已古。朱子注謂「擇可嫁之所」﹐直截簡當﹐甚於以訓詁解釋﹐轉覺煩而無序也。

梁簡文帝入華林園語

梁簡文帝入華林園﹐顧謂左右曰「會心處不必在遠﹐翳然林木﹐便自濠濮間想也。不覺魚鳥自來依人。」云云。聲木生平最愛此語。人苟能以此存心﹐何人﹑何時﹑何地﹐非安樂之時乎。

顧亭林母王氏殉明難

顧亭林先生炎武之母王氏﹐崇禎時﹐旌表節孝﹐甲申之變﹐絕粒以殉。臨終遺命﹐有無仕異代之語。以一女子﹐而蹈首陽之烈﹐且命其子孫﹐無仕異代﹐彤史中﹐眞千古第一人也。

節錄復徐師書

戊辰二月﹐江都徐蟄叟廣文師賜書尉問。聲木曾復一書﹐略言我朝學術﹐似頗有一知半解之處﹐因節錄於此以志之。書云「承詢受業撰述一節﹐在今日已成弩末﹐萬不可輕言撰述﹐請爲吾師略言其大槪﹕訓詁之學﹐自南宋以來﹐專言義理﹐久已湮沒不傳。毛﹑戴﹑段﹑惠﹑江﹑孫﹑阮﹑王等人﹐生於幹嘉之時。當時海內﹐崇尙朴學﹐漢唐訓詁﹐散在各書﹐非可空言塞責﹐專賴諸公搜剔薈蕞﹐廣徵博引﹐片言隻字﹐珍若球琳。以之解經詁子及古書﹐幾於頭頭是道﹐各有專書﹐然當時已有人笑爲孔穎達之應聲虫。自阮文達公編《經籍纂詁》﹐古義悉在网羅﹐最便鈔撮翻閱。遺逸者﹐又散見《皇淸經解》各家所注書中。後人只須東鈔西抹﹐便可撰述等身﹐成爲漢﹝家﹞﹝學﹞大家。識者見之﹐一文不值。譬如『學而時習之』一句﹐批注將各經子中凡有『學』字﹑『時』字﹑『習』字各家訓詁一齊鈔來﹐據爲己有。乍讀之﹐非不隆隆侈富﹐以後某訓詁已見某書﹐某訓詁又見某書﹐原書具在﹐焉用此訓詁中之盜賊。此何子貞太史所以謂後來選述﹐皆《經籍纂詁》之應聲虫﹐確有見地。後世如眞言古義﹐必須所得訓詁﹐從未見於幹嘉諸儒及前人撰述﹐方爲研求訓詁。卽鄭箋朱注﹐千古不能有三人者﹐其果能深得聖人旨趣與否﹐尙不敢必也。經學淵深﹐後人所得﹐見仁見智﹐一知半解而已﹐豈能全得聖人之意。史學廣闊﹐無所不包。後人只能分門考據﹐各有成書﹐然此等功夫﹐皆鈔撮編輯。曾文正公所以分有源之水與無源之水。無源之水﹐卽出於一己﹐空所依傍。詩文須深得古人義法﹐不盜襲前人一字一句﹐不妨自我作古。然代不數人﹐人不數篇﹐談何容易。受業略明撰述體裁﹐不敢輕易下筆﹐職是故也。」云云。

節錄復滋侄書

丁卯十月﹐又有致滋生侄一書﹐亦節錄於此。書云「自光緒戊戌以後﹐一時人士﹐風馳云驟﹐醉心歐化﹐大有焚書坑儒之勢。殆至宣統辛亥﹐物極必返﹐其焰亦稍熄矣﹐海內之人﹐又頗有注重國文之意。一時所出之書﹐指不勝屈﹐但皆割裂古書﹐加以解釋﹐或略加訓詁。意欲使後生小子﹐得以生吞活剝﹐以求速化。殊不知古人文字簡質﹐言近旨遠﹐用意微妙﹐不易窺測。髙才博學者﹐竭畢生之力﹐以研求一書﹐未必能確有所得。何況授者﹑學者﹐如是鹵莽滅裂﹐焉能有濟。」云云。

﹡

孟子重疊五句

《孟子北宮錡》章「大夫倍上士﹐上士倍中士﹐中士倍下士﹐下士與庶人在官者同祿﹐祿足以代其耕也」五句﹐一字不易﹐重疊至三﹐經書中罕見。

論唐宋八家文

唐宋八家文﹐世只知出於明茅坤所定﹐因坤編有《唐宋八大家文鈔》一百六十四卷﹐行世已久﹐而不知實出於明朱右所定。右字伯賢﹐臨海人﹐元末官至員外郎。明洪武初﹐預修《元史》《大明日曆》《皇明寶訓》等書﹐授翰林院修撰﹐遷晉府長史﹐《明史》附見《趙塤傳》。編有《唐宋六先生集》��捲﹐以三蘇合爲一家﹐故稱「六先生」。實則父子三人﹐於名義實爲不順﹐轉不如坤之徑云「八家」之爲得也。《六先生文集》《四庫提要》稱其原本久佚。桐城蕭敬敷茂才穆曾見原刊本﹐記其卷數﹑刊本年月於日記中﹐時在光緒中葉﹐距刊本時已五六百年。聲木謹案﹕八家之名﹐𨿽定於朱右﹐實萌芽於南宋時。呂祖謙編《古文關鍵》二卷﹐錄文六十二篇﹐八家文多至六十篇。謝枋得編《文章軌範》七卷﹐錄文六十九篇﹐八家文多至五十九篇。當時𨿽無八家之名﹐卽隱有八家之實。八家𨿽淵源經子﹐有塗轍可尋﹐實開後人學文之法﹐宜其與《六經》炳若日星﹐不可廢也。右自撰《白雲稿》十二卷﹐收入《四庫》者五卷本﹐《提要》稱其文章格局﹐卽從唐宋八家出。惜流傳不廣﹐後人罕見。若有好事者﹐重爲之刊行﹐甚盛事也。

論明七子詩

明七子之詩﹐𨿽不免模擬﹐然與唐人風骨相近﹐學詩者有脈絡可尋﹐終爲正軌。國初諸家﹐過事貶斥﹐實非公論。新城王文簡公以詩名一代﹐亦從七子入手﹐故吳喬目爲「淸秀李於鱗」。文簡銜之終身﹐以一語中其微隱。桐城姚鼐《惜抱軒尺牘》謂﹕學詩須從明七子詩入手﹐不可誤聽人言。曾編《明七子律詩選》�捲﹐示之準的。姚瑩亦謂﹕明七子詩﹐不可輕視。皆學力有得之言。

周榘詩目難解

周榘字於平﹐號慢亭﹐江寧人。其詩目有云「聞彭兒讀《論語》﹐其母苦節望子﹐詩以勉之。」云云。聲木謹案﹕其詩目眞索解人而不得。詩目中稱「其母」﹐卽其妻之稱也。其妻苦節﹐必周榘死後之稱。兒又非父母不稱﹐稱「彭兒」﹐必其子矣。其母﹐又其妻矣。周榘在而作詩﹐其妻焉有「苦節」之稱﹐不知當時何如此寫法。王豫《江蘇詩徵》﹑袁枚《隨園詩話》﹐均照錄其目﹐一字不更﹐亦無一語道及其事﹐眞理之不可解者。

王士禎朱仕琇第一知己

新城王文簡公士禎﹐其未遇時﹐年甫廿八﹐以詩謁常熟錢牧齋尙書謙益。尙書極口誇譽﹐贈詩有「勿以獨角麟﹐儷彼萬牛毛」之句。文簡公晚年追思往事﹐謂爲五十年來生平第一知己。建寧朱梅崖廣文仕琇以古文名天下﹐當時咸相推重﹐然能言其古文實在佳惡﹐得其骨髓命脈之處﹐當時竟只有��林育萬孝廉一人。梅崖集中﹐亦推爲海內一人知己。古人云﹕得一知己﹐可以不恨。洵乎其爲難得矣﹗王文簡公方在髫齡﹑牧齋一見﹐卽譽不容口﹐尢難之難﹐宜王文簡公沒齒不忘也。

施朝幹論詩語

儀徵施鐵如宗丞朝幹工詩﹐撰《正聲集》�捲。其論詩云「今之詩人﹐山經地誌﹐鋪陳恢奇﹐《說文》《玉篇》﹐穿鑿隱僻。方其伸紙揮毫﹐自謂綜千年﹐包六合﹐而作者之精神面目﹐遼絕不屬﹐是有文而無情﹐天下安用此無情之文哉﹗」云云。聲木謹案﹕宗丞此語﹐爲當時襞積以爲富者而發﹐可謂救時良藥。趙秋谷宮贊謂﹕詩中須有人在﹐與此論正合﹐其言眞學詩之三昧也。

尢袤梁溪集五十卷原本

南宋以詩名家者﹐曰尢﹑楊﹑範﹑陸﹐卽尢袤﹑楊萬里﹑範成大﹑陸遊四人。楊﹑範﹑陸三家全集皆存﹐獨尢集久佚。康熙中﹐尢西堂太史侗自以爲系尢袤之裔﹐搜集各書﹐編爲《梁溪遺稿》一卷。收入《四庫》﹐卽是此本﹐除此之外﹐並無他書。不意閩縣陳蘭鄰��徵芝《帶經堂書目》中﹐尙載有尢袤全集﹐眞希世之祕笈﹐恐普天之下﹐無第二本矣。《書目》云「《梁溪集》五十卷﹐宋尢袤撰﹐元刊本﹐明建安楊氏藏書。」並注云「此元大徳刊本﹐與宋時卷數相合。前有曾幾序﹐及杭州聚徳堂鋟梓一條。明建安楊榮曾經收藏。」云云。惜未詳列卷數次第及詩文種類﹐更惜其未能影刊行世﹐供人誦讀。陳氏之書﹐久已散佚﹐莫可蹤迹﹐眞憾事也。

陸遊出妻妾原委

放翁詩才﹐卓絕千古﹐迹其生平﹐遺恨甚多。其妻唐氏﹑妾�氏﹐並工文翰﹐宜爲閨房之韻事矣﹐一則見逐於姑﹐一則見逐於妻﹐皆中道仳離﹐莫可挽救﹐眞人生之恨事﹐不圖放翁一再遇之。家庭有難言之隱﹐放翁之恨﹐益無窮矣。放翁妻唐氏名琬﹐靈雋有才﹐爲唐閎之女﹐於其母夫人爲姑侄。琴瑟甚諧﹐不當母意﹐遂出之。未忍絕也﹐爲別館以往焉。母知而掩之﹐遂絕之﹐攺適同郡宗室趙士程。紹興乙亥﹐春日出遊﹐相遇於禹迹寺南之沈氏園。唐告其後夫﹐因遣婢致酒肴。放翁悵然下淚﹐賦《釵頭鳳》詞云「紅酥手﹐黃藤酒﹐滿城春色宮墻柳。東風惡﹐歡情薄﹐一懷愁緒﹐幾年離索。錯﹑錯﹑錯。春如舊﹐人空瘦﹐淚痕紅浥鮫﹝綃﹞﹝透﹞。桃花落﹐閒池閣﹐山盟𨿽在﹐錦書難托。莫﹑莫﹑莫。」題於壁間。唐亦賦詞答之﹐詞曰「世情薄﹐人情惡﹐雨送黃昏花易落。曉風漧﹐淚痕殘﹐欲箋心事﹐獨倚斜闌。難﹑難﹑難。人成各﹐今非昨﹐病魂嘗似秋千索。角聲寒﹐夜闌珊﹐怕人尋問﹐咽淚妝歡。瞞﹑瞞﹑瞞。」唐未幾怏怏卒。放翁於慶元己未﹐再過沈氏園﹐有二絕句﹐云「落日城頭畫角哀﹐沈園非復舊池臺。傷心橋下春波綠﹐猶見驚鴻照影來。」「夢斷香銷四十年﹐沈園柳老不飛綿。此身行作稽山土﹐猶望遺蹤一泫然。」又有《過沈氏園》詩﹐云「楓葉初丹槲葉黃﹐河陽愁鬢怯新霜。林亭感舊空回首﹐泉路憑誰說斷腸。壞壁醉題塵漠漠﹐斷雲幽夢事茫茫。年來妄念消除盡﹐回向禪堂一炷香。」云云。玩放翁詩詞﹐自怨自艾﹐唐氏詞語﹐怨而不怒﹐並無一語及其姑﹐可謂孝之至矣﹐不知當日何以見逐於姑﹐亦千古疑問也。放翁至蜀﹐宿驛中﹐見壁上詩云「玉階蟋蟀鬧淸夜﹐金井梧桐辭故枝。一枕淒涼眠不得﹐挑燈起作感秋詩。」詢之﹐知爲驛卒女﹐遂納爲妾。方半載余﹐後夫人王氏妬﹐竟逐之。妾又有《生查子》詞﹐云「只知眉上愁﹐不識愁來路。窗外有芭蕉﹐陣陣黃昏雨。曉起理殘妝﹐整頓教愁去。不合畫春山﹐依舊畱愁住。」云云。玩其詩詞﹐亦淸才也。放翁事見《癸辛雜識》《耆舊續聞》諸書﹐決非虛僞也。

論東方朔小妻之言

古人聘則爲妻﹐奔則爲妾﹐因其奔也故賤之﹐與今人之所謂妾則大異。今人之妾﹐惟東方朔所稱爲「小妻」者近是。今人之妾﹐家𨿽有貧富貴賤之分﹐而所適之人﹐不論門楣貴賤﹐不擇老少貧富。然其始歸也﹐固儼然奉其父母之命﹐皎然因夫媒妁之言﹐與其夫﹐初亦未嘗相識﹑相語﹑相戲也﹐與妻家﹐但有受財不受財之分別耳。故古人之妾﹐恃寵不足爲家之禍﹐今人之妾﹐不恃寵亦足以爲家之累﹐良有以也。

﹡

西域簡明名稱

前代夷狄之禍﹐皆在西域﹐區域不出現在新疆全省之地﹐周圍二萬餘里﹐東西七千餘里﹐南北三千餘里。自我朝而略盡﹐非聖祖﹑髙宗削平西域之力﹐焉能悉爲我朝臣僕。其地名稱混淆﹐不易查檢。番禺張南山太史維屏﹐於《存研樓文集新疆識略》中﹐約舉其要﹐頗覺簡明﹐便於觀覽﹐因錄於後﹕甘州﹑涼州﹑肅州﹑瓜州﹑沙州﹕皆古月支地。肅州卽漢之酒泉。嘉峪﹕東距肅州七十里﹐出嘉峪關至哈密約一千五百里。哈密﹕古爲伊吾﹐唐爲伊州。哈密爲新疆門戶﹐南北二路皆由此進。吐魯番﹕古爲交河﹐漢爲車師前王地﹐晉爲髙昌。唐貞觀十四年平髙昌﹐西番諸地通貢市﹐皆由吐魯番達內地。新疆界址﹕東界甘肅安西州﹐西界布魯特﹐南界西藏﹐北界科布多。東北界蒙古阿拉喜與喀爾喀﹐東南界蒙古與靑海﹐西北界哈薩克﹐西南界布魯特與圖伯特及克什米爾。此種邊外夷人習巫蠱﹐念黑經。

新疆北路﹕天山之北。天山一名祁連山。巴裏坤﹕哈密至巴裏坤三百三十里。天山之陽爲哈密﹐天山之陰爲巴裏坤。漢惇煌太守裴岑紀功碑﹑唐姜行本紀功碑皆在天山。烏魯木齊﹕哈密至烏魯木齊一千六百里。塔爾巴哈臺﹕在伊犂東北一千九百里。伊犂﹕統轄新疆﹐有九城。哈密至伊犂約三千五百里。以上爲新疆北路。新疆南路﹕天山之南。喀喇沙爾﹕哈密至喀喇沙爾一千七百里。庫車﹕喀喇沙爾至庫車一千一百里。阿克蘇﹕庫車至阿克蘇八百里。烏什﹕阿克蘇至烏什二百四十里。葉爾羌﹕阿克蘇至葉爾羌一千四百里。和闐﹕葉爾羌至和闐八百里。英吉沙爾﹕葉爾羌至英吉沙爾三百六十里。喀什噶爾﹕葉爾羌至喀什噶爾五百七十里。以上爲新疆南路﹐是爲南八城。伊犂﹕古爲烏孫﹐唐爲西突厥﹐明爲瓦﹝刺﹞﹝剌﹞。烏魯木齊﹕古爲車師後部。巴裏坤﹕古爲伊吾廬。

塔爾巴哈臺﹕古爲匈奴。以上爲北路古地名。喀喇沙爾﹕古爲焉耆國。庫車﹕古爲龜玆國﹐唐設安西都護府。阿克蘇﹕古爲溫宿國。烏什﹕古爲尉頭國。葉爾羌﹕古爲莎車國。和闐﹕古爲於闐國。英吉沙爾﹕古爲依耐國。喀什噶爾﹕古爲疏勒國。以上爲南路古地名。厄魯特﹕卽準噶爾﹐元爲阿魯臺。哈薩克﹕漢爲康居國。布魯特﹕漢爲休循國﹑捐毒國﹐唐爲大勃律﹑小勃律。土爾扈特﹕準噶爾四部之一﹐明爲瓦﹝刺﹞﹝剌﹞。以上爲新疆附近部落。喀喇沙爾﹕喀喇﹐黑也。沙爾﹐城也。年久城黑也。庫車﹕庫﹐此地也。車﹐眢井也。此地有眢井也。阿克蘇﹕阿克﹐白也。蘇﹐水也。昔水患﹐茫茫白也。烏什﹕山石突出也。

葉爾羌﹕葉爾﹐地也。羌﹐廣也。言地寬廣也。和闐﹕其義未詳。英吉沙爾﹕英吉﹐新也。沙爾﹐地也。言新建城也。喀什噶爾﹕喀什﹐各色也。噶爾﹐磚房也。言地富庶﹐多磚房也。以上爲八城名義。康熙三十五年﹐聖駕親徵準噶爾。大將軍費揚古追擊噶爾丹﹐噶爾丹遁。康熙五十四年﹐始駐兵巴裏坤。康熙五十九年﹐吐魯番回眾降。雍正十三年﹐始設駐防於哈密及巴裏坤。乾隆廿二年﹐平定準噶爾﹐始議建伊犂城。乾隆廿四年﹐平定回部﹐始議建八城。乾隆廿七年﹐始設伊犂將軍﹐定官制兵制。乾隆三十六年﹐土爾扈特全部投誠﹐凡十六萬口。蒙古之族﹐凡天山月﹝窯﹞﹝窟﹞﹐無不歸入版圖。聲木謹案﹕歷代帝王﹐均困於西域諸國﹐諸國在當時﹐實彈丸之地。以天下之大﹐西域僅一隅之地﹐諸國又西域之一隅﹐復多不毛之地。當時舟車之利未溥﹐人民昧於域外情形﹐以訛傳訛﹐竟至談虎色變。以今﹝隸﹞﹝例﹞古﹐洵屬可笑﹐後人不可以後來形勢﹐妄擬古人陳迹。我朝平定西域﹐先平準部﹐繼平回部﹐次序不紊﹐是以勢如破竹﹐舉重若輕。其武功之盛﹐堪與元代爭烈﹐洵非漢﹑唐﹑宋﹑明四朝所能及也。

論隨園詩話

《隨園詩話》論詩之語﹐頗多妙諦﹐論作詩之法﹐亦甚詳備﹐固宜膾炙人口﹐流傳極盛。惟其中雅俗並陳﹐瑕瑜互見﹐自穢其書﹐致爲通人詬病。𨿽所標舉﹐不離性靈之說﹐亦不致與《詩》教大乖﹐詩學本廣大﹐故不妨有此一說也。聲木夙嗜此書﹐以爲解人之語﹐無一不解﹐然亦頗病其蕪雜。因鈔取其中論詩﹑論作詩之語﹐可爲矜式者﹐分爲三卷﹐名之曰《隨園詩話選腴》﹐以備觀覽。不意亦有先我而爲之者﹐桃源玉堂居士袁潔﹐撰有《蠡莊詩話》十卷﹐嘉慶乙亥﹐自刊袖珍本。其自序云「予嫌《隨園詩話》太冗﹐曾爲去其蕪雜﹐存其精華﹐另成一帙。將謀付梓﹐爲張伯良所阻。」云云。是當時袁氏已有刪本﹐惜未刊行﹐不知其體例與予之編輯體例如何。予之書﹐聊爲一淸耳目﹐計與﹝張﹞﹝袁﹞氏同意也。

周蘭外傳

周蘭字云將﹐祥符人。其外甥冒鶴亭徵君廣生﹐撰《舅氏周君外傳》﹐中有云「君好爲狹邪遊﹐所得金﹐隨手輒盡。娶於祝﹐無子﹐復以小故﹐終成溝水﹐坐是益放廢。往來滬上﹐與酒徒數人﹐醉後大呼﹐脫帽擲地﹐談論當世人物﹐滑稽任誕﹐佐以排調。所爲側艷之詞﹐曲中流播。一時知名之妓﹐歌裙舞扇﹐皆君題徧﹐有以不得君一顧爲恨者。」云云。見《小三吾亭文甲集》。聲木謹案﹕周蘭之言行若此﹐冒廣生不爲之諱﹐直書無隱﹐亦各家古文中﹐罕見罕聞者。

論論語太宰

《論語》「太宰問於子貢曰」﹐注家謂「太宰」或吳或宋﹐未可知也﹐云云﹐在注經之家﹐立言矜愼﹐原屬如此。聲木謹案﹕大宰之官﹐見於《左傳》者﹐𨿽宋吳皆有﹐然「太宰問於子貢」﹐確爲吳太宰嚭無疑。哀公七年《左傳》﹕「太宰嚭召季康子﹐康子使子貢辭。」十二年《左傳》﹕「公會吳於橐臯﹐吳子使大宰嚭請尋盟。公不欲﹐使子貢對曰。」又﹕「子服景伯謂子貢曰﹕『夫諸侯之會事旣畢矣﹐侯伯致禮﹐地主歸餼﹐以相辭也。今吳不行禮於衛﹐而藩其君捨以難之﹐子盍見大宰。』乃請束錦以行。語及衛故﹐太宰嚭曰。」云云。是六年之間﹐子貢已三見吳太宰嚭。𨿽所問之時不可考﹐然問者必爲吳太宰嚭﹐又必在哀公七年至十二年無疑。宋𨿽亦有太宰﹐子貢與宋太宰﹐並無往來酬酢之事。卽從厄陳蔡﹐微服過宋﹐未必尙有太宰問夫子於子貢﹐可斷言矣。

詩法萃編論詩語

石印許麟篆��印芳﹐編輯《詩法萃編》十五卷﹐光緒十九年八月自刊本﹐甲寅�月﹐雲南圖書館編輯《雲南叢書》復刊本。其自序云「詩文髙妙之境﹐迥出繩墨蹊徑之外﹐然捨繩墨以求髙妙﹐未有不墜入惡道者。故知詩文不可泥乎法之述﹐要貴得乎法之意﹐且貴得乎法外意﹐乃善用法而不爲法所困耳。」又云「以詩話著錄者﹐無慮數百家。大抵談格調﹐或病空疏瑣碎﹐陳軌則﹐或病膠固穿鑿﹐搜章摘句﹐多病蕪雜﹐校短量長﹐多病乖僻。如斯之類﹐僅資瀏覽﹐無取師法。」云云。以上數言﹐不特詩文之道盡於是﹐詩話之言亦盡於是。詩話本只供瀏覽﹐不能盡爲師法之用也。

王柏心焚五十歲以前詩

監利王子壽比部柏心﹐撰《百柱堂全集》五十三卷﹐髙可盈尺﹐可謂宏富矣。其五十歲時﹐盡取其生平詩稿焚之﹐曰作詩從今日始﹐蓋自五十﹐始悟學詩之門徑。能盡焚往日之稿﹐可謂勇猛有決心﹐宜乎當日以文學爲兩湖大師。語見長洲顧道穆二尹復初《樂余靜廉齋詩稿》自序﹐二尹系同時之人﹐知之必諗也。

論詞苑叢談等不注出典

徐電發太史釚﹐吳江人﹐工詩詞﹐輯詞家掌故﹐分七門﹐成《詞苑叢談》十二卷。溫陵丁雁水中丞煒爲之刊行﹐原本罕見。《海山仙館叢書》內𨿽亦有﹐但非購全書﹐不得見也。近年有正書局有排印袖珍本。據太史自序﹐閩縣周雪客��在浚亦有是輯﹐因請得其本而薈萃之﹐則二人所同輯﹐捲端宜列周在浚名。僅於序中一言之﹐𨿽非攘善﹐實未能公允。《四庫提要》亦未云及周在浚所同輯﹐實屬編輯之疏。朱竹垞太史彜尊﹐病其捃摭之書未注明書目﹐類於剿取前人之說﹐以爲己出者。太史未及一一追遡原委﹐僅就記憶者分注之﹐自言已得十之二三。以聲木觀之﹐僅得百之四五而已。明薛虞畿撰《春秋別典》十五卷﹐國朝孫淵如觀察星衍爲之補注出典。以聲木觀之﹐已得十之七八﹐亦未能完全無缺。事隔二百餘年﹐出於後人追補﹐尢屬難能可貴。若有人能爲太史補注出典﹐亦詞苑之佳話﹐藝林之盛事也。

戚學標撰述

《回頭想》四卷﹑《回頭再想》四卷﹑《回頭再想想》四卷﹐戚學標著。學標字翰芳﹐號鶴泉﹐太平人﹐乾隆辛丑進士﹐官河南涉縣知縣。聲木謹案﹕學標在幹嘉時﹐以博洽攻漢學名。撰述宏富﹐已刊行者﹐有《毛詩證讀》�捲﹑《讀詩或問》�捲﹑《四書偶談內編》二卷﹑《外編》二卷﹑《續談內篇》二卷﹑《外編》二卷﹑《溪山講授》二卷﹑《漢學諧聲》廿四卷﹑《說文補考》�捲﹑《又考》�捲﹑《三考》�捲﹑《三臺述異記》二卷﹑《臺州外書》廿卷﹑《字易》二卷﹑《鶴泉文鈔初集》二卷﹑《續集》九卷﹑《景文堂詩》十三卷﹑《三春日課》一卷﹑《鶴泉集杜》四卷﹑《集李》二卷﹑《集唐初編》一卷﹑《續編》三卷﹑《集句叢鈔》四卷﹑《溪西集》一卷﹑《仙源詩餘》一卷﹑《三臺詩話》二卷﹑《風雅遺聞》四卷﹑《三臺詩餘》三十二卷﹑附《詩餘》二卷﹑《續錄》四卷﹑《近錄》一卷﹑《太平縣誌》十八卷。可謂多矣﹐並非不學無術者可比。不知當日何以以極俗極熟里巷無稽讕言﹐用以名書﹐是眞理之不可解者。𨿽未得見原書﹐以義例測之﹐或筆記及小說之類。𨿽卽小說﹐亦不應以此等讕語名之。紀文達公《閱微艸堂筆記五種》﹐命名何等典雅﹐眞堪爲百世師也。

國朝以消夏名書

國朝之書﹐以「消夏」爲名者﹐始於孫承澤撰《庚子消夏記》八卷﹐髙士奇撰《江村消夏錄》三卷﹐吳榮光撰《辛丑消夏記》五卷﹐皆以評品書畫碑帖爲事﹐固消夏之韻事也。降而至於黃任撰《消夏錄》二卷﹐謝甘澍撰《消夏集》二卷﹐郭麐撰《樗園消夏錄》三卷﹐易之以言詩﹐或亦消夏之一道也。江瀚撰《吳門消夏記》三卷﹐純似筆記之體﹐名𨿽「消夏」﹐體例又易矣。如是﹐則無一事不可以消夏﹐無一書不可以名「消夏」矣。

五經歲徧齋校書三種

翟文泉��云升﹐東萊人。向只見其字迹﹐工八分書﹐不知其爲校勘家也。文泉有《覆校穆天子傳》六卷﹑《補遺》一卷﹑《校正古今人表》﹝一﹞﹝九﹞捲﹑《焦氏易林校略》十六卷﹐統名《五經歲徧齋校書三種》﹐道光十二年五月自刊本。流行不廣﹐見者頗稀﹐聲木故表而出之﹐詳列其書名﹑刊本﹑年月於此。

隨筆卷二

論論史各書

南宋鄧肅等論揚雄

彭玉麟與其妻鄒夫人

論紀氏嘉言

遠混天碧出典

論靜志居詩話

劉大櫆送姚鼐序摘錄

論臺州書目

查愼行等論詩語

唐殷璠編丹陽集目錄

制造局四書白文

同治癸酉推恩大員老親

倪釗撰述

四部叢刊

陸遊挾妓爲妾

論晉獻公

五子登科

吳榮光撰述

張佚七女能詩

論宋太宗

論春秋齊姜女

故舊文存序摘錄

伍肇齡掌教事

本邑人統帶慶字軍五營

論茶余客話

論殉葬

論蘇轍文

論紀昀

萇楚齋隨筆卷二

廬江劉聲木十枝撰

論論史各書

論史之書﹐前人著述﹐皆零星小種﹐大部頭書﹐首推南宋胡寅《讀史管見》三十卷。𨿽屢經《四庫提要》駁斥﹐人人責以周孔﹐未免太過﹐終爲史論中一大觀。致堂先生生當南宋﹐正值聖教淩夷﹐倫常乖舛﹐人心變幻﹐忠佞混淆﹐目擊心傷﹐痛切言之﹐不覺大聲疾呼﹐主持太過。紀文達公昀﹐生當我朝全盛之時﹐聲明文物﹐倫教綱常﹐正修明之時﹐自覺其言之太苛。聲木生逢季世﹐較之致堂所處之時﹐又有霄壤之別﹐頗覺其論愜理饜心﹐言之非過﹐讀之有餘痛焉。厥後明鍾惺撰《史懷》廿卷﹐王文簡公筆記盛稱之﹐謂其議論甚佳﹐惜久無傳本。垂老得《湖北叢書》刊本﹐論至西晉爲止。宋王應麟《通鑑答問》五卷﹐亦論至漢元帝爲止﹐皆不全之本。《史懷》所論﹐陳腐相因﹐無足發人深省。國朝王夫之撰《讀通鑑論》三十卷﹑《宋論》十五卷﹐沙張白撰《讀史大略》六十卷。張文襄公之洞《勸學篇》稱﹕王氏史論﹐語好翻案﹐意多獨斷。聲木私謂﹕千古史論大書﹐終當以王氏爲冠。其議論精微確鑿﹐實能開拓千古﹐心思推倒一時豪傑﹐絕非他人枝枝節節所可比擬。《宋論》尢爲精確﹐借宋論明﹐言之至爲沈痛﹐鏤心鐫肝﹐更非他人所能道其隻字。其文筆縱橫排宕﹐無孔不入﹐無堅不摧﹐無理不透﹐其魄力全由韓蘇得來。卽此史論﹐已足獨立千古矣。

南宋鄧肅等論揚雄

揚雄﹐後世以其能文﹐極力爲之文過。朱子《綱目》書「莽大夫」﹐人心爲之大快。不特此也﹐南宋鄧肅﹐獨指爲叛臣﹐無可容於天地之間。張維屏亦謂劉歆阿莽﹐揚雄諛莽﹐皆名教之罪人﹐歆之罪彰﹐雄之惡隱。韓昌黎乃謂雄爲聖人之徒﹐以雄與孟子並稱﹐曰軻雄﹐實爲大謬。好其文﹐並及其人﹐欲使其彌天罪惡消滅於無形。其顚倒是非﹐淆亂黑白﹐居心尙堪問乎。

彭玉麟與其妻鄒夫人

久聞衡陽彭剛直公玉麟與原配鄒夫人失和﹐終身不相見﹐近閱王壬秋太史闓運《湘綺樓詩文集》﹐言之甚詳﹐爰記之於此。其詩集中有《鄒夫人挽詞》三首﹐並自注云「夫人適彭數年﹐有子矣﹐忽不見答。同居未嘗相面幾三十年。偶還母家﹐遂卒。」云云。其文集又有剛直公行狀﹐內云「鄒夫人朴拙失姑愛﹐終身無房室之歡。自太夫人卒後﹐遂不相面。」云云。《鄒夫人墓志》則稱之曰「無故見棄。」云云。據王氏所云﹐鄒夫人以朴拙見棄﹐無他失也。其挽詞三章甚哀艷﹐備錄於後。詩云「懿徳傳柔順﹐歸終倍可哀。黼帷𨿽路寢﹐鸞鏡恨泉臺。有子莊姜羨﹐無家衛女回。空畱一品服﹐畫篋不曾開。」二云「人傳喬氏婿﹐富貴美風流。昔嫁經貧賤﹐相思泣好仇。蘭芝無罪過﹐蘇蕙有癡愁。幸奉泥金詔﹐君恩百代畱。」三云「憂損猶中壽﹐劬勞定此生。感深漣水曲﹐夢醒浙潮聲。大莫何欣戚﹐甘貧忘寵榮。秋霜孤子泣﹐難盡哺烏情。」

論紀氏嘉言

《紀氏嘉言》一書﹐曩於《曾文正公文集》中﹐見是書序﹐渴望久之﹐深以未得見爲憾。甲寅年﹐於書坊架上﹐無意中得之。書凡四卷﹐袖珍本﹐道光丙午﹐北京琉璃廠校刊﹐原板卽存廠西門內路北延壽庵斌升齋。書爲宛平徐春泉��摘錄紀氏原文﹐加以圈點﹐後又附春泉自識數語或數十語不等。𨿽意在勸懲﹐頗疑其爲俗書。紀文達公原文﹐旁敲側擊﹐左宜右有﹐正意轉含蓄不露﹐使讀者於言外得之﹐曲盡文字之妙。推紀文達公當日著書之意﹐本爲中材以上者示以勸懲﹐並非欲家諭戶曉﹐爲中人以下言也﹐故行文用筆﹐不妨如此。徐氏不明此旨﹐每段後識數語﹐明揭題旨﹐又或增以他事﹐盡爲中人以下之人言矣﹐是不特畫蛇添足﹐且恐佛頭著糞不知曾文正公何所取而爲之序﹐誠所未諭。豈以當時大亂初平﹐人心未固﹐不能不取於因果報應之說﹐以補王化所不及。曾氏序文謂﹕「世風日漓﹐無欲而爲善﹐無畏而不爲不善者﹐不可得已。苟有術焉﹐可以驅民於淳朴而稍遏其無等之欲﹐豈非士大夫有世教之責者事。」云云。作序之意﹐或在斯乎。

遠混天碧出典

先文莊公於粵匪亂後﹐約在同治六七年間﹐購得無爲州徐姓屋居住。舊有樓一所﹐懸「遠混天碧」四字榜額﹐爲本地亂前書家李旦初先生旭所書﹐字體仿米芾﹐頗有雄傑气槪﹐遂仍之﹐因以「遠碧」名樓﹐爲藏書所。聲木謹案﹕柳子厚《永州新堂記》中﹐有「邇延野綠﹐遠混天碧」之語﹐李旦初先生題榜﹐蓋卽用其語。旦初名氏﹐見於宛平查爲仁心谷《蓮坡詩話》中﹐稱其書法奇崛﹐信不誣也。

論靜志居詩話

詩話之編﹐始於歐陽文忠公﹐自宋以來﹐無慮百家。大抵皆一知半解﹐詞組單詞﹐𨿽云揚榷風雅﹐標示諸法﹐悉在可有可無之間﹐從未有如我朝朱竹垞太史彜尊所撰之《靜志居詩話》二十四卷。𨿽名曰「詩話」﹐所有勝朝三百年詩學源流﹐升降轉移﹐風气淳薄﹐人情變幻﹐悉具其中。搜羅廣博﹐議論精嚴﹐評隲允協﹐允爲歷代詩話之冠﹐固非他家一枝一節所能比擬。實由於太史學問淵富﹐兼工詩古文詞﹐故能有此鴻編巨制﹐洵非他人所能學步也。

劉大櫆送姚鼐序摘錄

桐城姚姬傳郎中鼐﹐以古文名天下﹐不特當時負重名﹐少時卽已驚其長老。蓋𨿽有學力﹐實亦因天授所致﹐非偶然也。劉耕南廣文大櫆《海峯文集》中﹐有《送姚姬傳南歸序》﹐於其年少未娶時﹐已推崇備至﹐因節錄其中一段以志之。文云「姚君姬傳﹐甫弱冠而學已無所不窺﹐余甚畏之。姬傳﹐余友季和之子﹐其世父﹐則南靑也。憶少時與南靑遊﹐南靑年才二十﹐姬傳之尊府方垂髫未娶。太夫人仁恭有禮﹐余至其家﹐則太夫人必命酒﹐飲至夜分乃罷。其後余漂流在外﹐倏忽三十年﹐歸與姬傳相見﹐則姬傳之齒已過其尊府與余遊之歲矣。明年﹐余以經學應舉﹐復至京師。無何﹐則聞姬傳已舉於鄕而來﹐猶未娶也。讀其所爲詩賦古文﹐殆欲壓余輩而上之。」云云。亦可見其當時之傾倒矣。

論臺州書目

各省府廳州縣﹐前人著述﹐自以本地人搜羅爲易﹐聞見較詳﹐愛慕綦切﹐師資實親。金劍民��嗣徽﹐太平人﹐搜羅臺州書籍﹐積至四百餘種﹐編《鴻遠樓所藏臺州書目》四卷﹑《附錄》一卷。編中分刊本﹑鈔本二種﹐甲寅春月排印本。兼載諸人序跋﹑刊本年月﹐以示信而有徵。非如各省誌書《藝文志》﹐徒列書名﹐百無一存者所可比擬。𨿽編輯體例原有不同﹐眞堪爲後人所取法矣。

查愼行等論詩語

查初白論詩云「詩之厚﹐在意不在詞。詩之雄﹐在气不在貌。詩之靈﹐在空不在巧。詩之淡﹐在脫不在易。」葉松石續之曰「詩之趣﹐在眞不在奇。詩之妙﹐在超不在僻。詩之俊﹐在神不在采。詩之工﹐在煉不在琢。」陳曼壽復續之曰「詩之髙﹐在品不在峻。詩之贍﹐在才不在博。」統觀以上諸說﹐詩豈易言哉﹗若僅以五字七字爲詩﹐則村婦樵夫﹐亦可出口成章﹐奚必出於學人之手哉﹗

唐殷璠編丹陽集目錄

唐丹陽進士殷璠選集《丹陽集》一卷﹐久無傳本。新城王文簡公士禎﹐當日嘗百計求之﹐欲更選其詩﹐迄未能得﹐見於王文簡公自撰筆記中。頃於常熟宗廷輔子贊所撰《宗月鋤遺著八種》中見之﹐寥寥僅十五頁﹐乃光緒丁巳閏二月家刊本。其果屬唐時選本﹐眞僞則不敢知﹐聊記其目錄於後﹐以待後人考核。延陵二人大理司直包融登頭山題儼公石壁阮公嘯臺酬忠公林亭送國子張主簿和陳校書省中玩雪和崔會稽詠王兵曹廳前湧泉勢成中字賦得岸花臨水發武陵桃源送人監察禦史儲光羲述華淸宮五首遊茅山五首雜詩二首效古二首猛虎詞射雉詞采蓮詞牧童詞田家卽事寄孫山人酬綦母校書夢遊耶溪見贈之作使過彈箏峽作曲阿九人余杭尉丁仙芝和薦福寺英公新構禪堂贈朱中書戲贈姚侍郎余杭醉歌贈吳山人京中守歲渡揚子江長寧公主舊山池剡溪館聞笛越裳貢白雉江南曲五首緱氏主簿蔡隱丘石橋琪樹【句】整巾千嶂聳曳履百泉鳴監察禦史蔡希周奉和扈從溫泉宮承恩賜浴渭南尉蔡希寂同家兄題渭南王公別業登福先寺上方然公禪室陜中作洛陽客捨逢祖詠畱宴贈張敬微處士張彥雄詩闕處士張潮江風行襄陽行采蓮詞江南行長干行校書郎張翚遊棲霞寺絕句吏部常選周瑀潘司馬別業送潘三入京臨川山行長洲尉談戭淸溪館作【句】淸淸江潭樹日夕增所思句容三人忠王府倉曹參軍殷遙塞上送友人下第歸省送杜士瞻楚州覲省友人山亭春晚山行硤石主簿樊光南中感懷【句】巧裁蟬鬢畏風吹盡作蛾眉畏人妬橫陽主簿沈如筠寄張徵古閨怨二首寄天臺司馬道士江寧二人右拾遺孫處玄詠黃鶯失題處士徐延壽折楊柳

制造局四書白文

上海制造總局舊刊《四書》《詩經》白文二種﹐頗便於小兒之誦讀﹐如欲講解﹐不妨另用朱子《集注》。然亦須小兒稍明事理﹐講解始有益﹐讀時未必卽能講解﹐轉不如徑讀白文本爲簡淨。但局刊《四書》白文亦未盡善﹐須照《四書集注》分成段落﹐每節之下﹐畫一橫劃﹐以淸眉目﹐乃爲完備。聲木之私意如此。

同治癸酉推恩大員老親

同治十三年十月初十日﹐爲孝欽顯皇后四旬萬壽。穆宗毅皇帝承歡永錫﹐前數月特諭﹕京外實任大員﹐老親有年逾八十者爲人瑞﹐宜優賚之。時吏部尙書毛昶熙之母姜氏﹐年八十有二﹐首拜禦書「絳幔延暉」扁額﹐並玉如意﹑大捲江紬八絲緞袍褂料之賜﹐海內外榮之。然其事亦有幸有不幸者。當時先文莊公任江西藩司﹐先祖妣胡太夫人奉養在署﹐時年已八十二歲﹐宜與毛昶熙之母姜氏同邀恩眷矣﹐乃事竟不然。時劉忠誠公幼失怙恃﹐不獲祿養﹐時抱隱痛﹐見先文莊公板輿迎養﹐不勝欣妬﹐不欲專折奏請﹐又不能顯違功令﹐乃用照例題奏本到京。深恐先文莊公不欲﹐告之曰「只要到部﹐與專折奏事一樣。」照例題奏本到部﹐至早須半年出奏﹐孰意未及半年﹐穆宗賓天﹐部遂寢其事。並行文贛撫﹕現在穆宗已賓天﹐不便再行出奏。遂使我國家熙朝人﹝瑞﹞﹐竟少先祖妣胡太夫人一人。先文莊公曲體劉忠誠公隱痛之誠﹐亦毫無意見。同官江西時﹐先文莊公與劉忠誠公同無子息﹐後先文莊公生聲木兄弟五人﹐劉忠誠公終未生子。光緒丁酉﹐尉之二兄中江南鄕試。劉忠誠公時任江督﹐有人告之曰「此乃劉某某之子也。」劉忠誠公聞之不懌﹐嘆曰「在江西時﹐我同他一樣無子。今他之子已中舉﹐我仍無子﹐他總算全福人矣。」光緒��先妣程太夫人棄養於四川督署﹐四月出殯﹐回裏安葬。出殯之日﹐成都將軍恭問松將軍壽亦執紼。先文莊公預定望江樓爲百官休息之所。先文莊公並告以先妣程太夫人平日言行﹐當年如何喫苦﹐實爲內助云云。恭將軍並謂﹕「我之妻跟我喫苦﹐並未跟我享福一日﹐我之抱痛﹐又何如耶。」言之不勝嗚咽。皆觸境感傷﹐有不期然而然者。

倪釗撰述

倪釗字勗旃﹐一字鈍葊﹐號幼迂﹐無爲州人。光緒��拔貢﹐補朝考一等﹐官定遠縣教諭。性純好學﹐喜言宋儒書﹐平日規行矩步﹐平心靜气﹐從無急言遽色。受業先文莊公之門﹐先公佳其品學﹐期以遠大。年八十有六卒﹐其自挽聯語云「鶴化恨今遲﹐八六年戴發歸泉﹐碑碣猶題淸處士﹔鵑啼悲路迥﹐三千里忠魂繞闕﹐衣冠不攺舊遺民。」宣統辛亥﹐正值廣文重遊泮水之年﹐以國變不欲復行﹐可謂不負師訓﹐爲我朝之完人矣。撰《幼迂詩鈔》四卷﹑《續詩鈔》四卷﹑《文集》二卷﹑《鈍葊瑣錄》四卷﹑《日下記遊》一卷﹑《廣髙士傳》二卷。

四部叢刊

上海商務印書館於己未編輯影印《四部叢刊》三百廿三種﹐八千五百四十八卷﹐二千一百冊。內有宋本三十九種﹐影宋寫本十六種﹐金本二種﹐元本十八種﹐影元寫本五種﹐元寫本一種﹐明活字本八種﹐明寫本六種﹐校本十八種﹐日本﹑髙麗舊刻本八種﹐釋﹑道藏本二種。創議於戊午﹐告成於壬戌。所有海內外藏書家宋元善本﹐無不鉤致囊括﹐一网打盡﹐開未有之宏博﹐集善本之精華﹐洵屬千古之盛事﹐宇內之巨觀﹐空前絕後﹐有一無二者。初印時﹐慮賞音者稀﹐預計只印五百部﹐工價紙墨﹐照此勻算。不意購者紛至﹐以致加無可加。以一千五百部爲限﹐訂購仍形踴躍﹐一時無法應付。直至戊辰重印﹐復增入聊城楊勤愨公以增海源閣藏宋元善本﹐爲初印本所無﹐益增美備矣。

陸遊挾妓爲妾

陸放翁之妻唐氏工詩詞﹐見逐於母夫人﹐妾驛卒女亦工詩詞﹐見逐於王夫人﹐予已錄入卷一內﹐不謂放翁仍有一妾﹐亦能詩詞。放翁初客於蜀﹐挾一妓歸﹐蓄之別室﹐率數日一往。偶以病少疏﹐妓頗疑之﹐放翁作詞自解﹐妓卽韻答之云「說盟說誓﹐說情說意﹐動便春愁滿紙。多應念得脫空經﹐是那个先生教底。不茶不飯﹐不言不語﹐一味供他憔悴。相思已是不曾閒﹐又那得工夫咒你。」云云。當時謗放翁者﹐謂其挾一蜀尼以歸﹐實卽此妓。後去畱𨿽無可考﹐亦可見放翁閨房之內能詩詞者三人﹐皆不克終身作伴侶﹐誠恨事也。

論晉獻公

晉獻公雄才大略﹐其生平作事﹐專與姬姓爲仇。滅耿﹑霍﹑魏﹑虞﹑虢五國﹐及伐驪戎﹐皆姬姓也。娶於賈﹐娶於戎﹐娶於驪戎﹐又皆姬姓也。其無所顧忌﹐甘冒不韙﹐實由於滅桓莊之族﹐爲厲之階。虞公親見其殄滅同姓諸國﹐如拾艸芥﹐猶曰「晉吾宗也﹐豈害我哉。」昏謬若此﹐𨿽用宮之奇﹑百里奚﹐亦未能保守其國﹐何況貪賄違諫﹐引狼入室哉﹗

五子登科

五子登科﹐爲第一種善頌善禱之詞﹐不意竟有成爲事實者。宜興儲��明府方慶﹐康熙丁未進士﹐丁巳復薦舉博學宏詞﹐官淸源縣知縣。妻徐氏賢而有才﹐生子五人。長右文﹐��丁巳舉人。次大文﹐��辛丑會元﹐二甲進士﹐入翰林。三在文﹐��己丑二甲第三名進士﹐入翰林。四郁文﹐五雄文﹐均��辛丑進士。兄弟三人同榜進士﹐亦科第中所罕有。侯官曾霽峯州牧暉春子五人﹐先後皆登甲乙科﹐魏儷泉中丞��以「五子登科」扁旌之。��範鳴龢﹑範子瑊胞兄弟﹐道光丙午﹐同年舉人﹐復相繼成進士。光緒間﹐丹徒丁立鈞﹑丁立瀛﹑丁立幹﹐以適堂兄弟三人同時入詞館﹐丁立中舉人。江安傅增�﹑傅增湘﹑傳增堉胞兄弟三人﹐亦同時入詞館﹐傅增浚舉人。武彊賀濤﹑賀沅胞兄弟﹐光緒��同年舉人﹐��復同年進士。建徳周學海﹑周學銘﹐光緒��﹐同中進士。周學熙﹐光緒��舉人。周學輝﹐光緒��舉人。均我朝登科記中之佳話也。

吳榮光撰述

南海吳荷屋中丞榮光﹐在嘉道間﹐政事﹑文學﹑收藏﹐內頗彪炳﹐所撰之書﹐流傳甚少。《石雲山人全集》四十二卷﹐道光二十一年三月﹐筠淸館自刊本。內分《詩集》二十一卷﹑《續》一卷﹑《試帖》一卷﹑《筠淸館詩餘》一卷﹑《詞選》一卷﹐書付其女尙憙﹐《詩選》六卷﹐書付其子尙忠﹑尙志﹑婿葉應新﹐皆系自選己作﹐無他人詩詞也﹐《文集》五卷﹐末一卷爲書畫題跋﹐《奏議》六卷。外有《筠淸館金文》五卷﹐道光����月自刊本﹐楊守敬翻刊本。《辛丑銷夏記》五卷﹐道光����月自刊本﹐葉徳暉有翻刊本。《歷代名人年譜》十卷﹐道光����月自刊本﹐光緒��北京正文齋書坊翻刊本。《吾學錄初編》廿四卷﹐此書檢查極便﹐流行甚廣﹐各省書局均有翻刊本。《帖鏡》��捲﹐前人筆記有誤作《帖鑑》者﹐中丞文集卷三有《帖鏡自序》一篇﹐可知原作《帖鏡》。此書集帖學之大成﹐爲帖學之龜鑑﹐千古絕無僅有之書。相傳吳縣潘文勤公祖蔭﹐於圓明園之變﹐失其原稿於海澱。海內無第二副本﹐深可痛惜。據光緒三十二年十二月﹐仁和王子展觀察存善《宋拓絳帖目錄後序》云「光緒戊子﹐存善權知南海縣事﹐因公至佛山﹐訪吳伯榮中丞故宅﹐曾得見《帖鏡》稿本。書凡十六冊﹐网羅囊括﹐旣博且精。荏苒廿年﹐事如春夢﹐卽《帖鏡》一書﹐今亦不知在何處。彷佛記其體例﹐寫此目錄﹐以餉同志。」云云。據此﹐則《帖鏡》原稿﹐未遭海澱之失。但筠淸館碑帖字畫﹐已由上海賈人程秉銓等﹐到佛山販賣殆盡﹐終未見此書之出﹐想已爲他人購去。購者得此寶物﹐絕不口說﹐徒令人增慨念耳。

張佚七女能詩

太原張佚字拱端﹐僑居吳中﹐生有七女﹐皆工詩詞﹐所適亦皆吳人。長女名學雅﹐字古什﹐撰有《繡余集》十卷。次女名學�﹐字��﹐撰有�����。三女名學儀﹐字古容﹐撰有《滋蘭集》�捲。四女名學典﹐字古政﹐撰有《花樵倡和集》�捲。四五女孿生﹐五女名學象﹐字淩仙﹐撰有《硯隱集》�捲。六女名學聖﹐字古誠﹐撰有《瑤艸集》�捲。七女名學賢﹐字古明﹐撰有《華林集》�捲。其詩𨿽未必超妙﹐能傳於世﹐然修飾字句﹐亦頗費工夫﹐洵屬難能可貴矣。中惟次女詩無傳﹐余均錄入《江蘇詩徵》。七女皆能詩﹐亦閨閣中之佳話也。

論宋太宗

宋太祖燭影搖紅一事﹐艸野喧傳﹐數百年不息﹐意謂太祖之崩﹐由於太宗之弒。𨿽《四庫全書提要》辧明此事﹐僅見於宋釋文瑩《湘山野錄》﹐李燾引入《通鑑長編》﹐遂啟千古之疑竇。然宋蔡絳《鐵圍山叢﹝話﹞﹝談﹞》中﹐言宋太祖納花蕊夫人﹐頗嬖之﹐爲宋太宗射死。宋王定國《聞見錄》亦載其事﹐但作「金花夫人」。蔡絳𨿽非正人﹐然爲蔡京之子﹐又預直中禁﹐於朝廷故實﹐知之爲詳。其人旣非艸野下士﹐其言自異於齊東野語﹐況又見王定國《聞見錄》﹐是當時實有其事﹐實有其人﹐毫無疑義。當宋太祖在位﹐與太宗𨿽誼屬兄弟﹐義猶君臣。豈有人臣射死君妃之理﹐亦無有弟射死兄妾之理﹐則當日太宗之驕縱跋扈情形﹐原不在操莽之下。蓋以母后有言﹐兄終弟及﹐故敢肆行無忌若此。史言宋太祖欲遷都長安﹐太宗力持不可﹐且請早日還汴。太祖被逼﹐不得行其志﹐則履霜堅冰﹐有非一朝一夕之故矣。大權旁落﹐𨿽父子﹑兄弟﹑夫婦﹐亦變生肘腋﹐吁﹐可畏已﹗惟器與名﹐不可以假人﹐誠不誣也。

﹡

論春秋齊姜女

春秋之時﹐美女多出於齊﹐信乎「彼美孟姜﹐洵美且都」﹐「云誰之思﹐美孟姜矣」﹐「豈其取妻﹐必齊之姜」也。《詩經君子偕老》三章﹐以美宣姜﹐《碩人》四章﹐以美莊姜﹐果如所言﹐𨿽妲己﹑妹喜﹑王嬙﹑西施﹐不足道矣。然淫婦亦出於齊﹐所謂冶容誨淫﹐大國無禮者是已。衛宣公烝於夷姜﹐衛公子頑烝於宣姜﹐公子朝通於襄公夫人宣姜﹐齊襄公通於文姜﹐魯公子慶父通於哀姜﹐魯叔孫僑如通於穆姜﹐晉獻公烝於齊姜﹐齊莊公通於東郭姜﹐向姜不安於莒室﹐是春秋時之淫行﹐以姜氏爲最多。尙有一事﹐更屬駭人聞聽。據《左傳》所言﹐衛惠公之卽位也﹐少﹐齊人使昭伯烝於宣姜。不可﹐彊之﹐生齊子﹑戴公﹑文公﹑宋桓夫人﹑許穆夫人云云。宣姜本齊女﹐衛宣公爲其子伋娶之﹐聞其美﹐因自娶之﹐不聞齊人發一言以爲討。及衛宣公薨﹐宣姜初未聞有淫行﹐齊人乃母家﹐正宜助以守柏舟之節﹐如共姜故事。乃不此之務﹐轉令衛宣公庶子烝於後母﹐宣姜不可﹐又復彊之。眞不知其是何居心﹐於齊果有何利益﹐則非後人所能揣測矣。

故舊文存序摘錄

新城王晉卿中丞樹﹐編《故舊文存》四卷﹐自序云「余少時從黃貴築師受古文之學﹐每出所作﹐輒見推獎﹐而同人又往往過爲逾量之美﹐而余亦竊竊自喜﹐以爲庶乎其於古之作者﹐稍有合也。及桐城吳摯甫先生守冀州﹐聘余主講信都書院﹐朝夕過從﹐聆其緒論﹐始疑而不敢自信。久之﹐益憮然自慚其不類﹐乃盡棄向所爲者﹐而更以近作質之摯甫。摯甫則曰﹕『余固疑向者非君之文﹐今觀於此﹐而益知君之文﹐固在此不在彼也。』余嘗見今之老師宿儒﹐閉門著述﹐其用力﹐不可謂不勤且至矣﹐而役役終身﹐卒莫有登堂入室之一日﹐則以無明師益友﹐爲之啟其門而導之路也。」云。聲木謹案﹕中丞此序﹐實爲萬世文學之樞紐。學問無門徑﹐𨿽窮力盡气爲之﹐不足登大雅之堂﹐只成爲野狐禪而已。中丞序此書於丁卯十一月﹐時年已七十有七﹐自舉悞入歧途﹐以告後人﹐言之親切有味若此﹐眞萬世之龜鑑也。

伍肇齡掌教事

伍肇齡字嵩生﹐邛州人﹐道光丁未進士﹐欽點翰林院庶吉士。時年僅十七﹐其曾祖時格﹑祖琨﹑父榮光皆在堂﹐四代同堂﹐洵屬科名盛事。相傳太史在京﹐寓某寺﹐狐仙欲以女妻之﹐辭以已聘妻。又欲以爲妾﹐太史堅辭﹐致觸狐仙之怒﹐謂汝如不肯﹐終身莫想再入京。言時聲色俱厲﹐太史爲之膽寒﹐是以自十七歲入詞林後﹐並未入都。散館以庶吉士終﹐卒年已八十有餘﹐設非國步已更﹐早已飲重宴瓊林之酒矣。迹其生平﹐掌各書院講席五六十年。先文莊公督川時﹐太史正主尊經書院講席﹐相處甚歡﹐九年未易。人戲以狐仙事問之﹐太史笑而不答﹐乃知人言未必無因也。後有某年四月﹐太史倉猝至督署辭館﹐先文莊公問其故。太史曰「諸生不服教﹐欲驅我走﹐我已年老﹐欲讓賢者也。」先文莊公謂曰「我忝任川督﹐川中人民﹐皆似我家子弟。況尊經書院關聘﹐須由總督出名﹐院中諸生﹐我視之﹐更與我家子弟無異。設有我家子弟﹐要驅先生﹐我能答應乎。此事老前輩願讓﹐我卻不能同意。今日請回﹐明日我到院中﹐告誡諸生。」次日﹐先文莊公到尊經書院答拜﹐諸生環而聽者﹐幾於全數皆來。先文莊公大聲﹐以此意告太史﹐並指窗外諸生﹐亦厲聲以此意告之。諸生聞之﹐相率散去。太史深徳先文莊公禮賢下士﹐以詩二首爲謝﹐適去先文莊公﹑先妣程太夫人壽辰不遠﹐乃書扇二柄以爲壽。先公壽辰﹐四月十四日﹐先妣則十五也。

本邑人統帶慶字軍五營

同光間﹐吳淞駐紮淮軍五營﹐名曰「慶」字軍﹐舊爲先文莊公剿平發撚逆匪時所統帶親兵五營。先是先文莊公與故相李文忠公鴻章以公事齟齬﹐遂謝病歸﹐以此軍讓歸同邑吳武壯公長慶統領。吳卒﹐復歸同邑狼山鎭總兵曹肯堂軍門徳慶。曹卒﹐復歸同邑��鎭總兵班福齋軍門廣盛。班卒於光緒末年﹐此軍亦遂遣散。以慶字五營﹐四五十年之間﹐統率皆爲廬江縣人﹐自湘淮軍設立以來﹐所希有也。

論茶余客話

山陽阮吾山侍郎葵生撰《茶余客話》﹐原本廿二卷﹐湖州戴菔塘刪存十二卷﹐刊之﹐頗爲士林愛重。論者有嘗鼎一臠﹐未窺全豹之憾。至光緒戊子二月﹐淸河王錫祺壽於侍郎裔孫鐵葊����處﹐得見廿二卷原本﹐遂付之排印﹐袖珍小字本。予細加研究﹐卷數𨿽較戴刻爲備﹐然煩冗無當﹐其中多鈔撮及無關系者。原爲侍郎隨手記錄稿本﹐凡有聞見﹐悉筆之於書﹐以待後日考核﹐原無意於撰述﹐更無意於全爲刊行。戴氏刪存十二卷﹐深合撰述體裁﹐亦善爲侍郎藏拙。使後人得識廬山全面﹐轉覺蕪穢不去﹐菁華亦因之湮沒矣。亦猶山陽閻若璩撰《潛邱札記》六卷﹐同邑吳玉搢爲之編纂﹐箐華咸備﹐條理秩然﹐幾可與《日知錄》爭衡。及其孫學林過珍手澤﹐全爲刊行﹐轉使此書減其身價。信乎撰述難﹐卽編纂亦不易﹐非深明撰述之體﹐焉能爲他人編纂。存精去粕﹐不煩不儉﹐能使作者之長畢露於世﹐亦非可易爲也。

論殉葬

以人殉葬﹐始於秦武公﹐當時死者六十六人。至秦穆公﹐遂用至一百七十七人﹐而子車氏三子在焉。至秦始皇﹐則凡後宮無子者﹐皆令從死﹐工匠爲機者﹐亦盡閉之﹐當時死者﹐當不下數萬人。暴秦之虐﹐不特始作俑者﹐皆爲苛政﹐且愈用愈多﹐殺人如螻蟻﹐可謂酷矣。歷代人君相沿﹐用之千餘年。至明英宗﹐始遺令罷宮人殉葬﹐可謂深仁厚澤﹐超前絕後也。

論蘇轍文

唐宋八家中﹐惟蘇文定公轍﹐論者頗有異同﹐皆故爲髙論。《唐宋文醇》中﹐錄文定公文��篇﹐《古文辭類纂》中﹐亦錄文定公文��篇。二書爲選本古文中之巨擘﹐不能屏之弗錄﹐他可知矣。蘇文忠公軾有《答張文潛書》﹐中有論文定公文數語﹐極爲精鑿﹐實千古不易之論。文定公之所以列名於八家者﹐實有自立之處﹐不藉父兄之力。不然﹐王安石有弟名安禮﹐撰《王魏公集》八卷﹐曾鞏有弟名肇﹐撰《曲阜集》四卷﹐何以皆未入選耶。吾知當時定唐宋八家文者﹐實具絕大心思才力﹐深知文學﹐是以後人增一不能﹐缺一不可。𨿽儲同人��欣選本增入李翺﹑皇甫湜兩家﹐《唐宋文醇》因之﹐終覺非八家之敵也。蘇文忠公《答張文潛書》云「子由之文實勝僕﹐而世俗不知﹐乃以爲不如。其爲人深﹐不願人知之。其文如其爲人﹐故汪洋澹泊﹐有一唱三嘆之聲﹐而其秀傑之气﹐終不可沒。作《黃樓賦》﹐乃稍自振厲﹐若欲以警發憒憒者﹐而或者便謂僕代作﹐此尢可笑。」云云。聲木謹案﹕文忠公所謂「汪洋澹泊﹐有一唱三嘆之聲」﹐眞文定公文之的評也。

論紀昀

紀文達公昀生當幹嘉之時﹐泰西格致之學﹐尙未發明盡致﹐亦未流及中土﹐而文達公當時已知之﹐謂非卓識宏才﹐不能如是。所撰《四庫提要》一則云「歐羅巴人天文推步之密﹐工匠制造之巧﹐實逾前古﹐其議論奇詐迂怪﹐亦爲異端之尢。國朝節取其技能﹐而禁傳其學術﹐具存深意。」再則云「其制造之巧﹐實爲甲於古今﹐寸有所長﹐自宜節取。且書中所載﹐皆裨益民生之具﹐其法至便而其用至溥。」云云。綜觀《提要》所云﹐紀文達公早已知之於百餘年前﹐其識見過人﹐豈不偉歟﹗

隨筆卷三

商道親親

東周帝王享國之久

編輯不如撰述

周振業論詩語

方孝孺遜志齋集刊本

王士禎七古平仄論

王韜事迹

永樂大典四部

桐城文學叢書目錄

宋王應麟通鑑答問

論翁方綱詩

徐雲路事迹

董皇后行狀

論崔華詩

十餘世秀才四家

曾國藩預屬墓志銘於吳敏樹

明竟陵公安撰述

神農陵詩句

陸耀遹畫墁剩稿

余誠格等調缺原委

何紹基識人

孫家振小說

吳敬梓事迹

春秋等書目

夾壩等訛稱

胡林翼批牘中語

桐城陽湖兩派

楊峴論文語

阮大鋮詠懷堂集

論施閏章

論紀昀撰述

論編輯不易

萇楚齋隨筆卷三

廬江劉聲木十枝撰

商道親親

有商一朝﹐大半兄終弟及﹐前人所謂「商道親親」﹐誠哉其親親也﹗中有兄弟二人同登帝位者﹐更有兄弟三人及四人同登帝位者﹐更亙古所未有也。兄弟二人有五。外丙﹑仲壬﹐皆成湯子也。沃丁﹑太庚﹐皆太甲子也。祖辛﹑沃甲﹐皆祖乙子也。祖庚﹑祖甲﹐皆武丁子也。廩辛﹑庚丁﹐皆祖甲子也。兄弟三人有二。仲丁﹑外壬﹑河亶甲﹐皆太戊子也。小甲﹑雍己﹑太戊﹐皆太庚子也。兄弟四人有一﹐陽甲﹑盤庚﹑小辛﹑小乙﹐皆南庚子也。厥後宋宣公捨其子與夷﹐而立其弟穆公﹐尙能守其家法。

東周帝王享國之久

《無逸》一篇﹐歷敍古帝王享國之久﹐似帝王享國以愈久而徳愈隆矣﹐其實亦不然。周昭王﹑平王享國皆五十一年﹐敬王享國四十四年﹐顯王享國四十八年﹐赧王享國五十九年﹐較之《無逸》所舉之數﹐不爲少矣﹐然皆無救於顚覆敗亡﹐何也﹖昭王更年至百歲﹐三代以下帝王所稀有﹐若非祭公謀父作詩以止王心﹐則周室覆亡之禍﹐不待幽厲矣。

編輯不如撰述

朱梅崖《答林育萬書》云「承諭欲作《經史通考》﹐奇功美志﹐令人欽羨﹐但事體浩大﹐又虞掛漏。竊謂先生天資髙妙﹐才識絕人﹐正不必於故紙堆中作生活。何如破去依附﹐自得聖賢之意﹖立法立言﹐無不可者。近世人束書不觀﹐故豪傑之士﹐多以博覽相尙﹐要諸古人﹐正不尙此。陳彭年﹑夏竦﹑髙若訥﹐皆博極羣書﹐於今曾無一字之傳﹐亦何爲哉﹗」云云。聲木謹案﹕湘鄕曾文正公國藩復何廉昉太守栻書云「嘗以爲四部之書﹐浩如煙海﹐而其中自爲之書﹐有源之水﹐不過數十部耳。經則《十三經》是已﹐史則《廿四史》曁《通鑑》是已﹐子則《五子》曁《管》《晏》《韓非》《淮南》《呂覽》等十餘種是已﹐集則《漢魏六朝百三家》之外﹐唐宋以來﹐廿余家而已。此外入子集部書﹐皆贗作也﹐皆剿襲也。」云云。錢塘袁簡齋明府枚﹐亦以考證家爲述﹐詩文家爲作。兩義相較﹐優劣自見﹐皆以研究詩文爲易傳。詩文又以昌黎所云「惟古於詞必己出」爲職﹐質言之﹐卽周櫟園侍郎亮工所謂詩文莫妙於杜撰。朱梅崖見之﹐深以爲然﹐自恨其文求爲杜撰而不工。亦卽曾文正公言爲文須自我作古﹐《六經》皆陳言﹐不足依傍﹐況他書哉﹗李漢序昌黎遺書﹐亦曰約其旨﹐則曰教人自爲而已。辭必己出﹐所以自爲也。

周振業論詩語

周振業字右序﹐號意庭﹐吳江人。其論詩專主法律﹐嘗手批《髙靑邱集》﹐於承接照應處﹐分晰如牛毛。𨿽作者之意﹐未必盡然﹐一經繩尺﹐覺無意於法者﹐其法無不具。深惜所批《靑邱集》湮沒不傳﹐而其論則甚卓。詩文須有法律﹐如工人之有弓尺規矩﹐不可一日離開。若緬規錯矩者﹐自謂可以破除法律﹐試問法律終能廢乎﹗

方孝孺遜志齋集刊本

明之方孝孺﹐死於燕王棣靖難之役﹐身遭磔死﹐夷及十族﹐其忠魂義魄﹐堪與日月爭光﹐龍逢﹑比干爭烈﹐震耀萬世﹐自不待言矣。惟詩文實非所長﹐所撰《遜志齋集》廿四卷﹑《附錄》一卷﹐固無人誦而習之者。然後人重其忠烈﹐幾於無人不知有方孝孺﹐無家不藏有《遜志齋集》﹐忠孝何嘗負於人哉﹗孝孺詩文﹐當時𨿽遭成祖禁錮﹐至宣徳後﹐卽稍傳於世。天順癸未﹐臨海趙洪初刊本﹐僅二百六十七首﹐是爲蜀本。成化庚子﹐黃文毅孔昭﹑謝文肅鐸搜輯﹐釐爲三十卷﹐《拾遺》十卷﹑《附錄》一卷﹐是爲邑本。正徳庚辰﹐顧璘守臺州﹐並爲廿四卷﹑《附錄》一卷﹐是爲郡本。嘉靖辛酉﹐王可大守臺州﹐據上三本﹐復加刪補﹐是爲四刻。萬曆壬子﹐江南刊本。崇禎辛巳﹐寧海令張紹謙刊本。康熙戊寅﹐寧海令兪化鵬刊本。同治癸酉﹐寧海令孫憙復復據兪本重刊。永樂距近時僅五六百年﹐以無一人誦習之集而已八易板﹐其爲人所重視如此。集以人重﹐豈非忠烈之效哉﹗

王士禎七古平仄論

益都趙秋谷宮贊執信﹐撰《談龍錄》一卷﹑《聲調譜》一卷﹐歷詆新城王文簡公士禎。宮贊謂古詩不拘平仄﹐拗體律詩亦不拘平仄﹐而別有一定之平仄﹐不可更移。嘗求其法於王文簡公﹐文簡公密不肯語﹐乃以古詩﹑唐詩互相鉤稽而得之。因著《聲調譜》﹐備載其說。自此書出﹐天下翕然宗之無異詞。自來言詩者﹐無有見及於此﹐卽知之﹐亦未必肯傾筐倒篋﹐盡告於人。宮贊以此法公之天下﹐洵屬開示塗轍﹐明指戶牖﹐爲後人作指南車。自此以後﹐詩之法律始謹嚴﹐知聲調者﹐可與言詩﹐不知聲調者﹐不可與言詩﹐有益於詩學甚偉。乾隆戊申六月﹐王文簡公族孫鏡沚允熙﹐刊有《王文簡公七古平仄論》一卷﹐後有鏡沚允熙自跋云「先堂太髙叔祖文簡公以詩名海內﹐七言古體﹐尢直接杜﹑韓﹑蘇三家之傳。晚歲裏居﹐常與子侄言﹕『七古抑揚抗墜之妙如近體﹐有一定平仄﹐非但別律句已也。會者不必工﹐不會者殊不足以爲詩。』子侄中間有學此體者﹐公丹鉛明悉﹐不煩言而已無餘蘊﹐非竟作譜﹐譜亦無庸作也。乃外人得之以成家者﹐反謂公吝而不傳﹐抑過矣。熙錄公七古平仄之論﹐公之於世﹐又錄公所自爲詩以証之﹐俾知出乎律卽入乎古者之說之爲甚誤也。允熙謹識。」云云。聲木謹案﹕鏡沚允熙此跋﹐頗爲王文簡公文過。至謂「外人得之以成家者﹐反謂公吝而不傳」﹐竊恐未必然也。《七古平仄論》𨿽有刊本﹐流傳頗罕﹐未見他家著錄﹐故錄允熙之跋於此。

王韜事迹

光緒年間﹐上海有號天南遁叟王韜字紫銓者﹐主持申報館筆政﹐以報館爲護符﹐倡言無忌﹐人多震驚其名而不知其底蘊者。諸曁余鐵山��重耀《鐵山文稿》中﹐有《記天南遁叟逸事》一篇﹐頗爲詳盡確實﹐予節錄其語於此﹕「天南遁叟卽長洲諸生王畹﹐素跅弛﹐負俗累﹐益落魄。嘗受洪逆千金﹐上書洪秀全﹐言規取中原﹑摧破燕京之計。又上書李秀成﹐陳攻取上海之策﹐隱爲洪逆大謀主。同治二年﹐李文忠公鴻章復蘇州﹐幕客有與王畹有舊者﹐得王畹致李秀成書﹐毀之以滅迹。三年﹐曾忠襄公國荃復金陵﹐又得王畹致洪秀全書﹐檄蘇撫丁雨生中丞日昌擒之。中丞縱之至香港﹐復爲之緩頰。王畹旋上書曾文正公﹐先陳爲洪逆﹑李逆畫策之非﹐繼謝其許以不問之恩。畹遂更名韜﹐佯狂滬市﹐出入花叢﹐好事者居然推爲風雅宗主。後於光緒��年﹐死於上海。」此事陳子壯明府其元《庸閒齋筆記》亦載之﹐不如此詳。長洲有徐��茂才��當時與王畹相識﹐凡畹所爲﹐茂才亦深知之﹐並親見其謝曾文正公一書。予聞之於其族子徐蟄叟廣文師﹐所言皆確實不誣﹐故參酌余氏原本﹐而匯記之於此。

永樂大典四部

《永樂大典》原委﹐據《四庫提要》所載甚詳﹐因摘錄於此﹕「明永樂元年七月奉勅編﹐二年十一月奏進﹐賜名《文獻大成》﹐初編爲解縉等一百四十七人。旣而以所編未備﹐復命姚廣孝等二千一百六十九人重編﹐於五年十一月奏進﹐攺賜名《永樂大典》。並命復寫一部鋟木﹐以七年十月訖工﹐卒以工費浩繁而罷。後移貯北京宏義閣﹐當時名文樓。嘉靖四十一年﹐選禮部儒士程道南等一百人﹐重錄正副兩本﹐髙拱﹑張居正校理﹐於隆慶初年告成。其正本貯文淵閣﹐副本貯皇史宬﹐仍歸永樂原本與寫本於南京﹑後經張李之亂﹐南京兩本與皇史宬副本並毀。不知何時。又以文淵閣所藏正本移貯翰林院庫﹐原編二萬二千八百七十七卷﹑目錄六十卷﹐已殘闕二千四百廿二卷。」據繆筱珊太史荃孫《藝風堂文集》所載﹐太史到翰林院時﹐已只存三百餘本﹐復爲同院諸公盜出﹐陸續售去。其盜書之法﹕早間入院﹐帶一包袱﹐包一綿馬褂﹐約如《永樂大典》兩本大小。晚間出院﹐將馬褂穿於身上﹐偸《永樂大典》兩本﹐仍包入包袱內﹐如早間帶來樣式。典守者見其早挾一包入﹐晚復挾一包出﹐大小如一﹐不虞其將馬褂加穿於身﹐偸去《永樂大典》兩本﹐包於包袱內而出。久之﹐《永樂大典》三百餘本﹐又掃地無餘。太史並謂﹕每次偸書﹐以兩本爲最合式﹐恰如綿馬褂一件大小﹐多則爲人所易覺。其偸書之法﹐眞極精巧刻毒﹐不謂竟於翰林院諸公行之。我朝養士數百年﹐末流乃竟如此﹗無怪宣統辛亥﹐殉國難者﹐屈指可數﹐廉恥道喪﹐禮教淪胥久矣。階之厲者﹐實夫己氏引用一班鷹犬所致也。

桐城文學叢書目錄

予自幼卽好讀桐城文學家文集﹐當時先文莊公遠碧樓藏書中有數種﹐予悉爲取出﹐置於几案﹐復於各家詩文集及筆記﹑詩話﹑縣誌等書中采掇。其中師友所及﹐實蕓蕓總總﹐百餘年不絕。信乎馮夢華中丞煦所云﹕姚氏之說﹐信足以鼓舞天下﹐洵不誣也。予力爲搜求﹐其中有至難得者﹐擬編刊《桐城文學叢書》五十八種。其坊間有通行本﹐及不難購得者﹐不在此例。已列其書目於《續補匯刻書目》中﹐玆復鈔附於後﹐聊以志畢生心血所聚﹐且書之以爲息壤﹐意在必爲刊行也。《山木居士文集》十二卷﹑《外集》二卷﹑附《魯賓之文鈔》一卷﹑《魯習之文鈔》一卷﹑《周易讀本》十二卷﹐魯九臯撰。《抑快軒文集乙編》四十九卷﹑《丙編》十六卷﹑《丁編》九卷﹑《李習之文讀》十卷﹐髙澍然撰。《震川文集補編》八卷﹑《余編》八卷﹐明歸有光撰。《望溪文集續補遺》一卷﹐孫葆田編。《望溪文集再續補遺》四卷﹐聲木編。《依歸艸》十卷﹑《二刻》二卷﹐張符驤撰。《悔生文集》八卷﹑《詩集》六卷﹐王灼撰。《厚畬初稿》四卷﹐魯鴻撰。《怡亭文集》廿卷﹐張紳撰。《思復堂文存》一卷﹑《詩存》一卷﹐姚景衡撰。《損齋文集》二卷﹐陳善撰。《韓齋文稿》四卷﹐孔憲彜撰。《適適齋文集》二卷﹑《別集》一卷﹐馮志沂撰。《龍壁山房文集》八卷﹐王拯撰。《七經紀聞》四卷﹑《附》一卷﹐管同撰。《文翼》三卷﹐吳鋌撰。《張廉卿尺牘》一卷﹐張裕釗撰。《柏梘山房尺牘》一卷﹐梅曾亮撰。《私艾齋文集》六卷﹐吳育撰。《休復居文集》六卷﹑《附》一卷﹑《詩集》六卷﹐毛嶽生撰。《寄鴻堂文集》四卷﹐李宗傳撰。《欽齋文》二卷﹐蘇惇元撰。《可久處齋文集》八卷﹐馬樹華撰。《甚徳堂文集》四卷﹐吳賢湘撰。《陰靜夫遺文》二卷﹐陰承方撰。《援鶉堂文集》六卷﹐姚範撰。《味經山館文鈔》四卷﹑《文續鈔》三卷﹑《戴氏先徳傳》二卷﹑《書傳疑纂》八卷﹐戴鈞衡撰。《綠猗軒文鈔》二卷﹐舒燾撰。《秋聲館文集》二卷﹐歐陽勛撰。《丹稜文鈔》四卷﹐蔣彤撰。《袖海樓文錄》六卷﹐黃汝成撰。《端虛勉一居遺文》三卷﹐張成孫撰。《松溪文集》一卷﹐汪汝爲撰。《云在文稿》一卷﹐楊紹文撰。《問亭文鈔》六卷﹐張鵠撰。《奉萱艸堂文集》二卷﹑《文續集》一卷﹐單爲鏓撰。《小峴山人文集》六卷﹑《續文集》一卷﹑《補編》一卷﹐秦瀛撰。《詩經集傳拾遺》二卷﹐吳徳旋撰。《隱拙齋文集》六卷﹑《附》一卷﹐沈廷芳撰。《月滄文集》六卷﹑《詩集》二卷﹑《年譜》一卷﹐呂璜撰。《半巖廬遺集》二卷﹐邵懿辰撰。《校經艸廬文集》一卷﹐顧曾撰。《惜抱軒歸文評點》一卷﹐姚鼐撰。《嘉樹山房歸文評點》一卷﹐張士元撰。《韓文論述》十二卷﹐沈誾編。《韓子文鈔》十卷﹐林明倫編。《史記別鈔》二卷﹐吳敏樹編。《靜遠堂集》三卷﹐陳壽熊撰。《明文偶鈔》一卷﹑《國朝文偶鈔》一卷﹐程崟編。《史席閒話》一卷﹐鞠濂撰。《史記七篇讀法》二卷﹐王又朴編。以上五十八種﹐專指已購得者記之。若以寬閒之歲月﹐陸續再購得數十種﹐增入原編之中﹐或析出另爲後編﹐是豈特予之大幸﹐亦天爲斯文衍一之傳。近世提倡刻金石文書﹑《說文》書﹑佛書者頗不乏人﹐獨無人議及流傳桐城文學書﹐豈天之將喪斯文也歟﹐則非予所敢知矣。

宋王應麟通鑑答問

宋王伯厚尙書應麟撰《通鑑答問》五卷﹐附於《玉海》後﹐名曰《答問》﹐實系史論一種。惜所論始於周武烈王﹐終於漢元帝。計其全書﹐當有數十卷﹐堪與胡寅《讀史管見》﹑王夫之《讀通鑑論》卷數相埒。自宋以來﹐只有此數﹐其遺佚已久矣。大抵是書作於宋亡以後﹐故持論務爲嚴刻﹐實有激使然。如胡寅作於南宋之初﹐目擊自命爲賢士大夫者仕於金﹐仕於劉豫﹐仕於張邦昌﹐實繁有徒﹐腆然不以爲怪﹐不知廉恥爲何事﹐名教掃地盡矣。寅目擊心傷﹐不便明言﹐托於論史﹐以抒積懣。應麟與夫之史論﹐亦皆主於嚴刻﹐同是此時此事﹐痛哭而言之。非作於禮樂休明﹐世際承平﹐故爲此髙論﹐人人責以周孔也。《四庫全書提要》斥之﹐原爲承平之時﹐而言當務爲寬和﹐不主嚴刻﹐亦不爲無見。若紀文達公昀生當南﹑北宋及明之末造﹐胡寅等之史論﹐當鑄金呼佛事之矣。

論翁方綱詩

國朝諸儒﹐能言而不能行者﹐莫如大興翁蘇齋學士方綱。學士侈言理學﹐研究宋五子書﹐乃至跪求差使﹐見於《嘯亭雜錄》﹐以妾爲妻﹐並已死二妾亦扶正﹐見於《翁氏家事略記》。平生尢喜言詩﹐手錄古今評注杜詩者三十餘家﹐至三十三徧之多﹐可謂勤矣。又推闡趙秋谷宮贊執信《聲調譜》之說﹐撰《小石帆亭著錄》六卷﹐以暢厥旨﹐其法益密。易王文簡公論詩主神韻之說﹐爲肌理二字﹐亦可備一說﹐皆於詩學有裨。獨至其所自作之詩﹐極與所言相反。其詩實陰以國朝漢﹝學﹞家考証之文爲法﹐尢與兪正燮《癸巳類稿》《癸巳存稿》相似﹐每詩無不入以考證。𨿽一事一物﹐亦必窮源溯流﹐旁搜曲證﹐以多爲貴﹐渺不知其命意所在。而爬羅梳剔﹐詰曲聱牙﹐似詩非詩﹐似文非文﹐似注疏非注疏﹐似類典非類典。袁簡齋明府論詩﹐有「錯把鈔書當說詩」之語﹐論者謂其爲學士而發﹐確爲不謬。百餘年來﹐﹝兪﹞﹝翁﹞氏之集﹐名𨿽行世﹐試問何人取而誦讀則效﹖聊供插架之用。《復初齋詩集》流傳益罕﹐欲供插架而未能﹐豈非不行於世之明驗乎。文章乃千古之公物﹐公是公非﹐自有定評﹐決非一二人以私意所能擾亂也。

徐雲路事迹

徐雲路字企萬﹐號懶云﹐昆山人﹐明太僕卿應聘八世孫。性至孝﹐母吳氏有肝厥病﹐疾作危甚﹐雲路默禱於天﹐刲臂肉和藥以進﹐疾遂愈﹐延壽十餘年而歿。雲路以明經需次廣文﹐道光甲申卒﹐年六十八歲。咸豐初旌孝子﹐事迹入昆新兩縣誌《孝友傳》。雲路少爲諸生﹐有文譽﹐詩宗晚唐﹐塡詞出入兩宋﹐爲古文疏落簡峭。嘗賣田作秋闈旅費﹐舟夜泊燕子磯﹐朗誦所作賣田詩。鄰舟聞之﹐問何人﹐雲路亦出詢﹐乃知錢塘袁枚也。亟具衣冠﹐執弟子禮﹐請受業﹐論詩良久而別。吳中盛詩社﹐雲路館吳門久﹐時與唱和。手輯邑人詩成集﹐題曰《玉輝篇》。道光末﹐張潛之﹑潘道根所刊《昆山詩存》多本之。靑浦王昶致政歸﹐撰《湖海詩傳》﹐引雲路相參證。善畫梅﹐蒼勁秀逸﹐人爭寶之。撰有《雲海樓文集》�捲﹑《瀹雪山房詩鈔》�捲﹑《延秋館詞》�捲﹑《集腋艸》�捲﹑《玉輝編》�捲﹑《昆山詩選》�捲。雲路詩宗晚唐﹐於溫李爲尢近。永福黃莘田明府任時與唱和﹐盛稱其詩。《秋江詩集》六卷﹐𨿽有王元麟﹑陳應魁兩注本﹐於雲路事迹多未詳﹐蓋由未見昆新兩縣誌書﹐無由考證。聲木因取縣誌中所載﹐錄之於此﹐亦補注及讀明府詩集者所不廢也。

董皇后行狀

世祖章皇帝禦制《董皇后行狀》﹐龍陽易實甫觀察順鼎刊入《琴志樓叢書》中﹐有云「因嘆朕伉儷之緣﹐殊爲不偶。前廢後容止足稱佳麗﹐亦極巧慧﹐乃處心弗端﹐且嫉刻太甚。今後秉心淳朴﹐顧又乏長才。洎得後才徳兼備﹐足毗內政﹐諧朕志﹐順治拾有柒年捌月壬寅崩。」云云。聲木謹案﹕董皇后卽艸野相傳以爲董小宛者﹐實則爲滿洲內大臣鄂剛毅侯節碩之女﹐見於禦制行狀甚明。夫以帝王之尊﹐開國之初﹐而伉儷之間﹐自嘆不偶如此﹐人生伉儷之樂﹐眞不易得。世只知得科第及髙官厚祿﹐以爲須祖功宗徳﹐前世修來。不知得嬌妻美妾﹐比之髙官厚祿﹐更屬不易。設非前世修來﹐三生有幸﹐天地鬼神﹐恐未必能使之消受此福也。

論崔華詩

崔華字不雕﹐太倉人﹐順治庚子舉人﹐工詩畫﹐撰有《櫻桃軒集》�捲。王文簡公稱其詩淸異出塵﹐吳梅村祭酒目爲古塘一鶴﹐傾倒可謂至矣。其詩集無傳﹐名氏亦不見他人撰述﹐何耶﹖王豫編輯《江蘇詩徵》﹐錄其詩九首﹐入卷廿二。獨於王文簡公《漁洋詩話》所舉之「一寺千松內﹐飛泉屋上行。欹檣﹝夜﹞﹝坐﹞淸晝﹐薄冷出蘋間」﹐「溪水碧於前渡日﹐桃花紅似去年時」等詩﹐一字不錄﹐僅錄《居易錄》所舉之「丹楓江冷人初去﹐黃葉聲多酒不辭」一詩﹐何耶﹖豈以王文簡公評隲未公﹐伊之選詩另具手眼﹐能判別涇渭﹐直駕乎新城而上之﹐是眞不可解矣。

十餘世秀才四家

粵西蔣霞舫京兆達﹐爲先文莊公咸豐庚申恩科會試房師﹐師生誼篤﹐常爲先文莊公書扇﹐下鈐一印﹐文曰「蔣氏第十八世秀才」。後其子以明經候選教諭﹐先文莊公任川督時﹐仍歲寄羔幣﹐以奉師母﹐時通函訊﹐是又一世秀才矣。長樂梁茝鄰中丞章巨《歸田瑣記》﹐自述自明迄國朝十五世秀才﹐紀文達公昀任閩省學政時﹐特贈一扁﹐文曰「書香世業」。常熟馮己蒼���家亦九世秀才﹐至馮修字念修號東村﹐矢志讀書﹐願靑其衿﹐以足十世之數。顧困於童子試﹐四十年不克竟其志﹐賫恨以終﹐士林悲之。香山黃香石中翰培芳門聯云「三百年裏第﹐十八世書香。」其屋仍爲明黃文裕公故居﹐亦十八世秀才。夫士食舊徳﹐至十餘世之久﹐眞我朝之盛事﹐而海內復寥寥數家﹐何其難也﹗

曾國藩預屬墓志銘於吳敏樹

湘鄕曾文正公國藩﹐功在社稷﹐名垂國史﹐本無待於立神道碑﹐當時其家人請劉霞軒中丞蓉撰文。未及作﹐中丞又卒﹐檢其遺篋﹐僅有銘詞﹐乃請郭筠仙侍郎嵩燾補作序文﹐復請李文忠公鴻章撰墓志銘。李文忠公久不親文事﹐實爲�����代撰﹐見於�����中。而不知當日曾文正公因吳南屏廣文敏樹客於兩江節署﹐曾從容爲言「吾一旦不幸﹐志銘當以屬子。」云云。是其生時﹐曾以是屬望吳南屏廣文。此乃一時言論﹐恐其家人亦未必知之﹐故攺屬他人﹐果知之﹐不必故違是命也。巴陵杜仲丹孝廉貴墀撰《巴陵人物志》十五卷﹐備載其語於吳廣文傳中﹐想此語聞之於廣文﹐信不虛也。

明竟陵公安撰述

明末詩文派別﹐至公安﹑竟陵﹐可謂妖妄變幻極矣。亡國之音﹐固宜如此﹐時當末造﹐非人力所能挽回。世多不知其名氏﹑撰述﹐爰記之於下﹐以昭後世之戒。公安三袁﹐一庶子宗道﹐卽士瑜﹐撰《海蠡編》二卷。一吏部郎中中道﹐撰述無傳。一吏部郎中宏道。獨宏道撰述甚富﹐撰有《觸政》一卷﹑《瓶花齋雜錄》一卷﹑《袁中郎集》四十卷﹑《明文雋》八卷。竟陵爲鍾惺﹑譚友夏﹐俱天門人。鍾惺撰《詩經圖史合考》廿卷﹑《毛詩解》�捲﹑《五經纂注》五卷﹑《史懷》十七卷﹑《合刊五家言》�捲。譚元春撰《嶽歸堂集》十卷﹑《譚友夏合集》廿三卷﹑《譚子詩歸》十卷。復與鍾惺合編《詩歸》五十一卷﹑《明詩歸》十卷﹑《補遺》一卷。鍾惺復編《名媛詩歸》三十六卷﹑《周文歸》廿卷﹑《宋文歸》廿卷﹑《評點左傳》廿卷。𨿽皆收入《四庫存目》《提要》極爲詆斥﹐不遺餘力﹐論者謂其言非過也。

神農陵詩句

神農陵寢相傳其土可以治病﹐故袁簡齋明府詩云「一抔能治膏肓病﹐九死難醫嫉妬心。」下句可謂慨乎其言之矣。

陸耀遹畫墁剩稿

陸邵文徵君耀遹撰《畫墁剩稿》八卷﹐本屬居幕府時﹐代府主之作﹐徵君在日﹐戒後人勿刊。光緒四年三月﹐其第五孫彥頎刺史佑勤任興國州知州時﹐懼其久而散佚﹐又以徵君有遺言﹐弗能決。杜仲丹孝廉貴墀適居州幕﹐力勸之刊行﹐非徵君意也。徵君代人之作﹐不欲以己屍其名﹐尙存古人讓善之遺意。

余誠格等調缺原委

宣統三年﹐鄂藩余壽平中丞誠格升任陜西巡撫﹐鄂督瑞莘儒制府澄爲之奏請﹐言「誠格有父﹐路遠不能迎養﹐請就近量移﹐庶可忠孝兼盡。」奉旨與湘撫楊俊卿中丞文鼎對調。先是鄂督陳筱石制府夔龍調任川督﹐制府妻許夫人禧身字��﹐乃已故軍機大臣��尙書許恭愼公庚身之從堂妹﹐憚於路遠﹐不願隨往﹐亦有人爲之上聞﹐奉旨調任直督。王道不外乎人情﹐此等舉措無關宏旨﹐猶有康乾年間君臣如家人遺意。許夫人禧身﹐以一婦人而攺恩命﹐尢我朝所未有也。

何紹基識人

道州何子貞太史紹基書名滿海內﹐而其知人之明﹐尢敻絕千古。嘗謂桐城方柏堂明府宗誠曰「余自楚至皖﹐行數千里﹐所見好官三人﹕黃州府知府徐太守丰玉﹑鄱陽縣知縣沈明府衍慶﹑祁門縣知縣唐明府治。」其後粵匪之亂﹐徐﹑沈陣亡﹐唐亦殉難。其語見《柏堂集次編》。

孫家振小說

孫家振字玉聲﹐��人﹐號漱石生﹐化名警夢癡仙﹐近代之小說家﹐撰《海上繁華夢初集》六卷﹑《續集》六卷﹑《後集》八卷﹐笑林報館附刊本﹐又有翻刊小字本。宣統辛亥以後﹐復撰《續繁華夢初集》六卷﹑《二集》六卷﹑《三集》八卷。此書𨿽系章回小說﹐而用意深遠﹐中庽勸懲之旨﹐且報應昭彰﹐尢至爲痛切﹐予嘗戲目之爲戒嫖戒賭﹐戒結交匪友教科書。人家子弟於十五六歲之時﹐文義粗通﹐正喜看各種小說﹐可以此書命之細閱。苟得中材﹐熟閱此書﹐未有不憬然自悟者﹐決不至故入迷塗矣。尙有陽湖李國嘉﹐字伯元﹐化名南亭亭長﹐撰有《官場現形記》五編﹐每編六卷﹐筆意淺顯﹐並無污穢之語﹐亦可供茶余酒後之一助。予素不喜閱小說﹐故知之者甚少﹐細閱此二書﹐決無他虞也。

吳敬梓事迹

吳敬梓字敏軒﹐一字文木﹐全椒人﹐諸生。襲祖父業﹐有二萬餘金。與文士往還﹐飲酒歌呼﹐窮日夜不輟﹐不數年﹐貲產蕩盡。冬夜苦寒﹐邀同好五六人﹐繞城堞行數十里﹐謂之暖足。撰《文木山房集》�捲﹑《詩說》�捲﹑《儒林外史》五十卷。他集不傳﹐此書獨風行一時﹐世人多見之好之。其中描摹文士情態﹐嬉笑怒罵﹐如鑄鼎象物﹐頗爲小說界開一新面目。惟其書本五十回﹐爲五十卷﹐不知何人割裂茂才《文木山房集》中語﹐襞積增爲五回。後有茂才從兄靑然先生檠女孫之女夫上元金和一跋﹐稱五十五回﹐爲五十五卷﹐是每回可爲一卷矣。程魚門太史晉芳《勉行堂文集》中有《文木先生傳》﹐謂生平交友﹐莫貧於敏軒﹐其橐中筆硯都無雲云。負才如是﹐家產如是﹐而一寒至此﹐毫不以爲意﹐眞世間所罕有者。

春秋等書目

「晉之《乘》﹐楚之《檮杌》﹐魯之《春秋》﹐其意一也」﹐孟子已言之矣。然後世以「春秋」名書者甚多﹐如《虞氏春秋》《呂氏春秋》﹐漢趙煜《吳越春秋》十卷﹐晉習鑿齒《魏晉春秋》�捲﹐魏崔鴻《十六國春秋》一百卷﹐宋尹洙《五代春秋》�捲﹐明荀廷詔《蜀國春秋》﹐我朝列爲禁書﹐明崔銑《文苑春秋》四卷﹐姚士粦《後梁春秋》二卷﹐查繼佐《魯春秋》一卷﹐《適園叢書》本。以「檮杌」名書者﹐只有宋張唐英《蜀檮杌》二卷。以「乘」名書者﹐明有周嘉冑《香乘》廿八卷﹐許奉恩《裏乘》十卷。豈以《春秋》爲聖人筆削﹐因以名書﹐猶得希聖之意也歟。

夾壩等訛稱

西域人以刧盜爲夾壩﹐見紀文達公《姑妄聽之》自注。聲木謹案﹕夾壩卽刧盜之訛﹐非以刧盜爲夾壩也。四川人以彊盜爲帽殼﹐實卽暴客之訛﹐亦非以彊盜爲帽殼也。張文襄公之洞督學四川﹐撰《輶軒語》一卷﹐中有屬武生不可與帽頂來往之語。川人本云帽殼﹐張文襄公以其名不雅馴﹐易爲帽頂﹐失之遠矣。

胡林翼批牘中語

益陽胡文忠公林翼遺集中﹐批牘之語﹐有「儒雅雍容﹐逢人便問魏三兄之槪」云云。光緒丁未﹐予在山東﹐王古愚孝廉振垚告予云「人言胡文忠公此批﹐乃戲用《閱微艸堂筆記》中故事﹐從無有知其出處者。」予爲之檢查原書﹐見《姑妄聽之》卷四奴子傅顯事。「魏三兄」亦卽奴子魏藻﹐見本條自注。持以示之﹐孝廉大喜。

桐城陽湖兩派

長樂謝枚如��章鋌《賭棋山莊文集》中《抑快軒遺文稿跋》中有云「近日古文有桐城派﹐有常州派﹐李申耆蓋常州派中之錚錚者。」聲木謹案﹕張文襄公之洞督學四川時﹐編《書目答問》四卷﹐中有桐城派﹑陽湖派等名目。王益吾祭酒先謙﹑孫佩南京卿葆田﹑馬通伯主政其昶皆不謂然﹐後儒亦多謂桐城﹑陽湖同源異流﹐並無自立一派之意。說詳予撰《桐城文學淵源考》卷五張臯文太史惠言條下。當時司編輯者﹐實爲江陰繆筱珊太史荃孫﹐力主是說。據謝氏所言﹐當時確有桐城﹑常州兩派之說﹐不盡鑿空。太史爲常州人﹐更推波助瀾﹐以張其軍爾。

楊峴論文語

歸安楊見山太守峴《遲鴻軒詩續棄》自序云「詩文者﹐讀書之末技也﹐然非千气萬力﹐深入閫奧﹐不可以鳴作家。同輩中﹐詩如鄭子尹之宏肆﹐莫子偲之蒼老﹐髙陶堂之研煉﹐文如徐懿甫之峻潔﹐方存之之整暇﹐施均甫之爽健﹐餘皆畏避之不遑﹐無他﹐專壹與不專壹之判也。」云云。聲木謹案﹕太守所撰《遲鴻軒文棄》�捲﹐《文續棄》�捲﹑《詩棄》�捲﹑《詩續棄》�捲﹐古文篇幅甚狹﹐有意烹煉﹐蹊徑未化﹐尙未成家﹐不能與作者爭衡﹐自評之言良允。至於評品諸家詩文﹐甚爲的當﹐知非無意於詩文者。惟其知之深﹐所以知其爲之之難如此﹐非眞讀書人﹐不能道其隻字也。

阮大鋮詠懷堂集

阮大鋮誤國庸臣﹐人不足道﹐然卒殉南都之難﹐較之背主求榮者﹐猶爲有別。撰有《燕子箋》�種曲﹐風行宇內﹐幾於家置一編。其詩尢才華富麗﹐風骨髙騫﹐洵能傾倒一時﹐實足與錢牧齋﹑吳梅村﹑龔芝麓江左三家相頡頏。徒以摧折太早﹐又列名閹籍﹐以致撰述湮沒不彰。所撰《詠懷堂詩集》四卷﹑《外集甲部》一卷﹑《乙部》一卷﹐爲崇禎乙亥冬月自刊本。詩前有眷弟葉燦序十九頁﹐推崇備至﹐又有門人鄺露序三頁﹐目錄廿七頁﹐後有大鋮自序五頁。捲端題「石巢阮大鋮集之著﹐南海鄺露公露校」。《外集》前有自序五頁﹐目錄十九頁。《甲》《乙》部捲端均題云「衲子徳浩﹑宗白校」。刊本亦甚工﹐確爲明末刊本。孔雀有毒﹐不掩文章﹐就詩論詩﹐亦明季一大家也。其刊本極爲罕見﹐故詳記之於此。

論施閏章

宣城施愚山侍讀閏章學問文章﹐海內尊爲山斗久矣﹐核以曾孫念曾所編年譜﹐遺議頗多﹐玆略舉之。崇禎九年﹐已補博士弟子﹐名隸縣庠。順治二年﹐我朝定鼎後﹐復補博士弟子員。順治七年﹐寄沈耕巖先生札云「章自忝鄕薦﹐卽違素心。」順治三年冬﹐李宜人來歸。順治十一年九月﹐梅宜人卒於家﹐有悼亡詩四首。順治十四年﹐以覃恩贈父刑部公奉政大夫﹑山東提學道按察司僉事﹐母馬安人﹑胡安人並贈宜人﹐妻梅安人贈宜人﹐繼妻李安人贈宜人。梅宜人未卒﹐李宜人來侍﹐不能曰「來歸」﹐與梅宜人來歸同文。此猶可曰出於曾孫念曾之意﹐非侍讀本意。覃恩封繼妻爲宜人﹐是分明以妾爲妻﹐豈君子所爲乎﹗已入明學籍﹐復入國朝學籍﹐自以「違素心」爲言﹐不知果何違乎素心。果忠於明乎﹖抑忠於國朝乎﹖可謂進退失據矣。

論紀昀撰述

紀文達公昀學問浩博﹐奉勅編纂《四庫全書提要》及《簡明目錄》﹐允宜家置一編﹐奉爲大經大法﹐自不待言矣。惟所撰《紀文達公遺集》��捲﹐究爲榮世之書﹐非傳世之作﹐插架者不能不備﹐究無人誦而習之也。其《鏡煙堂十種》﹐乃評品詩文各書﹐在文達公𨿽能另出手眼﹐判別涇渭﹐亦無關於宏旨。其《姑妄聽之》自序有云「三十以前﹐講考証之學﹐所坐之處﹐典籍環繞如獺祭。三十以後﹐以文章與天下相馳驟﹐抽黃對白﹐恆徹夜構思。五十以後﹐領修祕籍﹐復折而講考證。」云云。據公自序﹐公亦非不畱意於文字者﹐且研求二十年﹐不爲不久﹐卒不能與文士爭短長。以公之髙才博學﹐竟不能合考據﹑文章而爲一﹐與之翼者兩其足。此乃天限﹐非人力所能彊求也明矣。

論編輯不易

鄢陵蘇菊村廣文源生編《中州文徵》﹐其師錢衎石給諫儀吉爲之代閱櫟園﹑柳下﹑山蔚數家之作﹐廣文因此悟選文之旨﹐自記於《記過齋文稿》中。可見選詩文亦不易﹐未可率爾爲之也。

隨筆卷四

論南宋光宗李后等

論衛最後亡

論杜詩

論書賈四人

柳如是事迹

論小學韻語注

論程羽文鴛鴦牒

論揚雄等人

泰西教士穆尼閣二人

如山失官原委

杜浚變雅堂集

閱微艸堂筆記

梅曾亮石刻木刻文

國史儒林等三傳

論八賢手札

杭世駿三國誌補注

崇禎宮詞中撚轉

明史可法妾李傃

周起渭等詩句

元貢泰朱燧師生

南宋曹勛松隱文集

論永福縣誌

北宋王安石亂天下

代作攺定各集

論方孝孺

元楊奐詩

南宋元兩榜得人

齊二寡婦原委

千家姓文

攺撰碑文二事

姦臣子孫好學

稱婿不稱婿之異

明袁珙父子相人術

明王思任弈律

酒槪名號詭譎

萇楚齋隨筆卷四

廬江劉聲木十枝撰

論南宋光宗李后等

南宋光宗慈懿李皇后﹐𨿽爲李道之女﹐然本戚方諸將﹐故羣盜也。明熹宗懿安張皇后﹐𨿽爲張國紀之女﹐實螟蛉之女﹐非張國紀所生。以一代皇后正位中宮﹐母儀天下﹐一以故盜之女入選﹐一以螟蛉之女入選﹐眞千古後族之羞也。

論衛最後亡

周武王封建諸侯﹐惟衛最爲後亡﹐享國亦最久﹐共四十一世﹐歷九百有五年。秦滅六國﹐並未滅衛﹐直至秦二世�年﹐始廢衛君角爲庶人﹐其國始除。當時以彈丸之地﹐微弱之君﹐淫靡之民﹐居然能立國於彊國暴君之下﹐數十年安然無恙。想當時秉國鈞者﹐必具深識遠慮﹐有所因依﹐故能如此。惜史策失載﹐不能追尋其原委﹐深爲可惜。

論杜詩

杜少陵詩云「莫笑田家老瓦盆﹐自從盛酒長兒孫。傾銀注玉驚人眼﹐共醉終同臥竹根。」蓋言瓦盆與銀玉器盛酒﹐同爲一醉﹐且須老瓦盆始能畱貽子孫﹐銀玉器未必能畱貽子孫。意在言外﹐眞通儒之論﹐達人之見也。聲木嘗讀此詩﹐深爲感喟﹐因以「老瓦盆」三字名齋。嘗雜鈔關於居家日用切實可行之格言及養生語﹐輯爲四卷﹐卽名《老瓦盆齋雜鈔》﹐以期觸目驚心﹐用以自警。

論書賈四人

書賈多文人﹐其最煊赫者有四﹐足與考證文士爭短長﹐可謂書林四傑。一北宋穆修。家有唐本韓柳文﹐鏤板行世﹐設肆售之。自坐其旁﹐約有能句讀者﹐卽贈一部不索值。撰《穆參軍集》三卷﹑《附錄》一卷。其古文開﹝先﹞﹝北﹞宋之先﹐有功於藝林甚偉。一南宋陳起。設書肆於睦親坊﹐自號陳道人﹐刊書籍甚富。後人得其刊本﹐謂之陳氏書棚本﹐久爲考證板本之資糧。編《江湖小集》九十五卷﹑《後集》廿四卷﹐搜羅一時詩家頗富。一明童佩。字子鳴﹐龍遊人。世爲書賈﹐受業於歸有光﹐獨以詩文遊公卿間﹐撰《童子鳴集》六卷。一國朝吳縣黃蕘圃茂才丕烈。設���書肆於蘇州﹐以搜羅善本書﹐後人奉爲圭臬﹐其名氏遂直駕虞山毛氏﹑錢氏﹑四明範氏﹑泰興季氏等而上之。生平欲編《所見古書錄》﹐將所藏爲正編﹐所見而未藏者爲附錄。其分目﹐一宋槧﹐二元槧﹐三毛鈔﹐四舊鈔﹐五雜舊刊。並未編定。身後瞿木夫司馬中溶分爲廿卷﹐稿本亦不知歸於何所。有人謂陸心源《儀顧堂題跋考證》大都取材於是﹐似黃氏原本已歸陸氏﹐陸氏旣盜襲其語﹐並毀棄其原本。其藏書題跋﹐自吳縣潘文勤公祖蔭及江陰繆荃孫﹑長洲章鈺﹑仁和吳昌綬等廣爲搜輯﹐得文六百廿二篇﹐編爲《蕘圃藏書題識》十卷﹑《補遺》一卷﹑《刊書題識》一卷﹑《補遺》一卷﹐丙辰冬月﹐金陵書局刊本。版本與《適園叢書》一律﹐疑卽烏程張氏所刊本也。繆氏序語稱其跋識於版本之後先﹐篇第之多寡﹐音訓之異同﹐字畫之增損﹐授受之源流﹐翻摹之本末﹐下至行幅之疏密廣狹﹐裝綴之精粗敝好﹐莫不心營目識﹐條分縷析。跋一書而其書之形狀如在目前﹐非《敏求記》空發議論可比云云。聲木謹案﹕蕘圃題識之善﹐繆氏已言無餘蘊。予獨惜其於每書撰人名氏﹑籍貫﹑學術﹑仕宦﹑撰述﹐槪乎無一字題及﹐多言收售情形﹐文字亦淺陋之至﹐適成其爲書賈文字。𨿽自範﹑毛﹑錢﹑季等創此一派﹐蕘圃後出﹐推勘益密﹐於學術上不無少助﹐終於貿易上得益甚大。蕘圃之開設書肆﹐搜訪古書﹐專爲牟利﹐其學術終屬有限﹐未可以近人尊崇﹐隨聲附和﹐遂躋諸撰述之林也。

柳如是事迹

常熟錢牧齋宗伯謙益之姬人柳如是﹐三百年來﹐久已爲人所艷稱﹐言人人殊﹐從無有知其詳細情形者。聲木參考各書﹐刺取其中事迹﹐薈萃記之於此﹕柳如是本吳中大家婢﹐初名隱雯﹐流落北裏﹐爲吳江盛澤鎭名妓徐佛養女。佛善畫蘭﹐能鼓琴。更名楊愛﹐小字影憐。後又自更姓柳﹐名是﹐字如是﹐在北裏中負盛名。��輕薄子錢靑雨岱勛故小有才﹐與柳狎﹐最稱莫逆﹐教之作詩寫字。從柳爲狎客﹐實若僕隸﹐因名之曰偕柳。早年詩詞﹐大半錢所僞作。後來柳歸牧齋宗伯﹐實岱勛爲之介﹐並偕往焉。繼又適松江某孝廉爲妾﹐孝廉能文章﹐工書法﹐復教之作詩寫字。文學遂大進﹐字則婉媚絕倫﹐詩亦格調工麗﹐又以詞翰傾一時。柳爲人短小不逾中人﹐而色甚艷﹐雙頰作朝霞色。結束俏利﹐神情灑落﹐性機警﹐口便給﹐饒膽略。然倜儻好奇﹐尢風流放誕﹐嘗幅巾弓鞵﹐著男子服。孝廉不能堪﹐謝之去。柳挾其才色﹐遊吳越間﹐士大夫爭趨之﹐名愈重一時。崇禎庚辰冬月﹐爲士人裝﹐自訪牧齋宗伯於常熟。宗伯在東林中﹐本有浪子之目﹐相見甚歡。明年辛巳六月初七日﹐遂與宗伯定情。宗伯賦詩紀事﹐同人和之﹐號爲河東君﹐聲譽益起。柳時年已廿四矣。後生一女﹐適無錫趙��太史��之子玉森��管。崇禎乙酉五月之變﹐柳勸牧齋宗伯速殉義﹐無貪戀。宗伯謝不從﹐柳大憤﹐自投於水。家人持之﹐不得入﹐乃止。癸卯秋月﹐柳復下發入道。明年宗伯卒﹐家難作﹐勢甚洶洶。柳自經死﹐事遂得解。綜柳生平﹐不愧名妓。其風流放誕﹐本妓女之本色﹐不足爲異。何況詩字並皆超妙﹐可以傳世﹐能明大義﹐勸宗伯殉義﹐又以一死了錢氏紛糾﹐洵足流傳千古矣。柳又嘗與隴西君有舊約﹐以「問郎」二字玉篆贈別。甲申某月一日﹐牧齋宗伯燕客﹐隴西君亦在坐。柳知之﹐遣婢出問起居﹐以玉篆歸之。行事光明磊落﹐亦不失大丈夫之所爲也。

論小學韻語注

湘鄕羅忠節公澤南撰《小學韻語》一卷﹐並自注「甚有功於名教」。惟其中有云「親迎以歸﹐交拜秩秩﹐合巹而飲﹐共牢而食。」復云「夫婦之親﹐貴於有別﹐不共湢浴﹐不共巾櫛。夫之笥篋﹐妻不敢兼。夫之楎椸﹐妻不敢懸。」自注云「此數者﹐𨿽夫婦不共﹐所以遠私褻之嫌也。」云云。聲木謹案﹕羅氏此語﹐未免自相矛盾﹐且於情理亦未妥洽。夫婦旣可合巹而飲﹐共牢而食﹐有何不可共巾櫛﹑笥篋﹑楎椸乎﹖當注云「夫𨿽有巾櫛﹑笥篋﹑楎椸﹐未必爲一人所用﹐或父子之物﹐兄弟之物﹐朋友之物﹐置於一處﹐事所恆有。妻若專認爲夫一人之物﹐將己物亦置於一處﹐頗有不便之處。己之物﹐寧可另置於己之處爲便﹐不必因有夫﹐必須放置一處。卽系夫一人之物﹐以後亦難免父子﹑兄弟﹑朋友之物存放一處﹐總以分置爲妥﹐所以遠私褻之嫌也。」如此增注﹐似於聖賢心事曲爲傳出﹐更爲周備。《曲禮》云「男女不雜坐﹐不同椸枷﹐不同巾櫛。」此指凡人言之﹐非所論於夫婦﹐故經文泛言男女而不言夫婦﹐其義可知也。夫婦生則同室﹐死則同穴﹐焉有生時不共巾櫛等之理。所謂男女有別者﹐以爲男子各有其婦﹐女子各有其夫﹐截然如此疆彼界之不可踰越﹐非謂夫婦有別也。若謂夫婦亦有別﹐則天下之事﹐無一不有別矣﹐豈聖人定夫婦之制乎﹗

論程羽文鴛鴦牒

國朝程羽文撰《鴛鴦牒》﹐取古來男女不得其偶者﹐以意判斷﹐更爲匹偶。中如以王昭君配蘇武﹐以班昭配鄭康成﹐以王婉儀配文天祥等類﹐𨿽古之賢人﹐不免侮辱。又以魏甄后配曹植﹐以遼蕭后配李煜﹐以漢班婕妤﹑晉左貴嬪配梁簡文帝﹑梁元帝﹐是帝王妃後亦遭輕薄﹐且亂倫。其自序引譚元春之說﹐謂﹕「古來多少才子佳人﹐被愚拗父母板住﹐不能成對﹐賫情以死﹐乃悟文君奔相如是上上妙策。」云云。此等傷風敗俗之語﹐若出於口﹐人人唾罵﹐不謂竟有敢筆之於書﹐更出而問世。其倡亂導淫﹐有司當誅其人﹐火其書﹐廬其居﹐以保存名教。王晫﹑張潮同編《檀己叢書》﹐更爲收入﹐皆不知其名教何在﹐廉恥何往。明季遭屠隆﹑桑悅﹑陳繼儒﹑祝允明﹑李贄﹑鍾惺﹑譚元春等狂徒﹐直欲蔑棄先王倫常﹐變更禽獸習慣。其流毒天下﹐深入人心﹐以致禍亂相尋﹐明社以屋。其流毒比之張獻忠﹑李自成﹐奚啻千萬倍。不待張李作亂﹐明季之人﹐心亡久矣﹐𨿽欲天下不亡﹐得乎。程羽文生當聖世﹐猶祖述其糞溺﹐奉爲珍祕﹐以之搖感人心﹐穢亂天下。王晫撰《丹麓雜著十種》十卷﹐其第六種曰《看花述異記》﹐自記夢遇古來諸美女事。其非聖侮法﹐亦同於程羽文﹐仍沿明季狂悖之習﹐其人更可誅﹐其書更可燒矣。

論揚雄等人

王安石尊揚雄爲聖人﹐從祀孔子廟廷而紹述﹐餘黨又尊王安石﹐入祀孔廟﹐致有靖康之禍﹐二帝蒙塵。明季尊魏忠賢爲聖人﹐徧祀天下文廟﹐而明社爲墟。禮義廉恥先亡﹐國未有不亡者也。宋陳善謂馬師在孔子上﹐見於《捫虱新話》。王孝詠欲以毛奇齡配享文廟﹐見於《後海堂雜錄》。李塨諸人奉顏元爲聖人﹐見於����𨿽屬一人一家之私言﹐尙未行於天下﹐其悖謬乖戾﹐顚倒是非﹐淆亂黑白﹐肆無忌憚﹐悍然冒天下之不韙﹐其人可誅﹐其書可燒也。揚雄文學自足千古﹐後世之人﹐因其文學﹐並欲爲之掩飾﹐何其傎也。南宋鄧肅﹐直指揚雄爲叛臣﹐無所逃於天壤﹐誠屬義正辭嚴﹐千古定論。尢可笑者﹐明盧格撰《夢遊淸都記》﹐極力爲揚雄辧寃﹐謂親見朱子與揚雄辧﹐朱子詞窮屈。復稱雄爲得洙泗眞源﹐見於《荷亭辧論》﹐更爲誕妄狂悖。明季生屠隆﹑李贄﹑桑悅﹑祝允明等非聖侮法之人﹐天下靡然從風﹐其流毒甚於張李二流寇。流寇禍天下﹐不過一時。學術之禍天下﹐其影響於人心風俗者﹐至捷至大﹐至久至遠。有國家者﹐宜有以深思熟慮﹐早誅其人﹐火其書﹐絕其源﹐無使肆其流毒也。

泰西教士穆尼閣二人

順治間﹐泰西教士穆尼閣寄寓南京﹐喜與人談算學﹐並不招人入耶穌教。光緒間﹐泰西教士尉禮賢寄寓��爲耶教學堂校長﹐許人信教自由。我朝二百餘年﹐泰西教士東來﹐不誘人入教者﹐當首推穆﹑尉兩教士。尉禮賢研究中國學術極深﹐中語亦至爲嫻熟。並極言孔教平正﹐盡人可奉﹐不似他教各有所偏﹐均有流獘。予於壬子四月﹐在靑島親見之﹐問以耶穌教何如。尉云「耶穌教亦有偏處﹐遠不如孔教﹐較勝於天主教。」其言尢爲篤實不欺﹐不愧我國君子之行。美國教士馬林﹐寓居南京鐘鼓樓二三十年﹐中文精通﹐中語極嫻熟﹐見人亦口不言教﹐爲西教士所僅見。較之西教士艾約瑟﹑丁韙良輩之中學﹐相去不可以道裏計﹐惜知之者甚少耳。

如山失官原委

如山字冠九﹐赫裏捨氏﹐滿洲鑲藍旗人﹐道光戊戌進士﹐官直隸按察使。書法追六朝﹐流動自喜﹐不似他人以板重擅長﹐在同光間﹐以書法擅名一時。尢善畫山水及寫生﹐並指頭畫。廉訪書法本甚工﹐惜晚年倦於應酬﹐多由門客代筆﹐論者遂悞謂廉訪本不工書﹐又謂自書者不如門客所書﹐而不知非也。凡門客代筆之字﹐遠不如廉訪自書。以予所見者非一﹐內有餘杭陳質葊二尹幹﹐書法爲廉訪所授﹐卽爲當日代筆之一人。每見廉訪親筆書畫﹐摩挲愛玩﹐不忍釋手﹐亦自謂弗如遠甚﹐可謂公論矣。當日廉訪之失官﹐實因一言而起。光緒��合肥張靖達公樹聲入都陛見﹐道出天津。故相李文忠公鴻章時任直督﹐因張靖達公本其門生﹐又屬吏也﹐例須出迎﹐竟不往。各省迎送官吏﹐例有一定之處﹐司道府縣﹐均在某處照例迎接。張靖達公知李文忠公未往﹐由間道馳去。司道久候不至﹐使人偵之﹐已由間道去久矣。大眾𨿽不悅﹐尙無言也﹐獨廉訪忿然曰「一督撫不迎接﹐一督撫不受迎接﹐督撫威焰﹐一至於此乎。我等何不亦買一督撫坐坐﹐亦可以此傲人。」不知如何﹐此語竟爲張靖達公所知﹐遂深銜之﹐旋任粵督﹐奏劾其落職。督撫隔省參人﹐𨿽爲例所有﹐總嫌越俎好事﹐我朝二百餘年﹐實爲罕見。廉訪不忍小忿﹐致遭意外之虞﹐可謂不幸之尢者矣。相傳左文襄公宗棠﹐﹝撚平﹞﹝平撚﹞回逆之時﹐自恃謀略﹐嘗自稱曰「葛亮」﹐與僚佐書﹐或卽自稱曰「老亮」。如某戰而勝﹐則掀髯笑曰「此葛亮之所以爲亮也。」及某戰而不勝﹐時有某方伯戲曰「此諸葛之所以爲豬也。」左文襄公亦深銜之﹐不久卽劾罷某方伯。皆因一言而受大禍﹐此古人所以愼言﹐三緘其口也。

杜浚變雅堂集

黃岡杜於皇明經浚《變雅堂詩集》專錄五律﹐海寧查查浦太史嗣瑮《半緣葊絕句》專錄絕句﹐祥符周季況都轉星譽《寙櫎詩質》亦專錄五律﹐尙有古人不知爲不知遺意。

閱微艸堂筆記

紀文達公昀所撰小說五種﹐合刊名《閱微艸堂筆記》﹐眞能空絕千古﹐無有能彷佛似之者﹐其衣被宇內﹐非無因也。其佳處﹐門人盛時彥跋語中頗能道其詳﹐其謂「辧析名理﹐妙極精微﹐引據古義﹐具有根柢﹐則學問見焉。敍述翦裁﹐貫穿映帶﹐如雲容水態﹐回出天機﹐則文章見焉」云云。亦可見文達公當日下筆之時﹐慘淡經營﹐不遺餘力﹐抽黃對白﹐恆徹夜構思﹐斯有此空前絕後之小說。予生平最喜此書﹐常置左右﹐謂不當作小說看也。

﹡

梅曾亮石刻木刻文

往在北京﹐購得上元梅伯言郎中曾亮所撰《黃府君墓表》石刻本﹐錢塘戴文節公熙正書並篆額。以之對校《柏梘山房文集黃煥華墓表》木刊本﹐頗有異同。曾文正公日記謂其鉆研之久﹐工力之深﹐洵屬知言。

國史儒林等三傳

曾文正公復鄧伯昭孝廉瑤書云「國史例非一二品達官﹐不爲立傳﹐其官卑而立傳者﹐惟匯成《忠義傳》。嘉慶間﹐阮文達公元始立《儒林》《文苑》《循吏》三傳﹐國朝以來﹐只此一次。前者未嘗有舊例可循﹐後者亦未嘗相續而增入之也。頃何子貞太史爲史館提調﹐意欲續纂《儒林》《文苑》二傳﹐以總裁不許﹐遂爾中輟。」云云。聲木謹案﹕國朝功令﹐如此其嚴﹐所以杜冒濫﹐意極美善。且《儒林》《文苑》二傳載明功令﹐必先將平日所纂述盡送至館﹐然後定議屬艸。至光緒��年﹐續纂《儒林》《文苑》《循吏》三傳﹐在我朝只二次﹐其難如此。

論八賢手札

幼時見石印本《八賢手札》﹐乃匯輯摹刻曾文正公﹑曾忠襄公﹑李文忠公﹑沈文肅公﹑胡文忠公﹑駱文忠公﹑左文襄公﹑彭剛直公諸家手札﹐前列小像﹐久已忘之矣。成人後又見木刻本﹐因翻閱之﹐始悉湘陰郭子瀞觀察慶藩編刊諸人致其父意城京卿嵩燾書札﹐意甚鄙之。後閱長沙王益吾祭酒先謙《虛受堂文集》﹐有觀察之墓志在焉。稱其於文事剖析源流﹐開抉閫奧﹐騖精詣微﹐其應不窮。撰有《許書轉注說例》一卷﹑《說文經字考辧正》四卷﹑《說文答問疏證補誼》八卷﹑《說文經字正誼》四卷﹑《合校方言》四卷﹑《莊子集釋》廿四卷﹑《泊然葊文集》二卷﹑《十二梅花書屋詩集》六卷﹑《瀞園剩稿》二卷﹑《尺牘》八卷。予所見者﹕《說文經字正誼》《合校方言》《莊子集釋》《詩集》四種﹐固非不學無術者所可比擬﹐不知當時何以編輯此種俗惡之書﹐自暴其淺陋﹐果何圖焉。

杭世駿三國誌補注

前宋裴松之注《三國誌》﹐引據博洽﹐考證事迹﹐多有溢於原書之外﹐千古以來﹐推爲絕作﹐從無有人議其疏略者。我朝杭世駿撰《三國誌補注》六卷﹐收入《四庫》。《提要》稱其欲捃拾殘剩﹐以駕乎其上﹐𨿽貪多務得﹐體例未免蕪雜﹐然參校異同﹐亦多精核﹐云云。裴氏所注﹐距晉僅百餘年﹐杭氏所注﹐距晉已千餘年﹐其難易不可以道裏計。且屢經喪亂﹐古籍久湮。杭氏竟能拾遺補闕﹐目空千古﹐信乎我朝考証之學﹐軼乎前代矣。

崇禎宮詞中撚轉

吾鄕於四月間﹐有取麥穗煮熟﹐去芒殼﹐磨成小長條食之﹐名之曰冷正子。味並不佳﹐食者亦少﹐不過確有此制法食品而已。後讀常熟王譽昌露湑《崇禎宮詞》﹐有云「麥爲撚轉櫻桃熟﹐碧淺紅深白玉盤。」錢塘吳理靜川注云「四月嘗櫻桃﹐以爲一歲諸果新味之始。取麥穗煮熟去芒﹐磨成條食之﹐名曰『撚轉』﹐以爲一歲五穀新味之始。」云云。不意此等小食物﹐竟爲明代進禦之食品。據吳氏所注﹐且更有關系﹐更非意料所及矣。

明史可法妾李傃

李傃號空云﹐金陵人﹐父官都司。傃才貌雙絕﹐年十六﹐爲史忠正公可法簉室。年廿五﹐遭國變﹐史忠正公殉難﹐傃誓不再適﹐出家爲女道士。居揚州緱笙道院﹐自名其室曰空云主靜軒。後入王屋山﹐不知所終。碧甚子撰《李空云女冠小傳》﹐紀載甚詳。又工文學﹐其三十五歲時﹐撰《霜猨集駢文序》四百餘言。𨿽篇幅稍狹﹐而吐屬雅潔﹐頗有《樊南甲乙集》之遺﹐在婦人誠屬難能可貴。其敍文中有云「傃名閨弱質﹐相府小星。際此天傾地陷﹐赤伏無再驗之符﹔遽爾家破人離﹐素鏡絕重圓之照。樓名燕子﹐與燕偕棲﹔院鎖梨花﹐比花更悴。」云云。詞旨哀怨﹐不忍卒讀。史忠正公有此堅貞文學簉室﹐而世人竟罕有知之者﹐予故載之於此。

周起渭等詩句

周宮詹起渭詠西湖詩有云「若把西湖比明月﹐湖心亭似廣寒宮。」佟庶村姬人艷雪和查心谷��爲仁悼亡詩有云「美人自古如名將﹐不許人間見白頭。」均見查爲仁《蓮坡詩話》。二詩句調並不髙而膾炙人口﹐多有不知其名氏者﹐故記之於此。

元貢泰朱燧師生

元海寧朱質夫��燧﹐爲宣城貢尙書師泰門人。至正��年﹐尙書奉使入閩﹐時天下已大亂﹐道梗不得歸﹐遂往海寧依朱燧﹐卜居小桃源裏。未幾﹐尙書以明宋文憲公濂薦﹐銜上命彊起之。尙書恥事二姓﹐一夕仰藥卒。朱燧奉窆於長平裏﹐營兆﹝域﹞十畝表﹝域﹞之﹐別給田三十畝﹐歲供祭祀﹐復爲之立祠於城內。嗣後燧之子孫奉燧遺命﹐增置祭田﹐世守其祀。每歲寒食前一日﹐聚族上尙書冢﹐數族皆呼爲貢老師﹐數百年不衰。至我朝康乾年間﹐屢見之名人題詠。朱燧九世孫岷左推官嘉徵撰《止溪文鈔》﹐中有《貢尙書玩齋先師祠堂碑記》﹐敍述甚詳。此等盛徳事﹐亦千古絕無而僅有﹐如此師弟﹐誠佳話矣。尙書爲貢奎之子﹐承其家學﹐復業於吳澄﹐詩文皆挺然特出﹐不爲元末諸人所囿﹐撰有《玩齋集》十卷﹑《拾遺》一卷。其爲元末完人﹐洵不愧其父師之教。其感人之深且遠﹐數百年如一日﹐非無故也。

南宋曹勛松隱文集

南宋曹勛撰《松隱文集》三十九卷﹐家有傳鈔本﹐其子孫保存﹐幾及千年﹐至國朝康雍年間﹐始刊行於世。明沈煉撰《靑霞集》十一卷﹐後爲嚴嵩所構陷﹐籍其家﹐毀其著述﹐又榜禁無許藏匿副本。其子襄復藏有副本﹐托言口誦而心記之﹐仍還其舊。曹沈兩家﹐能愛護先集﹐如此之艱且遠﹐可謂賢子孫矣。曹氏子孫﹐經歷千年而勿失﹐爲尢難也。

論永福縣誌

永福爲廣西首府桂林府屬邑﹐距省城西僅百有餘裏﹐唐代卽置縣﹐不知何以僻陋若是。縣誌中列邑人撰述僅八種﹐明以前五種又均佚。縣誌修於丙辰﹐於遊庽中王芹﹑王芮兄弟﹐甚贊其教學之善﹐永人多受業﹐造就甚廣﹐而於本邑人呂月滄司馬璜﹐轉不甚推崇。司馬撰《月滄文集》六卷﹑《詩集》二卷﹑《自訂年譜》一卷﹐道光廿一年八月家刊本。予家有其書﹐修志者不應不見﹐只云「《月滄文集》二卷﹐附《年譜》一卷﹑《初月樓古文緒論》一卷﹐皆梓行於世﹐惜詩稿散佚未梓。」云云。司馬主講榕湖及秀峯兩書院﹐教授甚盛。鄭獻甫小谷云「吾鄕之後學﹐得先生之眞者𨿽無幾﹐而傳先生之法者亦有人。」侯紹瀛東洲云「幹嘉以後﹐呂先生出﹐始聞桐城之風而悅之。持其超雅之才﹐悉屏歧途﹐拳拳向學﹐卒成其業。時臨桂朱氏﹑龍氏及馬平王氏諸先生﹐爲文宗旨﹐適與先生同﹐且相爲師友﹐能植其學於昭曠之原﹐遂皆有以發名成業。由是諸先生所作﹐巋然爲吾鄕文辭之正軌﹐可謂具兼人之識﹐特立之操者已。」謝元福子受亦謂﹕「永福呂禮北﹑臨桂朱伯韓兩先生﹐始以桐城之文導鄕黨﹐遂辟吾鄕文辭之正軌。」云云。三人所言﹐均以鄭重出之﹐可見司馬在粵西﹐以桐城文學教授鄕裏﹐關系匪細。《永福縣誌》更應著其授受源流﹐惜修志者不能明此旨也。

北宋王安石亂天下

南宋沈忠敏公與求嘗奏言「王安石之罪﹐大者在於取揚雄﹑馮道。當時學者﹐惟知有安石﹐喪亂之際﹐甘心從僞﹐無仗節死義之風﹐實安石倡之。」云云。《四庫提要》稱其此爲主持風教﹐振刷綱常﹐實爲偉論。並云「考熙寧以逮政和﹐王蔡諸人﹐以權勢奔走天下﹐誅鋤善類﹐引掖宵人。其夤緣以苟富貴者﹐本無廉恥之心﹐又安能望以名節之事。其偸生賣國﹐實積漸使然﹐不必盡由於推崇揚雄﹐表章馮道。」云云。聲木謹案﹕我朝之易社爲屋﹐其情形與北宋極相類。自引用夫己氏後﹐已覺綱紀蕩然﹐倫常盡變﹐不待宣統辛亥以後﹐早已潛移默運於此﹐名教掃地盡矣。

代作攺定各集

唐李徳裕《會昌一品集序》﹐𨿽李商隱代作﹐後人以鄭亞攺本爲勝。宋尹焞《和靖集》﹐朱子謂多門人代作﹐經焞指授點定﹐後人仍以尹焞名著錄。是撰述不必盡出於自己﹐亦可名世。明王九思撰《渼陂集》十六卷﹑《續集》三卷﹐自序稱「始爲翰林時﹐詩學靡麗﹐文體萎弱﹐其後徳涵﹑獻吉導予易其習。獻吉攺正予詩﹐稿今尙在﹐而文由徳涵攺正者尢多。」云云。獻吉﹐明李夢陽字。徳涵﹐明康海字。金門林瘦云��樹梅撰《嘯云文鈔初編》十四卷﹐�����謂其全由其師光澤髙雨農舍人澍然潤色﹑攺定﹑付梓云云。然則詩文由他人攺定付梓﹐並不以爲嫌﹐且可自序之以告後人﹐尙不失古人肫實之意。較之掩埋他人善﹐及盜竊他人書以爲己有者﹐其用心之厚薄﹐有不可以道裏計者矣。

論方孝孺

明方正學先生殉節後﹐文禁甚嚴﹐其《遜志齋集》廿四卷﹐卒賴門人王稔藏其遺稿﹐宣徳後復傳於世。令人增師弟之誼﹐覺朋友一倫﹐賴王稔爲之撐持﹐尙不至絕於天壤﹐其功徳巨矣。鄭瑗《井觀瑣言》﹑王叔英《靜學文集》﹐所論正學先生處皆甚當。爰錄之於此﹐以見泥古鮮通﹐賢者不免﹐可爲後人龜鑑。鄭云「聖人之道﹐與時偕行。周去唐虞僅千年﹐《周禮》一書﹐已不全用唐虞之法。明去周僅三千年﹐勢移事變﹐不知凡幾﹐而乃與惠帝講求六官﹐攺制定禮。卽使燕兵不起﹐其所設施﹐亦未必能致太平。」云云。王云「事有行於古﹐亦可行於今者﹐夏時周冕之類是也。有行於古而不可行於今者﹐井田封建之類是也。可行者行﹐則人之從之也易﹐而民受其利。難行者行﹐則人之從之也難﹐而民受其患。」云云。二公所言﹐眞通人之論﹐學問𨿽未必出正學先生上﹐識見則髙出其上﹐不可以道裏計矣。

元楊奐詩

「風煙慘淡控三巴﹐漢燼將燃蜀婦髽。欲起溫公問書法﹐武侯入寇寇誰家﹖」此元楊煥然廉訪奐讀《通鑑》至論漢魏正閏之時所作﹐見其所撰《還山遺稿》中。此詩久已膾炙人口﹐多有不能舉其名氏者﹐故詳錄之於此﹐以見三代下人心直道之公﹐非可僞爲也。

南宋元兩榜得人

南宋理宗寶佑四年﹐一榜得文天祥爲狀元﹐又得陸秀夫﹑謝枋得等。考官王應麟奏云「文天祥陳義若龜鑑﹐肝膽若金石﹐臣敢以得人賀。」卒之三人皆精忠大節﹐與日月爭光。元順帝元統元年﹐一榜得李黼爲狀元﹐李祁爲左牓第二人﹐余闕爲右牓第三人。蓋元制以漢人﹑南人爲左牓﹐蒙古﹑色目人爲右牓。其後李黼不愧文天祥﹐余闕不愧陸秀夫﹐李祁不愧謝枋得。是宋元末兩榜﹐在天地間得人最盛﹐後先輝映﹐洵科名之佳話﹐亡國之痛史矣。

齊二寡婦原委

嘉慶元年﹐混元教謀爲不軌﹐蔓延三省﹐歷十年之久﹐費帑金千餘萬兩﹐始能剿平。當時爲之首者卽齊王氏﹐世稱齊二寡婦﹐本襄陽縣城中人﹐分巡湖北安襄鄖荊道署內茶役王某之女。年十六﹐襄陽縣總差役齊林娶爲第四妾。齊林本混元教首﹐事未起﹐獲齊林誅之﹐懸其首於小北門。徒黨遂奉齊林妾齊王氏爲主﹐年方二十﹐衣盡白﹐復假名白蓮教。旋與姚之富有私﹐以姚之富爲前軍﹐自爲後軍﹐後復有夫妻之名。卒受困於鄖陽縣卸花陂﹐亦曰木子園﹐山頂曰一碗水。官兵四面圍攻﹐截糧絕水﹐齊王氏自度不免﹐與姚之富墜崖死。獲其一足﹐銳履存焉﹐餘賊仍識之﹐教匪乃平。語見富陽周蕓臯觀察凱《內自訟齋文鈔》﹐因節錄其出身出沒各事實識之。

千家姓文

世俗但知有《百家姓》﹐不知尙有《千家姓文》一卷﹐爲國朝崔冕所撰。冕字貢收﹐巢縣人。以村塾《百家姓》語無文義﹐因就史傳所載﹐得復姓三十有四﹐單姓九百七十有二﹐共計千餘六姓﹐聯屬其文﹐較原書爲雅馴﹐終難行世。不特外間無知之者﹐卽鄕裏之間﹐亦不知有此書﹐且並不知其名氏。積習難返﹐𨿽以南宋王伯厚尙書應麟《姓氏急就篇》二卷典核古雅﹐亦難行於鄕曲﹐況其它乎﹗

攺撰碑文二事

韓昌黎《平淮西碑》𨿽爲千古絕作﹐而唐�宗用���之譖﹐諭令段文昌攺撰。宋姚鉉編《唐文粹》一百卷﹐轉錄段文於公論大明之後﹐且姚鉉非不知文者﹐有心立異﹐令後人邈然不知其用意所在。蘇東坡《上淸儲祥觀碑》﹐亦蘇文中之佳者﹐宋徽宗用��之譖﹐卽諭蔡京攺撰。東坡陰爲不平﹐托於唐人詩云「中興功業冠吾唐﹐吏部文章日月光。千載斷碑人膾炙﹐不知世有段文昌。」可謂極文人狡獪之能事矣。

姦臣子孫好學

姦臣之子孫﹐多好文學。曹操之子曹丕﹑曹植﹐皆工文章﹐世多知之﹐無論矣。北宋蔡京之子蔡卞﹑蔡攸﹑蔡絳﹐皆文學甚髙。絳撰《鐵圍山叢談》六卷﹑《西淸詩話》�捲﹑《北徵紀實》二卷。《鐵圍山叢談》收入《四庫》《提要》尙稱其敍述舊文﹐具有文采﹐爲說部中之佳本﹐可爲千秋定論。其人𨿽不足道﹐其書亦不能無恩怨﹐然較之弄麞伏獵﹐或終日不成一字者﹐猶有間焉。

稱婿不稱婿之異

唐李漢爲韓昌黎女婿﹐又爲門人﹐漢編昌黎集﹐只稱門人。南宋朱子受學於劉致中﹐致中以女妻之﹐朱子作致中墓表﹐不稱婿﹐稱門人。黃幹亦朱子女婿兼門人﹐幹編朱子全集﹐用李漢之例﹐亦只稱門人。明余佑爲胡居仁女婿兼門人﹐編《居業錄》﹐亦只稱門人。閻若璩《潛邱札記》以爲重道統而輕私親﹐《四庫提要》指爲曲說﹐並云「昌黎女初適李漢﹐後離婚﹐攺嫁樊氏。漢稱門人而不稱婿﹐蓋緣於此。」云云。聲木謹案﹕程朱之學未能風行天下以前﹐婦人攺適﹐無論夫在夫亡﹐原不以爲意﹐一若無足重輕者。李漢不因妻攺適﹐仍爲昌黎編纂作序﹐想其平日仍執經受業﹐不以此事爲嫌。旣不以此事爲嫌﹐則稱與不稱﹐無足重輕。李漢之所以不稱者﹐未始非太原閻氏所云。若果以私親爲重﹐李漢原爲昌黎女婿﹐卽稱女婿﹐亦誰能禁之﹐誰能言其非是﹐又何必藏頭露尾如是﹐以文其非婿耶。

﹡

明袁珙父子相人術

有以相人法術而官至九列者﹐實歷代所希有﹐亦以見明代官人之濫矣。明袁珙字庭玉﹐號柳莊﹐鄞人﹐精於相法﹐嘗決成祖當有天下。及篡位﹐擢官至太常寺丞﹐姚廣孝爲撰墓志﹐戴良爲撰傳。其子忠徹字��傳其父術﹐亦仕至尙寶少卿﹐且並見《明史方技傳》中。聲木謹案﹕世只稱柳莊相法﹐並不知其名氏﹐更無論官職。且柳莊相成祖當有天下﹐不足爲異﹐帝王之子﹐本有天下之望。何況明自﹝建﹞﹝懿﹞文太子薨後﹐太祖泣告羣臣﹐謂欲立燕王爲嗣﹐以劉三吾一言而罷﹐太祖由是決意立皇太孫。立成祖原屬太祖本意﹐豈待柳莊相法而始然哉﹗

明王思任弈律

明王思任撰《弈律》一卷﹐以明代律文列前﹐而以弈者所犯附會比照之。分笞﹑杖﹑徒三等﹐納贖有差﹐凡四十二條。《四庫提要》謂﹕「夫弈以消閒遣興﹐而限以苛例﹐使拘苦萬狀﹐動輒得咎﹐斯亦不韻之極矣﹐無論其所定當否也。」云云。閱之令人失笑。國朝���撰《妒律》一卷﹐刊入《昭代檀幾叢書》中。𨿽屬遊戲之筆﹐與王思任之《弈律》正同﹐𨿽本不能謂之撰述﹐亦不善於遊戲者。此種人知識學問極陋﹐不能成他書﹐其心思才力﹐只能成此種不值識者一笑之無用書﹐然又何必敝精勞神於泥塗中哉﹗

酒槪名號詭譎

名號詭譎﹐未有如明之沈沈者﹐自署曰「震旦醚民父」﹐又自題曰「褐之父」。撰《酒槪》四卷﹐揉雜無緒﹐誕妄殊甚。名氏撰述﹐一無可取﹐又何必畱此惡迹於天壤間乎﹗

隨筆卷五

論陸隴其

論魏裔介奉天主教

宮詞匯錄

宮詞類匯錄

雜事詩等匯錄

北宋程子等過激語

史承豫等論詩語

朱子兼工畫像

九九消寒圖

密韻樓立名之異

國朝文匯

王夫之宋論末段

端方不先拜各國領事

優貢一榜三鼎甲

寄蝸殘贅

論左傳前後

孫毓汶等刻毒語

論吳重憙

盛宣懷產業數目

甕牖余談

趙佑宸出題對

評點書目

江南文物盛衰

土司撰述

廬州經學叢書目錄

論明胡震亨

盧見曾論詩語

女教經傳通纂

學案始於明中葉

歸安三沈撰述

增廣三字經

馮桂芬治生術

蘭閨寶錄

皇后殉帝

明顏鈞贄見奇禮

萇楚齋隨筆卷五

廬江劉聲木十枝撰

論陸隴其

國朝醇儒﹐首推陸淸獻公隴其﹐卒從祀孔子廟廷﹐其言行足法﹐似毫無疑﹝意﹞﹝義﹞矣。平生排擊陽明﹐猶可說專宗朱子﹐不如是﹐後人不能謂之道气嶽嶽也。至謂明之亡﹐不亡於寇盜﹐不亡於朋黨﹐而亡於學術﹐詆太史公爲陋﹐韓昌黎爲恥﹐淵明﹑太白爲湎酒﹐是何言也﹗胡致堂《讀史管見》論人太苛﹐屢經《四庫提要》駁斥﹐彼生於季世﹐有激而言﹐猶可說也。淸獻生於聖朝﹐躬逢盛世﹐果有何激而故爲此言﹖尢可異者﹐《四庫提要》譽之不容口﹐絕無一語道及。豈有所顧忌﹐隱忍不言耶﹖震驚其名而不言耶﹖抑因國朝醇儒而不言耶﹖非聲木所敢知矣。

論魏裔介奉天主教

魏裔介字石生﹐柏鄕人﹐順治三年進士﹐官至保和殿大學士﹐謚文毅﹐撰《兼濟堂集》��捲。文毅學宗朱子﹐詩文亦醇雅﹐不失爲儒者之言。立朝尢侃侃﹐頗著風節。國朝諸大典﹐半屬文毅奏議所定﹐尢爲體用兼備﹐坐言起行。在朝不失爲名臣﹐在野不失爲醇儒。卽《四庫提要》﹐於文毅亦無貶詞﹐似可爲完人矣。孰知其生平夙奉天主教﹐列名氏於上海徐家匯天主堂中。當時致天主教神甫書札甚多﹐皆藏於天主堂藏書樓中﹐備言奉天主教原委﹐實爲文毅極大羞辱。此事當時竟未有知之者﹐直至光緒年間﹐始發見此事。𨿽信教可以自由﹐國朝末造始有此說﹐然奉教者﹐仍屬無知莠民﹐在文毅當時﹐不能以此自解。何況文毅以理學名臣身負重望﹐更不當棄其祖宗不祀﹐以祀天主。明末徐文定公光啟﹐𨿽亦以大臣崇奉異教﹐然文定並不以理學自囿﹐猶可說也﹐然《四庫提要》已深惡痛絕﹐斥責不遺餘力。若文毅內懷姦宄﹐外昭理學﹐眞小人之尢﹐罪不容誅者也。

宮詞匯錄

宮詞乃詩中之另一種體格﹐須以綺麗新穎出之﹐予生平甚好此種詩﹐搜羅亦頗備。朱彜尊編刊《十家宮詞》﹐佚出及後出者甚多﹐予擬編爲《續十家宮詞》《廣十家宮詞》﹐𨿽未刊行﹐先記其目錄於此﹕女士周絜撰《天啟宮詞》一卷。陸長春撰《遼宮詞》一卷﹑《金宮詞》一卷﹑《元宮詞》一卷。馮如京撰《開元天寶宮詞》一卷。張鑑撰《冬靑館古宮詞》三卷。吳養原撰《東周宮詞》五卷。宋嶽珂撰《棠湖詩稿》一卷﹐卽《北宋宮詞》。莊師洛撰《十國宮詞》一卷。吳省蘭撰《十國宮詞》一卷﹑《五代宮詞》一卷。蔣超伯撰《五代宮詞》一卷。周升撰《十六國宮詞》二卷。胡延撰《長安宮詞》一卷。吳士鑑撰《淸宮詞》一卷。王譽昌撰《崇禎宮詞》二卷。明秦蘭徵撰《天啟宮詞》一卷。髙兆撰《啟禎宮詞》一卷。馮登瀛撰《歷代宮詞》三卷。史夢蘭撰《全史宮詞》廿卷。程嗣章撰《明宮詞》一卷。明佚名撰《元宮詞》一卷。明佚名撰《天啟宮詞》一卷﹐附《故宮詞》一卷。合之已得廿家﹐皆有刊本行世。亦有罕見者﹐尙有待訪目錄十種﹐亦列於﹕後明周定王撰《元宮詞》一卷。明黃省曾撰《洪武宮詞》�捲。明王世貞﹑明金嗣孫均撰有《正徳宮詞》�捲。張篤慶撰《正徳宮詞》�捲﹑《嘉靖宮詞》�捲。李延昰撰《崇禎宮詞》�捲。牛恆撰《周藩王宮詞》�捲。陸卿子撰《萬曆宮詞》�捲。趙士喆撰《遼宮詞》一卷。陶衰撰《光緒宮詞》�捲。皆於前人撰述中見其名﹐實未見其書﹐不知有無傳本。

宮詞類匯錄

尙有無宮詞之名而其書實相類者﹐亦有七家﹕明周拱辰撰《宮怨》一卷﹐元楊允孚撰《灤京雜詠》二卷﹐李步靑撰《春秋后妃本事詩》一卷﹐女士趙棻撰《南宋宮闈雜詠》一卷﹐唐宇昭撰《故宮詞》一卷﹐顧宗泰撰《勝國宮闈詩》�捲﹐劉禺生撰《洪憲紀事詩》�捲。後三種未見傳本。

雜事詩等匯錄

詩以「雜事」﹑「紀事」名者﹐體例與宮詞相仿﹐亦有專紀風土人情者。但前人已名之曰「雜事」﹑「紀事」﹐未便混入宮詞﹐用昭矜愼之意﹐另錄目錄於此﹕饒智元撰《十國雜事詩》十七卷﹑《敍目》二卷﹐《明宮雜詠》十八卷﹑《敍目》二卷。毛遇順撰《明宮雜詠》四卷。孫榕撰《南唐雜事詩》一卷。張祥齡撰《前後蜀雜事詩》二卷。沈嘉轍等七人撰《南宋雜事詩》七卷。陳坤撰《嶺南雜事詩》八卷。程秉銛撰《瓊州雜事詩》一卷。湯運泰撰《金源雜事詩》八卷。蕭雄撰《西疆雜述詩》四卷。沈北褆撰《吉林雜事詩》四卷﹑《首末》二卷。黃遵憲撰《日本雜事詩》二卷。丁立誠撰《武林雜事詩》一卷。聲木所知者﹐僅此而已。

北宋程子等過激語

凡人心有所激刺﹐憤慨而言﹐難免言之過當。當程子所云「餓死事極小﹐失節事極大」﹐蓋因其兄嫂�氏攺適﹐夙所究心而出也。範文正公之立義莊以贍宗族﹐蓋因其母夫人當日貧苦﹐宗族無養贍之者﹐以致攺適。設當時早有義莊能養贍﹐未必失節﹐是夙所痛心而出也。我朝髙宗純皇帝之設立《二臣傳》﹐因深惡三藩之叛﹐已膺我朝節鉞者率叛降寇﹐夙所深惡痛絕而出之也。程子之言﹐𨿽出於一時憤激﹐千載下﹐幾於盡人皆知﹐保全婦女名節﹐至深且遠。範文正公之創立義莊﹐後人效法者甚多﹐江蘇爲尢甚。仁人之言﹐其利溥矣。我朝髙宗純皇帝創立《二臣傳》﹐獎勵臣節﹐極爲宏大。厥後粵逆﹑撚逆﹑回逆相繼擾亂﹐臣民之捐生效死﹐較之前代﹐無﹝逾﹞﹝慮﹞數千百倍。各省所修《忠義錄》﹐及各府廳州縣誌書所載者﹐其數已不可勝紀。其湮沒不彰者﹐尙不知凡幾﹐更無論矣。豈非髙宗純皇帝崇獎之力﹐有以啟之歟。

史承豫等論詩語

宜興史承豫論詩云「用實不如用虛﹐用繁不如用簡﹐用假聲調不如用眞性情。」云云。華亭林子威論詩云「漢魏五古﹐誠爲絕調。字有原本﹐雜一字不受﹐句有體裁﹐雜一句不受﹐字皆朴實而句反奇逸﹐句多健直而篇反委婉。思沈而聲揚﹐體靜而气流﹐盡而有餘﹐去而更畱。學者得其膚貌﹐未得其音節﹐得其音節﹐未得其神气﹐非屏息淵思﹐不能悟入也。」云云。太倉唐孫華論詩云「學問性靈﹐缺一不可。本學問以發抒其性靈﹐由性靈以鎔冶其學問﹐而後可與言詩。」云云。��沈學子論詩云「書帙滿前﹐則心志瞀亂﹐塗飾爲工﹐則性情汩沒﹐以是言詩﹐芻狗糟粕而已。須竭其心思﹐期於淵雅﹐筆研之外﹐不陳簡編﹐鑪錘之餘﹐不事模仿。」云云。丹徒韓嘉言論詩文云「文枯而感以詩之藻繢則腴﹐文蹇而悟以詩之智巧則捷﹐文俗而瀹以詩之雋永則雅﹐文雜而疏以詩之簡淨則純。」云云。聲木謹案﹕四語深得詩文相生之妙諦。��髙大立論詩云「不必雕肝琢腎而意自巧﹐不必筱驂虯戶而境自新﹐不必摹擬妃豨而气自古﹐不必獺祭魚﹑點鬼簿而詞自典。」云云。以上均見《江蘇詩徵》﹐聲木愛其論詩之語多妙諦﹐故匯錄之於此。

朱子兼工畫像

朱文公爲理學名儒﹐生平𨿽不以工書名﹐而字迹實工﹐流傳者甚多﹐見於考文公遺事及記載者累矣﹐從未有言其工於寫眞者。將來畫史傳中﹐亦可髙置一席﹐賢者固不可測﹐有如是也。聲木於石拓中﹐獲覩徽國文公遺象一紙。上截載文公自箴之語﹐正書八行﹐行�字。下截是文公自繪之象﹐拱手端立﹐岸然道貌。「徽國文公遺像」六字﹐爲後人所追加。觀文公自題之語﹐象實爲文公對鏡自繪﹐箴亦文公所書也。文云「從容乎禮法之場﹐沈潛乎仁義之府﹐是子蓋將有志焉﹐而力莫能與也。佩先師之格言﹐奉前烈之餘矩﹐惟闇然而自修﹐或庶幾乎斯語。紹熙五年孟春良月﹐熹對鏡寫眞﹐題以自警。」云云。按紹熙五年﹐文公年�有�歲。

九九消寒圖

宣廟嘗作《九九消寒圖》﹐凡九字﹐每字皆九畫﹐文云「庭前垂柳珍重待春風。」懋勤殿雙鉤成幅﹐題「管城春滿」四字﹐南齋翰林按日塡廓﹐細注陰晴風雪﹐皆以空白成字﹐工致絕倫。每歲相沿﹐遂爲故事。聲木於己巳四月﹐因內庭開放﹐準人入內遊覽﹐敬謹入內。行至懋勤殿﹐欲覓此刊本﹐迄不可得。蓋久已視爲故事﹐不復奉行。𨿽當時屢見於祁文端公等詩集﹐及筆記﹑詩話中嘗言之﹐然彼一時﹐此一時﹐非可同日而語矣。

密韻樓立名之異

南宋周密撰《艸窗韻語》�捲﹐久無傳本。宣統後﹐歸安蔣孟蘋��汝藻不知於何處得一宋刊本﹐實海內孤本﹐蔣��因以「密韻」二字名其樓。聲木意頗非之。如謂崇拜艸窗﹐豈宜以其名名樓。如謂欣得其書﹐則以「韻語」二字名樓﹐何等雅飭。𨿽易一字﹐名正言順﹐實有霄壤之別。吾鄕有趙姓﹐以「雪普」二字名堂﹐告以不可﹐岸然弗信也。夫旣以趙普爲祖﹐豈宜以其祖名名堂。如謂人不知其姓趙﹐則以「松雪」二字名堂﹐亦何不可﹐亦霄壤之別也。

國朝文匯

宣統元年﹐上海國學扶輪社仿錢牧齋尙書《歷朝詩選》例﹐編輯《國朝文匯》﹐亦分甲乙丙丁﹐爲五集。遺民入甲前集﹐廿卷。順康雍三朝入甲集﹐六十卷。幹嘉兩朝入乙集﹐七十卷。道咸兩朝入丙集﹐三十卷。同光兩朝入丁集﹐廿卷。最錄一千三百五十六家﹐錄文一萬餘篇。石印寫字本﹐加以句斷﹐甚工整。在近時石印書中﹐尙屬有條理。編中𨿽言王均卿總其成﹐張萼生﹑黃摩西襄選政﹐全書修校字﹐據《藝風堂全集》列目﹐實爲江陰繆筱珊太史荃孫所編。當時有人厚致修脯﹐專請其編輯校勘者﹐太史常爲人作嫁也。

王夫之宋論末段

王船山先生《宋論》末段有云「漢唐之亡﹐皆自亡也。宋亡﹐則舉黃帝﹑堯﹑舜以來道徳相傳之天下而亡之也。」云云。吾觀國朝之易社爲屋﹐何以異是。其初因篡盜﹐不能不滅絕倫常﹐以示天下﹐然猶尙知尊孔也﹐其後又廢孔矣。孔之興廢﹐非一人一家所得紊亂﹐暫時之廢﹐與阨於陳蔡等耳。當外示尊孔子時﹐京師孔廟﹐尙懸一扁一聯。扁文云「萬世師表」。聯文云「日月所照﹐霜露所墜﹐未有夫子也﹔四時行焉﹐百物生焉﹐其爲聖人乎。」用經語﹐恰合聖人身分。日本某人之孔子贊曰「孔子以前﹐未有孔子。孔子以後﹐未有孔子。大哉孔子﹗」「孔子」「孔子」數語﹐亦說盡「大成至聖」四字。鄰國尙且尊之﹐我國方謀廢之﹐不亦異乎﹗

端方不先拜各國領事

各國領事駐札各埠者﹐權限甚小﹐職分甚卑。我國從前昧於外國情事﹐𨿽以督撫之尊﹐到任必先拜領事。宣統元年﹐那琴軒中堂桐以軍機大臣﹑外務部尙書﹐出署直隸總督月餘﹐到任亦必先拜領事﹐亦若視爲例案﹐牢不可破。繼那中堂後者﹐爲端忠湣公方﹐曾出洋考察政治﹐稍明外國情勢。到任月餘﹐與各國領事兩無往來。繼令津海關道與各國領事聲明﹕各國領事如不來見﹐以後交涉﹐只能與關道接洽﹐不能徑與直督交涉。各國領事會商數次﹐卒先行來見。或謂忠湣此舉﹐差彊人意。惜行之僅此一次﹐亦無第二人第二次踵行﹐國家已易社爲屋矣。

優貢一榜三鼎甲

南海羅蘿村��文俊�������探花����任浙江學政﹐旋於��癸卯科﹐錄取洪張伯探花昌燕﹑章采南狀元鋆﹑金翰臯榜眼鶴淸﹐同爲優貢生。後三人皆以鼎甲﹐大魁天下。京師從前俗所稱狀﹑榜﹑探三者皆備﹐誠科名之盛事﹐熙朝之美談﹐宗師之衡鑑﹐皆亙古以來所未有也。

寄蝸殘贅

咸豐��道州何子貞太史紹基任四川學政﹐時任川督爲黃制府宗漢﹐與太史本屬姻親。��汪明府堃時任��縣知縣﹐太史不善其所爲﹐密屬制府劾之。制府依違其間﹐太史遂專折奏劾﹐明府因之落職。後撰《寄蝸殘贅》十六卷﹐同治壬申刊﹐袖珍本。中�捲專辱罵道州何氏﹐並波及其婦女﹐以泄怨恨。𨿽經官場嚴禁﹐書坊攺名《鈔報隨聞錄》十卷﹐題云「樗園退叟撰」﹐實是一書﹐仍未能禁絕。其言無足重輕﹐且挾恩怨過重﹐語無倫次﹐狀若瘋魔﹐轉以自暴其醜。言𨿽十分誣蔑﹐決無一人信之可必也。無錫薛叔耘副憲福成意欲嚴禁燒毀﹐不知此書無流行價值﹐不久自然消滅﹐不必禁也。平心論之﹐太史之劾明府﹐誠屬多事﹐我朝二百餘年所罕見。若明府撰書之誣蔑﹐以示報復﹐亦亙古所未有。此乃鄕下光棍惡婦互相對罵之體﹐稍知自愛者所不屑爲﹐書籍中無此等體裁﹐更無此等文字也。明府又撰有《咄咄吟》二卷﹐專論道光廿一年十月﹐揚威將軍奕經奉旨往浙江督師一役。其事經目見﹐恩怨較少﹐轉有可以見信於人者。以「木居士」署名﹐實亦汪堃所撰。光緒元年孟春﹐不懼無悶齋自刊﹐袖珍本。自刊圖章﹐文云「忠義气節之士」﹐汪堃自問何人﹐果足以當此四字歟﹖無他人稱之而自稱之﹐亦狂悖太甚﹐無可救藥者矣。

論左傳前後

《左傳》𨿽一人所撰﹐卷帙繁重﹐其前後筆墨未能一律。隱﹑桓﹑莊﹑閔四公﹐文法謹嚴﹐語無枝葉。僖﹑文﹑宣﹑成四公﹐筆勢稍縱﹐詞頗蔓衍。襄﹑昭﹑定﹑哀四公﹐文益宏肆﹐波瀾壯闊﹐實開韓蘇之門﹐與隱﹑桓﹑莊﹑閔四公文勢懸絕﹐如出二手。夙懷此志﹐後見�������亦言之﹐深喜其意見與余相同。《國語》相傳亦爲左氏所撰﹐名曰外傳。細審其文﹐局勢方整﹐詞旨晦僿﹐求如《左傳》之軒豁呈露﹐躍然紙上者﹐邈不可得。柳文確有近似處。北宋論文﹐動稱韓李。東坡亦謂學韓不至者﹐流而爲皇甫持正﹐學皇甫持正不至者﹐流而爲孫樵﹐無有云柳子厚也。是韓門弟子李﹑孫﹑皇甫三家﹐爲北宋人人所誦習﹐卒之不能與八家爭衡。予亦謂因其詞旨晦僿﹐意境𨿽髙﹐未能心口如一﹐令人閱之不歡。曾文正公國藩謂﹐韓文實無一句不圓﹐無一字不圓﹐眞能發千古文章不傳之祕鑰。李﹑孫﹑皇甫三家之文﹐亦正坐不圓一路。儲同人��欣編《唐宋十大家文集》﹐增李孫兩家﹐轉黜去皇甫持正﹐《唐宋文醇》因之﹐實未諭其旨﹐想別有卓見也。

孫毓汶等刻毒語

李恩慶字霽云﹐漢軍���人﹐����進士﹐官��鹽運使。罷官後﹐卜居盤山之石佛村﹐築園於宅之西﹐起鳥盡雲間之樓﹐恰與掛月峯相對。工詩畫﹐富收藏﹐精賞鑑。藏有因字本《曹全》﹑唐拓本《房玄齡》﹐均爲海內第一孤本﹐後爲其婿趙次珊制府爾巽以二千金購去。當時都轉極爲愛重﹐濟寧孫萊山相國毓汶彊欲購之﹐屬人致意﹐都轉不肯。相國怒﹐謂候其死後﹐購之於其子孫。迨至都轉卒時﹐相國死久矣﹐屬纊時猶遺言﹕此二碑﹐子孫如不能守﹐寧可燒之﹐無論孫氏出價多寡﹐萬不能售。後其子孫托帖估出售﹐必先詢明購者名氏籍貫﹐及代他人購否﹐與孫氏有無親戚交誼往來。當時怪而詢之﹐帖占以實告。予家有某甲﹐與河間龐芝閣觀察��爭購劉鐵云觀察鶚《崔敬邕》﹐爲龐所得。某甲怒﹐謂他人買之﹐傳與子孫﹐龐買之﹐傳與何人﹖語亦爲龐所聞﹐其臨卒時遺言﹐亦云所有收藏各物﹐一件不能售與劉氏。其妻弟爲之代賣﹐亦遵其遺志。𨿽皆系一時憤言﹐而怨毒之於人﹐亦甚矣哉﹐後人當以爲大戒也。

論吳重憙

羅山王云喬茂才愼余﹐撰《綠畦晤言》二卷﹐光緒廿年五月刊本﹐前有海丰吳仲怡侍郎重憙序﹐中有云「重憙嘗欲溯流尋源﹐以上窺宋五子門戶﹐手洛學﹑關學﹑北學三編﹐以求諸先生爲學大旨﹐卒以世故遷移﹐不能有所窺見。及筮仕中州﹐理學名邦也﹐若孫鍾元﹑理寒石﹑湯潛葊﹑張仲誠﹑耿逸葊﹑冉蟫葊諸先生之書﹐莫不庋而藏之﹐以爲洛學津逮。而親傳洛學者﹐則莫如上蔡謝先生﹐欲尋洛學﹐當自《上蔡語錄》始。」云云。觀侍郎所云﹐是欲纘研洛學之緒﹐以上窺宋五子門戶﹐進而爲聖賢之徒。自光緒末造﹐夫己氏秉政﹐凡儇薄浮滑﹐聲名狼籍者﹐莫不乘之而起。識者早知其存操莽之心﹐必亂天下﹐艸野喧傳﹐尢日盛一日。侍郎平日言洛學﹐豈無聞見﹐當避之惟恐不速﹐去之惟恐若浼﹐乃爲所汲引﹐轉因之大顯﹐其親戚子弟﹐亦有仕至貴顯者﹐不聞有忠言讜論﹐以進於朝﹐或指責其姦﹐或規勸其過﹐吾不知當日所言之洛學﹐果屬何種洛學乎。宋末講學家方回﹐諸惡畢具﹐見於周密《癸辛雜識》�集�捲﹐言行之相背﹐未有如是之甚者。侍郎之言行不能相顧﹐亦豈紹述洛學者所爲乎﹗

盛宣懷產業數目

武進盛杏蓀尙書宣懷﹐光宣以來﹐相傳其家集貲數千萬。其未故時﹐立愚齋義莊﹐以全數家貲四成歸慈善事業﹐六成歸子孫分派﹐以後添置產業亦如之。子母相連﹐家產與義莊﹐永遠不能分晰。秦始皇自爲皇帝﹐欲世世子孫皆爲皇帝。尙書竊師其意﹐自爲財主﹐亦欲世世子孫皆爲財主。他人每笑其愚﹐不知尙書另有深意﹐岸然不顧也。其家貲究竟實數﹐據己巳年報告﹐猶爲未盡﹐然已十得六七﹐因記之於此﹕尙書繼妻莊氏﹐頤養費母財柒拾萬兩﹐其孳息漲價﹐及藏書樓之全部圖書﹐尙不在內。常州城內周綫巷住宅十五進﹐房屋二百四十餘間。拙園義莊田產三千餘畝。濟丰典股本﹑幹丰木行四處。無錫典當三盤﹐江陰典當三盤﹐儀徵典當一盤﹐每典確數資本未查明。蘇州﹑杭州兩處地產﹐及嘉定濟平典﹑常熟大正典﹐及財政部卷煙庫券柒拾萬元。招商局老股壹萬壹千股﹐卽新股貳萬貳千股﹐每股銀貳百兩。積余公司股份壹萬壹千股﹐每股����。漢冶萍股份貳萬零貳百陸拾柒股﹐每股洋伍拾元。仁濟和股份肆千捌百股﹐每股����。上海租界內地皮產業﹐大約亦壹貳千萬兩﹐無確數。合計盛氏家產數千萬兩。當日尙書作官﹐無論何官﹐綜計一生厚祿重利﹐亦決難集貲數十萬兩﹐況數千萬兩乎﹗吾鄕婦人之養贍費﹐一年之間﹐自數十元至數百元爲止﹐決無有逾於千金之理。卽以皇室論之﹐珣﹑瑨等太妃養贍費﹐宣統元年奉上諭﹐每月各給銀伍百兩而止﹐亦未聞有以數百萬金生息﹐供一婦人養贍者。尙書本我朝臣子﹐而其妻養贍費﹐逾於天家珣﹑瑨等太妃數十倍﹐其僭妄驕橫﹐無人臣理﹐不亦太甚乎﹗其爲眾矢之的﹐實自取其咎也。

甕牖余談

吳縣王紫銓茂才韜撰有《甕牖余談》八卷﹐申報館有鉛印本﹐未見他傳本。其中自卷六至卷八三卷﹐皆言粵賊洪逆亂事﹐其言當可信。蓋王韜本洪逆餘黨﹐見聞的確。他逆聞見𨿽確﹐無文筆以自達其意﹐且又未必能漏网。若王韜逍遙法外數十年﹐陰以西人爲護符﹐得以從容紀述﹐流傳於後也。

趙佑宸出題對

科舉時代﹐各省學政及府州縣考試﹐出題多有截《四書》文爲對偶﹐因難見巧﹐亦頗具心思。亦有借題目﹐以示傲慢不恭者。同治年間﹐鄞縣趙粹甫太守佑宸任鎭江府知府﹐每逢科歲府試﹐出《四書》文題目﹐皆如對偶。某年終場﹐出「管叔」二字爲題。當時士子﹐細思《四書》文中﹐無有與之對偶者。及終覆題﹐爲「琴兄」二字﹐無不服其巧思﹐眞有一無二矣。

評點書目

評點始於南宋諸儒﹐當時選本﹐若宋樓昉編《崇古文訣》三十五卷﹐宋呂祖謙編《古文關鍵》二卷﹐宋謝枋得編《文章軌範》七卷﹐卷中始有評點勾抹﹐後世皆稱善本﹐卽《四庫提要》亦言其善。後來明人踵行其法﹐變本加厲﹐幾於無一書無評點﹐無一人不評點。南宋若樓昉﹑呂祖謙﹑謝枋得﹐皆深知文體﹐撰述淵雅﹐其書足傳﹐其人尢足傳﹐故人無閒言。明則無人無書不評點﹐陋劣之人﹐俗惡之書﹐亦與列焉﹐遂致爲通人詬病﹐懸爲厲禁。其實評點能啟發人意﹐固有愈於講說﹐姚姬傳郎中鼐亦嘗言之﹐曾文正公國藩至謂之評點之學﹐是評點又何可廢也。誠能得通儒之書﹐深知文體者評點﹐其嘉惠後學﹐裨益文章﹐至遠且大。玆舉予所聞見者﹐略舉於下﹕沈誾編《韓文論述》十二卷﹐雍正十二年﹐原刊圈點本。林明倫編《韓子文鈔》十卷﹐乾隆廿二年七月﹐衢州府署文起堂原刊圈點寫字本。髙澍然編《韓文故》十三卷﹐道光�����自刊本﹐《李習之先生文讀》十卷﹐同治十年﹐抑快軒福州原刊本。單爲鏓編《韓文一得》�捲﹐光緒�����奉萱艸堂原刊本。吳敏樹編《史記別鈔》二卷﹐光緒�����原刊圈點本。姚鼐《歸文評點》一卷﹐傳鈔本。以上﹝六﹞﹝七﹞種﹐皆評點精粹﹐批卻導窾﹐實能啟發人意﹐足以流傳千古﹐允爲學人矜式。惟刊本至爲難得﹐予擬照原書格式﹐各翻一本﹐庶可流傳久遠﹐以後節衣縮食爲之﹐或不至泯沒前人評點之苦心也。

江南文物盛衰

歷代聲明文物之盛﹐多在大河以北﹐卽世稱中原是也。自南宋偏安於杭﹐聲明文物﹐轉在江南。我朝學術之盛﹐超軼數代﹐綜其人物﹐大約不外江浙數省﹐地實江南北一隅。盛極必衰﹐宜近日之沈寂也。然民物殷阜﹐山明水秀﹐終冠他省﹐其或繼周者﹐終必有復興之一日也。

土司撰述

髙麗﹑日本人撰述﹐間有流入中國者。人情好異﹐不論佳惡﹐特深愛護。然髙麗﹑日本原屬同文﹐撰述本汗牛充棟﹐不過未流行於中國耳。其流入中國者﹐乃萬億中之一二﹐不足異也。若土司之撰述﹐眞歷代所絕無而僅有者﹐人轉不知﹐特爲據《四庫提要》錄之於此﹕明雲南麗江土司世襲土知府木增﹐字生白﹐以助餉徵蠻功﹐晉秩左布政使。天啟五年﹐特給誥命﹐以旌其忠。年甫三十﹐卽謝職。平日好讀書﹐多與文士往還﹐撰《云薖淡墨》六卷。𨿽系隨筆摘錄之本﹐直錄諸書原文﹐無所闡發﹐又多參以釋典道藏之語﹐未免揉雜失倫﹐當時以出自蠻陬﹐頗行於世云云。亦可見人心之好異矣。

廬州經學叢書目錄

吾郡文學素衰﹐惜無人提倡﹐更無人搜輯前人撰述﹐刊行於世﹐以資鄕邦觀感。予擬編輯《廬州經學叢書》﹐欲搜羅七八種﹐卽行付刊。僅有四種﹐一爲明廬江盧雲英《五經圖》十二卷﹐二爲廬江李光瓊《韻書音義考》五卷﹐三爲無爲夏應銓《周易詮疑》八卷﹐四爲合肥袁海山《羲經庭訓》二卷。寥寥不能成卷帙﹐不知此願何日能償﹐予力不能致﹐徒喚柰何。

論明胡震亨

明胡震亨撰《讀書雜記》二卷﹐中如雲「嫦娥﹑纖阿兩﹝雄﹞﹝雌﹞﹐與吳剛共處月中」﹐則調笑及於明神。又謂「生天生地﹐乃生盤古﹐應稱三郎」﹐則嘲弄及於古帝。信如《四庫提要》所痛斥。予獨不解﹐當時何以敢有此思想﹐又敢形諸筆墨﹐刊以問世。其狂悖悍謬﹐不如禽獸﹐當時人心風俗之敗壞﹐至於極端。明季流寇﹐蓋承其餘波﹐以亂天下也。

盧見曾論詩語

《種竹軒餘話》載盧雅雨都轉見曾論學詩之法﹐謂﹕「精詣所到﹐有月鍛季煉而成一詩者。卽寥寥數編﹐自足江河萬古﹐不必盡如李﹑杜﹑韓﹑蘇千萬篇﹐琳瑯金薤而後流傳也。」云云。聲木謹案﹕此數語﹐可爲率易爲詩﹑貪多篇數者﹐痛下鍼砭。

女教經傳通纂

《女教經傳通纂》二卷﹐仿《朱子小學》之例﹐采輯諸書﹐分十三類﹐曰立教﹐曰敬身﹐曰笄禮﹐曰昏禮﹐曰事父母舅姑﹐曰謹夫婦﹐曰辧內外﹐曰逮妾媵﹐曰生子﹐曰勤職﹐曰祭禮﹐曰喪禮﹐曰貞節。舊題任啟運撰﹐其子翔注。據翔所附記﹐此書《立教》等十一類﹐實啟運妻某氏所輯﹐某氏歿後﹐啟運補輯《笄禮》《喪禮》二類。乃啟運序中﹐亦並未言及其妻名氏與所輯十一類﹐其子翔亦﹝未﹞嘗著明名氏﹐未知其故。世間只有其夫假撰詩詞﹐嫁名於其妻妾﹐未有其妻編輯成書﹐其夫轉沒其名以爲己有者。𨿽啟運所補﹐原有《笄禮》《喪禮》二類﹐而十一類實其妻某氏所輯﹐不應無一語言及﹐其子亦未著明名氏﹐終爲疏略﹐不合撰述體例也。

學案始於明中葉

新會梁啟超謂﹕「編立學案﹐以成學史者﹐始於黃太衝之《明儒學案》。」云云。聲木謹案﹕明劉����元卿撰《諸儒學案》八卷﹐書中輯周子﹑二程子﹑張子﹑邵子﹑謝良佐﹑楊時﹑羅從彥﹑李侗﹑朱子﹑陸九淵﹑楊簡﹑金履祥﹑許謙﹑薛瑄﹑胡居仁﹑陳獻章﹑羅欽順﹑王守仁﹑王艮﹑鄒守益﹑王畿﹑歐陽徳﹑羅洪先﹑胡直﹑羅汝芳﹑耿定向等廿七家語錄﹐可稱歷代學史﹐較之黃太衝僅錄有明一代者﹐立意較廣。元卿爲耿定向弟子﹐約在明��年間﹐遠在黃太衝以前。是創立學史﹐應推劉元卿爲創始﹐梁氏僅以黃太衝爲首﹐殊爲未確。

歸安三沈撰述

歸安沈東甫徵君炳震﹐以所撰《新舊唐書合鈔》二百六十卷最負盛名﹐而所撰實不止此﹐仍有《九經瀆蒙》十二卷﹑《廿一史四譜》五十四卷﹑《唐詩金粉》十六卷﹐皆已刊行。未刊者復有《增默齋詩》八卷﹑《井魚聽編》十六卷﹑《歷代紀元歌》一卷﹑《沈氏族譜》三十二卷。《增默齋詩》僅刊《蠶桑樂府》廿首﹐後附墓志﹑傳等一卷﹐乾隆十五年刊﹐寫字本﹐甚工整。其弟繹旃��炳巽﹐撰《水經注集釋訂訛》��捲﹐頗盛行於時。《權齋老人筆記》四卷﹑《文集》一卷﹐烏程劉氏《吳興叢書》有重刊本。其弟幼牧徵君炳謙﹐與東甫徵君﹐並以淹雅同膺博學宏詞之薦﹐尢爲海內盛事﹐亦撰有《詩集》�捲﹑《文集》�捲。兄弟三人﹐皆能篤志古學﹐窮年著書﹐精博爲一時之最﹐且能流傳後世﹐洵屬熙朝之盛事矣。

增廣三字經

《三字經》一書﹐流行最廣﹐𨿽窮鄕僻壤﹐無人不讀。是書原爲南宋王伯厚尙書應麟所撰﹐書𨿽訓蒙﹐詞極雅馴。不謂同光間﹐有玉田蔣蕉軒進士敍倫重爲訂正﹐爲《廣三字經》﹐��彭豫卿刺史��復爲之增訂。當二君增訂之時﹐聞其書一字之商﹐至合數日而始定﹐一義之疑﹐至合數書而始析。舉所應爲之事﹐應讀之書﹐應知之理﹐無不參之於古昔﹐納之於正學。蓋惟恐其少有遺憾﹐或有遺悞後學之獘。二君用力之勤如此﹐𨿽李觀瀾兵部江所云如此﹐不無溢美﹐亦可見二君增訂之善。以一訓蒙之書﹐其難如此﹐信乎撰述之不易。《增廣三字經》﹐天津廣仁堂𨿽有刊本﹐而流行不廣﹐洵非二君所及料也。

馮桂芬治生術

吳縣馮敬亭宮允桂芬少年巍科﹐中年解組﹐盡力於治生﹐以善治生鳴一時﹐其家大富。先文莊公與宮允友善﹐素聞其名﹐嘗請其術﹐宮允謂不外知人審事而已。先文莊公謂﹕「千古治天下﹐豈能越此四字﹐以之治生﹐可謂小用之矣。」宮允大悅。小之可治生﹐大之則治天下﹐豈有二術﹐宮允所見遠矣。

蘭閨寶錄

陽湖完顏惲珍浦女史珠﹐卽麟見亭河帥慶之母﹐編《國朝閨秀正始集》廿卷﹑《附錄》一卷﹑《補遺》一卷﹐著錄九百三十三人﹐選詩一千七百餘首﹐道光辛卯如月﹐大梁道署紅香館原刊袖珍本﹐久已風行一時。女史復撰《蘭閨寶錄》六卷﹐道光十一年仲夏﹐河南臬署紅香館原刊袖珍本。當時𨿽已付刊﹐百餘年來﹐甚爲罕覯。其書以孝行﹑賢徳﹑慈範﹑節烈﹑智略﹑才華分類﹐亦卽以此分卷﹐其體例已見正續《列女傳》者不錄﹐每代先宮闈而後列女。體例尙稱平正﹐惟搜羅未能詳贍﹐然以一女子畱心撰述﹐善善從長﹐無寧過而存之。況當此滄海橫流﹐道徳淪喪﹐此書亦救時之良藥﹐吾人所應保守勿失者也。

皇后殉帝

自秦漢以來﹐以皇后殉皇帝者﹐僅漢昭烈皇帝孫皇后﹑我朝穆宗毅皇帝孝哲毅皇后二人﹐確系爲夫殉身。孫皇后性剛猛﹐有諸兄風﹐聞昭烈崩於永安宮﹐卽投江以殉﹐尢爲難得。王文簡公士禎《蟂磯夫人廟》詩有云「都將家國無窮恨﹐分付潯陽上下潮。」最爲得體。蜀吳之戰﹐質言之﹐卽孫皇后夫家與母家之戰﹐所以有家國無窮之恨。潯陽上潮是蜀﹐下潮是吳。孫皇后投江後﹐屍身逆流行三日﹐至蕪湖北大江中蟂磯而沒﹐是死後仍不忘蜀﹐其志亦可哀矣。蟂磯在今蕪湖對岸﹐上有孫皇后廟﹐頗宏敞。我朝編入祀典﹐勅封崇節惠利靈澤夫人。事閱千餘年﹐異代猶尊崇如此﹐孫皇后之節烈﹐誠卓越千古矣。

明顏鈞贄見奇禮

弟子之於師﹐初見則用贄﹐大者玉帛﹐小者禽鳥﹐以彰物也﹐繼則用束脩﹐𨿽孔子亦然也﹐不料竟有出人意外者。明王守仁之學﹐一傳而爲王艮﹐再傳而爲徐樾﹐三傳而爲顏鈞﹐鈞卽所謂顏山農。凡弟子投謁﹐必先毆三拳﹐以爲贄禮﹐眞理之不可解者。不謂大賢弟子﹐竟有此等奇異之事。卽令別有取義之處﹐此等非聖侮法﹐駭人聞聽之事﹐總不宜行之於化日光天之下﹐以供後人之指摘。卽毆人三拳﹐自己亦有何樂處﹐設他人因毆受傷﹐豈不因此受過耶。

隨筆卷六

論湯武優劣

侯莫陳三姓復姓

論嶽鍾琪

吳興叢書補遺書目

北宋羅大經鶴林玉露一則

約翰大學立名混淆

大學士因事得罪

薛時雨家聯額等字

繆荃孫撰述

竹素園叢談

寒暑均有九九

任啟運論詩語

論隋王通等人

戒之在色等解

黃鍾論治亂世之天心

翁森四時讀書樂

小學韻語注語未明

北宋仁宗禦纂書

孟芳圖書館

唐文治國文讀本

張履祥論寡婦再醮

雙硯齋筆記

崇綺壽詩

晏倪以氏相謔

吳周瑜小喬墓

篋衍集一半未刊

姚範早絕袁枚

南宋以書院爲齋名

兄弟叔侄相傳

前宋顏延之語子語

梁曹景宗詩

夢蕉亭雜記

顏李學說

北宋仁宗明武宗相比

求己錄

王世貞序姜鳳阿文集摘錄

四庫著錄總數

論巢湖

論嬌妻美妾

陸增祥撰述

萇楚齋隨筆卷六

廬江劉聲木十枝撰

論湯武優劣

湯武𨿽然並稱﹐以聲木論之﹐武不如湯遠矣。夏桀失道﹐湯猶遣伊尹輔之﹐原無代夏之意也。放桀於南巢﹐猶自云有慚徳﹐原以伐君爲不義也。武則不然。自太王已有翦商之志﹐傳至武王﹐已三世矣﹐其處心積慮﹐無非以代商爲志。及紂已自焚﹐武王仍斬其首﹐以懸於太白之旗﹐竊謂已過矣。若紂亦如桀﹐武王獲之﹐必不能如湯之處桀也。死後猶斬首﹐生獲必加刑戮無疑。所云周家以仁厚開基﹐不知其所謂仁厚者果何在也。古籍𨿽久湮沒﹐後人無從考其實情﹐然子貢已曰「紂之不善﹐不如是之甚也」﹐是在當時已有異同之言﹐流播於人口矣。

侯莫陳三姓復姓

唐朝散郎侯莫陳邈妻鄭氏﹐因侄女策爲永王妃﹐因仿《孝經》分十八章之例﹐作《女孝經》一卷以戒之。卷首有《自進表》﹐謂不敢自專﹐因以班大家爲主﹐故假之以立言。其文詞明白﹐進表亦自稱「唐朝散郎侯莫陳邈妻鄭氏」云云。《四庫提要》謂「侯莫陳」三字爲復姓。聲木謹案﹕北魏有侯莫陳悅﹐後附髙歡﹐是侯莫陳本爲代北之復姓。侯莫陳邈﹐疑卽其裔也。今人有以二姓爲復姓者﹐如陸費氏﹑��氏等﹐𨿽非發源於代北﹐當亦因古有復三姓爲一姓﹐自不妨復二姓爲一姓。卽推而至於以五姓﹑六姓爲復姓者﹐於理亦無。代北旣有此例﹐後世因而不攺﹐洵可謂源遠流長矣。

論嶽鍾琪

我朝定制﹕漢人無有封公爵者﹐只有嶽襄勤公一人。公名鍾琪﹐字容齋﹐成都人。官至川陜總督﹑太子太保﹐進爵威信公。世但知其功烈﹐不知其生平被服儒素﹐天才超軼﹐雅擅詩詞﹐下筆千言立就。生平詩稿甚富﹐撰有《蛩吟集》�捲﹑《姜園集》�捲﹑《復榮集》�捲﹐久無傳本。其後人刊有《嶽威信公詩集》四卷﹐傳本亦罕見。公又喜題壁﹐所過之處﹐皆有題詩﹐款署「容齋」二字。當時人士﹐頗有見其眞迹﹐登之詩話及筆記者。詩旣慷慨沈雄﹐字工秀健拔﹐類董﹑趙一流。一代偉人﹐絕非陋儒尋章摘句者所可比擬。公卒距今不過百餘年﹐聲木隨侍在川時﹐樵夫野老﹐頗有談公流風餘韻及瑣屑事。予當時𨿽僅髫齡﹐亦頗以聞其遺事爲樂。並聞公之後裔﹐仍住於公所營之老屋中﹐簪纓不絕﹐公之徳澤遠矣。公之字迹﹐成都市中﹐間有出現者。惜當時年幼﹐不知羅致。後晦之四弟﹐在京購得一幅﹐爰錄之於此。詩云「等閒巾扇策奇勛﹐伊呂儔非管樂羣。漢士蠶叢天一角﹐艸廬龍臥鼎三分。陣圖終古排沙磧﹐廟柏何年夭斧斤。魚水君臣兩遺恨﹐祠邊殘照惠陵云。」後一行雲「武侯祠懷古」﹐又一行雲「洮陽嶽鍾琪」。下有方印文二﹐白文曰「嶽鍾琪印」﹐朱文曰「東美鐘鼎」。詩後有跋云「襄勤公勛業炳耀國史﹐獨其文﹝勛﹞﹝章﹞翰墨世不多覯。右《武侯祠懷古》一律﹐詩旣雅健深至﹐書復蒼秀端勁﹐滄海一波﹐泰山片石﹐可以窺測無量。其六世孫鳳吾襲職﹐官參將﹐將勒之石﹐屬跋語其後。時光緒甲午之歲﹐四月旣望﹐長洲顧復初潛叟。」

吳興叢書補遺書目

烏程劉翰怡京卿承幹編刊《吳興叢書》﹐搜羅頗備﹐然亦有未盡者。未刊之書無論已﹐卽以已刊者言之﹐已有遺漏﹐信乎編輯之難﹐耳目難周。玆略舉三書如下。明陳霆撰《渚山堂詩話》三卷﹐明嘉靖己巳正月原刊本。歸安沈炳震撰《增默齋詩》一卷﹑《附》一卷﹐卽《蠶桑樂府》廿首﹐乾隆十五年﹐家刊寫字本。烏程嚴遂成撰《明史雜詠》四卷﹐侄兆元箋注﹐道光七年正月﹐順徳何太靑﹑南海葉夢龍合刊寫字本。後二書刊本甚精核。其《吳興叢書》體例﹐此三種自應列入﹐今竟有遺珠之嘆﹐想漏落者必仍多矣。《吳興叢書》中﹐有《渚山堂詞話》而無《詩話》﹐尢應增刊﹐以成全璧。

北宋羅大經鶴林玉露一則

南宋時有僕嫌其妻之陋者﹐主翁聞之﹐召僕至﹐以銀杯瓦碗各一器﹐酌酒飲之﹐問曰「酒佳乎﹖」對曰「佳。」又問﹕「銀杯者佳乎﹖瓦碗者佳乎﹖」對曰「皆佳。」翁曰「杯有精粗﹐酒無分別﹐汝旣知此﹐則無嫌於汝妻之陋矣。」僕悟﹐遂安其室。語見羅大經《鶴林玉露》。聲木謹案﹕此家主翁﹐識見深遠﹐言語諧利。教者固佳﹐受者亦佳﹐眞可謂賢主僕矣。士大夫能悟得此理者甚少﹐況僕輩乎﹗予嘗謂人君富有四海﹐玉食萬方﹐誠非艸土之臣所能望其萬一。若平日所食者﹐果爲珠玉寶石﹑金鋼鉆﹑貓兒眼﹐則誠非臣民所能及。若仍食米麥﹑雞鴨﹑魚肉﹐則小康之家﹐無不有之矣。平日所住者﹐果爲黃金﹑白玉﹑寶石造成﹐則誠非臣民所能及。若以磚木瓦石造成﹐則家家莫非如是也。平日所衣者﹐果如黃金白玉織成﹐誠非臣民所能及。若仍衣綿衣絲﹐則小康之家﹐無一不服綢者。平日妃嬪𨿽多﹐終夜所禦者僅一人﹐較之一夫一妻者﹐又何以異。富有四海﹐玉食萬方﹐乃臣下一種頌禱之詞﹐勿認爲實有其事。孟子曰「食色性也」﹐人生缺一不可﹐試問貴賤貧富之食色﹐豈有以異乎﹖推之禽獸虫豸﹐亦莫不皆然﹐亦無以異於人也。由是以觀﹐則天下焉有不平之事﹐不了之事乎﹗

約翰大學立名混淆

上海梵王渡約翰大學﹐中有思顏堂﹑思孟堂﹐驟視之﹐儼然孔子聖廟中四配之二。聲木初見深訝之﹐以爲曾子﹑子思寧非聖人﹐詎可不思耶。細問之﹐乃西人二教習名﹐譯音彷佛似顏孟二字﹐以訛傳訛﹐乃以顏孟名堂。隱示以西教中﹐亦有顏孟其人者﹐孔教之不足貴。可知其居心極狠﹐用意極巧﹐卽欲以訛傳訛﹐潛移默運於其中。是西教不特可以滅人國﹐並且可以滅人教﹐吁﹐可畏矣﹗

大學士因事得罪

國朝定制﹕國門鈔惟大學士不稱名﹐書稱某中堂。歷朝以來﹐以入閣爲最貴﹐艸野尢爲艷稱﹐至有宰相家人七品官之謠﹐亦有由也。我朝優禮臣工﹐中堂因事得罪者﹐二百餘年﹐漢人則有宏文院大學士李建泰﹑祕書院大學士陳名夏﹐皆緣事伏誅﹐宏文院大學士陳之遴緣事遣戍﹐滿人則有國史院大學士瓜爾佳氏剛林﹑宏文院大學士烏蘇氏祁光格﹑武英殿大學士馬佳氏馬爾賽﹑保和殿大學士鈕祜祿氏訥親﹑文淵閣大學士巴魯特氏柏葰﹑協辦大學士宗室肅順﹐均緣事伏誅﹐文華殿大學士佟佳氏慶復﹑武英殿大學士覺羅氏阿爾泰伊爾根﹑文華殿大學士鈕祜祿氏和珅﹑文淵閣大學士宗室耆英﹐均緣事賜自盡﹐保和殿大學士赫捨哩氏索額閣﹐緣事死於禁所﹐協辦大學士覺羅吉慶﹐緣事自戕﹐協辦大學士索綽絡氏英和﹑協辦大學士博爾濟吉特氏琦善﹑協辦大學士紅帶子伊裏布﹑協辦大學士阿魯特氏賽尙阿﹑文淵閣大學士費莫氏訥爾經額﹐均緣事遣戍。綜計滿人十七人﹐漢人僅三人而已。仰見我朝家法之嚴﹐用意之遠﹐制度之善﹐洵可超越漢唐﹐媲美唐虞也已。

薛時雨家聯額等字

全椒薛慰農觀察時雨﹐以名進士出守杭州﹐復權糧儲道。當時以制藝詩賦名﹐一時學者﹐幾於仰之爲泰山北斗。罷官後﹐歷主杭州崇文﹑南京尊經﹑惜陰等書院講習﹐士論翕然。門下士於西湖﹑山兩處﹐均代築薛廬﹐以志景仰﹐亦一時盛事也。山薛廬﹐後卽爲觀察庽所。地當淸涼山下﹐每年七月﹐因淸涼山地藏王香市﹐開放一月﹐任人觀覽。予於癸丑年﹐曾親至其庽。每門首刻有四字﹐每門無論雙單﹐亦均刊有聯語。乍閱之﹐頗覺雅人深致。細思字句﹐但覺人人可用﹐處處可移﹐不必定須薛廬。其語气仍不脫時文習慣﹐觀察本時文﹐髙乎習俗然也。庽後卽烏龍潭﹐地甚幽靜﹐獨坐移時。其僕人頗解事﹐問無不答﹐但只稱觀察爲山長﹐幾忘其主人本爲達官貴人矣。

繆荃孫撰述

《書目答問》四卷行世已久﹐皆知其爲南皮張文襄公之洞督學四川時所編輯﹐素無異議也。後聞江陰繆筱珊太史荃孫自言爲伊當日所編﹐初猶不信。不意太史卒後﹐其家載其事於哀啟﹑行狀中﹐事固確然不誣。《江陰縣誌》亦云「太史生平﹐爲人編刊之書甚多﹐率署他人名。若張之洞《書目答問》﹐其少作也。」云云。太史當日入詞館後﹐以博學嗜古﹐專與常熟翁文恭公同龢﹑吳縣潘文勤公祖蔭﹑南皮張文襄公之洞﹑順徳李��公文田﹑吳縣吳淸卿中丞大澄﹑福山王文敏公懿榮等諸人遊﹐是以考證﹑碑版﹑目錄之學根柢甚深﹐而搜羅亦極富。收藏書籍十餘萬卷﹐秦漢洎元石刻拓本一萬零八百餘種﹐皆手自校勘題識。編刊《云自在龕叢書》五集﹐一百十五卷﹐《藕香零拾》九十卷。修纂《淸史》儒學﹑文學﹑隱逸﹑土司諸傳﹐及康熙朝大臣傳﹐信核有法。又修《順天府誌》��捲﹑《湖北通誌》��捲﹑《江蘇通誌》��捲﹑《江陰縣誌》廿八卷。編輯《常州詞錄》三十一卷﹑《遼文存》八卷﹑《續碑傳集》八十六卷。自爲之書﹐有《藝風堂文集》八卷﹑《文續集》八卷﹑《別集》�捲﹑《外集》�捲﹑《辛壬稿》三卷﹑《藏書記》八卷﹑《續記》八卷﹑《金石目》十八卷﹑《日記》��捲﹑《讀書記》��捲。綜計太史生平﹐劬學嗜古﹐在我朝末造﹐洵屬難得之人材。惜乎乙卯﹑丙辰之間﹐夫己氏立籌安會﹐欲使其後人爲石重貴﹑劉承佑之流。太史𨿽爲人所利用﹐自甘爲景延廣﹑李業﹑閻晉卿﹑聶文進等而不悔﹐眞西江之水﹐不能洗此恥辱。陸放翁以作《南園記》《閱古泉記》蒙羞﹐太史較之﹐加千百倍也。

竹素園叢談

無錫顧涵若��恩瀚《竹素園叢談》云「復辟一役﹐千秋自有公論。張勛以一武人而深明大義﹐功𨿽不就﹐志實可欽。成敗論人﹐英雄短气。張卒後﹐某君挽以聯云﹕『遺恨何窮﹐宗畱守臨歿猶呼渡河﹐道路皆爲流涕﹔公論安在﹐武鄕侯出師反書入寇﹐古今同一傷心。』沈著痛快﹐傳誦一時。」云云。聲木謹案﹕千古不平之事多矣﹐焉能起臯陶﹐一一爲之斷明。

寒暑均有九九

每年冬至日爲進九﹐吾鄕有《九九銷寒歌》﹐不意劉廷璣《在園雜誌》有云﹕江浙於夏至日﹐亦謂之進九﹐亦有銷暑歌。細思大暑祈寒﹐同屬一例﹐气候寒熱之長短﹐實亦相仿﹐銷寒銷暑﹐自屬盡人可歌。吾鄕《銷寒歌》﹐知其全者甚少﹐《銷暑歌》尢聞所未聞﹐爰錄之於後﹐以便他人因歌可以考查气候之寒熱﹐亦未嘗無用也。《銷寒歌》云「一九二九﹐袖筒務火手。三九二十七﹐熱酒家家喫。四九中心臘﹐河裏凍死鴨。五九六九﹐沿河插柳。七九六十三﹐行人把衣單。八九七十二﹐皮衣髙處掛。九九八十一﹐衣服不過膝。」《銷暑歌》﹕「一九二九﹐扇子不離手。三九二十七﹐冰水甜如蜜。四九三十六﹐拭汗如出浴。五九四十五﹐太陽如老虎。六九五十四﹐乘涼不做事。七九六十三﹐牀頭覓被單。八九七十二﹐思量被夾被。九九八十一﹐瓜果不用喫。」予所錄﹐與《在園雜誌》所載﹐稍有異同﹐但取其盡人皆曉﹐婦孺皆知﹐不必盡同也。

任啟運論詩語

任釣臺��啟運序葛羽廷明經翰《葉園詩稿》云「其人豪者﹐其詩必雄。其人幽者﹐其詩必淡。其人朴者﹐其詩必質。其人雅者﹐其詩必潔。」云云。數語頗扼要﹐甚得讀詩論人之意。

論隋王通等人

隋之王通自撰《中說》﹐以仿《論語》﹐久爲後人詬病﹐後人亦無敢再爲之者。不意明之馮渠字謙川﹐新城人﹐萬曆癸未進士﹐撰《進修錄》三卷﹐全仿《論語》﹐復仿《論語》分爲二十篇﹐可謂狂妄乖悖﹐無忌憚之小人。明自桑悅﹑李贄﹑屠隆等以狂悖文其姦﹐士習爲之一變﹐迄於明亡而禍猶未已。歷代士習之壞﹐未有如明萬曆以後之甚者也。王通比孔子﹐固有霄壤之別﹐馮渠比王通﹐又有霄壤之別。始作俑者﹐厥惟揚雄。叛臣之所爲﹐固有異於尋常者也﹐豈能以之爲法乎。

戒之在色等解

孔子謂少在色﹐壯在斗﹐老在得﹐此爲世俗中下人恆情言之﹐其實所包者廣。凡人年少之時﹐自以好色者爲最多﹐亦有好狗馬﹑貨利﹑聲律﹐其失與好色無異。孔子舉一「色」字﹐以見好此者廣﹐卽以「色」字賅其餘也。年壯在斗﹐愚者鬥力﹐智者鬥智﹐其失一也。不必握拳撐掌﹐始謂之斗也。只舉一「斗」字﹐則凡與人相角者﹐均謂之斗。卽上而秦失其鹿﹐天下共逐之﹐下至貪夫鬥財﹐婦女炫妝﹐無往而非斗也。年老在得﹐非必稱他人之橐﹐﹝已﹞入﹝己﹞橐也。嘗見有年愈老﹐用愈嗇﹐恆人每以盛徳稱之﹐不知正墮入戒得之過。此等事﹐𨿽賢者不免。試思桑楡晚景﹐焉用此節嗇﹖積累金錢﹐果屬何用﹖實求得之心﹐階之厲也。愚者思攫他人之金錢﹐自謂之得﹐賢者思節嗇己之金錢﹐亦謂之得﹐其有得於己﹐則一也。孔子以一「得」字賅之﹐眞聖人之言也。睢陽賈開宗靜子撰《遡園語商》﹐中解此三語謂﹕「豪傑之病﹐少中於情﹐情則一語一面而死生以之﹐甚於色十倍也。壯中於俠﹐俠則身家姓命可捐﹐自負於義﹐甚於鬥十倍也。老中於子孫﹐子孫則殺戮積毒﹐甚於得十倍也。」云云。賈氏之說﹐可以各明一義﹐與予說亦可以互參也。

黃鍾論治亂世之天心

黃鍾《蘧廬艸》中有《洪範論》﹐謂﹕「治世之天﹐甚願乎人之爲君子也﹐則所向在此矣。亂世之天﹐甚怒乎人之爲君子也﹐則所威在此矣。」云云。數語眞能得亂世之天心﹐尢與予意不謀而合。予嘗謂季世之人﹐非陰賊險狠﹐不能生存於世。天且助之以爲虐﹐授之機械﹐以肆其凶狂。設有人忠信篤厚﹐不啻逆天行事﹐天不特不福之﹐仍必戮其人﹑滅其家而後快。予處季世﹐聞見旣久﹐實覺天之反乎尋常﹐所以報施惡人者盡善盡美﹐倍深愛護﹐無微不至。乃嘆黃宏音茂才之語﹐洵屬卓見﹐天道富淫人﹐非止一日矣。

翁森四時讀書樂

幼時讀《四時讀書樂》﹐大眾以爲朱子所撰﹐又有謂爲翁森所撰﹐迄不知翁森爲何如人也。後見《仙居縣誌》載此四詩﹐謂爲縣人翁森所作﹐並云翁森字秀卿﹐號一瓢﹐宋亡後隱居不仕﹐撰《一瓢集》�捲。據縣誌所云﹐不特爲宋末文士﹐且爲宋末之完人﹐所惜《一瓢集》久無傳本。

小學韻語注語未明

羅忠節公澤南撰《小學韻語》一卷﹐中有云「五子之書﹐四子之精」﹐𨿽自注云「五子之書﹐正發明四子之精」云云﹐然不注明「四子」﹑「五子」爲何人﹐正文頗難令人索解。蓋旣限以四字韻語﹐自有詞不達意之獘﹐亦是恆情。聲木嘗謂小兒初識字﹐卽宜以《小學韻語》授讀﹐以端其根本﹐不必念《百家姓》《千字文》等無用書。近世人所謂徳育﹑體育﹑智育﹐予嘗謂徳育爲尢要也。

北宋仁宗禦纂書

北宋仁宗皇帝禦纂《洪範政鑑》十二卷﹐《四庫提要》謂﹕「𨿽仁宗令主﹐其書當存﹐而所言無裨於實政﹐今謹附存其目。」云云。聲木謹案﹕觀此可見《四庫》當日著錄之嚴﹐編輯之善。帝王撰述﹐大半爲臣工所編纂﹐此獨出於仁宗禦撰﹐亦千古所稀有也。

孟芳圖書館

孟芳圖書館附屬於東南大學內﹐甲子六月﹐洪有丰編《圖書館目錄》八卷。其編輯之法﹐不用數千年相傳之經史子集四部成例﹐謂依�國杜威十進分類法﹐根本已悞。其序目中﹐無一字言及孟芳圖書館之所以命名﹐及當年創立經費之所由出﹐殊非獎勵捨財興學之道。縱使其子有罪﹐何預其父事。縱使其父亦有罪﹐捨十餘萬金﹐創立圖書館﹐亦爲無罪。天下滔滔﹐禮義道喪﹐公是公非久邈﹐問孰爲有罪﹐爲無罪乎﹖𨿽古之臯陶﹐恐難斷是獄矣。

唐文治國文讀本

近世出版國文讀本﹐當以太倉唐蔚芝侍郎文治編輯之《髙等國文讀本》四卷較有條理。其三﹑四二卷﹐搜集唐宋以來論文之語﹐名《古人論文大義》二卷。𨿽遺漏尙多﹐然初學讀此﹐不致迷入歧途﹐終身不返﹐甚有益於學生。原本爲文明書局排印本﹐未幾﹐長沙湘鄂印刷公司專印《古人論文大義》二卷﹐亦可見人心好惡之同﹐非予之私言也。

張履祥論寡婦再醮

張楊園訓子語中﹐屢言寡婦有不能安於室者﹐再適可也。並言聖人之待下流﹐固有寬路以處之﹐不立一槪之格云云。誠屬衡情酌理之至論﹐較之程子所謂餓死事極小﹐失節事極大﹐尢爲合乎情理。程子所言﹐中人以上者﹐宜遵行之。楊園所云﹐中人以下者﹐宜遵行之。若執程子所言﹐令中人以下﹐皆遵行之﹐其勢萬不能行。若執楊園所言﹐令中人以上者﹐皆遵行之﹐其勢亦萬不能行。程子﹑楊園所言﹐各有一偏﹐非中庸之道也。

雙硯齋筆記

江寧鄧嶰筠制府廷禎爲道咸間名臣﹐受業於桐城姚姬傳郎中鼐之門﹐故與上元梅伯言郎中曾亮﹑管異之孝廉同﹑桐城方植之明經東樹﹑劉孟塗茂才開等均屬同門至交。歷任各省﹐延攬管﹑方諸人﹐召致幕中。制府𨿽無文集傳世﹐然博極羣書﹐於文字聲音之學﹐研究甚深。撰有《雙硯齋筆記》四卷﹐通體皆辧別聲音文字﹐久未刊行﹐外間亦無有知之者。光緒丙申六月﹐公孫笏臣太守��始以公筆記稿本錄副付刊﹐世始知有此書﹐然流行不廣﹐刊本仍爲罕覯。方今《說文》之學盛行﹐此書晚出﹐尢爲有用﹐凡研求《說文》學者﹐固宜人手一編也。

崇綺壽詩

崇文忠公綺字文山﹐蒙古正藍旗人﹐撎隸滿洲鑲黃旗﹐阿魯特氏。同治乙丑狀元﹐官吏部尙書。光緒庚子殉難﹐卹贈大學士﹐謚文忠。爲孝哲毅皇后父﹐位列上公。其六秩壽辰﹐恩施樊雲門方伯增祥代榮文忠公祿﹐以詩壽之﹐中有云「天從孔雀屏邊笑﹐人在金鰲頂上行。」典重髙華﹐決非他人所能移易。方伯詩𨿽佳﹐實從宋蘇紳《題潤州金山寺》詩「僧依玉鑑光中住﹐人蹋金鰲背上行」脫化而來。

晏倪以氏相謔

以名氏相戲謔者﹐始於宋人﹐如「陳亞有心終是惡﹐蔡襄無口便成衰」之類﹐久已膾炙人口矣。以予所聞﹐爲他書所未載者﹐復有「晏家養女都加日﹐倪氏生兒總靠人」﹐亦復工力悉敵﹐不亞前人。

﹡

吳周瑜小喬墓

吳周瑜﹐《三國誌》言明舒城人﹐而吾邑誌書亦載之﹐邑城東北門外﹐有吳��將軍周瑜墓。大西門城外半里許﹐有地名小喬墓﹐以小喬墓在得名。相傳有竊其墓上磚石者﹐歸家則寒熱交作﹐不省人事﹐必送還﹝墓﹞上磚石乃已。墓上磚石﹐賴以保存。或云仍是吳時物﹐恐未必然也。然周瑜夫妻墓﹐載於吾邑志數百年﹐決非虛僞。宋陳郁《藏一話腴外編》有云「蒙衝一炬﹐老瞞褫魄﹐非廬江周瑜而誰。」云云。亦以周瑜屬之吾邑。廬江之名始於漢﹐當時幅員廣闊﹐幾包江南三省而有之。見於姚姬傳郎中鼐《惜抱軒文集廬江縣考》﹐甚爲明確。非今日廬江縣境﹐如黑子彈丸比也。

篋衍集一半未刊

宜興陳其年太史維崧﹐編輯同時名人之詩﹐爲《篋衍集》十二卷﹐�������蔣氏原刊寫字本﹐選錄頗精卓﹐稱爲善本。但其書刊於太史身後﹐爲人竄易者頗多﹐例如原本選有遼海劉葛莊觀察廷璣詩﹐刊本無有。據其子陳求夏廣文履端﹐曾任山陽縣訓導言﹐《篋衍集》原本現存﹐未刊者尙多過半﹐擬刊《篋衍續集》﹐以成先志。苦於俸薄﹐不足以供剞劂云云。語見劉廷璣《在園雜誌》﹐當可信而有徵。

姚範早絕袁枚

袁簡齋明府枚懷桐城姚姜塢太史範詩云「平日著書千萬言﹐臨別贈我無一語。」似太史專工於校勘之學﹐拙於文詞﹐如唐李善之類﹐又殊不盡然。太史古文﹐傳歸方之緒﹐屹然爲桐城一大宗﹐詩亦淸嬌絕俗﹐撰有《援鶉堂詩集》七卷﹐《文集》六卷﹐卓然可傳於世﹐不知當日何以無贈行詩文。豈惡明府放蕩太甚﹐不拘禮法﹐早於無形之中﹐已嚴絕之﹐然嚴絕之誠是也。

南宋以書院爲齋名

南宋吳興北沈尙書園中﹐有靈壽書院﹐章參政嘉林園中﹐有懷蘇書院﹑城南書院﹐牟端明園中﹐有元佑學堂﹐趙府北園中﹐有東蒲書院﹐均見南宋周密《癸辛雜識前集》。以此觀之﹐當時書院之名﹐與亭閣樓臺﹐堂室齋園等無異﹐後世鮮有用之者。蓋專爲課士講學之所﹐非人家園亭內所得命名﹐亦古今之異也。

兄弟叔侄相傳

北宋杜太后懲後周孤兒寡婦之亡﹐遺命太祖傳位太宗﹐太宗復傳位光美﹐光美傳位太祖子徳昭﹐是兄弟叔侄相承。厥後太宗背約﹐殺侄貶弟。元武宗立弟仁宗爲太子﹐傳位於弟﹐亦有兄弟叔侄相承之約。厥後仁宗封武宗子和世﹛王束﹜爲周王﹐使鎭雲南﹐而傳位於其子英宗﹐亦爲背約。然較之宋太宗﹐則仁恕多矣。

前宋顏延之語子語

前宋金紫光祿大夫顏延之之子竣貴重﹐凡所資供﹐延之一無所受﹐布衣茅屋﹐蕭然如故。常乘羸牛笨車﹐逢竣鹵簿﹐卽屏住道側。常謂竣曰「吾生平不喜見要人﹐今不幸見汝。」云云。聲木謹案﹕延之言行﹐磊磊落落﹐不以子貴爲髙﹐後人子貴者﹐當以爲法。

梁曹景宗詩

武臣之能詩者多矣﹐終當以梁竟陵公曹景宗爲第一。梁主宴羣臣於華光殿﹐令沈約賦韻﹐景宗不得﹐意甚不平。梁主諭之﹐景宗求作不已。時韻已盡﹐止余「競」「病」二字﹐景宗操筆立成。其辭曰「去時兒女悲﹐歸來笳鼓競。借問路傍人﹐何如霍去病﹖」梁主嘉嘆不已。恐當時自命爲文士能詩者皆不能及﹐不特因難見巧﹐而吐屬天然﹐不爲韻縛。卽李杜韓蘇爲韻所縛﹐未必能如是之工速藻麗﹐信乎武臣中千載一人也。

夢蕉亭雜記

貴陽陳筱石制府夔龍﹐遭辛亥國變後﹐庽居上海﹐撰《夢蕉亭雜記》二卷﹐歷敍當日得官之所由起﹐其宗旨在辧明非某黨。果否是某黨﹐後世自有定論﹐何待自辧﹐然用心亦良苦矣。攺過善於文過﹐文過善於怙過﹐較之黨惡伐善﹐甘爲揚雄﹑荀彧等諸人﹐猶爲有間。近有某制府﹐自撰年譜二卷﹐其中於受某氏栽培﹐細細敍入﹐屢稱爲大總統﹐毫無愧怍﹐幾忘其爲我朝封疆大吏。陳制府自明其非某黨﹐某制府自明其爲某黨﹐人之度量相越﹐豈不遠哉﹗自夫己氏秉政﹐朝野上下﹐遂爲某黨之稱﹐故沿用之。

顏李學說

當����之間﹐當局爲天津某君﹐一時盛傳顏李二氏學說﹐尊之者幾欲擠孔孟而上之。復又有配享孔子廟廷﹐位次當在十哲之上等說。天下靡然從風﹐以爲鉆營地步。復有四存學會之設﹐《四存月刊》之編。其幕客復爲之編《習齋語要》一卷﹑《恕谷語要》一卷﹑《顏李師承記》九卷﹐刊布於世。數年間﹐天津某君去位﹐門下士星散﹐顏李之說﹐不攻而自熸矣。當時所以盛行顏李學說者亦有故。顏名元﹐字渾然﹐號習齋﹐博野人。李名塨﹐字剛主﹐號恕谷﹐蠡縣人。皆直隸省人﹐與天津某君爲同省﹐尊顏李﹐卽所以尊天津。陰以「人傑地靈」四字煽動天下﹐其用心不可謂不巧﹐其設心不可謂不毒矣。其所謂「四存」者﹐因顏氏所撰《四存編》十一卷﹐一曰「存性」﹐次曰「存學」﹐三曰「存治」﹐四曰「存人」。《顏李師承記》云「習齋生有異稟﹐鄕裏皆以聖人目之。生之時﹐鄕人望所居室上有气﹐皆成麟﹐倏如鳳。」云云。隱以孔子比之﹐實屬不經之談﹐至爲狂悖。竊謂顏李學說﹐其源出於姚江﹐主於忍嗜欲﹐苦筋力﹐勤家養親﹐而以餘暇習六藝﹐講世事﹐以備國家之用﹐自可聊備一家﹐原不禁人私淑﹐何勞天津某君及諸人大張旗鼓﹐極力提倡。日久論定﹐果能與孔孟爭烈與否﹐自有千秋公論。豈區區鄕曲之私﹐所能翻雲覆雨﹐是非倒直黑白混淆耶﹗

北宋仁宗明武宗相比

北宋宋景文公祁過繁臺街﹐逢內家車子﹐中有褰簾者曰「小宋也。」「小宋」歸﹐作《鷓鴣天》詞云「畫轂雕鞍狹路逢﹐一聲腸斷繡簾中。身無彩鳳雙飛翼﹐心有靈犀一點通。金作屋﹐玉爲籠﹐車如流水馬遊龍。劉郎已恨蓬山遠﹐更隔蓬山一萬重。」都下傳唱﹐達於禁中。仁宗問知其人﹐因召「小宋」﹐從容語及。「小宋」惶懼無地﹐仁宗笑曰「蓬山不遠」﹐卽以內人賜之。見於�������明武宗南巡﹐舟抵��有����狀元���誤謁帝舟。舟中內人啟窗潑水﹐向之一笑﹐���因作詩云「��������������天上果然花絕代﹐人間亦有笑因緣。」亦復流傳禁中。武帝怒﹐削職歸。見於�������其事相同﹐而所遇各異﹐信乎仁宗之仁﹐超越唐﹑宋﹑元﹑明四代矣。

求己錄

《求己錄》三卷﹐署名蘆涇遁士編﹐相傳以爲秀水陶拙存孝廉葆廉所輯。據吳縣張翰伯茂才廷驤《不遠復齋見聞雜誌》言﹐系秀水陶勤肅公模所輯。茂才曾在勤肅公直隸臬司幕中﹐知之必審。其書采輯自漢至明中國與外夷交涉﹐所謂外夷者﹐不出現世新疆屬地一隅。大旨以與外夷和好爲善﹐非是則取敗亡。歷引史書﹐加以論斷﹐以證其得失。其書輯於光緒甲午以後﹐目擊甲午一役﹐中國自取敗亡﹐國家遂從此多事。意非不善﹐實有語病﹐不可爲訓。若謂其言果是﹐則未敢附和。果如所言﹐後世之人﹐當以秦檜﹑張邦昌﹑黃潛善﹑汪伯彥等爲聖賢﹐廟食千古。明邱文莊公以秦檜爲千古豪傑之祖﹐大爲後人詬病﹐趙甌北太史翼《十七史商榷》頗主其說﹐《求己錄》殆亦主其說者也。

王世貞序姜鳳阿文集摘錄

明代贗古之習﹐始於李夢陽﹐至王世貞而集大成﹐良由世貞才雄學富﹐足以籠罩羣材。其撰述𨿽良楛雜陳﹐實足不朽。至晚年﹐深服歸有光古文﹐所作象贊﹐有「千載惟公﹐繼韓歐陽」之語﹐推挹甚至。又相傳其卒時﹐手東坡集﹐諷詠不置。其序明姜寶所撰《姜鳳阿文集》中有云﹕宏正而後﹐士大夫禰《檀》《左》而昆先秦﹐及其流獘﹐而爲似龍出之無所自﹐施之無所當。六季之習﹐巧者猴棘端﹐侈者繡土木﹐而極推寶之學﹐爲能深造自得﹐可謂見義勇爲﹐不護己短。以髙才博學﹐能降心服善如此﹐不可不謂之豪傑之士矣。姜寶從學於唐順之﹐其文實震川一派。世貞於其弟子﹐尙推挹如此﹐宜乎於震川太僕﹐折服至深矣。

四庫著錄總數

曾文正公《聖哲畫像記》中有云「及爲文淵閣直閣校理﹐每歲二月﹐侍從宣宗皇帝入閣﹐得觀《四庫全書》。其富過於前代所藏遠甚﹐而存目之書﹐數拾萬卷﹐尙不在此列。」云云。聲木謹案﹕曾文正公所云《四庫》所藏﹐其富過於前代遠甚﹐可也。若云存目之書﹐數拾萬卷﹐則失之矣。我朝《四庫》著錄之書﹐共叄千肆百肆拾捌種﹐柒萬捌千柒百陸拾貳捲﹐存目之書﹐共陸千柒百捌拾叄種﹐玖萬貳千貳百肆拾壹捲。非搜羅未備﹐大約乾隆��以前之書﹐海內只有此數。乾隆��以後續出之書﹐予嘗約略計之﹐經史子集四部﹐當可再得叄肆萬卷。若非我朝崇儒右文﹐焉能搜羅如是之美備﹐撰述若是之宏富也﹗

論巢湖

吾郡巢湖﹐因湖境多在巢縣﹐故名。俗名焦湖﹐言凡人至湖卽心焦也。予初以爲不在五湖之列﹐本地人𨿽以爲巨浸﹐未必果如是也。後閱雜書﹐乃知巢湖周圍四百里﹐比之洞庭﹐僅小一半﹐無怪郡人視爲畏途。平日風浪甚惡﹐行此者總皆喘喘。若風勢稍大﹐則波浪掀天﹐無人敢渡﹐卽小火輪船亦難爲力。予生平行此僅二次﹐𨿽云風平浪靜﹐而顚播不堪﹐頗似行海邊光景﹐始信俗稱焦湖﹐不爲無因。

論嬌妻美妾

蒲畱仙明經��有言﹕非祖宗數世之修行﹐不可以博髙官﹐非本身數世之修行﹐不可以得佳人。此語與予意﹐可謂不謀而合。予嘗謂世人但知髙爵厚祿﹐非數世陰隲不可﹐而不知嬌妻美妾﹐尢非數生陰隲不可。吾嘗聞髙爵厚祿而受制於惡妻妾者﹐從未聞有嬌妻美妾而備享閨房之福者﹐更未聞有兼而有之者﹐是嬌妻美妾﹐較之髙爵厚祿爲尢難。非予之故爲是言也﹐試觀一代之史﹐得髙爵厚祿者﹐奚止恆河沙數。果有嬌妻美妾﹐如蒲明經所云﹐足稱佳人﹐備享閨房之福者﹐一代之中﹐能有幾人。世俗只稱嬌妻美妾﹐卽是佳人之意﹐可見妻果貴嬌﹐妾果貴美矣。

陸增祥撰述

太倉陸星農觀察增祥﹐道光庚戌狀元﹐官湖南辰永沅靖兵備道。平生好金石文字﹐搜羅徧天下﹐所藏金石刻拓本叄千伍百餘通。踵王蘭泉侍郎昶《金石萃編》之例﹐成《八瓊室金石補正》一百三十卷﹐近世南潯劉氏嘉業堂刊本。又得漢魏晉宋齊梁古磚﹐琢爲硯﹐搨墨本跋之﹐編《三百磚硯譜》�捲。晚年撰《篆墨述詁》廿四卷﹑《楚詞疑異釋證》八卷﹑《吳氏筠淸館金石記目》六卷﹑《古今字表》�捲。《篆墨述詁》尢爲生平心力所注﹐惜亦未見刊本。

隨筆卷七

秋江詩集命名本意

論名字僭妄

大潛山房詩鈔

四庫提要宋五子稱子

王士禎唐詩神韻集

皇淸經解正續目錄

論袁枚箴朱子詩

許溎祥異秉大壽

論袁枚出遊

袁枚古文十獘

何紹基論詩語

日本岡千仞論喫鴉片煙語

連三四月月大

明吳與弼等謬夢

錦江書院刊書目

鴛鴦湖棹歌

四庫提要論文語

戊辰十月月食歷本不注

廬山龍爪花

鞠隱案牘匯存

南宋嚴羽論詩語

史貽直家十牌

獨學廬全集雕刻精工

李鏐撰述立名新奇

仲是保翰村詩稿

明呂坤呻吟語摘錄

北宋梅聖兪等專意作詩

顧茂倫等三家詩選

林昌彜撰述

論梅曾亮受誣

論宋元書影等書

張祖翼撰述

楊甲仁妾撰理學書

震川文補集余集

海外慟哭記

婦人年譜

書籍易姓最速

劉玉嬡命名之異

萇楚齋隨筆卷七

廬江劉聲木十枝撰

秋江詩集命名本意

永福黃莘田明府任所撰詩集﹐取名「秋江」二字﹐初不解其用意。嗣讀唐髙蟾《下第後上髙侍禦》七絕﹐始知其用意深遠。詩云「天上碧桃和露種﹐日邊紅杏倚云栽。芙蓉生在秋江上﹐不向東風怨不開。」詩意謂碧桃生於天上﹐紅杏生於日邊﹐已與孤寒子弟勢分懸絕﹐何況復能和露種﹐倚云栽乎﹗意謂公卿子弟應試﹐復得公卿﹑知貢舉爲之汲引﹐自能應舉。芙蓉非不燦爛﹐無柰生於秋江之上。意謂芙蓉非不可比碧桃紅杏﹐但非在天上日邊﹐自無和露種﹐倚云栽之比﹐只好自怨命薄﹐不怨主司﹐所以云「不向東風怨不開」。自以孤寒﹐生不逢時﹐故有此牢騷。莘田之意﹐實本於此﹐而立意甚微﹐數典頗確﹐立名又雅﹐文人狡獪﹐無逾於此矣。

論名字僭妄

《李習之文集》中﹐有《皇祖實錄》一篇﹐《四庫提要》斥其謬妄。以爲「實錄」二字﹐歷代天府所用﹐豈私家所能擬例﹐此言是也。然不特此也﹐士君子作文行事﹐寧卑無尊﹐寧謙無妄﹐自是正理。例如聖人之「聖」字﹐非孔子及四配﹐不足以當之﹐十哲不敢僭也。彭蕓楣侍郎元瑞以「知聖道」三字名齋﹐殊爲謬妄。「夫子之言性與天道﹐不可得而聞也。」子貢親炙聖人﹐深知其艱﹐故有此語﹐聖道豈易知乎﹗巨鹿楊思聖字猶龍﹐會稽姚啟聖子憂庵﹐漢軍楊鍾羲號聖遺﹐太原女士張學聖字古誠。長洲朱仲我孝廉孔彰﹐自號聖和老人﹐又以「聖相」稱曾文正公﹐見於自撰《咸豐以來功臣別傳》中。皆以聖自期﹐又妄以許人﹐亦豈另有說耶﹖孝廉精於小學﹐豈「聖」字有別解﹐可以盡人用之﹖卽另有別解﹐用之亦嫌謬妄。其失禮僭分﹐與李習之正同﹐聲木故牽連記之於此。

大潛山房詩鈔

合肥劉壯肅公銘傳﹐撰有《大潛山房詩鈔》一卷﹐卷首有曾文正公題語﹐亦見《曾文正公文集》﹐甚爲獎勵。其語不足憑也﹐乃一時籠絡之術﹐未必由衷而發。長洲朱孔彰撰《咸豐以來功臣別傳》﹐言其少無賴﹐販鹽爲業﹐拒捕傷人﹐母驚斃云云。其出身如此﹐焉能有傳世之詩文。《大潛山房詩鈔》﹐或系幕僚擬作﹐及代爲修飾字句﹐理或有之。然其中亦有一二語﹐可決知其爲原本者。如《廬江道中》詩﹐有云「昔日江湖曾落魄﹐吹簫時節幾人聞」等句﹐必系自出心裁﹐非幕僚所能代擬修飾矣。

四庫提要宋五子稱子

《四庫提要》於宋五子﹐只稱子而不稱名。天家著述﹐立言尙矜愼若此﹐崇儒重學﹐洵足昭示萬世。不謂有朱淑熹者﹐字艾人﹐泰州人﹐順治辛卯舉人﹐其詩錄入《江蘇詩徵》﹐並非不學無術者可比﹐竟以朱子之名爲名。𨿽曰「淑熹」﹐亦不敬甚矣。《四庫》有「提要」之名﹐徳淸兪蔭甫太史樾撰《春在堂全書錄要》一卷﹐因「提要」乃天家著述之名﹐不敢沿用。立意何等矜愼﹐立言何等典雅﹗後世學人﹐當以兪氏爲法。

王士禎唐詩神韻集

《蒲褐山房詩話》云「汪棣字韡懷﹐儀徵人﹐居廣陵﹐好文史。嘗槧漁洋《唐詩神韻集》行世﹐然寥寥數十首﹐未必爲眞本也。」云云。聲木謹案﹕《居易錄》云「《唐詩神韻集》是予前在廣陵﹐啟涑兄弟初入塾﹐偶摘唐律絕句五七言授之者﹐頗約而精。如臯冒靑若兄弟見而好之﹐手鈔七律一卷攜歸﹐泰州黃泰來刻之﹐非完書也。」云云。是王文簡公當日實有是書﹐自稱頗約而精﹐足爲後人軌範﹐惜全書未刊行。冒氏僅鈔七律一卷﹐是揚州確有不足傳本﹐故黃氏刊之。汪氏刊本𨿽未見﹐殆覆刊黃氏之本﹐王氏竟謂非漁洋眞本﹐殊爲失考。蘭泉侍郎詩法﹐本得之於沈文愨公徳潛﹐文愨公最服膺漁洋﹐《居易錄》又漁洋撰述中之卓卓者﹐蘭泉侍郎不應不見﹐而爲此言。汪棣又字碧溪﹐號對琴﹐諸生﹐官刑部員外郎﹐撰《持雅堂集》�捲。詩亦濯濯無俗調﹐論詩尢疏通微言﹐剖析妙義。王柳村茂才豫甚稱之﹐見所編《羣雅集》。

皇淸經解正續目錄

儀徵阮文達公元編輯《皇淸經解》一百八十種﹐一千四百十二卷﹐廣州學海堂刊本。長沙王益吾祭酒先謙編輯《皇淸經解續編》四百五十種﹐一千三百十五卷﹐江陰南菁書院刊本。二書网羅宏富﹐實爲治經言漢學者巨觀﹐惟卷帙繁重﹐檢校匪易。光緒年間﹐吳縣陶念橋��治元﹐依《十三經》分經編次﹐成《敬修堂皇淸經解編目》十六卷﹐光緒十二年陬月��自刊本。同時諸曁蔡曜客茂才啟盛﹐依江永《四書典林》之例﹐分類編輯﹐以經證經﹐又可觸類旁通﹐成《皇淸經解檢目》八卷﹑《通用表》一卷﹐光緒十二年十月﹐武林自刊本。臨海尢麓孫��瑩﹐依陶氏原例﹐分經編輯《皇淸經解續編》目錄﹐成《式古堂目錄》十九卷﹐光緒十九年孟春﹐上海石印本。蔡啟盛﹑尢瑩皆浙江詁經經捨肄業生﹐爲徳淸兪蔭甫太史樾弟子﹐治經有家法﹐故陶﹑蔡﹑尢三書體例較善。後上海蜚英館延�������等人﹐依陶氏分經之例﹐編輯《皇淸經解續編》原縮本﹐成《目錄》十七卷﹐光緒廿二年季冬﹐上海石印本。上海鴻寶齋延仁和李師善��等人﹐依陶氏分經之例﹐仍依原次﹐標其捲頁﹐成《皇淸經解縮版編目》十六卷﹐光緒十七年仲夏石印本。上海古香閣延錢塘淩忠照��等人﹐依陶氏分經之例﹐編輯《皇淸經解橫直縮本編目》十六卷﹐光緒十三年﹐上海書局石印本。有陶﹑蔡﹑尢三書﹐《皇淸經解》正續編原刊本皆易檢閱鈔襲﹐有蜚英館﹑鴻寶齋﹑古香閣三書﹐上海橫直石印本《皇淸經解》正續編又易檢閱鈔襲﹐洵屬便之又便﹐開後人無限鈔襲法門。平時可束書不觀﹐舞榭歌臺﹐任意放蕩﹐臨時則依經依字鈔襲﹐居然一篇經解﹐或竟成一部經注。何子貞太史紹基謂﹕近世經學家﹐爲《經籍纂詁》之應聲虫﹐等而下之﹐又爲此等編目之應聲虫。凡欲著書立說者﹐只須半年之力﹐分類纂襲﹐卽可撰述成書﹐自鳴爲漢學家矣。

論袁枚箴朱子詩

朱子在南安﹐夜聞鐘聲大懼﹐曰「便覺此心把握不住。」袁簡齋明府枚未悟其理﹐未考其事﹐作詩箴之﹐見於《小倉山房詩集》卷二十五。聲木謹案﹕朱子生當南宋﹐中原已墟﹐僅餘江淮一隅之地﹐而主黯臣偸﹐民瘁兵驕。上萬言書於孝宗﹐不省﹐致君澤民之念久頹﹐逃禪之意轉切。鐘磬乃釋家所用﹐聞聲大懼﹐良有以也。《朱子年譜》載有慶元三年﹐蔡元定將編管道州﹐與朱子會宿寒泉精舍﹐夜論《參同契》事。文集中有與蔡季通書﹐云「《參同契》更無縫隙﹐亦無心思量﹐但望他日爲劉安之雞犬耳。」云云。並撰《周易參同契考異》一卷﹐隨文衍注﹐詳贍典博﹐托之爲空同道士鄒沂所撰﹐實卽朱子之化名。足見朱子生當亂世﹐目擊時艱﹐世變日非﹐國幾不國﹐憤然欲逃禪窟中﹐以示與世決絕。然援儒入墨﹐心實未甘。故夜聞鐘聲﹐輒思禪理﹐聞聲大懼者﹐深恐援儒入墨﹐此其所以大懼也。朱子名其居曰寒泉精舍﹐取《毛詩》「冽彼下泉」之意﹐冽卽寒也。於此益見朱子之愴懷家國﹐無時或忘﹐其志亦可悲矣。聲木因明府之言擾害人心﹐詆誣前哲﹐是以辧之。

許溎祥異秉大壽

海寧許子頌明府溎祥﹐光緒乙酉舉人﹐歷署昭文等縣﹐頗著能聲。其未第時﹐曾居先文莊公浙撫幕中﹐其捷乙科﹐正值先文莊公任浙闈監臨。其生平有一僻性﹐畏寒特甚﹐𨿽炎天烈日﹐綿襖褲不離身。國朝功令﹐隨時換袍﹐夏日必須服紗袍。明府時在幕中﹐內服綿衣﹐外罩紗袍。衙中人無一不知﹐無一不見﹐每至夏日﹐無不羣指而笑之﹐每多憂其不壽。予時隨侍浙任﹐僅六七歲﹐知之最詳﹐記之甚悉。及宣統元年﹐予以就姻到蘇州﹐聞明府以官爲家﹐其子復爲令於蘇﹐明府已爲封翁﹐仍健在﹐意甚吒之。辛亥國變後﹐庽居上海﹐偶於書肆中﹐得明府《歲暮懷人詩》一卷﹐乃戊午季冬﹐七十有八歲時所作﹐乃恍然於人之賦性﹐各有不同﹐不關命之榮辱﹐壽之短長也。詩中所注﹐間有殷民恥食周粟﹐當今道徳淪喪﹐廉恥胥亡。卽此一節﹐已足千古﹐𨿽寥寥五人﹐亦錄之於此﹕海寧沈旭初觀察玉麟﹐蟄居吳下﹐賣字自娛。嘉興錢新甫侍講駿祥﹐國變後﹐避地天津。宜興朱樾亭觀察祖蔭﹐辛亥以後﹐屢徵不仕。陽湖惲孟樂太守毓嘉﹐辛亥來滬隱居。海寧鄒景叔大令安﹐鼎革後﹐傭書賣文﹐不願求仕。

論袁枚出遊

袁簡齋明府枚﹐以詩文小慧﹐當幹嘉全盛之時﹐坐享山林之福者數十年﹐後人羨慕之者眾矣。實則隨園當日廣通聲气﹐肆意逢迎髙位﹐以爲己用。下材又奔走其門﹐以爲間接之光榮。隨園遂藉此爲漁獵之資﹐收爲點綴山林﹐放浪形骸之用﹐其用心亦良苦矣。觀其後半生﹐大半出門遨遊﹐在家時少﹐實爲避難而起。不知者﹐以爲眞好山水也﹐殊爲所愚。細審隨園之出遊﹐皆在劉文淸公任江寧府時﹐欲實行按治驅逐之後。當時𨿽有人爲之關說﹐未能實行﹐然隨園知不容於眾議﹐是以終年出遊﹐以避他人指摘﹐且恐又有人實行案治者﹐終難漏网。隨園𨿽自言於詩集﹐明示不怍﹐實因其事早已道路喧騰﹐瞞無可瞞﹐不得不自言之﹐以示光明磊落﹐計亦狡矣。予觀其詩集﹐檢其出遊之歲月而始知之。其出遊系出偪追﹐非出心願﹐是以隨園心終不懌。其臨終詩有云「我見玉皇先跪奏﹐他生永不落紅塵。」在他人方羨其遇﹐在隨園深知當日之行爲﹐已苦其艱﹐但難爲不知者道耳。不然﹐隨園果何所不足意﹐而欲不再生人間世耶﹖其故可思矣。

袁枚古文十獘

錢塘袁簡齋明府枚《小倉山房尺牘》中﹐載大興朱石君侍郎珪所舉古文十獘﹐其目云﹕談心論性﹐頗似宋人語錄﹐一獘也。俳詞偶語﹐學六朝靡曼﹐二獘也。記序不知體裁﹐傳志如寫帳簿﹐三獘也。優孟衣冠﹐摩秦仿漢﹐四獘也。謹守八家空套﹐不自出心裁﹐五獘也。餖飣成語﹐死气滿紙﹐六獘也。措詞率易﹐頗類應酬尺牘﹐七獘也。窮於邊幅﹐有文無章﹐如枯木寒鴉﹐淡而可厭﹐且受不住一个大題目﹐八獘也。平弱敷衍﹐襲時文調﹐九獘也。鉤章棘句﹐以艱深文其淺陋﹐十獘也。云云。簡齋明府又增三獘云﹕徵書數典﹐瑣碎零星﹐誤以注疏爲古文﹐一獘也。馳騁雜亂﹐自誇气力﹐甘作粗才﹐二獘也。寫《說文》篆隸﹐教人難識﹐字古而文不古﹐三獘也。云云。聲木謹案﹕教人難識﹐字古而文不古﹐仍有一獘。明府所舉﹐爲用《說文》篆隸鈔字﹐字古而文不古。又有用孤僻冷字﹐不易識者﹐如魏衛元嵩《元包》﹐唐王士元《亢倉子》之類是。此爲中有不足而粉飾於外﹐用字古而文仍不古﹐又一獘矣。故作澀蹇鉤輈﹐不可句讀之文﹐以駭人聞聽﹐終不知其命意所在。如唐樊宗師《絳守居園池﹝記﹞》﹐以詰倔文淺陋﹐又一獘也。

何紹基論詩語

道州何子貞太史紹基《東洲艸堂詩鈔》自敍云「性旣平拙﹐復守嚴訓﹐一切豪誕語﹑牢騷語﹑綺艷語﹑疵貶語﹐皆所不喜﹐亦不敢也。」云云。可見此等語不宜入詩﹐先輩固有明訓﹐不得以緬規越矩﹐自命爲詩人也。

日本岡千仞論喫鴉片煙語

日本宮城岡千仞振衣撰《觀光紀遊》十卷﹐其《航滬日記》中﹐有論喫鴉片煙數語﹐云「其昏然如眠﹐陶然如醉﹐恍然如死﹐皆入佳境者。」𨿽寥寥數語﹐形容頗妙。予由己身﹐上溯至祖宗﹐未有染此毒者。𨿽行年五十﹐未嘗入口一次﹐亦深惡而痛絕之也。

連三四月月大

戊辰年九月至十二月﹐連四月月大﹐己巳又十月至十二月﹐連三月月大。自記事以來﹐四五十年﹐無連三月月大者。間有連兩月月大﹐數年間亦屬僅見。相傳咸豐��年﹐亦是連四月月大﹐未幾果有紅巾之亂﹐父老相傳﹐以爲兆亂之象。艸野相傳﹕閏八月﹐天下反﹐我朝二百餘年﹐僅遇三次。一在康熙��年﹐三藩果起事。一在����年﹐幸太平無事。一在光緒廿六年﹐八國聯軍入京﹐徳宗景皇帝奉孝欽顯皇后﹐西狩長安。又相傳地藏王菩薩生日﹐系閏七月三十日﹐六十年始能一遇。己未閏七月﹐適逢月大﹐各省之人﹐往九華山燒香者﹐比平時多至十倍八倍。佛果有靈乎﹐抑人心有靈乎﹐吾不得而知之矣。

明吳與弼等謬夢

明吳與弼動稱夢見文王﹑周公﹑孔子﹑朱子來訪﹐謝榛動稱夢見杜工部來訪﹐茅坤動稱夢見太史公來訪。一則自以爲道徳可與周孔侔﹐一則自以爲詩文足與太史公﹑杜工部匹﹐故有此等謬悠之詞﹐肆無忌憚﹐毫無憑證。凡能言之孺子﹐無一不能信口雌黃﹐滿口鬼話。稍有知識之童子﹐亦未有信之者﹐何煩吳與弼﹑謝榛﹑茅坤等言之。果使夜夜眞有是夢﹐亦萬不可告於他人﹐況敢筆之於書乎﹗吾不知三人乃名人﹐何以胡塗荒謬至此。明季士習之壞﹐眞無奇不有﹐此等侮聖非法﹐倡言不諱﹐實爲文字中之盜賊。孔子𨿽有夢見周公之語﹐豈他人所能刻劃無鹽乎﹗

錦江書院刊書目

《錦江書院紀略》四卷﹐監院李承熙編﹐咸豐八年陽月刊本﹐記載頗詳備﹐中有錦江書院刊書所存書板名目﹐鈔錄於後。四川無官書局﹐僅有錦江及尊經兩大書院﹐刊書多種﹐實可替代官書局。其刊書多寡﹐以路遠莫有知之者﹐甚爲可惜。計開新刊《日知錄》﹐計板片連封面共伍百貳拾貳塊。新刊《日知錄》之餘﹐計板片連封面共伍拾肆塊。新刊《菇中隨筆》﹐計板片連封面共叄拾貳塊。新刊《困學紀聞》﹐計板片連封面共肆百零伍塊。新刊《小學》﹐計板片連封面共壹百零陸塊。《欽定周易折中》﹐板片無數目。《希有錄》﹐計春夏秋冬閏五集﹐板片連封面共貳百貳拾肆塊。《禦纂﹝八﹞﹝七﹞經》﹐計板片連封面共柒千玖百陸拾壹塊。嗣後丁文誠公寶禎督蜀時﹐延湘潭王壬秋太史闓運掌教錦江書院﹐復刊有書籍十餘種﹐惜未見目錄﹐不能備載也。

鴛鴦湖棹歌

秀水朱竹垞太史彜尊﹐撰《鴛鴦湖棹歌》一百首﹐一時人爭傳誦。不知明陶南村��宗儀《南村集》中﹐已有《滄浪棹歌》一卷﹐合詩詞而錄之﹐非僅詩章﹐爲例小異。同時其表兄嘉興譚吉璁撰《和鴛鴦湖棹歌》八十八首﹐爲一卷﹐《續鴛鴦湖棹歌》三十首﹐爲一卷﹐其族孫麟應梧巢撰《續鴛鴦湖棹歌》一百首﹐爲一卷﹐《檇李叢書》本。嗣後海鹽陸以諴復次韻一百首﹐爲一卷﹐海鹽張燕昌亦撰一百首﹐爲一卷。乾隆乙未九月﹐陸以諴編輯太史﹑譚﹑張與己作﹐合刊寫字本。以太史髙才博學論之﹐其全集誠非譚﹑張諸家所能幾及﹐若僅以棹歌言之﹐與諸家亦互有短長。何也﹖此種詩體近竹枝詞﹐天機人巧﹐缺一不可﹐初不在乎深思大力也。踵其作者﹐楊掄撰《芙蓉湖棹歌》一百首﹐爲一卷﹐陳祖昭﹝撰﹞《西湖棹歌》一卷﹑《鑑湖棹歌》一卷﹐鍾鼎撰《荻塘棹歌》一卷﹐均有刊本行世。其它續有作者﹐則未之見也。

四庫提要論文語

《四庫提要》中有論文數語﹐頗覺簡明的確﹐因錄之於此﹐文云「夫文以載道﹐不易之論也﹐然自戰國以下﹐卽已歧爲二途﹐或以義理傳﹐或以詞藻見。如珍錯之於菽粟﹐錦繡之於布帛﹐勢不能偏廢其一。」云云。聲木謹案﹕曾文正公國藩致湘鄕劉霞軒中丞蓉書中有云「道與文﹐竟不能不離而爲二。鄙意欲發明義理﹐則當法經說﹑語窟及各語錄﹑札記﹐如讀書錄﹑居業錄﹑困知記﹑思辧錄之屬。欲學爲文﹐則當掃蕩一副舊習﹐赤地新立。將前此所業蕩然﹐若喪其所有﹐乃始別有一番文境。」云云。霞軒中丞﹐喜以理語入文﹐故曾文正公致書箴之也。

戊辰十月月食歷本不注

每年日月食﹐皆注明本年曆本內﹐上海徐家匯天文臺﹐例來亦先期布告大眾﹐以便遐邇皆知。泰西謂日月食﹑颶風﹑地震之類﹐可由天文機器推測而得﹐不失銖黍。不知何以戊辰十月十六日月食﹐本年曆本旣不載﹐徐家匯天文臺亦並未先期布告﹐各報中亦絕未言及﹐眞理之不可解者。

廬山龍爪花

廬山各處﹐予以爲牯牛嶺最占形勢。西人彊租其地﹐以爲避暑專所﹐眼光甚遠。秋日出一種花﹐土人謂之龍爪花﹐究不知其爲何花。大者如巨碗大﹐通體作珊瑚色﹐花心另作數色﹐玲瓏嬌艷可愛。予嘗移其種於家﹐次年卽不作花。後見《復齋漫錄》云「廬山瑞香花古所未有﹐亦不產他處。」是廬山自古卽產名花﹐爲他處所未有﹐不﹝止﹞﹝自﹞今日始有。現在瑞香花各處皆有﹐不止廬山一處﹐此古今異宜也。

鞠隱案牘匯存

《鞠隱案牘匯存》一卷﹐系金匱廉泉婦桐城吳芝瑛編﹐光緒三十二年七月﹐上海小萬柳堂排印本。予於丙午來滬﹐得見此本。據吳芝瑛女史之意﹐匯刻案牘﹐以求公論。廿年前﹐予在山東﹐偶與吳摯甫京卿髙足王古愚孝廉振垚論之﹐孝廉意不謂然。予節錄之於此﹐以待後世論定﹕吳芝瑛之父吳寶三﹐山東鄆城縣知縣﹐光緒十五年十二月病故。其妻吳張氏﹐復於光緒三十年八月病故。以近房並無子侄祧嗣﹐遂不立後。遺產住宅一所﹐計瓦屋四十餘間﹐約值銀伍千兩﹐戴莊田壹百叄拾貳畝﹐約值銀壹萬兩。稟承其父母遺命﹐開辦鞠隱初等小學﹐卽以遺產田宅二項捐入﹐爲常年經費。其族人吳贇等﹐公稟桐城陳幹夫明府寶﹑安徽恩新甫中丞銘﹐皆以立嗣爲正理。𨿽已經稟明江督周玉山制府馥﹐批示嘉獎﹐均爲無效。恩中丞主持立嗣甚力﹐不容翻案﹐卒立吳駒爲吳寶三之子﹐承受遺產。中丞因此案與周制府意見齟齬﹐私謂撫臺可不做﹐此事在吾手中﹐必不能辦到﹐亦可謂彊毅不撓。王古愚亦主持恩撫之說﹐是恩撫所持﹐自是至理正辦﹐毫無疑義矣。

南宋嚴羽論詩語

嚴滄浪謂﹕「學詩先除五俗﹐一曰俗體﹐二曰俗意﹐三曰俗句﹐四曰俗字﹐五曰俗韻。」云云。予謂此語不獨論詩﹐推之文章詞曲﹐亦何莫不皆然。五俗不除盡﹐若有一於此﹐無論詩文詞曲﹐未有能入目者。

史貽直家十牌

溧陽史文靖公貽直家中﹐相傳有牌十對﹐一曰一品當朝﹐二曰兩江總督﹐三曰三朝元老﹐四曰四代同堂﹐五曰五子登科﹐六曰六部尙書﹐七曰七省軍門﹐八曰八旗教習﹐九曰九門提督﹐十曰十度欽差。其實三朝元老﹐非可自稱。四代同堂﹐乃人家恆有之事﹐非五代同堂﹐例有嘉獎之舉。北京步軍統領衙門﹐舊有九門提督俗稱﹐以北京城有九門之故。以三項湊入﹐以符以一至十之數﹐殊屬牽彊。聲木謹案﹕史文靖公以溧陽人官兩江總督﹐同時管揚復制府幹珍以陽湖人官漕運總督﹐阮文達公以儀徵人亦官漕運總督﹐皆一時之盛事﹐我朝所希有也。

獨學廬全集雕刻精工

吳縣石琢堂方伯韞玉﹐撰《獨學廬全集》﹐雕刻絕精﹐幾於與殿板爭烈﹐字迹工整﹐似翰苑中善書者。圈劃工致﹐段落分明﹐始終如一。以宣紙印刷﹐尢爲明淨。予生平所見﹐除殿板外﹐似此者甚稀。長白髙斌《固哉艸亭文集》二卷﹑《詩集》四卷﹐刊板似袖珍本﹐鐵嶺髙文良公其倬《味和堂詩集》八卷﹐皆不能如其色色皆工。卽侯官林吉人��佶手寫之《精華錄》《午亭文編》《堯峯文鈔》﹐山陽張力臣��弨手寫之《音學五書》﹐興化鄭板橋明府自書之《板橋集》﹐均遜其精妙﹐他無論矣。

李鏐撰述立名新奇

李鏐字����人﹐在光緒間﹐以精算學聞﹐撰《鍾秀葊算學十三種》﹐中有《測圓海鏡法筆》一卷﹑《四元玉鑑省筆》二卷﹑《海島算經緯筆》一卷﹑《量倉通法校筆》一卷﹑《算學奇題削筆》一卷。「法筆」等二字﹐立名甚尖穎﹐然算學書名﹐頗以新奇立異﹐不足怪也。

仲是保翰村詩稿

益都趙秋谷宮贊執信﹐當時詩名甚盛﹐幾於與王文簡公相埒。傳其學者﹐有常熟仲是保﹐字羹梅﹐號翰村。爲秋谷門人之冠﹐平時亦最爲篤契﹐撰《翰村詩稿》六卷。其詩運意鑱刻﹐純用師法﹐授受頗有端緒﹐未可厚非。惜不甚行於世﹐見之者少耳。

明呂坤呻吟語摘錄

明寧陵呂叔簡��坤《呻吟語》曰「寧耐是思事第一法﹐安詳是處事第一法﹐謙退是保身第一法﹐涵容是處人第一法﹐置富貴貧賤死生常變於度外﹐是養心第一法。」云云。聲木謹案﹕呂氏此數語﹐凡人終身可以行之﹐不待他求﹐可謂要言不煩矣。

北宋梅聖兪等專意作詩

宋梅聖兪��堯臣﹑陸放翁��遊﹐皆日課一詩﹐寒暑不易。其苦思力索﹐故能超出塵表﹐俯視羣賢﹐各有獨至之處﹐不可磨滅。此則天分學力﹐各有不同故也。

顧茂倫等三家詩選

顧茂倫﹑吳漢槎專選錢牧齋尙書謙益﹑王文簡公士禎﹑汪鈍翁太史琬三家絕句詩爲一集﹐總集中所罕見﹐惜無傳本。汪長於古文﹐詩名不甚著﹐顧﹑吳二公﹐特與錢﹑王二大詩家同選﹐豈別有眞知灼見﹐果有以異於他人乎﹖今已二百年﹐人仍無有稱汪詩者﹐可見當日位置之未安也。

林昌彜撰述

侯官林惠常廣文昌彜﹐在道咸之時﹐亦以博洽著。����舉人。於咸豐三年﹐進呈所撰《三禮通釋》二百八十卷﹐奉上諭﹐有畱心經訓﹐徵引詳明﹐以教授歸部選用之襃。復撰有《破夷志》四卷﹑《平夷十六策》�捲﹑《平賊論》二卷﹑《軍務備采》�捲﹑《西甌文集》�捲﹑《小石渠閣詩集》�捲﹑《射鷹樓詩話》��捲﹑《海天琴思錄》八卷﹑《續錄》八卷﹑《母徳錄》�捲﹑《硯耒圭緒錄》十六卷﹑《溫經日記》六卷﹐均已刊行。其未刊者﹐尙有《小石渠閣經說》�捲﹑《四維堂經問》�捲﹑《羣經測篙記》�捲﹑《周易邃讀》�捲﹑《周易寡過》�捲﹑《今文尙書考》��捲﹑《六朝經說萃編》�捲﹑《書傳逸禮考》�捲﹑《詩經槪》�捲﹑《衛氏禮記集﹝記﹞﹝說﹞補義》�捲﹑《辧萬充宗周官辧非》�捲﹑《說文二徐本﹝亙﹞﹝互﹞證辧訛》�捲﹑《陳氏禮書刊訛》�捲﹑《春秋三傳大義》�捲﹑《公羊禮說》�捲﹑《爾雅邵郝說折衷》�捲﹑《禮記章句辧正》�捲﹑《儀禮意》�捲﹑《天文辟妄》�捲﹑《算學存眞》�捲﹑《算學中西法抉微》�捲﹑《毛西河全集刊謬》�捲﹑《十四史刊訛》�捲﹑《西甌金石考》�捲﹑《南詔徳化碑注釋》�捲﹑《達徳錄》�捲﹑《聖學傳心錄》�捲﹑《三畏錄》�捲﹑《七閩藝文錄》�捲﹑《防淫種徳錄》�捲﹑《參同契淺注》�捲﹑《近代十二家文選》�捲﹑《近代駢體文選》�捲﹑《海內藏知詩錄》�捲。以上均見《硯耒圭緒錄》定遠方子箴方伯浚頤序文中。撰述可謂宏富﹐在我朝末葉﹐可稱碩儒﹐故詳記之。

論梅曾亮受誣

前見�������言粵賊洪逆欲舉上元梅伯言郎中曾亮等爲三老五更﹐似郎中已受洪逆僞命矣﹐初甚疑訝﹐以爲必無之事。後見仁和邵位西郎中懿辰《四庫簡明目錄標注》後附書札一卷﹐中有致項幾山書﹐言郎中爲陸制府所畱﹐陷賊中時﹐至爲賊擔水擊柝。此從古文人遭厄﹐如元裕之﹑戴九靈輩﹐所未嘗有也云云。邵郎中與之同時﹐見聞確實。益信梅郎中品端學粹﹐文行甚髙﹐焉有此傷風敗俗﹐狗彘不如之舉。以聲木考證所及﹐當時言桐城文學者﹐如邵懿辰﹑伊樂堯﹑朱琦﹑吳嘉賓﹑吳昌籌﹑馬樹華﹑馬三俊﹑馮培元﹑戴熙﹑吳廷香﹑孔繼鑅﹑陳壽熊﹑唐治﹑張勛等﹐均大節凜然﹐足與日月爭光。良由平日喜言宋學﹐義理深入乎心髓﹐堅固而不可拔如此﹐宋學何負於人心風俗哉﹗

論宋元書影等書

自錢曾《讀書敏求記》出﹐書賈得一門徑﹐因以考查版本﹐易於索價。宜都楊守敬更刊《畱眞譜》�捲﹐將宋元舊本石印數頁﹐以便分別眞僞﹐更於書賈爲便。厥後繆荃孫刊《宋元書影》�捲﹐影刊本書全頁﹐體例又較楊守敬爲善﹐繼事者易爲功也。袁克文刊《寒云書影》�捲﹐菇裏瞿氏刊《鐵琴銅劍樓書影》�捲﹐劉承幹刊《嘉業堂書影》�捲。南京山江南圖書館亦刊《山書影》�捲﹐每種更略序原委半頁﹐視楊﹑繆﹑袁﹑瞿﹑劉諸刊﹐益爲詳備。然此等書﹐謂便於書賈則可﹐如謂便於學人﹐則未敢附和也。

張祖翼撰述

張祖翼字逖先﹐號磊翁﹐桐城人。����舉人﹐官江蘇候補知縣。工書法﹐頗爲一時所稱﹐收藏書籍﹑金石﹑字畫甚富﹐卒後散佚。予見其《讀漢書隨筆》《讀晉書隨筆》各一卷於書肆中﹐仍系手稿本。前有自序﹐謂辛亥國變﹐決意不爲馮婦﹐乃屏居濠湖之濱﹐閉戶讀書。後稱滄桑後夏正乙卯﹐正月旣望﹐磊翁記於濠廬﹐時年六十有七。其書不知已刊與否﹐其家並其手稿而貨之﹐可知其家無人矣。予因其爲淸末遺民﹐志行髙潔﹐特記其大略於此﹐將來考遺民撰述者﹐不可遺其人並其書也。

楊甲仁妾撰理學書

楊甲仁字乃所﹐號愧葊﹐射洪人﹐歲貢生。平生喜講求性命之學﹐復潛心《易象》十餘年。其側室周氏性警敏﹐通文義﹐每聞愧葊言﹐輒有深悟﹐愧葊嘗以哲徒呼之。撰《了心宗傳》�捲﹐刊行於世﹐中多理學精語。其僕長壽﹐亦聞義能解。愧葊每遠行﹐長壽輒荷擔以從﹐途中講學不輟。《愧葊遺集》七卷﹐同治甲子盟秋重刊本﹐其目予已另錄入《續補匯刻書目》中。我朝三百年﹐婦女能詩文者多矣﹐未聞有以理學著書者。靑衣能詩者已少見﹐更無以理學著名。愧葊有此一妾一僕﹐可謂極教化之能事﹐遺書𨿽無足重輕﹐亦佳話也。

震川文補集余集

歸震川先生集行世者﹐《文集》三十卷﹑《別集》十卷。惟乾隆六十年十月﹐其七世族侄孫朝照玉鑰堂重刊本增《補集》八卷﹑《余集》八卷﹐後附《評點史記例意》一卷﹑《論文章體則》一卷﹑墓志表傳一卷﹐最爲賅備。《正集》《別集》﹐自尺牘﹑古今體詩外﹐得文六百有五篇﹐《補集》復搜得文七十八篇﹐《余集》除小簡﹑古今體詩外﹐復增文七十一篇。玉鑰堂重刊本傳世甚罕﹐坊間通行本仍只四十卷本﹐予故記之於此﹐亦篤嗜歸文者所樂聞。太僕文章﹐𨿽不能與唐宋八家爭烈﹐然直接八家之傳﹐屹然爲一大宗。今已三四百年﹐窮鄕僻壤﹐幾於家有其書﹐無人不知有歸太僕矣。

海外慟哭記

《國朝先正事略》﹐開列黃梨州先生宗羲撰述﹐中有《日本乞師記》一卷﹑《海外慟哭記》一卷。初意未必果有是事﹐更未必果有是書﹐乃明之遺民﹐悲憤宗社淪胥﹐列此名目﹐以抒悲憤而已。後於壬子﹐見《古學叢刊》中刊有《海外慟哭記》一卷﹐𨿽無《日本乞師記》﹐而日本乞師原委﹐亦略見於此。一書可當兩書用﹐乃知實有是事﹐實有是書﹐轉自笑其陋矣。據云周崔芝少時往來日本﹐以善射名﹐父事撤斯瑪。撤斯瑪者﹐日本一島中之王也。乙酉冬﹐崔芝告哀撤斯瑪﹐願假一旅﹐以助恢復。撤斯瑪壯之﹐許助兵三萬﹐軍需戰艦﹐一切不資中國。俟崔芝自往受約﹐將於丙戌四月十一日東行﹐兵部尙書余煌﹐忽以叛將吳三桂用虜爲戒﹐崔芝怒而入閩。日本待崔芝久不至﹐其意亦浸衰。至丙子﹐復命崔芝乞師日本﹐欲復理前約﹐日本之師竟不出云云。是乞師日本﹐全由周崔芝一人私交﹐日本之初許出師﹐亦全由周崔芝一人私交。當時廷臣復二三其徳﹐無怪日師之終不出矣。

婦人年譜

婦人之有年譜﹐實爲罕見。以予所見﹐《崇百藥齋集》中有《林太孺人年譜》《虛受堂文集》中有《鮑太夫人年譜》﹐世多見之。又見《薛恭人年譜》一卷﹐爲其子鏘﹑瑩﹑女葒同編。薛恭人名紹徽﹐字秀玉﹐��人﹐適陳����撰有《黛韻﹝駢﹞﹝樓﹞文集》二卷﹑《詩集》四卷﹑《詞集》二卷。集中署名「陳薛紹徽」﹐用「李衛夫人」例也。附刊其女陳淑宜女士蕓《陳孝女遺集》二卷﹑《小黛﹝韻﹞軒論詩詩》二卷﹐壬子五月家刊本。予因《黛韻樓遺集》流行不廣﹐故詳著之於此。

書籍易姓最速

日本島田翰字彥楨﹐精於目錄之學﹐撰《皕宋樓藏書源流考》一卷﹐目藏書爲不吉之物﹐子孫若不能讀﹐論斤出售﹐視如糞土﹐言之驚心動魄。予在滬購得興化李審言茂才詳所撰《媿生叢錄》二卷﹐宣統元年八月刊本。當時以一帙贈江陰繆筱珊太史荃孫﹐尙有審言茂才贈書一訊夾入卷中。���月﹐太史病故上海﹐未逾年﹐藝風堂藏書全數爲古書流通處賈人海寧陳笠巖所得﹐《媿生叢錄》又輾轉爲予所得。茂才一訊﹐紙墨如新﹐書已易姓﹐乃嘆島田之言﹐不爲無見也。

劉玉嬡命名之異

「嬡」字左旁從女﹐女人用之爲名則可﹐不謂男人亦有用之者。乾隆三十六年刊本《碭山縣誌》十四卷﹐爲知縣劉玉嬡等監修﹐是以「嬡」爲名。但不知其何所取義﹐以女人名爲名也。

隨筆卷八

明龔詡不仕永樂朝

公孫龍子注

林紓致蔡元培書摘要

困學紀聞翁注編目

吳偉業出仕二姓原委

朱仕琇稱呼之異

龍門造像

史鑑節要便讀

吳汝綸諭兒書一篇

梅曾亮作詩法

張維屏論方苞文

姜宸英論讀書法

嶽端編寒瘦集

胡曾手札石刻

馮敏昌名字號全刊

姚瑩論邊防兵制

上海郁氏藏書原委

樊榭山房詩集注

楊希閔余師錄

國朝詩人徵略

林伯桐公交車見聞錄

髙麗安岐事迹

王孟端等以詩感人

剛毅詩

王世忠等淸末完人

孫慶成然脂集

軥錄齋稿

石印南野堂筆記

海寧人多國手

李慈銘論詩語

洪亮吉寧國府誌體例

某名伶挽聯語

大小金川等亂皆由於婦人

西湖三十有六

明山陽吳承恩西遊記

徐霞客遊記

林天齡憂勤帝室

說文字數

塡詞須協音律

紀昀漏言獲咎原委

萇楚齋隨筆卷八

廬江劉聲木十枝撰

明龔詡不仕永樂朝

明龔詡字大章﹐昆山人。父﹐洪武中﹐官給事中﹐以言事遣戍五開衛﹐詡遂隸軍籍﹐後調守金川門。燕王篡位﹐詡卽變姓名遁歸﹐賣藥授徒以自給。正統己未﹐巡撫周忱薦爲松江﹑太倉學官﹐皆不就。嘗謂都禦史吳訥曰「詡仕無害於義﹐但恐負當日城門一慟耳。」成化己丑始卒﹐年已八十有八。撰有《野古集》三卷﹐收入《四庫》﹐世間絕少傳本。新陽趙靜涵明府元益得其本﹐於光緒壬寅九月﹐刊入《峭帆樓叢書》中﹐誠屬表章忠節之美意。集後附錄明張大復��《龔安節公傳》﹐序述甚詳﹐推崇尢力。綱常大義﹐賴以不墜﹐端賴天地間生有忠節之人也。

公孫龍子注

《公孫龍子》三卷﹐原本十四篇﹐今存六篇。𨿽確爲周秦間撰述﹐歷代以來﹐研求者少﹐惟宋謝希深爲之作注。《四庫提要》譏其詞不及龍﹐而欲伸龍之理﹐其淺陋宜矣云云。我朝碩儒輩出﹐亦無研求是書者﹐惟萬載辛筠谷侍郎從益復有注本。自以爲補謝氏所不及﹐實則詞又不及謝﹐而欲伸龍之理﹐焉用屋上架屋。辛注編入自著《寄思齋藏稿》﹐咸豐元年六月﹐其子桂云��等校刊本。

林紓致蔡元培書摘要

林琴南孝廉《畏廬三集》中有《答大學堂校長蔡鶴卿太史書》﹐中有云「晚淸之末造﹐槪世之論者恆曰去科舉﹐停資格﹐廢八股﹐斬豚尾﹐復天足﹐逐滿人﹐撲專制﹐整軍備﹐則中國必彊。今凡百皆遂矣﹐彊又安在﹗於是更進一解﹐必覆孔孟﹐鏟倫常爲快。嗚呼﹗因童子之羸困﹐不求良醫﹐乃追責其二親之有隱瘵﹐逐之而童子可以日就肥澤﹐有是理耶﹗外國不知孔孟﹐然崇仁﹐仗義﹐矢信﹐尙智﹐守禮﹐五常之道﹐未常悖也﹐而又濟之以勇。弟不解西文﹐積十九年之筆述﹐成譯著一百三十三種﹐都一千二百萬言﹐實未見中有違悖五常之語。何時賢乃有此叛親蔑倫之論﹖此其得諸西人乎﹖抑別有所授耶﹖」云云。聲木謹案﹕孝廉此語﹐最爲痛快斬截﹐發人深省。其理正詞嚴﹐故足昭示一世也。

困學紀聞翁注編目

秋樹根齋﹐不知何許人﹐史善長撰《秋樹根齋詩集》��捲﹐不知卽其人否。編有《困學紀聞翁注編目》廿六卷﹐因原書有總目﹐無子目﹐不便尋覽﹐特創體例﹐分易﹑書﹑詩﹑周禮﹑儀禮﹑禮記﹑大戴禮﹑樂﹑春秋左氏﹑公羊﹑谷梁﹑論語﹑孝經﹑孟子﹑小學﹑經總﹑天道﹑歷數﹑地理﹑諸子﹑考史﹑河渠﹑田制﹑歷代漕運﹑兩漢崇儒﹑評文﹑評詩﹑雜識﹑經義﹑史事﹑書籍﹑雜文﹑人名﹑物類﹑雜義三十五門。注家大致以類書爲藍本﹐稗販爲注﹐秋樹根齋復稗販注語爲類書﹐亦頗有溢出類書之外﹐及考證類書之語。散見各注﹐人多忽略﹐輯爲專書﹐旣便檢查﹐於考證不爲無益。此書未見刊本﹐只有光緒十一年孟夏﹐上海日本樂善堂銅版小字袖珍本。當時所印不多﹐現在亦爲難得。聲木意謂秋樹根齋此編﹐於著述家及後來學人均爲有益﹐不嫌重儓。向嘗欲鈔合古今詩文家注釋﹐分類編輯﹐纂爲一書﹐卽名曰《詩注類纂》。以後注釋詩文者﹐有此一書﹐不必他求﹐大略已具﹐奚止事半功倍。其用意與秋樹根齋正同﹐不意秋樹根齋先得我心﹐且有成書。予之此願﹐終未能償﹐徒自恧已。

吳偉業出仕二姓原委

吳梅村祭酒偉業才華綺麗﹐冠絕千古。及其出仕國朝﹐後人憐其才﹐每多恕詞﹐蓋不知當時情形也。祭酒因海寧陳��相國之遴所薦起﹐時在順治十五年﹐當時相國獨操政柄﹐援引至卿相極易。未薦之先﹐必有往來書札﹐𨿽不傳於世﹐意其必以卿相相待﹐故祭酒欣然應詔。早已道路相傳﹐公卿餞送。迨至祭酒已報行期﹐而相國得罪遣戍﹐欲中止﹐則勢有所不能﹐故集中詠拙政園山茶﹐以志感慨﹐園卽相國產也。及其到京﹐政府諸公以其爲江南老名士﹐時方延攬人才﹐欲不用﹐恐失眾望﹐因其前明本官祭酒﹐仍以祭酒官之﹐非祭酒所及料也。祭酒若早知其如此﹐必不肯出。世但知其爲老母﹐而不知亦爲妻少子幼﹐故偸生忍死﹐甘仕二姓。人生一有系念﹐必不能以節烈稱。祭酒所系念有四﹕官也﹐母也﹐妻也﹐子也﹐宜其不克以身殉義﹐得享令名。後𨿽悔恨屢見之詩詞﹐然已無及矣。

朱仕琇稱呼之異

國朝普通規矩﹕紳士對於本地官長﹐知縣稱老父臺﹐民間則稱爲父母官﹐知府以上通稱公祖。朱梅崖廣文仕琇致函蔡蒼嶼明府﹐稱爲老父母﹐實爲罕見。廣文亦非陋儒﹐曾入詞館﹐復爲縣尹﹐非無知識者。魯絜非明府九臯諸人爲之刻集﹐亦並未加以刪攺﹐可見當時風气如此。禮從宜﹐事從俗﹐竟有相沿數百年而不能攺者。《梅崖居士續集》序云「戊子春﹐承上憲命﹐掌教鰲峯書院。」云云。「承上憲命」四字﹐在後來掌院﹐亦不肯輕用之矣。

龍門造像

洛陽龍門山造像﹐約有十萬種﹐有文字者﹐約二三千種。拓愈後﹐種類愈多﹐現世所行﹐約有二千種﹐仍未能盡。其中丰碑巨制﹐或零星小種﹐無論出於何代﹐書法頗多工整﹐可爲臨池之助。道咸間﹐滿人徳林字君直﹐號硯香﹐姓閻氏﹐漢軍�旗人﹐官河南府知府。書法素習北碑﹐頗爲一時之冠﹐兼工繪事﹐精鑑別。會稽趙撝叔明府之謙嘗從之學書﹐後亦以書法名一時。太守當時取龍門造像文字﹐審擇其字迹﹐定爲十品﹐後復展至二十品。謂以後習北碑者﹐捨此之外﹐不必他求﹐亦屬一偏之見。太守所定之二十品﹐𨿽字迹方整勁拔﹐確是北碑中之佳品﹐若以全山書法論之﹐尙不能無間然也。龍門中字迹之最佳者﹐以聲木所見﹐當允推北齊武平六年六月朔日《都邑師道興合邑人造釋迦象》﹐字小如豆﹐與《常醜奴磚塔銘》相頡頏。唐顯慶四年四月十四日《前豫州司功參軍王有�爲考妣造像龕銘》﹐字迹珠圓玉潤﹐爲書法正宗。唐開元��年四月廿三日《虢國公造像記》﹐徐浩行書。北海字迹﹐除《不空和尙碑》外﹐世不多見。此記在正行之間﹐爲書法正宗。聲木之私見如此。而此三碑﹐轉湮沒不彰﹐學書者只知有《龍門二十品》﹐幾於不知有他碑。物之顯晦有時﹐亦不可移易﹐良可嘅嘆。徳林所定《龍門二十品》﹐多有不知其名目者﹐因附錄其目錄於後﹕洛州刺史始平公造像記【太和十二年九月十四日】長樂王邱穆陵亮夫人尉遲爲亡息牛橛造彌勒象【太和十九年十一月】步舉郎張元祖妻一弗爲亡夫造像【太和廿年】北海王元祥爲皇帝母子造彌勒象【太和廿二年九月廿三日】都綰闕口遊激校尉司馬解伯達造彌勒象【無年月太和間】輔國將軍楊大眼爲孝文皇帝造像【同上】陸渾縣功曹魏靈藏二人等造釋迦象【同上】前太守護軍長史云陽伯鄭長猷爲亡父母等造彌勒象【景明二年九月三日】比丘惠感爲亡父母造彌勒象【景明三年五月四日】新城縣功曹孫秋生二百人等造像【景明三年五月廿七日】邑主髙樹維那解伯都三十二人等造像【景明三年五月三十日】廣川王祖母太妃侯造彌勒象【景明四年十月七日】比丘法生爲孝文皇帝並北海王母子造像【景明四年十二月一日】安定王元燮爲亡祖親太妃等造釋迦象【正始四年二月中】涇川刺史齊郡王佑造像銘【熙平二年七月廿日】比丘尼慈香慧政造窟一區記【神龜三年三月廿日】北海王國太妃髙爲孫保造像【無年月】韓曳云司徒端等共造優塡王北南龕象【無年月】比丘道匠住與妙因造像【同上】廣川王祖母太妃侯爲亡夫賀蘭汗造彌勒象【景明三年八月十八日】

史鑑節要便讀

和州鮑古村明經東裏﹐爲華潭中丞源深之封翁﹐撰《史鑑節要便讀》六卷。咸豐十一年十二月﹐華潭中丞奏請進呈禦覽﹐洵屬鄕僻腐儒莫大之榮遇。此書因記載較詳﹐便於小兒誦讀﹐風行遐邇﹐刊本至多。惟同治六年仲冬﹐姑胥顧悅廷刊本﹐爲華潭中丞所自刊﹐訛字較少﹐尢爲此書善本。明經尙撰有《十三經章句口訣》一卷﹑《聖門諸賢述略》一卷﹑《直省府名歌訣》一卷﹑《廿三史評口訣》一卷﹑《歷代國號總括歌》一卷﹑《釀齋詩稿》�捲﹑《章豈績陳其年駢體文補注》�捲﹐皆已刊。其《史鑑節要便讀》中有云「以牛繼馬﹐語出於讖﹐曖昧之言﹐是不可信。」云云。議論可謂正矣。又有云「稱始皇帝﹐實爲呂政。」此獨非曖昧之言乎。始皇𨿽爲呂不韋姬�氏所生﹐然《史記》明言「及大期」而生政﹐言其仍爲嬴氏之子﹐與呂氏無關也。古書簡質﹐只用「及大期」三字﹐已足因文見意﹐昭然若別黑白。何必如後世紀載﹐呶呶數百言﹐始足明其非然乎。

吳汝綸諭兒書一篇

桐城吳摯甫京卿汝綸《諭兒書》首章﹐責斥其子辟彊司馬闓生﹐字字準情酌理﹐眞衰世子弟之良藥﹐宜家諭而戶曉也。司馬以之冠於《諭兒書》之首﹐可見不文過﹐必能攺過﹐過而能攺﹐善孰大焉。無所用其忌諱﹐愈以彰京卿義方之訓﹐眞仁人孝子之用心也﹐予故錄之於此﹐以昭炯戒。京卿書云「凡爲官者﹐子孫往往無徳﹐以習於驕恣澆薄故也。吾昨聞汝罵苓姐﹐說伯父不配作官﹐汝父作官有錢﹐欲逐出苓姐﹐不令食汝父之錢等語﹐傷天倫﹐滅人理﹐莫此爲甚。世人常說長兄當父﹐長嫂當母。子有錢財﹐當歸於父﹐弟有錢財﹐當歸於兄﹐吾與爾伯父終身未嘗分異﹐豈有分別爾我有無之理﹗伯父在時﹐吾不能事之如父﹐今亡已八年﹐不可再見矣﹐吾常痛心﹐故令汝兼繼伯父﹐望汝讀書明道理。豈知汝幼穉之年﹐居心發言﹐已如此驕恣澆薄哉﹗伯父才學十倍勝我﹐其未仕﹐乃命也﹐何不配之有﹗作官之錢皆取之百姓﹐非好錢也﹐故好官必不愛錢。吾𨿽無徳﹐豈願以此等錢豢養汝曹﹐私妻子哉﹗兄弟之子﹐古稱猶子﹐言與子無異。苓姐﹐吾兄之子也﹐與汝何異。我若獨私汝﹐逐苓姐﹐不與食﹐尙爲非人﹐況汝耶﹗且汝亦爲伯父繼子﹐若盡逐諸侄﹐則汝亦在當逐之內矣。凡爲人﹐先從孝友起。孝不但敬愛生父﹐凡伯父﹑叔父﹐皆當敬愛之﹐不但敬愛生母﹐凡嫡母﹑繼母﹑伯母﹑叔母﹐皆當敬愛之﹐乃謂之孝友。則同父之兄弟姊妹﹐同祖之兄弟姊妹﹐同曾祖﹑髙祖之兄弟姊妹﹐皆當和讓﹐此乃古人所謂親九族也。讀書不知此﹐用書何爲﹗童幼有時爭言﹐吾亦不禁﹐獨令人傷心之言﹐不得出諸口。較量錢財有無﹐悖理行私之事﹐不可存於心。將吾此書熟讀牢記﹐以防再犯﹐並令諸兄弟姊妹各寫一通。」云云。

﹡

梅曾亮作詩法

梅伯言郎中之於詩也﹐意欲其深﹐詞欲其粹。一思之偶淺﹐必鑿而幽之﹐一語之稍觕﹐必礱而精之。賦一詩﹐或累日逾時而後出云云。見管異之孝廉同《因寄軒文集書梅伯言馬韋伯詩後》。作詩之難如此﹐非可輕心以掉﹐脫口而出﹐如七字唱也明矣。

張維屏論方苞文

張南山太史維屏﹐論方望溪侍郎文云「得韓之淸﹐未得韓之腴。得韓之蒼﹐未得韓之厚。得韓之筋﹐未得韓之骨。得韓之健﹐未得韓之雄。」云云。數語亦頗能得方侍郎文之眞相。

姜宸英論讀書法

慈溪姜西溟太史宸英云「讀書不須務多﹐但嚴立課程﹐勿使作輟﹐則日累月積﹐所蓄自富。古人讀一書﹐必須得此一書之用﹐至於終身守之不失。如此﹐𨿽欲多﹐不得也。」云云。聲木謹案﹕太史此言﹐眞讀書祕訣﹐千古之龜鑑﹐後生當保守是訓也。

嶽端編寒瘦集

幼時讀《國朝詩別裁》﹐名氏注有云「宗室嶽端編唐孟郊﹑賈島二人之詩﹐爲《寒瘦集》一書。」當時頗欲見之﹐乃遲至三十年後﹐至戊辰二月﹐乃得此書原刊本。書爲康熙己卯十月下浣﹐玉池生嶽端兼山選評﹐紅蘭室評點﹐寫字刊本。圈點﹑評語﹐悉用紅字。前有玉池生自序一頁﹑《唐書》本傳與凡例二頁﹑目錄六頁﹑詩集三十七頁﹐雕刻甚精﹐當時印本必甚珍貴。其凡例中﹐有一條專言圈點﹐頗與文學有關﹐因錄之於此﹕「一﹐選詩家原有圈點二項﹐特於字句新奇﹐聲調響亮而已。今分六項﹐欲觀者識作者之意也。凡一首主腦﹐並關鎖照映處﹐悉用◎。客意並轉折處﹐悉用。一句辭意俱佳者用○。次於○者用﹑。一句平妥﹐則於句下一○。一句不妥﹐則於句下一﹑。」云云。

胡曾手札石刻

石刻《曾文正公手札》八卷﹑《胡文忠公手札》四卷﹐款皆署「希庵」二字﹐系當時致��李忠武公續賓者。訊中所言﹐皆咸豐時﹐剿平粵逆兵間之事。字系二公親筆﹐摹勒上石﹐不失神气。捲端無刊石年月及序跋﹐當系李忠武公子孫所刊無疑﹐然確爲其子孫某某所刊﹐已不可考。二公爲我朝剿平粵逆名臣﹐𨿽石刻流傳﹐亦有足資考證者。先文莊公曾受業於曾文正公﹐淵源所在﹐彌足令後嗣生景仰之思矣。

馮敏昌名字號全刊

凡人撰述刊成﹐只題籍貫﹑氏﹑名﹑字四項﹐或只用籍貫﹑名﹑氏﹐不用字﹐或題別號﹐籍貫﹑氏﹑名﹑字皆無﹐或只用氏﹑字二項﹐未有雙用字號四字者。欽州馮敏昌撰《小羅浮艸堂文集》九卷﹑《詩集》四十卷﹐捲端開列「欽州馮敏昌魚山伯子甫」﹐是雙用字號﹐實爲罕見。《文集》卷首有其子士鑣所編《太史公年譜》﹐云諱敏昌﹐字伯求﹐一字伯子﹐號魚山云云。是「伯子」二字確爲其字﹐「魚山」則其號也。

姚瑩論邊防兵制

桐城姚石甫廉訪瑩文集中﹐有論邊防養兵數語﹐深切著明﹐眞千古不易之論﹐爰錄之於此。文云「夫兵者﹐凶器至危﹐以防外侮﹐先慮內訌。自古邊塞之兵﹐皆由遠戍﹐不用邊人﹐何也﹖欲得其死力﹐不可累以室家也。邊塞戰爭之地﹐得失無常﹐居人各顧家室﹐必懷首鼠。苟有失守﹐則相率以迎﹐暮楚朝秦﹐是其常態。若用以爲兵﹐𨿽頗牧不能與守。故不惜遠勞數千里之兵﹐更疊往戍﹐期以三年﹐贍其室家﹐使之盡力疆場﹐然後亡軀效命。」云云。數語眞要言不煩﹐非深於邊事兵事者不知也。

上海郁氏藏書原委

上海郁氏藏書頗負盛名﹐而罕有知其藏書之所本者﹐大槪郁氏之書得於��胡��﹐胡又得之於其舅平湖錢夢廬上捨天樹。錢系監生﹐收藏舊書﹑金石﹑書畫甚富﹐爲浙西一路風雅主盟。中落後﹐其所珍祕﹐大抵爲其壻胡��所得﹐由胡轉入上海郁氏。同一藏書﹐今人知胡��﹑錢天樹者幾無一人。何子貞太史云﹐傳不傳又是一事﹐豈不信然。胡錢藏書﹐見於南匯張孟彪孝廉文虎《懷舊雜記》中﹐決非虛妄。

樊榭山房詩集注

錢塘厲太鴻徵君鶚《樊榭山房詩集》﹐爲浙派巨擘﹐其詩詞旨幽艷﹐實可與作者抗行。惟其生平喜用冷僻字作替代字﹐有非注釋出處﹐令讀者不能了然。南匯張文虎《懷舊雜記》言﹐吳江董夢蘭徵君兆熊撰有《厲樊榭詩注》廿卷﹐閩縣陳衍《石遺室詩話》言﹐其子聲曁撰有《樊榭詩注》廿卷﹐皆未見傳本﹐恐皆削稿未竟也。定遠方子嚴觀察浚師����自言撰有《小山倉房詩集注》��捲﹑《年譜》�捲﹐亦未見傳本。厲袁二家詩最爲盛行﹐能得三家注﹐皆有傳本﹐於嘲風弄月附庸風雅者﹐不爲無益也。

楊希閔余師錄

新城楊臥云明經希閔隱居不仕﹐抱道自娛﹐平生撰述甚富﹐主講臺陽海東書院講席。嘗匯集宋元明名儒名臣事迹﹐取孟子答曹交「子歸而求之有餘師」之義﹐名其書曰《余師錄》。《前集》十四卷﹐錄名儒﹐《後集》十卷﹐錄名臣﹐《續集》八卷﹐前四卷補錄名儒﹐後四卷補錄名臣。光緒四年仲春﹐太倉孫少彭太守壽銘福州刊本。前見����言﹐此書系匯輯閩人詩話﹐蓋未見其書﹐聊爲臆說﹐予因詳記於此﹐以糾正之。

國朝詩人徵略

番禺張南山孝廉維屏﹐變詩話之體﹐爲《國朝詩人徵略》六十卷﹐錄九百廿九人。《二編》六十四卷﹐錄一百五十人﹐重出者數人﹐增補者又約十餘人。𨿽所采之詩﹐未必盡當﹐然搜羅繁富﹐辧論詳備﹐眉目淸晰﹐便人檢查﹐體例亦未嘗不善。松柏𨿽在艸木中爲後凋之木﹐以之命名﹐名字﹐名齋﹐名書﹐固未爲不可﹐若孝廉撰書曰《聽松廬詩話》�捲﹑《松心日錄》�捲﹑《松軒隨筆》�捲﹐三書皆以「松」字名之﹐亦未免太著迹象也。

林伯桐公交車見聞錄

予生平每於出門前數日﹐思索應帶不帶之物﹐至爲煩瑣。多帶則嫌累贅﹐少帶則到處覓購﹐極爲不便。後編一自用出門攜帶各物用品表﹐以後凡遇出門﹐照此增減﹐極爲省事﹐不假思索﹐卽可按圖索驥。所立名目﹐如冬季衣服被褥單﹑夏季衣服被褥單﹑春秋衣服被褥單﹑書籍單﹑文具單﹑零碎用物單之類﹐自謂瑣碎﹐不足登大雅之堂﹐不意竟有先我而爲之者。番禺林��孝廉伯桐《公交車見聞錄》中﹐亦立工僕﹑用物﹑行李﹑場具等名目﹐記載略具。予益自信自編自用不爲無益﹐且暗合前人也。

﹡

髙麗安岐事迹

安岐字儀周﹐號麓村﹐髙麗��縣人。從貢使入都﹐因得故相明珠家窖金鈔本書。𨿽系隱語﹐細加研索﹐能盡得其數﹐與地址所在﹐地址卽是俗所稱爲大觀園是也。乃求見明公子孫﹐告以窖藏所在﹐盡發之。用其金爲母﹐往天津﹑淮南業鹽﹐富甲天下。儀周復好賓客﹐雅善鑑別﹐收藏之富﹐亦甲於一時。撰《墨緣匯觀》四卷﹐刊入《粵雅堂叢書》中﹐初不知爲儀周物也。儀周後盡載收藏回髙麗﹐其子孫畱中國者仍爲安氏。詳見富陽周蕓臯觀察凱《內自訟齋文鈔書安儀周事》中。儀周在揚州置巨宅﹐豪侈不可言﹐事閱百餘年﹐揚州人尙知有安二達子者。有地名盧刮刮巷﹐原系安家夾巷﹐因俗呼而訛。𨿽屢經兵燹﹐仍未易稱﹐可見安氏在當日﹐赫赫在人耳目矣。

王孟端等以詩感人

王孟端舍人有友在京師﹐乃別娶婦﹐久戀不歸﹐舍人作詩寄之云「新花枝勝舊花枝﹐從此無心念別離。可信秦淮今夜月﹐有人相對數歸期。」其友得詩感泣﹐不日卽歸。見《隨園詩話》及某書。新建程明伯少喜狹邪﹐樂而忘歸。其妻張玉儀憂之﹐寄以詩云「歌舞樓中列綺筵﹐等閒花艸亦因緣。可曾記得癡情性﹐郎不歸來妾不眠。」明伯讀之泣而返﹐伉儷愈篤﹐從此不出。亦見於某書﹐久忘其名。詩能感人如此。

剛毅詩

滿洲剛子良中堂毅﹐任廣東臬使時﹐嘗輯《洗冤錄異證》四卷﹑《經驗方歌訣》二卷刊之﹐似非胸無點墨者。乃北京傳其一詩﹐甚覺風趣﹐爰錄之於此。詩云「帝降爲王堯舜驚﹐臯陶掩耳怕呼名。薦賢能舉黃天覇﹐遠佞能驅翁叔平。一字難移惟瘦死﹐萬民何苦不耶生。��������������」云云。因中堂平日素喜稱「堯王」﹑「舜王」﹐臯陶呼爲「臯陶。」保舉將才龍殿揚﹐面奏云「此臣之黃天覇。」翁叔平中堂同龢出軍機﹐中堂極喜﹐語人曰「此舉可謂遠佞人矣。」《洗冤錄》中﹐凡刊「瘐死」者﹐中堂謂乃「瘦死」之訛﹐「聊生」每誤作「耶生」。此詩可謂謔而虐矣。

王世忠等淸末完人

王世忠字驥程﹐無錫人﹐光緒甲午舉人﹐揀選知縣﹐劬學工詞章﹐卒年六十。國變後﹐黃冠道服﹐閉戶不與世通﹐絕口不談時事﹐其滄桑之抱痛至深﹐撰有《靜齋詩文稿》四卷。張曾疇字望屺﹐號潛園﹐無錫人﹐附生﹐官湖北候補知府。入張文襄公之洞幕府﹐工書法﹐世所稱張文襄公墨迹﹐多出其手。生平嗜書籍碑版﹐富收藏﹐精鑑別。辛亥之變﹐爲亂軍所拘﹐勒出巨貲。義不受辱﹐憤而投江﹐死之。以上均見無錫侯學愈戢葊《續梁溪詩鈔》中。聲木謹案﹕方今世衰道微﹐廉恥日喪﹐求如二公之爲淸末完人者﹐渺不可得﹐故記之於此﹐以冀後來者有所采輯焉。

孫慶成然脂集

新城王西樵考功士祿所纂《然脂集》一百卷﹐久無傳本﹐實未成書﹐僅有《序例》一卷﹐刊入《���叢書》中。道光間﹐天雄孫梅倩茂才慶成復補輯考功之書﹐當系得見原稿本﹐故能補輯成書。但其人無名﹐書恐成而未刊﹐故亦不傳。茂才編有《采鹿堂姜氏家集》十五卷﹐前有武林倪��太守彤序﹐道光丁酉仲春刊本。茂才補輯﹐見於倪太守序中。茂才嘗佐太守膠州﹑泰安兩幕﹐知之必諗。旣無傳本﹐亦不知其補輯之佳惡也。

軥錄齋稿

夏煒如字永曦﹐江陰人。李申耆明府兆洛主講曁陽書院講習﹐永曦與蔣君丹稜﹑承君守丹﹑宋君冕之﹑徐君康甫﹑六君徳只最稱髙第弟子﹐已詳見於予所撰《桐城文學淵源考》中。蔣君丹稜﹐學術尢重於當時﹐龔定葊主事自珍目爲李明府首選弟子﹐見於《定葊詩集》自注。永曦撰有《軥錄齋稿》四卷﹐癸丑七月刊本﹐前有繆筱珊太史荃孫一序。第四卷

末頁末行﹐刊有「第五女遺貲鏤版」七字﹐而卷中並無一字言及。序文中僅言其子彥保明經編輯遺著﹐亦嫌漏落湮沒其第五女出資爲父鏤版之孝思。

石印南野堂筆記

上海書坊石印排印書愈趣愈下﹐同治間不如咸豐時之善﹐光緒初葉又不如同治時﹐光緒中葉又不如初葉時﹐光緒季年及宣統年﹐更不如光緒中葉時﹐良由書坊中主其事之文人﹐一蟹不如一蟹。以聲木所見者﹐只有宣統三年孟冬﹐中華國粹書社石印寫字本《南野﹝艸﹞堂筆記》十二卷﹐實較原刊體例爲善。原刊每段無標題﹐每首亦無目錄。石印本每段標題﹐增注於每頁黑口之下﹐每捲之首﹐復以每段標題﹐排爲目錄數頁﹐以淸眉目﹐實便檢查觀覽。原刊初刊本僅八卷﹐後陸續增至十二卷﹐石印本卽據十二卷本﹐尢爲完備。澹川茂才此書名曰筆記﹐實卽詩話﹐中無他語也。不知當時何以名曰筆記﹐不曰詩話﹐體例名稱皆相悖謬﹐誠所未諭其旨也。

海寧人多國手

弈𨿽小道﹐共只三百十六著﹐其中精微奧妙﹐決非淺嘗者所能知。我朝弈學至精﹐推爲國手者﹐爲範西屏世勛﹑施襄夏紹闇﹑陳子仙毓性。三人皆海寧人﹐斯亦異矣﹐豈亦有授受源流耶。範撰《桃花泉棋譜》二卷﹐施撰《弈理指歸》二卷﹐陳撰《子仙百局》一卷﹐皆盛行於時﹐幾於家有其書。予所識者﹐合肥蒯禮卿觀察光典﹑長樂林貽書學使開謇﹐皆精於此術。予不明弈法﹐究不知其何如也。

李慈銘論詩語

會稽李旡心伯侍禦慈銘《越縵堂日記》中﹐有論詩數語﹐頗能盡其流獘﹐因錄之於此﹐日記云「蓋今之言詩者﹐必窮紙累幅﹐千篇一律。綴比重墜之字﹐則曰此漢魏也。依仿空曠之語﹐則曰此陶﹑韋也。風雲月露﹐堆砌虛實﹐則以爲六朝。天地乾坤﹐佯狂痛哭﹐則以爲老杜。雜塡險字﹐生湊硬語﹐則以爲韓﹑孟。作者惟知剿襲剽竊﹐以爲家數﹐觀者惟知影響比附﹐以爲評目。振奇之士﹐大言之徒﹐又務尊六朝而薄三唐﹐托漢魏以詆李杜﹐狂譫寱語﹐陷於一無所知。」又云「道光以後﹐名士動擬杜﹑韓﹐槎牙率硬而詩日壞。咸豐以後﹐名士動擬漢魏﹐膚浮塡砌而詩益壞。道光名士﹐苦於不讀書而騖虛名。咸豐名士﹐病在讀雜書而喜妄言。」云云。均深切學詩之獘﹐學詩者不可不知也。

洪亮吉寧國府誌體例

光緒�年﹐江陰繆筱珊太史荃孫等修《畿輔通誌》﹐每人撰稿﹐卽列入每卷之中。初以爲體例甚善﹐可爲後來修志之法。繼閱嘉慶廿年十二月﹐陽湖洪稚存太史亮吉所修《寧國府誌》﹐已是如此﹐繆太史稍變其例﹐大旨固如是也。《寧國府誌》卷首載洪亮吉修《疆域表》《輿地誌》﹐淩廷堪修《沿革表》﹐沈沾霖修《食貨志》《武備志》﹐葛鎣修《選舉表》《營﹝造﹞﹝建﹞志》﹐分辧《人物志》﹐施晉修《職官表》《藝文志》《雜誌》﹐分辧《人物志》。以洪太史修輯之善﹐原刊本至爲難得。己未三月﹐涇縣翟展成孝廉鳳翔等復集貲石印﹐然坊間仍不甚通行﹐因石印之本亦甚少故也。

某名伶挽聯語

咸豐時有名伶某﹐以二月十一日生﹐三月三十日死。生時負絕色﹐艸野相傳﹐文宗顯皇帝嘗幸之。有某太史挽以聯云「生在百花先﹐萬紫千紅齊俯首﹔春歸三月暮﹐人間天上總銷魂。」一時膾炙人口﹐竟流傳於大內﹐文宗深銜之﹐終身不得差缺。

大小金川等亂皆由於婦人

國朝大小金川之亂﹐始於一婦人﹐馴至亡國﹐幾至滅種。其原因��土司之女���﹐嫁於��土司���﹐嗣因夫婦不和﹐女家彊劫其女大歸﹐致興王師討伐。嘉慶元年﹐白蓮教匪之亂﹐爲首妖人名齊二寡婦。嘉慶二年﹐貴州狆苗之叛﹐其原因由於苗女王囊仙有姿色﹐苗民七綹須欲娶之﹐不得﹐遂勸之作亂。嘉慶�年﹐百菊溪中堂齡督粵﹐收服海盜鄭一嫂。本盜魁妻﹐夫死代領其眾﹐年僅三十有二﹐百中堂爲之配其副張保。皆以一婦人所致﹐並皆在同時﹐斯亦奇矣。

西湖三十有六

以地名西湖者﹐天下三十有六﹐除杭州最著名外﹐當以福建福州府﹑廣東惠州府爲次。杭州西湖之佳﹐在於四山環抱﹐中有淸水一泓﹐山明水淨﹐不取崇宏而足供娛樂。地在省會﹐又爲南宋偏安一百餘年京都﹐遂覺聲明文物甲於天下。惠州西湖不在省會﹐福州西湖在省會矣﹐又無南宋偏安之局爲之點染﹐故終覺減色。水以方名﹐無地無時不可有之﹐天下三十有六﹐尢其顯焉者也。

明山陽吳承恩西遊記

《西遊記》爲小說中最荒誕者﹐相傳爲元邱眞人處機所撰﹐據康熙��年《淮安府誌》﹐謂爲明嘉靖中﹐歲貢生官長興縣丞山陽吳承恩所撰。且謂記中所述大學士﹑翰林院﹑中書科﹑錦衣衛﹑兵馬司﹑司禮監﹐皆明代官制﹐又多淮郡方言云云。誌書所載確切﹐辧明爲明代﹐尢爲扼要﹐較之齊東野語﹐自可徵信耳。

徐霞客遊記

徐宏祖字霞客﹐江陰人﹐生平好遊。自明萬曆丁未﹐年廿二﹐卽出遊。至崇禎己卯﹐年五十四歲﹐自滇得足疾歸﹐已出遊三十年。生平實無一歲不遊﹐無一地不到﹐足迹徧天下。撰《徐霞客遊記》��捲﹐原本久佚。國朝楊名時得其殘稿﹐編爲十二卷﹐收入《四庫》。卽以殘本所載言之﹐鑿險追幽﹐後世閱者﹐猶驚心動魄。生平素與��黃��公��友善﹐及黃��公被禍﹐霞客不食而卒﹐以殉明社。其事迹撰述之奇﹐實創千古所未有﹐況卒以忠義殉國﹐皎然與日月爭光﹐洵乎千古好遊一人也。

林天齡憂勤帝室

穆宗毅皇帝禦師﹐當日在弘徳殿行走者﹐聞以長樂林文恭公天齡最能持正﹐穆宗亦嚴憚之。照例授讀之時﹐有時休息﹐穆宗正與太監嘻笑﹐見林文恭公至﹐必正色而止。同治甲戌﹐以翰林院侍讀學士視學江蘇﹐光緒戊寅﹐卒於松江試院。蘇皖爲江南大省﹐分任學政者﹐大半二三品大員。林文恭公以四品任之﹐亦屬罕見﹐良由穆宗憚其持正﹐出之於外。林文恭公出棚考試之時﹐每到一處﹐卽延本地著名醫生治病。醫生出﹐謂他人云﹕林文恭公自云病由侍讀而起﹐可見當時憂國愛君之心切矣。

說文字數

《說文》所載之字﹐僅九千餘字﹐國朝鄭珍考出逸字��字﹐成《說文逸字》二卷﹐其子知同﹐續考出逸字���字﹐成《附錄》一卷﹑《補遺》一卷﹐合之僅一萬零數百字。《康熙字典》所收之字﹐及《備考》《補遺》合之﹐共肆萬柒千叄拾伍字﹐古文字壹千玖百玖拾伍字尙不在內。實則世俗通行之字共二千﹐仍有一千餘字﹐大抵文義較深﹐僅供文人學士作詩文之用﹐非識字者人人能識﹐人人能用。予嘗欲就二千字﹐編爲訓蒙課本﹐專爲一家之用﹐久未能成。此等淺俗小書﹐亦非心思才力貫穿不可﹐信乎撰述之不易也。

塡詞須協音律

塡詞非難﹐協律爲難。須研求律呂﹐辧別宮商﹐較量於分寸毫釐之間﹐嚴於陰陽去上平入之辧﹐可以被之管弦﹐無論詞之佳惡﹐方能謂之詞。若僅依譜以塡﹐人人能之﹐日可成數百藝﹐奚必眞堪傳世者﹐代不數人﹐人不數藝。詞固須律細音諧﹐寄托遙深﹐風華掩映﹐可歌可泣﹐亦非畢生研求﹐不能底於成﹐其難如此。

紀昀漏言獲咎原委

《閱微艸堂筆記》中﹐紀文達公昀自稱以漏言遣戍新疆﹐初不知其果如何事漏言﹐後知爲盧雅雨運使見曾一案。都轉之子謙撝﹐由刑曹分守武漢黃徳道﹐��戊子遭家難。觀察三子蔭文﹐爲紀文達公女夫﹐故紀文達公亦遭坐累﹐撰《烏魯木齊雜詩》一卷。當時興化徐禮華舍人��亦以附書都轉﹐獲漏言之誡﹐同謫伊犂者五年﹐撰《新疆紀勝詩》一卷。世但知紀文達公以漏言謫戍成詩﹐不知有徐舍人矣。

隨筆卷九

朱彜尊風懷等詩

論天子得禍之慘

明僧道衍道余錄

隋王福畤等譽兒癖

許宗彥等譽女癖

論劉墉書法

正續共和解

尢珍論詩語

唐文治編十三經讀本

李光地全家撰述

吳定論詩語

遡園語商

回教人撰述

劉靑芝撰述

趙懷玉論詩語

張文虎修南匯縣誌

趙曦明撰述

姜宸英等異性

朱仕琇等言掌教事

查爲仁兄弟三人撰述

明建文帝爲僧

陳基味淸堂詩鈔

退還徳帝私產

蜀輶日記

曾國藩篆字

論緩重二字

兪墀月杜詩注

隨園有三

書院掌教專撰一書

普法戰紀

亭林遺書未盡刊

時髦三克主義

張伯行論財帛

文字以簡淨爲主

靈壽縣誌缺寺觀一門

黃之雋論讀書等數語

萇楚齋隨筆卷九

廬江劉聲木十枝撰

朱彜尊風懷等詩

世人但知朱竹垞太史彜尊有《風懷二百韻》﹐已爲古人之創格﹐不知桑弢甫太史調元《弢甫集》中有《鎭海樓》詩七言長排二百韻﹐曹艮甫廉訪《曇云閣詩集》中有《風懷二百韻》﹐陳石遺孝廉衍悼亡詩名曰《蕭閒堂詩》五言排律三百韻﹐更爲古人所無﹐較之竹垞爲尢難。此等詩﹐謂之浪逞才華﹐故立創格則可﹐謂之佳詩﹐則未必然也。竹垞之《風懷二百韻》﹐不但爲古人集中最惡詩﹐卽在本人集中﹐亦屬最下乘。世人愛輕薄﹐徒以迹涉閨捆﹐紛紛考證評釋﹐醉翁之意﹐原不在酒。若謂愛其詩佳﹐問孰有能舉其詩句者乎﹖

論天子得禍之慘

自古天子得禍之慘﹐未有甚於晉之懷湣﹐宋之徽欽者。懷湣爲劉曜所執﹐使之靑衣行酒於羣臣之前﹐乃復殺之。徽欽爲金人所執﹐放之五國城﹐欽宗更爲羣馬所踐死﹐屍骨無存。五國城﹐後人考﹐爲卽今之三姓下九城中之依問哈喇土城。三姓在寧古塔東北﹐卽肅愼故址﹐去寧古塔東仍三百里﹐在當時眞屬不毛之地。金人放之於此﹐可謂酷虐慘無人道﹐宜其後人亡國之慘﹐更有甚於徽欽者。𨿽史臣憤懣之詞﹐未必若斯之甚﹐亦足見天道好還﹐無往不復﹐有不知其然而然者。

明僧道衍道余錄

明僧道衍卽姚廣孝﹐燕王棣謀逆﹐多資其謀畫﹐當時毒流四海﹐天怒人怨無論矣。推姚廣孝之心﹐毒流四海﹐猶以爲未足﹐復欲毒流後世﹐撰《道余錄》二卷﹐刊入所撰《逃虛子集》中。其專詆程朱﹐肆行無忌﹐至爲悍悖﹐喪心病狂﹐不意其一至於此。《姑蘇志》載張洪謂人曰「道衍與我厚﹐今死矣﹐無以報之﹐但每見《道余錄》﹐輒爲焚棄。云云。是當時𨿽親暱之人﹐且已焚其書矣。後來桑悅﹑屠隆﹑李贄﹑祝允明輩肆無忌憚﹐直欲滅絕綱常﹐卒致明易社爲屋﹐皆姚廣孝階之厲﹐是流毒又及於後世矣。王夫之《宋論》《讀通鑑論》﹐詆斥蘇文忠公不遺餘力﹐皆爲桑悅輩而發。然蘇文忠公𨿽細行不檢﹐責以不能正心修身可矣﹐其狂悖不若斯之甚也。

隋王福畤等譽兒癖

隋王福畤好譽其子﹐後人謂之有譽兒癖。明李東陽《懷麓堂詩話》中﹐亦好譽其子兆先﹐其癖與王福畤正同。然王福畤好譽其子﹐其子之佳惡﹐文字之淺深﹐後世無聞焉。李東陽好譽其子兆先﹐兆先猶有詩文傳後。然則李東陽之譽兒癖﹐較王福畤之譽兒癖﹐實爲勝之。考李兆先字徵伯﹐明大學士東陽之子﹐以蔭爲國子生﹐年廿七而卒。所撰《李徵伯存稿》十三卷﹐凡詩賦雜文十一卷﹑《東行稿》一卷﹑《附錄》一卷。以大學士之子﹐夙慧能文章﹐自足傾動一時。《四庫提要》稱其才雋而不修行檢﹐譽之者有所粉飾﹐毀之者亦有所附會﹐可謂名論不刊﹐眞洞見肺腑之言﹐適合當日李兆先之身分。

許宗彥等譽女癖

徳淸許周生駕部宗彥送女於歸陳氏﹐有句云「便同遠別悲歡有﹐如此新人徳貌兼。」永福黃莘田明府任送女歸永陽﹐有句云「汝更生成賢且慧﹐爭教別淚不漣漣。」王福畤﹑李東陽有譽兒癖﹐不謂許﹑黃二公﹐亦有譽女癖。果屬佳兒賢女﹐自己何必譽﹐亦何能譽﹐況未必然乎。《隨園詩話》中有云﹕某某好自譽其詩﹐令人厭聞。劉霞裳謂渠詩自己不譽﹐何人來譽。二公譽女﹐可以移贈。

論劉墉書法

諸城劉文淸公墉﹐書法不受古人牢籠﹐於書家別開生面﹐流傳已久。若觀其外貌朴拙﹐遂疑其確從漢魏六朝得來﹐是大不然。涇縣包愼伯明府世臣《藝舟雙楫》中﹐稱其書從董香光入手﹐番禺張南山太史維屏《松軒隨筆》中﹐亦稱其書從趙松雪入手﹐是文淸書法﹐原從董趙入手﹐本來面目不可掩如是。包氏《藝舟雙楫》本兼論文﹐故謂之「雙楫」﹐庶於立名無乖。南海康有爲撰《廣藝舟雙楫》六卷﹐只專論字一項﹐何來此「雙楫」乎。無論其言之是否﹐立名已爲不順。晚年重印﹐更名曰《書鏡》﹐或自悔立名之未安乎。

正續共和解

宣統辛亥﹐桐鄕勞玉初京卿乃宣撰《共和解》一篇﹐甲寅﹐復撰《續共和解》一篇﹐排印行世。玩其詞意﹐外似平和﹐內實嚴厲。中如所云「易羿浞之醜詆﹐化遺臭爲流芳」等語﹐皆嚴於斧鉞。俗稱操莽﹐此獨易以羿浞﹐字面上較爲容忍﹐實則羿浞所爲﹐乃操莽之事﹐人亦操莽之人也。京卿此論﹐𨿽屬義正詞嚴﹐獨惜空言無益。夫己氏在近日誠爲姦雄﹐然比之古人﹐尙不能及。又素不好學﹐不能如王莽之事事仿《周禮》﹐曹操之橫槊賦詩。京卿欲以文字感動夫己氏﹐譬之與土偶人說話。其中如封夫己氏爲王爵﹐世襲罔替等語﹐是又欲以爵祿誘夫己氏﹐其用意非不善﹐更惜用非其人。當夫己氏當國之時﹐專以利祿誘人﹐一時鬥鷄走狗﹐搏鷹逐兔之人﹐咸出其門﹐幾於爲天下逋逃藪。夫己氏利用此輩非法無上之人﹐以攘大位﹐此種手段﹐夫己氏用之熟矣。京卿此語﹐如石投海﹐焉有用處。然其言𨿽不足動夫己氏﹐而其心則忠矣。

尢珍論詩語

尢珍字謹庸﹐侗子﹐康熙壬戌進士﹐官至右春坊右贊善﹐撰有《滄湄詩鈔》�捲﹑《札記》�捲。《札記》中自道作詩甘苦極詳﹐並云「生平每作一詩﹐字字求安。有譏彈之者﹐應時攺定。」云云。聲木謹案﹕「字字求安」四字﹐眞作詩文之祕訣。未有自以爲不安﹐而人人見之以爲安者﹐卽自以爲字字安矣﹐而他人見之﹐尙有以爲不安者。袁簡齋明府亦云「幻出雲煙萬種看﹐先求紙上字平安。」云云。此公論詩﹐畢竟聰明。

唐文治編十三經讀本

近世所出巨帙﹐以太倉唐蔚芝侍郎文治編輯《十三經讀本》爲最﹐甲子八月﹐錢唐施省之觀察肇曾醒園獨力刊成。撰者固難能﹐刊者亦可貴﹐當此時勢﹐猶欲以尊經爲事﹐其識見固髙人一等矣。侍郎又撰《十三經提綱》十三卷﹐載明原委﹐《十三經札記》十三卷﹐分載各家評點﹐可以依式過錄﹐閱十餘年始成書。其意欲後之讀《十三經》者﹐由評點而文法顯﹐文義明﹐釐然燦然﹐讀者如登康莊﹐如遊五都﹐如親聆古人之詔語﹐因文可以見道﹐其意未嘗不善。觀察竭兩年之力﹐始克告成﹐其功亦不可沒。《周易》用朱子《本義》本﹐復增入定海黃以周《易故訓訂剩》本一卷﹑《乾坤屯卦注疏》一卷。《尙書》用馬氏﹑鄭氏注本﹐復增入宜興任啟運《尙書約注》四卷﹐侍郎自撰《洪範大義》三卷。《詩經》用毛公傳﹑鄭氏箋本﹐復增入番禺陳澧《讀詩日錄》�捲。《周禮》《儀禮》《禮記》均用鄭氏注本﹐復增入朱子《大學中庸章句》二卷﹑鎭洋王祖畬《禮記經注校證》二卷﹑侍郎自撰《大學大義》一卷﹑《中庸大義》一卷。《春秋左傳》用乾隆欽定本﹐《春秋公羊傳》用何休《解詁》本﹐《春秋谷梁傳》用範寧《集解》本。《論語》用朱子《集注》本﹐復增入侍郎自撰《論語大義》廿卷。《孝經》用黃道周《集傳》本﹐復增入《孝經大義》一卷。《爾雅》用郭璞注﹑邢昺疏本。《孟子》用朱子《集注》本﹐復增入王祖畬《讀孟隨筆》二卷﹐侍郎自撰《孟子大義》十四卷。《詩經》評點﹐明鍾伯敬用紅筆﹐劉海峯用墨筆﹐宋謝疊山用藍筆。《禮記》評點﹐明孫月峯用墨筆﹐姚姬傳用黃筆﹐吳摯甫用綠筆﹐侍郎自用紅筆﹐宋謝疊山評點《檀弓》用藍筆。《左傳》評點﹐明孫月峯用藍筆﹐方望溪用黃筆﹐姚姬傳用紅筆﹐曾文正公選本用墨筆。《公羊傳》明孫月峯用紅筆﹐明張賓王用黃筆﹐明鍾伯敬用藍筆﹐明楊紹溥用紫筆﹐儲同人用墨筆。《谷梁傳》明孫月峯用墨筆﹐明張賓王用黃筆﹐明鍾伯敬用藍筆﹐明王昭平用紅筆﹐儲同人用綠筆。《論語》評點﹐則有方存之﹑吳摯甫二家﹐侍郎復自行增入。《孟子》評點﹐宋蘇明允用紅筆﹐曾文正公用黃筆﹐吳摯甫用藍筆﹐侍郎自用墨筆。侍郎於諸經復選目錄﹐專備揣摩之用。《尙書》選廿三篇﹐《詩經》選二卷﹐上卷三十二篇﹐下卷十一篇﹐《禮記》選十二篇﹐《左傳》選廿一篇﹐《公羊傳》十八篇﹐《谷梁》選五十二篇。《公》《谷》選本﹐又見侍郎自編《鉤玄錄》中。篇目已見原書﹐玆不具錄。

李光地全家撰述

安溪李文貞公光地﹐爲我朝理學名臣﹐其撰述名《榕村全書》﹐共四十一種﹐一百五十四卷﹐無卷數者八種﹐因有坊本﹐世多知之矣。其詩書之澤﹐傳至三代﹐並及於羣從﹐同族共有廿人之多﹐皆有撰述﹐可謂源遠流長﹐非他家所可及﹐試爲詳記於下﹕文貞公子鍾倫﹐康熙癸酉舉人﹐撰有《尙書典謨說》�捲﹑《周官纂訓》廿一卷﹑《經書源流歌訣》一卷﹑《三禮儀制歌訣》一卷﹑《歷代帝王歌訣》一卷﹑《歷代姓系歌訣》一卷﹑《四書節記》一卷﹑《菜園遺書》一卷。鍾倫子淸藻﹐康熙丁酉舉人﹐撰有《壁經梅書辧贗》�捲﹑《經史雜記》�捲﹑《莊子彼是天倪》�捲﹑《李信侯文集》�捲﹑《詩集》�捲。文貞公孫淸馥﹐廣平府知府﹐撰有《閩中理學淵源考》九十二卷﹑《閩學誌略》十七卷﹑《榕村譜錄合考》�捲﹑《淸溪李氏世學考》�捲﹑《道南講授》�捲﹑《溫陵學略》�捲﹑《淸源述志》�捲。淸植﹐雍正甲辰進士﹐撰有《儀禮纂輯錄》�捲﹑《文貞公年譜》�捲﹑淛口受存愚》二卷﹑《李穆亭詩集》�捲﹑《文集》�捲。文貞公弟光坡﹐諸生﹐撰有《周禮述注》廿四卷﹑《儀禮述注》十七卷﹑《禮記述注》廿八卷﹑《離騷注》�捲﹑《臯亭文編》�捲。光坡子鍾倬﹐康熙癸巳舉人﹐撰有《李世瞻詩集》�捲﹑《文集》�捲。文貞公從兄弟光坊﹐康熙乙酉舉人﹐撰有《蓼野詩集》�捲。光北﹐康熙戊子舉人﹐撰有《春秋大義考》�捲﹑《春秋正月辧論》�捲﹑《伏窗詩集》�捲。光塽﹐康熙癸巳舉人﹐撰有《樂由》�捲。光墺﹐康熙辛丑進士﹐撰有《考工發明》�捲﹑《黃庭二景互注》�捲﹑《瀋餘詩集》�捲﹑《文集》�捲。光型﹐雍正丙午舉人﹐癸丑以理學薦舉﹐特賜進士﹐撰有《臺灣私議》�捲﹑《彰徳人物志》�捲﹑《趨庭錄》�捲﹑《批訂王尊巖集》�捲﹑《崇雅堂文集》�捲﹑《二李經說》�捲﹐與光墺同著。文貞公子從子鍾旺﹐康熙戊子舉人﹐撰有《諸經雜解》�捲﹑《周官札記》�捲﹑《憶訓錄》�捲﹑《丙申錄》�捲﹑《性理說心篇》�捲﹑《艮湖詩集》�捲。鍾徳﹐康熙戊子舉人﹐撰有《李宣三詩集》�捲。鍾僑﹐康熙壬辰進士﹐撰有《易說》�捲﹑《詩經測義》四卷﹑《周禮天官說》�捲﹑《論語講蒙》�捲。鍾僼﹐康熙癸巳舉人﹐撰有《經義畸說》一卷﹑《天人剩談》三卷。鍾僑子淸江﹐雍正癸巳舉人﹐撰有《待行詩集》�捲。淸載﹐雍正庚戌進士﹐官順寧府知府﹐撰有《四書述言》�捲﹑《榕齋詩艸》�捲﹑《積齋文集》�捲。文貞公從孫淸時﹐乾隆壬戌進士﹐撰有《周易經義》�捲﹑《朱子語類或問合纂》廿二卷﹑《蠶書》一卷﹑《訊閘約言》一卷﹑《治河事宜》一卷。文貞公曾孫宗文﹐淸植子﹐乾隆戊辰進士﹐撰有《律詩四辧》四卷﹑《使秦隨筆》�捲﹑《使粵隨筆》�捲﹑《郁齋詩集》�捲﹑《文集》�捲。文貞公從曾孫亨謙光龍﹐曾孫諸生﹐撰有《易經參說》�捲﹑《四書要》�捲﹑《四書典匯》�捲﹑《南賓錄》�捲。宗度﹐嘉慶��優貢﹐撰有《筆輶初編》六卷。以上均見《福建通誌》。

吳定論詩語

吳澹泉徵君定﹐其論詩也嚴於格﹐以爲詩之有格﹐猶射之有鵠﹐工之有規矩也。入乎格﹐則爲詩﹐不入乎格﹐則不可以爲詩。不入乎格者之於詩﹐其工者﹐駢儷文耳﹐其奧者﹐古賦耳﹐其妍者﹐詞耳﹐其快者﹐曲耳﹐其朴直者﹐語錄耳﹐其新穎者﹐小說耳﹐其紆曲委備者﹐公牘與私書耳。先生之論如此云云。見鮑覺生侍郎桂星自撰《覺生詩鈔序》。侍郎又自謂﹕「桂星奉其教﹐繩趨尺步﹐斤斤然不敢越分寸。有一句一字﹐點竄十數過而猶未已者﹐究不知其於詩格何如也。」云云。據此﹐則詩須有格律﹐非是不能爲詩。以侍郎之髙才博學﹐言作詩之難如此﹐非可易爲可知矣。

遡園語商

《遡園語商》一卷﹐在《遡園全集》中。道光己丑﹐玄孫洪信重刊本﹐中有圈點﹐捲端題云「雪園賈開宗靜子著﹐子發秀。」云云。「子發秀」下應有「述」字﹑「錄」字﹑「刊」字等字﹐想系漏刊﹐亦校勘之疏也。不然﹐「雪園賈開宗靜子著」下﹐陡增「子發秀」三字﹐成何文理乎﹗

回教人撰述

回教人撰述收入《四庫》者﹐卽回教書一種﹐爰錄之於此﹕國朝劉智字介濂﹐江寧人﹐撰《天方典禮擇要解》廿卷。智頗習儒書﹐能雜援經義﹐以文其說﹐巧爲粉飾﹐文筆亦頗雅贍。據《提要》所言﹐居然一撰述家也。

劉靑芝撰述

劉靑芝字芳艸﹐一字實夫﹐晚號江村山人。撰有《江村山人未定稿》六卷﹑《續稿》四卷﹑《閏餘稿》六卷﹑《學詩闕疑》二卷﹑《尙書辧疑》一卷﹑《周禮質疑》五卷﹑《史記紀疑》二卷﹑《史漢異同是非》四卷﹑《古泛城志》十卷﹑《擬明代人物志》十卷﹑《古今孝友傳補遺》二卷﹑《續錦機》十五卷﹑《補遺》六卷﹑《江村隨筆》十卷﹐均刊入襄城劉氏《傳家集》中﹐惟傳本甚罕。《江村隨筆》列目十卷﹐後六卷節錄友朋書札入錄﹐並於每卷中注明通數﹐洵屬筆記中之創格﹐他書未之見也。

趙懷玉論詩語

趙懷玉序錢維喬《竹初詩鈔》�捲﹐至謂其出入少陵﹑眉山之間﹐摹繪景物而不病其纖﹐抒寫胸臆而不傷於直﹐隸事精切而無襞積之迹﹐托興髙遠而有醞釀之致﹐云云﹐數語頗足盡言詩之妙。竹初詩最爲袁簡齋明府所服膺﹐《詩話》中亦屢稱之。所撰尙有《竹初文鈔》六卷﹐惜傳本罕見也。

張文虎修南匯縣誌

光緒戊寅﹐張文虎重修《南匯縣誌》廿二卷﹐其凡例中有一云「凡載筆之事﹐必先不私於己﹐而後能不私於人﹐一有偏徇﹐反唇立至。錢少詹言近代士大夫入志局﹐必欲使其祖父族黨一一廁名卷中﹐於是《儒林》《文苑》車載斗量﹐徒爲後人覆瓿之用。此論甚篤﹐竊嘗以此自律﹐並以告諸君子。倘有遺漏﹐請待續修。」云云。據此﹐可知各省誌書卷帙之多﹐皆由請求之濫。錢少詹所言﹐尙屬當時人之子孫﹐今人之子孫﹐更恐枉知此義。世風日下﹐人心日偸﹐皆由於詩書之澤久湮﹐聖賢之理不明故也。

趙曦明撰述

趙曦明字敬夫﹐江陰人﹐撰有《顏氏家訓注》七卷﹐《抱經堂叢書》本。引據甚爲賅博﹐亦當時言漢學者﹐惜無他撰述傳世。後見金溎生明府武祥輯《江陰藝文志》二卷﹑《補遺》一卷﹐《粟香室叢書》本﹐中載敬夫所撰﹐尙有《讀書一得》六十卷﹑《桑梓見聞錄》八卷﹑《中隱堂四六文》�捲﹑《瞰江賦鈔》�捲。詩文﹑考證﹐必有可觀﹐想原本已佚矣。

姜宸英等異性

姜西溟太史宸英不食豕肉﹐紀文達公昀不食鴨﹐已疊見前人紀載矣。以予所知而最確鑿者﹐潘琴軒中丞鼎新不食火腿﹐鄭蘇戡京卿孝胥不食禽類。潘中丞不食火腿﹐先文莊公謂其有心立異。豕肉旣食﹐火腿亦豕肉之一種﹐何不可食之有。先文莊公謂其有心立異﹐理或然也。

朱仕琇等言掌教事

朱梅崖廣文仕琇《與李廉衣書》云「數年敝處書院延請教授﹐轉徙無常﹐其間不乏聰明之士﹐然志於學者實少。舌焦筆禿﹐徒費精神日月耳﹐於人心﹑世道﹑學業三者﹐俱無所益也。」云云。姚姬傳郎中鼐致���書亦云「士不悅學﹐令人有閔子馬之嘆。」云云。袁簡齋明府枚﹐更謂南京鐘山書院所延主教﹐如盧抱經學士﹑姚姬傳郎中等人﹐學問文章﹐非不震耀當世﹐而院中諸生﹐迄無一成就者﹐非師之不善﹑士之不學也﹐云云。三公所言﹐誠慨乎其言之。自古善授者﹐尢賴有善受﹐不然恐委善授於艸莽矣。

查爲仁兄弟三人撰述

宛平查氏兄弟三人﹐長爲仁﹐字心谷﹐康熙辛卯舉人﹐工詩詞。撰《蔗塘詩集》�捲﹑《外集》�捲﹑《蓮坡詩話》三卷﹐與厲太鴻徵君鶚同注《絕妙好詞箋》七卷。次爲義﹐字履方﹐安徽太平府通判﹐工詩詞。次爲禮﹐字恂叔﹐以貲郎官至湖南巡撫﹐工詩詞。撰《銅鼓書堂遺稿》三十二卷﹐內《詩》廿四卷﹑《詩餘》三卷﹑《文》四卷﹑《詞話》一卷﹐乾隆五十三年十二月﹐男淳鎭南關刊本。乾隆五十一年﹐查淳選龍巖州知州引見﹐蒙恩俯念其父﹐特授平樂府知府﹐洵異數也。查氏世居京師﹐以業鹺致富﹐置別業於天津﹐名水西莊。交納四方名彥﹐賓至如歸﹐樽酒唱和無虛日﹐與江都馬曰璐﹑曰管兄弟小玲瓏山館南北相輝映。時當承平﹐不特士大夫喜讀書研詩文﹐卽鹺商亦篤好風雅﹐能自樹立如此﹐洵國朝之盛事﹐古今之佳話也。

明建文帝爲僧

燕王棣兵入南京﹐建文帝不知下落﹐疑以傳疑久矣﹐不意五六百年後﹐有建文帝袈裟發現於雲南武定縣。己未二月﹐由武定縣知縣呈送建文帝袈裟一襲﹐歸入圖書博物館陳列﹐見於《雲南圖書博物館一覽》中﹐決非虛妄。如是﹐則建文帝逃入雲南爲僧之說﹐甚爲的確。惜編輯員何秉智未能詳列原委事迹﹐以資考證﹐僅云建文帝袈裟一襲﹐使人增感慨而已。艸野傳聞﹕明太祖𨿽立建文帝爲皇太孫﹐夙知燕王棣英武有大志﹐早慮其篡奪侄位﹐問計於劉基。爲置大鐵櫃﹐封鎖甚固﹐置於某內殿﹐屬建文帝﹕非至萬分緊急之時勿開視。後燕王棣兵已渡江﹐無可守禦﹐啟視﹐乃僧服三襲而已。時適親信二臣同啟視﹐遂皆服之逃走。據此﹐則艸野傳聞亦非無因矣。

陳基味淸堂詩鈔

蔣棨渭字遇溪﹐吳縣人﹐輯有《苔岑集初刻七種》﹐選錄同人之詩。首種爲《味淸堂詩鈔》二卷﹑《補鈔》一卷﹐陳基撰。基字竹士﹐長洲人。初娶金瘦吟女士﹐卽所稱纖纖夫人者。繼由袁簡齋明府枚作伐﹐續娶王問花女士﹐問花又字梅卿。因受業隨園﹐隨園頗獎譽之﹐故題其詩卷云「雕刻之辭可憑人力﹐淸脆之響必自天來。唐有溫飛卿﹐宋有姜白石﹐元有薩天錫﹐明有髙靑邱﹐近乃有陳竹士﹐一代淸才﹐殊非易得。」云云。其推重如此。其言𨿽不無稍過﹐其詩實隨園一派。其《過婦家有悼》二首﹐隨園已摘錄《詩話》中﹐玆錄其全詩於後。詩云「愁聽花鈴語繡幃﹐封題如故笑言違。傷心小女無知覺﹐繞膝詢姑何日歸。」「未秋已報海棠開﹐只是塵生舊鏡臺。莫怪見花拚一慟﹐去年親折一枝來。」竹士詩僅二百七十餘首﹐選錄旣嚴﹐存詩亦多可誦﹐隨園所謂「淸脆之響必自天來」﹐眞大聰明人語。聲木竊謂「淸脆」二字﹐「脆」字尢難於「淸」字﹐古今得此者更希﹐卽據隨園所舉﹐古今已只有五人矣。

退還徳帝私產

丁卯三月十六日﹐卽陽曆四月十七日﹐上海《時事新報》譯登世界新聞社云「前徳帝國霍亨索倫皇室﹐以大戰後革命之結果﹐於一九一八年﹐被剝奪一切帝室尊榮﹐所有私產亦遭沒收。威廉第二遜居荷蘭之杜恩鎭﹐默默無聞﹐於今八年。自興登堡將軍任總統後﹐不忘廢帝舊恩﹐遂有退還皇室私產之議。去年秋間﹐由徳政府與霍亨索倫家訂約歸還﹐至本月一號﹐爲開始實行之期。三月三十一號夜十二時後一秒鐘﹐此約發生效力﹐於是威廉第二𨿽剝奪政治軍事一切威權﹐而在經濟上﹐又成徳國一大勢力。計徳政府由此約正式歸還霍亨索倫家之私產共有貳萬萬馬克之巨﹐合美金伍千萬元。其現金﹐第一批已付壹千萬馬克﹐五月三號﹐再付伍百萬馬克。此外所有在柏林及全徳各處之離宮﹑別墅﹑森林﹑獵場﹑湖池等一律交還。在柏林林蔭路之威廉第一舊宮﹐已在鳩工修築﹐由威廉第二之次妻監督布置﹐預備其夫歸國居住。其小兒女﹐亦將在柏林小學肄業。」云云。觀於此﹐則知徳人之急公好義﹐興登堡之不忘舊恩﹐誠孔子所謂夷狄之有君﹐不如諸夏之無也矣。

蜀輶日記

嘉慶十五年﹐歲在庚午﹐安化陶文毅公澍偕史松軒太史評典四川鄕試﹐撰有《蜀輶日記》四卷。凡山川之經緯﹐形勢之險易﹐建置之沿革﹐郡邑之利獘﹐古今之事迹﹐皆講明而切究之﹐洵屬不刊之作。陶文毅公以軺車之使﹐觸目關懷﹐畱心天下之治亂若此﹐宜爲公輔之器﹐不特明淸兩朝無此撰述之確切實用﹐實亦無其人也。陶文毅公又撰《皇華艸》三卷﹐當時金匱鄭際昌爲之箋注﹐松滋謝元淮爲之補注﹐北平趙宜梅又爲之補箋﹐嘉慶丙子刊本。以同時之人﹐注同時之詩﹐已有三家之多﹐亦爲注家所罕見。其詩之實大聲宏﹐有裨考證﹐固不待言矣。

曾國藩篆字

曾文正公國藩𨿽工書法﹐素不以篆隸名。予所見者三事﹐能者固無不可﹐何況名賢遺墨﹐奕奕皆有生气。一﹐《孟子要略》。卷首襯頁篆書「孟子要略五卷」﹐二行行三字﹐後一行篆書「朱子遺書之一」六小字。背刻「道光二十九年漢陽劉氏刊板曾國藩署首」十七字﹐正書三行﹐末一行五字。一﹐《佩文廣韻匯編》。卷首襯頁篆書「佩文廣韻匯編」﹐二行行三字。背刻「江寧鄧氏原本同治十一年金陵書局重刊湘鄕曾國藩署檢」廿四字﹐正書四行行六字。一﹐《仿唐寫本說文解字木部箋異》。卷首襯頁篆書「仿唐寫本說文解字木部箋異」﹐三行行四字。背刻「同治二年十二月曾國藩署檢」﹐正書二行行六字。長洲朱仲我孝廉孔彰撰《題江南曾文正公祠百詠》二卷﹐自注言只見篆書《仿唐寫本說文解字木部箋異》一種﹐實爲簡略。想必仍有他書﹐爲聲木所未及見者。

論緩重二字

湘鄕羅申田參贊長《思兄樓文稿》中﹐有《別兄子春駷語》﹐論「緩」字最妙﹐文云「緩是儒者气象﹐舉足不緩則輕佻﹐舉手不緩則鄙俚﹐出言不緩則躁妄﹐下筆不緩則荒謬﹐小之貽一時之嘲笑﹐大之則取終身之尢悔。」云云。聲木謹案﹕參贊論「緩」字精刻卓絕﹐仍惜爲一偏之見﹐竊謂緩與重當並論也。《曾文正公家訓》中﹐諄諄以緩重並重﹐眞乃名儒之言。參贊之論再加一層﹐更舉一重字﹐則面面皆到﹐洵爲靑年子弟萬金之良藥也。

兪墀月杜詩注

古今注杜詩者最多﹐翁蘇齋學士方綱《石洲詩話》所言﹐已見者三十餘種﹐學士復自撰《杜詩附記》二十卷﹐是又增一家矣。丹徒張治虞��學仁《靑苔館詩鈔》自序云「適得兪墀月注杜詩本﹐不箋故實﹐專論法律。每一詩﹐必求其絡貫通﹐首尾呼應﹐而又气必渾灝﹐骨必蒼堅﹐神韻必超遠﹐始爲上乘。」云云。據此﹐則此本不箋故實﹐專論法律﹐如此精詳﹐誠爲注杜詩者第一善本。聲木𨿽心善此本﹐惜無由得見耳。

隨園有三

韓泰華《無事爲福齋隨筆》云「袁子才隨園﹐夫人而知之﹐關中羅賢亦有隨園﹐並有自記。」云云。聲木謹案﹕邊連寶字肇畛﹐任邱人﹐雍正乙卯優貢。浙撫李衛﹐薦舉博學宏詞﹐己巳﹐復以潛研經學薦之。平日研辧經史﹐篤學不倦﹐窮餓以死﹐晚耽禪悅。紀文達昀謂其詩法律謹嚴﹐情景融洽﹐優柔蘊藉﹐得風人之旨云云。韓理堂明府夢周謂其詩雕搜雄肆﹐擺脫激宕﹐可以不朽云云。撰《隨園詩艸》十卷﹐附錄《禪家公案頌》一卷﹐乾隆�年﹐寫刻甚精。是不特又一隨園﹐且工詩﹐足以旗鼓相當﹐斯亦奇矣。

書院掌教專撰一書

我朝崇尙儒術﹐書院徧天下﹐名儒輩出。退休林下及或未仕者﹐大半爲書院掌教﹐以造育英才。若盧文弨﹑何紹基﹑張維屏﹑陳澧﹑朱仕琇﹑王元啟﹑姚鼐﹑兪樾﹑張裕釗﹑吳汝綸諸公﹐皆夙負盛名﹐久擁臯皮。一院之中﹐生徒無慮千百人﹐從遊者執經問難﹐師爲之剖析疑義。自《十三經》以逮子史等書﹐爬羅剔抉﹐旁推互證﹐豁然貫通﹐宜有專書﹐以資啟迪而垂久遠。以予所見﹐只有嘉興沈向齋��可培掌教濼源書院﹐輯《濼源問答》十二卷﹐嘉慶乙亥﹐雪浪齋刊本。李申耆明府兆洛掌教曁陽書院﹐門人蔣彤輯《曁陽答問》四卷﹐道光廿二年﹐洗心玩易之室排印本。李大理聯琇掌教鐘山書院﹐門人劉壽曾輯《臨川答問》一卷﹐《好雲樓全集》附刊本。朱��侍禦一新掌教��書院﹐輯《無邪堂答問》五卷﹐光緒�����自刊本﹐又廣雅書局本。姚仲實孝廉永朴掌教起鳳書院﹐輯《起鳳書院答問》五卷﹐光緒壬寅﹐山東自刊本。有此五書﹐尙可窺見當時師徒誼篤﹐研究學術﹐實事求是﹐不尙浮華﹐非同浮設一席﹐形同冷官者可比。此外仍有以「答問」名書者﹐如全謝山太史祖望有《經史答問》十卷﹐梅����衝有《然後知齋答問》廿卷﹐錢曉徵學士大昕有《潛研堂答問》十二卷﹐胡����嗣運有《枕葄齋易經問答》�捲﹑《書經問答》十六卷﹑《詩經問答》十四卷﹑《禮記問答》�捲﹑《春秋問答》十六卷﹐李巨川����有《南園答問》�捲﹐黃����名甌有《數馬堂答問》廿卷﹐朱允倩廣文駿聲有《經史答問》四卷﹐𨿽爲課生徒之用﹐非專爲掌教書院而設。又若盧抱經學士文弨有《鐘山札記》四卷﹑《龍城札記》四卷﹐乃以掌教之地名其書﹐陸祁孫明府繼輅有《合肥學捨札記》八卷﹐以作官之地名其書。名例𨿽同﹐義例則異﹐是以匯記之於此。

普法戰紀

予購得《普法戰記》廿卷原刊本﹐系光緒十三年﹐卽日本明治廿年﹐大阪修道館排印本。分訂十本﹐每本首頁斜角上黏有寸餘大小長方式白紙印刷條﹐橫文﹐云「陸軍士官學校圖書」﹐下二行﹐一云「第一七○一番八」﹐一云「壹部一○冊」。旣是日本陸軍士官學校藏書﹐宜如何愼重﹐不知何以流落中土﹐是眞不可解矣。

﹡

亭林遺書未盡刊

顧亭林先生撰述﹐《亭林遺書》搜輯似已完備﹐據《蘇州府誌藝文志》所載﹐猶有十四種﹐爲他書所未見。《志》爲道光三年石琢堂方伯韞玉所修﹐時代甚近﹐當必有所依據﹐始以入錄﹐萬無鑿空之理。其未刊之書目列後﹐以便後人參考。計《二十一史年表》十卷﹑《十九陵圖志》六卷﹑《萬歲山考》一卷﹑《岱嶽記》八卷﹑《北平古今記》十卷﹑《建康古今記》十卷﹑《營平二州史事》六卷﹑《茀錄》十五卷﹑《詩律蒙告》一卷﹑《下學指南》一卷﹑《當務書》六卷﹑《經世編》十二卷﹑《官田始末考》一卷﹑《日知余錄》一卷。

時髦三克主義

宣統辛亥以前﹐服西裝者甚少﹐卽有之﹐亦以中下等人爲多﹐中人以上者不屑爲之。九十月亂熾之時﹐舉國若狂﹐競以服洋裝爲時髦。避亂在滬之遺臣遺民﹐經濟每多困難﹐平時出門﹐僅坐黃包車而已。時人集一聯云「革命巨子綠氈帽﹐亡國大夫黃包車。」甚工切。迨至十餘年﹐約在乙丑﹑丙寅之間﹐以用三克爲時髦﹐謂之三克主義。一目戴克羅克﹐外國一種眼鏡玻璃片名﹐譯音如此。手拿司的克﹐西人抒手棒。口銜茄力克﹐乃西洋一種煙卷名﹐亦譯音大致如此也。

張伯行論財帛

儀封張淸恪公伯行任督撫時﹐禁止饋送﹐檄文中有云「一絲一粒﹐我之名節﹔一釐一毫﹐民之脂膏。寬一分﹐民受賜不止一分﹔取一文﹐我爲人不值一文。誰云交際之常﹐廉恥實傷﹔儻非不義之財﹐此物何來。」云云。聲木謹案﹕張淸恪公此數語﹐不特爲居官者告誡﹐卽平民立身﹐亦宜守「一絲一粒﹐我之名節﹐取一文﹐我爲人不值一文」數語。平日與人共事﹐若存一絲一粒苟且之心﹐行一絲一粒苟且之事﹐則我之價值﹐眞一文不值。他人縱未必知之﹐淸夜自思﹐能無愧怍。義利之界﹐辧之明甚易﹐守之嚴甚難﹐嚴之微﹐尢難之難也。

文字以簡淨爲主

凡筆墨之事﹐卽應世之文﹐如尺牘﹑公牘之類﹐亦以簡潔爲主﹐試舉古人論文祕鑰於下﹕北宋錢思公命僚屬各撰《河南驛記》﹐謝希深七百字﹐歐陽文忠公五百字﹐尹師魯三百字。文忠服其簡古﹐乃別撰一記﹐減尹十二字﹐尢完粹有法。陳后山以所作文質於曾子固﹐子固取筆刪數百字﹐其意尢完足。後山終身服膺﹐詠詩云「向來一瓣香﹐敬爲曾南丰。」元虞集見元明善所作《吳全節碑》文﹐刪去百廿字﹐而文益精當。國朝陳碩士侍郎用光文﹐亦屢經姚姬傳郎中鼐爲之刪節。行文素忌冗句冗字﹐不可不知也。

靈壽縣誌缺寺觀一門

平湖陸淸獻公隴其所修《靈壽縣誌》�捲最有名﹐惟其中不載寺觀﹐實爲一大缺典。在陸淸獻公原意﹐本爲崇正辟邪而設﹐然神道設教﹐聖人不廢。佛教之入中國數千年﹐深入人心﹐實可補儒教所不及。且名山勝境﹐平民所不能住﹑不敢住者﹐半多緇流所聚﹐卽盜賊亦視爲世外人﹐聽其安居﹐不加劫掠﹐而騷人墨客愛其風景﹐形之詩文筆記者﹐自六朝以來﹐代有其人﹐實藝文中一大關鍵。其關系之大﹐流傳之久﹐信仰之眾﹐豈能遽廢。陸淸獻公此舉﹐洵屬一偏之見﹐於世道人心﹐果有何益乎。

黃之雋論讀書等數語

黃堂宮允之雋《後書目序》中﹐有數語頗妙﹐爰錄之於此﹐文云「目老而昏艱於視﹐手老而倦艱於披﹐口老而幹艱於讀﹐心老而衰艱於思。昔之所誦﹐什不記一﹐今之所誦﹐什不熟一。」云云。於老人情況﹐有繪影繪聲之妙。此等句法﹐只可作筆記之用﹐以之入文﹐非文章之正軌也。

隨筆卷十

詩經哀樂不同

北宋蘇軾等論詞達

嘉應州等郎嫂

父子俱狀元

明朱賡論朋黨

眞拚命著書人

葉赫氏因果

周代內助多人

明季野史書目

徐致章等遺民詞社

林紓撰述

緝雅堂詩話

袁枚張問陶論詩詩

提鎭一時生產地

論杜詩秋興八首

薛蕙喜言道學

論建寧縣朱仕琇

聊齋誌異原本

味和堂詩集

獨學廬文存中論術數甚奇

古諺箋

誌書印刷部數

沐昂滄海遺珠

朱荃棄學政逃走

錢秉鐙論詩語

黃蛟門面質袁枚詩

論幕派驕橫

口北三廳志

顧炎武異性

承徳府誌

李紱愛才鐫級

彭玉麟余誠格兩家貴顯

重遊泮水

同治甲子開科

吳歷奉天主教

古文一時授受之盛

戴震素不以師道自居

汪琬論文語

萇楚齋隨筆卷十

廬江劉聲木十枝撰

詩經哀樂不同

周之興也﹐《關雎》《葛覃》《捲耳》等詩﹐何等雍容揄揚﹐眞所謂樂而不淫﹐哀而不傷者。及其衰也﹐幽王廢申後﹐申後作《白華》﹐廢太子宜臼﹐宜臼作《小弁》﹐煩音促節﹐令人不忍卒讀。卽周衰諸詩﹐忠愛之忱﹐托之諷詠﹐詞旨哀怨﹐至深且摯﹐可歌可泣﹐感人至切﹐千載下如聞其語。予生也晚﹐況身逢淸室之亡﹐較之詩人身逢周室之衰﹐其不幸更十倍矣。

北宋蘇軾等論詞達

蘇文忠公《答謝民師書》中有云「孔子曰﹕『言之不文﹐行之不遠。』又曰﹕『詞達而已矣。』夫言止於達意﹐疑若不文﹐是大不然。求物不妙﹐如系風捕影。能使是物了然於心者﹐蓋千萬人而不一遇也﹐而況能使了然於口與手乎﹐是之謂詞達。詞至於能達﹐則文不可勝用矣。」云云。明焦弱侯��竑《程幼博集序》中有云「《巷伯》之譏刺﹐《巧言》之怨悱﹐《何人斯》之迫切﹐自後世論之﹐豈不傷溫柔惇厚之體﹐而聖人乃錄之於經﹐以爲與詞達之旨有合。」云云。聲木謹案﹕蘇焦二氏所論﹐與聖人詞達之旨深爲契合﹐故錄之於此。

嘉應州等郎嫂

童養媳大抵各處中下人家常有之事。必有子﹐始有媳﹐此乃常理﹐但其媳自幼養於夫家﹐如己女耳。惟廣東嘉應州有等郎嫂名目﹐眞屬駭人聞聽。家中並未有子﹐亦可取他人女養之﹐名之曰等郎嫂。往往有等至十年八年始生子﹐仍爲配偶﹐婚姻道苦﹐未有甚於此者。見嘉應古直層冰《黃公度詩箋注》。

父子俱狀元

父子俱得狀元者千古罕見﹐亦科名之佳話﹐惟南宋秦檜及其子熺均系狀元。後人惡秦檜之姦﹐且羞稱之﹐遂至湮沒不傳。南京城內狀元境本名秦狀元境﹐秦檜故地也﹐後人因秦檜之姦﹐且並其姓亦羞稱之。俗云公道自在人心﹐豈不信然。秦檜曾孫巨通判蘄州﹐金人犯境﹐與郡守李誠之竭力捍戰。城破﹐巨率兵巷戰﹐復歸署自焚死﹐子浚﹑瀈皆死。後人亦因秦檜故﹐卒無稱之者。如此忠孝大節﹐終不能掩前代之姦﹐吁﹐可畏矣﹗

明朱賡論朋黨

明山陰朱文懿公賡文集中﹐論漢﹑唐﹑宋朋黨﹐借以論東林黨﹐文云「漢之黨皆君子﹐而罹小人之害﹐其勢在小人﹐故使卓操之徒得以假手﹐而國移於彊臣。唐之黨﹐君子小人互相攻擊﹐其勢兩勝而卒兩敗﹐故使朱全忠得以竊入﹐而國移於盜賊。宋之黨﹐皆以徳行文學標表一時﹐其勢在君子﹐而芟除太過﹐不能使其身安於朝廷之上﹐故使呂蔡諸人得以借口﹐而國移於鄰敵。黨愈眾則害愈深﹐變愈大。」云云。其言深切著明﹐不特論明末爲然﹐卽我朝之易社爲屋﹐亦未嘗不由於此。光緒末年﹐京師有近支排宗室﹐宗室排滿﹐滿排漢之謠。朝廷每一舉措﹐大眾必追尋原委﹐漢人深以用一漢人爲幸。志伯愚都護銳深知其然﹐上書言近支王公朋黨﹐決非國家之福。疏入﹐攝政王不省。未幾﹐果有宣統辛亥之變。履霜堅冰﹐其所由來者漸矣。

眞拚命著書人

湘鄕曾文正公國藩﹐嘗戲言兪蔭甫太史樾拚命著書﹐𨿽言「拚命」﹐其實並未嘗拚命也。若明柯維騏撰《宋史新編》二百卷﹐欲專一心志﹐因發憤而自宮。國朝羅茗香��士琳撰《四元玉鑑細艸》廿四卷﹐致疽發於背三次。若二公者﹐眞可謂之拚命著書也。

葉赫氏因果

我朝之更祚﹐不亡於宣統﹐而亡於咸豐。艸野間因孝欽顯皇后爲葉赫氏﹐遂有種種因果之說﹐聲木略考其崖略﹐記之於此。葉赫氏據居關外葉赫地﹐卽後之葉赫站地﹐今立爲西安縣。全境縱長百四十五里﹐橫闊百三十五里﹐面積萬六千九百方裏。本扈倫國四部之一﹐明初其始祖星邈達爾漢內附。六傳至養汲弩﹐女爲太祖髙皇帝後﹐生太宗文皇帝。太祖髙皇帝舉兵侵明﹐養汲弩第三子金臺什轉爲明外捍邊疆﹐數遣使諭之﹐不聽。因加兵於葉赫﹐克之﹐金臺什死焉。後以舊恩﹐仍存所世祀。至徳宗景皇后﹐又爲孝欽顯皇后侄女。葉赫旣內附﹐始終爲明捍邊﹐不失忠義﹐遽以兵滅其國﹐誠爲太過﹐無怪怨毒流於後世﹐我朝天下﹐仍覆於葉赫之手。前因後果﹐確鑿可據﹐天道好還﹐洵不誣也。

周代內助多人

幼時讀書﹐囫圇讀過。現因自授伏兒《詩經》﹐讀至「思齊大任﹐文王之母。思媚周姜﹐京室之婦。大姒嗣徽音﹐則百斯男」數句﹐朱注謂「上有聖母﹐所以成之者遠﹔內有賢妃﹐所以助之者深也」云云。數語精深宏括﹐要言不煩。於此見周家之所以興﹐不特三代生聖王﹐且三代有聖女歸之。婦人齊家﹐男子治國﹐內外皆爲聖人﹐𨿽欲不興﹐得乎。《女範》云「母儀先於父訓﹐慈教嚴於義方。」陳文恭公云「有賢女﹐然後有賢婦﹔有賢婦﹐然後有賢母﹔有賢母﹐然後有賢子孫。」周室之興﹐有太任﹑太姒相助爲理﹐故能三分天下有其二﹐非偶然也。以聲木所聞見﹐世人興家立業﹐亦須由男女相助而成﹐及其敗也﹐亦男女相助而頹。凡疏於擇婦者﹐其家未有不敗者也﹐婦人之關系人家﹐不亦重且大歟。

明季野史書目

明季野史﹐據四明淩西亭��雪所撰《南天痕》凡例中所言﹐有九百七十四種。並言其間紀載有詳略﹐年月有先後﹐是非有異同﹐毀譽有彼此。此乃撰述家通病﹐亦不獨野史爲然也。其凡例所列七十九種﹐今已十不存一﹐其亡佚者多矣。倘有好事者﹐專輯此種書目﹐詳加考證﹐亦讀史者所不廢也。其書目見於凡例者﹐𨿽僅七十九種﹐不及所言十分之一﹐然亦可足資考證﹐爰錄其書目於此﹕一﹐野史中有兼記三朝事者﹐吳偉業《綏寇紀略》﹐鄒漪《明季遺聞》﹐溫睿臨《南疆逸史》﹐錢謙益《三史備言》﹐周容《明季綫》是也。一﹐有紀國變及南渡事者﹐夏允彜《幸存錄》﹐文秉《甲乙事案》﹐許重熙《甲乙匯略》﹐錢光繡《南渡紀事》﹐李淸《三垣筆記》﹐楊秉燧《南渡紀略》﹐史逸裘《南江藏史》是也。一﹐有專紀弘光事者﹐顧炎武《聖安本紀》﹐黃宗羲《弘光實錄》﹐李淸《南渡錄》﹐周明新《南渡續集》﹐董劍鍔《南渡紀》是也。一﹐有兼記弘光﹑永曆兩朝事者﹐黃宗羲《行朝錄》﹐錢秉鐙《所知錄》﹐瞿昌文《天南逸史》﹐劉湘客《行在陽秋》﹐髙斗魁《徵信錄》﹐魏禧《存信編》是也。一﹐有專紀隆武事者﹐閩人《思文大紀》﹐鄭雪昉《隆武略》是也。一﹐有專紀永曆事者﹐沈佳《存信編》﹐魯可藻《嶺表紀年》﹐劉湘客﹑楊在﹑綦母邃《象郡紀事》﹐馮蘇《劫灰錄》﹐某《南粵新書》《粵事紀略》﹐鄧凱《滇緬紀聞》《滇緬日記》﹐吳爾堯《滇緬事略》﹐林時躍《粵事徵信編》是也。一﹐有專紀一人一事者﹐應廷吉《靑燐屑》《史徳威維揚殉節始末》﹐袁繼咸《潯江紀事》﹐某《北使記》﹐康範生《虔事始末》﹐某《贛州乙丙紀略》﹐釋慧潭《眞珠載》﹐徐世普《江變紀略》﹐王言儒《潯江藏本》﹐郭寒《乙丙事迹》﹐章曠《楚事紀略》﹐李世熊《木嘆記》﹐沈荀蔚《蜀難敍略》﹐王玉書《吾徵錄》﹐鹿儒方《徐徐集》﹐田壁川《蜀難始末》﹐楊在《朱容藩亂蜀始末》《武岡播遷始末》《孫可望脇王始末》《犯闕始末》《安隆紀事》﹐鄧凱《遺忠錄》《求埜錄》《也是錄》﹐文胤《可考錄》﹐黃百學《莫言錄》﹐邱來章《鏡信錄》﹐周元初《安隆事略》是也。一﹐有專紀魯監國事者﹐黃宗羲《魯紀年》《四明山寨記》《舟山興廢記》《日本乞師記》﹐髙斗權《海疆紀略》﹐黃宗炎《存疑集》﹐馮京第《浮海記》﹐鮑澤《甲子紀略》﹐溫睿臨《海邦匯略》﹐徐鳳垣《且存錄》﹐張煌言《四明紀事》﹐全枋《江東泣血錄》﹐陳睿思《閩海見聞紀略》是也。云云。今世所出明季野史﹐亦有在所記之外者﹐匯粹集之﹐約可得百餘種。聲木亦欲異日另編《明季野史目錄》一卷﹐以供考證﹐不知此願他日能償否﹐故先記之於此。

徐致章等遺民詞社

神州陸沈﹐環瀛蕩潏﹐是何等世界也。獰鬼沙蜮﹐封豕長鯨﹐是何等景象也。鐵血涴地﹐銅臭燻天﹐是何等觀念也。集澤鴻嗷﹐泣途虎猛﹐是何等慘痛也。此壬戌五月﹐徐煥琪明府致章《樂府補題後集》序中語。何其沈痛若此﹐傷心人﹐誠別有懷抱也。緣明府生丁末造﹐聯合遺民五人﹐創立白雪詞社﹐卽編輯社詞﹐以爲是書﹐隱庽黍離麥秀之感。其志嘉﹐其行卓﹐迥非末流所能企及﹐爰錄其同社五人名氏於後﹕�徐致章字煥其﹐��人﹐光緒戊子舉人﹐官瑞安縣知縣﹐撰《拙廬詩稿》�捲﹑《詞稿》�捲。�蔣兆蘭字香谷﹐��人﹐諸生﹐撰《靑蕤葊文集》�捲﹑《詩集》�捲。�程適字肖琴﹐號蟄葊﹐��人﹐光緒丁酉拔貢﹐官��縣知縣﹐撰《蟄葊類稿》�捲。�儲鳳瀛字映波﹐��人﹐光緒癸卯舉人﹐官浙江運副﹐撰《蘿月軒詩稿》�捲﹑《詞稿》�捲。�徐徳輝字倩仲﹐��人﹐光緒壬寅舉人﹐官法部主事﹐撰《寄廬詩稿》�捲﹑《詞稿》�捲。�李丙榮字樹人﹐丹徒人﹐諸生﹐官安徽按察司照磨﹐撰《繡春館詞鈔》�捲﹑《大觀亭志》�捲。

林紓撰述

林紓字琴南﹐號畏廬﹐閩縣人﹐光緒壬午舉人﹐國變後﹐賣畫譯書自給。人品甚髙﹐若鳳凰翔於千仞﹐下視燕雀輩﹐啁啁自鳴得意﹐不屑道也。所譯之書﹐大半由商務印書館出版﹐共計一百五十六種。其中有一百三十二種已出版﹐有十種散見於第六卷

至第十一卷

《小說日報》中﹐無單行本。仍有十四種原稿存於商務印書館﹐未付印。其中譯英書者九十三種﹐譯法書者五十二種﹐譯美書者十九種﹐譯俄書者六種﹐譯希臘﹑挪威﹑比利時﹑瑞士﹑西班牙﹑日本諸國﹐各得一二種﹐尙有未注明何國者五種。其譯本大半爲小說﹐目錄已散見各家售書目中。其生平所最先譯者﹐爲《茶花女》一卷﹑《黑奴吁天錄》四卷﹑《迦茵小傳》一卷﹑《拿破侖本紀》四卷﹑《利俾瑟戰血餘腥記》�捲﹑《滑鐵廬戰血餘腥記》�卷六種﹐文筆亦以此六種爲優。又譯《漠外風光》一卷﹐陸徵祥排印本﹐《虎牙餘息錄》�捲﹐《亞細亞日報》附刊本。復撰有《技擊余談》�捲﹑《金陵秋》�捲﹑《巾幗陽秋》�捲﹑《官場新現形記》�捲﹑《冤海紀聞》�捲﹑《冤海靈光》�捲﹑《劫外緣》�捲﹑《曇花劍膽錄》�捲﹑《伊索寓言》�捲﹑《京華碧血錄》�捲﹑《畏廬瑣記》�捲﹑《畏廬漫錄》�捲﹑《蠡叟叢談》�捲﹑《興登堡成敗鑑》�捲﹑《閩中新樂府》一卷﹑《天妃廟傳奇》�捲﹑《合浦珠傳奇》�捲﹑《蜀鵑啼傳奇》�捲。其精心結撰﹐畢生心力所注﹐則有《畏廬文集》�捲﹑《文續集》�捲﹑《文三集》�捲﹑《詩存》�捲﹑《春覺齋論文》�捲﹑《韓柳文研究法》二卷等書。在晚近中﹐亦可謂多文爲富﹐品髙學博﹐撰述等身矣。復工畫山水﹐大旨以明董其昌﹑趙左爲法。古文則力言非宗桐城文學﹐而筆致曼衍﹐頗似明之王思道﹐不能簡勁質朴﹐所患正在於此。其《春覺齋論文》及《韓柳文研究法》﹐所論𨿽未必盡是﹐然頗具沈潛苦心﹐惜乎所作終不能逮於所論耳。編輯之書﹐又有《歸震川史記評點發明大要》�捲﹑《史記讀法》�捲﹑《文章流別》�捲﹑《南華淺說》�捲﹑《左傳擷華》二卷﹐《選評名家文集十五種》《古文辭類纂評選上編》�捲﹑《下編》�捲﹑《左孟莊騷精華錄》四卷﹑《評選船山史論》二卷﹑《國文讀本》八卷﹑《小兒語述義》�捲﹑《中學修身講義》�捲。編輯之書﹐未爲善本﹐大半爲謀利而作﹐亦可見其苦心孤詣矣。孝廉卒於甲子九月��日﹐享年七十三歲。將來《遺民傳》中﹐定可髙置一席﹐無疑也。

緝雅堂詩話

南海潘繹庈��衍桐撰《緝雅堂詩話》二卷﹐光緒辛卯九月﹐杭州自刊本﹐未幾﹐浙江官書局復刊之。其筆墨蹊徑﹐似專爲模仿靑浦王蘭泉侍郎昶《蒲褐山房詩話》�捲﹐頗爲近似。《蒲褐山房詩話》�捲未見傳本﹐僅於侍郎所編《湖海詩傳》中見之﹐𨿽非全部收入﹐大約已十得七八矣。

袁枚張問陶論詩詩

袁簡齋明府與張船山太史論詩數絕句﹐予素愛誦其語﹐爰錄之於此﹐袁詩云「周子才髙迥不羣﹐抽思竟有葛莊新。東風翦柳𨿽然巧﹐不到天然不是春。」「幻出雲煙萬種看﹐先求紙上字平安。《黃庭》初搨緣何貴﹐寫到剛剛恰好難。」「從古詩人各性情﹐不須一例拜先生。曹剛左手興奴右﹐同撥琵琶第一聲。」張詩云「躍躍詩情在眼前﹐聚如風雨散如煙。敢爲常語談何易﹐百煉功純始自然。」「名心退盡道心生﹐如夢如仙句偶成。天籟自鳴天趣足﹐好詩不過近人情。」「土飯塵羹忽斬新﹐猶人字字不猶人。要從元始傳丹訣﹐萬化無非一味眞。」「也能嚴重也輕淸﹐九轉金丹鑄始成。一片神光動魂魄﹐空靈不是小聰明。」二公畢竟天分髙﹐故能見得到﹐說得出。其詩未必盡能恰如人意﹐其論詩之語﹐眞能恰如人意。此予之私見如此。袁張與趙甌北太史﹑蔣心余太史四家之詩﹐實詩家魔道﹐爲通人詬病久矣。實則袁氏論詩之旨甚佳﹐惜珠礫雜糅﹐自穢其書﹐不能歸於一律﹐爲可惜也。

提鎭一時生產地

《亦若是齋隨筆》言「嘉慶中﹐十七省提鎭﹐四川居十之九。」云云。聲木謹案﹕嶽威信公鍾琪﹑楊昭武侯遇春﹐生臻公侯之位﹐尢爲海內所稀有。同治及光緒初年﹐各省提鎭﹐湖南恐居十之七八﹐及十餘年間﹐安徽恐又居十之五六。富貴無常﹐盛衰相倚﹐天豈能獨鍾於一地一家一人已哉。

論杜詩秋興八首

《遡園全集》中有《杜工部秋興八首偶論》一卷﹐末附其子賈發秀啟夕推論杜律一則。杜工部之詩﹐所以敻絕千古者﹐實幾於篇篇皆善﹐句句可傳。𨿽見仁見智﹐一任後人評論﹐然從無人專指某某一體數詩﹐以爲極則﹐專心摹仿﹐實因僅錄數詩﹐不足以槪其餘也。靜子��專論《秋興》八首﹐其子啟夕��更推波助瀾﹐只論《登兗州城樓》五律一首。推其意﹐以其父所論﹐乃《秋興八首》七律﹐復取《登兗州城樓》五律﹐以補其不足﹐可免缺而不全。試問尙有五七言古﹑五七言絕句﹑五七言排律﹐及樂府歌行﹐杜詩中竟無一首佳作﹐不堪入錄乎﹖專以《秋興八首》評論﹐愚矣。

薛蕙喜言道學

明薛蕙字君采﹐亳州人﹐宏治甲戌進士﹐官至吏部考功司郎中﹐撰《考功集》十卷﹑《附錄》一卷。《四庫提要》論其數語﹐深中其獘﹐頗覺妙語解頤﹐爰錄之於此﹕《提要》云「蕙本詩人﹐足以自傳於後﹐乃畫蛇添足﹐兼欲博道學之名﹐又務立新奇﹐遁入異教。」云云。蕙詩足以傳後﹐誠如《提要》所云﹐又何待博道學之名﹐欲與他人爭席哉﹗

論建寧縣朱仕琇

建寧縣治﹐僻處閩省西北隅﹐實古綏城。地在萬山之中﹐地方褊小﹐疆連贛﹑盱﹑汀﹑劍之交。自南唐始置縣﹐丁口只九萬人。縣誌始於明嘉靖丙午邑令何孟倫﹐續修於乾隆己卯邑令韓琮﹐至己未復理﹐邑人範秋帆明經毓桂等編輯成書。廿八卷﹐首末二卷。建寧𨿽小邑﹐於我朝產朱梅崖廣文仕琇﹐以古文名一時﹐歷主教鰲峯書院﹑濉川書院教授﹐徒黨徧於閩省﹐本邑尢爲最盛﹐實爲建寧首傑。範明經編輯縣誌﹐理應將廣文授受源流條分縷晰﹐詳爲指數﹐庶爲建寧生色。𨿽屬縣誌﹐並非爲廣文作《弟子記》﹐然邑中旣有此得一無二之人﹐不妨於例爲寬。庶使後世得見廣文授受源流﹐昭然若揭﹐慨然有所感發興起﹐亦閩省文學一大關鍵。惜範氏當日修書之時﹐昧此旨也。

聊齋誌異原本

淄川蒲畱仙明經松齡﹐撰《聊齋誌異》十六卷﹐二百年來﹐風行海內﹐膾炙人口﹐幾於無家不有是書﹐無人不讀是書矣。予在山東時﹐聞��王古愚孝廉振堯言﹕伊有友人���前任淄川縣知縣﹐曾至其家﹐門庭依舊﹐所謂聊齋者亦如故。親見《聊齋誌異》原本﹐以刊本對勘﹐僅刊三分之一。因命人錄副﹐原本仍還其家﹐使世守之。古愚孝廉親見���明府錄副之本﹐並云筆墨如一﹐確系從原本錄出﹐決無虛僞云云。惜予當時志不在小說家言﹐漫聽漫應﹐未及細詢﹐及轉請錄副。今事逾廿年﹐國步已更﹐古愚孝廉墓木已拱矣﹐感慨系之。

味和堂詩集

鐵嶺髙文良公其倬字章之﹐撰《味和堂詩集》八卷﹐乾隆五年三月﹐其男恪書勛等編刊本。字迹頗工整﹐惜每卷詩目無卷數﹐以致先後倒置﹐一任書賈隨意配置﹐令人難於檢查﹐亦以後刊詩集者不可不知也。文良公詩﹐在我朝﹐自不能不推爲一作手。錢塘袁簡齋明府枚遽謂直駕新城而上之﹐洵屬謬見。文良公當日自評其詩﹐謂頗似元相。前有無動居士蔡珽序﹐謂「余之知公﹐莫若公之自知」云云﹐是眞通人之論﹐亦文良公詩之定評也。

獨學廬文存中論術數甚奇

吳縣石琢堂方伯韞玉﹑撰有《獨學廬初稿》十三卷﹑《二稿》六卷﹑《三稿》五卷﹑《詩餘》一卷﹑《詩》六卷﹑《文存》四卷。方伯在當時﹐𨿽以詩文名﹐而名不甚著﹐統觀全集﹐似亦未能入作者之室。予獨好其中《書張尙書平定海寇事》及《王巡檢傳》二篇﹐頗覺有聲有色﹐字字眞實﹐語無泛設﹐殆有偏嗜焉。據《王巡檢傳》所言﹐中國風角﹑奇門﹑遁甲﹑星象﹑相人之術﹐苟得其門﹐事事皆可先言後應﹐不失銖黍﹐絕無半字虛語。方伯自言素來不信術數之學﹐獨於王巡檢所言﹐句句字字記之﹐並言如操左券﹐必非妄語。惜中國之人﹐不能衍其緒而張大之﹐遂成絕學矣。

古諺箋

番禺林��孝廉伯桐研求經訓﹐撰有《修本堂全集》�種﹐頗爲士林所推重﹐惟中有《古諺箋》十一卷﹐實爲蛇足。此等兒戲﹐隨筆詮釋之書﹐亦付梨棗﹐恐不僅於汗牛充棟矣。書僅四十二頁﹐因有第一第二之標題﹐彊分十一卷﹐每捲僅三四頁不等。所舉之諺語﹐不僅掛一漏萬﹐解釋亦敷衍成文﹐稍有知識者﹐誰看此書。此書之刊﹐不特不足以彰孝廉之學問﹐適足以明孝廉之至愚極陋而已。不知當時何以付之剞劂﹐列於撰述之林﹐是眞不可解矣。若是其子孫刊之﹐亦非孝也。

誌書印刷部數

光緒二十年﹐吳縣吳��太守中彥監修《廣平府誌》六十三卷﹑《卷首》一卷﹐卷末附刊《徵信錄》﹐列銀款收付數目﹐中有云「一﹐付印誌書三百部紙張。一﹐付印誌書三百部工價。」同治癸酉﹐修《南昌府誌》﹐亦云印刷三百部。可見當時只印刷三百部﹐推之各行省誌書﹐皆以印二三百部爲止。二三百部誌書﹐散之十八行省﹐每省只十餘部。後見光緒庚辰修《昆新兩縣合志》﹐亦云「印刷二百六十部﹐續刷一百部」。大約每次修刊﹐各省皆只有此數也。

沐昂滄海遺珠

《滄海遺珠》四卷﹐收入《四庫》《提要》云「失編輯人名氏﹐僅據楊士奇序﹐知其爲沐英之子。所錄皆謫戍雲南之作﹐凡二十人﹐命名尢屬確協。」並云「去取精審。自漢以來﹐武人能詩者有之﹐武人選詩而其書不愧善本者﹐惟此一人而已。」云云。其推崇可謂至矣。癸亥雲南圖書館徵刊《雲南叢書》﹐此編在內﹐捲端題曰「沐昂纂」。不意數百年後﹐名氏復見於世﹐誠後世交通之便﹐有以致之也。

朱荃棄學政逃走

朱荃字子年﹐號香南﹐桐鄕人。乾隆元年﹐詔試博學宏詞﹐除庶吉士﹐旋授編修。����視學四川﹐簠簋不飭﹐並有他事﹐爲人所劾﹐遂棄官走。詔捕不得﹐逮系家屬﹐其弟��拘囹圄累年。莫可迹﹐後竟不知所終。以鴻博之才﹐翰林之淸﹐學使之貴﹐竟以犯罪棄官逃走﹐誠我朝第一異事﹐有獨無偶者。

錢秉鐙論詩語

錢秉鐙更名澄之﹐字飲光﹐號田間﹐桐城人﹐明崇禎時諸生﹐撰有《藏山閣集》�捲。其集中詩說持論甚精﹐摘錄於此﹐說云「爲詩者有天事焉﹐有人事焉。性情﹑气韻﹑聲調之間﹐天爲之也。其謀篇﹑造句﹑運事﹐則人事之所由盡也。」又曰「詩有其才焉﹐有其學焉。有才人之才﹐聲光是也。有詩人之才﹐气韻是也。有學人之才﹐淹雅是也。有詩人之學﹐神悟是也。故詩人者﹐不惟有別才﹐抑有別學焉。」又曰「杜有『賦詩新句穩﹐不覺自長吟』。蓋窮幽鑿險﹐必有不易穩之處﹐而忽得穩﹐非世之但協律叶韻之爲穩也。」又曰「『晚節漸於詩律細』﹐蓋一句而有數折﹐一字足當數轉﹐內無不盡之義﹐而外無可見之痕。故律之細﹐惟子美獨到也。」云云。

黃蛟門面質袁枚詩

袁簡齋明府枚﹐當日以詩學號召後進﹐上自名公巨卿﹐下至販夫走卒﹐賤至娼優﹐莫不依附門墻﹐競言袁氏弟子。當時有黃蛟門﹐以一寒賤後進﹐嘗摘隨園詩可訾議者﹐面質諸隨園。隨園𨿽不懌﹐然亦無以非之﹐可謂絕無而僅有者矣。

論幕派驕橫

湘鄕羅鏡堃明府信北撰有《公餘拾唾》八卷﹐光緒廿年十月家刊本﹐前有自序云「天下刑名﹑錢谷幕友﹐盛稱浙之山陰﹑會稽。父詔其子﹐兄勉其弟﹐幾於人人誦法律之書﹐家家誇館谷之富。余仕浙﹐諗知若曹積習至嚴且忌。凡呈稟批札等事﹐如尼父制《春秋》﹐主人莫敢贊一辭。卽甚不愜﹐必親與婉商﹐求再酌。主人不能舉筆﹐一舉筆﹐則以爲暴其短而襆被去矣。此所謂幕派也。」云云。聲木謹案﹕明府身任縣令﹐所言至爲詳確﹐幕派之驕橫﹐可想見矣。

口北三廳志

漳州黃壺溪明府可潤﹐官宣化縣令時﹐撰《口北三廳志》十六卷﹐乾隆廿三年刊本。「三廳」卽張家口﹑獨石口﹑多倫諾爾三廳。其自序云「長城爲古邊腹之限﹐起臨洮﹐訖遼海﹐萬有餘裏﹐亦有內外之分。城之限於外者﹐宣以西接大同之陽河亙﹑野狐﹑獨石﹐東訖永寧﹐是爲外防。城之限於內者﹐西連寧鴈亙﹑飛狐﹑倒馬﹑紫荊﹑白艸﹐東訖居庸﹐是爲內防。深塹危垣﹐崇崖絕壑﹐聯堞百萬﹐未嘗有尋丈之間﹐外垣與內垣同。」云云。據此﹐則長城實有萬餘里﹐俗稱萬里長城﹐不爲無因。

顧炎武異性

顧亭林先生爲國朝第一大儒﹐撰述等身﹐光緒末年﹐詔從祀孔子廟廷﹐道徳學問﹐可想見已。惟其平生有一嗜好﹐十分奇特﹐質言之﹐卽藥也。先生晚年入陜﹐止於華陰﹐啖沙苑蒺藜而甘之﹐有終焉之志。並謂啖此﹐不肉不谷可也。吾不知此物有何妙味﹐而能移人性情若此﹐眞有嗜痂之癖矣。

承徳府誌

道光九年十二月﹐熱河承徳府知府海忠獨力捐廉﹐承辦創修《承徳府誌》六十卷﹑《卷首》廿四卷告成﹐熱河都統成格爲之奏請恩施鼓勵。旋奉上諭﹕「成格奏﹐知府創修郡誌告成﹐請鼓勵一折﹐熱河承徳府知府海忠捐廉創辦郡誌﹐獨力承辦﹐加恩著交部議敍﹐欽此。」云云。聲木謹案﹕修省府州縣誌書﹐乃地方官應盡之義務﹐我朝二百餘年﹐亦從無以此乞恩者。成都護此舉洵屬創見﹐宣乎宜廟加恩﹐僅以交部議敍﹐亦可謂不惡而嚴。當時廟堂愛惜名器如此﹐宜乎時致太平矣。

李紱愛才鐫級

康熙十七年﹐詔舉博學鴻詞﹐可爲千古美談﹐然有可供笑柄者一則﹐見於李富孫《鶴徵後錄》﹐爰錄之於此。文云「丙辰詔舉鴻博﹐臨川李穆堂先生時爲少司農﹐已薦六人﹐格於例限﹐因取諸所知者名姓﹐於朝房中廣托九卿。王藻尙未有薦主﹐乃交門下士孫副憲國璽薦之。孫有難色﹐先生大怒﹐責其蔽賢。孫不得已﹐長跪謝罪允薦﹐乃已。次日其事上聞﹐以浮躁失大臣體鐫二級。若先生者﹐眞以愛才爲性命之事矣。」云云。以此尢足見李侍郎愛才之難﹐眞千古之盛事也。

彭玉麟余誠格兩家貴顯

衡陽彭��字鶴臯﹐任合肥梁園鎭巡檢﹐其子卽兵部尙書彭剛直公玉麟。望江余��字��﹐任�����巡檢﹐其子卽湖南巡撫余壽平中丞誠格。兩封翁皆任微官﹐子孫昌大若此﹐必任微官時積有隱徳﹐明矣。方宗誠《柏堂集續編》彭太夫人家傳中﹐稱彭巡檢淸操自矢﹐愛民息訟﹐廉俸外不取絲粟於民﹐而孝友睦姻任卹﹐力所能無不盡云云。其能光大門閭﹐非無因也。

重遊泮水

國朝重遊泮水者﹐本省學使例贈四字扁。光緒�年﹐泰州錢穉葊侍郎桂森重遊泮水﹐學使贈四字﹐曰「儒林碩望」。江都徐毓材觀察兆英僅以舉人官知縣﹐重遊泮水﹐學使贈四字﹐曰「庠門望重」。同時同府尙有某某二人﹐一則以明經官廣文﹐學使贈四字﹐曰「斯樂重賡」。一則仍屬諸生﹐則學使所贈﹐卽「重遊泮水」四字﹐亦猶重宴鹿鳴及重宴瓊林者。國家恩賞﹐實分隆殺﹐亦情理所宜然﹐無怪學使贈字之異矣。

同治甲子開科

同治甲子﹐江南平定﹐急欲開科﹐以延攬士子。舊例鄕試在八月﹐趕辦不及﹐乃於十月舉行。此系特恩﹐我朝二百餘年﹐只此一次﹐詩題爲《桂樹冬榮》。正副考官必欲選名望素著者﹐以冠多士。時甘泉江南春明府璧年幾五十﹐鄕試久未中﹐無志功名﹐場中乃以己文易其子文。其子亦時文髙手﹐但不如明府遠甚。及闈中尋覓文能冠多士者﹐搜遺得明府捲﹐私拆彌縫﹐見其名﹐驚曰「此乃江南老名士﹐名聞遐邇﹐以之冠多士﹐無異議矣。」及榜發﹐輿論翕然﹐咸謂是科得人最盛。想見粵匪初平﹐太平景象﹐主試者之欲愼重其事﹐以饜人望也。

吳歷奉天主教

吳歷字漁山﹐常熟人﹐諸生。學畫於王時敏﹐得宋元名家神髓﹐俗稱四王吳惲﹐爲國朝畫家巨擘。不知當時何以忽信奉天主教﹐復棄家浮海﹐到西洋一次。後人因此遂有謂其浮海仙去者﹐又有謂其死於異域﹐魂未歸來等說。實則自西洋遊歷歸﹐庽居嘉定東城十有餘年﹐康熙丁酉﹐年八十餘﹐歿於上海﹐其墓在上海徐家匯天主堂叢葬地。以吳漁山之材藝﹐當時豈無衣食之資﹐而欲皈依天主教﹐眞別有肺腸也。

古文一時授受之盛

明萬曆間﹐歸震川太僕有光講學安亭﹐地址實在嘉定縣境﹐因此嘉定人士多從之遊﹐後來學者皆私淑之。閻百詩太史若璩至謂隆慶以後﹐天下文章﹐萃於嘉定﹐以爲得太僕之眞傳。桐城自方侍郎﹑劉教諭﹑姚郎中遞嬗爲古文﹐皆有盛名於時。周書倉亦謂天下文章﹐其在桐城乎﹗道咸間﹐梅伯言郎中以古文在京師倡導後進。其時親承指授者﹐以粵西人爲最多﹐如龍啟瑞﹑朱琦﹑王拯﹑彭昱堯﹑唐啟華等皆是。梅郎中亦謂天下文章﹐其萃於粵西乎﹗皆極言一時之盛。誠文章授受之淵源﹐一方人材之盛事﹐誠千載難遇之一時也。

戴震素不以師道自居

《戴東原集》卷九有《與姚孝廉姬傳書》﹐末云「至欲以僕爲師﹐則別有說﹐非徒自顧不足爲師﹐亦非謂所學如足下﹐斷然以不敏謝也。古之所謂友﹐固分師之半。僕與足下﹐無妨交相師﹐而參互以求十分之見﹐苟有過則相規﹐使道在人不在言﹐斯不失友之謂﹐固大善。昨辱簡﹐自謙太過﹐稱夫子﹐非所敢當﹐謹奉繳。」云云。聲木謹案﹕陋儒謂姚姬傳郎中欲以戴東原爲師﹐東原笑謝之﹐郎中大慚﹐乃棄考據而專攻古文﹐務反其所爲。觀東原原書﹐僅以勸善規過爲友而已﹐何嘗有訕笑之語乎﹗東原僅以友自處﹐乃﹝東﹞原善處。郎中欲以師事東原﹐益見郎中虛心好學﹐亦是郎中善處。流俗所傳﹐眞妄言也。段若膺明府玉裁撰《東原年譜》云「先生學髙天下﹐而不好爲人師。」又云「始玉裁癸未請業於先生﹐旣先生南歸﹐玉裁以札問安﹐遂自稱弟子。先生是年至京面辭之﹐復於札內辭之。又有一札云「上年承賜札﹐弟收藏俟繳﹐至離捨時﹐匆匆檢尋不出。在吾兄實出於好學之盛心﹐弟亦非謙退而不敢也。古人所謂友﹐原有相師之意﹐我輩但還古之友道可耳﹐今將來札奉繳。」云云。觀於致姚郎中及段明府之訊﹐可以見先生之用心矣。

汪琬論文語

汪鈍翁有《答陳藹公論文書》﹐云「大家之有法﹐猶弈師之有譜﹐曲工之有節﹐匠氏之有繩度﹐不可不講求而自得之者也。後之作者﹐惟其知字而不知句﹐知句而不知篇﹐於是有開而無闔﹐有呼而無應﹐有前後而無操縱頓挫﹐不散則亂。辟諸驅烏合之市人﹐而思制勝於天下﹐其不立敗者幾希。古人之於文也﹐揚之欲其髙﹐斂之欲其深﹐推而遠之欲其雄且駿。其髙也﹐如垂天之云﹐其深也﹐如行地之泉。其雄且駿也﹐如波濤之洶湧﹐如萬騎千乘之奔馳﹐而及其變化離合﹐一歸於自然也﹐又如神龍之宛延而不露其首尾。蓋凡開闔呼應﹐操縱頓挫之法﹐無不備焉﹐則今之所傳唐宋諸大家﹐舉如此也。」云云。聲木謹案﹕鈍翁此論﹐可謂深切著明。文章必有義法﹐又須以開闔呼應﹐操縱頓挫出之﹐歸於自然﹐實不易之論。千古文章家﹐不出此數語﹐千古論文﹐亦不出此數語﹐可謂要言不煩矣。

