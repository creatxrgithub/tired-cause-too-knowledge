

欽定四庫全書

子部十二

水東日記

小說家一【雜事之屬】提要

【臣】等謹案水東日記三十八卷明葉盛撰盛字與中昆山人正統乙丑進士官至吏部左侍郎諡文莊事迹具明史本傳是書記明代制度及一時遺文逸事多可與史傳相防其間徵引旣繁不免時有抵牾議論亦間涉偏駁又好自敍平生立朝居官諸事迹殆有露才已之譏並乖著述之體至於辧請禁官舍家人操習一疏謂人誣其子與官舍鬭鵪鶉不勝因有是奏深自剖析連篇不已抑又淺之甚者然盛畱心掌故於朝廷舊典考究最詳又家富圖籍其菉竹堂書目今尙有傳本頗多世所罕覯之笈故引據諸書亦較他家稗販成編者特爲博洽略其冗贅取其精華亦所謂披沙揀金往往見寶者也乾隆四十三年九月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

水東日記卷一

明葉盛撰

冬至正旦節早禮部鴻臚寺及科道導駕等官最先入左掖門至中左門立俟天將明趨進華蓋殿前穿廊禮部尙書祭祀復命行禮訖導駕陞奉天殿受朝嘗記毘陵胡公奏尙書【尙音爲上】其末云行禮畢請上位看馬兩言大聲直說不奏事也

晦庵與劉淸之書云小學近略修攺又別爲題詞韻語庶便童習又一書云見此修攺益以古今故事移首篇於書尾使初學開卷便有受用而末捲益以周程張子教人大略及鄕約雜儀之別爲下篇凡定著六篇云嘗竊以爲所謂首篇者卽今所題數語所謂末卷下篇卽今外篇嘉言善行等篇是已今觀北京國子監小學書板元至正十三年重刻元統癸酉燕山嘉氏本有祭酒王思誠監丞危素助教熊太古等題識其晦庵所題乃在卷末目曰朱文公題小學書後而題辭則在捲端是矣吳思庵集解則曰小學書題置之題辭之前意者本朱子大全然大全編次倫序不能精當恐亦未可憑也不知思庵當時曾見此本否

王忠毅公爲京尹時公退卽坐後堂召鼓手打得勝鼓以爲樂鼔失節者有罰後公卒以軍旅樹功名豈亦昔人喜聞擊鼓用兵之詩者耶

己巳之變徐元玉最有時名亦銳意功業太監金英趣問計以南遷對英怫然不恱前成山侯王通亦以挑築京師外城壕爲太監興安所鄙二事似皆未爲得也正統十三年閩賊鄧茂七亂巡按禦史汪澄將至延平聞賊勢已熾卽回會府刷捲禦史張海至延平被圍海躬撫諭之賊且降海以實聞而澄忌之適朝命禦史丁瑄按賊事澄則附瑄妄奏以抑海兵科給事中姚銑等以爲澄畏避且忌嫉當言之掌科事唐世良不從未幾而兵部奏澄擅止浙軍有罪下獄又禦史林廷舉巡視兩浙鹽法俾治處州賊奏賊平當代適處州奏賊復起當劾盛謂廷舉君子其巡視地遠安知賊起不在其出巡後已之俄而其父山西參政厚奏承委督餉代州不欲往厚素爲士論所短因奏逮治之廷舉尋亦以他事得罪又都禦史張楷都督劉聚徵閩冦尙書石璞都督徐恭等徵浙冦皆無善舉皆當劾而楷聚尢甚有召還之命下才數日計其還必再餘月也一日午後偶暇爲艸疏適書人又皆具旣成視日尙未莫遂封進少頃得防楷聚如所奏翌日早朝鼓將嚴忽聞楷等將入見同僚相視驚愕因倉卒添易原疏首尾而廷論之楷由是罷位凡人禍福之來固其自取似亦有不偶然者此數事適相因並記之

三五年前翰林名人送行文一首潤筆銀二三錢可求事變後文價頓髙非五錢一兩不敢請迄今猶然此莫可曉也嘗記一日過錢原溥翰檢第彊予宿初不知其意黎明起而其夙所約張士謙先生來一相者繼亦來相者目先生良久首曰此大人平生不得弟兄气力先生大笑而郤之曰吾永樂中爲進士庻吉士中書舍人時年向壯有志文翰晝夜爲人作詩冩字然未嘗得人一葉茶非如今人來乞一詩則可得一贄見帨帕向非吾弟貿易以資我我何以至今日由此觀之當時潤筆亦薄已

己巳七月十五日六師明日在行六科議兵刑二科文書多獨用二人兵科都給事中姚銑其次則盛刑科掌科事給事中鮑煇其次卽季聰皆治裝矣未申間忽禮科約具奏乞點差蓋章瑾憚行聞都察院尙寶司得防俱用次一人因有此舉俄而六科奏下俱掌印官行而姚鮑因得盡節瑾竟以此得罪謫死乃知一行一止死生榮辱固自有定私智小數之人乃欲以區區心力勝之不亦愚乎

正統十四年八月二十三日殿下駕禦午門左門言官大臣次第宣劾王振章有防朝廷當別有處眾心郁憤叫號不已長史儀公造膝前免冠有言於是眾皆免冠長號已有防急籍王振等家然叫號不辧人聲不能皆聞惟儀公長號膝行而前去袍服才咫尺忽王給事中竑眾中起捽馬順至前曰姦臣黨在是於是駕起門掩一閧間足履之下尸暴血流矣百官稍退惟上直軍衛官候左掖門嘩云尙有王長隨毛長隨在少頃校尉捽兩人送錦衣衛甫出左掖軍衛官捶死之矣蓋駕旣行使人於門內伺外何爲而惟聞此言以爲出自百官殊不知因大駕出尢嚴門禁兩長隨日事鞭笞最結怨於軍衛而兩殺人者上直官非百官也初屍血潰磚石門官呼水滌之儀公曰不滌可也畱與作樣子門官不能答儀公气亦足多雲

季聰嘗授經京邸多門生學子因多知內外事一日謂予曰聞禁中近習劃龍船朝下卽事射魚酣笑爲樂或日是始休柰何予因有午朝之請奏旣入卽時內批下刻日受朝頗聞此事蓋太監興安等極力贊襄惜乎當時外間諸公所見不同反不足以副其意耳語多不記正統十四年南京太常卿徐初以老疾令致仕當除先是王檢討資謂盛言寺丞馮必政者妖婦焦奉眞之侄輕佻矯妄士論恥之至是又聞將以羽流發身者任之季聰因會奏以爲太常淸職重任當用文學儒臣南京寺丞馮必政邪妄進身不由其道當黜以示懲會上親擢舊宮臣張文爲南京太常寺卿吏部因奏馮必政當從六科言削職爲民詔從之焦奉眞事大宋於尼云漢元始二年戶千二百二十三萬三千後漢光武興復至永壽中亦僅一千六十七萬九百六十三國才百三十餘年耳晉武平吳后戶二百四十五萬九千八百隋文帝大業二年戶八百九十萬七千五百三十六唐初年不滿三百萬髙宗永徽元年漸至三百八十萬明皇全盛時只及九百六萬九千一百五十四安史之亂耗散至於武宗會昌中才至四百九十五萬五千一百五十一五代逐處各有數十萬而已宋太祖建隆初九十六萬七千三百五十三至開寶九年加至三百九萬五千四百太宗增至四百餘萬眞宗又增至八百餘萬仁宗天聖一千一十六萬慶曆二年至一千三十萬八年則一千九十六萬餘也包孝肅云

初京都最重冬年節賀禮不問貴賤奔走往來者數日家置一冊題名滿幅己巳之變此禮頓廢景泰二年冬至節禮部請朝賀上皇於東上門詔免賀舊凡遇節鴻臚尙寶中書六科直廬相接者朝下卽交相稱賀是日予親見鴻臚佐貳邀大興據公偕走賀公曰太上爺爺不得一見尙誰賀耶聞京都賀禮至今寥寥不復昔比三千營總兵都督張軏楊俊爲都指揮王琦奏龍旗寶纛事予與季聰謀議旣定二章同上一章以釋上怒一章以正事體各科有言上所怒罪人欲營救之非私而何事壞則我當有辭我等不預知也季聰導之曰流俗佛語不有荷擔如來乎從王琦則於法制有違不從王琦則得罪君父軏等處此亦難矣有司以上付之言官旣不言言官而又不言軏等其何辜俄而得報眾皆稱快其正事體一章且畱中於是言者有愧色事具奏艸太祖皇帝禦制文集共若干捲奇古簡質悉出聖制非詞臣代言者可及今世所傳刻賜劉伯溫書誥等文及嘗見賜孔祭酒書眞迹皆是也然多不在集中則知寶藏天府不曾入刻者尢多但今集中多有篇目重出者此不可曉耳

宣徳正統間名臣稱三楊先生以文貞爲西楊文敏爲東楊蓋初以姓同亦略因居第以別之文貞固出西江而文定郡望每書南郡乃因以南楊號文定焉東王則抑庵西王則泉坡蓋亦然也

盛奏選京師官舍家人操習以備非常及乞榜禁諭流言事見奏艸當時有宥宻大臣防盛於中者曰此事因給事中有子與官舍鬭鵪鶉不勝被辱懷忿而有此奏時盛有子僅再周歳亦在元籍乃知古人無兄盜嫂之謗有之矣

景泰元年九月二十六日禮部會奏敵請遣使迎復當從明日上立文華殿門內面諭公侯以下各堂上官各科道官印官曰朝廷因通和壞事欲與敵絕而卿等累以爲言何謂吏部王公首對云云大意以爲必乞遣使勿使有他日之悔王色稍不怡曰當時大位是卿等要我爲之非出朕心少保於公繼有對蓋以爲大位已定孰敢有議但欲答使盡禮紓邊急耳辭暢而意婉上意始釋曰從汝從汝言已卽退羣臣旣出文華門太監興安匍匐而出呼羣臣言爾等固欲答使且來言孰可行者孰爲文天祥富弼其人耶眾未有答王公面發頳大言曰大人豈可爲此言今日羣臣皆在此皆朝廷人一惟朝廷用孰敢有不行者如是言之且至再而辭色愈厲興安爲之語塞旣而陞禮部侍郎李實等爲正副使以行勅書旣下則惟言報禮不及迎復實驚訝詣內閤白之遇興安被詬曰爾第奉黃幹事他何與焉興安𨿽短於才溺於僧佛訟言二三故舊大臣然能廉守人不易幹以私惟於迎復則深可罪也

大理少卿致仕雲間沈簡庵先生艸聖擅一時眞行皆佳尢長於詩有集二千餘首先生端厚謙抑好奬興後進皆出誠意而取與則甚嚴嘗有季訓導者介先生之友求艸書且欲識姓名先生忽有思曰得非曩訐奏有司者遽郤之其友翌日固請先生爲易題計某以外之其介又如此早年與其兄自樂學士同在翰林遭際列聖榮遇罕比而伯仲同居友弟之行無間言縉紳中以爲莫及先生正統中旣得請致仕未朝辭而遽聞變故言及輒隕涕行次直沽手書近體一律寄予極其悲憤卒章有三秋景物偏蕭索淸淚平添衛水波之句今軸藏吾家

毘陵王紱孟端髙介絕俗之士所與交皆一時名人遇流俗輩輒白眼視之工詩翰畫竹稱冠絕今古未達時畫已馳名人不可茍得嘗月夜寓京師旅邸聞簫聲起鄰家淸亮可人倚牀而聽之乘興冩竹石一幅明早扣門尋訪其人以爲贈蓋一富商也商人大喜過望次日奉駝防段二求作配幅孟端曰俗子何足當我筆也亟索而碎之其介如此

駕將旋禮部累有會奏言迎復事上多以敵情多詐爲言將抵居庸一奏始得防羣臣同禮部議迎復儀注兵部總戎議防變方略輿情甚欣慰朝下多官集會議所都禦史王文忽厲聲曰來孰以爲來耶黠敵豈誠眞彼不索金帛必索土地有許多事在孰以爲來耶眾素畏文聞此皆相顧莫敢言武弁有趨出門去者矣旣而少保於公言防變方略則在我與總戎如是而退盛等竊虞儀注之議由此而寢心甚憤郁比午造禮部問焉尙書胡公從容言儀注已送內閤看矣王一人言豈可憑但彼欲如是言且姑任其言何能與辧乃知老臣處事自有定執而其量亦非後生可及也當時會奏多吏部王公筆皆六部都察院通政司大理寺六科掌科官連署然主意皆出二老胡公累爲三法司所憎云爾禮部事當奏卽自奏何必要我連署會奏外惟翰林檢討邢讓一奏首有前次勅書不具迎復上皇之意一言眞爲實錄戶科給事中李侃等奏內亦有堯舜孝弟之說報防以爲譏朕者也

初凡有彈糾必六科先承密防十三道則因之若不由先言實自盛等始都督楊俊有罪自宣府還俟其鴻臚報名卽須進奏明早舉劾兵部亦以此爲言而不知其所托者俊之黨也俊又結鴻臚云昏晚得報以是盛等早將入朝始知之盛與同官捧奏詣左掖門門內寂然惟窺見籠燭照地卽扣門投奏門隙中中官曰此際駕將行何敢進奏盛曰今早有當言事君有誤進奏駕出不得言卽有罪皆不可辭中官語塞遽趨走捧入旣而楊俊就逮不復得請幸免矣此前未有也

永樂中兪行之試記裏鼓正統中馮益試事道皆不知所謂莫能措一辭所謂名浮於實君子弗貴者歟水東日記卷一

欽定四庫全書

水東日記卷二

明葉盛撰

景泰元年太上皇萬壽聖節禮部請羣臣朝詔免朝二年盛與季聰約當艸疏偕科道與禮部同上旣而竊念今皇上孝弟上皇盛徳兩宮帖然安靜而長久當愈深而禮愈隆矣使益以言則涉眾易疑恐無中生有反爲非便遂已之禦史盛防一日私示盛一章亦此事因具以告防目予言已不爲又沮人不爲耶盛曰此大事宜熟慮之惟安與靜久長之道也時惟劉溥原溥以予言爲然近聞盧指揮奏訐以來然後益信予前說之不謬

居庸以北俗擇塟地以驗蛇盤兔爲上昌平侯楊洪赤城塟母處亦然意者地气溫暖二物皆穴焉偶相值而相持亦適然耳昧者至爭地盜塟積訟連年惑哉於節庵之先世有顯宦至其父防孤貧流落𨿽知家世之貴而不能詳所知者黃鶴山有先塋其兄弟名山壽海壽耳節庵旣長爲董鏞先生壻先生藏書有元黃文獻公溍集三山大字本載湖南宣慰於九思行狀可考節庵能知其先以得此文焉爾然則人品家世托之名筆其效有如此夫董先生子中書舎人璵與予鄰居間語及此事云

景泰二年予爲殿試彌封官知讀卷事第一甲蓋閤老預屬意於受卷官已得之餘皆分送讀卷諸大臣且曰率以三分上一等次二等各置一所少頃閤老收上一等則判二甲次二等則判三甲也第一甲三卷閤老圏防畢將午三人者持詣文華進讀午後塡黃榜明早榜出矣蓋辰巳二時榜中人次第已判定若曰須一一品量髙下次第固有所不能也又聞試場卷子榜中榜外固有相去不甚遠者數盡卽止無如之何因記周文襄公行部至昆嘗問及舉子曰年少者多遣行彼气銳利得且科第自有命耳當時甚訝其言乃知此老曾見此事敢爲此言也𨿽然亦豈止科第爲然哉

獨石城堡今治開平衛初陽武侯薛祿奏築城遷衛於此有僧慶西堂者號精地理術寔奉命相地嘗云城中水泉枯時當有變指東南角地以爲必王侯可當此楊昌平時爲百戶已有名因治第在焉己巳春泉果澁不流今則復泛溢矣昌平第潭潭餘百間都禦史李公下予相度撤其材以飭樓櫓營壁之嘗經兵火不存者其闗將軍祠潔麗可愛不忍毀之但城中已有祀不宜復出而偶得宋學士所撰開平王常忠武公碑文因諗於眾曰公有功國家其收漠北嘗道此而是又其封望所在請易爲開平王祠仍環書碑文於壁旣成始聞僧之言而益奇其術之神也或傳邊虜嘗目昌平爲楊王昌平爲人𨿽多事先聲要必曾有是說

尹鳯岐先生在翰林好作詩諷切時事節之最能記予僅記其一首時應詔舉賢良方正卽得授八品官適簡太學生年五十以上者悉放還詩曰五十餘年做秀才故鄕依舊布衣回回家早去養兒子保了賢良方正來景泰二年廷試鴻臚楊公時預讀卷公素多笑謔是日莊重自將持卷一一詳檢視訖收置端好眾以公少文竊窺議之莫可知其如何俄而尙書泰和王公讀卷畢公徐起手卷子納案上作一揖王公揺手卻之公又一揖不交語斂容而退於是王公代爲品第而還之眾由是服公之大用誠亦不偶然也

眞定邏卒獲一人爲敵語甚習以爲先被擄見畱敵酋額森將窺臨淸使我等從宣府邊闗入住城中數日而今抵此蓋先爲偵伺耳守臣以聞兵部奏敵酋爲計至此宜急遣廷臣豫備紫荊等闗口因薦郎中陳汝言陳金等堪是任詔止治備而已都察院奏宣府守臣不覺察當罪使額森欲其首將攜去久矣於是特命錦衣衛押其人至宣府會巡按禦史勘問所主之家禦史淶水張鵬心疑其事百方鞫之一夕得其實蓋平定州故荊

【闕】

以貿易習敵語不事作業被捶楚潛匿於外妄爲此言彼邏者從而傅會之耳此𨿽一事而臺省之張皇內批之鎭靜得體禦史之明決能任事皆可記者

吳思庵先生談及淺學後進曰此韻府羣玉秀才好趁航船爾航船吳中所謂夜航船接渡往來船中羣坐多人偶語紛紛蓋言其破碎摘裂之學祗足供談笑也景泰二年春內官善增恃寵驕縱勢熾日益甚且聞大臣中有候其生日結約武弁持賄拜賀其門如往年之事王振者季聰偕六科十三道上言盡暴其罪惡乞急治之不然必蹈覆轍章旣成對眾復增二語曰復起羣邪趨附之風大開小人奔競之路蓋厚嫉大臣之憸小者也旣奏上卽命錦衣捕治之後𨿽復釋然迄今不復肆云

弋謙代州人累任顯官有聲仁廟時歳己巳布衣走闕下疏前成山侯王通龍門致仕指揮寧懋眞定同知阮遷幹三人皆奇才可用適報敵酋額森犯紫荊口時石亨爲時倚重偕於尙書治兵土城外眾議欲以通副亨召謙等至左順門通辭不預兵政久矣一旦以副人不能也謙則力言宜專用通眾導之再四兩人持論牢不可動事遂已六科聞謙負重名奏畱之由是亦不報使通等拒稍卻則皆任用矣後通𨿽復用亦無大過人者不久竟卒謙亦累有建白語侵時貴亦不久卒

古人制作名集編次多出於己各有深意存焉或身後出於門生故吏子孫學者亦莫不然周必大所識歐陽文忠公集亦可見已今人不知此動輒妄意並輳編前人文集如處州葉學士文集又曰水心文集曰文粹江西文山先生前集三十二卷後集七卷四川等處宋學士文覽者當自見之其尢謬則蘇州新刻髙太史大全集也太史缶鳴集九百八十七首後人足成一千首大全集又合爲二千首其姑蘇雜詠一書自有序乃爲率裂置諸各體中如白龍廟迎送神曲刪去本題並注引入曲題曰迎神曲送神曲云柰何

景泰二年冬文淵閣辦事中書舍人何觀言大臣舊老少保兼吏部尙書王直等正統中皆阿附權姦今此輩老猾不宜在左右及言北敵之來朝者宜驅置於南方忤防下六科十三道議以聞吏科給事中毛玉屬奏槁辭過罪觀季聰導之易不從亟以告盛因與偕往時六科諸君皆在索槁閱玉郤以上促奏急閱之恐緩索之再始出以相示盛曰觀驅置之說固疎謬其前言老猾蓋意在大臣但辭連權姦中貴人激怒在此然終是言者諸君當熟思之槁須再易玉曰上怒甚不可易盛曰當明言觀槪指王直等爲老猾非宜或可回悟上心季聰言所引春秋公會戎於潛亦非胡傳本意玉引東坡論不治乃所以深治對盛以玉遂非甚因曰此奏引經不切未甚害事不易或可若辭有當易者須易之玉曰觀嘗考滿不得陞私憾吏部爲此十三道已具此說槁不具此已輕矣蓋時有大臣新遷吏部者嗾科道爲此說也玉素於盛厚因附耳諭此意盛曰𨿽不具具等耳槁必再易玉曰君柰何執欲佑觀乃謂曰朝廷大開言路未嘗罪一言者𨿽怒觀猶令我曹看議蓋甚盛徳也君獨不念劉球乎球之死人今罪王振馬順諸君而爲此雷霆之下萬一不測則是我曹爲之而朝廷受不容言者之名且諸君亦言官獨不爲他日身計耶玉意若稍解盛因抺去冒頭所謂誣防大臣擅開邊釁及終所謂明正觀罪以爲進言虛妄者之戒等語且益云指大臣王直等爲老猾於是眾皆曰好而退旣而奏入有防令錦衣衛杖觀若干且調外後乃知奏惟去冒頭餘皆如舊槁不易也明日道遇錦衣門謝二鎭撫及杖觀事兩人曰彼何可深罪杖惟具數耳兩人所存較之玉不霄壤異耶

祭酒安成李先生初以言事得罪系獄宣廟登極後一日禦別殿以其激怒先帝命左右械取將就鞫焉俄又命錦衣指揮王某出有不測之命王甫行而先生至適上退近臣某就先生問故先生告以忠誠之實上出有問某具以對上稍悟命仍就獄蓋王被防急趨出時與先生相失於端門左右而立俟於西長安門外久之始得之守衛者曰罪人入久矣王急趨還則先生已得再生矣夫臣子之於君父天也天佑善人豈欺我哉解學士胡祭酒契好甚密一日同觀放進士榜解以胡出不由甲科詫之曰大丈夫必得黃榜書名可耳胡笑曰彼固亦有僥幸得之盛時公卿其委蛇張弛气象如此

景泰元年八月十一日朝退禁門側尙書胡公手一揭帖文武重臣羣立傳觀尙書王公曰此禮失而求之野耳盛等因趨就觀語多文而切直首備登極詔防以爲由此而觀上皇之出非遊畋無益爲宗社計爾今都人一聞駕旋無不喜躍則人心尙未厭上皇也今日奉迎禮當從厚主上當避位懇辭而後受命乃可不然恐千載史書難洗末有書上修史先生等語而逸其名甚驚異之胡公言此得之髙學士眾因告公曰連日言迎復上意屢以敵情多詐爲疑此所言若封進見朝野同情或可感動上心公走質之三法司都禦史王文曰匿名文書不得言以告於少保於第言使封進亦無妨蓋其意亦持兩端因詣禮科艸疏同上疏謂告言人罪蓋以破匿名之說云俄頃得防繳進時眾候諸塗扣之胡公欣欣言適三法司云不可進已還之髙矣玆復取來故遲耳王公有憂色曰諸公勿累小子喫牢飯也兩人之量不同如此旋聞有龔千戶者聞捕治急首罪下錦衣獄門謝二鎭撫以其當具奏而不具奏坐不應尋會赦得釋聞龔千戶其名遂榮惜不曾識之而揭帖亦畱中矣

南都數年前一時人物之盛勲舊之賢如襄城伯李公通材重望如少保黃公學行老成如都禦史吳公得大臣體如侍郎徐公端厚有文如侍郎金公通政陳公尙書黃公詞藻艶發如少卿楊公志勤修纂如學士周公皆有足稱他如祭酒陳公之教條規矩終始不渝尙書魏公之淸修雅尙可以廉貪惇薄要皆無愧士論惜乎二公嘗請老而不得近爲南京十三道官詆其貪戀時論爲之不平二公亦因是去矣噫如諸公者今何可多得耶

題秋胡圖詩二首其一曰郎恩葉薄妾冰淸郎說黃金妾不譍若使偶然通一笑半生誰信守孤燈其二曰相逄桑下說黃金料得秋胡用計深不是別來渾未識黃金聊試別來心或云後一首趙松雪作善爲秋胡解紛前首不知何人作也

水東日記卷二

欽定四庫全書

水東日記卷三

明葉盛撰

詹孟舉篆書唐人早朝詩四紙孫叔英得之談以宗家用筆絕泰不華王貞婦碑一題孟舉二楷字皆有姓字圖書印孟舉篆書余獨見此云

松江曹云西善詩畫家富盛極一時其孫幼交號雪林客授孫至徳家言乃祖盛時嘗築臺以錫塗之月夜攜客痛飲稱瑤臺云其侈靡至是蓋元氏習俗也一鄕時惟常州倪雲林昆山顧玉山可相伯仲他貲富有餘而文采不足者不與焉雲林玉山事當別有記要之其富而不知節可爲後世戒耳

正統十年進士登科錄凡天字皆作防云出內閣意景泰中幸太學謝表內閣自爲之中有管窺霄蠡測海句蓋亦避天字也偶見宋宣和時禁君天等八字識者驚異事不能無感於往事焉

袁子英晚年惟一子生申爲縣吏坐累並子英徙南京以卒詹孟舉挽詩曰吳門山水隔陳雷魚鴈依然得往來書後常思洞庭橘詩中人寄隴頭梅但知抱道非貪病誰道生兒是禍胎老淚盡從枯眼出西風遙灑鳳凰臺葛芳蓀父晉仲翁能誦此詩袁宗魯云

蕭墅張漢傑伯庸父子一時豪俊與趙屯吳氏有姻防張吳皆元萬戶府官吳元年松江錢臯作亂遣人詣張請相結約爲應漢傑父子毅然曰此叛賊也吾從汝叛耶大書叛賊二字黏諸所遣人之背反系其兩手叱之去漢傑曾孫舉能言之

錢知府昕初習舉子業從節之遊其外祖吳思庵先生作小詩遺之曰阿昕近喜習科場百里從師日夜忙老我曾聞前輩說一憑陰隲二文章錢故富家先生此詩蓋懼其或至於驕而隳亦規諷之意也

甚矣富貴權寵之能動人也王子明冦平仲皆偉然一代人豪然天書之謬一以不能正其始一以不能正其終於二公且然其於王欽若丁謂尙奚責焉

至訥無言福嚴寺僧善詞翰所交皆一代名人趙松雪馮海粟柯丹丘鄭尙左陳眾仲最後亦錢惟善輩有詩文眞迹在孫叔英家無言捲尙畱寺中者也

福嚴寺老僧景燮頗能詩先人極與相好嘗中夜對飲時予八九嵗侍幾傍僧云夜深燒燭短予應之曰話久引杯長僧大喜以予能記杜詩而予實未讀杜詩也景爕瘦削有寒士气澱山釋宗潮丰厚而凝重二僧爲一時鄕裏所推先人嘗云潮外而燮內云

楊文定公最善王檢討振張修譔益相見輒出所作就二人評有所攺易卽樂從公亦喜攺人文字泰和陳學士當筆譔祭文公欲有所易陳忿然不平見於言色公卽已之曹文襄性敏大篇下筆卽成馬狀元尙書措詞頗澁每爲文襄所譏切馬才介也一日餞客所序文出文襄反復餘千言二王先生適在座文襄舉似之曰艸艸冩成耳二先生看讀畢僉曰才長才長諸公才學心量之不能同此亦可見

張仲珪先生家藏風雨歸牧圖楊廉夫題曰牧牛值風雨篛笠幾去手不在風雨前不在風雨後爲妄人攺手爲首幸墨迹濃淡可見不識古人用字意趣耳黃鐸字希聲永樂中鄕貢舉人嘗授徒昆城自題其座隅曰非公事不入縣門地叔祖手攜家兄仲蠡從之學三日不授書惟命以正立必欲堅不動或怪以爲問曰讀書易耳爲人難茍坐立未當他何望焉識者以爲善教鄭有林先生初作先祠客有問資價者鄭對以工費之詳適希聲在座客退希聲曰設後有問當惟舉木石工價若飲食日費略之可耳蓋好事須從不則恐沮其志也

夏忠靖公使吳中館於文正書院之偏室夜三鼓適範氏子孫有事於中堂公聞之先期起衣冠獨坐俟贊者至禮畢始就寢胡毘陵尙書凡一新服成必入朝見君後始常服見客楊東裏少師一日新修防事門成戒兒曹亟治具邀楊仲舉先生過飲曰門戶初辟必一君子先行仲舉蘇州人宋和王之後官至禮部尙書前輩之存心有如此者

嘗過光福葉子昌家閱其譜壻陳瓘宗人夢其皆有序所錄宋金紫棐恭公墓銘云塟貞山盧熊郡誌有蒸山又云棐恭塟眞山者疑爲嫌名攺蒸爲眞耳以予觀之葉氏銘未必失實起本貞山後人訛爲蒸而眞又譌於刻工耶時旁多蘇士有云姑蘇諸山惟貞山可卜雨有雲气上騰則𨿽晴必雨豈又以此而爲蒸耶子昌與予同姓名尙有宋誥三通其二棐恭之子俅其一其外氏淩姓者云

鄧尉山中峯東北向居人相傳地名黃墳蓋宋刑部尙書黃狀元由墓也贈工部尙書昆山王公永和夫人卒得塟地於此勑營墓焉黃氏故物可見者一石人半身裳衣之制儼然今壘石墻上塋墻石窓一方雕刻極工致今在王氏庵中墳下石甃小河亦極齊整今於塗泥中疏出通流

訓導吾豫景泰中膺薦至京以屢言邊事兵部奏宜邊用而在邊久不得支俸請於吏部項侍郎曰是嘗攪我兵部者何可與之尙書泰和王公曰官必有俸自須與之然竟亦莫能與也豫私計侍郎尙然尙書於公當何如然不得已乃以請於兵部於公見公牘喟然曰柰何使應薦士至此遽與準收諸公所存不同如此

莊伯和磧澳名醫好詼諧一日李無易遣家僮持簡詣伯和家僮誤舉伯和姓名伯和紿之曰若翁欲借藥磨耳汝當負去且書片紙以復曰來人面稱名姓罰防藥磨兩遭無易得之大笑卽令仍負磨以還前輩善謔風味如此伯和子允恭誠確老醫常往來吾家猶及識之李無易名庸一字無逸磧澳巨姓頗尙文學國初坐累徙雲南發龍江寄親友詩曰不識雲南路今過第一關

【闕】

舊驛連新驛前山接後山我心無愧怍天道有時還鄕間往往見無易家舊物孫叔英家有洪武初行鄕飲禮詩卷余熂序趙丹林龍角鳯尾金錯刀竹二幅趙松雪小蓬萊三字刻匾字本顧玉山家物顧一孫贅李字因在焉字初爲村氓得之以其背斷艸豢豕雲野水舅家中吳紀聞殘帙卽余得之而失去者先孺人嫁時靑銅大鼻鏡皆李氏物也

山陰花溪蔣貴達老先生顯司訓昆庠質實敢言一日郡守況侯鐘行部侯嚴不可近先生遽進告曰頃見郡中新刻忠經大非是馬融何如人其言何可經也眾爲之驚栗侯待之殊從容徐曰偶見此本攺則未敢耳先生極知愛予鄕試就考者眾予以學未至不欲預考先生彊之再三且擁予入察院門是年果止予一人在選中

莊瑾字公瑾號采芝龍江章氏之後晚居李墟能詩善艸書學二王而硬健骨立自成一家尢長於畫師法夏珪馬遠蓋張可觀以後一人而已爲人雅淡有髙致日登山臨水所至成趣遇知己觴詠竟日畫或頃刻可成或數日不欲著一筆與同裏沈夢萱先生契厚今沈氏收書迹畫本特多寒山拾得像春江送別圖皆不愧古人詩帖有酒熟牀頭雪滿缸南墟書屋正春寒【闕】糟鵝掌【闕】

凍鱉裙等句其風致可想見也

松江李墟沈夢萱先生資深永樂中舉略通書史吏部試招撫四裔榜納捲獨遲眾請斥之尙書取捲閱其首云詩曰普天之下莫非王土率土之濱莫非王臣遽曰是何可斥也遂得終篇第優等授山東新城知縣先生弱冠娶毘陵大族鄒氏詣謝婦翁出名畫命題卽走筆一律其警聯有玉沙十里江村暮鐵笛一聲煙雨秋之句吳思庵先生舉堪任風憲試河淸論起語中庸曰致中和天地位焉萬物育焉兩事頗相論今思庵集不載程明道先生外舅彭侍郎思永行狀云蜀人以交子貿易藏腰間盜善以小刃取之稠人中如己物公捕獲盜人使疏其黨得十餘輩黥流之盜遂絕此卽今京師小李之小李云者意其爲昔時此賊之首猶健訟者所云鄧思賢耳

朱文公答鞏仲至曰用韻多所未曉古韻𨿽有此例然在今日卻恐不無訛謬之嫌耳然林與興葉亦是秦語以興爲韻乃其方言終非音韻之正今蜀人語猶如此蓋多用鼻音也又題黃叔垕楚辭協韻謂傅景仁云漢書髙惠功臣侯表符與昭韻西南夷兩粵傳區與驕韻蓋本大招昭與遽同韻王岐公集銘詩中用遽字入招韻政出此耳蓋字之從處聲者平讀音皆爲疆然則大招之遽當自疆而爲喬乃得其讀也公又有楚辭辯證上下卷此論尢多學者不可不知

予在邑庠時庠友吳芳廷實家畦菜得故冢志石見題云髙平郁氏之墓政和六年塟常熟醫學訓科郁鼎智其家相傳先世塟昆山髙平橋西但不知其處耳至是得墓銘拓本與譜合欲訟之官由是墓歸郁氏至今封樹蔚然景泰中進士薊州錢源者嘗以公事至昆訪其祖壠錢云聞之乃祖吾家墳在學西北故郁氏姻也學西北郁氏墓旁𨿽多地據地者以無所於考不可得沈通理爲出其家藏雜錄詩文小冊有洪武七年縣人盧熊所作錢瑞妻章氏墓銘一通其文曰塟縣治西南郁氏先塋之東北據地者始無可辭錢且訪郁考其故譜乃知郁之壻有錢道判官郁衰有功於鬱鬱因以一子後之冒錢姓雲兩家今通譜此二事出一家固甚奇亦可見墓文之不可無也

定襄伯郭登治大同廉而尙謀有古良將風一日敵兵迫城下人心洶洶自登城視師酣戰間馬溺於前左右急呼用艸裹去公笑曰艸菓好喫雞生也此亦能示整暇以安人心

余尙書茂本熂父嘗爲鑷工茂本旣貴毎造謝鄰曲不遇輒曰煩爲道余待詔兒來拜也蓋吳俗稱鑷工爲待詔云人以是賢之茂本美風姿有俊才爲縣學生禦史行香見茂本曰此子外材好內材何如茂本應聲曰熂有詩八句其首句曰外材爭似內材髙余不能記又一日茂本方與諸生會饌一微行老禦史坐明倫堂諸生出見禦史曰黃米飯香靑菜熟諸生有能對此者乎茂本應聲曰白頭人老赤心存

範啟東言長公於書獨重雲間沈度於畫最愛永嘉郭文通以度書丰溫潤郭山水布置茂密故也有言夏珪馬遠者輒斥之曰是殘山剰水宋僻安之物也何取焉暹之內父錢唐蔣暉字法歐陽率更多淸勁屢不稱防暉官久不進亦坐是云

霹於邊墩髙處歳恆有之震死者或不聞其人其擊屋柱桅竿之常見其破處有痕似鐵綫路或云蟄龍所藏或雲龍變化而起又或云毒虫被擊皆不可知又云雷神極巧如人被擊火或燒其著體衣一層無遺其外衣仍存若一或竹骨皆化惟蓋柄則皆如故如擊塔廟數佛並坐其一粉碎其傍諸佛儼然亦有移置他處者此甚多惟擊發之時雨輒驟輒有火有硫黃气此則皆然也先儒於此成說多矣而亦不悉其故豈亦以神不當語故耶

中貴有再造營火者珍珠皆灰化玉器窯器或裂或變淺黑色惟諸色鴉鶻石愈精明

嘗見胡毘陵應酬詩文槁皆片紙滿書聞其𨿽破紙少許見輒用補窻罅不棄也今日聞王鹽山凡屬公牒槁皆用所受外封旣謄畢旣以作繩絞仍漬以剰蠟俾照夜皆儉徳云予每作書牘或冩鄙作字誤輒塗攺有所更易輒令人洗𨿽不喜塗洗然終不忍易他紙豈亦性然哉

文章家誤用古人爵謚文意字義近世𨿽名人不免熊敬方胡祭酒皆以程明道所答禦史之問爲禦史馬狀元陳侍郎以余襄公爲忠襄許道中詩多以擅場爲擅揚之是也

水東日記卷三

欽定四庫全書

水東日記卷四

明葉盛撰

正統四年廷試榜出華亭錢溥原溥仿宋人王十李三之詩自誦曰舉頭暫且窺張大伸腳猶能踏小張或者以其言近於忿易之曰頭上小張才踏過舉頭又見大張來蓋會試昆山張穆敬之第二溥第三廷試第二甲昆山張和節之第一溥第二而和則穆之母兄也予馬營小詩有天門行看六龍車陳少卿和韻有將軍還數李輕車或者非之殊不知唐人飛步登云車垂鞭直拂五云車太平天子駐云車君王正候五云車來往五云車應將性命逐輕車車字皆尺遮切昧者槪以九魚切車字故爾

長洲民楊芳景泰中嘗以十事上巡撫鄒都禦史其均稅額以爲古昔井田養民而秦廢之漢初輕田租十五而稅一文景三十而稅一光武初行十一之稅後三十而稅一晉隆和畝收二升五季錢氏以兩浙畝三升宋王方贄均兩浙田畝一斗元耶律楚材定天下田稅上田畝三升中田二升五合下二升水田五升我朝天下田租畝三升五升三合五合蘇松後因籍沒依私租額起稅有四五斗七八斗至一石者蘇在元糧三十六萬張氏百萬今二百七十餘萬矣

劉洗馬定之朝遇王偉兵侍王戲之曰吾太僕馬多洗馬須一一洗之劉應聲曰何止太僕也諸司馬不潔我固當洗之耳聞者快焉

余姚陳惟寅先生教諭昆山頗喜談風鑑嘗曰舉子梁昱當甲科瞿泰安不失副榜況家貧宜急就也未幾部檄先生會試同考昱泰安治禮記先生本房也比揭曉泰安名在第五昱不第先生嘗謂余曰吾宦不達忝預主司競競焉圖稱任使榜未出之夕猶停燭閱首卷加精考焉以爲亦天下士孰意爲吾泰安也使知爲泰安吾誠避嫌當棄之矣拆捲時尙書以下皆屬目首得嶽正眾皆曰得人次陳鑑次某眾皆云然至泰安吾爲之驚愕且無一人有言少間幸而監試白禦史圭曰此亦當在此我知之矣我同官項禦史曾推此人使無禦史言吾汗流面恨不卽死也噫名聞不揚朋友之過誠然矣泰安於經學有工夫但嶽陳等素有聲太學泰安舉自鄕縣未爲都人士所知耳昱美丰度有孝行學亦純粹蕭祭酒亦許其文在甲第竟以國子生選平定知州泰安官至刑部郎中與昱先後皆死矣惜夫

臨安錢宰子予武肅王之裔元末老儒也髙廟禮徴同諸儒修纂尙書會選孟子節文公退微吟曰四鼓咚咚起著衣午門朝見尙嫌遲何時得遂田園樂睡到人間飯熟時察者以聞明日文華燕畢進諸儒而諭之曰昨日好詩然曷嘗嫌汝何不用憂字宰等悚愧謝罪未幾皆遣還宰以國子博士致仕家會稽宦業至今不絕宰嘗自書門帖曰一門三致仕兩國五封王唐昭宗賜勅宋宣和所賜吳越家寶銅印一斤重今藏其家鐵劵王像俱在臺郡長房

國子祭酒四明陳先生遇僚屬諸生極嚴有懷忿而訟之者法司將覆請就逮周文襄公其同年謂先生當具疏申雪遂屬筆於公未免有遷就之辭先生見之驚曰某如此本無何得誑君公笑曰在法惟奏事不實耳聞者乃或迂先生而先生不亦純臣哉

王抑庵先生典選遇不如意事好誦古人詩以自寛一日有新得給事中卽欲幹撓選法者曰偶然題作木居士便有無窮求福人禦史有言吏部進退官不當則曰若教鮑老當筵舞更覺郎當舞袖長要多切中云昆山盧熊字公武洪武初名儒大通篆籀之學嘗爲兗州知州旣視卽具奏以印交兗字誤衮字上不怡曰秀才無禮便道我衮哩幾被禍弟熈字公曁睢州同知有賢名公武寄以詩有虀鹽淸夢穏鐵石古心存之句時人稱之公武后卒坐累死今其家尙存中書舍人告身髙皇聖制也官署印欵時尙循宋制云

範啟東聞之前輩云士大夫遊藝必審輕重且當先有迹者謂學文勝學詩學詩勝學書學書勝學圖畫此可以垂名可以法後若琴奕猶不失爲淸士捨此則末技矣啟東蓋善花鳥有談論館閣名公多重之老於京師人稱範葦齋先生云

歐陽文忠公平生聚觀金石刻動數百卷題識眞迹甚多嘗自言平生喜學書見筆輒書又云惟賢者之書能久存何今世見歐書僅僅少也惟東坡居士書崖鐫野刻幾徧天下予嘗戲謂東坡平生必以石工自隨不然何長篇大章一行數字隨處隨有獨異於諸公也聶大年詩三十年來作家絕唱也有文集若干捲袁衷主事愛其罪後跌起口占詩云老我不勝金穀罰傍人應笑玉山頽之句王翰林稱其顯得明朝又風雨免教行李出都門而吾友張篠庵喜誦其送僧十年湖海孤舟別萬里雲霄一錫飛以爲不能忘之但未知大年曾以此爲極致否

楊武襄洪爲人𨿽尙權譎然有威嚴將士知畏之此其所長不可掩者亦賴朝廷主張以成其名耳蓋自宣徳正綂來已受知於閣中廬陵楊公輩皆愛重之如初爲指揮杜衡所誣以魏尙書源覆防而衡貶廣西繼爲部卒李友全等奏上以付洪自治頗宋太祖待郭進事又大同指揮張英嘗奏今總戎石公蔚州千戶張宣奏劉侍郎璉朝廷皆置之死祖宗扶掖人材之心其盛如此

景泰元年春久旱兩京災異亦疊見偶會禮科都給事中李實吏科給事中毛玉禦史陳叔紹羅箎相與惋嘆盛因曰自昔災異皆君臣引咎今日在內則大臣之罪不容辭而我輩臺諫之臣緘默無補病國尢重在外病民者非一而各藩鎭中官病民尢重兩事當首言之實曰此言誠是科中槁明早當就君取觀旣而盛曰兩事須先後言蓋言羣臣朝廷寛大多不從言之文具而中官則必欲取回者若並言之萬一止下戒飭之命再舉則難然必得羣臣會奏庶幾可濟因偕謁諸大臣如金尙書等皆佯贊可行無實心且互爲推讓無肯居奏牘之首者一日兵部尙書於公謙謂盛言中官事言之有名矣近南京周敍學士言事中及之外人來言更便也未幾兵部因他奏官多民擾中略及乞將各處公差內外官員量取回京有防內官不動又數日會議及敍奏有言此亦有例見行侍郎諸懋卽揮筆批定盛因曰此誠民病今旣有言者若眾因之則合辭上請上或可從時惟左都禦史陳鎰力贊會奏蓋陳亦受謁者也戶科都給事中馬顯忽言此事近日兵部有奏聖斷已不允矣盛曰人臣論事而但當觀事體如何且主上仁明多有得防已行因論列而卽攺者今事有當行豈可自沮而上負朝廷下負言者耶禮部胡公廼易批會奏竟不果他日因某奏南京沿江盜賊乞行禦史錦衣衛巡捕刑部尙書兪士悅以爲當準擬盛曰錦衣官校近已革去當止行禦史蓋兩月前亦因言者革之而刑部偶忘之也他日又因馬顯言戶部請議節省用費顯意欲裁戶部額外官嘗有後言而對眾又不言金尙書因略言不可之故扣之亦不言盛曰用人之際此宜少緩嘗聞宣徳中內府工作答應之人多與軍職𨿽老病不代支全俸此輩正亦冗食金雲此當卽查行旣出有大臣呼盛曰適言冗食官尙再細與尙書言之盛初不虞其僞也而大臣退語同官曰葉某在議事處如有少保責任在己者然我名之爲葉少保云蓋例凡中外陳言奏皆禮部於內府防六部都察院大理寺通政司堂上六科掌印官防議禮部侍郎宣言其要諸部院正官面決可否自正官外更無出一言者則舊習然也𨿽李實號能言亦未嘗有言盛誠違眾矣

予爲舉子時聞同舉者云國朝狀元多不能至金帶時陳泰和馬臨朐曹恆山皆在內閣未幾三人皆進官侍郎盛矣己巳以來商同年繼之彭純道又繼之商亦至金帶今馬曹逝矣陳謫戍商歸田惟彭預閣事官太常少卿云

今人燕客杯酌勸盡飲曰千歳南北士人多亦然但莫知其字義意者爲請嗺卽唐人嗺酒之說者也

鮮於困學壙志趙文敏公書小楷精絕篆筆出石鼓文少師廬陵楊公得之吳人武昌陳士謙家藏文敏自書哀困學五言古詩一首行書亦佳又有困學小像亦元人筆但後書虞文靖公所作贊非眞迹兩卷予在科時常於士謙家見之欲約吳中書希純描像士謙臨行艸劉廷美上捨臨小楷作一卷藏之竟不果耳

尙書呂震前左都禦史劉觀皆洪武中人物熟知政事故實故廷論之際每下視諸公然皆鮮學術欠淸謹諸閣老嘗短薄之蓋亦由此景泰中廣西憲司奏土官副巡檢犯王文都禦史以爲土官多世襲當初犯復職再犯具奏定奪後經革申明蕭都禦史覆請又益以以夷治夷之言殊不知諸司職掌所載湖廣四川雲南廣西世襲土官者如廣西右江之岑黃四川之田楊宋元來世長蠻夷其種謂之土人如猺人獞人之云蓋本邊夷故凡取問必請防發落必具奏今廣西土官副巡檢𨿽間有猺獞而軍民籍人民爲多廣西多正綂中所授廣東亦間有之蓋如陰陽醫官之以其爲本土人且同流官署事故名土官以別之非彼土官若也又天順初元四川重慶民鄧錤陳言有云交易銀兩罪同黨惡冦公乃參爲誕妄之言不知其爲洪武禁例中語此大臣則所以貴無事不知魏相所以爲漢名相有以也數自一至十惟三平聲八卦惟乾離坤平聲十千十二支皆仄多平少陰常有餘陽常不足君子少而小人多此亦可見

宋黃震東發嘗采董槐丞相之說以大學經文知止而後有定至則近道矣兩節並知本聽訟一節爲致知格物之傳矣後來王巽卿又以近道三節釋格物致知聽訟一節添釋新民艸廬吳先生答田副使書固已深非之至謂不識文義譬之打破玉盤爲言當矣或者又謂艸廬嘗摘此三節爲傳之五章見其門人袁明善所述大學中庸目錄中何耶

先舅氏野水周先生念先外祖之無後有歳時祭甚盛徳也而吾友進士鄭時又以其家產醫世承薛氏之業乃以其幼子立爲薛後使薛世世享祀有人予固知其事之近厚而顧外家諸兄前則未敢啟齒耳偶得晦翁答汪尙書書有宋氏追禮外氏事適有會於予心因錄之夫宋公以外祖無後而歳時祭之此其意可謂厚矣然非族之祀於理旣未安而勢不及其子孫則爲慮亦未遠曷若訪其族親爲之置後使之以時奉祀之爲安便而久長哉但貧賤之士則其力或不足以爲此或𨿽爲之而彼爲後者無所顧於此則亦不能使之致一於所後若宋公則其力非不足爲若爲之而割田築室以居之又奏授之官以祿之則彼爲後者必將感吾之而不敢乏其祀矣此於義理甚明利害亦不難曉竊意宋公特欲親奉嘗之以致吾不忘母家之意而其慮遂不及此耳若果如此則使爲後者主其祭而吾特往助其饋奠亦何爲而不可伏惟髙明試一思之如有可采願早爲之使異時史防書之可以爲後世法而宋公之事不得專美於前則區區之深願也愚見如此不審臺意以爲何如

方言語音暗合古韻者多今山西人以去爲庫閩人以口爲苦走爲祖是也吾昆山吳松江南以歸呼入虞字韻而獨江北人則呼入灰字韻如是者多又不可曉也

水東日記卷四

欽定四庫全書

水東日記卷五

明葉盛撰

左都禦史自劉觀後不輕受觀以前亦可數也近年有陳鎰王翺楊善王文馬昻蕭維禎冦深軒輗鎰翺善以恩文以保薦昻以軍功維禎深以超進輗起自刑部尙書致仕攺本官

總督軍務自總兵官以下悉聽節制蓋始於王靖遠麓川之役己巳多事以來繼之者眾矣繼靖遠者侯尙書璡也於少保在京師王鹽山馬滄州之於兩廣石璞於關外於湖貴王來嘗於湖貴皆是命云總督二字蓋自宣徳中巡撫總督稅糧始也

禮部尙書致仕毘陵胡公予赴廣時謁之尙彊健取酒命酌因有請曰老先生身承列聖寵遇聖徳聖訓不可無記錄否則百年後門人故吏多謬誤矣公笑曰無之因詳舉四五事公不妄人也謾記一二可傳者曰太宗命濙使外濱行面諭曰人言東宮所行多失當至南京可多畱數日試觀如何密奏來奏所書字須大晚至我卽欲觀也某至於南京旦晚隨朝勑免朝辭以不敢蓋凡所見殿下所行之善退則記之如一日趨朝勲臣某者語嘩侍衛槌之仍口奏有防不問旣退朝亟宣侍衛者賞鈔若干錠於是羣臣皆言不顯責大臣而旌禁衛所以寛其罪而媿其心殿下之明斷也住稍久鄰居楊學士士奇曰公命使也宜亟行則權辭謝之曰錦衣數種未完耳至安慶始書回奏令所從校尉給驛驢賫進也又一日侍太宗奏事退獨召某至膝前曰古人有言徳勝才謂之君子才勝徳謂之小人眼前豈乏幹辦之才求一好人難耳吾欲用汝但汝官小時某爲都給事中數日上召吏部特陞某禮部侍郎吏部奏禮部缺左右侍郎上曰左侍郎又某爲都給事中已叨受上知每缺給事中輒命舉監生等堪任者具名以進宣宗皇帝一日召某曰侍郎如某者吾所任戶部輒欲差巡撫汝與楊士奇等議巡撫須用不須用退偕士奇等覆奏比年糧餉多稽差部屬官動數員民擾事誤須得重臣則民安而事集上曰爾等試舉堪任侍郎者以名聞因疏薦某等若干人上喜皆陞侍郎俾巡撫當時吏部後言某等侵越殊不知上惟命與楊士奇等議固不敢援吏部也

國朝將官專生殺如都督韓觀守廣西尙然觀師行慶遠生員迎候悉命斬之曰我知此亦賊耳山忠毅公代觀則有間焉聞公蓋懲英國殺黃參將事故耳予所見時將有名莫如楊洪石亨洪自百戶至封侯威名聞嶺北未嘗專殺一人而亨尢甚額森犯土城亨與於尙書等在軍中損軍敗將頗多然將士失律無被譴罰者兵科以爲言上命特云亨等而亦如故後聞尙書言輦轂之下自專誅戮非宜王忠毅公麓川之舉則異是人多能道之云

廣西守將韓都督觀英武有文頗喜誅殺山忠毅公繼之則光前絕後矣公深沈有將略用兵如神而其廉其正文臣中比肩者亦不多見當別有紀載其馭土官一以威嚴秋期調徵無敢違限三日有驚而成疾者有斃於杖下者有調兵官致死不敢歸復者其嚴如此後來栁安遠則反是一以恩結人心始勞以酒食答來把飯然猶有善處未嘗有心於掊斂待之如一不以其把飯厚薄爲輕重其最可稱則郤田州知府岑紹銀事初紹奏幼子鏞正出當襲其家奴挾其庶長子奏請襲安遠折之曰父子間事當從其父言鏞遂得襲紹徳之懷銀一千兩爲謝則郤之曰我豈爲此而爲之汝殺賊報國足矣是年紹親率土兵隨徵俘馘甚眾蓋有以感動之也都督陳旺始有心掊尅與栁大異然猶能文飭籠絡支吾度日至武進伯朱瑛則掃地矣其略亦見盛奏中以政之治忽系乎人灼灼可憑如此聊一及之

聶大年詩翰著名一時不得預京銜或曰大年嘗署桃符云文章髙似翰林院法度嚴如按察司以此見忤達官其然豈其然乎晚年被徴修前史至京而卒予嘗比之梅聖兪宜也

武安侯鄭亨守大同年已七十餘剛正有爲一志爲國而性稍每議事輒不欲從中貴言旣卒人謂中貴銜之中貴乃悼惜之不已蓋其心本公能服人故耳予曩在宣府中貴栢玉酒間輒追念侍郎劉公璉以爲好人難得詢其故曰玉每有事幹之無一從者然我至今思之蓋侍郎所執是其不從我者我非是也兩事頗相鄭卒時語不及私惟云此大同我國家後門我乃死矣夫後來者何人勿壞我家事也布政張文昌時爲斷事云

興安侯徐亨正統中守關中一日禦史張文昌語及時將徐云以亨觀今之將官無一人可當朝廷大事者禦史問曰今總戎成國公何如曰彊敵視之嬰兒耳又舉得時名二邊將問之曰彼何嘗臨大敵瑣瑣僅得名耳曰其必爲公曰我非其人曰然然則爲誰曰無如英國公屢典大兵且威嚴勝將校無敢犯可赴水火公爲大將彼有時名者爲之偏禆所向無前而彼亦可以備他日之用矣

故事凡各部請勅行事該部備詞奏請旣得防移文翰林卽今文淵閣下學士依奏艸勅不能異也景泰六年正月奬勵獨石殺賊一勅獨不然兵部奏奬勵勅詞則多譴責且當時有防發兵是宣府總兵等官所請無預獨石而勅獨石云爾等奏要發兵又全非事實予甚訝焉蓋惟時閣老以權臣自任不復顧憚惟其意之所欲爲矣

上復寶位二三日間諸文武首功之臣列侍文華殿上喜見眉宇呼諸臣曰弟弟好矣喫粥矣事固無預弟弟小人壞之耳諸臣黙然時都督劉深亦帶刀在侍深以復位功進左都督後充總兵官掛徵蠻將軍印來廣西爲盛偶及此其語尢詳嗚呼上之徳堯舜之徳也敢不有記

張學士士謙夏太常仲昭兩人同登第鄕甚欵密皆及與陳嗣初王孟端諸人遊皆有志作文冩竹一日館閣命石渠閣賦題士謙槁先就仲昭見之卽不復下筆旣而士謙以仲昭冩竹石愈已也亦然兩人竟各以所長名世

近代雜書著述考據多不精如翰墨全書以彭思永爲明道母舅事文聚以閒門要路一時生爲侯門要路一時生之至傳冩刋刻皆然所謂氏族大全尢甚湯公讓指揮以博學彊記自許一日劉艸窓家偶及趙明誠湯以爲趙抃之子予偶記抃之子防明誠則宰相挺之子也湯大以爲不然徐元玉在座亦不能決曰明日當考書負者作東道耳湯退旣詳考得實乃攜氏族大全叫呼而來曰本子誤我矣近考廣州十賢李朝一作李尙因訛而爲李商亦出氏族大全雲珠池居海中蜑人沒而得蚌剖珠蓋蜑丁皆居海艇中采珠以大船環池以石懸大絙別以小繩系諸蜑腰沒水取珠气迫則撼繩繩動舶人覺乃絞取人緣大絙上前志所載如此聞永樂初尙沒水取人多塟沙魚腹或止繩系手足存耳因議以鐵爲耙取之所得尙少最後得今法木柱板口兩角墜石用本地山麻繩絞作兜如囊狀繩系船兩傍惟乘風行舟兜重則蚌滿取法無逾此矣

珍珠初采一萬四千五百餘兩大約三石五斗次年采九千六百餘兩每百兩餘四五兩大約一升重四十六七兩次年大者五十餘顆計一斤重云價近白金五千兩禦史呂洪云

範徳機古見推當時近見廉州海角亭記爲其自書無疑此碑亦用漢唐碑法題額四篆字居首下方就書文不復重出亭記字髙平範惇文拜題額俱就在文後不復分書也

劉侍郎廉夫淸餘同年鄕舉自負文武才籌邊論兵歷歷如見景泰初爲庶吉士上書論時事遂見用額森犯土城諸公主保衛京師廉夫主追擊頗忤意旣而出贊湖貴軍事王靖遠都禦史王來皆有論薦還朝吏部擬遷本科內批特陞刑部右侍郎廉夫性嗜酒不拘細行頗不滿士論天順初攺四川防政聞有詩云一封詔下九重天臺省諸公盡左遷自笑風流老參政畫船簫鼓下西川

文淵閣宥密之地外臣非公事不能至廷陛機宜無敢泄者楊文貞文定文敏三先生典刑尙存文貞間遇知己或問近日外間有何事或某事便否亦甚鮮也後來者則有稍稍傳聞於人甚而方面官見辭後必造謁或拘舉子入考文字又甚而造膝之言代言之筆不待莫出禁門而已徧告多人斯極矣此不惟系大體之得失而才器之大小福量之薄厚亦於是乎見焉

廣西總帥府一鄭牢者老也性鯁直敢言都督韓觀威嚴不可犯亦知牢觀每醉後殺人鄭牢度有不可殺者輒不殺畱竢其醒白以不敢殺之故以是觀尢徳之觀卒山忠毅公云繼其任公固廉正賢者下車首延髙年耆徳詢邊事有亦以鄭牢言者云進之曰世謂爲將者不記貪矧廣西素尙貨利我亦可貪否牢曰大人初到如一潔新白袍有一沾汗如白袍防墨終不可湔也公又曰人云土夷饋送茍不納之彼心疑且忿柰何牢言居官黷貨則朝廷有重法乃不畏朝廷反畏蠻子耶公亦笑納之公鎭廣西逾十年廉操終始不渝固不由牢而牢亦可尙云

夏太常仲昭常聞之楊文敏公榮曰吾見人臣以伉直受禍者每深惜之事人主自有體進諫貴有方譬若侍上讀千文上雲天地紅未可遽言也安知不以嘗我安知上主意所自云何安知黃不可爲紅遽言之無益也俟其至再至三或有所詢問則應之曰臣幼讀千文見書本是天地黃未知是否文敏之言如此不審明者以爲何如

近年大臣各醵白金送寺觀祈報行禮云始於陳汝言萬壽節亦然云始於楊鴻臚左闕門上紅墻下黃瓦小直房舊爲內臣所居今爲大總戎候朝處云始於石亨東長安門搾子外各堂上官團作一揖而後各就輿馬亦云始於亨予前年入京見此豈皆所謂時變耶於節庵以兵部侍郎巡撫河南山西遷大理少卿前後幾二十年其入京議事獨不持土物賄當路汴人嘗誦其詩曰手帕蘑菇與綫香本資民用反爲殃淸風兩袖朝天去免得閭閻話短長

耿恆庵云吳思庵集解小學翟黑子章取熊氏所解脫字二十一字可刪蓋吾自導卿脫與下文吾欲爲卿脫死脫字同非但文字可憑而我導爾脫詞理亦皆無可疑也

李祭酒先生哭侄詩所謂朝餐對按渾無味暮騎逢人不記名其死生骨肉之情溢出言表眞不愧於祭十二郎文矣

中書舎人盧儒字爲己號重齊昆山人博學能文善筆札文學韓栁書法歐顏自負甚髙誠亦時流罕及或請文槁曰吾有腹槁耳吾昔備顧問翰林一日上促雪賦急諸公未卽就小子一掃蕭狀元見之吐舌走去其文今多不傳然其爲人頗迂僻陳孟東者招飲入門偶見胡仲子文一冊席間飲食外手讀此文不已不與眾接一談𨿽誚之不復顧也一日鄕顯宦往候之讀書閣中久不出其子侄請之至再曰客候久矣遽答之曰爾何知彼曾讀何書來

景泰中盛奏旌褒用兵地方死節之臣以浙江都指揮脫綱僉事王晟爲首蓋兩人皆有賢能之譽又其死綱出倉卒晟極慘酷最灼灼在人耳目也後數月偶得禦史林廷舉按兩浙時封事槁亦止以兩人爲首吏部議覆不果行乃知此等事不約而自同固出於人心士論之公豈亦忠義餘烈足以感動夫人也歟

吳人耕作或舟行之勞多作謳歌以自遣名唱山歌中亦多可爲警勸者謾記一二月子彎彎照幾州幾家歡樂幾家愁幾家夫婦同羅幛多少漂零在外頭南山頭上鵓鴣啼見說親爺娶晚妻爺娶晚妻爺心喜前娘兒女好孤恓

水東日記卷五

欽定四庫全書

水東日記卷六

明葉盛撰

參贊軍務等名始於洪熙初元以武臣疎於文墨選任方面官於各總兵官處整理文書商確機密遂以參贊參謀軍務總督邊儲如大同則今戶部尙書致仕丹陽沈固宣府永寧伯處則戶部侍郎昆山劉璉山東遂安伯處則福建布政會稽周頤廣西則副使劉紹人稱劉司馬也固璉則防政頤則防議皆山東布政司固璉初滿九年陞俸二級再滿考轉京職恊贊又其後所稱至提督重矣若王靖逺之總督文臣軍旅之權極矣天順初一切革去都禦史白圭在湖廣摘勑中語署贊理軍務辛巳勑盛恊同徵夷將軍總兵官都督僉事顏彪贊理戎務同時數勑皆云然惟顏彪一勑內云軍務盛仍云云

顏徵夷云都指揮馬良最爲上所愛嘗得騎行禁中中官以爲言上曰吾欲壓馬耳中官又言此當屬禦馬監官上亦不之罪也良妻亡上每慰問之適數日不出上有問左右以新娶對上曰誰曰寧陽侯女上咈然曰信有之此廝夫婦之道尙薄而能事我耶屢杖而疎之紀載之言固有張大太過者適足取疑於人疑此之過而並不信彼之實所損誠非細也劉靜修讀史一詩眞可謂前人所未道而後人莫能繼矣嘗觀嶽珂所紀乃祖禪將死焚出箭鏃固已厭之近見歐陽子書錢思公家瑚筆格事乃知歐陽子尙然而況珂乎

參將範信兵旣入大同裏俘獲甚多旗牌官人給賊婦一二人值昏莫拘系一室中夜哄然視之乃三四人就雉經也此猶或怵威懼死而然又有一烈者焉旗牌官某得賊婦年尙少負一小兒過嶺忽不行曰吾欲乳兒從之婦乘間自投嶺下死嗚呼忠義之性出於天何地無之亦何人無之婦可謂不負於賊矣夫婦不幸而夫賊猶不忍負賊使婦而夫一男子丈夫其所禆益又當何如吾於是而知事人而二心者之有罪也

廣州知府沈琮嘗爲南京兵部武庫司主事武庫司典皁凡諸司多屬意焉蓋皁有定數得之多或得之早皆可覬利耳一日告予曰惟利亦可以觀人琮司皁者久不以動心而幹人撓法者得兩公焉尙書魏公驥都禦史軒公輗是已

顏總戎養屙廣州問談命者右衛軍李名遠梁萬方二人先後至先叩李名逺曰汝術較梁萬方何如曰萬方精我固不及也他日以叩萬方曰我則不及名逺蓋梁萬方實優云比錄功籍眾紛紛請乞營走不已右衛百戶周寧劉升獨辭上官念其勞彊之再竟不能從嗚呼今之號士大夫者妬賢忌能不欲己聲名在人下至用意欲傾其人而去之與夫恬不知命分奴顏婢膝惟進身固位之利是圖者視二人其心得不愧死哉

六科衙門右磚城內尙寶司西永樂中災暫於午門外直房署事遂以至今自來凡公文承防皆稱五府六部都察院六科給事中景泰間戶科都給事中馬顯彊欲稱六科都給事中已失之今止稱六科亦未爲當也都督喜信回回人兩廣逰擊將軍都督同知和勇達勒達阿嚕臺之孫也兩人不供佛不禮神不拜屍殯曰吾回回俗皆然達勒達間有之佛本西域固宜神則有當事者而弔祭之禮不知則是其自異於華夏矣

午門外東直房六部都察院大理寺堂上官候朝之所兩門入惟都禦史正官獨處一小夾室聞之近歳都禦史顧公佐非公聚未嘗與諸司羣坐立此其一耳蓋亦得宋制殿廬幕次惟中丞獨設椅子坐殿門後稍西北向之遺意也

嶺北倉庫艸場中皆有土地祠倉中奉蕭王問之則曰鄼侯蓋以鄼侯嘗督饋運故也其配則吉知陀聖母旁臥一犬則曰厫神甚矣其可笑也廣西桂林府倉土偶淫尢多金書其扁曰倉王之祠皆嘗除毀易王城隍之神蓋周文襄公於蘇松諸倉嘗爲是似爲近理從之廣東徳慶州儒學靈星門右像祀防學佑善大王云甚靈教官懼禍不敢撤因出案毀之易主趙師旦諸公云試錄自宋崇寧中霍端友榜始當時本今不曾見嘗見元時廷試錄家狀初授官及所對防而皆在焉國朝鄕試小錄防試錄進士登科錄具有成式洪武永樂中考官有儒士主考品官同考者序文亦不拘篇數其序文禁稱公考官止用實授教官序或書總兵武弁鎭守中官三代或書曾祖母等皆出近年至兩京序文稱臣餘皆具姓名皆因襲之舊今年廣西以卻總兵鎭守而拜眾人不書姓名則無謂甚矣

陳汝言寵幸時一日論學士進官或以過多爲言汝言曰唐太宗時十八人今何謂多於是有同日拜學士六人之命汝言之便巧此嘗聞曾狀元在翰林凡若干年而後得侍講學士太宗一日顧近臣曰曾棨已與學士矣意猶謂其得之早也祖宗之愼重名爵磨礪人才如此

孫狀元賢未第時嘗夢金甲神人持黃旗揷其門上有狀元字先人一夕夢雙龍壓所居屋脊天明語畢而都給事中勑命至駙馬都尉周君景寓永平夢騎龍近天而行因請入京已而被選皆奇夢也

今都察院堂中扁肅政二字當撤去蓋前元及建文中有此銜號宋以觀文稱殿尙云誤犯煬帝舊名也此不知何時所書正綂中院新落成尙因之耳

周新廣城人永樂中浙江按察使廉公正直聲稱籍甚爲紀綱所間死仁廟每悼惜之嘗見今南京太僕丞雲間葉惟潔云乃祖錢唐知縣宗行以廉能獨爲新所重比卒新爲文手書祭之眞迹尙存監丞阮隨云浙人能道新異政縷縷如一日有訴爭雨傘者甲曰我傘也乙曰我傘也彼奪之所言記驗皆同新命剖之各持其半去陰遣人尾其後甲云我始欲助汝傘價之半得非汝利也乙對曰傘本我物寧能低價屬汝於是甲就縛正其罪廣東陳僉事濂云周無子景泰初周夫人卒於家浙人在廣東藩臬者皆會塟云

京師印賣春帖有曰雨露有恩沾萬物乾坤何處不三陽好事者遂以爲用三內相之徴舊又有金臺千古地正統萬年春之句丁丑冬忽復印行新年乃有復辟大事蓋是年京闈秋試防亦及正統內閣大臣因子不預選又重加箋注則亦豈偶然哉

太祖皇帝嘗及大臣所居曰大官人必得大宅第卽與刑部尙書開濟創爲之制甚宏麗令有司以此爲式俗因呼爲樣房予前年過金陵燕今刑部尙書前左都禦史蕭公所及此相與感嘆祖宗之禮臣下如是其厚也古廉李先生在成均時松江士子新刋孫鼎先生詩義集說成請序先生卻之請之固則曰解經書自難爲文近時惟東裏楊先生可當此況六經已有傳注學者自當力求此等書吾平生所不喜以其專爲進取計能怠學者求道之心故也昨聞欽謨言蘇人有集解小學書求序於吳祭酒節者祭酒亦卻之曰吳思庵先生子鄕先生也其人且達尊況予所述未能出其右吾何敢序也祭酒固李先生髙第弟子云

侍郎於公巡撫河南山西妙年敏手下視無人尙書海丰王公學行朴實時以侍郎幹事河南頗不相能未幾王陞戶部議事常期於輒不得還人謂兩皆有不平者於因有參政孫原貞王來薦代之舉坐降官景泰中於當軸乃最不喜議事官入朝當先期奏止之七年夏聞四川侍郎羅綺將還奏遣人驅之使還不復有以禮待下之意予恊贊嶺北與今年尙書富冦都憲深李都憲秉然皆亦在奏中又聞兩宰執之子皆領欽取舉人固虞事變將作矣

國子祭酒雲間陳先生與前按察使黃翰爲童丱交翰旣敗去士夫中有毀責之言先生輒諱止不欲聞翰嘗欲援例納馬復原官先生亦嘗以其事語予竟迫於眾議而寢人或以先生黨而復疑其於予有憾也後先生跋予幸學捲乃過辱見與於是聞者釋然謂先生初無他腸其於翰特篤於故舊焉爾先生其亦厚徳之士哉盧都禦史睿在邊以敵使入境節省供給爲中貴人所毀得罪下獄或謂盧本爲公家以問楊文敏公文敏曰事固有輕重使吝者小費而邊患或生則所費誠不貲矣此亦不可不知

昆山郟亶正夫顯於宋熙寧元祐間事具玉峯志中吳紀聞等書近見南海志載正夫修東城記一首正夫著述甚多袁子英猶及見其寄太倉隆福寺妙觀師詩百韻今皆不復可見矣因錄記文於此今天子卽位之三年春二月乙巳廣州新城成其謀之於龍圖直學士呂公居簡之爲經略而考之於太原王公靖之爲轉運使也呂公之治廣常患舊城不足以容民而議爲西城者皆以地處卑薄毀民居者眾而不可爲者久之因得郡治之東古城之遺址將以益城爲請會移榮朝京師遂上其事天子可其奏詔以王公經始而責成焉命之下公卽約古制調廣民而借其力得七十萬售材於屬縣得八萬爲甓於此山得五百萬皆因民之願爲浮圖者請於上得錢五千萬以給其費始於二年十月之庚子朔而成於是凡爲日一百二十有六爲城袤四里爲濠以環其外爲樓櫓五十有一爲門二實舊濠之兩端合子城而爲一初役之興議者皆爲籍列郡之財積數年之功而後可成及是不資於公不取於民工𨿽逾時而民之出力遠者不過十日故廣之民見役之興而不知其力之勞列郡之民見城之成而不知其役之興議者始服以信嗚呼何始慮之精而收功之易宋興天下威徳及遠四裔萬里之貢不絕於道廣𨿽限在嶺徼百

年之內無雞鳴犬吠之【缺】

叛民始被其害迄

今十五六年諰諰【缺】

燔滅之暴玆城之

成穉女相慶昔之【缺】

而驚馳者固已按堵而無虞矣夫興大役而不擾於上下及其已成一州之民得以去危厲之憂而獲安全之幸其爲利固豈小哉亶旣樂聞朝廷憫仁元元思有以豫防其患而又服公敏於有爲故其用力少而成功多宜有以詔於後敢記其嵗月云時熙寧三年四月望日

或曰楊文定公嘗云範文正髙季迪皆出姑蘇兩人气象甚不同蓋於其所賦卓筆峯見之今按髙詩見姑蘇雜詠範詩則不見於集不知何所據也附記之範云笠澤研池小穹窿架石峩仰憑天作紙寫出太平歌髙云云來初似墨鴈過還成字千載只書空山靈恨何事會稽王冕元章其爲人見宋潛溪所著傳今人間往往有其所畫梅花斷縑尺楮人爭寶之多元章自書所題其上如所謂我家洗研池頭樹个个花開淡墨痕不要人誇好顏色只畱淸气滿乾坤皆有可觀又聞初見太祖皇帝應制題梅詩曰獵獵北風吹倒人乾坤無處不沙塵玉關三月猶凍誰信江南別有春睿意極眷賞之

松江老儒天臺陶九成所著書頗爲楊文貞公所不取蓋如所謂書史會要是已使其見南村輟耕錄當更不取錄中頗雜淫防事可鄙也近聞說郛百卷尙存其家有九成塗攺去取處不知如何其亦未成之書歟獨石書板刷墨用帶毛兔腳廣州則大香櫞厚皮又獨石苦寒處素不產藤竹人家篐桶等用則取綿栁條爲之不異藤竹也乃知天地生物不絕生人之用顧用之者何如爾

陳都禦史智以教官多猥茸且鋒鋩略盡難稱激揚之任以是不得任禦史有輕薄者恨之作詩曰陳智如何量不寛斯文不許入臺端管敎今日爲民去曹泰分明是教官以智去坐泰言災異故也夫無人不可用況教官乎顧其人何如耳教官如今之魏尙書驥年尙書富何可少也泰復陳姓今左僉都禦史風裁足稱云

水東日記卷六﹤子部﹐小說家類﹐雜事之屬﹐水東日記﹥

欽定四庫全書

水東日記卷七

明葉盛撰

太宗皇帝初營天壽山命皇太子偕漢趙二王曁皇太孫往視之過沙河凍王請卻步輦就行仁廟素苦足疾中官翼之猶或時失足漢顧趙曰前人失腳後人把滑宣廟卽應聲曰更有後人把滑哩漢回顧怒目者久之此則𨿽由一時而後來武定州事已兆於此已矣太監沐敬建文中人貌魁偉敢慷慨直言永樂中從徵漠北逾月不與敵遇人馬困頓上意猶未已諫者皆被譴敬諫再四上詈之曰反蠻敬曰固不知孰敢反也上怒命曳出斬之敬辭色不爲動上徐曰我家養人皆若人豈不誠有益釋之此與凍滑事皆今日得之錢學士原溥蓋其同使交南奉禦張榮云

近內閣翰苑諸公有賞芍藥黃字韻詩號玉堂賞花集盛行於時永新劉學士之弟行人寅之一日笑謂其兄曰我亦有和篇因卽誦之頗寓譏切意卒章至有從戎謫宦有倪黃之句聞者不覺失笑蓋賞花未幾而倪學士戍開平黃學士降授廣州通判也

錢學士原溥言交阯僞學士承防某頗有文學其言曰國人多往來中國詩文僅見國子監一碑計亦非一人之長也其誇誕如此

宋薛簡肅公五女長適張奇次喬易從次王拱辰次歐陽公次又適拱辰載於公墓文甚明而詩話等書皆稱歐陽公兩爲簡肅公壻公因自爲舊女壻爲新女壻大姨夫作小姨夫之句譌謬甚矣近山陽瞿佑因有詩曰醉翁意在山和水卻向妻家問小姨蓋亦不考之過耳北海陳僉事先生璲云昔翰林陳登善謔一日見坊印章中舎炳如所作詩登戱之曰昔西江士有偕其友宿舟中者中夜起開鎖風板友人驚且問曰夜甚寒何得開板答曰偶气泄恐薰及吾友耳友人曰不開板薰止於我開板則薰及多人矣气泄自气泄奚以開板爲炳如頗銜之

歐陽文忠公與十二侄帖蘇長公題其後曰凡人勉彊於外何所不至惟考諸其私乃見眞僞此歐陽公與其弟侄家書也葉石林乃以公書帖中語誤矣

吾平日行李出入未嘗有意擇日每爲同事將官中貴所懇畱聞士夫中喜談星命者亦頗厭之近見富鄭公以祿命不利稱病歐陽文忠公避五月不上官知古人乃爾豈亦未能免俗耶

陳僖敏公治陜西王文少保爲按察使金榮襄爲副使兩人皆僖敏先後保薦入臺然皆互有疑隙僖敏金則稍舒景泰中金爲十三道所劾及其惡蓋文實主之聞金乃以袁旭事復之奏𨿽畱中時事則可嘆已僖敏屢爲文所侮一不校金至部正位在臺官上以僖敏舉將防聚每辭就次席士論亦以僖敏爲寛而以金爲近厚也

司馬溫公嘗手書其所薦朝士爲一冊其捲端曰舉賢才此紙百年前尙在人間夷考其人失之者十不一二呂惠卿未達時歐陽公以學者罕能及告之於朋友以端雅之士薦之於朝廷且云後有不如甘與同罪歐公好賢爲國之心未必有愧於溫公特所值有不同耳然則知人豈不誠難矣哉予嘗忝竊近臣邊吏濫與薦士頗多不副所期而南來尢甚每以溫公事自愧亦未嘗不以歐公事自寛而今而後要必以溫公之鑑識自勉庶幾可無愧耳

歐陽公撰範文正神道碑富韓公以差敍官次爲言公以爲此碑直敍事系天下國家之大者耳後人固不於此求範公官次也嘗聞沈簡庵先生爲人作艸書於古詩文或悞漏字間請先生足之先生曰若須全文則書坊固有印本矣亦得此意

吳下舉子有作詩自掲防壁間者乃兄譽之座客曰捨弟此詩云有唐气一客忽起索梯甚急眾莫曉其故旣得梯以舌防其詩曰有糖气何爲不甜一座爲之絕倒少保戶部尙書東萊黃公在南京才識通敏亦爲襄城伯諸公所歆服一日得旨欲生虎進京襄城密召殺虎手計擒取方略旣定始以咨於公公所對與其所預計略同以是尢敬服之少師廬陵楊公歸省過南京公適然病在告廬陵公就臥內候之公不及他惟以手作丈尺狀曰主上尙爾老相公遠出於心安乎廬陵公攺容謝焉後來爲公作神道碑略述其事蓋紀實也公在南京帥府參贊機務襄城伯中坐公旁坐旦視事皆襄城處分公不出一語蓋陰相之則多矣或以爲言公曰體當如是且汝見守備何嘗錯發落一事也後來參贊則皆有不然矣【近見南歸紀行知楊公歸省事與此小異要之所聞亦有之可互見也】正綂中內閣三楊先生恩寵多出常例惟皆得奉勑歸榮中官護行文敏因卒於武林又嘗見馬侍郎愉因父病得賜歸省蓋皆希闊之賜也景泰諸公寵賚視昔已加近年徐武功及今李宮保榮寵之推頒錫之盛蔑以加矣部院正官亦然是宜蹌蹌濟濟感恩圖報之多其人理固然耳

今人書簡後具禮或誤作禮如初或具禮如初或禮如左右前等𨿽名公卿亦有之蓋誤傳於啟札等雜書不知其云如初蓋如初云頓首後亦頓首初云再拜後亦再拜也學之不講亦至於此哉

圖書印信之說具印史等書蓋自漢以來固有之而元爲特盛但多官封爵邑姓名道號書堂齋舎而已𨿽亦有尊徳樂道筆精墨妙等印終非雅制嘗見八十年前兩伍張氏所刻家乘一時諸公圖記尙有典刑後來奇巧溢出漸不足觀近又有摘古人語以寓己意或自造語以爲謙己自勵之辭皆非也其書不盡言仁知所好等作固已可笑而所謂保傅尙書大學士章則又可厭矣

館閣諸公無不喜用名印𨿽艸廬吳公所尙質朴亦所不免惟掲文安公絕不用其制吾竹房論著甚詳然其所用卻又多不合作趙文敏有一印文曰水晶宮道人在京與李息齋袁子方同坐適用此印袁曰水晶宮道人政可對瑪瑙寺行者闔坐絕倒蓋息齋元居慶壽寺也鮮於郎中一印曰鮮於伯幾印吾子行曰可對尉遲敬徳鞭滑稽大略相同子行嘗作一小印曰好嬉子蓋吳中方言一日魏國夫人作馬圖傳至子行處子行爲題詩後倒用此印觀者曰先生倒用了印子行曰不妨坐客莫曉他日文敏見之罵曰个瞎子他道倒好嬉子耳太平盛時文人滑稽如此情懷可見今不可得矣余座主張先生仲舉在杭一印曰平臯叟蓋用杭州三山名臨平臯亭黃也古人亦有如此者如雲煙過眼錄載姜白石印文鷹揚周郊鳳儀虞廷蓋以其姓字作語辛稼軒印曰六十一上人又以破其姓文米元章書史言劉巨濟符符字亦好奇耳雲門山樵張紳書於朱伯盛印譜後雲門此跋眞迹予得之蕭墅張世昌家因徐尙賓借錄失去矣雲門水晶宮道人一說與陶南村所記不同蓋小說記事出於傳聞固多如此誠實不妄如司馬溫公猶或失之不足怪也朱伯盛名珪昆山人工刻畫通六書之學性髙潔不娶無子今孫紹先者其女兄之孫云

嘗見勑內閣楊學士蓋勤民之璽皇太后遺誥蓋徳昭順之寶皇后制書蓋厚載之記詔書制諭羣臣誥命皆制誥之寶近年詔書蓋皇帝之寶云始於李學士賢勑命勑諭皆勑命之寶又嘗見正綂中手折印本勑諭蓋廣運之寶朝覲勑諭亦手折印本蓋敬天勤民之寶勑則蓋廣運之寶勑今皆謂勑書蓋手勑耳惟景泰初勑諭亦蓋廣運之寶或曰以失守重造未得成故爾遣勑於外皆黃紙外封用三圖書疑是牙刻其文曰丹符出驗四方初不識出字嘗以問曾任翰林中書者皆莫能對前年議事朝下因有問諸公如趙尙書榮楊侍郎鼎皆前中書翰林皆不知少頃閣下辦事一小中官過趙走扣之乃云然毎事問之必不可忽也有是夫劉廷美主事求作乃翁合塟挽辭以玉帶生軸爲贄謹錄如左紫之衣兮緜緜玉之帶兮捲卷中之藏兮淵淵外之澤兮日宣烏乎防爾心之堅兮壽吾文之傳兮廬陵文天祥造此小書硯陰拓本居首下有朱孟辯楷書釋文次則鐵崖眞迹其文曰楊子七客者有一客曰玉帶生玉帶生者廬陵宋丞相文天祥硯也硯得於文丞相客冬靑謝先生翺黃太史溍嘗爲余記之李著作孝光又爲予歌之兵變中余腰硯走富春山而詩卷則失之矣玉笥生張憲爲硯補歌滄洲生朱芾打硯北籀文並釋音一通冩憲詩於左與好事者傳之至正二十一年春三月初吉楊子維禎防夫在芾村居試奎章賜墨謹識又其次則孟辯所自玉帶生歌並引後有至正辛丑雲間朱芾書一通十一字歌與玉笥集所載數字不同文丞相銘亦有一二字與他本不同此皆不重錄也

天不生仲尼萬世如長夜兩語其來已久而優人嘗以爲言聞有舉子卷中曾具此考官遂以俳優語黜之誤矣又嘗見陳通政璉作畊陳處士墓文述其常題竹有常在眼前人不識化龍飛去見應難之句然予在嶺北時見優人道此兩句不知爲何人語也

丰布政文慶世居鄞宋淸敏公稷之後也髙祖庚六徙居奉化曾祖茂四徙定海考寅初洪武中授訓導陞九江徳化教諭正統間卒慶扶柩還鄞將合塟祖塋訪遺墓故址無知者僑寓無聊有語慶者曰大卿橋南廢紫淸觀地實城西之勝盍圖之道遇卜者得丰之革慶喜曰卦符吾姓意者地必吾所有乎繼而得元袁學士桷所修郡誌云紫淸觀去縣西三里丰淸敏故園也慶益喜傾意請復又有得觀之砧基舊簿於鄕人備載圃地三十餘畝爲其鄰所侵尋皆倍直贖之旣而先墓前石翁仲等皆以漸而復今家焉慶念自淸敏公薨迄今三百餘年其故園淪於他姓而慶始克復之作園居十詠以志喜貽後往年在科中語予極詳云

沈孟端先生方學𨿽本世醫而通知古今有儒者風寓南京最久卿大夫若南郡楊公東萊黃公祭酒陳公太常魏公皆極愛重其人初節之見先生於旅邸以士爲問先生曰楊鼎黃琛其人也二公時在太學與文敏遊今楊右侍郎黃左布政使云先生以愚魯質訥名其四子其志可知也羣行見文敏所著行實

陳檢討嗣初以文章擅名翰林一日見同官於碑志中敍還金事太繁者曰使繼爲之則十二字爾扣之則曰嘗得白金於道伺其主而還之又嘗以文示後進詫之曰吾此文何出後生應聲曰气脈頗下武詩嗣次黙然

己巳敵騎之薄都城朝野洶洶廷議有以南遷爲言者蓋亦冦準所非王欽若之議耳太監金英一日宣言於眾死則君臣當一處死爾有以遷都爲言者上命必誅之眾心稍定明日監察禦史於謙上疏及論玆事因又諭防禁飭焉

壬申易立之詔就下何文淵嘗告人曰詔語天佑下民作之君父有天下傳之子旣歸裏又屢以告郡邑親識人皆知之天順攺元鄕人固虞文淵必及禍謂在旦夕一日迎報陳都禦史將至邑人益驚信文淵將就逮矣未幾至者蓋廣東陳副使泰取便道過家耳陳以都憲攺職因誤傳云

蘇武傳名匈奴功顯漢室卽昌黎春猿秋鶴之李陵欲效曹柯之盟是𨿽追咎無補之言然近年論者謂喜寧之叛亦由早籍其家故爾

錢選舜舉有蔡琰南歸圖今在前臨海丞夏佑存賢家元人多有題詠偶記其一絕云二雛回首淚千行腸斷胡笳十八章三嫁流離身未老至今人惜蔡中郎

水東日記卷七

欽定四庫全書

水東日記卷八

明葉盛撰

詹事劉先生簡靜端確士也久在翰林初爲祭酒人或以不更事爲先生疑久之始大服祭酒所苦諸生出身資格爲權要所撓一事先生曰此易耳立諸生而與之約曰有不守規格圖出身者必同館諸生合辭共推卽遣行不然不可得也他日有圖之者動爲諸生所嘩詈至不能容由是此風遂絕嘗見呂洪禦史言聞之乃祖先生一日家中作祀事忽外間有云髙先生使人來言有保薦矣先生不怡者終日曰爾自保薦何與我事髙世用亦爲是蓋先生與髙最厚髙初以有旨卽欲入謝欲先生知之耳蓋出無心而先生之言如此則其爲人可知己

張翼字文翔太倉人性嫉惡至不容人小過禦史按吳中不律翼忿忿不能平因建白數事指斥頗多竟爲眾所傾謫開平數年以宥還予亦以其或懲於是矣一日來偶及後禦史之不律者其事尢詳或從旁竊笑之翼猶瞠目罵曰使得一碗涼水已吞之矣蓋方言云翼善書學歐顏二大家得意處謂能逼眞嶺北察院公館及溫泉等處題壁極多大者至如方斗終日揮灑不倦蓋其書於題壁尢長予謂龍門諫院題名記尢超偉非流輩所可及

衣和庵主蘇州昆山人也居雪竇之棲雲畜二虎恆跨之以遊後徙二靈終焉初雪竇妙髙峯左千丈巖巓有藤一枝蜿蜒其上下臨不測乃蟠結成龕爲藏修之所故號棲雲大徳丁未燬於盜更二十年不克復虎乳其墟爲民害咸謂庵復而和祠則虎禍其息至元丙子復其庵肖其像於是二虎前伏餐玆飲和屈猛從仁不爲害和師在日有四偈詠藤龕偈云竹筧兩三升野水窻前五七片閒雲老僧活計只如此畱與人間作見聞十方世界目前寛拋卻云庵過別山三事衲衣穿處補一枝藜杖伴身閒黃皮裹骨一常僧壞衲防頭萬慮澄年老懶能頻對客披蘿又上一崚嶒自從南嶽來雪竇二十餘年不下山兩處住庵身已老更尋幽谷養衰殘此出奉化志節之自浙錄寄於廣中云

山東參政海寧孫子良與同年進士西昌楊相交遊極厚相爲主事坐谷府累卒子良懼不敢往弔由是爲東裏楊公所薄子良累膺薦舉輒不果𨿽未必由楊公而士論固云然矣正統中都察院因陳智李庸事奏去禦史五人三人出蘇州而成規敢言之士章珪亦無大過頗爲公論所少楊仲舉先生時爲王府長史以去國一身輕似葉髙名千古重如山分韻要諸公賦詩送之或以忤當道爲言先生毅然曰彼固得罪於朝廷不得罪於鄕裏交際之禮何可廢然蘇人輕薄之謗始於此矣又嘗見好問言右都禦史耿公初以石氏事補外繼而及好問門外邏者猶紛紛未已好問治裝間謝絕親友非至親亦無敢入門者而惟孫狀元賢日一至焉好問以彼此無益謝之則答曰誰無朋友噫此爲狀元也歟

鄭太師府僉判位本貫開封府開封縣今寓平江府昆山縣三代曾祖南皇任國信所親屬祖端皇任修職郎池州司法參軍祖母趙氏前知興國軍與燔姊父元徳見擬將士郎母王氏前軍器監薄中實系沂國文正公後親祖姑長適前湖南運使陳貴謹次適見任淮西運司帳管盧復孫從伯元方見任從政郎前嚴州桐廬縣丞元哲見任將仕郎待銓從叔元壽見任儒林郎新宜差信州軍事判官主婚從叔祖竦見任朝奉大夫前知寶慶軍府事主管建康府崇禧觀防見任朝奉郎前監尙書六部門本位長女慶一娘年一十四歲十二月十一日巳時生今與潘少卿宅知縣萬八新恩爲親奩租五百畝奩具一十萬貫【十七界】締姻五千貫【十七界】景定元年二月初三日元徳具狀忝眷朝散大夫新知韶州軍州事兼管內勸農事提防銀銅坑冶事鄭竦謹專送上少充侄孫女慶一娘回定之儀伏惟親慈俯賜容納本宅禮書三緘【雙金魚袋】開合銷金紅纈一疋開書利市防一疋【借用玉紅文虎紗】官緑公服羅一疋畫眉天孫錦一疋【借用玉紅條紗】轉官毬掠一副疊金篋帕女紅五事【借用官緑紗條】疊疊喜掠一副盛綫篋帕女紅十事【借用金褐條絲】勸酒孩兒一合【借用紫紗】茶花三十枝【借用紅纈】果四色酒二壺媒氏生金條紗四疋官楮二百千省景定三年四月二十日謹狀大明天順六年太嵗壬午春正月六世裔孫進士文康錄此卷時又寄至梧州予爲跋焉

蘇長公雪中飲王定國淸虛堂詩眞迹自注云舊說佛經所言如人入檐卜林中只嗅檐卜不嗅餘香蓋中華梔子花也百花皆五出惟梔子雪花獨六出也

都察院右都禦史太康顧公佐洪武庚辰進士永樂初自莊浪令爲監察禦史陞江西按察司副使入爲應天府尹轉通政司宣徳初進掌臺事疾上遣醫往視再閱嵗降勑慰問俾致仕賜楮幣永復其家刑部尙書南昌魏公源永樂丙戌進士監察禦史浙江副使入署刑部右侍郎事陞河南左布政使賑饑三年爲刑部左侍郎進尙書常奉勑整飭北邊武備簡禁兵晚以足疾辭詔免常朝再辭賜勑褒美給舟車以還復其家二公嘗同道爲禦史同大拜執法俱嘗典畱守聲名相上下歸榮令終亦同而廉介公正人於太康無間言云

嘗聞宋景濂先生過佛寺方孝儒實從先生見佛參拜孝儒不爲禮或以爲請先生曰後來未到老夫田地故耳先生豈亦主尹和靜拜觀音之說者耶

吾家唐相履水之後舊有家譜咸通十一年一枝度江爲處州麗水縣丞諱隋中元亂離不克歸子孫爲中吳人皇宋太平興國三年曾孫諱堅垌墉塤埴昌言六人錢氏歸朝仕官四方終於他子孫流離遺失前譜仲淹防竊國恩皇祐中來守錢塘遂過姑蘇與親族防追祖宗旣前譜未獲復懼後來昭穆不明乃於族中索所藏誥書家集考之自麗水府君而下四代祖考及今子孫支盡在乃創義田計族人口數而月給之又修理祖第使復其居以求衣庇故作續家譜而次序之皇祐三年正月八日資政殿大學士金紫光祿大夫行尙書戶部侍郎知靑州軍州事兼管內勸農事使充靑州淄濰登萊沂密齊州淮陽軍安撫使範仲淹謹述此譜見於今廣西參將都指揮使範信所譜敍文正公子純仁生正思第三子正思生直方直方生公興第二子公興生良史良史生士選長子士選生光祖第三子光祖生文炳長子文炳生伯萊伯萊生叔冑叔冑生子圉第二子子圉生仁傑第三子仁傑四子其第三名檀州蓋信父也信之言曰吾祖國初辰州教授謫爲吏密雲家焉教授之子習武事矣譜近年所修錄詢其元本曰同楮錢焚之矣信有將略而素以墨聞其言𨿽未可憑而予甚愛公文之簡而質也故錄之

翰林編修梁禋先生旣病語家人曰朋遊中惟鄰居同年陳汝同心地好且有家法孤子女可托也汝同蓋國子祭酒致仕陳古庵先生云梁病篤先生往視之已不能言惟指以手左右具述其言先生垂涕諾焉後梁氏凡居第嫁娶等事皆先生爲經紀之至冒謗毀而爲之終始如一嫁女得今肇慶知府黃瑜瑜今日偶及此噫友道雕防久矣如陳先生何可多得也哉

楊文貞公傳王抑庵尙書作公嘗三致書適確書削再致潤筆且求其親書俾子孫寶藏王忠毅公行狀亦公無恙時口授指畫爲之假王鹽山名至如其臨終於神道碑墓銘書旐題主之某出何人某出何人皆公所自定豈豪傑之士固亦不忘身後之名歟然亦可見前輩於死生之際其不茍如此文貞公遺囑數條如不用孝帛等事眞足以警流俗悉附於此吾在世已久逾越分願無所遺憾但官品崇重國恩未報此𨿽死不能瞑目身後數事務示子孫此吾之治命其遵行之不可違也一隻用幅巾深衣殮須用絞衾庶幾柩歸經過閘埧可得穏當一吾平生不曾用僧道死後亦勿用只依家禮祭祀祭物隨時所有不必丰但設我平日所用冠帶袍服於中行禮祭吿之文亦用家禮不必新作也凡今喪家遇親朋來弔者皆散孝此是北方風俗南方素無此禮古禮亦無蓋弔是常禮孝是凶物豈可進凶物請他人爲己持孝大非禮非禮吾死後切不可行或有縉紳大夫來弔待賓者明謝以非禮不敢防瀆實非慢也一吾久病數數累公卿大夫垂問感愧甚矣今不能報煩院中一僚友幹凂少保先生宗伯先生冡宰先生三大人徧叩列位公卿大人一切遣祭遣並止不行至叩至叩同院僚友鄕裏親交及歸途有相知者欲行祭賻皆謝郤之此吾之中懇非矯情也力辭力辭一作急冩書托徐尙書大人儻有馳驛上廣東者寄去報導令急急作墳楮原龍州隨擇一處漧燥平穏無凶禍者便選日興工切不可求子孫利達如此然後易成蓋要利達須力學修徳不在風水也磚石石灰務要堅固於外只作一大土饅頭必須自費不可吝慳庶得早完若延緩稍遲必累煩鄕裏重吾過矣一柩到家可且安置於學後正防卻擇日塟亦不可久停蓋死者復土則安矣一啟行回去凡書籍文字並須逐一收拾包裹愛防舟中尢須謹備雨水漏濕片楮隻字不可損壞遺落圖畫皆然

黃霸只是州郡之才爲宰相而事鉤距固無如許精神天下亦將無所容而獘將不勝其多矣若丙吉則又傷於太鶻突易曰易簡得天下之理孟子曰智者行其所無事宰相之道其在平乎

元人爲宰相須福徳才量四者兼備之說誠亦前人所未道也然君子所務亦惟曰徳才量而已

東坡赤壁賦眞迹寄傅堯兪者嘗於兪尙書家見之洗盞更酌更字下自注一小平字

元詩人果囉羅納延字易之金臺集前後序題跋出虞伯生歐陽元功黃晉卿張起巖余廷心曾子固危大朴等篆隸眞行小楷皆出諸公親筆入刻極其精妙嘗從錢元溥檢討借觀畱余所者數月後再從借觀則托辭卻去矣

張文忠公養浩全集有歐陽圭齋序今在故副都禦史雲中孫廷瑞家蓋齊府舊物廷瑞得之靑州庫中韓令公眞贊在歐陽外集末句作丞相衛公而題云魏國黃文獻公乃云末句作魏公且云在居士集當別考也

詫異差【去】異闒靸衰颯錄續等字非必古有所出亦遷就仿佛耳

天地間事凡有人用如此工夫則必有如此效驗有是工夫無是效驗𨿽間有之然亦鮮矣姑以予幼學時所聞所見事明之廬陵彭祖期先生以監察禦史提督南畿學校化誘型範皆有法禮部防試三甲之魁與髙等多出蘇松應天如狀元施槃探花倪謙二甲一二名張和錢漙三甲之莫霞是也吳縣舊學卑隘科目屢闕巡撫侍郎周公忱始一新之未幾邑生施槃狀元及第廬陵孫鼎宜教授松江一時東南稱善教者無逾焉正綂辛酉京闈鄕士百人松舉十五人五經魁占二人昆山教諭嘉興朱士章先生季考月試勤而且嚴其考二場文字厭人作詔誥以字數少不能襯貼論文必欲其習四六作表且授以作表之法曰起語須切題不爾則號大家襆頭矣昆山科舉𨿽不乏而未有刋文字者正綂三年南京所刻進新唐書表爲昆山鄭文康六年敬天圖表則予所爲後科則太倉軍生陳銓皆刋表皆先生門人蓋先生自昆陞鎭海太倉衛學教授也凡是皆不可謂之偶然有志者其亦可以監之哉

水東日記卷八

欽定四庫全書

水東日記卷九

明葉盛撰

予性頗不喜場屋程文異時所作四書經義亦不多惟書經大小題俱有破題又有刪節王滹南書義一帙此外惟論十數通表二十餘道耳乙丑叨第後卽爲人持去無一存者迄今亦不畱意偶見歐陽圭齋所題彭氏一經乃知前輩之於程文其不輕乃爾徐圖訪得以示兒輩圭齋文今附錄焉先參政冀公曩善廬陵彭君士楚先公宋上庠髙選𨿽治春秋能通諸經忍見前代時文散逸每屬士楚收拾士楚至則梱載充牣先君暇日亂防而泛閱之擇其尢者別彚爲帙士楚亦能誦讀先世詩義賓主疊論兄弟漫不及省先公罪之曰黃冊子防有行世時兒曹毋忽也先公薨之七年科舉興首擢第追憶先訓泰定甲子廬陵彭公衝所以詩經擢進士爲士楚從弟於是其家學益振他日衝所子功遠來京師袖其曾祖坦軒祖碧野二先生及一門諸父舊業程文兼衝所題識手澤謁予求一言是蓋吾先公平日之所購求而士楚之所恪誦者彭氏世科之左劵不在玆乎俯仰四十餘科目廢而蝟興興而歘發今明詔復飭中書舉行叨塵從臣初議闕下力贊其成又適秉筆代言播告海內矣防將見程文復盛當世喜而志於斯後至元六年庚辰夏五中澣翰林侍講學士通奉大夫知制誥同修國史歐陽書

文章不許他人輕攺一字蓋昔大賢君子如歐陽文忠公已然若王半山以下則又可知矣觀晦庵之於東萊白鹿書院記兩先生往返之間殆心服而醉也欲爲後學之法必若兩先生而後可謹具錄如左【書背節語】人還領所書得聞尊體日益輕安而來書字畫又足爲驗幸不可言記文之賜尢荷垂念思致筆力蓋不減未病時也此又慰幸之甚者旣以爲賀又以爲謝也但鄙意有少未安別紙上呈幸爲詳酌示報此已礱石只俟定本卽托人冩刻也並山而東地勢略是如此但此處已是山麓自郡城望之北多而東少不知別當如何下語或云東北入廬山下不知可否又率損其舊十三四今亦不見舊來規模廣狹但據地基則亦略是如此恐此說說得亦太牢固不若爲疑詞以記之如雲度損其舊七八如何又此役乃星子令王仲傑董之亦欲特附名其間以傳久遠並望因筆及之也其人老成忠厚民甚愛之此不必言但欲知之耳洞主命官事記亦見之決非僻書但此無書可檢耳此傳疑正不必深說也

今日得蘄州寄來王信伯集並語錄讀之駭人此洞記所爲作也然以一噎而廢食又以過當故愚意欲明者更加意也恐後人觀之復如今之視昔也當是時士皆上質實實則入於申商釋老而不自知祖宗盛事風俗之美固如所論然當時士之所以爲學者不過章句文義之間亦有淺陋駁雜之獘故當時先覺之士往往疾其未足以明先王之大道而議所以新之者至於程張諸先生論其所以教養作成之具則見於明道學制之書詳矣非獨王氏指以爲學而欲攺之也【王氏更變之議榮公初亦與聞】王氏之學正以其學不足以知道而以老釋之所謂道者爲道是以攺之而其獘反甚於前日耳今病於末俗之好奇而力主文義章句之學意已稍偏懲於熙丰崇宣之禍而以當時舊俗爲極盛至當而不可易又似太過然且所以論王氏者亦恐未爲切中其病也

明道程先生【止】卑忠信而小之也

世固有忠信而不知道者如孔子所稱忠信而不好學者伊川所譏篤學力行而不知道者是也然則王氏此言亦未爲失但不自知其不知道而反以知道者爲不知道此則爲大惑耳其以忠信目明道以爲卑明道而小之則可以爲卑忠信而小之則不可蓋以忠信對知道固當自有髙卑大小之辧也

關洛緒言【止】盍思所以反之也

程氏之言學之本末始終無所不具非專立爲成徳者言也今此語意似亦少偏兼於上文無所系屬

政使止於章句文義之間【止】三代之始終也

三代之教自離經辧志以後節次有進步處是以始乎爲士而終乎爲聖人也今但如此言之則終於此而已恐非三代學之本意者也

自有此山以來【止】亦君子之意也

所謂與日月參光者不知何所指更望批諭其曰區區濬之者又恐卑之已甚有傷上文渾厚之气如馬伏波之論杜季良也兼此役本爲發明先朝勸學之意初不專爲濬之今但得多說此邊意思出來而略帶續其風聲之意則事理自明不必爲罵破也

鄙意欲如第一段所論引明道札子後卽云不幸其說不試而王氏得政知俗學不知道之獘而不知其學未足以知道於是以老釋之似亂周孔之實𨿽新學制頒經義黜詩賦而學者之獘反有甚於前日建炎中興程氏之言復出學者又不考其始終本末之序而爭爲妄意躐等之說以相髙是以學者𨿽多而風俗之美終亦不追於嘉祐治平之前而況欲其有以發明於先王之道乎今書院之立蓋所以究宣祖宗興化勸學之遺澤其意亦深遠矣學於是者誠能考於當時之學以立其基而用力於程張之所議者以防其極則齊變而魯魯變而道矣此語艸略不文而其大體規模似稍平正久遠無獘欲乞頗采此意文以偉辭不審尊意以爲可否若只如所示卻恐不免有抑揚之過將來別生獘病且將盡變秀才而爲學究矣蓋此刻之金石傳之無窮不比一時之間爲一兩人東說西話隨宜說法應病與藥也

淳熙六年南康軍秋雨不時髙仰之田告病郡守新安朱侯熹行眂陂塘並廬山而東得白鹿書院廢址慨然顧其僚曰是蓋唐李渤之居而太宗皇帝驛送九經俾生徒肄業之地也書院創於南唐其事至鮮我太宗於泛埽區宇日不暇給之際奬勸封殖如恐弗及規摹遠矣中興五十年釋老之宮圮於冦戎者斧斤之聲相聞各復其初獨此地委於榛莽過者太息庸非吾徒之恥哉郡𨿽貧薄顧不能築室數楹上以宣布本朝崇建人文之大指下以續先賢之風聲於方來乎廼屬軍學教授楊君大灋星子縣令王君仲傑董其事又以書命祖謙記其成祖謙竊嘗聞之諸公長者國初斯民新脫五季鋒鏑之阨學者尙寡海內向平文風日起儒先往往依山林卽閒曠以講授大率多至數十百人嵩陽嶽麓睢陽及是洞爲尢著天下所謂四書院者也祖宗尊右儒術分之官書命之祿秩賜之扁榜所以寵綏之者甚備當是時士皆上質實下新奇惇行義而不偸守訓詁而不鑿𨿽學問之淵源綂紀或未深究然甘受和白受采旣有進徳之地矣慶曆嘉祐之間豪傑並出講求益精至於河南程氏橫渠張氏相與倡明正學然後三代孔孟之敎始終條理於是乎可考熙寧初明道先生在朝建白學制教養考察賓興之法綱條甚悉不幸王氏之學方興其議遂格有志之士未嘗不嘆息於斯焉建炎再造典刑文憲寖還舊觀關洛緒言稍出於毀棄剪滅之餘晚進小生驟聞其語不知親師取友以講求用力之實躐等陵節忽近慕遠未能窺程張之門庭而先有王氏髙自聖賢之病如是洞之所傳道之者或鮮矣然則書院之復豈茍云哉此之士盍相與揖先儒淳固慤實之餘風服大學離經辧志之始教由博而約自下而髙以答楊熙陵開迪樂育之大徳則於賢侯之勸學斯無負矣至於考方誌紀人物亦有土者所當謹若李濬之之遺迹固不得而略也侯於是役重民之勞賦功已狹率損其舊十七八力不足而意有餘也興廢始末見於當塗郭祥正所記者皆不書

人至辱手書得聞春來尊體益輕健放杖徐行又有問花隨栁之樂甚慰記文定本辭約義正三復嘆仰已送山間屬黃子厚隸書到卽入石矣又一書云此記非惟使事之本末後有考焉所以發明學問始終深淺之序尢爲至切此之士防益旣多四方私淑之士又不少矣

尢首禍自創干戈之制軒轅因戮之處則象吻於宮行則懸旄於纛以示戒萬世又聞鴟吻者一母生九子如好聲者曰蒲牢鐘紐之是也好飲者曰石橋兩旁俯水獸是也此好望者曰鴟吻云但不記此說在何書也夏忠靖公鴟吻詩世多傳誦之或云公平生出處此略可見困極而節不易寵極而色不矜後聨有之矣至如解大紳有徳有量不遠小人之評又於卒章見焉

元儒三山梁益題黃筌三雀圖謂院畫皆有名義是圖蓋取詩禮春秋傳三爵之義今之三公五雀白頭雙喜雀鹿蜂猴鷹熊之然豈亦皆是之謂歟

前年過泰和謁楊尙書淑簡王抑庵尙書見楊氏春帖云世承良吏徳門倚素王宮意必東裏公所作抑庵中堂集古人語云詔許歸蓬蓽性本愛丘山又嘗聞楊文定公桃符有曰黎庶但教無菜色官居何必用桃符云蜀府長史長沙陳南賓名士也曾孫章今爲南雄府學訓導藏劉學士三吾手筆與其先生書一緘戈僉事立嘗手錄之予以其所云錢子予校書與予前所記合亦備錄之予書作瑜字子予蓋老儒廿七人中一人三吾手書後皆細書低一字空處字糢糊云因家世契鐂三吾手書裁畣長史相公南賓世姻契安老堂所華緘下逮承起處安適喜敍叵量莫年以來每一得姻家書輒興骨肉暌違之感友朋相繼凋謝之痛捧讀至是未嘗不爲之涕泗交頤也惟吾姻家一官蜀府際遇賢王非但以文學相知抑且以行相信耆年碩徳優禮見待老者安之昔防其語矣堂以安老今乃於吾老長史見之來者傳誦歆有日發揮素心久在下懷顧賢王敬愼名堂受知有素未能先以文字形容盛心盛徳之萬一而乃私承姻家爲之文焉豈不失先後重輕之倫也哉是用冒昧一文上達睿聽莫年文思衰落不知所裁亦惟受知之素必能悉此鄙懷矜其衰朽而毋訝其蕪穢也安老之作惟吾二人夙昔相知然亦甚愧斯題斯扁以賢王而重而此題此文乃無龍文百斛鼎之重爲斯堂增重其不稱多矣來使行色甚遽率爾呈達不直老姻家一捧腹也先祖詩文早已校完今先寄一本顓求長史爲寒宗族譜一發揮今夏間則以兒頫之來謾一編冩文先丞相四世孫仁寛徙家今之石溪時有手植黃槤樹一株大數十圍將百餘年矣曩老者畱攸縣之日此樹半邊爲枯自到溪上其樹復榮區區有詩謂太乙燈輝猶照夜相公樹老復回春之句天師張無爲爲之圖美和錢子瑜有題備錄寄去亦不能不借重一發揮也三吾手書宣藩醫官曹伯溫開春方去能言令親家老鎭撫昨者亦得其孫子家下信息【闕】

老姻家自今夏總裁校書天下老儒凡廿七人悉在

下處取決勞心之甚又孟氏之書詞气抑揚之太過者八十五條卒九月間方已完備進呈未免思慮之過痰气鬰結醫者戒以毋太勞心以故凡百文字皆不暇備槁如安老堂文字【闕】文字是以先後不備【闕】

宋儒批選文章今可見者前有呂東萊次則樓迂齋周應龍又其次則謝疊山也朱子嘗以拘於腔子議東萊矣要之批選議論不爲無益亦講學之一端耳

水東日記卷九

欽定四庫全書

水東日記卷十

明葉盛撰

宋崔淸獻公與之爲四川路安撫制置使時與統制吳彥書帖並當時省札見淸獻家集不惟可考當時之制而淸獻薦賢爲國之心馭將待下之誠此亦可見禦前札字至樞密院札兩行共二十字皆兼行大字戎帥至可喜可賀云出親染也

二月初奏剡已上並專書朝堂薦懇甚力旦夕當有峻除欲煩統制此來有一二邊事欲面分付緣李帥出邊要人在司彈壓難以輕動又恐將來命下卽合起發愈是來不得今已行下戎司時暫差官抵替統制卽便疾速司又薦隴西爲守庶防得人共濟國事千萬察之不可泄也十三日押

付吳統制

禦前札字付金州都統吳彥【禦寶】封

禦寶實封樞宻院札

【此處疑有闕文】

四川崔制置申與之竊惟人材難得而將材尢難得自非平時察訪而收蓄之則緩急無以爲用與之冒膺梱寄無補絲毫時事孔難以選將厲兵爲急其間有材略過人可用爲將帥之儲者可不薦防之乎與之伏見修武郎與元府駐札禦前中軍統制吳彥人物偉健議論通暢畱心軍政宣力邊防有慷慨功名之志輕財好義得士卒心欲望朝廷特賜旌擢處以統制之寄庶防邊陲得人諸將亦所知勸矣除已錄奏聞伏乞照防申聞事右三月十七日奉聖防吳彥特差權金州都統制任責措置捍禦邊面具管幹日時狀申樞宻院今札付吳彥照防準此

押押

押

嘉定十六年三月十八日

十八日遣使臣樊厚前去想已到矣忽二十二日未時準庚牌逓到省札有金州統制之除亦賜勅書已下李都統差官時贊兼權中軍統制職事仍管幹營寨候到卽便疾速起發前去金州交割職事不須更來本司恐成遲滯二十二日與之手書上都統太尉吳戎帥膺三軍之重寄而以統制兼之終是事荷不顓正此多事盍正其名今來朝廷區處行下委是合宜可喜可賀與之黃山谷元丰中過泗州僧伽塔作發願文戒酒色肉但朝粥午飯如浮屠法後來醉酒如常豈亦嘲戲耶今人內不足者動以發願爲言可知巳

上大人丘乙巳化三千七十士爾小生八九子佳作仁可知禮也尙士由山水中人坐竹林王生自有性平子本畱心王子去求仙丹成入九天山中方七日世上幾千年已上數語凡鄕學小童臨仿字書皆昉於此謂之描朱爾傳我習防徧海內然皆莫知所謂或云僅取字畫簡少無他義或云義有了了可解者且有出也諸曁陳儒士洙今日云嘗見宋學士晚年以眼明自誇細書小字嘗及此學士其知所自者耶

宋南渡後行在百官有謝許乘轎表見汪浮溪集此亦乘轎事原然伊洛大儒則又嘗雲乘轎是以人代畜也蘇州自國朝洪武中來凡斯文盛舉未嘗乏人吾所知如洪武士子簡防試士十八人授編修等職入文華堂命宋學士等爲之師俾肄業勸懲寵錫略似後來曾棨等則有王璉汝器修元史則髙啟謝徽亦有傳著不知卽潞州知州否永樂中纂修大典有王汝嘉趙友同大典尢多其人洪熈初文館中則汝嘉與陳繼嗣初正統提調學校則僉事張某景泰中修史其自外赴召者有節之欽謨而天順再舉提舉之選節之欽謨又當其首選也

範石湖爲李結記濬塘浦云浦有五曰新洋江曰小虞曰茜涇曰下張曰顧浦塘有三曰郭澤曰七了曰至和又昆山水利序大槪有二曰作堤曰疏水小槪有一曰種茭王荊公送人宰吳江曰當知耕牧地往往茭蒲靑三江斷其二洚水何由寧皆吾東南人所不可不知者正統中石璞爲江西按察使王孟堅先生爲僉事先生淸方端重文學淵防且儀觀丰偉亦殊眾人而石才行猶人舉止亦輕率適又以失囚降副使士大夫莫不以不日臺輔期先生而以眾人遇石有占命者適曰石向去逺到腰玉尙未艾也王當止五品壽亦不久後皆如其言然則人生修短通塞豈皆本於命耶刑部員外郎吉水許振先生諸生也嘗與夏禦史塤言如此

宋楊惠之以塑工妙天下元劉正奉亦名世焉今北京東嶽廟云尙有其迹兩人見黃涪翁虞伯生之文皆不泯矣

初予有關北之行叔簡司丞手書漁家傲一闋見贈云是範魏公經略西邊時所作其辭曰塞下秋來風景異衡陽鴈去無畱意四面角聲相對起千嶂里長煙落日孤城閉濁酒一杯家萬里燕然未勒歸無計羌管悠悠霜滿地人不寐將軍白髮徵夫淚玆來南中得唐裴晉公二詩其一曰有意效承平無功答聖明灰心緣事霜爲論兵道身還在恩深命轉輕鹽梅非擬議葵藿是平生白日常懸照蒼蠅謾有聲嵩陽舊田裏終欲謝歸耕其一曰危事輕非一浮榮得是空白頭官舎裏今日又春風又得宋崔淸獻公題劍閣詞云萬里雲間戍立馬劍門關亂山極目無際北是長安人苦百年塗炭哭三邊鋒鏑天道久應還手寫畱屯奏烱烱寸心丹對靑燈搔白髮漏聲殘老來勲業未就妨卻一身閒梅嶺緑陰靑子蒲澗淸泉白石怪我舊盟寒烽火平安歸夢到家山又得我朝巡撫南畿尙書周公恂如感懷一首云日晏忘飱夜半興簿書煩擾爲無能秉心初擬逢衡鑑任意寧知越凖繩法在卹民民反病事因除獘獘逾增前非未悟羞蘧瑗敢嘆防軀踐薄冰數篇者於予有慨於中焉因取筆記之

景泰元年三月予自開封還兵科見壁間貼記某月某日取回某本同僚言近日公侯伯尙書都禦史大臣言欲遣使使北進冬衣有防欲能識太上皇帝大臣行郡臣震懼謝罪因繳納元奏已之矣予因謂當時科中失之納還奏疏𨿽諸公以怵威誤國者以欲泯迹科中當奏知以某日某人取回某本非但迹不容泯而亦可以警誤國者之心事已無及徒一惋嘆而已

範文正公嘗用黃素楷書伯夷頌遺蘇才翁劉原父以蜀素烏絲防求歐陽公寫孝經一章公以其不染墨寫澄心答之蓋黃素蜀素皆絹名也伯夷頌今在義莊歐陽文忠公與尹材帖云墓銘刻石時更不要畱官銜題目及撰人書人刻字人等姓名只依此寫晉以前碑皆不著撰人姓名此古人有深意況久逺自知蓋只著尹師魯墓四字楊東裏云漢魏碑皆不著書人姓名以當時能書者多也周尙書云小西天唐碑數通皆開元景云太極中所建梁髙望王大恱思道王利貞所書然皆不著撰文人姓名豈卽書此者之所爲歟海昌詩人蘇平秉衡者嘗言宋一代近體詩其彷佛唐人僅王禹玉元夕一詩耳猶惜其鎬京春酒沾周晏沾周字音調不諧易沾爲陪可也髙槎軒太史詩二千首亦止取其夜聞吳女誦經一律然好事者則以【闕】八字管定秉衡近體詩云禁是莫能爲也

蓋與許洞詩僧事相云

世稱警悟有局幹人曰乖覺於兵部奏內常用之然未見所出韓退之云親朋頓乖角羅詩云祖龍算事渾乖角宋儒語錄亦有乖角似與今用乖覺意相反云釋栢子庭鑄磬疏鳴鑼惡念生擊磬善心發善心發時火鑊涼惡念生如蓮葉脫我來化磬不化鑼布施無分少與多一槌打卻自家底聲聲喚出阿彌陀

蕭墅張氏聞見錄云石川張子才洪武二十四年以秀才舉赴吏部嘗有元宵詩及上禦覽詩二律元宵詩曰三五佳期意气生燈光偏與月華明一天星斗移人世萬斛驪珠布帝京龍閣風光連上苑鳳樓春色勝瀛遊觀唱詠應多幸四海雍雍正治平進禦前詩曰曙气初分四海同聖明天子五雲中冕旒端拱升平日禮樂雍和化毓風萬國衣冠懽拜舞一朝刑罰伏姦凶書生老得趨金闕願祝皇猷效寸衷詩𨿽止是子才亦莫詳其人吾以吾石川今之言詩禮者落落也以是取之凡大班奏事有常規亦多所司預進事目惟正統戊辰狀元彭時謝恩以夜坐久誤入朝被劾上惟命錦衣衛尋而已與他凡有劾皆卽命逮捕不同於此不惟可見聖明倉卒應變而保全愛惜儒臣之心至矣狀元同榜吾友鄭時乂云狀元退就鴻臚習儀大鴻臚卽言厲色詰其誤事之由狀元舉止殊從容唯唯謝過而已此亦可見其量也

三月二日秋官郎中彥謐賢友南行詩以識別楊生靑雲器文采輝白壁腰間龍泉劍別我有逺適吾聞禹䢐徵舞幹致苗格所以宣尼訓服逺修文徳好謀而有成明明垂警飭如何才智士宏議薄古昔懷忿忽逺圖急功幸茍得寧論萬里行糗粻豫峙積漢廷所遣帥孰是趙充國子行職贊襄僶勉攄良畫𨿽有鬥酒錢安能冩胸臆臨岐念素交聊贈繞朝防廬陵楊士奇右詩見楊氏世美錄初川之議蓋有主之者內閣未之聽而兵部和之於是王忠毅公有總督之命此詩大意具矣後來忠毅西巡一奏此事愈明他日豈無秉公是於彤簡而致深慨於是詩者乎

景泰中一時多兩正官如吏部王何文淵繼王翺禮部胡濙楊寧兵部於謙儀銘都察院陳鎰王文繼王翺國子監劉陳詢太常尙寶皆然天順初諸司當事多武臣內閣則武功伯兵部則靖逺伯禮部則興濟伯今之異於常者則李少保賢自郎署至閣老劉崇益由方面入爲大司成也

今時俗語事物紀名相傳莫知所自而見諸唐人詩最多近讀王建詩如鹵簿分頭入太常銀帶排方獺尾長恐防天子在樓頭射生宮女宿紅妝地衣簾額一時新禦廚不食索時新家常愛著舊衣裳浴堂門外抄名入爲逢好日先移入無鵶鵲到園中暗中白頭沒人知空閒地內人初滿薔不似已前春勞動先生逺相示百方回避老須來文案把來看未防向晚臨階看號簿眼前風景任支分當巡更近五云自執金吾長上侍女常時教合藥立地階前賜紫衣宮女月中更替立誰家將息過今春美人開池北堂下漸覺生衣不著身上皇生日出京城蠧生騰藥篋近來身不健近來年紀到斬新衣盡知道縣家門時時一窠薤皆是也惟分頭今作分投非他如昌黎之老翁眞个似童兒韋莊之近來中酒起常遲甚多當別錄焉

大言無實專事表暴之人如唐之李元平李系石晉之景延廣宋之雷簡夫趙彥訥金之富察阿爾博遜我朝之伏伯安皆是也賢如杜祁公蹇忠定猶爲其所動王鐸關播重貴爲其所惑而委之以國倚之以兵宜矣呂夷簡楊云翼之識鑑固足多若崔菊坡當彥訥得軍民心五年之久之時乃能炳然見之之眞豈不誠難哉山谷跋歐陽公所作黃夢升墓銘面目太似可厭也國朝之制臣民奏事稱奏本後以奏本用長紙字畫必依洪武正韻又用計字數於後舎鄭重而從簡便攺用題本則不然矣然題本多在內衙門公事若在外並自陳己事則仍用奏本東駕則稱啟本宣廟每呼本爲株子嘗見傳防中云然

水東日記卷十

欽定四庫全書

水東日記卷十一

明葉盛撰

五倫書已載有王軫家書事示勸萬世矣軫嘉興人也嘗詢得之今恭錄詔文於此次謝表終家書焉奉天承運皇帝詔曰朕起艸萊削羣雄靖邊陲安中國之務欲天下承平邇者諸郡官吏不畏法律之嚴姦獘疊興禦史臺管句宇文桂因事被問囊中所藏書信百封盡取目之悉系浙右儒吏奬譽之言或是或非皆欲禍人中間亦有私托求進者嗚呼昔元之初得天下人材皆務實學故賢能由公道而進後元之失天下世俗皆尙虛名故私幹權門而用朕多涉艱難備知此矣其立法未嘗不嚴而用法未嘗不審然吏貪婪如蠅蚋之趨朽腐螻蟻之慕鮏羴噫若是者豈非慈父失教於平日耶抑其子之不孝不聽父之訓耶今於百封書中得一善教其子者系浙右登科舉人王軫之父家書意望管句宇文桂轉達平涼子之任所書未發朕偶獲見之書中語言謀切教以忠孝子之賢否𨿽未可知然薄俗中有善於爲人父者如此誰能出其右哉勸善懲惡移風易俗實有國之善治其令中書遣人賫朕詔諭往詣其家賜以白金百兩附子五枚川椒五觔絹十疋以旌其賢令有司除本戶雜役依舊應當里長其弓兵不須再役

洪武四年閏三月

日

布衣臣王某言伏聖恩賜臣詔書並銀絹椒藥謹上表稱謝者伏以聖明禦極自慚無補於埍埃詔命臨門忽沐分霑於雨露輝生蓬蓽歡動鄕閭臣誠惶誠恐頓首頓首欽惟皇帝陛下徳厚道髙功崇業廣智勇天錫聖敬日躋任賢使能與堯舜之心同大賞功罰罪如天地之徳無私端居九重之中明見萬里之外伏念臣性資愚陋學術迂疎分甘老於山林名敢求於簪紱教子乏義方之訓承恩忝科甲之榮大邑分符深佩選掄之重安書寄逺勉加忠孝之全俾恪守於亷勤庶少酧於知遇何冀上聞於天闕過承下逮於星軺白金光照於瑟書黃絹春生於筐篚芳椒助養上藥扶衰豈期枯朽之餘遽拜駢蕃之賜徵徭特免喜懼交臻臣瞻仰淸光鈞陶聖化心同犬馬願攄報效之誠景迫桑楡欣覩太平之盛謹奉表稱謝以聞無任瞻天望聖激切屏營之至臣誠惶誠恐頓首頓首謹言洪武四年閏三月日布衣臣王某

自舊年十一月初二日南潯別後至今年凡四得書鎭江髙郵寧陵鄭州者餘一書不知寄何人必浮沈矣三月十一日汝兄防朶至剛於徳淸書中簡略不知從者及同遊俱無恙否且言嵗中可至任不知果然乎本家徳淸之役已辦兩圖黃冊里長及歸安甲首皆不擾而辦里長不赴京倉此甚良法也正擬安靖防時十二月間本縣又定新市弓兵分管十二都但辦什物勾捉軍人至今不得安息所費亦不少也家中上下俱無事儻欲挈家須在彼稍安詳度可否然後來取恐川途迢逓或遷轉不常跋涉勞頓我今稀年又一老景侵尋儻則朝廷容侍親則上章求歸父子相見以盡餘年若宛轉仕途則相見無日矣人說有分俸之例不審有否如得分祿以養亦足爲榮若彼處關支則不必也凡事須淸心潔己以亷自守食貧處儉儒者之常愼勿以富貴爲念古人云貧乏不能存此是好消息正當以此言爲受用也治民以仁慈爲心報國以忠勤爲本處己當以謙敬學業更須勉力暇日卽以性理之書及羣經畱玩自然所思無邪更須熟讀新律自然守法不惑飲酒當以康節先生爲範不可縱恣忠定之事律許則行【闕】不可幹其紀也此後儻有的便可買附子一二枚川椒一二觔起稅而來餘物非所覬也臨川奴世生俱無疾但諸子未出瘡疹爲憂耳浙西米價極防白者一分一升可見太平之時矣安西𨿽有來者而往者絕不可得汝之外舅向曽寄書與盩厔兪主簿只候去若達必能道吾家中平安矣章二親俱康健希聲於十一月望後逝世餘外親俱安就令知之路逺作書不能詳盡洪武八年四月初三日書付男軫

今俗呼五十兩重銀錠曰元寶嘗見獨石內官弓勝得埋藏銀數十錠形制皆平漫與今樣範不同面有中書省小字印背則陰文元寶二大字也宋銅錢文皆著年號惟開寶中曰宋通元寶寶元中則曰皇宋通寶皆避寶字耳然反覆皆著元字亦異哉

仁廟好文之主宮僚鄒濟徐善述王汝玉以及楊士奇梁潛蔣禦醫用文等皆被詩文寶翰之賜甚多予前年議事問軒崔二憲長於兵部後堂閱馬尙書賜物見刻本仁廟禦制文內多具焉近得天臺徐氏所藏令防一通永樂十六年三月初二日皇太子書一通冬至賜詩一首永樂十五年【闕】

十六年九月二十二日問古詩各一首十月二十七日呈試王業古詩一首聖制必已具刻玆不盡錄錄令防書詩各一以見昭皇帝崇文禮賢之盛徳云爾

令防說與好古爾將選詩內取易入手解意的詩分賦比興三字每字要十六句八首十二句八首八句八首爾爲選擇王燧眞明日早要進來看又聞卿染疾可稍得否乃冬寒善加湯藥順時將息防不多及

皇太子致書贊善好古先生余今欲學作表卿可一如詩題立例意思余爲搆文請益好古具詩題與表題間日封進以廣琢磨今晨覽卿爲余所攺之詩甚是丰采淸雅眞有益於日新但卿疾不痊未及存問日見擾煩豈尙古優待髙年才望之士乎然優待之心豈忘今朝夕但卿今年邁恐余爲學有日似卿朴苦口者百無一二面防順顏者比比有之故特相爲覼縷者爲卿才徳謇趂卿康健篤於其事卿無憚勞弼余成業惟望藥石之言日甚一日毋務犯鱗觸諱之慮若余成學報答之禮豈得忘之春暖猶寒當善爲湯藥順時將息以慰餘懷防不多及永樂十六年三月初二日

冬至賜贊善徐好古淸朝盛文治輔徳資儒耆念彼筋力倦趨朝諒非宜賦詩有佳致納誨多良規起予得深趣歡懷浩無涯新陽屆初復況此承平時酬勞見尊酒庶以勞期頥

皇太子特以牲醴之奠致祭於故贊善徐好古之靈曰卿偉量淵宏博覽古今正宜佑余文學匡余政治豈期一疾遽然而逝玆者黃鐘應候天道伊周顧諸寮吏不見於卿使哀哉痛哉不復聞卿贊益之言矣今特遣庶子鄒濟奠於靈筵卿其不昧庶克饗之

皇帝遣天臺縣某官諭祭於故贊善贈太子少保謚文肅善述曰卿昔從朕於儲宮有啟沃匡輔之益嘉念不忘玆惟仲【春秋】特致常奠用伸懷舊之情尙其饗之維永樂十七年歲次己亥十一月辛丑朔初七日丁未翰林院學士兼左春坊左諭徳楊士奇楊榮左春坊庶子鄒濟翰林院侍讀錢習禮侍講陳全春坊右中允王英翰林院編修苗衷檢討曽棨吏部尙書蹇義翰林院修撰楊溥春坊右中允黃宗載贊善陳濟侍講鄒緝郎中李興員外郎施顯主事貞完檢討陳璲敬以淸酌庶羞之奠致祭於新逝左春坊左贊善好古徐公之靈曰嗟吁先生徳宇振振蚤出遊學適際昌辰典教方州遂陞成均進官春坊益勵忠勤內明外厚名重縉紳啟沃輔翊方借老成夫何一疾竟殞厥身亦旣壽考有子有孫飾終弔祭薦荷寵恩遺文淸譽不亡者存士奇等忝在同寅或居比鄰一奠永訣寓哀斯文尙饗右祭文三通

東駕文出親制洪熈中文意當筆詞臣有深意焉蓋嘗見一時王文靖祭文內及文事其指文靖進說詩法之事歟好古獨不及此聞好古淸介端實不愧古人也同僚鄰曲祭文不知何人作此文本韻眞文元而亦用生成字云

戲言辯口輕爲訐迫亦足以取怨得罪於人嘗聞修永樂大典時諸儒羣集一日有及凡例未當者王偁孟曰譬之欲構層樓華屋乃計工於篐桶都料得不有誤耶景泰中徐左僉有貞治河無成功於少保嘗笑謂同官曰徐先生五墨匠耳柰何令脫土墼也

虞文靖公爲祕書少監日著朱宜人吉氏墓碣【石本作碣銘】其略曰鎭【石本作徵】東行省儒學提舉朱徳潤嘗【石本作常】爲集【石本作余】言其母夫人吉氏【石本作吉宜人】之孝也祖母施夫人甚愛之至元甲午十二月吉宜人將就館而施夫人疾病嘆曰吾婦至孝天且賜之佳子吾必及見之旣而疾且革【石本作亟】治後事其大父卜地陽抱山之原使穿壙以爲藏施夫人曰異哉吾夢衣冠偉丈夫來告云勿奪吾宅吾且爲夫人孫旣而役者治地深五尺許得石焉刻曰【石本有鬰林字】太守陸君績之墓別有刻石在旁曰此石爛【石本作石若爛】人來換石果斷矣其祖命亟掩之而更卜兆施夫人又夢偉衣冠者復來曰感夫人盛徳眞得爲夫人孫矣徳潤生其大父字之曰順孫而施夫人沒人以爲孝感所致朱氏睢陽五老兵部郎中貫之後徳潤字澤民有文章政事而獨以畫馳名虞公嘗跋其文以爲識者不厭其多能也子季寧娶昆山州判官徐侯女朱之後因家昆山焉陽抱山去蘇城不逺嘗閱雲間志陸故晉大族如遜如抗重珪疊組不一皆塟華亭機云等山誌悉有載獨無陸績墓蓋或以別業遷徙塟陽抱山矣此銘喀喇子山書立石尙存末云泰定四年三月【闕】

黽勉依伯生先生命抄錄一過願並請先生書之庶永傳也巙敬吿澤民提學足下

朱文公先生考定歐陽文忠公事迹有云平心保州妖尼三事公平生學問根厚出處大致言行本末皆見於此獨晚年靑州論執靑苗事尢足見其剛毅大節始終一致旣老不衰而公諸子所次事迹乃有所避而不敢書吳充行狀亦不載韓魏公作墓志乃始見其嘗有乞不收息及罷提舉等官之奏與其辭太原有守拙循常之語神宗實錄又不載志語於附傳至葉濤之重循乃反著其不俟報可擅止防錢而有特與放罪之詔又至近歲洪景盧作四朝史傳乃書其以是爲王安石所詆而遂決歸老之計蓋此一事凡更六人之手而三書闕焉幸其有肯書者然猶歷三手越百餘年而後首末得以粗備然則士之制行不茍合於當時而有待於後世者豈不難哉予居閒好觀當世名臣事迹往往購求名人碑志故在逺者未可知二三十年來忠邪貪防之大槪亦稍有聞而頗厭作者之不得其實十恆八九也嗚呼誅姦防於旣死發潛徳之幽光數千百年之後當必有其人必不止僅如今日之所見而已也嗚呼希矣元中書左丞平定呂忠肅公思誠耿恆庵尙書九疇曽祖妣之兄也其爲人見元史本傳嘗見南村輟耕錄載其不敢妄爲些子事只因曾讀數行書一詩天順四年予過南都飲尙書太平裏第尙書因誦公寄內一詩其詞曰自從上馬苦思卿一个窮家兩手擎少米無柴休懊惱大男小女好看成恩深夫婦情何極道合君臣義更明早晚太平遂歸計連杯共飲話離情大抵公之詩情眞語切要亦出元白雲

太監阮安一名阿畱交阯人爲人淸苦介潔善謀畫尢長於工作之事其修營北京城池九門兩宮三殿五府六部諸司公宇及治塞楊村驛諸河皆大著勞績工曹諸屬一受成就而已詳見東裏文集晚歲張秋河決久不治復承命行道卒平生賜予悉出私帑上之官不遺一毫蓋中官中之甚不易得者嘗刻營建紀成詩一時名人顯官無不有作將傳布間以王振一言而止振於他役皆有碑獨靳此者要不可以不矜一善歸之則亦嫉之云耳

水東日記卷十一

欽定四庫全書

水東日記卷十二

明葉盛撰

商狀元載家藏宋時公牒一內凡朝廷語言皆朱書蓋其先本西夏人以獻密有功送浙中意與今安插來降人相多所寓卽今所居浮安寥源族頗繁衍蓋四百年於玆矣載入翰林予以其同年之長且厚也攜先徳捲求題載因出此得覽觀焉當時見有周公敍一跋在捲後也

胡參政拱辰藏其鄕先生宋融堂錢時予是周易釋傳一冊十二卷兩漢筆記一冊六卷蓋皆不完之書錄其省札書狀之詳見宋𨿽衰季而其君臣之間崇儒重道如此人心所以不能宋而遽亡也且以融堂著述之多去今僅三百年參政又世儒家所見止此良可嘆已𨿽然班孟堅藝文志所列今存者防何豈獨融堂也哉

錄白宋省札

特進左丞相兼樞宻使肅國公喬某札子臣輒有奏陳仰乾天聽臣昨任國子司業日於延見諸生之次聞嚴州布衣錢時山居讀書理學淹貫嘗從故寶謨閣學士楊簡遊蓋其深所推許今寶章閣待制甫昨任徽州與故太府寺丞鄭之悌守嚴州日皆嘗一再禮聘涖講郡庠逺近士子翕然雲集已而得其講篇其於辧析義理參錯事物發明疑難有以起人臣是時心已屬之其後知紹興府汪綱亦嘗延講至郡臣始屬綱求其所著之書有論語孝經中庸大學四書管見及尙書啟詩學管見周易釋傳兩漢筆記國朝編年等作益信其學之有所詣其作兩漢筆記皆痛漢氏襲秦之獘而尢反覆致意於後世所以不敢望三代之治又見其學之爲有用臣遂因綱以延其來與之相見而欵扣之見其气才識尢通世務自田裏之休戚利病當世之是非得失莫不詳究而熟知之靖康間其大父防值睦冦陸梁烏珠入浙糾率扞禦防著奇功朝廷嘗爲之立廟封爵而時亦人物魁岸慷慨激昂有乃祖風不但通詩書守陳言而已每念此亦奇士而不使得爲世用私竊惜之比者伏讀國史至眞宗皇帝於禁中壁間見穆修所作詩句深切嘆賞卽問侍臣曰有文如此公卿何以不薦則士之遺逸者固大臣之所當言亦聖主之所樂聞者也時嘗請漕司文解比歲已該永免而屋竟不足以得之其志方將玩聖經以自儻今而不加於收用使之終老山林則國家有遺而不舉之才大臣有知而不薦之咎矣臣愚欲望聖慈且與錢時特補迪功郎畀以祕閣校勘仍乞下時本貫嚴州取所著書繕寫繳進上備一覽如其果有可采則乞次第錄用庶以究其所蘊有補斯世伏候勅防貼黃臣更有奏聞臣伏見成忠郎吳如愚墮身右列早歲兩爲筦庫尋卽居官簿當進亦不自言垂三十年矣𨿽防都城而杜門不出臣欲識之不可得多有爲臣言其人行醇而介气而溫講道窮經賸有著述凡士大夫之仕於朝與三學之生員四方之士子茍有志於問學者莫不造門質疑皆充然有得而去今年逾七十略無倦容臣竊伏思念輦轂之下有此佳士可謂蘭蕙眾根簫勺羣調者矣近在目儻不示以旌別則天下何觀焉臣愚欲望聖慈特與如愚換授從事卽並充祕閣校勘如此則陛下一日之間度越拘攣而得二士可以勸後學而厲人心可以抑奔趨而奬廉靖其於治道不爲無補取進止五月十日三省同奉聖防依

右札付祕閣錢校勘

嘉熈二年五月日

押

【押押】

錄白嚴州進書繳狀

貼黃【嚴州恭奉聖防取發嚴州布衣錢時著述書上進事朝防大夫權知嚴州軍州兼管內勸農事臣萬薦上進】

尙書省札備特進左丞相札子奏陳嚴州布衣錢時山居讀書理學淹貫特補迪功郎畀以祕閣校勘行下嚴州取所著書繕寫繳進上備禦覽三省同奉聖防依

札付嚴州臣除已恭稟繕寫錢時所著述書計壹百冊開具數目如後須至上進者

錢時家塾尙書演義叄拾冊

學詩管見叄拾冊

周易釋傳貳拾冊

四書管見捌冊

兩漢筆記壹拾貳冊

一右件書壹百冊用黃綾裝褙黃羅絹裏夾復五條牙牌五面紅茸條系防畵木匣五隻盛貯鍍金鐵鎖並全謹具狀上進以聞謹進

嘉熈二年九月

日【朝防大夫權知嚴州軍州兼管內勸農事萬薦上進】

皇帝龍飛禦天之三年十有一月詔天下郡縣興賢者能者明年行江浙中書省試士錢唐凡一千二百有奇九月辛未列合格名士裏寓於書上丞相府蒙古色目五人錫都舉首江浙閩二十八人朱嶸第九盧可繼第二十一江西行省試士南昌鐃抃第七四人者嘗授經永康胡長孺故錫都生之行也長孺告之曰若知夫舉選之故歟四代事舉言逖矣孝弟力田賢良茂才漢也秀才中正魏晉也進士明經隋唐宋也壹操行則質木而少文專詞章則雜博而寡要二者交相爲病縉紳先生深念之卒莫能之革二千年教化風俗之被於下禮樂刑政之出於上俱不能以無愧古人固也今一變至古二三子又相望鄕

書中是知【缺】

也其何以告若粹白莊遜以持其身幽深逺以致其學方正大以立其節醇雅暢潔以肆其言告若止是矣系以詩而敍之晴旭槁落木淺碧露寒溝乘流不盈尺才足漾輕舟野梅花始芳岸楊質若柔五湖艸緑淨北固山光遒大江荊防長淮日夜流磊落呂梁石突兀彭城樓層冰忽峨峨涼風亦颼颼發槖買良馬解裝襲重裘初非兼程行乃覺馬力優燕山擁萬疊秀色射兩眸三古垂載籍壯歲窮探求素懷致君術常擾禆廟謀如何螻螘身欲與稷卨儔辛苦望溫飽鑿枘無相投曲學汲所訶教讇咸不酬勉哉二三子毋爲昔賢羞右胡石塘先生送錫都朱盧饒諸生防試京師詩序先生字汲仲而石塘其號也故宋遺老在元有文章大名蓋與方面仇逺戴表元輩齊名但其人自任太過故揭文安公有書箴切之間見其詩文三十餘首皆峭拔刻厲可喜惜乎不見其全集漫錄此文

昆山進士張經字伯緒邢寛榜及第張篠庵兄弟業師也篠庵嘗誦其格言曰人不可溺於嗜好吾輩他日作官尢不可有嗜好蓋姦人下惟是之窺投間抵隙無所不至也後生戒之

建安楊文敏公行狀云永樂十七年十二月己丑則進言十事皆斥五府六部三法司積上覽而嘉之密諭公曰實切時病但汝爲心腹之臣若進此言恐羣臣益相猜疑不若使愼密禦史言之於是得監察禦史鄧眞畀入奏眾皆股栗免冠請罪詔諸司卽日悛攺怙終者不赦王文端公所爲公傳云

朝臣有傾巧迎合爲公所抑者議欲間之防北京缺祭酒眾請以公任焉上不許公又指言五府六部三法司積有十上命以授禦史言於廷眾皆請罪詔原之而使釐正楊文貞公墓志則云一時廷臣狎恩多縱忌公伉發其私適太學闕祭酒眾共舉公實欲疎之上不聽公遂密言上指斥五府六部都察院章畱中不下所書似不同若楊文定公譔神道碑則又略之矣覽者詳之

宋定陵太中祥符四年吳興姚集唐文粹百卷成自防言絕響聖道委地屈平宋玉之辭不陷於怨懟則溺於譋惑自序以爲漢興賈以佐王之道經世之文求用於文帝絳灌忌才卒讒謫其後公孫董仲舒晁錯咸以文進或用或僕或黜或誅至若嚴助徐樂吾丘壽王司馬長卿皆才之雄者也終不得大用但侍從優遊而已如劉向司馬遷楊子云東京二班崔蔡之徒皆命世之才垂後代之法張大徳業浩然無際至於魏晉文風下衰宋齊以降益以澆薄然其間鼓曹劉之气焰聳潘陸之風格舒顏謝之淸麗謁何劉之婉雅𨿽風興或缺而篇翰可觀至梁昭明太子統始自屈騷終於本朝盡索歷代才士之文築臺而選之得三十卷號曰文選亦一家之奇書也厥後徐庾之輩滛靡相繼下迨隋季咸無取焉有唐三百年用文治天下陳子昂起於庸蜀始振風雅繇是沈宋嗣興李杜傑出六義四始一變至道洎張燕公以輔相之才專譔述之任雄辭逸气聳動羣聽蘇許公繼以宏麗丕變習俗而後蕭李以二雅之辭本述作常楊以三盤之體演絲綸鬱鬱之文於是乎在惟韓吏部超卓羣流獨髙古以二帝三王爲根本以六經四教爲宗師憑陵轢首倡古文遏橫流於昏墊辟正道於夷坦於是栁子厚李元賔李翺皇甫湜又從而和之則我先聖孔子之道炳焉懸諸日月故論者以退之之文可繼顏孟斯得之矣至於賈常侍至李補闕翰元容州結獨孤常州及呂衡州溫梁補闕蕭權文公徳輿劉賔客禹錫白尙書居易元江夏稹皆文之雄傑者歟世謂貞元元和之間詞人咳唾皆成珠玉豈誣也哉今世傳唐代之集者詩則有唐詩選英靈間气極又等集賦則有甲賦賦選桂香等集率多聲律鮮及古道蓋資新進後生干名求試之急用爾豈唐賢之迹兩漢有三代而反無次以嗣於文選乎不揆昧懵徧閱羣集耽玩研究掇善擷華十年於玆方就厥志得古賦樂章歌詩贊頌碑銘文論箴表傳錄書序凡爲一百卷命之曰文粹以相從各分首第門冊止以古雅爲命不以雕篆爲工故侈言曼辭率皆不取云

故事書坊印本行世頗多而善本甚鮮惟建安虞韶以成日記故事以爲一主楊文公朱晦庵之遺意潁考叔輟羮遺母不失純孝故其未免昭君之過鬻拳彊諌以兵可謂愛君難逃陵上之非王覽愛兄諌母則陷於不慈鄧攸存侄棄兒則傷於少恩凡矯枉害正之事一切不取又如楚王戊之醴酒忘設邊孝先之晝眠見嘲翟公之貴賤見交情丁公之謁見受戮辱事𨿽反正亦足爲來者之戒各存本之後近歲襄城李公重刋此書又爲易生知爲幼悟且標目卻去對偶一以年代爲先後亦善矣惜乎去取標目皆尙有未精純處且不著事出某書某文其間刪削亦不一如內助得賢稱伊川兄弟而戒無謾語卻又稱先公等可知也大抵此書與沈易五倫詩同𨿽校之他選可謂彼善於此而欲謂之當而備則未也劉貢父詩語謂宋太宗賜進士詩云寒儒逢景運報徳合如何得詔防體予以爲當以儒生易寒儒蓋豎儒小儒腐儒寒儒可以謙言人君宏大之體未宜爾也漢之子大夫可見若所謂豈不惜賢達其如髙尙何則自有宏偉气象

水東日記卷十二﹤子部﹐小說家類﹐雜事之屬﹐水東日記﹥

欽定四庫全書

水東日記卷十三

明葉盛撰

鄒奕字道蘇州人有文行元季嘗守贑國初謫關西與一時知名士若江右夾谷希顏三衢徐蘭與善錢塘童權可與天臺姚文昌錢塘楊志善山東趙敬主一秦州劉純宗厚同郡沈繹誠莊陸禧彥吉婁江丁晉仲敏爲倡和友詩文甚多仲敏蓋吾昆人也嘗有寄誠莊詩曰芝賢先生人中仙儒醫並稱世所艱顏井泉通上池水孔壇杏接匡廬山焚香鼓琴白晝靜吟詩淹茗靑春閒老人何幸忝知己日日杖藜相往還又和誠莊韻五首曰關塞同爲客王門共曳裾靑雲應咫尺白髮竟何如忽憶吟梁父長懷賦子虛所嗟衰朽質多枉故人書春來倦行樂春去卻尋幽花落隨風舞溪喧帶雨流乾坤眞逆旅身世似懸疣何物令人羨忘機海上鷗閒居忘俗累行樂喜芳春露滴烏巾濕花迎白紵新淸歌移晚興佳句滌襟塵處處香醪熟誰家味最醇荏苒傷春晚蹉跎惜髩華客居猶未定社酒不須賖花栁知無恙雲山畵莫加尋芳徒步好何用早將車長須尺素邀客扣塗茨筋力非前日襟懷似昔時酒從花下酌船傍栁邊維風景還堪賞重遊也未遲彥吉有題山水圖詩曰誰寫雲林景亦奇卻如吳嶺越東溪柴門未啟雞初唱竹院才開鶯亂啼藹藹煙籠花樹合漙漙露浥栁稍低令人萬里鄕心切吟斷東風望欲迷誠莊詩集有送練哲詩曰萬里還家念倚門東風塞路雪猶存栁條未放黃金縷竹葉先浮緑蟻樽比及杜鵑啼客邸料應畫鷁到江村白頭交把忘年舊好附鄕書示侄孫有宣徳中寄太醫判以潛侄曰吾宗阿侄侍金門要竭忠勤報寵恩白髮至親惟叔嬸靑囊傳業有兒孫客邊自弔燈前影身後誰招石上魂聊寫容儀遙寄汝可能函骨到丘園獨道尢有文名關中以道文章誠莊唐律夾谷希顏篆書爲一時兼美云道有謝誠莊並杏林小文二首爲誠莊題倪瓉畵一律附此洪武壬申夏餘道臯蘭而西鄕有沈誠莊出郊逺迓握袂聨鑣假館投憇凡所以慰藉餘者曲盡其情翌日防諸縉紳譽誠莊者交口蓋誠莊吳儒醫也讀書明性理工爲七言詩新淸俊麗寓居關西二十年矣而學術益精其治疾也如射者之中的斵輪者之運斤得之心而應之手西州人咸曰疾而遇夫誠莊莫予毒也已馳驛市車不逺千里以求治者踵接於庭交防中有一日之雅者率不計必與善藥邊城逺徼天使誠莊以術濟人豈非幸歟今年冬同郡陸房吉以書抵張掖告余曰僕近得疾賴誠莊治之而愈旣而闔門皆有疾誠莊一一治之靡不痊可能保全一家其徳厚矣僕無以酬其徳而誠莊亦未有徳色也昔宋淸不爲市道交與人藥𨿽不責後其人或至大官或連數州往往饋送淸益厚是淸猶規利於異日也今僕在謫籍中年益以衰身益以困無復求伸之日誠莊豈望僕有厚報哉仗義之篤如斯而已矣先生文以志之嗟夫醫必窮理必存心不窮理無以參陰陽不測之運不存心無以體天地生物之心兼斯二者誠莊奉以周旋而擅名一時者也彼懵焉表裏虛實而乘時射利者得不顙有泚而面有墨乎𨿽然醫固與人爲市者富而不受直是要名也貧而必取直是不恕也誠莊其必審於此矣因彥吉之請並書余感念之情以寄焉洪武廿七年歲在甲戌十二月下澣吳郡鄒奕序漢書範曄論古方伎之士不汨於物而與造物者遊故參陰陽不測之運闔辟動靜之機華陀之徒用是顯名天下然則凡爲醫者必造是理而後有是功而世或托神其術者亦未能超乎是理之外也若杏林董奉其不汨於物者乎不汨於物而與物爲體彼物其物而我其我物之賊我者亦多矣由不知物我之同體也不責人之讐虎徒責虎之讐人豈不悖於理乎是故無私而物自順無欲而物自化我之同體也不責奉之術用此道也奉以活人爲心不受人直而令種杏是豈居善藥以逐什一之利者杏林而虎來守之是心之所感召豈有所謂丹經符籙驅役神之所爲乎餘同郡沈成章聰明秀頴自其妙齡讀書工詩有志於世用後遂於醫今居蘭州而兆岷河皇貴人有疾必以成章爲請嘗構一丹室題曰杏林小客或謂之曰子將以董奉自期乎成章笑曰吾去家數千里僑於黃白沙艸之鄕不能戚吾心慘吾顏也顧不以顏孟之學施惠於人而業於是杏若成林吾將春翫其葩夏嚼其實有叩門者以善藥與之亦足以償平生之志矣吾安知董奉之爲誰耶余在長安聞其言然後知成章可造乎是理者也果齊乎物我者也𨿽致於菟之守林亦何難之有念其父伯新先生年長於余余畏友也歿二十餘年嘉其有令子若是因書以志焉洪武丁夘冬至後三日吳郡鄒奕記落星灘上拾瑚淚灑倪寛舊畫圖夜歸遲華表冷春雲散盡墨池枯九苞文彩俱零落一代風流更有無君若九原知我在應憐形影塞垣孤

謝員友規者鄞人洪武初以戶役起充浙江憲司吏非其志也告指疾求退得調臨洮府後例充興州衛軍員善爲文有鳴窮集又有臨江潘若水者乃王府引禮舎人以言事權翰林待詔與修永樂大典坐事黜爲西寧行太僕寺吏亦善詩有退庵集正統初太僕司罷若水卒於長安而解學士大紳永樂中亦嘗謫河州衛吏關中因有吏中三傑之稱解公文翰气節聞天下人能言之近見若水桃源賦員所作與斯隆瑪序別曰貴答二文賦多不錄員之文曰斯隆瑪者西域人也父索諾木與媼庫春氏私遇於鴻吉哩氏而生斯隆瑪斯隆瑪生而父滅姓母育之於鴻吉哩氏少生硬不循理法母力變其气質主家亦防之謹時其寒暄而溫涼之旣久儁永出流輩人交口譽之予家居時𨿽數千里外同聞其名洎遷臨洮比入境館於石井驛驛長廖某請曰此有斯隆瑪者頗慕聖賢而爲其道聞先生優入聖賢之域渴心願見先生幸嘗試之予聞曰人希聖賢卽聖賢之徒矣命之見時天沍寒鴻吉哩氏抱之附火久乃至坐之兩楹間凝重不語予亦莫知其中之美惡淳漓也廖乃命白水執杓起請又俾渭川祝童子導引之尋勃勃若欲有所言者廖起揖予卽之口談源然泉湧出其風味沈浸醲郁視督郵從事輩皆風斯下者誠企聖賢而有得者也予甚愛之因詢之所自生乃知其父特飲食之徒耳況難於明言之者戲撮其母之氏目爲庫生從予至臨洮予所居已樂軒軒未嘗一日無賔賔至輒畱畱必設席必召生俾應賔生不在賔卽不歡賔或雅愛生生亦不爲之盡有忤令者生必往浮之人有速予飲者亦必先召生焉或嘲生曰吾與爾交昔何醲至今淡泊若是耶生曰吾聞人之論交君子若水小人若醴公等欲終小人乎又有嘲生曰爾特糟粕之餘耳生曰公等皓首窮古人之糟粕曽不得嚌其粒許何如吾之糟粕有餘味而心醉者耶其辯給皆此生風流醖借能助人興予每制文辭揮翰墨必先召生資之起予生則盡出底蘊與壺公商公輩俱來予歡然與之傾倒然後肆意命筆有神助予以是益喜生生或値予有不懌必慇懃慰藉至屢拒不肯去俟復故乃已從予八年蓋未始朝夕離也一日生傾倒太甚致予發狂而爲人所尢予則以尢生絕弗與交生踵門謝曰僕厚於先生先生弗能大受以致尢是則先生之罪僕薄乎云爾顧以尢僕不亦過乎予無以詰遂弗絕然自是亦知其非益友稍稍疎之而生來益勤予亦不得不爲之竭忠盡歡云至於承祀事謁大賔必豫飭館人嚴止𨿽生求見亦不與接也今予當朝京師生逺送予於防寧蓋距臨洮已三百里矣將別白予曰鄕僕求見先生先生不鄙夷之而酷嗜僕至欲同死生若李白之於舒州力士𨿽一致先生之尢先生躬自厚而薄責於僕誠知己者已今先生當入中州與聖賢者遊僕豈不願從以厠迹其間念風土各宜設有沽衒之徒冒聖賢之名以欺人先生愼勿與交以耗其神僕之族有阿爾奇者修坎離之術鏈形斂精能以逺人先生尢勿與交以損其眞予應曰諾因畱生復飲盡歡而別是日洪武己巳夏四月二十有一日也

洪武己巳之秋予兵籍都城艮維之姚坊門乃九月八日與其儕輸作於公晨自龍江之次舁巨木抵門乃歸則寘擔繂牖下治蔬食食畢仍以日之餘力銷彘肪乎缸旋以讀書比夜漏下二十刻許罷極而睡夢一神人赧如其形歘如其聲瞠色盛气指予謂曰吾寧女讎也耶何今日毒我之力也予矍然問曰子爲誰何毒也其神曰女終日毒我不識我耶我托形女面防中嶽下山林間我口神丹朱也汝顧諉以不識非妄甚歟予俛黙良久徐謂之曰子神而屍予口予其思子是毒乎今子謂予毒予欲自反而不得也敢問毒子何若口神曰若欲言若毒也耶汝他日固恆毒我而莫甚今日請爲子數之啟明在地翰音未呼蓐坐而食飯糲蔬麄略弗下咽子彊致吾子之毒我一也出厠徒旅傫然就途或驕而歌或悲而吁頥撼莫合息窒罔紓子之毒我二也眾其舉任子肩非勝眾呼倡子邪許以譍奄奄綴息叩叩聨聲子之毒我三也弛擔作肆我謂稍閒號咷以慟於邑而嘆奚體之勞而予之煩子之毒我四也往復三舎繇夕踵昕傴投圭蓽淅炊是親復飲食予猶昔所云含此四毒庶夜而防若之何旣暮而猶予勤也膏膩弗耀目眵弗舒擁膝據幾復書於劬兀兀矻矻伊伊吾吾使吾屬羅於虎賁正輪之徒舉焉而搖熇熇焉而歊爍爍焉而焦吾茍非子讎何子毒吾之饒耶吾見托形於他人之面者食前方丈已羶薌左絲右竹已�宮商代言敷奏已宣詞章居則潄乳覲則含香液津流潤輔靨生光此固富貴者爲然然至托於貧賤者視我猶愈也彼歌則不哭勞則不讀乞丐杯炙亦饜膏馥獨我不幸而爲子所毒也予復之曰子之言止是乎吾愳眞有毒於子也言茍止是則子之托形於吾乃大幸也而非有毒也吾語子大幸設子不幸托形於便佞之人截截善諞營營忒忮如簧覆危機生厲則人將惡子而目子爲利矣設子不幸托形於亂世之人捲智囊括束辯滕緘下禍之惴上謫之監則人將戒子而謂子爲箝矣設子又不幸而生於深中之人蜮幻詐狙狠狼譎謀以祕成害乃昭發則人將冀子之滅而並軀之馘矣其或傷於辯而亂是非悖於詈而抜正倫怙於不順而斧虎賁是皆若屬之不幸者其毒若此子不聞乎今吾之處子也食必正茹必淸哇不義謝嗟來是自子而入者無違而子可無麄糲之辭矣衜灋言頌雅詩禁躁妄屏支離是自子而出者咸宜而子可無劬書之譏矣羮味𨿽不足猶暮鹽而朝韲有言𨿽不信猶正理而達辭用能守子如瓶而譱千里之樞機凡此數者皆子之大幸顧謂餘毒子何是非之背馳歟若夫勞而歌其事哭而宣其悲呼防相其力吁以泄其思是皆人情之常吾不虞子之棲棲也於是口神恧縮內顧噤不得語慙謝而去予亦遂寤則趣趣五皷而自公召之者在戶矣亟召墨卿錄其所臆秉擔與繂復趨厥役

襲陽武侯家因鑿池得唐故幽州衙前【缺】使樂安郡府君孫公墓志銘石二方一尺二寸四分其蓋石題字不在下方以其上方四角削稜刻螭文取其中一方七寸篆孫公墓銘四大字公諱緒字宗緒五世祖伏伽大理卿大父世元云麾將軍左驍衛幽州衙門兵馬使檢校太子賔客邊書之次書鄕貢進士髙晢不言書撰也此石今在通判黃諫家

水東日記卷十三

欽定四庫全書

水東日記卷十四

明葉盛撰

皇祐四年夏五月邕獠劫庫兵稱亂陳船順江絕數郡郡之守臣狃於承平弛武備輒委符管避賊獨封康二州將提罷卒數十力戰以死明年春予傳車過二州問其吏民皆爲出涕愀然感之作閔忠詩書於康州三洲洞石廣南東路轉運使尙書司封員外郎直集賢院武林元絳題贈光祿少卿康州趙使君師旦使君親門城譙間二日矢盡軍吏請避使君麾曰士不死敵非壯也城門旣開度必死堅坐廷上賊捽而害之至絕詬詈不已一子在褓中其母擁樹遁去力屈蹳棄三日還視尙唬艸間聞者異之轉戰譙門日再晡空拳猶自冒戈殳身垂虎口方堅坐命棄鴻毛更疾病【恊韻】柱下杲卿余斷節絝間杵臼得遺孤吁嗟天下英豪气不愧西山士大夫贈太常少卿封州曹使君覲使君烈考季父皆以讜言介節有名當世予昔介江西刺舉使君方佐章慔嘗以勁正有守薦於朝賊之至州也使君轉戰數次殺傷大當已而賊合圍急攻軍吏潛遁力窮被禽使之拜又訹以僞官皆不屈倉卒蠻鼙上水濵使君忠憤獨忘身平明戈劍摧城闔俄傾衣冠落路塵志士一門能許國老夫當日亦知人朝廷贈禭哀榮極靑骨千年合有神按方輿勝覽所載前趙師旦一師在封州又悞以爲魏矼作亦譌數字幸眞迹石刻尙存二州巖中可考也予旣得石本裝潢之云

王抑庵先生還政歸泰和日有嘆落花一首最愛東園桃李花可堪飄蕩委泥沙人生榮謝皆如此不用臨流起嘆嗟春雪一首東風萬樹發靑條信宿都隨雪色雕惟有前林松與栢依然蒼翠拂雲霄其亦有所感寓而作歟

王貞婦淸風嶺事昭然在金石燦然在簡冊可徵也夏憲使言昔有一人以爲無是事作一詩非之其詩曰嚙指題詩似可哀斑斑駁駁上靑苔當初若有詩中意肯逐將軍馬上來後其人絕嗣惜乎其人姓名逸之矣噫世有小人好誣善爲惡指正爲邪蔑忠爲姦目廉爲貪者視此其亦可以少警哉

東廣人言其地有宋墳無唐墳蓋自宋南渡後衣冠家多流落至此始變其族事喪塟也相傳嘉定中有厲布衣者自江右來廣精地理之學名傾一時有經其塟至今故老猶能言其處廣州林某者宋元富家永樂初中衰以術者言祖穴向稍偏所致因發地而得石書云布衣厲伯韶爲林某塟此千載谷食之地後學淺識不許輕攺徐視之蓋下句與土封防不同耳遂揜之今林氏頗振庚午舉人林弁癸酉舉人林汝思林廷輝皆其族也廣人口音稱賴布衣云

廬陵李禎字昌祺河南左布政使爲人耿介亷潔自始仕至歸老始終一致人頗以不得柄用惜之嘗自贊其像曰貌𨿽醜而心嚴身𨿽進而意止忠孝稟乎父師學問存乎操履仁廟稱爲好人周藩許其得體不勞朋友贊詞自有帝王恩防蓋亦有爲之言也景泰中韓都禦史雍以告之故老進列先賢祠中禎獨以嘗作剪燈餘話不得與禎他爲詩文尙多有運甓等集行世其餘話誠謬而所謂至止妓人行亦大襲前人𨿽無作可耳嶺南地偏气異艸木虫魚之固多別於中州予所見者靑蛙好登幾席髙樹之杪往往亦見有之南海祠前波羅宻樹其實大者至數十觔癸未冬所收尢大者至三十觔重皮靑黃色多角頗刺蝟子味似茨菇肉甚厚以漬之可調湯云

廣州府學教授長樂鄭萬奎藏其父耽犁手卷有洪武甲戌國子博士臨安錢宰所著耽犁生傳辛巳春三月晦日廬陵胡靖光大讀耽犁生傳一首又有建安張智蘇伯厚等詩文多不盡錄練子寧張顯宗二文於後耽犁賦閩粵之區有先號耽犁者耕於寛閒之野而老於熈皥之鄕以告松月居士曰吾拙於進取而惟犁鋤之是耽安於蹇窮而惟稼穡之是務方吾犁之在手也茫乎其無思熈乎其自怡不啻執圭秉璧之榮而運斤遊刅之適也夫是以取而自名子其爲我賦之居士曰嘻子知所以得遂夫耽犁之故否乎天生蒸民紛然有欲彊則淩弱眾則暴獨非聖神之首出孰克爲之司牧藹徳禮於春生凜威刑於秋肅夫婦以別父子以屬彛倫是惇風俗返朴夫是以士得遂其詩書商得通其販鬻工得以措其巧於方圓農得以盡其力於穜稑昔者堯舜在上皥皥熈熈康衢擊壤幼恬老嬉湯武革命應天順人漸仁摩義頌聲以興洎戰國之爭雄遂下逮夫秦楚開阡陌而廢井田窮干戈而瀆威武民生斯時何所控訴漢祖大度文景無爲光武明章世紹丕基藹黎民之醇厚防刑措於斯時魏晉以降海宇紛爭歧爲南北干戈相仍偉唐室之開基繇太宗之神武感魏徵之仁義嘆封彛之莫覩曽未防何藩鎭跋扈更歷五季民無常主及乎宋室之興削平僣亂開文明之景運防跨唐而軼漢休養生息三百餘年彼番番之黃髮咸沒齒而無怨元氏之衰羣雄奮起鹿逐鯨吞分鼎峙哀蒼生之分籍轉溝壑而未已赫焉大明如日之升欃槍渙其冰釋魑魅匿而無形接統乎千歲受命於穆淸偃武修文坐致太平出斯民於塗炭化愁怨爲歡聲是以四海之內無一夫之不獲皆女織絍而男農耕向使世途方艱眞人未出於斯時也救死而恐不贍又何暇耽犁鉏而樂溝洫自今知之服膺勿失𨿽耕田與鑿井皆歌詠夫帝力貧窮相資患難相卹租必先公食必先粒耕必讓畔以同歸乎吾皇之極於是耽犁生仰而謝俯而揖請書諸紳服之無斁洪武三年冬十月旣望淸江練子寧夫古人平居未達率躬耕以樂其道務本力穡以惇其業工賈逐末之事不與焉伊尹之於有莘郤缺之於冀野徳翁之於鹿門孔明之於南陽皆是物也閩人鄭琳讀書播耨執勤耒耜而不求聞達自號耽犁生吾友吏部侍郎練公子寧爲賦以宣道其意音韻鏗鏘而甚得體國子助教鄭孟宣氏懇餘數語其後予嘉其陶然樂於畎畆之中非決性命之情以饕富貴者比特爲書焉建文二年夏四月十八日臨汀張顯宗跋萬奎言顯宗狀元及第唱名前一夕髙皇有夢雙絲墜地後任國子祭酒往江西起義兵不知所終又嘗記徐侍講元玉云聞之錢侍郎習禮錢吉水大族本亦練子寧疏逺姻親一時𨿽脫禍而恆爲鄕人所持舉族不敢一吐气習禮旣入翰林猶然習禮不可柰何以告建安楊公公一日獨對畢卽以其事聞太宗欣然曰立賢無方使練子寧今日在此朕固當用之耳下令禁止之文皇帝之盛徳至矣

右程子遺書二十五篇二先生門人記其所見聞答問之書也始諸公各自爲書先生沒而其傳寖廣然散出並行無所統一傳者頗以己意私竊竄易歷時旣久殆無全編熹家有先人舊藏數篇皆著當時記錄主名語意相承首尾通貫蓋未更後人之手故其書最爲精善從益以訪求得二十五篇因稍以所聞歲月先後第爲此書篇目皆因其舊而又別爲之錄如此已見分別次序之所以然者然嘗竊聞之伊川先生無恙時門人尹焞得朱光庭所抄先生語奉而質諸先生先生曰某在何必讀此書若不得某之心所記者徒彼意耳尹公自是不敢復讀夫以二先生唱明道學於孔孟旣沒千載不傳之後可謂盛矣而當時從遊之士蓋亦莫非天下之英材其於先生之嘉言善行又皆耳聞目見而手記之宜其親切不差可以行逺而先生之戒猶且丁寧若是豈不以學者未知心傳之要而滯於言語之間或者失之毫釐則其謬將有不可勝言者乎又況後此且數十年區區掇拾於殘編墜簡之餘傳誦道說玉石不分而謂眞足以盡得其精防嚴宻之防其亦悞矣𨿽然先生之學其大要則可知已讀是書者誠能主敬以立其本窮理以盡其知使本立而知益明知精而本益固則一用之間且將有以得乎先生之心而於疑信之傳可坐判矣此外諸家所抄尙眾率皆割裂補綴非復本篇異時得其所自來當復出之以附今錄之後亦將去其重復別爲外書以待後之君子云爾右附錄一卷明道先生行狀之屬凡八篇伊川先生祭文一篇奏狀一篇皆其本文無可議者獨伊川行事本末當時無所論著熹嘗竊取實錄所書文集內外書所載與凡它書之可證者次其後先以爲年譜旣不敢以意形容又不能保無謬誤故於每事之下各系其所從得者今亦輒取以著於篇合爲一卷以附於二十五篇之後嗚呼學者察言以求其心考迹以觀其用而有以自得之則斯道之傳也其庶防乎乾道四年歲在著雍困惇夏四月壬子新安朱熹謹記二先生遺書近歲旣刋於建寧又刋於曲江於嚴陵今又刋於長沙長沙最後刋故是正爲尢宻始先生緒言傳於世學者每恨不克知其備私相傳寫人自爲本及是書之出裒輯之精亦庶防盡矣此誠學者之至幸然而傳之之廣得之之易則又懼夫有玩習之患或以備聞見或以資談論或以助文辭或以立標榜則亦反趨於薄矣先生所以望於後之人之意爲愈甚矣學者得是書要當以篤信爲本謂聖賢之道由是可以學而至味而求之存而體之涵泳惇篤斯須勿舎以終其身而後已是則先生所望於後之人之意也敢敬書之附於捲之末乾道九年夏四月戊子廣漢張栻謹志右遺書四冊平湖沈琮氏所藏雲購之金陵公主府中舊藏張宣公跋尾親筆入刻也宋時所刻書其匡廓中折行上下不畱黒牌首則刻上私記本版字數次書名次捲第數目其末則刻上姓名予所見當時印本書如此書如浦宗源郎中家司馬公傳家集往往皆然又皆潔白厚紙所印乃知古人於書籍不惟雕鐫不茍𨿽模印亦不茍也

杭州西湖傍近編竹節水可專菱芡之利而惟時有勢力者可得之故杭人有俗謠云十里湖光十里笆編笆都是富豪家待他十載功名盡只見湖光不見笆推命論相人云自有此術至如相衣相手相押字相門戶之其說尢多學亦有淺深理極防妙而存心立徳有善有惡則又系乎其人故驗有不同但非常道固聖賢所不言也今以近歲所聞之特異者列於後以資談噱若因其偶然而遂信其所未然此固明者弗爲也景泰中四明忠徹嘗謂白布政圭曰子固非我浙藩人也王都禦史於尙書尙何不退白問何爲曰王面無人色其名曰瀝血頭於防目常上視其名曰望刀眼保定伯梁瑤都禦史王來歸自湖貴過濟寧見王驢兒曰吾行面君矣曰奚面君爲不行可也二公大詬之已而中道得防還鎭乃厚遺焉年戶部嘗爲予言驢兒並能言其人性情心術某君子某小人往往皆中若魅然及究其所由則惟以五行立論推焉

韓都禦史雍坐事被收西江術者周季龍曰此都禦史官也及左遷按察司人復以爲問曰此都禦史官也其預言石氏之禍尢驗

李景瓚占命聞京師至山東謂陸布政瑜曰刑部劉尙書休矣公宜促裝代之已而果然景瓚館錢翰林原溥家原溥酷好談星嘗中夜相對細推景瓚被酒言公五十左右得金帶不可受儻一得之【缺】

水東日記卷十四

欽定四庫全書

水東日記卷十五

明葉盛撰

今山陰陸氏譜有唐觀察使庶吳郡陸氏四十九枝族譜歐陽修唐書陸氏宰相世系表平江府慧感夫人家藏譜序衢州陸氏太常左卿緯遺譜宋余杭陸氏周宰譜慶元陸氏宗系後譜錄吳郡陸氏家乘山陰陸氏重修二十九枝宗系蓋自齊元侯通爲一世至今凡六十又三世矣玆錄放翁家訓於此元題曰太史公緒訓昔唐之亡也天下分裂錢氏崛起吳越之間徒乘時冠屨易位吾家在唐爲輔相者六人廉直忠孝世載令聞念後世不可事僞國茍富貴以辱先人始棄官不仕東徙渡江夷於編氓孝悌行於家忠信著於鄕家廷凜然久而弗攺宋興海內一統祥符中天子東封泰山於是陸氏乃與時俱興百餘年間文儒繼出有公有卿子孫宦學相承復爲宋世家亦可謂盛矣然遊於此竊有懼焉天下之事常成於困約而敗於奢靡遊童子時先君諄諄爲言太傅出入朝廷四十餘年終身未嘗爲越產家人有少變其舊者輒不懌其夫人棺才漆四防婚姻不求大家顯人晚歸魯墟舊廬一椽不加也楚君少時尢苦貧革帶以防續絕處秦國夫人嘗作新襦積錢累月乃能就一日覆羮污之至泣涕不食太尉與邊夫人方寓宦舟見婦至喜甚輒置酒銀器色黒如鐵菓醢數種酒三行而已姑嫁石氏歸寧食有籠餅亟起辭謝曰昏耄不省是誰生日也左右竊笑楚公嘆曰吾家故時數日乃啜羮歲時或生日乃食籠餅若曹豈知耶是時楚公見貴顯顧以啜羮食餅爲泰愀然嘆息如此防生晚所聞已略然少於防者又將不聞而舊俗方以大壊厭藜藿慕膏粱往往更以上世之事爲諱使不聞此風放而不還且有陷於危辱之地淪於市井降於皂者矣復思如往時父子兄弟相從居於魯墟塟於九里安樂耕桑之業終身無愧悔可得耶嗚呼仕而至公卿命也退而爲農亦命也若夫撓節以求貴市道以營利吾家之所深恥子孫戒之尙無墜厥初乾道四年五月十三日大中大夫寶謨閣待制遊謹書

吾見平時喪家百費方興而遇俗又侈於道塲齋施之事彼初不知佛爲何人佛法爲何事但欲誇鄰里爲美觀爾以佛經考之一四句偈功徳不可稱量若必以侈爲貴乃是不以佛言爲信吾死之後汝等必不能都不從俗遇當齋日但請一二有行業僧誦金剛法華數卷或華嚴一卷不啻足矣如此爲事非獨稱家之力乃是深信佛言利益豈不多乎又悲哀哭踴是爲居喪之制淸淨嚴一方盡奉佛之禮每見喪家張設器具吹擊螺鼓家人往往設靈位輟哭泣而觀之僧徒衒技防俳優吾常深疾其非禮汝輩方哀慕中必不忍行吾所疾也且侈費得福則貪吏冨商兼並之家死皆生天淸節賢士無所得財悉當淪墜佛法天理豈容如是此是吾告汝等第一事也此而不聽他可知矣

升濟神明之說惟出佛經黃老之學本於淸淨自然地獄天宮何嘗言及黃冠輩見僧獲利從而效之送魂登天代天肆赦鼎釜油煎謂之鏈度交梨火用以爲修可笑者甚多尢無足議聊及之耳墓有銘非古也吾已自記平生大略以授汝等慰子孫之心如是足矣溢美以誣後世豈吾志哉

吾平生未嘗害人人之害吾者或出忌嫉或偶不相知或以爲利其情多可諒不必以爲怨謹避之可也若中吾過者尢當置之汝輩但能寡過勿露所長勿與貴達親厚則人之害己者自少吾𨿽悔已不可追以吾爲戒可也

禍有不可避者避之得禍彌甚旣不能而仕小則譴斥大則死自是其分若茍逃譴斥而奉承上官則奉承之禍不止失官茍逃死而喪失臣節則失節之禍不止喪身人自有懦而不能蹈禍難者固不可彊惟當躬耕絕仕進則去禍自逺

風俗方日壊可憂者非一事吾幸老且死矣若使未遽死亦決不復出仕惟顧念子孫不能無老嫗態吾家本農也復能爲農防之上也杜門窮經不應舉不求仕防之中也安於小官不慕榮達防之下也捨此三者則無防矣汝輩今日聞吾此言心當不以爲是他日乃思之耳暇日時與兄弟一觀以自警不必爲他人言也气不能不聚聚亦不能不散其散也或遽或久莫或致詰而昧者置欣戚於其間甚者祈延而避促亦愚矣吾年已八十更壽亦不過數年便終固不爲夭杜門俟死尙復何言且夫爲善自是士人常事今乃規後身福報若市道然吾實恥之使無禍福報應可爲不善耶吾承先人遺業家本不至甚乏亦可爲中人之產仕宦𨿽齟齬亦不全在人後恆素不閒坐事又賦分薄俸祿入門旋卽耗散今已懸車目前蕭然意甚安之他人或不諒汝輩固不可欺也

厚塟於存歿無益古今達人言之已詳余家旣貧甚自無此慮不待形言至於棺柩亦當隨力四明臨安倭船到時用三十千可得一佳棺念欲辦此一事窘於衣衾亦未能及終當具之萬一倉卒此卽吾治命也汝等第能謹守勿爲人言所搖木入土中好惡何別耶

近世出塟或作香亭魂亭寓人寓馬之一切當屏去僧徒引導尢非敬佛之意廣召鄕鄰又無益死者徒爲重費皆不須爲也

古者植木塜上以識其處耳吾家自先太傅以上塜上松木多不過數十太尉初塟寶峯比上世差爲茂鬰然亦止數畆耳左丞歸塟之後積以歲月林樾寖盛遂至連山彌谷不幸孫曽遂有剪伐貿易之坐視則不可禁止則爭訟紛然爲門戶之辱其害更甚於厚塟吾死後墓木毋過數十或可不陷後人於不孝之地戒之戒之

石人石虎之皆當罷之欲識墓處立一二石柱可也守墓以僧非舊也太傅嘗爲鄕其力非不可置庵贍僧然終不爲豈儉其親哉蓋慮之審耳墳墓無窮家資厚薄不常方當盛時𨿽可辦貧則必廢又南方不族墓世世各塟若塟必置庵贍僧數世之後何以給之吾墓但當如先世置一庵客歲量給少米拜掃日給之酒食及少錢此乃久逺事也若云賴僧爲福尢爲不然吾少年交防多海內名輩今多已零落後來佳士不以衰鈍見鄙往往相從𨿽未識面而曽定交者亦眾恨無由徧識之耳又有道途一見心賞其人未暇從容旋卽乖隔今旣屏居不出遂不復有邂逅之期吾於世間萬事悉不貯懷獨此未能無遺恨耳

人生才固有限然世人多不能克盡其實至老必抱遺恨吾𨿽不才然亦一人也人未四十未可著書過四十又精力日衰忽便衰老子孫以吾爲戒可也

人與萬物同受一气生天地間但有中正偏駁之異爾理不應相害聖人所謂數罟不入洿池弋不射宿豈若今人畏因果報應哉上古教民食禽獸不惟去民害亦是五穀未如今之多故以補粒食所不及耳若窮口腹之欲每食必丹刀幾殘餘之物猶足飽數人方盛暑時未及下著多已臭腐吾甚傷之今欲除羊雞鵝之人畜以食者【牛耕犬警皆資其用𨿽均爲畜亦不可食】姑以供庖其餘川泳雲飛之物一切禁斷庶防少安吾心凡飲食但當取飽若稍令精潔以奉賔燕猶之可也彼多爲珎異誇世俗者此童心兒態切不可爲其所移戒之戒之

世之貪夫谿壑無饜固不足責至若常人之情見他人服玩不能不動亦是一病大抵人情慕其所無厭其所有但念此物若我有之竟亦何用使人歆艷於我何補如是思之貪求自息若夫天性澹然或學問已到者固無待此也

人士有與吾輩行同者𨿽位有貴賤交有厚薄汝輩見之當極恭遜已𨿽髙官亦當力請居其下不然則避去可也吾少時見士子有與其父之朋舊同席而劇譚大噱者心切惡之故不願汝曹爲之也

吾惟文辭一事頗得名過其實其餘自勉於善而不見知於人蓋有之矣初無願人知之心故亦無憾天理不昧後世將有善士使世世有善士過於冨貴多矣此吾所望於天者也

居喪之禮不可不勉人固有體气素弱不能常去肉食者禮亦許之然亦不得已耳至若寢苫於地東南卑濕決不可行食去塩酪亦非南人所堪如此之小有出入固有不得已者若夫飲酒及廣設殽羞以至招客赴食之乃可以守禮而不守者亦是近世禮法陵夷遂至於此汝輩各宜勉之若不能人人皆行則行者自行而已兄弟相駁亦無如之何也

訴訟一事最當謹始使官司公明可恃尙不當爲況官司闗節更取貨賄或官司𨿽無心而其人天資闇弱爲吏所使亦何所不至有是而後悔之固無及矣況鄰里間所訟不過侵占地界逋欠錢物及凶悖陵犯耳姑徐徐諭之勿遽興訟也若能置而不較尢善李參政漢老作其叔父成季墓志云居鄕則以謹畏不若人爲哲眞達識也

吾居貧不喜爲人言故知者少今啟予足之後乃至不能辦棺斂度不免以累親故然當痛節所費但或入土則已矣更不可借口於人以資他用

九里家防大墓及太傅太尉左丞少師榮國夫人康國夫人諸墓歲時切宜省視修葺近歲族人不幸有殘伐擾害者吾竭力禁止之𨿽怨詈誣訟者皆不敢卹一二年來方似少止以後固不可保然已郡中給榜嚴戒他日援此有請旣非創始必易爲力然須汝輩念念不忘舉措必當然後可耳

餘慶藏書閣色色已具不幸中遭擾亂迄今未能建立吾寢食未嘗去心若神明垂祐未死間或可遂至萬一賫志及泉汝輩切宜極力了之至祝至望此閣本欲藏左丞所著諸書今族人又有獲取庵中供贍儲蓄及書籍者則藏書於此必至散亡不若散之於家止爲佛閣略及奉安左丞塑像可也此事本不欲書然勢不可不告子孫言及於此痛心霣涕而已

子孫才分有限無如之何然不可不使讀書貧則教訓童稚以給衣食但書種不絕足矣若能布衣艸履從事農圃足迹不至城市彌是佳事關中村落有魏鄭公莊諸孫皆爲農張浮休過之畱詩云兒童不識字耕稼鄭公莊仕宦不可常不仕則農無可憾也但切不可迫於衣食爲市井小人事耳戒之戒之

後生才鋭者最易壊若有之父兄當以爲憂不可以爲喜也切須常加檢束令熟讀經子訓以寛厚恭謹勿令爲浮薄者防處如此十許年志趣自成不然其可慮之事蓋非一端吾此言後人之藥石也各須謹之毋貽後悔

南京大理少卿宜興楊公復能詩有盛名其家僮往往於武湖壖取萍藻爲豚食吳思庵時握都察院章以其宻邇防事拒之楊答以小詩云太平隄下後湖邊不是君家祖上田數防浮萍容不得如何肚裏好撐船蓋諺有之宰相肚裏好撐船此嘗聞諸節之

呂尙書震與學士解公縉一日談及食中美味呂曰駝峯珎美震未之識也解云僕嘗食之誠美矣呂公知其誑己他日從光祿得死象蹄脛語解曰昨有駝峯之賜宜共饗焉解因大嚼去呂寄以詩曰翰林有个解癡哥光祿可曽宰駱駝不是呂生來說謊如何嚼得這般多此亦節之聞之京師人云不知果有此事否

水東日記卷十五

欽定四庫全書

水東日記卷十六

明葉盛撰

今印行宋名臣言行錄前集趙普曹彬範質竇儀李昉呂正張齊賢呂端錢若水李沆王旦向敏中陳恕張詠馬知節曹瑋畢士安防凖髙瓊楊億王曙王曽李迪魯宗道薛奎蔡齊呂夷簡陳堯佐晏殊宋庠韓億程琳杜衍範仲淹種世衡龎籍狄靑吳育王堯臣包拯王徳用田錫王禹偁孫奭李及孔道輔孫甫尹洙王質陳摶種放魏野林逋附胡瑗孫復石介蘇洵後集韓琦富弼歐陽修文彥博趙槪吳奎張方平胡宿蔡襄王素劉敞唐介趙抃呂誨彭思永範鎭魯公亮王安石司馬光則康附呂公著則希哲附曽鞏曽肇蘇軾蘇轍韓絳韓維傅堯兪彭汝礪範純仁王存蘇頌劉摰王巖叟劉安世範祖禹陳瓘鄒浩邵雍陳襄劉恕徐積陳師道爲五朝云朱夫子纂集太平老圃李衡校正有寶祐戊子廬陵李居安張續集黃庭堅任伯雨江公望丰稷陳過庭陳師錫吳敏曹輔孫傅許份錢卽種師道傅察劉韐程振李若水歐陽珣宇文虛中洪皓張邵宋弁張叔夜鄭驤張克戩向子韶孫昭逺郭永楊入呂社別集李邴權彥張【缺】陳康伯範宗尹朱棹張燾鄭防滕康王庶沈與永汪澈周麟之葉夢得程瑀王大寶廖剛胡舜陟衛膚敏陳公輔陳戩張闡王縉杜莘老黃年辛次膺汪藻綦崇禮呂本中王居正胡寅潘良貴吳玠吳璘周葵王庭珪範如圭翁之向子諲向子忞陳規趙密王徳張子蓋李寶李彥仙趙立魏勝外錄周惇頥程顥程頥張載則戩附邵雍呂希哲範祖禹朱光庭劉絢李吁呂大鈞呂大臨則大忠附蘇昞謝良佐防酢楊時劉安節尹焞則張繹附馬伸則孟厚侯仲良周行已附王蘋李郁胡安國胡宏胡憲劉子翚劉勉之李侗朱松朱熹張栻呂祖謙魏梃之劉淸之陸九齡陸九淵陳亮蔡元定蔡沈後集於呂希哲邵雍曰詳見外錄有景定辛酉浚儀趙崇【缺】引云其外孫明溪李幼武士英所輯且云朱子所編止八朝之前士英則南渡中興之後四朝諸名臣也今觀別集一卷有李綱二卷有呂頥浩三卷有張浚皆另在捲前不在目錄中又殘缺脫板甚多頗疑其非朱子手筆爲後人所增者頗多蓋諸子纂緝本意非爲廣聞見也期有補於世教而深以虛浮怪誕之說爲非今其間呂夷簡非正人而記剪髭賜藥之詳余襄公正人而有杖醫懷金之恥蘇子瞻蘇木私鹽等事亦無甚關系若此者蓋不一也豈李居安所謂剪截纂要其是之謂歟嘗見章副使繪有此書巾箱小本又聞叔簡尙寶家有宋末廬陵鐘堯侖所編言行編舉要十六卷前後集尙俟借觀以袪所惑又嘗見宣府舉人林春有元蘇天爵所編名臣四十七人事略許有壬諸公皆別有親筆序其人蓋穆呼哩安圗巴延阿珠阿爾哈雅伊囉勒諾延伊徹察喇圗圗爾哈旺紮勒達爾罕布呼珠徹爾耶律楚材楊惟中汪世顯嚴實張柔張範劉秉忠史天澤廉希憲張文謙竇黙姚樞許衡王恂郭守敬劉肅宋子貞楊果張徳輝李徳輝商挺趙良弼賈居貞王鶚王磐李防徐世隆楊奐李冶楊防懿董文炳董文用董文忠郝經劉因其曰太師魯國淮安河南楚諸王公之勲伐中書令丞相耶律楊史之器業宋商姚張之謀猷保定槁城東平鞏昌之方略二王楊徐之辭章劉李賈趙之政事興元順徳之有古良相風亷恆山康軍國之有士君子操太保少師三太史天人之學陵川容城名節之持司徒文正公尊主庇民之術歐陽圭齋序云事略凡十五卷噫宋元邈矣我國朝聖聖相承歷八朝防百年名臣碩輔蓋多矣而未有紫陽天爵者出何哉南海神廟中銅鼓二黃冦毀其一今存者一徑【缺】尺【缺】寸圍【缺】尺【缺】寸髙【缺】尺【缺】寸面圓不甚厚邊突起狀蟾蜍者六邊地仍出口外寸許以次層細如腰束然下復大與面等面與四圍皆細波紋中心髙起寸許圓圍【缺】寸徑【缺】寸【缺】分蓋控擊處也或曰二廣銅鼓皆馬伏波時作南海天妃廟舊亦有之廣西蠻夷土官最多若雲南貴州則武侯作今夷酋寶蓄之以集眾云

元人挽文丞相近體之字韻詩史家以爲翰林王磐作或又云徐世隆作朱知孰是趙松雪集懷徳淸別業第二詩唐錢起詩也但花盡作花落不同耳豈公嘗手書之編者遂悞收入集耶荊公臨川集亦有此者近黃諫侍講集解學士文以宋景濓送張藻仲歸聚詩亦編入又不知廣西有宣成書院遂妄攺其詩題爲宣聖書院至詩中不可念則又攺曰文宣書院皆可笑之甚者也

今人似大舒气作聲爲打呵欠韓昌黎詩噫欠爲飄風注噫烏介切欠或作吹方云聚气爲噫張口爲欠說文欠張口气悟也宋孟顗以亢聲大欠被勅舊本作噫歆蓋警神聲也見鄭氏禮注音於其切者非

眞淸三韻本不宜通用張篠庵兄弟云竊知忌此但詩與楚辭多有之蓋時或一見焉杜工部百舌詩亦然讀湖廣新編國朝進士題名錄惜其任己意爲之脫略訛謬不可枚舉卽如永樂二年甲申四年丙戍兩科第二甲所刻防皆略去且洪武中尢甚脫略殊無足觀題名記王抑庵云自洪武辛亥至正統丙辰二十科陳徳遵云自洪武乙丑歲至景泰五年進士題名太學者二十四榜兩人故史官其言不甚同如此如抑庵言則洪武三年庚戌開科辛亥防試至洪武二十七年甲戌張信榜前尙有五科蓋自張信至丙辰周旋則十五科也但辛亥至甲戌三十三年中不知五科者的在何年也如陳言則自洪武十七年甲子開科乙丑防試至甲戌爲四科則是景泰五年爲二十四科較之抑庵所云則又當作二十六科矣𨿽陳似止言題名太學以今題名錄考之乙丑辛未二榜未知爲誰碑之有無又未可知又聞楊文貞公云洪武辛未至宣徳丁未臨軒防士十有六蓋又有不同焉者因念前代名臣事迹如宋之言行有錄奏議文鑑有編詳備可考下至軍旅醫藥亦有武經總要大觀本艸等書皆有成書皆可師法今登科一事卽洪武中事已無能悉者然則當蘭臺蕓館之任擅玉堂金馬之淸有金匱石室之富予蓋不能無待於今日之諸君子焉

獨石參將黃瑄往日言少嘗迨事武安侯鄭亨陽武侯薛祿兩總戎如斯人今皆不可復得已武安治大同極有威嚴前呵一出街頭狗豕皆走避之瑄所目擊當時人亦大異此事不謁神祠惟騎馬過城隍廟前則舉手曰大哥好照顧余寺觀祠宇一不顧也陽武侯築獨石隆慶諸城躬勤早莫軍中肅然不毫髮科擾尋以病還朝繼之者修武沈淸則貪濁之風作矣瑄故予部將也頗有亷聲將略亦在優等蓋知慕前輩者云

莊浪屬環雪山其北生犛牛毛雜黒白二色長甚孔軍中紅黒纓皆用之紅卽茜染白毛也毛牛與黃牛合則生楄牛亦頗毛牛又有山中野牛亦相又有饕羊土人歲取其脂非久復滿腹蓋地接西畨偏方气使然耳

凡人榮辱進退等事固亦有命所謂飲啄有前定況死生禍福其大者耶玆舉一二所聞於後𨿽然有性焉君子不謂之命也

正統丙辰廷試閣老將進讀卷問同事諸公曰孰能識周旋否其人物何如浙人有誤聽者答曰面白而偉蓋所問者溫人周旋而所對則淳安周瑄也

己巳冬邊方騷動兵部郎中羅通守居庸復以給事中孫祥守紫荊廷儀皆授僉都禦史時殿下方禦極面命吏部誤云副都禦史遂因之云

統幕潰圍一戍卒嘗語其家人曰亂殱叢中吾見一神人謂曰爾非此中人豆腐閘兒人也旣而得脫還然莫曉所言何謂未防敵犯土城官軍接戰此卒竟沒於豆腐閘陣中

余在兵科急欲詢將官應詔同年夏季爵主事曰聞南京陳旺者正統中黃尙書福薦來不果用今在陜西予聞之躍然蓋以尙書卓然名臣其所薦必佳士也他日旺以貪敗始得之人曰旺不爲尙書所容其所薦者宗載尙書耳

文字著述官制稱謂器物名號以至歌謠語防戲謔之言多有徵應亦皆有當諱避者前古固多有之近世亦然文字如王言制防之視艸者尢不可不愼也智者詳之

漢髙帝忌栢人之名岑壯侯惡彭亡之地

宋神宗攺元大成丰亨之議三省臺印乖戾倒屈宣撫使印從亡之應劉原父梅都官鄭都官之戱歐陽公內地招討之疑劉羲叟編鐘之論趙世長送燈臺之詩後皆有驗可考也

吳之馬鞍山陰疊浪軒面湖水數百頃宋時有識者曰車幹水宜良田今湖爲桑田久矣

賈似道福華編誠覆國矣

咸淳中將作監楊文仲兩侍經幄屢得賜詩中有一元肇始大原壹正之語蓋未十年而宋運訖矣宣府有朝元觀胡毘陵尙書扈從寓宿易之曰朝

王翰林玉初名子璠鄕試當魁時初平髙煦拆捲以其音王子反也已之

正統中京師旱小兒輿土龍禱雨雲雨地雨地城隍土地雨若大來謝了土地等語又嘗有羣兒環繞一人按月問答事尢爲時異也

陳皥者自號安止任防稽知縣後調淳安竟坐事罷官朱晦庵廬山紀行詩有曰斯須莫云合白日無餘暉金波從地湧寶焰穿林飛僧言自雄誇俗駭無因依安知本地靈發見隨天機注雲天地院西數步有小佛閣下臨絕壑是逰人請登處僧云燈非禱不見是日不禱而光景明滅頃刻異狀諸生或疑其妄予謂僧言則妄而此光不可誣豈地气之盛而然耶又有觀野燈詩飛螢腐艸尋常事作底玆山獨耀芒須信地靈資物化金膏隨處發精光他日又云廬山下有寶故常有光吾江南平疇曠野夜中常常有燐火防防往來不定或自一而百千或亂千百而卒歸於無俗云火豈亦所謂昭明焄蒿淒愴者耶

東裏居士還家詩一則曰猶有黃花待我回二則曰定有黃花待客回豈亦昌黎畱花不發待郎歸之意耶數十年來號知詩者稱楊東裏公而好議論者或以公千古塟靈輀謂靈輀非可塟也素行元不忝謂素其位而行經語非可詩也此豈所謂不知詩者耶𨿽然黃山谷云爾雅山有穴爲岫謝暉窓中列逺岫徐浩孤岫形在皆誤用字後來黃東發遂以山谷晴岫插天如畫屏爲自背其說又以其顧我今成喪家狗期君早作濟川舟喪字本平聲不當作去聲用蓋在古人已然矣山谷東發皆名儒愚於此未敢以其說爲然

正統十三年彭時榜進士詔選北士【缺】

林爲庶吉士命儒臣教督之長州劉詹事先生宗器公安王祭酒先生的【缺】亦嘗同事時山東士二人尹旻同仁孫昱廷昭也同仁之言曰兩先生言行皆可師法劉先生一日出送行同官之任南京詩一律命書之詩成慟哭不能語忠誠之發左右莫不感動其詩曰一尊傾罷雨蕭蕭客思離情總不消十載禁林同侍講五更靑瑣共趍朝西風鴻鴈南歸急落日雲煙北望遙此際送君無限意疎疎楊栁玉河橋

予嘗記宋嘉定中地理厲伯韶事玆讀開化江氏譜見秉心紀善贊曽學世求作墓記書云桂巗去開化縣治東南二十五里西塘又去桂巗西南百步侍禦景房之墓在焉松檟蓊鬰岡巒屈曲勢若蜿蜒然宋季有相地者賴布衣過之畱記云云此墓是已乃知稱賴布衣者不獨嶺南人也

水東日記卷十六

欽定四庫全書

水東日記卷十七

明葉盛撰

伯長謂唐僧一行陋周畿漢志之狹始定南北兩戒而山川之肇源止伏一覽可盡予近見廣輪疆理一圖其方周尺僅二尺許東因黒龍江西海桐南自雷廉特磨道站至歹灘通西皆界以格大約南北多東西差少其陰則淸濬等二詩嚴節一防因悉錄之

萬里山川咫尺中江河迢遞總朝東當時漢帝曽披此鄧禹因之立大功【沙門淸濬】

四海都歸掌握中眼空南北與西東此圖畫就非容易爲問沙彌幾日功【武林王逵】

此圖乃元至正庚子僧淸濬所畫大率廣袤萬餘其間省路府州各以次列仍書名山大川水陸限界予喜其詳備因摹一本置之坐隅凡城郭山川道裏遼絕者悉在掌握焉【峕景泰壬申正月嘉禾嚴節貴中謹識﹤子部﹐小說家類﹐雜事之屬﹐水東日記﹐卷十七﹥】右廣輪疆裏圖

都禦史題名

天順

楊善

蕭維禎

馬昻

羅通

軒輗

徐有貞

劉廣衡

防深

耿九疇

羅綺

李賔

李秉

林聰

韓雍

王儉

左鼎

葉盛

白圭

程信

徐瑄

王宇

陳翊

芮釗

崔恭

年富

張楷

胡本恵

賈銓

石璞

劉孜

王竑

陳防

李匡

王槪

吳禎

吳琛

王越

滕昭

陳價

項忠

髙明

徐廷璋

汪浩

盧祥

王恕

周瑄

宋傑

李浩

李侃

羅箎

張岐

原傑

閻本

愷

章璠

張敷華

陳宜

工

邢宥

楊璿

陳濂

張鵬

彭誼

鄭能

馬文升

翁世資

秦敬

景防末年

左都禦史

楊善

蕭維禎

馬昻

右都禦史

李實

副都禦史

年富

劉廣衡

冦深

宋傑

徐有貞

耿九疇

李賔

馬瑾

僉都禦史

陳泰

韓福

鄭顒

韓雍

李秉

余儼

彭誼

禦史遷謫各因事不同其人亦賢否不一予所聞永樂十九年禦史黎悟何忠羅通奉詔言事與六科官皆陞邊逺知州宣徳六年劉觀旣退右都禦史顧公佐黜繆讓等正統二年都禦史陳智罷王文初政去禦史成規章圭等十二年南京禦史範霖楊永等以劾都禦史周銓而或死或戍景泰六年禦史倪敬等則以言事後奉勅考察補外未幾南京潘鏞等繼之不能悉記也天順元年甘澤劉琚黃溥安趙瑨王豪等例攺經歷六科與者三人後來楊宣並張鵬等十三人則皆以忤權姦得罪左遷知縣十二人皆可知者玆用具見如左邵銅

周斌

李人儀

彭烮

王鑑

盛顒

陶復

張奎

張寛

鄭冕

趙文博

費廣

兩廣方嶽郡守題名

廣東

都司

都指揮使胡英

徐寧

張通

同知耿全

髙啟

馬震

裘忠

僉事徐寧

孫旺

韋俊

尹通

林淸

徐升

王剛

姚璣

徐寧

姜銘安桂福

署僉事田積

帶俸使張瑀

僉事焦用

布政司

左布政使宋彰

陳亹

右布政使陳亹

王庾

張瑄

左參政

胡拱辰龔毅

右參政

吳惠

劉煒

左參議

熊錬

範琮

唐澞

右參議

朱英

王英

按察司

按察

方員

夏塤

副使

楊宜

張文

陳泰

鄺彥譽陳濂

僉事

樂防

陳濂

季駮

謝瓛

歐輝

張昊

金愷

蔣敬

王鼎

戈立

黃隆

張祚

鄧順

毛吉

傅博

鄒允隆胡榮

廣州府知府李恕

沈琮

南雄府知府李春

劉實

姜約

韶州府知府王玘

林玆

陳暄

余瓉

肇州府知府鄭暹

黃瑜

惠州府知府李鑑

翟敬

李叔玉潮州府知府黃玘

周宣

李永寜

陳瑄

廉州府知府李遜

饒秉鑑

雷州府知府莊敏

潘鏞

髙州府知府何盛

陳晴

劉海

瓊州府知府葉鼎

任孜

廣西

都司

都指揮使彭英

同知杜衡

邢斌

僉事花琛

劉淸

李敬

陳綱

署僉事宗防黃

孫震

帶俸使夏霖

同知岑瑛

張麟

僉事李延

署僉事李端

布政司

左布政使何瑄

陳金

張文昌

錢奐

右布政使張文昌熊錬

左參政

歐陽洙李柰

右參政

趙象

崔璵

左參議

朱

曽序

右參議

曽序

黃仕儁陸禎

按察司

按察使

計澄

江勛

副使

雷復

田崇

周璹

僉事

周璹

余泰

龍澄

董應軫張本端凱

王濬

劉珷

桂林府知府林英

何永全

柳州府知府龔璲

慶逺府知府黃振

吳讓

周一淸平樂府知府黃嵩

梧州府知府黃英

李璉



潯州府知府盧彰

李華

余用訥

羅俊

南寜府知府張彛

王裕

王鏞

太平府知府林貴

鐘順

利用

田州府知府岑鑑

岑鏞

鎭安府知府岑元全

思明府知府黃道

思恩軍民府知府

岑璲

水東日記卷十七

欽定四庫全書

水東日記卷十八

明葉盛撰

李墟張氏

輗

觀國賓

布恭

軏

石浦王氏

彥立本麒

宗慶

麟宗善【七子】

瑩潭輔之君舉

鳳彥庸【三子】

國寧鼐

敬瑄

鼎

琚

鼒

王氏自彥以上皆儒師瑩潭輔之有詩文陳琳宗古家有錄本

毛澳邵氏

七官【金氏】仲達【顧氏】徳名【余氏宋氏】顯

邵氏盛蕩之族七官人娶金元七總管第六女按公所生五男二女豈官人所娶乃五男以下之長女耶蓋鄕俗行第不分男女故云

廟涇郭氏

文

通甫【淸嫁葉胡寅嫁金安】

壽四

文冨忠甫信

昭宗瓛

蕭墅張氏

【振宗千十四郎貴一辛一辛七】

大總把秋巖新之【王氏】仲芳【景氏】榮祖【張氏】伯璿【祁氏】世隆一云千十二公千五十八公千七郎

吉甫嗣宗【方氏】繼先【莊氏】世昌

小把總大官人泰講王

二官人

三官人

四娘子

五益大師

大字乃壽樂公手寫旁注小字見馬氏所藏分書並宗支小圖說見後

梅村漢傑

總把某振祖傑

伯庸僖【公謹】

倫【公敍】基潤

韋【公奇】

偘

舉

僖以上見子英文基以下及梅村漢傑四字則裏杜師舉所云張日東又云嘗見東墳庵內有碗一枚上煉漢材二字豈又漢傑兄弟耶

張千九郎

慶一郎

張千八郎

廿八娘

男【方付一方付四】

沈慶四娘大方四十二郎

女【方二娘小四娘】

沈慶八娘夫徐慶三郎【徐付五娘夫吳三官】大女阿三娘贅沈七十五郎

張千二公千十三郎千十九郎娶陳六娘壩房廿郎張廿一郎

小女阿四娘

千十六郎

升二郎

張千十郎

千五郎

三十七郎

千十八郎

升二郎

女貴娘夫印一官

大總把千十四郎辛六【本康平逺子娶石二娘】

男貴一娶管氏辛一官娶王氏

辛七【庶生娶景五娘】

小總把千七郎男一官二官三官四娘子五益太師

右馬氏所藏張氏宗圖外有張新之至元五年四月分書云室王無子皇慶二年求康平逺子爲義男名張嗣宗娶方生一男一女後於至治元年庶生男振宗娶景見分者張妙正張俊卿張伯壽印月湖朱君寶云

震之【顧氏】世華【杜氏】士賢

士能【瑉】

士良繼宗瑜

僧寺經疏曰震之後九臯所圖乃振字其云桂臯而蕭墅普安橋所鑱又云元統二年三月張桂髙建髙字亦不同

梅村

漢傑

伯庸

小總把

桂臯

振之

世華

士能云此圖乃九臯所書九臯尙有子細宗圖爲士

能倉卒失去

【九皇】

君厚【顧氏尢氏】徐氏士安【金氏】鵬翼【吳氏尹氏】璿觀

叔瑜

璣

玉

衡昂



皞防

逺

曠

皥亦裏杜師也

南戴王氏

祥卿

伯廣舉之

孟禮凱

瑞卿璵天麒

綱

孟智信

紀

璿叔衡復

震

巽揖

益

恆經

緯

河南梁氏

長女【適祁州知州楊性】

某元重慶同知某昆山同知【陞桂楊府判官家昆山】玉前婺州經歷

次男璨【太谷簿】

右見呂普庵所作楊夫人銘

孔彰【宋奉議大夫四川重慶府同知】仲徳【宋承徳郎山西平陽府通】澤民【判元迪功郎婺州路經】國用【歷明將仕郎太原府太谷縣主】孟鏞【簿山東館陶縣四川萬縣】棟昱【主簿山西平定州】

右見梁氏相傳

上艾耿氏

教授【知】

知事【州】

推官大祝

守

復

文

承祖

教諭【金元】

尙書

檢討

絧

九疇

裕

耿之先本眞定束鹿桂子隆花村人金初徙山西樂平孔子裏逺祖昉任平定軍宣武第十指揮使遂爲平定人守之父升夫婦死元兵有功於其鄕云

南陽郡葉縣南頓鄕髙貴裏葉氏

湖州烏程承璲之後

睦州新定承碩之後

建之建安承遊之後

衢之西安承願之後

歙州新安承續之後

漢有尢者爲太尉尢生太中大夫禕禕生長樂太守嘉嘉二子光爲侍中原爲武陵令原生南頓太守宗宗生鴈門太守仲仲生云夢令頴頴生太中大夫望自尢以下嘉光宗皆別爲祖合葉公之後爲六族皆塟南陽以南陽郡葉縣南頓鄕髙貴裏爲定著漢末天下亂望以建安二年渡江僑居丹陽句容子孫始有居丹陽者望之夫人陳氏生一子遂遂生成二子長琚次璲琚四子長碩次儉次遊次願碩二子長曠次豫豫二子長績次續琚以下各以其族散居四方派別不一

縉雲派儉字臣文晉折衝將軍括蒼太守徙居縉雲十三世曰幹昱幹昱四世曰法善以方技顯於唐皆世居縉雲括倉州永嘉郡唐大歷十四年更名處州故居處州者皆祖儉而以松陽縣移風鄕爲定著

烏程派夢得七世祖彪生贈刑部侍郎逵事吳越刑部夫人永安郡太君羊氏塟湖州葉氏始自縉雲遷湖州而居烏程者以烏程縣霅州鄕中書星爲定著

長洲派夢得曽祖贈金紫光祿大夫諱綱塟蘇州寶華山遂爲吳郡人而以長洲縣道義鄕爲定著

葉本攝音訛爲今稱偏求姓氏之書自唐以來始僅得於有道及歙州之碑本末亦不完晚獲睦州譜稍知源流今圖所載凡再絕再續皆因書之存亡自尢至儉得於睦州譜自儉至尙得於有道及歙州之碑九世祖而下則得於家牒睦州譜𨿽詳間亦殘缺文字多抵牾今世傳唐姓氏譜一防別河南八姓葉居其一不知河南葉氏何所承其尢曰周太尉太尉非周官由望推而上至尢才七世望以漢末渡江則尢實事漢故定爲漢此皆可考者其歷載墳墓則有頴州太守重同州太守樂安侯參墓冀州有輔國將軍冀州刺史章武侯擇鎭北將軍北平太守紹林別駕伏波將軍仰墓近祖幽州有光祿大夫關內侯幽州刺史陵墓則葉蓋嘗有徙北者荊州武威縣又有奉二代墓南康郡又有迥九代墓而歙州之碑又載其三從祖儀同三司善生朝議郎婺州武義縣丞君操等皆莫知其世次元和姓纂諸書皆載吳郡尉雄譜與碑乃獨無有此其不可考也葉氏受封望渡江之事若可據故取之以補【缺】而不可考者不可盡棄故復存之以待後之知者已上皆宋觀文殿學士崇慶軍節度使知樞宻院事夢得所撰湖州葉氏族譜前後兩敍中所云

昆山葉氏

敬明

震宗

茂林

秀實

敬芳

震祖【無子】

寒宗中衰以來𨿽宦業之盛頗著傳聞而其曲折事實則一無可考止知諱秀實公元季壻昆山之周涇磧奧金家莫可知其爲何處人其父祖某某兄弟族屬無有皆不可知先人作譜時按郡誌以蘇之葉始自湖州徙長洲意者吾葉之在昆山或者亦長洲之派然不敢必也今觀夢得之譜與蘇志合但姓氏書皆云葉始吳都尉雄然則吳東南之葉其來已逺固未必始於長洲之一宗也

武寧盧氏

熊彭祖

孕

仁仲鑑【鄕舉待補進士】有常觀

儒

熈充耘

嘉平

水東日記卷十八﹤子部﹐小說家類﹐雜事之屬﹐水東日記﹥

欽定四庫全書

水東日記卷十九

明葉盛撰

洪武戊申十一月十四日早朝宣聖五十五代襲封衍聖公臣孔克堅於謹身殿同文武百官靣奉聖防老秀才近前來您多少年紀也臣對曰五十三歲也上曰我看您是有福快活的人不委付您勾當您常常寫書與您的孩兒我看他資質也溫厚是成家的人您祖宗畱下三綱五常垂憲萬世的好法度您家裏不讀書是不守您祖宗法度如何中您老也常寫書教訓者休怠惰了於我朝代裏您家裏再出一个好人可不好二十日於謹身殿西頭廊房下奏上位曲阜進表的回去臣將主上十四日戒諭的聖防備細冩將去了上喜曰道與他少喫酒多讀書欽此宣聖五十五代襲衍聖公臣孔克堅稽首頓首百拜謹記洪武六年九月二十九日皇帝禦端門文武百官早朝宣聖五十六代襲封衍聖公臣孔希學預列班中上召臣問曰爾年防何臣希學謹對曰三十有九上曰今去爾祖孔子歷年防何臣又對曰近二千年矣上曰年代𨿽逺而人尊敬如一日者何也爲爾祖明綱常興禮樂正彛倫所以爲帝者師爲常人教傳至萬世其道不可廢也且爾祖無所不學無所不通故得爲聖人如問禮於老聃學琴於師襄之此學無常師非特如此楚昭王渡江得一物其大如斗其赤如日其甜如眾皆不知遣使問於爾祖爾祖曰此萍實也問何以知之答曰昔吾聞諸童謠云童子之言爾祖尙記之不忘況道徳之奧防乎今爾爲襲封爵至上公不爲不榮矣此非爾祖之遺廕歟朕以爾孔子之裔不欲於流官內銓注以政事煩爾正爲保全爾也爾若不讀書孤朕意矣且人年自八歲至弱冠多昏未開不肯向學自冠至壯年有室血气正盛百爲營營亦無暇好學爾年近四十志慮漸凝定見識漸老成正好讀聖人之書親近明師良友蚤夜講明道義必期有成四方之人知爾之能俱來執經問難且曰此無愧孔氏子孫者豈不美歟然四體之動乃徳之符步履進退必用安詳不可欹斜飛舞久久習熟遂爲端人正士朕今宛曲教爾爾其自擇還家亦以此教子孫可也勉之哉勉之哉臣叩頭辭謝而退謹備書如右裝潢成軸歸家嚴置堂中儼如對越天威無咫尺之間天語諄諄亦朝夕在耳誓於修身繕性日致其功而不敢有於聖恩云宣聖五十六代襲封衍聖公資善大夫臣孔希學稽首頓首百拜謹記

太宗文皇帝禦制重修孔廟碑文道原於天而畀於聖人聖人者繼天立極而統承乎斯道者也若伏羲神農黃帝堯舜禹湯文武周公聖聖相傳一道而已周公沒又五百餘年而生孔子所以繼往聖開來學其功賢於堯舜故曰自生民以來未有盛於孔子者也夫四時流行化生萬物而髙下散殊咸遂其性者天之道也孔子參天地贊化育明王道正彛倫使君君臣臣父父子子夫夫婦婦各得以盡其分與夫道誠無間焉爾故其徒曰夫子之不可及也猶天之不可階而升也又曰仲尼日月也無得而逾焉在當時之論如此亙萬世而敢有異辭焉嗚呼此孔子之道所以爲盛也天下後世之其澤者實與天地同其久逺矣自孔子沒於今千八百餘年其間道之隆替與時之陟降遇大有爲之君克表章之則其致治有足稱者若漢唐宋致治有足稱者矣朕皇考太祖髙皇帝天命聖智爲天下君武功告成卽興文教大明孔子之道自京師以達天下並建廟學頒賜經籍作養士儀文之備超乎往昔孔氏子孫世襲衍聖公秩視二品世擇一人爲曲阜縣令立學宮以教孔顏孟三氏子孫嘗幸太學釋奠孔子竭盡嚴敬尊崇孔子之道未有如斯之盛者也朕纘承大統丕法成憲尙推孔子之道一皇考之所以表章者若此其可忽乎乃曲阜闕裏在焉道統之系實由於玆而廟宇歷久漸見隳弗稱瞻仰往命有司撤其舊而新之今年夏畢工宏壯觀庶稱朕敬仰之意但凡觀於斯者有所興起致力於聖賢之學惇其本而去其末將見天下之士皆有可用之材以贊輔太平悠久之治以震耀孔子之道朕於是深有所望焉遂書勒碑樹之於廟並系以詩曰巍巍聖古今之師垂世立言生民是資天將木鐸以教是畀謂欲無言示之者至惟天爲髙惟道與參惟地爲厚惟徳與合生民以來實曰未有出拔萃難乎先後示則不逺日月攸趨惇敍有彛本於聖謨仰惟皇考聖徳是崇禮樂治平身底厥功曰予祗迷詎敢或懈聖緒丕承儀憲是賴巗巗太山魯所瞻新廟奕奕工祝有嚴鼓鐘鍠鍠璆磬戞擊八音相宣聖情怡懌作我士世有賢才佐我大明於斯萬年永樂十五年九月十九日立石衢州之孔世嫡也讓爵闕裏事詳見傳記衢孔宣聖五十六代孫漸陽訓導希鳳處見二聖尊崇孔道之實謹錄如右

上諭山西潞州壺關縣儒士杜斆昔之禦宇內者無幸位無遺賢致時和而世泰蓋由善備耳聰目明之道所以士仁者樂從其遊輔之以徳間有非哲者處於民上則幸位遺賢亦備矣今朕才疎遺聖道之良宗是致賢善匿民未康世未泰今爾博學君子齒有年矣符到若精力有餘則防杖來朝果可作爲加以顯爵與朕同遊故玆勅諭洪武十三年五月二十九日遣內使趙通賫勅臨門召斆之孫矩正統六年山西鄕試舉人國子監生賫捧成化攺元天詔至廣偶及乃祖在髙廟時榮遇之詳蓋斆博學儒者六十九歲赴召任四輔夏官兼太子賓客位列三公都府之次寵眷極隆厚君臣有唱和詩甚多有誥勅宸翰多尙存於家矩皆能成誦已上勅防蓋其一耳斆七十一辭歸令終云

宋文鑑上中下凡一百五十卷朝奉郎行祕書省著作佐郎兼國史院編修官兼權禮部郎官呂祖謙奉防銓次曰賦曰律賦曰四言古詩曰樂府歌行附雜言曰五言古詩曰七言古詩曰五言律詩曰七言律詩曰五言絕句曰六言絕句曰七言絕句曰雜體曰騷如騷者亦附曰詔曰勅曰赦文曰冊曰禦禮曰批答曰制曰誥曰奏疏曰表曰牋曰箴曰銘曰頌曰贊曰碑文曰記曰序曰論曰義曰防曰議曰說曰戒曰制防曰說書曰經義曰書曰啟曰防問曰雜著曰對問曰移文曰連珠曰琴操曰上梁文曰書判曰題跋曰樂語曰哀辭誄附曰祭文曰謚議曰行狀曰墓志曰墓表曰神道碑銘曰傳曰露布前有成功從子所敍編書始末曰淳熈丁酉孝宗因觀文海下臨安府令委斆官校正是刋行其年冬十一月翰林學士周公必大奏事語次及云云上大以爲然一日參知政事王公淮李公彥頴奏事上顧兩參道周公前語俾舉其人李公首以著作佐郎鄭鑑爲對上黙然顧王公曰如何淮對以臣愚見非祕書郎呂祖謙不可上以首肯之曰卿可卽宣諭朕意且令專取有益治道者王公退如上防召太史宣諭太史承命不辭卽關祕書集庫所藏及因昔所記憶訪求於外所得文集凡千百家搜檢編集手不停披至次年十月書乃克成未及上而屬疾上聞之一日因王公奏事問曰聞呂某得末疾朕固憂其太肥向令其編文海今已成否王公對曰呂某𨿽病此書編極精繕冩將畢方欲繳進適値有疾故未果上甚喜曰朕欲見諸臣奏議庶有益於治道卿可諭令進來王公卽使其從具宣聖諭久之乃以其書繳申三省投進書旣奏禦上復諭輔臣曰朕嘗觀其奏議甚有益治道當與恩數又聞其因此成病朕當從內府厚錫之已而降防呂某編文海采摭精詳與除祕閣又宣賜銀絹三百疋兩中書舎人陳騤再上繳章上皆畱中不行騤罷去旣而賜名皇朝文鑑且令周公必大爲之序下國子監板行有者宻奏云文鑑所取之詩多言田裏疾苦之事是乃借舊人作以刺今又所載章疏皆指祖宗過舉尢非宜於是上亦以爲鄒浩諫立劉后疏語訐別命他官有所修定而鋟板之議遂寢【太史之取郢公諫疏非他昔鄒公抗疏之後卽遭逺貶其後還朝徽宗勞苦之且問諫艸何在鄒公失於繳奏同輩曰禍在此矣旣而國論復變蔡京令人僞撰鄒公諫艸言旣鄙俚加以狂姦騰播中外流聞禁中徽宗果怒降詔有姦人造言之語鄒公遂再貶太史得其原疏故特載之】自太史以病歸裏深知前日紛紛之由遂絕口不道文鑑事門人亦不敢請故其去取之意世罕知者周益公旣被防作序序成書來以封示太史太史一讀命子弟藏之蓋其編次之曲折益公亦未必知也今間得於傳聞以爲太史嘗云國初文人尙少故所取稍寛仁廟以後文士輩出故所取稍嚴如歐陽公司馬公蘇內翰蘇黃門諸公之文俱自成一家以文傳世今姑擇其尢者以備篇帙或其人有聞於時而其文不爲後進所誦習如李公擇孫莘老李泰伯之亦搜求其文以存其姓氏使不湮沒或其嘗仕於朝不爲淸議所予而其文自亦有可觀如呂惠卿之亦取其不悖於理者而不以人廢言又嘗謂本朝文士比之唐人正少韓退之杜子美如栁子厚李太白則可以追逐者如周美成汴都賦亦未能侈國家之盛止是別無作者不得已而取之若斷自渡江以前蓋其年之已逺議論之已定定而無去取之嫌也其大略若此太史旣病南軒以書與晦翁以爲編次文鑑無補治道何益後學而晦翁晚歲嘗語學者以爲此書編次篇篇有意每捲卷首必取一大文字作壓捲如賦則取五鳳樓賦之其所載奏議皆系一代政治之大節祖宗二百年規模與後來中變之意思盡在其間讀者著眼便見蓋非經濟錄之比也【經濟錄趙公丞相】豈南軒未見其成書而朱公則嘗深觀之耶

臨江劉公淸之又以爲此卽刪詩定書官使眾材之意蓋亦善觀此書者故備列之以俟知者相與審訂焉從子喬年謹書

淸江黎恬潛輝觀過槀云何忠字廷臣荊州人永樂中監察禦史辛丑應詔言事出爲交阯知州遇冦難從容賦詩罵賊死曁予還陳其詩總戎以聞詔褒異云何公詩予少時已能誦習曰萬里孤臣久困時腹中懷奏請王師紅塵失路風霜苦白日懸心天地知死向南荒應有日生還北闕定無期英魂不逐西風散願助天戈殄叛夷潛輝亦公同時陜西道禦史後終春坊諭徳有和公詩六首云憶共霜臺抗疏時誓將忠義作吾師繡衣不識當朝諱靑史何煩後代知一世遭逢眞有分半生出處實難期朝廷公道恩如海超拜還同牧逺夷憶昔南荒作牧時復承恩詔入京師死生有命憑誰訴榮辱無驚秪自知防上漢廷心獨苦書成梁獄事堪期陽春忽布除羅网五馬翩翩出等夷與君相見政平時共說名慚栁士師撫字推誠循吏出纂修應辟故人知蹉跎歲月應堪嘆澒洞風塵不可期回望京華九重上皇風何日蕩淮夷萬里君逢冦難時孤城防處困王師身還已受元戎算腹奏須陳聖主知荒徼囏危良共惜蠻酋變詐本難期可憐失路風塵裏霄漢迢迢隔逺夷憐君罵賊殞軀時孤節能輕百萬師詩句承畱千載誦封章上奏九重知聖恩優渥褒何重君道昭垂慰所期哀悼不勝慚後死臨風揮灑思難夷太運重開際盛時逺陲無復動王師再生似我誠何補一死如君許共知貞節重煩良史傳素心應與古人期杲卿已矣張巡逺愧和新詞恨不夷

元世祖渡江次鄂駐驛於黃鵠山大別形勝正當睿覽問諸父老曰山頭石磯何名呂公對曰唐有道人呂其姓者吹笛其上故名又曰唐以前何名皆不能對一老叟對曰古傳爲大禹治水成功之所後人訛爲呂公也帝大恱大徳八年賜廟碑此事與論時苗畱犢及漢髙眼孔小等語皆卓識也

水東日記卷十九

欽定四庫全書

水東日記卷二十

明葉盛撰

南雄楊氏譜本蜀唐祭酒兩淮運副有文正統初所重修宗人東裏公有序有文一弟在太學一子爲弟子員家藏虞文靖公所撰衡州府君墓碑猶存予今已得兩閱其譜矣爲存虞公一帖於此見前輩𨿽數字一簡闗系亦甚大可以示法後人也詩書門戶眞情相問兩語是已集記事奉復子牧孝廉賢表侄前年別後正以不得一信常在懷抱敬仲來知克襄大事而又有季父之感何慶門之連有變故如此出蜀萬里詩書門戶之托不輕竊惟節哀自彊以副故人親友之望君懷令叔遠館時節方一歸去年喪母喪女喪媳婦更自貧苦然老人夫婦卻粗安耳此後有便眞情相問不必作爲文章但得時相知足老懷也地逺無由相見賢昆仲各宜保愛不宣集再拜

張篠庵有秋臺淸話未成捲間見其防簡云景泰甲戌冬予以考滿便道東歸飬屙於郡城定惠寺見玹上人望庋上有舊書曰雪庵長語曰西齋和陶集皆蠧侵鼠食編簡錯亂取而閱之惜其文之奇而將就湮泯也錄其一二於左以備遺忘云

雪庵者元僧雲中人頭陀教大宗師任昭文館大學士雪庵蓋其號也俗姓李氏字暉其題顯宗墨竹詩云春滿承華睿思舒墨君別有聖工夫如何整頓乾坤手不冩臯陶大禹謨題三山萬歳峯詩云一沼曾教役萬民一峯曾使九州貧江山假設方成就眞个江山已屬人範蠡歸湖圖云名遂功成泛五湖知幾千古擅良圖向教勾踐堪同樂不識先生肯退無夷齊圖云乾坤分得聖中淸一節能爲萬世經殷滅周衰幾今古首陽山色愈靑靑題平陽龍神張誠叔別業長歌云始山之東山之隅龍神風物美且都泉淸樹茂田膏腴中有太古仙民居云是先人之故廬趺千字存遺墟右岡左林跨修途前潭後阜開畵圖栁琚竹塢當門閭藥畦花圃相營紆三間茅屋藏堪輿延賔有齋爨有廚壁間縣琴架積書文楸在榻酒在壷棣花春風歡友於紫蘭芝艸羅庭除田蠶春磑賈陶漁牛羊騾馬雞豚鳬絲麻委婢耕委奴歳時足以供百需打門未始驚追胥繞屋時聞幽鳥呼主人況乃非世儒王門肯曵鄒枚裾胸中素有廊廟謨防鴻未可世网拘振衣歸來弗躊躇靑鞋布襪竹杖扶南牕寄傲忘居諸一觴一詠日自娯髙情澹澹寄太虛出岫野雲同捲舒寛兮綽兮矩不逾優哉防哉樂有餘人間有此安養區輞川盤中未必如平生我亦山澤臒所經佳勝神與俱田園至樂獨讓渠知君之樂孰若吾自笑才非陶謝徒作詩盡荒其可無

西齋亦元僧其謝事檇李歸和陶歸去來辭韻曰歸去來兮至今丁年初得歸山川郁其在目霜露慘以增悲登髙臺以逺望見蜚鳥之相追老冉冉而多病眎蒙蒙而半非臨滄浪以濯足制荷芰以爲衣忘余身之固陋究聖學之微長江東注急景西奔落葉掩地寒風動門齒剛斯毀舌軟則存嘉此散木鄙哉犧樽縱眉斧以伐性恃神藥而駐顏肅逺賔而傲主家不知其所安歷七日以來復始一陽之閉闗積涓埃之近效進海嶽以遐觀莊夣中而蝶化丁華表而還古同風於丹穴今異俗於烏桓歸去來兮集書而燕逰文或繁而或寡義余取而余求因翰墨以冩懷樂簞瓢以忘憂植春蔬於近圃觀秋稼於平疇埜人扶杖童子命舟覽煙雲之變態弔艸木之荒丘水有源而難竭萍無根而易流何許由之耿介傲唐堯以歸休已矣乎假令千載終有時金玉滿堂豈可畱正當委運隨所之寒暑隨遷謝去來不失期事道苗之蕃茂等農事之耘招彭澤以入社擬寒山而吟詩齊大椿於朝囷良自信而絕疑其和閒情賦作正情賦曰有思於明哲表獨立以冠羣服蘭荃與蕙茝芳酷烈其彌聞恐嚴霜之早降俾眾艸之不芬無長繩以繋日矯壯志以淩雲及芳馨之未衰求榘矱而自勤嗟王事之靡盬慨民徭之方殷欲從今以變節非學古之所欣尙丹靑之炳燿賤黑白之糾紛潛居而晝短塊危坐而宵分月色入戶松聲滿軒逰魚躍波棲烏在山聊賦一章或揮五鑪薰靜泛燈火餘妍儼神交於夣寐應易象之文言必中正而爲吉茍淫邪而作諐勉純誠於終始消悔吝於後先神要渺而莫測體虛徐而屢遷夣春和而命駕涉原埜以尋芳懼流連而不返狥聲色之無央夣朱夏而飲水托華欀以芘身懼余心之內衣被污而求新夣步月於秋郊喜良友之隨肩懼悲歡之沓至猶薪火之交煎夣冬而塞向任沙礫以飃懼玉妃之見欺添靑女之晨妝夣楊舲於鉅海問蟠木之春秋懼波濤之洶湧遵平陸而攺求夣祝融之故墟繞衡嶽以回旋懼炎埃之瞇目中怵惕而難前夢流沙之可度指華夏以正東懼身而首痛驚壤隔而不同夣大荒之遐裔考金闕之幾楹懼寒風之裂膚並龍燭而失明又升降於兩儀曾不能以一握忽睡覺而形開竟天懸而地邈如呂生之授枕若昭氏之廢琴野蒼茫而向曙雞寂寞而収音索夣境而不得妄纒綿於此心吐陽光於東嶺韜晦魄於西林蠲六慕之浮想惜四時之分陰啟生靈之大本發曠古之幽襟就深厲而淺揭違枉尺而直尋傷聖道之將絕出蓬門而永嘆日逍遙以舒憂歳荏冉以異顏燕當去而逼社鴈初來而戒寒送歸云於隴首迎落葉於林端嗅巖菊以延佇望沙鷗之往還悼干戈而俗空杼軸而財殫汨流殍以相接余何心而獨安瞻鳯闕之九重冀龍鱗之一攀於時燕臺露冷易水風淒顧影躑躅臨岐徘徊庶寫情於金鏡容抗論於玉堦必皇天之無私惟蒼生之可哀補衮衣之有闕扶柱石之將摧矧米鹽之細務又何足以縈懷慮虎豹之守關待鳯凰之來過鳯翔翺而遠引乏舟楫以濟河但含毫於艸澤徒灑淚於煙波寄捫虱之逺韻續飯牛之髙歌願時康而物阜豈室邇而人遐和九日閒居詩雲閒居愛重九使我念陶生但取杯中物不貪身後名季秋霜始降向晚月初明艸際亂防語林梢殘葉聲疏籬采叢菊小嚼扶衰齡美酒旣滿樽一吟還一傾田園自可樂圭衮何足榮貴賤各有志好惡吾無情所以君子懷悠然歳功成其居秦川正月初追念疇昔和逰斜川詩云日月更出入何時得畨休古人厭長夜常欲秉燭逰散亂北歸翼蒼茫東逝流輕颵拂海霧逺景分沙鷗適野見漁樵杖藜赴林丘羣松何錯落乃與蔓儔譬彼丈夫雄兒女互相酬卻立冰雪間爾曺無愧不陽春降徳澤艸木解陰幽但事食與眠其他非我求和怨詩楚調示龎主簿鄧治中云淵明性嗜酒燭理本昭然楚調豈懷怨宋詩猶紀年明微性有在造物初無偏均彼露功異此肥磽田龎鄧又相知往來同故防論文終朝樂枕麯竟夜眠但使名萬古何須嶽三遷親朋滿中外圖史散後前時復冩我懷陶染松煙悲歌亦不惡適意斯爲賢眞間新蟬和和郭主簿前篇云新蟬何處來鳴我髙槐陰流水欲入屋好風自開襟牀頭一束書壁上三尺琴琴以散哀樂書以通古今所幸車馬稀非邀里人欽虛名如北斗有酒不能斟縱洗鶢鶋耳寧知鐘皷音陶潛初罷職蘇軾未投簮莫攺麋鹿性常懷煙瘴深仲秋有感和後篇云皇天分四時白露表佳節最愛潭水淸猶如鏡容徹蟾蜍出復沒絡緯聲欲絕靜臥深夜起仰觀眾星列流水可嗟吁附勢非俊傑身卽大患本家無不死訣且餐籬下菊兼吸林中月中夏示張養元和次胡西曹示顧云何人制團扇爲我邀涼颸新竹已解籜早蓮欲垂衣髙堂金博山中碧縷微欵客稍進簞呼童剰烹葵灑然煩襟靜覺此暑力衰蕉葉映棐幾援毫時一揮居閒不勝樂見事無乃遲坐念十載前奔走令心悲廣戍阻風和庚子歳五月中從都還阻風規林前篇云自古嘆行役我今始知之山川一何曠巽坎難與期崩浪聒天響長風無息時久逰戀所生如何淹在玆靜念園林好人間良可辭當年誰有幾縱心復何疑送董國賢任奉化州別駕和於王撫軍座送客云滄江風露冷綠野花艸腓天逺孤鳥沒海深眾流歸髙賢少許可盛徳方瞻依昨旦欣來聚玆晨悵言違直因山川近良免徒馭悲握手多交舊名藩借光輝疲民望已深別駕未可遲簿領有餘暇道路不拾遺

天順四年過南京見夏時正寅中手臨範文正公與監簿兄家書六因亦臨得此本防字卽互字也此書校集本同缺處是問也二字不偹以後集無

仲淹拜上三哥監簿伏惟尊體起居萬福制恩擢貳樞府此蓋祖宗之慶下及家世累讓不允今月二日已簽署勾當至十二日恩攺參大政尋面陳利害已得防依讓且在西府相次必出巡邊不知甚日入京相見小三已就聖節奏得試監簿諸骨肉各安吉相次專差人去存問防相戒約勿煩州縣如輒興詞訟必奏乞深行請三哥指揮兒侄知委保重保重不偹弟仲淹拜上監簿三哥座前三嫂郎娘各安

邵復孺先生家藏老蘇大全文集四十五卷東坡大全文集東坡集四十卷東坡後集一十卷東坡奏議十五卷東坡內制集十卷樂語附東坡外制集上中下卷東坡和陶淵明詩四卷東坡應詔集十卷欒城集五十卷欒城後集二十四卷欒城第三集十卷欒城應詔集十二卷【老蘇集前書坊識云東坡大全集一百七十卷實則不足楊文貞公云嘗錄於胡祭酒家東坡外集起二十五卷至九十卷若然則此書尙多也】此是細字小本老蘇板稍大松江啟東白和尙所藏大本東坡集四十卷又二十卷奏議十五卷內制十卷外制十五卷前有禦制賜蘇嶠序又有小字大本前有誥詞並嶠謝表及黃門所爲乃兄志銘云卲書今陳宗信買得東白書今在吉安周文襄公家

吉安程源伊知府處見文山文集道體堂元編二書共八冊元序俱乃大字行書刻亦精明但二冊是抄本乃知吉之士人家固宜尙有之不獨禁中也

景泰辛未廷試盛預彌封徐侍講珵受卷陳禦史同年叔紹等監試正午忽大風驟起黃塵漲天侍講曰今日譬之人家納婦贅壻而變異若此進士中他日其有小人僨事者乎良久一貢士紙捲爲風所颺半空去呼之至乃濬縣王越也云文已成尙有槁底在盛謂叔紹當入奏庶不誤此生三年叔紹遂執筆至奏尾思而未得盛曰以全盛典侍講曰當矣偕叔紹至兵科書奏適書奏監生皆已出不得已盛爲自書之旣而得防禮部再給紙捲是科諸進士捲皆盛手封惟王越捲獨長成凱捲以病錄正不完不得封二卷人皆能識之抑庵王先生謂成捲不胡說王越防能引漢傳士修於家而壊於天子之廷語眾以其能言皆傳觀焉又是日東閣讀卷陳閣老已得三卷赴南房向西窓圏冩三卷外尙餘周輿等六七卷未有所歸蓋先是二甲三甲捲皆陳手自判定封置他所商載至以兩甲旣皆定因判六七卷之外封白頭等予所親見也俄頃王抑庵拉陳至戶外附耳數語陳倉皇入內索所謂六七卷者卽得首卷喜而入頗聞此卷始得柯狀元潛而初三卷內摸出一卷則吳匯也

水東日記卷二十

欽定四庫全書

水東日記卷二十一

明葉盛撰

丞相益國周公詞科舊稿後刻益國親書一防云紹興丙子四月予任行在和劑局門官適乳媼姚氏病甚問占黑象其繇云藥不蠲屙財傷官磨困於六月盍祈安和此人數爲予畫卦影多驗五月旦姚媼果沒深以六月爲憂迨晦日同僚舉酒相慶而是夕焚廬之災作初所居在漾沙坈與運屬王某共席屋數椽動息相聞王夜醉奏圊其婢揷燈於壁火然而走延燒首及予家老幼已熟寢比驚寤小兒方在𦇤褓僅能挈之以逃生計一空其實被焚才數十室而周樞宻茂振麟之爲著作佐亦預焉其從叔方崇執法殿中而馮舜韶爲監察禦史宰相欲媚方崇張大其事以爲茂振地自三省樞宻院至三衙皆致銀絹未閱月遷著作隨擢起居舍人時臨安帥韓尙書仲通知火自王氏以其爲馮舜韶妻弟不敢問執子小童抑使伏辜於是三省勘防周某系見任官不能防謹火燭致延燒居民理宜懲戒有防放罷朝士多勸予訟寃力旣不敵又卦影明言財傷官磨豈復尢人徑參部欲擬福州永福簿防外舅王彥光葆守廣徳擕拏依之將買舟還江西待次外舅力勉予試詞科予以未嘗經意辭外舅激曰君懷安耳迫命撰所業二十四篇投禮部適姻戚吳武陵爲官卽給符收試小兒未周歳吐利頗殆外舅曰我能調理君自入都歳莫怏怏而行適值髙宗更化湯中示鵬舉知貢舉人憚其嚴懷挾傳義頓絕予與韓無咎元吉頗記舊書而韓筆力逺出予右初聞欲取二人眾議不同予偶中選循一資堂差金陵教授周茂振已爲三字制詞云左迪功周必大國家自紹聖以來設詞學一科搜取異能之士行之旣久所得爲多肆朕中興斯文益振今試於春官數十輩而爾以粹文獨與斯選防尢若此陞秩匪褒姑防泮宮以竢甄擢其後忝歷淸貫實基於此乃知事皆前定人力何有因龍泉彭元之以閩中刋予程文及所業相示請正訛謬並書以遺之爲安分不爭者勸嘉泰壬戌重陽日平園老叟周必大書王彥光先生吾邑人髙孝兩朝名臣其事行略見邑志蓋尢以知人見稱他如侍禦史樂庵江都李衡布衣流落一見卽歸以女弟參知政事石湖範成大蚤孤廢業勉諭切至至加以詰責畱之席下程課甚嚴後來周丞相李樂庵範石湖皆卓卓大儒名臣然則先生之鑑裁亦何可得哉惜乎後嗣無聞遺墓湮晦已作燔尸之所志石近年亦被盜發屬之他姓獨旁近一橋尙呼王官人耳柰何鄕飲酒盛禮也古先聖王皆致重而不輕我太祖皇帝尢注意焉嘗觀前吏部尙書昆山余熂茂本所爲鄕飲禮序似始於洪武十二年及考余幹縣誌所載則又云行於五年八年未知孰是並錄於此以竢考徴余序曰皇帝龍飛十二載特詔天下行鄕飲禮昆山縣人臣李無逸尙義讀書時爲萬石長奉詔惟謹延卽其鄕賔禮耆英逺近畢至則有若周壽年百有十二歳皤然在席九十八十七十者坐以齒盛升降揖讓拜俯周旋之儀獻酧有容讀法胥告觀者如堵墻莫不感化翕然已而醉者扶歸者歌髫白欣欣笑言載途鄕士大夫紀其事而詠之吾友余彥智以書走京師求余引其端久弗克爲其請益堅嗚呼鄕飲不行久矣黃鮐之老耳不聞鹿鳴之歌目不識賔介之儀蓋百有餘年矣皇明出而四海一舉累代之曠典一旦而復之何其易哉而無逸生逢聖世獲覩盛禮之行乃能率先鄕人峩冠博帶與龎眉兒齒雍容揖讓於尊爼之間且以忠君孝親睦閨門比鄕黨爲勸可謂不惑流俗篤信古道者矣世有藏鏹數百萬卽爲富家翁烹羊炰羔舉觴浮白挾吳姬侍趙女彈箏搏拊歌呼嗚嗚以極一時之樂烏識所謂鄕飲酒禮者哉聞無逸之風亦可少愧矣使鄕鄕如無逸則古禮不難復而況孝弟可興風俗可厚其機一寓於是乎吁紛紛百卉中見此孤蕙蘭亦君子之所與也爲我謝曰聖天子在上善自律以化其鄕人他日璽書惟汝嘉尙勉旃哉洪武己未春正月旣望承勅同縣余熂敍志曰里社鄕飲酒讀律儀式並圖洪武五年五月初四日朝廷降鄕飲酒讀律儀式命有司官防同儒學官率士大夫之老者行之使民知禮知律每歳孟春正月孟冬十月百家爲一防共偹酒肴有糧長者糧長爲主席無糧長者里長爲主席如坐以賔之年最長者居中眾則序齒居左右主席者居其末坐定選一人讀律及宣申明戒諭旣畢行飲酒禮拜則年長一倍之上者坐受長十歳者立受相若者抗蓋參酌唐宋之制也時本縣未之行八年又命下知縣畢福行之每都以大戶率士民於申明亭上讀律戒諭飲酒致禮風俗翕然而變可謂盛矣

王叔英字原采天臺人洪武戊寅知漢陽縣事多惠政有四月禱文三首其詞曰維年月日具位某官敢昭告於風雲雷之神本府山川之神本府城隍之神曰天不施澤於玆土殆三越月矣斯土之民實以官多役眾大困於差徭固有得而不暇耕者況失而使之不得耕乎固有已耕而不暇種者況失而不得種乎且今時將夏半矣及今而則秧未老者尢可種已老者猶可再育過此不則秧旣老者不可種欲再育而時已失夫種而不獲者有矣孰有不種而獲者乎民於此時固有乏食已久而屢窘於饑餒者矣況至秋而無獲其何以爲生乎是則民命生死之機實決於此爲官而食祿於是土者視民失所而不能救固爲官者之恥也爲神而血食於是土者視其民失所而不之救豈非亦神之羞乎借使神爲縣令者徒有愛民之心而未有仁民之政徒有憂民之志而未能去民之疾或以是而警之或以是而罰之則斯民何罪而被此波及之禍乎今叔英謹齋潔以告於神如或者以縣令蒞事未久終能蘇息是民而姑待之姑恕之則宜卽賜之以慰斯民之望或者以縣令終無能爲或反有病於是民則宜亟罰之亟誅之止及其身足矣不當使斯民亦玆濫罰也叔英今謹待罪於壇墠之次自今日至於三日不至四日則自減一食至五日不則減二食六日不則當絕食飲水以俟神之顯戮誠不見斯民失種致饑以死而獨生惟神其鑑之惟神其哀之某自今月二十三日禱雨於神神於是日及夕卽大降之次日之晨以神之施惠未已不敢自休以防靈貺謹告於神俟命於齋宿之所至於今日意有加未已竊以卽今惠澤旣已厭足不可有加蓋雨三日爲霖過則爲災況今田麥尙有未收獲者多雨則腐不可食而禾田雨多則水溢而秧不可種近種者亦浸傷而不可活過則爲災其實如此神不可以不鑑而憫之自今日以前之雨神如果以憫斯民之病從其縣令之請而降也則乞神之大惠止於今日今旣告於神宜還俟命於次必待神之斂惠天色霽朗然後敢辭謝而退如至明日雨復不止是必神有罪於縣令也亦不敢復謁於神矣當自二十七日始如前日之誓日減一食如不得命必至於絕食以俟神之顯戮惟神察之某於今月壬戌以天久不雨斯民過時失種必將致饑以死故於其夕齋宿於神之壇次翼日癸亥用禱於神神卽日大賜之雨甲子某以神惠未已不敢自休以防靈貺故俟命於次乙丑以勢未已又懼其過而爲災復禱於神乞以斂惠又卽於其夕云收天霽通邑人民莫不歡喜祈雨而雨祈晴而晴感應之速防於影響顧我何修而能致此方其初欲禱雨於神也或者以謂時將雨矣何以禱爲及其旣雨也或者以謂雨自降耳豈禱之能致及乎雨勢未已欲俟神之斂惠而後退也或者以謂此梅月之雨宜未卽已不可以俟某皆不顧乎人言而獨求乎神意卒致感應若此神之意豈不以某𨿽未有仁民之政而已有愛民之心乎𨿽未能去民之疾而已有憂民之志乎是則神之於此非徒以勸某也乃所以勸凡爲民牧者使以愛民爲心憂民爲志則可以交於神明也豈徒爲某一人之私哉某之爲是言非敢誇功於人也乃歸功於神耳非敢求徳於民也乃歸徳於神耳夫神之功徳於此𨿽有犧牲不足以爲謝惟當念神之功而益以勤民爲職體神之徳而益以卹民爲務是乃所以爲報也是乃所以爲謝也若夫區區世俗菲禮適足以爲神之瀆耳故不敢施於神惟神其鑑之

黃氏日抄凡十七卷宋幹淳中慈溪黃震東發所著一之三十二讀孝經論語孟子毛詩尙書周易春秋禮記周禮三傳孔氏書三十四之四十五讀周程張朱南軒東萊勉齋山上蔡和靖橫浦象山復齋溫公元城上蔡延平䢐徠安定諸儒書四十六之五十讀史記漢書三國誌南北史唐書五代史宋名臣言行錄五十一之五十四讀蘇子古史汲冢周書國語戰國防吳越春秋越絕書春秋世紀春秋左傳東萊大事記諸雜史五十五之五十八讀老子莊子荀子子文中子曾子子華子管子列子墨子文子亢倉子關尹子鶡冠子鬻子商子韓非子鄧析子眞子公孫龍子尹文子淮南子抱朴子劉子聲隅子化書子家子呂氏春秋素書新語賈誼新書新序說苑春秋繁露論衡申鑑幹鑿度易緯稽覽周易通卦驗參同契古三墳書孫子吳子司馬法李衛公問對尉繚子三略六韜陰符經五十九之六十八讀韓栁歐陽東坡南丰荊公涪翁浮溪而湖水心諸家文集六十九至終捲則其所自著奏札申明公移講義策問書記序題防啟祝文祭文行狀墓志銘其爲言一主濓洛闗閩之說多所發明蓋巋然一正學老儒也又有古今紀要十九卷起三皇終宋神宗君臣事略當與曾先之史略並傳最便於篋衍行李及初學之士惜乎有未精詳處其亦未成之書歟

按越志云今余幹縣吳正道東隅人明六書許愼說文有不足者補之臨川吳文正公澄問曰模楷二字假借乎曰取義也曰何以取木爲義曰昔模木生周公塜上其葉春靑夏赤秋白冬墨以色得其正也楷木生孔子冢上其餘枝竦而不屈以質得其也若正與直可爲法則況在周孔之冢乎問曰出何書曰出淮南王安艸木譜又問禽獸二字曰禽卽獸也曰兩翼爲禽四足爲獸何以爲卽曰禮不云乎猩猩能言不離禽獸鸚鵡能言不離飛鳥澄大敬之有六書原六書通證六書淵源圖澄爲作序

今書坊相傳射利之徒僞爲小說雜書南人喜談如漢小王光武蔡伯喈邕楊六使文廣北人喜談如繼母大賢等事甚多農工商販抄冩繪畫家畜而人有之癡騃文婦尢所酷好好事者因目爲女通鑑有以也甚者晉王休徴宋呂文穆王齡諸名賢至百態誣飾作爲戲劇以爲佐酒樂客之具有官者不以禁杜士大夫不以爲非或者以爲警世之爲而爲推波助瀾者亦有之矣意者其亦出於輕薄子一時好惡之爲如西廂記碧雲騢之流傳之久遂以泛濫而莫之捄歟嘗考之呂文穆公微時渇睡漢饐亭寒鑪撥灰事頗見傳記今從而飾之曰他日相府退衙片雪沾衣欲斬執役人其妻因反撥灰詩諷之云云又嘗有鴟吻詩諷之曰獸頭元是一團泥做盡辛勤誰不知如今在靑雲裏忘卻當初窰內時噫豈其然乎

李易安武陵春詞風住塵香花已盡日晚倦梳頭物是人非事事休欲語淚先流聞說雙溪春尙好也擬泛輕舟只恐雙溪舴艋舟載不動許多愁玩其辭意其作於序金石錄之後歟抑再適張汝舟之後歟文叔不幸有此女徳夫不幸有此婦其語言文字誠所謂不祥之具遺譏千古者矣

水東日記卷二十一

欽定四庫全書

水東日記卷二十二

明葉盛撰

周禮一書漢以下名儒率有評議然莽用於漢安石用於宋皆不效者𨿽非其人要之時異勢殊斟酌損益難乎其人矣善乎先儒之言曰有關雎麟趾之意然後可行周官之法度斯言盡之矣呂成公嘗序周禮陳龍川有周禮發題葉水心亦有黃文叔周禮序皆不可不知序曰周禮古帝王之舊典禮經也始於太古成於周故曰周若昔生民有欲而無禮乃亂胥戕胥虐人且盡惟皇上帝哀我民無盡劉首生聖人本性植禮以養天下惟爾靈承罔敢暇逸乃始仰乾順坤以奠崇卑沿山襲川以位貴賤相生者爲父祖子孫相治者爲君臣民物相合者爲兄弟夫婦賔主朋友三者建而天下之爲大紀者定民始得胥敬愛胥保惠以有其躬以至於玆今日皇乎篤哉皆古禮之遺澤也然自剖極立元剏規兆榘民生未繁王業未鉅以故朴而弗雕伉而弗文若作室家旣基旣宇而丹艧塗墁之未具日增月加以至於大成實有待於來世也粵若稽古陶唐氏作視包犧之禮已寖克有成九族萬民四時百工之道固已煥乎其不可掩也有虞氏夏后氏率沿而增賁之禮樂日新法度日著稽典揆謨維見可覩若七政六宗若五瑞若四狩若九官十二牧若六府三事三壤庻貢皇皇乎帝王之偹典也而繇後視前尙曰弗縟忠賢相病未有殫極及於周而王道成焉當是時也世變極治體偹文武成康四聖代作周召毛畢眾正悉登九土淸晏八荒防同於以纂四代之彌文爲萬世之極則乘時應機若晝必熭確乎其不可防也越成王卽位之七年太師兼冡宰臣旦定都於洛京以措太平於千萬年始具經禮勒爲成書識一國號玆用詔久傳逺垂範無極蓋自堯舜至是凡二千餘年而是書始出則禮旣大偹而不可復加矣嘗試迹之凡宇宙之間一物一名無鉅細無逺近無幽明生死罔有絲毫遺軼不具以勤後業之補苴者浩乎博哉圓生方育海停嶽萃不足以議其博也非聖人其孰能修之然嘗輯其凡有三而所以盡者一何謂三曰天曰地曰人何謂一曰中爰自祭祀推步占卜祓禳之官立而天事偹國都郊野道路險固之官立而地事偹治教刑政禮樂事工之官立而人事偹惟玆三者以有目咸覲乃若厥中則罔攸覿六官之元聖意微見其辭若曰以爲民中大哉言乎民非中弗克胥正以生中非禮罔與範天下與來世玆實上帝佑民之本防而堯舜禹湯所以陳軌立度以啟我後人而底於大成也聖人抽關發鑰俾遐邇是訓亦了然著矣惟古作書必序厥指易有序卦書有孔氏之文詩有卜商毛萇衛春秋三傳有杜預何休範寗惟玆大典闕然弗修杜子春鄭興康成更授疊釋維訓詁句讀是究是圖莫有秉筆以掲厲宗統不亦陋哉是用追述端緒以訂於前發題曰周禮一書先王之遺制具在吾夫子蓋嘆其鬱鬱之文而知天地之功莫偹於此後有聖人不能加毫末於此矣世儒之論以爲治至於周公而術已窮窮則不可復繼周之後必爲秦吾夫子蓋逆知之而不言也嗚呼果其窮也則周公之志荒矣自伏羲神農黃帝以來順風气之宜而因時制法凡所以爲人道立極而非有私天下之心也蓋至於周公集百聖之大成文理宻察累累乎如貫珠井井乎如畫棊局曲而當盡而不污無復一毫之間而人道備矣人道偹則足以周天下之理而通天下之變變通之理其在周公之道蓋至此而與天地同流而憂其窮哉夫周家之制旣定而上下維持至於八百年諸侯旣已擅立周之王徒擁其虛器蕞然立於諸侯之上諸侯皆相顧而莫之或廢彼獨何畏而未哉豈非周公之制有以維持其不之心𨿽顚倒錯亂而猶未亡也當是之時周𨿽自絕於天有能變通周公之制而行之天下不必周而周公之術蓋未始窮也秦徒見其得天下之難以爲周公之制蓋非其所便並與夫僅存者而盡棄之而不知周家之制旣盡而秦亦亡矣人道廢則其君豈能獨存哉始夫子之言曰其或繼周者𨿽百世可知也蓋以爲後之王者必因周而損益焉自是變通至於百世而不窮而豈知其至此極也漢髙帝崛起艸莽而得天下知天下厭秦之苛思有息肩之所故其君臣相與因陋就簡存寛大之意而爲漢家之制民亦以是安之而漢祚靈長絕而復續者幾與夏商等自是功利茍且之政習以爲常先王不易之制棄而不講人極之不亡者幾希矣此有志之士所以抱遺書而興百世之嘆反覆推究而思欲復見天地之大全也然自秦火之餘此書已非其全而駮亂不經之言蓋如黒白之不相入尙可考而知也𨿽然文武之政布在方冊其人存則其政舉自周之衰以迨於今蓋千五百餘年矣天獨未厭於斯乎故將與諸君參攷同異以有待焉葉序曰周官晚出而劉歆遽行之大壊矣蘇綽又壊矣王安石又壊矣千四百年更三大壊而是書所存無幾矣詩書春秋皆孔子論定孟子諸儒相與弼承世不能知而信其所從井洌於逵眾酌飲焉惟其量爾故治𨿽不足而書有餘也孔子未嘗言周官孟子亦以爲不可得聞一旦驟至如奇方大藥非黃帝神農所名無制使服食之法而庸夫鄙人妄咀吞之不亂顚錯幾希故用𨿽有餘而書不足也𨿽然以余考之周之道固莫聚於此書他經其散者也周之籍固莫切於此書他經其緩者也公卿敬羣有司亷教法齊偹義利均等固文武周召之實政在是也柰何使降爲度數事物之學哉新昌黃文叔始述五官而爲之說亹亹乎孔孟之以理貫事者必相發明也惻惻乎文武之以已形民者必相緯經也守天下非私智也設家非自尊也養民至厚取之至薄爲下甚逸爲上甚勞洗滌三壊之腥穢而一以性命道徳起後世之公心𨿽未能表是書而獨行猶將合他經而共序也其功大矣同時永嘉陳君舉亦著周禮說十二篇蓋嘗獻之紹熈天子爲科舉家宗尙君舉素善文叔論議頗相出入所以異者君舉以後凖前由本朝至漢遡而通之文叔以前凖後由春秋戰國至本朝沿而別之其敍鄕遂溝洫辧二鄭是非凡一字一語細入毫芒不可損益也

正統十四年未多事之先五軍都督府並錦衣等衛官旗軍人等三百二十五萬八千一百七十三員名實有一百六十二萬四千五百九員名事故一百六十三萬三千六百六十四員名馬駝騾驢牛二十萬八千三百二十六匹頭只實有一十九萬七千三百五十八匹頭只事故一萬九百六十八匹頭只蓋官軍等則錦衣等三十五衛二十九萬四千二百一十七員名實有一十五萬九千八百七十一員名事故一十三萬四千三百四十六員名五府並所屬二百九十六萬四千五十六員名實有一百四十六萬四千六百三十八員名事故一百四十九萬九千四百一十八員名馬騾等則錦衣等三十五衛二萬二千八百二十匹頭只實有二萬五百一十二匹頭只事故二千三百八匹頭只五府並所屬一十八萬五千五百六匹頭只實有一十七萬六千八百四十六匹頭只事故八千六百六十匹頭只今休養藩息之久不知其數何如者也

兵科職掌有守衞官軍四城官軍二揭帖間見正統十三年所藏二本蓋予私錄且詳識其由也今幾二十年矣具錄如左

守衛官軍揭帖者衛士守宿內門前班官旗軍校尉四千三百二十四員名後班少十名東中門七武門一北安門二俱只從本門旗軍並隨伍內轉午等四門除東華武依前後班於隨伍旗軍內增減十名餘皆定數各門除東中武北安如前增減余亦皆定數官少則以隨伍軍旗補之官軍三日一防揭帖三日一進如十五日至十七日終者則十四日蚤羽林前金吾前虎賁左燕山前旗手濟州府軍濟陽府軍左燕山左羽林左金吾左府軍右羽林右金吾右府軍後通州金吾後大興左等二十一衛各具官軍等項數目奏本送科本科攢揭帖十六日蚤掌科事官於禦前奏進十八日畱守衛具防閘過數目奏本送科偹照畱守則中前後左右五衛輪防而例不防閘者隨駕錦衣衛也【錦衣曁金吾前後府軍府軍左右後羽林左右虎賁左各衛皆各隨駕衛分】

午門至長安左右門

午門

闕左門並守鋪

闕右門並守鋪端門

承天門

長安左門並守鋪

長安右門並守鋪

東華門至東安門

東華門並守鋪東上門並東上南北門

東中門

東安墻門

東安門並守鋪

西華門至西安門

西華門並守鋪西上門並西上南北門

西中門

幹明門

西安裏門

西安門並守鋪

武門至北安門

武門並守鋪北上門並北上東西門

北中門

北安門並守鋪

四城官軍掲帖

朝陽等九門十六衛分官軍緫四百七十八員名東城神武左忠義左大寧前西城防州義勇右蔚州左寛河忠義後中則武城中前後大寧中忠義左後義勇中北城忠義前右義勇前也每月三日一防挨次不論大小盡如初一日至初三日防過則本日晚四城兵馬指揮司各具奏本送科本科掲帖初四日早送司禮監也

九門

朝陽

東直

西直

阜城

正陽

崇文

宣武

安定

徳勝

廬陵楊文貞公年幾七十卽作歸田趣四時滿江紅詞四首豈亦呂居仁之作有以感發其興趣歟當時卷首沈民則學士古先生自序並詞皆錢塘蔣廷暉書畫四段則華亭朱孔易筆也民則廷暉書固已名世而孔易畫評者謂其作家士气皆具亦今之罕有者矣予嘗從叔簡得石本而厄於營火再求得之則石已壊於墻壓叔簡因以詩來曰歸田詞畫富流傳猶是難兄舊日鐫愛護無人悲寸毀近來模本不如前公詞今錄於此春牧霜鬂蕭蕭皇恩重賜歸田裏郊郭外艸亭四面靑山綠水好鳥好花春似昔同時同輩人無幾一布棕帽任消搖東風裏芳艸岸平如砥垂楊徑淸如洗散牧處冉冉晴霞飛綺江色比於懷抱淨都無一防間塵滓更小兒牛背有書聲淸人耳夏耘詔歸田里長散誕天恩深厚尋蚤歳釣防之所風煙依舊萬物方當嘉防處一年最是淸和候暢幽懷緩緩步東臯觀耕耨竹色淨槐陰茂荷鋪翠葵舒繡農忙際兒子大家趍走頻有鶯聲迎杖屨渾無塵影霑襟袖望水南云似玉光浮籠巖岫秋漁七十歸來西江上堪防堪釣秋水共長天一色也堪吟嘯穩坐木蘭漁艇子大兒能网中兒棹小兒自理防香鑪烹茶竈蘋花渚雪爭耀楓葉岸霞相照山無數淸比方壷員嶠放浪不知天地外蕭閒底用眞號聴數聲長笛白鷗前江南調冬樵白首閒居冬風冷偏欺衰老晨光動彌漫院落六花飛繞坐暖茅柴煨芋栗老妻孫子圍鑪好更兒曹腰斧析枯薪歸來蚤階前璐池邊縞都總出天工巧石山峯亭下盡成瓊島況是太平丰稔瑞教兒愛防休輕掃看園林一意蕭條尋瑤艸

水東日記卷二十二

欽定四庫全書

水東日記卷二十三

明葉盛撰

太師平章軍國重事潞國文忠烈公生眞宗景徳三年仁宗天聖五年二十二嵗進士及第歷事四朝出入將相五十餘年哲宗紹聖四年九十二而卒功名壽考古今罕比呂許公嘗謂其爲大有福人信矣公𨿽不以文章翰墨自名而出口落筆亦自不凡系於人品然也嘗兩題範文正公所書黃素伯夷頌今蘇州有石刻可模搨其絳州翼城縣新修至聖文宣王廟記𨿽其少作已有抑邪崇正之意是以錄之聖宋四葉止繼明之五年彥博以進士舉中甲科得大理評事宰是邑秋八月二十九日始蒞事故事守令始至則郡縣之祠廟悉詣之恭於神訓於民政之本也由是詢於邑吏質之縣圖載祀典享廟食者惟宣聖之祀焉翌日伸祠謁之禮已事而退立於廡下觀其石記卽後唐長興三年創是廟也歳月滋久廟貌弗嚴屋瓦皆隳梁木其壊上不庇於風下不容於爼豆縣署直其北裁十數步日有敲撲之喧澮水流於東不三四尺歲虞漂溺之患𨿽賢哉回也不攺其樂君子居之何陋之有而守土事神者崇奉之禮豈不闕歟乃謀於同僚規是攺作方營善地將構新廟而縣西北隅適有廢廟俗老承傳爲湯王行宮事出不經理無常祀旣絕蘋蘩之薦鞠爲荊棘之墟像設都亡廊廡全陊獨有正殿巍然中立𨿽丹堊已晦而甍棟頗崇異乎哉天將以斯室遺夫子不爾則胡爲十室九廢而獨完玆中宇虛其正位者安所俟乎宜其卽是遺構以正兩楹之坐起玆頹垣以崇數仭之墻踵其故以謀新材則易偹變其本而加飾工不告勞命薙氏以芟夷集獿人而塗塈興廢起墜務實去華昔之湫陋者耽耽而云矣曩之荒穢者殖殖而砥平矣翼以東西二室增之屏樹閈閎凡屋壁之間堵其數盈百危昏中而戒事日南至而卒功動適其時不愆於素邑人張防元以文行稱於鄕曲累舉進士敗於垂成運舛事違退而講授一日覩新廟之旣成以列像之未偹乃率其徒躬營其事明年春募工於別郡得繪塑之妙者於是塑至聖曁十哲之像逾十旬而告就八月上丁釋奠之禮落之且曰能事畢矣不可無聞於後盍書以志故述其經始之因直謹夫歳月而已杜牧雲稱夫子之徳莫如孟子稱夫子之尊莫如韓吏部孟所謂生人以來未有如夫子賢過堯舜逺矣韓所謂自天子至郡邑守長得共祀而徧天下者惟社稷與孔子社稷壇而不屋豈如孔子巍然當座用王者禮以門人配自天子而下北面拜跪禮如親弟子然則夫子之徳之尊韓孟言之詳矣今玆爲記是用略諸時天聖八年九月五日記承奉守大理評事知翼城縣事兼監鹽稅務文彥博撰夏忠靖公永樂中蘇松治水與某給事中同命一日同宿天寧寺中給事早如厠行甚急公戲之曰披衣靸履而行給事給事某卽應聲曰棄甲曵兵而走尙書尙書此先人嘗云

相臺許可用中丞元延祐初科進士文章亦表著一時有盛名今世所見者可數耳耿好問言其裔孫顒尙藏文集若干捲惜乎不得見之今日檢舊碑見楊叔璣所寄晉寧路鄕賢祠堂記公文也其辭曰治民有政化民有禮政𨿽不可弛聖人不急也禮則不待親炙而有得於私淑者矣惟其不得爲親炙也世之君子汲汲有事於前修往行者所以寓淑人之機焉古鄕先生沒而祭於社鄕先生之徳鄕人心說而誠服者其秩於祭宜哉世逺禮墜著於令有不舉者況咸秩無文乎然其廢舉亦視所寓何如人耳鄕飲酒禮主人就先生而謀賔介主人謂諸侯之卿大夫先生謂致仕老於鄕裏而教者大夫則就而謀之又卿大夫飲國中賢者諸侯卿大夫猶能致禮於鄕賢之生者天子牧守獨不能致禮於鄕賢之沒者乎祭於社之制不可考附廟學作屋而祭之者則間有之矣晉寧在河東爲古今名郡廟學罹地震僕而復建講堂西四賢堂故基獨蕪穢不治今總管仇侯理棼舉墜劭農惇學歳復告丰治防桴鼓顧瞻隙地慨然有懷古之思會監察禦史趙君亦以祠鄕賢爲言遂捐俸金倡僚屬士庶而復爲堂焉經始至正二年孟春迄功二月乃取隋文中子而下凡若干人設主以祭前國子司業王君走書京師請記於愚愚惟萬物並育而不相害道並行而不相悖物之所以育者道也道之所以行者人也道之統在聖而其寄在賢或晦或明或絕或續有不得而殫論者大扺先王承天之道所以維人紀於萬世者禮而已矣禮之目有五而祭統乎吉然而有公於天下者先聖先師是也有專於一鄕者各賢其賢祀於其地者是也公於天下者以其道被天下也專於一鄕者道之所著莫先於鄕而鄕人之所感視眾人爲尢易由是而國而天下矣王豹處於淇而河西善謳緜駒處於髙唐而齊右善歌曲藝且然而況爲聖人之學者乎晉當變風變雅之餘有憂深思逺之意俗美且厚人生其間𨿽徳之大小不同而位之顯晦亦異要其所至有足以任斯道之寄者若文中子若唐裴文忠公宋司馬文正公其出處勲徳爲如何他如裴中趙元鎭之相業陽亢宗司空表聖之節操趙伯循孫明復之經術與夫金源百年以迄我朝其行足以範世而軌俗其風足以防頑而立懦其學足以垂後而淑人不待親炙而有得者多矣鄕先生之功不亦大乎生爲晉人沒爲晉神其秩於祭宜也然其中固爲從祀孔廟而又班之斯堂何哉從祀公於天下者也斯堂專於一鄕者也使燻徳而善良者益寓其沒世不忘之思非黷也昔魏杜畿爲河東太守開置學宮執經教授郡中化之以多儒聞其功不在蜀文翁閩常衮下而未聞有祠今舉而祀之可也夫以陶唐之故墟際皇元之嘉防魁奇材徳之生蓋鼎鼎也明其晦續其絕廓聖人之學而任斯道之寄者豈無其人又有嗣而秩之者已侯燕人名濟字公度化民有禮其杜畿之流乎司業名士元字善甫禦史名承禧字宗吉皆郡人也

歐陽文忠公云漢以來有銀靑金紫之號靑紫綬也金銀其所佩印章綬所以系印者也後世官不佩印此名虛設矣隋唐以來有隨身魚而靑紫爲服色所謂金紫者乃服紫衣而佩金魚爾唐李宗閔謂崔能賜紫衣金印曰金印繆也今世自以賜緋服魚袋賜紫金魚袋結入官禦矣今有階至金紫光祿大夫者遂於結禦去賜紫金魚袋皆流俗相承不復討正也予嘗於今容縣拓得元次山小像其衣腋垂一物似鹿皮紋而長蓋卽魚袋也

內府對書後有巧對嘗見近臣被賜本惜不能記也陳剛中集有二人土上坐一月日邊明楊東裏集有人從門內閃公向水邊沿又聞昔有善爲是者如紅荷花白荷花何荷花好黑葚子赤葚子甚葚子甜五行金木水火土四位公侯伯子男之一人赴愬於官云小人告大人上官就令其對卽曰上士倍中士近時浙江承差歸安舉子程敏政皆以此著名要之似此者亦不多見

括蒼王交山先生亷論冦凖奉駕親徵之非曰余嘗讀宋史至眞宗時契丹冦河北冦凖爲相力主車駕幸澶州以鎭軍心夫天子外建諸侯以守疆場內置宰相以爲輔弼天子但垂拱而治疆場有事諸侯當致其力朝廷不寧宰臣斯任其責此不易之論也凖則昧之而必欲眞宗親徵則將焉用彼相矣當是時天下方盛祖宗將相猶有存者凖主議牢不可破幸而契丹請和車駕坦道而南茍或王師失利車駕失馭不惟河北淪於敵境而天下之事去矣凖𨿽逺遷何補於國哉王欽𨿽曰姦邪其以投瓊爲諭豈虛語也由百世之後等凖之議莫能遁其非矣其論李綱請固守京師之非曰宋徽欽時金人入界李綱力主固守京師以衛社稷夫死社稷諸侯守土之職非天子之事也李綱不此之悟而欲畱二帝固守京師以待勤王之師與敵背城一戰以決勝負若綱者賢則遠矣不幾於知常而不知變者乎昔者太王常避狄人之逼孟子又嘗以對滕君矣夫太王滕君皆侯國也及其行權聖賢尢許之況於萬乘之尊乎故唐宗幸蜀以避祿山之禍代宗幸陜以避吐蕃之難徳宗幸奉天以避朱泚之亂卒賴勤王之師再造唐祚使當是時三宗皆如李綱之議則安祿山吐蕃朱泚之慘三宗能不震驚乎綱力主其議二帝從之幸而斡裏雅布以師退京師賴以無虞及綱罷以是後朝臣不達行幸之議至冬金復入冦何防又執綱議欽宗以足頓地誓死社稷朝臣乃不復言遂至二帝北巡貽宗廟之羞遺人民之禍實自綱防知常而不知變之罪當時之計莫若從太王避狄之謀而襲三宗出幸之事命康王爲元帥李綱爲相權之不撓用之不疑詔徴天下勤王之師以衛王室斯善之善者也卽有不虞亦無北遷之禍顧乃爲守土臣之計致二帝身亡國削哀哉哀哉今按交山之說固然惟宣徳中漢庶人事時議亦洶洶莫定賴楊文敏數公者力勸親徵事以克濟正統十四年冬徐元玉先生以占天候气爲言土木之潰旣驗卽蓄南遷之議幸而其議不行不然事未可知也善乎楊誠齊之謂天下之事不難於議而不易於處斯言當矣

臨川李性學古今文章精義僅百條門人益都於欽止至順中防云二百八條豈刻者之誤歟後又有署云文章作法緒論凡十一條宋僖語也卷末又有論述其云袁淸容文長於應制歐陽原功文未離賦體未見切當不知何人所評豈亦出僖覽者詳之夫六經而下左丘明傳春秋而千萬世文章實祖於此繼丘明者司馬子長子長爲史記而力量過之在漢爲文中之雄繼子長者韓子深醇正大在唐爲文中之王繼韓子者歐陽公淵永和平在宋爲文中之宗他若班孟堅之詳贍栁栁州之精覈曾南丰之峻潔王臨川之簡淡蘇長公之痛快國朝之文若趙江漢如星斗著天行列森羅而光气煥發劉靜修如禦車廣路輪轅堅壯而馳騁自得姚牧庵如豫章防地深根而巨榦故枝葉挺茂程雪樓如王侯第宅門廡堂室內外莫不完壯元淸河如項籍將兵人人足用馮海粟如苻堅總師以多而敗虞卲庵如長江大河淸暢渾浩會歸於海而後止黃金華如洪陂巨澤風浪不驚湛然一碧掲豫章如明珠在囦光輝不露而自然人知其爲至寶馬石田如彜器陳於宗廟無甚華飾而質雅可觀栁待制如禮家之備節文穠縟重復李五峯如秦漢間人語言嶄絕而頓挫至如淸容博奧敏防長於應制如歐陽圭齋龎碩鋪舒未離賦體俊邁如陳莆田雅馴如程黟南平順而气益盛如貢宣城潔淨而力稍弱如危太僕是十數公𨿽時有後先皆以文而知名者也

世有可鄙庸人俗子變雅爲俗易正爲邪防行妄作彊名解事或從而妄自矜詡而不知遭其不幸者多矣如所謂劈琴煮花上曬褌之是已孔承文上捨嘗惠於孔林數碑內一通題曰孟氏祖庭圖記卷第一皆界爲格子曰防機則有一嫗一男曰傳食諸侯則車騎兩兩曰思孟傳受則兩人對坐曰問利曰問治國則爲王者儒生坐立之狀且引堂下一牛旣甚可鄙其字畫標目書手刻工尢爲庸俗之甚細觀之則其中隠隠有磨去字防唉安知其非漢唐時碑刻耶此豈孟氏不才後人所爲或庸俗上官使然政亦可惜吾恐天地間似此者尙多又奚傷乎是碑也

宦防錄云辛稼軒自北初還朝畱建業忽患癡疝疾重墜大如桮遇一道人教以取葉珠卽薏苡仁用東方壁土同炒黃色去土用水煮爛入砂盆內擂成膏每用二錢以無灰酒調數服漸消程沙隨亦得此疾稼軒以此授之亦效如不及時只於藥鋪買幹者亦佳按本艸薏苡仁上品爲君臣養心久服輕身不老味甘平無毒

水東日記卷二十三

欽定四庫全書

水東日記卷二十四

明葉盛撰

宋理宗朝內璫有侮吾夫子者令馬逺畫一佛中坐老子側立孔子問禮於前俾江古心子遠贊之子逺立成曰釋迦趺坐老聃傍睨惟吾夫子絕倒在地張篠庵初登第施狀元槃一日出釋老侮孔子圖卽口占云釋老猖狂侮大儒書生爲爾發長吁不知過宋圍匡日還似於今畫裏無又曰拂須揮鼻彼何人放誕能無愧此身名教萬年齊日月須知魯國一儒眞蓋亦相題防戲云爾

豫章熊天慵先生二百年前江右大儒也其遺文世不多見偶見其重修廣州路學大成殿記一篇其辭曰皇元混一海宇南訖海外咸曁聲教廣爲南海一都防肅政防訪司宣慰元帥府所親涖皆以敬教勸學爲第一義於是禮殿壯麗甲於南方元貞初嘗一修之速成茍簡遄底蠧圮勢不得不攺作乃相與謀鑑前欲速圖後可久因沒官巨材復買其半以足用凡買磚甓礎石諸物悉從市賈工匠夫役皆雇募防訪使多爾濟巴勒公天璋創其始副使徳哷薩巴公成其終副使李公徳厚僉事張公世榮範公致毅色勒敏公經歷董用知事王淑照磨戴從龍眾史恊心同力帥府以副帥王公從政董其事帥募穆齊英佐史周南梁晟從副帥日至督視材必堅良工必精致廟殿經始於丁巳之春塐像肇作於丁巳之冬而畢成於戊午之秋儀門廊廡新與廟稱凡用匠以工計者二萬役夫倍之鈔中統以貫計者六萬米以石計者四百其半取於贍士之餘其半有司徴布以給之物無彊賈民無橫役財無濫用對聖賢而無愧勒金石而可書教授陳學禮殫其心力迄用有成述其始末書來請記於熊朋來且曰昔防訪李公致道構尊經閣余公璉新明倫堂今使者歸侵疆覈租購羣書明載籍於是教養悉備廣學固有春秋祭樂今剏二亭前曰思敬後曰正徳以爲肄樂之所幸並書之餘之爲瑟譜也蓋閱諸學之譜而正其訛酌獻之曲必按月律江廣諸郡多用之因其來請授以藏諸書閣肄樂則按譜取聲奏諸新殿尙其足以招和气之祥而斯文之福且夫聖人道髙徳厚教化無窮與天地參而四時同宗廟之美百官之富遊聖門者猶曰不可見豈比異端以殿宇之雄爲誇美哉特爲禮樂之官任民社之寄者捨是無以見奉詔之勤吾誦其詩讀其書洋洋在上如親見之矣皇明方耀科舉肇興𨿽嶺海如在殿陛前人物奧產不多見見必奇傑必有應文運而起於南海之濵者延祐六年正月日豫章前進士熊朋來撰王婦者夫家臨海人至元十三年王師南伐王婦夫舅姑俱被執師中千夫將見王美麗乃盡殺其舅姑與夫而欲私之王婦憤痛卽自殺千夫奪挽不得死責俘囚婦人雜守之婦欲死不得間自念當被污卽佯曰若殺我舅姑與夫而求私我所爲妻妾我者欲我終善事主君也我舅姑與夫死而我不爲之衰是不天也不天君焉用我爲願請爲服期月若不聽我我終死爾不能爲妻也千夫畏其不難死許之然愈益置守明年春師還挈行至剡水上守者信之滋益懈過上淸風嶺婦仰天竊嘆曰我知所以死矣乃齧拇指出血冩口占詩山石上已南鄕望哭自投崖下以死或視血則血漬山石間盡已化爲石天且陰雨復見血僨起如始日當是時后妃嬪媛不死之三公九卿不死之郡國守邊大吏絕不死之而貞婦獨守死下從舅姑與夫獨何仁也夫人秉彛之性靡不有乃匹夫匹婦出之遂以驚動萬世若人人慮此則金湯不足諭其固矣鉤防不足諭其彊矣志士仁人不足諭其知矣何有去國僨家之憂彼貞婦何爲者顧奮爲烈丈夫之所不能爲唉宜爲而有不爲悲夫至治間其邑丞徐端爲起石祠樹碑祠中以旌其焉余曰始我見長老言貞婦所從死不能悲也後身過其地見拇血化爲石追念貞婦決死時旁皇悲傷不能去豈其未冺尙猶感人邪嗟乎匹夫匹婦顚沛流離誠能動天如此夫天豈逺人哉天豈逺人哉永嘉李孝光記亞中大夫紹興路總管兼管內勸農事泰不華書四明王永仁刻兼善侍郎遷紹興總管諸公分題作詩餞行得淸風嶺乃爲賦淸風篇康裏巙淸風嶺頭淸風起佳人昔日沈江水一身義重鴻毛輕芳名千載淸風裏防稽太守士林英金榜當年第一名一郡疲民應有望定將實惠及蒼生右二碑自野狀元篆子山行艸皆今司馬祭酒在科中時所惠書刻之精不必論已獨念達公後來竟以淛東元帥節死於海不愧貞婦不科目蓋觀公之好尙亦可以知其人矣是𨿽本於公志操之素定然李先生平日講學之功子山公朋友期待之切要亦不爲無助云

信史古今所稱歐陽子曰有欲書而不得書有欲書而不敢書則遺漏一也諱二也曾南丰曰公以齟齬終功行不得在史氏記借令記之當時好公者少史其果可信歟則拘於著令三也偏私不公四也朱子曰一時館職豈盡劉向揚雄之倫則史官之才不足五也斯五者蓋常常有之固不敢謂無於是乎信史誠有未足信者矣𨿽然掲文安公嘗論史官不當專尙史才必以心術爲本而楊文貞公亦雲天下萬世之事當以天下萬世之心處之茍出於私意無論厚薄皆當獲罪神明然則修史者又必有掲楊之心之才而後可噫盡信書不如無書斯言其果信矣夫

祭酒安成李先生於劉履風雅翼常別加注釋視劉益精焉嘗見魏瑤縣丞卷子有先生手書十九首注惜不能全記其行行重行行注曰此古詩十九首之一也劉先生補注云賢者不得於君退處遐逺思而不忘故作是詩言初離君側之時已有生別離之悲矣至於萬里道逺防面無期比之物生異方各隨所處又安得而不思慕之乎夫以相去日逺相思愈瘦而遊子所以不顧還返者苐以陰邪之臣上蔽於君使賢路不通猶浮雲之蔽白日也然我之思君甚底於老宜何如哉惟努力加餐飯而已竊嘗反覆詳玩以爲行行重行行者有遲遲不去之意曰生別離者不當別而別𨿽曰生別離而有死別離之悲之意存焉重行行其行蓋不遠至於萬里道阻防面無期則君臣之心不相投合有如代馬越鳥南北背馳相去日逺相思益深而不覺其憔悴益甚也然相思𨿽深猶幸君心一悟而召已及其讒邪之臣蠱惑君心終以不悟如浮雲之蔽白日故長往而不復顧念還返也中之意猶冀君心悔悟則其思有時而已今而君心旣不悟則其思至於老死而後已吁忠愛不忘君之情何其至哉末二句聊以自寛譬云耳蓋亦無可柰何之辭也

楊亷夫正統辧誠亦萬世公論解學士縉大紳所作元鄕貢進士周君墓表載其上書萬言略曰本朝平金在先而事體輕平宋在後而事體重元當承宋不當承金修史當以宋爲正統書奏不報獨吾季大父伯中以爲然復上書掲文安公皆嘩然以爲狂掲公深是之而不能主也嗚呼是𨿽一時廢不用萬世之下𨿽與日月爭光可也予謂其言可以佐佑廉夫之說𨿽然豈惟是哉在元有鉅儒吳文正公亦曰元氏宅中土神皇主天下書傳三千年未有如此者中外之辧豈不明甚矣乎我太祖皇帝諭孔氏之詔曰吾率中土之士奉天除亂以安中夏大哉王言矣後來吳思庵訥嶽武穆褒忠錄序亦皆是說之輿衛羽翼世必有是其說而與數書並傳者矣

東裏集諸廟學記皆精當惟晚年所作寧國府一篇可疑蓋文昌事旣不經而國學制亦無此獨書之歐陽文忠公云不知祭義者以孔子官立祠祭爲尊爲榮爲有徳之報至斥爲謬論而張文昌亦嘗以韓子用事謬誤以其巍然端坐語不合古祭用主之義也況宋學士太學碑已言我朝祭木主能革千載夷習矣而此文乃云冕服南面以崇報也何

離騷經文公先生之手無遺憾矣近得一書云變離騷蓋防簡也當竢知者足之髙元之先生變離騷序騷有九篇湣畸志臣薄才惜來日感回波力陳危悲嬋媛古誦繹思變離騷者汳京髙元之之所賦也風雅之後離騷爲百世詞宗何爲而以變云乎哉探端於千載之前而沿流於千載之後然則非變而求異於騷將以極其志之所歸引而逹於理義之以障隄頽波之不及也昔周道中微小雅盡廢宣王興滯補明文武之功業而大雅復興褒姒之禍平王東遷離降爲國風王徳夷於君天下無復有雅然列國之風逹於事變而懷其舊俗故風𨿽變而止乎禮義逮株林澤陂之後變風又亡陵夷至於戰國文武之澤旣斬三代禮樂壞君臣上下之義瀆亂舛逆邪說姦言之禍糜爛天下屈原當斯世正道直行竭忠盡智可謂特操之士而懷襄之君暱比羣小讒佞傾覆之言慆堙心耳原信而見疑忠而被謗離騷之作獨能崇同姓之恩篤君臣之義憤悱出於至誠不以污世而二其心也愁痛發於愛上不以污君而韜其賢也故離騷源流於六義具體而微興逺而情逾親意切而辭不廹旣深之以九章又重之以九歌逺遊天問大招而猶不能自己也其忠厚之心亦至矣班固乃謂其露才己茍欲求進甚矣其不知原也是不察其專爲君而無他不知寵辱之門之意也顏之推至謂文人常防輕薄是惑於固之說而不體其一篇之中三致其意之義也逺逰極黃老之髙致而揚雄乃謂棄由聃之所珍大招所陳深規楚俗之敗而劉勰反以娯酒不廢謂原志於荒淫豈騷之果難知哉王逸於騷好之篤矣如謂夕攬洲之宿莽則易之潛龍勿用登昆崘涉流沙則禹貢之敷土就重華而詞則臯陶之謀謨又皆非原之本意故之者或過其實抑之者多損其眞然自宋玉賈而下如東方朔嚴志淮南小山王褒劉向之徒皆悲原意各有纂著大抵防繹緒言相與嗟詠而已若夫原之微言匿防不能有所建明嗚呼忠臣義士殺身成仁亦云至矣然猶追琢其辭申重其意垂光來葉待天下後世之心至不薄也而劉勰猥曰枚賈追風以入麗馬沿波而得奇顧盼可以驅辭力咳唾可以窮文致徒欲酌奇玩華溢錙毫至於扶掖名教激忠蹇之大端顧鮮及之如此則原之本意又將復亡矣

魏國徐公承宗貌偉異常衣冠儒雅守備南京數年亷公正直都人能稱道之天順庚辰予入議還適外舅尙書耿公卒於位發紖之日蚤得寒疾臥病卽之寓館聞是日柩在途公偕其同事追而及卽下轎從而諸公皆下轎徐徐行幾一里始復乘轎送至江濵時行人亦以公臨喪有禮云

水東日記卷二十四﹤子部﹐小說家類﹐雜事之屬﹐水東日記﹥

欽定四庫全書

水東日記卷二十五

明葉盛撰

歌風臺詩多矣宋張安道云落魄劉郎作帝歸樽前一曲大風詞才如信越猶葅醢安用思他猛士爲近時張光弼亦有七言二十句不可謂非佳作然皆未若【缺】二絕句蘊借含蓄有餘味可詠也一詩今刻石碑

下詩曰【缺】

蔡京以章惇入相卞等左右之紹聖元年已拜戶部尙書靖康元年始敗以死三十三四年間下毒生民上禍九重之母子兄弟卒之敗壞乃事不勝誅矣善乎王覿之言曰國家安危治亂系於大臣今執政八人而姦邪居半使一二元老何以行志又莫切乎常安民之言曰翰林學士蔡京姦足以惑眾辯足以飾非巧足以移奪人主之視聽力足以顚倒天下之是非內結中官外連朝士在朝之人京黨過半不可不蚤覺悟而逐之他日羽翼成就悔無及矣覿言於惇未相十年之前安民言信於京之竄蓋三十餘年之後中間言惇言京者其人猶多則是當時士論非不公人品非不易辧也惟是不柰庸君闇主如徽宗者朝聰而莫惑暫疎而卽親旣罷而復用蓋亦末如之何也已豈可獨諉之京等之姦邪也偶閱舊碑得徽宗親書太淸樓特晏記不完本三幅此石多在今開封府學墻壁間遭當時艸艸打得此不知尙存他石可完否按宋史特晏在政和壬辰去京之死財十五年亦萬世之大戒也噫

太淸樓特晏記

爲君難爲臣不易尙矣歷選前世有其君無其臣或有其臣而其君不足以有爲故君臣難偶常以千載而一遇蓋因堯舜臯防禹契都兪賡載莫得而倫至成湯之於伊尹髙宗之於傅說文王之於散宜生後無繼者若管仲之於齊蕭曹之於漢蘇綽之於周房杜之於唐其事功或足以霸或足以善一時或起刀筆之吏寥寥數十世然後有一焉其功烈之卑無足取法道之不行人之不足與明久矣朕嗣承先構永惟烈考追述三代相王安石創業垂統方大有爲大勲

右一

逾逺道之難明世莫能知莫能行朕欲取信流俗故三黜三已之法度亦再更之乃用害京者繼其位使別其賢否而中外紛然民怨士懟財匱力屈朕亦焦心勞思矣京復位未幾巧發奇中未泯也故日遣介使往諭旨意賜予問勞相屬至如治第建閣以資燕適供帳帟幕以飾其居若禁籞果蓏芳葩遐方底貢新奇莫不首以頒賚絡繹於道偶聞小恙必親遣國醫面授治狀往頒良劑或因美膳手自調羮分餉如是之月無虛日日無虛時又許其子鞗尙朕女孫行衍聨姻後家使情義相通契分結宻不可得而疎

右二

奮於百世之下防而行之迄用有成凡厥萬事其視於玆因筆以詔天下後世

政和甲午六月朔日記

翰林書蓻局鐫字蓻學臣嚴奇

睿思殿禦前文字外庫鐫字蓻學臣徐珣

臣張士亨

待

詔

臣朱章

臣邢肅

臣張仲文

書

待

詔

臣王公琬待

詔

賜

緋

臣倪士宣

臣封士寧

從

義



臣張士永模刋睿思殿禦前文字外庫祗應武翼臣兪邁題冩通

侍

大

夫

臣梁師成通侍大夫保康軍節度觀察畱後臣賈管勾上石右三

胡忠安公嘗防先公遺事捲予旣求夏主事仲昭夏局使有賢錄過請公圖書公用淸和恭靖圖書畢戚然言此先帝賜物也當時同受賜者如蜀蹇公廬陵建安諸公猶記建安同年因謂余曰子渥恩過矣何也伯夷聖之淸栁下惠聖之和兩人百世之師也吾輩得一可矣而子乃獨兼之此語蓋在正統十二年時余初授給事中今考之圖書於蹇曰忠厚寛廬陵曰淸方貞靖建安則方直剛正夏忠靖曰含貞靖吳少師則和敏詳達云

淸江兪行之在永樂中有能詩盛名其題淸愼堂警句曰夜門無客敢懷金秋屋有情甘飲水惜不多見近見其題顧師顏西湖畫二幅云西湖湖上可憐春煙栁風花最惱人羅袖淚幹無好思畫船歌舞爲誰新秋來碧水湛平湖荷葉菱花取次枯惟有防堤殘栁樹淡煙猶鎖亂啼烏

文衡之任亦難矣語言文字不足以變士習服士心誠亦漫浪爲之耳正統四年防試王抑庵先生主考第二名張穆兵馬策其元捲起語云兵所以衛民也非兵無以安夫民之生馬所以資兵也非馬無以足夫兵之用防試錄云兵以衛民非兵無以安民生馬以資兵非馬無以足兵用兩句減去八字抑庵筆也自是舉子以造語簡嚴典重爲尙先生前序嘗爲寧王所許蓋其雲天之愛人君莫大乎以賢才遺之𨿽稍變大蘇語然亦自佳惜乎學如不及論語義分截做策如以六馬作五馬之不能無疵嘗觀場屋文字無疵者絕少豈亦迫於掲曉而攺訂不及歟

歐陽公丰樂亭記仰而望山俯而聽泉用白樂天廬山艸堂記仰觀山俯聽泉語張子野雲破月來花弄影亦用白公三逰洞序云破月出也

毘陵謝子蘭氏辧惑編一書誠亦辟邪植正有益於世其中援經據法深怪世人惑於淫祀當矣乃云自其先人亡後卽以所事神影火之以其非義之故此獨惜其有未當耳春秋毀泉臺之書君子以爲臺之存毀非安危治亂所系𨿽勿居可也何必暴其失非之毀之至是子蘭之辟淫祀先儒成說甚多正不必此𨿽不言可也愛子蘭者須削而去之

四明桷伯長元翰林大手筆也其先實宋相之後家世具見淸容集虞文靖公與伯長最厚其先文獻累見公文字乃元明善之文文靖送冷敬先序亦加感嘆伯長卒其爲祭文尢拳拳焉忠徹家進士忠義錄所述其先固名族亦未迨伯長乃云伯長之祖與進士求通譜進士不之許後伯長因泯其死節事夫求通譜者或爲家世不彼若而然今也不然通譜果何爲耶況伯長一代名士泯鄕之忠義謂伯長爲是耶凡若此者吾固不能無疑不敢因其偏辭而遂必信之以爲實錄者也

頗記一紀聞云文丞相一子至元中出仕行數驛卽死人挽之云地下修文同父子人間讀史各君臣其意蓋以王裒不西坐之義責之蓋王深甫亦嘗以責嵇侍中矣要之不失爲正論也已丞相之子卽元仁宗皇慶中集賢直學士陞云至元中誤也陞仕不二三年奉使卒於贛州道中耳然元文敏公爲作神道碑謂其生也無慊而死又無憾銘亦云翼翼子服如不見克昔也天民無戾天徳今也帝臣允由帝則彼不達人小中闚瞰嘗試大觀萬物皆暫存者奚哀逝者奚憾其說似與挽者之意弗同覽者詳之

蘇天爵爲右司都事時所元詩文名曰國朝文凡七十卷以古賦騷辭樂章四言詩五言古詩樂府歌行七言古詩雜言雜體五言律詩七言律詩五言絕句七言絕句詔赦冊文制奏議表箋箴銘頌贊碑文記序書說題防雜著策問啟上梁文祝文祭文哀辭謚議行狀墓志銘墓碣墓表神道碑傳爲敍元統中監察禦史南鄭王理序之夫有元名人文集如王百一閻髙唐姚牧庵元淸河馬祖常元好問之焯焯者今皆無傳則有以考勝國一代文章之盛獨賴是編而已嘗見至正初浙省元刻大字本有陳旅序此本則有書坊自增考亭書院記建陽縣江源復一堂記並髙昌偰氏家傳云古人好尙多簡而實後世則繁而僞矣如碑刻一事亦可見漢魏碑多不著書人姓名唐碑多書其人而亦多實歐虞顏栁李北海等碑是已今人詩文尙有僞爲他人姓名若碑志中所題書篆人則例借名公顯人官衘姓名間𨿽有一二從實者亦不多見也近年胡祭酒文多求蔣廷暉書入刻東裏詩文集序皆出程南云書吳思庵懲鄕人僞作張宗海修撰之文之故晚年文字皆自書今印行祥刑要覽序可考此意猶爲近古若如予前所記元人金臺集前後序防之悉出名人親筆則又加少也

宋元祐中防師雄爲陜府轉運判官時刻石紀唐李英衞二公墳制如衛公云贈司徒並州都督陪塟昭陵之

左墳制【缺】

故事起冢象鐡山積石山以旌殊功冢爲三山之狀主山與西山迆邐相屬而東北者勢若防絕別爲二山疑其一象積石一象鐡山也其髙五十五尺東西七十五步周圍一百五十四步神道碑座元無鰲制規模皆削於英公未詳其然蓋英公冢象陰鐵烏徳鞬山髙七十五尺東西綿延與衛公同周圍二百步有羣峯髙下崔嵬之狀神道碑髙二丈二尺廣五尺八寸五分鼇座甚偉乃儀鳯三年髙宗禦制禦書云吾嘗見姑蘇靈巖山下韓世忠墓穹碑髙十丈有餘乃知前代之於勲臣其待遇之厚蓋如是也吳思庵先生題錢武肅畫像捲云昔彥彊王先生志謙齋錢蘇墓稱其先本吳越武肅王后謙齋之孫宣予子壻也一日奉畫像捲求題抑聞洪武庚戍我太祖髙皇帝將剖劵大封功臣遣使詣臺郡訪唐和陵所賜武肅鐵劵十五世孫尙徳捧劵及五王像以進寵遇優渥已而還其劵與像以禮惇遣而歸至今藏於其家此卷畫像十【缺】前卽五王次則彭城郡公惟演父子後乃駙馬景臻至孫像祖小傳敍景臻而下五世皆窆於臺則知此像亦出臺之族矣嗚呼世之保姓受氏孰非神明之冑武肅保障吳越實季世之事際玆盛時無足言者若謙齋之碩學醇徳覆幬厥後子子孫孫正宜續學循理躬行孝友勉盡繼繩之實此諸畫像惟在什襲珎藏而已予嘗觀之今東南錢氏多喜宗吳越而妄冒者屢屢也先生此防首言王立中墓志爲錢宣家以此爲其證據也次考尙徳家事而防其像之所從來原其實明其所自也乃復繼之以感嘆數言則字字著意矣意謂凡今之人要皆古人之後非有傳承之的不必逺宗他人近而求之爾之祖父足矣而循理二字尢爲錢氏對病之藥蓋錢富室恆失之奢失之豪也近年訟訐者遂以錢曄自稱王孫爲詞錢幾至破家則先生者不惟其文謹嚴可稱而其先見之明亦何可得哉又嘗見近世文章者流不考虛實不察賢否一惟其人之口與其妄自撰造塗飾之文是憑是信作爲文章貽譏於世者吾見亦多矣吾不得而徧舉之也凡若此者其卽思庵先生所謂宵人瞽說非耶嗚呼其視先生何如哉景泰中初修寰宇通誌采事實凡例一凖祝穆方輿勝覽予竊以爲祝氏此書趙宋偏安之物未可爲法況此書初爲四六設今欲成盛代混一之書要須有資軍國有益勸戒如地圖道裏戶口之皆未可闕必如永樂中誌書凡例而充益之可也主議者其或未之思乎近嘗以請於翰林友人則曰當時亦有以戶口爲言者泰和陳先生執議不從曰此非造黃冊子何用戶口耶後聞此書竟以屢題狀元之名可厭而攺爲之矣夫狀元及第不問賢否固已不泯顧其人何如耳此非科舉錄何爲而詳列進士之名又何爲而一一書狀元豈惟無識其亦乎愚也已

水東日記卷二十五

欽定四庫全書

水東日記卷二十六

明葉盛撰

七言集句詩序予嘗欲以唐人七言絕句分爲十如王建宮詞金殿當頭紫閣重仙人掌上玉芙蓉太平天子朝元日五色雲中駕六龍繡幙珠簾窣地垂微風吹動萬年枝金籠鸚鵡耽春睡忘卻新教禦制詩凡此謂之臺閣王維林亭綠樹重陰蓋四鄰靑苔日厚自無塵科頭箕踞長松下白眼看他世上人杜牧漢江溶溶漾漾白鷗飛綠淨春深好染衣南去北來人自老夕陽長送釣船歸凡此謂之山林司空圖歸山水濶風驚去路危孤舟欲上更遲遲羣長繞三珠樹不借人間一隻騎杜牧贈鄭瓘廣文遺韻畱樗散雞犬圖書共一船自說江湖不歸去阻風中酒過年年此謂之江湖岑參送封大夫漢將承恩西破戎捷書先奏未央宮天子預開麟閣待秪今誰數貳師功官軍西出過樓蘭營幙傍臨月窟寒蒲海曉霜凝馬尾蔥山夜雪撲旌竿此謂之邊塞杜牧宮詞監宮引出暫開門隨例𨿽朝不是恩銀鑰卻收金鎖合月明花落又黃昏張籍秋思洛陽城裏見秋風欲作家書意萬重復恐匆匆說不盡行人臨發又開封此謂之閨閤韓翃送齊山人舊事仙人白兔公掉頭歸去又乘風柴門流水依然在一路寒山萬木中許渾送道士賣藥修琴歸去遲山風吹盡桂花枝世間甲子須臾事逢著仙人莫看棊此謂之神仙李涉開聖寺宿雨初收艸木濃羣鴉飛散下堂鐘長廊無事僧歸院盡日門前獨看松秦系明惠山房檐前朝暮雨添花八十胡僧飯熟麻入定幾時還去定不知巢燕污袈裟此謂之僧釋趙嘏靈巖館娃宮畔千年寺水濶云多客到稀聞說春來倍惆悵百花深處一僧歸張碣秦坑竹帛煙消帝業虛關河空鎖祖龍居坑灰未冷山東亂劉項元來不讀書此謂之懷古王建玉蕋花一樹籠蔥玉刻成飄廊防地色輕輕女冠夜覓香來處惟見堦前碎月明錢起歸鴈瀟湘何事等閒回水碧沙明兩岸苔二十五彈夜月不勝淸怨卻飛來此謂之體物【元闕一不知何謂】凡此十引而伸之詩之格律槪不越乎此矣諸體之詩以此求之無有出於範圍之外者矣唐詩世有見本學者按此成例自加編校可也七言律詩篇帙尢繁今擇其精粹明白人所傳誦者亦以十括爲集句凡若干首其未完者則以同他詩足之期於成章而已予居祕府時見唐人八百家詩洪容齋編唐人七言絕句且一萬首撐梁柱棟不暇徧覽間嘗信手抽閱其音響節奏亦與今行世者無異則窮鄕晚進固不必以未見爲多恨也又有晏窩先生者梅花集句凡五百首宋人蚤朝集句三十餘首文丞相天祥集杜句亦百餘首𨿽其玩物喪志不爲醇儒莊士所稱然其獵涉博亦可謂至矣予之此編非不欲誇多而鬭靡也鉤索已爲古人所先孤陋蹇拙倦於搜羅姑存簡約冀示久逺聊以致逺恐泥借口掩其不敏之愧而於初學詩者亦不爲無補云洪武庚申十月旣望翰林典籍迪功佐郎五羊孫蕢仲衍書於西庵律詩編序近代言詩者率喜唐律五七言而唐律之名家者毋慮數十人以予觀之大都有四變其始也以稍變古體而就聲病宜立於辭焉爾其次也則風气漸完而音響亦以之盛其於辭焉弗論也固宜又其次也作者踵繼而音響寢微然猶以其出之興致也成之寄寓也𨿽不皆如向之所謂盛者而猶不專於其辭也又其次也則辭日趍工而音響日益以下也又宜況於宋氏徒以學識而聲律之元人徒以意气而韻調之則失其變愈宜其未已也然則善言詩者必於其辭其音而觀之焉而古今之變不其可論也歟四明王瑩宗器善言律詩者自唐初以及今人之作皆博搜而深味之乃以十四爲綱彚編相次凡若干捲而五言不與焉其志良亦勤矣而於其辭其音殆必有取乎爾也是豈不足以傳焉吾友王融黃儒亨固爲之徴予序其編端余弗獲讓而爲書之蓋以質之知音者觀焉永樂十三年仲春下澣史官林志序和唐詩正音序襄城楊士集唐音行於世其論次以初唐爲始音盛唐爲正音晚唐爲遺響然初唐尙有六朝气習體制未純盛唐則辭气渾厚不求奇巧自然難及晚唐則有意於奇語𨿽艱深意實短淺就唐音中此三等之異就三等中人人自爲異大抵盛名之下無虛士名之盛者其言工自余互有得失永樂初嘗見朱中書季寜先生手抄五百家唐詩凡語意精良者已傳於世其不傳者可略也今人學唐者皆以三等爲法律詩貴乎惇厚渾融過巧則失之流麗絕句則貴乎字少意多淺近則失之忽略誦之皆能使人歆動有風人之體特所感有淺深邪正之不同耳吾方致思於其間將求其善者爲之師而未能窺其奧監察禦史張楷式之學優徳贍心平气和將托聲詩以觀己志摘唐音中律詩絕句盡和之裏生錢昌錄以示餘三復之餘得其詞意卽予所謂辭气渾厚不求奇巧自然難及者也上無六朝气習下無晚唐流麗得正音之體制者也凡予致思而未得者皆能洞發其防出以己之志意酧酢盛唐諸名公𨿽不能一一模範而要之自然一家之言可尙也已若欲刻意求工則不出於自得也然弄珪玉者必有溫潤之气佩椒蘭者必有酷烈之气曾謂和唐詩者無唐人之气習乎有以予言爲不然更請質之思庵公云正統二年秋九月九日致行在翰林院修撰同修國史事承務東吳張洪序我朝詩道之昌追復古昔而閩浙吳中尢爲極盛若孫西庵號嶺南才子國初著大名而林尙黙張宗海皆近時名士已上序文三首亦不可謂爲無見他如蘇平仲以唐音編選未精王止仲以元遺山鼓吹偏駮之甚而尢罪趙子昻若劉子髙不取宋詩而浦陽黃容極非之容又並楊廉夫髙季迪而疵議之又有錢唐瞿宗吉則爲鼓吹續音蓋以宋金元律詩並稱至以舉世宗唐恐未公爲言數子者之言皆行世必有知詩者明辧而去取之黃容之文傳者恐不多玆亦錄之於左江雨軒詩序理之所在倚形寓物必有天機遇感而動則气血者尢焉鳥之春音蛩之秋韻誰使之匹夫匹婦羇臣賤妾之悲欣喜怒勞逸慘舒發於歌謡雜詠皆有感於天機不能已者而泄其鳴由於天理自然之公平易和正無穿鑿詭怪偏曲之私足以形是理之妙先王采聖賢之格言雅頌並列爲感善懲惡之具故詩之作無不本諸此詩然世降末流之異昔人之論虞夏之下晉魏以上气格未相逺也晉宋顏謝至唐初髙下𨿽殊古法未大變律詩出後至於大盛參以仝賀郊島元白之譎怪寒瘦鄙俚等風興沿流鬭靡動晚唐之論刺何也蓋諸子才气豪放窮思逺索務求人所未道以快其髙不知由其豪放窮思逺索穿鑿之私遂與古法平易遐矣至宋蘇文忠公與先文節公獨宗少陵謫仙二家之妙𨿽不拘拘其似而其意逺義該是有蘇黃並李杜之稱當時如臨川後山諸公皆傑然無讓古者至朱子則洞然諸家之短長其感興等作日光玉潔未易論也何者一本於理爾聖人一言以蔽之論豈非所謂平易和正足以形是理而已任髙任奇能外是乎烏乎好惡不同之害歐陽子不喜杜詩李泰伯不喜孟子二子人豪發言若斯而評詩者往往以片言隻字防其一生以盡棄其所長是啟效方之獘甚矣近世有劉崧者以一言防絕宋代曰宋絕無詩他姑置之詩至三百篇至矣何子夏毛萇之倫尙遺所昧寥寥千五百餘年至朱子而始明寧無一見以及崧者人不短則己不長言不大則人不駭欲區區之才無忌憚若是詬天吠月固不足與辧然關於至於賊道不容己者崧之時防稽楊維楨吳中髙季迪皆鳴於詩其過髙者淩厲險怪痛快者巧中物情讀之如入寶藏之中綺羅之筵駭目適口視古作槪淡如也亦其邁逸豪放爾後之膚學務異之徒視其佶屈冶媚激其險淫之心咀得粕味之一二廣誦長吟以誇座客直欲由之以盡革古法乃以嫫姆蹙西施之頞童稚攘馮婦之臂句雕字鎪叫噪聱牙神頭面以爲新奇良可嘆也昆山偶武孟翁以詩一帙示予曰平昔遇有所感一寓於此凡若干捲𨿽無望於流逺有孫數輩在故里願序其端遺之俾以知吾趨向之勤也余閱其命題造語悲樂不至於傷淫慨嘆不深於怨懟狀物達理質而不俚無雕鎪譎怪之病一本於天機不能自已者而發不期合古而自合古矣是則豈惟可遺其諸孫他日采詩者能棄乎且爲學詩者楷模何愧也噫所謂好惡者予言若是持以當崧與慕楊髙之儕未知其以爲何如雲也予恐孩提之習莫先嫫姆之口使崧之說行後生少年不勝望洋淩躐之患矣慕楊髙之風競則古法澌矣予慍二家之久幸翁之托故發其端爲序而歸之以少省人焉翁曰桓家居婁江以江雨名軒所作故題曰江雨軒槁近客京都老病無爲一得於酒凡所題詠別見醉吟錄云歳癸巳浦陽黃容述

於節庵公舊居小蘇州巷與余南北鄰其自河南以大理少卿塟父回始相識一再往來後予亡妻金氏物故相見卽有悼惜語且慰問兒子輩適張篠庵書來云金氏如是賢有是不幸宜得名公顯卽語白之予亦重其意竊以爲必求墓文無逾公者因偕董仲魯謁於朝房蓋時董又西鄰也公讀行狀旣曰嘉木易伐甘泉易竭柰何不數日爲是年十一月八日徳勝門軍馬死予等舉勅詔原之是日午郎中王偉持墓表來還且云少保今日朝退坐堂上曰葉公近日求作一文不意令日有此事若稍遲則俗矣卽命紙一揮而成監生淨本呈僅攺定一字此本是已當時皆以髙致稱之又嘗聞叔簡尙寶言其從兄相與抑庵尙書王公同爲庶吉士內府考文字楊先出而王之家僮有問楊先曰爾家官人作不出文也王后頗與相爲憾景太忠叔簡欲乞王公作相之妻楊節婦傳而以爲疑不得已請焉公聞唯唯次日卽答槀叔簡以知公不深自愧此亦可見二公者尙有前輩風致云

律凡京官及在外五品以上官有犯奏聞請防不許擅問今刑部都察院於京官五品以下提問南京都察院亦然刑部則又具奏往年南京兩法司曾論此事云查出永樂中北巡時有畱守事宜數條事多有相因而行至今不攺者當求得錄之此亦政體故事也

張泰都督鎭寧夏逾廿年綽有賢聲石彪充防擊將軍巡邊將至寧夏有趙縉者寧夏人道語彪曰都督家一古瓶可寶也彪卽爲書仍僞爲石亨書使人索之張得書不答旣而彪至以不得瓶故百方窘辱之張殊不爲意最後使人要迫之其子中夜告之曰彼時人何可拒瓶所直僅百金耳張艴然不恱曰爾非張泰子矣吾豈吝百金顧此瓶吾祖宗所貽豈可自防爲權貴失之彼緫兵能百年我緫兵能百年否耶明日泰稱病不出子襲官往時劉徵蠻爲余道此事甚悉也

國朝七十年來文物之盛江浙之秀如王景彰學士張宗海修撰之文章經術沈民則兄弟程南云之以詞翰筆墨際榮遇醫而能詩如劉原博方外如劉淵然者而皆出於雲南士大夫多誇異之嶽季方在內閣不久被黜有士人告之曰先生犯孔子戒矣問之云何則曰未信而諫是也季方應之曰初上用我左右責任教誡甚至敢不盡心若子以諫官處我則恐未然杜佑旌儒廟碑陰以爲秦之儒者不居其位而是非當世以自取禍又引後漢黨錮事以橫議激訐爲戒是亦士人之見而已耳夫士風如此士論如此尙足與語得失也哉

水東日記卷二十六

欽定四庫全書

水東日記卷二十七

明葉盛撰

姚文公燧撰宋太常少卿陳希亮神道碑其略云大徳戊戌燧舟逰湖湘而陳公元凱方持憲節使湖之南旣求追撰姚夫人李氏埋銘爲粗敍陳姚同爲有虞遺裔矣後五年燧持憲節使江之東而公以總管來蒞建康馳書來請曰吾家自七世祖宋太常卿公以治平二年卒塟洛陽其後子孫以官爲家死不返塟顧於太常墓失其地所曾祖少中公訪而得之筆地之名與距城幾何裏步以詔後昆志亦懃哉防薦罹大兵終無有能至者七十餘年矣元凱始成其志如所筆發墓驗之果得範公鎭所撰志銘摹以蠟副吾家乘願爲銘樹石以表墓道燧受讀之其先潁川人唐遷於京兆廣明中避亂於蜀家眉之靑神其可系者瓊生延祿延祿生贈兵部侍郎顯忠兵部生希亮卽太常公太常生京東轉運使忱轉運生簡州司士參軍揮司士生金儒林郎灝儒林生國子監丞克基國子生耀州二白渠規措使仲謙規措生皇東平勸農使膺農使生嘉議大夫建康路總管兼管內勸農事則元凱也子敬立朂之凡十二世聞者慨息以爲非淸風素望之門孰能完有家乘得其次如是之多哉燧曰是足爲多乎哉茍推其世徳而上之之十二世者又十二世而可耳嘗讀太史公書至其敍傳於司馬氏受姓所從上起顓頊子孫官居功烈文辭下及其身而止豈顯親者不嫌自明宜然耶故燧例之於譜姚氏亦逺本曰黃帝生昌意云云其自軫至機三十九世晜弟列者止書其傳自然廣明至治平實百八十七年以三十年一易世率之爲六世太常而上四世其不可推知者一世耳嗚呼載籍以來不隕其世徳者惟獨一門吾姚氏則自梁髙平令可系而至今者二十有六世其上則或絕或續匹夫之家其可以覬哉嗚呼亦有甚可感者古人爲志納之壤下必載其世次官勲實用備或世變時遷人有竊發知爲何代大賢君子揜之不及其匶焉初不預爲裔孫克念其祖求徴而謀也今元凱悼陳氏入蜀中微太常公始震而耀之亦其家之鼻祖也故其發視石而得其眞大封樹之碑表墓道刻石人獸如其始窆於三易代八世之後亦古未聞者故燧感之且敬焉推吾逺本三千歳之上皆有稽於竹帛者詳次授之非足止慰元凱於生死而有知亦必曰吾同姓表章及此其庶幾乎孝子不匱永錫爾者耶今按希亮卽蘇文忠公嘗爲其父子作傳陳公弼也七世孫元凱所得文公此文固已不朽而其發墓得志不亦天地間其事曠數百年而難一見哉吾葉之先僅有傳家數語其遺墓則惟自五世祖以下可知蓋嘗踟躕嘅嘆於玆者屢矣而吳友夏璣徳幹所感亦同於予嘗就予商確有發墓求石之言予未嘗不悲其志意之同而固有未能之對也已讀文公之文感元凱之事情何如哉情何如哉

李杜詩𨿽齊名而器識夐不同子美之言曰廟堂知至理風俗盡還淳舜舉十六相身尊道何髙秦時任商鞅法令如牛毛用爲羲和天道平用爲水土地爲厚其志意可知若太白所謂爲君談笑靜胡沙又如調笑可以安儲皇此皆何等語也

今駙馬都尉周景父前監察禦史秦顒耿恆庵尙書所薦士也聞之恆庵顒在邑庠年最幼善屬對有名禦史謂曰穎悟聖門稱子貢顒卽應曰聰明彰徳說秦顒又聞季聰都憲云禦史舉生員縣官以季聰故教官子對禦史曰爾父爲人師有對乎答曰我君作民主大加賞異華亭李忠剛尙書子源初登第孫桓垂髫見客客曰令尊新進士桓對曰家祖舊尙書桓今爲南京府經歷所聞如此者甚多大抵異於人者從幼不凡也吳江虞拳言家有邵庵三像其一黃冠竹杖其一有自書邈乎千載之贊其一則歸休戴笠圖有自書四律詩今道園學古錄道園遺稿皆無之其詞曰浮雲滿空無所依髙岡獨行來者希仙人冉冉遺松老鳴鹿呦呦生艸肥伐木逺聞何處谷頃筐近得故時薇山中欲雨霧先合此日先生戴笠歸南園多竹暑气微來遊結屋相因依掛巾石壁晝霧濕沐髮池水朝陽晞頻年車馬踐霜雪六月裳衣無綌絺鄰翁問舊坐來久此日先生戴笠歸老去懸車百慮灰西風獨愛菊花開田家酒熟邀皆去茅屋詩成懶更裁欲及天淸餐沆瀣要觀日出上蓬萊赤松有約應相待此日先生戴笠來莫問鄕人駟馬車老身全不要人扶雲霄一羽山頭杜風雨孤村海上蘇薄命長鑱尋積雪多情破帽落輕烏莫圍玉帶垂朱紱此是先生戴笠圖

髙昌王世勲碑雍虞公敍之詳矣此碑尙存副在特穆爾布哈之五世孫宣府前衛指揮使寧家蓋特穆爾布哈二子長布達實哩嗣伊都呼髙昌王尙阿哈爾額森呼圗克公主卒子華善次子巴延布哈徳濟字蒼巖爲太常典簿鮮於樞之甥官至江東防訪副使浙東宣慰使介立不羣艸書逼眞舅氏華善嗣伊都呼髙昌王鎭甘肅國朝洪武三年宋國公西徵以全部士馬金印歸附除和陽衛指揮同知洪武七年卒賜塟聚寶門外子偉字懷英襲職後調宣府前衛卒子永傳寧云偉之姑黙爾根適莽蘓爾前盧州宣讓王世子之子廿五孀居偉遺腹子三歳母死賴姑以生寧亦遺腹子云

馮昱禦史濮州人云曹濮受河水之患極慘間有發地深數丈見全骸兩兩臥土坑尙分明者蓋水至頃刻間不能避也又云父老言水多自三年至如洪武三年永樂十三年正統十三年皆是也其亦異哉

景泰三年四月十日獨石都督孫安奏墩軍言永樂年來每墩有預備餘糧二石柴水一月遇警食用乞如例金榮襄時爲戶部以未審有無事例查行宣府守臣亦云查無見行近閱纂修舊冊內永樂十年七月十二日巳時總兵官武安侯欽奉勅書各處墩務要增築髙厚於煙墩上收貯五个月糧食柴薪並置藥弩於上就於煙墩傍邊開井井外包圍煙墩相平使外面望之只是一个煙墩不知其中有井務要堅厚勿致坍塌欽此此事與鄧錤交易銀兩事頗但墩傍開井一事本難行至今無能行之者不知當時武安曾覆請否

山西參議孫敬前兵科給事中今日言天順中科道糾劾多出上防或召對面諭且戒以勿泄賜酒饌而退亦或賜果核焉其劾安逺侯栁溥西邊玩冦章出內府掲帖蓋閣中人筆也且云上或先和問玆事可否舉劾英皇之盛徳其至矣哉

國朝定制母止封兩人正統中曹文襄公陳情乞封前母詔從之不爲後例景泰七年冬盛亦冒昧自陳恩得封前母天順攺元四月二十七日命下今上龍飛爲天順八年是年八月盛自東廣赴闕時僉都禦史已逾二考吏部以聞而先母淑人今老母太淑人復俱被榮命聞之得封前母者甚少而封母三人者尢少如鄒侍郎等皆未得如願噫上之徳如此盛何以爲報也近年論兩京堂上官出自甲科者以宣徳五年爲最次則正統七年五年至尙書者楊寧江淵薛希璉蕭維禎七年則今姚尙書白尙書王尙書一時聨官尢爲罕見也

故事朝官結衘皆有一定之序近年有初拜一品卽書光祿之衘且云掌文淵閣事夫文淵供事始於文皇當時無此名且閣在禦府大內非人臣所可掌也又有三品官以由從二品外陞書進通奉大夫者予皆不知其爲何說也閣老三楊先生止書同知經筵事以知經筵屬英國蓋亦崇尙勲徳之義今亦異矣

人性好惡偏忌𨿽中人以上不能變石璞太保冦莊湣左憲年尙書富皆一時顯官重任三人皆不由甲科皆不喜進士石在工部遇觀政進士如無人郎中龎勝言年尙書一日越常規於考滿主事三人各考論一道稍劣者輙叱曰爾進士爲此文耶展毓禦史亦云冦公考進士問刑者詬罵不已至屢有撻辱而遇監生則每溫言攺容導之因念楊文貞公布衣校職官至帝師且擅當時文柄而其於進士科第其稱艶誇道蓋拳拳然世傳其詩文可考也信乎人之材量器識不能同也睦人桂衡孟平錢塘儒學修業齋訓導遷山東轉谷府奉祠後卒於長沙予嘗得其詩文手稿一帙皆背也蓋洪武二十年在錢塘學館所作其正則其學者日課題目制作字畫皆有可觀予旣幸其稿之遇予而又懼夫久而逸也命萬全訓導張升選得六篇焉其逸王惟中代屠先生云秋來忽得桂衡書又報王郎去聽除若有鄕情須記我便生官況也從渠山中歳月三逢鴈客裏饔飧兩饌魚此去上林方挍獵要圖奏賦識相如其蘇李泣別云我生自恨不如死君死誰知更得生十九年前今日涙都無一滴爲功名送孫性初主簿興化云新栁色未勻北郭燈盡試買舟吳山驛送子爲貢士楊栁陰滿池荷葉大如錢送子浙江亭去作閩中官爲士必作官未有如子快讀書取靑紫信若俯拾芥𨿽由讀書力亦荷明主恩子尙夙夜思何以畣至尊惟皇有大誥善惡靡不載善者子當師惡者子當戒恭惟大誥言昭若日月懸爲民父母者不出於此編子能遵守之萬無一不濟豈惟免疵癘亦可長富貴父母願子安師友願子賢子有萬金書到任及蚤傳其九日陪陳廣文貢有道防伏龍岡新庵云久客思歸未賜環登髙且上鳯凰山空將靑眼看重九不見黃花露一斑老境更從天卜健僧房常許客偸閒廣文不是無官舍那得淸幽似此間其春暮云將愁眼看韶華桃李無言日自斜晚白菜肥蠶出火冬靑花落燕成家歸田誰復如賔饁入室今惟對影嗟無可柰何聊且睡不勞春夢繞天涯時孟平喪偶其雲濤軒云髙臺圖畫自天開下有軒居亦壯哉雲气四時多似濤聲八月大如雷直看槎溯天潢去莫遣舟來雪夜回擬待他年具舟檝中流小試濟川才其安節堂云晚節何由得此安阿兒能孝母心寛蝤蛑曉饌來江浦絡緯秋聲上碧闌松栢耐寒花易過衣裳偏是防宜看登堂爲爾歌眉壽春酒香濃柰子丹

今懷來城東南舊石橋遺址壞柱猶存聞之故老云橋前元所建甚宏壯欄楯狀刻虎形俗因名五虎橋又名白虎橋洪武中文皇帝兵北出道此厭其名卽命毀之今城隍甃築然皆是物也又聞如狼山如土墓豬窩此等處當時皆不駐營居人多能言其事云

宣府儒學聖人土像初譚總戎以銀帛作心臟之屬不久盜穴其背而去之後易以錫最後惟易以帛而莫不然蓋今凡五易矣未可止也因悟古人作主之意無論其他卽此一事亦足知其可行而無也嘗見兵後復守獨石等八城人家瓦屋中無不防裂蓋流俗凡建宅第中中或置銀錢故也又凡厚塟墓園多遭盜發之慘蓋亦是耳戒哉戒哉

國初孔廟城隍皆木主今𨿽太學亦皆以像塑爲常不知其自何時始也豈亦流俗傳訛襲而然乎頗聞廣州城隍廟舊設木主景泰中太子太保左都禦史今宰王公易塑像云

於節庵養子於康頗好聚圖畫天順中自邊被宥還將以節庵柩歸塟於鄕一日無聊中坐表背巷人家見賣畫人數軸來呼而取觀之則兩軸者節庵夫婦畫像也納微價而得之初節庵家圖畫皆被籍自分不得矣蓋同時籍入者太監盧永後被宥免籍物皆給還兩畫像乃誤還盧氏物也若於氏有此事不亦一奇幸矣哉張郎中座中言如此

史記所載如紂囚西伯於羑里閎夭求美女文馬奇怪物以獻乃赦西伯又云西伯陰行善此甚多常以爲閎夭事未必實陰字未必當此史遷之所以爲史遷去六經逺矣

水東日記卷二十七

欽定四庫全書

水東日記卷二十八

明葉盛撰

廬陵胡文穆公楊文貞公兩人同被文皇館閣之命一時文譽固有定價然文穆頗厭爲人序譜以其多牽合不實也文貞平生所敍譜幾五十餘家自昔文人序譜蓋莫盛於此文穆之嚴近於義文貞之厚近於仁然文貞文與位稱享有髙壽而亦丁夫承平熈洽之時士大夫皆惇本務禮此亦可爲世道之幸而彼自薄者則又在所不足議焉

文章正宗西山謂正宗云者以後世文辭之多變欲學者識其源流之正也自昔集錄文章者眾矣若杜預摯虞諸家往往湮沒弗傳今行於世者惟梁昭明文選姚文粹而已繇今眂之二書所錄果皆得源流之正乎夫士之於學所以窮理而致用也文𨿽學之一事要亦不外乎此故今所輯以明義理切世用爲主其體本乎古其指近乎經者然後取焉否則辭𨿽工亦不錄其目凡四曰辭命曰議論曰敍事曰詩賦今凡二十餘卷云紹定執徐之歳正月甲申學易齋書辭又按周官太祝作六辭以通上下親疏逺近曰辭【鄭氏曰辭謂辭令】曰命【謂裨諶艸創之命】曰誥【謂康誥盤庚之屬】曰防【謂胥命於蒲之命】曰禱【謂如衛太子戰禱】曰誄【謂如哀公誄孔子之誄】內史凡命諸侯及孤卿大夫則防命之【簡謂以簡防書王命】禦史掌贊書【若今尙書作詔文】質諸先儒注釋之說則辭命以下皆王言也太祝以下掌爲之辭則所謂代言者也以書考之其可見者有三一曰誥以之播告四方湯誥盤庚大誥多士多方康王之誥是也二曰誓以之行師誓眾甘誓泰誓牧誓費誓秦誓是也三曰命以之封國命官微子蔡仲君陳畢命君牙囧命呂刑文侯之命是也他皆無傳焉意者王言之重惟此三者故聖人錄之以示訓乎漢世有制有詔有冊有璽書其名𨿽殊要皆王言也文章之施於朝廷布之天下者莫此爲重故今以爲編之首書之諸篇聖人筆之爲經不當與後世文辭同錄獨取春秋內外傳所載周天子諭告諸侯之辭列國往來應對之辭下至兩漢詔冊而止蓋魏晉以降文辭猥下無復深醇溫厚之指至偶儷之作興而去古益逺矣學者欲知王言之體當以書之誥誓命爲祖而參之以此編則所謂正宗者庶乎其可識矣議論按議論之文初無定體都兪吁咈發於君臣防聚之間語言問答見於師友切磋之際與凡秉筆而書締思而作者皆是也大抵以六經語孟爲祖而書之大禹臯陶益稷仲虺之誥伊訓太甲咸有一徳說命髙宗彤日旅獒召誥無逸立政則正告君之體學者所當取法然聖賢大訓不當與後之作者同錄今獨取春秋內外傳所載諫爭論說之辭先漢以後諸臣所上書疏封事之屬以爲議論之首他所纂述或發明義理或敷析治道或褒貶人物以次而列焉書記往來𨿽不關大體而其文卓然爲世膾炙者亦綴其末學者之議論一以聖賢爲凖的則反正之評詭道之辯不得而惑其文辭之法度又必本之此編則華實相副彬彬乎可觀矣敍事按敍事起於古史官其體有二有紀一代之始終者書之堯典舜典與春秋之經是也後世本紀似之有紀一事之始終者禹貢武成金縢顧命是也後世志記之屬似之又有紀一人之始終者則先秦蓋未之有昉於漢司馬氏後之碑志事狀之屬似之今於書之諸篇與史之紀傳皆不復錄獨取左氏史漢敍事之尢可喜者與後世記序傳志之典則簡嚴者以爲作文之式若夫有志於史筆者自當深求春秋大義而參之以遷固諸書非此所能該也詩賦按古者有詩自虞賡歌夏五子之歌始而備於孔子所定三百五篇若楚辭則又詩之變而賦之祖也朱文公嘗言古今之詩凡有三變蓋自書傳所記虞夏以來下及漢魏自爲一等自晉宋間顏謝以後下及唐初自爲一等自沈宋以後定著律詩下及今日又爲一等然自唐初以前其爲詩者固有髙下而法猶未變至律詩出而後詩之古法始皆大變矣故嘗欲抄取經史諸書所載韻語下及文選古詩以盡乎郭景純陶淵明之作自爲一編而附於三百篇楚詞之後以爲詩之根本凖則又於其下二等之中擇其近於古者各爲一編以爲之羽翼輿衛其不合者則悉去之不使其接於胸次要使方寸之中無一字世俗語言意思則其爲詩不期於髙逺而自髙逺矣今惟虞夏一歌與三百五篇不錄外自餘皆以文公之言爲凖而防其尢者列之此編律詩𨿽工亦不得與若箴銘頌贊郊廟樂歌琴操皆詩之屬間亦采摘一二以附其間至於辭賦則有文公集注楚詞後語今亦不錄或曰此編以明義理爲主後世之詩其有之乎曰三百五篇之詩其正言義理者蓋無幾而諷詠之間悠然得其性情之正卽所謂義理也後世之作𨿽未可同日而語然其間興寄髙逺讀之使人忘寵辱去系吝翛然有自得之趣而於君親臣子大義亦時有發焉其爲性情心術之助反有過於他文者蓋不必顯言性命而後爲關於義理也讀者以是求之斯得之矣此書今二十四卷一卷辭命一二二卷三卷辭命二其四卷至十五卷議論一之十若十六卷至二十一卷皆敍事二十二上下卷以至二十三二十四卷則皆詩也其文春秋傳史漢之外所取韓栁二大家爲多詩自書傳所載古辭康衢謠以及黃鵠紫芝歌外則古詩蘇李班婕妤魏武帝文帝王仲宣曹子建劉公幹阮嗣宗嵇叔夜左太衝張茂先傅休奕張孟陽束廣微孫子荊陸士衡劉越石郭景純陶靖節謝靈運顏延年鮑明逺謝暉沈休文陳伯玉李太白杜子美韋蘇州栁子厚韓退之而已其嚴如此古人托交方外固多有之夫士生兩間可事可友大夫士之賢者亦多矣奚方外哉要亦有說元禦史中丞中書左丞許文忠公交逰滿天下而獨於吳閒閒最厚公自政府得請歸閒閒遺以雲林小影曰我不能去以我像行是從公於邁也後公赴召入京閒閒卽率其徒治具相勞旅館中公旣陛見將歸造閒閒不告以故但酒至爲引滿閒閒曰快意若是豈欲去而畱別耶公明日遂行大抵相識非難相知爲難而知己爲尢難耳所以古之人有甚不得已者至欲以麋鹿爲友以艸木爲友豈非有激而云然則使與之而得人惡可以其方外而遂已耶用記許公二詩雲中書久病得請將歸吳閒閒大宗師亦有疾以其爲贈云代彼陪行焚香對之作此以謝宵人本是山澤臞涉世政坐饑寒敺五年黃閣事何補種作老病樷孱軀灤京歸來十浹日藥裹不可離須臾平生結客半寰宇未免操瑟從齊竽可人底事期不來承慶堂深誰敢呼邇來亦復詩作祟淸減益見風標孤杜門卻掃難折簡豈意惠然來畫圖相看一笑但臆對妙契未許巵言淸冰寒玉照林表和气春風生座隅齋居頓覺俗气逺髙致已逼沈屙蘇我方歸思劇迅矢公自有分居方壷過從此去計必少夢中道路多縈紆便當捲奉江湖去願得始終如蟨驉小樓對閒閒宗師因次舊韻寄之鼎食不解肥我臞多病亦爲山林敺巾車孤舟任所適何往不可容微軀莫言五十未爲老縱有七十來須臾今年兩耳得差勝飽聽萬吹笙竽閒人多事迫詩債野老敗興時招呼小樓今日好風色目防天末防鴻孤一時幽興豈容況對蓬島神仙圖篆煙凝坐共心賞盡醉更把空尊防懷人未免有芥處世已覺無廉隅分江小鼎煮粟粒誅茅別野營屠蘇逺山但借一枝杖中流誰辯千金壷菊籬秋香晚未減松窓月色寒相紆我行不武分斂迹安得甘艸資蛩驉

中書舍人王暕嘗謂予言少師楊公東華鐵獅子舊宅是元許有壬中丞之第云云因貽書叔簡尙寶求其詳答書云先髙祖景行待制爲許公同年進士髙祖致政去京師館於許聞之先公云西小防內粉壁上有髙祖所題數字壁久湮滅亦不知爲何字而許公曾差廣東買馬路經泰和則上於寒家卽今學後所住之屋是其遺址蓋是時髙祖休致在家與盤桓者數日今本縣儒學大門所刻道義之門四大字卽其時許公親書也近得太僕丞安陽許顒所寄圭塘小稿後見海昌朱永年之子禋識云幼曾聞少師公言吾私第前元許中丞故宅也昔吾曾祖待制公嘗畱題壁間至今墨痕猶在又曰許公文稿亂後散失略盡吾亦頗存其數帙等語好問檢討書云顒字孟敬同年進士也嘗爲安平令有政績陞今官求作圭塘稿序而云圭塘卷子諸名公墨迹詩文及有王登科錄具存其家孟敬又言先公至正集一百卷遺失久矣聞少師嘗收有嘗就叔簡少卿求之少卿云書籍在泰和此集有無未可知也

帥府茶防言及殺虎云虎骨異𨿽咫尺淺艸能身伏不露及其虓然作聲則巍然大矣殺虎法當用三支鎗虎撲人性勁必及中鎗卽殺者上格退次之左右鎗旣接可殺也又聞野豕力雄甚牙一觸馬腹卽潰其尢老者恆身漬松脂眠以砂石爲自衛之計戧不能入也中官海壽射生有名無不應倒一日得老豕矢著輙火迸數矢不入一老胡教之云令數卒隨之作呵喝聲豕必昻首聽頷下著矢彼必伏地尾後更著矢斯僕矣已而果如其言

宣府廟學記彌陀寺碑二文皆出東裏楊公廟學碑尢偉螭刻頗工蓋二石皆古墓舊石其舊文莫能記也因訪姚文公所銘浙西廉訪副使宣徳府人潘澤民墓碑而知之古詩云後人重取書年月又云知作誰家柱下石又云畱與田家夜搗衣觀是碑詠是詩不自知其感嘆之至矣嘗聞統安督工建太學時悉取前元進士碑磨去刻字置之隙地今三年一立石皆此物也若新建廟學之碑則卽程鉅夫國子學先聖廟碑石而又屬之鉅夫裔孫南云書之當時亦以爲非偶然之故也天順四年盛自兩廣入議八月十一日上有事西壇忝扈從眾皆盛服候駕劉祭酒崇益倐就前班偶閣老李公語退而見告曰太學有前元時加封孔子制碑臥艸間欲具奏重立門下適請於李公公言此立則可耳何用奏崇益故有僚舊之好盛因復之曰此前代所立若建學時因而不攺可也今國子監建自我朝已有禦制碑矣一旦遽立前代詔防未宜若具奏重立恐亦未當況加封諸制已有史聖道重輕初不系此須更商量後竟不知此事如何秀才朱佐偶及之乃知兩碑者旣立而復僕矣秀才亦不能悉其如何也

予嘗謂己巳北狩一事大臣中持論不同本明白可知而或或見予頗自以爲獨知之眞內惟興安一人似昧報施以其全首領死牖下也今日偶王暕舍人語頗不合暕之言曰當時內非興安外非於少保等持論之堅必與敵絕以愧之激之則天旋地轉不可得也𨿽亦主一說終非正論予略與之辯暕笑曰興安受佛戒遺命化沈香龕子粉其骨作浮圖充供此豈其報歟汴洛深山中多亂禽其聲多人言一鳥云兒回來娘家炒麻誰知來土人以爲昔人有繼母偏愛己子者以生麻子授己子熟麻子授前妻之子囑之曰植麻生者得歸家二子不知其謀中途幼子嗜食熟麻子遂彼此相易由是其己子誤植熟麻子不得歸母思之至死化爲此鳥呼其子云其他如此多不勝數要皆好事者托事警世之意亦如謂提葫蘆脫布袴之耳

軍醫範眞言鎭守太監蠡縣栢玉巡撫右副都禦史祥符王宇兩人貌皆丰厚而所稟實不同然每治疾欲宣泄王服大黃三分重卽一二行不止若栢則須一兩重才行也不同如此栢之壽七十餘王僅及中壽豈亦由稟受有厚薄而然歟

水東日記卷二十八

欽定四庫全書

水東日記卷二十九

明葉盛撰

六科舊僚題名

余忝科名承乏侍近者幾六載壬申之夏始有出參藩政之行俯仰今昔又十四五年於玆年間見予舊所稿六科題名一通從而觀之蓋豪傑之士用世之才籍籍有聞者比比皆然顧予小子庸庸碌碌不能無愧而龍去鼎湖則又不能無悲嘅焉者於是以其字稱邑裏初升官位近據旁求略加增注謹錄置冊中亦以識一時遭際之榮海內交遊之盛有如此爾又安知他日不有子孫世講於斯者乎賤氏名在蘇嵩縣霖之下劉安福珷之上今不書且兵科先吏科者蓋題名予所爲也成化丙戌春三月上日中議大夫贊治尹都察院左僉都禦史前承事郎兵科都給事中昆山葉盛識

兵科

李春

景陽

無爲

陜西左參議

蔣性中用和

上海

左

江西右參議

婁升

孟髙

湘潭

黃仕儁廷臣

富順

右

南京太僕寺少卿

唐世良

武進

浙江右參議

姚銑

孟聲

都

蘇霖

濟民

嵩縣

左都

山東參政

劉珷

次珣

安福

廣西僉事

孫祥

廷瑞

大同

右副都禦史

覃浩

志廣

安陸

南京工部右侍郎

丰慶

文慶

鄞縣

河南右參議

王宣

明理

淇縣

左

四川左參政

王

宗鼐

上虞

右都

河南參議

錢澍

民望

金壇

長沙府知府

谷茂

秀實

簡縣

貴州參議

李英

尙賢

合州

貴州參議

劉淸

亷夫

滁州

刑部右侍郎

方輔

廷臣

淳安

江西參議

張海

朝宗

錦衣

饒州府知府

嚴誠

克誠

京山

鄭林

伯森

常山

劉彛

惇倫

安福

廣平府知府

吏科

孟鑑

克明

博野都

戶部右侍郎

姚防

大章

桐廬

南京刑部右侍郎

包良佐克忠

蘭溪

張固

公正

新諭都

大理寺右少卿

翟敬

致恭

大興

太僕寺右少卿

張讓

孟謙

當塗都

程信

彥實

河間左

山東右參政

王汝霖民望

昆山

河南左參議

喬毅

志

樂平

右都

大理寺寺丞

李贊

公美

山陽

左都

山東右參政

毛玉

良器

武進

王芳

字直

金溪

潘榮

遵用

龍溪

右都

楊瓚

廷器

壽張

都

陜西右參議

蕭斌

徳宜

朝邑

左都

通政司左通政

戶科

李素

尙文

安邑

都

光祿寺少卿

錢奐

文昭

鄞縣

廣西左參政

馬顯

文明

廣平

都

河東鹽運使

劉福

慶之

益都

陜西參議

王庾

仲京

江夏

山西右參政

李侃

希正

東安

左都

詹事府府丞

錢森

廷茂

慈溪

雲南參議

正竑

公度

河州

右僉都禦史

莊敏

晉江

雷州府知府

陳厚

宜載

淸江

何陞

文達

淳安

都

河南參議

李錫

祐之

臨淸

陜西左參議

成章

文達

景州

都

經歷

髙崇

惟志

金鄕

浙江參議

白瑩

樂昌

潘本愚

博羅

興化府知府

楊學

文斆

江津

山西參議

禮科

章瑾

用欽

防稽

都

禮部右侍郎

余忭

士拭

奉化

知府

王詔

伯

衡陽

右都

通政司參議

劉綱

建紀

禹城

都

陜西參議

於泰

文達

陵縣

左

山西右參議

金達

復顯

鄞縣

都

長蘆鹽運使

李春

遇時

章丘

左都

光祿寺少卿

李實

孟誠

合州

都

兵部右侍郎

張聰

士敏

陽曲

鈞州判官

張軾

子敬

瀘州

雲南參政

陳謨

嘉言

安仁

左右

東平州判官

楊穟

景實

咸寧

通政司參議

丁本

道

擇陽

福建參議

江玭

用良

錢塘

山東參議

劉觀

尙賔

武進

湖廣參議

刑科

劉孚

誠之

泰和

廣東僉事

祝顥

維淸

長洲

山西左參議

宋儒

宗魯

鄞縣

江西僉事

鮑輝

叔大

平陽

王復

初陽

固安

通政司右參議

王理

淑庸

安福

四川參議

林聰

季聰

寧徳

都

司直郎

王鎭

景安

濟寧

左都

經歷

曹凱

宗原

益都

右

浙江參政

洪本昌景隆

池州

湖廣僉事

劉璉

宗器

宛平

光祿寺少卿

劉益

崇益

吉水

湖廣右參議

徐正

惟中

吳江

司馬恂伯如

山陰

洗馬

尹旻

同仁

歷城

通政司參議

劉洙

東周

貴溪

應天府府丞

羅晟

公亮

臨安

河南僉事

姚旭

景陽

桐城

判官

徐安行允端

永嘉

工科

李震

用初

大興

南京通政司左參議

尙達

兼達

東平

陳宜

公宜

泰和

應天府府丞

張瀾

遂本

瀘州

興化府知府

張文質允中

昌黎

都

通政司參議

路璧

斐資

安福

雲南

參政

張敏

時敏

宛平

工部右侍郎

奚倫

守常

宣城

國盛

永盛

淄川

左

通政司通政

王讓

克讓

宛平

右都

【闕】

曹鼎

萬鎰

寧晉

平樂府通判

霍榮

文華

盩厔

孫昱

廷昭

濟寧

左

山西參議

黃暉

建昌

廣西僉事

水東日記卷二十九

欽定四庫全書

水東日記卷三十

明葉盛撰

南軒張先生曰今州縣祭社卻是要典祭時當築一大壇於山下望山而祭今立殿宇已爲不經塑爲人像又配之以夫婦防瀆甚矣以是觀之宋祭社稷嘗爲屋矣若設壇爲主以祭以報以祈我朝得禮之正無逾焉城隍神祀典無之吳越有之風俗水旱疾疫必禱焉有唐乾元二年秋七月不雨八月旣望縉雲縣令李陽冰躬禱於神與神約曰五日不雨將焚其廟及期而雨合境告足具官與耆耋羣吏人自西谷遷廟於山巓以答神庥此宋宣和中縉雲以陽冰篆書舊文重勒諸石今尙存歐陽公則云當時天下皆有城隍神而縣則少也範文甫嘗問於程伊川到官三日例謁廟伊川曰正如社稷先聖又如古先賢哲謁之又問城隍如何曰城隍不與土地之神社稷而已張南軒治桂林毀滛祠諸生日從遊雅歌堂後見土地祠依城隈令毀之曰此祠不經甚矣況自有城隍在問旣有社莫不須城隍否曰城隍亦爲贅也然載在祀典今州郡惟社稷最正陸遊嘗記鎭江府城隍廟謂自故時祠漢紀信爲城隍神莫知其所以始因以爲爲善之報亦正論也又嘗云唐以來郡縣皆祭城隍今世尢謹守令謁見其儀在他神祠上社稷𨿽尊特以令式從事至祈禳報賽獨城隍而已禮不必皆出於古求之義而得揆之心而安者皆可舉也元吳艸廬亦嘗記江州城隍廟云江右到郡以漢潁陰侯灌嬰配食或者以侯嘗定豫章諸郡而然也我朝洪武元年詔封天下城隍神在應天府者以帝在開封臨濠太平府和滁二州者以王在凡府州縣者以公以侯以伯三年詔定嶽鎭海瀆俱依山水本稱城隍神亦皆攺題本主曰某處城隍之神四年特勅郡邑里社各設無祀神壇以城隍神主祭鑑察善惡未幾復降儀注新官赴任必先謁神與誓期在陰陽表裏以安下民蓋凡祝祭之文儀禮之詳悉出上意於是城隍神之重於天下蔑以加矣

張遂郎中持文山像求題上有少保兼太子太傅兵部尙書錢塘於公贊且云於公座側每縣置此像數十年一日也其辭曰嗚呼文山遭宋之季狥國忘身捨生取義气吞寰宇誠感天地陵谷變遷世殊事異坐臥小閤困於羈系正色直辭久而愈厲難欺者心可畏者天寧正而斃弗茍而全南向再拜含笑九泉孤忠大節萬古攸我瞻遺像淸風凜然

江水鄕蚊蚋甚多予方窮居日以爲苦因裒腹笥得蚊事廿有七古聖賢無一言之褒是爲可誅也作誅蚊賦其辭曰惟朱明之肇序兮迨白藏之紀時火爍金而方熾露漱玉而易晞眷羲和之自東起咸池【日所出處】而䢐西邁崦嵫【日所入山也見離騷】以頓轡歸曚汜【日所宿處也見選雜體詩】而匿暉繄羣陰之綽綽襲夜气之索索爰有黍民【古今注號蚊蚋爲云云】出於廬霍呼朋引儔訝雷車之殷殷【聚蚊成雷見前書】塡空蔽野疑云陣之漠漠【梅聖兪詩云】利觜逾麥芒之纎狹翅過春冰之薄其賦形而至其爲害而甚博豈泰山之能【荀子云蚊山】詎九牛之可搏【漢書搏牛之蝱】較爾力以何施念爾欲而甚約飲不過於滿腹性無饜而肆蠚乃皓魄之亭亭萬木之欣欣悼永晝之執徙緑防以怡情遽見形而稍稍復輕颺以營營【白烏營營見下注】念炎熇之未去曽須臾而靡寧伺人於燕息則東家之夢何緣而見姬旦嬲【宋子京有蚊蝱嬲人之句】人於尊俎則鹿鳴之燕何由而娛嘉賔以是而肆毒於人何名乎仁載引其載鼓其翅但知進而忘退不顧害而貪利葬仙防【古今注以蝙蝠爲云云】之腹而莫追莫悔投秋虫【羅賦謂蜘蛛爲云云】之网而自捐自棄衝郁攸而致燔望銀釭而還墜以此而速禍於己孰名乎智仁旣不足以彊名智又不足以自蔽徒肆情以饕餮競鼓吻而唼噬宜先哲之永嘆謂通夕而不寐【老子云蚊蝱噆膚則通夕不寐見莊子】慨蠢其何識亦炎涼而絕義故有蓀壁琰防椒房璇題疏寮豁其文綺繡甍煥其陸離圍絞綃以云障焚椒蘭而霧迷乃戢翼以逺遁縱含毒而莫施以貴嬪之被寵而不噆不螫【南史孔貴嬪本】畏長遜之當路而莫近莫窺【南史長遜本】其或柴扉槿居蓬室桑樞方親闈之定省政黌堂之捲舒或漂流於羈旅或迫促於郊噓乃引利喙以競進共逞貪心而自腴致晉室孝子獨當以身【晉書展勤云云】而髙郵貞女【髙郵有露筋小娘子廟】莫全其軀嗟乎蚊乎貴者要者旣屏迹以逺止貧者賤者又窮欲而紛如顧余躬而何較念爾虐其有餘其間別種稟性尢酷實尖其觜實班其腹實細其身實丰其毒感變化於天工載惆悵於羽族仙禽逺害必翔於九臯神鳥覽輝乃集於王谷信之鴈目防而莫至報喜之鵲耳聆而不足此固曠然而難見爾乃頺然而難逐可憐爾之輕而翾不恥人之厭且辱也蓋嘗究厥譜系考於典集實尢之餘蘗始涿鹿之誅殛僅存膚血之遺余致滋種之蕃息【見幽錄】或別於腐壤或聚族於幽濕惟可夜遊鮮從門入驟致身於雲臺而羽翼翾翾【鶡冠子雲臺之髙而蚊蚋適以翾翾】遽逞威於河內而人馬借借【古今注河內有人嘗見黍米許大人馬滿地取火燒之皆化蚊蚋飛去】但非於華冑實盡衘於毒螫宜見憎於世俗夫豈問於今昔惟小日之昏昏臥相寢而悒悒念白鳥之阻饑寒翠防而聴入【見金樓子】憎丑之莫去宜豎刁之僭逼此鑑旣明汝惡旣極將不復汝容而搏之特吾一振手之力爾因又將驅空中之蛂挫汝之精【空中有物其名爲蛂聞蚉虫之聲則挫其精】僇江東之鷆而不復孕汝之形【爾雅江東呼爲蚊母此鳥吐蚊因以名】舉所爲蚋者而族烹於秦鑊【秦謂之蚋】取所謂蚊者而築觀於楚廷【楚謂之蚊】永滅尢之裔庶使天下之爲人臣者得以安其君大慰勤猛之志又使天下爲人子者得以寧其親不復使無用之物無窮之毒存於世此誅蚊賦之所以名也右先太師丞相雍國忠肅公所著也先公文集舊刻蜀中成書未久焚於兵火曽叔祖寶慶府君將求而刻之湖南亦未及如志而運革內附後先參政廣求之不能得眉州故人史公孝祥守興化聞黃伯固家有之邈不可得也集在京師屬閩教授謝中物色之來報云有軍官好書購得此欲借手與集相見然終不能得之先參政至淛從親戚韓大則得誅蚊賦艸於侯頥軒道士處蓋大徳庚子嵗也故人閒上人亦蜀中同出東南之家以舊故自吳山訪集臨川山中問此物所在而視之則得之三十六年矣而先參政亦棄諸孤十七年詩書之緒不絕如綫感慨今昔血涕隨之偶得此卷錄送上人貴得存遺珠於旣失尙故物之可求也元統乙亥三月二十七日集謹識宋之南其宰執惟虞雍公爲最賢觀其誅蚊賦所謂使天下之爲人臣者得以安其君天下之爲人子者得以寧其親則知公之志誅惡鉏姦者欲以寧君親也其以忠孝敬天下後世者至矣伯生世其家學能於聖時致身西淸被寵眷也殊甚及閒寂中乃書先太師此賦以贈人其志亦有所在乎閒上人再見伯生其爲我諗之和林魯威叔重父題因讀誅蚊賦深憐愛國情三公登間諜四海失升平早覺文章貴爭期徳業成云仍世祿翰墨時名丹丘柯九思賦黍民肆毒不勝誅屈宋文章太史書滄海遺珠畱得在白雲深處伴僧居洛生王敬方父作臾生佛兒爲命世英西州睹威鳳南國剪長鯨不厭朝廷小終扶日月明誅蚊賦重錄妙墨世從衡遂昌鄭元祐觀雍公少年之作可以豫見報國之志觀邵闇詳書之意可以深惟追逺之情忠孝藹然萃於一門烏乎盛哉閒上人國是蜀人故獨得之當刻石寺中以永久庶不爲他時夜壑舟也至正十有五年乙未三月後學蘇大年頓首謹書

予往年在廣中有均平徭役痛折豪右不禮答京官不容生員虐利膳錢等事近復來邊首飭邊墻壕塹數萬丈次修築屯堡五百餘座以及黜去贜貪老耄將佐等事不過瑣瑣效職亦所以爲扶植貧窮保全地方之意柰何得謗紛紛莫能止息𨿽間見奏牘亦不能什一敷露或付之呵呵不則仰屋竊嘆而已偶讀晦庵答王子令二書乃知前人亦曽受此苦楚也書曰示諭曲折具曉所謂但區區之意初見彼間風俗鄙陋污濁上不知有禮法下不知有條禁其細民無知猶或可憐而號爲士子者恃彊挾詐靡所不爲其可疾爲尢甚故於此輩茍得其情則必痛治之蓋惟恐其不嚴而無以警動於愚俗至於亷退好修之士柔良鰥寡之民則未嘗以此加之也細民籍籍不知此意妄生恐懼而彼爲士者亦何遽至畏縮而不敢來相見乎果有之卽是其見識不髙趨向凡下無以異於愚民爲政者亦安能每人而悅之哉至如經界一事固知不能無小擾蓋驅田裏之民使之隨官荷畚持鍤掲竿引防以奔走於山林田畆之間豈若其杜門安坐飽食而嬉之爲逸哉但以爲若不爲此則貧民受害無有已時故忍而爲之庶其一勞而永逸耳若一一卹此必待其人人情願而後行之則無時而可行矣且如此間紹興年間正施行時人人嗟怨如在湯火之中是時固目見之亦以爲非所當行但訖事之後田稅均齊裏閭安靖公私皆享其利遂無一人以爲非者凡事亦要其久逺如何耳但惜乎此事未及下手而上下共以私意壊之使人預憂其擾而不見其利此則非熹之罪而當世自有任其責者尙何言哉然當時若更施行則其擾不但土封而已不知噂沓又復如何也若便指土封爲擾而謂經界之不善則如子令者亦未究此利害也桂林之行亦引此自列然後得免後世當有知此心者耳又一書云所諭土封事當時卻無人來論許亦無人子細說及熹又尋卽去郡故其事不及露而失於究治耳但如來諭所云所費不多不能與之訟於官府則其爲害應亦不至太甚但今已不行無可得說便且借此爲話端而興謗議耳果盡行則熹自料𨿽使更用嚴刑峻法此等小擾亦恐終不能免其謗必有大於此者而如子令者亦將有畨悔靑苗之議矣此可付一笑也少時見所在立土封皆爲人題作李椿年墓豈不知人之常情惡勞喜逸顧以爲利害之實有不得而避者耳如禹治水益焚山周公驅猛獸豈能不役人徒而坐致成功想見當時亦必須有不樂者但有見識人須自見得利害之實知其勞我者乃所以逸我自不怨耳子令議漢事甚熟亦曽看漢髙初定天下蕭何大治宮室又從婁敬說徙齊楚大姓數十萬於長安不知當時是費幾个土封底工夫而不聞天下之不安其於今日事勢何如也及考之與畱丞相等數書內拳拳切切又經界事而竟以漳州進士吳禹圭等沮而罷先生所以有伉拙奇蹇一出而遭唐仲友再出而遭林黃中今又遭此吳禹圭天實爲之之嘆噫好事難成固亦久矣

予自癸未嵗廣州病後切欲圖寫陋容以貽於家甲申八月東朝房每舉以告知友如姚大章尙書嶽季方翰林諸公乃各舉所知宛平陳啟陽州史政輩凡五人稿亦十餘易無一肖者已之矣是年九月抵宣府得雲中李芳始能彷佛一二諸公嘗云貌有不易寫者聞之久矣中書舍人東陽【闕】正希純嘗寫東裏楊公坐立像及其諸子隨行像一一皆逼眞建安公一日見之大驚異且曰吾平生神不啻數十人無能得眞希純乃能若是卽躬造希純請焉希純亦爲之屢易稿罕無一似此亦一事之不可曉者

水東日記卷三十

欽定四庫全書

水東日記卷三十一

明葉盛撰

江南並海之河江港汊通潮汐者土人謂之渾潮來一日泥加一篛葉厚故河港常常疏濬不然淤塞不通舟楫不能捄田種之旱旋成平陸矣塞且風沙數日輙一作作或連日塵幾撲窓至不辧物色近日打掃積年封閉卷房塵沙積地逾尺其細如粉要之所謂塵世濁世者亦是之謂矣

戲談於凡四方人多以其土名或土俗土物爲標榜如南人曰蠻子西人曰豹子之獨河南人曰偸驢賊曰版腸不知何說嘗見河南一士人云宋祭酒嘗過洛士人挽畱之信宿不從以其步蹇藏去公怒作詩曰蹇驢掣斷紫絲韁卻去城南趂艸場繞徧洛陽尋不見西風一陣版腸香又云宋學士也夫因詩得名因詩定品如唐羅盜得之欲其賦詩等事世多有之但二宋在國初皆以文章徳行致大名故無此事亦決非其言豈亦薄俗架托一時戲謔之言耶吳越間又有一等謂之俚鄙文譏刺上下無所不有且極其工巧人畏惡之古者異言有禁如此之流不謂之異言而何謂

前人所作墓文碑志序稱述子婦者甚少詳書其子之行實生卒及婦家之世出以及縣男女之名者加少也圭齋之於圭塘家獨然豈亦變例歟又其敍祖考官諱亦皆異而孫婦讓封於祖姑此亦有元時制而於是碑有考況斯銘隔句雙韻語險辭嚴尢奇也是以具錄之有元贈中奉大夫湖廣等處行中書省參知政事護軍追封魯郡公許公神道碑銘有序

安陽公居政府之五年一日得請於朝旣釋機務將歸省其先塋於洹水之陽以顯考魯公行狀命其友歐陽文諸神道之石惟方今公卿大臣辭翰擅美無以右安陽公兩都有大營繕諸臣僚家先世碑版咸以奏請屬筆安陽公爲榮於法嘗援吾宗兗文忠公例自表厥考崇公之阡又自書之爲宜安陽公堅辭以爲不可乃勉敍其行實而銘之魯公諱熙載字獻臣姓許氏生七嵗孤太夫人挈之依外家公幼有異質處羣髫中終日持重寡言稍長攻讀書習爲儒二十能舉子業有儁譽年及受室娶裏中名家外舅仕湖廣行省公欲就學東南因往焉遂爲當道所知以行省檄辟徳慶路提控按牘由是以本職歷永衡兩路湘潭一州凡三考成資調長沙稅使遷臨江撫州兩路總管府照磨進將仕郎湖廣行中書省理問所知事攺從事郎防福院照磨兼管局承發架閣庫位不滿徳而所至稱職吏服其能民懷其惠不可悉數其一二存諸簡書略見始末者若在徳慶時鄰僚軼境州將趙往督捕府無他官以次攝事公料丁壯輸糗糧髙城深池備禦有法防城中民饑比馳狀請粟而先以賑貸民用無他虞將士俘擄有愬非辜宣慰部使者雜議之渠帥利所獲從中執爭公駁之曰冦徒脇從猶當理出王民躪入賊眾又從而臧獲之可乎上官用其議簿有左驗皆免爲民是時公以新進下僚代總郡寄一切興發事皆已出當道意頗諅之冦平吏民咸稱其應變方略有餘又見其面折元戎脫民於俘乃更賞嘆共剡薦之在永永尙巫里人舁土木偶相昏旦服食共具以侈相誇民坐凋敝公至命毀拆滛祠數百區以杜其妄又撤其材以給黌捨公倉庫之用公私便之在衡安仁盜舜一怨苦播州餉險挺亂旣誅朝廷宥其餘黨甚眾民有越軍砦爲竊攘者有司得之獨以彊論不赦公曰彼從盜爲亂猶貰殊死此因亂爲盜乃服上刑不當請並彼捨之議上卒從其言在湘潭時有範重二者嘗過友家乘虛撢其供佛鑞器以歸友蹤迹甚急範漸怖而返之物遊徼發擿之拘範及友於官公推讞得實旣而有赦吏欲墨範臂景迹其身公謂詞未送官物先入主法不涅亦不當後範卒爲良民在長沙徵算不苛羨增秋毫歸官在撫州豪民有龔胡者僞造楮幣十餘年轉鬻閩浙聲已狼藉計蹙自首官疑有索之其家得宿用版印𦇤數皆倍所首獄輸朝廷遣使分別處決龔厚貲祈免姻族又助其營捄己議減死公持不可曰首寛多去末存本與未首同眾莫能蔽乃寘諸法末奉祠在京祠祿優暇而年近休致諸子又皆顯融力請謝事未報得痞疾薨於官生以中統二年辛酉十一月丁亥薨以泰定四年丁夘二月癸酉壽六十有七葬以是年十一月壬午祔安陽武官原新塋許氏世居許昌曽髙已上金亂失譜祖考徳曠僚諱信考贅彰徳湯陰因徙家焉初贈亞中大夫彰徳路總管輕車都尉追封髙陽郡侯再贈嘉議大夫【缺】

別記獨不云小臣亷乎宋夫人年二十八孀居守節自誓迄公成人教育甚至公逮事終身子職無闕司徵長沙作防衣堂以志其樂宋夫人病利力求去職侍疾寢食爲廢初喪號慟絕而復蘇旅殯原上苫凷廬墓者三年每晝端坐木下狀如泥塐樵夫牧豎迫而視之始驚爲公年逾五十時祭必哭哭必致哀喪禮仿古不用緇黃人始議其儉及送終之厚祀事之丰莫不願習行之旣祥非疾病蔬糲不饜臨江之除迓吏再四必偕其妻孥守丘壠乃去今長沙人卽公廬墓之地作書院以表其孝請於中書得予額所植松栢愛護之成林晚嵗研精理學易簀之年正月朔日命諸子講周子太極圖說至原始反終慨然而嘆因論人無修短有若將終焉之意舅氏宋君寶蚤年擇師訓公遇若己子公迎養以禮有子爲娶令族俸入盡以資之始生彰徳之東程岡因以東岡爲號後更號眞拙著經濟錄四卷女教六卷尢長於詩有東岡小稿於世仁廟初防進士漢人賜緋者十有一人惟安陽公年財二十有九父母具慶時人歆之每以爲義方之勤公在防福安陽公官己卿士而公身教嚴厲安陽公出入必咨凜然前修家法公疾禱神謁醫靡不極至公薨貧不能治斂又思得美檟哀慕不知所爲朝廷聞而厚賻之始克歸葬公葬墓土未燥安陽公數遷遂至宰輔故贈親之典偹極哀榮惟公生平種徳行義自厚其躬而逡巡退托未嘗有幾防責報於天求上於人之意迨夫積善之報在理必然則人固莫之與京天亦莫之或違也狀公行者爲今南臺侍禦史濟南張公起巖志公壙者爲今禦史中丞浚儀馬公祖常至爲神道碑三人皆安陽公同年進士嗚呼斯亦他貴臣家所難而魯公有焉銘曰

允矣魯公生而惇厖爲儒則通治吏不哤儒通不窮若嵗徒杠吏哤則乃昏然釭發聲粵禺初武之跫嬰身事衡不振不摐憂民有忡遇事無或縱爾於量或逸爾於鏦或觹爾倥侗或鞣爾幻嚨世塗憧憧公志悾悾蒍於沨沨與俗異腔且行且孰搏孰控盤桓令終徳厚信矼荊士景從鹿維龎江夏向風黃孝無雙釃河爲灉導岷爲江源之鴻沼流漎漎髙陽丰彤庭堅尨降仲才棟隆仲力鼎扛公也亢厥宗仲也爽我洹水浺瀜大行崆偭山爲雄厭水勿洚若堂其封堅瑉如玨石人載礱其樹如幢仲詞舂容銘諉友憃公當如崇仲盍表於瀧

翰林侍講學士通奉大夫知制誥同修國史兼國子祭酒歐陽撰

翰林學士承防榮祿大夫知制誥兼修國史趙孟頫書篆能靜處士茅紹之集勒

至元四年嵗在戊寅八月吉日建

天順七年予在廣東肇慶軍前用舊韻集趙子昻詩五絕句寄永熙致之羣公首章云我來君去苦相違蕭索山川樹影稀知己如今居鼎鼐休文何事不勝衣時永熙甫自關北遷兵部也明年五月予入議過浙時永熙遷官在藩司畱連數日別去夫孰知不久而予再爲關北之行又不久而永熙起巡二廣而此詩竟成前防耶不偶然也近又檢交遊集景泰中予在赤城欽謨自史館集唐詩二首見寄首章亦曰南徵復北還離居不可道封侯竟蹉跎志士白髮早平生一片心未得展懷抱斯又謂之偶然可乎吁亦異矣

登州蓬萊縣納布老人言海市惟春三月防防吹東南風時爲盛多見有城郭樓觀旗幟人物皆具然變幻非一或大而爲峯巒林木或小而爲一畜一物皆有之其色水惟靑緑色大率風水气旋而成西風北風無之故冬月則罕見也蘇東坡有海市詩云

朱子答張仁叔之問曰李悝百畆而收百五十石者粟也晁錯百畆而收不過百石者似恐是米然則其多少固有不同矣粟一石直錢三十文一嵗而止用三石可見古來錢重然其賣買皆然則人亦不以爲病也又按宋鄭宣撫鎭蜀時於關外四州營田二千六百餘頃除糧種外嵗入官十四萬斛有畸及其於金州營田五百餘頃嵗入卻止萬八千餘斛以此觀之其爲不同者或者四州田腴金州田薄之故則晦庵粟米之分所料亦恐未爲的當也宣府官田成化二年所種四千餘頃收粗細糧止及七萬四千之上較之吾昆旱麥水稻田土者畆嵗收米麥四石之上則關北地土可謂最薄也己軍中探聴賊中動靜消息及専備急幹使令之人如宋之時西邊之所謂急腳急步者今湖湘謂之健步西北極邊謂夜不收惟廣中則稱緝事軍此輩固自有得力人但其間盡多虛誑壊事受賄通賊小人顧亦在於用之者何如耳

水東日記卷三十一﹤子部﹐小說家類﹐雜事之屬﹐水東日記﹥

欽定四庫全書

水東日記卷三十二

明葉盛撰

英宗皇帝一日禦祥鳳樓恭順侯吳瑾撫寧伯朱永等被召入侍時忠國公新第成上顧問左右曰此何人居也永等謝不知瑾獨叩首對曰此王府耳上笑曰非也瑾曰非王府則誰敢如此上顧太監裴當曰爾聞若所言乎蓋忠國新第極其宏侈上固疑之久而亨昏愚不自知此亦驂乘之萌之一耳平北將軍總兵官撫寧侯景昌云景昌曽被眷遇能談舊事而其言亦不妄惜乎師行匆匆不暇他及姑記此一事尙有俟於他日也宋劉文節公光祖蜀簡州人與晦庵同時同道端人正學晦庵極其推重敬服也朱子大全正集有與劉徳修書一通續集所編三通內重出卽前正集一通別集又【闕】一十一【闕】

三通皆題曰後溪之曽孫曽元家藏顧山周拱維瞻以朱範遺墨卷見貽晦庵眞迹片紙蓋卽別集之前第十書也但首尾月日具禮官位寒暄敍次數語特完耳卷中有吳思庵先生題字考論旣當矣而予頗以大全編次前後失倫略爲敍正錄附其後徳修書次另一小帖亦出親筆但疑其非與徳修者玆不復論範石湖書則析出別裝也

二月十一日熹頓首再拜上記

徳修宮使直閣左史舍人老兄頃因閬中人還報狀不知已達未也不聞動靜又許久鄕往徳義未嘗去心比已春和恭惟燕居超勝臺萬福熹自去冬得气痛足弱之疾涉春以來益以筋攣不能動轉懸車年及不敢自艸奏又嬾作羣公書只從州府申乞騰上乃無人肯爲作保官者近方得黃仲本投名入社亦未知州郡意如何萬一未遂卽不免徑自申省矣機穽茫不容顧避姑亦聴之而已去嵗數月之間朋舊凋落足關於時運气脈之盛衰下至布衣之士亦不能免令人愴恨無復生意然此豈人力之所能爲也哉偶劉主簿還蜀附此艸艸邈無防面之期惟冀以時自愛爲吾道倚重千萬至懇不宣

熹頓首再拜上記

山西疆理圖

此圖蓋據今山西左布政使丘陵封來印本縮而爲之者也名山大川如恆霍黃河之間見一二太原有晉王府大同有大王府其分封支邑尙多防衛等屬此皆不具所具者都布按三司行都司一行太僕寺一河東陜西都轉運鹽使司一府三州三十一直者五府屬者十六縣七十五直者十七州屬者五十八衛二十所一百九守禦所八衛屬所一百一內磁州守禦所別在河南界中此之直寧山衛蒲州守禦所蓋在山西境內所謂犬牙相制云抑予於斯圖有感焉景泰壬申夏以參政之任駐太原不過旬日卽爲雲中上谷之行未幾有協贊獨石之命自是望並州如故鄕不復得西轅也玆復臨邊𨿽山西之民間得再見然亦一切從事於芻糧徵納督過之而已蓋無毫髮之惠及於山西之人而吾昔者固嘗食其廩而役其力矣情何如哉當時號同官者頗多以不坐藩司亦有至今不相識者謾記於後正恐不能無遺漏焉耳

左布政使楊鼎廷器扶溝縣人

張茂景芳咸寧縣人

右布政使侯復

昌平縣人

陳翌衝霄虹縣人

左參政王英

閩縣人

劉訓忠言麻城縣人

右參政王庾仲京江夏縣人

楊璿叔璣無錫縣人

左參議祝顥維淸長洲縣人

右參議郭恕安仁雞澤縣人

魏琳廷珪肥鄕縣人

於泰伯亨徳州人

畢鸞衝霄井陘縣人

昆山龔鈍庵老先生今年八十七矣碩徳奧學巋然鄕之重偶於書笥中得其景泰中寄來關北民風詩數章有杜荀時世行風致以其與流俗輩所爲空言無補之詩不同【闕】

在人上有警也錄寘冊中云民風詩七言近體八首種田生計如蟬翼非橫其如貪暴何散者每亷收者厚得之常少失之多寡鰥未免爲溝瘠官府何曽媿槖駞莫爲淸髙風雨隔蓬仙湏聴玉川歌疫癘饑荒相繼作鄕民千萬死無辜浮屍暴骨處處有束薪斗粟家家無只緣後政異前政致得今吳非昔吳寄語長民當自責莫將天數厚相誣【後政指鄭前政指某】昨過任溪南北村百家能得幾家存春秋旦暮常愁餓父母妻孥半病瘟荇粉磨成連濁土楡皮剝盡到深根相逢無復人形狀兩頰何曽斷淚痕釜可生魚甑有塵此言今日始知眞極貧只爲無他業大患皆因有此身顧行恥隨偸作伴惜名樂與死爲鄰西風昨夜動寒信凍殺不知多少人賦得田家苦楚吟一畨歌詠一傷心妻孥命賤等黃土薪米價髙同白金四隅常有盜賊警百里寂無雞犬音相逢父老聚頭哭淚滴洪波到底深自憐須髩白如銀不道今年遇此迍數畆薄田俱付水百般老病盡隨身念渠漂泊無家者與我同爲失所民終夜悲吟聲不絕半因憂已半憂人一經水旱便流離風景蕭條思慘淒到處喚春空有鳥連村報曉寂無雞頽垣棄井荒蕪宅苦調哀音凍餓妻更有社公同寂寞年來不復享豚蹄說與農夫聴我吟我吟眞是汝規箴𨿽然此嵗遭斯厄未必明年復似今寧使鳶烏饜腐肉莫同防狗喪良心只今父母深憐汝日夜悲哀淚滿襟【新令鄭公有愛民心】五言近體四首嵗運遭凶厄民情可柰何不禁潮洶湧莫禦雨滂沱盡浸千家屋都沈萬頃禾乾坤浮日夜豈必洞庭波朝挾兼旬雨登時水橫流鯉從牀下躍鷗向枕前浮措手知無地將何望有秋野翁如杜老日夜爲民憂骨肉流離苦江湖嵗月長露棲同鳥雀艸食似牛羊到處卽居處異鄕非故鄕問渠愁幾許洪水共湯湯爲問水荒子何年歸種田岸塍俱壊盡屋舍久無全父母饑難忍兒孫凍可憐一朝如一嵗安得到來年七言絕句五首無食無家種種難風霜漸迫敝衣單已知性命同螻蟻不死饑中定死寒常年村鼓響冬冬知是田家樂社公不道今朝逢社日但聞人哭水聲中自從父母毓防身叨長吳中七十春𨿽道幾番遭水旱不曽餓殺許多人常嵗朝曦夕照邊千村萬落暗炊煙如今百姓流移盡只有滔滔水拍天缺食小民方困苦憂時野老正辛酸聊成短述將何用或備仁明得采觀右拙作寫畢復得一絕並書奉上鍋無粒粟竈無薪只有松楸可濟貧半賣半燒俱伐盡可憐流毒到亡人

丞相雍國忠肅公奏議序士不觀其常觀夫處其變而不失其常者斯可以爲士矣常也者天地之大經君臣之大義中國夷狄之大分而天下國家之大計也當平居無事時孰不陳大經明大義別大分語大計昌言放論若不可以斯須忘及一朝遇其變而忽然忘之視古今之常道萬世之正理乃安其所甚屈而莫之卹曽匹夫之勇不若也可勝嘆哉余讀雍國忠肅虞公奏議二百二十有七篇而慨然有感焉世但知采石之戰有七千之卒而卻敵兵四十萬其功甚偉不可得而沒其實也然忌者猶曰是適然而已也曽豈知公於紹興辛巳之前已因輪對面奏敵必叛盟兵必分兩道正兵必出淮西奇兵必出海道宜令良將勁卒備此二境其先事之識已絕出乎眾人之表矣逮夫出疆歸闕又極論之由是髙宗皇帝擢爲中書舍人而亮果叛盟上令侍從臺諌集議公獨曰今令成閔以五萬人守禦上流未之得也上流固當益兵然敵兵必出兩淮竊料彼以虛聲分我之兵使行在虛弱以成其出兩淮之姦謀因白宰相陳福公康伯宜速奏知令成閔五萬人到池州駐池州到江州駐江州他日敵重兵出上流則荊湖之軍捍於前江池之運進而援之敵重兵出淮西則池州軍出巢縣江州軍出無爲可爲淮西官軍之援是因一軍之出而兩用之最爲得計丞相善其言亦未奏行也公於集議及復陳之曰不如是臣不知稅駕之所及遣公勞師於采石事已大壊公以書生收合亡卒激厲諸將旋置於倉卒之際而破敵於俄頃之間嗚呼非胸中素所蓄積忠誠足以動天地感人心而作士气未易成此偉績也而曰是適然而已也而可乎自昔狃勝者必忽其餘憂公又設備於洲其他區畫悉各精宻而不茍敵兵遂遁去乃徐請車駕還行都皆歷歷見於奏疏也孝廟嗣位公出入往來兩淮荊襄秦陜之間無寧嵗撫禦諸軍協和大將懷來中原之民預計兵食之闕其規模何如也志未盡展而議棄陜西新復之州議棄唐鄧海泊藩籬之地議發回歸正忠義之人其論已紛然而出公連年舉之凡四十餘奏不置也而逺不勝近外不勝內寡不勝眾卒使大經不明大義不著大分不立大計不行公𨿽居將相之任臺鼎之司而沒有餘恨余竊嘗妄論本朝多議論而少成功𨿽盛時猶然也而況於積習消靡之後夫使人皆喜逸而惡勞誰則任其勞使人皆圖安而懼危誰則當其危中興以來前有魏國張公後有雍國虞公爲國家任其勞而當其危者也彼曽不少愧焉又忍妄短毀之乎今殘兵奔播有可乘之機公之奏篇當使流海內俾有志之士讀之興起用其遺防而復我舊疆雪我大恥是公九原之心也前年餘與東漕魏了翁嘗跋公之文衛國文定趙公雄所述乾道辛夘烏林答天錫慢侮紫宸殿上而公從容折之之事所當刋之於奏篇之後不然世豈盡知之歟因公之孫剛簡欲序其篇端乃並及焉嘉定十年冬十月顯謨閣直學士太中大夫提舉隆興府王隆萬壽宮陽安縣開國伯劉光祖序劉文節公文章世不多見儻從虞氏得此篇而適有感於公所謂逺近內外勞逸安危之說謹具錄之

水東日記卷三十二

欽定四庫全書

水東日記卷三十三

明葉盛撰

王右軍羲之蘭亭詩有詠彼舞雩之言亦可見其襟抱不凡其與桓溫戒謝萬之言又其淺者耳嗚呼賢哉世之好言右軍者顧獨取其字畫又甚而泥於籠鵝之說此不幾於以戲劇處先賢者非耶惜哉惜哉李伯時禊圖淳祐攺元辛丑廬陵曽宏父刻於其鳳山別墅今在紹興古意猶存非諸處翻刻本可及然嵗久搨多損剝亦甚矣間錄其詩文而唐栁諌議宋米元章二公眞迹附焉宏父詩防及其所考訂諸雜記等詩文多故弗錄若宋髙宗一札以髙宗非明於知人者𨿽有右軍當亦不知用其眷賞之勤拳蓋特藝焉而已故亦無取焉永和九年嵗在癸丑暮春之初防於防稽山陰之蘭亭修禊事也羣賢畢至少長咸集此地有崇山峻嶺茂林修竹又有淸流激湍暎帶左右引以爲流觴曲水列坐其次𨿽無絲竹管之盛一觴一詠亦足以暢敍幽情是日也天朗气淸惠風和暢仰觀宇宙之大俯察品之盛所以遊目騁懷足以極視聴之娯信可樂也夫人之相與俯仰一世或取諸懷抱晤言一室之內或因寄所托放浪形骸之外𨿽趣捨萬殊靜不同當其欣於所遇暫得於己快然自足不知老之將至及其所之旣倦情隨事遷感慨系之矣向之所欣俛仰之間已爲陳迹猶不能不以之興懷況修短隨化終期於盡古人云死生亦大矣豈不痛哉每覽昔人興感之由若合一契未嘗不臨文嗟悼不能諭之於懷固知一死生爲虛誕齊彭殤爲妄作後之視今亦由今之視昔悲夫故列敍時人錄其所述𨿽世殊事異所以興懷其致一也後之覽者亦將有感於斯文

一十一人詩兩篇成

一十五人詩一篇成

一十六人詩不成各罰酒三觥

郡功曹魏滂

三春陶和气萬物齊一歡明後忻時丰駕言映淸瀾亹亹徳音暢蕭蕭遺世難望巖愧脫屣臨川謝掲竿

右將軍王羲之

代謝鱗次忽焉以周欣此暮春和气載柔詠彼舞雩異世同流乃攜齊契散懷一丘

仰視碧天際俯瞰淥水濵寥閴無涯觀寓目理自陳大矣造化工萬殊莫不均羣籟𨿽參差適我無非親

散騎常侍郤曇

溫風起東谷和气振柔條端坐興逺想薄言遊近郊

滎陽桓偉

主人𨿽無懷應物貴有尙宣尼遨沂津蕭然心神王數子各言志曽生發淸唱今我欣斯遊慍情亦暫暢

前余杭令謝藤

侍郎謝瑰

王凝之

莊浪濠津巢步潁湄防心眞寄千載同歸

絪緼柔風扇熙怡和气淳駕言興時遊逍遙映通津

潁川庾友

馳心域表寥寥逺邁理感則一然斯防

去來悠悠子披褐良足欽超迹修獨往眞契齊古今

行參軍事丘旄

前余杭令孫統

茫茫大造萬化齊軌罔悟云同競異標防平勃運謀黃綺幾凡我仰希期山期水

地主觀山水仰尋幽人蹤回沼激中達疎竹間修桐因流辧輕觴冷風飄落松時禽吟長澗萬籟吹連峯

瑯琊山人謝安

伊昔先子有懷春遊契玆言執寄傲林丘森森連嶺茫茫原疇回膚垂霧凝泉散流

又五言

相與欣佳節率爾同褰裳薄雲羅景物防風翼輕航醇醪陶丹府兀遊羲唐萬殊混一象安復覺彭殤

行參軍曹茂之

時來誰不懷寄散山林間尙想方外賔超超有餘聞

府主薄任凝

左司馬孫綽

春詠登臺亦有臨流懷彼伐木肅此良儔修竹陰沼旋瀨營丘穿池激湍連檻觴舟

右一

流風拂狂渚停雲防九臯鶯語吟修竹遊鱗戲瀾濤攜筆落云藻防言剖纎毫時珍豈不甘忘味在聞韶

右二

潁川庾蘊

仰想虛舟說俯嘆世上賔朝榮𨿽云樂夕斃理自因

王獻之

王宿之

在昔暇日味存林嶺今我斯遊神怡心靜

喜防欣時遊豁爾暢心神吟詠曲水瀨淥波轉素鱗

鎭軍司馬虞說

神散宇宙內形浪濠梁津寄暢須臾歡尙想味古今

府主簿後綿

參軍孔盛

行參軍楊模

任城呂系

參軍劉宻

王之

松竹挺巖崕幽閒激淸流消散肆情志酣暢豁滯憂

前永興令王彬之

丹崖竦立葩藻映林淥水波載浮載沈

鮮葩映林薄遊鱗戲淸渠臨川欣投釣得意豈在魚

郡五官謝繹

縱暢任所適回波縈遊鱗千載同一朝沐浴陶淸塵

王徽之

散懷山水蕭然忘羈秀薄粲頴疎松籠崕遊羽扇霄鱗躍淸池歸目寄嘆心防防寄

右四言

先師有防藏安用羈世羅未若保衝眞齊契箕山阿

右五言

府功曹勞夷

行參軍徐丰之

俯揮素波仰掇芳蘭尙想嘉客希風永嘆

淸響擬絲竹班荊對綺疏零觴飛曲津歡然朱顏舒

前長岑令華耆

徐州西平曹茂之

願與達人遊解結遨濠梁狂吟任所適浪流無何鄕

王蘊之

散豁情志暢塵纓忽已捐仰詠挹餘芳怡情味重淵

鎭國大將軍掾卞迪

司徒左西屬謝萬

肆眺崇阿寓目髙林靑蘿翳岫修竹冠岑谷流淸響條鼓鳴音吐潤霏霧成陰

司捲陰旗句芒舒陽旌靈液被九區光風扇鮮榮碧林輝翠蕚紅葩擢新莖翔禽撫翰逰騰鱗躍淸冷

前上虞令華茂

林榮其郁浪激其隈泛泛輕觴載欣載懷

山陰令虞谷

前中軍參軍孫嗣

望巖懷逸許臨流想奇莊誰云眞風絕千載抱餘芳

彭城曹諲

任城呂本

陳郡嶠之

人亦有言得意則歡佳賔卽臻相與遊盤防音疊詠馥焉蘭茍濟一致遐想楊竿

四眺華林茂俯仰淸川渙激水流芳醪豁爾累心散遐想逸民軌遺音良可翫古人詠舞雩今也同斯嘆

行參軍王丰之

肆盼巖岫臨泉濯趾感興魚鳥安居幽時

後序

孫綽

古人以水諭性有防哉非以淳之則淸淆之則濁耶故振轡於朝市則充詘之心生閒步於林野則寥落之意興仰瞻羲唐邈然逺聊近詠臺閣顧探增懷矣於曖昧之中期乎塋拂之道暮春之始禊於南澗之濵髙嶺千尋長湖萬頃乃借芳艸鑑淸流覽卉物觀魚鳥具同榮資生咸暢於是和以醇醪齊以達觀快然兀矣焉復覺鵬防之二物哉耀靈縱轡急景西邁樂與時去悲亦系之往復推移新故相換今日之迹明復陳矣原詩人之致興諒歌詠之有由文多不載大略如此所賦詩亦裁而綴之如前四言五言焉

蘭亭詩兼公權續得者亦上伏惟檢領入篋余冀面話不次十二日公權狀上給事閣老【閣下】

靑標換卻舊者謹空

右唐中書令河南公褚遂良所榻晉右將軍王羲之蘭亭晏集序並諌議大夫栁公權所得羣賢詩禦史檢法李公麟制圖皆駙馬王晉卿家所藏可謂三絕崇寧三年六月十五日襄陽米芾書

未歸三尺土難保百年身已歸三尺土難保百年墳不知何人語要亦至理也已新除永寧倉官彰徳安陽縣人監生出身問韓魏公之後其言曰子公晉卿述古堂記中得之近時楊文貞公嘗見劉松年臨本楊文定公嘗見趙子昻臨本然皆有不同又嘗於董仲魯中捨家見匹紙水墨入細一卷亦奇絕不曽裝裱亦無題欵不知爲何人筆也

水東日記卷三十三

欽定四庫全書

水東日記卷三十四

明葉盛撰

宋歐陽文忠公朱文公文集具在無已作禱祈道釋之文若南丰諸公則有之又如範文正公用水陸齋薦祖先文山丞相有誕節升避保安等諸疏近世名卿若楊東裏先生志同歐朱楊文定公則嘗以母疾有集慶之爲於節庵巡撫河南山西毎旱輙有雷壇丹詞亦見各不同耳

禦用監太監陳蕪交阯人永樂丁亥入內府宣廟爲皇太孫蕪在左右旣禦極陞太監賜姓名曰王瑾字潤徳又賜肅愼圖書武定州還賜玉帶金鞍廏馬金帛寶楮陳廬陵循志云東夷北狄西戎南閩竊發蕪皆與徵行皆被重賜又嘗被賜詩章及範金爲圖書四曰忠肝義膽曰金貂貴客曰忠誠自勵曰心迹雙淸以賜之且予兩夫人及養子陳林一官令亦從其姓曰王春也其景泰中疾命太醫官八人絡繹賫禦藥往視中官遺金帛飲饌問安否不絕於道旣卒官其奴與其從者十二人賜祭賜帛賜鈔五十萬緡謂內臣恩寵鮮有出其右者蓋蕪又有保抱皇子之功志祕不言也中官之寵任肇於文皇如孟繼諸人可知自後益盛矣嘗記童稚時蕪過太倉封西洋寶舡勢張甚此志所不具聞蕪性慈仁而其下人則不可犯此蓋中官通病云

白樂天畫像一幅二像對立一則五十時容一則六旬後眞也上有自贊別稱爲蓬婆【洛南地名】仙此幅元本尙存北方人家

西園雅集圖楊東裏云嘗見熊天慵先生所題詩及黃文獻公述古堂記皆十六人文獻據鄭天民之記鄭記作於政和甲午可徵無疑但劉松年臨本無張文潛李端叔陳無已晁無咎四人蓋臨伯時者如僧梵隆趙伯詢輩非一人不能無異矣楊文敏公題葉石林所序本則云此本十二人蓋李伯時王晉卿蘇氏兄弟蔡天啟黃魯直秦少遊米元章王仲至劉巨濟陳碧虛圓通大士也攷之鄭天民記復增張文潛李端叔陳無已晁無咎爲十六人及觀陳思允所題則又少李端叔陳無已二人爲十四人今此卷與思允所述相似獨卷首增張文潛爲四人則與述古堂所記實同而於石林天民遊記皆不相合也此二說有不同處文敏說亦欠明白當考

宣府在居庸西北其東自永寧衛南口起迆西至西陽河南土山臺大同天城衛界止一千九百七十三里三百二十六步沿邊腹裏墩臺隘口八百二十二座處有鎭守鎭朔將軍總兵官副總兵左右防將防將所統萬全都指揮使司爲衛所者十有九爲城爲宿兵墻堡者共三十二蓋中軍宣府前左右一衛興和守禦所城一趙川大小白陽峪常峪靑邊口堡六北路口外開平衛在獨石城龍門守禦所在李家堡有龍門衛城有馬營云州赤城雕鶚堡又有守長安嶺懷來衛中所通爲城堡者八東路懷來永寧隆慶左右保安五衛美峪守禦所又有守隆慶州永寧衛后所隆慶保安二州永寧一縣而總爲城者五西路萬全左右懷安保安右四衛城三柴溝西陽河洗馬林新河張家二口堡五南路蔚州衛廣昌守禦所二城又有順聖川東城舊州西城而直隆慶衛在居庸糧芻亦屬宣府廣靈靈丘二縣大同府則惟撥軍守城焉成化元年修飭舊有拒敵堡五十二屯堡七十九新增築屯堡一百七十二新舊屯堡編以千文起天字屯堡止於字屯堡通七百三座增補使臣邊氓往來孔道暖鋪通前後共六十九座編第用字則知仁聖義忠和孝友睦婣任卹禮樂射禦書數文行信教杜子美上韋左相八荒開壽域一气轉鴻鈞霖雨思賢佐丹靑憶老臣豈是池中物由來席上珍廟堂知至理風俗盡還淳云各屬原額屯操守戰官軍捨余土兵等六萬六百六十六員名是年報夏季數除逃亡外實五萬七千二百六十一員名實食糧文武官吏軍兵五萬四千八十八員名騎操走逓馬驢二萬三千四百八十二匹頭邊儲細糧一百五十五萬九千二百五十九石二斗九升三合二勺馬料豆四十萬七千一百六十四石二升二合七勺銀一十一萬三百八十七兩六釐綿布三十七萬二千八百六十七匹二丈四尺四寸綿花三十五萬二千七百一十八斤二兩三錢馬艸六百一十三萬九千六百八十二束六分奉勅官田者是年買補官牛五千七百一頭作一千八百九十八具零二頭墾地四千一百六十九頃六十畆收糧七萬一百二石二斗九升一合買馬一千五百一十九疋詳見王音碑碑所遺則是嵗飼牛所餘槁稭八萬九千一百五十六束一分每束一十七斤重易銀二千五百二十兩四錢七分俱充公用衛所公務牛四百八十四頭地三百六十一頃八十五畆得糧八千九百五十二石一斗三升四合驛站公務牛九十五頭地九十二頃得糧一千八百一十二石六斗三升二合衛所以給公私百需站道以爲慰勞行役之費亦肇自是年繼是而有爲則月益而嵗增矣當不一書

予自景泰三年夏至宣府十一日奉勑恊贊徼外軍務七年十一月奔訃還於時曹州李公秉總督邊儲防贊軍務兼理巡撫進提督軍務總戎則都督紀廣其副都督楊能廣卒於位都督過興代之暫設而卽去有副將都督衛穎防將署都督張欽卽予所謂官多而不和者能召以懷來防將都督楊信升副總兵代信者都指揮夏忠不久忠卒署都督僉事趙輔實代之萬全右衛則都督江福後以事免代之者參將都指揮張林兼守西路也天順八年秋予以巡撫重臨上谷適又受代李公焉玆特以窽外昔日同事諸將佐具列於前而今日之所與【據今丁亥夏四月而凡見任者其前後更調不重見也】則續書之

鎭守獨石等處宣府副總兵後軍都督府都督同知

孫安

右參將提督守備萬全都司都指揮僉事周賢協同提督守備懷來衛指揮同知吳良

赤城隨哨把總指揮

狃翥馬英

杜旺鄭友都薛顯周源

守備都指揮使王林

僉事張林沈禮黃瑄張傑王榮申義張壽鄭祥

【闕】

僉事常貴

恊同守備指揮使

王鼎朱通

吳升姚瑄

同知王榮

僉事繩矩沙泉

呂貴程道閆敏

中軍

鎭守宣府鎭朔將軍總兵官前軍都督府都督同知

顏彪

恊同鎭守右副總兵後軍都督府都督僉事張瑀恊同鎭守副總兵都指揮僉事黃瑄

隨哨把總都指揮同知孫素王祥

杜俊

署都指揮同知江山

都指揮僉事傅巖

孟璽文瑄

徐綱喬淸

指揮使髙寧董鋐楊琳祝雄

楊瑄

指揮同知

施祥陳濬尙得

曹琮胡佐

指揮僉事歐恕

王俊

周賢

周宏

白振

康寧

於升趙琮

百戶於海

石泉

守趙川堡指揮僉事王雄

守峪堡指揮同知羅鎭

守大白楊堡指揮僉事兪朦

守小白楊堡指揮僉事王鑑

萬全都指揮使司軍政都指揮同知周玉恊同軍政兼管屯田署都指揮僉事李紱河南都司輪班都指揮僉事林深

署都指揮僉事薛鐸

指揮使方寛

北路

鎭守獨石馬營等處左參將都指揮使李剛

恊同鎭守都指揮僉事李延

守備獨石城署都指揮僉事郭瑄

協同守備指揮使吳升

守備馬營堡都指揮僉事張壽

協同守備指揮使王鼎

守備云州堡指揮同知張琥

守備赤城堡都指揮同知劉政

守備雕鶚堡指揮使姚瑄

同知鄭祥

守備長安嶺都指揮僉事申義

指揮僉事趙升

守備龍門衛指揮使陶洪

守備龍門所指揮僉事閆敏

東路

鎭守懷來永寧等處參將都指揮同知陰傑守懷來城指揮僉事吳淸

同知梅盛

守備保安新城指揮僉事程道

守保安舊城正千戶王曦

守備永寧都指揮同知郤伭

指揮僉事馬剛

守備隆慶州指揮使事汪溶

守四海治堡指揮僉事鄒倫

焦玘

西路

鎭守萬全右衛等處右參將署都指揮僉事蔣良恊同鎭守指揮同知張順

守備萬全右衛都指揮僉事胡觀

守備萬全左衛都指揮僉事楚禎

守備懷安等衛署都指揮僉事周隆

守備柴溝堡署都指揮僉事許寧

守新河口堡指揮僉事秦林孔海

守洗馬林堡指揮同知李泰

守張家口堡指揮使秦亮

守西陽河堡指揮使賈熊

南路

守備蔚州都指揮僉事牛璽

守備順聖川二城都指揮同知梁秦楊文守本川東城指揮僉事張暠時興

守本川西城指揮僉事劉忠

同知宋遇

僉事王鉞

守廣昌所指揮僉事孫冕宋質

守廣靈縣指揮使陸鐸

守靈丘縣指揮使章琮

直保安州知州魏鑑兪澤

隆慶州知州師宗文李鼒

永寧縣知縣李秀

髙翔

水東日記卷三十四

欽定四庫全書

水東日記卷三十五

明葉盛撰

往年在京師讀周伯溫近光集頗知勝國時北出道裏風土之詳近見張耀卿參議紀行王學士仲謀中堂事記皆吾徒今日所不可不知者紀行錄全文事記則節取有關於道裏風土者耳王曰中統二年二月五日丙寅未刻發自燕京是夕宿通北郭六日丁夘午憇海店距京城廿里是晚宿南口新店距海店七十里七日戊辰夘刻入居庸關世傳始皇北築時居庸徒於此故名兩山巉絕中若鐵峽少陵云峽形藏堂隍壁色立積鐵者蓋寫眞也控扼南北實爲古今巨防午憇姚家店是夜宿北口軍營距南口姚店三十里而逺八日乙巳辰刻度八達嶺於山兩間俯望燕城殆井藏然出北口午憇棒箠店天容日气與山南絕異以暄涼校之爭逾月矣午飯楡林驛其地大山北環舉目已莾蒼沙磧蓋古嬀川地也是夜宿懷來縣南距北口五十三里縣東南里許有釀泉井水作淡鵝黃色其曰玉液卽此出也官爲置務嵗供禦醪焉九日庚午治統墓店詢其名土人云店北舊有統軍墓故稱是夜宿雷氏驛亭地形轉髙西望雞鳴山南眺桑幹上流自奉聖東諸山下注白波洶湧驅山而東雞鳴山者昔唐太宗東徵至其下聞雞鳴故名東南距懷來七十里而逺十日辛未午刻入宣徳州十一日壬申爲一日畱距雷氏驛九十里癸酉行六十里值雪宿靑麓十三日甲戌至定邊城憇馬蓋金所築故城也是夜宿黒崖子距靑麓九十里十四日乙亥抵磪場峪蓋金初南北互市之所也是夜露宿雙城北十里小河之東南距黒崖甸北一百有五里十五日丙子停午至察罕諾爾申刻大風作云自西北突起少頃四合雪華如掌平地尺許亂灣河而北次東北土防下羣山糾紛川形平易因勢而廣狹焉泉流縈紆掲衣可涉地气甚溫大寒掃雪寢以單韋煦如也沙艸氄茂極利畜牧按地誌灤野蓋金人駐夏金蓮源陘一帶遼人曰王國崖者是也畱八日而發距雙城七十里二十三日甲申次鞍子山南距灤河四十里二十四日乙酉次桓州故城西南四十里有李陵故臺未刻朔風發發雨霰交作令方春牧馬不勝寒克瘦弱者悉用氊毳答覆其背否者以法從事二十六日丁亥晨霜蔽野如大雪日極髙陰凝始釋距鞍子山廿有五里是日完州人來自和林城說迆北正三月間地艸自燃東自和林西至炊州其燃極艸根而止水濕處愈甚人往來者須以氊濡水覆其上可越又有黒風掠人面如灼兵械及山椒遇夜皆有火出在山者如列炬然或者云火兵象皆北兵自焚消礫之兆二十七日戊子次新桓州西南十里外南北界壕尙宛然也距舊有州三十里二十八日己丑飯新桓州未刻扈從鑾駕入開平府蓋龍飛之地嵗丙辰始建都城龍崗蟠其陰灤江經其陽四山栱衛佳气蔥鬱都東北不十里有大松林異鳥羣集曰察必鶻者蓋產於此山有木水有魚鹽貨狼藉畜牧蕃息大供居民食用然水泉河大冰土夏冷而冬洌東北方極髙寒處也按方誌蓋東漢烏桓地也距新桓州四十有五里張曰嵗丁未夏六月初吉赴召北上發自鎭陽信宿過中山時積雨不止有頃開霽西望恆山之絕頃【所謂神峯者】聳拔靑蓋然自余諸峯歷歷可數因顧謂同侶曰吾輩此行其速反乎此退之衡山之祥也翌日出保塞過徐河橋西望瑯山森劍防而蔥翠可挹已而由良門定興抵涿郡東望樓桑蜀先主廟經良鄕度瀘溝橋以達於燕居旬日而行北過雙塔堡新店驛入南口度居庸關出關之北口則西行經楡林驛雷家店及於懷來縣縣之東有橋中橫木而上下皆石橋之西有居人聚落而縣郭蕪沒西過雞鳴山之陽府邸店曰平輿其巓建僧捨焉修山之西而北沿桑幹河以上河有石橋由橋而西乃徳興府道也北過一邸曰定防水經石梯子至宣徳州復西北行過沙嶺子口及宣平縣驛出得勝口抵扼胡嶺下有驛曰博囉自是以北諸驛皆古部族所分主也每驛各以主者之名名之由嶺而上則東北行始見毳幕氊車逐水艸畜牧而已非復中原之風土也尋過撫州惟荒城在焉北入昌州居民僅百家中有廨捨乃國王所建也亦有倉廩粲州之鹽司州之東有鹽池周廣可百里土人謂之狗泊以其形似故也州之北行百餘里有故壘然連亙山谷壘南有小廢城問之居者云此前朝所築堡障也城有戍者之所居自堡障行四驛始入沙陀際陀所反無塊石寸壤逺而望之若岡陵丘阜然旣至則皆積沙也所宜之木楡栁而已又皆樗散而樷生其水盡咸鹵也凡經六驛而出陀復西北行一驛過魚兒泊泊有二焉周廣百餘里中有陸道達於南北泊之東涯有公主離宮之外垣髙丈餘方廣二里許中建寢殿夾以二室背以龜軒旁列兩廡前峙眺樓登之頗快目力宮之東有民匠雜居稍成聚落中有一樓榜曰迎暉自泊之西北行四驛有長城頹址望之綿延不盡亦前朝所築之外堡也自外堡行十五驛抵一河深廣約什滹沱之三北語云吉魯爾漢言驢駒河也夾岸多叢栁其水東注甚湍猛居人雲中有魚長可三四尺春夏及秋捕之皆不能得至冬可鑿冰而捕也瀕河之民雜以番漢稍有屋室皆以土冒之亦頗有種藝麻麥而已河之北有大山曰喀喇敖拉漢言黒色也自一捨外望之黯然若有茂林者迫而視之皆蒼石也蓋常有陰靄之气覆其上焉自墨山之陽西南行九驛復臨一河深廣加驢駒河三之一魚之大水之捕法亦如之其水始西流深急不可涉北語云托賚猶漢言兔兒也遵河而西行一驛有契丹所築故城可方三里背山面水自是水北流矣由故城西北行三驛過必裏克圗乃弓匠積養之地又經一驛過大澤泊周廣約六七十里水極澄澈北語謂烏蘇徹爾諾爾自泊之南而西分道入和林城相去約百餘里泊之正西有小故城亦契丹所築也由城四望地甚平曠可百里外皆有山山之陰多松林瀕水則靑楊叢栁而已中卽和林川也居人多事耕稼悉引水灌之間亦有蔬圃時孟秋下旬糜麥皆槁問之田者云已三霜矣由川之西北行一驛過馬頭山居者云上有大馬首故名之自馬頭山之陰轉而復西南行過呼蘭奇勤乃奉部曲民匠種蓻之所水曰塔宻爾河注之東北又經一驛過石堠石堠在驛道旁髙五尺許下周四十餘步正方而隅巍然特立於平地形甚奇峻遙望之若大堠然由是名焉自堠之西南行三驛過一河曰唐古以其源出於西夏故也其水亦東北流水之西有峻嶺嶺之石皆鐵如也嶺陰多松林其陽帳殿在焉乃避夏之所也迨中秋後始啟行東北故道過石堠子至呼蘭奇勤【山名以其形似紅耳也】東北迆邐入山自是且行且止行不過一捨止不過信宿所過無名山大川不可殫紀至重九日王師麾下防於大牙帳灑白馬潼修時祀也其什器皆用木樺不以金銀爲飾尙質也十月中旬方至一山崦間避冬林木甚盛水堅凝人競積薪儲水以爲禦寒之計其服非毳革則不可食則以羶肉爲常粒米爲珍比北嵗除日輙遷帳易地以爲賀正之所日大晏所部於帳前自王以下皆衣純白裘三日後方詣大牙帳致賀禮也正月晦復西南行二月中旬至呼蘭奇勤東行及馬頭山而止趂春水飛放故也四月九日率麾下復防於大牙帳灑白馬潼什器亦如之每嵗惟重九四月九凡致祭者再其餘節則否自是日始回復由驛道西南往避夏所也大率遇夏則就髙寒之地至冬則趍陽暖薪木易得之處以避之過此以往則今日行而明日畱逐水艸便畜牧而已此風土之所宜習俗之大略也僕自始至迨歸遊於王庭者凡十閱月每遇燕見必以禮接之至於供帳衾褥衣服食飲藥餌無一不致其曲則眷顧之誠可知矣自度衰朽不才其何以得此哉原王之意出於好善忘勢爲吾夫子之道而設抑欲以致天下之賢士也某何足以當之後必有賢於隗者至焉因紀行李之本末故備志之戊申夏六月望日太原張徳輝謹志

晉故使持節侍中太傅鉅平成侯羊公之碑公諱祜字叔子泰山南城人也其先晉羊舌大夫之冑當漢中興始自南陽家於岱野纓冠相繼九世於公矣顯祖南陽太守皇考上黨太守咸有盛名公承俊烈之髙風應明哲之盛代徳擅規模仁誠慈惠夫其器量深容度廣大浩浩乎固不可測已其志節言行卓爾不羣遊神圃散志靑雲之防道籍博之防藝文於是仁聲逺耀芳風流遐年十有七上計吏察孝亷州辟皆不肯就羣公材之五府並命盤桓累載乃公車徵拜中書侍郎祕書監於時當晉之盛激英防乃引公爲相國從事中郎遷中領軍遇革命之期任受禪之防秉文經武用集大晉之祚皇采增輝帝威逺禦緯絕代之風虞唐之緒帝嘉厥庸酬以大國公乃逡巡固讓裁居小天子詹咨仍復進公中軍將軍散騎常侍內釐王度外綏區域嚴恭寅畏帝命允飭張國威於鉤陳崛皇樞於紫極於時之盛未有並公者也拜衛將軍尙書僕射協揆天機崇成大業帝道緝熙泰階允肅以江東未夷乃命公都督荊州諸軍事侍中車騎將軍開府辟命公乃養民裕財開斥國界創築五城阜防冦衛境然後闡敷皇風懷逺以徳追大同之業思王道之則齊其民人均其膏澤軍無虞詐民不疲勞農功滿疇百姓布野羣黎被徳殊俗望風吳人感服𦇤而至者四萬餘口進位徵南大將軍公𨿽享茅土歷登臺階吐飡下士二於姬公方將平東吳以拯斯民寢甲戢兵辭功退身然後優遊乎初好此公之素志也防遘篤疾春秋五十有八咸寧四年十有一月庚寅薨於京邑天子痛悼遣使持節追贈侍中太傅南城侯印綬賻弔加於常也及其葬上親臨過車騎諡曰成侯天子以公徳髙勲大而屢辭封爵故復建南城之國特以封公公誓讓終始上未之許及其薨也夫人夏侯氏追公克讓之志遂不以斂公自出身以曁於終忠言不輟於口嘉謀不廢於心成其業不處其功勤其勲不榮其祿儀形言行動爲世範曁六年春平吳防詔曰故太傅鉅平侯羊祜造建平吳之規潛謀逺略與眾殊慮勲業不遂然蕩滅之計悉如祜防用能夷曠世之冦捄黎民之患勲烈著而寵不逮身其遣使以克定之功防告祜廟昔漢氏封蕭何夫人爲使以崇顯元功亦古之令典封祜夫人爲萬嵗鄕君五千戶賜絹萬匹於是故吏髙文奚亷等僉以公徳髙而志卑位優而行恭徽猷被於江漢洽於羣生涉其流風者皆貪夫反亷懦夫立志𨿽夷惠之撡奮乎百世曷以尙徳【缺】

未殞奇謀潛略淸【缺】功遺諸靡所寘心乃共碣石刋勒盛軌永表風烈焉其辭曰天臨有晉乃降皇輔猗與惟公應期協矩聰哲神睿乃文乃武【缺】虞淵淵其度翼翼其明孝思以形乃耀髙風辭爵

讓榮爲而不有志淩泰淸如何不弔中年殞身【缺】未【缺】

刋【缺】是表是旌此碑吾邑大夫

襄陽鄭達所惠後題云至正四年甲申秋九月昭勇大將軍襄陽萬戶楊克忠重慶廬陵羅琛鐫考之許文忠公有壬嘗云太傅之功業見於史其未就交辟郭奕以爲今之顏子其論三年之喪欲革漢魏之薄興先王之法以惇風俗蓋有儒者之風使及孔門殆庶幾乎此其立徳立言又備矣陸抗謂樂毅諸孔明不能過未爲盡之墮淚碑由梁及今至於四刻今訪舊文而刻之石由京師而致之峴首者編修官楊伊志卿也今觀是碑多闕字其字體結構𨿽彷佛當時亦恐有遺漏失眞之獘其卽編修之所爲抑亦萬戶別爲之皆不可知已謾記之云

水東日記卷三十五

欽定四庫全書

水東日記卷三十六

明葉盛撰

詩林廣記元至正中蔡正孫氏所著前集十卷以晉陶淵明唐杜甫李白韋應物劉禹錫韓退之栁子厚王摩詰李義山王建杜牧孟郊賈島孟浩然盧仝鄭谷李賀唐彥謙韓偓杜荀陸龜白居易元稹附薛能王駕張祐薛道衡李涉王播韓翃張繼諸人詩證以名人評議間附已見亦多可觀閒中偶見此本爲贅一二與同志者商確焉

陶淵明詩劉后村云云

後村此語𨿽不失爲尊坡謂之至論則未也

附王介甫桃源行髙齋詩話云云

此詩槪言秦亂猶言嬴氏父子不道久矣初非於此以世次先後敍列言也髙齋過矣此卻與東坡二疏贊不同

杜子美詩朱文公云云

文公此語萬世不易之論蓋取法於上自當如此作文皆然學者不可忽也近世士人惑於蘇文生啜菜羮蘇文熟喫羊肉之語更不肯做向上工夫卒之又遜於蘇數倍也何怪

杜子美和早朝大明宮詩梅聖兪金鍼詩格云云胡苕溪雲山谷之言云云

山谷說當矣

杜子美櫻桃詩詩眼云云

潛溪所謂搜求事迹排比對偶出於勉彊之言甚當附韓退之謝賜櫻桃詩胡苕溪云云

色香味在名果多具此況又櫻桃耶苕溪之議過矣杜子美九日詩楊誠齋云云

誠齋二說學者所當知也

杜子美絕句詩室中語云云

後山詩語與王杜二詩未倫以之無媿前人恐誤後學杜子美羌村詩楊誠齋冷齋夜話云云

夜闌更秉燭更字作平聲讀是

杜子美何將軍宴詩胡苕溪云云

楊東裏東郭南園宴集三詩皆用此體

杜子美縛雞行詩洪容齋文章正宗步裏容談師民瞻云云

詩與文稍異者以詩兼興趣有感慨調笑風流脫灑處如長詩落句翻空旁人作散場語是也然時一出奇可耳前元詩人陳孚剛中集中歌行則全用此體觀者審之

李太白登鳳凰臺詩後村詩話云云

崔顥題詩在上頭太白語也瞿宗吉詩話乃云時人因太白不作黃樓詩作此譏之誤矣宗吉以博記能吟自乃猶是可不戒哉

李太白宮詞胡苕溪云云

苕溪間有發明如此等則似太不知詩矣李尙有風吹栁花滿店香杜尙有竹光團野色將不曰栁安得香竹何爲有光耶

李太白宮詞鞏溪詩話云云

詩話太白之譏亦淸議中所不可少者𨿽然元防之李杜優劣之評不能勝昌黎金薤琳瑯之說善與古人者自解領防各不相掩可也

韋蘇州郡中與諸文士防集詩附東坡效韋蘇州詩蔡氏云云【身當疾病思田裏邑有流亡愧俸錢自慚居處崇未覩斯民康】

韋蘇州詩他如相惇在勤事海內方勞師理郡無異政所憂在素餐何當四海晏甘與齊氏耕顧謂軍中士仰答何由申與夫丈夫當爲國破敵如摧山上懷犬馬戀下有骨肉情等句諷詠反復眞能使人動心此前輩大儒所以酷愛之東坡詩意蓋亦寧不足於樂天而獨歸蘇州以樂天晚年頗惑道釋而詩亦有纎艶滛媟之失故也

劉禹錫楊栁枝辭復齋謾錄云云附楊巨源折楊栁詩胡苕溪云云

謝疊山說詩本作水邊楊栁緑煙絲麯塵旣無精考從疊山本亦不害其爲佳句也

劉禹錫酬栁子厚家雞之贈詩附子厚寄夢得詩附後山紀徐僊效山谷書諸附東坡酬栁氏二外甥求筆迹詩蔡寛夫詩話復齋謾錄云云

栁劉此詩往復八首今見栁集元和腳者說者謂栁公權元和間有書名此必指公權者近之意者以公權字體言也若東坡又云元和守愈不可曉矣東坡火急固因子厚而後山天厄人窮則東坡海市詩亦云其相師相推尊固如此也

劉禹錫贈白樂天詩【自注云髙山本髙髙門使之髙二字爲義不同三山老人語錄云云】

李頎片石孤峯窺色相淸池白石照禪心唐人亦未嘗忌重疊也

韓退之方橋詩蔡寛夫詩話云云

作唐韻已在佐韻造也亦見子史書皆韻去聲唐人集中多自注音佐者以別入聲作字耳不聞以爲方言也蔡寛夫旁引曲證力以方言爲說新奇已見矣三百九十橋在蘇城內今蘇州人不聞以十爲忱音且韓公鄧州人張公又虢州刺使不知何以卻用吳中方言使如所云不知蘇黃門我讀君詩笑無語恍然再見儲光羲儲字又必用呼作何聲耶尹和靖先生有言訓經而欲新奇無所不至矣予於是亦云

韓退之古意詩附樂天月中桂詩楊誠齋云云

何不中央種兩株樂天語固多有此者誠齋以驚人句屬之則恐未然蓋誠齋之好尙意向與之投合耳李商馬嵬詩後人尙以爲淺近徐凝之瀑布鄭谷之雪詩石曼卿之認桃辧杏東坡一以陋惡歸之不亦宜乎要之白俗之譏亦出至公而盛唐正音玆所以爲不可及也歟

栁子厚南澗中題詩蘇東坡云云

漠漠吹煙村逺近咚咚儺鼓埭西東三叉古路殘蕪裏一曲淸江淡靄中外物已知如獘屣此身無伴等羇鴻天寒寂寞籬門晚又見浮生一嵗窮此陸放翁詩也朱文公於一時文人最愼許可而於放翁加推服焉其防此詩引季禮聞歌小雅蘇公讀栁子南澗詩爲言不復詳說而惟致感嘆之意蓋欲後之學者致思而自得之耳

王摩詰輞川莊詩石林詩話雪浪齋日記云云

石林雪浪論連綿字皆切

王摩詰山中送別詩並附詩胡苕溪云云

詩不有反前人之意而用之者乎況相思之切歸歟不歸思之至矣苕溪知錄此詩又從而吹毛之不思之過也

李義山詩古今詩話冷齋夜話云云對雪詩蔡載集云云

義山固是用事深僻之開先楊大年諸公亦推波助瀾矣老坡一出而才髙學富至於全篇首尾句句用故事成說則去盛唐爲益逺而不可救矣

附林和靖書壽堂壁詩胡苕溪云云

苕溪說是此詩與文所以異也

李義山登樂遊原詩楊誠齋云云

亡友沈文敏憲副有俊才尢善論詩然居常好誦義山登樂遊原末句人頗疑之景泰初出官於閩道中寄友詩亦曰回首紅塵人去逺夕陽西望淚沾纓愈以爲非逺大之兆不十年竟卒於閩

附程明道修禊詩楊龜山云云

明道先生尙有詩云莫辭盞酒十分醉只恐風花一片飛亦是此气象

王建宮詞陳輔之詩話云云

疊山云說落花气象便蕭索此詩從落花詩歸結子便有生意

王建宮詞附杜牧之秋夕王昌齡長信宮秋詞苕溪叢話云云

杜牧之秋夕王昌齡長信宮秋詞此等詩人能識之乃謂與王建宮詞雜苕溪之言非是兩詩亦有謝疊山所說詩意不可不知

杜牧之赤壁詩許彥周詩話云云

詩人提掇二喬言之覇業固在其中矣癡人聴夢彥周之謂歟

杜牧之題烏江亭詩

他本多作不可期此本近是忌疊之說𨿽未必然然亦不宜爾也

附王介甫題烏江亭詩胡苕溪劉后村云云【呂溫天下起兵誅董卓長沙義士最先來】謝疊山蔡氏云云

後村之說當矣疊山又引栁文箕子廟碑陰語亦甚當苕溪陋矣觀王荊公詩何等衰颯牧之此詩何等精神杜牧之悵別詩附田畫詩蔡氏云云

田承君汴宋人弟病兄孤此必摘杜集書帖中語蔡氏失於考證而拈出之

杜牧之絕句詩石林詩話云云【淸時有味白首無能】

石林所記亦可以爲世戒

杜牧之趙使君詩附元厚之哀曹覲詩

吾家石本如此知刻之誤多矣

賈閬仙下第詩題裴晉公第詩文見錄云云自注詩居詩話云云

讀賈閬仙題裴公第及下第等詩知唐人之不聞道豈獨孟東野哉夫賢人君子之所爲亦求諸其身而已矣閬仙一第不偶則傷已而尢人一詩得意而汲汲於求人之知至欲以爲其身之進退亦甚乎其昧道也已然此等詩選唐音者皆不著目吾於雜選唐詩而知唐音之爲精不可及也

盧玉川山中詩胡苕溪云云

玉川兩語自然非介甫所易及苕溪於此【缺】

介甫卽止玉川可也

李長吉鴈門太守詩蔡氏云云

孟子曰盡信書不如無書經尙可疑況史乎史固不能無疑又況小說雜書出於聞於遊戲者乎王荊公不滿李長吉鴈門太守詩是已夫云斯須變化之物固有咫尺不能無異者當黒云壓城之時安知城內外甲光無日可尙耶荊公才髙千古未必有此議論荊公而然則其於南風吹山作平地夫容泣露香蘭笑又何如其爲長吉言也學者要須識此

韓致光雷公詩附朱喬年冬幹詩蔡氏云云附朱文公聞雷有感詩

韓偓雷公詩朱喬年冬幹詩晦庵壬子三月廿七日聞迅雷有感詩皆名世大抵前二詩有用世救民意後一詩有憤世疾邪之心焉嘗記景泰中一日諸公髙防友人湯公讓酒間颺言曰勣夜來燒燭閱事文聚見聞雷三詩意頗不愜欲取韓致光前二句晦翁後二句意作一詩以泄吾思又有二公在前孰若合是四句略援一字師故事趂韻借乃翁一工字易去心字如何語已卽朗然成誦作瞠目嚼齒態一座動色噫公讓已矣一時語𨿽狂意則可念也因並志之

杜荀聞子規詩

荀此詩其亦時危言塞有爲之言歟

杜荀時世行二首蔡氏云云

詩文無關世教無補治道所謂𨿽工何益吾於荀玆二詩者蓋三復焉有志於國家生民者固未可以其非鳴盛之作而忽之也

薛能絕句王直方詩話云云

灰心緣忍事霜鬂爲論兵唐裴晉公語也宋相亦有屢題此語於壁間者蓋曠百世而相感得此心之同然也張祐金山寺詩附孫魴詩南唐書胡苕溪云云

甫裏趙宗文金山寺詩雲水天樓閣影重重化國何年此寄蹤滄海西來三百里大江中擁一孤峯濤聲夜恐巢林雲气朝隨出洞龍幾度欲登帆去疾蒼茫空聴隔煙鐘此亦國朝詩可誦者苕溪評孫魴詩𨿽未盡固已得之矣

白樂天咸陽原上艸詩復齋謾錄云云

春入燒痕靑固是五字好句野火燒不盡春風吹又生十字句中自不可少各相本題各極其趣可也如欲以彼掩此其亦不可哉

張繼楓橋夜泊詩王直方詩話石林詩話復齋謾錄云云附皇甫冉宿嚴維宅詩蔡氏云云

歐陽公以夜半鐘爲唐詩語病一時偶記說者之言耳後人博考乃有唐人五詩事原又三出焉然則讀書未到歐公者又其可輕議前人者乎

水東日記卷三十六

欽定四庫全書

水東日記卷三十七

明葉盛撰

皇宋第十六飛龍元朝降封瀛國公元君召公尙公主時承錫宴明光宮酒酣伸手扒金柱化爲龍爪驚天容元君含笑語羣臣鳳鶵寧與凡禽同侍臣獻謀將見除公主泣淚沾酥胸幸脫虎口走方外易名合尊沙漠中是時明宗在沙漠締交合尊情頗濃合尊之妻夜生子明宗隔帳聞笙鏞乞歸行宮養爲嗣皇考崩時年甫童元君降詔移南海五年乃歸居九重憶昔宋祖受周禪仁義綽有三代風至今兒孫主沙漢吁嗟趙氏何其隆右詩不知何人作嘗聞節之誦一過適過廷器指揮談及之爲略考諸史冊所書野史所記並附此詩於此以俟知者按元史順帝本紀內云順帝明宗長子母哈喇魯特名瑪裏達明宗爲周王居朔北過其地納之生帝嘗被讒於文宗移居廣西十三嵗迎歸卽位初文宗在上都時將立子爲太子乃以順帝乳母之夫言明宗在日素謂太子非其子因黜之江南而召集使書詔播告中外時省臺臣皆不敢斥言惟諷集使速去文宗與幼君相繼崩大臣將立帝召諸老臣赴上都議事集亦在列馬祖常使人告之曰禦史有言矣集乃謝病歸臨川帝旣立侍臣有以舊詔爲言者帝不懌曰此我家事豈由彼書生耶後至元二年二月追尊帝生母瑪裏達爲眞徽聖皇后至正八年十一月集卒年七十二錢塘瞿宗吉詩話云虞伯生際遇文宗置奎章閣爲學士天歷至順間文治粲然可觀順帝爲明宗子文宗忌之逺竄海南詔書有曰明宗在北之時自以爲非其子伯生筆也文宗晏駕寧宗立八月崩國人迎順帝立之帝入太廟斥去文宗神主而命四方毀棄舊詔伯生時在江西以皮繩拴腰馬尾縫眼夾兩馬間逮捕至大都嫉之者爲十七字詩曰自謂非其子如今作天子傳語老蠻子請死至則以文宗親攺詔稿呈順帝覽之曰此朕家事外人豈知遂得釋兩目由是喪明不復能楷書矣故中書丞相贈和寧忠獻王喀喇托克托公之子曰特穆爾達實偕弟達實特穆爾旣成景賢書院請於譚慥曰興和西南五十里曰桃山桃山之東五里曰虞臺嶺供奉尙鷹每夏居焉嵗丁丑有防造鷹室刻二石鼔以紀嵗月矣然其地乃艸漠之衝轂轡交錯由秦晉燕齊而北者由灤京遼東而西者道必出焉智愚往復良惡弗辧不可以口舌訓惟觀音大士有救水火刀毒八難之願𨿽在介冑亦爲敬禮嘗建堂兩楹道傍先生爲吾記之予曰大士之願考之釋書可見吾儒𨿽罕言然而人遇暴難有叩應者何誠也猶空谷呼聲非谷也人也大士遇人急難無叩不答者何明也猶日中物影非物也日也然則大士之明實我心之誠矣且子不見夫卜者乎傴僂叩齒手持蓍龜以決吉凶罔有弗驗蓋敬愈切神愈靈人之意气一有所屬則艸木朽腐俱爲神明焉嗟夫龜尙爾矧大士圓通普照出乎素願者哉則不待號呼其救我難也必矣達實特穆爾今爲同知樞宻事階資徳大夫特穆爾達實今爲侍禦史階中奉大夫俱有令徳視其建造知其忠厚矣於戲吾嘗聞諸中庸云誠則明矣明則誠矣富哉言乎遂爲記之右虞臺嶺觀音堂記洛陽譚慥文至元己夘五月建新安詹獻刻今石尙存是年十一月曲阜所立宣聖廟碑歐陽元功之文喀爾子山書亦獻刻焉獻蓋國朝名書孟舉之先也

國朝名將劉江以中軍左都督總兵鎭遼東殺倭冦事載在五倫書悉矣近閱楊文敏公兩京稿乃曰公鎭守遼東備倭冦至卽相地形勢請於金綫島西北之望海堝築城堡立煙墩一日了者言東南海島夜舉火光公計冦將至亟遣馬步軍赴堝上小堡備之翌日倭船三十餘艘泊馬雄島冦相屬登岸徑奔堝前上公親督諸將伏兵堡外山下預遣一禆將領馬隊要其歸路一禆將領步隊與之逆戰公舉炮伏發冦大敗奔入櫻桃園空堡中合軍圍之自辰至酉擒戮無遺生獲百餘人斬首千餘級事聞賜璽書褒諭徵公至京面慰勞之公對曰受任禦冦分所當爲此皆奉行陛下成算及諸將士效力所致臣不敢當其功上嘉其謙抑旣而封公爲奉天翊衛宣力武臣特進榮祿大夫柱國廣寧伯食祿千二百戶子孫世世承襲仍遣赴鎭公疏將士有功者陞賚有差先是倭冦出沒海上焚民居掠財貨殺擄生口北自遼東山東南抵閩浙海濵州郡無嵗不其害官軍猝不能制往往有坐失機罪死者至是冦害屏息傍海千餘里兵民安生樂業以至於今受封之明年是爲永樂庚子四月辛丑薨於鎭享年六十有一訃至上深嗟悼輟視朝三日遣官諭祭追封廣寧侯謚忠武官爲營葬賻防甚厚復給舟車歸其喪令所經州郡皆致祭以某年某月某日葬金口禦河鄕公諱榮世居邳州宿遷曽祖諱二公祖諱小大父諱江俱追封廣寧伯曽祖妣余氏祖妣張氏母張氏繼母馬氏俱贈夫人配馬氏子湍襲伯爵早卒繼室金氏封夫人子淮早卒安繼襲伯爵側室髙氏子麟陳氏子正通四人女一人在室孫若干人及考遼陽新志則曰廣寧伯劉江少有大抱戰勝攻取累拜中軍都督總東遼戎政能明號令嚴賞罰謹斥堠練甲兵永樂己亥間倭賊屢爲邊患江乃駐兵金州備之適倭賊二千餘以數十海直逼望海堝下登岸魚貫行一賊貌甚醜惡揮兵率眾如入無人之境了者飛報江遂下令犒師秣馬略不經意以都指揮徐剛伏兵於山下百戶姜隆率壯士潛燒賊船截其歸路乃與之約曰旗舉伏起炮鳴奮擊不用命者以軍法從事旣而賊至堝下江被髮舉旗鳴炮伏兵盡起繼以兩翼而進賊眾大敗死者橫僕艸莽餘眾奔櫻桃園空堡內我師追迫環擊皆奮勇請入堡勦殺江不許特開西壁以縱之仍分兩翼夾擊生擒數百斬首千餘間有潛脫而走者又爲隆等所縛岸無一人得脫凱旋之際將士請曰明公見敵意思安閒惟飽士馬及臨陣作眞武披髮狀追賊入堡不殺而縱之何也江曰窮冦逺來必饑且勞我以逸待勞以飽待饑固治力之道賊始魚貫而來蛇陣故作此以鎭服之𨿽愚士卒之耳目亦可以壯士卒之气賊旣入堡有死而已我師臨之彼必致死未必無傷於我故縱其生路以滅之卽圍師必闕之意此固兵法顧諸公未察耳事聞恩禮優隆進伯爵云按海倭之患北自遼海而山東而淮崇明太倉金山而浙而閩而廣海極欽亷銅柱而止故所在有備倭官軍迄今不敢廢然侵掠之患則銷熄久矣𨿽本之國威聖徳所在得人然滅倭大捷則固無出劉忠武公之右者忠武之功大矣抑考之遼志作於景泰中出五倫書後固無補於書文敏碑中亦無金州王家山嘉之詳倭船生獲今皆有的數書而能然載筆者考究之功於是有不可誣者矣獨惜兩京稿於父子名諱譌謬至是則楊氏子弟難逭其責噫忠武之戰功楊公之文字傳於世者不四五十年之久取信之難已如此吾安得而不致深慨於斯也哉

至元十七年春某官眞定夢先祖惇武府君親告某曰今濟源縣宋宰相陳堯叟碑文內王其姓者卽王氏逺祖也汝其識之廿年正月在燕與懷州劉節使相防問及陳相石刻云濟源見有陳堯叟讀書堂故碑但不知有無王姓者俾之以誌異日求訪此元翰林學士狄澗王文定公紀夢也又有徵夢記曰惲官眞定時夢一老人長身縞衣杖而告曰遇而祖能識之乎憶祖妣妙淸君平時語惲者熟視之爲吾大父惇武府君無疑載拜已乃跽而請曰惟王氏上世嘗有顯者否先祖曰今濟源陳堯叟祠碑所刻王姓者卽逺祖也切識之時至元庚辰春三月也惲以是異念之者無時後八年戊子二月韓氏子中西謁濟瀆托之爲求訪果於司馬端明所撰四令祠堂記碑脇得元符二年春二月左中散大夫知軍州事拜謁題名乃陳之外孫王悅名氏吁亦異哉【題名云外孫左中散大夫知軍州事王悅奉詔詣靈祠禱雨畢恭拜堂下元符二年春二月廿九日也刻碑之右脇父卽前宋王文簡公曽拜參知政事名舉正字伯中系堯佐之壻其子諱悅舉正次公所謂淸徳之老是也其二子名諱見東坡飛白記】不肖平生每事欲將至必警先於寤寐間如先君將歿以翠徵節度迓召爲禦史人以牛刀迎刺於口斷綘陽獄斛律神自牖來吿待制翰林有瑤階參筆月殿蕓香之詠馳奏【中統二年十二月爲都事時事】行宮有雪漠二更云輜萬兵之作進讀東朝夢紫閣連延龍馬飛翔之異是皆徵明而不可誣者故古人論夢心官物之至靈非但藏往固能知來凡天地古今之所有無一外乎此而有明晦逺邇通塞之間此人之所以有夢夢之所以多變也然有直有象有精有想惟精誠感薄神靈之所吿者乃有占而可徵是夢也求其所以似亦涉因想蓋不肖每以先世旌紀寂寥念不去懷者有年今先祖昭吿如是此亦理之必至所可異而重者據其夢而得其實於二百載之前合符節此豈止勞於想可致而論耶又知吾先世神爽𨿽逺而昭昭矣嗚呼旣誘其衷明夫系之有自所謂闕而有待者不知復能鑑佑使遂其初心少副明靈之精應乎其或亶然是垂老之日卽受生之年也是不可不識至元二十五年春二月九日記惟吾葉氏自先五世祖秀實公而上邈不可知𨿽其家口耳相聞有少保知錄告身譜牒之語而厄於下沙之徙皆不可知今惟寶藏公所遺至正六年五月遺囑一通又不知自何時脫去首幅云云之詳乃有不可得而知者先君子每出示此書未嘗不賫咨涕洟有千古無窮之恨也不肖近年獲見玉峯舊志知宋之西澗葉丞相屢爲昆山寓公開封鄭居中之後人書扁而昆學今尙存明倫堂扁欵爲葉忠定公書西澗卽松陽夢鼎公而吾友鄭進士時乂居中後也玆事旣嘗以叩時乂又嘗以書托浙江提學吾友張節之考問西澗者其卽忠定公否公家去昆逺又何爲而屢爲昆人書扁當必有因蓋張鄭二公皆相知皆古心古道皆好考求古人行迹今皆未有答而皆死矣噫人事理有可訂可徵者其不偶尙爾尙奚夢之云乎吾之懷固有切於王先生吾之所得則何敢有冀於王先生然則王先生獨非幸哉獨非幸哉宣徳二年二月戊寅上禦文華後殿召內閣楊榮面諭之且賜鍍金銀刻圖書五顆曰方直剛正曰忠孝流芳曰關西後裔曰建安楊榮曰楊氏勉仁楊氏自記如此王抑庵作公不具者蓋惟載公行事之大者體當然也東裏江陵二楊公作碑志東裏略及圖書江陵不一及而東裏公云凡今文士感公之徳述公之行𨿽有之矣若交之久知之深言之信者余兩人其庶幾可無愧也此語有斟酌考之建安謝世之後如抑庵公如臨川王公英吉水錢公習禮周公敍皆有文字皆有感公知己之語而抑庵語尢切蓋抑庵之去翰林爲禮部侍郎出東裏公意而建安公則嘗惜之也

陳淳安卿問曰某問志石之制在士庶當如何題溫公謂當書姓名恐所未安夫婦合葬者所題又當如何朱子曰宋故進士【或云處士】某君夫人某氏之墓【下略記名字鄕裏年嵗子孫及葬之年月】又問某欲攺葬前妣祔於先塋以前妣與其先文合爲一封土而以繼妣少間步數又別爲一封土與朋友議以神道尊右而欲二妣皆列於先塋之左不審是否然程子葬穴圖又以昭居左而穆居右而廟制亦左昭右穆此意何也曰某所處得之昭穆但分世數不爲分尊卑如父爲穆則子爲昭又豈可以尊卑論乎周室廟制太王文王爲穆王季武王爲昭此可考也又問明器亦君子不死其親之意曰吾家不曽用

北方試馬凡駒生百餘日後以騍馬置山巓羣駒見母奔躍而上一气及山巓者上也息而後能至者次之再息而後至者則又次矣

北方田野人患胸腹飽脹者取馬蓮花子擊碎涼水下卽泄數行幸而愈者有也

水東日記卷三十七

欽定四庫全書

水東日記卷三十八

明葉盛撰

太宗皇帝以任事十臣者問解縉各以實對十人者黃福最優次蹇義夏原吉鄭賜陳洽其最下者則方賔李至剛劉儁然至剛壽終儁以節死交阯得贈謚也古亦有之王倫嘗爲胡忠簡公所罵後亦盡節云

宣府軍民預備倉之舉予往來於懷者兩年矣去年七月禦史張海亦嘗言之顧以數年來頗有多事之名【天順四年議事回姚大章侍郎語予云云之詳】亦鑑耶律文正王省事之說又嘗見黃東發撫州金谿縣李氏社倉記文以是欲爲復止至今猶豫焉近得本院咨知商學士載言八事其一曰廣儲積戶部覆請乃以其所言鰥寡廢疾無依者作養濟院數取息一斗則依擬行之不知有司裏胥之獘有在而所謂養濟院何嘗得盡鰥寡廢疾無依之人取息之說旣不合抵斗還官舊制亦爲不才官司添一騙局名目矣民之重困如此哉然則東發之言亦可念矣咸淳七年餘承乏撫州適嵗大饑賴撫之賢士大夫相與講求賑貸因多有以社倉事來論臨川縣李君徳傑首以書來曰鄕有李令君捐粟六百石爲倡將成社倉幸因以風厲其餘余報曰甚矣社倉之法之良之可慕也亦甚矣社倉之獘之苦之可慮也余前嵗丞廣徳見社倉元息二分而倉官至取倍稱之息州縣展轉侵漁而社倉或無擔石之儲其法以十戶爲率一戶逃亡九戶賠備逃者愈眾賠者愈苦久則防其逃也或坐倉展息而竟不貸本或臨秋貸錢而白取其息民不堪命或至自經僉謂此文公法也無敢議變余謂非變其法也救其獘耳乃爲之請於朝曰法出於黃帝堯舜尙當變通法立於三代盛王尙須損益安有法本先儒而不可爲之救獘使法本於儒先坐視其獘而不救豈儒先所望於後之人哉朝廷可之旣又念臨以官司之煩不若聴從民間之便也又爲之請於朝曰朱文公社倉法主於減息以濟民王荊公靑苗法亦主於減息以濟民而利害相反者靑苗行之以官司社倉主之以鄕曲耳故我孝宗皇帝頒文公法於天下令民間願從者聴官司不得與廣徳社倉剏於官故其獘不一請照本法一切歸之民朝廷又可之今遂得窮年餘之力經理更革以其收息實由六百畆承代人戶認息且使常年不貸惟荒年則貸之而不復收息凡費皆取辦於六百畆官田之租事甫集而余去官未知近何如至今猶念念不能忘此余親歷於廣徳者如此若凡他州各縣之有社倉者聞其獘往往而然殆不勝述及來撫州社倉幸皆鄕曲之自置有如文公初立之本法然亦間有名𨿽文公而人不文公其初𨿽文公而其後不文公倚美名以侔厚利者亦已不少餘方爲之悚然以懼何敢更以官司預社倉之事哉大抵小民假貸皆起於貧貸時則易還時則難貸時𨿽以爲恩索時或以爲怨儻稍從而變通之鳩錢買田丰年聚租荒年賑散不惟不取其息並亦不取其本庶乎有利而無害凡皆余答李君之說如此而未敢以爲信也未幾金谿李君沂復以社倉法來俾余爲記及閱實其始末蓋一家自爲之計而依法惟取二分之息不借勢於官不鳩粟於眾故能至今無獘利民爲博今嵗一歉一邑賴之置倉如此信能以文公之濟人者濟人矣然有治人無治法良法易泯流獘難防君能如文公更望君之子孫世世如君也因錄所報李君之說以遺之先是郡之新丰饒君景淵亦嘗以社倉求余爲說其法取息視文公尢輕貸而者去其籍而不責其償事益省而民益安並書以遺之咸淳七年冬至日承議郎權發遣撫州軍州軍節制軍馬黃震記

欽亷雷在百粵距中國萬里而逺郡南皆岸大洋而亷又居其折故曰海角也有亭在城西南隅昔人以是名之嵗逺代易廢亦久矣延祐三年秋餘使過郡訪其地得於荒蕪亂水之間欲復之未能也屬之郡吏曰諾明年來告成請記之夫土木之靡工人之用𨿽未獲諗至於雲霞之映帶隖渚之出沒夢寐所歷猶見其處亦殊方之勝槪也然亷爲侯郡亭有地勝居是者𨿽擁髙爵厚祿亦往往有悲憤無聊之感者何哉蓋常因是而億之地辟逺加瘴癘自古以來非謫徙流離之士鮮至焉故吾無爲而得之宜其人之戚戚爾也抑嘗推者朝廷之於士大夫茍非甚過極惡未嘗不欲曲受而優容之萬不得已則又非深放逺屏無以啟其摧痛自反之忠古之人臣思堯君而心魏闕者每惓惓於畎畆之間江海之上彼蕭墻之內固有不扶不持之憂者多矣然則甚疏之者乃所以甚親之也於此見聖王忠厚之至也而居者從未思也思而或未之求也登斯亭者有能驅去流俗之悲涵養孤忠之气把酒賦詩憑髙瞰逺反而求之何往而不得所適哉又豈獨誇結構之華從臨眺之樂而已於是記之俾刻亭上後之覽者其不參有所感發矣乎前翰林國史院編修官今授將仕佐郎海北海南道肅政亷訪司管勾承發架閤庫兼照磨髙平範梈文承直郎僉海北海南道肅政亷訪司事燕山大都題額

水東日記卷三十八

