唐摭言

五代﹟王定保

卷一

○統序科第

《周禮》﹐鄕大夫具鄕飲酒之教﹐考其徳行﹐察其道藝﹐三年﹐舉賢者貢於王庭。非夫鄕舉裏選之義源於中乎夫子聖人﹐始以四科齒門弟子﹐後王因而範之。漢革秦亂﹐講求典禮﹐亦解循塗方轍﹐以須賢俊﹐考徳行則升孝廉而激浮俗﹐掄道藝則第雋造而廣人文﹐故郡國貢士無虛歲矣。由是天下上計集於大司徒府﹐所以顯五教於萬民者也。我唐沿隋法漢﹐孜孜矻矻﹐以事艸澤。琴瑟不攺﹐而淸濁殊塗﹔丹漆不施﹐而丰儉異致。始自武徳辛巳歲四月一日﹐敕諸州學士及早有明經及秀才﹑俊士﹑進士﹐明於理體﹐爲鄕裏所稱者﹐委本縣考試﹐州長重覆﹐取其合格﹐每年十月隨物入貢。斯我唐貢士之始也。厥有沿革﹐錄之如左﹕

○貢舉釐革並行鄕飲酒

開元二十五年二月﹐敕應諸州貢士﹕上州歲貢三人﹐中州二人﹐下州一人﹔必有才行﹐不限其數。所宜貢之人解送之日﹐行鄕飲禮﹐牲用少牢﹐以官物充。

○會昌五年舉格節文

公卿百寮子弟及京畿內士人寄客外州府舉士人等修明經﹑進士業者﹐並隸名所在監及官學﹐仍精加考試。所送人數﹕其國子監明經﹐舊格每年送三百五十人﹐今請送三百人﹔進士﹐依舊格送三十人﹔其隸名明經﹐亦請送二百人﹔其宗正寺進士﹐送二十人﹔其東監同華﹑河中所送進士﹐不得過三十人﹐明經不得過五十人。其鳳翔﹑山南西道東道﹑荊南﹑鄂嶽﹑湖南﹑鄭滑﹑浙西﹑浙東﹑鄜坊﹑宣商﹑涇邠﹑江南﹑江西﹑淮南﹑西川﹑東川﹑陜虢等道﹐所送進士不得過一十五人﹐明經不得過二十人。其河東﹑陳許﹑汴﹑塗泗﹑易定﹑齊徳﹑魏博﹑澤潞﹑幽孟﹑靈夏﹑淄靑﹑鄆曹﹑兗海﹑鎭冀﹑麟勝等道﹐所送進士不得過一十人﹐明經不得過十五人。金汝﹑鹽丰﹑福建﹑黔府﹑桂府﹑嶺南﹑安南﹑邕容等道﹐所送進士不得過七人﹐明經不得過十人。其諸支郡所送人數﹐請申觀察使爲解都送﹐不得諸州各自申解。諸州府所試進士雜文﹐據元格並合封送省。準開成三年五月三日敕落下者﹐今緣自不送所試以來﹐舉人公然拔解﹔今諸州府所試﹐各須封送省司檢勘﹐如病敗不近詞理﹐州府妄給解者﹐試官停見任用闕。

○述進士上篇

永徽已前﹐俊﹑秀二科猶與進士並列﹔咸亨之後﹐凡由文學一舉於有司者﹐競集於進士矣。由是趙傪等嘗刪去俊﹑秀﹐故目之曰《進士登科記》。者﹐閭有序﹐鄕有庠﹐以時教行禮而視化焉。其有秀異者﹐則升於諸侯之學﹔諸侯歲貢其尢著者﹐移之於天子﹐升於太學﹐故命曰「造士」﹐然後命焉。《周禮》﹕大樂正論造士之秀者以告於王﹐而升諸司馬﹔司馬辧論官材﹐論進士之賢以告於王者﹐而定其論。論定然後官之﹐任官然後爵之﹐位定然後祿之。若列之於科目﹐則俊﹑秀盛於漢﹑魏﹔而進士﹐隋大業中所置也。如侯君素﹑孫伏伽﹐皆隋之進士也明矣。然彰於武徳而甲於貞觀。蓋文皇帝修文偃武﹐天贊神授﹐嘗私幸端門﹐見新進士綴行而出﹐喜曰「天下英雄入吾彀中矣﹗」若乃光宅四夷﹐垂祚三百﹐何莫由斯之道者也。

○述進士下篇

元和中﹐中書舍人李肇撰《國史補》﹐其略曰﹕進士爲時所尙久矣﹐是故俊乂實在其中。由此而出者﹐終身爲聞人﹐故爭名常爲時所獘。其都會謂之「舉場」﹐通稱謂之「秀才」﹐投刺謂之「鄕貢」﹐得第謂之「前進士」﹐互相推敬謂之「先輩」﹐俱捷謂之「同年」﹐有司謂之「座主」﹐京兆府考而升者謂之「等第」﹐外府不試而貢者謂之「拔解」﹐將試各相保謂之「合保」﹐羣居而賦謂之「私試」﹐造請權要謂之「關節」﹐激揚聲價謂之「還往」﹐旣捷﹐列名於慈恩寺塔謂之「題名」﹐大宴於曲江亭子謂之「曲江會」﹐藉而入選謂之「春關」﹐不捷而醉飽謂之「打眊燥」﹐匿名造謗謂之「無名子」﹐退而肄業謂之「過夏」﹐執業以出謂之「夏課」﹐挾藏入試謂之「書策」﹐此其大略也。其風俗系於先達﹐其制置存於有司。𨿽然﹐賢者得其大者﹐故位極人臣﹐常有十二三﹔登顯列﹐十有六七。而元魯山﹑張睢陽有焉﹐劉辟﹑元翛有焉。

○散序進士

進士科始於隋大業中﹐盛於貞觀﹑永徽之際﹔縉神𨿽位極人臣﹐不由進士者﹐終不爲美﹐以至歲貢常不減八九百人。其推重謂之「白衣公卿」﹐又曰「一品白衫」﹔其艱難謂之「三十老明經﹐五十少進士」﹔其負倜儻之才﹐變通之術﹐蘇﹑張之辧說﹐荊﹑聶之膽气﹐仲﹑由之武勇﹐子房之籌畫﹐宏羊之書計﹐方朔之詼諧﹐咸以是而晦之。修身愼行﹐𨿽處子之不若﹔其有老死於文場者﹐亦所無恨。故有詩云「太宗皇帝眞長策﹐賺得英雄盡白頭﹗」獨孤及撰《河南府法曹參軍張従師墓志》云「従師祖損之﹐隋大業中進士甲科﹐位至侍禦史諸曹員外郎。損之生法﹐以碩學麗藻﹐名動京師﹐亦舉進士﹐自監察禦史爲會稽令。」

○兩監

按《實錄》﹕西監﹐隋制﹔東監﹐龍朔元年所置。開元已前﹐進士不由兩監者﹐深以爲恥。《李華員外寄趙七侍禦詩》﹐略曰「昔日蕭邵友﹐四人才成童。」邵後二年擢第﹐以冤橫貶﹐卒南中。又郭代公﹑崔湜﹑範履冰輩。皆由太學登第。李肇舍人撰《國史補》亦云﹕天寶中﹐袁咸用﹑劉長卿分爲朋頭﹐是時常重兩監。爾後物態澆漓﹐稔於世祿﹐以京兆爲榮美﹐同﹑華爲利市﹐莫不去實務華﹐棄本逐末﹔故天寶二十載﹐敕天下舉人不得言鄕貢﹐皆須補國子及郡學生。廣徳二年﹐制京兆府進士﹐並令補國子生﹐斯乃救壓覆者耳。柰何人心旣去﹐𨿽拘之以法﹐猶不能勝。矧或執大政者不常其人﹐所立旣非自我﹐則所守亦不堅矣。由是貞元十年已來﹐殆絕於兩監矣。貞觀五年已後﹐太宗數幸國學﹐遂增築學捨一千二百間﹐增置學生凡三千二百六十員。無何﹐髙麗﹑百濟﹑新羅﹑髙昌﹑吐蕃諸國酋長﹐亦遣子弟請入﹔國學之內﹐八千餘人﹔國學之盛﹐近未有。至永淳已後﹐乃廢。龍朔二年九月﹐敕學生在學﹐各以長幼爲序。初入學皆行束脩之禮﹐各絹三匹﹔四門學生﹐各絹二匹﹔雋士及律﹑書﹑算學﹐州縣學﹐各絹一匹。皆有酒脯。其分束脩﹐三分入博士﹐二分助教。又每年國子監所管學生﹐國監試﹔州縣學生﹐當州試。並藝業優長者爲試官﹐仍長官監試。其試者通計一年所授之業﹐口問大義十條。得八已上爲上﹐得六已上爲中﹐得五已下爲下。類三不及﹐在學九年。會昌五年正月﹐敕公卿百寮子弟及京畿內士人寄修明經﹑進士業者﹐並宜隸名太學﹔外州寄學及土人並宜隸名所在官學﹔仍永爲常制。

○西監

元和二年十二月﹐奏﹕「兩京諸館學生總六百五十員。每館定額如後﹕兩京學生﹐五百五十員﹔國子館﹐八十員﹔太學﹐七十四員﹔四門館﹐三百員﹔廣文館﹐六十員﹐律館﹑算館﹐各十員。」又奏﹕「伏見天寶已前﹐國學生其數至多﹐並有員額。至永泰後﹐西監置五百五十員﹐東監近置一百員﹐未定每館員額。今謹具每館定額如前。伏請下禮部準格補置。」敕旨﹕「依。」

○東監

東監﹐元和二年十二月﹐敕東都國子監量置學生一百員﹕國子館十員﹐太學十五員﹐四門五十員﹐律館十員﹐廣文館十員﹐書館三員﹐算館二員。

○鄕貢

鄕貢裏選﹐盛於中乎﹗今之所稱﹐蓋本同而末異也。今之解送﹐則之上計也。漢武帝置五經博士﹐太常選民年十八已上好學者﹐補弟子﹔郡國有好文學﹐敬順於鄕黨者﹐令與計偕﹐受業太常﹐如弟子。一歲輒課通經藝﹐補文學掌故。上第爲郎。其秀異等﹐太常以名聞﹔其下材不事學者﹐罷之。若等𨿽舉於鄕﹐亦由於學。兩漢之制蓋本乎《周禮》者也。有唐貞元已前﹐兩監之外﹐亦頗重郡府學生﹐然其時亦由鄕裏所升﹐直補監生而已。爾後膏粱之族﹐率以學校爲鄙事。若鄕貢﹐蓋假名就貢而已。景云之前﹐鄕貢歲二三千人﹐蓋用之鄕貢也。咸亨五年﹐七世伯祖鸞臺鳳閣龍石白水公﹐時任考功員外郎﹐下覆試十一人﹐內張守貞一人鄕貢。開耀二年﹐劉思元下五十一人﹐內雍思泰一人。永淳二年﹐劉廷奇下五十五人﹐內元求仁一人。光宅元年閏七月二十四日﹐劉廷奇重試下十六人﹐內康庭芝一人。長安四年﹐崔湜下四十一人﹐李溫玉稱蘇州鄕貢。景龍元年﹐李欽讓稱定州鄕貢附學。爾來鄕貢漸廣﹐率多寄應者﹐故不甄別﹐置於榜中。信本同而末異也明矣。大歷中﹐楊綰疏請復舊章﹐貴全乎實。尋亦寢於公族﹐垂空言而已。

○廣文

天寶九年七月﹐詔於國子監別廣文館﹐以舉常修進士業者﹐斯亦救生徒之離散也。始﹐其春官氏擢廣文生者﹐名第無髙下。貞元八年﹐歐陽詹第三人﹐李觀第五人。邇來此類不乏。曁大中之末﹐咸通﹑乾符以來﹐率以爲末第。或曰「鄕貢﹐賓也﹔學生﹐主也。主宜下於賓﹐故列於後也。」大順二年﹐孔魯公在相位﹐思矯其獘﹐故特置吳仁璧於蔣肱之上。明年﹐公得罪去職﹐及第者復循常而已。悲夫﹗

○兩都貢舉

永泰元年﹐始置兩都貢舉﹐禮部侍郎官號皆以「兩都」爲名﹐每歲兩地別放及第。自大歷十一年停東都貢舉﹐是後不置。

○試雜文

進士科與雋﹑秀同源異派﹐所試皆答策而已。兩漢之制﹐有射策﹑對策二義者何射者﹐謂列策於几案﹐貢人以矢投之﹐隨所中而對之也。對則明以策問授其人而觀其臧否也。如公孫宏﹑董仲舒﹐皆由此而進者也。有唐自髙祖至髙宗﹐靡不率由舊章。垂拱元年﹐吳師道等二十七人及第後﹐敕批云「略觀其策﹐並未盡善。若依令式﹐及第者惟只一人﹔意欲廣收其材﹐通三者並許及第。」後至調露二年﹐考功員外劉思元奏請加試帖經與雜文﹐文之髙者放入策。尋以則天革命﹐事復因循。至神龍元年方行三場試﹐故常列詩賦題目於榜中矣。

○朝見

國朝舊式﹕天下貢士﹐十一月一日﹐赴朝見。長壽二年﹐拾遺劉承之上疏﹕「請元日舉人朝見﹐列於方物之前。」従之。見狀﹐臺司接覽﹐中使宣口敕慰諭。建中元年十一月﹐朝集使及貢士見於宣政殿。兵興已來﹐四方不上計﹐內外不會同者﹐二十五年矣。今計吏至一百七十三人矣。仍令朝集使每日二人待制。

○謁先師

開元五年九月﹐詔曰「有賓獻之禮﹐登於天府﹐揚於王庭﹐重學尊師﹐興賢進士﹔能美風俗﹐成教化﹐蓋先王之由焉。朕以寡徳﹐欽若前政﹐思與子大夫復臻於理﹐故他日訪道﹐有時忘餐﹔乙夜觀書﹐分宵不寐。悟專經之義﹐篤學史之文。永懷覃思﹐有足尙者﹔不示褒崇﹐孰云獎勸﹗其諸州鄕貢﹑明經﹑進士﹐見訖宜令引就國子監謁先師﹐學官爲之開講﹐質問其義。宜令所司優厚設食。兩館及監內得舉人亦準。其日﹐淸資官五品已上及朝集使往觀禮﹐卽爲常式。《易》曰﹕『學以聚之﹐問以辯之。』《詩》曰﹕『如切如磋﹐如琢如磨。』此朕所望於習才也。」

○進士歸禮部

雋﹑秀等科比﹐皆考功主之。開元二十四年。李昂員外性剛急﹐不容物﹐以舉人皆飾名求稱﹐搖蕩主司﹐談毀失實﹐竊病之而將革焉。集貢士與之約曰「文之美惡悉之矣﹐考校取捨存乎至公﹐如有請托於時﹐求聲於人者﹐當首落之。」旣而昂外舅常與進士李權鄰居相善﹐乃舉權於昂。昂怒﹐集貢人﹐召權庭數之。權謝曰「人或猥﹐竊聞於左右﹐非敢求也。」昂因曰「觀眾君子之文﹐信美矣﹔然人云﹕瑜不掩瑕﹐忠也。其有詞或不典﹐將與眾評之若何﹖」皆曰「惟公之命﹗」旣出﹐權謂眾曰「向之言﹐其意屬吾也。吾誠不第決矣﹐又何藉焉﹗」乃陰求昂瑕以待之。異日會論﹐昂果斥權章句之疵以辱之。權拱而前曰「夫禮尙往來﹐來而不往﹐非禮也。鄙文不臧﹐旣得而聞矣﹔而執事昔有雅什﹐常聞於道路﹐愚將切磋﹐可乎﹖」昂怒而嘻笑曰「有何不可﹗」權曰「『耳臨淸渭洗﹐心向白雲間。』豈執事之詞乎﹖」昂曰「然。」權曰「昔唐堯衰耄﹐厭倦天下﹐將禪於許由﹐由惡聞﹐故洗耳。今天子春秋鼎盛﹐不揖讓於足下﹐而洗耳﹐何哉﹖」是時國家寧謐﹐百寮畏法令﹐兢兢然莫敢跌。昂聞惶駭﹐蹶起﹐不所酬﹐乃訴於執政﹐謂權風狂不遜。遂下權吏。初﹐昂彊復﹐不受囑請﹐及有請求者﹐莫不先従。由是庭議以省郎位經﹐不足以臨多士﹐乃詔禮部侍郎專之矣。

論曰「永徽之後﹐以文儒亨達﹐不由兩監者稀矣。於時場籍﹐先兩監而後鄕貢﹐蓋以朋友之臧否﹐文藝之優劣﹐切磋琢磨﹐匪朝伊夕﹐抑揚去就﹐與眾共之。有如趙﹑邵﹑蕭﹑李﹐婁﹑郭﹑苑﹑陳﹐靡不名遂功成﹐交全契分。洎乎近代﹐厥道浸微﹔玉石不分﹐薰蕕錯雜。長我之望殊缺﹐遠方之來亦乖。止謂羣居﹐固非瓦合。是生而之者﹐性也﹔學而之者﹐習也。渾金璞玉﹐又何追琢之勞乎潢污行潦﹐又何板築之置乎﹖紵衣之獻﹐彼迹疏而道親也﹔畫龍之刻﹐斯面交而心賊也。後之進者﹐定交擇友﹐當問道之何如

卷二

○京兆府解送

神州解送﹐自開元﹑天寶之際﹐率以在上十人﹐謂之「等第」﹐必求名實相副﹐以滋教化之源。小宗伯倚而選之﹐或至渾化﹐不然﹐十得其七八。苟異於是﹐則往往牒貢院請落由。曁咸通﹑乾符﹐則爲形勢吞嚼﹐臨制近﹐同及第﹐得之者互相誇詫﹐車服侈靡﹐不以爲僭﹔仍期集人事﹐貞實之士不復齒﹐所以廢置不定﹐職此之由。其始末錄之如左﹕

○元和元年登科記京兆等第榜敍

天府之盛﹐神州之雄﹐選才以百數爲名﹐等列以十人爲首﹐起自開元﹑天寶之世﹐大歷﹑建中之年﹐得之者搏躍云衢﹐階梯蘭省﹐卽六月衝宵之漸也。今所傳者始於元和景戌歲﹐次敍名氏﹐目曰《神州等第錄》。

○廢等第

開成二年﹐大尹崔珙判云「選文求士﹐自有主司。州司送名﹐豈合差第今年不定髙下﹐不鎖試官﹔旣絕猜嫌﹐暫息浮競。」差功曹盧宗回主試。除文書不堪送外﹐便以所下文狀爲先後﹐試雜文後﹐重差司錄侯云章充試官﹐竟不列等第。明年﹐崔琪出鎭徐方﹐復置等第。

大中七年﹐韋澳爲京兆尹﹐榜曰「朝廷將裨教化﹐廣設科場﹐當開元﹑天寶之間﹐始專明經﹑進士﹔及貞元﹑元和之際﹐又益以薦送相髙。當時惟務切磋﹐不分黨甲﹐絕僥幸請托之路﹐有推賢讓能之風。等列標名﹐僅同科第﹔旣爲盛事﹐固可公行。近日已來﹐前規頓攺﹐互爭彊弱﹐多務奔馳﹔定髙卑於下第之初﹐決可否於差肩之日﹔會非考核﹐盡系經營。奧學雄文﹐例捨於貞方寒素﹔增年矯貌﹐盡取於朋比羣彊。𨿽中選者曾不足云﹐而爭名者益熾其事。澳叨居畿甸﹐合貢英髦﹔非無藻鑑之心﹐懼有愛憎之謗。且李膺以不察孝廉去任﹐胡廣以輕舉茂才免官﹔況在管窺﹐實難裁處。況禮部格文﹐本無等第﹐府解不合區分。其今年所合送省進士﹑明經等﹐並以納策試前後爲定﹐不在更分等第之限。」

○置等第

乾符四年﹐崔淯爲京兆尹﹐復置等第。差萬年縣尉公乘億爲試官。試「火中寒暑退」賦﹐「殘月如新月」詩。

李時韋硎沈駕羅隱劉綦倪曙唐駢周繁吳廷隱﹐賈涉

○府元落

郭求﹝元和元年﹞楊正舉﹝六年﹞唐炎﹝八年﹞髙鈛﹝九年﹞平曾﹝長慶二年貶﹞崔伸﹝寶歷二年罷﹞韋鋌﹝太和二年﹞鄭従讜﹝開成二年﹞韋瑑﹝乾寧二年﹞

○等第末爲狀元

李固言﹝元和七年﹞

○等第罷舉

劉騭田鬯﹝並元和七年﹞張傒韋元佐﹝並元和八年﹞

孟夷﹝十二年﹞韋璟﹝十四年﹞

辛諒崔殼薛渾﹝並長慶元年﹞韋澌李余﹝並二年﹞

郭崖﹝三年﹞李景方盧鎰﹝並寶歷元年﹞

韋敖﹝二年﹞元道韋衍﹝並大和二年﹞

殷恪劉筠﹝並八年﹞崔濆﹝開成二年﹞

胡澳樊京﹝並卒﹞溫岐﹝四年﹞

蘇俊﹝卒﹞韓寧﹝會昌二年﹞李暮韓肱﹝並三年﹞

魏鐐孫玙﹝並四年卒﹞韋硎沈駕羅隱周繁﹝並乾符三年﹞

○爲等第後久方及第

韋力仁趙蕃﹝並三年﹞黃頗劉綦﹝後二十一年﹞

論曰﹕孟軻言「遇不遇﹐命也。」或曰﹕性能則命通。以此循彼﹐匪命従於性耶﹗若乃大者科級﹐小者等列﹐當其角逐文場﹐星馳解試﹐品第潛方於十哲﹐春闈斷在於一鳴﹔柰何取捨之源﹐殆不踵此﹗或解元永黜﹐或髙等尋休。黃頗以洪奧文章﹐蹉跎者一十三載﹔劉綦以平漫子弟﹐汨沒者二十一年。溫岐濫竄於白衣﹐羅隱負冤於丹桂。由斯言之﹐可謂命通性能﹐豈曰「性能命通」者歟﹗苟怫於是﹐何姦宄亂常不有之矣﹗

○海述解送

荊南解比﹐號「天荒」。大中四年﹐劉蛻舍人以是府解及第。時崔魏公作鎭﹐以破天荒錢七十萬資蛻。蛻謝書略曰「五十年來﹐自是人廢﹔一千里外﹐豈曰天荒﹗」主

○爭解元叩貢院門求試後到附

同﹑華解最推利市﹐與京兆無異﹐若首送﹐無不捷者。元和中﹐令狐文公鎭三鋒﹐時及秋賦﹐榜云「特加置五場。」蓋詩﹑歌﹑文﹑賦﹑帖經﹐爲五場。常年以淸要書題求薦者﹐率不減十數人﹐其年莫有至者。𨿽不遠千里而來﹐聞是皆浸去﹔惟盧宏正尙書獨詣華請試。公命供帳﹐酒饌侈靡於往時。華之寄客畢﹐縱觀於側。宏正自謂獨步文場。公命日試一場﹐務精不務敏也。宏正已試兩場﹐而馬植下解。植﹐將家子弟﹐従事輩皆竊笑。公曰「此未可。」旣而試《登山采珠賦》。略曰「文豹且異於驪龍﹐采斯疏矣﹔白石又殊於老蚌﹐剖莫得之。」公大伏其精當﹐遂奪宏正解元。後宏正自丞郎將判鹺﹐俄而爲植所據。宏正以手札戲植曰「昔日華元﹐已遭毒手﹔今來鹺務﹐又中老拳。」復日﹐試破《竹賦》。

咸通末﹐永樂崔侍中廉問江西﹐取羅鄴爲督郵﹐鄴因主解試。時尹璞自遠來求計偕﹐璞有文而使气﹐鄴挾私黜之﹐璞大恚﹐怒疏鄴云「羅鄴諱則﹐則可也。」鄴父則﹐爲余杭鹽鐵小吏。

白樂天典杭州﹐江東進士多奔杭取解。時張祐自負詩名﹐以首冠爲己任。旣而徐凝後至。會郡中有宴﹐樂天諷二子矛盾。祐曰「僕爲解元﹐宜矣。」凝曰「君有何嘉句」祐曰「甘露寺詩有『日月光先到﹐山河勢盡來。』又金山寺詩有『樹影中流見﹐鐘聲兩岸聞。』」凝曰「善則善矣﹐柰無野人句云『千長如白練飛﹐一條界破靑山色。』」祐愕然不對。於是一座盡傾。凝奪之矣。

大中中﹐紇幹峻與魏釒渠爭府元﹐而紇幹屈居其下。翌日﹐釒渠暴卒。時峻父方鎭南海﹐由是爲無名子所謗﹐曰「離南海之日﹐應得數斤﹔當北闕之前﹐未消一撚。」因此峻兄弟皆罷舉。

張又新時號「張三頭」。

國朝自廣明庚子之亂﹐甲辰﹐天下大荒﹐車駕再幸岐梁﹐道饉相望﹐君國率不以貢士爲意。江西鐘傳令公起於義聚﹐奄有疆土﹐充庭述職﹐爲諸侯表式﹐而乃孜孜以薦賢爲急務。𨿽州裏白丁﹐片文隻字求貢於有司者﹐莫不盡禮接之。至於考試之辰﹐設會供帳﹐甲於治平。行鄕飲之禮﹐常率賓佐臨視﹐拳拳然有喜色。復大會以餞之﹐筐篚之外﹐率皆資以桂玉。解元三十萬﹐解副二十萬﹐海送皆不減十萬。垂三十載﹐此志未嘗稍怠。時舉子有以公卿關節﹐不遠千里而求首薦者﹐歲常不下數輩。

合淝李郎中羣﹐始與楊衡﹑符載等﹐同隱廬山﹐號「山中四友」。先是封川李相遷閣長﹐會有名郎出牧九江郡者﹐執辭之際﹐屢以文柄迎賀於公。公曰「誠如所言﹐廬山處士四人﹐儻能計偕﹐當以到京兆先後爲齒。」旣﹐公果主文。於是擁旌旗﹐造柴關﹐激之而笑。時三賢皆膠固﹐惟合淝公年十八﹐矍然曰「及其成功﹐一也﹗」遂束書就貢。比及京師﹐已鎖貢院﹐乃槌院門請引見。公問其所止。答云「到京後時﹐未遑就館。」合淝神質瑰秀﹐主副爲之動容。因曰「不爲作狀頭﹐便可延於吾廬矣。」楊衡後因中表盜衡文章及第﹐詣闕尋其人﹐遂舉﹐亦及第。或曰「見衡業調詩﹐其自負者﹐有「一一鶴聲飛上天」之句。初遇其人頗憤怒﹐旣而問曰「且『一一鶴聲飛上天』在否﹖」前人曰「此句兄最惜﹐不敢輒偸。」衡笑曰「猶可恕矣。」符載後佐李騭爲江西副使﹐失意﹐去従劉辟。

髙貞公郢就府解後﹐時試官別出題目曰「沙洲獨鳥賦」。郢拔筆而成曰「鴥有飛鳥﹐在河之洲。一飲一啄﹐載沈載浮。賞心利涉之地﹐浴質至淸之流。」

○得失以道

李翺與弟正辭書﹐其書曰「汝京兆府取解﹐不得如其所懷﹐念勿在意。凡人之窮達﹐所遇猶各有時爾﹐何獨至於賢丈夫而反無其時哉﹗此非吾人之所憂也。吾所憂者何畏吾之道未到於天人之際耳。其心旣自以爲到﹐且無謬﹐則吾何往而不得所樂何必與夫時俗之人同得失憂喜而動乎心借如用汝之所﹐分爲十焉﹐用其九學聖人之道而和其心﹐使餘者以與時進退俯仰﹐如可求也﹐則不啻富且貴也﹔如非吾力也﹐𨿽盡其十﹐只益動其心爾﹐安能有所得乎汝勿信人號文章爲一藝。夫所謂一藝者﹐乃時俗所好之文﹐或有盛名於近代者是也﹔其能到人者﹐則仁義之辭也﹐惡得一藝而名之哉﹗仲尼﹑孟軻﹐沒千餘歲矣﹐吾不及見其人﹐能其聖且賢者﹐以吾讀其辭而得之者也。後來者不可期﹐安其讀吾辭者而不吾心之所存乎亦未可誣也。夫性於仁義者﹐未見其無文也﹔有文而能到者﹐則吾未見其不力於仁義也。由仁義而後文者﹐性也﹔由文而後義者﹐習也。猶誠明之必相依爾。貴與富﹐在乎外者也﹐吾不能其無也﹐非吾求而能至者也。吾何愛屑屑於其間哉﹗仁義與文章﹐生乎內者也﹐吾其有也﹐吾能求而充之者也。吾何懼而不爲哉﹗汝𨿽性過於人﹐然而未能浩浩於其心﹐吾故書其所懷以張汝﹐且以樂言吾道云爾。」

○恚恨

太和初﹐李相回任京兆府參軍﹐主試﹐不送魏相公謩﹐深銜之。會昌中﹐回爲刑部侍郎﹐謩爲禦史中丞﹐嘗與次對﹐官三數人候對於閣門。謩曰「某頃歲府解﹐蒙明公不送﹐何幸今日同集於此﹖」回應聲答曰「經﹐如今也不送。」謩爲之色變﹐益懷憤恚。後回謫牧﹐建州謩大拜﹐回有啟狀﹐謩悉不納。旣而回怒一衙官﹐決杖勒停﹐建州衙官能庇徭役﹐求隸籍者所費不下數十萬﹐其人切恨停廢。後因亡命至京師﹐接時相訴冤﹐諸相皆不問。會停午﹐憩於槐陰﹐顏色憔悴﹐傍人察其有私﹐詰之。其人具述本意﹐於是誨之曰「建楊相公素與中書相公有隙﹐子盍詣之﹗」言訖﹐魏公導騎自中書而下﹔其人常懷文狀﹐卽如所誨﹐望塵而拜。導従問﹐對曰「建州百姓訴冤。」公聞之﹐倒持塵尾﹐敲檐子門﹐令止﹔及覽狀﹐所論事二十餘件﹐第一件取同姓子女入宅。於是爲魏相極力鍛成大獄。時李相已量移鄧州刺史﹐行次九江﹐遇禦史鞠﹐卻回建陽﹐竟坐貶撫州司馬﹐終於貶所。

盧吉州肇﹐開成中﹐就江西解試﹐爲試官不送。肇有啟謝曰「巨鰲屓贔﹐首冠蓬山。」試官謂之曰「昨某限以人數擠排﹐𨿽獲申展﹐深慚名第奉浼﹐焉得翻有『首冠蓬山』之謂」﹐肇曰「必明公垂問。大凡頑石處土﹐巨鰲戴之﹐豈非『首冠』耶﹗」一座聞之大笑。

華良夫嘗爲京兆解﹐不送。良夫以書讓試官曰「聖唐有天下﹐垂二百年﹔登進士科者﹐三千餘人。良夫之族﹐未有登是科者﹐以此慨嘆憤惋。従十歲讀書﹐學爲文章﹐手寫之文﹐過於千卷。」

王冷然與禦史髙昌宇書曰「僕之怪君﹐甚久矣。不憶往日任宋城縣尉乎僕稍善文章﹐每蒙提獎﹐勤勤見過﹔又以齊甿﹐叨承恩顧﹐銘心在骨。復聞升進不出臺省﹐當爲風波可望﹐故舊不遺。近者﹐伏承『皇皇者華』﹐出使江外﹐路次於宋﹐依然舊遊﹐門生故人﹐動有十輩﹐蒙問及者眾矣﹐未嘗言冷然。明公縱欲髙心﹐不垂半面﹐豈不畏天下窺公侯之淺深與著綠袍﹐乘驄馬﹐蹌蹌正色﹐誰敢直言僕所以數日伺君﹐望塵而拜﹐有不平事﹐欲圖於君﹐莫厭多言而彰公短也。先天年中﹐僕𨿽幼小﹐未閒聲律﹐輒參舉選。公旣明試﹐量擬點額﹔僕之枉落﹐豈肯緘口﹗是則公之激僕﹐僕豈不﹗公之辱僕﹐僕終不忘﹐其故亦上一紙書﹐蒙數徧讀﹐重相摩獎﹐道有性靈云。某年來掌試﹐仰取一名﹐於是逡巡受命﹐匍匐而歸﹐一年在長安﹐一年在洛下﹐一年在家園。去年冬十月得送﹐今年春三月及第。往者𨿽蒙公不送﹐今日亦自致靑雲。天下進士有數﹐自河以北﹐惟僕而已。光華藉甚﹐不是不﹐君須稍垂後恩﹐雪僕前恥﹔若不然﹐僕之方寸別有所施。何者故舊相逢﹐今日之謂也。僕之困窮﹐如君之往昔﹔君之未遇﹐似僕之今朝。因斯而言﹐相去何遠﹗君是禦史﹐僕是詞人﹐𨿽貴賤之間﹐與君隔闊﹔而文章之道﹐亦謂同聲。而不可以富貴驕人﹐亦不可以禮義見隔。且僕家貧親老﹐常少供養﹐兄弟未有官資﹐嗷嗷環堵﹐菜色相看﹐貧而賣漿。值天涼﹐今冬又屬停選。試遣僕爲禦史﹐君在貧途﹐見天下文章﹐精神﹑气調得如王子者哉﹗實能憂其危﹐拯其獘。今公之富貴亦不可多得。意者﹐望禦史今年爲僕索一婦﹐明年爲畱心一官。幸有餘力﹐何惜些些此僕之宿憾﹐口中不言﹔君之此恩﹐頂上相戴。儻也貴人多忘﹐國士難期﹐使僕一朝出其不意﹐與君並肩臺閣﹐側眼相視﹐公始悔而謝僕﹐僕安能有色於君乎僕生長艸野﹐語誠觸忤。並詩若干首﹐別來三日﹐莫作舊眼相看。山東布衣﹐不識忌諱。冷然頓首。」

論曰﹕子曰「不怨天﹐不尢人。下學而上達。」又曰「求己﹐不責於人。」君子振迹發身﹐咸顗善地。反之於己﹐何得喪之不常﹔望之於人﹐則愛憎之競作。王冷然之負气﹐推命何疏﹔魏丞相之復仇﹐尢人太過。陵轢險詖﹐二子得之。有若李文公誨弟之書﹐華良夫於時之啟﹐所謂君子之儒也。徐凝﹑馬植﹐豈非得之﹗且武當垂名於不朽﹐尹璞所謂𨿽文何益﹗後之學者﹐得不以爲炯戒哉﹗

卷三

○散序

定保生於咸通庚寅歲﹐時屬南蠻騷動﹐諸道徵兵﹐自是聯翩﹐寇亂中土﹔𨿽舊第太平裏﹐而迹未嘗達京師。故治平盛事﹐罕得博聞﹔然以樂聞科第之美﹐嘗諮訪於前達間。如丞相吳郡陸公扆﹐翰林侍郎濮陽公融﹐恩門右省李常侍渥﹐顏夕拜蕘﹐従翁丞相溥﹐従叔南海記室渙﹐其次同年盧十三延讓﹑楊五十一贊圖﹑崔二十七籍若等十許人﹐時蒙言及京華故事﹐靡不錄之於心﹐退則編之於簡策。始以進士宴遊之盛。案李肇舍人《國史補》云﹕曲江大會比爲下第舉人﹐其筵席簡率﹐器皿皆隔山拋之﹐屬比之席地幕天﹐殆不相遠。爾來漸加侈靡﹐皆爲上列所據﹐向之下第舉人﹐不復預矣。所以長安遊手之民﹐自相鳩集﹐目之爲「進士團」。初則至寡﹐洎大中﹑咸通已來﹐人數頗眾。其有何士參者爲之酋帥﹐尢善主張筵席。凡今年才過關宴﹐士參已備來年遊宴之費﹐由是四海之內﹐水陸之珍﹐靡不畢備。時號「長安三絕」。團司所由百餘輩﹐各有所主。大凡謝後便往期集院院內供帳宴饌。卑於輦轂。其日﹐狀元與同年相見後﹐便請一人爲錄事其餘主宴﹑主酒﹑主樂﹑探花﹑主茶之類﹐咸以其日辟之。主兩人﹐一人主飲妓。放榜後﹐大科頭兩人﹐常詰旦至期集院﹔常宴則小科頭主張﹐大宴則大科頭。縱無宴席﹐科頭亦逐日請給茶錢。第一部樂官科地﹐每日一千﹐第二部五百﹐見燭皆倍﹐科頭皆重分。逼曲江大會﹐則先牒教坊請奏﹐上禦紫雲樓﹐垂簾觀焉。時或擬作樂﹐則爲之移日。故曹松詩云「追遊若遇三淸樂﹐行従應妨一日春。」敕下後﹐人置被袋﹐例以圖障﹑酒器﹑錢絹實其中﹐逢花卽飲。故張籍詩云「無人不借花園宿﹐到處皆攜酒器行。」其被袋﹐狀元﹑錄事同檢點﹐闕一則罰金。曲江之宴﹐行市羅列﹐長安幾於半空。公卿家率以其日揀選東牀﹐車馬闐塞﹐莫可殫述。洎巢寇之亂﹐不復舊態矣。

○謝恩

狀元已下﹐到主司宅門下馬﹐綴行而立﹐斂名紙通呈。入門﹐並敍立於階下﹐北上東向。主司列席褥﹐東面西向。主事揖狀元已下﹐與主司對拜。拜訖﹐狀元出行致詞﹐又退著行﹐各拜主司﹐答拜。拜訖﹐主事云「請諸郎君敍中外。」狀元已下各各齒敍﹐便謝恩。餘人如狀元禮。禮訖﹐主事云「請狀元典謝名第。第幾人﹐謝衣缽。」謝訖﹐卽登階﹐狀元與主司對坐。於時﹐公卿來看﹐皆南行敍坐﹔飲酒數巡﹐便起赴期集院。三日後﹐又曲謝。其日﹐主司方一一言及薦導之處﹐俾其各謝挈維之力﹔苟特達而取﹐亦要言之。

○期集

謝恩後﹐方詣期集院。大凡敕下已前﹐每日期集﹐兩度詣主司之門﹔然三日後﹐主司堅請已﹐卽止。同年初到集所﹐團司﹑所由輩﹐參狀元後﹐便參眾郎君。拜訖﹐俄有一吏當中庭唱曰「諸郎君就坐﹐只東雙西。」其日醵罰不少。又出抽名紙錢﹐每人十千文。其斂名紙﹐見狀元。俄於眾中驀抽三五个﹐便出此錢鋪底﹐一自狀元已下﹐每人三十千文。

○點檢文書

狀元﹑錄事具啟事取人數﹐主司於其間點請三五人工於八韻﹑五言者。或文字乖訛﹐便在點竄矣。大約避廟諱﹑禦名﹑宰相諱。然三十所制﹐分爲兩卷﹐以金銅軸頭﹑靑縹首進上。

○過堂

其日﹐團司先於光範門裏東廊供帳備酒食。同年於此候宰相上堂後參見。於時﹐主司亦召聞三兩人﹐會於他處。此筵罰錢不少。宰相旣集﹐堂吏來請名紙﹔生徒隨座主過中書﹐宰相橫行﹐在都堂門裏敍立。堂吏通云「禮部某姓侍郎﹐領新及第進士見相公。」俄有一吏抗聲屈主司﹐乃登階長揖而退﹐立於門側﹐東向﹔前後狀元已下敍立於階上。狀元出行致詞云「今月日﹐禮部放榜﹐某等幸忝成名﹐獲在相公陶鑄之下﹐不任感懼。」言訖﹐退揖。乃自狀元已下﹐一一自稱姓名。稱訖﹐堂吏云「無客。」主司復長揖﹐領生徒退詣舍人院。主司襕簡﹐舍人公服靸鞋﹐延接主司。然舍人禮貌謹敬有加。隨事敍杯酒﹐列於階前﹐鋪席褥﹐請舍人登席。諸生皆拜﹐舍人答拜。狀元出行致詞﹐又拜﹐答拜如初。便出於廊下﹐候主司出﹐一揖而已。當時詣宅謝恩﹐便致飲席。

○關試

吏部員外﹐其日於南省試判兩節。諸生謝恩。其日稱「門生」﹐謂之「一日門生」。自此方屬吏部矣。

○宴名

大相識次相識小相識聞喜櫻桃月燈打球牡丹看佛牙關宴主

○今年及第明年登科

郭代云十八擢第﹔其年冬﹐制入髙等。

何扶﹐太和九年及第﹔明年﹐捷三篇﹐因以一絕寄舊同年曰「金榜題名墨上新﹐今年依舊去年春。花間每被紅妝問﹕何事重來只一人﹖」

○慈恩寺題名遊賞賦詠雜紀

進士題名﹐自神龍之後﹐過關宴後﹐率皆期集於慈恩塔下題名。故貞元中﹐劉太眞侍郎試慈恩寺望杏園花發詩﹐會昌三年﹐贊皇公爲上相﹐其年十一月十九日﹐敕諫議大夫陳商守本官﹐權貢舉。後因奏對不稱旨﹐十二月十七日﹐宰臣遂奏﹕依前命左僕射兼太常卿王起主文。二十二日﹐中書禾奏﹕「奏宣旨﹐不欲令及第進士呼有司爲座主﹐趨附其門。兼題名﹑局席等條﹐疏進來者。』伏以國家設文學之科﹐求貞正之士﹐所宜行惇風俗﹐義本君親﹐然後申於朝廷﹐必爲國器。豈可懷賞拔之私惠﹐忘教化之根源﹗自謂門生﹐遂成膠固。所以時風浸薄﹐臣節何施樹黨背公﹐靡不由此。臣等商量﹐今日已後﹐進士及第任一度參見有司﹐向後不得聚集參謁﹐及於有司宅置宴。其曲江大會朝官及題名﹑局席﹐並望勒停。緣初獲美名﹐實皆少雋﹔旣遇春節﹐難阻良遊。三五人自爲宴樂﹐並無所禁﹐惟不得聚集同年進士﹐廣爲宴會。仍委禦史臺察訪聞奏。謹具如前。』奉敕﹕『宜依。』」於是向之題名﹐各盡削去﹐蓋贊皇公不由科第﹐故設法以排之。洎公失意﹐悉復舊態。

曲江遊賞﹐𨿽云自神龍以來﹐然盛於開元之末。何以之案實錄﹕天寶元年﹐敕以太子太師蕭蒿私廟逼近曲江﹐因上表請移他處﹐敕令將士爲嵩營造。嵩上表謝﹐仍議令將士創造。敕批云「卿立廟之時﹐此地閒僻﹔今傍江修築﹐舉國勝遊。與卿思之﹐深避喧雜﹐事資攺作﹐遂命官司承已拆除﹐終須結構。已有處分﹐無假致辭﹗」

蕭穎士開元二十三年及第﹐恃才傲物﹐敻無與比。常自攜一壺﹐逐勝郊野。偶憩於逆旅﹐獨酌獨吟。會風雨暴至﹐有紫衣老父﹐領一小僮避雨於此。穎士見其散冗﹐頗肆陵侮。逡巡﹐風定雨霽﹐車馬卒至﹐老父上馬呵殿而去。穎士倉忙覘之﹐左右曰「吏部王尙書也。」穎士常造門﹐未之面﹐極所驚愕﹐明日﹐具長箋﹐造門謝。尙書命引至廡下﹐坐而責之﹐且曰「所恨與子非親屬﹐當庭訓之耳﹗」復曰「子負文學之名﹐倨忽如此﹐止於一第乎﹗」穎士終於揚州功曹。

小歸尙書榜﹐裴起部與邠之李搏先輩舊友。搏以詩賀廷裕曰「銅梁千里曙雲開﹐仙筍新従紫府來。天下也張新羽翼﹐世間無復舊塵埃。嘉禎果中君平卜﹐賀喜須斟卓氏杯。應笑戎藩刀筆吏﹐至今泥澤曝魚鰓。」旣而復以二十八字謔之曰「曾隨風水化凡鱗﹐安上門前一字新。聞道蜀江風景好﹐不何似杏園春﹖」裴有六韻答曰「何勞問我成都事亦報君便納降。蜀柳籠堤煙矗矗﹐海棠當戶燕雙雙。富春不並窮師子﹐濯錦全勝旱曲江。髙捲絳紗楊氏宅﹐半垂紅袖薛濤窗。浣花泛鷁詩千首﹐靜眾尋梅酒百缸。若說弦歌與風景﹐主人兼是碧油幢。」

大和二年﹐崔郾侍郎東都放榜﹐西都過堂。杜牧有詩曰「東都放榜未花開﹐三十三人走馬回。秦地少年多釀酒﹐卻將春色入關來。」

胡證尙書質狀魁偉﹐膂力絕人﹐與裴晉公度同年。度嘗狎遊﹐爲兩軍力人十許輩陵轢﹐勢甚危窘。度潛遣一介求救於證。證衣卓貂金帶﹐突門而入。諸力士睨之失色。證飲後﹐到酒一舉三鐘﹐不啻數升﹐杯盤無餘瀝。逡巡﹐主人上燈﹐證起取鐵燈臺﹐摘去枝葉﹐而合其跗﹐橫置膝上﹐謂眾人曰「鄙夫請非次攺令﹐凡三鐘引滿一徧﹐三臺酒須盡﹐仍不得有滴瀝。犯令者一鐵躋。」證復舉三鐘。次及一角抵者﹐凡三臺三徧﹐酒未能盡﹐淋漓逮至並座。證舉躋將擊之。羣惡皆起設拜﹐叩頭乞命﹐呼爲「神人」。證曰「鼠輩敢爾﹐乞汝殘命﹗」叱之令去。

崔沆及第年爲主罰錄事。同年盧彖俯近關宴﹐堅請假往洛下拜慶﹕旣而淹緩久之。及同年宴於曲江亭子﹐彖以雕﹖憲載妓﹐微服嚲鞚﹐縱觀於側。遽爲團司所發。沆判之﹐略曰「深攙席帽﹐密映氈車。紫陌尋春﹐便隔同年之面﹔靑雲得路﹐可異日之心。」

咸通中﹐進士及第過堂後﹐便以騾従﹐車服侈靡之極﹔稍不中式﹐則重加罰金。蔣泳以故相之子﹐少年擢第。時家君任太常卿﹐語泳曰「爾門緒孤微﹐不宜従世祿所爲﹐先納罰錢。愼勿以騾従也。」

盧文煥﹐光化二年狀元及第﹐頗以宴醵爲急務﹐常俯關宴。同年皆患貧﹐無以致之。一旦﹐紿以遊齊國公亭子﹐旣至﹐皆解帶従容。文煥命團司牽驢。時柳璨告文煥以驢従非己有。文煥曰「『藥不瞑眩﹐厥疾弗瘳﹗』」璨甚銜之。居四年﹐璨登庸。文煥憂戚日加。璨每遇之﹐曰「『藥不瞑眩﹐厥疾弗瘳﹗』」

曲江亭子﹐安﹑史未亂前﹐諸司皆列於岸滸﹔幸蜀之後﹐皆燼於兵火矣﹐所存者惟尙書省亭子而已。進士關宴﹐常寄其間。旣徹饌﹐則移樂泛舟﹐率爲常例。宴前數日﹐行市駢闐於江頭。其日﹐公卿家傾城縱觀於此﹐有若中東牀之選者﹐十八九鈿車珠鞍﹐櫛比而至。或曰﹕乾符中﹐薛能尙書爲大京兆﹐楊至侍郎將攜家人遊﹐致書於能﹐假舫子。先是舫子已爲新人所假。能答書云「已爲三十子之鳩居矣。」至得書﹐怒曰「昨日郎吏﹐敢此無禮﹗」能自吏部郎中拜京兆少尹﹐權大尹。開成五年﹐樂和李公榜﹐於時上在諒暗﹐故新人遊賞﹐率常稚飲。詩人趙嘏寄贈曰「天上髙髙月桂叢﹐分明三十一枝風。滿懷春色向人動﹐遮路亂花迎馬紅。鶴馭回飈雲雨外﹐蘭亭不在管弦中。居然自是前賢事﹐何必靑樓倚翠空」。

寶歷年中﹐楊嗣復相公具慶下繼放兩榜。時先僕射自東洛入覲﹐嗣復率生徒迎於潼關。旣而大宴於新昌裏第﹐僕射與所執坐於正寢﹐公領諸生翼坐於兩序。時元﹑白俱在﹐皆賦詩於席上。惟刑部楊汝士侍郎詩後成。元﹑白覽之失色。詩曰「隔坐應須賜禦屏﹐盡將仙翰入髙冥。文章舊價畱鸞掖﹐桃李新陰在鯉庭。再歲生徒陳賀宴﹐一時良史盡傳馨。當年疏傅𨿽云盛﹐詎有玆筵醉醁醽」。汝士其日大醉﹐歸謂子弟曰「我今日壓倒元﹑白。」

大順中﹐王渙自左史拜考功員外﹔同年李徳鄰自右史拜小戎﹐趙光允自補衮拜小儀﹐王拯自小版拜少勛。渙首唱長句感恩。上裴公曰「靑衿七十榜三年﹐建禮含香次第遷。珠彩乍連星錯落﹐桂花曾到月嬋娟。玉經磨琢多成器﹐劍拔沈埋便倚天。應念銜恩最深者﹐春來爲壽拜尊前。」裴公答曰「謬持文柄得時賢﹐紛署淸華次第遷。昔歲策名皆健筆﹐今朝稱職並同年。各懷器業寧推讓﹐俱上靑霄豈後先﹗何事老來猶賦詠﹐欲將酬和永畱傳。」

王起於會昌中放第二榜﹐內道場詩僧廣宣以詩寄賀曰「従辭鳳閣掌絲綸﹐便向靑雲領貢賓。再辟文場無枉路﹐兩開金榜絕冤人。眼看龍化門前水﹐手放鶯飛谷口春。明日定歸臺席去。鶺鴿原上共陶鈞。」起答曰「延英面奉入靑闈﹐亦選功夫亦選奇。在冶只求金不耗﹐用心空學稱無私。龍門變化人皆望﹐鶯谷飛鳴自有時。獨喜向公誰是證﹕彌天上士與新詩。」

周墀任華州刺史﹐武宗會昌三年﹐王起僕射再主文柄﹐墀以詩寄賀﹐並序曰「僕射十一叔以文學徳行﹐當代推髙。在長慶之間﹐春闈主貢﹐采摭孤進﹐至今稱之。近者﹐朝廷以文柄重難﹐將抑浮華﹐詳明典實﹐由是復委前務。三傾貢籍﹐迄今二十二年於玆﹐亦縉紳儒林﹑罕有如此之盛。況新榜旣至﹐眾口稱公。墀忝沐深恩﹐喜陪諸彥﹐因成七言四韻詩一首﹐輒敢寄獻﹐用導下情﹐兼呈新及第進士﹕文場三化魯儒生﹐二十餘年振重名。曾忝木雞誇羽翼﹐又陪金馬入蓬瀛𨿽欣月桂居先折﹐更羨春蘭最後榮。欲到龍門看風水﹐關防不許暫離營。」時諸進士皆賀。起答曰「貢院離來二十霜﹐誰更忝主文場。楊葉縱能穿舊的﹐桂枝何必愛新香﹗九重每憶同仙禁﹐六義初吟得夜光。莫道相不相見﹐蓮峯之下欲徵黃。」

王起門生一榜二十二人和周墀詩﹕

嵩髙降徳爲時生﹐洪筆三題造化名。鳳詔佇歸專北極﹐驪珠搜得盡東瀛。褒衣已換金章貴﹐禁掖曾隨玉樹榮。明日定同相印﹐靑衿新列柳間營。

公心獨立副天心﹐三轄春闈冠今。蘭署門生皆入室﹐蓮峯太守別音。同升翰苑時名重﹐徧歷朝端主意深。新有受恩江海客﹐坐聽朝夕繼爲霖。

三年竭力向春闈﹐塞斷浮華眾路岐。盛選棟梁稱昔日﹐平均雨露及明時。登龍舊美無斜徑﹐折桂新榮盡直枝。莫道只陪金馬貴﹐相期更在鳳凰池。

昔年桃李已滋榮﹐今日蘭蓀又發生。葑菲采時皆有道﹐權衡分處且無情。叨陪鴛鷺朝天客﹐共作門闌出谷鶯。何事感恩徧覺重忽聞金榜扣柴荊。

當年門下化龍成﹐今日餘波進後生。仙籍共推麗則﹐禁垣同得薦嘉名。桃溪早茂誇新萼﹐菊圃初開耀晚英。誰料羽毛方出谷﹐許教齊和九臯鳴。

孔門頻建鑄顏功﹐紫綬靑衿感激同。一簣勤勞成太華﹐三年恩徳重維嵩。楊隨前輩穿皆中﹐桂許平人折欲空。慚和周郎應見顧﹐感大造意無窮。

常將公道選羣生﹐猶被春闈屈重名。文柄久持殊歲紀﹐恩門三啟動寰瀛。雲霄幸接鴛鸞盛﹐變化欣同艸木榮。乍得陽和如細柳﹐參差長近亞夫營。

滿朝簪紱半門生﹐又見新書甲乙名。孤進自今開道路﹐至公依舊振寰瀛。雲飛太華淸詞著﹐花發長安白屋榮。忝受恩光同上客﹐惟將報徳是經營。

滿朝朱紫半門生﹐新榜勞人又得名。國器舊收片玉﹐朝宗轉覺集登瀛。同升翰苑三年美﹐繼入花源九族榮。共仰蓮峯聽雪唱﹐欲賡仙曲意徵營。

一振聲華入紫微﹐三開秦鏡照春闈。龍門舊列金章貴﹐鶯谷新遷碧落飛。恩感風雷皆變化﹐詩裁錦繡借光輝。誰散質多榮忝﹐鴛鷺淸塵接布衣。

龍門一變荷生成﹐況是三傳不朽名。美譽早聞喧北闕﹐頹波今見走東瀛。鴛行旣接參差影﹐雞樹仍同次第榮。従此靑衿與朱紫﹐升堂侍宴更何營。

恩光忽逐曉春生﹐金榜前頭忝姓名。三感至公裨造化﹐重揚文徳振寰瀛。佇爲霖雨增相賀﹐半在雲霄覺更榮。何處新詩添照灼碧蓮峯下柳間營。

二十二年文教主﹐三千上士滿皇州。獨陪宣父蓬瀛奏﹐方接顏生魯衛遊。多羨龍門齊變化﹐屢看雞樹第名流。升堂何處最榮美朱紫環尊幾獻酬。

三開文鏡繼芳聲﹐暗指雲霄接去程。會壓洪波先得路﹐早升淸禁共垂名。蓮峯對處朱輪貴﹐金榜傳時玉韻成。更許下才聽白雪﹐一枝今過郤詵榮。

常將公道選諸生﹐不是鴛鴻不得名。天上宴回聯步武﹐禁中麻出滿寰瀛。簪裾盡過前賢貴﹐門館仍叨後學榮。看著鳳池相繼入﹐都堂那肯滯關營。

重徳由來爲國生﹐五朝淸顯冠公卿。風波久佇濟川楫﹐羽翼三遷出谷鶯。絳帳靑衿同日貴﹐春蘭秋菊異時榮。孔門弟子皆賢哲﹐誰料窮儒忝一名﹗

文學宗師心稱平﹐無私三用佐貞明。恩波舊是仙舟客﹐徳宇新添月桂名。蘭署崇資金印重﹐蓮峯髙唱玉音淸。羽毛方荷生成力﹐難繼鸞凰上漢聲。

科文又主守初時﹐光顯門生濟會期。美擅東堂登甲乙﹐榮同內署待恩私。羣鶯共喜新遷木﹐雙鳳皆當卽入池。別有倍深感士﹐曾經兩度得芳枝。

儒雅皆傳徳教行﹐幾惇浮俗贊文明。龍門昔上波濤遠﹐禁署同登渥澤榮。虛散謬當陪杞梓﹐後先寧異感生成時方側席徵賢急﹐況說歌謠近帝京﹗

聖朝文徳最推賢﹐自儒生少比肩。再啟龍門將二紀﹐兩司鶯谷已三年。蓬山皆羨齊榮貴﹐金榜誰忝後先。正是感恩流涕日﹐但恩旌旆碧峯前。

春闈帝念主生成﹐長慶公聞兩歲名。有詔赤心分雨露﹐無私和气浹寰瀛。龍門乍出難勝幸﹐鴛侶先行是最榮。遙仰髙峯看白雪﹐多慚屬和意屏營。

長慶曾收間世英﹐早居臺閣冠公卿。天書再受恩波遠﹐金榜三開日月明。已見差肩趨翰苑﹐更期聯步掌臺衡。小儒謬迹雲霄路﹐心仰蓮峯望太淸。

曹汾尙書鎭許下﹐其子希幹及第﹐用錢二十萬。榜至鎭﹐開賀宴日﹐張之於側。時進士胡﹖錡有啟賀﹐略曰「桂枝折處﹐著萊子之采衣﹔楊葉穿時﹐用魯連之曰箭。」又曰「一千里外﹐觀上國之風光﹔十萬軍前﹐展長安之春色。」

楊汝士尙書鎭東川﹐其子如溫及第。汝士開家宴相賀﹐營妓咸集。汝士命人與紅綾一匹。詩曰「郎君得意及靑春﹐蜀國將軍又不貧﹐一曲髙歌綾一匹﹐兩頭娘子謝夫人。」

華州榜﹐薛侍郎諸門生詩曰「時君過聽委平衡﹐粉署華燈到曉明。開卷固難窺浩汗﹐執心空欲慕公平。機云筆舌臨文健﹐沈宋篇章發韻淸。自笑觀光渾昨日﹐披心爭不愧羣生﹗」

盧相國鈞初及第﹐頗窘於牽費。俄有一僕願爲月傭﹐服飾鮮潔﹐謹幹不與常等。睹鈞褊乏﹐往往有所資。時俯及關宴﹐鈞未辦醵﹐率撓形於色。僕輒請罪﹐鈞具以實告。對曰「極細事耳。郎君可以處分﹐最先後勾當何事﹖」鈞初疑其妄﹐旣而將覘之﹐紿謂之曰「爾若有伎﹐吾當主宴﹐第一要一大第爲備宴之所﹐次則徐圖。」其僕惟而去﹐頃刻乃回白鈞曰「已稅得宅矣﹐請幾郎檢校。」翌日﹐鈞彊往看之﹐旣而朱門甲第擬於宮禁。鈞不覺欣然﹐復謂曰「宴處卽大如法﹐此尢不易張陳。」對曰「但請選日﹐啟聞侍郎張陳。某請專掌。」鈞始慮其非﹐反復詰問﹐但微笑不對﹔或意其非常人﹐亦不固於猜疑。旣宴除之日﹐鈞止於是。俄睹幕帟茵毯﹐華煥無比﹐此外松竹﹑花卉皆稱是﹐鈞之醵率畢至。由是公卿間靡不誇詫。詰朝﹐其僕請假﹐給還諸色假借什物﹐因之一去不返。逮旬日﹐鈞異其事﹐馳往舊遊訪之﹐則向之花竹一無所有﹐但見頹垣壞棟而已。議者以鈞之仁﹐感通神明﹐故爲曲贊一春之盛﹐而成終身之美。盧肅﹐鈞之孫﹐貞簡有祖風﹐光化初﹐華州行在及第。洎大寇犯闕﹐二十年縉紳靡不褊乏。肅始登第﹐俄有李鴻者造之﹐願傭力。鴻以錐刀﹐暇日往往反資於肅﹐此外未嘗以所須爲意。肅有舊業在南陽﹐常令鴻徵租﹐皆如期而至﹐往來千里﹐而未嘗侵費一金。旣及第﹐鴻奔走如初。及一春事畢﹐鴻卽辭去。

新進士尢重櫻桃宴。乾符四年﹐永寧劉公第二子覃及第﹔時公以故相鎭淮南﹐敕邸吏日以銀一鋌資覃醵罰﹐而覃所費往往數倍。邸吏以聞﹐公命取足而已。會時及薦新狀元﹐方議醵率﹐覃潛遣人厚以金帛預購數十碩矣。於是獨置是宴﹐大會公卿。時京國櫻桃初出﹔𨿽貴達未適口﹐而覃山積鋪席﹐復和以糖酪者﹐人享蠻畫一小盎﹐亦不啻數升。以至參禦輩﹐靡不沾足。

羅玠﹐貞元五年及第關宴﹐曲江泛舟﹐舟沈﹐玠以溺死。後有關宴前卒者﹐謂之「報羅」。

宣慈寺門子﹐不記姓氏﹐酌其人﹐義俠之徒也。咸通十四年﹐韋昭範先輩登第﹐昭範乃度支侍郎楊嚴懿親。宴度間﹐帟幕﹑器皿之類皆假於計司﹐楊公復遣以使庫供借。其年三月中﹐宴於曲江亭﹐供帳之盛﹐罕有倫擬。時飲興方酣﹐俄睹一少年﹐跨驢而至﹐驕悖之狀﹐旁若無人。於是俯逼筵席﹐張目﹐引頸及肩﹐復以巨箠振築佐酒﹐謔浪之詞﹐所不忍聆。諸君子駭愕之際﹐忽有於眾中批其頰者﹐隨手而墜﹔於是連加毆擊﹐復奪所執箠﹐箠之百餘﹐眾皆致怒﹐瓦礫亂下﹐殆將斃矣。當此之際﹐紫雲樓門軋開﹐有紫衣従人數輩馳告曰「莫打﹗莫打﹗」傳呼之聲相續。又一中貴﹐驅殿甚盛﹐馳馬來救﹔門子乃操箠迎擊﹐中者無不面僕於地﹐敕使亦爲所箠。旣而奔馬而返﹐左右従而俱入﹐門亦隨閉而已。座內甚欣﹐愧然不測其來﹐仍慮事連宮禁﹐禍不旋踵﹔乃以緡錢﹑束素﹐召行毆者訊之曰「爾何人與諸郎君誰素﹐而能相爲如此。」對曰「某是宣慈寺門子﹐亦與諸郎君無素﹔第不平其下人無禮耳。」眾皆嘉嘆﹐悉以錢帛遺之。復相謂曰「此人必須亡去﹐不則當爲擒矣。」後旬朔﹐座中賓客多有假途宣慈寺門者﹐門子皆能識之﹐靡不加敬﹐竟不聞有追問之者。

裴思謙狀元及第後﹐作紅箋名紙十數﹐詣平康裏﹐因宿於裏中。詰旦﹐賦詩曰「銀缸斜背解鳴榼﹐小語偸聲賀玉郎。従此不蘭麝貴﹐夜來新惹桂枝香。」

鄭合敬先輩及第後﹐宿平康裏﹐詩曰「春來無處不間行﹐楚閏相看別有情。好是五更殘酒醒。時時聞喚狀頭聲。」主

盧肇﹐袁州宜春人﹔與同郡黃頗齊名。頗富於產﹐肇幼貧乏。與頗赴舉﹐同日遵路﹐郡牧於離亭餞頗而已。時樂作酒酣﹐肇策蹇郵亭側而過﹔出郭十餘里﹐駐程俟頗爲倡。明年﹐肇狀元及第而歸﹐刺史已下接之﹐大慚恚。會延肇看競渡﹐於席上賦詩曰「向道是龍剛不信﹐果然銜得錦標歸。」

薛監晚年厄於宦途﹐嘗策羸赴朝﹐值新進士榜下﹐綴行而出。時進士團所由輩數十人﹐見逢行李蕭條﹐前導曰「回避新郎君﹗」逢囅然﹐卽遣一介語之曰「報道莫貧相﹗阿婆三五少年時﹐也會東塗西抹來。」

許晝者﹐睢陽人也﹐薄攻五字詩。天復四年﹐大駕東幸﹐駐蹕甘棠。晝於此際及第。梁太祖長子﹐號大卿郎君者﹐常與晝屬和。晝以卿爲奧主﹐隨駕至洛下﹐攜同年數人﹐醉於梁祖私第﹐因折牡丹十許朵。主吏前白雲﹕「凡此花開落﹐皆籍其數申令。公秀才﹐柰何恣意攀折﹗」晝謾罵久之。主吏銜之﹐潛遣一介馳報梁祖。梁祖聞之﹐頗睚眥﹐獨命械晝而獻。於時﹐大卿竊﹐問道先遣使至。晝遂亡命河北﹐莫所止。

鄭光業新及第年﹐宴次﹐有子女卒患心痛而死﹐同年皆惶駭。光業撤筵中器物﹐悉授其母﹐別徵酒器﹐盡歡而散。

乾符四年﹐諸先輩月燈閣打球之會﹐時同年悉集。無何﹐爲兩軍打球﹐軍將數輩﹐私較於是。新人排比旣盛﹐勉彊遲畱﹐用抑其銳。劉覃謂同年曰「僕能爲羣公小挫彼驕﹐必令解去﹐如何﹖」狀元已下應聲請之。覃因跨馬執杖﹐躍而揖之曰「新進士劉覃擬陪奉﹐可乎﹖」諸輩皆喜。覃馳驟擊拂﹐風驅雷逝﹐彼皆愕視。俄策得球子﹐向空磔之﹐莫所在。數輩慚沮﹐僶俯而去。時閣下數千人因之大呼笑﹐久而方止。

咸通十三年三月﹐新進士集於月燈閣爲蹙鞠之會。擊拂旣罷﹐痛飲於佛閣之士﹐四面看棚櫛比﹐悉皆褰去帷箔而縱觀焉。先是飲席未合﹐同年相與循檻肆覽。鄒希回者﹐年七十餘﹐榜末及第。時同年將欲卽席﹐希回堅請更一巡歷。眾皆笑。或謔之曰「彼亦何敢望回﹗」

大中十年﹐鄭顥都尉放榜﹐請假往東洛覲省﹐生徒餞於長樂驛。俄有紀於屋壁曰「三十驊驑一烘塵﹐來時不鎖杏園春。楊花滿地如飛雪﹐應有偸遊曲水人。」

乾符丁酉歲﹐關宴甲於常年。有溫定者﹐久困場屋﹐坦率自恣﹐尢憤時之浮薄﹐設奇以侮之。至其日﹐蒙衣肩輿﹐金翠之飾﹐敻出於眾﹐侍婢皆稱是﹐徘徊於柳陰之下。俄頃﹐諸公自露棚移樂登鷁首﹐旣而謂是豪貴﹐其中姝麗﹐因遣促舟而進﹐莫不注視於此﹐或肆調謔不已。羣興方酣﹐定乃於簾間垂足定膝﹐脛偉而毳。眾忽睹之﹐皆掩袂﹐亟命回舟避之。或曰「此必溫定矣﹗」

榦寧末﹐駕幸三峯﹐太子太師盧猷於西溪亭子赴進士關宴﹐因謂前達曰「老夫似這關宴﹐至今相繼赴三十个矣﹗」

李峣及第﹐在偏侍下﹐俯逼起居宴﹐霖雨不止﹐遣賃油幕以張去之。峣先人舊廬升平裏﹐凡用錢七百緡﹐自所居連亙通衢﹐殆足一里。余參馭輩不啻千餘人。韉馬車輿﹐闐咽門巷。來往無有沾濡者﹐而金碧照耀﹐頗有嘉致。峣時爲丞相韋都尉所委﹐干預政事﹐號爲「李八郎」。其妻又南海韋宙女。宙常資之﹐金帛不可勝紀。

神龍已來﹐杏園宴後﹐皆於慈恩寺塔下題名。同年中推一善書者紀之。他時有將相﹐則朱書之。及第後聞﹐或遇未及第時題名處﹐則爲添「前」字。或詩曰「會題名處添前字﹐送出城人乞舊詩。」

苗臺符六歲能屬文﹐聰悟無比﹔十餘歲博覽羣籍﹐著《皇心》三十卷﹐年十六及第。張讀亦幼擅詞賦﹐年十八及第。同年進士﹐同佐鄭薰少師宣州幕。二人嘗列題於西明寺之東廡。或竊注之曰「一雙前進士﹐兩个阿孩兒。」臺符﹐十七﹐不祿﹔讀﹐位至正卿。

李湯題名於昭應縣樓﹐韋蟾睹之﹐走筆畱謔曰「渭水秦川拂眼明﹐希仁何事寡詩情只應學得虞姬婿﹐書字才能記姓名。」

裴晉公赴敵淮西﹐題名華嶽之闕門。大順中﹐戶部侍朗司空圖以一絕紀之曰「嶽前大隊赴淮西﹐従此中原息戰鞞。石闕莫教苔蘚上﹐分明認取晉公題。」

白樂天一舉及第﹐詩曰「慈恩塔下題名處﹐十七人中最少年。」樂天時年二十七。省試《性習相近遠賦》《玉水記方流詩》。攜之謁李涼公逢吉。公時爲校書郎﹐於時將他適。白遽造之﹐逢吉行攜行看﹐初不以爲意﹔及覽賦頭﹐曰「噫﹗下自人上﹐達由君成﹔徳以愼立﹐而性由習分。」逢吉大奇之﹐遂寫二十餘本。其日﹐十七本都出。

論曰﹕科第之設﹐沿革多矣。文皇帝撥亂反正﹐特盛科名﹐志在牢籠英彥。邇來林棲谷隱﹐櫛比鱗差﹐美給華資﹐非第勿處﹔雄藩劇郡﹐非第勿居。期乃名實相符﹐亨達自任﹐得以惟聖作則﹐爲官擇人。有其才者﹐靡捐於甕牖繩樞﹔無其才者﹐詎系於王孫公子﹗莫不理推畫一﹐時契大同。垂三百年﹐擢士眾矣。然此科近代所美。其美之所美者﹐在乎端巳直躬﹐守而勿失﹔昧其美之所美者﹐在乎貪名巧宦﹐得之爲榮。噫﹗大聖設科﹐以廣其教﹐柰何昧道由徑﹐未旋踵而身名俱泯﹐又何科第之庇乎﹗矧諸尋芳逐勝﹐結友定交﹐競車服之鮮華﹐騁杯盤之意气﹔沽激價譽﹐比周行藏。始膠漆於羣彊﹐終短長於逐末。乃得失之道﹐坦然明白。邱明所謂「求名而亡﹐欲蓋而彰。」苟有其實﹐又何科第之闕歟﹗

卷四

○節操

裴晉公質狀眇小﹐相不入貴。旣屢屈名場﹐頗亦自惑。會有相者在洛中﹐大爲縉紳所神。公時造之問命。相者曰「郎君形神稍異於人﹐不入相書。若不至貴﹐卽當餓死。然今則殊未見貴處。可別日垂訪﹐勿以蔬糲相鄙。候旬日﹐爲郎君細看。」公然之﹐凡數往矣。無何﹐阻朝客在彼。因退遊香山佛寺﹐徘徊廊廡之下。忽有一素衣婦人﹐致一緹糸﹖於僧伽和尙欄楯之上﹐祈祝良久﹐復取筊擲之﹐叩頭瞻拜而去。少頃﹐度方見其所致﹐意彼遺忘﹐旣不可追﹐然料其必再至﹐因爲收取。躊躇至暮﹐婦人竟不至﹐度不得已﹐攜之歸所止。詰旦﹐復攜就彼。時寺門始辟﹐俄睹向者素衣疾趨而至﹐逡巡撫膺惋嘆﹐若有非橫。度従而訊之。婦人曰「新婦阿父無罪被系﹐昨告人﹐假得玉帶二﹔犀帶一﹐直千餘緡﹐以遺津要。不幸遺失於此。今老父不測之禍無所逃矣﹗」度憮然﹐復細詰其物色﹐因而授之。婦人拜泣﹐請畱其一。度不顧而去。尋詣相者﹐相者審度﹐聲色頓異﹐大言曰「此必有陰徳及物﹗此後前途萬里﹐非某所也。」再三詰之﹐度偶以此言之。相者曰「只此便是陰功矣﹐他日無相忘﹗勉旃﹐勉旃﹗」度果位極人臣。

盧大郎補闕﹐升平鄭公之甥也。暉少孤﹐長於外氏﹐愚常誨之舉進士。咸通十一年初﹐舉廣明。庚子歲﹐遇大寇犯闕﹐竄身南服。時外兄鄭續鎭南海﹐暉向與續同庠序。續仕州縣官﹐暉自號「白衣卿相」。然二表俱爲愚鐘愛。爾來未十稔﹐續爲節行將﹐暉乃窮儒﹐復脫身虎口﹐挈一囊而至。續待之甚厚。時大駕幸蜀﹐天下沸騰﹐續勉之出處﹐且曰「人生幾何﹗苟富貴可圖﹐何須一第耳﹗」暉不答。復請賓佐誘激者數四﹐復虛右席以待暉。暉因曰「大朝設文學之科以待英俊﹐如暉能否﹐焉敢期於饕餮﹗然聞昔舅氏所勗﹐常以一第見勉。今舊館寂寥﹐柰何違宿昔之約﹗苟白衣歿世﹐亦其命也﹔若見利攺途﹐有死不可﹗」續聞之﹐加敬。自是龍鐘場屋復十許歲﹐大順中﹐方爲宏農公所擢﹐卒於右衮。

孫泰﹐山陽人﹐少師皇甫穎﹐操守頗有賢之風。泰妻卽姨妹也。先是姨老矣﹐以二子爲托﹐曰「其長損一目﹐汝可娶其女弟。」姨卒﹐泰娶其姊。或詰之﹐泰曰「其人有廢疾﹐非泰不可適。」眾皆伏泰之義。嘗於都市遇鐵燈臺﹐市之﹐而命洗刷﹐卻銀也﹐泰亟往還之。中和中﹐將家於義興﹐置一別墅﹐用緡錢二百千。卽半授之矣﹐泰遊吳興郡﹐約回日當詣所止。居兩月﹐泰回﹐停舟徒步﹐復以餘資授之﹐俾其人他徙。於時﹐睹一老嫗﹐長慟數聲﹐泰驚悸﹐召詰之。嫗曰「老婦常逮事翁姑於此﹐子孫不肖﹐爲他人所有﹐故悲耳﹗」泰憮然久之﹐因紿曰「吾適得京書﹐已別除官﹐固不可駐此也﹐所居且命爾子掌之。」言訖﹐解維而逝﹐不復返矣。子展﹐進士及第﹐入梁爲省郎。

論曰﹕範宣之三立﹐徳居其首﹔夫子之四科﹐行在其先。矧乃五常者﹐總之於仁﹔百慮者﹐試之於利。禍福不能回至徳﹐貧富不能窺至仁。夫炯戒之倫﹐而窮達不侔者﹐其惟命與﹗苟屆諸道﹐又何窮達之異致矣﹗

○與恩地舊交

劉虛白與太平裴公早同硯席。及公主文﹐虛白猶是舉子。試雜文日﹐簾前獻一絕句曰「二十年前此夜中﹐一般燈燭一般風。不歲月能多少﹐猶著麻衣待至公﹗」

孟棨年長於小魏公。放榜日﹐棨出行曲謝。沆泣曰「先輩﹐吾師也。」沆泣﹐棨亦泣。棨出入場籍三十餘年。主

長孫籍與張公舊交。公兄呼籍。公嘗諷其攺圖。籍曰「『朝聞道﹐夕死可矣﹗』」

○師友

李華以文學名重於天寶末。至徳中﹐自前司封員外﹐起爲相國。李梁公峴従事檢校吏部員外﹐時陳少遊鎭淮陽﹐尢仰公之名。一旦﹐城門吏報華入府﹐少遊大喜﹐簪笏待之﹔少頃﹐復曰「云已訪蕭公功曹矣。」卽穎士也。

盧江何長師﹐趙郡李華﹐範陽盧東美﹐少與韓衢爲友﹐江淮間號曰「四夔」。

裴佶字弘正﹐宰相耀卿之孫﹐吏部郎中綜之子﹐卒於工部尙書。鄭餘慶請先行朋友服﹐私謚曰「貞」﹐子曰泰章。

喬潭﹐天寶十三年及第﹐任陸渾尉。時元魯山客死是邑﹐潭減俸禮葬之﹐復卹其孤。李華《三賢論》曰「潭﹐昂之孫﹐有人風。」李華稱元徳秀﹑張友略﹕「志如道徳﹐行如經術。」

貞元十三年﹐李摯以大宏詞振名﹐與李敏同姓﹐同年﹐同登第﹐又同甲子﹝及第時俱二十五歲﹞﹐又同門。摯嘗答行敏詩曰「因緣三紀異﹐契分四般同。」

隴西李舟與齊相國映友善﹐映爲將相﹐舟爲布衣﹐而舟致書於映﹐以交不以貴也。時映左遷於夔﹐舟書曰「三十三官﹐足下近年已來﹐宰臣當國﹐多與故人禮絕。僕以禮處足下﹐則足下長者﹐僕心未忍﹔欲以故人處足下﹐則慮悠悠之人﹐以僕爲詭。我欲修書﹐逡巡至今﹐忽承足下出守夔國﹐於蒼生之望﹐則爲不幸﹔爲足下謀之﹐則名遂身退﹐斯又爲準。僕昧時者﹐謹以爲賀。但鄱陽﹑云安﹐道阻且長﹔音塵寂蔑﹐永以三嘆。僕所疾沈痼﹐方率子弟力農﹐爲世疏矣﹐足下亦焉能不疏僕耶﹗足下素�﹐僕所之﹔其於得喪﹐固怡如也。然朝臣如足下寡矣﹐明王豈當不察之耶﹗惟彊飯自愛。珍重﹐珍重﹗」

李華《祭蕭穎士文》﹕「維乾元三年二月十日﹐孤子趙郡李華以淸酌之奠﹐敬祭於亡友故楊府功曹蘭陵蕭公之靈﹕嗚呼茂挺﹐平生相﹐情體如一﹔歲月之別﹐俄成今。天乎喪予﹐此痛何極﹗華亹罰深重﹐艱難所鐘﹔殊方永慕﹐觸目號裂﹔途窮易感﹐況哭故人。以足下才惟挺生﹐名蓋天下﹐道孤命屈﹐淪厄終身。避亂全潔﹐忠也﹔冒危遷祔﹐孝也。有王佐之才﹐先師之訓﹐而歿於道路﹐何負於天乎痛哉﹗華疇昔之歲﹐幸忝周旋﹐足下不棄愚劣﹐一言契合﹐稱管﹑鮑﹐今則蕭﹑李﹐有過必規﹐無文不講。名當世﹐實類無人﹔循環往復﹐何日忘此﹗存實等泣血千里﹐羈旅相依﹔聞其一哀﹐心骨皆斷。夫痛之至者﹐言不能宣﹔𨿽欲寄詞﹐只益塡塞。茂挺﹐君其降靈﹗尙享﹗」

韓文公《瘞硯文》﹕「隴西李元賓始従進士﹐貢在京師﹐或貽之硯。四年﹐悲歡否泰﹐未嘗廢用。凡與之試藝春官﹐實二年登上第。行於褒谷間﹐役者誤墜之地﹐毀焉。乃匣歸﹐埋於京師裏中。昌黎韓愈﹐其友人也﹐贊而識之﹕士乎成質﹐陶乎成器。復其質非生死類﹐全斯毀﹐不忍棄﹐埋而識之仁之義。硯乎硯乎瓦礫異﹗」

杜工部交鄭廣文﹐嘗以詩贈虔曰「諸公衮衮登臺省﹐廣文先生官獨冷。甲第紛紛厭粱肉﹐廣文先生飯不足。先生有義出羲皇﹐先生所孤或屈宋。徳尊一代常壈坎﹐名垂萬何用﹗杜陵野老人更嗤﹐短褐身窄鬢如絲。日糴太倉五升米﹐時赴鄭老同衾期。得錢則相覓﹐沽酒不復疑﹐忘形到爾汝﹐痛飲眞我師。淸夜沈沈動春酌﹐燈前細雨簾前落。但覺髙歌有鬼神﹐焉餓死塡溝壑﹗相如逸才親滌器﹐子云識字終投閣。先生早賦歸去來﹐石田茅屋荒蒼苔。儒術於我何有哉孔某盜跖俱塵埃。不須聞此意慘澹﹐生前相遇且銜杯﹗」又曰「廣文到官舍﹐系馬堂階下。醉則騎馬歸﹐頻遭官長罵。垂名三十年﹐坐客寒無氈。賴得蘇司業﹐時時與酒錢。」及虔卽世﹐甫賦《八哀詩》﹐其一章誄虔也。

崔羣字惇詩﹐貞元八年﹐陸贄下及第﹐與韓愈爲友。羣佐宣州幕時﹐愈與羣書論交﹐略云「考之百行而無瑕﹐窺之閫奧而不見畛域﹐明白淳粹﹐輝光日新者﹐惟吾君一人。僕愚陋無所﹐然曉聖人之書﹐無所不讀﹐其精粗巨細﹐出入晦明﹐𨿽不盡識﹐抑不可謂不涉其源者也。以此而推之﹐而廣之﹐誠足下出羣拔萃﹐無謂僕従何而得也。」

劉駕與曹鄴爲友﹐俱攻《風詩》。鄴旣擢第﹐而不卽出京﹐俟駕成名同志﹐果諧所志。

毛傑《與盧藏用書》﹕「月日﹐云夢子毛傑謹致書於盧公足下﹕傑聞君所貴者﹐道也﹔所好者﹐才也。故才髙則披襟而論翰墨﹐道狎則言事而致談笑。必何雞鳴狗盜﹐始資僥幸之能﹔簟食瓢飲﹐不顧淸虛之用﹗自公立名休代﹐博物多能。帝曰爾諧﹐擢爲近侍。所以従容禁省﹐出入瑣闈﹔忠弼在躬﹐優柔薦及。傑時在艸莽﹐運厄窮愁﹐思折俎而無因﹐嗟帚門而不逮。豈羣邪遘逆﹐聯聲嗷嗷﹔紫奪我朱﹐遠詣惡土。賴公神色自若﹐心行不逾﹔餌芝術以養閒﹐坐煙篁而收思。傑梁鴻遠旅﹐閔仲未歸﹔畱戀徳音﹐徘徊失路。互鄕童子﹐當願接於宣尼﹔蘇門先生﹐竟未言於阮籍。公子傑者如彼﹐僕於公者若此。百年朝夕﹐何事惜於交遊﹔四海兄弟﹐何必輕於行路﹗賈生不云乎﹕『達人大觀﹐物無不可﹔小智自私﹐賤彼貴我。』況公拂衣髙尙﹐習靜閒局﹐世事都捐﹐尢精道意﹐豈有自私而已﹐無大觀者哉﹗儻能憐云壑﹐獎無﹐湣張良小子﹐說鴻蒙之偈﹐遺黃石之書。虛往實歸﹐沾霧露之微潤﹔哀多益寡﹐落邱山之一毫﹕則足下之眷深焉﹐小人之慶畢矣。」盧答毛公﹕「毛子足下﹕勤身訪道﹐不毒氛瘴﹐裹糧鬼門﹐放蕩雲海﹐有足多矣。一昨不遺﹐猥辱書禮﹐期我遐意﹐詢於道眞﹐使人慚愧也。僕之矣﹕士之生代﹐則有冥志深蔽﹐滅木穹窒﹐煉九還以咽气﹐味三秀以詠言﹔固將養蒙全理﹐不以能鳴天性﹐則其上也。養感當途﹐說動時主﹔懷全徳以自達﹐裂山河以取貴﹐又其次也。至於誠信不申﹐忠孝胥缺﹐獨禦魑魅﹐永投豺虎﹔無面目以可數﹐椎心膺以問天﹐斯最下也。僕在壯年﹐常慕其上﹐先貞後黷﹐卒罹憂患﹐負家爲孽﹐置身於此﹐何顏復講道徳哉﹗𨿽然﹐少好立言﹐亟聞長者之說﹔老而彌篤﹐猶憐薄暮之晷。加我數年﹐庶無大過。覽壯生鵾鵬之諭﹐則乾坤龍馬之旨可好矣﹔培風運海﹐則六九之源無差矣﹔隳之正气﹐則洗心藏密有由矣。開卷獨得﹐恬然會眞﹐不寰宇之廖廓﹐不生之與謝﹐斯亦曖昧所守﹐何必爲是﹗儻吾人起予指掌﹐而說今之隱幾﹐不亦樂乎﹗道在梯稗﹐無相阻﹐曷爲區區﹐過勞按劍也﹗頃風眩成疾﹐下淚﹐復厲筆力此還答﹐無所銓次﹐淹遲日期﹐庶不我責。盧藏用頓首。」

方幹師徐凝。幹常刺凝曰「把得新詩艸裏論。」反語曰「村裏老李頻師。」方幹後頻及第。詩僧淸越贈幹詩云「弟子已得桂﹐先生猶灌園。」

韓文公名播天下﹐李翺﹑張籍皆升朝﹐籍北面師之﹐故愈答崔立之書曰「近有李翺﹑張籍者﹐従予學文。」翺《與陸傪員外》書亦曰「韓退之之文﹐非玆世之文也﹐之文也﹔其人非玆世之人﹐之人也。」後愈自潮州量移宜春郡﹐郡人黃頗師愈爲文﹐亦振大名。頗嘗睹盧肇爲碑版﹐則唾之而去。案《實錄》﹕愈與人交﹐其有淪謝﹐皆能卹其孤﹐復爲畢婚嫁﹐如孟東野﹑張籍之類是也。李義山師令狐文公﹐呼小趙公爲「郎君」﹐於文公處稱「門生」。

○气義

郭代公年十六﹐入太學﹐與薛稷﹑趙彥昭爲友。時有家信至﹐寄錢四十萬以爲學糧。忽有一衰服者叩門云「五代未葬﹐各在一方﹐今欲同時舉大事﹐乏於資財。聞公家信至﹐頗能相濟否﹖」公卽命以車﹐一時載去﹐略無畱者﹐亦不問姓氏。深爲趙﹑薛所誚。元振怡然曰「濟彼大事﹐亦何誚焉﹗」其年﹐爲糧食斷絕﹐竟不成舉。

熊執易赴舉﹐行次潼關﹐秋霖月餘﹐滯於逆旅。俄聞鄰居有一士吁嗟數四﹐執易潛伺之﹐曰「前堯山令樊澤舉制科﹐至此﹐馬斃囊空﹐莫能自進﹗」執易造焉﹐遽輟所乘馬﹐倒囊濟之。執易其年罷舉﹐澤明年登科。

代公爲通泉縣尉﹐掠賣千餘人以供過客。天后異之﹐召見﹐大愜聖旨。並口占《劍》一篇以進。上奇之﹐命繕寫﹐當直學士。

楊虞卿及第後﹐舉三篇﹐爲校書郎。來淮南就李鄶親情﹐遇前進士陳商啟護窮窘﹐公未相識﹐問之﹐倒囊以濟。

李北海年十七﹐攜三百縑就納國色﹐偶遇人啟護﹐傾囊救之。

許棠久困名場﹐咸通末﹐馬戴佐大同軍幕﹐棠往謁之﹐一見如舊相識。畱連數月﹐但詩酒而已﹐未嘗問所欲。一旦﹐大會賓友﹐命使者以棠家書授之﹔棠驚﹖咢﹐莫其來。啟緘﹐卽戴潛遣一介卹其家矣。

贊曰﹕孰以顯廉臨財不苟。孰以定交宏道則久。窮乃益堅﹐達以胡有﹗無得無喪﹐天長地久。君子行之﹐小人則否。

卷五

○切磋

大居守李相讀《春秋》﹐誤呼叔孫婼﹝敕略﹖爲婼﹝敕晷﹞日讀一卷﹐有小吏侍側﹐常有不懌之色。公怪問曰「爾常讀此書耶﹗」曰「然」。」胡爲聞我讀至此而數色沮耶﹗」吏再拜言曰「緣某師授﹐誤呼文字﹔今聞相公呼婼﹝敕略﹖爲婼﹝敕晷﹞﹐方悟耳。」公曰「不然。吾未之師也﹐自檢釋文而讀﹐必誤在我﹐非在爾也。」因以釋文示之。﹝蓋書「略」﹞字以「田」加首﹐久而成「各」﹐「曰」配「咎」爲「晷」小吏因委曲言之。公大慚愧﹐命小吏授北面之禮﹐號爲「一字師。」

韓文公著《毛穎傳》﹐好博塞之戲。張水部以書勸之﹐凡三書。其一曰「比見執事多尙駁雜無實之說﹐使人陳之於前以爲歡﹐此有累於令徳。又髙論之際﹐或不容人之短﹐如任私尙勝者﹐亦有所累也。先王存六藝﹐自有常矣﹐有徳者不爲﹐猶不爲損﹔況爲博塞之戲﹐與人競財乎﹗君子固不爲也。今執事爲之﹐以廢棄時日﹐籍實不識其然。」文公答曰「吾子譏吾與人言爲無實駁雜之說﹐此吾所以爲戲耳﹐比之酒色﹐不有間乎﹗吾子譏之﹐似同浴而譏裸體也。若髙論不能下气﹐或似有之﹐當更思而誨之耳。博塞之譏﹐敢不承教﹗其他俟相見。」

羊紹素夏課有《畫狗馬難爲功賦》﹐其實取「畫狗馬難於畫鬼神」之意也﹐投表兄吳子華。子華覽之﹐謂紹素曰「吾子此賦未嘉。賦題無鬼神﹐而賦中言鬼神。子盍爲《畫狗馬難於畫鬼神賦》﹐卽善矣。」紹素未及攺易﹐子華一夕成於腹笥。有進士韋彖﹐池州九華人﹐始以賦捲謁子華。子華聞之﹐甚喜。彖居數日﹐貢一篇於子華﹐其破題曰「有丹靑二人﹕一則矜能於狗馬﹐一則誇妙於鬼神。」子華大奇之﹐遂焚所著﹐而紹素竟不能以己下之。其年﹐子華爲彖取府元。

陳嶠謁安陸鄭郎中諴﹐三年方一見。従容謂嶠曰「識閔廷言否﹖」嶠曰「偶未聞。」諴曰「不妨與之還往﹐其人文似西漢。」

吳融﹐廣明﹑中和之際﹐久負屈聲﹔𨿽未擢科第﹐同人多贄謁之如先達。有王圖﹐工詞賦﹐投卷凡旬月﹐融旣見之﹐殊不言圖之臧否﹐但問圖曰「更曾得盧休信否何堅臥不起﹐惜哉﹗融所得﹐不也﹗」休﹐圖之中表﹐長於八韻﹐向與子華同硯席﹐晚年拋廢﹐歸鏡中別墅。

李翺與陸傪書﹕「李觀之文章如此﹐官止於太子校書﹐年止於二十九﹐𨿽有名於時俗﹐其率深其至者﹐果誰哉﹗信乎天地鬼神之無情於善人﹐而不罰罪也甚矣﹗爲善者將安所歸乎翺書其人﹐贈於兄﹔贈於兄﹐蓋思君子之我也。予與觀平生不得相往來﹐及其死也﹐則見文﹐嘗謂﹕使李觀若永年﹐則不遠於揚子云矣﹗書巳之文次﹐忽然若觀之文﹐亦見於君也﹔故書《苦雨賦》綴於前。當下筆時﹐復得詠其文﹐則觀也𨿽不永年﹐亦不甚遠於揚子云矣。書《苦雨》之辭﹐旣又思﹕我友韓愈﹐非玆世之文﹐之文也﹔非玆世之人﹐之人也。其詞旨﹐其意適﹐則孟軻旣沒﹐亦不見有過於斯者。當下筆時﹐如他人疾書之。寫誦文﹐不是過也。其詞乃能如此﹐嘗書其一章曰《獲麟解》﹐其他亦可以類也。窮愁不能無述﹐適有書寄弟正辭﹐及其終﹐亦自覺不甚下尋常之所爲者﹐亦以贈焉。亦惟讀觀﹑愈之詞﹐冀一詳焉。翺再拜。」

李元賓與弟書曰「年不甚幼﹐近學何書擬應明經﹐爲復有文。明經世傳﹐不可墜也。文貴天成﹐彊不髙也。二事並良﹐苟事立﹐汝擇處髙。」

景福中﹐江西節度使鐘傳遣僧従約進《法華經》一千部﹐上侍之恩渥有加﹐宣従約入內賜﹐而錫紫衣一副。將行﹐太常博士戴司顏以詩贈行。略曰「遠來朝鳳闕﹐歸去戀元侯。」時吳子華任中諫﹐司顏仰公之名﹐志在屬和﹐以爲従約之資。融覽之﹐拊掌大笑曰「遮阿師更不要見﹐便把拽出得﹗」其承奉如此矣。

皇甫湜答李生二書。第一書﹕「辱書﹐適曛黑﹐使者立復﹐不果一二﹐承來意之厚。《傳》曰﹕『言及而不言﹐失人。』粗書其愚﹐爲足下答﹐幸察﹕來書所謂今之工文﹐或先於奇怪者﹐顧其文工與否耳。夫意新則異於常﹐異於常則怪矣﹔詞髙出眾﹐出眾則奇矣。虎豹之文﹐不得不炳於犬羊﹔鸞鳳之音﹐不得不鏘於烏鵲﹔金玉之光﹐不得不炫於瓦石﹔非有意先之也﹐乃自然也。必崔巍然後爲嶽﹐必滔天然後爲海。明堂之棟﹐必撓云霓﹕驪龍之珠﹐必錮深泉。足下以少年气盛﹐固當以出拔爲意。學文之初﹐且未自盡其才﹐何遽稱力不能哉圖王不成﹐其獘猶可以霸﹔其僅自見也﹐將不勝獘矣。孔子譏其身不能者﹐幸勉而思進之也。來書所謂浮艷聲病之文﹐恥不爲者﹐𨿽誠可恥﹐但慮足下方今不爾﹐且不能自信其言也。向者﹐足下舉進士。舉進士者﹐有司髙張科格﹐每歲聚者試之﹐其所取乃足下所不爲者也。工欲善其事﹐必先利其器﹐足下方伐柯而捨其斧﹐可乎哉恥之﹐不當求也﹔求而恥之﹐惑也。今吾子求之矣﹐是徒涉而恥濡足也﹐寧能自信其言哉來書所謂急急於立法寧人者﹐乃在位者之事﹐聖人得勢所施爲也﹐非詩賦之任也。功旣成﹐澤旣流﹐詠歌記述光揚之作作焉。聖人不得勢﹐方以文詞行於後。今吾子始學未仕﹐而急其事﹐亦太早計矣。凡來書所謂數者﹐似言之未稱﹐思之或過﹔其餘則皆善矣。旣承嘉惠﹐敢自固昧﹗聊復所爲﹐俟見方盡。湜再拜。」

皇甫湜與李生第二書﹕「湜白﹐生之書辭甚多﹐志气甚橫流﹐論說文章﹐不可謂無意。若僕愚且困﹐乃生詞﹐競於此固非宜。𨿽然﹐惡言無従﹐不可不卒﹐勿怪。夫謂之奇﹐則非正矣﹐然亦無傷於正也。謂之奇﹐卽非常矣。非常者﹐謂不如常﹐乃出常也。無傷於正﹐而出於常﹐𨿽尙之亦可也。此統論奇之體耳﹐未以言文之失也。夫文者非他﹐言之華者也﹐其用在通理而已﹔固不務奇﹐然亦無傷於奇也。使文奇而理正﹐是尢難也。生意便其易者乎﹗夫言﹐亦可以通理矣﹔而以文爲貴者﹐非他﹐文則遠﹐無文卽不遠也。以非常之文﹐通至正之理﹐是所以不朽也。生何嫉之深耶夫『繪事後素』﹐卽謂之文﹐豈苟簡而已哉﹗聖人之文﹐其難及也。作《春秋》﹐遊﹑夏之徒不能措一詞﹐吾何敢擬議之哉﹗秦﹑漢以來﹐至今文學之盛﹐莫如屈原﹑宋玉﹑李斯﹑司馬遷﹑相如﹑揚雄之徒。其文皆奇﹐其傳皆遠。生書文亦善矣﹐比之數子﹐似猶未勝﹐何必心之髙乎《傳》曰﹕『其言之不出﹐恥躬之不逮也。』生自視何如哉《書》之文﹐不奇﹔《易》之文﹐可爲奇矣。豈礙理傷聖乎如龍戰於野﹗其血元黃﹐見豕負塗﹐載鬼一車﹐突如其來﹐如焚﹑如死﹑如棄。如此﹐何等語也生輕宋玉而稱仲尼﹑班﹑馬﹑相如爲文學。案司馬遷傳屈原曰﹕『𨿽與日月爭光﹐可矣。』生當見之乎﹗若相如之徒﹐卽祖習不暇者也。豈生稱誤耶將識分有所至極耶將彼之所立﹐卓爾非彊爲所庶幾﹐遂讎嫉之耶其何傷於日月乎﹗生笑『紫貝闕兮珠宮』﹐此與《詩》之『金玉其相』我異天下人有金玉爲之質者乎『被薛荔兮帶女蘿』﹐此與『贈之以芍藥』何異文章不當如此說也。豈謂怒三四而喜四三﹐識出之白﹐而性入之黑乎生云﹕『虎豹之文非奇。』夫長﹐本非長短﹐形之則長矣﹕虎豹之形於犬羊﹐故不得不奇也。他皆仿此。生云﹕『自然者﹐非性。』不天下何物非自然乎生又云﹕『物與文學不相侔。』此諭也。凡諭﹐必以非類﹐豈可以彈諭彈乎是不根者也。生稱以『難而退爲謙。』夫無難而退﹐謙也﹔難而退﹐宜也﹐非謙也。豈可見黃門而稱貞哉﹗生以一詩一賦爲非文章﹐抑不一之少﹐便非文章耶直詩賦不是文章耶如詩賦非文章﹐三百篇可燒矣。如少非文章﹐湯之盤銘是何物也孔子曰﹕『先行其言。』旣爲甲賦矣﹐不得稱不作聲病文也。孔子云﹕『必也正名乎』生旣不以一第爲事﹐不當以進士冠姓名也。夫『煥乎』『鬱鬱乎』之文﹐謂制度﹐非止文詞也。前者捧卷軸而來﹐又以浮艷聲病爲說﹐似商量文詞當與制度之文異日言也。近風偸薄﹐進士尢甚﹐乃至有一謙三十年之說﹐爭爲虛張以相髙自謾。詩未有劉長卿一句﹐已呼阮籍爲老兵矣﹔筆語未有駱賓王一字﹐已罵宋玉爲罪人矣。書字未識偏旁﹐髙談稷﹑契﹔讀書未句度﹐下視服﹑鄭。此時之大病所當嫉者。生美才﹐勿似之也。《傳》曰﹕『惟善人能受善言。』孔子曰﹕『君子無所爭﹐必也射乎』問於湜者多矣﹐以生之有心也﹐聊有復﹐不能盡﹐不宣。湜再拜。」

○以其人不稱才試而後驚

韓文公﹑皇甫補闕見李長吉時﹐年七歲。二公不之信﹐因而試《髙軒過》一篇。

蔣凝﹐咸通中詞賦絕倫﹐隨計塗次漢南﹐謁相國徐公。公見其人麼麼﹐不信有其才﹐因試《峴山懷》一篇。凝於客位賦成﹐公大奇之。

令狐文公鎭三峯﹐時及秋賦﹐特置五場試。第一場﹐雜文﹔第二場﹐試歌篇﹔第三場﹐表檄。先是盧弘正一人就試﹐來者皆栗縮而退。馬植以將家子來求薦﹐文公與従事皆鄙之﹐專令人伺其詞句。旣而試《登山采珠賦》。曰「文豹且異於驪龍﹐采斯疏矣﹔白石又殊於老蚌﹐剖莫得之。」眾皆大驚﹐遂奪弘正解元矣。

黎逢气貌山野﹐及第年﹐初場後至﹐便於簾前設席。主司異之﹐誚其生疏﹐必謂文詞稱是﹔專令人伺之﹐句句來報。初聞云「何人徘徊﹖」曰「亦是常言。」旣而將及數聯﹐莫不驚嘆﹐遂擢爲狀元。

王勃《著膝王閣序》﹐時年十四。都督閻公不之信﹐勃𨿽在座﹐而閻公意屬子婿孟學士者爲之﹐已宿構矣。及以紙筆巡讓賓客﹐勃不辭讓。公大怒﹐拂衣而起﹔專令人伺其下筆。第一報云「南昌故郡﹐洪都新府﹔」公曰「亦是老先生常談﹗」又報云「星分翼軫﹐地接衡廬。」公聞之﹐沈吟不言。又云「落霞與孤鶩齊飛﹐秋水共長天一色。」公矍然而起曰「此眞天才﹐當垂不朽矣﹗」遂亟請宴所﹐極歡而罷。

論曰﹕《書》云「人無常師﹐主善爲師。」於戲﹗近世浮薄﹐率皆貴彼生﹐恥乎下學﹔室晌蜀者﹐先懷愧色﹔探微賾奧者﹐翻陽沈流。風教頹圮﹐莫甚於此﹗由是李華自曰「師於茂挺﹔」李翺亦曰「請益退之。」於時﹐名遂功成。才髙位顯﹐務乎矯俗﹐以遏崩波﹔盛則盛矣﹐方之繆公以小吏一言﹐北面而師之者﹐可謂曠一人而已﹗有若考核詞藝之臧否﹐振舉後生之行藏﹐非惟立賢﹐所謂報國。噫﹗今之論者﹐信僥幸之賊歟﹗

卷六

○公薦﹝門生薦坐主師友相薦附﹞

崔郾侍郎旣拜命﹐於東都試舉人﹐三署公卿皆祖於長樂傳捨﹔冠蓋之盛﹐罕有加也。時吳武陵任太學博士﹐策蹇而至。郾聞其來﹐微訝之﹐乃離席與言。武陵曰「侍郎以峻徳偉望﹐爲明天子選才俊﹐武陵敢不薄施塵露﹗向者﹐偶見太學生十數輩﹐揚眉抵掌﹐讀一卷文書﹐就而觀之﹐乃進士杜牧《阿房宮賦》。若其人﹐眞王佐才也﹐侍郎官重﹐必恐未暇披覽。」於是搢笏郎宣一徧。郾大奇之。武陵曰「請侍郎與狀頭。」郾曰「已有人。」曰「不得已﹐卽第五人。」郾未遑對。武陵曰「不爾﹐卽請比賦。」郾應聲曰「敬依所教。」旣卽席﹐白諸公曰「適吳太學以第五人見惠。」或曰「爲誰﹖」曰「杜牧。」眾中有以牧不拘細行間之者。郾曰「已許吳君矣。牧𨿽屠沽﹐不能易也。」

韓文公﹑皇甫湜﹐貞元中名價籍甚﹐亦一代之龍門也。奇章公始來自江黃間﹐置書囊於國東門﹐攜所業﹐先詣二公卜進退。偶屬二公﹐従容皆謁之﹐各袖一軸面贄。其首篇說樂。韓始見題而掩卷問之曰「且以拍板爲什麼﹖」僧孺曰「樂句。」二公因大稱賞之。問所止﹐僧孺曰「某始出山隨計﹐進退惟公命﹐故未敢入國門。」答曰「吾子之文﹐不止一第﹐當垂名耳。」因命於客戶坊僦一室而居。俟其他適﹐二公訪之﹐因大署其門曰「韓愈﹑皇甫湜同訪幾官先輩﹐不遇。」翌日﹐自遺闕而下﹐觀者如堵﹐咸投刺先謁之。由是僧孺之名﹐大振天下。

盧延讓﹐光化三年登第。先是延讓師薛許下爲詩﹐詞意入癖﹐時人多笑之。吳翰林融爲侍禦史﹐出官峽中﹐延讓時薄遊荊渚﹐貧無卷軸﹐未遑贄謁。會融表弟滕籍者﹐偶得延讓百篇﹐融覽﹐大奇之﹐曰「此無他﹐貴不尋常耳。」於是稱之於府主成汭。時故相張公職大租於是邦﹐常以延讓爲笑端﹐及融言之﹐咸爲攺觀。由是大獲舉糧﹐延讓深所感激﹔然猶因循﹐竟未相面。後值融赴急徵入內庭﹐孜孜於公卿間稱譽不已。光化戊午歲﹐來自襄南﹐融一見如舊相識﹐延讓嗚咽流涕﹐於是攘臂成之矣。

將仕郎守太子校書郎王冷然﹐謹再拜上書相國燕公閣下﹕孔子曰「居是邦也﹐事其大夫之賢者。」則僕所以有意上書於公﹐爲日久矣。所恨公初爲相﹐而僕始總角﹔公再爲相﹐僕方志學﹔及僕預鄕舉﹐公左官於巴邱﹔及僕參常調﹐而公統軍於沙朔。今公復爲相﹐隨駕在秦﹐僕適效官﹐分司在洛﹐竟未識賈誼之面﹐把相如之手﹐則堯﹑舜﹑禹﹑湯之正道﹐稷﹑薛﹑夔﹑龍之要務﹐焉得與相公論之乎昔者﹐公之有文章時﹐豈不欲文章者見之乎公未富貴時﹐豈不欲富貴者用之乎今公貴稱當朝﹐文稱命代﹐見天下未富貴﹑有文章之士﹐不公何以用之公一登甲科﹐三至宰相﹐是因文章之得用﹐於今亦三十年。後進之士﹐公勿謂無其人。何者長安令裴耀卿於開元五年掌天下舉﹐擢僕髙第﹐以才相。今尙書右丞王丘於開元九年掌天下選﹐拔僕淸資﹐以智見許。然二君者﹐若無明鑑﹐寧處要津是僕亦有文章。思公見也﹔亦未富貴﹐思公用也。此非自媒自炫﹐恐不道不。有唐以來﹐無數才子﹐至於崔融﹑李嶠﹑宋之問﹑沈佺期﹑富嘉謀﹑徐彥伯﹑杜審言﹑陳子昂者﹐與公連飛並驅﹐更唱疊和﹔此數公者﹐眞可謂五百年後挺生矣。天喪斯文﹐凋零向盡﹐惟相公日新厥徳﹐長守富貴﹐甚善﹐甚善。是天贊明主而福相公。當此之時﹐亦宜應天之休﹐報主之寵﹐彌縫其闕﹐匡救其災﹔若屍祿備員﹐則焉用彼相矣﹗僕聞位稱燮理者﹐則道合陰陽﹔四時不愆﹐則百姓無怨。豈有冬初不雪﹐春盡不雨﹐麥苗繼日而靑死﹐桑葉未秋而黃落﹐蠢蠢迷愚﹐嗷嗷愁怨﹐而相公溫眠甲第﹐飽食廟堂﹗僕則天地之一生人﹐亦同人而怨相公也。《京房易傳》曰「欲徳不用﹐玆謂張言人君欲賢者而不用﹐徒張此意﹔厥災荒﹐云大旱也﹐陰陽不雨。」復曰「師出過時﹐玆謂曠其旱不生。」夫天道遠﹐人道邇。僕多言者也﹐安天道﹗請以人事言之。主上開張翰林﹐引納才子﹐公以傲物而富貴驕人﹐爲相以來﹐竟不能進一賢﹐拔一善。漢髙祖云「當今之賢士﹐豈獨異於人乎﹖」有而不﹐是彰相公之暗﹔而不用﹗是彰相公之短。故自十月不雨﹐至於五月﹐云才積而便散﹐雨垂落而復收﹐此欲徳不用之罰也。仍聞六胡爲孽﹐日寇邊陲﹔邦家連兵﹐來往塞下﹔巴西諸將﹐必不出師﹐過時之咎也。四郊之多壘﹐卿大夫之辱也。不廟堂肉食者何以謀之相公在外十餘年﹐而復相國﹐險阻艱難﹐備嘗之矣﹔民之情僞﹐盡之矣。今人室如懸罄﹐野無靑艸﹐何恃而不恐﹗天則不雨﹐公將若之何昨五月有恩﹐百官受賜﹐相公官旣大﹐物亦多﹐有金銀器及錦衣等﹐聞公受之﹐面有喜色。今歲大旱﹐黎民阻饑﹐公何不固辭金銀﹐請賑倉廩懷寶衣錦﹐於相公安乎百姓餓欲死﹐公何不舉賢自代﹐讓位請歸公三爲相而天下之人皆以公爲亢極矣。夫物極則反﹐人盛必衰﹔日中則昃﹐月成則虧。老子曰「功成﹑名遂﹑身退﹐天下之道也。」今公富貴功成﹐文章名遂﹐惟身未退耳。相公昔在南中﹐自爲《嶽陽集》﹐有《送別詩》云「誰念三千里﹐江潭一老翁。」則虞卿非窮愁﹐不能著書以自寬﹔賈誼非流竄﹐不能作賦以自安。公當此時﹐思欲生入京華﹐老歸田裏﹐脫身瘴癘﹐其可得乎今則不然﹐忘往日之棲遲﹐貪暮年之富貴﹔僕恐前途更失﹐後悔難追﹗主上以相公爲賢﹐使輔佐社稷﹔若棄徳不讓﹐是廢明君之舉﹐豈曰能賢﹗僕見相公事方急﹐不可默諸桃李﹔公聞人之言或中﹐猶可收以桑楡。《詩》曰「投我以木瓜﹐報之以瓊琚。」此言𨿽小﹐可以諭大。相公《五君詠》曰「淒涼丞相府﹐餘慶在玄成。」蘇公一聞此詩﹐移相公於荊府﹐積漸至相﹐由蘇得也﹔今蘇屈居益部﹐公坐廟堂﹐投木報瓊﹐義將安在亦可舉蘇以自代﹐然後爲方朔之行。抑又聞﹕「屋漏在上﹐之在下。」報國之重﹐莫若進賢。去年赦書云「艸澤卑位之間﹐恐遺賢俊﹐宜令兵部卽作牒目﹐徵召奏聞。」而吏部起請云「試日等第全下者﹐舉主量加貶削條目一行。」僕天下父不舉子﹐兄不舉弟。向者﹐百司諸州長官皆無才能之輩﹐並是全軀保妻子之徒。一入朝廷﹐則恐出﹔暫居州郡﹐卽思攺。豈有輕爲進舉﹐以取貶削今聞天下向有四百人應舉﹐相公豈與四百人盡及第乎卽有第差﹐由此百司諸州長官﹐懼貶削而不舉者多矣。僕竊謂今之得舉者﹐不以親﹐則以勢﹔不以賄﹐則以交﹔未必能鳴鼓四科﹐而裹糧三道。其不得舉者﹐無媒無黨﹐有行有才﹐處卑位之間﹐仄陋之下﹐吞聲飲气﹐何足算哉﹗何乃天子令有司舉之﹐而相公令有司拒之﹗則所謂「欲徳不用」﹐「徒張此意」﹐事與《京房易傳》同。故天下以大旱相試也。去年所舉縣令﹐吏部一例與官。舉若得人﹐天下何不雨賢俊之舉﹐楚旣失之﹔縣令之舉﹐齊亦未得。夫有賢明宰相﹐尙不能燮理陰陽﹐而令庸下宰君﹐豈卽能緝熙風化相公必欲選良宰﹐莫若舉前倉部員外郎吳太玄爲洛陽令﹔必欲舉禦史中丞﹐莫若舉襄州刺史靳�。淸輦轂之路﹐非太玄不可﹔生臺閣之風﹐非靳不可。僕非吳﹑靳親友﹐但以其賢明﹔相公有而不﹐而不用﹐亦其過深矣。抑又聞之﹐昔閔子騫爲政曰「仍舊貫﹐如之何何必攺作」凡校書﹑正字﹐一政不得入畿。相公曾爲此職﹐見貞觀已來故事。今吏部侍郎楊滔﹐眼不識字﹐心不好賢﹐蕪穢我淸司﹐攺張我舊貫﹐去年冬奏請﹕「自今已後﹐官無內外﹐一例不得入畿。」卽正字﹑校書﹐不如一鄕縣尉﹔明經﹑進士﹐不如三衛出身。相公復此攺張﹐甄別安在人有坐釣登相﹐立籌封侯﹔今僕無尙父之謀﹐薛公之策﹐徒以仕於書苑﹐生於學門﹐小道逢時﹐大言祈相。僕也幸甚﹐幸甚﹗去冬有詩贈公愛子協律﹐其詩有句云「官微思倚玉﹐交淺怯投珠。」《呂氏春秋》云「嘗一臠之味﹐可一鼎之味。」請公且看此十字﹐則僕曾吟五言﹐則亦更有舊文﹐願呈作者。如公之用人﹐蓋已多矣﹔僕之思用﹐其來久矣。拾遺﹑補闕﹐寧有種乎﹗僕𨿽不佞﹐亦相公一株桃李也。此書上論不雨﹐陰陽乖度﹔中願相公進賢爲務﹔下論僕身求用之路。事繁而言不典﹐理切而語多忤。其善也﹐必爲執事所哂﹔其惡也﹐必爲執事所怒。儻哂旣罷﹐怒方解﹐則僕當持舊文章而再拜來也。

韓偓﹐天夏初入翰林。其年冬﹐車駕出幸鳳翔﹐偓有扈従之功。返正初﹐上面許偓爲相。奏云「陛下運契中興﹐當復用重徳﹐鎭風俗。臣座主右僕射趙崇可以副陛下是選﹐乞回臣之命﹐授崇﹐天下幸甚。」上嘉嘆。翌日﹐制用崇曁兵部侍郎王贊爲相。時梁太祖在京﹐素聞崇之輕佻﹐贊復有嫌亹﹐馳入請見﹐於上前具言二公長短。上曰「趙崇是偓薦。」時偓在側﹐梁主叱之。偓奏曰「臣不敢與大臣爭。」上曰「韓偓出。」尋謫官入閩。故偓有詩曰「手風慵展八行書﹐眼暗休看九局圖。窗裏日光飛野馬﹐案前筠管長蒲盧。謀身拙爲安蛇足﹐報國危曾捋虎須。滿世可能無默識﹐未誰擬試秦竽﹗」

崔顥《薦樊衡書》﹕「夫相州者﹐九王之舊都﹔西山雄崇﹐足是秀異。竊見縣人樊衡﹐年三十﹐神爽淸晤﹐才能絕倫。𨿽白面書生﹐有雄膽大略﹐深識可以軌時俗﹐長策可以安塞裔。藏用守道﹐實有歲年。今國家封山勒崇﹐希代罕遇﹔含育之類﹐莫不踴躍。況詔徵隱逸﹐州貢茂異﹐衡之際會﹐千載一時。君侯復躬自執圭﹐陪鑾日觀此州名藩﹐必有所舉。當是舉者﹐非衡而誰伏願不棄賢才﹐賜以甄獎。得奔大禮﹐升聞天朝。衡因此時策名樹績﹐報國榮家﹐令當代之士出君侯之門矣。願不勝區區﹐敢聞左右。俯伏階屏﹐用增戰汗﹗」

顥《薦齊秀才書》﹕「某官至﹐辱垂下問﹐令公舉一人﹐可管記之任者。愚以爲軍中之書記﹐節度使之喉舌。指事立言而上達﹐思中天心﹔發號出令以下行﹐期悅人意。諒非容易﹐而可專據。竊見前進士髙陽齊孝若考叔﹐年二十四﹐舉必專授﹐文皆雅正﹐詞賦甚精﹐章表殊健﹔疏眉目﹐美風姿﹐外若坦蕩﹐中甚畏愼。執事儻引在幕下﹐列於賓佐﹐使其馳一檄飛書﹐必能應馬上之急求﹐言腹中之所欲。夫掇芳刈楚﹐不棄幽遠。況孝若相門子弟﹐射策甲科﹐家居君侯之宇下﹐且數年矣。不勞重幣﹐而獲至寶﹐甚善﹐甚善。雄都大府﹐多士如林﹐最所者﹐斯人也。請爲閣下記其若此。惟用與捨﹐髙明裁之。謹再拜。」

李翺《薦所於徐州張僕射書》﹕「翺載拜。齊桓公不疑於其臣﹐管夷吾信而伯天下﹐攘戎狄﹐匡周室﹐亡國存﹐荊楚服﹐諸侯無不至焉。豎刁﹑易牙信而國亂﹐身死不葬﹐五公子爭立﹐兄弟相及者數世。桓公之信於其臣﹐一道也。所信者得其人﹐則格於天地﹐功及後世﹔不得其人﹐則不能免其身。人不易也。豈惟霸者焉𨿽聖人亦不免焉﹗帝堯之時﹐賢不肖皆立於朝﹐堯能舜﹐於是乎放驩兜﹐流共工﹐殛鯀﹐竄三苗﹐舉禹﹑稷﹑臯陶二十有二人﹐加諸上位﹕故堯崩三載﹐四海之內﹐遏密八音﹐後世之人皆謂之帝堯焉。向使堯不能舜﹐而遂尊驩兜﹑共工之徒於朝﹐禹﹑稷﹑臯陶之下二十有二人不能用﹐則堯將不能得無爲爾﹔豈復得曰『大哉﹐堯之爲君也﹗惟天爲大﹐惟堯則之。蕩蕩乎﹐民無能名焉』者哉﹗《春秋》曰﹕『夏滅項。』孰滅之蓋齊滅之。曷爲不言齊滅之爲桓公諱也。《春秋》爲賢者諱﹐此滅人之國。何賢爾君子之惡惡也疾始﹐善善也樂終。桓公嘗有繼絕存亡之功﹐故君子爲之諱也。繼絕存亡﹐賢者之事也。管夷吾用﹐所以能繼絕存亡國焉耳﹔豎刁﹑易牙用﹐則不能也。向使桓公始不用管夷吾﹐末有豎刁﹑易牙﹐爭權不葬﹐而亂齊國﹐則幽﹑厲之諸侯也。始用賢而終身諱其惡﹐君子之樂用賢也如此﹔始不用賢﹐以及其終﹐而幸後世之掩其過也﹐則微矣。然則居上位﹑流徳澤於百姓者﹐何所勞乎於擇賢﹐得其人﹐措諸上﹐使天下皆化之焉而已矣。玆天子之大臣﹐有土千里者﹐孰有如閣下之好賢不倦者焉﹗蓋得其人亦多矣。其所求而得而不取者﹐則有人焉。隴西李觀﹐奇士也﹐伏聞閣下其賢﹐將用之未及﹐而觀病死。昌黎韓愈得人之遺風﹐明於理亂根本之所由﹐伏聞閣下復其賢﹐將用之未及﹐而愈爲宣武軍節度使之所用。觀﹑愈﹐皆豪傑之士也﹐如此人﹐不時出﹐觀自天下亦有數百年無如其人者焉。聞閣下皆得而之﹐皆不得而用之﹐翺實爲閣下惜焉﹔豈惟翺一人而已﹐後之讀前載者﹐亦必多爲閣下惜之矣。玆有平昌孟郊﹐貞士也﹐伏聞閣下舊之。郊爲五言詩﹐自前漢李都尉﹑蘇屬國及建安諸子﹑南朝二謝﹐郊能兼其體而有之。李觀《薦郊於梁肅補闕書》曰﹕『郊之五言﹐其有髙處﹐在無上﹔其有平處﹐下顧二謝。』韓愈送郊詩曰﹕『作其三百首﹐杳默咸池音。』彼二子皆言者﹐豈欺天下之人哉﹗郊窮餓﹐不得安養其親﹐周天下無所遇﹐作詩曰﹕『食薺腸亦苦﹐彊歌聲無歡。出門卽有礙﹐誰爲天地寬﹗』其窮也甚矣﹗又有張籍﹑李景儉者﹐皆奇才也。未聞閣下之。凡賢士奇人﹐皆有所負﹐不苟合於世﹐是以𨿽見之﹐難得而也﹔見而不能﹐如勿見而已矣﹔其賢而不能用﹐如勿其賢而已矣﹔用而不能盡其才﹐如勿用而已矣﹔能盡其才而容讒人之所間者﹐如勿盡其才而已矣。故見賢而能﹐而能用﹐而能盡其材﹐而不容讒人之所間者﹐天下一人而已矣。玆有二人焉皆來﹕其一﹐賢士也﹔其一﹐常常之人也。待之禮貌不加隆焉﹐則賢者往﹐而常常之人日來矣。況其待常常之人加厚﹐則善人何求而來哉﹗孔子曰﹕『吾未見好徳如好色者也。』賢者不好色而好徳者﹔𨿽好色而不如好徳者﹐次也﹔色與徳均好者﹐復其次也﹔𨿽好徳而不如好色者﹐下也﹔不好徳而好色者﹐窮矣﹗人有告曰﹕『某所有女﹐國色也。』天下之人必竭其財求之而無所愛矣。有人告曰﹕『某所有人﹐國士也。』天下之人則不能一往而見焉。是豈非不好徳而好者色乎賢者則宜有別於天下之人矣。孔子述《易》﹐定《禮》《樂》﹐刪《詩》《書》﹐作《春秋》﹐聖人也﹔奮乎萬世之上﹐其所化之者非其道﹐則夷狄人也﹐而孔子之廟存焉﹐𨿽賢者亦不能日往而拜之﹐以其益於人者寡矣。故無益於人﹐𨿽孔聖之廟猶不能朝夕而事焉。有待於人﹐而不能得善士﹑良士﹐則不如無待也。嗚呼﹗人之降年﹐不可與期。郊將爲他人所得﹐而大有立於世﹐與短命而死﹐皆不可也。二者卒然有一﹐於郊之體﹐其爲惜之不可旣矣。閣下終不得而用之矣﹐𨿽恨之亦無可柰何矣。翺﹐窮賤人也﹐直詞無讓﹐非所宜至於此者也﹐爲道之存焉耳﹔不直則不足以伸道也﹐非好多言者也。翺再拜。」

贊曰﹕舉孤棄讎﹐聖人所美﹔下展蔽善﹐匹夫所鄙。懿彼數公﹐時行時止。守道克勤﹐薦賢不倚。冷然所尙﹐鴻儒不爲矣。

卷七

○起自寒苦﹝不第卽貴附﹞

武徳五年﹐李義琛與弟義琰﹑従弟上徳﹐三人同舉進士。義琛等隴西人﹐世居鄴城。國初﹐艸創未定﹐家素貧乏﹐與上徳同居﹐事従姑﹐定省如親焉。隨計至潼關﹐遇大雪﹐逆旅不容。有咸陽商人見而憐之﹐延與同寢處。居數日﹐雪霽而去。琛等議鬻驢﹐以一醉酬之﹔商人竊﹐不辭而去。義琛後宰咸陽﹐召商人﹐與之抗禮。琛位至刑部侍郎﹑雍州長史﹔義琰﹐相髙宗皇帝﹔上徳﹐司門郎中。

王播少孤貧﹐嘗客揚州惠昭寺木蘭院﹐隨僧餐。諸僧厭怠﹐播至﹐已飯矣。後二紀﹐播自重位出鎭是邦﹐因訪舊遊﹐向之題已皆碧紗幕其上。播繼以二絕句曰「二十年前此院遊﹐木蘭花發院新修。而今再到經行處﹐樹老無花僧白頭。上堂已了各西東﹐慚愧闍黎飯後鐘。二十年來塵撲面﹐如今始得碧紗籠。」

鄭朗相公初舉﹐遇一僧﹐善气色﹐謂公曰「郎君貴極人臣﹐然無進士及第之分。若及第﹐卽一生厄塞。」旣而狀元及第﹐賀客盈門﹐惟此僧不至。及重試﹐退黜﹐唁者甚眾﹐而此僧獨賀﹐曰「富貴在裏。」旣而竟如其所卜。

李絳﹐趙郡贊皇人。曾祖貞簡﹔祖岡﹐官終襄帥。絳爲名相。絳子璋﹐宣州觀察。楊相公造白檀香亭子初成﹐會親賓落之。先是璋潛遣人度其廣狹﹐織一地毯﹐其日﹐獻之。及收敗﹐璋従坐。璋子徳璘名過其實﹐入梁終夕拜。

徐商相公常於中條山萬固寺泉入院讀書。家廟碑云「隨僧洗缽。」

韋令公昭度少貧窶﹐常依左街僧錄淨光大師﹐隨僧粥。淨光有人倫之鑑﹐常器重之。

○好放孤寒

元和十一年﹐歲在丙申﹐李諒公下三十三人皆取寒素。時有詩曰「元和天子丙申年﹐三十三人同得仙。袍似爛銀文似錦﹐相將白日上靑天。」

李太尉徳裕頗爲寒畯開路﹐及謫官南去﹐或有詩曰「八百孤寒齊下淚﹐一時南望李崖州。」

昭宗皇帝頗爲寒畯開路。崔合州榜放﹐但是子弟﹐無問文章厚薄﹐鄰之金瓦﹐其間屈人不少。孤寒中惟程晏﹑黃滔擅場之外﹐其餘以呈試考之﹐濫得亦不少矣。然如王貞白﹑張玭詩﹑趙觀文風之作﹐皆臻前輩之閫域者也。

○升沈後進

太和中﹐蘇景胤﹑張元夫爲翰林主人﹐楊汝士與弟虞卿爲漢公﹐尢爲文林表式。故後進相謂曰「欲入舉場﹐先問蘇張﹔蘇張猶可﹐三楊殺我。」

大中﹑咸通中﹐盛傳崔愼由相公嘗寓尺題於聞。或曰﹕王凝﹑裴瓚﹑捨弟安潛﹐朝中有無呼字聞﹐廳裏絕脫靴賓客。凝﹐終宣城﹔瓚﹐禮部尙書﹔潛﹐侍中。

太平王崇﹑竇賢二家﹐率以科目爲資﹐足以升沈後進﹐故科目舉人相謂曰「未見王竇﹐徒勞漫走。」

奇章公始舉進士﹐致琴書於灞滻間﹐先以所業謁韓文公﹑皇甫員外。時首造退之﹐退之他適﹐第畱捲而已。無何﹐退之訪湜﹐遇奇章亦及門。二賢見刺﹐欣然同契﹐延接詢及所止。對曰「某方以薄技卜妍醜於崇匠﹐進退惟命。一囊猶置於國門之外。」二公披捲﹐卷首有《說樂》一章﹐未閱其詞﹐遽曰「斯髙文﹐且以拍板爲什麼﹖」對曰「謂之樂句。」二公相顧大喜曰「斯髙文必矣﹗」公因謀所居。二公沈默良久﹐曰「可於客戶坊稅一廟院。」公如所教﹐造門致謝。二公復誨之曰「某日可遊靑龍寺﹐薄暮而歸。」二公其日聯鑣至彼﹐因大署其門曰「韓愈﹑皇甫湜同謁幾官先輩。」不過翌日﹐輦轂名士咸往觀焉。奇章之名由是赫然矣。

論曰﹕馬不必騏驥﹐要之善走﹔浴不必江海﹐要之去垢。苟華而不實﹐以比周鼓譽者﹐不爲君子腹誹﹐鮮矣﹗」

○己

張燕公房太尉﹐獨孤常州梁補闕﹐二君子之美﹐出於李翺。《上楊中丞書》云「竊以朝廷之士﹐文行光明﹐可以爲後進所依歸者﹐不過十人。翺亦常伏其門下﹐舉其五人則無﹔無誘勸之心﹐𨿽有卓犖奇怪之賢﹐固不可得而也。其餘或𨿽﹐欲爲薦言於人﹐復懼人不我信﹔因人之所不信﹐復生疑而不信﹔自信猶且不固﹐矧曰能人之固是以再往見之﹐或不如其初﹔三往復﹐不如其載。若張燕公之於房太尉﹐獨孤常州之於梁補闕者﹐萬不見一人焉﹗」

李翺《感己賦序》﹕「貞元九年﹐翺始就州序之貢與人事。其九月﹐執文章一通﹐謁右補闕梁君。當此時﹐梁君譽塞天下﹐屬詞求進士﹐奉文章走梁君門下者﹐蓋無虛日。梁君人之過也﹐亦旣相見﹐遂於翺有相之道焉﹐謂翺得人之遺風﹐期翺之名不朽於無窮﹔許翺以拂試吹噓。翺初謂其面相進也。亦未幸甚。十一月﹐梁君遘疾而歿﹐翺漸遊於朋友公卿間﹐往往皆曰﹕『吾旣籍子姓名於補闕梁君也。』翺乃其非面進也。當時意謂先進者遇人特達﹐皆合有此心﹐亦未謂己之難得也。梁君歿﹐於玆五年﹐翺學聖人經籍教訓文句之爲文﹐將數萬言﹐愈昔年見梁君之文﹐弗啻數倍﹐𨿽不敢同徳於人﹐然亦幸無怍於中心。每歲試於禮部﹐連以文章罷黜﹐名聲晦昧於時﹐俗人皆謂之固宜﹐然後先進者遇人特達﹐亦不皆有此心﹐乃己之難得也。夫見善而不能﹐𨿽善何爲﹗而不能譽﹐則如弗﹔譽而不能深﹐則如勿譽﹔深而不能久﹐則如弗深﹔久而不能終﹐則如勿久。翺𨿽不肖﹐幸辱梁君所。君爲之言於人﹐豈非譽歟﹗謂其得人之遺風﹐豈非深歟﹗而逮及終身﹐豈非久歟﹗不幸梁君短命遽歿﹐是以翺未能有成也。其誰將繼梁君之志而成之歟﹗已焉哉﹐天之遽喪梁君也﹗是使予之命久迍邅厄窮也﹗遂賦己以自傷。」其言怨而不亂﹐蓋《小雅》騷人之餘風也。

李元賓曰「觀有倍年之友朱巨源。」

李華撰《三賢論》﹝劉齊虛﹐蕭穎士﹐元徳秀﹞或曰「吾讀人之書﹐而求人之賢﹐未獲。」遐叔謂曰「無世無賢人﹐其或世教不至﹐淪於風波﹐𨿽賢不能自辧﹐況察者未之究爾。鄭衛方奏﹐正聲間發。極無味﹐至文無采。聽者不達﹐反以爲怪譎之音﹔太師﹑樂工亦朱顏而止。曼都之姿﹐雜爲憔悴﹐縕絮蒙蕭艾﹐美醜夷倫﹐自以爲陋。此二者﹐旣病不自明﹐復求者亦昏﹔將割其善惡﹐在遷政化俗﹐則賢不肖異貫﹐而後賢者自明﹐而察者不惑也。予兄事元魯山而友劉﹑蕭二功曹﹕此三賢者﹐可謂之達矣。」或曰「願聞三子之略。」遐叔曰「元之志行當以道紀天下﹐劉之志行當以中易今世。元齊愚智﹐劉感一物不得其政﹐蕭呼吸折節而獲易元之道。劉之深﹐蕭之志﹐及於夫子之門﹐則達者其流也。然各有病﹕元病酒﹐劉病賞物﹐蕭病貶惡太亟﹐獎能太重。元奉親孝而樂天命﹐以爲王者作樂﹐崇徳殷﹐薦上帝以配祖考﹐天人之極致也﹐而辭章不稱﹐是無樂也。於是作《破陣樂》﹐詞協商﹑周之頌﹔推是而論﹐則見元之道矣。劉名儒﹑史官之家﹐兄弟以學著﹐用述《詩》《書》《禮》《易》《春秋》﹐爲五說﹐條貫源流﹐備今之變﹔推是而論﹐則見劉之深矣。蕭以《詩》《書》爲煩﹐尢罪子長不編年﹐乃爲列傳﹐後代因之﹐非典訓也﹔將正其失﹐自《春秋》三家之後﹐非訓齊生﹐人不錄以序﹐纘修以迄於今﹐志就而歿﹔推是而論﹐則見蕭之志矣。元據師保之席﹐瞻其人�劉﹐備卿佐之服﹐居賓友之地﹔言理亂根源﹐人倫隱明﹐參乎元精﹐而後見其妙。蕭若百煉之鋼﹐不可屈抑﹐當廢興去就之際﹐一死一生之間﹐而後見其大節﹔視聽過速﹐欲人人如我﹐志與時多背﹐常見詬於人中﹔取其節之舉﹐足可以爲人師矣﹕學廣而不徧精﹐其貫穿甚於精者﹔文方復雅尙之至﹐嘗以律度百代爲任﹐之能者往往不至焉。超邁蹈厲﹐可無者言也。茂挺父爲莒丞﹐得罪淸河張惟一﹐時佐廉使按成之。茂挺初登科﹐自洛還莒﹐道邀車發辭哀乞﹐惟一涕下﹐卽日捨之﹐且曰﹕『蕭贊府生一賢﹐方資天下風教﹐吾由是得罪﹐無憾也﹗』夫如是﹐得不謂之孝乎﹖」或曰「三子者﹐各有所與﹖」遐叔曰「若太尉房公﹐可謂名卿矣﹔每見魯山﹐卽終日嘆息﹐謂余曰﹕『見紫芝眉宇﹐使人名利之心盡矣﹗』若司業蘇公﹐可謂賢人矣﹐每謂當時名士曰﹕『僕不幸生於衰俗﹐所不恥者﹐識元紫芝。』廣平程休士美﹐端重寡言﹔河間邢宇深明﹐操持不苟﹔宇弟宙次宗﹐和而不流﹔南陽張茂之季丰﹐守道而能斷﹔趙郡李萼伯髙﹐含大雅之素﹔萼族子丹叔南﹐誠莊而文﹔丹族子惟嶽謀道﹐沈遠廉靜﹔梁國喬澤徳源﹐昂昂有風﹔宏農楊拯士扶﹐敏而安道﹔淸河房垂翼明﹐志而好﹔河東柳識方明﹐遐曠而才﹕是皆慕元者也。劉在京�下﹐常浸疾﹐房公時臨﹔扶風聞之﹐通夕不寐﹐顧謂賓従曰﹕『卽若不起﹐無復有神道﹗』尙書劉公淸言﹔『見皇王之理矣。』殷直淸有識﹐尙恨言理少﹐未對劉面﹐常想見其人。河東裴騰士舉﹐朗邁眞直﹔弟霸士會﹐峻淸不雜﹔隴西李廙敬叔﹐堅明衝粹﹔範陽盧虛舟幼眞﹐質方而淸﹔潁川陳讜言士然﹐讀而不厭﹔渤海吳興宗秀長﹐專靜不渝﹔潁川陳謙不器﹐行人之道﹔渤海髙適達夫﹐落落有奇節﹕是皆重劉者也。工部侍郎韋述修國史﹐推蕭同事﹔禮中侍郎楊俊掌貢舉﹐問蕭求人海內﹐以爲徳選﹔汝南邵軫緯卿﹐有詞學標幹﹔天水趙驊云卿﹐才美行純﹔陳郡殷寅直淸﹐達於名理﹔河南源衍秀融﹐粹而俊澄﹔會稽孔至惟微﹐述而好﹔河南陸據徳鄰﹐恢恢善於事理﹔河東柳芳仲敷﹐該博故事﹔長樂賈至幼鄰﹐名重當時﹔京兆韋收仲成﹐遠慮而深﹔南陽張友略維之﹐履道體仁﹔友略族弟邈季遐﹐溫其如玉﹔中山劉潁士端﹐疏明簡暢﹔穎川韓拯佐元﹐行略而文﹔樂安孫益盈孺﹐溫良忠厚﹔京兆韋建士經﹐中明外純﹔潁川陳晉正卿﹐深於《詩》《書》﹔天水尹微之誠﹐貫百家之言﹕是皆後於蕭者也。茂挺與趙驊﹑邵軫洎華最善﹐天下謂之『蕭﹑李之交』。殷寅﹐源衍睦於二交間﹐不幸元罷魯山﹐終於陸渾﹔劉避地逝於安康﹔蕭歸葬先人﹐歿於汝南。今復求斯人﹐有之無之是必有之﹐而察之未克也。三賢不登尊位﹐不享下壽﹐居委順賢﹐人之達也﹔不蒙其教﹐生人之病。餘三賢也深﹐故言之不怍。」一云﹕李華復有權﹑臯﹑張友略。﹝出臯墓銘﹞

顏眞卿與陸據﹑柳芳善。

杜紫微覽趙渭南捲《早秋詩》云「殘星幾點雁橫塞﹐長笛一聲人倚樓。」吟味不已﹐因目嘏爲「趙倚樓」。復有《贈嘏詩》曰「命代風騷將﹐誰登李杜壇灞陵鯨海動﹐翰苑鶴天寒。」「今日訪君還有意﹐三條冰雪借予看。」紫微更《寄張祜》略曰「睫在眼前長不見﹐道非身外更何求﹔誰人得似張公子﹐千首詩輕萬戶侯﹗」

貞元中﹐李元賓﹑韓愈﹑李絳﹑崔羣同年進士。先是四君子定交久矣﹐其遊梁補闕之門﹔居三歲﹐肅未之面﹐而四賢造肅多矣﹐靡不偕行。肅異之﹐一日延接﹐觀等俱以文學爲肅所稱﹐復獎以交遊之道。然肅素有人倫之鑑。觀﹑愈等旣去﹐復止絳﹑羣﹐曰「公等文行相契﹐他日皆振大名﹔然二君子位極人臣﹐勉旃﹗勉旃﹗」後二賢果如所卜。

李華著《含元殿賦》﹐蕭穎士見之﹐曰「景福之上﹐靈光之下。」

白樂天初舉﹐名未振﹐以歌詩謁顧況。況謔之曰「長安百物貴﹐居大不易。」及讀至《賦得原上艸送友人詩》曰「野火燒不盡﹐春風吹又生。」況嘆之曰「有句如此﹐居天下有甚難﹗老夫前言戲之耳。」

李太白始自西蜀至京﹐名未甚振﹐因以所業贄謁賀章。章覽《蜀道難》一篇﹐揚眉謂之曰「公非人世之人﹐可不是太白星精耶﹗」

蔣凝﹐江東人﹐工於八韻﹐然其形不稱名。隨計途次襄陽﹐謁徐相商公﹐疑其假手﹐因試《峴山懷》一篇。凝於客次賦成﹐尢得意。時溫飛卿居幕下﹐大加稱譽。

論曰﹕夫求者﹐匪言不通﹔旣通者﹐匪節不合。得之於內﹐失之於外﹐萬萬不能移也。所以越石父免於羈束﹐未旋踵而責以非禮﹐善窺其合而已矣。其有屬辭敍事﹐言𨿽訐�﹐之者不其咎歟苟異於是﹐其如險詖何﹗

卷八

○通榜

貞元十八年﹐權徳輿主文﹐陸傪員外通榜帖﹐韓文公薦十人於傪﹐其上四人曰侯喜﹑侯雲長﹑劉述﹑韋紓﹐其次六人﹕張苰﹑尉遲汾﹑李紳﹑張俊余﹐而權公凡三榜共放六人﹐而苰﹑紳﹑俊余不出五年內﹐皆捷矣。

陸忠州榜時﹐梁補闕肅﹑王郎中傑佐之﹐肅薦八人俱捷﹐餘皆共成之。故忠州之得人﹐皆烜赫。事見《韓文公與陸傪員外書》。

三榜﹐裴公第一榜﹐拾遺盧參預之﹔第二﹑第三榜﹐諫議柳遜﹑起居舍人於競佐之﹔錢紫微珝亦頗通矣。

鄭顥都尉第一榜﹐托崔雍員外爲榜。雍甚然諾﹐顥従之﹐雍第推延。至榜除日﹐景待榜不至﹐隕獲旦至。會雍遣小僮壽兒者傳云「來早陳賀。」景問﹕「有何文字﹖」壽兒曰「無。」然日勢旣暮﹐壽兒且寄院中止宿﹐景亦懷疑﹐因命搜壽兒懷袖﹐一無所得﹐顥不得已﹐遂躬自操觚。夜艾﹐壽兒以一蠟彈丸進顥﹐卽榜也。顥得之大喜﹐狼忙札之﹐一無更易。

○主司撓悶

貞元十一年﹐呂渭第一榜﹐撓悶不能定去畱﹐因以詩寄前主司曰「獨坐貢闈裏﹐愁多芳艸生﹔仙翁昨日事﹐應見此時情。」

○陰注陽受

楊嗣復第二榜﹐盧求者李翺之婿。先是翺典合淝郡﹐有一道人詣翺﹐自言能使鬼神。翺謂其妖﹐叱去。旣而謂翺曰「使君胡不惜骨肉。」翺愈怒﹐命系於非所。其夕內子心痛將絕﹐頗爲兒女所尢﹐亟命召至謝焉。道人「唯唯」而已。翺待之以酒﹐其人能劇飲﹐數斗不能亂。翺心敬憚﹐以孺人之危爲乞﹔因請爲翺奏章﹐其妻尋愈。翺叩頭致謝。復謂翺曰「所寫章不謹﹐某向甚懼謫罰。」翺對以自札固無錯誤。其人微笑﹐卽探懷中得向所焚章﹐果注一字﹐翺益神之。後翺任楚州﹝或曰桂州﹞﹐其人復至。其年楊嗣復舉﹐求落第。嗣復﹐翺之親表﹐由是頗以求爲慊。因訪於道人﹐道人言曰「此細事﹐亦可爲奏章一通。」幾硯紙筆﹐復置醇酎數鬥於側﹐其人以臣杯引滿而飲﹐寢少頃而覺﹔覺而復飲。曁罍恥﹐卽整衣冠北望而拜﹔遽對案手疏二緘﹐遲明授翺曰「今秋有主司且開小捲﹐明年見榜開大捲。」翺如所教。尋遞中報至﹐嗣復依前主文﹐卽開小捲﹐辭云「非頭黃尾三求」六字。翺奇之﹐遂寄嗣復。嗣復已有所貯﹐頗疑漏泄。及放榜開大捲﹐乃一榜煥然﹐不差一字。其年裴俅爲狀元﹐黃價居榜末﹐次則盧求耳﹐餘皆契合。後翺鎭襄陽﹐其人復至﹐翺虔敬可也。謂翺曰「鄙人載來﹐蓋仰公之政也。」因命出諸子﹐熟視﹐皆曰「不繼。」翺無所得﹐遂遣諸女出拜之﹐乃曰「尙書他日外孫三人﹐皆位至宰輔。」後求子攜﹐鄭亞子畋﹐杜審權子讓能﹐爲將相。

○夢

鐘輻﹐虔州南康人也。始建山爲習業之所﹐因手植一松於庭際。俄夢朱衣吏白雲﹕「松闈三尺﹐子當及第。」輻惡之。爾來三十餘年﹐輻方策名﹔使人驗之﹐松圍果三尺矣。

沈光始貢於有司﹐嘗夢一海船﹔自夢後﹐咸敗於垂成﹐曁登第年亦如是。皆謂失之之夢﹐而特地不測。無何﹐謝恩之際升階﹐忽爾回飈吹一海圖﹐拂光之面﹐正當一巨舶﹐卽夢中所睹物。

孫龍光偓﹐崔澹下狀元及第。前一年﹐嘗夢積木數百﹐偓踐履往復。旣而請一李處士圓之﹐處士曰「賀喜郎君﹐來年必是狀元﹐何者已居眾材之上也。」

予次匡廬﹐其夕遙祝九天使者。俄夢朱衣道人﹐長丈餘﹐特以靑灰落衣襟﹐霏霏然﹐常自謂「魚透龍門」﹐凡三經復透矣。私心常慮舉事中輟。旣三舉矣﹐欲罷不能﹔於是四舉有司﹐遂僥忝矣。

○聽響卜

畢﹖諴相公及第年﹐與一二同人聽響卜。夜艾人稀﹐久無所聞﹔俄遇人投骨於地﹐羣犬爭趨﹔又一人曰「後來者必銜得。」

韋甄及第年﹐事勢固萬全矣﹔然未名第髙下﹐志在鼎甲﹐未免撓懷。俄聽於光徳裏南街﹐忽睹一人﹐叩一板門甚急。良外軋然門開﹐呼曰「十三官尊體萬福。」旣而甄果是第十三人矣。

○自放狀頭

杜黃門第一榜﹐尹樞爲狀頭。先是杜公主文﹐志在公選﹐與無預評品者。第三場庭參之際﹐公謂諸生曰「主上誤聽薄劣﹐俾爲社稷求棟梁﹐諸學士皆一時英僬﹐柰無人相救﹗」時入策五百餘人﹐相顧而已。樞年七十餘﹐獨趨進曰「未諭侍郎尊旨」公曰「未有榜帖。」對曰「樞不才。」公欣然延之﹐従容因命捲簾﹐授以紙筆。樞援毫斯須而就。每札一人﹐則抗聲斥其姓名﹔自始至末﹐列庭聞之﹐咨嗟嘆其公道者一口。然後長跪授之﹐惟空其元而已。公覽讀致謝訖﹐乃以狀元爲請﹐樞曰「狀元非老夫不可。」公大奇之﹐因命親筆自札之。

鄭損舍人﹐光啟中隨駕在興元﹐丞相陸公扆爲狀元。先是扆與損同止逆旅﹐扆於時出丞相文忠公之門﹐切於了卻身事。時已六月﹐懇叩公﹐希奏置舉場。公曰「柰時深夏﹐復使何人爲主司﹖」扆曰「鄭舍人其人也。」公然之。因請扆致謝於損﹐扆乃躬詣損拜請﹐其榜貼皆扆自定。

○遭遇

貞元二年﹐牛錫庶﹑謝登﹐蕭少保下及第。先是昕寶應二年一榜之後﹐爾來二紀矣。國之耆老﹐殆非俊造馳騖之所。二子久屈場籍﹐其年計偕來﹔主文頗以耕鑿爲急﹐無何並馳人事。因回避朝客。誤入昕第﹐昕岸幘倚杖﹐謂二子來謁﹐命左右延接二子。初未誰也﹐潛訪於閽吏﹐吏曰「蕭尙書也。」因各以常行一軸面贄﹐大蒙稱賞。昕以久無後進及門﹐見之甚善﹐因畱連竟日。俄有一僕附耳﹐昕盼二子輾然。旣而上列繼至﹐二子隱於屏後。或曰「二十四年載主文柄﹐國朝盛事﹐所未曾有。」二子聞之﹐亦不意是昕。猶慮數刻淹畱﹐失之善地。朝士旣去﹐二子辭﹔昕面告之﹐復許以髙第﹐竟如所諾。

○友放

王相起﹐長慶中再主文柄﹐志欲以白敏中爲狀元﹐病其人與賀拔惎爲交友﹐惎有文而落拓。因密令親申意﹐俾敏中與惎絕。前人復約敏中﹐爲具以待之。敏中欣然曰「皆如所教。」旣而惎果造門﹐左右紿以敏中他適﹐惎遲畱不言而去。俄頃﹐敏中躍出﹐連呼左右召惎﹐於是悉以實告。乃曰「一第何門不致﹐柰輕負至交﹗」相與歡醉﹐負陽而寢。前人睹之﹐大怒而去。懇告於起﹐且云「不可必矣。」起曰「我比只得白敏中﹐今當更取賀拔惎矣。」

○誤放

包誼者﹐江東人也﹐有文辭。初與計偕﹐到京師後時趁試不及。宗人祭酒佶憐之﹐館於私第。誼多遊佛寺﹐無何﹐唐突中書舍人劉太眞﹐睹其色目﹐卽舉人也。命一介致問﹐誼勃然曰「進士包誼素不相識﹐何勞要問﹖」太眞甚銜之﹐以至專訪其人於佶。佶聞誼所爲﹐大怒而忌之﹐因詰責遣徙他捨﹐誼亦無怍色。明年太眞主文﹐志在致其永棄﹐故過雜文﹐俟終場明遣之。旣而自悔之曰「此子旣忤我﹐従而報之﹐是爲淺丈夫也﹔必矣但能永廢其人﹐何必在此﹗」於是放入策。太眞將放榜﹐先巡宅呈宰相。榜中有姓朱人及第﹐宰相以朱泚近大逆﹐未欲以此姓及第﹐亟遣易之。太眞錯愕趨出﹐不記他人﹐惟記誼爾。及誼謝恩﹐方悟己所惡也。因明言。乃得喪非人力也﹐蓋假手而已。

鄭侍郎薰主文﹐誤謂顏標乃魯公之後。時徐方未寧﹐志在激勸忠烈﹐卽以標爲狀元。謝恩日﹐従容問及廟院。標﹐寒畯也﹐未嘗有廟院。薰始大悟﹐塞默而已。尋爲無名子所嘲曰「主司頭腦太冬烘。錯認顏標作魯公。」

○憂中有喜

公乘億﹐魏人也﹐以辭賦著名。咸通十三年﹐垂三十舉矣。嘗大病﹐鄕人誤傳已死﹐其妻自河北來迎喪。會億送客至坡下﹐遇其妻。始﹐夫妻闊別積十餘歲﹐億時在馬上見一婦人﹐粗衰跨驢﹐依稀與妻類﹐因睨之不已﹔妻亦如是。乃令人詰之﹐果億也。億與之相持而泣﹐路人皆異之。後旬日﹐登第矣。

○爲鄕人輕視而得者

許棠﹐宣州涇縣人﹐早修舉業。鄕人汪遵者﹐幼爲小吏﹐洎棠應二十餘舉﹐遵猶在胥徒﹔然善爲歌詩﹐而深晦密。一旦辭役就貢﹐會棠送客至灞滻間﹐忽遇遵於途中﹐棠訊之曰「汪﹝都者﹐吏之呼也﹞何事至京﹖」遵對曰「此來就貢。」棠怒曰「小吏無禮﹗」而與棠同硯席﹐棠甚侮之﹐後遵成名五年﹐棠始及第。

○以賢妻激勸而得者

彭伉﹐湛賁﹐俱袁州宜春人﹐伉妻卽淇姨也。伉舉進士擢第﹐湛猶爲縣吏。妻族爲置賀宴﹐皆官人名士﹐伉居客之右﹐一座盡傾。湛至﹐命飯於後閣﹐湛無難色。其妻忿然責之曰「男子不能自勵﹐窘辱如此﹐復何爲容﹗」湛感其言﹐孜孜學業﹐未數載一舉登第。伉常侮之﹐時伉方跨長耳縱遊於郊郭﹐忽有僮馳報湛郎及第﹐伉失聲而墜。故袁人謔曰「湛郎及第﹐彭伉落驢。」

○已落重收

顧非熊﹐況之子﹐滑稽好辯﹐陵轢气焰子弟﹐爲眾所怒。非熊旣爲所排﹐在舉場三十年﹐屈聲聒人耳。長慶中﹐陳商放榜﹐上怪無非熊名﹐詔有司追榜放及第。時天下寒進﹐皆勸矣。詩人劉得仁賀詩曰「愚爲童稚時﹐已解念君詩﹐及得髙科晚﹐須逢聖主。」

元和九年韋貫之榜﹐殷堯藩雜文落矣﹔楊漢公尙書﹐乃貫之前榜門生﹐盛言堯藩之屈﹐貫之爲之重收。或曰「李景讓以太夫人有疾﹐報堂請暫省侍﹐路逢楊虞卿﹐懇稱班圖源之屈﹐因而得之也。」

貞元中﹐李繆公先榜落矣﹔先是出試﹐楊員外於陵省宿歸第﹐遇程於省司﹐詢之所試﹐程探靿中得賦稿示之﹐其破題曰「徳動天鑑﹐祥開日華。」於陵覽之﹐謂程曰「公今年須作狀元。」翌日雜文無名﹐於陵深不平﹔乃於故策子末繕寫﹐而斥其名氏﹐攜之以詣主文﹐従容紿之曰「侍郎今者所試賦﹐柰何用舊題﹖」主文辭以非也。於陵曰「不止題目﹐向有人賦次韻腳亦同。」主文大驚。於陵乃出程賦示之﹐主文賞嘆不已。於陵曰「當今場中若有此賦﹐侍郎何以待之﹖」主文曰「無則已﹐有則非狀元不可也。」於陵曰「苟如此﹐侍郎已遺賢矣。乃李程所作。」亟命取程所納﹐面對不差一字。主文因而致謝﹐於陵於是請擢爲狀元﹐前榜不復收矣﹐或曰「出榜重收」。

○放老

天復元年﹐杜徳祥榜﹐放曹松﹑王希羽﹑劉象﹑柯崇﹑鄭希顏等及第。時上新平內難﹐聞放新進士﹐喜甚。詔選中有孤平屈人﹐宜令以名聞﹐特敕授官。故徳祥以松等塞﹐詔各受正。制略曰「念爾登科之際﹐當予反正之年﹐宜降異恩﹐名膺寵命。」松﹐舒州人也﹐學賈司倉爲詩﹐此外無他能﹔時號松啟事爲送羊腳狀。希羽﹐歙州人也﹐辭藝優博。松﹑希羽甲子皆十七餘。象﹐京兆人﹔崇﹑希顏﹐閩中人﹐皆以詩卷及第﹐亦皆年逾耳順矣。時謂「五老榜」。

○及第與長行拜官相次

楊敬之拜國子司業﹐次子戴﹐進士及第﹐長子三史登科﹐時號「楊三喜」。

崔昭矩﹐大順中裴公下狀元及第﹔翌日﹐兄昭緯登庸。王倜﹐丞相魯公損之子﹐倜及第﹐翌日損登庸。王倜過堂別見。主

歸黯親迎拜席日﹐狀元及第﹐榜下版巡脫白﹐期月無疾而卒。

○別頭及第

別頭及第﹐始於上元二年錢令緒﹑鄭人政﹑王悌﹑崔志恂等四人﹐亦謂之「承優及第」。

楊嚴等﹐會昌四年王起奏五人﹕楊至﹑源重﹑鄭朴﹑楊嚴﹑竇緘﹐恩旨令送所試雜文會翰林重考覆﹐續奉進。止楊嚴一人﹐宜與及第﹔源重四人落下。時楊至因以長句呈同年曰「由來梁燕與冥鴻﹐不合翩翾向碧空﹔寒谷謾勞鄒氏律﹐長天獨遇宋都風﹔此時泣玉情𨿽異﹐他日銜環事亦同﹔三月春光正搖蕩﹐無因得醉杏園中。」

○及第後隱居

費冠卿﹐元和二年及第﹐以祿不及親﹐永懷罔極之念﹐遂隱於九華。長慶中﹐殿中侍禦史李行修舉冠卿孝節﹐徵拜右拾遺﹐不起。制曰「前進士費冠卿﹐嘗與計偕﹐以文中第歸﹐不及於榮養﹐恨每積於永懷﹐遂乃屏迹邱園﹐絕蹤仕進﹐守其至性十有五年。峻節無雙﹐淸飈自遠﹗夫旌孝行﹐舉逸人﹐所以厚風俗而惇名教也。宜承髙獎﹐以敬薄夫。擢參近侍之榮﹐載佇移忠之效﹐可右拾遺。」

施肩吾﹐元和十年及第﹐以洪州之西山﹐乃十二眞君羽化之地﹐靈迹具存﹐慕其眞風﹐髙蹈於此。嘗賦《閒居遣興詩》一百韻﹐大行於世。

皇甫穎﹐早以淸操著稱﹐乾符中及第﹐時四郊多壘﹐穎以垂堂之誡﹐絕意祿位﹐隱於鹿門別墅﹐尋以疾終。

○入道

戴叔倫﹐貞元中罷容管都督﹐上表請度爲道士。

蕭俛自﹐左僕射表請度爲道士。

蔣曙﹐中和初﹐自起居郎以弟兄因亂相離﹐遂屏迹邱園。因應天令節表請入道﹐従之。

顧況﹐全家隱居茅山﹐竟莫所止。其子非熊及第歸慶﹐旣莫況寧否﹐亦隱於舊山。或聞有所遇長生之祕術也。

論曰﹕士之謀身﹐得之者以才﹐失之者惟命﹐達失二揆﹐宏道要樞﹐可謂勤於修己者與﹗苟昧於斯﹐系彼能否﹐臨深履薄﹐歧路紛如﹐得之則恃己所長﹐失之則尢人不盡﹔幹祿之子﹐能不愼諸﹗及命也者﹐足以引之而排觖望﹐不足倚之而圖富貴﹔倚之則事怠﹐怠則智性昏﹔引之則感通﹐通則尢怨弭。故孔孟之言命﹐蓋厄窮而已矣﹗有若立身愼行﹐與聖哲同轍者﹐則得喪語默﹐復何躉芥乎﹗復何穹隆乎﹗然士有死而不忘者﹐恩與而已矣。包子之誤放﹐李翺之奏章﹐足以資笑談﹐不足以彰事實。有功成身退﹐冥心希夷者﹐吾不得而齒矣。

卷九

○防愼不至

張峴妻﹐顏蕘舍人猶女。峴有樊表兄者﹐來自江之南﹐告峴請叩蕘求宰字。峴許之﹐而蕘久不應﹐樊謂誑己﹐中心銜之頗切。一旦﹐謂峴曰「弟卷軸不鄙惡札﹐可以佐弟。」峴欣然以十餘軸授之﹐皆要切卷子﹐延引逼試﹐每軸頭爲札三兩紙而授之﹐峴郁悒而已。

房珝﹐河南人﹐太尉之孫﹐咸通四年垂成而敗。先是名第定矣﹐無何寫錄之際﹐仰泥落擊翻硯瓦﹐汗試紙﹐珝以中表重地﹐只薦珝一人﹐主司不獲已須應之﹔珝旣臨曙﹐更請叩副試﹐主司不諾﹐遂罷。

李廷璧乾符中試夜﹐於鋪內偶獲襖子半臂一對﹐廷璧起取衣之。同鋪賞之曰「此得非神授﹗」逡巡有一人擒捉﹐大呼云「捉得偸衣賊也﹗」

○誤掇惡名

華京﹐建州人也﹐極有賦名。向遊大梁﹐嘗預公宴。因與監軍使面熟。及至京師﹐時已登科﹐與同年連鑣而行﹐逢其人於通衢﹐馬上相揖﹐因之謗議喧然。後頗至沈棄﹐終太學博士。

劉纂者﹐髙州劉舍人蛻之子也﹐嗣爲文亦不惡。乾寧中寒棲京師﹐偶與一醫工爲鄰﹐纂待之甚至﹐往往假貸於其人﹐其人卽上樞吳開府門徒。嗣薛王爲大京兆﹐醫工因爲柔診脈﹐従容之際﹐言纂之窮且屈﹐柔甚領覽。會試官以解送等第稟於柔﹐柔謂纂是開府門人來囑﹐斯必開府之意也﹐非解元不可。由是以纂居首送﹐纂亦不其由。自是纂落數舉﹐方悟。萬計莫能雪之。

裴筠婚蕭楚公女﹐言定未幾﹐便擢進士。羅隱以一絕刺之﹐略曰「細看月輪還有意﹐信靑桂近嫦娥。」

楊篆員外﹐乾符中佐永寧劉丞相淮南幕﹐因遊江失足墜水﹐待遣人歸宅取衣﹐久之而不至。公聞之﹐命以衣授篆。少頃衣至﹐甚華靡﹐問之﹐乃護戎所賜。公聞之無言。後除起居舍人﹐爲同列譖﹐攺授駕部員外郎﹐由是一生坎坷。

○好己惡及第

邵安石﹐連州人也。髙湘侍郎南遷歸闕﹐途次連江﹐安石以所業投獻遇﹐遂挈至輦下。湘主文﹐安石擢第﹐詩人章碣﹐《賦東都望幸刺》詩曰「懶修珠翠上髙臺﹐眉月連娟恨不開﹔縱使東巡也無益﹐君王自領美人來。」

鄭隱者﹐其先閩人﹐徙居循陽﹐因而耕焉。少爲律賦﹐辭格固尋常。咸康末﹐小魏公沆自闕下黜州佐﹐於時循人稀可與言者﹔隱贄謁之﹐沆一見甚慰意﹐自是日與之遊。隱年少懶於事﹐因傲循官寮﹐由是犯眾怒﹐故責其逋租﹐系之非所。沆聞大怒﹐以錢代隱輸官﹐復延之上席。未幾﹐沆以普恩還京﹐命隱偕行。隱稟性趑趄﹐沆之門吏家僕靡不惡之﹐往往呼爲「乞索兒」﹐沆待之如一。行次江陵﹐隱狎遊多不館宿﹐左右爭告﹐沆召隱微辯﹐隱以實對﹐沆又資以財帛﹐左右尢不測也。行至商顏﹐詔沆貢舉。時在京骨肉﹐聞沆攜隱﹐皆以書止之﹔沆不能捨﹐遂令就策試﹐然與諸親約止於此耳。曁榜除之夕﹐沆巡廊自呼隱者三四﹐矍然頓气而言曰「鄭隱﹐崔沆不與了﹐卻更有何人肯與之﹗」一舉及第。然隱遠人﹐素無關外名﹐足不迹先達之門﹐旣及第而益孤。上過關宴﹐策蹇出京﹐磐桓淮浙間﹐中和末﹐鄭續鎭南海﹐辟爲従事﹐諸同捨皆以無素﹐聞隱自謂有科第志﹐無復答。旣赴辟﹐同捨皆不睦﹐續不得已﹐致隱於外邑。居歲餘﹐又不爲宰君所禮。會續欲貢士﹐以幕內無名人﹐迎隱尸之﹔其宰君謂隱恨且久﹐仇之必矣。遂於餞送筵置鴆﹐隱大醉﹐吐血而卒。

崔元翰﹐爲楊崖州炎所﹐欲奏補闕﹐懇曰「願進士。」由此獨步場中﹐然不曉呈試﹐先求題目爲地。崔敖之﹐旭日都堂始開﹐盛气白侍郎曰「白雲起封中賦﹐敖請退。」主司於簾中卒愕換之﹐是歲二崔俱捷。

○好及第惡登科

許孟容進士及第﹐學究登科﹐時號「錦褑子上著莎衣」。蔡京與孟容同。

論曰﹕人舉事之所難者﹐大則赴湯火﹐次則臨深履薄﹔李少卿又曰「操空拳﹐冒白刃」﹐聞者靡不膽寒發豎﹐永爲子孫之戒。噫﹐危矣﹗彼之得因我也﹔失亦因我也﹔殊不三百年來﹐科第之設﹐艸澤望之起家﹐簪紱望之繼世﹔孤寒失之﹐其族餒矣﹔世祿失之﹐其族絕矣﹔愧彼爲裘之義﹐靦乎析薪之諭﹐方之湯﹑火﹑深﹑薄﹐空拳﹑冒刃﹐危在彼矣。是瓜李之嫌﹐薏苡之謗﹐斯不可忘。若邵﹑鄭二子﹐單進求名之志先其類﹐𨿽順阪之勢可惜﹐而揠苗之戒難忘。名旣靡揚﹐得之不求。崔公脇制﹐仁者所不爲也。許﹐蔡二公所取者﹐道也﹔非爲名也。莎錦之譬﹐謔浪而已。

○敕賜及第

韋保乂﹐咸通中以兄在相位﹐應舉不得﹐特敕賜及第。擢入內庭。

永寧劉相鄴﹐字漢藩﹐咸通中自長春宮判官﹐召入內庭﹐特敕賜及第。中外賀緘極眾﹐惟鄆州李尙書種一章最著﹐乃福建韋尙書岫之辭也。於是韋佐鄆幕﹐略曰「用敕代榜﹐由官入名﹔仰溫樹之煙﹐何人折桂﹖氵斥甘泉之水﹐獨我登龍。禁門而便是龍門﹐聖主而永爲座主。」又曰「三十浮名﹐每年皆有﹔九重己﹐曠代所無。」相國深所慊郁﹐蓋指斥太中的也。

杜升﹐父宣猷終宛陵﹐升有詞藻﹐廣明歲﹐蘇導給事刺劍州﹐升爲軍倅﹔駕幸西蜀﹐例得召見﹐特敕賜緋導入內。韋中令自翰長拜主文﹐升時已拜小諫﹐抗表乞就試﹐従之。登第數日﹐有敕復前官﹐並服色。議者榮之。

秦韜玉﹐出入大閹田令孜之門。車駕幸蜀﹐韜玉已拜丞郎﹐判鹺﹔及小歸公主文﹐韜玉準敕放及第﹐仍編入其年榜中。韜玉置書謝新人呼「同年」﹐略曰「三條燭下﹐𨿽阻文闈﹐數仞墻邊﹐幸同恩地。」

王彥昌﹐太原人﹐家世簪冕﹐推於鼎甲。廣明歲﹐駕幸西蜀﹐恩賜及第﹐後爲嗣薛王柔判官。昭宗幸石門﹐時宰臣與學士不及隨駕﹐柔以京尹判鹺﹐權中書﹐事屬近輔﹐表章繼至﹐切於批答。柔以彥昌名聞﹐遂命權學士﹐居半載﹐出拜京尹。又左常侍﹑大理卿﹐爲本寺人吏所累﹐南遷。

○表薦及第

乾寧中﹐駕幸三峯。殷文圭者﹐攜梁王表薦及第﹐仍列於榜內。時楊令公鎭維揚﹐奄有宣浙﹐楊汴榛梗久矣。文圭家池州之靑陽﹐辭親間道至行在﹐無何隨榜爲吏部侍郎裴樞宣諭判官﹐至大梁以身事叩梁王﹐王乃上表薦之。文圭復擬飾非﹐徧投啟事於公卿間﹐略曰「於菟獵食﹐非求尺璧之珍﹔鶢鶋避風﹐不望洪鐘之樂。」旣擢第﹐由宋汴馳過﹐俄爲多言者所發﹔梁王大怒﹐亟遣追捕﹐已不及矣。然是屢言措大率皆負心﹐常以文圭爲證﹐白馬之誅﹐靡不由此也。

何澤﹐韶陽曲江人也。父鼎﹐容管經略﹐有文稱。澤乾寧中﹐隨計至三峯行在﹐永樂崔公﹐卽澤之同年丈人也﹔聞澤來舉﹐乃以一絕振之曰「四十九年前及第﹐同年惟有老夫存﹔今日殷勤訪我子﹐穩將髻鬣上龍門。」時主文與奪未分﹐又會相庭有所阻﹐因之敗於垂成。後漂泊關外。梁太祖受禪﹐澤假廣南幕職入貢﹐敕賜及第。

○惡得及第

於棁舊名韜玉﹐長與相國兄子﹐貴主視之如己子﹐莫不委之家政﹐往往與於關節﹐由是眾議喧然。廣明初﹐崔厚侍郎榜﹐貴主力取鼎甲﹔榜除之夕﹐爲設庭燎﹐仍爲宴具﹐以候同年展敬。選內人美少者十餘輩﹐執燭跨乘列於長興西門。旣而將入辧色﹐有朱衣吏馳報曰「胡子郎君未及第。」諸炬應聲擲之於地。巢寇難後﹐於川中及第﹐依棲田令孜矣。或曰﹐棁及第非令孜力﹐後依其門耳。

髙鍇侍郎第一榜﹐裴思謙以仇中尉關節取狀頭﹐鍇庭譴之﹐思謙回顧厲聲曰「明年打脊取狀頭。」明年﹐鍇戒門下不得受書題﹐思謙自懷士良一緘入貢院﹔旣而易以紫衣﹐趨至鍇下白鍇曰「軍容有狀﹐薦裴思謙秀才。」鍇不得已﹐遂接之。書中與思謙求巍峨﹐鍇曰「狀元已有人﹐此外可副軍容意旨。」思謙曰「卑吏面奉軍容處分﹐裴秀才非狀元﹐請侍郎不放。」鍇俛首良久曰「然則略要見裴學士。」思謙曰「卑吏便是。」思謙詞貌堂堂﹐鍇見之攺容﹐不得已遂禮之矣。

黃郁﹐三衢人﹐早遊田令攺門﹐擢進士第﹐歷正郎金紫。李端﹐曲江人﹐亦受於令孜﹐擢進士第﹐又爲令孜賓佐﹐俱爲孔魯公所嫌。文徳中﹐與郁俱陷刑网。

○芳林十哲今記得者八人

沈云翔﹐亞之弟也。

林繕﹐攺名絢﹐閩人。光化中守太常博士。

鄭玘﹑劉業﹑唐珣﹑吳商叟。

秦韜玉﹐京兆人﹐父爲左軍軍將。韜玉有詞藻﹐亦工長短歌﹐有貴公子行曰「階前莎毯綠不捲﹐銀龜噴香挽不斷﹐亂花織錦柳撚綫﹐妝點池臺畫屏展。主人功業傳國初﹐六親聯絡馳朝車﹐鬥鷄走狗家世事﹐抱來皆佩黃金魚。卻笑書生把書卷﹐學得顏回忍饑面。」然慕柏耆爲人﹐至於躁進﹐駕幸西蜀﹐爲田令孜擢用﹔未期歲﹐官至丞郎﹐判鹽鐵﹐特賜及第。主

郭薰者﹐不何許人﹐與丞相於都尉﹐向爲硯席之交。及琮居重地﹐復綰財賦﹐薰不能避譏嫌﹐而樂爲半夜客。咸通十三年﹐趙騭主文﹐斷意爲薰致髙等﹐騭甚撓阻﹐而拒之無名。會列聖忌辰﹐宰執以下於慈恩寺行香﹐忽有彩帖子千餘﹐各方寸許﹐隨風散漫﹐有若蜂蝶﹐其上題曰「新及第進士郭薰。」公卿覽之﹐相顧囅然。因之主司得以黜去。

咸通中自云翔輩凡十人﹐今所記者有八﹐皆交通中貴﹐號「芳林十哲」。芳林﹐門名﹐由此入內故也。然皆有文字﹐蓋禮所謂君子達其大者﹑遠者﹐小人其近者﹑小者﹔得之與失﹐乃不能糾別淑慝﹐有之矣。語其虵豕之心者﹐豈其然乎﹗

○四凶今所記者三

陳磻叟者﹐父名岵﹐富有辭學﹐尢溺於內典。長慶中﹐嘗注《維摩經》進上﹐有中旨令與好官﹔執政謂岵因內道場僧進經﹐頗抑挫之﹐止授少列而已。磻叟形質短小﹐長喙疏齒﹐尢富文學﹐自負王佐之才﹐大言騁辯﹐𨿽接對相公﹐旁若無人﹔復自料非名教之器﹐弱冠度爲道士﹐隸名於昊天觀。鹹通中降聖之辰﹐二教論義﹐而黃衣屢奔﹐上小不懌﹐宣下令後輩新入內道場﹐有能折衝浮圖者﹐許以自薦。磻叟攝衣奉詔﹐時釋門爲主論﹐自誤引《涅槃經疏》。磻叟應聲叱之曰「皇帝山呼大慶﹐阿師口稱獻壽﹐而經引《涅槃》﹐犯大不敬﹗」初其僧謂磻叟不通佛書﹐旣而錯愕﹐殆至顚墜。自是連挫數輩﹐聖顏大悅﹐左右呼「萬歲」。其日﹐簾前賜紫衣一襲。磻叟由是恣其輕侮﹐髙流宿徳多患之。潛聞上聽云「磻叟衣冠子弟﹐不願在冠帔﹐頗思理一邑以自效耳。」於是中旨授至徳縣令。磻叟蒞事未終考秩﹐拋官詣闕上封事﹐通義劉公引爲羽翼﹐非時召對﹐數刻磻叟所陳﹐凡數十節﹐備究時病。復曰「臣請破邊瑊家﹐可以贍軍一二年。」上問﹕「邊瑊何人」對曰「宰相路巖親吏。」旣而大爲巖恚怒﹐翌日﹐敕以磻叟誣罔上聽﹐訐斥大臣﹐除名爲民﹐流愛州。磻叟𨿽至顚蹶﹐輒不敢以其道自屈。素有重墜之疾﹐歷聘藩後﹐率以肩輿造墀廡﹐所至無不仰止。及巖貶﹐磻叟得量移爲鄧州司馬﹐時屬廣明庚子之後﹐劉巨容起徐﹐將得襄陽﹐不能磻叟﹐待以巡屬一州佐耳。磻叟沿漢南下﹐中途《與巨容幕吏書》云「已出無禮之鄕﹐漸及逍遙之境。」巨容得之大怒﹐遣步健十餘輩﹐移牒潭鄂﹐追捕磻叟。時天下喪亂﹐無人爲堤防﹔旣而爲卒伍所陵﹐全家氵斥漢至賈塹﹐後門﹐三十餘口﹐無噍類矣。

劉子振﹐蒲人也﹐頗富學業﹐而不大體﹔尢好陵轢同道﹐詆訐公卿。不恥幹索州縣﹐稍不如意﹐立致寒暑﹔以至就試明庭﹐稠人廣眾﹐罕有與之談者。居守劉公主文歲﹐患舉子納捲繁多﹐榜云納捲不得過三軸。子振納四十軸﹐因之大掇凶譽。子振非不自﹐蓋不能抑壓耳。乾符中官爲博士﹐三年釋奠禮畢﹐令學官講書﹐宰臣已下﹐皆與聽焉。時子振講《禮記》﹐陸鸞﹐《周易》。

李沼者﹐封川相猶子也﹐其妻乃董常侍禹之女也。大順中﹐邠州節度使尙父王行瑜外族董氏﹐以舅事於禹﹐沼樂遊行瑜之門﹐行瑜呼沼李郎。會與計偕﹐僕馬生生之具﹐皆行瑜所致﹐沼負是大恣。未幾﹐按甲來覲﹐諷天子誅大臣﹐縉紳間重足一迹。沼出入行瑜之門﹐頗有得色。及行瑜敗﹐詔捕沼﹐沼亡命秦隴。

論曰「才者﹐璞也﹔識者﹐工也。良璞授於賤工﹐器之陋也﹔偉才任於鄙識﹐行之缺也。由是立身揚名﹐進徳修業﹐苟昧乎識﹐未有一其藏者也。矧乃時之不來﹐命或多蹇﹔善惡蔽於反己﹐得失幸於尢人﹔豈不驟達終危﹐𨿽榮是辱﹗非夫克明躁靜之本﹐洞究存亡之域﹐臨財無苟得﹐臨難無苟免﹐而能索身於坦夷者﹐未之有也。楊子云曰「治亦鳳也。」美才髙識﹐其惟君子歟﹗

卷十

○載應不捷聲價益振

太和二年﹐裴休等二十三人登制科。時劉蕡對策萬餘字﹐深究治亂之本﹐又多引《春秋》大義﹐𨿽公孫宏﹑董仲舒不能肩也。自休已下﹐靡不斂衽。然亦指斥貴幸﹐不顧忌諱﹐有司而不取。時登科人李郃詣闕進疏﹐請以己之所得﹐易蕡之所失﹐疏奏畱中。蕡期月之間﹐屈聲播於天下。

乾符中﹐蔣凝應宏辭﹐爲賦止及四韻﹐遂曳白而去。試官不之信﹐逼請所試﹐凝以實告。旣而比之諸公﹐凝有得色﹐試官嘆息久之。頃刻之間﹐播於人口。或稱之曰「白頭花鈿滿面﹐不若徐妃半妝。」

貞元中﹐樂天應宏辭﹐試《漢髙祖斬白蛇賦》﹐考落。蓋賦有「我者謂我斬白帝﹐不我者謂我斬白蛇」也。然登科之人﹐賦並無聞﹐白公之賦﹐傳於天下也。

論曰﹕無義而生﹐不若有義而死﹔邪曲而得﹐不若正直而失。𨿽抱屈於一時﹐竟垂裕於千載者﹐蕡得之矣。比夫天地無全功﹐聖人無全能者﹐白得之矣。麟肝鳳髓﹐不登於俎者﹐其惟蔣君乎﹗

○海敍不遇

宋濟老於辭場﹐舉止可笑﹐嘗試賦誤落官韻﹐撫膺曰「宋五坦率矣﹗」由此大著。後禮部上甲乙名﹐明皇先問曰「宋五坦率否」或曰「有客譏宋濟曰﹐『白袍何紛紛』答曰﹐『爲朱袍紫袍紛紛耳﹗』」

張倬者﹐柬之孫也。嘗舉進士落第﹐捧《登科記》頂戴之曰「此卽千佛名經也。」

平曾謁華州李相﹝固言﹞不遇﹐因吟一絕而去曰「老夫三日門前立﹐珠箔銀屏晝不開﹐詩卷卻拋書袋裏﹐譬如閒看華山來。」

劉魯風﹐江西投謁所﹐頗爲典謁所沮﹐因賦一絕曰「萬卷書生劉魯風﹐煙波千里謁文翁﹐無錢乞與韓客﹐名紙毛生不爲通。」

羅隱﹐光化中猶佐兩浙幕。同院沈嵩﹐得新榜封示隱﹐隱批一絕於紙尾曰「黃土原邊狡兔肥﹐矢如流電馬如飛﹐灞陵老將無功業﹐猶憶當時夜獵歸。」

莊布謁皮日休不遇﹐因以長書疏之﹐大行於世。

溫憲﹐先輩庭筠之子﹐光啟中及第﹐尋爲山南従事。辭人李巨川艸薦表﹐盛述憲先人之屈。略曰「蛾眉先妒﹐明妃爲去國之人﹔猿臂自傷﹐李廣乃不侯之將。」

盧汪門族﹐甲於天下﹐因官﹐家於荊南之塔橋﹐舉進士二十餘上不第﹐滿朝稱屈。嘗賦一絕﹐頗爲前達所推﹐曰「惆悵興亡系綺羅﹐世人猶自選靑娥﹐越王解破夫差國﹐一个西施已太多。」晚年失意﹐因《賦酒胡子長歌》一篇甚著﹐敍曰「二三子逆旅相遇﹐貰酒於旁捨﹐且無絲竹﹐以用娛賓友﹐蘭陵掾淮南生探囊中得酒胡子﹐置於座上﹐拱而立令曰﹕巡觴之胡人﹐心俛仰旋轉﹐所向者舉杯。胡貌類人﹐亦有意趣﹐然而傾側不定﹐緩急由人﹐不在酒胡也。作《酒胡歌》以誚之曰﹕同心相遇思同歡﹐擎出酒胡當玉盤﹐盤中臬兀不自定﹐四座親賓注意看。可以不在心﹐否以不在面﹐徇俗隨時自圓轉﹐酒胡五藏屬他人﹐十分亦是無情勸。爾不耕﹐亦不饑﹔爾不蠶﹐亦有衣﹔有眼不曾分黼黻﹐有口不能明是非。鼻何尖眼何碧儀形本非天地力。雕鐫匠意若多端﹐翠帽朱衫巧裝飾。長安斗酒十千酤﹐劉伶平生爲酒徒﹐劉伶虛向酒中死﹐不得酒池中拍浮。酒胡一滴不入腸﹐空令酒胡名酒胡。」

羅隱﹐梁開平中累徵夕郎不起﹐羅衮以小天倅大秋姚公使兩浙﹐衮以詩贈隱曰「平日詩風好涕流﹐讒書𨿽盛一名休。寰區嘆屈瞻天問﹐夷貊聞詩過海求。向夕便思靑瑣拜﹐近年尋伴赤松遊。何當世祖従人望早以公臺命卓侯。」隱答曰「昆侖水色九般流﹐飲卽神仙憩卽休。敢恨守株曾失意﹐始緣木更難求。鴿原謾欲均餘力﹐鶴髮那堪問舊遊﹗遙望北辰當上國﹐羨君歸棹五諸侯。」

孫定﹐字志元﹐涪州大戎之族子﹐長於儲。定數舉矣﹐而儲方欲就貢。或訪於定﹐定謔曰「十三郎儀表堂堂﹐好个軍將﹐何須以科第爲資﹗」儲頗銜之。後儲貴達﹐未嘗言定之長。晚年喪志﹐放意杯酒。景福二年﹐下第遊京﹐西出開遠門﹐醉中走筆寄儲詩曰「行行血淚灑塵襟﹐事逐東流渭水深﹔愁跨蹇驢風尙緊﹐靜投孤店日初沈。一枝猶掛東堂夢﹐千里空馳北巷心﹔明日悲歌又前去﹐滿城煙樹噪春禽。」空詩歌千餘首﹐多委於兵火﹐竟無成而卒。

歐陽澥者﹐四門之孫也﹐薄有辭賦﹐出入場中僅二十年。善和韋中令在閣下﹐澥卽行捲及門﹐凡十餘載﹐未嘗一面﹐而澥慶弔不虧。韋公𨿽不言﹐而心念其人。中和初﹐公隨駕至西川命相﹐時澥寓居漢南﹐公訪行止﹐以私書令襄帥劉巨容俾澥計偕﹐巨容得書大喜﹐待以厚禮﹐首薦之外﹐資以千餘緡﹐復大宴於府幕。旣而撰日遵路﹐無何﹐一夕心痛而卒。巨容因籍澥答書﹐旣呈於公﹐公覽之憮然﹐因曰「十年不見﹐酌然不錯﹗」

劉得仁﹐貴主之子。自開成至大中三朝﹐昆弟皆歷貴仕﹐而得仁苦於詩﹐出入舉場三十年﹐竟無所成。嘗自述曰「外家𨿽是帝﹐當路且無親。」旣終﹐詩人爭爲詩以弔之﹐惟供奉僧棲白擅名。詩曰「忍苦爲詩身到此﹐冰魂雪魄已難招﹐直教桂子落墳上﹐生得一枝冤始銷。」

李洞﹐唐諸王孫也﹐嘗遊兩川﹐慕賈閬仙爲詩﹐鑄銅像其儀﹐事之如神。洞爲《終南山詩》二十韻﹐句有﹕「殘陽髙照蜀﹐敗葉遠浮涇。」復曰「斷竹煙嵐凍﹐偸秋雨雹腥﹐遠平丹鳳闕﹐冷射五侯廳。」大約全篇得唱。又《贈司空侍郎》云「馬饑餐落葉﹐鶴病曬殘陽。」又曰「捲箔淸溪月﹐敲松紫閣書。」又送僧云「越講迎騎象﹐蕃懺射雕。」復贈髙僕射曰「徵南破虜漢功臣﹐提劍歸來萬里身﹐閒倚陵云金柱看﹐形容消瘦老於眞。」復曰「藥杵聲中搗殘夢﹐茶鐺影裏煮孤燈。」復《送人歸日東》云「島嶼分諸國﹐星河共一天。」時人但誚其僻澀﹐而不能貴其奇峭﹐惟吳子華深。子華才力浩大﹐八面受敵﹐以八韻著稱。遊刃頗攻《騷》《雅》﹐嘗以百篇示洞﹐洞曰「大兄所示百篇中﹐有一聯絕唱﹐西昌新亭曰﹕暖漾魚遺子﹐晴遊鹿引麛。」子華不怨所鄙﹐而喜所許。洞三榜裴公﹐第二榜策夜﹐簾獻曰「公道此時如不得﹐昭陵慟哭一生體。」尋卒蜀中。裴公無子﹐人謂屈洞之致也。

趙牧﹐不何許人。大中﹑咸通中﹐學李長吉爲短歌﹐可謂蹙金結繡﹐而無痕迹。《對酒詩》曰「云翁耕扶桑﹐種黍養日烏﹐手挼六十甲子﹑循環落落如弄珠﹐長繩系日未是愚。有翁臨鏡捋白須﹐饑魂弔骨吟書﹐馮唐八十無髙車﹐人生如瘧在須臾﹐何乃自苦八尺軀﹗裂衣換酒且爲娛﹐勸君日飲一瓢﹑夜飲一壺。杞天崩﹑雷騰騰﹐紂非舜是何足憑﹗桐君桂父豈欺我﹐醉裏騎龍多上升。菖蒲花開魚尾定﹐金丹始可延君命。」其餘尢上輕巧﹐辭多不載。

崔櫓慕杜紫微爲詩﹐而櫓才情麗而近蕩﹐有《無機集》三百篇﹐尢能詠。如《梅花詩》曰「彊半瘦因前夜雪﹐數枝愁向晚來天。」復曰「初開已入雕梁畫﹐未落先愁玉笛吹。」《山鵲詩》曰「云生柱礎降龍地﹐露洗林巒放鶴天。」如此數篇﹐可謂麗矣。若《蓮花詩》曰「無人解把無塵袖﹐盛取殘香盡日憐。」此頗形迹。復能爲應用四六之文﹐辭亦深侔章句。

劉光遠﹐不何許人﹐慕李長吉爲長短歌﹐尢能埋沒意緒﹐竟不其所終。

姚巖傑﹐梁國公元崇之裔孫。童卯聰悟絕倫﹐弱冠博通墳典﹔慕班固﹑司馬遷爲文﹐時稱「大儒」。嘗以詩酒放遊江左﹐尢肆陵忽前達﹐旁若無人。乾符中﹐顏標典鄱陽﹐鞠場宇初構﹐巖傑紀其事﹐文成﹐粲然千餘言﹔標欲刊去一兩字﹐巖傑大怒。旣而標以睚眥﹐已勒石﹐遂命覆碑於地﹐以車牛拽之磨去。巖傑以一篇紀之曰「爲報顏公識我麼我心惟只與天和。眼前俗物關情少﹐醉後靑山入意多。田子莫嫌彈鋏恨﹐寧生休唱飯牛歌﹔聖朝若爲蒼生計﹐也合公車到薜蘿﹗」盧子發牧歙州﹐巖傑在婺源﹐先以著述寄肇﹔肇其人性使酒﹐以手書褒美﹐贈之以束帛﹔辭以兵火之後﹐郡中凋獘﹐無以迎逢大賢。巖傑復以長箋激之﹐始以文友相遇﹐千載一時。肇不得已。輟所乘馬﹐迎至郡﹐館谷如公卿禮。旣而日肆傲睨﹐輕視子發。子發嘗以篇詠詫於巖傑曰「明月照巴山。」巖傑笑曰「明照天下﹐柰何獨照巴山耶﹗」子發慚不得意。無何﹐會於江亭﹐時蒯希逸在席﹐子發攺令曰「目前取一聯象﹐令主曰﹕『遠望漁舟﹐不闊尺八。』」巖傑遽飲酒一器﹐憑欄嘔噦﹔須臾﹐卽席還肇令曰「憑欄一吐﹐已覺空喉。」有集二十卷﹐目曰《象溪子》。中和末﹐豫章大亂﹐巖傑苦河魚之疾﹐寓於逆旅﹐意不其所終。

周賀﹐少従浮圖﹐法名淸塞﹐遇姚合而反初。詩格淸雅﹐與賈長江﹑無可上人齊名。島哭柏巖禪師詩籍甚﹐及賀賦一篇﹐與島不相上下。島曰「苔覆石牀新﹐師曾占幾春寫畱行道影﹐焚卻坐忘身。塔院關松雪﹐房廊露隙塵。自嫌雙淚下﹐不是解空人。」賀曰「林逕西風急﹐松枝講法余。凍須亡夜剃﹐遣偈病時書。地燥焚身後﹐堂空著影初。此時頻下淚﹐曾省到吾廬。」

繆島云﹐少従浮圖﹐才力浩大﹐有李杜之風。其詩尢重奇險﹐至如﹕「四五片霞生絕壁﹐兩三行雁過疏松。」復曰「拋芥子降顚狒狒﹐折楊枝灑醉猩猩。」《廬山瀑布》曰「白鳥遠行豎﹐玉虹孤飲潭。」皆敻出前輩。開成中常遊豫章。武宗朝準敕反初﹐名甚喧然。

胡玢﹐不何許人﹐嘗隱廬山﹐若心於五七言。《桑落洲》一篇曰「莫問桑田事﹐但看桑落洲。數家新住處﹐昔日大江流。岸崩欲盡﹐平沙長未休。想應百年後﹐人世更悠悠。」又《月詩》云「輪中別有物﹐光外更無空。」玢與李騭舊交﹔騭廉問江西﹐弓旌不至。

段維﹐或云忠烈之後﹐年及彊仕﹐殊不書﹔一旦自悟其非﹐聞中條山書生淵藪﹐因往請益。眾以年長猶未發蒙﹐不與授經。或曰﹐以律詩百餘篇﹐俾其諷誦。翌日維悉能彊記﹐諸生異之。復受八韻一軸﹐維誦之如初﹐因授之《孝經》。自是未半載﹐維博覽經籍﹐下筆成文﹐於是請下山求書糧。至蒲陜間﹐遇一前資郡牧卽世﹐請維志其墓。維立成數百言﹐有燕許風骨﹐厚獲濡潤。而乃性嗜煎餅﹐嘗爲文會﹐每个煎餅才熟﹐而維一韻賦成。咸通﹑乾符中﹐聲名籍甚﹐竟無所成而卒。

劇燕﹐蒲阪人也﹐工爲雅正詩。王重榮鎭河中﹐燕投贈王曰「只向國門安四海﹐不離鄕井拜三公。」重榮甚禮重。爲人多縱﹐陵轢諸従事﹐竟爲正平之禍。

李濤﹐長沙人也﹐篇詠甚著﹐如「水聲長在耳﹐山色不離門。」又「帚地樹畱影﹐拂牀琴有聲。」又「落日長安道﹐秋槐滿地花。」皆膾炙人口。溫飛卿任太學博士﹐主秋試﹐濤與衛丹﹑張郃等詩賦﹐皆榜於都堂。

任濤﹐豫章筠川人也﹐詩名早著。有「露團沙鶴起﹐人臥釣船流。」他皆仿此。數舉敗於垂成。李常侍騭廉察江西﹐特與放鄕裏之役﹐盲俗互有論列。騭判曰「江西境內﹐凡爲詩得及濤者﹐卽與放色役﹐不止一任濤耳。」

羅虯辭藻富贍﹐與宗人隱﹑鄴齊名。咸通﹑乾符中﹐時號「三羅」。廣明庚子亂後﹐去従鄜州李孝恭。籍中有紅兒者﹐善肉聲﹐常爲貳車屬意。會貳車騁鄰道﹐虯請紅兒歌而贈之繒彩。孝恭以副車所貯﹐不令受所貺。虯怒拂衣而起﹐詰旦﹐手刃絕句百篇﹐號比紅詩﹐大行於時。

周緘者﹐湖南人也﹐咸通初以辭賦擅名。緘嘗爲《角抵賦》﹐略曰「前衝後敵﹐無非有力之人﹔左攫右拿﹐盡是用拳之手。」或非緘善角抵。

周繁﹐池州靑陽人也。兄繇﹐以詩篇中第。繇工八韻﹐有飛卿之風。

何涓﹐湘南人也﹐業辭。嘗爲《瀟湘賦》﹐天下傳寫。少遊國學﹐同時潘緯者﹐以《鏡詩》著名﹐或曰「藩緯十年吟鏡﹐何涓一夜賦瀟湘。」

章碣﹐不何許人﹐或曰孝標之子。咸通末﹐以篇什著名。乾符中﹐髙侍郎湘自長沙攜邵安石至京及第﹐碣賦東都望幸以刺之。復爲《焚書坑詩》曰「竹帛煙銷帝業虛﹐昔年曾是祖龍居﹐坑灰未冷關東亂﹐劉項従來不讀書。」

來鵠﹐豫章人也﹐師韓﹑柳爲文。大中末﹑咸通中﹐聲價益籍甚。廣明庚子之亂﹐鵠避地遊荊襄﹐南返中和﹐客死於維揚。

閔廷言﹐豫章人也﹐文格髙絕。咸通中﹐初與來鵠齊名。王棨嘗謂同志曰「閔生之交﹐酷似西漢。」有《漁腹志》一篇﹐棨尢所推伏。

張喬﹐池州九華人也﹐詩句淸雅﹐敻無與倫。咸通末﹐京兆府解﹐李建州時爲京兆參軍主試﹐同時有許棠與喬﹐及兪坦之﹑劇燕﹑任濤﹑吳罕﹑張﹖賓﹑周繇﹑鄭谷﹑李棲遠﹑溫憲﹑李昌符﹐謂之「十哲」。其年府《試月中桂詩》﹐喬擅場。詩曰「與月長洪蒙﹐扶疏萬同﹔根非生下土﹐葉不墜秋風。每以圓時足﹐還隨缺處空﹔影髙羣木外﹐香滿一輪中。未種靑霄日﹐應虛白兔宮﹔何當因羽化細得問神功。」其年頻以許棠在場席多年﹐以爲首薦﹔喬與兪坦之復受許下﹐薛能尙書深﹐因以詩唁二子曰「何事盡參差﹐惜哉吾子詩﹔曰令銷此道﹐天亦負明時。有路當重振﹐無門卽不﹔何曾見堯日﹐相與啜澆漓。」

謝廷浩﹐閩人也。大順中﹐頗以辭賦著名﹐與徐夤不相上下﹐時號「錦繡堆」。

李巨川﹐字下已﹐姑臧人也﹐士族之鼎甲﹐工爲燕許體文。廣明庚子亂後﹐失身於人﹐佐興元楊守亮幕﹔守亮﹐大閹復恭養子。守亮敗﹐爲華帥韓建所擒。建重其才﹐奏令掌書奏凡十餘年﹐名振海內。乾寧中﹐駕幸三峯﹐巨川自使下侍禦史﹐拜工部郎中﹐稍遷考功郎﹐中諫議大夫。時建奏勒諸王放散殿﹔後都雪岐﹐下宋文通﹐皆巨川之謀也。上返正﹐轉假禮部尙書﹐充黃州節度判官。上至華淸宮﹐遣使賜建禦容一軸﹐時巨川艸謝表以示吳子華﹐其中有「彤雲似蓋以長隨﹐紫气臨關而不度。」子華吟味不已﹐因艸篇與巨川對壘。略曰「霧開萬里﹐克諧披睹之心﹔掌拔一峯﹐兼助捧持之力。」天祐初﹐大駕幸岐﹐梁太祖自東平擁師迎駕至三峯﹐單騎出降。旣而素忌巨川多謀﹐遣人害之。

陳象﹐袁州新諭人也﹐少爲縣吏﹐一旦憤激爲文﹐有西漢風骨﹐著《貫子》十篇。南平王鐘傳鎭豫章﹐以羔雁聘之﹐累遷行軍司馬﹐禦史大夫。傳薨﹐象復佐其子文政。爲淮師攻陷﹐象被擒送維揚﹐戮之。象頗師黃老﹐訖至於此﹐莫所自也。

湯篔﹐潤州丹陽人也﹐工爲應用﹐數舉敗於垂成。李巢在湖南﹐鄭續鎭廣南﹐俱以書奏受惠。晚佐江西鐘傳﹐書檄闐委﹐未嘗有倦色。傳女適江夏杜洪之子﹐時及昏暝﹐有人走乞障車文﹐篔命小吏四人﹐各執紙筆﹐倚馬待制﹐旣而四本俱成。天祐中﹐逃難至臨川﹐憂恚而卒。

陳嶽﹐吉州廬陵人也﹐少以辭賦貢於春官氏﹐凡十上竟抱至冤。晚年従豫章鐘傳﹐復爲同捨所譖﹔退居南郭﹐以墳典自娛。因之埔覽郡籍﹐嘗著書商較前史得失﹐尢長於班﹑史之業﹐評三傳是非﹐著《春秋折衷論》三十卷﹔約《大唐實錄》﹐撰《聖經》一百二十卷。以所爲述作﹐號《陳子正言》十五卷。其辭﹑賦﹑歌﹑詩﹐別有編帙。光化中﹐執政議以蒲帛徵﹔傳聞之﹐復辟爲従事。後以讒黜﹐尋遘病而卒。

李凝﹐執事中損之子﹐衝幼聰敏絕倫﹐工爲燕許體文。中和中﹐従彭門時溥﹐溥令制露布進黃巢首級。凝辭學精敏﹐義理該通﹐凡數千言﹐冠絕一時﹐天下仰風。無何﹐溥奏諸將各領一麾﹐凝獲濡潤而不之謝﹐溥因玆減薄。

○韋莊奏請追贈不及第人近代者

孟郊﹐字東野﹐工風﹐詩名播天下﹐與李觀﹑韓退之爲友。貞元十二年及第﹐佐徐州張建封幕卒﹐使下廷評﹐韓文公作志﹐東野謚曰貞耀先生。賈島詩曰「身歿聲名在﹐多應萬傳﹔寡妻無子息﹐破宅帶林泉。冢近登山道﹐詩隨過海船﹔故人相弔處﹐斜日下寒天。」

李賀﹐字長吉﹐唐諸王孫也﹐父瑨肅﹐邊上従事。賀年七歲﹐以長短之制﹐名動京華。時韓文公與皇甫湜覽賀所業﹐奇之﹐而未其人。因相謂曰「若是人﹐吾曹不者﹔若是今人﹐豈有不之理﹗」會有以瑨肅行止言者﹐二公因連騎造門﹐請見其子。旣而總角荷衣而出﹐二公不之信﹐賀就試一篇﹐承命欣然﹐操觚染翰﹐旁若無人。仍目曰髙軒過﹐曰「華裾織翠靑如蔥﹐金鐶壓轡搖冬瓏﹔馬蹄隱耳聲隆隆﹐入門下馬气如虹。云是東京才子﹑文章鉅公。二十八宿羅心胸﹐殿前作賦聲磨空﹔筆補造化天無功﹐元精炯炯貫當中。龐眉書客感秋蓬﹐誰死艸生華風我今垂翅負冥鴻﹐他日不羞蛇與龍。」二公大驚﹐以所乘馬命連鑣而還所居﹐親爲束髮。年未弱冠﹐丁內艱﹐他日舉進士﹐或謗賀不避家諱﹐文公特著《辧諱》一篇﹐不幸未登壯室而卒。

皇甫松﹐著《醉鄕日月》三卷﹐自敍之矣﹐或曰﹐松﹐丞相奇章公表甥﹐然公不薦。因襄陽大水﹐遂爲《大水辧》﹐極言誹謗。有「夜入眞珠室﹐朝遊瑇瑁宮」之句。公有愛姬名眞珠。

李羣玉﹐不何許人﹐詩篇妍麗﹐才力遒健。咸通中﹐丞相修行楊公爲奧主﹐進詩三百篇﹐授麟臺讎校。

陸龜蒙﹐字魯望﹐三吳人也。幼而聰悟﹐文學之外﹐尢善談笑﹐常體江謝賦事﹐名振江左。居於姑蘇﹐藏書萬餘卷﹔詩篇淸麗﹐與皮日休爲唱和之友﹔有集十卷﹐號曰《松陵集》。中和初﹐遘疾而終。顏蕘給事爲文志其墓﹐吳子華奠文千餘言﹐略曰「大風吹海﹐海波淪漣﹐涵爲子文﹐無隅無邊。長松倚雪﹐枯枝半折﹐挺爲子文﹐直上巓絕。風下霜晴﹐寒鐘自聲﹐發爲子文﹐鏗鏘杳淸。武陵深闐﹐川長晝白﹐間爲子文﹐涉茫岑寂。豕突禽狂﹐其來莫當。云沈鳥沒﹐其去倏忽。膩若凝脂﹐軟於無骨。霏漠漠﹐澹涓涓﹐春融冶﹐秋鮮妍。觸卽碎﹐潭下月﹔拭不滅﹐玉上煙。」

趙光遠﹐丞相隱弟子﹐幼而聰悟。咸通﹑乾符中﹐以爲气焰溫﹑李﹐因之恃才不拘小節﹐常將領子弟﹐恣遊俠斜﹐著《北裏志》﹐頗述其事。

李甘﹐字龢鼎﹐長慶四年及第﹐《登科記》已注矣。

溫庭皓﹐庭筠之弟﹐辭藻亞於兄﹐不第而卒。

劉得仁陸逵傅錫平曾賈島劉稚圭顧邵孫沈佩

顧蒙﹐宛陵人﹐博覽經史﹐慕燕許刀尺﹐亦一時之傑﹔餘力深究內典﹐由是屢爲《浮圖碑》﹐仿歐陽率更筆法﹐酷似前人。庚子亂後﹐萍梗江浙間。無何﹐有美姬爲潤帥周寶奄有﹔蒙不能他去﹐而受其豢養﹐由此名價減薄。甲辰淮浙荒亂﹐避地至廣州﹐人不能﹐困於旅食﹐以至書《千字文》授於聾俗﹐以換斗筲之資。未幾﹐遘疾而終。蒙頗窮《易象》﹐著《大順圖》三卷。

羅鄴﹐余杭人也﹐家富於財。父則﹐爲鹽鐵小吏﹐有子二人﹐俱以文學干進﹐鄴尢長七言詩。時宗人隱﹐亦以律韻著稱﹐然隱才雄而粗疏﹐鄴才淸而綿致。咸通中﹐崔安潛侍郎廉問江西﹐志在弓旌﹐竟爲幕吏所沮。旣而俯就督郵﹐因玆舉事闌珊﹐無成而卒。

方幹﹐桐廬人也﹐幼有淸才﹐爲徐凝所器﹐誨之格律。幹或有句云「把得新詩艸裏論。」反語雲村裏老﹐謔凝而已。王大夫廉問浙東﹐乾造之連跪三拜﹐因號「方三拜」。王公將薦之於朝﹐請吳子華爲表艸。無何公遘疾而卒﹐事不諧矣。主

前件人俱無顯遇﹐皆有奇才﹐麗句淸辭﹐徧在時人之口﹔銜冤抱恨﹐竟爲冥路之塵。但恐憤气未銷﹐上衝穹昊﹐伏乞宣賜中書門下﹐追贈進士及第﹐各贈補闕﹑拾遺﹐見存明代。以惟羅隱一人﹐亦乞特賜科名﹐錄升三級﹐便以特敕顯示優恩。俾使已升冤人﹐皆沾聖澤﹔後來學者﹐更厲文風。

論曰﹕工拙由人﹐得喪者命﹔非賢之咎﹐伊時之病。善不爲名﹐而名隨之﹔名不爲祿﹐而祿従之。苟異於是不汨﹐而小人之儒也尢人﹐君子之儒也反己。《詩》曰「風雨如晦﹐雞鳴不已。」

卷十一

○反初及第

劉軻﹐慕孟軻爲文﹐故以名焉。少爲僧﹐止於豫章髙安縣南果園﹔復求黃老之術﹐隱於廬山﹔旣而進士登第。文章與韓﹑柳齊名。

○反初不第

張策﹐同文子也﹐自小従學浮圖﹐法號藏機﹐粲名內道場爲大徳。廣明庚子之亂﹐趙少師崇主文﹐策謂時事更變﹐求就貢籍﹐崇庭譴之﹔策不得已﹐復興博學宏辭﹐崇職受天官﹐復黜之﹐仍顯揚其過。策後爲梁太祖従事。天祐中﹐在翰林﹐太祖頗奇之﹐爲謀府。策極力媒孽﹐崇竟罹冤酷。

○無官受黜

襄陽詩人孟浩然﹐開元中頗爲王右丞所。句有「微雲淡河漢﹐疏雨滴梧桐」者﹐右丞吟詠之﹐常擊節不已。維待詔金鑾殿﹐一旦﹐召之商較《風》《雅》﹐忽遇上幸維所﹐浩然錯愕伏牀下﹐維不敢隱﹐因之奏聞。上欣然曰「朕素聞其人。」因得詔見。上曰「卿將得詩來耶﹗」浩然奏曰「臣偶不賫所業。」上卽命吟。浩然奉詔﹐拜舞念詩曰「此闕休上書﹐南山歸臥廬﹔不才明主棄﹐多病故人疏。」上聞之憮然曰「朕未曾棄人﹐自是卿不求進﹐柰何反有此作﹗」因命放歸南山。終身不仕。

賈島﹑字閬仙。元和中﹐元白尙輕淺﹐島獨變格入僻﹐以矯浮艷﹔𨿽行坐寢食﹐吟味不輟。嘗跨驢張蓋﹐橫截天衢﹐時秋風正厲﹐黃葉可帚。島忽吟曰「落葉滿長安」﹐志重其衝口直致﹐求之一聯﹐杳不可得﹐不身之所従也。因之唐突大京兆劉棲楚﹐被系一夕而釋之。又嘗遇武宗皇帝於定水精舍﹐島尢肆侮﹐上訝之。他日有中旨令與一官﹐謫去乃受長江縣尉﹐稍遷普州司倉而卒。

開成中﹐溫庭筠才名籍甚﹔然罕拘細行﹐以文爲貨﹐識者鄙之。無何﹐執政間復有惡奏庭筠攪擾場屋﹐黜隨州縣尉。時中書舍人裴坦當制﹐忸泥含毫久之。時有老吏在側﹐因訊之升黜﹐對曰「舍人合爲責辭﹐何者入策進士﹐與望州長馬一齊資。」坦釋然﹐故有澤畔長沙之比。庭筠之任﹐文士詩人爭爲辭送﹐惟紀唐夫得其尢。詩曰「何事明時泣玉頻﹐長安不見杏園春﹔鳳皇詔下𨿽沾命﹐鸚鵡才髙卻累身﹗且飲綠醽銷積恨﹐莫辭黃綬拂行塵﹔方城若比長沙遠﹐猶隔千山與萬津。」

○薦舉不捷

張祜﹐元和﹑長慶中﹐深爲令狐文公所。公鎭天平日﹐自艸薦表﹐令以新舊格詩三百篇表進。獻辭略曰「凡制五言﹐苞含六義﹐近多放誕﹐靡有宗師。前件人久在江湖﹐早工篇什﹐研機甚苦﹐搜象頗深﹐輩流所推﹐風格罕及。」云云。謹令錄新舊格詩三百首﹐自光順門進獻﹐望請宣付中書門下。祜至京師﹐方屬元江夏偃仰內庭﹐上因召問祜之辭藻上下﹐稹對曰「張祜雕虫小巧﹐壯夫恥而不爲者﹐或獎激之﹐恐變陛下風教。」上頷之﹐由是寂寞而歸。祜以詩自悼﹐略曰「賀章口徒勞說﹐孟浩然身更不疑。」

長沙日試萬言王璘﹐辭學富贍﹐非積學所致。崔詹事廉問﹐特表薦之於朝。先是試之於使院﹐璘請書史十人﹐皆給硯﹐璘縝絺捫腹﹐往來口授﹐十吏筆不停輟。首題《黃河賦》三千字﹐數刻而成﹔復爲《鳥散餘花落詩》二十首﹐援毫而就。時忽風雨暴至﹐數幅爲回飈所捲﹐泥滓沾漬﹐不勝舒捲。璘曰「勿取﹐但將紙來﹗」復縱筆一揮﹐斯須復十餘篇矣。時未亭午﹐已構七千餘言。詹事傳語試官曰﹕萬言不在試限﹐請屈來飲酒。《黃河賦》復有僻字百餘﹐請璘對眾朗宣﹐旁若無人。至京師時﹐路庶人方當鈞軸﹐遣一介召之。璘意在沽激﹐曰「請俟見帝。」巖聞之大怒﹐亟命奏廢萬言科。璘杖策而歸﹐放曠於杯酒間﹐𨿽屠沽無間然矣。

○已得復失

楊至﹐會昌五年王僕射重奏五人﹕源重﹑楊和至﹑楊嚴﹑鄭朴﹑竇緘﹐奉敕特放楊嚴﹐其餘四人皆落。至咸恩自弔詩曰「由來梁燕與冥鴻﹐不合翩翾向碧空。寒谷謾隨鄒氏律﹐長天獨遇宋都風。當時泣玉情𨿽異﹐他日銜環事亦同。二月春光花澹蕩﹐無因得醉杏園中。」

張汶﹐會昌五年陳商下狀元及第﹐翰林覆落濆等八人﹐趙渭南貽濆詩曰「莫向春風訴酒杯﹐謫仙眞个是仙才。猶堪與世爲祥瑞﹐曾到蓬山頂上來。」

○以徳報怨

裴垍舉宏辭﹐崔樞考之落第。及垍爲宰相﹐擢樞爲禮部﹐笑謂樞曰「聊以報徳也。」

賈泳父翛有義聲﹐泳落拓不拘細碎﹐常佐武臣倅晉州。昭宗幸蜀﹐三榜裴公﹐時爲前主客員外﹐客遊至郡﹐泳接之傲睨。公嘗簪笏造泳﹐泳戎裝一揖曰「主公尙書邀放鷂子﹐勿怪如此﹗」倥傯而退﹐贄頗銜之。後公三主文柄﹐泳兩舉爲公所黜﹔旣而謂門人曰「賈泳潦倒可哀﹐吾當報之以徳。」遂放及第。

○惡分疏

宋人許晝﹐閩人黃遘﹐遘嘗宰滑州衛南﹐與晝聲迹不疏。光化三年﹐二人俱近事﹐遘謗晝嘗笞背矣。晝性卞急﹐時內翰吳融侍郎﹐西銓獨孤損侍郎﹐皆盡己﹐一旦晝造二君子自辧﹐因袒而視之。二公皆掩袂而入。晝﹑遘其年俱落。

光化中﹐蘇拯與鄕人陳滌同處。拯與考功蘇郎中璞初敍宗黨﹐璞故奉常滌之子也。拯旣執贄﹐尋以啟事溫捲﹐因請陳滌緘封﹐滌遂誤書己名﹐璞得之大怒。拯聞之﹐蒼黃復致書謝過。吳子華聞之曰「此書應更歡也。」

文徳中﹐劉子長出鎭浙西﹐行次江西﹔時陸威侍郎猶爲郎吏﹐亦寓於此。進士褚載緘二軸投謁﹐誤以子長之捲面贄於威﹔威覽之﹐連有數字犯威家諱﹐威因拱而矍然。載錯愕白以大誤﹐尋以長箋致謝﹐略曰「曹興之圖畫𨿽精﹐終慚誤筆﹔殷浩之兢持太過﹐翻達空函。」

○怨怒戇直附

李義山師令狐文公。大中中﹐趙公在內廷﹐重陽日義山謁不見﹐因以一篇紀於屏風而去。詩曰「曾共山公把酒卮﹐霜天白菊正離披。十餘泉下無消息﹐九日樽前有所思。莫學漢臣栽苜蓿。還同楚客詠江蘺﹐郎君官貴施行馬﹐東閣無因更重窺。」

張曙﹑崔昭緯﹐中和初西川同舉﹐相與詣日者問命。時曙自恃才句籍然﹐人皆呼爲「將來狀元」﹐崔亦分居其下。無何﹐日者殊不顧曙﹐目崔曰「將來萬全髙第。」曙有慍色。日者曰「郎君亦及第﹐然須待崔家郎君拜相﹐當於此時過堂。」旣而曙果以慘卹不終場﹐昭緯其年首冠。曙以篇什刺之曰「千里江山陪驥尾﹐五更風水失龍鱗。昨夜浣花溪上雨﹐緣楊芳艸屬何人﹖」崔甚不平。會夜飲﹐崔以巨觥飲張﹐張推辭再三﹐崔曰「但喫﹐卻待我作宰相與你取狀頭。」張拂衣而去﹐因之大不葉。後七年﹐崔自內廷大拜﹐張后於三榜裴公下及第﹐果於崔公下過堂。

崔玨佐大魏公幕﹐與副車袁充常侍不葉﹐公俱薦之於朝。崔拜蕓閣讎校﹐縱舟江滸。會有客以絲桐詣公﹐公善之﹐而欲振其名﹔命以乘馬迎玨﹐共賞絕藝。玨應召而至﹐公眾容爲客請一篇﹐玨方懷怫郁。因此發泄所蓄。詩曰「七條弦上五音寒﹐此藝音自難﹐惟有河南房次律﹐始終畱得董亭蘭。」公大慚恚。

張楚《與達奚侍郎書》﹕「公橫海殊量﹐幹霄偉材﹐郁爲能賢﹐特負公望﹐雄筆麗藻﹐獨步當時﹐峻節淸心﹐髙邁流俗。其爲禦史也﹐則察視臧否﹐糾遏姦邪。其任郎官也﹐則彌綸舊章﹐發揮淸議。其拜舍人也﹐則專掌綸綍。翺翔掖垣。其遷侍郎也﹐則綜核才名﹐規模禮物。良由心照明鏡﹐手掘純鉤﹐龍門少登﹐鵬翼孤運﹔猶且廉能下士﹐貴不易交。頃辱音書﹐恍若會面﹐眷顧之重﹐宿昔不渝﹔執玩徘徊﹐緘藏反復﹐《伐木》之詩重作﹐《采葵》之詠再興﹐何慰如之﹗幸甚﹐幸甚﹗僕誠鄙陋﹐素乏異能﹐直守愚忠﹐每存然諾。背憎噂沓﹐少小不爲﹔蘧除戚施﹐平生所恥。故得従遊君子﹐廁迹周行﹐歡會之間﹐常多企慕﹔聊因翰墨﹐輒寫芻蕘。公往在臨淄﹐請僕爲曹掾﹐喜奉顏色﹐得接徽猷。美景良辰﹐必然邀賞﹔鬥酒臠肉﹐何曾暫忘﹗分若芝蘭﹐堅逾膠漆。時範﹑穆二子﹐俱在屬城﹐僕濫同人﹐見稱四友。嘗因醉後﹐遂論晚慕官資﹐眾識許公榮陽﹐勃然不顧﹐公誠相期於下郡﹐咸及爲榮﹐志气之間﹐懸殊久矣。今範郎中永逝﹐穆司直尋殂﹐惟僕尙存﹐得觀榮貴。此疇昔之情一也。尋應制舉﹐同赴洛陽﹐時是春寒﹐正值雨雪﹐俱乘款段﹐莫不艱辛﹔朝則齊鑣﹐夜還連榻﹐行邁靡靡﹐中心搖搖﹔及次新鄕﹐同爲口號。公先曰﹕『太行松雪﹐映出靑天。』僕答曰﹕『洪水煙波﹐半含春色。』向將百對﹐盡在一時﹐發則須酬﹐遲便有罰﹐並無所屈﹐斯可爲歡。此疇昔之情二也。初到都下﹐同止客坊﹐早已酸寒﹐復加屯躓。屬公家豎逃逸﹐竊藏無遺﹔賴僕僑裝未空﹐同爨斯在。殆過時月﹐以盡有無﹐巷𨿽如窮﹐坐客常滿﹔還復嘲謔﹐頗展歡娛。公詠僕以衣袖障塵﹐僕詠公以漿粥和酒﹔復有憨嫗﹐提攜破筐﹐頻來帚除﹐共爲笑弄。此疇昔之情三也。公授鄭縣﹐歸迎板輿﹔僕已罷官﹐時爲貧士。於焉貫酒﹐猶出荒郊﹐候得軒車﹐便成野酌。畱連數日﹐款曲襟懷﹔旋愴分離﹐遠行追送﹐他鄕旅寓﹐摻袂淒然﹔𨿽限山川﹐常懷夢想。此疇昔之情四也。公在畿甸﹐僕尉長安﹐多陪府庭﹐是稱聯吏﹐數遊魏十四華館﹐頻詣武七芳筵。婉孌心期﹐綢繆宴語﹐應接無暇﹐取與非他。車公若無悒然不樂﹐黃生未見鄙吝偏形。此疇昔之情五也。公遷侍禦﹐僕忝起居﹐執法記言﹐連行供奉﹐舉目相見﹐爲歡益深。煥爛玉除之前﹐馥鬱香鑪之下﹔仰戴空極﹐盡睹朝儀﹔若在鈞天﹐如臨元圃。此疇昔之情六也。僕轉郎署﹐先在祠曹﹐公自臺端﹐俯臨禮部﹐昔稱同捨﹐今則同廳。退朝每得陪行﹐就食尋常接坐﹔攀由鴻鵠﹐倚是蒹葭。咫尺餘光﹐環回末職﹐官連兩載﹐事等一家。此疇昔之情七也。復考進士文策﹐同就侍郎廳房﹐信宿重闕﹐差池接席﹐掎摭之務﹐仰止彌髙。於時賢郎幼年辭翰﹐公以本司恐謗﹐不議祁奚。僕聞善必驚﹐是敬王粲﹔驟請座主﹐超升甲科﹐今果飛騰﹐已遷京縣。𨿽云報國﹐亦忝人。此疇昔之情八也。凡人有一於此﹐猶有可論﹐況僕周旋若斯﹐足成深契。所以具申前好﹐用呈寸心﹔非欲稱揚﹐故爲繁冗。今公全徳之際﹐願交者多﹐昔公未達之前﹐欲相者少。於多甚易﹐在少誠難﹔則公居甚易之時﹐下走處誠難之日﹐本以義分相許﹐明非勢利相趨﹐早爲相國所﹐累遷官守。其在銓管也﹐用僕爲京兆掾。其在臺衡也﹐用僕爲尙書郎。隻字片言﹐曾蒙激賞﹔連讒被謗﹐備與辧明﹔察於危難之情﹐在明教之地。後緣疏惰﹐自取播遷﹔顧三省而多慚﹐甘一黜而何贖﹗歷司馬長史﹐再佐任治中﹔萬里山川﹐七周星歲﹔従閩適越﹐染瘴纏屙﹔比先支離﹐更加枯槁﹔盡作頒鬢﹐難爲壯心﹔常情尙有咨嗟﹐故舊能無嘆息﹗非辭坎壈﹐但愧揶揄。徧觀昔人沈淪﹐多因推薦﹐其有超然卻貴﹐自達十不二三。以管仲之賢﹐須逢鮑叔﹔以陳平之智﹐須遇無﹔以諸葛之才﹐見稱徐庶﹔以禰衡之俊﹐見藉孔融﹕如此之流﹐不可稱數。其於樗散﹐必待吹噓﹐如公顧眄生光﹐剪拂增價﹐豈忘朽株之事﹐而輕連茹之辭乎﹗卽有言而莫従﹐未有不言而自致。世稱王陽在位﹐貢禹彈冠﹐彼亦何哉非敢望也﹗復恐傍人疏間﹐貝錦成章﹐僕旣無負於他人﹐人豈有嫌於僕愚之竊料﹐當謂不然﹔彼欲加諸﹐復難重爾﹗嘗試大抵如之﹐或在蒼黃﹐或於疑似﹐都由聽授不至分明﹐便起猜嫌﹐俄成亹隙。廉藺獨能生覺﹐蕭﹑朱杳不深﹔備出時談﹐可爲殷鑑。且今之従政﹐必也擇人﹐若非文儒﹐只應吏道。僕於藻翰﹐畱意則下筆成章﹔僕於幹蠱﹐專精則操刀必割﹔歷官一十五任﹐入事三十餘年。夫琢玉爲器者﹐尙掩微瑕﹔僝木爲輪者﹐猶藏小節﹔僕縱有短﹐身還有長。至如髙班要津﹐聽望已久﹔小郡偏州﹐常才爲之。嗟乎﹐不與其間﹐益用惆悵﹗要欲其某郡太守﹐以示子孫﹔未生涯幾何﹐竟當遂否天不可問﹐人欲奚爲﹗然則同時郎官及余親故﹐自僕貶黜之後﹐亡者三十餘人﹐皆負聲華﹐豈無己﹐不與年壽﹗相次歿於泉扃。有若範宣城等﹐就中深密﹐最與追従﹐亦思題篇﹐匪期卽夕﹐索然皆盡﹐非慟而誰﹗不柰吾儕多従鬼錄﹐獨求榮進﹐實愧無厭﹐向前借譽﹐於公是謬。自頃探釋氏苦空之說﹐覽莊生齊物之言﹐寵辱何殊﹐喜慍無別。希求速進者﹐未必以前有﹔永甘棄廢者﹐未必以後無。倚伏難﹐吉凶何定﹗朝榮暮落﹐始富終貧。範捲簀而後榮﹐鄧賜錢而餓死﹔當黥而貴﹐折臂猶亨﹔翻覆何定﹗波瀾飄飄﹐風雨任運推轉﹐何必越性幹祈﹐但以鄴城最當官路。使命來往﹐賓客縱橫﹐馬少憩鞍﹐人當倒屣﹔俸祿供幣﹐蓋不足云﹐筋力漸衰﹐故難堪也。儻少乖阻﹐卽起憾辭﹐誠兼濟之義存﹐若屢空而理在﹔加以物務牽率﹐形役徒勞﹔幸有田園在於河內﹐控帶泉石﹐交映林亭﹐密爾太行﹐尢丰藥物﹔素書數千卷﹐足覽今﹔子侄五六人﹐薄閒詩賦。兼令佐酒﹐何處生愁更引圍棋﹐別成招隱。風來北牖﹐月出東岑﹔往往觀魚﹐時時夢蝶﹔惟開一徑﹐懶問四鄰﹔潘嶽於是閒棲﹐梁疏由其罷嘆﹐行將謝病﹐自此歸耕。倘不遂微誠﹐明神是殛﹗遠陳本末之事﹐庶體行藏之心。秋中漸涼﹐惟納休謐﹗出處方異﹐會合無期﹐願以加餐﹐匪惟長憶。不具。張楚白。」

任華戇《直上嚴大夫箋》﹕「逸人姓任名華﹐是曾作蕓省校書郎者﹐輒敢長揖﹐俄三尺之童﹐奉箋於禦史大夫嚴公麾下﹕僕隱居巖壑﹐積有歲年﹐銷宦情於浮雲﹐擲世事於流水。今者輟魚釣﹐詣旌麾﹐非求榮﹑非求利。昨遷拜中憲﹐臺閣生風﹐甚善﹐甚善﹗華竊有所怪﹐請試言之。何者華自去冬拜謁﹐偏承眷顧﹐幸辱以文章見許﹐以補衮相期﹐眾君子聞之當仁矣。華請陪李太僕詣闕庭﹐公乃謂太僕曰﹕『任子文辭﹐可以卓絕﹐負冤已久﹐何不奏與太僕丞』華也不才﹐皆非所望﹔然公之相待﹐何前緊而後慢若是耶豈華才減於前日﹐而公之恩遇薄於玆辰。退思伏念﹐良增嘆惋耳﹗況華嘗以三數賦筆奉呈於公。展手札云﹕『足下文格由來髙妙﹐今所寄者尢更新奇。』公言之次﹐敢忘推薦﹐朝廷方以振舉遺滯爲務﹐在中丞今日﹐得非公言之次乎當公言之次﹐曾不聞以片言見及公其意者﹐豈欲棄前日之信乎華本野人﹐嘗思漁釣﹐尋常杖策﹐歸乎舊山﹐非有機心﹐致斯扣擊但以今之後進﹐咸屬望於公﹐公其畱意焉﹗不然﹐後進何望矣﹗任華頓首。」

華《與京尹杜中丞書》﹕「中丞閣下﹕僕常以爲受人恩不易。何以言之昔辟陽侯欲與朱建相﹐建不與相見﹔無何﹐建母喪家貧﹐假借服具﹐而辟陽侯乃奉百金往稅焉。及辟陽侯遭讒而竟獲免者﹐建之力也。其後淮南王以諸呂之故誅辟陽侯﹐而建以曾往來﹐亦受其禍。是相之道﹐乃是禍福存立之門﹐固不易耳。僕非求名﹐非求媚﹐是將觀公俯仰﹐窺以淺深﹐何也公若帶驕貴之色﹐移夙昔之眷﹐自謂威足陵物﹐不能禮接於人﹐則公之淺深﹐於是見矣。公若務於招延﹐不隔卑賤﹐念半面之曩日﹐回靑眼於片時﹔則公之厚徳﹐未易量也。惟執事少畱意焉﹗且君子成人之美﹐僕忝士君子之末﹐豈不敢成公之美事乎﹗是將投公藥石之言﹐療公膏肓之疾﹐未雅意欲聞之乎必欲聞之﹐則當先之以卑辭﹐中之以喜色﹐則膏肓之疾﹐不勞扁鵲而自愈矣。公其喜聽之﹗何者當今天下﹐有譏諫之士﹐咸皆不減於先侍郎矣。然失在於倨﹐闕在於怒﹐且《易》曰﹕『謙謙君子﹐卑以自牧。』復語曰﹕『君子之道﹐忠恕而已矣。』公之頃者﹐似不務此道﹐非恐乖於君子﹐亦應招怒於時人﹔禍患之機﹐怨讎之府﹐豈在利劍相擊﹐拔戟相撞﹔其亦在於辭色相干﹐拜揖失節。則潘安仁以孫秀獲罪﹐嵇叔夜爲鐘會所圖﹐來此類﹐蓋非一也。公所明之﹐又安可不以爲深誡乎必能遇士則誡於倨﹐撫下則宏以恕﹐是可以長守富貴﹐而無憂危﹐公成人之美在此而已矣。念之哉﹗任華一野客耳﹐用華言亦惟命﹐不用華言亦惟命﹐明日當拂衣而去矣﹐不其他。」

華《與庾中丞書》﹕「中丞閣下﹕公久在西掖﹐聲華滿路﹐一到京輦﹐嘗以孤介自處﹐終不能結金張之援﹐過衛霍之廬﹔苟或見招﹐輒以辭避﹔所以然者﹐以朱建自試。一昨不意執事猥以文章見﹐特於名公大臣﹐曲垂翦拂﹐由是以公爲己矣。亦嘗造詣門館﹐公相待甚厚﹐談笑怡如﹔僕由是益公懿徳宏遠﹐必能永保貞吉﹐而與人有終始之分。不然﹐何乃前日輒不自料而有祈丐於公哉若道不合﹐𨿽以王侯之貴﹐親禦車相迎﹐或以千金爲壽﹐僕終不顧﹔況肯策款段﹑崎嶇傍人門庭﹐開彊言乎﹗矧僕所求不多﹐公乃曰﹕『亦不易致﹐卽當分減。』然必若易致﹐則已自致矣﹐安能煩於公且凡有濟物之心﹐必能輟於己﹐方可以成濟之道。公乃曰分減﹐豈輟己之義哉況自蒙見許﹐已過旬日﹐客捨傾聽﹐寂寥無聲﹐公豈事繁遺忘耶當不至遺忘。以爲閒事耶今明公位髙望重﹐又居四方之地﹐若輕於信而薄於義﹐則四方無所取。惟公畱意耳﹗任華頓首。」

華《告辭京尹賈大夫書》﹕「大夫閣下﹕昔侯嬴邀信陵君車騎過屠門﹐而信陵爲之執綏﹐此豈辱公子耶乃所以成公子名耳﹗王生命廷尉結襪﹐廷尉俯僂従命無難色﹐此豈辱廷尉乎亦以成廷尉之名耳﹗僕所邀明公枉車過陋巷者﹐豈徒欲成君子之名而已哉竊見天下有識之士﹐品藻當世人物﹐或以君子之才望﹐美則美也﹐猶有所闕焉﹔其所闕者在於恃才傲物耳。僕感君國士之遇﹐故以國士報君﹔其所以報者﹐欲澆君恃才傲物之過﹐而補君之闕。宜其允迪忠告﹐惠然來思﹔而乃躊躇數日不我顧﹐意者﹐恥従賣醪博徒遊者乎觀君似欲以富貴驕僕﹐乃不僕欲以貧賤驕君﹐君何見之晚耶﹗抑又聞昔有躄者﹐恥爲平原君家美人所笑﹐乃詣平原君﹐請笑者頭﹐平原君𨿽許之﹐終所不忍。居無何﹐賓客別去過半﹐君怪之﹐有一客對曰﹕『以君不殺笑躄者﹐謂君爲愛色而賤士。』平原君大驚悔過﹐卽日斬美人頭﹐造躄門者謝焉。賓客由是復來。今君猶惜馬蹄不顧我﹐況有請美人頭者﹐豈復得哉﹗僕亦恐君之門客於是乎解體﹐僕卽解體者也。請従此辭。任華頓首。」

崔國輔《上何都督履光書》﹕「崔國輔謹上書於都督何公節下﹕昨有自府庭而退者﹐云君公垂責以爲怠於奉上之禮﹐死罪﹐死罪﹗竊聞禮不妄說人﹐爲近佞媚也﹔不好狎﹐自全仁義也。故教訓正俗﹐非禮不備﹔君臣上下﹐非禮勿定﹔宦學事師﹐非禮勿親。所以君子恭敬撙節退讓以明禮﹐修身踐言合道以成禮。今人無禮﹐多涉於佞媚﹐不全於仁義﹔故以難進而易退﹐孜孜善行者爲失禮﹐悲夫﹗人有禮者則貴﹐今之有禮者則賤﹔𨿽然﹐君子終身不棄禮爲苟容。《詩云》﹕『風雨如晦﹐雞鳴不已。』言善人不拘俗也。國輔常見君公有謀贊之能﹐明卹之量﹐敢以大雅之道﹐而事君公﹐殊不君公凡徒見待。君公聞叔向乎聞張良乎夫叔向者不能言﹐退然不勝衣﹐爲晉國之望﹔張良婦人也﹐而懦次之華﹐宜君公不禮。蕭﹑曹爲刀筆吏﹐碌碌無奇節﹔百里奚在虞而虞亡﹐在秦而秦霸﹔屈原之忠貞逐於楚﹐張儀之利口鞭於梁﹔皆士之屯蒙﹐莫能自異。僕今日復何言哉﹗」

朱灣《別湖州崔使君書》﹕「灣聞蓬萊之山﹐藏杳冥之中行可到。貴人之門﹐無媒而通不可到﹔驪龍之珠﹐潛於瀇滉之中或可識﹔貴人之顏﹐無因而前不可識。某自假道路問津主人﹐一身孤云﹐兩度圓月﹔凡載請執事﹐三趨戟門。門人謂某曰﹕『子私來耶公來耶』若言公﹐小子實非公﹔若言私﹐公庭無私﹐不得入。以玆交戰彷徨於今﹐信庭之與堂﹐不啻千里﹔況寄食漂母﹐夜眠漁舟﹔門如龍而難登﹐食如玉而難得。得如玉之粟﹐登如龍之門﹐如龍之門轉深﹐如玉之粟轉貴﹔實無機心﹐翻成機事。漢陰丈人聞之﹐豈不大笑﹗屬谿上風便﹐囊中金貧﹐望《甘棠》而嘆﹐自引分而退。」

論曰﹕夫子口無擇言﹐身無擇行。言之遜﹐人不以爲諂﹔言之危﹐人不以爲訐。蓋言與行契﹐行由言立﹔故生人以來﹐未有如丘之聖者﹗儒有用言干進﹐幾乎﹗若乃交道匪終﹐得言紀之者﹐時則有其人矣。

卷十二

○自負

杜甫《莫相疑行》﹕「男兒生無所成頭皓白﹐牙齒欲落眞可惜﹐憶獻三賦蓬萊宮﹐自怪一日聲輝赫。集賢學士如堵墻﹐觀我落筆中書堂﹐往時文彩動人主﹐今日饑寒趨路旁。晚將末節契年少﹐當面輸心背面笑。寄謝悠悠世上兒﹕莫爭好惡莫相疑﹗」

甫《獻韋右丞》﹕「紈絝不餓死﹐儒冠多誤身。丈人試靜聽﹐賤子請具陳﹕甫昔少年日﹐早充觀國賓。讀書破萬卷﹐下筆如有神﹔賦料揚雄敵﹐詩將子建親。李邕求識面﹐王翰願卜鄰。自謂頗挺生﹐立登要路津﹐致君堯舜上﹐再使風化淳。此意竟蕭索﹐行歌非隱淪﹐騎驢三十年﹐旅食京華春。朝叩富兒門﹐暮隨肥馬塵﹔殘杯與冷炙﹐到處潛悲幸。主上頃見徵徵欻然欲求伸﹐靑冥卻垂翅﹐蹭蹬無縱鱗。甚愧丈人厚﹐甚丈人眞﹔每於百僚上﹐猥誦佳句新。竊效貢公喜﹐難甘原憲貧﹔焉能心怏怏﹐只是走踆踆。今欲東入洛﹐卽將西去秦﹔尙憐終南山﹐回望淸渭濱。常擬報一餐﹐況懷辭大臣﹐白鷗波浩蕩﹐萬里誰能馴。」

崔仁師之孫崔湜並滌﹐及従兄蒞﹐並有文翰﹐列居淸要﹔每私宴之際﹐自比王謝之家。謂人曰「吾之門人及出身歷官﹐未嘗不爲第一﹐丈夫當先據要路以制人﹐豈能默默受制於人﹗」故進取不已﹐而不以令終。

開元中﹐薛據自恃才名﹐於吏部參選﹐請受萬年錄事。流外官共見宰執訴云「赤錄事是某等淸要官﹐今補進士欲奪﹐則等色人無措手足矣﹗」遂罷。

鄭起居《仁表詩》曰「文章世上爭開路﹐閥閱山東拄破天。」

張曙拾遺與杜荀鶴同年。嘗醉中謔荀鶴曰「杜十五公大榮﹗」荀鶴曰「何榮﹖」曙曰「與張五十郎同年﹐爭不榮」荀鶴應聲答曰「是公榮﹐小子爭得榮」曙笑曰「何也﹖」荀鶴曰「天下只有杜荀鶴﹐阿沒處有張五十郎﹗」

盧延讓業癖澀詩﹐吳翰林𨿽以賦捲擢第﹐然八面受敵﹐深延讓之能。延讓始投贄﹐卷中有說詩一篇﹐斷句云「因文賦易﹐爲下者之乎。」子華笑曰「上門惡罵來﹗」

薛保遜好行巨編﹐自號「金剛杵」。太和中﹐貢士不下千餘人﹐公卿之門﹐卷軸塡委﹐率爲閽媼脂燭之費﹐因之平易者曰「若薛保遜捲﹐卽所得倍於常也。」

劉允章侍郎主文年﹐榜南院曰「進士納捲﹐不得過三軸。」劉子振聞之﹐故納四十軸。

元次山中《興頌序》云「天寶十四年﹐安祿山陷洛陽﹔明年犯長安﹐天子幸蜀﹐太子卽位於靈武。明年皇帝移軍鳳翔﹐其年復兩京﹐上皇還京師。夫立聖徳大業者﹐必有歌頌﹔若今歌頌聖徳﹐刻諸金石﹐非老於文學﹐其誰宜爲「

盧肇初舉﹐先達或問所來肇曰「某袁民也。」或曰「袁州出舉人耶﹗」肇曰「袁州出舉人﹐亦由沅江出龜甲﹐九肋者蓋稀矣。」

王適侍禦﹐元和初﹐舉賢良方正﹑直言極諫科﹐太直見黜。故韓文公志適墓云「上初卽位﹐以四科慕天下士﹐君笑曰﹕『此非吾時耶﹗』卽提所作書緣路歌趨直言試﹐旣至﹐對語驚眾﹐不中第﹐益久困矣。」

薛能尙書《題集後》曰「時源何代失澄淸處處狂波污後生﹗常感道孤吟有淚﹐卻緣風壞語無情。難甘惡少欺韓信﹐枉被諸侯殺禰衡﹔縱有緱山也無益﹐四方聯絡盡蛙聲。」

王貞白《寄鄭谷郎中》曰「五百首新詩﹐緘封寄去時﹐只憑夫子鑑﹐不要俗人﹗火鼠重燒布﹐冰蠶乍吐絲﹐直須天上手﹐裁作領巾披。」

袁參《上中書姚令公元崇書》﹕「曹州布衣袁參頓首謹上梁公閣下﹐參將自托於君﹐長爲君用﹐欲之乎且參之托君﹐何以利君也若使君常懷相印﹐不失通侯﹐壽客滿堂﹐黃金橫帶﹔則參請以車軌所至﹐馬首所及﹐而掩君之短﹐稱君之長﹐使天下之人﹐不能議君矣。若使君當不測之時﹐遘不測之禍﹐身従吏訊﹐妻子滿獄﹔則參請以翳翳之身﹐渺渺之命﹐伏死一劍﹐以白君冤﹐使酷殺之刑﹐不能陷君矣。若使君因緣謗書﹐不得見察﹐卒至免逐﹐爲天下笑﹔則參以一寸之節﹐三寸之舌﹐抗義犯顏﹐解於闕庭﹐使逐臣之名﹐不能污君矣。君有盛忿之隙﹐睚眥之怨﹐朝廷之士﹐議欲侵君﹔則參請以直辭先挫其口﹐不爾﹐則更以眥血次污其衣﹐見陵之羞﹐不能醜君矣。若使君事至不可﹐千秋萬歲後﹐而君門闌卒有饑寒之虞﹔則參請解參之裘﹐推參之哺﹐勉勉不怠﹐終身奉之﹐使子孫之憂﹐不能累君矣。此五者﹐參之所以利君而自托也。君其可乎夫人不易﹐人不易﹔參於君非有食客之舊﹐門生之恩﹐今便欲自托於君﹐長爲君用﹐得無不參意而疑參妄乎然妄心實亦有之﹐何也參行年已半春秋﹐客復數載﹐黃金盡﹐烏裘獘﹐唇齒落﹐不得成名﹔而親之在堂﹐終莫有慰﹐日暮途遠﹐不所爲﹔然獨念非君無足依者﹐故今敢以五利求市於君﹐冀君一顧見誠﹐使得慰親恐懼。參聞言爲必聽者出﹐義爲己者行﹔丈夫雄心﹐能無感激況今以親親之故﹐而祈徳於君﹐使君歡然卒不見拒﹐爾後卽參尙何面目遂得默然而已哉﹗本向時之言﹐終不負徳。夫幽則有鬼﹐天則有神﹐鬼神之間﹐參所必有﹔如使參敢負於君者﹐則鬼神之靈共誅之。敬以自盟﹐惟君之惠信也。且君以偉才﹐四入爲相﹐艱難情僞﹐君盡之﹔至於進人亦多矣﹐然亦能有以參之五利而許君乎參必愚儕鯫生﹐而自守取咎爾﹗則君之相士﹐何其備耶﹗至愚殆欲窺君之鑑矣。頓首﹐頓首。參今亦不敢盛稱譽﹐上紿於君﹔然竊自言之﹐正參亦非天下庸人也。今君若見相以義﹐則參之本圖﹔若見相以才﹐則惟君所識。今幸君之力能必致參﹐顧此時坐而相棄﹐語曰﹕『厚利可愛﹐盛時難再﹐失利後時﹐終不有悔﹗』君獨不聞蒯人之泣乎昔蒯人爲商而賣冰於市﹐客有苦熱者將買之﹐蒯人自以得時﹐欲邀客以數倍之利﹔客於是怒而去﹐俄而其冰亦散。故蒯人進且不得冰﹐二者俱亡﹐自泣而去。今君坐靑雲之中﹐平衡天下﹐天下之士﹐皆欲附矣﹔此亦君賣冰之秋﹐而士買冰之際。有利則合﹐豈宜失時﹗苟使君彊自遲回至冰散﹐則君尙欲開口﹐其事焉得哉﹗願少圖之﹐無爲蒯人之事也。參頓首。」

○輕佻戲謔嘲詠附

顧云﹕大順中制同羊昭業等十人修史﹐云在江淮﹐遇髙逢休諫議。時劉子長僕射﹐淸名雅譽﹐允塞縉紳﹔其弟崇望﹐復在中書。云以逢休與子長舊交﹐將造門希致先容﹐逢休許之久矣。云臨岐請書﹐逢休授之一函甚艸創﹐云微有惑﹐因潛啟閱之﹐凡一輻並不言云。但曰「羊昭業等擬將一尺三寸汗腳﹐踏他燒殘龍尾﹔道懿宗皇帝𨿽薄徳﹐不任被前人羅織﹔執大政者亦大悠悠。」云吁嘆而已。

李白《戲贈杜甫》曰「飯顆坡前逢杜甫﹐頭戴笠子日卓午﹐借問形容何瘦生只爲従來學詩苦。」

鄭光業中表間有同人試者﹐於時舉子率皆以白紙糊案子面。昌圖潛紀之曰「新糊案子﹐其白如銀﹐入試出試﹐千春萬春。」光業弟兄共有一巨皮箱﹐凡同人投獻﹐辭有可嗤者﹐卽投其中﹐號曰《苦海》。昆季或従容用咨諧戲﹐卽命二僕舁苦海於前﹐人閱一編﹐靡不極歡而罷。光業常言及第之歲﹐策試夜﹐有一同人突入試鋪﹐爲吳語謂光業曰「必先必先﹐可以相容否﹖」光業爲輟半鋪之地。其人復曰「必先必先﹐諮仗取一杓水。」光業爲取。其人再曰「便幹托煎一碗茶﹐得否﹖」光業欣然與之烹煎。居二日﹐光業狀元及第﹐其人首貢一啟﹐頗敍一宵之素。略曰「卽取水﹐更煎茶﹔當時之不識貴人﹐凡夫肉眼﹔今日之俄爲後進﹐窮相骨頭。」

羅隱《謝裴廷翰詩》捲云「澤國佳人﹐惟妝半面﹔榮丘辧士﹐或獻空籠。」

賈島不善程試﹐每自疊一輻﹐巡鋪告人曰「原夫之輩﹐乞一聯﹗乞一聯﹗」

薛保遜﹐大中朝尢肆輕佻﹐因之侵侮諸叔﹐故自起居舍人貶洗馬而卒。其子昭緯﹐頗有父風﹐常任祠部員外。時李系任小儀﹐王蕘任小賓﹐正旦立仗班退﹐昭緯朗吟曰「左金烏而右玉兔﹐天子旌旗。」蕘遽請下句﹐昭緯應聲答曰「上李系而下王蕘﹐小人行綴。」聞者靡不洪哂。天復中﹐自臺丞累貶澄州司馬﹐中書舍人顏蕘當制﹐略曰「陵轢諸父﹐代嗣其凶。」

咸通末﹑執政病舉人僕馬太盛﹐奏請進士舉人許乘驢。鄭光業材質瑰偉﹐或嘲之曰「今年敕下盡騎驢﹐短轡長鞦滿九衢。淸瘦兒郎猶自可﹐就中愁殺鄭昌圖。」

論曰﹕《語》云「當仁不讓於師。」顏氏子亦曰「舜何人也﹐予何人也。苟得其道﹐自方於舜﹐不爲之太過﹔苟失其道﹐五尺童子﹐能不鄙其妄歟﹗」參以五利受售﹐不系能否﹐儒行缺矣。輕薄之徒﹐終喪厥徳﹐旅獒之戒﹐人子其惟愼諸﹗

○設奇沽譽

咸通中﹐鄭愚自禮部侍郎鎭南海。時崔魏公在荊南﹐愚著錦襖子半臂袖捲謁之﹐公大奇之。會夜飲更衣﹐賓従間竊謂公曰「此應是有﹐慚不稱耳﹗」旣而復易之紅錦﹐尢加煥麗﹐眾莫測矣。」

王璘舉日試萬言科﹐崔詹事觀察湖南﹐因遺之夾纈數匹。璘翌日以中單襜褕衣之以詣﹐崔公接之大驚矣。

○酒失

崔櫓酒後失虔州陸郎中肱﹐以詩謝之曰「醉時顚蹶醒時羞﹐曲蘗催人不自由﹐叵耐一雙窮相眼﹐不堪花卉在前頭。」

宋人衛元規﹐酒後忤宋州丁僕射﹐謝書略曰「自玆囚酒星於天獄﹐焚醉目於秦坑。」人多記之。

杜工部在蜀﹐醉後登嚴武之牀﹐厲聲問武曰「公是嚴挺之子否﹖」武色變。甫復曰「僕乃杜審言兒。」於是少解。

韓衮﹐咸通七年趙隙下狀元及第﹐性好嗜酒。謝恩之際﹐趙公與之首宴﹐公屢賞歐陽琳文學﹐衮睨之曰「明公何勞再三稱一復姓漢﹗」公愕然爲之徹席。自是従容不過三爵。及杏園開宴時﹐河中蔣相以故相守兵部尙書﹐其年子泳及第﹐相國欣然來突﹐眾皆榮之。衮厲聲曰「賢郎在座﹐兩頭著子女﹐相公來此得否﹖」相公錯愕而去。及泳歸﹐公庭責之曰「席內有顚酒同年﹐不報我﹐豈人子耶﹗」自是同年莫敢與之歡醉矣。

史《萇上李中丞書》﹕「禍之將至﹐鬼神奪魄。豈有委身府幕﹐塵忝下寮﹐而擅犯威重﹐前後非一﹗中丞審萇豈非禮之人豈非感恩之人自拜揖馬塵﹐十有三載﹐杯酒歌詠﹐久蒙提攜﹐未省竟有差失中丞因賜賞鑑﹐辟書府﹐及陪接萬里﹐星霜二年﹐正當策名之時﹐豈願固有千觸此蓋命之牽陷﹐一至於此﹐實非常情之所料也。豈非十二年間﹐東馳西走﹐肝膽塗地﹐竟無所成。鬢髮頒白﹐幸逢推薦﹐恩命垂至﹐自貽顚危﹐昏昏薄言﹐罔攸處﹐豈非命矣﹗豈非命矣﹗且初坐之時﹐每舉一盞酒﹐未嘗不三思其過﹐似覺體中有酒﹐亦哀請矜量﹔旣對眾賓復﹐不敢苦訴﹐俄而迷亂乍合﹐若怪魅以憑心神﹐事且不﹐死亦寧悟﹗哀哉微命﹐有此舛剝﹗中丞縱寬以萬死﹐萇亦無所施其面目。不卽引決者﹐伏念累世單緒﹐一身早孤﹐中年未婚﹐晚乏兒息﹐封樹何日先靈靡安﹗痛此纏迫﹐乞哀殘喘﹗今髡剪首發﹐自爲毀責﹐期在粉骨﹐永此過。中丞旋旆之日﹐願隨一卒﹐步走後塵﹐洗節布誠﹐以期他效。伏願少垂舊惠﹐戀戀故人﹐無任憂悸感切之至﹗謹投書閣下﹐荒辭無敍﹐萬不申一﹐仍憑押衙口哀謝不宣。萇再拜。」

元相公在浙東時﹐賓府有薛書記﹐飲酒醉後﹐因爭令擲注子﹐擊傷相公猶子﹐遂出幕。醒來乃作《十離詩》上獻府主﹕馴擾朱門四五年﹐毛香足淨主人憐﹐無端咬著親情客﹐不得紅絲毯上眠﹝犬離主﹞。越管宣毫始稱情﹐紅箋紙上撒花瓊。都緣用久鋒頭盡﹐不得羲之手裏擎﹝筆離毛﹞。云耳紅毛淺碧蹄﹐追風曾到日東西。爲驚玉貌郎君墜﹐不得華軒更一嘶﹝馬離廏﹞。隴西獨自一孤身﹐飛去飛來上錦裀。都緣出語無方便﹐不得籠中更喚人﹝鸚鵡離籠﹞出入朱門未忍拋﹐主人常愛語交交。銜泥穢污珊瑚簟﹐不得梁間更壘巢﹝燕離巢﹞。皎潔圓明內外通﹐淸光似眼水精宮﹐都緣一點瑕相穢﹐不得終宵在掌中﹝珠離掌﹞。戲躍蓮池四五秋﹐常搖朱尾弄輪鉤。無端擺斷芙蓉朵﹐不得淸波更一遊﹝魚離池﹞。爪利如鋒眼似鈴﹐平原捉兔稱髙情。無端竄向靑雲外﹐不得君王手上擎﹝鷹離主﹞。蓊郁新栽四五行﹐常將貞節負秋霜。爲緣春筍鉆墻破﹐不得垂陰覆玉堂﹝竹離亭﹞。鑄泄黃金鏡始開﹐初生三五月徘徊。爲遭無限塵蒙蔽﹐不得華堂上玉臺﹝鏡離臺﹞。馬上同攜今日杯﹐湖邊還折去年梅。年年只是人空老﹐處處何曾花不開。歌詠每添詩酒興﹐醉酣還命管弦來。樽前百事皆依舊﹐點檢惟無薛秀才。﹝元公詩﹞

論曰﹕蕭琛以桃杖虎靴﹐邢紹以絳綿糾發﹐所務先設奇以動眾﹐後務能以制人﹐振天下之大名﹐爲一時之口實者也。鄭公之服錦﹐王公之衣纈﹐得無意於彼乎苟名實相遠﹐則服之不衷身之災。沈酗之失﹐聖人所戒﹐𨿽王佐之才﹐得以贖過﹐其如名教何﹗

卷十三

○敏捷

王勮﹐絳州人﹐開耀中﹐任中書舍人。先是五王同日出閣受冊﹐有司忘載冊文﹔百寮在列﹐方闕禮。勮召小吏五人﹐各執筆﹐口授分寫﹐一時俱畢。

開元中﹐李翰林應詔艸《白蓮花開序》及《宮詞》十首。時方大醉﹐中貴人以冷水沃之稍醒﹐白於禦前索筆一揮﹐文不加點。

溫庭筠燭下未嘗起艸﹐但籠袖憑幾﹐每賦一詠一吟而已﹐故場中號爲「溫八吟」。

段維晚富辭藻﹐敏贍第一。常私試八韻﹐好喫煎餅﹐凡一个煎餅成﹐一韻粲然。

昭宗天復元年正旦﹐東內反正﹐旣禦樓﹐內翰維吳子華先至﹐上命於前跪艸十餘詔﹐簡備精當﹐曾不頃刻。上大加賞激。

短李鎭揚州﹐請章孝標賦《春雪詩》﹐命札於臺盤上。孝標惟然﹐索筆一揮云「六出飛花處處飄﹐黏窗拂砌上寒條。朱門到晚難盈尺﹐盡是三軍喜气消。」

白中令鎭荊南﹐杜蘊常侍廉問長沙﹐時従事盧發致聘焉。發酒酣傲睨﹐公少不懌。因攺著詞令曰「十姓胡中第六胡﹐也曾金闕掌洪鑪。少年従事誇門地﹐莫向樽前喜气粗。」盧答曰「十姓胡中第六胡﹐文章官職勝崔盧。暫來關外分憂寄﹐不稱賓筵語气粗。」公極歡而罷。

張祜客淮南﹐幕中赴宴﹐時杜紫微爲支使﹐南座有屬意之處﹐索骰子賭酒﹐牧微吟曰「骰子逡巡裹手拈﹐無因得見玉纖纖。」祜應聲曰「但報道金釵落﹐仿佛還應露指尖。」

柳棠謁梓州楊尙書﹐因赴社宴。楊公逼棠巨魚﹐棠堅不飲。楊公口占一篇曰「文章謾道能吞鳳﹐杯盞何曾解喫魚今日梓州陪社宴﹐定應遭者老尙書。」棠應聲曰「未向燕臺逢厚禮﹐幸陪社會接餘歡。一魚喫了終無愧﹐鯤化爲鵬也不難。」

柳公權﹐武宗朝在內庭﹐上常怒一宮嬪久之﹐旣而復召﹐謂公權曰「朕怪此人﹐然若得學士一篇﹐當釋然矣。」目禦前有蜀箋數十幅﹐因命授之。公權略不佇思而成一絕曰「不忿前時忤主恩﹐已甘寂寞守長門。今朝卻得君王顧﹐重入椒房拭淚痕。」上大悅﹐賜錦彩二十疋。令宮人拜謝之。

山北沈侍郎主文年﹐特召溫飛卿於簾前試之﹐爲飛卿愛救人故也。適屬翌日飛卿不樂﹐其日晚請開門先出﹐仍獻啟千餘字。或曰「潛救八人矣」。

裴慶余﹐咸通末佐北門李公淮南幕﹐嘗遊江﹐舟子刺船﹐誤爲竹篙濺水濕近座之衣﹐公爲之色變。慶余遽請彩箋紀一絕曰「滿額鵝黃金縷衣﹐翠翹浮動玉釵垂。従教水濺羅衣濕﹐道巫山行雨歸。」公覽之極歡﹐命謳者傳之矣。

韋蟾左丞﹐至長樂驛亭﹐見李湯給事題名﹐索筆紀之曰「渭水秦山豁眼明﹐希仁何事寡詩情只應學得虞姬婿﹐書字才能記姓名。」

鄭仁表起居﹐經過滄浪峽﹐憩於長亭﹐郵吏堅進一板﹐仁表走筆曰「分陜東西路正長﹐行人名利火然湯。路旁著个滄浪峽﹐眞是將閒攪撩忙。」

裴廷裕﹐乾寧中在內庭﹐文書敏捷﹐號爲「下水船」。梁太祖受禪﹐姚洎爲學士﹐嘗従容﹐上問及廷裕行止﹐洎對曰「頃歲左遷﹐今聞旅寄衡水。」上曰「頗其人構思甚捷。」對曰「向在翰林﹐號爲下水舩。」太祖應聲謂洎曰「卿便是上水船也。」洎微笑﹐深有慚色。議者以洎爲急灘頭上水船也。

○矛盾

令狐趙公鎭維揚﹐處士張祜嘗與狎宴。公因視祜攺令曰「上水船﹐風又急﹐帆下人﹐須好立。」祜應聲答曰「上水船﹐船底破﹐好看客﹐莫倚拖。」

沈亞之嘗客遊﹐爲小輩所試曰「某攺令書俗各兩句﹔伐木丁丁﹐鳥鳴嚶嚶﹐東行西行﹐遇飯遇羹。」亞之答曰「如切如磋﹐如琢如磨﹐欺客打婦﹐不當嘍囉。」

元和中長安有沙門。善病人文章﹐尢能捉語意相合處。張水部頗恚之﹐冥搜愈切﹐因得句曰「長因送人處﹐憶得別家時。」徑往誇揚﹐乃曰「比應不合前輩意也﹗」僧微笑曰「此有人道了也。」籍曰「向有何人﹖」僧乃吟曰「見他桃李樹﹐思憶後園春。」籍因撫掌大笑。

張處士《憶柘枝詩》曰「鴛鴦鈿帶拋何處孔雀羅衫屬阿誰﹖」白樂天呼爲「問頭。」祜矛楯之曰「鄙薄問頭之誚﹐所不敢逃﹔然明公亦有『目連經』﹐《長恨辭》云﹕『上窮碧落下黃泉﹐兩處茫茫都不見。』此豈不是目連訪母耶﹗」

章孝標及第後﹐《寄淮南李相》曰「及第全勝十攺官﹐金湯鍍了出長安。馬頭漸入揚州郭﹐爲報時人洗眼看。」紳亟以一絕箴之曰「假金方用眞金鍍﹐若是眞金不鍍金。十載長安得一第﹐何須空腹用髙心﹗」

方幹姿態山野﹐且更兔缺﹐然性好陵侮人。有龍丘李主薄者﹐不何許人﹐偶於聞處見幹而與之傳杯酌﹐龍丘目有翳﹐攺令以譏之曰「幹攺令﹐諸人像令主﹕『措大喫酒點鹽﹐軍將喫酒點醬﹐只見門外著籬﹐未見眼中安障﹗』」龍丘答曰「措大喫酒點鹽﹐下人喫酒點鮓﹐只見手臂著襕﹐未見口唇開﹖誇﹗」一座大笑。

○惜名

李建州﹐嘗遊明州磁溪縣西湖題詩﹔後黎卿爲明州牧﹐李時爲都官員外﹐托與打詩板﹐附行綱軍將入京。蜀路有飛泉亭﹐亭中詩板百餘﹐然非作者所爲。後薛能佐李福於蜀﹐道過此﹐題云「賈掾曾空去﹐題詩豈易哉﹗」悉打去諸板﹐惟畱李端《巫山髙》一篇而已。

韓文公作《李元賓墓銘》曰「文髙乎當世﹐行出乎人。」

李繆公﹐貞元中試《日有五色賦》及第﹐最中的者賦頭八字曰「徳動天鑑﹐祥開日華。」後出鎭大梁﹐聞浩虛舟應宏辭復試此題﹐頗慮浩賦逾己﹐專馳一介取本。旣至啟緘﹐尙有憂色﹔及睹浩破題云「麗日焜煌﹐中含瑞光。」程喜曰「李程在裏。」

裴令公居守東洛﹐夜宴半酣﹐公索聯句﹐元白有得色。時公爲破題﹐次至楊侍郎曰「昔日蘭亭無艷質﹐此時金穀有髙人。」白不能加﹐遽裂之曰「笙歌鼎沸﹐勿作此冷淡生活﹗」元顧曰「白樂天所謂能全其名者也。」

湖南日試萬言﹐王璘與李羣玉校書相遇於嶽麓寺。羣玉揖之曰「公何許人﹖」璘曰「日試萬言王璘。」羣玉待之甚淺﹐曰「請與公聯句可乎﹖」璘曰「惟子之命。」羣玉因破題而授之﹐璘覽之略不佇思﹐而繼之曰「芍藥花開菩薩面﹐棕櫚葉散野叉頭。」羣玉之﹐訊之他事矣。

論曰﹕構思明速﹐稟生乎用不以道﹐利口而已﹗矛盾相攻﹐其揆一也。惜名掩善﹐仁者所忌﹐堯舜其猶病諸﹗

○無名子謗議

貞元中﹐劉忠州任大夫科選﹐多濫進﹐有無名子自雲山東野客﹐移書於劉﹕「吏部足下﹕公總角之車﹐奇童入仕﹐有方朔之專對﹐無枚臯之敏才。佳句推長﹐竿妙入神﹐善謔稱名字不正﹐過此以往﹐非僕所聞。徒以命偶良時﹐身居顯職﹐方云好經術。重文章﹐賣此虛名﹐負其美稱。今年聖上虛天官之署﹐委平衡之權﹐所期公有獨見之明﹐淸平爲首﹔豈意公有專恣之幸﹐髙下在心。且數年以來﹐皆無大集﹐一昨所試﹐四方畢臻。公但以搜索爲功﹐糾訐爲務﹐或有小過﹐必陷深文﹔旣毀其發膚﹐又貶其官敍﹐使孝子虧全歸之望﹐良臣絕沒齒之怨。豈以省闥従容之司﹐甚於府縣暴虐之政所立嚴法﹐樹威脇人﹐云奉徳音﹐罔畏上下﹗使聖主失含宏之道﹐損寬仁之徳﹐豈忠臣之節耶主上居髙拱穆淸之中﹐足下每以煩碎之事﹐奏請無度﹐塵默頗多﹔吳三接以示人﹐期一言以悟主﹔朝臣气懾﹐選士膽驚﹔內以承寵承榮﹐外以作威作福﹐豈良臣之體耶﹗且兩京常調﹐五千餘人﹐書判之流﹐亦有碩學之輩﹐莫不風趨洛邑﹐霧委咸京﹔其常衮之徒﹐令天下受屈﹔且衮以小道矯俗﹐以大言誇時﹐宏辭曾下登科﹐平判又不入等﹔徒以竊居翰苑﹐謬踐掖垣﹐𨿽十年掌於王言﹐豈一句在於人口﹗以散鋪不對爲﹐以率意不經爲奇﹔作者見之痛心﹐後來聞之撫掌。柰何輕蔽天下之才﹐以自稱爲已髙﹐以少取爲公道﹗故郤至自伐稱兵﹐處父尙云終喪其族。以玆偏見﹐求典禮闈﹐深駭物情﹐實乖時望。故《詩》曰﹕『濟濟多士﹐文王以寧。』夫聖人用心﹐異代同體﹐衮云親奉密旨﹐令少取入等﹐豈聖人容眾之意耶﹗爲近臣而厚誣﹐漧處士之橫議﹐甚不可也﹗況杜亞薄經籍﹐素懵文辭﹔李翰𨿽以辭藻擢第﹐不以書判擅名﹔不愼舉人﹐自貽伊咎。又常衮謂所親曰﹐昨者考判﹐以經語對經﹐以史對史﹐皆未點對﹐考爲下等。先翰有常無名判云﹕『衛侯之政由寧氏﹐魯侯之令出季孫。』又常無欲云﹕『在陵室而須開﹐闕夷盤而不可。』豈以經對史耶又嚴迪云﹕『下樊姬之車﹐曳鄭崇之履。』豈以史對經耶數十年之間﹐布眾多之口﹐縱世人可罔﹐而先賢安可誣也今信四豎子﹐取彼五幽人﹐且吉中孚判以『大明禦宇』爲頭﹐以『敢告車軒』爲尾﹐初類是頌﹐翻乃成箴。其問又『金盤』對於『玉府』﹐非惟問頭不識﹐抑亦義理全乖﹔據此口嘲﹐堪入﹖縷。張載華以『江臯』對『瀍洛』﹔朱邵南以『養老』對『乞言』﹔理目未通﹐對仍未識﹐並考入等﹐可哀也哉﹗王申則童子何裴通以因人見錄﹗苟容私謁﹐豈謂公平夫有西施之容﹐方可論於美醜﹔無太阿之利﹐安可議其斷割使五千之人﹐囂然騰口﹔四海之內﹐孰肯甘心﹗況宏辭大國光華﹐吏曹物色公明﹐立標榜令盡赴上都東京者﹐棄而不收﹐常衮大辱於國﹔豈以往來敗績﹐自喪秣陵之使﹔今日復讎﹐欲雪會稽之恥。𨿽擢須賈之發﹐衮不足以贖罪﹔負廉頗之荊﹐公不足以謝過。況所置科目﹐標在格文﹐盡無宏辭﹐固違明敕。欺天必有大咎﹐陵人必有不祥。足下以此持衡﹐實負明公﹔以此求相﹐實負蒼生﹗況公爲主司﹐自合參議﹐信衮等升降由己﹐取捨在心﹔使士子含冤不得申﹐結舌不得語。罔上若是﹐欺下如斯。豈以天徳蓋髙﹐帝閽難叫﹔亦由宰臣守道﹐任公等弄權﹗嗚呼﹐使朱云在朝﹐汲黯當位﹐則敗不旋踵﹐安能保家宰輔侍郎﹐非公等所望也﹗無名子長揖詩曰﹕三銓選客不須嗔﹐五个登科各有因。無識伯和憐吉獠﹐弄權虞侯爲王申。載華甲第歸丞相﹐裴子門徒入舍人。莫怪邵南書判好﹐他家自有景監親。」

顏標﹐咸通中鄭薰下狀元及第。先是徐寇作亂﹐薰志在激勸勛烈﹐謂標魯公之後﹐故擢之巍峨。旣而問及廟院﹐標曰﹕《寒素》。京國無廟院。薰始大悟﹐塞默久之。時有無名子嘲曰「主司頭腦太冬烘﹐錯認顏標作魯公。」崔澹試《以至仁伐至不仁賦》﹐時黃巢方熾﹐因爲無名子嘲曰「主司何事厭吾皇﹐解把黃巢比武王。」

趙騭試《被衮以象天賦》﹐更放韓衮爲狀元。或爲中貴語之曰「侍郎旣試王者《被衮以象天賦》﹐更放韓衮狀元﹐得無意乎﹖」騭由是求出華州。

劉允章試《天下爲家賦》﹐爲拾遺杜裔休駁奏﹐允章辭窮﹐乃謂與裔休對。時允章出江夏﹐裔休尋亦攺官。

光啟中﹐蔣嶓以丹砂授善和韋中令。張鵠﹐吳人﹐有文而不貧。或刺之曰「張鵠只消千馱絹。蔣嶓惟用一丸丹。」

論曰﹕飛書毀謗﹐自有之。言之公﹐足以攺過﹔不公﹐足以推命﹔睚眥讎之﹐無益於己。夫子之謂桓魋﹐孟子之稱臧倉﹐其是之謂與﹗

卷十四

○主司稱意

天寶十二載﹐禮部侍郎陽浚四榜﹐共放一百五十人﹐後除左丞。

至徳二年﹐駕臨岐山﹐右初闕兼禮部員外薛邕下二十一人。後至大歷二年﹐拜禮部侍郎﹐聯翩四榜﹐共放八十人。

貞元二年﹐禮部侍郎鮑防帖經後攺京光尹﹑刑部侍郎﹔元和十一年﹐中書舍人權貢舉李逢吉下及第三十三人﹐試策後拜相﹐令禮部尙書王插署榜﹐其日午後放榜。

元和十五年閏正月十五日﹐太常少卿貢舉李建下二十九人﹐至二月二十九日﹐拜禮部侍郎。

天祐元年﹐楊涉行在陜州放榜﹐後大拜。

二年﹐張文蔚東洛放榜後大拜。

○主司失意

大歷十四年攺元建中﹐禮部侍郎令狐峘下二十二人及第。時執政間有怒薦托不得﹐勢擬傾覆。峘惶恐甚﹐因進甚私書。上謂峘無良﹐放榜日竄逐﹔並不得與生徒相面。後十年﹐門人田惇爲明州刺史﹐峘量移本州別駕﹐惇始陳謝恩之禮。

長慶元年二月十七日﹐侍郎錢徽下三十三人﹔三月二十三日重試落第十人﹐徽貶江州刺史。

會昌六年﹐陳商主文﹐以延英對見﹐辭不稱旨﹐攺受王起。

咸通四年﹐蕭仿雜文榜中﹐數人有故﹐放榜後發覺﹐責受蘄州刺史主司﹔其年二月十三日得罪﹐貶蘄州刺史﹔五年五月量移虢略。中書舍人制誥宇文瓚制敕﹕「朕體至公以禦極﹐推至理以臨人﹐舉必任才﹐黜皆由過﹐二者之命﹐吾何敢私中散大夫﹑守左散騎常侍﹑權禮部貢舉﹐上柱國﹑賜紫金魚袋蕭仿﹐早以藝文﹐薦升華顯﹐淸貞不燐﹐介潔無徒﹐居多正直之容﹐動有休嘉之稱。近者擢司貢籍﹐期盡精研﹔旣紊官常﹐頗興物論。經詢大義﹐去畱或致其紛拿﹔榜掛先場﹐進退備聞其差互。且昧泉魚之察﹐徒懷冰孽之憂﹔豈可尙列貂蟬﹐復延騎省﹗俾分郡牧﹐用示朝章。勿謂非恩﹐深宜自勵﹗可守蘄州刺史﹐散官勛賜如故。仍馳驛赴任﹗」

蕭仿《蘄州刺史謝上兼貢舉敗闕表》臣某言﹕臣謬掌貢闈﹐果玆敗失﹐上負聖獎﹐下乖人情。實省己以競慚﹐每自咎而惶灼﹔猶賴陛下猥矜拙直﹐特貸刑書﹐不奪金章﹐仍付符竹﹔荷恩宥而感戀﹐奉嚴譴以奔馳﹐不駐羸驂﹐繼持舟棹。臣二月十三日當日於宣政門外謝訖﹐便辭進發﹐今月一日到任上訖。臣誠惶誠懼﹐頓首頓首。臣性稟朴愚﹐材昧機變﹐皆爲叨據﹐果竊顯榮﹐一心惟效忠﹐萬慮未嘗念失。是以頃升諫列﹐已因論事去官﹐後忝瑣闈﹐亦緣舉職統旆。身流嶺外﹐望絕中朝﹐甘於此生﹐不到上國。伏遇陛下臨禦大寶﹐恭行孝思﹐詢以舊臣﹐徧沾厚渥。臣遠従海嶠﹐首還闕廷﹐才拜丹墀﹐俄捧紫詔﹐任掄材於九品﹐位超冠於六曹﹔家與國而同歸﹐官與職而俱盛﹔常思惕厲﹐粗免悔尢﹐已塵銓衡﹐復忝貢務﹔昨𨿽有過﹐今合具陳﹕臣伏以朝廷所大者﹐莫過文柄﹔士林所重者﹐無先辭科。推公過卽怨讟之並生﹐行應奉卽語言皆息﹔爲日𨿽久﹐近歲轉難。如臣孤微﹐豈合操剸﹗徒以副陛下振用﹐明時至公。是以不聽囑論﹐堅收沈滯﹐請托旣絕﹐求瑕者多。臣昨選擇﹐實其不屈人﹐雜文之中﹐偶失詳究﹔扇眾口以騰毀﹐致朝典以指名。緘深懇而得敷陳﹐奉詔命而須乘陲傳。罷遠藩赴闕﹐還鄕國而只及一年﹔自近侍謫官﹐歷江山而又三千里。泣別骨肉﹐愁涉險艱。今則已達孤城﹐惟勤郡政﹐緝綏郭邑﹐訓整裏閭。必使獄絕冤人﹐巷無橫事﹐峻法鈐轄於狡吏﹐寬宏撫育於疲農。粗立微勞﹐用贖前過。伏乞陛下特開睿鑑﹐俯察愚衷。臣前後黜責﹐多因奉公﹐秉持直誠﹐常逢於黨與﹐分使如此﹐時亦自嗟。寫肝膽而上告明君﹐希衰殘而得還帝裏。豈望復升榮級﹐更被寵光﹗願受代於蘄春﹐遂閒散於輦下。臣官爲牧守﹐不同鎭藩﹐謝上之後﹐他表無因﹔達天聽而在何時﹐備繁辭而並陳今日。馳魂執筆﹐流血拜章﹐形神𨿽處於遐陬﹐夢寐尙馳於班列。臣無任感恩﹐惶恐涕泣﹑望闕屏營之至﹗謹差軍事押衙某奉表陳謝以聞。」仿《與浙東鄭商綽大夫雪門生薛扶狀》﹕「某昨者出官之由﹐伏計盡得於邸吏﹐久不奉榮問﹐惶懼實深﹗某自守孤直﹐蒙大夫眷獎最深﹐輒欲披陳其事﹐略言首尾﹐冀當克副虛襟﹐鑑雪幽抱。伏以近年貢務﹐皆自閣下權﹐某叨歷淸崇﹐不掌綸誥。去冬遽因銓衡﹐叨主文柄﹐珥貂載筆﹐忝幸實多。遂將匪石之心﹐冀伸藻鏡之用﹐壅遏末俗﹐蕩滌訛風﹐刈楚於庭﹐得人之舉﹐而騰口易唱﹐長舌莫箝﹐吹毛豈惜其一言﹐指頰何啻於十手﹗旣速官謗﹐皆由拙直。竊以常年主司﹐親屬盡得就試。某敕下後﹐榜示南院外內親族﹐具有約勒﹐並請不下文書﹐斂怨之語﹐日已盈庭。復禮部舊吏云﹐當年例得明經一人﹔某面責其事﹐卽嚴釐革。然皆陰蓄狡恨﹐求肆蠹言﹐致雜文之差互悉﹐羣吏之構成﹔失於考議﹐敢不引過又常年榜帖﹐並他人主張﹐凡是舊﹐先當垂翅﹔靈蛇在握﹐棄而不收﹔璞鼠韜懷﹐疑而或取。致使主司脇制於一時﹐遺恨遂流於他日﹔今春此輩亦有數人﹐皆朝夕相門﹐月旦自任﹐共相犄角﹐直索文書﹔某堅守不聽﹐惟運獨見。見在子弟無三舉﹐門生舊才數人﹐推公擢引﹐且旣在門館﹐日夕卽與子弟不生﹐爲輕小之徒﹐望風傳說曰﹐筆削重事﹐閨門得專。某但不欺白之誠﹐豈畏如簧之巧﹗頃年赴廣州日﹐外生薛廷望﹐薦一李仲將外生薛扶秀才云﹐負文業﹐窮寄嶺嶠。到鎭日﹐相見之後﹐果有辭藻﹔久與宴處﹐端厚日新。成名後﹐人傳是蕃夷外親﹐嶺南巨富﹐發身財賂﹐委質科名﹔扶卽薛謂近従兄弟班行﹐內外親族絕多﹐嶺表之時﹐寒苦可憫﹐曾與月給﹔虛說蕃商﹐據此謗言﹐豈粗相近況孔振是宣父冑緒﹐韓綰卽文公令孫﹔蘇■故奉常之後﹐雁序雙髙﹐而風埃久處﹔柳告是柳州之子﹐鳳毛殊有﹐而名字陸沈。其餘四面搜羅﹐皆有久居藝行之士﹐繁於簡牘﹐不敢具載。某裁斷自己﹐實無愧懷﹔惇朝廷厚風﹐去士林時態﹐此志惶撓﹐豈憚悔尢﹗今則公忠道消﹐姦邪計勝﹐眾情猶有惋嘆﹐深分卻無憫嗟。何直道而遽不相容﹐豈正徳而亦同浮議﹗久猜疑悶﹐莫諭尊崇﹐幸無大故之嫌﹐勿信小人之論。粗陳本末﹐希存舊。臨紙寫誠﹐含毫增嘆﹗特垂鑑宥﹐無輕棄遺﹐幸甚﹗」

乾寧二年﹐崔凝榜放﹐貶合州刺史。先是李滚附於中貴﹐旣憤退黜﹐自計推之﹐上亦深器滚文學﹐因之蘊怒﹐密旨令內人於門搜索懷挾﹐至於巾屨﹐靡有不至。

卷十五

○雜記

髙祖武徳四年四月十一日﹐敕諸州學士及白丁﹐有明經及秀才﹑俊士﹐明於理體﹐爲鄕曲所稱者﹐委本縣考試﹐州長重復﹐取上等人﹐每年十月隨物入貢。至五年十月﹐諸州共貢明經一百四十三人﹐秀才六人﹐俊士三十九人﹐進士三十人。十一月引見﹐敕付尙書省考試﹔十二月吏部奏付考功員外郎申世寧考試﹐秀才一人﹐俊士十四人﹐所試並通﹐敕放選與理入官﹔其下第人各賜絹五疋﹐充歸糧﹐各勤修業。自是考功之試﹐永爲常式。至開元二十四年﹐以員外郎李昂與舉子矛盾失體﹐因以禮部侍郎專。

貞觀初放榜日﹐上私幸端門﹐見進士於榜下綴行而出﹐喜謂侍臣曰「天下英雄﹐入吾彀中矣﹗」進士榜頭﹐豎黏黃紙四張﹐以氈筆淡墨衮轉書曰「禮部貢院」四字﹔或曰﹕文皇頃以飛帛書之。或象陰注陽受之狀。進士舊例於都省考試。

南院放榜﹐張榜墻乃南院東墻也。別築起一堵﹐髙丈餘﹐外有壖垣﹐未辧色﹔卽自北院將榜就南院張掛之。元和六年﹐爲監生郭東裏決破棘籬圻裂文榜﹐因之後來多以虛榜自省門而出﹐正榜張亦稍晚。

開成二年﹐髙侍郎鍇主文﹐恩賜詩題曰《霓裳羽衣曲》。三年復前詩題爲賦題﹐太學《石經詩》並辭﹐入貢院日面試。大中中﹐都尉鄭尙書放榜﹐上以紅箋筆札一名紙云「鄕貢進士﹐李」﹐以賜鎬。

《文貞公神道碑》﹐太宗之文。時徵將薨﹐太宗嘗夢見﹐及覺﹐左右奏徵卒。故曰「俄於仿佛﹐忽睹形儀。」復曰「髙宗昔日得賢相於夢中﹐朕今此宵失良臣於覺後。」

髙祖呼裴寂爲裴三

明皇呼宋濟作宋五徳宗呼陸贄爲陸九。

髙祖呼蕭瑀爲蕭郎

宣宗呼鄭鎬爲鄭郎。

裴晉公下世﹐文宗賜禦制一篇﹐置於靈座之上。

白樂天去世﹐大中皇帝以詩弔之曰「綴玉聯珠六十年﹐誰教冥路作詩仙。浮雲不系名居易﹐造化無爲字樂天。童子解吟長恨曲﹐胡兒能唱琵琶篇。文章已滿行人耳﹐一度思卿一愴然。」

元和十三年﹐進士陳標﹐獻諸先輩詩曰「春官南院院墻東﹐地色初分月色紅。文字一千重馬擁﹐喜歡三十二人同。眼前魚變辭凡水﹐心逐鶯飛出瑞風。莫怪云泥従此別﹐總曾惆悵去年中。」

令狐趙公﹐大中初在內庭﹐恩澤無二﹐常便殿召對﹐夜艾方罷﹐宣賜金蓮花送歸院。院使已下﹐謂是駕來﹐皆鞠躬階下。俄傳吟曰「學士歸院﹗」莫不驚異。金蓮花﹐燭柄耳﹐惟至尊方有之。韋澳﹑孫宏﹐大中時同在翰林。盛署﹐上在太液池中宣二學士﹔旣赴召﹐中貴人﹐頗以絺綌爲訝﹐初殊未悟﹔及就坐﹐但覺寒气逼人﹐熟視有龍皮在側﹔尋宣賜銀餅﹐餡食之甚美﹔旣而醉以醇酎。二公因玆苦河魚者數夕。上竊笑曰「卿不禁事﹐朕日進十數﹐未當有損。」銀餅餡﹐皆乳酪膏腴所制也。

王源中﹐文宗時爲翰林承旨學士。暇日與諸昆季蹴鞠於太平裏第﹐球子擊起﹐誤中源中之額﹐薄有所損。俄有急召﹐比至﹐上訝之﹐源中具以上聞。上曰「卿大雍睦﹗」遂賜酒兩盤﹐每盤貯十金碗﹐每碗容一升許﹐宣令並碗賜之。源中飲之無餘﹐略無醉態。

白樂天以正卿致仕﹐時裴晉公保釐夜宴諸致仕官﹐樂天獨有詩曰「九燭臺前十二姝﹐主人畱醉任歡娛。飄搖舞袖雙飛蝶﹐宛轉歌喉一索珠。坐久欲醒還酩酊﹐夜深臨散更踟躕。南山賓客東山妓﹐此會人間曾有無」。

長慶中﹐趙相宗儒爲太常卿﹐贊郊廟之禮﹐罷相三十餘年﹐年七十六﹐眾論其精健。有常侍李益笑曰「僕爲東府試官所送進士。」

開成中﹐戶部楊侍郎檢校尙書鎭東川﹐白樂天卽尙書妹婿。時樂天以太子少傅分洛﹐戲代內子賀兄嫂曰「劉綱與婦共升仙﹐弄玉隨夫亦上天。何似沙哥領崔嫂﹐碧油幢引向東川﹗」又曰「金花銀碗飲兄用﹐罨畫羅裙盡嫂裁﹔覓得黔婁爲妹婿﹐可能空寄蜀茶來﹗」

李石相公鎭荊﹐崔魏公在賓席﹔未幾公擢拜翰林﹐明年登相位﹐時石猶在鎭。故賀書曰「賓筵初起﹐曾陪樽俎之歡﹔將幕未移﹐已在陶鈞之下。」

薛能尙書鎭彭門﹐時薄﹑劉巨容﹑周岌俱在麾下。未數歲﹐溥鎭徐﹐巨容鎭襄﹐岌鎭許﹐俱假端揆。故能詩曰「舊將已爲三僕射﹐病身猶是六尙書。」

崔安潛鎭西川﹐李鋌爲小將。廣明初﹐駕幸西蜀﹐鋌乃蜀帥帶平章事。安潛乃具寮耳﹔曾趨走﹐人皆美之。

庾承宣主文﹐後六七年方衣金紫﹐時門生李石﹐先於內庭恩錫矣。承宣拜命之初﹐石以所服紫袍金魚拜獻座主。

令狐趙公在相位﹐馬舉爲澤潞小將﹐因奏事到宅﹔會公有一門僧善聲色﹐偶窺之﹐謂公曰「適有一軍將參見相公﹐是何人﹖」以舉名語之。僧曰「竊視此人﹐他日當與相公爲方面交代。」公曰「此邊方小將﹐縱有軍功﹐不過塞垣一鎭﹐柰何以老夫交代。」僧曰「相公第更召與語﹐貧道爲細看。」公然之。旣去﹐僧曰「今日看更親切﹐並恐是揚汴。」公於是稍接之矣。咸通元年﹐公鎭維揚﹐舉破龐勛有功。先是上面許成功與卿揚州﹐旣而難於爽信﹐卽除舉淮南行軍司馬。公聞之﹐卽處分所司﹐排比迎新使。羣下皆曰「此一行軍耳﹗」公乃以其事白之﹐果如所卜。

光化二年﹐趙光逢放柳璨及第。光逢後三年不遷﹐時璨自內庭大拜﹐光逢始以左丞徵入。未幾﹐璨坐罪誅死﹐光逢膺大用﹐居重地十餘歲﹐七表乞骸﹐守司空致仕。居二年﹐復徵拜上相。

韋承貽﹐咸光中策試﹐夜潛紀長句於都堂西南隅曰「褒衣博帶滿塵埃﹐獨上都堂納試回。蓬巷幾時聞吉語﹐棘籬何日免重來三條燭盡鐘初動﹐九轉丸成鼎未開。殘月漸低人擾擾﹐不誰是謫仙才白蓮千朵照廊明﹐一片升平雅韻聲。才唱第三條燭盡﹐南宮風景畫難成。」

趙渭南嘏嘗有詩曰「早晚粗酬身事了﹐水邊歸去一閒人。」果渭南一尉耳。嘏嘗家於浙西﹐有美姬﹑嘏甚溺惑。洎計偕﹐以其母所阻﹐遂不攜去。會中元爲鶴林之遊﹐浙帥窺之﹐遂爲其人奄有。明年嘏及第﹐因以一絕箴之曰「寂寞堂前日又曛﹐陽臺去作不歸云。當時聞說沙吒利﹐今日靑娥屬使君。」浙帥不自安﹐遣一介歸之於嘏。嘏時方出關﹐途次橫水驛﹐見兜舁人馬甚盛﹐偶訊其左右﹐對曰「浙西尙書差送新及第趙先輩娘子入京。」姬在舁中亦認嘏﹐嘏下馬揭簾視之﹐姬抱嘏慟哭而卒。遂葬於橫水之陽。

○條流進士

咸通中﹐上以進士車服僭差﹐不許乘馬﹐時場中不減千人﹐𨿽勢可熱手﹐亦皆跨長耳。或嘲之曰「今年敕下盡騎驢﹐短轡長鞦滿九衢﹐淸瘦兒郎猶自可﹐就中愁殺鄭昌圖。」

○閩中進士

薛令之﹐閩中長溪人﹐神龍二年及第﹐累遷左庶子。時開元東宮官僚淸淡﹐令之以詩自悼﹐復紀於公署曰「朝旭上團團﹐照見先生盤。盤中何所有苜蓿長闌干。余澀匙難綰﹐羹稀箸易寬。何以謀朝夕何由保歲寒﹖」上因幸東宮覽之﹐索筆判之曰「啄木觜距長﹐鳳皇羽毛短。若嫌松桂寒﹐任逐桑楡暖。」令之因此謝病東歸。詔以長溪歲賦資之﹐令之計月而受﹐余無所取。

歐陽詹卒﹐韓文公爲《哀辭序》云「徳宗初卽位﹐宰相常衮﹐爲福建觀察使﹐治其地。哀以辭進﹐鄕縣小民﹐有能讀書作文辭者﹐親與之爲主客之禮﹐觀遊宴饗﹐必召與之﹐時未幾﹐皆化翕然。於時詹獨秀出﹐衮加敬愛﹐諸生皆推服。閩越之人舉進士﹐由詹始也。」詹死於國子四門助教﹐隴西李翺爲《傳》﹐韓愈作《哀辭》。

○賢僕夫

蕭穎士性異常嚴酷﹐有一僕事之十餘載﹐穎士每以箠楚百餘﹐不堪其苦。人或激之擇木。其僕曰「我非不能他従﹐遲畱者﹐乃愛其才耳﹗」

武公幹常事蒯希逸十餘歲﹐異常勤幹﹐洎希逸擢第﹐幹辭以親在乞歸就養﹐公堅畱不住。公旣嘉其忠孝﹐以詩送之﹐略曰「山險不曾離馬后﹐酒醒長見在牀前。」時人醵絹贈行﹐皆有繼和。

盧鈞僕夫

李元賓《與弟書》云「賴一僕傭債﹐以資日給其文頗勤勤敍之﹐而不記姓名。」

李敬者﹐本夏侯譙公之傭也。公久厄塞名場﹐敬寒苦備歷﹐或爲其類所引曰「當今北面官人﹐入則內貴﹐出則使臣﹐到所在打風打雨。你何不従之而孜孜事一个窮措大﹐有何長進﹗縱不然﹐堂頭官人﹐丰衣足食﹐所往無不克。」敬囅然曰「我使頭及第後﹐還擬作西川畱後官。」眾官大笑。時譙公於壁後聞其言。凡十餘歲﹐公自中書出鎭成都﹐臨行有以邸吏托者﹐一無所諾﹔至鎭﹐用敬進奏﹐旣而鞅掌極矣。向之笑者﹐率多投之矣。

○舊話

一曰聞多見少﹐迹靜心勤。捲頭有眼﹐肚裏沒嗔。二曰貌謹气和﹐見面少﹐聞名多。三曰上等舉人﹐應同人舉﹔中等舉人﹐應丞郎舉﹔下等舉人﹐應宰相舉。

○切忌

就門生手裏索及第

求僧道薦屬姑息

對人前說中表在重位誇解作客愛享後進酒食

○沒用處

天寶二年﹐吏部侍郎宋遙﹑苗晉卿等主試﹐祿山請重試﹐制舉人第一等人十無二。禦史中丞張倚之子奭。手持試紙﹐竟日不下一字﹐時人謂之「拽帛」。

髙渙者﹐鍇之子也﹐久舉不第。或謔之曰「一百二十个蜣螂﹐推一个屎塊不上。」

薛昭儉﹐昭緯之兄也﹐咸通末數舉不第﹐先達每接之﹐卽問曰﹐賢弟早晚應舉昭儉難而退。論曰﹕七情十義﹐靡不宗於仁而祖於禮者﹐矧乃四科之本﹐文不居先﹔三益之門﹐徳常在首。又何片言小善﹐辧口利辭﹐垂於簡編﹐侔於粉繢者也﹗或曰「不然﹐夫人項天踵地﹐惟呼最靈﹐有徳者未必無文﹔其上也文不勝徳﹐其次也徳不勝文。有若文徳具美﹐含元不耀者﹐其惟聖人乎﹗柰何近世薄徒﹐自爲岸谷﹐以含毫紙墨爲末事﹐以察言守分爲名流。洎乎評品是非﹐適較今﹐竟不能措一辭﹐發一論者﹐以無愧於心乎﹗故僕𨿽題親詠折衝樽俎者皆列於門目﹐斯所以旌表贍敏﹐而矛盾棒蕪也。亦由辱以馬韉﹐而俟之鶯谷。我者當免咎與﹗若乃先達所傳﹐臧否人物﹐𨿽不研究根本﹐皆可蓍鑑行藏﹐莫匪正言﹐足方周諺。其有迹處皂隸﹐而行周君子者﹐苟遺而不書﹐則取捨之道﹐賤賢而貴愚﹔忠孝之本﹐先華而後實。七十子之徒﹐其臣於季孟者﹐亦其類而已。」

