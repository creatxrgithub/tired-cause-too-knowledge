戒庵老人漫筆﹝明﹞李詡撰

目錄

李如一序

卷一太祖禦札

祭廟饅頭

太祖駕幸君山

梁棟注油

鳳陽父老

正徳儀衛

輦轂巡更

宮女護領

揀花舍人

古陰陽地字

梁四公

太祖駕幸顧龍山

罩甲

瓊花鎭

江陰異魚

雞鳴寺鎭寺經像

念佛刻石

驗月體

陰陽互藏

五行生克

禮緯含文嘉

宣徳禦畫

天臺奇迹

張乖崖論陰陽

唭﹝口疑﹞

木皮代瓦

宸濠元宵紙船

江西蚌眼謠

舉逆禍兆

江西兩科並取

陸墓促織盆

江陰三勝事

江陰徐世英異寵

妓巧慧

沈括論字體

論神光經

論路史

字音讀誤

流賊題驛

歌童書算奇遇

郡庠銀杏火發

聽松寺

遊春黃胖詩

靖江漂沒

國初諱用元字

八歲知畫

論存經議經

大雄黃

辧珠法

臘字

文士潤筆

燒成骰子

古冢厚蛤殼

倒掛鳥

接腳

殺邊樂

戴文進不遇

畫士二呂

石鴿石斑魚

江陰人題昭君圖

江陰北門周烈女

嘲李楊二相

夏考功輳聯

姦盜皆以詩免

端陽競渡圖

不落英不落莢

辧鹿鶴雌雄

南都打春

男子生產

江陰鄕賢名宦

錢寧曬衣

論眉須

獸皮

江陰邱氏蘭亭

牙牌排衙

一乳三子

玄妙觀宋時鐘磬

京城雨錢

郭戴幼穎

箜篌

南京謠

諾臯記

周髀算尺

仙遊祈壽

斑般字韻詩

宋時江陰劉谷

辧姦論族譜亭記

淸明上河圖

半印勘合戶帖

閽寺騷擾

東坡公據附節山谷跋語

犬怪

在官有族犯皆去職

江陰人朱子同年

江令精察

褚先生

倭國春畫

科場貴善運善藏

胡端敏自贊﹝附論公奏疏﹞

梁武宋祖詩讖

石田爲賣骨董門對

鄔駙馬對

卷二

布佫七夕沐髮

倮倮六月年朝

江陰湯大理恩賚

劉誠意丹靑

半黑大珠

五歲破題

拽石難

授書中貴

慶成宴

廟壇

江西樟樹

殿上金佛

十可笑

蟹背字

久瘖因怒能言

劉艮齋娶妾同姓

瑪瑙石璧

琵琶聲梅花泡

趙松雪印色方

二古錢形

寶石名色

宋潘衡墨

雷擊柱

虹霓兆元

宋銅鐘

罍畫云雷象

江陰靑山古迹

燕巢紙鐙蓋

鄭樵食鑑

產鬼物

江陰白鸛鵒

嘉定雞金壇鵝

校蘭亭點畫

天然對偶

繼統祭告宗藩

宋張行婆

唐肅墨迹

百家姓不同

千字文重復

猿忌食肉

經山晉杏

三角三眼牛

內閣體

選妃

試錄原始

木鸚瓦杯自動

孔僧顯靈

二舉人定數

夢溪論鯉

無錫獲虎

教職淨身

二家歷法

嚴大理遺事

讀書法

辧達摩面壁影

髙季迪少時題畫

嶽武穆請糧印

易學三書

孟子古本刪本

十字碑

辧齊襄復

葉艾齋八戒詩

三全三養四印

蓮社十八賢圖

桑民懌落乙榜

鐵椎銘

卷三

戒石銘

辧博物志

駁靈芝圖

雨下失魚

墨子夏后開

元史二傳誤復

王質論紀年

降眞香

西域記一事相類

論善惡語有本

釋廣弘明集字殊

兔亦有雄

鄭所南傳

先儒用方言

祝吁

縣尹事用誤

韓集百葉桃

伐侂冑祖隴竹

禦用筆

方正學禍蔓

梁文兪事

駁李靖行雨事

不知章艸

蘇詠妓誤使事

趙同

晉多用信字

唐詩用至竟

志稱

張商英序素書

貫眾

洋溝

甘蕉

悼陸全卿詩

北海東坡書源

麻嗏籠統趙

杜順法界觀

演卦爲神農

中山王禦碑跋

蔡京父子相軋判

淫色爲風

論格致辧千金方

搖籃

琵琶靑冢

護花鳥

誤引不多食

周尙書談邊境

老儒遭困

塔影

徳佑閒子撰父志

武林俗呼

取蟾酥法

集覽誤認刊字

論禰衡張華二賦

吳文恪公教外孫

茅山古迹

李文安公幼穎

唐大中時墓銘

三花別名

曆書分色

鄭州風俗

黃叔揚傳

供閒選勝各八

姚少師官誥

鐙謎

河豚有害

測影臺考

宣徳詠撒扇

甲辰歲荒

贔屓等名不同

楚世子弒逆

丙丁龜鑑

南村艸堂記

張修撰緝屋

神仙粥方

迎武宗駕還帳詞

女辯繼母誣陷疏

瘞蠶得禍相同

西瓜

艸窗鐵崖別號

松江張同知召變

江陰刊髙麗圖經

卷四

江陰胡節婦

漢肇手摹

任兵憲家書

江陰侯賜刀

常熟倭變

江陰邑令戰死

雨豆

江陰曹主簿捍城功

大蝙蝠

張羅峯

求亡子啟

徐子仁寵幸

錢寧嬸姓

唐中丞

黑荳丹方

三古人周急

己未歲荒

唐伯虎題畫

白日鬼縛兒

柏餳

壽木前定

續皇極經世

彭祖非壽終

邵詩三十六宮

禁宰犬豕

山魈

文信國公家書

攺奉聖像

服玉泉法

王子開事

唐孝烈婦

定山雜詠捲

藥名傳文

辯爲陳侯周臣

談參傳

海山覆敗

今古惇誼僕

麋霜鹿霜法

二孝子傳附見丐兒

醉鄕律令

補班史闕名

泣鴿先生

治腳瘃

拂水巖雄殿

陳同父中興遺傳

船神名

山林窮四和

少遊題龍眠圖誤

卷五

眞率銘

統論山

論西澗詩

論牧之詩

兩郝天挺

嚴分宜

雪蛆冰蛆

化須疏

空同詠望後月聯

盈歉常理

禪玄二門唱

右軍眞迹

白沙習射幾受誣

李石麓應制詩

鬼畏

京師淸明異寒

老景詩聯

陸象山講洪範以代醮

曾石塘武略

訛言取繡女

唐伯虎漫興

男子變女

鶴卵鶵

放翁記鄭謝事

西蠡白水有讖

財主

倪雲林題亡室像

蔣陳二生附王直徐海妓

嘲弇園

去目翳

句逗

閩恆言

三教贊

玉尺八

頭通稱

百六

張太嶽善鑑文

綠鵓鴣

五風生日

土虺傷鶴膝發背方

曲賓白

西廂稱春秋

白猿傳事相同

茶事引酪奴

蝍蛆誤

蛇報事相類

錢參政仙遊夢

靜坐方

蔡君謨書

今古方言大略

紂啟同母

毫管產

錢楊藏書可惜

馬烈死相同

君山浮遠堂舊聯

錢鶴灘館江陰遺詩

██矲矮

精气二字

噴嚏

樹藝取暖

建炎間拆字

驗陰晴

鰻鱺有無

黃雀多寡

省鱭

有所思所載不同

二張遺迹

第四泉

蒟醬

本艸品類分並

茶槍旗

孟子園池語

辧正百忍圖

瞿醉漁

辧水火炭

辭賦句體

裴航論虛實

仙女論心精

釋稱父母

玉川詩窮

梅國光兩次中式

論醫

焠掌

三絕三摧

卷六

江陰一時三忠

少遊詩病

蘆菔白楊異名

安南鄧尙書附陳日照

稼穡艱難

辧蘇小妹

糞田日

北地凍解

治虎傷

彩神圖

無首猶生

佛圖澄論敬愼

物名顚倒

趙定宇父子苦志

爆孛婁詩

俗語誤語對

百合

種山藥諸物法

柿柑橘

荷三色

韭忌

賀資極字謎

居喪所守

嘲貲銜傳奉

袁舜臣詩謎夢驗

夏都憲詩

孫柏潭巍科預定

仄韻三絕句

趙林二輪回事

不著不盡

宋慈云僧夢

稻花驗米價

豆二佳種

押字原始

昔昔鹽

鶯鶯辭

石婆婆

寢輿鬼

才不足憑

邑城東門厄

廢宅賦別

泊暑撲水

猴畏

唐詩鼓吹誤收

日本婦飾

辟世俗釋道

論相

論堪輿

子言小說名

以支名書

馬孝廉志

李衛公帖

薛華館試詩

月泉吟社

稱后妃之本

顧瑛詩

布谷鳥

筆腳

蘇黃逸詩

張安道題漢髙二絕

徐武功順正堂銘

楊五川題六如折枝

蒲脯黑黃

武帝武后朝儀舉制

陸梳山居家制用

江陰令水利

異僧艸書

三住銘

卷七

遺訓

王文成逸語

王文成墨迹

一生使不盡

十二生肖

鸚鵡事相同

方言

西湖佳舫

羅一峯遺事

杜用文選

無行無學

釋稱娼女男色等名

農無逸時

攺名取媚

崔后渠名言

辧天祿閣外史

筆墨

牡丹百詠

痘凶

論陳季昭畫

王孝子

古文己字

熟雞奇變

詠桑蠶等詩

不肖

父在觀志章旨

神鵲鳴冤

東坡托諭詩

陰多陽少

注參同契托名

陶仲文傳附奉安壇疏

洞蠻四種人

容齋失考宣公事

匠班銀

江陵論財賦揭帖

贗譜

詩體

血气精溢

挽送諫臣詩

張許詩文

三誇三豪

書忍字

僞病字解

救溺

治風狗毒蛇傷

雲林柬

二縣猝變

挽朱承爵詩

忘己責人

豆腐詩

療奇疾事

煮粥詩

李柿蒲萄

佳節月忌忌月

獲麟地

嘆嘆集

薛憲副三同年

論阿房宮賦

稱侄甥

趙僉憲寄贈詩

老子至言

斯文始終在岱嶽

卷八

論賑濟遏糴

江陰侯孫

題李林甫詩

二王承襲語

人貴溫和惻怛

林和靖要語

辟謝土

塔中塔

古人引用諺語

硯貴洗

擦圖書

治中滿腹脹

祀儀成典敕

佳茗比佳人

月影辧

鋤地得金印古硯

楸葉膏法

中山狼傳

論張江陵籍沒書

論大獄

何文肅論元順帝

教學字

鳳洲閣臣小斷

異物不可食

宋學士詩文

以足代薪

種英蘇冠

治廣瘡

倭房公賦

時藝坊刻

相牛法附治六畜方

僧尼始

戒宿倡酗酒二文

導引保眞法

大度

老年拗拗

遊月巖記

海棠

心齋論非上立黨

俗學俗書通獘

蜀道表忠有本

全孝圖說

兪似詩

方正學詠宋詩文

孟勞白撰

木槿木卮子胡茄別名

浙場中卷

當行利人事

論十王薦亡之誕

朝鮮國王咨

鄭端簡公訓子語

王穉登戒庵老人漫筆序

錢裔美跋

李成之重刻漫筆跋

盛宣懷跋

四庫全書總目戒庵漫筆提要

戒庵老人漫筆﹝明﹞李詡撰上

李如一序

先大父戒庵翁歷世八十有八﹐年少遊郡校﹐七試場屋﹐繼就南雍﹐一謁選曹﹐旋棄不赴。日以典籍自娛﹐卽舊師友有當途者﹐絕不與通。閒承下訊勤渠﹐亦往往避卻﹐遇賢有司勸駕﹐第九頓致謝而已。惟塵外隱淪﹐淸言斐亹﹐辧古今﹐譚稼圃﹐其人也者﹐對之﹐則聽﹐然而笑﹐不厭也。蚤歲課業必紀﹐已稍稍旁及奇聞異見﹐晚乃紀歲月陰晴﹑裏閈人事。每於披閱所得﹐目前所傳﹐感愴所至﹐無論篇章繁簡﹐意合興到﹐隨筆簡端。自署曰戒庵老人漫筆﹐積成數冊﹐投諸篋中。癸巳歲夏五不幸背棄﹐越明年踰小祥﹐父理故篋﹐得世徳堂吟稿四冊﹑名山大川記八冊﹑心學摘要一冊﹐獨所謂漫筆者擲久蠹食﹐頗致損缺。父呼一曰「此汝大父手澤﹐小子其補綴而什襲之。」逮十有七日﹐陰雨中抽冊翻視﹐髣﹖音容﹐不覺泫然。見其中條列﹐上搜國家之逸載﹐下收鄕邑之闕聞﹐參訂往籍﹐糾核時事﹐凡可裨於日用兼有資於解頤者﹐多匯萃焉。先大父原無意著述﹐故僅僅雜出互見﹐於日課﹑陰晴﹑人事之閒﹐追曩家塾緒論﹐耳之所習﹐尙倍於此﹐蓋特千百之什一耳。況又裒於蠹餘者乎﹗然嘗臠知鼎﹐不嫌其寡﹐眾口相似﹐當有嗜者。一因檢括要領﹐略爲品目﹐標於卷首﹐是又三月初十鐙下昉也。嗟嗟﹗惟躬涉久﹐故四朝之睹記若一瞬﹔惟腹儲廣﹐故百家之指示如一轍。始於蔓衍﹐終極要玄﹐閟爲家珍﹐幽懷誰賞﹖爰命小史﹐分手謄出﹐將公藝林。緣不獲同志揚搉﹐因循三載﹐輒發輒止。今年秋﹐幸起濂周先生謙光慨然任校勘之勞﹐計帙折衷﹐釐爲八卷﹐遂告成編。前後一遵原筆﹐不敢稍有更置竄入﹐玆直識其顚末云爾。時在萬曆丁酉歲仲秋乙酉日冢孫如一百拜謹識。

戒庵老人漫筆卷一

太祖禦札【「太祖禦札」﹐原本作「禦札」﹐無「太祖」二字﹐據明藏說小萃本補。】江陰侯停封追券在靖難時﹐其裔孫所藏﹐惟太祖髙皇帝未定鼎以前禦賜四札在焉。此史冊所不載者﹐謹錄之以爲世寶。【札中國興是侯初名。】「密旨教江陰衛指揮吳國興知會﹕卽日我用馬軍往淮上取濠州安丰﹐你那里則是守城﹐不須與人野戰。你那城中馬軍﹐可撥一百精銳的﹐教忽雷王元帥領來廝殺。你料著不妨﹐便撥將來。」龍鳳十二年二月十九日親筆﹕「吳王令旨教連陽衛吳指揮﹕如今賊寇近我境界下營﹐不問多少﹐則是掣軍的法。而【缺】你則是牢固守城﹐不妨可戰卽戰﹐不可戰﹐等大軍來與他廝殺。」十二日﹕「吳王令旨教連陽衛指揮吳國興﹕旣是賊兵來﹐近境界邊廂﹐須要嚴兵固守城池﹐我城中糧食艸料廣有﹐不必便與他戰﹐不必便望應兵。你且守兩个月日﹐我方來救。賊人此行﹐不過則是要解泰州之圍。這等計量﹐如何解得﹖我旣是要徵他城子了﹐如何無堤備﹐教他解了圍﹖他若要來時﹐江南船都休出來﹐惹放來上面﹐深入我境﹐我自有分曉。泰州早晚下﹐你守兩个月時﹐泰州先下﹐不要輕意與他戰。你不見浙東胡參政兒子率兵守城如此謹愼﹐長興小耿指揮也那般謹愼。你兄弟二人及大小頭目﹐如何不彊似他每﹖則是牢守。親筆。」閏十月十六日﹕「徐相國差屠千戶報到捷音﹐當日辰牌時分克復泰州城池了當﹐全城軍民盡皆俘獲。親筆。」

祭廟饅頭祭功臣廟﹐用饅頭一藏﹐【五千四十八枚也。】江寧﹑上元二縣供面二十擔﹐祭畢送工部匠人作飯。

太祖駕幸君山【「太祖駕幸君山」﹐原無「太祖」二字﹐據明藏說小萃本補。】聞父老相傳﹐太祖皇帝曾幸江陰﹐有駐蹕意。登君山﹐望气謂主山卑客山髙﹐遂已之。詡少年猶見山有紅墻遺迹在也。是時江陰侯家以鱭魚爲上供﹐蓋江陰之貢鱭始於此。主山謂君山﹐客山謂由裏山。臨幸爲徵石牌朱錠。【錠﹐張士誠之左丞也。】

梁棟注油工部修太廟﹐梁棟皆豎立於廠﹐每根頭鑿一竅﹐以滚桐油注之﹐逐水且牢。

鳳陽父老太祖時﹐鳳陽父老﹐親自上壽﹐以比丰沛。至太宗遷北京﹐大朝年亦舉行﹐後漸廢弛。府縣督遣﹐近年有至中途逃歸者﹐命嚴其禁﹐至鎖項批解上京﹐殊失祖宗之意。陳學士石亭說。

正徳儀衛武宗在南京﹐儀衛有銅鑄人手掌連臂者﹐或人拳者﹐皆柄長二尺﹐馬上荷之﹐後大白旗有「威武」二字。

輦轂巡更北京皇城四面巡更諸鋪﹐周流傳警﹐每夜內發大鈴﹐從東華門出﹐至後宰門收。一一交遞﹐盡七十二枚﹐天明矣。

宮女護領宮女衣皆以紙爲護領﹐一日一換﹐欲其潔也。江西玉山縣貢。

揀花舍人南京舊制﹐木犀開時造餅﹐有揀花舍人五百名。

古陰陽地字幹鑿度云﹕元皇分﹐𨿽測問﹝日﹞巫﹞﹝﹝幾﹞。【注云古陰陽字。】坤鑿度云﹕孕靈坤﹝﹝一勿﹞土﹞。【注云古地字。】

梁四公梁四公記云﹕梁天監中﹐有蜀闖﹑【上音攜﹐下琛去。】需勉傑﹑【上萬。】﹝麥戊﹞﹝端﹞﹑【上贖﹐下湍。】仉﹝上﹝石又﹞下目﹞【上掌﹐下笉。】四公謁武帝。

太祖駕幸顧龍山【「太祖駕幸顧龍山」﹐原無「太祖」二字﹐據明藏說小萃本補。】金壇城外顧龍山﹐太祖髙皇帝時﹐有於髙五郎作亂﹐親徵曾駐蹕於此﹐今有禦制詞刻石碑。

罩甲罩甲之制﹐比甲稍長﹐比披襖減短﹐正徳閒創自武宗﹐近士夫有服者。

瓊花鎭浮休薛章憲先生曾至南京淳化鎭﹐主人謂曰「我每家被江陰人害。」問其故﹐曰「太祖時取張編修到此﹐墜金死﹐以地方不卽救護﹐四十家俱發充軍。」淳化鎭今多訛爲瓊花鎭云。編修乃張藻仲宣也。

江陰異魚弘治三年九月﹐邑之江濱有大魚橫死﹐長十餘丈﹐首沈不可見﹐腹仰而無鱗。眾臠割之﹐純膏腥重不可食﹐烹其油點燈。未幾﹐復爲潮蕩去。

﹖雞鳴寺鎭寺經像【「雞鳴寺鎭寺經像」﹐原無「雞鳴寺」三字﹐據明藏說小萃本補。】南京雞鳴寺﹐太祖時有金字華嚴經一部﹐沈香觀音一尊﹐長二三寸﹐以金棺銀槨盛之﹐俱遺鎭寺者。主僧﹐住持交代﹐則送禮部易封用印﹐不可輒開。武宗至南京取去﹐知太祖所畱﹐復歸於等。

念佛刻石雞鳴寺外石壁一帶﹐嵌石十塊﹐俱刻南無阿彌阿佛。云馬皇后幸寺﹐念佛一聲﹐則刻一石。

驗月體先儒言﹐月體本圓﹐受日之光。【「受日之光」﹐原作「受之日光」﹐誤﹐此據明藏說小萃本﹑淸順治本乙正。】今可驗者﹐予得三事﹕人夜坐月色中﹐身亦黑﹐一也﹔月缺時有暈皆圓﹐二也﹔安南及西域尋斯幹城﹐月初已見其半﹐三也。

陰陽互藏綿紙有軟弱而聲甚啞者﹐問其人﹐曰「此夏天所造﹐名爲陰紙﹐若冬天造者﹐則有聲。」因可見陰陽互藏之義。先儒言水生燥﹐火生濕﹐曾試觀黏之物﹐以水或湯滌之﹐則索然幹爽﹐生燥之謂也。幹物火邊﹖久﹐則轉潮潤﹐生濕之謂也。亦可見陰陽互藏之義。

五行生克五行相生﹐一順而生﹐隨時不閒﹐五行相克﹐皆閒一物﹐此亦自然﹐不待安排。今人論竹雲「公孫不相見﹐子母不相離」﹐亦有此理。

禮緯含文嘉禮緯含文嘉三卷﹐共六十篇﹐天鏡經上篇卷之一﹐自一至十五﹔地鏡經中篇卷之二﹐自十六至三十四﹔人鏡經下篇卷之三﹐自三十五至六十。序云紹興辛巳年十一月二十九日﹐東南第三正將觀察使張師禹受多言天文災異占驗之說﹐與各史五行志相類。

宣徳禦畫宣宗皇帝畫五花馬﹑白燕二幅﹐俱親題賜太監袁琦者。燕上柳葉飄灑﹐用粉分筋﹐柳幹顫掣﹐學南唐李后主金錯刀法。此徐尙書晞家物﹐舊大街戴氏收﹐又歸傘墩曹氏。

天臺奇迹天臺山奇峯甚多﹐寺池中有無腸魚﹑無靨螺螄。相傳昔有僧治此二物欲食﹐人見者譏其釋家傷生﹐僧輒放之池中﹐而活至今。相生如此。

張乖崖論陰陽【「張乖崖論陰陽」﹐原無「張」字﹐據明藏說小萃本補。】太極注中張忠定公語﹐公謂李畋曰「子知事有陰陽否﹖」對曰「未也。」曰「凡百公事﹐未著字前則屬陽﹐陽主生也﹐通變由之﹔著字後則屬陰﹐陰主刑也。刑貴正名﹐名不可攺。」

唭﹝口疑﹞太玄經唭﹝口疑﹞俱去聲﹐無聞見也。

木皮代瓦以木皮代瓦﹐今陜西秦州等處房屋猶然。

宸濠元宵紙船【「宸濠元宵紙船」﹐原無「宸濠」二字﹐據明藏說小萃本補。】宸濠曾因元宵﹐用紙造旱蓮船一隻﹐頭作二獅子﹐口俱銜錢﹐傍列五道士﹐冠皆斜側﹐一竿半靑﹐至尾則否。﹖遊各街﹐問人有曉其意者召來。忽遇一秀才見﹐云此甚有意﹐召去問之﹐對曰「好一白蓮船﹐兩司俱要錢。五道官不正﹐一竿淸不全。」大喜﹐畱宴﹐賞元寶一个。蓋江西有五道太守姓甘﹐初政頗淸﹐故云。

江西蚌眼謠【「江西蚌眼謠」﹐原無「江西」二字﹐據明藏說小萃本補。】童謠云「若要江西反﹐除非蚌生眼。」後城中小兒俱以蜊殼磨穿貫手指中爲戲﹐𨿽官府嚴刑禁之不止﹐果有宸濠之亂。

舉逆禍兆宸濠舉逆日﹐霹靂大震﹐蒼蠅無數集頭上。舟行至江中﹐見風不利﹐欲轉﹐問至何地﹐對曰「黃石磯。」音協「王失機」﹐怒斬舟人。

江西兩科並取【「江西兩科並取」﹐原無「江西」二字﹐據明藏說小萃本補。】正徳十四年己卯科﹐江西以寧藩之亂﹐缺鄕試﹐嘉靖元年壬午科﹐並取一百九十人。

陸墓促織盆宣徳時蘇州造促織盆﹐出陸墓﹑【俗呼元音。】鄒莫二家。曾見雕鏤人物﹐妝采極工巧。又有大秀﹑小秀所造者尢妙﹐鄒家二女名也﹐久藏蘇州庫中。正徳時發出變易﹐家君親見。

江陰三勝事江陰𨿽不稱劇邑﹐然有三事敻然絕倫者﹐余爲拈出。地非帝鄕﹐而有太祖皇帝故人焦千戶髙尙如﹑嚴光﹐事見寓圃雜記。景泰七年丙子秋榜﹐﹖啟文舉以春秋學生發解應天﹐徐泰士亨以書經監生發解順天﹐兩榜首皆邑人同學﹐今學前有坊額。徐公晞以吏員登八座﹐初授繕工經歷司都事﹐歷工部郎中﹐進兵部右侍郎﹐遷南京戶部左侍郎。正統初﹐以徵雲南功升兵部尙書﹐曾爲殿試讀卷官﹐刻錄惟書江陰人而已。事在國史。此三事﹐四方鮮有其一﹐惟合得之益奇。

江陰徐世英異寵【「江陰徐世英異寵」﹐原無「江陰徐」三字﹐據明藏說小萃本補。】徐世英﹐尙書晞之孫﹐其娶妻乃英宗母孝恭皇后之姊所出﹐少時宮禁相習﹐正統某年追憶﹖問﹐知配與徐晞孫。傳奉馳驛來京朝見﹐用平頭巾﹐卽今裏老戴以接官者。諭吏部曰「朕豈有白衣親﹖與他九卿堂上官做。」科道交章論列﹐聖旨批﹕「今後再有來說者﹐打掉牙齒。」僅授中書舍人。天順初﹐遂升通政使司通政﹐前後閱四十年﹐至弘治初始致仕﹐蓋異寵云。

妓巧慧三楊學士當國時﹐有一妓名齊雅秀﹐性最巧慧。一日被喚﹐眾謂之曰「汝能使三閣老笑乎﹖」對曰「我一入﹐就令笑也。」進見﹐問何以來遲﹐對曰「在家看些書。」問何書﹐對曰「列女傳。」三閣老聞之果大笑﹐乃戲曰「我道是齊雅秀﹐乃是臍下臭。」蓋因其姓名之聲而譏之﹐應聲曰「我道是各位老爹是武職﹐原來是文官。」以文爲聞也。三公曰「母狗無禮﹗」又答曰「我是母狗﹐各位老爹是公侯。」侯者猴也。

沈括論字體【「沈括論字體」﹐原無「沈括」二字﹐據明藏說小萃本補。】沈括論書曰「寡在左﹐則取上齊﹐寡在右﹐則取下齊﹐如從口從金﹐此多寡不同也。唫則取上齊﹐扣則取下齊。如從尗從又及從口從胃三字﹐合者多寡不同﹐則叔當取下齊﹐喟當取上齊。」

論神光經【「論神光經」﹐原無「論」字﹐據明藏說小萃本補。】神光經﹐術家妄作之書也﹐無稽之甚。

論路史【「論路史」﹐原無「論」字﹐據明藏說小萃本補。】路史﹐宋乾道中廬陵羅泌長原撰﹐多載仙經讖緯茫昧之說。

字音讀誤【「字音讀誤」﹐原無「讀誤」二字﹐據明藏說小萃本補。】賈胡藏珠﹐都少卿玄敬讀作假而不爲古音﹔泛駕之馬﹐陳學士魯南讀作泛而不爲播﹐音學其難矣哉。

流賊題驛流賊趙風子就擒﹐經河南﹐題驛云「魏國英雄今已休﹐一場心事付東流。秦廷無劍誅髙鹿﹐漢室何人問丙牛。野鳥空啼千古恨﹐長江難洗百年羞。西風吹散窮途客﹐一夜遊魂反故邱。」

歌童書算奇遇鎭江楊閣老邃庵家小僕楊芝﹐江陰徐葵亭某所送歌童也。武宗臨幸﹐見之﹐問其名﹐攺賜爲羊脂玉﹐攜至京﹐後發回。又有鎭江於鵬書算﹐初字克舉﹐美容儀。是時楊令鵬接待武宗﹐見而問其名﹐對曰「於鵬。」賜字曰萬里﹐其圖書文曰「天賜萬里」。二人之遭際﹐何其幸與﹗

郡庠銀杏火發【「郡庠銀杏火發」﹐原無「郡庠」二字﹐據明藏說小萃本補。】常州府學銀杏﹐西南一株﹐嘉靖元年正月二十一日火發竅中﹐焰焰水不能沃﹐至二十六日而止﹐樹亦無害。說者言本府解元之應﹐是科華鑰也。

聽松寺無錫聽松寺爲二泉公所得﹐有人揭其門云「此日暫爲新相地﹐百年還是舊僧居。」

遊春黃胖詩白獺髓記﹐開禧權臣因賜南園新成﹐會諸朝士﹐席閒分題﹐有賦遊春黃胖詩云「兩腳捎空欲弄春﹐一人頭上又安身。不知終入兒童手﹐筋骨翻爲陌上塵。」以爲一朝士姓兪所作。又怡顏錄載韓侂冑以冬日遊西湖﹐寘宴南園﹐席閒有獻迎春黃胖者﹐命其族子院判賦詩﹐云「腳蹋虛空手弄春﹐一人頭上要安身。忽然﹖斷兒童手﹐骨肉都爲陌上塵。」二詩一也﹐而不同如此。丁晉公同夏英公看弄水﹖﹐丁屬夏賦詩﹐曰「舞拂跳珠復弄丸﹐遮藏巧便百千般。主公端坐無由見﹐卻被傍人冷眼看。」三公之末路﹐蓋兆於詩矣。

靖江漂沒嘉靖元年七月二十五日﹐風潮大作﹐是夜靖江漂沒萬人﹐崇明並沿江亦然。

國初諱用元字余家先世分關中﹐寫吳原年﹑洪武原年﹐俱不用元字。想國初惡勝國之號而避之﹐故民間相習如此。史書無所考見﹐姑記之以詢之熟典故者焉。

八歲知畫元嶽柱字止所﹐八歲觀畫師何澄畫陶母翦發圖﹐柱指陶母腕上金釧﹐詰之曰「金釧可易酒﹐何用翦發爲也﹖」何大驚異。觀此可以知畫理矣。

論存經議經三皇之書﹐伏羲有易﹐神農有本艸﹐黃帝有素問。易以卜筮存﹐本艸﹑素問以方技存﹐其天乎﹖新安王晦叔云﹕【「程子曰素問必出於戰國之末。】大戴記之夏小正﹑管子之弟子職﹑孔叢子之小爾雅﹐古書之存者﹐三子之力也。」浚儀王伯厚云「陸務觀曰﹐唐及國初學者﹐不敢議孔安國﹑鄭康成﹐況聖人乎﹖自慶曆後﹐諸儒發明經旨﹐非前人所及﹐然排系辭﹐毀周禮﹐疑孟子﹐譏書之胤徵﹑顧命﹐黜詩之序﹐不難於議經﹐況傳注乎﹖」

大雄黃安遠侯柳文家有雄黃一塊﹐重五十斤﹐每年五月用金盆架置堂上﹐過夏乃收。沈戒庵說常見云。

辧珠法試大珠﹐以漆圓盤擲下﹐連跳起不定者佳﹐一下直轉者僞。

臘字市肆有脯臘﹐當只白煮爲之。初不曉臘字之義﹐易噬﹝口﹝太皿﹞六三「噬臘肉」﹐謂獸全體骨而爲之者﹐周禮臘人注﹕小物全幹爲臘。

文士潤筆嘉定沈練塘齡閒論文士無不重財者﹐常熟桑思玄曾有人求文﹐托以親暱﹐無潤筆。思玄謂曰「平生未嘗白作文字﹐最敗興﹐你可暫將銀一錠四五兩置吾前﹐發興後待作完﹐仍還汝可也。」唐子畏曾在孫思和家有一巨本﹐錄記所作﹐簿面題二字曰「利市」。都南濠至不苟取。嘗有疾﹐以帕裹頭彊起﹐人請其休息者﹐答曰「若不如此﹐則無人來求文字矣。」馬懷徳言﹐曾爲人求文字於祝枝山﹐問曰「是見精神否﹖」【俗以取人錢爲精神。】曰「然。」又曰「吾不與他計較﹐淸物也好。」問何淸物﹐則曰「靑羊絨罷。」

燒成骰子南京顧英玉瑮知許州時﹐掘地中得燒成骰子一窖﹐約兩三石﹐每以六枚作小匣置之﹐歸遺親友。蘇州沈辯之與文曾得之。

古冢厚蛤殼靑州城北四十餘里丰山下﹐麥地古冢得厚蛤殼【俗謂之綿歪﹖者﹐蘇人謂之倉蒲。】四五千枚﹐以錦綺重重間鋪﹐錦皆毀化﹐殼背隨尖闊就臍作嘴﹑二目﹑雙角﹐短長異狀﹐皆爲鳥形﹐以漆畫之。每殼中各色畫樹木人物﹐竹籃紛錯﹐如婦人采桑之狀﹐有在樹上者﹐有倚樹下者﹐坐臥行立﹐種種皆備。亦有僧擲籃滿地﹐亦有人頂籃樹底。余率眾行男女交感﹐橫斜俯仰﹐上下異態﹐不可具言。男閒有作回回貌並椎髻者﹐婦人或散發在後﹐長乳尖足﹐毛竅陰陽之物顯然﹐抱持牽挽。一殼多者至十數對。正類今之春畫﹐然不知作何用耳。沈辯之得百枚回。又云冢中他物甚多﹐木梳尙存圓背﹐亦異今制。銅器皆商金銀者﹐疑爲三代物。然僧不始於三代﹐或是北朝時魘鎭物爲近。

倒掛鳥倒掛鳥大如雀﹐綠色﹐宿則倒掛﹐常置籠中。以好香燻之﹐則展毛羽受香﹐畢而飲。客至﹐置几案閒﹐仍以香引之﹐如前展羽﹐一室芬馥。

接腳武宗夏后居五花宮﹐今上陳皇后立﹐夏后乃退居小二宮而讓之。時禦史葉鍾﹑監修江陰﹑辦事吏王實常隨出入﹐見宮殿皆不甚髙大﹐中置龍龕﹐朝廷所坐有金交椅﹐又方木墩甚眾。問內官所用﹐乃宮人祗候傳班﹐短者以此木之令齊﹐名接腳。

殺邊樂武宗皇帝深解音律﹐親制殺邊樂﹐南京教坊皆傳習。余嘗聞之﹐有笙有笛有鼓﹐歇落吹打﹐聲極洪爽﹐頗類吉利樂。

戴文進不遇【「戴文進不遇」﹐原無「戴」字﹐據明藏說小萃本補。】宣徳間﹐昆山畫士謝庭循𨿽以畫蒙寵﹐終日侍禦圍棋。時錢塘戴文進畫法極髙﹐與等輩十八人行取至京﹐皆不及戴者。考試﹐令戴畫龍﹐戴本以山水擅名﹐非其本色﹐隨常畫龍皆四爪﹐呈禦﹐上大怒﹐曰「我這里用不得五爪龍﹐著錦衣衛重治﹐打禦棍十八發回。」餘十七人皆得用命也。蓋爲謝所軋云。蘇州周東村說。宣宗又嘗問謝曰「還有一戴文進﹐聞畫得好。」對曰「是秀才﹐畫欠精致﹐是隸家畫也。」卒不得進。上海陸子淵司業亦云﹐戴曾畫山水進呈﹐宣宗稱善﹐令謝視之﹐謝指擿其失﹐曰「好固好﹐但舟中豈有穿紅袍釣魚之理﹖」遂棄去弗用。

畫士二呂孝宗朝畫士﹐呂紀以翎毛﹐呂文英以人物﹐皆被恩寵。紀﹐寧波人﹐文英﹐處州人﹐人呼爲小呂。

石鴿石斑魚浦城有石鴿﹐大如靑蛙﹐待客最貴之物﹐龍遊謂之石鴨。西安有石斑魚﹐生石池冷水﹐味佳甚。

江陰人題昭君圖「驪山舉火因褒姒﹐蜀道蒙塵爲太眞。能使明妃嫁胡虜﹐畫工應是漢忠臣。」此邑人題昭君圖﹐名時﹐忘其姓。

江陰北門周烈女【「江陰北門周烈女」﹐原無「江陰」二字﹐據明藏說小萃本補。】邑北門順化三坊周仲義妻崔氏生女﹐十歲時﹐正徳六年﹐許贅鎖巷曹黼男益﹐益後屢以不才絕婚﹐父母攺議他姓﹐女誓不願而止。嘉靖元年五月閒﹐曹聞女尙居室﹐忽送禮﹐復尋前盟﹐周輒拒﹐逐擔盒之夫﹐且訟於官。女聞﹐懼貽辱﹐自是茹素禮神。母前托疾﹐婉詞令鬻棺﹐密治衾服﹐凡置靈之所及身後事﹐一一整備。六月初三日夜﹐沐浴更衣﹐書詩二首﹐至別室易新鞋﹐縊死﹐年二十一歲也。其詩曰「奴命皆因運不通﹐雙親一念幾時空。夜閒得夢能分曉﹐此事須知不苟同。」又曰「貴家數次欲求姻﹐罰誓堅心拜世尊。正直無私未明事﹐只從一死不須論。」鄰人周天祥﹐女之從祖﹐言其曾祖周效忠本江西南昌縣人﹐【「言其曾祖周效忠本江西南昌縣人」﹐「曾」字原作「尊」﹐據明藏說小萃本﹑淸順治本攺。】任福建道廉使﹐降江陰稅課大使﹐洪武二十四年遂占籍云。

嘲李楊二相【「嘲李楊二相」﹐原無「嘲」字﹐據明藏說小萃本補。】聞有爲詩嘲李﹑楊二相者云「堪嘆涯翁與邃翁﹐兩人皆起自神童。文章政事不多異﹐詭譎姦邪大略同。考試賣題涯怎恕﹖選官受賄邃難容。皇天莫道無陰報﹐个个教他絕後宗。」巷議之口﹐亦可畏哉。

夏考功輳聯【「夏考功輳聯」﹐原無「夏」字﹐據明藏說小萃本補。】蘇州夏考功愈﹐淸介而貧﹐松江錢學士溥在京時﹐除夜同沈粲在夏宅﹐當作一春聯﹐求沈寫之﹐曰「座上無氈﹐且喜身安心內樂」﹐【「且喜身安心內樂」﹐「內」字原作「自」﹐非﹐「自」與下聯之「中」不對﹐作「內」是﹐據明藏說小萃本﹑淸順治本攺。】方構思下句﹐夏遽云「吾已得之矣。」對曰「門前有粟﹐誰憐眼飽肚中饑。」蓋其家對倉而居故也。錢至新正三日﹐送米六十石。

姦盜皆以詩免蘇州月舟和尙犯姦﹐長洲知縣聞其能詩﹐以鶴爲題﹐詩曰「素身潔白頂圓朱﹐曾伴仙人入太虛。昨夜藕花池畔過﹐鷺鷥冤卻我偸魚。」釋之。又一婦以夫盜牛事犯﹐上縣尹詩云「洗面盆爲鏡﹐梳頭水當油。妾身非織女﹐夫倒會牽牛。」免其罪。

端陽競渡圖元黃振鵬【一作震朋。】賜號孤云處士﹐繡端陽競渡圖像﹐如白描﹐甚精妙。大徳九年作﹐在蘇州張家。【徐子擴曰孤云與施宜生同時﹐端陽競渡卽淸明上河圖也。】

不落英不落莢朝廷每年四月初八日﹐賜文武百官午門外喫不落英﹐曹禦史方湖弘云不落英是﹖食也。【四月八日爲佛節﹐朝中皆崇尙﹐故有此賜。然周正建子﹐釋迦生之四月﹐卽今二月也。】鎭江醫官張天民在湖廣榮王府﹐端午賜食不落莢﹐云卽今之粽子。

辧鹿鶴雌雄【「辧鹿鶴雌雄」﹐「辧」字原無﹐據明藏說小萃本補。】鹿初生鼻邊有缺者是雄﹐鶴初生雄者眼傍別有紅點。

南都打春金陵春前一月﹐沿街鳴鑼﹐跳唱乞米﹐名打春。相傳太祖見田野中有此﹐命翰林撰詞﹐使城中亦爲之。至今及其時﹐江寧﹑上元兩縣給批﹐舉行不廢﹐謂之村田樂﹐然所唱非舊詞也。

男子生產蘇州府吳縣九都一圖人孔方﹐年五十四歲﹐嘉靖二年十月內晚行曠野﹐兩次聞呼其姓名﹐視不見人。後每夜睡夢中覺有一小兒在傍﹐如此數次。至十一月閒﹐腹內覺有肉塊﹐日漸長大﹐嘉靖四年正月內﹐肚腹時加攪痛﹐至二十四日穀道出血不止﹐二十六日巳時產下一包﹐當卽暈倒。妻沈氏驚異﹐隨將磁瓦劃開看﹐有一男子小軀在內﹐身長一尺﹐發長二寸﹐耳目口鼻俱全。鄰婦徐氏看﹐稱怪異﹐卽棄撇太湖中﹐浮盹而去。裏老宋盛等申呈巡按禦史朱實昌﹐牌仰縣丞戴珍拘送體勘。孔方因病﹐於五月二十日該縣才申送到府﹐覆審俱同﹐實爲災異﹐具本奏聞﹐仍引宋宣和六年都城賣靑果男子事﹐以祈修省。

江陰鄕賢名宦延陵季子札。宋兵部侍郎葛公宮公雅。宋太常博士葛公密子發。宋太師淸孝葛公書思進叔。宋兵部侍郎耿公秉直之。宋極密文定邱公﹖宗卿。宋寶謨待制胡公瑑叔章。宋右丞相文定葛公邲楚輔。宋司農卿﹖公當可時文。宋校書趙公發達夫。宋知寶慶府胡公鏜伯遠。南宋處士吳公欣之。元平江路府判宋公仁輔。元睦州同知李公士龍。元廉訪莊簡陸公垕仁重。元庸齋先生梁公益直之。元君山先生杜公友開陽父。【「元君山先生杜公友開陽父」﹐「陽父」原作「伯陽」﹐誤﹐據明藏說小萃本攺。】元時齋先生兪公奕曾仲山。元空谷先生兪公遠之近。元梧溪先生王公逢元吉。元苔石先生繆公鑑君寶。元州判張公端希尹。編修張公宣藻仲。司業孫公作大雅。鞏昌知府孫公亶叔誠。大理寺正嚴公本志道。右鄕賢二十六。宋知軍崔公立本之。宋知軍王公棠。宋知軍徐公蕆子禮。宋知軍樓公鍔巨山。宋知軍戴公溪肖望。【「宋知軍戴公溪肖望」﹐「肖望」原作「肖堅」﹐誤﹐據明藏說小萃本﹑淸順治本攺。】宋知軍趙公彥適。宋知軍顏公耆仲。宋知軍史公寯之。元州尹張公紹祖可久。元州尹李公師善復初。元同知韓公搏。梁縣令司馬公筠。唐縣令趙公和。宋知縣楊公孝孺達甫。宋知縣林公庚。宋縣丞於公���。宋縣丞楚公執柔。宋縣尉袁公燮和叔。宋教授鄭公漻。宋教授尢公袤延之。宋教授鄭公應申。宋教授郭公庭堅。宋教授史公蒙卿。宋水軍經制李公寶。元萬戶蒙古公醜吳靜如。江國吳公國興﹐賜名良。海國吳公國寶賜名楨﹐幹臣。右名宦二十七。【已上鄕賢名宦﹐系先髙祖考定﹐今據縣誌續入者﹐並得備載﹐以便覽。孝子趙公文鼎諱鉉禦史貢公克仁諱安甫大廷尉湯公新之諱沭文學薛公堯卿諱章憲憲副薛公應登諱甲禦史黃公士尙諱正色司成張公補之諱衮廩彥張公雲程諱汝翼諭徳謚文貞繆公當時諱昌期禦史謚忠毅李公仲達諱應升大參顧公尙實諱言中丞袁公季友諱一驥光祿卿劉公克柔諱幹武選趙公道隆諱與治禦史史公禹臣諱良佐少參貢公國祺諱修齡孝廉夏公茂卿諱樹芳右鄕賢十七。國博周公��諱恩﹐黃巖人進士蔣公文惠諱宥﹐錢塘人儒士王公��諱子倫﹐南海人進士周公國用諱斌﹐昌黎人舉人王公好徳諱秉彜﹐巴縣人進士謝公安世諱寧﹐惠安人進士黃公汝器諱璉﹐濟陽人進士黃公夢弼諱傅﹐蘭溪人進士塗公賓賢諱禎﹐新淦人進士劉公景瞻諱弦﹐安福人進士王公文淵諱泮﹐磁州人進士李公仁甫諱元陽﹐雲南人進士吳公峻伯諱維嶽﹐孝丰人進士趙公元朴諱錦﹐余姚人進士錢公鳴叔諱錞﹐荊州人進士金公中石諱柱﹐上虞人進士王公克濟諱承芳﹐寧羌州人進士李公文淑諱芳﹐嘉興人進士劉公交甫諱守泰﹐麻城人進士胡公爾潛諱士鰲﹐詔安人進士錢公用甫﹐原姓卜﹐諱汝梁﹐烏程人進士劉公翼辰諱學周﹐武昌人進士郝公仲輿諱敬﹐京山人進士余公才伯諱士奇﹐東筦人已上縣令。縣丞李公景儀諱鳳﹐陽曲人﹐監生。縣丞賀公子翚諱子徽﹐廬陵人﹐舉薦。縣丞兪公��諱淩雲﹐丰城人﹐監生。縣丞黃公和之諱霆﹐洧州人﹐監生。主簿曹公��諱廷慧﹐山東人﹐貢士。縣丞郭公��諱一坤﹐安遠人﹐選貢。主簿曾公汝煥諱仲文﹐泰和人﹐監生。縣丞張公簡安諱醇儒﹐崇徳人﹐選貢。已上縣佐。訓導王公宗器諱鎬﹐雒陽人﹐監生。訓導趙公��諱儲﹐蘭溪人。教諭林公孔承諱烈﹐東筦舉人。訓導範公秉義諱承寵﹐山東人。教諭湯公堯文諱煥﹐仁和舉人。教諭王公子一諱之夔﹐丹徒歲貢。教諭戴公眉陽諱士傑﹐昆山舉人。教諭張公雨峯諱化原﹐昆山舉人。已上教職。右名宦四十。】

錢寧曬衣武宗時﹐【「武宗時」﹐原作「武徳時」﹐誤﹐據明藏說小萃本﹑淸順治本攺。】錢寧六月六日曬紅綠衣服﹐用裁縫十六人﹐折衣半月。曹方湖云。

論眉須髮屬心﹐眉屬肝﹐須屬腎。故風疾多脫眉﹐宦官皆無須﹐此理之驗也。

獸皮夜閒穿羔兒皮﹐二更寒透﹐狐貍皮可過三更﹐貂鼠皮直至四更﹐北人試驗如此。貊皮色似鹿﹐當頸有白毛﹐儼如甕形﹐【「儼如甕形」﹐「甕」字原爲墨丁﹐據明藏說小萃本補。】取以爲褥﹐臥之可醒酒。蘇州許國用一褥﹐曾求唐子畏畫﹐遂爲所得。豹以小而文散者名艾葉文﹐其價尢貴於連錢。

江陰邱氏蘭亭【「江陰邱氏蘭亭」﹐原無「江陰」二字﹐據明藏說小萃本補。】陶南村輟耕錄第六卷

載蘭亭集刻一百一十七刻﹐壬集一十四刻﹐中江陰邱氏二。余借觀友人蘭亭一本﹐會萃十餘刻﹐中一刻題云「蘭亭詩序﹐定武舊本旣不易得﹐而世俗所傳﹐類不彊人意﹐模搨者多弱﹐臨寫者或雜以己意﹐甚者妄意。舊本轉相模勒﹐字畫寖瘦﹐遂作一等肥字﹐其波磔乃類今時人書﹐不知晉時人未有此法也。此本出於新昌石氏﹐𨿽不敢望定武舊本﹐而視今所傳爲近。故家遺物﹐其有所自來耶。淳熙戊申二月五日邱壽﹖書。」上一錢形圖書﹐篆東堂二字﹐下一方圖書﹐篆曁陽邱氏四字。按曁陽卽古江陰縣名﹐此帖必邱氏二刻之一也﹐錄之以備參考。

牙牌排衙外任官與京職官相遇﹐外任官曰我愛京官有牙牌﹐京官曰我又愛外任有排衙。

一乳三子邑石頭港巡檢任忠﹐陵縣人﹐年五十七歲﹐妻王氏三十五歲。嘉靖五年七月初三日子時﹐一胞產三男。

玄妙觀宋時鐘磬【「玄妙觀宋時鐘盤」﹐原無「宋時」二字﹐據明藏說小萃本補。】縣西門玄妙觀道士湯秋泉房舊傳鐘磬二物﹐鐘一邊有「漢編鐘」三字﹐一邊有「太淸宮」三字﹐皆陽文小篆。磬碧玉﹐邊上一頭有「大晟」二字﹐一頭有「太簇」二字﹐皆陰文古篆。按唐明皇天寶爲太淸宮祀老子。淳化四年修眞宗祥符六年行幸宋太宗大晟殿﹐元丰七年始造玉磬。謂漢編鐘者﹐如漢之制﹐非漢鑄也。大晟是祀太宗廟﹐太簇是此磬應此律耳﹐皆宋物也。

京城雨錢嘉靖六年六月十九日夜﹐京城雨電交作﹐次早東江米巷大街南李學等家房上拾有銅錢八十四文﹐每个一一壁立在瓦隴中。禦史張璠具奏災異﹐錢進入庫。

郭戴幼穎江西郭希顏﹐十三歲中鄕舉﹐在場屋作文甚捷。監場布政見其遞卷尙早﹐呼前﹐出一對云「紙糊屏風千个眼」﹐對曰「油澆蠟燭一條心」。福建戴大賓十三中鄕舉﹐十一二時出考科舉﹐同輩見其少﹐謂曰「小朋友如此年就要做官﹐做到何官﹖」答曰「做閣老。」眾戲出一對云「未老思閣老」﹐應聲云「無才做秀才」。眾哄然大笑﹐知反爲所傷也。

箜篌大明會典載﹐朝廷樂器中有二十弦﹐卽箜篌也。

南京謠南京謠云「國子監裏聽講﹐武定門外炮響﹐是這等演武修文﹐只費朝廷糧賞。」

諾臯記姚寬西溪叢語曰「段成式酉陽雜俎有諾臯記﹐又有支諾臯﹐意義難解。春秋左氏傳襄公十八年秋﹐齊侯伐我北鄙﹐中行獻子將伐齊﹐夢與厲公訟﹐弗勝﹐公以戈擊之﹐首隊於前﹐跪而戴之﹐奉之以走。見梗陽之巫臯﹐他日見諸道﹐與之言同。巫曰﹕『今玆主必死﹐若有事於東方﹐則可以逞。』獻子許諾。疑此事也。」晁伯宇談助云「靈奇祕要辟兵法﹐正月上寅日﹐禹步取寄生木三﹐﹖曰﹕『喏臯敢告日月震雷﹐令人無敢見我﹐我爲大帝使者。』乃斷取五寸﹐陰漧百日爲簪﹐三七循頭還著中﹐人不見。』晁說非也。成式諾臯記序曰﹕『夫度朔司刑﹐可以知其情狀﹐葆登掌祀﹐將以著於感通﹐有生盡幻﹐遊魂爲變﹐乃聖人定璇璣之式﹐立巫祝之官。考乎十輝之祥﹐正乎九黎之亂﹐當有道之日﹐鬼不傷人﹐在觀徳之時﹐神無乏主。若列生言﹖下之駒掇﹐莊生言戶內之雷霆﹐楚莊爭隨兕而禍移﹐齊桓﹖委蛇而病愈﹐徵祥變化﹐無日無之﹐在乎不傷人不乏主而已。成式因覽歷代怪書﹐偶疏所記﹐題曰諾臯記。街談鄙俚﹐與言風波﹐不足以辧九鼎之象﹐廣七車之對。然遊息之暇﹐足爲鼓吹耳。』」

周髀算尺蘇州馬懷徳﹖星板一副十二片﹐烏木爲之﹐自小漸大。大者長七寸餘﹐標爲一指二指以至十二指﹐俱有細刻若分寸然。又有象牙一塊﹐長二尺﹐【「長二尺」﹐明藏說小萃本作「長二寸」﹐未知孰是。】四角皆缺﹐上有半指半角一角三角等字﹐顚倒相向﹐蓋周髀算尺也。

仙遊祈壽蒲田林守衷爲父求夢於仙遊九仙﹐以祈壽限﹐時年六十歲﹐夢人持一碗肉﹐謂曰「仔細喫此一碗肉﹐再無肉喫了。」其父聞之曰「吾還有十年。」問何故﹐曰「『七十者衣帛食肉。』又曰『非肉不飽。』言再無者止此耳。」後至七十﹐親家飲酒食桃﹐痛驟下﹐無疾而終﹐果七十歲。

斑般字韻詩匏庵吳公寬書體學蘇﹐西涯李公東陽嘗試效其體﹐作斑字般字韻律詩相戲﹐詩引有「勿怪攙奪蘇家行市」之語﹐於是往復各五首﹐中多警聯。西涯斑字曰「心同好古生差晚﹐力欲追君鬢恐斑。搨徧吳箋猶送錦﹐搦殘湘管半無斑。換羊價重街頭帖﹐畫虎心勞紙上斑。雲閒天馬誰爭步﹐水底山雞自照斑。」匏庵斑字韻曰「硯沼百波空對影﹐管城一孔但窺斑。長愛弱毫能瘦硬﹐戲將濃墨故斕斑。馬形始悟當書尾﹐羊鞹無勞彊索斑。寒蛩入戶聲初咽﹐拙鳥成巢羽獨斑。」西涯般字曰「聊以師模歸有若﹐敢將交行比顏般。鄭師乍許三降楚﹐墨守終能九卻般。文心捧處慚施女﹐筆陣圍時困楚般。」匏庵般字曰「臨模惡札勞唐紙﹐結構奇材得魯般。屢屈漢庭陪絳灌﹐遠輸齊粟荷姚般。廉頗謝罪宜先藺﹐趙鞅行軍已殿般。聊復據鞍如馬援﹐不因奪邑慍劖般。」西涯諸聯已自載於詩話中﹐余特並載匏庵之作﹐以見二公之競藻於一時者如此云。

宋時江陰劉谷經義所檢討江陰布衣劉谷嘗獻書於朝廷﹐元佑庚午冬﹐有欲中熙寧大臣者﹐諷村民以田事進狀訟谷﹐事下淮東憲司推治。時蘇子瞻守揚州﹐淮憲內懷觀望﹐谷懼禍見翁﹐書天字七以示之﹐其文如此﹕【天天天天天天】天。並列者三﹐而一綴於六字之下。谷默領其意﹐乃變姓皇甫逃於廬山。嘗至饒州安仁﹖蔣公靜之官所﹐淮憲以聞﹐有旨治靜匿谷事。谷逃三年﹐至紹聖而田事直﹐靜亦會恩乃免。此載徐神翁語錄。神翁姓徐名大﹐更名守信﹐泰州海陵人﹐居衝眞坊樂眞橋之側。嘉佑初﹐執役天慶觀﹐持帚灑掃十數年﹐人無識者﹐止呼爲徐二翁。蔣公之奇號爲神翁。

辧姦論族譜亭記蘇老泉辧姦論﹑族譜亭記﹐葉石林避暑錄話﹑周公謹齊東埜語二書中載當時作二文之情實﹐余錄之﹐爲索隱者助焉。葉云「蘇明允本好言兵﹐見元昊叛西方﹐用事久無功﹐天下事有當攺作﹐因挾其所著書﹐嘉佑初來京師﹐一時推其文章。王荊公爲知制誥﹐方談經術﹐獨不喜之﹐屢詆於眾﹐以故明允惡荊公甚於仇讎。會張安道亦爲荊公所排﹐二人素相善﹐明允作辧姦一篇﹐密獻安道﹐以荊公比王衍﹑盧杞﹐而不以示歐文忠。荊公後微聞之﹐因不樂子瞻兄弟﹐兩家之隙﹐遂不可解。辧姦久不出﹐元丰閒子由從安道辟南京﹐請爲明允墓表﹐特全載之﹐蘇氏亦不入石﹐比年稍傳於世。荊公性固簡率不緣飾﹐然而謂之食狗彘之食囚首喪面者﹐亦不至是也。」周云「滄洲先生程公許﹐字季與﹐眉山人。仕至文昌﹐寓居霅上﹐與先子從容談蜀中舊事﹐歷歷可聽。其言老泉族譜亭記﹐言鄕俗之薄﹐起於某人﹐而不著其姓名者﹐蓋蘇與其妻黨程氏大不咸﹐所謂某人者﹐其妻之兄弟也。老泉有自尢詩﹐述其女事外家不得志以死﹐其辭甚哀﹐則其怨隙不平也久矣。其後東坡兄弟以念母之故﹐相與釋憾。程正輔於坡爲表弟﹐坡之南遷﹐時宰聞其先世之隙﹐遂以正輔爲本路憲將﹐使之甘心焉。而正輔反篤中外之義﹐相與周旋之者甚至﹐坡詩往復唱和中亦可槪見也。正輔上世爲縣錄事﹐縣有殺人者﹐獄已具﹐程獨疑之﹐因緩其事﹐多方物色之﹐果得眞殺人者﹐而系者遂得釋。他日役滿家居﹐夢神告之曰﹕『汝有活冤獄之功﹐當令汝子孫名宦相繼﹐爲衣冠盛族。』至其子﹐遂擢第﹐其後益大如夢言。然多行不義﹐徳馨弗聞。」

淸明上河圖李閣老東陽淸明上河圖後記云「右淸明上河圖一卷﹐宋翰林畫史東武張擇端所作。上河云者﹐蓋其時俗所尙﹐若今之上冢然﹐故其盛如此也。圖髙不滿尺﹐長二丈有奇﹐人形不能寸﹐小者才一二分﹐他物稱是。自遠而近﹐自略而詳﹐自郊野以及城市。山則巍然而髙﹐隤然而卑﹐窪然而空。水則澹然而平﹐淵然而深﹐迆然而長引﹐突然而湍激。樹則槎然枯﹐郁然秀﹐翹然而髙﹐蓊然而莫知其所窮。人物則官﹑士﹑農﹑賈﹑醫﹑卜﹑僧道﹑胥隸﹑篙師﹑纜夫﹑婦女﹑臧獲之行者坐者問者答者授者受者呼者應者﹐騎而馳者﹐負者戴者﹐抱而攜者﹐道而前呵者﹐執斧鋸者﹐操畚鍤者﹐持杯罌者﹐袒而風者﹐困而睡者﹐倦而欠伸者﹐乘轎褰簾以窺者﹐又有以板爲輿無輪箱而陸曳者。有牽重舟溯急流極力寸進﹐圜橋匝岸﹐駐足而旁觀﹐皆若交驩助叫﹐百口而同聲者。驢馬牛橐之屬﹐則或馱或載或臥或息或飲或秣﹐或就囊齕艸﹐首入囊半者。屋宇則官府之衙﹐市廛之居﹐村野之莊﹐寺觀之廬﹐門窗屏障籬壁之制﹐間見而層出。店肆所鬻﹐則若酒若饌若香若藥若雜貨百物﹐皆有題扁名氏﹐字畫纖細﹐幾至不可辧識。所謂人與物者﹐其多至不可指數﹐而筆勢簡勁﹐意態生動﹐隱見之殊形﹐向背之相準﹐不見其錯誤攺竄之迹﹐殆杜少陵所謂毫髮無遺憾者。非蚤作夜思﹐日累歲積不能到﹐其亦可謂難已。此畫當作於宣﹑政以前丰﹑亨﹑豫﹑大之世﹐卷首有佑陵瘦筋五字簽及雙龍小印﹐而畫譜不載﹐金大定閒﹐燕山張著有跋。據向氏書畫記﹐謂與西湖爭標圖俱選入神品﹐旣歸元祕府﹐至正閒爲裝池﹐官匠以似本易去﹐售於貴官某氏﹐某守眞定。主藏者復私鬻之於武林陳彥廉氏﹐陳有急﹐又聞守且歸﹐懼不能守﹐西昌楊準以重價購之﹐而具述其故云爾。後又爲靜山周氏所得﹐吾族祖云陽先生爲跋其後﹐又有藍氏珍玩﹑吳氏家藏諸印﹐皆無邑裏名字。不知何年復入京師﹐予始見於大理卿朱文徵家﹐爲賦長句。後爲少師徐文靖公所藏﹐公未屬纊﹐謂云陽手澤所在﹐治命其孫中書舍人文燦以歸於予。嗚呼﹗韓退之畫記﹐其所關系幾何﹖旋復喪失﹐獨其文奇妙﹐故傳之至今。今有圖如此﹐又於予有世澤之重﹐而予之文不足以發之﹐姑撮其要如此。」

半印勘合戶帖戶部洪武三年十一月二十六日欽奉聖旨﹕「說與戶部官知道﹐如今天下太平了也﹐止是戶口不明白哩。教中書省置下天下戶口的勘合文簿戶帖﹐你每戶部家出榜﹐去教那有司官將他所管的應有百姓﹐都教入官附名字﹐寫著他家人口多少﹐寫得眞﹐著與那百姓一个戶帖﹐上用半印勘合﹐都取勘來了。我這大軍如今不出徵了﹐都教去各州縣裏下著繞地裏去點戶比勘合﹐比著的﹐便是好百姓﹐比不著的﹐便拏來做軍。比到其間﹐有司官吏隱瞞了的﹐將那有司官吏處斬﹐百姓每自趓避了的﹐依律要了罪過﹐拏來做軍。欽此。除欽遵外﹐今給半印勘合戶帖﹐付本戶收執者。一戶某府

州縣

鄕都

保附籍戶計家口

男子口【成丁不成丁】婦女口【大小】事產【基田瓦艸屋】右戶帖付某收執。準此。洪武三年十一月日。」此帖人罕得見矣﹐余從一處覓來﹐錄之以備典故。周圍梅花闌﹐大不滿二尺﹐號數處用部印合同半鈐﹐年月日下空處用全印﹐後有一大部字﹐印下花押﹐直連者三﹐又橫並者三﹐無官吏職銜姓名。背後沿邊﹐縣刊一小牽長腔宕印於其上﹐首行雲「江陰縣提調官」﹐下分注「知縣錢文徳﹑縣丞傅學。」第二行「司吏麋宗文。」第三行「典史朱貫道。」每人皆有花押。末行「洪武三年十一月日。」縣印向前﹐不在年月處。今制科場有題調官名﹐府縣考試正官亦稱提調﹐余無稱者﹐並不及之佐貳。按此﹐則以提調爲通稱矣。余邑志﹐弘治時蘭溪黃公傅爲令﹐慨前志簡略﹐極力搜討﹐以成之於洪武三年任﹐書知縣﹖志遠。按此則三年任﹐乃錢文徳﹐非﹖也。錢﹑傅﹑麋﹑朱四姓名無一見者。邑尙未設主簿﹐黃於典史下注云初名掌史﹐按此豈掌史之名更在前耶﹖吏宜列於官之後﹐而此司吏云者﹐抑亦雜流類耶﹖豈當時吏固在典史上耶﹖【「豈當時吏固在典史上耶」﹐「固在」原作「在固」﹐據明藏說小萃本﹑淸順治本乙正。】今不可考矣。嗟嗟﹐據邑志之闕漏尙如此﹐則國史得失﹐譚又何容易也。凡片紙隻字關典故者﹐斷不可輕棄。

閽寺騷擾成化癸卯三月﹐吾邑爲閽寺王敬所擾﹐巨室珍玩﹐自此一空﹐賂足以饜其欲者﹐始得免。多竄迹以避之﹐有故老談及﹐迄今猶令人色變。

東坡公據【附節山谷跋語】蘇東坡有與李方叔公據﹐蓋恐方叔賣所遺玉鼻騂﹐爲之立公據以便之。公據﹐券也。【黃山谷跋云「子瞻妙墨作券﹐或責方叔當乘之﹐安用汲汲索錢﹖此又不識癢痛者從傍論砭疽爾。」】

犬怪金陵姚宣寅齋聞見云「無錫儒士朱公綖訓蒙於妻宗徐養素家。月明﹐客中岑寂﹐倚樓閒眺﹐見一白犬向月而拜﹐至月午﹐抖擻化爲一道士﹐騰空而去。公綖見之﹐驚懼不敢寢﹐坐以待旦。鐘鳴﹐從西南回﹐至舊地又拜﹐卻復本形而去。次日公綖密告養素﹐卽呼眾犬咸至﹐惟不見此犬﹐尋之﹐乃寐於靜處﹐養素殺之而絕。

在官有族犯皆去職邑訓導張用齋庸送知縣饒公免官還鄕序云「洪武九年秋八月﹐有司欽奉詔條﹐凡在官者﹐其族屬有麗於法﹐聽其解職還鄕裏。江陰令饒公玄徳﹐其族屬適於法有相值者﹐於是得白於有司﹐去歸其鄕邑。」余觀用齋漫稿﹐摘此段以見國初之法云。在今則官勢重而民命輕矣。

江陰人朱子同年紹興十八年同年小錄﹐今題爲朱文公同年錄﹐第一甲第一人王佐。第五甲第九十人朱熹。第四甲第一百六人王欣字亨之﹐小名七斤﹐小字斤斤﹐年三十一﹐三月二十四日生。外氏蔡偏侍下第四兄弟四人五舉娶韓氏。曾祖正路﹐【故任比部郎中﹐知濮州﹐贈金紫光祿大夫。】祖蘧﹐【故任中憲大夫﹐贈正奉大夫。】父庶﹐【故任從事郎。】本貫江陰軍江陰縣太寧鄕就日裏祖爲戶。

江令精察咸通初﹐有天水趙弘者任江陰令﹐以片言折獄著名。由是累宰劇邑﹐皆以雪冤獲優考。至於疑似晦僞之事﹐悉能以情辧之。時有楚州淮陰農者比莊﹐頃以歲丰而貨殖焉﹐其東鄰則拓腴田數百畝﹐資鏹未滿﹐因以莊券質於西鄰﹐代緡百萬﹐契書顯驗﹐且言來歲攜本利以贖。至期﹐果以腴田獲利﹐首以貯財贖契﹐先納八百緡。第檢置契書﹐期明日以殘資換券﹐所隔信宿﹐且恃通家﹐因不徵納緡之籍﹐明日﹖余鏹至﹐遂爲西鄰不認矣。且無保證﹐又乏簿籍﹐終爲所拒。東鄰冤訴於縣﹐縣爲追勘﹐無以證明。邑宰謂曰「誠疑爾冤﹐其如官中所賴者券﹐乏此以證﹐何術理之﹖」復訴於州﹐州不能辧。東鄰不勝其憤﹐遠聆江陰之善政訟者﹐乃越江而南訴於趙宰﹐趙宰謂曰「縣政地卑﹐且復踰境﹐何計奉雪﹖」東鄰則冤泣曰「此地不得理﹐則無由自滌也。」趙曰「第止吾捨﹐試爲思之。」經宿﹐召前曰「吾計就矣﹐爾果不妄否﹖」則又曰「焉敢厚誣。」趙曰「誠如是言﹐當爲寘法。」乃召捕盜之幹事者數輩至淮壖﹐曰「聚嘯而寇江者﹐按劾已具。」且言有同惡相濟者在某居處﹐名姓形狀﹐俱以西鄰指之﹐請械送至此。先是﹐鄰州條法﹐惟持刃截江﹐無得藏匿。追牒至彼﹐果擒以來。然西鄰自恃無迹﹐未甚加懼。至則旅於庭下﹐趙厲聲謂曰「幸耕織自活﹐何爲寇﹖」江囚則號呼淚隨曰「稼穡之夫﹐未嘗舟楫。」趙又曰「辧證甚明﹐且姓氏無差。」或言「僞而堅﹐則血膚取實。」囚則大恐﹐叩頭見血﹐如不勝其冤者。趙又曰「所盜率多金銀錦繡﹐非農家所宜有也﹐汝宜籍捨之產以辧之。」囚意稍開﹐謂皆非所貯者﹐且不疑東鄰之越訟也。乃言有稻若干斛﹐莊客某甲算納到者﹐紬絹若干匹﹐家機所出者﹐錢若干貫﹐東鄰贖契者﹐銀器若干件﹐匠某鍛成者。趙宰大喜﹐卽再審其事﹐復謂曰「汝果非寇江者﹐何爲諱東鄰所贖八百千﹖」遂引訴鄰﹐令其偶直﹐於是慚懼灰色﹐祈死廳前。趙令桎梏往本土﹐檢付書契﹐然後寘之於法。參寥子曰「江陰邑之遐者﹐天水吏之微者﹐卓魯之政﹐無由人知。史氏宜探此以廣當朝循吏傳。」此載宋參寥子髙彥休譔闕史中。太平廣記作唐闕史﹐天水趙休譔﹐弘作趙和﹐見一百七十二卷精察二。

褚先生孔毅父珩璜新論云「或疑褚先生爲褚大﹐非也。按儒林傳﹐褚大﹐董仲舒弟子也﹐平準書褚大爲武帝使﹐而褚先生者﹐哀﹑成閒人也。孝武帝紀注﹐褚先生名少孫﹐爲漢博士。」

倭國春畫世俗春畫﹐鄙褻之甚﹐有賈人攜倭國春畫求售﹐其圖男女﹐惟遠相注眺﹐近卻以扇掩面﹐略偸眼覷﹐有浴者亦在幃中﹐僅露一肘﹐殊有雅致。其絹極細﹐點染亦精工﹐因價髙﹐還之。

科場貴善運善藏施彥執北窗炙輠云「黃致一初進科場﹐方十三歲﹐時出『腐艸爲螢』賦題﹐未審有何事迹。同場皆以其兒童易之﹐漫告之曰﹕『螢則有若所謂聚螢讀書﹐艸則若所謂靑靑河畔艸﹐又若所謂君子之徳風﹐小人之徳艸﹐皆可用也。』其事皆犖落不羈﹐同場姑以塞其問﹐元非事實也。致一乃用此爲一隔句曰﹕『昔年河畔嘗叨君子之風﹐今日囊中復照聖人之典。』遂發解。利無言年十七歲﹐在太學時稱俊才。先季試讀司馬穰苴傳﹐曰﹕『將在軍﹐君命有所不受。』乃謂同捨曰﹕『某明日策中必有用此句。』明日問神宗實錄﹐其問乃與昨日事殊﹐無言乃對曰﹕『秉筆權猶將也﹐𨿽君命有所不受。』此一策奇甚﹐諸長者皆拱手﹐遂作魁。此皆一時英妙可喜。故事無工拙﹐顧在下筆如何耳。」宋蔡絳撰鐵圍山叢談云「大科始進文字﹐有合則召試祕書省﹐出六論題﹐於九經﹑諸子百家﹑十七史及其傳釋中爲目﹐而六論者以五通爲過焉。以是學士大夫﹐自非性天明洽﹐筆陣豪異﹐則不能爲之也。蓋六論猶足完﹐獨以不記出處爲苦。昔東坡公同其季子由入就禦試﹐共白厥父明允﹕『慮一有黜落﹐柰何﹖』明允曰﹕『我能使汝皆得之﹐一和題﹐一﹖題可也。』繇是二人果皆中。故知場屋要訣﹐全在善運筆﹐善藏短。」

胡端敏自贊【附論公奏疏【「附論公奏疏」﹐原無此五字﹐據明藏說小萃本補。】】仁和胡公世寧自題其像曰「信而未孚者﹐多言也﹔正而未諒者﹐多戲也﹔周而若比者﹐好稱人之善也﹔恕而若刻者﹐多發人之姦也﹔過而有甚於此者﹐輕賤麤疏也。然則無一長可取與﹖曰瞞人之事弗爲﹐害人之心弗存﹐有利於國之事𨿽死弗避﹐三者吾將持是以終身焉。而前數者﹐气質之偏﹐則亦庶乎其有攺也。」此在南兵部爲主事時作。【魏莊渠云「近世奏議﹐往往是舉業﹐否則吏牘﹐或一篇古文詞。胡端敏公論事剴切﹐讀之令人心開目明﹐宜究心焉。」】

梁武宋祖詩讖【按此條及下面「石田爲賣骨董門對」﹑「鄔駙馬對」二條﹐明本原在「江陰鄕賢名宦」條下。】梁武帝冬日詩﹕「雪花無有蒂﹐冰鏡不安臺。」梁簡文帝詠月詩﹕「飛輪了無轍﹐明鏡不安臺」。竟成臺城之讖。宋太祖微時﹐田閒見日出﹐乃曰「未離海底千山黑﹐才到中天萬國明。」後奄有天下﹐其兆驗矣。又作日出詩曰「日頭出來赤搭搭﹐千山萬山如火發。須臾擁出大金盤﹐趕退殘星與曉月。」後一百八十七年﹐金虜入寇﹐徽﹑欽北狩﹐竟應其「須臾擁出大金盤﹐趕退殘星與曉月」之讖。詩𨿽詹詹小言﹐其關休咎系盛衰豈小哉﹗

石田爲賣骨董門對【「石田爲賣骨董門對」﹐原無「石田爲賣」四字﹐據明藏說小萃本補。】蘇州賣骨董金克和嘗求春聯於沈石田翁﹐遂索紙筆親書一對云「小門面正對三公之府﹐大斧頭專打萬石之家。」蓋其家對兪尙書士悅住云。

鄔駙馬對鄔駙馬選時﹐吳白樓出一對云「禦溝冰泮聞流水」﹐對曰「金穀春深見落花」。句𨿽佳﹐而識者知其失偶之兆﹐果三年喪公主。【嘉靖四年閒。】朝廷舊制﹐封杖責駙馬二十下﹐減奉米八百石﹐說者謂駙馬二百石﹐公主乃八百石云。

戒庵老人漫筆卷二

布佫七夕沐髮四川茂州有三長官司﹐爲布佫蠻﹐婦人用酥塗身發使澤﹐每年七夕盡﹐沐髮於河訖﹐辮妝爲髻﹐再不梳﹐一年一次。男子則光頭﹐頂畱搭發。孫皓齋先生漢爲茂州知州﹐親說如此。

倮倮六月年朝四川徼外倮倮俗以六月廿三日爲年朝﹐是日解牛﹐並作諸肉牲爲鄕會﹐會畢﹐各以火把爁身﹐或須髮衣服俱焚者﹐以爲禳一年之災。

江陰湯大理恩賚【「江陰湯大理恩賚」﹐原無「江陰」二字﹐據明藏說小萃本補。】朝廷端午賜京官宮扇﹐【竹骨紙面﹐俱畫羽毛﹐不工。】彩綫﹐【一條﹐五色綫編者﹐須頭作虎形。】彩杖﹐【二根﹐長尺許﹐五色綫纏繞。】艾虎。【二幅﹐紙方尺許﹐俱畫處並百腳諸毒虫。】在邑湯大理公沐處見。至尊於丙戌夏賜九卿各堂上官四大字﹐湯公沐獨多二字﹐一曰「存敬」﹐眞書﹐一曰「處之泰然」﹐古文篆書﹐「泰」作「太」﹐皆恭穆獻皇帝睿筆。

劉誠意丹靑【「劉誠意丹靑」﹐原無「劉」字﹐據明藏說小萃本補。】誠意伯靑田劉公作蜀川圖﹐爲曁陽本中使君西行餞者。圖爲丹陽孫氏所得﹐徐兼山館於孫﹐親見之﹐對余說。夫曁陽乃餘邑舊稱也。本中使君竟無從考﹐姑以俟知者。然劉誠意勛名盛矣﹐亦孰知其餘事之精如此。【張藻仲有題蕭山縣尹尹本中﹖越兩山亭捲古風一首﹐抑江陰人﹐姓尹﹐字本中﹐爲蕭山尹者耶﹖】

半黑大珠蘇州吳姓者商販廣東﹐已老﹐言孝宗弘治年間欲分封諸王﹐取珠於廣﹐得一珠甚大﹐半黑如墨﹐絕然平分﹐希世之寶也﹐名「天地分」。

五歲破題翰林崔來鳳子五歲﹐甚聰慧﹐善屬對。曾有送桃棗者﹐急欲取之﹐父曰「汝能作此二果破題則許。」答曰「有食其內而棄其外者﹐有食其外而棄其內者。」一日謂父曰「我亦出一破題。」指炕爲題﹐父故效其體爲之曰「有所以眠乎人者﹐有所以烘乎人者。」曰「教父親做官哩。眠烘二字忒俗﹐我替你攺之﹐作臥字暖字。」

拽石難幹淸宮階沿石﹐取西山白玉石爲之﹐每間一塊﹐長五丈﹐闊一丈二尺﹐厚二丈五尺﹐鑿爲五級。以萬人拽之﹐日鑿一井﹐以飲拽夫﹐名曰萬人石。

授書中貴翰林教小內官﹐在書堂中﹐有四五百人﹐學士五人輪﹐五日一轉。每人至﹐日背書﹑批仿﹐責罰尙二百七八十人﹐甚勞。若輕而畱衣者﹐當面行杖﹐重者褫衣露體﹐則發人他處責之。每十人或十五人跪彼﹐以次受責。陳學士魯南沂云。

慶成宴慶成宴﹐上坐定﹐三內臣﹐一從中擎執一盒﹐一從左﹐一從右﹐三路折旋﹐俱至前跪﹐啟盒﹐出錦護衣一條﹐左右者捧展在前而去。又一內臣擎盒﹐簪一花於冕﹐左手到如樹﹐甚速下。眾朝臣跪上酒三杯畢﹐起﹐上乃言曰「眾官人坐。」光祿官張幄廷中﹐治具上饌﹐有樂眾隨之。前一人執髙杖﹐多貫銅鈴﹐上下搖擊﹐名響節﹐以驚鳥糞食中也。亦陳學士云。

廟壇太廟總一所﹐而中但分龕相隔﹐非七廟之制。郊天地合一壇﹐社稷同壇﹐而又爲屋以覆之。其樂辭太宗自制者﹐有「殺了他才快活」等語。樂器多胡樂﹐皆其所致意者。亦陳學士云。

江西樟樹江西都司府樟樹極大﹐曾大比年巡按會考各府州縣科舉諸生約三千人﹐皆蔭蔽於下。有徳興舉人親與者說。

殿上金佛朝廷每受朝時﹐置一金物於寶座香案上﹐當其前。婺源汪玄錫爲給事中﹐見而不知﹐問於太監﹐答曰「是金佛也。殿上頭又置一小眞武像﹐皆欲以此收福。」江西徳興舉人程棟與汪有親﹐面聞其語如此。

十可笑張﹑桂當路﹐有書十可笑帖於朝者﹐推究拷殺數人。「一可笑﹐一个皇城兩个廟。二可笑﹐�������。三可笑﹐�������。四可笑﹐四个主事都坐轎。五可笑﹐侍郎打得尙書叫。【顏頤壽。】六可笑﹐翰林院官盡外調。七可笑﹐郎中員外攺科道。八可笑﹐駙馬喚个現世報。【謂謝某寡發。】九可笑﹐�������。十可笑﹐�������。」

蟹背字今上一日見蟹行地﹐問何物﹐內臣以蟹對。取看﹐背有字曰桂萼﹑張璁﹐驚問其故﹐轉相追究﹐乃太監崔文所書。因知言二人橫行也。文謫南京。

久瘖因怒能言夷堅志丙云「紹興庚辰歲﹐錢大任堪自成都漕使下世﹐其子伸之年三十餘﹐忽瘖不能言。侵尋八年﹐因箠妾﹐怒而能言。後赴銓中選﹐調江陰尉﹐未及赴而卒。」

劉艮齋娶妾同姓【「劉艮齋娶妾同姓」﹐「劉」字原無﹐據明藏說小萃本補。】劉文安公呆齋定之﹐父髦﹐永樂戊子科鄕魁﹐號艮齋﹐晚稱石潭先生。有行誼﹐年四十無子﹐其親友醵金爲娶村夫女爲妾﹐父不知其亦姓劉也。生公兄弟三人﹐寅之湖廣參議﹐又一鄕貢進士﹐俱賢貴﹐後父卒。英廟時有奏同姓爲婚者﹐公兄弟俱坐詔獄﹐卒以卯田畱得脫。此事亦駭人﹐使非卯田畱﹐當何律例以處耶﹖或曰公父會試還﹐遇溺水女子號救﹐載歸﹐送還無家﹐又欲覓﹖配之﹐女執意侍巾櫛﹐乃處二室﹐生二子。與所聞醵金以娶生三子之說不同。

瑪瑙石璧【「瑪瑙石璧」﹐明藏說小萃本作「孝陵中途石壁」。】孝陵中途觀音閣有瑪瑙石後壁一塊﹐光潤如玉﹐永樂時造者﹐髙厚異常﹐石是靑龍山所取。

琵琶聲梅花泡南京靈谷寺有琵琶街﹐拍手聲應如琵琶然。有八功徳水【八功徳水﹐一淸﹐二冷﹐三香﹐四柔﹐五甘﹐六淨﹐七不噎﹐八除病。】在孝陵墻內。寺僧於沿墻腳下鑿石作彎曲形﹐引水旋繞而過﹐水皆逆行﹐自低向髙﹐與凡水異。崇化寺梅花水甃池一﹐方僅大如席﹐泉出自巖石閒。相傳水泛起泡皆成梅花﹐後爲寺僧葬侵地脈﹐今則無矣。【絳州鼓堆﹐人馬踐之逢逢如鼓狀﹐與琵琶街類。】

趙松雪印色方松雪先生印色方料﹐用好麻油或菜油﹐不拘多少。用瓷器內慢火熬一二沸﹐投下藥末﹑萆麻﹑【以油一兩爲率﹐用七粒﹐去殼用白肉﹐搥碎﹐以試油之生熟﹐熟則麻黑而浮。】川椒﹑【隨用不炷。】明礬﹑【爲末﹐隨用不炷滲。】蜜﹑【少許不滲。】豬牙﹑皁角﹑【些少﹐搥碎不化。】藤黃。【��待油冷過一宿﹐磨在油汁中﹐和入油內﹐則鮮明而不變。】右件入油﹐用文武火熬一二沸﹐候油色微黑﹐萆麻焦而上浮﹐後取油置冷地上﹐用細絹袋濾去渣﹐先取一兩銀朱杵細﹐用油潤過﹐或用細艾﹐或用雞鵝翎﹐或竹屑木屑拌勻﹐朱入勻﹐絹袋縫固了當﹐然後再用油自下而上透入。【「再用油自下而上透入」﹐「油」原作「曲」﹐誤﹐據明藏說小萃本攺。】如舊久漧燥﹐止用原煎用下油﹐同前法透上﹐不必再使朱。盛印色包者﹐忌銅錫器。法𨿽一例﹐煎之不同。

二古錢形﹝缺圖﹞大將持刀形﹐此錢厭勝物也。吳思橘藏。此古錢一﹐背面如上。徐進士文山亮所藏。都南濠得去。

寶石名色寶石﹐金水泥﹐【淡黃色。】魚膽靑﹐【碧綠﹐或云灑普泥。】馬踠兒﹐【靑者色頗淺淡﹐亦光透﹐其身多碾細紋如毛﹐言此非雲南所產﹐工不易爲﹐出自外國。】

宋潘衡墨金陵姚氏所藏宋潘衡圓墨﹐重二兩五錢﹐規徑二寸﹐一面海水戲珠龍紋﹐一面極光﹐細紋簇簇﹐邊上側處有四字﹐云「臣潘衡造。」【衡與東坡善﹐葉石林避暑錄載其造墨事。】

雷擊柱嘉靖七年二月初二日﹐金山五顯靈宮雷擊一柱到底﹐縫直如﹖。

虹霓兆元府學唐徳順之﹐戊子秋未入場前﹐家人門首掃街﹐見溝中一物﹐色紫而頭如驢﹐甚懼﹐纏繞其足﹐驚脫而去。乃宛轉褭入鄰家門內﹐復出﹐須臾進唐家﹐霍然升天﹐一虹霓也。應徳是年遂中鄕舉﹐己丑春會試第一人。蓋文明得元之兆。

宋銅鐘金壇慈云寺銅鐘﹐宋元丰二年鑄﹐聲甚淸遠。浸塘劉宰有二碑記。

罍畫云雷象禮書言罍畫云雷之象﹐莫知雷作何狀。祭器中畫雷有作鬼神伐鼓之象﹐此甚不經。嘗得一古銅罍﹐環其腹皆有畫﹐正如人閒屋梁所畫曲水﹐細觀之﹐乃是云雷相閒爲飾﹐如﹩者﹐古云字也﹐象雲气之形﹐如◎者﹐雷字也﹐古文﹫爲雷象回旋之聲。其銅罍之飾﹐皆﹫◎相閒﹐乃所謂云雷之象也。漢書罍字作﹪﹐蓋古人以此飾罍﹐後世字失傳耳。此見沈括筆談第十九卷

器用第二條。

江陰靑山古迹嘉靖九年三月閒﹐邑西門外靑山忽陷﹐中空如兩三閒房大﹐皆磚發券者﹐若混堂樣﹐底亦鋪磚﹐有麻布花紋﹐人入觀者絡繹。暗中點火燭之﹐气俱觸滅。或云尙有石門﹐聞內有聲﹐不敢扣。縣官恐惑眾﹐命塞其穴。或又云有靑﹖器物被近山人得之。又云有三方﹖。大抵靑山爲幹將鑄﹖之所﹐此其迹歟﹖王槐亭來言﹐恨不及親見云。

燕巢紙鐙蓋鐘山江陰侯守墳戶朱龍家前室懸一紙蓮鐙﹐上有篾﹐作寶蓋空環﹐六瓣﹐如梔子花形。燕巢正當交紮處﹐虛中﹐亭亭往來度食﹐搖蕩不定﹐比之巢幕﹐尢危然﹐亦奇矣。此在嘉靖九年秋閒。

鄭樵食鑑鄭樵食鑑四卷調養以救飲食三失﹕一者﹐腹已餒﹐方進口﹐正美卽止﹐用補胃脘所養沖和之气﹐以救飲食過度滿脹之失也。二者﹐喫溫暖食物﹐加熟嚼細吞﹐用補胃脘所受元陽之气﹐以救生冷硬食傷於腐熟之失也。三者﹐省魚肉美味﹐服淳淡素食﹐用補胃脘所賦廩祿之气﹐以救享用過丰越於常分之失也。食養六要﹕食品無務於殽雜﹐其要在於專簡﹔食味無務於濃釅﹐其要在於淳和﹔食料無務於丰贏﹐其要在於從儉﹔食物無務於奇異﹐其要在於守常﹔食制無務於膾炙生鮮﹐其要在於蒸烹如法﹔食用無務於饜飫口腹﹐其要在於饑飽處中。物有形質變異者﹐如獸有岐尾﹐蟹有獨螯﹐羊一角﹐雞四距之類是也。物有形色變異者﹐如白鳥玄首﹐烏雞白首﹐白馬靑腳﹐白馬黑頭之類是也。有形色無異其肉變怪者﹐如落地不沾灰塵﹐經宿肉體尙暖﹐曝炙不燥﹐入水自動之類是也。有皮肉無異腸髒變攺者﹐如肝色靑黯﹐腎色紫黑﹐魚無腸﹐膽中肝葉孤之類是也。有一物常食性善與他物相反過口而害人者﹐如鮠魚同灰肉﹐食之殺人﹐羊肉同鱠酪﹐食之害人﹐羊肝得生椒破人髒﹐豬肉得胡荽爛人臍是也。有一物常食性平與他物相感入腹成動物者﹐如鱠生同酥乳﹐食之變諸虫﹐鱉肉同莧菜﹐食之還生鱉﹐牛肉同豬肉﹐食之成寸白虫﹐豬羊肉以桑楮柴炙﹐食之亦成寸白虫是也。有犯日辰所禁者﹐如六甲日不食鱗甲之物﹐丙午壬子日不食諸五臟﹐父母及自身本命日不食本命所屬肉是也。有犯時月之忌者﹐如螃蟹八月以前﹐脯修四月以後﹐鹿麋肉四月至七月皆不可食是也。

產鬼物丹陽孫七峯思和家﹐嘉靖九年四月十四日家人趙興妻產一鬼物﹐有雙角﹐眼在額上﹐聲頗怪異﹐口有牙﹐卽能嚙人。鄰房朱虎妻素勇不懼﹐以刀斫去一角﹐急以滚湯沃之﹐縛埋園後三層樓下。人多往觀﹐猶見露目閃閃﹐移埋後山﹐今其母無恙。又樹適有巨蛇墮地者二﹐一擊死﹐一走不見。思和在京﹐是月十九日病故﹐正其時也。此徐兼山所記。

江陰白鸛鵒余邑太寧鄕善村地方得白鸛鵒﹐詳見於城中徐兼山所作歌詞﹐其歌曰「人閒庶類無不全﹐飛鳥醜翼同翩翩。烏不日黔鵠不浴﹐白黑之朴由天然。物中異常乃爲瑞﹐自古罕見珍流傳。吾鄕南下多沮洳﹐善村地與雙橋連。佃徒疏通浚水利﹐董以塘長修圩田。蒼生賦功偶至此﹐樹有鸛鵒巢其巓。破巢探鷇眾鶵墮﹐四黑盡斃遭隮顚。一鶵白者幸生致﹐況獨在水如良緣。筠籠飼養不輕視﹐酬以善價猶難捐。眼前燕雀何足數﹐名播里巷驚華顚。閒從晜弟一寓目﹐果見皎潔身披雪。羽毛觜爪無異色﹐純萃玉質非雕鐫。對之三嘆美榮遇﹐但願寶愛加拳拳。日當七夕方翦舌﹐期效鸚鵡通人言。主人此意已不淺﹐采薦有日須朝天。君不見貞元昌黎感二鳥﹐出關爲賦徒遷延。人生窮達信有命﹐微物豈必傷髙賢。禎祥見世自不苟﹐拭目盛事形詩篇。聖明在上值嘉靖﹐秉筆爲記庚寅年。」

嘉定雞金壇鵝【「嘉定雞金壇鵝」﹐原作「兩邑雞鵝」﹐義晦﹐據明藏說小萃本攺。】嘉定南翔羅店出三黃雞﹐觜足皮毛純全者佳﹐重數斤﹐能治疾。金壇子鵝擅江南之美﹐飼養有法﹐色白而肥。嘗聞虞知州逋庵云「鵝性好潔﹐稻穀淘淨﹐水渾再易淸者﹐餵之乃佳耳。」然市無鬻者﹐士夫之家以此爲待賓上饌。

校蘭亭點畫別刻蘭亭一本﹐以周府所刻褚遂良臨本較之﹐褚本多謬﹐略記三十餘處。永字第七筆不連﹐和字撇不踢﹐年字點不帶﹐歲字下小字不連﹐稽字旁九字無轉帶﹐修字上是乂﹐賢字上又字是捺﹐至字土無轉筆﹐少字點不牽﹐有下旁有崇山二字﹐峻字點不作畫﹐領字頭無山字﹐林字不牽帶﹐和字旁口字點不出﹐仰字豎是點﹐俯字撇不連﹐類字旁不作米﹐極字點不帶﹐世字有一短畫﹐悟字旁豎心不帶﹐因字內不作大字﹐之外二字不連﹐殊字畫帶撇﹐然字犬無反筆﹐不字旁縫有僧字﹐將字點俱不轉﹐無向之二字﹐欣字不連筆﹐盡字豎不通下﹐無痛字﹐悲字不連筆﹐文字上是點。【晉史逸少傳無曾字﹐因徐僧權用名字小印押縫﹐歲久止存僧字﹐後人不知﹐誤爲曾字脫落﹐增添此字耳。】

天然對偶天然對偶用經書句者﹐如天維顯思﹐民亦勞止﹔惟女一徳﹐於今三年﹔有能奮庸﹐爰立作相﹔行此四徳﹐弼予一人﹔文王之徳之純﹐周公之才之美﹔皇極錫五福﹐大臣慮四方﹔閒暇而明政刑﹐會通以行典禮﹔禮樂自天子出﹐籩豆則有司存﹔於緝熙單厥心﹐念終始典於學﹔欣欣然有喜色﹐蕩蕩乎無能名﹔睦族以和萬邦﹐明倫以察庶物﹔率百官若帝之初﹐於萬年受天之祜﹔發號施令罔不臧﹐陳善閉邪謂之敬﹔知微知彰不俟終日﹐有嚴有翼以奏膚公﹔上帝臨而無貳無虞﹐三事就而不畱不處﹔聞俎豆未學軍旅之事﹐聽鼓鼙則思將帥之臣﹔兵於五材誰能去之﹐臣無二心天之制也﹔亶聰明而有作不作聰明﹐由仁義以安行非行仁義﹔玉帛萬國幹舞已格於七旬﹐簫韶九成肉味遽忘於三月﹔夙夜浚明入則宣其三徳﹐文武是憲出則揉此萬邦﹔五百里采五百里﹖外包有截之區﹐八千歲春八千歲秋上祝無疆之壽。眞膾炙人口。東坡作呂申公制云「旣得天下之大老﹐彼將安歸﹐至於國人皆曰賢﹐夫然後用。」劉莘老靑州謝上表云「𨿽進退必由其道﹐每願學於古人﹐然功烈如此其卑﹐終難收於士論。」洪容齋謂﹐舊有「紅生白熟腳色﹐手紋寬焦薄脆」之屬﹐因觸類而索之。如三川太守﹐四目老翁﹔相公公相子﹐人主主人翁﹔泥肥禾尙瘦﹐晷短夜差長﹔斷送一生惟有﹐破除萬事無過﹔北斗七星三四點﹐南山萬壽十千年﹔迅雷風烈風雷雨﹐絕地天通天地人﹔筵上枇杷本是無聲之樂﹐艸閒蚱蜢還同不系之舟。皆絕工者。又有用書語兩句而證以俗諺者﹐如堯之子不肖﹐舜之子亦不肖﹐諺曰外甥多似舅﹔吾力足以舉百鈞而不足以舉一羽﹐諺曰便重不便輕之類是也。詩有屬對未能而他人代之者﹐如範曾云「歲暮天涯雨」﹐久而莫屬﹐劉郇伯曰「何不對人生分外愁。」晏元獻曰「無可柰何花落去」﹐經年未嘗彊對﹐王琪應聲曰「似曾相識燕飛來。」中書出對曰「水底月如天上月」久未有對﹐楊文公以事至﹐應聲曰「眼中人是面前人。」王丞相云「馬子山騎山子馬。」久之﹐人對曰「錢衡水盜水衡錢。」長吉「天若有情天亦老」﹐人以爲奇絕無對﹐石曼卿曰「月如無恨月長圓。」唐詩曰「二十四考中書令」﹐無對之者﹐或以問王平甫﹐平甫應聲曰「八千萬戶冠軍侯。」遼使「三光日月星」﹐東坡卽對以「四詩風雅頌」。王荊公集句得「江州司馬靑衫濕」﹐久未有對﹐一日問蔡天啟﹐天啟應聲曰「何不對梨園弟子白髮新」﹐荊公大喜。古人詩有「風定花猶落」之句﹐謂無人能對﹐荊公以王籍詩中「鳥鳴山更幽」對之。又嘗雲杜甫詩「當面輸心背面笑」可對其結交行「翻手爲云覆手雨」。東坡嘗手題云「人言盧杞是姦邪﹐我覺魏徵眞嫵媚。」又「槐花黃﹐舉子忙﹔促織鳴﹐懶婦驚。」北夢瑣言謂﹐宣宗嘗有「金步搖」﹐未能對﹐求進士對之﹐溫庭筠以「玉條脫」續之﹐帝賞焉。眞誥「玉條脫」事在華陽第一篇

中。湯丞相戲出一語曰「哀王孫而進食﹐豈望報乎﹖」洪容齋對曰「爲長者而折枝﹐非不能也。」又戲曰「宰予晝寢﹐於予與何誅﹖」汪聖錫對曰「子貢方人﹐夫我則不暇。」詩句中又如「公獨未知其趣耳﹐臣今時復一中之」﹐「天之未喪斯文也﹐我獨何爲不豫哉」。「巧在彀中非爾力」﹐「風行水上自成文」﹔「鍾乳三千兩」﹐「金釵十二行」。多不可枚舉。

繼統祭告宗藩世宗攺元嘉靖之春二月辛丑晨﹐禦奉天殿﹐傳制遣文武大臣代祀宇內﹖神曁宗藩先王﹐而遼若湘府則以屬吾邑毅齋劉公幹。後九年秋﹐毅齋長子甫學﹐余與亞也﹐出謄黃禦制祭文﹐詡幸觀焉﹐謹錄之﹐以見典故云。「維嘉靖元年﹐歲次壬午﹐四月丁丑朔﹐初七日癸未﹐皇帝遣尙寶司卿劉幹致祭於七世叔祖遼簡王﹑六世叔祖遼肅王﹑五世叔祖遼靖王﹑四世叔祖遼惠王﹑三世叔祖遼王曰﹕『惟予嗣統之初﹐茂惇九族﹐緬懷厚徳﹐實切於衷。謹遣廷臣﹐奉將香幣﹐敬伸祭告。伏冀鑑知﹐尙饗。」「維嘉靖元年﹐歲次壬午﹐四月丁丑朔﹐初九日乙酉﹐皇帝遣尙寶司卿劉幹致祭於七世叔祖湘獻王曰」【同前。】

宋張行婆司馬溫公張行婆傳﹕「行婆張氏﹐濰州昌樂人﹐父爲虎翼軍校。張氏生七年﹐繼母潛使儈者鬻之﹐紿其父云失之﹐父哭之一目失明﹐由是落軍籍爲民。儈者鬻於故尙書左丞範公家﹐字曰菊花。範氏以媵其女適泗州人三班借職金士則﹐張氏勤謹﹐其主家愛之。與父別凡二十一年﹐一旦遇之於範氏之門而識之﹐遂辭範氏﹐與父俱歸。父怒繼母﹐欲毆而逐之﹐張氏曰﹕『兒非母不得入貴人家﹐母乃有徳於兒﹐又何怨焉﹖今賴天之力﹐得復見父﹐若兒歸而母逐﹐兒何安焉﹖』父乃止。父時年且八十﹐無佗子﹐家甚貧﹐鬻薪爲業。昌樂有故田園爲人所據﹐張氏乃與父母歸鄕裏﹐訟於州而得之。未幾父卒﹐張氏養繼母盡子道﹐母老不能行﹐所適稍遠﹐則張氏負之。母卒﹐張氏嫁爲裏民王佑妻﹐生一男二女﹐佑早卒﹐諸孤皆幼﹐張氏鞠之﹐不從人。旣長﹐畢婚嫁﹐乃謂其子曰﹕『吾素樂浮屠法﹐【「吾素樂浮屠法」﹐「素」字原作「數」﹐誤﹐據明藏說小萃本﹑淸順治本攺。】裏中有古寺﹐廢已久﹐吾當帥里人修之﹐棄家處其中﹐不復爲爾母矣。』里人聞之﹐爭助以財﹐不日立堂殿廚廡﹐塑繪佛像﹐營儲偫皆備。每戒其子毋得至寺﹐曰﹕『寺有眾人之財﹐將以興佛事﹐吾一毫不敢私也。汝來﹐使吾無以自明。』金士則之妹﹐余嫂也。元丰中﹐張氏自濰之泗省金氏﹐又自泗之陜省余嫂﹐徒步數千里﹐曰﹕『吾故時主家﹐不可忘也。』嫂置諸園門之傍﹐獨處一室﹐日一蔬食﹐讀佛書。每與女僕語﹐專誨以忠勤﹐有不受而詬之者﹐輒拜謝不與校。遇勞辱之事﹐則以身先之﹐與之錢刀衣服﹐固辭﹐彊之﹐不得已﹐辭多受少。見尺薪寸帛﹐不忍棄﹐必拾以歸﹐愛之如己物。女僕之幼者﹐則爲之櫛沐紉縫﹐視之如己女。至於猴犬﹐飲食以時﹐無不馴服﹐張氏去﹐輒數日悲鳴不食。余熟察其所爲而異之﹐因諭之曰﹕『嫗已老﹐幸有子﹐不與之居以終其身﹐而棲棲汲汲周遊四方﹐竟何爲乎﹖』張氏曰﹕『凡學佛者﹐先應斷愛﹐彼𨿽吾子﹐久已捨之﹐不復思也。』嗚呼﹗世之服儒衣冠讀詩書以君子自名者﹐其忠孝廉讓能如張氏者幾希﹐豈得以其微賤而忽之邪﹗聞其風者﹐能無怍乎﹖向使生於劉子政之前﹐使子政得而傳之﹐𨿽古烈女何以尙之﹖惜乎爲浮屠所蔽﹐不得入於禮義之塗﹐然其處心有可重者﹐余是敢私記之。」

唐肅墨迹唐肅細字楷書二幅﹐一寫送李願歸盤谷序﹐後云「至正十又八年六月朔日﹐余集諸生﹐試所業文﹐從弟宗望得首選﹐書此以勞之。丹峯識。」一寫艤槎亭記﹐後云「右尙書元公明善復初所譔﹐東安唐肅爲江陰張瑄謹書於會稽讀書屋﹐時至正十八年太歲戊戌是夏戊子日也。」俱用蠟箋﹐烏絲界畫﹐精妙之甚。此徐兼山充所藏。

百家姓不同村學訓蒙夜記有百家姓一書﹐四言成句﹐單姓四百零八﹐復姓三十﹐以趙爲首者﹐必宋人所編也。其復姓萬俟﹑司馬﹑上官﹑歐陽﹑夏侯﹑諸葛﹑聞人﹑東方﹑赫連﹑皇甫﹑尉遲﹑公羊﹑澹臺﹑公冶﹑宗政﹑濮陽﹑淳於﹑單【一本作鮮。】於﹑太叔﹑申屠﹑公孫﹑仲孫﹑軒轅﹑令狐﹑鍾離﹑宇文﹑長孫﹑慕容﹑【一本有鮮於閭邱四字。】司徒﹑司空。「百家姓終」﹐一本不以此湊斷句﹐余兒時習之﹐今書肆所鬻猶然﹐此傳世本也。近見包括謎子﹐書名江邊岸﹐如獨腳虎之類﹐末題歲在癸未至正三年暮春之初﹐中﹖三老先生王仲端引。千字文﹑百家姓皆盡包成謎。至百家姓復姓乃萬俟﹑司馬﹑歐陽﹑上官﹑夏侯﹑諸葛﹑尉遲﹑鍾離﹑皇甫﹑宇文﹑公孫﹑申屠﹑聞人﹑令狐﹑慕容﹑鮮於﹑公羊﹑公冶﹑司徒﹑司空﹑閭邱﹑澹臺﹑胡毋﹑梁邱﹑髙堂﹑長孫﹑由吾﹑成公﹑南宮﹑王孫﹑士孫﹑羊舌﹑第五﹑五鹿﹑主父﹑太史﹑漆雕﹑禿發﹑獨孤﹑谷梁﹑息夫﹑乞伏﹑百里﹐若干與今本不同﹐未知何謂﹐漫志於此。

千字文重復余邑先輩吳枋宜齋埜乘雲﹕「千字文有『女慕淸潔』﹐又有『紈扇圓潔』﹐重兩『潔』字﹐今宜攺『淸潔』爲『淸貞』﹐庶不重復。」今世本「淸潔」皆作「女慕貞潔」。又名公帖「鳴鳳在樹」﹐世本皆作『在竹』。【談苑云﹕千字文題云敕員外散騎侍郎周興嗣次韻。敕字乃梁字傳寫誤耳。時帝王命令尙未稱敕﹐至唐顯慶中始云不經鳳閣鸞臺不得稱敕。程參之考古編又辧其非﹐引興嗣傳云敕制寺碑。】

猿忌食肉猿食豬肉﹐疾患風癱。烏鎭王雨舟官廣西時﹐得一猿歸﹐後食肉得此疾死﹐爲文葬之。初取時亦甚難﹐四山樹木皆伐去方獲。【雨舟有君子堂日詢手鏡﹐【「雨舟有君子堂日詢手鏡」﹐「雨舟」原作「雨州」﹐據明藏說小萃本﹑淸順治本攺。】備載廣西橫州風俗物產﹐甚可觀。橫州﹐舊合浦郡也。】

經山晉杏丹陽經山寺大銀杏﹐相傳晉物也﹐樹圍連抱七人﹐半枯中空﹐遺子所出小株﹐從中挺上﹐亦已盈斗矣。

三角三眼牛嘉靖九年十月間﹐福建浦城縣屠人家欲宰一黃牛﹐是夜生犢﹐三角三眼。卽報縣﹐轉申建寧府﹐府取付各寺傳養。一眼在頂﹐初視天不肯食﹐以鍼縫之﹐乃食﹐甚壯。莆田林守衷經過親見。時在大忠寺候朝廷回文﹐未知如何。

內閣體司禮監掌印太監﹐朝廷有大事則遣至閣下議之﹐稱閣老爲老師父﹐閣老稱之曰老先生。不敢馳閣下甬道﹐相傳太宗曾幸閣下﹐立街上顧諸太監曰「此處是三先生所居﹐汝輩不可在此行走。」知制誥居東閣﹐不得與三老同至閣下﹐三老出入﹐知制誥者則出戶拱立﹐候過而退。余邑水南張公衮云。

選妃嘉靖九年十一月廿七﹑廿八二日﹐余隨先君至南京觀選妃。朝廷不欽差內臣﹐分遣行人司禮部委官﹐郎中張時徹﹑主事【某】﹑兼禦史馮恩在舊王府選。當日三山街﹑內橋諸處皆把絕行人﹐隨地方﹖至西華門下轎﹐惟母隨行走過﹐出東華門鍼巷口﹐原轎俟候﹖歸。比常年﹐𨿽父亦不容入﹐最爲嚴謹。云十二月初三日﹑初九﹑十五﹑二十復選四次﹐共取六人。

試錄原始國家科場揭曉後﹐有試錄頒行天下﹐其制始於唐宋﹐唐稱進士登科記﹐宋稱進士小錄﹐其實一也。今鄕會殿三試皆有錄﹐唐會要曰「宣宗大中十年﹐禮部侍郎鄭顥進諸家科目十二巷﹐自今以後發榜乞﹐寫及第人姓名﹐付所司編次。髙宗永徽以前﹐俊士﹑秀士二科猶並列之。由是趙瓞削去俊秀﹐故曰進士登科記。」葉石林燕語曰「試院官舊不爲小錄﹐崇寧初﹐霍端友榜安樞密惇知舉﹐始創爲之﹐余時爲點檢試卷官﹐自後遂爲故事。進士小錄具生月日時者﹐序齒也。安喜考命﹐時考官有善談命者數人﹐安日使論之﹐故亦具生月日時﹐則過矣。」按今錄刻新試文爲程序﹐具名次﹐是唐遺制。殿試者名曰進士登科錄﹐具生月日﹐不具時﹐是合唐宋之制而酌用之者也。【唐進士張繟﹐漢陽王柬之曾孫﹐時初落第﹐兩手捧登科記﹐頂戴之曰「此千佛名經也。」分甲第自興國八年王世則榜始。禦殿唱名自雍熙三年梁顥榜始。賜宴自太平二年呂蒙正榜始。給金吾﹖士送歸第自蔡齊榜始。】

木鸚瓦杯自動馬鎭徐柏亭元谷家佛堂前懸一木鸚哥﹐香燻黑色﹐每日應時隨方而轉﹐甚爲奇異。西觀承道士月梧親見之﹐今不知所在。承又云﹕時齋罷燕飲﹐共卓一道士居承左位﹐家人篩酒畢﹐瓦杯於卓上忽冉冉移至承前﹐眾視驚怪﹐家人遽取之而去。是年柏亭有疾﹐竟不起。西觀道士湯秋泉亦與坐同見﹐所言不誣。

孔僧顯靈孔獨淸﹐祥符寺僧月堂之師也。在世八十二歲﹐自四十後持誦精勤﹐至老不衰。亡已六年矣﹐月堂徒孫【某】偶遇廣西一指揮相知﹐挈同至其地﹐欲參無量壽佛道場。至橫州﹐其僧皆有妻子﹐娶婦與平人無異﹐俗頗儉陋。忽聞人云﹐此地有靈神孔獨淸者﹐附童以符水救患﹐云是江陰寶池鄕人。僧駭其言﹐俱至其地【名小龍山。】神果附朱氏童兒體﹐對之大哭云「孫孫何爲至此﹖」並問徒弟等﹐並言生死年月甚的。因究其所以﹐「已到此二年﹐常一月至家一二次。汝可速歸﹐路途亦無恙。」僧歸說﹐惜不叩其詳﹐後往見﹐問俱不答云。此聞之於嘉靖十九年九月閒也。

二舉人定數辛卯科新中舉人寶應朱曰藩﹐升之之子也。增廣生考入試﹐來時夢至京﹐提學補廩﹐意謂不中之兆。是年中式﹐小錄誤刊學生補廩﹐應矣﹐乃神妙如此。長洲縣呂潛亦中於是科﹐揭曉後﹐見本房考試官對眾言﹕有鬼神謂呂初在備捲﹐已取之﹐捲封將送入矣﹐倦睡﹐夢一鬼扯起看捲﹐謂已取定無可看者﹐復睡去﹐鬼復來扯﹐驚異而起﹐乃試看﹐備捲之首卽呂也。覺文字可取﹐無能爲計﹐當送取捲﹐因攜此卷呈主考﹐兼道夢中之事﹐主考亦稱善﹐遂取之﹐而退所取數中一卷以塡之。信非人爲也。

夢溪論鯉夢溪筆談云「鯉魚當脇一行三十六鱗﹐鱗有黑文如十字﹐故謂之鯉文從魚裏者﹐三百六十也。」

無錫獲虎嘉靖十年辛卯十月初一日﹐無錫縣東門一黃虎入城﹐進至大市﹐驚跳﹐並傷死者頗眾﹐當時被獲﹐次日解府。

教職淨身永樂末年﹐詔天下學官考績不稱者﹐許淨身入宮訓女官輩。時有十餘人﹐王振在其中﹐官至司禮監太監﹐後籍沒﹐其宅攺爲京﹖武學。

二家歷法漢太初歷凡十九年七閏爲一章﹐章者至朔分齊﹐閏無餘分也。二十七章五百一十三歲爲一會﹐會者日月交會一終也。凡三會八十一章一千五百三十九歲爲一統﹐【「凡三會八十一章一千五百三十九歲爲一統」﹐「三十九」原作「二十九」。按一會爲五百一十三歲﹐則三會爲一千五百三十九歲。據明藏說小萃本攺。】閏朔並無餘分﹐但非甲子歲首也。凡三統二百四十三章四千六百一十七歲爲一元﹐至是閏朔並無餘分﹐又值甲子歲首也。此揚子云擬之以作太玄也。唐大衍歷亦以初年甲子日子時朔旦﹐冬至在歲次甲子之首﹐謂之至朔同日。第二十年爲第二章

首﹐復得至朔同日﹐然非甲子之先期﹐夜半乃是癸卯日卯時。第三十九年至朔同於癸未日午時。第五十八年爲第四章

首﹐至朔復同於癸亥日卯時。第七十七年至朔又復同於癸卯日子時﹐因其至朔同在夜半﹐與初年第一章

同﹐遂以七十六年名一蔀﹐蔀者蔽暗昧之時也。凡四章爲一蔀﹐總二十蔀者曰一紀﹐計一千五百二十年﹐必然至朔同於甲子日之先期夜半﹐但非甲子歲首耳。總三紀積四千五百六十年﹐至朔同於甲子之先期夜半﹐又甲子歲首﹐總會如初﹐名曰一元。此僧一行推之大衍易也。歷說𨿽多﹐不出此二家之術也。右載艸木子雜制篇中。

嚴大理遺事余家先世﹐藉吳文恪﹑嚴大理兩外家懿訓爲多﹐文恪之行﹐傳於國史﹐無不聞者。大理之行﹐知者稱爲鄕賢名公耳﹐其遺事不多見也﹐謹摘諸先達所撰行實以備考焉。伊蒿子姓嚴名本﹐字志道﹐號蒿庵﹐其先居蘇之昆山巴城裏。生再期﹐母趙亡﹐八歲出﹐就嘉定戚氏姑家﹐從素室祁先生學。旣冠﹐受父命僦居常之江陰邑城北﹐遂占籍焉。舌耕筆耨得粟布﹐躬負歸養﹐父甚樂之。張載庵庸﹑黃友古常﹐齒徳望一邑﹐咸爲忘年友。題寓捨曰君子齋。父病﹐歸侍藥克謹﹐曁沒﹐哀毀﹐治喪斥釋道教﹐一本朱子家禮。服除益自礪﹐取經書及史籍﹐朱批墨勘﹐期在躬行﹐以傳後裔。復以歷代刑書﹐惟在刑統﹐傅霖𨿽括韻語﹐然辭約義博﹐注者弗一。乃裒諸家言﹐附以己見﹐著刑統賦輯義四卷﹐藏以俟時。永樂癸巳﹐太宗命廷臣五品以上洎郡邑各舉所知﹐以贍養軍民﹐吏部郎中何君澄薦以堪職風憲﹐江陰令李君進復以材宜牧民舉。明年徵至南京﹐仁宗在靑宮監國事﹐命吏部尙書蹇公義試理人策一篇﹐復舉律疑數條爲問﹐隨問敷答。同試者皆授郡邑職﹐獨拜刑部廣西淸吏司主事。時掌部侍郎張公本介潔自持﹐鮮有當意﹐疑獄多俾訊之。安慶鄕民七人﹐夜漁於河﹐竊民舟米﹐軍衛邀功﹐抵以彊劫重辟。一訊知其冤﹐攺以杖徒。政多類是。辛丑歲﹐上命尙書宋公禮伐木於西蜀﹐與輔行選。旣至﹐保卹軍民﹐事獨先集。烏蒙蠻號羿子﹐彊獷難化﹐一夕驚疑﹐被甲負弩羣至﹐眾皆懾懼﹐獨挺身諭以朝廷威徳﹐蠻遂帖服。自宋公而下﹐悉以爲弗及。仁廟嗣統﹐徵還﹐大理卿虞公謙﹑刑部尙書金公純同日論薦﹐卽授承徳郎﹑大理寺左寺正。時法曹斷獄﹐多以知情故縱及大不敬爲擬﹐特爭之曰「我朝定律﹐除逆叛數條外﹐余無故縱之文﹐況不敬情罪輕重弗一﹐庸可槪入重比﹐以失聖朝明愼庶獄意乎﹖」虞公韙之﹐悉爲駁正﹐迄今遵守。閱歷旣深﹐淸介孚於遠近﹐遂命貤恩贈父俊如其官﹐母妻俱安人﹐賜白金十兩﹑寶鈔二百錠﹐歸營焚黃之禮。妻郭歿於南京官舍﹐弗再娶。子三人。【吳文恪公時爲監察禦史﹐撰小傳﹐系節文。】少嘗好琵琶﹐受先君之教而絕之。亦嘗爲酒所困﹐感友古黃先生之教而攺焉。【「感友古黃先生之教而攺焉」﹐「友」字原作「有」﹐據明藏說小萃本攺。】及讀程子制外安內之箴﹐頓然而悟﹐因推類以通其餘﹐故鄭衛之樂﹐不使經耳﹐靡麗之色﹐不使近目。親友張宴而聲妓佐酒﹐必毅然起避﹐固挽之亦不畱。凡宴享之際﹐以禮酬酢而已。思宣聖鬼神敬遠之訓﹐故巫覡禱祠之事﹐絕口不道。遇他人女婦之寺觀廟宇者﹐必揚言斥其非。或以招怨讟止之﹐則曰「吾以名教爲重﹐奚卹人言﹗」【海隅計嗣書傳後。】有告儀眞簿與吏盜官麻萬斤﹐已誣服﹐察其冤﹐覆勘﹐麻數不虧﹐特昭雪之。徽州民有室女無夫而娠﹐舅氏詰責之﹐女懼﹐解衣水際而逸。女之母訴弟逼女溺死﹐杖徒。駁以屍未獲﹐令檢尋﹐後於鄰邑得其女。蓋與人私通以逃﹐始正其罪﹐追還徒者。【翰林修撰張洪著傳。】有禦史陳旭子與鄕人同飯於肆﹐俱爲邏者所獲﹐蓋鄕人前爲盜劫人﹐事覺而逃﹐餘黨七人已棄市。鄕人旣就系﹐懼拷﹐誣引禦史子同盜﹐且分之贓。案具而鄕人死﹐禦史子無以自明﹐謬以其母簪珥爲贓。公閱案﹐見前七人招服未嘗有禦史子﹐及召事主驗所入贓﹐非其物﹐疑而問之﹐其子號痛稱冤。公將直之﹐同列皆謂成獄久不可攺﹐公曰「禦史子有冤而不得白﹐執法者能無慚乎﹗」乃獨署其案﹐聞於朝而釋之。其在大理時﹐良鄕民有失馬疑其鄰盜之﹐執告於縣﹐縣丞亦以爲可疑﹐因拷訊過重而死。法司坐丞決罰不如法當徒﹐而又坐告者以絞﹐公曰「因公殺人﹐罪丞當矣。告者因疑而訴﹐【「告者因疑而訴」﹐「者」字原作「曰」﹐據明藏說小萃本攺。】豈可坐以誣告致死哉﹗所擬則似丞與告者各殺一人矣。」遂駁正﹐而活告者之死。有某﹖指揮畜交址蠻童﹐旣長爲娶﹐目爲養子。後指揮戲其婦不從﹐事覺﹐法司罪以彊奸子婦﹐公駁之曰「養子非所生﹐而姦且未成﹐比於內亂有閒矣。」復議﹐得減死從流。莒州有屯卒奪民田﹐爲其所訟﹐得罪於按察司﹐卒退之而無以逞﹐夜盜民家驢以歸﹐民搜索得之﹐卒反以民爲誣賴﹐擒送千戶孫恭所。千戶與卒干親﹐民被禁勘至司死。法司坐千戶以因公徒罪﹐公曰「殺以止殺﹐千戶得生﹐則死者銜冤。」遂正其故勘之罪﹐山東人皆快之。蘇州衛卒十餘人﹐駕舟運餉﹐泊河西務﹐夜劫客﹐其中一人爲事主所殺﹐餘黨懼事覺無以自飾﹐見鄰舟有押解人帶兵仗防囚而行者﹐因謬指押解人劫商財﹐謂其侶往救而被殺。擒告於官﹐誣服。覽其牘疑之﹐曰「押解人與囚同舟﹐借使爲盜﹐囚必知之。」駁令驗問﹐果得其實﹐遂釋押解人而正彊盜之罪。永樂間﹐嘗領部檄督事於宣﹑歙諸郡。時部官出臨州縣者﹐多昧大體﹐爲有司所忽。有郡守恃京朝舊職﹐於人罕所敬讓﹐見公獨踧踖而加畏﹐間持酒殽致饋﹐欲以微覘公意而繼以贄禮﹐公毅卻之。守退而嘆曰「吾守此郡﹐閱貴人多矣﹐淸白自持﹐惟嚴公一人焉。」【越府右長史周忱書傳後。】奉命督辦太平者非一人﹐公館不能容﹐則分寓僧寺。一日民有懷白金數十兩詣寺賂他督辦者﹐而誤詣志道﹐旣見﹐民驚愕﹐欲引卻不能﹐詢之﹐具以實對。卽日徙寓學捨﹐僧莫知其由﹐自疑有失而見遠也﹐懇畱且謝過﹐笑曰「吾欲就儒者談耳。」絕口不與人知。竣事去﹐懷金者乃顯言其事。時督辦後期者﹐例罰工作﹐志道不忍急責民﹐或曰「獨不慮罰工乎﹖」曰「吾已辦矣。」蓋先寓書其子鬻田爲工作費。後監察禦史尹崇髙太平還語予﹐繼數遇太平士人﹐語加悉。【華蓋殿大學士楊士奇書傳後。】嘗承工部文移發南直隸夫匠﹐郡縣具匠名爲籍﹐吏胥緣爲姦﹐匿貲賄者﹐他人不之察﹐志道閱舊版﹐盡摘戶之匠者發之﹐郡邑不能容其姦。旣發﹐吏不卽遣﹐以稽限例當拘役﹐子姓憂惶曰「貧柰何﹖」曰「牽馬鬻諸市。」曰「不足。」賫券鬻其田﹐曰「柰老何﹖」曰「病卽死耳。」略無戚容。【送焚黃序。】

讀書法讀書須知出入法﹐始當求所以入﹐終當求所以出。見得親切﹐此是入書法﹔用得透脫﹐此是出書法。蓋不能入得書﹐則不知古人用心處﹐不能出得書﹐則又死在言下﹐惟知出知入﹐得盡讀書之法也。【此見陳潮溪新話。】

辧達摩面壁影魏莊渠先生校督學河南﹐余得其辧達摩面壁影移文﹐云「爲辧息怪妄事。按少林相傳﹐胡僧達摩面壁九年﹐影透入石﹐世以爲神﹐書冊記之。本職親至其處﹐見洞石與影石形類不同﹐已了其妄。因命登封知縣侯泰召石工微鑿其痕驗之﹐則其怪誕不待辧說而自破。仰河南府鈔案﹐轉行儒學存照﹐候修誌書之日特與攺正﹐以破千古之惑﹐免使流傳四方﹐愚者起信﹐智者生疑﹐斯實辟邪崇正一大助也。案至﹐具奉過日期繳報。」

髙季迪少時題畫【「髙季迪少時題畫」﹐原無「髙」字﹐據明藏說小萃本補。】國初﹐髙太史季迪啟當勝國時﹐年方十六﹐已有詩名。淮南行省參知政事臨川饒介之分守﹖中﹐使使屢召之而後往。座上皆巨儒碩卿﹐以倪雲林竹木圖命題﹐實試之也﹐且用次原詩木綠曲韻。時太史一願稚耳﹐眾易之﹐侍立少頃﹐答曰「主人原非段幹木﹐一瓢倒瀉瀟湘綠。踰垣爲惜酒在尊﹐飲余自鼓無弦曲。」饒大驚異﹐延之上坐﹐特爲書於圖﹐諸老爲之掣肘﹐自是名益重云。

嶽武穆請糧印蘇州張氏藏嶽武穆請糧手迹﹐小楷精妙﹐絕類顏魯公。下有單名一小方印�嶽飛【朱文。】

易學三書敖淸江英云﹕本朝易學﹐蔡虛齋之蒙引﹐易之博也﹔劉呆齋之圖釋﹐易之約也﹔梁石門之參考﹐易傳本義之斷案也。三子之書﹐皆有功於易學。

孟子古本刪本孟子古本十四卷。孟子謂惠王曰「虐政殺人﹐何異刃耶﹖庖有肥肉﹐廏有肥馬﹐民有饑色﹐野有餓莩﹐此謂率獸食人﹐且人惡之﹐況虐政乎﹖敬老愛幼﹐推心於民﹐天下運掌中也。故推恩足以保四海﹐不推恩無以保妻子。」「𨿽有智慧﹐不如乘勢﹐𨿽有鎡基﹐不如待時。」「齊人譏管晏﹐饑者易爲食﹐渴者易爲飲﹐若久塗炭則易政。」「枉己者未能直人﹐當以直矯枉﹐若以曲何以正人。」「子產以其乘輿濟人於溱洧﹐孟子聞之曰﹕『不知政﹐不如以時修橋梁。』」「伊尹不以一芥與人﹐亦不取一芥於人。」「白羽白性輕﹐白雪白性消﹐白玉白性貞﹐𨿽俱白﹐其性不同也。」蜀郡趙臺卿作章句﹐章句曰指事﹐此載扶風馬總元會意林﹐凡二十六條﹐不甚異於今本者不錄﹐今錄六條如右﹐惟白羽等句迥然不同。揚子法言修身篇引孟子曰「夫有意而不至者有矣﹐未有無意而至者也。」史記六國表注﹐皇甫謐曰「孟子稱禹生石紐﹐西夷人也。」說苑載孟子書﹕「孔子於衛主雍睢﹐雍睢姓名也﹐與癰疽聲相近。」孟子曰「人皆知糞其田﹐而莫知糞其心﹐糞田不過利苗得粟﹐糞心易行而無所欲。何謂糞心﹖博學多聞。何謂易行﹖一欲止淫。」鮑照河淸頌引孟軻曰「千載一聖﹐是旦暮也。」梁處士傳序引孟子曰「今人之於爵祿﹐得之若其生﹐失之若其死。」桓寬鹽鐵論引孟子曰「吾於河漢﹐知徳之至也。」孟子曰「堯舜之道非遠人也﹐人不思之爾。」孟子曰「居今之朝﹐不易其俗而成千乘之勢﹐不能一朝居也。」又云「今之士﹐今之大夫﹐皆罪人也。」又云「王者與人同﹐而如彼者﹐居使然也。」王元澤引古本孟子云「盡信書不如無爲書﹐書安可無也﹐學者愼所取而已。不知愼所取﹐則不如勿學而已矣。」許愼說文引「孟子去齊﹐接淅而行。【接音其兩切。」】孟子曰「人見孺子入井﹐皆有惻隱之心﹐非其子之父母也﹐無此心者﹐非人也﹐無羞惡之心非人也。」右與今本異同者凡七條﹐今本絕無者亦七條﹐豈皆在十四卷中之逸乎﹖我太祖國初嘗刪「國人寇」「反復易位」等數章不用﹐此刪本至今猶在南禮部堂櫃中。然卒寢前旨﹐以全書行世。

十字碑孔子十字碑在常州延陵廟中﹐邑申港季子王墓亦有﹐陶九成云與古文異而類大篆。

辧齊襄復兪文豹吹劍錄云「武帝曰﹕『齊襄公復九世之讎﹐春秋大之。』按莊公元年﹐書齊師遷紀。三年﹐紀季以酅入於齊。四年﹐紀伯姬卒﹐紀侯大去其國﹐齊侯葬紀伯姬。蓋襄公霸國之彊﹐紀不能敵﹐至於大去其國﹐紀季以國入於齊﹐伯姬憂憤而卒﹐葬於他邦。宗廟社稷﹐一旦邱墟矣。夫婦兄弟不能相保﹐春秋方哀紀侯之滅亡﹐善紀季之不廢宗祀﹐安有大襄公之意﹖惟公羊傳謂﹕『哀公烹於周﹐紀侯譖之。』故有是言。然齊詩刺襄公﹐極言其荒淫怠慢﹐安能上念九世之讎﹖其滅紀也﹐直以無道行之耳。」弘治時﹐東陽盧禦史格荷亭辧論中云「『春秋魯莊公四年﹐紀侯大去其國。』公羊傳曰﹕『大去者何﹖齊滅之也。何爲不言齊滅之﹖爲襄公諱也。遠祖齊哀公烹於周﹐紀侯譖之也。襄公復九世之讎﹐春秋賢之。』愚謂﹐敵惠敵怨﹐不在後嗣。春秋之時﹐彊陵弱﹐眾暴寡﹐滅國之事相望於冊﹐何之可復耶﹖公羊倡爲邪說﹐惑亂後世。漢武詔曰﹕『齊襄公復九世之讎﹐春秋大之。髙帝遺朕平城之憂﹐髙後遺朕嫚﹖之辱。』於是徵伐四出﹐頻年用武﹐肝腦塗中原﹐膏液潤野艸﹐卒之天下騷動﹐漢氏幾亡﹐皆公羊之一言啟之也。唐子西云﹕『注本艸誤﹐其禍疾而小﹐注六經誤﹐其禍遲而大。』豈不信哉﹗」

葉艾齋八戒詩庚辰四月暇日﹐檢閱紀傳及諸雜記﹐取其事可爲鑑戒者﹐詠爲詩﹐曰酒池﹐曰鹿臺﹐曰膠船﹐曰鮑車﹐曰迷樓﹐曰雨鈴﹐曰艮嶽﹐曰天魔﹐凡八首。「釀成平地湧如泉﹐香拍瓊濤可運船。彌望糟堤應十里﹐笑看牛飲更三千。流連長夜惟耽樂﹐放逐南巢始悔遷。何事宿酲千載後﹐紫雲玉樹尙昏然。」「傾宮瓊室倚髙臺﹐北裏霏霏樂未回。祖訓風愆渾不解﹐民罷版築重堪哀。孟津將渡諸侯會﹐莘國還迎美女來。寶玉自隨煙燼盡﹐獨畱荒阜向蒿萊。」「重勞萬姓事南巡﹐鳳艦乘危過漢津。楫失中流緣底事﹐波沈平陸怨罷民。魚龍抱恨歸潭底﹐風雨無由問水濱。自古慢遊多不返﹐錦帆天際更何人。」「金鐫玉勒侈東封﹐羽蓋鸞旗萬里同。博浪副車曾未中﹐華陰鬼壁已先逢。鮑魚載臭遺千古﹐貔虎徒勞戰七雄。何事斯﹑髙猶矯詔﹐咸陽一火盡成空。」「錦纜牙檣下汴州﹐春風三月廣陵遊。司花倚笑終成變﹐焚艸藏幾未解憂。翠袖三千惟灌莽﹐朱簾十二已荒邱。當時只有長堤在﹐柳自靑靑水自流。」「鼙鼓漁陽虜气張﹐上皇西幸過咸陽。馬嵬塵暗霓裳冷﹐斜谷山連蜀道長。日輦未聞防覆轍﹐雨鈴猶自嘆郎當。色荒自古知難悟﹐殷鑑還宜戒未忘。」「艮嶽天開近法宮﹐綠華紫石畫圖中。宸遊竟逐胡塵散﹐帝業都隨王气終。花石有綱南國怨﹐龍沙無夢北庭空。懸知五國城頭望﹐白艸黃雲杳莫窮。」「髙戴牙冠翠袖長﹐錦纏珠絡艷生香。新翻十六天魔舞﹐閒倚三千月殿妝。曾是宴安懷鴆毒﹐祇緣祕密失苞桑。翠華零落知何處﹐月暗塵昏到應昌。」此余邑葉艾齋之蕃作也。公工詩辭﹐手鈔書幾千卷﹐錄此以見一斑云。題首庚辰﹐乃正徳歲。

三全三養四印亢倉子曰「導筋骨則形全﹐翦情欲則神全﹐靖言語則福全。」東坡嘗語人曰「自今日已往﹐早晚飲食不過一爵一肉﹐有尊客盛饌則三之﹐可損而不可益。有召我者﹐預以此先之﹐主人不從而過是者乃止。一曰安分以養福﹐二曰寬胃以養神﹐三曰省費以養財。」山谷送張叔和詩云「我捉養生之四印」﹐乃謂忍﹑默﹑平﹑直也。所謂百戰百勝﹐不如一忍﹐萬言萬當﹐不如一默﹐無可揀擇眼界平﹐不藏秋毫心地直。

蓮社十八賢圖宋李元中書蓮社十八賢圖記云「龍眠李伯時爲余作蓮社十八賢圖﹐追寫當時事。按十八賢行狀﹐沙門惠遠初爲儒﹐因聽道安講般若經﹐豁然大悟﹐乃與其弟惠持俱棄儒落髮。太元中﹐至廬山﹐時沙門惠永先居香火遠﹐欲駐錫是山。一夕山神見夢﹐稽首畱師﹐忽於後夜雷電大震。平旦﹐地皆坦夷﹐材木委積。江州刺史桓伊表奏其異﹐爲師建寺﹐是爲東林﹐因號其殿爲神運。時有彭城遺民劉程之﹐豫章雷次宗﹐雁門周續之﹐南陽宗炳﹑張詮﹑張野﹐凡六人﹐皆名重一時﹐棄官舍緣﹐來依遠師。復有沙門道昺﹑曇常﹑惠叡﹑曇詵﹑道敬﹑道主﹑曇順凡七人﹐又有梵僧佛那跋佗羅﹑佛馱耶捨二尊者﹐相結爲社﹐號『廬山十八賢』。時陳郡謝靈運以才自負﹐少所推與﹐及來社中﹐見遠師﹐心悅誠服。乃爲開池種白蓮﹐求預淨社。遠師以其心亂﹐拒而不納。陶潛時棄官居栗裏﹐每來社中﹐或時才至﹐便攢眉回去﹐遠師愛之﹐欲畱不可得。道士陸修靜居簡寂觀﹐亦常來社中﹐與遠相善。遠自居東林﹐足不越虎溪﹐一日送陸道士﹐忽行過溪﹐相持而笑。又嘗令人沽酒﹐引淵明來﹐故詩人有『愛陶長官醉兀兀﹐送陸道士行遲遲。沽酒過溪俱破戒﹐彼何人斯師如斯。』又云﹕『陶令醉多招不得﹐謝公心亂去還來』者﹐皆其事也。此圖初爲入路﹐與淸流激湍﹐縈帶曲折﹐踰石橋﹐溪回路轉﹐石巖一﹐又繚而上﹐石巖一二。巖之閒有方石池﹐種白蓮花﹐巖之傍有石梯度山﹐迆邐而去﹐不知所窮。當途窮處﹐橫爲長云﹐蔽覆樹腰巖頂﹐其髙深遠近﹐蓋莫得而見也。傍石池有髙崖懸泉﹐下瀦爲潭﹐支流貫池﹐下注大溪﹐激石而湍浪者﹐虎溪也。巖之外﹐遊行而來者二人﹐一人登嶺出半身者﹐宗昺也﹐一人躡石蹬而下者﹐曇順也。巖中爲經筵會﹐講者六人﹐一人踞牀憑幾揮塵而講說者﹐道士也。一人持羽扇目注懸猿而意在深聽者﹐雷次宗也。一人合掌坐於﹖下者﹐道敬也。一人相向而坐者﹐曇詵也。一人執經卷跪聽於其後。童子一﹐舒足騷首﹐有倦聽之意。蓮池之上﹐環石臺坐而箋經校義者五人﹐石上列香鑪筆研之具﹐一人憑石而坐者﹐劉程之也。一人手開經軸倚石而回視者﹐張詮也。一人正坐俯而閱經者﹐惠叡也。一人回坐拱手傍視而沈思者﹐惠持也。一人持如意而指經者﹐惠永也。一人捧經笈與童子持如意立其後﹐又童子跪而司火﹐持鋏向鑪而吹﹐一人俯鑪而方烹捧茶盤而立者﹐一人傍看石置茶器。又一巖中有文殊金像﹐環坐其下爲佛事者三人﹐一人執鑪跪而歌唄者﹐曇常也。一人坐而擎拳者﹐道昺也。一人執經卷而坐者﹐周續之也。臨溪偶坐者二人﹐皆梵僧﹐一人袒肩持短鈕者﹐跋陀羅也。一人舉如意據膝而坐者耶捨也。童子一﹐卷髮胡面﹐持羽扇立其後。一人露頂坦腹﹐仰視懸泉﹐坐而濯足者﹐張野也。童子持巾立其側﹐有蹲而汲者一人。石橋之傍﹐峭壁崛起﹐前有僧與道士相捉而笑者﹐遠公送陸道士過虎溪也。一人貌怪雄視捉巾瓶而立者﹐捕蛇翁也。童子負杖卻立而待﹐一人乘籃輿者﹐淵明之回去也。淵明有足疾﹐嘗以竹籃爲輿﹐其子與門生肩之﹐前者若欲憩而不得﹐後者若甘負而忘倦﹐蓋門人與其子也。童子負酒瓢從之﹐一人持貝葉騎而方來者﹐謝靈運也。傍一人持曲笠﹐童子負笈﹐前騎而行。凡爲人三十有八﹐馬一﹐猿一﹐鹿一﹐器用艸木﹐不復以數計。人物灑落﹐泉石秀潤﹐追千載於筆下﹐萃羣賢於掌中﹐開圖恍然﹐若與之接。揮塵而談者﹐如欲懸河吐屑﹐肆辧而未停﹔默坐而聽者﹐如欲屏息﹐杜意審諦﹔而冥冥沈思者﹐如欲鉤深味遠﹐叩玄關﹐宅靈府而遊乎恍惚之庭﹔梵唄者﹐如欲轉喉鼓舌﹐而有云雷之響﹐與海潮之聲行﹐往來如禦風而遐舉﹔坐臨水者﹐如騎馬京而將去﹔笑執手者﹐軒渠絕倒﹐達於衣冠。蓋其心手相忘﹐筆與神會﹐而妙出意表﹐故能奴隸顧陸﹐僮僕張﹖﹐跨千載而獨步。非十八人者不足以發伯時之筆﹐非伯時者不足以寫十八人之趣。豈非泉石膏肓﹐煙霞痼疾﹐其臭味相似﹐故形容之工若同時而共處者也。伯時於余爲從兄﹐實山林莫逆之友﹐爲此圖凡三十八日而成。余得之﹐遊居寢飯其下。客來觀者﹐或未知蓮社事﹐因記其後﹐覽者當自得之也。圖成於元丰庚申十二月二十五日。越明年辛酉正月二十六日龍眠李衝元元中記。」

桑民懌落乙榜李西涯送桑民懌訓導泰和一律云「十年三度試春闈﹐親見聲名滿帝畿。甲第久慚唐李合﹐奇才終誤宋劉幾。功名歲晚非蓬鬢﹐湖海官貧尙布衣。試看孤鷹下林落﹐壯心還向碧天飛。」題下注﹕「民懌﹐蘇人。會試春闈﹐策有『胸中有長﹖﹐一日幾回磨』等詩﹐爲﹖檢討汝賢所黜。又作學以至聖人之道論﹐有『我去而夫子來』等語﹐爲邱學士仲深所黜。今年得乙榜﹐年二十一﹐籍誤以二爲六﹐用新例辭不許﹐遂有是命。」觀此﹐則世所傳聞皆非妄也。蓋場中下筆﹐苟非雅馴﹐則𨿽有奇抱﹐將無窮乎﹖有不得槪委之於命矣。

鐵椎銘鐵椎銘﹕「朱亥貢金﹐張良受之﹐合以忠義﹐鍛成此椎。銅山可破﹐椎不可缺﹐金埒可碎﹐椎不可折。噫﹗亂臣滔滔﹐四海嗷嗷﹐長蛇其毒﹐封豕其饕。上帝憤之﹐以椎畀著。【著﹐王千戶名。】椎不自奮﹐假手於汝。數未莫先﹐時來敢後﹐曾不一揮﹐元凶碎首。匪椎之重﹐惟義之勇﹐𨿽椎之功﹐惟人之忠。長僅數尺﹐重才數斤﹐物小用大﹐策此奇勛。椎在人亡﹐再用者誰﹖藏之武庫﹐永鎭姦回。」此宋翰林學士王文炳撰﹐見山房隨筆。

戒庵老人漫筆卷三

戒石銘皇明天下郡縣戒石銘﹐乃宋熙陵朝節出蜀檮杌中所載蜀主孟昹文四句耳。自宋迄今﹐因而不廢。昹全文不傳﹐今錄之﹐銘曰「朕念赤子﹐旰食宵衣﹐言之令長﹐撫養惠綏﹐政存三異﹐道在乙絲。驅雞爲理﹐畱犢爲規﹐寬猛得所﹐風俗可移﹐無令侵削﹐無使瘡痍。下民易虐﹐上天難欺﹐賦役是切﹐有國是資﹐朕之賞罰﹐固不踰時。爾俸爾祿﹐民膏民脂﹐爲民父母﹐莫不仁慈﹐勉爾爲戒﹐體朕深思。」

辧博物志張華博物志﹐世止十卷﹐事多雜出諸書﹐或本書久失﹐後人掇拾爲之耳。又云原四百卷﹐武帝俾刪其繁﹐存此亦不應倍去若是之懸絕也。

駁靈芝圖靈芝圖﹐曾見五采妝繪一冊﹐名狀多異﹐產地迂僻﹐道家所造也。詭妄不可盡信。

雨下失魚杜子美詩﹕「震雷翻幕燕﹐驟雨落河魚。」姚合詩﹕「驚飆墜鄰果﹐暴雨落河魚。」皮日休詩﹕「髙風翔砌鳥﹐暴雨失池魚。」雨下則魚隨水而去﹐驗之不謬。

墨子夏后開墨子書稱夏后開﹐開卽啟也﹐與史記稱微子開﹐同避漢景帝諱﹐則墨子疑漢人所譔﹐非本書。

元史二傳誤復元史速不臺﹑雪不臺二傳異名而事頗同﹐文有詳略耳。觀言俱七十三卒﹐俱謚忠定﹐其謬審矣。【第十八卷

有完者都﹐第二十卷

又有完者拔都﹐名旣祇多一字﹐履歷復不大殊﹐見的。】

王質論紀年王質景文云「渾淪以前﹐其略見於釋之長含經﹐開辟以後﹐其詳見於邵氏之皇極經世。」

降眞香柳之懷遠產香藤﹐葉大如掌﹐多刺﹐鉆蹀絞齒巨材﹐產多於山林紆攣之處﹐歲久色微黃﹐曰藤香。或深藏巑岏﹐巨石攫路。人迹不到﹐霜饕雪虐﹐積以歲月﹐皮肉俱爛﹐赤心如鐵﹐謂之降眞香。【本艸云﹕出黔南﹐拌和諸香燒﹐煙直上天﹐召得鶴主天行﹐時气宅舍﹐怪異並燒﹐悉驗。】

西域記一事相類大唐西域記﹕婆羅尼斯國有隱士求仙﹐得一烈士﹐令終夕無聲云云。與幽怪錄杜子春事甚類。

論善惡語有本大學或問曰「善必積而後成﹐惡𨿽小而可懼。漢昭烈云﹕『勿以惡小而爲之﹐勿以善小而不爲。』書曰﹕『爾惟徳罔小﹐萬邦惟慶﹔爾惟不徳罔大﹐墜厥宗。』卽易系辭所謂『善不積不足以成名』一節之意。」

釋廣弘明集字殊唐釋道宣廣弘明集載謁大慈恩寺詩一首﹐作今上﹐則髙宗也﹐今載太宗文皇帝集中。「萬仞」集作「百」﹐「團影」集作「圓」﹐「綺霞」集作「霞」﹐「綺瓏帳」集作「籠」。

兔亦有雄古樂府﹕「雄兔腳朴樕﹐【一作朴握。】雌兔眼迷離。」王充論衡﹕「兔舐雄毫而孕﹐及其生子﹐從口中出。」觀此二說﹐則兔未嘗無雄也。

鄭所南傳王達善撰鄭所南先生傳云「先生名所南﹐字思肖﹐號憶翁﹐福州人﹐宋末太學生也。博學多技能﹐爲文不以艸﹐而豪怪可愕。又善畫蘭﹐蘭成則毀之﹐人求之﹐甚靳值。元氏位中國﹐坐必向南。人詢之﹐則曰﹕『夷狄入中國﹐爲萬世之大變﹐聖人書狄﹐以爲大戒。今日士大夫恬不知卹﹐反爲之大僥競﹐吾不忍也。』當世無不憾之。貴要者求其蘭﹐尢靳弗與﹐庸人孺子頗契其意者﹐則反與弗計。然亦不畫土﹐人詢之﹐則曰﹕『一片中國地﹐爲夷狄所得﹐【一云土爲番人奪去。】吾忍畫耶﹗』凡平日所作詩﹐多寓意於宋。若題鄭子封書塾曰﹕『天垂古色映柴門﹐千古傳家事且存。此世只除君父外﹐不曾重受別人恩。』譏宋之臣子復仕於元也。若題其畫蘭曰﹕『求則不得﹐不求或與﹐老眼空闊﹐淸風萬古。』譏一世之士﹐無足當其意也。【圖繪寶鑑云「工畫墨蘭﹐嘗自畫一卷﹐長丈餘﹐髙可五寸許。天眞爛漫﹐超出物表。題云純是君子﹐絕無小人。」寓意編載﹕「所南墨蘭﹐自題詩云﹕一國之香﹐一國之殤﹐懷彼懷王﹐於楚有光。」】若題其畫菊曰﹕『花開不並百花藂﹐獨立疏籬趣未窮。寧可枝頭抱香死﹐何曾吹墮北風中。」自謂志節不爲元氏富貴所奪也。若題其畫像曰﹕『不忠可誅﹐不孝可斬﹐敢懸此頭於洪洪荒荒之表﹐爲天下不忠不孝之榜樣。』譏夫忘國而事仇者也。平生寡欲而好遊﹐凡遇窮山大澤﹐必彌日忘返﹐咄咄書空﹐心與口語﹐人爭視之﹐彼則蔑如也。著書甚多﹐行於世者有太極濟煉文一帙﹐多隱語﹐艱苦難讀﹐莫知所謂。書後題二十字云﹕『大無工十空經﹐臣漚血三斗書此﹐後有巨眼者當識之。』好事者或藏於家。竟以壽終﹐葬於姑胥之西。所謂所南者﹐以南爲所也﹐憶翁﹐憶乎宋也﹐思肖者﹐思乎趙也。凡其爲人類若此。修宋史者遺其人﹐故宋史無傳﹐余故惜而傳之云。論曰﹕蜀孟昹侈肆之後﹐豪右爭相誇尙﹐石恪生於其時﹐畫殊形詭狀以辱之。彼所南者﹐無乃恪之徒與﹗昔王裒痛父非命﹐終身不東向而坐。夫君父一道也﹐彼所南者﹐抑又恪之徒歟﹗嗚呼﹐自有天地以來﹐所以彜倫不墮者﹐以有節義爲之閒也。通圓者哂其狷介﹐又孰知有所不爲者﹐亦聖人之所取乎﹗」【遂昌山樵錄云「客吳下﹐有田寄城南報國寺﹐吳人刊其錦錢集行於世。」崇禎戊寅歲﹐有所南心史一帙﹐得之於﹖寺眢井中﹐撫臺張國維刻行於世。】

先儒用方言先儒言句【音彀。】當﹐【俱去聲。】幹當事也。每言合下如何如何﹐合下字猶今言一落之意。朱子有云丁一確二﹐乃的當之意﹐今俗語猶然。程子凡言大小大事﹐猶言多小大事也。言體當【去聲。】二字﹐方俗之言體驗幹當之謂。

祝吁吳公子州吁﹐左氏﹑公羊及詩皆同﹐惟谷梁作祝吁﹐此音相近而然﹐如呼雞之聲州之爲祝也。

縣尹事用誤事文類聚以令尹子文爲縣尹﹐事用誤矣。

韓集百葉桃昌黎集有題百葉桃花詩﹐卽今謂之千葉。

伐侂冑祖隴竹宋侍郎臨安兪公烈登淳熙初第﹐累遷中書舍人。會宗室希誾由官所奔喪歸﹐誤伐韓侂冑祖隴傍竹﹐爲造墳具。法司承侂冑意﹐使援持杖竊盜例。公曰「墟墓非人室比﹐兼未嘗持杖﹐今追兩資﹐送州安置﹐罪涉太重。夫有官之家猶得贖﹐矧希誾在屬籍﹐特不得贖乎﹖」遂獨以聞﹐止罪伐竹者。侂冑痛銜之﹐尋嗾言事者論去。此事宋史所不載﹐余見於王梧溪詩集中。侂冑之橫﹐兪公之賢﹐皆世鑑也。

禦用筆朝廷用筆﹐每月十四﹑三十日兩次進禦﹐各二十管。冬用綾裹管﹐裏襯以綿﹐春用紫羅﹐至夏秋用象牙水晶玳瑁等﹐皆內府臨時發出制造。弘治時﹐吳興筆工造筆進禦﹐有細刻小標記云「筆匠施阿牛。」孝宗見而鄙其名﹐內傳以小名對﹐敕易名曰施文用﹐至今猶然。右二事﹐吳興筆工張永賢說。

方正學禍蔓太宗殺方孝孺族八百二十口。

梁文兪事【「梁文兪事」﹐「兪」字原作「遺」﹐誤﹐據明藏說小萃本攺。】梧溪集載梁友直遺文﹑兪之近遺事﹐皆邑志所不可遺者。梁文云「江陰王庫使家藏黃筌雀哺鶵捲﹐後有後村詩跋。嘗聞古院畫率有名義﹐是三雀者﹐殆取詩禮春秋傳三爵之義與﹖筌蜀人﹐故云浣花溪耳。𨿽然﹐姑置老筌而論後村。方宋氏叔季時﹐王臞軒﹑劉后村文章聲錚錚相頡頏﹐臞軒元宵詩首押枰科﹐末押民膏﹐後村此雀詩和韻乃竄入鶵韻。王以辭賦髙﹐第二人及第﹔劉以名臣子孫有文辭﹐賜及第﹐眞西山爲中捨﹐舉之自代。皆非不諳韻者﹐直狃於閩人語言聲音﹐不覺跌宕﹐當不以過。余旣贅論﹐且贅贊云﹕觀雀哺鶵﹐可以知仁。仁於曷知﹖於雀之身。雀知有子﹐子知有母﹐饑焉思哺﹐食在母口。嗟彼雀矣﹐以鞠以育﹐矧伊人矣﹐孰無天屬﹖幼資其親﹐長養其親﹐天屬至親﹐勗哉世人。庚辰三月三山梁益。」兪事云「先生姓兪諱遠﹐字之近﹐號空谷﹐江陰鳳歌【今誤作戈。】鄕人也。以儒起家﹐至先生貧﹐隱居教授﹐能行古道。毘陵孫岵以先世舊依先生﹐待如近懿﹐卒殯焉。頃年疫﹐傭奴病乞歸﹐先生曰﹕『愼無疑疫气相染﹐其善調護。』踰旬死。時兵興﹐山林盡赭﹐人死多委之壑﹐或以是請﹐先生曰﹕『生盡其力﹐死棄之溝中﹐不義也。』特爲棺窆。歲暮春﹐裏萌舁木偶神遨井落閒﹐至先生門﹐適所舁重而止舁﹐告家姥曰﹕『神靈報施﹐影響捷﹐宜急祭燎旗下﹐否則殃及矣。』姥笑曰﹕『木偶何能爲主人﹖歸吾家﹐爨下物耳。』震愕眙去。族侄裕親歿﹐有佛者以佛事爲解﹐裕毅然曰﹕『吾諸父嘗謂﹐形神旣離﹐地獄何有﹖今乃自誣親有罪﹐不孝孰甚﹗』佛者慚而退。其善行及人率類此。先生骨貌淸卓﹐類有道者。長於古文﹐尢嗜詩﹐亂中吟詠不輟。嘗自敍詩曰﹕『虫﹝夢﹐羽代夕﹞﹝夢﹐羽代夕﹞﹐鳥之嚶嚶﹐機動籟鳴﹐豈得已而不已乎﹖不得已乎耳。』於以見其出乎性也。壽七十二。子樵孫庠序。」

駁李靖行雨事李靖行雨事﹐言馬鬃一滴﹐則地下雨二尺。今凡小雨沾塵或寸許不齊者﹐何以施馬鬃之滴也﹖

不知章艸近世學書者﹐知有宋克體﹐不知有章艸﹐然非重頭曲腳之法也﹐善隸書者知之。

蘇詠妓誤使事杜無海棠詩者﹐以母諱故耳。東坡之詠妓李宜﹐乃一時之失言也。西郊野叟詩話載之﹐以爲美談﹐何耶﹖

趙同漢文帝時宦者趙談﹐史記作趙同者﹐﹖避太史公父諱﹐言與談同名耳﹐故曰同。今漢紀猶作趙同﹐誤矣。

晉多用信字晉多用信字﹐使人也﹐世說及二王帖中可見。今曰書信﹑音信﹐獨指簡札﹐非矣。

唐詩用至竟唐詩多言至竟﹐如雲到底也。杜牧雲「至竟息亡緣底事」「至竟江山誰是主」之類。

志稱志中有爵者宜稱冢﹐無爵者稱墓﹐有爵及尊貴者稱公﹐無爵者咸稱君。

張商英序素書【「張商英序素書」﹐原無「張商英」三字﹐據明藏說小萃本補。】張商英序黃石公素書﹐言得於子房冢玉枕中﹐上有祕戒﹐不許傳於不道不神不聖不賢之人。以道與神加於聖賢之上﹐必是道家所托﹐非吾儒之見也。

貫眾驢馬食「管仲」﹐三五日易肥。駔儈之欺人﹐多用此。一云貫眾。

洋溝今人家基內檐頭下溝﹐皆稱洋溝﹐其名甚古。崔豹古今注云「長安禦溝謂之楊溝﹐謂植髙楊於其上也。一曰羊溝﹐謂羊喜抵觸垣墻﹐故爲溝以隔之﹐故曰洋溝也。」【有以屋下者爲陰溝﹐檐前者爲陽溝﹐甚顯。】

甘蕉甘蕉出閩中﹐以糖漬之﹐可以寄遠。形如鎖陽而气近黃精﹐味酸。

悼陸全卿詩吳人悼陸全卿冢宰坐寧黨詩曰「子規聲裏夕陽微﹐何事先生懶見幾。云夢竟成韓信縛﹐鱸魚空待季鷹歸。功名到此分成敗﹐史筆憑誰定是非。寂寂朱門春去也﹐楊花燕子任爭飛。」或謂唐伯虎作。

北海東坡書源李北海學王而飄逸者也﹐蘇東坡學顏而飄逸者也。

麻嗏籠統趙唐李涉題宇秀才櫻桃詩曰「風光莫占少年家﹐白髮殷勤最戀花。今日顚狂君莫笑﹐趁愁得醉眼麻嗏。」今人欲睡眼將合睫而縫細者曰麻嗏﹐不知作何寫﹐偶觀王荊公百家詩選李涉詩﹐得此二字。今物之擁腫者﹐俗曰直籠【上聲。】桶。韋居安梅﹝石間﹞詩話記鄭安曉丞相未貴時﹐賦冬瓜詩云「翦翦黃花秋後春﹐霜皮露葉護長身。生來籠統君休笑﹐腹內能容數百人。」卽此籠統字。今人以虛罔不實而斥其妄行者﹐則曰趙。爾雅﹕「休﹐無實李。」郭璞云「一名趙李。」李無實者虛也﹐疑卽此趙字。

杜順法界觀西銘總論正如杜順作法界觀樣﹐法界觀云﹕華嚴大教﹐浩博難名。杜順和尙文殊應身﹐以自智見華嚴一眞法界﹐總該萬有﹐卽是一心。其中諸佛眾生﹐若國土﹐若莊嚴﹐義境無量。於無量境﹐集其義類﹐總舉色空﹐理事爲例﹐束爲三重觀門。一曰眞空法界﹐二曰理事無礙﹐三曰周﹖含容。若達此三門﹐則法界重重縱橫達矣。

演卦爲神農包犧因燧皇之圖而制八卦﹐神農演之爲六十四。此淳於俊對髙貴鄕公之言也。漢魏閒人士守經甚嚴﹐斯言必有所本。陸儼山傳疑錄云。

中山王禦碑跋洪武十九年﹐禦制中山武寧王神道碑文﹐後有跋云「臣惟古功臣之薨﹐壙有志﹐墓道有碑﹐禮也。然自唐以來﹐皆命詞臣爲之。惟我聖王﹐芟夷羣雄﹐混一區宇﹐𨿽股肱爪牙非止一人﹐而中山武寧王實元勛之首﹐南收吳越﹐北定中原﹐東平齊魯﹐西入關陜﹐大抵皆王之功。【「大抵皆王之功」﹐原「之」字重﹐據明藏說小萃本刪。】今其薨也﹐聖上以王丰功偉績始終本末﹐非詞臣所能周知﹐故親筆之﹐刻置墓道。自古人君禮報功臣﹐未有若斯之盛者也。臣等不敏﹐幸得同侍經筵﹐欽卹禦制﹐不勝感激流涕﹐謹拜手稽首﹐書於碑文之左。文淵閣大學士奉議大夫臣朱善﹑承務郎左春坊左贊善臣劉三吾﹑承務郎左春坊左司直郎臣汪仲魯﹑翰林院待詔臣沈士榮﹑孫大雅謹書。」此成化二十二年丙午冬其五世孫徐鉞所刻以傳者﹐今不可多見矣。且孫公吾邑之先輩也﹐謹錄。

蔡京父子相軋判正徳時﹐邑庠蔣一龍爲邑父母萬公所愛﹐適試於按院﹐經書論外﹐又出一「蔡氏父子相軋」題作判﹐其判曰「周公相而伯禽封﹐忠輸內外﹔鄭桓卿而鄭武繼﹐職善開承﹐故挾篤棐之猷﹐何嫌夾輔﹖恢世濟之美﹐豈厭同朝﹖徳乃下衰﹐恩斯冒濫﹐霍光操廢立之柄﹐進禹司徒﹔安石執變法之權﹐推雱侍講﹐樹黨一門﹐竊官再世﹐是固昧君臣之義﹐然猶全父子之恩。若石厚之輔州吁﹐石碏以先臣而見殺﹔懷光之叛唐徳﹐李璀以入侍而告謀﹐則義有重於朝廷﹐恩難兼於骨肉。今也蔡京以諂佞得政﹐旣非谷貽﹐蔡攸以權勢超遷﹐尢非武踐。乃者位漸肩班﹐忌由心出﹐邸館自開﹐各納買官之賄﹔客賓分附﹐頓生奪要之疑。震用事﹐而上九當退於無爲﹐京猶戀位﹔乾居尊﹐而六子未承乎幹蠱﹐攸敢同升。旣不識父子去就之機﹐謂宜篤僚友協恭之義。蔡氏均有罪矣﹐宋室亦曰殆哉。」試後寫卷呈於萬公﹐閱至判﹐便頓足曰「弔萬一年﹐豈能作此一句﹖」浮白賞之至醉。其歡愛邑俊﹐每每似此。一龍父舜文﹐本王姓﹐居城東。因父鞠於蔣靜齋﹐而仍其姓焉。一龍父子皆吾邑髙才生﹐而卒皆不得一第﹐不識造物謂何。

淫色爲風今人謂淫於色者爲風﹐卽馬牛其風之風。

論格致辧千金方格致餘論辧千金方房中補益爲非﹐此垂戒立法﹐爲中人慮耳。卽暴者不可以主兵﹐貪者不可以主財之意。若仁以不殺爲威﹐廉以不貪爲寶﹐亦無害也﹐所謂有伊尹之志則可。

搖籃今人眠小兒竹籃﹐名搖籃。郭晟家塾事親曰「古人制小兒睡車﹐曰搖車﹐以兒搖則睡故也。」﹖搖車卽搖籃。今別有縍車之制﹐縍一作綁﹐【音榜。】此字玉篇﹑廣韻俱無﹐乃出兔疑韻中﹐﹖後人所造也。

琵琶靑冢石季倫崇王昭君詩序云「匈奴請婚於漢﹐元帝以後宮良家子昭君配焉。昔公主嫁烏孫﹐令琵琶馬上作樂﹐以慰其道路之思。其送昭君亦必爾也。」熟參此序﹐乃知昭君出嫁之時﹐未必以琵琶寄情﹐特後人想象而賦之耳。此範晞文語﹐【「此範晞文語」﹐「晞」字原作「希」﹐誤﹐據明藏說小萃本攺。】最足以祛眾蔽。匈奴地有黑河﹐靑冢在黑河之旁﹐夜四鼓時﹐有气直上。江陰萬戶完仁山云。古今人信琵琶而不知其訛﹐言靑冢而不詳其自﹐余故拈出。【呼韓邪單於初請爲漢婿﹐及死﹐子雕陶莫臯立﹐復妻昭君﹐生二女。一爲須卜居次﹐王莽時入侍太后﹐失節如昭君﹐槪無足道者。】

護花鳥池州九華山﹐江南勝地。山中有奇花歲發﹐則有護花鳥鳴焉﹐遊人欲折者﹐鳥則盤旋其上﹐鳴聲云「莫損花﹐莫損花」。無錫倪容舉人如泉嘗居山中月餘﹐親對徐納齋尙徳說﹐得聞。

誤引不多食論語曰「不撤姜﹐食。」又曰「不多食。」謂每食適可而止﹐非言姜也。事文類聚蔬菜門引孔子不撤姜食﹐不多食﹐而題云「姜不多食」﹐連上文而言之﹐謬矣。

周尙書談邊境常州周約庵金曾鎭撫延綏﹐言三邊寒甚﹐遼東第一﹐大同次之﹐眞有墮指裂膚之慘。屋下皆有霜﹐寒气透徹故也。人出﹐軍有受寒者﹐扶至家﹐漸以溫物食之﹐若驟以火﹐則皮肉俱爛。曉開城門﹐不知者誤以手候其鎖﹐則皮皆去如灼。蓋醫家亦有寒極似火之說。西邊有火炎山。韃韃腸極細﹐如雞腸﹐人身瘦長而闊膀﹐不畏死。得勝則唱﹐敗則哭。韃婦至中國﹐人戲弄其乳則喜﹐以爲是其子也﹐至隱處﹐亦不爲意。惟執其手則怒﹐謂執手爲夫婦﹐動挾刃刺其人。馬瘦見肋骨﹐蹄甚薄﹐至中國養壯而蹄厚﹐則不善走﹐極有駿異者。欲入寇﹐則羈餓四五日。【撫州王書客自大同來﹐見韃子八萬虜大同﹐鄕埠而去。亦言馬餓七日。】陜西出黃鼠﹐味佳﹐設宴珍饌。出黃羊﹐身尾似鹿﹐而角似羊﹐肉甚美。鯉魚甚肥﹐腹中多脂﹐形如南方者﹐而重三倍。半翅鳥倍大如鵪鶉﹐肉味亦如之。性極癡﹐又謂之半癡﹐亦曰癡半斤。好視紅物﹐飛不遠輒下歇﹐人著紅裙襖以誘之則近身﹐凝視不去﹐故可得。韃人稱中朝皇帝爲罕﹐﹖胡人聲重而疾﹐古云可【音克。】汗﹐【音寒。】音近罕耳。有猴﹐小如拳﹐人家畜者﹐飲水漸大。邊上虎極大。達達騾馬之外﹐亦乘牛﹐具鞍行走。達達稱中國官府爲阿法。邊上老鴉﹐紅觜紅腳﹐翦舌﹐教之能言﹐亦如鴝鵒。余謁周公﹐因縣父母石首劉公見托請文之故﹐坐閒談及邊境﹐且出示三邊圖﹐凡所聞者﹐聊識如右。

老儒遭困鄰邑東橋徐氏﹐世惇禮讓。近後裔衰薄﹐有老儒邵夢嚴熊者﹐亦被其陵竄﹐好事者以詩唁之﹕「漁梁溪上水東之﹐魯道於今一變齊。捭闔場中多智伯﹐陽春調裏少鍾期。捐階不是徐行日﹐仇餉渾非亟拜時。八十年來函丈老﹐月明無可一枝棲。」夢嚴﹐家君童﹖時師也﹐記其獨對黃菊一絕云「菜羹麥飯午陰斜﹐飽看中央正色花。非是無心近紅紫﹐淸貧何地著繁華。」其著作多散見縉紳集中。

塔影牛首山塔影在僧室中﹐閉門暗映卓前﹐懸紙或以白衣承之﹐影小而倒﹐黲黲可見。室與塔甚近﹐非相值之地﹐不知何故。

徳佑閒子撰父志嘉靖十五年丙申歲秋﹐邑中大街虹橋溝東居民鐝地得石﹐乃宋末恭帝徳佑年閒子撰父壙志﹐爲餘業師沈養吾所得﹐備錄於左﹕「王君錄參從事壙志﹕先君諱建大字直方﹐氏王。曾祖譓奉議郎﹐累贈中大夫﹐妣朱氏﹑胡氏﹐俱令人。祖寧﹐中奉大夫﹑直徽猷閣﹑司農少卿﹐贈正議﹐妣傅氏﹑韓氏俱碩人﹐周氏宜人。父燾﹐朝散大夫﹑通判泰州軍州事﹐妣趙氏封宜人。始卿祖更英﹐簜歷淸貫﹐聲光赫奕。至先君生﹐眉目儼偉如神﹐幼穎異力學﹐諸父見聞重染﹐熟知先朝文獻。淳佑己酉﹐以百篇預鄕薦。寶佑乙卯﹐通判官無爲﹐類集少卿笑庵文﹐將鋟梓﹐先君校正匯次。計使陸公景思見之與語﹐喜其儀語英气﹐嘆曰﹕『燕趙奇士非虛言。』﹖王氏世趙人﹐而江陰則僑寓也。丁巳﹐理宗明堂禮成﹐先君以通判冢嗣﹐奏補將仕郎。未幾﹐丁宜人艱﹐繼通判艱﹐服闋授迪功郎監通判﹐支鹽倉。度宗禦極﹐加修職郎﹐邊賞循從事郎。居官會計當﹐有能稱。制使李公庭芝﹑印公應雷皆舉﹐升剡﹐秩滿﹐印公畱權﹐海陵準遣。繼辟安東錄參﹐未赴﹐感疾歸。始舊居郁攸﹐通判𨿽葺數椽未完﹐雁行翼不忍析。至是買廬虹橋巷休假﹐歲餘疾革﹐謂弟若子曰﹕『自樞祖至先人﹐七世有列於朝﹐吾幸蒙先人遺澤﹐志非不如昔人﹐學非不如今人﹐厄於數﹐莫克振作。』贊一絕逝。時咸淳甲戌六月十三日也。先君生嘉定乙亥八月二十一日﹐享年六十。娶永嘉趙氏希與女﹐先十五年卒。子男一人伯熊﹐女五人﹐長適同郡杜化孫﹐次佛娘﹑宜娘﹑安娘﹑住娘俱未行。伯熊卜嗣歲﹐徳佑攺元二月十一日壬午安厝於昭聞鄕綺山之原﹐祔先妣穴﹐從治命也。不肖孤伯熊抆淚敍次梗槪﹐識諸墓。奉議郎知江陰軍江陰縣事兼提舉常平司主管文字賜緋髙純厚塡諱。」

武林俗呼杭州俗呼黃矮菜爲花交菜﹐謂近諸菜多變成異種﹐民閒常以此詈人﹐如魚中之鯧也。土俗多南渡遺風﹐賣冰者叫大【俗音柁。】雪﹐以大雪收者佳。糶芝麻者叫何何﹐舊姓何者曾鬻此故也。

取蟾酥法取蟾酥法﹐將活蝦蟆眉稜上﹐用手裹撚油紙上或是黃桑葉上﹐便有蟾酥。用竹篾靑刮離紙葉上﹐便於原刮竹篾上﹐插在背陰處﹐經宿酥自然幹﹐收用之。

集覽誤認刊字丹陽蘇頌子容﹐宋皇佑閒進士﹐累官門下侍郎。以父紳嘗直史館﹐極言時政﹐與梁適同在兩禁﹐人以爲險詖﹐故語曰「艸頭木腳﹐陷人倒卓。」艸頭木腳者﹐木腳是梁字﹐而艸頭則蘇字也。陷人倒卓者﹐傾險之甚也。【蘇紳﹑梁適謂之艸頭木腳﹐其害在士大夫﹐薛居極﹑胡﹖謂之艸頭古﹐天下苦。其害在民。】集覽遂謂熙寧中頌請以此語刊附國史﹐此說非也。且云爲父辯謗﹐去之可也﹐豈有反求添入之理﹖﹖刊有二義﹐有刊落﹐有刊入﹐此乃因國史有此語﹐請於神祖而刊落之。卽詩序中所謂「則亦刊而去之」是也。

論禰衡張華二賦禰衡作鸚鵡賦﹑張華作鷦鷯賦﹐皆有超然遠害之意。使能踐之﹐何后患之有﹖是所謂不能讎其言者也。

﹖文恪公教外孫【「﹖文恪公教外孫」﹐原作「文恪教外孫」﹐據明藏說小萃本補。】常熟吳文恪公思庵先生送外孫錢昕一絕句云「阿昕今喜赴科場﹐南北奔馳日夜忙。昔日曾聞先輩語﹐一憑陰徳二文章。」吳惡昕父多行不法﹐作此以教之。昕後卒爲良牧伯﹐能不負公教。余大母嚴乃文恪之外孫女也﹐耳熟之﹐嘗以授詡﹐且述當時錢捷後謁見命執埽除以折其少年英气﹐曰「吳家外公﹐錢家小哥﹐教者眞是能教﹐受者眞是能受﹐汝孩兒當知樣子。嗟嗟﹐今復可得此耳提哉﹗」其詩語尢是與今日士子下一頂門鍼也。

茅山古迹茅山華陽洞石崖上眞書三大字﹐相傳米元章書。路傍洞泉二篆字龕石中﹐玉柱洞中有石柱懸空﹐四周可轉﹐似滴乳結成。喜客泉﹐人至環石欄﹐若眾拍手﹐則乳泡泛起。玉宸觀大柏根幹纏紐﹐被火﹐余櫱猶佳。顏魯公四面碑﹑張從申三絕碑俱存。大茅峯徑路九灣十八折﹐祠宇宮前九杉髙大。靈官所掌玉印﹐水蒼色﹐方二寸﹐有柄﹐文云「九老仙都君印」篆畫八疊﹐制作尙廉﹐劌不甚古。

李文安公幼穎【「李文安公幼穎」﹐原作「文安幼穎」﹐據明藏說小萃本補。】常熟李文安公傑﹐五歲時在堂中圍柱戲跳﹐見者以手圍庭柱團團轉﹐試之﹐隨應聲曰「腳蹋樓梯步步髙。」又有出櫓人二字者﹐卽對以扇子。嘗夜坐庭中﹐從兄指紫薇星令屬對﹐應曰「黃道日。」登第後入館﹐賦禁苑聞鶯﹐結句云「君王厭聽如簧語﹐莫向金門弄晚聲。」人多傳之。

唐大中時墓銘嘉靖壬寅冬﹐余季弟家後浚河﹐得一塊古墓碑﹐余以水漸漸浸洗之﹐字稍可辧﹐然澌滅處甚多﹐不可讀。僅見首行爲「瑯琊王氏墓志銘」無書撰人姓氏﹐乃唐大中三年間葬也。惟銘完好﹐錄之。銘曰「生居幽壤﹐寂靜自然﹐其生也天﹐其死也天。赤岸之原﹐千秋萬年。其【缺】」﹖八百塊﹐亦載於志中。余裏名赤岸﹐縣誌作斥字﹐余家先世所書有兩從者﹐今定爲赤云。

三花別名山茶﹐一名海紅花﹔金鳳花﹐都下稱爲海囊﹔蜀葵﹐浙江寧波稱爲丈紅花。

曆書分色王守溪曰「曆書有白黑綠碧黃赤紫﹐此河圖數也。河圖之數﹐戴九履一﹐一爲白﹐九爲紫﹔左三右七﹐三爲綠﹐七爲赤﹔二四爲肩﹐二黑四碧﹔六八爲足﹐白。故陰陽家一六八爲白﹐二黑三綠﹐四碧五黃﹐七赤九紫。」

鄭州風俗成化中﹐河南鄭州舉人黃某出宰常熟﹐鄕先生錢東湖以賡唱相厚﹐偶談及鄕土﹐對錢曰「敝地風俗﹐惟細民仍舊﹐原自有矜嚴禮法之家﹐卽一城如此者凡十三家﹐屈指數之盡矣。」東湖接聲曰「連老父母家十四家。」黃茫應曰「正是正是﹐學生蹉數也。」聞者莫不絕倒。近時有論鄭風者曰「夫子但放其聲﹐朱子解詩﹐不宜槪從淫例。」由此觀之﹐豈其然耶﹖

黃叔揚傳黃鉞字叔揚﹐蘇郡常熟縣人。少明敏好學﹐家無藏書﹐鉞日遊市肆中﹐見書﹐不問古今﹐卽借觀之﹐或竟日不還。是時天下新定﹐重法繩下﹐士不樂仕﹐人文散逸﹐詔求賢才﹐悉集京師。鉞父見其子好學甚﹐恐爲郡縣所知﹐數懲之不能止。家有田數十畝在葛澤陂﹐因令督耕其中。鉞至陂﹐無書讀﹐托市鹽酪﹐率一二日卽入城﹐從其友人家借得書﹐道中披覽﹐比至陂輒盡﹐每以爲恨。楊濙者﹐元末隱士也﹐嘗避雨泊舟鉞捨傍﹐窺見鉞持書倚檐讀不輟聲﹐乃就視之﹐曰「豎子好學至此哉﹖日能讀幾何﹖」鉞答曰「苦無書讀耳﹐過目不能忘也。」濙曰「我有書在洋海店﹐去此不遠﹐豎子能從吾遊乎﹖」鉞喜再拜﹐卽從濙入舟﹐至其捨﹐與數冊書去。自是數數來易﹐濙怪其頻﹐舉所借書問之﹐悉記憶無忘者。濙大喜﹐曰「吾插架書不下萬卷﹐不能舉付汝﹐汝當就吾捨讀。」因令其子福同室而居者三年﹐遂盡其書。縣聞之﹐並辟福賢良。﹖怨之曰「吾不幸遭世亂﹐家破族散﹐今獨攜一子耕讀遠郊﹐以畢餘生。以子好學﹐盡以藏書奉觀覽﹐柰何不自韜晦﹐卒爲人知﹐貽累我家﹗」鉞徐曰「無患﹐當爲公說尹罷之。」乃教福結束如農夫﹐且曰「卽尹有問﹐子但操吳音﹐勿有所對。」福盡如鉞教﹐因同詣尹曰「鉞與福共筆硯數載﹐知福爲深﹐福才能問學並出鉞下﹐而福父老身病不可遣行﹐卽行不足以應詔﹐君且得罪。」尹心知其詐也﹐不得已﹐乃獨遣﹐鉞以生員除宜章典史。洪武二十二年己卯﹐舉湖廣鄕試﹐明年庚辰第進士﹐授刑科給事中﹐升戶科左﹐又攺禮科。居職封駁甚多。辛巳【卽建文三年。】以父喪歸﹐其所厚翰林侍讀方孝孺弔之﹐屏左右密言曰「北方不靖﹐蘇﹑常﹑鎭京師之左輔﹐應北之右臂也。君吳人﹐朝廷之近臣﹐今𨿽去﹐當有以教我。」曰「三郡惟鎭江最爲要害﹐守非其人﹐是自撤其藩籬也。童俊狡獪﹐不宜獨任。吾近見其奏事上前﹐視遠而言遊﹐此其心不可測也。蘇州知府姚善忠義激烈﹐有國士風﹐必能獨當一面。但仁慈有餘﹐而禦下太寬﹐此治郡之良才﹐恐不足以定亂耳。然國家大勢﹐不在江南﹐必待戎馬至此﹐亦已晚矣。」孝孺乃因鉞附書於善﹐以忠孝相勉﹐期戮力王室﹐以濟時艱。善得書﹐與鉞相對慟哭﹐以死自誓。鉞至家﹐因父殯在陂上舊廬﹐卽往居之﹐足迹不入城邑。有禦史按部至常熟﹐問曰「此有黃給事﹐何在﹖」邑中無知其家者。一老人居與鉞鄰﹐知引之﹐禦史舟至陂時方暮﹐秋收禾堆積村巷﹐路又泥淖﹐禦史乃徒步抵其捨﹐鉞從幕中對語移日。家人以貴客至欲割雞具饌﹐鉞驚曰「豈有居喪而殺雞禮客者耶﹗」卒以菜粥對食而別。壬午﹐靖難師日促﹐姚善受建文君詔﹐總率蘇﹑松﹑常﹑鎭﹑嘉興五部兵馬勤王﹐善以書招鉞﹐以親喪尙在殯﹐請卽日營葬畢事﹐乃可趨命。旣而童俊果以鎭江降。文皇帝正位﹐詔暴姚善罪狀收之﹐善麾下許百戶惟權詐因得親善﹐縛善邀賞。鉞聞之慟哭﹐遂絕食﹐閉目三四日死﹐悉以家人救免。或傳言善款服﹐上赦其罪﹐復瞠目曰「吾知善爲人決無二心﹐吾且少俟之﹐善事定﹐吾獨死未晚也。脫果不死﹐吾將下報希直。」希直者﹐孝孺字也。遂復稍稍食。其年七月十日﹐善就刑報至﹐鉞起﹐登琴川橋﹐西向再拜﹐祠而哭之曰「吾與君同受國恩﹐不幸有國難﹐義同許身。君與希直同死國﹐吾忍背義獨生乎﹖」祠畢﹐紿家人歸祭具﹐遂從容整衣冠﹐奮身入水死。時收善黨急﹐軍士縱橫郡邑中﹐且訛言將並錄鉞家﹐親族悉驚伏。福乃具棺衾﹐晝夜泣橋側﹐百方求其屍﹐不能得。更數日﹐屍忽自出﹐立水中﹐福慟哭﹐親抱而起﹐易其衣﹐體猶不潰敗﹐竟成禮葬之。復弔以詩曰「江風夜夜鼓洪波﹐江雨朝朝濕薜蘿。九辧不回哀郢志﹐三軍難奪采薇歌。手披宿艸孤蹤滿﹐夢轉空梁月影多。誰謂百年臣子恨﹐獨聞野老淚滂沱。」按此楊五川儀從餘慶書院僧本淸疏簿中得﹐所記黃黃門事實﹐又得殷學究書卷面二半幅所載遺迹﹐合而詮次如右。【黃公著作﹐泯滅無傳矣。得其贈楊君福詩並引﹐附錄於此云。「鉞自成童時﹐與我貽谷楊兄同事筆硯﹐探討古今﹐風晨雨夕﹐靡不相俱﹐蓋同寢處者將十載。兄淸才厚徳﹐十倍於鉞。特以尊翁蘆歷老先生年周甲子﹐不樂仕進﹐故前後與鉞聯名而辟於縣者三﹐舉於郡者再﹐皆以痼疾辭免。鉞不才﹐叨拜官諫垣﹐玆以使事過遷﹐詔特許歸省。雨中過尋舊遊﹐因共榻累夕﹐追談往事﹐百感俱作。嗟嗟﹐楊兄今之大賢人也﹐向以親老而不仕﹐今親則終矣﹐向以世亂而道屈﹐今時則泰矣﹐尙戀戀湖山﹐將遂老焉。而鉞忝司獻納﹐又不敢故違髙志﹐以薦揚於上﹐論其極致﹐吾二人皆不能無罪焉。瀕別﹐聊賦此以贈。出處殊途﹐隱顯異致﹐又不知兄之所以教我者何如也。『愛子茅堂靜不塵﹐扁舟莫厭往來頻。如蘭自覺心情古﹐似夢還驚歲月新。架上經書千軸富﹐窗前花木一林春。嚴陵自是輕臺鼎﹐相對同爲獻納臣。』」】

供閒選勝各八牌色八奇拗馬軍雁銜珠二姑把蠶鰍入菱窠蘇秦背﹖拗雙飛雙腳抱疊勝環兒象戲八捷【象棋】背水陣鐙蛾獨立雪夜擒戎雙龍爭珠老蚌吸月寒江獨釣流星趕月金雞抱卵妙曲八引【曲名】玉抱肚後庭花【一曰尾犯】傍妝臺玉交枝對玉環三仙橋【一曰三換頭】刮鼓令【一曰大迓鼓】夜行船齊云【一曰圓祉】八弄【球】秋千塔逆流水勒馬膝側肩札【一曰入鬢】鵲蹋枝蹬鎖腰【一曰疊腳挾】雙背肩拐黃鶯落架麗詞八調【詞名】鵲橋仙喜遷鶯摸魚兒隔浦蓮靑玉案瑣窗寒醉蓬萊【一曰醉春﹐一曰醉落魄】金人捧露盤手談八勢【圍棋】玉匣藏珍金圭七聚彩鳳翻身金蟬脫殼猛虎奔林喜鵲轉枝二士入桃源右軍觀鵝捶丸八巧【打球】臥棒斜插花燕尾斜插花後橛掀過前前橛翻過後背身正棒兩肩基兒雁點頭背身倒捲簾院爨八劇【雜劇】三拖旦大分界琴家弄看馬胡孫纏三旦牽著駱駝調猿掛鋪雙捉﹖

姚少師官誥嘉靖癸卯秋八月﹐有姚某者徙居顧山鎭﹐業腐酒﹐一日出其上世姚恭靖少師廣孝永樂十年二月所得贈祖菊山﹑父妙心﹑祖母周﹑母費並封本身官誥五道﹐【「並封本身官誥五道」﹐「身」字原作「官」﹐據明藏說小萃本攺。】貨於古塘王柳塘﹐王膏粱子﹐不識姚少師爲何許人﹐僅取其裱錦軸頭之類買之﹐中玉璽誥文揭還﹐攜去。余友人雙涇周君聞之﹐用秫米易而藏焉。嗟嗟﹐靖難幃幄大勛﹐炳炳於金匱閒﹐而當時龍章﹐卒爲後世棄如敝屣﹐豈適符色卽是空之本旨乎﹗

鐙謎鐙謎﹕十謁朱門九不開﹐滿頭風雪卻回來。歸家懶睹妻兒面﹐撥盡寒鑪一夜灰。【「撥盡寒鑪一夜灰」﹐「鑪」字原作「煙」﹐據明藏說小萃本攺。】一藥名﹐【常山砒霜﹐狼毒焰硝。】一病名。【喉閉傷寒﹐暴頭火丹。】

河豚有害河豚﹐余邑中之所慣食﹐余亦愛之。近入城﹐聞一人家哭聲甚哀﹐問之﹐則以誤食河豚之有毒者連死四人。梅聖兪詩云「炮煎苟失所﹐入喉爲鏌鋣。」又云「皆言美無度﹐誰謂死如麻。」眞紀實之言也。余從此遂不敢食。遇饌﹐則每勸人﹐世閒多美味﹐省此一物不爲少﹐勿爲蘇家口語所誤﹐悔之無及。時亦有聞餘言而輟箸者﹐有不謂然者﹐余曰「從若轉圜﹐勝於墮塹。」蓋中毒者多飲穢物解之﹐聊借戲以警云。偶得宋時陳止齋傅良戒河豚賦﹐錄之以廣余意焉。其文曰「余叔氏食河豚以死﹐余甚悲其能殺人﹐吾邦人嗜之尢切他魚。余嘗怪問焉﹐曰﹕『以其柔滑且甘也。』嗚呼﹗天下之以柔且甘殺人者﹐不有大於河豚者哉﹗遂賦之。物固有害人兮﹐人之勝者智也﹔牛能觸﹐吾爲之絡﹐馬能踢﹐吾爲之銜且轡也。烏喙之毒﹐用之藥以治也。虎豹搏且噬也﹐機與阱足以備也﹐蛟蜄可驅兮﹐蛇虺蚖蜥可避也。𨿽其質禍賊兮﹐名彰莫余僞也。是故防之疑兮﹐待之懼也。吁河豚柔滑其肌兮﹐旨厥味也。孰魚匪羞兮﹐而柔以甘人同嗜也。曾謂其斃人亟兮﹐孽肝膽慘腸胃也。人𨿽疑致死兮﹐饋者弗忌也。吁嗟乎物之害人兮﹐不在乎眞可畏也。凡蓄美以誘人兮﹐蓋中人之所利也。余誠說而啖兮﹐彼則陰以其恚也。減殘忍以爲仁兮﹐文嫵媚忌也。甘我以言兮﹐鼠伺而狐窺也。笑怡怡吾蠆兮﹐弱婉婉滅人之气也。富貴懷安吾鴆兮﹐幣帛饔牢吾餌也。吁嗟乎愛者禍府兮﹐所玩以易也。兵莫慘於貪兮﹐干戈伏於不意也。晉滅虞以璧馬兮﹐商君以好囚魏也。莽詐忠以盜漢兮﹐武賊養以媚也。眇河豚其弗戒兮﹐欺天下者曰得志也。吁嗟乎若子豢安兮﹐擲天下於一試也。」【元貢玩齋曾客江陰﹐集有記河豚云﹐大者名靑郎君﹐小者名班兒﹐今鮮知靑郎君名。】

測影臺考邵文莊公寶測影臺考﹕「按周禮﹐以土圭之法測日影﹐凡立五表﹐其中表在陽城﹐卽今登封東南告縣舊治是也。予至其地﹐有二臺存焉。其南一臺﹐琢大石爲之﹐上狹下闊﹐髙丈餘﹐廣半於髙。中樹一石碑﹐刻曰『周公測影臺』。臺北三丈所﹐復有一臺﹐約髙三丈餘﹐壘磚爲之。其北之中爲缺道﹐深廣二尺許﹐下列石爲道﹐直達於北﹐約五丈許。石上爲二小渠﹐渠側刻尺寸甚精密﹐最北一石爲二小竅以出水。詢其土人﹐云故老相傳爲量天尺﹐又以爲銅壺滴漏。考之縣誌﹐此名觀星臺﹐亦周公所築。然予見其刻尺寸﹐所書特今文耳﹐恐非出於周公。況歷代曆書言尺度者﹐亦未嘗言及陽城測星臺尺﹐蓋不可信恐。【「蓋不可信恐」﹐明藏說小萃本同。疑「恐」字爲「﹖」字之訛。】惟石臺乃周公遺迹﹐所謂觀星臺者﹐則後人因而建耳。且其地嘗置金昌府治﹐又嘗置告縣治﹐建斯臺者﹐豈其時耶﹖又按禮疏﹐四方之表﹐各去中表千里。予以禹迹圖考之﹐南表當在郢之北﹐東表當在遼之東﹐北表當在肅之北﹐西表當在華之西南終南山之東。今其地不知亦有遺迹在否。」

宣徳詠撒扇宣廟詠撒扇一首云「湘浦煙霞交翠﹐剡溪花雨生香。埽卻人閒炎暑﹐招回天上淸涼。」眞帝王之詩也。

甲辰歲荒嘉靖二十三年甲辰﹐春雨淋漓﹐二麥萎黃﹐十無二三。自四月不雨﹐直至八月﹐中間𨿽小雨數次﹐地方濕而燥日如火﹐隨就幹烈﹐溝洫揚塵﹐河港成裂﹐禾苗盡槁。米麥之價騰貴﹐民不聊生﹐艸根樹皮﹐皆攘取充腹。此等景象﹐何不幸而親見之哉﹗【食楡樹皮﹐前漢天文志河平元年旱﹐傷麥﹐民食楡皮。】

贔屓等名不同陸文量菽園雜記云「古諸器物異名﹐屓贔其形似龜﹐性好負重﹐故用載石碑。螭﹝虫勿﹞其形似獸﹐性好望﹐故立屋角上。徒牢其形似龍而小﹐性好吼叫﹐有神力﹐故懸於鐘之上。憲章其形似獸有威﹐性好囚﹐故立於獄門上。饕餮性好水﹐故立橋所。蟋蜴形似獸﹐鬼頭﹐性好腥﹐故用於刀柄上。﹝虫蠻﹞﹝虫全﹞其形似龍﹐性好風雨﹐故用於殿脊上。螭虎其形似龍﹐性好文彩﹐故立於碑文上。金猊其形似獅﹐性好火煙﹐故立於香鑪蓋上。椒圖其形似螺螄﹐【楊升庵曰﹕按尸子云﹐法螺蚪而閉戶。後漢書禮儀志殷以水徳王﹐故以螺著門戶。則椒圖之似螺形信矣。】性好閉口﹐故立於門上﹐今呼鼓了非也。虭﹝虫多﹞其形似龍而小﹐性好立險﹐故立於護朽上。【楊升庵曰﹕唐韻沓音塔﹐注沓頭也﹐今俗名護朽。】鰲魚其形似龍﹐好吞火﹐故立於屋脊上。獸吻其形似獅子﹐性好食陰邪﹐故立門環上。金吾其形似美人首魚﹐尾有兩翼﹐其性通靈不睡﹐故用巡警。出山海經﹑博物志。」右嘗過倪村民家﹐見其雜錄中有此﹐因錄之以備參考。如詞曲有「門迎四馬車﹐戶列八椒圖」之句﹐八椒圖﹐人皆不能曉﹐今觀椒圖之名義﹐亦有出也。然考山海經﹑博物志﹐皆無之。李西涯懷麓堂集云「龍生九子不成龍﹐各有所好。囚牛龍種﹐平生好音樂﹐今胡琴頭上刻獸﹐是其遺像。睚眥平生好殺﹐今刀柄上龍吞口是其遺像。嘲風平生好險﹐今殿角走獸是其遺像。蒲牢平生好鳴﹐今鐘上獸紐是其遺像。狻猊平生好坐﹐今佛座獅子是其遺像。霸下平生好負重﹐今碑座獸足是其遺像。狴犴平生好訟﹐今獄門上獅子頭是其遺像。贔屓平生好文﹐今碑兩旁龍是其遺像。蚩吻平生好吞﹐今殿脊獸頭是其遺像。昔在弘治間﹐泰陵嘗令中官問龍生九子名目﹐因憶少時往往於雜書中見之﹐倉卒不能悉具﹐又莫知所出﹐以詢之羅編修玘﹐玘僅疏其五六﹐云得於其師左參政贊者止此。又詢於吏部劉員外績﹐績以故冊來﹐冊面備錄此語﹐亦不知所從出﹐因據以復命。余又得一處載﹝虫八﹞﹝虫夏﹞好負重﹐今碑下石獸。所述各不同﹐俟正之博物君子。﹝虫八﹞﹝虫夏﹞疑卽前霸下。」

楚世子弒逆嘉靖二十四年正月十八日夜﹐楚世子英耀弒其父楚王。初世子病﹐王遣所愛宮人侍之﹐世子私焉﹐有娠。楚王怒﹐遂疏世子。及妃生幼子﹐陰有廢立之意。一日往世子堂﹐見其容瘁﹐曰「爾如此﹐何能繼我﹖不如學修煉長生﹐將王位奏讓與弟﹐弟不失位﹐爾不失身﹐兩便也。」世子是時已蓄弒心矣。至今年正月十七日﹐宴三司﹐飲至三鼓﹐歡甚﹐出所有寶杯等﹐勸三司不醉不歸。次夜三鼓被弒。其跟隨朱安等出城﹐聞之巡撫三司。次日世子以父病風暴卒訃﹐長史官及內臣令史阿附之。時巡撫亦任其差官赴京營幹﹐禦史伊山泉敏生從荊州急回﹐遂奏劾之。由是世子械至京自盡﹐長史內臣俱斬不待。時聞楚王貪酷已極﹐人無可柰何矣。天爲楚民報讎﹐乃假手其子﹐身弒子滅﹐天定勝人之理也。【此得之項甌東﹐最的。】

丙丁龜鑑宋理宗朝淳熙六年﹐衢州孝廉七世孫中書省奏名臣柴望撰丙丁龜鑑﹐言丙午丁未自古多變﹐厄者凡二十有一﹐爲十卷﹐其言多驗。洪容齋五筆亦載丙午丁未之變﹐而謂丁未之災又慘於丙午。撫時憂事﹐搦管勒此。

南村艸堂記陶宗儀有莫逆友曰邵亨貞﹐今輟耕錄首載募資刻版疏﹐是其筆也。邵公號見獨居士﹐余家藏其親筆文稿一冊﹐中有南村艸堂記﹐誦之可以想見二公丰采。記云「自昔有道之士﹐能終身不汨名利﹐天下後世﹐淸議無異辭者﹐惟晉靖節先生與吾宗康節先生二人而已。二公之子孫散處四海﹐代不乏人﹐然能繼其髙風偉行者﹐則未見其人也。吾宗諸老﹐往往追慕﹐未始不扼腕嗟嘆﹐自以不克遠紹先躅是憾。靖節去今代尢遠﹐然亦寥寥無聞者﹐豈皆冥然自晦於窮山絕域而與世不相聞耶﹖予與陶君九成遊幾四十年矣﹐視其行﹐無所矯揉﹐終身弗渝。九成生長浙水東﹐承平時侍父宦遊西州﹐旣壯﹐屢經世變﹐弓旌纁帛之招﹐接踵境上﹐悉毅然不答。旣久益堅。惟耕藝讀書﹐從容於逢掖顚沛之時﹐漫浪於世道紛紜之際﹐無隱士之名﹐而潛合隱士之行。方之同時之士﹐趨競而合污者有之﹐困阨而失守者有之﹐言與行違者有之﹐能如九成之不動聲色全身而履道﹐則不可得也。吾嘗考求吾宗之人可以追述康節者﹐旣未之見﹐今觀九成出處﹐殆可遠企靖節遺風﹐爲可慶也。九成築艸堂於泗溪之南村﹐暇日余往過焉﹐見其左右列琴瑟書冊﹐前後多桑麻竹樹﹐四顧皆平疇遠水﹐出戶則可覽觀江山之勝﹐四時有耕釣蠶牧之營﹐晨夕有讀書談道之樂。遶屋種菊數十百本﹐幅巾短褐﹐逍遙其間。與黃花同傲霜露﹐地偏而心遠﹐吳中所存﹐不言而可槪見﹐人亦以爲今代之靖節與﹗余老矣﹐九成亦逾半百﹐行將優遊卒歲於艸堂之下。後之傳逸民者﹐其肯捨諸﹖九成求餘言爲記﹐旣書以復之﹐且以嘆吾宗之不競也。戊午歲重陽日記。」

張修撰緝屋常熟止庵張公洪﹐宣徳時以翰林修撰在家﹐屋敝欲緝﹐有柬與東橋徐氏乞柴蓋之﹐並羊一牽﹐乃縣令爲鄕飲送者﹐轉托與種竹人家換竹作椽。其柬有三四十句﹐余親得之﹐惜未曾錄﹐失去。此等髙風﹐今願爲之執鞭而無從也。其諭緬甸宣慰那羅塔六書﹐綽有使才﹐不獨有行有文。

神仙粥方神仙粥方﹐專治感冒風寒暑濕之邪並四時疫气流行頭疼骨痛發熱惡寒等癥﹐【「發熱惡寒等癥」﹐「癥」字原作「證」﹐據明藏說小萃本攺。】初得一二三日﹐服之卽解。用糯米約半合﹐生薑五大片﹐河水二碗﹐於砂鍋內煮一二滚﹐次入帶須大蔥白五七个﹐煮至米熟﹐再加米醋半小盞入內和勻﹐取起﹐乘熱喫粥﹐或只喫粥湯亦可。卽於無風處睡之﹐出汗爲度。此以糯米補養爲君﹐姜蔥發散爲臣﹐一補一發﹐而又以酸醋斂之﹐甚有妙理﹐蓋非尋常發表之劑可比也。屢用屢驗﹐不可以易而忽之。

迎武宗駕還帳詞湖廣鎭巡等官迎賀武宗大駕親徵江西凱旋帳詞﹐是時余邑裕軒夏公從壽爲參議﹐此其代筆者﹐存以見當年時事云爾。「伏以春生秋殺﹐妙闔辟於乾坤﹐雷厲風行﹐廓淸夷於江漢。惟天討必加於有罪﹐肆王師豈出於無名﹖功在一人﹐歡騰萬口。玆蓋伏遇欽差總督軍務後軍都督府威武大將軍鎭國公朱﹐英資神授﹐駿徳天成﹐廟算無遺﹐遠懾犬羊於徼外﹐王猷允塞﹐豈容狐鼠於域中﹗粵在洪都﹐建有寧府﹐聖祖重屏翰之計﹐茅土攸分﹐累朝惇親睦之仁﹐繼承不替。宜祖訓之永守﹐期宗社以同休。詎意玆邦﹐是生惡胤。乃宸濠者﹐夙稟凶暴﹐少有豺狼之聲﹐大肆烝淫﹐長爲禽獸之行。攘奪良氓殆盡﹐賊殺善類孔多﹐招誘賊徒者不翅萬眾﹐陰謀不軌者殆將十年。罪貫已盈﹐反形漸具﹐諫臺交奏﹐宜加斧鉞之誅﹐聖徳涵容﹐尙錫幾杖之賜﹐方遣官而降敕﹐俾悔過以圖新。豈梟獍之惡已成﹐顧蜂蟻之忱何在﹖僞傳制檄﹐豈惟指斥乘輿﹐大興甲兵﹐直欲謀危社稷。遂殺巡撫﹐首據省城﹐南康﹑九江﹐皆被乘虛襲破﹐民廬市肆﹐悉遭縱火焚燒。垂涎欲犯畱都﹐染指已攻安慶。馳變告於一旦﹐法所不容﹐赫皇怒於九重﹐義所必討。敬告宗廟﹐肅將天威﹐卽日臨朝以誓師﹐匪徒推轂而分閫。六飛親禦﹐舉鞭指江以西﹐五位暫離﹐仗杖從天而下。周之皇父﹑休父﹐戒旅陳行﹐唐之英公﹑吳公﹐前驅後繼。六軍齊奮﹐增耀日之威靈﹐萬馬不嘶﹐聽如山之號令。先聲至﹐而逆醜褫魂喪魄﹐義旗舉﹐而元凶束手就擒。表天紀之必正不撓﹐信王師之有徵無戰。有生大慰云霓之望﹐無辜咸脫水火之中。荊棘不生﹐允藉班師節制﹐秋毫無犯﹐樂聞奏凱歡聲。邁成周之克定三監﹐政由冢宰﹐陋漢景之討平七國﹐兵屬條侯。元功顯勒於鼎鐘﹐示永世而萬古不泯﹐大駕早還於斧扆﹐敷文教而六合同春。某等慚扈從莫效犬馬之勞﹐詩歌常武﹐叩行在不勝葵藿之悃﹐祝擬華封。誠歡誠忭﹐稽首頓首。謹獻詞曰﹕『一統山河調玉燭﹐堯舜至仁先睦族。獨憐七國與三監﹐祇今猶蹈前車覆。赫然天怒肅﹐何須分閫還推轂。誓六師﹐一人自將﹐直指西江澳。披堅執銳俱頗﹑牧﹐憑仗威靈如破竹。元凶就縛詔班師﹐大功獨建歸黃屋。凱歌賡法曲﹐歡騰億兆俱蒙福。競嵩呼﹐天長地久﹐永鎭綏荒服。』右調歸朝歡。」

女辯繼母誣陷疏「順天府故官錦衣﹖千戶李雄女孩李玉英謹奏﹕爲明辧生冤以伸死憤以正綱常以還淳俗事。臣聞先王有言﹐五刑以不孝爲先﹐四徳以無義爲恥。又聞列女傳云﹐以一身而系綱常之重者﹐謂之徳﹔以一死而正綱常之重者﹐謂之仁。故竇氏有投崖之義气﹐雲華有墜井之英風﹐是皆所以振綱常以勵風俗﹐流芳名於身後﹐垂軌範於無窮也。臣父李雄﹐蔭襲百戶﹐荷蒙聖恩﹐以徵西有功﹐尋升前職。臣幼喪母﹐遺臣姊妹三人﹐有幼弟李承祖﹐俱在孩提。恩父見憐﹐仍娶繼母焦氏﹐存卹孤弱。臣十二歲遇皇上嗣位﹐甄選才人﹐府尹以臣應選﹐禮部憫臣孤弱﹐未諳侍禦﹐發臣寧家。父於正徳十四年七月十四日徵陜西反賊﹐與賊進戰陣亡。天禍臣家﹐流離日甚﹐臣年十六﹐未獲結縭﹐姊妹三人﹐伶仃無倚。摽梅已過﹐紅葉無憑﹐是以窮迫濫液﹐形諸吟詠﹐偶有送春詩一絕云﹕『柴門寂寂鎖殘春﹐滿地楡錢不療貧。雲鬢霞裳伴泥土﹐野花何似一愁人。』又有別燕詩一絕云﹕『新巢泥滿舊巢攲﹐泥滿疏簾欲掩遲。愁對呢喃終一別﹐畫堂依舊主人非。』是皆感諸身心形諸筆札﹐蓋有大不得已而爲言者矣。柰何母恩𨿽廣﹐弗察臣衷﹐但玩詩詞﹐以爲外通等情﹐朝夕逼責﹐求死無門。逼舅焦榕拿送錦衣衛﹐誣臣奸淫不孝等情。臣本女流﹐難謄口舌﹐本官昧審事理﹐問擬剮罪重刑。臣只得俯伏順從﹐不敢逆繼母之命﹐以重不孝之罪也。邇蒙聖恩寬卹﹐『特以天气太炎﹐在監軍民未獲發落﹐仍差審錄太監研審﹐凡有事枉人冤﹐許通行奏。欽此欽遵』。不得不具求生之路﹐以昭決死之言。臣父𨿽武臣﹐頗知典籍﹐故臣𨿽妾婦﹐亦得奉聞其遺教。況臣繼母年方二十﹐有弟李亞奴﹐始生周歲﹐臣母欲圖親兒繼襲﹐故當父方死之時﹐計令臣弟李承祖十歲孩兒親往戰場尋父遺骨﹐蓋欲陷於非命﹐以圖己之私也。幸賴皇天不昧﹐父靈不泯﹐臣弟得父骸骨以歸。前計不成﹐忿心未息﹐巧將臣弟李承祖毒藥鴆死﹐肢解埋棄﹐將臣姊李桂英賣與權豪家爲婢﹐名𨿽養贍﹐情實有謀。又將臣妹桃英沿街抄化﹐屏去衣服﹐稍有怨言﹐朝夕拷打。今又將臣誣陷淫姦等情﹐臣縱不才﹐鄰里何不糾舉﹖又不曾經獲某人﹐乃以數句之詩﹐尋風捉影﹐陷臣死罪。臣之死固無憾矣﹐十歲之弟﹐果何罪乎﹖數齡之妹﹐又何辜乎﹖臣母之罪﹐臣不敢言﹐凱風有詩﹐臣當自責﹐臣之死固不足惜﹐恐天下之爲繼母者﹐得以肆其妒忌之心﹐凡爲兒女者﹐得以指臣之過也﹐是以一生而污風俗﹐以一身而褻綱常也。臣在監日久﹐有欺臣孤弱而興不良之心者﹐臣撫膺大慟﹐舉監莫不驚惶。陛下俯察臣情﹐將臣所奏付諸有司﹐明布各衙門知道﹐將臣速斬﹐庶身無所苦﹐免行露之沾濡﹐魂有所歸﹐無靑蠅之污穢。仍將臣之詩句委勘﹐有無淫姦等情﹐推詳臣母之心﹐盡在不言之表﹐則臣父母之靈﹐亦可慰之於地下﹐而臣之義﹐亦不可掩於人閒矣。臣冒瀆聖主﹐不勝祈死之至。系明辧生冤﹐以伸死憤事﹐情不敢隱諱﹐謹具本﹐令妹李桃英﹖奏以聞。」奉聖旨﹕「這奴婢事情有可矜﹐著三法司會勘來說。」「奉聖旨﹐李承祖死於無辜﹐焦氏妒忌之心﹐罪實難容﹐依律處斬。李玉英著錦衣衛選良才婚配。」右疏在嘉靖四年閒一學究所鈔者﹐余見而錄之。

瘞蠶得禍相同分類夷堅志乙集五卷中載﹕江陰民云﹐林明甫說紹興六年寓居江陰時﹐淮上桑葉價翔湧﹐有村民居江之洲中﹐去泰州如臯縣絕近﹐育蠶數十箔﹐與妻子謀曰「吾比歲事蠶﹐費至多﹐計所得不足取償﹐且坐耗日力﹐不若盡去之。載見葉貨之如臯﹐役不過三日而享厚利﹐且無害。」妻子以爲然。乃以湯盡死﹐瘞諸桑下﹐悉取桑﹐棹舟以北行。半道有鯉躍入﹐民取之﹐刳腹實以鹽。俄達岸﹐津吏登舟視稅物﹐發其桑﹐見有死者﹐民之厥子也。驚且哭﹐吏以爲殺人﹐拘系之。鞠同舟者﹐皆莫知﹐問其所以來﹐民具道本末。縣遣吏至江陰物色之﹐至其家﹐門已閉﹐壞壁以入﹐寂無一人﹐試起瘞驗之﹐又其妻也﹐體已腐敗矣。益證爲殺妻子而逃﹐無以自白﹐吏亦不敢斷﹐竟斃於獄。沈石田客坐新聞七卷末載蠶神報冤云﹕弘治庚申﹐太倉孫廷愼行販安吉﹐往來皁林﹐見巡司獲盜三人﹐其人是彼處大族伍氏家丁也。蓋其家每歲畜蠶多﹐桑薄﹐飼之不繼﹐因棄蠶十餘筐﹐瘞之土窖中﹐三人仍駕船往市桑葉不得﹐舟還途次﹐忽一大鯉躍入舟中﹐約重數斤﹐三人喜其罕得﹐載歸饋主。舟經皁林﹐巡司異其小船而用兩櫓急駕﹐疑之﹐遂追捕至﹐檢其外﹐見頭倉有人腿一﹐三人自相驚駭。巡司卽縛解浙江臬司﹐拷掠甚至﹐詰其身屍所在﹐三人不勝鍛煉﹐訴辧得魚之故﹐變異之端。主司不信﹐三人者不得已而認之﹐云殺人﹐身屍見埋在家隙地內。主司卽命吏卒人等押至其家﹐妄指一地發之﹐正是瘞蠶之處﹐蠶皆不見﹐惟見一死屍﹐身軀完全﹐乃少一腿。事之符合﹐並家主俱抵罪。夫豈害蠶命數多有此報冤耶﹖按此與夷堅所志大略相同﹐豈太倉孫君偶因蠶事遂緣飾舊聞以誑石田而石田信之耶﹖不然不應鯉魚躍舟瘞蠶變尸之符如是也。後得唐安定皇甫牧所撰三水小牘﹐中云唐咸通庚寅歲﹐洛師大饑﹐谷價騰貴﹐民有殍於溝壑者。至蠶月而桑多爲虫食﹐葉一斤直一鍰。新安縣慈﹖店北村民王公直者有桑數十株﹐特茂盛蔭翳﹐公直與其妻謀曰「歉儉若此﹐家無見糧﹐徒竭力於此蠶﹐尙未知其得失。以我計者﹐莫若棄蠶﹐乘貴貨葉﹐可獲錢千萬﹐蓄一月之糧﹐則接麥矣﹐豈不勝爲餒死乎﹖」妻曰「善。」乃攜鍤坎地﹐養蠶數箔瘞焉。明日淩晨﹐荷桑葉詣都市﹐鬻之三千文﹐市彘肩及餅餌以歸。至徽安門﹐門吏見囊中殷血連灑於地﹐遂止語之﹐公直曰「適賣桑得錢﹐市彘肉及餅餌貯囊﹐無他也。」請吏搜索之﹐旣發囊﹐惟有人左臂若新支解焉。羣吏乃反接﹐送於居守﹐居守命付河南府﹐尹正瑯琊王公凝令綱紀鞠之﹐其款云「某瘞蠶賣桑葉市肉以歸﹐實不殺人﹐特請檢驗。」尹判差所由監領就村驗埋蠶處﹐所由領公直至村﹐先集鄰保﹐責手狀﹐皆稱實知王公直埋蠶﹐並無惡迹。乃與村眾及公直同發蠶坑﹐中有箔角一死人而闕其左臂﹐取得臂附之﹐宛然符合。遂復令公直詣府白尹﹐尹曰「王公直𨿽無殺人之辜﹐且有坑蠶之咎﹐法或可恕﹐情在難容。蠶者天地靈虫﹐綿帛之本﹐故加剿絕﹐與殺人不殊﹐當自嚴刑以絕凶醜。」遂命於市杖殺之。使驗死者﹐則復腐蠶矣。今據小牘﹐則夷堅之說﹐正當時洪公門下所竄入唐事以投其好者﹐當以小牘爲的﹐餘皆系訛襲云。

西瓜西瓜可治暑疾﹐甚效。種以牛糞﹐結實大如斗。其種自洪忠宣使金虜移歸。極惡糯米﹐撒上易爛。凡瓜﹐以雞骨入之﹐則瓜盡壞。

艸窗鐵崖別號武林舊事﹐泗水潛夫輯﹐正徳中一代巡在浙中刻之。其跋謂泗水潛夫不知爲誰﹐夫周爰咨諏﹐代巡職也﹐抑咨之而無有知者乎﹖勝國時周公密﹑楊公維楨最博洽﹐著作甚富﹐其別號甚多。密字公謹﹐號艸窗﹐凡弁陽老人﹑泗水潛夫﹑齊東野人﹐癸辛居士皆其別見者也。維楨字廉夫﹐號鐵崖﹐凡鐵雅﹑鐵笛﹑鐵史﹑鐵龍精﹑鐵仙﹑鐵龍仙伯﹑老鐵﹑東維子﹑抱遺老人﹑桃花夢叟﹑錦窩老人﹑邊上梅皆其別見者也。聊爲志之。

松江張同知召變嘉靖三十二年癸丑三月﹐松江府同知張仲以偏愛少妾楊倡﹐酷虐其妻趙氏﹐遂爲妻所殺﹐徧身碎剁。至五月﹐上海縣因濱江無城﹐廿六夜﹐倭寇數百突入街巷﹐男婦殺死無算﹐縣令奔逃﹐縣治周遭燒燼擄掠不可數計﹐延及蘇州太倉城下。吳淞千戶所﹑金山衛等處受害大略相同。余江陰𨿽遠﹐亦以近江爲慮﹐縣官督民造城造兵器﹐且發民兵救援太倉﹐亦被殺數命﹐聞之驚膽。張同知殺死事﹐余表侄嚴某在彼親見﹐歸說。嚴又云﹐松江府治徧地生毛﹐細如發﹐五色俱備﹐人人怪嘆。

江陰刊髙麗圖經淮安周輝淸波雜誌十二卷。其七卷中云﹕宣和奉使髙麗﹐詔路允迪傅墨卿爲使﹐介其屬徐兢仿元丰中王云所撰雞林志爲髙麗圖經﹐稽考詳備﹐物圖其形﹐事爲其說。蓋徐素善丹靑也。宣和末﹐先人在歷陽﹐𨿽得其圖﹐但能鈔其文﹐略其繪畫﹐乾道閒刊於江陰郡齋者﹐卽家閒所傳之本﹐圖亡而經存﹐蓋兵火後徐氏亦失元本。

戒庵老人漫筆卷四

江陰胡節婦【「江陰胡節婦」﹐原無「江陰」二字﹐據明藏說小萃本補。】胡秀婦徐氏於嘉靖某年喪夫﹐時年二十五歲﹐有欲奪其志者﹐不可。孀居八載﹐操履甚謹。今年癸丑﹐鄕人陳煦忽求納聘﹐父母𨿽憐其煢獨﹐然知其志﹐姑俟緩圖。婦知之﹐七日不食﹐事寢復食。至臘月﹐又有富民沈繹求偶﹐乃父徐鉞但云「終是不了。」沈素丰殷﹐人相爭婚﹐喧毆衢巷。婦聞之﹐嘆曰「恥辱如此﹐何以爲人﹖且初已卻陳﹐今若議沈﹐是利其財﹐不顧於義﹐何以自明﹖」二十八日庚子﹐遂爲自決計。其未死之前三日﹐手浣故衣極淨﹐意畱焚化。死之夕﹐沐浴更新衣﹐不忘整潔。至晚﹐因母病痰喘﹐進蘆菔湯一甌﹐又以旨酒勸父飲至醉﹐更餘入室﹐取絮被覆侄女﹐候其寢﹐復出拜神堂司命﹐遂閉門自經。嗚呼﹐從容就義如此﹐𨿽世之賢士大夫﹐或遭人倫之變﹐多不能行者﹐而一田婦能之﹐是眞異气所鍾者耶﹗其爲吾江陰之光何如也。此徐納齋尙徳裏中事﹐余得其所親記者云。

漢肇手摹小宰云「聽買賣以質劑。」司市云「以質劑結信而止訟。」質人云「大事以質﹐小事以劑。」鄭康成云「質劑爲兩﹐書一札同﹐同而別之﹐長曰質﹐短曰劑﹐若今下手書。」賈公彥云「漢時下手書﹐若今畫指券。」豈今細民棄妻手摹者乎﹖不然則今婢券不能書者畫指節及江南田宅契亦用手摹也。此載豫章別集雜論中。今細民棄妻﹐無論能書與不能書﹐皆仍手摹之習﹐若婢券田宅契﹐則不然矣。

任兵憲家書三十三年甲寅歲春倭亂﹐兵憲任公督兵江陰﹐其子遣人候問﹐作書以遺之﹕「我兒絮絮叨叨﹐千言萬語﹐只是要我回衙﹐何風雲气少﹐兒女情多耶﹗倭賊流毒﹐多少百姓不得安寧﹖爾老子領兵﹐不能除討﹐嚼氈裹革﹐此其時也。豈學楚囚對兒輩相泣幃榻耶﹗後來事未知若何﹐幸而承平﹐則父子享太平之福﹔不幸而有意外之變﹐但臣死忠﹐妻死節﹐子死孝﹐咬定牙關﹐大家成就一个是而已。汝母前只可以此言告之﹐不必多語。兒輩莫曉﹐人生自有定數﹐惡滋味也﹐常有受用處﹐苦海中未必不是極樂國也。讀書孝親﹐毋貽父母之憂﹐便是長聚首﹐亦奚必一堂哉﹗」又詩三首﹕「艸艸功名六六年﹐正當烽火動江天。除殘愧乏長驅略﹐策馬空操短節鞭。」【一】「昔年走馬陰山道﹐今日驅兵滄海涯。三尺龍泉書萬卷﹐丈夫何處不爲家。」【二】「放船中道轉狂風﹐雪浪排山一點篷。宴寢先生平旦死﹐安危不在海濤中。」【三】公諱環﹐字應干﹐山西長治縣人﹐嘉靖甲辰科進士。

江陰侯賜刀江陰侯吳良有賜刀一口﹐上有金錯龍鳳文﹐其銘曰「百煉金鋼﹐殺气難當﹐將軍佩此﹐威鎭四方。」其後人貨於余近裏顧山周氏﹐藏之踰百年矣﹐近爲常熟楊憲副五川公儀得去。

常熟倭變三十四年乙卯四月廿五日﹐倭寇殺數人西去﹐甚慘。五月廿四日早復細雨﹐聞倭在常熟墅橋搶小船裝物﹐頃報至﹐則常熟邑令王公鈇﹑余侄﹖父大參錢公泮並耆民徐察﹑錢鑄﹑錢班﹑錢錫﹑宋濤等俱被害﹐其民兵死者不可勝數﹐誠爲異變。

江陰邑令戰死【「江陰邑令戰死」﹐原無「江陰」二字﹐據明藏說小萃本補。】六月廿三日﹐邑父母錢公晚出擒倭﹐被殺﹐從公者二十餘人皆死。公先禦之於石撞﹐矢盡繼以瓦石﹐身被一箭﹐倭賊遁去。有團長吳兌死之﹐公祭以文曰「鶴洲主人憫吳團長之死也而弔之。嗚呼﹐予以千人拒賊之來﹐千人走而予獨後﹐汝以百人追賊之往﹐百人免而汝獨死。噫﹐予幸而汝不幸耶﹗哀汝所以傷﹐予也﹐汝死矣﹐余哀而弔之﹐彼未死矣。不知前之走而免者與夫聞風而避者其愧死乎否也﹖一勸一懲﹐風紀攸系﹐汝其有知﹐信予心而頷之。尙饗。」是文旣書於軸﹐因無暇發﹐畱於前庫中。公從兵憲王公從古命﹐方率邑兵援靖江﹐不虞倭賊之至也﹐得報﹐亟馳接戰﹐身罹數刃﹐馬躍陷澤中﹐不幸死。賊且持公首懸於營﹐募諜者得之﹐始克完殮。夫公之死﹐非倉卒遘也﹐乃平日所素植也。夏季應支俸﹐己獨不支﹐曰「民傷如此﹐何以俸爲﹖」潛以印印其裏衣﹐已預計郊原之莫辧矣。嗚呼傷哉﹗始聞倭信時﹐各鄕民擁入城者幾萬計﹐王公將不納﹐錢公獨挺身任之﹐而民得以不及於難。王與任公同入城﹐萬民齊聲呼曰「惟蘇州任兵爺救得小民﹐王兵爺在此﹐我等無靠。」哭聲震天﹐余所親見﹐誠哉莫作亂離人也。識者曰「錢公之決於死﹐亦王公有以激之﹐當日因倭勢大悍﹐王公不欲出戰﹐僅僥幸城中。錢公憤然躍馬﹐慷慨赴之﹐卒陷不測。使王肯上下同心﹐以保民爲計﹐錢公豈遽及此哉﹗」錢公名錞﹐號鶴洲﹐湖廣顯陵﹖官籍﹐嘉靖庚戌科進士﹐中時年二十六﹐戰死時才三十一歲耳。

雨豆十月廿五﹐常熟縣天雨如赤豆者。

江陰曹主簿捍城功【「江陰曹主簿捍城功」﹐原作「曹尉捍城」﹐與正文不相應﹐據明藏說小萃本攺補。】三十五年丙辰四月十五日抵暮﹐倭賊攻江陰城﹐日縱鉛彈從城垛隙入﹐城中危殆不可勝言。賴曹主簿率其子奮勇止攻﹐去石三塊火器一時俱下﹐倭遂退卻。至六月十四日晡時﹐倭賊四面圍截﹐北門更告急﹐人無固志。曹父子與兵眾僅十二三人﹐縣令且欲移家眷於學宮﹐或勸曹暫自爲計﹐曹叱曰「此地乃吾死所﹗」手斫家人一耳﹐又將刃其子﹐眾遂不敢動。乃大索城中薪﹐貫火擲城外﹐不止﹐又用人糞煎滚﹐用鐵銷汁探賊聚處灌之﹐火藥乘風大發﹐倭賊始不敢近。百萬生靈之命﹐皆曹所賜也。曹名廷慧﹐山東曲阜人﹐貢士。是時晝夜不得寢食者凡四十餘日。

大蝙蝠三十六年丁巳九月初九日﹐在從弟廳中見大蝙蝠﹐約如鵓鴿﹐亦一異也。

張羅峯張羅峯謂﹕「四書本經﹐我俱讀至千徧。」是恁樣用功。後爲閣老﹐曾云「做舉人時有病﹐要尋兩个紅棗合藥﹐自普門尋至應家橋﹐俱無有。今乃人人侈用﹐一變至此﹐誠不可不反正還淳。」是恁樣憂慮。故其建立﹐殊自偉然﹐不齪齪於末世局面。

求亡子啟杭雲谷者名朝望﹐宜興人﹐在郡庠與余辛卯﹑甲午兩次同案應試﹐頗相交往。嘉靖戊午冬﹐予自郡歸﹐出東門﹐僕輩牽船﹐遇叫渡童子﹐年可十五六﹐云將依人﹐遂登船。訊其來歷﹐據稱周姓﹐不得於繼母﹐故出奔投止﹐予信之﹐畱余家凡七閱月﹐不知其爲云穀子也。有包役人王某者到余家索役價﹐廉得其詳﹐隨走報於宜興﹐而雲谷正當求訪之切﹐急持柬幣來迎。時伊子隨余果兒赴試﹐卽遣人伴送還家。雲谷與余別久﹐而余兒亦未知舊誼﹐漫爾裁答﹐故索啟與謝啟﹐皆兩不識面之語耳。然其文可存﹐存之。「恭惟君侯﹐江海涵襟﹐斗山凝望﹐髙風素被﹐久馳慕藺之忱﹐芳譽傾聞﹐將效識荊之願。如孤匪類﹐敢伺名流﹐遙拱門墻﹐僭陳衷悃。邇者犬子失教﹐遺家遠遊﹐意或落魄萍沙﹐或寄生牛口矣。豈期扳鷁舟而附邁﹐仰鶯樹以思遷﹐得覲君子之光﹐繆推赤子之保﹐誠生死而肉骨者也。然可宗不失﹐𨿽甘效於執鞭﹐而下愚不移﹐終自投於釁鼓﹐此則日月之明﹐所必察者耳。竊念孤半生殘簡﹐奄遭九蹶之艱﹐三世寒荊﹐僅遺一綫之緒﹐倏然離膝﹐黯爾銷魂﹐寤寐廑舐犢之私﹐昕夕懸倚廬之望。曾無取蜂之讒口﹐遽有履霜之激心﹐𨿽知賴庇於二天﹐豈能遣懷於一日﹖敢玆冒昧﹐徑瀆尊慈。伏惟君侯﹐澄虛鑑物﹐推赤置人﹐再造天緣﹐曲成人道﹐俾藉余休﹐衍宗祧於百世﹐寧忘披膽﹐效銜結於他年。孤不勝仰望感激之至。謹啟。」「竊惟鈞大造者﹐廓形骸而齊物﹐懷私淑者﹐越宇宙而歸仁。君侯道裕津梁﹐宗承閥閱﹐囊聯賀錦﹐韜豹霧以成文﹐仙列膺舟﹐辟龍門而納士。孤披云已晚﹐竊附神交﹐捧袂何年﹐得傾心戀。矧翳桑之惠﹐及﹖子之顚連﹐而結艸之私﹐敢餘生之背負耶﹖命傳瑗使﹐益徵君子之心﹐教錫瑤章﹐深荷大人之造﹐第慚非連璧﹐抗義气於雲霄﹐喜切燻蘭﹐效心盟於山海。曩伸菲享﹐顧辱麾旋﹐豈以大徳之可酬﹐褻物之能報耶﹖衍祜宗祧﹐寧懷轉石﹐矢心天地﹐敢效忘筌﹐尙圖伏謁門墻﹐叩稱犬馬。附陳蕪牘﹐潛混台光。伏惟尊慈﹐俯原疏陋﹐孤不勝感戴之至。謹啟。」

徐子仁寵幸武宗召徐霖在臨淸謁見﹐欲授霖教坊司官﹐霖泣謝曰「臣𨿽不才﹐世家淸白﹐教坊者倡優之司﹐臣死不敢拜。」乃授錦衣鎭撫﹐久漸寵幸﹐至以子仁呼之。【霖字子仁。】每進見﹐必衣破袍﹐帝以爲問﹐對曰「臣家貧無衣。」乃以鬥牛襲衣賜之。至南京﹐一日入暮﹐密聞欲幸霖家﹐霖與近侍謀﹕「夜深不能治具﹐柰何﹖」眾曰「汝書生﹐獻茶可矣。」乃潛遣人報其家﹐而以身待。將二鼓駕出﹐乃召霖﹐令引至其家。家人羅拜﹐但嫌其屋小﹐許至北京賜大第居之。旣而設四果進茶﹐帝曰「人謂子仁標致﹐乃由茶耶﹖」【「乃由茶耶」﹐明藏說小萃本「由」字作「出」。】霖叩頭謝曰「臣不意陛下俯臨﹐無宿具。」帝曰「已有果﹐但少酒耳。」於是出酒命霖歌﹐帝亦自歌﹐眾樂並不得和。從容歡燕﹐四鼓乃罷。

錢寧嬸姓錢寧旣賜姓當權﹐其嬸也氏死﹐廷臣多往奠之﹐祭章旣具﹐眾謂世無也姓﹐當乜字之誤﹐遂書乜氏﹐寧怒不肯受奠。眾爲攺撰祭章﹐然後受之。

唐中丞唐荊川罷官家居﹐頗自特立﹐知命之後﹐漸染指功名。因趙甬江以逢合嚴介溪﹐遂得復職﹐升至淮揚巡撫﹐殊失初志。鄕人以詩弔之﹕「海門潮湧淸淮水﹐燕塞云埋白羽旄。子美文章空寄世﹐孔明事業等輕毛。避人焚艸寧辭諫﹐策馬先師不憚勞。莫訝今朝歸未得﹐出山何似在山髙﹖」又有送行一詩云「與君廿載臥雲林﹐忽報徵書思不禁。登閣固知非昔日﹐出山終是負初心。靑春照眼行應好﹐黃鳥求朋意獨深。默默囊琴且歸去﹐古來流水幾知音。」此爲越中余師龍溪王公所作。

黑荳丹方黑荳丹方﹐四季用黑荳五斗﹐淘洗幹後﹐蒸三徧﹐去皮﹔大好﹖子三斗﹐浸一宿﹐控出﹐蒸三徧﹐令開口去殼﹔用荳五升﹑柏子仁三升作小料亦可。右先搗荳黃爲細末﹐然後搗柏子仁極細﹐漸漸下荳黃﹐令勻﹐作丸如拳大﹐入甑內蒸過﹐從晨著火﹐至夜半子時住火﹐直至天曉出甑﹐至午時曬漧﹐搗爲細末服之﹐但以不饑爲度﹐不得入一切別物。第一頓七日不饑﹐第二頓四十九日不饑﹐第三頓可百日不饑﹐第四頓千日不饑﹐如更服﹐永不饑也。不問老少﹐但依方服食﹐令人無有憔悴。渴中飲新汲水﹐或研大﹖子漿水飲之。若要重喫他物﹐用葵菜子研爲細末﹐煎湯冷服下﹐菜如金色﹐喫諸物並無所損。此唐劉景先所進者。正徳十四年巡撫李公充嗣因郡邑饑疫相仍﹐乃書蘇東坡聖散子方並前方﹐拯民饑疫﹐全活甚眾。聖散子藥品制法﹐見袖珍方書。【東坡聖散子序見集二十四卷﹐聖散子後序見續集第八卷

。葉石林避暑錄話上卷辧聖散子方不可用﹐其言甚有理﹐俟與善仲景術者辧之。】

三古人周急猗覺寮雜記載郭元振助喪﹐又有楊虞卿助陳商事並範忠宣助石曼卿﹐共三人。宇宙閒此等人詎可多得﹖若如孟子謂萬鍾不辧禮義﹐所識窮乏者得我而爲之﹐則世固不乏矣。

己未歲荒嘉靖三十八年己未﹐旱荒異常﹐余鄕有具呈於縣者﹐其呈模寫民艱﹐可謂曲盡﹐摘而存之﹐俾他日爲居安思危之助云。「某等住居去城百里之外﹐絕不通潮﹐離水一丈有餘﹐最稱髙阜。自夏初而不雨﹐三時之望已孤﹐入秋來尙愆暘﹐千里之迹如埽﹐鳩語不聞於澤畔﹐龜文盡見於田中。上以求之於天﹐而禱雨不應﹐下以求之於地﹐而掘井無泉。腹內者盡被拋荒﹐野無靑艸﹐沿河者𨿽經插蒔﹐田起黃埃。一粒𨿽秀﹐而無水以浸其根﹐終爲空合﹐三眼俱齊﹐而無日以待其長﹐縱雨無收。晚蒔者﹐以根老而尙靑﹐名𨿽稻而實則艸也。早耘者﹐以根嫩而先死﹐豈非谷之不如稗乎﹖閒有豆苗幾邱﹐復遇昆虫爲變﹐大者先食其葉﹐名爲荳牛﹐小者繼食其花﹐呼爲荳虱。目下𨿽云未槁﹐秋來總是無成。某切念民遭倭亂之餘﹐室如懸磬﹐今若遇饑荒之變﹐命若倒懸。壯者則趁工於水鄕﹐圖升合之粟而積勞以死﹐老弱則枵腹於戶內﹐無瓶罍之積而待哺以亡。魚﹖則盡於河中﹐雞犬則空於閭裏。水路絕而客商不至﹐生路難尋﹔人心變而移兌不通﹐盜心頓起。或十日方成一布﹐晨出而見奪於彊暴之徒﹐或廿錢糴得一升﹐夜歸而不到於妻孥之口。黑夜則穿窬接迹﹐白晝而搶奪成﹖。大兵之後而遇凶年﹐民有七亡而無一得﹐饑饉之餘而遭盜賊﹐民有三死而無一生。況二麥罄於車戽之餘﹐種子誰能復辦﹖衣服盡於典賣之後﹐祈寒何以克當﹖明年之荒歉可知﹐今歲之三冬難度﹐豈暇顧夫父母﹐亦奚有於妻孥﹖貿貿然來悲號道路﹐怏怏然去顚踣溝渠。目擊傷心﹐耳聞酸鼻。欲入城而訴旱﹐餓殍豈能行百里之程﹖思赴臺而告荒﹐糟糠何以供一朝之費﹖」云云。卽令他人誦之﹐便欲流涕﹐何況經歷者乎﹖

唐伯虎題畫唐寅題寒雀爭梅圖云「頭如蒜顆眼如椒﹐雄逐雌飛向葦蕭。莫趁螗螂失巢穴﹐有人拈彈不相饒。」又題敗荷脊令圖云「飛喚行搖類急難﹐野田寒露欲成團。莫言四海皆兄弟﹐骨肉而今冷眼看。」余得其所畫二圖﹐錄之。

白日鬼縛兒楊捨居民蘇敏﹐本蘇州人﹐負販累千金﹐死未幾﹐其子某爲牙儈﹐門旁有一室﹐嘉靖四十年辛酉爲邑城布商何三癡賃居﹐何因歸﹐鑰其室。蘇於十二月二十六日遣子二郎守護所曬穀於室前場中﹐二郎年十餘歲﹐忽不見﹐家人驚呼不可得。微聞閉室中有呻吟聲﹐抉門而入﹐了無所見。聲似出諸室之大廳內﹐廳亦何所鑰﹐復抉之﹐則二郎在焉﹐手足皆艸索紮縛數圍﹐艸索卽平日備以捆布者。錯愕究其故﹐答云「適坐門首﹐見三四人從外來捽我﹐由戶檻下貓竇中入﹐欲殺我﹐賴公公在此懇救﹐尙未下手。今見人來﹐四散去矣。」公公卽旣死之蘇敏也﹐因挈之出。夫靑天白日之下﹐忽投童子於扃固無隙之廳﹐何鬼物之作崇一至是也﹖不踰年﹐貲產皆爲人有﹐然二郎竟亦無恙。此得之於親見者所述﹐不誣。

柏餳嘉靖壬戌歲仲春廿二日丁丑﹐夜雨旣濡﹐眞率窩前雙柏上滿綴金餳﹐次早望之﹐黃綠相閒﹐瑞气氤氳﹐殆巧工未易摹寫。卽而視之﹐若花瓣繽紛﹐或五出或六出﹐又如露珠凝滴﹐參差雜沓﹐天然奇巧。嘗其臭味﹐若糕餳入口﹐甘黏柔淨﹐有啖而不厭者存焉。次夜復雨﹐而綴者更密﹐造訪他友﹐更無所有﹐訪諸父老﹐驚爲創見。予竊思之﹐福以徳彰﹐慶沿業皎﹐矧玆至道伊融﹐大化斯肇﹐謂之爲瑞﹐予家當多難之餘﹐理不當有﹐謂之爲妖﹐其色黃﹐中央正色也﹐生於柏木之堅貞後凋者也。方春﹐景物鮮妍﹐百卉暢達﹐偶值气盛蒸積﹐若芝菌荋蕈勃然而生。未徳何福﹐未業何慶﹖何妖何瑞之足論乎﹗聊敍顚末﹐以識歲月﹐俟諗諸博物君子﹐或能深達其理也。

壽木前定余邑中陳鴻江臯謨爲南京工部郎中﹐托伊表侄丁某同乃郎至蕪湖買乃堂壽木﹐其抽分主事﹐部中嘉興人許爚也﹐許主事因談及其父名許吉尙未有材﹐亦近日所得者﹐木之上有一「許」字﹐下有一「吉」字﹐與姓名略無差。丁歸言之。此十年前壬子六月中事﹐偶與人談數之前定﹐追而筆之。

續皇極經世宋鄭特立續皇極經世書﹐元稹艸廬澄序之曰「邵子之書﹐其初十二篇﹐以一元經十二會﹐而系之以運與世﹔其次十二篇﹐以九會經二百四十運﹐而系之以世與歲﹔又其次十篇﹐以十運經一百一十世﹐而系之以歲與事。元之經會﹐始月子﹐訖月亥﹐效天也﹔會之經運﹐始星己開物﹐訖星戌閉物﹐法地也。運之經世﹐始辰子二千一百四十九﹐訖辰亥二千二百六十八﹐紀人也。紀事起二千二百五十六世內之甲辰﹐止二千二百六十六世內之己未﹐唐帝堯以前不紀﹐無考也。周顯徳以後未紀﹐有俟也。鄭松特立甫爲續二百七十五年﹐自庚申宋興至甲午金亡﹐近述邵子經世之事﹐遠繼夫子春秋之志﹐用意宏矣。邵子所紀三千三百一十六年閒﹐頗有更定﹐書法視昔尢謹。論國統絕續離合﹐謂興國無所承﹐亡國無所授者﹐各爲系。漢﹑魏﹑晉﹑宋﹑齊﹑梁﹑陳七代一系也﹐魏﹑周﹑隋﹑唐﹑梁﹑唐﹑晉﹑漢﹑周﹑宋十代一系也。遼﹑金﹑國朝又一系也。斯論也﹐世儒未之及也。噫﹐鄭續邵之書﹐它時豈無續鄭之書乎﹖𨿽千世可知也。特立在前代三預進士貢不第﹐在今日隱處三十年不仕﹐獨折行輩與澄友﹐古今因革﹐聖賢心潔﹐每共細商焉。是書之成﹐以澄能知之﹐而俾題其端。所纂經說拾遺﹐亦多可取云。」

彭祖非壽終司馬彪注莊子曰「彭祖八百﹐猶悔不壽。」言彭祖餌雲母能禦女﹐晚娶鄭氏﹐妖淫敗道而死﹐非壽終也。

邵詩三十六宮康節詩曰「耳目聰明男子身﹐洪鈞賦予不爲貧。須探月窟方知物﹐未躡天根豈識人。乾遇巽時爲月窟﹐地逢雷處見天根。天根月窟閒來往﹐三十六官都是春。」釋者謂﹕漢天文志曰「氐爲天根。」揚雄賦曰「西極月窟。」是天根在卯﹐月窟在酉也。然先天六十四卦圖﹐以干遇巽爲姤﹐姤當夏至﹐地逢雷爲復﹐復當冬至。是月窟自午而後著於酉﹐天根自子而後著於卯﹐所謂理極微者是也。植物體冷而气在外﹐根在下而親地﹐自一陰始﹐故探月窟而知物。動物體熱而气在內﹐首在上而親天﹐故躡天根而識人。幹三畫對坤六畫爲九﹐兌四畫對艮五畫爲九﹐離巽俱四畫對坎震俱五畫﹐各爲九﹐四九三十六。又乾一對坤八﹐兌二對艮七﹐離三對坎六﹐震四對巽五﹐亦三十六。皇極之學﹐以不用爲用。天有四時而冬不用﹐子中其所處也。處子中﹐則陽自卯而開物以往﹐陰自酉而開物以來﹐是閒來往也。由是八卦陰陽消長無窮﹐故謂都是春也。然復姤本六十四卦﹐以八卦言﹐殊訝其不類。今考朱子語類﹐謂易反對者﹐屯蒙之類﹐凡二十八卦者﹐【「凡二十八卦者」﹐「者」字疑衍。明藏說小萃本﹑淸順治本並同。】並不反對者﹐乾﹑坤﹑坎﹑離﹑頤﹑大小過﹑中孚八卦﹐爲三十六宮。蓋一陰一陽往來而成先天一元之气也。邵子之學﹐可謂奇而隱矣﹐當時猶不能知﹐況後世邪﹖此在雙槐歲鈔中拈出。休寧朱風林升說云﹕按邵子此詩﹐取先天八卦圓圖﹐指其緘要景象﹐而示人以履運處身之道也。邵子平日所以爲教﹐妙在一動一靜之閒﹐詩之天根月窟﹐正指此也。所謂天根者﹐指坤震二卦之閒而言。坤震之閒﹐陰旣極矣﹐微陽將生。將生之微陽﹐天所生之根也。所謂月窟者﹐指乾巽二卦之閒而言。乾巽之閒﹐陽旣極矣﹐微陰將生。將生之微陰﹐月所出之窟也。陰陽一元﹐气非有二也。動而陽﹐靜而陰﹐更相禪代﹐無有窮已。天之寒暑﹐時之晝夜﹐人之呼吸﹐物之榮枯﹐其著者也。方其動而陽也﹐非全無陰﹐陽漸盛則陰漸微。及其靜而陰也﹐非全無陽﹐陰漸盛則陽漸微。盛之極者消﹐則微之極者息矣。知此﹐則知坤震之閒﹐乃幹之靜專旣極而動直之初也﹐故曰天根。乾巽之閒﹐乃坤之靜翕旣極而動辟之初也﹐故曰月窟。凡艸木之甲坼﹐必先根而後萌。坤震之閒在圖之下方﹐其象厚地之下﹐天包地外﹐地下有天﹐凡根之所著愈深﹐則萌之所發者愈暢﹐天根之名所以立也。月之魄受日之光﹐其無光處﹐月之本體也。乾巽之閒﹐在圖之上方﹐其象中天之上﹐月望而午﹐盈極而虧﹐而月之本體無光者﹐始微出於此﹐月窟之名所以立也。气機闔辟﹐流行不息﹐而人物生焉。气之流行﹐其陰陽消長固不齊﹐【「其陰陽消長固不齊」﹐「固」字原作「因」﹐難通﹐據明藏說小萃本攺。】人物囿乎其中﹐其純駁美惡﹐豈能齊乎﹖以吾身而處乎人物之中﹐必也下極乎動靜之閒﹐如足之躡天根﹐上極乎動靜之閒﹐如手之探月窟﹐眞有見乎气機之消息流行者﹐而後人物之生所以不齊者可得而諭矣。見之明﹐體之熟﹐則其所以撫世酬物者﹐必有其道矣。所謂三十六宮﹐指八卦之畫爲言。剛畫奇一爲一宮﹐柔畫耦二爲二宮﹐八卦二十四畫﹐共三十六宮。陽宮十二﹐陰宮二十四﹐三十六宮不皆春也。以耳目聰明之身而探月窟﹐躡天根﹐知物識人﹐而灼見其不齊也﹐而以無所系累之閒心來往乎其閒﹐翫對待之象以施泛應之用。畫之對﹐則皆一奇一耦也﹐卦之對﹐則皆三陽三陰也。如是則泛而應﹐曲而當﹐三十六宮﹐陽宮不暑﹐陰宮不寒﹐無適而非春也。天根月窟三十六宮﹐易之象也。知物識人﹐閒來往都是春﹐則其占也。此邵子胸中之全易﹐而凡學者所當以爲己易者也。昔人於此詩﹐「遇」字「逢」字翫而未審﹐誤以六十四卦圖復姤二卦言之﹐或又有偏泥於歸根內丹之說者﹐是以本指未徹﹐愚故詳之。

禁宰犬豕宋朱弁曲洧舊聞第四卷

中云﹕崇寧初﹐範致虛上言「十二宮神狗居戌位﹐爲陛下本命。今京師有以屠狗爲業者﹐宜行禁止。」因降指揮﹐禁天下殺狗﹐賞錢至二萬。太學生初聞之﹐有宣言於眾曰「朝廷事事紹述熙丰﹐神宗生戊子年﹐而當年未聞禁畜犬也。」其閒有善議論者﹐密相語曰「狗在五行﹐其取類自有所在﹐今以忌器諛言﹐使之貴重若此﹐審如洪範傳所云﹐則其憂有不可勝言者矣。」余家藏舊通報中有正徳十四年十二月十九日辰時牌面﹐其略云﹕養豕之家﹐易賣宰殺﹐固系尋常﹐但當爵本命﹐旣而又姓﹐𨿽然字異﹐實乃音同﹐況兼食之隨生瘡疾。宜當禁革﹐如若故違﹐本犯並連當房家小發遣極邊衛﹐永遠充軍。事有古今相同者固若此。

山魈浙有獨腳鬼名山魈﹐福建浦城常有人見手曳帕子﹐乘片雲飛過屋頭甚低﹐亦不大畏﹐又能盜物﹐最畏婦人﹐知輒大懼﹐多擲還之。酉陽雜俎又作山蕭﹐一名山臊﹐神異經作﹖參﹐一曰操。

文信國公家書【「文信國公家書」﹐原作「信國家書」﹐據明藏說小萃本補。】「過淮﹑亂離歌六首﹑邳州哭母小祥。其前曰﹕『收柳女信﹐痛割腸胃。人誰無妻兒骨肉之情﹖但今日事到這里﹐於義當死﹐乃是命也。柰何柰何﹗途中有三詩﹐今錄去。言至於此﹐淚下如雨。』其後曰﹕『一﹑讀此三詩﹐便見老兄悲痛眞切之情﹐事至於此﹐爲之柰何﹖凡事只待千二哥至﹐造物自有安排。一﹑可將此詩呈嫂氏﹐歸之天命﹐仍語靚妝﹑瓊瑛﹐不曾周全得﹐毋怨毋怨。徐奶以下皆可道吾此意。當此天翻地亂﹐人人流落﹐天數﹐柰何柰何﹗一﹑可令柳女﹑環女好做人﹐爹爹管不得。淚下﹐哽咽哽咽。一﹑此詩本仍可納之千二哥。兄天祥家書達百五賢妹。』」【匏庵吳公寬跋云「文信公之死﹐偉矣。其流離之際﹐亦惟其能以詩發之﹐故信公之有詩﹐如屈原之有騷﹐皆善明其死者也。錢君世恆以家藏三詩示予﹐蓋出公親書以寄其妹氏者﹐此又原之女嬃也乎﹖其詩今載指南錄中﹐而此則系以與其妻妾子女決絕之言﹐嗚呼﹐淚下如雨﹐讀者尙然﹐而西臺慟哭如公門下客者﹐未必其涕之無從也。」又云「此卷初爲王淸獻公家物﹐公已沒﹐家人理筐篋﹐書翰叢積﹐見此紙損爛﹐將裂以拭酒卮。公之子季境適見之﹐識爲信公手書﹐驚嘆存之。後歸常熟陳原錫家﹐久之爲錢允言所得﹐今傳其子世恆。庚戌十月二十三日記。」二泉邵公寶題錢世恆弔文山遺墨卷云「北風吹南冠﹐行行一匏瓜。作書謝骨肉﹐涕淚紛交加。此行已忘身﹐此書又忘家。身家旣兩忘﹐未忘者何耶﹖至哉君與臣﹐大哉夷與華。片紙今又灰﹐浩嘆天無涯。」】

攺奉聖像朝廷攺奉孔子王號爲先師﹐易像爲主﹐乃嘉靖九年庚寅冬十月閒事﹐余知出於張羅峯。今觀王浚川廷相撰尙書靈寶許莊敏公誥志曰「先是﹐文華殿有孔子塑像﹐帝欲從古﹐易以木主﹐公乃以所著道統書上之﹐帝悅﹐旣撤其舊像﹐立皇帝王師八主南向﹐周﹑孔二主東西向﹐命輔臣與公九人瞻拜主前﹐面諭之曰﹕『朕奉先聖先師於此﹐庶起敬慕﹐以遜志於學。卿等其罔朕棄。』仍賜茶及禮神品物。」云云﹐則實許公成之也。【水東日記云﹕國初﹐孔廟城隍皆木主﹐今𨿽太學亦皆以像朔爲常﹐不知其自何時始也。頗聞廣州城隍舊設木主﹐景泰中太子太保左都禦史今冢宰王公易塑像云。】

服玉泉法千金方中服玉泉法﹐去三尸﹐堅齒髮﹐除百病。玉泉者﹐舌下兩脈津液是也。每旦起坐﹐冥目絕慮﹐叩齒二七徧﹐經久自然如流水瀝瀝下坎澗之聲﹐如此則百脈和暢。所以黃庭經云玉池精水灌靈根﹐又曰漱咽靈液災不幹。

王子開事余邑在宋時有王子開事﹐甚異﹐人鮮知者﹐余裒諸書﹐並載於此﹐以俟搜奇者覽焉。趙景安雲麓漫鈔云﹕王迥字子髙﹐族弟子立爲蘇黃門婿﹐故兄弟皆從二蘇遊。子髙後受學於荊公﹐舊有周瓊姬事﹐胡徽之爲作傳﹐或用其傳作六ㄠ﹐東坡後作芙蓉城詩以實其事。迥後攺名蘧﹐字子開﹐宅在江陰。予曩居江陰﹐嘗見其行狀﹐著受學荊公甚詳。紹興閒﹐其家盡裒東坡兄弟往來柬帖示人﹐然散失亦多矣。其孫榕以母宗女恩得職﹐嘗爲鎭江都統司機宜﹐開其所得帖於都統司﹐又有謝賜禦書詩「繡裳畫衮云垂地」者﹐並表用絹﹐朱界以寫之﹐其自珍如此。機宜公之外祖齊安郡王士取去﹐爲光堯壽﹐今在天上矣。東坡集芙蓉城詩並序﹐世傳王迥字子髙﹐與仙人周瑤英遊芙蓉城。元丰元年三月﹐余始識子髙﹐問之﹐信然﹐乃作此詩﹐極其情而歸之﹐正亦變風止乎禮義之意也。【詩載集中。】胡傳略云﹕忽一夕夢周道服而至﹐謂君曰「我居幽僻﹐君能往否﹖」遂從之。但覺其身飄然﹐須臾過一嶺﹐及一門﹐珍禽佳木﹐淸流怪石﹐殿閣金碧相照﹐遂與君自東廂門入﹐循廊至一殿亭﹐甚雄壯﹐下有三樓﹐相視而聳﹐亦甚雄麗。廊閒半開﹐周忽入﹐君少畱。須臾周與一女郎至﹐周曰「三山之事息乎﹖」曰「𨿽已息﹐柰情何﹖」於是拊掌而去﹐逡巡東廊之門﹐門啟﹐有女流道裝而出者百餘人﹐立於庭下。須臾殿上卷簾﹐有美丈夫一人朝服憑幾﹐而庭下之女循次而上。少頃﹐憑幾者啟簾復下﹐諸女流亦復不見。周遂命君登東廂之樓云。樓上有酒具﹐憑欄縱觀山川淸秀﹐梁上有碑﹐題曰「碧雲樓」。君未及下﹐有一女郎復登是樓﹐年可十五﹐容色嬌媚﹐亦周之比。周謂君曰「此芳卿也﹐與我最相愛。」芳卿蓋其字耳。夢之明日﹐周來﹐君將語其夢﹐周笑曰「芳卿之意甚動人。」君曰「何也﹖」周曰「芙蓉城也。」曰「憑幾者誰﹖三山之事何謂﹖」周皆不對。君曰「芳卿何姓﹖」曰「與我同。」君感其事﹐作詩遺周﹐周臨別畱詩云「久事﹝巾屏﹞帷不暫閒﹐今朝離意尙闌珊。臨行惟有相思淚﹐滴在羅衣一半斑。」王明淸玉照新誌云﹕王子髙遇芙蓉仙人事﹐舉世皆知之﹐後以傳其詞吳國中﹐於是攺名蘧﹐易字子開。訣別之時﹐芙蓉授神丹一粒﹐告曰「需數歲後﹐當偕老於澄江之上。」初未諭。子開時方十八九﹐已而結婚向氏﹐十年而鰥居﹐年四十再娶江陰巨室之女﹐方二十矣。合巹之後﹐視其妻則淸盼冶容﹐修短合度﹐與前所遇無纖毫之異。詢以前語﹐則惘然莫曉。而澄江﹐江陰之裏名也﹐子開由是遂爲澄江人焉。服其丹﹐年八十餘﹐康彊無疾。明淸壬午隨從外舅帥淮西﹐子開之孫明之譓在幕府﹐相與遊從﹐每以見語。如此事與雲溪友議玉蕭事絕相類。子開趙州人﹐忠穆鬷之孫﹐虞部員外郎正路之子﹐晚守濡須祠堂焉。張耒宛丘集﹕王子開朝散﹐早年以疾病謝事﹐還江陰﹐求詩﹐爲別三首﹐末首云「避祿免危疾﹐棄鉛得黃金。須眉譪如漆﹐便覺老難侵。江湖足幽遁﹐市卒或可尋。莫思芙蓉子﹐丹方亂君心。」王荊公和東坡歌﹐首云「神仙出沒藏杳冥﹐帝遣萬鬼驅六丁。」全篇不傳。東坡「誰其主者石與丁」﹐蓋石曼卿卒後成仙﹐爲芙蓉城主。丁觀文度未卒前﹐有諸女禦迎爲芙蓉館主耳。【陸放翁云﹕子開居江陰﹐旣死﹐返葬趙州臨城﹐故賀鑄有和氏幹將句。】

唐孝烈婦升庵楊公愼撰孝烈婦唐貴梅傳云﹕烈婦姓唐氏﹐名貴梅﹐池州貴池人也。笄年適朱姓﹐夫貧且弱﹐有老姑悍且淫。少與徽州一富商有私﹐弘治中富商復至池﹐一見婦﹐說之﹐自拊心曰「吾無頭風﹐何以老嫗虛拘哉﹗」乃密以金帛賂其姑﹐姑利其有﹐誨婦淫者以百端﹐弗聽﹐迫之﹐弗聽﹐加以箠楚﹐弗聽﹐繼以炮烙﹐體無完膚﹐終不聽。乃以不孝訟於官﹐通判慈溪毛玉亦受商之賂﹐倍加官刑﹐幾死者數。商猶慕其色﹐冀其攺節﹐復令姑保出之。親黨咸勸其吐實﹐婦曰「若然﹐全吾名而污吾姑﹐非孝也。」乃夕易袿襡﹐雉經於後園古梅樹下﹐及旦﹐姑不之知也。將入其室挺之﹐手持桑杖﹐且罵且行曰「惡奴早從我言﹐又得金帛﹐又享快樂﹐乃竟何如而自苦乎﹗」入室無見﹐尋之至樹下﹐乃知其死。姑大慟哭之﹐親黨咻之曰「生旣以不孝訟之﹐死乃稱嫗心﹐何哭之慟﹖」姑曰「婦在吾猶有望﹐婦死﹐商人必倒贓﹐吾哭此金帛﹐不哭此惡奴也。」屍懸於樹三日﹐顏如生﹐樵夫牧兒﹐咸爲墮淚。每歲梅月之下﹐隱隱見其形冉冉而沒。有司以礙於官府之故﹐終不舉。余舅氏諭士積薄遊至池州﹐稔聞其事﹐作詩弔之﹐歸屬愼爲傳其事。嗚呼﹗婦生不辰﹐遭此悍姑﹐以梅爲名﹐死於梅之株。冰操霜淸﹐梅乎何殊﹖旣孝且烈﹐汗靑宜書。有司失職﹐咄哉可吁。乃爲作傳﹐以附露筋碑之跗。

定山雜詠捲余邑定山葛維善雅尙詩禮﹐在成﹑弘閒爲園亭於定山之上﹐凡三十一景﹐曰玉泉山房﹐曰虎跑泉﹐曰白雲﹖﹐曰三峯堂﹐曰小桃源﹐曰紫霄峯﹐曰鳴玉亭﹐曰淸風徑﹐曰蘋香沼﹐曰翠云屏﹐曰仙人洞﹐曰歸庵﹐曰旌節橋﹐曰石舡﹐曰望江臺﹐曰濯纓澗﹐曰云香坡﹐曰舜田﹐曰起廉亭﹐曰修禊亭﹐曰熙春臺﹐曰綠漪精舍﹐曰醫俗亭﹐曰曲曲池﹐曰璚﹖﹐曰平艇﹐曰棲鳳所﹐曰凝翠屏﹐曰夾花溪﹐曰菜畦﹐曰﹖竹。當時縉紳名公﹐騷壇髙士﹐咸賦而詠之﹐積成一巨捲﹐後流落於石橋趙氏某之手﹐趙不知愛惜。余季弟其婿也﹐一從嫁女奴歸探問﹐攜來爲糊鞋襯具﹐余知而索之﹐毀壞不可收拾矣。惟侍郎徐主一公恪所題跋語完善可讀耳。主一手澤又余所素珍也﹐錄之。其跋云「葛爲徐姻﹐予侄女歸時﹐嘗一至定山﹐時維善君年尙富﹐從予遊山中﹐林壑參差﹐靑松白石而已。玆予從子統將維善意持此卷欲乞題於予﹐感念今昔﹐爲之悵然。噫﹗山中景致﹐固天造地設﹐非人力可爲﹐然酌量品題﹐模寫風物﹐必因人而起﹐此定山雜詠之所由作也。今餘年邁古稀﹐維善亦將耳順﹐儻得暇﹐當再遊山中﹐【「當再遊山中」﹐「再」字原缺﹐據明藏說小萃本補。】以續九老會辭章云乎哉﹗」

藥名傳文常熟蕭觀瀾韶遺集一冊﹐乃餘少時業師益齋趙公所校錄者﹐中有桑寄生傳一篇﹐取藥名成文﹐足稱工巧﹐殊可資玩。傳云「桑寄生者﹐常山人也﹐爲人厚朴﹐少有遠志﹐讀書數百部。長而益智不凡﹐雌黃今古﹐談辭如玉屑。狀貌瑰異﹐龍骨而虎睛﹐膂力絕人﹐運大戟八十斤走及千里馬。與劉寄奴爲布衣交﹐劉卽位﹐拜爲將軍﹐日含雞舌侍左右﹐恩幸無比。薦其友秦芃﹑周升﹑杜仲﹑馬勃﹐上召見之﹐曰﹕『公等所謂參苓芝朮﹐不可一日無者也﹐何相見之晚耶﹗』生卽進曰﹕『士以類合﹐猶磁石取鍼﹐琥珀拾芥﹐若用小人而望其進賢﹐是猶求柴胡﹑桔梗於澤瀉也。』然頗好佛﹐與天竺黃道人密陀僧交最善﹐從容言於上﹐上惡其異端﹐弗之用。水賊反﹐自號威靈仙﹐與辛夷前胡相結連﹐犯天雄軍。上謂生曰﹕『豺狼毒吾民﹐柰何﹖』生曰﹕『此小艸寇﹐臣請折箠笞之。』上大喜﹐賜穿山甲﹑犀角帶﹐問﹕『何時當歸﹖』曰﹕『不過半夏。』遂帥兵往﹐乘海馬攻賊﹐大戰百合﹐流血餘數里。令士卒挽川弓﹐發赤箭﹐賊不能當﹐遂走﹐絆於鐵蒺藜﹐或踐滑石而躓﹐悉追斬之。惟先降者獨活﹐以延胡索系之而歸﹐獲無名異寶不可勝計。或曰﹕『馬援以薏苡興謗﹐此不可畱也。』俱籍獻之。上迎勞生曰﹕『卿平賊如翦艸﹐孫武不能過也。』因呼爲國老而不名。生益貴﹐賞賜日積﹐鍾乳三千兩﹐胡椒八百斛。以眞珠買紅娘子爲妾﹐紅娘子者有美色﹐發如蜀漆﹐顏如丹砂﹐體白而乳香﹐生絕愛之﹐以爲牡丹芍藥不能與之爭妍也。上聞﹐賜以金銀花﹑玳瑁簪﹐月給胭脂胡粉之費。一日﹐上見生體羸﹐謂曰﹕『卿大腹頓減﹐非以好色故耶﹖宜戒淫欲節五味以自養。』且令放遠其妾。生不得已﹐贈以靑箱子而遣之﹐然思之不置﹐遇秋風起﹐因取破故紙題詩以寄焉。其詩曰﹕『牽牛織女別經年﹐安得鸞膠續斷弦。雲母帳空人不見﹐水沈香冷月娟娟。澤蘭憔悴渚蒲黃﹐寒露初凝百艸霜。不共玉人傾竹葉﹐茱萸甘菊自重陽。』妾答之曰﹕『菟絲曾附女蘿枝﹐分手車前又幾時。羞折紅花簪鳳髻﹐懶將靑黛掃蛾眉。丁香謾比愁腸結﹐豆蔻長含別淚垂。願學雲中雙石燕﹐庭烏頭白竟何遲。天門冬日曉蒼涼﹐落葉愁驚滿地黃。淸淚暗銷輕粉面﹐凝塵閒鎖郁金裳。石蓮未嚼心先苦﹐紅豆相看恨更長。鏡裏孤鸞甘遂死﹐引年何用覓昌陽。』生得詩﹐情不自勝﹐乃言於上﹐召之使返。然生旣溺於欲﹐又不能防﹐風寒所侵﹐寖以成疾。面生靑皮﹐兩手如漧薑﹐皤然白頭翁也。上疏乞骸骨﹐上曰﹕『吾曩者預知子之有今日矣。』賜神曲酒百斛﹐以皁角巾歸第﹐養疾而卒。作史君子曰﹕『桑氏出於秦大夫子﹐桑生蓋桑白皮之後也。有名螵蛸者﹐亦其遠族。生少孤煢﹐僅知母而不識父﹐卒能以才見於時﹐非所謂郤林之桂枝﹐沅江之鱉甲也。與其後耽於女色﹐甘之如石蜜﹐而忘其苦於熊膽﹐美之如瑯玕﹐而不知其毒甚於烏蛇也。迷而不悟﹐卒以傷生﹐惜哉﹗』」【觀瀾三十餘卒﹐此傳又其初年作﹐使假之年﹐容可量也。或曰﹐因其同邑有桑姓者﹐所行多不謹﹐故特爲此傳﹐語多含譏刺﹐似其人﹐今遠不可詳矣。意者其然與﹗】

辯爲陳侯周臣孔子不悅於魯﹖章﹐以理勢觀之﹐凡人至其國者﹐有所主而後可爲之臣。孔子主司城貞子之家﹐而爲陳侯周之臣﹐此其實事也。若說能擇所主﹐止言主於貞子足矣﹐何關爲陳侯周之臣而並言耶﹖若言孔子主在宋臣﹐而爲臣於陳﹐其事兩無干涉﹐何所與而言之邪﹖若言孔子去宋時主於貞子﹐則朱傳何以從史記世家著於至陳之下邪﹖若言貞子爲陳侯周臣﹐豈有宋之賢大夫而出仕他邦邪﹖若言貞子爲宋臣﹐司城司馬皆大官也﹐貞子爲司城旣主之﹐而桓魋爲司馬﹐乃欲殺之邪﹖司馬旣欲殺之﹐孔子尙微服而去﹐況敢畱其國都而主於司城邪﹖若周爲一國之臣﹐本文桓司馬上有宋字﹐而司城貞子之上豈獨無宋字耶﹖反復皆礙。若以官名爲疑﹐饒氏﹑倪氏皆以司城爲宋官﹐惟見朱子以爲宋大夫而據以爲說﹐他無所考也。安知陳不亦有此官﹐如太宰之稱﹐吳﹑宋二國皆有之邪﹖又朱傳言主於司城貞子﹐在孔子去至陳之下﹐據世家爲說﹐新安陳氏﹐亦是以文勢意度之耳﹐非眞見也。當作陳臣爲是。朱子只爲司城爲宋官﹐而以貞子爲宋臣。趙岐曰「陳侯周﹐陳懷公子也﹐爲楚所滅﹐故無謚﹐但曰陳侯周。」疏按史記﹐孔子之適宋﹐司馬桓魋欲殺孔子﹐伐其樹﹐遂適鄭﹐與弟子相失﹐遂至陳﹐主於司城貞子家歲餘。吳王夫差伐陳﹐取三邑而去。由是推之﹐則司城貞子乃陳國之卿﹐非宋卿也。又曰「陳懷公之子名越者﹐乃爲湣公。」又按﹐湣公年表﹐六年孔子來﹐是則陳侯周卽湣公﹐是爲懷公之子。湣公卽位二十四年﹐楚惠王復國﹐以兵北伐﹐殺湣公﹐遂滅陳而有之。是歲孔子卒於魯。又孔子世家﹕「湣公六年來至﹐居三歲﹐遂復適﹖而歸魯。」是湣公八年去魯也。由此推之﹐則孔子主於司城貞子﹐是爲湣公之臣矣。

談參傳談參傳﹕談參者﹐吳人也﹐家故起農。參生有心算﹐居湖鄕﹐田多窪蕪﹐鄕之民逃農而漁﹐田之棄弗辟者以萬計。參薄其直收之﹐傭饑者﹐給之粟﹐鑿其最窪者池焉﹐周爲髙塍﹐可備坊泄﹐辟而耕之﹐歲之入視平壤三倍。池以百計﹐皆畜魚﹐池之上爲梁爲捨﹐皆畜豕﹐謂豕涼處﹐而魚食豕下﹐皆易肥也。塍之平阜植果屬﹐其污澤植菇屬﹐可畦植蔬屬﹐皆以千計。鳥鳧昆虫之屬悉羅取﹐法而售之﹐亦以千計。室中置數十匭﹐日以其分投之﹐若某匭魚入﹐某匭果入﹐盈乃發之﹐月發者數焉。視田之入﹐復三倍。參且纖嗇憚費﹐平生無紈綺服﹐非大故不宰割﹐每飯﹐熟一卵﹐竅可容箸﹐籍而啖之﹐飯畢﹐封其竅﹐畱之再飯﹐三飯乃盡。以故參之貲日益﹐窖而藏者數萬計。然弗子﹐僅有女﹐女所適者某睨其藏久之。一日參病亟﹐某請曰「翁脫不諱﹐卽誰嗣者﹖」參曰「已有屬矣﹐若將利之耶﹖」叱去之。參死﹐某乃謀戕其所屬者﹐蔓而戕者幾人﹐構爲獄。官沒參之產﹐某盡歸其藏雲。論曰﹕昔馬遷論貨殖﹐謂巧者有餘﹐拙者不足。噫﹐亦安所論巧拙哉﹗莫巧於參矣。參自奉不輕盡一卵﹐有餘胡爲哉﹖矧參無遺算矣﹐於身計懵如也﹐巧耶拙耶﹖千匭百匭﹐歸一匭矣。謂千匭百匭者巧耶﹐謂一匭者巧耶﹖余故論之﹐使效參者評焉。此邵北虞圭潔所撰也。談參實譚曉﹐常熟湖南人。【行三﹐參者三也。】北虞系同邑﹐不欲顯論之耳。余聞其插蒔後﹐見鸛在田覓食﹐恐踐蹋傷禾根﹐謂謹驅之無以示懲也﹐用細繩百丈﹐捲置瓦瓶中﹐繩頭系鰍鱔之類﹐鸛不知而吞之﹐繩已投於腹不得斷﹐旋飛旋下﹐瓶垂垂匝地﹐哀鳴莫脫﹐自後羣鸛無敢翔集此境爲禾害者。一日有持巨冊裝潢絕勝﹐索價甚廉﹐卻之﹐門客頗訝其未諳﹐渠曰「此冊來歷不明﹐得之必貽累。」乃其弟私自賤獲藏訖﹐後盜露波及﹐費百金﹐如所料。傳云法售昆虫之屬﹐余亦聞其一事﹐凡佃人﹐每戶課其紡縩娘凡幾枚﹐以小麥幹爲籠盛之﹐攜至蘇城﹐每一籠可取錢一二百文。紡縩娘卽絡緯也﹐覓之艸閒﹐不直一文﹐佃人本不苦納。如此類未易更僕數。丁南湖奉嘗爲語以嘲之曰「其取利也﹐窮天極地而盡人﹐其得禍也﹐殺身亡家而滅族。」倭亂時﹐曉獻萬金城其邑城﹐後邑令王叔杲撰譚曉祠議﹐以旌其功云。

海山覆敗余老朽無識﹐然史編所記﹐父老所傳﹐古今興廢﹐略窺大都。近見錢侍禦海山籍之傾蕩﹐殊可駭愕。其甲第莊所﹐大小四十餘處﹐課租田畝﹐三萬有餘﹐財貨山積﹐家口千計。以至園林亭榭之美﹐歌童舞女之妖﹐畫船騾馬之盛﹐莫可殫述。數日間﹐悉爲鄕裏豪彊輩﹖起而分拉之﹐若許莊﹐若馬路莊﹐約其屋之數﹐俱四五百間﹐髙墻深池﹐規模偉麗﹐僅兩日﹐搶拆一空﹐卽成白地。其它有原主爭執者﹐或稍畱十之二三﹐亦遂歸原主﹐竟非錢氏有也。其李莊者﹐乃餘家故物﹐余目睹地方效尢﹐屋材樹竹﹐米谷椅卓﹐哄然瓜分而去。余仲弟稍稍護持﹐終又歸諸豪彊矣。揆厥所由﹐海山原無貫盈大罪﹐祇其世居傍江﹐鹽盜出沒﹐逮健僕壯子﹐恃勢放恣。一等遊惰頑民﹐或賃屋傭保﹐或佃種棲息﹐私相依藉。而海山漫不檢察﹐此輩一有敗露﹐人皆指稱窟穴﹐騰播人耳﹐疑信無憑﹐遽爲士流所唾棄。怨家又起而裝誣之﹐以致上官亦駭於耳目﹐三人市虎﹐不能免也。枝纏蔓結﹐僕輩悉名大盜﹐日夜狂奔﹐遠離爲幸。於是屋居不守﹐人人得以攘奪之而不問也。海山兀處邑旅﹐攻擊殆無虛日﹐兩子諸僕相繼瘐死獄中﹐屍棺暴露﹐行道酸辛。視諸田宅﹐特身外長物耳﹐奚暇爭執耶﹗非不欲也﹐勢不可也﹐一旦有此大變。或曰足以懲官豪﹐然實有以煽刁惡﹐鈔沒之權﹐細人得擅以肥家﹐恐非淸明世界所宜見也。時在嘉靖丙寅之春仲三月。又見有刊成一冊云稔惡略者﹐中載海山題拂水巖亭春聯云「無邊風月供嘲弄﹐有主江山孰翦裁。」欲坐以謀爲不軌﹐其它虛實﹐姑不暇論﹐不軌之謀﹐何容易以陷人耶﹖海山上耿兵憲詩有「官如曾母𨿽投杼﹐家誦參乎豈殺人」之句﹐亦可憐矣。

今古惇誼僕浙錢塘田學憲汝成撰阿寄傳云「阿寄者﹐淳安徐氏僕也。徐氏昆弟別產而居﹐伯得一馬﹐仲得二牛﹐季寡婦得阿寄。阿寄年五十餘矣﹐寡婦泣曰﹕『馬則乘﹐牛則耕﹐踉蹌老僕﹐乃費我藜羹。』阿寄嘆曰﹕『噫﹗主謂我力不若牛馬耶﹖』乃畫策營生﹐示可用狀﹐寡婦悉簪珥之屬得銀一十二兩畀寄﹐寄則入山販漆﹐期年而三其息﹐謂寡婦曰﹕『主無憂﹐富可立致矣。』又二十年﹐而致產數萬金﹐爲寡婦嫁三女婚兩郎﹐賫聘皆千金。又延師教兩郎﹐旣皆輸粟爲太學生﹐而寡婦則阜然財雄一邑矣。頃之﹐阿寄病且死﹐謂寡婦曰﹕『老奴馬牛之報盡矣。』出枕中二楮﹐則家計巨細﹐悉均分之﹐曰﹕『以此遺兩郎君﹐可世守也。』言訖而終。徐氏諸孫或疑寄私蓄者﹐竊啟其篋﹐無寸絲粒粟之儲焉。一嫗一兒﹐僅敝縕掩體而已。嗚呼﹗阿寄之事﹐予蓋聞之兪鳴和云。夫臣之於君也﹐有爵祿之榮﹐子之於父也﹐有骨肉之愛﹐然垂纓曳綬者﹐或不諱爲盜臣﹐五都之豪﹐爲父行賈﹐匿良獻苦﹐否且徳色也。乃阿寄村鄙之民﹐衰邁之叟﹐相嫠人﹐撫髫種﹐而株守薄業﹐戶祚雕落﹐溝壑在念﹐非素聞詩禮之風心激寵榮之慕也﹐乃肯畢心殫力﹐昌振鎡基﹐公爾忘私﹐斃而後已﹐是豈尋常所可及哉﹗鳴和又曰﹐阿寄老矣﹐見徐氏之族﹐𨿽幼必拜﹐騎而遇諸塗﹐必控勒將數百武以爲常。見主母不睇視﹐女使𨿽幼﹐非傳言不離立也。若然卽縉紳讀書明禮義者何以加諸﹖移此心也﹐以奉其君親﹐𨿽謂之大忠純孝可也。」又沈石田客坐新聞記義僕云「範信者﹐昆山龔泰云亨家奴也。泰家不造﹐食指眾﹐而日不能給。乃鬻信及其妻於常州夏雉瀆某家﹐數年不通。正徳初﹐泰益貧甚﹐無所依歸。一日適經其所﹐遇信於途﹐信見故主﹐泣拜地下﹐懇延至新主家﹐謂新主曰﹕『此信故主﹐今流落在此﹐信心不忍﹐欲望容畱。信夫婦願不惜蚤暮﹐傭力報主﹐以圖供養故主。』新主義之﹐聽允其志。而信俟農事稍間﹐卽肩負小販﹐往來村落中﹐市賣以給﹐迨今不衰。嗚呼﹗信一奴耳﹐爲主轉賣其身﹐尢戀戀不忘其義也﹐故書而表之﹐以愧爲人臣食君之祿不顧禮義不能執義而反賣國者。」右阿寄﹑範信二僕﹐卽求之古人中﹐不多見矣。「𨿽曰未學﹐吾必謂之學者」﹐此類是也。豫讓以「眾人事﹐眾人畜」之語﹐聞範信之事﹐不有媿哉﹗宋時沈俶諧史云「四明戴獻可者﹐疏財尙气﹐喜從賢士大夫遊處﹐而家世雄於財。凡客至﹐必延款﹐士聞風而歸者﹐皆若平生歡也。獻可死﹐止一子伯簡﹐年十八九﹐未歷世故﹐暴承家業﹐用度無藝﹐裏中惡少﹐因得與交狎邪。不數歲破家﹐止有昌國縣魚鹽竹木之利尙存﹐舊僕楊忠主之﹐自獻可無患時﹐出納無纖毫欺。伯簡家業旣蕩﹐獨楊忠所掌猶可賴爲衣食資﹐遂往焉。楊忠拜哭盡哀﹐日與婦共事之﹐籍其資財之簿以獻。伯簡大喜﹐謂我固有之物﹐仍復妄爲。其遊從輩聞之﹐又欲誘蕩焉。楊忠哭諫﹐不顧。一日﹐伯簡與其徒會飲呼蒲﹐楊忠挺刃而前﹐執其尢者﹐捽首頓之地﹐數曰﹕『我事主人三十餘年﹐郎君年少﹐爾輩誘之爲不善﹐家產掃地。幸我保有此業﹐汝必欲蕩之靡有孑遺邪﹗我斷汝首﹐告官請死﹐報吾主人於地下。』又大叱令伏地受刃﹐其人哀號伏罪﹐請自今不敢復至。楊忠噤咽良久﹐收刃卻立﹐曰﹕『爾畏死﹐紿我耶﹗』其人號曰﹕『請自今不敢復至。』忠曰﹕『如此貸爾命﹐再至必屠裂爾軀。』遂出帛數端﹐曰﹕『可負此亟去。』其人疾走。忠遂揮涕謝伯簡曰﹕『老奴驚犯郎君﹐自今攺前所爲﹐但聽老奴盡心力役﹐不二三年舊業可復﹐不然老奴當卽日自沈於海﹐不忍見郎君餓死﹐以貽主人門戶羞也。』伯簡﹖泣。自是謝絕﹖不逞﹐修謹自守﹐一聽楊忠所爲﹐果數年盡復田宅﹐楊忠事之彌謹。吁﹗楊忠其賢矣哉﹐眞不負其名矣。其視幸主人之禍敗從而取之者﹐孰非楊忠之罪人乎﹗」

麋霜鹿霜法煮煉鹿霜膠法﹕新麋鹿角各一對﹐截二寸﹐汲長流水浸三日﹐刷去腥垢﹐每斤用楮實子一兩﹑桑白皮黃蠟各二兩﹐無油淨鍋魚眼湯﹐不斷火慢煮﹐勿令露角﹐常添熱湯﹐不可用水。三晝夜取出﹐削去黑皮﹐薄切曬榦碾末﹐卽成霜也。右將煮角汁濾去滓﹐慢火如法熬濃﹐傾磁盆內﹐候冷凝﹐切作片﹐陰漧成膠。煮麋角霜法﹕新麋角一具﹐寸截﹐流水內浸三日﹐刷腥穢﹐以河水入砂瓶或銀瓶內﹐以桑葉塞瓶口﹐勿令漏气。炭火猛煮﹐時時看候﹐如湯耗﹐旋益熱湯。一日許﹐其角爛似熟山芋﹐掐得酥軟卽止﹐未軟更煮﹐愼勿漏气﹐漏气則難熟。取暴漧爲粉﹐其汁澄濾﹐候淸冷以過濾﹐作膠片﹐箕盛﹐風中吹漧。麋角膠別入藥。野客叢書曰「麋茸補陽﹐利於男子﹐鹿茸補陰﹐利於婦人。按月令﹐仲夏日鹿角解﹐仲冬日麋角解。鹿以夏至隕角而應陰﹐麋以冬至隕角而應陽﹐故知二者陰陽之性不同也。今夫鹿肉暖﹐以陽爲體﹐麋肉寒﹐以陰爲體。以陽爲體者﹐以陰爲末﹐以陰爲體者﹐以陽爲末。末者角也﹐其本末之功用不同又如此。」

二孝子傳【附見丐兒【「附見丐兒」﹐原無此四字﹐依明藏說小萃本補。】】學院耿楚侗定向著二孝子傳﹐侄輩赴試﹐得以呈餘者。二孝子都逸其名氏﹐余聞諸長老先生言﹐爲紀其大凡云。其一丐子也﹐行乞吳市中﹐吳門有貴人月夜道橋上﹐聆其下有歌唱聲﹐下覷之﹐則丐子也。坐一老嫗塊上﹐以所丐得酒﹐捧缶而跪進焉﹐唱蓋以侑云。貴人訝﹐詰之﹐丐子驚嘻曰「儂寠人﹐聊爲阿母歡耳。」貴人嗟嘆良久歸﹐明日轉相語﹐稱異焉。後時時人窺之﹐見所娛其母者多類是。自是﹐諸貴人每宴﹐輒置余豆﹐閒曰「以待孝乞兒也」。吳下至今口其事云。其一居浙之長興裏﹐蓋椎魯人也﹐獨事母有至性﹐其舊業俱以養母﹐故至衰落﹐僅餘屋數椽矣。其從父獨贏於貲﹐一日飲諸婣﹐呼孝子侍﹐婣多豪貴人﹐饌具腆甚。孝子未及舉卽私念曰「令何緣得致我母前耶﹖」則時時目左右盼﹐每伺賓所不顧﹐急摘諸甘脆品裹紙納袖中﹐未見一再禦﹐卽禦若未嘗旨焉﹐紙盡而袂已盈盈矣﹐縮縮逡巡。席閒復私念曰「令何緣客罷卽致我母前耶﹖」會席闌酒酣﹐主人出金卮酒貴客﹐貴客不勝酒﹐以卮置樓檐閒﹐覆以瓦﹐先閒歸。俄侍者報亡其卮﹐眾客欲自明﹐約曰「請急扃戶﹐令人人袒﹐檢之必得乃已。」孝子兩手捫袖中﹐至羞澀也。倉卒不得計﹐卽謬曰「由我。」詰出之﹐則曰「匿他所矣。」至後再詰之﹐則又謬曰「求諸所不得﹐或爲他人乘也﹐柰何﹖然當卒償之耳。」詰辰﹐從父責所償﹐孝子願鬻其屋﹐且曰「幸稍寬我﹐俾先僦屋奉母居﹐令無訴也﹐不爾懼傷母心。」從父𨿽瞋恚﹐聽其語亟道母氏﹐已默默心動矣。無何﹐貴客憶前卮﹐乃折簡主人﹐語以故﹐且曰「昨倉徨歸﹐將無枉君家僕耶﹗」主人如言﹐檢之得﹐急呼孝子至﹐孝子猶謬對如初。從父曰「癡兒﹐吾業已得卮﹐知非若矣。顧若何苦自誑﹐負不韙名﹖」孝子始吐實﹐淚淋漓下﹐曰「某苦不能勉奉母氏歡而兒女態若此。比諸貴客在﹐設令把我袖﹐將大詬我﹐且重爲叔父羞﹐故寧爾爾。」從父大感悟曰「若欲孝﹐乃力不能﹐我卽贏餘﹐顧兩豚犬兒能萬分一不耶﹖」乃召前坐上客﹐徧語之曰「是子如是如是﹐忍與吾兒二視哉﹗」卒三分其產﹐令得終奉母焉。聞其族裏至今多禮讓﹐人謂遺風所漸云。贊曰﹕孔子有言﹐啜菽飲水盡其歡﹐斯之謂孝。乃丐子殆契是乎﹖世之能具五鼎八珍前羅而不能令其親一開顏者﹐豈少哉﹗令人脈脈感愴矣。或曰行乞至詬恥﹐辱親也﹐不知彼營營競進者﹐視乞墦何如矣﹗究所止﹐能以親顯否耶﹖懷肉至自誣﹐事若甚騃可憫﹐乃其顧養一念﹐卽古穎封人奚加焉﹖卒感叔氏﹐風施後世﹐有以也夫。余舊曾閱吳郡侯甸西樵野記﹐中載孝丐兒事﹐不知與耿所傳者卽是一人或各自一人﹐附錄於此。長洲之相城一丐兒﹐每詣沈隱君孟淵所請丐﹐凡所得﹐多不食﹐而分貯之筒篚中。隱君初不爲意﹐久而問焉﹐對曰「將以供母。」隱君始異之﹐潛令人瞷其所爲。丐至野岸一舟中﹐舟𨿽陋而頗潔﹐老媼處其中﹐丐方出物治之﹐陳食母前﹐傾酒跪而奉之。伺母扶杯乃起﹐跳舞唱山歌嬉戲﹐以娛母﹐母意殊安之也。必母食盡﹐更爲他求﹐常日如之。母死﹐丐卒不見。夫丐者知曲意說親若是﹐而況世之不爲丐者乎﹗

醉鄕律令田汝成醉鄕律令一篇﹐其引云「皇甫嵩作醉鄕日月﹐條列飲事三十篇﹐自謂酒史之董狐矣。第其敍述稍潔﹐肯綮弗章﹐讀之不能無遺悵焉。予也陸沈邱壑﹐托契曲生﹐晨夕相從﹐情好甚篤。惜其風味久混於俗子﹐而品詠未罄於髙賢也。取皇甫氏之意﹐而芟繁撮要﹐易其未然﹐而補其未備﹐著爲醉鄕律令一篇﹐庶使湎身濡首者﹐有所禁而不淫﹐齊聖溫克者﹐有所循而益謹爾。嗟乎﹗選勝賞心﹐能無崇飲﹖千鍾百榼﹐貴在徳將。在昔賢豪﹐咸非懵者﹐酒中之趣﹐先得我心﹐予誠有味於酒乎﹗聊以韜精光澆磊落耳。嘉靖三十年春三月逃禪子書於西湖社中。醉鄕律令醉鄕之宜十有一﹕醉花宜晝醉雪宜夜醉月宜樓醉暑宜舟醉山宜幽醉水宜秋醉佳人宜微酡醉文士宜妙令酌無苛醉豪客宜揮觥發浩歌醉將離宜鳴罨醉知音宜樂侑語無它。酒徒之選十有三﹕款於辭而不佞者愉於色而不靡者怯猛飲而惜終歡者撫物爲令而不涉重者聞令卽解而不再問者善戲謔而不虐者語便便而不亂者持屈爵而不分愬者偕眾樂而惡外囂者飛爵騰觚而徳儀無愆者坐端凝而神爽逸者寧酣沈而不傾潑者。酒所不歡之候十有四﹕主人吝一也賓輕主二也會客不投三也殽核雜陳而不序四也妓驕而樂澀五也說家常六也議朝除七也疊詼諧八也刻觴政九也錄事不綱十也興居紛紜十一也附耳囁語十二也蔑章程而騁牛飲十三也醒木訥而醉勞曹十四也。」

補班史闕名楊王孫﹐西京雜記云﹐楊貴字王孫。文翁﹐張崇文歷代小志云﹐文翁姓﹐名黨﹐字仲翁。壺關三老﹐荀悅漢紀云﹐令狐茂。此三人名足以補班史之闕。

泣鴿先生常熟徐駿字叔大﹐號積庵﹐成化﹑弘治時人。少偶畜鴿﹐父撻之﹐遂篤志於學。後父亡﹐遇鴿飛鳴﹐必思親訓﹐涕泣不已﹐人稱爲泣鴿先生。弘治中年﹐與先君同以非﹖邂逅於其邑之獄﹐遂授先君書﹐先君至七十餘﹐三體﹑鼓吹二帙﹐嘗對客倒誦﹐每曰「皆先生之功也。」常熟志止載其所著對類總龜﹐而反遺泣鴿事﹐故私著之。

治腳瘃茄子根煎湯浴足﹐能治腳瘃。【腳瘃﹐足跟凍瘡也。】

拂水巖雄殿【「拂水巖雄殿」﹐「拂」字原誤作「佛」﹐據正文及明藏說小萃本攺。】常熟嚴養齋公訥﹐聖上賜以泥金彩繪斗聖祖師神像各一軸﹐特募建雄殿於拂水巖﹐以致虔奉﹐四方進香者以萬計﹐殆所謂一國之人皆若狂者乎﹗余老朽﹐亦從眾登巘﹐書數語於壁﹕「相臣寵帝賚﹐寶殿煥嵯峨。式廓玆山勝﹐聿昭祝聖阿。兩湖回云漢﹐環峯鎖煙蘿。天心本自眷﹐福地豈緣多﹖士女驚快﹖﹐神物愼擁呵。同志二三子﹐探奇走委蛇。臨風豁醉顏﹐雙眼窺肩摩。登斯聊自憩﹐拍手發浩歌。浩歌非不樂﹐還願吐辭波。上以廣帝渥﹐下以瘳相痾。民力眞無賴﹐脂膏竭旣多。無益害有益﹐都兪曾及麼。聽人不聽神﹐古道當如何。」

陳同父中興遺傳【「陳同父中興遺傳」﹐原作「同父遺徳」﹐不確且晦﹐據明藏說小萃本攺。】宋陳龍川中興遺傳序云﹕初龍可伯康遊京師﹐輩飲市肆﹐方叫呼大噱﹐趙九齡次張旁行過之﹐雅與伯康不相識﹐俄追止次張﹐牽其臂﹐迫與共飲。次張之父時守官河東﹐方以疾聞﹐次張以實告﹐伯康曰「毋苦﹐乃翁疾行瘳矣。子可人意者﹐爲我姑少畱。」次張不得已﹐從之﹐箕踞笑歌﹐詼諧縱謔﹐旁若無人﹐次張固已心異。一日行城外﹐過麻村觀大閱之所﹐伯康勃然曰「子亦喜射乎﹖」次張曰「頗亦好之﹐而不能精也。」伯康曰「姑試之。」次張從旁取弓挾矢以興﹐十發而貼中者六七﹐次張心頗自喜。伯康拾矢而射﹐一發中的﹐矢矢相屬﹐十發亡一差者。次張驚曰「子射至此乎﹗」伯康曰「此亦何足道﹗千軍萬馬﹐頭目轉動不常﹐意之所指﹐猶望心中﹐況此定的﹐又何怪乎﹗」次張吐其舌不能收。俄指其地而謂次張曰「後三年此閒皆胡人﹐子姑識之。火龍騎日﹐飛雪滿天﹐此京城破日之兆。」因嘻吁長嘆不能自禁。後三年京城失守﹐其言皆驗。中原流離﹐伯康自是不復見矣。豈喪亂之際﹐或死於兵﹐抑有所奮而不能成也。次張每念其人﹐言則嘆惜。紹興初﹐韓世忠拒虜於淮西﹐力頗不敵﹐次張獻言﹐乞決淮西之水﹐以灌虜營﹐朝廷易其言而不之信。已而虜師俄退﹐世忠力請畱戰﹐虜酋使謂曰「聞南朝欲決水以灌我營﹐我豈能落人計中﹖」次張言𨿽不用﹐猶足以攻敵人之心者類如此。次張嘗爲李丞相所辟﹐得承務郎﹐督府罷﹐次張亦徑歸。大駕南渡﹐次張僑居陽羨﹐故將嶽飛嘗隸丞相軍中﹐次張識其人於行伍﹐言之丞相﹐給帖補軍校﹐後爲統制。遇大駕巡永嘉﹐與諸將彷徨江上﹐莫知攸適。又乏糧﹐將謀鈔掠﹐次張聞而竟往說飛移軍陽羨﹐州給之食﹐飛得無他﹐而州境賴焉。人有言次張生平於趙丞相者﹐丞相喜﹐欲用之。復有譖者曰「此人心志不可保﹐使其得志﹐必爲曹操。」丞相疑沮﹐而止。次張度時不用﹐屏居不出﹐竟死。昔參政周公葵屢爲餘言其人﹐且曰我嘗薦之朝廷﹐諸公皆詰我﹕「子端人正士﹐胡爲喜言此等狂生﹖」我因告之曰「吾儕平居譚王道說詩書﹐一日得用﹐從容廟朝﹐執持紀綱可也。至於排難解紛﹐倉卒萬變﹐此等殆不可少。吾儕旣不能辦﹐而惡他人之能辦﹐是誣天下以無士﹐而期國事之必不成也。是烏可哉﹗」余嘗大周公之言﹐異二生之爲人﹐而惜其屈﹐嘗欲傳其事而不能詳﹐因嘆曰「世之豪偉倜儻之士﹐沈沒於困窮﹐不能自奮以爲世用﹐欲用而卒沮於疑忌﹐如二生者﹐寧有限哉﹗然自古亂離戰爭之際﹐往往奇才輩出﹐嶄然自赴功名之會﹐如建炎﹑紹興之閒﹐誠亦不少﹐𨿽或屈而不用﹐用不大﹐大或不終﹐未四十年﹐已有不能道其姓字者﹐記事之文﹐可少乎哉﹗自是始欲纂集異聞﹐爲中興遺傳﹐然猶恨聞見單寡﹐欲從先生故老詳求其事﹐故先爲纂例﹐而以漸足之。其一曰大臣﹐若李綱﹑宗澤﹑呂頤浩﹑趙鼎﹑張浚﹔其二曰大將﹐若種師道﹑嶽飛﹑韓世忠﹑吳玠﹑吳璘﹔其三曰死節﹐若李若水﹑劉韐﹑孫傅﹑霍安國﹑楊邦乂﹔其四曰死事﹐若種師中﹑王翊﹑張叔夜﹑何充﹑劉銳﹑徐徽言﹔其五曰能臣﹐若陳則﹑程昌禹﹑鄭剛中﹔其六曰能將﹐若曲端﹑姚端﹑王勝﹑劉光世﹑劉錡﹔其七曰直士﹐若陳東﹑歐陽澈﹑吳若﹔其八曰俠士﹐若王友﹑張所﹑劉位﹔其九曰辧士﹐若邵公序﹑祝子權﹑汪若海﹔其十曰義勇﹐若孫韓﹑葛進﹑石﹔其十一曰﹖盜﹐若李勝﹑楊進﹑丁進﹔其十二曰賊臣﹐若徐秉哲﹑王時雍﹑範瓊。合十二門而分傳之﹐總目曰中興遺傳﹐聊以發其行事﹐而致吾之意。然其端則起於惜二生之失其傳﹐故序首及之。【龍川大周公之言﹐愚謂此言乃用世者所當書諸紳也。】

船神名梁簡文云﹕船神名馮耳﹐又呼孟公﹑孟姥。

山林窮四和山林窮四和香﹐以荔枝殼﹑甘蔗滓﹑榦柏葉﹑黃連和焚﹐又或加松球﹑棗核﹑梨核﹐皆妙。【墨娥小錄四棄餅子香﹐與此相同﹐荔枝殼﹑松子殼﹑梨皮﹑甘蔗柦﹐右各等分﹐爲細末﹐梨汁和丸﹐小雞頭大﹐撚作餅子。或搓如粗燈艸大﹐陰漧燒﹐妙。加降眞屑﹑檀末同碾﹐尢佳。】

少遊題龍眠圖誤【此條明藏說小萃本在卷六「江陰一時三忠」條之後。】龍眠居士李公麟﹐字伯時。秦少遊書晉賢圖後作龍眠﹐李叔時見之曰「此醉客圖也﹐不知何謂。」

戒庵老人漫筆﹝明﹞李詡撰下

戒庵老人漫筆卷五

眞率銘余家一小圃中﹐創窩名曰眞率﹐將欲書數語揭於屏﹐未就也﹐適得趙松雪所著眞率齋銘﹐殆先得我心者﹐喜而筆之吾齋之中。「弗尙虛禮﹐不迎客來﹐不送客去。賓主無閒﹐坐列無序﹐眞率爲約﹐簡素爲具。有酒且酌﹐無酒且止﹐淸茶一啜﹐好香一炷﹐閒談古今﹐靜玩山水。不言是非﹐不論官府﹐行立坐臥﹐忘形適趣﹐冷淡家風﹐林泉淸致。道義之交﹐如斯而已。羅列鮏羴﹐周旋置備﹐俛仰奔趨﹐揖讓拜跪﹐內非眞誠﹐外徒矯僞﹐一關利害﹐反目相視。此世俗交﹐吾斯屏棄。」

統論山晴天之山﹐紫而明﹐陰天之山﹐靑黑而暗。郭熙云「春山淡冶而如笑﹐夏山蒼翠而如滴﹐秋山明淨而如妝﹐冬山慘淡而如睡。」鞏氏耳目志云「海山微茫而隱見﹐江山嚴厲而峭卓﹐溪山窈窕而幽深﹐塞山童赬而堆阜。」楊升庵云「玲瓏剔透﹐桂林之山也﹐巉差窳窆﹐巴蜀之山也﹐綿衍龐魄﹐河北之山也﹐俊俏巧麗﹐江南之山也。貴州之山﹐灰堆糞壤﹐不入詩畫。」

論西澗詩韋蘇州滁州西澗詩﹐其地甚荒陋﹐想亦是偶然而作﹐未必如注者之說。豈因寇萊公有「野水無人渡﹐孤舟盡日橫」之句﹐遂遷就於此﹐而反求之太過歟﹖

論牧之詩杜牧詩云「欲把一麾江海去」作旌麾用﹐誤。又有「野水差新燕﹐芳郊咔夏鶯」﹐是用詩經「燕燕於飛﹐差池其羽」﹐差字甚晦。櫻桃云「曼倩恨偸難」﹐亦用東方朔偸桃事﹐誤。赤壁詩有鎖二喬之說﹐注者取其意新耳。赤壁一戰﹐關系不輕﹐惟以二女子爲念﹐結裹甚小﹐議論卑矣。項羽詩有「捲土重來」之句﹐長惡甚矣﹐不足取。

兩郝天挺唐詩鼓吹﹐舊云郝天挺注﹐金又有一郝天挺。兩山墨談亦考之不審。

嚴分宜余邑先達曹野塘公忠中成化丁未進士﹐弘治初﹐出宰分宜。時閣老嚴介溪嵩方成童﹐曹公識而拔之﹐且喜其與子弘同庚﹐遂令同治舉業﹐宿食官舍。偶見嚴所握扇有魚遊景﹐構對語試之云「畫扇畫魚魚躍浪﹐扇動魚遊不移刻。」對以「繡鞋繡鳳鳳穿花﹐鞋行鳳舞又一夕。」思家口占曰「關山千里﹐鄕心一夜﹐雨絲絲。」卽應曰「帝闕九重﹐聖壽萬年﹐天蕩蕩。」如此類甚眾。弘後亦中正徳丁丑進士﹐號方湖。嚴約講兄弟禮﹐命子世蕃與方湖諸子駒輩不得越齒而坐。柄政時﹐欲官白谷駒﹑云亭駕爲中書舍人﹐二君時時飲於相府﹐見世蕃與給事中無錫某者夜飲﹐彊灌之﹐給事膝行以受。又故置罰爵於其背﹐不容起。二君怒而斥世蕃﹐於是拂衣歸﹐得不及嚴氏黨禍云。駒與余善﹐道其詳。

雪蛆冰蛆江鄰幾雜誌云﹐蛾蝞雪蛆大﹐治內熱。曹方湖爲禦史﹐嘗刷卷四川﹐言彼處萬山深雪中出雪蛆﹐官府遣軍士四山髙處懸望﹐雪中蠕蠕而動者﹐則往取之。渾如小豬﹐無口足眼鼻﹐儼然蛆形也。其身全脂﹐切片而食﹐不易得也。癸辛雜識云﹕西域雪山中有虫如蠶﹐其味甘如蜜﹐其冷如冰﹐名曰冰蛆﹐能治積熱。此恐又是一種。

化須疏友人以沈石田化須疏手卷見售﹐錄其文而還之。此老眞可謂「善戲謔兮不爲虐兮」者矣。所稱趙﹑姚﹑周三人﹐蓋當時與公相善友也﹐非托詞如子虛烏有之類。前有小引﹕「玆因趙鳴玉﹖然無須﹐姚存道爲之告助於周宗道者﹐惟其於思之閒﹐分取十鬣﹐補諸不足。請沈君啟南作疏以勸之。疏曰﹕伏以天閹之有刺﹐地角之不毛﹐須需同音﹐今其可索﹐有無以義﹐古所相通。非妄意以干﹐乃因人而舉。康樂著捨施之本﹐崔諶傳播種之方。惟小子十莖之敢分﹐豈先生一毫之不拔﹐推有餘以補也。宗道廣及物之仁﹐乞諸鄰而與之﹐存道有成人之美﹐使離離緣坡而飾﹐我當榾榾擊地以拜。君對鏡生歡﹐頓覺風標之異﹐臨河照影﹐便看相貌之全。未容輕拂於染羹﹐豈敢易撚於覓句。盛矣荷矣﹐珍之重之。謹疏。」

空同詠望後月聯【「空同詠望後月聯」﹐原作「望後月」﹐據明藏說小萃本補。】「淸虧桂闕一分影﹐寒落江門幾尺潮。」李空同詠十六夜月警句﹐當時京師士夫稱賞。

盈歉常理【「盈歉常理」﹐明藏說小萃本作「論人生享用常理」。】陰陽之理﹐月盈則虧﹐日盈則昃。人之生也﹐多少壯富貴盈滿﹐至老不能享其終﹐少壯艱苦酸辛﹐至老獲享丰厚﹐安逸其閒。值數之奇﹐亦有終身不遇者﹐值數之偶﹐亦有終身獲享全福者。𨿽修爲在人﹐大都顧所遇何如耳。或者以祿命之受有定數﹐則星家藉之爲口實﹐或者以體貌之賦有定著﹐則相家據之爲徵驗。亙古及今﹐由聖賢帝王愚夫俗子﹐未嘗捨是而論斷也。噫﹗

禪玄二門唱道家所唱有道情﹐僧家所唱有拋頌﹐詞說如西遊記﹑藍關記﹐實匹休耳。

右軍眞迹王逸少二謝帖眞迹﹐七十六字﹐後有趙淸獻公抃並蘇子容等跋。帖云「二謝書云﹐卽以七日大斂﹐冥冥永畢﹐不獲臨見﹐痛恨深至也﹐無復已已。武妹修載在道﹐終始永絕﹐道婦等一旦哀窮﹐並不可居處。言此悲切﹐倍劇常情﹐諸不能自任﹐未遂面緣﹐撫念何已。不具。羲之頓首。」字畫亦無殘缺﹐但墨气已盡。「斂」字上著艸﹐右旁加殳。「具」字大類「之」字﹐較之石帖﹐其結體用筆﹐頗不相類。此余鄕顧山周氏先世物﹐子孫欲求售﹐特攜以問價於文衡山﹐衡山曰「此希世之寶也﹐每一字當得黃金一兩﹐其後三十一跋﹐每一跋當得白銀一兩。更有肯出髙價者﹐吾不論也。」後典於閶門一富家﹐止得米一百二十斛﹐竟不知下落矣。惜哉﹗

白沙習射幾受誣【「白沙習射幾受誣」﹐「幾受誣」三字原無﹐據明藏說小萃本補。】華亭錢尙書九峯公溥﹐天順甲申以學士出知廣東順徳縣﹐新會縣舉人陳獻章以道學自名﹐聚徒教授。有誣其藏兵器於山者﹐時廣西流賊竊發﹐土民多內應。憲司恐貽患地方﹐命掩捕之﹐公察其誣﹐力爲辧釋﹐且勸其赴會試﹐散生徒以解懸疑。後當道薦可大用﹐授翰林檢討﹐卒全令譽。此武進王思軒尙書公撰錢狀中語。白沙先生行狀曰「丁卯中鄕試第九人﹐錄經義一篇﹐戊辰﹑辛未俱下第。聞﹖聘君康齋講伊洛之學於臨川之上﹐遂棄其學﹐從之遊﹐時年二十七。康齋性嚴毅﹐來學者絕不與語﹐先令治田。獨待先生有異﹐朝夕與之講究。受業歸﹐講學之暇﹐時與門徒於曠野習射禮。未幾﹐流言四起﹐以爲聚兵﹐眾皆爲先生危﹐先生獨處之超然。時翰林院侍讀學士錢某謫知順徳縣事﹐雅重先生﹐遺書先生亟起﹐毋重貽太夫人憂﹐先生以爲然﹐遂復遊太學。」觀此則知儒者之作用豈易孚於俗哉﹗錢公殆眞知先生者也。

李石麓應制詩【「李石麓應制詩」﹐「李」字原無﹐據明藏說小萃本補。】聖上修玄旣久﹐深慕仙術﹐自號天臺釣叟。諸大臣應制詩﹐獨李石麓公春芳者爲帝衷所契﹐寵眷益隆。詩曰「髙竿百尺倚云浮﹐獨泛仙槎傍鬥牛。拱極眾星爲玉餌﹐懸空新月作銀鉤。撥開煙霧三千界﹐釣盡乾坤幾萬秋。歸向玉皇應有問﹐絲綸已屬大明收。」

鬼畏博州鼓角樓﹐每至二更卽有一鬼掩鼓﹐不能擊﹐直更者屢受杖﹐不能制。聞﹝大山﹞﹝戊不﹞禪師有道行﹐因往問之﹐師曰「何不捉住﹖」兵曰「鬼何可捉﹖」師曰「但禁气勿言﹐卽可捉也。」兵如戒﹐果能捉之。鬼曰「吾於此邦﹐所畏者惟﹝大山﹞﹝戊不﹞禪師﹑黃二叔二人而已﹐太守以下皆無所畏﹐更何有於汝哉﹗」旣而訪尋黃二叔﹐乃一老圃﹐三十年以鬻菜爲業﹐初無它長﹐惟是菜之老嫩﹑束之大小﹑價之髙低﹐持心不二而已。【此見宋西蜀李昌齡傳感應篇中。﹝大山﹞﹝戊不﹞音豁。】

京師淸明異寒【「京師淸明異寒」﹐原缺「京師」二字﹐據明藏說小萃本補。】隆慶元年淸明日﹐京師甚和暖﹐晚間風雪交作﹐寒冽異常。次日九門報城外凍死者一百七十人﹐崇文門下乘轎婦人母子俱死轎中﹐而轎夫亦死轎下。在京親見者歸說。

老景詩聯【「老景詩聯」﹐明藏說小萃本作「野趣老況詩聯」。】「三徑黃花隨意翫﹐半竿紅日放心眠。」「自種黃花添野景﹐旋移髙竹聽秋聲。」「九陌車聲塵不到﹐一簾花影月來遲。」「大度乾坤容落魄﹐多情風月伴衰遲。」「何愁白髮能添老﹐須信黃金不買閒。」此五聯取其有合於老懷﹐漫存之。

陸象山講洪範以代醮【「陸象山講洪範以代醮」﹐原無「陸象山」三字﹐據明藏說小萃本補。】宋時故事﹕上元﹐郡設齋醮﹐曰爲民祈福。陸文安公象山先生會吏民講洪範五皇極一章代醮事﹐曰「皇﹐大也﹐極﹐中也。洪範九疇﹐五居其中﹐故謂之極。是極之大﹐充塞宇宙﹐天地以此而位﹐萬物以此而育。古先聖王﹐皇建其極﹐故能參天地﹐贊化育。當此之時﹐凡厥庶民﹐皆能保極﹐比屋可封﹐人人有士君子之行。協气嘉生﹐燻爲太平﹐向用五福﹐此之謂也。皇建其有極﹐卽是斂此五福﹐以錫庶民。捨極而言福﹐是虛言也﹐是妄言也﹐是不明理也。惟皇上帝﹐降衷於下民﹐衷卽極也。凡民之天﹐均有是極﹐但其气﹖有淸濁﹐智識有開塞﹐天之生斯民也﹐使先知覺後知﹐使先覺覺後覺﹐古先聖賢﹐與民同類﹐所謂天民之先覺者也。以斯道覺斯民者﹐卽皇建其有極也﹐卽斂時五福用敷錫厥庶民也。今聖天子﹐皇建其極﹐是彜是訓於帝﹐其訓無非斂此五福以錫爾庶民也。凡爾庶民﹐知愛其親﹐知敬其兄者﹐卽惟皇上帝所降之衷﹐天子所錫之福也。若能保有是心﹐卽爲保極﹐宜得其壽富康寧﹐是謂攸好徳考終命。凡爾庶民知有君臣上下﹐知有中國夷狄﹐知有善惡是非﹐知有父慈子孝﹐兄友弟恭﹐夫義婦順﹐朋友有信﹐卽惟皇上帝所降之衷﹐天子所錫之福也。身或不壽﹐此心實壽﹐家或不富﹐此心實富﹐縱有患難﹐心實康寧﹐或爲國死事﹐或殺身成仁﹐亦爲考終命。若論五福﹐但當論人一心﹐此心若正﹐無不是福﹐此心若邪﹐無不是禍。世俗不曉﹐只將目前富貴爲福﹐目前患難爲禍。不知富貴之人﹐若其心邪﹐其事惡﹐是逆天地﹐逆鬼神﹐悖聖賢之訓﹐畔君師之教﹐天地鬼神所不佑﹐聖賢君師所不與﹐忝辱父祖﹐自害其身。靜時回思﹐亦有不可自欺自瞞者。若於此時﹐更復自欺自瞞﹐是直欲自絕滅其本心也。縱是目前富貴﹐正人觀之﹐無異在囹圄糞穢中也。患難之人﹐其心若正﹐其事若善﹐是不逆天地﹐不逆鬼神﹐不悖聖賢之訓﹐不畔君師之教﹐天地鬼神所當佑﹐聖賢君師所當與﹐不辱父祖﹐不負其身﹐仰無所愧﹐俯無所怍﹐𨿽在貧賤患難中﹐心自亨通。正人觀之﹐卽是福徳。作善降之百祥﹐作不善降之百殃﹐積善之家必有餘慶﹐積不善之家必有餘殃。但自考其心﹐則知福祥殃咎之至﹐如影隨形﹐如響應聲﹐必然之理也。愚人不能遷善遠罪﹐但貪求富貴﹐卻祈神佛以求福﹐不知神佛在何處﹐何緣得福﹐以與不善之人也。」自「凡爾庶民﹐知有君臣上下」起﹐至末共四百十九字﹐宜刻板﹐家置一幅。

曾石塘武略【「曾石塘武略」﹐原無「曾」字﹐據明藏說小萃本補。】李良者北人﹐年七十﹐而諸藝精通﹐筋力馳驟﹐不減壯夫。在裏中周氏教習武事﹐暇日談石塘曾公銑之事云「石塘﹐直隸江都人﹐秀才時便有志於防禦施設之略。迨督三邊﹐直出其素蓄者措之耳。先是﹐邊兵每名有一騎﹐曾令鬻騎以制車﹐虜眾之來﹐勢若風雨﹐其車環列如城﹐車外復設黨眾﹐足以捍其衝突﹐而無奔潰之虞﹐卽餘子俊所謂運有腳之城﹐策不飼之馬是也。又立放油紙法﹐以油紙書漢字﹐散置虜境水艸處﹐凡我叛人得此而歸者﹐卽宥其死﹐緣是還者八九。又置慢延法﹐器圓如斗﹐中藏機巧﹐火延至一二時才發﹐外以五采飾之﹐虜騎馳至﹐拾得者訝爲異物﹐聚觀而傳玩者墻擁﹐須臾藥發﹐死傷甚眾﹐虜未測所謂﹐惟以曾爺爺呼之。一日虜眾薄城﹐曾令偃旗息鼓﹐當門設木架﹐架上立金眼回回﹐舞不自已。傍屋置鐵鍋數百﹐蓋虜所甚欲者﹐虜見作如此狀﹐未敢直入﹐遂擁視於門之外﹐人畜稠疊﹐紛亂不已。城中號起﹐乃回回架上大將軍炮先發﹐觀者已成虀粉﹐而城上火气四放﹐伏兵俱出﹐殺獲無算。曾與首相桂洲夏公最契﹐先一歲密訂﹐至次年除夜﹐暗調精勇﹐直搗套虜﹐因據衝要﹐修築三受降城﹐復元昊故地而屬。夏相亦於是密啟上前﹐君相元戎﹐相爲一體﹐意事無不成者。而曾果以除夕率眾數萬﹐深入於套﹐虜不覺也。乃糧饋不繼﹐頓軍不敢進﹐遂致虜驚報各帳部落﹐頃刻聚數十萬。漕官以戶部無憑﹐不敢擅發﹐曾遣人督﹐來已違數日限﹐一晚斬餉職十三員﹐曾竟以全師而出。夏公方以小忤於上﹐而分宜擬其後﹐且夏亦以忿憒忘其夙約﹐除夕之前﹐未嘗密啟﹐正旦大朝賀﹐次日千秋節﹐連數日不能以此情達之於上。時邊報沓至﹐上震怒﹐令緹騎逮﹐曾猶候於轅門者﹐凡三日始克入。曾旣就檻車﹐而三軍大慟﹐聲聞百里。部下親兵五千﹐萃天下之精勇也﹐日夜磨刀稱反﹐邊官撫慰﹐徐徐散遣。而李良者實在其數。」周見心時復面得之﹐述於余﹐頗的。

訛言取繡女隆慶二年戊辰春正月十二日﹐哄傳朝廷取繡女﹐民間年十三歲以上無不婚配﹐霎時惟求得婿﹐不暇擇人。且有瞷於門首﹐見總角經行者﹐擁之而入﹐遂以女配焉。幾數日而止﹐竟不知何自起而有此異也。

唐伯虎漫興【「唐伯虎漫興」﹐原無「唐」字﹐據明藏說小萃本補。】唐伯虎漫興十首﹐余見其親筆行書者﹐兩處互有不同﹐想隨意點竄﹐未有定者﹐因並錄之。「十載鉛華夢一場﹐都將心事付滄浪。內園歌舞黃金盡﹐南國飄零白髮長。滿榻亂書塵漠漠﹐數聲羌笛月蒼蒼。【一云﹐髀裏肉生悲老大﹐鬥間星暗誤文章。】不才贏【一云剩。】得腰堪把﹐病對緋桃檢藥方。」「此生甘分老吳閶﹐萬卷圖書一艸堂。【一云﹐寵辱都無剩有狂。】秋榜才名標第一﹐春風弦管醉千場。【一云﹐龍虎榜中題姓氏﹐笙歌隊裏賣文章。】跏趺說法蒲團軟﹐鞋襪尋芳杏酪香。只此便爲吾事了﹐孔明何必起南陽。」「一身憔悴掛衣襟﹐半壁藤蘿覆釜鬵。去日苦多休檢歷﹐知音諒少莫修琴。【一云﹐久遭名累怨靑襟﹐不變貧交喜素琴。已息心機成落托﹐任教世態有升沈。】平康驢背馱殘醉﹐谷雨花壇費朗吟。老向酒杯棋局畔﹐此生何望【一云甘分。】不甘心。」「倀倀暗數【一云莫怪。】少時年﹐陳迹關心自可憐。【一云﹐百丈遊絲易惹牽。】杜曲梨花杯上雪﹐灞陵芳艸夢中煙。前程兩袖黃金淚﹐公案三生白骨禪。老後思量應不悔﹐衲衣乞食【一云持缽。】院門前。」「驅馳南北罨頭塵﹐襤褸衣衫折角巾。【一云﹐龍頭濫廁棘圍文﹐艸榻今眠墅迹塵。】萬點落花俱是恨﹐滿杯明月卽忘貧。香鐙不起維摩病﹐【一云疾。】櫻筍難消【一云酬。】谷雨春。鏡裏自看成一笑﹐【一云老大。】戲兒棚上下場【一云﹐半生傀儡局中。】人。」「平康巷陌倦遊人﹐狼籍桃花中【一云病。】酒身。短夢風煙千里蜨﹐【一云笛。】多情弦索一﹖塵。黃金誰買長門賦﹐黛筆難【一云空。】描滿額顰。惟有所歡知此意﹐對【一云共。】燒髙燭送殘【一云賞余。】春。」「自怨【一云落魄。】迂疏更自【一云自可】憐﹐焚香掃榻枕書眠。【一云﹐爲日月灑爲年。】蘇秦捫頰猶存舌﹐趙壹探【一云傾。】囊已沒錢。滿腹有文難罵鬼﹐措身無地反憂天。多愁多恨【一云感。】多傷壽﹐且酌深杯看月圓。」「蹋鞠回廊細自籌﹐騰騰無語重低頭。【一云﹐擁鼻行吟水上樓﹐不堪重數少年遊。】四更中酒半牀病﹐三月傷春滿鏡愁。白面書生空鵬賦﹐【一云期馬革。】黃金遊客剩貂裘。年【一云近。】來蹤迹眞堪畫﹐【一云尢飄泊﹐又云﹐近來檢校行藏處。】飛葉僧房細雨舟。」「盡怪趨蹌總不能﹐自知才命兩無憑。【一云﹐謝遣歌兒解臂鷹﹐半瓢詩稿一枝藤。】難尋萱艸酬知己﹐且摘蓮花供聖僧。兩字功名成蜨夢﹐百年疏水曲吾肱。【一云﹐時事百年蝸角戰﹐酒杯三月鳳頭鐙。】盡嘗世味猶存舌﹐荼薺隨緣敢愛憎。」「造物元來最【一云何曾苦。】忌名﹐太平又【一云端。】合老無能。交遊零落【一云親知散去。】綈袍冷﹐風雪飄颻【一云欺貧。】瓦罐冰。二頃未謀田負郭﹐一餐隨分欲依僧。醉時試【一云還。】倩家人道﹐消盡粗疏【一雲英雄。】气未曾。【又聞其壽王少傅守溪詩曰「綠蓑煙雨江南客﹐白髮文章閣下臣。同在太平天子世﹐一雙空手掌絲綸。」其肆慢不恭如此。】

男子變女隆慶二年﹐山西太原府靜樂縣龍泉都民李良云弟良雨忽轉女形﹐見與岑城都民白尙相爲妻。先云父李懷生弟雨﹐懷病故於嘉靖三十一年﹐雨年二十八歲﹐至三十七年娶馬積都民張浩長女爲妻。四十一年間﹐兩相反目﹐將妻出與本都民髙明金。雨無營計﹐往本縣地名也扒村投姐夫賈仲敖家工作。隆慶元年正月內﹐雨偶患小腸痛﹐旋止旋發﹐至二年二月初九日﹐臥牀不起。有本村民白尙相亦無妻﹐於雨病時﹐早晚周旋同宿。四月內﹐雨腎囊不覺退縮入肚﹐轉變成陰﹐卽與白嬲配偶。五月初一日經脈行通﹐初三日止﹐自後每月不爽。雨方換丫髻女衣﹐裹足易鞋﹐畏赧回避不與人知。九月內﹐云訪聞之﹐令妻南氏探的。十一月初二日吳縣﹐拘雨﹑相同赴審實﹐穩婆方氏領至馬房驗﹐系變形﹐與婦人無異。又拘雨出妻張氏勘明﹐娶後三年內往來交合﹐但未生息﹐止緣貧難嚷鬧﹐賣離鄰里。姚漢周等執結﹐與前相同。巡按禦史宋纁於十二月二十五日奏聞﹐稱男變爲女乃陰盛陽微之兆﹐以祈修省。

鶴卵鶵鶴卵略牽長﹐有一點紅﹐鶵出殼﹐腳猶短﹐七八日漸長繡頂﹐七八日不食﹐多以鰍鱔餵之則易﹐猶小兒出痘﹐調理失宜﹐閒有亡者。

放翁記鄭謝事陸放翁遊渭南集書二公事云「鄭介夫名俠﹐以剛直名天下﹐晚居福淸﹐自號一拂居士。布衣糲食﹐而雜植華木於捨旁﹐觴詠自適。客至﹐必與飲﹐多不過五爵﹐蔬果之外﹐一肉而已。遇貧士過者﹐亦薄贐之﹐止於千錢。飲具皆白鑞﹐或遺以銀杯﹐辭不取。好彊客弈棋﹐有辭不能者﹐則畱使旁觀﹐而自以左右手對局﹐左白右黑﹐精思如眞敵﹐白勝則左手斟酒﹐右手引滿﹐黑勝反是﹐如是者幾二十年如一日。謝昌國名諤﹐嘗聞道於頤正郭先生。居臨江﹐名其廬曰艮齋。晨興﹐烹豆腐菜羹一釜﹐偶有肉﹐則縷切投其中。客至﹐亦不問何人﹐輒共食。有貧士及醫卜之類﹐飯已輒語之曰﹕『吾無錢與君﹐豈欲詩乎﹖』取幅紙作絕句贈之﹐以爲常。二公皆予所向慕也。予貧甚﹐欲學介夫﹐辦五杯千錢﹐亦復未易﹐又不解弈﹐或可力貧學昌國耳。書之座右﹐當徐圖之。紹熙之元十二月八日九曲老樵書。」【昌國與放翁同朝﹐所著有兼山家學一書。】

西蠡白水有讖余郡胡光祿夢竹治莊於郡城之西郊﹐先令畫士作山外靑山樓外樓圖成﹐然後命匠照圖營建﹐架飛峯﹐立亭榭﹐路境迂回屈曲﹐眞一小洞天也。其總門署曰「西蠡山莊」。經營二十年﹐所費以萬計。夢竹老﹐諸孫析產﹐家漸落。莊賣蔣太守﹐價止八十金﹐未償工匠犒賞之費。蔣號西蠡﹐則立匾之初﹐已兆於蔣矣。沈石田客坐新聞亦載一事云﹕秋官郎中陸孟昭名昹﹐太倉人。居郎署時好結納四方﹐邸第外隙地構屋數間﹐匾曰「淸風館」﹐朝士迎送﹐必假之爲燕樂。孟昭復益以酒肴﹐不惜所費。一日風雨大作﹐平地水深三尺許﹐館爲之傾圮。客有戲曰「昨日淸風館﹐今朝白水村。」水退﹐孟昭復新之﹐甫訖工﹐孟昭已擢福建參政矣。其居轉與侍郎滕某﹐滕固白水村人也。一時戲語﹐有數存焉。觀西蠡﹑白水之讖﹐信乎人生徒自碌碌耳﹐造物固自有主張在也。

財主世稱富家爲財主﹐世說新語云「陳仲弓爲太邱長﹐有劫賊殺財主。」

倪雲林題亡室像【「倪雲林題亡室像」﹐原無「倪」字﹐據明藏說小萃本補。】倪雲林作其亡室像﹐詩前題云題寂照蔣君遺像﹕「幻形夢境是耶非﹐縹緲風鬟雲霧衣。一片松間秋月色﹐夜深惟有鶴來歸。梅花夜月耿冰魂﹐江竹秋風灑淚痕。天外飛鸞惟見影﹐忍教埋玉在荒村。君姓蔣氏﹐諱圓明﹐字寂照﹐曁陽人也。年二十一歸於我﹐勤儉睦雍﹐鄕裏稱其孝敬。歲癸巳﹐奉姑挈家避地江渚﹐又一年不事膏沐﹐遊心恬淡﹐時年四十有七矣﹐如是者十一年。癸卯九月十五日微示疾﹐十八日淸晨翛然而逝。甲辰正月二十四日題。」

蔣陳二生【附王直徐海妓】蔣生名洲﹐字信之﹔陳生名可願﹐字敬修﹐皆鄞人也。弱冠同遊學﹐爲郡庠生。嘉靖二十九年﹐倭寇東南邊﹐東南騷動。我軍連摧敗﹐創罷日甚﹐公私累歲不得休息﹐重臣往往得罪。然首倭而作之亂者徽人王直也。直任俠尙气﹐好施與﹐得惡少年心。先是與惡少葉宗滿等商於海﹐挾中國貨往來日本﹑暹羅﹑西洋諸夷間。貲益饒富﹐益施與﹐大信服夷人﹐夷人稱爲王五封﹐據薩摩洲﹐三十六島夷屬之。會直與某島夷有郤﹐請於邊將官而殲殺之﹐邊將官報之不酬﹐遂與邊將官有郤﹐大怨望。適邊禁嚴通市﹐遂坐遣夷人寇邊嘗中國﹐則寇邊無虛日﹐乃中國視王直者居然敵國比﹐竟又不可柰何。先是﹐言官奏請懸立賞格﹐曰「有能生獲王直者﹐予萬金﹐封伯﹐有能使海致王直降者﹐予世襲指揮僉事。」於時都禦史胡宗憲又請得上命﹐命有曰「人難之﹐莫敢行﹐則蔣生請行﹐又薦陳生行也。」三十四年八月﹐以蔣生爲正使﹐陳生副之﹐充市舶司員﹐率夷夏若干人以往﹐招撫王直﹐因宣諭日本王也。九月出鄞江桃花渡﹐至馬觜匯﹐風颶﹐舟半覆﹐得救起﹐至小衢山遇寇﹐二生率眾與戰﹐賊敗去﹐則兵器火攻藥等大半耗矣﹐乃回舟舟山。蔣生念緩急惟己﹐移書家人﹐貰田產備具。又前舟覆時﹐失壞應使等物﹐亦蔣生致家中貲具償也﹐官爲給券紀之。凡六日夜入大洋﹐又四日而抵五島夷﹐夷長寧久﹑夷僧是柏者來見。譯知上國使﹐甚修禮敬﹐二生因諭之宣諭日本王意﹐夷長曰「日本王權在丰後﹑山口二國﹐當往諭丰後﹑山口﹐無諭日本。況二國又諸國長﹐天使行﹐吾以船人導﹐則又密知王直處。」使密使往諭直﹐直來﹐殊倨傲也﹐又密諭之曰「卽不念汝祖宗墳墓﹐獨不爲老母妻子計乎﹖今中國知汝出無柰﹐不甚罪汝﹐募汝歸誠﹐以此時歸正﹐朝廷豈薄汝待﹖將官之海藩﹐節鎭諸夷﹐長富樂矣。乃借區區數島﹐與中國之眾久抗衡﹐不祥莫甚。況夷情貪狡﹐卽一日下片紙檄曰能以叛賊某來者勞千金﹐恐汝頭與貢使俱北也。去醜穢而就榮名﹐孰與身死累老母妻子哉﹗」直悟﹐謹拜諾﹐因定歸計。二生與直同行二國﹐先至平戶﹐平戶長禮敬導送如五島夷。會聞巨賊徐海且率夷眾入寇﹐恐我軍無備﹐三十五年春﹐陳生先以王直子滶﹑養子毛臣﹑葉宗滿﹑王汝賢﹑善譯辧者夏正等歸報。徐海者﹐夷稱名山和尙﹐比次王直云。已而蔣生行至博徳﹐見博徳小夷長﹐知山口國荒亂不可往﹐謀先往丰後國﹐丰後王源義鎭與山口王源義長兄弟國也﹐乃源義鎭接蔣生卽夷禮恭至﹐蔣生曲諭以寇邊利害﹐義鎭引罪﹐輒傳諭禁諸夷無寇中國邊。會山口國使來﹐蔣生又至山口﹐山口王源義長接禮尢恭﹐又會同丰後﹐禁諸夷寇邊。蓋二國服蔣生說﹐又知王直附中國﹐故戒寇邊。又遣使修貢獻朝廷謝罪也。三十六年﹐蔣生以王直歸﹐歸途安焉﹐無盜賊如去時。方陳生歸時﹐適徐海擁眾圍桐鄕﹐桐鄕大困。都禦史阮某困不知計﹐陳生及夏正說海而解其圍﹐計擒徐海等。又葉宗滿覆舟山賊黨﹐皆陳生以賊攻賊云。王直至城下﹐猶觀望持兩端。當是時﹐直眾猶盛﹐乃胡宗憲與王滶等同臥起﹐甚交驩﹐遂授計夏正﹐爲好辭以滶易直﹐乃諉而執之﹐竟論誅死。王滶亡海﹐葉宗滿﹑王汝賢末減從戍。直死時再呼﹕「蔣洲﹑陳可願誤我﹐誤我﹗」直意蓋期官之海藩﹐節鎭諸夷﹐長富樂也。則王直誅而黨與散矣。夫倭寇寇東南六七年而天始厭禍﹐東南民死焚掠者﹑死徵戍役者﹑死供餉死逃亡者﹐累數十百萬人﹐至不欲爲民。若大吏兵將材官﹐若土蕃軍官﹐往往陷沒﹐徒以王直等耳。卽宗憲輕財用事﹐能盡人死力﹐得王直﹑徐海﹐海夷遂平。而二生者﹐可謂無功於國哉﹖二生言海外四際無地﹐如行雞卵中﹐日月出沒時狀奇甚。日以山夜以星辰爲道﹐忽如眉浮天際者﹐山之來﹐忽如山浮者﹐魚也。又言往返時﹐舟幾再覆﹐乃天妃有神﹐或下一雀至七雀﹐或一燕至三燕﹐或空火流﹐船卒免於水雲。當時有害功者﹐並二生譖之﹐漫爲蜚語﹐二生竟落格廢賞。宗憲爲之輸粟爲太學生。此王叔承從二生紀行善﹐詮次其事如右。張少華者﹐故金陵民家女﹐少鬻於齊倡家﹐假母移之居吳閶。年及破瓜﹐色益美麗﹐性慧善音。嘉靖壬子中秋﹐從汪賈來遊虎邱﹐倅遇周生仕者﹐吳歈冠絕一時﹐且韶秀﹐駭慕喪魄﹐竟稱腹脹辭汪去。使人召周至﹐遂闔戶絕外﹐假母彊之﹐欲自縊﹐遂聽。其和周歌﹐日夜不絕音﹐遂出周上。其後周吹簫﹐而以肉音韻之﹐聽者辟易﹐所得纏頭﹐皆以與周。周亦母事假母甚謹。是時海上徐公子慕少華﹐持千緡爲聘﹐除捨別墅﹐遷兩人於中﹐日供費二金。歲餘﹐公子乘周醉請私不得﹐周聞﹐以語見侵﹐公子不堪。乃陰畜少年勝周者沈郎美服飾﹐使習吹簫﹐出見﹐以移其好﹐少華果目注。更使人僞聘﹐周去﹐中道髡其發﹐復剺其面黔之。公子又賂假母金不得﹐因移沈郎居與並﹐計引簫聲動之月下﹐少華訊公子已寢﹐啟扉撫沈郎曰「可兒可兒﹐勞人終夕繚繞念也。」沈請誓絕周﹐少華遂向鐙誓﹐已共寢﹐至曉去。明日﹐公子復請私不得﹐夜伏壯士﹐候兩人登牀﹐持刃躍出﹐捽其發曰「必殺此以懲淫者。」假母聞變趨入﹐叩頭乞解﹐遂共書券﹐卽眞爲公子妾矣。公子置之祕室﹐而以五十金謝遣沈郎。居半歲﹐忽忽不樂﹐晨夜詛公子速死。諸姬聞之以告﹐出之去﹐居松陵﹐復爲倡。而故所交周者趨至其家﹐周旣被剺面﹐且多瘍﹐少華不納﹐周甚怨忿﹐縊於戶外。少華恐﹐乘夜竄走﹐將至昆山﹐爲海寇所掠﹐傳詣島主王直﹐直帳中有姬三十人﹐姿貌皆出其下﹐嬖之甚﹐稱爲張夫人。直頗好歋歈﹐每夕令所虜伶人聯袂歌而佐酒﹐而海上沈郎亦沒島中﹐事賤作久之﹐作苦﹐聞帳中歌聲﹐趨而竊聽﹐彷徨不能去。少華忽見之﹐以目相瞬﹐已淚淫淫下。直覺之﹐密訊沈郎﹐得其狀﹐曰「固也﹐吾向怪其有平康姿態。」明日衣沈郎善衣而前﹐使歌歋歈﹐又使吹簫﹐一坐稱善。自後每夕使與沈隔帷而歌﹐其聲杳渺悲怨﹐坐客無不流涕而起者。居久之﹐益愛幸﹐據諸姬上。直有事必就之謀﹐少華亦陽暱之﹐而陰幸其敗﹐冀與沈郎歸中國偕老也。會督府使蔣﹑陳來島中諷直﹐直意頗欲降﹐而腹心皆以爲不可。少華力折之曰「若謂爲海中王﹐沈沈而可百年哉﹖兵久不解﹐沿海州邑又皆收保﹐則安從得庚癸而常主夷也﹖妾以今日事勢﹐何異騎虎﹖不如且降﹐則得官﹐有功無禍。」直信之﹐畱蔣爲質﹐而令腹心王滶等同陳報謝。督府親挾滶與起居﹐滶歸報﹐直尙猶豫﹐少華泣曰「若不降﹐亡無日矣﹐妾請先死。」直悟﹐遂以滶攝營兵﹐畱少華守帳中寶貨﹐而身詣幕府。少華度直已遠﹐私出寶貨重賂客爲營脫計。直初發﹐特密語滶曰「吾往矣﹐有尺一來﹐必用某印爲識。」少華潛聽之﹐竊其印記與客﹐客僞效直書﹐傳島上﹐滶不能辧﹐遽遣張夫人﹐而沈郎亦潛匿舟後﹐取金珠價最髙者與沈郎腰纏之﹐半夜走投四明主家。主家怪之﹐伏壁間竊聽其語。明旦﹐主人以鴆毒沈郎死﹐而迫妻之。少華泣曰「天乎﹗何薄命至此﹖吾一婦人﹐不自意降一酋﹐而死二子也﹐降一酋功隱﹐死二子罪著﹐玆不可以再辱。」遂自刎死。王翹兒者﹐故臨淄民家女﹐少鬻於倡﹐冒馬姓﹐假母呼爲翹兒。攜至江南教之﹐卽善歋歈﹐善彈胡琵琶。其貌不逾中色﹐而音吐激越﹐度曲婉轉﹐往往傾其座人。然有至性﹐雅不喜媚客﹐大賈賫多金賂之﹐意稍不屬﹐或竟夕虛寢而罷﹐賈恚而收金去。以是假母日窘而笞﹖之。會有少年私之金者﹐遂以計脫假母﹐而自徙居海上﹐更稱王翠翹云。海上多貴遊﹐尢以音律相賈重﹐令一啟齒﹐以爲絕世無雙﹐以是翹兒之名滿江南。歲所得纏頭無算﹐乃更以施諸所善貧客。久之﹐倭寇掠海上﹐遂竄走桐鄕﹐已轉掠桐鄕﹐城陷﹐翹兒被虜。諸酋執以見其寨主徐海﹐海初怪其姿態不類民間﹐訊之知爲翹兒﹐試之歋歈及琵琶以侍酒﹐絕愛幸之﹐斥帳中諸姬羅拜﹐咸尊爲王夫人。翹兒旣已用事﹐凡海一切計劃﹐惟意指使﹐乃亦陽暱之﹐陰實幸其敗事﹐冀一歸國以老也。會督府遣華老人檄海﹐肯來降與之官。海怒﹐縛而將斬之﹐翹兒諫曰「今日之勢﹐在君降不降﹐何與來使﹖」親解其縛而厚之金。華﹐海上人也﹐翹兒故識之﹐而華亦私覷所謂王夫人者﹐心知爲翹兒﹐不敢泄。歸告督府曰「賊未可圖﹐第所愛幸王夫人者﹐臣視之有外心﹐當藉以磔賊耳。」督府曰「善。」乃更遣羅中書詣海說降﹐而益市金珠寶玉﹐以陰賄翹兒﹐乃日夜在帳中﹐從容言「大事必不可成﹐不如降也﹐降且得官﹐終身當共富貴。」海遂許羅中書約降。督府因誘致居東沈莊﹐與黨陳東相善﹐官兵乘之﹐海沈河死﹐永保兵俘海兩侍女﹐一名綠珠﹐一卽翹兒也。督府飲之轅門﹐以享諸參佐﹐令翹兒歌而行酒﹐諸參佐皆起爲壽。督府酒酣心動﹐亦握槊降階而與翹兒戲。夜深﹐席大亂。明日﹐督府頗悔夜來醉中事﹐而以翹兒功髙﹐不忍殺之﹐乃以賜所調永順酋長。旣從永順酋長去﹐之錢塘舟中﹐輒悒悒不自得﹐嘆曰「明山遇我厚﹐我以國事誘殺之﹐殺一酋而更屬一酋﹐何面目生乎﹖」夜半投江死。右王直﹑徐海妓大略﹐晚得之徐太室學謨﹑馮文所時可所撰述中﹐約而錄之﹐以追附蔣﹑陳二生之末。直妓系徐作﹐海妓系馮作﹐徐敍海死一段頗舛﹐余略正之。直始末詳範表議。

嘲弇園太倉王氏園成﹐有題詩於壁以諷者﹐其詩曰「丈夫壘石易﹐父祖積金難。未雪終天恨﹐翻成動地歡。峻嶺悲髙位﹐深池痛九泉。燕魂來路杳﹐擬作望雲山。」蓋鳳洲公世貞乃翁思質予因嚴分宜嵩之怨﹐死於西市﹐故云。【或云昆山王逢年作。】

去目翳指甲刮薄末﹐點目中﹐去翳目甚妙。

句逗法華經云「若於此經忘失句逗」﹐儒書中作句讀﹐【音豆。】又作句投。馬融笛賦﹕「觀法於節奏﹐察度於句投。」【徒﹖反。】

閩恆言福建語云「延平豆腐邵武傘﹐建陽婦人不用揀。」

三教贊水東日記曰﹕宋理宗朝﹐內臣令馬遠圖一佛中坐﹐老子待側立﹐夫子問禮於前﹐以侮夫子。俾江古心贊之曰「釋迦趺坐﹐老聃旁睨﹐惟吾夫子﹐絕倒在地。」江湖紀聞載﹕宋寧宗時金國主又持三教像求贊﹐上則老子與釋迦詳法﹐孔聖拜於下。西山書云「老子喜談淸虛﹐釋迦專說舍利﹐夫子聞之﹐笑倒在地。」此豈一事而誤傳邪﹐或二事而偶類也﹖【古心江子遠贊﹐周公謹齊東埜語載之。】

玉尺八玉尺八﹐可吹者﹐是樂器名﹐容齋四筆第十五卷

中載此。

頭通稱今人以第一皆謂之頭﹐蓋頭在上﹐故以爲初始之稱﹐自唐已然﹐杜牧詩云「頭聞休去是何人」是也。今人以物之極大者爲頂﹐意亦同﹐如稱大瓜爲頂瓜也。

百六四千五百歲爲一元﹐一元之中有九厄﹐陽厄五﹐陰厄四﹐陽爲旱﹐陰爲水。初入元百六歲有厄﹐故云百六之會。出漢書注。

張太嶽善鑑文【「張太嶽善鑑文」﹐原作「太嶽善鑑文」﹐缺「張」字﹐據明藏說小萃本攺補。】隆慶五年辛未科﹐張太嶽居正以大學士爲正主考﹐王荊石錫爵以右中允爲第二房考。荊石得一奇捲﹐進之太嶽﹐欲薦爲魁列﹐再三言之﹐太嶽曰「此必輕狂淫蕩之士﹐當非令器。」隨抹兩三行。荊石不獲己﹐袖而藏之。至塡四十名外﹐又固請﹐乃塡中四十八名。拆出﹐乃休寧人曹誥也。曹赴會試﹐行囊不挾書冊﹐惟攜戲鑼鬼面頭子一箱耳。與諸舉子宴寓捨﹐席間作僵屍﹐令人騰身走數匝﹐以爲樂。聞者皆服太嶽之鑑云。余聞一下第友說如此。

綠鵓鴣鵓鴣有綠色者﹐毛羽如鸚哥可愛﹐然不常有。

五風生日太湖中漁船﹐以十月初五日爲五風生日﹐聚舟殺牲合祭散福﹐飲酒極醉﹐狂噪爭鬥﹐各船互相驚攪﹐則以爲有魚之兆。

土虺傷鶴膝發背方土虺【一名禿虺。】蛇傷人不治﹐爲害最甚。用水牛耳中垢膩塗噬處效﹐甚者多取復敷。又方云﹕急摘桑葉﹐取白汁滴患處效。鶴膝風﹐以蝦蟆用碗鋒略破腹有縫﹐不可穿﹐縛置患處﹐待動脇﹐移時受毒輒死。如前再易一枚﹐不過二三枚愈。鎭江外科史姓者﹐曾醫一人甚效。又云﹕發背亦可照此治。查道士傳治發背方﹐用蒼朮去黑皮﹐地龍﹑【卽蚯蚓。】鹽梅【卽霜梅。】等分搗爛成泥﹐豬膽調﹐圍四周﹐空頭漸愈。查居三茅庵﹐九十餘歲卒。或云是孫眞人方﹐試甚效。

曲賓白北曲中有全賓﹑全白﹐兩人對說曰賓﹐一人自說曰白。

西廂稱春秋西廂記人稱爲春秋﹐或曰曲止有春秋﹐而無冬夏﹐故名。

白猿傳事相同【「白猿傳事相同」﹐明藏說小萃本作「辧依仿白猿傳事」。細繹正文﹐明本標題較妥。】白猿傳事甚悉﹐而文亦佳。又稽神錄載晉州含山老猿竊婦事﹐大率相類﹐蓋轉相倚附﹐而詳略不同耳。

茶事引酪奴事文類聚及韻府﹖玉論茶事﹐皆引洛陽伽藍記﹐王肅云﹕惟酪不中﹐與茗爲奴。明日﹐魏彭城王勰爲設邾﹑莒之食﹐亦有酪﹐因呼茗爲酪奴。若如此言﹐似輕酪而重茗﹐宜呼酪爲茗奴﹐不宜呼茗爲酪奴也。故陰中夫疑爲失本文之意。今觀伽藍記﹐云齊王肅初入中國﹐不食羊肉及酪漿等﹐常飯鯽魚羹﹐渴飲茗汁。後魏髙祖與肅殿會﹐食羊肉酪粥甚多﹐髙祖怪﹐問之曰「卿中國之味羊肉何如魚羹﹖茗飲何如酪漿﹖」對曰「羊比齊﹑魯﹐大邦﹐魚比邾﹑莒﹐小國。惟茗不中﹐與酪爲奴。」皆謙遜之辭也。髙祖大笑。又彭城王爲肅設邾﹑莒之食﹐亦有酪奴﹐因此復號茗爲酪奴。審此﹐是引者之誤﹐而失其義耳。當從本書爲正。

蝍蛆誤鶴林玉露四虫云﹕冰蠶不知寒﹐火鼠不知熱﹐蓼虫不知苦﹐蝍蛆不知臭。前三物是矣﹐蝍蛆甘帶者﹐乃蜈蚣也﹐以爲糞蛆﹐誤矣。陸文量云﹐帶蛇也﹐甘者甘其腦也。【古有「蝍蛆甘帶﹐鴟鴉嗜鼠」之語。【「古有蝍蛆甘帶鴟鴉嗜鼠之語」﹐「鴉」與「語」字原誤倒﹐據明藏說小萃本乙正。】】

蛇報事相類相傳方遜志乃翁殺蛇報冤滅族事﹐江湖紀聞載吳曦蛇精一節甚相類。

錢參政仙遊夢常熟云江錢公泮爲閩之侯官令﹐遣僕祈夢於仙遊九鯉湖﹐仙托夢於其僕曰「你們老爺到京裏去﹐帶兩隻小犬回來﹐又不帶人﹐撐一頂黃傘去﹐換一頂靑傘回來。好好大憲臺前忠節坊下住。」其長子部夢面前置一盤銀﹐身騎馬﹐有執荊棍者前導﹐所居門春聯乃「靜裏乾坤大﹐壺中日月長」。一時未測所謂。云江後攺慈溪﹐歷郎署﹑郡守﹐升陜西按察副使﹐報績﹐又升江西參政﹐未行﹐丁外艱歸。嘉靖乙卯五月間﹐同邑令死於倭難﹐事聞﹐朝廷贈光祿卿﹐官其子部爲錦衣衛百戶﹐世襲﹐建祠春秋二祀。始解夢所云「小犬不回者」豸補也﹐撐黃換靑者用黃蔭靑也﹐憲臺前忠節坊者建旌忠祠於都憲行臺右也。追夢時都臺﹐尙未建於此地。子之夢銀﹐指應例冑監﹐馬前有棍﹐是錦衣體﹐乾坤對聯﹐卽京中所僦寓捨舊黏於門者。一一券合﹐豈非仙哉﹗又祈云江乃堂壽數﹐其夢睹家中廳事中置一桌﹐桌上有果罍一﹐酒壺一﹐靑大﹖一。當時意揣必遇祝晨爲弔時耳。及屢經壽誕﹐健飯無恙﹐至云江歿後越數年餘﹐始患一疾﹐季子愛溪洽侍衛頭﹐適洽以谷振饑﹐縣旌之扁﹐吏書計索謝﹐賫匾至﹐具壺榼稱賀入﹐移桌於中堂﹐以待洽出﹐老夫人於是刻告終云﹐宛然夢中所陳也。夫云江旌節蔭子﹐事關廟堂﹐冥冥預定無疑。若縣官檄民家出谷發匾﹐事何瑣細﹐而吏書入門景態﹐靡不前知﹐詩有之曰「昊天曰明﹐及爾出王﹐昊天曰旦﹐及爾遊衍。」的的非虛言也。吾人可自欺暗室乎﹗前夢乃云江第五子廊爲余侄女夫與余說。

靜坐方東坡在儋耳﹐題息軒曰「無事此靜坐﹐一日似兩日。若活七十年﹐便是百四十。」旣爲此詩﹐復自言曰「世間何藥能有此效﹖旣無反惡﹐又省藥錢﹐此方人人救得﹐但苦無好湯﹐使多咽不下。」胡苕溪曰「余連蹇選調四十年﹐在官之日少﹐投閒之日多﹐固知靜坐之味﹐第向平婚嫁之志未畢﹐退之﹖號之患方劇﹐正所謂無好湯使多咽不下也。故曰不是閒人閒不得﹐閒人不是等閒人。余徼天幸﹐多難之後﹐不意有湯下藥﹐所矜矜自持者﹐惟恐因藥發病耳。」

蔡君謨書蔡君謨書如端人正士﹐頗乏逸趣﹐觀荔枝譜可知。衍極所論﹐疑過許也。

今古方言大略【「今古方言大略」﹐原無「今古」二字﹐據明藏說小萃本補。】船家﹐梢子也﹐又爲梢公﹐今皆稱家長﹐或船家長﹐杜詩中稱長年三老﹐蜀方言也。今流俗語音﹐余略疏於後﹐以俟問俗者。精謂之鯽令﹔團謂之突欒﹔孔謂之窟籠﹔圈謂之屈攣﹔蓬謂之勃籠﹔忍謂之熬﹔足謂之彀﹔視謂之張﹔看謂之望﹔認謂之紹﹔單謂之燦﹔羞謂之鈍﹔扶謂之當﹔【去聲。】按謂之欽﹔【去聲。】轉謂之跋﹔浮謂之吞﹔【上聲。】移謂之捅﹔流謂之倘﹔虹謂之吼﹔竅謂之洞﹔﹖謂之快﹔臥謂之黨﹔槪謂之斛﹐又謂之蕩﹔跑謂之波﹔立謂之站﹔趨謂之跑﹔蓋謂之﹔捧謂之掇﹔遮謂之撻﹔添謂之拗﹔躲謂之掩﹐又謂之閃﹐又謂之伴﹔藏避謂之躲﹔藏物謂之囥﹔【音抗﹐韻書無此字。】熱飯謂之頓﹔熱酒謂之鐋﹔瀉酒謂之篩﹔稠密謂之猛﹔積物謂之頓﹔【音惇﹐上聲。】干求請托謂之鉆﹔遙相授受謂之冑﹔妄相答語謂之召﹔布帛稀薄謂之澆﹔絕潢斷港謂之浜﹔城市小巷謂之弄﹔門之橫關謂之閂﹔【音榐。】善飲食者謂﹝口童﹞﹔【音撞﹐平聲。】美惡粗細兼者謂暖﹔見陵於人爲欺負﹔非常事爲﹖異﹔喜事爲利市﹔【利市出易。】憂事爲鈍事﹔呼下酒具爲添按﹔物完全者爲囫圇﹔作揖爲之唱喏﹔夾室謂之兩葉﹔階磴謂之僵礤﹔所居謂之科座﹔鎌刀謂之吉鐝﹔托盤謂之反供﹔整疊謂之周捉﹔此處謂之閒邊﹐彼處謂之个邊﹔在此謂之來邊﹔無物可食謂之無窖﹔說作事之無據曰沒雕當﹔【入聲。】說人不能曰無張主﹔【主又作智。】說人之不慧曰不鯽澑﹔說人之勉彊曰﹝門爭﹞﹝門坐﹞﹔說人之自誇曰買弄﹔事之相邂逅曰豆湊﹔雨一陣爲一破﹐又以一番一起爲一潑﹔鄙嗇計較者爲摟搜﹔【鏤鎪。】六畜統呼爲眾【音終。】生﹔語物事曰牢曹﹔人假意曰陽【去聲。】詐﹔﹝齒頁﹞﹝齒贊﹞﹑【上顏入聲﹐下殘入聲﹐物殘缺不齊貌。】﹝鬳﹝大齒﹞﹝鬳﹝人缶﹞﹑【二字俱五﹖切﹐上齒牙缺也﹐下器皿缺也。】瞧瞟﹑拉扱﹑【閘。】尷尬﹑【上音兼﹐下音介﹐今人呼事在成否兩難者爲尷尬﹐按字書曰行不正也。】氀毼﹑【今人謂性劣者爲氀毼﹐上音兜﹐下音達﹐氀毼本夷服名。】嘈囋。【俱入聲﹐語言攙雜之貌。】數錢以五文爲一花﹔覓利之言曰尋錢﹐曰摸錢﹐曰賺錢﹐曰近錢﹔鋤地爲倒【去聲。】地﹐又曰搜地﹔首飾曰頭面﹐鞋﹖曰腳手﹐器用曰家生﹐一曰家火﹐又曰家私﹔鳥獸交感﹐驢馬曰罩﹐雞鵝曰撩水﹐余鳥曰打雄﹐豬曰付﹐蠶蛾曰對﹐狗曰練﹐蛇虎曰交﹔郡邑起更打鼓謂之發擂﹐大事重擊鼓爲﹖鼓﹐唱曲輕擊鼓爲點鼓﹕凡取物﹖下曰擔﹐【平聲。】江陰曰拏﹐丹陽等處曰捉﹐寧波﹑浙東曰駝﹐靖江曰銜﹔以物之足用者曰見﹐不足用者曰不見﹔【音現。】湖州以桑葉二十斤爲一个﹐杭州柴四圓﹖爲一轉﹔人之頹敗及身病摧靡者云郎當﹔【唐明皇聞駝馬鈴聲頗似人言﹐語黃幡綽﹐對曰「似言三郎郎當。」】通稱一頓﹔【世說欲乞一頓食﹐漢書一頓而成﹐唐書打汝一頓﹐晉書一時頓有兩玉人。】戲市倡曰千人捏﹔【千人捏似蟹﹐大如錢﹐殼甚堅﹐壯夫極力捏之不死﹐俗言千人捏不死﹐因以爲名。或以戲市倡云。】痘瘡謂之天花﹔瘧疾謂之愕子﹐至諱言曰天上頭﹐北人名發擺子﹔畏惡特甚鎭江曰發汗病﹐揚州曰忤鴿子﹔【子音則。】湖人以上船登岸曰起篙﹐或雲起髙﹔江西建昌等處謂烘爲燒﹔【余邑曹方湖尹南丰時﹐令門子烘腳帶﹐答燒了﹐驚曰「如何燒了﹖」取來呈上﹐復曰「已燒了也。」】今人呼禿尾狗爲厥尾﹐衣之短後者亦曰厥﹔【歐公記陶尙書詩語﹐末厥兵。】事之陳久爲瓚﹔【五代時有馬瓚爲府幕﹐其人魯戇﹐有所聞見﹐他人已厭熟而己甫爲新奇道之﹐故云。俱劉貢父詩話。】抱持人物曰桀﹔【音傑﹐出紀聞錄。】俗牽連之辭如指其人至某人物及某物﹐皆曰打﹔【丁晉公詩所謂「赤洪﹖打白洪﹖」是也。】江南人呼輕薄之詞爲覆窠﹔【出玉堂閒話。】淳熙江西饒州曰﹝刃山﹞者﹐裏俗戲相摽謔憨癡之類也﹔俗指儉不中禮者爲蛇鼠﹐而詬﹖農甿之稱曰牛﹔江陵士人稱挽畜產繩纖之名曰五尺﹔【俱夷堅志。】今人以相助爲﹝封手﹞輔﹔【語云籬﹝封手﹞楗﹐音健楗﹐﹝封手﹞籬卽輔車相依之謂﹐則﹝封手﹞輔之﹝封手﹞字宜從手爲是。】臥牀之帳子謂蚊幮﹔【南史宋武妃碧綃蚊幬。音疇﹐禪帳也。蚊幮事見齊威公。】午前午後小食謂上晝點心﹑下晝點心﹔【唐鄭﹖爲江淮畱後﹐夫人曰「爾且點心。」昭明太子傳曰「京師谷貴﹐攺常饌爲小食。」卽點心之說也。】墨﹝屍木﹞﹑【見列子﹐俗呼眉西。】戾契。【見韓文﹐俗呼捩及。】

紂啟同母呂氏春秋曰﹕紂之同母三人﹐其長曰微子啟﹐次曰中衍﹐次曰受徳卽紂也﹐甚少矣。紂母之生啟與中衍也﹐尙爲妾﹐已而爲妻﹐而後生紂﹐紂之父母欲置微子啟爲太子﹐太史據法而爭之曰「有妻之子不可置妾之子。」紂故爲後。史記載帝乙長子微子啟﹐啟母賤不得嗣。少子辛﹐辛母正後﹐辛立。是微子與紂異母也。鄭玄論啟﹑辛﹐亦曰同母﹐蓋本之呂氏。玄去遷世不遠﹐當從同母之說。此索隱亦略著之。【陸象山與周元忠書則以孟子﹑公都子之言爲信。】

毫管產兔用肩毫﹐取其勁也﹐有全用者﹐有參半者﹐故筆有全肩半肩之號。今筆標多作堅字者非。筆簳竹﹐冬管不蛀﹐交春砟者則蛀。造筆羊毛﹐天下獨出嘉興﹐峽石爲第一﹐秀水等縣次之﹐嘉善﹑崇徳﹑海鹽俱不甚佳。

錢楊藏書可惜予目睹藏書之家﹐若常熟錢水部東湖先生﹑楊憲副五川先生﹐眞今之鄴架也。錢猶傳其子縣令璠一世﹐而不幸頓散於孫。楊之廢﹐卽當垂沒﹐而盡棄於不肖之子。其事之顚末有足以昭世戒者﹐姑爲記之。錢之冢孫夢玉﹐本冑監﹐自負能讀父書﹐常不肯下人。有弟夢圭不肖﹐與兄不相能﹐其所延浙師﹐乃縣令上虞葛公桷姻親﹐葛貪酷人也﹐曾有所屬於玉﹐未厭己﹐銜之矣。而圭又促所延師下之石﹐會有徵舊糧銀之事起﹐玉與圭同父戶﹐縣票拘玉﹐玉持本名完券爲證﹐辭气侃侃。葛怒﹐遂執家事任長之說﹐坐以侵欺﹐立杖庭下﹐欲判永戍。有縉紳匍匐往解﹐葛稍寬﹐系於縣之麗譙中。玉竟挈妻子逃焉。圭因鼓眾盡掠其藏﹐而東湖書院之圖事狼籍委擲﹐爲之一空矣。余與玉善﹐後一年往慰其家﹐剖瓦礫間﹐猶及見哥釉水滴香鑪等凡數片﹐惜哉。五川先生淸介絕俗﹐時有錢侍禦海山﹐𨿽擅於求田問舍﹐【「𨿽擅於求田問舍」﹐「擅」字兩本均作「膻」﹐不可通﹐今徑攺。】而亦間及吟詠﹐每詫楊之不相過從也﹐邂逅必懇懇求顧。楊一日陽許諾﹐錢烹割俟之不至﹐卒亦不解楊之絕己也。又卜日腆設踵請﹐楊似有意一往者﹐命輿﹐行里許﹐錢之探者已報﹐主整冠矣。中途過老醫門﹐醫迓少憩﹐入坐﹐楊亦云當卽行。探者又報﹐主出肅矣。醫倏設醴﹐飲輒微酡﹐便擁輿還家。錢聞之﹐幾不能施面目。於是思有以甘心於楊者靡所不至﹐遂謀其莊鄰釁﹐以爭田廝殺﹐鎖楊公子於屍傍。五川素不識門外事﹐猝遭此變﹐抑鬱不自得﹐以恨死。屍未及寒﹐而萬卷樓之積﹐先爲松江莫甥是龍攜其珍襲者以去﹐而余所存﹐半爲好事賂蒼頭所得﹐半爲親友散漫袖竊﹐乃膏粱之子﹐懵然不知也。子後依棲於余鄕周氏﹐有見其以繡囊宋墨供木工﹐以祖父敕命紵面與家人婦﹐令人不爲五川公出涕者幾希。嗟嗟﹐東湖﹑五川皆先達中人豪也﹐廣儲典籍﹐又士林中盛事也﹐而皆不能永其傳。若此兩家顚末﹐可作戒數端﹐君子尙其鑑諸﹗夢圭隨亦蕩產﹐海山不久傾滅﹐可謂捷於影響矣。海山事﹐余曾記於前云。

馬烈死相同紹興辛未冬﹐金主亮尉子橋之戰﹐大將王權先遁﹐統領姚興獨以所部四百騎當虜六十萬﹐無救沒陣﹐朝廷謚忠毅﹐立廟淮甸橘園林。宋偉力叟題詩云「赤心許國自平時﹐見敵捐軀更不疑。權【王權。】忌臯庸【部將戴臯。】皆遁走﹐同時死難只靑獅。」注云「靑獅﹐姚馬名﹐每親飼之﹐若通其語言﹐時取鬥酒投大盆中﹐與馬同飲﹐曰﹕『吾與汝同力報國。』竟與馬同死。」此出韋居安梅磵詩話。姚之忠﹐尙矣﹐馬甚奇。余憶吳興畢再遇字徳卿﹐兗州人﹐宋南渡時﹐屢立戰功。嘗騎一黑馬﹐翹駿異常﹐號黑大虫﹐再遇甚愛之。再遇卒﹐其家以鐵索羈之﹐聞金鼓聲﹐奮迅有赴敵意。家人曰「將軍死﹐汝莫生事。」馬聳聽﹐汪然出涕﹐哀鳴數聲而斃。又憶酉陽雜俎載﹐秦叔寶所乘馬號忽雷駁﹐常飲以酒﹐每於月明中試之。秦公卒﹐嘶鳴不食而死。三馬同。吉水王夔齋禎以太學生除夔州府通判﹐會荊襄賊石和尙流劫入夔﹐焚巫山縣治。是時授牒捕賊﹐同知蘇州王某柔怯險猾﹐故托疾不敢出一兵﹐公卽代勒所部民兵﹐至則巫山已破﹐賊方聚山中﹐索擊之﹐殺渠桀三十三人﹐行縣撫傷殘﹐久得歸。居三日﹐賊復劫屬邑大昌﹐公促王﹐王又不行﹐而指揮曹能﹑柴成兩人素黨王﹐多方避禍﹐以言激公﹐公卽夾曹﹑柴赴之﹐與賊夾水陣﹐已而麾民兵畢渡﹐趣戰﹐曹﹑柴望走﹐公陷圍中﹐馬疲﹐誤入淖田﹐賊斷其喉及右臂﹐馬逸去。成化丙戌五月九日也。公始赴大昌﹐道宿木商家﹐一日有物嘯於山者﹐商驚祝曰「爲王公耶﹖當三嘯止。」如其言。商負簀往尋亂屍﹐見衣白紗半臂者公也﹐載簀上﹐令不深沒。自死所至府﹐三百餘里﹐馬奔歸﹐府門闔﹐長嘶踶其扃﹐若告急狀。守者納之﹐血淋漓﹐毛鬣盡赤﹐眾始駭。公死而賊尢不解。後死之二十五日﹐公之子廣始隨木商往殮之﹐面如生﹐不以暑腐。然貧甚﹐不能歸﹐盡售行李與馬爲資﹐而王意在馬﹐不償直﹐竟徒手得之。櫬旣行﹐距殮之二十五日﹐夜且半﹐馬哀鳴特異﹐王命秣者加莝豆﹐不爲止﹐王疑秣者紿己﹐自起視櫪﹐馬驟前嚙其項不釋口﹐久乃得脫。復奮首搗胸﹐僕之地﹐不省人﹐翌日嘔血數升死。賊平﹐正功罪﹐曹﹑柴亦被誅﹐公獲贈官﹐任子廣。此羅念庵集戰馬記﹐其曰自昔相傳義馬事不一端﹐皆言臨難能相濟也。若夫辧怨微隱﹐切齒搏膺﹐期在必報﹐卽在人猶且難之﹐旨哉馬乎﹗

君山浮遠堂舊聯【「君山浮遠堂舊聯」﹐原中缺「浮遠堂」三字﹐據明藏說小萃本補。】江陰乃春申君黃歇舊封﹐君山浮遠堂瞰江對淮﹐爲一郡勝境。李鶴田一聯云「此水自當兵十萬﹐昔人曾有客三千。」人多稱誦。亦梅磵詩話。

錢鶴灘館江陰遺詩【「錢鶴灘﹖江陰遺詩」﹐原無「錢」﹑「館江陰」四字﹐據明藏說小萃本補。】錢鶴灘福以殿撰罷官家居﹐余邑梧塍徐氏以五百金爲脯脡﹐延致家塾﹐徐二子亦旣中鄕科。居半載﹐僅攺課三篇﹐日挾妓遊燕。時邑令某公雅好筆翰﹐一日邀錢公爲君山之遊﹐預探「齊」韻中「堤」﹑「臍」﹑「低」﹑「梯」等艱韻﹐戒吏人藏鬮﹐於卽席發之﹐欲以困錢公也。酒三行﹐請題大觀亭﹐錢公遂援筆依韻﹐賦曰「水勢兼天山作堤﹐渚雲煙樹望中齊。直從巴峽才歸壑﹐許大乾坤此結臍。胸次決開三極朗﹐目光搖蕩四垂低。欲騎日月窮無外﹐誰借先生萬丈梯。」席間縉紳莫不賞嘆。是詩水南學士張公載之邑志中。徐氏盛開綺筵於園亭賞牡丹﹐錢公飲潦倒矣﹐門客有握玳瑁扇者﹐取而書之曰「玳瑁筵前玳瑁扇﹐牡丹花下牡丹詩。老梅已在丈人行﹐曾占春風第一枝。」又聞其詠楊梅詩曰「怪底吳人不出鄕﹐楊梅五月薦新嘗。西州一斗蒲萄酒﹐南越千頭荔子漿。略著些酸醒酒困﹐了無點滓涴詩腸。渠家妃子如相見﹐添得紅塵一倍忙。」其爲邑人題卷軸甚多﹐余少年時耳聞亦不少﹐今惜不能記憶。鶴灘髫時從塾﹐夜歸家﹐有客賞菊﹐揖之﹐客出對曰「賞菊客歸﹐眾手摘殘彭澤景。」卽應曰「賣花人過﹐一肩挑盡洛陽春。」蓋童時已兆之矣。

██矲矮██﹐杜牧之詩作罷亞﹐注云稻名。矲矮﹐黃魯直詩注引玉篇注曰﹕矲﹐短也﹔矮﹐不長也。又春官附音注﹕矲雉﹐【上皮買反﹐下苦買反。】方言﹕桂林之間謂人短爲矲雉。雉正作矮字呼也。黃東發云﹕罷亞二字稻之態﹐非稻名也。引蘇詩「翠浪舞翻紅罷亞﹐白雲穿破碧玲瓏。」「罷亞百頃稻﹐雍容千年儲。」皆用虛字對爲證。

精气二字精字气字皆從米﹐可見精气之生﹐必資於米。古人制字﹐豈是胡亂﹖

噴嚏今人噴嚏﹐必唾曰「好人說我常安樂﹐惡人說我齒牙落。」終風之詩云「寤言不寐﹐願言則嚏。」東坡有詩﹕「白髮蒼顏誰肯記﹐晚來頻嚏爲何人﹖」隨筆亦載噴嚏不止者﹐必噀唾祝云「有人說我。」婦人尢甚﹐其從來已久。嘗聞唐玄宗友愛昆季﹐呼寧王爲大哥﹐每與同食﹐食次寧王錯喉噴上髭﹐王驚慚上顧。欲安之﹐黃幡綽曰「不是錯喉。」上曰「何也﹖」對曰「是噴帝。」上大說。則固以噴嚏爲佳事矣。

樹藝取暖百凡樹藝﹐只要土暖﹐加肥壅者﹐釀暖也﹐向陽處物易生﹐日光不照﹐生意便絕。壁土壘土﹐皆可壅物暖也。耕田南北其隴者﹐秋夏二熟皆有收﹔東西其隴者﹐向陰﹐一半無收。凡春花之木﹐不宜背陽﹐秋花者居陰亦無害。蓋以冬日南至﹐一冬無日﹐暖气不充﹐故春花不發。夏日北至﹐陰處皆有陽光﹐至秋而花﹐自無妨也。

建炎間拆字建炎間﹐術者周生﹐觀人書字﹐分配筆畫﹐以知休咎。車駕駐杭時﹐虜騎驚擾之餘﹐人心危疑﹐執政戲呼周生﹐偶書杭字示之。周曰「懼有警報﹐虜騎將逼。」乃拆其字﹐以右邊一點配木上卽爲兀朮。不旬日﹐果傳兀朮南侵。趙相秦樞﹐廟謨不協﹐各欲引退﹐二公各書退字示之﹐周曰「趙必去﹐秦必畱。日者君象﹐趙書退字﹐人去日遠﹔秦書人字密附日下﹐字在左﹐筆下連﹐而人字左筆斜貫之﹐蹤迹固矣﹐欲退得乎﹖」旣而皆驗。此載於郭彖暌車志中。當時有謝石以拆春字有「秦頭太重﹐壓日無光」之語忤檜﹐死於戍。謝﹑周所言皆至理﹐蓋同一術云。謝著甚﹐而周稍隱存之。淳熙間又有琵琶亭術者﹐亦此類事﹐在嶽珂桯史第一卷

。

驗陰晴蟻謂之馬蟻﹐形如馬也﹐羣聚成陣﹐俗謂之馬蟻作壩必有雨。曾見兩兩相鬥﹐屢退屢合﹐經一晝一夜。鵓鴣自呼其名﹐聲後儼有開溝二字者﹐必有大雨﹐甚驗。雞啼早則晴﹐啼晏則雨﹐上宿亦然。鸛稱老鸛﹐鳴曰彈【平聲】牙﹐驗俯仰爲陰晴。池魚忽跳起水面﹐謂之量平水﹐必有雨。鯽魚肋骨曲直﹐可占本月之陰晴。气無往而不在也﹐猶江豚拜風﹐方向不爽﹐故曰中孚。

鰻鱺有無鰻鱺﹐風雨陰晦則多﹐𨿽有風而晴﹐則日曜其目垂頭而不上网。此网戶之說﹐可驗。

黃雀多寡黃雀﹐霜降前後始多﹐候西風則來﹐西風亦去。打生人云﹐蘆瘟年則盛﹐張网時在黃昏五更﹐二次以錢置掌中試之﹐辯字則舉彈也﹐過早過晚皆不可彈。【音談。】以篾爲之﹐兩人共曳﹐黃雀宿蘆頭﹐軋而向前﹐則跳入於网﹐設网正中﹐十可得一﹐髙下皆空﹐儻失﹐百不得一。此出余邑之靑暘﹑南鄕﹑搏﹖與無錫鄰界﹐春間間或有之﹐謂之回春黃雀。

省鱭子鱭又有一種小而無子者﹐名省鱭﹐不佳。

有所思所載不同唐文粹載宋之問有所思一篇﹐「洛陽城東桃李花」云云﹐事文類聚作劉希夷﹐題曰悲白頭翁﹐不知何謂。「幽閨女兒」攺作「洛陽女兒」﹐「坐見落花長嘆息」作「行逢落花長憩息」﹐「半死白頭翁」作「半謝」﹐「文錦繡」作「問盡」﹐「無相識」作「無人」﹐「古來」作「舊鳥雀」﹐「飛」作「悲」。

二張遺迹錢塘張天錫中天順壬午科鄕薦﹐授教諭﹐以詩文雄吳越間。【「以詩文雄﹖越間」﹐「雄」字原作「行」﹐據明藏說小萃本﹑淸順治本攺。】縱情不羈﹐常畱於余鄕顧山周氏﹐走筆爲其家作不識堂論﹐頃刻席上成萬言﹐然未盡豪人之致。惟聽月記一篇足錄也。其文曰「月無聲也﹐曷爲而聽之﹖對曰﹐聽以心﹐不以耳。聽之以耳﹐則明皇聽其霓裳﹐適足以誨淫﹐知微聽其藥杵﹐適足以誣妄﹐不知聽月之眞趣者也。善聽月者何如﹖三日出庚﹐若聞其有自新之聲﹐十三幾望﹐若聞其有自謙之聲﹐十六旣虧﹐若聞其有戒盈之聲﹐二十七而載營魄﹐若聞其有葆光之聲﹐合壁而晦﹐若聞其有用晦之聲。置心月於天上﹐移天月於心中﹐是之謂善聽月。不然﹐則聽玉兔之杵東東乎﹖聽吳剛之斧丁丁乎﹖勞乎耳﹐無益乎心﹐反爲耳聰之病矣。江陰顧山周君羽卿﹐超然有志﹐厭聽世俗之聲﹐可謂眾星中孤月也﹐爲之作聽月記。天府謫仙張錫。」聽月之孫﹐爲余姊夫﹐見余愛其字畫遒逸﹐可助臨池﹐遂以見餉云。張公有詩文稿本一冊﹐周之裔人尙有藏者﹐其所居毀於火。有四六短疏﹐以干知識﹐人多傳誦﹐今載西湖遊覽志中。同時有吳人張豫源淮﹐亦畱周氏﹐竟卒於顧山旅館。周惟召備殮具。余從祖雪窗先生有詩挽之﹐一云「香山對酒思同社﹐紫陌看花憶駐驂。」又云「珠沈曁水千年恨﹐玉瘞羣山萬古蒼。」蓋紀實也。無子﹐其弟扶櫬歸。

第四泉蘇州楞伽上方山治平寺天下第四泉有六角石欄﹐刻字上。

蒟醬蒟醬類蓽撥﹐與敗醬皆藥艸之名﹐非食醬也。

本艸品類分並本艸中宜並而分者﹐其類甚多﹐如﹖柝蓂薺菜子﹐如蘼蕪芎藭苗﹐如蒲黃香蒲花﹐如靑黛藍葉﹐如地筍澤蘭根之類﹔其宜分而混者﹐如烏芋兼收荸薺茨菇之類。

茶槍旗昔人論茶﹐以槍旗爲美﹐而不取雀舌麥顆﹐蓋牙細則易雜他樹之葉而難辧耳。槍旗者猶今稱壺蜂翅是也。

孟子園池語「壞宮室以爲污池」﹐「棄田以爲園囿」﹐亂之道也。世有思之者乎﹖

辧正百忍圖王應麟百忍圖一篇云「無淨三昧﹐釋氏之忍也。」注云出金剛經。今金剛經是「無諍三昧」﹐作淨字誤。又云「忍痛於焠掌」﹐注云﹐焠利刃刀﹐若刺股之類。按焠乃火燧﹐蓋以火灸之﹐非刀也﹐刺股亦是以錐耳。又云「自反而縮﹐勇而忍也。」以縮爲退縮之縮﹐義與孟子異。又云「忍於吸酰﹐卽宰相須吸得三斗醋之謂。」注引唐李景略燕僚佐﹐行酒﹐誤以酰進﹐判官任迪簡以李性嚴﹐彊飲之。此亦一時之畏﹐非忍也。又云「挾舟不能忍爭﹐拂衣不能忍怒。」注引孔融聞曹操欲殺彪﹐曰「孔融魯國男子﹐明日便當拂衣去矣。」此說似不切。舟當作輈﹐穎考叔爭車挾輈而行﹐叔向與子朱爭於朝﹐拂衣承之﹐事俱出左傳。

瞿醉漁瞿杲字炳暘﹐自號醉漁﹐常熟五衢人。畫花鳥有名﹐蘆雁入髙品。嗜酒落魄﹐喜謔嘯﹐人呼爲瞿癡。偶入邑城﹐遇一縣吏手攜海螄﹐吏與瞿素習者﹐吏遽呼曰「瞿癡自負詩才﹐能頃刻詠海螄一首乎﹖」瞿卽口占曰「海錯何曾數著君﹐也隨盤饌入公門。千呼萬喚不肯出﹐直待臨時敲窟臀。」蓋常熟市井春間食海螄者﹐必先敲開其尾﹐故用以謔吏云。晚多往來於余邑先達貢學靜家﹐常畱龜山下﹐見其鄕之治喪薄客者﹐作詩嘲之﹐遂被其人誘去﹐徧體遭梆撻﹐置籮中﹐縱之出﹐乃自嘲曰「竹籮爲暖轎﹐漸漸出村窠。此夜一場打﹐淸滂何處無。」痛楚時﹐猶以「團團離海嶠」四句弄舌﹐亦自不俗。學靜園廳壁二堵﹐其醉中水墨﹐淋漓可愛﹐迄今猶在。聞其作蘆雁﹐自歉寫翅不及林良﹐因往詐供掃除於良門下﹐窺其用筆﹐倏得解﹐失笑。良起視曰「若非瞿癡耶﹖」固知𨿽一藝事﹐非專篤未有成名者。【國初鐂孟熙績霏雪錄載九臯聲公嘗附吏人舟﹐吏人輕之﹐眾方食海螄﹐戲公索詩﹐公應之﹐卽前四句也。特有海味牙門骨臀三字之少異﹐盤饌二字原空。瞿以熟聞者資口給﹐聞者認爲瞿作耳。】

辧水火炭北京諸處多出石炭﹐俗稱爲水和炭﹐炭之可和水而燒也﹐今官吏問罪畢罰炭卽此。或疑爲水火炭者﹐非。

辭賦句體辭句短﹐賦句長﹐辭以三四字賦以六七字爲別。

裴航論虛實傳奇云﹐裴航得道﹐其友盧顥乞教﹐航曰「老子曰﹐虛其心實其腹﹐今之人心愈實﹐何由得道之理﹖」盧子懵然﹐而語之曰「心多妄想﹐腹漏精溢﹐卽虛實可知矣。」

仙女論心精通幽記云﹕趙旭遇仙女云「大要以心死可以身生﹐保精可以致神。」又曰「身爲心牽﹐鬼道至矣。」

釋稱父母佛家稱父爲富樓那﹐母爲彌多羅尼。

玉川詩窮唐盧仝有所思云「當時我醉美人家﹐美人顏色嬌如花。今日美人棄我去﹐珠樓簾箔天之涯。」又云「美人兮美人﹐不知爲暮雨兮爲朝云。相思一夜梅花發﹐忽到窗前疑是君。」自古美人之諭﹐指君而言﹐古三百篇中「彼美人兮」﹐「西方之人兮」﹐指文王是也。而盧詩之意﹐若不得於君者﹐但少含蓄气象。及讀韓詩云「玉川先生洛城裏﹐破屋數間而已矣。一奴長須不裹頭﹐一婢赤腳老無齒。」以是觀之﹐其窮困眞可慨矣。昔人戲謂盧之窮﹐因荒於色﹐徵於有所思之作也。後至甘露之變﹐座上見收﹐年老寡發﹐被收者以丁釘其顱而去﹐人以爲讖於添丁之詩云。嗟呼﹐詩能窮人﹐若仝之窮﹐是眞窮於詩者也。不惟窮﹐而且罹奇禍﹐不重可哀也哉﹗

梅國光兩次中式【「梅國光兩次中式」﹐「梅國光」原作「梅子」﹐據明藏說小萃本攺。】余友邑城古江梅中立﹐子國光﹐少攻舉業﹐小試輒最有聲。嘉靖辛酉科南場中式﹐已塡名於榜矣﹐有江寧縣應役人旁覷而喜見齒﹐監試官聞而鞫之﹐隨汰國光名。蓋是時古江以江寧縣主簿爲供給官﹐役人急欲走聞故也。國光上主司詩曰「蚤歲虛名冠士流﹐五千聲望一時收。自期已是龍門客﹐豈料還看江國秋。泣玉何年方定價﹐遺珠在海向誰投﹖無緣識得荊州面﹐空羨榮封萬戶侯。」至今秋隆慶庚午﹐復中式云。又有詩曰「帝裏靑秋欲曙天﹐忽聞虎榜姓名傳。髙堂老母門猶倚﹐海內相知望有年。溫飽由來非素志﹐勛猷何以副前賢。鹿鳴宴罷醒無寐﹐莊誦名臣錄一篇。」吾邑𨿽多才﹐如梅之失而復得者﹐不二見也。余喜古江之有子﹐故備記之。

論醫大抵醫者不盡人之性﹐不能知病﹐不盡物之性﹐不能知藥﹐不盡己之性﹐則亦莫知人物之性之所由來也。今之醫者﹐每分血气痰之證﹐而藥鮮奏功。不知人身只有一气﹐痰亦血也﹐猶之涕淚液汗皆血之隨遇而成者﹐皆气之所爲也﹐气滯則血滯痰聚﹐病斯作矣。故粱貴之內傷﹐微賤之外感﹐气受傷也。誠使气和而順﹐精神自增﹐何病之有﹖醫家分邪气正气﹐鄙見以爲有順逆﹐無邪正分水火﹐其實有升降﹐無水火。用藥之法﹐補則俱補﹐瀉則俱瀉﹐無並行之理。天下之物﹐與我同體﹐故五色﹑五聲﹑五味﹑五香﹑七情﹐莫非一气之所爲﹐故皆可以爲藥﹐眼耳鼻舌身意﹐皆可以受藥也。使萬物非吾一體﹐何能益於吾身﹖且如革聲健脾﹐金聲通肺﹐黑色養目﹐紅白傷明﹐論梅生津﹐思穢作嘔﹐哀而淚﹐愧而汗﹐怒而熱﹐畏而寒﹐病與醫之故皆可識也。本艸載藥必曰性气味﹐未有用气者﹐何也﹖不知气之靈無所不爲也。昔吳中一人﹐爲頑友所負﹐郁而成疾﹐百藥不愈﹐垂死﹐頑友心動﹐慨然歸其逋﹐自咎其罪﹐病者吐一虫似蛇﹐卽愈。又一士人取科第不以正﹐然與一正人相往來﹐外貌𨿽軒昂﹐而中心實餒﹐竟不一載而死。又一鄙夫自附於衣冠之列﹐偶有其所疾者與其友將訟﹐鄙夫力贊之﹐衣冠之列皆叱。其友訟﹐竟不直﹐鄙夫懷愧﹐不兩月而病死。故病必起於气逆﹐气之順逆﹐存乎神﹐神之壯餒﹐存乎行。行慊於心則神壯而气充﹐不求順而自順矣﹐否則神餒气索﹐藥將柰何﹖孟子養气之旨﹐可以聖﹐可以仙﹐可以醫。故論醫必當以順气爲藥﹐順情爲機﹐順時爲劑。人之气卽天地之气﹐元無彼此﹐腠理一閉而病﹐呼吸一閉而死。凡有血气之物﹐與吾身無不合一﹐故藏藏自相損益。如穿山甲引經之藥﹐腹行腹﹐背行背﹐手足頭項左右無不分明﹐其餘可知也。腹中之虫﹐朔後頭向上﹐望後頭向下﹐气也。人身之气﹐朔後升﹐非無降也﹐升多而降少也﹔望後降﹐非無升也﹐降極而有升也。一日之子午﹐一歲之春夏﹐一生之老少﹐皆然。

焠掌荀子曰「有子惡臥而焠掌」﹐可以見其苦學。

三絕三摧王洙談錄云﹕相傳顏回讀書﹐鐵鏑三摧。此可對孔子韋編三絕。【抱朴子內篇四卷祛惑第二十中載﹐昔有古彊者云﹕孔子嘗勸我讀易﹐云「此良書也﹐丘竊好之﹐韋編三絕﹐鐵檛三折」。今乃大悟。則二句原自作對﹐非顏子事。檛一作﹝木適﹞。】

戒庵老人漫筆卷六

江陰一時三忠正徳時﹐逆瑾傳﹖﹐譴責忠良﹐目爲姦黨﹐吳中五十餘人﹐而吾江陰獨居其三。主事爲小江黃公昭﹐禦史爲學靜貢公安甫﹑借山史公良佐。貢﹑史以奏章忤﹐黃以挽死諫﹐蔣禦史詩忤﹐亦一時之盛云。【按正徳時忤瑾者不止三忠﹐又有光祿劉公幹先﹔正統時忤振者﹐大理顧公琳﹐事皆載邑乘。然諸公俱下詔獄﹐猶得賜環。至天啟朝﹐忤忠賢斃詔獄者﹐有祖姑丈繆太史文貞公昌期﹑從叔柱史忠毅公應升﹐受禍尢其慘烈。明朝二百七十餘年﹐三遭璫焰﹐吾邑代多殉節君子﹐若謚典所及﹐兩公外未數數焉。成謹附識。】

少遊詩病少遊月夜詩末句云「歸來枕簟淸無夢﹐臥看明星到未央。」蓋用詩小雅夜未央句﹐若言未央而無夜字則不可﹐此詩之病也。

蘆菔白楊異名【「蘆菔白楊異名」﹐原無「異名」二字﹐據明藏說小萃本補。】廣志曰﹕蘆菔一名雹突﹔白楊一名髙飛﹐一名獨搖。【髙飛﹑獨搖﹐古今注已載。】

安南鄧尙書【附陳日照】枝山野記云﹕永樂中徵安南黎季犛﹐降其三子﹐皆隨入朝。其孟曰澄﹐賜姓陳﹐官爲戶部尙書。澄善制鎗﹐爲朝廷造神鎗﹐後貶某官﹐而命其子世襲錦衣指揮。澄願從文﹐乃許﹐令世以一人爲國子生。今凡祭兵器﹐並祭澄也。其仲曰某﹐賜姓鄧﹐亦官尙書﹐後貶江陰縣佐﹐有三子﹐亦令一人襲錦衣指揮。久之﹐乞歸祭墓﹐旣往﹐卽自立爲王。季犛死﹐葬京師﹐其子後遷葬於鐘山之傍﹐所記鄧賜姓事甚欠眞﹐余得鄧氏尙書公事狀﹐錄以訂其誤焉。狀曰「公諱明字光遠﹐號信心﹐安南產也。三歲失怙恃﹐其姨君阮樞密撫之成人﹐長而力學﹐國王陳日焜知其才﹐以女妻之。元至正間﹐詔拜尙書省左參知政事。迨我國朝永樂元年﹐充其國正使﹐賫方物表箋入慶賀﹐上嘉其馳驅﹐賜宴於庭﹐陛辭﹐賜鈔錠綺衣﹐遣官護送還國。永樂三年夏﹐逆臣黎季犛殺其主﹐詐稱陳甥﹐請署國事﹐公毅然興義兵伐之﹐請王孫添平自老撾間道赴愬於朝﹐季犛服罪﹐請添平還。四年春﹐上遣使以添平歸達其境﹐季犛伏兵於途﹐殺之﹐並及使者。上聞震怒﹐制諭成國朱公能將兵討之。公首迎王師內附﹐率其子建平府鎭撫使鄧師誨並官僚阮人傑等一百二十四員軍民萬餘﹐獻納東都路﹑國威等二十八府州縣。元戎英國張公輔受之帳中﹐遂命統攝歸附人員。捷奏﹐賜忠義銀牌二面﹐敕公協同將官蘇文作向導﹐擊破雞翎﹑﹖水﹑溢畱等關﹐平定上下二洪州﹐伏奇兵﹖沕沙上﹐縱火焚富良江一帶賊艘﹐煙焰蔽天﹐血流芹站山下﹐溪澗盡赤。生擒僞上皇季犛及其子孫於髙望山﹐獻俘闕下﹐詔求陳王子孫立之﹐無所得﹐請依漢﹑唐郡縣故事﹐攺國爲交址都布按三司。六年春班師﹐秋七月策功行賞﹐敕公爲參政﹐撫其民﹐授師誨九眞知州﹐繼以招降郭專等三百六十三戶功﹐調知福安。是冬﹐餘孽陳簡定作亂﹐興師討平之。八年﹐陳季擴復嘯聚﹐會朝廷屢詔招撫﹐兵部尙書王公福遣公至軍﹐諭以禍福﹐責以僭號之罪﹐言辭愷切﹐季擴倒戈效順。詔授季擴左布政使﹐凡招徠者擢官增祿有差。上乃命戶部郎中王進﹑指揮陶弘乘傳趣公至京﹐錫之筵宴﹐拜資善大夫﹑行在工部尙書﹐賜第京師﹐仍給鈔錠白金衣榻器用。命扈駕北徵﹐乃與同附大鴻臚陳公季暄﹑工部尙書黎公澄創神機營﹐建盔甲廠﹐制神鎗神銃﹐退韃虜於九龍山下。未幾遘疾﹐以永樂十年五月初一日卒於王事﹐享年六十有一。上悼念功勞﹐遣官諭祭﹐賜葬京師西山玉臺岡南安河村之原﹐與陳﹑黎二公邱隴相望﹐誠異數也。」按譜﹐公本李姓﹐爲唐宗室﹐有諱公蘊者﹐宋封南平王﹐八傳至昊旵﹐無子﹐以女昭聖主國事。閩人陳京入爲國﹖﹐生子威晃﹐執國柄﹐殲滅李族。李嬪方﹖﹐潛歸其父鄧氏﹐生子名﹐遂從鄧姓﹐長仕防禦使。生暠觀察使﹐暠生瓊樞密院僉知﹐皆其國官也。瓊生政﹐早卒﹐政生公﹐公生師誨﹐師誨以公舊勛﹐晉職燕山﹖﹐尋以言事謫直隸常州府江陰縣主簿﹐卒於官。奏聞﹐贈光祿寺丞﹐遂葬江陰由裏山之東麓。未幾廷議交址推誠順化﹐功臣子孫宜頒恩命﹐敕下戶工二部﹐發給勘合﹐賜江陰縣善政橋南莊房一所﹐靖江東西二沙孤山等處沙田十八頃有奇﹐賜其子孫﹐俾居其地﹐仍世蔭。其後一爲順天府儒學額外廩膳生員﹐科貢任用﹐一爲鴻臚寺司賓署序班﹐典其國通事。齊東埜語載陳日照事﹐在十九卷﹐日照以國相﹖得國﹐鄧以日焜﹖起家﹐可謂奇合﹐因附錄之。「安南國王陳日照者﹐本福州長樂邑人﹐姓名爲謝升卿。少有大志﹐不屑爲舉子業﹐間爲歌詩﹐有云『池魚便作﹖鵬化﹐燕雀安知鴻鵠心』﹐類多不羈語。好與博徒豪俠遊﹐屢竊其家所有﹐以資妄用﹐遂失愛於父。其叔乃特異之﹐每加回護。會兄家有姻集﹐羅列器皿頗盛﹐至夜悉席捲而去﹐往依族人之仕於湘者。至半途﹐呼渡舟子﹐所須未滿﹐毆之中其要害﹐舟遽離岸﹐謝立津頭以俟。聞人言舟子殂﹐因變姓名逃去﹐至衡爲人所捕。適主者亦閩人﹐遂陰縱之。至永州﹐久而無聊﹐授受生徒自給。永守林岊亦同裏﹐頗善里人﹐居無何﹐邕州永年寨巡檢過永﹐一見奇之﹐遂挾以南﹐寨居邕宜間﹐與交址鄰近﹐境有棄地數百里﹐每博易﹐則其國貴人皆出爲市﹐國相乃王之﹖﹐有女亦從而來﹐見謝美少年﹐悅之﹐因請以歸﹐令試舉人﹐謝居首選﹐因納爲﹖。其王無子﹐以國事授相﹐相又昏老﹐遂以屬﹖﹐以此得國焉。自後屢遣人至閩訪其家﹐家以爲事不可料﹐不與之通﹐竟以歲久難以訪問返命焉。其事得之陳合惟善僉樞﹐云焜後照十二世。」

稼穡艱難余觀宋陳潮溪善云「周公作無逸曰﹕『先知稼穡之艱難﹐則知小人之依。』此古今天下一人也。晉惠帝問饑民曰﹕『何不食肉糜﹖』此亦古今天下一人也。余恐末世周公少而惠帝多也。嘗讀眞西山論農人之苦﹐自始耕﹑立苗﹑耘苗﹑守禾﹐描寫諸苦﹐語語實際﹐字字酸辛。夫吾人一日不再食則饑﹐而粒粒皆自辛苦中來﹐諺曰『飯來開口』﹐思之可不陡然汗下﹗」

辧蘇小妹世俗相傳東坡與妹戲言﹐坡戲妹曰「腳【音皎。】未出香房內﹐額頭先到畫堂前﹐好个衝【去聲。】額。」妹答坡云「去年一點相思淚﹐今日方流到嘴邊﹐好个長面。」女史云﹕東坡有小妹﹐善詞賦﹐敏慧多辧﹐其額廣而如凸﹐東坡嘗戲之曰「蓮步未離香閣下﹐梅妝先露畫屏前。」妹卽應歌云「欲扣齒牙無覓處﹐忽聞毛裏有聲傳。」以坡公多須髯﹐遂亦戲答之。兩山墨談所記相戲之語又皆不同。又傳蘇小妹能詩﹐代婢作愁苦詩答秦少遊﹐又訛爲秦少遊妻。余考淮海集徐君主簿行狀﹐末云﹕徐君女三人﹐嘗嘆曰「子當讀書﹐女必嫁士人。」以文美妻余﹐如其志云。」則少遊之妻乃徐氏﹐非蘇也。集又載與傅彬老簡云「老蘇先生﹐僕不及識其人﹐今中書補闕二公﹐則僕嘗身事之矣。」觀此﹐蓋少遊初未嘗踵蘇氏之門﹐而況於他乎﹖老泉祭亡妻文云「我獨悲子﹐生逢百殃﹐有子六人﹐今誰在堂﹖惟軾與轍﹐僅存不亡。咻呴撫摩﹐旣冠旣昏﹐教以學問﹐畏其無聞。晝夜孜孜﹐孰知子勤﹖提攜東去﹐出門遲遲。今往不捷﹐後何以歸﹖二子告我﹐母氏勞苦﹐今不汲汲﹐柰後將悔。大寒酷熱﹐崎嶇在外﹐亦旣薦名﹐試於南宮﹐文字煒煒﹐嘆驚羣公。二子喜躍﹐我知母心﹐非官實好﹐要以文稱。我今西歸﹐有以借口。故鄕千里﹐期母壽考﹐歸來空堂﹐哭不見人﹐傷心故物﹐感涕殷懃。嗟予老矣﹐四海一身。」歐陽公蘇明允志云「生三子﹐曰景﹐蚤卒﹐軾﹑轍爲某官﹐三女皆早卒。」東坡與李方叔柬云「頃年爲稠人中驟得張﹑秦﹑黃﹑晁及方叔履常﹐意謂天不愛寶﹐其獲蓋未艾也。比來經涉世故﹐間關四方﹐更欲求其似﹐邈不可得。」按祭文志柬三處所云﹐則老泉之女皆亡於東坡兄弟未得第之前﹐而秦少遊﹑黃魯直諸公皆東坡旣仕之後所獎與而莫逆者也﹐安得妄相及耶﹖諸籍具在﹐有目皆知﹐乃漫不根究﹐動作談柄﹐最是可笑。

糞田日糞田宜火日﹐若金水日則不肥﹐囹圄溲亦不肥。气之通塞郁暢﹐不容掩也。

北地凍解【「北地凍解」﹐原無「北地」二字﹐據明藏說小萃本補。】北地冰凍𨿽極連底者﹐遇大霧頃刻可解。

治虎傷人被虎傷﹐服香油可解其毒﹐鎭江獵戶多用此。

彩神圖蘇州見周文矩彩神圖捲﹐甚工﹐屏上懸一神影﹐蓋彩神﹐卽今所謂喜神也。

無首猶生廣異記﹕淸河崔廣宗﹐開元中爲薊縣令﹐犯法﹐張守珪梟其首﹐形體不死﹐舁歸﹐饑﹐卽畫地作饑字﹐家人進食於頸孔中﹐飽卽書止字﹐家人等有過犯﹐書令決之。如是三四歲﹐世情不替﹐更生一男。一日書地云後日當死﹐如其言。宋嘉佑時劍南朱無惑萍洲可談云﹕監左帑龍舒張宣義言﹐有親戚遊宦西蜀﹐經襄漢﹐投一飯店﹐見一人無首。主人云﹐因患瘰癧﹐頭脫而活﹐每有所需﹐以手指畫﹐日以湯粥灌之﹐猶存。

佛圖澄論敬愼佛圖澄曰「先民有言﹐不曰敬乎﹐幽而不攺﹐不曰愼乎﹐獨而不怠﹐幽獨者敬愼之本。」

物名顚倒花紅﹑紅花﹐麻黃﹑黃麻﹐棠棣﹑棣棠。

趙定宇父子苦志【「趙定宇父子苦志」﹐原無「趙」字﹐據明藏說小萃本補。】常熟趙定宇用賢﹐余先師參藩益齋公子也。得第後﹐又入館﹐選爲第一人。喜而錄其入館之作於此。其詩曰「皇威赫赫耀天兵﹐南指樓船百粵平。萬里蠻煙開象郡﹐三秋海色淨羊城。謀謨自協周宣睿﹐嶺徼誰傳漢武名。聖澤於今沾異域﹐凱歌直欲繼堯賡。」前聞定宇在家﹐恐後場掛漏﹐夜讀鄭淡泉策奧﹐不背誦不休﹐直至體疲頭暈﹐亦不稍輟﹐其堅苦如此。余憶幼侍先師學文﹐每夜必三鼓﹐略假寐卽起﹐有睡意輒批頰自詈。嘗斥星士曰「主司只看我文字﹐豈查我命書﹗」暑月坐中庭﹐少微鑑﹐直從舌端出以相授﹐不蹉一字﹐少選﹐又呼鐙讀矣。有志竟成﹐蓋於趙師父子驗之。

爆孛婁詩「東入吳門十萬家﹐家家爆谷卜年華。就鍋拋下黃金粟﹐轉手翻成白玉花。紅粉美人占喜事﹐白頭老叟問生涯。曉來妝飾諸兒女﹐數片梅花插鬢斜。」此爆孛婁詩也﹐錄之以觀風。

俗語誤語對俗語作對云﹕燒炭用柴﹐必橫柴而豎炭﹔煎漿下飯﹐須熱飯而冷漿。宋人有看茶啜墨之語﹐可對漱石枕流﹐此亦誤語之天生對也。

百合百合有麝香﹑珠子二種﹐麝香者花甚香﹐珠子者每葉有一黑子﹐胡茄花形色如麝香﹐百合可觀分百合﹐八月中與種蒜同時同法。

種山藥諸物法山藥葉枯後起﹐復以根寸斷種之﹐子種者則遲。香芋﹑落花生性畏寒﹐十二月中起﹐以蒲包藏暖處﹐至三月中種﹐須鋤土極松﹐人云大者爲香芋﹐小者爲落花生。或云卽一類﹐非也。十二月中起則甜而不土气。甘露子冬至前葉枯後起﹐復以子重種。

柿柑橘柿類大小形狀極多﹐有火盆柿﹐大而扁﹐方柿四稜六稜﹐幹瓤無核﹐甚佳﹐火珠多核不美﹐綠柿品下。柑與橘類﹐而皮殼略異﹐溫﹑衢最多佳品﹐橙香美在皮﹐而瓤則酸。古云在南稱柑﹐在北稱橙﹐非也。

荷三色【「荷三色」﹐原作「荷花」﹐標題不確﹐與正文不相應﹐據明藏說小萃本攺。】荷花紅白二色﹐各有千葉﹐單葉間有黃者。

韭忌韭菜最忌零陵香﹐輒消死。

賀資極字謎【「賀資極字謎」﹐原作「字謎」﹐據明藏說小萃本補。】字謎﹕目字加兩點﹐不作貝字看。【上有加字﹐下增二點﹐是賀字。】貝字欠兩點﹐不作目字看。【上有欠字﹐又增二點﹐是資字。出荊公。】木了又一口﹐不作杏字猜。若作困字猜﹐便是呆秀才。【木旁著了字﹑又字﹑一字﹑口字﹐是極字。】

居喪所守浚川王廷相論居喪見人﹑弔人﹑食人﹑遺人﹐云「居喪見人乎﹖曰記有之﹐疏衰之喪旣葬﹐人請見之則見﹐不請見人﹐小功請見人可也。大功不以執贄﹐惟父母之喪不避﹐涕泣而見人。將弔人乎﹖曰記亦有之﹐三年之喪﹐𨿽功衰不弔﹐自諸侯達諸士﹐如有服而將往哭之﹐則服其服而往。將遺人乎﹖曰記亦有之﹐喪者不遺人﹐人遺之﹐𨿽酒肉受也﹐從父昆弟以下旣卒哭﹐遺人可也。將食於人乎﹖曰記亦有之﹐有服人召之食弗往﹐大功以下旣葬﹐適人﹐人食之﹐其黨也食之﹐非其黨弗食也。曰父母之喪﹐四者皆不行焉﹐古之道也。敢問今之人宜何如﹖曰禮者以情制者也﹐使宜於人情焉﹐亦猶夫行古之道也。是故士之居於鄕也﹐事有必見人者﹐況庶民乎﹗旣葬焉﹐不得已而有爲﹐𨿽見人可也﹐見人而人食之﹐𨿽食亦可也﹐非以其召而食之也。三年之內﹐曾幾之必請見人而人食之乎﹖則夫食於人者亦寡矣。非有事焉﹐其黨亦不得過而食之也。禮有往來﹐人情之相望也久矣﹐不可以徒受也。若曰答其禮也﹐旣葬而遺人﹐亦可也。父母之喪旣葬焉﹐五服之喪﹐服其服而往哭之﹐權也﹐夫人死也﹐去而不可返之道也。果吾之舊與友焉﹐旣葬而往哭之可也﹐因以弔其孤亦可也。」

嘲貲銜傳奉【此條全文原缺﹐據明藏說小萃本補。】常熟錢氏有某者﹐當尙書李石城公傑在位時﹐以貲得職銜﹐特求贈章﹐石城公援筆大書於軸曰「來時尙著儒生服﹐歸去俄乘使者車。唾手功名如此易﹐白頭才子動長吁。」又﹐蘇城一大老亦有作云「少年功名二十收﹐他年何疑不公侯。釣臺昨夜因君舞﹐舞破蓑衣舞未休。」嘉靖初﹐下詔裁革傳奉中書舍人﹐時有集杜詩嘲之者﹐曰「馬上誰家白面郎﹐初聞渧淚滿衣裳。可憐懷抱向人盡﹐正想氤氳滿眼香。近侍只今難浪﹖﹐靑春作伴好還鄕。三年奔走空皮骨﹐愁日愁隨一綫長。」

袁舜臣詩謎夢驗【「袁舜臣詩謎夢驗」﹐原作「詩謎」﹐與正文很不相符﹐今據明藏說小萃本補。】會試時﹐舉子入場﹐伴送鐙籠多有寫某科狀元以取兆者。余鄕袁巽庵舜臣中甲子鄕科﹐赴辛未會試﹐作一謎詩於鐙云「六經蘊藉胸中久﹐一劍十年磨在手。杏花頭上一枝橫﹐恐泄天機莫露口。一點累累大如斗﹐掩卻半牀何所有﹖完名直待掛冠時﹐本來面目君知否。」辛未狀元四字謎也。滿場惟蘇州劉瑊一見能識之﹐巽庵蓋一時敏才也。其弱冠未利時夢入場﹐有朱衣人自稱陳姓者拔之儔伍中﹐及甲子﹐本房果陳姓名宗慶﹐衛州府教授﹐金溪人﹐極賞其捲﹐置之前列。科名信有定數云。

夏都憲詩餘鄕夏都憲公從壽曾作膽瓶紙梅花詩曰「誰把並刀信手裁﹐能於雪後見花魁。北人解奪天工巧﹐東閣渾教夢寐猜。羌笛有聲吹不落﹐膽瓶無水浸常開。何當醉我空同酒﹐卻詫江南驛使來。」此詩極爲李空同稱賞。家刻裕軒文稿﹐是公手授餘者﹐今細閱之﹐惜當時槧刻未從刪正耳。又記其口述登第之作曰「紫驑酣醉出瓊林﹐紅杏香中日未沈。萬斛韶光春不老﹐九重恩命寵方深。忘身徇國平生志﹐移孝爲忠一世心。遙想雙親倚門望﹐笑拈飛報是泥金。」誦時老矣﹐猶喜談試事﹐气尙勃勃。今余老而憶出﹐與伊宗人言之﹐如隔世故事也。

孫柏潭巍科預定【「孫柏潭巍科預定」﹐原無「孫柏潭」三字﹐據明藏說小萃本補。】甲戌殿撰無錫孫公繼臯﹐童時爲余友曹云亭駕識拔﹐許之姻﹐隆慶戊辰秋﹐邂逅曹於邑之觀音寺中﹐坐間偶及姻孫事﹐曰「近宗師發無錫學案﹐孫某𨿽在丙等﹐然視渠未諸生前﹐室聞巷議﹐時常聒耳﹐今私心竊自慰也。」云亭𨿽具隻眼乎﹐而其苦心處﹐人誰識之﹖孫公癸酉鄕舉﹐餘外孫錢達道名居第五﹐春榜下第﹐謁余曰「狀元正是不偶﹐道偕郡年家﹐同孫公觴於舟﹐聞途中訛言籍籍﹐謂今科狀元姓孫。偶於席間戲謂孫云﹕『𨿽吳中孫姓﹐豈便屬君乎﹖』詎知己而果然。」蕭觀復公應宮射策得髙第﹐歸丁外艱﹐踵余捨﹐余問之曰「君得第﹐文固應耳﹐抑有兆乎﹖」答曰「初進場時﹐夢有人語曰﹕『子爲狀元第二人﹐待傳臚後始解﹐生名在三十一﹐孫名在三十三。』憶廷試卓子行次排列後稍移﹐恰是狀元第二人也。」又聞孫公鄰人王姓者述其諸生時館於某家堅拒淫婦之事﹐則巍科之捷﹐一有天定﹐一無人損﹐天人向答﹐麾之不去。夫豈區區枯管遽能成精哉﹗

仄韻三絕句長孫佐輔云「獨訪山家歇還涉﹐茅屋斜連隔松葉。主人聞語未開門﹐遶籬野菜飛黃蜨。」柳子厚云「南州溽暑醉如酒﹐隱幾熟眠開北牖。日午獨覺無餘聲﹐山童隔竹敲茶臼。」髙駢云「淸溪道士人不識﹐上天下天鶴一隻。洞門深鎖碧窗寒﹐滴露研朱點周易。」此三詩昔人所稱七言仄韻之勝者﹐今載三體中。間誦一過﹐如披圖畫﹐嘗欲得善丹靑者寫之﹐姑記以俟。

趙林二輪回事陳環中士元記一輪回事曰「嘉靖甲辰﹐余與年友萬全張子徵燕集﹐張有外弟趙生在坐。張云趙生前世趙某子﹐爲大同學增廣生﹐暑日迎督學﹐途飲火酒﹐大醉﹐臥樹側﹐僕以冷水澆其首﹐遽爾气絕。魂遊溪邊﹐見犬來﹐畏爲所嚙﹐適有孕婦在旁﹐卽避身婦邊﹐不覺入其婦孕中﹐是晚婦產子。生見己身爲嬰孩﹐卽悟托生在此。北地貧家產婦不坐月﹐生子三日﹐夫耘田﹐婦爲餉。時有一犬在﹖前﹐生呼其婦曰﹕『爾出外須閉門﹐勿使犬進傷我。』婦聞大駭﹐報其夫歸﹐云產妖子也。夫執鋤作擊生狀﹐問生何言﹐生懼﹐不敢言﹐隱二三歲始言。至五歲時﹐見乘馬過者﹐生呼其名曰﹕『我是某托生﹐是爾母舅﹐不知我父母妻子何似。』其人歸報生父母﹐以錢二緡謝其夫婦﹐攜生歸﹐其妻未攺醮也。生未嘗從師﹐凡前生所讀書﹐一一能記﹐作字亦與前生字相類﹐今亦爲增廣生云。坐客西安張茂參﹑成都王可庸各有詩紀其事。」又有一輪回曰林士章﹐士章爲山東東昌府髙唐州城南徳府禮生林雲峯接武嬰兒也。生於隆慶二年十二月二十七日﹐甫七月卽能言﹐接武欲試耕牛﹐檢歷求太歲所在﹐兒言「試牛當尋博士。」父大奇之。又辧門帖土牛彩句﹐指字扣﹐靡不知。後漸自稱前身原系北直隸易州人﹐姓張名承勛﹐號越吾﹐嘉靖壬子科中順天鄕試一百二十五名。待試春闈﹐偶醉臥﹐不幸中煤燻死。死爲城隍﹐以享穢婦之祭﹐復謫人間﹐轉生於此。其未生時﹐托夢於姻家國子生李鑑塘云「我在冥府爲任邱縣城隍﹐有婦人衝突﹐上帝令脫胎於髙唐林秀才接武家爲子﹐後六年君謁選﹐當丞上海﹐屆期吾女計已適君﹐子必攜以偕行﹐經髙唐﹐幸少駐﹐須遣來童一訪我於林家﹐庶得面我女。」來童﹐其故臧也。鑑塘驚寤猶豫。是時越吾柩尙未葬﹐其家壁中隱隱有車馬鼓吹聲﹐祈禳紛亂﹐鑑塘私以夢轉展於衷﹐冀臨時一訊驗也。及謁選﹐果與夢符不爽。隆慶六年壬申十一月一日﹐以丞赴任上海﹐南行抵髙唐﹐先令來童往探林接武家有子消息﹐皆云其家生子異常﹐今四歲矣。鑑塘卽挈子婦躬詣林氏﹐婦越吾女也﹐年方十七歲﹐幼名喜姐﹐會生於捷時﹐故名喜云。來童一見﹐卽識之曰「吾家所使僕也。」僕詰曰「汝爲我主﹐汝中報日﹐賞我物若干﹖」曰「銀二錠﹐又錢二千。」來童知其實﹐泣且拜﹐其中又有出所袖鏡及繡袋﹐問﹕「認此物否﹖」曰「是我城中買與喜姐者。」女聞呼其名﹐乃痛哭抱之。鑑塘曰「汝識吾爲誰﹖」曰「汝是吾李親家。」指所乘轎曰「誰家物﹖」曰「是我平昔所乘者。」問﹕「汝有子否﹖」曰「我二子﹐方正﹑方啟是也。」握喜姐手泣言「汝母孤苦﹐今柰何﹖」又言「我在京師購珠一封﹐爲汝妝﹐非藉汝翁﹐汝幾不得珠矣。」蓋越吾死時﹐鑑塘適在北雍﹐經紀其喪﹐檢閱篋中﹐悉識而封之﹐得無失也。一時聚觀如堵﹐有泣下者﹐其女哀痛不已﹐抱行數里﹐遂畱鏡以期後會焉﹐於是行赴上海任矣。郡新鄭訓導劉文田取家藏壬子順天試錄稽之﹐名次果合。儒學生員劉士亨等呈爲地方奇遇﹐事上於州﹐州主曹侯鐸上其事於郡﹐郡守羅檄召之﹐令馳驛往。適羅在學宮﹐接武攜兒入﹐兒揖稱羅曰公祖﹐猶自謂鄕舉也。接武教之以民禮稱﹐兒不應﹐再彊之﹐則曰老師﹐眾皆悚然。有問能憶所作者﹐應曰「惟墨卷七首﹐尙能成誦。」光祿寺卿溧水陳鳳舞﹑上林苑丞嘉興金愷各有詩紀其事。陳詩曰「南宮應試煤燻死﹐冥官遣作林家郎。」金詩曰「見兒卽認攜來鏡﹐對僕寧忘用過財。」皆紀實也。

不著不盡王伯厚云﹕張文饒曰「處心不可著﹐著則偏﹔作事不可盡﹐盡則窮。先天之學﹐止是此二語﹐天之道也。」愚謂邵子詩「夏去休言暑﹐冬來始講寒」﹐則心不著矣。「美酒飲教微醉後﹐好花看到半開時」﹐則事不盡矣。

宋慈云僧夢【「宋慈云僧夢」﹐原無「宋慈云」三字﹐據明藏說小萃本補。】宋慈云僧姓袁名道﹐少爲士子﹐遊京師西池﹐遇老僧畱語﹐恍惚夢入巨甕中﹐榮顯而寤﹐後出家超脫。與邯鄲枕相類。出靑瑣髙議﹐此書龐雜不足傳。

稻花驗米價稻花白而瓣少者﹐米賤﹔多而色黃﹐則貴。俗云銀花賤金花貴也。

豆二佳種豆有香珠者﹐米粳糯俱有﹔又有白果豆﹐以其香類銀杏新出也。

押字原始葉石林燕語云﹕唐人初未有押字﹐但艸書其名﹐以爲私記﹐故號花書﹐韋陟五云體是也。余見唐誥書名﹐未見一楷字﹐今人押字﹐或多押名﹐猶是此意。王荊公押「石」字﹐初橫一畫﹐左引腳中爲一圈﹐公性急﹐作圈多不圓﹐往往窩匾而收﹐橫畫又多帶過。嘗有密議公押反字者﹐公知之﹐加意作圈。一日書楊蟠差遣敕﹐作圈復不圓﹐乃以濃墨塗去﹐旁別作一圈﹐蓋欲矯言者。楊氏至今藏此敕。

昔昔鹽薛道衡「空梁落燕泥」之句﹐人多未見其全篇﹐題是昔昔鹽﹐其辭云「垂柳覆金堤﹐蘼蕪葉復齊。水溢芙蓉沼﹐花飛桃李蹊。采桑秦氏女﹐織錦竇家妻。關山別蕩子﹐風月守空閨。常斂千金笑﹐長垂雙玉啼。盤龍隨鏡隱﹐彩鳳逐云低。飛魂同夜鵲﹐倦寢憶晨雞。暗牖懸蛛网﹐空梁落燕泥。前年過代北﹐今歲往遼西。一去無消息﹐那能惜馬蹄。」其意蓋皆閨怨耳。後趙嘏廣爲二十章﹐以一句爲一題。本題三字余初未解﹐容齋續筆歷引鹽字題數个﹐謂歌詩之鹽字﹐如吟行曲引之類是也。楊升庵愼丹鉛余錄云「梁樂府夜夜曲或名昔昔鹽﹐昔卽夜也。列子昔昔夢爲君鹽﹐亦曲之別名。」道衡聘陳爲人日詩云﹕【「聘陳爲人日詩云」﹐「爲」字原作「嗤」﹐蓋緣下文而誤﹐據明藏說小萃本﹑淸順治本攺。】「入春才七日﹐離家已二年。」南人嗤之曰「是底言﹖誰謂此虜解作詩。」及云「人歸落雁後﹐思發在花前。」乃喜曰「名下固無虛士。」其文有「足足懷仁﹐般般擾義」語﹐足足鳳也﹐般般麟也。煬帝善屬文﹐不欲人出其右﹐道衡由是得罪﹐遂誅之﹐謂「更能作『空梁落燕泥』否﹗」又有詠苔紙詩一首云「首時應春色﹐引淥泛漬流。今來承玉管﹐布字轉金鉤。」

鶯鶯辭曹公驂﹐余邑中髙才生也﹐晚號溪上吟翁﹐其詩吳中人人稱之。余得其鶯鶯辭一長篇﹐誦之便可知其風韻矣。辭曰「輝輝明月素流光﹐茸茸佳樹﹖深房。彊折花枝笑﹐花如人面嫣。長風一枝拂﹐滿地相縈牽。元稹去時貧賤日﹐困遊蒲東事干謁。偶然相遇不相親﹐只道人心如面熱。重門不掩尨不吠﹐垂袖開懷待明月。云心一作山頭雨﹐千金敝質輕相許。魚紋字減不知年﹐竹緒縈絲今幾縷。一朝獻賦獵長楊﹐天子迎置白玉堂。白玉堂深花木稠﹐長安禦道夾金溝。千門柳色朝凝綠﹐萬戶笙歌曙欲浮。富貴繁華占早春﹐洛陽才子聘新人。此時離別成紈扇﹐棄置徒勞賦會眞。始初與君歡愛時﹐何言中路生乖違。風摧錦水雙鴛鳥﹐南北東西他自飛。淒淒復淒淒﹐嫁娶不須媒。皚如山上雪﹐猶聞相決絕。況我輕事人﹐已矣勿復陳。東風沸海浪無痕﹐皓月西流魄不淪。妾身一辱不可再﹐士也二三何足論。還我白玉環﹐知君一去無由還。還我一絇絲﹐絇絲歷亂不可持。心之煩惋不可緩﹐蘋風不馭歸應晚。恩重義深同逝波﹐形消骨化丹誠泯。六如妙手開蛾眉﹐鴛鴦被服金雀釵。丹靑恍惚與神會﹐霏紅沓翠蒲東來。但驚旭日照深殿﹐又似明霞驅曉霾。宓妃智女不足道﹐陽城下蔡俱傾危。與余瓊佩結心契﹐慰余問訊陳幽懷。人神道隔徒爲耳﹐愛莫助之心摧悲。須臾變滅回風去﹐光消響絕何奇哉。君知此語固不妄﹐不信請視巫山臺。世幻形骸皆寄寓﹐無鹽褒姒成靑苔。風流獨爲鶯嘆息﹐記言難值曹王筆。神光一絕無還云﹐賴有鮫鮹能記憶。融怡似欲妒陽春﹐玉骨冰肌自辟塵。鉛華不禦嬌波斂﹐欲言不言愁殺人。唐伯虎畫鶯鶯折花圖﹐伯虎蓋摹唐本也﹐人云妙甚﹐但不活耳。彼姝者子﹐麗質無儔﹐披圖浩嘆﹐欻與神交﹐心乎愛矣﹐瑕不謂矣。霜繁葉稀﹐空守成悲﹐抽情以歌﹐愴然如何﹖因作女鶯辭以傳之。」

石婆婆圌【音徐。】山向江一半﹐舟行過者﹐遠望石形﹐紫裙烏發﹐儼然一老嫗﹐人呼石婆婆。

寢輿鬼寢輿鬼邵陵公曹芳廢遷金墉﹐太宰郎範粲素服拜送﹐哀動左右。遂徉狂不言﹐寢所乘車﹐足不履地凡三十六年﹐年八十四終所寢之車。

才不足憑鄕先輩古塘王懼齋格一日偕子莘﹑侄相立於門﹐望見顧山僧捨煙起﹐遂呼子侄﹐試以對語曰「山館茶煙飛入白雲添雨意」﹐侄卽應聲曰「溪庭砧杵亂敲明月雜秋聲。」子構思終日不能對﹐懼齋怒而撻之。莘中正徳丁丑進士﹐相以諸生困頓卒。才之不足以觀人如此。

邑城東門厄萬曆丁丑臘月十九日﹐邑中迎春﹐止畱東門出入﹐餘三門俱閉﹐防有變也。臨晚﹐城外人蜂擁旋歸﹐城門下沮塞﹐蹋死四十七人﹐老者壯者少者﹐有霎時死者﹐有扶回死者﹐有遲延二三日死者。百年上下﹐耳所未聞﹐而忽罹此變﹐大是驚異。

廢宅賦別「只爲靑蚨不濟身﹐故廬今已屬東鄰。可憐今夜權爲主﹐才到明朝便作賓。燕雀有情還戀舊﹐犬貓隨我不知貧。殷懃屬付門前柳﹐他日經過陌路人。」此賣宅將行所賦者﹐不知出自何人。嘗憶先君屢爲兒輩誦之﹐將有警也﹐識以備遺。

泊暑撲水今人大廳五間之前重置屋者﹐俗名五廳三泊暑﹐謂可障蔽炎熱也。夷堅志作撲水撲風板﹐又作屋翼剝風板。老學庵筆記云「蔡京賜第宏敞﹐老疾畏寒﹐惟撲水少低﹐乃作臥室。」或又作僕處﹐謂廳上待客﹐童僕供待﹐宜列於此耳。

猴畏猴性畏竹扇聲﹐道州最多。

唐詩鼓吹誤收【「唐詩鼓吹誤收」﹐原無「唐詩」二字﹐據明藏說小萃本補。】唐詩鼓吹有胡宿詩﹐考胡宿乃宋仁宗慶定間知湖州﹐是誤收爲唐人也。

日本婦飾倭國婦人不裹足﹐發長﹐散披在後﹐至梢皆翦截極齊。服飾有扇子錦。

辟世俗釋道梁武帝問達摩曰「朕卽位以來﹐造寺寫經度僧﹐不可勝紀﹐有何功徳﹖」答曰「並無功徳。」帝曰「何以無功徳﹖」答曰「此但人天小果﹐有漏之因﹐如影隨形﹐𨿽有非實。」又宗杲答曾侍郎書有云「今時學道之士﹐只求速效﹐不知錯了也﹐卻謂無事省緣靜坐體究爲空過時光﹐不如看幾卷經﹐念幾聲佛﹐佛前多禮幾拜﹐懺悔平生所作罪過﹐要免閻家老子手中鐵棒。此是愚人所爲。」嗚呼﹐自佛法入中國﹐所謂造寺﹑寫經﹑供佛﹑飯僧﹑看經﹑念佛種種糜費之事﹐日新而月盛﹐但其力稍可爲者﹐靡不爭先爲之。導之者固其徒﹐向非人心之貪﹐則其說亦無緣而入也。柰何世之諂佛以求福利者﹐其貪心惑志﹐纏綿固結而不可解﹐𨿽以吾儒正色昌言﹐懇切詳盡一切﹐聞如不聞﹐彼蓋以吾儒未諳佛教﹐所言無足信也。達摩在西域稱二十八祖﹐入中國則爲禪家初祖。宗杲擅名一代﹐爲禪林之冠﹐所以保護佛法者﹐皆無所不用其心﹐其不肯失言決矣。乃至如上所云種種造作以爲無益者﹐前後如出一口﹐此又不足信耶﹖且夫貪瞋癡三者乃佛氏之所深戒也﹐謂之三毒。凡世之造寺﹑寫經﹑供佛﹑飯僧﹑看經﹑念佛以爲有益而爲之﹐是貪也﹐不知其無益而爲之﹐是癡也﹐三毒而犯其二﹐𨿽活佛在世﹐亦不能爲之解說﹐乃欲諂事土佛﹑木佛以僥幸於萬一﹐非天下之至愚者乎﹖凡吾儒解惑之言不可勝述﹐孰意佛書中乃有此等本分說話﹐人心天理誠有不可得而泯滅者矣。今之道家﹐蓋源於古之巫祝﹐與老子殊不相干﹐老子誠亦異端﹐然其爲道﹐主於深根固蔕長生久視而已﹐道徳五千言具在﹐於凡祈禳禜禱﹑經咒﹑符籙等事﹐初未有一言及之。而道家立教﹐乃推尊老子﹐置之三淸之列﹐以爲其教之所從出﹐不亦妄乎﹖古者用巫祝以事神﹐建其官﹐正其名﹐辧其物﹐蓋誠有以通乎幽明之故﹐故專其職掌﹐俾常一其心志﹐以導迎二气之和﹐其義精矣。去古旣遠﹐精義浸失﹐而淫邪妖誕之說起。所謂經咒﹑符籙﹐大抵皆秦﹑漢間方士所爲﹐其泯滅而不傳者﹐計亦多矣﹐而終莫之能絕也。今之所傳﹐分明遠祖張道陵﹐近宗林靈素輩﹐𨿽其用不出乎祈禳禜禱﹐然旣已失其精義﹐則所以交神明者﹐率非其道﹐徒滋益人心之惑﹐而重爲世之害爾。望其消災而致福﹐不亦遠乎﹖蓋老子之善成其私﹐固聖門所不取﹐道陵輩之譸張爲幻﹐又老子之所不屑爲也。欲攻老氏者﹐須分二端﹐而各明辧其失﹐則吾之說爲有據﹐而彼𨿽桀黠﹐亦無所措其辭矣。右二條乃整庵羅公欽順困知記中者﹐大足以辟邪扶世﹐眞格論也。

論相楚史檮杌相人第十三云「楚人有善相人﹐所言無遺策﹐聞於國﹐莊王見而問之﹐對曰﹕『臣非能相人﹐能觀人之交也。觀布衣者﹐其交皆孝悌篤愼畏令﹐如此者其家必日益﹐身必日安﹐此所謂吉人也。觀事君者﹐其交皆誠信有行好善﹐如此者事君日益﹐官職日進﹐此所謂吉臣也。主明臣賢﹐左右多忠﹐主有失皆敢分爭正諫﹐如此者國日安﹐主日尊﹐天下日富﹐此之謂吉主也。臣非能相人﹐能觀其人之交也。』莊王曰﹕『善。』乃招聘四方之士﹐夙夜不懈﹐遂得孫叔敖將軍子﹐重之﹐屬以備將相﹐遂成霸功。」錢惟演錢氏私誌載﹕唐一行嘗語人曰「吾得古人相法﹐相人之法以洪範五福六極爲主﹐觀其所由﹐察其所安﹐可得大槪。若其人忠孝仁義﹐所作所爲﹐言行相應﹐顚沛造次﹐必歸於善者﹐吉人也﹔若不忠不孝不仁不義﹐言行不相應﹐顚沛造次必歸於惡者﹐凶人也。吉人必獲五福之報﹐凶人必獲六極之刑﹐不於其身﹐必於其子孫。若但於風骨气色中料其前途休咎﹐豈能悉中也﹖」灼艾集云「﹖處厚論相﹐心相有三十六善﹕焚香讀書﹐一也﹔有剛有柔﹐二也﹔慕善近君子﹐三也﹔安分知命﹐四也﹔不近小人﹐五也﹔委曲行陰徳方便事﹐六也﹔能治家﹐七也﹔不厭人乞覓﹐八也﹔攺過﹐九也﹔不逐淫貪殺﹐十也﹔聞事不驚張﹐十一也﹔與人期不失信﹐十二也﹔不攺行易操﹐十三也﹔夜臥不便睡著﹐馬上去不回頭﹐十四也﹔無作好作惡﹐十五也﹔不談亂﹐十六也﹔不譚閨閫事﹐十七也﹔作事周密﹐十八也﹔不忘人恩﹐十九也﹔有大量﹐二十也﹔揚善掩惡﹐二十一也﹔急難中濟人寬慰人﹐二十二也﹔不助彊欺弱﹐二十三也﹔不忘故舊﹐二十四也﹔爲事與眾用之﹐二十五也﹔知人詐僞含容之﹐二十六也﹔得人物每事慚愧﹐二十七也﹔語有序﹐二十八也﹔當人語次不先起﹐二十九也﹔喜言善事﹐三十也﹔不嫌惡衣食﹐三十一也﹔不面訐人﹐三十二也﹔省約惜福﹐三十三也﹔知人饑渴勞苦﹐三十四也﹔不念舊惡﹐三十五也﹔常思退步結果﹐三十六也。全者福祿令終﹐不全﹐禍福半之。故相形不如相心﹐求人相不如自相。」按捫虱新話載﹖處厚論心相有三十六善﹐與灼艾所載互有不同處﹐今撮其異者﹐附見於後。夫人嘗言意气求官自如此﹐一也﹔有美食分人﹐四也﹔常行陰徳事方便﹐六也﹔利人克己﹐九也﹔不逐惡貪殺﹐十也﹔夜臥不便睡著﹐十四也﹔馬上去不回頭﹐十五也﹔人不憎怒﹐十六也﹔不文過飾非﹐十七也﹔不毀善害惡﹐二十一也﹔濟急難﹐二十二也﹔爲事眾人用之﹐二十五也﹔不多言妄語﹐二十六也﹔常言善事﹐三十也﹔方圓隨時﹐三十二也﹔行善不倦﹐三十三也﹔竭力救難﹐三十六也。三十六善﹐全者位極人臣﹐壽考永終﹐不全則禍福相抑﹐具二十者刺史之位﹐具十以上者令佐之官﹐具五者亦須大富。

論堪輿【此條明藏說小萃本在卷八。】風水之說﹐先王所不道﹐而周公作洛書﹐稱兩卜澗瀍之水。家語﹕堅土之人剛﹐弱土之人柔﹐墟土之人大﹐沙土之人細﹐息土之人美﹐耗土之人醜。呂氏春秋﹕輕水禿癭﹐重水尰躄﹐甘水好美﹐辛水疽痤﹐苦水尪傴。任子﹕木气人勇﹐金气人剛﹐火气人彊而燥﹐土气人智而寬﹐水气人急而賊。以此觀之﹐未有不鍾於水土者﹐而富貴貧賤不與焉。至魏管輅始置格盤擇葬地。晉郭景純謂﹐人之死﹐本骸乘气﹐遺體受蔭﹐乃著。葬經及陰陽雜撰﹐以生人之利鈍﹐由地理之美惡﹐若執券探懷。遂使末世滋蔓﹐𨿽士大夫間﹐以此構塋﹐或地未獲﹐暴露終年﹐惑亦甚矣。他若僧泓告張燕公﹐土龍水龍各深一丈二尺﹐可設窀穸﹐四維謂之折壁﹐中項謂之中焦﹐置玉以助神道﹐鑄牛豕以禦二龍之類﹐益不可曉。嗚呼﹗瓦棺塈周漆椑柳翣﹐三王制也﹐驪山玄室﹐下錮三泉﹐今安在哉﹗術家相傳﹐新昌石氏以縣官陰毀先塋牛鼓﹐一旦罷官﹐幾及百人。又江右故相家墓地﹐正徳間爲逆黨發棄殆盡﹐及今貴顯富盛﹐無替於前。是豈盡系於地理哉﹗禹陵﹑闕裏﹐享祀無窮﹐存乎其人耳。宋人倪思父有云「住場好不如肚腸好﹐墳地好不如心地好。」又宋壺山謙父贈地理師云「世人盡知穴在山﹐豈知穴在方寸間。好山好水世不欠﹐苟非其人尋不見。我見富貴人家墳﹐往往葬時本貧賤。迨其富貴力可求﹐人事極時天理變。」錢水部仁夫詩云「尋山本不爲親謀﹐大半多因富貴求。肯信人間好風水﹐山頭不在在心頭。」又得空靑先生風水論云「陽宅有三十六祥﹐居家尙理義﹐一也﹔子孫耕讀﹐二也﹔儉勤﹐三也﹔無峻宇雕墻﹐四也﹔六婆不入門﹐五也﹔無俊僕﹐六也﹔每聞紡織﹐七也﹔能睦鄰族﹐八也﹔早完官稅﹐九也﹔庭除灑掃﹐十也﹔門外多士君子﹐十一也﹔閨門嚴肅﹐十二也﹔尊師重醫﹐十三也﹔宴客有節﹐無長夜之飲﹐十四也﹔不延妓女至家﹐十五也﹔不敢暴殄天物﹐十六也﹔居喪循禮﹐十七也﹔交易分明﹐十八也﹔女人不登山入廟﹐十九也﹔祭祀必恭必敬﹐二十也﹔幼者舉動稟命於家長﹐二十一也﹔故舊窮親在座﹐二十二也﹔閽人謙婉﹐二十三也﹔家僮無鮮衣惡習﹐二十四也﹔不喜爭訟﹐二十五也﹔不信禱賽﹐二十六也﹔不聽婦人言﹐二十七也﹔寢興以時﹐二十八也﹔不聞嬉笑﹖詈﹐二十九也﹔婚娶不慕勢利﹐三十也﹔田宅不求方圓﹐三十一也﹔主人有先幾遠慮﹐三十二也﹔務養元气﹐三十三也﹔座右多格言莊語﹐三十四也﹔能忍﹐三十五也﹔常畏淸議﹐畏法度﹐畏陰﹖﹐三十六也。右三十六祥﹐全者鬼神福之﹐子孫保之。不然下手速修﹐所謂移門換向趨吉避凶之眞訣也。」今之惑於陰陽者﹐何不三復於斯﹖

子言小說名醉翁談錄引﹕子言小說者﹐或名演史﹐或謂合生﹐或稱舌耕﹐或作挑閃。

以支名書雜俎謂數相從曰支﹐夷堅志甲乙等以支名者取此。

馬孝廉志炎涼變態倏忽﹐莫甚於今時。常熟百川孫公樓所撰馬鳳志銘可按也。余特錄之﹐其志曰「萬曆己卯﹐南畿大比士﹐吾邑入彀者五人﹐而馬君與焉。此五人者﹐並以文藝稱雄﹐一時號赫奕矣。乃人之評馬君者﹐又不獨其文﹐蓋亹亹譚其行雲。馬君之行曷徵乎﹖馬君貧次骨矣﹐世詘於貲﹐君復不問生產﹐居可三四徙﹐愈徙愈陋﹐卒不克具一椽﹐而僦屋以棲。瓶恆無儲﹐衿不蔽肘﹐誶語交加﹐若弗聞也者。枵腹而出﹐陟山巓而獨吟﹐意軒如也。視金若土﹐摯友問遺﹐卽一介亦辧諸義﹐謁客必度飯後﹐或值方飯時﹐急縮足避去﹐主人疾招之﹐弗反也。遇貴人﹐一長揖外﹐不作媕阿態。對客縱論侃侃﹐無所避。力不能鬻一書﹐而假讀於友﹐已又輒返之﹐默誦甚捷習。其所著時義﹐俊逸淸婉﹐以貧益工。見謂可屈其志﹐而試輒殿﹐貴耳者遂下其品目﹐無有延諸塾者。君亦恥於幹人﹐歲恆家食﹐卽或延之﹐其金不登人之什二。嘗爲子聘婦﹐有成議矣﹐未幾而子痿﹐婦家有懟言﹐君曰﹕『吾豈忍以病子誤若息耶﹗』亟持庚帖反之﹐不索所聘﹐旣絕婚﹐而痿者復起。內戚有系獄而告饑者﹐君脫絮袍易米與之﹐無難色。噫嘻﹐貧麗六極﹐揚韓二儒所欲逐而送之者也﹐而士人緣此折气卑卑不自好者不少﹐君不幸生卽罹之﹐厥志彌厲﹐厥守彌堅﹐竟其生無一鄙瑣行。宣聖以無怨爲難﹐無諂爲可﹐若君者詎徒無諂﹐且不屑﹐以彼易此﹐幾於樂矣﹐無怨云乎哉﹖方諸古之狷士﹐君何讓焉﹗君父名芹﹐裏中謹厚人也﹐布衣而有士行﹐有司廉其人﹐列名旌善﹐一旦橫罹﹐瘐死於獄。君旣長而審其冤﹐自號驚烏子以志恨﹐不知者誤呼爲荊璞﹐君亦遂應﹐以荊璞失其意矣。第之歲﹐君歌鹿鳴而歸﹐蒼頭而鮮衣者數人羅侍之﹐君曰﹕『若等者何爲﹖』曰﹕『願事主耳。』君曰﹕『吾故吾耳。應門一五尺﹐猶懼食指煩也。』悉謝卻之。鮮衣者故在﹐君時已疲於馳逐﹐倦於酬酢﹐遂病瘖﹐五日卒。鮮衣者始大悔﹐踉蹌竄去。報捷之旦﹐君入市攜米二升以歸﹐將作糜﹐而急腳至矣﹐東西行負擔者亦息肩仰天歡曰﹕『彼蒼其有知耶﹗』於是多金而藉勢者乘其匱且費持金獻之﹐比聞訃﹐不旋踵大索而噪。噫﹗可以觀世情矣。君低徊鄕校者餘二十年﹐僅一戰而捷﹐捷未再月而殞﹐慶者在門﹐弔者在閭矣。夫旣阨之﹐又胡畀之才耶﹖旣成之晚﹐又胡奪之速也﹖客不問天而問余﹐余應之曰﹕『列子有言﹐厚於徳薄於命則奇矣。第亦死﹐不第亦死﹐第死耳。不第而死﹐孰知有馬生者﹖天能以一第報其徳﹐而亦不能自違其定也﹐君可悲矣﹐亦可瞑矣。君諱鳳字瑞夫﹐世爲支塘人﹐後徙邑之南﹐爲邑人。生於嘉靖辛卯﹐卒以第之年十月二十九日﹐年四十有九。銘曰﹕其生不辰﹐其行則純﹐厚積而發﹐一蹶而湮。疾於電光﹐榮若朝菌。嗚呼馬君﹐古之獨行﹐今之畸人。」

李衛公帖【「李衛公帖」﹐原無「李」字﹐據明藏說小萃本補。】李衛公帖云「天地窮人﹐物情所棄﹐𨿽有骨肉﹐亦無音書。平生舊知﹐無復弔問。閣老至仁念舊﹐再降專人﹐兼賜衣服器物茶藥至多。開緘發紙﹐涕咽難勝。大海之中﹐無人拯卹﹐資儲蕩盡﹐家事一空﹐百口嗷然﹐往往絕食。塊獨窮悴﹐終日苦饑。惟恨垂沒之年﹐須作餒而之鬼。十月末﹐伏枕七旬﹐藥物陳裛﹐又無醫人﹐委命信天﹐幸而自活。閏十一月二十日從表兄﹖州司戶參軍同正李徳裕狀侍郎十九弟。」此洪容齋所記﹐令人讀之﹐一字一慘然矣。

薛華館試詩「一年好景是中秋﹐何事佳期不與謀。客子漫敲銀燭冷﹐嫦娥掩臉玉容羞。關山有調空聞笛﹐烏鵲無聲倦倚樓。天外淸光原是好﹐五云朝罷彩毫收。」此邑先達薛平甫格弘治癸丑內閣月試中秋無月詩﹐掄第一。嘉靖丙戌﹐無錫華公入館秋塞聞砧詩曰「蕭蕭梧葉度中秋﹐永夜疏砧動客愁。聲雜鼓鼙龍塞迥﹐寒催刀尺鳳城憂。一庭涼月誰攲枕﹐萬里碧天人倚樓。寂寞遙憐授衣節﹐西風吹盡鷫鸘裘。」或曰陸貞山公粲代作。

月泉吟社勝國季年﹐東南士人有力之家最重詩社﹐聘有詩名者爲主﹐試如科舉之法﹐今行世者﹐如月泉吟社集其一也。初吳公渭以故宋義烏知縣解組家食﹐延致鄕遺老方公鳳﹑謝公翺﹑吳公思齊主於家﹐開社命題﹐鑑別髙下﹐榜示犒賞﹐誠一時之勝舉哉。今撮其集中大略﹐以便稽考云。月泉吟社浦陽盟詩潛齋吳渭淸翁應本社預於小春月望命題﹐至正月望日收卷﹐月終結局﹐請諸處吟社用好紙楷書﹐以便謄副﹐而免於差舛。明書州裏姓號﹐以便供賞﹐而不致浮湛。切望如期差人來問浦江縣西地名前吳知縣渭對面交卷﹐守回標照應﹐俟評校畢﹐三月三日揭曉﹐賞隨詩冊分送。此固非足浼我同志﹐亦姑以講前好求新益云。春日田園題意所謂田園雜興者﹐凡是田園間景物皆可用﹐但不要拋卻田園﹐全然泛言他物耳。歸去來辭全是賦體﹐其中「木欣欣以向榮﹐泉涓涓而始流﹐善萬物之得時﹐感吾生之行休」四句﹐正屬興。此題要就春日田園上做出雜興﹐卻不是要將雜興二字體貼。只爲時文气習未除﹐故多不體認得此題之趣﹐識者當自知之。誓詩壇文月泉舊社﹐久褰詩錦之華﹐季子後人﹐獨仿禮羅之意。遂從昨歲﹐羅致新題﹐春日田園﹐頗多雜興﹐東風桃李﹐又是一番。鄕邦之勝友云如﹐湖海之英遊雷動。古囊交集﹐巨軸橫陳﹐誰揭靑銅﹐尙詢黃髮。無捨女學﹐何至教琢玉哉。不用道謀﹐是在主爲室者﹐俾得臣而寓目﹐與舅犯以同心。睠惟騷吟﹐良出工苦﹐所貴相觀而善﹐亦多自負所長。能雄萬夫﹐定羞與絳灌等伍﹐如降一等﹐乃待以季孟之間。欲辛甘燥濕之俱齊固甚難﹐以曲直輕重而見欺亦不可。念偉事或偶成於戲劇﹐彼讒言特借譽而揄揚。我詩如鄶曹﹐何幸縱觀於諸老﹐此聲得梁楚﹐誓將不負於齊盟。一點無它﹐三辰在上。詩評詩有六義﹐興居其一。凡陰陽寒暑﹑艸木鳥獸﹑山川風景﹐得於適然之感而爲詩者﹐皆興也。風雅多起興﹐而楚騷多賦與比﹐漢魏至唐﹐傑然如老杜秋興八首﹐深詣詩人閫奧﹐興之入律者宗焉。春日田園雜興﹐此蓋借題於石湖﹐作者固不可捨田園而泛言﹐亦不可泥田園而他及﹐捨之則非此詩之題﹐泥之則失此題之趣。有因春日田園間景物﹐感動性情﹐意與景融﹐辭與意會﹐一吟諷頃﹐悠然自見﹐其爲雜興者﹐此眞雜興也。不明此義而爲此詩﹐他未暇悉論﹐往往敍實者多入於賦﹐稱美者多近於頌﹐甚者將雜興二字體貼﹐而相去益遠矣。諸公長者﹐惠顧是盟而屑之教﹐形容模寫﹐盡情極態﹐使人誦之﹐如遊輞川﹐如遇桃源﹐如共柴桑墟裏﹐撫榮木﹐觀流泉﹐種東臯之苗﹐摘中園之蔬﹐與義熙人相爾汝也。如入豳風國﹐耜者桑者﹐競載陽之光景﹐而聆倉庚之載﹐好其音也。如夢寐時雍之世﹐出而作﹐入而息﹐優遊於耕鑿食飲﹐而壤歌之起吾後先也。其餘綺辭藻思﹐粲然畢陳﹐應接有所不暇﹐姑次第其篇什﹐附以管見﹐俟覽者細訂之。若曰折衷﹐則渭豈敢﹗歲彊圉大淵獻修禊節婺月泉吳渭拜手書。【時元之前至元二十四年也。】春日田園雜興【律五七言四韻﹐余體不取。】第一名羅公福【杭淸吟社﹐三山連文鳳伯正號應山。評曰﹕眾傑作中求其粹﹐然無疵極整齊而不見邊幅者﹐此爲冠。】老我無心出市朝﹐東風林壑自逍遙。一犁好雨秧初種﹐幾道寒泉藥旋澆。放犢曉登云外壠﹐聽鶯時立柳邊橋。池塘見說生新艸﹐已許吟魂入夢招。第二名司馬澄翁【義烏馮澄字澄翁號來靑。起善﹐包括兩聯說田園的﹐而雜興寓其中﹐末語亦不泛。】編蘭春思倩吟鞭﹐著面和風軟似綿。黃犢烏犍秧谷候﹐雄蜂雌蜨菜花天。把鉏健婦蹋煙壠﹐抱甕丈人分野泉。忙事關心在何處﹐流鶯不聽聽啼鵑。第三名髙宇【杭州西塾梁相字必大。前聯妙於細合﹐後聯引陶範不爲事縛﹐句法更髙。末借言雜興﹐的是老手。】膏雨初晴布谷啼﹐村村景物正熙熙。誰知農圃無窮樂﹐自與鶯花有舊期。彭澤歸來惟種柳﹐石湖老去最能詩。桃紅李白新秧綠﹐問著東風總不知。第八名倪梓【義烏陳堯道字景傳﹐號山堂。起聯有力﹐五六亦新﹐傍花隨柳﹐人多正說﹐此乃翻用之﹐意深。】化日村田樂﹐春風耕織圖。秧肥科斗動﹐桑暗鵓鳩呼。罷社翁分胙﹐占蠶媼得符。傍花隨柳處﹐此事不關吾。第十名呂澹翁【東陽﹐名文老。引用田園事全與諸作不同﹐覃思一至於此。末句亦縝密。】月筩紀閏附靑煒﹐民野陶然化日熙。祀備枌楡祈稔歲﹐宴酣花柳樂淸時。洛中富貴斜陽恨﹐錦上勛勞千古思。浩興歸來吟不盡﹐陶詩和後賦豳詩。第廿三名天目山人【義烏﹖天佑侄瑀﹐字貴叔。全篇是雜興本色﹐而田園參貫其中﹐且無一語塵腐。】野水渾邊戲乳鵝﹐疏籬缺處曬耕蓑。艸靑隨意牛羊臥﹐門靜無人燕雀多。夫倦倚犁需婦饁﹐翁歡擊壤和孫歌。新來別有營生計﹐又喜巡檐住蜜窠。第三十名陳希邵【義烏陳舜道。此卷首尾吟十篇﹐題上生題﹐摹寫各盡其妙﹐與其它畫蛇添足者不同﹐姑寘諸此﹐以爲手鈔之冠﹐紙價當爲髙矣。】春來非是愛吟詩﹐詩是田園漫興時。無事花邊翻兔冊﹐有時桑下課牛醫。乍隨父老看秧去﹐還共兒童鬥艸嬉。偶物興懷渾不柰﹐春來非是愛吟詩。春來非是愛吟詩﹐詩是田園樂興時。淸入吟懷花月照﹐紅生笑面柳風吹。村聲蕩耳烏鹽角﹐社酒柔情玉練搥。閒悶閒愁儂不省﹐春來非是愛吟詩。春來非是愛吟詩﹐詩是田園飲興時。艸酌乍舒情眊矂﹐花生陡覺眼迷離。才呼枌社人同醉﹐又問杏村家有誰﹖長日作勞無不得﹐春來非是愛吟詩。春來非是愛吟詩﹐詩是田園懶興時。放艸地牛眠易熟﹐聽花村鴃起來遲。蠶桑辛苦從渠婦﹐稼穡勤勞任我兒。疏散情懷收不起﹐春來非是愛吟詩。春來非是愛吟詩﹐詩是田園引興時。聞布谷聲驚綠野﹐聽提壺語憶靑旗。曾因鬥艸爭心起﹐每爲看花樂意隨。景物撩人禁不定﹐春來非是愛吟詩。春來非是愛吟詩﹐詩是田園寄興時。稼穡但憑牛犢健﹐陰晴每付鵓鴣知。托尋花去將予樂﹐借捲桐吹寫所思。撫景寓言良不淺﹐春來非是愛吟詩。春來非是愛吟詩﹐詩是田園乘興時。得暇分畦秧韭菜﹐趁情樊圃樹棠梨。山煙靑笠等閒去﹐沙地烏犍和醉騎。一片野情羈不住﹐春來非是愛吟詩。春來非是愛吟詩﹐詩是田園遣興時。行傍山翁驅犢父﹐坐觀鄰嫗試鵝兒。看秧時測水深淺﹐種菜閒占春早遲。白日漸長消不去﹐春來非是愛吟詩。春來非是愛吟詩﹐詩是田園盡興時。蓐食出門天欲曙﹐荷鋤歸路月相隨。蹋靑謾有心情在﹐耕綠寧甘體力疲。个段工夫償不足﹐春來非是愛吟詩。春來非是愛吟詩﹐詩是田園感興時。艸地耕牛才有犢﹐花村吠犬那生犛。麥靑未必三時粥﹐桑綠其如二月絲。觸物興懷言不盡﹐春來非是愛吟詩。第四八名感興吟【桐江。此詩無一字不佳﹐末語𨿽似過直﹐若使采詩觀風﹐亦足以戒惕者。】兒結蓑衣婦浣紗﹐暖風疏雨趲桑麻。金桃接種連花蕊﹐紫竹移根帶筍芽。椎鼓蹋歌朝祭社﹐賣薪挑菜晚回家。前村犬吠無他事﹐不是搜鹽定榷茶。第四九名王進之【建徳。以雅健語寫髙潔操﹐悠然之興﹐見於篇末。】東君私我此身閒﹐脫卻靑衫野服更。桑可以絲麻可績﹐麥宜續食韭宜羹。分甘壠上耕云隱﹐夢不湖邊拾翠行。物意豈知滄海變﹐曉風依舊語流鶯。第五十名元長卿【義烏陳希聲。回文二首﹐俱妥順﹐亦出苦心。】香紅眩眼纈蕤英﹐竹杖扶吟縱步行。桑眼蟆含靑蕾小﹐麥須蝦磔翠芒輕。黃花菜圃午風軟﹐綠水秧畦春野平。芳樹幾聲鳩雨過﹐蒼蒼柳色弄煙晴。犂鉏徧野沸耕農﹐血吻鵑聲一樹紅。畦矗秧鍼靑剡剡﹐隴翻麥浪翠芃芃。雞鳴晝寂花村雨﹐蛤吠朝寒艸岸風。溪外云過橫笛亂﹐微煙野色樹蘢蔥。第五一名聞人仲伯【義烏陳希聲。三春分作三首﹐曲盡變態﹐非苟爲敷演者所能及。】田園興在早春時﹐眼纈生紅喜上眉。門巷日髙人掃雪﹐池塘煙漲水流澌。杯盤新歲歡同社﹐燈火元宵鬧古祠。野老告餘春事及﹐夜來小雨過前陂。田園興在半春天﹐春事關心夜不眠。護撒秧畦須擁水﹐辟栽蔬圃更堤川。靑囊子粒鄕風舊﹐翠篛靈芽社雨前。獨立夕陽無限意﹐一聲撥谷野橋邊。田園興在晚春頭﹐且說田蠶兩事休。楡莢雨酣新水滑﹐楝花風煙薄寒收。靑楓蛾子催桑月﹐綠樹鸝鶊報麥秋。但願花村無犬吠﹐時呼薄酒背眠牛。送詩賞小札月泉社﹖淸翁盟詩﹐預於丙戌小春望日以春日田園雜興爲題﹐至丁亥正月望日收卷﹐月終結局﹐收二千七百三十五卷﹐選中二百八十名﹐三月三日揭榜。第一名﹕公服羅一縑七丈﹐筆五貼﹐墨五笏。第二名﹕公服羅一縑六丈﹐筆四貼﹐墨四笏。第三名﹕公服羅一縑五丈﹐筆三貼﹐墨三笏。第四名止第十名﹕各春衫羅一縑﹐筆二貼﹐墨二笏。第十一名止二十名﹕各深衣布一縑﹐筆一貼﹐墨一笏。第二十一名止第三十名﹕各深衣布一縑﹐筆一貼。第三十一名止五十名﹕各筆一貼﹐墨一笏﹐吟箋二沓。以上所送﹐並就縑端﹑筆貼﹑墨銘﹐用「月泉詩賞潛齋」記號﹐通榜仍各送本社新詩一冊。啟羅公福伏以月泉舊社﹐久盟湖海之交﹐春日新題﹐剩寫田園之興﹐得周南而正始﹐可冀北之空羣。執事振響武林﹐舒翹文苑。種秧澆藥﹐已朝市之無心﹔放犢聽鶯﹐更池塘之入夢。杼機自別﹐冠冕爲宜﹐某心所甚欣﹐手之不釋。詩成奪錦﹐誦珠玉者翕然﹐禮以爲羅﹐愧瓊瑤則多矣。餘如玄穎﹐並致篚筐。回送詩賞札﹕讀淵明詩﹐久識田園之趣﹐從夫子學﹐願爲農圃之民﹐未敢望其下風﹐胡遽延之上座﹖執事雅懷月霽﹐淸思泉寒﹐【「淸思泉寒」﹐淸順治本同。明藏說小萃本作「淸思寒泉」﹐未知孰是。】撫景興思﹐慨唐科之不復﹐以詩爲試﹐覬周雅之可追。竊知扶植之盛心﹐正欲主維乎公是。某羨珠玉之在側﹐忝糠粃之播前﹐舊擬秋聲﹐曾占桐江之風景﹐新題春日﹐又分婺女之星輝。豈好爲朱公之變姓易名﹐深恐蹈柳子之召鬧取怒。慚非重寶﹐俾獲與錦囊之榮﹐賜侈香羅﹐復喚起靑衫之夢。受絲毫而皆感﹐與筆墨以志言。謹述謝私﹐伏祈鑑在。

稱后妃之本相臺許熙載集女教之書﹐引葛覃小序﹐曰「關睢后妃之徳也。而所以成徳者﹐必有本也﹐曷謂本﹖葛覃所陳是也。後之講師﹐徒見序稱后妃之本﹐而不知所謂﹐乃爲在父母家志在女工之說以附益之。殊不知是詩皆述旣爲后妃之事﹐貴而勤儉﹐乃爲可稱﹐若在室而服女工﹐固其常耳﹐不必詠歌也。」

顧瑛詩顧瑛詩曰「右軍手帖寫來禽﹐繭紙唐人逼體臨。若以評書推畫法﹐未甘筆法擬雲林。」

布谷鳥布谷鳥當四五月插秧時﹐自呼其名﹐分明云布谷布谷。因重﹖其聲﹐人驟聞之﹐音相近而疑似。如雲郭公郭婆﹐又如雲看蠶看火﹐今人遂稱爲看蠶看火鳥﹐亦稱郭公鳥﹐失其本名矣。

筆腳柳家新樣元和腳﹐今人稱所寫字亦曰筆腳。

蘇黃逸詩蘇文忠公眞﹖凡五首﹐前題雲村醪二尊獻張平陽。其一﹕「萬戶春濃酒似油﹐想須百甕列﹖頭。主人日飲三千客﹐應笑窮官送督郵。」其二﹕「詩裏將軍已築壇﹐後來裨將欲登難。已驚老健蘇梅在﹐更作風流黃謝看。」其三﹕「【缺一字】出定知書滿腹﹐瘦生應爲語雕肝。【缺二字】灑落江山外﹐﹖與人間激懦官。其四﹕「張公髙躅不可到﹐我欲挽眉才覺難。事業已歸前輩錄﹐典刑﹖與後人看。」其五﹕「詩如琢云淸牙頰﹐身覲飛龍吐膽肝。少負淸名晚方用﹐白頭翁竟作【缺一字】官。」黃山谷眞卿﹐題李龍眠畫葛仙翁徙居圖﹕「莫言家具少於車﹐藥裹衣囊自有餘。老婦親攜三稚子﹐仙翁獨玩一編書。牛羊相與趨新築﹐雞犬應難戀舊廬。是處山頭有丹井﹐不知如此幾遷居。」後題云「山穀道人因得觀而敬贊。」前詩二集中皆不載。蘇是都南濠所親見﹐黃是楊五川所親見。山谷之父名庶字亞夫﹐嗜吟﹐有伐檀集﹐本不傳世﹐今存四首﹐以見蘇黃皆得之家學云。「暑如煎烹欲狂走﹐猛雨似洗沈痾瘳。寧知詩書一枕夢﹐便作桃李三春遊。蛙蜩叫噪若交舊﹐蚊蠅癡鈍如仇讎。今君病起正髙臥﹐莊蜨處處宜相求。」【右和暑雨。】「火雲旱風苗欲死﹐曲木直繩寒泉深。耕夫淚濕原上土﹐老圃顧盼輕黃金。」【右賦轆轤。】「矮松名載四海耳﹐百怪老筆不可傳。左妻右兒醉樹下﹐安得白首巢其巓。」【右遊矮松。】「老僧山中嫌月窄﹐夜夜獨上髙髙臺。四邊不著閒樹木﹐故要滿坐淸光來。」【右明站臺。】後山詩話云「唐人不學杜詩﹐惟唐彥謙與今黃亞夫﹑謝思厚學之。魯直﹐黃之子謝之婿也。山谷云﹕『東坡文章妙一世﹐乃謂效庭堅體﹐正如退之效孟郊﹑盧仝詩。』東坡云﹕『讀魯直詩如見魯仲連﹐李太白不敢復論鄙事。』其互相推許如此。」【曾見刻山谷全書﹐伐檀集已列其間矣。】

張安道題漢髙二絕【「張安道題漢髙二絕」﹐「張」字原無﹐據明藏說小萃本補。】張文定安道未第時﹐題漢髙祖廟歌風臺二絕句云「縱酒疏狂不治生﹐中央有土不歸耕。偶因亂世成功業﹐更向翁前與仲爭。」「落魄劉郎作帝歸﹐樽前感慨大風詩。【「樽前感慨大風詩」﹐「樽」字原作「尊」﹐據明藏說小萃本攺。】淮陰已接英﹑彭族﹐更欲多求猛士爲﹖」讀史者當以此等意思尋求乃有得。

徐武功順正堂銘【「徐武功順正堂銘」﹐原無「徐武功」三字﹐據明藏說小萃本補。】徐天全先生有貞爲侍郎徐主一公作順正堂銘曰「坤徳惟順﹐婦道則之﹐以順爲正﹐室家攸宜。主饋相祀﹐維婦之職﹐織紝組紃﹐維婦之績。閨門之內﹐事事有儀﹐閨門之外﹐所不敢知。孝爾尊嫜﹐睦爾娣姒﹐容爾媵貳﹐謹助君子。毋效薄俗﹐爲彼勃溪﹐毋作長舌﹐爲彼厲階。所從有三﹐爲徳惟四﹐戒之敬之﹐其永勿替。」此乃其早年筆﹐字畫甚是遒美﹐宜其爲吳中藝林冠冕。

楊五川題六如折枝【「楊五川題六如折枝」﹐原無「楊」字﹐據明藏說小萃本補。】正徳丙寅年﹐唐六如爲一狎客作水墨桃杏二枝在一扇頭﹐將伺暇作新詞題之﹐其人持去﹐爲狂生大書詩句於前﹐六如見之﹐怒甚﹐取筆泚墨﹐淋漓一抹﹐詩畫盡墨。時楊五川儀年方十九﹐在側﹐就案以水筆洗滌新墨﹐狂生之迹幾滅﹐計不能盡去﹐乃因字刪攺良久﹐扇亦曝漧﹐遂塡補成長相思一調云「桃花紅﹐杏花紅﹐兩樣春光便不同﹐各自逞嬌容。倚東風﹐笑東風﹐綠葉靑枝共一叢﹐靜愛碧煙籠。」六如甚加嘆賞。

蒲脯黑黃趙髙欲爲亂﹐恐羣臣不聽﹐乃先設驗﹐以蒲爲脯﹐以鹿爲馬﹐獻於二世﹐羣臣言蒲與鹿者陰誅之。以蒲爲脯﹐史記不載﹐見漢人雜說。禮器或素或靑﹐夏造﹐殷因其古。注云變白黑。言素靑者﹐秦二世時趙髙欲作亂﹐或以靑爲黑﹐黑爲黃﹐民言從之﹐至今語猶存也。故後漢涿郡崔琦對梁冀曰「不能結納貞良﹐以救禍敗﹐反復欲鉗寒士口﹐杜蔽主聽﹐將使玄黃攺色馬鹿易形乎﹖」

武帝武后朝儀舉制山呼﹐漢制也﹐自武帝祀嵩嶽始。舞蹈﹐唐制也﹐自武后賜宋之問始。武后以吏部選人多不實﹐令試日自糊其名﹐暗考﹐以定等第判之。糊名亦自武后始。漢武帝元光二年﹐徵吏民有明當世之務習先聖之術者﹐縣次續食﹐令與計偕。今鄕科赴會試者給﹖力廩給﹐卽續食計偕事﹐俗稱曰路費﹐則路費亦自武帝始。

陸梳山居家制用【「陸梳山居家制用」﹐原無「陸」字﹐據明藏說小萃本補。】陸梳山居家制用云「古之爲國者﹐冢宰制國用在於歲之杪﹐五穀皆入﹐然後制國用。用地小大﹐視年之丰耗﹐三年耕必有一年之食﹐九年耕必有三年之食﹐以三十年之通制國用﹐𨿽有凶旱水溢﹐民無菜色。國旣若是﹐家亦宜然。故凡家之田疇足以贍給者﹐亦當量入以爲出﹐然後用度有準﹐丰儉得中﹐怨讟不生﹐子孫可守。今以田疇所收﹐除租稅及種漑糞治之外﹐所有若干﹐以十分約之﹐畱三分爲水旱不測之備﹐【專存米谷﹐不可變易銀鈔輕﹖﹐但當逐年增置倉廩。】其六分作十二月之用。【閏月則分作十三月之用。】取一月合用之數﹐約爲三十分﹐日用其一﹐【茶飯魚肉﹑賓客酒漿﹑子孫紙筆﹑先生束脩﹑幹事奴僕等﹐皆取諸其間。】可余而不可盡﹐用至七分爲得中﹐不及五分爲太嗇。【以所餘太多則家益富﹐將至僭侈無度﹐則入於罪戾矣。】其所餘者﹐別置簿收管﹐以爲伏臘﹑裘葛﹑修葺墻屋﹑醫藥﹑賓客﹑弔喪問疾時節饋送。又有餘則以周給鄰族之貧弱者﹑賢士之窮困者﹑佃人之饑寒者﹑過往之無聊者﹐毋以妄施僧道。蓋僧道本是蠹民﹐況今之僧道﹐無不丰足﹐施之適足以濟其嗜欲﹐長其過惡﹐而費農夫血汗勤勞所得之物﹐未必不增吾冥罪﹐其何福之有﹖其田疇不多﹐日用不能有餘﹐則一味節嗇﹐裘葛取諸蠶績﹐墻屋取諸畜養﹐雜種蔬菜﹐皆以助用﹐不可侵過次日之物。若一日侵過﹐無時可補﹐則便有廢家之漸﹐當謹戒之。其有田少而用廣者﹐但當淸心儉素﹐經營足食之路﹐於接待賓客﹑弔喪問疾﹑時節饋送﹑會合飲食之事﹐一切不講﹐免致干求親舊﹐以滋過失﹐責望故素﹐以生怨尢﹐負諱逋借﹐以招恥辱。家居如此﹐方爲稱宜﹐而遠吝侈之咎。積是成俗﹐豈惟一家不憂水旱天災﹐𨿽一郡一縣皆無憂矣﹐其利豈不溥哉﹗【右上篇。】居家之病有七﹕曰呼﹐曰遊﹐曰飲食﹐曰土木﹐曰爭訟﹐曰翫好﹐曰惰慢﹐有一於此﹐皆能破家。其次貧薄而務周旋﹐丰余而尙鄙猥﹐事𨿽不同﹐其終之害﹐或無以異﹐但在遲速之間耳。夫丰余而不用者﹐疑若無害也﹐然己旣丰余﹐則人望以周濟﹐今乃恝然﹐則失人之情﹐旣失人之情﹐則人不佑之﹐惟恐無其隙﹐苟有隙可乘﹐則爭媒蘗之﹐𨿽其子孫﹐亦懷不滿之意﹐一旦入手﹐若決堤破防矣。前所言存畱十之三者﹐爲丰余之多者制也﹐苟所餘不能三分﹐則存二分亦可﹐又不能存二分﹐則存一分亦可﹐又不能存一分﹐則宜節嗇用度﹐以存贏餘﹐然後家可長久﹐不然一旦有意外之事﹐家必破矣。【記曰「喪用三年之阞。」注謂﹕阞﹐什一也﹐正今所存畱三分數。凡喪葬所費﹐其丰儉之節﹐當以此爲準。今謂人家婚禮﹐當視喪禮所費﹐則丰儉亦似得中﹐其有貧者﹐豈可復立準則﹖所謂斂手足形還葬而無槨﹐人豈有非之者﹖則婚禮宜俱無所費﹐所謂迨其謂之足矣。】前所言一切不講者﹐非謂絕其事也﹐謂不能以貨財爲禮耳。如弔喪﹐則以先往後罷爲助﹐賓客則樵蘇不爨﹐淸談而已。至如奉親﹐至急也﹐啜菽飲水盡其歡﹐斯之謂孝﹐祭祀宜嚴也﹐疏食菜羹﹐足以致其敬。凡事皆然﹐則人固不我責﹐而我亦何慊哉﹗如此則禮可不廢﹐而財不匱矣。前所言以六分爲十二月之用﹐以一月合用之數約爲三十分者﹐非爲必於其日用盡﹐但約見每月每日之大槪﹐其間用度自爲贏縮﹐惟是不可先次侵過﹐恐難追悔﹐宜先余而後用﹐以無貽鄙吝之譏。世言皆謂用度有何窮盡﹐蓋是未嘗立法﹐所以丰儉皆無準則﹐好丰者妄用以破家﹐好儉者多藏以斂怨﹐無法可依﹐必至於此。愚今考古經國之制﹐爲居家之法﹐隨貲產之多寡﹐制用度之丰儉﹐合用萬錢者﹐用萬錢不謂之侈﹐合用百錢者﹐用百錢不謂之鄙﹐是取中可久之計也。【右下篇。】至元六年歲在庚辰春正月甲子笠澤陸徳原重鐫於農圃堂。」

江陰令水利葉水心集墓志﹕王柟木叔﹐永嘉人。知績溪﹐修陂塘﹐知江陰﹐開渠五百里。黃東發曰「江陰渠無百里」是矣。然想木叔在當時必有功於吾邑之水利者。邑志於嘉泰元年下僅存其名﹐而不著其功﹐故揭出之。

異僧艸書邑之幹明廣福禪寺﹐有艸書心經﹐下注「比邱道松書」﹐眞筆走龍蛇者也。賀子徽志謂耿侍郎命工摹刻於石。近年毀於火﹐此邑人所當重刻以復舊觀者。

三住銘施肩吾述三住銘謂﹕气住則神住﹐神住則形住﹐長生之至道也。

戒庵老人漫筆卷七

遺訓「脫去凡近﹐以遊髙明﹐莫爲嬰兒之態﹐而有大人之器﹐莫爲一身之謀﹐而有天下之志﹐莫爲終身之計﹐而有後世之慮﹐不求人知而求天知﹐不求同俗而求同理。」此宋儒謝顯道序論語解中語也。昔庚子歲﹐先師東廓鄒先生在南院﹐嘗手書以示詡﹐敬佩服不敢忘。不幸遭倭亂﹐書篋一空﹐而是捲亦散失﹐無從復得﹐日夕往來於衷者又三十餘年矣。追念師訓﹐荏苒自棄﹐不覺汗流浹背。重錄一過﹐以當書紳。

王文成逸語【「王文成逸語」﹐原無「王」字﹐據明藏說小萃本補。下條標題同。】「客與主對﹐讓盡所對之賓﹐而安心居於卑末﹐又能盡心盡力供養諸賓﹐賓有失錯﹐又能包容﹐此主气也。惟恐人加於吾之上﹐惟恐人怠慢我﹐此是客气。」「謙虛之功與勝心正相反﹐人有勝心﹐爲子則不能孝﹐爲臣則不能敬﹐爲弟則不能恭﹐與朋友則不能相信相下。至於爲君亦未仁﹐爲父亦未慈﹐爲兄亦不能友。人之惡行﹐𨿽有大小﹐皆由勝心出﹐勝心一堅﹐則不復有攺過徙義之功矣。」「幹卦通六爻﹐作一人看﹐只是有顯晦﹐無優劣﹐作六人看﹐亦只有貴賤﹐無優劣。在自己工夫上體驗﹐有生熟少壯彊老之異﹐亦不可以優劣論也。」「在贛州親筆寫周子太極圖及通書『聖可學乎』一段﹐末云﹐按濂溪自注主靜云無欲故靜﹐而於通書云無欲則靜虛動直﹐是主靜之說﹐實兼動靜。定之以中正仁義卽所謂太極﹐而主靜者卽所謂無極矣﹐舊注或非。濂溪之意﹐故特表而出之。」右四條皆文成王公語﹐傳習錄所未載。

王文成墨迹「明道先生曰﹕『人於外物奉身者﹐事事要好﹐只有自家一个身與心卻不要好。苟得外物好時﹐卻不知道自家身與心已自先不好了也。』延平先生曰﹕『默坐澄心﹐體認天理﹐若於此有得﹐思過半矣。』右程﹑李二先生之言﹐予嘗書之座右﹐南濠都君每過輒誦其言之善﹐持此紙索予書﹐予不能書﹐然有志身心之學﹐此爲朋友者所大願也﹐敢不承命﹗陽明山人余姚王守仁書。」此一幅繭紙﹐筆畫徑寸﹐靖江朱近齋來訪﹐問余何自有此寶﹐余答以重價購之吳門﹐謂曰「先師手書極大者爲得之﹐所藏修道說若中等字﹐如此者絕少﹐而竟爲君所有。心印心畫﹐合並在目﹐非宗門一派气類默承﹐詎能致是乎﹖」遂手摹之以去。乃餘原本亦亡於倭﹐思之痛惜。

一生使不盡劉元城曰「一切君子小人﹐好惡不常﹐若要一時周至冠婚喪祭往還飲食之禮﹐一一過當周至時﹐費盡一生心力﹐只得人道是个好周至人﹐然又不能使君子小人皆喜﹐所謂外慕也。只有一个誠意千古萬今使不盡。」

十二生肖王伯厚困學紀聞曰「朱文公嘗問蔡季通十二相屬起於何時﹐首見何書。又謂以二十八宿之象言之﹐惟龍與牛爲合﹐而他皆不類。至於虎當在西﹐而反居寅﹐雞爲鳥屬﹐而反居西﹐又舛之甚者。韓文考異毛穎傳『封卯地』謂十二物未見所從來。愚按『吉日庚午﹐旣差我馬』﹐午爲馬之證也。『季冬出土牛』﹐丑爲牛之證也。蔡邕月令論云﹕『十二辰之會五時所食者﹐必家人所畜丑牛未羊戌犬酉雞亥豕而已。其餘虎以下非食也。』月令正義云﹕『雞爲木﹐羊爲火﹐牛爲土﹐犬爲金﹐豕爲水。但陰陽取象多塗﹐故午爲馬﹐酉爲雞﹐不可一定也。』楊升庵愼曰﹕『子鼠丑牛十二屬之說﹐朱子謂不知所始﹐余以爲此天地自然之理﹐非人能爲也。日中有金雞﹐乃酉之屬﹐月中有玉兔﹐乃卯之屬﹐日月陰陽互藏其宅也。古篆巳字作蛇形﹐亥字作豬形﹐餘可推而知矣。』空同子李夢陽曰﹕『十二支子鼠丑牛等﹐初謂取象耳﹐然木人見漆則瘍﹐貓見寅人則銜其兒走﹐徙其窠。』【王廷相雅述云﹕『世之木人多矣﹐而瘍者間有之﹐不木而瘍者亦有之﹐父木而子不木﹐其瘍則同﹐何耶﹖使一家三兩皆爲寅屬﹐其﹖不養子耶﹖寅人見之﹐徙其子﹐非寅人見之亦徙﹐此又何耶﹖』其雜著多可采【「其雜著多可采」﹐原作「雜其�多可采」﹐不可通讀。據明藏說小萃本攺。】。】艸木子葉世傑曰﹕『術家以十二肖配十二辰﹐每肖各有不足之形焉。如鼠無牙﹐牛無齒﹐虎無脾﹐兔無唇﹐龍無耳﹐蛇無足﹐馬無膽﹐羊無神﹐猴無臀﹐雞無腎﹐犬無腸﹐豬無肋﹐人則無不足也。』王文恪公鏊曰﹕『二十八宿分布周天以直十二辰﹐每辰二宿﹐子午卯酉則三﹐而各有所象。女土蝠﹐虛日鼠﹐危月燕﹐子也﹔室火豬﹐壁水狳﹐亥也﹔奎木狼﹐婁金狗﹐戌也﹔胃土雉﹐昴日雞﹐畢月烏﹐酉也﹔觜火猴﹐參水猿﹐申也﹔井木犴﹐鬼金羊﹐未也﹔柳土獐﹐星日馬﹐張月鹿﹐午也﹔翼火蛇﹐軫水蚓﹐巳也﹔角木蛟﹐亢金龍﹐辰也﹔氐土貉﹐房日兔﹐心月狐﹐卯也﹔尾火虎﹐箕水豹﹐寅也﹔鬥木獬﹐牛金牛﹐醜也。天禽地曜﹐分直於天﹐以紀十二辰﹐而以七曜統之﹐此十二肖之所始也。』王充論衡物勢篇曰﹕『五行之气相賊害﹐含血之虫相勝服﹐其驗何在﹖曰寅木也﹐其禽虎也﹔戌土也﹐其禽犬也﹔丑未亦土也﹐丑禽牛﹑未禽羊也。木勝土﹐故犬與牛羊爲虎所伏也。亥水也﹐其禽豕也﹔巳火也﹐其禽蛇也﹔子亦水也﹐其禽鼠也﹔午亦火也﹐其禽馬也。水勝火﹐故豕食蛇﹐火爲水所害﹐故馬食鼠屎而腹脹。曰審如論者之言﹐含血之虫亦有不相勝之效。午馬也﹐子鼠也﹐酉雞也﹐卯兔也。水勝火﹐鼠何不逐馬﹖金勝木﹐雞何不啄兔﹖亥豕也﹐未羊也﹐丑牛也。土勝水﹐牛羊何不殺豕﹖巳蛇也﹐申猴也。火勝金﹐蛇何不食獼猴﹖獼猴者﹐畏鼠也﹐嚙獼猴者犬也﹐鼠水﹑狝猴金也﹐水不勝金﹐狝猴何故畏鼠也﹖戌土也﹐申猴也﹐土不勝金﹐猴何故畏犬﹖十二辰之禽﹐五行之虫﹐以气性相克則尢不相應。凡含血之虫相服﹐至於相啖食者﹐自以齒牙頓利觔力優劣自相勝服。』長洲戴冠筆記曰﹕『十二生肖之義﹐嘗聞人述浙江參政左公贊之言﹐謂以足上趾爪奇耦辧辰數之奇耦﹐或疑子肖鼠﹐鼠足爪前耦後奇﹐又何也﹖予曰此可見取象極精﹐蓋子乃陰極生陽﹐又在夜半﹐萬物皆息之時﹐惟鼠獨動﹐若陰中有陽靜中有動然﹐故取象於此。丑牛﹐牛蹄分爲耦﹐寅虎﹐虎則五爪爲奇﹐卯兔﹐兔則四爪爲耦﹐其餘無不然。獨巳肖蛇﹐蛇固無足﹐又何取義﹖蓋巳在月乃純陽之月﹐在時乃純陽之時﹐數𨿽偶而時則陽﹐故用蛇以象之﹐蛇乃陰物﹐不用其足而象已著﹐疑亦諱言乎陰之意爾。又易曰幹爲馬﹐坤爲牛。造化權輿云馬之蹄圓﹐牛之蹄析﹐亦此義也。』何燕泉孟春曰﹕『十二相屬取義﹐子寅辰午申戌俱陽﹐故取相屬之奇數以爲名﹐鼠五指﹐虎五指﹐龍五指﹐馬單蹄﹐猴五指﹐狗五指。丑卯巳未酉亥俱陰﹐取相屬之偶數﹐牛四爪﹐兔兩爪﹐蛇雙舌﹐羊四爪﹐豬四爪。』見洪巽漫錄。『子午卯酉五行死處﹐其屬體皆有虧﹐鼠無膽﹐兔無腎﹐馬無胃﹐雞無肺。』見曾三異因話錄。或曰『鼠膽在首﹐非無也。』【余按﹐論指爪與戴所記蓋相通﹐論體虧與葉所論則互異﹐更參之。」】合觀古今諸說﹐而十二生肖可考見矣。

鸚鵡事相同唐武后畜一白鸚鵡﹐名雪衣﹐性靈慧﹐能誦心經一卷。後愛之﹐貯以金絲籠﹐不離左右。一日戲曰「能作偈求解脫﹐當放出籠。雪衣若喜躍狀﹐須臾朗吟曰「憔悴秋翎似禿衿﹐別來隴樹歲時深。開籠若放雪衣女﹐常念南無觀世音。」後喜﹐卽爲啟籠﹐居數日﹐立化於玉球紐上。後悲慟﹐以紫檀作棺﹐葬於後苑。【周公謹志雅堂雜鈔圖畫書帖類中﹐載王介石家有東坡書蔡君謨二小詩及杭妓周韶能小詩。蘇子容過杭﹐韶求脫籍﹐子容令卽席賦詩﹐有云「籠中若放雪衣女﹐多念阿彌陀世尊。」籍中皆作詩爲送﹐內有胡楚﹑龍靚二妓者詩最佳。此不知志林中有無。按前詩與鸚鵡所詠無異﹐抑傳之者有誤耶﹖並記之﹐以俟參考。】宋髙宗宮中養鸚鵡數百﹐皆能言語。髙宗一日問之曰「思鄕否﹖」鸚鵡曰「思鄕。」遂遣中貴送還隴山。後數年﹐有使臣過隴山﹐鸚鵡問曰「相公何處來﹖」使臣曰「自杭州來。」鸚鵡曰「上皇安否﹖」使臣曰「上皇崩矣。」鸚鵡聞之﹐皆悲鳴不已。使臣賦詩曰「隴口山深艸樹荒﹐行人到此斷肝腸。耳邊不忍聽鸚鵡﹐猶在枝頭說上皇。」此詩存郵亭壁間。武后所放鸚鵡有道气﹐髙宗所放鸚鵡有義气﹐人可不如鳥乎﹗唐太宗貞觀中﹐林邑獻鸚鵡﹐數言思鄕﹖還。開元中楊貴妃有鸚鵡呼雪衣娘﹐亦能誦心經。夫雪衣思鄕四字何相同如此﹖獨太宗所放不聞其能知恩﹐貴妃所畜不聞其能作詩﹐爲稍異耳。又春渚紀聞亦載一鸚鵡﹐云有韓奉議者爲通州守﹐家人得鸚哥﹐忽語家人曰「鸚哥數日來甚思量鄕地﹐若得放鸚哥一往﹐卽生死不忘也。」家人聞其語﹐甚憐之﹐卽謂之曰「我放你甚易﹐此去隴州數千里外﹐你怎生歸得﹖」曰「鸚哥亦自記得來時驛程道路﹐日中且去深林中藏身﹐以避鷹鸇之擊﹐夜則飛行求食﹐以止饑渴耳。」家人卽啟籠﹐及與解所系絳綫﹐且祝其好去﹐鸚哥亦低首答曰「娘子勿懣﹐更各自好將息﹐莫憶鸚哥也。」遂振翼望西而去。家人亦悵然久之﹐謂必無遠達之理。至數月﹐舊任有經使何忠者自隴州差至京師投文字﹐始出州城﹐回憩一木下﹐忽聞木杪有呼急足者﹐忠愕然﹐謂是鬼物﹐呼之再三﹐不免仰首視之﹐卽有一鸚鵡﹐且顧忠曰「你記得我否﹖我便是韓通判家所養鸚哥。你到京師﹐切記爲我傳語通判宅眷﹐鸚哥已歸到鄕地﹐甚快活﹐深謝見放也。」忠咨嗟而行。至都﹐遂至韓第﹐問鸚哥所在﹐具言其所見﹐舉家驚異﹐且念其慧黠及能偵候﹐何忠傳達其言爲可念者﹐或未以爲信﹐舉太宗林邑鸚鵡﹑明皇時楊貴妃鸚鵡証之。河南邵氏聞見錄十七卷中﹐亦云有關中商得鸚鵡於隴山﹐能人言﹐商愛之。偶以事下有司獄﹐旬日歸﹐輒嘆恨不已﹐鸚鵡曰「郎在獄數日已不堪﹐鸚鵡遭籠閉累年﹐柰何﹖」商感之﹐攜往隴山﹐涕泣放之去。後每商之同輩過隴山﹐鸚鵡必於林間問﹕「郎無恙﹖托寄聲也。」按六事大槪不甚異﹐不知何故。宋李昌齡曰「昔韋南康鎭蜀時﹐有一鸚鵡﹐甚慧馴﹐養者曉以佛理曰「若欲念佛﹐當由有念以至無念。」卽仰首奮翼﹐若聽若承﹐及使念佛﹐則默然不答。或詰其不念﹐則唱言阿彌陀佛一聲﹐意有悟以有念爲緣生﹐以無念爲眞際也。一日不震不僕﹐斂翼委足﹐奄然而絕﹐焚之﹐有舍利。韋公爲立塔瘞之﹐號曰鸚鵡塔。

方言須臾卽斯須﹐鄒魯方言。楚辭招魂尾句皆曰些﹐【蘇个反。】楚人方言﹐卽梵語薩最訶也﹐三字合言之卽些字。

西湖佳舫【「西湖佳舫」﹐原作「湖舫」﹐意頗含混﹐據明藏說小萃本補。】杭州湖船最精妙者曰水月樓﹐惟以供要路之過杭者。

羅一峯遺事【「羅一峯遺事」﹐原無「羅」字﹐據明藏說小萃本補。】偶閱鄒先生立齋智集﹐得羅一峯先生遺事六條﹐錄以爲廉立之助。楊東裏作相時﹐以百官祿薄﹐請令得受皁隸錢﹐自是遂以爲例﹐獨先生不受。髙州守饒秉鑑見先生衣單﹐饋繭袍﹐先生服之入金牛﹐遇一丐死於道傍﹐卽解袍以斂﹐而買棺以葬之。保寧守李直作懷賢堂祀三陳﹐請先生記﹐先生卻之曰「堯叟堯咨無可祀﹐祀文惠而及其父母可也。」先生欲買義田以贍族人﹐進賢令呂升知其力不足﹐以堂食錢助之﹐先生不受﹐曰「食以堂名﹐非公可得而私也。」廣東按察使陶公以白金五十兩請大忠祠記﹐先生許之﹐卽日盡散諸族人。一日客來甚蚤﹐先生固畱之飯﹐不知其家無米也。夫人乞諸鄰﹐得濕粟數升﹐旋炒旋脫之﹐則日已將中矣。先生亦曠然﹐不以爲意也。崔后渠集中論一峯行鄕約而戮族人﹐余因取章楓山先生復一峯書﹐附載於後﹐見一峯此舉乃君子之過﹐而亦以見有剛正之操者﹐精義之學亦不可不講也。書曰「鄕約之行﹐欲鄕人皆入於善﹐其意甚美。但朱呂之制有規勸無賞﹐豈其智不及此﹐蓋賞罰天子之柄﹐而有司者奉而行之。居上治下﹐其勢易行﹐今不在其位﹐而操其柄﹐已非所宜﹐況欲以是施之父兄宗族之間哉﹗或有尊於我者﹐吾不得而賞罰焉﹐則約必有沮而不行者矣﹐可不慮其所終乎﹗在比之九五﹐王用三驅﹐失前禽。夫子以爲捨逆取順﹐蓋來者不拒﹐去者不追﹐不能必人以從我也。凡入約者﹐必其誠意感孚﹐革心向化而後可﹐有不能從﹐則當聽其出約。今欲假官府之權力邀彊制﹐以必人之從己﹐殆非所謂顯比之道也。又聞族人有爲盜者﹐必親置之死地﹐此於當代之典﹐先王之制﹐聖賢之事﹐皆所未聞﹐孔子曰﹕『古之爲盜﹐惡之而不殺也。』不先其教而一殺之﹐是以罰行而善不反﹐刑張而罰不省。若孟子所謂『不待教而誅』者﹐蓋指殺人於貨之盜而言耳﹐如穿窬鼠竊而皆殺之﹐則彼禦人於國門之外者﹐將何法以加之乎﹖禮曰﹕『公族其有死罪﹐有司讞於公﹐公旣三宥之矣﹐而又使人追之﹐曰「𨿽然﹐必赦之。」有司對曰「無及也。」然後爲素服不舉﹐如其倫之喪﹐親哭之。』夫以朝廷之上﹐法度所在﹐其處宗族之死罪者若是﹐而況於手自殺之乎﹖又﹖罪不應死者乎﹖以是知聖賢之在鄕黨﹐其所以處族人者﹐殆有不然。昔漢人有爲盜者曰﹕『刑戮是甘﹐乞不使王彥方知。』彥方遺布一端﹐卒能化盜﹐使之道不拾遺。是不猶愈於殺乎﹖陽城居於晉之鄙﹐晉之鄙人燻其徳而善良者幾千人﹔溫公與康節在洛﹐裏中後生皆畏廉恥﹐欲行一事﹐必曰﹕『無爲不善﹐恐司馬端明﹑邵先生知。』是皆君子之居鄕有不約而自化者。以先生名徳﹐當不下於諸公。自身而家﹐自家而鄕﹐久於其道﹐彼將自孚﹐何用汲汲乎彊人以從約﹐重法以禁盜耶﹖𨿽曰君子之所爲﹐眾人固不識﹐然某之愚﹐實有不能無疑者﹐深願先生熟思而審處之。如使今之吉丰﹐亦如溫公康節之洛﹐則朱呂之鄕約﹐庶可行矣。」

杜用文選葛常之韻語陽秋曰「子美善用文選語﹐故宗武亦習之不置﹐所謂『熟精文選理﹐休覓彩衣輕』。又云『呼婢取酒壺﹐續見誦文選』是也。今試取校之﹐兩字連同者甚眾﹐三字四字以至五字而止﹐間一有焉﹐始知得於文選多矣。」杜之源流所自﹐誠在於此﹐後之沈酣於杜者﹐則惟文信國公文山一人而已﹐其餘但拾殘唾﹐何足尙也。昔人言「文選爛﹐秀才半」﹐蓋以文選作本領故耳。

無行無學孫楚媚王濟以驢鳴﹐魏收說文宣以狗吠﹐潘安仁拜賈謐之車塵﹐宋之問捧張昌宗之溺器﹐文人之無行﹐一至此哉﹗平生著述辛苦以傳世者﹐適足爲後人嗤笑之資﹐則亦弗思甚矣。虞嘯父欲獻孝武以魚鮓﹐劉道隆欲見超宗之鳳毛﹐不學無術﹐一至於此。黃庭堅云「人無古今﹐浸灌於中﹐照鏡則面目可憎﹐對人則語言無味。」此之謂也。此桑思玄悅庸言中語。

釋稱娼女男色等名【「釋稱娼女男色等名」﹐原只作「釋稱」二字﹐不知所指爲何。此據明藏說小萃本補。】釋名娼女曰摩鄧迦﹐又曰尋香人。男色曰旃羅含﹐惡人曰鳩羅﹐賊曰朱利艸﹐金曰蘇伐羅﹐銀曰阿路巴。

農無逸時昔人謂農人三時之勞﹐一時之逸﹐余竊謂農人未嘗有一日逸也。特治農務必三時而後收斂始畢﹐故可云然耳。不知收斂旣畢﹐官逋私負﹐紛紛集擾﹐仰事俯育﹐惻惻關心。當斯時而不遑暇食﹐猶可左支右吾﹐稍或懈焉﹐啼饑號寒立至矣。聶夷中「二月賣新絲﹐五月糶新谷」之句﹐先儒稱爲曲盡田家情狀﹐今殆有甚焉。蓋蠶絲五月﹐谷粟九月﹐此常候耳﹐預取給於二三月前﹐猶是稍能過活之家也。其爲百孔千瘡者﹐皆遞年隔歲﹐咄咄藉是﹐二月之賣五月之糶﹐豈足以形容之哉﹗欲求頃刻之逸﹐不可得矣。噫﹗

攺名取媚嘉靖中﹐浙人徐學詩極論嚴嵩去職﹐蘇之嘉定有同姓名者﹐亟攺詩爲謨﹐今登顯要矣。嘗觀宋時王明淸揮塵前錄記一事云「元佑名卿朱紱者﹐君子人也﹐紹興初﹐不幸坐黨錮。崇寧間亦有朱紱者蘇州人﹐初登第﹐欲希晉用﹐上疏自陳與姦人同姓名﹐恐天下後世以爲疑﹐遂易名諤。蔡元長果大喜﹐不次擢用。」何前後之一轍如此也﹗

崔后渠名言【「崔后渠名言」﹐原無「崔」字﹐據明藏說小萃本補。】相臺崔公銑曰「碑志盛而史贗矣﹐唐詩興而教亡矣﹐啟札具而友濫矣﹐表箋諛而君志驕矣﹐制誥儷而臣報輕矣﹐賄幣流而贄禮失矣﹐舉業專而經學淺矣﹐登第易而全才蔑矣。」

辧天祿閣外史天祿閣外史﹐乃近年昆山王逢年所詭托者﹐逢年特一有筆性浪子耳。邇有餘姚人胡禦史某﹐沾沾以文學自喜﹐雜此文於左﹑國﹑司馬諸篇中刊行【「雜此文於左國司馬諸篇中刊行」﹐「文」字原作「筆」﹐義晦﹐據明藏說小萃本﹑淸順治本攺。】﹐頒於蘇常四郡學宮﹐令諸生誦習之。殆亦一奇事也。【如省心錄非林和靖﹐指掌圖非東坡﹐龍城錄非子厚﹐皆系僞作﹐此等甚多。】

筆墨筆墨二事﹐士人日與周旋﹐不可茫然莫識其梗槪也。曩時買墨於金閶﹐吳山泉餉余以文衡山帖一﹐中乃記墨法也。余邑孫大雅滄螺集有贈筆生張蒙序﹐二文論筆墨大略具矣﹐並存之。序曰「昌黎韓子傳毛穎爲中山人﹐中山非晉﹐乃唐宣州中山也。宣州自唐來多擅名筆﹐而諸葛氏尢精。諸葛嘗遣其子授筆柳誠懸﹐且語其子曰﹕『柳學士善書﹐當畱此筆﹐不爾卽以常筆與之。』旣而柳果以不入用﹐別求他筆。其子不能知﹐諸葛語之曰﹕『前所進者﹐非二王不能用也。』柳爲一代法書﹐而不知諸葛之用意﹐諸葛之藝﹐乃能過誠懸之書﹐信乎千里馬常有﹐而伯樂不常有也。國初﹐此法流吳興﹐自馮應科﹑陸穎輩首被趙文敏賞識﹐而宣州之筆殆無聞焉。余嘗以筆何勝於宣﹑湖﹐筆工有不能言﹐此蓋未見韋續論筆之過。其法取崇山絕仞中兔毛﹐八九月收之﹐毫長一寸﹐管長五寸﹐鋒齊腰彊爲善。大抵巖石陟絕﹐其兔下上奔突﹐舉身之力皆聚於毫﹔至八九月霜降竹枯﹐聳身曲脊以耐寒栗﹐則其力愈勁。宣﹑湖又山郡﹐兔材易集﹐故家有其業﹐業有其人。至於用意之妙﹐齊鋒不難﹐而腰彊爲難﹐鋒齊者類不能彊﹐腰彊者有不能齊﹐𨿽趙文敏用馮陸筆﹐亦僅得其齊﹐而罕得其彊。余𨿽不善書﹐然私識其故﹐而有以知韋說之不謬。吳興陸用之精於爲筆﹐不在馮穎之下。徙居婁江﹐授其甥顧秀巖﹐秀巖又授其甥張蒙﹐世傳筆法﹐如出一手。自漳泉廣海賈舶來吳﹐艤舟岸下﹐百金易之﹐殆無虛歲。𨿽淞之士大夫求筆﹐有不待遠走百里而取之幾席之下矣。生論筆之利病﹐辯析至到﹐始余識之吳郡學宮﹐數求餘言﹐時造次欲書未暇也。後余還淞﹐其請益堅﹐故序以廣士君子之知﹐而嘆識者之稀也。」記曰「昔人雅重文房之選﹐余學書五十年﹐頗畱意玆事。近時陶穎之外﹐惟楮墨最爲敝濫﹐古紙不復可見矣。墨出歙州者差彊人意﹐蓋其地去李氏𨿽遠﹐而制法猶存。其取煙﹑入膠﹑和材﹑搗煉﹑收貯之類﹐極爲煩瑣﹐故其成甚難﹐而其直亦甚昂。數十年來不勝售者之眾﹐其直之下曾不及所費百分之一﹐若是而求其不濫﹐何可得哉﹗余往歲喜用水晶宮墨﹐蓋歙人汪廷器所制﹐廷器自號水晶宮客﹐家富而好文雅﹐與中朝士大夫遊﹐歲制善墨遺之﹐然所制僅僅數十挺﹐特供士大夫之能書者﹐而不以售人﹐故其制特精。嘗爲餘言制法之妙﹐謂所燃燈心必染茜用之﹐嘗一歲失染﹐墨成﹐精光頓減﹐其不可忽如此。近有吳山泉者﹐廷器之甥﹐實得其法。居吳中﹐制墨亦精﹐余亦喜用之。恐其欲易售而忽其法也﹐故爲說廷器之用心不苟如此。按古法﹐用好純松煙﹐幹搗細篩﹐每煙一斤用膠五兩﹐浸梣皮汁中﹐梣皮卽江南石檀木皮也。其皮入水綠色﹐又解膠﹐並益墨色。雞子白五枚﹐眞珠麝香各一兩﹐皆別治合調﹐鐵臼中搗三萬杵﹐可過不可少。一法﹐松煙二兩﹐丁麝香漧漆各少許﹐入紫艸色紫﹐入梣皮色碧﹐皆助墨光。大凡墨以堅爲上﹐古墨以上黨松心爲煙﹐以代郡鹿角膠煎爲膏而和之﹐其堅如石。惟易水人祖氏得其法﹐祖蓋唐之墨官也。其後有奚超者﹐亦易水人﹐唐末與其子廷珪來歙﹐而唐時賜姓李氏。父子皆善制墨﹐而超尢精。論者言超墨其堅如玉﹐其紋如犀﹐徐常侍鉉嘗得李超墨﹐長不過尺﹐細如箸﹐用十年乃盡﹐其磨處邊際似刀﹐可以截紙。又言其墨書版牘﹐歲久牘朽而字不動﹔皆言其堅也。當時但知廷珪善墨﹐而不知超之尢精如此。陶雅爲歙州刺史﹐謂超曰﹕『爾近制墨﹐甚不及吾初至郡時。』超曰﹕『公初臨郡﹐歲取墨不過十挺﹐今數百挺未已﹐何能精好﹖』夫超之能﹐猶以多不得精爲患﹐今之制者﹐動以數千﹐嗚呼﹐是尙得爲墨乎﹖嘉靖乙未仲冬衡山文徵明書。」

牡丹百詠成化時﹐常熟富室魏姓者其家園牡丹盛開﹐招客燕賞﹐首席爲其邑城廣西僉憲湯克難琛﹐次席爲其郡城詩人張豫源淮﹐兩公卽席用僧明本梅花詩神﹑眞﹑人﹑塵﹑春一韻﹐各成百詠於一日之間﹐誠騷壇絕世之盛事哉﹗豫源百詠﹐都南濠穆序之﹐其侄工部郎中嘉玉刻於弘治癸亥春三月。克難百詠﹐錢東湖仁夫序之﹐其孫湖廣憲副繼文刻於嘉靖甲申春三月。傳刻𨿽有遲速﹐而皆賴於後人之賢﹐且偶然同遘於花發之時﹐均可記也。寓圃雜記記正統間江陰布衣徐頤﹑常熟上捨魏某兩家甚富﹐必欲得一京職﹐徐謀於中官王振﹐魏懇於當道大臣﹐皆得爲中書舍人。徐以黨人罪歸﹐魏稍遷主事﹐京師稱爲「金中書」﹑「銀主事」。魏卽賞牡丹之人也。

痘凶小兒出痘瘡時﹐乳母乳忽斷絕者﹐其子必凶﹐多驗。

論陳季昭畫【「論陳季昭畫」﹐原無「論陳」二字﹐據明藏說小萃本補。】友人問余以吳中丹靑名家﹐余稱相城翁爲最﹐又欲一一次第數之。聞余稱陳公季昭﹐渠怪謂﹕「未聞此人也。」且據王鳳洲卮言爲證。余笑謂之曰「陳公在當時𨿽以丹靑垂名六十年﹐然不喜親世事﹐所莫逆者﹐惟杜東原先生。其人宜乎今世之莫稱也﹐祝枝山曾志其墓﹐甚稱說之。子信今鳳洲﹐獨不信昔枝山乎﹖」余家先世貽陳公松林髙逸圖﹐乃天順三年三月望日所畫﹐信是髙品。周東村臣與季昭同居郡城爲鄰﹐因通贄請業﹐傳其法以名世﹐東村又以其傳傳仇十洲英。蓋東村﹑十洲﹐一親受業季昭﹑一私淑季昭者也。公名暹﹐季昭其字。戴章甫筆記記陳暹季昭爲南京刑部郎﹐作嘲分俸絕句﹐是同時有兩陳暹而字又同也﹐但未考其何地耳。

王孝子王生世名﹐浙武義縣人。萬曆四年﹐父良爲族王俊十六者毆死﹐時生年十六﹐方遊學﹐聞訃歸﹐則父已斂數日。生慟且恨﹐狀於官﹐祖母與其母泣曰「兒寧忍殘父屍乎﹖」不得已﹐陽諾其和﹐仇者以田書券付生﹐受之﹐每入輒計租直﹐封價以藏﹐所饋卽銖錙無不封識者。繪父像﹐且自繪懸劍侍﹐托言古人出必帶劍奉像﹐朝夕泣拜﹐誓必報。購一刃﹐自勒報仇刀三字於上﹐母與妻不知也。七年服闋遊邑庠﹐生愈蹙曰「吾何面目立明倫堂﹗」自是不爲舉業﹐惟手書忠孝格言誦焉。生子甫數月﹐每撫之曰「吾已有後﹐死無憾。」母妻訝之。至九年正月二十六日﹐仇俊飲於鄰且醉﹐生乃揮刃碎其首斬之﹐至家白於母﹐舉家駭哭﹐遂出其向所封識者及宿構自首狀﹐投於邑請死。邑令陳君驗所封識﹐果非一時事﹐且訪之士民﹐皆服。陳曰「此孝子也﹐不可令與獄卒伍。」置之別館﹐隨上其事於當道﹐當道委金華守周君按其事﹐周復委金華汪令庭訊之﹐生曰「復何言﹖吾事畢矣﹐只欠一死。」令曰「檢若父屍驗﹐有傷﹐若止應坐子孫擅殺行凶人律。」王生曰「吾惟不忍殘父屍以至此﹐死則抵仇﹐何檢爲﹖」遂具呈懇乞放歸﹐辭母﹐負劍柩前。金華令憐之﹐遂爲文請於郡﹐其略曰「謹按王世名宿抱父冤﹐潛懷壯志﹐彊顏與仇同室﹐矢心終不共天。封買和之貲不遺錙銖﹐鑄報仇之刀懸之繪像﹐就理恐殘父骨﹐卽死慮絕父嗣。歲序屢更﹐剛腸愈烈﹐及甫生男一歲﹐謂可從父九原﹐遂剸刃於仇人﹐甘投身於法吏。驗父若果有傷﹐擅殺應從末減﹐但世名誓不毀父屍以生﹐惟求卽父柩而死。觀於孝心激烈﹐一檢必至自盡。夫不檢則惟有以世名之身抵所殺之命﹐檢則世名且自盡﹐是世名不檢固死檢亦死﹐死等耳﹐捐生慷慨﹐旣難卒保其身﹐而就死從容﹐似宜曲成其志﹐合應放歸故里﹐聽其自裁。若果不愛其死﹐以息兩家相報無已之冤﹐且令後之借口報仇者曰若殺人報仇必如世名之自殺而後可﹐則孝子百世之名可成﹐而國家三尺之法亦不廢矣。郡可其議﹐生遂得歸。金華令謂生曰﹕『子行﹐吾當徐來。』生曰﹕『吾志決矣。』行至武義﹐其母與妻持生號﹐生泣曰﹕『以父之遺﹐爲父死﹐𨿽離母﹐得從父矣。』謂妻曰﹕『善事若姑﹐善撫若子。』見陳君﹐置之前所館處﹐令人守之。生志終不易﹐取父木主懷之。金華令以五月八日至武義﹐邑士民聚而直其事﹐金華令曰﹕『吾固不欲王生死。』令人舁其父柩至﹐生聞之大號曰﹕『汪君顧不諒我。』遽以頭觸地﹐守者持之得不死﹐夜半復求死﹐不得。明晨﹐邑諸生輩翼生至﹐望見金華令﹐卽以頭觸階石﹐血噴如雨伏地﹐地爲之赤。金華令曰﹕『吾欲生世名﹐故檢其父﹐今必死﹐檢復何爲﹖』遂令舁生去﹐且遺文生弔焉。其詞曰﹕『嗚呼﹐烈哉兮王生﹐胸中有恨兮幹蒼旻﹐一心圖報兮何幽深﹐六年嘗臥兮殊苦辛。揮刃白日兮斬仇人﹐含笑入地兮畱芳名。劍光皎皎兮昭日星﹐英魂耿耿兮扶天經。嗚呼﹐烈哉兮王生﹗』生少蘇﹐整巾起﹐歌之曰﹕『汪君知我。』遂取所集忠孝詩並別母屬妻詞封之﹐復作一書致守者上陳君以達汪君﹐遂不食而死﹐死猶懷父主不釋。時五月十一日也。陳君以禮斂﹐且親至其廬﹐爲文祭之﹐又弔以歌。邑人議以向所封識建祠祀之﹐陳君曰﹕『此生所不享者﹐當別議。』令人持其書至金華﹐令發而讀之﹐不勝悲咽﹐遂書其事以傳焉。萬曆辛巳歲仲夏望前三日金華知縣汪可受著。」余稍約其辭而存之。汪﹐庚辰進士﹐湖廣黃梅人。

古文己字沈存中云「古文『己』字從『一』從『亡』﹐此乃通貫天地人﹐與『王』字義同﹐中則爲王﹐或左或右則爲『己』。」僧肇曰「會萬物爲一己者﹐其惟聖人乎﹖子曰『下學而上達』﹐人不能至於此﹐皆自成之也。得『己』之全者如此。」

熟雞奇變萬曆癸未正月初六日﹐常熟城中邱郡家爨下有食櫥﹐內錫旋置熟雞半巨只﹐此除夜所餘者﹐連日以賀節馳逐忘之矣。是早婢檢器皿至食櫥邊﹐見光焰耀目﹐隨覓所在﹐乃旋中雞蒸气結成一小殿宇﹐中坐佛一尊﹐如世間大士像。婢忙奔告於郡﹐郡移於堂之桌上﹐南面﹐整冠服﹐率家眾羅拜之﹐不滅。細視﹐惟見晶晶熒熒殿宇如琱﹐鏤像眉目皆分明﹐越三日猶故。家眾駭愕﹐若醉若癡﹐祕不敢言。第四日更餘﹐召巫者﹐結束一艸船﹐浮之於城河。是時其縣學生名周琦者處郡家館﹐浮河之次日﹐正周赴館晨也﹐故聞之獨詳。燈夕後﹐余冢孫至常熟會文﹐周親與孫說﹐竟不知何祥何災也。郡乃嚴相國家家幹﹐亦曾爲某邑丞。【後郡旋歿﹐子以買入學事敗罹罪﹐幾千金之產﹐一朝蕩覆靡遺。曩固怪異之兆與﹖惜余記時不能懸斷之也。周中丙戌進士﹐亦不久卒﹐卒不久﹐家之顚沛更有甚於邱者云。】

詠桑蠶等詩【「詠桑蠶等詩」﹐「詠」字原無﹐據明藏說小萃本補。】少保於公題桑云「一年一度伐條柯﹐萬木叢中苦最多。爲國爲民甘寂寞﹐卻教桃李聽笙歌。」沈石田詠蠶云「衣被深功藏蠢動﹐木筐火暖起眠時。願言努力加餐葉﹐二月吳民要賣絲。」姑蘇秋官馬淸癡愈題蠶豆云「蠶忙時節豆離離﹐爛煮堪充老肚皮。卻笑牡丹如斗大﹐可能結實濟人饑﹖」宋時王文康公詩云「棗花至小能成實﹐桑葉𨿽柔解吐絲。堪笑牡丹如斗大﹐不成一事只空枝。」馬作蓋本於此。郡照王尙文題棉花云「采得西風雪一籃﹐禦寒功在倍春蠶。世間多少閒花艸﹐無補於人也自慚。」無錫秦廷韶題菜云「翠葉蒙茸塌地鋪﹐曉炊初薦美如酥。世間此味人知少﹐乞報中州士大夫。」諸作皆非嘲風弄月之比﹐可獻之采風者。

不肖王浚川廷相云﹐周濂溪之子曰「環溪元翁者與蘇﹑黃諸公學佛談禪﹐盡壞其家學﹔歐文忠之子棐與僧講法﹐失其父風﹔蘇東坡之子過父事梁師成﹐變乃翁之節﹔韓稜不諂權貴﹐其孫演則黨附梁冀。人之不肖亦不系於世類如此。」【權貴﹐竇憲也。】

父在觀志章旨「父在觀父之志﹐父沒觀父之行」。先意承志繼志述事之教﹐非孔子觀人也。若曰父在子不得自專﹐而志則可知﹐是啟人以陰蓄叛父之志也。此是朱近齋之說﹐極爲有理。考亭聞之﹐當亦心肯。

神鵲鳴冤有傳至神鵲鳴冤傳者﹐事甚奇。傳云「張興﹐盱眙人﹐以策騾爲生﹐時往朱家林﹐獲二鵲歸。平明策騾出﹐兼籠二鵲﹐欲便市之。有一商賃其騾﹐冀往新溪﹐路見二鵲﹐急解金贖而縱之野﹐而橐裝已爲所覘矣。邇幽闃地殺商﹐沈屍於灣河﹐盡有其橐中金而返﹐人莫之覺也。一日﹐喬侯決獄﹐二鵲倏西至﹐飛鳴繞案﹐如怨如訴﹐遣之再三﹐竟不散。侯疑有佳報﹐乃搖吻鼓尾者三﹐疑有冤﹐兩作首肯狀。侯云﹕『果冤﹐爾當自屋梁上下更環飛三﹖。』如其飛不爽。侯問﹕『冤何在﹖可銜簽與兩直兵去。』二鵲跳躑而前﹐回首數四﹐後又或飛或落﹐若恐飛捷直兵不克追也。行可三十里許灣河畔﹐輒投入水中去﹐久之出﹐喧噪異常﹐水面浮漚層起。直兵以復侯﹐侯躬往觀焉﹐鵲亦隨之往返。侯令漁人捕一伏屍如生﹐年約三十餘﹐背束大石﹐長鞭擁其項。仍諭鵲﹕『再示其圖之者爲誰﹐我爲若決之。』仍命兩直兵俱﹐別令數人尾其後﹐以俟可擒。二鵲引如前﹐至平康村髙槐下﹐茅屋五椽﹐編棘爲籬﹐騾二頭在焉。鵲竟噪其檐﹐其人出﹐輒集其肩臂而頻噪之。其人怒欲擊﹐復立噪於屋。直兵悟﹐紿云﹕『吾輩緣公務﹐欲騾走長淸橋。』其人以力怯辭﹐直兵言﹕『去寧倍金謝。』因行。其人馳騾足下﹐見直兵腰懸鞭策﹐卽熟視而辧認之﹐蓋謀商時用以擁項者也﹐直兵特袖之來﹐欲探其意耳。幸累錯愕﹐業自敗﹐厥情益實。約半塗﹐直兵連尾之者﹐已執矣。侯細鞫成招﹐銀四十兩﹐檢之其家﹐尙完璧﹐第瑣碎者稍費一二﹐終不招其商之姓氏與鄕籍何如也。遂下獄擬罪﹐而浮瘞商於東城下﹐二鵲因俯首致謝﹐後於瘞商處旋摩悲鳴﹐猶不忍割。侯遂付民家籠養此鵲﹐以候上官定奪發落。嗚呼﹐全蛇獻珠﹐活雀投環﹐古記之矣。今商不辧爲何地人﹐而以縱鵲雪泉下之沈冤有是哉。好生者之驗乎﹗然張興利商財﹐毒商命﹐人不及覺﹐而鵲訟之官﹐致有此報﹐𨿽曰鵲靈﹐實由天假﹐詎謂天鑑昭昭﹐毫髮可欺也﹗世之萌異心者可鑑矣。」此聞之盱眙眾商﹐信而可徵。時萬曆十一年癸未孟冬事也。

東坡托諭詩【「東坡托諭詩」﹐原無「東坡」二字﹐據明藏說小萃本補。】「人生到處知何似﹐恰似飛鴻蹋雪泥。泥上偶然畱指爪﹐鴻飛那復計東西。」東坡有爲之言也。

陰多陽少【「陰多陽少」﹐明藏說小萃本作「論平仄」。】葉文莊公盛云「數自一至十﹐惟三平聲﹐八卦惟乾離坤平聲﹐十干十二支皆仄多平少。陰常有餘﹐陽常不足﹐君子少而小人多﹐此亦可見。」

注參同契托名【「注參同契托名」﹐原缺「注」字﹐悖於正文文義﹐據明藏說小萃本補。】朱子注參同契﹐托名鄒欣﹐鄒與邾同出姬姓﹐是朱字﹐欣與熹同訓喜字。

陶仲文傳【附奉安壇疏【「陶仲文傳附奉安壇疏」﹐原無「陶」字及「附奉安壇疏」六字﹐據明藏說小萃本補。】】閱楚新刻志﹐得陶仲文傳﹐錄之。「陶仲文﹐黃岡人﹐故姓潘﹐其父潘允興者爲陶氏假子﹐生仲文﹐因冒姓。仲文少爲蘄水﹑黃梅二縣掾﹐喜治神仙方術﹐嘗受符水訣於羅田萬玉山。而邵眞人元節微時亦往來仲文家。嘉靖初﹐仲文選授遼東庫官﹐秩滿需次吏部﹐升山東某縣主簿﹐而邵眞人已幸世宗。比老﹐欲請骸骨﹐未有間﹐會宮中黑眚見﹐邵治之亡驗﹐遂薦仲文代己。召試之﹐仲文稍以符水噀劍﹐絕其妖。莊敬太子患痘﹐從仲文禱而瘥﹐上寵異之。己亥扈聖駕南巡﹐至衛輝府﹐白晝有旋風繞駕不散﹐上問仲文何祥﹐對曰﹕『主火。』上遣仲文禳之﹐仲文奏曰﹕『火終不免﹐第謹護聖躬耳。』是夜行宮果災﹐宮中死者亡算﹐上僅以身免﹐卽日敕行在吏部授仲文神霄保國宣教髙士。上體素羸﹐步履少囏﹐一日問仲文﹕『卿何術祈禱取驗﹖』仲文因勸上玄修保元神﹐主於淸靜寧一﹐則法無不驗。自是上退居迎和宮﹐輒事祕禱﹐以祈天永命。歲餘﹐進神霄保國弘烈宣教振法通眞秉一眞人﹐領道錄事﹐食正二品俸。尋加少保﹑禮部尙書﹐又加少傅﹐余官若故﹐食正一品俸。俄進少師﹑少傅兼少保﹑禮部尙書﹑神霄保國弘烈宣教振法通眞忠孝秉一眞人﹐知道錄事若故。前此大臣無兼總三孤如仲文者。尋又攺神霄紫府闡範保國弘烈等號﹐知道錄事﹐少師﹑少傅兼少保﹑禮部尙書若故﹐勛階特進光祿大夫柱國﹐又兼支大學士俸﹐尋支伯俸。二十九年春不雨﹐上問仲文﹕『何以久不雨﹖』仲文曰﹕『疑有冤獄。』時河間人王聯以忤逆抵極刑﹐因誣奏原問官故巡撫副都禦史胡纘宗等以詩誹謗﹐詔逮治之﹐考訊久﹐亡狀﹐上釋之。是夜漏下四鼓﹐大雨﹐明日召吏部尙書夏邦謨至迎和門授敕﹐敕曰﹕『禮部尙書兼眞人陶仲文禱雨濟旱﹐力贊平獄﹐特封爲恭誠伯﹐賜誥﹐﹖祿一千二百石。』八月降敕﹐歲加祿米一百石﹐仲文疏辭﹐上曰﹕『卿祝釐保國﹐禱祈雨暘﹐累累效職。若鞫獄﹐非卿職也。果專恭太上﹐盡職玄修﹐𨿽數爵﹐亦未克酬。今以平獄謝﹐似非宜﹐且準辭。』是歲北虜犯闕﹐詔舉羣臣可任邊事者﹐仲文以閒薦所善府丞吳人朱隆禧﹐上札曰﹕『師言隆禧可用﹐但祖宗法不可廢﹐以朕計之﹐靜爲上。』蓋隆禧故考察閒住官也﹐上卽寵用仲文﹐不欲令預朝政。乃仲文實無他方術﹐在上左右最久﹐亦心憚上威嚴不測﹐不敢他有所姦。後仲文請老﹐盡以上素所賚金三萬兩﹑帛千匹﹑蟒衣玉帶諸寶器奏進﹐上察其意篤﹐詔收內庫。已出修蘆溝橋﹐仍遣官給驛還鄕﹐居亡何卒﹐年八十﹐賻卹甚厚。隆慶初﹐詔追奪仲文爵典﹐籍其家。」仲文初名典眞﹐余家有舊通報﹐中載其請乞奉安雷壇疏﹐頗備當時聖眷﹐附以備考。「神霄保國弘烈宣教振法通眞忠孝秉一眞人﹑領道教總各宮觀持﹑知道錄事﹑少保﹑禮部尙書陶典眞一本﹐懇乞天恩﹐奉安雷壇﹐允光聖典事﹕欽蒙聖恩﹐差官於臣原籍湖廣黃州府黃岡縣團風鎭雷壇舊址增修﹐今已落成﹐欲令男太常寺寺丞陶世同﹑臣婿博士吳浚躬送欽頒神像供器前去奉安﹐並送臣妻一品夫人袁氏詣祖塋祭埽﹐用彰皇上崇神勸孝聖典﹐事畢回京供職。沿途經過官司﹐量給應付往回﹐臣等不勝感荷天恩﹐激切之至等因」。奉聖旨﹕「覽卿奏工成﹐令男奉母去安神像並祭埽﹐朕心嘉悅。著兵部便行沿途經過軍衛及水陸馹遞等衙門﹐一體往還﹐衛護應付﹐不許遲誤﹐違了的不饒。還衛內官一員﹐各寫敕與他﹐該部知道。」

洞蠻四種人江西省崇義縣﹐正徳間新立民皆軬種洞蠻也﹐軬字在軫韻中﹐音部本切。後山叢談云「二廣居山谷間不隸州縣﹐謂之猺人﹐舟居謂之蜒人﹐島上謂之黎人。瑤音姚﹐蜒音延﹐韻書作蜑寫者﹐音但﹐下注南夷海種。則蜒字宜以虫從下爲正。軬種亦曰軬人。」叢談所載三人﹐今稱無異﹐蓋有四等異人稱矣。【蜑戶﹐廣海采珠人﹐載輟耕錄。】

容齋失考宣公事【「容齋失考宣公事」﹐原無「宣公事」三字﹐據明藏說小萃本補。】容齋五筆曰「左傳載衛宣公烝於庶母夷姜﹐生伋子焉﹐爲之娶於齊而美﹐公取之﹐生壽及朔。宣姜與公子朔譖伋子。宣姜者﹐宣公所奪伋之妻也。公使伋於齊﹐遣盜待諸莘將殺之﹐壽子告之﹐使行﹐不可﹐壽子載其旌以先﹐盜殺之﹐遂兄弟並命。按宣公以魯隱四年十二月立﹐至桓公十二年十二月卒﹐凡十有九年。姑以卽位之始﹐便成烝亂﹐而伋子卽以次年生﹐勢須十五﹖然後娶﹐旣娶而奪之﹐又生壽﹑朔﹐朔已能同母譖兄﹐壽又能代爲使者以越境﹐非十歲以下兒所能辦也。然則十九年之間﹐如何消破﹖此最難曉。」徳淸陳霆駁之曰「按此洪氏失詳考耳﹐非難曉也。衛莊公以平王三十六年卒﹐是年子桓公繼立﹐越十三年而入春秋﹐再四年而蹈州吁之難﹐是年十二月國人殺吁迎公子晉入立﹐是爲宣公。宣乃莊眾子﹐莊公之卒﹐距宣公之立凡十有七年﹐其烝夷姜當在桓公嗣位之後﹐而非其卽位之初爲始也。意者莊公甫卒﹐宣公卽上行無禮﹐而桓公以逼於州吁之故﹐慮其合而構也﹐故不加禁焉。迨宣公入立﹐則伋之生旣勝冠矣﹐夷姜亦已當小君之禮專寵宮闈﹐旣而新歡間舊﹐幼子加長﹐嫌疑讒隙﹐日積月生。始則以夷姜之愛而爲伋娶﹐終則以宣姜之故而置伋死﹐此其前後恩怨之反﹐而伋母子戕隕之由也。【左氏曰夷姜縊。】壽﹑朔之生﹐在宣公卽位一二年之後無疑﹐蓋新臺之築﹐苟宣公未立﹐則亦未能所事如志也。然則宣公末年﹐壽﹑朔當踰男子化生之期矣﹐譖兄越境﹐奚爲不能哉﹖洪氏曾不致推宣公於爲公子之時﹐而徒以烝母奪婦與前後三子皆並於十九年之內﹐宜其考論之不可通矣。」是說極與余意合。

匠班銀余邑有匠班銀﹐匠戶每名出銀四錢五分﹐此定於國初﹐而戶籍一成不變。夫銀以匠名﹐爲其有匠利而課之也。今其子孫不爲匠者多矣﹐猶可責其辦者﹐承祖戶而力亦勝也。中間有絕戶﹐有逃戶﹐則里甲賠﹝貝皮﹞﹐出於無辜﹐有零丁﹐有乞丐﹐遇每歲追並﹐必至於盡命。何無一人以通變之法聞於爲司牧者乎﹖排年十年一編審﹐可照例行也﹐核見在匠﹐作均派之﹐當無巷議者。豈謂四錢五分﹐所出甚細﹐而變易舊制其事甚難乎﹖吾意畱心民瘼之君子﹐更化善治﹐銳然舉行﹐其何難之有﹖近年以一戶之銀而連三四人爲溝中瘠者﹐蓋聞且見之矣﹐惜余老耄﹐無能爲力也。匠戶有彈花匠名色﹐卽今鄕村彈棉花人也。當時棉花未甚行﹐紡織頗少﹐故亦與木匠﹑瓦匠﹑漆匠等同課云。

江陵論財賦揭帖【「江陵論財賦揭帖」﹐原無「揭帖」二字﹐據明藏說小萃本補。】張太嶽居正論戶部出入揭帖云「臣等看得國家財賦正供之數﹐總計一歲輸之太倉銀庫者﹐不過四百三十餘萬兩﹐而細至吏承納班﹑僧道度牒等項﹐毫釐絲忽皆在其中矣。嘉﹑隆之間﹐海內虛耗﹐公私貯蓄﹐殊可寒心。自皇上臨禦以來﹐躬行儉徳﹐核實考成﹐有司催徵以時﹐逋負者少﹐姦貪犯贓之人﹐嚴並不貸。加以北虜款貢﹐邊費省減﹐又適有天幸﹐歲比丰登﹐故得倉庫積貯﹐稍有贏餘﹐然閭閻之間﹐已不勝其誅求之擾矣。臣等方欲俟國用少裕﹐請皇上特下蠲租之詔﹐以慰安元元之心。今查萬曆五年歲入四百三十五萬九千四百餘兩﹐【「今查萬曆五年歲入四百三十五萬九千四百餘兩」﹐「三十五萬」﹐明藏說小萃本作「五十五萬」。】而六年所入﹐僅三百二十五萬九千八百餘兩﹐是比舊少進八十餘萬兩矣。五年﹖出三百四十九萬四千二百餘兩﹐而六年所出乃至三百八十八萬八千四百餘兩﹐是比舊多用四十萬餘矣。問之該部﹐云因各處奏畱蠲免數多﹐及節年追贓人犯財產已盡﹐無可完納﹐故入數頓少。又兩次奉旨取用及湊補金花拖欠銀兩﹐計三十餘萬﹐皆額外之需﹐故出數反多也。夫古者王制﹐以歲終制國用﹐量入以爲出﹐計三年所入﹐必積有一年之餘﹐而後可以待非常之事﹐無匱乏之虞。乃今一歲所出﹐反多於所入﹐如此年復一年﹐舊積者日漸消磨﹐新收者日漸短少﹐目前支持﹐已覺費力﹐脫一旦有四方水旱之災﹑疆場意外之變﹐何以給之﹖此皆事之不可知而勢之所必至也。比時欲取之於官﹐則倉廩所在皆虛﹐無可措處﹐欲取之於民﹐則膏血已竭﹐難以復支﹐而民窮勢促﹐計乃無聊﹐天下之患﹐有不可勝諱者﹐此臣等所深憂也。夫天地生財﹐止有此數﹐設法巧取﹐不能增多﹐惟加意撙節﹐則其用自足。伏望皇上將該部所進揭帖置之座隅﹐時賜省覽﹐總計內外用度﹐一切無益之費﹐可省者省之﹐無功之賞﹐可罷者罷之﹐務使歲入之數常多於所出﹐以漸復祖宗之舊﹐庶國用可裕﹐而民力亦賴以少寬也。鄙諺云﹕『常將有日思無日﹐莫待無時想有時。』此言𨿽小﹐可以諭大﹐伏惟聖明畱意。」

贗譜今人家買得贗譜﹐便詫曰「我亦華冑也」﹐最是可笑。此事起於袁鉉﹐鉉以積學多藏書﹐貧不能自養﹐業此以驚愚賈利耳。

詩體今之詩家﹐大都如先輩所謂羣玉秀才﹐便自嘐嘐﹐於古詩之體裁﹐茫如也。余觀元微之樂府古題序與近時楊用修論唐詩正聲一條﹐乃所當究心者﹐備揭之。元氏集云「詩訖於周﹐離騷訖於楚﹐是後詩之流爲二十四﹐名賦﹑頌﹑銘﹑贊﹑文﹑誄﹑箴﹑詩﹑行﹑詠﹑吟﹑題﹑怨﹑嘆﹑章﹑篇﹑操﹑引﹑謠﹑謳﹑歌﹑曲﹑詞﹑調﹐皆詩人六義之餘﹐而作者之旨﹐由操而下八名﹐皆起於郊祭軍賓吉凶苦樂之際﹐在音聲者﹐因聲以度詞﹐審調以節唱﹐句度短長之數﹐聲韻平上之差﹐莫不由之準度而又別。其在琴瑟者爲操﹑引﹐采民甿者爲謳﹑謠﹐備曲度者﹐總得謂之歌﹑曲﹑詞﹑調﹐斯皆由樂以定詞﹐非選調以配樂也。由詩而下九名﹐皆屬事而作﹐𨿽題號不同﹐而悉謂之爲詩可也。後之審樂者﹐往往采取其詞﹐度爲歌曲﹐蓋選詞以配樂﹐非由樂以定詞也。而纂撰者由詩而下十七名﹐盡編爲樂錄﹑樂府等題﹐除鐃吹橫吹郊祀淸商等詞在樂志者﹐其餘木蘭﹑仲卿﹑四愁﹑七哀之輩﹐亦未必盡播於管弦明矣。後之文人達樂者少﹐不復如是配別﹐但遇興紀題﹐往往兼以句讀短長爲歌詩之異﹐劉補闕之樂府﹐肇於漢魏。按仲尼學文王操﹐伯牙作流波水仙等操﹐齊犢沐作雉朝飛﹐吳女作思歸引﹐則不於漢魏而後始亦已明矣。況自風雅至於樂流﹐莫非諷興當時之事以貽後代之人﹐沿襲古題﹐唱和重復﹐於文或有短長﹐於義咸爲贅剩﹐尙不如寓意古題﹐刺美見事﹐猶有詩人引古以諷之義焉。曹﹑劉﹑沈﹑鮑之徒時得如此亦復稀少﹐近代惟詩人杜甫悲陳陶﹑哀江頭﹑兵車﹑麗人等﹐凡所歌行﹐率皆卽事名篇﹐無復倚傍。予少時與友人樂天﹑李公垂輩謂是爲當﹐遂不復擬賦古題。昨梁州見進士劉猛﹑李餘各賦古樂府詩數十首﹐其中一二十章咸有新意﹐予因選而和之。其有𨿽用古題﹐全無古義者﹐若出門行不言離別﹐將進酒特書烈女之類是也。其或頗同古義﹐全創新詞者﹐則田家止述軍輸﹐捉捕詞先螻蟻之類是也。劉﹑李二子方將極意於斯文﹐因爲粗明古今歌詞同異之旨焉。」楊用修云「五言古詩﹐漢﹑魏而下﹐其響絕矣。六朝至初唐﹐止可謂之半格。」又曰「近體作者﹐本自分曉﹐品者亦能區別﹐髙禾秉選唐詩正聲﹐首以五言古詩﹐而其所取﹐如陳子昂『故人江北去﹐楊柳春風生。』李太白『去國登玆樓﹐懷歸傷莫秋。』劉昚虛『滄溟十萬里﹐日夜一孤舟。』崔曙『空色不映水﹐秋聲多在山。』皆律也﹐而謂之古詩可乎﹖譬之新寡之文君﹐屢醮之夏姬﹐美則美矣﹐謂之初笄室女則不可。於此有盲妁﹐取損罐而充完璧﹐以白練而爲黃花﹐苟有孱婿﹐必售其欺。髙﹝禾秉﹞之選﹐誠盲妁也。近見蘇刻本某公之序﹐乃謂正聲其格渾﹐其選嚴。噫﹐是其孱婿乎﹗」

血气精溢血﹐少陰也﹐金也﹐故其气腥﹔尿﹐太陰也﹐水也﹐故其气臊﹔髓﹐少陽也﹐木也﹐故其气膻。屎﹐太陽也﹐火也﹐故其气臭。津隱於舌﹐通於脾﹐故其气香。醫書謂男子二八﹑女子二七而天癸至。蓋男子爲陽﹐陽中必有陰陰之中數八﹐故一八而陽精升﹐二八而陽精溢﹔女子爲陰﹐陰中必有陽﹐陽之中數七﹐故一七而陰血升﹐二七而陰血溢。男子八八六十四﹑女子七七四十九而天癸竭者﹐數之窮也。前段出嶽蒙泉雜言﹐後段載都南濠紀談。

挽送諫臣詩偶見人雜錄有沈石田挽常熟自新蔣禦史欽詩﹐錄之。詩曰「肝膽都消血食中﹐老夫和淚哭英雄。片言禍福人難料﹐一死是非天自公。後世茫茫靑竹簡﹐髙堂咄咄白頭翁。忠魂化作長生樹﹐隴上空號西北風。」蔣公初疏與余邑貢﹑史二公連名﹐是正徳元年十一月初四日﹐鎭撫司打過後﹐次年閏正月十五日又獨具奏﹐請誅逆瑾﹐午門外再打三十﹐至十七日才隔一日耳﹐又獨具奏﹐復請誅瑾﹐錦衣﹖又打﹐竟以是死云﹐眞奇男子也。近來趙定宇諫張江陵奪情事杖歸﹐亦自是有勁气﹐不伍流俗。沈殿元懋學有詩送之曰「莫厭淸時見逐臣﹐主恩深處五湖春。煙霞耐可丹心老﹐雪曉驚堪白髮新。愧殺虛名成畫虎﹐愁來吾道繼書麟。獨醒未許漁人笑﹐歸去花溪共釣綸。」

張許詩文張睢陽謝加金吾表曰「想峨眉之碧峯﹐遊豫西蜀﹐追騄耳於玄圃﹐保壽南山。逆賊祿山﹐迷逆天地﹐戮辱黎獻﹐膻臊闕庭﹐震驚陵廟。臣被圍七旬﹐親經百戰。主辱臣死﹐當臣致命之時﹐惡稔罪盈﹐是賊滅亡之日。」又一詩曰「接戰春來苦﹐孤城日漸危。合圍侔月暈﹐分守若魚麗。屢厭黃塵起﹐時將白羽揮。裹瘡猶出戰﹐飲血更登陴。忠信應難敵﹐堅貞諒不移。無人報天子﹐心計欲何施。」又許遠亦有祭文﹐所謂「太乙先鋒﹐蚩尢後殿﹐蒼龍持弓﹐白虎捧箭」。二公之作﹐至今誦之﹐猶凜凜有生气。

三誇三豪吳郡劉參政欽謨縣笥瑣探載鄒禦史亮作三誇詩﹐其一言蘇平﹐其二言湯胤績﹐其三言劉溥。謂獨不識蘇平。夫蘇公字秉衡﹐號雪溪道人﹐浙之海昌人也。以詩文遊江湖間﹐嘗作繡鞋詩﹐人目爲蘇繡鞋。在景泰﹑天順時往來余家﹐與先從祖雪窗父子相吟詠﹐最善。又有蘇正者﹐字秉楨﹐號云壑﹐蓋同胞昆仲也。二公所作詩文﹐今猶有遺筆在﹐格調尙屬醇古﹐無今人纖麗態。嘗觀宋石介作三豪詩﹐曼卿詩豪﹐永叔文豪﹐杜默歌豪﹐而杜默人亦罕知﹐且有譏之者﹐今不敢緣幽顯妄論優劣。三豪三誇﹐殆是異代的對。杜默﹐濮州人﹐字師雄。余少時見蘇城婦女祭所謂太媽者﹐獻酒拜伏﹐必祝曰「今夜獻過太媽娘娘三杯酒﹐願得我家養子像陸南﹑王渙﹑文徵明。」滿城皆然﹐習以爲例。今人所皆知者﹐亦惟文耳。【王渙號墨池﹐曾見其所纂兩晉南北奇談六卷﹐其所著雜賦一卷﹐則衡山公餉餘者。與陸偕中正徳己卯科應天鄕舉。】

書忍字光祿卿王守和未嘗與人有爭﹐嘗於几案間大書忍字﹐至於幃幌之屬﹐以繡畫爲之。明皇知其姓字非時﹐引對問曰「卿名守和﹐已知不爭﹐好書忍字﹐尢見用心。」奏曰「臣聞堅則必斷﹐剛則必折﹐萬事之中﹐忍字爲上。」帝曰「善。」賜帛以旌之。張公藝書忍字進髙宗﹐朱考亭載於小學書﹐人無不知者﹐而未知玄宗時復有守和亦以忍字進也。二公自處於忍則得矣﹐若論引君之道﹐髙﹑玄二宗一生只受虧於忍字﹐豈可以水濟水乎﹖

僞病字解凡涉人爲﹐皆是作僞﹐故僞字從人從爲。凡人之一身﹐只是火候失調便生病﹐故病字從丙﹐言火也。

救溺宋趙溍曰「凡人溺死者﹐以鴨血灌之可活。」

治風狗毒蛇傷【「治風狗毒蛇傷」﹐「治」字原無﹐據明藏說小萃本補。】凡有風狗毒蛇噬傷者﹐只以人糞塗傷處﹐極妙﹐新糞尢佳﹐諸藥不及此。

雲林柬吳文定公寬跋蕓窗父師集云「張溝南先生有詩名於元末﹐其詩恨未見之﹐徒得髙太史季迪跋語﹐謂其詩格律深穩﹐不尙篆刻﹐有會理切事之語。季迪爲當時詩宗﹐觀其評品如此﹐則其詩可知矣。吾友王守溪吏部今藏其詩二冊﹐而其子瑄之作皆在﹐題曰蕓窗父師集﹐蕓窗蓋瑄之號﹐獨所謂師者不知所指﹐豈集中附載者皆其人歟﹖癸亥二月郊祀齋居﹐爲讀一過﹐因記其後。溝南名端﹐字希尹﹐江陰人。瑄字藻仲﹐尢以書名云。」倪雲林答張藻仲書﹕「瓚啟藻仲孝廉尊契﹕比承命俾畫陳編修子桱剡源九曲圖並賦詩﹐敢不承命惟謹。自在城中﹐汩汩略無少淸思﹐今日出城外間靜處﹐始得讀剡源事迹﹐圖寫景物﹐曲折能盡狀其妙趣﹐蓋我則不能之﹐若艸艸點染﹐遺其驪黃牝牡之形色﹐則又非所以爲圖之意。僕之所謂畫者﹐不過逸筆艸艸﹐不求形似﹐聊以自娛耳。近遇遊偶來城村索畫者﹐必欲依彼所指授﹐又欲應時而得﹐鄙辱怒罵﹐無所不有﹐冤矣乎﹗詎可責寺人以不髯也﹐是亦僕自有以取之﹐非耶﹖偶及此﹐發達者一笑。謬詩謹擬呈﹐畫楮全納﹐爲我多謝編修君也。尊君侍次﹐並乞道謝﹐幸甚。瓚再拜上啟。」又一書云「今日在盧氏客樓﹐大風烈日﹐筆硯枯燥如熬盤堊帚﹐復濟之以僕之惡書﹐所謂鈍人騎駑﹐徒令旁觀咄咄費力耳。能書畫者﹐非神慮凝靜風日淸美則不爲之﹐顧愷之之登樓去梯﹐家人罕見﹐歐陽通猩猩爲筆毫象犀爲管乃始書﹐同一樞軸﹐豈今人造次鹵莽所爲耶﹖吾藻仲妙於書畫﹐當不以僕言爲然耶﹖至正乙巳六月十二日倪瓚。」按藻仲名﹐邑志﹑殿閣詞林記二處俱作宣字﹐此蕓窗集與陶南村書史會要俱作瑄字。余昔年有所記﹐亦作宣字。集其本書﹐陶同時人﹐從瑄寫爲是。邑人曾未知有此集﹐倪柬亦不易得﹐故並錄之。後得會稽唐肅撰張宣更名說﹐乃知藻仲初名瑄﹐因有同姓名者﹐以多貲敗﹐請於其父﹐而更爲宣焉。甚矣夫﹐臆斷之難也。

二縣猝變萬曆甲申歲八月二十日﹐無錫考童生﹐五鼓驟入﹐縣令怒其不肅也﹐驅出。俟唱名﹐魚貫而進﹐一時蜂擁出儀門﹐蹋死十七人﹐中間爲師者一﹐從人三﹐又一變也。追憶嘉靖庚子正月十七日﹐武進饑民告賑﹐噪聚郡門﹐亦蹋死數人。余裏中有芮姓者以訟事伺候被蹋死而復蘇。並前所記邑看春事﹐五十年內﹐此變蓋三見焉。

挽朱承爵詩【「挽朱承爵詩」﹐原作「子儋挽詩」﹐意義含混﹐與正文不相應。據明藏說小萃本攺。】朱子儋承爵﹐余邑名流也。惜餘生稍晚﹐且株守章句﹐未遑追隨﹐今老矣﹐不勝懷賢之感。因思徐玉几尙徳挽章﹐描寫頗盡。「身騎鸞鶴下天池﹐手搏雲光五色絲。漢鼎商彜聊說志﹐秦碑宋梓益搜奇。已醒石上三更夢﹐還欠人間萬首詩。山白堂前夜深雨﹐杜鵑來傍翠屏村」。又子儋甲子下第之作﹕「蕭條書劍出都門﹐落木西風郭外村。無命文章遭白眼﹐有情松菊對淸尊。下機不愧山妻傲﹐破屋仍厭處士貧。故國漁樵應笑我﹐歸來贏得滿頭塵。」

忘己責人祝枝山允明云「貪夫欲人之廉﹐虐夫欲人之柔﹐暴夫欲人之仁﹐敖夫欲人之遜﹐彼亦知夫廉柔仁遜之爲美也﹐然而不能焉。而更要之人﹐以爲己得﹐則以昧是非之分耳。」

豆腐詩豆腐起於漢淮南王劉安之術﹐朱文公豆腐詩曰「種荳荳苗稀﹐力竭心已苦。早知淮南術﹐安坐獲泉布。」蘇雪溪平詩曰「傳得淮南術最佳﹐皮膚褪盡見精華。一輪磨上流瓊液﹐百沸湯中滚雪花。瓦缶浸來蟾有影﹐金刀剖破玉無瑕。个中滋味誰知得﹐多在僧家與道家。」余邑先達孫司業大雅先生嫌豆腐之名不雅﹐攺名菽乳﹐賦詩云「淮南信佳士﹐思僊築髙臺。入老變童顏﹐【「入老變童顏」﹐「入」字原作「營」﹐不可通﹐蓋涉下文而誤。據明藏說小萃本攺。】鴻寶枕中開。異方營齊【去聲。】味﹐數度眞琦瑰。作羹傳世人﹐令我憶蓬萊。茹葷厭蔥韭﹐此物乃呈才。戎菽來南山﹐淸漪浣浮埃。轉身一旋磨﹐流膏入盆罍。大釜气浮浮﹐小眼湯洄洄。頃待晴浪翻﹐坐見雪華皚。靑鹽化液鹵﹐絳蠟竄煙煤。霍霍磨昆吾﹐白玉大片裁。烹煎適吾口﹐不畏老齒摧。蒸豚亦何爲﹐人乳聖所哀。萬錢同一飽﹐斯言匪俳詼。」

療奇疾事東吳顧汝玉記王孝廉療奇疾事略﹕孝廉姓王氏﹐名敬臣﹐字以道﹐長洲縣人﹐府學選貢生。少篤曾﹑閔之行﹐晚兼岐﹑黃之術﹐有司表其宅裏﹐撫按薦諸廟堂﹐徵書計日下矣。同邑半刺張君慕渠致政裏居﹐以萬曆己卯秋九月遭子麟孫禍﹐以劫財死﹐事具余所爲哀饒州詩中。其第三子聘徐秀才牖民第四女爲婦﹐少奉齋羸弱﹐乙酉冬日歸於張﹐未彌月﹐日長至謁先祠遺像﹐覺有驚動﹐遂發狂疾三日夜﹐若有物憑焉﹐作半刺語。張氏大驚﹐奔告徐秀才﹐徐來省女﹐則與半刺素生平相勞苦﹐叩以冥事﹐曰「命未應絕﹐猶得爲縣。」因索筆寫遺屬﹐書一夫字﹐遂輟曰「髙升掣吾肘。」髙升者﹐同劫賊奴伏誅者也。口中言未然事了了可辧﹐問以逆狀﹐則曰「前世事。」問逆所在﹐則曰「在地獄。」問﹕「女何病﹖」則曰「爲逆牽告﹐今在蔣土地祠鞫審。」又謂其子曰「汝婦賢﹐恐難繼﹐此地亦非可居。」徐因祈懇曰「我女汝媳﹐汝媳我女﹐世爲婚姻﹐胡不相卹﹖」乃曰「我力不能救﹐蔣神素莊﹐王孝子祈之修刺﹐或可免耳。」王孝子卽少湖貢士也。徐不之信﹐曰「孝廉正直﹐寧信鬼事﹖」曰「我亦不信﹐乃今見之。」徐猶然未信。因族人張鳳羽試求救於孝廉﹐孝廉笑曰「我素無請謁﹐冥間亦有人情耶﹖是不可以刺往﹐可依古方禱而療之。」又教以夾兩大指﹐灼艾其間﹐亦古灸方也。甫加艾﹐鬼物窘甚﹐曰「某等候三日﹐竟以一丸愈乎﹖去﹐去。」女遂蘇﹐今漸差。前一鄰里有患疫者﹐亦夢孝子能療﹐得一刺而愈。蓋其所活人夥矣。又聞半刺被創未卽死﹐欲與秀才面訣﹐爲逆所隔﹐賫恨以歿。今憑媳以語﹐或其冤魂未散云。獨王君療疾﹐則孝行通於神明﹐理不誣矣。況言孝於逆家﹐謂非有天意不可。余故稍爲敍述﹐以備好奇者采焉。

煮粥詩「煮飯何如煮粥彊﹐好同兒女熟商量。一升可作三升用﹐兩日堪爲六日糧。有客只須添水火﹐無錢不必問羹湯。莫言淡薄少滋味﹐淡薄之中滋味長。」右煮粥詩。

李柿蒲萄蕭瑀陳叔達謂李花有九標﹐香雅細淡潔密﹐宜月夜﹐宜綠鬢﹐宜泛酒。俗謂柿樹有七絕﹕一壽﹐二多陰﹐三無鳥巢﹐四無虫﹐五霜葉可玩﹐六嘉實﹐七落葉肥大。嶽季方作畫蒲萄說云「其幹臞者廉也﹐節堅者剛也﹐枝弱者謙也﹐葉多蔭者仁也﹐蔓而不附者和也﹐實中果可啖者才也﹐味甘平無毒入藥力勝者用也﹐屈伸以時者道也。其徳之全有如此者﹐是蒲萄有八徳矣。」【枇杷秋萌冬花﹐春子夏熟﹐得四時之气。見近峯聞略。】

佳節月忌忌月古人之節﹐抑有義焉。如元旦﹑【許愼說文云「元者始也﹐春秋謂一爲元。」董子曰「人君體元居正﹐故曰元年元日。」】上巳﹑【野客叢書云「自漢以前﹐上巳不必三月三日﹐必取巳日﹐自魏以後﹐世用三月三日﹐不必巳也。」】端午﹑【緗素雜記云「余家元和中端五詔書﹐並無作午字處。」珊瑚鉤云「屈原懷沙忠死﹐後人每年以五色絲聯秬而弔之﹐後世以五字爲午﹐則誤矣。」隨筆云「唐玄宗以八月五日生﹐宋璟上表有『月惟仲秋﹐日在端午』之句﹐凡月之五日皆可稱端午也。」】七夕﹑【續齊諧記云「桂陽武丁有仙道﹐忽謂其弟曰﹕『七月七日織女當渡河﹐吾向被召。』弟問﹕『織女何事渡河﹖』答曰﹕『暫詣牽牛。』」風土記云「織女七夕渡河﹐使鵲爲橋。」﹖時記云「七夕﹐女人結彩樓﹐穿七孔鍼﹐陳瓜果於庭中以乞巧﹐有蟢子羅於瓜果之上﹐以爲得巧。」】重陽﹑【魏文帝書曰「歲往月來﹐忽復九月九日﹐九爲陽數﹐其日與陽並應﹐故曰重陽。」續齊諧記云「汝南桓景隨費長房遊學﹐謂曰﹕『九月九日汝家當有災﹐急令家人縫絳囊或茱萸系臂上﹐登髙以飲菊酒﹐此禍乃消。』」仙書云「茱萸爲辟邪翁﹐菊花爲延壽客﹐假此二物﹐以消陽九之厄。」夢華錄云「都人重九﹐各以粉面蒸糕相遺﹐上插翦彩小旗﹐糝飣果實。」】皆以奇陽立節﹐偶月則否﹐此亦扶陽抑陰之義也。至於元夕以燈﹐【太平禦覽載史記樂書云「漢家祀太乙﹐以昏時祀到明﹐今人正月望日夜遊觀燈﹐是其遺事。」唐書嚴挺之傳云「睿宗好音律﹐先天二年正月望日﹐胡人婆陀請然千燈﹐因弛門禁﹐帝禦安福門縱觀﹐晝夜不息。」】花朝以花﹐【風土記云「浙間風俗言﹐春序正中﹐百花競放﹐乃遊賞之時。」】中秋以月﹐【歐陽詹翫月序云「秋之於時﹐後夏先冬﹐八月於秋﹐季始孟終﹐十五於夜﹐又月之中﹐稽之天道﹐則寒暑均﹐取諸月數﹐則蟾魄圓﹐故曰中秋。」龍城錄云「唐明皇於此月遊月宮。」】皆以望日。此特因其時物之盛者耳。俗以每月初五﹑十四﹑二十三爲月忌﹐凡事必避之。衛道夫云「聞前輩謂此三日卽河圖數之中宮五數耳﹐五爲君象﹐故民庶不可用。」陰陽家書云﹕月忌是廉貞直日﹐卽獨火星也。二說俟參之。菽園雜記云「今人以正﹑五﹑九月不宜上任﹐蓋宋尙道教﹐正﹑五﹑九月禁屠宰﹐新官上任﹐祭告應祀郊壇﹐必用宰殺﹐故忌之。唐髙祖武徳二年正月甲子亦禁﹐唐朝新格以正﹑五﹑九月爲忌月﹐房玄齡等損益隋律亦存之﹐以不行刑謂之斷屠月。」

獲麟地子遊武城﹐今兗州府嘉祥縣﹐魯之西郊狩而獲麟之地。【王廷相曰「近來華陰﹑舞陽二縣﹐麟生於野﹐厥聲雷鳴﹐厥口吐火﹐火卽電也。」】

嘆嘆集徐迪功昌谷禎卿嘆嘆集皆消遣悲傷之作﹐與迪功集迥然不倫。蓋迪功集工於模擬漢魏﹐而嘆嘆集則任眞而出者也。

薛憲副三同年【「薛憲副三同年」﹐原無「薛」字﹐據明藏說小萃本補。】有人論士子未中時﹐須先成家﹐後來方可立功名。余謂之曰「人顧志向何如耳﹐豈在外面立論﹖」曾憶薛方山應旗與餘論渠同年中三人各別﹐一是山陜人﹐中後觀政﹐衣食不給﹐冬間猶著夏衣﹐厭苦馳逐﹐思親歸阻﹐終日抑鬱﹐一夕縊死於旅﹔一是吳中巨富之家﹐歷宦﹐貪婪異常﹔一是越中以處館爲生者﹐極淸廉﹐不肯苟取一文。何論有家無家耶﹖惜久而忘其姓氏也。

論阿房宮賦【「論阿房宮賦」﹐「宮」字原缺﹐據明藏說小萃本補。】程文簡公大昌云「杜牧賦阿房﹐其意遠﹐其辭麗﹐時武陵至以王佐譽之。今用秦事參考﹐則其所賦可疑者多﹐其眾宮宇之盛﹐曰『覆壓三百餘里﹐隔離天日』﹐按始皇紀﹐作阿房在三十五年﹐周馳爲閣道﹐自殿下直抵南山﹐據地裏而約計之﹐自渭水而南直抵南山﹐僅可百許裏﹔若從東西橫計之﹐則自鄠杜以至滻水﹐亦無百里﹐安得蓋覆三百餘里也﹖及其眾妃嬪之盛﹐則曰『王子皇孫﹐輦來於秦﹐爲秦宮人﹐有不可得見者三十六年』。此又誤也。始皇立二十六年初並六國﹐則二十五年前未能盡致侯國子女也﹐安得三十六年不見禦幸也邪﹖按本紀曰﹐秦每破諸侯﹐寫放其宮室﹐作之咸陽北阪上﹐【卽渭城也。】南臨渭﹐自雍門以東至涇﹑渭﹐殿屋復道﹐周閣相屬﹐所得諸侯美人鐘鼓以充入之。則宮室嬪禦之盛﹐如賦所言﹐乃渭北宮宇中事﹐非阿房也。阿房終始皇之世未嘗訖﹐役工徒之多至數萬人﹐二世取之﹐以供驪山﹐未幾﹐周章軍至戲﹐則又取此役徒以充戰士。則是歌臺舞榭元未落成﹐宮人未嘗得居也﹐安得有脂水可棄而漲渭以膩也﹖其曰『上可坐萬人﹐下可建立五丈旗』者﹐乃其立模期使及此﹐而始皇未嘗於此受朝﹐則可以知其初﹖未究也。而牧皆援渭北所載以實渭南﹐豈非誤歟﹗」【賓退錄云「洪駒父詩話載鮑欽止之說﹐謂古本作『未云何龍』﹐然未知何據。」】

稱侄甥困學紀聞云「白虎通引親屬記﹐卽爾雅釋親也。通典顏延之曰﹕『伯叔有父名﹐則兄弟之子不得稱侄﹐從母有母名﹐則姊妹之子不可言甥。且甥侄惟施與姑舅耳。』」雷次宗曰「侄字有女﹐明不及伯叔﹐甥字有男﹐見不及從母。劉共父刊二程先生集﹐攺侄爲猶子﹐朱文公謂古人固不謂兄弟之子爲侄﹐亦無雲猶子者﹐【記禮者之言﹐猶己子。】但云兄之子弟之子﹐然從俗稱侄﹐亦無害於義理也。」

趙僉憲寄贈詩【「趙僉憲寄贈詩」﹐「趙」字原缺﹐據明藏說小萃本補。】「幽人抱貞志﹐禔身在樞機。夕惕未遑寧﹐結廬掩荊扉。我昔從之遊﹐莫或窺其微。一別三十年﹐心胸兩乖違。欲往繼前好﹐【去聲。】風塵埋我衣。題詩紀宿契﹐因之寄相思。」此石橋裏趙僉憲大河寄贈余作也﹐詩在隆慶己巳秋﹐今其墓艸宿久矣。云別餘三十載﹐余且茫然﹐然於余鄙性懶慢之狀﹐頗爲識得。檢諸故篋﹐因識於此。

老子至言老子曰「去子之虛志與驕气泰色與嗜欲﹐是皆無益於子之身。」至哉言乎﹗

斯文始終在岱嶽岱於五嶽稱宗﹐伏羲畫八卦﹐以始斯文﹐孔子作六經﹐以終斯文﹐皆於玆土。

戒庵老人漫筆卷八

論賑濟遏糴凡荒歲民艱﹐莫不以賑濟﹑遏糴爲急務﹐不知此事非賢父母實心舉行﹐量時度勢﹐將有不足以活民﹐而反有速民之斃者。余觀楓山章公論賑濟﹑遏糴二書﹐深有補於咨諏者之聽也﹐錄之。與許知縣完書﹕「昨承來教﹐詢及賑濟事宜﹐此君子學道愛人之要務也。但昔人謂救荒無善政﹐𨿽以朱子大賢﹐浙東荒政﹐其功徳及民甚大﹐然猶自謂不過討得幾本靑綾冊子﹐不能盡如其意﹐則其它可知矣。況區區淺見薄識﹐豈足以仰承下問之勤﹖然盛意不可以虛辱也﹐姑就來教所及﹐並區區舊日所親歷者﹐略陳一二﹐以備髙明之采擇焉。一﹑來教謂每圖貧戶﹐擇其尢者四十戶報之﹐此意亦可﹐但不知令何人開報﹖若付之糧裏﹐適以爲其取錢作獘之資﹐而貧無錢者不得報矣。愚意只取黃冊圖眼﹐將該圖裏老親自審問﹐假如某戶人口若干﹐田糧若干﹐以何事爲業﹐其有田產而富實者不必言矣﹐或無田產而爲商賈工匠僧道醫卜諸伎藝之業者﹐皆可自給﹐惟無田產無職業及老幼殘疾者﹐乃爲眞貧﹐所宜賑濟。其或戶有田糧﹐而爲他人所詭寄﹐或同戶各房有田糧﹐而本身無有﹐又無伎藝營生者﹐亦爲貧民﹐亦宜賑濟。此等事若非爲政者先之勞之﹐而付之手下之人﹐則有無端賣弄作獘﹐不惟無益﹐而反有害矣。一﹑來教謂書記號簿塡寫小帖﹐甚善甚善﹐但付之里長分散﹐則其或散或不散﹐亦不能無獘﹐不若令里長叫來﹐驗其人物饑瘦衣服藍縷者﹐親自給散﹐爲無獘也。一﹑來教欲令里長排定資次﹐責其彼此相識﹐以防詐冒﹐不若就依圖眼﹐資次面審﹐令其彼此相識。又欲以一縣分作五日﹐亦恐難以定限﹐若事務忙碌﹐再加數日亦不妨﹐但恐厭其煩勞﹐而付之於人﹐則未免如昨書所言前官之獘矣。一﹑區區昔年在福建﹐分巡至蒲城﹐適遇賑濟﹐人紛紛來告不公﹐及親到倉中看視﹐見其手冊開報之人﹐俱無籍貫﹐詢問其實﹐則皆坊長大戶招集四方無賴之徒來彼間治鐵冶﹐每一鑪多至五七百人﹐關支倉谷而去﹐近倉居民不得關支﹐忿其不平﹐爭告前來。區區謂﹐彼旣不曾附籍在本縣當差﹐如何該支賑濟﹖卽將各坊長問罪﹐追還冒支倉谷﹐人心始帖然而服。及審所告之人﹐𨿽系近倉之民﹐然皆衣服整齊﹐面帶酒容﹐亦不類乎饑民﹐不該賑濟。退此二種之人﹐次日方有十分饑窮之人來告﹐卻與賑濟﹐其數亦不甚多。其知縣亦是通士﹐方自愧其所爲之未善也。以此觀之﹐則今日之事﹐不可不親自審察也。一﹑區區昔年分巡至邵武﹐正值饑荒﹐米價極貴﹐本府倉糧不能完納﹐小民紛然告求賑濟﹐而倉無顆粒之粟﹐軍士頹然告缺月糧﹐而查軍倉之儲﹐僅可支兩月。時將五月﹐靑黃不接﹐分守裴參議無可處置﹐避而去之。區區謂其軍士曰﹕『今倉中無糧與民之饑荒難以追米﹐皆汝所知也﹐吾欲每月給米五斗支銀三錢與汝﹐則可延至八月﹐八月以後﹐則各處有米糶﹐與銀六錢﹐任汝轉易。』軍皆樂從。乃謂其民曰﹕『汝欲賑濟﹐而無粟可發﹐別無可爲﹐汝今徵糧上官﹐每米一石該銀一兩二錢﹐於法不該宥免﹐我與汝減價﹐止納六錢上官﹐其餘六錢就與作賑濟。』民皆歡然曰﹕『得如此﹐過於賑濟矣。』其有戶無田糧而貧困者﹐乃借支布政司銀兩以賑之﹐上下皆安﹐不然幾於激變矣。今本縣科派煩重﹐又有散鈔﹑散鹽等項無藝之徵﹐若會計各圖饑民﹐皆用賑濟稻穀若干﹐就令該圖里長領去糶賣﹐以代貧民辦納料銀若干﹐使民皆受其惠﹐則官欠易完﹐而免於豪猾冒支官谷之患﹐𨿽不賑濟﹐猶賑濟矣。此乃權宜之法﹐不知如何﹖」又書云「今年荒旱﹐積年所無﹐甚爲可憂。周官十二荒政﹐所宜講求﹐先輩有救荒活民之書﹐亦宜時常檢看﹐早爲處置﹐以防後患。近聞官府榜示﹐不許外郡來此販糴﹐此乃世俗私小之見﹐非公平正大之道﹐旣犯五伯之禁﹐亦非朝廷之法﹐一言之失﹐獘端隨起。小民因此但見有穀船米船來往者﹐盡行搶奪﹐搶奪不已﹐將成大盜﹐先年曾有明鑑矣﹐不可不謹。其始小民訛言﹐皆謂官府許其搶奪﹐此聲傳揚﹐恐非美事﹐必有受其咎者。客商被奪﹐必不罷休﹐若往上司訴理﹐來此追捕﹐縣中將被其擾﹐易所謂『行人得牛﹐邑人災』者﹐亦所不免。又況今官府催並物料﹐皆要銀兩﹐設不糶糴﹐銀兩何從而出﹖此皆理勢之必然不可止遏者也。乞早除遏糴之命﹐及嚴行搶奪之禁﹐以免數者之患﹐乃今日爲政之急務也。某居林下﹐本不敢干預官府之政﹐但以執事相愛之厚﹐偶有所聞﹐深懷隱憂﹐不敢不以直告﹐惟執事察焉。」

江陰侯孫江陰侯孫名鐵捨者﹐腹大善啖﹐平生未嘗自見其足。永樂間至京乞恩﹐太宗命光祿寺茶飯﹐計食六十斤。謝恩﹐拜不能起﹐命兩﹖士挾之﹐因不得襲蔭。後家不給﹐食饅頭﹐又食﹝火甲﹞茄﹐俱成籮以充饑。

題李林甫詩【「題李林甫詩」﹐「李」字原缺﹐據明藏說小萃本補。】劉應幾古今詩統記宋進士張居中題李林甫詩曰「當時淫侈信姦回﹐誰料韓休薦相材。偃月堂中猖鬼散﹐水晶屏上美人來。」其下注云「初韓休薦林甫有相材﹐林甫當國﹐凡除拜必用猖鬼敗亡日﹐欲其不終吉。國忠作相﹐在家有水晶屏上美人影﹐敗之日美人不來。」按屏上美人影﹐本非吉祥﹐一書記屏上美人見而國忠敗﹐與此不同。

二王承襲語「絲竹筦弦」﹐右軍承襲漢張禹傳中語。禹傳曰「禹性習知音聲﹐內奢淫﹐身居大第後堂﹐理絲竹筦弦。」四字實二物。東都賦亦有絲竹筦弦字﹐賦曰「陳金石﹐布絲竹﹐鐘鼓鏗鍧﹐管弦燁煜﹐抗五聲﹐極六律。」「天朗气淸」﹐人多指此句非春景﹐不知潘安仁閒居賦中有「熙春寒往﹐微雨新晴﹐六合淸朗」語﹐張平子歸田賦中有「仲春令月﹐時和气淸」語。滕王閣序落霞二句﹐子安承襲庾信馬射賦「落花與芝蓋齊飛﹐楊柳共靑旗一色」﹐陳子昂有「殘霞將落日交暉﹐遠樹與孤煙共色。新交與舊識俱歡﹐林壑共煙霞對賞。」同時駱賓王亦有「斷雲將野鶴俱飛﹐竹響共雨聲相亂」。子安自爲山亭記又有「長江與斜漢爭流﹐白雲將紅塵並落」。而古今獨賞落霞句﹐蓋有幸不幸也。【葛常之韻語陽秋云「蘭亭記當其﹖賢畢集﹐遊目騁懷之際﹐而感慨系之﹐乃有一死生爲虛誕﹐齊彭殤爲妄作之語﹐議者以此咎羲之之未達也。」此在十九卷中。而前第五卷

第一條云「一觴一詠﹐亦足以暢敍幽情。」則當時篇詠之傳可考也。今觀謝安五言詩曰「萬殊混一象﹐安復覺彭﹑殤﹖」而羲之序乃以爲一死生爲虛誕﹐齊彭殤爲妄作﹐蓋反謝安一時之語﹐而或者遂以爲未達﹐此特未見當時羲之之詩爾。其五言詩曰「仰視碧天際﹐俯瞰淥水濱。寥闃無涯觀﹐寓目理自陳。大矣造化功﹐萬殊莫不均。羣籟𨿽參差﹐適我無非親。」此詩則豈未達者耶﹖前已有定見﹐而復云云﹐不知何故﹖兪文豹吹劍錄云「滕王閣序本賦景物序遊宴耳﹐而自『關山難越﹐誰悲失路之人』﹐至『阮籍猖狂﹐豈效窮途之哭』﹐凡三十來句﹐無非怨辭。蓋勃以殺官奴除名﹐父福畤坐貶交趾令﹐勃往省侍﹐道出鍾陵﹐適遇開宴﹐因以泄其忿。及去﹐度海溺死﹐此文其讖歟﹖」】

人貴溫和惻怛前輩云﹐地气髙寒﹐便不生物﹐和暖便生物。秋气嚴凝﹐便有一般淸髙气象﹐固亦自好﹐終是肅殺。人常存得溫和惻怛之意﹐便自然可愛。

林和靖要語語人之短不曰直﹐濟人之惡不曰義。廣積不如教子﹐避禍不如省非。好名則立異﹐立異則身危。風俗不淳儉﹐則財用無丰足。禮義廉恥﹐可以律己﹐不可以繩人﹐繩人則寡合﹐寡合則非涉世之道。此省心銓要中語。

辟謝土書曰「土爰稼穡。」中庸曰「地道敏樹。」土地本生物以養人﹐非犁鋤不植。故爲田爲圃者﹐啟辟之餘﹐深不咫尺﹐猶皮膚疥癬耳。民用無窮﹐其動亦無窮。或墉焉而使之隆﹐井焉而使之淵﹐塗焉而使之圬﹐惡可免哉﹗今人之有疾患﹐卜者輒曰其家動土﹐土神爲祟。乃召師巫﹐烹鴨以爲牲﹐粉米以爲果﹐設供焚楮以禳之﹐名曰謝土。若夫深山窮谷﹐日砍其材木﹐是擢土之毛髮也﹐日陶其甓瓦﹐是灼土之肌膚也﹐日鑿其煤與礦﹐是剜土之肉也﹐日打其石﹐是刳土之骨也﹐曾不聞有穰祟之說﹐假欲爲之﹐日亦不足矣。是何土之切切於其爬搔擿抉之微﹐而忘其錐鉗鉆伐之大者哉﹗詩不云乎﹐「其誰知之﹐蓋亦勿思」。習俗之難悟也﹐甚矣夫。

塔中塔湖州飛英寺塔中空﹐復有一塔﹐甚奇巧。

古人引用諺語余嘗以諺語「順天而行﹐隨時而過﹐逢場作戲﹐見景生情」四句爲養身法﹐「塵世如海﹐人心如淵﹐往事如夢﹐前程如漆」四句爲寬胃方﹐揭之座隅。偶閱野客叢書﹐其采綴經史詩文中諺語凡四則﹐余擇其足爲勸戒者﹐裒載於此。「獸惡其网﹐民惡其上。」「眾心成城﹐眾口鑠金。」「從善如登﹐從惡如崩。」「狐裘蒙茸﹐一國三公。」「家有千金﹐坐不垂堂。」「耕當問奴﹐織當問婢。」「一曰縱敵﹐數世之患。」「欲人勿知﹐莫若勿爲。」「一朝不朝﹐其閒受刀。」「當出不出﹐閒不容髮。」「當斷不斷﹐反受其亂。」「一人在朝﹐百人緩帶。」「一日不書﹐百事荒蕪。」「畏首畏尾﹐身其餘幾。」「天與不取﹐反受其咎。」「白頭如新﹐傾蓋如故。」「皮之不存﹐毛將安傅。」「千人所指﹐無病自死。」「怒其室﹐作色其父。」「官無中人﹐不如歸田。」「力田不如逢年﹐善仕不如遇合。」「相馬失之瘦﹐相士失之貧。」「𨿽有親父﹐安知其不爲虎﹐𨿽有親兄﹐安知其不爲狼。」「生男如狼﹐惟恐其尪﹐生女如鼠﹐惟恐其虎。」「彀弩射市﹐薄命先死。」「近市無價﹐巧詐寧拙。」「十指有長短﹐痛惜皆相似。」「積財千萬﹐不如薄藝隨身。」「教兒嬰孩﹐教婦初來。」「生爲人所咀嚼﹐死爲人所歡快。」「舉頭三尺有神明。」「龍生龍﹐鳳生鳳。」「對牛彈琴。」「作死馬醫。」「不在被中眠﹐安知被無邊。」「一日不作﹐一日不食。」「讓一寸﹐饒一尺。」「讓禮一寸﹐得禮一尺。」「三世仕宦﹐方解著衣喫飯。」「三世長者知被服﹐五世長者知飲食。」「一雞死﹐一雞鳴。」「亡一姬﹐復一姬。」詩句如「祇恐爲僧僧不了﹐爲僧得了盡輸僧。」「乍可百年無稱意﹐難教一日不吟詩。」「啼得血流無用處﹐不如緘口過殘春。」「舉世盡從愁裏老﹐誰人肯向死前閒。」「世間多少能言客﹐誰是無愁行睡人。」「逢人不說人間事﹐便是人間無事人。」「莫道無金空有壽﹐有金無壽欲何如。」「萬般無染耳邊風。」皆杜荀鶴所作。「西施若解亡人國﹐越國亡來又是誰。」「今宵有酒今宵醉﹐明日愁來明日愁。」「能消造化幾多力﹐不受陽和一點塵。」「只知事逐眼前去﹐不覺老從頭上來。」「時來天地皆同力﹐運去英雄不自由。」「采得百花成蜜後﹐不知辛苦爲誰甜。」「明年更有新條在﹐繞亂春風卒未休。」皆羅隱所作。又「世亂奴欺主﹐年衰鬼弄人。」「海枯終見底﹐人死不知心。」亦杜荀鶴詩。「未飲心先醉﹐不在接杯酒。」陶淵明句也。「一朝權在手﹐看取令行時。」朱灣句也。「逢人只可少說話﹐賣術不須多要錢。」劉攺之句也。「但有路可上﹐更髙人也行。」龔霖句也。「自己情𨿽切﹐他人未肯忙。」裴說句也。「但知行好事﹐莫要問前程。」馮道句也。「事向無心得。」章碣句也。「忍是敵災星。」司空圖句也。「在家貧亦好。」戎昱句也。「日出事還生。」武元衡句也。「難將一人手﹐掩得天下目。」曹鄴句也。「但存方寸地﹐畱與子孫耕。」賀仙翁句也。余觀宋詩﹐若邵康節擊壤集﹑陸放翁渭南集用俗語成句甚警策者﹐又不可勝錄矣。

硯貴洗硯宜常洗﹐不洗則滯墨﹐滯墨則損筆。

擦圖書臘梅葉擦圖書石甚光滑﹐靑葉尢勝枯者。

治中滿腹脹中滿腹脹﹐鎭江張天民醫官傳方云﹐食黃鼠狼甚效。

祀儀成典敕【「祀儀成典敕」﹐原無「成」字﹐據明藏說小萃本補。】世宗纂修祀儀成典敕一道﹐舊借觀於司成水南張公家﹐曾照式謄之﹐偶失去﹐越幾稔矣﹐偶復得之﹐謹錄於此。「皇帝敕諭纂修等官﹐朕惟祭祀﹐國之大事﹐矧今郊祀已遵復我皇祖初制。其中事宜﹐不可無記﹐無以垂之將來。今大工告竣﹐祀期在邇﹐玆克降敕。特命知建造事總督工程官卿勛﹑同知建造事督視規制官卿時﹑監視巡察工程官卿鋐爲監修官﹔知建造事總督工程官卿璁爲總裁官﹐內閣輔臣大學士卿萼﹑卿鑾爲副總裁官。首倡正議﹐監視巡察工程官吏科都給事中夏言升翰林院侍讀學士﹐仍兼吏科都給事中﹐不妨照舊掌科事﹐及中允廖道南﹐編修張衮﹑徐階﹑程文徳爲纂修官。卿勛及卿璁等宜各殫忠益﹐精思力究﹐遵照朕諭。卿璁凡例條目﹐纂輯成書﹐名曰祀儀成典。務要明白正大﹐以稱朕法祖敬天禮神至意﹐於以爲萬世法程﹐守而勿替者﹐斯爲卿等竭忠致力之道。凡敕中未載應行並朕前諭卿璁條目﹐逐一開具﹐奏請區處。卿等其欽哉欽哉﹐如敕奉行。敕命嘉靖九年十月十五日之寶。」

佳茗比佳人佳茗比佳人﹐未經人道﹐惟東坡有詩曰「仙山靈雨濕行雲﹐洗﹖香肌粉未勻。明日來投玉川子﹐淸風吹破武陵春。要知玉雪心腸好﹐不是膏油首面新。戲作小詩君一笑﹐從來佳茗似佳人。」比花用美丈夫者﹐如「蓮花似六郎佞語」之類﹐全篇絕少。黃山谷詠酴﹖詩曰「肌膚冰雪燻沈水﹐百艸千花莫比方。露濕何郎試湯餅﹐日烘荀令炷鑪香。風流徹骨成春酒﹐夢寐宜人入枕囊。輸與能詩王主簿﹐瑤臺影裏據胡﹖。」與東坡同一格調。然李商隱已有「謝郎衣袖初翻雪﹐荀令燻鑪更換香。」不免經人道過。【黃東發云「『從來佳茗似佳人』﹐恰與『若把西湖比西子』是天生之對。」】

月影辧廣宗撖舉人大經月影辧﹕「月中之影﹐古今傳記皆有桂樹蟾兔之說﹐蓋以其形﹖之近似而擬言之耳﹐其怪誕妄繆﹐固不足信。若夫先儒山河影地影之說﹐𨿽頗近理﹐要亦非至當之論也。蓋山河載之大地﹐山河所在﹐則地之所在﹐固非脫然而形影也。今乃捨地而獨歸影於山河﹐不亦偏乎﹖則地影之說﹐舉山河而盡之﹐猶爲彼善於此﹐然以愚觀之﹐則其非地影者有三﹕蓋先儒謂月借光於日﹐信矣﹐然旣曰日入於地﹐光自四旁射出﹐爲大地所礙﹐故光照不遠而有是影﹐則近上下弦前後﹐月魄盡行在天﹐去日不遠﹐固無所礙矣﹐而亦有是﹖﹐何耶﹖此其非地影者一也。又地在天中﹐隤然一大塊﹐則其影之在月﹐惟黯然一瘢可也﹐何至紛紛破碎﹐而爲桂爲蟾爲兔之狀乎﹖若曰黑者地而白者水﹐則水之下固有地也﹐乃能透地而漾光乎﹖況天不滿﹐東西皆水﹐而白者宜居其半矣﹐胡乃黑白紛錯交顏﹐而又若有遠近濃淡之分者耶﹖此其非地影者二也。又月行於天﹐或正或側﹐當其體盈之候﹐固莫定其弦之所向矣﹐自其虧候而觀之﹐宜其影也隨時轉移顚倒不常也﹐今其痕﹖乃悉隨月體﹐定向不易﹐又何耶﹖此其非地影者三也。然則其爲何影乎﹖曰日火之精也【「曰日火之精也」﹐「精」字原訛爲「情」﹐據明藏說小萃本補。】﹐火之體則極淸﹐月水之精也﹐水之體則稍濁﹐月中之影﹐其渣滓之凝結者乎﹖此千古不決之疑﹐愚𨿽未敢以爲必然﹐然較之地影之說﹐或猶近理也。故詳辧之﹐以俟知者擇焉。」陸文裕公深讀而善之﹐又從而博辧曰「道體之全三﹐有神﹐有化﹐有物。日月者水火之精也﹐水火者陰陽之麤迹也﹐水內涵﹐火內暗﹐月中必有影﹐日中亦然。所謂渣滓之未盡者﹐故日月不離於物也。」懷慶婁知縣樞謂二公之論未甚明白﹐蓋月中有月影﹐猶天上有天河也﹐列子曰「天﹐積气耳。」日月星宿亦積气中之有光耀者﹐知積气中有光耀﹐則知光耀中有積气矣。

鋤地得金印古硯【鋤地得金印古硯」﹐原無「鋤地得」三字﹐據明藏說小萃本補。】楊五川南宮集中有月華硯銘引﹐載金印古硯事﹐曰「昔景泰中吾東溪府君守安﹐有二農夫偶耕於野﹐得埋金焉﹐詣州請平。試問其狀﹐曰﹕『始吾運鉏於田﹐覺鏗然有聲者三﹐視之方得石蓋﹐去石而金見。』命洗土﹐視之則古金印也﹐其文爲『壽亭侯印』。又命取石至﹐則硯也。府君乃歸其印於朝﹐取其硯而償若直焉。硯之在予家餘六十載。正徳己卯孟秋十有二日記。」所謂東溪府君者﹐卽通紀諸書所載兵部觀政進士常熟楊集﹐當時以其上於司馬書出爲安州知州者是也。

楸葉膏法楸葉膏須依法制之﹐葛常之云「汝州楸樹極多﹐富鄭公知州時﹐手植數百本於後圃﹐後政思其人﹐建鄭公堂於楸林之下。宣和間先人知州日﹐聽政燕客俱在焉。一日廉訪使周詢來訪﹐因云立秋日太陽未升﹐采其葉熬爲膏﹐傅瘡瘍立愈﹐謂之楸葉膏。抵晚﹐憲使王偉來訪﹐因道詢語﹐偉曰﹕『有人患發背﹐腸胃可窺﹐百方不差者﹐一醫者教用楸葉膏傅其外﹐又用雲母膏作小丸﹐服盡四兩止﹐不累日雲母透出膚外﹐與楸葉膏相著﹐瘡遂差﹐功亦奇矣。余欲廣傳此方﹐以拯病苦者。』」

中山狼傳中山狼傳﹐馬左都中錫撰﹐刺李空同悖徳康對山脫劉瑾之害耳。刻者雜之唐宋稗官諸傳之列﹐讀者豈能了其意之所屬哉﹖

論張江陵籍沒書【「論張江陵籍沒書」﹐原無「論張」二字﹐據明藏說小萃本補。】近時張江陵事﹐議論紛紜﹐田野老農﹐豈識廟堂事﹖偶見坊刻有翰林於愼行上月林邱少司寇書﹐其言似公﹐可爲他年作一案也。「行謹啟﹕老伯榮差﹐尙未獲面﹐臺駕嚴裝﹐啟行有日﹐恐眾中進見﹐不盡欲言。老伯此行﹐出自皇上簡任﹐事體重大﹐恐有難處。行在裏子之末﹐不揣輕微﹐有所陳於左右﹐以備采擇﹐惟老伯垂聽焉。生濫竽詞林﹐閱有年歲﹐江陵始末﹐皆所目睹。其殫精畢智﹐勤勞於國家﹐與其陰禍深機結怨於上下者﹐皆頗能窺其大槪﹐而未易更僕數也。當其柄政之時﹐舉朝爭誦其功而不敢言其過﹐至於今日旣敗﹐舉朝爭索其罪而不敢舉其功﹐皆非其情實矣。而連日廷中士夫見其處分過當﹐亦庶有惜之者。至於九卿一疏﹐切中機宜﹐關系國體﹐又莫不傳誦欣服﹐以爲義舉。然主上憤結之日久矣﹐又有積怨於海內﹐一欲有所出之﹐其是非功過﹐卒難別白。且方此其時論亦未定也﹐惟是籍沒一事﹐責在使者﹐竊有深慮﹐敢爲老伯陳之。今上之所爲籍江陵者﹐一則恨馮璫之厚藏﹐而欲求當於外﹐一則考某某之故事﹐而欲合符於前﹐故致在必行而不卹也。夫使江陵之家誠如二氏﹐卽籍而正法﹐不已晚耶﹖然以事理度之﹐竊知其不然甚也。何以實之﹖夫馮璫所取者﹐皆中貴之積也﹐內中大小監局號爲二十四衙門﹐以及門廠庫藏執埽除之役者﹐何止千萬﹖每有一缺﹐卽納金於保﹐大者以萬計﹐其次數千﹐小乃數百﹐予者不以爲賄﹐以爲例也﹐受者不以爲貪﹐以爲例也﹐如輸粟鬻爵而已。江陵安得有是﹖自世廟西苑近臣積貲巨萬者﹐不知其數﹐邇年以來﹐其人率多老死﹐每一人病甚﹐其家輒走告保﹐保卽遣其名下內臣爲之護喪侍藥﹐至則扃其堂室﹐逐其弟侄﹐禁其飲啖﹐坐而待其斃﹐一舉而盡獻之保矣。如此者又何止數十家﹖其所得何可貲量﹖江陵安得有是﹖此九卿疏中所謂比之馮保﹐萬分不侔者也。乃若某某之事﹐又不同矣。何也﹖某某日以鬻官爲事﹐如列肆市門﹐交手相易﹐萬貨畢萃﹐眾價具陳﹐積蓄不貲﹐固其宜也。江陵則不然﹐其平生顯爲名髙﹐而陰爲厚實﹐以法繩天下﹐而間結以恩﹐其深交密戚則有賂﹐路人則不敢﹔債帥巨卿﹐一以當十者則有賂﹐小吏則不敢﹔得其門而入者則有賂﹐外望則不敢。此則所入亦有限矣。且此老以蓋世之功自豪﹐固不肯甘爲洿鄙﹐而以傳世之業期其子﹐又不使濫有交遊﹐其所通關竊借者﹐不過範登﹑馮昕二三鼠輩﹐而其父弟家居﹐或以其間隙﹐微有网羅﹐如此而已。則所入亦有限矣﹐此九卿疏中所謂不及兩人十分之一者也。夫以所有不及兩人十分之一﹐而其積憤結怨乃十倍於兩人﹐執此而取盈﹐故甚難也。況其席﹖二年﹐豫爲地道﹐卽有所藏﹐度已流散。今直捕空投虛﹐何以稱塞上命﹖從而根究﹐株連全楚﹐公私重受其累﹐是某處之已事也﹐使者胡以處之﹖生行以爲﹐臺省公疏﹐本不可少﹐業已寢閣﹐無復及事。老伯受命而往﹐又不宜有言﹐誠遣一使入說同差中貴﹐置馮璫勿談﹐而以彼此不同之狀向中貴熟數之﹐使其辭行面奏﹐爲上別白﹐冀萬一開悟﹐責望稍輕﹐庶至彼中易於區處﹐有以報命也。又有所懇﹕江陵太夫人在堂﹐年八十老矣﹐累然諸子﹐皆俳獧書生﹐不涉世事。籍沒之後﹐一簪不得著身﹐必至落魄流離﹐無所棲止﹐可爲酸楚也。望於事寧罪定﹐國法已彰﹐卹其孤嫠﹐存其血食﹐或爲之疏請於上﹐乞以聚廬之居﹐或爲之私諭有司﹐卹以立錐之地﹐使生者不致爲欒郤之族﹐而死者不致爲若敖之鬼。又惟老伯髙誼能行之﹐悠悠世情﹐他又何望哉﹗生行叨塵館局﹐嘗遇江陵知遇﹐已而偶有憤激﹐得遇知己﹐竊甚愧畏﹐自屏於田野之間﹐僅而獲免。然當其得遇之時﹐亦曾與相知有言﹐以爲今日阿附相公之人﹐他時必至負義﹐今日觸忤相公之人﹐他時必不忘徳。乃今坐視其敗﹐而不能吐一言半詞以酬心許﹐又甚以爲恨。幸而老伯在事﹐得以進言﹐冀有萬分之一可以保全其後﹐此區區之公願﹐而亦使職之光也﹐老伯其垂意焉。謹啟。」【向有傳張敬修十三年五月十三日三更時自縊冤書﹐備述上司欲坐以二百萬家貲之苦﹐語語酸辛。蓋於公之言﹐亦不行也。噫﹗】

論大獄世宗欽明大獄錄﹐事在丁亥九月﹐余邑大理卿湯公沐以此罷斥。後穆宗禦極﹐又因都禦史龐尙鵬疏﹐遂追卹罪斥諸臣﹐前後矛盾。余得項甌東公喬之論曰「武定侯郭勛初鎭兩廣時﹐正謙恭下士﹐禦史周公廣以事謫懷遠驛丞﹐武定托求文﹐厚施於周﹐周堅卻之﹐且有後議﹐勛恨之。他日誘其入門﹐重撻二十﹐縉紳聞之﹐俱不能平也。後馬子錄巡按山西﹐有爲白蓮教張寅者善燒煉﹐武定素善之﹐後聚黨數千人﹐爲地方覺﹐舉使坐以左道惑人之罪﹐其何說之辭﹖馬子以弘治中謀反脫逃李福達者卽張寅也﹐遂以張寅卽李福達﹐按以不軌﹐而武定屬書至﹐馬執書並奏武定謀爲不軌。各道三法司以周故﹐方幸武定有罪﹐欲成其獄。勛夤緣無所不達﹐聖上明知其非不軌也﹐特升張羅峯掌都察院事﹐升桂見山刑部尙書﹐方西樵大理寺卿﹐專爲平反此獄。而前此三法司及各道緣此爲民去位將及百員﹐而馬子錄謫戍廣西賓州﹐竟死其地。識者謂大獄之成﹐固由武定爲張寅伸冤﹐亦因縉紳爲周廣報復﹐而周公廣不能見惡人以辟咎﹐則實始作俑者。一事之微﹐幾至空人之國﹐嗚呼﹐是豈可獨歸之張羅峯哉﹗可以爲戒矣。」此論在嘉靖壬子以前﹐殆得情者也。

何文肅論元順帝【「何文肅論元順帝」﹐原作「瀛國公子」﹐與正文文義不符﹐據明藏說小萃本攺。】何文肅公喬新考元順帝爲宋瀛國公之子﹐而著天報宋祖仁厚之意﹐此等議論﹐卻不可少。

教學字教字卽是學字﹐古文實同用﹐教學效學﹐俱只是一个爻字。

鳳洲閣臣小斷【「鳳洲閣臣小斷」﹐原無「鳳洲」二字﹐據明藏說小萃本補。】王鳳洲世貞嘉靖以來內閣首臣傳小斷﹐野史氏曰「廷和之始﹐微以易進嫌﹐而居位自稱﹐踰於前後數公﹐則其才勝也。正徳之政﹐蠹於左右貂﹐譬之衣若鶉結矣﹐不有處者﹐誰與彌縫﹖嘉靖之初﹐收渙爲萃﹐宗社盤石﹐誰之力耶﹖以道事君﹐不可則止﹐則冕與紀皆庶幾。是二人者﹐甫得政而棄之若敝屣﹐視宏何霄壤幾也﹖宏之初節﹐內勁於權幸﹐而外伸於姦藩﹐不亦皦皦秋陽哉﹗爲徳不終﹐假辭國老﹐以名爲調劑﹐然再躓再起﹐保功名於猜世﹐則亦長者效也。一淸有應變之略﹐而無格心之本﹐捭闔操捨﹐此將道也﹐而行之揆地﹐智殫力竭﹐得死幸矣。孚敬因機遘會﹐一言拜相﹐彊直自遂﹐人主爲屈﹐斯功罪不亦等哉﹗二李長者﹐而時稍負荷﹐春芳知止﹐伯仲之間也。言詭遇而獲﹐器不勝才﹐上僭上﹐下偪下﹐東市之辱﹐夫豈不幸耶﹖嵩沾沾小技﹐以順爲正﹐內固主寵﹐而外籠天下之利﹐卽不有孽子﹐寧毋敗也﹖抑二臣者﹐相傾若宿敵﹐夔伯之地﹐化爲秦楚﹐徐髙張申之所繇兆也。階赤﹖幾幾﹐羔羊素絲﹐嘉隆之際﹐亦何下廷和哉﹗惟其小用權術﹐收采物情﹐識者不無遺憾焉。𨿽然﹐若廷和﹑階者﹐俱救時相也。拱剛愎彊忮﹐幸其早敗﹐𨿽小有才﹐烏足道哉﹗居正﹐申商之餘習也﹐尙能以法劫持天下﹐器滿而驕﹐﹖少激之﹐虎負不可下﹐魚爛不復顧﹐寒暑移易﹐日月虧蔽。沒身之後﹐名穢家滅。善乎夫子之言﹐『𨿽有周公之才之美﹐使驕且吝﹐其餘不足觀也已。』」此傳乃鳳洲親筆艸稿﹐有一友館太倉得之﹐攜以借錄於余冢孫者。

異物不可食項甌東私錄載﹕李三洲﹐廣東南海人。問伊﹕「廣人食蛇﹐信乎﹖」曰「亦有食之者﹐然有食之全家死毒者矣。」有某學生員出迎提學﹐內有十數人在明倫堂伺候﹐忽有一大蛇自梁上墜下﹐諸生以爲奇﹐取而烹之。將熟﹐忽報提學到﹐諸生趨出﹐有犬見鍋中火湧﹐汁流地下﹐飲之﹐諸生至則犬死竈傍矣。卽取其肉埋土中﹐數日土上出一大木耳﹐黑而嫩﹐蓋毒气所發也。張鄮西因言某巡按過山中﹐見木下有大木耳一朵﹐甚嫩好﹐以爲天花菜也﹐取歸煮食之﹐盡一盤﹐卽入臥房﹐明日巳時尙未起﹐書吏倒門而入﹐止見骨頭一副﹐其肉盡化爲水﹐流滿牀下﹐其毒一至於此。因令人掘原山木下﹐得大蛇如桶大﹐燒之。三洲又言﹐蘄蛇亦有作酒飲之而死者﹐曾見余姚毛僉事旅櫬﹐問其僕致死根因﹐云止因一鄕官在湖廣﹐寄一蘄蛇﹐主人因有暗風疾﹐卽浸酒飲之﹐半月腦後發疽﹐遂至不可救藥。嘗聞有三人行路者﹐渴甚﹐入瓜園市一極大瓜﹐共食之﹐登時俱死。瓜主掘其下﹐得蛇如桶大﹐斬之。歷觀數事﹐凡物異常者﹐決不可輕食。又廣東雷州府養濟院癩疾者數百﹐其便溺多癩虫﹐雞食之﹐答應官府者貪其價賤﹐輒買以供官。如此等類﹐孝子仁人﹐不可不知。

宋學士詩文【「宋學士詩文」﹐原作「潛溪詩文」﹐據明藏說小萃本攺。】正徳甲戌﹐南戶部尙書太原張公縉刻宋學士文集成﹐序其後云「潛溪前後集﹑文粹﹐出於鄭氏所輯﹐及蜀本﹑衢本﹑外國本﹐皆略而未完。近時杭本八帙﹐頗多﹐而爲人率妄去取﹐猶未刻也。初公存日﹐手定八編﹐凡若干首﹐以細眼方格﹐命子璲繕錄精整﹐首簡猶公手筆。其本亦歸鄭氏﹐久之流入錢塘﹐予購得之﹐愛重藏襲﹐行輒與俱。玆來總漕於淮﹐因命按本翻錄入刻﹐稍展而大之﹐爲若干帙﹐以公之於天下。仁和郎瑛云﹕予嘗見太史宋公濂詩四冊﹐公親書者也﹐大字如指頂﹐小字如芝麻﹐或行或楷﹐眞有龍蟠鳳舞之象﹐髙可五寸﹐亦奇物也。惜爲杭守張公取去。今學士集中之詩不滿二百﹐則知遺落多矣。按宋公親筆詩文﹐皆落於張姓之手﹐殆亦一大奇事。然文以張顯﹐詩以張晦﹐卽一人之詩文﹐而有幸有不幸如此﹐安得更歸於好事者而與文並傳哉﹗」

以足代薪雲間李豫亨云「我松張澱山公判溫州時﹐與其配陸夫人之任﹐夫人故少保完之女也。未至城數十里﹐天色已冥﹐﹖甚欲少憩﹐俄見火光隱隱若人居。比至﹐使人瞷之﹐見一老嫗方擁鑪﹐一少婦方織紝﹐聞叩門聲出迎。公誡其下曰﹕『吾上任之辰在明旦﹐不可後﹐夫人且息﹐天明徐來﹐未晚也。』遂與二子先往﹐夫人及二女下車進休﹐坐未定﹐嫗顧謂婦曰﹕『何不治茗以獻﹖』婦曰﹕『諾。』汲水舉火﹐乃以兩足代薪﹐侍女驚見大呼。時從者百餘人﹐環屋假寢﹐亦眾聲大呼﹐向者屋宇器什泯然無迹﹐惟存空林而已。夫人之次女卽庠友趙吾緣之外母﹐時爲予言甚詳﹐非妄。」

種英蘇冠盧多遜門下士種英﹑蘇冠﹐多遜甚器愛之。多遜旣得罪﹐獨此二人徒步送抵海而還。英攺名放字明逸﹐蘇攺名易簡。

治廣瘡縣中陳某家有使女生廣瘡﹐求醫於方上道人﹐其方只用榦荷葉一味﹐濃煎湯當茶﹐日逐飲之﹐盡量而止﹐不過六七日卽愈矣。親試﹐驗甚。又一當縣甲首者﹐曾生廣瘡﹐傳方上人方﹐用麥﹑母子艸根搗汁﹐和好酒同服卽愈。其艸須取竹中無露水者爲上。

倭房公賦倭房公賦﹕「沙汰畢﹐督學一﹐文運兀﹐倭房出。橫行一十三府﹐擾亂天日。科舉才罷而歲考﹐直抵丹陽﹐四府溶溶﹐禍入宮墻。起錢神樓﹐開銅臭閣﹐滿載裝回﹐狼吞烏啄﹐且逞威勢﹐張牙露角。眈眈焉逐逐焉﹐垂涎吐渦﹐眞有似乎精魂失落﹐驀起風波。暴若祖龍﹐厥腹虛空﹐昧若何虹﹐目無眸子﹐誰識西東﹖日長沈醉﹐酒色融融﹐倏然發怒﹐令人慘淒。一日之內﹐一人之身﹐而變詐不齊。百金補廩﹐鎭江李孫﹐斗珠入泮﹐無錫周秦﹐親家鄰友﹐爲過財人。米麥熒熒﹐亂圈點也﹐枷鎖擾擾﹐假公道也﹐湖流漲落﹐苞苴行也﹐批撻橫斜﹐門子醉也﹐雷霆乍驚﹐試案出也。人人駭憂﹐漫不知其所謂也。孔方先容﹐𨿽媸亦妍﹐十目所視﹐而莫揜焉。有不可聞者﹐遺臭萬年。此倭之行藏類市井之行藏﹐不畏天地之精英。故其來年預托親人﹐渡水涉山﹐訪儒生之富貧﹐夤緣其間。不分玉石﹐眞材銷鑠﹐怨气邐迆道路﹐聞之莫不嘆惜。嗟乎皇上之心﹐作養人材之心也﹐倭縱貪婪﹐亦當念國家﹐柰何取財盡錙銖﹐棄士如泥沙﹖使豪傑之士﹐一朝爲失色之庸夫﹐云錦之章﹐霎時爲吞聲之啞啞。案首贓私﹐多於倉廩之粟粒﹐家書包票﹐等於官店之帛縷。徳淸光棍﹐趨於直隸之城郭﹐厥子受賂﹐出於公庭之招語﹐使旁觀之人﹐深可鄙而可怒。倭房之心方益驕固﹐謗海公﹑陷徐舉﹐日本烈炬﹐延燒南土。嗚呼﹐戕士類者﹐倭房也﹐可殺也﹐護倭房者何人也﹖亦可殺也。嗟夫﹐使朝廷聽好人則足以拒倭﹐倭不爲督學之人﹐則自秀才士夫以及君﹐誰得而被禍也﹖科道不能明言﹐而野史言之﹐野史言之而遠播之﹐是使野史之言而彊於國史也。時萬曆十四年。」房學院寰﹐浙江徳淸人。通賄事露﹐吳中士子作此以譏之。戒庵老人年已八十餘二﹐殊駭時事之多變﹐漫錄之﹐儻不卽下地﹐他日展捲﹐亦可一扼腕。又有濫靑衿文﹐取四書中語依時文體輳合成篇﹐余惡其侮聖言也﹐擲去不錄。

時藝坊刻余少時學舉子業﹐並無刊本窗稿。有書賈在利考﹐朋友家往來﹐鈔得鐙窗下課數十篇﹐每篇謄寫二三十紙﹐到余家塾﹐揀其幾篇﹐每篇酬錢或二文或三文。憶荊川中會元﹐其稿亦是無錫門人蔡瀛與一姻家同刻。方山中會魁﹐其三試卷﹐余爲慫﹖其常熟門人錢夢玉以東湖書院活字印行﹐未聞有坊間板。今滿目皆坊刻矣﹐亦世風華實之一驗也。

相牛法【附治六畜方【「附治六畜方」﹐原無此五字﹐據明藏說小萃本補。】】牛有獨肝者﹐食之殺人。相牛法﹕岐胡有壽﹐膺匡欲廣﹐毫筋欲橫。【後筋也。】常有聲﹐有黃也。角冷有病﹐旋毛在珠泉無壽﹐睫亂觸人﹐銜烏角偏妨主。毛少骨多有力。溺射前﹐良牛也。疏筋難養﹐三歲二齒﹐四歲四齒﹐五歲六齒﹐六歲以後每一年接脊骨一節﹐陰虹屬頸。陰虹﹐雙筋自尾屬頸也。此艸木子雜俎篇所載﹐蓋從寧戚相牛經中節出而又附益之以便觀者。附治六畜諸病方﹖楊花八兩川烏艸烏白芷藜蘆豬牙皁角各四兩麝香一錢五分黃丹一兩訶子六枚綠豆粉一兩風化石灰五錢皁角刺四兩已上俱爲細末﹐用藥時雄左雌右﹐先將右鼻孔吹數十口﹐後吹藥於左鼻。水牛一錢五分﹐黃牛馬騾一錢二分﹐驢八分﹐豬四分。

僧尼始漢明帝聽陽城侯劉峻等出家﹐僧之始也。濟陽婦女阿潘等出家﹐尼之始也。

戒宿倡酗酒二文【「戒宿倡酗酒二文」﹐原作「宿倡酗酒二戒」﹐與正文文義不相應﹐據明藏說小萃本攺。】宿倡酗酒﹐世之覆轍相尋﹐而多未悟﹐豈聖賢之訓微奧簡約﹐故習而不察耶﹖往閱侯布政一元集中有走筆戒弟書﹐反復曉譬﹐頗饒名論﹐讀之﹐卽登徒子便當回頭。恨無藻筆﹐不克爲髙陽輩益友。會有攜莫貢士云卿所作酗酒戒示餘者﹐兩作固可並傳﹐以砭沈酣惑溺之膏肓也。𨿽老眼昏花﹐不怯捉筆。侯曰「夫系蹄不解﹐猛虎決蹯﹐危疢在前﹐孝子進藥﹐非不痛於身哲於口也﹐愛有所至﹐情有所不得不然。凡熟諫之道﹐異於責善﹐義方之誨﹐別於忍心。如使畏不祥而曲阿﹐慕怡怡而順非﹐是以一蹯之痛﹐易其七尺之軀﹐不忍乎介然之苦口﹐而自詒罔極之恨也﹐豈可謂知類哉﹗克己之難﹐自昔而稱之﹐柔曼之傾意﹐尢其難者也。故女戎禍水﹐聰明之主以自誤﹐而吳姝越艷﹐智術之士﹐亦以誤人。譬之鬼物之惑人﹐始者必有以中其意﹐使如膏火相滋﹐不盡不止。方李赤之惑於混廁也﹐所見無非淸都麗宮妖艷飶芬者﹐欲以區區之辧﹐易其所見﹐豈不難哉﹗彼死而有不卹﹐而欲陳之以毀譽利害﹐不亦末乎﹖故苦藥所以已疾也﹐苦言所以去惑也。醫經云疾有不治者二﹐不可藥﹐一不治也﹐可藥也而不受藥﹐二不治也。始之以不受藥﹐終之以不可藥﹐此忠臣孝子慈父友兄所爲流涕長嘆而呼天也。衢塗跬步﹐而楊朱哭之﹐跬步之失﹐何足哭也﹖然至其千里也﹐則又不及哭也。詩曰『何嗟及矣』是也。曲突徙薪﹐以告燕雀﹐其信之乎﹖然而有必至之勢﹐其不至乎焦爛者幸爾。吾前所謂啖野葛飲鴆而不死者也﹐古今以來﹐獨一曹公。柰何以不貲之軀﹐天地所畀﹐父母所遺﹐試之猛獸毒藥﹐僥幸於萬一乎﹖夫文人無行﹐非謂固然﹐惜其是文而乃是行﹐猶言斯人斯疾云爾。古今文人﹐獨一司馬相如哉﹗屈原之忠﹐爲詞賦祖﹐賈誼升堂﹐漢之彥也。昌黎﹑東坡﹐唐宋名臣﹐人非堯舜﹐誰無小疵﹖然必立行﹐大節不踰﹐斯爲君子。至如孔孟左國﹐經史之文﹐何嘗不妙絕天壤﹐但不可以文目之爾。假令天壤間不生司馬相如﹐無其詞賦﹐何損於治﹖何傷於藝林哉﹗且相如文傷靡麗﹐故前輩謂其類俳﹐而武帝亦俳畜之﹐此何異弈秋﹑丸僚以一技垂聲者耶﹖昔人謂九原可作﹐吾誰與歸﹖區區𨿽未敢妄意九仞之門﹐至於及肩之墻﹐不願托足。嘗思執鞭叔度﹐對嘯孫登﹐相與遊於無言﹐而或發於不得已﹐則纚纚洋洋﹐爲寒餒帛粟﹐疲瘵鍼石﹐卽不能然﹐猶欲鳴其心之所藏﹐如春虫秋蚓﹐宣寫和气﹐自得而止。無用雕虫殫極﹐侈靡淫泆﹐如相如爲也。今人固無相如﹐卽有之﹐吾亦不好。文且如此﹐況其行乎﹖而聞以卓氏事自解﹐此大謬也。且卓氏事﹐相如寧慕其色耶﹖臨邛令謂相如窮困﹐幸來過我﹐而王孫奇貨可居﹐故謬爲恭敬﹐以相如﹖之耳。已而果大得其財﹐爲富人馴致﹐以貲爲郎﹐顯於漢廷。【按史記﹐相如貲郎在未適臨邛之前﹐此書故走筆未考耳。】則相如本意不在文君甚明﹐讀史者忽之耳。如令相如反效其貲財﹐重幣卑禮﹐以求失身之文君﹐吾知相如不爲也﹐若爲之﹐則其家徒四壁者不將愈甚轉入溝中乎﹖狗監未薦﹐天子不聞﹐獨與失身一婦人﹐無用之書數卷而何適矣﹖然則彼𨿽失行﹐猶爲身謀﹐今杭州諸公慕之﹐名實兩失﹐無相如之利﹐而有其累﹐難以言智矣。位尊家溫者﹐其患遲﹐位下家儉者﹐其患速﹐不觀之膏火乎﹖𨿽同於灰燼﹐而膏之盛者後亡﹐亦理也。或曰膏𨿽竭﹐我能續之﹐燎𨿽息﹐吾能揚之。商賈恃什一之利﹐士大夫仰奉祿之進﹐而能文善游者﹐資朋友之助﹐此其所爲續膏繼明之術也。悲夫吾所爲﹐碌碌服賈﹐致身策名﹐抒思竭精者﹐寧爲區區一女子哉﹗武王不斬妲己乎﹖且好色人之天性﹐不知子都之姣者無目者也﹐而詩人如雲之棄﹐縞衣之樂﹐豈其性與人殊哉﹖誠富貴有羨金余帛﹐何不自置妖姬﹐深宮自娛﹐猶未決裂男女之坊﹑【「猶未決裂男女之坊」﹐「女」字原作「子」﹐據明藏說小萃本攺。】解絕廉恥之維﹐求之縞衣綦巾﹐亦其次也。夫巫山之云﹐朝暮而送人﹐河畔柳枝如林﹐離亭之泣如雨﹐計文君之所當﹐豈一司馬相如哉﹖前袂未分﹐來衿復結﹐是何異蹴珍餌行道之中﹖蒙袂者猶唾之﹐而聰明之士顧甘心焉﹐何也﹖蓋婦人有挾媚道者﹐其術如鬼神﹐使人神眩目瞇而不自制﹐漢史往往見之。吾意倡優之家﹐其有傳乎﹖不然何顚冥之眾而覺悟者之寡也﹖商賈負販﹐縉紳之士﹐無知愚小﹐大銖錙而積之﹐胠篋而委之﹐甘心效其力﹐沒首而不悔。夫左右戮力治生以奉其主者﹐奴也﹐左噬右搏得狐兔以效之人者﹐狗也﹐今倡優挾邪術媚道﹐奴畜犬豕天下之人﹐坐食其錢財﹐而惑者猶然不悟﹐一旦商者折閱﹐亡其什一﹐仕者失官﹐亡其資財﹐始匍匐而無所歸爾﹐猶曰相如愛文君﹐豈不謬哉﹗吾觀今世文士﹐類多虛名﹐昨所觀其人歌詩艸書圖畫﹐其品至下﹐而能盜虛聲者﹐正猶下裏巴人一唱而千和也﹐易世論定之後﹐吾不知其人當在相如詞賦之科否也﹐恐不能過李赤﹐李赤詩賦固在﹐乃能與李白相亂﹐而因循失足爲廁中蛆﹐後世士羞言之﹐況若人者乎﹖夫蜩鳩之翼﹐難以圖髙﹐蜉蝣之衣﹐難以持久﹐故附鳳者千仞﹐附驥者萬里﹐彼悠悠盜名之士﹐安足榮其咳唾而與綢繆應和哉﹗相如之事﹐旣其意指不類斯今﹐又西施之顰不可慕效﹐姑效其倩笑者可也。觀今之文士﹐非特盜名﹐乃亦盜利﹐故辛垣髙魯連﹐以其無求﹐鄒忌不信賓客之諛﹐以其有勢﹐勢移利盡﹐雌黃隨變。吾觀今世柬書相遺﹐傾肝相示語﹐卒未有不涉取求者也﹐此其交遊歸趣﹐大體可﹖矣﹐不待交解於張公子﹐而龍陽之情已暴於後言矣。凡斯之類﹐不可殫陳。區區今者藥石之獻﹐惟在靜諷六經四子﹐閉門謝客﹐使天機有雨露之息﹐則以子之才如寶鏡拭塵﹐邪魅畢燭﹐刀刃發硎﹐向之繚繞遊絲而斷之耳。以相如之文﹐明鄒泗之道﹐以周南之窈窕﹐易巴蜀之奔亡﹐斯亦生人之至樂也﹐於子何如﹖楮短意長﹐有言不盡。」莫曰「昔王無功著五斗先生傳﹐而劉伯倫頌酒徳﹐盛言醉鄕之致﹐於是張飲者赤幟。晉諸名流﹐入狗竇豕圈﹐累至傷生滅徳﹐禍貽國家﹐故樂令譏之。夫名教中豈少立身榮名之地﹐何至乃爾﹖荊卿混殽屠沽﹐灌夫﹑蓋寬饒使酒罵坐﹐彼皆有所爲﹐慕義輕生﹐其殆狂者之儔亞乎﹖而猶不免身嬰戮辱﹐宗社墟夷。千載而後﹐使壯夫飲血﹐死士吞聲。假令諸君子能傾身爲知己善﹐謀慮終始﹐則燕太子未必首犯狂秦之怒﹐而田蚡驕貴﹐奚必甘心魏其﹐以觸天下之謗口哉﹗詞組發憤﹐不能自制﹐甚哉乎酒之流生禍也。大禹聖人也﹐能卽始而見其所終﹐故飲而甘之﹐以著明戒﹐後世子孫遂有如桀者﹐以酒爲池﹐使千人牛飲以樂。嗟乎﹐禹之聖而不能使酒之不爲桀也﹐此可以省矣。張君去華負雋異才﹐頗數酗於徳﹐方其醉也﹐狂悖癡暴過於季將軍﹐而逮其醒也﹐恬夷淸穆﹐藹然吉士。然其飲也必醉﹐而其悔也不果。又少年負才﹐則以爲立身榮名當在乎此耶﹖噫﹐其誤矣。夫不解於酒徳﹐而襲古人之迹﹐故有傷生滅徳之咎﹐卽晉諸賢﹐彼所爲有托而逃﹐其將以是辱身污行﹐而幾免於禍者﹐當以爲智﹐而不以爲狂也。淵明先生之於酒也﹐避世者也﹐畢茂世﹑胡母輔之諸君之於酒也﹐避亂者也﹐荊卿之於酒也﹐藏名者也﹐灌夫﹑蓋寬饒之於酒也﹐憤世者也﹐淳於生之於酒也﹐玩世滑稽者也﹐劉伯倫之於酒也﹐傲世者也﹐張去華之於酒也﹐襲古人之﹖而不解於酒徳者也。吾今與去華約﹐觴過五行﹐酒至一升﹐面作赤色﹐唇齒間覺灑然以甘﹐腸胃間覺欣然以悅﹐則覆觴止酒﹐以親命告於朋友之中﹐其不聽者非良友也。則於止酒也﹐庶乎其可也。否則莫生且斂衽而避﹐捨席而逃﹐吾寧從樂令諸君子遊﹐不欲附會荊卿﹑蓋﹑灌之徒而爲滅徳之士已矣。」

導引保眞法【明藏說小萃本無此條。】王喬﹑赤松古稱仙術﹐修丹煉汞﹐世有奇書﹐然無補元眞﹐何羨云丹五色。苟有裨天本﹐只求獨臥一牀﹐故采納非工﹐引申罔益﹐敬錄數款﹐銘玆座右。則近取諸身﹐法約而功倍﹐行之日用﹐力逸而可久﹐又何必伯山甫之神方﹑衛叔卿之異術耶﹖一﹑靜坐﹐將兩手指擊頭後枕骨九次﹐以鳴天鼓。一﹑用嘻噓呼吸各九次﹐以調元气。一﹑叩齒三十六﹐以集元神。一﹑將兩手大指摩熱﹐各拭眼二十四﹐以啟元明。一﹑將兩手大指摩熱﹐拭鼻兩旁二十四﹐以培元息。一﹑將兩手摩熱﹐擦兩耳腔二十四﹐以達元聰。一﹑將兩手摩熱﹐摩面三十六﹐以潤元顏。一﹑將兩手順摩腰眼腎經二十四﹐以固元精。一﹑將兩手擦﹖底湧泉穴﹐左右交互﹐各二十四﹐以壯元力。一﹑將兩肩﹖肋大聳動三十六﹐以運元筋。已上十件功完﹐口中津液滋生﹐卽用嗽滿﹐分作三咽﹐意期流入丹田﹐以養元眞。

大度東坡曰「天下之事﹐成於大度之士﹐而敗於寒陋之小人。」

老年拗拗宋郭功父有老人十拗詩﹐謂不記近事記遠事﹐不能近視能遠視﹔哭無淚﹐笑有淚﹔夜不睡﹐日裏睡﹔不肯坐﹐只好行﹔不肯食﹖﹐要食硬﹔子不惜﹐惜孫子﹔大事不問﹐碎事絮﹔少飲酒﹐多飲茶﹔暖不出﹐寒卽出。昔人稱爲切中老人之病。余今年八十又加五矣﹐近事遠事皆不能記﹐獨喜與人訊問近事﹐檢稗官小史閱遠事。自少入試﹐執題目牌下﹐便能遠矚﹐及今蠅頭細字﹐燈下猶能辧之﹐頗爲遠近無遺視。二三十年前因喪子多哭﹐今且不日﹐人哭余﹐余何哭耶﹖笑時或有之﹐未見睫下濕痕也。黃昏進糜﹐登牀酣寢﹐直至日出﹐偶一時聽雞聲耳。日中對典籍﹐會心處輒手舞足蹈﹐睡殊少也。平日好陪客坐﹐卽少年與兒孫往還者﹐喜與共幾席。步履𨿽不艱﹐至百步外輒用竹兜子﹐不好行也。每食必問爛否﹐否必再煮。惜子勤勩貧無儲﹐惜孫埋頭不掛綠。大事碎事入耳﹐或料理﹐入手便推卻。平生酒量﹐多不過三行﹐見人飲則酣適。瀹茗惟以供飯﹐後漱齒﹐余則畏其性寒﹐斂唇避之。春秋挈子孫郊原一舒嘯﹐冬夏惟斗室揮扇擁鑪而已。余老人其拗中之拗耶﹖適有方外道人﹐以相術自逞﹐遽前余曰「翁肯以一布袍贈我﹐我包翁有太公之壽。」余私忖曰「豈余之年亦拗耶﹖」退而書此﹐爲好事者他年作一笑柄。

遊月巖記無錫顧涇陽憲成﹐其制科文﹐人人稱之。有攜其遊月巖記示餘者。余細閱之﹐卽古文辭﹐亦吾郡荊川子後一人也。錄之。記曰「予以歲之九月六日至桂陽﹐越五日有永州之行﹐行三日經道州。州大夫張四可氏出謁﹐予爲問訊濂溪周先生故事﹐大夫曰﹕『去州可四十里有月巖﹐相傳以爲先生悟道處﹐此一奇觀也。』余曰﹕『何如﹖』大夫曰﹕『志言巖形如圓廩﹐中可容數萬斛﹐東西兩門通道當洞之中而虛其頂﹐自東望之﹐如月上弦﹐自西望之﹐如月下弦﹐自其中望之﹐如月之望。先生則之﹐以畫太極圖﹐云已晤彭將軍。』哲庵氏語及之﹐亦曰信。予曰﹕『有是哉﹗』明日遂偕往。旣至﹐歷崖而登﹐下而就幾﹐少息焉。徙倚四顧﹐奇石森列﹐滿壁而是﹐眉睫之間﹐變幻紛沓﹐應接不暇。卽王子猷山陰道中不知有此否。哲庵曰﹕『吾聞諸志矣﹐如走猊﹐如伏犀﹐如龜蹣跚﹐如鳳翺翔﹐如龍蛇蜿蜒﹐可謂筆端有畫。』予曰﹕『未盡也。』擬爲之名﹐卒不得其似而止。遂與二君徐步而前﹐就其中望之﹐旣圓且朗﹐果如所言不謬。予因笑謂曰﹕『今日望日也﹐故應有此。』已﹐轉而西﹐尋卻而東﹐所至輒佇立凝視﹐遞相嗟賞。已﹐復登其巓﹐忽見白雲數點﹐冉冉從東而來﹐望之可數里內外。張君異之﹐指其處呼余而謂曰﹕『是濂溪先生故里也。』余聞之﹐翩翩神王。爾時覺得兩腋風生﹐便欲乘雲而往﹐攬濯纓之亭﹐飲其泉一斛﹐洗滌塵氛﹐徐而從先生乞太極圖也﹐爲之徘徊者久之。旣而還坐其下﹐左右薦觴﹐觴到輒盡﹐主亦不勸﹐客亦不辭。淸言亹亹﹐爾我俱失。薄雨旣收﹐斜陽欲下﹐陶然相對﹐氤氳滿懷。輿人竊竊從傍言暮矣﹐弗問也﹐從容謂二君﹕『樂乎﹖』張君曰﹕『當此之際﹐不知胸中有何物﹐亦不知天地間更有何事。』彭君首肯曰﹕『如是﹐如是。』二君還問予﹐予曰﹕『亦復如是。』起而嘆曰﹕『美哉玆遊也﹐無物內礙﹐忘矣﹐無事外礙﹐忘矣。內外兩忘﹐濂溪先生之所謂靜也﹐昭昭乎進於太極矣。吾儕偶爾寄適﹐俯仰之頃﹐意象豁如﹐輒自有會心處﹐何況先生乎﹖其所得於玆巖之助豈少哉﹗𨿽謂則之以畫太極圖﹐未爲迂也。』昔朱子疏大學格物之義﹐謂一艸一木﹐亦不可不理會。姚江王伯安非之曰『柰何捨內而徇外』。由今觀之﹐何者爲內﹖何者爲外﹖河之馬可以畫卦﹐洛之龜可以範疇﹐天髙地下﹐萬物散殊﹐新腐陳奇﹐總歸神理﹐人自爲間隔耳。伯安穎慧絕人﹐而所見若此﹐豈其偶未之思與﹖吾於玆巖乎有悟也﹐𨿽然悟之非難﹐實有之爲難。今夫先生之稱主靜﹐何也﹖主者﹐譬如家之有長﹐國之有公侯﹐天下之有君王﹐不得一日而無﹐非若羈旅之暫來暫去也。吾儕幸徼須臾之暇﹐探奇討勝﹐回視膠膠擾擾之鄕﹐迥若僊凡﹐以故情暢神怡﹐灑然自適。退而與膠膠擾擾者交﹐卒亦歸於膠膠擾擾而已﹐夫焉得而有之﹖不惟是也﹐吾與張君故生長﹖越間﹐去此四千里而余﹐彭君卽楚產乎﹐家故赤壁之下﹐去此亦二千里而余。生平傾慕先生﹐如饑如渴﹐一旦得遊其處﹐以故目若爲之加明﹐耳若爲之加聰﹐心若爲之加爽。假令朝於斯﹐夕於斯﹐取諸衣帶之間而足﹐且將狎之以爲故常﹐漫不加省﹐欲一幾希於灑然﹐弗可得也。𨿽日居其中﹐與在膠膠擾擾之鄕何異﹖然則向之所云靜者﹐夫亦羈旅之倏來倏去﹐而以言乎主靜﹐恐不得如吾三人之居之去玆巖僅僅二千里或四千里而已也﹐何謂悟哉﹗二君稱善﹐就余索主靜之訣﹐余面壁不答。有頃曰﹕『其試問諸月巖。』遂各盡一觴別去。越七日﹐還自永州﹐爰籍其語而存之﹐用自省焉﹐兼以貽二君。是歲萬曆十五年也。」

海棠海棠欲花盛而鮮﹐須冬至日用糟水澆根下。世謂海棠無香﹐惟西蜀潼川府昌州海棠獨香。成都人謂海棠爲花﹐尊貴之也。余家有垂絲﹑鐵梗二種﹐垂絲者本大於斗﹐枝髙於屋﹐開時足稱巨麗之觀﹐每以不得相城翁圖之爲恨。

心齋論非上立黨【「心齋論非上立黨」﹐原無「非上立黨」四字﹐不可通﹐據明藏說小萃本補。】王心齋艮遺錄曰「居是邦不非其大夫﹐故斂牀之問﹐孔子不答子路而答子貢﹐以是知八佾﹑雍徹之譏﹐皆孔子早年事也。人心惟危﹐伊川賢者﹐猶因東坡門人一言﹐遂各成黨﹐況其下者乎﹖學者須在微處用功﹐顏子不遠復﹐乃道心也。」

俗學俗書通獘【「俗學俗書通獘」﹐原無「通獘」二字﹐據明藏說小萃本補。】一傳未終﹐恍已迷其姓氏﹐片文屢過﹐幾不辧其偏傍﹐今俗學之通獘也。肖立半存﹐烏焉全舛﹐【誤脫半字﹐以趙爲肖﹐以齊爲立﹐字經三寫﹐烏焉成馬。】今俗書之通患也。能勉彊學問而免於俗學﹐則俗書之獘無憂矣。

蜀道表忠有本蒯徹告髙帝曰「嗟乎﹐冤哉烹也。」董仲舒士不遇賦曰「嗚呼嗟乎﹐遐哉邈矣。」太白蜀道難「噫吁兮﹐危乎髙哉」之句﹐蓋有所本﹐而世稱爲獨造﹐何也﹖東坡表忠觀碑是效柳子厚壽州孝門銘﹐初學信謝氏軌範之說﹐動曰本史記。沿襲之難破﹐每每如此。

全孝圖說徳園虞淳熙【浙江錢塘人﹐癸未進士。】全孝圖並說。孝字從老省﹐從子﹐子在老傍﹐抗而不順﹐非孝也。老在子下﹐逆而不順﹐非孝也。老上子下﹐斯象形矣。規者太虛也﹐規中者其孕也﹐約以從老從子之象﹐太虛爲老﹐能孳萌爲子﹐太虛爲老﹐三才萬物爲子﹐幹爲老﹐坤順承爲子﹐乾坤爲老﹐六子爲子﹐乾坤爲老﹐日月五行民物爲子﹐日爲老﹐月受光爲子﹐日有爲老﹐五行民物爲子。五行生我爲老﹐我生爲子﹐山祖脈爲老﹐胎育爲子﹐川源爲老﹐委爲子﹐五行爲老﹐渾惇氏爲子﹐渾惇氏爲老﹐人爲子。二氏父母爲老﹐二氏爲子﹐兆人父母爲老﹐兆人爲子。四夷父母爲老﹐四夷爲子﹐五等之貴者爲老﹐賤者爲子。禽獸艸木﹐各有牝牡雌雄﹐𨿽胎化不同﹐而生者爲老﹐受生者爲子。以老孚子﹐以子承老﹐無物非孝也。援神契曰「孝在混沌之中。」曾子曰「夫孝推之後世﹐而無朝夕無時非孝也。」無物不有﹐無時暫停﹐以應規也。人言釋老超出太虛﹐不拜父母﹐太虛無外﹐復何可超﹖卽與同體﹐能不孳萌而爲孝乎﹖作全孝圖說。﹝缺圖﹞

兪似詩「莫遣韝鷹飽一呼﹐將軍誰志滅匈奴。年來萬事灰人意﹐只有看山眼不枯。轉食膠膠擾擾間﹐林臯髙步未容攀。興來尙有平生屐﹐管領東南到處山。」此宋廣州鈐轄兪似作。

方正學詠宋詩文【「方正學詠宋詩文」﹐原作「正學詩」﹐標題文義含混﹐與正文也不相應。據明藏說小萃本補。】方正學詩云「前宋文章配兩周﹐盛時詩律亦無儔。今人未識昆侖派﹐卻笑黃河是濁流。」

孟勞白撰孟勞﹐魯之寶刀﹐【谷梁傳注。】白撰﹐貨貝名。【平準書。】

木槿梔子胡茄別名【「木槿梔子胡茄別名」﹐原作「花茄別名」﹐據明藏說小萃本攺。】木槿花卽佛桑花﹐出黎州轡嶺﹔薝卜花卽梔子花﹐陶隱居云其花翦刀六出﹐刻房七道﹔胡茄﹐俗名也﹐卽曼陀羅花。【一云佛桑花﹐枝葉類江南槿樹﹐花類中州芍藥。王雨舟雲橫州人呼佛桑爲牡丹﹐更可笑。有深紅深紫淺紅淡紅數種﹐翦插於土卽活。】

浙場中卷萬曆辛卯科﹐浙江鄕試主考爲九我李公廷機﹐同考經房有杭州府推官吳炯﹐當呈捲之時﹐辭色甚不遜於主考﹐李公怒之﹐因索其房落卷親閱﹐遂摘出一奇捲批中。吳嘵嘵爭駁﹐且悍然欲束捲解職出場﹐李公不顧﹐命署於別房中第六十四名﹐拆出﹐乃寧波府學生陳恪也。先是﹐初場完後﹐都臺常公居敬索堪中魁元捲於學道李公同芳﹐學道取兩卷上呈﹐其一卽陳恪。使吳不忤於主考﹐則落卷何由見賞哉﹖而學道之擬送者﹐亦當失色矣。又有嘉興李日華﹐初場已抹壞﹐因中式中論不堪刻程﹐特拔其論竄數語刻之錄中﹐寘之第九十名榜末云。觀陳﹑李二君之得雋﹐場中信有天命在﹐不可彊也。余邑舊父母葵南胡公士鰲爲杭郡守﹐是時與場事﹐親對余冢孫說。胡公又謂論語程文末比過接二句﹐是李公采其所商搉者。蓋李公本與胡公舊識﹐而李公館於余郡董君言詩家﹐正其令余邑時也﹐交往最莫逆﹐而是科又相值於杭同場。事亦異數云。

當行利人事宋大觀中﹐有士人買靴於鋪翁﹐見其父葬時一靴﹐怪問其故﹐鋪翁云官員攜來修者。候之﹐來者果士人父﹐士人拜﹐不顧﹐取靴而去。士人追逐數里﹐泣呼求教言﹐父曰「爾可學鎭江太守葛繁。」士人遂往謁繁﹐因問何以爲幽冥所重﹐繁曰「予始者﹐日行一利人事﹐後或一或二三或十﹐今四十年矣﹐未嘗少廢。」又問﹕「何以爲利人事﹖」繁指坐間蹋子曰「此物置之不正﹐則蹙人足﹐予爲正之。若遇人渴﹐予與杯水。如此類者﹐隨事而利之﹐無貴賤可行也。」元時王紹文臨終﹐書示其子孫語云「利人之事﹐可周旋處﹐𨿽獨力﹐亦當自爲﹔害人之事﹐於戲謔中﹐𨿽一念﹐不可妄發。」夫利人濟物﹐幽明一轍。而今之子弟往往好行小慧以鹵怖人爲快者﹐獨何心哉﹗

論十王薦亡之誕【「論十王薦亡之誕」﹐原無「十王」二字﹐據明藏說小萃本補。】余得宋刻鬼董一書﹐中有論十王﹑薦亡兩條﹐可開世惑者﹐特揭而出之。一云﹐佛言琰魔羅蓋主捺落迦者﹐止一琰魔羅王耳﹐閻羅蓋琰魔羅之訛也。餘十八王見於阿含等經﹐名皆梵語。王主一獄﹐乃閻羅僚屬﹐義不得差肩。十王之說﹐不知起於何時。佛所舉三千大千世界﹐素訶其一﹐今所居贍部﹐特素訶之一洲﹐極東南際﹐於一世界﹐不啻於太倉之稊米﹐泰山之微塵耳。閻羅蓋指一素訶世界言之﹐其統攝大矣﹐泰山柰何亦以王號與之敵體哉﹗轉輪王王四天下﹐蓋人而幾於天者﹐亦非主冥道﹐乃槪列於十王﹐其餘名號如宋帝﹑五官之類﹐皆無所稽據。又七七日而所歷者七王﹐自小祥以後二年乃僅經二王﹐抑何疏密之懸絕耶﹖當是僧徒爲此以惑愚民耳。一云老子見推於仲尼﹐蓋亦聖人也。其道本以淸淨無爲爲宗﹐衣冠喪祭與齊民同﹐老子之子曰宗﹐蓋有妻妾矣﹐而又嘗仕周﹐其在四民之中亦士耳﹐特所尙者不同﹐非於儒之外別有教也。秦﹑漢之言神仙者﹐其繁如蝟毛﹐未嘗稱老子﹐況於三淸十極之說哉﹗祭醮符籙始於張道陵﹐成於寇謙之﹐惡其無所本始﹐乃自托於老子﹐以神其書﹐實於老子不相干。老子書言「有道之國﹐其鬼不神。」其設爲三宮九府﹐仙官將吏﹐以罔民耶﹗薦亡一門﹐不在洞玄﹑洞神﹑洞眞之科﹐最爲後出﹐模寫釋氏而不克肖﹐以佛本不言薦亡﹐後人設爲之﹐已自背本教﹐道士見其利入之厚﹐因而效焉﹐蓋又張﹑寇二師所不道也。

朝鮮國王咨「朝鮮國王爲謝恩事﹐萬曆二十年正月二十六日﹐陪臣李裕仍賫捧敕諭回還。欽蒙聖恩﹐特賜銀兩彩幣﹐欽此。除欽依祗受外﹐差陪臣刑曹參判申點賫領表文禮物﹐赴京進謝﹐並賫慈聖宣文明肅皇太后陛下進獻禮物前去。今將禮物開坐合行移咨﹐請照驗聞奏施行。須至咨者﹕一﹑紅細薴布一十匹﹐白細薴布一十匹﹐黑細麻布二十匹﹐滿花席一十張﹐雜彩花席一十張。右咨禮部。萬曆二十年二月二十日。」右朝鮮國王咨﹐借觀於常熟趙吏侍定宇家者﹐年月處大朱文印﹐其文乃朝鮮國王之印六字﹐是朝廷所賜金印。後一大咨字下有花押﹐字極楷而精﹐紙極厚﹐幾一分﹐光色瑩然。外金漆木匣盛之。

鄭端簡公訓子語【「鄭端簡公訓子語」﹐原無「鄭」字﹐據明藏說小萃本補。】鄭尙書淡泉公訓子履淳曰「膽欲大﹐心欲小﹐志欲圓﹐行欲方。大志非才不就﹐大才非學不成。學非記誦云爾﹐當究事所以然﹐融於心目﹐如身親履之。南陽一出卽相﹐淮陰一出卽將﹐果蓋世雄才﹐皆是平時所學﹐志士讀書當知此。不然﹐世之能讀書能文章不善做官做人者最多也。」此嘉靖壬戌冬所訓﹐最是名言。【非學無以廣才﹐非志無以成學﹐原是南陽誡子者。】

王穉登戒庵老人漫筆序【「王穉登戒庵老人漫筆序」﹐明藏說小萃本此序在書前。】利城蓋有李先生云﹐先生名詡字厚徳﹐有道君子也﹐號戒庵老人。名所著書曰漫筆﹐漫筆者﹐不以品列﹐不以類分﹐不以甲乙次第爲先後﹐隨事輒紀﹐隨紀輒書﹐故云漫。其書浩汗縱橫﹐闔辟變幻﹐鴻纖幽顯﹐靡所不有﹐不獨成一家之言﹐且也該眾作之奧﹐此之爲書沈沈者哉。蓋不博古者﹐不曙千秋﹐不通今者﹐不鏡當代﹐不語大﹐隘而不廣﹐不語細﹐疏而弗當。不明經﹐不窮列聖淵源﹐不閱史﹐不識古今治亂﹐不譚詞賦﹐風雅道衰﹐不探名理﹐精微統絕﹐不該覽﹐不淹通﹐不搜羅﹐不閎肆﹐不論俗﹐不知萬姓之隱。不述怪﹐不窺六合之外﹐不詼諧﹐不玩世﹐不神仙﹐不消搖﹐不表忠貞﹐人倫不顯﹐不載凶俠﹐檮杌遁藏。故皇農羲昊以博古﹐廟謨野乘以通今﹐四方上下以語大﹐男女居室以語細﹐詩書禮樂以明經﹐累朝歷國以閱史﹐雕龍纂組而談詞賦﹐道徳性命而探名理。邱墳﹑汲冢﹑醫卜﹑農圃而該覽﹐天人王霸窮發鬼夷而搜羅﹐街談市諺風土歲時而語俗﹐牛鬼蛇神豕立石言而述怪﹐射覆滑稽談言微中而詼諧﹐飲食沖舉驂鸞馭鶴而神仙﹐皎日秋霜糜軀碎骨而表忠貞﹐隱慝暴行惡貫幽明而載凶俠。斯非所謂可喜可愕可憤可悲﹐嬉笑怒罵﹐皆成文章者耶﹗足以代董狐之筆﹐應所忠之求矣。馬遷采七十二家言而成史記﹐異時天子開石渠虎觀﹐詔諸儒撰一代正史﹐是編寧能捨旃﹖先生少遊郡學﹐試必髙等﹐七應都試悉報罷。晚入南雍﹐一謁選人卽棄去﹐舊知居要津者﹐絕不交通。或欲式廬﹐亦避匿。有司往往勸駕﹐稽顙稱主臣而已。踐更租庸﹐先期而辦﹐曰「我寧往役﹐不往見也。」歷年八十八始卒﹐故自名老人。嗟乎﹐柰何不獲齒於國老庶老之列﹐袒割獻酳﹐授幾與杖﹐以贊休明至理﹐乃終老田間﹐汶汶而沒﹐此非有司之過與﹗屬余序者諸孫如一﹐昔名鶚翀﹐今以字行﹐亦有文能繩祖武者也。太原王穉登撰。

錢裔美跋美幼時嘗侍先外大父近復公側﹐見其著述累千萬言﹐合古今藏書﹐疊窗堆置﹐不見天日。乙酉以土兵之亂﹐書倉灰燼﹐令人撫髀增慨。今春﹐中表弟汝集出友人處所獲故家藏漫筆示余﹐特復梓之﹐以永不朽。梓成﹐汝集且喜且泣﹐顧謂余曰「吾家藏書盡廢﹐手澤幸於是存焉。」余乃喟然曰「信乎人以文傳﹐而文之傳又賴於賢子孫也。」昔外大父以是編付梓人﹐實揚先烈﹐今其生平著述與藏書俱散而不可復覓﹐是編爲戒庵公所著﹐而校訂記跋實出外大父﹐兩世手澤﹐凜凜若新。斯舉也﹐溫公獨樂園眼前可得﹐何必先投束脩羊哉﹗不但戒庵公藉以不朽﹐而外大父亦可少慰矣。千百世後﹐讀其書彷佛其音容者﹐不知屬誰氏也。時順治五年戊子九月九日海虞外孫錢裔美百拜謹識。

李成之重刻漫筆跋先髙祖戒庵公篤學力行﹐少補博士﹐晚遊成均。每究心時務﹐精研理學﹐綜核經史﹐馳騁百家﹐一一親爲刪訂﹐參以心得﹐而匯爲崇帙﹐皆其壯時事也。晚年更博極羣書﹐凡耳目聞記﹐輒捉筆識之﹐不分古今﹐不別事類﹐久而成編﹐題曰老人漫筆。先大父近復公刊之藏說小萃中﹐盛行於世久矣。嗚呼﹐余髙祖之著述﹐可云繁富﹐悉朽蠹於敝簏中﹐而僅畱遺﹖於此﹐亦何異泰山片石﹐滄海勺波乎哉﹗竊念余髙祖攻苦畢生﹐不獲食報﹐逮至忠毅公始以文章气節顯﹐何公之見知於世者小而天之報公若是其遲耶﹖先大父近復公雅志刪述﹐𨿽困於膠序﹐而得失不以介懷﹐凡諸懸之國門藏之名山者﹐靡不殫力羅致﹐卽鄕邦文獻與夫古刻法書﹐斷碑遺碣﹐有一字系先代者﹐皆搜羅﹐恐後至。吳越藏書家不遠千百里求之﹐一時賈人射利者﹐亦奔集如鶩。自輯有友鄕錄﹑禮記輯正等書﹐因卷帙浩繁﹐未遑付之梨棗﹐所作文章詩賦亦如之。不意乙酉秋﹐裏中乘易代之變﹐盜賊四起﹐烽煙滿目﹐余兄與侄盡遭慘禍﹐而數世藏書﹐悉歸烏有。嗚呼﹐其積之也窮一生之力﹐歷數傳之久﹐祖孫相繼而不足﹐其散也則委之泥沙﹐鬻之坊市﹐或歸他人之几案﹐而余竟無從購其隻字遺篇﹐豈不痛哉﹗夫子孫不能讀祖父之書﹐甚至祖父所纘述者亦一朝而散失﹐其何顏以立於世耶﹖近於友人家得覯藏說小萃﹐悲喜交集﹐捧而讀之﹐如接髙祖大父之音容﹐奚但手澤是存已也。亟取錄之﹐恨絀於力﹐不能悉梓﹐先將漫筆重鐫﹐以垂永久﹐庶髙祖晚年輯綴﹐不至湮滅無聞乎﹗卷中附識一二﹐仍補祖筆之所未備﹐非敢妄有裒益也。得月樓書𨿽盡亡﹐其書目幸存於家季﹐將俟刻之﹐聊志先大父匯集之苦心云。玄孫成之百拜識。

盛宣懷跋右戒庵漫筆八卷﹐明李詡撰。詡字厚徳﹐江陰人﹐諸生﹐坎坷不遇﹐年八十餘而卒。厚徳蚤歲﹐課業必記﹐旁及奇聞異見﹐晚乃記歲月陰晴裏閈人事。每於披閱所得﹐目前所傳﹐無論篇章繁簡﹐隨筆簡端﹐自署曰戒庵老人漫筆﹐積成數冊。萬曆丁酉﹐其孫如一爲之刊行﹐附藏說小萃之後﹐王百谷序之。國朝順治五年﹐玄孫成之又刊於世徳堂﹐今刊本亦寥寥矣。是書雜誌朝野掌故詩文瑣語﹐時近小說家﹐誠不免提要所譏。然如提要所舉各條外﹐如辧天祿閣外史之僞﹐辧容齋隨筆之誤﹐辧元史速不臺﹑雪不臺﹐完者都﹑完者拔都二傳爲一人﹐辧唐詩鼓吹誤收宋胡文恭詩﹐又倪雲林與張藻仲第二柬淸閟閣集未收﹐記茅山顏魯公四面碑﹑張從申三絕碑﹐可見明萬曆時尙完整。記嘉靖間江陰出唐大中﹑宋徳佑兩墓志﹐皆足以資考證。惟鐵椎銘以爲宋翰林學士王文炳作﹐此銘頌王著擊阿合馬事﹐事在至元十九年﹐而以爲宋學士﹐則誤矣。光緒丁酉上巳日武進盛宣懷跋。

四庫全書總目戒庵漫筆提要戒庵漫筆八卷﹐明李詡撰。詡字厚徳﹐江陰人。少爲諸生﹐坎坷不第﹐年八十餘而卒。所作世徳堂吟稿﹑名山大川記諸書﹐皆已亡佚﹐惟是編爲其孫如一刊行﹐皆所記聞見雜說。詡自號戒庵老人﹐因以爲名。書中稱世宗爲今上﹐而又載有萬曆初事﹐蓋隨時綴錄﹐積久成篇﹐非一時所撰集﹐故前後不免於駁文也。其間多志朝野典故及詩文瑣語﹐而序次煩猥﹐短於持擇﹐於凡諧謔鄙俗之事﹐兼收並蓄﹐乃流於小說家言。惟記蘇軾﹑黃庭堅眞迹詩句﹐可補本集之亡佚﹔記劉基畫蜀川圖﹐可證圖畫寶鑑之闕漏。又如論孟子古本同異﹐則較王士禛池北偶談所摘爲詳。又據三水小牘以證洪邁夷堅志之蹈襲﹔辧兩山墨談所稱蘇軾有妹嫁秦觀誕妄諸條﹐爲沙中金屑耳。

