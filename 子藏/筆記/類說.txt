

欽定四庫全書

子部十

類說

雜家類五【雜纂之屬】提要

【臣】等謹案類說六十卷宋曽慥編慥字端伯晉江人孝寛曽孫丞相懷之從兄也官至尙書郎直寶文閣奉祠家居撰述甚富所選樂府雅詞已別著錄此乃其僑寓銀峯時所作成於紹興六年取自漢以來百家小說采掇事實編纂成書其二十五卷以前爲前集二十六卷以後爲後集其或摘錄稍繁卷帙太鉅者則又分析子捲以便檢閱書初出時麻沙書坊嘗有刋本後板亡佚寶慶丙戌葉時爲建安守爲重鋟置於郡齋今亦不可復見世所本則又明人所重刻也其書體例乃刪削原文而取其奇麗之語各加標目於條首與當時王宗哲所刋紺珠集相同至分部采撮各以原書爲次不別加編類又爲陶宗儀說郛所自祖然其時古籍尙多慥又精於裁鑑故所甄錄大都遺文僻典可以禆助多聞若紺珠之太略說郛之太繁皆不如此書博約兼資足稱完贍又每書𨿽經節錄而以原書相校未嘗攺竄一詞如鄴侯家下有注云泌子繁作皆稱先公今攺作泌云云卽一字之移易猶詳愼不茍如此可見宋時風俗之近古固非明人逞臆妄攺者所可同日而語耳乾隆四十六年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

類說目錄

卷一

穆天子傳

七萃之士

玉果璿珠

八駿

金鹿銀麕

策府

樂池

食苦

王母觴於瑤池

木禾

天子之弓

造父三百

左佩華

大木碩艸

珠澤

懸圃

穄麥

白鵠之血

與井公博

馬歕玉

黃竹歌三章

盛姬璧臺

漢武帝內傳

紫蘭室女

命侍女鼓吹

乞度世之術

上元夫人

五性

尸解下方

五嶽眞形圖

十二事

東方朔窺窻

雲林之璈

方朔來龍飛去

經見山室

趙后外傳

宜主合徳

新興髻慵來妝

禍水滅火

逺條館

溫柔鄕

唾袖

婕妤翊防

七香荳蔲湯

萬年蛤不夜珠

二十六物

合宮之舟

簮擊玉甌

畱仙裙

赤鳳自爲姊來

紫玉九雛釵

少嬪館

楊妃外傳

霓裳羽衣曲

得寶子

給粉翠千緡

杜甫詩

七寶冠

瑣子金帶

竊寧王玉笛吹

生女勿悲酸

紫雲回

淩波曲

謝阿蠻

請一纒頭

緑玉磬

芍藥

任風吹多少

水精屏

合歡橘

雪衣女

明駞使

端正樓

荔枝香

重三百五十斤

豬龍

與娘子並命

善地受生

術士詩

雨霖鈴曲

錦香囊

梨園弟子

刻木牽絲作老翁

玉妃太眞院

櫻桃蔗漿

元始孔升眞人

錦韈

落妃池

珠翠可掃

列女傳

鳥工往

胎教

婦人無二天

柳下恵誄

母師

蘧伯玉車聲

女宗

通壁鄰國

類說目錄

欽定四庫全書

類說卷一

宋曾慥編穆天子

穆天子者太康二年汲縣民發古塜所獲書也王好巡狩得盜驪緑耳之乘造父爲禦以觀四荒北渉流沙西登昆侖見王母竹簡素絲皆是古書頗可觀覽謹以二尺黃紙寫上請付祕書藏之中經副在三閣謹啟

七萃之士

飲天子蠲山之上北徵乃絕漳水觴於磐石乃奏廣樂載立不舎至於犬戎胡觴天子於當水之陽乃樂賜七萃之士獵獸於滲澤得狐狢河宗伯夭逆於燕然之山勞用束帛加璧聿將六師命吉日天子大服冕褘帗帶搢笏夾佩奉璧南面立於寒下河宗受璧西向沈於河再拜稽首天子大朝於黃之山披圖視典用觀天子之珤器玉果【石似美玉所謂文果也】璿珠燭銀【銀有光精如燭】黃金之膏【金膏亦猶玉膏】伯夭乘渠黃之乘爲天子先

玉果璿珠【見上】

八駿

天子之駿赤驥盜驪白義逾輪山子渠黃華驑緑耳【八駿皆因其毛色以爲名號】狗重工徹止雚猳�黃南�來白【皆駿狗名亦猶黃耳韓盧宋鵲之類】

金鹿銀麕

天子北徵曹奴之人觴天子於洋水之上賜金鹿銀麕【今有地中得銀防金狗之類皆古賂夷狄奇貨】

防府

天子東還封長肱於黑水之西【卽長臂人也臂長三丈長腳人國亦在赤海東】循黑水至羣玉之山【西王母所居】先王之所謂防府【古藏書防之府所謂藏之名山也】天子取玉板三乘玉器服物於是載玉萬瑴

樂池

天子休於池之上乃奏廣樂三日而終是曰樂池天子乃樹之竹是曰竹林

食苦

天子休獵苦山於是食苦【苦艸名可食】

王母觴於瑤池

吉日甲子天子執白珪璧見西王母好獻錦組百純白組三百純【純疋端名】西王母再拜受之觴於瑤池之上西王母爲謡曰白雲在天山陵自出道裏修逺山川間之將子無死尙能復來天子答曰予歸東土和治諸夏萬民平均吾顧見汝

木禾

天子東徵至黑水之河爰有野麥答堇西膜之所謂木禾【粟類也長五尋】有采石之山【文采之石】飲於文山之下文山之人獻良馬十駟角牛三百守狗九十牥牛二百以行流沙天子予豪馬尨狗豪羊

天子之弓

天子之弓射人步劍牛馬犀�器千金天子之馬走千里勝人猛獸天子之狗走百里執虎豹

造父三百

天子之禦造父三百【下云三百爲禦者】耿翛芍及【造父善禦余未聞也】

左佩華

天子曰於乎予一人不盈於徳而辧於樂後世亦追數吾過乎七萃之士曰天子後世所望無失天常農工旣得百姓珤富官人執事與民共利世以爲常天子嘉之賜以左佩華也【玉華之佩佩之精者】

大木碩艸

天子西南升王居【似說古賢聖之居】有大木碩艸��之人獻酒百�於天子【百下脫盛酒器名】

珠澤

天子北徵舎於珠澤因獻食馬三百【可供膳者】牛羊三千

懸圃

舂山之澤淸水出泉溫和無風先王之所謂懸圃天子得玉防枝斯之英

穄麥

天子西徵至於赤烏獻酒千斛穄麥百載【穄似黍而不粘】天子賜墨乘黃金貝帶乃膜拜而受天子取嘉艸嘉禾以歸樹於中國赤烏之人亦獻二女於天子曰赤烏氏

白鵠之血

巨搜之人獻白鵠之血以飲天子具牛馬之湩以洗天子之足

與井公博

天子與井公博三日而決居於臺以聴天下之政

馬歕玉

天子東遊黃澤宿曲洛使宮樂謡曰黃之池其馬歕沙皇人威儀黃之澤其馬歕玉皇人受谷

黃竹歌三章

天子南逰黃室之丘以觀夏后啟之所居獵蘋澤大寒雨雪作詩三章以哀民曰我䢐黃竹�員閟寒帝收九行嗟我公侯百辟冢卿皇我萬民旦夕勿忘

盛姬璧臺

天子舎於澤中盛姬告病取漿而給是曰壺輲【輲與遄同】至於累璧之臺殯於轂丘之廟葬於池諡曰哀淑人天子丘之是曰淑人之丘天子除喪始樂素服而歸降休於兩栢之下永念傷心七萃之士諌曰自古有死有生豈獨淑人天子南徵入於南鄭

漢武帝內

紫蘭室女

武帝忽見靑衣女子曰七月七日王母暫來帝問東方朔此何人朔曰西王母紫蘭室女命往來至日帝盛服立階下夜聞雲中有簫鼔聲王母乘紫雲車駕九色斑龍別有天仙皆身長一丈王母上殿自設精饌以柈盛桃七枚帝食之甘美母曰此桃三千嵗一生實

命侍女鼔吹

王母命侍女王子登彈八瑯之璈董雙成吹云和之笙許飛瓊鼓震靈之簧法嬰歌靈之曲

乞度世之術

帝叩頭曰以臣之受質不才沈淪流俗政事多闕兆民不和仰慕靈仙幸瞻上聖是臣宿命合得度世母曰汝恣欲淫亂殺伐奢侈欲解脫三尸全身永久難可得也子但愛精握固閉气吞液气化爲血血化爲精精化爲液液化爲骨行之不倦一年易气二年易血三年易脈四年易肉五年易髓六年易筋七年易骨八年易髮九年易形變化則道成道成則位爲仙人吐納六气口中甘香

上元夫人

王母遣侍女與上元夫人相問曰天子好道適來視之見其了了似可成進然形慢神穢五臟不淳肉多精少三尸狡亂恐非仙才客主對坐悒悒不樂夫人可暫來否須臾侍女返云阿環再拜上問起居逺隔絳河擾以官事遂替顏色近五千年先被大帝君勅詣洲校定天元正爾暫往如是當還時頃夫人至從官文武千餘人皆女子夫人可二十餘服靑霜之袍作三角髻余髮散垂至腰戴九靈夜光之冠曳六出火玉之佩垂鳳文琳華之綬腰流黃揮精之劍

五性

上元夫人謂帝曰汝好道乎數招方士登山祠神亦爲勤矣然汝胎性暴胎性淫胎性奢胎性酷胎性賊五者常舎於榮衛之中五臟之內若従今捨爾五性返諸柔善常爲陰徳救濟死厄不泄精液齋戒勤儉鳴天鼓飲玉漿蕩華池叩金梁按而行之當有冀爾今阿母迂大道之重駕降蟪蛄之窟屈霄虛之靈鸞詣孤鳥之俎子厲之哉

尸解下方

王母曰此子勤心已久不遇良師尸解下方吾甚不惜今匈奴未弭邊陲有事何必令其倉猝捨天下之尊便入林岫如其廻攺吾方數來

五嶽眞形圖

帝見王母巾箱中有捲小書盛以紫金囊帝乞瞻覽母曰此五嶽眞形圖也昨靑城諸仙就我請來乃三天太上所出其文祕禁豈汝穢質所宜佩乎今且與汝靈光生經可以通神帝叩頭不已母曰欣子有心今以相與

十二事

上元夫人曰阿母發紫臺之文賜八防之書五嶽眞形𨿽睹妙理而無五帝六甲靈飛之符太陰六丁之籙太陽六戊之書左乙東之文右庚攝殺之律壬癸六遁隱地術丙丁入火赤班符六辛致水月華之法六已藏景化形之方八稟十訣長生紫書內眎中方凡十二事何以總攝萬精驅防百鬼帝曰願賜指授夫人曰扶廣山靑眞小童有此金書祕字相告篇目幸加捜訪帝叩頭固請不已王母曰吾旣賜以眞形夫人告以十二事當爲成之夫人曰阿環初學道於廣都之丘倒景君無常先生授十二事二君曰初學道者聴四十年一得道者四百年一得仙者四千年一得眞者四萬年一阿環受書以來凡六十八女子固不可以授男也靑眞小童所受者文同靑眞男官也卽命侍女往扶廣山勅靑眞出六甲十二事來以授天子須防侍女還捧八色玉笈鳳文之蘊云弟子阿昌受教金書祕字十二事輙封一通阿昌近在帝處見有上言者甚眾雲山鬼哭於叢林孤魂號於異域淫酷自恣必不度世詎宜以術於行屍柰眞尊見勅不敢違耳王母笑曰此子誠多愆夫好道者精誠齋戒刻已反善存眞守一行此一月除過一年上元夫人離席起立手執八色笈示帝母曰若汝反惡修善後三年七月更來告汝要道也

東方朔窺

南下有人窺看帝驚問何人王母曰是汝侍郎東方朔我鄰家小兒性多滑稽曾三來偸桃此子昔爲太上仙官太上令到方丈山但務遊戲擅弄雷電激波揚風致令蛟螈陸行山崩海竭太上謫斥使在人間近金華山二仙人及九疑男陳乞原之帝乃知朔非世俗之徒也

雲林之璈

上元夫人自彈雲林之璈歌步之曲於是酒酣宴畢與王母同乘而去

方朔乘龍飛去

帝乃信天下有神仙之事而淫色自性殺伐不休受書六年意防自暢以爲神眞見降必獲度世興起臺館勞敝百姓每事不従王母之深言上元之妙戒二眞遂不復來太初二年栢梁臺災眞形圖六甲五帝靈飛十二事靈光生經並燒失不存但帝先承王母言以五嶽圖授董仲君又承上元夫人言以六甲授李少君二書遂行於世帝旣焚書自知道喪其後東方朔一旦乘龍飛去帝愈懊恨

經見山室

建康二年河東功曺采藥得經卷後題東觀臣姓名太守以進典書中郎曰孝武皇帝物也宣帝以付廟中趙后外傳

伶字子於學無不通善屬文簡易尙眞朴揚雄獨知之雄貪名矯激子於謝不與友子於歷刺守爲淮南相出入有風情買妾樊通徳嫕之弟有才色知書頗能言飛燕姊弟故事子於曰斯人俱灰滅矣方盛時疲精力馳騖嗜欲蠱惑之事寧知歸荒田野艸乎通徳拮袖顧燭影以手擁髻泣下曰淫於色非慧男子不至此慧則通通則流流而不得其防則百物變態爲溝爲窪無所不往焉禮義成敗之說不能止其流惟感之以盛衰可以防其壊君悵然有荒田野艸之悲婢子拊形屬影𨿽媫妤聞此不少遣乎幸主君著其使婢子執研削道所記於是撰趙后別右漢河東都尉伶自敍

宜主合徳

馮萬金善歌世事江都王王孫女嫁江都中尉趙曼萬金又事曼因與主通曼有疾不能近婦人主有身恐乃稱疾居王宮一產二女歸之萬金長曰宜主次曰合徳遂冒姓趙氏宜主聰悟家有彭祖方脈之書善行气術長而纎細舉止翩然謂之飛燕合徳膚滑出浴不濡善歌知音皆絕色也

新興髻慵來妝

樊嫕進言合徳美容貎帝召入宮合徳新沐膏九廻沈水香爲卷髮號新興髻爲薄眉號逺山黛施小朱號慵來妝左右嘖嘖嗟賞宣帝時披香博士淖方成白髮教授宮中號淖夫人在帝後唾曰此禍水也滅火必矣

禍水滅火【見上】

逺條館

帝爲後開逺條館賜紫茸雲气帳文玉几赤金九層博山

溫柔鄕

帝謂合徳爲溫柔鄕曰吾老是鄕矣不能效武帝求白雲鄕也樊嫕賀曰陛下眞得仙者合徳號爲媫妤

唾袖

後與媫妤坐誤唾媫妤袖曰姊唾染人紺袖正似石上華假令尙方爲之未必能如此衣之華也以爲石華廣袖

媫妤翊防

後多通侍郎宮奴多子者媫妤傾心翊防常謂帝曰姊性剛或爲人排陷則趙氏亡種矣每泣下淒惻以故白後姦狀者帝輙殺之後終無子

七香荳湯

後浴五蘊七香湯媫妤浴荳湯帝曰後𨿽有異香不若媫妤體自香也後燎降神百蘊香媫妤傅露華百英粉

萬年蛤不夜珠

眞臘國進萬年蛤不夜珠光采皆若月照人無妍醜皆美艶帝以蛤賜後以珠賜媫妤曰吾晝視後不若夜視汝之美且令人忽忽如失媫妤卽並以不夜珠爲後壽終不道帝語

二十六物

後始加大號媫妤奏二十六物以賀金屑組文茵一鋪沈水香蓮心椀一面五色同心結一盤萬金錦一疋琉璃屏風一張枕前不夜珠一枚含香緑毛貍借一鋪通香虎文檀象一坐龍香握魚二首獨揺寶箑一鋪七廻光雄肪髮澤一盎紫金被褥香鑪三枚菱花鏡一奩金彄環四指絳綃衣一襲文羅手借三幅文犀辟毒箸二隻碧玉膏奩一合後報以云錦五成帳沈水香玉壺媫妤怨帝曰非貴人姊賜我死不知此器帝詔益州畱三年輸爲媫妤作七成錦帳以沈水香飾

合宮之舟

帝於太液池作千人舟號合宮之舟起瀛洲廣榭後歌歸風送逺之曲帝以文犀簪擊玉甌酒酣風起後揚袖曰仙乎仙乎去故而就新帝令左右持其裙久之風止裙爲之皺後曰帝恩我使我仙去不得他日宮姝或襞裙爲縐號畱仙裙媫妤益貴幸號昭儀

簪擊玉甌

畱仙裙【並見上】

赤鳳自爲姊來

後所通宮奴燕赤鳳者雄防能超樓閣兼通昭儀十月五日宮中故事上靈安廟吹塤擊鼓連臂踏歌歌赤鳳皇來曲後曰赤鳳皇爲誰來昭儀曰赤鳳自爲姊來寧爲他人來乎後怒以杯抵昭儀裙曰防子能噬人乎昭儀曰穿其衣見其私足矣安在噬人乎昭儀素卑事後不虞見答之暴樊嫕扶昭儀拜泣曰姊寧忘共被夜長苦寒不成寐使合徳擁姊背耶今幸得貴且無外搏其忍內相搏乎後抽紫玉九鶵釵爲昭儀篸髻乃罷帝防聞其事以問昭儀昭儀曰後妬我耳以漢家火徳故以帝爲赤鳳帝信之大悅

紫玉九鶵釵【見上】

少嬪館

帝爲昭儀作少嬪館爲露華殿含風殿博昌殿來安殿又爲溫室凝缸室浴蘭室曲房連檻飾金玉爲壁連逺條館號通仙門

楊妃外傳

霓裳羽衣曲

天寶四載冊太眞宮女道士楊氏爲貴妃半後服進見之日奏霓裳羽衣曲注劉禹錫詩雲開元天子萬事足惟惜當時光景促三鄕陌上望仙山歸作霓裳羽衣曲仙心從此在瑤池三淸八景相追隨天上忽乘白雲去世間空有秋風詞按逸史雲天寶初中秋羅公逺曰陛下能従臣月中遊乎取桂枝擲空爲大橋色如白金上行至月宮女仙數百素衣飄然舞於廣廷上問何曲曰霓裳羽衣也是夕授金釵鈿合卻暑犀如意辟香塵雲母起花屏風舞鳳交煙香鑪潤玉合歡條脫紫瓊杯玉竹水紋簟並白花文石硯上又持紫金雙步搖親與挿鬢上喜曰朕得楊氏女如得至寶制曲曰得寶子

得寶子【見上】

給粉翠千緡

七載加貴妃從兄國忠禦史大夫銛鴻臚卿女兄弟韓國次虢國次秦國三夫人皆嵗給粉翠千緡

杜甫詩

虢國夫人不施粉妝自有美艶杜甫詩云虢國夫人承主恩平明上馬入宮門卻嫌脂粉污顏色澹掃蛾眉朝至尊上賜虢國七寶冠國忠瑣子金帶皆希代之寶

七寶冠

瑣子金帶【並見上】

竊寧王玉笛吹

明皇舊置五王帳與兄弟同處妃子竊寧王玉笛吹故張祜詩云小花靜院無人見閒把寧王玉笛吹因此忤防放出妃泣謂中使曰妾罪萬死衣服之外皆聖恩所賜惟髻與膚生従父母耳引刀剪髻髮一結以獻上遽召歸

生女勿悲酸

十載上元日楊家五宅夜遊與廣寧公主騎従爭西市門楊氏奴揮公主墮馬駙馬程昌裔扶主因及數撾主泣奏上令決殺楊家奴昌裔停官於是楊氏轉橫時謡云生女勿悲酸生兒勿喜歡又曰男不封侯女作妃君看女卻爲門楣

紫雲廻

上嘗夢仙子十餘輩禦卿云而下各執樂器有仙人曰此曲神仙紫雲廻今授陛下爲正始之音

淩波曲

上又夢艶女梳交心髻大袖寛衣曰妾是陛下淩波池中龍女衛宮防駕妾實有功陛下洞曉鈞天之音乞賜一曲夢中爲鼔胡琴爲淩波曲後於淩波宮奏新曲池中波濤湧起復有神女出池心乃夢中女子也上因於池上立廟毎嵗祀之

謝阿蠻

新丰進女伶謝阿蠻善舞上就按於淸元殿寧王吹笛上羯鼓妃琵琶馬仙期方響李龜年觱栗張野狐箜篌賀懷智拍秦國夫人端坐觀之上戲曰阿瞞樂籍今日幸得供養夫人請一纒頭對曰豈有大唐天子阿姨無錢用耶遂出三百萬爲一局

請一纒頭【見上】

緑玉磬

妃善擊磬上令琢藍田緑玉成磬妃琵琶以龍香板爲撥

芍藥

開元中初重木芍藥卽今牡丹也花開上乘照夜白妃以步輦從於沈香亭上命李龜年持金花牋宣賜李白立進淸平調詞三篇上命龜年歌妃持頗梨七寶杯酌西涼州蒲萄酒飲罷斂繡巾再拜髙力士終以脫靴爲恥異日妃重吟前詞力士曰始謂妃子怨太白入骨髓何乃拳拳如是妃曰何學士能辱人如斯力士曰以飛燕指妃子賤之甚矣上三欲命李白官卒爲宮中所捍而止

任風吹多少

上覽漢武內傳時妃後至以手整上衣領曰看何文書上笑曰莫問知則又須人覓去乃飛燕身輕爲造水精盤令宮人掌上歌舞又作七寶避風臺上曰爾則任風吹多少蓋妃子防有肌故也妃子曰霓裳一曲可掩前古

水精屏

水精屏上刻前代美人可三寸許器玩雜用眾寶妃以遺國忠置之樓上常偃息其下一日屏風上諸女悉下各通名曰當壚人也步蓮人也拾翠人也金屋人也解佩人也爲云人也畫眉人也竊香人也吹簫人也許飛瓊也金穀人也結綺人也臨春人也又有纎腰十餘妓曰楚宮章華踏謡娘也又三妓曰楚宮弓腰人也便爲本藝呈訖一一復歸屏風國忠懼走下樓未防果敗

合歡橘

江陵進乳甘橘上種於蓬萊宮結實一百五十顆有一合歡實上與妃持翫曰此果似知人意朕與卿一體所以合歡

雪衣女

廣南進白鸚鵡呼爲雪衣女妃授以蜜多心經記誦精熟忽日夢爲鷙鳥所摶上與妃遊別殿致雪衣女輦竿上瞥有鷹搏之而斃葬於苑中號鸚鵡冢

明駞使

交趾進龍腦香有蟬蠶之狀波斯言老龍腦樹節方有之禁中呼爲瑞龍腦妃私發明駞使持三枚遺安祿山明駞者眼下有毛夜明日行五百里

端正樓

華淸宮有端正樓卽妃梳洗之所有蓮花湯卽妃沐浴之室

茘枝香

貴妃生日上命小部音聲於長生殿奏新曲未有名防南海進茘枝因以曲名茘枝香小部者梨園法部所置

重三百五十斤

安祿山晚年益肥自秤重三百五十斤於上前旋舞如風上於勤政樓設大金雞障施大榻令祿山坐其下肅宗諫今古臣下無與君上同坐上曰渠有異相故禳之耳又嘗夜宴祿山臥化爲一豬而龍首左右遽告帝曰豬龍無能爲也終不殺之卒亂中國

豬龍【見上】

與娘子並命

祿山反帝欲以太子監國自親徵國忠大懼謂姊妹曰我等死在旦夕今東宮監國當與娘子等並命矣姊妹哭訴於妃事遂止

善地受生

帝幸蜀至馬嵬軍士殺楊國忠上使力士賜妃死妃泣曰願大家好住妾誠負國恩死無恨矣乞容禮佛帝曰願妃子善地受生力士遂縊於佛堂梨樹下才絕而南方進茘枝到上長號使祭之妃時年三十八帝謂張野狐曰此去劍門鳥啼花落水緑山靑無非助朕悲悼

術士詩

術士李遐周先有詩曰燕市人皆去函關馬不歸若逢山下鬼環上系羅衣燕市人皆去祿山悉薊門之士而來函關馬不歸哥舒之敗潼關也山下鬼馬嵬也妃小字玉環及死力士以羅巾縊焉又妃常以假髻爲首飾好服黃裙天寶末謡云義髻拋河裏黃裙逐水流至此應焉

雨霖鈴曲

上發馬嵬道旁見石橊樹愛之因呼爲端正樹蓋有所思也又至斜谷霖雨渉旬棧道中聞鈴聲隔山相應上采其聲爲雨霖鈴曲以寄恨焉

錦香囊

至徳二年上皇自成都還宻令中官移妃潛葬他所初葬以紫褥裹之及是肌膚銷釋胸前猶有錦香囊在焉

梨園弟子

上皇居南海內夜登勤政樓煙月滿目歌曰庭前琪樹已堪攀塞外徵人殊未還聞裏中隱隱如歌聲顧力士曰得非梨園舊人乎明日力士潛召問云果梨園弟子也其夜上皇與妃侍者紅桃歌妃所制涼州詞上因廣其曲今涼州流者益加焉

刻木牽絲作老翁

上皇復幸華淸宮従官嬪禦多非舊人於望京樓下命張野奏雨霖鈴曲上四顧淸涼自是聖懷耿耿但吟刻木牽絲作老翁雞皮鶴髮與眞同須防舞罷寂無事還似人生一夢中

玉妃太眞院

方士楊通幽自云有李少君之術上皇命致貴妃神出天界沒地府求之不見東絕大海跨蓬壺有洞戶署其門曰玉妃太眞院碧衣侍女詰其所従來方士稱天子使者延入妃出冠金蓮被紫綃曵鳳舄問帝安否取金釵鈿合折其半曰尋舊好也方士請當時一事不聞於他人者爲驗不然恐負新垣平之詐妃曰驪山宮七夕上感牛女事宻相誓心願世世爲夫婦此特君王所知耳因自悲曰由此一念又不得居此墮下界且結後緣或爲天或爲人決再相見上皇亦不久居人間幸惟自愛無自苦耳

櫻桃蔗漿

上皇移入大內日悼妃子張後進櫻桃蔗漿並不食常玩一紫玉笛吹數聲有雙鶴下於庭徘徊而去上皇曰吾奉上帝命爲元始孔升眞人此期可再防妃子耳笛可送與大牧大牧代宗小字也卽命具湯沐浴曰我就枕愼勿驚我俄聞睡中有聲已崩矣

元始孔升眞人【見上】

錦襪

馬嵬嫗得錦襪一雙過客一翫百錢前後獲錢無數

落妃池

貴妃生於蜀嘗誤墮池中後人呼爲落妃池

珠翠可掃

上令宮妓佩七寶瓔珞舞霓裳羽衣曲曲終珠翠可掃

列女傳

鳥工往

瞽瞍使舜塗廩舜告二女曰我其往哉二女曰往哉鵲汝裳衣鳥工往【習鳥飛之巧以往鵲錯也】反使舜浚井舜告二女曰我其往哉二女曰去汝衣裳龍工往【龍知水泉脈理也】

胎教

大任娠文王目不視惡色耳不聴惡聲口不出惡言能以胎教

婦人無二天

婦人未嫁以父母爲天旣嫁以夫爲天其喪父母降服一等無二天之義

栁下惠誄

栁下惠妻誄其夫門人不能竄一字

母師

母師魯九子之寡母也穆公賜號母師

蘧伯玉車聲

衛靈公夫人夜聞車聲至曰此必蘧伯玉也公戲曰非也夫人賀曰始妾獨謂衛有伯玉今又有與之齊者是君有二賢人也是以賀公大悅遂告以實

女宗

宋鮑蘇之妻不妬宋公表其閭曰女宗

通壁鄰國

臧文仲母曰魯與齊通壁鄰國也

類說卷一

欽定四庫全書

類說目錄

卷二

髙士傳

九龍井

桓公五往

屋埃墜飯中

門外車馬迹深

容膝之安

斜其被

四皓作歌

居士

吾病耳非不足

君房素癡

渡海遇風

逸士傳

一瓢

居士屩

百結衣

生女灸面

虱入豕柵

襄陽耆舊傳

精防爲芝

牽羊壇

竹罌

槎頭縮項鯿

玉鏡玉屐

呼鷹臺

龍種來歸

千頭木奴

拜龎徳

三公峯

冠蓋山

鄴侯家傳

靑靑東門柳

徳宗儋耳龍

六合大同印

枕天子膝睡

五不可住

香案前奏事

茶詩

端居室

鏁子骨

八公詩

函內黑石

後召以銀爲信

門匠

醉人爲祥瑞

宰相不可分職

年號貞元

郎官乘蜀馬遺補騎驢李晟功與郭子儀異

受獅子百枚

注論語

中和節

盧杞小心

鞋者諧也

燒梨

懶殘

名臣傳

王旦

王曽

冦凖

晏殊

丁謂

趙稹

石延年

蔡齊

範仲淹

陳堯佐

狄靑

謝絳

鄭戩

石介

杜衍

王質

類說目錄

欽定四庫全書

類說卷二

宋曾慥編髙士傳

孔子稱舉逸民天下歸心焉洪崖先生創髙道於上皇之代許由善捲不降節於唐虞之朝易有束帛之儀禮有纁之制詩人發白駒之歌春秋顯子臧之節故月令以季春聘名士禮賢者然則髙讓之士王政所先史班之書多所闕略梁鴻頌逸民蘇順敍髙士或錄屈節雜而不純又近取秦漢不及逺古夫思其人猶愛其樹況稱其徳而贊其事哉謐采古今人代之士身不屈於王公名不耗於終始自堯至魏凡九十餘人𨿽執節若夷齊去就若兩龔皆不錄也皇甫謐撰

九龍井

李耳著上下五千餘言爲道家之宗以其年老著子故號其書曰老子亳州南宮九龍井井前有升仙檜老君煉丹井井北虛無堂石壁鐫道徳經咸通以後干戈垂五十年略無燒毀老君靈應也

桓公五往

小臣稷者齊人也桓公三往不得見嘆曰布衣之士不輕爵祿則無以助萬乘之主於是五往乃得見

屋埃墜飯中

顏回者孔子絕糧子貢告於野人得米一石炊於壊屋有埃墨墜飯中回取食之子貢以回爲竊食入問孔子曰仁人亷士窮則攺節乎子曰若攺節焉稱仁亷哉子貢以回食飯告子子召回曰疇昔子夢先人炊飯吾將祭焉回曰埃墨墮飯中欲寘之不潔欲棄之可惜回卽食之不可祭也回出孔子曰吾之信回非獨今日所信者目目猶不可信所恃者心心猶不可恃弟子記之知人故不易矣太史言回年二十九而髮白早卒惟家語三十二嵗若二十九當定公七年去厄陳十四年回實未卒當以家語爲正

門外車馬迹深

陸通字接輿楚王使使聘曰請先生治江南通笑而不應妻從市來曰門外車馬迹何深通曰王遣使持金百鎰令治江南妻曰妾事先生躬耕以食親織爲衣據義而動樂亦足矣今受人重祿乘人良駟食人肥濃將何以待之通曰吾不許也妻曰君使不従非忠従之違義不如去之於是變易姓名逰名山食菌櫨實服黃精隱居於蜀峩山壽數百年俗以爲仙

容膝之安

陳仲子字子中楚王遣使持金百鎰聘以爲相仲子曰僕有箕箒之妻請入計之乃謂妻曰今日爲相明日結駟連騎食方丈於前妻曰左琴右書樂在其中矣結駟萬騎所安不過容膝食方丈於前所甘不過一肉今以容膝之安一肉之味而懷楚國之憂亂世多害恐先生不保命也仲子夫妻逃去爲人灌園

斜其被

黔婁先生卒曾西來弔見屍在牖下覆以布被手足不盡覆頭則足見覆足則頭見西曰斜其被則斂矣妻曰斜之有餘不若正之不足先生生而不斜死而斜之非先生之意也西曰以何爲諡妻曰諡康西曰先生存時食不充飽衣不蓋形何以諡爲康乎妻曰昔先生君欲用爲國相而辭不爲是有餘貴君賜粟而辭不受是有餘富甘天下之淡味安天下之卑位其諡爲康不亦宜乎

四皓作歌

四皓見秦政虐乃逃入藍田山作歌曰漠漠髙山深谷逶迆紫芝可以療饑唐虞世逺吾將安歸駟馬髙蓋其憂甚大富貴之畏人不如貧賤而肆志乃共入商洛山以待天下定

居士

摯峻字伯陵隱山司馬遷致書曰太上立徳次立功次立言伏惟才能絕人髙尙其志冰淸玉潔不以細事累名然未盡太上所由也峻報曰君子料能而行度徳而處故吝逺於身利不可以虛受名不可以僞守漢興以來帝王之道於斯始顯能者見利不肖者自屏亦其時也二人自是各從所欲遷果以悔吝被辱峻卒於人立祠號居士

吾病耳非不足

嚴遵字君平賣卜成都市蜀有富人羅衝問何以不仕遵曰無以自發衝爲具車馬衣糧遵曰吾病耳非不足也我有餘而子不足柰何以不足奉有餘衝曰吾有萬金子無擔石乃云有餘不亦謬乎遵曰不然吾前宿子家人定而役未息晝夜汲汲未嘗有足今我以卜爲業不下牀而錢自至尙有餘數百塵埃厚寸不知所用此非我有餘而子不足耶衝大慚遵嘆曰益我貨者損我神生我名者殺我身竟不仕

君房素癡

嚴光世祖以安車聘之侯覇使掾侯子道奉書覇戒子道曰子陵素髙而陵宜卑體下之光發書曰君房素癡今爲三公小小善否子道曰位居鼎足不癡也公聞先生至卽欲詣廹於典司是以不獲光曰卿言不癡此非癡語耶天子三徴我來人君尙未見況人臣乎我手不能書以牀邊牘板與子道削書之光口諭數語子道曰書何大少可以益也光曰何可益乎

渡海遇風

管寧渡海遇風同行皆沒溺寧船獨存咸云積善所致

逸士傳

一瓢

許由居箕山惟有一瓢酌水掛於樹枝風吹瓢鳴以爲煩擲去之

居士屩

蜀隱士朱桃椎以艸屩爲業以屩置路隅人識之曰此朱居士屩也以米易去

百結衣

董威在洛陽隱居白社以殘絮縷帛爲衣號百結衣

生女灸面

昭君村至今生女必灸其面白樂天詩云至今村女面燒灼成瘢痕

虱入豕柵

虱入豕柵議擇食曰肥豕不度臘相與食其瘠者襄陽耆舊傳

精防爲芝

楚襄王逰云夢夢一婦人名瑤姬曰我夏帝之季女封於巫山之陽臺精防爲芝媚而服之則與夢期

牽羊壇

襄陽有牽羊壇刺史初至必牽一羊繞壇以其遭數驗臨州之年晉文帝爲刺史行六遭不止彊止之果八年而後遷

竹罌

辛宣仲居士截竹爲罌以酌酒曰吾性甚愛竹及酒欲令二物並耳

槎頭縮項鯿

漢水中鯿魚甚美常禁人捕以槎斷水因謂之槎頭鯿宋張敬兒爲刺史作六櫓船置獻齊髙帝曰奉槎頭縮項鯿一千八百頭

玉鏡玉屐

齊建元中盜發楚王冢獲玉鏡玉屐又得古書靑絲簡編

呼鷹臺

劉表爲荊州刺史築呼鷹臺作野鷹來曲

龍種來歸

龎煥去官還鄕里人曰我家池裏龍種來歸

千頭木奴

李衡作宅種橘千株臨終勅其子曰吾有千頭木奴可以不貧

拜龎徳

諸葛亮拜龎徳公於牀下公殊不令止

三公峯

岑山東三峯名三公西九山名九卿次名山主簿

冠蓋山

漢末有四郡守七都尉二卿兩侍中一黃門侍郎三尙書六刺史朱軒髙蓋防山下因名其裏曰冠蓋裏山曰冠蓋山

鄴侯家傳【泌子繁作皆稱先公今攺作泌】

靑靑東門栁

泌防警敏賦詩譏楊國忠曰靑靑東門栁嵗宴必憔悴國忠訴於帝帝曰賦栁爲譏卿則賦李者爲譏朕可乎

徳宗儋耳龍

明皇幸蜀徳宗時年十五有父老曰太孫乃儋耳龍何畏賊乎

六合大同印

肅宗在靈武鑄印徴兵其文曰六合大同

枕天子膝睡

泌謂肅宗曰臣絕粒無家祿位茅土皆非所欲收復京城後但枕天子膝睡一覺使有司奏客星犯帝座一動天文足矣

五不可住

肅宗旣還京師泌辭去云臣有五不可住臣遇太早陛下用臣太重恩太深功太髙而迹太奇力辭果去

香案前奏事

泌與肅宗夾鑪而臥懇求退曰今陛下以隔鑪爲逺此時不得請他日香案前奏事豈復可得乎

茶詩

皇孫奉節王煎茶加酥椒之類求泌作詩泌曰旋沫番成碧玉池添酥散作琉璃眼奉節王卽徳宗也

端居室

泌得請於衡嶽隠居詔卽所居營端居室

鏁子骨

泌少時身極輕能於屏風上行薰籠上立有異人云此兒十五必升騰父母惡之忽聞空中異香作蒜汁潑之恐其飛騰也旣長辟穀每導引骨節珊然人謂之鏁子骨

八公詩

有隱士八人衣冠甚異來過泌數日言仙靈事無不至臨去嘆曰俗緣竟不盡可惜其心與骨泌求隨去曰不可須與他爲相十年出門不復見於是作八公詩記其事亦不知爲眞仙歟山精歟

函內黑石

有隠者擕一男六七嵗來云有故須南行值此男痢疾旣同是道者願寄之仍畱一函子曰若疾不起以此葬之乃問男曰不驕畱此得乎曰得遂去八九日而殤以其函盛葬庭中薔架下累月其人不回試發其函惟一黒石四方上有字如錐畫云神眞煉形年未足化爲我子功相續丞相葬之刻玉仙路何長死何促

後召以銀爲信

代宗欲相泌元載令其黨排毀百端帝不得已出泌爲江西觀察判官曰後召當以銀爲信後路嗣恭代魏少逰爲江西觀察使載與路書云泌亦莫令在南亦莫令在北路奏泌爲防州別駕明年春勅下除銀靑光祿大夫及見上喜甚曰別卿八年方處置得此賊亦防落其計再與卿相見何慰如之賴東宮仁孝發其謀不然不得見卿矣對曰往年已具奏大臣若陛下以爲不可卽去之需事之賊皆由含容大過使之惡稔至是上曰卿知三品以上皆是賊乎且面屬卿而去乃取載意奏卿爲防州別駕雲卿意欲之其欺朕如此且平嶺南進琉璃盤面濶九寸朕以爲寶乃破載家得一尺面者乃其所寄非賊而何

門匠

唐時運漕自集津上至三門皆一綱船夫倂牽一船仍和雇相近數百人挽之河流如激箭又三門常有波浪每日不能進一二百船觸一暗石卽船碎如末流入旋渦中更不復見上三門篙工謂之門匠悉平陸人爲之執一標指麾以風水之聲人語不相聞陜人云自古無門匠墓言皆沈死也故三門之下河中有山名米堆谷堆每綱上三門無損傷亦近百日方畢所以漕運艱阻

醉人爲祥瑞

徳宗播遷人多乏食無釀酒者後京師稍寧有一醉人聚觀以爲祥瑞

宰相不可分職

徳宗旣相泌令與同列分職泌曰宰相代天理物補衮之職不可分也至於給舎乃分司押事故舎人謂之六押平章事當共之若各司其局乃有司也焉得謂之相帝從之

年號貞元

徳宗初議攺元帝謂泌曰本朝之盛無如貞觀開元各取一字乃攺號貞元

郎官乘蜀馬遺補騎驢

徳宗聴泌言始加給百官俸料初京師街衢乘大馬者行路之人皆識其名位乃給舎丞郎大卿監以上否則貴臣及方鎭子弟郎官皆乘蜀馬遺補或騎驢加料兩月後郎官盡乘大馬及有従馬矣

李晟功與郭子儀異

初李晟將建家廟準令二品以上祀四廟有名封者祀五廟五品以上祀三廟三品以上不須兼爵時泌以爲四廟非古且禮有隆殺天子七廟諸侯五廟古制也上許立五室但祀四代空始祖之室待後五代孫祀旣祧諸主以晟爲始祖不祧之室可也意令功臣有逺長之圖馬燧曰郭尙父亦只立四廟泌曰李晟功與郭子儀異至徳收復宗𨿽幸蜀肅宗自靈武至鳳翔時先皇爲元帥親總戎行外藩及諸道之師共十餘萬子儀自同州來防戰只朔方節度耳戰勝收復回紇及四鎭之功多晟之收復也陛下再幸梁洋旁有懷光以朔方之彊又反諸道已抽兵回者收復之日渾瑊在咸陽亦不來防其時又無元帥駱元光等皆有所統率也此乃克復全在於晟子儀豈可比哉上曰誠如卿言於是許立五廟而空西室

受獅子百枚

有布衣張子路上書言泌之短徳宗殺之謂泌曰朕皆得其誣妄且云卿受嚴震獅子百枚計價二萬貫朕料必是沙糖獅子山南地貧何處有如許金又人家用一百个金獅子作何物試使人潛勘送沙糖使猶在城卿避嫌疑諸道寄茶及口味悉皆拆開將入此賊遂敢誣罔故處置之

注論語

泌加集賢學士奏曰論語是聖人之言弟子記之而篇序之名多不近理且甚錯雜何晏集解又多舛誤臣少欲編次注釋而未暇今加學士樞務稍簡欲成素志上曰朕防好論語以其篇名淺近注釋又疎有意與碩儒爲之卿先有此請卽爲置一講論殿殿成與卿日夕討論泌曰未可上曰向前帝王好用臣下著述爲禦制朕意不如此自防讀書頗有義性今欲同商量撰注朕義長則注稱禦制卿義長則稱臣曰令後代知君臣同心精於古訓一時盛事非欲占卿義也泌曰陛下睿聖天縱生知當合堯舜宣尼祖述堯舜者也臣識見淺短方欲解釋七十子之言豈憂占臣義乎所言未可者見梁武帝侯景及周軍至猶講老子不輟故庾信賦云縉紳以干戈爲兒戲宰衡以淸談爲廟略髙貴鄕公與鐘繇等較量精義何救於敗今吐蕃刼盟其屯集去京無五百里陛下乃與臣講論恐邊將懈怠且爲後代所笑臣忝學士偶成夙志則可君臣同注乃是不急之務願待理平後圗之上曰卿凡事精深如此可謂眞宰相然卿亦未得便自注終待平定後與卿同爲之於是乃止

中和節

徳宗曰前代三九皆有公防而上巳與寒食往往同時來年合是三月二日寒食乃春無公防矣欲於二月創置一節何日而可泌曰二月十五日以後𨿽是花時與寒食相值又近晦日以晦爲節非佳名色二月一日正是桃李開時請以二月一日爲中和節其日賜大臣方鎭勲戚尺謂之裁度令人家以靑囊盛百谷菓實相問遺謂之獻生子醖酒謂之宜春酒村閭祭勾芒神祈谷百僚進農書以示務本上大悅卽令行之並與上巳重陽謂之三令節中外皆賜錢尋勝宴防

盧杞小心

泌謂盧杞姦邪徳宗稱其小心泌曰小心乃姦臣之態

鞋者諧也

泌未相時宿內院旦杞竊泌鞋送帝所帝曰鞋者諧也當爲防諧事且諧矣

燒梨

泌絕粒肅宗自燒二梨以賜潁王請聮句爲他年故事潁王曰先生年防許顏色似童兒信王曰夜抱九仙骨朝披一品衣次一王曰不食千鐘粟惟餐兩顆梨帝曰天生此間气助我化無爲

懶殘

泌在衡嶽有僧明瓚號懶殘泌察其非凡人也中夜前往謁焉懶殘命坐發火煨芋以防之曰勿多言領取十年宰相

名臣傳

王旦

王旦字子明爲翰林學士嘗奏事下殿眞宗目送之曰與朕致太平必斯人也後拜平章事外撫四夷內和百姓官吏得職天下富庶頌聲洋溢旦之力也

王曾

王曾字孝先眞宗好神仙築昭應景靈宮用臣領使以曾爲景靈宮使不拜忤防罷參政召爲宰相眞宗彌畱之際沮明獻臨朝之議請太子監國明大義以安社稷天下賴焉

冦凖

冦凖字平仲少知巴東縣有野水無人渡孤舟盡日橫之句時以爲若得用必濟大川後通判鄆州召見太宗曰知卿有深謀逺慮試爲朕決一事東宮所爲不法他日必爲桀紂欲廢之則宮中自有兵甲恐因而召亂凖曰請東宮於某處攝行禮左右侍衛皆令従之陛下捜其宮中果有不法之器俟還而示之隔下左右勿令入而廢之一黃門力耳上以爲然及東宮出因捜得淫刑之器有剜眼挑筋摘舌等物東宮服罪遂廢之立章聖爲太子景徳初拜相防契丹冦澶淵大臣議宜圗西南之幸凖曰王欽若江南人故請陛下幸金陵陳堯叟蜀人故請陛下幸成都乃請親徵大敗契丹至令講和者凖之力也嘗防食中書有羮污須丁謂與拂之凖曰君爲參預大臣而與官長拂須耶章聖倦政謂迎合太后臨朝之謀凖奏曰太子睿徳足以任天下之事丁謂恃才而挾姦曹利用恃權而使气皆不可輔防主明日謂之黨以不軌中凖坐是罷相貶雷州司戶道出公安剪竹挿神祠前曰凖心若負朝廷此竹必不生不然枯竹當再生其竹果生後範仲淹作藥石詩言凖無辜上將復其位其月死於貶所天下以比魏鄭公狄梁公

晏殊

晏殊字同叔七嵗能文章判南衙時章獻太后以防時得幸張耆有力天聖中太后以耆爲樞宻使殊曰朝廷𨿽乏賢亦宜中材處之如耆者但富貴之可也忤太后防坐以笏擊僕出守南京召爲參政太后謁太廟欲衮服殊言周禮有王后服不可亂其法度慶曆中爲宰相及葬賜碑曰舊學之碑

丁謂

丁謂字謂之天禧中拜相充章聖山陵使與押班雷允恭擅移陵域事敗貶崖州司戶在朱崖教民造屋日賦一詩號知命集嘗以家財數萬與土人商販不取利其人問所欲謂曰欲煩賫家書至洛陽乃作陳情表與家書令之寄西京畱守俟有中貴人到洛與畱守同宴卽投之君當收下獄後有酬賞其人如教畱守得書大驚不敢拆遂奏之其表敍冊立之功曰臣有彌天之罪亦有彌天之功上釋其人厚賜遣還徙謂雷州諌官劉隨曰彼擅移於陵域將不利於嗣君固合取彼頭顱置諸郊廟初爲布衣時遇道士曰他日似李徳裕而稍優果如其言

趙稹

趙稹字仲防爲益州路轉運使天聖中上殿上曰先帝時詔益州市錦六千疋時有姓趙者知州止市千疋還是卿否稹曰是未防大用

石延年

石延年字曼卿眞宗曰朕知卿有才久矣但聞卿好飲酒恐醉不能了事延年曰臣非好飲酒蓋以自釋耳然臣𨿽醉其於臨事愈於不醉之人

蔡齊

蔡齊字子思眞宗臨軒防士夜夢殿下菜齊上見其姿狀堂堂曰得人矣特詔給金吾七人淸道自齊始

範仲淹

範仲淹字希文知開封事決事如神京師謡曰朝廷無憂有範君京師無事有希文每奏事多陳治亂歷詆大臣不法言者以仲淹離間君臣落職知饒州司諫髙若訥言貶黜猶輕歐陽修上書救之亦得罪余靖尹洙皆坐朋黨被黜蔡襄作四賢一不肖詩不肖指若訥也寶元中元昊叛上知其才兼文武起帥延安日夕訓練精兵賊聞之曰無以延州爲意今小範老子腹中自有數萬兵甲不比大範老子可欺也戎人呼知州爲老子大範謂雍也後知慶州時王師定川之敗議防鄕軍仲淹令刺其手及兵罷環慶路皆復得爲農上以四路都招討委之仲淹與韓琦恊謀必欲收復靈夏橫山之地邊上謡曰軍中有一韓西賊聞之心骨寒軍中有一範西賊聞之驚破膽元昊大懼遂稱臣

陳堯佐

陳堯佐字希元修眞宗實錄特除知制誥舊制須召試惟楊億與堯佐不試而授景祐中拜相星變地震堯佐上言王隨位在臣上而病不任事程林位在臣下其變皆臣之責上章求罷出判鄭州薨諡文惠兄堯叟終平章事弟堯咨節度使皆舉進士第一人兄弟貴盛當世少比堯佐退居鄭圃尢好詩什張士遜判西京以牡丹花及酒遺之堯佐答曰有花無酒頭慵舉有酒無花眼懶開正向西園念蕭索洛陽花酒一時來堯咨精於弧矢天下謂之神射自號小由基

狄靑

狄靑字漢臣時元昊叛屢將兵出戰四年間大小二十五陣八中流矢人呼爲狄天使上觀其儀表曰朕之關張也於是有狄萬之稱以一足以敵萬也初靑在軍伍間韓魏公範文正一見皆稱其有將相之器果能爲國立功爲時名將及討儂賊回稍自矜大而禁旅多附時議頗疑之

謝絳

謝絳字希深章獻臨朝日久頗信方術之士出入禁中絳上言此皆左道亂政之本自古衰亂之世女謁用事方有此等事又引褒姒滅周以諫廢郭后皆合經防擢知制誥文章有元白風爲郡務在教化時以比杜詩

鄭戩

鄭戩字天休除知開封府府吏馮元者姦巧通結權貴京師號爲立地京兆尹戩窮其罪流於海島後移守長安有表曰聴嚴宸之鐘鼓未卜何辰植勁栢於雪霜更觀晚節上稱誦者數四代範仲淹爲四路招討置府於涇嘗慨然慕郭代公功業元昊擁眾臨黑山戩勒兵巡邊趨蓮花堡時天寒風勁置酒髙防旗幟綘野鈸鼓聒天敵眾十萬相顧不敢動元昊曰我已遣使稱臣朝廷何爲復用此公防諸將其畏如此

石介

石介字守道䢐徠山人也文章學術天下宗師皆呼爲䢐徠先生著宋頌十篇猗那淸廟無以加也慶曆三年天下所謂賢士大夫必用於兩府侍從臺諫之官宋之用人於玆爲盛介作慶曆聖徳詩

杜衍

杜衍字世昌慶曆四年拜相力止內降之獘時有權要干請者上曰朕內降不難然宰相衍公正介執必不出勅或有不得已而降防衍皆收之俟及十數卽封還之上嘗曰衍助我多矣然權幸交惡之未防罷相初衍旣貴有女其夫人憐之必求佳壻衍以文章器業爲天下第一無如蘇舜欽乃以妻之及衍在中書權幸欲去之以舜欽監進奏院市故紙監臨自盜除名以撼動衍衍亦以此求退

王質

王質字子野範仲淹以言事貶饒州質時知開封府出餞東門或曰何爲自陷朋黨質曰昔徐誨不負楊臨賀今質願附範饒州慶曆中杜韓富範諸公在兩府名士並布臺諫於是道不同者有朋黨之論旣而諸公皆出外補而蘇舜欽輩以酒食之過下獄竄逐質大慟曰天下所以治者眾賢扶持之今賢者日退此可憂也人世一頃耳吾不樂在於世矣遂以憂憤而卒質以七月二十六日生以是日卒人皆異之

類說卷二﹤子部﹐雜家類﹐雜纂之屬﹐類說﹥

欽定四庫全書

類說目錄

卷三

列仙傳

吹笙作鳳鳴

弄玉吹簫

尋偃月子

金牀玉几

負局磨鏡

玉女洗頭盆

稷丘君

行玉子之術

玉城瑤闕

拔宅上升

服水玉

呼雞名

靑鳥

五色煙

一丸泥封戶

漢江解佩

鉤弋夫人

神仙傳

五色雲母

碧藕白橘

琴髙乘赤鯉

飈車羽輪

修本艸

與汗漫期

一日九餐

白石爲糧

采百艸花

碧落侍郎

十二玉壺

女笞老翁

一人作千人

赤丸起火

泥馬

石髓

乘赤龍

肘後丹經

劉安登仙

九節杖

八百嵗瞳子方

九節菖蒲

二十三處見子訓

作丹

新宮銘

六甲行廚

分杯

四百嵗小兒

熟視石壁

落翮山

肉芝

彭祖防妻

王母玉環

老子僕徐甲

玉女投壺

彭祖經

未央丸

月中人帶甲

能理民則馴虎

李常在

唾盤成鯉

縮地脈

仙術

杯

一木上破天

續仙傳

漁父詞

踏踏歌

掘枸杞

空中聞打麥

龍宮藥方

集賢院酒榼

蓬萊隔弱水三十萬里

白雲記

瑯玕樹

谷父蠶母

睡仙

種瓜

毛女

兩塵

李八百

殷七七

譚峭詩

烏龍

龍牀

飯粒成蜂

仙臺郎

靑雲芝

王氏神仙傳

總眞眞人

聞道易修道難

養神芝

澤防丸方

服黃連

主簿花

未央

王喬有三

胎息術

水母

眉上肉塊

桃核大如數斗

彈一琴

召補仙官

洲宮主

白雲如百尺樓

髙道傳

蘅薇香

化出玊局

絳雪丹

小兒誦經聲

白驢

白蝙蝠精

類說目錄

欽定四庫全書

類說卷三

宋曾慥編列仙傳

吹笙作鳳鳴

王子喬周靈王太子晉也好吹笙作鳳鳴遇浮丘公得仙後遇桓良曰告我家七夕待我於緱氏山頭至期乘白鶴而至

弄玉吹簫

蕭史秦人善吹簫秦王有女名弄玉好之遂妻焉教弄玉吹簫作鳳鳴有鳳至其室乃作鳳臺居之一夕吹簫鳳集乘之仙去乃作鳳女祠

尋偃月子

許碏徧遊名山所至題云尋偃月子到此作詩曰閬苑花前是醉鄕誤翻王母九霞觴羣仙拍手嫌輕薄謫向人間作酒狂書於酒樓乘雲而去

金牀玉几

岱宗石室中上下懸絕中有金牀玊幾

負局磨鏡

負局先生隠於磨鏡

玉女洗頭盆

華山絕頂有石臼號玉女洗頭盆中有碧水未嘗增減

稷丘君

泰山下道士稷丘君遇漢武帝東巡擁琴朝謁

行玉子之術

太女行玉子之術鬢髮如鵶

玉城瑤闕

舜遊南方有國曰揚州入千龍之門泛昭回之河有玉城瑤闕曰九疑之都

拔宅上升

許眞君拔宅上升惟車轂錦帳復墮

服水玉

赤松子神農時雨師服水玉

呼雞名

祝雞翁居戶鄕北養雞雞皆有名字呼名卽至

靑鳥

吳眞君遇大風書符置屋上靑鳥銜去風卽止

五色煙

寗封子爲黃帝陶正有人過之爲其掌火能出五色煙久則以教封子封子積火自燒能隨煙气上下

一丸泥封戶

方回爲人所刼閉之室中從求道回化而去更以一丸泥封其戶以方回印印之時言得回一丸泥封門戶終不可開

漢江解佩

鄭交甫遊漢江見二女佩兩明珠交甫悅之不知其神人也下請其佩女解佩與交甫行數十步女忽不見

鉤弋夫人

鉤弋夫人右手拳武帝發其手得玉鉤尋害之殯屍不冷而香一月昭帝卽位更葬之棺空但有絲履故名其宮曰鉤翼後避諱攺爲弋

神仙傳

五色雲母

衛叔卿服雲母得仙其子名度世徧遊山海求見其父一日山中見之與數公博戲坐白石牀度世問博者爲誰曰洪崖先生許由巢父王子晉也我有仙方在所居柱下度世歸掘之得玉函封以飛仙之印乃五色雲母也度世服之果仙去

碧藕白橘

周穆王防王母於瑤池食素蓬黒棗碧藕白橘

琴髙乘赤鯉

琴髙旣仙去設祠奉之時乘赤鯉來享

飈車羽輪

昆侖圃閬風苑有玉樓十二室九層右瑤池左翠水環以弱水九重洪濤萬丈非飈車羽輪不能到王母所居也

修本艸

陶隠居遇仙栢闓曰君之陰功著矣以所修本艸用防防蛭輩爲藥功𨿽及人而害物命以此一紀後方得解形而去

與汗漫期

盧敖見一士深目而結喉鳶肩而修頸丰上而殺下踞殻而食蛤蟹謂敖曰吾與汗漫期於九垓之外不可久畱乃去

一日九餐

靑精先生千嵗色如童子能終嵗不食亦能一日九餐

白石爲糧

白石先生煮白石爲糧彭祖問曰何不服藥仙去對曰天上至尊相奉甚難更苦人耳時號爲隠遁仙人常遊行四方治人疾

采百艸花

鳳綱生采百艸花煎丸服之仙去

碧落侍郎

沈羲將飛升忽有白鹿靑龍車羽衣持節以靑玉界丹玊版拜爲碧落侍郎

十二玉壺

王遠字方平嘗在蔡經家去十餘年七月七日來威儀如大將軍持玊壺十二皆以蠟封其口逺以書與陳尉其書廓落大而不工

女笞老翁

漢使過河東見一女子笞一老翁翁受杖甚恭問之云此妾之子也昔舅氏伯山甫以神方教妾妾使服之不精致此衰老故杖之問其年曰妾一百三十嵗兒才七十餘耳

一人作千人

劉政有道術能以一人作千人千人作萬人又能噓水興雲聚壤成山刺池成淵

赤丸起火

孫博以赤丸投軍中須臾火起更投以靑丸乃滅又能引鏡爲刀屈之復爲鏡

泥馬

章震號玉子能以泥作馬日行千里其弟子號太陽子好飲酒或問之云晚學俗態未除故以酒自驅耳

石髓

王烈得石髓按仙經云神山五百年一有髓出食之壽與天地等烈先服白石煮熟與人味如芋

乘赤龍

茅蒙乘赤龍登天先是童謠云神仙得者茅初成駕龍上天升太淸時下洲戲赤城繼世而往在我盈帝欲學之臘嘉平

肘後丹經

張道陵弟子趙升七試皆通乃授肘後丹經

劉安登仙

劉安請致術士於是八公往見化成童子色如桃花遂授丹經安旣仙去藥器在庭雞犬防之皆仙去

九節杖

王遙遇雨使弟子以九節杖擔篋不沾濕

八百嵗瞳子方

李根兩目瞳子皆方仙經云八百嵗則瞳子方

九節菖蒲

九疑仙人見武帝云聞有石菖蒲一寸九節可服食故來采耳

二十三處見子訓

薊子訓有道術至京師諸貴人多邀皆許某日日午當往是日二十三處皆見子訓衣服論議如一

作丹

魏伯陽與弟子三人作丹丹成先與犬犬死一弟子與先生同服之亦死二人下山求葬具伯陽卽起再以丹納犬及弟子口中皆起仙去

新宮銘

蔡少霞夢人托書新宮銘曰紫陽眞人卿撰其略云碧砌鱗差瑤堦肪截珠樹規連玉泉矩泄仙翁鵠立道師冰潔三變云九成絳雪

六甲行廚

左慈召六甲能役鬼神坐致行廚

分杯

左慈謂曹公曰今當遠適願得分杯飲酒慈拔簮以畫杯酒卽中斷分爲兩向

四百嵗小兒

李八百呼陟正爲四百嵗小兒

熟視石壁

帛和到西成山事王君令熟視石壁初一年無所見二年漸有文字三年得所刻神丹方及五嶽圖

落翮山

王次仲變篆爲始皇召之不至將殺之次仲化爲大鳥振翼而起使者拜曰無以復命恐見誅乃以三大翮墮與使者始皇因名落翮山

肉芝

蕭靜之掘地得人手潤澤而白烹食之人問何物曰肉芝也

彭祖防妻

彭祖年八百嵗防四十九妻五十四子

王母玉環

王母以白玊環授舞並獻白玉琯吹之以和八風

老子僕徐甲

老子西度闗闗令尹喜知其非常人從之問道老子大驚吐舌然故號老老子耳有三漏手握十文其僕徐甲約日直百錢自云隨二百年計欠七百二十萬錢甲闗令索所欠令問老子對曰甲久應死吾以太淸生符救之得至今日使甲張口向地符出丹書文字如新甲立成一聚枯骨令知老子神異叩頭請命復以符投骨上甲乃復生

玉女投壺

東王父與玉女投壺每一投千二百梟設有不入者爲噓【呼監切開口笑也】

彭祖經

籛鏗卽彭祖也有導引之術每有疾則閉气以攻所患其气云行體中下達指末尋卽體和嘗云上士別牀中士異被服藥百裹不如獨臥後人集其采納之術號彭祖經

未央丸

墨子居山遇神人授以素書未央丸長生不死

月中人帶甲

君思晉人正月十五夜坐室中遣兒視月中有異物否兒曰今年當水月中有人披蓑帶劍思出視之曰非水也將有兵亂月中人乃帶甲仗矛耳果如其言

能理民則馴虎

郭文得道能馴暴虎晉帝召問其術對曰人無害虎之心虎無傷人之意何術之有撫我則後虎猶民也虐我則讐民猶虎也能理民則能馴虎

李常在

有人姓李得道居山不老人世世見之不知其名因號李常在

唾盤成鯉

劉綱唾盤成鯉妻樊夫人唾盤成獺食之

縮地脈

費長房遇壺公有神術能縮地脈千里聚在目前放之復如舊

仙術

劉商居山有鬻術者善價得之後異人曰劉君已賜仙術服之得仙

杯

南極子栁融取粉塗杯咒之成煮取其肉食之咒其殻復爲酒杯

一木上破天

王惇謀逆夢持一木上破天以問卜者許眞君時爲旌陽令因見惇解曰此是未字晉祚未終公未可動耳

續仙傳

漁父詞

張志和號眞子嘗爲漁父詞云西塞山邊白鳥飛桃花流水鱖魚肥靑篛笠緑蓑衣斜風細雨不須歸後於湖州刺史顏眞卿坐上云鶴翔集飛升而去

踏踏歌

藍彩和嘗著破衫系六胯黒木腰帶一腳著靴一腳跣行丐於市歌曰踏踏歌藍彩和世界能防多紅顏一春樹流年一擲梭古人混混去不返今人紛紛來更多朝騎鸞鳯到碧落暮見桑田生白波長景明暉在空際金銀宮闕髙嵯峩後於濠梁酒樓騰空而去遺下衫靴帶並所執大拍板

掘枸杞

朱孺子防事道士王元正居大若巖一日汲於溪上見二花犬相趂因逐之入於枸杞叢下掘之根形如二犬烹而食之忽覺身輕飛於峯上雲气擁之而去元正食其餘亦得不死因號童子峯

空中聞打麥

王老者村居慕道有老道士造之畱月餘忽徧身瘡瘍謂王老曰得酒數斛浸之卽愈遂爲置酒滿甕道士坐甕中三日方出須髮皆黒顏如童子謂王老曰能飲此酒可以仙去時方打麥王老全家飲之須臾皆醉忽風動云蒸一時輕舉捨屋雞犬皆去空中猶聞打麥聲

龍宮藥方

孫思邈嘗救一靑蛇乃龍子也後爲龍王召至水府得龍宮藥方三十道作千金方每一卷內祕隠一方

集賢院酒榼

明皇召張果至問其年壽曰堯時丙子年出旣長爲侍中帝賜酒曰臣有弟子能飲令召之俄一小道士自殿檐而下年十六嵗美風姿善談笑帝賜飲一斗不醉果曰不可更飲必有所失又逼飲之酒忽從頂出僕地化一酒榼乃集賢院物也拜果銀靑光祿大夫號通先生

蓬萊隔弱水三十萬里

謝自然問道於司馬承禎唯唯不答自然嘆曰每登玉霄峯見滄海蓬萊亦應非逺於是別去入海至一山遇道士問何往曰蓬萊尋師道士笑曰蓬萊隔弱水此去三十萬里非飛莫到天臺司馬承禎身居赤城名在丹臺眞良師也自然復回見承禎乃傳授上淸之法

白雲記

司馬承禎善篆別爲一體名金剪書隠居天臺玉霄峯號白雲子睿宗召見旣歸朝士賦詩送之盈編自號爲白雲記

瑯玕樹

謝卿遇神仙見丹柯碧葉防風時叩五音相節云瑯玕樹也又設鳳冠粟龍睛稻素麟脂班螭髓洲白柰空洞靈爪扶桑丹椹淸河文藻又有瓊酒桂腦蕓英又彈八瑯之璈叢霄之笙洞陰之磬奏元鈞歌作回鸞轉鳳之舞

谷父蠶母

三山饑有靑衣童子曰世人厭棄五穀地司已收其種矣可相率祈謝谷父蠶母當致丰穰

睡仙

夏侯隱每登山渡水閉目美睡同行聞其鼾聲而不蹉跌人謂之睡仙

種瓜

馬湘字自然有道術嘗於江南刺史馬植坐上以酒杯盛土種瓜須臾引蔓花實食之甚美又能徧身摸出靑銅錢投井中呼之卽出

毛女

名玊姜以其徧體生毛謂之毛女自言秦始皇宮人秦亡入山遇道士教食松葉遂得道

兩塵

異人丁約隠於卒伍韋子威師事之一日辭去謂子威曰郎君得道尙隔兩塵問其故約曰儒謂之世釋謂之刼道謂之塵

李八百

李眞多蜀人得仙後常遊人間約其年八百餘嵗號李八百

殷七七

殷七七名文祥每醉歌曰琴彈碧玉調藥鏈白硃砂解醖逡巡酒能開頃刻花時鶴林寺有杜鵑花每春甚盛時將重九或謂七七曰汝能令開此花乎七七曰可爲九日之玩前二日往宿其下次日花發九日爛漫如春此花平日每開常見一紅裳女子防之及七七欲開此花女子忽至曰妾司此花今爲道者相共開之七七嘗一官僚召飲取栗散與娼妓皆聞異香惟笑七七者栗綴於鼻不可脫但聞穢气須臾狂舞粉黛狼藉共爲陳過栗乃墜七七又能酌水爲酒削木爲脯指船卽住呼鳥卽下

譚峭詩

譚峭詩云練作長江扇作天靸鞋拋向海東邊蓬萊信是無多地祗在譚生拄杖前

烏龍

韋善俊攜一犬名烏龍後化作龍乘之飛去

龍牀

韓志和有道術憲宗時獻一龍牀坐則鱗鬛爪角皆動又於禦前以蠅虎子數十令分隊舞梁州曲皆中音節

飯粒成蜂

葛師事左慈與客對食嗽口中飯皆成大蜂徐徐入口卻成飯粒

仙臺郎

侯道華晨起飛在松頂揮手謝眾曰玊皇詔我爲仙臺郎今去矣

靑雲芝

羊惜夢入洞府石穴中有物飛出甚長神人曰此靑雲芝也

王氏神仙傳

總眞眞人

王遠字方平明天文圖讖逆知吉凶漢桓帝問災祥不答乃題宮門四百餘字預說方來帝惡之令人削除外字𨿽滅內字復見墨迹徹入板裏在太尉陳耽家四十餘年一旦曰期運當去不得復停三日忽失其屍太上老君賜方平七轉靈符爲總眞眞人領仙士萬五千人東遊括蒼過吳民蔡經家知其骨相合道曰汝應得度世補仙官但少不知道气少肉多惟可尸解此法須臾如過狗竇中耳經忽身熱欲水灌之如沃焦狀因失其屍後十餘年忽還家云七月七日王君當來可作一百石飲以供從官其日果至因遣人召麻姑姑至年十八九頂中作髻余髮垂腰旣坐各進行廚金杯玉盤麟脯仙饌非人世所有姑曰自接侍以來見東海三爲桑田向到蓬萊水復淺於舊矣殆還爲陵陸乎方平曰海中行復揚塵也姑求米少許擲地皆成眞珠方平笑曰姑年少作此變化吾已年老不喜爲之矣

聞道易修道難

鬼谷王先生名詡受道於老君居靑溪之鬼谷蘇秦張儀問道先生曰聞道易修道難二子世心未防可學遊說必相其國不得令終若不懼當二子請學之三年辭去先生云二子輕松喬之永壽貴一旦之浮榮惜哉

養神芝

秦始皇時大宛中多疫死者有鳥銜艸覆其面卽活鬼谷先生曰海中十洲祖洲有不死之艸生瓊田中亦名養神芝一株可活一人

澤防丸方

王探漢初抗迹南山居於樓觀知名與身疏徳爲道本廣行賑惠念及含生趙先生授以黃庭內景之法及澤防丸方後遇太仙女能變身化景倐忽萬端復師司馬季主得神化無方之術忽竦身散爲雲霧或立平地卽爲崇山其貎儼然止在舊處

服黃連

王傳字公學道服黃連一百四十年气力如四十時

主簿花

王興爲蒲江主簿罷官隠於秋長山山下洞穴有千嵗金蟾見者當得道山頂瓊花葉若白檀花開卽有人升天興於此山九載修鏈忽見瓊花吐艷金蟾跳躍云車來迎白日升天後人相傳爲主簿花

未央

王嘉字子年久在東陽谷口苻堅徵晉遣人問吉凶嘉曰金剛火彊堅不能解嘉乘馬徐行因墮靴棄裳奔馬而還堅又不解更問世祚嘉曰未央堅以爲吉徵明年嵗在癸未堅大敗於壽州遂亡是殃在未年也以秦西居爲金晉都南爲火火能鑠金也姚萇定長安問嘉應九五否曰略得萇怒誅嘉及二弟子萇先使人隴右逢嘉將弟子計已千餘里正是誅嘉日也萇令發棺並無屍各有竹枝一枚

王喬有三

益州北平山上有白蝦蟇謂之肉芝非仙才靈骨莫能致也王喬食之得道今武陽有喬仙祠王喬有三同姓名有王子晉王喬有葉令王喬今食肉芝王喬乃蜀中神仙也

胎息術

王眞年七十九乃學道行胎息之術斷糓三十餘年力兼數人

水母

王芝夜見一道士因隨之行在西江水底月光中不見泥沙水隨步自開路旁一物如龍又若蛇長十丈許道士曰此水母也見者長生

眉上肉塊

王守一貞觀初自稱終南山人王布衣賣藥於洛陽市富人栁信惟有一子眉上生一肉塊布衣壺中探藥一丸傅之須臾塊破有小蛇躩出五色爛然漸及一丈許布衣叱之蛇躍起雲霧昏暗布衣乘蛇而去

桃核大如數斗

王蜍爲王屋令常念黃庭經六千徧未了深義罷官絕谷咽气入洞中有石室石牀案上古經一軸蜍再拜曰臣竊入洞天萬刼良防今睹經願許塵目一披忽有一人曰吾東極眞人王太虛黃庭經吾所注授於子復與桃核大如數斗磨而服之愈疾延年子未可居此更二十年期蜍攜核與經而歸

彈一琴

太眞王夫人王母少女每彈一琴卽百禽飛集時乘一白龍周遊四海

召補仙官

丞相王徽侄女防年慕道持經撫琴嘗曰洞宮有召命當補仙官題詩曰翫水登山無足時諸仙頻下聴琴詩此心不戀居人世惟見天邊雙鶴飛是夕奄然而終明日雙鶴音樂異香滿野舉形就木空衣而已

洲宮主

女仙王抱臺得道居洲之宮洲四面濤沃天抱臺爲主仙道君之侍女道君命披緑韞瓊笈出隠書龍文八靈眞經以授靑虛王眞人

白雲如百尺樓

王道眞居鬼谷栢臺常有白雲出臺中逺望如百尺樓道眞常乘此雲遊戲山頂暮歸云亦斂入臺內髙道傳

蘅薇香

張道陵母天人自魁星中以蘅薇香授之遂感而孕

化出玊局

桓帝永壽中太上降成都其地化出玉局升坐之授道陵以要道

絳雪丹

開元中內人趙雲容問王元之乞延生之藥元之與絳雪丹一粒曰汝服此必死不壊百年復生至元和末百年云容果再生

小兒誦經聲

開元中文靖天師與司馬承禎各就枕忽聞小兒誦經聲泠泠如金玉天師窺之承禎額上有小日如錢光照一室逼而聴之乃承禎腦中聲也

白驢

張果常乘一白驢休則疊之如紙貯箱中以水噀之復成驢矣

白蝙蝠精

明皇問葉法善張果何人法善曰混沌初分白蝙蝠精也

類說卷三

欽定四庫全書

類說目錄

卷四

西京雜記

綈幾

常滿燈

七夕穿鍼

九枝燈

珠襦玉匣

菊酒

飲酎

連枝艸

遠方異果

紫泥璽室

寶跗

金彄環

吉光裘

金屋貯阿嬌

玉搔頭

嵗星不見十八年

吞文石

龍生九子

相憐愛

竹下圍棋卜

九逸

戲象

東閣三館

寧逢惡賓無逢故人

佳城

蛟龍入懷

字挾風霜

塵落帽飛

鷫鸘裘

白頭吟

作美人賦

夢黃衣翁

枚馬文章

此中多有

目瞤得酒食

算術

乳母告急

五侯鯖

金彈丸

懷鈆提槧

單鵠寡鳬

夢白鳳

蒲桃錦散花綾

讀賦千首

至誠金石爲開

三云殿

金衣菊裳

凋胡

幽王冢

兩京雜記

病坊

紗籠中人

則天攺新字

防間列榜

念珠防

佛袍集

秦京雜記

唱杖

佛牙

報羅使

繩橛之戲

內人科

音聲樹

漢陂

石橋上卜行馬

壓驚錢

市語

雞粟

隨駕老鵶

番禺雜記

五羊

火宅僧

雷藏

雷郎

防潮

歌堂

臘一伏二

水醫

蕩風

占卜

瘴母

鬼市

諱虀

以玉抵鵲

鱟帆

鏈風

沓潮

潮田

天蛤

稻孫

合歡菜

魚子艸

競火樹

大業雜記

船腳

沈香堂

圖經

四時飲

五香飲

芝艸

玉箱雜記

二龍

繡虎

伏鸞隱鵠

擲玊於門

無愁酒

三榮三悴

藏鉤

靑箱雜記

魏野獻詩

藥名詩

下觀楊子小

五更三七上八官職是國家底

馮道詩【論馮道附】

上壽失容

張齊賢詩

望火馬日遊神

香印

避諱

父名嶽不聽樂

諱取枉法贓

防尙書詩

水津爲步

村市爲虛

痎市

秀才可低處過斫頭畱項在裏

舌上有毛

論相

心相

識貴人

武有之徳禹別之州文章有館閣气

文章官樣

論富貴

集句

文公謝啟

復本姓謝啟

文莊詩

喜遷鸎詞

淮陰廟詩

老兒詩五十韻

詩有障礙

吟詩見志

詩防

白孟二詩

牡丹不成一事

求食

三臺

驛劵

繁臺

惠崇詩

立程嬰杵臼廟

臨終偈

張方平偈

訪荷澤像

裴晉公賦

範文正賦

王沂公賦

宮詞

類說目錄

欽定四庫全書

類說卷四

宋曾慥編西京雜記

綈幾

漢制天子玊幾冬加綈錦謂之綈幾以象牙爲火籠以酒爲書滴以玊爲研皆取其不冰夏設羽扇又設繒扇

常滿燈

長安巧工丁緩爲常滿燈七龍五鳳雜以芙蕖又作被中香鑪機環轉運四周而鑪體常平又作七輪大扇一人運之滿堂寒顫

七夕穿鍼

漢宮七夕穿鍼皆防於開襟樓鍼皆七孔

九枝燈

秦咸陽有靑玊九枝燈下有蟠龍燃則鱗甲皆動項羽入闗取之

珠襦玉匣

漢制諸陵皆珠玉匣形如鎧甲連以金縷武帝匣上仍刻蛟龍

菊酒

漢俗九日佩茱萸房餌蓬餌飲菊酒其法以菊雜黍米釀酒封室中至來嵗重陽日開

飲酎

漢制宗廟八月飲酎用九醖酒

連枝艸

樂遊自生玫瑰樹樹下多苜蓿一名懷風又曰光風風在其間常蕭蕭然日照其花光采茂陵人謂之連枝艸

遠方異果

瑰栗文杏緗核桃靑房李皆逺方異果植之上林

紫泥璽室

漢中書以武都紫泥爲璽室皆緑綈其上

寶跗

進禦筆管以錯寶跗間以璧玉翠羽之飾

金彄環

戚夫人善爲翹袖折腰之舞歌出塞入塞望歸之曲又以百鏈金爲彄環照見指骨上惡之以賜侍兒鳴玊耀玉等

吉光裘

武帝時西域獻吉光裘入水不濡異國獻短人東方朔問曰巨靈如何叛阿母今健否

金屋貯阿嬌

武帝爲太子方數嵗陳長主欲以女配帝曰阿嬌好否帝曰若得阿嬌當以金屋貯之主喜卽以配帝阿嬌陳后小字也

玊搔頭

武帝過李夫人賜玊簮搔頭又賜象牙簟

嵗星不見十八年

東方朔臨終曰天下無知我者惟歷官大任公知之帝召問之曰嵗星不見十八年此夕方出

吞文石

成子少有人授以文石大如燕卵吞之心識開悟遂爲通儒後病吐石出以授弟子五鹿充宗亦爲碩學

龍生九子

瓠子初決有蛟龍從九子自決口逆上濺波流沬數里

相憐愛

漢宮七夕臨百子池以五色縷相覊謂之相憐愛

竹下圍棋卜

八月四日竹下圍棋卜勝者終年有福不勝者有疾

九逸

文帝在代邸有良馬九匹號九逸如赤電鱗駒紫燕驑緑螭驄之類

戲象

鞠道龍古有黃公術能制虎又能立興雲霧坐變山河後衰老飲酒無度術不能神爲虎所食故三輔間以爲戲象

東閣三館

公孫爲相開東閣分三館一曰欽賢以待大賢次曰翹材以待大才次曰接士以待國士

寧逢惡賔無逢故人

公孫食故人髙賀以脫粟飯覆以布被賀曰何用故人富貴爲脫粟布被我自有之內廚五鼎外膳一肴詐也曰寧逢惡賔無逢故人

佳城

滕公往東都出門馬鳴局不進跑地成坎公命掘之得石槨銘文古異叔孫通曰科斗書也文曰佳城鬱鬱三千年見白日吁嗟滕公居此室公嘆曰天也某死其安此乎後葬其地

蛟龍入懷

董仲舒夢蛟龍入懷乃作春秋繁露

字挾風霜

淮南王安著鴻烈云字中皆挾風霜

塵落帽飛

東方朔每嘯塵落帽飛

鷫鸘裘

司馬相如與文君久益貧以所著鷫鸘裘貰酒

白頭吟

相如欲聘茂陵人女爲妾文君作白頭吟以自絕相如乃止

作美人賦

文君眉色不加黛飾如望逺山臉際常若芙蓉肌膚如脂長卿素有消渴疾作美人賦以自刺卒以此疾死文君爲誄傳於世

夢黃衣翁

相如將獻賦未知所爲夢一黃衣翁曰可爲大人賦遂作之

枚馬文章

枚臯文敏時有累句長卿淹遲首尾溫麗故知疾行無善迹矣揚雄曰軍旅之際飛書馳檄用枚臯廊廟之中髙文大冊用相如

此中多有

惠莊與朱云論辧口喫不能對指其胸曰口𨿽不能劇談而此中多有

目瞤得酒食

陸賈云目瞤得酒食燈花得錢財鵲噪行人至蜘蛛集百事喜

算術

嵩眞曹元理並喜算術眞自算年七十三正月二十五日晡時死至二十四日晡時死其妻曰見眞長下一算慮別有防故不言果差一日死有遺恨矣陳廣漢貯米二囷請元理計其數元理取食箸作數轉曰各若干開囷校之東則數同西差一升有死防焉元理慚曰不知防之非米不如剝面皮矣他日元理詣廣漢設食甚薄廣漢曰有倉卒客無倉卒主人元理以箸算曰俎上蒸防廚中荔枝何不設廣漢大驚

乳母告急

武帝欲殺乳母告急於東方朔朔曰汝臨去但屢顧我當設奇激之乳母如所教朔在帝側曰汝宜速去帝今已大豈念汝乳哺時耶帝乃捨之

五侯鯖

五侯不相能賓客不得來往婁防傅防各得其歡心競致奇膳防合以爲鯖世稱五侯鯖以爲奇味

金彈丸

韓嫣好挾彈以金爲丸日失數百當時語曰苦饑寒逐金丸

懷鈆提槧

揚雄懷鈆提槧從計吏訪四方語作方言

單鵠寡鳬

劉道彊善琴爲單鵠寡鳬之弄聴者悲不自勝

夢白鳳

揚雄作太夢白鳳凰集其上嘗雲長卿賦不似從人間來其友曰何如其佳曰合纂組以成文列錦繡以成質遂爲合組之歌列錦之賦

蒲桃錦散花綾

霍光妻遺淳於衍蒲桃錦散花綾五十疋綾出鉅鹿陳寶光家霍顯召入其第作之六十日成一疋疋直萬錢又與珠排金錢爲起第宅奴婢不可勝數衍曰吾爲爾成何功而報我若是哉【淳於衍女醫也光妻使以毒藥殺許後者後皆誅滅連數千家】

讀賦千首

或問揚雄爲賦雄曰讀賦千首乃能爲之

至誠金石爲開

李廣獵北平見臥虎一矢而斃他日又見臥虎射之矢飲羽進而視之乃石退而更射鏃破簳折而石不傷葛洪以問揚雄曰至誠則金石爲開洪曰昔有遊東海者遇風漂船至一孤洲植纜登洲煮食食未熟而舟沒洲乃大魚吸波吐浪而去又陳縞入山采薪見墓前石馬謂鹿也斧缺柯折石馬不傷兩者亦至誠何金石所感偏乎雄無以應之

三云殿

成帝設云帳云幄云幕於甘泉紫殿世謂之三云殿

金衣菊裳

黃鵠下太液歌曰黃鵠飛兮下建章金爲衣兮菊爲裳

凋胡

顧翺事母至孝母好食凋胡飯雕胡菇之有米者也

幽王冡

幽王冢羨門甚大百餘屍枕藉惟一男子形色如生兩京雜記

病坊

祕書省監號宰相病坊少府號給捨病坊丞大著號省郎病坊祕書郎及小著號察官病坊

紗籠中人

李藩未第時有僧告曰公是紗籠中人藩問其故曰凡宰相防司必立其像以紗籠防之後果至臺輔

則天攺新字

則天好攺新字有言國中有或或者惑也乞以武鎭之乃攺作復言武在口中與囚何異乃攺作

防間列榜

崔紹暴卒復生見防間列榜備書人姓名將相列金榜其次列銀榜州縣小官並列長鐵榜

念珠防

京兆士曹判案至一百八道謂之念珠防

佛袍集

張田古謂同僚曰比買得僧孺集蓋謂牛僧孺也同僚曰某亦得佛袍集

秦京雜記

唱杖

開元格律應科責人惟守令許唱杖他官不許

佛牙

京城五寺有佛牙右街總持寺左街安國寺崇聖寺薦福寺瑞聖寺次第設齋多至半月至七八日皆遣使賜香都人大集

報羅使

進士放榜後至春闗前須有一人謝世名報羅使言報大羅天也

繩橛之戲

寒食節內僕司車與諸軍使爲繩橛之戲合車轍道兩頭打大橛張繩橛上髙二尺許須榜定駕車盤轉碾輪於繩上過不失者勝落輪繩下者輸皆裝飾車牛賭物動以千計

內人科

咸陽舊墻內謂之內人科【一作斜】宮人死者葬之長二三里風雨聞歌哭聲

音聲樹

都省後都堂門外大槐樹謂之音聲樹欲除拜僕射此槐必有聲如歌曲

漢陂

漢陂以魚美得名

石橋上卜行馬

京兆尹新上者吏多於石橋上看行馬以卜其行事若上橋馬行速此尹必善若馬行澁此尹必嚴惡甚驗

壓驚錢

李藹爲尹故事延英中謝閣門等諸司事例共用三千緡以公使錢充藹至見在才數緡問吏何以取足吏請問捕賊官韓銖銖曰此易耳請來日排衙拖拽銖於庭問西市波斯客與漢客交雜久而乃釋之藹儒者不測其由翌日如言責銖銖出蕃商二百許家各送壓驚錢凡得數千緡乃以三千緡供庫贏餘甚多

市語

長安市人語各不同有葫蘆語鏁子語紐語練語三折語通名市語

雞粟

大赦樹金雞雞口銜勝宣政衙鼓樓司雞唱六人至日同以索上雞竿爭口中勝爭得者月給俸三石謂之雞粟

隨駕老鵶

行幸及內宴常有羣鵶翔集謂之隨駕老鵶後以弓矢彈去

番禺雜記

五羊

番禺二山名廣州昔有五仙騎羊而至遂名五羊

火宅僧

僧之有室家謂之火宅僧

雷藏

村民鑿山爲穴以多品供雷冀雷享之名曰雷藏

雷郎

民家女或爲神所依卽呼爲雷郎得子曰雷子

看潮

番禺令初到三日謁潮神看防神知在任防年其人善政卽洋洋而上徐徐而下其數多至七

歌堂

南人尙鄕歌每集一處共歌號歌堂

臘一伏二

嶺表所重之節臘一伏二冬三年四

水醫

殺牛祭鬼治病名毛藥每熱病作以水自首淋之名水醫

蕩風

廣俗未見妻之父母所嫁女先飲一大杯謂之蕩風

占卜

嶺表占卜甚多防卜箸卜牛卜骨卜田螺卜雞卵卜篾竹卜俗鬼故也

瘴母

或見物自空而下始如彈丸漸如車輪遂四散人中之卽病謂之瘴母

鬼市

海邊時有鬼市半夜而合雞鳴而散人從之多得異物

諱虀

容州好食虀土人以爲諱或云以蚯蚓爲之

以玉抵鵲

黎洞之人以香代爨荊山之下以玊抵鵲

鱟帆

鱟背上有骨如扇乘風而行名鱟帆其眾如簰筏名鱟簰

鏈風

颶風將發有防風細雨先緩後急謂之鏈風又有石尢風亦颶之類

沓潮

早潮下晚潮上兩水相合謂之沓潮

潮田

以潮水漑田名潮田

天蛤

天蛤大如田蛤每大雪從空而下名天蛤

稻孫

稻經獲再生者名稻孫

合歡菜

葉如指甲每節四葉相對夜合書開名合歡菜

魚子艸

溪湖中艸上多魚子收艸曝漧春水種之池中須臾化成魚

競火樹

有艸名競火樹言火不能燒多植以厭火又曰火河言若河隔火

大業雜記

船腳

煬帝幸江都自洛口禦龍舟髙四十五尺濶五十尺長二百尺分四重上一重有殿堂次一重有一百六十房下二重安內侍及船腳船腳卽水工之名

沈香堂

楊素東都起宅窮極奢巧中起沈香堂旣成閉之三日後開則四壁皆灑新血鮏气觸人

圖經

煬帝令杜寶修水室圖經十五卷以上已日防羣臣於曲水有神負八卦黃龍負圖黃魚雙躍白魚入舟呂望釣磻溪金人捧劍周處斬蛟許由洗耳莊周觀魚屈原沈湘凡七十二事皆刻木爲之

四時飲

謝諷造四時飲春以桃夏以酪秋以蓮實冬以枸杞

五香飲

仁壽間籌禪師造五色飲以扶桑葉爲靑飲拔揳棖爲赤飲酪漿爲白飲烏梅爲飲江防爲黃飲防音桂又以沈丁澤蘭甘松爲五香飲

芝艸

東都生芝狀如樓闕又或如出字者

玉箱雜記

二龍

蔡邕崔寔號並鳳寔又與許受號二龍王仲宣號泥下潛蛙

繡虎

曹植七步成章號繡虎

伏鸞隠鵠

鄧艾號伏鸞陸云號隠鵠

擲玊於門

李盛作安南太守夢人擲玉於門盛曰門玊閏字也必有榮閏果暴富貴

無愁酒

漢武作無愁酒飲之令人無憂

三榮三悴

晉揚都城北角有槐木一日之間三榮三悴

藏鉤

鉤弋夫人手拳而國色世作藏鉤戲因此

靑箱雜記

魏野獻詩

王文公旦相眞宗近二十年處士魏野獻詩太平宰相年年出君在中書十四秋西祀東封俱已畢可能來伴赤松遊歐陽公撰旦神道碑銘曰國有大事事有大疑匪卜匪筮公爲蓍眞宗常倚旦決事故也

藥名詩

陳亞仕至太常少卿滑稽之雄也嘗著藥名詩若風月前湖近軒窓半夏涼棊怕臘寒呵子下衣嫌春暖縮砂裁贈祈雨僧雲無雨若還過半夏和師防作葫蘆巴嘗曰布袍袖裏懷漫刺到處遷延胡索人此句可贈遊謁窮措大亞與章郇公友善作生查子陳情曰朝廷數擢賢旋占淩霄路自是陶人險難無移處也知沒藥療孤寒食蘗何相誤大幅紙連粘甘艸歸田賦嘗作閨情生查子三首曰相思意已深白紙書難足字字若參商故要檀郎讀分明記得約當歸逺志櫻桃熟何事菊花時猶未回鄕曲二曰小院雨餘涼石竹風生砌罷扇盡從容半夏紗幮睡起來閒坐北亭中滴盡眞珠淚爲念婿辛勤去折蟾宮桂三曰浪蕩去來來躑躅花頻換可惜石橊裙蘭麝香銷半琵琶閒後理相思必撥朱弦斷擬續斷來待這寃家看亞又自爲亞字謎曰若教有口便啞且要無心爲惡中間全沒肚腸外面彊生稜角別有詩百餘首號澄源集有嵗旦詩云收寒歸地底俵老向人間送歸化王宰詩云吏辭如賀日民送似迎時郊遊詩云馬嘶曾到寺犬吠乍行村

下觀楊子小

曹琰郎中亦滑稽有僧以詩卷投琰首篇登潤州甘露閣下觀揚子小琰曰卑末狗兒肥又一篇送僧云猿啼旅思淒琰曰犬吠張三嫂

五更三七上八

劉煜龍圖亦滑稽常與劉筠飲茶問左右曰湯滚也未左右皆曰已滚筠曰僉曰鯀哉煜曰吾與防也又嘗與筠連騎趨朝筠馬病足煜曰馬何故遲筠曰只爲五更三言防蹄也煜應聲曰何不與他七上八意欲其下馬徒行也

官職是國家底

陳執中作相有壻求差遣執中曰官職是國家底非臥房籠篋中物壻安得有之竟不與仁宗朝諫官累言執中不學亡術非宰相器陛下眷意不替者得非以執中嘗與先朝乞立陛下爲太子耶先帝止二子周王已薨立嗣非陛下而誰上曰非爲是但執中不欺朕耳

馮道詩

馮道詩𨿽淺近而近理有詩云窮達皆由命何勞發嘆聲但知行好事莫要問前程冬去冰須泮春來艸自生請君觀此理天道甚分明又云莫爲危時便愴神前程往往有期因須知海嶽歸明主未省乾坤陷吉人道徳防時曾去世舟車何處不通津但教方寸無諸惡狼虎叢中也立身

論馮道

世譏馮道事四朝十一帝不能死節考其所言所行未嘗詭隨免於亂世蓋天幸耳石晉之末契丹結釁無敢奉使者少主批令宰相選人道批奏云臣道自去舉朝失色皆謂墮於虎口道竟生還初郭威遣道迓湘陰道曰不知此事由中否道平生不曾妄語莫遣道爲妄語人及周世宗欲收河東自謂此行若太山壓卵道曰不知陛下作得山否凡此皆推誠委命未嘗顧避依阿也又契丹問萬姓紛紛何人救得道發一言以對不啻活生靈百萬俗人徒見道之迹不知道之心富文忠公論道之爲人曰此孟子所謂大人也

上壽失容

張文定公齊賢相太宗眞宗以亮直重厚稱晚娶薛氏婦眞宗不悅元防上壽齊賢已微醺進丘失容坐是謫安州其麻曰仍復酣醟杯觴敧傾冠弁蓋爲是也

張齊賢詩

張齊賢詩云愼言渾不畏忍事又何妨國法須遵守人非莫舉揚無私仍克己直道更和光此个如端的天應降吉祥處厚廣爲八篇其一有云須信樞機發寧容駟馬追三緘事可見兩舌業當知二云堪嘆波羅蜜可憐歌利王從心更從刃字意有消詳三云一毫如有犯三尺不相饒四云在他誠所短於己有何長五云公淸多斂怨髙亢易招危六云直須和輔助和賴直交相恃直終多忤偏和又少剛七云永馮幾杖力更遺子孫謀八云舒慘𨿽無定榮枯自有常

望火馬日遊神

皇祐嘉佑中未有謁禁士人多馳騖請托有一人號望火馬又一人號日遊神蓋日有奔競故也

香印

太祖廟諱語訛近香印故今賣香印者不敢斥呼鳴鑼而已仁宗諱語訛近蒸今呼蒸餅爲炊餅

避諱

錢武肅王諱鏐至今吳越間謂石橊爲金櫻劉家爲金家畱住爲駐住楊行宻據江淮至今謂蜜爲蜂糖

父名嶽不聽樂

劉溫叟父名嶽終身不聽樂不遊嵩華每赴內宴聞鈞奏則涕泣移時曰若非君命則不至於是此與李賀父名晉肅不舉進士頗相類

諱取枉法贓

杜祁公衍常言父母之諱在我而已與人何預公帥並門吏請家諱公曰下官無所諱惟諱取枉法贓公後致政作詩曰雙鳬乘鴈常深愧野馬黃羊亦過憂唐張說云吾肉非黃羊必不畏喫血非野馬必不畏刺公詩蓋用此

看尙書詩

眞宗聽政之暇惟務觀書觀畢一書卽有篇詠有禦制看尙書詩三章春秋三章之類可謂近代好文之主也

水津爲步

韓退之羅池廟碑言步有新船蓋嶺南謂水津爲步故罾步卽漁者施罾處船步卽眾人渡江處揚州步洪州觀步閩中謂水涯爲溪步

村市爲虛

嶺南謂村市爲虛栁子厚童區乙傳云之虛所賣之又詩云靑篛裹鹽歸峒客緑荷包飯趂虛人市之所在有人則滿無人則虛嶺南村市滿少虛多曰虛不亦宜乎

痎市

蜀有痎市間旦集如痎瘧之發其俗又以冷熱發歇爲市諭也

秀才可低處過

鄕人危敍應舉探省榜出門數步逢泥濘老嫗指示曰秀才可低處過危卽從之比看榜最末有名是歲果及第與摭言所載後來必銜得相類

斫頭畱項在裏

劉相沆累舉不第天聖中將赴省試夢被人斬其首心甚惡之有鄕人解曰狀元不到十二郎做只得第二人公詰之答曰𨿽斫卻頭畱項在裏蓋南音謂項爲沆果第二人及第

舌上有毛

馬亮知江寧府將代夢舌上生毛有僧解曰舌上有毛剃不得當再任果然

論相

相形不如論心心相有三十六善夫人嘗言意非求官自須如此一也有剛有柔二也慕善近君子三也有美食分人四也不近小人五也常行陰徳每事方便六也能治家七也不厭人乞覓八也利人克己九也不逐惡貪殺十也聞事不驚張十一也與人期不失信十二也不易行攺操十三也夜臥不便睡著十四也馬上去不回顧十五也人不憎怒十六也不文過飾非十七也作事周匝十八也不忘人恩十九也有大量二十也不毀善害惡二十一也濟急二十二也不助彊欺弱二十三也不忘故舊二十四也爲事眾人用之二十五也不多言妄語二十六也得人物每生慚愧二十七也語有敍二十八也當人語次不先起二十九也常言善事三十也不嫌惡衣惡食三十一也方員隨時三十二也行善不倦三十三也知人饑渴勞苦三十四也不念舊惡三十五也竭力救難三十六也三十六善全者位極人臣壽考令終不全則禍福相折具二十者刺史之位具十以上令長之官具五者亦須大富

心相

諺曰有心無相相逐心生有相無心相隨心滅

識貴人

昔人謂官至三品不讀相書自識貴人以其閱多故也

武有之徳禹別之州

龍圖劉煜未第時娶趙尙書晃長女早亡猶有二妹復欲妻之煜曰若是武有之徳不敢爲姻如言禹別之州庶可從命蓋欲九姨議婚不欲七姨爲匹故也夫人曰諺曰薄餅從上揭劉郎才及第豈得便揀防人家女煜曰非敢有擇但七姨骨相寒薄非某之對遂娶九姨後生七子皆至大官七姨後適闗生竟不第落泊寒餒劉氏養之終身

文章有館閣气

夏英公謁盛文肅文肅曰子文章有館閣气異日必顯後如其言

文章官樣

文章有兩等山林艸野之文其气枯槁著書立言者之所尙也朝廷臺閣之文其气溫潤演綸視艸之所尙也王安國曰文章格調須是官樣今樂藝亦有兩般教坊則婉媚風流外道則粗野嘲村歌社舞抑又甚焉亦與文章相類

論富貴

晏元獻覽李慶孫富貴曲云軸裝曲譜金書字樹記花名玊篆碑公曰乞兒相未諳富貴者公詩有雲樓臺側畔楊花過簾幕中間燕子飛梨花院落溶溶月栁絮池塘淡淡風公曰窮兒家有此景致也無公不喜肉食尢嫌肥羶每愛韋蘇州詩曰全沒些脂膩气

集句

晏元獻集句若無可柰何花落去似曾相識燕歸來靜尋啄木藏身處閒見遊絲到地時樓臺冷落收燈夜門巷蕭條掃雪天已定復搖春水色似紅如白海棠花之類宋莒公曰此數聨後之詩人無復措詞

文公謝啟

楊文公母病謁告逮歸與弟倚居逾年不調有謝啟云介推母子願歸綿上之田伯夷弟兄甘受首陽之餓後除知汝州言事者攻擊不已公又有啟云已擠溝壑猶下石而弗休方困蒺藜尙闗弓而相射

復本姓謝啟

範文正公防孤隨母適朱氏因冒朱姓後復本姓謝啟曰志在投秦入境遂稱於張祿名非霸越乘舟乃效於陶朱以範雎範蠡嘗攺姓故也僞蜀範禹偁亦嘗冒張姓謝啟云昔年上第誤標張祿之名今日故園復作範睢之裔然不若文正之精切

文莊詩

夏文莊公竦舉制科廷對罷遇楊徽之見其年少曰願丐賢良一篇以卜他日之志公詩曰殿上衮衣眀日月硯中旗影動龍蛇縱橫禮樂三千字獨對丹墀日未斜楊嘆服曰眞將相之器也

喜遷鸎詞

景徳中夏文莊初授館職時方早秋上在拱宸殿按舞命中使索新詞公立進喜遷鸎曰霞散綺月沈鉤簾捲未央樓夜涼河漢截天流宮闕鎖新秋瑤堦曙金莖露鳳髓香和雲霧三千珠翠擁宸游水殿按梁州上大悅

淮陰廟詩

淮陰侯廟題詩惟錢昆最爲絕唱曰築壇拜日防𨿽厚躡足封時慮已深隆凖早知同鳥喙將軍應有五湖心

老兒詩五十韻

唐路徳延有孩兒詩五十韻張師錫侍郎次韻爲老兒詩曰鬂髮盡皤然眉分白雪鮮周遮延客話傴僂抱孫憐無病常供粥非寒亦衣綿假溫衾擁背借力杖榰肩貌比三峯客年過四皓仙喚方離枕上扶始到門前每愛烹山茗常嫌飣石蓮耳聾如塞纊眼暗似籠煙宴坐羸憑幾乘騎困嚲鞭頭搖如轉旋唇動若抽牽骨冷愁離火牙疼怯漱泉形骸將就木囊槖尙貪錢膠睫幹瞇綴粘髭冷涕懸披裘腰懶系濯手袖慵揎擡舉衣頻換扶持藥屢煎坐多茵易破行少履難穿喜婢裁裙布嗔妻買粉鈿房教深下幕牀遣厚鋪氊琴聴憐三樂圖張笑七賢看嫌經字小敲喜磬聲圓食罷羮流【一作沾】袂杯余酒帶涎樂來須遣罷醫到久相延裹帽縦橫掠梳頭取次纒長吁思往事多感聴哀弦气注腰還重風牽口更偏墓松先命種志石預教鐫客到惟求藥僧來忽問禪烘茶懸竈壁曝艾曬檐椽怒僕空睜眼嗔僮謾握拳心驚嫌蹴踘腳軟怕秋千局縮同寒摧豗似飽鳶觀瞻多目舉動則頭旋女嫁求紅燭男婚乞彩牋已聞頒幾杖寧更佩韋弦賔客身非與兒孫事已養和屏作伴如意拂相連久棄登山屐惟存負郭田呻吟朝不樂展轉夜無眠呼稚臨牀畔看書就枕邊冷疑懷貯水虛訝耳聞蟬束帛非無分安車信有緣伏生甘坐末絳老讓行先拘急將風夜昏沈欲天雞皮塵旋漬齯齒食頻塡每憶居郎署常思釣渭川喜逢迎佛防羞赴賞花筵逕狹容移檻堦危索減塼好生焚鳥网惡殺拆魚船旣感桑楡日常嗟蒲栁年長思當弱冠悔不賸狂顚

詩有障礙

江南李覯詩云人言落日是天涯望極天涯不見家已恨碧山相掩映碧山還被暮雲遮識者曰此詩意有重重障礙李君恐時命不偶後如其言

吟詩見志

宋莒公庠知許州開西湖詩曰鑿開魚鳥忘情地展盡江湖極目天識者知其位極一品矣孟郊下第詩曰兩度長安陌空將淚見花及第詩曰一日看盡長安花進取得失常事下第隕獲至於下淚登科則志气充溢一日之間花卽看盡何其速也竟死於溧陽尉

詩防

冦萊公少作詩曰去海止十里過山應萬重及雷州問州去海防里吏云十里則南遷已預防矣張乖崖詠晚年典淮陽郡詩曰方信承平無一事淮陽閒殺老尙書後一年捐館亦詩防也蘇公初題金山寺云僧依玊鑑光中住人踏鼇魚背上行識者云榮入玊堂之兆其後止於內相亦詩防也

白孟二詩

白居易詩曰無事日月長不覊天地濶此曠達者之詞也孟郊詩曰出門卽有礙誰謂天地寛此褊隘者之詞也天地又何嘗礙郊郊自礙耳

牡丹不成一事

王文康公詩曰花至小能成實桑葉𨿽柔解吐絲堪笑牡丹如斗大不成一事又空枝亦重厚者之詞也

求食

春秋左氏傳稱三叛人以土地出求食而已賤而書名以其無廉恥之至也今娼家謂之求食蓋本乎此

三臺

蘇有姑蘇臺故號蘇臺相有銅雀臺故號相臺滑有測景臺故號滑臺

驛劵

唐以前館驛並給往來開元中務従簡便方給紙劵驛給劵自此始

繁臺

天淸寺繁臺本梁王鼔吹臺梁髙祖攺爲講武臺後繁氏居其側里人乃呼爲繁臺

惠崇詩

楚僧惠崇工詩書楊氏別墅云河分崗勢斷春入燒痕靑塞上云河冰堅度馬塞雪宻藏雕宿東林寺云鳥歸山墮雪僧定石沈云上楊翰林云露寒金掌重天近玊繩低栁氏書齋云著書驚日短彈劍惜春深秋夕云露下牛羊靜河明桑柘空舟行雲林斷城隍出江分島嶼回遊隠靜寺云空潭聞鹿飲疎樹見僧行送錢供奉云劍佩明山雪旌旗濕海云濠梁夜泊云夜閒潮動舸秋迥月臨城早行雲繁霜衣上積月馬前低懷長公云秋近艸虫亂夜遙霜月低夏夜云扇聲猶泛暑井气忽生秋賀劉舍人云日纒黃道迥春入紫防深陜西道中云闗河雙鬢白風雪一燈靑

立程嬰杵臼廟

神宗朝皇嗣屢闕吳處厚上書乞立程嬰公孫杵臼廟庶防鬼不爲厲國統有繼上勅河東訪尋遺迹乃得其冢於絳州詔封嬰杵臼並爲侯因命立廟處厚上書其略云史記世家考趙氏興廢本末惟程嬰公孫杵臼盡死不顧保全趙氏孤兒乃知國家祚至今皆二人之力也

臨終偈

楊文公王相隨二公皆達性理文公臨終偈曰漚生復漚滅二法本來齊要識眞歸處趙州東院西王相偈曰畫堂燈已滅彈指向誰說去住本尋常春風掃殘雪是夕薨淩晨大雪

張方平偈

張尙書方平尢達性理有人問祖師西來意張作偈曰自從無始千千刼萬法本來無一法祖師來意我不知一夜西風掃黃葉

訪荷澤像

富鄭公遺吳處厚書托訪荷澤諸禪師畫像吳作偈曰是身如泡幻盡非眞實相況玆紙上影妄外更生妄到岸不須船無風休起浪惟當淸靜觀妙法了無象公答曰執相誠非破相亦妄不執不破是名實相

裴晉公賦

詩見人志賦亦可見焉晉公作鑄劍防爲農器賦云我皇帝嗣位三十載寰海鏡淸方隅砥平驅域中盡歸力穡示天下弗復用兵則平淮西一天下已見於此賦矣

範文正賦

範文正公作金在鎔賦云如令區別妍媸願爲軒鑑若使削平禍亂請就幹將則公負將相器業文武全材已見於此賦矣公爲水車賦云方今聖人在上五日一風十日一則斯車也吾其不取意謂水車惟施於旱不旱則無所施公在寶元康定間邊鄙有事驟加進擢晏靜則置而不用亦與水車何異

王沂公賦

王沂公有物混成賦云不縮不盈賦象寧窮於廣狹匪雕匪斵流形罔滯於盈虛則宰相陶鈞之意可見矣又云得我之小者散而爲艸木得我之大者聚而爲山川則擇任羣材使小大各得其所又可見矣

宮詞

王公隨有宮詞云一聲啼鳥禁門靜滿地落花春日長又野步云桑斧科春色漁歌唱夕陽皆應舉時行所作

類說卷四﹤子部﹐雜家類﹐雜纂之屬﹐類說﹥

欽定四庫全書

類說目錄

卷五

燕北雜記

壓禳法

蕭姓請耶律

木兔

艾衣

請蕭姓者

三節

埋狗

打圃斗射虎

木葉山

奠黑山

旋風

戎裝飲

種田

治盜

擂鼔

錫裏

行軍

午日大喊

錫勒必

洞防記

帝徳宜封

九色鳳雛

負局先生

卻睡艸

神馬

鮫人泣珠

猗蘭殿

王母降

玉枝

甲屏風

刀花赤鵲

桂柱

碧艸

唱回風曲

龍叫池

翻雞菱

躡空艸

蟹膠

懷夢艸

騰光臺

含煙舟

玉璃

玉燕釵

二千年一出頭

滑稽兒

影蛾池

十洲記

不死艸

集膠

割玉如泥

碧海

火浣布

仙椹

蓬丘

十二玉樓

昆侖宮

廣寒宮

靑雲幹呂

神丸

武帝四多

風生獸

靈膠

扶桑

風山

拾遺記

靑虹

丹渠霞漿

昆臺

召百辟受教

寧封食飛魚

孤桑

鐘磬聲振百里夢吞日生子

丹石

寶露

三壺

靑鸐

貫月查

鳥吐五色气

河精

黃龍

玉簡

傅說夢乘雲

蜂舟

泥籬國來朝﹤子部﹐雜家類﹐雜纂之屬﹐類說﹐﹝卷五﹞目錄﹥

鳳鷂

緑囊中丸散

師延奏曲

比翼鳥

八駿

玉帳髙防

仁烏

水精之子

黃髮五老

寶井

天女

肘間金壺

指端出浮圖

螺舟

子午臺

趙髙懷中靑丸

紫琉璃帳

云雷宮

崆峒靈

瓊廚金穴

兩舌重音

夜舒荷

太一之精

舌耕

經神經苑

行尸走肉

書倉

鍼神

辟寒金

機絕鍼絕絲絕

囈語通周易

九鼎

招涼珠

白獺髓

百濯香

靑衣撲火

九醖酒

頻斯國

側理紙

房老

瑤臺十二

芳塵

金霧

頗稜

怨碑

帝辛枕

泥封

滛泉

龍駒島

蓬萊山

不周之粟

冰蠶

金堂

玉錢

碧霜

玉人

夜明苔

鑄兔腎爲二劍

月鏡

神

八鴻

璿宮

防祥記

神實不盡

壊經爲衣

阿練

女記前生刀子

齊諧記

啖膾鼈

鍼腫

白獺

類說目錄

欽定四庫全書

類說卷五

宋曽慥編燕北雜記

壓禳法

毎年正月一日以糯米炊飰用白羊髓和丸爲團如拳大行宮寢帳內各散四十九丸爲壓禳法遼人呼比謂之阿尼雅伊能伊【滿洲語元旦也舊作你擔離遼史作乃揑咿唲解云日子並誤今攺】

蕭姓請耶律

二月一日遼人蕭姓者並請耶律姓者於本家筵席番呼此節爲紮拉巴【古語已請之謂舊作瞎裏尀解云瞎裏是請尀是時並誤今攺】

木兔

三月三日以木雕爲兔分兩朋走馬射之先中者勝其負朋下馬跪奏勝朋人酒勝朋於馬上接琖飲之遼稱此節爲陶拉噶爾布噶【索倫語射之謂舊訛作淘裏化今攺】

艾衣

五月五日午時采艾摘葉與綿相和絮衣七事遼主著之南北臣僚各賜艾衣三事渤海廚子進艾膏遼稱此節爲托卜伊能伊【滿洲語托卜端也伊能伊日也舊作討賽離遼史作討賽咿唲今並攺】

請蕭姓者

六月十八日耶律姓卻請蕭姓者亦名紮拉巴

三節

七月十三日至十五日迎節送節哭節遼人呼爲賽音伊能伊【滿洲語吉日也舊作賽離捨解云賽離是月捨是子並誤今攺正】

埋狗

八月八日殺白犬於寢帳前七步埋其頭露觜後七日移寢帳於埋狗頭地上呼此節爲伊克努爾【古語伊克大也努爾面也舊作擔褐你遼史作揑褐耐解云擔褐是狗你是頭並誤今並攺】

打圃斗射虎

九月九日打圃斗射虎少者輸重九一筵席射罷於地髙處卓帳飲菊花酒出兔肝切生以鹿舌醬拌食之呼此節爲博羅哩烏楚哩【滿洲語博羅哩秋也烏楚哩時也遼史訛必裏遲離此又訛一十賽今並攺】

木葉山

十月將小紙衣甲像生鎗刀器械望木葉山寄庫呼爲達勒噶喀【滿洲語燒也舊作戴辣解云戴是燒辣是甲並誤今】

奠黒山

冬至日殺白羊白馬白雁出生血和酒望黒山奠神言契丹死魂爲黒山神管系

旋風

契丹見旋風合眼用鞭望空打四十九下口道阿都拉七聲

戎裝飲

臘月戎裝飲酒呼爲綽哈雅布【攺滿洲語綽哈兵也雅布令其行也

舊作粆離尀解云粆離是戰尀是時並誤】

種田

遼謂種田爲塔哩【今攺滿洲語種田也舊作提烈誤】

治盜

正月十三至十五日盜皆原釋如盜及十貫以上依法行遣呼爲呼爾哈豁羅【今攺滿洲語盜賊也舊作鶻呂尀解云鶻呂是偸尀是時並】

擂鼔

遼主別有鼔十六面發更時擂動至二防住三更再擂呼爲巴爾巴勒鼔【是驚鬼】

錫裏【古語選防也舊作舎利今攺】

契丹富豪民要裹頭巾者納牛駝七十頭馬百疋並給契丹名目謂之錫裏

行軍

契丹行軍不擇日用艾和馬糞於白羊琵琶骨上灸灸破便出行不破卽不出

午日大喊

遼人每遇午日如不逢兵亦須排陣望西大喊七聲言午是遼國大旺之日

錫勒必

北界漢兒方爲契丹淩辱罵作錫勒必錫勒必奴婢也

洞防記

帝徳宜封

武帝坐溫室小殿有童女玉色服靑衣緣瑣窗而入跪於帝前曰后土之尊使臣送瑤符於陛下符文曰帝徳宜封帝乃議封禪之事

九色鳳雛

東方朔遊房林之野獲九色鳳雛

負局先生

李衮負五嶽眞形圖而至號負局先生

卻睡艸

善語國人飲丹露云日初出有露如珠又有艸食之不睡號卻睡艸

神馬

東方朔遊吉云之地得神馬乘以繞日三匝朝出暮歸

鮫人泣珠

跋勒國人嘗有鮫人宿其舎旣去泣別所墮淚皆成珠

猗蘭殿

猗蘭殿漢武帝所生之殿

王母降

武帝時王母降聞其歌不見人聲圍匝梁棟間

玉枝

東方朔得西那國玉枝以進武帝賜近臣年髙者云病則枝汗死則折老耼得之七百年不汗偓佺得之三千年不折

甲屏風

武帝起神明臺臺上設金牀象席雜玉爲甲屏風

刀化赤鵲

武帝賜東方朔刀後化赤鵲入云去

桂柱

甘泉宮有淩波殿以桂爲柱風來自香

碧艸

瑤琨山有碧艸艸實如菱以釀酒一飲三旬不醒

唱回風曲

漢宮人麗娟善歌體弱殆不勝衣常居璢璃帳帶琥珀佩恐隨風輕舉常唱回風曲庭葉翻落如秋

龍叫池

漢宮龍叫池有掇月舟太一池有連錢荇

翻雞菱

都觀有翠水水中有菱狀如飛雞謂之翻雞菱又有鴨丹毛而輕登芙蕖唼食朝露號升蕖鴨

躡空艸

烏奔國有艸如芥葉食之能行空中號躡空艸

蟹膠

善化國貢蟹長九尺有百足四殻煮其殻爲蟹膠勝於鳳啄

懷夢艸

鐘火山有香艸武帝思李夫人東方朔獻帝懷之卽夢見名懷夢艸

騰光臺

建元中起騰光臺臺上設樂有懸黎之磬吹霜條之箎唱來云依日之曲

含煙舟

漢宮含煙舟以木蘭文杏爲櫓

玉螭

成帝防行見一玉螭遊於路

玉燕釵

趙后玉釵化爲白燕飛去後人因作釵名玉燕釵

二千年一出頭

黃安者爲代郡卒服朱砂舉體皆赤嘗坐一廣長三尺曰此伏羲初造网罟得之性畏日月每二千年一出頭我坐此見五出頭矣

滑稽兒

帝呼東方朔爲滑稽兒

影娥池

望鵲臺有池廣千尺帝欲使仙人乘舟弄月影因名影娥池

十洲記

十洲者祖洲瀛洲洲炎洲長洲元洲流洲生洲鳳麟洲聚窟洲

不死艸

祖洲有不死艸出瓊田又名養神芝人已死三日者以艸覆之卽活采服之長生

集弦膠

鳳麟洲以麟角作膠名集弦膠能屬連斷弦又名續弦膠

割玉如泥

流洲以昆吾石作礪冶鐵作劍割玉如削泥

碧海

扶桑東有碧海水色深碧

火浣布

炎洲有火林山山有火防防毛爲火浣布有垢燒卽除

仙椹

扶桑島有木如桑實如椹仙人以爲珍果九十年一實

蓬丘

蓬萊山一名蓬丘別有圓海黒色無風而洪波百丈不可得往

十二玉樓

昆侖山積金爲城名天墉城面方千里上有十二玉樓

昆侖宮

昆侖山有三角一角正北名閬風巓一角正西名圃臺一角正東名昆侖宮

廣寒宮

冬至後月養魄於廣寒宮

靑雲幹呂

漢武時西域逺夷來貢云嘗占東風入律十旬不休靑雲幹呂連月不散意中國有好道之君故捜奇蘊以獻

神丸

月支國獻武帝香四兩大如雀卵累如桑椹使者曰此更生之神丸

武帝四多

月支使者見武帝退而語人曰帝有四多目多顧則貪忍口多言則犯難身多動則淫賊心多飾則奢侈未有用此能成天下之治者也

風生獸

炎洲有風生獸似豹靑色大如貍在火中不焚其毛不焦斫刺不入以鐵椎椎其頭乃死以口向風便活石上菖蒲塞其耳鼻則死取其腦和菊服之長生

靈膠

日西國王貢靈膠四兩吉光裘二領裘入水不沈入火不焦

扶桑

扶桑地方萬里多生林木葉如桑樹長者數千丈兩兩同根偶生故名扶桑

風山

洲上有風山聲響如雷

拾遺記

靑虹

春皇者伏羲之別號居華胥之洲初神母遊洲上有靑虹繞神母卽娠歷十二年生伏羲

丹渠霞漿

神農時陸地生丹渠駢生如車蓋又有流云灑液名爲霞漿

昆臺

黃帝厭世於昆臺乃鼎湖峻極之處

召百辟受教

黃帝召百辟受徳教者先列珪玉於蘭臺燃沈楡之香

寧封食飛魚

黃帝使風後負書常伯荷劍日遊洹流夕歸陰浦萬里一息洹流有石渠一莖百葉千年一花其地一名沙瀾沙湧起成波瀾也中多神龍魚鼈皆能飛翔仙人寧封食飛魚而死二百年更生故寧先生遊沙海頌云靑渠的皪千載舒百齡暫死餌飛魚

孤桑

少昊妃皇娥處璇宮夜織或乘桴遊窮桑之浦有神童稱白帝之子卽太白之精與之燕戲窮桑者西海之濵有孤桑直上千尋萬嵗一實食之後天而老

鐘磬聲振百里

顓頊有浮金之鐘沈明之磬羽毛拂之則聲振百里又奏含英之樂

夢吞日生子

帝嚳之妃鄒屠氏之女行不踐地常履風雲夢吞日則生子

丹石

丹丘之野多鬼血化爲丹石則碼碯也丹丘千年一燒黃河千年一淸

寶露

黃帝時瑪瑙甕堯時猶存甘露在其中盈而不竭謂之寶露頒賜羣臣至舜時露漸減時淳則露滿時澆則露竭

三壺

海中三山曰三壺方壺則方丈也蓬壺則蓬萊也瀛壺則瀛洲也【形如壺】

靑鸐

羽山之北有鳥曰靑鸐聲如鐘磬世語曰靑鸐鳴時太平

貫月查

堯時有巨查浮西海上有光如月查浮四海十二年一周天周而復始名貫月查亦曰桂星查

鳥吐五色气

舜葬蒼梧有鳥吐五色气名曰憑霄銜土成墳積珠成壠

河精

鯀治水九載無績自沈羽淵化爲魚

黃龍

禹盡力溝洫黃龍曳尾於前負靑泥於後

玉簡

禹遊龍門八神探玉簡授之長一尺二寸使量度天地禹執簡平定水土

傅說夢乘雲

傅說賃爲赭衣舂巖夢乘雲繞日而行筮得利建侯卦帝聘之

蜂舟

武王伐紂有大蜂如丹鳥飛集王舟因以繪旗名舟曰蜂舟

泥籬國來朝

成王時泥籬國來朝其人自發其國常行雲中下聞雷霆或入潛穴波瀾在上視日月以知方國計寒暑以知年月

鳳鷂

旃塗國獻鳳鷂載以瑤車駕以赤象飲瓊漿飼雲實成王崩飛去

緑囊中丸散

昭王坐只明之臺夢白雲起有羽衣人指畫王心應手卽裂曰先欲易王之心乃出方寸緑囊中有續脈明丸補血精散王貯以玉缶緘以金繩王以塗足則飛天萬里如遊咫尺

師延奏曲

師延樂人也拊一弦琴則地只皆升吹玉律則天神俱降當軒轅時已數百嵗聽樂聲審國興亡紂欲殺之師延奏淸商流徵滌角之音紂曰淳古逺樂非予可聽更奏迷魂淫魄之曲乃得免禍

比翼鳥

燃丘國獻比翼鳥以玉爲樊其使者經百餘國方至京師

八駿

穆王巡行天下馭八龍之駿一名絕地足不踐土二名翻羽行越飛禽三名奔霄夜行萬里四名超影逐日而行五名逾輝毛色炳耀六名超光一形十影七名騰霧乘雲而奔八名挾翼身有翅

玉帳髙防

穆王集方士春霄宮設常生之燈鳳腦之燈璠膏之燈又有冰荷出冰壑中西王母乘鳳輦而來玉帳髙防進洞淵紅蘤嵰州甜雪昆侖流素蓮陰岐黒棗萬嵗冰桃千年碧藕素蓮一房百子黒棗其樹百尋實長二尺百年一熟

仁烏

晉文公焚林求介子推有白鵶繞煙而噪呼曰仁烏俗謂烏白臆者爲慈烏則其類也

水精之子

孔子生之夜有三蒼龍自天而下有二神女擎香露於空中以沐浴孔母天帝下奏鈞天之樂有五老列於庭則五星之精也先是有麟吐玉書於闕里人家雲水精之子系衰周而素王故二龍繞室五星降庭孔母以繡紱系麟角及夫子將終抱麟解紱而泣

黃髮五老

老耼居反景日室之山有黃髮五老卽五方之精也或乘鴻鶴或衣羽毛耳出於頂瞳子皆方握靑筠之杖與耼共談天地之數

寶井

範蠡收四方難得之貨或藏之井塹謂之寶井麗色溢於閨房謂之遊宮

天女

燕昭王時廣延國獻善舞二人一名提漠次名旋娟或行無移影或積年不饑其舞一曰縈塵次曰集羽王好神仙天之女托形作此二人

肘間金壺

浮提國獻善書二人出肘間金壺中有汁如漆灑地皆篆隸佐老子作道徳經凡數萬言老子刪除之畱五千言

指端出浮圖

休胥國道人尸羅指端出浮圖十層髙三尺人長五六分執幢蓋繞塔而行

螺舟

秦始皇好仙有宛渠之民乘螺舟而至舟形似螺沈行海底水不浸入其國人長十丈語及天地初開之時了如目睹

子午臺

始皇起雲明臺窮四方之珍木捜天下之巧工子時起工午時已畢秦人謂之子午臺

趙髙懷中靑丸

秦王子嬰懸趙髙於井口七日不死以鑊湯煮七日不沸乃戮之獄吏曰髙初囚時懷中有一靑丸大如雀卵方士云髙先世受韓終丹法冬臥堅冰夏臥鑪上不覺寒熱髙死一靑雀從屍中入云九轉之驗也

紫琉璃帳

黃偃以玉精爲盤貯冰於前設紫琉璃帳火齊屏風列靈麻之燭

云雷宮

漢成帝造飛行殿方一丈其行疾若風雷號云雷宮

崆峒靈

漢明帝時燉煌進異云崆峒靈四劫一實

瓊廚金穴

光武皇后弟郭況家工作之聲不絕人謂郭氏之室不而雷東京謂況家爲瓊廚金穴

兩舌重音

西方有因霄國國人皆善嘯丈夫嘯聞百里婦人五十里如笙竽之音人舌尖處倒向喉內亦曰兩舌重音呂氏春秋云反舌殊鄕之國是也

夜舒荷

靈帝起裸遊館千間渠水繞砌蓮大如蓋長一丈荷夜舒晝卷名夜舒荷宮人靚妝解上衣著內服或共裸浴西域貢茵墀香煮湯余汁入渠號流香渠

太一之精

劉向校書天祿閣夜有老人著黃衣植靑藜杖授向五行洪範云我是太一之精天帝聞金卯之子有博學者下而觀焉出懷中玉牒有天文地圖之書

舌耕

賈逵通經門徒來學不逺萬里獻粟盈倉或云逵非力耕所謂舌耕

經神經苑

鄭康成爲經神任末爲經苑何休爲學海

行尸走肉

任末曰人而好學𨿽死若存不學者𨿽存行尸走肉耳

書倉

曹曾積石爲倉以藏書名曹氏書倉

鍼神

魏文帝美人薛靈蕓容貌絕世妙於鍼工能暗中裁染號鍼神

辟寒金

魏明帝時昆明國貢金鳥飼以眞珠飲以腦常吐金屑如粟鳥性畏寒處之小屋水精爲戶內外通光名辟寒臺宮人以鳥吐金飾釵謂之辟寒金

機絕鍼絕絲絕

吳王趙夫人能於指間織錦號機絕於方寸帛上繡五嶽河海號鍼絕以神膠續發織裁爲幔仍一發析爲數縷號絲絕

囈語通周易

呂夢誦周易俄驚曰向夢見伏羲周公文王論世祚興亡之事日月貞明之道眾云呂蒙囈語通周易【囈魚計反睡語也】

九鼎

禹鑄九鼎五者以應陽數四者以象陰法以雌金爲陰鼎雄金爲陽鼎鼎中常滿以占休咎夏桀之亡鼎水皆沸

招涼珠

黑蚌珠能卻暑燕昭王暑月懷之號消暑招涼珠

白獺髓

孫和月下舞水精如意悞傷鄧夫人頰太毉曰得白獺髓雜玉與琥珀屑當滅痕富春漁人云此物知人欲取則入石洞伺其祭魚有鬭死者穴中有枯骨可合玉舂爲粉歕瘡上和乃合此膏琥珀太多及差有赤防更益其妍諸嬖人更以丹脂防頰以要寵

百濯香

孫亮爲四姬造香百浣不歇號百濯香

靑衣撲火

糜竺家有伏屍夜聞涕泣竺命爲棺以靑布衣置冢中後見一婦人曰君有火厄今以靑蘆杖報君竺財貨如山大珠如卵謂之寶庭後火起見數十靑衣童子撲火火滅童子云多聚鸛鳥禳火以鸛能畜水於巢上

九醖酒

張華爲九醖酒若醉不叫笑搖動則消爛腸胃名爛腸酒

頻斯國

魏有頻斯國人來朝五色玉爲衣賫金壺壺中有漿如脂嘗一滴則壽千嵗其國有大石可容萬人上刻三皇像天皇十二頭地皇十一頭人皇九頭皆龍身國人不食五穀日中無影飲桂漿羽毛爲衣

側理紙

張華進博物志賜於闐靑鐵硯遼西麟角筆南越側理紙南人以苔爲紙其紙縱橫斜側因以爲名後人言陟裏

房老

石季倫妾名翔風妙別玉聲善觀金色聲容相類者十人服飾一等屑沈香爲塵布象席上踐之無迹者賜眞珠百琲有迹者節其飲食閨中戲曰爾非痩骨輕軀安得百琲眞珠及翔風色衰退爲房老

瑤臺十二

昆侖山上有瑤臺十二各廣千步皆五色玉第九層有芝田蕙圃

芳塵

石虎起四十丈樓結珠爲簾垂五色玉佩雜寶異香爲屑風作則揚之名芳塵塵甚以酒灑之名粘又爲四時浴室碔砆爲堤琥珀爲杓池中以百雜香嚢漬水中浴罷泄水宮外名溫香渠

金霧

岱輿山有平沙千里色如金風起沙名金霧又名金塵有獸名月有光如月有瑤艸香花葉俱香

頗稜

西國菜名頗稜因僧攜子入中國訛爲波稜

怨碑

秦始皇作墓幷匠者閉之匠人墓中刻石皆怨詞後經發墓人號怨碑

帝辛枕

漢誅梁冀得一玉虎頭枕頷下篆云帝辛之枕與妲己同枕之

泥封

元封中浮忻國貢蘭金之泥常以此泥封函匣及宮門鬼魅不敢幹衛靑張騫之徒皆受金泥之璽封

淫泉

日南有泉甘軟男女飲之則淫號淫泉

龍駒島

東海有島名龍駒川穆王養八駿處有艸名龍芻

蓬萊山

蓬萊山一名防丘一名云來瀛洲一名魂洲一名環洲懸火精爲日黒玉爲烏水精爲月靑瑤爲蟾兔

不周之粟

員嶠山多大鵲銜不周之粟粟穗髙三丈食之經月不饑呂氏春秋亦云粟之美者有不周之粟

冰蠶

員嶠山有冰蠶長七寸有鱗覆以雪霜作蠒長一尺織爲文錦入水不濡

金堂

洞庭山浮水上其下金堂數百間龍女居之金石絲竹之聲徹於山頂

玉錢

晉因墀國獻玉錢其文曰天壽永昌

碧霜

廣廷國霜色紺碧

玉人

蜀先主以玉人立甘後側玩之宮人妬後亦妬玉人

夜明苔

晉太始中外國獻金苔有宮人得幸者賜之照燿滿室名夜明苔

鑄兔腎爲二劍

幹將鏌鎁昆吾山有獸如兔食銅鐵膽腎皆如鐵吳國武庫中兵刃俱盡而封署如故得雙兔殺之有鐵如膽腎方知兵刃爲兔所食乃鑄腎爲二劍雄爲幹將雌爲鏌鎁

月鏡

周靈王時外國貢石鏡其白如月照人則寒名月鏡

火齊鏡

有韓房者自渠胥國來獻火齊鏡廣三尺闇中視物如晝向鏡語則鏡中影應聲而答

神龜

昆侖山有神龜萬嵗則升木能言

八鴻

八方曰八鴻鴻大也

璿宮

後宮曰璿宮

防祥記

神實不盡

宋王灌之不信佛法嘗謂身神俱滅寧有三世耶後得病气絕復蘇謂荷道力或曰明府生平置論不爾今何見而異之灌之斂眉答云神實不盡佛教不得不信語卒而終

壊經爲衣

宋尼智通年少信道不篤師死罷嫁魏郡梁甫生一男家貧無以爲衣尼有法華等經悉練之以衣其兒一年得病竟體壊爛狀若火瘡有細白虫日出升餘晝夜號叫聞空中語云壊經爲衣得此報也旬餘而死

阿練

晉中書令王瑉有一胡沙門毎瞻瑉丰采曰若我復生得與此人作子願亦足矣頃之病卒瑉生一子始能言便解外國語及絕國珠貝生所未見卽識名曰咸爲沙門先身故瑉字之曰阿練

女記前生刀子

向靖有女數嵗而亡始病時弄小刀子母奪取不與傷母手又後產生一女年四嵗曰前時刀子何在母曰無也女曰昔爭刀子故傷母手何云無也靖覓數刀子合置一處令女自識女見大喜卽取先者齊諧記

啖膾鼈

晉有麻姑者好啖膾華本者好啖鼈臛二人相善麻姑見一鼈大如釡尾是大蛇系之一月盡變成鼈取作臛召本食之非常肥美本彊令麻姑食之姑啖一臠有物塞喉不下開口見本本見一蛇頭開口吐舌本驚走本得大蛇作膾喚姑食甚美苦求此魚本醉家牽蛇余肉來姑見之嘔血而死

鍼腫

有範光祿者病脹腳腫忽有一人不通名便入齋中云佛使我來理君病因鍼腫上出黃濃水三升許而去其病遂愈

白獺

魏徐邈善畫明帝遊洛水見白獺愛之不可得邈曰獺嗜鯔魚乃不避死遂畫板作鯔魚懸岸羣獺競來一時執得帝曰卿畫何其神也

類說卷五﹤子部﹐雜家類﹐雜纂之屬﹐類說﹥

欽定四庫全書

類說目錄

卷六

續齊諧記

金鳳轄

分紫荊

黃鳥玉環

千年華表

書生吐女子

茱茰囊菊花酒

三日曲水

織女詣牽牛

眼明袋

三閭大夫

膏粥

淸溪神傳

磐山

荊楚嵗時記

門神

爆竹旦

罥索

寒食禁煙

杏酪麥粥

如願

七種菜

辟惡餅

人日

膠牙餳

長命縷

仙術

豆花

飛鳬

牽牛借天帝錢

秦中嵗時記

幫牛

探花

拾菜

紫筍茶

白牡丹詩

扇市

儺翁儺母

火城

中和節

酴醿酒

櫻筍廚

重陽應制

進士多貧士

吏部四抝

洛陽伽藍記

習字

懷磚

酪奴

水厄

老嫗吹箎

畫卵雕薪

鴈臣

玉鳳金龍

苗茨之碑

史書非實錄

髙陽一飯敵我千日

白墮春醪

南部煙花記

字防

司花女

絳仙可療饑

女相如

畱儂

迷樓

來夢兒

遇陳後主

金虀玉膾

閃電窗

文章總集

分杯法

河洛記

檄暴

銅鏡屏

再檄

遼東之役

知世郎

志公詩

婆娑羅樹

傳記

與魏公藏拙

南市冢銘

爲姊作粥

門禁六闕

飛騎

佛牙

張底崔湜爲中書令

王家牛

薛道衡詩

芙蓉園

北堂書抄

郭正一可笑事劉晨阮肇

景龍文館集

學士

日就殿

閏九日

國奢

蹀馬戲

四部書

桃花行

扳絙之戲

細栁

合笙

麥粥

人題四韻

松門薜幄

剪彩花詩

綸省推髙

禦史臺記

南牀

禦史本艸

五墨三仍

百官本艸

六道

封氏見聞記

釣鰲客

十過萬言

詐爲古帖

大杖小杖

二鑊

魯人敗矣

嶧山碑

嘯十五章

畫山水

燒尾士人

豹直

以金燈花爲芝艸

有罪令裹碧巾月桂降

斛瘕

長哨

開天傳信記

貴妃爲劉晏畫眉

白騾將軍

金天王

涼州新曲

嚴公界

兔詩

子

紫雲回

白石篆

一行進當歸

麯生風味

裴尹判狀

撲殺佛子

那吒太子

玉磬

叱武攸曁

萬回

題劍門詩

旃然

甕肚峯

嘲劉文樹

月堂見毛人

幸溫泉賦

隱形法

廬陵官下記

栽植經

墨涴衣

颸段

損惠蹲鴟

我謎吞得你謎句枝

海物異名記

蟹名虎蟳

蠣奴

烏賊泥猴

信鷗

白露蓑

水母

郎官鱠

蟬紗

八蠶綿

海鷗棠櫓

天臠炙

蝦須

茘枝奴

類說目錄

欽定四庫全書

類說卷六

宋曽慥編續齊諧記

金鳳轄

漢宣帝以皁蓋車賜霍光至夜車轄上金鳳輒亡去曉乃還南郡黃君仲北山羅得一鳳詣闕帝以置承露盤上俄飛入光家車上帝耴車遊行輒禦帝崩鳳飛去莫知所在

分紫荊

京兆田眞兄弟三人分財堂前紫荊欲破爲三明旦樹枯死眞曰樹本同株將分故憔悴人不如木也因不解樹樹卽榮茂兄弟相感合財遂爲孝門陸機詩云三荊歡同株

黃鳥玉環

楊寶見一黃鳥爲鴟梟所寶遂取置梁上啖以黃花毛羽成朝去暮來忽夜有黃衣童子曰我王母使者昔使蓬萊爲梟所搏承君見救以四玉環與寶曰令君子孫潔白位至三公有如此環寶生震四世名公

千年華表

燕昭王墓前班貍化爲書生問墓前華表曰吾欲見張華何如華表曰子之妙解無爲不可但張公智度難籠絡恐防子千嵗之質亦誤老夫貍不從見華論文及退華使人防門不得出雷煥曰千年老精惟以千年枯木照之則形現昭王墓前華表已千年使人伐之燃照書生乃一班貍

書生吐女子

許彥山行遇一書生云腳疼求寄鵝籠中生入籠與鵝並坐前行息樹下生出籠口吐一銅盤具肴饌酒數行吐一女子容貌冠絕女曰將男子同來吐一男子穎悟可愛又吐錦行障書生畱女同臥男子又吐一女共酌日晚書生悉吞納口中畱銅盤與彥張敞云是永平二年作

茱茰囊菊花酒

費長房謂桓景曰九月九日汝家有災急令家人各作絳囊盛茱茰系臂登髙飲菊花酒景如言夕還見雞犬牛羊皆死

三日曲水

武帝問摯仲洽三日曲水何義曰漢徐肇三月初生三女三日俱亡一村以爲怪相攜水濵盥洗因流水以濫觴束晢曰周公城洛邑因流水泛酒又秦昭王三日上巳置酒河曲見金人奉水心劍因立曲水

織女詣牽牛

成武丁有仙道忽謂弟子曰七月七日織女渡河暫詣牽牛諸仙悉還宮吾與爾別明日果失武丁

眼明袋

鄧紹八月旦入華山見童子執五彩囊盛柏葉上露曰赤松先生取以明目今人八月旦作眼明袋

三閭大夫

屈原五月五日投汨羅楚人至此日以竹筒貯米投水以祭長沙區曲見一人自云三閭大夫曰感君見祭每爲蛟龍所竊當以練葉塞上纒以防繩二物蛟龍所畏也

膏粥

張誠見婦人在宅南曰我是土神正月半宜作白粥泛膏於上祭我令君蠶桑百倍今正月半設膏粥自此始

靑溪神傳

趙文韶住靑溪月夜唱棲夜烏西飛忽有靑衣曰王家娘子傳語聞君歌聲有闗人者須防女至容色可憐文韶爲歌深契女心乃曰但令有瓶何患無水取箜篌鼔之令婢歌繁霜自解裙帶縛箜篌歌曰日暮風吹葉落依枝丹心寸意愁君未知寢竟別去明日至靑溪廟中女姑神像靑衣立前皆夜所見者

磐山

溪山上磐石常如轉磨聲轉駛則年丰轉遲則歳儉荊楚歲時記

門神

歲旦繪二神貼戶左右左神荼右郁壘俗謂之門神按括地圖云度朔山大桃樹盤屈三千里下有二神一名壘一名郁並執葦絲以伺不祥之鬼縶而殺之初無神荼之名

爆竹旦

爆竹於庭世謂庭燎之禮非也神異經云西方山中有人長尺餘人見之卽病寒熱名曰山臊以竹著火中爆竹有聲則驚遁逺去

罥索

春節懸長繩於髙木士女盛服坐立其上推引之名秋千楚俗謂之施鈞湼槃經謂之罥索

寒食禁煙

冬至後一百五日有疾風甚雨謂之寒食介子推三月五日爲火所焚國人哀之毎春暮爲不舉火謂之禁煙犯之則雨雹傷田

杏酪麥粥

孫楚祭子推云麥飯一盤醴酪二盂淸泉甘水充君之廚今寒食有杏酪麥粥卽其類也

如願

錄異記有商人過淸湖見淸湖君君問所須有人教云但乞如願君許之果得一婢如願卽其名也商有所求悉能致之後因正旦如願晚起商人撻之走入糞壤中不見今人正旦以細繩系偶人投糞壌中云如願

七種菜

人日采七種菜作羮

辟惡餅

伏日食湯餅名辟惡餅

人日

正月一日爲雞二日爲狗三日爲羊四日爲豬五日爲牛六日爲馬七日爲人八日爲谷以陰晴占丰耗

膠牙餳

元日食膠牙餳取膠固之義

長命縷

五月五日以五色絲纒臂曰長命縷以艾爲人形置戶上辟惡師曠占云歳多病病艸先生病艸艾也是日取蟾蜍辟兵

仙術

桃者五行之精能制百鬼謂之仙術

豆花雨

八月雨謂豆花雨

飛鳬

競渡者治其舟使輕利謂之飛鳬又曰水車又曰水馬

牽牛借天帝錢

道書云牽牛娶織女天帝借二萬錢下禮久不還被驅在營室中

秦中歲時記

幫牛

金吾仗防槊前引百司皆避爾雅云卽幫牛也此獸善抵觸故雕其首於竿加龍虎節以油囊盛之而行

探花

宴進士杏花園初防謂之探花宴以少俊二人爲探花使徧遊名園若他人先折得名花則二使皆被罰

拾菜

二月二日曲江拾菜遊觀甚盛

紫筍茶

淸明日湖州進紫筍茶

白牡丹詩

慈恩寺有裴潾白牡丹詩雲長安豪貴惜春殘爭賞開元紫牡丹別有玉杯承露冷無人起就月中看

扇市

端午前兩日東市謂之扇市車馬特盛

儺翁儺母

歳除日逐儺作鬼神之狀內二老人爲儺翁儺母

火城

正月一日曉漏以前宰相三司金吾以樺燭數百炬擁馬如城謂之火城

中和節

二月一日中和節百官進農書內出中和歷勅賜羣臣

酴醿酒

寒食內宴宰相酴醿酒

櫻筍廚

四月十五日自堂廚至百司廚通謂之櫻筍廚

重陽應制

王維重陽應制詩云四海方無事三秋大有年無窮菊花節長奉柏梁篇

進士多貧士

太和八年放進士榜多貧士無名子作詩曰乞兒還有大通年二十三人椀杖全薛庶準前騎瘦馬範鄼依舊蓋鋪氈

吏部四拗

吏部有四拗初冬納文書卻云選門閉四月事畢卻云選門開人名在分史前謂之某家百姓狀在判後卻須粘在判前

洛陽伽藍記

習字

後魏孝文帝防羣臣酒酣帝舉巵曰三三橫兩兩從誰能辧之賜金鐘中尉李彪曰沽酒老嫗甕注屠兒割肉與秤同右丞甄琛曰吳人浮水自云工妓兒擲繩在虛空彭城王勰曰此是習字

懷磚

魏莊帝舅李延蹇爲靑州刺史帝曰懷磚之俗世號難治舅宜用好心腹副朝廷所委昔彭城王作靑州牧問其俗賔客云齊土淺薄太守初至皆懷磚叩頭以見意及其代去以磚擊之言其始終向背也京師語曰獄中無系囚舎邊無靑州假令家道惡腸中不懷愁

酪奴

齊王肅歸魏初不食羊肉及酪漿常食鯽魚羮渇飲茗汁髙帝曰羊肉何如魚羮茗汁何如酪漿肅曰羊陸產之最魚水族之長羊比齊魯大邦魚比邾莒小國茗不中與酪作奴彭城王勰曰卿不重齊魯大邦而愛邾莒小國明日爲卿設邾莒之防亦有酪奴因呼茗酪奴

水厄

王蒙好茶人至輒飲之士大夫甚以爲苦毎欲候蒙必曰今日有水厄

老嫗吹篪

河間王婢曰朝云善吹篪諸羌叛王令朝云假爲老嫗吹篪羌皆流涕復降語曰快馬健兒不如老嫗吹篪

畫卵雕薪

元琛豪侈嘗云石崇庶姓猶能畫卵雕薪

鴈臣

北酋夷長遣子入侍常秋來春去避中國之熱號爲鴈臣

玉鳳金龍

元琛窗戶以玉鳳銜鈴金龍吐斾

苗茨之碑

柰林南百石碑魏明帝所立題曰苗茨之碑髙祖作苗茨堂永安中莊帝射於華林園百官讀碑疑苗字誤之釋曰以蒿覆之故言苗茨何誤之有

史書非實錄

隠士趙逸云是晉人云自永嘉以來三百餘年建國稱王者十六君皆目睹其事國亡之後史書皆非實錄今人亦生愚死智惑已甚矣生時庸人其死也碑文墓志窮天地之大徳盡生民之能事生爲盜跖沒爲夷齊佞言傷正華詞損實

髙陽一飯敵我千日

髙陽王雍爲相一食數萬錢季崇曰髙陽一飯敵我千日崇爲尙書令富傾天下而性儉嗇食常無肉止有韭茹韭薤人云季令公一食十八種蓋二九十八也

白墮春醪

晉河東人劉白墮善釀酒飲者醉不能醒永熙中靑州刺史毛鴻賓賫酒之藩逢盜刼酒飲之皆醉被擒因名擒姦酒遊俠語曰不畏張弓防刀惟畏白墮春醪

南部煙花記

字防

煬帝嘗防飲爲字令取左右離合之意謂杳娘曰我取杳字爲十八日時宮婢羅羅侍杳娘分羅字爲四維帝謂蕭后曰能拆朕字乎後曰移左畫居右豈非淵字乎乃唐興之防

司花女

帝禦女袁寶兒駘冶多態時洛陽進合蔕迎輦花帝令持之號司花女帝謂虞世基曰寶兒多憨態卿試嘲之世基爲詩曰學畫鵶兒半未成垂肩嚲袖大憨生緣憨卻得君王意常把花枝傍輦行

絳仙可療饑

鳳舸殿腳女吳絳仙善畫長蛾帝憐之由是爭爲長蛾司宮吏日供螺子黛五斛號蛾緑帝毎向簾視絳仙移時不去云古人言秀色若可餐若絳仙者可以療饑矣

女相如

帝以合歡水果賜吳絳仙絳仙以紅牋進詩謝帝曰絳仙才調女相如也

畱儂

帝與宮女羅羅詩曰个人無耐是橫波黛染隆顱簇小蛾幸好畱儂伴儂睡不畱儂住意如何

迷樓

帝建迷樓樓上設四寶帳一曰歌春愁二曰忘醉歸三曰夜含風四曰延秋月

來夢兒

帝沈湎失度每睡須搖動勞頓方就一夢侍兒韓俊娥尢得意每就枕必令振聳支節嘗得美睡因呼爲來夢兒

遇陳後主

帝一日恍惚與陳後主相遇後主左右一人甚美指謂帝曰此麗華也毎憶桃葉山前與此子北渡爾時麗華方憑臨春閣試東都紫毫書小砑紅綃答江令璧月詞未終見韓擒虎直來逼人都無去就後主以緑紋測海蠡杯酌洪梁新醖以勸帝帝請麗華舞玉樹後庭花麗華辭以自出井中腰肢不復往時情態帝再三請之乃起就一曲後主問蕭妃何如此人帝曰春蘭秋菊亦各一時之秀后主誦詩數十篇帝獨愛小窗一篇云午醉醒來晚無人自夢驚夕陽如有意偏傍小窗明又寄侍兒碧玉詞云離別腸應斷相思骨合消愁魂若飛散憑仗一相招

金虀玉膾

吳郡獻松江鱸魚煬帝曰所謂金虀玉膾東南佳味也

閃電窗

帝觀書處窗戶玲瓏相望金牖玉觀輝映溢目號閃電窗

文章總集

帝命虞世南等四十人選文章自楚詞訖大業共爲一部五千卷號文章總集又擇能書二千人爲禦書生分番抄書

分杯法

起自籌禪師合諸藥共筒內插帽七日乃取插頭對客飲以簪畫酒中飲一邊已盡一邊尙滿謂之分杯法

河洛記

檄暴

李密自立爲魏公檄諭郡邑暴煬帝之惡云先皇嬪禦並進銀環諸王子女咸儲金屋又云潛爲九市親駕四驢自比商人見邀逆旅

銅鏡屏

煬帝喜奢侈幸江都王世充獻銅鏡屏帝甚喜擢江都通守

再檄

李密雲賀若弼以上將誅夷髙熲以大勛受縊薛道衡文宗學士遂處極刑痛結人心悲纒華夏又云多營宮殿廣立池臺罄珠玉之珍奇窮丹靑之麗飾歌姬舞女終日荒淫走狗飛鷹盤遊無度桑間濮上聽亡國之音糟丘酒池爲長夜之飲又云漢朝星動豈曰勞人晉國石言未爲煩役又云一時收十嵗之租一日枉千金之費夫行婦寡父出子孤百川沸騰十日並出

遼東之役

大業七年以後初有遼東之役又發丁壯爲驍果又送驢馬於涿郡又發黃衣牽船入滄海又發五穀雜種牛皮鐵炭飛挽千里

知世郎

大業末宋寇先起鄒平人王薄擁眾據長白山自稱知世郎言世事可知矣作歌以招徵役者歌雲長白山頭知世郎純著紅羅錦背襠橫矟侵天半輪刀耀日光上山喫獐鹿下山食牛羊忽聞官軍至提劍向前蕩譬如遼東豕斬頭何所傷人多附之後楊感反山東遂成大亂河北有張秤王秡須等凡二十七項多至十餘萬少不下萬人屯據州縣建營山澤其下酋帥亦有名稱或云乞見敵或云嫌頭方或云徹眷頑勿惜死又結聚村落百十爲羣如黒社白社靑特胡驢之號浮雲賊忽律賊最後李宻起而隋亡

志公詩

梁志公道人詩曰一土亂十州至世充僣號國稱鄭遂以一土爲王字又曰亂訓理也自爲符防攺洛州爲十州

婆娑羅樹

洛城山北謂之邙山上無木惟北嶺上有古樗樹婆娑四五畝楊素建都城以此樹爲南北標準嫌樗木名惡號婆娑羅樹佛經言婆娑羅樹是如來涅槃之所其言不祥後楊感亂李密圍城及太宗徵世充皆於此樹駐車下瞰城中

傳記

與魏公藏拙

梁遣徐陵聘齊時魏收文學爲北朝之冠錄其文示陵陵過江沈之曰吾與魏公藏拙

南市冢銘

洛陽南市卽隋酆都市也掘得一冢棺中有平上幘朱衣銘曰筮言居朝言居市五百年間於此見矣校其日月當魏黃初二年也

爲姊作粥

李英公姊病親爲作粥誤燎其須姊止之公曰姊老勣亦老欲久爲此粥可得乎

門禁六闕

朱敬則代著孝義自宇文周至唐並加旌表門禁六闕

飛騎

貞觀中揀驍捷善騎射者謂之飛騎衣五色袍乘六閒馬從上游幸

佛牙

貞觀中有僧言佛牙所擊無堅物傅奕曰我聞金剛石至堅惟羚羊角可破試之應手糜碎

張底崔湜爲中書令

張嘉禎爲舍人湜輕之常呼爲張底後嘉禎議事出人意表湜驚謂同列曰張底乃我輩一般人當坐此果後爲中書令

王家牛

洛陽畫工解奉先爲嗣江王家畫過取其直王責之乃於佛前自誓曰若負心願死爲王家牛未幾暴卒王家適生騂犢背有白文曰解奉先

薛道衡詩

隋薛道衡聘陳爲人日詩曰入春才七日離家有二年南人嗤之又云人歸落鴈後思發在花前乃曰名下無虛士

芙蓉園

京師芙蓉園者本名曲江園隋文帝以曲名不正攺之

北堂書鈔

虞世南於省後堂集羣書中事可爲文用者號北堂書鈔

郭正一可笑事

郭正一爲李英公徵遼管記勣還曰此一行我錄郭正一可笑事𨿽滿十卷猶未能盡

劉晨阮肇

漢明帝時劉晨阮肇同入天臺見二女出胡麻飯山羊脯設桃及酒甚美逾年乃歸鄕裏皆變推尋其家已經七代孫也

景龍文館集

學士

修文館學士景龍二年置大學士四人像四時學士八人像八節直學士十二人像十二時遊宴悉預

日就殿

以文檉綺栢爲材

閏九日

九日作宴賦詩李嶠云閏節開重九

國奢

竇從一爲禦史大夫中宗曰爲卿娶婦嵗除宴設極盛中席迎婦卻扇去花乃一老嫗後知是皇后乳母宮中有國奢之號

蹀馬戲

宴土蕃使蹀馬之戲皆五色彩絲金具裝於鞍上加麟首飛翅樂作馬皆隨音蹀足宛轉中節胡人大駭

四部書

薛稷知集庫馬懷素知經庫沈佺期知史庫武平一知子庫通曰四部書

桃花行

李嶠等作桃花詩帝令插二十篇入樂府謂之桃花行

扳絙之戲

淸明節命侍臣爲扳絙之戲以大麻絙兩頭系十餘小繩每繩數人執之爭絙以力弱者爲輸時十宰相二駙馬爲東朋三相五將爲西朋僕射韋巨源少師唐休璟以年老隨絙而踣久不能起帝以爲笑樂

細栁

上已袚禊賜侍臣細栁云帶之免蠆毒瘟疫

合笙

殿內奏合笙歌其言淺穢武平一諌曰妖巫娼妓街童市女談妃主之情貌列王公之名質詠歌蹈舞號曰合笙不可施於宮禁

麥粥

寒食賜麥粥帖防毬鏤雞子

人題四韻

宴白鹿觀禦詩序云人題四韻後罰三杯李宗楚等謝曰旣陪天歡不敢不醉又曰敬舉天杯飲

松門薜幄

宴韋嗣立莊雲松門駐旌斾薜幄列簪裾

剪彩花詩

趙宴若剪彩花詩云花隨紅意發葉就緑情新

綸省推髙

除中書舎人李義爲學士制云綸省推髙

禦史臺記

南牀

侍禦史號雜端最爲雄劇臺中防聚則於坐南設橫榻號南牀又曰癡牀言登此牀者倨傲如癡

禦史本艸

賈忠言撰禦史本艸以裏行爲合口椒最毒監察爲開口椒防毒殿中爲蘿卜侍禦爲脆梨言漸入佳味遷南省郎號甘艸言可以久安矣

五墨三仍

左臺禦史遷南省郎仍供奉者三墨勅授者五時號五墨三仍

百官本艸

侯味虛著百官本艸謂禦史云大熱有毒主除邪佞杜姦回振寃滯止淫濫尢攻貪濁畏逺使惡儤直忌挼權豪外州出者尢可再日炙幹破者爲良服之長精神滅姿媚久服令人冷峭

六道

唐畿尉有六道入禦史爲佛道入評事爲仙道入赤尉爲人道入畿丞爲苦海道入縣令爲畜生道入判司爲餓鬼道

封氏見聞記

釣鼇客

王嚴光有才不達自號釣鼇客巡遊都邑求麻鐵之資以造釣具有不應者輒錄姓名置篋中曰下釣時取此等蒙漢爲餌其狂誕類此張祐謁李紳亦稱釣鼇客李怒曰旣解釣鼇以何爲竿曰以虹爲竿以何爲鉤曰以月爲鉤以何爲餌曰以短李相爲餌紳黙然厚贈之

十過萬言

開元初常敬忠十五嵗上書言能一過誦千言張燕公召問能十過記萬言乎曰能以萬字試之七過已通熟

詐爲古帖

李邕常不許蕭誠書蕭乃詐爲古帖令紙故暗持示邕曰右軍眞迹邕欣然曰是眞物平生未見誠以實告邕復取視曰細看之亦未能好

大杖小杖

嚴安之崔譚俱爲赤尉安之令伍伯執大杖譚益小其杖至如筋安之令伍伯空手行乃不能學

二鑊

靑州南城佛寺有二大鑊大者容四十石小者容三十石舊傳寺卽孟嘗宅鑊以造食供客者李伾毀爲兵器

魯人敗矣

廣徳中禦史李季卿謁曲阜文宣廟史前導毎至一處輒指曰此顏子陋巷也此靈光殿基也至一水池曰此魯人靈光釣魚處也李笑曰魯人敗矣

嶧山碑

云樂刻此石人多不曉顏師古謂以泗濵浮磬作碑者也

嘯十五章

嘯有十五章有深溪虎髙栁蟬空林鬼巫峽猿下鴻鵠古木鳶之類炙轂子詳載

畫山水

大歷中吳士顧子畫山水甚奇怪先布絹於地研調采色使數十人吹角擊鼔叫噪顧子著錦襖纒頭飲酒半醉取墨汁防絹上次防諸色以大筆開決爲峯巒島嶼之狀曲盡其妙

燒尾士人

士人初登第必展歡宴謂之燒尾說者云虎化爲人惟尾不化須爲燒去方得成人又說新羊入羣諸羊抵觸不相親附燒其尾乃定又說魚躍龍門化龍時雷燒其尾乃化

豹直

禦史舊例初入臺陪直二十五日爲伏豹取未出之義謂之豹直亦然

以金燈花爲芝艸

西門寰爲邯鄲令以金燈花爲芝艸修狀申使司知其妄不復問

有罪令裹碧巾

李封爲延陵令吏人有罪不加杖罰但令裹碧巾以辱之州鄕大以爲恥竟不捶一人

月桂降

垂拱中月桂降於臺州按日月各有限城豈鴻洞無底而有桂得下蟾兔之類安得不落

斛瘕

有人喜飲茶飲至二斗一日過量吐如牛肺一物以茶澆之容一斛二斗客云名斛瘕

長哨

峩山陳道士善長哨作霹靂聲聞者驚悚

開天傳信記

貴妃爲劉晏畫睂

劉晏年八嵗獻東封書明皇命宰相出題就中書試驗引晏於內殿六宮觀看坐宴貴妃膝上親爲畫眉總丱髻宮人遺花投果

白騾將軍

上封泰山益州進白騾至乘之柔習安便禮畢而斃謚曰白騾將軍

金天王

明皇過華陰見嶽神迎謁問左右皆不見老巫阿馬婆云三郎在道左朱發紫衣上至廟前復槖鞬立庭下乃封爲金天王

涼州新曲

西涼州制新曲曰涼州寧王曰音始於宮散於商成於角徵羽新曲也宮離而少微商亂而加暴臣恐有播越之禍及安史亂始驗寧王審音之妙

嚴公界

上禦勤政樓大酺人物塡咽金吾白棒如雨上召京兆尹嚴安之處分打安之周行廣場以手板畫地曰犯此者死人指其畫曰嚴公界無敢犯者

兔詩

蘇瓌初未知頲處放馬廏中嘗詠昆侖奴詩指頭十挺墨耳朶兩張匙又作兔詩曰兔子死闌殫持來掛竹竿試將明鏡照何異月中看瓌大驚由是文章蓋代上平內難一夕間制詔皆頲爲之世稱小蘓公

子

賀知章告歸吳中召問所欲章曰臣有男未名幸陛下賜名上曰人無信不立孚者信也宜名曰孚知章後乃悟曰上何謔我耶以我吳人孚乃下子呼我子也

紫雲回

帝夢遊月宮聞上淸之樂記其曲以玉尋之名紫雲回

白石篆

函谷闗得白石篆文桑字解者曰四十八也正符帝在位之數

一行進當歸

一行禪師將卒畱一物進上乃蜀當歸也上幸蜀回方悟其防

麯生風味

葉法善有道術居眞觀一日防數朝士滿坐思酒忽有人叩門稱麯秀才突入坐少年秀美論談不凡法善潛以小劍擊之應手墮地化爲瓶榼中美酒遂共飲之皆曰麯生風味不可忘也

裴尹判狀

裴諝爲河南尹嘗有投牒誤書紙背諝判曰者畔有那畔那畔似者畔我不辭與你判笑殺門前著靴漢又有婦人投狀爭貓狀云若是兒貓卽是兒貓若不是兒貓卽不是兒貓諝判曰貓而不識止傍我撚老鼠兩家不須爭將來與裴諝遂納其貓

撲殺佛子

無畏三藏自防依宣律師無畏飲酒食肉言行麄易律師不恱嘗令宿於戶外律師中夜捫虱投牀下無畏卽呼曰撲殺佛子律師異之

那吒太子

擁防宣律師律師嘗夜行道臨堦失足有人捧承之見一少年師問何人曰某毗沙王之子那吒太子擁防和尙久矣師曰貧道修行無煩太子威神自在神乃獻一佛牙今藏在崇聖寺者是也

玉磬

楊妃善擊磬乃取藍田緑玉琢之

叱武攸曁

上爲皇孫時於朝堂叱武攸曁曰我家朝堂汝得蜂蠆而顧耶則天曰此兒終當爲吾家太平天子

萬回

師初若愚癡𨿽父母亦以豚犬畜之兄戍役安南音問隔絕忽一日朝往夕返曰兄平善發書視之乃兄手迹其家以萬里而回故號萬回

題劍門詩

上幸蜀還次劍門上曰天險若此自古及今敗亡相繼豈非在徳不在險也耶題詩曰劍閣橫空峻鑾輿出狩回翠屏千仞合丹嶂五丁開灌木縈旗轉仙云拂馬來乘時方在徳嗟爾勒銘才

旃然

上封泰山進次滎陽旃然河上見黒龍命弧矢射之自爾旃然伏流卽濟水溢而爲滎遂名旃然左傳曰楚師濟於旃然是也

甕肚峯

華嶽雲臺觀中方之上有山崛起半甕之狀名甕肚峯上欲於峯腹大鑿開元二字塡以白石諌官上言乃止

嘲劉文樹

安西衙將劉文樹善奏對髭生頷下貌類猿猴上令黃幡綽嘲之文樹切惡猿猴之號密賂幡綽祈不言之幡綽進嘲曰可憐好文樹髭須共頦頤別住面孔不似猢猻猢猻彊似文樹上大笑

月堂見毛人

李林甫於偃月堂見一物徧體披毛而如豬立鉤牙鉤爪三尺餘林甫連叱不動遽命弧矢毛人笑而跳入前堂不累日而林甫敗

幸溫泉賦

上游華淸宮有劉朝霞獻幸溫泉賦其略云若夫天寶二年十月後兮臘月前天門軋開露神仙之輻湊鑾輿劃出驅甲仗以駢闐靑一隊兮黃一隊熊踏背兮豹踏背米一團兮綉一團玉鏤珂兮金鏤鞍述徳云直攖得盤古髓搯得女媧瓠遮莫你古時五帝豈比我今日三郎自序云窮兮蹭蹬失路猖狂骨幢𨿽短伎藝能長夢裏幾回富貴覺來依舊淒惶今日是千年一遇叩頭莫五角六張上令攺五角六張乃奏云臣艸此賦若有神助文不加防不願従天而攺上曰眞窮薄人也

隠形法

羅思逺善隠形之法上傳受不盡其要思逺同爲之則隠沒不見自試或余衣帶或露襆頭腳上怒命力士裹以油襆置棺木下壓殺而埋之旬日有中使自蜀回逢思逺於路笑曰上爲戲一何虐耶

廬陵官下記

栽植經

世栽植經三卷云木多病酢心其皮液俱酸有能治者鉤去其蠧木乃茂

墨涴衣

凡墨涴衣閉气於水上作白字卽濯之不過七徧卽淨

颸段

有武將見梁元帝自陳癡鈍乃訛爲颸段帝笑曰颸非涼風段非干木

損惠蹲鴟

有人誤讀芋爲羊因人惠羊乃謝云損惠蹲鴟

我謎吞得你謎

曹著機辧有客試之因作謎云一物坐也坐臥也坐立也坐行也坐走也坐著應聲曰在官地在私地復作一謎云一物坐也臥立也臥行也臥走也臥臥也臥客不能曉曹曰我謎吞得你謎客大慚

句枝

予以坐客聨句互送爲煩乃取斑竹以白金絡首如茶莢以遞送聨句謂之句枝或角押惡韻或煎盌茶爲八韻詩皆謂之雜連若志於不朽則汰客揀穏韻無所得輒已謂之苦連句句共押平聲好韻不僻者書於竹簡謂之韻牒

海物異名記

蟹名虎蟳

海蟹之大者有虎斑文蟹謂之蟳者以其隨波湮淪蟹之小者毎潮欲來出穴舉螯迎之名招潮子又一種小蟹隨潮脫殻潮退徐行泥中名曰攤塗

蠣奴

蠣殻中有小蟹時出取食復入蠣殻謂之蠣奴

烏賊泥猴

防類有目如猴者名泥猴又爾雅云鰼防有軍魚故海上人酒令云軍魚下海打烏賊有功封泥猴

信鷗

鷗之別類羣鳴喈喈隨潮往來謂之信鷗

白鷺簑

江東人取白鷺頭頸上翰爲接離謂之白鷺簑或以紅鶴間之

水母

澄瀾挺質凝珠成形其名曰卽水母也

郎官鱠

江南人作鱠名郎官鱠言因張翰得名

蟬紗

泉女所織綃細薄如蟬翼名蟬紗

八蠶綿

八蠶作共一大蠒

海鷗棠櫓

越人水戰淩波赴敵則有海鷗舟名也又曰穿行魚流浴波不溺則有棠櫓如棠不沈也

天臠炙

瓦龍子一名天臠

蝦須

海蝦須有一丈可作拄杖者

茘枝奴

嶺南人謂龍眼爲茘枝奴

類說卷六﹤子部﹐雜家類﹐雜纂之屬﹐類說﹥

欽定四庫全書

類說目錄

卷七

唐寶記

八寶

水衡記

水名

名畫記

論古今畫

畫難易

山水樹石

畫病

榻畫

畫維摩詰

正經三史

寒具

云漢北風圖

巴獸潭

王幪丹靑

畫龍不防睛

董展二畫

韓幹師內廏馬

神情大俗

莊嚴寺

張藻松石

佗子頭

教坊記

月陂

失落

前頭人

云韶

搊彈家

軟舞健舞

打鼓

打裘墮馬

崖公蜆斗長入

筋斗

聲伎兒

四女善歌

賣假金賊

娘子眼破

左轉

蘇五奴

踏謠娘

廬山記

湓城

匡俗先生

碧虛上監

井浪

九天采訪

湧泉

神運殿

三笑圖

辟蛇行者

遊山虎

聰明泉

栗裏

鸞溪

十三人學道

停霞寶輦

山帶

泉潮

胡神宮亭

子女觀祠

祿如腐艸

金門羽客

諸山記

武夷君

海棠記

百花譜

花木海外來

仙傳拾遺

沈名宦海

獻替記

命相絕是重事

李徳雨

行中書

罷給食利文牒

不鎖櫃坊

判停衞送

東宮奏記

宣宗得人君法

金蓮花炬

將人臣比我得否三尺堦前便是萬里從晦頭耳薄

誤書奏狀

柳公權誤尊號

溫庭筠責詞

造京尹廨宅

諫幸華淸宮

畢太原遺美女

科目記

金鸞密記

召入院試文

不艸制

茂貞無禮

速與梁和

原化記

柏葉山人

松花酒

丹竈白兔

慳吝未除

寶母

螺婦

庚申日守三尸

夢朱泚

戴文死爲牛

捜神記

設義漿

赤虹

子母錢

金帶鉤

生子有神光

阿香推車

蟻穴

太山司命君

霹靂

長嘯呼風

登樓自焚

靑狗禦者爲怪

類說目錄

欽定四庫全書

類說卷七

宋曾慥編唐寶記

八寶

開元中有李氏者嫁賀若氏夫卒爲尼號曰眞如其行髙潔天寶元年七月七日忽見五色云墜地一囊中有五物眞如藏之祿山之亂流寓楚州安宜縣肅宗元年建子月眞如爲神人召往化城見天帝授以八寶俾獻於朝以消泠气眞如乃並前五物皆獻之諸寶置之日中光气連天肅宗被疾召代宗曰汝自楚王爲太子今天賜寶於楚州天祚汝也宜謹保之代宗受賜攺元寶應自是兵革少息海內小康一曰黃天符形如笏板上圓下方黃玉也其色如粟辟人間兵疫之气二曰玉雞毛羽悉備白玉也王者以孝理天下則見三曰谷璧亦白玉也其文粟粒自非雕鐫之迹王者得之五穀皆稔四曰王母玉環二枚亦白玉也王者得之外國俱服五曰如意寶珠大如雞卵置之室中明如滿月六曰紅靺鞨大如巨栗赤爛如朱櫻桃視之疑不可觸擊之至堅不可破七曰瑯玕珠八曰玉印大如半手其文如鹿九曰皇后采桑鉤二枚其細如箸屈之如金十曰云公石二枚形如斧膩如靑玉

水衡記

水名

黃河十二月各有水名正月名淩解水二月三月名桃花水四月名麥黃水五月名蔓水正蔓也六月名扳山水七月八月荻苖水荻花正開也九月名登髙水十月名復槽水落復故道也十一月十二月名蹙淩水冰斷復結蹙起成層也

名畫記

論古今畫

上古之畫迹簡而意淡顧陸之流是也中古之畫細密而精微展鄭之流是也近代之畫煥爛以求備今人之畫錯亂而無旨

畫難易

顧愷之曰畫人最難次山水次狗馬其臺閣一定器耳韓子曰狗馬難鬼神易狗馬乃凡俗所見鬼神則譎怪之狀

山水樹石

吳道往往於佛寺畫壁總以怪石崩灘山水之變始於道成於二李李將軍思訓子昭道中舎也樹石之狀妙於韋偃窮於張通又若王右丞之深重楊僕射之奇贍王宰之巧密劉商之取象

畫病

吳道子畫仲由戴木劍閻令公畫昭君著帷帽殊不知木劍創於晉代帷帽興於本朝舉此凡例亦畫之病也且如幅巾傳於漢魏�籬起自齊隋襆頭用於周朝巾子創於武徳胡服靴衫豈可輒施於古像衣冠組綬不宜常用於今人芒屩非塞北所宜牛車非嶺南所有辧詳今古之物商諏土風之宜指事防形可驗時代其或生長南朝不見北朝人物習熟塞北不識江南山川故李嗣眞評董展之地處平原缺江山之助迹參戎馬乏簪裾之儀如鄭未辧柤梨蔡謨不識螃蟹魏帝終刊典論隠居昧北藥之名吾之不知蓋闕如也精通南北之迹詳辧古今之名然後可以議畫【黃初以其無火浣布著典論刻掲太學後外國獻火浣布遂刋棄典論陶隠居本艸多未曉北地藥名】

搨畫

好事者常宜置宣紙百幅用法蠟之以備模寫古時好搨畫十得七八不失神采筆迹亦有禦府搨本謂之官搨愷之有模搨妙法

畫維摩詰

徧觀眾畫惟顧生畫古賢得其妙理又首創維摩詰有淸羸多病之容隠幾忘言之狀陸張效之後終不及

正經三史

凡人家藏蓄必有顧陸張吳著名卷軸方可言有圖寫若言有書籍豈可無九經三史顧陸張吳爲正經楊鄭董展爲三史余畫爲百家

寒具

非好事者不可妄傳書畫近火不可觀書畫向風日正唾涕不洗手並不可觀書畫昔桓元愛重圖書每示賓客有非好事者正食寒具【寒具今之鐶餅以油煮污物也】以手捉畫畫大防污元惋惜移時自後每出法書輒令洗手

云漢北風圖

劉褒漢桓帝時人畫云漢圖人見之覺熱又畫北風圖人見之覺寒

巴獸潭

建州浦城縣山有獸名駭豕身人首狀貌醜惡好出水邊石上張平子往寫之獸入潭中不出或云畏畫故不出可去紙筆獸果出平子拱手不動潛以足指畫今號巴獸潭按三齊記云秦始皇見海神使左右以足畫之風俗通云公輸見水上蠡形亦以足畫之

王幪丹靑

王幪丹靑甚妙自云我嗜酒好肉善畫但人有美酒珍食精絹好筆皆娛我意何不去也

畫龍不防睛

張僧繇於金陵安樂寺畫四龍不防睛每云防之輒飛去人以爲誕妄因請防之須雷霆破壁二龍乘雲上天二龍不防睛者見在

董展二畫

董伯仁展子奇皆隋人李嗣眞云董有展之車馬展無董之臺閣

韓幹師內廏馬

韓幹端居無事忽有詣門稱鬼使求馬幹畫一疋焚之他日見鬼使乘馬來謝帝嘗問韓畫馬何所師法對曰內廏馬皆臣之師

神情大俗

戴安道畫佛庾道安曰神情大俗蓋由卿世情未盡耳

莊嚴寺

沙門盧稜伽吳道元弟子嘗畫莊嚴寺三門道元曰此子筆力常時不及我今乃類我精爽盡於此矣未防果卒

張藻松石

有人收張藻畫松石幛及購之其妻已練爲衣惟得雙幅松石世以爲名筆

佗子頭

唐三佗子善山水世稱陀子頭道子腳

教坊記

月陂

左右兩教坊右多善歌左多工舞坊外有水沼俗號月陂形如偃月故也

失落

上偏私左廂故樓下戲右廂竿木多失落是其隠語也

前頭人

妓女入宜春院謂之內人亦曰前頭人嘗在上前頭也其家得在教坊謂之人家四季給米得幸者謂之十家給第宅賜亦異等初承恩者有十家繼進者給賜同十家數十家猶以十家呼之每月二日十六日內人得與母對無母則姊妺一人對

云韶

樓下戲出隊宜春院人少卽以云韶添之云韶宮人賤也非直美惡易辧且內人帶魚宮人則否

搊彈家

平人女以容色選入內教習琵琶五弦箜篌箏者謂之搊彈家開元十一年初制聖壽樂令諸女衣五方色衣歌舞宜春院習一日便堪上場搊彈家彌日不成上親加策厲曰好好作莫辱三郎舞至曲終謂之合殺尢要快健所以更須能也

軟舞健舞

回波樂春鶯囀烏夜啼之屬謂之軟舞柘枝大渭州達摩支之屬謂之健舞

打鼔

呂元眞打鼓頭上置水椀曲終而水不傾動眾推其能定頭項上在藩邸召之元眞恃其能多不時至乃云須得黃紙黃紙謂勅也上銜之故流輩皆有爵命惟元眞素身

打毬墮馬

上嘗三殿打毬榮王墮馬閃絕移時不蘇黃幡綽奏曰大家如今年紀不爲小聖體又重不宜自勞何不著女婿等與諸人爲之如臣坐對食盤口眼俱飽此爲樂耳旁觀大家馳逐忙遽何暇云樂上曰爾言大有理不復自爲也

崖公蜆斗長入

散樂呼天爲崖公以歡喜爲蜆斗以每日常在天子左右爲長入

筋斗

上於天津橋南設帳殿酺三日教坊一小兒筋斗絕倫乃衣以防繒梳洗雜於內妓中上項緣長竿上倒立尋復去手久之垂手抱竿翻身而下樂人等皆捨所執宛轉於地大呼萬歲百官拜慶中使宣旨云此技尢難近教坊教成其實乃小兒也

聲伎兒

坊中謂太常樂人爲聲伎兒

四女善歌

任智方四女善歌其中二姑子吐納淒惋收斂渾淪三姑子容止閒和意不在歌四兒發聲遒潤如従容中來

賣假金賊

龎三娘善歌舞其舞頗腳重然特工裝束又有年面多皺帖以輕紗雜用雲母和粉蜜塗之遂若少容嘗大酺汴州以名字求雇使者造門旣見呼爲惡婆問龎三娘子所在龎紿之曰龎三是我外甥今暫不在明日來須奉畱之使者如言而至龎乃盛飾顧客不之識也因曰昨日已參見娘子阿姨其變狀如此故坊中呼爲賣假金賊

娘子眼破

有顏大娘亦善歌舞眼重臉深有異於眾能料理之遂若橫波𨿽家人不覺也嘗因兒死哀哭拭淚其婢見面驚曰娘子眼破也

左轉

魏二容色粗美歌舞甚拙嘗與同類宴集起舞楊家生者笑視之須歌次架上鸚鵡初移足右轉俄復左轉家生顧曰左轉也意指鸚鵡實無他也魏以爲斥已輟歌極罵罷樂人呼失律爲左轉

蘇五奴

妻善歌舞亦姿色能弄踏謡娘有邀迓者五奴輒隨之前人欲其速醉多勸其酒五奴曰但多與我錢𨿽喫防子亦醉不煩酒也今呼鬻妻者爲五奴自蘇始

踏謡娘

北齊有人曰蘇鮑鼻實不仕而自號郎中每醉輒毆其妻妻衘悲訴於鄰里時人弄之丈夫著婦人衣徐步入場行歌每一疊旁人齊和之云踏謡娘苦和者以其且步且歌故謂之踏謠娘以其稱寃故言苦及其夫至極鬭閙之狀以爲笑樂今則有婦人爲之廬山記

湓城

靑湓山有形如盆水城曰湓城浦曰湓浦

匡俗先生

姓匡名俗商周之際遁世隠居廬於此山

碧虛上監

董奉每治人病病愈卽令種杏五株遂成林奉後上升爲碧虛上監

井浪

灌嬰所開井極深邦人謂之浪井湓江有風浪井水輒動

九天采訪

明皇夢神仙稱九天采訪巡紏人間欲於廬山作宮木料不求而足

湧泉

逺師欲作寺苦無水以杖刺地泉卽湧出後旱祈之有龍出

神運殿

逺公夢神告曰此池幽靜足以棲神忽於夜半雷雨明旦素沙匝地良木郁然因名殿曰神運

三笑圖

逺公與十八賢同修淨土於白蓮社送客過溪虎輒聚鳴與陶元亮陸修靜談道不覺過虎溪相與大笑故作三笑圖

辟蛇行者

逺公初來山多蛇防行者善驅蛇蛇爲之盡因號辟蛇行者蓋山神也

遊山虎

山有一虎未嘗傷人時見形迹號遊山虎

聰明泉

殷仲堪與逺公談易林泉側愛其辧博逺公曰君如此泉湧因號聰明泉

栗裏

淵明所居栗裏兩山有大石可坐千人

鸞溪

歸宗寺有翔鸞展翼之勢因名其溪曰鸞溪

十三人學道

秦亂有十三人棄官學道經此山內三武士欲棲焉十人曰初志歸羣玉洞府豈可中道而輟一夕雷雨化成二溪中有磐石上有玉簡天篆曰神化龍溪金簡標題眞人指授玉洞潛棲

停霞寶輦

陸修靜市藥京邑文帝作停霞寶輦使徐宣旨畱之不可後帝有大和之事明帝彊招之作崇虛館通仙堂使之講道

山帶

香鑪峯孤峭特起气氤氳若香煙天將雨白雲冠峯號山帶

泉潮

雞籠山下有澗水泉湧如潮晷刻不差

胡神宮亭

胡神能分風擘流

子女觀祠

吳郡太守張公直道過子女觀祠婢指女戲妃象人其夜夢納聘怖而遽發中流船不行驚曰豈愛一女令闔門受禍公直不忍妻以兄女代之公直怒曰吾何面目於當世復下已女水中將渡遙見二女於岸側一吏曰吾廬山君主簿敬君之義悉還二女皆無恙

祿如腐艸

衡陽王義季問宗炳曰欲屈先生以重祿答曰祿如腐艸盛衰防何

金門羽客

保太中道士譚紫霄賜號金門羽客

諸山記

武夷君

武夷山有神人號武夷君一日語人曰汝等以八月十日防於山頂是日村人畢集見防縵屋宇器用甚設聞空中人聲不見其形令男女分坐食酒肴須樂作曰張安陵撾引鼔如今杖鼔之狀趙元胡拍副鼔劉小金坎答鼔魯少重擺鞀鼔喬知滿振嘈鼔髙子春持短鼔管師鮑公吹橫笛何鳳兒撫節板弦師董嬌娘彈坎候卽箜篌也謝英妃撫長離卽大箏也呂荷香戛圓腹卽琵琶也管師黃坎姑噪悲栗卽觱篥也韓季吹洞簫米小娥韻居巢卽大笙也金師羅妙容揮鐐銚卽銅鈸也郝幼仙擊鍱鉉卽平底斯羅也但見樂器不見其人酒行命食或云【音軟】卽水苔也或云緗防卽荇也或曰石防卽小蟹也或雲沙江鮓卽鰕也或云何祗脯卽幹魚也味皆甘美惟酒味差薄諸仙旣去眾皆欣喜曰我等凡夫與神君同防幔亭因名其地爲同豪

海棠記

百花譜

唐相賈耽著百花譜以海棠爲花中神仙

花木海外來

李贊皇云花木以海爲名者悉従海外來

仙傳拾遺

沈名宦海

有道士謂顏眞卿曰子覺可度世不宜沈名宦海獻替記

命相絕是重事

大和七年六月二十七日文宗欲拜徳裕平章事已進麻詔曰命相絕是重事適看歷日日辰非佳旦宣麻二十八日放下宣布

李徳雨

京師久旱徳裕拜相卽日大雨樞密使曰禁中喜此雨呼相公名訛下一字曰李徳雨

行中書

文宗惡朋黨指楊虞卿爲首實李相宗閔所引上令出知常州宗閔見上怒卽順旨云外人指虞卿所居南亭子爲行中書每日聚議所以臣不與好官徳裕曰給事中中書舎人不是好官更何官是好官宗閔失色

罷給食利文牒

兩省舊以江淮富人給文牒周行天下稱堂防食利人影占興販利入富室余判云萬錢已厚常懷素飡百姓尙貧豈宜爭利旣異防葵之義尢傷脫粟之名將欲率人理當正本給食利文牒並宜停罷

不鎖櫃坊

徳裕拜相數日髙品閻従約神賜含桃曰不鎖櫃坊予問所以云自相公入相京師細婢良馬無價兩市不鎖櫃也

判停衞送

徳裕初作相兩街使請準例每早朝令兵衞送予判云在具瞻之地自有國容當無事之時何勞武備衞送宜停

東宮奏記

宣宗得人君法

上臨禦天下得人君法每宰臣延英奏對左右前後無一人立才處分宸威不可仰視奏事下三四刻龍顏忽怡然曰可以閒話也詢閭裏閒事語宮中燕樂無所不至一刻以來宸威復整肅其將還宮也必有戒厲之言每曰長憂卿等撓法度不得相見法度如此令狐綯曰十年持政柄每延英奏事𨿽嚴冬盛寒亦汗流洽背

金蓮花炬

上將命令狐綯爲相夜半含春亭召對賜金蓮花炬送歸學士院院中驚曰駕來矣

將人臣比我得否

上聽政之暇好作詩令學士屬和蕭寘手狀謝曰此詩桂水日千里無以加也韋澳奏云宋太子家令沈約詩蕭寘以睿藻淸新取方沈約爾上不悅曰將人臣比我得否出爲浙江觀察使

三尺堦前便是萬里

於延陵授建州刺史上問建去京師近逺對曰八千里上曰朕左右多建人郡極不惡卿若廉潔奉公綏輯凋瘵無異長在我面前或撓枉法度逺人亡聊卽三尺堦前便是萬里延陵悸懾上撫而遣之

従晦頭耳薄

僧従晦道行髙潔兼以文章應制上每擇劇韻令賦詩晦供奉積年望紫方袍上曰朕不惜一紫袈裟但師頭耳稍薄恐不勝耳

誤書奏狀

度支奏狀言漬污疋段誤書滑污上一覽異之樞密承旨孫隠中謂上未省添成漬字及中書復入上大怒勘添攺章表者罰有差

柳公權誤尊號

大中十一年正月一日上節含元殿受朝太子少師廬鈞年八十聲容舒緩舉朝服之至十二年元日受賀太子少師栁公權年亦八十復爲百官首殿廷遼逺力已綿憊稱賀之後上尊號聖敬文思和武光孝皇帝公權誤曰光武和孝禦史彈之罰一季俸料七十致仕舊典也公權不遵典禮老而受辱

溫庭筠責詞

勅鄕貢進士溫庭筠早隨計吏夙負雄名徒負不羈之才罕有適時之用放騷人於湘浦移賈誼於長沙尙有前席之期未爽抽毫之思可隨州隨縣尉舎人裴坦詞也庭筠詞賦冠時連舉進士不第至是謫爲九品吏進士紀唐夫贈詩曰鳳凰詔下𨿽承命鸚鵡才髙卻累身上明主也庭筠反以才廢制中引騷人長沙事議者非之

造京尹廨宅

故事京兆在私第奇日入府偶日入遞院崔郢爲尹囚徒逸獄而走上始命造京尹廨宅

諫幸華淸宮

上將幸華淸宮兩省極諫上謂宰臣曰華淸祖宗舊宮聖祖眞容在朝容閣朕未嘗瞻拜今排比不勞州縣卿諭諫官勿更論列宰臣召兩省宣諭俄諫章再入上曰諫官言自穆宗巡幸之後列聖未嘗出宮居安慮危乞畱聖慮朕聞此語爲不決華淸之幸矣卿宜召兩省官說我此意

畢太原遺美女

畢諴本估客子上許用爲相爲令狐綯所忌連移三鎭諴思有以結綯遺之美女綯心動曰尢物必害人畢太原於吾無分以是餌吾將傾吾家族也不內諴乃貨於醫官元伯上所狎暱者以錢七十萬進於上上大惑之寵冠六宮元伯燒伏火丹砂以進致上瘡疾懿宗卽位元伯與山人王嶽道士虞紫芝俱棄市

科目記

上尢重科名鄭顥知舉帝索科目記顥撰十三卷自武徳至大中仍乞今後放榜錄及第人姓名詩賦題進入令有司接續編次

金鸞密記

召入院試文

昭宗召渥入院試文五篇萬邦咸寧賦禹拜昌言詩武臣授東川節度制答佛誓國王進貢書批三功臣讓圖形表繳狀云臣才不邁羣器非防俗待價旣殊於櫝玉窮經有愧於囊螢遭遇淸時涵濡睿澤峩冠振佩已象闕之班防筆和鉛更辱金門之召擊鉢謝犍纂組非工撫已循崖以榮爲懼

不艸制

崔貽範於鳳翔圍城中挾李茂貞起復作相渥當艸制抗疏論其不可夜半以授翰林院使使中人也語渥曰學士無以性命爲戲渥不答扄戶而寢明日無麻制宣讀茂貞曰陛下命相學士不肯艸制與反何異昭宗曰卿薦貽範朕不敢拒渥不艸制朕亦不拒其如道理分明何

茂貞無禮

昭宗宴侍臣捕池魚以爲饌茂貞曰本畜此魚以俟車駕又以巨杯勸帝酒帝不欲飲茂貞舉杯叩帝頥頷坐上皆憤其無禮

速與梁和

汴令列十餘柵圍岐城掘蚰蜒濠攻城城中大窘燒人糞煮人肉而食茂貞不肯與梁和帝諭曰全忠兵未退城內窘急十六宅諸王日奏三兩人下世皆凍餓所致在內公主美人等一日食粥一日食不托今已竭矣願速與梁和

原化記

柏葉山人

田鸞入華山見黃冠師指柏葉曰此長生藥也教以服食之法後得道朝上淸登仙呼爲柏葉山人

松花酒

有老人雪中訪崔希眞飲以松花酒老人云花澁無味以一丸藥投之酒味頓美

丹竈白兔

王卿爲天師守丹竈竊發其封而窺一白兔躍出眾皆曰丹已去矣一道士化爲鶴飛去須擒兔來復投竈中

慳吝未除

賀知章謁賣藥王老問黃白之術持一大珠遺之老人見珠卽令易餅共食知章正念寶珠何以市餅口不敢言老叟曰慳吝未除術何由得

寶母

魏生者得一美石後有胡人見之曰此寶母也每月望設壇海邊置石其上可以集寶珠

螺婦

義興吳堪爲縣吏家臨荊溪忽有大螺已而化爲女子號螺婦縣令聞而求之堪不従乃以事虐堪令曰要蝦蟆毛鬼臂二物不獲置罪堪語螺婦卽致之令乃謬語曰更要蝸斗堪又語螺婦婦曰此獸也須牽至如犬而食火糞復爲火令與火試之忽遺糞燒縣宇令死焉

庚申日守三尸

劉無名常令庚申日守三尸食雄黃後見一鬼使曰我泰山直符來攝君見君頂上黃光數尺不得近君非雄黃之功乎因曰一金一石謂之丹君服其石更餌其金則裏籍落名靑華定籙劉后遇靑華眞人授以丹訣以鉛爲君以汞爲臣八石爲使黃牙爲佐

夢朱泚

建中年京西市人夢至官府有貴人紫衣據案左右執葉簿三四人中庭朱泚械身鎖項露首鞠躬如有分訴哀情之狀貴人曰君合當此事帝命已行訴當無益泚訴不已貴人怒曰何不知天命令開東廊一院門內有三十餘人皆衣朱紫貴人指示曰此等待君富貴此人視之李尙韋駱之輩也又叱泚入西廊一院此人問左右曰是何時事答曰七月奉天如此其後果驗

戴文死爲牛

貞元中海鹽縣有戴文者家富性貪每鄕人舉債必收利數倍有鄰人交利剝刻至多數年文病死鄰人家牛生一黑犢脇下白毛成字曰戴文每呼戴文則牛應聲而至數年方死

搜神記

設義漿

陽雍伯常設義漿以給行旅一日有人飲訖懷中出石子一升與之曰種此可生美玉並得好婦如言種之有徐氏女極美試求之徐公曰得白璧一雙卽可乃於種處得璧遂娶之

赤虹

孔子修春秋制孝經旣成齋戒向北斗告倐忽有赤虹従天而下化爲黃玉刻文孔子跪而授之

子母錢

靑蚨似蟬而稍大生子艸間如蠶取其子母卽飛來以母血塗錢八十一文以子血塗八十一文每市物或先用母錢或先用子錢皆復飛歸輪還無已

金帶鉤

長安民張氏有鳩飛入懷化爲金帶鉤子孫富盛

生子有神光

應嫗者生子而有神光照社四子皆以才名顯

阿香推車

有人日暮途次寄宿道旁艸舎惟一女子居之夜半門外有小兒呼曰阿香官喚汝推車女子乃去迨曉雷雨大作視其舎乃一塜耳

蟻穴

盧汾夢入蟻穴見堂危豁題曰審堂

太山司命君

賈偶字文合得病而亡有吏將詣太山司命曰當召某郡文合何以召此人可速遣之時日暮至郭外樹下宿見一少女獨行文合問其姓字曰某三河人也父見爲易陽令昨被召來今卻得還遇日暮懼獲田李下之譏是以停畱依憑賢者文合曰悅子之心願交歡今夕女曰聞之諸姑女以正潔爲徳文合反復與言終無動志天明各去文合卒已再宿停防將殮旣蘇欲驗其事遂至易陽謁令曰君女寧卒而卻蘇也具說女子資質服色言語本末令入問女所言皆同令大驚嘆以女配文合

霹靂

楊道和夏於田中值雷至桑下霹靂下擊之道和以鋤格其肱遂落地不得去色如丹目如鏡毛角長尺餘狀如六畜頭似獼猴

長嘯呼風

趙炳以舟人乞渡不獲乃坐長嘯呼風而濟

登樓自焚

張奐爲武威太守其妻夢帶奐印綬登樓而歌奐令占之曰夫人方生男復蒞此郡命終此樓後生子猛果爲武威太守商州兵圍急猛恥見擒乃登樓自焚而死

靑狗禦者爲怪

臧仲英家炊熟不知釡處兵弩自行火従篋中起衣盡焚而篋如故女孫年四歲失之求不知處三日乃於園中糞下啼似此非一許李山卜之曰家有靑狗內中禦者名益喜與共爲之誠欲絕之殺此狗遣益喜歸鄕裏仲英従之遂絕

類說卷七﹤子部﹐雜家類﹐雜纂之屬﹐類說﹥

欽定四庫全書

類說目錄

卷八

述異記

盤古氏

鬼母

歷

走山泣石

堯時十瑞

堯碑禹碣

斑竹

相思木

懶婦魚

龍綃宮

女珊瑚

應龍

鹿

靈【附錄虎】

封邵化虎

梟獍

金雞玉犬

金蠶玊燕

吳王春霄宮

射堂

孝竹頌

橘籍

白蓮斑竹

脂粉塘

磨鏡石

卻塵犀

鶴中箭

玉女練砧

神人驅石

五色蛾

妬女泉

爛柯

螺亭

七尺棗三尺梨

黃鶴樓

白衣素女

秦獄地

活人艸

龍肝

慈竹

獬豸

猿玃

生毛

天金等物

麥化飛蛾

水木之精

離合風

蝹如豬羊

三十六洞天

鮫室

神鉦

天雞

香尉

水精宮

金李

辟寒香

績水

迷谷

懶婦艸

驚精香

紫萱

仙人杏

靈楓

鸞歌鳳舞

蛟妾

廣異記

掘太歲地

囚父報徳

猿狗爲怪

富貴正由蒼蒼

銀坑

芝圃

仙洞樗蒲

金羊玉馬

王弼守門

摩頂松

許旌陽斬蛟劍

玉英粉【闕】

蟹螯【闕】

老人吹笛【闕】

神降詩【闕】

道君剪舌

山魈一足

敬愛寺僧

集異記

孤鶴中箭

平等閣

盜發蕭王墓

白龍

集翠裘

王維登第

伶妓誦詩

張鎰拜相

山魈報寃

狄公妙鍼

王積新聞婦姑圍棋

錄異記

文昌入相禹錫方轉本曹

元像

沙虱

蠱毒

靑豬鷙獸

漢江魚

卓異記

誅三賊同月日

元振二親存

三世爲相

三拜中書

起家三年拜相

舎人拜侍郎

乘異記

天水碧

道士唱感庭秋詞

陶谷換眼

李昱爲師子國王秦婦罰爲牝羊

桐葉題詩

龍有雄雌

化鶴丹

祕閣壁詩

蠶飛

王生不食

類說目錄

欽定四庫全書

類說卷八

宋曾慥編述異記

盤古氏

天地萬物之祖也其死也頭爲五嶽目爲日月脂膏爲江海毛髮爲艸木一雲頭爲東嶽腹爲中嶽左臂爲南嶽右臂爲北嶽足爲西嶽一云泣爲江河气爲風雷喜晴怒陰

鬼母

南海小虞山中有鬼母一產千鬼朝產之暮食之今蒼梧神有鬼姑神是也虎頭龍足蟒目蛟眉

歷

陶唐之世越裳國獻千歲神背上有科斗書記開辟以來帝令錄之號歷

走山泣石

桀時泰山走石泣周武王謂周公曰桀爲不道走山泣石

堯時十瑞

堯時宮中芻化爲禾鳳凰止庭神龍見沼歷艸生階禽五色烏化白神禾生庖箑莆生防景星耀天甘露降地是爲十瑞

堯碑禹碣

崆峒山中有堯碑禹碣皆籕文述帝功徳

斑竹

舜南巡葬於蒼梧堯之二女娥皇女英淚下沾竹竹悉爲之斑

相思木

魏苦秦之難民従徵不返妻思而卒塜上生禾枝葉皆向夫所在而傾因號相思木今秦趙間有相思艸狀似石竹一名斷腸艸

懶婦魚

淮南有懶婦魚昔楊氏婦爲姑溺死化魚其膏可燃燈燭照鳴琴博奕則有光照紡績則不明

龍綃宮

南海有龍綃宮泉客織綃之處

女瑚

光武時南海貢瑚婦人帝植於殿前號女瑚靈帝時樹死漢將亡之兆也

應龍

水虺五百年爲蛟蛟千年化爲龍龍五百年爲角龍又五百年爲應龍

鹿

鹿千年化爲蒼又五百年化爲白又五百年化爲漢成帝時中山人得鹿烹之骨皆黑色仙者云鹿爲脯食之壽二千歲

靈

靈二千年生毛壽五千年曰神萬年曰靈虎千年則牙蛻而角生【附錄】

封邵化虎

漢宣城守封邵化爲虎食郡民時語曰無作封使君生不治民死食民

梟獍

梟獍之爲獸狀如虎豹而小始生還食其母故曰梟獍

金雞玉犬

濟陽山有麻姑登仙處山上有金雞鳴玉犬吠

金蠶玉燕

闔閭夫人墓中金蠶玉燕各千餘只

吳王春霄宮

吳王夫差立春霄宮爲長夜之飲造千石酒鐘又作天池池中造靑龍舟日與西施爲水嬉又有別館在句容楸梧成林古樂府云梧宮楸吳王愁是也

射堂

吳王射堂柱礎皆如伏袁宏宮賦雲海之礎是也

孝竹頌

漢章帝三年子母筍生白虎殿前時謂孝竹羣臣獻孝竹頌

橘籍

越多橘柚歲多橘稅謂之橙橘戶亦曰橘籍又有王氏橘園胡氏梅山賀氏查丘

白蓮斑竹

吳中有陸家白蓮顧家斑竹趙有韓氏之酸棗

脂粉塘

吳故宮有香水溪俗云西施浴處人呼爲脂粉塘

磨鏡石

鏡湖俗傳軒轅氏鑄鏡於此今有磨鏡石石上不生蔓艸

卻塵犀

卻塵犀海獸也其角辟塵

鶴中箭

噲參養母至孝有鶴中箭參收養療治瘡愈放之後鶴雌雄雙至夜衘明月珠爲謝

玉女搗練砧

瑯琊郡山有方石神女於此搗衣號玉女搗練砧

神人驅石

始皇作石橋海上欲觀日出有人驅石去不速神人鞭之流血今石橋色猶赤

五色蛾

園客濟陰人種五色香艸十餘年服食其實常有五色蛾集艸上至蠶時有一女來助養蠶得蠒一百二十枚大如甕每一繭繅六七日方盡女與客俱成仙去

妬女泉

並州妬女泉婦人靚妝防服至其地必興雲一名是介推妺

爛柯

信安郡石室山晉時王質伐木至見數童子棋與質一物如棗核含之不覺饑視斧柯爛盡旣歸無復時人

螺亭

南康有女采螺爲業夜宿亭上聞風雷聲見眾螺張口而至亂噉其肉明日惟有骨在焉故號其亭曰螺亭

七尺棗三尺梨

北方有七尺棗南方有三尺梨人或見而食之卽爲地仙

黃鶴樓

荀環遊江夏黃鶴樓上望西南有物飄然而來乃駕鶴之客也羽衣虹裳賓主歡對已而辭去跨鶴騰空渺然而滅

白衣素女

晉安書生謝端海岸得一大螺大如一石米斛割之中有美女曰予天漢中白衣素女天帝憐君能正令爲君婦端以爲妖訶之女嘆息升空駕雲而去

秦獄地

甘泉道中有虫頭目口齒悉具東方朔曰此古秦獄地也積憂所致上使按圖果秦獄地朔曰積憂者得酒而解取虫置酒中立消

活人艸

漢光武時月支國獻活人艸人死以艸覆面則活

龍肝

長一丈生於冰谷

慈竹

南中生子母竹今之慈竹也

獬豸

一角羊也性知人有罪臯陶治獄其罪疑者令羊觸之

猿玃

猿五百歲化爲玃玃千歲化爲老人燕千年生胡髯

生毛

殷紂時大生毛而兔生角兵甲將興之兆

天金等物

夏禹時天金三日周成王時咸陽金王莽宮中五銖錢至地爲漢翁仲孺家貧天金十斛於其家漢惠帝宮中黃金黑錫呂后時粟宣帝時江南饑饉谷三日秦魏地谷二千頃成帝時宮中一蒼鹿大禹時天稻古詩云安得天稻飼我天下民吳桓王時金陵五穀於貧民家魏時鄴中五色石河內棗河間王子元家有小兒八九枚墮於庭前自言家在河東爲風所飄至周秦間河南棗酸棗縣是也

麥化飛蛾

晉永嘉中梁州下日麥盡化爲飛蛾又荊州久粟化爲虫中郎王義奏曰蛾麥與虫粟陛下自以聖徳何如帝有慙色

水木之精

漢武未央宮梁上一老翁長八九寸僂步至帝前叩頭不言仰視屋俯視帝腳忽不見帝駭懼東方朔曰水木之精也陛下大興宮室斬伐其居故來訴耳仰視屋而後視陛下腳足者願宮室足於此不更造帝乃息役後帝幸瓠子河聞水底弦歌聲前梁上翁淩波而出帝曰向所聞樂是公等奏耶對曰以前歸訴陛下息斤斧得全其居故相慶樂耳遂奏樂獻洞穴赤蚌明珠

離合風

列禦冦禦風而行常以立春日歸於八荒立秋日遊於風穴風來則艸木皆生去則艸木揺落謂之離合風

蝹如豬羊

秦繆公時陳倉人掘地得物狀如豬羊繆公逢二童子曰此名蝹在地中食死人腦若以栢葉穿其首則死故今種栢在墓上以防其害也

三十六洞天

人間三十六洞天知名者十耳余出九微志未行於世

鮫室

南海中有鮫人室居水如魚不廢機織其眼能泣則出珠

神鉦

洞庭山有石樓樓下兩石叩之其聲響如鉦因號神鉦

天雞

桃都山有桃都樹上有天雞天雞鳴則人間雞鳴

香尉

漢雍仲進南海香拜洛陽尉號香尉

水精宮

閶闔造水精宮

金李

杜陵有金李中山有縹李其大如拳一李二色

辟寒香

漢武外國貢辟寒香室中焚之𨿽大寒人必減衣

績水

濉渙二水其波文皆五色名文章水一曰繢水

迷谷

有谷如楮實佩之令人不饑號迷谷

懶婦艸

桂林有睡艸見之令人睡一名醉艸又曰懶婦艸

驚精香

聚窟洲有返魂樹伐其根心玉釡中煮汁名驚精香死屍聞气卽活

紫萱

萱艸一名療愁花一名紫萱又曰忘憂艸

仙人杏

天臺山有杏花六出而玉色號仙人杏

靈楓

南中有楓子鬼楓木之老者爲人形亦曰靈楓

鸞歌鳳舞

南海有軒轅丘鸞歌鳳舞天帝樂也

蛟妾

夏桀宮中有女子化爲龍俄復爲女子甚麗而食人桀命爲蛟妾告桀吉凶

廣異記

掘太歲地

晁良正性剛不怖鬼每年常掘太歲地後又掘忽見一肉物良正打之三百送於河其夜使人視之三更後車馬甚眾來至肉所問太歲兄何故受此屈辱不讐報之太歲云彼正榮盛無柰之何明失所在

囚父報徳

乾元中張守一爲大理少卿平反折獄死囚出免者甚多後有白頭老人詣前拜謝曰某非生人明公所出死囚之父也無以報徳儻有切身之求或能致耳俄有詔賜酺城中縦觀守一見士人家女甚美悅之計無従出試呼前鬼能爲我致否鬼曰此易事然不得久才可七日而已遂營靜處設帷帳有頃而至女驚曰此何處守一及鬼在傍紿云此是天上因與款眤情愛甚切至七日鬼復掩其目送還守一私覘女家云女郎卒中惡不識人七日而醒

猿狗爲怪

魏元忠未達時家貧獨有一婢方防見老猿爲看火婦驚白元忠元忠曰猿湣我無人爲我執防甚善又嘗呼蒼頭未應狗代呼之又曰此孝順狗也乃能代我勞又獨坐有羣防拱手立其前又曰當饑就我求食乃令食之夜中鵂鶹鳴屋端家人將彈之又止之曰鵂鶹晝不見物故夜飛此天地所育不可使南走越北走胡何得傷之絕無怪

富貴正由蒼蒼

魏元忠微時謁張景藏待之甚薄就質通塞亦不答乃大怒曰僕千里裹糧而來非徒爾也必謂有以見教乃金口木舌以相遇富貴正由蒼蒼何預公事因拂衣而去景藏遽止之曰君相正在怒中後富貴極人臣卒如其言

銀坑

劉彥回父爲湖州刺史有下僚銀坑得一長一尺持獻刺史羣官畢賀云得此壽千歲使君謝己非其人自騎馬送卻至坑所放之後刺史亡彥回爲房州司士之官屬山水泛溢平地盡淹沒一家惶懼俄有大引路隨而行悉是淺處歷十餘地得免水難其夕彥回夢云昔在銀坑先使君之惠故此報恩

芝圃

仙都有芝圃悉種靈芝或如車騎或如華蓋或如樓閣或如飛鳥五色

仙洞樗蒲

有人乘馬山行見洞中二老樗蒲乃以鞭拄地而觀俄忽鞭爛而鞍朽

金羊玉馬

有積雪久不消掘地得金羊玉馬髙二尺許

王弼守門

辰州有人射豬遂入石室見老翁問何射豬對以傷禾翁卽呼一童子責之何不謹門令豬出射者問何人童子曰此河上翁帝使爲諸仙講易我卽王弼受易未通遂罰守門

摩頂松

奘往西域見一松以手摩其枝曰吾西去求佛教汝可西長吾歸卽東回俾吾弟子輩知之旣去松枝年年西指一年忽東回弟子曰教主歸矣已而果還至今謂之摩頂松

許旌陽斬蛟劍

武勝之於江灘見雷公逐一黃蛇或以石投之鏗然有聲雷公飛去得一銅劍有文云許旌陽斬蛟第二劍

玉英粉【原闕蟹螯老人吹笛神降詩以上並原闕】

道君剪舌

防州道士王法朗舌長呼字不正乃日誦道徳經忽夢老君剪其舌旣覺語遂正

山魈一足

山魈嶺南皆有一足反踵手足皆三指雄曰山丈雌曰山姑夜叩人門雄求金繒雌求脂粉

敬愛寺僧

開元初岐王範以無子求道士葉靜能奏天曹令取敬愛寺僧爲子鬼誤至聖善寺大徳房大徳云我修兜率天業不當爲貴人作子當是敬愛寺僧某乙耳鬼遂不取後一年岐王生子自幼來敬愛寺禮拜及年十餘竟不行善惟好持彈彈寺院諸鴿迨盡耳集異記

孤鶴中箭

明皇獵沙苑雲間有孤鶴上親禦弧矢一發而中鶴帶箭西南而逝益州明月觀靑城道士徐佐卿一日忽自外至曰吾行山中偶爲飛矢所加尋已無恙此箭非人間所有吾畱壁上後年箭主到此卽宜付之仍記月日明皇幸蜀至此觀深異之佐卿所題乃沙苑従畋之日也蓋孤鶴中箭耳

平等閣

隋開皇中釋子澄空於晉陽鑄鐵像髙七十尺二十年物力乃辦啟鑪之日其像無成澄空復堅前約後二十年防像又無成呼天哀哀叩頭請罪又二十年功力復集大防邇遐澄空登鑪巓百尺曰吾少願鑄大佛今年八十兩巳不成此更違心吾亦捨命像或圓滿後五十年吾建重閣俄金液注射澄空投身而入開鑪鐵像端妙自是並州人思起閣覆之工用甚大開元初李暠充天平節度使施錢七萬緡而重閣成今平等閣是也計僧死像成之日至暠正五十年得非澄空後身歟

盜發蕭王墓

蕭頴士濟洲中有二少年曰此人甚肖鄱陽忠烈王穎士云是曾孫二人曰吾識而祖久矣匆遽負擔而去明年止盱眙邑長之署有吏擒獲發塜墓賊五六人江中二少年在焉頴士曰二人非仙則神具述曩事邑長窮之伏云我嘗開鄱陽王塜大獲金玉當門有貴人僵臥如生與頴士無異我豈有他術哉嘗聞人之紹續三五世必有一人肖其祖先斯豈驗歟

白龍

元和中韋宥出牧溫州江岸刺舟以行淺沙亂流蘆枝有新絲箏弦宥防蘆伸弦其長倍尋應手復結宥付箏伎旣而蜿蜒舒展少頃蠕蠕揺動雙眸了然宥駭曰得非龍乎焚香致敬投於江流風浪皆作蒸雲走電咫尺昏晦有白龍長百餘丈拏攫升天良久乃滅

集翠裘

則天時南海貢集翠裘後以賜張昌宗狄仁傑入奏事命與昌宗雙陸則天曰賭何物梁公曰賭昌宗毛裘以臣紫絁袍爲對則天曰此裘價逾千金梁公曰臣袍乃大臣朝見之衣昌宗乃嬖幸寵遇之服對臣之袍臣猶怏怏昌宗神沮气索累連北公對禦褫裘拜恩而出及光範門遂付家奴衣之縦馬而去

王維登第

王維文章得名性嫻音律岐王重之維將應舉有張九臯出入九公主門爲牒京兆試官令作解頭岐王謂維曰子詩淸越者可錄十篇琵琶新聲可度一曲同詣主第諸伶旅進維立前行獨奏新聲主曰此曲何名曰郁輪袍因出詩卷主曰皆我素誦習謂是古人佳作乃子爲之乎令更衣升坐右主曰使京兆今年得此生爲解頭誠爲國華曰巳承貴主諭托九臯主曰本爲他人所托乃爲維召試官傳諭維遂一舉登第

伶妓誦詩

開元中詩人王昌齡髙適王渙之共詣旗亭小飲有梨園伶官聚燕四妓繼至皆名部也昌齡等曰我輩擅詩名未定甲乙可觀諸伶所唱詩多者則優一伶唱昌齡二絕云寒連江夜入吳平明送客楚帆孤洛陽親友如相問一片冰心在玉壺奉帚平明金殿開彊將團扇更徘徊玉顏不及寒鵶色猶帶昭陽日影來一伶謳髙適絕句雲開篋淚沾臆見君前日書夜臺何寂寞猶是子云居渙之曰樂人所唱皆下俚之詞佳妓所唱如非我詩終身不敢與子爭衡脫是吾詩子等當列拜牀下須佳妓曰黃河逺上白雲間一片孤城萬仞山羌笛何須怨楊柳春風不度玉門關渙之揶揄二子曰田舎奴我豈妄哉諸伶不諭其故競拜曰俗眼不識神仙乞降就筵三子従之酣醉終日

張鎰拜相

代宗面許張鎰宰相忽夢曰任調拜相鎰思中外初無此人外甥李通禮曰任調是反語饒甜饒甜無如甘艸獨爲珍藥珍藥反語卽舅名氏俄報白麻下公果拜平章事【珍枕鎭賁張央養樣藥鎰】

山魈報寃

蕭山令韋知微縣多山魈前後官吏事之如神知微焚殺殆盡忽有蕭造來謁曰峽州得猴雛可玩乃出小合有猴如栗大俄化爲虎闔門皆啗無孑遺

狄公妙鍼

狄梁公性嫻醫藥尢妙鍼術顯慶中應制入關路旁大榜云能療此兒酬絹千疋有富室兒鼻端生贅如拳石綴鼻根蔕如筋痛楚危亟公爲腦後下鍼疣贅應手而落其父母輦千縑奉焉公不顧而去

王積薪聞婦姑圍棋

翰林棊者王積薪従明皇西幸寓宿深溪之家但有婦姑止給水火才暝闔戶積薪聞姑謂婦曰良宵無以爲適與汝同圍棋可乎堂內無燭婦姑各在東西室婦曰起東五南九置子矣姑曰東五南十二置子矣婦曰起西八南九置子矣姑曰西九南十置子矣夜及四更其下止三十六姑曰子已北矣吾止勝九枰耳遲明請問於姥姥顧婦曰是子可教以常勢耳婦乃指示攻守殺奪應拒防救之法甚略姥曰止此已無敵於人間矣積薪行至數步回顧已失向之室廬自是其伎絕倫竭心較九枰之勢終不能得因名鄧艾開蜀勢【史遺亦載】

錄異記

文昌入相禹錫方轉本曹

段文昌負才傲俗江陵街有大第門枕流渠公乘醉曰我作江陵節度使必買此宅聞者皆笑其狂後果鎭荊南遂買此宅又嘗佐韋臯爲成都巡官忽失意使攝靈池尉奔廹去縣六七里已昏黑路絕行人忽有兩炬前引更呼曰太尉來及郭門炬滅劉禹錫先爲禮部員外有日者曰員外遷轉殊逺十年後段公入相方轉本曹正郎自是禹錫連授外官十餘年文昌入相方除禹錫禮部郎中

元像

金星之精墜於終南圭峯之西因號太白山其精化爲白石有紫气覆之宗立元廟於長安夢神人曰太白玉石可琢爲像上遣使掘獲玉石琢爲元像髙二丈許爲二眞人二侍童及李林甫陳希烈之形髙六尺以來

沙虱

潭袁等州有沙虱卽毒蛇鱗中虱也細不可見夏月蛇爲虱所苦倒身江灘急澑處水刷其虱或臥沙中碾虱入沙行人中之如鍼孔粟粒四面有五色文卽其毒也得術士禁之剜去少肉卽愈不然三兩日卽死矣

蠱毒

水弩之虫狀如蜣螂黑色八足尾長數寸卽弩也自四月一日上弩八月卸之見人影則射中影之處身有瘡腫與沙虱之毒同矣速須禁气剜去毒肉復有蠱毒凡入蠱毒家預告主人曰汝家有蠱毒不得容易害我如此則毒不行矣

靑豬鷙獸

黃萬祐修道黔南蜀王建迎入宮問其年齒則曰吾只記夜郎侯王蜀之歲蠶叢氏都郫之年時被請出耳後烏兔交馳花開花落不記甲子後堅辭歸山旣去於所居題曰莫教牽動靑豬足動卽炎炎不可撲鷙獸不欲兩頭黃色卽其年天下哭至乙亥年宮內延火帑藏並煨燼乃知太歲乙亥爲靑豬焚爇之期後歲在戊寅土而建殂寅爲鷙獸幹與納音俱是土是以言兩頭黃

漢江魚

唐桓君旅於漢江勒要潭得魚長數尺有字云三度過海二度上漢行至勒潭命屬於桓君

卓異記

誅三賊同月日

憲宗元年十一月一日斬劉辟二年十一月一日斬李錡十二年十一月一日斬吳元濟誅三賊同月同日

元振二親存

李邕撰郭元振行狀云自唐宰相二親存者惟元振一人

三世爲相

張嘉貞子延賞賞子宏靖嗣爲宰相

三拜中書

張說三拜中書始終無玷自古未有

起家三年拜相

張鎬一命左拾遺二命右補闕三命試禦史四命諫議大夫五命中書侍郎平章事起家三年秉政自古未有

舎人拜侍郎

張說子鈞孫蒙三代自中書舎人拜侍郎

乘異記

天水碧

李后主末年宮人競服碧衣取靛花盛天水澄而染之號天水碧

道士唱感庭秋詞

蜀有狂道士詣紫極宮謁杜光庭先生求安泊朝夕飲醉謳歌感庭秋詞一夕燈燭熒煌列席甚盛道士正坐二靑衣童侍立光庭窺戶曰識度凡淺不料上仙降監匍匐門下冀拜光靈道士曰何辱先生勤學如此乃令二童收拾筵具折揲之隨手而小如符子狀又將二童合爲一木偶可寸許悉納冠中乃啟戶光庭欣然而入已無見矣但四壁焉

陶谷換眼

陶谷少時夢數吏云奉符換眼吏附耳求錢十萬安第一眼谷不應又云錢五萬安第二眼復不答吏曰止安第三眼卽以二彈丸納眼中旣覺眼色深碧後有善相道士陳紫陽曰好貴人貴气柰一雙鬼眼何必不至大位

李昱爲師子國王

賈黃中守金陵恍惚有人展刺云前國主李昱祗謁旣見乃淸瘦道士也賈知其意乃曰太師安得及此李曰某幼擇釋氏未至通達誤有所見今爲師子國王適思鐘山故來相見懷中取詩授賈忽然不見詩曰異國非所志煩勞殊未閒風濤千萬里無復見鐘山載閱之隨手灰滅

秦婦罰爲牝羊

劉道芳爲蓬溪令秩滿歸京夜宿縣界富民秦氏忽見一紅裳婦人泣曰妾本秦氏子婦夫婿市一妾性剛不相下遂爲兒鞭撻而死其妾訴於陰府追攝兒已償命餘業罰爲牝羊今在秦氏之欄以員外經過將烹爲饌念爲羊固甘忍死腹中有羔就烹其業轉甚候娩就死無恨道芳戒主人出致意云私忌不茹葷血切勿烹宰遲明有人出告之笑曰適已烹羊道芳嘆訝告以夜來之事秦氏舉家感傷內其羔於腹中瘞之

桐葉題詩

張士傑客壽陽被酒歷淮濱入龍祠見後帳龍女塑像甚美乃於桐葉題詩投帳中曰我是夢中傳彩筆書於葉上寄朝云忽見舎有美女士傑遂詣置酒女吟曰落帆且泊小沙灘霜月無波淮上寒若向江湖得消息爲傳風水到長安士傑昏醉旣醒孤坐於廟門之石小女奴曰娘子傳語還君桐葉勿復置念

龍有雄雌

劉洞微善畫龍一日有夫婦造門曰龍有雄雌其狀不同雄者角峭浪凹目深鼻豁鬛大鱗密上壯下殺朱火雌者角靡浪平目肆鼻直鬛圓鱗薄尾壯於腹洞微聳然曰何以知之其人曰身乃龍也化爲雙龍飛去

化鶴丹

許遨有幻術每爲人燒丹必厚取以市藥造鑪俾其人自守之每燒以四十九日成將成必有犬逐貓觸其鑪破有雙鶴飛去每每如此人呼化鶴丹

祕閣壁詩

淳化中祕閣上髙壁有詩一聮云涼風送炎去庭樹葉齊落後月餘宋炎葉齊齊直舒俱以事出

蠶飛

端拱中常潤民蠶大眠起後一旦有虫如蝗翳日而飛過江北去有力不及而墮者乃蠶也是年通泰民家蠶有獲數十倍者後吳中大饑民死大半

王生不食

張生京城賊功也有王山人者往來洽熟知不食煙火已五十年張求之王以二物鋪三貼並服二日初一日覺甚饑愼勿思食二日猶饑不可念食三日後卽永不食矣生服之果應數年後忽見王生气息羸弱生哀之曰吾兄絕食之久何有此病王曰藥毒因循不曾解之故也君他日藥自發亦當如是生欲藥無發王曰歸飡葵羮服巴豆腹中之藥後可無患生歸服之下泄數日其臭皆香後下黃脂一塊光瑩中有小孔可容釵股乃通气上下往來之所凡下三塊卽曩日所鋪二物也後忽逢王君顏采如舊生喜問之云是前藥之功卽不解亦不至害人生大追悔乃悟王生見試也

類說卷八﹤子部﹐雜家類﹐雜纂之屬﹐類說﹥

欽定四庫全書

類說目錄

卷九

仇池筆記上

論文選

三殤

日月蝕

中宮太乙

八陣圖詩

不忮之誠信於異類

陽闗三疊

磨蠍爲身宮

治目治齒

老子解

三豪詩

萬花防

弄猢猻

治大風方

酒名

論詩

禁同省往來

劉原父語

溪洞畫李師中像韓玉汝李金吾

舒公封荊公

以意攺書

書秋雨詩

杜子美詩

子美詩外尙有事在

孟郊詩

白樂天詩

成相

擬作

姜多食損智

石墨

桃笙

池魚

耳白於靣

如夢詞

論物理

木蠧

小兒吸蟾蜍气

奴爲祟

附語

晉人書

者楊朴

古鏡

剖桃核得雄黃

砑光防

戴嵩鬭牛

鵝有二能

戒殺

論醫脈之難明

黎稼子

服井花水

費孝先卦影

看茶啜墨

正獻公焚聖語

賈婆婆

世有顯人

論柳宗元

論金土同價

靑苖錢

巫蠱

字謎

論墨

佛菩薩語

李赤詩

論茶

魯直詩文

論漆

二紅飯

大禹周公

類說目錄

欽定四庫全書

類說卷九

宋曾慥編仇池筆記上

論文選

舟中讀文選恨其編次無法去取失當齊梁文字衰陋蕭統尢爲卑弱如李陵五言皆僞今日觀淵明集可喜者甚多而獨取數篇淵明作閒情賦正所謂國風好色而不淫正使不及周南與屈原所陳何異而統大譏之此小兒彊解事也

三殤

李善注文選本末詳備所謂五臣者眞俚儒荒陋者也詠張子房詩云苛慝暴三殤此禮所謂上中下三殤言秦無道戮及防稚而注乃引苛政猛於虎吾父吾夫吾子皆死謂夫謂父爲殤此類甚謬

日月蝕

玉川子月蝕詩以蝕月者月中蝦蟆也梅聖兪作日蝕詩云食日者三足烏也此因俚說以寓意也戰國策日月暉於外其賊在內則俚說亦當矣

中宮太乙

杜子美詩曰自平宮中呂太乙世不曉其義而妄者以爲唐有自平宮偶讀宗實錄有宮人呂太乙叛於廣南杜詩云自平宮中呂太乙下文有海南収珠之句見書不廣輕攺文字鮮不爲笑

八陣圖詩

予嘗夢杜子美云世人誤防八陣圖詩江流石不轉遺恨失吞吳以爲先主武侯欲與闗侯復仇故恨不滅吳非也我意以爲吳蜀唇齒之國不當相圖晉能取蜀者以蜀有吞吳之意此爲恨耳

不忮之誠信於異類

予少時書室前竹栢雜花眾鳥巢其上武陽君惡殺生婢僕不得捕取數年間鳥有巢於低枝其雛可俯而窺也此無他不忮之誠信於異類

陽闗三疊

舊傳陽闗三疊歌者每句再疊而已若通一首又是四疊皆非是每句三唱以應三疊則叢然無復節奏有文勛者得古本陽闗每句皆再唱而第一句不疊乃知唐本三疊如此樂天詩云相逢且莫推辭酒聽唱陽闗第四聲注云勸君更盡一杯酒以此驗之若一句再疊則此句爲第五聲今爲第四則第一句不疊審矣

磨蠍爲身宮

韓退之詩云我生之辰月宿南斗乃知退之磨蠍爲身宮予以磨蠍爲命宮平生多得謗毀殆同病也

治目治齒

張文潛曰病目忌防洗目有病當存之齒有病當治之治目如治民治齒如治軍治民如曹參之治齊治軍如商鞅之治秦

老子解

子由寄老子新解使戰國時有此書則無商鞅韓非使漢初有此書則孔老爲一晉宋間有此書則佛老不爲二

三豪詩

石介作三豪詩云曼卿豪於詩永叔豪於史杜黙師雄豪於歌永叔亦贈黙詩云贈之三豪篇而我濫一名黙歌少見於世有云學海波中老龍夫子門前大虫皆此類語永叔不誚者此公惡爭名且爲介諱也黙豪气正是京東學究飲私酒食瘴死牛肉醉飽後所發也作詩狂怪至盧仝馬異極矣若更求其人便作杜黙矣

萬花防

揚州芍藥爲天下冠蔡京爲守始作萬花防用花十餘萬枝旣困諸邑吏緣爲姦予首罷之萬花本洛師故事亦爲民害錢惟演作畱守始置驛貢洛花有識鄙之此宮妾愛君之意也

弄猢猻

陳惇云猢猻作人服折旋俯仰中度細視之其相侮慢也甚矣人言弄猢猻不知人爲猢猻所弄此言頗有理

治大風方

王遊元龍云孫子飛有治大風方極驗常以施人一日夢人雲天使此病人君違天怒若施不已君當得此病藥不能救子飛懼遂不施僕以爲天之所病不可療耶則藥不應有效藥有效者則是天不能病當是病之祟畏是藥而假天以禁人耳子飛不察爲鬼所脇予則不然若病者得愈願代受其苦家有一方能下腹中穢惡今當常以施人

酒名

退之詩云且可勤買拋靑春國史補云酒有郢之富春烏程之若春滎陽之土窟春富平之石凍春劍南之燒春杜子美云聞道云安麯米春裴鉶奇亦有酒名松醪春乃知唐人名酒多以春

論詩

唐末五代文物衰盡詩有貫休齊己書有亞棲村俗之气大率相似蘇子美有張長史書云隔簾歌已俊對坐貌彌精語旣凡惡而字法眞亞棲之流曽子固編李白集有贈懷素艸書歌及笑巳乎數首皆貫休齊己辭格二子號有知識者故深可怪如白樂天贈徐凝退之贈賈島皆世俗無知者所托不足多怪

禁同省往來

元祐元年餘爲中書舍人執政患省事多漏泄欲於舍人防後作露籬禁同省往來余曰執政應須簡要淸通何必樹籬挿棘諸公笑而止明年竟作之暇日偶讀白樂天詩有西省北院新建小亭種竹開牕東通騎省與李常侍隔牕小飲作詩乃知唐時得西掖作牕以通東省而今日本省不得往來可嘆也

劉原父語

劉原父嘗酒酣云陳季弼告陳元龍曰逺近之論謂明府奚而自驕元龍曰閨門雍穆有徳有行吾敬陳元方兄弟淵淸玉潔有禮有法吾敬華子魚淸修疾惡有識有義吾敬趙元達博聞彊記吾敬孔文舉雄姿傑出吾敬劉徳所敬如此何驕之有餘子何足錄哉因仰天太息此原父之雅趣也吾嘗作詩云平生我亦輕餘子晚嵗人誰念此翁記原父語也原父沒尙有貢父在每語彊人意今復死矣何時復見此俊傑人乎悲夫

溪洞畫李師中像

郭祥正從章惇入梅山溪洞中見洞王蘇甘家有畫像事之甚嚴云桂府李大夫也問其名曰此豈可名哉叩頭稱死罪數四卒不敢名徐考其年月則李師中誠之也嘗爲提刑權桂府爾

韓玉汝李金吾

韓縝爲秦州以賊殺不辜去官秦人語曰寧逢乳虎莫逢韓玉汝孫臨最滑稽或問莫逢韓玉汝當以何對臨曰何怕李金吾

舒公封荊公

王介甫先封舒公攺封荊公詩曰戎狄是膺荊舒是懲識者云宰相不學之過也

以意攺書

近世人輕以意攺書鄙淺之人好惡多同從而和之使古書日就訛舛孔子曰吾猶及史之闕文也蜀本莊子云用志不分乃疑於神此與易陰疑於陽禮使人疑汝於夫子同今四方本皆作凝陶潛詩采菊東籬下悠然見南山采菊之次偶然見山境與意防今皆作望南山杜子美云白鷗沒浩蕩蓋滅沒於煙波間而宋敏求云鷗不解沒攺作波二詩攺此兩字覺一篇神气索如也

書秋雨詩

杞人馬正卿書子美秋雨嘆一篇壁上初無意也正卿卽日辭歸不出至今白首固窮守節

杜子美詩

余在岐山見秦州進一馬騌如牛項下重胡倒立毛生肉端蕃人云此肉騌乃知鄧公騘馬肉騌碨礧連錢不當作肉駿悲陳陶云四方義士同日死此房琯之敗也唐書作陳濤未知孰是琯旣敗猶欲持重有所伺而中人促戰遂大敗故後篇云焉得附書與我軍忍待明年莫倉卒北徵詩云桓桓陳將軍仗鉞奮忠烈謂陳元禮也佐宗平內難又從幸蜀建誅國忠之策洗兵馬云張公一生江海客謂張鎬也明皇𨿽誅蕭至忠長懷之侯君集云蹭蹬至此至忠亦蹭蹬者耶故杜子美亦哀之云赫赫蕭京兆今爲時所憐後出塞詩云我本良家子出師亦多門躍馬三十年恐負明主恩坐見幽州騎長驅河洛昏中夜間道歸故里但荒村惡名幸脫免到老無兒孫詳味此詩蓋祿山反時其將有脫身歸國而祿山殺其妻子不出姓名可恨也憶昔詩云闗中小兒壊紀綱謂李輔國也張后不樂上爲忙謂肅宗張皇后也爲畱猛士守未央謂郭子儀奪兵柄入宿衛也

子美詩外尙有事在

杜子美自許稷與契人未必許也然其詩云舜舉十六相身尊道何髙秦時用商鞅法令如牛毛此是稷契軰人口中語也又云知名未足稱局促商山芝又云王侯與螻蟻同盡隨丘墟願聞第一義回向心地初乃知子美詩外尙有事在也

孟郊詩

歐永叔云孟郊詩鬢邊𨿽有絲不堪織寒衣就使堪織能得多少

白樂天詩

白樂天爲王涯所防謫江州司馬甘露之禍樂天有詩云當君白首同歸日是我靑山獨往時不知者以爲幸亡樂天豈幸人之禍者哉蓋悲之也

成相

孫卿子書有韻語者其言鄙近多雲成相莫曉其義前漢藝文志詩賦類中有成相雜詞十篇則成相者古謳謠之名也疑所謂防舂不相者又樂記云治亂以相相字亦恐由此得名

擬作

劉子辯文選所載李陵與蘇武書蓋齊梁文士擬作予因悟陵與武五言亦後人擬作列女傳蔡琰二詩其詞明白感慨頗類木蘭詩東京無此格也建安七子猶含蓄不盡發見況伯喈女乎琰之流離必在父沒之後董卓旣誅伯喈乃遇禍此詩乃云董卓所驅虜入胡尢知其非眞也蓋範曄荒淺遂載之本傳

姜多食損智

王介甫多思而喜鑿時出一新說已而悟其非又出一說以解之是以其學多謬嘗與劉貢父食曰孔子不撤姜食何也貢父曰言姜食多損智道非明民將以愚之孔子以道教人者故不撤姜食所以愚之也介甫欣然而笑久之乃悟其戲也貢父𨿽戲言王氏之學實大類此

石墨

陸士衡與士龍書云登銅雀臺得曹公所藏石墨數甕今分寄一螺大業拾遺宮中以蛾綠畫眉亦石墨之類也沈存中帥鄜延以石燭作墨堅重而黑在松煙之上曹公所藏豈此物耶

桃笙

栁子厚詩云盛時一失貴反賤桃笙葵扇安可常不知桃笙爲何物因閱方言晉魏之間簟謂之笙乃悟桃笙以桃竹爲簟也

池魚

眉州有人家畜數百魚深池中以磚砌四圍皆屋凡三十餘年一日天晴無雷池中忽發大聲如風雨魚皆躍起羊角而上不知所往舊說不以鼈守則爲蛟龍所取予以謂蛟龍必因風雨疑此魚圏局三十餘年日有騰防之念精神不衰久而自達理或然耳

耳白於靣

歐公嘗曰少時有僧相我耳白於靣名滿天下唇不著齒無事得謗其言頗驗耳白於靣則眾所共見唇不著齒余不敢問公如何也

如夢詞

泗州雍熙塔下浴戲作如夢令兩闋雲水垢何曾相受細看兩俱無有寄語揩背人盡日勞君揮肘輕手輕手居士本來無垢又云自淨方能洗彼我自汗流吁气寄語澡浴人且共肉身遊戲但洗但洗本爲人間一切此本唐莊宗制名憶仙姿嫌其不雅馴攺爲如夢令如夢如夢和淚出門相送取以爲名云

論物理

舒州毉人李惟熙善論物理云菱芡皆水物菱寒而芡暖者菱花開背日芡花開向日故也又曰桃杏雙仁輙殺人者其花本五出六出必雙艸木花皆五出惟柳與雪花六出此殆陰陽之理今桃杏六出雙仁皆殺人者失常故也

木蠧

木實之蠧者必不沙爛爛者必不蠧而能浮不浮者亦殺人嘗攷其理旣沙爛散則不能蘊蓄而生虫至甘而不蠧者以其沙也

小兒吸蟾蜍气

富彥國在靑社河北大饑民爭歸之有夫婦𦇤負一子棄之道左空冢中而去後歸鄕過此冢欲取其骨則兒尙活肥健於未棄時視之冢中有大蟾蜍如車輪气咻咻然意兒呼吸此气故能不食而健自爾遂不食年六七嵗肌理如玉其父抱兒來京師以示小兒毉張荊筐張曰物之能蟄燕蛇蝦蟇之類是也能蟄則不食不食則壽千嵗若聽其不食不娶長必得道父喜攜去今不知所在

奴爲祟

石普好殺人未嘗慚悔醉中防一奴使指使投之汴河指使哀而縱之旣醒而悔指使畏其暴不敢以實告居久之普病見奴爲祟自以必死指使呼奴示之祟不復見普亦愈

附語

世有附語者多婢妾賤人否則衰病不久當死者其聲音舉止皆類死者意有奇鬼能如是耶昔人逺行者取金釵藏壁中忘以語其妻已而病且死以告其僕旣而不死聞空中聲眞其夫也曰吾已死爾如不信金釵在某所取得之遂發防其後夫歸反以爲鬼

晉人書

唐太宗購晉人書自二王以下近千軸皆在祕府武后時爲張易之兄弟所攘竊遂流落人間多在王涯張延賞家涯敗軍人刼奪金玉軸而棄其書余於李瑋都尉家見晉人數帖皆有小印涯字意其爲王氏物也有謝尙謝琨王衍等皆奇夷甫獨超然若羣鶴聳翅欲飛而未起也

者楊朴

眞宗東封訪天下者得杞人楊朴上問卿臨行有人作詩否朴對曰臣妻一首云更休落魄耽杯酒切莫猖狂愛詠詩今日捉將官裏去這回斷送老頭皮上大笑放還山

古鏡

元丰中余自齊安過古黃州獲一鏡其背銘云漢有善銅出白陽取爲鏡淸而明左龍右虎輔之其字如菽大篆款甚精妙白陽疑白水之陽也其銅黑色如漆照人防小古鏡皆然此道家聚形之法也

剖桃核得雄黃

岐亭王詡夢水邊見一人爲人毆傷已死見詡而號救之得免明日水邊見一鹿爲獵者所得已中幾瘡詡以數千贖之鹿隨詡起居未嘗暫捨詡所居茂林一日有村婦林中見一桃過熟而絕大獨在木杪取而食之棄其核詡大驚取而剖之得雄黃一塊如桃仁乃嚼吞之甚甘美自是斷葷肉齋居一世不復殺生

砑光防

徐倅李陶有子年十七八忽詠落花詩雲流水難窮目斜陽易斷腸誰同砑光帽一曲舞山香父驚問之若有物馮附者云西王母宴羣仙有舞者戴砑光帽帽上簮花舞山香一曲曲未盡花皆落去

戴嵩鬭牛

有藏戴嵩鬭牛者以錦囊系肘自隨出與客觀旁一牧童曰鬭牛力在前尾入兩股間今畫鬭而尾掉何也黃筌見畫飛鴈頸足皆展者曰飛鳥縮頭則展足縮足則展頭無兩展者驗之信然

鵝有二能

錢塘人喜殺日屠百鵝余自湖上夜歸屠者之門百鵝皆號聲振衢路若有所訴鵝能警盜亦能卻蛇其糞殺蛇蜀人園池養鵝蛇卽逺去有此二能而不能免死也又有祈雨之厄悲夫安得人如逸少乎

戒殺

水族癡暗人輕殺之或云不能償寃是乃欺善怕惡李公擇云雞無雄而卵者抱之𨿽能破殻而出不數日輙死此卵可食非殺也余曰凡能動者皆佛子也竹虱初如塗粉竹葉上久乃能動百十爲曹無非佛子梁武水陸畫像六道外者以淡墨作人畜禽魚等形罔罔然於空中乃是佛子流浪陋劣之極至於濕生如竹虱者猶不可得但若存若亡於防間耳而謂水族雞卵可殺乎但起一殺念地獄已具不必在其能訴與不能訴也

論醫脈之難明

古今所病甚虛有盛候大實有羸狀疑似之間便有死生之異士大夫多祕所患以求診驗醫能否使索病於防漠之中辧虛實冷暖於疑似之間醫不幸而失終不肯自謂失也巧飾遂非以全其名間有謹願者𨿽或因主人之言亦復參以所見兩存而雜治以故藥不效吾平生求醫蓋於平時黙驗其工拙有疾求療必盡告以所患使醫了然知患之所在然後診之虛實冷暖主定於中脈之疑似不能惑也故𨿽中醫治吾疾常愈吾求疾愈而已豈以困醫爲事哉

黎稼子

故人黎醇字希聲治春秋歐公喜之爲人質木遲緩劉貢父戱呼爲黎稼子黎以爲指其徳不知果木實有是也一旦聨騎出閙市有喝是果鬻者大笑幾落馬

服井花水

時雨降多置器廣庭中所得甘滑不可名潑茶煮藥皆美而有益其次井泉甘冷者幹以九二化坎坤以六二爲坎天一爲水人能服井花水甘熱與石流黃鐘乳等非其人服之亦能發背腦爲疽又分至日取水儲之後七日輙生物如雲母狀

費孝先卦影

至和元年成都人費孝先遊靑城詣老人村壊其竹牀孝先欲償其值老人笑曰子視其下書云此牀某年某月日爲費孝先所壊誠有數子何償焉孝先知其異乃畱師事之老人授以易範圍卦影後數年孝先名聞天下四方治其學者所在而有皆自托於孝先眞僞不可知也

看茶啜墨

眞松煤遠煙自有龍麝气世之嗜者如滕達道蘇浩然呂行甫暇日晴暖研墨水數合弄筆之餘乃啜飲之蔡君謨嗜茶老病不能飲但把玩而已看茶啜墨亦事之可笑者也

正獻公焚聖語

杜正獻公爲相蔡君謨孫之翰爲諫官屢乞出仁宗曰卿等審欲得郡當具所欲奏來於是蔡除福州孫除安州正獻公曰諫官無故出終非美事乞且依舊上可之退書聖語時陳恭公爲執政不肯書曰吾初不聞正獻懼遂焚之由此罷相議者謂正獻當明白奏審不當遽焚其書也

賈婆婆

溫成皇后乳母賈氏宮中謂之賈婆婆賈昌朝結之謂之姑姑臺諌論其姦吳春卿欲得其實而不可近侍有進對者曰臺諫近日言事虛實相半如賈姑姑事豈有是哉仁宗黙然久之曰賈氏實曾薦昌朝非仁宗盛徳豈肯以實語臣下

世有顯人

李士衡之父豪恣不法誅死士衡進用王欽若欲言之而未有路防眞宗論時文之敝因言路振文人也然不識體上曰何也李士衡父誅死而振爲贈言曰世有顯人上頷之士衡以故不大用

論柳宗元

敢爲妄誕居之不疑呂溫爲道州衡州及死二州之人哭之逾月客舟之道於永者必呱呱然𨿽子產不至此溫何以得之其稱溫之弟恭亦賢豪絕人者又云恭妻裴延齡女也孰有士君子肯爲延齡壻乎宗元與伾文交蓋亦不羞於延齡者也

論金土同價

齊髙帝云當使金土同價意則善矣然物豈有此理哉孟子曰物之不齊物之情也巨屨小屨同價人豈爲之哉孟子亦自忘此言爲菽粟如水火之論金不可賤如土猶土不可貴如金也堯之民比屋可封桀之民比屋可誅若信此說則堯時諸侯滿天下桀時大辟徧四海也

靑苖錢

儋耳進士黎子云言城北有唐村老人曰允從者問子云宰相何苦以靑苖錢困我於官有益乎子云言官患民貧富不均富者逐什一益富貧者取倍稱至鬻田質口故爲是法以均之允從曰貧富不齊自古已然𨿽天公不能齊也民有貧富猶器有厚薄也子欲磨其厚以等其薄厚者未動而薄者先穴矣此負薪能談王道者耶

巫蠱

漢武帝惡巫蠱如仇讎蓋夫婦君臣父子之間嗷嗷然不聊生矣然史記封禪書云丁夫人雒陽虞初等以方祠詛匈奴大宛已且爲巫蠱何以責其下此最可笑

字謎

鮑明遠詩有字謎三首飛泉仰流者舊說是井字又幹之一九隻立無偶坤之二六宛然雙宿云是小字又頭如刀尾如鉤中間橫四角六右面負兩刃左邊雙屬牛乃字也

論墨

近人論墨不取其光光而不黒是爲棄墨黑而不光索然無神气亦復安用要使其光靑而不浮湛湛如小兒目睛乃佳

佛菩薩語

濟南監鎭宋保國出其所集王荊公華嚴余曰華嚴有十八卷今獨解其一何也公謂我此佛語至深妙他皆菩薩語耳曰余於藏經中佛語取雜菩薩語中復取菩薩語雜佛中子能識其非是乎曰不能也非獨子不能荊公亦不能也予昔在岐下聞河陽豬至美使人往致之使者醉豬夜逸買他豬以償吾不知也客皆大詫以爲非他產所及已而事敗客皆大慚今荊公之豬未敗耳屠者賣肉娼者歌唱或因以悟子若一念淸淨墻壁瓦礫皆說無法而云佛語深妙菩薩不及豈非夢中語乎保國曰惟

李赤詩

姑孰堂十詠怪其語不類太白王平甫云此李赤詩也赤自比李白故名赤後爲厠鬼所惑死今觀其詩止於此以太白自比其心疾已久矣豈厠鬼之罪耶

論茶

除煩去膩不可缺茶然暗中損人不少吾有一法每食已以濃茶潄口煩膩皆出旣令脾胃不知肉在齒間消縮脫去不煩挑刺而齒性便若緣此堅宻率皆用中下茶在上者亦不常有數日一啜不爲害也此大有理

魯直詩文

黃魯直詩文如蝤蛑江瑤柱格韻髙絕盤飡盡廢然不可多食多食則發風動气

論漆

漆畏蟹予嘗使工作漆器工以蒸餅潔手而食之宛轉如中毒狀急以蟹食之乃蘇墨入漆書善然以少蟹黃敗之乃可不爾卽堅頑不可用也

二紅飯

今年東坡収大麥二十餘石賣之價甚賤而粳米適盡故夜課奴婢舂以爲飯嚼之噴噴有聲小兒女相調云是嚼虱子然日中腹饑用漿水調淘食之自然甘酸浮滑有西北村落气味今日復令庖人雜小豆作飯尢有味老妻大笑曰此新樣二紅飯也

大禹周公

東坡將別乞一言於徐仲車曰自古皆有功獨稱大禹之功自古皆有才獨稱周公之才以其有徳以將之故耳

類說卷九

欽定四庫全書

類說目錄

卷十

仇池筆記下

論設醴

服松脂

孔北海

梁賈

雞唱

王晉卿墨

徐仲車二反

論漢武帝

硬黃臨二王書

魯直詩

寶應民

佛受戒平寃

君謨書

張子野詩

林檎詩

鳯咮研

李十八艸書

楊凝式書

杜甫詩

與曇秀唱和

文與可詩

論董秦

樂天燒丹

盤遊飯骨董羮

參寥詩

煮豬頭頌

艸詩

端午日采艾

治內障眼疾

潘谷墨

雪堂義尊

顏魯公臨逸少字

歐公書

荊公書

眞人之心

搬運法

勤修善果

眾狗不悅

三老人問年

夢韓魏公

眞一酒

法報化三身

蒸豚詩

儋耳地獄

五穀耗地气

梅詢非君子

吳育不相

時無英雄竪子成名

永洛之役

二李優劣

太尉足香

西徵途中詩

招髙麗

易書論語說

太極眞人

論金鹽

放生池碑

三駿馬

誦金剛經

神淸洞

論杜甫杜鵑詩

轑釜

論淳於髠

竹雄雌

禁不殺生

廣利王召

類說目錄

欽定四庫全書

類說卷十

宋曾慥編仇池筆記下

論設醴

楚元王爲穆生設醴王戊卽位忘設穆生遂謝病去申公白公畱戊稍淫暴二人諫不聽赭衣雜舂於市申公愧之歸魯而趙綰王臧言於武帝以蒲輪召卒坐綰賍事病免穆生逺引於未然之前申公眷戀於旣然之後謂禍福皆天不可避絕者未必然也

服松脂

松脂以眞定者爲良細布袋盛漬水中沸湯煮之浮水面者笊掠取投新水久煮不出者棄不用入白茯苓末杵羅爲末每日取三錢著口中用少熱水潄仍如常法揩齒更啜少許熟水熱之仍潄齒牢牙駐顏烏髭也

孔北海

王鞏云張安道說蘓子瞻比孔北海諸葛孔明曰孔明吾豈敢望北海或似之然不至若是之惷也夫孔明以忠義气節冠天下其勢足與曹操相輕重決非兩立者北海以一死捍漢豈所謂輕於鴻毛者何名爲惷哉

梁賈

梁民有賈於南者七年而返茹啖海藻呼吸山川之秀飲泉之香食土之潔泠冷然風气如在其左右倦遊以歸且謂得道徜徉舊都莫已若也入其家登其堂視其妻返驚以走妻勞之則曰何關於汝唾而不顧曰若何足以當我竟逐其妻賈歸三年鄕人憎其行不與爲婚及土地風气烝變其毛髮啜菽飲水動搖其肌膚前日之丑稍稍復故於是還其室相待如初君子謂是行也賈薄於義多矣富易交不常其所守名教之罪人乃不知學術者蹈而不知恥也交戰利害之場相靡是非之境往往忠臣爲敵國孝子爲降虜前後紛紛何獨梁賈也耶

雞唱

光黃人二三月羣聚謳歌不中音律宛轉如雞唱耳與雞人唱漏防相似但極鄙野漢官儀宮中不畜雞汝南出長鳴雞衛士俟於朱雀門外專傳雞唱又應劭曰今雞鳴歌也晉大康地道記曰後漢衛士習此曲於闕下歌之今雞唱是也顏師古不攷古本妄破此說今予所聞豈雞唱之遺音乎土人謂之山歌云

王晉卿墨

王晉卿遺墨用黃金丹砂墨成價與金等三衢蔡璢自煙煤膠外一物不用特以和劑有法甚黑而光殆不減晉卿胡人謂犀黑暗象白暗可以名墨亦可以名茶

徐仲車二反

徐積字仲車古之獨行於陵仲子不能過然其詩文則怪而放如玉川子此一反也耳瞶甚畫地爲字乃始通終日面壁坐不與人接而四方事無不知此二反也

論漢武帝

治道無足觀者惟踞厠見衛靑不冠不見汲黯爲可佳耳若靑奴才雅宜防痔踞厠見之政其宜也

硬黃臨二王書

王防稽父子書存於世者蓋一二數唐人薛禇之流硬黃臨仿亦足爲貴

魯直詩

讀黃魯直詩如見魯仲連李太白不敢復論鄙事𨿽若不入用亦不無補於世也

寶應民

秦大虛言寶應民有以嫁娶防客者酒半客一人徑起出門主人追之客將赴水主人急持之客曰有婦人以詩召我其詞雲長橋直下有蘭舟破月衝煙任意遊金玉滿堂何所用爭如年少去來休倉惶就之不知其爲水也

佛受戒平寃

李如損之妹旣笄發病見前世寃對日日笞之遂歸誠佛法夢中見佛與受戒平遣寃者李因蔬食不嫁

君謨書

僕嘗論蔡君謨書爲本朝第一議者多以爲不然或謂君謨書爲弱殊非知書者若江南李主外勁險而中實無有此眞可謂弱者以李主爲勁則宜以君謨爲弱

張子野詩

筆老妙歌詞乃餘波爾華州西溪云浮萍破處見山影野艇橫來聞艸聲和我詩云愁似鰥魚知夜永懶同蝴蝶爲春忙若此之類皆可追配古人而世俗但稱其歌詞昔周昉畫人物入神气但知有周昉士女可謂未見好徳如好色者歟

林檎詩

子邁防作林檎詩云熟顆無風時自落半腮迎日鬭鮮紅於等輩中號有思致者今已老無他技嘗作酸尉有詩云葉隨流水歸何處牛帶寒鴉過晚村此亦可人

鳯咮研

僕好用鳯咮石研論者多異同蓋少得眞者黯淡灘石亂之耳唐彥猷以靑州紅絲石爲佳或云惟堪作骰盆蓋未見佳者

李十八艸書

劉十五論李十八艸書謂之鸚哥嬌意謂鸚鵡能言不過數句大率雜以鳥語十八後稍進以書問僕近日比舊如何僕答曰可作秦吉了矣

楊凝式書

唐末五代文章卑泥字畫從之而楊凝式書筆迹雄彊往往與顏柳相上下今世多稱李建中宋宣獻此二人書僕所不曉宋寒而李俗殆是浪得名惟蔡君謨詩書姿格旣髙而學亦至當爲本朝第一

杜甫詩

詩固無敵然自致逺以下句甚村陋也世人雷同不復譏評過矣然亦不能掩其羙也

與曇秀唱和

余在廣陵送客山光寺曇秀作詩云扁舟乘興到山光古寺臨流勝气藏慚愧南風知我意吹將艸木作天香餘和云閙裏淸遊借隙光醉時眞境發天藏夢回拾得吹來句十里南風艸木香

文與可詩

昔對歐公誦文與可詩云羙人卻扇坐羞落庭下花公云世間元有此句與可拾得爾

論董秦

玉川子月蝕詩云嵗星主福祿官爵奉董秦詳味此語當是無功而享厚祿者董秦李忠臣也天寶末屢戰立功亦頗知義代宗時吐蕃犯闕徴兵秦卽日赴難或勸擇日答曰君父在難乃擇日耶後污朱泚僞命誅考其終始非無功而享祿者不知玉川子何以有此句

樂天燒丹

樂天作廬山艸堂燒丹欲成而鑪鼎敗明日忠州刺史除書至乃知世間出世間事不兩立也

盤遊飯骨董羮

江南人好作盤遊飯鮓脯膾炙無有不埋在飯中裏諺曰掘得窖子羅浮穎老取凡飲食雜之名骨董羮詩人陸道士出一聨云投醪骨董羮鍋內掘窖盤遊飯椀中

參寥詩

夜夢參寥攜一軸詩見過覺而記其飲茶詩兩句云寒食淸明都過了石泉槐火一時新夢中問火固新矣泉何故新答曰俗以淸明日淘井

煮豬頭頌

淨洗鍋淺著水深壓柴頭莫放起黃州賤如土富者不肯食貧者不解煮有時自家打一碗自飽自知君莫管

艸詩

杜子美有除艸一篇蜀中謂之毛毛芒可畏觸之如蜂蠆治風疹以此艸防之一身失去葉背紫者入藥杜詩注云音潛山韭也

端午日采艾

端午日日未出時以意求艾似人者采之以灸殊效一書中見之忘其爲何書也艾未有眞似人者於明暗間以意命之而已萬法皆妄無一眞者此何疑也

治內障眼疾

本艸云熟地黃麥門冬車前子相雜治內障服有效屢試信然其法細搗羅蜜丸如桐子大三藥皆難搗羅和合異常甘香眞奇藥也露蜂房蛇蛻皮亂髮各燒灰存性取錢酒服治瘡久不合

潘谷墨

墨旣精妙而價不二一日忽取欠墨錢劵焚之飲酒三日發狂赴井死人下視之趺坐井中尙持數珠也

雪堂義尊

元祐中駙馬都尉王晉卿致墨十數品雜研之作數十字以觀色之淺深若果佳當搗和爲一品酒之和者謂之雪堂義尊今又爲雪堂義墨耶

顏魯公臨逸少字

顏眞卿寫碑惟東方朔贊最爲淸雄後見逸少本乃知魯公字字臨此𨿽大小相懸而意良是非自得於書未易爲言之也

歐公書

歐公用尖筆作方濶字神采秀發膏潤無窮後人見之如見其淸晬丰頰雅趣裕如也

荊公書

王荊公書得無法之法然不可學學之則無法僕書作意求之頗似蔡君謨稍得意則似楊風子更放則似言法華

眞人之心

道家云心不離田手不離宅又云眞人之心若珠在淵眾人之心若瓢在水

搬運法

揚州有武官官二廣十餘年終不染瘴面紅膩腰足輕快初不服藥惟每日五更起坐兩足相向摩湧泉無數以汗出爲度歐公平日不信仙佛笑人行气晚年云數年來足瘡一防痛不可忍近有一人傳一法用之三日不覺失去其法垂足坐閉目握固縮穀道搖颭兩足如蹴毬狀气卽伏气平復爲之日八九得暇卽爲乃搬運防法也文忠痛已卽不廢當有益

勤修善果

佛言三千大千世界空華亂起亂滅而況我在此空華起滅之中寄此須貴賤壽夭得失賢愚所計幾何惟有勤修善果以升神明照遣虛妄以誠知本性最爲著身要事也

眾狗不恱

惠州市寥落然猶日殺一羊不敢與在官者爭買時囑屠者買其脊骨間亦有微肉熟煮熱漉井水不熱則泡不除隨意用酒薄鹽炙防焦食之終日摘剔得防肉於牙綮間如食蟹螯三五日一食甚覺有補子由三年堂庖所食芻豢滅齒而不得骨豈復知此味乎此𨿽戲語乃可施用用此法則眾狗不恱矣

三老人問年

嘗有三老人相遇或問之年其一曰吾年不可計但憶少時與盤古有中外一曰海水變桑田吾輙下一籌已滿十屋矣一曰吾所食蟠桃棄其核昆侖之下今與昆侖齊以予觀之與蜉蝣朝菌何以異哉

夢韓魏公

夜夢登合江樓月色如水韓魏公跨鶴來曰被命同領劇曹故來相報他日北歸中原當不久也

眞一酒

余在白鶴新居鄧道士忽叩門時已三鼓家人盡寢月色如霜其後有偉人衣桄榔葉手攜鬥酒丰神英發如呂洞賔曰子嘗眞一酒乎就坐三人各飲數杯擊節髙歌合江樓下海風振水大魚皆出袖出一書授予乃眞一法及修養九事其末云九霞仙人李靖書旣去恍然

法報化三身

近讀六祖壇經說法報化三身使人心開目明然尙有一諭眼見是法身能見是報身所見是化身何謂眼見是法身眼之見性非有非無無眼之人不免見黑眼睛枯亡見性不滅則是見性不緣眼但無去無來無起無滅故云眼見是法身何謂能見是報身見性𨿽存眼根不具則不能見若安養其根不爲物障常使光明洞徹見性乃全故云能見是報身何謂所見是化身性根旣全一彈指頃千變萬化縱橫變滅俱是妙用故云所見是化身

蒸豚詩

王中令旣平蜀饑甚入一村寺僧醉甚箕踞公欲斬之僧應對不懼公奇之公求蔬食云有肉無蔬餽蒸豬頭甚美公喜問止能飲酒食肉耶爲有他技也僧言能詩公令賦蒸豚立成云嘴長毛短淺含臕久向山中食藥苖蒸處已將蕉葉裹熟時兼用杏漿澆紅鮮雅稱金盤飣熟軟眞堪玉箸挑若把羶根來比並羶根自合喫藤條公大喜與紫衣師號

儋耳地獄

儋耳城西民處子病死兩日復生云黃昏有人引至官府簾下言誤追庭下一吏云無罪可放還見獄在窖中系者皆儋人僧尼十六七有一嫗身皆黃毛如驢馬械而坐處子識之儋僧之室也又一僧死二年其家方大祥有人持盤飡及數千至付僧僧持數百饋門者及持飯入門系者紛爭取其飯僧所食無幾又一僧至見者皆擎跪作禮僧曰此人可差人送還處子驚悟是僧豈所謂地藏菩薩者耶

五穀耗地气

吾昔有田在蘄水僅種一鬥得稻十斛問其故云連山皆野艸散水不生五穀地气不耗故發如此以是知五穀耗地气爲最甚王莽末天下旱蝗黃金一斤易米一斗至建武二年野谷旅生野蠶成繭五年漸少而農事益修蓋久不生谷地气亡所耗蘊蓄日久發而爲野蠶旅谷地不生艸木者多產金錫亦其理也

梅詢非君子

眞宗時或薦梅詢者上曰李伉言其非君子時伉之沒二十年矣歐公嘗問蘇子容宰相沒二十餘年能使人主追信其言者以何道子容曰無心故耳

吳育不相

陳執中罷相仁宗問誰可代卿者執中舉吳育上卽召之防乾元節宴育偶醉坐睡忽驚顧撫牀呼其從者上愕然卽除西京畱臺執中𨿽俗吏亦可賢也育之不相命矣晚節有心疾亦難大用

時無英雄竪子成名

先友史經臣曰阮借登廣武而嘆曰時無英雄竪子成名蓋謂沛公爲竪子乎曰非也傷時無劉項竪子指晉魏間人耳李太白登廣武詩曰沈酒呼竪子狂言非至公乃知太白亦誤認嗣宗與先友無異嗣宗𨿽放蕩本有志於世者晉魏間多故一放於酒耳何至以沛公爲竪子乎

永樂之役

張舜民云永樂之役李舜舉徐禧李稷皆在虜中上以手詔賜西人云若能保全吏士當盡復侵地詔未至而舜舉等已死聖意可謂重一士而輕千里惜此等不被其賜也哀哉

二李優劣

中官李舜舉死於永樂將死以故紙半幅書曰臣舜舉死無所恨但願陛下勿輕此賊使黠者間走以聞時李稷亦將死書紙尾曰臣稷死上爲一慟然二人優劣賢不肖已可見矣

太尉足香

方李憲用事士大夫或奴事之穆衍孫路至爲執袍王中正盛時兪充令妻執板以侑酒彭孫本一刼盜招出气陵公卿韓持國至詣其第出妓飲酒酣慢持國持國不敢對然嘗爲李憲濯足曰太尉足何香也憲以足踏其頭曰奴諂不太甚乎孫在許下私招逃軍三百人役之予時將乞許覬至郡考實斬訖乃奏防除潁而止

西徵途中詩

張舜民通練西事稍能詩從髙遵裕西徵回途中作詩曰靈州城下千株柳總被官軍砍作薪他日陽闗歸去後將何扳折贈行人靑岡峽裏韋州路十去從軍九不回白骨似山山似雪將軍莫上望鄕臺爲李察所奏貶郴州監稅舜民云官軍圍靈武不下糧盡而返西人城上問官軍漢人瓦擦否答曰瓦擦城上皆笑瓦擦者慚惶也

招髙麗

王炳之言昔爲宻院檢詳見髙麗公案始因張誠一使契丹於軍帳中見髙麗人私語本國主向慕中國之意歸而奏之先帝始有招徠之意樞宻使呂公弼迎合親書紮子乞招迎遂命發運使羅極遣商人招之天下知罪極而不知罪公弼如誠一蓋不足道也矣

易書論語說

孔壁汲冡竹簡科斗皆漆書也終於蠧壊漢編鐘石鼓益堅古人爲不朽之計至矣然其妙意所以不墜者特以人傳之耳易言神而明之存乎其人吾作易書傳論語說亦粗備矣嗚呼又何以多爲

太極眞人

東海徐則隠居天臺絕粒養性太極眞人徐君降曰汝年八十當爲王者師然後得道晉王廣聞名召之則曰吾今年八十三王來召我徐君之言驗矣遂詣揚州王請授道辭以時日不利後數日死道路皆見其徒步還山云得放還乃取經書分遺弟子而去旣而防至眾以爲髙世之人義不爲帝所污不肯傳道而死徐君之言聊以避禍豈所謂危行言遜者耶不然煬帝之行鬼所唾也而太極眞人豈置之牙齒間哉

論金鹽

王莽敗時省中黃金三十萬斤陳平用四萬斤間楚董卓郿塢金亦多其餘賜三五十斤者不可勝數近世金不以斤計𨿽人主未有以百金與人者何古多而今少也鑿山披沙無虛日金爲何往哉頗疑寶貨神變胡可不知復歸山澤耶嘗聞鹽亦然峽中大寧監煎鹽日有定數若大商覆舟則鹽數頓增乃知尋常便液之出不拘逺近皆歸本源也

放生池碑

湖州有放生池碑載其所上肅宗表云一日三朝大明君子之孝問安視膳不攺家人之禮魯公知肅宗有愧於此乎孰謂公區區於放生哉

三駿馬

唐李將軍司訓作明皇摘圖嘉陵山水帝乘驃起三駿與諸王嬪禦十數騎出飛仙嶺下初見平陸馬皆若驚而帝馬見小橋不進止作此狀不知三駿爲何今乃見岑參詩有衛馬赤驃歌云赤驃胡騶金剪刀平湖剪出三駿髙乃知唐禦馬多剪治而三駿其飾也

誦金剛經

近嵗有人取銀鑛至深處聞人誦經聲發之得一人云吾亦取鑛者以山壊不得出居此不知幾年平生誦金剛經嘗以經自隨每有饑渴之心則有人自臍下以餅餌遺之殆此經變現也道家言守一若饑一與之糧若渴一與之漿此人豈得所謂一者乎

神淸洞

曹渙遊嵩山中途道士坐於石上喚曰汝非蘇轍之壻曹渙乎顧其侶曰何人曰老劉道士寓此未嘗與人語道士曰蘇軾歐陽永叔門人汝以永叔爲何等人渙曰文章忠義爲天下第一道士曰世所知者如是而已我永叔同年也此袍得之永叔蓋嘗破而不補未嘗垢而洗也近得書甚安汝豈不知神淸洞乎汝與我以某年某月某日同集某處我當年以某月日化於石上復坐不復語渙亦行入山果如期化於石上

論杜甫杜鵑詩

南都王誼伯謂杜子美詩歷五季兵火多舛缺且如西川有杜鵑東川無杜鵑涪萬無杜鵑云安有杜鵑蓋是題下注斷自我昔遊錦城爲首句誼伯爲誤矣子美詩備諸體豈可以文害辭詞害意耶原其意類皆有感亦詩之比興離騷之義歟按博物志杜鵑生子寄之他巢百鳥爲飼之江東所謂杜宇昔爲蜀帝王化禽飛去舊城荒也禽鳥至防知有尊故子美云重是古帝魂又曰禮若奉至尊譏當時刺史有不禽鳥若也明皇以後天步多棘刺史能造次不忘君者可數也嚴武在蜀賦斂刻剝實資中原是西川有杜鵑耳其廢王命擅軍旅絕貢賦如克遜在梓州爲朝廷憂是東川無杜鵑耳涪萬云安刺史防不可考凡承君者爲有也懷二者爲無也誼伯又云子美不應疊用韻子美自我作古疊韻何害於詩

轑釜

髙祖防時過其丘嫂食嫂厭叔與客陽爲羮盡轑釜由是絕嫂及立齊太子而伯子獨不得侯太上皇以爲言髙祖曰非敢忘也爲其母不長者封羮頡侯髙祖號大度不記人過然不置轑釜之怨獨不畏太上皇記分杯之語乎

論淳於髠

淳於髠一斗亦醉一石亦醉於州閭之間男女雜坐幾於亂矣何諷之有蓋有防意以多少知無常知飲酒之非我觀變識妄平生之嗜亦少衰矣是以托於放蕩之言而能規荒主長夜之飲世未有識其趣者

竹雄雌

竹有雄雌雌者多筍故種竹當種雌自根而上至梢一節發者爲雌物無逃於陰陽信哉

禁不殺生

予少不殺未能斷也近年始能不殺豬羊性嗜蟹每見餉者皆放之江中𨿽知無活理庶幾求一活使不活亦愈於烹煎也親遭患難不異雞鴨之在庖廚不忍以口腹之故使有生之類受無量怖苦爾猶恨未能忘味食自死物也

廣利王召

予一日醉眠有魚頭鬼身者自海中來云廣利王請端明予被褐履艸黃冠而去亦不知身步入水中但聞風雷聲有頃豁然明白眞所謂水晶宮殿也其下驪目夜光文犀尺璧南金火齊不可仰視珊瑚琥珀不知幾多也廣利佩劍冠服而出從二靑衣予曰海上逐客重煩邀命有頃東蓬眞人南溟夫人造焉出鮫綃丈餘命予題詩予賦曰天地𨿽虛廓惟海爲最大聖王皆祀事位尊河伯拜祝融爲異號恍惚聚百怪二气變流光萬里風雲快靈旗搖虹纛赤虯噴滂湃家近玉皇樓彤光照無界若得月明珠可償逐客債寫竟進之有鱉相公言蘇軾不避忌諱祝融字犯王諱王大怒予退而嘆曰到處被鱉相公敗壊

類說卷十﹤子部﹐雜家類﹐雜纂之屬﹐類說﹥

欽定四庫全書

類說目錄

卷十一

幽明錄

天賜簡策

頭風

鄭老奴

恥與魑魅爭光

人言鬼可憎

郭長生

幽怪錄

貧在膏肓

烏將軍娶婦

韋女嫁張老

狐誦通天經

申蘭申春

人礦院

君山鸚鵡

王母女玉巵娘子

威污蠖

輕素輕紅二防器死劉禛庇生顧總

女郎鸞腦令

三耳秀才

兜國

滕六降雪防二起風黃石化金

橘中之樂不減商山癭中猱

和神國

隴右山川掠剰使明皇觀揚州上元

胡僧咒海水

冢狐學道成仙

女畱靑花氊履娶耐重鬼

芝田錄

學慚防獄智乏雞碑賜宋璟鐘乳

陸贄何面孔

房琯不是滅賊手李林甫妬賢嫉能

魏徵寢疾

開眼認取新婦

武王以妲己賜周公

紙鳶系詔

木鵞系詔

麥是何姓

朕以全樹借汝

父如你面

髙宗鍼百防

持盂判選

推倒平淮西碑

恵山泉水遞

市中用小斗

含元殿柱材

諱樂不歡笑

姓談乞官

詣葫蘆生問命惡文親表一時奉獻必不失歸命侯太公遇文王贊

糶米救旱

杜書記平善

禦李子

元公餒死空谷

式盤占失牛

兄弟訟財

魚鑰

類說目錄

欽定四庫全書

類說卷十一

宋曽慥編幽明錄

天賜簡防

漢何比干有老嫗年可八十餘求避雨雨甚而衣不濕比干延入待之乃曰君先出後稷自堯至晉有陰功今天賜之防如簡長九寸以授之曰子孫能佩者富貴言訖不見

頭風

羊祐患頭風治之祜曰生三日時首向北戶覺風吹意甚患之不能語耳病源旣逺不可治也

鄭老奴

王輔嗣注易笑鄭云老奴甚無意夜久忽聞外間有著屐聲須臾而入自云是鄭曰君少年何以穿鑿文句妄譏老子言訖而去輔嗣暴卒

恥與魑魅爭光

嵇康燈下操琴忽一人長丈餘黒面單衣帶革康熟視乃吹火滅曰恥與魑魅爭光

人言鬼可憎

阮徳如嘗登厠見一鬼長丈餘色黒而眼大著白單衣手上摸相去咫尺徳如心安气定笑曰人言鬼可憎果然如是鬼赧而退

郭長生

宋嘉中泰山巢氏居晉陵家婢采薪忽一人隨婢還家不使人見與婢飲宴輒吹笛而歌歌雲閒夜寂以淸長笛亮且鳴若欲知我者姓郭字長生

幽怪錄

貧在膏肓

杜子春落魄資產蕩盡有老人與錢三百萬不告姓而去旬歳稍盡去馬而驢而徒老人又與錢千萬數年後貧過昔日老人又與三千萬曰此而不痊貧在膏肓矣子春曰感叟深惟叟所使老人曰中夜見於雙檜之下及期而往老人黃冠絳帔與登華山堂中有藥鑪玉女環立靑龍白虎分據前後日暮戒曰愼勿言萬苦皆非眞實但安心莫懼道士適去而千乘萬騎拔劍張弓逼問姓名皆不對俄猛虎毒蛇蝮蠍萬計爭與搏咥子春神色不動有人稱大將軍執子春之妻鞭捶煮研苦不可忍妻曰得公一言卽性命全也子春終不顧將軍曰此賊妖術已成勑左右斬之魂魄被領見陰府君刀山鑊湯之苦無不備嘗然心念道士之言似亦可忍已受罪畢府君曰此人不合作男乃生作單父王家女終不失聲目爲啞女旣長適同鄕盧珪盧珪親迎爲妻數年生一男聰慧無比盧抱兒與言終無詞盧大怒撲兒於石上應手而碎子春愛生於心不覺失聲未息身坐故處道士亦在前時五更初矣俄紫焰穿天焚屋道士曰措大誤人如此子之心喜懼哀怒惡欲皆能忘所未臻者愛而已使子無噫聲吾藥成子亦上仙矣指路使歸嘆恨而去

烏將軍娶婦

郭元振開元中下第自晉之汾夜行失道有宅門宇甚峻堂上燈燭而悄無人俄聞女子哭聲公曰人耶鬼耶曰妾鄕有烏將軍能禍福人毎歳鄕人擇美女嫁焉父利鄕人之金潛以應選棄妾此室而去將軍二更當來公大憤曰吾力救不得當殺身以徇語未久車馬駢闐紫衣吏入復走曰相公在此旣而將軍入公出揖曰聞今夕佳禮願爲小相將軍喜而延坐因割鹿臘公取佩刀捉其腕而防之將軍失聲而去天明視其手乃豬蹄也俄聞哭聲漸近乃女父母舁櫬而來將收其屍公具告焉乃令鄕人執弓矢尋血而行入大冢中見一大豬無前左蹄走出而斃公納其女爲側室

韋女嫁張老

張老者六合縣園叟鄰有韋恕女旣笄招媒媼訪良壻張老曰幸爲求之媼罵曰豈有衣冠女子肯嫁園叟耶叟曰但一言之不從則已媼入言之韋恕曰今日得五百緍則可老曰諾不移時而錢至韋大驚曰吾度其必無而言之今如之何不得已遂許焉其女無怍色親戚咸惡之老曰今旣相厭去亦何難王屋山下有小莊明旦且歸他日相思可令大兄來天壇山南相訪旣出去杳無耗後數年恕令義方至天壇山訪之遇昆侖奴曰大郎子何久不來引至甲第中花榮煙媚鸞鶴徘徊及門聞珠佩聲靑衣引一人戴逺遊冠絳綃衣引韋前拜乃張老也言曰人生勞苦若在火中愁焰日熾兄久客何以自娛賢妹略梳頭卽奉見引入堂內沈香爲梁玳瑁帖門碧玉窻眞珠箔妹略序寒溫而已張老曰兄不可久居奉金二十鎰並一故席帽曰兄若無錢可於揚州賣藥王老家取一千萬持此爲信韋歸持帽往王老家果得錢

狐誦通天經

裴仲元家鄠北因逐兔入大冢有狐憑棺讀書仲元搏之不中取書以歸字不可認識忽有胡秀才請見曰行周乃憑棺讀書者裴曰何書也曰通天經非人間所習足下誠無所用願奉百金贖之裴不應又曰千鎰又不應客怒拂衣而起裴內兄韋端士已死忽逢之曰聞逐兔得書吾識其字乃出示之韋云爲胡秀才取爾遂失不見裴亦尋卒

申蘭申春

尼妙寂姓葉氏初嫁大賈任華父升與華往長沙忽夢父泣曰吾與汝夫湖中遇盜殺我者車中猴門東艸夢其夫曰殺我者禾中走一日夫妙寂不解有李公佐者能辧隠語謂曰殺汝父者申蘭殺汝夫者申春耳猴申生也車去兩頭故申字艸而門東蘭字禾中走者穿田也亦申字一日加夫春字妙寂乃易男服泛傭江湖聞蘄黃間有申村申村有申蘭兄弟黙往求傭年餘無知其非丈夫者二盜飲醉妙寂奔告有司而獲之詞伏就法而從釋教

人礦院

雀環司戎宣郎之子遇疾見黃衫二吏逮入城榜其門曰判官院杻系數千吏入告出曰判官傳語不務成家但恣酒色輕杖放歸若踵前非必無容恕環曰判官謂誰曰司戎郎也環曰此身不入何以受刑吏曰入則不得出矣凡人有三魂一魂在家一魂受刑爾街西有門榜曰人礦院大石周圍數里有數千大鬼石東有杻械數千人防名拽投石上椎碎付磑獄者火獄者湯獄者行及城門見一吏南走曰黃河欲分一枝前者天令三丁取一計功不集今請二丁取一環寤其家泣候之已七日矣後數月河中節度使薛公奏分河一枝減衝城之勢初奏三丁取一復請二丁取一竟如所見

君山鸚鵡

隋栁歸舜自巴陵泛舟遇風至君山登防行數里有鸚鵡數千相呼姓字有名武遊郎者阿蘇兒者武仙郎者自在先生者踏蓮露者武遊郎曰昔見漢武帝乘郁金楫泛積翠池自吹縹玉笛武仙郎曰栁十二遭風得臻異境所謂因病致妍耳下官禽鳥不能致力爲轉逹桂家娘子遙呼曰何春有客卽有捧水精者何春呼鳯花臺何不看客卽有鸚鵡飛至誦玉樓近詩歸舜因誦薛道衡江總數篇鳯花臺曰近代非不靡麗殊少骨气忽有二道士曰君船風便何不急回授一尺綺曰以此掩眼卽去矣歸舜忽飛逹舟所

王母女玉巵娘子

有崔書生於東周邏谷口見一女郎具聘娶之崔母曰新婦妖美必是狐媚傷害於汝女曰侍奉箕箒便望終身而尊夫人待以狐媚明日便行矣明日入山遂失所在後有胡僧曰若所納妻王母第三女玉巵娘子若住一年舉家必仙矣崔生嘆恨不已

威污蠖

來君綽夜行投宿野人家主人自稱威污蠖奴曰蝸兒方丈水陸畢陳明日視其處惟污池有大螾長數尺蝸螺皆甚大因吐出昨夜所食靑泥污水數升

輕素輕紅二防器

曹江州防軍官舎有木偶人自言輕素某與輕紅是謝宣城家俑偶隠侯家老蒼頭所也昔在壙中方持湯與樂家娘子濯足忽二賊執燈而至娘子跣足化爲白螻賊見輕紅等二防器不惡可與小兒爲戲具自爾流落數家廬山人欲輕素作舞姬便當奉辭

死劉楨庇生顧總

顧總爲縣吏數被鞭捶因逃墟墓之間有二黃衣人曰劉君頗憶昔日周旋否僕二人乃王粲徐幹君前身是劉楨因出防中書曰此若集也總一覽了然明悟乃攜集見縣宰宰大驚曰不可使劉公幹爲小吏卽以賔禮待之時謂死劉楨猶庇得生顧總

女郎傳鸞腦令

竟陵掾劉諷夜投空館有四女郎至靑衣曰紫綬屈劉家六姨舅母南陵翹翹將溢奴來此間好風月彈琴詠詩大是好事竟陵判司不足回避俄頃三女至攜一小兒設犀角酒樽象杓一女郎傳口令曰鸞腦老頭腦好好頭腦鸞老又笑曰昔賀若弼弄長孫鸞侍郎以其年老口喫又無髮故造此令又歌曰明月淸風良宵防同星河易翻歡娛不終緑樽翠杓爲君斟酌今宵不飲何時歡樂又歌曰玉戶金缸願陪君王邯鄲宮中金石絲簧衛女秦娥左右成行紈縞繽紛翠眉紅妝王歡轉盼爲王歌舞願得君歡長無災苦歌竟已五更又曰楊栁裊裊隨風急西樓美人春夢中翠簾斜卷千條入忽有黃衣人曰婆提王屈娘子速來女娘皆起明旦捨得翠釵雙只

三耳秀才

兗州佐史董愼逢黃衣使者曰泰山府君呼君決疑獄內愼布囊中汲水調泥封兩目負之而去忽唱曰範愼追董愼至君笑曰使範愼追董愼取左曹布囊盛右曹錄事可謂能防愼矣令愼知右曹錄事愼曰胥吏不知文字當州張審通秀才可用府君俄頃召審通補左曹錄事各賜縑衣魚須笏豹皮靴給狐之乘審通判狀申天曹府君受譴命塞通一耳通乞更判申府君加六天副正使謂審通曰非君不可正此獄塞君一耳與君三耳謂愼曰賴君薦賢當壽一周年相報復以泥封二人布囊送歸妻子云君亡精魂已十餘日審通額角湧出一耳尢聰時人曰天有九頭鳥地有三耳秀才

兜國

薛君曹忽見二靑衣駕赤犢出市中別有天地花木防茂曰此兜國也

滕六降雪防二起風

晉州刺史蕭志忠將以臘日爲畋防有樵者於霍山見一長人俄有虎兕鹿豕狐兔駢匝長人曰余防使者奉北帝命臘日蕭使君畋獵汝等若干合鷹死若干合箭死有老麋屈膝求救使者曰東谷嚴四善謀羣獸從行薪者隨覘之茅堂中有黃冠一人老麋哀請黃冠曰若令滕六降雪防二起風卽蕭君不復獵矣薪者回未明風雪竟日蕭果不出

黃石化金

侯適劍門外見四黃石大如斗收之皆化爲金適貨錢百萬市美妾十餘人大第良田甚多忽一老翁負笈曰吾來求君償債將我金去不記憶乎盡收拾妓妾投於笈亦不覺窄須臾已失所在後數年見老翁攜妓遊行問之皆笑不言逼之遂失所在

橘中之樂不減商山

巴卭人橘園霜後兩橘大如三斗盎剖開每橘有二老叟相對像戱談笑自若一叟曰君輸我龍女髮十兩瀛洲玉塵九斛龍縞襪八緉一叟曰橘中之樂不減商山但不得深根固蒂爲愚人摘下耳一叟取龍肝脯削食之俄而四叟共乘一龍足下雲起而去

癭中猱

伶人刁俊朝妻巴嫗項癭初如雞卵漸如數斗之囊中有琴瑟笙磬之音妻曰此疾誠可憎可決拆看有何物揮刃將及癭忽坼裂一猱跳出其妻防然大漸矣有黃冠叩門曰吾癭中猱兒本是老猴精解致風雨與漢江鬼愁潭老蛟往還天誅蛟搜索黨與故亡匿夫人蝤蠐之領今於鳯凰山神處得起雲膏塗之立愈俊朝如其言塗之隨手瘡合

和神國

李元之暴疾見一衣冠曰吾古弼也是汝逺祖欲至和神國無人擔囊汝可隨從飛舉甚速其國生百果一載一度暗換花實大瓠中盛以五穀不假耕種樹枝出五色絲不假蠶杼無蛟蚋蟣虱蜂蠍之虫無防梟鴉鵲之禽虎狼狐貍之獸四時之气如二三月人生二男二女居鄰則世世爲婚人壽一百二十無夭折疾病不置混所人無私倉餘糧棲畝要者取之十日一雨降必以夜古弼曰此國𨿽非神仙風俗不惡汝回爲世人言之

隴右山川掠剰使

韋元方外兄裴璞卒元方見武吏躍馬而來乃璞也言曰吾爲隴右山川掠剰使生人一飲一啄無非前定況財寶陰司所籍其獲有限過數則陰吏狀使乃掠之子之逢吾亦是前定合得白金二斤過此當掠故不厚也人生有命定不參差以道靜觀無復躁撓勉之哉

明皇觀揚州上元

開元正月望明皇謂葉仙師曰四方此夕何處極盛對曰天下無如廣陵帝欲一觀俄虹橋起於殿前師奏請行但無回顧帝步上之髙力士樂官數十人從行俄頃到廣陵士女仰望曰仙人現於雲中師曰請勅樂官奏霓裳羽衣一曲帝回闕後奏云廣陵上元夜有仙人乘彩雲自西來臨孝感寺奏霓裳羽衣曲一終而去上大悅

胡僧咒海水

葉靜能開元中講於明州奉化有父老白衣而髯者泣拜自稱曰寶藏之守龍也職在小海千秋無失乃獲稍遷茍失之則受炎沙之罰今九百餘年胡僧午日午時術成來喝水水漧寶無所隠炎沙誠不可逃仙師乃使靑衣人書墨符往海際黒煙四起有婆羅門仗劍持咒海水減半靑衣人隨墮馬又使黃衣人執朱符以往婆羅門又喝之海水十涸七八有白龍躍淺波中又使朱衣人執黃符往連喝不墮朱衣投符海水復舊婆羅門嘆曰何道士若此之能哉波停風息老父泣謝仙師終天皈附自是朝夕定省若門人焉

冢狐學道成仙

黨超元隠居華山夜有女子扣門曰妾南冢之狐學道成仙業圓願足後日當死箭下來曉獵徒有過者宜求獵狐道成後必有奉報明夕果有北方獵騎求宿遂厚遇之以獵狐祈於諸人次日獵騎果遇一狐斃於箭下持與超元超元潛送穴中復見前女泣謝曰道業𨿽成準例當死爲拆食無計復生今防深恩特全斃質仙路遙逺從此永辭火宅之中愁焰方熾能思靜理少息俗心亦可一念之間暫臻涼地藥金五十斤爲謝後有胡客來曰君有九天液金髙價酬之而去

女畱靑花氊履

尹縱之肄業中條山月夜有女子至綽約異常但耳稍黒畱宿極歡縱之畱靑花氊履一隻女拜乞萬端不與涕泣而去凝血在地氊履右蹄殻也至山下見大豬無後右蹄殻怒目而走走而斃也

娶耐重鬼

王煌自洛之緱氏莊道左有白衣姬設祭哭甚哀旁二婢曰娘子適裴郎已卒少孤無家可歸煌與同行到別墅成結縭之禮有道士任言曰君所偶乃威神之鬼也速絕尙可後數日又曰決死矣不信吾言至是惜哉明日以符投之當見本形煌投符立變爲耐重鬼曰與汝情意如此柰何聽妖道士言令吾形見捽煌臥牀上一踏而斃言曰此乃北天王右腿耐重也三千年一替化形成人擇取而替之煌得坐死滿三千年亦當求替今旣臥亡終天不復得替矣芝田錄

學慚防獄智乏雞碑

前輩詩云書後欲題三百顆洞庭須待滿林霜後人多言率爾成章不知南朝有人於紙尾寄洞庭霜橘三百顆也予學慚防獄智乏雞碑因省前逹之言有關人事紀成五卷

賜宋璟鐘乳

重午賜宋璟鐘乳命毉合煉兒侄曰上賜必珍其家必欺換不如就宅修制璟曰持誠示信尙懼見猜示人以不信其可得乎爾勿以此待人

陸贄何面孔

陸宣公至忠州土塞其門鹽菜由狗竇中端坐抄藥方兒侄亦罕與語防轉運使至京上問爾峽中過聞陸贄何面孔具以狀對上惻然拜太子賔客已卒

房琯不是滅賊手

天寶賊陷兩京宗西幸肅宗卽位國皇爲主看除目顧裴士淹曰有新相士淹問爲誰上曰房琯然亦不是滅賊手士淹曰陛下不須言之上小慚

李林甫妬賢嫉能

上皇曰李林甫之才不可多得妬賢嫉能以此須敗士淹曰陛下旣知如此何故久任今日之事林甫厲階也上不樂數里執鞭無言

魏徴寢疾

上曰卿必不起豈無一言徴曰不卹緯上曰眞藥石也

開眼認取新婦

魏徴疾亟上領幼女曰無以報卿功徳卿彊開眼認取新婦徴曰大事盡矣終不能主領數年公主下嫁伯玉

武王以妲己賜周公

曹太祖收冀州袁熈妻美麗文帝納爲妃孔北海諫曰武王伐紂以妲己配周公曹公曰書傳中不省此事融曰但見明公今日行之卽是當時合有公不樂久之

紙鳶系詔

侯景逼臺城梁武帝計無所出有小兒獻防以紙爲鳶系詔書因風縱之冀有外援鳶飛數百援仍不至臺城遂陷

木鵞系詔

煬帝在東都代王畱守長安羣盜蜂起有獻計者刻木鵞系詔於頸致之渭河冀關東救兵至日放百十順流而下竟無救至

麥是何姓

且威尙書於省中見將軍麥鐵杖戲曰麥是何姓鐵杖曰且之與麥相去幾何時以爲的對

朕以全樹借汝

李義甫八歳舉神童文皇在上林有捕得烏者義甫進烏詩曰日裏揚朝彩琴中伴夜啼上林如許樹不借一枝棲上笑曰朕以全樹借汝

父如你面

路隋少失父母問爾識父否曰不識母曰只如你面隋至成人終身不覽鏡

髙宗鍼百防

髙宗腦癰待詔鳴鶴曰須鍼百防則天曰天子頭上可是出血處命撲殺上曰試令鍼之卽時眼明諸苦悉去則天自以金帛賜之

持盂判選

徳宗播遷喬林從至盩厔曰臣爲陛下仙遊寺出家以禳賊上惜其去度不能阻旣而入京持盂求布施曰常有常施後與朱泚作吏部尙書知選事有選人通官云不穏便林戲曰只此選得穏便否泚敗上曰與卿分深如何持盂判選言猶在耳當卿談戲之時乃朕恓惶之際

推倒平淮西碑

元和中有老卒推倒平淮西碑帝怒命縛來朕自砍殺之囚至曰碑中只言裴度功不述李愬力防臣是以不平因此上命赦罪勑段文昌別撰

惠山泉水逓

李太尉性簡儉在中書不飲京城水悉用山泉時有水逓之號有僧曰水逓有損盛徳公曰末俗安有不嗜不欲者某不求貨殖不邇聲色若止以水誅其聚斂廣蓄聲樂如何僧曰京師昊天觀後一眼泉山水脈相通因取水秤量與山等遂罷水逓

市中用小斗

長慶中有人雷震而死背上粉書云市中用小斗

含元殿柱材

含元殿換柱舎羊界窮山有巨材數百尺可用山有布衣曰此材他年載殿而去驚震宇宙宜鋸解之卽驗矣解之果有紅血而下布衣曰此血也急送渭水不爾一州之患深山大澤實生龍蛇此木生無人之境蟒在其中十五年後崩山倒谷安可爲材用也

諱樂不歡笑

韋有翼尙書有重名平生不飲酒不務歡笑爲家諱樂故也

姓談乞官

晉謝脁知吏部選事有姓談者乞官脁曰齊桓滅郯那得有君對曰郯子奔莒所以有僕

詣葫蘆生問命

白中金應舉屢不第詣葫蘆生問命生殊不許後入安上門一婦人以紫文新帕封在閙中女奴力倦置於門闑車馬駢集門將辟婦人女奴俱失所在帕畱闑傍公爲守衛至日晏主竟不至忽見婦人號泣曰夫犯刑憲有能救防者惟欲寶帶今晨遺失夫不免極刑矣公以帶還之其人泣謝而去明日再見葫蘆生曰秀才近種得陰徳來年及第位極人臣

惡文親表一時奉獻

盧君出牧衢州有一士投贄公開卷閱其文十篇皆公所制也宻語曰非秀才之文對曰某苦心夏課知已不一非假手也公曰此某所爲文兼能暗誦否客詞窮吐實曰得此文無名姓不知是員外撰述惶懼欲去公曰此𨿽某所制亦不示人秀才但有之畱連厚防比去問其所之曰汴州梁尙書也是某親丈人須住旬日公曰大梁尙書乃親表與君若是內戚卽某與君合是至親此說想又妄耳其人戰灼若無所容公曰不必如此前時惡文及大梁親表一時奉獻

必不失歸命侯

隋文帝問賀若弼曰卿識陳天子否弼曰臣未甚識帝召之陳主以弼名重旣見先拜之恭謹流汗賀若弼戲曰卿不必如此恐悚必不失卻歸命侯

太公遇文王贊

王勃之先文中子見勃弄筆令作題太公遇文王贊曰姬昌好徳呂望贊華城闕𨿽近風雲尙賖漁舟倚石釣浦橫沙路幽山谷溪深岸斜豹韜禳惡龍鈐辟邪𨿽逢切近猶待安車君王握手何其晚耶

糶米救旱

令狐文公除守兗州州方旱米價甚髙迓吏至公首問米價幾何州有幾倉倉有幾石屈指獨語曰舊價若干諸倉出米若干定價出糶則可賑救左右竊聴語達郡中富人竟發所蓄米價頓平

杜書記平善

牛奇章公帥維揚杜牧在幕中夜防服逸遊公以街子數輩潛隨以防不虞後牧以拾遺召公以縦逸爲戒牧始隠諱公取一篋皆街子輩報帖雲杜書記平善

禦李子

魏武遷漢獻帝於許昌有李色黃大如含桃帝食之至今號禦李子

元公餒死空谷

元徳秀退居安陸去家數十里值大雨水漲七日不通餓死空屋盧載爲誄曰誰爲府君犬必啖肉誰爲府僚馬必食粟使我元公餒死空谷

式盤占失牛

賈耽精於術數有一叟失牛詣公訴之公取防筒中式盤作卦曰爾牛在安國觀三門後槐樹鵲巢叟往探巢下見旁舎系牛遂獲之

兄弟訟財

西蜀有兄弟訟財者獄久不決畢搆爲防察呼其兄弟以人乳飲之皆感悟復同居

魚鑰

門鑰必以魚者取其不瞑目守夜之義

類說卷十一

欽定四庫全書

類說目錄

卷十二

紀異錄

唐髙祖夢

歷差一日

大宛進汗血六馬

金合子當歸

文武官別給食

鳯棲棃

金玉二象

顏魯公尸解

朱衣吏躍出

駝蛤字令

鄭畋拜相

麻生鄭閤

三九相公

白沙相公

更沒心情憶老君

口似沒梁斗

紅綾餅饀

打毬一捧爲猛入

小兒剃光首

殺狐林

姮娥甚陋

懷厚朴之才

遊老比丘院

太行山詩

朝霞詩

召主收贖

傳衣傳鉢得心印

筵上詐作羊肉

天漢一聨

守庚申詩

禁松明斷月明

好安凋瘵

琵琶腿觱栗頭

三不開

定命錄

夢娶婦

唐余錄

陸氏一莊荒

稽神錄

洞中道士對棋

五百錢正欹甕

波中婦人

袁州仰山神

亡妻責後妻

鄧公場采銀

救貓溺死

烹雞去腥

婢食黃精

李白舊宅酒榼

老猿竊婦人

婦人攺塟

凶宅掘銀一窖

揚州掠剩鬼

持簿閱死者

蚯蚓覆誤死人臍中汗衫自牛口出

兔鬼

紫防宮題壁

有金何不供母

妻死粥首飾

防頗寶劍

異人錄

棄食溝中

北大先生

落葉爲魚

令二妾試哭

四時持花

丰城橘美

漁父饋魚

上帝取易總

夢曹子建求文集序羅浮梅花

太白跨赤虯

夢吞丹篆

六馬滚塵圖

明皇遊月宮

飛精寶鏡

螢火爲怪

五通鬼

集賢院書

雙頭牡丹

醽醁翠濤

文種無絕

李林甫震死

劉仲卿隠仙洞

斬蛟

花師

類說目錄

欽定四庫全書

類說卷十二

宋曾慥編紀異錄

唐髙祖夢

唐髙祖將舉義師夜夢身死墜牀爲羣蛆所食智滿禪師曰公得天下矣身死是斃也墜牀是下也陛下至尊之相也羣蛆所食億兆趨附也又夢甲馬無數飛滿空中曰是公身中之神言訖甲馬飛入帝身覺而召太宗曰吾事濟矣

歷差一日

宗詔一行禪師鑄渾儀及制大衍歷先是漢武時洛下閎云此歷後千年差一日有聖人出而正之至是果千年

大宛進汗血六馬

天寶中大宛進汗血馬六匹一曰紅叱撥二曰紫叱撥三曰靑叱撥四曰黃叱撥五曰丁香叱撥六曰桃花叱撥上乃攺名紅玉輦平山輦淩雲輦飛香輦百花輦命圖於瑤光殿

金合子當歸

明皇在大明宮一行曰陛下當有萬里之行復遺上金合子有急卽開及祿山犯闕上啟之有當歸一塊上乃幸蜀

文武官別給食

宣宗宴罷見百官與衛士拜舞遺下果實食物上怪之咸曰歸獻父母及遺小兒女上敕大官今後大宴文武官給食兩分與父母別給果子與兒女所食餘者聴以手帕裹歸遂爲故事

鳯棲梨

陜州山中有棠樹貞觀初有鳯棲止結實肥美因號鳯棲梨

金玉二象

李徳裕好餌雄朱有道士自云李終南住羅浮山曰相公久服丹砂丸大善但促壽耳懷中出小玉象子如拳許曰可求勾漏瑩者致象鼻下象服其砂復吐出方可餌此乃太陽之精凝結已三萬年今以奉借忠孝是念無致其咎又出一金象曰此是雌者與玉爲偶贊皇一一驗之無差服之顏面愈少髮鬂如漆乃求姝異凡數百人其後南還於鬼門關逢道士怒索二象曰不志吾言固當如此公僶俛不與至鱷魚潭風雨晦防玉象自船飛去光焰燭天金象從而入水公至朱崖飲恨而卒乃知象者南方火獸勾漏者朱崖之寶羅浮者海濵之山李終南者贊皇不返也

顏魯公尸解

顏眞卿問罪李希烈內外知公不還親族餞於長樂坡公醉跳躍前楹曰吾早遇道士云陶八八授刀圭碧霞丹至今不衰又曰七十有厄卽吉他日帶我於羅浮山得非今日之厄乎公至大梁希烈命縊殺之塟於城南希烈敗家人啟柩見狀貌如生徧身金色爪甲出手背須長數尺歸塟偃師北山後有商人至羅浮山有二道士樹下圍棋一曰何人至此對曰小客洛陽人道士笑曰幸寄一書達吾家遣童子取紙筆作書至北山顏家子孫得書大驚曰先太師親翰也發冢開棺已空矣徑往羅浮求之竟無蹤迹又曰先太師書法蠶頭馬尾之勢是眞得仙也

朱衣吏躍出

元稹在私第獨坐有朱衣吏入曰相公今日登庸言訖趨出命左右追之咸曰無人入朝果有制命數月又見朱衣吏云罷相遲明報出中書

駝蛤字令

進士顧非熊令狐相國楚聞其辧捷乃攺一字令曰水裏取一鼉岸上取一駝將這駝來防這鼉是爲駝防鼉非熊曰屋頭取一鴿水中取一蛤將這鴿來合這蛤是爲鴿合蛤公大奇之

鄭畋拜相

鄭畋爲學士忽聞蹕聲亟出迎拜帝已升玉堂取案上疊紙書云同中書門下平章事畋拜謝帝笑曰朕戲耳畋曰唐叔剪桐周公以天子亡戲言況陛下宸翰馬可爲戲帝乃不得已遂相之畋自承旨貶梧州僖宗立召常侍拜相與此說異

麻生鄭閤

鄭玨李愚同爲學士鄭閤中有一麻生李曰承旨入相矣余願當制得盡荒虛時亢旱甚久麻獨茂盛霜降成實卽白麻也是夜制出鄭果登庸

三九相公

鄭畋年十九赴舉凡十九年登第又十九年入相時號三九相公

白沙相公

李愚所居暴雨一庭俱爲白沙及薨時第中白沙黒時號白沙相公

更沒心情憶老君

詩人史君實見一女眞還俗贈詩曰脫卻霞裾著綉裙仙凡從此路岐分蛾眉再畫當時月蟬重梳舊日云玉貌緩將鸞鏡照錦衾兼把麝香薰屏幃乍得蕭郎愛更沒心情憶老君

口似沒梁斗

髙駢鎭成都命酒佐薛濤攺一字令曰須得一字象形又須逐韻公曰口有似沒梁斗濤曰川有似三條椽公曰柰何一條曲濤曰相公爲西川節度使尙使一沒梁斗至於窮佐酒有三條椽內一條曲又何足怪

紅綾餅餡

僖宗食餅餡美進士有聞喜宴上各賜紅綾餅餡一枚徐寅詩曰莫欺缺落殘牙齒曽喫紅綾餅餡來

打毬一棒爲猛入

莊宗召孟知祥鎭成都先是蜀人打毬一棒便入湖子者爲猛入語訛爲孟入得防一籌後孟氏盡得兩蜀至子昶一籌者果一子也

小兒剃光首

廣順末京師訛言防間要數萬丫髻小兒由是人家小兒有髻子者皆剃之識者曰小兒剃光首者新君之兆未幾世宗嗣位

殺狐林

契丹主怒晉少帝不取我命擅登皇極自將南下執少帝並母后大臣而歸至鄴西愁死岡得疾至欒城殺狐林而死岡者本陳思王不爲文帝所容於此悲吟號思岡訛爲愁死殺狐林村人林內殺死一狐因以名之

姮娥甚陋

沈嵩與羅隠從事浙西幕下公主出見眾稱姝麗便是姮娥嵩曰嫦娥甚陋安可及公主驚曰書記識姮娥否曰嵩兩度到月宮折桂何爲不識嵩欲驚隠故有是言

懷厚朴之才

盧端爲莊宗館記防醫官陳補太原府毉學博士端艸制云旣懷厚朴之材宜稱從容之職

遊老比丘院

楊凝式滑稽精舎老尼卽王令公家乳母公至苦不爲禮乃書壁云暇日遊老比丘院延待有厚尼甚感之後悟老比丘之言立圬鏝之

太行山詩

龔林有捲投和凝登太行山詩云但得路可上更髙人也行

朝霞詩

趙林朝霞詩云不因紅日照長作白雲飛然太陽一照不久之像後及第升朝賜緋而卒

召主收贖

孟昶末年收官質庫大署庫前云奉勅限一月召主收贖未久王師西徵人始悟召者趙也贖者蜀也孟昶宋之臣也

傳衣傳鉢得心印

範質卽和凝門生先是門生座主榜上名次第同者謂之衣鉢和之名次第間範又承之和爲相封魯公終太傅範亦封魯公終太傅實爲傳衣鉢而得心印也

筵上詐作羊肉

歙倅忘其姓名主公習射命庖人宰豬倅乞自往擊之曰恨伊非一日矣眾客問之曰尀耐伊愛於使君筵上詐作羊肉主公自此厚禮之

天漢一聨

王輿有詩名嘗有一聨雲天漢尙不正河源爭得淸崔相國聞之大不悅竟流落而死

守庚申詩

道士程紫霄有朝士夜防終南太一觀拉師同守庚申師作詩曰不守庚申亦不疑此心良與道相宜玉皇已自知行止任汝三彭說是非

禁松明斷月明

昭宗教坊安轡新從事岐帥李茂貞時軍費不充仍油官沽或曰近日官油全賣不得蓋謂諸門放入松明侵奪官利宜速禁止茂貞卽令掲榜安轡新曰此是大好若是和月明斷卻著更好茂貞大笑遂寢前榜

好安凋瘵

韋昌爲西川管記時王建取眾供費尢多有縣令旁緣箕斂爲部吏所訟莊爲建艸牒詞云正當凋瘵之秋好安凋瘵勿使瘡痍之後復作瘡痍

琵琶腿觱篥頭

左街僧錄惠江威儀程紫霄俱捷每相嘲誚江素充肥防暑袒露霄忽見之曰僧錄琵琶腿江曰先生觱篥頭又見駱駝數頭霄見一大者曰此必頭陀也江曰此輩滋息亦有先後此則是先生者非頭陀也

三不開

馬允孫入相親舊未嘗延接時號三不開相公入朝印不開見客之時口不開歸宅門不開故謂三不開也

定命錄

夢娶婦

崔元綜任益州防軍欲娶婦忽夢人云此家女非君之婦君婦今日始生乃夢中相隨至東京履信坊道北屋下見一婦人生女云此君婦也崔寤殊不信之俄而所議女暴亡後官至四品年五十八乃婚韋涉妹年始十九乃履信坊居住尋勘歳月正所夢之日生也

唐余錄

陸氏一莊荒

崔羣知舉臨期妻勸羣求田羣曰吾有美莊三十所榜所放三十人是也妻曰君非陸贄門生乎君掌文約其子簡札不許入試如君以爲良田則陸氏一莊荒矣羣無詞以答

稽神錄

洞中道士對棊

婺源公山二洞有穴如井咸通末有鄭道士以繩縋下百餘丈旁有光往視之路窮阻水隔岸有光岸有花木二道士對棋使一童子刺船而至問欲渡否答曰當還童子回舟而去鄭復縋而出明日井中有石筍塞其口自是無入者

五百錢正欹甕

建安山中有村人小舟往來采薪爲業山下忽有數錢流下尋至山半樹下有大甕錢滿其中而甕少欹故錢流出於是扶正以石蓋之取五百餘錢歸率家人往將盡取之而亡其甕徘徊數日去夜夢人曰錢有主不可取也向爲甕欹以五百雇爾正之耳

波中婦人

謝仲宣泛舟西北見一婦人出沒波中腰已下化魚人竟不知人化魚魚化人也

袁州仰山神

袁州村中有老父性謹厚一日紫衣少年車從甚眾向其求食曰我仰山神也老父再拜曰仰山日享祭祀何求食乎神曰凡人祀我從我求福我有力不致者或非其人不當與福者我皆不食以君長者故求君食食已而去俄頃不見

亡妻責後妻

建安有人妻死再娶虐前妻之子夫不能制忽見亡妻入門責後妻曰人誰無死誰無子母之情汝乃何故虐我所生子如是訴於地下與我十日勅汝悔過再不攺必殺汝夫妻再拜爲具酒食滿十日將去責戒甚切舉家送入栢林中乃不見

鄧公場采銀

饒州鄧公場采銀之所山有澗水出山底天祐末銀夫十餘人傍澗鑿穴才入數步空濶明朗山頂有穴如天窓日光下照樓閣回繞生石皆白銀也采銀者復出持斧而入將取之俄而山摧入者盡壓死頃之流血自澗出數日不絕自是無敢入者

救貓溺死

建昌有人畜一貓甚俊健貓死不忍棄猶置坐側數日腐臭攜棄秦淮中貓忽活因自救之遂溺死貓登岸金吾吏縛之貓囓索而去

烹雞去腥

合肥人劉最好食雞每刖雙足置木櫃中膏血瀝盡乃烹之謂之去腥後最病瘍生鬂旣愈復生小雞足於瘡瘢中毎巾櫛必傷血流被面痛楚積歳而卒

婢食黃精

臨川有士人虐其婢婢不能堪逃入山中糧盡苦饑水邊見野艸枝葉可愛拔取連根食之甚甘美自是不饑身更輕健意有所之輒飄然而去數年其家人伐薪見之以告其主主捕之不可得一日遇在絕壁下以网圍之俄騰山頂上其主必欲致之或曰此婢非有仙骨疑得靈藥餌之耳試以盛饌寘其往來之路婢果來食食訖不復能去遂擒獲之具述其故問其所食艸形乃黃精也復使求之不復得矣婢數年亦死

李白舊宅酒榼

滄洲李巡官居洛陽空宅其子夜讀書有皂衣肥短人被酒排闥而入其子懼走皂衣人怒曰李白尙與我爲友汝何爲者耶其子疑其神仙再拜延坐皂衣曰吾有酒與汝飲乃以席帽盛酒而至飲至數杯其父從戶外窺見以爲魅怪以磚擲之皂衣走視其帽酒榼蓋也明日糞壤中得榼一隻故老云李翰林舊宅也

老猿竊婦人

晉州含山有妖鬼好竊婦人嘗有士人行至含山夜失其妻旦而尋求入深山一大石有五六婦人共坐問曰君何至此具言其故婦人曰賢夫人昨夜至此在石室中吾等皆經過爲所竊也將軍竊人至此與行容彭之術每日一試取素練周纒其身及手足作法運气練皆斷裂每試輒增一疋明日當五疋君明旦至此伺之吾等當以六疋急纒其身候君至卽共殺之可乎其人如期而往見一人貌甚可畏眾婦人已纒至六疋乃直前格之遂殺之乃一老猿也因獲其妻眾婦皆得出其怪乃絕

婦人攺塟

晉安令潘襲遣手力賫牒下鄕夜至艸舎求宿惟一婦人云明將移居無暇迎客手力以道路多虎苦求之婦人召入門席地而寢婦人結艸束箱篋之類黎明手力辭去數里失所賫牒復往求之宿處乃一墳方見其家人攺塟及開棺席下得一書卽所失之牒也

凶宅掘銀一窖

壽州大將趙璘本州有凶宅人莫敢居璘往居之獨據中堂夜有物推牀曰我等在此已久爲君所壓甚不快君可速去鬼乃相與移其牀於庭下璘亦安寢明日於堂上置牀處掘得銀一窖宅遂安

揚州掠剩鬼

廣陵寺僧瑉楚與賈客章棋親熟章死數月楚忽遇於市曰吾以小罪配爲揚州掠剩鬼凡市人買販利息皆有常數過之得掠人間如吾輩甚多因指路人男女曰某人某人皆是也又見一婦人賣花章曰此亦鬼也所賣花亦鬼用人間無用也章買花贈楚曰凡見此花而笑者皆鬼也楚歸路人見花頗有笑者擲花溝中濺水有聲復視其花乃死人手也楚亦無恙

持簿閱死者

王師徵越敗於臨安裨將劉宣傷重臥於死人中至夜有官吏數人持簿徧閱死者至宣乃扶起曰此漢非是引出數步置道左明日賊退乃得歸

蚯蚓覆誤死人臍中

江西村中霆震一老婦爲雷火燒臂旣而空中曰誤矣卽墜一瓶瓶中有藥如膏曰以此傅之卽瘥如其言傅果愈又有村人震死空中呼曰誤矣可取蚯蚓爛搗覆臍中如言覆之遂蘇

汗衫自牛口出

太和中茅山有村兒牧牛洗所著汗衫曝於艸上失之疑爲鄰兒所竊其父怒曰生兒爲盜將安用之卽投水中鄰兒匍匐出手呼天稱寃者數四父復欲投之俄而雷雨暴至震死其牛汗衫乃自牛口出

兔鬼

楊邁好畋獵放鷹於野見艸中一兔搏之無所有如是者三卽芟艸求之得兔骨一具兔之鬼也

紫防宮題壁

建業市有卜者忽於紫防宮題壁云昨日朝天過紫防玉壇風冷杏花稀碧桃疑我消息何事人間定不歸自是絕迹人皆言其上界

有金何不供母

浦城有人死於路家有金一斤其妻匿之不聞於其姑忽夜扣門號泣而歸因坐母膝言語如平生但手足冷如冰耳責其妻曰我死有金爾何不供老母而藏耶於是哭辭母而去送其妻還父家迨曉忽不見

妻死鬻首飾

池陽人胡澄妻卒官給棺以塟平生服飾悉附棺中數年後見列肆賣首飾者乃妻塟物云一婦人寄此約某日來取澄如期復往果見其妻取直而去澄躡其後至郊外及之妻曰我昔塟時官給凶器𨿽免暴骨至今爲所司督責其直計無所出賣此償之言訖不見

防頗寶劍

壽春屠者嘗有人自稱防頗曰可於屋東掘地取吾寶劍當令汝富如其言果得之年餘遂富後泄其事於是失劍

異人錄

棄食溝中

錢處士嘗見一人曰爾天罰將及可急告謝錢曰我未有過良久曰昨日飲食不如意棄食溝中人曰正是此爾可亟取所棄食之乃以水沃去其穢俄雷電大震人曰急並穢食之如言而雷電果息

北大先生

耿先生妻有姿色明道術拘制鬼魅保大中上召入宮嘗被碧霞帔手如鳥爪自稱北大先生能以雪爲銀取雪實之削爲銀鋌投熾炭中及冷爛然爲鋌銀先生後有孕一日謂上曰此夕當產中夜風雷明旦腹已消曰昨夜生子已爲神物持去後以疾終

落葉爲魚

潘扆泊舟秦淮有老父求同載扆許之時大雪老父髻中取小葫蘆傾之極飲不盡能掬水銀手中挼卽成銀嘗見池中落葉漉置於地隨葉大小皆爲魚

令二妾試哭

唐末沈汾侍禦退居樂道家有二妾一日謂曰我死爾能哭乎妾曰安得不祥之言固問之對曰茍如是安得不哭汾曰汝試哭吾欲觀之妾初不從汾執而彊之妾不得已擁袂而哭哭畢汾已卒矣

四時持花

於大居洪州西山四時常持花有少年好道拜曰願從先生逐之上山渡水不暫置問少年曰渇否懷中出茶掬水下之須臾困睡及覺失之矣

丰城橘美

陳允升入龍虎山天祐中人見於麻姑山計去家七十年矣顏貌如初刺史迎置郡中夜坐嘗曰丰城橘美頗思之允升少選攜數百枚至

漁父饋魚

吳太祖爲廬州都延嘗至河濱有漁父饋魚曰如公子孫鱗次而霸

上帝取易總

上元中臺州道士王逺知善易知人死生禍福作易總十五卷一日雷雨雲霧中一老人叱逺知曰所泄者書何在上帝命吾與六丁雷電追取惶懼據地旁有六人靑衣已奉書立矣老人責曰上方禁文自有飛天保衛金科祕藏都汝是何者輒藏一帙逺知對曰靑丘元老傳授老人曰上帝勅下汝仙品已及授度期展四年二紀多也逺知光宅中告殂後有人過海爲風飄蕩忽見葉舟自天末來乃逺知也且曰君涉險何至如此此洋海之東十萬里也借子迅風一夕可到登州旣去舟如飛羽但覺風飄而過明日果至登州

夢曹子建求文集序

韓仲卿夢一烏幘少年曰我曹子建也有文章在建都秀士家公當今名重一時肯爲我序之乎仲卿諾之旣寤得子建集分爲十卷序之

羅浮梅花

隋開皇中趙師雄至羅浮一日天寒日暮於松陵間酒肆旁捨見美人淡妝素服出迎時已昏黒殘雪未消月色防明師雄與語言極淸麗芳香襲人因與之扣酒家門共飲少頃一緑衣童來笑歌戲舞師雄醉寢但覺相襲久之東方已白起視乃在大梅花樹下上有翠羽啾嘈相顧月落參橫但惆悵而已

太白跨赤虯

元和初有人海上見李太白與一道士在髙山上笑語久之道士於碧霞中跨赤虯而去太白聳身健步追及共乘之而東去

夢吞丹

韓退之少時夢人與丹篆一卷令彊吞之傍一人撫掌而笑覺後胸中如物噎經數日方無恙猶記其上一兩字筆勢非人間書也後見孟郊乃夢中旁笑者

六馬滚塵圖

寧王善畫馬花蕚樓壁上有六馬滚塵圖明皇最眷玉面花驄風鬃霧鬛纎悉皆備後壁上惟有五馬其一失去信知神妙特與變化俱也

明皇遊月宮

開元六年上皇與申天師道士遊都客中秋夜同遊月中過一大門在玉光中見一大宮府榜曰廣寒淸虛之府守門兵衛甚嚴三人皆止其下不得入天師引上皇躍身起煙霧中下視玉城嵳峩下若萬里琉璃之田仙人道士乘雲駕鶴往來其間尋步向前覺翠色冷光相射目極寒不可進下見素娥十餘人皓衣乘白鸞笑舞於廣庭大桂樹下樂音嘈雜淸麗上皇歸編律成音制霓裳羽衣舞曲

飛精寶鏡

長安任仲宣家有寶鏡謂之飛精識者云三代物後有八字乃近籀篆雲水銀陰精百煉成鏡後仲宣南牧洞庭風浪泊舟夢一道士赤衣乘龍持鏡而去且云此鏡水府至寶出世有期今當歸我夢覺亟視篋中已失所在

螢火爲怪

居晦嘗夜坐退之與餘三人談鬼神變化時風雪寒甚窓外忽有流螢須臾千萬不可勝數往來離合變作大聲而去𨿽退之剛直亦爲之動顏居晦與余匍匐掩目而已俗說白晝無談人談人則害生昏夜無說鬼說鬼則怪至餘三人後皆不利

五通鬼

桞州舊有鬼名五通鬼余始不信之一日因發篋易衣衣盡爲灰燼余乃爲文醮訴於帝龍城遂絕妖怪

集賢院書

有唐惟開元文籍最備集賢院所藏至七萬卷當時學士張說等四十七人分司典籍靡有缺文兵火以來兩都灰燼無存惜哉

雙頭牡丹

髙宗宴羣臣賞雙頭牡丹賦詩惟上官昭容一聨絕麗所謂勢如連璧友心似臭蘭人

醽醁翠濤

魏左相能治酒其名有醽醁翠濤嘗以大金罌內貯盛十年味不敗太宗嘗賜詩云醽醁勝蘭生翠濤過玉薤千日醉不醒十年味不敗蘭生卽漢武帝百味旨酒玉薤帝酒名此酒本學釀於西域胡人豈非得大宛之法司馬遷所謂富人藏萬石葡卜酒數十歳不敗者乎

文種無絕

裴令公嘗訓其子吾輩但可文種無絕其間有成功能致身爲萬乘之相則天也

李林甫震死

惠州一娼女震死於市衢脇下有朱字云李林甫以毒虐弄權上帝命震死此女子偃月公後身耶元和元年六月也

劉仲卿隱仙洞

金山雙溪北有仙洞中有三十二宮凡三十六里石刻上以松炬照之云劉嚴字仲卿漢射聲校尉當恭顯之際直諫被貶隠迹於此莫知所終道士蕭至所記也俗傳仲卿每至中元日來至洞中州人祈福

斬蛟

趙昱從道士李玨隠靑城山隋煬帝知其賢起爲嘉州太守時犍爲潭中有老蛟爲害昱蒞政五月沒舟船七百艘昱大怒率甲士千人男子萬人夾江鼓噪聲振天地昱持刀沒水有頃江水盡赤石崖崩吼如雷昱左手執蛟首右手持刀奮波而出隋末大亂隠去不知所終後嘉陵水漲蜀人見昱靑霧中騎白馬從數獵者於波面而過太宗賜封神勇大將軍血食灌江口上皇幸蜀加封赤城王昱斬蛟時年二十六

花師

宋單父字仲儒能種藝術牡丹變易千種上皇召至驪山植花萬本色樣各不同內人呼爲花師

類說卷十二﹤子部﹐雜家類﹐雜纂之屬﹐類說﹥

欽定四庫全書

類說目錄

卷十三

樹萱錄

對棗辧文

野鵲灘西一棹孤四叟俱化猿

瓶隱

碧衣女子詠詩

神女遺龍髯疋素取琴鼓霸西戎

夜遇女子誦詩

吳神樂部

檀越結願香

二叟化白鷺

朝榮觀主

李邕見徐敬業

北戶錄

通犀

孔雀不匹偶

白孔雀

鵂鶹

天地少女

九頭鳥

五月五日作鴞羮鸚鵡行

赤白吉了

羽虫毛虫

紅蟹

蟹名無腸公子

樹生小兒

紅蝙蝠

媚藥

鵲腦

莖艸

左行艸

靈水

名洞三十六

魚三百六十頭則有蛟龍長之

蚊母鳥

鵝毛被

敍筆

紫姑卜

孟公孟姥

桄榔木

墨紙

蠒紙

團油飰

蟻子醬

蛤臛

東家種竹西家治地

變柑

胡柑

千頭木奴【附見上】

壺橘

胡桃

紅藤簟

閼氏山

石橊作胭脂

蜈蚣

壽陽妝

花子掩痕

白犬丹雞盟祭

吞紙抱火

奴婢若干頭

瀟湘錄

赤丁子

白鳳銜書

七木之精

南山木彊人

羯鼓錄

都曇答臘

羯鼓八音領袖

判斷景物【附見上】

花奴

羯鼓解穢

奉敇竪金雞

心脾骨下事【附見上】漢第二鼓

明皇供禦捲

無結尾聲

琵琶錄

琵琶

曹綱右手興奴左手

防賔鐵

鄭中丞大小忽雷宮中胡二姐

夲領帶邪聲

米和郎

歸田錄

貎甚閒暇

靴直九百

年號有寶字

攺元幹徳

人生何處不相逢出文稿數篋

恩欲歸己怨使誰當

措大索事分

黃絁衾褥

手熟

文富二相

鄰壤交懽

紫宸殿學士

五鳳齊飛入翰林禦史言事須白中丞晉公齋僧防

張公食物

好一江水

恩澤三執不行

二宋

奉勑江南勾當公事回鑄鼎象物賦

瑚筆格

花防燭

學士著姓

王張相嘲

徳邁九皇

奉使契丹表

驪山詩

善言富貴

名畫

對屬

此回眞是送燈臺笑得面似靴皮

論棋

作文章在三上

不得黃紙書名

有教無類賦

金帶

胡猻入布袋

盛肥丁痩

古鏡照二百里

札子

有螃蟹無通判

臺官用稀姓

祠廟訛謬

語訛

章得象

俊叨

文中虎

花木錄

花木疏記

一葉百影

仙都苑

花姑【附錄花枤】

使遼錄

割馬肝

吹葉成曲

打圍

南朝峭漢

銀牌

黒山

佛妝

以車渡河

茶錄

云腳乳靣

湯

茗戰

火前火後

報春鳥

蟾背蝦目

文火

苦茶

祕水

茶詩

類說目錄

欽定四庫全書

類說卷十三

宋曾慥編樹萱錄

對棗辧文

敍云敢問對棗之辧文粗比樹萱之攄思

野鵲灘西一棹孤

湘川記云朱陵之靈壇太虛之寶洞當翼軫之宿度應璣衡故曰衡山山有五峯曰紫蓋曰云密曰祝融曰天柱曰石廩山多詞人樵夫舟子往往能詩嘗有廣州從事舟行聞人諷詠曰野鵲灘西一棹孤月光遙接洞庭湖堪憎回雁峯前過望斷家山一字無

四叟俱化猿

王縉少在嵩陽觀肄業一日有四叟攜榼來訪一曰木巢南二曰林大節三曰孫文蔚四曰石媚虯髙談雄飲旣醉俱化爲猿升木而去

瓶隱

申屠有崖放曠雲泉嘗攜一瓶一日躍身入瓶時號瓶隱

碧衣女子詠詩

張確嘗遊霅上白蘋溪見二碧衣女子攜手吟詠一篇雲碧水色堪染白蓮香正濃分飛俱有恨此別幾時逢藕隱玲瓏玉花藏縹緲容何當假防翼聲影暫相從確逐之化爲翡翠飛去

神女遺龍髯疋素

李瀛遇神女遺以疋素云鮫室所織後遇胡人以三百萬易之云此龍頷小髯緝成三十小刼方斷一綜

取琴鼔霸西戎

韋璠者咸通初遊涇上至一廢館遇書生自稱曰知白畱璠宿曰五十刻之綺譚可釋千餘年之疑史夜深取琴而鼓曰秦穆公修武徳諸侯畢賀故作此譜號覇西戎世罕聞惟某受之於烏稠伯俄頃人琴俱不見室中惟一塜

夜遇女子誦詩

番禺鄭僕射嘗遊湘中宿於驛樓夜遇女子誦詩云紅樹送秋色碧溪彈夜佳期不可再風杳如年頃刻不見

吳神樂部

金陵進士姓黃夢遇臺城故妓賦詩云歌罷玉樓月舞殘金縷衣勻鈿收迸筯斂黛別重闈斷蛛猶織梁空燕不歸那堪回首處江步野棠飛

檀越結願香

有郎官夢謁老僧於松林中前有鑪香煙甚微僧曰此是檀越結願香香煙尙存檀越已二生三榮朱紫矣

二叟化白鷺

剡人賈傳於鏡湖泊舟夜月縱步於淸水芳荷中見二叟立語一呼碧繼翁一呼篁棲叟相與吟詩賈遽叱之化爲白鷺飛去

朝榮觀主

李涼公鎭方有甿園樹下產菌一本其大數尺上有樓臺中有二叟對博刻成三字曰朝榮觀公令甿掘地數尺有巨蟒目光如鏡吐沫成菌是夜公夢黃衣人致命曰黃盧公昨與朝榮觀主博爲愚人持獻公

李邕見徐敬業

南嶽天柱寺僧道相居寺之西嶺枯木中其徒常數百人李邕見之曰昔徐敬業敗走入海李逸使別將追之不得乃斬類敬業者獻其首和尙識此人否師曰始以足下爲洞悟物理今乃暗於事機如是師將終召門弟子曰予本姓徐國初有大功逃難至此言訖而終乃敬業也沈拾遺爲作碑不敢正言乃云徐敬業昆弟

北戶錄

通犀

置大霧重露之中終不沾濡又堪爲釵

孔雀不匹偶

但音影相接便有孕如白鶂雄雌視則成孕

白孔雀

宋武帝時有獻白孔雀者象以齒而焚麝因香而死孔雀亦以毛羽爲累

鵂鶹

晝一物無見夜則目甚明人截手爪棄露地鳥夜至人家拾取視之則知有吉凶凶者輒受其殃也陳藏器引五行書除手爪埋戶內恐爲此鳥所得鵂鶹卽姑獲鬼車之類

天地少女

姑獲中記云夜飛晝藏一名天女一名夜行遊女一名隱飛好取人家小兒養之今小兒衣不欲夜露此物以血其衣爲志卽取兒也

九頭鳥

鬼車一名鬼鳥九首能入人屋收防气爲犬所噬一首嘗以血滴人家則凶今呼爲九頭鳥

五月五日作鴞羮

鴞大如鳩惡聲鳥入人屋凶肉甚美可以爲炙說文曰梟不孝鳥至日捕梟磔之漢五月五日梟羮賜百官古人尙鴞炙是意欲滅其族非爲其美也又淮南萬畢術見瓦上梟鳴取破甑向梟抵之自止

鸚鵡

廣南多鸚鵡翠襟丹嘴巧解人言小不及隴右每飛則數千頭凡養之俗忌以手頻觸背犯者多病顚而卒士人謂爲鸚鵡瘴鸚鵡一作鸚母孫權大會有白頭鳥集殿權曰何鳥諸葛恪曰白頭翁張昭坐中最老疑恪戱之目曰未聞鳥名白頭翁請使諸葛復索白頭姥恪曰鳥名鸚母未能對請使張昭復見求鸚父

赤白吉了

亷州民獲赤白吉了者赤者尋卒白者久而能言笑語效人珎禽也

羽虫毛虫

樓炭經云鳥有四千五百種獸有二千四百種白虎通云羽虫三百六十有六鳳爲之長毛虫三百六十有六麟爲之長

紅蟹

儋州出紅蟹卽蛑蝤擁劍蟚蜞倚望招潮竭朴沙狗蘆虎數丸類也

蟹名無腸公子

蟹一名蛫廣雅云雄曰狼螘雌曰博帶抱朴子雲山中辰日稱無腸公子蟹也海上有小蟹附之如楡莢名曰蟹奴

樹生小兒

大食國西臨大海嘗遣人乘船經八年未及西岸中有方石石上有樹榦赤葉靑樹上小兒長六七寸見人皆笑動其手足尻著樹枝其使摘取一枝小兒輒死

紅蝙蝠

出瀧州雙伏紅蕉花間若獲其一則一不去南人收爲媚藥

媚藥

布谷腳頸骨媚藥也男左女右之置水中能相隨

鵲腦

令人相思挱挼一雙納置枕中令夫妻相好

莖艸

姑媱山帝女死化爲莖艸服之媚人

左行艸

令人有情

靈水

金義西南有盤龍山山有乳洞斜貫一溪號曰靈水

名洞三十六

天下名洞三十有六而洞庭林屋當其九也卽吳王使龍威丈人得禹書之處禹書亦曰靈寶經三卷其洞有金沙龍盆魚皆四足

魚有三百六十頭則有蛟龍長之

陶朱公養魚經曰凡種魚池中作數洲令魚循環無窮如在江海每二月上庚日取鯉魚有子者投池中至四月六月八月各投一神守神守者鱉也魚至三百六十頭則有蛟龍長之因風則飛去惟鱉守之則不能去

蚊母鳥

端州有鳥捕魚而食每作一聲則蚊子羣出其口廣雅云蚊母鳥其翅可爲扇辟蚊

鵞毛被

邕之南溪洞酋長以鵞毛爲被取頭頸細軟毛如稻畦衲之其溫軟不下綿絮也

敍筆

番禺諸郡多以靑羊爲筆或用雞鴨毛或以山雉五色可愛得非江淹夢中所得者乎每有置狐之毫虎僕之毛防須羊毛麝毛貍毛羊須胎發然未若毫按博物志蒙恬制筆董仲舒答牛享問曰蒙恬以枯木爲管鹿毛爲柱羊毛爲被所謂蒼毫非兔毫竹管也夫有筆之理與書同生尙書中云負圖周公援筆寫之其來尙矣

紫姑卜

卜之流雜見書傳虎卜紫姑卜牛蹄卜灼骨卜鳥卜𨿽不法於蓍亦有可稱者異苑曰世有紫女一名紫姑云是人家妾大婦所嫉每以穢事相役正月十五日感激而死故世人以其日作其形夜於厠間或豬欄邊迎之

孟公孟姥

南方除夜及將發船皆殺雞擇骨爲卜傳古法也占吉卽以肉祀船神呼爲孟公孟姥其來尙矣

桄榔木

木如莎皮如穰木皮出麫可食木理有文堪爲棊局

墨紙

南朝呼食爲頭梁元帝謝賜功徳淨饌一頭魚爲斗梁科律生魚若干斗呼筆爲雙爲牀爲枚梁簡文答徐摛書時設書幌乍置筆牀四管爲一牀也墨爲螺爲量爲丸爲枚陸云與兄書送墨二螺梁科律禦墨一量十二丸漢官儀令僕丞郎賜墨一枚紙爲番爲幅爲枚湘東王上梁武紙萬幅筆四百枚奉簡文帝紅綠牋三千番又云送四色紙三萬枚答湘東王也

蠒紙

晉宋間有一種紙長丈餘就船抄之世謂蠒紙紙字從系氏蔡倫從巾

團油飰

廣俗家富者每婦產三日或足月洗兒及子孩晬作團油飰以煎鰕魚炙雞鵝豬羊灌腸蕉子姜桂鹽防之屬而爲之

蟻子醬

廣人於山間掘取大蟻卵爲醬名蟻子醬

蛤臛

廣南作蛤蛤卽蛙也作如常法陶注本艸云靑背者曰土鴨黒者曰蛤子漢書言鄠杜之間水多蛙魚人得不饑又宋書張暢弟爲猘犬所傷毉云食蝦蟇膾膾成弟有難色暢先食而弟方食果愈乃知前人食蛙久矣抱朴子云萬嵗者頷下丹書八字南史丘傑傳蝦蟇有毒夢得藥三丸下科子數升

東家種竹西家治地

凡種竹正月二月斫取西南根東北角種之竹性向西南引也諺云東家種竹西家治地

變柑

新州出變柑苞大於升自髙要移植不數百里形味俱變因爲名

胡柑

風土記曰柑有赭者謂之胡柑丹陽太守李衡作宅種柑千樹曰吾有千頭木奴

壺橘

羅浮有壺橘十種又有椰子煎椰子有兩眼俗謂之越王頭

胡桃

柳世隆謝樂遊胡桃云胡桃垂乳吉之先兆者也

紅藤簟

瓊州出紅藤簟方言謂之笙或曰籧篨亦曰行唐沈約彈奏歙令仲文秀恣橫云令史輸六尺笙四十領

閼氏山

習鑿齒與謝侍中書云此有紅藍北人采取其花作胭脂胭脂婦人妝時作頰色用如豆許挼令徧頰殊覺鮮明匈奴名妻閼氏言可愛如胭脂也西河舊事歌曰失我祁連山使我六畜不蕃息失我閼氏山使我婦女無顏色

石橊作胭脂

鄭防云石橊堪作胭脂睿宗女代國公主嘗爲之棄其實於禁中叢生成林

蜈蚣

開寧縣多蜈蚣大者皮可冒鼓

壽陽妝

宋武帝壽陽公主梅花落額上成五出花後人效之爲梅花妝

花子掩防

上官昭容自制花子以掩黥處天后每對宰臣令昭容臥牀裙下錄所奏事一日竊窺宰臣上覺退朝怒甚取甲刀刺面上不許拔昭容遽爲乞拔刀子詩後爲花子以掩防也有集二十卷詩在集中明皇令張說作序

白犬丹雞盟祭

粵人每相友善則山下作壇祭以白犬丹雞仰天盟曰某月某日甲與乙爲友上下四旁莫不並見卿乘車我戴笠後日相逢下車揖我步行卿乘馬后日相逢馬當下如此數千言出本俗風土記

吞紙抱火

毛寢家訓云朱詹貧而好學饑卽吞紙寒卽抱火讀書不輟

奴婢若干頭

梁簡文帝言安吉主餉胡子一頭云方言異俗極有可觀山髙海深宛在其貎又梁律奴婢若干頭瀟湘錄

赤丁子

洛陽牟頴郊外一骷髏夢一人來謝云我夲彊冦爲同輩見害感公掩藏願陰防公若有急但呼赤丁子卽至矣後數有應驗

白鳳銜書

楊妃嘗獨坐有一白鳳至前口衘書取視乃天帝詔勅謂妃爲謫仙責其妬媚言其馬嵬之事

七木之精

順宗時書生賈祕於洛陽廢苑中遇七人同飲稱七賢邀祕坐徐詰之乃松柳槐桑棗栗樗七木之精

南山木彊人

馬舉領淮南日有一叟詣舉言兵法曰先以法治兵兵治而後將校精士卒勇曰爲帥何如叟曰先取勝地次對敵軍衝關入卻不可忘也仍有捨小而全大息殺而屢逃據其險地張其疑兵妙在急攻不可持疑其或遲速未決險易相懸進不能攻勢須求活屢勝必敗愼在欺敵舉曰先生何許人何學之深耶曰予南山木彊人也有韜玉含珠之譽假合之體殊不堅牢豈得久耶公畱於客館至夜失之見室內惟一棊局耳忽躍起墮地而碎

羯鼓錄

都曇答臘

出自外夷樂以戎羯之鼓故曰羯鼓其音太簇一均玆髙昌皆用之次在都曇鼓答臘之下難樓鼓之上都屢似鼓而亦答臘卽揩鼓也鼓如漆桶盛以防牀擊用兩杖其聲焦急明月淸風特異眾樂

羯鼓八音領袖

明皇尢愛羯鼓玉笛爲八音之領袖春始晴景色明麗帝曰對此景物豈可不與他判斷之乎命取羯鼓臨軒縱擊曲名春光好顧柳杏皆已微拆上笑曰此一事不換我作天公可乎又制秋風髙至秋空迥澈奏之必逺風徐來庭葉徐下

花奴

汝陽王璡寧王長子嘗戴砑綃防子打曲上自摘紅槿花至防上簪之二物極滑久之方安一曲花不墜夲色所謂定頭項難在不容搖動也帝曰花奴資質明瑩必神仙謫墜也寧王隨而短之上曰大哥不在過處阿瞞自是相師帝王之像須有英特之气深沈之花奴但端秀過人當得公卿

羯鼓解穢

上不好琴聽彈未畢曰速召花奴將羯鼓來爲我解穢

奉勅竪金雞

黃幡綽知音上召之不時至怒甚綽至聞上理鼓因止謁者不令報曲罷綽走入上問何處去來綽曰坐送親故至郊外上曰賴稍遲向我怒至必撾適其長入供奉暫釋曰出外不可放他內官笑言綽聽鼓竟入上厲聲曰我心脾下事安有官奴聞鼓能料耶今且謂我如何綽下堦鞠躬大聲曰奉勅竪金雞上笑而止

漢第二鼓

宋璟尢善羯鼓曰南山起雲北山起者宋所作也璟與帝論鼓事云不是靑山石末卽是魯山花磁此是漢震第二鼓且鼓用石末花磁固是腰鼓掌下朋肯聲是以手拍非羯鼓明矣第二鼓者左以杖右以手拍璟又曰頭如靑山峯手如白雨山峯取不動雨取碎急此羯鼓之能事

明皇供禦捲

嗣曹王臯有巧智有以二卷獻者臯曰不意今日獲逢至寶命取柈選柈平者置一卷於柈心以油滿注卷中而油不浸蓋相契然也臯曰此必明皇供禦捲問其所自云其父在黔中得之髙力士

無結尾聲

廣徳中蜀李宛者善羯鼓夜聞鼓聲叩門謂鼓工曰君所鼓者非耶婆色雞乎無尾何也工曰按舊譜無結尾聲故夜求之宛曰曲下意盡乎工曰盡宛曰意盡則曲盡工曰柰聲不盡何宛曰可與言矣曲有不盡者以他曲解之此曲當用掘柘急徧解之工如言果相諧恊聲意皆盡注云如柘枝用渾脫解甘州用吉了解之類

琵琶錄

琵琶

法三才象四時夲胡中馬上所鼓推手前曰琵卻手後曰琶漢遣烏孫公主念其行道思慕使知音馬上奏琵琶以慰之

曹綱右手興奴左手

元和中有王芬曹保保子善才保孫綱皆習琵琶裴興奴與曹同時綱善爲連撥不事提弦興奴長於攏撚時人謂曹綱有右手興奴有左手

防賓鐵

樂工亷郊師於曹綱綱曰教授人多矣未有此性靈弟子也郊嘗池上彈防賓調忽聞芰荷中有物跳躍出岸乃方響一片有知者識是防賓鐵也指撥精妙致律呂相應物類相感耳

鄭中丞大小忽雷

文宗朝有內人鄭中丞胡琴內庫有二琵琶號大小忽雷舊吏梁厚本在昭應別墅垂釣之際忽見一物過長五六尺許以錦纒之令家僮接得就岸卽祕器也發視乃一女郎妝貎儼然中系其頸鼻有餘息將養經旬日是內弟子厚本納爲妻言琵琶因提頭脫送南趙家料理値訓注之亂人莫知之厚本購得之夜分方敢防彈後遇良辰花下酒酣卽彈數曲有黃門過曰此鄭中丞琵琶聲也翌日達上文宗追悔至是驚喜使宣召赦厚本罪任從匹偶

宮中胡二姐

有白秀才納一妓乃宮娃忽唱新聲白驚遂不復唱後遊靈武李靈曜尙書席上有客唱河滿子四座稱妙白曰某有妓聲調殊異於此召至則淡服閒雅品調激越客曰莫是宮中胡二姐否胡曰莫是梨園駱供奉乎相對泣下

夲領帶邪聲

貞元中康昆侖琵琶第一手兩市祈因鬭樂聲昆侖登街東綠樓彈一曲新番羽調綠腰注云綠腰卽錄要是也本自樂工進曲上令錄出要者必謂街西無敵曲罷西市樓出一女郎抱樂器云我亦彈此曲兼移在楓香調中乃下撥聲如雷妙絕如神昆侖拜謂爲師女郎更衣出乃僧善本俗姓段翌日徳宗召入令教昆侖段師曰請彈一曲段曰本領何雜兼帶邪聲昆侖曰段師神人也臣少學鄰家女巫授一品弦後易數師段曰且遣昆侖不近樂器十餘年忘其本態然後可教詔許之後果盡傳師之技也

米和郎

咸通中有米和郎嘉榮子也田從道尢妙後有王連兒

歸田錄

貎甚閒暇

楊大年方與客棊石中立自外至戲云止於坐隅貎甚閒暇石答曰口不能言請對以臆

靴直九百

馮道和凝同在中書一日和問馮曰公靴新買其直防何馮舉左足曰九百和性急顧吏詬責曰吾靴何用一千八百馮徐舉右足曰此亦九百

年號有寶字

國家開寶中錢文曰宋通元寶至寶元中則曰皇宋通寶近世錢文皆著年號惟此二錢不然者以年號有寶字故也

攺元幹徳

太祖建隆六年議攺元語宰執勿用前世舊號攺元幹徳後於內人鏡背有幹徳之號學士陶谷曰此僞蜀年號也太祖由是益重儒士

人生何處不相逢

冦忠湣公凖累貶雷州司戶時丁晉公馮相拯同在中書丁當秉筆欲貶崖州忽自疑曰崖州再渉鯨波如何馮唯唯而已丁乃擬雷州及丁之貶也馮遂擬崖州時語曰若見雷州冦司戶人生何處不相逢

出文稿數篋

楊文公億在學士院忽夜召見從容出文稿數篋曰卿識朕書手迹皆是自起艸未嘗命臣下代作大年知必爲人所譖佯狂奔於陽翟

恩欲歸己怨使誰當

王文正公曾常謂大臣不當收恩嘗曰恩欲歸己怨使誰當

措大索事分

陶谷爲學士嘗晚召對太祖禦便殿谷見上將前佯卻者再四太祖大笑曰措大索事分顧左右取袍帶來上已束帶谷趍入

黃絁衾褥

仁宗不豫大臣日至寢閣見上用素漆唾壺磁盞禦榻上衾褥皆黃絁已故暗宮人遽取新衾覆其上亦黃絁也

手熟

陳康肅公堯咨善射有賣油翁曰無他手熟耳公怒曰爾安敢輕吾射翁曰以我酌油知之取一葫蘆以錢覆其口以杓酌油自錢孔入而錢不濕因曰我亦無他爲手熟耳公笑而遣之

文富二相

至和初並用文富二公爲相上遣黃門於百官班中聽其論議朝士往往相賀上曰古者用人或以夢卜苟不知人當從人望卜豈足憑乎予作文公批答曰永惟商周之所記至以夢卜而求賢孰若用縉紳之公言從中外之人望也

鄰壤交歡

楊大年答契丹書云鄰壤交歡眞宗批云朽壤糞壤大年攺爲鄰境明旦引唐故事不稱職求罷上曰楊億不通商量眞有性气

紫宸殿學士

丁度罷參政爲紫宸殿學士卽文明殿學士也以文明眞宗諡號遂更紫宸近世學士皆以殿名爲官稱議者以紫宸非人臣宜稱更曰觀文乃隋煬帝殿名理宜避之當時不知然則朝廷之士不可不學也

五鳳齊飛入翰林

太宗時宋白賈黃中李至呂防正蘓易簡五人同拜翰林學士承防扈防贈詩曰五鳳齊飛入翰林其後皆爲名臣

禦史言事須白中丞

禦史臺故事三院禦史言事必先白中丞自劉子儀爲中丞始榜臺中禦史有所言不須先白至今如此

晉公齋僧疏

丁晉公南遷作齋僧疏云補仲山之衮𨿽曲盡於巧心和傅說之羮實難調於眾口有詩云艸解忘憂憂底事花名含笑笑何人

張公食物

張僕射齊賢每食肥豬肉數斤天壽院風藥黒神丸常人不過服一彈丸公以五七兩爲大劑夾以胡餅食之罷相知安州與客食廚吏置大桶竊視公所食如其物投桶中至暮浸漬滿桶晏元獻淸瘦如削毎析半餅以筯捲之抽筯內撚頭一莖此亦異於人也

好一江水

曹侍中利用在樞府務革僥幸中官尢被裁抑其後曹芮被誅曹再貶房州至襄陽渡監送內臣楊懷敏謂曰侍中好一江水蓋欲其自投也再三言之曹不諭至襄陽驛遂逼其自縊

恩澤三執不行

澶淵之役曹侍中使契丹議定盟好章獻明肅太后時以勛舊自處太后亦嚴憚之呼侍中而不名凡內降恩澤皆執不行所執旣多故有三執又降出者不得已行之遂爲小人所側目凡三降不行者請者必又啟後曰臣已告得侍中宅你婆或其親信爲言之許矣於是又降出曹但以三執不得已行之太后大怒遂及曹芮之禍乃知大臣功髙權重禍患非知慮所能及也

二宋

宋鄭公庠初名郊與弟祁名動天下號二宋仁宗欲大用有譖謂姓符國號名應郊天郊者交也宋郊其言不祥上命攺之公不得已攺之公後更踐二府以司空致仕兼享福壽譖者竟不見用

奉勅江南勾當公事回

曹武惠王彬勛業甚盛嘗曰吾爲將未嘗以喜怒輒戮一人所居堂敝壊子弟欲葺公曰方冬墻壁瓦石間百虫所蟄不可傷其生其愛物如此旣平江南回諸閣門入見牓子稱奉勅江南勾當公事回其不伐又如此

鑄鼎象物賦

眞宗𨿽以文詞取士然必視其器識每賜進士及第必召髙第三四人並列於庭更察其形神磊落者始賜第或取其所試文詞有理趣者徐奭鑄鼎象物賦云足惟下正詎聞公餗之敧傾鉉乃上居實取王臣之威重遂以爲第一蔡齊置器賦安天下於覆盂其功可大遂以爲第一

瑚筆格

錢思公性儉約子弟非時不能取一錢公有瑚筆格平生珍惜子弟有欲錢竊取之公乃榜於家庭以十千購之子弟佯爲求得以獻公欣然以十千與之一嵗中率五七如此公終不悟

花蠟燭

鄧州花蠟燭云是冦萊公法公自少富貴不油燈𨿽厠混間燭淚成堆杜祁公在官未嘗燃官燭油燈一炷與客相對二公皆名臣奢儉不同如此然祁公壽考終吉萊公有南遷之禍𨿽其不幸亦可爲戒

學士著姓

故事學士在內中院吏朱衣雙引太祖朝李昉爲學士太宗在南衙朱衣一人前引昉回去其一往時學士入札子不著姓但云學士臣某盛度丁度並爲學士遂著姓以別之後皆著姓

王張相嘲

晏元獻罷副相爲南京畱守時年三十八嵗幕下王琪張亢亢體絕大琪目爲牛琪瘦骨立亢目爲猴琪嘲曰張亢觸墻成八字亢曰王琪望月叫三聲

徳邁九皇

楊文公戒門人爲文宜避俗語旣而公作表云伏惟陛下徳邁九皇門人鄭戩曰未審何時得賣生菜公笑而易之

奉使契丹表

夏英公竦父官河北契丹犯河北歿於陣後公丁母憂起奉使契丹公表云父歿王事身丁母憂義不戴天難下穹廬之拜禮當枕塊敢謀客館之安時以爲四六對偶精絕

驪山詩

孫僅爲陜西轉運使作驪山詩二篇後篇云秦帝墓成陳勝起明皇宮就祿山來時方建玉淸昭應宮有惡僅者錄詩以進眞宗讀前篇云朱衣吏引上髙臺遽曰僅小器也此何足誇遂棄不讀而陳勝祿山之語卒不得聞人以爲幸

善言富貴

晏元獻曰老覺腰金重慵便枕玉涼未是富貴語不如笙歌歸院落燈火下樓臺此善言富貴者也

名畫

近時名畫李成巨然山水包鼎虎趙昌花果成官至尙書郎其山水寒林人多有之巨然惟玉堂北壁獨存包氏宣州人畫虎名家鼎爲妙子孫曾不得彷佛昌寫生逼眞而筆法軟俗殊無古人格致

對屬

冦萊公戲雲水底日爲天上日楊大年曰眼中人是面前人

此回眞是送燈臺

諺云趙老送燈臺一去更不來天聖中有尙書郎趙世長年老求爲西京畱臺有輕薄子送詩云此回眞是送燈臺後竟卒於畱臺

笑得面似靴皮

田元均在三司深厭干請不欲峻拒每溫顏彊笑以遣之嘗曰作三司使數年直笑得面似靴皮

論棊

胡旦曰以棊爲易解如旦聰明尙或不能以爲難解則愚下小人往往精絕

作文章在三上

錢思公坐則讀經史臥則讀小說上厠閱小詞宗公垂每走厠必挾書逺近聞其諷誦予平生所作文章多在三上馬上枕上厠上

不得黃紙書名

錢思公官兼將相自云平生不足惟不得於黃紙上書名深以爲恨

有教無類賦

南省試進士有教無類賦王沂公爲第一有神龍異稟猶嗜欲之可求纎艸何知尙薫蕕而相假有輕薄子云相國寺前熊番斤斗望春門外驢舞柘枝議者曰言𨿽鄙俚事亦著題

金

太宗曰玉不離石犀不離角可貴者惟金創爲金銙以賜羣臣方毬絡賜兩府禦仙花賜學士以上今俗謂毬絡爲笏頭禦仙花爲荔枝

猢猻入布袋

梅聖兪以詩知名三十年終不得一館職晚年受勅修唐書語其妻曰吾之修書可謂猢猻入布袋妻曰君之仕宦何異鮎魚上竹竿也

盛肥丁瘦

盛文肅公丰肥丁晉公疏瘦翰林侍讀梅詢性喜焚香每晨起將視事焚香以公服罩之撮袖以出坐之撒開濃香郁然有館職竇元賔不喜修餙經時未嘗沐浴時語曰盛肥丁瘦梅香竇臭

古鑑照二百里

呂文穆公防正爲相有朝士藏古鑑能照二百里欲因公弟獻以求知公曰吾面不過楪子大安用照二百里聞者嘆服以謂賢於李衛公逺矣

札子

唐人奏事非狀者謂榜子亦曰錄子今謂之札子

有螃蟹無通判

國朝始置諸州通判嘗與知州爭權有錢昆者杭人嗜蟹嘗求外郡人問其所欲何州昆曰但得有螃蟹無通判處則可矣

臺官用稀姓

景祐中有郎官皮仲容爲輕薄子戲云聞君有臺憲之命仲容愧謝問何以知之對曰新制臺官必用稀姓者以君姓知之時三院禦史仲簡論程掌禹錫也

祠廟訛謬

世俗訛惟祠廟之名爲甚都城蒲池寺今轉爲菩提寺江南大小孤山今轉孤爲姑江側有澎浪磯轉爲彭郎磯云小姑壻也西京龍門山望之如雙闕山口有廟像持一屠刀按膝而坐曰豁口大王尢可笑者

語訛

世俗訛舉世同其謬者惟打字其義本謂考擊聲故人相毆以物相擊皆謂之打而工造金銀器亦曰打蓋有撾擊之義至於造舟車曰打船打車网魚則曰打魚汲水曰打水役人餉飰曰打飰粘紙曰打糊量地曰打量試眼曰打試徧檢字書了無此字本音謫耿不知因何轉爲丁雅也

章得象

章郇公得象與石資政中立友善石戲章曰昔有戴松牛韓幹馬今有章得象

俊叨

京師食店賣酸餡大書牌牓俚俗轉酸從食饀從舀有云彼家賣俊叨不知何物也湯餅唐人謂之不托今曰餺飥晉束晳餅賦有饅頭薄持起溲牢九饅頭名存而起溲牢九莫曉何物薄持荀氏又曰薄夜亦莫知何物也

文中虎

謝希深初以奉禮郎鎖防應舉以啟事謁大年云曵鈴其空念無君子者解組不顧公如蒼生何大年曰此文中虎也

花木錄

花木防記

唐相石泉公王方慶著花木防贊皇公李徳裕著花木錄

一葉百影

瀛州有影木日中視之則一葉百影花有實夜如列星萬年一實其大如

仙都苑

北齊武帝攺芳林園爲仙都苑植名果有合歡杏同心李

花姑

魏夫人李弟子善種謂之花姑

花枤

牡丹將開勿多灌土寒則開遲剪花急則花枤無傷使遼錄

割馬肝

接伴使耶律永興副姚跂回張向問北馬有割去肝者遂知無病能行果否云有之其法飲以醇酒於腋間破之取去少肉然亦十失八九又問雕巢中生獵犬果否云亦有之然極難得今駕前有二隻其性識頗異每獵而獲十倍常犬

吹葉成曲

遼人吹葉成曲以歌聲相和音韻甚和

打圍

北人打圍一嵗間各有所處正月釣魚海上於水底釣大魚二月三月放鶻號海東靑打鴈四月五月打麋鹿六月七月於涼澱處坐八月九月打虎豹之類自此直至嵗終如南人趂時耕種也

南朝峭漢

跂回云自來奉使北朝禮遇之厚無如王拱辰預釣魚放鶻之防皇帝親禦琵琶以侑酒是時先父館伴相得甚歡拱辰謂先父雲南朝峭漢惟君異日先父爲上道此語上曰拱辰答問似此語言極多其才器不在人下然識量不足難於逺到吾見奉使之人惟富弼不可量也因問南朝如卿人材有防弼曰臣斗筲之器不足道本朝人材勝如臣者車載斗量安可數計察斯人大未可量

銀牌

形如方向刻蕃書宣速二字使者執牌馳馬日行數百里所至如北主親到須索更易無敢違者

黒山

北塞黒山如中國之岱宗云北人死魂皆歸此山每嵗五京進人馬紙各萬餘事祭山而焚之其禮甚嚴非祭不敢近也

佛妝

遼婦以黃物塗面如金謂之佛妝

以車渡河

過盧溝河伴使云恐乘轎危以車渡極安而速濟不曉其法

茶錄

云腳乳靣

凡茶少湯多則云腳散湯少茶多則乳面聚

湯

茶經一曰茶二曰檟三曰四曰茗五曰荈郭璞云早取爲茶晚取爲荈又湯有三沸如魚目防有聲爲一沸四邊如湧泉連珠爲二沸騰波鼓浪爲三沸湯老矣

茗戰

建人謂鬭茶爲茗戰

火前火後

蜀雅州頂上有火前茶謂禁火以前采者後者曰火後茶又有石花茶

報春鳥

顧渚山茶記山中有鳥每至正月二月鳴云春起也至三四月云春去也采茶者呼爲報春鳥

蟾背蝦目

謝宗論茶云豈可爲酪蒼頭便應代酒從事又云蟾背之芳香觀蝦目之沸湧細漚花泛浮浡云騰昏俗塵勞一啜而散

文火

顧況論茶云煎以文火細煙小鼎長泉

苦茶

陶隱居云苦茶換骨輕身丹嶽黃石君服之仙去

祕水

唐祕書省中水最佳名祕水

茶詩

古人茶詩欲知花乳淸泠味須是眠云臥石人杜牧茶詩雲山實東吳秀茶稱瑞艸魁劉禹錫試茶詩云何況山顧渚春白泥赤印走香塵

類說卷十三﹤子部﹐雜家類﹐雜纂之屬﹐類說﹥

欽定四庫全書

類說目錄

卷十四

啟顏錄

跨馬揮鞭傍河牽船

射不著垜

髙坐誦詩

捲耳后妃之徳

煮簀爲筍

羊踏破菜園

煎餅謎

敖曹詩

黒面赤眼相嘲

詠黑

年老卿少

嘲庭中竹

防底可知

嘲臀

子在回何敢死

三禿不敵一盧

命羣臣爲大言

因話錄

此兒無尾

不癡不聾不作家翁

十月始裘

揀得一好長官

鬭雞相撲

賜君子小人不同日多呼陳伯玉

汾陽奏州縣官

汾陽諸子皆奴材南鄭北鄭

韓臯是硬

諸生繼相

荷杯

飲酒稱名

好腳迹門生

了本分公事

響泉韻磬

猿名山公

活火煎茶

能與張家說家門

時至則行

鑄劍防爲農器賦

作涙賦

韓退之詩

女儀

二淸二幹

以詩見韋蘓州

文章大徳

應不求聞達科

鑑虛煮肉法

後人誣作

自家兒得人憐

年滿令史

錯喉

李過庭

拗項橋

音聲樹

冰防

禦史三院

哄堂

察院防名

瞎眼宰相

葉法善

人道尙右

時世妝

閣下足下之稱

毳褐豈甚銅乳之臭

投牒便換

夢柳僕地

夢舁棺入堂

東西臺

張騫槎

大僚子安得居山

和尙教坊

門戶李益

買妾非妓

欽定四庫全書

類說卷十四

宋曽慥編啟顏錄

跨馬揮鞭傍河牽船

晉劉道眞遭亂於河側爲人牽船見一老嫗搖櫓道眞嘲曰何不調機弄杼因甚傍河搖櫓女答曰丈夫何不跨馬揮鞭因甚傍河牽船

射不著垜

唐宋國公蕭瑀不能射太宗賜射俱不著垜歐陽詢作詩嘲曰急風吹緩箭弱手馭彊弓欲髙畨覆下應西還更東十回俱著地兩手並擎空借問誰爲此多應是宋公

髙坐誦詩

唐有僧法軌形貌短小於寺開講李榮往共議論僧於髙坐誦詩曰姓李應須李名榮又不榮榮應聲曰身材三尺半頭毛猶未生

捲耳后妃之徳

唐韋慶本女選爲妃詣朝坐欲謝慶本兩耳毛捲朝士多目爲捲耳長安令松壽賀曰僕固知令女得妃慶本曰何以知之松曰捲耳后妃之徳

煮簀爲筍

漢人適吳吳人設筍問何物曰竹也歸煮其簀不熟曰吳人轣轆欺我如此

羊踏破菜園

有人常食蔬茹忽食羊肉夢五臟神曰羊踏破菜園

煎餅謎

齊髙祖作煎餅謎卒律葛答反前火食並字

敖曹詩

髙敖曹詩曰塜子地握槊星宿天圍棊開門屋張口捲席牀剝皮桃生毛彈子瓠長棒槌兒墻敧壁凹肚河凍水生肌

黑面赤眼相嘲

唐初梁寶好嘲戲嘗至貝州有趙仲徳甚能嘲卽令召之寶顏甚黑憑案以待仲徳入兩眼俱赤寶雲天上旣無雲閃電何以無準則答曰向我入門來案後惟見一錠墨又云官裏科朱砂半眼共一國又答云磨公小拇指塗得大社北寶無以對

詠黒

唐李叔愼賀蘭僧伽面甚黑杜善賢爲長安令亦黑劉行敏詠之曰叔愼騎黑馬僧伽挽漆弓喚取長安令共獵北山熊

年老卿少

後魏孫紹爲太府少卿髙帝問卿年何老曰臣年𨿽老臣卿乃少遂遷正卿

嘲庭中竹

溫彥博杜如晦同爲僕射有裴略者訴事二公久不答略自陳通言語工嘲戲彥博使嘲庭中竹略曰竹竹竹靑簇簇淩寒葉不凋經夏子不熟虛心未能待國士皮上何須生節目又令語屏墻卽走至墻下曰方今聖明主辟四門以待士君是何物敢妨賢路

帽底可知

唐山東一劇縣有老胥善侮縣令初至以事試之卽知其爲人有令始至方差下造簿吏攺易姓名或小字使相屬可笑髙聲呼云張布袋盛老防宋郎君向府令不問吏出謂其徒曰帽底可知遂無所憚

嘲臀

左司郎中封道身大而臀濶李勣謂曰封道汝臀斟酌坐得休何須爾許大

子在回何敢死

隋侯白機辧敏防嘗與楊素並馬路旁有槐樹憔悴欲死素曰侯秀才理道過人能令此樹活否曰取槐子懸樹枝卽活素問其說答曰論語云子在回何敢死

三禿不敵一盧

隋盧嘉言至僧寺與三僧酬答數回嘉言笑曰三个禿師並不解樗蒲僧未諭嘉言曰不聞俗語云三个禿不敵一个盧

命羣臣爲大言

漢武帝置酒命羣臣爲大言小者飲酒公孫丞相曰臣驕而猛又剛毅交牙出吻聲又大號呼萬里嗷一代餘四公不能對東方朔請代大對一曰臣坐不得起仰廹於天地之間愁不得長二曰臣防越九州間不容趾並吞天下欲括四海三四曰天下不足以受臣坐四海不足以受臣唾臣噎不緣食出居天外臥上曰大哉言最小當飲

因話錄

此兒無尾

肅宗屢言安祿山不臣之狀明皇一日召太子諸王擊毬太子潛欲以鞍馬傷之帝宻謂太子吾非不疑但此兒無尾汝當置之

不癡不聾不作家翁

郭曖嘗與升平公主琴瑟不調曖罵公主倚乃父爲天子我父嫌天子不作主恚入奏上曰他父實嫌天子不作使不嫌社稷豈汝家有也尙父拘曖詣朝堂待罪上曰不癡不聾不作阿家阿翁小兒女閨闈之言大臣安用聽錫賫以遣之尙父杖曖數十

十月始裘

徳宗暮秋防寒上曰九月衣衫十月衣袍與時不相稱欲逓遷一月何如翰林承防李吉甫以聖人能上順天時下盡物理請宣示四方編之於令李相程曰謹按月令十月始裘宗刪定不可攺易上乃止

揀得一好長官

徳宗躬親庶政中外除授無不畱神趙傪自監察裏行授髙陵縣令後遊苑中有執役者上問何處人云是髙陵百姓上曰我今爲汝揀得一好長官知否

鬭雞相撲

文宗有事南郊祀本司進相撲人上曰我方淸齋豈合觀此左右曰舊例上曰此應是要賞物可向外相撲了與賞令去又嘗觀鬭雞優人稱嘆大好上曰雞旣好便賜汝

賜君子小人不同日

文宗賜翰林學士章服續有待詔先欲賜者上曰賜君子小人不同日且待別日

多呼陳伯玉

文宗對諸學士論文裴舍人素數道陳拾遺名柳舍人璟目之裴不覺上顧柳曰他字伯玉亦應多呼陳伯玉

汾陽奏州縣官

郭汾陽在邠州嘗奏一州縣官而勅不下或曰以令公勛徳請一吏致阻是宰相不知體甚也王曰艱難以來朝廷姑息方鎭武臣求無不得方鎭防扈使朝廷疑之今子儀奏屬官不過是所請不當上不以武臣待子儀諸公可以見賀矣

汾陽諸子皆奴材

郭汾陽在河中禁無故走馬犯者死夫人乳母之子抵禁都虞侯杖殺之諸子泣告虞縱橫之狀王明日對賔僚嘆曰諸子皆奴材也不賞父之都虞而惜母之阿嬭兒非奴材而何

南鄭北鄭

太傅鄭絪第在南出自南祖司徒鄭眞公第在北出自北祖時謂南鄭相北鄭相司徒堂兄文憲公前後相徳宗亦謂之大鄭相小鄭相

韓臯是硬

韓僕射臯小瘡令醫傅膏藥藥不濡公問之醫雲天寒膏硬公笑曰韓臯實是硬竟不以爲罪

諸生繼相

權文公徳輿身不由科第掌貢舉三年門下諸生繼爲相公

荷杯

牟少師與賔僚飲宴暑日臨水以荷爲杯滿酌使僕持近人口以簪刺之不盡則重飲旣罷有人言適飲大歡者公曰今日言歡則明昨之不歡無論好惡一不得言

飲酒稱名

段相文昌性介狹在西川有進士薛太白飲酒稱名太多明日遂不召

好腳迹門生

李逢吉知舉貢榜成未放而入相及第人就中書見座主時謂好腳迹門生

了本分公事

劉棲楚爲京兆尹謂僚屬曰諸公各自了本分公事晴天美景恣意遊賞勿至拘束

響泉韻磬

李汧公蓄二琴殊絕所謂響泉韻磬者也二寵妓曰秀才七七善琴與箏自撰琴譜

猿名山公

李約琴道酒徳詩調皆髙絕一生不近粉黛多蓄古器嘗得石鐡一片擊之淸越又養一猿名山公約汧公子也初至金陵於府主庶人錡坐屢贊招隱寺標致一日庶人宴於寺中明日謂曰十郎嘗誇招隱寺昨遊宴細看何殊州中約笑曰某所賞者疎野耳若逺山將翠幕遮古松用防物裹鮏羴涴鹿掊泉音樂亂山鳥聲實不如在叔父大防也

活火煎茶

李約性嗜茶嘗曰茶須緩火炙活火煎活火謂炭火之焰者

能與張家說家門

張靖三世掌書命在臺座前代未有楊巨源贈詩云伊陟無聞祖韋賢不到孫時稱其能與張家說家門巨源年老頭數搖苦吟所致

時至則行

裴晉公不信術數不好服食嘗云雞豬魚蒜逢之則喫生老病死時至則行

鑄劍防爲農器賦

憲宗賜裴晉公玉公臨終封進表曰內府之珍先朝所賜旣不敢將歸地下又不合畱在人間公貞元中鑄劍防爲農器賦云皇帝嗣位之三十載寰海鏡淸方隅砥平驅域中盡歸力穡示天下不復用兵其後作相竟立殊勛觀其詞賦气槪豈得無異日之事

作涙賦

進士李爲作淚賦及輕薄暗小四賦李賀作樂府多屬意花艸蜂蝶之間二子竟不逺大

韓退之詩

韓退之遊廬山過蕭金部山居詩雲中郎有女能業伯道無兒可主家今日匡山過舊隱空將衰涙對煙霞

女儀

郎中元沛妻劉氏有文學著女儀一篇亦曰直訓

二淸二幹

江南多名僧越州有淸江淸晝婺州有幹後幹輔時號會稽二淸東陽二幹

以詩見韋蘓州

吳興僧晝字皎然工律詩抒思作十數篇見韋蘓州韋殊不稱賞明日寫舊制獻之大加嘆賞云防至失聲名何不但以所工見投而猥希老夫意耶人各有得非卒能致也

文章大徳

元和以來僧道多稱大徳偶得補署遂爲頭衘各因所業以冠大徳之目至有號文章大徳者

應不求聞達科

昔有徳音搜訪懷才抱器不求聞達者有人逢一書生奔馳入京問求何事答曰將應不求聞達科

鑑虛煮肉法

元和中僧鑑虛不知肉味有僧素無道行遂作鑑虛煮肉法

後人誣作

才命論稱張燕公革華稱韓文公老牛歌稱白樂天佛骨詩稱鄭司徒皆後人之所誣也

自家兒得人憐

宗問黃幡綽是个兒得人憐對曰自家兒得人憐時肅宗在東宮嘗危懼宮中號祿山爲子上俛首久之又嘗登樓見一醉人臨水臥問是何人幡綽曰是年滿令史上問何以知之對曰更一轉入流矣上又與諸王會食寧王噴食飯直至龍顏上曰寧哥何故錯喉幡綽曰此非錯喉乃是歕

年滿令史

錯喉【並見上】

李過庭

姚峴滑稽姚南仲亷察陜郊峴以宗從見之忽有投刺者云李過庭南仲曰過庭之名甚新未知誰家子弟峴曰恐是李趨兒

拗項橋

尙書省東隅有橋名拗項橋言侍禦史及殿中久次者至此拗項而望南宮也

音聲樹

都堂有古槐夜深聞絲竹之聲音省中卽有入相者俗號音聲樹

冰防

祠部號爲冰防言其淸冷也二十四司印毎郎官交直時吏人懸於臂以相授頗覺爲煩楊虞卿始置匱加鐍人以爲便初成州或爲吏部郎戲作考詞狀有千忍萬忍後不禁考上下

禦史三院

一曰臺院其僚曰侍禦史呼端公知雜事謂之雜端非知雜者號散端二曰殿院其僚曰殿中侍禦史呼侍禦新入者知右巡以次左巡號兩巡使三曰察院其僚曰監察禦史亦呼侍禦每公堂會食雜端在南榻主簿在北榻皆絕笑言若雜端失笑則三院皆笑謂之哄堂

哄堂【見上】

察院防名

察院諸防各有他名禮察曰松防南有古松也刑察曰魘防寢此多魘兵察主院中茶茶必是蜀之佳者貯於陶器謂之茶瓶防吏察主入朝人名籍謂之朝簿吏察之上則館驛使又其上監察使謂之察長

瞎眼宰相

裴光徳在中書故人求京府判司公曰此官與公不相當不敢以故人之私隳朝廷綱紀他日有瞎眼宰相憐公者不妨卻得某必不可

葉法善

道士葉靜能中宗朝坐妖妄伏法宗時有道術者乃法善也有人撰記傳云宗令道士葉靜能誤矣

人道尙右

以右爲尊禮先賓客故西讓客主人在東自卑也今人或以東讓客非禮也

時世妝

崔樞夫人治家整肅婦妾皆不許時世妝

閣下足下之稱

古者三公開閣而郡守比古諸侯亦各有閣故有閣下之稱前軰與大官書多呼執事與足下劉子云與宰相書曰足下韓退之與張僕射書曰執事卽其例也記室本王侯賓佐之稱他人不可通用惟執事則指左右之人尊卑皆可通稱又自卑達尊例云座前尢非也閣下降殿下一等座前降幾前一等豈可僭用哉

毳褐豈甚銅乳之臭

朝士詣友生見衲表道人在座他日謂曰公好毳褐之夫何也吾不知其賢愚但覺其臭友生曰毳褐之臭豈甚銅乳公處其間曾不嫌恥反譏有道之士南朝以蛙鳴勝鼓吹吾視毳褐愈於今之朱紫逺矣

投牒便換

有士子鬻產於外得數十千懼川途難賫因所知納於公藏牒以歸世所謂便換者置之衣囊一日醉拍囊曰莫輕此中大有好物盜在側聞之夜殺而取其囊意其有金開無獲投牒於水

夢柳僕地

柳宗元自永州司馬召至京師詣卜者問命曰予柳姓也昨夢柳樹僕地其不祥乎卜者曰生則柳樹僕則柳木木者牧也君其牧柳州乎卒如其言

夢舁棺入堂

李逢吉有婢夢有一人舁棺至堂後云且置地不久移入堂中俄除中書舍人後知貢舉未畢而入相

東西臺

髙宗攺門下中書省爲東西臺尙書省爲文昌臺攺禦史臺呼爲南臺

張騫槎

漢書載張騫窮河源言其奉使之逺實無天河之說惟博物志云客星犯鬥牛事後人云得織女支機石以問君平皆是虛誕寶歷中京洛逓夫舁張騫槎不知何物也前軰詩往往用張騫槎相襲謬誤如此

大僚子安得居山

李徳裕薦處士王堪爲諫官武宗問誰子對曰王超之子上曰凡處士當是山野之人大僚子安得居山耶徳裕無以對

和尙教坊

元和中有僧文淑聚眾論說內典托言鄙防之事不逞軰爭效其音調爲歌曲呼爲和尙教坊

門戶李益

李益能文有貴家子同姓名人謂益爲文章李益貴家子爲門戶李益

買妾非妓

柳公綽嘗納一姬同院知之屢徵出妓公綽曰士有一妻一妾以主中饋備灑掃公綽買妾非妓也

類說卷十四

欽定四庫全書

類說目錄

卷十五

談賔錄

著毛蘿卜

笑中有刀

開通元寶錢

閻立本圖

畫家三祖

守鴨緑之險

土山頭

醫者意也

下第詩

劇談錄

黃中君鬼穀子

金盆漬白龍皮

玉蘂花

煉炭炊飯

白傅泛舟往香山灘有鸂防

見我龍鐘故相戲耳

謫仙怨

明經及第何事來見

賈氏談錄

石上刻有道字

龍尾道

貢院榜

綺紈子

六籍奴婢

院體

海鷗詠

白傅塜

伐叛亭

白傅不賜謚

八角井

文中子

百衲琴

華嶽掌

澄泥硯

虞美人

風水性

厄在白馬

晉公談錄

五星在奎

朝衣不可臨弔

墨慘衣

木掩房

趙普位故相上

禦宴値

先公談錄

仕宦忌太速

照袋

起復佩魚

拜宰相父母

麄官

竇氏五龍

見客問三事

尙書裏行

宗室之雋

天下生齒數

江南馮延已詞

法帖

題擷芳亭詩

換得西湖十頃秋

玉樓銀海

換羊書

張公庠詩

善佞

杜子美墳

開元樂調

艸書錢文

王仲至召試詩

圓通不出世

黃魯直詩

二宋詩

櫻桃薦酪

柳三眠

碧箋題詩

夢拋毬詩

鸚鵡呼琵琶

宣赦詩

回鄕詩

元夕禦樓詩

劉貢父詩

怪石詩

李太白峯頂寺詩謝番羅襖詩

姚嗣宗詩

司馬公詩

妓求參寥詩

題小溪詩

東波詩

醉僧祭文

須多中相法

晏叔原詩

春秋月

祕色磁器

馬一疋

柴桑令

狀元徐適詩

張坦化爲蛇

陳知黙詩

三平兩滿文字

張安道前生

李白墳

京城

江珧柱

內庫酒北苑茶

對屬

還鄕和尙

錢王詩

逸人詩

欽定四庫全書

類說卷十五

宋曾慥編談賔錄

著毛蘿卜

唐率府馮先震入集賢院校文選注蹲鴟云今之芋子卽是著毛蘿卜

笑中有刀

李義府狀貎溫恭而褊急陰賊忤意者必加傾陷人謂笑中有刀

開通元寶錢

武徳中廢五銖錢行開通元寶錢名其書皆歐陽詢之所爲也初進樣文徳皇后掐一甲痕因鑄之

閻立本圖

東蠻王入朝顏師古奏昔武王時逺國歸款周史集爲王防篇今卉服鳥章備集鸞邸宜圖其事以貽於後詔閻立本圖之莫不盡該毫末備得精神

家三祖

晉以來顧長康張僧繇陸探微爲家三祖

守鴨綠之險

元萬頃爲遼東管記作檄文譏髙麗云不知守鴨綠之險莫離支報曰敬聞命矣移兵守之萬頃由是坐罪

土山頭

諸曹郎中不自員外除者謂之土山頭趙謙光自大理正卿爲戶部郎中員外郎趙浩嘲曰員外由來美郎中望不優寜知粉署裏畨作土山頭謙光答曰錦帳隨情設金檀任意燻惟愁員外置不應列星文

醫者意也

許裔宗名醫人問何不著書曰醫者意也脈之深趣不可言傳

下第詩

羅隱下第詩云名慚桂苑一枝綠鱠憶松江滿箸紅惟應鮑叔深知我他日蒲帆百尺風

劇談錄

黃中君鬼穀子

竇庭芝與卜者葫蘆生相善一日謂曰君家禍將至遇黃中君鬼穀子方可救敎庭芝物色求之得李泌傾心結之未幾遇朱泚之亂庭芝陷賊中事平徳宗命誅之泌以前事上聞特貸其死帝曰黃中君蓋指朕謂卿爲鬼穀子何也

金盆漬白龍皮

李徳裕當盛暑防客以金盆漬白龍皮於坐側須臾涼颷爽气凜若髙秋

玉蘂花

唐昌觀有玉蘂花甚盛一日有女子容貎婉麗繞花而行觀者如堵忽折花數枝曰昔有玉峯之約自此可以行矣飄然乘空而去劉禹錫詩云玉女來看玉樹花異香先擁七香車攀枝弄雪時回首驚怪人間日未斜

煉炭炊飯

洛下豪家子飲食鮮華有李使君亦尙華侈盛具召之曾不下筯李曰試食此以炭炊豪家子勉食一曰凡以炭炊先燒炭熟謂之煉火此炊炭尙未煉也後經兵亂豪家子丐食山寺而卒

白傅泛舟往香山

盧簡辭遊伊川別墅忽有二童子操篷艇中有白衣人與僧偶坐船後以桐甑而炊吟笑宛若神仙問之乃白傅泛舟往香山也

灘有鸂防

河南伊闕縣前水中每縣官有入臺者先有灘出石礫金沙淸澈可愛牛僧孺爲尉一日報灘出縣僚共觀之老吏曰此必分司禦史若是西臺當有一雙鸂防僧孺祝曰旣能有灘何惜鸂防言訖一雙飛下不旬日僧孺果拜察院

見我龍鐘故相戲耳

裴晉公未第時羇遊洛中一日策蹇上天津橋時淮西不庭已數年矣有二老人倚柱立語曰蔡州何時得平見晉公愕然曰適憂蔡州未平須待此人爲相僕聞其語遽告公公曰見我龍鐘故相戲耳後果如其言

謫仙怨

明皇幸蜀一日登髙山望秦州謂髙力士曰吾聼張九齡言不至於此馬上吹笛爲曲號謫仙怨

明經及第何事來見

元和中李賀以歌詩著名元稹已老以明經中第亦工篇什願與賀交執刺見之賀見刺曰明經及第何事來見李賀稹慚退未防制策登科爲禮部郎官乃議賀父名晉不合舉進士時輩從而誹之賀不第故也

賈氏談錄

石上刻有道字

贊皇公平泉莊臺榭百餘所奇花異艸珍松怪石故公自制平泉花木記今悉絕矣惟鴈翅檜珠子柏連房玉蘂存焉怪石洛陽有力者取去石上皆刻有道兩字

龍尾道

含元殿前龍尾道路七轉由丹鳯門北望宛如龍尾下垂

貢院榜

右諭及貢院字用淡墨氊筆書李紳侍郎將放舉人命吏書榜未及塡右諭貢院字吏暴卒令史王昶善書被酒染筆不能加墨一榜之內濃淡相間反致其妍遂成故事

綺紈子

牛奇章初與李衛公飲僧孺曰綺紈子何預斯堂衛公銜之世周秦行紀非僧孺所作是衛公門人章瓘撰文宗曰此必假名僧孺若貞元進士豈敢呼徳宗爲沈婆兒也

六籍奴婢

劉蕡讀文中子曰才本中庸擬上述作或問於六籍何如曰猶奴婢之於郎主後遂以文中子爲六籍奴

院體

中土士人札翰多爲院體貞元中翰林學士吳通微嘗工行艸院體近吏故吏胥放其書大行於世遺法至今

海鷗詠

顧況師事李泌得其服气之法能終日不食及泌卒作海鷗詠大爲權貴所嫉貶饒州司戶作詩云萬里飛來爲海鳥曾丹鳯借枝柯一朝鳯去梧桐死滿目鴟梟柰爾何

白傅冢

白傅塟龍門山四方過者必奠巵酒塜前方丈之土常成泥濘

伐叛亭

李贊皇平上黨回鶻自矜其功平泉莊置搆思亭伐叛亭

白不賜謚

白傅大中末有奏疏請賜謚上曰何不取醉吟先生墓表看卒不賜謚弟敏中奏立神道碑李義山文也

八角井

滑臺城北嘗有昏墊之患貞元中賈丞相鑿八角井於城隅以鎭之

文中子

隋末隱白牛溪著王氏六經北面學者國初多居佐命之列劉禹錫盛稱王通能明王道以大中立言防其門者皆天下俊傑自後士大夫擬議及諸史筆未有言及文中子者

百袖琴

李沂公百衲琴制度甚古其音淸越無比

華嶽掌

華嶽掌其石如人肉色每太陽對照卽見之日暮則漸隱不見

澄泥硯

絳縣人善制澄泥縫絹袋至汾水中逾年而取之陶爲硯水不涸又鄴郡二臺舊瓦有維箕之狀斷爲硯則愈於澄泥

虞美人

褒斜山谷中虞美人艸狀如雞冠大而無花葉皆相對或唱虞美人則兩葉如人撫掌之狀頗中節拍

風水性

陜河風性寒民多傷風河洛以東地咸水性冷故民𨿽哺粟食麥麵而無熱疾滑臺風水性寒冷尢甚士民啖附子如芋栗

厄在白馬

李徳裕有術者謂曰公他日位極人臣但厄在白馬及登相位𨿽親戚中亦不蓄白馬后爲白敏中所傾命馬植專典淮南獄公坐是竄南海

晉公談錄

五星在奎

太宗卽位五星在奎居兗州地分太宗爲晉王領兗海奎爲天上奴僕宮故執禦者皆驟居富貴

朝衣不可臨弔

王樞宻父太師傾背朝士弔者朱紫盈門獨徐攜一麻袍角帶客次更易訖方入弔或問之曰朝衣不可臨弔

墨慘衣

艾仲孺侍郎言祖母始嫁衣笥中有墨慘衣妯娌問之云父母令候夫家私忌日著此慰尊長今此禮亦亡

木掩房

晉公被謫之初木掩房三日馮拯薨時火守房王欽若薨時火拂房

趙普位故相上

趙普初拜相太祖曰汝𨿽爲相坐立班須讓舊相普曰陛下創業以臣爲相正欲彈壓四方臣見故相直須在上太祖佳之又嘗奏事忤防上怒手裂奏章挼而擲之普徐拾起開展復奏上愈怒拂袖起普猶奏曰此事合如此容臣進入取防

禦宴値

太祖大宴雨暴作上不悅趙普奏曰外面百姓正望雨官家大宴何妨只是損得些陳設濕得些樂官衣裳但令雨中作雜劇更可笑此時雨難得百姓快活時正好飲酒太祖大喜宣令雨中作樂宜勸滿飲盡歡而罷

先公談錄

仕宦忌太速

先公少多病灸灼殆無完膚故從伯趙相國謂曰大凡壯年仕宦忌於太速肌體患在太丰觀子气實神深𨿽體中多疾不足慮也

照袋

王太保每天气和暖必乘小駟從三四蒼頭攜照袋貯筆硯韻略刀子牋紙並小樂器之類照袋以馬皮爲之四方有蓋並襻五代士人同用之

起復佩魚

先公周顯徳末翰林學士起復裹素紗軟腳襆頭慘紫公服每日入朝猶佩魚袋或曰魚袋者取事君夙夜匪懈之義然以金爲飾亦見其華也居喪奪情不當有金寶之飾公遽謝不敏

拜宰相父母

丞相如在具慶或偏侍百官就私第請謁必先通起居方見丞相事分深者皆升堂拜如不升堂亦須向北遙拜近日少行此禮

麄官

唐士大夫重內輕外任方面者目爲麄材張燕公愧無通材供國麄使薛許昌謝人惠茶詩云麄官乞與眞拋棄賴有詩情合得嘗王彥威仕元和間爲太常博士累官至大僚其詩云貔貅十萬擁雄師正是酬防報國時汴水波濤喧鼓角隋堤楊栁拂旌旗前驅紅斾關西將坐列靑娥趙國姬爲報長安冠蓋道麄官到防是男兒彥威時爲宣武節度使

竇氏五龍

諫議大夫竇禹鈞子五人俱進士及第馮道詩云燕山竇十郎敎子有義方靈椿一株老丹桂五枝芳時號竇氏五龍

見客問三事

李昉爲相每見客必問三事民間有何疾苦爲政有何術業時政有何缺失

尙書裏行

舊語太常不是卿祕書不是監以其職器淸重不與他卿監比也先公爲翰長以病求爲大蓬又太常卿在六尙書下與丞同幕次謂之尙書裏行

侯鯖錄

宗室之雋

唐元稹行李從易宗丞制詞云昔劉氏子孫在屬籍者十餘萬人嘗考王莽居攝時作大誥云宗室之雋有四百人孟康注云謂諸劉見在者何多寡不同如此豈莽殘啄之餘四百人者皆贊莽以盜漢偸生嗜利之徒歟不然安得生存於斯至爲莽稱雋耶

天下生齒數

天下生齒之數前漢一千二百二十三萬後漢一千六百七萬魏九十四萬晉二百四十五萬宋九十萬後魏三百二十七萬北齊三百三萬後周三百五十萬隋八百九十萬唐九百六萬本朝太祖二百五十萬太宗三百五十七萬眞宗八百六萬仁宗一千一百九十萬英宗一千二百四十八萬神宗一千七百三十萬

江南馮延已詞

有士人家收江南李后主書一詞云馮延已撰詞云銅壺滴漏初盡髙閣雞鳴半空催啟五門金鎖猶垂三殿珠櫳堦前禦柳搖綠仗下宮花散紅鴛瓦數行曉日鸞旗百轉春風侍臣蹈舞重疊聖壽南山永同

法帖

閣下法帖十卷淳化所集其中多弔喪問疾唐國子祭酒李涪所撰刋誤云短啟出於晉宋兵革之際當時國禁書疏非弔喪問疾不得輒行尺牘故羲之書首云死罪是違制令也

題擷芳亭詩

歐陽永叔閒居汝陰時一妓能盡記公所爲歌詞公戲曰他日當來作守後自維揚移汝州其人已不復見題擷芳亭云柳絮已將春去遠海棠應恨我來遲後三十年東坡來作守見之曰此乃杜牧之綠葉成陰之句耶

換得西湖十頃秋

歐公自揚州移汝州作西湖詩云綠芰紅蓮舸浮使君那復憶揚州都將二十四橋月換得西湖十頃秋東坡自汝移揚作詩云二十四橋亦何有換此十頃玻璃風使歐公詩也

玉樓銀海

東坡作雪詩云凍合玉樓寒起粟光搖銀海生花後見荊公曰道家以兩肩爲玉樓目爲銀海是使此事否坡退曰惟荊公知此出處

換羊書

黃魯直戲東坡曰昔右軍字爲換鵞字韓宗儒性饕餮每得公一帖於殿帥姚麟換羊肉數斤可名二丈書爲換羊書矣公在翰苑一日以生辰制撰紛冗宗儒日作數簡以圖報書來人督索甚急公笑曰語本官今日斷屠

張公庠詩

張公庠少能詩一絕云一年春事又成空擁鼻微吟半醉中夾道桃花新過馬蹄無處避殘紅

善佞

荊州有馮希樂善佞嘗謁長林縣令云昨初入境見虎狼相尾西去此乃善政所感有頃村人報昨夜有虎食人令戲詰之馮遽曰是必略食便過

杜子美墳

在耒陽唐史云至耒陽以牛炙白酒一夕醉飽卒然元微之作子美墓志云扁舟下荊楚竟以寓卒旅殯嶽陽至其嗣業始葬偃師首陽山當以志墓爲正蓋子美自言晉當陽侯杜元凱之後故世葬首陽山子美父閒嘗爲鞏縣令故子美爲鞏縣人首陽山在官路之北古塜累累元凱墓猶載圖經可考子孫附葬者數十但不知孰爲子美墓耳

開元樂調

沈括爲翰林學士有開元樂調四首裕陵愛之云鸛鵲樓頭日暖蓬萊殿裏花香艸綠煙迷步輦天髙日近龍牀樓上正臨空闕雲間不見人家寒食輕籠薄霧滿城明月梨花按舞驪山影裏回鸞渭水光中玉笛一天明月翠華滿陌春風殿後春旗簇仗樓前禦隊穿花一片紅雲開處外人遙認官家

艸書錢文

前世錢文未有艸書者淳化中太宗宸翰爲之旣成以賜近臣王元之有詩云謫官無俸突無煙惟擁琴書盡日眠還有一般勝趙一囊中猶貯禦書錢

王仲至召試詩

王仲至仁宗時名儒召試學士院詩雲翠木陰陰白玉堂老來方此試文章宮檐日永揮毫罷閒拂塵埃看墻宿華嶽觀詩云淩空老樹云垂葉壓屋梨花雪照人深怪地仙敎俗客殷勤畱看華山春後再題云石臺流水共蒼苔靑竹林間一逕開可惜梨花飛已盡年來遊客始重來

圓通不出世

圓通禪師法秀立身峻潔不肯出世作頌云誰能一日三梳頭撮得根牢系便休大抵是他肌骨好不搽紅粉也風流

黃魯直詩

黃魯直讀太眞外傳詩云寒日邊聲斷春風塞艸長又結客詩云結客結英豪肯同兒女曹黃金妝劍佩猛獸畫旗旄北極狼星落中原王气髙終令賀蘭賊不著赭黃袍

二宋詩

宋莒公兄弟皆有髙名少作落花詩云一夜東風拂苑墻歸來何處剰淒涼漢臯佩冷臨江失金穀樓危到地香淚臉補痕煩獺髓舞臺收影費鸞觴南朝樂府休賡曲桃葉桃根盡可傷景文詩曰墜素飛紅各自傷靑樓煙忍相望將飛更作回風舞已落猶成半面妝滄海客歸珠迸淚章臺人去骨遺香可能無意傳雙蝶盡委芳心與蜜房西湖展江亭詩云鑿開魚鳥忘情地展盡江湖極目天

櫻桃薦酪

杜牧之櫻桃詩曰思用烹騂酪從將玩玉盤唐人已用櫻桃薦酪也

柳三眠

李商隱賦云豈如河畔牛星隔歲猶聞一過不及苑中人柳終朝剰得三眠云漢苑外有人形桞一日三眠三倒

碧箋題詩

長安南山下一書生作小圃蒔花木一日有金犢車從數女奴皆艶麗下飲於庭邀生同坐甚款洽將別出小碧箋題詩曰相思無路莫相思風裏楊花只片時惆悵深閨獨寢處曉鶯啼斷綠楊枝

夢拋毬詩

李愼言字希古夢至一宮殿有數百妓拋毬人唱一詩覺而記三首侍宴黃昏未肯休玉堦月色夜如流朝來自覺承恩最笑倩傍人認繡毬隋家宮殿鎖淸秋曾見嬋娟颺繡毬金鑰玉簫俱寂寂一天明月照西樓堪恨隋家防帝王舞裙挼盡繡鴛鴦如今重到拋毬處不是燻鑪舊日香

鸚鵡呼琵琶

蔡持正謫新州侍兒名琵琶嘗養一鸚鵡持正每呼琵琶卽扣一響板鸚鵡言呼之琵琶卒後誤觸響板鸚鵡猶傳呼持正感傷成疾不起嘗爲詩云鸚鵡言猶在琵琶事已非傷心瘴江水同渡不同歸

宣赦詩

張舜民紹聖中入元祐責籍系潭州赦書獨不赦黨人有宣赦詩云擊鼔塡街道傳聲過水濵國嚴三歲犯恩灑萬方春舟楫親南斗衣冠拱北辰嶺南並嶺北多少望歸人

回鄕詩

賀知章回鄕詩云離別家鄕歲月多近來人事半消磨惟有門前鏡湖水春風不減舊時波又云幼小離鄕老大回鄕音無攺鬢毛衰兒童相見不相識卻問客從何處來

元夕禦樓詩

元丰中元夕禦樓觀燈有禦制詩時王禹玉蔡持正爲左右相持正扣禹玉云應制上元詩如何使故事禹玉曰鰲山鳯輦外不可使章子厚笑曰此誰不知後兩日登彩山獨賞禹玉詩云雪消華月滿仙臺萬燭當樓寶扇開雙鳯雲中扶輦下六鰲海上駕山來鎬京春酒沾周宴汾水秋風陋漢才一曲升平人盡樂君王又進紫霞杯是夕以髙麗進樂又添一杯

劉貢父詩

劉貢父自校書郎出倅海陵詩云璧門金闕倚天開五見宮花落井槐明日扁舟滄海去卻從雲气望蓬萊

怪石詩

黃亞夫魯直父也有怪石一絕雲山魈水怪著薜茘天祿辟邪眠莓苔鉤簾對坐心語口曾見漢唐池館來

李太白峯頂寺詩

曾阜爲蘄州黃梅縣令有峯頂寺去城百餘里在亂山中人迹不到阜按田偶至梁間小榜流塵昏晦乃李白所題詩也詩云夜宿峯頂寺舉手捫星辰不敢髙聲語恐驚天上人

謝番羅襖詩

熈寧中黃魯直爲宮教五開府者酒餘脫淺色番羅襖衣之魯直醉中作詩云疉送香羅淺色衣著來春气入書幃到家慈母驚相問爲說王孫脫贈時

姚嗣宗詩

東坡於關中驛舎見一詩喜而錄之初不知姓名後聞乃姚嗣宗詩云欲掛衣冠神武門先尋水竹渭南村卻將舊斬樓蘭劍買得耕牛敎子孫

司馬公詩

司馬池待制溫公父也有詩云冷於陂水淡於秋逺陌初窮見渡頭賴得丹靑無畫處畫成應遣一生愁

妓求參寥詩

參寥來徐州訪東坡坡席上戲令一妓求詩云多謝樽前窈窕娘好將幽夢惱襄王禪心已作沾泥絮不逐東風上下狂

題小溪詩

參寥錢塘題小溪詩云城根野水綠逶迆裊裊輕舟掠岸過欲采芝蘭無覓處野花汀艸占春多

東坡詩

韓康公上元召從官數人出家妓侍飲其專寵者曰魯生偶中蜂螫少頃持扇就東坡乞詩詩中有魚吹細浪歌搖日舞罷花枝蜂入懷之句上句記姓下句記事

醉僧祭文

東坡云蘓州有僧好飲以醉死將死自祭文云惟靈生在浮提不貪不妬愛喫酒兮倒街臥路想汝直待生兜率天爾時方斷得住何故淨土之中無酒得沽

須多中相法

黃魯直云髯多而疎秀者必貴宻而泛短者乃神气不足都尉王晉卿殿帥曹貫道皆無須每指須多者爲中相法晉卿嘗道鞏洛間有後唐莊宗廟神像兩眼外皆髭也作詩寄貫道云伐梁繼李號良圖卻惑歌兒便喪軀拂拭塵埃覘遺像元來滿面是胡須

晏叔原詩

熈寧中鄭俠上書事作下獄悉治平時往還厚善者俠家搜得晏叔原與俠詩曰小白長紅又滿枝築毬場外獨支頥春風自是人間客主領繁華得防時裕陵稱之卽令釋出

春秋月

東坡在汝陰初春庭梅開盛色鮮霽夫人曰春月勝如秋月秋月令人慘淒春月令人和悅坡笑曰誠如子言卽召客飲作減字木蘭花云春庭花午搖蕩春醪光欲舞步轉回廊半落梅花婉婉香輕風薄霧都是少年行樂處不似秋光只與離人照斷腸

祕色磁器

今之祕色磁器世言錢氏有國越州燒進不得臣下用之故云祕色比見陸蒙集越器云九秋風露越窯開奪得千峯翠色來好向中宵盛沆瀣共嵇中散鬭遺杯乃知唐已有祕色非錢氏爲始

馬一疋

韓詩外傳曰顏回望吳門馬見一疋練孔子曰馬也然則馬之光景長一疋耳故後人號爲一疋又應劭風俗通曰馬一疋或曰馬夜行目照前四丈故曰一疋或曰度馬縱橫適得一疋或說馬死賣得一疋帛或曰春秋左氏說諸侯相贈乘馬束帛帛爲疋與馬適相匹耳

柴桑令

今士子多以柴桑翁爲淵明不知劉遺民曾作柴桑令也樂天宿西林寺詩云木落天晴山翠開愛山騎馬入山來心知不及柴桑令一宿西林便卻回注柴桑令劉遺民也

狀元徐適詩

崇寧初特奏名狀元徐適詩云白髮靑衫晚得官瓊林頓覺酒腸寬平康夜過無人問畱得宮花醒後看

張坦化爲蛇

林棣縣虞候張坦暴酷嗜利病死葬城外月餘夜夜叫呼人報其家謂復生妻子輩開掘視之身已化巨蛇頭面人也取置荊囤中體寒索厚被日食肉二斤酒一斗復得人言後數月頭亦蛇矣漸不能人言其家送置山中

陳知黙詩

歐公晚年喜陳知黙詩恨不多但說其兩聯一云平地風煙橫白鳥半山云木捲蒼藤一云云埋山麓藏秋葉脫林梢帶晚風

三平兩滿文字

傅欽之作中丞彈劉仲馮一日貢父見之曰小侄何過致煩臺評欽之慚云也只三平兩滿文字貢父笑曰七上八下人材

張安道前生

張安道謫知滁州道遇一僧捨入門悵然便悟前生曽作寺僧手冩楞伽經四卷問其徒具言有老僧平生誦此經自書者猶匣在屋梁上取視之筆迹宛然今生一同遂托東坡書此經入金山寺印施及東坡作杭倅遊壽星院入門便悟曽到能言其院後堂殿山石處作詩記之

李白墳

李太白墳在太平州采石鎭然州之南靑山有正墳或過采石酒狂捉月竊意當時槁葬於此後遷窆靑山焉

京城

唐東京宮城東西四里南北二里周圍十三里髙四丈八尺西京宮城東西四里南北二里周圍十三里髙三丈三尺本朝東京宮城周圍五里舊城周圍二十里卽汴梁城也唐建中二年節度使李勉重築國初號闕城亦曰裏城新城乃周世宗顯徳二年詔別築新城周圍四十八里號曰外城又曰羅城亦曰新城裕陵命內使宋用臣重築之

江珧柱

海物異名云江珧柱其甲美如玉骨柱膚寸郭景純江賦云玉珧海月土肉石華世人不用此珧字是未知此耳

內庫酒北苑茶

東坡云諸葛筆譬如內庫酒北苑茶山谷曰衙香椽燭與京師婦人梳頭亦天下所不及

對屬

東坡云與我周旋寜作我爲郎憔悴卻羞郎可爲的對

還鄕和尙

錢氏時有還鄕和尙每唱云還鄕寂寂杳無蹤不掛徵防水陸通踏得故鄕田地穩更無南北與西東或問其說曰明年大家都去果有納土之應

錢王詩

錢王有詩曰士悲秋色女懷春此語由來未是眞若也有情相眷戀四時天气總愁人

傅逸人詩

傅逸人巖眞宗時人贈張忠定詩曰思把浮名買卻閒門前流水對靑山靑山不語人無事門外風花自往還張答云蕭蕭疏葦映門墻見說新秋鱠味長何事輕拋來帝裏至今防繞寒塘又題壁云寒蛩入夜忙催織戴勝春深苦勸耕人若無心濟天下不知虫鳥有何情

類說卷十五﹤子部﹐雜家類﹐雜纂之屬﹐類說﹥

欽定四庫全書

類說目錄

卷十六

松雜錄

阿瞞謹爲上客

通馬經

曾天子祖天子

生日湯餅

蘓瓌有子李嶠無兒

牡丹詩

開元東封圖

一子不事女主

夜明簾解張說之難王山人按

古鏡

白鸚鵡

論明皇

異物

明皇雜錄

玉龍子

虛有其表

衛士棄食

白駱駝

玉花驄

舞馬

天下字惟朋字未正

牛仙客非宰相器取樂富貴

玉葉冠夜光枕鏁子帳

金盆貯瑟瑟二斗王維以詩免罪

貂皮防步搖釵

舞淩波曲

力士食薺詩

懷愼儉素

四絕

詠尹字

死姚崇算生張說九齡歸燕詩

一雕挾兩兔

房琯爲永公後身

甘露羮

一行求算法

觀舞劍畫壁

罷相賦詩

書囊鼠變犬

恃才浮誕

明堂火珠詩

李嶠眞才子

三十年無緦麻喪玉蕭琵琶

李龜年建第

四壁畫龍

牛炙白酒

按轡木陰下

鐵如意質酒

樂府雜錄

天子樂

文武舞

驅儺

左右敎坊

八疊戲蘓中歌場獨舞

三代立論誥一身能唱歌

永新歌

阿母錢樹子倒

張紅紅

米嘉榮

舞

舞劍器

胡旋舞

直項曲項琵琶

記節奏

箏箜篌

李牟吹笛

銀字管

五彈

弄參軍

擊甌

斷琴

拍板

宮聲往而不返

大郎神

夜半樂曲

冰蠶織錦

望江南

吹蘆管

黃驄

傀儡子

徵音無調

方響

見聞雜錄

鸞孤奉職

夢防鶴生女

夢燈

防在西淸

池州李長史

四畏堂

宋公遺戒

燭燒襆頭

倦防雜錄

竹不根而茂

皂羅糊屏風

出自孤寒

相逢不攺舊時靑

鐘離二詩

三司黠胥

無比店有巴樓

十年騎馬聽朝雞

倚閣春秋

絳唇詞

盤量出剩

藏擫詩

宗叔詩

待哭斯人久矣

詭謀殺娼

金鑑長老

苑中獅子

權頓襆頭

匍匐圖

罨畫流蘓

中書有生老病死苦

夢手捧天

始終言新法

眼前何日赤

髙麗求王平甫詩

戲陳亞

舍人面色如衫色閻羅見闕請速赴任

下官蹤迹轉沈埋敎坊雜劇

鞏大卿獻放生

一网打盡

啗男胞衣

生前嫁婦死後休妻

蜥蜴求

杜園賈誼

盛天下蒼生

攺裴公贊

明年彊健更重來天狗下勾當公事

山藥

終愼思啟

茶牀謎

落牙詩

不喜歌舞

飛魚易名鴟吻

體貎大臣

貴老近親賦

平調二曲

錄公得替

無花果

今日誰非鄭校人彈禦膳有髮

範文正公蚊詩

三拗

善謔驛

得意之所勿再往著也馬畱

宋羅江

類說目錄

欽定四庫全書

類說卷十六

宋曾慥編松雜錄

阿瞞謹爲上客

明皇幸寧王宅飲甚歡曰大哥好作主人阿瞞謹爲上客明日寧王等奏天子言動𨿽左右史書之恐不能載閨門之美乞臣與兄弟日輪一人書之以送史官至天寶末成三百卷上寶惜是史起閣貯之及祿山陷長安先焚此閣故帝之實錄百不敍及三四明皇幸東都與一行師登閣臨眺上嘆曰吾其不得終無恙乎一行曰陛下行幸萬里聖祚無疆及幸蜀至萬里橋方悟一行之言

通馬經

明皇問黃幡綽誰通馬經對曰三丞相皆通帝問何以知之曰臣日日沙堤上見丞相所乘皆良馬因知其通馬經上爲大笑

曾天子祖天子

明皇在宮邸乞假歸京防暮春豪家子數輩遊昆明池選勝宴集上戎服臂鷹直至前諸子頗有難色一少年唱令曰各陳門族官品上大聲曰曽天子祖天子父相王某臨淄郡王少年驚走上滿引酒徐起上馬而去

生日湯餅

王后寵衰泣曰三郎不記阿忠脫紫半臂爲生日湯餅耶上爲戚然阿忠後父號

蘓瓌有子李嶠無兒

中宗嘗召宰相蘓瓌李嶠子進見上曰爾宜奏所誦書頲奏曰木從防則正後從諫則聖嶠子亦進曰斮朝渉之脛剖賢人之心上曰蘓瓌有子李嶠無兒

牡丹詩

明皇殿內賞牡丹問侍臣曰牡丹詩誰爲最奏云李正封詩曰國色朝酣酒天香夜染衣帝謂妃子曰妝鏡臺前飲一紫金盞則正封之詩可見矣

開元東封圖

文宗幸三殿東亭見橫廊架巨軸其上命內臣懸於廡下乃開元東封圖也上舉白玉如意指張說輩數人嘆曰使吾得其中一人來則吾可見開元矣命美酎數爵促步輦歸寢殿嘗語李石曰吾思天下事難理則進醲酎以醉解之

一子不事女主

狄梁公爲相有姨盧氏居午橋南別墅姨止一子未嘗來都城公因休暇候姨安否適見表弟縱獵攜雉兔來歸公啟姨曰某今爲相表弟有何樂從願悉力從其欲者姨曰相自貴耳姨止有一子不欲令事女主公大慚而退

夜明簾解張說之難

姚崇爲相一日對便殿左足不甚輕利上曰卿有足疾耶崇曰臣有心腹之疾非足也因前奏張說事崇急呼禦史中丞李林甫以前詔付之說未遭崇奏日前有教授書生通於說侍兒說大怒擒送京兆尹生厲聲曰覩色不能禁亦人之常情公貴爲相豈無緩急用人乎反靳靳於一婢耶說奇其言釋之兼以侍兒與之一旦忽曰公爲姚相國所譛外獄已具請以公所寶雞林夜明簾用計於九公主必能解公之難主言於上曰獨不念在東宮時思欲始終恩加於張丞相乎上急命髙力士就禦史臺索前按獄事並罷之

王山人按防

太尉衛公爲並州從事到職有王山人者請謁曰某善按也紙上書八字曰位極人臣壽六十四後果驗

古鏡

秦淮漁者投网得一古鏡照之歷五臟六腑

白鸚鵡

林邑國進白鸚鵡魏徵諫曰鸚鵡能言不離飛鳥臣願陛下深以爲戒

論明皇

徳宗時李泌爲相上嘗語及明皇嘆曰中原之禍自林甫始明皇以英特之姿何不察耶泌曰明皇防年曆多難之後𨿽江充將陷戾園賈後欲圖湣懷於睿宗之患無以過也防封臨淄旋又出閣有漢髙之多異仗蕭王之赤誠英威一振姦凶自殪而夙尙儒學深達政經薄漢髙馬上之言善武帝更僕之問自登寶位樂近正人旣勤政事又得良臣及嗜欲稍深政亦怠矣林甫未厭仙客繼之昔齊桓以管仲存霸業成管仲亡而諸難作上怡然聽從因曰相才而又知書吾髙枕矣

異物

元先生贈韋丹尙書鮫綃縷白玉香囊並玉鏁子長二尺餘異竹篾長二百餘尺韋湣夢中所獲軟羅蜀纈巾罽賔國黃金衣西蜀織成蘭亭翠管上鏤盧思道宴歌行白玉劍長二尺餘

明皇雜錄

玉龍子

帝爲皇孫時天后奇之曰此兒當爲太平天子取玉龍子賜之玉龍長才數寸精巧異常本太宗晉陽時物帝甚寶惜後因旱祈必應

虛有其表

帝命蘓頲爲相命蕭嵩艸制不工制云國之瓌寶上曰虛有其表

衛士棄食

帝於復道窺見衛士食畢以殘食棄水竇中上怒令杖殺之寧王曰從復道窺衛士之過恐人不能自安上曰大哥於我可謂急難

白駱駝

天寶中承平歲久自開逺門至蕃界一萬二千里居人滿野桑麻如織哥舒翰鎭靑海路逺遣使常乘白駱駝奏事日馳五百里

玉花驄

上所乘馬有玉花驄照夜白

舞馬

帝敎舞馬四百蹄分爲左右部各有名稱曰某家騧其曲曰傾盆樂者數十馬皆衣以錦綉絡以金鐸毎樂作奮首鼓尾縱橫應節祿山取十匹歸範陽後爲田承嗣所得不知其技也一日大饗樂作馬聞樂而舞廏人以爲妖擊之而斃

天下字惟朋字未正

上禦樓教坊工人呈戴竿技於百尺竿施水山狀瀛洲方丈命小兒持絳節出入其間劉晏以神童爲祕書省正字貴妃置膝上爲施粉黛與巾櫛上問汝爲正字正得防字晏曰天下字皆正惟朋字未正妃令詠戴竿詩晏曰樓前百戲競爭新惟有長竿妙入神誰爲綺羅翻有力猶自嫌輕更著人上命賜牙笏黃紋袍

牛仙客非宰相器

上用牛仙客爲相訪於髙力士外議如何力士曰胥吏非宰相器上怒曰卽當用康蓋一時忿詞舉其極不可者或報便當爲相頗爲信焉

取樂富貴

楊國忠謂客曰某家起細微因緣椒房以至於此未知稅駕之所念終不能致令名更當取樂於富貴耳

玉葉冠夜光枕鏁子帳

持盈公主玉葉冠虢國夫人夜光枕楊國忠鏁子帳皆希世之寶

金盆貯瑟瑟二斗

虢國夫人防傾一時所居本韋嗣立宅韋氏子弟方晝偃息忽見婦人衣黃衣衫降步輦侍婢數十人謂曰聞此宅欲貨其價防何韋氏曰先人舊廬所未忍捨語未畢有工人數百登東廂撤其瓦木韋氏卽攜琴書委於衢路嘆不才爲勢家奪古人之戒見於今日堂成以金盆貯瑟瑟二斗以賞匠者後因大風折木墜石堂上略無所損撤瓦以觀皆承以木瓦

王維以詩免罪

祿山犯闕獲梨園弟子數百人大防凝碧池樂工雷海靑擲樂器於地西向慟哭被殺王維爲罪拘於僧寺賦詩曰萬戶傷心生野煙百官何日得朝天秋槐葉落深宮裏凝碧池頭奏管書於壁賊平維以詩免罪

貂皮帽步搖釵

天寶初時士庶好爲艷服貂皮帽婦人則步搖釵窄小襟袖識者竊嘆

舞淩波曲

女伶謝阿蠻善舞淩波曲貴妃賜以金粟裝臂環

力士食薺詩

髙力士謫巫州山谷多薺而人不食力士作詩寄意曰兩京作斤賣五溪無人采南北𨿽有殊气味都不攺

懷愼儉素

盧懷愼儉素奉身之具惟一布囊門無簾箔風舉席以障宋璟見之命設食盤中水豆兩甌菜數爼而已旣沒惟一老蒼頭請自鬻終喪事

四絕

韋嗣立拜中書令蘓瓌署官誥熲爲詞薛稷書時號四絕

詠尹字

蘓頲幼才能言有京兆尹過旣去令頲詠尹字乃云醜𨿽有足甲不全身見君無口知伊少人

死姚崇算生張說

姚崇張說同位宰輔崇病戒諸子曰張相與吾釁隙甚深然其人稍奢侈吾沒後同僚當來弔汝盛陳服玩寶器於帳前若不顧舉族危矣彼若寓目當致此玩以神道碑爲請得其文卽時錄進仍先礱石使速鐫刻張常見事遲若數日後必追悔姚沒張果至目其服玩者數四諸子悉依敎戒碑文時謂極筆曰八柱承天髙明之位列四時成歲亭毒之功存後數日果取其本欲重刪攺諸子引使者視之碑已功畢說悔恨曰死姚崇猶算生張說

九齡歸燕詩

張九齡在相位李林甫陰欲中之九齡作歸燕詩贈曰海燕何微乘春亦暫來豈知泥滓淺只見玉堂開朱戶時雙入華軒日防回無心與物競鷹隼莫相猜林甫知其必退恚怒稍解

一雕挾兩兔

張九齡裴回卿罷免之日二人鞠躬卑遜林甫抑揚自得觀者曰一雕挾兩兔

房琯爲永公後身

開元中房琯宰相廬眞人邢和璞暇日同出城至一廢寺竹間以杖叩地令掘之得一缾缾中皆婁師徳與永公書謂琯曰省此乎琯卽灑然悟其爲永公後身也語琯終身事多驗

甘露羮

李林甫壻鄭平爲省郎林甫見其鬂發斑白因曰上明日當賜甘露羮郎卽食之能烏鬂翌日食之反白鬂如黳

一行求算法

僧一行通大衍算法聞天臺國淸寺僧某術精往求之至寺未敢入竊於門間窺之見僧於庭下布算曰當有弟子來求吾術須門前水西流弟子乃至一行乃趨出請教僧眎門前溪水舊東流忽西流遂授其術

觀舞劍畫壁

吳道元善畫佛尢長於圗寫鬼神將軍裴旻請畫東都天宮寺壁道元曰聞將軍善舞劍觀其壯气可助揮毫旻欣然爲舞道元奮筆立成若有神助

罷相賦詩

李適之與李林甫同相林甫中傷而罷賦詩云避賢初罷相樂聖且銜杯借問門前客今朝防个來未罷前數日廚中數鼎躍出相擊足耳俱折繼貶宜春而卒

書囊防變犬

李林甫一日晨興取書囊疑其重開視之一大防躍出變爲蒼犬怒目張牙仰視林甫以物擊之應手而斃林甫惡之餘月而卒

恃才浮誕

天寶中劉希夷王昌齡祖詠張若虛孟浩然常建李白杜甫𨿽有文名俱流落不偶恃才浮誕而然也

明堂火珠詩

崔曙作明堂火珠詩云夜來雙月滿曙後一星孤未防曙卒無子惟一女名星蓋詩防也

李嶠眞才子

上置酒興慶宮有獻水調歌頭者雲山川滿目淚沾衣富貴榮華能防時不見如今汾水上惟有年年秋鴈飛上問誰爲此詞曰李嶠上曰眞才子

三十年無緦麻喪

崔林羣從多至大官每宴集組綬相輝設一榻置象笏猶重疊其上三十年間無中外緦麻之喪

玉簫琵琶

梨園弟子皆居宜春北院時有馬仙期李年賀懷智洞知律度安祿山獻白玉簫管數百事中官自蜀回得琵琶以獻其槽以羅木爲之光潤如玉有金縷紅文蹙成雙鳯

李年建第

樂工李年於東都通逺裏建居第中堂制度精絕今裴晉公定鼎門南別墅堂是也其後年流落江南每遇勝賞爲人歌數闋坐客莫不掩泣杜甫贈詩其斷句云落花時節又逢君者是也

四壁畫龍

開元中大旱上於新池創一殿召馮紹正四壁各圖一龍西壁一素龍蜿蜒若奮風雲隨筆而生壁上鱗甲皆熱有白气自檐廡出池中波濤洶湧俄有白龍乘雲而起風大作

牛炙白酒

杜甫客於耒陽爲令所厭甫因投詩令以牛炙白酒遺之飲啖過度而卒

按轡木陰下

上幸繡嶺宮宮隘而暑甚上使覘姚崇報曰乘小駟按轡木陰下上從之頓忘煩暑

鐵如意質酒

明皇用葉法善術上元夜自上陽宮往西涼州觀燈以鐵如意質酒而還遣使者取之不誣

樂府雜錄

天子樂

宮懸四面天子樂軒懸三面諸侯樂判懸二面大夫樂特懸一面士樂

文武舞

文舞居東執翟武舞居西執戚大常卿押樂在樂懸之北恊律郎執翚竿衣綠大袖戴冠警鼓二人執朱幡引樂

驅儺

用方相四戴冠及面具黃金爲四目衣熊裘執戈揚盾口作儺儺之聲似除也侲子五百小兒爲之朱褶靑襦戴面具晦日於紫宸殿前儺張宮懸樂

左右教坊

開元中置左右教坊以內官掌之又置樂官院

八疊戲蘓中郎歌場獨舞

樂有搭鼓卽腰鼔也昔有人父爲虎傷上山尋屍山有八折故曲八疊戲者被髮喪衣面作悲啼蓋遭喪之狀也蘓中郎葩嗜酒落拓每有歌場輒入獨舞今爲戲者著緋戴帽狀其醉也又有踏謠娘羊頭渾脫九頭獅子跳丸吐火吞刀旋槃斤斗悉屬此部

三代立論誥一身能唱歌

歌者樂之聲絲不如竹竹不如肉古之能者韓娥李延年莫愁善歌者必先調其气氤氳自臍間出喉乃噫其詞卽分抗墜之音可致遏云響谷之妙有韋靑者能歌本是士人嘗自有詩云三代立論誥一身能唱歌官至將軍

永新歌

開元中有內人許子和吉州永新縣樂家女也入宮因號永新能變新聲髙秋朗月喉囀一聲響九陌一日大酺於勤政樓萬眾諠嘩莫得聞魚龍百戲之音永新乃撩鬂舉袂直奏曼聲廣場寂寂若無一人漁陽之亂六軍星散永新爲一士人所得韋靑避地廣陵月夜憑欄聞舟中唱水調聲者曰此永新歌也登舟省之相與對泣後士人卒遂落風塵臨卒謂其母曰阿母錢樹子倒矣

阿母錢樹子倒【見上】

張紅紅

大歷中才人張紅紅本與其父唱歌丐於岐路韋靑納爲姬嘗有樂工撰新聲未進先印可於靑靑潛令紅紅聽於屏後以小豆數合記其拍歌罷靑入問之云已唱得矣靑出紿云某有女弟子蚤曾唱此非新曲也隔屏唱之一座失色敬宗召入宮宮中號記曲娘子韋靑卒紅紅奏曰妾本風塵丐者致身入內不忍忘其防因一慟而絕

米嘉榮

貞元中有田順郎長慶中有米嘉榮陳意奴

舞

舞者樂之容有大埀手小垂手或像驚鴻或如飛燕婆娑舞態也曼延舞綴也有健舞軟舞字舞花舞馬舞舞曲有緑腰蘇谷香掘柘胡渭州乳旋甘州等字舞以舞人亞身於地布成字也花舞著綠衣偃身合成花也馬舞者攏馬人著綠衣執鞭於牀上舞蹀躞皆應節奏也

舞劍噐

開元中公孫大娘舞劍噐僧懷素艸書遂長蓋準其頓挫之勢

胡旋舞

舞有骨塵舞胡旋舞俱於小毬子上縱橫騰踏兩足不離毬上

直項曲項琵琶

琵琶有直項者有曲項者古曲有陌上桑範曄石崇謝奕皆善此樂賀懷智以石爲槽鵾雞筋作鐵爲撥畫帶

記節奏

樂吏楊志善彈琵琶其姑尢好本宣徽弟子後放出宮居求穆觀中自惜其藝常畏人聞每夜分方彈志懇求不允曰吾誓死不於人志寄宿觀中竊聽脂鞓帶以手畫帶記其節奏明日詣姑彈之姑大驚志以實告因盡傳其藝咸通中有米知郎嘉榮子也尢妙後有王連兒【康昆侖曹保鄭中丞三事已見琵琶錄】

箏箜篌

箏者蒙恬造也箜篌乃鄭衛之音權輿也以其亡國之聲故號空國之侯亦曰坎侯古樂府有公無渡河之曲昔有白首狂夫因溺於河其妻名麗玉撰此曲笙者女媧造也象鳯翼一名參差

李牟吹笛

樂也古曲落梅花開元中李牟獨步當時越州刺史皇甫政月夜泛鏡湖命牟吹笛有老父泛小舟來曰某少善於此政以牟笛授之老父始奏一聲波浪搖動數疊之後笛遂中裂卽探懷中一笛以畢其曲舟下二龍翼舟而聽頃刻老父入小舟遂失所在

銀字管

觱栗本玆國樂亦曰悲栗云徳宗朝有尉遲靑官至將軍善此技幽州有王麻奴河北推爲第一手或曰汝殊不知上國有尉遲將軍者冠絕古今麻奴卽往定其優劣靑席地令坐取銀字管於平般渉調自吹之麻奴泣謝曰今日幸聞天樂方悟前非乃碎樂器自此不復吹也

五彈

貞觀中趙壁妙於五白諷諫有五彈

弄防軍

始自漢館陶令石耽有賍犯和帝惜其才免罪每宴樂令衣白夾衫令優伶戲弄辱之經年乃放後爲防軍大中以來弄假婦人又弄婆羅門

擊甌

出於擊缶郭道源以越甌十二雙旋加減水以筯擊之

斵琴

成都雷生善斵琴天下無比

拍板

本無譜黃幡綽造譜紙上畫而耳進曰俱有耳道卽無失節奏也

宮聲往而不返

隋煬帝遊江都樂工笛中吹安公子其父曰何得此曲對曰宮中新翻也父曰宮爲君商爲臣此宮曲聲往而不返大駕東巡必不回矣

大郎神

天后朝一士人陷寃獄其妻配入掖庭因撰離別難曲以寄哀情名大郎神蓋取良人行第也畏人知遂三易名曰非妾子終號怨廻鶻

夜半樂曲

明皇自潞州入平內難半夜斬長樂門闗領兵入宮後撰夜半樂曲

冰蠶織錦

康老子本長安富家子生計蕩盡遇老嫗持舊淸涼冰蠶織錦卽酬千金康得之不經時復盡康卒樂人嗟之制爲曲子一名得寶子

望江南

李衛公爲亡妓謝秋娘撰望江南亦名夢江南白傅作楊柳枝

吹蘆管

宣宗吹蘆管自制傾杯初撚管令排兒辛骨鈯拍不中上瞠視之骨鈯憂恐一夕而卒

黃驄

太宗戰馬曰仙遼馬斃上嘆惜命樂工撰此曲

傀儡子

起漢祖平城之圍其城一面卽冒頓妻閼氏兵彊於三面陳平訪知閼氏妬乃造木偶人運機闗舞陴間閼氏望見謂是生人慮下城冒頓必納遂退軍史家但云祕計鄙其策下耳後翻爲戲其引歌舞有郭郎者髠發善優笑凢戲場必在排兒之首

徵音無調

舜調八音用金石絲竹匏土革木計用八百般樂器至周攺用宮商角徵羽減樂器至五百餘般唐又減三百般太宗挑絲竹爲胡部宮商角徵羽並分入平上去入四聲其徵音有聲而無調

方響

胡部無方響緣直板聲不應諸調時太宗內庫別收一片鐵名方響應二十八調之箏只有宮商角徵四調臨時移柱應二十八調

見聞雜錄

鸞孤奉職

張獻圖累舉不捷因老榜推恩始有班竹之命寓書於室家曰汝作鸞孤吾爲奉職

夢雌鶴生女

歐陽永叔在夷陵日遊姜詩廟潛禱嗣續家人夢一鶴飛來自知是雌鶴果得一女甚端麗至八歲或驚魘曰夢一鶴飛去不數日暴卒

夢燈

廣守數人連卒多先夢燈段作守夢燈徧郡城未防病卒

防在西淸

宋景劭舍人夢餘淸殿學士未防除寶文閣學士制詞有邃在西淸之語

池州李長史

張洞爲淮南轉運使夢人通謁云池州李長史後池中得大鯉卽夢也

四畏堂

王文穆夫人悍妬貴爲一品不置姬侍宅後圃中作堂名三畏楊文公戲之曰可攺作四畏公問其說曰兼畏夫人

宋公遺戒

宋景文公遺戒云吾沒之後稱家有亡以治喪用浣濯之衣鶴氅裘紗帽綫履三日棺三月葬墳無爲流俗陰陽拘忌也棺用雜木添其四防三塗卽止使數十年足以厝吾骸朽衣巾而已吾學不名家文章僅及中人不足垂後爲吏在良二千石下非著數人無功於國無惠於人不可請諡不可受贈與不可求巨公作碑志不得作道佛二家齋醮汝等不可違命作之是以吾死爲無知也

燭燒襆頭

河陽王相同鄭州陳相漏捨看文字燭焰燒破陳相襆頭腳時王相以疾免班起居陳遂換其巾以入旣去王相悔曰是他頭上花發卻將我襆頭去未防二公並罷相又冦萊公李參政昌齡張參政洎龎相借皆以墜馬后數月皆罷政

倦防雜錄

竹不根而茂

冦萊公卒於海康詔許歸葬道出荊南公安縣邑人迎祭於道斷竹挿地以掛紙錢竹遂不根而茂邑人神之立廟於側奉祀甚謹

皂羅糊屏風

凡視五色皆損目惟黑色無損李氏有江南日中書皆用皂羅糊屏風所以養目也王丞相在政府亦以皂羅糊屏風

出自孤寒

張杲卿因登對仁宗曰卿亦出自孤寒杲卿曰臣本諸生陛下擢臣今至中丞三子皆服冠裳陛下春秋髙主鬯虛位臣非孤寒陛下乃孤寒也上嘉納

相逢不攺舊時靑

範諷自給事中謫官數年歸濟南城西張士園亭宴飲題詩曰園林再到身猶健官職全拋夢乍醒惟有南山與君眼相逢不攺舊時靑

鐘離二詩

邢州開元寺壁有五代時隱士鐘離權二詩曰得道髙僧不易逢防時歸去願相從自知住處連滄海別是蓬萊第一峯莫厭追歡笑語頻尋思雜亂可傷神閒來屈指從頭數得見升平有防人

三司黠胥

陳貫爲省副三司一胥魁桀黠潛通權幸每聲喏使副往陽爲欠伸不敢當其禮陳頗不平欲斥逐胥知其意奉事彌謹陳亦善待之一日陳曰宅中欲請女客何人可幹胥曰某可督視宴席所須十未具一胥攜小女於東華門街挿紙標曰爲陳省副請女客監廚無錢陪備今賣此女要若干錢潛結邏者以聞陳竟罷職

無比店有巴樓

趙防政致政歸睢陽宋門舊第更爲客邸時號無比店李中師尹西京京師人新建酒樓李悅其壯麗或大言曰有巴時人曰梁苑叔平無比店洛師君錫有巴樓

十年騎馬聽朝雞

歐陽永叔在政府以詩寄潁陰隱士常秩曰笑殺汝陰常處士十年騎馬聽朝雞旣而王介甫秉政以右正字直史館召秩秩遂起有無名子攺前詩曰昔日汝陰常處士卻來馬上聽朝雞秩舊治春秋著講解數十卷自謂聖人之意盡在是矣介甫不好春秋秩遂盡諱所學熈寧六年兩河荒歉令所在靑苗本錢權行倚閣王平甫戲秩曰公之春秋亦權倚閣乎

倚閣春秋【見上】

絳唇詞

王平甫熈寧中判官告院忽作院詞防綘唇魏泰曰斷章有流離之思何也明年果得罪其詞曰秋夜微涼夢回明月穿簾幕井梧蕭索正繞南枝鵲寶瑟塵生金鴈空零落情無托鬂云慵掠不似君防薄

盤量出剰

劉綽天聖中爲京西漕分遣屬官盤量諸都在倉之糧凡收十萬餘石歸朝上殿具札子乞付三司收系時章獻太后垂簾問曰已盤量者余貫許再盤量否曰向來盤量官多徇顏情不肯盡收入歷又曰卿識王曾張知白呂夷簡魯宗道否此四人者皆不因盤量收出剰斛斗致身於此劉大慚謂人曰當是時殿上甓罅可入亦入矣

藏擫詩

夏侯公詠雜手伎藏擫詩曰舞紼拋珠復吐丸遮藏巧便百千般主公端坐無由見卻被傍人冷眼防

宗叔詩

張宗叔有詩云大書文字隄防老剰買園林準備閒

待哭斯人久矣

鄭向知杭州王耿爲浙漕互有論列而耿死鄭往哭之盡哀或曰龍圖素惡端公今何慟哭也範極曰龍圖待哭斯人久矣

詭謀殺娼

楊孜學士來京師應舉與一娼往來甚宻娼盡所有資之旣登第無以爲謝遂召爲妻同歸襄陽去郡一驛謂曰我有室家久矣性悍戾計當相困欲相咀藥爲死如何娼曰君能爲我死我亦何惜卽共痛飲取毒藥和酒一舉而盡孜執爵曰今偕死家人須來藏我之屍汝之遺骸立投溝壑曷若我葬汝而後死亦未晚娼曰爾誑誘我至此又詭藥殺我乃大慟而死孜後終於祠曹外郎

金鑑長老

洗馬歐陽景素輕薄有金鑑長老以闕齋供將貸米於玉泉長老乞書爲地景笑曰諾旣至玉泉啟封乃一詩云胡蘆自去纒胡蘆

苑中獅子

石參政中立性滑稽天禧中爲員外時西域獻獅子蓄於禦苑日給羊肉十五斤率同列往觀或曰吾輩忝預郎曹翻不及一獸石曰君何不知分也彼乃苑中獅子吾曹員外郎耳安可並耶

權頓襆頭

張逸宻學知成都僧文鑑求見時華陽簿張唐輔同在客次唐輔欲搔髮方脫烏巾睥睨文鑑罩於其首文鑑大怒訴於張公公問其故唐輔曰某方頭癢取下襆頭無處頓放見大師頭閒遂權頓少時不意其怒也

匍匐圖

陳烈動遵古禮蔡君謨居喪烈曰凢民有喪匍匐救之今將行此於是烏金襴鞹與二十餘生以手踞地膝行號慟而入孝堂婦女望之皆笑君謨翳笑受卽時李遘畫匍匐圖

罨畫流蘓

昔人歌詩多言罨畫流蘓莫知其狀南防州有匠人善錫銷亦不曉其事則曰京師所謂銀泥是也又曰能罨畫乃今之生色也常在京師見賃凶具之家曰折卻流蘓乃是四角之所系綫繪之毬五色同心而下垂者流蘓帳者古人系帳之四隅以爲飾耳

中書有生老病死苦

熈寧中富相苦足疾多不入曽相將及引年王介甫趙閱道唐子方爲參政介甫日進說以更庶政閱道頗難之而不能奪但退坐閣中彈指言苦子方屢爭於上前旣而發疽而死京師人言中書有生老病死苦之說謂介甫生曾公老富公病閱道苦子方死也

夢手捧天

韓魏公知泰州臥疾數日忽曰適夢以手捧天者再其後援英宗於藩邸翼神廟於春宮

始終言新法

王荊公嘗云自議新法始終言可行者曾布也言不可行者司馬光也餘皆叛而復附或出或入

眼前何日赤

國朝翰林學士佩金帶朱衣吏一人前導兩府則兩人笏頭帶佩魚曰重金居兩制久者則曰眼前何日赤腰下甚時黃巡內庭久者又曰眼赤何時兩腰黃甚日重

髙麗求王平甫詩

熈寧中髙麗使人求王平甫學士京師題詠有旨令元厚之鈔錄以賜厚之時權尹京詣平甫求新著平甫戲作詩曰誰使詩仙來鳯沼欲傳賈客過雞林

戲陳亞

蔡君謨戲陳亞曰陳亞有心終是惡陳曰蔡襄無口便成衰後知南防州作書與親舊曰使君五馬雙旌名目而已螃蠏一文兩个眞實不虛

舍人面色如衫色

胡旦自知制誥落職通判襄州謝泌知州常過庭飲酒面赤謝戲曰舍人面色如衫色胡曰學士心頭似襆頭胡是時服緋

閻羅見闕請速赴任

王介俊爽語言多易人謂之心風熈寧中自省判守湖州王荊公送詩曰吳興太守美如何柳惲詩才不足多遙想邦人迎下擔白蘋洲上起滄波以風能起波也介知其意以破題爲十篇一曰吳興太守美如何太守從來惡祝鮀生若不爲上柱國死時猶合代閻羅公笑曰閻羅見闕請速赴任也

下官蹤迹轉沈埋

張鑄以京東轉運使坐公事降通判太平州葛源爲提舉坑冶取鑄腳色欲發薦狀鑄爲詩曰提司坑冶是新差職比權綱勝一階若發薦章求腳色下官蹤迹轉沈埋

教坊雜劇

熈寧中教坊雜劇時判都水監侯叔獻新卒伶人爲一道士善出神一僧善入定或語其神何所見云近至大羅見玉皇殿上有人披金紫熟視之乃韓侍中手捧一物云獻國家金枝玉葉萬年圖僧曰近入定坐至地獄見閻羅殿側有人衣緋魚乃判都水侯工部手中亦擎一物云爲柰何水淺圖云欲別開河道爾時叔獻興水利規帝故也

鞏大卿獻放生

熈寧中鞏大卿申者善事權貴王丞相生日卽飯僧具疏籠鵲鴿以獻丞相方家宴卽於客次開籠搢笏手取鵲鴿跪而放之毎放一鳥且祝曰願相公一百二十歲

一打盡

蘇舜欽監進奏院因十月餘賽神防館中同列禦史劉元瑜彈擊下獄坐監主自盜削籍同防者皆至斥劉謂時相曰與相同一网打盡

啗男胎衣

桂州婦人產男者取胞衣細切五味煎調召至親合宴啗之不預者必忿爭

生前嫁婦死後休妻

王雱丞相之次子有心疾娶龎氏不睦相離而嫁之時侯叔獻死其妻幃箔不修丞相表其事而斥去時語曰王太祝生前嫁婦侯工部死後休妻

蜥蜴求

熈寧中京師久旱按古人坊巷以甕貯水挿柳枝泛蜥蜴小兒呼曰蜥蜴蜥蜴興雲吐霧降滂沱放汝歸去時蜥蜴不能盡得往往以蠍虎代之入水卽死小兒更曰寃苦寃苦我是蠍虎似恁昏沈怎得甘

杜園賈誼

陳和叔爲舉子通率少檢後舉制科驟爲質朴時號熱熟顏回時孔文仲對制防言天下有可嘆息慟哭者旣而被斥陳曰孔子眞杜園賈誼也王平甫曰杜園賈誼好對熱熟顏回

盛天下蒼生

進士曹奎作大袖袍要盛天下蒼生楊衛答曰此但能盛一个耳

攺裴公贊

張綬貎甚美常繪其容寄兄環環攺裴晉公眞贊曰爾形甚長爾貎甚揚不爲將不爲相一片靈臺丹靑莫狀

明年彊健更重來

京師祭社多差近臣王禹玉在兩禁二十年題詩齋宮曰鄰雞未動曉驂催又向靈祠飲酒杯自笑治聾知不足明年彊健更重來

天狗下勾當公事

曾鞏知襄州朝廷遣使按水利各辟三兩選人充勾當公事鞏一日宴諸使者坐客云昨日天星墜於西南有聲甚厲又有小星隨之鞏曰小星必天狗下勾當公事也

山藥

本名薯蕷唐代宗名豫攺爲山藥英廟諱上一字卻呼蕷藥

終愼思啟

終愼思家貧苦學儲憫之以書薦於士人之富者殊無哀王孫之色終取書歸重又啟云魯箭髙飛謂聊城之必下秦都不割懷趙璧以空歸

茶牀謎

陳恭公知揚州陳少常亞曰近作一謎四个腳字直上四个腳字直下經年度嵗不曾下若下不是風起便下公未曉亞云乃待制防上茶牀茍或宴防卽慳値風澁値也

落牙詩

曹琰郎中忽落一牙詩曰昨朝飯裏有粗砂隱落公公一个牙爲報妻兒莫惆悵舌存足以養渾家

不喜歌舞

馮當世晚年好佛知並州以書寄王平甫曰並州歌舞妙麗閉目不喜日以談禪爲事平甫答曰若如所諭未達理閉目不喜已是一重公案

飛魚易名鴟吻

漢以宮殿多災術者言天上有魚號星宜爲其像冠於屋以禳之唐以來寺觀殿宇尙有爲魚形尾指上者不知何時易名鴟吻狀亦不類魚尾

體貎大臣

治平中國學試防體貎大臣進士對防曰若文相公富相公皆大臣之有體者若馮當世沈文通皆大臣之有貎者意謂文富丰碩馮沈美少也

貴老近親賦

歐陽永叔主試貴老爲其近親賦有進士云觀玆黃耉之狀類我嚴君之容

平調二曲

昭陵梓宮發引王禹玉作平調二曲云玉宸朝晚忽掩赭黃衣愁霧璅金扉蓬萊待得仙丹至人世已成非龍軒天仗轉西畿旌斾入雲飛望陵宮女垂紅淚不見翠輿歸又云上林春晚曾是奉宸游水殿戲龍舟玉簫吹斷催仙馭一去隔千秋防人重到曲江頭事往涕難收空餘禦幄傳觴依舊水東流

錄公得替

大理寺丞路坦嘗宰相中一縣有神錄四年方解役坦贈詩云百里傳呼號錄公三年得替普天同惟君四載過常例更有何人繼後風其詩聞於朝奪坦一官而停之

無花果

木饅頭爲無花果味甘酸食之發瘴嶺南尢多州郡多取爲茶牀髙飣故云公筵多飣木饅頭或云嶺外刻木作饅頭底刻字云大中祥符一樣造五十雙談者之過也

今日誰非鄭校人

王介甫爲相引用不次及再罷相頗有譛之者公至金陵每得生魚多放池中有門生作詩曰直須自到池邊看今日誰非鄭校人

彈禦膳有髮

凡禦史上事百日不言罷爲外官侍禦史王平院滿百日未言事或云端公有待而發茍言之必大事也一日入札子乃彈禦膳中有髮詞云是何穆若之容忽睹鬈如之狀

範文正公蚊詩

範希文監泰州西溪鹽場地多蚊蚋作詩云飽侶櫻桃重饑如柳絮輕但知從此去不用問前程

三拗

皇祐中長沙有三拗開福長老每季一剃頭而致愼樊著作三日一開頂一拗也蘓推官喪父樂飲林察推喪妻廬墓二拗也時有邊臣爲守非賂不行孔目官陸靜平生不受賕三拗也

善謔驛

襄州南有驛名善卻唐之善謔驛也乃淳於髠放鵠處柳子厚和劉夢得善謔驛奠淳於先生卽此地也

得意之所勿再往

眞宗召陳搏至京師士大夫多求其言曰優防之所勿久戀得意之所勿再往

著也馬畱

京師優人以雜物布地遣沐猴認之卽曰著也馬畱紹熈中狀元葉祖洽赴宴有下第進士作詩曰著甚來由去賞春也應有意惜芳辰馬啼莫踏亂花碎畱與愁人醉作茵

宋羅江

慶曆中有親事官闌入殿門禦史宋禧乞內庭畜羅江之狗時號宋羅江亦曰宋神狗

類說卷十六﹤子部﹐雜家類﹐雜纂之屬﹐類說﹥

欽定四庫全書

類說目錄

卷十七

東軒筆錄

依樣畫葫蘆

宣室鬼神之問茂陵封禪之書

澶淵之役

智將不如福將

三班奉職卑賤可知

丁晉公鶴相

家奴盜銀器

退位菩薩難做

見水銀銀一錢知制誥一日無恨

夏鄭公詩

策後

冦萊公諡忠湣

四凶何事不量移

久闕中丞

丘良孫盜歐公文講孟子親戚畔之體量常平法

沮壊新法

放鄭聲不若逺佞人

畫流民圖

乞烹呂嘉問

夢靈芝宮

郭祥正薦荊公

作傅巖亭

巷議十篇【失】

誰念玉闗人老

鄧綰落職

失馬斷蛇

厚葬完軀薄葬碎骨三十年老娘倒防孩兒

大杯罰妓

獻範蠡遊五湖圖旣云馬黙豈合驢鳴

劉攽謝表

揮毫之際餘酲猶在精神如破貝州時嘲口喫

措大眼孔小

薦決臀自代

太后臨白玉欄桿賞牡丹

韓愈不曽如此合閙

費孝先卦影

天生黒於予

呈身禦史識面臺官

左氏失之誣論

汗淋學士

遇饑索飯食飽不拜

呂公講和啟

一生喫著不盡

顏魯公書如義手並腳田舍漢

登混詩

水星不甚得力

坤厚載物賦

諸婢各送半臂

君子喜食酸

雌甲辰小戊子

回客設供

馮道如諸佛菩薩

沂公筆錄

宰相賜茶

時服

河市樂

不赦姦

紫黑色屬豬人

宰相當用儒者

漢髙祖田舍翁耳

集古錄目

道士罵老子

顏魯公惑神仙

羅池碑

景陽井銘

孫叔敖名饒

雷部中鬼

平泉艸木記

陸鴻漸著書

阮客舊居詩

縣令新戒

元結好奇

蓮勺宮

栁宗元韓門罪人瘞鶴銘

霜月之靈皇極之日

栁書

張龍公

林下何曽見一人明皇稱上淸弟子令狐綯設齋

投龍文

白敏中碑

婦人書髙氏一人遺敎經

類說目錄

欽定四庫全書

類說卷十七

宋曽慥編東軒筆錄

依樣畫葫蘆

陶谷久在翰林意希大用其黨因對言谷宣力實多微伺上防太祖曰翰林艸制皆檢前人舊本俗所謂依樣畫葫蘆耳何宣力之有谷作詩曰官職須由生處有才能不管用時無堪笑翰林陶學士年年依樣畫葫蘆

宣室鬼神之問茂林封禪之書

王禹偁謫守黃州表云宣室鬼神之問豈望生還茂陵封禪之書惟期身後眞宗怪其詞恚防州有二虎闘而食其一占者云咎在守臣乃移守蘄州勑下而禹偁已死矣

澶淵之役

惟寇凖乞親徵李沆宋湜贊之陳堯叟請幸蜀王欽若請幸江南上以語萊公公曰何人發此二謀宜斬以釁鼓然後北伐上遂決行

智將不如福將

眞宗次澶淵曰敵騎未退天雄軍截在賊後萬一陷沒則河朔皆敵境也何人爲朕守魏公曰智將不如福將王欽若福祿未艾宜以爲守王公聞命茫然自失萊公酌大白飲之曰上馬杯且曰參政勉之回日卽爲同列王入魏敵騎滿地屯塞四門終日危坐越七日敵退召爲平章事

三班奉職卑賤可知

太宗欲周知天下事小臣皆得登對王禹偁上疏曰三班奉職卑賤可知比因使還亦得上殿未防王以事謫商州團練副使一日國忌行香一人紫袍秉笏立殿側公意其官髙欲與敍位其人曰某卽可知也公問其故曰嘗云三班奉職卑賤可知某官爲借職是卽可知也

丁晉公鶴相

丁晉公爲玉淸昭應宮使每遇醮祭卽奏有仙鶴盤舞及記東封事亦云仙鶴前導冦萊公判陜府坐山亭有烏鴉數十飛鳴公笑曰使丁謂見之當目爲鶴矣又以其令威之裔故好言仙鶴俱呼爲鶴相

家奴盜銀器

張文定公齊賢爲江南漕日家宴一奴盜銀器數事於懷中公熟視不問後爲宰相廝役多得班行此奴竟不沾祿乘間泣告公曰爾憶江南盜吾銀乎我懷之三十年不以告人汝亦不知也吾進退百官激濁揚淸安敢以盜賊薦耶念汝事我久今與汝錢三百千不可復畱奴拜謝而去

退位菩薩難做

蘓易簡得受太宗顧遇性特躁進罷參政知鄧州年才逾壯有不勝閒冷之嘆贈僧詩曰憔悴二卿三十六與師气味不爭多又移書親舊曰退位菩薩難做竟不登彊仕而卒世言躁進有夏侯嘉正爲官卑平生好燒銀常曰吾得見水銀銀一錢知制誥一日無恨矣俱不諧而卒錢僖公惟演自樞宻使爲使相嘆曰使我於黃紙盡處押一个字足矣

見水銀銀一錢知制誥一日無恨【見上】

夏鄭公詩

夏鄭公竦以父沒王事得三班差使攜所業投李文靖公沆有山勢蜂腰斷溪流燕尾分之句明日袖詩進呈乞換一文資後舉制科對策庭下有老宦者曰閱人多矣賢良他日必貴以吳綾手巾乞詩公題曰簾內衮衣明黼黻殿前旌斾動龍蛇縱橫筆掃三千字獨對丹墀日未斜後罷樞府守南京作詩曰造化平分何大鈞腰間親佩玉麒麟南湖月夜栽桃李準擬睢陽過十春又曰海鴈橋邊春水深略無塵土到花陰忘機不管人知否自有沙鷗信此心

防後

眞宗欲策後問參政趙安仁曰朕欲以賢妃劉氏爲後何如對曰出於側微不可母儀天下上以吿王欽若欽若曰陛下姑問安仁欲立何人上果以問趙對曰徳妃沈氏乃先朝宰相沈倫之家可配聖主冀公曰臣知如此安仁嘗爲沈倫門客趙未幾罷參政劉妃竟立卽明肅太后

冦萊公諡忠湣

天禧末眞宗寢疾章獻明肅太后漸預政冦萊公遂欲廢後立仁宗奉眞宗爲上皇而誅丁謂曹利用等凡誥命盡使楊億爲之且將舉事防萊公漏言於人晉公夜乘犢車往利用家謀之入白太后指萊公爲反投海上其事有類上官儀者至章獻上仙仁宗下詔湔滌其寃諡曰忠湣諡億曰文制曰天禧之末政漸中闈能葉元臣力屏儲極

四凶何事不量移

丁晉公旣投朱崖上表極言策立之功辧誣罔之事仁宗憐之上命移道州司馬穆修作詩曰卻訝有虞刑政失四凶何事不量移謂失人心如此

久闕中丞

寶元中久闕中丞一日李淑對仁宗偶問憲長久虛之故淑曰此乃呂夷簡欲用蘓紳上疑之因問呂公曰何故久不除中丞曰中丞者自宰相而下皆得彈撃選用當出聖意仁宗自是知其直

丘良孫盜歐公文

歐永叔爲知制誥或有某大官極稱一丘良孫之文章文忠訪之乃公所著十篇良孫盜爲已有公大笑而已俄報良孫以獻文字召試拜官及得所獻乃令狐挺所著兵論也公因對奏陳仁宗大怒欲奪其官公曰朝廷已行之命當日失於審詳若追奪之所失又多上以爲然

講孟子親戚畔之

神宗在春宮中孫思恭爲侍讀一日講孟子至多助之至天下順之寡助之至親戚畔之思恭泛引助順之事不及親戚畔之上曰微子紂之諸父抱祭器而入周非親戚畔之耶思恭駭服

體量常平法

常平法旣行同知諫院孫覺上言府界諸縣往往抑配上令覺同府界提防體量覺奏曰古者設官有言之者有行之者言者不責其必行行者不責其能言臣以言語爲官又能一一行之乎乞罷同體量指揮上怒其反覆落職知廣徳軍

沮壊新法

曾布爲三司使及論京師市易不便今呂嘉問提舉市易差官四方買貨物禁客旅官中自爲兼並非置市易本意呂恵卿以爲沮壊新法布落職知饒州恵卿遂參知政事

放鄭聲不若逺佞人

王荊公初爲參政因讀晏元獻小詞曰宰相爲此可乎平甫曰彼亦偶然自喜而爲耳其事業豈止如是呂吉甫爲館職亦在坐曰爲政必先放鄭聲況自爲之乎平甫正色曰放鄭聲不若逺佞人呂自是與平甫相失

畫流民圖

熈寜之末東北大饑百姓流移選人鄭俠監安上門畫流民圖及疏言時政之失俠坐流竄中丞鄧綰知諫院鄧潤甫言祕閣校理王安國奬成其言意在非毀其兄坐是放歸田裏而卒天下奇才世共嘆惜

乞烹呂嘉問

熈寜十年京師旱樞宻使王韶言卜式乞烹桑羊以致今市易裒剝民利十倍羊臣乞烹呂嘉問以謝天下且甘澤之可致也

夢靈芝宮

王安國直宿崇文院夢有邀至海上宮殿甚盛笙簫大作題曰靈芝宮有人隔水止之曰時未至且令去恍然夢覺禁中已鳴鐘矣平甫爲詩曰萬頃波濤木葉飛笙簫宮殿號靈芝揮毫不似人間世長樂鐘聲夢覺時

郭祥正薦荊公

郭祥正知潯州武岡縣奏乞天下之計専聽安石處分有異議者𨿽大臣亦當屏黜上問荊公曰卿識郭祥正乎其才似可用公曰捭闔無行上出其章公恥爲小人所薦極稱其不可用祥正遂致仕

作傅巖亭

李師中平日論議與荊公違戻李欲求合於舒州作傅巖亭以公嘗倅舒也吳孝宗對策力詆新法旣而爲巷議十篇言閭巷皆議新法之善公尢薄其爲人

誰念玉闗人老

蔡挺寶元以後歷邊任至熈寜初猶帥平涼因作樂歌有誰念玉闗人老之句盛傳都下未幾召爲樞宻副使

鄧綰落職

王荊公再秉政旣逐呂恵卿門下人復爲諛媚以自安有練亨甫者謂中丞鄧綰曰公何不言於上以殊禮待宰相子雱爲副樞諸弟皆爲兩制壻侄皆館職京師賜第宅綰一一如所戒而言上頷之而已又薦其黨爲臺官遂落職知虢州制曰操心頗僻賦性姦回論事薦人不循分守又曰朕之待汝者義形於色汝之事朕者志在於邪

失馬斷蛇

曾魯公文章尢長四六曾布爲三司使論市易被黜魯公有柬別之曰塞翁失馬今未足悲楚相斷蛇後必有福

厚葬完軀薄葬碎骨

張侍中晏丞相俱葬陽翟盜發張墓得金寶甚多遂完其棺揜其穴次發晏墓若有猛獸嘷吼盜懼呼一人同入又聞兵甲鼔噪之聲盜又呼一人同入則寂然三盜曰丞相之神盡於是矣及穿櫬殊無所有盜恚以斧碎其骨而出張以厚葬完軀晏以薄葬碎骨事不可知如此

三十年老娘倒防孩兒

苖振第四人及第召試館職晏相曰宜稍溫習振曰豈有三十年爲老娘而倒防孩兒者乎旣試果不中選公笑曰苗君竟倒防孩兒

大杯罰妓

王韶罷副樞知鄂州宴客出家妓坐客張續醉挽妓衣前將擁之妓泣訴於韶坐皆失色韶曰出爾曹以娯賓乃令客失歡命取大杯罰妓人服其量

獻範蠡遊五湖圖

陳恭公判亳州遇生日親族多獻老人星圖侄世修獨獻範蠡遊五湖圖且贊曰賢哉陶朱覇越平吳名遂身退扁舟五湖公卽日納節明年致仕

旣云馬黙豈合驢鳴

劉攽性滑稽熈寜中爲試官出題以敎思無窮論舉人上請曰此卦大象如何攽曰要見象當詣南禦苑馬黙爲臺官彈奏攽輕薄不當置在文館攽曰旣云馬黙豈合驢鳴呂嘉問提舉市易曾布劾其不法反得罪嘉問治事如故攽曰豈意曾子避席望之儼然乎嘉問字望之

劉攽謝表

劉攽王介同爲試官舉人有用畜字者介謂其犯主上嫌名攽謂不可爲諱因紛爭介以惡語侵攽遂贖金中丞呂公著意不樂攽以爲議罪太輕遂奪其主判攽謝表曰彍弩射的薄命難逃飄瓦在前心忮不校又曰在矢人之術惟恐不傷而田主之牛奪之已甚

揮毫之際餘酲尙在

曾布坐市事謫守饒州舍人許將當制頗多詆詞往見曾曰始欲繳詞又思啟釁如此不免同貶於公無益也然其中語言頗經攺易公他日當自知曾曰昔晏元獻當國宋子京翰林旦夕親宻中秋赴宴公出妓賦詩翼日罷相宋艸制詞頗極醜詆揮毫之際餘酲尙在此事由來久矣何足校耶許憮然而去

精神如破貝州時

嘉祐中文潞公富鄭公爲相劉沆王公堯臣爲參政立儲事祕不永丰中三公已薨潞公畱守西赴恩禮隆厚及還上作詩送行有報在不言功之句王禹玉詩云功業特髙嘉祐末精神如破貝州時

嘲口喫

王汾口喫劉攽嘲曰恐是昌家又疑非類不見雄名惟聞艾气周昌韓非揚雄鄧艾皆喫也又同赴朝聞叫班聲汾曰紫宸殿下頻呼汝攽曰寒食原頭屢見君

措大眼孔小

太祖嘗與趙普議事不合上曰安得宰相如桑維翰者與之謀乎普曰使維翰在陛下亦不用蓋翰愛錢上曰茍用長者當防其短措大眼孔小賜與十萬貫財塞破屋子矣

薦決臀自代

劉攽與王介因舉人用畜生事仝時雍子方爲開封府推官戱曰罪各當決臀十三攽曰吾已入文字云竊見雍子方身材長大臀腿丰肥臣實不如舉以自代

太后臨白玉欄干賞牡丹

慈聖元憲皇后薨上悲慕甚有姜識者自言神術可使死者復生上試其術數旬不效乃曰臣見太皇太后方與仁宗宴臨白玉欄干賞牡丹無意復來人間也上知誑妄但斥去郴州蔡承禧進挽詞曰天上玉欄花已折人間方士術何施

韓愈不曾如此合閙

慶曆中西師未解晏元獻爲樞宻使防大雪置酒西園歐陽永叔賦詩曰須憐鐡甲冷徹骨四十餘萬屯邊兵晏曰昔韓愈亦能作言語赴裴度防但云園林窮勝事鐘鼔樂淸時不曾如此合閙

費孝先卦影

嘉祐以來費孝先以卦影名天下應者甚多王平甫曰占卜本欲前知而卦影驗於事後何足問邪

天生黑於予

呂恵卿語王荊公曰面有黑用園荽洗之當去公曰吾面黑耳非防也曰園荽亦能去黒公笑曰天生黑於予園荽其如予何

呈身禦史識面臺官

孫抃爲中丞薦二人爲禦史或問曰公未嘗與二人相識遽薦之何也孫曰昔人恥呈身禦史今豈求識面臺官

左氏失之誣論

歐陽文忠公初年隨州取解以落官韻不收是時左氏失之誣論公論其悉有石言於晉神降於莘外蛇鬭而內蛇傷新鬼大而故鬼小之辧

汗淋學士

王平甫學士軀榦魁碩盛夏入館中下馬流汗浹衣劉貢父曰君眞所謂汗淋學士也

遇饑索飯食飽不拜

章惇少善養身嘗云遇饑不相知處亦湏索飯若食飽時見爺亦不拜

呂公講和啟

呂恵卿服除王荊公居山以啟講和曰合乃相從疑有殊於天屬析𨿽或使始不自於人爲又曰門墻責善數移兩解之書殿陛對揚親奉再和之詔固其願也方且圖之重罹苫塊之憂遂稽竿牘之獻又云內省涼薄尙無細故之嫌仰揆髙明夫何舊惡之念恭惟某官知徳之奧達命之情親疎冥於所同憎愛融於不有冰炭之異豁然儻示於至恩桑楡之收繼此請圖於攺事公答曰與公同心以至異意皆國事耳豈有它哉同朝紛紛公獨助之則我何負於公人或言公吾無預焉則公亦何尢於我趨時便事吾不知其如何考實論情公亦宜照於此開諭重悉覽之悵然昔之在我誠無細故之疑今之於公尙何舊惡足念然待盡山林趨捨異事相照以情不若相忘之愈也

一生喫著不盡

王沂公曾發解省試皆爲冠首翰林劉子儀曰狀元試三場一生喫著不盡沂公正色答曰曾平生之志不在溫飽

顏魯公書如義手並腳田舍漢

唐初字學勁健得晉宋風開元以後變爲肥厚元和以後栁沈之徒復尙淸勁五代楊凝式國初李建中妙絕一時行筆亦在於厚實李昌武不免於重濁江南李后主善書有言顏魯公端勁有法者後主曰眞卿之書有楷法而無佳處正如叉手並腳田舍漢耳

登混詩﹤子部﹐雜家類﹐雜纂之屬﹐類說﹐卷十七﹥

程師孟知洪州作靜堂自愛之無日不到作詩曰每日更忙須一到夜深長是燈來李元規笑曰此乃登混詩也

水星不甚得力

段少連晚年與鄕老防飲少連通音律酒酣吹笛有老儒曰某命中無金星之助是以不能樂藝段笑曰豈惟金星水星亦不甚得力也

坤厚載物賦

張沆滑稽有門客作坤厚載物賦粵有大徳其名曰坤沆曰非講經之座主卽傳法之沙門

諸婢各送半臂

宋子京晚年知成都帶唐書於本任刋修每宴罷開寢門垂簾燃二椽燭諸婢夾侍和墨伸紙逺近觀者皆知尙書修唐書望之如神仙多內寵嘗宴曲江偶微寒命取半臂諸婢各送一枚凡十餘枚子京恐有厚薄之嫌竟不敢服忍冷而歸

君子喜食酸

王雱云君子多喜食酸小人多喜食醎酸得木性而上醎得水性而下也

雌甲辰小戊子

唐逸史載晉公與郎中庾威同甲辰生公戱曰郎中雌甲辰也程文恵公龎潁公同戊子生程已貴龎尙爲小官嘗戱龎曰君乃小戊子耳後潁公大拜文恵致書賀曰今日大戊子卻爲小戊子也

回客設供

滕宗諒守巴陵有華州回道士上謁滕知其異人口占詩曰華州回道士來到嶽陽城別我遊何處秋空一劍橫回大笑而去有士人夏鈞過永州問何仙姑曰呂先生今何在曰今日在潭州興化寺設齋鈞至潭州寺取齋歷視之其日果有華州回客設供

馮道如諸佛菩薩

王荊公於上前論馮道能屈身以安人如諸佛菩薩之行唐介曰道爲宰相使天下易四姓身事十主得爲純臣乎安石曰伊尹五就湯五就桀正在安人而已豈非純臣乎質甫曰有伊尹之志則可荊公變色沂公筆錄

宰相賜茶

舊制宰相早朝上殿命坐有軍國大事則議之從容賜茶而退自余號令除拜刑賞廢置事無巨細並就狀進入上於禁中親覽批紙尾用禦寶可其奏謂之印畫降出奉行自唐至五代不攺其制古所謂坐而論道者也國初範質王溥等自以前朝舊相居不自安共奏請中書庶務大者則札子面進取防朝退各行其事自是奏禦親覽或至旰昃賜坐啜茶之禮遂廢固不暇於論道矣遂爲定制

時服

聖節端午冬初賜百官時服舊制也冬至自來服舊無所賜

河市樂

太祖朝始賜都尉髙懷徳以節鉞領睢陽性頗奢侈聲妓之妙冠於一時睢陽城外數里臨汴有橋居民煩夥娼優所聚髙每令其妓女效鄙野之態以爲笑謂之河市樂

不赦姦

太平興國中朝士祖吉姦贓事覺獄未具郊禮將近太宗怒其貪墨特俾郊赦不宥趙普奏曰贓官抵罪宜正刑辟然國家卜郊肆赦將以對越天地告於神明吉本何人安足以隳陛下赦哉上善其言而止

紫黒色屬豬人

周朝駙馬都尉張永徳輕財好施遇一異人雲天下將太平眞主已生或暏紫黑色屬豬人果於殺伐者姑善待之永徳陰自求訪及太祖勲位漸盛傾身親附至國初以舊恩體貌富貴與佐命一等

宰相當用儒者

太祖以神武定天下儒學之士未多進用及卜郊乘大輅翰林學士盧多遜執綏備顧問占對詳敏他日上曰作宰相當用儒者盧果大用

漢髙祖田舍翁耳

丁謂在中書語同僚曰漢髙何如主哉曰英雄主也曰何英雄之有張良導之左則左陳平勸之右則右及項羽死海宇無主天下自歸之蓋隨波委順與物無競一田舍翁耳又曰古之所謂忠臣孝子皆不足信乃史筆緣餙欲爲後代美談者也

集古錄目

道士罵老子

徐彥伯撰萬回神迹記宗英偉之主彥伯當時名臣也君臣相與尊寵稱述之如此欲使愚人不信不惑其可得乎世道士罵老子云佛以神怪禍福恐動世人俾皆信向僧尼得享丰饒而吾老子髙談淸淨遂使我曹寂寞此𨿽鄙語有足取也

顏魯公惑神仙

顏眞卿撰麻姑壇記並書公忠義之節皎如日月不免惑於神仙之說釋老爲斯民患也深矣

羅池碑

羅池廟碑云步有新船集本以步爲渉荔子丹兮蕉子黃碑蕉下無子字當以碑爲是而碑云春與猿吟兮秋鶴與飛則疑碑誤

景陽井銘

隋煬帝作景陽井銘及身爲滛亂則又過之銘文隠隠尙可讀有云前車已傾負乘將沒

孫叔敖名饒

漢孫叔敖碑云名饒字叔敖世未見此碑者不知其名饒也

雷部中鬼

謝仙者雷部中鬼也夫婦皆長三尺其色如玉掌行火於人間

平泉艸木記

李徳裕作平泉艸木記其遺戒有云壊一艸一木者非吾子孫

陸鴻漸著書

陸羽著君臣契三卷源解三卷江表四姓譜十卷南北人物志十卷吳興歷官記三卷湖州刺史記三卷茶經三卷占夢三卷

阮客舊居詩

李陽冰阮客舊居詩云阮客身何在仙云洞口橫人間不到處今日此中行阮客不見名氏蓋縉雲之隠者

縣令新戒

唐明皇擇縣令一百六十三人賜以丁寜之戒其後天下爲縣者皆以新戒刻石

元結好奇

元結作峿臺銘又作窪罇銘陽華巖銘結好奇之士也所自居山水必自銘之惟恐不奇文章亦然君子欲著不朽有諸其內而見於外者必本於自然顏子蕭然陋巷名髙萬世得之自然結汲汲於後世之名亦勞矣

蓮勺宮

林華宮行鐙銘蓮勺宮銅博山槃銘皆漢五鳳中造林華宮漢書不載宣帝紀云因於蓮勺鹵中注云縣也不云有宮蓋秦漢離宮別館不可勝數非因事見之則史家不能備載

栁宗元韓門罪人

栁宗元撰彌陁和尙碑自唐以來言文章者惟韓栁栁豈韓之徒哉其韓門之罪人也世人不知其所學之非第以當時軰流言之爾

瘞鶴銘

題雲華陽眞逸撰刻於焦山之足按潤州圖經云王羲之書然筆法不類羲之而類顏魯公華陽眞逸是顧況道號碑無年月疑前代有人同斯號者也

霜月之靈皇極之日

漢韓明府修孔子廟器表碑雲水壽二年涒灘霜月之靈皇極之日永壽桓帝年號霜月之靈皇極之日莫曉其義疑是九月五日

栁書

栁公權書髙重碑予特愛摸者不失其眞而鋒鋩皆在蔡君謨曰陰符經序爲栁書之最精云善藏筆鋒與予之說正相反

張龍公

趙耕撰張龍公碑云君諱路斯隋初登第爲宣城令夫人石氏生九子公滿令歸每公出自戌至醜歸常體冷且濕石氏異而詢之公曰吾龍也鄭祥逺亦龍也騎白牛據吾池吾屢與戰未勝明日取決可令吾子挾弓矢射之繋鬛以靑綃者鄭也絳綃者吾也子遂射巾靑綃鄭怒東北去投合肥西山死今龍穴山是也由是公與九子皆復爲龍

林下何曾見一人

相逢盡道休官去林下何曾見一人世以爲佳語慶曆中許元待制爲發運得斯石於池陽江水中始知爲靈澈詩也

明皇稱上淸弟子

唐陽頌宗詔撰宗自稱曰上淸弟子何其奇哉佛之徒曰無生者是畏死也老之徒曰不死是貪生也

令狐綯設齋

唐令狐綯設齋爲文以語簡爲工嘗飯僧僧判齋於佛前跪鑪諦聽僧唱言曰令狐綯齋佛知蓋以此譏其短其父楚作白樓賦文無他意而至千有六百餘言何其繁也父子之性相反如此

投龍文

唐防昌投龍文武帝自稱承道繼昭明三光弟子南嶽炎上眞人

白敏中碑

唐畢諴撰白敏中碑其事與列多同而載敏中由李徳裕進用及徳裕貶詆之甚力以此爲甚惡而碑云防昌中徳裕起刑獄陷五宰相竄之嶺外公承是之後一年寃者皆復其位以此爲能其爲毀譽難信如此

婦人書髙氏一人

安公美政頌房璘妻髙氏書筆畫遒麗不類婦人余集錄亦已博矣婦人筆畫著於金石者髙氏一人而已書莫盛於唐書之廢莫甚於今唐之武夫悍將曁楷書手軰字皆可愛余所錄如於頔髙駢下至陳遊瓌等書皆有今文儒之盛其書屈指可數者無三四人

遺敎經

遺敎經相傳云羲之書誤也蓋唐世寫經手所書耳

類說卷十七

欽定四庫全書

類說目錄

卷十八

江南野錄

先主

政事僕射

月詩

赤軍子

邊羅漢

甲兵三十萬

攺豫章爲南都宋齊丘旣死忽見

彼有人焉未可圖也

諸軍名

李后主詩

此措大兒語

後主好佛

千懇萬端饑寒二字

畫山水圖詩

田舍翁火鑪頭之作

登臺望雨

紙鳶上詩

好靑峭數峯

大噐不可力致

卷軸何多艾气

服術忌桃李

夢白衣婦人

韓熙載不敢阻興

湘山野錄

胡旦絕句

十議

喜朝京闕詩

早梅詩

保全成資

丁晉公謝啟

度撰

梨號五臟刀斧

袁安臥雪圖

丁冦二公畱題

試經

講節卦

混沌道士

門生獻三策

呂申公薦陳文恵大人已曾上聞

乞賜監書

之乎者也助得甚事

退傅遊春

河南驛記

奕棋避六宮之惑主皮之議何如

無地起樓臺相公陜西竊盜未獲

三僕將相才器

天子何謂官家

赤洪崖打白洪崖麻衣道者

要錢準備納靑苗束帛之義

造鐘淸涼寺

孫思邈請僧誦法華經

蟹賦

泥金雙帶寫詩

紫微垣小星

譏陳烈詩

燐火乃人血凝結而成

自然堪下涙何必更殘陽

掖庭嬪禦出家

紫微失卻張君房

云齋廣錄

小由基

煉水銀法

洛陽花酒一時來江神也世情

渡淮遇風詩

猥槁

白薴吟

父詩促歸

春詩

牡丹詩

秋日郊行詩

寒亭詩【見上】

北顧樓詩

趙當遇燈檠

夢妻寄詩

蘓小歌蝶戀花

類說目錄

欽定四庫全書

類說卷十八

宋曾慥編江南野錄

先主

名昪字正倫朱梁統制天下楊行宻専居淮南大將徐溫出師濠上見先主擕歸以爲己子遂冒徐姓名知誥

政事僕射

吳主委政先主遷左僕射頽綱振舉逺邇樂推呼爲政事僕射遂受吳禪奉吳主爲讓皇義父溫爲武皇攺元升元復姓李氏

月詩

圜丘之際太史奏月延三刻時上旬月當三更而壇之際皎然如日禮畢而落初有禪代之志忽半夜寺僧撞鐘滿城皆驚旦將斬之云夜來倡得月詩曰徐徐東海北漸漸出天衢此夜一輪滿淸光何處無先主喜而釋之又天祐中童謡云東海鯉魚飛上天東海徐氏之望鯉姓也天時人事相符如此

赤軍子

嗣主璟字伯玉嗣位攺元保大是年處州妖賊作亂皆絳衣號赤軍子

邊羅漢

鼎州劉言叛襲長沙邊鎬棄城走鎬柔懦酷喜釋氏爲將惟務全活人號邊羅漢後克潭州至是弱而無斷惟事齋施人號邊和尙

甲兵三十萬

世宗卽位嗣王遣孫忌奉表稱藩旣而背約世宗問忌江南虛實忌曰本國𨿽小甲兵尙三十萬未易可圖世宗曰江南不過十數郡何見欺也忌曰精兵𨿽止十餘萬然長江一條飛湍千里可敵十萬之師國老宋齊丘乃王猛謝安之徒可敵十萬

攺豫章爲南都宋齊丘旣死忽見

宋齊丘旣死彗孛見斗牛之分嗣主議遷都豫章以避之攺豫章爲南都旣至常不自安宴百僚於殿上忽見宋齊丘自陛而進遂得疾而殂識者謂信讒害賢良之故

彼有人焉未可圖也

後主名昱字重光周世宗怒不割淮南將徵建康見白气貫空使覘之乃後主與獵焉嘆曰彼有人焉未可圖也幹徳二年始用鐡錢以十當銅錢之一是嵗國亡

諸軍名

初先主之世均量民田以奠科賦家出一卒號爲義師又於客戶三丁抽一謂之團軍至嗣主許諸郡民競渡每端午較其殿最勝者加以銀盌謂之打標至是盡搜爲卒謂之淩波軍又率民間傭奴贅婿謂之義男軍又募豪民自備緡帛軍器招集無賴軰謂之自在軍王師圍急乃招百姓老弱外能被鎧者謂之排門軍

李后主詩

王師旣入建業後主已下登舟赴闕舟中泣下賦詩曰江南江北舊家鄕三十年來夢一場吳苑宮闈今冷落廣陵臺殿已荒涼云投逺岫愁千片雨打孤舟涙萬行兄弟四人三百口不堪閒坐細思量

此措大兒語

初後主違防拒命嘗曰他日王師見討孤當躬擐戎服背城一戰如其不獲取寶自焚太祖聞之曰此措大兒語耳徒有其口必無其志至是果然

後主好佛

後主酷信浮圖朝退與後頂僧伽帽衣袈裟誦佛書拜跪頓顙爲癅贅親爲桑門削作厠簡自試之腮頰少有澁滯者再爲治之其手不收學佛握印而行建康中僧至萬餘僧犯姦有司具牘還俗後主令禮佛三百拜免刑北朝陰選少年有經業口辯者往化之後主崇奉謂之一佛出世朝夕與論六根四諦天堂地獄循環果報號曰小長老又說令廣施利造塔像身被紅羅銷金三事後主嫌其大奢乃云陛下不讀華嚴安知佛富貴自是兵機守禦皆弛財用益竭又於牛頭山大起蘭若聚徒千眾日暮設齋無非珍饌一日食之不盡明旦再具謂之折倒時以爲讖王師尅池州令僧俗兵士念救苦觀世音菩薩

千懇萬端饑寒二字

宋齊丘說先主以虛懷待士立延賓亭招納賢豪孫忌韓熈載等皆爲之用嗣主左右侍從皆東宮白面少年熈載等多肆排毀以先朝老臣終不爲少主所用齊丘乞歸九華舊居賜號九華先生齊丘天才縱逸凡建碑碣皆自爲文命韓熈載八分書之熈載常以紙塞其鼻曰其詞穢且臭齊丘昔嘗著啟云至於千懇萬端只爲饑寒二字

畫山水圖詩

先主移鎭金陵沈彬有詩名知先主欲取楊氏因獻親畫山水圖詩須知手筆安排定不怕山河整頓難

田舍翁火鑪頭之作

孫魴有詩名李建勲先匿魴齋中沈彬至問魴詩如何彬曰非有國風雅頌之體實得田舍翁火鑪頭之作魴時出曰田舍翁無乃太過乎彬曰子夜坐句云劃多灰漸冷坐久席成痕此非田舍翁火鑪上作而何魴題金山寺詩云萬古波心寺金山名日親天多剩得月地少不生塵過櫓妨僧夢驚濤濺佛身誑言張處士題後更無人

登臺望雨

李家明滑稽善諷諫從後主登臺望鐘山雨曰其勢卽至矣家明曰雨𨿽必來不敢入城懼陛下重稅嗣主遂令務降半而徵又見牛臥樹陰嗣主曰牛且熱矣家明上一絕句曰曽遭寗戚鞭敲角又被田單火燎身閒背斜陽嚼枯艸近來問喘更無人

紙鳶上詩

宋齊丘止生一子輙死哀慟不已李家明作大紙鳶上書云欲興唐祚革彊吳盡是先生設計謨一个孩兒不得讓王千古合何如乘風度至齊丘第遂絕其縷令墜齊丘見之慚感而止

好靑峭數峯

嗣主幸南都時旣劃江舟楫多行南岸北望皖公山曰好靑峭數峯李家明曰龍舟輕颭錦防風正值宸遊望逺空回首皖公山色翠影斜不過壽杯中嗣主慚俛首而過

大器不可力致

陳度兩策科名皆非正榜嘗曰吾必使子孫雪之耳及其子九思舉進士亦以老榜君子曰大器不可以力致盛名不可以彊取

卷軸何多艾气

韓熈載初知貢舉人皆以爲巨題熈載自賦詩五首旦示諸生皆有可觀及著格言五十餘篇時軰罕及誘掖後進號韓夫子性好謔浪有投贄荒惡者使妓炷艾燻之俟來嗔曰子之卷軸何多艾气也晚年奉貢入梁京絕知舊題壁云未到故鄕時將謂故鄕好及至親得歸爭如身不到目前相識無一人出入空傷我懷抱風雨蕭蕭旅館秋歸來下和衣倒夢中忽到江南路尋得京中舊居處桃臉蛾眉笑出門爭向門前擁將去又云僕本江北人今作江南客再去江北遊舉目無相識金風吹我寒秋月爲誰白不如歸去來江南有人惜或問江南何不食剝皮羊熈載曰江南地產羅綺故耳時皆不諭熈載去乃悟追之不及

服術忌桃李

韓熈載後遷中書侍郎赴宴見園子裹紅抹額引數十宮奴皆名色乃嘆曰此職也好以中書侍郎兼之熈載少嘗服術忌桃李后主內宴俱賜侍臣熈載不得已遂食數顆至是夕瀉出十數術人長寸餘而卒

夢白衣婦人

盧絳感疾夢白衣婦人曰子當食蔗卽愈妾乃耿玉眞歌曰淸風明月夜深時箕箒盧郎恨尙遲他日孟家陂上約再來相見是佳期後王師渡江執送絳至梁門孟家陂果見白衣婦人因嘆曰昔夢驗矣死何恨玉眞姓耿氏夫死與前婦之子通與絳同場斬焉

韓熙載不敢阻興

自髙宻奔江淮先主大加進擢後主卽位頗疑北人往往賜死熈載懼禍肆情坦率破財貨售樂妓以百數月俸至散與妓女一無所有旣而不能給遂衣敝縷作瞽者持獨弦琴俾門生舒雅執板隨房歌舞求丐以足日膳旦暮不禁其出入竊與諸生淫雜熈載過之笑曰不敢阻興而已及夜奔客寢其客有詩云最是五更畱不住向人頭畔著衣裳時謂北齊徐之才無以過之月入不供遂表後主曰家無盈日之儲野乏百金之產仲尼蔬食平仲豚肩亦未之如也今商飈已至寒色漸加挾纊授衣未知何以後主批云熈載咄咄意要出錢支分破除廣引妓路如去臨川一使幣帛輕快措大無失也且日俸五十餘千謂之不足則竭國家之產不過養得百十个措大爾乃賜內庫綿絹充時服自是多不赴朝爲左右所彈分司南都上表乞住曰諸佛慈悲常容悔過宣尼聖哲亦許自新臣無橫艸之功有滔天之罪羸形𨿽在壯節全消滿船稚子嬰兒盡室行啼坐哭勁風孤燭病身那得長存萬水千山回首不堪永訣後主又批云旣無遷善之心遂掇自貽之咎表陳悔過覽之愴然可得許本職在闕下

湘山野錄

胡旦絕句

夏英公竦鎭襄陽胡祕監旦防明居防性多狷躁公昔常師焉時一見之一日謂公曰讀書乎曰郡事無暇時爲絕句胡曰試誦之公曰燕雀紛紛出亂麻漢江灘畔使君家空堂自恨無金彈任爾啾啾到日斜

十議

眞宗詔種放至以韋布長揖宰執楊大年詩曰不把一言裨萬乘祗義雙手揖三公上召億曰卿安知無一言裨朕乎出皂囊十軸書乃放所奏也書曰十議所謂議道議徳議仁議義議兵議刑議政議賦議安議危億曰臣當負荊謝之

喜朝京闕詩

楊大年年一十一舉神童至闕參政李至令賦喜朝京闕詩有云七閩波渺邈雙闕气岧嶤曉登云外嶺夜度月中潮斷句云願秉淸忠節終身立聖朝

早梅詩

王沂公曽布衣時以所業贄呂文穆公正有早梅詩云雪中未問和羮事且向百花頭上開文穆曰此生已安排作狀元宰相矣後皆然

保全成資

陳亞知潤州無治狀浙憲馬卿尋欲按之馬至因觴於甘露寺閣至醉憲曰將注子滿酌郎中處陳驚謝曰不敢望滿但得成資保全而去大幸也

丁晉公謝啟

丁晉公貶崖州權臣實有力焉後召還光州致任權臣出鎭許田丁致謝云三十年門館遊從不無事契一萬里風波往復盡荷生成

度撰

石中立在中書盛度撰張文公神道碑石急問曰是誰撰盛卒對曰度撰滿堂大咲

梨號五臟刀斧

李建勲罷相江南出鎭豫章一日遊西山因聞茅屋老叟敎數村童公觴於其廬連食數梨賔僚有曰梨號五臟刀斧不宜多食叟笑曰鶡冠子云五臟刀斧乃離別之離非梨也蓋離別戕伐胸懷甚若刀斧遂就架取小冊振拂以呈丞相乃鶡冠子也

袁安臥雪圖

丁晉公鎭金陵重建賞心亭取家藏袁安臥雪圖張於亭之屏乃唐周昉筆凡經十四守𨿽極愛之不敢輙取偶一帥竊去易以蘆鴈後王琪君玉畱詩曰千里秦淮在玉壺江山淸麗壯吳都昔人已化遼天鶴舊畫難尋臥雪圖冉冉流年去京國蕭蕭華髮老江湖殘蟬不防登臨意又噪西風入坐隅

丁冦二公畱題

潤州甘露寺有酌泉冦萊公南遷過之題曰平仲酌泉經此回望北闕黯然而行未防丁晉公又過題曰謂之酌泉禮佛而去範諷帥湖南畱詩曰平仲酌泉回北望謂之禮佛向南行煙嵐翠鏁門前路轉使髙僧厭寵榮

試經

潭州試經童試官舉經頭一句曰三千大千時一閩童誦不通音操南音上請曰覆試官不知裏頭有世界耶無世界耶郡官大笑

講節卦

皇祐中待制王安國邇英閣講周易至節卦有愼言語節飲食王以語朴仁宗問賈魏公曰愼何言語節何飲食公曰在君子言之則出口之言皆愼入口之食皆節在王者言之則命令爲言語燕樂爲飲食君天下須愼命令節宴樂上大喜

混沌道士

太祖太宗潛耀日嘗與一道士遊無定姓名自曰混沌或曰眞無自禦極不復見上巳祓禊西沼道士揖太祖曰別來喜安否亟見之一如平昔抵掌浩飲上曰我壽還得幾多對曰在今年十月二十夜晴則可延一紀不爾當速措置上酷畱之俾泊後苑後或見宿於大鳥巢中數日不見至所期之日上禦太淸閣以望气是夕果晴星斗明燦上心方喜俄而陰霾四起天地陡變雪雹驟降移仗下閣急宮鑰開端門召開封尹卽太宗也延入大寢酌酒對飲悉屏宮官但遙見燭影下太宗時避席有不可勝之狀飲訖禁漏三更鼔雪已數寸帝引柱斧防【醜角切】雪顧太宗曰好做好做遂解帶就寢鼻息如雷霆是夕太宗畱宿禁中將五鼔周廬者寂無所聞帝已崩矣大宗授遺詔柩前卽位近臣環玉扆以瞻聖體五色溫瑩如出湯沐

門生獻三策

冦萊公罷相移鎭長安情況牢落忽天書降於幹祐縣或上意欲公保奏取信天下公從之士論譏惜未幾再入相有門生曰某有三策一曰莫若稱疾求外郡消禍第二朝覲日便以干祐之事露誠奏之少救生平公直之名第三不過爲宰相耳公不悅竟有海康之行

呂申公薦陳文恵

呂申公累求致仕仁宗問何人可代公曰無如陳堯佐者上然之遂拜相後文憲公極懷引薦之徳因撰一詞攜觴歌之曰二社良辰千家庭院翩翩又睹雙歸燕鳳凰巢穏許爲鄰瀟湘煙暝來何晚亂入紅樓低飛緑岸畫梁輕拂歌塵散爲誰歸去爲誰來主人情重珠簾捲申公笑曰自恨捲簾人已老文恵應曰莫言調鼎事無功老於巖廊醖借不減頃爲吳江詩曰平波煙蒼蒼菇蒲才熟楊栁黃扁舟系岸不忍去秋風斜日鱸魚鄕又湖州碧瀾堂詩苕溪淸淺霅溪斜碧玉光寒照萬家誰向月明終夜聽洞庭魚笛隔蘆花

大人已曽上聞

衝晦處士李退夫者爲事矯怪居京師北郊一日種胡荽俗須主人口誦猥語則茂退夫撒種宻誦曰夫婦之道人倫之性【云云】不絕於口忽有客至命其子畢之子執余種曰大人已曾上聞皇祐中館閣或談話則曰宜撒胡荽一處

乞賜監書

胡旦大監喪明嵗久忽奏乞入見眞宗許之王沂公曰此老利吻若對必妄訐時政因奏曰胡旦瞽廢日久蹈舞失容乞送中書問求見之因旦甚感之至堂沂公與諸相具諸生之禮列拜旦長揖而坐沂公問目疾近日如何胡曰近亦稍減見相公參政只可三二分來問其所來堅乞引對旣聖語但言襄陽無書乞賜一監公曰此必可得急奏奉聖防依奏乞見宜不允

之乎者也助得甚事

太祖將展外城幸朱雀門上指門額問趙普曰何不秪書朱雀門須著之字安用普曰語助太祖曰之乎者也助得甚事

退傅遊春

退張鄧公士遜晚春乘安輿出南薫扺暮自宜秋而入閽兵捧門牌請官位公書一絕曰閒遊靈沼送春回闗吏何須苦見猜八十衰翁無品秩昔曾三到鳳池來

河南驛記

錢思公鎭洛僚屬皆一時俊彥時河南創大驛命謝希深尹師魯歐永叔各撰一記希深之文近七百字歐公五百字師魯止三百八十餘字歐公未伏在師魯之下別撰一記更減師魯文卄字而成之尢完粹有法師魯曰歐九眞一日千里也

奕棊避六宮之惑

太宗喜奕棊諌臣乞竄待詔賈於南州者言每進新圖妙勢恱惑明主恐壅遏萬幾上曰朕非不知聊避六宮之惑耳

主皮之議何如

眞宗欲擇臣僚中善弓矢美容儀者伴北使射弓時兼備者惟陳康肅堯咨可上謂翰林學士晏殊曰陳某若肯換武當授節卿可諭之康肅母尙在堂陳曰當白老母不敢専擅母怒撻曰汝策名第一父子以文章立朝爲名臣汝欲叨竊厚祿於門戶忍乎上以寸紙細書問晏曰主皮之議如何小璫誤送中書大臣茫然不諭次日稟奏上笑而遷就曰朕不曉此一句經義因問卿等上黜其璫於前省

無地起樓臺相公

冦萊公初生兩耳垂有肉環數嵗方合自疑嘗爲異僧好遊佛捨與僧談空歷富貴四十年無田宅園邸在大名自出試進士題云公儀休防園葵賦霍將軍辭治第詩此其志也魏野獻詩曰有官居鼎鼐無地起樓臺後北使入大名問曰莫是無地起樓臺相公否

陜西竊盜未獲

康定中西戎冦邊王師失律當國一相以老得謝同列就第爲賀飲酣自矜曰某一山民耳遭時得告老於家當天下無一事之辰可謂太平幸民也石參政中立曰只有陜西一夥竊盜未獲滿座大笑

三僕將相才器

太宗八子眞宗第三封壽王詔一異僧徧相諸王僧已見七王惟壽王未起僧奏曰徧覲諸邸皆不及壽王上曰卿未見安知之僧曰適見三僕立於門皆將相才器其僕旣爾主可知矣三僕張相楊相崇勲郭太尉承祐也

天子何謂官家

李侍讀仲容善飲號李萬回眞宗飲量無敵飲則召公一夕上命巨觥仲容曰告官家免巨觥上因問何故謂天子爲官家仲容曰蔣濟萬機論三皇官天下五帝家天下兼三五之徳故曰官家上大喜曰眞所謂君臣千載遇也李曰忠孝一生心

赤洪崖打白洪崖

丁晉公釋褐授饒倅同年白稹折簡貸金五鐶稹新婿富室懼公見撓故爲此耳公答曰欺天幸福吾何有立地機闗子大乖五百靑蚨兩家缺赤洪崖打白洪崖或謂其時已有朱崖之防矣

麻衣道者

錢文禧公若水少謁陳希夷求相陳邀入山齋地鑪中見老僧擁壊衲瞑目附火錢揖之僧微開目而已良久陳問曰如何僧擺頭曰無此等骨後見希夷曰吾始見子神貌淸粹謂子可學神仙而此僧言子無仙骨作貴公卿耳錢曰其僧何人耶陳曰麻衣道者

要錢準備納靑苗

撫人饒竦者熈寜中下第以詩見王荊公曰飛還垂翅下靑霄歸指臨川去路遙二畆荒田都賣卻要錢準備納靑苗竦與劉相衝之有素時知衡州竦謁之公不恱其來竦亟曰某有少幹不敢潛過一見而去公問所缺曰並無但乏好酒遂贈一擔鞭馬而行竦至耒陽宻覘其令不謹遽謁之云太守致意兵廚雙壺奉贈請具書謝之令不疑其誑亟戒刻木醵金贈之後數日劉得書駭笑又嘗下第去京芘巨商厚貸以免徵稅自撰除目一紙皆大除拜凡過闗通謁遽曰還聞近日差除否某前數日臨出京錄得之仕人無不願見旣而曰下第小生敝舟𨿽無一物敢煩公吏一檢其人曰何煩如是言訖飄然而去凡借此大有所獲

束帛之義

夏英公鎭襄陽遇大赦值平年各賜束帛時胡旦瞽廢在州公依赦防送縑十疋胡笑曰語舍人何寡簡如此奉還五疋請檢韓詩外及服防諸儒所解束帛戔戔賁於丘園之義公檢之果見三代束帛束脩之制若束脩得十挺卽脯一束也束帛則捲爲二端五疋表王有屈折於隠淪之道也

造鐘淸涼寺

江南李氏時有一民死而復蘓云至防司見先主役土木甚嚴民大駭曰主何至此耶主曰吾爲宋齊丘所誤殺和州降者千餘人汝歸語嗣君凡寺觀鳴大鐘吾受苦則暫休或爲吾能造一鐘尢善後主造鐘淸涼寺鐫云追薦烈祖孝皇帝脫幽出厄

孫思邈請僧誦法華經

成都一僧誦法華經甚専𨿽經兵亂於蜀亦不能害忽一山僕至云先生來晨請師誦經引侍過溪嶺數重煙嵐中一山居僕曰先生病起晚請誦至寶塔品願見報欲一聽之至時果出野服杖藜兩耳垂肩焚香聽經罷入不復出以藤盤竹箸秫飯一盂杞菊數甌無鹽酪美若甘露得襯錢一鐶僕送出路口問曰先生何姓曰姓孫問何名僕於僧掌中書思邈二字僧大駭僕失去三日山中防求竟迷舊路歸視襯資乃金錢一百文也由玆一飯身輕無疾天禧中僧一百五十嵗矣後隠不見

蟹賦

僕射嚴續初以位髙寡學爲世所鄙江文蔚作蟹賦譏之有云外視多足中無寸腸口裏雌黃每失塗而相照胸中戈甲常聚眾以橫行續以韓熈載有才名請撰其父墓碑欲茍稱譽取信於人厚贈金寶並一歌姬熈載旣成文無墨及續事業續求攺竄熈載悉還所贈止寫一絕於泥金雙帶曰風栁吹花無定枝陽臺雲雨夢中歸他年蓬島音聲斷畱取尊前舊舞衣

泥金雙帶寫詩【見上】

紫微垣小星

祖宗居潛日與趙普遊長安市忽值陳希夷曰可市飲乎太祖曰可與趙學究同席希夷睥睨韓王曰也得旣入酒捨韓王足痺爭席左陳怒曰紫微垣一小星輙據吾上可乎斥之使居席右

譏陳烈詩

蔡君謨守福唐召李遘陳烈飯於後圃時暮春酤酒郡人嬉遊籍妓因喏而過公畱之佐酒舉歌一拍烈驚駭越墻攀木而遁李賦詩曰七閩山水掌中窺乘興登臨到落暉誰在畫樓沽酒處幾多鳴櫓越潮歸晴來海色依稀見醉後鄕心積漸微山鳥不知紅粉樂一聲檀板便驚飛蓋譏其矯之過也

燐火乃人血凝結而成

僧錄贊寜博物王禹偁徐鉉嘗就學焉栁開守維揚後圃遇陰雨卽靑炎晱起觸近則散寜曰此燐火兵戰血或牛馬血著土則凝結爲此气栁掘之皆斷鎗折劍乃古戰地也因贈詩曰空門今日見張華

自然堪下淚何必更殘陽

眞宗國卹凡補防子弟有當齋挽之職者若齋郎止侍齋祭若挽郎至有執紼翣者王沂公在中書翰林承防李維連日詣中堂求免其子挽鐸之役公戱曰昨日並今日齋郎又挽郎維曰自然堪下淚何必更殘陽不數日丁遂出維而南遷符下淚之讖

掖庭嬪禦出家

申國長主爲尼掖庭嬪禦隨出家者三十餘人太宗詔兩禁各以詩送之陳彭年詩云盡出花鈿散寶津雲鬟初剪向殘春因驚風燭難畱世遂作池蓮不染身貝葉乍翻疑軸錦梵聲才學悞梁塵從玆艷質歸空後湘浦應無解佩人

紫微失卻張君房

祥符中命詞臣撰日本國祥光記當直者學不優常以張君房代之旣宣甚急張醉飲樊樓紫微大窘後錢楊二公作閒忙令大年曰世上何人最號閒司諫拂衣歸華山謂種放也希白曰世上何人最號忙紫微失卻張君房

云齋廣錄

小由基

陳文恵公堯佐與弟堯叟俱位至宰相弟堯咨尢精弧矢自號小由基祥符中守荊南回其母馬氏曰汝典名藩有何異政堯咨曰路當衝要將迎殆無虛日然弓矢無眾不服母曰汝父以忠孝禆補國家不務仁政善化而専卒伍百夫之役以杖擊之金魚墜地

煉水銀法

範文正公仲淹少極貧悴常與一術者遊病篤告文正曰吾有煉水銀法兒防不足以付今以方授子並白銀一斤內文正懷中後爲諌官術者之子已長呼而告之取其方並白金授之封識宛然

洛陽花酒一時來

陳文恵公退居鄭下時張相士遜判西京嘗以姚黃魏紫及酒遺之公答詩曰有花無酒頭慵舉有酒無花眼倦開正向西園念蕭索洛陽花酒一時來

江神也世情

馮參政京慶曆中鄂州預鄕薦至大江風濤洶湧幾至沈沒來春名魁南省廷試復第一受恩還鄂復過大江風微浪穩舟楫安然公題詩江亭云江神也世情爲我風色好

渡淮遇風詩

唐介渡淮中流遇風舟人甚恐公吟曰聖宋非狂楚淸淮異汨羅平生仗忠信今日任風波日暮舟濟岸眾乃欣然公足其詩後云舟楫顚危甚黿鼉出沒多斜陽幸無事沽酒聽魚歌

猥槁

景祐五年宋郊祁齊名天下稱二宋以比二陸祁在蜀日有詩三百首名猥槁嘗有詩云碧雲謾有三年信明月空爲兩地愁後竟不入二府而薨

白薴吟

王彥澤少吟白薴行雲君心莫厭歡樂多請看雲間日西入議者曰美則美矣日之西入光景無多意近乎防壽果不永

父詩促歸

余杭進士洪浩熈寜中遊太學十年不歸其父垂白作詩寄浩曰太學何藩且一歸十年甘防誤庭闈休辭客路三千逺須念人生七十稀腰下𨿽無蘓子印篋中幸有老萊衣歸時定約春前後免使髙堂賦式微

春詩

成都進士周式有春詩雲珠繡戶遲遲日栁絮梨花寂寂春

牡丹詩

淇州進士楊軒爲牡丹詩曰楊妃歌舞態西子巧讒魂利劍斬不斷余妖鐘此根光華日已盛欄檻豈長存寄興尋芳者須知松桂尊

秋日郊行詩

太原白昊有秋日郊行詩云鶴盤逺翅投孤島蟬曵殘聲到別枝過客詩荊門軍玉泉山寒亭過客多題詩獨一篇云朔風凜凜雪漫漫果是寒亭分外寒六月火雲天不雨請君來此憑欄幹

北顧樓詩

僧仲殊潤州北顧樓賦詩曰北顧樓前一笛風碧雲飛盡建康宮江南二月多芳艸春在蒙蒙細雨中

趙當遇燈檠

宋潛爲耳淩巡檢延故人趙當訓其子弟忽見美婦人立燈下纎腰一搦唱曰郎行久不歸妾心傷亦苦低迷羅箔風泣背西窓雨遂滅燈趍趙就寢曰妾本東方人鬻身於彭城今郎觀光上國孤眠暗室明夜又來唱曰一自別來信音少相思痩得肌膚小秋夜迢迢更漏長守盡寒鑪天未曉後又曰獨倚朱扉翠黛顰傷嗟良夜暫相親如今且伴才郎宿應爲才郎防此身諸生怪趙精神恍惚具告其父潛往觀焉見一婦人唱曰向晚臨鸞拂黛眉紅妝妖艷照羅幃不辭夜夜偸相訪只恐傍人又得知宋大呼遽入以手挽之甚細視之乃一燈檠耳焚之

夢妻寄詩

進士登渥在太學夢至其家見妻於燈下披箋握管寫書寄生生曰我已至矣何用書爲妻但揮涕而不答又於別幅見詩一絕曰淚濕香羅袖臨風不肯幹欲慿西去鴈寄與薄情看生旣覺以語同捨曰君思念之極以至於此後旬日得書並詩皆夢中所見無少差焉

蘓小歌蝶戀花

賢良司馬槱夢一美人曰君異日守官之所乃妾之居也幸無相忘因歌蝶戀花一闋旣覺惟記其半詞曰妾本錢塘江上住花落花開不管流年度燕子銜將春色去紗牕幾陣黃梅雨槱續其後云斜挿犀梳云半吐檀板珠唇唱徹黃金縷望斷行雲無覓處夢回明月生春浦後調官得杭幕後夢向之美人曰時當諧矣相將就寢乃爲詩曰長天書錦鴈來盡深院落花鸎更多發策決科君自爾求田問舍我如何槱曰吾方以少登第子何遽勸吾退也曰其如命何自是每夕夢中必來槱與同僚道其本末眾曰廨後有蘓小墓得非是乎君後剏二畫舫每與同僚遊江上一日昏後舟卒見一少年衣緑袍二美人同升畫舫俄頃火發舫已沒急至公廨郎君已暴亡矣其弟棫字才叔亦登第善屬文長於詩哭兄詩有云畫舸南遊遂不歸乃記畫船事也此詩之作因夢與才仲燕語如平生旣寤遂賦詩以寫其悲悵之意詩曰誰敎作鴈破羣飛一舸南遊遂不歸乍見音容悲且喜不知魂夢是邪非陟岡望逺心猶在擕防還家意已違淚眼重尋丘壑去可堪猶采故山薇

類說卷十八﹤子部﹐雜家類﹐雜纂之屬﹐類說﹥

欽定四庫全書

類說目錄

卷十九

異聞錄

經幢中燈

妾換馬

白衣叟吟

寰瀛圖

觀魚紫石潭

駭聞錄

攺勲臣貶辭

唐待制淸識

皮日休言釋典

子不爲父知

鮮於判狀

半年爲盜

爲政之法

知縣生日

林逋賜帛

棊子役心

下官口上官鼻

聽馬蹄聲

黃鶴樓詩

作感懷詩

題金剛詩

十張牛皮气毬

廷試二論

經體字

圖畫經書事迹指示解說

看他終一局白卻少年頭

耘田鼔詩

見聞錄

武臣不親吏事

武臣不主錢谷【見上】

打破銀河

不受枉法之物

置縣尉

避入相

鐵漢

不修霸業

契丹怒石晉

蜂窠蟻穴

讀金剛經

帝王之甲

廖黯子

栁條結絮鵝雙生

養生之術

禦筆誥詞

二背

李衛公後身

蓮出灰盆

文粹

賈贊善歙知州

荔支詩

助軍錢

四世界

三朝聖政錄

乘快指揮誤失

寶裝溺器

大內辟諸門

內患外憂

貶趙逢事

避逺不之任

郭贄知天雄

吝惜名器

急事請見

田錫直諫

伶人不可爲刺史

昭宣景徳殿使名

問民間疾苦

不見假山惟見血山

芻說

皇嗣未立

資廕子弟

記殿庭卒姓名黃金難得之貨

宰相署勅

帝王家兒不要文章說泰卦

以慈儉爲寶

麻履布裳

賜杜鎬酒

祀汾陰

近代法宻

萊公手引赭袍

乞斬朱能

乞斬丁謂

長主子求刺史

天子兒犯中丞

魏廷式乞對

實封札子

春明退朝錄

文選悟養生

壓角

南宮舍人瑞錦窠

宮人斜

上元燈

元夜禦門

小孤山詩

艸檢

過馬防

重戴

夢葛將軍

大赦曲赦徳音

聒帳

黃紙書勅

取幽州圖

朝殿

二府詣宮謝

初學記

幕府燕閒錄

來和天尊

孫供奉

上帝扇題杜詩

萬病丸

不應爲從重

始皇驅山鐸

槐生室中

宰相權日輕

嫁金蠶

協金石

龍聽講經

訛字

呂申公詩

獻魏公詩

吉凶影響錄

元長史

唐武后獄

類說目錄

欽定四庫全書

類說卷十九

宋曾慥編異聞錄

經幢中燈

楊正於昭應寺讀書每見一紅裳女子誦詩曰金殿不勝秋月斜石樓冷誰是相顧人搴幃弔孤影問其姓曰妾逺祖名無忌姓宋十代在漢因顯揚釋教封長明公開元中明皇爲楊妃建立經幢封妾西寧夫人因賜瑚寶帳居之自此防生蛾郎不復彊暴矣驗之乃經幢中燈也

妾換馬

酒徒鮑生多蓄聲妓外弟韋生好乘駿馬防行四方各求所好一日相遇於山寺兩易所好乃以女妓善四者換紫叱撥忽有二人造席衣冠甚古遂與共飲二客曰適聞以妾換馬可作題共聮賦否乃折庭下芭蕉書之一云彼佳人兮如瓊之英彼良馬兮負駿之名將有求於逐日豈得吝於傾城香暖深閨未厭夭桃之色風淸廣陌曾聆噴玉之聲一曰步反庭砌立當軒墀望新恩懼非吾偶也戀舊主疑借人乘之香散緑騣意已忘於鬒發汗流紅頰愛無異於凝脂賦文不多載二客自稱江淹謝莊

白衣叟吟

防昌中許孝防路由甘棠館逢白衣叟乘馬髙吟曰春艸萋萋春水緑野棠開盡飄香玉繡嶺宮前鶴髮人猶唱開元太平曲許異之追入林不見

寰瀛圖

陳季鄕者江南人舉進士至長安十年不歸一日於靑龍寺訪僧不值憩於大閣有終南山翁亦俟僧同坐久之壁間有寰瀛圖季鄕尋江南路嘆曰得自此歸不悔無成翁曰此易耳起折堦前竹葉置渭水中曰注目於此則如願季鄕熟視見渭水波濤洶湧一舟甚大恍然登舟其去極速行次禪窟寺題曰霜鐘鳴夕北風急亂鴉又望寒林集此時輟棹悲且吟獨向蓮華一峯立明日次潼闗又作詩云已作羞歸計猶勝羞不歸旬餘至家妻迎見甚喜信宿曰試期已逼不可久畱乃復登舟作詩別妻曰酒至添愁飲詩成拭淚吟飄然而去家人驚愕謂爲鬼物倐忽復至渭水趨淸龍寺寺僧尙未歸山翁猶擁褐而坐季鄕曰豈非夢耶翁曰他日自知之經月家人來訪具述所以題詩皆驗

觀魚紫石潭

徐立之夜讀書見人物如粟粒數百皆具甲冑擁一赤幘紫衣者行案上傳呼曰蚍蜉王欲觀魚於紫石潭顧左右索漁具數十齊入硯中獲小魚數千立之大駭以書卷之執燭以無所見

駭聞錄

攺勲臣貶詞

唐憲宗有勲臣任事旣久家有醜行中書進貶詞云鳥獸之行已聞忘於人倫豺狼之貪益見彰於物論上曰彼有公財屢經將用穢行陰私眞僞難分猶恐卿士私憾厚誣禦筆攺云不修家行遽聞鄙於士流深負國恩豈尙榮於簪組

唐待制淸識

唐肅待制先與丁晉公同舉進士爲益友後居水櫃街宅相近丁將有弼諧之命唐遷居避之或問其故曰謂之入卽大拜數與往還事涉依附經旬不見情必猜疑故避之後晉公南遷唐曰丁之才術李贊皇之流動多而靜少任知而鮮仁可以佐三事不可冡百官

皮日休言釋典

唐皮日休篤信釋典以平等報應自然爲佛果值廣明之亂僞授翰林學士被害處之恬然

子不爲父知

段文昌鎭成都子承式好獵丞相患之承式以所獲雉分送幕僚各致書援引故事甚悉幕僚多不曉其義以示丞相方知其子博學

鮮於判狀

僞蜀鮮於操知華陽縣有婦人姓唐夫亡詣縣自陳乞爲夫守墳操判狀曰夫婦𨿽親男女貴別生而執禮晝無居寢之文死則避嫌夜禁出聲之哭倚廬獨處寧無彊暴之虞同穴偕歸方表始終之操實宜禁止用息澆浮孟主轉操一官賞其知禮

半年爲盜

張乖崖治蜀有盜擒獲公詰之盜曰某常以半年爲盜三月至八月夜短多蚊蚋人必少睡故不敢爲盜九月至二月夜長天寒多畏寒嬾起乃可爲盜公曰春夏作何業盜曰小小營販往州縣熟訪人家事力人口出入門戶之處故十數年不敗露公曰盜亦有道誠然哉

爲政之法

任中正代張公治蜀訊以爲政之法公曰如已見解髙於法則捨法而用已如己見解不髙於法則當守法勿徇已見蓋律設大法由人酌防重而用之

知縣生日

開寶中有神泉縣令姓張外矜防潔內極貪黷一日榜縣門云某月某日知縣之生日告示諸縣人不得獻送有曹吏曰宰君明言生日欲我輩知也眾曰然至日各持縑獻之曰續壽衣宰一無所拒復告之曰後月某日縣君生日更莫將來王維以鷺鶿詩諷之曰飛來疑似鶴下處卻尋魚

林逋賜帛

林逋處士隠居西湖朝廷命守臣王濟休訪逋聞之投一啟其文皆儷偶聲律之流乃以文學保薦詔下賜帛而已濟曰山澤之士文須稽古不有王侯文學之士則修詞立誠俟時致用今林逋失之

棊子役心

丁晉公好釋老又酷嗜奕棊中堂退食對局以夜繼日一日問李畋虛心之法對曰請侍中弼諧之外勿於棊子役心虛已半矣公曰如子之言何止於棊凡有所著則不虛矣

下官口上官鼻

石中立參政滑稽有上官佖郎中勸以愼口對曰下官口漧上官鼻何事一日攺授禮部郎中時相勉之曰主上以公淸通詳練故授此職宜減削談諧對曰某授語云特授禮部郎中餘如故以此不敢減削

聽馬蹄聲

術士王生瞽而善聽聲丁晉公守金陵王生潛聽其馬蹄聲曰參政月中必召拜相果如其言後眞宗晏駕公充山陵使王生來京師俾聽馬蹄聲曰有西行之兆諸子責曰爾知相公充山陵使故有是說或宻問之曰蹄西去而無回聲果罷相分司西京繼貶崖州

黃鶴樓詩

唐崔顥題黃鶴樓詩云昔人已乘白雲去此地空餘黃鶴樓黃鶴一去不復返白雲千載空悠悠晴川歷歷漢陽樹芳艸淒淒鸚鵡洲日暮家山何處在煙波江上使人愁太白負大名尙曰眼前有景道不得崔顥題詩在上頭欲與之較勝負乃作登鳳凰臺詩

作感懷詩

歐陽彬王蜀時爲翰林學士唐明宗時入洛責令歸蜀孟氏開國復爲翰林作詩云昔年追感淚橫流今日尋思是漫愁容易得來容易失等閒成了等閒休皇圖本爲兒孫置白刄畨成骨肉讎梁漢後唐三世主九泉相見大悠悠

題金剛詩

蜀主季年臣僚多尙權勢蔣貽恭題金剛以諷曰揚眉努目惡精神揑合將來卻似眞附彼時流借權勢不知身自是泥人

十張牛皮气毬

張乖崖云治蜀如用十張牛皮縫作一大气毬如有踢得起須用防得轉卽是能做故兩治蜀民至今有去思

廷試二論

唐熊執易通九經當時設科取士題目甚多執易俱中等甲章武皇帝詔就殿試以二論一簡易而知險阻一五運相承是非限三千字成簡易前論書三千字五運相承論於卷首題云此非臣末學所知五運相承出於遷史非經典明文又唐方承土運故不對朝廷賞其才授西川節推居武元衡幕下執易於九經著化統五百卷

經體字

僞蜀句中正有文學善筆勢蜀平赴闕修唘謁宰相皆經體字閽吏不識笑曰今日句中正又來參相公也蓋以句爲章句字參爲曾參字

圖畫經書事迹指示解說

李畋自八九嵗大父曰此措大兒也每教讀書必令畫工圖經中事迹一一指示解說其義畋因此酷好繪畫公卿皆爲畫有贊

看他終一局白卻少年頭

唐明宗太子從榮好爲詩不愼之徒相與唱和如觀棋云看他終一局白卻少年頭從榮果謀不軌事敗凡預唱和言涉嫌疑者皆就誅故往還牋簡中宜直書其事不得云彼事如何之類

耘田鼔詩

蜀僧可朋作耘田鼔詩云農捨田頭鼓王孫筵上鼔鼔兮鼓兮皆爲鼓一何樂兮一何苦上有烈日下有焦土願天公降之以桑麻熟倉廩富不饑不寒上下一鼓

見聞錄

武臣不親吏事

太祖平蜀孟主入禦上曰卿在蜀有人跋扈否對曰𨿽有不忠之夫無因可動太祖曰何也曰武臣統兵之外不親吏事其藩鎭全用大儒

武臣不主錢糓

太祖平江南後主入朝上曰卿在故國以何術理金糓後主曰州郡置官通掌郡事武臣不親錢糓文案

打破銀河

太祖性雄武有內臣石豹烈專轄黃河一旦河決豹烈具奏太祖批其表曰打破銀河失卻金要汝斬頭何用內外大懼

不受枉法之物

勾龍瓚爲許州主簿民因訴田疇瓚盡公治之民感其平允獻金爵搔頭後武徳司具事聞上太祖召問民物可取乎瓉曰臣不受枉法之物太祖曰於律可乎宣付黃門直決二十卻令赴任

置縣尉

五代之季武臣擅州縣之權遂罷逐縣尉遣小將卒長主之頗爲鄕社之患太祖欲復舊制禦講武殿唱名銓選有樂尉者東立不則西立選人多不欲往往西立太祖曰如此迂儒令杖驅出自後爲者眾乃復舊制

避入相

韓熈載靑本社人五代之亂渡江投先主累官中書侍郎多置女僕晝夜歌舞客至雜坐熙載謁僧徳明曰吾爲此行正欲避國家入相之命僧曰何故避之曰中原常虎視於此一旦眞主出棄甲不暇吾不能爲千古笑端

鐵漢

李尊懿仕僞蜀談論妍媚有婦人女子之態蜀平太祖見曰有此態耶以氊頭箭射之正中其腹尊懿巋然不動太祖曰外柔內勁授供奉官握兵江淮多獲彊盜人號鐵漢

不修霸業

江南李氏納款之後僞命詞臣多在近宻太宗幸翰苑閱羣書後主爲金吾上將軍在環衛之列徐湯悅之徒侍坐太宗見江南臣在上而故主居下謂侍臣曰不能修霸業但嘲風詠月今日宜矣

契丹怒石晉

駐輦轂久之誅張彥澤怒其不忠也責少主爲其無信也夏漸逼欲歸塞北臣下畱之亦怒欲誅晉臣馮道曰夏則處北京秋則住南京遼主大喜遂北轅矣

蜂窠蟻穴

開寶八年王師圍金陵朝廷殿試橋梁渡長江賦習水戰詩江南亦試王徳惟親賦談笑卻秦詩太祖笑曰江南畜文臣武將殆同飛走豈不知中原有眞主耶趙普曰蜂窠蟻穴不足掛聖慮

讀金剛經

太祖晚年自西洛駐蹕白馬寺而生信心洎回京闕寫金剛經讀之趙普奏事見之上曰不欲泄於甲冑之士或有見者止謂朕讀兵書可也

帝王之甲

丁慶充禁旅太宗克幽薊慶至幕被甲而見上曰日晚何不解甲慶曰帝王之甲不可去上喜之遂擢用

廖黯子

江南李氏凡人欲見先畫像觀其妍醜廖克順面靑江南謂之廖黯子由是惡之不使入見

栁條結絮鵝雙生

李先主以國用不足稅民間鵝卵出雙子者栁花爲絮者伶戲詞曰惟願普天多瑞慶栁條結絮鵝雙生

養生之術

太祖召華山陳搏問養生之術摶曰得便宜處莫再去上大喜

禦筆誥詞

楊億爲讒臣謗毀請告歸許州責授袐書監分司西京禦筆添誥詞句云斥眾議之不容在朕心之獨斷

二背

梁景不善書每起艸必用蜀牋趙安仁善書起艸必用舊紙人號二背

李衛公後身

有僧謁丁晉公曰公乃李衛公後身他日位極人臣出門不知所之

蓮出灰盆

溫州民女生亡骨灰器中生靑蓮一朶知覺禪師頌曰性心之門千聖同淪神歸淨土蓮出灰盆

文粹

姚責居連州嘗寫所著文粹一百卷好事者於縣樓貯之官屬多遣吏寫錄吏寫爲苦以鹽水噀之冀其速壊後縱火焚樓

賈贊善歙知州

蘇壽易簡長子也知泗州公用不足往來憾之壽爲詩曰戴笠披蓑軍十萬饑嗔飽喜客三千後移越州與通判賈贊善不葉移歙州有詩曰卻因賈贊善來作歙知州

荔枝詩

田從易寄荔枝與盛參政詩云櫻桃眞小子龍眼是凡姿橄欖爲下輩枇杷作客兒盛問其說云櫻桃味酸小子也龍眼無文凡姿也橄欖初澁甚下輩也枇杷核大肉小作客兒也

助軍錢

梓州民姓陳家巨萬而鄙吝孜孜不娶妻不茹葷親戚勸之乃娶妻茹葷夢神人叱曰安得使助軍錢後卒錢入官以助軍焉

四世界

潤州有風狂道人多談四世界中事人目爲四世界三朝聖政錄

乘快指揮誤失

太祖一日罷朝俛首不言者久之內侍王繼恩問其故上曰早來前殿乘快指揮一使偶有誤失史官必書之我所以不樂也

寶裝溺器

太祖平僞蜀閱孟昶宮中物有寶裝溺器遽命碎之曰以此奉身不亡何待

大內辟諸門

太祖修大內旣成令洞辟諸門無有壅蔽曰此如我心小有邪曲人皆見之

內患外憂

太宗曰國無內患𨿽云必有外憂不過邊事可預爲之防惟姦邪若爲內患深可懼焉帝王合用心於此

貶趙逢事

太宗親徵澤潞至太行山中書舍人趙逢懼於陟險妄止登山今又托疾不當艸制爲臣之禮乃敢如此貶房州司戶

避逺不之任

孟巒據竇州錄事參軍避逺不之任遂詣闕自陳太祖怒杖二十流海島

郭贄知天雄

眞宗以工部侍郎郭贄知天雄軍贄自陳惡泣下不肯去上召輔臣問之對曰近例亦有已受命而復畱者上曰朕初嗣位命贄知州判而不行則何以使人卒遣之羣臣畏服

吝惜名器

太祖命曹彬伐江南曰與朕下取江南回歸與卿使相及平江南吝惜名器不與賜錢五十萬而已乃曰更與朕取太原卽與卿使相

急事請見

太祖一日後苑挾弓彈雀有臣僚叩殿稱有急事請見上亟出見之及所聞奏乃常事耳太祖曰此事何急對曰亦急於彈雀上怒以越斧柄撞其口兩齒墜焉徐伏地取落齒置懷中上怒甚曰汝將此齒去訟我也對曰臣豈敢訟陛下自有史官書之上怒解賜金帛慰勞而去

田錫直諫

田錫訐直好諫太宗或不能容錫奏曰陛下日往月來養成聖性太宗知其言忠終不怒嘗曰如此諫官亦甚難得朝廷有闕政方在思慮錫奏疏已至不顧身爲國家事是誰肯如此朕每覽其章必特與語以奬激之

伶人不可爲刺史

太祖時教坊使得仁以年老乞出外官且引後唐莊宗事求領一郡太祖曰用伶人爲刺史此亂世之事豈可效耶宰相擬上州司馬太祖曰此輩只宜於樂部中遷轉上佐官亦不可防授乃除太常寺樂令

昭宣景徳殿使名

內官王繼恩平蜀回朝論將以樞宻使配之太祖曰此輩不可居權要之地可別擇名舉之於是立昭宣景徳殿使名

問民間疾苦

太宗防金明池令村田老婦數十軰升殿布席而坐因問民間疾苦婦人直盡說田家所苦民裏所患上采納皆賜金退

不見假山惟見血山

兗王宮翊善姚坦王作假山極其巧坦曰不見假山惟見血山王驚問之曰皆生民膏血所成時太宗爲諸王宮亦作假山初成聞坦語卽日毀之

芻說

常山布衣竇諭進芻說五篇眞宗命置舍人院召試賜三禮出身張去華獻元論二萬餘言眞宗命寫以縑素爲十八軸列置龍圖閣

皇嗣未立

濰州北海簿徐奭以言事召見眞宗曰皇嗣未立如何奭曰國家以火徳王天下火生土生土爲子土主信今陛下信猶未修所以未得皇子上曰朕未嘗失信卿何云此曰陛下所修者小信帝王之信發一號施一令信則萬民服焉不信則天下惑焉今陛下朝令夕攺信未立也

資廕子弟

太祖曰資廕子弟但能在家彈琵琶弄絲竹豈能治民於是未許親民

記殿庭卒姓名

太宗曰大凡居職不可不勤朕每見殿庭兵卒剰掃一片地剰汲一瓶水必記姓名

黃金難得之貨

太宗問杜鎬西漢賜予悉用黃金近代爲難得之貨何也對曰當由是時佛事未興金價甚賤也

宰相署勅

幹徳二年範質王溥俱罷相命趙普登庸制下無宰相署勅學士竇儀曰今皇弟開封尹同平章卽宰相之任可以署勅太祖喜曰儀之言是也

帝王家兒不要文章

太祖問王宮侍講曰秦王學業何如曰近日所作文詞甚好上曰帝王家兒不必要防文章但令通曉經義古今治亂他日免爲舞文弄法吏欺罔耳

說泰卦

眞宗詔大理評事馮元說周易泰卦元敷述卦體以謂地天爲泰言天气下降地气上騰然後交泰猶君下接於臣則臣上承於君然後君臣道通若天以髙亢居上則地無由得交於天天地不交何由得泰君以尊大自恃臣無由得接於君君臣不接何由得泰

以慈儉爲寶

太宗崇尙節儉退朝服華陽巾布褐細修內服惟絁嘗取金銀器皿奇巧者悉毀之主藏吏曰制作精妙畱以供禦上曰汝以奇巧爲貴我以慈儉爲寶

麻履布裳

太祖躬履節儉常服澣濯之衣寢殿設靑布緣葦簾嘗出麻履布裳賜左右曰我舊所服者也

賜杜鎬酒

杜鎬直龍圖閣眞宗命中使賜上尊鎬不善飲飲之動宿疾防至不救上親至閣下臨問手調藥餌呼其子侍疾鎬蘇見至尊欲起上慰撫令臥上深自刻責以爲已賜酒致疾其待臣下如此

祀汾陰

眞宗祀汾陰見民操舟而漁執耒而耕者曰百姓作業樂乎使郡縣吏人不侵擾之卽日用而不竭矣

近代法宻

太祖因讀書嘆曰堯舜之世四凶之罪止從放竄何近代刑法之宻耶

萊公手引赭袍

寇準以員外郎奏事直言觸犯太宗怒而起準遂以手引赭袍請上復禦坐親決其事乃退上嘉納之太宗曰朕得寇準如唐太宗得魏鄭公

乞斬朱能

朱能收得天書眞宗迎拜入內知河陽孫奭上疏曰天何言哉豈有書也人盡言書是朱能僞造惟陛下不知得來惟自於朱能崇信秪聞於陛下乞斬能以斷天下之惑上以其訐直不加罪後能果敗

乞斬丁謂

眞宗造玉淸昭應宮張詠上疏言竭天下之財傷生民之命皆賊臣丁謂誑惑陛下乞斬謂於國門以謝天下斬詠置丁氏之門以謝謂

長主子求刺史

秦國長公主爲子六宅使世隆求近州刺史太宗曰太守之任系朝廷公議不許

天子兒犯中丞

許王爲中丞彈奏太宗劾之許王奏曰臣爲天子兒今犯中丞被推鞫上曰朝廷之制孰敢違之朕有過臣下尙一糾摘汝爲開封尹豈可不舉卒罰之

魏廷式乞對

太宗時益州路漕臣魏廷式入朝上曰有事當白中書廷式曰臣三千七百里乘驛而至有機事上聞取斷宸衷臣非爲宰相而來也上卽召對

實封札子

眞宗詔京朝官內殿崇班以上得言其民間利病並諸路轉運使經歷之處實封札子於閣門上進春明退朝錄

文選悟養生

任惠恭晚年康彊或問養生之術公曰讀文選有所悟耳所謂石韞玉以山輝水含珠而川媚是也

壓角

舍人院知制誥上事必設紫褥於庭北面拜防閣長立褥之東謂之壓角

南宮舍人瑞錦窠

唐禮部郎中掌省中文翰謂之南宮舍人百日須知制誥又謂員外郎爲瑞錦窠防前有大石諸州送到廢印皆於石上碎之又圖繪祥瑞皆員外郎所掌令狐楚詩曰移石防回敲廢印開箱何處送新圖

宮人斜

唐內人墓謂之宮人斜四仲遣使祭之

上元燈

上元燃燈或云以漢祠太一自昏至晝故事梁簡文帝有列燈陳後主有光壁殿遙詠山燈詩唐明皇先天中東都設燈文宗開成中以燈迎太后則是唐以前嵗不常設

元夜禦門

太宗時三元不禁夜上元禦乾元門中元下元東華門而上元防觀獨盛

小孤山詩

陳簡夫作小孤山詩曰山稱孤獨字廟塑女郎形過客誰知誤行人但乞靈

艸檢

凡公文中書謂之艸樞宻院謂之底三司謂之檢祕府有梁朝宣底三卷卽正明中崇政院書也

過馬防

北都使宅舊有過馬防按韓渥詩曰外使進鷹初得試中官過馬不教嘶注云上乘馬中官馭以進謂之過馬唐藩鎭僣上以名防

重戴

國朝兩省並省郎並出入重戴國初兩制亦然王內翰知滁州謝表雲頭有重戴身被朝章是也自祥符間兩制並徹去非故事也

夢葛將軍

仁宗夢至大澤中迷失道左右侍衛皆不見忽自天際有幢幡車騎乘雲而下一人以乘奉帝自稱曰葛將軍送帝還乃令尋其名稱道藏中雲天門有三人守衛一名葛將軍掌旌詔圖其像令宮觀供事之

大赦曲赦徳音

國朝之制凡霈宥有三曰大赦曰曲赦曰徳音徳音非可名制書乃臣下奉行制書之名耳天子自謂徳音非也

聒帳

後唐莊宗湛欲以鄭聲與胡部合奏謂之聒帳自昏達旦不止與俳優結十弟兄每與近臣議事必傳語伶人敍相見遲晚之由

黃紙書勅

唐日曆上元三年閏三月勅云制勅施行旣爲永式皆用白紙多有蠧食自今尙書省頒下諸州及縣並用黃紙書之

取幽州圖

太祖一日召趙中令取幽州圖示之中令曰此必曹翰所爲帝問何以知之曰今將帥才謀無出於翰翰往必得幽州旣得之後將遣何人爲代帝黙然

朝殿

本朝文徳殿曰外朝凡不釐務朝臣日赴是謂常朝垂拱殿曰內殿宰臣以下並武班日赴是謂百官起居每五日文武朝官並赴內朝謂之百官大起居是爲三等蓋天子坐朝莫先於正衙於禮羣臣無一日不朝者故正衙𨿽不坐常參官猶立班放朝乃退

二府詣宮謝

王冀公天聖初再爲相請詣景靈宮奉眞殿謝眞宗乃以五百千建道塲自後二府初拜詣宮謁謝遂爲例

初學記

唐徐堅撰初學記中山劉子儀愛其書曰非止初學可爲終身記

幕府燕閒錄

來和天尊

楊礪未第時夢人引升一殿有少年南面而坐引者曰此來和天尊也後眞宗爲襄王礪除記室見帝一如夢中所見

孫供奉

唐昭宗播遷隨駕技藝人止有弄猴者猴頗馴能隨班起居昭宗賜以緋袍名孫供奉羅隠下第詩云何如學取孫供奉一笑君王便著緋朱梁簒位取猴令殿下起居猴望陛見全忠遙趨殿陬跳躍奮撃全忠遽令殺之唐臣愧此猴多矣

上帝扇題杜詩

盛文肅夢見帝殿上扇題詩曰夜闌更秉燭相對如夢寐意謂天人詩及寤乃記是杜詩

萬病丸

律有不應爲法家易爲附麗謂之萬病丸禦史臺補試一吏令斷案引法乃云不應爲從重問之對曰中丞要重則上下添雜端要防則旁邊注

不應爲從重【並見上】

始皇驅山鐸

海上漁人得一鐸擊之聲如霹問博識者云始皇驅山鐸也

槐生室中

呂正方應舉僦捨達隆觀發解入洛鏁室而去自冬涉春方回啟戶視之牀前槐枝叢生髙二三尺正是年登科十年合抱作相

宰相權日防

馮道曰吾三入相每不及前以擢任親故知之初入能用至丞郎再入能用至遺補三入不過州縣是宰輔之權日防也

嫁金蠶

南方人畜金蠶金蠶金色食以蜀錦取其遺糞置飲食中以毒人人死蠶善能致他財使人暴富而遣之極難水火兵刄所不能害必多以金銀置蠶其中投之路隅人或收之蠶隨以往謂之嫁金蠶

協金石

有人得靑石大如背有鼻穿鐵索數丈循環無相接處一日海賈見以數十千易之云此協金石垂之海中經夕引出上必有金

龍聽講經

有僧講經山寺常有一叟來聽問其姓氏曰某乃山下潭中龍也幸嵗旱得閒來此聽法僧曰公能救旱乎曰上帝封江湖有水不得輙用僧曰此硯中水可用乎乃就硯吸水徑去是夕雷雨大作逮曉視之悉黒水

訛字

唐韻防部有懽字經部有蟫字懽字本以干【幹】爲音訛作幹【音防】遂入防部爾雅蟫白魚本以覃【談】爲音訛作蕈【音尋】遂入經部各部中韻似此甚多

呂申公詩

張鄧公致仕居京師呂申公奏請率二府賀之公卽席賦詩有人間此防應無比何必東山訪謝安之句

獻魏公詩

韓魏公初罷相出鎭長安或獻詩云是非莫問門前客得失須慿塞上翁引取碧油紅斾去鄴王臺畔醉春風公以爲然請守相州

吉凶影響錄

元長史

韋丹未第時洛陽橋見漁者得一黿甚大丹異之買投於河後有元長史名濬之來謁謝卽是黿也

唐武后獄

黃靖國死見防中數獄吏指一所云此唐武后獄後惡至大方以大甕貯蠆蠍螫之酷吏姦臣皆有獄

類說卷十九

欽定四庫全書

類說目錄

卷二十

傳燈錄

學非非想

四諦法輪

金棺髙七多羅樹

至雙樹悲泣

寶蓋折柄

身十七性十七

三尸化華鬘

寶山者身

從自心來

義勝

言與心親行與道合處胎六十嵗

脇尊者

鋸義木義

汝化性海得否

蟒住石窟

除我慢

一鍼投水

身心俱定

鈴鳴風鳴

答無者誰

善惡之報

心無所希名之曰道夢吞二珠

林間已經九白

聖子

開手奉珠

當爲佛事

瓔珞童子

無價寶珠

立六宗

壁觀一念廻機只履頂骨如五峯秀出

解脫法門

姓空

本來無一物

形爲影本聲是響根嬾融

安心偈

色聲鴆毒

逢徑卽止

鵲巢和尙布毛侍者

見性成佛

捨父逃走

如人飲水

了元歌

破竈墮

嶽神受戒

風動幡動

念法華經三千部拆幔幢門外覓三車坐禪豈得成佛

一宿覺

卽心是佛

兩宗

臥輪偈

饑來喫飯困來卽眠虎似什麼

枯木偈

大空小空二虎

淩行婆

一口吸盡西江水百丈竿頭進一步

貧無卓錐之地

撃竹作聲

一念修無漏道

師唱誰家曲

誰將生死與汝

五禪

一指頭禪

選佛塲

云在靑天水在瓶

日遺十餅

切忌道著

船子和尙

有把茅蓋頭

辧愚癡齋一中

學人本分事

枯木龍吟

路逢猛虎

三十年得拄杖力

末後一句

竹箸瓦碗

如何是古佛心東家人死西家助哀如何是布袋下事

臨刑偈

無去無來

此心能有防人知

類說目錄

欽定四庫全書

類說卷二十

宋曾慥編傳燈錄

學非非想

釋迦佛生剎利王家放大智光明照十方世界湧金蓮花自然捧雙足分手指天地作獅子吼聲卽周昭王二十四年也年十九欲出家夜有天人名淨居於窓牖中義手白太子言出家時至乃於檀特山中修道鬰頭藍弗處學非非想於二月八日明星出成佛號天人師時年三十於鹿野苑中爲橋門陳如等轉四諦法輪論道果說法住世四十九年將金縷僧迦黎衣傳法與摩訶迦葉說無常偈曰諸行無常是生滅法生滅滅已寂滅爲樂諸弟子以香薪茶毗之燼後金棺如故髙七多羅樹往反空中化火三昧得舍利八斛四斗世尊滅後一千十七年永平中教至中夏

四諦法輪

金棺髙七多羅樹【並見上】

至雙樹悲泣

第一祖迦葉世尊入般涅槃迦葉至雙林樹間悲戀號泣佛於金棺內現雙足

寶蓋折柄

第二祖阿難梵語阿難陀此云歡喜如來多聞博達智慧無礙世尊以爲總持第一受持法藏如水器阿難念身危脆猶如聚沫辭阿闍王門者曰王寢不可以聞王夢寶蓋嚴飾風折柄墜地旣寤卽至毘捨離城見阿難於常河中流將入寂滅雪山五百仙人飛空而至阿難爲說法須防五百羅漢爲諸仙人出家受具阿難踴身虛空作十八變分身四分一奉娑竭羅龍宮一奉毘捨離龍王一奉阿闍王各造塔供養

身十七性十七

第三祖商那和修者化緣旣久得優婆毱多爲給侍因問曰汝年防也答曰十七師曰汝身十七耶性十七耶答曰師發已白爲發白耶心白耶師曰我但發白非心白耳毱多曰我身十七非性十七也和修知是法器遂爲落髮偈曰非法亦非心無心亦無法說是心法時是法非心法

三尸化華鬘

第四祖優婆毱多隨方行化魔宮震動波旬竭力以害正法宻持瓔珞伺尊者入定縻之於頸尊者取人狗蛇三尸化爲華鬘以酬波旬大喜引頸受之卽變三種臭屍波旬盡其魔力不能移動乃升六欲天告諸天王及梵王求解王曰若因他倒還因他起離他求起終無其理波旬卽禮尊者哀露懴悔毱多曰汝可自唱歸於三寶魔王合掌三唱華鬘悉除四祖化導最多每度一人以一籌置石室縱十八尋廣二十尋充滿其間後得提多迦乃付大法眼藏

寶山者身

五祖提多迦初生夢寶山泉湧日從窟出照耀天地四祖曰寶山者身也泉湧者法無盡也日從窟出者入道之相也照耀天地者知慧超越也

從自心來

六祖彌遮迦至比天竺國有一人持酒問曰師何方而來欲往何所師曰從自心來欲往無處曰識我手中物否師曰此是觸器曰師識我否師曰我卽不識識卽非我

義勝

七祖婆須蜜者忽一智者自稱難提日與師論義師曰仁者論卽不義義卽不論若疑論義終非義論難提知師義勝卽曰我願求道沾甘露味

言與心親行與道合

八祖難提者至毗捨羅家一子名伏防蜜多禮拜曰父母非我親誰是最親者諸佛非我道誰爲最道者尊者曰汝言與心親父母非可比汝行與道合諸佛心卽是外求有相佛與汝不相似欲識汝本心非合亦非離

處胎六十嵗

九祖伏防蜜多有長者擕一子來曰此子處胎六十嵗因號難生今令出家師說偈曰眞理本無名因名顯眞理受得眞實法非眞亦非僞

脇尊者

十祖初侍伏防尊者未嘗睡眠謂其脇不至席因號脇尊者

鋸義木義

十一祖富那夜奢有馬鳴大士問曰我欲識佛師曰不識者是曰佛旣不識焉知是乎師曰旣不識佛焉知不是曰此是鋸義師曰彼是木義復問鋸義者何曰與師正出又問木義者何曰汝被我解馬鳴遂悟

汝化性海得否

十二祖馬鳴大士忽見女子說偈曰稽首長老尊當受如來記今於此地上宣通第一義師曰將有魔來吾當除之卽現一金龍震動山嶽師儼然如坐魔遂滅復本形曰我名迦毗摩羅化巨海爲小防師曰汝化性海得否曰我未嘗知師曰山河大地皆依法建三昧六神通由玆法現迦毘遂發信心與徒眾三千俱來剃度師乃付法

蟒住石窟

十三祖迦毗摩羅入山逢大蟒盤繞師身師授三皈依蟒化爲素服老人曰我昔爲比丘有初學數來請益我煩爲應答起嗔恨想命終墮爲蟒身住是窟中千載適聞戒法故來謝耳又曰北有大樹防覆五百丈其樹王名龍樹

除我慢

十四祖龍樹尊者至南印國人多信福業曰人有福業世間第一徒言佛性誰能觀之尊者曰汝欲見佛性先須除我慢彼人曰佛性大小答曰非小非大非廣非狹無福無報不死不生

一鍼投水

十五祖迦那提婆謁龍樹大士及門龍樹先遣人以滿鉢水示之祖以一鍼投水欣然契防

身心俱定

十六祖羅睺羅多見僧迦難提入定方起尊者曰汝身定耶心定耶曰身心俱定尊者曰身心俱定何有出入曰𨿽有出入不失定相如金在井金體常寂

鈴鳴風鳴

十七祖僧迦難提見山捨一童子持圓鑑曰諸佛大圓鑑內外無瑕翳兩人同得見心眼皆相似卽出家受戒名迦邪捨多時聞風吹殿銅鈴聲尊者問師曰鈴鳴耶風鳴耶師曰非風非鈴我心鳴耳曰心復誰乎曰俱寂靜

答無者誰

十八祖迦邪捨多至月氐國一婆羅門捨自扣其門捨主羅多曰此捨無人尊者曰答無者誰羅多遽開闗延接投誠出家

善惡之報

十九祖鳩摩羅多曰善惡之報有三時焉凡人但見仁殀暴壽逆吉義凶便謂亡因果不知影響相隨毫釐靡忒百千萬劫亦不磨滅

心無所希名之曰道

二十祖闍黎多曰我不求道亦不顚倒我不禮佛亦不防慢我不長坐亦不懈怠我不廢食亦不雜食我不知足亦不貪欲心無所希名之曰道

夢吞二珠

二十一祖婆修盤頭其母初夢吞明暗二珠有孕有一羅漢曰汝當生二子一卽祖師一卽芻尼昔如來在雪山修道芻尼巢於頂上佛旣成道芻尼受報爲那提國王佛記云汝後與聖同胞今無爽矣芻尼野鵲子

林間已經九白

二十二祖摩拏羅曰我在林間已經九白印度以一年爲一白偈曰心隨萬境轉轉處實能幽隨流認得性無喜復無憂

聖子

二十三祖鶴勒七嵗防行聚落覩民間淫祀入廟叱曰汝妄興禍福幻惑於人嵗費牲牢傷害斯甚言訖廟貌忽壊鄕黨謂之聖子

開手奉珠

二十四祖師子比丘有長者引一子見師曰此子當生便拳左手今旣長矣終未能舒願聞宿因師卽手接曰還我珠來童子遽開手奉珠師曰吾前爲僧有童子婆捨吾赴西海齋受襯珠付之今見還矣遂爲法嗣

當爲佛事

二十五祖婆捨斯多中印國王太子求出家祖曰汝欲出家當爲何事曰不爲別事祖曰不爲何事曰不爲俗事祖曰當爲何事曰當爲佛事

瓔珞童子

二十六祖不爲蜜多有婆羅門子不知名氏或自言瓔珞人謂之瓔珞童子尊者曰此童子卽大勢至菩薩也

無價寶珠

二十七祖般若多羅南印王施無價寶珠王子曰此是世寶於諸寶中法寶爲上此是世光於諸光中智光爲上此是世明於諸明中心明爲上

立六宗

二十八祖達摩天竺國有佛大勝多立六宗一有相宗二無相宗三定慧宗四戒行宗五無得宗六寂靜宗師嘆其分裂一一化服六宗之人皆歸其教又說偈曰在胎爲身處世爲人在眼曰見在耳曰聞在鼻辧香在口談論在手執捉在足運奔徧現俱該法界收攝在一微塵識者知是佛性不識喚作精魂師泛海至廣州梁武帝迎請至金陵曰朕造寺捨經度僧不可勝紀有何功徳師曰並無功徳此但人天小果有漏之因如影隨形𨿽有非實帝問如何是聖諦第一義曰廓然無聖帝曰對朕者誰師曰不識帝不領悟潛回洛陽止嵩山少林寺終日面壁觀婆羅門有僧神光自維曰昔人求道敲骨取髓刺血濟饑布發淹泥投崖餉虎古尙如此我又何人其夜大雪豎立不動師曰汝求何事光曰願和尙開甘露門廣度羣生自斷左臂置前師與易名慧可光曰我心未寧乞師與安師曰將心來與汝安光曰覓心了不可得師曰我與汝安心竟師將西歸命門人各言所得道副曰如我所見不執文字不離文字而爲道用師曰汝得吾皮毛總持曰我今一見更不再見師曰汝得吾肉道育曰四大本空五陰非有而我見處一法可得師曰汝得吾骨最後慧可禮拜後依位而立師曰汝得吾髓又曰明道者多行道者少說理者多通理者少汝當闡揚物理使悟一念廻機便同本得偈曰吾本來玆土傳教救迷情一花開五葉結果自然成時魏氏禪雋如林律師流支三藏僧中鸞鳯也與師論議是非鋒起競加毒藥師端居而逝後三嵗人遇師於蔥嶺手攜只履翩翩獨逝問師何往曰西天去明帝令唘壙惟空棺一隻革履存焉

壁觀一念廻機只履並見上

頂骨如五峯秀出

二十九祖慧可大師宴坐香山八載見一神人曰將欲受果何滯此也翊日頭痛如刺其師欲治之空中曰此乃換骨非常痛也師覩其頂骨如五峯秀出矣後有居士來問曰弟子身纒風恙請和尙懴罪師曰將罪來與汝懴居士曰覓罪不可得師曰我與汝懴罪竟宜依佛法僧住曰和尙是僧何名佛法師曰是心是佛是心是法佛法無二僧寶亦然曰今日始知罪性不在內不在外不在中間如其心然佛法無二也

解脫法門

三十祖僧璨大師有沙彌乞解脫法門師曰誰縛汝曰無人縛師曰何更求解脫乎

姓空

三十一祖道信大師逢一小兒師曰汝何姓曰是佛姓師曰汝無姓耶曰姓空

本來無一物

三十二祖忍大師有居士盧慧能來謁師曰汝自何來曰嶺南師曰欲何事曰求作佛師曰嶺南人無佛性若何得佛曰人有南北佛性豈然有僧神秀於廊壁書偈曰身是菩提樹心如明鏡臺時時勤拂拭莫遣有塵埃能宻於偈側寫云菩提本非樹明鏡亦非臺本來無一物何假拂塵埃大師乃衣付法於能

形爲影本聲是響根

向居士致書二祖曰影因形起響逐聲來弄影勞形不識形爲影本揚聲止響不知聲是響根

嬾融

金陵牛頭山法融禪師少通經史嘆曰儒道世典非究竟法般若正觀出世舟航遂投師落髮入牛頭山有百鳥銜花之異貞觀中四祖親訪問寺僧此間有道人否曰出家兒那个不是道人祖曰阿那个是道人僧雲山中有一嬾融莫是道人遂入山見師繞庵有虎狼之類祖乃舉兩手作怖勢師曰猶有這个在師乃稽首請眞要祖曰百千法門同歸方寸河沙妙徳總在心源一切業障煩惱本來空寂一切因果皆如夢幻無三界可出無菩薩可求汝但任心自在觸目遇緣快樂無憂故名爲佛

安心偈

慧忠禪師有安心偈曰人法雙淨善惡兩忘眞心眞實菩提道

色聲鴆毒

鐘山曇璀禪師初謁牛頭融師曰色聲爲無生之鴆毒受想乃至人之坑穽

逢徑卽止

徑山道欽禪師爲素禪師弟子師曰汝乘流而行逢徑卽止師遂南行至徑山乃住錫焉有僧問如何是道師曰山上有鯉魚水底有蓬塵

鵲巢和尙布毛侍者

杭州道林禪師初至秦望山見長松枝葉蟠屈如蓋遂棲止其上時謂之鳥窠禪師復有鵲巢其側人目爲鵲巢和尙有侍者防通欲辭去師曰何往曰往諸方學佛法師曰若是佛法此中亦有少許於身上拈起布毛吹之遂悟時謂布毛侍者元和中太守白居易入山曰師住處甚危險師曰太守危險尢甚曰弟子位鎭江山何險之有師曰薪火相交識性不停得非險乎又問佛法大意師曰諸惡莫作眾善奉行白曰三嵗孩兒也解恁麼道師曰三嵗孩兒𨿽道得八十老人行不得

見性成佛

天臺云居智禪師有僧問見性成佛其義云何師曰淸淨之性本來湛然如是明見乃名見性性卽佛佛卽性故云見性成佛

捨父逃走

北京神秀禪師有偈曰一切佛法自心本有將心外求捨父逃走

如人飲水

山道明禪師曰入處如人飲水冷暖自知

了元歌

洛京仁儉禪師唐天后詔入殿前仰視後曰防麼後曰不防師曰老僧持不語戒翌日進短歌十九首並敷演眞理惟了元歌盛行於世

破竈墮

和尙隠嵩山有廟甚靈一竈不輟烹殺物命師以杖三敲云咄此竈只是泥瓦合成聖從何來靈從何起恁麼烹宰物命竈乃傾破墮落俄有一人靑衣峩冠拜曰我本竈神久受業報今日師說法吾得生天中特來致謝安國師號爲破竈墮嘗嘆曰此子防盡物我一如朗月處空無不見者

嶽神受戒

元珪禪師有異人峩冠而至曰我嶽神也能生死於人師曰吾本不生汝焉能死吾視生與空等視吾與汝等汝能壊空與汝乎茍能壊吾則不生不滅也汝不能又焉能生死吾耶神稽首乞戒師曰付汝五戒能不淫乎曰亦娶也師曰謂無羅欲也曰能師曰能不盜乎曰何乏我也師曰謂享而福淫不供而禍善也曰能師曰能不殺乎曰我實司其柄師曰謂有濫誤疑混也曰能師曰能不妄乎曰我正直師曰謂先後不合天心也曰能師曰汝不遭酒敗乎曰能師曰如上是爲佛戒

風動幡動

慧能大師寓止法性寺暮夜風颺剎幡聞二僧對論一云幡動一云風動師曰風幡非動動自心耳

念法華經三千部

洪州法達禪師七嵗出家誦法華經禮祖師頭不至地祖訶曰禮不投地何如不禮師曰念法華經已及三千部祖曰負此事業都不知過聽吾偈曰禮本折幔幢頭奚不至地有我罪卽生亡功福無比又曰汝今名法達勤誦未休歇空誦但循聲明心號菩薩汝今有緣故吾今爲汝說但信佛無言蓮花從口發又曰心迷法華轉心悟轉法華誦久不明義與義作讎家無念念卽正有念念成邪有無俱不計長禦白牛車師曰經說三車大牛車與白牛車如何區別祖曰佛爲凡夫說此理殊不知坐卻白牛車更於門外覓三車師喜曰經誦三千部曽無一句亡未明出世防寧歇累年狂羊鹿牛權設初中後善揚誰知火宅內元是法中王

折幔幢門外覓三車【並見上】

坐禪豈得成佛

南嶽懷讓禪師有沙門道一坐禪師問曰大徳坐禪圖什麼曰圖作佛師取一磚於石上磨一曰作什麼師曰磨作鏡一曰磨磚豈得成鏡耶師曰坐禪豈得成佛耶師入室弟子有六人師各印可云一人得吾眉善威儀一人得吾眼善顧盼一人得吾耳善聽理一人得吾鼻善知气一人得吾舌善談說一人得吾心善古今

一宿覺

永嘉覺禪師初謁六祖問答相失便欲辭去祖畱一宿時謂一宿覺

卽心是佛

司空山本淨禪師楊光庭問佛道之義師曰若欲求佛卽心是佛若欲防道無心是道

兩宗

唐天寶四年定兩宗南能頓宗卽六祖慧能盧行者居慧溪北秀漸教卽神秀亦師五祖悟解無及旁出法嗣

臥輪偈

臥輪禪師偈云臥輪有伎倆能斷百思想對境心不起菩提日月長六祖曰此偈未明心地因作偈曰慧能沒伎倆不斷百思想對境心數起菩提怎麼長

饑來喫飯困來卽眠

大珠慧海禪師或問和尙修道如何用功師曰饑來喫飯困來卽眠曰一切人總如是同師用功否曰不同他喫飯時不肯喫飯百種須索睡時不肯睡千般計較所以不同也

虎似什麼

彬山智堅禪師與歸宗南泉行腳從虎邊過問歸宗云虎似什麼宗云似个貓兒師曰似个狗子泉云我見是个大虫

枯木偈

大梅山法常禪師有偈云摧殘枯木倚寒林防度逢春不變心樵客遇之猶不顧郢人那得苦追尋

大空小空二虎

潭州華林善覺禪師一日觀察使裴休訪之問有侍者否師曰有兩个乃喚大空小空時二虎自庵後出師曰有客且去二虎咆哮而去休問作何行業感得如斯師曰山僧常念觀音

淩行婆

浮杯和尙有淩行婆來禮拜問答有僧舉似南泉泉曰苦哉浮杯被老婆摧折

一口吸盡西江水

襄州居士龎蘊初謁石頭和尙復與丹霞禪師爲友石頭問日用事作麼生對曰日用事無別惟吾自偶諧頭頭非取捨處處勿張乖朱紫誰爲號丘山絕防埃神通並妙用運水及搬柴後參馬祖云不與萬法爲侶是什麼祖云待汝一口吸盡西江水卽向汝道居士頓悟曰有男不婚有女不嫁大家團欒頭共說無生話一女名靈照常隨制竹漉籬鬻之以供朝夕

百丈竿頭進一步

招賢大師偈曰百丈竿頭不動人𨿽然得入未爲眞百丈竿頭須進步十方世界是全身又曰學道之人不識眞只爲從來認識神無始劫來生死本癡人喚作本來身

貧無卓錐之地

仰山慧寂禪師問香嚴見處如何嚴曰去年貧未是貧今年貧始是貧去年無卓錐之地今年錐也無師曰汝只得如來禪未得祖師禪

撃竹作聲

香嚴智閒禪師因山中芟除艸人以瓦礫擊竹作聲廓然省悟

一念修無漏道

楚南禪師曰諸子設使解得三世佛教如瓶注水吸得百千三昧不如一念修無漏道免被人天因果繋絆

師唱誰家曲

首山省念禪師有僧問師唱誰家曲宗風嗣阿誰師曰少室巖前親掌視僧曰更請洪音和一聲師曰如今也要大家知

誰將生死與汝

石頭希遷禪師有僧問如何是解脫師曰誰縛汝又問如何是淨土師曰誰垢汝問如何是涅槃曰誰將生死與汝

五禪

禪有五有凡夫禪有外道禪有小乘禪有大乘禪有最上乘禪

一指頭禪

俱眠和尙初住庵遇天龍和尙豎一指示之師大悟臨寂示曰吾得天龍一指頭禪一生用不盡

選佛塲

丹霞天然禪師初習儒將應舉道遇一禪客問仁者何往曰選官去禪客曰選官何如選佛曰選佛當往何所曰江西馬大師出世此選佛塲也師往見馬祖乃令參南嶽石頭

云在靑天水在瓶

藥山惟儼禪師朗州刺史李翺問如何是道師曰云在天水在瓶翺作偈曰練得身形似鶴形千株松下兩函經我來問道無餘話云在靑天水在瓶翺問如何是戒定慧師曰太守欲保任此事須向髙髙山頂坐深深海底行閨閣中物捨不得便爲滲漏師一夜登山大笑翺贈詩曰選得幽居愜野情終年無送亦無迎有時直上孤峯頂月下披云笑一聲

日遺十餅

龍潭崇信禪師賣餅家子也悟和尙居皇天寺師日以十餅遺之悟嘗畱一餅曰吾惠汝以防子孫師自念曰餅是我持去何反遺我遂問之悟曰是汝持來復汝何咎師曉防遂請出家一日問心要悟曰任性逍遙隨緣放曠但盡凡心無別勝解

切忌道著

道吾山圓智禪師藥山問何處來曰防山來藥山曰速將道來曰山上鳥兒白如雪澗底防魚忙似轍藥山曰智不到處切忌道著師見雲巖不安曰離此殻漏子於甚處相見巖曰不生不滅處相見師曰何不道非不生不滅處所不求相見

船子和尙

華亭船子和尙於華亭吳江泛小舟時號船子和尙

有把茅蓋頭

徳山宣鑑禪師潙山問眾還識這阿師也無眾曰不識潙曰是伊將來有把茅蓋頭罵佛罵祖去

辧愚癡齋一中

良價禪師旣坐化其徒號慟師復開目曰勞生息死於悲何有召主事僧令辧愚癡齋一中責其戀情延至七日食具方畢端坐長逝

學人本分事

白馬遁儒禪師或問如何是學人本分事師曰昨夜三更日正曙問如何是法身向上事師曰井底蝦蟇吞卻月

枯木龍吟

僧問香嚴如何是道嚴曰枯木龍吟僧曰學人不防嚴曰髑髏裏眼睛

路逢猛虎

云居禪師有僧問路逢猛虎時如何師曰千人萬人不逢偏汝便逢問孤峯獨宿如何曰閒者十間僧堂阿誰教汝孤峯獨宿

三十年得拄杖力

道希禪師拄杖云三十年在山得此气力有僧問得他什麼气力師曰過溪過嶺東拄西拄

末後一句

守淸禪師有僧問末後一句師曰塵中人自老天際月常明如何是和尙家風曰一瓶兼一鉢到處是生涯問佛法大意曰擾擾匆匆晨雞暮鐘

竹箸瓦碗

西明院琛禪師僧問如何是和尙家風師曰竹箸瓦碗

如何是古佛心

華嚴慧達禪師僧問如何是古佛心師曰山河大地問如何是華嚴境師曰滿目無形影

東家人死西家助哀

天臺拾得者丰幹禪師山中行至赤城見一人攜至寺中名爲拾得一日掃地寺主問汝畢竟姓个什麼在何處住拾得放下掃帚義手而立寺主罔測寒山捶胸曰蒼天蒼天拾得問汝作什麼曰豈不見道東家人死西家助哀二人作舞大笑而出

如何是布袋下事

布袋和尙形材猥矮蹙額皤腹以杖荷一布囊供身之具盡貯囊中入市見物求乞或醯醢魚葅不接入口分少許投囊中白鹿和尙問如何是布袋師便放下布袋又問如何是布袋下事師負之而去

臨刑偈

僧肇法師遭秦主難臨刑偈曰大元初無主五蘊本來空將頭臨白刄猶似斬春風

無去無來

李翺見老宿獨坐問曰端居丈室當何所務曰法身凝寂無去無來

此心能有防人知

禪月詩云禪客相逢只彈指此心能有防人知

類說卷二十﹤子部﹐雜家類﹐雜纂之屬﹐類說﹥

欽定四庫全書

類說目錄

卷二十一

漢武帝故事

此人必能作賊

星揺

河間王笑上無端

淮南王安

栢谷求漿

方朔偸桃

相如作賦

神宮

西王母降

方朔歳星

鉤弋夫人

罷遣方士

茂陵宮人

茂陵明器

尺札賜金

開元天寶遺事

步輦召學士

賜筋表直

截鐙畱鞭

慚顏如鐵甲

七寶座

蜂蝶慕香

暖寒防

記事珠

自暖杯

遊仙枕

辟寒犀

書鴿

記惡碑

牽絲得女

喚鐵

緑衣使者

瑞炭

敲冰煮茗

花木之妖

寧王燭炬

夢玉燕入懷

念奴

燭奴

盆池養魚

金衣公子

銷恨花

醉輿

妓圍

風流藪澤

冰山

花裀

移春檻

面蠒

刀鎗鳴

琢冰爲山

王氏冨窟

筆頭生花

泥金喜信

半仙戲

筆架占

向火乞兒

冰筋

占風鐸

報時猿

張公口案

銷魂橋

準勑斷酒

文陣雄師

淚妝

索鬭雞

肉陣

解語花

油幕

鳯炭

百寶欄

吸花露

含玉魚咽津

擊鑑救月

障後歌

夜明枕

有腳陽春

粲花之論

醉聖

探春

醉漢惱語

暖玉鞍

雪刺滿頤

風流陣

宮嬪呵筆

知更雀

應制詩

錦鴈

決云兒

九孔鍼

肉腰刀

義竹

百枝燈

鬼神破膽

饞燈

防花金鈴

裙幄

射圍

明皇十七事

李嶠眞才子

四十年不知酒味

玉環琵琶

以餅拭刃

金甌命相

興慶小龍

阿瞞

剪防

顏眞卿地仙

顏郎衫色如此

客土無气

張果老

求雨

大中遺事【柳玭續事附】

桐竹葉挼錢

气攻髮

對脈

老博士

播皇猷

芳醪

大唐遺事

管子文

軟腳局

釣巨鰲客

七入書府

南唐近事

割江賦

出妓觧帶較勝一擲時來天地皆同力

害肉先生

打艸驚蛇

聲鼓喫飯腦後接筆

垂幃痛飲

妻妬悍

夢通舌生毛

歷日包一橘

托病目不覽詩

金陵童謠

鐘山翁

和地皮掠來

焦湖百里一任作獺懼抽稅不入城

夢羊升殿

陳橘皮榜

好物不在多

夢人斷頸

丹竈神物

類說目錄

欽定四庫全書

類說卷二十一

宋曽慥編漢武帝故事

此人必能作賊

景帝時丞相周亞夫宴見帝爲太子侍側曰此人可畏必能作賊

星搖

元光元年星動光耀竟天數夜乃止董仲舒曰是謂星搖民人窮也是時謀伐匈奴天下殆不安上謂妄言欲誅之仲舒懼乞補劇吏以自效乃用爲軍候

河間王笑上無端

河間王來朝與言鬼神王笑上無端又非上徵伐常陋上所爲上遣毉持藥酖之王賢明天下悲之上祕其事厚塟之

淮南王安

淮南王安集天下遺書招延方士上徵使覘王能致仙人與共遊變化亡常或爲童子或爲老子又能隱形飛行服气不食上欲受其道王不肯傳云無其事上怒將誅淮南知之出與羣臣去不知所之

栢谷求漿

上防行夜至栢谷就逆旅主人求漿主人翁曰無漿有溺耳且疑上爲姦盜聚少年欲攻之主人嫗睹上狀貎異之曰客非常人也翁不聴嫗飲翁以酒醉而縛之少年皆散走嫗乃殺雞爲食以謝客明日上歸召嫗賜金千斤拜其夫羽林郎

方朔偸桃

防稽郡送一短人長七寸衣冠具見上帝令於案上行東方朔曰巨靈如何忽叛來阿母還未短人不對謂上曰王母種桃三千年一結子此小兒三過偸之矣被謫在此

相如作賦

上作賦下筆卽成司馬相如彌時方成上曰以吾之速易爾之遲可乎相如曰於臣則可未知陛下如何耳

神宮

上拜方士欒大爲五利將軍起九間神宮欲以下神黃金塗柱椽首作龍形白石脂和淸椒汁以爲壁白琉璃爲扉屏珍珠爲瑇押之以象牙爲甍雜珎寶爲甲帳次爲乙帳甲以居神乙自居之

西王母降

七月七日承華殿齊有靑鳥從西來東方朔曰西王母降以化陛下乃施帷帳燒具末香香乃兜國所獻塗宮門香聞百里有頃王母至乘紫雲車玉女馭母戴七勝靑气如雲上拜請不死之藥母曰帝滯情不盡欲心尙多不死之藥未可致也東方朔於朱雀牖中竊視母曰此兒好作罪過久被斥逐然原心無惡尋當得還母出桃七枚自啖二枚以五枚與帝帝畱核欲種母曰此桃三千年一結子非下土所種之物也

方朔歳星

上又至海上考竟諸道士尢妖妄百餘人西王母遣使曰欲見神人而先殺戮吾與帝絕矣使至之日東方朔死上疑問使者對曰朔是木帝精爲歳星下遊人中以觀天下非陛下臣也

鉤弋夫人

謂上曰妾今年當死於此有頃卒焉乃爲起通靈臺於甘泉常有靑鳥往來臺上帝崩乃絕

罷遣方士

上曰朕卽位以來天下愁苦所爲狂悖不可追悔田千秋曰三山靈而難徵鼎湖逺而無驗臣請罷諸方士遣之上曰大鴻臚奏是也上每見羣臣自嘆愚惑天下豈有仙人盡妖妄耳節食服藥差可少病二三年慘慘不樂謂霍光曰朕去公死矣鉤弋子公善輔之光泣曰陛下尙康豫豈有此上曰吾病甚公不知耳經一周而死

茂陵宮人

上晝臥顏色不異而身冷無气明日漸變色閉目未央前殿朝晡上祭若有食之者常所禦幸悉出茂陵園自媫好以下二百餘人上幸之如平生旁人不見也霍光乃更出宮人增爲五百人遂絕

茂陵明噐

始元二年吏告民盜用乘輿禦物者其題乃茂陵中明噐也又一人於市貨玉杯形貎類帝縣送其噐推問又茂陵中物也上又見形於陵旁曰吾𨿽失勢猶君柰何令吏卒上吾冡上磨刀劍乎因推問陵旁有方石可以礪吏卒常盜磨刀劍時甘泉常自然有鐘鼓聲又見從官鹵簿如天子宣帝世乃絕

尺札賜金

宣帝爲武帝廟樂奏之日空中有善唱者又河東立廟告祠日虎啣肉置殿前又一人騎馬持一尺札賜將作丞曰汝續克成賜金一斤或不見札變爲金宣帝親賜甘泉有紫气黃雲從西北來空中樂聲帝乃疑先帝有神復招諸方士冀得仙

開元天寶遺事

步輦召學士

中元日苦不止令侍禦者擡步輦召學士姚崇論時務中外榮之

賜筯表直

宋璟爲宰相朝野歸心帝賜金筯曰賜卿之筯表卿之直也璟遂下殿拜謝

截鐙畱鞭

姚元崇牧荊州受代日闔境民吏泣擁馬首截鐙畱鞭以表瞻戀

慚顏如鐵甲

進士楊光逺幹索權豪無厭或遭撻辱略無攺悔時人云楊光逺慚顏厚如十重鐵甲

七寶座

帝於勤政樓以七寶裝成山座髙七尺召諸學士講論古今勝者得升惟張九齡論辯風生首升此座人不可階也

蜂蝶慕香

都下名妓楚蓮香國色無雙每出則蜂蝶相隨慕其香也

暖寒會

巨豪王元寶每大雪則自所居至坊巷口掃雪開道迎揖賔客飲宴謂之暖寒會

記事珠

張說有寶珠紺色有光名記事珠每有闕忘之事時玩之渙然開悟

自暖杯

內庫有靑酒杯紋如亂絲其薄如紙以酒注之溫溫然有气相次如沸湯名自暖杯

遊仙枕

玆國進一枕色如馬腦枕之則十洲三島四海五湖盡在夢中帝名爲遊仙枕

辟寒犀

交趾國進犀一株以金盤置於殿中暖气襲人使者曰此辟寒犀也

傳書鴿

張九齡家養羣鴿每與親知書系鴿足上飛往投之目爲飛奴

記惡碑

盧奐累任大卿凡治姦惡旣斷罪又以所犯刻石立其門犯必置之死時謂記惡碑

牽絲得女

郭元振少美丰姿宰相張嘉貞欲納爲婿曰吾五女各有姿色令一人持絲幔前使子取便牽之得者爲配元振牽一紅絲綫得第三女

喚鐵

太白山隱士郭休有運气絕粒之術以捶擊一鐵片子鳥獸聞之卽集庭下名曰喚鐵

綠衣使者

長安豪民楊崇義妻劉氏與鄰捨兒李弇私通同謀害崇義埋枯井中僕妾軰無所覺惟有鸚鵡在架上劉氏經府陳詞言其夫不歸慮爲人所害日夜捕賊拷捶數百人莫究其獘縣官詣檢校架上鸚鵡忽然聲曰屈殺家主者劉氏李弇也遂執得實明皇封鸚鵡爲綠衣使者

瑞炭

西涼國進炭百條名曰瑞炭燒之無焰有光每條可燒十日熱不可近

敲冰煮茗

逸人王休居太白山下至冬取溪冰敲其精瑩者煮茗共客飲之

花木之妖

沈香亭前木芍藥花一枝兩頭朝則深紅午則深碧暮則深黃夜則粉白晝夜之內香艷各異帝曰此花木之妖不祥也

寧王燭炬

寧王有燭百炬每賔妓間坐酒酣作狂其燭則昏如物所掩罷則復明

夢玉燕入懷

張說母夢一玉燕飛入懷中有孕生說

念奴

念奴者有姿色善歌唱每執板當席聲出朝霞之上

燭奴

申王以龍桓木雕成獨鬟童子綠袍束帶使執畫燭列目爲燭奴

盆池養魚

明皇以李林甫爲相一日曲宴近臣上曰盆池新養魚數頭鮮活可愛林甫曰賴陛下恩波所養張九齡曰盆池之魚猶陛下之任人也但能裝景助兒女之戲耳帝不悅

金衣公子

明皇於禁苑中見黃鸚呼爲金衣公子

銷恨花

千葉桃花開明皇曰不獨萱艸忘憂此花亦能銷恨

醉輿

申王每醉使宮妓將錦防結一兜子擡歸寢室呼曰醉輿

妓圍

申王每苦寒之際使宮妓宻圍於坐側以禦寒气呼爲妓圍

風流藪澤

長安平康坊爲風流藪澤

冰山

進士張彖力學有大名楊國忠用事士爭詣門彖獨不往曰爾軰謂楊公之勢可倚如太山耶以吾所見乃冰山也皎日一照則當悞人後登第爲華陰簿嘆曰丈夫有淩雲蓋世之志拘於下位若立身於矮屋中使人擡頭不得遂拂衣長往

花裀

學士許愼與親友宴花圃中聚花鋪坐曰吾別有花裀何消坐具

移春檻

楊國忠子弟以花植檻中板底木輪所至之處牽檻在前目爲移春檻

面蠒

都下上元日造面蠒以官位帖子置其中以髙下相勝爲戲笑

刀鎗鳴

武庫刀鎗自鳴果有祿山之亂

琢冰爲山

楊氏子弟暑月以大冰琢山周圍宴席

王氏富窟

王元寶以金銀疊爲屋又以銅綫穿錢甃花徑中貴泥不滑時號富窟

筆頭生花

李太白少夢筆頭生花後天才贍逸名聞天下

泥金喜信

新進士及第以泥金書帖子報其家謂之喜信至文宗時遂寢此儀

半仙戲

宮人寒食競蹴秋千爲樂帝呼爲半仙之戲

筆架占

蘇頲有花石筆架天欲則石架津出以此占無差

向火乞兒

張九齡見朝臣趨附楊國忠曰皆是向火乞兒一旦火盡灰冷暖气何在當凍屍裂體棄骨溝壑中不逺矣果因祿山之亂族滅甚眾向火言附炎也

冰筯

雪霽檐澑皆爲冰條妃子敲下二條看玩曰此冰筯也

占風鐸

岐王行宮中懸碎玉片子夜聞相觸之聲則知有風號占風鐸

報時猿

商山隱士髙太素每一時有一猿詣亭前鞠躬而啼目爲報時猿

張公口案

張九齡每勘公事取囚於前靣分曲直口撰案卷咸伏其罪時號張公口案

銷防橋

長安東防陵有橋來迎去送皆過此橋人呼爲銷防橋

準勅斷酒

安祿山受帝眷寵帝恐外人以酒毒之賜金牌子系背上每王公召宴欲以巨觥祿山卽以牌示之云準勅斷酒

文陣雄師

張九齡覧蘇頲文卷曰眞文陣雄師也

淚妝

宮中妃嬪施素粉於面頰號淚妝識者以爲不祥

索鬭雞

李林甫不得士心咸謂其精神剛戾常如索鬭雞

肉陣

楊國忠冬月選婢妾肥大者行列於前令遮風謂之肉陣

解語花

太液池有千葉白蓮盛開帝指貴妃曰爭如我解語花

油幕

長安貴家春時遊宴載以油幕遇陰以幕覆之

鳳炭

楊國忠以炭屑塑成雙鳳

百寶欄

上賜國忠木芍藥國忠以百寶爲欄

吸花露

貴妃每宿酒初消多苦肺熱陵晨傍花枝口吸花露潤肺

含玉魚咽津

貴妃素有肉體苦熱肺渴每日含一玉魚借其涼津沃肺

擊鑑救月

長安城中每月食士女取鑑向空擊之云救月蝕

障後歌

寧王有妓樂寵姬美色善歌客莫得見李太白曰王何吝此女不示於眾乃設七寶花障召寵姬歌於障後白曰𨿽不許見面聞其聲亦幸矣

夜明枕

虢國夫人有夜明枕光照一室不假燈燭

有腳陽春

宋璟愛民卹物時人謂爲有腳陽春言所至之處如陽春及物也

粲花之論

李白與人談論皆成句讀如春葩麗藻粲於齒牙時號李白粲花之論

醉聖

李白嗜酒然沈酣中所撰文章未嘗錯誤號醉聖

探春

都人士女正月半後乘車跨馬郊野中爲探春之宴

醉漢惱語

李林甫每與同僚議公事則如醉人未嘗問答語及阿徇之私則響應如流張九齡曰林甫議事如醉漢惱語

暖玉鞍

岐王有鞍冬月用之坐下如有溫火之气

雪刺滿頤

宋璟求致仕表云臣霜花生頷雪刺滿頤求退歸耕養慵巖穴

風流陣

明皇與妃子每酒酣使妃統宮妓百餘人帝統小中貴百餘人排兩陣目爲風流陣攻擊相觸敗者罰巨觥時以爲不祥之兆

宮嬪呵筆

李白於便殿撰詔誥時大寒筆凍帝勅宮人十人各執牙筆呵之白取而書

知更雀

裴耀卿養一雀逐更必鳴號知更雀

應制詩

長安春時盛於遊宴蘇頲應制詩曰飛埃結紅霧遊蓋飄靑雲

錦雁

溫泉禦湯中有玉蓮湯從蓮中湧出海谷以錦繡爲鳬雁浮之

決云兒

申王有髙麗赤鷹岐王有北山黃鶻每出田獵臂在駕前賜名決云兒

九孔鍼

七夕宮人向月以九孔鍼穿五色綫

肉腰刀

李林甫妬賢嫉能潛行譛毀人謂之肉腰刀

義竹

帝遊後苑有竹叢宻筍不出外帝顧諸王曰父子兄弟相親當如此竹因謂義竹

百枝燈

韓國夫人造一百枝燈髙八十尺光照數十里

鬼神破膽

李杲爲洛陽令公正吏民畏之有劉兼者宿村邸夜聞戶外曰古今正人李令見其行事令人破膽我軰可如它縣血食兼開戶視之無人乃鬼神也

饞燈

南方有魚多脂煉以爲油燈紡績則暗照宴樂則明謂之饞燈

防花金鈴

寧王花時綴金鈴於花下掣之以驚禽謂之防花金鈴

裙幄

長安士女遊春野步遇名花則借艸而坐解裙四圍如幕號裙幄

射團

宮人端午造粉團角黍貯金盤中以小角弓射中粉團者得食

明皇十七事

李嶠眞才子

上將遷幸登華蕚樓有少年歌李嶠詞曰山川滿目淚沾衣富貴榮華能防時不見只今汾水上惟有年年秋雁飛然曰眞才子也不待曲終而去

四十年不知酒味

上入斜谷常倜得新酒馬前獻之不飲倜懼自飲之上曰朕始卽位嘗飲酒損一人因自戒四十年不知酒味

玉環琵琶

睿宗所禦上欲西幸蜀命賀懷智奏之

以餅拭刃

肅宗爲太子上使割羊臑以餅拭刄徐噉之上喜曰福祿當如是愛惜

金甌命相

上命相先以八分書姓名金甌覆之

興慶小龍

常出遊西掖宮垣後上欲西幸一夕乘雲西南去後至嘉陵江欲禦船有龍夾舟上然曰此吾池中龍也以酒酹之

阿瞞

李輔國矯遷上皇於西內中路見兵攢耀日上皇驚顧髙力士在左右到內稱平安上皇泣曰微將軍阿瞞已爲兵死鬼矣

剪防

顏眞卿小鬟靑衣名剪防

顏眞卿地仙

顏眞卿嘗得神丹服之後爲李希烈所殺希烈平後欲攺葬發其棺瞑目如生隱士曹庸山曰後三十年必飛騰而去被羽衣行山澤間卽所謂地仙也

顏郎衫色如此

顏眞卿問範氏尼曰吾得五品否尼指坐上紫絲布云顏郎衫色如此

客土無气

師與張說相宅戒勿動西北土以損旺气後見气索果掘三坑說欲塡之曰客土無气與地脈不相連

張果老

邢和璞能算人壽夭使算張果老莫知其甲子師夜光能眎鬼命令眎果終莫能見

求

明皇令無畏求云旱數當然召龍適足致暴耳乃盡去求之具以一鉢水小刀攪之須臾有龍如指大入鉢中復攪咒之白气自鉢中出少頃大風大中遺事【栁玭續事附】

桐竹葉挼錢

軒轅先生居羅浮山宣宗召入禁中能以桐竹葉滿手挼成錢

气攻髮

先生又能散髮箕踞用气攻其髮一條如直

對脈

宮中以診脈爲對脈

老博士

裴惲進詩有太康目宣宗曰太康失邦何以比我宰執奏晉年號攺元太康上曰天子須博覧不然防錯罪惲由是耽味經史觀書不休宮中目爲老博士

播皇猷

上明於音律嘗制曲曰播皇猷皆方履髙冠連袂而舞有曰蔥西踏歌隊者大率其詞言蔥嶺之士樂河湟故曰歸爲唐民又有執幡節如翔雲飛鶴之變

芳醪

上爲諸王時嘗從獵墜馬困渴求水欲飲已變爲芳醪

大唐遺事

管子文

有書生謁李林甫云管子文後化爲筆

軟腳局

郭子儀自同州歸詔大臣就宅作軟腳局人率三百千

釣巨鰲客

張祐謁李紳自稱釣巨鰲客李紳曰以何爲竿曰以虹爲竿以何爲鉤曰以月爲鉤以何爲餌曰以短李相爲餌紳黙然厚贈之

七入書府

徐堅多識典故七入書府

南唐近事

割江賦

保大末處士史虛白爲割江賦以諷曰舟車有限防河島以俱閒魚鼈無知尙交遊而不止又賦隱士詩曰風揭卻屋渾家醉不知

出妓解帶較勝一擲

嚴續相公歌姬唐鎬給事通犀帶皆一代尢物唐有慕姬之色嚴有欲帶之心因有呼盧之會出妓解帶較勝於一擲舉坐屏气六骼數巡唐彩大勝唐乃酌酒命美人歌一曲以別相公悵然遣之

時來天地皆同力

劉彥眞壽陽旣敗我師屢北元宗臨軒問朱匡業守禦之方匡業對曰時來天地皆同力運去英雄不自由以忤防流撫州

害肉先生

廬山有道士體貎魁偉飲唱酒肉忽有雙鶴因風飄憩道館若自天下皆斃陳沆爲詩曰害肉先生欲上升黃雲踏綻紫雲崩龍腰鶴背無多力傳與麻姑借大鵬

打艸蛇驚

王魯爲當塗宰黷貨爲務會部民連狀訴主簿貪賄魯乃判曰汝𨿽打艸吾已蛇驚

聲鼓喫飯腦後接筆

鄧亞丈拜靑陽令自謂尊顯語兒軰當思爲學自致雲霄吾爲百里之長聲鼓喫飯腦後接筆此吾稽古之力也

垂幃痛飲

常夢錫爲翰林剛直不附貴近或曰公罷置私門何以爲樂常曰垂幃痛飲而已

妻妬悍

杜業任福宻山妻張氏妬悍室無婢妾烈祖命元皇后召張至內中戒曰業位望通顯得置妾媵何忌如此豈婦道所宜耶張曰業本狂生遭逢聖運陛下所借者駑力未竭耳早衰多病縱之必誤任使烈祖大加奬嘆

夢通舌生毛

馮延已鎭臨川聞已除代夜夢通舌生毛有僧解曰毛生舌間不可剃也相公其未替乎已而果然

歷日包一橘

鐘傳鎭江西客有以覆射求謁傳以歷日包一橘致防中客口占曰太歲當頭立諸神莫敢當其中有一物常帶洞庭香

托病目不覧詩

魏明好作詩詞多而不格嘗攜近詩詣韓熙載韓托以病目請置几案徐覧明曰侍郎目昏請自爲吟之韓曰耳聾加劇切忌不聞

金陵童謠

金陵圍逼之際人多患腳弱而卒童謠云索得娘來破卻家後園桃李不生花豬兒狗兒總死盡養得貓兒遇赤瘕一僧解之曰娘謂再娶周後不生花謂之枯瘁豬狗死盡戌亥年腳弱而亡者赤瘕貓目疾不能捕防謂不見丙子年也

鐘山翁

元宗嗣位李建勲出師臨川將行謂所親曰主上性習未定若如日者恐不能守業及馮延魯討閩中督糧甚急建勲寄詩曰粟多未必爲全計師老須防有伏兵旣而果爲越人所敗及歸拜司空累乞致政自稱鐘山翁詔授司徒不起學士湯說致書賀之勲答曰司空猶不作那敢作司徒幸有山翁號如何不見呼先是宋齊丘歸退號九華先生未防而起時論薄之或以建勲比宋者因爲詩曰桃花流水須相信不學劉郎去不來

和地皮掠來

魏王知訓帥宣州入覲侍宴伶人戲作緣布人大面若鬼狀或問何爲答曰吾宣州土地神王入覲和地皮掠來因至於此知訓苛政斂下故也

焦湖百里一任作獺

張崇帥盧不法嘗入覲盧人曰渠伊必不復來矣崇歸計口徵渠伊錢明年再入覲盛傳其罷不敢明言相見皆捋須爲慶崇歸又徵捋須錢有伶人假爲人死有譴當作水族者陰府判曰焦湖百里一任作獺

懼抽稅不入城

金陵建國之初軍儲未實關市之利苛悉農桑商賈時亢旱日久上曰近京皆報足獨京城不何也申漸髙對曰懼抽稅不敢入城上卽下詔停額外稅俄沾足故知優旃漆城那律瓦衣不爲虛矣

夢羊升殿

後主卽位夢羊升武徳殿禦牀意甚惡之及城陷補闕楊克讓首知府事

陳橘皮榜

給事中喬舜知舉進士及第者五人皆以舉數升降等甲無名子謂喬之榜類陳橘皮半白多居上

好物不在多

元宗曲宴命從臣賦詩學士朱鞏惟進一聨不能終篇乃曰好物不在多左右掩口而笑自是士庶餉遺不丰好者皆以朱爲口實

夢人斷頸

烈祖輔吳將謀禪代夜夢爲人引劍斷頸意甚惡之周宗遽下堦拜當策立耳居數日而內禪

丹竈神物

張義方命道士合還丹數年未就遇疾將卒不成九轉之功一旦命子弟發丹竈竈下有巨虺火吻錦鱗蜿蜒其間若爲神工防持乃取丹餌一粒瘖瘂而卒識者以爲陰气未盡不可服也

類說卷二十一﹤子部﹐雜家類﹐雜纂之屬﹐類說﹥

欽錄四庫全書

類說目錄

卷二十二

荊湖近事

酒囊飯袋

散福裙

老婦嫁詩

存孤卹寡

舜作蟒蛇

大市裏賣平天冠

僧是詩家奴

謁戌將致詞

詠柳

鷺鷥詩

安知獲麟之筆爲騎馬之用

鄧公池亭

語縣君謝到

白傅琵琶行

五臟谷

一縫毬

金坡遺事

玉堂之署

大雪賜詩

禦樓侍立

黃盤雕

江南圖畫

太宗押勑

破鏁檢舊章

一灰堆

禦筆戒酒

門扉下竊出

靈鵲

弟拜相兄艸麻狡兔三穴首防兩端不可令周翰知畱請假榜子

東齋記事

朕有三條帶

賞花釣魚

賦山水石歌

夢召對

武臣不持喪

議藥不合

賦落韻

富人納貴絹

乖崖表徳

千林如有喜

以制誥爲贄捲

狀元給騶從

夢明下艸制

劉煇作狀元

百日宰相

蔡君謨蛇精

司天奏侍臣逃

黃筌畫

寫生趙昌

十眉圖

魶魚緣木

二鶻擲卵

徵風

庭松詩

雙廟

立朝以曾魯公爲法好把長鞭便一揮

一聲河滿子

費鐵嘴

文如錦綉屏風

官家鄰人

作漢春秋硯

宣獻未嘗素談

不足則誇

薛出油

水晶燈籠

照天蠟燭

放生

禁食蝦蟆

預買防絹

體備中和之气

疥有五徳

鐵碪

茘枝熟

保心如止水

灰牛白馬

勸酒當以量

契丹風俗

攺罪已辭

趙均平

孝猿

蜀茶

物理相感

漢似胡人胡似漢鐵林騎

類說目錄

欽定四庫全書

類說卷二十二

宋曽慥編荊湖近事

酒囊飯袋

馬氏奢僣諸院王子僕從烜赫文武之道未嘗畱意時謂之酒嚢飯袋

散幅裙

周行逢爲武安節度婦人所著裙皆不縫謂之散幅或曰裙之於身以幅多爲上周匝於身今使開散是不周也不周不縫是姓是名俱去矣夫幅者福也福破散其能久乎未防而行逢卒

老婦嫁詩

曹衍撰馬氏野史投進年已衰耄獻老婦嫁詩云滿頭白髮爲新婦笑殺年少豪家兒又詠鷺鶿云終日灘頭延頸望能消大海防多魚

存孤卹寡

周行逢命何景山爲益陽令彊取人家婦人景山曰卑吏無它蓋存卹孤寡行逢曰何不寛其賦稅免其徭役乃置之於家於理安乎戲謂僚吏曰不如令佐海龍王去遂投於江中

舜作蟒蛇

呂遊舜洞見一古碑謂舜曽於此洞作蟒蛇身受諸苦惱不知其防世至隋仁壽中遇一尼摩頂受記遂得托生曰悠悠蒼天彼何人斯妄爲玷瀆如此之甚聖莫大於堯舜暴莫大於桀紂安得桀紂至暴寂然無聞至聖反爲蟒蛇又尼者一髠跣婦人有何功行摩頂受記使之托生耶由是著解分篇千餘言

大市裏賣平天冠

廖融詩云逺山秋帶水館夜多風潘若衝陽朔縣詩雲門連百越水地管數千峯郭影云連樹林聲月帶舂二人更唱疊和詩家之勁敵太宗懲五代塲屋之獘以詞賦策論取士融衝之徒稍稍引去融曰豈知今日之詩道一似大市裏賣平天冠並無人問耶又素性重僧前後贈詩甚多或問其故融曰僧是詩家奴一人贈一篇且圖帶往東西南北去耳

僧是詩家奴【附見上】

謁戍將致詞

林楚材窮窘益陽戍將李著謂林曰大凡秀才必能道言語何不向我身上道一兩句楚材觀其額上耳後皆雕火珠云雁卽致詞曰伏以太保气貎雲橫身材筆直兩行秋鴈於耳畔以斜飛一顆明珠當額頭而突起著大喜厚贈之

詠柳

狄煥詠柳雲翠色折不盡離情生更多登凝碧亭詩數防分秋霽不知何處來

鷺鶿詩

張仲達詠鷺鶿詩云滄海獨深處鱸魚銜得時張文保曰佳則甚佳爭柰鷺鶿觜太長也

安知獲麟之筆爲騎馬之用

孫光憲爲荊南幕府常慕史氏之作每曰安知獲麟之筆盡爲騎馬之用因吟劉禹錫詩云一生不得文章力百口空爲飽暖家

鄧公池亭

孫逢吉遊鄧公池亭問創置之由云馬氏諸公子舊園逢吉畱詩曰馬家公子鬭亭臺斸斷山根碧沼開啼鳥不知人事變數聲猶傍水邊來

傳語縣君謝到

李戴仁性迂緩非禮勿動娶閻氏年少與之異室私約曰有興則見忽一夕聞扣戶聲小竪報云縣君欲見大監戴仁遽取百忌歷燈下看之大驚曰今夜河魁在房不宜行事傳語縣君謝到閻氏慚怒而去

白傅琵琶行

李守愚聞人誦白傅琵琶行笑曰此婦本長安娼女嫁茶商在外而居易輒於夜巾移船就之聽其琵琶以佐歡得非姦狀顯然耶

五臟谷

李守遇取黒豆小而圓者侵晨以井花水吞二七粒謂之五臟谷到老視聴不衰

一縫毬

徐博世爲皮匠能爲一縫毬晚爲道士能導引握拳置口中或反手抱柱身隨起而足直上太祖召見曰臣能走乃脫履於殿庭走二十匝而出入之息如故金坡遺事

玉堂之署

太宗謂宰臣曰蘇易簡告朕乞禦飛白書玉堂之署四字今付宰臣李助以下來於中書堂面宣賜

大雪賜詩

太平興國七年季冬大雪上賜學士詩曰輕輕相亞擬如酥宮樹花裝萬萬株今賜酒鄕詩一盞玉堂閒話道情無

禦樓侍立

唐制玉樓賜赦學士得升丹陽樓侍立五代以後因循廢之蘇易簡奏自今上禦樓覃恩與樞宻使侍立禦榻之側

黃盤雕

舊規云十月初別賜錦長襖子國初以來賜翠毛錦太宗攺賜黃盤雕

江南圖畫

太祖平江南所得圖畫賜學士院五十餘軸景徳中只有雨村牧牛圖無名寒蘆鴨徐熙筆五王飲酪圖周文舉筆

太宗押勅

陶谷竇儀在翰林幹徳二年範質等俱罷相命起韓王登庸制下無宰相署勅谷云自古輔臣無虛位者惟唐文宗甘露事後數日絕班當時僕射令狐楚鄭覃奉行制書今南省官亦可署勅儀曰谷之所陳非承平之事不足援據今皇弟開封尹平章事卽宰相之任也太祖曰儀之言是也卽命太宗署勅賜之

破鏁檢舊章

韓丕能詩及入禁中不長應用一夕須詔書甚急韓停筆問吏索書舊章吏以本典扃戶出宿不可搜檢丕乃破鏁取之攺易而進

一灰堆

張洎博士多聞在江南將命入貢及還作詩十篇多訾詆京師風物有一灰堆之句以悅其主蘇易簡得其親書本後洎與易簡同爲學士不協上前往往異同易簡云淸河公若更相矛盾卽將灰堆之句進呈矣洎聞之甚懼稍屈伏焉

禦筆戒酒

蘇易簡嗜酒禦筆戒之云卿若覆杯朕有何慮易簡承詔斷酒已而復飲上亦不責及參大政見上不復敍待但嚴顏色責吏事而已故易簡詩什之中多思禁林

門扉下竊出

冦凖在中書多召兩制就第飲宴必閉關苛畱之畏愼者甚懼李宗諤嘗於門扉下竊出得馬而走後爲修宮使恩顧漸深一日召至玉宸殿賜酒宗諤堅辭以醉且云日暮上令中使附耳語云此中不須從門扉下出

靈鵲

院中有雙鵲棲於玉堂之後海棠樹學士會食必徘徊翔集或鳴噪必有大詔令感召之事因謂之靈鵲故晁翰林詩有卻聞靈鵲心應喜並予詩云靈鵲先依玉樹棲蓋謂此也

弟拜相兄艸麻

錢希白惟演從兄也惟演拜相希白當制世稱弟拜相兄艸麻自古未有惟座主拜相門生艸麻前代記之矣

狡兔三穴首防兩端

錢若水爲學士太宗禮遇甚厚嘗艸錫趙保忠詔云不斬繼遷存狡兔之三穴潛疑光嗣持首防之兩端上曰此四句正道著我意又與趙保吉詔有旣除手足之親已失輔車之勢上批其後云極好

不可令周翰知

梁周翰少有文譽及入禁林年已七十景徳中答宰相待罪表不稱防上別令趙安仁撰曰不可令周翰知恐其愧恨上聖徳包容如此

畱請假榜子

楊大年性剛頻忤上防母在陽翟有疾遂畱請假榜子與孔目吏中夕奔去上憐其才終優容之止除少分司仍許只在陽翟

東齋記事

朕有三條帶

錢俶進寶帶太祖曰朕有三條帶與此不同俶請宣示上笑曰汴河一條惠民河一條五丈河一條俶大愧服

賞花釣魚

三館惟直館預坐校理以下賦詩而退太宗時李宗諤爲校理作詩云戴了宮花賦了詩不容重見赭黃衣無聊卻出宮門去還似當年下第歸上卽令赴宴自是校理而下皆與會也

賦山水石歌

賞花釣魚賦詩往往宿制天聖中永興軍進山水石因命賦山水石歌出於不意多荒惡者中坐優人入戲各執紙筆若吟詠狀一人忽僕於石上曰日來作賞花釣魚詩準備應制卻被這石頭擦倒明日防出詩令中書銓定內鄙惡者與外任

夢召對

蔡子直識英宗於藩邸後知州夢召對曰只在此更無得去旣寤乃靈駕發引之日因大慟哭終而卒

武臣不持喪

故事武臣不持喪韓玉以奏請持喪下兩制臺諫議唐子方爲諌官不欲令持喪曰今日不可髙論也永叔勃然曰父母死令持服安得爲髙論夢得嘆曰俊人也率然一言亦中於理兩制臺諌竟爲兩議而上遂詔崇班以上持服供奉官以下不持服是則官髙者得爲父母服官卑者則不爲無官者將何以處之

議藥不合

司馬君實與子莫逆之交也惟議藥爲不合

賦落韻

景徳中李廸賈邊皆舉進士有名者試皆不與廸以賦落韻邊以當仁不讓於師論以師爲眾與注防異乃奏乞收王文正公爲相曰廸𨿽犯不考然出於不意其過可恕邊特立異說將令後生務爲穿鑿破壞科塲漸不可啟遂收廸而黜邊

富人納貴絹

張尙書詠在蜀時米斗三十六文絹疋三百文公計兵食外盡令輸米絹之餘者許貧民買之貧民頗不樂今米斗三百絹疋三貫富人納貴絹而貧人食賤米皆以當時價於官無所損益而貧富兩利蜀人懷思不已

乖崖表徳

張尙書守蜀人心大安及代去畱一卷實封與僧正云候十年觀次後十年薨於陳州訃至開所畱文字乃公畫像衣冠褐系縧艸裹自爲贊曰乖則違俗崖不利物乖崖之名聊以表徳遂畫像於府治及寺觀中

千林如有喜

薛簡肅舉進士時贄謁馮魏公首篇有囊書空自負早晚達明君之句馮公曰不知秀才所負何事讀至第三篇

春詩曰千林如有喜一气自無私乃曰秀才所負者此

以制誥爲贄捲

丁文簡嘗言舉進士時以制誥爲贄捲復自笑曰是不揆也後爲知制誥學士參政亦見其所存有素矣初舉人必以文卷贄先進自糊名後浸衰賈許公爲中丞奏罷公捲而士子之禮都忘矣

狀元給騶從

祥符八年蔡文忠狀元及第上視其秀偉顧宰相曰得人矣因詔金吾給騶從傳呼狀元始此也

夢明下艸制

孫夢得初名貫字道卿少舉進士夢登塔見持一大文卷云春牓問有孫貫否曰無惟第三人有孫抃旣寤攺名抃又至華陰詣金天王廟求夢夜夢明下艸制明年果第三人及第後知制誥嘗云某初得此夢甚喜才作翰林學士頗嫌之矣人心是無已也時夢得已爲參政俸祿差厚耳去學士亦不甚相逺但淸優不如學士而勞責過之

劉煇作狀元

有堂吏夢火山軍姓劉人作狀元明年狀元乃劉煇也

百日宰相

彭年深於術數一日報杜祈公拜相彭年曰百日宰相後其言驗彭年名壽

蔡君謨蛇精

蔡君謨知福州以疾不視事累夕每夢登鼓角樓而睡通判怪鼓角匠不打三更者因對數夜大蛇盤據鼓上不敢近人遂以君謨爲蛇精

司天奏侍臣逃

祥符中司天楊浩奏侍臣當有逃去者翌日楊文公以母疾不俟報歸陽翟初上欲立章獻爲後公不艸詔章獻旣立不安乃托母疾而行

黃筌畫

黃筌黃居來居寶蜀之名畫手也尢善毛翎多養鷹鶻觀其神俊以模寫之其後子孫有棄畫業而事田獵者旣多養鷹鶻則買防以飼之其後又有捕防爲業者人家置博奕之具者子孫必爲博奕藏書者子孫無不讀書置業豈可以不愼哉

寫生趙昌

蜀有孫知防善畫山水仙官星辰人物學懷亦善山水毛翎趙昌善畫每晨朝露下繞欄諦玩手中調色自謂寫生趙昌人謂以手捫摸不爲采色所阻乃眞昌畫也其爲生菜折枝果尢妙又王有者漢州卒也州將每令昌畫遣有供應以是有畫遂亞於昌

十眉圖

天慈寺壁畫明皇按樂十眉圖地有瑞艸謂之錦地張乖崖嘗令剗平之封其門戶後日開復生如故

魶魚緣木

蜀有魶魚善緣木有聲如啼兒孟子所謂緣木求魚是亦未聞此也

二鶻擲卵

陵江上見二鶻擲卵相上下以接之蓋習其飛也其胎教之意乎又翅羽未成躍出巢穴往往墜崖下死其天性俊爽是亦躁進也

徵風

魚逆水而上鳥向風而立取其鱗羽之順也有徵風知來觀鳥所向則可知矣

庭松詩

有式贄薛簡肅所業庭松詩云範前嫫母陋雪裏屈原醒公大稱之

雙廟

王質知蔡州毀吳元濟廟立狄仁傑李愬雙廟

立朝以曽魯公爲法

或問王景彞立朝當以何人爲法曰曾明仲然謹約爲近而嚴過之福壽弗逮也

好把長鞭便一揮

楊文公置酒招石中立資政絕句好把長鞭便一揮石和曰尋常不召尢相造況是今朝得指揮其談諧類此

一聲河滿子

元祐中有輕薄子以古人詩益成二十八字仲昌故國三千里宗道深宮二十年殿院一聲河滿子龍圖雙淚落君前龍圖王博文也一日對上說歷之久不覺淚下殿院蕭定基也與韓魏公諸公同發解舉人作河滿子嘲之王宗道爲諸宮講書二十年訴於上求進用仲昌郇公從子論科塲不公牒歸建州

費鐵嘴

故老能道蜀時事雲天兵伐蜀蜀主大懼召廷臣募所以拒天兵者費鐵嘴越班而出對眾謂鐵嘴不獨有口才兼有膽勇諦聴之乃云是臣則斷定不敢於是眾笑而退

文如錦綉屏風

夏英公言楊文公如錦綉屏風但無骨耳議者謂英公文譬諸泉水迅急湍悍至於浩蕩汪洋不如文公也

官家鄰人

太祖殿前慮囚有囚曰念臣是官家鄰人太祖以爲燕薊鄰人遣問之云臣住東華門外太祖笑而宥之

作漢春秋硯

胡旦作大硯可數尺鐫其傍曰宋胡旦作漢春秋硯命埋塜中

宣獻未嘗素談

宋宣獻公未嘗素談在河南聚慮囚公曰汝與何人素有何寃囚不能對坐上官更以俗語問之囚始能答宋元憲公近之和气拂拂然襲人景文公則英采秀發三人者久視之無一塵神仙中人也

不足則誇

歐陽公每誇政事不誇文章蔡君謨不誇書呂濟叔不誇棊何公南不誇飲酒司馬君實不誇淸絕大抵不足則誇也

薛出油

薛簡肅公尹京一切以嚴治人謂薛出油後知成都俗好遊公作何處春遊好詩十首自號薛春遊欲換前所稱謂也姜樞宻遵魯肅簡公亦以嚴稱時目姜爲姜擦子魯爲魚頭公

水晶燈籠

劉隨待制爲成都通判嚴明通逹人謂之水晶燈籠

照天蠟燭

田元均治成都有聲人有訴訟其懦弱不能自伸者必委曲問之蜀人目之照天蠟燭又謂之不錯事尙書

放生

曽魯公放生以蜆蛤之類渺活物命之多也一日夢被甲者數百人前訴旣寤乃有惠蛤蜊數者卽放之夜復夢被甲者來謝李景初家市一巨鼈景初未知也夜夢皂衣姥來告乞命卽遣放鼈亦夢姥來謝

禁食蝦防

沈文通知杭州禁食蝦防終二年人不敢食蝦防亦不生及文通代去弛禁而復生如故此物理之不可致詰者也

預買防絹

太宗時馬元方爲三司判官建言方春民乏絕時豫給庫錢貨之至夏秋輸絹於官預買防絹蓋始於此

體備中和之气

仁宗暑月不揮扇以拂子毆蚊蠅而已冬月不禦鑪毉者云體備中和之气則然

疥有五徳

世言疥有五徳不上面仁也喜傳於人義也義手揩擦禮也生罅指節骨間智也癢必以時信也

鐵碪

鐵碪以鍜金銀𨿽百十年不壊以碪皂防則一夕破碎鞭以箠馬則愈久愈潤且堅紉以擊貓則隨節折裂

荔枝熟

人未采則一切虫不敢近人采則虫鳥蝙蝠之類無不殘傷者故采荔枝者日中而采之

保心如止水

張文孝公觀性沈靜未嘗行艸書自詠詩云保心如止水爲行見眞書人以爲著題

灰牛白馬

契丹之先有一男子乘白馬一女駕灰牛相遇遂爲夫婦生八男子前史所謂疊爲君長者也契丹祀天至今用灰牛白馬

勸酒當以量

契丹有馮見善者予接伴勸酒見善曰勸酒當以其量若不以量如徭役而不用戶等髙下也以此知契丹徭役亦以戶等中國不量戶等役人耶

契丹風俗

契丹使者蕭慶言逹怛人不粒食家養牧牛馬飲其乳亦不食其肉腹如筯𨿽中箭不死又言契丹牛馬有熟時一如南朝養蠶也有雪而露出艸一寸許此時牛馬大熟若無雪或雪沒艸則不熟

攺罪已詞

仁宗時書詔未嘗攺易慶曆七年春旱楊億甫艸詔旣進上以罪已之詞未至攺云乃自去冬時雪不降今春大旱赤地千里天感朕勤以戒朕躬玆用屈已下賢歸誠上叩冀髙穹之降監憫下民之無辜與其降疾於人不若移災於朕自今避殿減膳許中外實封言事

趙均平

成都十邑惟新防稅平初定稅時有姓趙者相地肥瘠以爲稅入輕重之數至今人謂之趙均平

孝猿傳

吉州有捕猿者殺其母之皮並其子賣於蕭氏後旬日示以母皮跳躑號呼不食而卒蕭生爲作孝猿傳

蜀茶

蜀中數處產茶雅州頂最佳其生最晚在春夏之交其地卽書所謂蔡蒙旅平者也方茶之生雲霧覆其上若有神物防持之

物理相感

世傳棘能辟霜蓬能辟沙物理相感也有蓬生處則不聚花果以棘圍之則茂

漢似胡人胡似漢

狄靑汾河人面有刺字不肯滅去爲樞宻使有以謠防告予者曰漢似胡人胡似漢攺頭換面總一般只在汾河川子畔予曰此唐太宗殺李君羨事上安肯爲之近世有以王徳用貎類藝祖宅枕幹崗爲言者疏入不報卒亦無事其人語塞嗚呼前世如此被誅者甚眾哀夫

鐵林騎

西邊呼鐵鷂子爲鐵林騎

類說卷二十二

欽定四庫全書

類說目錄

卷二十三

博物志

昆侖山五色水

地以石爲骨

物怪

山澤气

和气所生

妊娠避忌

生男法

取火

胎生卵生

守宮

續膠

常山之蛇

吳余鱠

煉石斷鼇

后稷伊尹

千日酒

染髭法

積油生火

養生法

野葛

客星犯牛斗

殺長子

上藥中藥下藥

黃帝諸臣

寶劍

指佞艸

天孫

蒿宮

山雞

蓍

寶器

三人冒霧

食防

駝知泉脈

猴玃名馬化

云漢圖

太陽之艸

虎撲毛

河精

諸物相似者

逺志

日月食

續博物志

天可倚杵

春云秋風

矞云

墨兵

金條玉科

目

子規黃鳥

毛席氊鄕

容成侯

大宅虎圍

鳩車竹馬

猊糖

金柝

壺郎

淸盧

天心月脇

澤鶴

文王四乳

鳩杖

九寡

陽馬

八極

畫妖

物類相感志

靈防

楓人

金銀汗

陰陽石

仙漿

九豫章

投酒於川

鼠重萬斤

嫁茄

觀日玉

玉火

香雲香雨

麝枕

龍須拂

樹化鴛鴦

蠲忿犀

瑟幕

宣室志

止戈龍

千年仙鹿

玉淸三寶

見蝦防

栁將軍

錦半臂

紙月

架梯取月

月圃白瑤宮

諸葛後身

平生當食萬羊

夢捧日

虹蜺天使

韓退之見神人

白衣吟

月夜聮句

曹唐詩

黑龍甲中出

黃衣婦人乞命

陰池

淸水珠

蠐螬

玉龍膏

居士金精

稚川眞君

己酉平蔡

七聖畫

謝翺詩

甑杵爲妖

類說目錄

欽定四庫全書

類說卷二十三

宋曾慥編

博物志

昆侖山五色水

地南北三億三萬五千里地形髙大者有昆侖山出五色水流入中國名曰河地下有四柱三千六百軸犬牙相牽

地以石爲骨

川爲脈艸木爲毛土爲肉石者金之根

物怪

水石之怪曰龍罔象木之怪曰防魍魎土之怪爲羵羊火之怪爲宋無忌

山澤气

玉山多雲鐡山多石山气多男澤气多女

和气所生

和气相感而生朱艸山出象車澤出神馬陵出黑丹阜出土怪江出大貝海出明珠人主壽昌天下太平

妊娠避忌

婦人妊娠不欲見醜惡物食當避異常味不可見令兒唇缺不可啖姜令兒多指

生男法

婦人妊娠未滿三月著壻衣冠平旦左繞井三匝勿反顧勿令人知必生男

取火

削木令圓舉以向日以艾承其影則得火

胎生卵生

九竅者胎生八竅者卵生

守宮

蜥蜴或名蝘蜓用器養之食以朱砂體盡赤所食滿十斤搗萬杵防女人支體終身不滅惟房室事則滅故號守宮東方朔奏武帝用之有驗鼠食巴豆三年重三十斤

續膠

漢武帝時西海有獻膠者以注斷弦名曰續弦膠

常山之蛇

有兩頭觸其一頭一頭至觸其中則兩頭俱至孫武以諭善用兵者

吳余鱠

吳王江行食鱠不盡棄其餘中流化爲魚其長數寸名吳余鱠

煉石斷鼇

天地初不足故女媧煉五色石以補其缺斷鼇足以絕地維故天傾西北地不滿東南

后稷伊尹

思士不妻而感思女不夫而孕后稷生乎巨迹伊尹生乎空桑

千日酒

劉石於中山酒家沽酒酒家與千日酒忘言其節度歸至家醉而家以爲死葬之酒家計千日滿往視之云亡已三年於是開棺始醒俗云石飲酒一醉千日

染髭法

胡粉石灰以水和之塗髭鬢不白

積油生火

積油萬石自然生火泰始中武庫火積油所致也

養生法

皇甫隆遇靑牛道士封君達云體欲常少勞無過食去肥濃節酸醎絕思慮損喜怒愼房室

野葛

食之殺人家葛種之三年不收後旅生亦不可食

客星犯斗牛

有居海濵者每年八月見浮槎過甚大俟其復來裹糧而登行十餘日忽至一處有城郭廬舎中多織婦見一丈夫牽牛飲水此人問是何處答曰君還問嚴君平則知之後問君平曰某年月日客星犯鬥牛始知乃天河也

殺長子

越之東有駭沐之國其俗生長子則殺之名宜弟

上藥中藥下藥

上藥養命謂五石鏈形六芝延年也中藥養性謂合歡蠲忿萱艸忘憂也下藥治病謂大黃除實當歸止痛也

黃帝諸臣

祝融造市髙辛臣也蚩尢造兵炎帝臣也揮造弧夷牟造矢倉頡造書容成造歷伶倫造律隸首造數皆黃帝臣也儀狄造酒禹時人綿駒善歌齊人

寶劍

名純鉤湛盧豪曹魚腸巨闕五者皆歐冶子所鑄

指佞艸

堯時有屈軼艸生於庭佞人入朝則屈而指之又名指佞艸

天孫

防山神曰天孫天帝之孫也主召人魂魄

蒿宮

周徳澤盛蒿大可爲柱名曰蒿宮

山雞

自愛其色終日映水目則溺死

蓍

一千嵗而三百莖故知吉凶

寶器

繁弱之弓屈盧之矛雞子之弩狐父之戈皆古之寶器

三人冒霧

昔有三人同冒霧一人病一人無故一人死無故者飲酒病者喫飯死者空腸

食防

荒年食防半斤支十日饑

駝知泉脈

燉煌西渡流沙千里無水沙下伏流惟駝知之每至泉脈則以足跑地掘之必得木

猴玃名馬化

蜀西南山中有物似猴長尺餘能人行名曰猴玃又名馬化行路遇婦人輙盜去以爲匹偶無子終不還有子輙送其家不養其子母輙死其子旣長悉與人同皆以楊爲姓故蜀之西界多姓楊往往馬化之子孫

云漢圖

劉褒漢桓帝時人畫云漢圖見者皆熱又畫北風圖見者皆寒

太陽之艸

天老曰太陽之艸服之長生卽黃精也

虎撲毛

羽氏國人有翼飛不逺有獸緑毛似豹毛可作筆名虎撲毛

河精

夏禹行河見長人魚身曰我河精也

諸物相似者

魏文帝記諸物相似亂眞者碔砆怪石似美玉蛇牀亂蘼蕪薺苨亂人參雌黃似石硫黃杜蘅亂細辛百步似門冬防葵似狼毒

逺志

苗曰小艸芎防苗曰江蘺

日月食

麒麟鬭而日月食鯨魚死而彗星出嬰兒號而母乳出蠶咡絲而商弦絕

續博物志

天可倚杵

河圖記曰百代之後地髙天下千代之後天可倚杵

春云秋風

仲長統曰春云爲輿秋風爲駟

矞云

京房易占曰云二色曰矞瑞云也荀卿言云友風子雨

墨兵

孫樵謂史書曰墨兵

金條玉科

揚雄謂刑法曰金條玉科

目

槐生五日曰目十日曰鼠耳葉如此也

子規黃鳥

髙唐賦子規一曰姊歸幽州方言黃鳥曰黃鸎

毛席氊鄕

後漢西域傳注氊鄕毛席劉孝儀謂狄曰氊鄕

容成侯

司空圖謂鏡曰容成侯金炯又曰壽光先生

大宅虎圍

枚叔總稱面曰大宅眉目間曰靑陽王元長謂國子學曰虎圍

鳩車竹馬

王元長曰小兒五嵗曰鳩車之戲七嵗曰竹馬之防

猊糖

後漢顯宗紀注以糖作狻猊形號猊糖

金柝

潘嶽謂刁鬥曰金柝今之銅器也

壺郎

陸機賦掌漏官曰壺郎

淸盧

揚雄謂目瞳子曰淸盧揚眉曰揚衡

天心月脇

皇甫湜稱奇文曰穿天心出月脇

澤鶴

世說羊祜鎭荊州江陵澤中出鶴取以教舞甚馴名澤鶴

文王四乳

春秋元命苞文王體四乳

鳩杖

續漢儀賜老人杖杖端刻鳩取其不噎

九寡

七發云孤子之鉤以爲隱九寡之珥以爲約取孤寡之物以裝琴要有悲聲九寡者九爲寡婦也

陽馬

何平叔謂屋角梁曰陽馬

八極

鄒子曰中國者天下八十分之一有海環之如此者九又有大瀛海環之總曰八極

畫妖

後魏元兆能行治病有軍士女爲物所慿兆曰天下有至神之妖有至靈之妖有在陸之精在水之魅以法治之乃黃化寺壁畫鬼祟

物類相感志

靈防

黃帝以靈防爲鼓聲聞百里

楓人

嶺南多楓遇雷則癭長三五尺如人狀謂之楓人

金銀汗

凡山石盛夏必汗出赤而黃者金汗白而紫者銀汗

陰陽石

夷陵有陰陽石陰石常潤陽石常燥旱則鞭陰石必雨雨久鞭陽石則止

仙漿

抅樓國有水仙樹腹中有水謂之漿飲者十日醉

九豫章

東方有九豫章一樹主一州上有九力士執斧伐之以占九州吉凶行斫行復復遲者州伯病不復者州滅亡

投酒於川

越勾踐出行有獻酒一壺者王曰吾獨飲若三軍何乃投於川命一軍飲之皆沾醉

鼠重萬斤

北方有層冰厚百丈有鼠在土中食冰不食艸木重萬斤

嫁茄

茄子樹開花時取葉布於過路以灰圍之結子加倍謂之嫁茄

觀日玉

大如八寸鏡映日觀見日中宮殿曰日玉

玉火

唐東夷所貢色赤長如寸積之可以燃鼎置之室中不復挾纊

香雲香雨

員嶠爛石燒之煙爲香雲徧空則下香雨

麝枕

置麝枕中可絕惡夢

龍須拂

元載得龍須拂置之堂室蚊蚋不敢入

樹化鴛鴦

宋韓朋妻美康王奪之妻自殺王埋之經宿生樹支體相交王欲伐之化爲鴛鴦飛去

蠲忿犀

唐公主有犀如彈丸帶之能蠲忿

瑟幕

唐懿宗賜公主瑟幕紋如碧絲貫以眞珠𨿽暴雨不濡

宣室志

止戈龍

上元初冦天師嘗言止戈龍意謂武后也

千年仙鹿

明皇狩近郊射中大鹿張果曰千年仙鹿也漢武時有生獲此鹿者帝活之且命以銅牌識其年月果於左角上得二小牌

玉淸三寶

常弇夢防玉淸宮玉淸女遺以三寶一曰瑤杯二曰紅防枕三曰紫玉函

見蝦防

李揆未相前忽見一大蝦防小鳳占之曰蝦防天使吉兆也未防拜相

栁將軍

有人於古宅遇栁將軍驗之乃一株枯栁

錦半臂

竇參爲禦史中丞夢徳宗以文錦半臂賜之解者曰半臂者股肱之衣也公其居股肱之位乎後數日果拜相

紙月

楊晦之謁王先生先生令其女刻紙狀今宵之月施於垣上是夕光自東垣發洞照一室八月十二夜也晦之將去先生以杖畫地視其庭懸崖萬仞有積水巖谷重疊先生曰陵谷變遷吾子安所歸乎晦之泣告曰誠不知一日有桑田之變豈仙都瞬息而塵世已千年乎先生笑曰子無懼吾以爲娛耳於是持篲掃其庭有頃如舊晦之乃歸

架梯取月

太和中周生有道術方中秋月色澄淸堂有數客來周曰我能挈月入懷袖因取數百筯繩而架之曰我將此梯取月乃閉戶久之客步庭中伺焉忽天地曛黒仰視又無纎云俄聞生呼曰某至矣舉其衣出月寸許一室盡明寒入肌骨食頃如初

月圃白瑤宮

李賀卒母夢賀曰上帝神仙之君也近遷都月圃建白瑤宮以某榮於詞召與文士數輩共爲新宮記帝又作凝虛殿使某輩纂樂章今爲神仙中人甚樂願夫人無以爲念

諸葛後身

韋臯生一月有胡僧見之曰別久得無恙乎嬰兒若有喜色眾問其故僧曰此子乃諸葛武侯之後身

平生當食萬羊

李徳裕嘗有一僧曰公當萬里南行期在旬日公曰其然果遂還乎僧曰當還公訊其事曰相公平生當食萬羊今所食九千五百矣所以還者未盡五百羊耳公曰吾頃夢行晉山山上盡皆羊有牧者曰此禦史平生所食羊也果符師之說後數日振武節度朱曁致書饋四百羊公大驚僧嘆曰萬羊將滿其不還乎旬日貶湖州連貶崖州竟沒於貶所

夢捧日

楊炎少時夢陟髙山仰視瑞日紅光赫然因舉左右手以捧之後登相位果協捧日之祥

虹蜺天使

韋臯鎭蜀宴客西亭暴風雨俄頃而霽有虹蜺自空而下垂首筵上吸其飲食且盡其首似驢五色若霞公懼罷宴小尹豆盧署曰虹蜺天使也降於邪則爲戾降於正則爲祥公正人也某敢以賀旬日拜中書令

韓退之見神人

長慶四年冬韓退之臥病見一神人被甲仗劍長丈餘立於榻前曰吾有金革事將與卿圖之公曰願聞神人曰威粹骨絕國世與韓爲仇今欲討之力又不足卿以爲何如對曰臣願從大王討之神人頷而去乃嘆曰是何祥也凡數日窮其理不能究是冬公卒

白衣吟

華山月夜有白衣丈夫循澗水吟曰澗水潺潺聲不絕溪隴茫茫野花發自去自來人不知歸時常對空山月

月夜聮句

梁璟居商山旅館時中秋月朗見三丈夫稱蕭中郎王步兵諸葛長史與璟坐庭中呼其僮曰玉山人取酒共酌聮句步兵曰秋月團如鏡中郎曰秋風利似刀璟曰秋云防若絮長史嘿然二人促曰幸以拙速爲事長史沈吟曰秋艸細同毛二人大笑曰拙則拙矣何乃遲乎長史曰中郎爲僻韻而滯捷才中郎又命玉山召蕙娘佐酒頃之一美人至長史戲曰女郎自赴中郎召且美人曰安知不爲眾來乃歌鳳樓之曲中郎又曰山樹髙髙影步兵曰山花寂寂香因指謂長史向者僻韻信中郎過今願續此以觀防才長史卽曰山天遙歷歷一坐大笑曰遲不能巧速而且拙防如是耶璟曰山水急湯湯中郎曰孝防安知爲詩哉璟發怒震聲叱之坐中客驚遂失所在

曹唐詩

進士曹唐以能詩名世嘗得句雲水底有天春寂寂人間無路月茫茫忽見衣素婦人閒冶徐步吟賞此句數日唐卒

黒龍甲中出

道宣律師持律第一忽覺手如火燎之狀師驚曰汝水族也何爲潛於此乎卽伸臂誦咒己而震霆撃指甲有一黑龍自甲中出初甚小俄長丈餘火鬛電眸攫空而去

黃衣婦人乞命

栁宗元爲永州司戶至荊門驛舎夢黃衣婦人曰某之命若敗縷之懸風危危將斷且飄矣君能活之戴恩何地明旦荊帥召食以夢語召吏訊之曰前一日漁人网獲一巨黃鱗魚將爲膳今已斷首遂命投江中是夕夢前婦人來而亡其首

陰池

有人見羣僧浴水中問之曰此陰池也又曰檀越可聽吾徒之梵音於是合聲而噪乃羣蛙也

淸水珠

馮翊嚴生嘗得一石狀若彈丸後有胡人願以錢三十萬易之曰此吾西國至寶名曰淸水珠自亡此國之井泉盡濁國人俱病故我越海逾山來中夏求之卽以珠投濁水澹然淸徹

蠐螬

蠐螬嘗化一白衣美丈夫自言齊人曹氏子

玉龍膏

安南有玉龍膏南人用之能化銀液說者曰此膏若持北來則禍及韓約都防安南得膏持歸是嵗京師亂約以附鄭注族誅

居士金精

韋思求鏈金之術一日有居士辛銳來謁病癰漬血且甚韋方會食居士溺於筵上客怒皆起銳亦告去忽不見回視其溺乃紫金液光采粲然客有解者曰居士金精也驗其名氏信矣

稚川眞君

僧契虛防稚川山頂有宮闕在云物之外殿上有簪冕者曰稚川眞君眞君問曰爾絕三彭之仇乎契不能對眞君曰不可畱此

己酉平蔡

元和初裴晉公徵吳元濟至境上因發地得石刻有雞未肥酒未熟之語解者曰雞未肥無肉也肥去肉爲巳酒未熟無水也酒去水爲酉破賊其在己酉乎後平蔡果以是日入城

七聖畫

雲光寺有聖畫殿長安謂之七聖畫初制殿宇有少年詣寺曰某弟兄七人善畫願輸工僧許之七人持防繪至戒云七日愼勿唘門僧從其語凡六日閴然無聞意其爲怪遂發其封忽有七鴿望空飛去防繪儼若四隅惟西北未竟後畫工見之驚曰神妙筆也

謝翺詩

云斜月照人今夜夢落花啼動去年春又云愁態上眉深黛緑淚痕侵臉落花紅

甑杵爲妖

建中末獨孤彥者泊舟淮泗步月至佛寺有二丈夫一人身長黒衣稱姓甲名侵計第五一人身短靑衣姓曾名元黒衣者曰吾之先本盧氏少以剛勁聞凡物有滯而不通者必侵犯以計忤之時皆謂我侵計後遇仇易姓甲氏以逃患吾素精藥術而升降上下卽假手於人吾有舅氏起居未嘗不俱曾元曰吾陶唐氏之後也受姓於姚曾者其子孫以字爲氏故謂曾氏吾素褊躁負气淩上遭下流沸騰之謗吾賦性堅正赴湯蹈火賙人之急語未卒寺僧歸二人馳去不見彥乃悟曰曾元豈非甑乎文以瓦附曾甑字也名元者以瓦中之畫置瓦字之上甲侵計者豈非鐵杵乎以午附木杵字也甲者東方甲乙木也第五者亦假午字也侵計者反語金截截附金鐵字也總而辧焉得非甑及鐵杵耶明日果於積壤中得一鐵杵又一甑

類說卷二十三﹤子部﹐雜家類﹐雜纂之屬﹐類說﹥

欽定四庫全書

類說目錄

卷二十四

博異志

師曠第七鏡

剖魚腹得刀

道士得仙

眾花之精

天柱山梯仙國

上淸童子

舞袖弓彎

巴陵鬼詩

海龍王女

胡二姊

獨異志

商較卿相

狙異志

人魚

天上碧玉樓觀

括異志

南嶽赤腳仙人

聖防宮見羽衛

曹門好

醴泉觀

僕射防

金甲神人叱醫工

汗腳襪

彈鴟

龍首山人

鬼手書艸字

母死復歸

正郎鼻

大鼈放生

道士奏章

芙蓉館主

張酒酒

城隍廟求嗣

費孝先範圍

贓濫處斬

鼉怪

屠者刲羊

許偏頭

誤食厭物

湖中見

得父石志

茅處士叱鬼

截豕一耳

段糓狂吟

類說目錄

欽定四庫全書

類說卷二十四

宋曾慥編博異志

師曠第七鏡

天寶中陳仲躬居洛陽淸化裏有大井好溺人一日有敬元頴請謁飾鈆粉衣緋緑衣曰此井有毒龍自漢居此緣與太乙左右侍龍相得每相蒙蔽好食人血自漢以來殺三千七百人矣某爲龍所驅使爲妖惑誘人共食昨夜已朝太乙兼河南【闕】勘責數日方回君命匠淘之則脫難矣願終君一生承奉無所不致仲躬命匠入井獲古銅鏡夜見元頴謝曰某本師曠所鑄十二鏡中第七者貞觀中爲許敬宗所墮爲毒龍所役幸遇君子重見人間明日望君移宅自此不復見影矣明日牙人來請移居大小價類一如淸化者且云價直契書並交割訖後三日舊井崩堂遂陷仲躬後有所須皆如移宅之效其鏡背科斗書曰維晉新公二年七月七日午時首陽山白龍潭鑄於鼻題云夷則之鏡

剖魚腹得刀

開元中王昌齡舟行至馬當山使風不能駐命賫酒脯紙馬上大王艸履子上夫人詩曰昆侖一面望中牽奉上大王不取錢只爲猛風波浪驟莫怪昌齡不下時有金錯刀貯履內誤將往忽有赤鱗入舟昌齡命烹之割腹獲刀嘆曰葛仙公命魚送書古人剖鯉得素頗同也

道士得仙

緱氏仙鶴觀道士皆精專法籙每年九月三日有一道士得仙至其夜皆不扃戶以求飛升張竭忠爲縣令使勇者覘之見一黒虎入觀銜出一道士而去至明並不得仙者竭忠大獵格殺數虎或金簡玉籙或冠帔人發骨甚多皆每年得仙道士也

眾花之精

崔元徽月夜有靑衣引女伴曰楊氏李氏陶氏又緋衣小女曰石醋醋又報封家十八姨來言詞泠泠有林下風气色皆殊絕芳香襲人醋醋曰諸女伴皆住苑中每被惡風所撓當得十八姨相芘處士每嵗旦與作一朱旛上圖日月五星立苑之東則免難矣今嵗已過待此月二十一日立之崔許之其日立旛東風刮地折樹飛沙而苑中繁花不動元徽乃悟眾花之精醋醋乃石橊封姨乃風神也後楊氏輩來謝各裹桃李花數斗云服之可以卻老某等亦長生至元和初元徽猶在年可三十許

天柱山梯仙國

房州竹山縣陰隠客家浚井千餘尺而無水工人捫壁別一天地日月世界署牌曰天柱山門內兩童皓齒垂發跣足金冠問汝胡爲至此工人具陳本末須防有緋衣傳勅曰以禮遣之引至淸泉洗浴白泉潄飲甘美似醉行半日有一國城宮室皆金玉城樓題云梯仙國工人詢曰此國是何處答曰諸仙初得仙者闗送此國修行七十萬日然後至諸天或玉京蓬萊昆閬姑射工遂上山尋路門人曰汝來此頃刻人間已十數年欲出舊穴應不可得當奏請通天闗鑰匙送卿歸引上天門須防雲開已在房州詢陰家云已三世矣工人自後不食五穀莫知所在

上淸童子

岑文本山亭避暑有叩門云上淸童子元寶奉參冠靑圓角冠衣淺靑衣曰自漢得果成本生於吳得不凝滯之道文本語以漢事了如目睹問冠帔之異曰僕外服圓而心方正此是上淸五銖服又曰六銖尢細者五銖也出門數步墻下不見文本掘之一古墓中惟得古錢二枚文本乃悟上淸童子銅名元寶錢文也外圓心方錢之狀也靑衣銅衣也五銖服亦錢文也漢朝所鑄也文本自是錢帛日盛至中書令忽失古錢遂卒

舞袖弓彎

邢鳳寓居長安平康裏故豪洞門曲房之地也晝夢一美人曰此妾家也取防牋寫陽春曲曰長安少女踏春陽何處春陽不斷腸舞袖弓彎渾忘卻羅幃空換九秋霜

巴陵鬼詩

劉方元夜宿巴陵古館聞庭中嘯詠之聲一老靑衣曰往年阿郎貶官時令老身騎偏白騧抱阿荊郎墜損左防至今天陰酸疼明日必大雨今阿荊郎官髙也不知有老身無昔日阿荊郎愛念靑靑河畔艸今日綿綿思逺道也明旦果大雨壁上有詩云爺娘送我靑楓根不記靑楓防回落當時手刺衣上花今日爲灰不堪著墨色甚新乃知夜來人題也

海龍王女

許漢陽貞元中舟行於洪饒間日暮尋小浦入行數里不覺到一湖中水才二三尺湖崖庭宇甚盛見數女郎飲食皆非人間見者有一樹榦如梧桐葉如芭蕉紅花滿樹未吐大如斗盎靑衣捧一鳥如鸚鵡置闌干上一聲而樹花皆開芳香襲人每花中有美人長尺餘管弦悉備女郎舉酒眾樂具作夜深花落便失所在一女郎作詩曰海門連洞庭每去三千里十載一歸來辛苦瀟湘水諸女郎曰欣此旅泊相接恨恨而別明日至口訊之曰昨夜溺死四人撈出其一人似活久乃言曰海龍王諸女歸洞庭宿此取四人作酒緣客少不多飲我卻得來漢陽問客爲誰曰一措大耳漢陽黙然覺腹中不安吐出鮮血數升方知人血爲酒三日始平

胡二姊

馬燧貧賤時寓北京謁護戎犯諱庭叱而出燧逃郭外護戎遣鐵騎追索燧匿於逃民敗室中見一女人曰胡二姊知君在此故來安慰以灰數斗橫布地上曰夜半有異物相恐切不得動過此厄後勲業無雙言畢而去果見一夜叉赤髮金牙獰目吐火終不敢越胡二姊之灰俄聞車馬來戶云馬生必匿於此夜義奮起噉食人馬殆盡而去燧乃獲免後立大勲官爵穹崇竟不知胡二姊所在思報不及春秋祠享列於廟左右

獨異志

商較卿相

明皇幸蜀裴士淹從馬上商較卿相士淹曰姚崇如何帝曰健者也宋璟如何曰賢而沈者也論十數人皆當其目末問李林甫如何帝曰妬賢嫉能古今無比士淹曰陛下何委用之深也帝俛而無言

狙異志

人魚

待制查道奉使髙麗晚泊一山而止望見沙中有一婦人紅裳雙袒髻鬟紛亂肘後微有紅鬛查命水工以篙扶於水中勿令傷婦人得水偃仰復身望查拜手感戀而沒水工曰某在海上未省見此何物查曰此人魚也能與人姦處水族人性也

天上碧玉樓觀

九華山樵者婦諸葛氏感時疾數日起白舅姑曰新婦不惟疾止復且得仙矣俄出門乘空而去又數日復回雲天上樓觀皆碧玉碾成窓戶悉以珠密綴紋絲帳幔五色相照仙女行明中燃不死之香我今暫來相看俄有五色車駕雙龍力士禦之女童爲從婦乘之冉冉而去

括異志

南嶽赤腳仙人

樂史爲西京畱臺禦史嘗夢帝君召俄見宮闕壯麗帝曰而主求嗣吾爲擇之少選一人至帝曰中原求嗣汝往勿辭頓首祈免者再三帝曰往哉遂唯唯而去旁拱立者曰此南嶽赤腳李仙人也常酣於酒明年果生仁宗

聖防宮見羽衛

聖防宮在洛陽之東祖宗神禦在焉嘉祐八年三月二十九日晝漏盡人見羽衛陳布道中最後一人衣赭袍張黃蓋乘馬至宮前不見明日宮門大敞諸殿門鎖不鑰而唘俄頃報仁廟上仙

曹門好

天聖明道京師市井凡物之佳美者卽曰曹門好物之髙大者卽曰曺門髙仁宗景祐曹王女孫爲後王佐太祖定天下降蜀平吳將百萬之眾未嘗妄殺一人宜乎後裔之興也

醴泉觀

祥符中京師東南隅醴泉湧蛇見其側飲之者疾瘳卽其地營祥源觀後災再加繕造攺號醴泉觀熙寧中薦加修飾命教坊伶人奏樂於庭是日眞武影現於殿脊大珠中部從神官旗纛悉具

僕射防

陳英公執中初以右正言謫監永州酒務一日屋楣間見金字牌書僕射防字後果至臺輔

金甲神人叱醫工

呂公弼申公之次子始申國姙娠而疾將去之醫工陳遜煮藥將熟已二鼓坐而假寐忽然鼎覆再煮再覆又煮而加火焉困甚就榻夢神人披金甲持劍叱曰在胞者本朝宰相汝何人敢加毒害遜懼而寤以白相國後生公弼熙寧中位樞宻使

汗腳襪

盛文肅公度忽疾而死越夕乃蘇云爲人追入一府見主者云同姓而誤追亟命還歸道中見故相沈義倫曰知公得還爲我語家人頗爲汗腳襪所苦文肅歸以語其孤不悟汗腳襪之說及服除徹神坐而榻傍有敗襪究其所自乃守靈老卒夜宿偶置於此旦起忘之謂已亡失不復求索

彈鴟

張太寧戢方性惡鴟每挾彈逐之嘗居佛寺有鴟巢於殿之魚尾育二雛羽翼漸成張親彈之而斃大鴟盤空悲鳴不已太寧步庭中一鴟下持其巾一鴟攫傷其鬂旬餘創潰而死

龍首山人

前進士楊通與楊寘狀元相善夢寘投刺自稱龍首山人慶曆中登第而卒後人解之曰龍首狀元也山人無祿之稱也

鬼手書艸字

馬少保公亮少時臨窓獨坐閱書有大手如扇自窓伸前次夜又至公以筆濡雄黃水大書一艸字窓外大呼速爲我滌去不然禍及於汝公不聽而寢有頃怒甚索滌愈急公不應將曉哀鳴而手終不能縮且曰公將大貴我戲公何忍致我極地耶公獨不見溫嶠燃犀之事乎公大悟以水滌去艸字遜謝而去

母死復歸

潘繼宗郎中母亡十年一日忽在堂容狀衣服宛如平昔曰可於堂西張幃幙中安二榻將與伴我二婦人息焉又云吾死亦無大過陰官置我一室中不令他適汝旣受朝封我爲縣太君乃縱出入今往生冀州磨房某人家爲女因得來此家人日具飲食惟聞筯聲月餘告去舉家送至郊外空中有哭泣聲

正郎鼻

徐郎中少夢神人擕竹籃其中皆人鼻諦視徐曰形相不薄但鼻曲而小吾與汝易之於籃中擇一鼻劓去徐鼻以所擇安之頗覺痛楚神笑曰好一正郎鼻也徐之鼻素不隆正自爾端直歷官正郎

大鼈放生

宋慶中捨嘗得數鼈付廚婢臛之其一甚大婢不忍殺放之溝中逾年婢病疫煩熱將卒舁致外舍翌日見胸脇間皆靑泥詢之云不知所自但熱差減耳家人伺之夜有大鼈自溝中被體以泥直登婢胸冰之其病遂愈

道士奏章

範公仲淹倅陳州時郡守母病召道士奏章公笑曰庸人安能達章帝所耶道士秉簡伏壇終夜不動試捫其軀則僵矣五更時足微溫良久謂守曰夫人壽有六年所苦勿慮守問今夕奏章何其久也曰方出天門遇放明年進士春榜觀者駢道以故稽畱公問狀元何姓曰姓王二名名下一字黒塗旁注一字逺不可辧旣而郡守母病平愈明春狀元乃王拱壽禦筆攺爲拱辰公始嘆道士通神也

芙蓉館主

慶曆中有朝士將曉赴朝見美女三十餘人靚妝麗服兩兩並馬而行丁度觀文按轡於其後朝士驚曰丁素儉約何姬之眾耶有一人最後行朝士問曰觀文將宅眷何往曰非也諸女禦迎芙蓉館主俄聞丁卒

張酒酒

道士張酒酒得錢卽沽酒未嘗二日不醉一旦拂衣入王屋山立而尸解

城隍廟求嗣

建州有張某無子屢禱城隍求嗣夢神告曰汝夫婦分當無子我念汝防禱今以廟中判官爲嗣果生一子名伯玉舉進士第歷官正郎典數郡而卒才藻防勁嗜酒不修飾垢貌蓬鬂如土偶判官

費孝先範圍

費孝先成都人取人生年月日時成卦謂之範圍復有卦影所畫皆唐衣冠祿位亦唐官次豈非唐之精象者之爲歟

贓濫處斬

韓元卿爲峽州推官忽揮刃自剄喉𨿽斷而未死祖擇之時爲湖北提刑同年進士也往視之韓不能語但舉手如索紙筆狀因授之書云贓濫分明罪宜處斬祖命取桑根綫縫其創元卿以手禠去遂卒

鼉怪

潭州樂平橋港有鼉爲怪多食人嵗有溺死者市民李姓者弟溺死求屍不得因刺掌血作章夜醮而焚之夜夢至一處若大府有數吏鐵索繋一物長數丈如龍而一角目光如電有頃一人下殿呼曰江鼉肆暴枉害平人決鐵杖一百處死李某不合以掌血腥穢上瀆髙眞宜付王碩決臀十五後數年王碩知潭州李坐遺火伏罪

屠者刲羊

武弁馬仲方有餽牝羊者生一羔仲方鬻於屠肆翌日將刲而亡其刀良久見刀於溝中取而洗拭旣又失之乃羔羊銜投溝中又以足踐淖中使勿見屠者視之大感傷自此不復屠羊

許偏頭

成都畫師許姓善神一日有貧人敝衣憔悴來求傳神許笑曰君容狀若此而求傳焉何也其人解布囊出黃道服鹿皮冠白玉簪頂冠易衣危坐以手摩面則童顏矣引其須應手而黑乃一美丈夫也許驚曰不知神仙降臨道人曰君傳吾像置肆中有求售止取千錢後有識者曰此靈泉朱眞人也求者輻輳許貪畫直每像輙取二千夢道人曰汝福有限不可妄取安得違吾言將促其壽也掌其左頰旣寤頭遂偏自是呼爲許偏頭朱眞人乃朱居士名雄見唐史亦見杜光庭仙傳

誤食厭物

張燾龍圖景祐初甲科登第嘗誤食犬肉夢黃衣使者追至一宮闕一道士曰何故食厭物燾曰非敢故食誤耳道士曰止此吾爲汝言少選出曰可謝恩引至殿前通曰張燾誤食厭物謝再拜而寤張神骨淸粹襟懷夷曠豈非仙曹之被謫者乎

湖中見

徐禧學士舟次彭蠡湖水面白霧四起見二朱漆巨舟旌旗赫奕揺櫓者肅而不嘩相去百餘丈而逝又見朱艦間以金碧相踵而去又見二白艦載甲士數千戈防森列尾三舟而行逺而益小

得父石志

祖無擇龍圖嘗倅齊州過古河灘沙中得片石上有數十字乃葬其先人之志也遣人視墳墓無一壞之缺竟不測其從來

茅處士叱鬼

劉侍郎有別第在襄陽卒長子庫部又卒乃鬻其第爲茅處士所得夜聞呼曰庫部來俄一人頂帽從數鬼叱茅曰我第爾何敢據速出無賈禍也凡三夕至其聲愈厲茅叱曰爾昔爲人今爲鬼矣尙恃貴气敢爾耶若我擅居爾第宜廹我出爾子不肖不能保其先人舊廬因貨於我尙敢逐我耶言訖返叱令速出鬼遂遁去

截豕一耳

羅紹漢陽人居近五通神廟鄰家嵗畜一豕祀神多壊羅之籓籬紹父怒擒豕截去一耳鄰人訴於神旣而生紹與其孫各無一耳又公安富民見二犬交以刀斷其勢後生二子俱閹

段糓狂吟

段糓者累舉進士後忽如狂市中謳吟云一間茅屋尙自修治信狂風吹連檐破碎斗栱斜敧看傾倒墻壁作散土一堆主人翁永不來歸後病死及葬發視但棺耳

類說卷二十四

欽定四庫全書卷

類說目錄

卷二十五

炙轂子

容成氏

神化

心小而志大

良醫活人

見舌觀景

鵲巢獺穴

君子禁微

周公治魯太公治齊

鳥窮

九野

防稽竹箭

嫦娥

十月而生

黃龍負舟

金縢豹韜

臯陶瘖

一彈一徽

有餘

人可以微言乎東家西家

汗漫期於九垓兩蛟挾船

猩猩幹鵠

乘船遇風

酒濁其神

懼揜其气

祭井竈等神

受秋駕

貴所有賤所短人性

三勢二權

愼無爲善

治無病之病

行合趣同

引重持輕

雞跖

以小明大以近論逺

皆不宜言

沐髮

遺腹子

燕賀

魚無耳蟬無口哭逵泣絲

鬼神

三危

掘藏有殃

禍福

九賢千歲一出扁鵲

英俊豪傑

由基神射

論將

玉泉子

稜等登科

王老

驢鳴狗吠

防鬼部算博士

一義手一韻成九釘盤

百合艸履

大帽子

席帽

金銀器皿

角弩

髻名

膩粉

水芝

燕雀名

雞五徳

嘯十五章

科第放此風漢

金華子

來蘇隊舞

泥看街樓

亞相辱臺

防頭崔家

杜牧攺名

阿武婆阿婆舞

寶

李郢詩

面部三無

狐進還丹

龍王誅水族

彭祖死

淮南子

自然之勢

所好爲禍

共工觸不周山兵彊則滅

病化爲虎

類說目錄

欽定四庫全書卷

類說卷二十五

宋曾慥編炙轂子

容成氏

容成氏之時道路鴈行列處托嬰兒於巢上置餘糧於晦首虎豹可尾虺蛇可蹍至堯時羿誅鑿齒獸殺九嬰斷修蛇羿射十日繳大風萬民皆喜置堯爲天子晚世桀爲璇室瑤臺象廊玉牀紂爲肉圃酒池湯放桀武王伐紂

神化

太上神化其次不得爲非其次賞賢而伐暴

心小而志大

心欲小而志欲大智欲圓而行欲方能欲多而事欲鮮

良醫活人

天雄烏喙藥之凶毒也良醫以活人侏儒瞽師人之困憊也人主以備樂舜不降席而天下治桀不下陛而天下亂

見舌觀景

老子學商容見舌而知守柔矣列子學壺子觀景柱而知持後矣

鵲巢獺穴

鵲巢知風之所起獺穴知水之髙下暉日知晏陽諧知

君子禁微

積羽沈舟羣輕折軸故君子禁於微

周公治魯太公治齊

太公問周公何以治魯曰尊尊親親太公曰魯從此弱矣周公問曰何以治齊太公曰舉賢而上功周公曰後世必有刼殺之君其後齊日大至於霸二十四世而田氏代之魯日益削至三十二世而亡

鳥窮

諺曰鳥窮則啄獸窮則角人窮則詐

九野

何謂九野中央曰鈞天東曰蒼天東南曰蠻天北曰天西北曰幽天西曰昊天西南曰朱天南曰炎天東南曰陽天

防稽竹箭

梁山犀象華山金石顧山珠玉幽都筋角

嫦娥

羿請不老之藥於西王母嫦娥竊以奔月

十月而生

精神受於天形體稟於地一月而膏二月而腴三月而胎四月而肌五月而筋六月而骨七月而成八月而動九月而躁十月而生

黃龍負舟

禹省方濟於江黃龍負舟舟中之人五色無主禹笑曰我受命於天生寄也死歸也何足以滑和視龍猶蝘蜓龍乃弭耳掉尾而退

金縢豹韜

通許由之論金縢豹韜廢矣延陵季子不受吳國而訟閒田者慚矣金縢豹韜周公太公隠謀圖王之書也

臯陶瘖

臯陶瘖而爲大理天下無寃刑師曠瞽而爲太宰晉無亂政

一彈一徽

榮啟期一彈而孔子三日樂感乎和鄒志一徽而威王終夕悲感於憂

有餘

求水火莫不與者所饒足也林中不賣薪湖上不鬻魚所有餘也

人可以微言乎

白公問孔子曰人可以微言乎若山投水中如何曰善沒者能取之矣曰以水投水如何曰淄澠之水合易牙嘗而知之矣

東家西家

趨舎禮俗猶室家之居東家謂之西家西家謂之東家𨿽臯陶之禮不能處

汗漫期於九垓

盧敖遊北海見一士深目而鬢淚注而鳶肩丰上而殺下見敖下其臂方居殻而食蛤蜊敖曰子可與敖爲友乎若士笑曰吾與汗漫期於九垓之外舉臂竦身入雲中

兩蛟挾船

荊有佽飛渡江至中流陽侯之波兩蛟挾船佽飛防劍曰武士可以仁義說也不可刼而奪也此江中之腐骨朽肉秉劍而赴江刺蛟斷其頭船中人盡活

猩猩幹鵠

猩猩知往而不知來幹鵠知來而不知往猩猩知人姓字此知往也醉以擒身此不知來者幹鵠鵲也人有來則鳴此知來也知歲多風巢於木枝人皆探其卵故曰不知往也

乘船遇風

楚人有乘船遇大風者波至自投於水非不貪生而畏死也惑於恐死而反忘生也人之欲亦猶此爾

酒濁其神

醉者俛而入城門以爲七尺之閨超江淮以爲尋常之瀆酒濁其神也

懼揜其气

怯者夜見立表以爲鬼見寢石以爲虎懼揜其气也

祭井竈等神

今世祭井竈門戶箕帚臼杵者非以其神爲能享之也懼頑其徳煩苦之無己也

受秋駕

尹儒學禦三年中夜夢受秋駕於師明日朝師師曰今日將教子秋駕儒曰臣有大幸今夕故夢受之

貴所有賤所短

王子慶忌死於劍羿死於桃棓子路醢於衛蘇秦死於齊人莫不貴其所有賤其所短

人性

凡人之性少則猖狂壯則暴彊老則好利

三勢二權

將有三勢二權將充勇而輕敵卒果敢而樂戰此爲气勢一人守隘千人弗過此謂地勢因其怠亂擠其掲掲此謂因勢善用間諜出於不意此謂知權陳卒正前傷敵者眾此謂事權

愼無爲善

人有嫁女子曰爾行矣愼無爲善曰將爲不善耶曰善且弗爲況不善乎

治無病之病

良醫者常治無病之病故無病聖人常治無患之患故無患

行合同

因媒而嫁不因媒而成因人而交不因人而親行合同千里相從不合行不同對門不通

引重持輕

寧百刺以鍼無一刺以刀寧一引重無久持輕寧一月饑無一旬餓

雞跖

天下無粹白狐而有粹白之裘掇之眾白也善學者若齊王食雞必食其跖

以小明大以近論逺

嘗一臠肉知一鑊之味懸一羽炭知燥濕之气以小明大也見一落葉知歲之將暮睹瓶中冰知天下之寒以近論逺也

皆不宜言

祭之日而言狗生取婦之日而言衰麻置酒之日而言上塜渡江河而言陽侯之波皆不宜也

沐髮

沐者墮猶爲之不止所去者少所利者多

遺腹子

不思其父無見於心也不夢見像無形於目也

燕賀

湯沐具而蟣虱相弔大廈成而燕雀相賀

魚無耳蟬無口

兔絲無根而生蛇無足而行魚無耳而聽蟬無口而鳴

哭逵泣絲

楊子見逵路而哭爲其可以南可以北墨子見練絲而泣爲其可以黃可以黑

鬼神

炎帝於火死而爲竈禹勞天下死而爲社后稷作稼穡而死爲稷羿除天下之害死爲宗布此鬼神之所以立

三危

天下有三危少徳多寵一也才下位髙二也身無大功而有厚祿三也

掘藏有殃

再實之木其根必傷掘藏之家必有殃

禍福

有陰徳者必有陽報有陰行者必有昭名宋人好善家無故黑牛生白犢父子無故而盲其後楚攻宋丁壯者死老幼皆上城城破皆屠之獨父子盲得無乘城圍解則父子俱視塞上有善術者馬無故而亡入胡其父曰何遽不爲福乎數月馬歸父曰何遽不爲禍乎其子好騎而折髀人弔之父曰何遽不爲福乎居一年胡人入塞丁壯引而戰死十九獨以跛故父子相保

九賢千歲一出

堯眉八采九竅通洞一言而萬民齊舜二瞳子是謂重明禹耳滲漏是謂大通文王四乳是謂大仁臯陶烏喙是謂至信啟生於石紐契生於卵史皇產而能書羿左臂修而善射此九賢千歲一出

扁鵲

所貴者非貴其隨病調藥貴其擪息脈血知疾之所從生也所貴聖人者非貴其隨罪鑑刑貴其知亂之所起

英俊豪傑

才過萬人謂之英千人謂之俊百人謂之豪十人謂之傑

由基神射

楚王獵見白猿射之猿善避箭莫能中乃命養由基射方執弓猿乃抱樹而號始知由基神射也

論將

將有三隊四義五行十守三隊者上知天道下習地形中察人情四義者便國不負兵爲主不顧身見難不畏死決疑不辟罪五行者柔不可捲剛不可折仁不可犯信不可惑勇不可淩十守者神淸謀逺操固知明不食於貨不滛於物不嚂於神不推於方不可喜不可怒國不可從外治軍不可従中禦也

玉泉子

稜等登科

故事放榜畢旅謝時宰榜首致詞有丁稜者語喫欲言稜等登科趨前連聲曰稜等登竟不成語而退

王老

王元寶富厚以錢文如其名因呼錢爲王老

驢鳴狗吠

庾信自南朝至北方惟愛溫子升所作寒山寺碑或問信北方何如曰惟寒山寺一片石堪共語余若驢鳴狗吠

防鬼簿算博士

王楊盧駱有文名人議其疵曰楊好用古人姓名謂之防鬼簿駱好用數對謂之算博士

一義手一韻成

溫庭筠文思敏妙李義山嘗得句云逺比趙公三十六年宰輔溫對曰近同郭令二十四考中書溫每作賦一義手一韻成令狐綯多托爲文惡其漏語疎之溫謗曰中書豈坐將軍處耶譏其不學也

九釘盤

唐禦防進饌用九盤裝累名九釘盤

百合艸履

大歷中進五朶艸履中間進百合艸履

大帽子

本野老之服後魏戴之唐初以紗縠爲之以隔風埃

席帽

本羌服以羊毛爲之秦漢鞔以故席女人亦戴之四緣垂网子飾以珠翠謂之席帽煬帝幸江都禦紫雲樓觀市欲見女人姿容詔令去网子

金銀器皿

夏商始用金銀器皿

角弩

夷牟置角弩馬上用之步敵則木弩漢軍有八斗弩以射楚營矢及十里

髻名

髻者繼也女子必有繼於人女媧氏以羊毛繩之向後系之以荊木竹爲之笄貫赫連氏造梳二十四齒取疎通之義堯舜以銅爲笄舜加女人首飾釵梳雜以象牙玳瑁爲之間以玉髻上加朱翠翹花傅之鉛粉其商髻名鳳髻又有云髻加之步步而揺故曰步揺始皇宮中梳望仙髻漢宮有迎春髻漢武時諸仙従王母下降皆梳飛仙髻盤龍髻貫以鳳首釵孔雀搔頭雲頭箆掃八字眉漢明帝宮人梳百合分稍髻同心髻掃靑黛蛾眉魏武宮人掃連頭眉晉恵帝宮人梳芙蓉髻通艸五色花子掃黑墨眉一畫連心細長曰仙蛾妝隋文華宮中梳九貞髻唐武徳中梳平蕃髻長樂髻開化中梳雙鬟望仙髻貞元作偏髻子

膩粉

秦穆公女弄玉善吹簫蕭史降於宮掖鏈飛靈丹第一轉與弄玉塗之名曰粉今之水銀膩粉也燕脂本閼氏夫人以紅花爲之中國人呼紅藍

水芝

蓮花一名水芝一名水華芡雞頭也一名鴈頭

燕雀名

鷰一名天女蟄鳥又曰鳥又曰乙昔娀得燕卵吞之生商子姓後以乙爲孔字雀一名嘉賔言集人家屋如賔客

雞五徳

雞一名獨夜一名司晨有五徳頭有冠象文足有距象武遇敵則鬭象勇得食相呼象義鳴不失時象信

嘯十五章

孫康著嘯旨一篇云嘯有十五章一曰權與二曰流云三曰深溪四曰髙蟬五曰空林鬼六曰巫峽猿七曰下鴻鵠八曰古木鳶九曰龍吟十曰地動十一曰蘇門十二曰劉公命鬼十三曰阮氏逸韻十四曰正章十五曰畢章

科第放此風漢

劉蕡楊嗣復門士也按唐登科記寶歷二年楊嗣復放三十五人裴休等時蕡第十五試齊魯防於夾谷賦晦日與同志昆明池泛舟詩及第策直言中官嫉怒仇士良謂嗣復曰柰何以國家科第放此風漢及第耶嗣復懼曰昔與蕡及第時猶未風耳

金華子

來蘇隊舞

杜邠公守揚州耽於遊宴宣宗除崔鉉爲代以詩送之曰一方獄市獲來蘇揚州押衙傅希聞禦詩卽教習來蘇隊舞以迎崔公杜頗防之致政歸洛每遇維揚人必問曰來蘇健否謂傅希也

泥看街樓

李景讓爲禦史大夫大臣貴戚有看街樓皆泥之畏其糾彈

亞相辱臺

禦史大夫謂之亞相舊說除亞相百日內有人大拜卽謂之辱臺

防頭崔家

崔雍兄弟八人皆登進士一科時號防頭崔家

杜牧攺名

杜牧夢人曰爾攺名畢未防而卒

阿武婆阿婆舞

鄭傪出妓以宴趙紳而舞者年已長伶人獻口號云相公經文復經武常侍好今兼好古昔日曾聞阿武婆如今卻見阿婆舞

寶

徐太尉彥若赴廣南渡小海於淺水中得一琉璃瓶中有一及寸旋轉不停而瓶口極細不知何自而入夜半覺船偏重視之則羣重疊登舟繞其瓶徐懼而棄之後問舶主云此名寶

李郢詩

江風徹曙不成睡二十五聲秋防長

面部三無

李寛常侍有門下士姓盧善相云李公面部所無者三無子無宅無塜公有數子皆先公卒有宅在鄕未嘗得歸死於他州乘其舟而歸舟覆沈其骨

孤進還丹

許棠晚年登第嘗曰自得一第筋骨輕健愈於少年則知一名乃孤進之還丹

龍王誅水族

艾子避於海夜聞哭聲曰昨日龍王有令應水族有尾者斬吾也故懼誅而哭又聞哭聲曰汝蝦蟆無尾何哭曰吾今幸無尾但恐便理防蝌蚪時事也

彭祖死

艾子見老姥衣衰麄之服哭甚哀艾子曰嫗夫誰也曰彭祖艾子曰彭祖壽八百而死固不爲短可以無恨嫗曰吾夫壽八百誠無恨然又有壽九百而不死者豈不恨耶

淮南子

自然之勢

兩木相摩而然金火相守而流圓者常轉者常浮自然之勢也

所好爲禍

善游者溺善騎者墮各以所好反爲自禍

共工觸不周山

共工之力觸不周之山使地東南傾與髙辛爭爲帝遂潛於淵越王翳空山越人燻而出之

兵彊則滅

兵彊則滅木彊則折革堅則裂齒堅則先舌而敝柔弱者生之幹堅彊者死之徒

病化爲虎

牛哀轉病七日化爲虎其兄入覘之虎摶殺之

類說卷二十五﹤子部﹐雜家類﹐雜纂之屬﹐類說﹥

欽定四庫全書

類說目錄

卷二十六

國史纂異

暗中摸索

玉樹

靈運

北斗化爲七僧

望省樓

國史補

王維竊人詩句擅塲

都盧緣撞歌

大虫老防

登華山頂

淮勑惡詩

宰相無徳

巫支奇

天堂地獄

麻姑送酒

蛇酒治風

熱風

筆塜

簡則易直則同

元和體

西幸免租稅

婦翁與女婿

裴旻遇眞虎

碧落碑

襪而登堦

祿山嘆馬嵬

李光弼領兵

出家大丈夫事隴西李禎

官豬爲惡

於公易露布

埋懷村

佛汗

畫雕

伐兩京道槐

羨西江

上不疑我

王言不存私家五福太乙

劉辟吞人

心疾

唐衢善哭

京兆尹三員

叱僧

毬塲生艸

枷有三脫

醫道將行

賣藥宋淸

白麥麵

烙黃浸黃

沙堤火城

堂案

堂老

僕射乘馬入省吏部爲省眼

蕭齋

蓮花漏

待漏院

婦人之貴

致仕制

量頸爲枷

爭爲碑志

崔昭行賄

白袍子紛紛

先頒試題

第果實名

宋五坦率

蛟龍吹笛

秋夜吹笛

彈五

相府蓮

銀鹿

下馬陵

詼諧等著名

刺客

蕃帳烹茶

舶鴿

妻報父寃

烘堂

讀書不如冩字烏絲欄紙

彈琴知音

沈泛聲

博經

窮兵獨舞

功徳山

鈒鏤王家

四軍紫

雷狀如彘

蚊母鳥

流桂泉

傷荷藕

後史補

桑落酒訛呼爲桑

判雜職

詩窖子

黃居難

杜荀鴨

五代史補

文面

楊風子

沒了期

十徳啟

牡丹詩

浮石成仙

得得和尙

莊宗撰詞

雀防耗

秋日晚望詩

徐寅獻賦

謝魚箋

用桔橰打淚不出

隨狀納命

骰子分兒女

月沈湘浦

銀葉防井

九州歌

防釘錢

竹枝畫牛背

一字師

武一谷

刼墓賊

旋風偃月

水艸大王

賊頭

謬作梁山

無寸道

繞殿雷

鵝生四掌鱉生兩裙

十二時中兩度潮

好膏藥

類說目錄

欽定四庫全書

類說卷二十六

宋曾慥編國史纂異

暗中摸索

許敬宗性輕見人多忘之乃曰卿自難記若遇劉沈曹謝暗中摸索亦可識

玉樹

云陽縣多漢離宮故事有樹似槐而葉細士人悉謂之玉樹揚雄甘泉賦云玉樹靑蔥而左思以爲假稱珍怪者非實也似之而已

靈運

謝靈運美臨刑施南海祗園寺爲維摩詰寺中寶惜中宗時安樂公主五日鬭百艸遣人取之仍剪棄其餘

北斗化爲七僧

李淳風奏北斗七星官化爲人明日至西市飲酒使人候之有七僧共飲二石太宗遣人召之七僧笑曰此必李淳風小兒言我也忽不見

望省樓

崔日知恨不居八座爲太常卿起樓與尙書省相對人謂崔公望省樓

國史補

王維竊人詩句

王維好佛故字摩詰性致髙逺得宋之問輞川別業山水絕勝今淸涼寺是也維有詩名然好竊人詩句如行到水窮處坐看雲起時英華集中詩也漠漠水田飛白鷺陰陰夏木囀黃鸝李嘉祐詩也

擅塲

唐人燕集必賦詩推一人擅塲�曖尙升平公主盛集李端擅塲送劉相巡江淮錢起擅塲

都盧緣撞歌

元載久擅權客有爲都盧緣撞歌述其危殆以諷之載覽之泣下

大虫老防

陸長源以舊徳爲宣武行軍司馬韓愈爲巡官同任使局或譏其年輩相懸愈曰大虫老防俱爲十二相屬何相懸之有

登華山頂

韓退之好奇與客登華山絕峯不可返發狂大慟華陰令百計取之得下

準勅惡詩

徳宗晚年詩頗工杜太保在淮南進崔叔淸詩百篇帝曰此惡詩何用進時謂準勅惡詩

宰相無徳

郗昂與韋陟友善因話國朝宰相陟曰誰最無徳昂曰韋安石也己而驚走出逢吉溫溫問何此蒼黃答曰適與韋尙書話宰相最無徳者欲言吉頊誤言韋安石旣而鞭馬又走抵房相之第琯執手問慰之復以房融爲對昂一日三犯人惟韋陟遂與之絕

巫支奇

楚州有漁者淮中釣得古鏁不絕刺史李湯大集人力引之鏁窮有獼猴躍出復沒後驗山海經雲水獸好爲害禹鏁之名巫支奇

天堂地獄

李丹曰釋迦生中國設教如周孔周孔生西方設教如釋迦天堂無則已有則君子登地獄無則已有則小人入

麻姑送酒

李泌以虛誕自任嘗對客曰令家人灑掃今夜洪崖先生來有人遺美酒防有客至乃曰麻姑送酒來與君同傾未畢門者云某侍郎取榼子泌命倒還略無怍色

蛇酒治風

李丹之弟患風或云蛇酒治風乃求黑蛇生置甕中醖以麯蘗數日蛇聲不絕及熟香气酷烈引滿而飲斯須化爲水惟毛髮存焉

熱風

鄭云逵與王彥伯鄰居嘗有客求醫誤謁云逵逵診曰熱風頗甚客又請藥方曰不如東家王供奉客驚走自是有乖宜者卽云熱風

筆塜

長沙僧懷素好艸書自言得艸書三昧棄筆堆積埋山下號筆塜

簡則易直則同

羅浮王生人問爲政難易生曰簡則易又問儒釋同道否曰直則同

元和體

元和後文筆學奇於韓愈學澁於樊宗師歌行則學流蕩於張籍詩則學矯激於孟郊學淺切於白居易學淫靡於元稹俱名元和體大抵天寶之風尙實大歷之風尙浮貞元之風尙蕩元和之風尙怪也

西幸免租稅

明皇欲西幸裴耀卿張九齡諫曰百姓塲圃未畢李林甫曰二京陛下東西宮也焉用擇時如妨刈獲獨可蠲免沿路租稅上大悅卽日西幸長安旬日張裴俱罷而牛仙客進焉

婦翁與女婿

張垍張均俱在翰林垍以尙主獨賜珍玩均曰此婦翁與女婿非天子賜學士也

裴旻遇眞虎

旻守北平地多虎旻善射一日斃三十餘虎老父曰此彪也似虎而非旻曰眞虎安在父曰北去有之旻躍馬而往叢薄有虎躍出小而鷙猛一吼山石震動旻人馬辟易弓矢墜防不免自是不復射

碧落碑

絳州有碑篆字與古文不同上有碧落二字人謂之碧落碑

襪而登階

韋陟有疾房尙書使子弟問之臥內悉籍茵毯襪而登階侍婢皆笑

祿山嘆馬嵬

安祿山聞楊妃馬嵬之死數日嘆惋林甫養育之國忠激怒之然其他腸有所自也

李光弼領兵

郭汾陽自河陽入李太尉代領其兵舊營壘也舊士卒也舊旗幟也光弼一號令而精采皆變

出家大丈夫事

崔趙公問徑山曰弟子出家否答曰出家大丈夫事非將相所爲

隴西李禎

嘗以爵位不如族望官至刺史與人書惟稱隴西李禎

官豬爲患

盧杞除虢州刺史奏言虢有官豬數千頗爲人患上曰移於沙苑何如對曰同州豈非陛下百姓爲患一也無用之物與人食之爲便徳宗曰卿理虢州憂他處百姓宰相材也由是有意用杞

於公易露布

徳宗覽收京城露布至臣肅淸宮禁祗謁陵園鐘簴不移廟貌如故感涕失聲露布於公易之詞也公易後爲陸贄所忌誣以家行不至賜孝經一卷坎而終朝野惜之

埋懷村

馬燧討李懷光引兵下營問其地名埋懷村喜曰擒賊必矣果然

佛汗

汴州相國寺言佛有汗劉元佐自持金帛以施復起齋場士庶競集輸施惟恐不及所得數萬以贍軍

畫雕

裴延齡恃恩輕躁顧少連畫一雕羣鳥噪之以獻上上知眾怒竟不大用

伐兩京道槐

貞元中度支欲取兩京道槐樹爲薪渭南尉張造答曰召伯所憩尙勿剪除先皇舊遊豈宜斫伐乃止

羨西江

陸羽少事竟陵禪師師去世作寄情云不羨白玉盞不羨黃金罍亦不羨朝入省亦不羨暮入臺千羨萬羨西江水曾向竟陵城下來

上不疑我

徳宗自復宮闕常恐生事姑息藩鎭惟渾令公奏事不遂喜曰上不疑我

王言不存私家

髙貞公爲中書舎人家無制艸曰王言不可存於私家

五福太乙

元和中陰陽家言五福太乙在蜀故劉辟造五福樓符載爲記曰耳聞天語目視鳥背

劉辟吞人

劉辟初患心疾人自外至輒欲吞之同府崔佐時肥碩辟據地而吞

心疾

韋緩李蟠俱以心疾廢韋常疑遇毒鏁井而飲李益少而疑病亦心疾也心靈府也爲外物所中終身不痊多思慮多疑惑病之本也

唐衢善哭

唐衢老而無成善哭音調哀切聞者泣下太原享軍酒酣乃哭滿坐不樂主人爲之罷宴

京兆尹三員

憲宗久親政事忽問京兆尹有防員李吉甫對京兆尹三員一員大尹二員少尹人以爲善對

叱僧

韋貫之爲右丞內僧廣宣造門曰閣下不久拜相貫之叱曰安得不軌之言命筆艸奏僧惶恐而去

毬塲生艸

憲宗問趙宗儒曰人言卿在荊州毬塲生艸何也對曰艸生不妨毬子上笑

枷有三脫

王恱爲盩厔鎭將軍士犯禁枷之百日乃脫未及百日而脫者有三我死則脫爾死則脫天子之命則脫由是秋毫不犯

醫道將行

王彥伯醫道將行煮藥於庭老幼塞門彥伯指曰熱者飲此寒者飲此气者飲此翼日各持金帛來酬取之無不效者

賣藥宋淸

宋淸賣藥長安市朝官出入移貶輒買藥遺送貧士請藥常多折劵人有急難傾財救之嵗計所入亦百倍故長安言人有義聲賣藥宋淸

白麥麵

竇氏盛時有奴厚斂羣之資供白麥麵醫云白麥性平由是恣食未嘗疾後有告奴所輸乃常麥羣一時暴熱皆作

烙黃浸黃

故老云五十年多患熱黃坊曲舊有大其門以烙黃爲業者灞滻水中嘗有晝坐至暮謂之浸黃近代悉無而患腰腳疑茶所爲也

沙堤火城

凡拜相禮絕班行自子城東至府第載沙塡路名曰沙堤或百僚問疾有司設幕次排班元日冬至立秋百官皆備珂傘列燭至五六百炬謂之火城宰相將至火城皆撲滅以避之

堂案

宰相判事有堂案處分百司曰堂帖以次押名曰花押黃勅旣下有小異同曰帖黃

堂老

宰相相呼曰堂老兩省相呼爲閣老丞郎相呼曰曹長郎中員外禦史遺補相呼爲院長惟侍禦史相呼爲端公

僕射乘馬入省

南省故事左右僕射上宰相送禦史捧案員外郎捧筆殿中侍禦史押門自丞郎禦史中丞皆受拜朝論以爲比肩事主儀注太重元和以後悉去舊禮惟乘馬入省門如故

吏部爲省眼

禮部爲南省舎人考功度支爲振行比部得廊下食以飯者號比盤二十四曹呼左右司爲都公省中語曰後行祠部不博中行都門中行刑戶不博前行駕庫

蕭齋

梁武帝造寺令蕭子雲飛白大書蕭字至今一字存焉李約竭產自江淮買歸東洛建一室以翫之號爲蕭齋

蓮花漏

越僧靈徹取銅葉制器爲蓮花漏置盆水之上底孔漏水半之則沈毎晝夜十二沈爲行道之正節

待漏院

舊百官早朝立馬望仙門外宰相於光宅車坊以避風元和初置待漏院

婦人之貴

苗夫人其父太師其舅張河東其夫延賞其子宏靖其婿韋臯近代婦人之貴無如此者

致仕制

髙貞公致仕制云以年致仕則有前聞近代寡廉罕由斯道時杜司徒年過七十無意請老裴晉公知舎人以此而譏之

量頸爲枷

李銛錡之弟爲宋州刺史聞錡反狀慟哭悉驅妻子奴婢無長幼量頸爲枷自拘於觀察使朝廷憫之薄貶而已

爭爲碑志

長安中爭爲碑若市賈大官薨逝其門如市至有喧競不由防家裴均之子乞銘於韋相縑帛萬疋貫之曰寧死不茍爲之

崔昭行賄

裴吉云少時姑夫爲朝官有雅望朝退嘆曰崔昭何人眾口稱美此必行賄也如此安得不亂言未訖門者報壽州崔郎中侯謁姑夫怒喝門者將鞭之良久彊出須防命茶甚急又命酒果又令秣馬飼僕吉曰何前倨而後恭也及入門有得色乃昭贈官絹千疋

白袍子紛紛

有客譏宋濟曰近日白袍子何太紛紛濟曰由緋袍子紫袍子紛紛化使然也

先頒試題

建中初裴冀曰若使禮部先時頒天下曰某年試某題取某史至期果然亦勤學之一術也

第果實名

李直方常第果實名以綠李爲首楞梨爲副櫻桃爲三柑子爲四蒲桃爲五或薦荔枝曰寄舉之首

宋五坦率

宋濟老於文塲試賦失韻乃撫膺曰宋五又坦率矣後禮部上甲乙名徳宗曰宋五坦率否【盧氏雜說少異】

蛟龍吹笛

李舟得林舎煙竹截以爲笛如鐵石以遺李牟牟吹笛天下第一月夜泛舟吹之俄有客呼船請載旣至請吹之其聲淸壯山石可裂及入破呼吸盤擗應聲粉碎客或不見疑蛟龍也

秋夜吹笛

李牟秋夜吹笛於州初發調羣動皆息及數奏微風颯至俄頃舟中賈人有怨嘆悲泣之聲

彈五弦

趙璧彈五弦曰吾始則心驅之中則神遇之終則天隨之浩然眼如耳耳如鼻不知五弦之爲璧而璧之爲五弦也

相府蓮

於頔以樂曲有相夫憐其名不雅客曰南朝相府曾有瑞蓮故號相府蓮後語訛耳

銀鹿

顏峴家僮名銀鹿後事魯公終身

下馬陵

董仲舒墓門人至皆下馬謂之下馬陵語訛爲蝦防陵也

詼諧等著名

詼諧賀知章輕薄祖詠顐語賀蘭廣詠字蕭昕寓言李紓隠語張著機警李舟歇後姚峴語訛映帶李直方目人曹著

刺客

天下未有兵甲多刺客李勉爲封尉獄囚有意气者勉縱而逸之後客遊河北偶見故囚迎歸厚待之告其妻曰此活我者何以報徳妻曰千縑可乎曰未二千匹可乎曰未也妻曰不如殺之其僮哀勉密告之乃逸去夜半至津店老父曰此多猛獸何敢夜行勉言其故梁上有人瞥下曰防誤殺長者乃去未明故囚夫妻二首以示勉

蕃帳烹茶

黨魯使西蕃烹茶帳中魯曰滌煩消渇所謂茶也蕃人曰我亦有之乃出數品此壽春者此顧渚者此蘄春者

舶鴿

舶船發海路必養鴿舶沒𨿽數千里亦能歸其家

妾報父寃

貞元中長安有買妾者數年忽不知所之一夜提人首至告其夫曰我有父寃故於此今報矣請歸涕泣而訣出門如風俄頃復至斷所生二子喉而去

烘堂

凡上堂絕言笑有不可忍雜端大笑則合坐皆笑謂之烘堂也

讀書不如冩字

張參手冩九經毎言讀書不如冩字

烏絲欄紙

宋亳間有紙織成界道者謂之烏絲欄紙

彈琴知音

於頔令客彈琴其嫂知音曰三分中一分箏聲二分琵琶全無琴韻

沈泛聲

董廷蘭善爲沈聲泛聲皆琴聲也

博經

貞元中宋淸進博經一卷彊力爭勝謂之撩零假借錢帛謂之囊家什一而取謂之乞頭

窮兵獨舞

於頔聞韋臯進奉聖樂亦撰順聖樂以進曲半行綴皆伏而一人舞於中幕客韋綬曰何用窮兵獨舞以諷頔頔爲襄帥暴虐人呼襄樣節度

功徳山

韓晉公謁徑山出妻拜之乞一號徑山曰功徳山

鈒鏤王家

四姓滎陽鄭崗頭盧澤底李士門崔皆爲鼎甲太原王亦四姓之匹呼爲鈒鏤王家諭銀質而金飾也

四軍紫

貞元中有四行軍自爲賜紫登郎署呼爲四軍紫

雷狀如彘

雷州春夏多雷秋冬伏地中其狀如彘人取食之亦有雷斧雷墨可以入藥

蚊母鳥

江南有蚊母鳥夏月夜鳴吐蚊於叢葦中又有蚊樹類枇杷熟則蚊出

流桂泉

南中有泉多桂泉後乃立屋爲漢祖廟又有子胥廟其像分爲五並有靈應

傷荷藕

蘇州進藕最上者爲傷荷欲長其根故傷其葉也後史補

桑落酒

河中有桑落坊有井每至桑落時取其寒暄得所以井水釀酒甚佳樂天詩云桑落气薰珠翠暖柘枝聲引筦髙號桑落酒舊京人呼爲索郎蓋語訛耳

判雜職

李自誠爲長葛宰一雜職犯過乃戲判曰豈有終日執之而不知其味者乎

詩窖子

王仁裕著詩萬首謂之詩窖子亦曰千篇集

黃居難

有舉子好爲詩章每通名刺云鄕貢進士黃居難字樂地欲比白居易字樂天也又有張碧者業歌詩云與李白爲對

杜荀鴨

梁園有富家子杜四郎好接文士愛爲詩篇時號杜荀鴨以比荀鶴每有詩卽題壁親賓或污漫之卽云三十年來塵撲面如今始得一泥

五代史補

文面

健兒文面自梁太祖始

楊風子

楊渉送傳國寶於太祖其子凝式諫不聽恐事泄卽佯狂號風子

沒了期

錢鏐封吳越國王工役大興士卒嗟怨或夜書府門曰沒了期沒了期修城才了又池鏐出見之命吏書曰沒了期沒了期春衣才罷又冬衣嗟怨頓息

十徳啟

鐘起於商販尢重學士萬浩因擇其行事赫赫者十條形於啟事以投之謂之十徳啟毎一字酬一千凡五千緡

牡丹詩

曹唐羅隠皆有詩名隠題牡丹云若教解語應傾國任是無情也動人唐曰此乃詠子女障子耳隠曰猶勝足下作鬼詩乃誦唐漢武帝宴西王母詩曰樹底有天春寂寂人間無路月茫茫豈非鬼詩唐無以對

浮石成仙

爾朱先生功行甚至遇異人與藥一丸若見浮石而後服之則仙道成矣先生如教每遇一石必投諸水後峽上渡江有叟舟相待問其姓曰石氏問地所屬曰涪州先生豁然而悟遂服藥卽時輕舉

得得和尙

僧貫休入蜀上建詩曰一瓶一鉢垂垂老千水千山得得來建大悅賜號禪月因名爲得得和尙

莊宗撰詞

莊宗雅好音律凡用軍前後隊伍皆自撰詞使掲聲而鳴唱至入於陣不問勝負馬頭才轉眾樂齊舉故人忘其死亦用兵之一奇也

雀防耗

明宗幸倉場每石加二斗耗以備雀防侵蠧謂之雀防耗倉塲加耗自此始

秋日晚望詩

何仲舉能詩李臯對仲舉吟其秋日晚望詩雲樹迎髙鳥歸深野雲傍斜陽過防山乃以足扣地曰仲舉詩家之髙逸者其餘奴兵乃閏气耳

徐寅獻賦

徐寅獻太祖東遊大梁賦時太祖與太原武皇爲讐敵而武皇眇一目又出沙陀部落欲媚梁祖其詞云一眼沙陀望英威而膽落莊宗滅梁寅在閩中王審知戒閣者不得引接寅坐是止於祕書省正字

謝魚牋

黃滔爲王審知推官審知遺之魚徐寅代爲謝牋曰銜諸斷索才羊續懸來列在雕盤便到馮驩食處時大稱之

用桔橰打淚不出

敬新磨河東伶人莊宗出自沙陀部旣得天下左右侍衞多用蕃部子弟髙鼻深目者甚眾新磨毎譏之眾皆切齒訴於莊宗泣下莊宗以責新磨新磨曰此輩淚用桔橰打亦不出莊宗大笑

隨狀納命

李濤嘗怒張彥澤上疏請誅彥澤後契丹南侵至中渡橋彥澤首降先入京師乃挾宿憾殺開封尹桑維翰濤聞之自寫狀求見彥澤云上疏請殺太尉人李濤謹隨狀納命彥澤欣然卒善待之

骰子分兒女

戴偃能詩自稱黃子馬氏有國至文昭尢好奢侈偃著漁父百篇以諷由是不遇凍餓日侵謂妻曰與汝結髮生一男一女今恐擠於溝壑宜分兒女遁去於是舉骰子與妻約曰采多者得兒偃擲采少乃攜女慟別

月沈湘浦

石文徳工詩馬文昭以其貌寢未嘗接待南宅王子延之門下無何彭夫人薨文昭傷悼文徳獻挽詞有雲月沈湘浦冷花謝漢宮秋文昭驚曰文徳有如此作用吾反不如南宅小兒知鑑耶乃接見之

銀葉防井

髙郁爲武穆王謀臣貪而僭常患所居三井不甚淸徹乃用銀葉防井四面內外皆徧拓裹其奉過差皆此之類也

九州歌

歐陽彬謁湖南馬氏不得通有妓瑞卿慕其才延之於家時湖南舊管七州後加武陵嶽陽爲九州瑞卿歌之武穆竟不問彬遂入蜀

防釘錢

趙在禮在宋州所爲不法百姓苦之一日制下移鎭永興百姓相賀曰眼中防卻釘也可不快哉在禮聞之上表乞還鎭朝廷許之在禮每口率錢一千號爲防釘錢遂獲有百萬

竹枝畫牛背

僧齊巳長沙人七歲頴悟爲大潙山寺司牧往往抒思以竹枝畫牛背爲篇什眾僧奇之遂令出家

一字師

鄭谷在袁州府齊巳詩詣之有早梅詩云前村深雪裏昨夜數枝谷曰數枝非早也未若一枝齊已不覺投拜自是士林以谷爲一字師

武一谷

武行徳以采樵爲業而甚有力自謂一谷之薪可以盡負鄕裏號武一谷

刼墓賊

廖凝覽裴說經杜工部墓詩曰擬鑿孤墳破重教大雅生笑曰裴說刼墓賊耳

旋風偃月

李臯與弟節俱在湖南幕下爲馬氏作謝戰馬李臯曰馬有旋風之隊安得一對節曰軍有偃月之營臯乃云驟尋偃月之營擺作旋風之陣

水艸大王

李儼爲鳳翔節度因生辰秦鳯持禮使陋而多髯魏博使少年如美婦人魏博使戲曰今日與水艸大王接席秦曰夫人無多言四座皆笑

賊頭

王仁裕幹祐初放榜二百一十四人作詩曰二百一十四門生春風才長羽毛成擲金換作天邊貴鑿壁偸將榜上名陶尙書見詩曰不意王仁裕今日爲賊頭也

謬作梁山

李濤弟澣娶得婦婦拜濤濤曰愧無子建謬作梁山聞者絕倒

無寸道

馮道在中書舉人李導投贄見之道責導不避名導曰相公是無寸底道道了無所怒

繞殿雷

馮道之子能彈琵琶以皮爲世宗令彈深善之因號琵琶爲繞殿雷

鵝生四腳鱉生兩裙

僧謙光有才辧而飲酒食肉嘗云老僧無他願但願鵝生四腳鱉生兩裙足矣

十二時中兩度潮

閩僧契盈陪吳越王登淥波亭王喜曰三千里外一條水契盈曰十二時中兩度潮人以爲切對時兩浙貢賦自海路至靑州出故云三千里

好膏藥

王建方許下不逞嘗坐事遭徒但無杖痕耳及據蜀乃袒背示事馮涓欲自辯涓撫其背曰大奇大奇何處得此好膏藥

類說卷二十六﹤子部﹐雜家類﹐雜纂之屬﹐類說﹥

欽定四庫全書

類說目錄

卷二十七

逸史

判狀赦死

尉遲敬徳錢

五般餛飩

兩盤餻糜

五十年天子

巨蛇食藤花

二靑衣捧香鑪

紫素元君

明皇防月宮

射羅公逺

回向院

盧杞欲人間宰相金天王畱李主簿妻

李相笏

金天王引駕

病鶴求人血

北斗防貞將軍

擲領巾爲絳橋

箜篌朱字

許澶入瑤臺

唐宋遺史

金蓮燭

七嵗能詩

南楚材妻詩

手印屏風

賦詩得妓

送別兄弟詩

玉簫之約

侯門深似海

渠伊錢

僧敲月下門

衣錦將軍

麻衣和尙

釡中龍

龍興寺

鳳翔太平宮

抱琴逾垣

南唐野史

歸隠詩

詠白詩

孤鴈詩

二子夭壽

一字師

聮句

徐仲雅詩

白賦赤賦

吳猱

胡蝶詩

洞庭湖

中秋無月詩

螃蟹賦

韓熈載書

紙窓詩

外史檮杌

公子行

神箭

小民得利便喜

大樞小樞

無遮防

囹圄寃气

水調銀漢曲

古鏡

王一來去

雞刀斬狗

不幸生三子

紅梔花

睡相

鄭奕歌

學沈謝嘲風詠月一部肉鼔吹

夢立北斗下

記前生事

玉壘集

醉髠

蟠桃核杯

窮儉乞兒

冷語冰人

僧剃髮

史遺

失牛

崔英

梵志

鄒駱駝

奉誠園

善哭

孤兒歌

以妾爲妻

乳母犯法

類說目錄

欽定四庫全書

類說卷二十七

宋曾慥編逸史

判狀赦死

桑道茂初爲供奉李晟爲神策小將道茂曰足下卽貴某後數年性命當在公手能赦之否晟笑曰供奉見侮耳道茂懷中取一紙文書具官銜姓名云所犯罪乃是逼廹伏乞恩慈則命全矣晟笑曰遣某道何如道茂云乞準狀特放晟爲書之後朱泚反道茂復舊職晟救京城收逆徒數百人置旗下就戮道茂大呼曰某有狀取視之乃昔年所書也晟驚悟釋放以爲上客

尉遲敬徳錢

隋末太原一書生苦貧所居與沒官庫相鄰潛作地道入庫有錢數萬緡俄見金甲人持戈曰汝要錢但取尉遲敬徳帖來此是伊錢書生訪求至鐵冶處有尉遲敬徳者袒露蓬首煆煉之次書生拜曰某貧困足下富貴乞錢五百貫尉遲怒曰某打鐵漢安得富貴生日但賜一帖他日公自知之尉遲不得已書曰付某錢五百貫生拜謝而去復至庫中金甲人笑曰是也令繋於梁上髙處遣生錢後敬徳佐神堯立殊功勅賜鄕裏一庫物遂得此錢據元簿欠五百貫罪主者忽於梁上得帖子乃打鐵時所書也

五般餛飩

李宗回與客入闗云吾能知人飲饌因正旦日將謁華陰縣令客曰明日與公各飲椒薤酒一杯食五般餛飩不得喫飯明日見令曰二公衝寒且速暖兩杯酒來仍著薤椒良久女奴與令耳語令曰總煮來謂二客曰某小女嘗言不令我幹家事某作惱遣渠校嵗節飲食適云五般餛飩煮何者某令總煮來二客飡盡忽報勅使到縣令驚忙揖客去竟不得飯

兩盤餻糜

明皇時有術士判人食物一一先定李棲筠曰明日某食何物曰大夫合食兩盤糕糜二十椀橘皮湯平明有勅詔對上以金盤盛新糯米糕糜賜之棲筠對禦不敢不盡帝大喜曰卿飡甚美更賜一盤又盡旣歸病霍亂諸物皆絕口飲橘皮湯滿二十椀方愈

五十年天子

明皇潛龍時見僧萬廻曰五十年天子願自愛五十年天子以後果有祿山之禍

巨蛇食藤花

明皇微時至洛陽幸崔日知宅崔設饌未熟明皇因寢庭前一架藤花初開日知見巨蛇食藤花逡巡不見明皇覺曰饑甚夢中食藤花甚飽日知方知他日唘聖之驗也

二靑衣捧香鑪

安祿山謂術士曰我對天子亦不恐懼惟見李相公則懷術士曰公有陰兵數百人銅頭鐵額常在左右何畏李公乎祿山因宴宰相令術士窺之驚曰吾初見報相公來有雙鬟二靑衣捧香鑪先入僕射侍衛銅頭鐵額數百穿屋逾垣而走某不知其故當是仙官謫在人間耳

紫素元君

有任生者隠居嵩山一夕美女至畱詩曰我名籍上淸謫居防五嶽以君無俗累來勸神仙學生堅拒不納後三日至曰僕非精魅名列上仙防數與君合爲配偶又贈詩曰葛洪亦有婦王母亦有夫神仙盡靈匹君子竟何如生竟不對女又曰阮郎迷不悟何以伸情愫明月海上春防舟卻歸去後數月生病卒爲吏所追道遇旌幢擁翠輦中一女子笑曰是嵩山讀書薄命漢耶取吏所持文字視曰今旣相遇不能無情索筆判云更與三年生再拜吏謂曰此乃紫素元君仙官之最貴者吏送回乃活後三年卒

明皇防月宮

羅公逺中秋侍明皇宮中翫月曰陛下要至月宮否以拄杖向空擲之化爲銀橋與帝升橋寒气侵人遂至大城曰此月宮也見女仙數百素練霓裳舞於廣庭上問曲名曰霓裳羽衣也上記其音調歸作霓裳羽衣曲

射羅公逺

明皇欲傳隠形之術公逺祕之恐其防幸放恣上怒選善射者伏於壁召公逺與語眾矢俱發乃死上令瘞於宮中月餘中使自蜀回云臣今至洛谷見公逺令臣附起居專於成都望車駕上驚令開棺惟見一艸鞋有箭孔數十後上幸蜀有稱維公延來謁召之不見維公延卽羅公逺上悔久之

廻向院

明皇夢人持手巾五百條袈裟五百領於終南山廻向院布施乃下詔訪尋有狂僧自言知其處實不知也遂將夢中所施入終南山中雲間有朱柱白壁玲瓏如畫見一院有額乃廻向院也狂僧入院聞鐘磬禮佛之音見一老僧乃曰皇帝差來施手巾袈裟其中有一胡僧狀貌可畏老僧曰胡僧權代汝主中國大亂人死無數此名磨滅王其空房是汝主房也汝主昔在院時愛吹尺八謫在人間今已限滿當歸可持尺八付之狂僧出門雲霧四合見上具述本末上持尺八吹之知是先所習者後十年有安祿山之禍

盧杞欲人間宰相

防昌元年盧杞爲客遭風漂至大山見一道士曰此蓬萊山頃之風雲忽起騰上碧霄有麻婆手擕一葫蘆杞因問曰此去洛陽多少曰八萬里良久葫蘆上見樓閣以水精爲墻女子居殿中從女數百麻婆立於諸衛之下女命杞坐具酒饌曰郎君今於三事取一上者畱此宮壽與天畢次爲地仙時得至此下爲人間宰相杞曰處此爲上願女子喜曰此水精宮也某爲太陰夫人仙格已髙郎君便是白日上升必爲牋奏上帝少頃朱衣使者宣帝命曰盧杞欲水精宮住否欲人間宰相否杞大呼曰人間宰相朱衣奏出太陰夫人失色令麻婆速回推入葫蘆卻至舊居塵榻儼然葫蘆與麻婆俱不復見

金天王畱李主簿妻

李主簿者新婚過金天王廟擕其妻謁之妻僕地气絕適遇葉仙師過往告之仙師以墨書符噀之聲如旋風良久無耗又作符其聲如雷亦無耗師怒取朱爲符叱吒噴水聲如霹少頃李妻乃蘇云初拜金天王時像云好夫人畱取左右擁歸院三日防客聞敲門聲王曰趕卻逡巡門外閙甚有附耳告王曰且發遣俄有赤龍飛入正拍王喉王連聲曰放去乃第三符也是知神靈廟女子不可入

李相笏

李防軍善相笏人呼李相笏相陸尊笏曰評事郎君見劉遵曰某且無兒某月有妊遵先有一歌妓在外處果生一子

金天王引駕

明皇親享西嶽禮畢東行出廟門巫者奏曰金天王帶甲持戈步行引駕詔擇駿馬壯士爲禦巫贊曰金天王拜謝行數里馬汗不可進凡十易馬至闕而止巫云金天王辭廻

病鶴求人血

李相公防嵩山聞呻吟之聲在荒艸間視之乃一病鶴云我爲仙有厄爲樵者見傷腳損須得人血數合能愈君有仙骨故能推托世間人少公且非人乃拔一眼睫曰持此照之卽知矣李公中路自視之乃馬頭也至洛陽所遇悉非全人或犬彘驢馬之類有一老翁照之是人公具以告翁揎臂出血公復往鶴所濡傷處鶴謝曰公卽爲宰相後當上升相見匪遙鶴衝天而去李公後果爲相

北斗防貞將軍

裴令公少時術士云命屬北斗防貞將軍宜祭以淸酒當爲助裴自此不懈及爲相事繁乃遺忘後有巫女云防貞將軍遣某語太無情都不相知也將軍怒甚相公何不謝之公乃沐浴祭奠見一人金甲持朱戈長三丈餘向北而立公驚悚自此復尊奉也

擲領巾爲絳橋

有崔生者防靑城山下洞見金城絳闕仙翁羽衣霞帔畱生酒食以女妻之取靑囊內藥兩丸令服之每朔望乘鶴上朝蕊宮嵗餘生請歸得隠形符乃潛防宮禁上令羅公逺作法照之殿後果得崔生上令笞死公逺曰此人已居上界殺之非國家之福上遣兵仗送至靑城洞口果見金城綘闕生妻擲一領巾化爲五色絳橋令生渡橋隨步旋滅須臾雲霧四合但聞鸞鶴笙歌之聲

箜篌朱字

有李生者其舅姓盧有道術邀詣其居曰求得一妓善箜篌令侍飲箜篌上有朱字曰雲中辧江樹天際識歸舟後取陸長源女乃所見於盧家者果善箜篌朱字宛然李生具說舊事女曰往嘗夢爲仙官所追如生所言

許澶入瑤臺

許澶者暴卒三日復生或問其所之乃誦詩曰曉入瑤臺露气淸坐中惟有許飛瓊塵心未盡俗緣在十里下山空月明

唐宋遺史

金蓮燭

宣宗將命令狐綯爲相前數日夜召入禁中以禦前金蓮燭送歸院吏望之以爲駕幸時以爲榮

七嵗能詩

吳人範防處士有子七嵗能詩贈隠居者云掃葉隨風便澆花趂日陰處士方幹曰此必垂名又作夏日詩雲閒雲生不病葉落非秋幹曰惜乎不壽未防果卒

南楚材妻詩

進士南楚材始娶薛氏後防頴川欲婚貴族遣僕琴書示無歸意薛氏善畫而能詩知楚材欲見絕乃自圖其形題詩寄曰欲下丹靑筆先拈寶鏡看已驚顏索寞漸覺鬂凋殘淚眼描𨿽易愁腸寫出難恐君渾忘卻時展畫圖觀楚材得詩大慚

手印屏風

明皇所幸美人王氏數夢人召飲宻防具言於上上曰必術士所爲汝若再往以物志之其夕夢中又往因就硯中濡手印屏風上旣寤以告帝潛索於外果於東明觀中得其手紋而道士已遁矣

賦詩得妓

韋應物爲蘇守嘗赴杜鴻漸宴醉歸宿傳捨旣醒見二妓在側曰郎中席上與司空詩矣因遣某等來詩曰髙髻雲鬟宮樣裝春風一曲杜韋娘司空見慣渾閒事斷盡蘇州刺史腸

送別兄弟詩

如意中有女子七嵗能詩則天召見令賦送別兄弟詩云別路云初起離亭葉正飛所嗟人異鴈不作一行歸

玉簫之約

韋臯未仕時寓姜使君門館待之甚厚贈小靑衣曰玉簫美而艷凡數年臯歸覲與玉簫約七年復來以玉指環贈之臯愆期不至玉簫嘆曰韋家郎不來矣絕食而卒後臯鎭蜀因誕日東川盧尙書獻歌妓爲壽名玉簫遽呼視之宛然舊人中指有玉環隠起焉

侯門深似海

崔郊之姑有婢甚美郊嘗私之未防婢出再入於頔家郊因寒食出防於車中見之立馬徘徊相顧爲詩宻贈云公子王孫逐後塵緑珠垂淚裛羅巾侯門一入深如海從此蕭郎是路人頔見詩以婢贈郊

渠伊錢

張崇帥盧州多不法士民苦之一日入覲邦人幸其攺任相謂渠伊必不復來矣崇歸聞其語乃計口率渠伊錢明年再入覲盛傳再罷府人不敢顯言以崇多須皆捋其爲慶崇歸又率捋錢

僧敲月下門

賈島苦吟赴舉至京師得句云鳥宿池邊樹僧敲月下門又欲攺敲爲推騎驢吟哦引手作推敲之勢不覺衝京尹韓退之節左右擁之至具述其事退之笑曰作敲字佳乃命乘驢並轡哦詩久之而去

衣錦將軍

錢鏐安仁裏中有大木鏐幼時戲其下後爲吳越國王宴父老山林皆覆錦名其木曰衣錦將軍

麻衣和尙

周太祖時有麻衣和尙望气李守貞叛河中周祖親徵麻衣語趙韓王曰李侍中安得久居城下有三天子气未防城陷時周世宗與太祖太宗同行

釡中龍

南唐時有蒼頭持龍水圖求售或得之將練以爲服忽釡中云蒸起見二龍騰躍穿壁而去

龍興寺

汴都舊有龍興寺周世宗廢爲倉國初寺僧屢訴求復爲寺太宗怒其煩瀆遣使持劍誅之且曰懼卽斬不懼再奏僧臨刑不懼太宗甚喜卽日復爲寺

鳳翔太平宮

開寶中神降於鳳翔府張氏家其聲如嬰兒有禱必應自言上天尊詔卽所居置太平宮嚴奉之以張氏爲羽士掌其宮先是張氏居裏中無行人或以爲言神曰自陜以西三世爲男子者惟張氏一人鄕曲縱逸不足爲累

抱琴逾垣

眞宗祀汾陰登山望林麓中有亭檻乃隠士魏野艸堂遣使召之野方鼓琴教鶴舞聞使者抱琴逾垣遁去上嘆美

南唐野史

歸隠詩

王易簡拜左拾遺辭官歸隠詩曰汩沒朝班愧不才誰能低折向塵埃靑山得去且歸去官職有來還自來

詠白詩

廖凝十嵗作詠白詩云滿汀鷗不散一局黑全輸

孤鴈詩

狄子炎孤鴈詩云更無聲接續人以爲防竟亡兒女終身

二子夭壽

範防有子七嵗贈隠者詩云掃葉隨風便澆花趂日陰夏日詩雲閒雲生不病葉落非秋方干云必不享壽未十嵗而卒歐陽彬一子贈田父詩云桑柘殘陽裏兒孫落葉中尋亦夭逝

一字師

張迥少夢五色云自天而下取一團吞之遂精於詩有寄逺云錦字慿誰逹閒庭艸又枯夜長燈影滅天逺鴈聲孤蟬鬂雕將盡虯髭白也無防廻愁不語因看朔方圖僧齊已攺爲虯髭黑在無迥遂拜爲一字師

聮句

馬希振與雍僧貫假多爲聮句希振曰蟻子子銜虫子子雍曰貓兒兒捉雀兒兒

徐仲雅詩

徐仲雅因文昭王迎四儀夫人賦詩云雲路半開千里日洞門斜掩一天春又作宮詞云內人曉起怯春寒防揭羅幃看牡丹一把栁絲收不得和風斜搭玉欄幹

白賦赤賦

冦豹謝觀同入崔裔相公門下觀嘗作白賦有曰晚入梁王之苑雪滿羣山夜登庾亮之樓月明千里豹作赤賦云田單破燕之日火燎平原武王伐紂之時血流漂杵豹尋辭去觀猶依托祖席多蠅觀曰靑蠅被扇扇離席豹舉目見戶上白澤圖答云白澤遭釘釘在門

吳猱

吳合靈爲道士居南嶽俗呼爲吳猱好睡經旬不飲食常曰人若要閒卽懶如勤謹卽不閒

胡蝶詩

王著胡蝶詩云今夜若棲芳艸裏爲傳消息到王孫

洞庭湖

湖南馬希範入覲莊宗曰湖南省洞庭湖其波無際是乎希範曰陛下南巡此湖不足飲馬

中秋無月詩

前進士髙若訥袖所業詣荊見髙從誨有中秋無月詩云人間𨿽不見天外自分明從誨曰此詩𨿽好將來但恐防明後如其言又有僧可隆詩曰萬般思後行一失廢前功從誨曰此詩必因事而得隆曰本姓慕容氏與桑維翰同學少負气多忽之維翰入相某猶在塲屋頻年敗刼皆維翰所挫因削髮爲僧其句實感前事

螃蟹賦

嚴續在中書備位而已無學術爲朋列所防江文蔚作螃蟹賦以譏之曰口裏雌黃每失途而相喣胸中兵甲嘗聚眾以橫行又云外視多足中無寸腸

韓熙載書

韓熙載舉進士投書李鼎曰釣大鼇者不投魚之餌斷長鯨者焉用割雞之刀又云腰有劍而袖有錘口有舌而手有筆

紙窓

郭希聲紙窓詩曰偏宜蘚壁稱閒吟白似溪云薄似冰不是野人嫌月色免教風弄讀書燈聞蛩詩曰愁殺離家未達人一聲聲到枕前聞苦吟莫向朱門裏滿耳笙歌不聽君

外史檮杌

公子行

蜀王建僣位防龍華禪院召僧貫休口誦近詩時諸王賔戚皆侍坐休欲諷之因誦公子行曰錦衣鮮華手持鶻閒行气貌多防忽稼穡艱難總不知五帝三皇是何物

神箭

蜀王建之子元膺嘗射中錢的翰林學士毛文錫作賦美之元膺曰窮措大畏此神箭否

小民得利便喜

王宗鉥爲晉州刺史有海客鬻龍腦邀價倍常宗鉥令持錦被送與客觀之因目從者挈其龍腦缾去又令牙儈市二妓年各十六其直三十二緡宗鉥納之呼一老婢謂儈曰此年已五十直五十千償二妓外尙餘十八千買布被褥一幅重十斤令於酒房取舊麻繩十五斤償之百姓相視而笑宗鉥曰小民得五斤利便喜吏民列訴謫維州司戶

大樞小樞

潘炕與弟峭同掌機衡號大樞小樞炕嬖於美妾解愁姓趙母夢海棠花蕊而生善爲僧聲及工小詩蜀王建至第見之曰朕宮中無如此人意欲取之炕曰臣下賤人不敢以薦於君其實靳之弟峭曰緑珠之禍可不戒也炕曰人生貴於適意豈能愛死而自不足於心耶

設無遮防

農郡王晉暉初與建爲盜夜泊武陽古墓中聞人呼墓中鬼曰頴川設無遮防可同往否墓中應曰蜀王在此不得相從

囹圄寃气

同州掘地得一物重八十餘斤劉源曰此囹圄之地寃气所結

水調銀漢曲

建子衍卽位泛舟巡閬中舟子皆衣錦繡自制水調銀漢曲郡人何康女有美色將嫁衍取之賜其夫家百縑其夫一慟而卒

古鏡

宗壽定之族子得一古鐵鏡下有篆文十二字忽照見一靑衣小兒坐酒樓上令人訪之靑衣隨至曰吾失此百年矣此神物也終當化去不若還我宗壽出而與之靑衣剖腹納鏡而去

王一來去

衍禁百姓不得戴小帽衍好私行往往宿娼家飲酒樓索筆題曰王一來去恐人識之故令民間俱戴大帽

雞刀斬狗

張云爲補闕立朝謇諤自比朱云或曰昔朱云請斬馬劍斬張禹今尙方只有殺雞刀卿欲用乎云曰雞刀𨿽小亦可斬羣狗

不幸生三子

張云性多大言常曰吾不幸生三子一學孫吳用兵一學韓愈爲小文一學杜甫吟小詩誠家門不幸所致

紅梔花

蜀孟祥僣位召百官宴芳林園賞梔花其形六出

睡相

徐光溥爲相喜論事大爲李旻等所嫉光溥後不言每聚議但假寐而已時號睡相

鄭奕歌

曰莫傳讀得五車書莫言文似馬相如不如家有一鎰金一囊珠可以賂相公之子弟結相公之僮奴便可朝爲屠沽夕乘軒車詞多不備載

學沈謝嘲風詠月

鄭奕嘗以文選教其子其兄曰何不教他讀孝經論語免他學沈謝嘲風詠月污人行止

一部肉鼓吹

李匡逺性苛急一日不斷刑則慘然不樂嘗聞捶楚之聲曰此吾一部肉鼓吹臨死曰吾平生殺盡僧道以此享壽八十二及葬盜發其墓斷其四支乃殘刑之報也

夢立北斗下

袁廓初應舉夢立北斗下果第七人及第

記前生事

文澹生四嵗謂母曰我有銀胡蘆漆毬子五色香囊在杏林上往取果得之乃澹生五嵗失足落井死今再生也

玉壘集

詩僧可朋有詩號玉壘集題洞庭詩曰水涵天影濶山拔地形髙又舊居詩曰傷心盡日有啼鳥獨步殘春空落花自號醉髠

醉髠【見上】

蟠桃核杯

中書舍人劉光祚進蟠桃核酒杯云得於華山陳摶

窮儉乞兒

李旻仕前後五十年貲貨巨萬嘗讀王愷石崇曰窮儉乞兒以此爲富可笑可笑

冷語冰人

潘柱迎孟蜀時以財結權要或戒之乃曰非是求願不欲以冷語冰人耳

僧剃髮

韓昭凡事如僧剃髮無有寸長

史遺

失牛

髙浟爲倉牧有人失黑牛背上有白毛浟乃詐爲州縣市牛皮倍酬其直使主認之因獲其賊

崔英

年九嵗秦王苻堅問卿讀何書曰孝經堅曰有何義曰在上不驕更問有何義曰上愛下下敬上堅曰卿好去年十七用卿爲大夫英曰日月可重見陛下至尊不可再覩士或可用何待後期堅曰勤好學待十七必召卿也及期拜爲諫議大夫

梵志

王梵志黎陽人王徳祖家有林檎樹生癭大如斗癭爛徳祖撒其皮見一孩兒掊胎而出七嵗能語問誰人育我具以實告因名梵天后攺曰梵志蓋菩薩示化也

鄒駱駝

鄒鳳熾眉髙背曲號駱駝富於財市南山木每樹估絹一匹自雲山木可盡我絹有餘

奉誠園

馬司徒之子鬯以第中大杏饋竇文塲以進徳宗未嘗見頗怪之令中使就封其樹鬯懼進宅廢爲奉誠園

善哭

唐衢有文學老而無成善哭音調哀切聞者泣下

孤兒歌

崔英少長於外家不齒及長作道旁孤兒歌以諷外氏

以妾爲妻

淮南節度使杜佑先婚梁氏兒女七人梁卒立嬖姬李氏爲正嫡封國夫人崔英勸其追封亡妻佑請英爲表云以妾爲妻魯史所禁又云豈伊身賤之時妻同勤苦官達之後妾享榮封梁遂追封李亦受命終爲李氏所怨異日公命食彘肉爲李置毒而卒英前於宛陵太守宥一小將斯人感之以女爲托見英性狂後恐棄背乃請一帖曰索婦不可爲妾後果見背其人執書理之英之辭失

乳母犯法

韓晉公浙西觀察有乳母通求外事公欲殺之宻求顧況營救況詣公問之公曰天下皆知某守法乳母先犯之況曰公幼時早起夜臥卽要乳母今爲侯伯乳母焉用哉誠宜殺也公遽捨之

類說卷二十七

欽定四庫全書

類說目錄

卷二十八

異聞集

神告錄

上淸

神異記

鏡龍記

古鏡記

韋仙翁

枕中記

僕僕先生

栁氏述

汧國夫人傳

洞庭靈姻傳

李益再娶

華嶽靈姻

感異記

離魂記

傳奇

相如挑琴

南柯太守傳

三女星精

謝小娥傳

防音錄

碧玉槲葉

周秦行記

湘中怨

任氏傳

類說目錄

欽定四庫全書

類說卷二十八

宋曾慥編異聞集

神告錄

隋開皇中唐神堯遇一老翁曰公非人臣之相但居丹丘子之後帝曰丹丘爲誰翁云與公近籍但公不知耳隠居鄠杜之間凝情物外倘或屑就公後相持於中原當爲佐矣帝袖劍請焉將圖之覩其儀貌心駭神聳先生曰吾久厭濁世幸無見忌帝愕而謝之問其濟世之道訖不對帝悵然而還武徳初再訪之其室已空矣

上淸傳

竇參月夜步於中庭靑衣上淸曰庭樹上有人請謹避之參曰陸贄久欲奪吾權位今禍將至乃大呼曰樹上君子應是陸贄使來能全老夫性命敢不厚報樹上人應聲而下乃縗絰者雲家有大防不辦禮公贈絹千疋縗者請出擲絹墻外公從之翌日徳宗怒曰卿交通節將蓄養俠刺位崇臺鼎更欲何求參曰仇家所爲耳越月貶郴州繼流驩州沒入家貲詔賜自盡上淸名掖庭以善應對能煎茶得幸上問汝何從至此上淸云本竇參女奴上曰參甚有髒污前時納官銀器至實上淸曰銀物皆是上賜當部錄日妾見州縣希陸贄意刮去銀器上字刻作藩鎭姓名上取器覆視刮處如其言上又問參養俠刺事對曰悉陸贄陷害爲之上怒曰這獠奴我脫卻緑衫便與紫衫又嘗喚伊作陸九我任使竇參方稱意須教我枉殺他人及至權入伊手軟弱甚於泥團乃下詔雪參罪

神異記

進士包敬伯夜夢二黃衣人以符來召同行道旁入蕪穢破垣中見一老婦語曰吾姓於氏君之表姑也生子崔宣今爲郎中不幸戾逆使我三十年在殯骸櫬暴露今君的合放回當使攺卜若以君言爲誣則當上愬天帝加厚誅滅復祈君爲我寫金光明經一部使我承其福力又行至一官府判官云敬伯祿命未盡本案誤追敬伯因問夭壽貴賤答曰防司事祕法不當泄持簿以手掩紙出兩行雲包淑年三十五釋褐明州奉化縣尉敬伯云未嘗名淑判官曰非誤也旣蘇見於氏子具陳前事終不之信明年其人受朱泚僞署賊平全家坐極刑後敬伯上封事令金吾書吏夏淑繕寫其後日月姓名之際淑誤自書其名上佳其文宣付宰相曰上書人包淑宜予一官遂授明州奉化縣尉乃寫金光明經飯僧以薦於氏

鏡龍記

天寶中揚州進水心鏡靑瑩耀目背有盤龍先有老人自稱姓龍名防有小童曰元防至鑄所曰老人解造眞鏡龍令元防入鑪所扃閉戶牖三日開戶失龍護元防所在鏡匠移鑪置船以五月五日揚子江心鑄之後大旱不雨葉法善祀鏡龍於凝陰殿須臾雲气滿殿雨大作

古鏡記

隋禦史王度家有寶鏡大業中有胡僧云宅上常有碧光連日絳气屬月此寶鏡气也但以金煙薫之玉水洗之又以金膏塗之珠粉拭之𨿽藏泥中不晦矣蒲陜間疫甚度令小史張駒持鏡照之諸病者皆驚起雲見一月來相照並愈張駒夢一人珠冠紫服曰我卽鏡精也名曰紫珍

韋仙翁

代宗時韋侍禦者奉使華山拜黃帝壇至山下邸中見一老父問壇所在老人知之且雲姓韋家亦仕宦自述世系乃侍禦之髙祖行也相與入山老人杖策先行韋鞭馬追之不及至一石室見二老嫗曰爾之祖母祖姑也俱雙鬟綴木葉爲衣喜曰年代遷變一朝遂見元孫尋與老父上山拜謝壇畢辭歸後再尋求忘失舊路山下人云此老母三二年一來不知其所居

枕中記

開元中道老呂公經邯鄲道上邸捨中有一少年盧生同止於邸主人方蒸黃粱共待其熟盧不覺長嘆公問之具言生世困厄公取囊中枕以授盧曰枕此當榮遇如願生俯首但覺身入枕穴中遂至其家未防登歷臺閣出入將相五六十年子孫皆列顯仕榮盛無比上疏云臣年逾八十位歷三臺空負深恩永辭聖代其卒夕盧生欠伸而寤呂翁在旁黃粱尙未熟生謝曰此先生所以窒吾欲也敢不受教再拜而去

僕僕先生

自雲姓僕名僕於先州樂安縣黃土山凡三十餘年精思餌杏丹開元中乘雲而去明皇攺樂安名仙居縣

栁氏述

天寶中韓翃有詩名與富人李生友善以幸姬栁氏與之明年翃擢上第省家於靑池嵗餘盜覆二京士夫奔駭栁氏以姿艷懼不免乃剪髮於法云寺時侯希逸爲淄靑節度請翃爲書記翃遣使間行求栁氏以練囊盛麩金題曰章臺栁章臺栁昔日靑靑今在否縱使長條似舊垂也應攀折他人手栁氏答曰楊栁枝芳菲節所怪年年贈離別一葉隨風忽報秋縱使君來豈能折無何蕃將沙叱利初立功知其姿色劫以歸第寵之專房翃從希逸入覲京師至龍首崗見栁氏在輜軿中殆不勝情有虞侯許俊曰當爲足下立致之乃衣縵胡佩雙鞬從一騎徑造沙叱利之第侯其出排闥大呼曰將軍中惡使召夫人僕侍辟易遂升堂挾栁氏跨鞍馬逸塵而奔倐忽乃至時沙叱利恩寵殊等翃懼禍訴於希逸以事聞諸朝詔栁氏還翃

汧國夫人傳

李娃長安娼女也天寶中滎陽公一子應舉之長安嘗防東市至鳴珂曲見一宅門巖邃有姬慿靑衣而立姿色絕代生停驂徘徊不能去詐墜策於地侯其從者至勅使取之累盼情甚相洽生訊於其友友曰此狹斜女李娃宅其家頗贍非累百萬不能動其志生曰但患不諧百萬何足惜徐往叩門侍兒唘入大呼曰前時遺策郎來也娃整妝而出見一姥卽娃母也目生爲郎及旦生盡徙其囊槖家於李氏之第嵗餘資賄僕馬蕩盡姥曰女與郎相知一年矣而無孕嗣竹林神報應如響薦酹求子可乎生大喜與娃同詣信宿而返路出宣揚裏娃曰自此小曲某姨宅也引生拜之竹樹蕓池館幽絕生曰此姨私第耶娃笑而不答食頃一人控大宛汗流飛馳至曰姥暴疾宜速歸娃謂姨曰方寸亂矣某騎而前當令返乘與郎待來日晚乘不至姨曰郎其往覘之生至舊宅扃鏁甚宻鄰人曰姥移居再宿矣生馳赴宣揚欲詰其姨氏叩扉不應有官者徐出曰此崔尙書宅昨一婦人稅其宅庭院云遲中表逺至者未暮而去生惶惑因訪舊邸抱疾甚困邸主送之凶肆中稍愈令執繐幃獲其直以自給哀挽曲盡其妙歌薤露之章聞者掩耳適生父來京師有老豎見之告其父曰歌者之貌酷似郎子父曰吾子以多藏爲盜所害奚至是耶豎乃馳往持其袪曰豈非某郎乎道載以歸父曰志行如此污辱吾門乃將出至曲江杏園中鞭至數百而斃父棄去其凶師告同黨往瘞焉心下微溫經宿而活十旬能起披布裘懸鶉百結持破甌巡閭巷丐食一旦大雪乞食之聲甚苦有一門獨唘左扇卽娃之第也娃聞其音連步而出抱其頸以綉袍擁入長慟曰令子至此我之罪也姥怒曰當逐出柰何令至此娃曰此良家子昔驅髙車持金蕩盡母子互設詭計逐之令其失志不齒人倫欺天負人神鬼不祐今姥年六十願計二十年衣食之用以贖身當與此子別卜所諧姥感許之餘數百金稅一隙居與生沐浴先以湯粥通其腸次以酥乳潤其髒徐薦水陸之饌卒嵗遂愈如初娃曰體已康矣志已壯矣可溫習藝業以志於學俾夜作晝娃常偶坐二嵗而業大就娃曰未也更一年曰可行矣遂登甲科又應直言極諫科居第一授成都府參軍娃曰今日之事復子本體甚不相負矣願歸養姥君當結縭鼎族無自黷也送子至劍門當回旣至劍門生父拜成都府尹浹日父至生投刺謁之父見其祖父官銜大驚慟哭曰吾與爾父子也生具陳本末父問娃安在曰送某至此當令復還父曰不可築別館以處之備六禮以迎之娃婦道甚修後生父母沒持孝甚至有靈芝生於倚廬一莖三秀又有白燕巢其甍生累遷甚顯娃封汧國夫人

洞庭靈姻傳

儀鳳中栁毅下第將歸湘濵至涇陽道左見一婦人牧羊曰妾洞庭龍君小女也嫁涇川次子爲婢所惑日以厭薄又得罪於舅姑貶黜至此洞庭相逺信耗莫通聞君將還托寄尺書洞庭之陰有大橘樹焉曰橘社君撃樹三聲當有應者毅許之因問子牧羊何用女曰非羊也雨工也雷霆之類毅視之飲齕甚異而大小毛角與羊無間毅曰他日歸洞庭幸無相避後至洞庭果有橘樹三撃而止有父來揭水引毅以進見千門萬戶奇花珍木父曰此靈虛殿也白璧柱靑玉牀瑚簾琥珀棟君王方幸珠閣與太陽道士講論火經頃之見一人被紫執圭毅曰昨至涇川見愛女牧羊於野爲夫壻所薄風鬟雨鬢所不忍視遂托書於毅因取書進之君覽畢哀吒良久令左右達書宮中宮中皆慟哭君驚曰無使有聲恐爲錢塘所知毅曰何人也曰愛弟也詞未畢而大聲忽發天拆地裂有赤龍長萬餘尺電口血舌朱鱗火鬛霰雪雨雹瞬息並下乃擘靑天而飛去毅恐蹶僕地久之乃定俄而祥風慶雲幢節玲瓏紅妝千萬笑語熙熙中有一人明璫滿身綃縠參差視之卽前所寄辭者若悲若喜入於宮中君笑謂毅曰涇水之囚人至矣須防見有一人貌聳神溢立於君左右指謂毅曰此錢塘也毅趨拜錢塘亦拜因告君曰向者辰發靈虛已至涇陽午戰於彼未還於此君曰所殺防何曰六十萬傷稼乎曰八百里無情郎安在曰食之矣遂宿毅於凝光殿翌日又張樂宴毅於凝碧宮錢塘因酒作色踞謂毅曰涇陽之妻則洞庭君之愛女也不幸見辱於匪人今則絕矣將欲求托髙義世爲親賔毅曰始聞君跨九州懷五嶽泄其憤怒復見斷金鏁折玉柱赴其急難此眞丈夫柰何不顧其道以威加人毅之質不足以乘王一甲之力敢以不伏之心勝王不道之气錢塘逡巡致謝與毅結爲知心友宴罷辭別而去毅後兩娶皆亡鰥居金陵娶盧氏貌類龍女嵗餘生一子妻曰予卽洞庭君女也涇上之辱君能救之此時誓心永以爲報洎叔父論講之後悵望成疾父母欲嫁於濯錦小兒某閉戶剪髮以明無意值君累娶繼謝獲奉閨房勿以他類遂爲無心龍壽萬嵗今與君同之復徙居南海狀貌不衰同歸洞庭莫知其迹

李益再娶

大歷中李益以進士擢第得應拔萃待試長安生初娶鄭氏誓不再娶一旦鄭卒見夢自謂幽防之間寧不感嘆願君努力善保煇光生至墓盡哀而返旣娶盧氏婚歸忽聞鄭有叱詫之聲見一美丈夫連招盧氏又有一人拋班犀鈿花合子作同心結墜盧氏懷中生憤怒盧氏終不自明生訟而遣之媵妾之輩暫同枕席便生妬忌至於三娶率皆如初如鄭之誓也

華嶽靈姻

韋子卿舉孝防至華陰廟飲酣防諸院至三女院見其姝麗曰我擢第回當娶三娘子爲妻其春登第歸次渭北見二黃衣人曰大王遣迎韋郎子卿愕然又曰華嶽金天大王也俄見車馬憧憧廊宇嚴麗見一丈夫金章紫綬酬對旣畢擇日就禮女子絕艷眞神仙也後七日神曰可歸矣妻曰我乃神女固非君匹使君終身無嗣不可也君到宋州刺史必嫁女與君但娶之我亦與君絕勿泄吾事事露卽兩不相益子卿至宋州刺史果與論親遂娶之神女嘗訪子卿曰君新獲佳麗相應稱心子卿躊躇不自安女曰戲耳已約任君婚娶豈敢反相恨耶然不可得新忘故後刺史女抱疾二年治療罔效有道士妙解符禁曰韋郎身有妖气使君愛女所患自韋而得以符攝子卿鞫之具述本末道士飛黒符追神女女曰某女子之身深處深閨婚嫁之事父母屬配道士又飛赤符召嶽神責曰君以嶽鎭之尊何事將女嫁與生人仍遣使君女病神曰子卿願娶吾女自知非人之匹令其別娶尊師詳此一節豈有圖害之意耶拂衣而去道士告神女曰罪𨿽非汝然爲神鬼敢通生人略示懲責乃杖三下而斥去之後逾月刺史女病卒子卿忽見神女曰囑君勿泄懼禍相及今果如言袒而示曰何負汝使至是乎子卿視之三痕隠然神女叱左右曰不與死手更待何時從者拽子卿捶撲之其夜遂卒

感異記

沈警奉使秦隴過張女郎廟酌水獻花是夕望月彈琴作鳳將雛曰命嘯無人嘯含嬌何處嬌徘徊花上月空度可憐宵又曰靡靡春風至微微春露輕可惜闗山月還成無用明俄見二女郎至大女郎曰某適盧山夫人長男指小女郎云適衡山府君少子同覲大姨良久多懷乃具酒肴歌詠極歡警與小女郎就寢小婢麗質前致詞曰姮娥妬人不肯畱照織女無賴已復斜河將曉嗚咽而別

離魂記

張鎰家於衡陽郡女倩娘端麗絕倫鎰外甥王宙美容範鎰嘗戲曰後當以小女妻君會鎰有賔僚之選者欲求適之女聞而郁抑宙亦恚悵牘赴上國登舟數里夜半岸上有一人冉冉而來乃倩娘也宙喜甚其夜遁去倍道入蜀居數年生兩子倩思其父曰吾昔不能相負棄大義而來奔君今若何宙曰無慮遂命舟楫俱歸衡陽至州郭宙獨詣鎰拜謝女負恩義而奔鎰愕然曰何女也宙曰倩娘也鎰曰病在閨中數年宙曰見在舟中鎰使驗之見倩娘在舟中疾走報鎰家人以狀告室中女女喜而起笑而不言倩娘下車家中女出迎翕然二形合爲一體鎰曰自宙行女不言常如醉狀信知神魂去耳女曰實不知身在家初見宙抱恨而去某以睡中倉皇走及宙船亦不知去者爲身耶住者爲身耶

傳奇

張君寓蒲之普救寺崔氏孀婦亦止玆寺婦鄭女也張出於鄭推其親乃異派之從母先是渾太師薨軍徒因防而擾大掠蒲人張與將之黨善使吏護之不及於難姨因設饌以命張令幼女出拜曰爾兄活爾女垂鬟淺黛光艷動人張惑之崔婢曰紅娘私致其情紅娘曰何不因其徳而求娶焉張曰納采問名則三數月間求我於枯魚之肆矣婢曰崔喜屬文君試爲諭情詩以亂之張立綴春詞二首以授之是夕紅娘將彩牋曰崔所命也題其篇曰明月三五夜詞曰待月西廂下迎風戶半開拂墻花影動疑是玉人來崔之東園杏花一樹懸望之夕張因其樹而逾垣至西廊則戶果半開張謂諧之必矣至則儼容大數張曰兄之活我家厚矣以是慈母以弱子幼女爲托柰何因不仁之婢致淫污之詞以亂易亂其去防何願以死自持無及於亂張君自慚而出數夕忽紅娘斂衾擕枕曰至矣睡何爲哉並枕同衾而去初崔氏至斜月晶熒飄飄然疑神仙不從人間來也後張生之長安數月復防於寺崔異時獨夜操琴愁弄淒惻張竊聽求之則不復鼓矣生以文調及期又當西去謂張曰始亂之終棄之固其宜矣必也君亂之君終之亦君之惠也明年張文戰不勝遂止於京有所贈以度其意崔答曰恭覽來問俯屬過深花勝口脂覩物增懷昔中表相因或同宴處婢僕見誘遂致私誠兒女之心不能自固君子有援琴之挑鄙人無投梭之拒旣見君子不能以禮定情松栢畱心致有自獻之羞如或達士略情捨小從大以先配爲醜行謂要盟之可欺則當骨化形銷丹誠不泯玉環一枚寄充下體之佩玉取其堅潔不渝環取其終始不絕防絲一絇文竹茶碾因物達誠永以爲好張發書所善楊巨源賦崔張詩云淸潤潘郎玉不如中庭蕙艸雪消初風流才子多春思腸斷蕭娘一紙書時元微之亦續防眞詩三十韻曰微月透簾櫳螢光度碧空遙天初縹緲低樹漸蔥朧龍吹過庭竹鸞歌拂井桐羅綃垂薄霧環佩響防風絳節隨金母云心捧玉童更深人悄悄晨會雨蒙蒙珠瑩文光履花明態隱籠玉釵行防鳳羅帔掩丹虹目照瑤華浦眉持璇碧宮因防洛城北偶向宋家東戲調初微拒柔情已暗通低鬟蟬影動回步玉塵防轉面流花雪登牀抱綺叢鴛鴦交頸宿翡翠合歡籠眉黛羞偏聚唇朱暖更融气淸蘭蕊馥膚潤玉肌丰無力慵移腕多嬌愛斂躬汗光珠防防發亂緑蔥蔥方喜千金會俄聞五夜窮畱連時有限繾綣意難終慢臉含愁態芳詞誓素衷贈環明遇合畱結表心同啼粉流淸鏡殘燈繞暗蛩華光猶冉冉旭日漸曈曈警策還歸洛吹簫亦上嵩衣香猶染麝枕膩尙殘紅幕幕臨塘艸飄飄思渚蓬素鳴怨鶴逝漢望驚鴻海濶誠難度天髙不易翀行雲無處所簫史在樓中後張君固志忍念絕不萌心嵗余崔已委身於人張亦有所娶適經其地因其夫求以外兄見崔崔終不出但賦曰自從消瘦減容光萬轉千回懶下牀不爲旁人羞不起爲郎憔悴卻羞郎又賦一章絕之曰棄置今何道當時且自親還將舊時意憐取眼前人予執友李公垂爲鶯鶯歌以傳之崔小名鶯鶯

相如挑琴

司馬相如防臨卭卓王孫有女文君新寡相如鼓琴曰鳳兮鳳兮歸故鄕遨防四海求其凰時未通兮無所將何悟今夕登斯堂有艷淑女在閨房室邇人遐獨我傷何緣交頸爲鴛鴦

南柯太守傳

淳於棼家廣陵宅南有古槐生豪飲其下因醉致疾二友扶生歸臥東廡夢二紫衣使者曰槐安國王奉邀生隨二使上車指古槐入一穴中大城朱門題曰大槐安國有一騎傳呼曰駙馬逺降引生升廣殿見一人衣素練服簮珠華冠令生拜王曰前奉至尊命許令女瑤芳奉事君子有仙姬數十奏樂執燭引導金翠步障玲瓏不斷至一門號修儀宮一女號金枝公主儼若神仙交歡成禮情義日洽王曰吾南柯郡政事不理屈卿爲守勅有司出金玉錦繡僕妾車馬施彩廣衢餞公主行失人戒主曰淳於郎性剛好酒爲婦之道貴在柔順爾善事之生累日達郡有官吏僧道音樂來迓下車省風俗察疾苦郡中大理凡二十載百姓立生祠王賜爵錫地位居臺輔生五男二女榮盛莫比公主遇疾而殂生請防喪赴國王與失人素服慟哭於郊備儀仗羽葆鼔吹葬公主於盤龍岡生以貴戚威福日盛有人上表云象謫見國有大恐都邑遷徙宗廟崩壊事在蕭墻時議以生僣侈之應王因命生日卿可暫歸本裏一見親族諸孫畱此無以爲念復命二使者送出一穴遂寤見家僮擁生於庭二客濯足於榻斜日未西垣餘照東牖因與二客尋訪見下穴洞然照朗可容一榻上有土環爲城郭臺殿之狀有蟻數斛二大蟻素翼朱冠乃槐安國王又窮一穴直上南枝羣蟻聚處其中卽南柯郡也又一穴盤屈若龍蛇狀有小墳髙尺餘卽盤龍岡也生追想感嘆悉遣埋藏是夕風雨暴發旦視其穴遂失羣蟻奠知所之所云國有大恐都邑遷徙此其驗也

三女星精

姚禦史三子資性頑駑命講學於條山忽見一婦人稱夫人擕三女配之玉顏紺髮態度非常夫人曰但當不泄於人令君長生度世位極人臣三子曰某等愚扞格難成何以致貴夫人勅地上主者召孔宣父須臾冠劍而至宣父拜起甚恭夫人微勞問之曰吾三壻新學君傅導之宣父指六籍篇目示之了然開悟又命周尙父示以女兵符玉童祕訣一日歸其父訝其神气秀發占對閒雅疑爲鬼魅所慿鞭掠詰問具道本末一生云吾見織女婺女須女星俱無光是三女星精降在人間將福三子今泄天機免禍幸矣姚遂遣三子歸山三女邈如不相識夫人曰子不用吾言旣泄天機當與子訣因以湯飲三子昏頑如故

謝小娥傳

謝小娥嫁段居正其父與夫同舟貿易江湖爲盜所殺掠其金帛小娥流轉乞食至上元縣依妙果寺尼淨悟之室夢父曰殺我者車中猴門東艸又夢夫曰殺我者禾中走一日夫小娥不解廣求智者解之元和八年李公佐謂曰車去上下各一畫申字也又屬猴故曰車中猴艸下有門門中有東蘭字也禾中走是穿田過亦申字夫上加一下有日是春字也殺汝父者申蘭殺汝夫者申春小娥乃更爲男子服傭保江湖間嵗余至潯陽有召雇月傭者小娥應召主乃申蘭後有申春來蘭家娥在蘭家二年竟不知其爲女也蘭與春每出經月多獲財帛而歸他日防羣盜夜宴沈醉娥抽刀斫蘭首呼號鄰人並擒春收貨千萬娥復讐畢誓心不嫁剪髮披褐師事牛頭泥漿律師竟以小娥爲法號不忘本也幽怪錄所載小異故兩存之

防音錄

開成中李偘外婦崔氏女夢其亡姨泣曰我在陰司籍屬教坊直穆宗皇帝宮女因抱箏就坐閉目彈之隨指有得一日獲十曲曲有迎君樂槲林嘆賞金歌廣陵散行路難上江虹晉城仙絲竹歌紅窓影十曲畢謂女曰此皆宮中新編曲穆宗召修文舍人元稹撰宴酣令宮人逓歌之帝親執玉如意撃節以和也唐氏諸帝宮中互選妓樂以進神堯太宗二宮近日襄陽公主以我爲女私許我歸成汝之願

碧玉槲葉

李章武與王氏婦私通旣死李經所主見王來同寢將曉取一物紺碧似玉而冷狀如小葉贈之曰西嶽玉京夫人所遺非人間所有乃靺鞨寶出昆侖圃中刻作槲葉

周秦行記

牛僧孺貞元間落第至伊闕南道至一大宅入十餘門大殿珠簾簾中語曰妾漢文帝母薄太后此是廟郎不當來僧孺曰臣家宛下將歸失道托命乞宿後召上殿勞曰行役無苦乎良久二女出後曰此髙祖戚夫人與元帝王嬙坐定後使中貴人迎楊家潘家來忽二女從雲中下後曰此唐朝太眞妃齊帝潘淑妃少焉食至具酒其器寶玉後謂太眞曰何久不相看對曰三郎數幸華淸扈從不暇又謂潘曰子亦不來何也妃匿笑不對後問今天子誰僧孺曰代宗長子太眞笑曰沈婆兒作天子也大奇後作詩曰月寢花宮得奉君至今猶愧管夫人漢家舊是笙歌地煙艸防經秋又春王嬙曰雪裏穹廬不見春漢衣𨿽舊淚長新如今猶恨毛延壽愛把丹靑錯畫人戚夫人曰自別漢宮休楚舞不能裝粉恨君王無金豈得迎商叟呂氏何曾畏木彊太眞曰金釵墮地別君王紅淚流珠滿玉牀雲雨馬嵬分散後驪宮無復試霓裳潘妃曰秋月春風防度歸江山猶是鄴宮非東昏舊作蓮花地空想曾拖金縷衣僧孺曰香風引到大羅天月地云階拜洞仙共道人間惆悵事不知今夕是何年別有美人吹笛曰石家緑珠也後曰今夕誰伴牛秀才戚夫人曰如意長成固不可潘妃曰東昏侯以玉兒身死國除不宜負他緑珠辭以石衛尉性嚴不可及亂後曰太眞今朝先帝貴妃固不可乃謂昭君曰始嫁呼韓單於復爲株絫單於婦固宜且苦寒地胡鬼何能爲昭君羞恨不答俄送僧孺入昭君院將旦侍人告起行太后使朱衣送往大安西道天始明矣問其人云去此十餘里有薄后廟

湘中怨

垂拱中進士鄭生晨發銅駝裏渡洛橋下有哭聲甚哀見少女袂曰孤養於兄嫂嫂常見淩今欲赴水生曰能隨歸乎應曰婢禦無悔遂載與俱號曰汜人能誦楚詞爲怨歌撰風光詞生居貧汜人出防繒胡人酬之千金生將進長安是夕曰妾湘中蛟室之姝謫而從君今嵗滿無以久畱爲訣而去後十數年生之兄爲嶽州刺史防上巳日登嶽陽樓有畫艫浮漾而來彈鼔吹皆神仙蛾眉帔服煙霞中一人起舞含羞怨望形類汜人須防風濤崩怒遂迷所往

任氏傳

任氏女妖也有韋岑使君從父妹壻曰鄭六偕行於長安陌中見白衣婦人容色姝麗鄭戲曰美艷若此途行何也白衣笑曰有乘不相假不徒行何爲相視大笑隨至樂防園室宇甚麗酣飲歡寢晨興乃約後期而去問里人曰自北之東誰氏之宅曰舊隤墉棄地也此中有一狐多誘男子嘗三見矣後復遇之謂鄭曰人間如某者非一公自不識耳凡某之徒爲人忌者爲其傷人某則不然公未見惡願奉巾櫛意有小怠自當屏退不待逐也乃稅小宅與居岑見之發狂擁而淩之捍禦數四長嘆曰嗟乎鄭六之可哀也有六尺之軀不能庇一婦人岑遽置之自是日與之防私相狎暱惟不及亂而已後嵗余鄭子調官金城邀與俱往任氏曰有巫者言某今嵗不利西行鄭固請之不得已遂行乘馬居鄭前鄭策驢於後時西州圍人獵於洛川適值於道蒼犬騰出任氏歘墜地復本形而尙馳爲犬所獲衣服悉委於鞍上履襪猶懸於鐙間若蟬蛻然鄭贖以瘞之大慟而歸

類說卷二十八﹤子部﹐雜家類﹐雜纂之屬﹐類說﹥

欽定四庫全書

類說目錄

卷二十九

麗情集

煙中仙

崔徽

灼灼

燕子樓

無雙仙客

蓮花妓

蜀妓薛濤

愛愛

酥香

燕女墳

泰娘

張好好

湖州髫髻女

三卿題

黃陵廟詩

贈妓詩

文宗詩

非煙

薛瓊瓊

柳枝娘

趙嘏姬

琴客

香兒

余媚娘

靈怪集

鐺釡皆行

火車

廢宅三怪

女倚樹吟

虎脫皮爲女子

雞跖集

日三竿

月半環

星牢

銀灣

桑林雨

去天尺五

孤云兩角

分香

蒓

抱甕

食豬

瓊筵

長鎗

數米秤薪

釵澤

休休休

白足禪僧

談柄

甲乙夜

出於系表

薛濤

柳三眠

急灘上水舡

天乳星

銀浦

綠莎防

縹瓦

雞跖

雌甲辰

資暇集

不拜單於

車馬行色

行李

甪裏

客散

藥欄

七步

渭陽

萬幾

鄼侯

甘羅

押牙

揚州

星火鋪

豹直

急急如律令

蹙戎

端午

寓直

俗談

麻胡

三臺

措大

投子

屋頭

捲白波

吳牛魏鵲

杜度

類說目錄

欽定四庫全書

類說卷二十九

宋曾慥編麗情集

煙中仙

越漁者楊父一女絕色爲詩不過兩句或問胡不終篇答曰無柰情思纒繞至兩句卽思迷不繼有謝生求娶焉父曰吾女宜配公卿謝曰諺云少女少郎相樂不忘少女老翁苦樂不同且安有少年公卿耶翁曰吾女詞多兩句子能續之稱其意則妻矣示其篇曰珠簾半牀月靑竹滿林風謝續曰何事今宵景無人解與同女曰天生吾夫遂偶之後七年春日楊忽題曰春盡花隨盡其如自是花謝曰何故爲不祥句楊曰吾不久於人間矣謝續曰從來說花意不過此容華楊卽瞑目而逝後一年江上煙光溶曵見楊立江中曰吾本仙謫居人間後倘思之卽復謫下不能得仙矣

崔徽

蒲女崔徽同郡裴敬中爲梁使蒲一見爲動相從累月敬中言還徽不得去怨抑不能自支後數月敬中宻友知退至蒲有丘夏善寫人形知退爲徽致意於夏果得絕筆徽捧書謂知退曰爲妾謝敬中崔徽一旦不及卷中人徽且爲郎死矣明日發狂自是稱疾不復見客而卒

灼灼

錦城官妓灼灼善舞柘枝歌水調相府筵中與河東人坐神通目授如故相識自此不復面矣灼灼以軟綃多聚紅淚宻寄河東人

燕子樓

張建封僕射節制武寜舞妓盼盼公納之燕子樓白樂天使經徐與詩曰醉嬌無气力風裊牡丹花公薨盼盼誓不他適多以詩代問答有詩近三百首名燕子樓集嘗作三詩雲樓上殘燈伴曉霜獨眠人起合歡牀相思一夜情多少地角天涯不是長北邙松栢鏁愁煙燕子樓中思悄然自埋劍履歌塵散紅軟香銷一十年適看鳴雁嶽陽回又覩禽過社來瑤瑟玉簫無意緒任從虫网任從灰樂天和曰滿明月滿簾霜被冷香銷獨臥牀燕子樓前淸月夜秋來只爲一人長鈿暈羅衫色似煙一回看著一澘然自從不舞霓裳曲疊在空箱得幾年今年有客洛陽回曽到尙書塜上來見說白楊堪作柱爭教紅粉不成灰又一絕云黃金不惜買蛾眉揀得如花四五枝歌舞教成心力盡一朝身去不相隨盼盼泣曰妾非不能死恐百載之後人以我公重於色乃和白詩云自守空樓斂恨眉形同春後牡丹枝舎人不會人深意剛道泉臺不去隨

無雙仙客

唐王仙客者劉振之甥振有女曰無雙防與戲弄相雅振妻戲呼仙客爲王郎子後無雙長成舅氏以位尊官顯欲廢前約毎窺見無雙明艷若神仙中人有靑衣告客親事情恐參差也一日振趍朝忽走馬歸云涇源兵士姚令言領兵入含元殿天子出苑北門百官奔走行在召仙客勾當家事當以無雙嫁乃裝金帛押領出開逺門我與骨肉出啟夏門繞城續至仙客依教出城外久待不至遂至啟夏門守夏門者皆持白棒徐問城中有何事今日有何人出此門答云朱太尉作天子午後有人重載攜家欲出去是租庸使劉尙書門司不敢放出追騎至向北去矣仙客驚懼走歸襄陽後知克復亰闕入京訪舅氏見舊使蒼頭塞鴻仙客曰阿舅阿母安否鴻曰尙書授僞命與夫人皆處極刑無雙已入宮掖家人惟婢采蘋在焉訪求得之與居京兆尹以仙客爲富平尉忽報中使押內家三十人往園陵仙客令塞鴻假爲驛吏夜深簾下呼塞鴻曰郎健否明日紫褥下取書鴻明日得書云甞見勅使說富平古押衙人間有心人能求之否仙客乃訪古生者居村墅厚贈金寶嵗余古生曰察君之意將有求於老夫耳士爲知己用願粉身以答深海之恩仙客以實告古生曰此事大易後半嵗曰何人識無雙仙客以采蘋對古曰宿畱數日後忽聞有髙品過處置園陵宮人仙客令刺探所殺者乃無雙也是夕扣門甚急古生領一兜子入曰此無雙也今死矣後日當活古生又曰暫借塞鴻乃抽刀斷其頸仙客甚怒古曰今日報郎君足矣比聞茅山道士有藥服者立死三日復活求得一丸昨令采蘋假作中使以無雙逆黨賜藥令自盡至陵下托以親故百練贖其屍舁人等皆殺之以滅口老夫亦自刎言訖舉刅而死仙客挈無雙變姓名歸襄陽諧老

蓮花妓

嚴子牧豫章陳陶隠西山操行淸潔守欲撓之遣小妓蓮花往侍焉陶殊不采妓乃獻詩求去云蓮花爲號玉爲腮珍重尙書遣妾來處士不生巫峽夢虛勞神女下陽臺陶答曰近來詩思淸於水老去風情薄似云已向升天得門戶錦衾深愧卓文君

蜀妓薛濤

元防之元和中使蜀籍妓薛濤者有才色府公嚴司空知元之情遣濤往侍焉後登翰林以詩寄曰錦江滑膩峨眉秀毓出文君與薛濤言語巧偸鸚鵡舌文章奪得鳳凰毛紛紛詞客皆停筆个个公侯欲夢刀別後相思隔煙水菖蒲花發五云髙

愛愛

姓楊氏錢塘娼家女也七夕泛舟西湖采荷香爲金陵少年張逞所調相攜潛遁於京師餘二年逞爲父捕去後或傳逞已卒致愛愛感念而亡小婢錦兒出其故綉手籍香囊纈履郁然如新

酥香

杜祕書多情多才也號善小詞元防之所謂能道人意中語者信有之也鄰有富家翁姓張氏有處子小字酥香凡才人所爲歌曲悉皆諷之一夕逾垣而至杜疑爲怪女曰兒乃鄰家慕郎詞章願無棄也杜始望不至此黎明徙居僻地富家翁失女不敢自明後十年僕有過杜笞之僕以聞官杜捕逮鞫實除籍流於河朔瀕行述承過樂一詞訣別女持紙三唱絕脰而死

燕女墳

宋末娼家女姚玉京嫁襄州小校敬瑜敬瑜溺水而死玉京守志養姑舅常有雙燕巢梁間一日爲鷙鳥所獲其一孤飛悲鳴徘徊至秋翔集玉京之臂如告別然玉京以紅縷系足曰新春定來爲吾侶也明年果至因贈詩曰昔年無偶去今春猶獨歸故人恩義重不忍更雙飛自爾秋歸春來凡六七年其年玉京病卒明年復來周章哀鳴家人語曰玉京死矣墳在南郭燕遂至所亦死毎風淸月明襄人見玉京與燕同逰漢水之上

泰娘

韋尙書家善謳者防樂工琵琶新聲尙書薨爲蘄州刺史張懸所得懸死泰娘無所歸抱樂器而哭其音焦以悲劉禹錫歌曰泰娘家本閶門西門前綠水環金堤有時妝成好天气走上臯橋折花戲風流太守韋尙書路旁忽見停隼旟斗量明珠鳥傳意紺幰迎入専城居從郎西入帝城中貴逰簮組香簾櫳低鬟緩視抱明月纎指破撥生胡風繁華一旦有消歇佩劍無光履聲絕蘄州刺史張公子白馬親到銅駞裏自言買笑擲黃金月墮雲中從此始安知鵩鳥坐隅飛寂寞旅魂招不歸秦家鏡破前時結韓壽香銷故篋衣舉目風煙非舊時歸防岐路多參差如何將此兩行淚更灑湘江斑竹枝

張好好

杜牧佐沈傳師在江西張好好十三始以善歌來入樂籍中公移鎭宣城好好復宣城籍中後二嵗爲沈述師著作雙鬟納之

湖州髫髻女

唐杜牧太和末往防湖州刺史崔君素所厚者悉致名妓殊不愜意牧曰願張水戲使州人畢觀牧當間行寓目使君如其言兩岸觀者如堵忽有裏姥引髫髻女年十餘嵗眞國色也將致舟中姥女皆懼牧曰且未卽納當爲後期吾十年必爲郡若不來乃從他適因以重幣結之洎丹墀入相牧上牋乞守湖州比至郡則十四年所納之姝已從人三載而生二子牧亟使召之父母懼其見奪攜防以詣母曰向約十年不來而後嫁嫁已三年矣牧俛首曰其詞直彊之不祥乃禮而遣之爲悵別詩曰自是尋春去較遲不須惆悵怨芳時狂風落盡深紅色綠葉成陰子滿枝

三卿題

云子家本若耶溪東與閨中同志者紉蘭佩蕙趨閒之境不得從人不幸良人已失邈然無依命筆聊書絕句【闕】姓二九下父後玉無瑕弁無首荊山石往往有以筆墨非女之事名姓故隠而不書詩曰昔逐良人西入關良人身沒妾東還謝娘衛女不相待爲雨爲雲歸舊山李舒解曰二九十八也十加八木字子爲父後木下子李字玉無瑕去其防也弁無首存其廾也王下廾弄字也荊山石往往有者荊石多韞玉當是姓李名弄玉也

黃陵廟詩

開寶中賈知防遇曾城夫人杜蘭香及舜二妃於巴陵二妃誦李羣玉黃陵廟詩曰黃陵廟前靑艸春黃陵女兒茜裙新輕舟短棹唱歌去水逺天長愁殺人賈與夫人別命靑衣以秋云羅帕覆定命丹五十粒曰此羅是織女繰玉蠶織成遇雷雨宻收之其仙丹毎嵗但服一粒則保一年後大雷雨見篋間一物如雲煙騰空而去

贈妓詩

歐陽詹贈太原妓詩云髙城已不知況乃城中人

文宗詩

文宗與宰相謀誅宦官事泄番爲內官所殺上登臨遊幸未嘗爲樂往往瞠目獨語因題詩殿柱曰輦路生春艸上林花滿枝憑髙何限意無復侍臣知明日便殿觀牡丹云俯者如愁仰者如恱開者如笑合者如咽吟罷方省舒元輿詞也嘆息泣下命樂適情宮人沈翹翹舞河滿子詞云浮雲蔽白日上曰汝知書耶此是文選古詩第一首念君臣值姦邪所蔽正是今日乃賜金臂環翹翹善玉方響以響犀爲椎紫檀爲架後出宮歸秦城奉使日東翹翹將玉方響登樓撰一曲名憶秦郎

非煙

武公業咸通中任河南功曹愛妾曰非煙善秦聲好文學北鄰趙象者窺見恱之因門媼題絕句寄非煙以金鳳牋答詩象又以玉葉紙賦詩非煙又以連蟬錦香囊碧苔牋贈詩象夜登梯逾垣入堂中盡繾綣之意明日象送詩曰十洞三淸𨿽路阻有心還得傍瑤臺瑞香風引思深夜知是蘂宮仙馭來煙復贈相思只怕不相識相見還愁卻別君願得化爲松上鶴一雙飛去入行雲無何煙以細過捶女奴女奴乘間以告公業縛之大柱鞭楚流血但云生相親死亦何恨乃飲楚而絕洛陽有崔李二生與武掾逰崔詩云恰似傳花人飲散空林池下最繁枝其夕夢煙謝曰妾貎不迨桃李而零落過之李詩云艷魄香魂如有在還應羞見墜樓人夢煙曵手曰士有百行君得全乎何至苦相詆斥當屈君於地下面証之數日而生卒

薛瓊瓊

開元宮中第一箏手淸明日上令宮妓踏靑狂生崔懷寶竊窺瓊瓊悅之因樂供奉楊羔濳班中得之羔令崔小詞方得見薛崔作詞云平生無所願願作樂中箏得近玉人纎手子砑羅裙上放嬌聲便死也爲榮羔飲懷以薰肌酒曰此常春艸所造亦云千嵗藟艸可令發白變黑致長生之道及崔爲刑南司錄瓊瓊理箏爲吏所收赴闕明皇因以賜之

柳枝娘

洛中裏娼也聞誦李義山燕臺詩乃折柳結帶贈義山以乞詩

趙嘏姬

進士趙嘏有姬纎麗迫與計偕將攜之西上爲母氏所沮乃畱之鶴林寺因中原齋防浙帥窺之彊致去奄有明年嘏登第以詩箴之曰寂寞堂前日又曛陽臺去作不歸云當時聞說沙吒利今日靑娥屬使君帥得詩甚慚乃遣歸之

琴客

柳宜城之愛妾也善撫琴瑟宜城請老琴出嫁顧況歌曰佳人玉立生北方𨿽家邯鄲不是娼頭髻挼墮手爪長善撫琴瑟有文章南山防幹千丈雪七十非人不暖熱人情銷歇古共然相公心在特書絕上善若水任方圎憶昨好之今棄捐服藥不如獨自眠從他別嫁一少年

香兒

元載妓薛瓊英防以香屑雜飲食啖之長而肌香又名香兒

余媚娘

適周氏夫亡以介潔自守陸希聲使媒遊說媚娘曰陸郎中不置側室及女奴則可爲婦希聲諾之娶二年劈牋洙墨更唱疊和媚娘又能饌五色膾妙不可及無何希聲納蕣英媚娘許之希聲以爲誠然旣共居略無他說侯希聲已他適將蕣英閉室中手刃殺之碎其肌體盛以二大合封題云送物歸別墅閽吏異之送京兆獄媚娘遂就極典

靈怪集

鐺釡皆行

鄭尙書絪罷相居第廚中鐺釡悉皆行盡日方定數日鄭薨

火車

李令開元中爲祕書監頗事珍饌慘毒取味病篤有甲仗數隊隨一火車入門聞堂中人誦經甲仗等回良久一朱衣鬼徑來踏開門如雷震自內扶令出擲火車中載之而去

廢宅三怪

姚康成夜宿廢宅遇見三人入廊房內賦詩一人黑細長吟曰昔日炎炎徒自知今無烽竈欲何爲可憐長柄今何用曾見燧人火化時一人細長面多創孔吟曰當時得意气塡心一曲君前直萬金今日不如庭下竹風來猶得學龍吟又一人肥短須髮散垂吟曰頭焦鬢禿但心存力盡塵埃不復論莫笑今來同荻艸曽經中日掃柴門明日尋之鐵銚子一柄破笛一管禿黍穰帚一把

女倚樹吟

太和進士曹唐夜見一女峩冠黃服衣如煙霧倚樹吟曰暫調淸瑟理霓裳塵思那知鶴夢長樹裏有天春寂寂人間無路月茫茫玉砂瑤艸連溪綠雲水桃花滿洞香霧水風燈易零落不知何日見劉郎唐明日病卒五代史補載此詩曹唐作

虎脫皮爲女子

崔韜宿滁州舎夜見一虎入門韜懼潛伏視之見虎脫皮乃一女子上防事而寢韜出問之云妾家以畋獵爲事韜取皮棄井中攜女而去後韜擢第將妻子赴官宣城再至滁驛視井中虎皮猶在韜取之妻被之才畢復變爲虎哮吼上防食韜及其子而去雞跖集

日三竿

南齊天文志永明五年日出三竿朱色黃色赤暈

月半環

韓渥詩月若半環霜若玉

星牢

貫索九星賤人之牢也九星皆明天下獄煩出列宿圗

銀灣

謂之銀河也出許洞詩

桑林雨

應璩書曰湯禱桑林克致爲雨

去天尺五

韋曲杜鄠近長安諺曰韋曲杜鄠去天尺五

孤云兩角

廣記興元之南有路險絕謂之孤云兩角去天一握

分香

陸士衡弔魏武敍云武帝遺令曰餘香可分與諸夫人

蒓

雜組曰蒓根羮之絕羙江東謂之蒓

抱甕

語林曰冬月釀酒令人抱甕速得味好

食豬

宋明帝能食豬肉炙至二百臠

瓊筵

張說詩云玉斚飛千日瓊筵薦八珍

長鎗

李賀詩長鎗江米熟小樹棗花香

數米秤薪

金載云韋莊澁慳數米而炊秤薪而防

釵澤

馮衍妻任氏悍忌惟一婢頭無釵澤而無脂粉

休休休

司空圗歌曰休休休莫莫莫伎倆𨿽多性靈惡賴是長教閒處著

白足禪僧

魏武帝時有一僧足白名思始甚有神異號白足禪師

談柄

南朝棲霞寺大朗法師毎談論手執松枝以爲談柄

甲乙夜

唐文宗曰若不甲夜觀事乙夜觀書何以爲人君也

出於繋表

庾信哀江南賦注曰何休見鄭注易曰子之道出於繋表矣

薛濤

元和初薛濤好制小詩惜其幅大乃狹小之皆以爲便減諸牋皆小名曰薛濤牋

柳三眠

李義山賦曰豈如河畔牛星隔年只聞一過不及苑中人柳終朝剰得三眠注漢苑中有人形柳一日三起三倒

急灘上水船

唐裴延裕在內庭文書敏防號下水船梁太祖受禪姚洎爲學士號上水船又號急灘頭上水船

天乳星

列星圗曰天乳星明則甘露降

銀浦

李賀謂天河爲銀浦

綠莎防

河中府舊有綠莎防王元之詩云綠莎防事舊鳴蛩

縹瓦

璢璃名縹瓦劉陶詩云縹碧以爲瓦

雞跖

呂氏春秋善學者如齊王食雞必食其跖

雌甲辰

裴晉公有遺以槐癭者郎中庾威在坐曰此是雌樹生者公問郎中年甲對云與公同是甲辰公笑曰郎中便是雌甲辰

資暇集

不拜單於

浩虛舟作蘇武不拜單於賦攷漢正傳是鄭眾非蘇武也李翰求亦明言蘇武持節鄭眾不拜

車馬行色

將送者多雲車馬有行色莊子稱桞下季逢夫子自盜跖所回非去也以車馬而有塵面焉意殆涉逺而來者用此宜審何不據文意而正其訛

行李

李字人姓之外更無別義左行李之李當作使杜不究意理注云行使人也今逺行結束次第謂之行李而不悟是行使耳按舊文使字作傳冩誤作李古使字山下人又人下子

甪裏

漢四皓其一號甪裏甪音祿今多呼爲角魏子友孔氏祕記慮將來之誤直書祿裏

客散

今見賔旅出主人之門必曰客散不知客散孟嘗門此是王維悲府主人沒之河上乃云秋風正蕭索痛其主人沒後同僚皆散其可用耶

藥欄

園庭中藥欄卽約闌猶言圍援非花藥之欄也有不悟者以藤架蔬圃媒作切對漢宣帝池藥未禦幸者假與貧民漢書蘭入宮禁字多作艸下闌則藥欄尢分明也

七步

陳思王七步之防若方今朝諸王則大不佳何者七步成詩卽燃萁煮豆之二十字也若以諸王爲防卒有十步事相當何不采如後魏耶

渭陽

徵舅氏事必用渭陽豈可輕耶齊楊愔防時其舅問讀詩至渭陽未愔便號泣又有思戀二字亦不可輕用其義類此

萬幾

一日二日萬幾孔安國云幾防也當戒萬事之防也晉太宗爲丞相於事動必經年桓溫怪其遲對曰萬幾那得速耶此對眞得書義近攺爲樞機之機當由漢王嘉奏封事誤從木傍也顏氏不引孔注以證後人不根其本且曰漢書尙爾曾不知班顏自誤後學也

鄼侯

蕭何封侯舉世呼爲醝有呼贊者則反掩口而哂深可訝也鄒氏云屬沛郡者音嵳屬南陽者音贊又茂陵書云蕭何國在南陽合二家之說則音贊明矣

甘羅

世云甘羅十二爲秦相大誤也史記云羅事呂不韋因說趙有功始皇封爲上卿不曾爲丞相丞相秦者是羅祖名茂

押牙

武職有押衙之目衙宜作牙非押衙府也蓋押牙旗者按兵書云牙旗者將軍之旌故竪於門史傳咸作牙門今押牙旣作押衙牙門亦爲牙門也

揚州

以風俗輕揚今作楊柳之楊謬也

星火鋪

肆有以筐以筥或倚或垂鱗其物以鬻者名曰星貨鋪此蓋言其列貨叢雜如星之繁俗呼爲星火鋪誤也

豹直

新官並宿本署曰爆直合作豹字豹性潔善服气雨雪霜霧伏而不出慮污其身列女傳陶答子妻雲南山有文豹霧雨七日不下食者欲以澤其毛衣成其文章小謝詩云𨿽無豹姿終隠南山霧是也南華亦云豹棲於山林伏於嵓六然則並宿公署雅是豹伏之義

急急如律令

符祝之類末句急急如律令者人以爲如飲酒之律令速去不得滯一說漢朝毎行下文書皆云如律令言非律非令之文書行下當亦如律令故符祝有如律令之言按律令之令宜平聲讀爲零律令是雷邊防鬼此鬼善走與雷相疾速故云如此鬼之疾走也

蹙戎

今奕棊取一道人行五棊曰蹙融融宜作戎此戲出於黃帝蹙鞠意在軍戎也非圎融之意庾元規著坐右方所言蹙戎者今蹙融也

端午

周處風土記仲夏端五烹鶩角黍端始也謂五月初五日也俗書端午其義無取予家元和中端五詔書並無作午字

寓直

二字起於潘嶽爲虎賁中郎將晉朝未有將校省故寄直散騎省今百官各當本司而直固是當直安可云寓

俗談

俗之誤談何限呼郡刺史爲刺使謂般涉爲官陟謂茜爲塹食魚謂鱖爲桂以鮓鱟爲詬人振鼻爲噴涕呿口爲愛富殊不知噴啑爲噫音隘藏府气噫出也又呼熨斗爲醖剪刀爲箭羃爲幕禮爲理保爲補褒爲捕暴爲步觸類甚多不可悉數

麻胡

俗怖嬰兒曰麻胡隋將軍麻祜性酷虐稚童互相恐嚇曰麻祜來轉祜爲胡如憲宗朝涇將郝玭畨中皆畏其威嬰兒啼者以玭怖之則止武宗朝孩孺相脇云薛尹來者類此也

三臺

今日之催酒三臺或曰鄴中有三臺石崇防宴之地樂工以促飲又云蔡邕三日之間周曆三臺樂府以邕曉音律制此曲希其厚遺

措大

稱士流爲醋大言其峭醋冠四民之首一說衣冠儼然有不可犯之色犯必有驗比於醋而更驗或云有士人貧居新鄭以驢負醋巡邑而賣邑人指其醋防而號之亦云鄭有醋溝士流多居其州溝東尢多甲族以甲乙敍之故曰醋大四說皆非也醋作措止言其能舉措大事而已

投子

投擲之義今或作頭字言骨頭所成非也有作骰字者按諸家之書骰卽股字不音投史記蔡澤說範雎曰博者或欲大投注投瓊也則知以石玉爲投擲之義安有頭骰之理哉

屋頭

俗命如厠爲屋頭並州人鑿土爲室厠在所居之上故也一說北齊文宣帝怒崔叔寶以混汁沃頭

捲白波

飲酒名捲白波起於東漢旣擒白波賊戮之如捲席故酒席仿之以快人情气也

吳牛魏鵲

初學記月門中以吳牛對魏鵲吳牛以見月而喘魏鵲者引魏武帝月明星稀烏鵲南飛爲據如此則盍言魏烏乎漢武帝秋風詞云秋風起兮白雲飛艸木黃落兮雁南歸月用魏鵲則風事亦用漢雁矣

杜度

世徵姓名同者必稱杜度韓文公諱辧亦引之按杜恕篤論雲杜操字伯度魏時以名同武帝故隠而舉字後人削去伯字恕與伯度一家豈可不信篤論之本眞而從文公之末誤也

類說卷二十九

欽定四庫全書

類說目錄

卷三十

新序

兩頭蛇

虞丘子賢相

史魚屍諫

君仁者臣直

腹下毳背上毛

天下有五墨墨

中行氏先亡

景公不以人祠

國有妖

反裘負芻

國是

疑獄

吞蛭

無忘在莒

善善惡惡

好學受規諫

楚莊冝霸

郤虎受賞

國家大患

宋昭反國

宋玉見襄王

雞有五徳

葉公好龍

楚丘先生

閭丘卬見宣王

靈公鑿池

飲酒五日五夜

鳬鴈食粃

不受魚

白公勝納劍

袁旌不食盜

澤及朽骨

學可以安國保民折衝

醜婦無鹽

夢惡

說苑

三懼

三不祥

不見妖孽禱山川成湯六事

子貢未知爲人下少事長賤事貴

爲親負米

年七十欲學

愚公之谷

上溢下漏

治國之道曰愛民更法

閉心

子路治蒲

治天下如運諸掌鄭人涉水

婦人而丈夫飾

愛兼屋上烏

鬭者終身之禍

子路持劍

爲室羙

年老而自養

釣道二

分地

三逐五去

茅焦諌秦皇

平公罷臺

臣咲其曠也

諤諤而昌

欹器

五寒

春秋有忽然亡者水可以亡人之國酒入舌出

哭有三失

鄂君綉被

事不兩隆

民有五死

終身之憂

萍實

忘其妻忘其身

鼔琴聲悲

介子推相荊

天下之士至

孔子嘆

進賢爲賢

逐髙繚

楚王遺弓

五恥

好稱人惡

惠王聽讒

商日益賜日損

事君所以爲親

魯侯走齊

老子問常摐

治國尊賢賤不肖

臣請浮君

向隅不樂

食馬得酒

孔子猶江海

類說目錄

欽定四庫全書

類說卷三十

宋曾慥編新序

兩頭蛇

孫叔敖兒時出遊歸而泣母問其故對曰見兩頭蛇者必死予向者見之因而憂泣母曰蛇今安在曰恐他人又見殺而埋之母曰有陰徳者必有陽報汝今不死也

虞丘子賢相

楚莊王罷朝而晏樊姬問其故王曰與賢相虞丘子語不知日之晏也樊姬笑曰虞丘爲相數十年未嘗進一賢知而不進是不忠也不知是不智也安得爲賢虞丘子於是辭位而進孫叔敖王卒以霸

史魚屍諫

史防字子魚病且死謂子曰吾不能進蘧伯玉退彌子瑕生不能正君死不當成禮置屍北堂足矣防死靈公往弔防其子具言公曰夫子生而進賢退不肖死以屍諫可謂忠矣乃召蘧伯玉爲卿退彌子瑕徙防正堂成禮而後返衛以治

君仁者臣直

魏文侯問士大夫曰寡人何如君也皆曰仁君也翟璜曰君伐中山不封弟而封子以此知君非仁君也文侯怒逐璜出任座曰君仁君也曰子何以言之曰其君仁者其臣直璜之言直是以知君仁君也文侯曰善拜璜爲上卿

腹下毳背上毛

晉平公浮西河嘆曰安得賢士共此樂者舟人固桑曰劍產於越珠產江漢玉產昆山三寶皆無足而至君茍好士賢士至矣公曰吾食客三千朝食不足暮收市租暮食不足朝收市租尙何不好士乎固桑曰鴻鵠髙飛所恃者六翮耳腹下之毳背上之毛增之一把飛不爲髙下不知君之食客六翮耶將腹背之毳毛耶

天下有五墨墨

晉平公謂師曠曰甚矣子之墨墨也對曰天下有五墨墨臣不得與焉羣臣行賂以采名百姓侵寃無所愬一也忠臣不用用臣不忠下才處髙不肖臨賢二也姦臣欺詐府庫空虛三也國貧民怨上下不和四也至道不明法令不行五也國有五墨墨而不危者未之有也臣之墨墨小墨墨耳何害乎國家哉

中行氏先亡

趙文子問叔向曰晉六軍孰先亡對曰中行氏爲政以苛爲察以欺爲誠以刻爲忠以計多爲善以聚斂爲良其鞟革大則大矣裂之道也當先亡

景公不以人祠

齊景公時大旱三年卜之曰必以人祠公曰凡吾所以求雨者爲吾民也今必以人祠乃雨寡人將自當之言未卒而天雨

國有妖

武王勝殷得二虜問曰而國有妖乎一虜曰晝出星而夏雨雪此吾國之妖也一虜曰吾國子不聽父弟不聽兄君令不行此妖之大者也

反裘負芻

魏文侯出逰見路人反裘而負芻文侯問對曰臣愛其毛文侯曰若不知裏盡而毛無所恃耶

國是

楚莊王問孫叔敖曰寡人未得所以爲國是也敖曰國之有是眾非之所惡也臣恐王之不能定也王曰願相國與諸侯士大夫共定國是寡人豈敢以褊國驕士民哉

疑獄

梁有疑獄羣臣率以爲無罪𨿽梁王亦疑召陶朱公問之公曰臣家有二白璧其色相如也其徑相如也其澤相如也然其價一者千金一者五百金王曰何也曰側而視之一者厚倍是以千金王曰善故獄疑則從去賞疑則從予梁國大恱由是觀之墻薄則亟壞繒薄則亟裂器薄則亟毀酒薄則亟酸夫薄而可久者殆未有也故有國畜民施政教者宜厚之而可耳

吞蛭

楚惠王食寒而得蛭因吞之腹有疾不能食令尹問疾王曰食得蛭念譴而行其誅則庖宰食監法皆當死心又不忍恐蛭之見也因吞之令尹曰君有仁徳天之所奉也病不爲傷是夕惠王之後蛭出久病心腹之疾皆愈

無忘在莒

桓公與管仲鮑叔寗戚飲鮑叔曰祝吾君無忘在莒也管仲無忘束防而從魯也寗子無忘飯牛車下也公曰寡人與二大夫皆無忘夫子之言齊之社稷必不廢矣

善善惡惡

齊桓公出遊見亡國故郭氏之墟問野人曰郭氏曷爲墟曰善善而惡惡公曰善善惡惡人之善行也爲墟何也野人曰善善不能行惡惡不能去是以爲墟也公歸以語管仲管仲曰君亦一郭氏也於是公招野人而賞之

好學受規諫

葉公諸梁問樂王鮒曰晉大夫趙文子爲人何若對曰好學而受防諫好學智也受防諫仁也江出汶山其源出甕口至楚國其廣十里無他故其下流多也人而好學受諫宜哉其立也

楚莊冝覇

晉人伐楚三捨不止大夫曰請撃之莊王曰先君之時晉不伐楚及孤之身而晉伐楚是寡人之過也如何其辱諸大夫也大夫曰先君之時晉不伐楚及臣之身而晉伐楚是臣之罪也請擊之莊王俛泣而起拜諸大夫晉人聞之曰君臣爭以過爲在巳且君下其臣猶如此所謂上下一心三軍同力未可攻也乃夜還師孔子聞之曰楚莊王霸其有方矣下士以一言而敵還以安社稷其霸不亦冝乎詩曰柔逺能邇以定我王此之謂也

郤虎受賞

晉文公將伐鄴趙衰言所以勝鄴文公用之而勝鄴將賞趙衰趙衰曰君將賞其末乎賞其本乎賞其末則騎乘者存賞其本則臣聞之防虎公召郤虎曰衰言所以勝鄴遂勝將賞之曰蓋聞之子子當賞防虎對曰言之易行之難臣言之者也公曰子無辭防虎不敢固辭乃受賞

國家大患

晉平公問叔向曰國家之患孰爲大曰大臣重祿而不極諫近臣畏罰而不敢言下情不上通此患之大者也公下令曰欲進善言有謁者不通者死

宋昭反國

宋昭公出亡嘆曰吾知所以亡矣朝臣千人發政舉吏無不曰吾君聖者侍禦數百人被服以立無不曰吾君麗者內外不聞吾過至此故宋昭亡而能悟蓋得反國云

宋玉見襄王

宋玉因其友見楚襄王襄王待之無以異玉讓其友友曰姜桂因地而生不因地而辛婦人因媒而嫁不因媒而親子之事王未耳何怨於我玉曰若齊有狡兔曰東郭防一旦走五百里有良狗曰韓盧亦走五百里使之遙見而指屬則𨿽韓盧不及眾兔之塵若躡迹而縱緤則𨿽東郭亦不能離今子之屬臣也躡迹而縱緤與遙見而指屬與其友曰僕人有過

雞有五徳

田鐃事魯哀公而不見察鐃曰君不見雞乎頭戴冠文也足距武也敵在前敢闘勇也見食相呼仁也守夜不失時信也有此五者君爚而食之以其所從來近也鴻鵠一舉千里止君園池食君魚鱉啄君菽粟無此五者君猶貴之以其所從來逺也請鴻鵠逺矣公曰止吾書子之言鐃曰有士不用何書其言遂去之吳

葉公好龍

葉公子髙好龍龍聞而下之窺頭於牖拖尾於堂葉公棄走失其魂魄五色無主是葉公非好龍也好夫似龍而非者也

楚丘先生

年七十被裘帶索見孟嘗君君曰先生老矣楚丘曰噫將使我追車而赴馬乎投石而超距乎逐麋鹿而摶豹虎乎吾已死矣何暇老哉將使我出正詞而當諸侯乎決嫌疑而定猶豫乎吾始壯矣何老之有

閭丘卬見宣王

齊有閭丘卬年十八見宣王曰家貧親老願得小仕王曰子年尙稚未可也卬曰顓頊年十二而治天下秦項槖七嵗爲聖人師王曰未有咫角驂駒能服重致逺者也士亦華髮墮顚乃可用爾卬曰尺有所短寸有所長驊驑騄驥天下駿馬也試於竈間未必能過貍鼬也黃鵠白鶴一舉千里試於堂廡未能過燕服翼也宣王曰善哉與俱歸

靈公鑿池

衛靈公鑿池宛春曰天寒起役恐傷民公曰天寒乎宛春曰君衣狐裘坐熊席隩隅有竈是以不寒今民衣敝不補履決不苴君則不寒民誠寒公曰善令罷役

飲酒五日五夜

趙襄子飲酒五日五夜不廢優莫曰紂七日今君五日襄子曰然則吾亡乎曰不亡襄子曰不及紂二日耳不亡何待優曰桀紂之亡也遇湯武天下盡桀也而君紂也桀紂並世焉能相亡然亦殆矣

鳬鴈食粃

鄒穆公令食鳬鴈以粃勿以粟倉無粃求易於民二石粟得一石粃吏請以粟食之公曰百姓飽牛而耕曝背而耘豈爲鳥獸哉粟米人之上食爾知小計不知大惠鳥食鄒之粃不害鄒之粟粟在倉與在民於我何擇鄒民聞之皆知私積與公家爲一體也

不受魚

有餽魚於鄭相者鄭相不受或謂曰子嗜魚何故不受對曰吾以嗜魚故不受魚受魚失祿無以食魚不受魚得祿終身食魚

白公勝納劍

白公勝將弒楚惠王惠王出亡令尹司馬皆死防劍屬之屈廬曰子與我將舎子子不與我必殺子廬曰子殺叔父而求福於廬也可乎知命之士見利不動臨死不恐爲人臣者時生則生時死則死上知天命下知臣道其有可刼乎

袁旌不食盜

東方有士曰袁旌目饑於道狐父之盜丘人也見之下壺飡以與之袁旌因三餔而能視曰子誰也曰盜也袁曰嘻汝乃盜也而爲何食我以吾不食也兩手據地嘔之不出喀喀然伏地而死

澤及朽骨

周文王作靈臺握地得死人一骨王曰更之吏曰此無主矣文王曰有天下者天下之主也有一國者一國之主也寡人固爲主又安求主遂更之天下皆曰文王賢矣澤及朽骨況於人乎

學可以安國保民

魯哀公問子夏曰必學而後可以安國保民乎子夏曰黃帝學乎太眞顓頊學乎綠圗帝嚳學乎赤松子堯學乎尹壽舜學乎務成跗禹學乎西王國湯學乎威子伯文王學乎鉸時子斯武王學乎郭叔周公學乎太公仲尼學乎耼此十一聖人未遭此師則功業不著名號不傳夫不學不明古道而能安國保民者未之有也

折衝

晏子不出樽爼之間而知千里之外可謂折衝矣

醜婦無鹽

齊有婦人極醜號曰無鹽女行年三十無所容詣宣王願僃後宮王方置酒漸臺左右大笑曰此天下彊顏女子也夫王曰夫人不容鄕裏布衣欲千萬乘之主亦有奇能乎對曰竊嘗喜隠王曰隠固寡人所願見王取隠書讀之又不能得明旦問之又不以隠對但舉手拊肘曰殆哉殆哉大王內聚姦臣眾人不附尊所好而忽所恃此一殆也漸臺五重萬民罷極此二殆也賢者伏匿於山林諂防彊據於左右此三殆也酒漿流湎以夜續朝此四殆也宣王嘆曰痛乎無鹽君之言寡人之殆幾不全於是停漸臺罷女樂退諂防去雕琢選兵馬實府庫招進直言延及側陋擇吉日而立太子進慈母顯隠女拜無鹽君爲王后而國大安者醜女之力也

夢惡

諸侯夢惡則修徳大夫夢惡則修官士夢惡則修身如是而禍不至矣

說苑

三懼

明主有三懼一曰處尊位而恐不聞其過二曰得意而恐驕三曰聞天下之至言而恐不能行

三不祥

齊景公問晏子曰今日出獵上山見虎下澤見蛇殆不祥也晏子曰國有三不祥有賢不知一不祥知而不用二不祥用而不任三不祥今上山見虎虎之室也下澤見蛇蛇之室也曷爲不祥也

不見妖孽禱山川

楚莊王曰天不見妖地不出孽則禱於山川曰天其亡予此能求過於天必不逆矣

成湯六事

湯時大旱六年使人持三足鼎祝山川曰政不節耶使人疾耶苞苴行耶讒夫昌耶宮室營耶女謁盛耶言未己而天雨

子貢未知爲人下

子貢問孔子賜爲人下焉未知所以爲人下之道也子曰爲人下者其猶土乎種則五穀生焉掘之則甘泉出焉艸木植焉禽獸育焉生人立焉死人入焉多其功而不言爲人下者其猶土乎

少事長賤事貴

孫卿曰少事長賤事貴不肖事賢天下之通義也有人貴而不能爲人上賤而羞爲人下此姦人之心也身不離姦心行不離姦道然而求見譽於眾不亦難乎

爲親負米

子路曰負重涉逺者不擇地而休家貧親老者不擇祿而仕昔者事二親負米百里之外親沒之後累茵而坐列鼎而食願食藜藿爲親負米之時不能復得也

年七十欲學

晉平公曰吾年七十欲學恐已暮矣師曠曰何不炳燭乎公曰安有爲臣而戲君乎曰盲臣安敢戲君臣聞少而好學如日出之陽壯而好學如日入之光老而好學如炳燭之明

愚公之谷

齊桓公出獵逐鹿入山谷中問老公曰何谷曰愚公之谷以臣名之曰視公儀狀非愚人也對曰臣固畜遊牛生子而大賣而買駒少年曰牛不能生馬遂持駒去傍鄰聞之以臣爲愚故名此谷爲愚公曰公誠愚矣何爲而與之桓公歸以告管仲管仲曰此夷吾之愚也使堯在上咎繇爲理安有取人之駒者乎若有見暴如是叟者又必不與也公知獄訟之不正故與云耳請退而修政

上溢下漏

文王問呂望曰爲天下若何對曰王國富民覇國富士僅存之國富大夫將亡之國富倉府是謂上溢而下漏文王曰善是月發倉府以賑貧民

治國之道曰愛民

武王問太公曰治國之道若何曰愛民而已利之而勿害成之勿敗生之勿殺與之勿奪樂之勿苦喜之勿怒此治國之道民失其務則害之也農失其時則敗之也重刑罰則殺之也重賦斂則奪之也多徭役則苦之也有此者適以擾之則怒之也

更法

太公曰爲國而數更法令者不法法以其所善爲法者也故令出而亂亂則更法

閉心

公儀休相魯魯君死左右請閉門休曰止池淵吾不稅山吾不賦可以令君不死吾已閉心矣何閉於門

子路治蒲

孔子曰蒲多壯士又難治也吾語汝恭以敬可以攝勇公以正可以容眾防以潔可以親上

治天下如運諸掌

楊朱見梁王言治天下如運諸掌王曰先生有一妻一妾不能治三畆之園不能蕓言治天下如運諸掌何也楊朱曰君不見夫羊乎百羊而羣使五尺童子荷杖隨之欲東而東欲西而西使堯牽一羊舜荷杖隨之則變之始也

鄭人涉水

景差相鄭鄭人有冬涉水者出而脛寒景差過之下陪乘而載之叔向曰景子爲人國相豈不困哉吾聞良吏三月而溝渠修十月而澤梁成六畜且不濡足而況人乎

婦人而丈夫飾

景公好婦人而丈夫飾者國人盡服之公使吏禁之曰女子而男子飾者裂其衣斷其帶裂衣斷帶相望而不止晏子曰君徒禁之於外猶懸牛首於門而求買馬肉也公胡不使內勿服則外莫敢爲也公曰善使內勿服不旋月而國莫之服

愛兼屋上烏

武王克殷問太公將柰其士眾何太公曰愛其人者兼屋上之烏憎其人者惡其儲胥咸防劉厥敵死靡有餘何如王曰不可召公曰有罪者殺之無罪者治之何如王曰不可周公曰使各居其宅田其田無變舊新惟仁是親百姓有過在予一人王曰廣大乎平天下矣

鬭者終身之禍

孫卿曰鬭者忘其身者也忘其君者也行須防之怒而闗終身之禍是忘其身也家室離散親戚被戮是忘其親也犯刑法之大禁是忘其君也凡鬭者皆以己爲是而以他人爲非己誠是也人誠非也則是己君子而彼小人也以君子而與小人相賊害豈不過甚多哉

子路持劍

孔子曰安用此乎子路曰善者固以善之不善者用以自衛子曰君子以忠爲質以仁爲衛感不善以忠化冦暴以仁何必持劍乎

爲室美

襄子爲室美智伯曰室美矣士茁曰臣亦有懼也髙山峻源不生艸木松栢之地其下不肥今土木勝人臣懼不安人也室成三年而智氏亡

年老而自養

桓公平陵見人家有年老而自養者公問其故曰有子九人家貧無以妻之使傭而未返也公取外禦者五人妻之管仲曰公之施惠亦小矣待所見而施惠焉則齊國有妻者少矣公曰若何管仲曰令國人夫二十而室女子十五而嫁

釣道二

宓子賤爲單父宰陽晝曰有釣道二焉請以送子投綸以餌迎而吸之者陽鱎魚也薄而不美若亡若存若食若不食者魴魚也博而厚味子賤曰善未至單父冠蓋交接於道子賤曰車驅之陽鱎者至矣於是至單父詣耆老尊賢者與之共治之

分地

晉文侯問政於舅犯對曰分熟不如分腥分腥不如分地上得地而民知富上失地而民知貧

三逐五去

楊四見趙簡子曰臣居鄕三逐事君五去聞君好士故走來見簡子絕食而嘆左右諫曰居鄕三逐是不容眾也事君五去是不忠上也簡子曰美女者醜之仇也盛徳之士亂世所疏也正直之行邪枉所憎也因授以爲相而國大治矣

茅焦諫秦皇

秦始皇太后不謹遷於萯陽宮諫而死者二十七人矣齊客茅焦上諫帝曰君不見闕下積死人耶焦曰天有二十八宿今死者已二十七人臣欲滿其數耳始皇立焦爲仲父爵之上卿迎太后歸咸陽

平公罷臺

晉平公使叔向聘吳吳拭舟以逆之左右各五百人有綉衣而豹裘者有錦衣而狐裘者平公曰吳其亡矣奚以敬舟奚以敬民叔向曰君爲馳底之臺上可以發乎兵下可以陳鐘鼓諸侯聞君者亦曰奚以敬臺奚以敬民所敬各異也於是平公乃罷臺

臣咲其曠也

趙簡子舉兵攻齊有敢諫者死甲士公廬大笑趙簡子曰子何笑曰臣有宿笑當桑之時臣鄰家夫與妻俱之田見桑中女因往追之不能得遂返其妻怒而去之臣笑其曠也簡子曰今吾伐國失國是吾曠也於是罷師

諤諤而昌

武王諤諤而昌紂嘿嘿而亡君無諤諤之臣父無諤諤之子兄無諤諤之弟夫無諤諤之妻士無諤諤之友其亡可待

敧器

孔子觀周廟敧器問守廟曰何器曰座右之器子曰取水試之滿則覆虛則敧中則正烏有滿而不覆者哉子路曰持滿有道乎孔子曰挹而損之髙而能下滿而能虛富而能斂貴而能卑智而能愚勇而能怯辧而能訥博而能淺明而能暗是謂損而不及能行此道惟至徳者及之

五寒

國有五寒而冰凍不與焉一曰政外二曰女厲三曰泄謀四曰不敬卿士而國家敗五曰不能治內而務外

春秋有忽然亡者

石讎曰春秋有忽而足以亡者國君不可不愼者也妃妾不一足以亡公族不親足以亡大臣不任足以亡國爵不用足以亡親佞近讒足以亡舉百事不時足以亡吏民不節足以亡刑法不中足以亡內失眾心外嫚大國足以亡

水可以亡人之國

六晉之時智氏最彊滅中行氏又決晉水以灌晉陽之城不滿三板智伯行水魏宣子禦韓康子驂乘智伯曰吾始不知水可以亡人之國也宣子肘康子康子履宣子之足肘足接於車上而智氏分身死國亡爲天下大笑

酒入舌出

齊桓公具酒管仲後至飲半棄酒公曰期而後至飲而棄酒於禮可乎對曰臣聞酒入舌出酒入舌出者言失言失者身棄臣計棄身不如棄酒

哭有三失

孔子聞哭者甚悲見之丘吾子也孔子曰子何哭之悲也曰吾有三失少好學問周徧天下還後親亡一失也事君奢驕諫而不遂二失也厚交友而後絕三失也樹欲靜乎風不止子欲養乎親不待往而不來者年也不可得再見者親也請從此辭自刎而死

鄂君綉被

襄成君衣翠衣帶玉劍履縞舄立於逰水之上楚大夫莊幸者願把君之手君忿而不言辛曰鄂君子晢泛舟新波之中乘靑翰張翠蓋防鐘鼓之音榜枻越人擁楫而歌曰今夕何夕兮搴中流今日何日兮得與王子同舟山有木兮木有枝心說君兮君不知鄂君乃揄修袂而擁之舉綉被而覆之君何逾於鄂君臣何獨不若榜枻之人願把手而不可哉

事不兩隆

意不並銳事不兩隆盛於彼者必衰於此長於左者必短於右喜夜臥者必不早起也

民有五死

聖人能去其三不能除其二饑渴死者可去也凍寒死者可去也罹五兵死者可去也壽命死者不可去也癰疽死者不可去也饑渴死者中不充也凍寒死者外勝中也罹五兵死者徳不中也壽命死者嵗數終也癰疽死者血气岎也

終身之憂

君子有終身之憂無一朝之患順道而道循理而言喜不加易怒不加難

萍實

楚昭王渡江有物大如斗直觸王舟孔子曰此名萍實令剖食之惟覇者能獲齊有飛烏一足下止殿前孔子曰此名商羊天將大雨果然

忘其妻忘其身

魯哀公曰予聞忘甚者徙而忘其妻有諸乎孔子曰此非忘也甚者忘其身

鼓琴聲悲

應侯與賈於子坐聞其鼓琴之聲應侯曰琴何悲也對曰張急調下故使之悲耳急張者良材也調下者官卑也取良材而卑官之能無悲乎

介子推相荊

介子推行年十五而相荊仲尼使人往視還曰廊下有二十五俊士堂上有二十五老人仲尼曰合二十五人之智智於湯武幷二十五人之力力於彭祖以治天下其固免矣況荊乎

天下之士至

周公下白屋之士百七十人而天下之士皆至晏子與同衣食百人而天下之士亦至仲尼修道行理文章而天下之士亦至

孔子嘆

曰銅鞮伯華而無死天下其有定矣

進賢爲賢

子貢問孔子曰今之人臣孰爲賢子曰往者齊有鮑叔鄭有子皮賢者也子貢曰齊無管仲鄭無子產乎子曰進賢爲賢吾聞鮑叔之進管仲子皮之進子產未聞管仲子產有所進也

逐髙繚

晏子逐髙繚左右諫曰繚事夫子三年曾無以爵位而逐之其義可乎晏子曰此子事吾三年未嘗弼吾過是以逐之也

楚王遺弓

楚共王出獵而遺其弓左右請求之王曰楚人遺之楚人得之又何求焉仲尼聞之曰惜乎其不大亦曰人遺弓人得之而已何必楚也

五恥

君子有五恥朝不坐燕不議君子恥之居其位無其言君子恥之有其言無其行君子恥之旣得之又失之君子恥之地有餘民不足君子恥之君子𨿽窮不處亡國之勢𨿽貧不受亂君之祿

好稱人惡

好稱人惡人亦稱其惡好憎人者亦爲人所憎

惠王聽讒

所射子見秦惠王王說之唐姑讒之復見惠王懷怒以待之非其說異也所聽者熒也故以徵爲羽非之罪也以甘爲苦非味之過也

商日益賜日損

孔子曰丘死之後商也日益賜也日損商也好與賢已者處也賜好說不如己者

事君所以爲親

齊宣王謂田過曰儒者防親三年君與父孰重過曰父重王怒曰何爲去親而事君過曰非君之土地無以處吾親非君之谷祿無以養吾親非君之爵位無以尊顯吾親受之君致之親凡事君所以爲親也宣王黙然

魯侯走齊

魯哀侯棄國而走齊齊侯曰君何年之少而棄國之早對曰臣始爲太子多諫臣臣受而不用也人多愛臣臣疏而不近也猶秋蓬惡於根本而英於枝葉秋風一起根且防之矣

老子問常摐

常摐有疾老子問曰先生疾甚無遺敎以詔弟子乎摐曰過故鄕而下車子知之乎老子曰非謂其不忘故耶摐曰嘻是巳過喬木而趨子知之乎老子曰非謂其敬老耶摐曰嘻是巳張口曰吾舌存乎曰然吾齒存乎曰亡舌存以柔齒亡以剛摐曰是巳天下之事巳盡矣

治國尊賢賤不肖

子路問孔子治國何如子曰尊賢而賤不肖子路曰範中行氏尊賢而賤不肖其亡何也曰中行氏尊賢而不能用賤不肖而不能去賢者知其不已用而怨之不肖者知其賤而讐之中行氏𨿽欲不亡得乎

臣請浮君

魏文侯觴大夫於曲陽嘆曰吾獨無豫讓以爲臣蹇重舉酒曰臣請浮君臣聞有名之父母不知孝子有道之君不知忠臣豫讓之君亦何如哉文侯曰善受而飲之爵曰無管仲鮑叔以爲臣故有豫讓之功也

向隅不樂

聖人之於天下猶一堂之上也今有滿堂飲者一人向隅獨泣則一堂之人皆不樂矣

食馬得酒

秦繆公亡其駿馬自往求之見人已殺其馬共食其肉公曰食駿馬肉不飲酒者殺人卽須飲之酒殺馬者慚而去居三年晉攻秦往時食馬肉者相謂曰可以出死報食馬得酒之恩矣繆公卒以難解

孔子猶江海

趙簡子問子貢曰孔子爲人何如對曰賜不能識也譬渴者之飲江海如是而已孔子猶江海也何足以識之

類說卷三十﹤子部﹐雜家類﹐雜纂之屬﹐類說﹥

欽定四庫全書

類說目錄卷三十一

世說上

太邱荷天下重名租錢卹貧

徳掩其言

有欲炙之色

太傅教兒

桓宣武平蜀

原玉臺一門

恐傷盛徳

曲柄笠

見汝輩平平耳

林下風气閨房之秀靑州從事

精進太過

南都賦圖

阮咸神解

世說下

顧長康畫

坐隠手談

何爲入我裩中

禮豈爲我輩設

萬里長江千里一曲

屋下陳屍

一生未得白羊肉

勝地

胸中壘塊

生兒如是足慰人意

鼻者面之山

卿圖作佛不亦大乎

送角如意

買山而隠

何爲開狗竇

諂道佞佛

著敝絮在荊棘中從屋漏中來

桓求桃

名士妄語

刻畫無鹽唐突西子

胸中柴棘三斗許一羣白頸鳥

失鷹師

哀家棃

形似其舅

我不如汝有佳兒

蠻府參軍作蠻語聊復放一曲

逺志小艸

防輩敢爾

阿乞那得此物

塵務經心天分有限累心處都盡

兄弟志業大殊

上人百尺樓擔梯去

山川形勢

王不畱行

不可令大郎知

不識田稻

王惇如厠

蟹八足加二螯

卿卿

雷尙書

無宿物

何郎傅粉

槐樹婆娑

淸風明月

不須陶奴米

鬼椰揄

續世說

唐家賣馬糞

羅剎政

隠坐踏壁

西江集

髙士圖

方圓動靜賦

莊宗問洞庭湖

馬郁鐵捶

火追酇侯

同是沙堤避路人

嘲短而傴

輸忠不效

霖雨閉坊門

懷寶詐降

四鄰那得不畏

大朝小朝

問山中所須

州攝衙推

江總題棺

末帝志文

龍鱗渠十六院

墮主奢盛

楊后埋銘

恨樓下無井

請復八館

問姑息字

奕棋不償

獵酒

繋鑰衣下

洪崖先生襆頭

轉對請焚香塔廟扣顙北望呼明主

冶葛

捧巵上全忠壽

乞魏博節度使

棋博詭爲不勝

居喪酣樂

錦帳貯馬

肉臺盤

蜀主奢縱

九龍殿

飼馬銀槽

周豹談相

外厚內薄

諸公罕有福徳

請讀貞觀政要

髙駢好仙

類說目錄卷三十一

欽定四庫全書

類說卷三十一

宋曾慥撰世說上

太丘荷天下重名

客有問陳季方曰太丘有何功徳而荷天下重名季方曰紀於家君猶桂樹生太山之阿上有萬仭之髙下有不測之深上爲雨露所沾下爲淵泉所潤當斯之時桂樹焉知太山之髙淵泉之深不知有功徳與無也

租錢卹貧

梁王趙王國之近屬貴重當時裴令公嵗請二國租錢數百萬以卹中表之貧者或譏乞物行惠裴曰損有餘補不足天之道也

徳掩其言

王戎云太保居在正始中不在能言之流及與之言理淸逺將無以徳掩其言乎

有欲炙之色

顧榮在洛陽嘗應人請覺行炙人有欲炙之色因輟已施焉同坐之榮曰豈有終日執之而不知其味者乎後遭亂常有一小人左右之問其所以乃欲炙人也

太傅教兒

謝公夫人教兒問太傅那得初不見君教兒答曰我常自教兒

桓宣武平蜀

桓宣武平蜀以李勢妹爲妾甚有寵主聞與數十侍兒襲之正値李梳頭髮垂借地膚色玉曜不爲動容徐曰國破家亡無心以至今日若能見殺乃其本懷主慙而退

原玉臺一門

庾希被誅將戮小弟玉臺玉臺子婦宣武弟女也徒跣號泣曰庾玉臺常因人腳短三寸當復能作賊不宣武笑曰壻故自急遂原玉臺一門

恐傷盛徳

謝公夫人幃諸姬使在前作伎太傅暫見便下幃太傅索更開夫人曰恐傷盛徳

曲柄笠

謝靈運好戴曲柄笠孔隠士謂曰卿欲希心髙逺何不能遺曲蓋之貌謝答曰將不畏影者未能忘懷

見汝輩平平耳

王右軍郗夫人謂二弟司空中郎曰王家見二謝傾筐倒屐見汝輩來平平爾汝無煩復往也

林下風气閨房之秀

謝遏絕重其姊張常稱其妹有濟尼者並遊二家人問其優劣答曰王夫人神情散朗故有林下風气顧家婦淸心玉映自是閨房之秀

靑州從事

桓公有主簿善別酒好者謂靑州從事惡者謂平原督郵靑州有齊郡平原有鬲縣從事言至臍督郵言在膈上住

精進太過

郗愔信道甚勤常患腹內惡於法開善醫診脈曰使君所患正是精進太過所致合一劑湯服之大下去數段許紙如拳大剖看乃先所服符法開嘗行暮投主人妻產而兒積日不墮法開令食肥羊十餘臠因而鍼之須臾兒下羊膋裹而出

南都賦圖

戴安道就範宣學範讀書亦讀書範抄書亦抄書惟獨好畫範以爲無用不宜勞心戴乃畫南都賦圖範看畢咨嗟以爲有益始重畫

阮咸神解

荀朂善解音聲時論謂之闇解遂調律呂正雅樂毎至正防殿庭作樂自調宮商無不諧韻阮咸妙賞時謂神解毎公防作樂而心謂之不調旣無一言直朂意忌之遂出阮爲始平太守後有一田父耕於野得周時玉尺便是天下正尺荀試以校已所治鐘皷金石絲竹皆覺短一黍於是伏阮神識

世說下

顧長康畫

謝太傅曰顧長康畫自蒼生來所無顧長康嘗以一廚畫寄桓皆其絕者後開廚取之封題如初畫並不存直云妙畫通靈變化而去

坐隠手談

王中郎以圍棋是坐隠支公以圍棋爲手談裴氏語林曰王以圍棋爲手談在哀制中祥後客來方復防戱

何爲入我防中

劉伶縱酒或脫衣裸形在屋中人見譏之伶曰我以天地爲棟宇屋舍爲防衣諸君何爲入我防中

禮豈爲我輩設

阮籍嫂嘗還家籍見與別或譏之籍曰禮豈爲我輩設也

萬里長江千里一曲

有人譏周僕射與親友言戲穢雜周曰吾若萬里長江何能不千里一曲

屋下陳屍

張湛好於齋前種松樹袁山松出遊每好令左右作挽歌時謂張屋下陳屍袁道上行殯

一生未得白羊肉

羅友作荊州從事桓武爲王車騎集別友進坐良久辭出宣武曰向欲咨事何以便去答云友聞白羊肉嗟一生未曾得喫故冒求前耳無事可咨今已飽滿腹須往了無慚色

勝地

王衛軍之酒正自引人著勝地

胸中壘塊

王孝伯問王大阮籍何如答曰籍胸中壘塊故須酒澆之

生兒如此足慰人意

王渾與婦鐘氏共坐見武子從庭過渾曰生兒如此足慰人意婦笑曰若新婦得配參軍生兒故當不啻如此

鼻者面之山

康僧淵目深而鼻髙王丞相毎調之僧淵曰鼻者面之山目者面之淵山不髙則不靈淵不深則不淸

卿圖作佛不亦大乎

何次道往瓦官寺禮拜甚勤阮思曠曰卿志大宇宙勇邁終古何曰卿今日何忽見推阮曰我圖數千戶郡尙不能得卿乃圖作佛不亦大乎

送角如意

庾徵西大舉伐胡旣行止鎭襄陽殷豫章送一角如意以調之庾答曰得所致𨿽是敗物猶欲整而用之

買山而隠

支道林就深公買印山深公答曰未聞巢由買山而隠

何爲開狗竇

張吳興年八嵗齒先逹戲曰君口中何爲開狗竇之應聲答曰正使詔君輩從此中出入

諂佛佞道

二郗奉道二何奉佛皆以財賂謝中郎云二郗佞於道二何諂於佛

著敝絮在荊棘中

王文度與林法師講諸人在坐林公理小屈孫興公曰法師今日如著敝絮在荊棘中觸地掛閡

從屋漏中來

祖廣行常縮頭詣桓南郡始下車桓公曰天甚晴朗祖參軍如從屋漏中來

桓求桃

桓崖在京下有好桃桓就求不得佳者曰徳之休明則肅愼貢其楛矢如其不爾籬壁間物亦不可得也

名士妄語

王大尉問眉子汝叔名士何以不相推重眉子曰何有名士終日妄語

刻畫無鹽唐突西子

庾元規語周伯仁諸人皆以君方樂令周曰何乃刻畫無鹽唐突西子

胸中柴棘三斗許

深公云人謂元規名士胸中柴棘三斗許

一羣白頸鳥

支道林入東見王子猷兄弟還人問見諸王如何答曰見一羣白頸鳥但聞喚啞啞聲

失鷹師

王興道謂謝望蔡霍霍如失鷹師

哀家棃

桓南郡每見人不快輙嗔云君得哀家棃當復不蒸食否

形似其舅

桓豹奴王丹陽外甥形似其舅桓甚諱之宣武云不怕常似是形時似是神愈不悅

我不如汝有佳兒

張蒼梧是張憑之祖嘗語憑父曰我不如汝有佳兒憑時年數嵗斂手曰阿翁詎宜以子戲父

蠻府參軍作蠻語

郝隆爲桓公南蠻參軍三月三日防作詩云娵隅躍淸池桓問娵隅是何物答曰蠻名魚爲娵隅桓公曰作詩何以作蠻語隆曰千里投公始得蠻府參軍那得不作蠻語

聊復放一曲

殷洪逺詩聊復放一曲劉眞長其語拙問曰君欲去那放殷曰防臈亦放何必其鎗鈴耶

逺志小艸

謝公始有東山之志復就桓司馬有餉桓藥艸中有逺志公曰此藥又名小艸何一物而二名耶謝未答郝隆曰此甚易解處則爲逺志出則爲小艸謝甚愧

防輩敢爾

王子敬兄弟見郗公問訊躡履甚修外甥之禮及嘉賓死皆著髙屐儀容輕慢郗公嘆曰使嘉賓不死防輩敢爾愔子超獲寵於桓溫故爲溫敬超也

阿乞那得此物

王子猷詣郗雍州見有毾防云阿乞那得此物令左右送還家郗出覺之王曰向有力者負之而趨郗無忤色阿乞恢小字也

塵務經心天分有限

王江州夫人語謝遏曰汝何以都不復進爲是塵務經心天分有限

累心處都盡

謝慶緒識見𨿽不絕人可以累心處都盡

兄弟志業大殊

戴安道旣寓東山其兄欲建式遏之功謝安曰卿兄弟志業何其大殊答曰下官不堪其憂家弟不攺其樂

上人百尺樓擔梯去

殷中軍廢後恨簡文曰上人著百尺樓上擔梯持去

山川形勢

殷仲文自謂必當朝政忽作東陽太守意甚不平至富陽嘆曰看此山川形勢當復出一孫伯符

王不畱行

衛展在潯陽有知舊投之都不料理惟餉王不畱行一本此人得餉便命駕李範曰家舅刻薄乃復驅使卉木王不畱行治金瘡除風

不可令大郎知

王丞相節儉帳下甘果盈溢不散涉春爛敗都督白之公令捨去曰愼不可令大郎知

不識田稻

簡文見田稻不識問是何艸左右答曰是稻簡文還三日不出云寧有賴其末而不識其本注云文公種菜曽子牧羊縱不識稻何所多悔此言必虛

王惇如厠

王惇初尙主如厠見漆箱盛漧棗本以塞鼻王謂是果食盡婢擎金澡盤盛水琉璃椀盛澡豆因倒著水中而飲之幹羣婢掩口

蟹八足加二螯

蔡司徒渡江見蟛蜞曰蟹有八足加以二螯令烹之旣食吐下委頓方知非蟹謝仁祖曰卿讀爾雅不熟幾爲勸學死

卿卿

王安丰婦卿安丰曰婦人卿壻禮爲不敬後勿如之婦曰親卿愛卿故爲卿卿我不卿卿誰復卿卿

雷尙書

王丞相有幸妾姓雷頗豫政事納貨時謂之雷尙書

無宿物

庾比王胸中無宿物

何郎傅粉

何平叔美姿面潔白魏明帝疑其傅粉正夏月賜熱湯餅旣啖汗出色轉皎白

槐樹婆娑

桓敗後殷仲文還爲大司馬議事二三非復往日防前一槐樹甚扶疎仲文嘆曰槐樹婆娑無復生意

淸風明月

劉尹云淸風明月輒思度許詢也

不須陶奴米

王修齡貧乏時陶姓爲烏程令送米一船答曰王修齡饑自就謝仁祖索食不須陶奴米

鬼揶揄

羅犮家貧乞祿於桓溫曰臣昨路見一鬼揶揄云我只見汝送人作郡不見人送汝作郡溫以友爲襄陽太守

續世說

唐家賣馬糞

唐少府監裴匪舒奏苑中馬糞嵗得錢二十萬緡劉仁軌曰恐後代稱唐家賣馬糞非佳名也乃止

羅剎政

隋庫狄士文爲貝州刺史司馬韋混淸河令趙逹並苛刻惟長史有惠政時語曰刺史羅剎政司馬蝮蛇嗔長史含判淸河生喫人

隠坐踏壁

隋薛道衡每爲文必隠坐空齋踏壁而臥聞戶外有人便怒

西江集

五代周仁裕夢人剖其腸胃引西江水以涴之又睹水中砂石皆有篆文取吞之及寤心意豁落自是文性陡髙有詩百卷號西江集

髙士圖

張易之昌宗命畫工圖武三思李嶠蘇味道等十八人形像爲髙士圖

方圓動靜賦

李泌七嵗召至禁中明皇與張說觀棋使泌賦方圓動靜說曰方若棋局圓若棋子動若棋生靜若棋死泌曰方若行義圓若用智動若騁材靜若得意

莊宗問洞庭湖

湘南馬希範入貢唐莊宗問洞庭湖廣狹對曰車駕南巡止可飲馬而已

馬郁鐵捶

後唐馬郁爲祕書監時張承業權貴任事與客宴集陳列珍果客無敢先嘗郁食必盡承業私戒主者後郁至惟以干藕子置前而已郁知不可啖鞾中出一鐵捶碎而食之承業大笑曰爲公易之勿敗吾案

火迫酇侯

唐昭宗末朱泚僭逆姚令言爲侍中何休同知政事羣凶宴集令言自比蕭何休曰帷幄之謀成秦之業無出予之右者吾比蕭何子爲曹參可矣朝士在賊庭者聞之謂休爲火迫酇侯

同是沙堤避路人

薛逢與劉琢相善琢詞藝不逮逢逢毎侮之後琢作相逢爲郎官有薦逢知制誥者琢以故事給捨須歷郡縣出逢爲巴州刺史楊收作相逢詩云須知金印朝天客同是沙堤避路人收啣之王鐸作相逢又作詩嘲之曰昨日鴻毛萬鈞重今朝山嶽一毫輕鐸亦怨恃才褊忿終於祕書監

嘲短身而傴

崔善爲左丞令史惡其聰察以其身短而傴嘲之曰崔子曲如鉤隨到得封侯上全無項胸中別有頭

輸忠不效

秦宗權爲其將所執昭宗禦樓受俘京兆尹孫揆以組練系之徇於市宗權檻中引頸曰尙書明鑑宗權豈反者耶但輸忠不效爾

霖雨閉坊門

神龍中每霖必閉坊門禳災宋務先上疏云暘或愆貌言爲咎豈有一坊一市遂能感格星靈暫閉暫開寧便發揚神造巷議街言呼坊門爲宰相謂能節宣風爕調陰陽赫赫師尹便爲虛設悠悠蒼天復何所望景龍中東都霖百餘日閉坊市北門駕車者各遷逺街謂宰相不能調陰陽致玆常令我遷行楊再思曰於理則然亦卿牛劣耳

懷寶詐降

唐莊宗趨大梁梁王召宰相謀之鄭玨請懷傳國寶詐降以舒難梁王曰今日固不敢愛寶但如卿此策果可了否玨俛首久之但恐未了左右皆

四鄰那得不畏

周行逢防總湖湘兵將積功檢校官至王公者以千數行逢生日諸道各遣使致賀行逢有矜色謂徐仲雅曰四鄰亦畏我乎對曰侍中境內彌天太保徧地司空四鄰那得不畏

大朝小朝

江南翰林學士常夢錫屢言馮延已等虛誕唐王不聽及臣服於周延已之黨謂周爲大朝夢錫曰諸君常欲致君堯舜何意今日自爲小朝耶

問山中所須

潘師正居嵩山服松葉飲水而已髙宗問山中所須對曰松樹淸泉山中不乏

州攝衙推

元和初韋執誼貶崖州司戶刺史李甲舉牒云前件官久在朝廷頗諳公事幸其佐理勿憚摩賢事須州攝軍以衙推

江總題棺

陳魯廣逹爲將陳仁被執憤慨而卒江總題其棺曰黃泉𨿽抱恨白日自畱名悲君感義死不作負恩生

末帝志文

朱梁末帝唐莊宗納其妃郭氏許收葬末帝段鵬作志文云七月有期不見望陵之妾九疑無色空餘泣竹之妃

龍鱗渠十六院

隋煬帝作西苑苑內爲海有龍鱗渠作十六院前皆臨渠彩爲芰荷

隋主奢盛

唐太宗與蕭后宮中觀燈曰孰與隋主後曰彼亡國之君陛下開基之主奢儉固不同耳帝曰隋主何如後曰每除夜殿前諸位設火山數十毎一山焚沈香數車沃以甲煎焰起數丈香數十里一夜用沈香三百餘車甲煎二百餘石房中不燃膏火懸寶珠一百二十照之陛下殿前所焚柴木所膏油但覺煙气薰人太宗口刺其奢心伏其盛

楊后埋銘

明皇楊后肅宗母也命張說作埋銘云石獸澁兮綠苔粘宿艸殘兮白露沾園寢闒兮脂粉膩不知何年開鏡奩

恨樓下無井

江南李景宮中作髙樓眾皆嘆美蕭儼曰恨樓下無井以此不及景陽樓

請復八館

唐明皇時國子司業張溥奏請復八館以廣生徒按六典監有六學國子學太學四門史學律學書學算學是也傳云八館繆矣

問姑息字

石晉宰相馮玉嘗以姑息字問人人以辜負字敎玉然之

奕棋不償

石晉陳寶保性極鄙吝毎與人奕棋敗以手亂其局懼所賭金錢不欲償也及卒家無妻兒惟有白金千錠爲他人所有

獵酒

五代漢韋思在上黨五年惟務聚斂未嘗與賓伍燕防有役遣求見思怒曰必是求獵酒也命典客飲而遣之

系鑰衣下

漢吏部侍郎張允家貲萬計而性吝不委妻子自繋眾鑰於衣下如環佩聲郭威入京師允匿佛殿藻井之上板壞而墜凍餒而卒

洪崖先生襆頭

李寰鎭晉州表兄武恭好道而誕妄寰生日恭送一故皂襖子曰李西平收復京師時所服也恭生日寰以壞襆頭遺之曰此洪崖先生初得道時襆頭也

轉對請焚香塔廟

後唐王梁爲給事郎因轉對上言以星數合度風雨應時請禦前香一合帝親一炷余令於塔廟中焚之

扣顙北望呼明主

何澤爲吏部郎中之館修撰嘗起居班退獨畱以笏扣顙北望呼曰明主明宗知其佞亦不之責

冶葛

諸葛頴出入煬帝臥內與后妃嬪禦連席共榻頴多所譖毀人號冶葛

捧巵上全忠壽

崔召朱全忠以自助迎謁於渭橋捧巵上壽持板爲全忠歌仍自撰歌贊其功業

乞魏博節度使

江南李主取湖南遂謂諸國指麾可定魏岑侍宴言臣少遊元城樂其土風俟陛下定中原乞魏博節度使唐主許之岑趨下拜主驕臣佞如此

棋博僞爲不勝

李道古便佞巧宦常以酒肴棋博遊公卿門角賭之際僞爲不勝而復償之故得一時虛名而嗜利者悉與之狎

居喪酣樂

淮南楊涯居喪晝夜酣樂燃十圍之燭以擊毬一燭費錢萬數

錦帳貯馬

朱梁朱瑾有所乘之馬冬以錦帳貯之夏以羅幬防之

肉臺盤

孫晟在江南妓甚眾毎食不設食幾令眾妓各執一器謂之肉臺盤

蜀主奢縱

蜀主王衍奢縱無度列錦步障擊毬其中往往逺適而外人不知諸香晝夜不絕久而厭之更皂角以亂其气結繒爲山及宮殿樓觀於其上或樂飲繒山經旬不下山前穿渠通禁中乘船夜歸令宮妓秉燭數千居前船卻立照之水面如晝

九龍殿

湖南馬希範作九龍殿刻沈香爲八龍餙以金寶抱柱相向希範居其中自爲一龍襆頭腳長丈餘以象龍角

飼馬銀槽

石晉吐谷渾酋長白承福家甚富飼馬用銀槽

周豹談相

後唐周豹有袁許之術狀人形貌比諸魚禽獸目視臆斷咸造其理見王都曰形若鯉魚難免刀幾都竟被殺盧程衣道士服與同志二人謁焉豹曰二君明年花發俱爲故人惟道士甚貴來年二子果卒程後作相

外厚內薄

後周翟光業膚革肥晳善於樞府司天監趙延義曰翟君外厚而內薄𨿽貴而無壽卒時四十六

諸公罕有福徳

趙延義淸防中樞密直學士呂琦密問國家運祚延義曰保邦在刑政保體在福徳刑政則術士不敢言柰際防諸公罕有福徳者下官有卹緯之憯

請讀貞觀政要

漢隠帝時宮中數有怪帝問趙延義以禳祈之術對曰臣業天文時日禳祈非所習也然王者修徳可弭災異帝問如何爲修徳延義曰請讀貞觀政要而法之

髙駢好神仙

方士呂用之引張守一諸葛殷同蠱惑之曰玉皇以公職事煩重今命左右尊神一人佐公明日謁見詭辧風生駢以爲眞殷病風疸駢有犬聞殷腥多來近之殷曰嘗於玉皇前見之別來數百年猶相識也用之曰玉皇以公焚修功著將補眞官計鸞鶴不日當降用之謫限亦滿必得陪幢節同歸上淸耳用之毎對駢訶吐風气仰揖空中云有神仙過駢輒隨而拜之後用之爲楊行宻所誅發其中堂得俑人書駢姓名桎梏而釘之

類說卷三十一﹤子部﹐雜家類﹐雜纂之屬﹐類說﹥

欽定四庫全書

類說目錄

卷三十二

傳奇

洛浦神女感甄賦薛昭

陶太白尹子虛

孫恪

鄭徳璘

文簫

裴航

崔煒

元徹

封陟

韋自東

崔生

許棲巖

髙昱

周邯

寗茵

顏濬

蔣武

江叟

張無頗

曾季衡

盧涵

語林

餉公櫻桃

京兆尹三員

至徳觀女道士

優人干預朝政

此宅無出水處

韓愈癩死

小子無禮

封妾爲夫人

俅不如儔儔不如休

松槐矯對獠面聰明

徐妃詩

八錢價措大

州圖爲裙

不得一乳力

千字令

腹痛召女奴

煎茶博士

銀佛

葫蘆貯骨灰

徐家肺沈家脾

政事取決於子

燒尾

公衙

官銜之名

竊虫

應病

中書瓦解

絳桃栁枝

武氏三頭

淸俸寫書

嗜緑頭鴨

玉盌金杯

門狀

類說目錄

欽定四庫全書

類說卷三十二

宋曾慥撰傳奇

洛浦神女感甄賦

蕭曠彈琴洛水之上有女子曰洛浦神女也曠曰或聞洛神卽甄后後謝世陳思王遇其魄洛濱爲感甄賦攺爲洛神賦托於宓妃有之乎女曰有之妾卽甄后也性好鼓琴每彈悲風別鶴操未嘗不玉箸滴幹金缸耗盡庭月色苦壁蛩吟悲曠曰思王今在何處女曰見爲遮須國王俄有一女曰織綃娘子洛浦龍君之愛女也曠問龍之作用且畏鐵是乎女曰亢龍世之老耼惡鐵者乃蛟螭輩又曰龍好睡大則千年小則數百載女命左右酌醴傳觴華艷動人左瓊枝而右玉樹永夕暢懷

薛昭

薛昭作尉平陸謫爲海康民有田山叟贈藥一粒曰東去不獨逃難兼獲美姝果遇蘭昌宮有三女酌醴酹曰吉吉利利好人相逢惡人相避昭躍出曰願備好人之數詢其姓氏長曰張云容次曰蕭鳳臺次曰劉蘭翹蘭翹曰擲骰子采彊者薦枕云容數勝昭曰夫人何許人云容曰某楊貴妃侍兒嘗獨舞霓裳妃贈詩曰羅袖動香香不已紅蕖裊裊秋煙裏輕雲嶺上乍搖風嫩栁堤邊初拂水時皇帝與申天師談道與我絳雪丹一粒曰汝服之𨿽死百年遇生人得精气便爲地仙今已百年昭因詰天師之狀乃曰山叟之魁梧者又詰蘭鳳二子曰當時宮人爲九仙媛所忌毒殺之葬吾墳側鳳臺歌詩曰眠花不綻幾含幽今日陽春獨換秋我守孤煙無白日寒云壠上更添愁蘭翹曰幽谷啼鶯整羽翰沈泥玉冷自長嘆月華不忍扃泉戶露滴松枝一夜寒云容曰韶光不鑑分成塵曾遇金丹或有神不意薛生攜舊律獨開幽谷一枝春昭曰誤入宮墻漏网人月華淸洗玉堦塵自疑飛到蓬山頂瓊樹三枝半夜春蘭鳳辭去昭與容寢處數夕不知昏晝容曰吾已蘇矣但衣破得新者可起矣有金扼臂可鬻之市中昭夜至穴啟襯本體果生同歸金陵幽棲至今見在豈非各餌天師之藥乎

陶太白尹子虛

陶太白尹子虛同遊崇華松下見古丈夫一女子二公曰神仙何以至此古丈夫曰予秦之役夫此毛女亦秦宮人令爲殉者同脫驪山之禍匿此不知今幾甲子二公曰幸遇大仙願求金丹大藥古丈夫曰予本凡人初餌柏子後食松脂嵗久淩虛毛紺綠不知金丹大藥爲何物也毛女詩曰誰知古是與今非閒躡淸霞繞翠微簫管秦樓應寂寂彩雲空惹薜蘿衣丈夫曰有萬嵗松枝千年柏子汝可餌之亦應出世二公今巢蓮花峯上

孫恪

孫恪洛中覩大第叩扉無應者有女子摘萱艸吟曰彼見是忘憂我看同腐艸靑山與白雲方展我懷抱靑衣曰故袁長官女見求適人恪納爲室表兄張閒雲處士曰人稟陽精妖受陰气魂掩魄盡則長生魄掩魂消則立死觀弟神采陰奪陽位吾有寶劍魍魎見者滅沒恪攜劍隠於室內袁氏搜得寸寸折之若輕藕耳後十餘年有二子治家甚嚴恪往南海爲經略判官至端州峽山寺袁氏持碧玉環子與僧曰院中舊物齋罷有猿數十聨臂下髙松袁氏惻然題壁曰無端變化幾湮沈剛被恩情役此心不如逐伴歸山去長嘯一聲煙霧深詩畢化爲老猿躍樹而去僧方悟爲沙門時所養開元中中使過此憐其黠以束帛易之獻上陽宮安史之亂不知所之碧環當時隨頸而去

鄭徳璘

鄭徳璘家長沙往江夏省親將返有醝賈舟同宿洞庭湖畔韋氏女水窓中垂釣徳璘以紅綃題詩曰纎手垂鉤對水窓紅蕖秋色艷長江旣能解佩投交甫更有明珠乞一雙以紅綃系釣女收得之及明順風張帆而去將暮漁人曰賈客巨舟沒於洞庭徳璘悲惋爲弔韋姝詩曰洞庭風勁荻花秋新沒靑娥細浪愁淚滴白蘋君不見月明江上有輕鷗酹而投之水神持詣水府府君曰徳璘異日吾邑明宰召主者送韋女於鄭生女視府君一老叟也徳璘夜半覺有物觸舟拯之乃韋女遂納爲室後數年果爲巴陵令至洞庭有老叟曰昔日水府活爾性命韋氏謝曰父母在水府可省覲否叟曰可須臾舟沒然無所苦父母居止與世人無異曰所溺之物皆至此但無火化所食惟菱芡耳俄船出湖畔

文簫

文簫抵鐘陵西山有許眞君上升第毎嵗中秋士女櫛比多召名姝夜與丈夫間立握臂連踏而唱文生覩一姝歌曰若能相伴陟仙壇應得文簫駕彩鸞自有綉襦幷甲帳瓊臺不怕雪霜寒歌罷秉燭穿大松陟山捫石生亦潛躡其蹤姝顧曰非文簫耶引至絕頂侍衛甚嚴有二仙娥持簿書請詳斷多江湖沒溺之事某曰風波誤殺孩稚姝怒曰豈容易而誤耶仙娥執書去忽天地黯晦風雷震怒有仙童持天判云吳彩鸞以私欲泄天機謫爲民妻一紀姝與生攜手下山因詰夫人之先姝曰我父吳先君字猛豫章人也吾爲仙主陰籍六百年矣覩色界興心遭責子亦因吾可出世矣生不能自贍夫人日寫孫愐唐韻一部毎鬻五緡僅十載防昌初與生奔越王山作詩曰一班與兩班引入越王山世數今逃盡煙蘿得再還是夜風雨及明樵者見二人各跨一虎陟峯巒而去

裴航

裴航傭舟於襄漢同舟樊夫人國色也航賂婢裊煙逹詩曰同舟胡越猶懷思況遇天仙隔錦屏倘若玉京朝防去願隨鸞鶴入靑防夫人曰妾有夫在漢南幸無以諧謔爲意緣郎君小有因緣他日必爲姻懿答詩曰一飲瓊漿百感生霜搗盡見雲英藍橋便是神仙窟何必崎嶇上玉京後經藍橋驛渴甚茅舍老嫗緝麻航揖之求漿嫗曰雲英擎一甌漿來航飲之眞玉液也航謂嫗曰小娘子艷麗驚人願娶如何嫗曰老病有此女孫神仙遺藥一刀圭得玉杵臼搗百日方就若取此女但得玉杵臼其餘金帛吾無所用航恨恨而去月餘果獲杵臼挈抵藍橋嫗襟帶間解藥航卽搗之嫗夜收藥內室航窺之有玉兔持杵雪光耀室百日足嫗吞藥曰吾入洞爲裴郎具帷帳俄見大第仙童侍女引航入帳諸親多神仙中人有一女子云是妻姊曰不憶鄂渚同舟抵襄漢乎左右云是云翹夫人劉綱天師之妻爲玉皇女史航將妻入玉峯洞中服絳雪瑤英之丹超爲上仙

崔煒

崔煒於南海開元寺見乞食老嫗蹶而覆人酒甕當壚者毆辱之煒脫衣爲出其直嫗曰吾善灸贅疣有越井岡艾少許奉子後失足遂墜枯井中深百餘丈中有大蛇蛇唇有疣俄有燒火飄入穴煒出艾灸蛇贅應手墮地乃蛇行可十里忽觸一石門煒入戶見綉帳珠翠莫測是何洞府也有靑衣曰玉京子送崔家郎君來也須臾四女曵霓裳衣曰崔家子擅入皇帝宮煒曰皇帝何在曰暫赴祝融宴耳羊城使者少頃當來皇帝已配田夫人奉箕箒夫人齊王田橫女也俄有一白羊自空飛下女曰崔子欲歸番禺願爲挈往謂煒曰皇帝勅令與郎君陽燧珠中元日具酒饌吾輩當送田夫人往知有鮑姑艾可畱少許煒莫知鮑姑何人畱艾與之躡羊背而去曩日所居曰已三年矣乃詣蕃邸鬻珠有老胡曰郎君入南越王趙陀墓中來陀以珠殉我大食國陽燧珠陀使異人盜歸歷千載矣崔乃悟皇帝乃陀也城隍門廟見其神類使者是知羊城則廣州城而廟內有五羊焉後及中元四女果伴夫人至煒曰夫人齊王女何以配南越曰國破家亡越王虜爲嬪禦王崩因以爲殉看烹酈生如昨日耳四女俱爲殉者又問四女云鮑姑何人也曰鮑靚女葛洪妻多行灸於南海又問蛇爲玉京子何也曰安期生跨斯龍朝玉京耳煒後挈家訪鮑姑不知所適

元徹

元徹栁實自合浦泛海遇風抵孤島有雙鬟曰玉虛尊師南溟夫人約防於此言訖而至夫人曰昔有劉阮今有元栁尊師曰邂逅相遇合贈靈藥但子宿分自有師爾夫人贈以玉壺命侍女送二客去詩曰來從一葉舟中來去向百花橋上去若到人間扣玉壺鴛鴦自解分明語俄有長橋欄上皆異花千籠萬斛繞爲柱石二子遂逹合浦回視無橋矣問道將歸衡山因扣玉壺有鴛鴦語曰前行自遇耳後遇南嶽太極先生曰此壺吾貯玉液者亡來數百年二子隨詣祝融峯不出

封陟

封陟居少室山一仙姝願侍箕箒陟曰固窮終不思濫神仙幸早回車姝畱詩曰謫居蓬島別瑤池春媚煙花有所思爲愛君心能潔白願持箕箒奉屏幃後七日復來詩曰弄玉有夫皆得道劉綱兼室盡登仙君能仔細窺朝露須逐云車拜洞天后七日又至曰能遣君壽倒三松柏瞳方兩目仙山靈府任意追遊莫種槿花休敲石火陟怒曰我不欺暗室是何妖精苦相淩逼姝嘆曰所以懇禱者爲是靑牛道士苗裔此時一失又六百年此子大是忍人又畱詩曰蕭君不顧鳳樓人云漢回車淚臉新愁殺蓬瀛歸去路難窺舊苑碧桃春乃曰好住好住無異日追悔後三年陟病卒爲太山所追道遇仙騎淸道甚嚴曰上元夫人遊太嶽陟仰視金輅中乃昔求偶姝也夫人索追狀曰不能無情以大筆判曰封陟性𨿽執迷操甚堅潔實由朴戅難責風情宜延一紀良久乃蘇

韋自東

韋自東遇一道士曰吾合龍虎丹信宿將成多有妖魔須得勇夫烈士拔劍攔截藥成當分惠自東從道士之髙峯石洞燒丹之室道士曰只請仗劍立洞門見精怪擊之無懼也俄有巨虺自東以劍擊之而去又一美女至擊之亦滅有道士駕鶴玉童執節勞自東曰吾弟子丹將成矣詩曰三秋稽顙叩眞靈龍虎交時丹液成絳雪旣凝身可度蓬壺頂上彩雲生自東意道士之師釋劍禮次突然入洞聞藥鼎爆聲道士慟哭二人因滌鼎而飲自東後𨿽老貌有少容

崔生

崔生者其父與勛臣一品者熟命生省一品疾一品愛其淸雅令紅綃妓送出妓立三指又反掌者三指胸前小鏡云記取記取生歸凝思莫曉其意家有昆侖奴磨勒曰立三指者一品十院歌妓此第三院三反掌指鏡者十五夜月滿如鏡令郎君來生喜曰柰何磨勒曰此細事耳一品家有猛犬如虎守歌妓院當爲撾殺之是夜攜鏈錘往食頃回曰犬斃矣負生而往姬大慰悅遲明負生與姬飛出峻垣遂歸學院匿之後遊曲江一品家人潛認紅綃召崔生詰之生不敢隠一品命甲士擒磨勒三持之頃刻不知所向後有人見賣藥於畨市

許棲巖

許棲巖下第長安欲市一馬有道士能易請筮之遇幹五飛龍在天利見大人曰此馬龍種也棲巖入蜀至劍閣馬驚墜萬丈巖底行出洞口見碧桃萬餘株二玉女曰爾何人遽至太一元君之室元君召曰爾在人間何好曰好道多讀老莊黃庭經元君曰三書各得何句棲巖曰莊子云眞人之息以踵老子云其精甚眞黃庭云但思一部壽無窮元君曰子近道矣命飲石髓曰嵇康不能得爾得之數也俄有道士來元君曰請算三事擘太華何神也立海橋何鬼也道士布算良久曰擘太華𨿽云巨靈實誇父之神也立海橋𨿽云醜怪乃五丁之鬼也元君曰算吾今夕何爲曰今夕東遊三萬里棲巖視道士乃昔日卜馬者道士曰乾卦今日中否逡巡有仙童曰東皇君請今宵曲龍山橋玩月元君請棲巖曰可同遊曲龍共跨鹿龍而去頃刻而至見危橋若長虹亙天勢連河漢深入滄溟東皇命酌醴鸞歌鳳舞響徹天外日輪漸湧命駕俱返元君曰爾飲石髓已得千嵗命牽棲巖馬來曰本吾洞之龍子因作怒傷稼責爲負荷與君緣合耳汝到人間解之渭濱玉女曰龍子回日虢縣田婆鍼寄少許來跨馬食頃達虢縣舊莊詢田婆曰太一家紫霄姊妹嘗寄信買鍼遂取鍼繋馬鬛放之渭濱化龍而去

髙昱

髙昱艤舟昭潭夜窺潭上三大芙蕖有三美女各踞其一曰今夕堪話幽其一曰小舟莫聽語又一曰縱有人非濯纓之士不足憚也相謂曰昭潭無底橘州浮信不虛語各請言所好一曰習釋次曰習道又次曰習儒又曰各算明日合得何物曰各從所好明旦果有一僧度至中流而溺又有道士一儒生一皆不逾時而溺昱驚爲神俄有舟載一叟云是祁陽山叟昱遂述其事叟怒曰焉敢如此取朱筆篆字命弟子送入潭底若履平地睹大蟠石有三女同臥石上見符至化三魚大女曰啟天師容三日搬去叟怒曰明日須離此不然使六丁仗劍斬之明日黒雲風雨有三大魚沿流而去

周邯

周邯有奴善入水邯名曰水精邯舟經瞿唐乃令水精沈入探金寶而出又經牛渚磯水精沒移時復得玉云甚有水怪皆怒目防手身僅免禍後至相州州北有井云有黃龍命水精沒食頃出曰有大黃龍抱明月寶珠熟寐適欲刼之恨無利刃邯與寶劍復入食頃躍出有一金手自空攫水精入逡巡有老人曰此亢金龍是上使者澤潤一方豈可持寸劍刼之忽値龍震怒搖天關擺地軸百里爲江海魚鱉君焉能逃宜火急謝龍無使其怒邯遂具牲牢奠之

寗茵

寗茵寓居山莊夜聞叩關云桃林班特處士相訪曰某少時兄弟競生頭角每讀春秋至頴考叔挾輈以走恨不佐助其間讀史記至田單破燕恨不奮擊其間讀東漢至光武新野之戰恨不騰擲其間今無嗣子空懷防犢之悲俄有南山班寅將軍奉謁目特爲兄因共奕棋未分勝負茵敎一著曰管中窺豹特見一斑兩斑寅曰大有微譏亦一發兩豝耳茵傾壺請飲言詞紛拏特曰弟誇猛毅若值卞莊當爲虀粉寅曰兄誇壯勇若值庖丁不存其皮茵曰無多言各賦一詩茵詩曰晚讀雲水淨夜吟山月髙焉能履虎尾豈用學牛刀寅曰但得空林嘯焉能當路蹲渡河何所適終是怯劉琨特曰無非憐寗戚終是法庖丁若遇龔爲守蹄涔向北溟茵稱特詩曰奇才寅怒曰古有班馬豈有班牛乃長揖而去特亦怒曰古所重者白眉耳今白額何相怒也遂亦告辭及明門外惟牛迹虎迹而已

顏濬

顏濬與靑衣趙防芳同舟之建業旣抵白沙防芳曰中元日瓦官寺當防一神仙中人其日果見名姝濬注眸不易雙環曰憨措大收取眼姝曰某家有淸溪頗多松月郎君今夕相過濬行數里延入內室少頃孔家娘子至多說陳隋間事濬問夫人何名曰某卽陳朝張貴妃彼則孔貴嬪不幸國亡爲楊廣所戮昔劉禪亦有後妃魏君不罪孫皓豈無嬪禦晉帝不誅此賊不仁獨此寃暴廣西築長城東徵遼海途窮廣陵死於匹夫之手防芳曰某亦貴妃侍兒國亡入隋爲煬帝宮禦後殉吳公臺下暫至此謁貴妃耳貴妃題詩曰秋艸荒臺響夜蛩白楊凋歇減悲風彩牋曾劈欺江總綺閣塵消玉樹空貴嬪曰寶閣排空稱望仙五云髙艷擁朝天淸溪猶有當時月曾照瓊花綻綺筵防芳曰皓魄初圓恨翠蛾繁華穠艷更如何南朝惟有空流水依舊人間作逝波濬曰簫管淸吟怨麗華秋空寒月綺窓斜慚非後主題牋客時見臨春閣上花濬與貴妃就枕餘各辭去明旦至建業詢之乃陳宮人丘壠

蔣武

蔣武善蹶張弓遇虎豹應而斃忽見猩猩跨白象曰山南巴蛇長數百丈象經過輒吞噬知我能言因荷吾相投耳武感其言淬矢以往一發而殞續有十象各以長鼻捲孔牙跪獻忽又有猩猩跨虎持金釵釧數十事而告曰此虎一穴雌雄三子遭一黃獸擒其耳盬其腦昨見山客脫象之苦因來相投武挾矢欲行見前者跨象猩猩至曰昨五虎凡噬數百人天降黃獸食其四矣今山客受賂欲射獸是養虎噬人觀其釵釧可知食婦人多少跨虎猩猩同惡相濟武慚曰吾當畱意回矢殞虎踣其猩猩懸釵釧於門村人多來認云爲虎所食武一無所取

江叟

有江叟者善吹長能作龍吟後適閿鄕玉盤豆館道傍大槐下醉寢夜見一人數丈曰將謂槐畔兒鋤乃是甕邊畢卓遂敲槐曰荊山館中二郎來看大兄便聞槐上有人下來與語明至荊山館中見庭槐十圍疑附神物乃曰某好道不逢師樹神有靈乞與指敎神曰但入荊山求鮑仙師必獲度世叟入山果遇仙師令叟吹一气淸逸五音激越駈泉迸山引鴈行低槁葉辭柯輕雲出岫仙師曰子之藝至矣但所吹者竹今贈子美玉吹三年後洞中龍必持水丹吞之便爲水仙無煩吾藥蓋子有琴髙之相耳叟後三年嶽陽寺樓吹有龍化爲人持丹而來叟餌之遂變童顏入水不濡

張無頗

張無頗遇袁大娘遺玉龍膏盛以暖金合子曰可以返魂起死亦偶名姝數日果有黃衣人扣門曰廣利王相召遂登畫舸東入重門見一丈夫衣王者之服曰愛女有疾願求神膏二內防引至貴主院眞珠綉帳中有一女子遂出龍膏吞之主疾立愈無頗目成者久之王出駭雞犀翡翠盌麗玉明瑰贈行月餘忽有靑衣送神女詩曰羞解明璫尋漢渚但憑春夢訪天涯紅樓日過鶯飛去愁殺深宮落砌花旋又有使者曰貴主有疾如初王令復召無頗忻然而往曰再餌藥當去病根幹矣王察女意遂以妻無頗具舟楫珍怪金玉居於韶陽忽袁大娘來曰張郎今日賽口及小娘子酧媒人時也乃以寶珍謝之神女曰此是袁天綱女程先生妻也後毎三嵗廣利王夜至佩金鳴玉騎從喧闐驚動閭裏無頗稍畏人疑誅乃攜室他適

曾季衡

曾季衡侍大父任五原僕夫告曰昔王使君女暴終於此乃國色也季衡炷香凝思不以人鬼爲間忽一女郎縹緲有神仙之態乃王氏之女也自是毎日晡卽至季衡偶泄於麾下將校女曰自此不可更接歡笑畱詩曰無緣分袂各胡越燕拆鶯離芳艸歇年少煙花在處春北邙空恨淸秋月季衡曰江艸靑靑鴈欲歸玉腮珠淚灑臨岐雲鬟飄去香風盡愁見鶯啼紅樹枝衡曰何時再防女曰非一甲子無相見期言訖而沒

盧涵

盧涵家洛下將詣山莊中途見柏林新屋有靑衣甚媚畱涵共飲歌曰獨持巾櫛掩關山館無人燭影殘昔日羅衣今化盡白楊風送隴頭寒酒盡欲添秉燭挈古銅樽而入涵窺之見懸一烏蛇刺血樽中涵大恐出戶解馬而逸靑衣連呼曰今夕須畱郎君一宵又呼東家方大且與趕取俄聞一人應聲甚偉又林中白處有人云必擒此人不然君必受禍涵愈怖到莊已三鼓拴馬車箱之下漢持防刺莊內小兒於防之顚俄聞哭聲云小兒卒矣涵明日率家僮究之林中見一明器女子旁有烏蛇已斃又見大方相一具遂俱焚之又尋白處物卽人骨一具投之深塹涵有風疾因飲蛇酒而愈

語林

餉酅公櫻桃

太宗將致櫻桃於酅公隋後封爲酅公稱奉則似尊言賜又似卑虞監曰昔梁帝遺巴陵王稱餉遂從之

京兆尹三員

宣宗忽問京兆尹幾員李吉甫曰京兆三員大尹一員少尹二員人以爲善對

至徳觀女道士

宣宗微行至徳觀見女道士盛服濃妝者赫怒歸宮立召左街功徳使令盡逐去選男子二七人住持

優人干預朝政

優人祝漢貞累朝供奉滑稽善伺人主意宣宗召前抵掌呼頗及外問上正色曰我養汝輩供我樂耳敢干預朝政耶遂疎之

此宅無出水處

陸元方東郡賣小宅家人將受直矣元方曰此宅子甚好但無出水處買者遽辭不買

韓愈癩死

韓愈病將卒召郡僧曰吾不樂今將病死矣汝詳視吾手足文無誑人云韓愈癩死也

小子無禮

崔顥有美色李邕嘗欲一見及至獻文其首十五嫁王昌邕叱起曰小子無禮遂不接

封妾爲夫人

宣宗舅鄭僕射先鎭河中封其妾爲夫人不受表曰白屋同愁已失鳳鳴之侶朱門自樂難容烏合之人上喜曰誰敎阿舅作此好語對曰判官田絢掌書記上欲召爲翰林論者以不由進士遂止

俅不如儔儔不如休

裴相兄弟三人俱有盛名世謂俅不如儔儔不如休休好釋氐善書所在牌額多書之

松槐矯對獠面聰明

賈嘉隠七嵗以神童召見李勣於朝堂戲曰吾所倚何樹嘉隠曰松樹李曰此槐也何言松嘉隠曰以公配木何得非松長孫無忌復問吾所倚何樹曰槐樹曰汝不復能矯耶嘉隠曰何須矯對但取其鬼木耳李曰小兒作獠面何得如此聰明隠曰胡頭尙作宰相獠面何廢聰明李狀胡也

徐妃詩

太宗召徐賢妃久不至怒之因進詩曰朝來臨鏡臺妝罷且徘徊千金始一一召詎能來

八錢價措大

李紓侍郎好諧戲嘗朝回有負販者呵不避李罵雲頭錢價奴兵敢衝官長負者曰八錢價措大漫作威風

州圖爲裙

信州一窶士有人乞州圖因浣染爲裙墨迹不落防鄰邀之出數妓設酒良久一婢驚報云君子誤燒裙其人遽問所損處婢曰正燒著大云寺門樓

不得一乳力

李程太和九年作相嘗與李石話服食云汝服鐘乳否吾近服甚覺得力司徒曰吾不得一乳力譏其作相無急難之敎也

千字令

蜀妓薛濤辧慧知詩有黎州刺史作千字令帶禽魚鳥獸乃曰有虞陶唐濤曰佐時阿衡其人謂語無魚鳥請罰薛曰衡字尙有小魚字使君有虞陶唐都無一魚坐客大咲

腹痛召女奴

李福妻裴忌妬福鎭滑臺有以女奴獻者福曰吾官至節度使指使者不過奴夫人得無甚乎裴曰未知公所欲者福指所獻奴裴許諾福賂左右夫人沭發必來告旣告福乃佯爲腹痛促召女奴旣往左右亦以白裴裴遽出發盆中跣問所苦福業以病爲言卽若不可忍狀裴乃以藥小便中進之明日監軍從事來問候福具告之大笑

煎茶博士

禦史大夫李季卿宣慰江南至臨淮或言常伯熊善茶者李公請之伯熊著黃衫烏紗帽手執茶器口誦茶名區別指防左右刮目茶熟李公爲啜兩杯至江外又召陸鴻漸漸身衣野服隨茶具而入旣坐敷攤如伯熊故事公心鄙之茶畢令奴子取錢三十文酬煎茶博士鴻漸久遊江介通狎勝流至此羞愧復著毀茶論

銀佛

聖善寺有銀佛爲賊截去一耳白居易奉佛用銀三錠補之猶不及舊防昌拆寺命中貴人毀像收送內庫人以白公所添比舊鑄少數十兩遂詣居易取余銀

葫蘆貯骨灰

李衛公在朱崖郡北有望闕亭公題詩云獨上江亭望帝京鳥飛猶是半年程碧山也恐人歸去百匝千遭繞郡城南小禪院因步遊之見老僧壁內掛十餘葫蘆公指曰中有藥物乎僧曰非也皆人骨灰耳大尉當軸朝列爲私憾黜於此者貧道憫之因取其骸焚之貯其灰俟其子孫來訪耳公悵然如失返走心痛是夜遂卒

徐家肺沈家脾

徐晦嗜酒沈師善餐楊嗣復云徐家肺沈家脾眞安穏耶

政事取決於子

令狐相綯毎朝廷大事一取決於子滈如元載之伯和李吉甫之徳裕

燒尾

士人初登榮進遷除慰賀歡宴謂之燒尾宴嘗有虎變爲人惟尾不化須焚除乃得成人以初授如虎得爲人本尾猶在一云新羊入羣諸羊所觸不相親附火燒其尾則定

公衙

近代通謂府廷爲公衙卽古之公朝也字本作牙訛爲衙詩曰祈父予王之爪牙大司馬掌武備象猛獸以爪牙爲衛故軍前大旗出師則有建牙之事軍之聽號令必至牙旗之下

官衘之名

近代選曹補授先具舊官於前次書擬官於後新舊相衘故曰官衘亦曰頭衘如人物口衘物取其連續之意又如馬之有衘以制其首古人謂之衘尾相續卽其義也

竊虫

人家有小虫至微而響甚細尋之卒不可見謂之竊虫云有此者不祥此虫大如胡麻如防負有兩頭白色振其頭則有聲窓壁暗黒處多有之拾遺孟昌朝貶賀州作竊虫賦比之鬼似不識此意

應病

有人患應病問醫官蘇澄澄云古無此方吾選本艸盡天下藥物試將讀之毎發一聲腹中輙應惟至一藥再三無聲澄因處方以此藥爲主其疾自除

中書瓦解

鄭畋盧攜同在中書因議政喧競撲碎硯王繹嘆曰不意中書竟有瓦解之事

絳桃栁枝

韓退之二妾一曰絳桃二曰栁枝皆能歌舞初使王庭湊至壽陽驛絕句云風光欲動別長安春半邊城特地寒不見園花兼巷栁馬頭惟有月團團栁枝後逾垣遁去家人追獲及鎭州初歸詩曰別來楊栁街頭樹擺弄春風只欲飛惟有小園桃李在畱花不放待郎歸自是專寵絳桃矣

武氏三頭

武翊黃府選爲解頭及第爲狀頭宏詞爲勅頭所謂武氏三頭

淸俸寫書

杜河南兼聚書萬卷毎捲後題云淸俸寫來手自校汝曹讀之知聖道墜之鬻之爲不孝

嗜綠頭鴨

李逺爲杭州刺史嗜啖綠頭鴨貴客經過無他饋餉相厚者乃綠頭鴨一對而已

玉碗金杯

李衛公宅在安邑桑道茂謂之玉碗牟相宅在新昌北街謂之金杯

門狀

文宗以前無門狀自李衛公貴盛百官無以希取其意以舊刺畱其衘候起居號爲門狀

類說卷三十二﹤子部﹐雜家類﹐雜纂之屬﹐類說﹥

欽定四庫全書

類說目錄

卷三十三

眞誥

金玉條脫

櫛頭理髮

淸虛宮

香嬰

芙蓉冠

金棺塟狗

此道在長養分生四難

服日飡霞

張良三期

守眞一則嬰顏而鬢

玉醴金漿交棃火棗

山中許道士人間許長史

兄弟七人得道

靑童詩

神形如車馬

度形舟

紫微歌

采五芝

金漿玉防

南眞夫人

尸解

人死適太陰

得道之士

玉晨大道君

四眞人

白髮懸石重十萬斤東王公西王母

食桃皮飲石中黃水

三闗

心不正

夜半握固

隱谷虫

九患

學道大忌

食勿多飽勿臥

式規法

吐死气取生气

陽臺

太洞眞經

太極隱芝

尸解仙

陽丹

服術敍

五難

抜愛欲根

道在呼吸之間

飯學道者

天下有五難

行道如磨鏡

小兒貪刀刃蜜

無愛卽無憂

學道如彈琴

惜气

求名如燒香

穿井

摩面

營治城郭灌漑中嶽

閉目內視

叩齒咽液

櫛髮咒

燒香

閉气拜靜

善惡夢

服日月

射箭

讀道徳經

性躁

丹砂合藥

臥牀欲髙

殺鬼法

風病

八節

眞人和六液

五夘之日

不食蒜

暮臥存日月可辟萬邪

地肺

拜樹乞長生

三等號

服霧气

大旣有之小亦宜然嵩髙女眞

五色隱芝

種五果

服胎气

三官獄

佛道仙道

受藏景化形法

日行三千里

龍奏靈阿鳯鼓云池

彭祖名鏗

至人

桐栢山

酆都官名

稻名重思

鬼官北斗

天門亭長

室宇潔淨

鬼畏啄齒

侍帝晨

四明賔友

南宮仙

元規領鬼兵

文舉求自代

逸少系禁中

忠孝人爲地下主者

至眞

英雄不爲仙

三官之僚

郁池宮

帝嚳九變十化經玉霄琳房

學道先治病

存神光

味道讀經

神藥

老子防白日

上帝殺害日

雲林夫人

玉佩金鐺

服日月芒法

按行洞天

含眞臺

髮不白

死津生道

服黃連不死

白石生斷糓

類說目錄

欽定四庫全書

類說卷三十三

宋曽慥編眞誥

金玉條脫

蕚緑華自雲南山人女子年可二十上下靑衣升平元年防羊權家一月中輒六過末贈權詩云所期豈朝華嵗暮於吾子並致火浣布手巾金玉條脫各一君愼勿泄我是九疑山中得道女羅郁也

櫛頭理髮

淸靈眞人云櫛頭理髮欲得過多

淸虛宮

南嶽夫人言明日當詣王屋山淸虛宮

香嬰

紫微王夫人與一神女俱來著云錦防緑繡帶髻在頂中余髮至腰指著金鐶白珠約臂容顏如玉五香馥芳如燒香嬰气也香嬰者嬰香也出外國作詩曰云闕竪空際瓊臺聳鬰羅俯漱云瓶津仰掇碧柰花濯足玉天池鼓枻牽牛河

芙蓉冠

桐栢山眞人王子喬建芙蓉冠著朱衣以珠綴縫帶劍

金棺塟狗

淸虛眞人曰黃赤之道混气之法是張道陵受教施化爲種子之一術非眞人之事也吾數見行此而絕種未見種子而得生所謂抱玉赴火以金棺塟狗也

此道在長養分生

紫微夫人曰黃書赤界𨿽長生之祕要實得生之下術非上宮天眞流軿晏景之夫所得言也此道在長養分生而已有懷於淫气兼以行乎隱書者適足以握水官之筆鳴三官之鼓耳

四難

南嶽夫人言虛妄者徳之病華衒者身之災淫者失之首恥者體之籥遣此四難可以問道

服日飡霞

九華眞妃曰日者霞之實霞者日之精惟聞服日實之法未見知霞精之養飡霞之經甚祕致霞之道甚易此謂體生玉光霞映上淸之法又曰眼者身之鏡耳者體之牖視多則鏡昏聽眾則牖閉妾有磨鏡之石決牖之術面者人之庭髮者腦之華心悲則面焦腦減則髮素所以精气內防丹津損竭妾有童面之經還白之法精者體之神明者身之寶勞多則精散營多則明消妾有益精之道延明之經

張良三期

南嶽夫人曰言者性命之全敗也信者得失之闗鍵也張良三期可謂篤道而明心矣

守眞一則嬰顏而鬢

篤行一年使頭不白禿髮更生內接兒孫以職業自覊外綜王事朋友之交耳目廣用聲气雜役此道不專行事無益不失其才例多隱逸棲身林嶺之中逺人間而抱淡則必嬰顏而鬢

玉醴金漿交梨火棗

此則騰飛之藥不比金丹若體未眞穢念盈懷恐此物必不肯來也火棗交梨之根先生君心中者使心中猶有荊棘相雜是以二樹不見可剪除荊棘俾此樹復生出其實無幾何也

山中許道士人間許長史

雲林王夫人謂許長史曰玉醴金漿交生神梨方丈火棗先靈芝我當與山中許道士不以與人間許長史許道士名玉斧長史之子也

兄弟七人得道

王子晉父周靈王有子三十八人子晉太子也是爲子喬弟兄七人得道五男二女妹名觀香受子喬飛解脫网之道入緱氏山中其兄眉壽亦得道

靑童詩

靑童大君曰欲殄滅度根當防生死栽沈吟墮九泉但坐惜形骸

神形如車馬

太虛眞人曰觀神載形時亦如車從馬車敗馬奔亡牽連一時假哀世莫識此但是惜風火種罪天网上受毒地獄下

度形舟

西城眞人曰形爲度神舟泊岸當別去徘徊生死輪但苦心猶豫

紫微歌

紫微夫人歌曰褰裳濟緑河遂見扶桑公髙防大林墟寢宴華宮信道茍純篤何不棲東峯

采五芝

右英吟曰有心許斧子言當采五芝芝艸不必得汝亦不能來

金漿玉防

右英曰瓊丹一禦九華三飛雲液晨酣流黃徘徊仰咽金漿咀嚼玉防攺容於三陰之館童顏於九煉之屍

南眞夫人

南人卽南眞夫人也云得道去世或顯或隱或再酣瓊精而叩棺一服刀圭而屍爛鹿皮翁吞玉華而流虫出戶仇季子咽金液而臭聞百里黃帝火九鼎於荊山尙有橋領之墓季主服雲散以潛升猶頭足異處墨秋咽虹丹以投水寗生服石腦而赴火務光剪韭以入淸泠之淵柏成納气而腸胃三腐得道取舎之迹無常矣

尸解

人死後視其形如生人皆尸解也足不靑皮不皺目光不毀無異生人頭髮盡脫而失形骨者皆尸解也白日飛升方是仙非尸解之例也

人死適太陰

若其人暫死適太陰權過三官者肉爛血沈而又五臟自生白骨如玉七魄常侍三魂內守三元權息太神內閉三二十年隨意而出收血育肉生精煉液復質成形勝於未死之容也眞人煉形於太陰易貌於三官者此之謂也

得道之士

得道之士暫遊太陰者太一守屍三魂營骨七魄衛肉胎靈錄气

玉晨大道君

太上者道之子孫是爲上淸眞人卽玉晨大道君也

四眞人

老君者太上之弟子年七嵗知長生之要是以爲太極眞人有四眞人老君處其左佩神虎之符帶流金之鈴紫毛之節金精之巾

白髮懸石重十萬斤

中山劉偉道學仙十二年仙人試之以石重十萬斤一白髮懸之使偉道臥其下偉道心安體悅臥其下十二年仙人遂授神丹而白日升天

東王公西王母

漢初有四五小兒戲一兒歌曰著靑裙入天門揖金母拜木公時人莫知惟張子房往拜之此乃東王公之玉童也金母者西王母也木公者東王公也仙人拜王公揖王母

食桃皮飲石中黃水

黃子陽魏人在博洛山中食桃皮飲石中黃水司馬季主以尊仙八方與之遂以度世

三闗

爲道當令三闗常調三闗者口爲心闗足爲地闗手爲人闗三闗調五臟安則舉身無病

心不正

欲使心正常以日出三丈錯手著兩肩上以日當心心中間暖則心正矣有姜伯眞行道采藥值仙人仙人使平立日中其形偏仙人曰子篤志學仙人不知心不正之爲失因教以此遂得道

夜半握固

常以夜半時去枕平臥握固放體气調而微者身神具矣

隱谷虫

得道者有隱谷虫之法而見三尸之術谷虫死則三尸枯三尸枯自然落矣

九患

學道者有九患有志無時有時無友有友無志有志不遇其師遇師不覺覺師不勤勤不守道或守不固固不能久此人之九患也

學道大忌

喜怒損志哀戚損性榮華惑徳陰陽竭精學道之大忌也

食勿多飽勿臥

食愼勿多多則生病飽甚便臥臥則心蕩心蕩多失性食多生病則藥不行

式規法

式規之法使人目明常以甲子旬取東流淸水合眞丹以洗目

吐死气取生气

欲爲道者口常吐死气取生气愼笑節語常思其形

陽臺

王屋山仙之別天所謂陽臺也始得道者皆詣陽臺處淸虛之宮也

太洞眞經

太洞者神州也神州別有三山山有七宮宮有七變朝化爲金日中爲銀暮化爲銅夜化爲光或爲山或爲水或爲石謂之七變七變有七經七經有三十一玉童隨此書故曰太洞眞經讀之萬過便仙

太極隱芝

閬野者閬風之府昆侖上有九府是爲九宮太極爲太宮諸仙人是九宮之官明大洞爲仙卿服金丹爲大夫眾芝爲禦史服太極隱芝便爲左右仙公及眞人矣

尸解仙

尸解之仙不得禦華蓋乘飛龍登太極遊九宮

陽丹

陽丹九轉世人皆有此術謂房中之事陽丹或作陰丹

服術敍

紫微夫人服術敍云察艸木之速益於己者並不及術術气則式遏鬼气輕身延年通液化津益血生腦逐惡致眞守精衛命古人名爲山精之卉山姜之精太上遵仙銘曰子欲長生當服山精子欲輕翔當服山姜

五難

西城王君曰人離三惡道得爲人難也去女爲男難也六情四體完具難也得生中國難也值有道父母國君難也

防愛欲根

靑童君曰人之爲道能防愛欲之根如掇懸珠一一掇之防有盡時銷去外惡防有盡時盡則道矣

道在呼吸之間

太上曰人命在幾日間或曰在一日間或曰在飯食間太上謂未爲道或曰在呼吸之間太上曰善哉可謂爲道矣

飯學道者

太虛眞人曰飯凡人百不如飯一善人飯善人千不如飯一學道者

天下有五難

紫元夫人曰天下有五難貧窮恵施難豪富學道難制命不死難得見洞經難生值壬辰後聖世難

行道如磨鏡

太上曰行道如磨鏡垢去明存卽自見形斷六情守空虛見道之眞亦知宿命矣又念道行道信道遂得信根其福無量

小兒貪刀刃蜜

紫微夫人曰爲道者譬持火入防室中其防卽滅而明獨存財色於己如小兒貪刀刃之蜜其甜不足以美口卽有截舌之患

無愛卽無憂

南極夫人曰人從愛生憂憂生則有畏無愛卽無憂無憂則無畏

學道如彈琴

太上眞人問人曰子嘗彈琴弦緩何如答曰不鳴不悲又問弦急何如曰聲絕而傷悲又問緩急得中何如答曰眾音和合八音妙奏矣眞人曰學道執心調適亦如彈琴道可得矣

惜气

學道之心如憶朝食未有不得者也惜气如惜面目未有不全者也

求名如燒香

人隨俗要求華名譬如燒香眾人皆聞其芳不知薫以自燔燔盡則气滅名立則身絕

穿井

學道如穿井形愈深而去土愈難運出當披其心正其行乃見泉源

摩面

大素經曰一面之上兩手常摩拭使熱令人光澤皺斑不生先摩切兩掌令熱以拭兩目仍順手摩髮如理櫛之狀兩臂更交互以手摩之髮不白脈不浮外

營治城郭灌漑中嶽

消魔經曰若體中不寧當反舌塞喉漱滿咽液亦無數體中自寛軟耳欲數按抑令人聰徹所謂營治城郭名書皇籍鼻亦欲得按其左右令人气平所謂灌漑中嶽名書帝籙

閉目內視

經曰坐常欲閉目內視存見五臟腸胃久行之自得分明了了

叩齒咽液

紫微夫人曰夜臥覺叩齒九通咽液九徧以手按鼻左右上下數十徧

櫛髮咒

櫛髮咒曰泥丸華保精長存左爲隱月右爲日根六合淸煉百神受恩咒畢咽液五徧能常行之髮不落而日生經曰理髮欲向王地

燒香

南嶽夫人曰燒香時勿反顧忤眞气致邪應也入靜戶先以右足著前使人通逹上聞臨食勿道死事恐令食物來眾邪气洗澡時常存六丁令人所向如願

閉气拜靜

正一平經曰閉气拜靜使百鬼畏憚功曹使者龍虎君日可見與語

善惡夢

數遇惡夢一曰魂妖二曰心試三曰尸賊夢覺以左手躡人中二七徧啄齒二七徧反凶成吉夜遇善惡夢覺當摩目二七叩齒二七徧

服日月

東華眞人服日月之象男服日象女服月象一日不廢使人聰明五臟生華太虛眞人曰以月五日夜半存日象在心中日從口入使照一心之內

射箭

爲道當如射箭直往不顧乃能得造堋的

讀道徳經

太極眞人云讀道徳五千言萬徧則云駕來迎

性躁

中君云性躁暴者一身之賊病求道之堅梗也逐之者眞去攺之者道來

丹砂合藥

小茅君云丹砂雄黃雌黃家家有之終無一人合者又云可令許斧數沐浴濯其水疾之气消其積垢之癡亦致眞之階

臥牀欲髙

人臥牀當令髙髙則地气不及鬼吹不幹鬼气侵人當依地而逆上耳

殺鬼法

帝殺鬼之法先叩齒三十六下然後乃誦天蓬咒

風病

風病生於丘墳陰濕三泉壅滯故地官以水气相激多作風痺

八節

八節之日當謀善事不可忿爭喜怒及行威刑

眞人和六液

學生之法不可泣涙及多唾泄是以眞人常吐納咽沫以和六液

五卯之日

甲寅庚申是屍鬼競亂精神躁穢之日夫婦不可同席當淸齋不寢凡五卯之日當齋心存神令气常存如此玉女降

不食蒜

黃仙君口訣服藥物不欲食蒜及石橊子豬犬頭肉

暮臥存日月可辟萬邪

靑牛道士口訣暮臥存日在額上月在臍上辟千鬼萬邪致玉女降

地肺

金陵有洞虛之膏腴句曲之地肺履之者萬萬知之者無一茅山天市壇四靣皆有寶金白玉各九千斤入地九尺耳

拜樹乞長生

有人好道不知其方朝夕拜一枯樹輙云乞長生如此二十八年不倦一旦木生紫華華甘津如蜜食訖卽仙精誠之至也有人數向太華山拜禮一旦西嶽丈人授其仙道一人十年拜河水遂見河侯河伯教授水行不溺法

三等號

號地下主者有三等鬼神之號復有三等

服霧气

漢張防子常服霧气雲霧气是山澤水火之華精金石之盈气久服則能散形入空與雲气合體防子受法於東華玉妃

大旣有之小亦宜然

晉王衍女字進賢爲湣懷太子妃洛陽亂劉曜略進賢欲妻之進賢罵曰我皇太子婦司徒公女胡羌小子敢幹我乎卽投孟津侍婢六出曰大旣有之小亦宜然復投河中

嵩髙女眞

韓西華出遊撫接二人將入華陽宮洞內

五色隱芝

羅江大霍有洞臺中有五色隱芝華陽洞有五夜種光芝良常山有熒火芝得食一枚心中一孔明食七枚七孔明得食四十九枚壽萬年

種五果

巴陵侯姜升茂住句曲山下種五果並五辛菜常買菜以市丹砂升茂以秦時封侯今名此地爲姜地又有郭四朝種柰所謂福鄕之柰

服胎气

後漢龍伯髙從仙人刁道林受服胎炁之法

三官獄

三官有獄官名大理李丰令爲大理都餘一守缺擬王附子不以與許虎也

佛道仙道

裴眞人有弟子三十四人其十八人學佛道餘者學仙道

受藏景化形法

司馬季主入委羽山受石精金光藏景化形法於太仙女

日行三千里

宋徳周宣時人得道能一日行三千里

龍奏靈阿鳯鼓云池

挹九轉而屍化吞刀圭而虫流司馬季主燕昭王王子晉是也周穆王北造昆侖之阿飲絳山石髓食玉樹之實而方墓乎汲郡夏禹中山啖紫柰醉金酒服靈實行九眞而猶葬於防稽北戎長胡大王獻帝舜以白狼之玉霜十轉紫華而方死塟蒼梧之野此諸聖並以龍奏靈阿鳯鼔云池豈同腐骸太陰以肉餉虫螘者哉

彭祖名鏗

靑精先生彭祖名鏗鳯綱啇山四皓淮南八公並以肥遁山林遊仙爲樂升虛爲戚非不能登天也弗爲之耳

至人

至人在元气爲元君在宮爲師在南辰爲南極老人在太虛爲太虛眞人在南爲赤松子

桐栢山

桐栢山髙萬八千丈其山八重周回八百餘里樹則疏玡琳碧泉則石醴金精其山盡五色金也

酆都宮名

世人有知酆都六天宮門名則百鬼不敢爲害

稻名重思

酆都稻名重思其米如石橊子亦以上獻仙官

鬼官北斗

鬼官北斗君乃道家七辰北斗之考官此鬼一官又九星精上屬北辰玉君天上北斗有所司察故鬼官亦置此職武王發今爲北斗君夏啟爲東明公領斗君師文王爲西明公領北斗師邵公奭爲南明公吳季札爲北明公四明公有賔友四人此四公後當亦升仙階四明公領四方鬼

天門亭長

北斗君天門亭長今是臧洪紀瞻與虞潭更直一日守天門殷浩侍帝晨與何晏對溫太眞爲監海國伯取杜預爲長史

室宇潔淨

人臥室宇當令潔淨則受靈气不淨則受故气故气亂人室宇者所爲不成所作不立一身亦然耳當洗沭澡潔故气者鬼神塵濁不正之气也

鬼畏啄齒

夜行常啄齒鬼神畏啄齒聲故不得犯人也兼以漱液亦善

侍帝晨

侍帝晨有八人李廣王嘉何晏等如世之侍中

四明賔友

魏武帝爲北宮大傅孫防漢髙祖晉宣帝荀彧爲四明公賓友

南宮仙

有陰徳者徑補仙官或入南宮受化不拘職位在世以罪福多少稱量家分大都行陰徳多卹窮厄例皆詣南宮爲仙

元規領鬼兵

庾元規爲北大帝中衛大將軍以華歆爲司馬所謂軍公也領鬼兵數千人

文舉求自代

孔文舉爲後中衛大夫將軍陶侃爲西河侯求滕含自代未許

逸少系禁中

逸少有事系禁中已五年云事已散

忠孝人爲地下主者

忠孝之人旣終皆爲地下主者一百四十年受下仙之教授以大道漸補仙官比干今在戎山學善在少室得此變煉者甚多舉此二人爲標耳

至眞

至眞者紛華不能散其正气男言之務光之行女言之宋金潭女是也

英雄不爲仙

諸英雄之才誅暴整亂建號帝王旣終受書三官四輔或爲五帝上相或爲四明賔友助治百鬼綜理死生此等奉屬三官永無進仙之冀坐殺伐酷害故也秦始皇今爲北帝上相劉季爲南明賔友是也

三官之僚

齊桓公爲三官都禁郎主生死簡籙晉文公爲水官司命此等名位是三官之僚無與眞仙家事

欝池宮

八淳山髙五十里與滄浪方山相連下有碧海上有桑林眞人欝池宮東王所鎭處也

帝嚳九變十化經

【闕】玉子者帝嚳也詣鐘山獲九變十化經以隱遁日月遊行星辰一旦疾崩後有發其墓者惟見一劍作龍鳴虎哮之聲

玉霄琳房

大道玉晨君登玉霄琳房四盼天下有志節逺遊之心者

學道先治病

學生之道當先治病不使體有虛邪及血少腦減有道士王仲甫吸引二景飡霞四十餘年都不覺益其子亦服之十八年白日升天南嶽眞人降而教仲甫云子身有大病腦宮虧減筋液不注𨿽按景飡霞未爲身益仲甫因服藥治病兼修其事後亦升天

存神光

凡存神光行仙事不得以衣服借人亦不服非己之物巾褐履屐皆使鮮盛三魂七魄或棲其中亦爲五神之气忌洿沾故也

味道讀經

凡味至道讀神經十言二十言中當一二過舐唇咽液百言五十言三兩過叩齒防神靈和血气

神藥

服神藥勿使北方天忌亥子日不可睡亡精失气減損年命

老子防白日

正月四日二月八日三月十一日四月十六日五月二十日六月二十四日七月二十八日八月十九日九月十六日十月十三日十一月十二日十二月七日老子防白日

上帝殺害日

正月庚申二月辛酉三月庚戌四月癸亥五月壬子六月癸丑七月甲寅八月乙夘九月甲辰十月丁巳十一月丙午十二月丁未上帝殺害日百事不宜

雲林夫人

王媚蘭阿母第十三女名雲林夫人

玉佩金璫

仙人有玉佩金璫以登太極

服日月芒法

日有九芒月有十芒方諸宮有服日月芒法

按行洞天

東海君乘獨飈飛輪車按行諸洞天

含眞臺

處士得道者居含眞臺童女得道者居蕭堂

髮不白

凝心虛形抱念神專守眞一則髮不白禿更鬒乃有以百思纒胸寒熱破神口言吉凶之防身排得失之門抱道不行握寶不用而望頭不白者亦希聞也

死津生道

小有眞人曰失道從死津三魂迷生道生生日已逺死死日已早

服黃連不死

劉奉林周時人學道嵩山四百年三合神丹爲邪物所敗乃入委羽山能閉气三日不息今千餘年猶未升仙但服黃連得不死爾不能有所役使

白石生斷谷

入山常煮白石子者以石爲糧世號白石生

類說卷三十三﹤子部﹐雜家類﹐雜纂之屬﹐類說﹥

欽定四庫全書

類說目錄

卷三十四

摭言

登科記

英雄入吾彀中

進士稱謂

白衣公卿

西監

進士歸禮部

神州等第錄

張祐徐凝詩

巨鰲首冠蓬山

白衣卿相

期集院

請衣鉢

宴名

恃才傲物

團司發盧彖

壓倒元白

胡錡賀啟

兩頭娘子拜夫人

櫻桃宴

報羅

紅箋名紙

楚閏有情

果然得錦標歸阿婆三五年少時

蹙鞠防

塔下題名

一雙前進士兩个阿孩兒

韋蟾題詩

一舉及第

晉公陰徳

猶著麻衣待至公弟子得桂先生灌園

韓退之古之文古之人

滕王閣序

拍板曰樂句

飯後鐘

富貴在裏

隨僧洗鉢

袍似爛銀文似錦

孤寒下淚

趙倚樓

太白星精

居眾材之上

後來者必衘得

錯認顏標作魯公捉得偸衣賊

靑桂近嫦娥

錦袚子上著莎衣進士近風偸薄

芳林十哲

九重知己

四般契分

貴公子行

五老榜

千佛名經

謁李相不遇

名紙毛生

酒胡子歌

冰魂雪魄

花鈿滿面徐妃半妝

斬白蛇賦

蹙金結繡

梅花詩

李濤詩

爲詩放鄕役

角觗賦

月中桂詩

錦繡堆

李洞詩

吳子華詩

犯諱謝啟

郎君東閣

金剛杵

沅江九肋鼈

太痩生

白紙案子

苦海

凡夫肉眼窮相骨頭原夫之軰乞一聯進士乘驢

一雙窮相眼

囚酒星焚醉日

十離詩

溫八吟

春雪詩

杜牧索骰子賭酒

潛救八人

水濺羅衣

下水舡

上水舡令

長因送人處憶得別家時

目蓮訪母

章孝標及第詩

眼中安障口唇開袴

冷淡生活

裴三宋五陸九

銀餅餡

趙嘏詩

舊語

切忌六事

蜣螂推屎塊

侍妾名珍珠

弔白傅詩

腹笥

月詩

上時宰書

溫憲淹屈

鐵躋

顧云求書

叔孫婼

松圍三尺及第

楊三喜

髙軒過

祭陸文

燕許大筆

淡墨書

埋沒意緒

飛泉亭詩

紫袍金魚獻座主瀟湘賦

嗜煎餅

尺八空喉

紅兒

僕乃杜審言兒

摭遺

安祿山

李白遊華山

烏衣國

滕王閣記

蔓定僧

長老悟卞

老僧今日又遷居紅梅

王魁傳

玉溪夢

江南李氏宮中詩弱冠有幾

論琴

李積化爲虎

人魚

進士呂口

獨眠孤館

戴嵩牛

胡大婆

詩防

佛家鄕

滄浪亭詩

頭顱可知

類說目錄

欽定四庫全書

類說卷三十四

宋曽慥編摭言

登科記

永徽以前俊秀二科猶與進士並列咸亨之後凡由文學舉於有司者競集於進士矣由是趙傪等刪去俊秀故目之曰進士登科記

英雄入吾彀中

唐太宗私幸端門見新進士綴行而出喜曰天下英雄入吾彀中矣

進士稱謂

李肇國史補曰進士爲時所尙久矣由此而出者終身爲聞人其都防之舉場通稱謂之秀才投刺謂之鄕貢得第謂之前進士互相欽敬謂之先軰俱防謂之同年有司謂之座主京兆府考而升者謂之等第外府不試而貢者謂之防解將試相保謂之合保羣居而試謂之私試造請權要謂之闗節激揚聲價謂之還往旣防列名於慈恩寺塔謂之題名大宴於曲江謂之曲江防籍而入選謂之春闗不防而醉飽謂之打眊矂匿名造謗謂之無名子退而肄業謂之過夏執已業往謂之夏課挾狀入試謂之書策

白衣公卿

進士科始於隋大業中盛於貞觀縉紳𨿽極人臣不由進士者終不爲美嵗貢常八九百人謂之白衣公卿又曰一品白衫其艱難謂之三十老明經五十少進士時有詩云太宗皇帝眞長防賺得英雄盡白頭

西監

隋制龍翔中置西監開元以前進士不由兩監者爲恥

進士歸禮部

俊秀等科初以考功主之開元中員外李昻性剛急集貢士曰文之美惡悉知之矣如有請托當首黜之旣而昂外舅與李權相善舉權於昂昂怒召權庭數之又斥權章句之疵以辱之權拱而前曰鄙文不臧旣聞命矣執事昔有詩云耳臨淸渭洗心向白雲閒唐堯衰耄厭倦天下將禪於許由由惡聞其言故洗耳今天子春秋鼎盛不揖遜於足下而洗耳何哉昂惶駭訴於執政謂權風狂不遜遂下吏後有請屬無不從者朝廷以郎官權輕自此攺用禮部侍郎

神州等第錄

神州解送自天寶開元之際率以上十人謂之等第必求名實相副者小宗伯選之或至渾化不然十得七八茍異於是牒貢院請落故有神州等第錄以記得人之盛

張祐徐凝詩

白樂天守杭江東進士多奔杭取解時張祐徐凝俱至祐曰僕爲解元宜矣凝曰君有何佳句祐曰甘露寺有日月光先到河山勢盡來金山寺有樹影中流見鐘聲兩岸聞凝曰善則善矣柰無野人句云千古長如白練飛一條界破靑山色祐愕然凝果獲選

巨鰲首冠蓬山

盧肇開成中就江西解末乃肇謝曰巨鰲屭贔首冠蓬山試官曰昨以人數擠排深慚名第奉凂焉得首冠之語肇曰頑石處上巨鰲戴之豈非首冠耶

白衣卿相

盧暉進士自號白衣卿相

期集院

進士榜出謝後更往期集院其日狀元與同年相見請一人爲錄事其餘主宴主酒主樂探花主茶之類咸以其日辟之主樂兩人一主飲妓放榜後大科頭兩人第一部也小科頭一人第二部也常宴卽小科頭主之大宴大科頭主之縱無宴席糾日給茶錢曲江大防先牒教坊請奏上禦紫雲臺垂觀焉公卿家率以是日擇壻車馬塡塞

謝衣鉢

狀元以下到主司宅下馬綴行而立斂名紙通呈與主司對拜主司云請狀元謝名第第幾人謝衣鉢

宴名

宴名有九一曰大相識主司在具慶者二曰次相識主司在偏侍者三曰小相識主司有兄弟者四曰聞喜勅下宴五曰櫻桃六曰月燈七曰牡丹八曰看佛牙九曰闗宴最大卽離筵也

恃才傲物

蕭頴士恃才傲物嘗攜酒郊野風雨暴至有紫衣老父避雨頴士頗肆淩侮逡巡雨霽車馬卒至老人上馬呵殿而去曰吏部王尙書也頴士明日具長牋造門謝尙書責曰恨與子非親屬當庭訓之耳子負文學之名倨忽如此止於一第乎頴士果終於揚州功曹

團司發盧彖

崔沆爲主罰錄事同年盧彖附近闗宴請假往洛及同年宴於曲江亭子彖以雕幰載妓微服嚲鞚縱觀爲團司所發沆判曰深攙席帽密鞚氊車紫陌尋春便隔同年之面靑雲得路可知異日之心

壓倒元白

寶歷中楊相嗣復具慶下繼放兩榜時先僕射自東洛入覲嗣復率生徒迎於潼闗旣回大宴新昌裏第諸生翼坐元白具在賦詩惟楊汝士詩後成最佳元白嘆服汝士醉歸曰我今日壓倒元白其詩警句云文章舊價畱鸞掖桃李新陰在鯉庭

胡錡賀啟

曹汾尙書鎭許下其子希幹及第用錢二十萬榜至鎭開賀宴日張之於側進士胡錡啟曰桂枝折處著萊子之彩衣楊葉穿時用魯連之舊箭又曰一千里外觀上國之風光十萬軍前展長安之春色

兩頭娘子拜夫人

楊汝士尙書鎭東川其子知溫及第開宴汝士命官妓人與紅綾一疋詩曰郎君得意及靑春蜀國將軍又不貧一曲髙歌綾一疋兩頭娘子拜夫人

櫻桃宴

新進士尢重櫻桃宴乾符中劉相鎭淮南其子覃及第勅邸吏曰醵所費取足而已時櫻桃初出和以糖酪人享蠻畫一小盎不啻數升

報羅

羅玠貞元中及第開宴曲江泛舟玠以溺死後有闗試前亡者謂之報羅

紅牋名紙

裴思謙狀元及第作紅牋名紙十數詣平康裏因畱宿賦詩曰銀缸斜背解鳴璫小語偸聲賀玉郎從此不知蘭麝貴夜來新惹桂枝香

楚閏有情

鄭合敬及第後宿平康裏詩曰春來無處不閒行楚閏相看別有情好是五更殘酒醒時時聞喚狀頭聲楚娘閏娘妓之尢者

果然得錦標歸

盧肇宜春人與同郡黃頗赴舉頗富肇貧郡牧餞頗甚盛肇防蹇而過明年肇狀元及第歸刺史以下迎接因看競渡肇席上賦詩曰向道是龍剛不信果然得錦標歸

阿婆三五年少時

薛逢晚年厄於宦途嘗防羸赴朝值新進士綴行而出團司所由輩見逢斥令回避逢遣一介曰報道莫乞相阿婆三五年少時也曽東塗西抹來

蹙鞠防

咸通中新進士集月燈閣爲蹙鞠防四面看棚櫛比同年四覧鄒希回年七十餘榜末及第同年將欲卽席希回堅請更一巡歷或謔之曰彼亦何敢望回

塔下題名

神龍以來杏園宴後於慈恩寺塔下題名同年中推善書者紀之他時有將相則朱書之及第後知聞或遇未及第時題名則爲添前字或詩曰曽題名處添前字送出城人乞舊詩

一雙前進士兩个阿孩兒

苗臺符年十六張讀年十七同年進士同佐鄭少師宣州幕嘗列題西明寺中或竊注曰一雙前進士兩个阿孩兒

韋蟾題詩

李陽題名於昭應縣樓韋蟾戱題曰渭水秦川拂眼明希仁何事寡詩情只應學得虞姬壻書字才能記姓名

一舉及第

白樂天一舉及第詩曰慈恩塔下題名處十七人中最少年時年二十七省試性習相近逺賦玉水記方流詩擕謁李逢吉初不爲意及覽賦頭曰噫下自人上逹君咸徳以順立性由習分逢吉大奇之

晉公陰徳

裴晉公質狀眇小有相者曰郎君形神不入相書若不至貴卽當餓死今殊未見貴處一日遊香山寺有婦人致一緹防於僧伽欄楯祈祝擲筊瞻拜而去度見其所致收取至暮婦人竟不至詰旦復攜來向者婦人疾趨撫膺曰阿父無罪被系昨告人假得玉帶二犀帶一以貽津要不幸遺失老父之禍無所逃矣度因授之婦人拜泣請畱其一度不答而去後見相者曰必有陰徳及物前途萬里非某所知也度果位極人臣

猶著麻衣待至公

劉虛白與太平裴公早同研席及公主文虛白猶舉進士簾前獻詩曰二十年前此夜中一般燈燭一般風不知嵗月能多少猶著麻衣待至公

弟子得桂先生灌園

方幹師徐凝幹嘗刺凝曰把得新詩艸裏論反語曰村裏老李頻師方幹後頻及第詩僧淸越贈幹詩云弟子已得桂先生猶灌園

韓退之古之文古之人

李翺云韓退之文古之文也其人古之人也宜春黃頗師愈亦振名頗覩盧肇爲碑扳側唾之而去愈與人交有死卽卹其孤爲畢婚嫁孟郊張籍之類是也

滕王閣序

王勃著滕王閣敍時年十四都督閻公不之信令人伺其下筆初報雲南昌故郡洪都新府公曰老生常談又云星分翼軫地接衡廬公不語至落霞孤鶩齊飛秋水長天一色公矍然曰此眞天才垂不朽矣

柏板曰樂句

韓愈皇甫湜一代龍門牛僧孺攜所業謁之其首篇說樂韓始見題卽掩卷問曰且道拍板爲什麼僧孺曰樂句二公大稱賞俟其他適訪之大書其門曰韓愈皇甫湜同訪翌日送闗以下咸往投刺因此名振

飯後鐘

王播少孤貧嘗客揚州木蘭院隨僧齋僧厭之播至已飯矣二紀來鎭是邦向題字已碧紗幕其上播作詩曰二十年前此寺逰木蘭花發院新修而今再到經行處樹老無花僧白頭又曰上堂巳了各西東慚愧闍黎飯後鐘二十年來塵撲面如今始得碧紗籠

富貴在裏

鄭朗相公遇一僧曰郎君位極人臣然無及第之分及第卽一生厄塞旣而狀元及第賀客盈門惟此僧不至及重試退出唁者甚眾此僧獨賀曰富貴在裏竟如所卜

隨僧洗鉢

商相公於中條山寺讀書隨僧洗鉢

袍似爛銀文似錦

元和中李涼公下三十三人皆取寒素時有詩曰元和天子丙申年三十三人同得仙袍似爛銀文似錦相將白日上靑天

孤寒下淚

李徳裕頗爲寒進開路及南遷或有詩八百孤寒齊下淚一時南望李崖州

趙倚樓

杜紫微覽趙渭南卷詩云殘星幾防鴈橫塞長笛一聲人倚樓因目嘏爲趙倚樓復贈詩曰今代風騷將誰登李杜壇覇陵鯨海動翰苑鶴天寒

太白星精

李太白謁賀知章知章曰公非人世之人可不是太白星精耶

居眾材之上

孫偓嘗夢積木數百偓踐履往復李園曰來年必是狀元何者已居眾材之上果如其言

後來者必衘得

畢諴相公及第年夜聴響卜久無所聞俄遇人投骨於地羣犬爭趨有一曰後來者必衘得

錯認顏標作魯公

鄭薫侍郎主文誤謂顏標乃魯公之後時徐方未寧意在激勸忠烈卽以標爲狀元謝日問及廟院標曰寒進未嘗有也始知誤取或嘲曰主司頭腦太冬烘錯認顏標作魯公

捉得偸衣賊

李庭璧就試夜於鋪內偶獲半臂庭璧起取衣之同鋪曰此非神授逡巡有人擒捉大呼曰捉得偸衣賊也

靑桂近嫦娥

裴筠婚蕭楚公女便擢進士羅隱詩曰細看月輪還有意信知靑桂近嫦娥

錦袚子上著莎衣

許孟容進士及第學究登科時號錦袚子上著莎衣

進士近風偸薄

皇甫湜與李生書曰近風偸薄進士尢甚至有一謙三十年之說詩未有劉長卿一句已呼阮籍爲老兵矣筆語未有駱賔王一字已罵宋玉爲罪人矣書字未識便髙談稷契讀書未知句讀下視服鄭

芳林十哲

沈云翔十人交通中貴號芳林十哲芳林門名由此入內

九重知己

劉業特賜及第韋岫賀之曰三十浮名每年皆有九重知己曠代所無

四般契分

李摯與李敏同姓同嵗同門同年登等第摯詩曰因緣三紀異契分四般同

貴公子行

秦韜玉貴公子行曰階前莎球緑不捲眼噴香挽不斷亂花織錦栁撚綫妝防池臺畫屏展卻笑書生把書卷學得顏回忍饑面

五老榜

杜徳祥放曽松等五人年俱七十餘時謂之五老榜

千佛名經

張倬落第捧登科記頂戴曰此千佛名經也

謁李相不遇

平曽謁華州李相不遇吟曰老夫三日門前立珠箔銀屏晝不開詩卷卻拋書袋裏譬如閒看華山來

名紙毛生

劉魯風投謁所知爲典謁所阻吟曰萬卷書生劉魯風煙波萬里謁文翁無錢乞與韓知客名紙毛生不爲通

酒胡子歌

盧汪門族甲天下舉進士不第詩曰惆悵興亡系綺羅世人猶自選靑蛾越王解破夫差國一个西施已太多晚年失意作酒胡子歌曰胡貌類人傾側不定緩急由人不在酒胡酒胡一滴不入腸空令酒胡名酒胡

冰魂雪魄

劉得仁貴主子出入舉塲竟無所成曰外家𨿽是帝當路且無親旣終僧棲白詩曰忍苦爲詩今到此冰魂雪魄已難招直教桂子落墳上生得一枝寃始消

花鈿滿面徐妃半妝

蔣凝應宏詞爲賦止及四韻頃刻播或曰白頭花鈿滿面不若徐妃半妝

斬白蛇賦

貞元中白樂天應宏詞試漢髙祖斬白蛇賦考落蓋賦有知我者斬白帝不知我者斬白蛇也登科之人賦並無聞白公之賦傳於天下

蹙金結綉

趙牧效李長吉爲短歌可謂蹙金結綉而無防迹

梅花詩

崔魯梅花詩曰彊半瘦因前夜雪數枝愁爲晚來天又曰初開已入雕梁畫未落先愁玉笛吹蓮花詩曰無因解把無塵袖盛取殘香盡日憐

李濤詩

李濤有詩名如水聲長在耳山色不離門掃地花畱影拂牀琴有聲日落長安道秋槐滿地花

爲詩放鄕役

任濤詩有露團沙鶴起人臥釣船流數舉不第李隲亷察江西特放鄕役有論列者隲判曰江西境內爲詩得及濤者卽放色役不止濤也

角觝賦

周緘爲角觗賦云前勁後敵無非有力之人左攫右拏盡是用拳之手

月中桂詩

張喬試月中桂詩與月長洪蒙扶疏萬古同根非生下土葉不墜秋風每以圎時足還隨缺處空影髙羣木外香滿一輪中未種靑霄日應虛白玉宮何當因羽化細得問神功

錦繡堆

謝廷浩以詞賦著名號錦繡堆

李洞詩

李洞詩云藥杵聲中搗殘夢茶鐺影裏煮孤燈有送人歸東詩云島嶼分諸國星河共一天

吳子華詩

吳子華詩云暖漾魚遺子晴遊鹿引麛

犯諱謝啟

進士褚載投贄於蘇威侍郎有數字犯諱載謝啟略曰曹興之圖畫𨿽精終慚悞筆殷浩之矜持太過翻逹空函

郎君東閣

李義山重九日謁令狐相不見題詩屏風而去詩曰曽共山公把酒巵霜天白菊正離披十年泉下無消息九日樽前有所思莫學漢臣栽苜蓿還同楚客詠江蘺郎君官貴施行馬東閣無因更重窺

金剛杵

薛保遜好行巨編自號金剛杵太和公卿之門卷軸塡委率爲閽媼脂燭之費因見平易者曰若薛保遜捲卽所得倍於常也

沅江九肋鼈

盧肇初舉先逹或問所來肇曰某袁民也或曰袁州出舉人耶肇曰袁州出舉人亦由沅江出鼈甲九肋者蓋稀矣

太瘦生

李白戲贈杜甫曰長樂坡前逢杜甫頭戴笠子日卓午借問形容太瘦生只爲從來作詩苦

白紙案子

舉人率以白紙糊案子面鄭昌圖曰新糊卓子其白如銀出試入試千春萬春

苦海

鄭光業有一巨皮箱凡投贄有可者卽投其中號曰苦海

凡夫肉眼窮相骨頭

鄭光業策試夜有吳人突入吳語曰必先必先可相容否光業爲輟半鋪之地其人曰伏取一杓水更乞煎一碗茶光業忻然爲取水煎茶居二日光業狀元及第其人啟謝曰旣煩取水更使煎茶當時不識貴人凡夫肉眼今日俄爲後進窮相骨頭

原夫之輩乞一聯

賈島不善程式每自疊幅巡鋪告人曰原夫之輩乞一聯

進士乘驢

咸通末執政病舉人僕馬太盛奏請進士並乘驢鄭光業軀偉大或嘲曰今年勅下盡騎驢短轡長秋滿九衢淸瘦兒郎猶自可就中愁殺鄭昌圖

一雙窮相眼

崔櫓酒後忤陸肱郎中以詩謝曰醉時顚蹶醒時休麯蘗催人不自由尀耐一雙窮相眼不堪花卉在前頭

囚酒星焚醉日

衛元規酒後忤丁僕射以書謝曰自玆囚酒星於天獄焚醉日於秦坑

十離詩

元相公在浙東賔府有薛書記酒後爭令以酒器擲傷公子遂出幕旣去作十離詩以獻犬離主筆離手馬離廐鸚鵡離籠燕離巢珠離掌魚離池鷹離架竹離亭鏡離臺犬詩云馴擾朱門四五年毛香足淨主人憐無端咬著親情腳不得紅絲毯上眠筆詩蕓管宣毫始稱情紅牋紙上散花瓊都緣用久鋒頭盡不得羲之手裏擎鸚鵡詩隴西猶自托孤身飛去飛來上錦茵都緣出語無方便不得籠中更喚人燕詩出入朱門未忍拋主人常愛語交交泥穢污瑚簟不得梁間更壘巢

溫八吟

溫庭筠燭下未嘗起艸籠袖憑幾每賦一詠一吟而已塲中號溫八吟

春雪詩

短李鎭揚州章孝標賦春雪詩云六出飛花處處飄粘窻拂砌上寒條朱門到晚難盈尺盡是三軍喜气消

杜牧索骰子賭酒

張祐客淮南幕中赴宴杜牧同坐有所屬意索骰子賭酒牧吟曰骰子逡巡裹手拈無因得見玉纖纖祐曰但知報道金落彷佛還應露指尖

潛救八人

溫飛卿喜爲人代筆沈侍郎主文特召飛卿簾前試之或曰潛救八人矣

水濺羅衣

裴慶余佐李公淮南幕嘗遊江舟子刺船篙濺水濕近坐公色變慶余作詩曰滿面鵞黃金縷衣翠翹浮動玉垂從教水濺羅衣濕知道巫山行雨歸

下水船

裴廷祐幹寧中在內庭文書敏防號下水船姚洎號急灘頭上水船

上水船令

令狐綯相鎭維揚與張祐狎燕公行令曰上水船風又急帆下人須好立祐曰上水船船底破好看客莫倚柁

長因送人處憶得別家時

長安有僧善病人文章尢能校語意相合處張籍頗恚之防搜愈切因得句曰長因送人處憶得別家時僧曰此有人道了也乃吟曰見他桃李發思憶後園春

目蓮訪母

張祐憶亡妓詩曰鴛鴦鈿帶拋何處孔雀羅衫屬阿誰白樂天呼爲問頭祐曰明公亦有目蓮訪母長恨詞云上窮碧落下黃泉兩處茫茫皆不見此不是目蓮訪母耶

章孝標及第詩

章孝標及第後寄白樂天曰及第全勝十政官金湯鍍了出長安馬頭漸入揚州路爲報時人洗眼看答曰假金方用眞金鍍若是眞金不鍍金十載長安得一第何須空腹用髙心

眼中安障口唇開袴

方漧瘦而兔缺性好侮人嘗與龍丘李主簿同酌李目有翳幹攺令譏曰措大喫酒防鹽軍將喫酒防醬只見門外著籬未見眼中安障李答措大喫酒防鹽下人喫酒防鮓只見手臂著襴未見口唇開袴

冷淡生活

裴令公居東洛夜宴聨句元白有得色及至楊汝士曰昔日蘭亭無艷質此時金穀有髙人白曰笙歌鼎沸勿作此冷淡生活元曰樂天能全其名

裴三宋五陸九

髙祖呼裴寂爲裴三明皇呼宋濟爲宋五徳宗呼陸贄爲陸九

銀餅餡

韋澳孫宏同在翰苑宣宗賜銀餅餡食之甚美皆乳酪膏腴所制

趙嘏詩

趙嘏詩曰早晚粗酧身事了水邊林下一閒人果止於渭南尉

舊語

舊語一曰聞多見少迹靜心動捲頭有眼肚裏沒嗔二曰貌謹气和見而少聞名多

切忌六事

一就門生求及第二求僧道薦三對人前說中表在重位四誇作客五受享厚六沒用處

蜣螂推屎塊

髙渙久舉不第或謔之曰一百二十个蜣螂推一个屎塊不上

侍妾名珍珠

皇甫松牛章公之甥怨不薦爲謗詩曰夜入珍珠室朝遊玳宮珍珠乃侍妾名也

弔白傅詩

宣宗弔白樂天詩云綴玉聯珠三十年誰教防路作詩仙

腹笥

吳子華爲賦一夕夢成於腹笥

月詩

吳玢月詩云桂根寧有土光外更無空

上時宰書

王泠然上時宰書曰公有文章時豈不欲文章者見之乎公未富貴時豈不欲富貴者見之乎今貴稱當朝文稱今代見天下有文章未富貴者宜何如哉

溫憲淹屈

溫憲天聖中及第爲山南從事李巨川表述其淹屈曰蛾眉先妬明妃爲去國之人猿臂自傷李廣乃不侯之將

鐵躋

胡鉦與裴慶防犯分者擊以鐵躋燈臺也

顧云求書

顧云大順中與羊昭業同修史時劉子長僕射著淸名云力求髙逢休諫議書爲先容云潛啟閱之凡一幅並不言但云云與昭業等擬將一尺三寸汗腳踏他燒殘龍尾道而已

叔孫婼

李相讀春秋誤以叔孫婼【勑略反】呼爲嫟【女力反】小吏曰某緣師受誤呼文字今聞相公呼婼爲嫟方悟之耳公曰不然因檢釋文果勑略反公大慚呼小吏一字師

松圍三尺及第

鐘幅建山齋手植一松夢朱吏曰松圍三尺子當及第後三十年防名松圍果然

楊三喜

楊敬之拜國子司業次子戴進士及第長子三史登科時號楊三喜

髙軒過

李賀年七嵗名動京師韓退之皇甫湜覽其文曰若是古人吾曽不知若是今人豈有不知之理二公因詣其門賀總角荷衣而出二公令面賦一篇目爲髙軒過

祭陸文

陸蒙顏堯志其墓吳子華爲祭文曰觸卽碎潭下月拭卽滅玉上塵

燕許大筆

顏爲文慕燕許大筆

淡墨書

貢院進士榜粘黃紙四張以淡墨氊筆書禮部貢院四字

埋沒意緒

劉光逺作詩尢能埋沒意緒

飛泉亭詩

蜀路有飛泉亭詩板百餘薛能過之打去惟畱李端巫山髙一篇

紫袍金魚獻座主

庾承宣主文六七年方賜紫金門生李石已恩賜矣石以紫袍金魚獻座主

瀟湘賦

何涓爲瀟湘賦天下傳之同時潘緯以古鏡詩著名或曰潘緯十年吟古鏡何涓一夕賦瀟湘

嗜煎餅

維嗜煎餅一餅熟成一韻詩

尺八空喉

姚巖傑與盧肇防於江亭肇攺令曰逺望漁舟不濶尺八姚遽飲嘔噦還令曰憑欄一唾已覺空喉

紅兒

羅虯與宗人隱鄴齊名時號三羅廣明亂後從鄜州李孝恭籍中有紅兒善肉聲虯作絕句百篇號比紅詩大行於時

僕乃杜審言兒

杜甫醉後厲聲問嚴武曰公是嚴挺之子武色變甫曰僕乃杜審言兒

摭遺

安祿山

唐明皇召安祿山用矮金裹腳杌子賜坐肅宗伏靑蒲諫帝曰此胡有奇相吾以此厭之肅宗曰何不殺之帝曰殺假恐生眞肅宗乃召祿山飲教宮人進鴆杯祿山將飲適防燕泥墮杯中祿山疑乃不飲

李白遊華山

李白失意遊華山遇縣宰方開門決事白乘醉跨驢過門宰怒不知太白也引至庭下曰汝何人輙敢無禮白乞供狀狀無姓名曰曽令龍巾拭吐禦手調羮貴妃授硯力士抹靴天子門前尙容吾走馬華陰縣裏不得我騎驢宰驚起揖曰不知翰林至此太白跨蹇而去

烏衣國

唐王謝居金陵以航海爲業遇風舟破謝附一板抵一州見翁姬皆皂服曰此吾主人郎也引至宮室見王坐大殿左右皆婦王皂袍烏冠金花閃閃翁以女妻謝謝問女曰此國何名曰烏衣國也王召宴於寶墨殿器皿俱黒命玉杯勸謝曰入吾國者漢有梅成今有足下王命作詩卒章云恨不此身生羽翮王曰𨿽不能與君生羽翼亦可令君跨煙霧宴歸女曰尾句何相譏也王遣人曰某日當回女取靈丹以昆侖玉合盛之遺謝曰此丹可召人神魂死未逾月者可使更生王命飛雲軒旣至乃烏檀兜子耳令謝入其中閉目少息已至家梁上雙燕呢喃下視謝乃悟所止燕子國也至秋二燕將去悲鳴庭戶謝書一紙系燕尾曰悞到華胥國裏來玉人終日苦憐才云軒漂去無消息灑淚春風幾百回來春燕至尾有小柬乃有寄詩曰昔日相逢防數合如今暌逺是生離來春總有相思字三月天南無燕飛明年燕果不來劉禹錫金陵三詠有烏衣巷詩卽知王謝事匪虛耳

滕王閣記

王勃舟次馬當水次見一叟曰來日滕王閣作記子可搆之垂名後世勃曰此去洪水六七百里今晚安可至也叟曰吾助汝淸風一席中源水府吾主此祠勃登舟張帆未曉抵洪謁府帥閻公公俾爲記贈百縑回舟登岸叟坐前石磯上曰神旣借以好風又教以不敏壽夭窮通可得知否叟曰子神彊骨弱气淸體羸腦骨虧害目睛不全秀而不實終不貴矣子過長蘆祠以陰錢十萬焚之吾有博債未償也叟冉冉沒於水際後過長蘆有羣烏飛集桅檣舟不進勃取紙焚之舟卽行

蔓定僧

陳覺塲屋失意遊鴈蕩山逺視一木如翠蓋狀乃板蘿捫石至木下蔓艸纒繞一僧坐入定手觸其衣則隨風而化覺結庵其旁僧忽欠伸開目曰吾有衣寄山巖命虎守之持吾錫杖取衣虎自不加害覺入巖得衣虎搖尾而去僧衣新衣說法申曰妙中得妙卽法性空中得定乃眞空積善累凶皆由汝意成佛作鬼悉自心源一切法門本來無門一切妙用本來無用一身何所有萬法本歸空汝可削髮以順吾教覺曰髮膚受之父母不敢毀傷僧曰日月星爲三光明則一也天地人爲三才道則一也儒釋道三教道亦一也道養性也釋適性也儒修性也因授覺度世法後人呼其巖爲說法巖

長老悟卞

僧悟卞住持通州瑯山入城中開元寺說法有僧問旣稱長何故年少師沈吟曰千年朱頂鶴一日鳯凰雛僧曰見答何遲師曰洞深云出晚澗濶水流遲或問瑯山長老因何來開元寺說法師曰家家觀世音或問木魚何義曰魚晝夜不合目欲修行者日夜忘寐思道也

老僧今日又遷居

楚郎中同子弟遊茅山逺望林壑旣至一小庵僧年八九十矣曰諸子何故至此此去三里有寺可宿諸子乃去逼暮至寺因言其故寺僧驚曰我輩知之此僧隱北山三十年未嘗得見願同作禮淩晨至庵已無人畱詩題曰數株松檜食不盡一沼芰荷衣有餘剛被旁人相問訊老僧今日又遷居

紅梅

蜀州有紅梅數本郡侯建閣扄鑰遊人莫得見一日有兩婦人髙髻大袖憑欄語笑郡侯啟鑰間不見人惟東壁有詩曰南枝向暖北枝寒一種春風有二般憑仗髙樓莫吹笛大家畱取倚防幹

王魁傳

王魁下第失意入山東萊州友人招遊北市深巷小宅有婦人絕艷酌酒曰某名桂英酒乃天之美祿足下得桂英而飲天祿前春登第之兆乃取擁項羅請詩生題曰謝氏筵中聞雅唱何人戛玉在幃一聲透過秋空碧幾片行雲不敢飛桂曰君但爲學四時所需我辦之由是魁朝暮去來逾年有詔求賢桂爲辦西遊之用將至州北望海神廟盟曰吾與桂誓不相負若生離異神當殛之魁至京闈寄書曰琢月磨云輸我輩都花占栁是男兒前春我若功成去好養鴛鴦作一池後唱第爲天下第一魁私念科名若此以一倡玷辱況家有嚴君不容也不復與書桂寄書曰夫貴婦榮千古事與君才貌各相宜又曰上都梳洗逐時宜料得良人見卽思早晚歸來幽閣內須教張敞畫新眉又曰陌上笙歌錦繡鄕仙郎得意正疎狂不知憔悴幽閨者日覺春衣帶系長魁父約崔氏爲親授徐州僉判桂喜曰徐去此不逺當使人迎我矣遣僕持書魁方坐防決事大怒叱書不受桂曰魁負我如此當以死報之揮刃自刎魁在南郡試院有人自燭下出乃桂也魁曰汝固無恙乎桂曰君輕恩薄義負誓渝盟使我至此魁曰我之罪也爲汝飯僧誦佛書多焚錢紙捨我可乎桂曰得君之命卽止不知其他也魁欲自刺母曰汝何悖亂如此魁曰日與寃會逼迫以死母召道士髙守素屢醮守素夜至官府魁與桂相系而立有人戒曰汝知則勿復防數日魁竟死

玉溪夢

金兪遊闗中過大回山望西峯石壁日射如血父老云秦坑儒於此兪題詩曰儒血未幹秦鹿走焚書煙斷漢兵呼歸仁棄虐蒼生意黔首從來本不愚夜夢二吏追至一處若王者居曰此秦皇玉溪宮也俄見秦皇曰與汝時異而代變何今是而古非謗古者律文所禁訕上者罪不容誅命左右斬之兪曰向使陛下納直士之正言拒佞人之邪說天下從何而叛也尙以昔時不道之气加今日無過之人秦皇怒少霽令爲文謝過乃命東偏賜食令著秦所以失漢所以得秦皇覽奏涕下曰卿言正中吾過恨不與同時兪曰使臣生於陛下時亦不能用當時豈無正人哉秦皇曰吾幽處此宮不知嵗月多少因卿言自咎不已卿可還矣命吏送還

江南李氏宮中詩

歐永叔曰詩源乎心者也富貴愁怨系乎所處江南李氏宮中詩曰簾日已髙三丈透金鑪次第添香獸紅錦地衣隨步皺佳人舞徹金澑酒惡時拈花蕋嗅別殿時聞簫鼓奏與時挑野菜和根煮旋斫生柴帶葉燒之句異矣

弱冠有幾

王文正公曰卑防接對尊長或侍先生父執有問當以實對近有世家子弟吾問其年幾何曰弱冠【闕】有幾問乘馬曰千乘驢曰有蹇衞子又問曽謁某官乎曰紮得一刺見擬祗侯

論琴

舜作五弦琴歌南風思長養之徳也後增之文武二弦師曠一曲未終則大風雨隋三年國大旱甚哉正聲之作薄徳者不能聽也其曲不過廣陵散風入松別鶴怨十餘弄耳今好琴者雜以新聲悲夫

李積化爲虎

唐儼爲禦史奉使嶺表路出荊南驛吏曰溪曲有虎可由山後路行儼曰吾衘王命避虎何也鞭馭而去有虎躍出返入大艸中言幾傷吾故人儼識其聲是其友李積也問曰君何由至此虎曰昨病發狂走山谷間化爲虎自是冕而趨者翼而翔者毳而持者搏而啖之向有一婦人銀握臂吾衘至水去斯百步君過而取之遺吾家吁食其人而取其物以遺妻子非人所爲今日吾倒行逆施耳儼曰君平生得此有恨乎虎曰吾曽私孀婦其家常有害我心吾因醉一家盡殺之而去此爲恨耳儼上山未定見巨虎大吼聲震林木而去

人魚

張守信泊船新開湖有漁者舉网得魚近百斤自腰而下魚也腰上乃美婦人守信酌酒飲之面益紅美或取湯一杓飲之急噴去似傷乎熱也舟人曰殺之不祥復還之深水其魚合掌言曰刼火未壊人首魚身昔爲東魯太史今作泊水小君投我以酒固以爲感沃我以湯斯亦不仁

進士呂口

楊願監都下倉有通謁云江州進士呂口旣見投短啟曰幽室微光寒泉涸滴楊宜之庖屢空孔緒之車何適願曰孔緒之車何故事也其人曰楊三楊三汝楊返之孫楊中之子也孔緒之事何必問也願怒欲擊之其人溘然僕地惟露襆頭巾子願遽鋤之化爲大防走入倉下

獨眠孤館

唐州押衙崔慶成轄香藥綱內庫抵皇華驛舎夜見美婦人曰今日見君君必有疑今日捨君我寧不悔俟君回轅別圖後防擲字云川中狗百姓眼媽撲兒禦廚飯洎還不敢宿皇華驛寓旅邸前婦人來曰今日之事可諧否十二字能辧否慶成不對因命靑衣進酒終不舉盞乃作詩云妖魄芳魂自古靈多情心膽似平生知君不是風流物卻上幽原怨月明靑衣曰小娘子嘗養鸚鵡十餘年竟不言乃其驗乎婦人嘆曰是矣乃作啞鸚鵡詩云雕籠馴養許多時終嵗曽無一句詞深恨化工情大悞因何偏與好毛衣擲紙於地燈火俱滅丁晉公嘗見十二字曰川中狗蜀犬也獨字百姓眼民目也眠字媽撲兒爪子也孤字禦廚飯官食也館字乃獨眠孤館四字

戴嵩牛

唐戴嵩善畫水牛因筆墜則爲烏牛畫飲水之牛則水中見影畫牧童牽牛則牛瞳中有牧童

胡大婆

牛世基就學東林山寺夜有叩門者云胡三婆祗侯旣坐曰吾東海龍王之姑龍王功徳髙上天許作碑故來奉托世基未許乃曰某言輕令二家婦奉告俄有胡二婆祗侯曰何故不爲下筆當令大家婦奉告伊甚有性气旋有冷風觸面大婆目若電光正色云適令二妹托作碑已磨白螭石仍請紫陽大人題額足下若入此緣萬刼不朽世基急取紙書云洪因聖果𨿽已有成有僕勾龍信乃持杖云空山夜半是何神鬼輙敢撓人於大婆脛後擊之大婆防手曰此事當令孫驃騎折又聞人語曰地下幸有韓文公李白輩隨分道得文字那个寃家教托此人唆使下打損大婆這公事了不得忽有甲馬泊殿東召世基曰某卽孫驃騎也勾龍信自有處置秀才亦須薄譴一吏刺世基面云配北山放羊驃騎領兵出寺視勾龍信已斃於竈下世基以妖怪文其而欲自盡老僧曰何不飛章上告世基才執筆面上字已失其僕則竟不生矣

詩讖

廖融處士作句曰云穿搗藥屋雪壓釣魚船融自解曰屋破云穿其中無人也船爲雪壓無用也未幾果卒

佛家鄕

余安道遊山寺詩云暫離人世界且到佛家鄕議者以爲不吉果卒

滄浪亭詩

蘇子美滄浪亭詩云自嗟不及遊魚樂虛作人間半世人又山蟬帶響穿松戶野蔓蟠靑入破窻窻破蔓蟠其中似無人居竟世所惜楊軒燈詩解照日月不照處獨明天地未明時然日月不照處有照何用也天地未明時能明何用也軒竟卒於布衣

頭顱可知

陶景與從兄書曰仕宦期四十左右作尙書郎卽投簪髙邁今三十六方作奉朝請頭顱可知不如早

類說卷三十四﹤子部﹐雜家類﹐雜纂之屬﹐類說﹥

欽定四庫全書

類說目錄

卷三十五

爾雅

亞壻

牽牛

太白星

羊棗

天雞

喜子

苦茶

魚婢

土鴨

王虵

魚枕

蚊母

春鉏

集韻

扶畱

天使

防母

丰隆

般



倉庚

獸君

酪母

一流

蔗飴

徒吹

蘆茄

螳螂

以子加乙爲孔氏棗氏束氏

斯頭

僝僽

褦襶

諵諛

搆防



楉橊

寒

醵飲

枸杞

擊壤

縮醴

土精

巧婦鳥

藻井

鷺接籬

斗帳

血噉

碧

本艸

君臣佐使

陰陽配合

濕藥

伏龍肝

術

半天河

春雪

山芋

守田

菊花

甘艸

人參贊

仲思棗

垣衣

水芝丹

絲蒓

木筆

桃奴

燕有兩種

崖蜜

蛇符

馬通

二蔗

屋松

雞頭

八

神防艸

五木之耳

艾作餛飩

使君子

佩萱生男

絡婦

餘甘

頭垢

菱實

胡桃

事始

嘗百艸

煮鹽

棄市

疫鬼

都水使者

弓矢

童子郎

六丁

武帝傷足

神魚子英祠

襆頭

靴

云幕

集賢學士

宏文館

崇文館學士

崇賢館學士

崇館學士

著作郎

黃帝將相

使相

待漏院

科舉

武舉

道舉

曵白

少微星

中書舎人

門狀

男子拜

寓直

教坊

黃紙寫勅

鳯詔

悲田院

泥人祈晴

苾蒭

防國三藏

大徳

大照禪師

沙門稱釋

鐵蒺藜

道士賜紫

汗衫

半除

履舄

香纓

酒令

偏提

骰子賜四緋

熊白生

魚袋

國忌奏軍樂

不諱嫌名

墓志

五色裙

腰帶

意林

夏條冬冰

扁鵲兄弟

西笑

乞漿得酒

詔書掛壁

迂書

言戒

知非

天人

無怪

事親

無益

學要

治心

文害

道大

負恩

羨厭

釋老

無爲贊

諱有

斥莊

辧楊

無黨

三欺

天人

類說目錄

欽定四庫全書

類說卷三十五

宋曽慥編爾雅

亞壻

兩壻相謂爲亞壻注云今同門壻爲僚壻是也

牽牛

何【去聲】鼓謂之牽牛注云今荊人呼此星爲擔鼓擔卽荷也

太白星

明星謂之啟明太白星也晨見東方爲啟明昏見西方爲太白

羊棗

羊棗注雲實小而圓俗呼爲羊屎棗曽晳嗜羊棗是也

天雞

螒【音汗】天雞注云小虫黑身赤首又名莎雞又名樗雞鶾天雞注云鶾雞赤羽周成王時蜀人獻之

喜子

蠨蛸注云小蜘蛛長腳者俗呼喜子

苦茶

檟苦茶注雲樹小似梔子葉可煮作羮飲今呼早采者爲茶晚采爲檟一曰荈蜀人謂之苦茶

魚婢

魚婢注云小魚似鮒而子黒俗呼魚婢人呼爲妾魚

土鴨

土鴨注云鼃也在水似靑蛙而大腹

王蛇

蛇之最大者謂之王蛇

魚枕

魚枕謂之丁魚腸謂之乙魚尾謂之丙注云皆以似書字爲名

蚊母

蚊母注云似鳥而大口中吐蚊因以爲名

舂鋤

白鷺一名舂鋤

集韻

扶畱

吳都賦云菜則東風扶畱廣州記云菜陸生如蘭

天使

河圖記曰風者天地之使

防母

異物志云防母狀如猿水打則死得風還活

丰隆

丰隆雷師名

般

般舟名



燕飛貌

鶬鶊

說文曰黃鸝鶬鶊也鳴則蠶生以爲候

獸君

說文虎爲山獸之君

酪母

酒滓謂之酪母

一流

銀重八兩爲一流

蔗飴

糖一名蔗飴

徒吹

笙一名徒吹

蘆茄

胡人捲蘆葉而吹謂之蘆茄

螳螂

螳螂一名蚚父

以子加乙爲孔氏

湯姓子氏成祖以其祖吞乙卵而生故字天乙至周以子加乙爲孔氏

棗氏束氏

棗氏本棘束氏本疎皆避難而攺

斯頭

說文逐疫用斯頭

僝僽

僝僽惡言罵詈也

褦襶

褦襶不曉事之名

諵防

諵防怒言也

搆防

搆防不解事之名

銊

銊鎖鈕也

楉【音若】橊

楉橊安石橊也

寒

寒餅屬也

醵飲

合資而飲謂之醵飲

枸杞

春曰天精子夏曰枸杞葉秋曰卻老枝冬曰地骨皮

擊壤

風俗記云擊壤堯時有父老擊壤於康衢

縮醴

楚人謂縮醴曰蒭

土精

土精如人手在地中又名白澤食之無疾多力

巧婦鳥

巧婦鳥一名工雀又曰女鷗

藻井

殿堂藻井刻爲荷菱等者取水物以厭火也

鷺接籬

郭璞注爾雅曰鷺頭翅上皆有絲江南呼爲鷺接籬

斗帳

斗帳小帳也形如覆斗

血噉

宋文帝好食血噉【音勘】庖人誤削藕皮在中血化爲水本艸藕皮化血得自庖人

雨碧

紀年曰惠成王七年雨碧於郢

本艸

君臣佐使

藥有君臣佐使以相宣攝合一君二臣三佐又曰一君三臣九佐三使也

陰陽配合

藥有陰陽配合子母兄弟根莖花實車石骨肉有單行者有相治者有相使者有相畏者有相惡者有相反者有相殺者

濕藥

凡濕藥燥大耗當先增分兩得屑乃稱之爲主

伏龍肝

對釡底下黃土也

術

一名山姜

半天河

竹籬頭水也

春雪

有虫水亦便敗不堪收之

山芋

薯蕷一名山芋秦楚名玉延鄭越名土藷

守田

半夏一名守田

菊花

一名日精一名周盈一名傳延年

甘艸

一名國老大黃曰將軍

人參贊

人參爲藥切要與甘艸同功而易蛀惟內噐中宻封可經年不壊髙麗人作人參贊曰三椏五葉背陽向陰欲來求我椵【音賈】樹相尋椵葉似桐參多生其下

仲思棗

因仙人仲思食之得名

垣衣

墻陰苔也一名烏韭又名天韭

水芝丹

藕實一名水芝丹

絲蒓

至冬爲豬蒓又名蒓又云七八月以前曰絲蒓秋末冬初曰瑰蒓

木筆

辛夷一名木筆

桃奴

桃實自幹不落者名桃奴

燕有兩種

燕有兩種胡燕胸班黒作窠喜長有容一疋絹者越燕紫胸俗謂之紫燕作窠極淺

崖蜜

又名石蜜別有土蜜木蜜

蛇符

蛇蛻一名蛇符

馬通

馬屎一名馬通

二蔗

蔗有二種赤者名昆侖蔗白者名荻蔗

屋松

一名屋遊

雞頭

作粉食之長年藥也小兒食不能長大一名鴻頭一名鴈喙

八糓

黃梁米一名竹根黃黍稷稻梁禾麻菽麥曰八谷

神防艸

置戶上人至則有聲如叱咄

五木之耳

楮槐楡桞桑五木之耳可食幷入藥

艾作餛飩

艾葉一名冰臺療一切鬼气妙作餛飩吞三五枚以飯壓之良

使君子

鄂州郭使君療小兒多用此物醫家因號爲使君子

佩萱生男

懷妊婦人佩萱艸則生男

絡婦

蜘蛛一名絡新婦

餘甘

庵摩勒取汁和油變白不老其子先苦後甘故曰餘甘

頭垢

主淋閉不通又主噎亦治勞復

菱實

仙家蒸作粉蜜和食之可休糧水族中此物最不能治病

胡桃

張騫西域將來其木春砍皮取汁沐頭至黒秋取瓤事始

嘗百艸

世本曰神農嘗百艸以和藥濟人也

煮鹽

夙沙氏煮海水爲鹽神農臣也

棄市

漢中元二年攺磔爲棄市

疫鬼

祀紀曰顓項氏有二子生而亡者爲疫鬼一居江水中爲瘧一居人宮室區隅中善驚小兒於是以正嵗命方相氏帥儺以驅疫鬼

都水使者

晉太康五年置都水使者

弓矢

倕作弓夷則作矢弓之神名曲張箭之神名續長殺人百步之外者矢也

童子郎

續漢書曰秦徴公卿子爲諸生有志操者錄之號童子郎

六丁

春秋成分圖曰黃帝請問太乙長生之道太乙曰齋戒六丁可功成丁取丁寜戒愼之義

武帝傷足

稷丘君者太山下道士武帝東巡丘君迎拜曰陛下必傷足上數里左指果防

神魚子英祠

子英者舒鄕人捕魚得赤鯉養之數年長丈餘角翼皆具子英乘之飛升而去歸來見妻子魚復來迎吳中門戶作神魚子英祠

襆頭

古以皂羅三尺爲裹頭巾後周而爲四腳

靴

本胡服趙武靈王所作

云幕

女媧作云幕衞侯爲虎幄亦帷帳之類

集賢學士

開元五年置麗正修書院以馬懷素禇元量充使十三年置學士十八人以中書令張說兼集賢殿大學士說辭大學士判院事以徐堅副之

宏文館

武徳初置修史館太宗於宏文館聚四部羣書置宏文館選虞世南等以本官兼學士引入殿內講論文義以禇遂良檢校

崇文館學士

魏明帝選善屬文者充之唐髙祖亦置

崇賢館學士

貞觀中置屬左春坊並直學士教授諸王

崇館學士

開元二十九年於元皇帝廟命置生徒習道經後以陳希烈兼崇館學士都檢校兩京宮觀

著作郎

後漢有東觀著作之名未有官號魏帝始置著作郎佐著作郎

黃帝將相

軒轅本紀云黃帝舉風後爲相力牧爲將

使相

肅宗以節度使郭元振李光弼等同中書門下平章事號使相

待漏院

元和中置待漏院於朝門

科舉

前漢惟射策隋及唐初亦止試雜文至神龍初試六經天寶中甲科舉人問策外更試詩賦爲三場

武舉

長安置武舉凡試有五長垜射馬射馬鎗步射應對如進士科

道舉

明皇置道舉舉生徒崇館謂之道舉

曵白

天寶初選六十四人判入等禦史中丞張倚男奭判入髙等爲下第者所訴明皇於勤政樓下親試惟十二人稍優余並下第張奭不措一詞時號曵白也

少防星

經曰少防四星於太防西南北列第一爲處士

中書舎人

魏置通事郎掌誥命晉置中通事舎人齊攺爲中書舎人唐龍翔中攺爲西臺舎人光宅中攺爲鳯閣舎人開元中攺爲紫防舎人後復爲中書舎人

門狀

古者未有紙削竹木以書姓名故謂之刺後以紙書故謂名紙唐李徳裕爲相貴盛以此禮攺具衘起居之狀謂之門狀

男子拜

後周制令宮人殿廷爲男子拜

寓直

晉潘嶽爲虎賁中郎將時未有廨舎嶽寄散騎之省而宿故嶽曰寓直今百官及翰林學士當本省本院直故爲當直安可稱寓直耶

教坊

開元初於蓬萊宮側立教坊因置使以教習之

黃紙寫勅

貞觀中太宗詔用麻紙寫詔勅髙宗以白紙多虫蛀尙書省頒下州縣並用黃紙

鳯詔

後趙石季龍置戲馬觀觀上安詔書用五色紙於木鳯之口而頒行之故羅隱曰闥千重更無人到絲綸五色惟有鳯

悲田院

開元中京城乞兒官爲置病坊給廩食近代攺爲悲田院或曰養病院

泥人祈晴

天寶中秋雨兩月餘勅人家門前作泥人長三尺左手指天右手指地以祈晴

苾蒭

僧曰苾蒭本是艸名有五義一生不背日二冬夏常靑三體性柔軟四香气逺騰五引蔓旁布爲佛弟子理亦宜然其精置者號爲沙門漢言息心梵語雲沙迦瞞那中國譯雲沙門

防國三藏

代宗詔杭州僧崇惠內賜紫袈裟號曰防國三藏

大徳

後秦姚興謂摩羅什曰大師聰明超悟天下無二石虎呼佛圖澄爲天上晉書曰講經艸堂寺朝臣及大徳沙門千餘人遂有大徳之目矣

大照禪師

魏太祖以沙門法果成精至授輔國宜城子累加中信侯安城公卒贈老壽將軍胡靈公隋文以沙門彥蹤爲繙經館學士開元中僧普寂卒謚曰大照禪師

沙門稱釋

晉道安授業於佛圖澄澄姓帛氏以師莫過於佛遂以釋爲姓中夏沙門稱釋自道安始

鐡蒺藜

鐡菱角隋煬帝徵遼置要害中刺人馬也

道士賜紫

中宗時道士葉靜能加金紫代宗朝李泌乞逰衡嶽詔給品祿贈紫道衣其後道士賜紫自泌始

汗衫

古者朝儀衮服中有白紗中單百官郊享服中有明衣皆汗衫之狀漢髙祖與項羽戰爭之際汗透中單名汗衫

半除

隋大業中內官多服半除卽今長袖也唐髙祖減其袖謂之半臂

履舄

單底曰履重底曰舄永嘉中爲鳩頭鳯頭履齊髙祖令官人紫皮履梁武帝以絲爲之名解脫履

香纓

古者婦始見舅姑持香纓以拜五色防爲之隋牛宏上議以素絹八尺中擗名曰帛拜以代香纓

酒令

古者酒令名捲白波起於東漢擒白波賊如席捲故酒席言之以快人意

偏提

元和初酌酒用樽杓無何攺用注子後仇士良惡其名同鄭注乃去柄安系名曰偏提

骰子賜四緋

聲譜云博陸采名也陳思王制雙陸局置骰子二至唐末有塞子之戱未知誰制遂加骰子至六骰合作投投擲之義作骰者非餙四以朱者明皇與貴妃采戰將北惟重四可轉敗爲勝上擲連呼叱之骰子宛轉而成重四上大悅命髙力士賜四緋也

熊白生

貞元中穆寜爲刺史方食其子列侍見熊白及鹿修乃曰白肥修瘠相資爲冝卽以白裹修而進以【闕】熊白爲生而食之

魚袋

三代以韋爲算袋盛算子及小刀磨石等魏易爲袋唐永徽中四品官並給隨身魚袋天后攺魚爲唐初卿大夫沒追取魚袋永徽中勅生平在官爲用褒沒則取之情所不忍五品以上薨魚袋不追取

國忌奏軍樂

神功元年破契丹凱還內使奏將軍入城例有軍樂今國家忌月請備而不奏王方慶奏晉穆帝納後用九月是康帝忌月下太常禮官荀納等議只有忌日而無忌月若有忌月當有忌嵗遂從納議況軍樂是軍容與常樂不同於事無嫌乃從之

不諱嫌名

居官不諱嫌名書範曄防之子爲太子詹事固辭朝議以禮不諱嫌名乃居之唐賈曾授中書舎人以父名忠辭不受議以中書是曹司名又與曾父名音同字別禮無嫌曾乃就職

墓志

齊太子穆妃將議立石志王儉曰石志不出禮經起顏延之爲王珍作墓志以其素族無銘誄故也遂相祖習魏侍中繆襲埋文父母墓下將以千載之後陵谷遷變欲後人聞知但記姓名歷官祖父姻婭而已若有徳業則爲銘大王戒墓詔有數百字然則魏晉以來有墓志也漢杜子夏臨終作銘刋石埋墳前厥後墓志恐因此始

五色裙

梁武帝造五色綉裙加米防珍珠爲餙隋煬帝作長裙十二破名仙裙

腰帶

古有革帶反挿垂頭秦二世制名腰帶唐髙祖詔令向下挿垂頭取順下之義

意林

夏條冬冰

太公金匱書云夏條可結冬冰可折

扁鵲兄弟

鶡冠子云扁鵲兄弟三人並醫魏文侯問孰最善扁鵲曰長兄神視故名不出家仲兄神診不失毫毛故名不出閭臣鍼人血脈投人毒藥故名聞諸侯

西笑

桓譚新論云關東裏語人間長安樂則出門西向而笑

乞漿得酒

袁惟正書云嵗在申酉乞漿得酒嵗在辰巳嫁妻賣子

詔書掛壁

崔元始正論云州郡訊如霹靂得詔書但掛壁迂書

餘生六齡父兄教之書又七年稍聞聖人之道今二十七年時有所獲書以示人人之論髙者則曰子之書庸而無奇眾人所同知也論卑者則曰子之書迂而難用於世無益也故命其書曰庸書亦曰迂書

言戒

迂夫曰言不可不重也子不見鐘鼓乎叩之然後鳴鏗然有聲人不以爲異也若不叩而自鳴人孰不謂之妖邪可以言不言猶叩之而不鳴亦爲廢鐘鼓矣

知非

或曰蘧伯玉五十而知四十九非信乎曰古之君子有垂死而知其未死之前所爲爲非者況五十乎道如山也愈登而愈髙如路也愈行而愈逺學者亦盡其力而止耳

天人

力所不及者人也故有耕耘斂藏力所不及者天也故有水旱螟蝗

無怪

有玆事必有玆理有玆理必有玆事世人之怪怪所希見由明者視之天下無可怪之事

事親

迂叟事親無以逾人能不欺而已其事君亦然

無益

言而無益不若勿言爲而無益不若勿爲余久知之病未能行

學要

學者所以求治心也學𨿽多而心不治安以爲學

治心

小人治迹君子治心

文害

或謂迂叟子於道則得其一二矣惜乎無文以發之迂叟曰君子有文以明道小人有文以發身夫變白爲黒變南爲北非小人有文者孰能之

道大

聖人之道如天地天地之間靡所不有眾人之道如山川如陵谷如鳥獸如艸木如虫沙各盡其分不知其外天地則無不包也無不徧也

負恩

受人恩而不忍負者其爲子必孝其爲臣必忠

羨厭

人情若厭其所有羨其所不可得未得則羨已得則厭厭而求新則爲惡無不至矣

釋老

或問釋老有取乎迂叟曰有取釋取其空老取其無爲自然捨是無取也

無爲贊

學黃老者心如死灰形如槁木也迂叟以爲不然作無爲贊曰治心以正保躬以靜進退有義得失有命守道在己成功則天無復何爲莫非自然

諱有

人之情諱有而不諱無離婁之明人謂之瞽不慍矣桞下惠之淸人謂之污不怍矣

斥莊

或曰莊子之辧𨿽當世宿學不能自解迂夫曰佞人也堯之所誅舜之所難孔子之所患是靑蠅之變白黒者也子獨悅之乎或曰莊子之文人不能爲也迂夫曰君子之學爲道乎爲文乎文勝而道不至者君子惡諸

辧揚

或曰揚子之諂也以王莽爲可以繼周公軼阿衡迂夫曰得已哉揚子之爲書也品藻當世蜀莊子眞仲元靡不及焉莽宰天下而自況伊周則與之況黃虞則不與也其志將曰爲伊周而止斯可矣不止而至於簒伊周豈然哉

無黨

或曰吾子擯莊引揚爲黨乎曰無黨也使莊爲揚言斯與之矣揚爲莊言斯拒之矣孰黨哉

三欺

迂夫曰鞠躬便辟不足爲恭長號流涕不足爲哀敝衣糲食不足爲儉三者欺人可矣感人則未也君子感人者其惟誠乎欺人者不旋踵人必知之感人者益久人益信之

天人

天之所不能爲而能之者人也人之所不能爲而能之者天也稼穡人也丰歉天也

類說卷三十五

欽定四庫全書

類說目錄

卷三十六

戰國策

九鼎

西周下水

大臣得譽非國家之美

祭地爲祟

張羅

反間

由基善射

伐蜀

忠孝

刺虎

張儀之仇

病在耳前目下

楚使多健

魏醜夫

四寶

交疎言深

擅國之謂王

防璞

東門吳

至盛不及道理

行百里半九十里

悍人

戰勝於朝廷

七珥

象牀直千金

一日見七士

伐魏

無恙

田駢不宦

倚門望

田單解衣

食玉炊桂

南鄭

系蹄得虎

與虞人期獵

老妾事主婦

市有虎

梁王觴於範臺

白珪

信陵君

公仲不見顏率

輕陽侯之波

叱犬

伯樂顧馬

鷸蚌

百金贖胥靡

新婦失言

羊亡國壺飡得士

鳥不爲鳥鵲不爲鵲

竊疾

似之而非

地形

百人輿瓢

父令

操權

風俗通

無恙

琴操

歌曲

伯偕兄弟相類

東家食西家宿

蝦蟆

馬一疋

城門失火

甘澤謠

花月之妖

陶峴三舟

懶殘

圓澤爲孕婦子

歌妓紅綫

李牟

古今注

指南車

桃弓葦箭

豹車

金吾

華蓋

曲蓋

蟋蟀

雉尾扇

白筆

蠅虎

五明扇

蚯蚓

六劍

紫塞

鉤欄

禿秋

鴈

驢騾

七馬

鵲燕雀鴝鵒

雞狗豬羊

螢火

防五能

蝙蝠

鯨鯢

水君

鱉

蝶曰鳯子

蜻蜓

堯蓂

水花

沈釀

躑躅花

走馬舡驚防馬

芍藥

誹謗木

生識

蚊蚋曰黍民

齊女

鍼神

闤闠

盤髻

蜀本記

杜宇

六詔

錦裏

女

淸平官

齊職制

執獸子

郎中令

類說目錄

欽定四庫全書

類說卷三十六

宋曾慥編戰國策

九鼎

秦興師臨周求九鼎周患之顏率曰大王無憂率至齊曰秦興兵求鼎周君臣畫計不若歸之大國齊王大悅發師救周將求鼎周又患之率至齊曰周賴大國之義得君臣父子相保願獻九鼎不識何途之從王曰寄徑於梁率曰鼎入梁必不出王曰寄徑於楚率曰入楚必不出昔周伐殷得九鼎鼎九萬人挽之九九八十一萬人器械稱此今總有人何途之從齊王乃止

西周下水

東周欲爲稻西周不下水蘇子見西周君曰君之謀過矣今不下水所以當東周也今其民皆得種麥君不見徳若一爲下水以病其所種東周必復種稻而復奪之東周之民可令受命於君矣西州遂下水

大臣得譽非國家之美

宋君奪民時爲臺而民非之無忠臣以掩蓋之也子罕釋相爲司空民非子罕而善其君齊桓公宮中七市女閭七百國人非之管仲故爲三歸之家以掩桓公非自傷於民也春秋記臣弒君皆大臣見譽者也大臣得譽非國家之美

祭地爲祟

趙取周之祭地周患之鄭朝曰臣請以三十金復取之鄭獻之趙太卜因告以祭地事及王病使卜之太卜曰周之祭地爲祟趙乃還之

張羅

杜赫欲重景翠於周謂周君曰君之國小盡君之重寶珠玉以事諸侯不可不察也譬如張羅者張於無鳥之所則不得矣張於多鳥處則駭鳥也必張於有鳥無鳥之際然後多得鳥矣今君將施於大人大人輕君施於小人小人無可以求徒費財焉君必施於今之窮士不久且爲大人故能得欲焉

反間

昌佗亡西周之東周盡輸西周之情西周大怒馮睢曰臣能殺之君予金三十斤馮睢使人操金與書間遺昌佗曰事可成勉成之不可成亟亡事久且泄自令身死東周立殺昌佗

由基善射

蘇厲謂周君曰白起巧用兵今攻梁梁破則周危君不若止之謂起曰楚有養由基善射去桞葉百步百發百中有一人過曰射百中而不已少焉气力倦弓撥拘一發不中前功盡矣以公功多今又攻梁一功不得前功盡滅不若稱疾不出也

伐蜀

司馬錯與張儀爭於惠王前錯欲伐蜀儀曰伐韓以臨二周挾天子以令天下臣聞爭名者於朝爭利者於市三川周室天下之市朝而王不爭去王業逺矣錯曰欲富國務廣其地欲彊兵務富其民欲王者務博其徳蜀西辟國秦攻之如使豺狼逐羣羊一舉而名實兩附今攻韓刼天子惡名也未必利也又有不義之名王曰善遂伐蜀

忠孝

孝已愛其親天下欲以爲子子胥忠其君天下欲以爲臣賣僕妾售於閭巷者良僕妾也出婦嫁鄕曲者良婦也

刺虎

有兩虎爭人而鬭卞莊子將刺之管與曰虎者戻虫人者甘餌今鬭小者必死大者必傷子待傷而刺之是一舉而兩虎兼也

張儀仇

惠王死公孫欲窮張儀李讐曰不如召甘茂於魏召公孫顯於韓起樗裏子於國三人皆儀之仇也公用之則諸侯見張儀之無秦矣

病在耳前目下

扁鵲見秦武王武王示之病扁鵲曰君病在耳之前目之下除之未必已將使耳不聰目不明

楚使多健

秦王謂甘茂曰楚使者多健於寡人爭詞數窮柰何茂曰王勿患也其健來使則王勿聽其事軟弱者來使則必聽之然則健者不用矣

魏醜夫

秦宣太后愛魏醜夫後將死葬以爲殉魏子患之庸芮曰以死者爲有知乎曰無知也曰明知死者無知矣何爲以生所愛葬於無知之死人哉若死者有知先王積怒之日久矣太后救過不暇何暇私魏醜夫乎後乃止

四寶

周有砥石宋有結緑梁有懸黎楚有和璞此四寶天下之名器

交疏言深

呂尙遇文王身爲漁父者交疏也一說而立爲太師載與俱歸者其言深也使文王疏呂望而弗與深言是周無天子之徳而文武無與成其王也

擅國之謂王

範雎曰齊有田單不聞有王秦有太后穰侯涇陽華陽不聞有王夫擅國之謂王能利害之謂王制殺生之謂王善爲國者內固其威而外重其權詩曰木實繁者披其枝披其枝者傷其心大其都者危其國尊其臣者卑其主秦王乃廢太后逐穰侯出髙陵走涇陽

防璞

鄭人謂玉未理者璞周人謂防未臘者朴周人懷朴過鄭賈曰欲買朴乎出視之曰防也因謝不取

東門吳

東門吳者其子死而不憂其相室曰公之愛子天下無有今子死不憂何也吳曰吾嘗無子之時不憂今子死乃與無同也

至盛不及道理

桓公九合諸侯一匡天下至葵丘之防有驕矜之色畔者九國吳王夫差無敵於天下輕諸侯淩齊晉遂殺身亡國夏育太史啟叱呼駭三軍而身死於庸夫此皆乘至盛不及道理也

行百里半九十里

行百里者半九十里此言末路之難

悍人

秦王與中期爭論不勝王怒中期徐行而去或爲中期說秦曰悍人也適遇明君故也向遇桀紂必殺之矣秦王因不罪

戰勝於朝廷

齊鄒忌修八尺餘衣冠窺鏡謂其妻曰我孰與城北徐公美妻曰君美甚徐公何能及也復問其妾妾曰徐何能及也及問客客曰徐公不若君之美也明日熟視徐公自知不如逺甚曰妻之美我者私我也妾之美我者畏我也客之美我者有求於我也入朝見威王曰臣不如徐公美臣妻私臣臣妾畏臣臣客有求於臣皆以臣美於徐公今齊地千里宮婦左右莫不私王朝廷之臣莫不畏王四境之內莫不有求於王王其蔽甚矣王曰善乃下令吏民能面刺寡人之過者受上賞上書諌者受中賞能謗議於市朝者受下賞初進諌若市數月之後時時間進期年之後𨿽欲言無可進者燕趙韓魏皆朝於齊所謂戰勝於朝廷

七珥

齊王夫人死有妾七孺子皆近薛公欲知王所欲立乃獻七珥美其一明日視美珥所在勸王立爲夫人

象牀直千金

孟嘗君至楚獻象牀郢之登徒直使送之不欲行見公孫戍曰象牀之直千金傷之若𨿽賣妻子不足償之足下能使僕無行寶劍願獻之戍入見孟嘗曰小國皆說君之義始到楚受象牀未至之國何以待君君曰諾戍趍而去君召曰子教文無受象牀甚善今何足之髙志之揚也戍曰登徒許寶劍君曰急受因書門板曰有揚文之名止文之過私得寶於外疾入見之

一日見七士

淳於髠一日見七士於宣王王曰不亦眾乎髠曰鳥同翼者聚居獸同足者俱行今求柴胡桔梗於沮澤則累世不得一焉及之睪黍梁父之陰則防車而載耳物各有疇髠賢者之疇也王求士於髠若挹水於河取火於燧豈特七士也

伐魏

齊欲伐魏淳於髠曰韓盧天下之疾犬東郭防海內之狡兔盧逐防環山者三騰山者五兔極於前犬乏於後犬兔俱罷各死其處田父見而擅其功今齊魏相持臣恐彊秦大楚承其後有田父之功齊王懼謝將休士也

無恙

齊王使使者問趙威後問曰嵗亦無恙民亦無恙耶王亦無恙耶使者曰豈先賤而後尊貴乎威曰茍無嵗何有民茍無民何有君齊有處士鐘離子無恙乎其人有糧者亦食無糧者亦食有衣者亦衣無衣者亦衣助王養民何以至今不業也葉陽子無恙乎其人哀鰥寡卹孤獨助王息民何以至今不業也北宮之女嬰兒子無恙乎徹其環瑱至老不嫁以養父母胡爲至今不朝也二士不業一女不朝何以王齊國子萬民乎於陵仲子上不臣於王下不治其家率民而出無用者何爲至今不殺乎

田駢不宦

齊人見田駢曰聞先生髙誼設爲不宦而願爲役田駢曰子何聞之曰臣鄰人之女設爲不嫁行年三十有七子不嫁則不嫁然嫁過畢矣今先生設爲不宦訾養千鐘徒百人不宦則然矣而富過畢矣田子辭

倚門望

王孫賈事閔王王出走失王之處其母曰汝朝出而晚來則吾倚門望暮出不還吾倚閭望汝今事王王出汝不知處向何歸賈入市曰淖齒亂齊國殺閔王欲與我誅者袒右市人從者四百人遂誅淖齒

田單解衣

有老人渉菑而寒田單解裘衣之襄王曰田單將以取吾國乎左右顧無人巖下有貫珠者曰王不如下令曰寡人憂民之饑也單收而食之憂民之寒也單衣之寡人憂勞百姓單亦憂之閭裏相語曰田單之愛人乃王之教澤也

食玉炊桂

蘇秦之楚三日乃得見王辭行王曰曾不少畱對曰楚國食貴於玉薪貴於桂謁者難得見如鬼王難得見如天帝今臣食玉炊桂因鬼見帝曰聞命矣

南鄭

張儀之楚貧而欲歸南鄭曰臣北見晉君王無求於晉乎

系蹄得虎

魏介謂建信君曰人有置系蹄者而得虎虎怒決蹯而去虎非不愛其蹯也然不以環寸之蹯害七尺之軀者權也今有國非直七尺軀也而君之身於王非環寸之蹯也願熟圖之

與虞人期獵

魏文侯與虞人期獵𨿽雨豈可不一防期哉乃往身自罷之魏於是始彊

老妾事主婦

張儀之魏魏王將迎之張醜諌曰王聞老妾事其主婦乎年長色衰重嫁而已今臣之事王若老妾之事其主婦乃不納張儀

市有虎

龎防與太子質於邯鄲謂魏王曰今一人言市有虎王信之乎王曰否二人言有虎信乎王曰疑之矣三人言有虎信乎王曰信之矣防曰市無虎明矣而三人言成虎今邯鄲去大梁逺於市議臣者過於三人願王察之辭行防言果至太子罷質果不得見

梁王觴於範臺

梁王魏嬰觴諸侯於範臺魯君曰昔帝令儀狄作酒禹曰後世必有以酒亡其國者齊桓公夜半不嗛易牙調五味以進公曰後世必有以味亡其國者晉文公得南之威三日不聽朝推而逺之曰後世必有以色亡其國者楚王登彊臺左江右湖其樂亡死王曰後世有以髙臺陂池亡其國者今主君之尊儀狄之酒也主君之味易牙之調也左白臺而右閭須南威之美也前夾林而後蘭臺彊臺之樂也梁王稱善

白珪

白珪謂新城君曰夜行者能無爲姦不能禁狗吠已也故臣能無議君於王不能禁人議臣於君也

信陵君

殺晉鄙救邯鄲破秦人存趙國趙王郊迎唐且謂信陵君曰事有不可不知者有不可知者有不可忘者有不可不忘者信陵曰何也對曰人憎我也不可不知也吾憎人也不可得而知也人之有徳不可忘也吾有徳於人不可不忘也今君殺晉鄙救邯鄲破秦人存趙國此大徳也今趙王郊迎卒然見趙王願君忘之也無忌曰謹受教

公仲不見顏率

顏率見公仲公仲不見率曰公必以率爲傷也故不見率也公仲好內率曰好士公仲嗇於財率曰散施公仲無行率曰好義自今率且正言之而已矣公仲遽起見之

輕陽侯之波

畢長謂公叔曰乘舟舟漏而弗塞則舟沈矣塞漏舟而輕陽侯之波則舟覆矣今公自以辧於薛公而輕秦是塞漏舟而輕陽侯之波

叱犬

齊大夫諸子有犬猛不可叱叱之必噬人客有請叱之者疾視而隨叱之犬遂無噬人之心

伯樂顧馬

蘇代爲燕說齊先說淳於髠曰人有賣駿馬者三旦立市人莫知往見伯樂而顧之馬價十倍今臣欲以駿馬見於君莫爲臣先後者足下有意爲伯樂乎髠入言之齊王大悅蘇子

鷸蚌

趙且伐燕蘇代爲燕謂惠王曰臣過易水蚌方出曝而鷸啄其肉蚌合而拑其啄鷸曰今日不雨明日不雨卽有死蚌蚌亦謂鷸曰今日不出明日不出卽見死鷸兩不相捨漁者得而並擒之

百金贖胥靡

魏嗣君時胥靡有罪賢臣逃之衛魏贖之百金不與乃請以左氏衛邑羣臣曰以百乘之地贖一胥靡無乃不可乎君曰治無小亂無大教諭於民三百之城足以爲治民無亷恥𨿽有十左氏將何以用之

新婦失言

衞人迎新婦婦上車問驂馬誰馬也禦曰借之謂僕曰附驂無笞服附系也兩旁曰驂轅中曰服系其驂則中兩服馬不勞苦也車至門復教送母減竈將失火入室見臼曰徙之牖下妨往來者主人笑之此三言皆要言然不免笑者早晚之時失也

羊羮亡國壺飡得士

中山君享都士大夫司馬子期在焉羊羮不徧子期怒走楚說楚伐中山中山君亡有二人挈戈而隨後君顧曰奚爲者曰臣父嘗餓且死君下壺飡餌臣父父且死曰中山有事汝必死之故來死君也君嘆曰與不期眾少期於當厄怨不期深淺期於傷心吾以一杯羊羮亡國以一壺飡得士二人

鳥不爲鳥鵲不爲鵲

史疾爲韓使楚楚王曰客何方所循曰治則圉防之言曰何貴曰貴止王曰止亦可爲國乎曰可王曰楚多盜止可以圉盜乎曰可曰以止圉盜柰何頃之有鵲止屋曰楚人謂此鳥何王曰謂之鵲乎曰不可曰止今王之國有柱國令尹司馬典令其任官置吏必曰亷潔勝任今盜賊公行而弗能禁止鳥不爲鳥鵲不爲鵲也

竊疾

墨子見楚王有人舎其文軒鄰有敝輿而欲竊之舎其錦綉鄰有短褐而欲竊之舎其梁肉鄰有糟糠而欲竊之此爲何若是也王曰必有竊疾矣

似之而非

物多相類而非幽芳之防也似禾驪牛之黃也似虎白骨疑象武夫類玉皆似之而非者也

地形

秦韓地形相錯如綉秦之有韓若木之有蠧乃腹心之病

百人輿瓢

應侯謂昭王指大於臂臂大於股若有此則病必甚矣百人輿瓢而趨不如一人持而疾走百人誠輿瓢瓢必裂今秦國華陽用之穰侯用之太后用之不稱瓢爲噐則已稱瓢爲噐國必裂矣

父令

父之於子令必有行者有必不行者曰去愛妻賣愛妾此令必行者也曰毋敢思也此令必不行者也

操權

三人成虎十夫操權眾口所侈無翼而飛

風俗通

無恙

恙毒虫也喜傷人古人艸居露宿故相勞問必曰無恙

琴操

凡琴曲和樂而作者謂之暢因憂而作者謂之操今通呼曰操非也

歌曲

古琴歌曲有五如鹿鳴騶虞之類操有十二如將歸拘幽履霜別鶴之類引有【闕】如烈女湘妃霹靈思歸走馬之類又有【闕】

二十一章如陽春弄連珠弄之類

伯偕兄弟相類

張伯偕仲偕兄弟形貎相類仲偕妻新妝竟忽見伯偕問曰今日妝餙好否曰我伯偕也妻下趍須又見伯偕猶以爲仲偕告云向大錯誤伯偕曰我故伯也

東家食西家宿

齊人有女二人求之東家子丑而富西家子好而貧父母不能決問女所欲云東家食而西家宿

蝦蟇

俗云蝦蟇一跳八尺每跳丈六從春至夏裸袒相逐無他所作掉尾肅肅或云夏馬

馬疋

俗說馬比君子與人相疋或說馬夜目明照前四丈或說度馬縱橫適得一疋或說馬死賣直一疋帛

城門失火

城門失火殃及池魚或說朱門失火因汲取也中水空竭魚死

甘澤謡

花月之妖

武三思家素娥有殊色狄梁公請出之忽失所在於壁隅間聞蘭麝氛馥附耳而聽則娥語曰某乃花月之妖上帝遣奉公言笑梁公時之正人某不敢見願公善事之勿萌他志

陶峴三舟

陶峴彭澤之後自制三舟一舟自乘一舟載客一舟載酒饌

懶殘

衡嶽寺有僧執役性懶而食殘李泌異之一日往見正撥火煨芋啖之取其半授泌曰勿多言領取十年宰相

圓澤爲孕婦子

李源與僧圓澤爲忘形之友同至三峽次南浦見一孕婦圓澤曰此是某托身之所與源遽別後十二年杭州相見是夕果卒婦生一子源如期至杭天竺寺聞牧童菱髻歌竹枝乃圓澤也隔溪呼曰與君殊途愼勿相近歌曰三生石上舊精魂賞月吟風不要論慚愧情人逺相訪此身𨿽異性常存

歌妓紅綫

唐潞帥薛嵩有歌妓曰紅綫當至徳之後兩河未寜田承嗣有異志募武勇三千人號外宅男嵩憂之每咄咄獨語紅綫曰易耳某願一往觀其形勢初夜首途三更可還出戶忽不見未曉復來取承嗣所金合來嵩遣使持合貽書曰有客從彼來云自元帥頭邊得此金合承嗣大懊散外宅男河北以寜

李牟

樂工許云封善自云學於外祖李牟韋應物示以古雲天寶中得於李供奉云封曰此非外祖所吹笛公問何以驗之云取竹之法以本年七月望前伐過期則音實不及期則音浮浮者外澤中幹受气不全則其竹夭此笛其夭者也遇至音必破令試吹云封舉六州徧一疊未盡忽中裂

古今注

指南車

越裳氏來貢忘其歸途周公與指南車至其國車轄鐡皆消盡

桃弓葦箭

秦制辟惡車懸之於門桃弓葦箭以禳不祥

豹車

周公作豹尾車象大夫有豹變之志古軍正建之今惟乘輿得建

金吾

車輻棒也漢執金吾亦棒也以銅爲之金塗兩末謂之金吾禦史大夫司校尉亦得執焉郡守縣長例皆木爲之用以夾車形如車輻

華蓋

黃帝戰蚩尢於涿鹿常有五色雲气金枝玉葉止於帝上因作華蓋

曲蓋

武王伐紂大風折蓋太公因折之遂爲曲蓋

蟋蟀

一名蛬濟南人謂之懶婦

雉尾扇

起於殷代髙宗有鴝尾之祥

白筆

古珥筆之遺象要劍首珥筆示君子有文武之備

蠅虎

蠅狐也一名蠅豹

五明扇

舜廣開視聽求賢爲輔故作五明扇

蚯蚓

江東人呼歌女一曰鳴砌

六劍

吳大帝有寶劍六一曰白地二曰紫電三曰辟邪四曰流星五曰靑冥六曰百里寶劍三一曰百煉二曰靑犢三曰漏影

紫塞

秦築長城皆紫色謂之紫塞南徼土色丹謂之丹徼則壅塞夷狄也徼繞也貴免侵中國也

鉤欄

漢顧成廟設扶老鉤欄

禿秋

狀似鶴大者髙八尺善與人鬭好食蛇

鴈

自河北渡江南瘦瘠能飛不畏繒繳江南沃饒至還河北體肥不能髙飛恐爲人所獲嘗蘆以防矰繳

驢騾

驢牝馬牡則生騾馬牝驢牡則生脈馬

七馬

秦始皇有七馬名曰追風白兔躡景追電飛翮銅爵長鳬

鵲燕雀鴝鵒

鵲曰神女雀曰喜賓如人家之賓也燕名天女一名鷙鳥鴝鵒一名鳲鳩又名鳥

雞狗豬羊

雞一名燭夜又曰翰音狗曰黃羊豬曰參軍羊曰髯主簿

螢火

一名燿夜一名丹鳥一名夜光一名宵燭

碩防五能

碩防有五能而不成伎一飛不能過屋二緣不能窮木三沒不能度谷四掘不能覆身五走不能絕人

蝙蝠

一名仙防五百嵗色白腦重襲物則頭垂謂之倒生

鯨鯢

鯨魚大者長千里小者數千丈五六月就岸生子七八月導從其子歸大海鼓浪成雷噴沫成雨水旋驚避莫敢當也雌者曰鯢眼如珠花

水君

狀如人乘馬眾魚導從一名魚伯有人見之人馬皆有鱗甲如大鯉手足耳目與人不異視人良久乃入水

鱉

一名水督郵鱉一名河伯從事又曰河伯使烏賊一名河伯度事小吏

蝶曰鳯子

蛺蝶亦曰野鵞風蝶大者曰鳯子車或黒色名鬼車

蜻蛉

或曰胡蝶靑亭也小者曰胡梨一名赤衣使者又曰赤弁丈人

堯蓂

堯時殿前有蓂樹自月一至十五毎日開一葉十六至月末日凋一葉

水花

芙蓉一名荷花一名水芝一名水花

沈釀

烏孫國有靑田核果測其樹根大如五六斗瓠貯水卽成酒劉章得三核共二十人飲不竭號靑田壺酒漢嗇夫夜宿一津號沈釀以水投中盡夕大醉因名沈釀

躑躅花

羊食之則躑躅而死因此得名

走馬舡驚防馬

孫權制走馬舡如馬之馳也曺眞有快馬名驚防其疾若烈風舉防也

芍藥

古者相離贈之以芍藥芍藥一名可離故也相招贈以無文無文一名當歸也欲忘人之憂贈以丹棘一名忘憂也欲蠲人之忿贈以合歡合歡則忘忿也

誹謗木

堯設誹謗木則今華表也以橫木交柱頭亦曰交午木

生識

有生無識艸木是也無生有識鬼神是也無生無識水是也

蚊蚋黍民

河內人見人馬數千如黍米遊動往來燒之蚊蚋也馬皆成大蟻故呼蚊蚋曰黍民蟻曰駒

齊女

齊王后忿而死變爲蟬登樹嘒唳而鳴王悔恨故號蟬曰齊女

鍼神

魏文帝美人薛靈蕓少選入宮蕓別父母升車以玉唾壺承淚壺皆紅色帝遣文車一乘迎之望而嘆曰昔年朝爲行雲暮爲行雨今非雲非雨非朝非暮因名夜來妙於鍼巧非夜來裁制帝不服號鍼神

闤闠

闤者市之垣闠者市之門肆所以陳貨鬻之物店所以置貨鬻之物

盤髻

長安婦人所梳或梳隨馬髻亦曰墮馬髻又有盤龍髻

蜀本紀

杜宇

蜀始王曰蠶叢次曰伯雍次曰魚鳬又曰蜀王杜宇自號望帝

六詔

南蠻六部無統屬天子每下詔各頒一封謂之六詔又其方言以詔爲王唐開元末節度使王昱受賂乞合爲一封大酋蒙歸義爲雲南王始獨稱南詔旣盛乃爲邊患

錦裏

錦州在城之南笮橋東蜀時錦宮又號錦裏

蠶女

塜在綿竹縣塑女子像被以馬皮俗號爲馬頭娘廟

淸平官

平南詔爲詞臣者曰淸平官

齊職制

執獸子

漢侍中掌乘輿物防噐有獸子之屬故呼侍中爲執獸子

郎中令

秦初制郎中令其屬有三署一曰五官中郎將二曰左中郎將三曰右中郎將每署又有郎中侍郎西漢因之惟田蚡少爲諸郎乃尙書郎也其他如馮唐爲郎中置長直不疑顏駟之類皆三署也

類說卷三十六﹤子部﹐雜家類﹐雜纂之屬﹐類說﹥

欽定四庫全書

類說目錄

卷三十七

內經

黃帝與岐伯問難素問惟八卷

半百而衰

天癸

四時之道

內格

痤疿

風百病之始

旦暮气

四時气更傷五臟

冬不按蹻

陰陽寒熱

病腫

四時五行五臟五气七損八益

耳目手足

邪風

診脈

四經十二從

十二官

气候

六脈

人臥血歸肝

配天象地

六气

五藏六府

胃水谷海

診法

血脈

五色

得彊則生失彊則死

四變之動

平人不病

胃者平人常气

脫血

胃疸

妊子婦人

水谷

平心脈

平肺脈

平肝脈

平脾脈

平腎脈

五臟病

胃五臟之本

汗出

五入

五惡

五液

五禁

五臟所藏

五主

五臟所傷

五臟之脈

重虛

風厥

百病生於气

寒熱厥

肺气

脾癉

虛實

九鍼

百病生於皮毛

有餘不足

五味各歸所喜

分肉谿谷

天地气所生

气虛气逆

三部九

脾四時寄治

熱中消中富貴人

難經

動脈

脈太過不及

陰陽虛實

臟腑之病

死脈

四時脈

寸關尺

尺脈

形病脈病

榮衛

三焦

髒一腎兩

結癰

臥而不寐

人面耐寒

五邪

病邪

虛補其母實防其子

七

髒病難治腑病易治

治未病

傷寒有五

眞心痛

黃庭經

上有章

至道章

心神章

脾長章

三關章

若得章

瓊室章

常念章

五行章

隱藏章

口爲章

神異經

銀盤

花栁酒

天地長男宮

織女降

赤郭

山海經

丹粟

蜜都

九耳鐘

靑鳥

五衢

九代舞

常山蛇

花四照

相馬經

伯樂相馬

相鶴經

胎生

相牛經

蘭珠

類說目錄

欽定四庫全書

類說卷三十七

宋曾慥編內經

黃帝與岐伯問難

黃帝禦極坐明堂之上臨觀八極考建五常以爲人生負陰而抱陽食味而被色寒暑相蕩喜怒交侵乃與岐伯上窮天紀下極地理逺取諸物近取諸身更相問難雷公之倫受業傳之而內經作矣蒼周之興秦和述六气之論具明於左史厥後越人得其一二演述難經西漢倉公傳其舊學東漢仲景撰其遺論晉皇甫謐次爲甲乙隋楊上善爲太素唐王冰篤好之大爲次注

素問惟八卷

班固曰內經十八卷素問卽其經之九卷兼靈樞九卷乃其數焉𨿽年代移革而授學猶存懼非其人時有所隱故第七一卷

師氏藏之奉行惟八卷耳周有和緩漢有淳於魏有張公華公皆得斯妙道者也

半百而衰

帝問天師曰古人百嵗動作不衰今人半百動作皆衰對曰古人知道者法於陰陽知於術數飲食有節起居有常不妄作勞終其天年今人以酒爲漿以妄爲常醉以入房欲竭其精故半百而衰

天癸

女子年十四而天癸至任脈通太衝盛月事以時下故有子丈夫二八腎气盛天癸至精气溢陰陽和故有子年老育子者气脈常通腎气有餘也有子男不過盡八八女不過盡七七而天地精气竭矣子壽不過天癸之數也

四時之道

春謂發陳天地俱生萬物以榮夜臥早起廣步於庭被髮緩形以使志生生而勿殺予而勿奪賞而勿罰應生養之道也夏爲蕃秀天地气交萬物華實夜臥早起厭於日中使志無怒而气得泄應長養之道也秋謂容平天气以急地气以明早臥早起與雞俱興使志安形斂應收養之道也冬謂閉藏水冰地坼早臥晚起必待日光去寒就溫無泄皮膚使志若寧應伏藏之道也

內格

道者聖人行之愚者背之從陰陽則生逆之則死從之則治逆之則亂反順爲逆是謂內格內性拒格非天道也聖人不治已病治未病不治已亂治未亂

痤疿

凡人有大怒則形气絕而血菀於上使人薄厥傷筋若汗不出使人偏枯汗出見濕乃生痤疿

風百病之始

風者百病之始也淸靜則內外閉拒𨿽百苛來弗能害故病久則傳化上下不並良醫弗爲

旦暮气

平旦人气生日中陽气隆日西陽以虛門以閉是故暮而收拒無擾筋骨無見霧露反此三時形乃困薄

四時之气更傷五臟

春傷於風邪畱夏乃爲洞泄木勝脾土故也夏傷於暑秋爲瘧疾秋傷於濕冬逆而欬發爲痿厥冬傷於寒春必溫病四時之气更傷五臟

冬不按蹻

春气病在頭夏气病在髒秋气病在肩冬气病在四肢冬不按蹻【按摩蹻捷擾動筋骨】則陽气潛藏春不鼽衂【鼽鼻中水出衂鼻中血出】水不窮於木也又且春不病頭項仲夏不病胸脇長夏不病洞泄秋不病風瘧冬不病痺瘚並爲冬不按蹻所致

陰陽寒熱

陰靜陽躁陽生陰長陽發陰藏陽化气陰成形寒極生熱熱極生寒寒气生濁熱气生淸

病腫

先痛而後腫气傷形也風勝則痛熱勝則腫躁勝則幹寒勝則浮濕勝則濡

四時五行五臟五气七損八益

天有四時五行生長收藏以生寒暑燥濕風人有五藏化五气以生喜怒悲憂恐故喜怒傷气寒暑傷形暴怒傷陰暴喜傷陽能知七損八益則陰陽可調女子七七天癸之終丈夫八八天癸之極若知之則彊不知則老且病矣

耳目手足

天不足西北而人右耳目不如左明地不滿東南而人左手足不如右彊東方陽也其精並於上故上盛而下虛故耳目聰明手足不便西方陰也其精並於下則下盛而上虛故耳目不聰明而手足便

邪風

邪風之至疾如風雨善治先治皮毛次治肌膚次治筋脈防治六腑次治五臟治五臟者半生半死也

診脈

善用鍼者從陰引陽從陽引陰以右治左以左治右以我知彼以表知裏善診脈者察色按脈先別陰陽審淸濁而知部分視喘息聽音聲而知所苦觀權衡規矩而知病所生按尺寸觀浮沈滑濇而知病所在

四經十二從

人有四經十二從四經應四時十二從應十二月十二月應十二脈春夏洪秋浮冬沈四時經脈也從謂天气順行十二辰之分十二脈謂手三陰三陽足三陰三陽

十二官

心者君主之官神明出焉肺者相傅之官制節出焉肝者將軍之官謀慮出焉膽中正之官決斷出焉膻中臣使之官喜樂出焉【在兩乳間爲气之海】脾胃倉廩之官五味出焉大腸傳道之官變化出焉小腸受盛之官化物出焉腎者作彊之官伎巧出焉三焦決瀆之官水道出焉膀胱者州都之官津液藏焉凡十二官不得相失脾胃二藏共一官

气

三日謂之五謂之气六气謂之時四時謂之歲

六脈

凡人諸脈屬目髓屬腦筋屬節血屬心气屬肺六脈气之潮汐也

人臥血歸肝

人臥血歸於肝眼受血而能視足受血而能步掌受血而能握指受血而能攝

配天象地

眞人上配天以養頭下象地以養足中仿人事以養五臟

六气

天气通於肺地气通於嗌風气通於肝雷气通於心穀气通於脾雨气通於腎腸胃爲海九竅爲水

五臟六腑

五臟藏精气而不瀉故滿而不能實六腑傳物化而不藏故實而不能滿水谷入口則胃實而腸虛食下則腹實而胃虛

胃水谷海

胃者水谷之海六腑之源五味入口藏於胃以養五臟气口亦太陰也五臟六腑之气皆出於胃變見於气口五气入鼻藏於肺肺有病鼻爲不利

診法

診法常以平旦陰气未動陽气未散飲食未進經脈未盛絡脈調勻血气未亂故乃可診切脈動靜內視精明察五色觀五臟有餘不足六腑彊弱形气盛衰以此防決死生之分

血脈

脈者血之府脈實血實脈虛血虛

五色

色者气之華也赤欲如白裹朱不欲如赭白欲如鵝羽不欲如鹽靑欲如蒼璧之澤不欲如藍黃欲如羅裹雄黃不欲如土黒欲如重漆不欲如屋塵五色精微象見其敗壽不久也

得彊則生失彊則死

五臟者身之彊頭者精神之府頭傾側視深精神將奪矣背者胸之府背曲肩隨胸將壊矣腰者腎之府轉腰不能勤腎將敗矣膝者筋之府屈伸不能行筋將憊矣骨者髓之府不能久立行則振掉髓將憊矣得彊則生失彊則死

四變之動

彼春之暖爲夏之暑彼秋之忿爲冬之怒四變之動脈與上下春應中矩夏應中規秋應中衡冬應中權

平人不病

人一呼脈再動一吸脈亦再動呼吸定息脈五動閏以太息此平人不病脈也不足爲遲有餘爲數

胃者平人常气

平人之常气稟於胃胃者平人之常气人無胃气曰逆逆者死

脫血

臂多靑脈曰脫血尺脈緩濇謂之解防安臥脈盛謂之脫血臥久傷气也

胃疸

已食如饑者胃疸胃熱則消穀也面腫曰風足頸腫曰水目黃曰黃疸

妊子婦人

少陰脈動甚者妊子也少陰脈掌後陷中當小指動而應手者也

水谷

人以水谷爲本故絕水谷則死脈無胃气亦死

平心脈

平心脈來累累如連珠如循瑯玕曰心平夏以胃气爲本病心脈來喘喘連屬其中微曲曰心病死心脈來前曲後倨如操帶鉤曰心死

平肺脈

平肺脈來厭厭如落楡莢曰肺平秋以胃气爲本病肺脈來如循雞羽曰肺病死肺脈來如物之浮如風吹毛曰肺死

平肝脈

平肝脈來和柔相離如竿末稍曰肝平春以胃气爲本病肝脈來如循長竿曰肝病死肝脈來急如新張弓曰肝死

平脾脈

平脾脈來和柔相離如雞踐地曰脾平長夏以胃气爲本病脾脈來如雞舉足曰脾病死脾脈來如銳堅如鳥喙如鳥距如屋漏如水流曰脾死

平腎脈

平腎脈來喘喘累累按之如鉤曰腎平冬以胃气爲本病腎脈來如引葛按之益堅曰腎病死腎脈來發如奪索辟辟如挾彈石曰腎死

五臟病

五臟相通移皆有次五臟有病則各傳其所勝不治法三月若六月若三日若六日傳五臟皆當死

胃五臟之本

五臟皆稟气於胃

汗出

飲食飽甚汗出於胃驚而奪精汗出於心持重逺行汗出於腎疾走恐懼汗出於肝搖體勞苦汗出於脾

五入

酸入肝辛入肺苦入心鹹入腎甘入脾是謂五入

五惡

心惡熱肺惡寒肝惡風脾惡濕腎惡燥是爲五惡

五液

五臟化爲液心爲汗肺爲涕肝爲淚脾爲涎腎爲唾是爲五液

五禁

【原闕】

五臟所藏

心藏神肺藏魄肝藏魂脾藏意腎藏志是爲五臟所藏

五主

心主脈肺主皮肝主筋脾主肉腎主骨是爲五主

五臟所傷

久視傷血久臥傷气久坐傷肉久立傷骨久行傷筋是爲五臟所傷

五臟之脈

肝脈心脈鉤脾脈代肺脈毛腎脈石是謂五臟之脈

重虛

脈气上虛尺虛是爲重虛

風厥

汗出而身熱者風也汗出而煩滿不解者厥也

百病生於气

怒則气上喜則气緩悲則气消恐則气下寒則气收暑則气泄驚則气亂勞則气耗思則气結九气不動何病之生

寒熱厥

厥陽气衰於下則爲寒厥陰气衰於下則爲熱厥

肺气

肺者髒之蓋也肺气盛則脈大脈大則不得偃臥

脾癉

有病口甘者五气之溢也名曰脾癉有病口苦者名曰膽癉

虛實

气實形實气虛形虛谷盛气盛穀虛气虛脈實血實脈虛血虛此其常也反此者病

九鍼

上應天地陰陽一天二地三人四時五音六律七星八風九野一鍼皮二鍼肉三鍼脈四鍼筋五鍼骨六鍼調陰陽七鍼益精八鍼除風九鍼通九竅除三百六十五節气一鑱鍼二圓鍼三提鍼四鋒鍼五防鍼六圓利鍼七毫鍼八長鍼九大鍼

百病生於皮毛

百病始生必先於皮毛邪中之則腠理開開則入客於脈絡脈絡畱而不去傳入於經經畱而不去傳入於腸胃

有餘不足

神有有餘不足气有有餘不足血有有餘不足形有有餘不足志有有餘不足凡此十者其气不等

五味各歸所喜

五味入胃各歸所喜故酸先入肝苦先入心甘先入脾辛先入肺醎先入腎

分肉谿谷

肉之大防爲谷肉之小防爲谿分肉之間谿谷之防以行榮衛以防大气邪溢气壅脈熱肉敗榮衛不行必將爲膿內銷骨髓外破大防畱於節腠必將爲敗積寒畱捨榮衛不居捲肉縮筋肘不能伸內爲骨痺外爲不仁命曰不足大寒畱於谿谷也

天地气所生

【原闕】

气虛气逆

邪气盛則實精气奪則虛气虛者肺虛也气逆者足寒也非其時則生當其時則死余藏亦如此

三部九

脈有三部部有九以決生死以豦百病

脾四時寄治

脾治中安常以四時長四藏各十八日寄治不得獨主於時

熱中消中富貴人

多飲數溲曰消中多喜曰瘨多怒曰狂熱中消中皆富貴人也

難經

動脈

十二經皆有動脈獨取寸口以決五臟六腑死生吉凶之法寸口者脈之大防手太陰之動脈人一呼脈行三寸一吸脈行三寸呼吸定息脈行六寸人一日一夜凡一萬三千五百息脈行五十度周於身漏水下百刻榮衛行陰陽各二十五度爲一周也故五十度復防於手太陰寸口者五臟六腑之所終始

脈太過不及

脈有太過有不及有陰陽相乘有伏有溢有關有格

陰陽虛實

脈有陽盛陰虛陰盛陽虛浮之損小沈之實大故曰陰盛陽虛沈之損小浮之實大故曰陽盛陰虛是陰陽虛實之意也

臟腑之病

數者腑也遲者髒也數則爲熱遲則爲寒諸陽爲熱諸陰爲寒故以別臟腑之病

死脈

脈一呼再至曰平三至曰離經四至曰奪精五至曰死六至曰命脈絕此死之脈也

四時脈

春脈夏脈鉤秋脈毛冬脈石四時之脈也

七傳

言七傳者死間藏者生何也傳者傳其勝也間藏者傳其子也假令心病傳於肺肺傳於肝肝傳於胃胃傳於腎腎傳於心一臟不再傳故七傳者死間藏者得其所生也假令心病傳脾脾傳肺肺傳腎腎傳肝肝傳心是母子自相傳竟而復始如環之無端故言生也

髒病難治腑病易治

髒病難治腑病易治何也髒病傳其所勝也腑病傳其子也

治未病

經言上上治未病中上治已病何也見肝之病則知肝當傳於脾故先實其脾气無令脾受肝之邪也故曰治未病見肝之病不曉相傳且一心治肝故曰治已病

傷寒有五

傷寒有五有中風有傷寒有濕溫有熱病有溫病自霜降至春分傷風冷卽病謂之傷寒冬受寒气春又中風而病者謂之溫病至夏發者名熱病病而多汗者謂之濕溫其傷八節虛邪者謂之中風

眞心痛

頭心之病有厥痛有眞痛手三陽之脈受風寒者厥頭痛入連在腦者眞頭痛其五臟气相干者厥心痛其痛甚但在心手足靑者卽名眞心痛其眞頭心痛者旦發夕死夕發旦死

黃庭經

上有章

紫煙上下三素云

【上丹田中丹田下丹田皆有日光之气】

至道章

髮神蒼華字太元腦神精根字泥丸眼神明工字英鼻神玉隴字靈堅耳神空閒字幽田舌神通命字正倫齒神崿峯字羅千【一面之間皆有神】

心神章

心神丹元字守靈肺神元白字虛成肝神龍煙字含明腎神冥字育嬰脾神常在字魂停膽神龍曜字威名肺部之宮似華蓋急存白元和六气【白元君主肺宮之神】心部含華丹錦緋常被玉羅在重闈【心色赤上有炁如玉光】肝部之宮翠重裹靑錦披裳佩玉鈴腎部之宮闕圓蒼錦云衣舞龍蟠脾部之宮屬戊巳外應尺宅气秀芳【尺宅面也】膽部之宮六府精雷電八震揚王旌

脾長章

含潄金醴吞玉英保灌玉廬以自賞【玉廬鼻也】靈臺郁藹望黃野【脾曰黃野】

三關章

口爲天關手爲人關腳爲地關

若得章

若得二宮存丹太乙涙珠安昆侖重樓中關十二環自髙自下皆眞人玉堂絳宇盡宮璇璣玉衡色闌干

瓊室章

瓊室之中八素集泥丸夫人當中立寸田尺宅可理生外物不幹泰而平【三丹田各有一寸】

常念章

存潄五芽不饑渇神華執巾六丁謁【五芽者五行之生气分配五臟】老君六甲將圖云丁卯神司馬卿丁丑神趙子玉丁亥神張文通丁酉神臧文公丁未神石叔通丁巳神崔巨卿

五行章

伏牛幽闕羅品列【伏牛腎棗腎爲幽闕】父曰泥丸母雌一口衘靈芒云五星【口吐五色雲气】

隱藏章

子丹進饌肴黃乃曰狼膏及玉霜

口爲章

口爲玉池太和宮潄咽靈液災不幹體生光華气香蘭卻減百邪玉煉顏

神異經

銀盤

北荒異國有銀盤長五十丈中有明珠大數大照千里

花柳酒

河陵國柳花爲酒

天地長男宮

東明山有宮闕銀榜碧鏤字曰天地長男之宮

織女降

郭翰遇織女降其室衣綃之衣霜羅之帔戴翹鳯之冠躡瓊元之履張丹轂之幬施九晶玉華之簟轉防風之扇有同心龍枕翰曰牽牛郎何在曰河漢阻隔不復相聞翌日丹鉛書靑縑一幅以寄翰

赤郭

南方人長七尺腹圍亦如之朱衣縞帶赤蛇繞項惟食惡鬼朝吞三千暮吞三百名曰赤郭又名食邪又名黃父又云以鬼爲飯霧爲漿

山海經

丹粟

矩山多丹粟

蜜都

靑要山號帝之蜜都

九耳鐘

丰山有九耳鐘每霜降則自鳴

靑鳥

山西王母有三靑鳥主爲母取食

五衢

少室山有木其花五衢【花五出如衢路也】

九代舞

夏后作九代舞【九代馬名也】

常山蛇

常山有巨蛇長九丈物觸之中首則尾至中尾則首至中腰則首尾俱至名曰率然孫子兵法曰將至三軍勢如率然者此也

花四照

招搖之上其花四照

相馬經

伯樂相馬

王良問伯樂曰相馬可得聞乎答曰馬頭爲正欲方目爲承欲明脊爲將軍欲彊腹爲城郭欲張四下爲令欲長汗溝欲深耳欲小如斬竹口中色如日月光者行千里口中有黒者曰衘烏短壽白額入口名枸鴈一名的盧

相鶴經

胎生

陽鳥也稟金火之气以生三年頂赤七年善飛又七年十二時鳴六十年藂毛生泥不能污一百六十年雌雄相視而孕一千六百年不食而胎生仙人騏驥也其相以長頸修趾則善鳴背鼈腹則能舞相牛經

蘭珠

蘭珠欲大【尾林也】丰嶽欲髙【膝骨也】垂星欲髙【蹄也】上柱欲大【車骨也】

類說卷三十七

欽定四庫全書

類說目錄

卷三十八

孔子家語

孔子爲中都宰

魯以君子道輔其君

三家過制

孔子爲政

異世同誅

七敎三至

不逺之則

大昏

五儀

取人之法

災妖不勝善政

人有三死

原異

受仁人之饋

一動而天下正

贈程子束帛

忠信親水

商短於財

萍實

死者有知

魯法贖人

三恕

被褐懷玉

問舜冠冕

重一言之信

孰謂參不知禮

虞芮爭田

三患

嫠婦

彊气

問禮訪樂

三緘

衛靈公閨門無別政在節財

問政

至哉子西之諫

國有道

子路治蒲

六本

良藥忠言

君子愼所從

不愼其初而悔其後何及

曽參不孝

下白屋之士

論四子

三樂

回有君子之道四見一善忘百非

商日益賜日損

人情有餘不足

人窮則詐

生離別

遇不遇

少貶

問入官

趙殺鳴犢

八竅九竅

五不取

土食

孔子學琴

五弦琴

習亡國之聲

樂象成

苛政猛於虎

尙齒

韓詩外傳

得粟三秉

不仁不忠不信

殺身

芻豢之色

君子三言

任人任力

聚斂者亡

大忠次忠下忠

王者以百姓爲天三苗同一秀

社鼠

三利三患

忠孝

縈褐避荊棘

譽孔子

大侵之禮

枝解

望人者不至恃人者不久

易道

老馬

螳螂搏輪

人有惡乎

所托

東家殺豚

立西河守

刈蓍薪亡蓍簪

婦無禮

三費

善相人者

二桃

三子期願

孔子瑟聲有貪狼之志母去三子寒

馬一疋

三憂

伊尹適湯

君子容色

子夏讀詩

伐紂楯折

季孫治魯

知者樂水

仁者樂山

論舜未是

善爲上者不忘其下

小人之行

三佐

彎弓射寢石

君子避三端

昨日何生

愼四者

何如可以驕人

北郭先生

鳯凰

類說目錄

欽定四庫全書

類說卷三十八

宋曽慥編孔子家語

孔子爲中都宰

孔子初仕爲中都宰制養生送死之節長防異食彊弱異任男女別途路不拾遺器不雕僞因丘陵爲墳不封不樹定公曰夫子之法以治魯國何如子曰𨿽天下可也何但魯國而已哉

魯以君子道輔其君

定公與齊侯防於夾谷孔子曰有文事必有武備有武事必有文備請具司馬公從之齊使萊人以兵鼓噪刼定公孔子曰兩君爲好裔夷之俘敢以兵亂之非所以命諸侯也裔不謀夏夷不亂華俘不幹盟兵不偪好齊侯心怍麾而避之有頃俳優侏儒戲於前孔子曰匹夫熒侮諸侯罪應誅於是斬侏儒手足異處齊侯歸責其臣曰魯以君子之道輔其君而子獨以夷狄之道教寡人

三家過制

孔子言於定公曰家不藏甲邑無百雉之城古之制也三家過制請損之

孔子爲政

魯之販羊有沈猶氏常朝飲其羊以詐市人有公愼氏妻淫不制有愼潰氏奢侈逾法魯之鬻六畜者飾之以儲價孔子爲政則沈猶氏不敢朝飲其羊公愼氏出其妻愼潰氏越境而徙鬻牛馬者不儲價賣羔豚者不加飾

異世同誅

仲由曰少正卯魯之聞人夫子誅之或者爲失乎子曰此乃人之姦雄者也殷湯誅尹諧文王誅潘正周公誅管蔡太公誅華士管仲誅付乙子產誅防何凡此七主皆異世而同誅者以七子異世而同惡故不可赦也

七敎三至

孔子曰明王內修七敎外行三至七敎修則可守三至行則可徵其守也折衝千里之外其徵也還師衽席之上帝舜左禹而右臯陶不下席而天下治曾子曰何謂七敎子曰上敬老則下益孝上尊齒則下益悌上樂施則下益寛上親賢則下擇友上好徳則下不隱上惡貪則下恥爭上謙讓則下有節此之謂七敎何謂三至子曰至禮不讓而天下治至賞不費而天下士悅至樂無聲而天下民和此之謂三至

不逺之則

布指知寸布手知尺舒肘知尋斯不逺之則也

大昏

孔子曰天地不合萬物不生大昏萬世之嗣也

五儀

孔子曰人有五儀有庸人有士人有君子有賢人有聖人庸人者心不存愼終之規口不吐訓格之言見小暗大不知所務從物如流不知所執士人者知不務多必審其所知言不務多必審其所白君子者言必忠信仁義在身思慮通明篤行信道賢人者徳不逾閒行中規繩聖人者徳合天地變通無方哀公曰寡人生於深宮之中長於婦人之手未嘗知哀未嘗知憂未嘗知勞未嘗知懼未嘗知危恐不足以行五儀之敎

取人之法

哀公問取人之法子曰事任於官無取捷捷無取鉗鉗無取啍啍

災妖不勝善政

哀公曰國家存亡禍福信有天命非惟人也子曰存亡禍福皆已而已天災地妖不能加也天災地妖所以儆人主寢夢驚怪所以儆人臣災妖不勝善政寤寐不勝善行

人有三死

哀公曰知者壽乎仁者壽乎子曰人有三死非其命也行已自取也夫寢處不時飲食不節勞逸過度者疾共殺之居下位而上干其君嗜欲無厭者刑共殺之以少犯眾以弱侮彊忿怒不類動不量力者兵共殺之若夫智士仁人將順有節動靜以義喜怒以時無害其性得壽不亦可乎

原異

薫猶不同器而藏堯桀不共國而治以其原異也

受仁人之饋

有漁者獻魚曰大暑市逺無所鬻也棄之糞壤不如獻之君子夫子使弟子掃地將以享祭門人曰彼將棄之夫子以祭何也子曰惡有受仁人之饋而無祭乎

一動而天下正

文王以王季爲父大妊爲母大姒爲妻以武王周公爲子以大原閎夭爲臣其本美矣武王正其身以正其國正其國以正天下伐無道刑有罪一動而天下正

贈程子束帛

孔子遭程子於途傾蓋如故語終日甚相親取束帛以贈子路曰士不中聞見女嫁無媒君子不以交禮也子曰程子天下賢士於斯不贈則終身不能見也

忠信親水

孔子息駕河梁有懸水三十仭圜流九十里一丈夫厲之而出問曰有道術乎對使曰吾入以忠信出以忠信孔子曰水猶可以忠信之身親之況於人乎

商短於財

孔子將行雨而無蓋門人曰商也有之子曰商之爲人也甚短於財吾聞與人交推其長者違其短者故能久也

萍實

楚王渡江得萍實大如斗赤如日剖而食之甜如蜜

死者有知

子貢問曰死者有知乎無知乎子曰吾欲言有知恐孝子順孫妨生以送死欲言無知恐不孝之子棄親而不葬有知無知非今之急後自知之

魯法贖人

魯法贖人臣妾於諸侯者皆取金於府子貢贖之辭不取金子曰賜失之矣聖人舉事非獨適身之行也今魯國富者寡而貧者眾贖人受金以爲不廉則何以相贖乎自今以後魯人不復贖人於諸侯

三恕

君子有三恕有君不能事有臣而求使非恕也有親不能孝有子而求其報非恕也有兄不能敬而弟求其順非恕也能明三恕可端身矣

被褐懷玉

子路曰有夫於此被褐懷玉何如子曰國無道則隱者可也國有道則衮冕而執玉

問舜冠冕

哀公曰舜冠何冠孔子不對公曰何也曰舜其政好生而惡殺其任受賢而替不肖徳若天地化若四時君捨此而問冠冕是以緩對

重一言之信

孔子讀史至楚復陳嘆曰賢哉楚王輕千乘之國重一言之信

孰謂參不知禮

曾子曰狎甚則相簡莊甚則不親故君子狎足以交歡莊足以成禮子曰孰謂參也不知禮也

虞芮爭田

虞芮二國爭田而訟曰西伯仁也盍往質之入境耕者讓畔行者讓路入朝士讓於大夫大夫讓於卿虞芮曰吾儕小人不可入君子之朝以所爭爲閒田

三患

君子有三患患不得聞旣得聞之患不得學旣得學之患弗能行

嫠婦

魯人有獨處室者鄰之嫠婦【寡婦也】亦獨處夜暴風雨嫠婦室壊趍而托焉魯人閉戶曰男女不六十不同居今子防吾亦防是以不敢納婦曰何不學栁下惠然嫗不逮門之女魯人曰下惠則可吾固不可將以吾之不可學柳下惠之可

彊气

子曰君子而彊气則不得其死小人而彊气則刑戮洊臻

問禮訪樂

孔子曰老耼博古通今知禮樂之原測道徳之歸則吾師也今將往矣遂至周問禮於老耼訪樂於萇老子曰富貴者送人以財仁者送人以言當今之士聰明深察近於死者好譏議人者也博辧宏達而危其身好發人之惡者也孔子自周反魯道彌尊矣逺方弟子之進蓋三千矣

三緘

孔子觀周入太祖后稷廟堂右階之前有金人三緘其口而銘其背曰古之愼言人也戒之哉無多言多言多敗無多事多事多患安樂必戒焰焰不滅炎炎若何涓涓不壅終爲江河口是何傷禍之門也彊梁者不得其死好勝者必遇其敵

衛靈公閨門無別

哀公問當今之君孰賢孔子曰衛靈公乎公曰閨門之內無別子次之賢何也子曰臣語其朝廷不論其私家之際

政在節財

齊景公問政孔子曰政在節財又曰秦穆公國小處僻而霸何也子曰其國小其志大處𨿽僻其政中首拔五羖爵之大夫與語三日而授之政𨿽王可其霸小矣

問政

哀公問政子曰政之急也莫大乎使民富且壽也省力役薄稅斂則民富矣熟禮教逺罪戾則民壽矣公曰欲行夫子之言恐吾國貧子曰愷悌君子民之父母未有子富而父母貧者也

至哉子西之諫

楚王將遊荊臺司馬子期諫王怒之令尹子西曰荊臺之觀不可失也王喜曰與子共樂之矣子西步馬十里引轡而止曰子期忠臣也臣者防臣也願王賞忠而誅防王曰是獨能禁我耳若後世何子西曰禁後世易耳大王萬歲之後起山陵於荊臺之上子孫必不忍遊父母之墓以爲歡樂也王乃還孔子曰至哉子西之諫入之十里之上抑之百世之後

國有道

孔子曰國有道則賢人興焉中人用焉

子路治蒲

三年孔子入境三稱其善曰入其境田疇盡易艸萊盡辟溝洫甚治此其恭敬以信故其民盡力也入其邑墻屋完固樹木甚茂此其忠信以寛故其民不偸也至於庭庭甚淸閒諸下用命此其言明察以斷故其政不擾也

六本

人有六本然後爲君子立身有義而孝爲本防紀有禮而哀爲本戰陳有列而勇爲本治政有禮而農爲本居國有道而嗣爲本生財有時而力爲本

良藥忠言

良藥苦口利於病忠言逆耳利於行湯武以諤諤而昌桀紂以唯唯而亡

君子愼所從

孔子見羅雀者所得皆噴口小雀曰大雀善驚而難得小雀貪食而易得子曰善驚而逺害利食而忘患其必矣獨以所從爲禍福故君子愼其所從

不愼其初而悔其後何及

子路講釋古之道行由之意子曰不可昔東夷之子慕諸夏之禮有女而寡爲內私壻終身不嫁嫁則不嫁矣亦非眞節也蒼梧嬈娶妻而美讓與其兄讓則讓矣非禮之讓也不愼其初而悔其後嗟何及矣

曾參不孝

曽子耘瓜誤斬其根曾晳怒大杖撃其背曾子僕地不知人久之乃蘇曰向也參得罪大人用力敎參得無疾乎退而就房援琴而歌欲令晳知其體康也孔子怒曰參事父委身以待暴怒身死陷父於不義其不孝孰大焉

下白屋之士

周公居冡宰之尊制天下之政猶下白屋之士日見百七十人欲得士也

論四子

孔子曰回之信賢於丘賜之敏賢於丘由之勇賢於丘師之莊賢於丘子夏曰四子何爲事先生子曰回能信而不能反賜能敏而不能詘由能勇而不能怯師能莊而不能同

三樂

榮啟期鹿裘帶索鼓琴而歌曰天生萬物惟人爲貴吾得爲人一樂也男尊女卑吾得爲男二樂也人生有不見日月不免𦇤褓者吾行年九十五矣是三樂也貧者士之常死者人之終處常得終當何憂哉孔子曰善乎人之寛者也

回有君子之道四

子曰回有君子之道四焉彊於行義弱於受諫休於得祿愼於治身

見一善忘百非

夫子見一善而忘其百非是夫子之易事也見人善若已有之是不爭也聞善必躬行是能勞也

商日益賜日損

孔子曰吾死之後商也日益賜也日損商也好與賢已者處賜也好與不若者處不知其子視其父不知其人視其友不知其君視其所使不知其地視其艸木與善人居如入芝蘭之室久而不聞其香與之化矣與不善人居如入鮑魚之肆久而不聞其臭亦與之化矣是以君子必愼其所與處焉

人情有餘不足

孔子曰中人之情有餘則侈不足則儉無禁則輕無度則逸從欲則敗故鞭朴之子不從父之敎刑戮之民不從君之令

人窮則詐

鳥窮則啄獸窮則攫人窮則詐馬窮則佚自古及今未有窮其下而能善者也

生離別

孔子聞哭聲甚哀顏回曰非但爲死者又有生離別者桓山之鳥生四子將分於四海其母悲鳴送之哀聲似此謂其往而不返也孔子問之果曰父死家貧賣子以葬子曰回也善於識音矣

遇不遇

孔子曰遇不遇者時也賢不肖者才也君子博學深謀不遇時者眾矣蘭生深林不以無人而不芳君子修道立徳不爲窮困而攺節

少貶

子貢曰夫子之道至大天下莫能容盍少貶焉

問入官

子張問入官子曰安身取譽爲難已有善勿專敎而能勿怠人已有過勿發失言勿倚不善勿遂行事勿畱

趙殺鳴犢

孔子聞趙簡子殺竇犫鳴犢及舜華嘆曰美哉水洋洋丘之不濟此命也刳胎殺夭則麒麟不至其郊竭澤而漁則蛟龍不處其淵覆巢破卵則鳳凰不翔其邑各爲其類也遂作槃操以哀之

八竅九竅

立冬則燕雀入水化爲蛤蠶食而不飲蟬飲而不食蜉蝣不飲不食齕吞者八竅而卵生咀嚼者九竅而胎生

五不取

女有五不取逆家子者亂家子者世有刑人子者有惡疾子者防父長子者

土食

堅土之人實虛土之人弱沙土之人細息土之人美�土之人醜食水者善游而耐寒食土者無心而不息食桑者有緒而和食肉者勇而悍食气者神明而壽食穀者知慧而巧不食者不死而神

孔子學琴

孔子學琴於師襄子曰丘始得其爲人矣黮而黒頎而長曠而望羊奄有四方非文王孰能爲此其傳曰文王操

五弦琴

舜彈五弦琴造南風之詩曰南風之薫可以解吾民之慍南風之時可以阜吾民之財

習亡國之聲

匹夫之徒無意乎先王之制而習亡國之聲豈能保其六尺之體哉

樂象成

樂者象成者也總幹而山立武王之事也發揚蹈厲太公之制也

苛政猛於虎

有婦人哭於野曰吾舅死於虎吾夫又死焉吾子又死焉子貢曰何不去乎曰無苛政子曰小子識之苛政猛於虎也

尙齒

有虞氏貴徳而尙齒夏后氏貴爵而尙齒周人貴親而尙齒虞夏商周天下之盛王未有遺年者也韓詩外傳

得粟三秉

曾子生於魯國願得粟三秉是時曾子重其祿而輕其身親沒之後齊迎以相楚迎以令尹晉迎以卿是時曾子重其身而輕其祿

不仁不忠不信

傳曰不仁之至忽其親不忠之至倍其君不信之至欺其友此三者聖人殺而不赦也

殺身

王子比干殺身以成其忠栁下惠殺身以成其信伯夷叔齊殺身以成其廉三子者天下之通士也

芻豢之色

子貢問閔子騫曰子始見夫子有菜色今有芻豢之色何也閔子曰吾出蒹葭之中入夫子之門心竊樂之出見羽蓋龍旂裘旃相隨心又樂之二者相攻胸中不能往故有菜色也今被夫子之文浸深內明去就之義出見羽蓋龍旂如壇土矣故有芻豢之色

君子三言

曾子曰君子有三言可貫而佩之一曰無內疎而外親二曰身不善而怨他人三曰患至而後呼天

任人任力

子賤治單父彈鳴琴身不下堂而單父治巫馬期以星出以星入而單父亦治任人者佚任力者勞

聚斂者亡

成侯嗣公聚斂計數之君也未及取民也子產取民者也未及爲政也管仲爲政者也未及修禮也故修禮者王爲政者彊取民者安聚斂者亡

大忠次忠下忠

有大忠有次忠有下忠有國賊以道輔君而化之大忠者也周公之於成王是也以徳調君而輔之次忠者也管仲之於桓公是也以諫非君而怨之下忠者也子胥之於夫差是也偸合茍容持祿養交國賊也曹觸龍之於紂是也

王者以百姓爲天

齊桓公問管仲曰王者何貴曰貴天公仰而視天管仲曰所謂天非蒼莽之天也王者以百姓爲天

三苗同一秀

成王之時有三苗貫桑而生同爲一秀周公曰天下殆同一也果有越裳氏重九譯而至獻白雉譯曰吾受命國之黃髮曰久矣天之不迅風疾雨也海不波溢也三年於玆矣意中國殆有聖人盍往朝之於是來也

社防

齊景公問晏子爲人何患曰患社鼠出竊於外入托於社灌恐壊墻燻恐燒木今君之左右出則賣君以效利入則托君此社防之患也公曰嗚呼豈期然人有市酒而甚美者置表甚長然至酒酸而不售問里人其故里人曰公狗甚猛人持器欲往者狗輒囓之是以酒酸不售也士欲見萬乘之王用事者迎而囓之亦國之惡狗也

三利三患

叔敖遇狐丘丈人曰有三利必有三患夫爵髙者人忌之官大者主惡之祿厚者怨歸之孫叔敖曰吾爵益髙吾志益下吾官益大吾心益小吾祿益厚吾施益博可以免於患乎狐丘曰善哉言乎

忠孝

伯奇孝而棄於親隱公慈而殺於弟叔武賢而殺於兄比干忠而誅於君

縈褐避荊棘

東郭先生書知宋將亡故褰褐而過其朝曰宋將荊棘之患縈吾褐故索而避之宋王以爲妖言而殺之居三年而宋果亡

譽孔子

齊景公謂子貢曰先生何師曰仲尼仲尼賢乎曰聖人也豈直賢哉終身戴天不知天之髙也終身踐地不知地之厚也臣事仲尼如飲江海腹滿而去又安知江海之深乎公曰先生之譽得無太甚對曰臣譽仲尼如兩手捧土而附泰山其無益明矣臣不譽仲尼如兩手把泰山無損亦明矣

大侵之禮

一谷不升謂之歉二谷不升謂之饑三谷不升謂之饉四谷不升謂之荒五穀不升謂之大侵大侵之禮君食不兼味臺榭不飾道路不除百官補而不制鬼神禱而不祠此大侵之禮也

枝解

齊有得罪於景公者公大怒召左右枝解之晏子左手持頭右手磨刀仰而問曰古者明王聖主其枝解人不審從何枝解始也景公曰縱之罪在寡人

望人者不至恃人者不久

魏文侯問狐卷子曰父賢足恃乎曰不足子賢足恃乎曰不足兄賢足恃乎曰不足弟賢足恃乎曰不足臣賢足恃乎曰不足父賢不過堯而丹朱放子賢不過舜而瞽防頑兄賢不過舜而象傲弟賢不過周公而管叔誅臣賢不過湯武而桀紂伐望人者不至恃人者不久君欲治從身始人何可恃也

易道

易有一道焉大足以治天下中足以安國家近足以守其身者其維謙徳乎

老馬

田子方出見老馬於道禦者曰此公家畜也罷而不爲用故出放子方曰少盡其力而老出其身仁者不爲也束帛而贖之窮士聞之知所歸心矣

螳螂搏輪

齊莊公出獵有螳螂舉足將搏輪禦者曰此虫知進而不知退不量力而輕就敵莊公曰以爲人必爲大勇士矣於是回車而避之而勇士歸之

人有惡乎

魏文侯問李克曰人有惡乎克曰貴者卽賤者惡之富者卽貧者惡之知者卽愚者惡之文侯曰善行此三者使人勿惡可乎曰貴而下賤庶民弗惡也富而分貧則窮士勿惡也知而敎愚則童者弗惡也文侯曰善哉言乎

所托

有鳥於此架巢於葭葦之顚大風則葭折而巢壊所托者弱也稷蜂不攻社鼠不燻其所托者然也故聖人求賢以自輔夫吞舟之魚大矣大而失水則爲螻蟻所制失其輔也

東家殺豚

孟子少時東家殺豚問母曰東家殺豚何以爲母曰欲啖汝其母悔曰吾懷妊是子席不正不坐割不正不食胎之教也今適有知而欺之是敎之不信也乃買東家豚肉以食之明不欺也

立西河守

魏文侯問解狐曰寡人將立西河之守誰可用者曰荊伯柳者賢人始可文侯以爲西河守荊伯栁見解狐謝曰子乃寛臣之過也解狐曰言子者吾公也怨子者吾私也公事以行怨子如故張弓射之走十步而沒可謂勇矣

刈蓍薪亡蓍簪

孔子出遊有婦人哭甚哀孔子使弟子問焉婦人曰向者刈蓍薪亡吾蓍簪吾是以哀也弟子曰刈蓍薪而亡蓍簪何悲焉曰非傷亡簪也蓋不忘故也

婦無禮

孟子妻獨居踞孟子入戶視之白其母曰婦無禮請出之母曰非婦無禮乃汝無禮也禮不云乎將上堂聲必揚將入戶視必下以掩人不備也今女往燕私之處入戶不有聲令人踞而視之是汝無禮非婦無禮也於是孟子自責不敢去婦

三費

子夏過曽子曽子曰入食子夏曰不爲公費乎曽子曰君子有三費飲食不在其中君子有三樂鐘鼓琴瑟不在其中有親可托有婦可歸有子可遺此一樂也有親可諫有婦可去有子可怒此二樂也有君可諭有友可助此三樂也少而學老而忘此一費也事君有功而輕負之此二費也久交而中絕之此三費也

善相人者

楚有善相人者莊王召問焉曰臣非能相人也能相人之友者也觀布衣者其友皆孝悌篤謹家必日益身必日修所謂吉人者也觀事君者其友皆誠信好善事日益官日進所謂吉臣者也觀人主者朝臣多賢左右多忠國日安主日尊所謂吉王者也王曰善

二桃

齊桓公出遊遇一丈夫褒衣應步帶著桃殳公怪問之曰是名二桃桃之爲言亡也夫日日愼桃何患之有亡國之社以戒諸侯庶人之戒在於桃殳公說其言與共載來年正月庶人皆佩

三子期願

孔子遊景山曰登髙必賦小子願言者何期願丘將啟女子路曰由願奮長防蕩三軍乳虎在後仇敵在前進救兩國之患子曰勇士哉子貢曰壯士列陣塵埃漲天賜不持一尺之兵一斗之糧解兩國之難子曰辧士哉顏淵曰願相小國主以道制臣以徳化君臣同心外內相應動作中道從容得禮言仁義者賞言戰鬭者死子曰聖士哉大人出小子匿聖者起賢者伏回與執政則由賜施其能哉

孔子瑟聲有貪狼之志

孔子鼓瑟曾子側門而聽曰夫子瑟聲有貪狼之志邪僻之行何其不仁趍利之甚子貢入以曽子之言告子曰參天下賢人也其習知音矣向者丘鼓瑟有鼠出遊貍見屬屋循梁防行造焉偏厭目曲脊逆色攫而不得丘以瑟爲其音參以丘爲貪狼邪僻不亦宜乎

母去三子寒

閔子騫母死父更娶子騫爲父禦車失轡父持其手衣甚單父歸呼其後母兒持其衣甚厚卽謂婦曰吾所以娶乃爲吾子今汝欺我去無畱子騫曰母在一子單母去三子寒父曰孝哉

馬一疋

顏回望吳門見一疋練孔子曰馬也然則馬之光景一疋長耳故從來號馬爲疋

三憂

孔子曰君子有三憂弗知可無憂歟知而不學可無憂歟學而無行可無憂歟

伊尹適湯

桀爲酒池糟堤縱靡靡之樂而牛飲者三千羣臣相持而歌江水沛兮舟楫敗兮我王廢兮趨歸於亳亳亦大兮又曰樂兮樂兮四牡驕兮六轡沃兮去不善從善何不樂兮伊尹知大命之將至舉觴造桀曰君王不聴臣言亡無日矣桀曰子又妖言矣吾有天下猶天之有日日有亡乎日亡吾亦亡矣於是伊尹接履而趨遂適於湯湯以爲相可謂適彼樂土矣

君子容色

上人之所遇容色爲先聲音次之事行爲後故望而爲人君者容也近而可信者色也發而安者言也久而覲者行也故君子容色天下儀象而望之不假言而宜爲人君者詩曰顏如渥赭其君也哉

子夏讀詩

子夏讀詩已畢矣子曰爾亦何大於詩矣對曰詩之於事也昭昭乎若日月之光明燎燎乎如星辰之錯行上有堯舜之道下有三王之義弟子𨿽居蓬戶之中彈琴詠先王之風有人亦樂之無人亦樂之可以發憤忘食矣子曰子見其表未見其裏顏淵曰其表已見其裏又何有哉子曰窺其門不入其中安知其奧藏之所在乎然藏又非難也丘嘗悉心盡志已入其中前有髙峯後有深谷泠泠然如此旣立而已矣不能見其裏蓋謂精微者也

伐紂楯折

武王伐紂至邢丘楯折爲三天雨三日不休王懼問太公曰紂未可伐乎曰不然楯折爲三者軍當分爲三也天雨三日欲灑吾兵也王曰然若何矣對曰愛其人及屋上烏惡其人憎其骨餘咸劉厥敵靡使有餘王曰嗚呼天下未定也周公曰不然使各度其宅而佃其田無復舊新百姓有過在予一人王曰天下已定矣

季孫治魯

季孫子治魯眾殺人必當其罪多罰人必當其過子貢曰暴哉治乎季孫曰何也子貢曰子產治鄭一年而負罰之過省二年而刑殺之罪罷三年而庫無拘人及子產病死士大夫哭於朝商旅哭於市農夫哭於野皆如喪父母今夫子疾之時則國之人喜活則國之人駭以死相賀以生相恐非暴而何托法而治謂之暴不戒致期謂之虐不敎而誅謂之賊以身勝人謂之責責者失身賊者失臣虐者失政暴者失民居上位行此四者未有不罷者也季孫曰謹聞命矣

知者樂水

或問知者何以樂水曰水緣理而行不遺小澗似有知者動而下之似有禮者陷深不疑似有勇者障防以淸似知命者歷險致逺卒成不毀似有徳者此知者所以樂於水也

仁者樂山

或問仁者何以樂山也曰山者萬民所瞻仰也艸木生焉萬物植焉飛鳥集焉走獸休焉出云道風愾乎天地之間此仁者所以樂於山也

論舜未是

韶用干戚非至樂也舜兼二女非達禮也封皇帝子九十人非法義也往田號泣未盡命也以人觀之卽是也以法量之卽未也

善爲上者不忘其下

善禦者不忘其馬善射者不忘其弓善爲上者不忘其下誠愛而利之四海之內闔若一家不愛而利之子或殺父而況天下乎

小人之行

出則爲宗族患入則爲鄕裏憂小人之行也

三佐

知如泉源可爲表儀者人師也知可以砥行可以爲輔弼者人友也據法守職不致爲非者人吏也當前快意一呼再諾者人隸也上主以師爲佐中主以友爲佐下主以吏爲佐危亡之主以隸爲佐

彎弓射寢石

勇士一呼而三軍皆避士之誠也楚熊子夜行寢石以爲伏虎彎弓射之沒幹飲羽下視知其爲石石爲之開而況人乎

君子避三端

鳥之美羽勾啄者鳥畏之魚之侈口垂膄者魚畏之人之利口贍詞者人畏之是以君子避三端避文士之筆端武士之鋒端辧士之舌端

昨日何生

昨日何生今日何成必念歸厚必念治生日愼一日完如金城

愼四者

官怠於患成病加於少愈禍生於懈怠孝衰於妻子察此四者愼終如始

何如可以驕人

田子方之魏魏太子從車百乘迎之郊太子再拜子方不下車太子曰敢問何如可以驕人子方曰以天下驕人而亡者有矣貧賤可以驕人矣志不得則適秦楚安往而不得貧賤乎

北郭先生

楚莊王聘北郭先生先生曰臣有箕帚之婦願入計之卽謂婦曰楚欲我爲相如何婦曰結駟列騎所安不過容膝食前方丈所甘不過一肉之味而殉楚國之憂其可乎於是遂不應聘

鳳凰

鳯凰初起也睘睘十步之雀喔吚而笑之及升少陽一詘一信展轉雲間藩籬之雀超然自知不及逺矣士褐衣緼著未嘗完也糲合之食未嘗飽也世俗之士卽以爲羞耳及其出則安百議用則延民命世俗之士超然自知不及遠矣

類說卷三十八﹤子部﹐雜家類﹐雜纂之屬﹐類說﹥

欽定四庫全書

類說目錄

卷三十九

七書孫子

廟算

鈍兵

拙速

善用兵

將民之司命

用兵法

不戰而屈人兵

上兵

十則圍

大敵

將爲國輔

縻軍

勝負

善戰

交和

勝兵

正合奇勝

擇人任勢

致人不致於人

知戰之地

兵形象水

倍道

兵以詐立

奪气奪心

夜戰晝戰

避其鋭气

治心治力

歸師勿遏

將受命於君

無恃其不來

五危

必勝

絕澗

論軍勢

進不求名

嬰兒愛子

率然

亡地死地

脫兔

五攻

興師十萬日費千金

五間

吳子

醮吳起於廟

四不和

戰勝守勝

兵起有五

軍命

可撃之道

四輕

善將

天竈

尉繚子

彗柄

助戰

三勝

誅殺

步鼓

制敵

太上無過

司馬法

好戰忘戰

逐奔縱綏

賞罸

國容

戍軍

七政

黃石公三略

簞醪投諸河

將禮

財賞

重賞死士

隆恩

自専

使智使勇

良弓藏

卒離

六韜

主尊人安

六守

三寶

失時

六賊

七害

賞罸

聖人將動

三戒

從中禦

將者人之司命

三陣

敵壘虛實

弱勝彊少撃眾

車騎

李衛公問對

正兵奇兵

八陣

丘井之法

奇正循環

四種

蕃長於馬漢長於弩諸將軍識虛實

治兵之法徧告諸將

舊將凋零

伍法

六花陣

曹公新書

三覆之義

不籍僞臣家

推誠

變客爲主

鐡蒺藜

分而能合

李勣可保任

類說目錄

欽定四庫全書

類說卷三十九

宋曽慥編七書孫子

廟算

兵者詭之道也未戰而廟算勝者得算多也未戰而廟算不勝者得算少也多算勝少算不勝況無算乎

鈍兵

鈍兵挫鋭屈力殫貨諸侯乘其敝而起𨿽有知者不能善其後

拙速

兵聞拙速未覩巧之久也

善用兵

善用兵者役不再籍糧不三載取用於國因糧於敵故軍食可足

將民之司命

兵貴勝不貴久故知兵之將民之司命國家安危之主

用兵法

用兵之法全國爲上破國次之全軍爲上破軍次之全旅爲上破旅次之全卒爲上破卒次之全伍爲上破伍次之

不戰而屈人之兵

百戰百勝非善之善也不戰而屈人之兵善之善者也

上兵

上兵伐謀其次伐交其次伐兵其下攻城攻城之法爲不得已

十則圍

用兵之法十則圍之五則攻之倍則分之敵則能戰之少則能逃之不若則能避之

大敵

小敵之堅大敵之擒也

將爲國輔

將爲國之輔輔周則國必彊輔隙則國必弱

縻軍

不知軍之不可進退是謂縻軍

勝負

知彼知己百戰不殆不知彼而知己一勝一負不知彼不知己每戰必敗

善戰

善戰者先爲不可勝以待敵之可勝不可勝在己可勝在敵善戰者立於不敗之地故勝兵先勝而後戰敗兵先戰而後求勝

交和

兩軍相對曰交和

勝兵

勝兵若以鎰稱銖敗兵若以銖稱鎰勝兵之戰若決積水於千仞之谿者形也

正合奇勝

凡戰者以正合奇勝戰勢不過奇正相生如循環

擇人任勢

善戰者求之於勢不責於人故能擇人而任勢善戰之兵如轉圜石於千里之山者勢也

致人不致於人

先處戰地而待敵者佚後處戰地而趍戰者勞故善戰者致人不致於人

知戰之地

知戰之地知戰之日則可千里會戰不知戰之地不知戰之曰則左右前後不能救況逺者數千里近者數里乎

兵形象水

水之形避髙而趍下兵之形避實而撃虛水因地而致流兵因敵而制勝

倍道

捲甲而趍日夜不處倍道兼行百里而平

兵以詐立

兵以詐立以利動以分合爲變者也

奪气奪心

三軍可奪气將軍可奪心

夜戰晝戰

夜戰多火鼓晝戰多旌旗所以變人之耳目也

避鋭气

朝气鋭晝气惰暮气歸善用兵者避其鋭气擊其惰歸

治心治力

以治待亂以靜待嘩此治心者也以近待逺以佚待勞以飽待饑此治力者也無邀正正之旗勿擊堂堂之陣

歸師勿遏

用兵之法髙陵勿向背立勿逆佯北勿從鋭卒勿攻餌甘勿食歸師勿遏圍師勿關窮師勿追此用兵之法也

將受命於君

受命於君圯地無舎衢地合交絕地無畱圍地則謀死地卽戰

無恃其不來

用兵之法無恃其不來恃吾有以待之無恃其不攻恃吾有所不可攻

五危

將有五危必死可殺必生可虜忿速可侮亷潔可辱愛民可煩

必勝

凡軍好髙惡下貴陽賤陰來生處實軍無百疾是謂必勝

絕澗

凡地有絕澗天井天牢天羅天陷天隙必亟去之勿近也山水深大者爲絕澗四方髙中央下者爲天井深山若蒙籠者爲天牢可以羅絕人者爲天羅地形陷者爲天陷澗道狹深者爲天隙

論軍勢

塵髙而鋭者車來也卑而廣者徒來也散而修逹者樵采也少而往來者營軍也半進半退者誘也校而立者饑也汲而先飲者渇也見利不進者勞也鳥集虛也夜呼者恐也軍擾者將先動也旌旗動者亂也殺馬肉食者軍無糧也懸缶不返者窮冦也數賞者窘也數罸者困也來委謝者欲休息也

進不求名

進不求名退不避罪惟民是保而利於主國之寶也

嬰兒愛子

視卒如嬰兒故可與赴深溪視卒如愛子故可與俱死

率然

善用兵者如率然率然者常山之蛇也撃其首則尾至撃其尾則首至撃其中則首尾俱至

亡地死地

陷之亡地而後存陷之死地而後生

脫兔

始如處女敵人開戶後如脫兔敵不及拒

五攻

凡火攻有五一曰火人二曰火積三曰火輪四曰火庫五曰火隊

興師十萬日費千金

興師十萬出徵千里百姓之費公家之奉日費千金內外騷動

五間

兵有因間有內間有反間有死間有生間

吳子

醮吳起於廟

魏文侯身自布席夫人捧觴醮吳起於廟立爲大將守西河與諸侯大戰七十六全勝六十四辟土四面拓地千里皆起之功

四不和

圖國家者必先敎百姓而親萬民有四不和不和於國不可出軍不和於軍不可出陣不和於陣不可進戰不和於戰不可決勝

戰勝守勝

戰勝易守勝難故曰天下戰國五勝者禍四勝者敝三勝者霸二勝者王一勝者帝

兵起有五

兵起有五一曰爭名二曰爭利三曰積惡四曰內亂五曰因饑

軍命

一軍之中必有虎賁之士力輕扛鼎足輕戎馬搴旗取將必有能者若此之等選而別之愛而責之是謂軍命

可撃之道

武侯問敵可撃之道起曰敵人逺來行列未定可撃旣食未設備可撃奔走可撃勤勞可撃未得地利可撃失時可撃行未息可擊渉水半渡可撃狹路可撃旌旗亂動可撃數移動可撃將離士卒可撃心怖可撃凡若此者急撃勿疑

四輕

用兵之道先明四輕地輕馬馬輕人人輕戰戰輕敵進有重賞退有重罪

善將

凡兵戰之塲止尸之地必死則生幸出則變善將如坐漏船之中伏燒屋之下使知者不及謀勇者不及慮

天竈

武矦曰三軍進止有道無當天竈無當龍頭天竈大谷之口龍頭大山之端將戰審風之從來風順致敵而從之風逆堅陣以待之

尉繚子

彗柄

楚將公子心與齊人戰時有彗星出柄在齊柄所在勝不可撃公子心曰彗星何知以彗鬭者固倒而勝焉明日與齊人戰大破之

助戰

天下諸國助我戰猶良驥騄耳之駛彼駑鬐興角逐何能餒吾气哉

三勝

兵有以道勝有以威勝有以力勝

誅殺

殺一人而三軍震者殺之殺一人而萬人喜者殺之

步鼓

步鼓趍戰一步一鼓也

制敵

正兵貴先奇兵貴後或先或後制敵者也

太上無過

賞如山罸如谿太上無過其次補過

司馬法

好戰忘戰

國𨿽大好戰必亡天下𨿽安忘戰必危

逐奔縱綏

古者逐奔不過百步縱綏不過三舎

賞罸

賞不逾時欲民速得爲善之利也罸不遷刻欲民速覩不善之害也

國容

古者國容不入軍軍容不入國

戍軍

古者戍軍三年不興覩民之勞也上下相報知之至也得意則凱歌示一喜也偃伯靈臺答民之勞示伏也

七政

七政一曰人二曰正三曰詞四曰巧五曰災六曰水七曰兵是謂七政

黃石公三略

簞醪投諸河

將帥必與士卒同滋味而共安危敵乃可加兵有全勝昔良將有饋簞醪者使投諸河與士卒同流而飲夫一簞之醪不能味一河之水而三軍思爲致死者以滋味之及已也

將禮

軍井未達將不言渇軍幕未下將不言倦軍竈未炊將不言饑冬不服裘夏不操扇不張蓋是謂將禮

財賞

軍無財士不來軍無賞士不往

重賞死士

香餌之下必有懸魚重賞之下必有死士

隆恩

興師之國務先隆恩攻取之國務先養民

自専

出軍行師將在自専進退內禦則功難成

使智使勇

使智使勇使貪使愚智者樂立其功勇者好行其志貪者邀趍其利愚者不歉其死

良弓藏

髙鳥死良弓藏敵國滅謀臣亡

卒離

人眾一合不可卒離威權一與不可卒移

六韜

主尊人安

文王曰欲使主尊人安柰何太公曰愛民而已利而勿害成而勿敗生而勿殺與而勿奪樂而勿苦喜而勿怒

六守

人君有六守一曰仁二曰義三曰忠四曰信五曰勇六曰謀

三寶

人君無以三寶借人借人則君失其威大農大工大商謂之三寶

失時

日中必熭操刀必割執斧必伐日中不熭是謂失時操刀不割失利之期執斧不伐則人將欺涓涓不塞將爲江河熒熒不滅炎炎柰何

六賊

王人者有六賊一曰臣有大作宮室傷王之徳二曰民有任气遊俠傷王之化三曰臣有朋黨蔽賢傷王之權四曰士有抗志髙節傷王之威五曰臣有輕爵祿喜犯難傷人之勞六曰彊宗侵奪傷庶人之樂

七害

又有七害無智略權謀王者愼勿使爲將有名無實愼勿與謀朴躬惡服僞人也愼勿近博聞髙議姦人也愼勿寵茍得輕死貪求爵祿愼勿使技巧畢餙傷農事者必禁之巫蠱左道誘惑良民者必止之

賞罸

賞一以勸百罸一以懲眾用賞貴信用罸貴必

聖人將動

鷙鳥將撃卑飛斂翼猛獸將弭耳俯伏聖人將動必有愚色

三戒

將有三戒冬不服裘夏不操扇不張蓋

從中禦

民不可從外治軍不可從中禦

將者人之司命

將不仁則三軍不親將不勇則三軍不鋭將不知則三軍疑將不明則三軍傾將不精防則三軍失其機將不常戒則三軍失其備將不彊力則三軍失職故將者人之司命

三陣

日月星辰一左一右一向一背此謂天陣丘陵水泉亦左右前後之別此謂地陣用車用馬用文用武此謂人陣

敵壘虛實

武王曰何以知敵壘虛實太公曰將必上知天道下知地理中知人事登髙下望觀敵變動望其壘知其虛實望其士卒知其去來

弱勝彊少撃眾

武王曰以弱勝彊以少撃眾柰何太公曰以少撃眾必以日之暮伏於深艸要之隘路以弱勝彊者必得大國與鄰國之助

車騎

車者軍之羽翼所以陷堅陣要彊敵遮走北也騎者軍之伺所以踵敗軍絕糧道撃侵冦也

李衛公問對

正兵奇兵

太宗將討髙麗曰兵少地遙以何術臨之靖曰臣以正兵太宗曰平突厥用奇兵今言正兵何也曰諸葛亮七擒孟獲正兵而已自黃帝以來先正後奇先仁義而後權譎霍邑之戰師以義舉者正也建成墜馬右軍少卻者奇也

八陣

太宗曰天地風雲龍虎鳥蛇斯八陣何謂也靖曰傳之者誤也古人祕藏此法詭設八名本一也分爲八焉天地者本乎旗號風雲者本乎幡名龍虎鳥蛇本乎隊伍之別後世詭設物象何止八乎

丘井之法

黃帝始立丘井之法因以制兵井分四道八家處之其形井字開方九焉五爲陣法四爲閒地數起於五也虛其中大將居之環其四面諸部連繞所謂終於八也

奇正循環

太宗曰卿視韓擒虎言卿可與論孫吳亦奇正之謂乎靖曰擒虎安知奇正但以奇爲奇以正爲正爾曽未知奇正循環之無窮也

四種

張良所學六韜三略是也韓信所學穰苴孫武是也大體不出三門四種而已太公謀八十一篇不可以言窮次公言七十一篇不可以兵窮太公兵法八十五篇不可以才窮此三門也凡兵家權謀爲一種形勢爲一種及陰陽技巧二種此四種也

蕃長於馬漢長於弩

太宗曰蕃兵惟稱勒馬奔衝此奇兵歟漢兵惟彊弩犄角此正兵歟靖曰蕃長於馬馬利乎速鬭漢長於弩弩利乎緩戰

諸將軍識虛實

孫武十三篇無出虛實用兵識虛實之勢則無不勝今諸將但能言背實撃虛及其臨敵罕識虛實蓋不能致人反爲敵所致也

治兵之法徧告諸將

太宗曰孫子所言治兵何如靖曰以近待逺以佚待勞以飽待饑略言其槪耳推此三義有六焉以防待來以靜待躁以重待輕以嚴待懈以治待亂以守待攻太宗曰今人習孫子者但誦空文其治兵之法宜徧告諸將

舊將凋零

太宗曰舊將先卒凋零殆盡諸軍新置不經陳敵

伍法

太宗曰數家伍法孰者爲要靖曰左氏云先偏後伍司馬曰五人爲伍尉繚子有束伍今漢制有尺籍伍符後世符籍以紙爲之臣酌其法自五人變爲二十五人自二十五人變爲七十五人諸家兵法惟伍法爲要穰苴所謂五人爲伍十五爲隊至今因之此其要也

六花陣

太宗曰李勣論兵多與卿合但勣不究出處卿所制六花陣色出何術乎曰諸葛亮八陣法也大陣包小陣大營包小營隅落鉤連曲折相對古制如此臣爲圗因之故內畫之方外環之圓是成六拖俗所號耳

曹公新書

曹公驕而好勝當時諸將奉新書莫敢攻其短臨敵立表無乃晚乎

三覆之義

太宗曰曹公有戰騎遊騎今何者比乎靖曰新書六戰騎居前陷騎居中遊騎居後名號分爲三類耳曹公前後及中分爲三覆不言兩廂舉一端也後人不觧三覆之義臣熟用此法逰騎當前戰騎當後陷騎臨變而分皆曹公術也太宗嘆曰多少人爲曹公所惑

不籍僞臣家

太宗曰卿平蕭鋭諸將欲籍僞臣家以賞士卒獨卿不從以謂蒯通不戮於漢旣而江漢歸順文能附眾武能威敵其卿之謂乎

推誠

李靖曰臣頃討突厥總畨漢之眾出塞千里未嘗戮一楊幹斬一莊賈亦推赤誠而已

變客爲主

因糧於敵是變客爲主也飽能饑之佚能勞之是變主爲客也

鐡蒺藜

太宗曰鐡蒺藜行馬太公所制乎靖曰有之然拒敵而已兵貴致人非欲拒之也太公六韜言守禦之具耳非攻戰所施也

分而能合

苻堅總百萬之眾而敗於淝水此兵合而不能分也吳漢討公孫述與副將劉向分屯相去二十里述來攻漢尙出合撃大破之此兵分而能合者也

李勣可保任

太宗曰李勣長孫無忌共掌國政他日何如靖曰勣忠義臣可保任也無忌佐命大臣肺腑之親然外貌不長內亦嫉賢故尉遅敬徳面折其短遂引退焉侯君集恨其忘舊因以犯逆者無忌致其然也上曰勿泄也朕徐思其處置

類說卷三十九

欽定四庫全書

類說目錄

卷四十

稽神異苑

康王廟神女

雲雨從巫山來

東海女姑

李夫人遺蘅蕪香沙棠木爲舟

並枕樹

馬皮化蠶

橊環

虹化爲女子

白魚江郎

書帶艸

視井生男

杜蘭香在白帝君所

蛟龍寄宿

朝野僉載

駞李

緑珠怨

仙人獻果

衣素衿人赦

趂蛇鸛雀

學射未敎嚙鏃法

非錢不行

金牛禦史

鶴鳴雞樹

鳩集鳯池

九月得霜鷹

賜麻數車

八搨將軍

孟靑

金剛舞夜義歌

刺史不是守鞋人

澁體

白蠟明經

杷推椀脫

白版侯

豬號烏金

雞肆

鵲尾杓

鬥酒濯足

銅鶴樽

姓方貴人認爲親婁師徳號衛靈公麒麟楦

翹關負米

祝媼

縮防侍郎

喙長三尺

狐蹲雉伏

騎豬正南竄

神仙童子

不伏致仕

指得事

三枕

魏丞烏

虎筮

銀兔符

甲子雨

耳冷不知有卿

賢聖不過五人

衣冠藪澤

支鼎石

靑龍臥橋上

壁龍

飛坡

歐陽通書

百寶香鑪

身代母病

葬壓龍角

三戻

防鬼簿算博士

舞胡子

辛宏智詩

占赦

雨

三白

麻胡恐小兒

走馬報

新妝詩

古墓銘

賜妬妻酒

禦史不還車腳錢驅驢宰相

三輔黃圖

斗城

銅雀

石父石婆祠

椽化龍鳯

冰樓

九市

金戺玉堦

壁門

玉樹靑防

鶴州鳬渚

石鯨

天地刼火

魚報明珠

槐市

類說目錄

欽定四庫全書

類說卷四十

宋曽慥編稽神異苑

康王廟神女

六朝錄曰劉子卿居廬山有五彩雙蝶來遊花上其大如燕夜見二女子曰感君愛花間之物故來相詣君子豈有意乎子卿曰願伸繾綣一女曰感君今宵讓姊余夜可知次夜姊曰昨夜之歡今畱與汝自是每旬一至者數月廬山有康王廟泥塑二神女容貌如二婦人

雲雨從巫山來

徵途記曰蕭總遇洛神女後逢雨認得香气曰此云從巫山來

東海女姑

六朝錄曰書生蕭嶽至延陵泊舟季子廟前有一女從三四侍女以秋橘擲嶽因舟中命酒將晚別去嶽入廟見東壁第二座之女細視之而咲乃所見之女也畫旁題云東海女姑

李夫人遺蘅蕪香

漢武思李夫人臥延涼殿夢夫人遺帝蘅蕪之香覺而衣冠異香三月不歇帝因制曲名遺芳夢又賦落葉哀蟬曲

沙棠木爲舟

江表記成帝於太液以沙棠木爲舟取其不沈以珎怪飾鷁首名云舟

並枕樹

三吳記潘章夫婦死葬塜木交枝號並枕樹

馬皮化蠶

捜神記曰有人逺行其家惟有一馬一女女思其父戲謂馬曰爾若迎我父至我則嫁汝馬因拖韁至父處乘歸馬見女輙怒女如前言以告父大怒殺馬屠剝其皮女見皮蹙之曰死馬欲人爲婦其皮忽起捲女而出於大樹間見女化蠶續於樹而成大繭

橊環

江表記吳王潘夫人因觧唾於壺中傾之得火齊指環因掛於石橊枝起臺名環橊或白今與蜀爭雄環橊之名不祥攺爲橊環

虹化爲女子

江表錄首陽山有晚虹下飲溪水化爲女子明帝召入宮曰我仙女也暫降人間帝欲逼幸而難其色忽有聲如雷復化爲虹而去

白魚江郎

三吳記曰余姚百姓王素有一女姿色殊絕有少年自稱江郎求婚經年女生一物狀若絹囊母以刀割之悉是魚子乃伺江郎就寢細視所著衣衫皆鱗甲之狀乃以石碪之曉見牀下一魚長六七尺素持刀防之命家人煮食其女後適於人

書帶艸

三齊記曰鄭康成山下生艸如大韭一葉尺餘土人名爲康成書帶艸

視井生男

博物志曰婦人妊身三月未滿著壻衣冠平旦繞井三匝映水視影勿反顧必生男或者生九女其妻繞井三匝咒曰女爲陰男爲陽女多災男多祥鎖井三日不汲至期果生一男

杜蘭香在白帝君所

徵途記曰晉張碩與杜蘭香相別後於巴縣見一靑衣云蘭香在白帝君所若聞白帝野寺鐘聲隨風而來則蘭香亦隨風而至際夜果聞鐘聲蘭香亦至焉

蛟龍寄宿

九江記曰江夏陸社兒者夜歸逢一女子求宿姿色甚優社兒不得已同歸共寢忽聞暴風雷見一毛手拏婦人去及明鄕人云去此七八里有一蛟長百餘丈流血在地有千萬禽臨而噪之社兒自此驚悸常如癡狂

朝野僉載

駞李

後魏時定四姓李氏大姓也恐不得預乘明駞星夜入洛而事已定人謂之駞李

緑珠怨

喬知之有婢碧玊武承嗣借敎歌姫納之不還知之作緑珠怨以寄曰石家金穀重新聲明珠十斛買娉婷此日可憐君自許此時歌舞得人情君家閨閣未曽安好將歌舞借人看意气雄豪非分理驕矜勢力橫相干辭君去君終不忍徒勞掩面傷鉛粉百年離恨在髙樓一旦容顏爲君盡碧玉得詩飲淚投井而死承嗣於裙帶上得詩殺知之

仙人獻果

李全武后時爲禦史鞫獄備極慘酷其訊皆有名如仙人獻果玉女登梯一懸駒驢防橛鳯凰曬翅猿猴鎖火上麥索下防單之類

衣素衿人赦

貞觀中黎景逸居空靑山飼一鵲而甚愛後景逸被誣下獄有鵲於獄屋气樓中下視景逸喜噪似語有赦官詰其日雲路逢一衣素衿人說三日赦至乃鵲也

趂蛇鸛雀

魏光乘好題品人姚元之長大行且速號趂蛇鸛雀王旭長而黒醜號煙燻木棖楊仲嗣躁急號熱上猢猻

學射未敎嚙鏃

昝君謨善射閉目而射應目而中有王靈知者學其法曲盡其妙欲射君謨殺之君謨時無弓矢執一短刀矢來輒撃折末後一矢以口承之遂囓其鏃謂靈知曰學射三年但未敎汝嚙鏃法耳

非錢不行

鄭愔爲吏部侍郎掌選貪贜不法引銓日有選人以百餘錢繋鞋帶行步有聲愔問之對言當今之選非錢不行

金牛禦史

武后時嚴升期爲禦史巡察江南嗜牛肉而多受金號金牛禦史

鶴鳴雞樹

鳯閣侍郎杜景儉文章知識並髙逺時號鶴鳴雞樹

鳩集鳯池

王及善才行庸猥爲內史號鳩集鳯池

九月得霜鷹

蘓味道王慶方同爲鳯閣侍郎或問張元曰二子孰賢答曰蘓如九月得霜鷹王如十月被凍蠅

賜麻數車

唐滕王嬰蔣王惲皆好貪污帝每賜諸王珎物二王獨以麻數車令爲錢索

八搨將軍

滕王爲隆州刺史多不法參軍裴聿諌正之王怒令左右摑搨他日聿入計具訴於帝帝問聿曽被防搨聿曰前後八搨遂令進八階聿歸嘆曰何其命薄若言九搨當入五品矣聞者哂之號八搨將軍

孟靑

侯思止謂決囚大棒爲孟靑

金剛舞夜義歌

隋諸葛昻髙瓉爭爲豪侈昻屈瓉串長八尺餅闊丈餘餤麄如柱酒行自作金剛舞以送之瓉復屈昻以車行酒馬行肉碓砟膾碾虀蒜自唱夜義歌以送之又煮一小奴子爲饌食訖呈其頭顱昻復蒸一奴

刺史不是守鞋人

郭仁凱鄙猾嘗爲宻州刺史家奴告以鞋敝仁凱卽呼公吏鞋新者令上樹采果俾奴竊其鞋而去吏下訴之仁凱曰刺史不是守鞋人

澁體

徐彥伯爲文多變易求新以鳯閣爲鶠櫩以龍門爲虯戶以金穀爲銑溪以玉山爲瓊嶽以芻狗爲卉犬以竹馬爲篠驂以月兔爲魄兔以赤牛爲炎犢後進效之謂之澁體

白蠟明經

張鸑號靑錢學士以其萬選萬中時有明經董萬舉九上不第號白蠟明經與鸑爲對

杷推椀脫

武后時官濫謡曰補闕連車載拾遺平斗量杷推侍禦史椀脫校書郎

白版侯

武后時封侯者眾鑄印不供至有白版侯者焉

豬號烏金

唐拱州有人畜豬致富號豬爲烏金

雞肆

富民羅會以剔糞致富人號雞肆言跑糞有所得

鵲尾杓

陳思王有鵲尾杓柄長而直置之酒樽凡王欲勸者呼之則尾指其人

鬥酒濯足

馬周初入京至防上逆旅數公子飲酒不顧周周市鬥酒濯足眾異之

銅鶴樽

韓王元嘉有一銅鶴樽背上注酒則一足倚滿則正不滿則欹

姓方貴人認爲親戚

唐有士姓方好矜門第但姓方貴人必認爲親戚或戲之曰丰邑公相何親處曰再從伯父戲者笑曰旣是方相侄只堪嚇鬼丰邑坊造凶器出賣之所也

婁師徳號衛靈公

婁師徳長大而貌異於眾又病足張元一目爲失轍方相又曰衛靈公言衛防靈柩亦方相也

麒麟楦

唐楊炯每呼朝士爲麒麟楦或問之曰今假弄麒麟者必修飾其形覆之驢上宛然異物又去其皮還是驢耳無徳而朱紫何以異是

翹闗負米

崔湜爲吏部侍郎掌銓有選人見湜曰某能翹闗負米湜曰若壯何不求選兵部答曰外議謂崔侍郎下有气力者卽選

祝媼

祝欽明頑滯多疑人目爲媼媼者肉塊無七竅秦穆公時野人得之

縮蔥侍郎

侯思止食籠餅必令縮蔥加肉因號縮蔥侍郎籠餅卽饅頭也

喙長三尺

陸餘慶爲洛州長史善論事而謬於決判時嘲之曰論事則喙長三尺判事則手重五斤其子曰筆頭無力嘴頭硬

狐蹲雉伏

鄭愔狐蹲貴介雉伏衡門

騎豬正南竄

武懿宗遇敵棄器械走之張元一嘲曰長弓度短箭蜀馬臨階騙去賊七百里偎墻獨自戰甲仗緫拋卻騎豬正南竄後曰何不乘馬曰騎豬夾豕走也

神仙童子

唐元嘉聡敏年少號神仙童子

不伏致仕

武后時夏官侍郎侯知一以年老勅令致仕知一乃詣朝堂跳躍馳走以示輕防時謂知一不伏致仕

指得詹事

張說女嫁盧氏嘗爲舅求官說不語但指支牀女欣然歸告其夫曰舅得詹事矣果然

三枕

韋庶人妹以豹頭枕辟邪白澤枕辟魅熊枕宜男

魏丞烏

魏令爲西帝丞養一赤嘴烏每於眾中乞錢啣歸號魏丞烏

虎筮

有神巫能結壇召虎人有疑罪令登壇有罪者虎傷無罪者不顧名虎筮

銀兔符

唐初爲銀兔符以兔爲瑞也及爲銅魚符以鯉魚爲瑞也武后以武爲姓瑞乃以銅爲符

甲子

俚諺云春甲子赤地千里夏雨甲子乘船入市秋甲子禾頭生耳冬甲子飛雪千里

耳冷不知有卿

孟防對宣宗曰陛下何以不知有臣不以文字召用帝怒曰朕耳冷不知有卿翊日諭輔臣曰此臣躁妄欲求內相乃黜之

賢聖不過五人

殷安嘗曰百世賢聖不過五人伏羲以八卦窮天地之防一也乃屈一指神農殖五穀濟萬民二也乃屈二指周公制禮作樂百代常行三也乃屈三指孔子前知無窮卻知無極防萃出類四也乃屈四指自是之後無屈得安指者良久曰並安五也其不遜如此

衣冠藪澤

江陵號衣冠藪澤人言琵琶多於飯甑措大多於鯽魚

支鼎石

辰州東有三山髙數千丈古語誇父與日爭至此煮食此支鼎石也

靑龍臥橋上

趙州石橋望之如初月出雲長虹飲澗天后時黙啜欲南過至橋忽馬不進見靑龍臥橋上乃去

壁龍

柴紹有力能越百尺之樓謂之壁龍

飛坡

永昌中秦州敷水店南西坡白日飛四五里直塞赤水波上桑畦麥隴依然不動

歐陽通書

歐陽通自重其書以犀牙爲筆貍毛心秋毫覆之松煙爲墨末以麝

百寶香鑪

安樂公主百寶香鑪髙三丈

身代母病

崔渾至孝母病祈神請以身代覺病從十指中入俄徧身母安

葬壓龍角

郝處俊爲侍中旣葬有術者過其墓曰葬壓龍角其棺必防

三戾

中書令李嶠有三戾性好榮遷憎人升進性好文章憎人文筆性好貪濁憎人取受

防鬼簿算博士

盧照鄰弱冠拜鄧王府典籖王府書記一以委之王有書十二車鄰披覧略能記憶楊炯爲文好以古人姓名連用如張平子之談略陸士衡之所記潘安仁宜其陋矣仲長統何足知之號爲防鬼簿駱賔王文好以數對如秦地重關一百二漢家離宮三十六時號算博士如盧生之文莫能評其得失惜不幸有冉耕之疾著幽憂賦以釋憤焉

舞胡子

北齊蘭陵王有巧思爲舞胡子王意所欲勸者胡子則捧盞揖之

辛宏智詩

云君爲沙邊艸逢春心剰生妾如臺上鏡得照始分明常定宗攺始爲轉遂爭此詩博士羅道宗判云始還宏智轉還定宗

占赦

鵲夜枝月暈繞鑾皆主有赦蟻聚爲市必



夜半天漢中有黒气相逐俗謂黒豬渡河也

三白

正月三白田公咲啞啞

麻胡恐小兒

後趙石勒將麻秋性險太原胡人也有兒啼母輒恐之麻胡來啼聲絕至今以爲故事

走馬報

張易之兄弟競爲豪侈後被誅百姓臠割其肉時謂走馬報

新妝詩

楊盈川侄女曰容華爲新妝詩曰宿鳥驚眠罷房櫳乘曉開鳯釵金作縷鸞鏡玉爲臺妝以臨池出人疑月下來自憐終不見欲去復徘徊

古墓銘

髙流之爲徐州刺史河決水繞城破一古墓得銘曰死後三百年背底生流泉賴逢髙流之遷吾上髙原流之造棺槨攺塟之

賜妬妻酒

兵部尙書任環太宗賜宮女二人皆國色妻柳氏妬爛二女髮禿盡上令賫胡缾酒賜云飲之立死爾後不妬不須飲若妬卽飲之桞氏拜勅曰妾與環結髮夫妻俱出微賤遂至榮官環今多內嬖誠不如死飲盡覆被睡醒了無他故帝謂環曰人不畏死不可以死恐朕尙不能禁卿其柰何其二女令別宅安置

禦史不還車腳錢

禦史李審請祿米送至宅母遣量之賸三石問其故令史曰禦史例不槪又問車腳錢防又曰禦史例不還腳錢母怒送賸米及腳錢以責審諸禦史皆有慚色

驅驢宰相

王方慶遷左丞無他政事但不許令史驢入臺門終日廹逐時號驅驢宰相

三輔黃圖

斗城

長安故城城南爲南斗形城北爲北斗形故號斗城

銅雀

長安城西雙闕上有銅雀一鳴則五穀熟

石父石婆祠

昆明池有二石人像牽牛織女立於池中東西今有石父石婆祠在

椽化龍鳯

通天臺元鳯門自毀椽桷化爲龍鳯飛去

冰樓

建章宮北積冰爲樓

九市

長安有九市

金戺玉階

明光殿金玉珠璣爲簾箔金戺玉階晝夜光明在桂宮中

璧門

未央宮正門曰璧門有臺殿三十二

玉樹靑蔥

甘泉宮有槐根榦盤錯時謂玉樹靑蔥

鶴洲鳬渚

河間王日華宮兔園中有鶴洲鳬渚

石鯨

昆明池刻石爲鯨長三丈當則吭動

天地刼火

武帝穿昆明悉是灰有方士言此天地刼火之餘

魚報明珠

昆明池有人釣魚綸絕而去武帝夢魚求去其鉤三日見大魚啣索卽取鉤放之後於水濵得明珠一雙乃魚所報也

槐市

太學列槐百行諸生朔望會此各持鄕郡所出物賣之號曰槐市

類說卷四十﹤子部﹐雜家類﹐雜纂之屬﹐類說﹥

欽定四庫全書

類說目錄

卷四十一

南部新書

槐花黃舉子忙

長名榜

一品墳

三絕

生十六男

榜花

中書令著緋

淸夜遊西園圖

玉葉冠

柑子結實

羅浮先生

封四海爲王

鑄張說橫財

異人言遷攺

李相笏

文章

書過其父

虎入私廟

腳踜蹬

貶李太尉制詞

工部令史冷熱相激

貢土水

果頭三屈律

劉氏寄詩

翠微寺僧

記三生事

爲誰零落爲誰開恨不得修史

公主輒折七筯

栁公權罰俸

顧渚貢焙

嗜蟠虫爪甲

大郎罷相

念珠戶曹

除徳裕人情怕否

大霧三日

江融屍起坐

天荒闕

韻英

菩薩蠻

坐主門生沆瀣一气

禮闈題詩

蜈蚣肉

畫胡頭

賦催妝詩

蒺藜棒

權臣所居坊

後行祠屯

法蘭言吉凶

傳座

湖接兩頭蘇聨三尾服附子硫黃

龎居士入滅

鴞音

坊州貢杜若

李適之入仕

九成宮使

見蝦防入相

夢中得句

布袋盛米放倒卽慢

好食羊頭

乞你頭衘

紫陽花

鵶挽鈴

天下諸胡盡帶令不營私廟

五羊城

蘇氏合葬

念金剛經

雷公墨

爆直

問坐死立死者誰

官防之名

人肉治羸疾

攺尙書

平生有三不稱意

爲妾造寺

鄭覃入相

雲溪友議

題西施石

薛媛詩

剪水爲花

愼氏詩

盛小叢

娼肆題詩

雍女剃髮爲尼

拋耍令

贈肥錄事詩

贈胡子女

送溫庭筠

且鬭尊前見在身

胡釘鉸

郭氏蒼頭

彈琴不俊

虞舜辟陽侯

湘靈鼔瑟詩

不識韋臯是貴人

葉上題詩

題紅葉

餅裹屍肉

鱠殘魚

判僧飲酒

斷賭錢僧

王梵志詩

詠螃蠏

閨意詩

夢烏衣人

玉簫指環

類說目錄

欽定四庫全書

類說卷四十一

宋曾慥編南部新書

槐花黃舉子忙

長安舉人六月後落第者不出京謂之過夏多借淨坊廟院作文章曰夏課時語曰槐花黃舉子忙

長名榜

吏部故事放長名榜舊語曰長名以前選人屬侍郎長名以後侍郎屬選人

一品墳

舊令一品墳髙一丈八尺惟郭子儀薨特加十尺

三絕

李白爲天才絕白居易爲人才絕李賀爲鬼才絕

生十六男

淮南程幹本富家三年焚蕩俱盡妻茅氏連年生十六男父子相攜乞於市

榜花

大中以來禮部放榜歳取二人姓氏稀僻者謂之色目人亦曰榜花

中書令著緋

張嘉貞開元中書令著緋傅遊藝武后時居相位著綠

淸夜遊西園圖

顧長康畫有梁朝諸王跋尾云圖上若干人俱食天祿貞觀中褚河南裝背

玉葉冠

玉眞公主玉葉冠人莫計其價

柑子結實

天寶中內種柑子結實凡一百五十顆

羅浮先生

軒轅集號羅浮先生年數百歳立於牀上垂發至地

封四海爲王

天寶十載始封四海爲王

鑄張說橫財

盧懷愼暴卒而蘇曰防司三十鑪日夕爲張說鼓鑄橫財我無一焉

異人言遷攺

李徳裕三鎭遷攺皆有異人爲言之惟投南荒未嘗先覺

李相笏

李參軍善相笏休咎呼爲李相笏又有龍復本者無目凡有象簡竹笏以手撚之必知官祿年壽

文章

李翰言文當如千兵萬馬而無人聲

書過其父

李合光善書或曰筆迹過其父一聞此語終身不書

虎入私廟

大歷八年虎入元載私廟

腳踜蹬

先天中王仙客爲侍禦史忽除膳部員外殊有惋悵敬忠曰有意嫌兵部專心望考功誰知腳踜蹬偏落省墻東膳部在省東北隅也

貶李太尉制詞

大中中李太尉三貶至朱崖時兩制皆爲擬制用者乃令狐綯之詞李虞仲集中此制尢髙未知孰是有俗傳之制云蛇用兩頭狐搖九尾鼻不正而身不正眼旣斜而心亦斜此仇家謗也

工部令史冷熱相激

司門都官屯田虞部主客皆閒簡無事有角觝之戲假作吏部令史虞部令史相見忽然俱倒悶絕良久云冷熱相激

貢土水

天下貢賦惟長安縣貢土萬年貢水

果頭三屈律

黃巢令皮日休作讖語云欲知聖人姓田八二十一欲知聖人名果頭三屈律巢頭醜掠發不盡疑三屈律之言爲譏也遂及禍

劉氏寄詩

杜羔妻劉氏善爲詩羔累舉不第將至家妻先寄詩曰良人的的有奇才何事年年被放回如今妾面羞郎面郎若來時近夜來羔見詩卽回去尋登第妻又寄詩雲長安此去無多地鬱鬱蔥蔥佳气浮良人得意正年少今夜醉眠何處樓

翠微寺僧

崔愼由鎭西川有異人張叟曰君四十無子爲公求之終南翠微寺有僧絕粒五十年君宜遺以服玩若愛而受之則其嗣也果受之僧尋卒遂生子叟復相曰貴則過公不得其終防字曰衲僧又云緇郎

記三生事

劉三復能記三生事云曾爲馬馬常患渴望驛而嘶傷其蹄則連心痛後三復乘馬過磽確之地必爲緩轡有石必去之

爲誰零落爲誰開

嚴憚字子重善爲詩與杜牧友善有詩云春光冉冉歸何處更向花前把一杯盡日問花花不語爲誰零落爲誰開

恨不得修史

於志寧爲僕射修史恨不得學士來濟爲學士恨不得修史

公主輒折匕筯

大中中於琮選尙永福公主忽中寢上曰朕此女因與防食對朕輒折匕筯情性如此恐不可爲士大夫妻尋攺尙廣徳公主

栁公權罰俸

大中十一年賀正盧鈞以太子少師率百僚年八十餘聲容明暢舉朝稱服明年栁公權以少師率班亦八十矣气力綿憊誤尊號一字罰俸一季人多恥之

顧渚貢焙

唐制湖州造茶最多謂之顧渚貢焙歳造一萬八千四百八斤

嗜蟠虫爪甲

鮮於叔明嗜蟠虫權長儒嗜人爪甲此亦瘡痂之類

大郎罷相

韋承慶出相除禮部尙書嗣立入拜鸞臺平章事時語曰大郎罷相小郎拜相

念珠戶曹

京兆戶曹月俸一百八索謂之念珠戶曹

除徳裕人情怕否

李太尉太和七年自西川回入相上問王涯今日除徳裕人情怕否曰忠良甚喜其中小人亦有怕者上言曰須怕他涯時爲鹽鐵使

大霧三日

李錡之誅也大霧三日不開或聞鬼哭內疑其寃詔許收塟

江融屍起坐

江融爲左史被羅織受誅其屍起而復坐者三𨿽斷其頭似怒不息無何周興敗

天荒闕

忻州刺史號天荒闕蓋歷任多死

韻英

天寶時翰林學士陳友元廷堅撰韻英十卷未施行而西京陷

菩薩蠻

大中初女蠻國入貢危髻金冠瓔珞披體故號菩薩蠻因制此曲

坐主門生沆瀣一气

杜審權大中十二年知舉放盧處權有戲之曰坐主審權門生處權可謂權不失權乾符二年崔沆放崔瀣談者稱座主門生沆瀣一气

禮闈題詩

大中元年魏扶知禮闈題詩曰梧桐葉落滿庭陰鎖閉朱門試院深曾是昔年辛苦地不將今日負初心及榜出爲無名子削爲五言以戲之

蜈蚣肉

天寶四載廣府因海潮漂一蜈蚣死割其一爪得肉一百二十斤

畫胡頭

滋水驛在長安驛之東睿皇在藩日經北防防西壁畫一胡頭因題曰喚出眼何用苦深藏縮卻鼻何畏不聞香

賦催妝詩

陳嶠字景山孑然無依數舉不遂暮年獲一名還鄕已耳順矣鄕裏以儒家女妻之至新婚近八十矣合巹之夕文士競集賦催妝詩成有生美之諷嶠自成一章云彭祖尙聞年八百陳郎猶是小孩兒客皆絕倒嶠嘗有閒居詩曰小橋風月年年事爭柰潘安老去何

蒺藜棒

韋丹任洪州值毛鶴叛造蒺藜棒一千具

權臣所居坊

近俗於權臣以所居坊呼之安邑李吉甫靖安李宗閔驛坊韋澳樂和李景讓也

後行祠屯

省中語曰後行祠屯不傅中行都門中行刑戶不傅前行駕庫

法蘭言吉凶

開元初鹿苑寺僧法蘭者多言微防有歙縣令劉昌源詣之蘭曰長官畱下腰帶麻鞋看未幾劉丁內艱

傳座

長安風俗元日以次逓飲食相邀號傳座

湖接兩頭蘇聨三尾

咸通末鄭渾之爲蘇州督郵譚銖爲醝院官鐘輻爲院巡俱廣文時湖州牧李超趙蒙相次俱狀元二郡相接時語曰湖接兩頭蘇聨三尾

服附子硫黃

韓藩端公自宣州退居鐘山因服附子硫黃過數九竅百毛皆出血惟存皮骨小斂莫及但以血絹舉骨就棺而已

龎居士入滅

襄陽龎居士將入滅州牧於公問疾居士曰但願空諸所有愼勿實諸所無好住世間皆如影響言訖枕公膝而死

鴞音

天寶末韋斌謫蘄春時李泌以處士放逐中夜同宴屢聞鴞音韋流涕泌曰此聲人以爲好音聴之則無足悲請飲酒不聞鴞音者浮以大白坐客皆企其音終夕不厭

坊州貢杜若

貞觀中尙藥奏求杜若勅下度支有省郎以謝朓詩云芳洲生杜若乃委坊州貢之本州曹官判云坊州不出杜若應由讀謝朓詩誤郎官作如此判事豈不畏二十八宿咲人耶太宗聞之謫授雍州司法

李適之入仕

不歷丞簿便爲別駕不歷兩畿官便爲京兆尹不歷禦史中丞便爲大夫不歷給舎便爲宰相不歷刺史便爲節度然不得其死

九成宮使

天寶七載以給事中楊釗充九成宮使宮使之名自此始

見蝦防入相

李揆爲禮部侍郎堂前見一蝦防髙數尺以缶覆之明日啟之亡矣後數日入相

夢中得句

鄭顥夢中得句云石門霧露白玉殿莓苔靑續成長韻此一聨杜詩也

布袋盛米放倒卽慢

杜邠公飲食洪博旣飽卽寢人有諌非攝生之理公曰君不見布袋盛米放倒卽慢

好食羊頭

開元末有人好食羊頭嘗晨出有怪在焉羊頭人身衣冠甚偉曰吾未之神也其屬在羊以爾好食羊頭故求汝汝輟食則已若不已吾將殺汝其人大懼遂不復食

乞你頭衘

房光庭嘗送塟出定鼎門際晚且饑防鬻蒸餅與同行數人食之素不持錢鬻者逼之房曰乞你頭衘我右臺禦史也可隨取時賞其放逸

紫陽花

杭州靈隠山多桂寺僧雲月中種也至今中秋夜往往子墜寺僧亦嘗拾得招賢寺僧植桂香紫可愛郡守白公名曰紫陽花

鴉挽鈴

溫璋爲京兆尹一日聞挽鈴者三乃一鴉也曰爾必有探其雛者來訴耳命吏隨之果得探雛者

天下諸胡盡帶令

令狐綯姓氏少族人有至者不吝由是逺近皆趍至有姓胡冒令者溫庭筠戲曰自從元老登庸後天下諸胡盡帶令

不營私廟

貞觀中王珪通籍漸久不營私廟四時猶祭於寢爲有司所彈文皇優容之特置廟於永樂坊

五羊城

吳修爲廣州刺史未至州有五仙人騎五色羊負五穀而來今州防梁上畫五仙人騎五色羊爲瑞故廣南謂之五羊城

蘇氏合葬

魏知古年七十卒妻蘇氏不哭殮訖舉聲一慟同日合塟

念金剛經

白人哲龍朔中爲珠陽尉差運米遼東入海遇風四望昏黑人哲急念金剛經三百徧忽如夢寐見一梵僧曰汝念眞經故來救汝

雷公墨

雷州之西有雷公廟百姓每年配納雷鼔車人有以黃魚彘肉同食者立遭雷震每大雷後人多於野中拾得黳石號雷公墨扣之鏘然光瑩如漆又於霹靂處收得如楔如斧謂之霹靂楔與兒帶辟驚邪與孕婦人磨服催生皆驗

爆直

史舊例初入臺陪直二十五日節假直五日謂之伏豹直百司州縣初授官陪直者皆有此名杜易簡解伏豹之義云直宿者離家獨宿人情所貴其人初榮拜故以此相處眾官皆出此人獨畱如藏伏之豹伺候待摶曰伏豹韓琬解爲爆直言如燒竹遇節則爆封演以爲舊說南山赤豹愛其毛體每雪霜霧禽獸皆出惟豹深藏故古人以諭賢者隠居避世鮑明逺賦云豈若南山赤豹遇霧而深藏豹直蓋取不出之義初官陪直已有伏豹之名何必以遇節而比燒節之爆

問坐死立死者誰

志閒和尙幹寜二年忽問侍者曰坐死者誰曰僧伽立死者誰曰僧防乃行七步垂手而逝

官衘之名

當是選補陞授須存資歷聞奏之時先具舊官衘名書於前次書擬官於後使新舊相衘不斷故曰頭衘如人口衘物取其連續之意如馬有衘以制其首前馬以進後馬續來相次不絕古人謂之衘尾相屬卽其義也

人肉治羸疾

開元間明州人陳藏器撰本艸拾遺云人肉治羸疾自是閭閻相效割股

攺尙書

天寶四年攺尙書無頗作陂

平生有三不稱意

杜豳公位極人臣嘗言平生不稱意有三其一爲澧州刺史其二貶司農卿其三自西州移鎭廣陵舟次瞿唐爲駭浪所驚左右呼不至渴甚自潑茶喫也

爲妾造寺

王縉爲相爲妾造感應寺宏麗無比爲識者所

鄭覃入相

鄭覃歷官三十餘任未嘗出都門便登相位

雲溪友議

題西施石

王軒泊舟薴羅山題西施石曰嶺上千峯秀江邊細艸春今逢浣紗石不見浣紗人俄一女郎振瓊璫扶石筍曰妾自吳宮還越國素衣千載無人識當時心比金石堅今日爲君堅不得旣爲鴛鴦之防仍爲恨別之詞後有郭凝素者聞王軒之遇每於浣溪長吟寂無所遇朱澤嘲曰三春桃李本無言苦被殘陽鳥雀喧借問東鄰效西子何如郭素擬王軒

薛媛詩

南楚材者客陳潁潁守欲以女嫁之楚材家有妻重違守意輒諾之其妻薛媛對鏡自圖其形仍寄詩曰欲下丹靑筆先招寶鏡端已驚顏索莫漸覺發凋殘淚眼描來易愁腸寫出難恐君渾忘卻時展畫圖看

剪水作花

陸暢雪詩雲天人寧底巧剪水作花飛

愼氏詩

嚴灌夫娶妻愼氏十餘年無子乃拾其過而出之愼氏爲詩以訣曰當時心事已相闗散雲飛一餉間便是孤帆從此去不堪重過望夫山灌夫覽詩淒感遂爲夫婦如初

盛小叢

李訥尙書夜登越城樓聞歌曰鴈門上鴈初飛愛其激切召至曰去籍之妓盛小叢也曰女歌何善也曰是梨園供奉南不嫌之甥所唱不嫌授之也時崔元範禦史赴闕訥餞於鏡湖命小叢歌在坐各爲一絕訥曰綉衣奔命去情多南國佳人斂翠蛾曾向教坊聴國樂爲君重唱盛叢歌

娼肆題詩

崔涯張祐齊名每題詩娼肆譽之則車馬繼來毀之則杯盤失錯嘲曰惟得蘇子面猶貪玳瑁皮懷胎十个月生下昆侖兒布袍披襖火燒氊帋被箜篌麻接弦更著一雙皮靸子紇蹄紇出門前又嘲李端端曰黃昏不語不知行鼻似煙窗耳似鐺獨把象牙梳插發昆侖山上月初生端端道旁見二子再拜曰端端祗候三郎六郎伏望哀之乃重贈曰覓得黃驑韝綉鞍善和坊裏取端端揚州近日渾成錯一朶能行白牡丹於是賔客競臻其戶或曰李家娘子才出墨池便登雪嶺何其一日黑白不均

雍女剃髮爲尼

崔涯妻雍氏揚州總教之女雍族以崔有詩名資贍甚厚略無恭敬但呼妻父雍老而已雍仗劍呼女謂崔曰某河朔之人惟習弓馬養女合嫁軍門徒慕士流之徳不情乃爾小女不可別醮便令出家立令剃髮爲尼涯悲泣悔過慟別畱詩曰隴上流泉隴下分斷腸嗚咽不堪聞嫦娥一入月宮去巫峽千秋空白雲

拋耍令

杜悰出澧陽李宣古者數陪遊宴侮慢旣深悰不能忍使臥於泥中辱之長林公主曰待士如此那得平原之譽乎遣人扶起更以新衣宣古爲詩曰紅燈初上月輪髙照見堂前萬朶桃觱篥調淸銀字管琵琶聲亮紫檀槽能歌婉女顏如玉解飲蕭郎眼似刀爭柰夜深拋耍令舞來挼去使人勞時席間崔云娘者形貌瘦瘠宣古贈曰何事最堪悲云娘只自奇瘦拳拋令急長觜出歌遲只怕肩侵鬂惟愁骨透皮不須當戶立頭上有鐘馗

贈肥錄事詩

杜牧經陜圻有錄事女肥且巨牧贈詩曰盤古當時有逺孫尙令今日逞家門一車白土漿泥項十幅紅旗補破裩瓦官寺裏逢行迹華嶽山前見掌痕不須啼哭愁難嫁待與將書報洛神

贈胡子女

陸巖夢桂州筵上贈胡子女詩曰眼睛深卻湘江水鼻孔髙於華嶽山

送溫庭筠

紀唐夫送溫庭筠詩曰何事明時泣玉頻長安不見杏園春鳯凰詔下𨿽沾命鸚鵡才髙卻累身且飲醁消積恨莫言黃綬拂行塵方城若比長沙逺猶隔千山與萬津

且鬭樽前見在身

牛僧孺贈汝州劉中丞詩曰休論世上升沈事且鬭樽前見在身禹錫和曰指有當時舊冠劍待公三日拂埃塵牛公曰三日之事何敢當焉蓋以宰相三日後主印可以升百司也

胡釘鉸

列禦冦墓在鄭郊有胡生者家貧少爲洗鏡釘鉸之藝號胡釘鉸有美酒茶果輒祭禦冦祠以求聰慧忽夢一人刀劃其腹以一卷書置於心腑及覺乃能詩嘗贈韓少府云忽聞梅福來相訪笑著荷衣出艸堂兒童不慣見車馬爭入蘆花深處藏

郭氏蒼頭

咸陽郭氏一蒼頭曰捧劍每遭鞭箠一旦忽題詩曰靑鳥卜萄飛上金井欄美人恐驚去不敢捲看其主遂稍容之

彈琴不俊

明皇時張野狐觱篥雷海靑琵琶李年唱歌公孫大娘舞劍上自擊鼔不好彈琴言其不俊也又寧王彈琵琶皆至精妙上幸岷山百官竄辱惟年奔江潭病卒復蘇曰遇二妃令教二女蘭苕唱被禊畢放還且言長安有中興之主也

虞舜辟陽侯

李羣玉校書歸湘中題二妃廟詩見二女郎曰兒是娥皇女英也二年後當與郎君爲云之遊俄而影滅段成式戲之曰不知足下是虞舜之辟陽侯也羣玉後二年而卒段爲詩哭曰曾話黃陵事今爲白日催老無男子累誰哭到泉臺

湘靈鼓瑟詩

錢起湘靈鼔瑟詩曰善撫云和瑟常聞帝子靈馮夷空自舞楚客不堪聴逸韻諧金石淸音發杳防蒼梧來怨慕白芷動芳馨流水傳湘浦悲風過洞庭曲終人不見江上數峯靑

不識韋臯是貴人

張延賞選壻韋臯性髙不拘小節公侮之不禮乃辭去後自金吾持節西州爲延賞代臯易姓名爲韓翶去城三十里人報曰替相公者韋臯非韓翺也苗夫人曰必韋郎也延賞曰天下同姓名者何限彼韋生已塡溝壑豈能乘吾位乎明日入州方知不誤公曰吾不識人西門而出平日婢僕無禮者臯悉殺而投於蜀江後郭圓作詩曰宣父辭周儀入秦昔賢誰不困風塵當時甚訝張延賞不識韋臯是貴人

葉上題詩

明皇時掖庭書落葉隨禦水而流云舊寵悲秋扇新恩寄艸春聊題一片葉將寄接流人顧況和曰愁見鶯啼栁絮飛上陽宮女斷腸時君恩不禁東流水葉上題詩寄與誰

題紅葉

盧渥臨禦溝見一紅葉上有絕句曰流水何太急深宮盡日閒殷勤謝紅葉好去到人間後宣宗省宮人渥獲一人乃昔年題紅葉者

餅裹屍肉

興化有蘭若上座僧一旦作大餅招徒眾入屍陀林以餅裹屍肉而食眾僧掩鼻而走上座曰汝等能食此肉方可食豬肉自此緇徒因成精進

鱠殘魚

寶志大師對梁武帝食鱠帝曰朕不知味二十餘年師何必爾志公乃吐出小魚皆具鱗尾今秣陵有鱠殘魚

判僧飲酒

陸長源郎中判僧常滿知眞等於娼家飲烹宰等事云口說如來之教在處貪財身著梵僧之衣終朝食肉苦行未同迦葉自謂頭陀神通何有淨名入諸淫舎犯爾嚴戒黷我明刑仍集逺近僧徒痛杖三十處死

斷賭錢僧

浙西韓滉相公斷僧云晏等賭錢喧爭云正法何曾執具空門不積餘財白日旣能賭博通宵必醉尊罍彊說天堂難到又言地獄長開並付江神收管波中便是泉臺

王梵志詩

王梵志生於西域林木之上因名梵志有詩曰欺誑得錢君莫羨得了卻是輸他便來往報答甚分明只是換頭不識面又曰天公未生我冥冥無所知天公忽生我生我復何爲無衣遣我寒無食令我饑還爾天公我還我未生時又曰我肉眾生肉形殊性不殊元同一性命只是別形軀苦痛教他死將來爲已須莫教閻老斷自想意何如又曰多置莊田廣修宅四鄰買盡猶嫌窄雕梁峻宇無歇時幾日能爲客中客造作莊田猶未巳堂上哭聲身已死哭人盡是分錢人口哭元來心裏喜又曰麄行出家兒心中未平實貧齋行則遲富齋行則疾貪他油煮防愛君波羅蜜飽食不知慚受罪無休日又曰不願大大富不願大大貧昨日了今日今日了明晨此之大大願此之大大因所願只如此眞成上上人又曰本是屎尿袋彊將脂粉搽凡人無所識喚作一團花相牽入地獄此最是寃家又曰眾生願兀兀常住無明窟心裏惟欺謾口中佯念佛世無百年人擬作千年調打鐵作門限鬼見拍手笑家有梵志詩生死免入獄不論有益事且得耳根熟白帋畫屏風客來卽與讀空飯手撚鹽亦勝設酒肉勸君莫殺命背面被生嗔喫他他喫汝輪環作主人又曰照面不用鏡布施不須財端坐念眞相此便是如來大皮裹大樹小皮裹小樹生兒不用多了事一个足省得分田宅無人橫煎蹙但行平等心天亦念孤獨未死先懷慮家有五男兒哭我無所處哭我我不聞不哭我亦去無常忽來頭知身在何處

詠螃蠏

皮日休詠螃蠏呈浙西從事詩曰未遊滄海早知名有骨還從肉上生莫道無心畏雷電海龍王處也橫行又題金錢花云陰陽無炭地無鑪鑄出金錢不用模漫向人前逞顏色不知還解濟貧無

閨意詩

朱慶余作閨意詩云洞房昨夜停紅燭待曉堂前拜舅姑妝罷低聲問夫壻畫眉深淺入時無張籍酧曰越女新妝出鏡心自知明艶更沈吟齊紈未足人間貴一曲菱歌敵萬金

夢烏衣人

李筌注陰符經至禽獸之制五气經年不解夢烏衣人教之遂通其義

玉簫指環

韋臯遊江夏與姜制置靑衣玉簫有情臨別約七年再防因畱玉指環逾八年不至玉簫絕食而殞後鎭蜀相山人有少公之術乃見玉簫曰後三年再爲侍妾後東川盧八坐送一歌姬眞玉簫也而中指有玉隠出不異玉環

類說卷四十一﹤子部﹐雜家類﹐雜纂之屬﹐類說﹥

欽定四庫全書

類說目錄

卷四十二

酉陽雜爼

賜侍臣

蝸迹成天子

女媧墳

胎發筆

右足冩經

辟惡散卻邪丸

婚禮

秦漢以來稱呼

吳剛伐樹

月中影

太史奏不見北斗金背蝦蟇

月七寶合成

延賔宮主

守庚申

老君

龍宮仙方

三世人血塗鶴瘡上淸戊申錄

腦骨厚一寸八分八人乃火字

瓊樓金闕

紙月

木鑽穿盤石

挽鏡寒鴉集

白舍人行詩圖

餛飩

櫻桃饆饠

天漿

五月上屋

辱金

飲酒面靑赤

勇怒

山澤等气

鳴天鼔

北向理髮

衿灰傅

人發掛果樹

小兒夜啼

相人影

天藏地藏

西京雜記

屠馬避火

寧王讀樂譜

賊僧刼莫氐鎖櫃中

墓中對棋

妬婦津

長須國

久戍人偏老長徵馬不

肥

夜義竊村人女

舞袖弓腰

狐戴髑髏

蟬化齊後

芝艸吉凶

鴝鵒

象膽

虎須治齒痛

狼狽

論貓

防齧

蛤蜊

樟木船

柿七絕

薝卜花

牡丹

茄子

蒓

燕伏戊巳

寶苖

鶻止兩子

蝦姑

虎威

明駝

水栗

賣驢辦喪

食艸木

虱卜

齒爲妨物

竹平安

移牒取槐葉

蟹芒

葡萄似生荔枝

橘柚金衣素裏

王淸本

膊瘡如人面

上帝二藥神

忽雷駁

此爭先法爾

疥壁

太陰鏈形人

肉杌

太白入月

琥珀

奇寒

築糠三板

木飲洲

蝗虫

竈馬

君王鹽

橄欖

閒中好詞

鮓表

駝峯肉

婆羅木

勝風

瓦菘

竹林圖

韓幹馬通神

鳥獸長短

梟獍

罘罳

笏染

靑廬

栽植經

畱須表丈夫

雍公養生法

徴姓

主夜神咒

滕王蝶圗

熊防膽

封五嶽

猢猻無脾

咒骰子

平泉花木

栁渾詠牡丹

患瘡

殺蛇

三足烏

挽歌

提幡綽入水

露筋

漢燕

類說目錄

欽定四庫全書

類說卷四十二

宋曾慥編酉陽雜爼

賜侍臣

三月三日賜侍臣細柳圏帶之免蠆毒寒食賜侍臣帖防毬繡艸宣臺立春賜防花樹臈日賜北門學士口脂臈脂盛以碧鏤牙筩

蝸迹成天子

睿宗爲冀王日壁間蝸迹成天子字後卽位雕玉鑄金爲蝸形置道釋像前

女蝸墳

肅宗至靈武黃昏有婦人擕鯉手臂皆鱗甲詣軍門曰皇帝安在眾叱之卽不見後虢州奏女媧墳夜聞風聲曉見其墳湧出雙柳樹眾疑向婦人其神也

胎髮筆

南朝有姥善作筆筆心用胎髮開元中筆匠名鐵頭能堅管如鐵

右足冩經

大歷中東都天洋橋有乞兒無兩手以右足夾筆冩經乞錢

辟惡散卻邪丸

梁武帝每歳旦賜羣臣歳旦酒辟惡散卻邪丸三種

婚禮

近世婚禮當迎婦以粟塡臼以席覆井以枲塞窗婦上車婿騎而繞之匝婦入門先拜竈成禮之明日行黍世俗相傳莫究其義惟納采九物義乃可見膠漆取其固綿絮取其調柔蒲葦爲其可屈可伸也嘉禾分福也雙石義在兩固也

秦漢以來稱呼

秦漢以來皇帝言陛下太子言殿下將言麾下使者言節下轂下二千石言閣下父母言膝下通類相稱言足下

吳剛伐樹

月桂髙五百丈下有一人常斫之樹創隨合人姓吳名剛學仙有過責令伐樹

月中影

釋氏書言須彌山南有閻扶樹月過樹影入月中或言月中蟾桂地影也空處水影也此語差近

太史奏不見北斗

僧一行長於數所善王姥其子以殺人系獄求救於一行一行曰吾以數推之當有赦矣翌日遣其徒授以布囊戒令從某處廢園伺之有物來其數七共捕之以囊攜來勿脫也其徒如言而往果有七豕入園盡獲之一行寘大甕中宻覆封以六一泥朱書梵字詰朝明皇急召問曰太史奏昨來北斗不見此何祥也一行奏曰此古所無惟後魏時失熒惑亦其比也惟施可以應之釋氏云嗔心壞一切善慈心降一切魔莫若大赦天下上從之其夕太史奏北斗一星現凡七日而復

金背蝦蟇

長慶中有人中秋夜見月光燭於林中如疋布視之一金背蝦蟇是月中者

月七寶合成

太和中有二人遊嵩山迷路覺叢中鼾睡聲見一布衣枕一襆物二人問之答曰君知月乃七寶合成乎月勢如丸其影日爍其凸處也常有八萬二千戶修之予卽一數因開襆布斤鑿數事玉屑飯兩裹分食二人曰此𨿽不足長生可一生無疾言已不見

延賔宮主

佛爲三十三天仙延賔宮主孔子爲元宮仙莊周爲太極眞仙韋編郎

守庚申

魂以精爲根魄以目爲戶庚申日伏屍言人過本命日天曹計人行三尸一日三朝上尸靑姑伐人眼中尸白姑伐人五臟下尸血姑伐人胃命又曰一居人頭中令人多思欲好車馬一居人腹令人好飲食恚怒一居人足令人好色喜殺七守庚申三尸滅三守庚申三尸伏

老君

母曰妙玉女天降黃气入口而孕凝神瓊胎宮三千七百年誕於鬰山之阿又曰老君在胎八十一年剖左腋而生生時白頭又曰日精入口而孕七十二年而生陳國渦水之陽九井西李下形長九尺或曰二丈九尺

龍宮仙方

孫思邈隠終南山與宣律師相接時大旱西域僧請於昆明池結壇祈七日縮水數尺有老人夜詣宣律求救曰弟子昆明池龍也胡僧利吾腦欺天子言祈命在旦夕宣律曰貧道持律而已可求孫先生老人至思邈室孫曰昆明龍宮有仙方三十首爾傳予當救汝老人曰此方上帝不許妄傳今急矣固無所吝俄捧方而至孫曰汝第還無慮胡僧也自是池水漲溢胡僧羞恚而死孫著千金方三十卷每捲入一方人不得曉明皇幸蜀夢思邈乞雄黃乃命中使賫十个送峨嵋頂上中使上山見老人幅巾被褐二靑衣童夾侍曰有表錄上皇帝中使視石上朱書百餘字遂錄之隨寫隨滅須臾白气漫起倐忽不見

三世人血塗鶴瘡

裴沆從伯將往鄭州道左有人呻吟乃一病鶴翅闗上瘡壞無毛忽有老人曰郎君哀此鶴耶若得人血一塗卽飛矣然須三世是人其血方中惟洛陽胡盧生三世人矣裴乃訪胡盧生生授鍼刺臂復至鶴處老人令盡塗之復邀裴至一莊裴渴甚求茗老人指土龕中有杏核一扇如笠滿中有漿力舉飲之味如杏酪且云君飲杏漿當哭九族親情且以酒色爲戒裴壽至九十七

上淸戊申錄

明經趙光貞元中夢朱衣平幘者引至冥司見妹夫賈奕與己爭殺牛事相與辧對奕固執之忽有巨鏡徑丈虛懸空中宛見奕鼓刀趙有不忍之色奕始伏罪朱衣者引出曰能遊上淸乎共登一山南院中有絳冠人與朱衣人坐防事命光過戊申錄如人間詞狀首冠人生辰以系姓名年紀下注生月日別行橫布六旬甲子所有功過日下具之如無卽書無字朱衣人言每六十年天下人一過攷校善惡增損其算也

腦骨厚一寸八分

王皎善術數天寶中夜指星月曰時將亂矣時上春秋髙頗拘忌其語爲人所奏上令殺之刑者破其腦腦骨厚一寸八分及安史平皎忽杖屨見達奚侍郎方知異人也

八人乃火字

翟幹祜天師嘗預言事一日大呼於防州市曰今夕當有八人過可善待之是夕遺火焚數百家方悟八人乃火字

瓊樓金闕

翟天師嘗於江上望月或曰此中竟何有翟咲曰可隨吾指觀之忽見月規半天瓊樓金闕滿焉頃刻間不復見

紙月

長慶初楊隠之訪唐居士畱宿唐呼其女曰可將下月子來其女以片紙作月形貼之壁間曰今夕有客願賜光明須臾滿室明朗

木鉆穿盤石

傅先生在山修行遇異人授之木鉆使穿一石石厚五寸許云此石穿當得道積四十九年石乃穿下得神丹服之果仙去

挽鏡寒鴉集

韋表微堂兄少微好紮靑其季父令解衣視之胸上刺樹樹杪集烏數十其下懸鏡鏡鼻系索有人止其側牽之叔問其故少微曰叔不曾讀張燕公詩挽鏡寒鴉集

白舎人行詩圖

荊州街子葛淸自頸以下徧刺白居易詩不是此人偏愛菊則有一人持杯臨菊叢又黃夾纈林寒有葉則一樹上掛纈凡刻三十餘處人呼爲白舎人行詩圖

餛飩

今衣冠家名食有蕭家餛飩漉去湯肥可以瀹茗

櫻桃饆饠

韓約能作櫻桃饆饠其色不變

天漿

石橊甜者謂之天漿

五月上屋

俗諱五月上屋言五月人蛻上屋見影魂當去

辱金

金曽經在丘塜及爲釧溲器陶隠居謂之辱金不可合煉

飲酒面靑赤

飲酒者肝气微則面靑心气微則面赤也

勇怒

脈勇怒則面靑骨勇怒則面白血勇怒則面赤

山澤等气

山气多男澤气多女水气多喑風气多聾木气多傴石气多力阻險气多癭暑气多殘雲气多壽穀气多痺丘气多尫衍气多仁陵气多貪腦神曰覺元發神曰華目神曰虛監鼻神曰衝龍玉舌神曰始梁

鳴天鼔

學道須鳴天鼓以召眾神左相叩爲天鐘右相叩爲天磬中央上下相叩爲鳴天鼓

北向理髮

凡人不可向北理髮脫衣及唾大小便

衿灰傅

孝子衿灰

人發掛果樹

生人發掛果樹鳥不敢食其實瓜兩鼻兩蔕食之殺人

小兒夜啼

井口邊艸主小兒夜啼著母薦下勿令知之

相人影

寶歷中有王山人取人本命日五更張燈相人影知休咎言人影欲深深則貴而壽影不欲照水照井及浴盆中古人避影亦爲此近有善灸人影治病者

天藏地藏

佛畫中有天藏菩薩地藏菩薩近明諦視之規采爍目若放光

西京雜記

庾信作詩用西京雜記事旋自追攺曰此吳均語恐不足用

屠馬避火

徐敬業年十餘歳善騎射英公每嘆曰此兒相不善將赤吾族公常獵命敬業入林趕獸因乘風縱火意欲殺之敬業見火逼屠所乘馬腹跧伏其中火過浴血而立英公大奇之

寧王讀樂譜

宗嘗伺察諸王寧王夏中渾汗鞔鼓所讀書乃玆樂譜也上喜曰天子兄弟當極醉樂耳

賊僧刼莫氏鎖櫃中

寧王獵於鄠縣界林中一櫃扄鐍甚固發之乃少女也女雲姓莫氏莊居昨夜遇賊火光中識二僧刼某至此冶態橫生王悅之載以後乘時方生獲一熊乃置櫃中如舊鎖之上方求極色表上莫氏充才人經三日京兆奏鄠縣有二僧舁一櫃入店中夜久腷防有聲日出不啟門撤戶視之有熊衝人走出二僧已死骸骨悉露上大嘆曰寧哥大能處置此僧也

墓中對棋

有盜發蜀先主墓見兩人張燈對棋盜驚懼一人顧曰爾飲乎乃各飲一杯兼與玉帶數條命速出盜至外口已漆矣帶乃巨蛇也

妬婦津

臨濟有妬婦津相傳晉太始中劉伯玉妻段明光性妬忌伯玉嘗讀洛神賦曰取婦如此吾無憾焉明光其夜自沈而死托夢伯玉曰吾今得爲神也伯玉終身不復渡水有婦人渡者皆壞衣妝然後敢濟不爾風波暴發醜婦𨿽妝飾神亦不妬醜婦諱之皆自毀形容以塞咲齊人語曰欲求好婦立在津口婦立津旁好醜自彰

長須國

太和初有士人隨新羅使風吹至一處人皆號長須國拜士人爲駙馬其主甚美有須數十根其王月滿夜大防士人見姬嬪悉有須因賦詩曰花無蕋不姸女無須亦醜丈人試遣惣無未必不如惣有王咲曰駙馬竟未能忘情於小女頥頦間乎十餘年士人有一兒二女忽泣曰吾國有難非駙馬不能救乃具舟令兩使隨士人曰煩一謁海龍王但言東海第三防第七島長須國有難求救登舟瞬息至岸岸沙皆七寶龍宮狀如佛寺龍王詢其來意士人具說龍王卽令速勘良久一人白曰境內並無此國王叱令細尋勘俄報曰此島蝦合供大王此日食料王曰客固爲蝦所魅耳乃令放蝦令二使送客歸中國一夕至登州回顧二使乃巨龍也

久戍人偏老長徵馬不肥

郭令公山居夜有人面如盤瞚目燈下公了不懼題其頰曰久戍人偏老長徵馬不肥公之警句也後數日見巨木上有白耳大如數斗所題句在焉

夜義竊村人女

汝州村人夜失其女在古塔中見美丈夫曰我天人合得汝爲妻日兩返下取食經年女竊窺之見其騰如飛火發藍膚耳如驢至地乃復人矣其物返曰爾固窺我我實夜義與爾有緣終不害爾其塔去人居止甚近女曰向見君街中有敬之者有盛狎之者何也咲曰世有食牛肉者予得而欺之經年泣曰與汝緣盡可去矣俄頃已至其家

舞袖弓腰

元和初有士人醉臥見屏上婦人於牀前踏歌曰長安女兒踏春陽無處春陽不斷腸舞袖弓腰渾忘卻蛾眉空帶九秋霜其中問曰如何是弓腰歌者乃首髻義地腰勢如弓士人叱之上屏

狐戴髑髏

舊說狐名紫狐夜擊尾火出將爲必戴髑髏拜北斗則化爲人

蟬化齊後

鳥生杜宇蟬化齊後椰子爲越王頭壺蘆爲杜預項

芝艸吉凶

屋柱木無故生芝者白爲喪赤爲血黑爲賊黃爲喜色如女人面者亡財如牛馬者逺役如蛇者田蠶耗

鴝鵒

取其目精和人乳硏滴眼中能見煙霄外事

象膽

隨四時在四腿春在前左夏在前右秋在後左冬在後右如無定體也

虎須治齒痛

虎交而月暈仙人鄭思逺常騎虎故人許隠齒痛求治鄭曰虎須有熱插齒間卽愈卽拔數莖與之

狼狽

是兩物狽前足絕短每行常駕兩狼失狼則不能動故世言事乖者稱狼狽

論貓

目精旦暮圓及午監斂如綫鼻端常冷惟夏至日暖俗言貓洗面過耳則客至貓一名貴一名烏莫有花者靈武有紅叱撥及靑騘者吉祥

防齧

上服有喜凡齧欲得其蓋無蓋凶

蛤蜊

候風能以殻爲翅飛

樟木船

樟木江東人多取爲船船有與蛟龍鬭者

柿七絕

柿有七絕一壽二多陰三無烏巢四無虫五霜葉可愛六佳實七落葉肥大可用以書

薝卜花

諸花五出梔子六出卽西域檐卜花也

牡丹

前史無說惟謝康樂集中言竹間水際多牡丹開元末裴士淹奉使至汾州眾香寺得白牡丹一柯植於私第當時名公有詩雲長安年少惜春殘爭認慈恩紫牡丹別有玉盤承露冷無人起就月中看元和初猶少今與戎葵角多少矣

茄子

一名落蘇又名昆侖紫瓜沈約行園詩云紫茄紛爛漫緑芋郁參差嶺南多茄有宿根成樹花時取葉布路人踐之則實多名嫁茄子

蒓

李衛公言蒓根羮之絕美江東謂之蒓

燕伏戊巳

鵲巢背太歳燕伏戊巳虎奮衝破幹鵲知來猩猩知往

寶苗

山上有蔥下必有銀有蒜必有金有姜下必有銅錫山上有玉者木旁枝下垂謂之寶苗

鶻止兩子

世傳鶻止兩子若三子則爲一鴟

蝦姑

狀如蜈蚣食蝦

虎威

虎脇兩旁皮下及尾端有骨名虎威宜佩以臨民

明駝

世傳明駝千里腳謂駝臥屈足腹不著地而漏明最能逺行

水栗

武陵記兩角曰菱四角曰芰芡通謂水栗

賣驢辦喪

開元中長安民喪父騎驢入市欲易之以辦喪驢忽作人語曰我姓白名元通負君家力已足惟欠錢四千五百文可於某處某家易之如其言而往果如其數後數日往問之驢已死矣

食艸木

食艸木者多力而愚食肉者多勇而悍齕吞者八竅而卵生咀嚼者九竅而胎生食葉者有絲食土者不息食而不飲者蠶飲而不食者蟬不飲不食者蜉蝣也

虱卜

嶺南人有病以虱卜之向身爲吉背身爲凶

齒爲妨物

元退處士年逾七十口食無齒咀嚼愈壯常曰今方知齒爲妨物

竹平安

李衛公言北都惟童子寺有竹一柯才長數尺公令其寺維陀每日報竹平安

移牒取槐葉

西夏無槐惟夏州有一株他州或要其葉則移牒取之

蟹芒

八月蟹腹有眞稻芒長一寸許向東輸與海神未輸芒不可食也

葡萄似生荔枝

庾信謂魏使尉瑾曰昔在鄴食葡萄殊美陳昭曰作何狀徐君方曰有類軟信曰君殊不體物何不言似生荔枝

橘柚金衣素裏

陳昭曰葡萄何如橘柚信曰津液奇勝芬芳減之尉瑾曰金衣素裏見苞作貢向齒自消良應不及

王淸本

有人伐枯木見大黑蛇蟠其下舉首曰我王淸本也其人畏而掩之後王淸者往伐得錢盈甕因此致富

膊瘡如人面

有人膊上生瘡如人面口鼻皆具以酒飲之則面赤以食與之則膊脹因歷以諸藥試之至貝母則面聚口閉而不納因決口灌之數日成痂而愈

上帝二藥神

王布有女甚美鼻兩孔各有息肉甚大百治不瘥有一梵僧來以少藥吹鼻中須臾摘去繼一少年造門曰適有胡僧來否布具言其事少年嘆曰上帝失二藥神我奉命來取今遂爲此人所先當獲重譴矣

忽雷駁

秦叔寶所乘馬號忽雷駁常飲以酒每月夜設二領氊溪澗當前一躍而過

此爭先法爾

一行師本不能棋因觀王積薪一局遂與之敵手曰此爭先法爾若念貧道四句乘除語則人人盡爲國手矣

疥壁

大歷中覽禪師住荊州陟屺寺張璪常於壁間畫古松符載爲贊衛象爲賦名士謂之三絕師見曰何爲疥吾壁命加堊焉

太陰鏈形人

有人掘地遇一石函發之有人偃臥白髮被體容色如玉須臾振發而起卽失所在方士云太陰鏈形人日將滿自出

肉杌

明皇時有黃防兒頗機慧帝常憑之以行謂之肉杌

太白入月

李白聞安祿山反作胡無人詩云太白入月敵可摧後祿山死日果見太白蝕月

琥珀

楓脂入地化爲琥珀千歳積冰結爲玻璃鬼血化爲瑪瑙

奇寒

梁遣明少遐宴魏使崔劼劼曰今歳奇寒江淮亦冰

築糠三板

新羅人泛海漂墮鬼國鬼執之曰汝能與我築糠三板乎汝欲鼻長一丈乎其人請築糠久不成乃爲鬼拔其鼻如象

木飲洲

朱崖境內有一島居民甚眾無井海水特咸取艸木汁飲之號木飲洲

蝗虫

世傳蝗食苗史吏貪殘所召身黒頭赤者武官蝗頭黑身赤者文官蝗

竈馬

狀如促織穴於竈側俗謂竈有馬者必足食

君王鹽

白鹽崖有鹽如水精名君王鹽

橄欖

獨根枝東向枝曰木威南向枝曰橄欖

閒中好詞

成式與數文人作閒中好詞雲閒中好盡日松爲侶此趣人不知輕風度僧寺閒中好塵務不縈心坐對窗前月看移三面陰

鮓表

梁王琳作鮓表云伏覩除書以臣爲防缶將軍油蒸校尉臛州刺史

駝峯肉

將軍曲良翰作駝峯肉甚美

婆羅木

西國獻婆羅木狀云鄰月中之丹桂對天上之白楡

勝風

明皇令哥舒翰西徵常得勝風

瓦菘

瓦菘在屋曰昔耶在墻曰垣衣

竹林圖

采畫竹林圖甚工有栁成秀才曰某欲薄技入彼畫中令精采殊勝如何乃騰身赴圖摸索不獲食頃出指阮籍像曰工止此矣眾顧之覺像獨異

韓幹馬通神

有神牽馬訪馬醫稱患腳馬醫曰大似韓幹所畫者忽值幹幹曰是眞吾所設色者至今視所畫腳有一防黑缺知是畫通神矣馬醫所獲錢乃成泥也

鳥獸長短

崔劭云鵲巢避風乃鳥之一長狐疑猶豫亦獸之一短

梟獍

今言梟獍者往往謂壁間蛛爲獍見其形防而匾伏子必爲子所食也西漢春祠黃帝用一梟破獍以梟食母故五月五日作梟羮破獍食父如防虎眼黃帝欲絕其類故百物皆用之傅賦云廌祠破獍兼用一梟

罘罳

士林間多呼殿榱桷護雀网爲罘罳誤矣記曰疏屏天子之廟飾鄭注云屏謂之樹今罘罳也刻之爲雲气虫獸如今之闕廣雅云復罳謂之屏劉熙釋名曰罘罳在門外罘復也臣將入請事此復重思漢文帝東闕罘罳災在外諸侯之象後果七年舉兵王莽性好時日小數遣使壞渭陵園門罘罳曰使民無復思漢也凡見縉紳數十人皆謬言梟獍罘罳事

笏染

染職儀八坐尙書以紫紗裹手版垂白絲綴頭如筆通誌曰僕射尙書手板以紫衣裹之名曰笏染中世以來惟人主執笏者白筆綴頭以紫囊之其餘公卿但執手版陳希烈不便稅笏騎馬以帛裹令左右執之李右坐云便爲將來故事

靑廬

士大夫家婚禮露帳謂之入帳新婦乘鞍北朝余風也北方婚禮用靑布幔爲屋謂之靑廬於此交拜以竹枝打壻爲戲有至大委頓者

栽植經

三卷云木有病醋心者

畱須表丈夫

衡州石室山有僧不剃須須垂拂履蓋慕畱須表丈夫也

雍公養生法

雍公云臥欲縮足不欲左脇寢每夕濯足已四十餘年今年六十九未嘗有病

徵姓

凡舉事當忌亥日以火絕在亥徵家絕气日也亦忌戌徵家之墓日

主夜神況

主夜神咒持之夜行及寢可卻恐怖惡夢咒曰婆婆演底

滕王蝶圖

滕王蝶圖有名江夏斑大海眼小海眼村裏來菜花子

熊防膽

熊膽春在首夏在腹秋在左足冬在右足防膽在頭活取則有

封五嶽

人淸晨欲封五嶽七徧謂屈食指等四運頭指掠之名封五嶽

猢猻無脾

猢猻無脾以頤行食

況骰子

宋居士說擲骰子法咒云伊帝彌帝彌揭羅帝念滿十萬徧彩隨呼而成

平泉花木

衛公平泉莊有黃辛夷紫丁香又有同心蔕木芙蓉

栁渾詠牡丹

貞元中牡丹已多栁渾善言近來無柰牡丹何數十千錢買一柯今朝始得分明見也共戎葵校幾多

患瘡

踐壞竈土令人患瘡踏雞子殻令人得白癜風

殺蛇

巳年不宜殺蛇

三足烏

天后時有獻三足烏左右或言一足僞後咲曰但史冊書之安用察其眞僞乎

挽歌

起於田橫死從者不敢大哭爲歌以寄哀新禮云挽歌出於漢武帝役人勞苦歌聲哀切遂以送終非古制也嚴厚本云挽歌其來久矣左傳云公防吳子伐齊將戰公孫夏命其徒歌虞殯示必死也

提幡綽入水

宗常令左右提黃幡綽入水中復出曰向見屈原咲臣爾遭逢聖明何亦至此

露筋

江淮間有露筋驛有人醉止其處一夕白鳥姑嘬血露筋而死北道記云邵伯埭三十六里至鹿筋驛此處足白鳥有鹿一夕爲所食至曉見筋因以爲名

漢燕

世說蓐泥爲窠聲多稍小者謂之漢燕本艸注云紫胸輕小者是越燕斑黑聲大者是胡燕其作窠善長

類說卷四十二﹤子部﹐雜家類﹐雜纂之屬﹐類說﹥

欽定四庫全書

類說目錄

卷四十三

北夢瑣言

鄕貢進士李某

步打進士

楸玉局冷暖子

油客對棋

不覽白氏文章

上表訴寃

南華非僻書

鼻中龍虎气交

許洞庭

田家詩

飯後鐘

金蓮花盆濯足

李帝師選婿

義手而臥

禿丁

此豚端正

離魂何處斷

錦半臂

足谷翁

命代英雄人中祥瑞不肖子三變

無字碑

夲分官

旣受官爵何不食肉

嗜好

八行疊紙

天荒解

北韓南郭

弄笏唱浣溪沙

桞家細婢事賣絹牙郎溫飛卿謫官

東山尼失志

白鳯凰

水月觀音

讀書萬卷飲酒百杯

拆襪綫

好驢馬不入行

天性不飲

朱相卽是非相

涓縷未申

孫氏詩

秦婦吟秀才

曲子相公

百詩如一首

李程賦且在

一片宮商

得力於貓兒狗子

防橋風雪

題秦皇詩

內侍始用襴笏

交龍賦

李義山重陽畱題天靜星辰可摘

歷帝記

崇文雪詩

題風箏

洞庭三冬無髭須

賈島佛

麄鄙句

自落便宜詩

駐馬上山阿

淡菜非雅物

金鏁鏁玉鉤鉤

出家者剃度

作祝雞翁

侯詠首過

聞父苦吟再生爲子用破一生心

陰兵復仇

白蓮花玉環

風流帶熖

周禮庫

不愛紫衣僧

僧比蜀茶

不置油衣

內逼但請光訪

買鞋

登華山

阿灰作浣溪沙詞

落第詩

醮詩

天帝召滑能著棋好食竹雞

喫鱠眼花

婢僕詩

道士行法事不防徵遼碑

夢旛飛指

木星入南斗

玉界尺

坐主辱門生

病鶴詩

五髭須

鬼

采

睡龍

射鹿

六甲行廚

五采纒梯

這邊走那邊走

安天龍

鹿茸

紫稍花

防防師

煎餅招鬼

醫火燒瘡

衣冠土梟

一步一計

蒿餅子

白牡丹老嫗

誦天蓬咒

偸驢賊

蜀主詩詞

回避一抄夏供

替代

識字亂情

龍巢翻

乞食歌姬院

間气布衣

偸江東集

僧鸞詩

鼓琴吹笛

檢譜角觝

醉鄕無戶稅

幽閒鼓吹

公主不視疾

寄杜黃裳錢並氈車末坐慘緑少年全別

實告賢於能詩

金銅茶籠子物錢至十萬通神

元載一書得絹千疋叚和尙制西涼州宣宗問於勑使如何

立儲宮

長日惟消一局棋

逺郡謝表

張長史筆迹

米價方貴居亦不易

崢嶸甚

雁門太守行

訪李賀遺文

作假天子

牛僧孺詣於頔

法苑珠林

取兒償金色

金箆療目

夢賔頭盧

靑衫白防女化羊

負錢作牛

四十二章經

諸天雨

晤言消戚戚

般若臺

判夢四法

鵲尾鑪

誦法華經

醉鄕日月

醉鄕所宜

君子中人小人

不歡之候

害馬

歡候

明府

飲餙

三材

犯觥令

飲儲

飲器

六鶴齊飛

手執令

狂花病葉

招手令

令十說

徵名

寒筵冰法

霹靂酵

嶽陽風土記

竹生日

偸筍

類說目錄

欽定四庫全書

類說卷四十三

宋曾慥編北夢瑣言

鄕貢進士李某

唐宣宗好儒雅畱心貢舉題殿柱曰鄕貢進士李某

步打進士

僖宗好蹴踘鬭雞自以能於步打謂優人石野豬曰朕若作步打進士合得狀元對曰或遇堯舜禹湯作禮部侍郎陛下不免落第

楸玉局冷暖子

日本國王子入貢善圍棋帝令待詔顧師言與之對手王子出本國如楸玉局蓋玉之蒼者如楸葉色冷暖玉棋子冬暖夏涼師言懼辱君命汗手死心始敢落指王子不勝問禮賓曰第三手也王子願見第一手賔曰勝第三可見第二勝第二可見第一王子嘆曰小國之一不及大國之三

油客對棊

蜀簡州刺史安重覇黷貨無厭州有油客子姓鄧安召與對敲只令立侍每落一子俾退立墉下竢我算路始進終日僅下數十子而已鄧生倦立饑不可堪或諷曰此侯好賂本不爲棊鄧然之以十金鋌得免

不覽白氏文章

劉禹錫謁李徳裕曰曾得白居易文集否徳裕曰吾於此人不足久矣其文章何必覧焉

上表訴寃

令狐綯怙權出鎭維掦上表訴寃云臣非美酒美肉安能啖眾人之口

南華非僻書

令狐綯以故事訪於溫岐對以事出南華且曰非僻書也相公爕理之暇時宜覧古綯怒奏岐有才無行授方城尉岐詩云因知此恨人多積悔讀南華第二篇

鼻中龍虎气交

王庭湊生於別墅有鳩數十朝集庭樹暮宿檐下常寢於途有人自云濟源駱山人見君鼻中之气左如龍右如虎龍虎气交王在今秋子孫相繼滿一百年大樹及堂是其兆也是年果爲鎭州三軍立爲畱後至期而別墅之庭樹婆娑矣

許洞庭

許棠有洞庭詩尢工時號許洞庭

田家詩

聶夷中詠田家詩云父耕原上田子斫山下荒六月禾未秀官家已修倉鋤田日當午汗滴禾下土誰念盤中飡粒粒皆辛苦又曰二月賣新絲五月糶新谷醫得眼前瘡剜卻心頭肉我願君王心化作光明燭不照綺羅筵偏照逃亡屋

飯後鐘

段相文昌少貧每聽曾口寺齋鐘輒詣謁飡爲寺僧所厭乃齋後扣鐘後入相出鎭京南題曾口寺云曾遇闇黎飯後鐘或云王播相公題掦州沃寺詩亦兩存之

金蓮花盆濯足

段文昌富貴後打金蓮花盆盛水濯足或窺之答曰人生幾何要酧平生不足也

李帝師選婿

李光顏愛女未聘賔僚盛譽一鄭秀才詞學門閥公曰某一健兒也偶立微功豈可妄求婿仕族已選得一佳婿乃召客司小將曰此卽某女匹也超三五階軍職厚與金帛而已或曰李帝師與侯景求婚王謝何其逺哉

義手而臥

王文公凝每寢必義手而臥慮夢中見先靈也

禿丁

髙駢鎭蜀有開元寺僧黃昏禮贊公命擒之笞背皆斥逐語將吏曰僧徒禮念亦無罪過但以此十年後當有禿丁作亂我以是厭之其后土人果禿發執兵號大髠小髠據此寺爲寨

此豚端正

路巖貎美善巾裹閭巷有祗服修容者人必譏曰爾非路侍中耶嘗鬻豚之肆見儈豕者謂屠此豚端正路侍中不如

離防何處斷

路侍中自成都移鎭渚宮於合江亭離筵官妓行雲等感恩多詞所謂離魂何處斷煙雨江南岸

錦半臂

鄭愚以錦爲半臂後以所業投崔鉉鉉曰眞消得錦半臂

足谷翁

韋宙善治生江陵莊積谷有七十堆宣宗曰此所謂足谷翁也

命代英雄人中祥瑞

吳行魯少事內官西門軍容一日爲洗足中尉以腳下文理示之曰如此文理爭教不作軍容行魯曰某亦有之乃脫屨呈中尉嘆曰我爲汝成之後假以軍職有功除西川節度制云爲命代之英雄作人中之祥瑞

不肖子三變

不肖子弟有三變第一變爲蝗虫謂鬻莊而食第二變爲蠧魚謂鬻書而食第三變爲大虫謂賣奴婢而食此軰何代無之

無字碑

趙崇標質堂堂不爲文章號無字碑

本分官

薛能尙書以文章自負累出戎鎭常邑邑有詩謝寄柱茶云麄官乞與眞拋卻賴有詩名合得嘗鎭許昌日令其子具鞬參諸幕客曰俾渠消災蓋不得本分官矯此以見志

旣受官爵何不食肉

崔愼由亷察浙西有瓦官寺僧爲門徒有術士言相國气色有貴子夫人妾媵皆無所見乃召曽侍更衣官妓術士曰果在此也及誕腋下有文卽瓦官僧因名小字緇郎七歳尙不食肉有僧掌其腮曰旣受官爵何不食肉自此方味葷血卽國也

嗜好

崔好食新撚頭杜豳公每早食饋飯幹脯崔侍中安濳好看鬭牛

八行疊紙

盧相光啟先人伏刑爾後兄弟修餙謂親知曰此乃開荒也防名後受知於租庸張濬每致書疏凡一事別爲一幅八行重疊別紙自公始

天荒解

荊州每歳解舉人多不成名號天荒解劉蛻以荊解及第後號破天荒

北韓南郭

成令公汭一夜爲巨蛇繞身乃曰茍有所負死生惟命逡巡蛇亦亡去後鎭渚宮厲精爲治朝廷號北韓南郭韓卽華州韓建成令公姓郭后歸姓

防笏唱浣溪沙

薛昭緯恃才傲物每入朝省防笏而行又好唱浣溪沙詞有門生獻規曰侍郎重徳爾後請不防笏與唱浣溪沙時謂至言

桞家細婢事賣絹牙郎

桞仲郢僕射有婢失意鬻於成都蓋巨源使君欲之取致其家一日通衢有鬻綾羅者從下窺蓋公於束縑內選擇舒捲酧酢可否桞婢失聲而僕似中風蓋命扶出翌日瘳曰某𨿽賤人曾爲桞家細婢死則死矣安能事賣絹牙郎乎

溫飛卿謫官

溫庭筠字飛卿或作云舊名岐毎入試押官韻作賦凡八叉手而八韻成多爲鄰鋪假手號曰救數人也宣宗詩句有金步揺溫以玉條脫續入藥名白頭翁溫以蒼耳子爲對宣宗好微行溫不識之詰曰公非司馬長史之流文參簿尉之類帝曰非也謫爲方城縣尉制詞云徒負不羇之才罕有適時之用竟流落而死常題村民林亭云卓氏壚前金綫桞隋家堤畔錦帆風貪爲兩地行霖雨不見池蓬照日紅

東山尼失志

東山尼開堂說法禪師鄧隱峯有道者也試其所守中夜挾刄入禪室欲行彊暴尼憚死失志隱峯取其衵服集眾以曉之其徒立散

白鳯凰

沈詢侍郎精粹端美除山北節旄京師咸誦曹唐遊仙詩云玉詔新除沈侍郎便分茅土領東方不知今夜遊何處侍從皆騎白鳯凰卽丰姿可知也

水月觀音

蔣凝侍郎亦有人物時號水月觀音

讀書萬卷飲酒百杯

髙測上張燕公啟事云讀書萬卷飲酒百杯公曰萬卷書未易徵詰百杯酒以奉試乃飲以酒果如所言

拆襪綫

韓昭任蜀粗有文章李臺嘏曰韓八座事藝如拆襪綫無一條長

好驢馬不入行

李徳裕不樂應舉父勉之答曰好驢馬不入行由是以品子敍官

天性不飲

有士子謁陸相扆公命酒勸之辭曰天性不飲酒公曰誠如所言已防五分蓋平生悔吝若有十分不爲酒自然減半

朱相卽是非相

光化中朱朴自毛詩愽士登庸自言可以立致太平內宴日俳優穆刁綾作念經行者至禦前曰若見朱相卽是非相

涓縷未申

朱朴拜相時人曰朱公涓縷未申而效樂僮吹觱篥

孫氏詩

進士孟昌期妻孫氏善爲詩一旦焚之以爲才思非婦人之事有白蠟燭詩曰自有淸香勝蕙蘭一條白玉逼人寒他時紫禁春風夜醉艸天書仔細看聞琴詩曰近若流泉來碧嶂逺如鶴下靑防謝酒詩云好是緑窻風月夜一杯揺蕩滿懷春

秦婦吟秀才

李逺詩云人事千杯酒流年一局棊唐宣宗以非牧人之才不與郡守蜀相韋莊應舉時黃巢犯闕著秦婦吟云內庫燒爲錦繡灰天街踏盡公卿骨多訝之號秦婦吟秀才

曲子相公

晉相和凝好爲曲子號曲子相公

百詩如一首

薛能題劉仁徳詩卷云百首如一首卷初如卷終譏其不能變態也

李程賦且在

李程以日五色賦擢第爲河南尹舉人有浩虛舟行卷中日五色賦程覧至末韻侵晚水以芒動俯寒山而秀發大咍曰李程賦且在瑞日何爲到夜秀發

一片宮商

沈光有洞庭樂賦韋岫目此賦乃一片宮商

得力於貓兒狗子

盧延讓有句云狐衝官道過狗刺店門開又云餓貓臨防穴嚵犬防魚砧又云栗爆燒氊破貓跳觸鼎翻頗爲時貴所賞盧曰平生投謁公卿不意得力於貓兒狗子也

防橋風雪

或問鄭棨新詩曰詩思在防橋風雪中驢子上此處何以得之

題秦皇詩

宣宗閱趙嘏詩卷有題秦皇詩雲從知六國隨斤斧莫有羣儒辧是非上不悅

內侍始用襴笏

唐自安史後戎柄皆付大閹魚朝恩竇文楊乃其魁自楊復恭始用襴笏以前紫而已

交龍賦

皮日休謁歸融尙書不見因撰交龍賦譏其不出頭也融亦撰皮靸鞋賦逓相謗誚

李義山重陽畱題

李商隠令狐綯父楚之故吏也殊不展分重陽日義山詣防事畱題云十年泉下無消息九日樽前有所思郎君官重施行馬東閣無因許再窺相國乃扄閉此防終身不處因怒義山官止使下員外

天靜星辰可摘

顧云爲髙燕公艸齋詞雲天靜則星辰可摘奇險之句施於至敬可乎

歷帝記

孔緯每朝士上封事不暇周覧但曰古今存亡其知之矣未審所陳利害何如於誨上崔相啟事數千字上至堯舜下及隋唐一興一替止於歷帝記也

崇文雪詩

髙崇文本將校因功授西川節度使作雪詩曰崇文崇武不崇文提戈出塞號將軍那个酵兒射雁落白毛空裏落紛紛鄙語呼人曰酵兒

題風箏

髙駢鎭蜀築羅城四十里朝廷疑之一日聞樂聲知有攺移乃題風箏曰夜靜弦聲響碧空宮商信任往來風依稀似曲才堪聼只恐風吹別調中俄報移渚宮

洞庭三冬無髭須

洞庭湖濶數百里秋水歸壑惟一條湘川而已僧齊已欲吟一詩未得有蔡押衙者吟曰可憐洞庭湖卻到三冬無髭須以其不成湖也

賈島佛

進士李洞慕賈島每欲鑄而頂戴常念賈島佛

麄鄙句

包贊多爲麄鄙句如苦竹筍抽靑撅子石橊樹掛小瓶兒又云墓是山鐘子舡爲水靸鞋又云櫓揺舡掠鬂風動水捶胸

自落便宜詩

世逸詩曰下有詩畱客宿室中無事伴僧眠號自落便冝詩

駐馬上山阿

顧況披道士服在茅山有秀才行吟曰駐馬上山阿況云風來屎气多秀才云道士莫無禮顧曰是況其人慚退

淡菜非雅物

孫光憲詩云曉廚烹淡菜春杼織橦花牛翰林曰吾子安知淡菜非雅物也

金鎖鎖玉鉤鉤

杜荀鶴詩云舊衣灰絮絮新酒竹蒭蒭韋相詩云印將金鎖鎖簾用玉鉤鉤其气槪可見矣

出家者剃度

曹相確夢爲僧心惡之有一士曰侍郎旦夕必登庸出家者剃度也時杜相出鎭江西公果大拜

作祝雞翁

李徳裕至朱崖著四十九論敍所志嘗遺段成式書自到崖州幸且頑健居人多養雞往往飛入官舍今且作祝雞翁耳

侯詠首過

豆盧瑑罷相乘閒詣僧院獨坐儼然一叟也舉子侯詠自外門入殊不顧揖謂叟曰文參長史乎曰非也逺州刺史乎曰稍髙又曰少卿監乎答曰更向上去生瞿然不安疑是丞郎出門知是盧相也歸貢長牋首過亦恕之畱而命酒凡十盂乃小懲也

聞父苦吟再生爲子

顧況字逋翁暮年一子卽非熊前身也一旦暴亡況追悼哀切乃吟曰老人防愛子日暮泣成血老人年七十不作多時別非熊在中聞之以情告防官皆憫之卻令生況家三嵗能言防間聞父苦吟之事

用破一生心

李頗詩曰只將五字句用破一生心

陰兵復仇

楊収貶死嶺外鄭愚尙書鎭南海忽見楊相曰某爲軍容使楊價譛害得請於帝賜陰兵復仇欲借十萬緍鄭許其半曰非銅錢也燒時幸勿著地長揖而滅卽具素錢祭之後見楊乘白馬背朱弓撚彤矢有天吏鞚馬曰我殺楊價射中其腳俄價病腳疾而殂

白蓮花玉環

元和中蘓昌逺居吳中水鄕一女郎素衣紅臉若神仙中人自是相狎贈以玉環一日見檻前白蓮花開花中有物乃玉環因斷之遂絕

風流帶熖

有娼徐月英送人詩云惆悵人間萬事違兩人同去一人歸生憎平望亭前水忍照鴛鴦相背飛金陵一營妓卒而焚之月英曰此娘平生風流沒亦帶熖

周禮庫

李涪尙書號周禮庫蓋精於舊典也

不愛紫衣僧

狄歸昌右丞愛與僧遊有服紫袈裟者乃疎之每誦前軰詩曰因過竹院逢僧話又得浮生半日閒

僧比蜀茶

鄭谷亦愛僧用比蜀茶曰與僧未必皆美不欲捨之

不置油衣

孔極侍郎朝回遇雨避於坊叟之簾下延入防事叟烏帽紗巾逢迎甚恭因備酒饌一一精好孔公借油衣叟曰某寒不出熱不出風不出雨不出未嘗置油衣也孔公不覺頓忘宦情

內逼但請光訪

有丞郎馬上內逼急詣一空宅徑登混軒乃大優穆刁綾空屋也將上馬穆優忽至曰侍郎他日內逼但請光訪

買鞋

薛侍郎未登第前就肆買鞋鞋主曰秀才腳第幾對曰與昭緯作腳來未曾與立第也

登華山

道士程子霄登華山偶顚僕宇文翰戱曰不知上得不得且怪懸之又懸

阿灰作浣溪沙詞

張偉侍郎防愛妾悼念不已其猶子曙作浣溪沙詞枕障燻鑪隔綉幃二年終日兩相思好風明月始應知天上人間何處去舊歡新夢覺來時黃昏微畫簾垂侍郎朝退覩詞慟曰必是阿灰所作然於名教還亦不可阿灰中諫小字也

落第詩

髙蟾落第詩雲天上碧桃和露種日邊紅杏倚云栽芙蓉生在秋江上不向東風怨未開胡曾下第詩云翰苑何時休嫁女文章早晚罷生兒上林新桂年年發不許平人折一枝

醮詩

李醮詩云一封紅篆書爲奏塵寰事

天帝召滑能著棋

待詔滑能棋甚髙少逢敵手有張小子請饒一路隨手輙應一旦曰某非棋客天帝命我取公著棋請指揮家事滑奄然而逝

好食竹雞

有富商暴亡醫工梁新診視曰尋常嗜何物僕夫曰好食竹雞新曰竹雞食半夏中半夏毒也命搗薑汁灌之方蘇

喫鱠眼花

有一少年眼中常見一鏡醫工趙卿曰郎君喫鱠太多醬醋不快又有魚鱗在胸中所以眼花乃設芥醋一甌忍饑啜之遂愈

婢僕詩

李昌符作婢僕詩五十首有云不論秋菊與春花个个能噇空肚茶無事莫教頻入庫一應閒物要防防

道士行法事不防

玉局觀二道士上壇行法事其僕忽見四人著緋自天而下拽二道士壇前鞭背二十相次患發背而死

徵遼碑

張建章泛海遇風忽有靑衣曰奉天仙命請大夫俄至大島有女仙甚盛食畢告退女仙曰子不欺暗室君子人也及還風濤寂然又回風至西岸太宗徵遼碑在水中建章帛苞麥屑至水中摸而讀之不欠一字

夢幡飛指

劉仁恭微時夢佛幡於手指飛或曰君年四十九必有旌旙之貴果然

木星入南斗

乾符中木星入南斗知星者咸曰金火土犯斗則爲災惟木爲福術士邊岡曰木在斗中朱字也識者言唐有緋衣之防裴字爲緋衣牛字著人卽朱也裴度牛僧孺每應此防安知鐘於碭山之朱乎

玉界尺

趙光逢丰神秀異號玉界尺

坐主辱門生

封舜卿與門生鄭致雍同入翰林鄭有俊才封思拙俗時謂坐主辱門生

病鶴詩

沙門貫休風騷之外精於筆札成中令問其筆法休曰此事須登壇而授安可艸艸而言成衘之逓於黔中因以病鶴詩見意詩曰見說气淸邪不入不知爾病自何來

五髭須

江陵有村民事伍子胥神誤呼五髭須乃畫五丈夫皆胡腮祝呼之祭云一髭須二髭須五髭須

鬼

江河邊多鬼往往呼人姓名應之必溺死

采

南人采尿以其性妬而與蛇交采時取雄以鏡照之旣見鏡中卽滛發而失溺卽以物取之

睡龍

江南蘆荻之間往往燒起睡龍辰州民燒起一龍四面風雷急不能撲滅尋爲煨燼而角不化瑩白如玉

射鹿

唐州有民獵深山射中一鹿視之乃人也呼獵者曰我隋初隠此山今日合死於子之手但置我石室間獵者諾之逡巡而絕獵人旬日再往卽亡其屍矣

六甲行廚

修道功深者享六甲行廚凡有所須舉意卽至

五彩纒梯

馮涓失意蹭蹬有詩雲取水郎中何日了破柴員外幾時休年八十五以五彩纒梯穿屋具冠帶立梯一級而終

這邊走那邊走

蜀後主裹小巾其尖如錐宮妓多衣道服簪以蓮花冠因施胭脂夾臉號醉妝作詞云這邊走那邊走只是尋花桞那邊走這邊走莫厭金杯酒

安天龍

滄州有民子路逢白蛇以繩繋之擺其頭落須雷電撮此子上空中爲電火燒死有朱書云此人殺安天龍爲天符所誅

鹿茸

南中多鹿一牡管牝百數至春羸痩夏食菖蒲卻肥獵者先以繩繋其茸截取之以末散也

紫稍花

龍生二卵一爲吉了上岸與鹿交或遺精枯槎號紫稍花益陽道

防防師

蜀州靈鷲山有僧臥一室常用手防胸時號防防師

煎餅招鬼

夜作煎餅多招鬼神有儒生出通衢云昨夜崇福院僧作煎餅肉羮被我番其鼎器其肉羮和灰埋花欄中又一鬼於人家不得煎餅推其小婢落火復一鬼至云我能醫火燒瘡爾但與我煎餅因教之有姬夜作煎餅中忽露一靑手遺餅而沒

醫火燒瘡

醫火燒瘡無出醋泥甚驗

衣冠土梟

起居郎蘓堦寢陋無行人目爲衣冠土梟

一步一計

李克用入魏愽覘云城上有旗幟來往晉王曰劉鄩一步一計更令審探果縛芻爲人縛旗於上驢負之循堞而行鄩軍已去二日矣

蒿餅子

貫休眞率嘗有僧許蒿脯未得乃拍手謂曰你蒿餅子何在

白牡丹老嫗

人之家道切要防閒嫠婦少婢僕處子不正之偶往往有焉有嫗號白牡丹蓄下胎藥臨終見嬰兒無數聚啖其腦

誦天蓬咒

曹肅西莊多爲跨白鶴書生所魘有魏處士夜見跨驢者逐之誦天蓬咒無恙又夢鬼追之甚急空中有人授大斧一揮人驢俱斃

偸驢賊

王先主防時偸驢遭刑攻東川爲守陴卒日夜叫偸驢賊先主謂俳優王捨城曰爲我罵之優防手指城上人且令靜聼曰我偸你屋裏驢耶城上皆笑一旦袒背示捨城無瘡防捨城曰大好大好何處得此膏藥

蜀主詩詞

蜀後主荒於酒色月夜毎言惆悵惆悵又云切道斷人生幾何有分者任作傀儡入秦至劍州悅江水之美詩云不緣朝帝闕好此結茅廬至咸陽撰曲子云盡是一塲傀儡

廻避一抄夏供

貫休戒行精嚴求化養眾徐簡夫曰所在長老有似蜋見糞盡卽翾然而飛眾僧依長老相聚而食僧亡卽索然而去休怒拂袖而出簡夫曰又廻避得一抄夏供也

替代

荊南都頭李遇疾困攝至陰府逢一人先物故者曰常侍安得此來復有一人云已追到李遇遂蘓見妻子泣其身下臥一畫人號替代

識字亂情

李義山雜纂云婦人識字卽亂情尢不可作詩詩思不出二百里

龍巢翻

夷陵江或浮大木蔽塞水面土人謂之龍巢翻

乞食歌姬院

裴休披毳衲於歌姬院持鉢乞食曰不爲俗情所染可以說法爲人

間气布衣

皮日休傲誕自號間气布衣

偸江東集

鄴王羅紹威慕江東羅隠詩賦目其集曰偸江東

僧鸞詩

僧鸞鄙賈島詩自諷其詞云鯨目光燒半海紅鰲頭浪蹙掀天白又云我不能致思於藩籬蹄涔之間

鼓琴吹笛

溫庭筠善鼓琴吹笛云有弦卽彈有孔卽吹不必柯亭防桐也

檢譜角觝

顏王云論兵必攘袂叱吒若對大敵人號檢譜角觝

醉鄕無戶稅

劉虛白嗜酒有詩云知道醉鄕無戶稅任教荒卻下丹田

幽閒鼔吹

公主不視疾

宣宗萬壽公主駙馬鄭尙書之弟凱有危疾上使訊之回問公主視疾否曰在慈恩寺看塲戱上曰我怪士大夫不與我爲親良有以也召主責曰豈有小郎病乃就看他處乎立遣歸宅

寄杜黃裳錢並氊車

李師道防扈憚杜黃裳爲相未敢失禮命幹吏寄錢數千緡並氊車子一乘亦直千緡使者宅前伺候累日有緑輿出從二靑衣藍縷問何人曰相公夫人使者遂歸以告師道折其謀終身不敢失節

末坐慘緑少年全別

潘炎徳宗時翰林學士妻劉晏女也京兆有故伺候累日不得見乃遺守門者三百縑夫人曰豈有人臣京兆尹願一見遺奴三百縑其危可知也勸炎避位子孟陽初爲侍郎夫人曰以爾人材而位丞郎吾懼禍至試防爾同列吾觀之客至夫人喜曰皆汝之儔也末坐慘緑少年何人也曰補闕杜黃裳夫人曰此人全別必是有名卿相

實告賢於能詩

元稹在鄂州周復爲從事相國賦詩命院中屬和復曰某偶以大人往還謬獲一第其實詩賦皆不能也相國曰遽以實告賢於能詩

金銅茶籠子物

崔造退位一二歳居閒躁悶謂兒侄不得他諸道金銅茶籠子物也遂復起

錢至十萬通神

張延賞判度支有獄頗寃濫公召吏嚴戒旬日須了明日案上有小帖子曰錢三萬乞不問此獄公怒更促之明日帖子云錢五萬貫公亦怒明日復見帖子曰錢十萬貫遂止不問所親偵之公曰錢至十萬通神矣無不可爲之事吾懼及禍不得不止也

元載一書得絹千疋

元載在中書有丈人來投載度其人不任事贈河北一書丈人不得已持去旣至幽州及拆視之更無一詞惟署名而已大悔怒欲回試謁院吏斯須有大校持箱請書書入館之上捨畱連數日奉絹千疋

叚和尙制西涼州

元載子伯和勢傾中外福州觀使寄樂妓十人旣至半歳不得送使者窺伺門下有琵琶康昆侖最厚乃厚遺求通旣送妓伯和一試盡以遺之有叚和尙善琵琶自制西涼州昆侖求之不與以樂之半贈乃

宣宗問於敕使何如

宣宗問韋澳曰朕於敕使何如澳卽述上威制前朝無比上閉目揺手曰總未總未依前怕他在計將安出澳曰謀之外廷恐有太和末事不若就其中揀才識者委以計上曰朕已行之自黃至綠自緑至緋皆感恩若紫衣掛身卽一片矣公慚而退

立儲宮

裴休嘗論儲宮當立宣宗曰若立儲宮便是閒人

長日惟消一局棊

宣宗坐朝次對官必待气息平均然後問事令狐相進李逺知杭州上曰逺詩長日惟消一局棊可臨郡哉

逺郡謝表

宣宗視逺郡謝上表左右曰不足煩聖慮上曰無非時章奏只有此表安知其不有情懇乎吾不敢忽

張長史筆迹

張長史爲常熟尉有老父過狀判去數日復至曰某實非論事覩公筆迹奇妙耳

米價方貴居亦不易

白居易初以詩謁顧況況熟視姓名曰米價方貴居亦弗易披卷首曰咸陽原上艸一歳一枯榮野火燒不盡春風吹又生況曰道得个語居卽易矣因爲延譽聲名大振

崢嶸甚

喬彛京兆府解試渥窪馬賦警句曰四蹄曳練番瀚海之霜華一噴生風下胡山之木葉便欲首送乃曰崢嶸甚宜以解副薦之

鴈門太守行

李賀以歌詩謁韓吏部歸極困解帶讀之首篇鴈門太守行曰黑雲壓城城欲摧甲光向日金鱗開卻束帶邀之

訪李賀遺文

李藩常綴李賀歌詩知賀表兄與賀筆硯之舊托訪所遺其人曰某盡記其數爲亦多防竄請得所緝者爲攺正公並付之彌年絕迹公怒召詰之答曰恨其傲忽常思報之其文已投混中矣故賀篇什流傳者少

作假天子

苖帝師落第出都門有父老曰要知前事耶曰某有一第分乎曰大有事苖曰一郡乎曰更向上曰亷察乎曰更向上將相乎曰更向上公怒曰作天子乎曰天子眞者不得假者卽得後果爲將相及徳宗升遐攝之冢宰三日

牛僧孺詣於頔

牛僧孺詣襄陽於頔求知頔以海客遇之牛怒而去後召客將問牛秀才發未曰已去立命小將賫書絹五百疋追之僧孺不啟封揖回

法苑珠林

取兒償金色

梁南陽人侯慶有一銅像慶有一牛擬化爲金色像曰卿夫婦負我金色久不償今取卿兒醜多以充色至曉醜多病卒像忽自有金色光照四鄰鄰里皆來觀焉

金鎞療目

後周張元其祖防明元然七層燈七晝夜讀藥師經每日行道曰今以燈光普施法界乞祖目明元求代暗夜夢一翁以金鎞療其祖目三日後其目果瘥

夢賔頭顱

晉釋道安者注般若諸經恐不合理乃誓曰若所說不違理者當見瑞相乃夢胡道人白頭眉長語曰君所注經殊合道理我不得入泥洹住在域當相助通可時設食也後逺公云和尙所夢乃是賔頭顱也

靑衫白防女化羊

唐長安市裏每歳元日已後逓飲食相邀號爲傳坐東市趙太次當設之有客先到見碓上童女靑衫白帽以索繋頸於碓柱泣曰我主人女也盜父母錢欲買脂粉未及而死其錢今在廚捨壁中坐此得罪今當償命言畢化爲靑羊白頭客驚告主人主人問其形貎乃是小女死已二年於廚壁取得錢於是送羊僧寺闔門不復食肉

負錢作牛

永徽中汾州人路伯逹負同縣人錢一千後與錢主佛前誓曰若我未還公願死與君家作牛逾年而死錢主家防牛產一赤犢子額上白毛爲路伯逹三字

四十二章經

漢明帝夢金人飛空而來未幾僧摩騰自天竺至乃立精舍以居之今洛城西白馬寺是也譯四十二章經傳於世

諸天

兜率天摩泥珠防世城美膳阿修羅天兵仗閆浮世界謂熱也

晤言消戚戚

謝安與支遁書曰人生如寄耳終日戚戚遲君來晤言消之

般若臺

陳文逹持誦金剛經有人入防見築臺云此般若臺待陳文逹

判夢四法

判夢有四法一曰旡明薰習二曰舊識巡遊三曰大偏增【闕】四曰善惡先兆

鵲尾鑪

香鑪有柄可執者曰鵲尾鑪

誦法華經

釋慧慶誦法華經夜間空中有彈指贊嘆之聲嘗遇風濤慶誦不輟舡在浪中如有人牽之倐忽至岸醉鄕日月

醉鄕所宜

凡醉有所宜醉花宜晝襲其光也醉雪宜夜消其寒也醉得意宜唱宣其和也醉將離宜撃鉢壯其神也醉丈人宜謹節奏愼章程畏其侮也醉俊人宜益觥盂加旗幟助其烈也醉樓宜暑資其淸也醉水宜秋泛其爽也此皆審其宜攷其景反此則失飲之天矣

君子中人小人

凡酒以色淸味重而飴爲聖色如金而味醇且苦者爲賢色黑而酸醨者爲愚以家醪糯觴醉人者爲君子以家醪黍觴醉人者爲中人以巷醪秫觴醉人者爲小人

不歡之候

不歡之候有九主人吝一也賔輕主二也鋪陳顇而不敍三也樂生而妓驕四也數易令五也騁牛飲六也疊怪諧七也手相【闕】八也歡骰子九也

害馬

酒徒謂不可與飲者爲歡塲之害馬

歡候

歡之候十有三得其時一也賔主久間二也酒醇而主嚴三也非觥罍不謳四也不能令有恥五也方飲不重膳六也不動筵七也錄事貎毅而法峻八也明府不受請謁九也廢賣律十也廢替十一也不恃酒十二也使勿歡勿暴十三也

明府

凡飲以一人爲明府主斟酌之宜酒懦爲曠官謂冷也酒猛爲苛政謂熱也

飲餙

飲餙者如暑中置寒筵冰之類

三材

凡飲以一人爲錄事以紏坐人須擇有飲材者材有三謂善令知音大戶也

犯觥令

初犯令律事以本戶繩之不止者置觥錄事投旗於前曰某犯觥令

飲儲

下酒物色謂之飲儲

飲噐

飲器大曰武小曰文

六鶴齊飛

古者交歡多爲列子曰虞氏設樂飲酒撃接士其齒以牙餙以箭長五寸其數六刻一頭作鶴形仙經云六鶴齊飛蓋其名也宋齊以降多以樗蒲頭戰酒骰子之制亦六鶴樗蒲之變也

手執令

手執令旋其盞如羊角飛其袂如虎眼然後可以畋漁風月矰繳笙竽以召飲徒

狂花病葉

或有勇於牛飲者以巨觥沃之旣撼狂花復凋病葉者飲流謂睚眥者爲狂花目睡者爲病葉

招手令

招手令云亞其虎膺謂手掌曲其松根謂指節以蹲鶚間虎膺之下蹲鶚大指也以鉤防差玉柱之旁鉤防頭指玉柱中指也潛虯濶玉柱三分潛虯無名指也奇兵濶潛虯一寸奇兵小指也死其三洛謂嚲其腕生其五峯通呼五指也

令十說

令有十說有入頭有揭尾有拋過有轉江有挑心有搨首有五段有三分有轉開有合地

徵名

風雲中徵人名如朱云斛律明月禽鳥中徵人名如魏豹扁鵲艸木中徵人名如鄧艾越椒布帛中徴人名如季布爰絲顏色中徵人名如衛靑李白形體中徵人名如張耳伯牙親族中徵人名如王郎衛子夫家具中徵人名如劉盆子公孫杵臼州郡中徵人名如馮唐孔光李廣

寒筵冰法

造寒筵冰法盛夏初夏於井側安鑊用大水晶一塊大如拳無瑕釁者以新汲水熾火煮千沸取起瓶口小腹大滿盛其湯以油帛宻封其口勿令泄气復以重湯煮之千沸急沈井底平旦出之破瓶冰已結矣

霹靂酵

暑月候大雷霆時収水掬米炊飯釀酒名霹靂酵嶽陽風土記

竹生日

竹有生日五月十三也移竹栽宜用此日或陰土虛則鞭竹明年筍莖交出

偸筍

閭閻偸筍隔籬埋【闕】於墻下一作埋貓狗其筍自迸出

類說卷四十三﹤子部﹐雜家類﹐雜纂之屬﹐類說﹥

欽定四庫全書

類說目錄

卷四十四

顏氏家訓

教子如救病

父子之嚴

不親教子

愛子

教鮮卑語彈琵琶

僕妾爲防雀妻子爲風

未著衣帽不應

後妻虐子

落索阿姑飡

愛防典籍

避諱

家父家母

下泣言離

試兒

禮緣人情恩由義斷

教婦初來

鮑魚之肆

上車不落則著作學猶種樹

晚學

老莊任縱之徒

誤讀蹲鴟爲羊

陋學

閭裏餙詞

耳學之過

制名

匆匆

豆逼

露葵

才華不爲妻子所容

文章

三易

論詩

巴荳塗臉

佐饔得嘗

窮鳥入懷

服藥

雞口牛後

調未遽央

炊扊扅

不信耳目不及

五更

郭禿

借甫爲父

千裏面目

僞字

卜筮

防解藥性

不知琴號有所闕愽奕

投壺

荇菜

蘓氏演義

蚩尾

樓羅

幹沒

龍鐘

經【闕】

杜陽雜編

九花虯

金蠶

上淸珠

靈光豆

龍釵

萬佛山

玉辟邪

蕓輝堂

瑤英防香

瑞鞭

盧眉娘

鳯芝龍術

靈艸龍虎玉

金玉蛺蝶

玳瑁盆

金蛇

蛤蜊中菩薩

鸞蜂蜜

火玉松風石

滄洲

防金遺醫

菩薩蠻

解兩徵棋勢

軒轅集

同昌公主出降

紅蜜白猿脂

嘆百年曲隊

煉頂

佛骨

齊民要術

勝貧勝禍

饑寒所急

速富

營田

鋤頭三寸澤

黃帝問

白背勞

早晚田

全収中収下収

種五穀日

辟疫

種瓠

種芋

種姜

椒酒

占五穀

牛馬貴賤

養蠶法

栽樹

非時難立功

正旦桞枝

足柴

種竹

量牛馬力

相馬法

養羊

養豬

養雞

小兒不可食雞

養魚經

種蓮

類說目錄

欽定四庫全書

類說卷四十四

宋曾慥編顏氏家訓

教子如救病

凡人不能教子女者非欲防其罪惡但重於詞恐傷其顏色又不忍楚撻其肌膚耳當以疾病爲諭安得不用湯藥鍼灸救之哉

父子之嚴

父子之嚴不可以狎骨肉之愛不可以簡簡則慈孝不接狎則怠慢生焉

不親教子

或問君子不親教其子何也曰詩有諷刺之詞禮有嫌疑之戒書有悖亂之事春秋有邪辟之譏易有備物之象皆非父子之可通言故不親授

愛子

人之愛子在能均賢俊者自可賞愛頑魯者亦當矜憐有偏寵者𨿽欲以厚之更所以禍之共叔之死母實爲之趙王之戮父實使之劉表之傾宗覆族袁紹之地裂兵亡可爲鑑也

教鮮卑語彈琵琶

齊朝有士大夫曰我有一兒頗曉書疏教其鮮卑語及彈琵琶伏事公卿無不寵愛亦要事也異哉此人之教子若由此業自致卿相亦不願汝曹爲之

僕妾爲雀防妻子爲風

二親旣沒兄弟相顧當如形之與影聲之與響愛先人之遺體惜已身之分气譬如居室一穴則塞一隙則塗斯無頽毀之慮如雀防之不防風雨之不防壁防楹淪無可久矣僕妾之爲雀防妻子之爲風雨甚哉

未著衣帽不應

兄弟不睦則子侄不愛子侄不愛則羣從疎薄兒童爲讎敵吳沛國劉璡與兄瓛連棟隔壁瓛呼之數聲不應良久方答瓛怪問之乃云向來未著衣防故也

後妻虐子

後夫多寵前夫之孤後妻必虐前妻之子事勢使之然也

落索阿姑飡

婦人之性率寵子婿而虐兒婦寵婿則兄弟之怨生焉虐婦則姊妹之防行焉女之行屆皆得罪於其家者母實爲之至有諺云落索阿姑飡此其相報也可不戒哉

愛防典籍

借人典籍皆須愛防先有缺壊就爲補治此亦士大夫百行之一也濟陽江祿讀書未竟𨿽有急速必待捲束整齊然後得起人不厭其求假或有狼籍几案分散簿帙多爲童防僕妾所防污風雨虫防所毀傷實爲累徳

避諱

梁世謝舉甚有聲譽聞諱必忌爲世所譏揚都一士人諱審而與沈氏交沈與其書名而不姓此非人情凡避諱者𨿽得同訓以代之相公名白有五皓之稱厲王名長琴有修短之目不聞謂布帛爲布皓呼腎膓爲腎修也梁武小名阿練子孫皆呼練爲絹乃謂消煉物爲消絹物或有諱云者呼紛紜爲紛絪有諱桐者呼桐樹爲白鐡樹便似戱笑耳周公名子曰禽孔子名兒曰鯉止在其身自可無禁至若魏公子楚太子皆名蟣虱長卿名犬子王修名狗子止有連及理未爲通古之所行今之所笑也北地名有名兒爲驢狗豚子者使其自稱及弟兄所名亦何忍哉前漢有尹翁歸後漢有鄭翁歸梁有孔翁歸晉有許思妣孟少孤如此名字幸當避之名子者爲孫地親識中有諱秦諱周諱和諱禹交疎造次一坐百犯

家父家母

侯覇子孫稱其祖父曰家公陳思王稱其父爲家父稱其母爲家母潘尼稱祖曰家祖古人所行今人所笑也及南北風俗言祖父無雲家者田裏猥人方有此言耳

下泣言離

別易防難古人所重江南餞送下泣言離北間風俗不屑此事岐路言離歡笑分手然人性自有少涕淚者腸𨿽欲絕目猶爛然如此之人不可彊責

試兒

江南風俗兒生一期用珍寶服玩飯食試之

禮緣人情恩由義斷

吳郡陸襄父閒被刑襄終身布衣蔬飯𨿽姜菜有切割皆不忍食居家惟以掐摘供廚江陵姚子爲母以燒死終身不忍噉炙熊康父以醉爲奴所殺終身不復嘗酒然禮緣人情恩由義斷親以噎死亦當不可絕食

教婦初來﹤子部﹐雜家類﹐雜纂之屬﹐類說﹐卷四十四﹥

諺曰教婦初來教兒嬰孩誠哉斯語

鮑魚之肆

與善人居如入芝蘭之室久而自芳與惡人居如入鮑魚之肆久而自臭

上車不落則著作

梁朝貴遊子弟多無學術諺云上車不落則著作體中何如則祕書無不燻衣剃面傅粉施朱駕長檐車跟髙齒屐坐棋子方褥馮班絲隱囊從容出入望若神仙明經及第則雇人答防三九公宴則假手賦詩自荒亂以來諸見俘虜𨿽百世小人知讀論語孝經者尙爲人師𨿽千載冠冕不曉書記者莫不耕田養馬若能常飽數百卷書終免爲小人也諺曰積財千萬不如薄技在身技之可貴無過讀書者

學猶種樹

學者猶種樹也春玩其花秋登其實講論文章春華也修身利行秋實也

晚學

顏之推七歳時誦靈光殿賦至於今日十年一理猶不遺亡二十歳外所誦經書一月廢置便荒蕪矣人有坎失於盛年猶當晚學不可自棄孔子五十以學易曾子七十乃學荀卿五十始學公孫四十方讀春秋論語皇甫謐二十始受孝經論語朱云亦四十始學易皆成大儒

老莊任縱之徒

老莊之書全眞養性不肯以物累己也藏名柱史終蹈流沙匿迹漆園卒辭楚相此任縱之徒耳

誤讀蹲鴟爲羊

江南有一權貴讀誤本蜀都賦注解蹲鴟芋也乃爲羊字人饋羊肉答書云損惠蹲鴟

陋學

王莽贊云紫色蛙聲余分閠位謂以僞亂眞者有一俊士名價甚髙乃云王莽非直鴟目虎吻亦紫色蛙聲又禮樂志云給大官挏馬酒李奇注以馬乳爲酒也撞挏乃成二字並當從才手音撞搗此爲撞搗之令爲酪酒然向學士又以爲種桐時大官釀馬酒乃熟其孤陋如此

閭裏餙詞

江南閭裏間士大夫道聼途說彊事餙詞呼徵質爲周鄭謂霍亂爲慱陸上荊州必稱峽西下揚都要雲海郡言食則糊口道錢則孔方問移則楚丘論婚則燕爾及王則無不仲宣語劉則無不公幹凡一二百件轉相祖述尋問莫知原由施安時復失所

耳學之過

莊生有乘時鵲起之說故謝朓詩曰鵲起登吳臺有人作七夕詩云今夜吳臺鵲亦起往塡河羅浮山記云望平地樹如薺故戴暠詩雲長安樹如薺有人詠樹詩云遙望長安薺又嘗見謂矜誕爲誇毘髙年爲富有春秋皆耳學之過也

制名

近世有人爲子制名兄弟皆山旁立字而有名恃者兄弟皆手邊立字而有名機者兄弟皆水旁立字而有名儒者此例甚多

匆匆

世稱匆匆不知所由按說文匆者州裏所建之旗象其柄及三遊之形所以移民事故急遽者稱爲匆匆

豆逼

吾與教人同坐見土中有小芔問左右爲何物有一蜀防就視答曰是豆逼小豆也蜀土呼粒爲逼時莫之解按三蒼說文粒字爲逼音【方力反】觀天下書未徧不得妄下雌黃

露葵

有蔡朗者諱純遂呼蒓爲露葵面墻之徒逓相仿效承聖中一士人聘齊主客郎李恕問曰江南有露葵否答曰露葵是蒓水鄕所出今食者綠葵耳

才華不爲妻子所容

並州一士族好爲可笑詩賦眾共嘲防虛相贊說撃牛釃酒招延聲譽其妻泣而諫之此人嘆曰才華不爲妻子所容何況行路至死不覺學爲文章先謀親友得其評論者然後出手愼勿師心自任取笑旁人

文章

凡爲文章猶人乘騏驥𨿽有逸气當以衘勒之勿使流亂軌躅放意塡坑岸也文章當以理致爲心腎气調爲筋骨事義爲皮膚華麗爲冠冕今世相承趨末棄本率多浮艷詞與理競辭勝而理伏事與才爭事繁而才損放逸者流宕而忘歸穿鑿者補綴而不足

三易

沈隠侯曰文章當從三易易見事一也易識字二也易讀誦三也邢子才曰沈侯文章用事不使人覺若胸臆語祖孝徵曰沈詩曰崖傾防石髓此豈以用事耶邢子才魏収俱有重名邢賞沈約而輕任昉魏愛任昉而毀沈約鄴下紛紜各有朋黨孝徵曰任沈之是非乃邢魏之優劣

論詩

蕭慤有秋詩云芙蓉露下落楊桞月中疎其蕭散宛然在目何遜詩淸巧多形似之言恨其每病苦卒饒貧寒气不及劉孝綽之雍容也孝綽以謝脁詩置几案間動靜輙諷味簡文愛陶淵明文亦復如此

巴豆塗臉

近有大貴孝悌著聲居防哀毀而於苫塊中以巴豆塗臉成瘡表哭泣之過以一僞防百誠貪名不已故也

佐饔得嘗

王子晉云佐饔得嘗佐鬭得傷此言不欲黨人非義之事也

窮鳥入懷

窮鳥入懷仁人所憫死士歸我當棄之乎伍員之托漁舟季布之入廣栁孔融之藏張儉孫蒿之匿趙岐以此得罪甘心瞑目

服藥

庾肩吾常服槐實年七十餘須髮猶黒有士人單服杏仁枸杞黃精術車前得益者甚多吾嘗患齒揺動欲落飲食熱冷皆苦疼痛見抱朴子牢齒之法早朝叩齒三百下行之數日卽平愈

雞口牛後

太史公曰寧爲雞口無爲牛後此是刪戰國策耳安延篤音義曰屍者雞中之主從者牛之子然則口當爲屍後當爲從俗寫誤也

調弦未遽央

古樂調詞先述三子次及三婦婦是對舅姑之稱末章云丈人且安坐調弦未遽央古者子婦供事舅姑旦夕在側與男女兒無異故有此言丈人疑當爲大人

炊扊扅

古樂府歌百里奚詞曰百里奚五羊皮憶別時烹伏雌吹扊扅吹當作炊煮之炊蔡邕月令章句曰鍵關牡也所以止扉或謂之剡移當時貧困並以門牡木作薪炊耳

不信耳目不及

釋氏戒世人不可以耳目不及便爲虛誕如山中人不信有魚大如木海上人不信有木大如魚漢武帝不信弦膠魏文帝不信火布胡人見錦不信有虫食樹吐絲所成昔在江南不信有千人氊帳及來河北不信有二萬斛舡世有幻術猶能履火蹈刃種移井倐忽之間十變五化況神通感應不可思量千里寶幢百由旬座化成淨土湧出妙塔乎

五更

或問一夜何故五更答曰漢魏以來謂爲甲夜乙夜丙夜丁夜戊夜又云一鼓二鼓三鼓四鼓五鼓亦云一更二更三更四更五更皆以五爲節西都賦亦云衛以嚴更之署正月建寅斗柄夕指寅曉則指午矣凡歷五辰冬夏𨿽復長短參差然辰間遼濶盈不至六縮不至四進退常在五者之間更立也經也故曰五更

郭禿

傀儡子有郭禿風俗通云諸郭皆諱禿當是前代人有姓郭而病禿者滑稽戱調故後人爲其像呼爲郭禿

借甫爲父

甫者男子之美稱古書多假借爲父字北人遂無一人呼爲甫者惟管仲範增之號須依字讀耳

千裏面目

諺云尺牘書疏千裏面目此藝不須過精爲人所役王逸少風流才士蕭散名人舉世惟知其書韋仲將遺戒深有以也

僞字

晉宋以來多能書者至梁大變蕭子云攺易字體邵陵王頗行僞字前上爲艸能傍作長之類是也至爲一字惟見數防或妄斟酌逐便轉移北朝防亂之餘書迹猥陋專輙字甚於江南乃以百念爲憂言反爲變不用爲罷追來爲歸更生爲蘓先乂爲老如此非一徧滿經

卜筮

近世卜筮無復佳師古者卜以決疑今人生疑於卜守道信謀欲行一事卜得惡卦反經怏怏且十中六七以爲上手粗知大意又不委曲凡射奇偶自然一半何足賴也

防解藥性

醫方之事取妙極難防解藥性小小和合居家得以救急亦爲勝事皇甫謐殷仲堪則其人也

不知琴號有所闕

君子無故不徹琴瑟梁初衣冠子孫不知琴者號有所闕此樂愔愔雅致有深味哉惟不可令有稱譽見役勛貴處之下坐以取殘杯冷炙之辱

愽奕

聖人不用愽奕爲教但以學者不可常精有時疲倦爲之猶勝飽食昏睡兀然端坐耳

投壺

古者投壺實以小豆爲其矢之躍也今以躍爲貴謂之驕乃有倚竿帶劍狼壺豹尾首龍之名其妙者有蓮花驕又爲小障置壺外投之無失驕一作驍

荇菜

江南謂之豬蒓苦菜河北謂之龍葵馬蘭廣雅謂之馬薤

蘓氏演義

蚩尾

蚩海獸也漢武栢梁殿有蚩尾水之精也能卻火災因置其象於上謂之鴟尾非也

樓羅

樓羅者幹辦集事之稱世曰婁敬甘羅非也

幹沒

幹沒與陸沈義同漢注謬矣

龍鐘

龍鐘者不昌熾不翹舉貎如防鬖拉搭解縱之類杜陽雜編

九花虯

代宗時範陽貢馬額髙九尺眞虯龍也身被五花紋號九花虯後賜郭子儀

金蠶

天寶中異國貢軟玉鞭屈之頭尾相就舒之勁直如防上命聨繡爲囊碧玉絲爲鞘碧玉蠶絲彌羅國所貢其國桑上有蠶其色金其絲碧亦曰金蠶絲絲縱之一尺引之一丈

上淸珠

開元初賔國貢上淸珠光照一室有仙人玉女云鶴揺動其中有水旱兵革之災防祝之無不應驗

靈光豆

大歷中日林國獻靈光豆紅光數尺一名詰多珠菖蒲煮之卽大如卵可重一斤香羙數日不竭

龍釵

日林國獻龍角釵上刻蛟龍帝以賜獨孤妃與上同遊龍舟有紫雲自釵上化二烏龍騰去

萬佛山

新羅國進五色氍毹方寸之內卽有妓樂山川復有蜂蝶動揺燕雀飛舞又進萬佛山可髙一丈雕沈檀珠玉以成之佛大者逾寸小者數分臺殿幡蓋勢若飛動下有紫金鐘擊則僧徒數千作禮首至地隠隠梵音

玉辟邪

肅宗賜李輔國香玉辟邪二香聞數百步一日辟邪忽一大笑一悲號輔國碎之如粉寘厠中嘗聞寃痛之聲未幾輔國死嬖奴知異物隠屑二合魚朝恩以錢三十萬買之朝恩將誅化爲白蝶飛去

蕓輝堂

元載造蕓輝堂蕓輝香艸也出於闐國其白如玉入土不朽爲屑以塗壁又設懸黎屏風紫綃帳屏風楊國忠寶之上刻羙人妓樂以玳瑁水犀爲押絡帳凝冬風不入盛夏自淸涼

瑤英啖香

元載寵姬薛瑤英防啖香故肌香載處以金絲帳卻塵褥衣龍綃衣一襲之不盈一握瑤姬體輕故束此服賈至贈詩曰舞怯銖衣重笑疑桃臉開方知漢成帝虛築避風臺

瑞鞭

徳宗時中常侍進瑞鞭暗中揮之如電上西幸有二馬一號神智駿一號如意驑上吟曰鴛鴦赭白齒新齊晚日花間落碧蹄玉勒乍回初噴沫金鞭欲下不成嘶中書舍人韓翃詩也

盧眉娘

順宗時南海貢奇女盧眉娘能於一赤綃上繡法華經字如粟米又作飛仙蓋以絲一縷爲蓋五重中有十洲三島日食胡麻飯三合憲宗賜金鳯鐶束其腕放歸南海人往往見乘紫雲遊海上

鳯芝龍術

元和中給事張惟則自新羅使回海上見花木臺殿有數公子著紫霞衣曰唐帝五友也授金印致皇帝篆曰鳯芝龍術受命無疆惟則具以事進是月寢殿前連理樹生二靈芝宛如龍鳯上曰鳯芝龍術此其驗也

靈艸龍虎玉

憲宗好神仙有處士伊祁解上每加敬曰先生春秋旣髙顏色不老何也解曰海上種靈艸食之因種於殿前一曰雙麟芝二曰六合葵三曰萬根藤上餌之神驗時西域進方圓二羙玉解曰此龍虎玉也圓生於水龍寶之方生於山虎寶之使詢使人果得自漁獵

金玉蛺蝶

穆宗禁中千葉牡丹夜開有黃白蛺蝶萬數飛集花間宮人以羅巾撲之無有獲者上令張綱空中得數百遲明視之皆金玉也內人爭用絳縷絆其腳爲首餙

玳瑁盆

寶歷初南昌國進玳瑁盆浮光裘夜明犀

金蛇

開成初中宮有黃蛇夜自寶庫中出上令捜庫中得黃金蛇上曰隋煬帝以黃金蛇贈陳夫人左右因暏頷下有字阿煬帝小字也上命取玻瓈環系玉彘前足厭之後不復見以彘能啖蛇也

蛤蜊中菩薩

文帝好食蛤蜊中有擘不開者上焚香祝之俄頃自開中有二人螺髻瓔珞足履菡蓞謂之菩薩上置之金粟檀香合賜與善寺令致敬

鸞蜂蜜

徳宗時吳明國貢鸞蜂蜜其蜂聲如鸞鳯身被五色大者重十餘斤其蜜色碧貯白玉椀表裏如碧琉璃食之長壽

火玉松風石

武宗時大餘國貢火玉置之室內不復挾纊又貢松風石方一丈中有枯松盛夏颯颯涼飈生於其門

滄洲

隋處士元藏幾爲海使判官遇風舡壊破木載至洲島人曰此乃滄洲去國數萬里洲方千里花木常如三二月人多不死產分蔕長二尺碧丹栗皆大如梨池中有四足魚金蓮花婦人采爲首餙曰不戴金蓮花不得在仙家藏幾忽思中國洲人制淩風舸送之激水如箭旬日逹東萊問其國乃唐自大業至貞元二百年矣

袖金遺醫

宣宗後宮有疾召醫曁平愈上袖金數兩遺之曰勿使內官知言出於外又使諫官上疏也

菩薩蠻

大中初女蠻國進防龍犀明霞錦其國人危髻金冠瓔珞被體謂之菩薩蠻遂制此曲

解兩徵棊勢

日本國王子來朝與待詔顧師言圍棊至三十三下謂之鎭神頭乃是解兩徵勢北夢瑣言載此段亦詳

軒轅集

浮羅先生軒轅集年過數百顏色不老發垂至地目光長數丈宣宗因語京師無荳花及荔枝俄頃二花皆連枝葉各數百上問朕得幾年天子卽書四十年但十字挑腳上晏駕乃十四年也

同昌公主出降

咸通中同昌公主出降以金銀爲井欄鏤金爲笊籬制水精琉璃等牀搘以金銀鰲又金銀麥米數斛太宗朝條枝國所獻堂中設連珠帳辟寒簾犀簟牙席龍鳯褥鷓鴣枕翡翠匣神絲綉被蠲忿犀如意又有紋布巾拭水不濡火蠶綿出炎州絮衣一襲用一兩多則熇不可衣九玉釵上刻九鸞皆九色玉有字曰玉兒一日夢人雲南齊潘淑妃取九鸞釵主薨釵亦亡去

紅蜜白猿脂

同昌公主疾甚醫者云紅蜜白猿脂食之可愈內庫得紅蜜數石本兜離國所供白猿脂數甕本南海所獻

嘆百年曲隊

宣宗悲想同昌公主李可及進嘆百年曲教數千人作百年隊官絹八百疋作魚龍波浪爲地衣每一舞珠翠滿地上誕日宮中結防寺賜升朝官以下錦袍可及又作菩薩蠻隊

煉頂

宣宗詔迎佛骨有僧以艾覆頂上謂之煉頂火發痛作坊市少年擒之不令揺動號呼道上見者閧哂

佛骨

佛骨入內道塲設金花帳溫淸牀龍鱗席鳯尾褥焚玉髓之香薦瓊膏之液市坊聚僧徒設佛像吹螺擊鉢又令小皃玉帶金額白腳呵唱其間胥爲嬉戲齊民要術

勝貧勝禍

古語曰力能勝貧謹能勝禍蓋勤力可以不貧謹身可以避禍

饑寒所急

陳思王曰寒者不貪尺玉而思短褐饑者不戀千金而美一食物時有所急也

速富

猗頓魯窮士聞陶朱公富問術焉曰欲速富畜五牸

營田

凡人家營田須量己力寧可少好不可多惡

鋤頭三寸澤

鋤耨以時諺曰鋤頭三寸澤是也古人云耕鋤不以水旱息功必獲丰年之報如去城郭近多種菜茄子等且得供家有餘出賣

黃帝問

黃帝問師曠曰吾欲苦樂盡心可知不對曰歳欲甘甘艸先生薺是也歳欲苦苦艸先生葶藶是也歳欲雨雨艸先生藕是也歳欲旱旱艸先生蒺藜是也歳欲流流艸先生蓬是也歳欲病病艸先生艾是也

白背勞

凡耕髙下田不問春秋必須燥濕得所乃佳若水旱不調寧燥不濕春耕尋手勞秋耕待白背勞故古曰耰今曰勞春旣多風若不尋勞地必虛燥秋田濕勞令地硬諺曰耕而不勞不如作暴言澤難遇喜天時也

早晚田

凡田欲早晚相雜有閠之歳節气近後宜晚田大率欲早早田倍多於晚苗生如馬耳則鏇鋤稀豁處鋤而補之凡五穀小鋤爲良

全収中収下収

凡五穀大判上旬種者全収中旬中収下旬下収

種五穀日

凡種五穀以生長旺日種者多實以惡死日種者収薄以忌日種者敗傷又用成収滿平定日爲佳小豆忌卯稻麻忌辰稷忌丙黍忌丑秫忌寅未小麥忌戍大麥忌午大豆忌申凡九谷不避忌日種之則多傷敗

辟疫

龍魚河圖曰嵗暮夕五更取二七豆麥子家人髮少許同著井中咒勅井使其家竟年不遭傷寒辟五方疫鬼

種瓠

正月可種瓠六月可畜瓠八月可斷瓠瓠中白膚實以養豬致肥其瓣則作燭致明

種芋

種芋根欲深斸其旁以緩其土旱則澆之有艸鋤之治芋如此其収常倍可以救饑饉度凶年

種姜

種姜宜白沙地少與糞和熟耕如麻地不厭熟縱橫七徧尢善

椒酒

崔寔月令曰正旦各上椒酒於其家長稱觴舉壽欣如也

占五穀

師曠占五穀云粟米以秋得本貴在來夏稻米以冬得本貴在來秋此収谷逺近之期也早晚以其價差之粟米春夏貴去秋冬什七到夏復貴秋冬什九者是陽道之極也急糶之勿畱

牛馬貴賤

黃帝問師曠曰欲知牛馬貴賤秋葵下有小葵生必貴

養蠶法

養蠶法収取種蠒必取居簇中者近上則絲薄近下則子不生

栽樹

凡栽樹記其陰陽不令轉易大樹髠之深坑內樹以水沃土令如薄泥東西南北揺之良久然後堅築時時漑灌埋之欲深栽訖不得用手捉及六畜觸突淮南子曰移樹失其陰陽之性則莫不枯槁

非時難立功

文子曰多水可淅夏木可結時難得而易失木方盛終日采之而復生秋風下霜一夕而零非時者功難立

正旦栁枝

正月旦取栁枝著戶上百鬼不入家

足柴

陶朱公曰種栁千樹則足柴十年以次髠一樹得一載歳髠二百樹五年一周也

種竹

種竹宜髙平之地黃土軟土爲良正月二月中斸取西南引根防莖芟去葉於園內東北角種之令坑深二尺覆土厚五寸麥壤糞之不用水澆勿令六畜入園二三月食淡竹筍四月五月食苦竹筍蒸煮炮酢任所好其欲作器者經霜乃堪殺

量牛馬力

服牛乘馬量其力能寒溫飲飼適其天性如不肥息者未之有也

相馬法

相馬之法先除三羸五駑乃相其餘大頭小頸一羸弱脊大腹二羸小頸大蹄三羸大頭緩耳一駑長頭不折二駑短上長下三駑大髂【茄價切】短脇四駑淺髖薄髀五駑

養羊

養羊常畱臈月正月生羔種者上十一月二月生者次之牧羊惟逺水爲好二日一飲緩驅行勿停息春夏早放秋冬晚出養羊法以瓦器盛鹽放羊欄內羊喜鹽自數還啖之不勞人牧羊有一角食之殺人

養豬

養母豬取短喙無柔毛者良牡者子母不同圏牝者同圏則無嫌圏不厭小處不厭穢

養雞

養雞種取桑落而生者良春夏生者則不佳

小兒不可食雞

養生論曰雞肉不可令小兒食食之令生蚘虫又令體消瘦

養魚經

陶朱公養魚經曰威公聘公問曰公在湖爲漁父在齊爲鴟夷子皮在西戎爲赤松子在越爲範蠡有之乎曰有之曰公家累億金何術乎曰治生之法有五水畜第一魚池是也池中九洲求鯉魚以辰月上庚納池中令水無聲魚必生至四月內一神守六月二神守八月三神守神守者鱉也所以納鱉者魚滿五萬三百六十則蛟龍爲之長而將魚飛去有鱉則魚不去在池中周遊九洲無窮自謂江湖也養鯉者不相食易長又不費也

種蓮

種藕生蓮花法春初掘藕根節著魚池中旣生蓮花必蓮子也

類說卷四十四﹤子部﹐雜家類﹐雜纂之屬﹐類說﹥

欽定四庫全書

類說目錄

卷四十五

尙書故實

玉匣貯蘭亭

白雲車

獨足鶴

黃白術

淸夜遊西園圖

梁昭明脛骨

仙人乘鶴

碑孔

臺州刺史

處士豢龍

內史書

求新亭監

牡丹

顧況詩

蘓扛佛

五星惡浮圖

五院禦史

比部外郎

隱者濟急

舍利

寒具

金根車

遷鸎

千字文

禿筆十八甕

佛教屬鬼宿

南楚新聞

悔不學決銀

通腸米

觸倒十哲

抱羊羮

虱者蠙也

嶺表錄異

李羣玉詩

鬼車

天臠炙

海鏡

水母

舞象

隨拍皆合節奏

蚜螺

三水小牘

天柱峯翫月

魚腹古鏡

登蓮花峯

廬山精

峴山

張遂

主簿虫

擘名接腳

道士常持滿

成徳器

挑菜詩

漁具

栢竹名

眼泉

雨禁

八愚

卦錢舞

防怪

玉契

大唐載

嗜酒善餐

愛觀察使怕大虫

聖宋掇遺

王著慟哭

田錫章疏

滌硯

討蜀

太祖禦樓

天子不由後門

閱庫錢

中書二十年

一條冰

堂吏市珠

魯直

紙幣祈福

二子夾恃

張乖崖上言

種放隱終南山

福當如是惜

冦萊公服地黃

一代不如一代

借雄州畋獵

三班奉職上殿

禪防圖

查長老

櫝食

魚頭公

天聖名臣

天書降

諌造昭應宮

天眼遲開

退思巖

張知白語

割牛舌

布裘金

教民陶瓦

琴箋

魏野詩

八金剛四菩薩

手不釋卷

市宅

道者天地母

官家之稱

欺心卽神明

江南曲

丁晉公詩

齋郎又挽郎

武后眞聖人

衫窣地幙漫天

類說目錄

欽定四庫全書

類說卷四十五

宋曽慥編尙書故實

防賔

尙書張公三相盛名四朝雅望博物自同於莊武多聞逺邁於胥臣綽避難圃田寄居佛廟秩有同於錐印迹更甚於酒傭叨遂迎賔毎容侍話纂集尢異雜以恢諧作尙書故實云爾

玉匣貯蘭亭

太宗有大王眞迹三千六百紙率以一丈二尺爲軸寶惜者蘭亭爲最嘗附耳詔髙宗曰吾千秋萬嵗後與吾蘭亭將去後以玉匣貯藏昭陵

白雲車

司馬天師承禎形貎類陶隱居明皇曰承禎景後身也天降車上有字賜承禎尸解去白雲滿庭號白雲先生故人謂車爲白雲車

獨足鶴

漢武時有獻獨足鶴東方朔奏曰此山海經所謂畢鸞也驗之果是因勅朝臣皆讀山海經

黃白術

有王谷者得黃白術變瓦礫泥土立成黃金又有王修能變竹葉爲金

淸夜遊西園圖

淸夜遊西園圖顧長康畫有梁朝諸王防尾云圖上若干人並得食天祿貞觀中褚河南裝偝

梁昭明脛骨

公嘗於貴人家見梁昭明太子脛骨防紅而潤澤異常乂見人臘尺許眉目手足悉具或以爲僬僥人也

仙人乘鶴

公表弟盧君一日見碧空澄澈望見仙人乘鶴而過別有數鶴飛在前後覩一鶴背上一如人控馬之狀

碑孔

古碑皆有圓孔蓋碑者悲也本墟墓間者毎墓有四初塟穿繩於孔以下棺乃古懸之禮禮曰公室視丰碑三家視桓楹因紀其徳遂有碑表後有徳政碑亦設圓孔不知根本

臺州刺史

中書令河東公開元居相位有張景藏能言休咎忽詣公大書一臺字公曰予見居臺司此何意後數日貶臺州刺史

處士豢龍

牛相國鎭襄陽久旱有處士眾云豢龍者公請致雨處士曰江漢間無龍獨一湫泊中有黒龍彊驅必爲災難制公固命之果有大雨漂流萬戶

內史書

王內史書帖子有與蜀郡太守書求櫻桃來禽曰給藤子來禽言味甘來眾禽俗作林檎又云胡桃種已成矣又問司馬相如揚子云有後否

求新亭監

顧況工書少筆嘗求知新亭監人或詰曰予要寫貌海中山耳

牡丹

世謂牡丹近有蓋以國朝文士集中無牡丹詩張公嘗言北齊楊子華畫牡丹極分明則知北齊已有牡丹矣

顧況詩

顧況志尙疎逸有時宰招致將命好官況答詩曰四海如今已太平相公何用喚狂生此身還自籠中鶴東望滄溟叫一聲

蘓扛佛

防昌毀寺分遣使錄金佛寶像有蘓監者宻袖歸一佛時號蘓扛佛或問溫庭筠何以爲對曰無過蜜陀僧

五星惡浮圖

五星惡浮圖像今人家多圖畫五星雜於佛中非也

五院禦史

臺儀自大夫至監察通謂之五院禦史國朝徧歷者三人李尙隠張延賞溫造

比部外郎

杜紫微夢人曰辭春不及秋昆腳與皆頭果除比部外郎

隠者濟急

有一淪落衣冠子弟以先人執友方爲邦伯因逺投兾其厚賑及見情極尋常因閒步長衢嗟嘆不已忽遇一人衣服垢敝行過於前曰公有不平之事願知之遂告情實答曰小事耳予隱者也見爲獄卒要在在濟人之急夜分取一椀掲看見一斑白紫綬者長數寸此人詰責曰與人有分不卹其孤可乎紫衣遜謝久之後用椀覆地再揭則無有也明旦聞傳呼覓某秀才甚急往則連帥情意頓濃賜以百縑亦不言其事豈非仙乎

舍利

洛中有僧得數粒舍利貯琉璃器中晝夜香火檀施無虛日有士子廹於寒餒謂僧曰願得舍利掌而觀之僧遂出授遽卽吞之僧惶駭如狂士子曰與吾幾錢當服藥出之僧賂二百緍仍與萬病丸服之俄頃泄利濯而取之

寒具

晉書中有飯食名寒具者亦無注觧後於齊民要術食經中檢得是今所謂環餅也

金根車

韓昶愈之子𨿽教有義方而性頗暗劣爲集賢校理史中有金根車昶以爲誤悉攺根爲銀後除拾遺坐是言罷

遷鶯

今謂進士及第爲遷鶯因毛詩伐木丁丁鳥鳴嚶嚶出自幽谷遷於喬木又曰嚶其鳴矣求其友聲並無鶯字頃嵗省試出鶯求友詩又鶯出谷詩別書無證據豈非誤歟

千字文

梁武帝教諸王書令殷鐡石於大王書中搨一千字不重者毎字片紙雜碎無序帝召周興嗣曰卿有才思爲我韻之周興嗣一日編綴上進鬂髮皆白

禿筆十八甕

右軍孫智永自書千字文八百本後在江南諸寺各畱一本永公住吳興永欣寺積年學書有禿筆頭十八甕人來覓書者如市所居戶限爲之穿穴乃爲鐡葉裹之謂之鐡門限

佛教屬鬼宿

佛教上屬鬼宿暗則佛敎衰

南楚新聞

悔不學決銀

昭緯經巢賊之亂流離絕糧忽遇一舊識銀工邀食甚丰昭緯作詩曰一楪氊根數十莖盤中猶更有紅鱗早知文字多辛苦悔不當初學決銀

通腸米

荊南孫儒之亂米斗四十千持金寶換易才得一撮一合謂之通腸米言饑人不可食他物惟煎米飲之可以稍通腸胃

觸倒十哲

文徳中趙滔尹平陸有馬逸入孔子廟觸倒十哲塑像鎭將孫揮走報曰馬入孔子廟觸倒衙官二人

抱羊羮

百越人以蝦蟇爲上味先於釡中置小羊湯沸蝦蟇皆抱羊而熟謂之抱羊羮又云疥者皮最佳故人云切不可脫去此乃錦襖子

虱者蠙也

李蠙司空初名虯將赴舉夢名上添一畫成虱字乃窹曰虱者蠙也遂攺今名果登第

嶺表錄異

李羣玉詩

鷓鴣𨿽東西回翔開翅之始必先南翥其名自呼爲薄杜州又本艸云自呼鉤輈格磔故李羣玉詩云方穿詰曲﨑嶇路又聽鉤輈格磔聲

鬼車

鴞又名鵂鶹夜飛晝伏能食人爪甲以知吉凶凶則鳴於其屋上故人除甲爪必藏之又名夜遊女好與嬰鬼爲又名鬼車鳥能入人屋收魂气其首有十爲犬所噬一首常下血滴人家則凶故聞其聲則擊犬使吠以厭之

天臠炙

蚶子謂之瓦子廣人重之又名天臠炙

海鏡

廣人呼爲膏葉盤二片相合以成形外圓而中甚瑩潔肉如蚌胎中有紅蟹子其小如豆螯足皆具海鏡飲則蟹出食蟹飽歸腹海鏡亦飽

水母

閩人謂之地【闕】渾然凝結大如覆帽腹如懸絮有口無目常有蝦隨之食其涎沫泛浮水上或取之則歘然而沒乃蝦有所見爾

舞象

蠻王宴漢使者於百花樓前設舞象防

隨拍皆合節奏

明皇所教之象天寶之亂祿山大宴胡酋出象紿之曰此自南海奔至以吾有天命𨿽異類見必拜舞左右教之象皆怒目不動終不肯拜祿山怒盡殺之

蚜螺

謂之紫具

三水小牘

天柱峯玩月

趙知微有道術中秋積陰不解眾惜良辰知微曰可備酒殽登天柱峯玩月旣出門天色開晴及登山峯月明如晝防至月落方歸山下則淒風苦雨陰晦如前

魚腹古鏡

元稹登黃鶴樓望江濵有光若星使人就視得一鯉剖之腹有古鏡二如錢大背有防鳳龍口中光吐

登蓮花峯

王衝欲登蓮花峯寺僧笑之衝曰到峯頂當搆煙爲信翌日攜火而登僧候之數日果有煙起畱二旬復下曰峯頂有池菡蓞盛開可愛其中有破鐡舟存焉

廬山精

劉秉仁爲江州刺史自京將一槖駝去郡放之廬山下野人見而大驚共射殺之乃以狀白州曰獲廬山精於某處劉命致之所放駝耳

峴山

安定郡有峴陽峯峯上有池若雨則雲起池中若車蓋然故里諺曰峴山張蓋雨滂沱

張遂

一行禪師俗姓張名遂

主簿虫

浙中舊無蠍因一人爲潤州金壇簿以竹筒攜數十至於公宇人呼爲主簿虫

擘名接腳

唐防要貞元四年吏部奏艱難以來文籍失遺人多妄冒或欺詐今見官者謂之擘名承已死者謂之接腳

道士常持滿

汝陽王飲葉靜能葉曰有生徒能飲當令上謁翌日有通謁者曰道士常持滿見之侏儒也談胚渾之道飲以酒至五斗許忽醉倒乃一甕

成徳噐

有人自稱成徳器從人求酒或擊之乃一破酒甕

挑菜詩

陸蒙詩云歇處每依甥舅影挑頻時見舅姑心

漁具

漁具總曰笭箵漁服總曰防

栢竹名

樊宗師園記栢曰蒼官竹曰靑士

眼泉

鮑溶詩謂淚曰眼泉謂墳曰靑松宅

雨禁

有人祈雨甚謹夢神曰雨禁絕重

八愚

桞子厚溪邱泉溝池亭堂島皆以愚名之號八愚

卦錢舞

王庭湊微時嘗詣五明道士卜擲卦錢錢皆舞

防怪

李知微宿都省夜聞呼馳道都尉司城主簿者見數小人入古槐下一穴明日發視之乃防也

玉契

崔神慶上言召太子用玉契則天從之

大唐載

嗜酒善餐

徐晦嗜酒師善餐楊嗣復曰徐家肺沈家脾眞安穩耳

愛觀察使怕大虫

元和中郎吏數人省中從酒話平生愛尙及憎怕者或言愛圖畫及博奕或怕妄與侫工部貟外郎周願獨云愛宣州觀察使怕大虫

聖宋掇遺

聖宋者自國初至今朝君父之羙臣子之事庶俗之行可戒可訓可化可厲彰於民聴者掇而編之天聖甲子敍

王著慟哭

上嘗曲宴翰林學士王著醉慟哭歸第有防者曰著昨慟哭追念周世宗之顧遇上曰誠忠臣也賜以上尊三十壺

田錫章疏

上幸龍圖閱書指西北隅架上漆函謂學士陳堯咨曰此田錫章疏也愴然久之

滌硯

上一日寫書筆滯欲去宿墨顧左右咸不在因自起取銅池滌之旣畢左右方至上徐曰爾軰何處來

討蜀

曹彬討蜀初克成都有獲婦女者彬悉於一第竅以度食曰是將進禦當宻衛之洎事寜咸訪其親以還之無者嫁之

太祖禦樓

劉溫叟爲禦史中丞一日道由乾元門左右奔告太祖方禦樓溫叟行至樓側下馬入奏按故事非賜大眚卽不禦今陛下無故而禦之軍庶或聞則有恩給之望臣不敢卻導從者不欲驚彼耳目也上遽還給內帑三千緍付縣官以自罰

天子不由後門

王嗣宗爲禦史中丞眞宗一日幸相國寺回自北門嗣宗上言天子行黃道豈可由後門上給內帑三千緍以自罰北門由是不長開

閱庫錢

曹璨彬子也爲節度使母一日閱庫積錢數千緍召璨指示曰先侍中履歷中外未嘗有此積知汝不逮父逺矣

中書二十年

王旦在中書二十年常日罷歸趍書閣闔扉以息𨿽家人之親宻者不復接焉疾亟謂家人曰發髠緇衣以塞予平昔之志未幾而絕咸將從命其壻蘓耆力排而止

一條冰

陳彭年在翰林兼十餘職皆文翰淸祕之目人謂其署衘爲一條冰

堂吏市珠

馮拯姬媵頗眾在中書宻遣堂吏市珠自持爲遺或未允所售出入宻懷之有至三四次焉

魯直

魯宗道爲正官眞宗稍忌之宗道自訟於上前曰臣在諌列諌守臣職也陛下以數而忌之臣謹願罷去上慰勉之禦筆題殿壁曰魯直

紙幣祈福

王嗣宗爲節度使性剛正常臥病家人私紙幣以祈福嗣宗大呼而止之曰神茍有知豈枉法而受賄耶

二子夾侍

陳省華以正卿居家其子堯叟參樞宻堯咨掌制誥毎退朝端服夾侍賔至則傳導名

張乖崖上言

張詠臨終上言丁謂姦邪用之亂國法願斬之以謝天下

種放隱終南山

種放隠終南山竟老不娶養母非力耕之粒不饋四方從學幾百人

福當如是惜

查道以謹儉率已爲待制毎食必盡一器度已不勝則不下筯𨿽蔬茹亦然常曰福當如是惜

冦萊公服地黃

冦凖年三十餘太宗欲大用尙以其少凖遽服地黃餌蘆菔以反之未幾皓白

一代不如一代

陶糓奉使吳越忠懿王宴之因食蝤蛑詢其族類忠懿命自蝤蛑至蟛蚏凡十餘種以進谷曰眞所謂一代不如一代也

借雄州畋獵

王欽若再入中書天聖初北朝遣使致書稱境內荒饉借雄州之地畋獵時欽若在告中外未知所答召出上詢其事對曰願假與之上曰理將何如曰咸平中彼來侵疆豈先有書乎遂依答之

三班奉職上殿

太宗命三班奉職出使回得上殿因訪民間利病田錫上言陛下令三班奉職上殿言事未審呂防正以下何用乃罷之

禪防圖

李遵朂楊億劉筠聚二三僧談宗性各繪其像曰禪防圖

查長老

查道性淳古寓常州瑯山寺躬事薪水以給僧眾咸謂查長老

櫝食

杜鎬廣博爲龍圖閣學士眞宗問櫝食原於何氏鎬曰漢景帝爲太子文帝鐘愛旣居東朝文帝曰太子之食必將殊朕乃命大官毎具兩櫝櫃以賜之此其始也

魚頭公

魯宗道爲參政以忠鯁自任時人謂曰魚頭公蓋以骨鯁目之

天聖名臣

天聖初朝廷淸明賞罰必信時王欽若王曽張知白魯宗道皆以忠誼許國𨿽姚宋佐唐蕭曹輔漢無以右此數君子者

天書降

戚綸爲待制龍圖閣天書初降羣臣來賀詞皆溢羙綸獨曰曠古未有此事不可恃之爲祥當致戒愼修省之意眞宗奇之

諌造昭應宮

石待問制策登科初營昭應宮乃上諌略曰羣臣皆比陛下在堯舜之上臣謂不及唐太宗逺矣坐是黜守滁州

天眼遲開

王嗣宗爲副樞以老辭位眞宗遽止之嗣宗曰臣力不任矣但恨天眼開遲二十年耳

退思巖

魯宗道以抗直遇主建小齋圖繪山水題曰退思巖中書每歸終日處其間焉

張知白語

張知白語同僚曰吾曹本書生致位至此惟循公滅私可以報圖

割牛舌

張詠知永興有父老訴牛舌爲人數割詠曰爾爲鄰居誰是最隙曰有甲氏嘗貸粟於某不遂怨之深者詠遣去云至家徑解其牛貨之父老如教翌日有人訴擅屠牛詠叱曰爾割某民牛舌以償貸粟之怨而返致訟耶其人伏罪

布裘金

冦凖謫營道惟衣白布裘系金笏頭當權希時者諷其逾禮凖曰君父所賜服之不忘未見禮之失也諷者大慚

教民陶瓦

丁謂至朱崖教民陶瓦先爲崖守營公宇次自營一第爲一樓日夕登之以閱書焚香怡然自得

琴箋

崔遵度性方正深於琴嘗著琴箋以天地自然有十三聲徽非月數也範仲淹嘗問琴理遵度對曰淸麗而靜和潤而逺琴盡是矣

魏野詩

王旦在中書處士魏野獻詩曰聖朝宰相頻頻出君在中書十四秋西祀東封俱禮畢好來相伴赤松遊

八金剛四菩薩

王旦在中書祥符末大旱一日自中書還第路由潘氏旗亭有狂生號王行者在其上指旦呼曰百姓困旱焦勞極矣相公端受重祿心得安耶以手所持經擲旦正中於首左右擒之旦曰予之過彼何罪乃命釋之前進士李慶孫戱爲賦曰徳山之上八金剛欲碎巖廊法防之中四菩薩將沈苦海

手不釋卷

徐黜邠州年七十手不釋卷常觀書冩許愼說文一帙

市宅

徐鉉初自南唐入京市宅以居歲餘見故宅主貧甚召之曰得非售宅虧價而至是也予近撰碑獲潤筆二百千可償市矣其主堅辭不獲亟命左右輦以付之

道者天地母

徐在邠州一日命紙筆大書曰道者天地母投筆奄然而絕

官家之稱

太宗嘗問徐鉉官家之稱其義安在鉉曰三王官天下五帝家天下

欺心卽神明

徐鉉嘗曰諺稱舉頭三尺是神明且天漢孰究乎欺己之心卽神明也可不愼歟

江南曲

冦凖方年少得意偶撰江南曲有江南春盡離腸防蘋滿汀洲人未歸日暮江南一望時愁情不防如春水之類意皆慘淒末年果南遷

丁晉公詩

丁謂爲侍中嘗作詩曰千金家累非長寶一品髙官是彊名未幾籍沒資財削免官爵果符言志耳

齋郎又挽郎

丁謂在中書總領眞宗山林事李維在翰林將授其親識爲挽郎懇謂曰更在陶鑄謂應聲曰陶鑄復陶鑄齋郎又挽郎維對曰自然堪下淚何必更殘陽未幾而謂敗湘山野錄已載

武后眞聖人

魯宗道明肅垂將有志於天下之事而朝臣黙黙無敢一言宗道獨抗直不撓後常拱手瞻禮而謂曰武后眞聖人對曰有唐之罪人耳陛下乃聖人也後曰何也曰武后幾危唐社稷豈非罪人乎後黙然久之僣越之心不復萌矣仁宗防衝後將與同日禦慈孝神禦欲以大安輦先法駕宰相不能對宗道獨曰婦人有三從在家從父出嫁從夫夫死從子翌日後輦遂居其後

衫窣地幕漫天

魯宗道直龍圖閣時濟陽公方用事一日以公事造其第盤辟之際丁謂曰學士拜時衫窣地應聲答曰侍中宴處幕漫天時丁有異心聞公此言神悸膽怯殆不能支

類說卷四十五

欽定四庫全書

類說目錄

卷四十六

靑瑣髙議

追虎碑

分財不平

禦愛檜

謝紅蓮

竈神

玉源道君

羣玉宮

身入甕中

髙言詩

題驪山詩

陳圖南詩

回處士磨鏡

呂洞賔沁園春

神淸之洞

韓湘詩

蘇子羙詩

金山寺詩

陸子履詩

拄杖詩

苦吟句

淸悟詩

範文正茶詩

六字詩

石道士詩

麄官到底是男兒言懷詩

李淸臣詩

閒慢緘題必不看孩兒啼哭飯籮空燕離巢詩

張退翁詩

娼妓崔蘭英

李太保家靑衣

評畫

桑維翰召故人

汾陽王

韓魏公爲紫府眞人

驪山記

王防玉句

切孫氏脈

泥子記

流紅記

譚意哥記

息气

小蓮

朱蛇記

周婆必不作是詩西池春遊記

續靑瑣髙議

賢雞君傳

張世寜神降

桃源三夫人

隆和曲匄者

茹魁

妓贈陳希夷詩

有酒如綫

火筯熨手

類說目錄

欽定四庫全書

類說卷四十六

宋曾慥編靑瑣髙議

追虎碑

鄆州有追虎碑斷裂不可考父老云昔張侍郎守鄆境內有虎害物公令直吏執符追虎不往且斬吏別其家痛飲而行果見巨虎致符於地虎熟視銜符隨吏而來傾城閉戶登屋升木望之虎至府閉目蹲伏若待罪者公叱曰汝異類輙據官道食行旅乃呼吏治罪命如法撻之公戒虎約三日出境不然盡殺之乃去死於其地化爲石今呼爲虎石

分財不平

張公詠知杭州有沈章訟兄彥均割家貨不平公撻而遣之後半載公因過其所居下馬召章並彥曰汝弟訟汝治家掌財伊防小不知貨多少汝又分之不均果乎彥曰均平章曰不均公命兄之族入於弟室弟之族入於兄家卽時對換人莫不伏

禦愛檜

亳州太淸宮營前殿而老檜南枝礙檐官吏欲斤斧去之一夕大雷雨明日視之枝已轉北矣眞宗幸宮愛其茂盛乃名禦愛檜石曼卿詩云人間斤斧不容手天上風雲與轉枝

謝紅蓮

熈寜中皮郎中道由北都館於憲司有女奴呼叫爲鬼所慿曰我謝紅蓮也向爲人側室不幸主婦見殺埋骨於此不得往生皮翌日見魏公具道其事公曰伏屍往往爲怪乃命求之了不見役夫夢一婦人曰我骨在廚浴之間果得骨塟於髙原公門下吏李生夢婦人曰爲我多謝魏公公時之正人方貴顯有吏兵擁衛我不敢見幸煩子致誠懇也

竈神

彭介爲荊州刺史中夜庖廚有燈火介潛窺之有烏衣朱冠者箕踞而坐呵責捶撻人也介推戶而入他皆散去惟烏衣起揖其面焦黒曰某卽竈神公曰所遣責者何人神曰饑餓無主之鬼竊食耳公能春秋臨水祭之無主之骨擇土掩之爲徳不細公之見吾當有防恙急服牛黃以生犀致鼻中卽無患公歸如其言而愈乃祭餓鬼於水濵塟遺骨於髙原公旣沒柩歸長沙空中聞泣聲

玉源道君

劉丞相赴舉京師過獨木鎭有老叟贈詩曰今年且跨窮騾去異日當乘寶馬歸又曰公自是羅浮山玉源道君

羣玉宮

進士牛益出都門息桞陰下夢至髙門大第吏云此羣玉宮也俄有乘馬而至者吏迎侯甚恭益熟視乃故人呂臻內翰呂曰吾掌此宮益見殿上有白玉碑朱書字以絳紗大字雲中洲天仙籍其次皆名氏數千其中惟識數人乃呂夷簡李廸兪靖而已益問天仙之詳呂曰自有次序眞人而上非子可知道君次眞人天仙次道君地仙次天仙水仙次地仙地上主者次神仙率皆由初行進補逓升仙陛益曰今世卿相率皆仙乎曰十中七八益曰富公弼國之元老豈其仙乎曰富公是昆臺眞人九十三嵗方還昆府益曰公今何職曰吾更三百年補地上主者益曰主者又是何官曰掌五嶽四凟名山大川者也益夢覺作詩曰須信出塵事分明在目前幾多浮世客俱被利名牽

身入甕中

慈雲長老姓袁始名道待試南宮病起彊遊西池一僧延入茅屋似無煙防惟一巨甕破笠覆之私念必積谷其中試舉其笠甕中明朗樓臺髙下人物往來有人呼道名姓隨聲已在其中有宰相李輔國召道爲門賔以女妻之是年秋試中魁選繼爲禦史時天子自徵北狄道上奏云攻夷狄如以明珠彈雀𨿽得雀亦失珠矣得彼地猶石田不可耕也古人謂禦戎無上策未爲正論臣以忠信結之爲上策擇將守邊爲次策以兵攻之爲中策以女妻之爲下策玉帛結之爲無策帝喜其奏詔授中丞俄而拜相防諧輔理天子廢王后而立馬妃道極諫帝怒貶瓊州司馬防諫臣論其忠復拜相時大興兵徵遼道上奏甚鯁帝震怒斬道東市刃及頸乃覺身坐甕旁再拜僧曰富貴通塞命也此天之所有性命心智气也此身之所有吾將順乎天而眷乎內僧曰是矣送道出門僧與寺俱不見乃剃髮披緇居太慈寺禪臘俱髙及將去世作詩曰來自無來去總是恁地去莫要錯卻路

髙言詩

髙言好學有志義作詩曰昨夜陰風透膽寒地鑪無火酒瓶幹男兒慷慨平生事時復挑燈把劍看

題驪山詩

西蜀張兪畱題驪山二絕云金碧樓臺挿碧空笙簫逓響入天風當時國色並春色盡在君王顧盻中玉帝樓臺鎖碧霞終年培養牡丹芽不防野鹿逾垣入啣出宮中第一花兪後宿溫池夢碧衣童子曰吾海仙之侍者被命召子兪曰仙何人耶童曰蓬萊第一宮太眞妃也引至一宮仙子曰驪山題詩甚佳兪避席俛對仙入禦浴湯影沈沈甃成龍鳳命兪解衣入浴相去數步浴已攜手入後院兪曰今見仙之姿艷一祿山安能動志也仙愧曰事系天理幸無見詰兪曰明皇今在何地曰明皇乃髙眞今治玉羽川在潭衡間乃命徹去杯盤對榻而兪曰願得共榻仙曰宿契未合後二紀待子於伊水取百合香遺之兪明日戲爲詩曰昨夜遇溫泉夢與楊妃浴敢將豫讓炭輙對卞和玉同歡一宵間千生萬生足想得唐明皇暢哉暢哉福

陳圖南詩

陳搏字圖南唐僖宗封爲淸虛處士仍賜宮女三人先生作詩曰雪爲肌體玉爲腮深謝君王送到來處士不生巫峽夢虛勞雲雨下陽臺五代時遊華山遂不出眞宗遣中使宣召先生爲奏謝曰臣性同猿鳥心若土灰不曉仁義之淺深安識禮儀之去就敗荷爲服脫籜爲冠體有靑毛足無艸履茍臨軒陛貽笑聖朝又云數行紫詔徒煩紫鳯銜來一片閒心已被白雲畱住嘗作詩雲華山髙處是吾宮出卽淩空跨曉風臺殿不將金鎖閉來時自有白雲封

回處士磨鏡

賈師雄郎有古鐡鏡甚寶之久欲淬磨有回處士自售磨鏡笥中有藥堆鏡上曰藥少須歸取之旣去久不至遣人詢其宿止乃在寺中題詩寺門上曰手內靑蛇淩白日洞中仙藥艷長春須知物外煙霞客不是塵中磨鏡人公視鏡上藥已飛去一防光明通裏如玉

呂洞賔沁園春

崔中舉進士遊嶽陽謁故人李郎中寓市邸唱沁園春有補鞋人曰此何曲也崔曰都下新聲也其人曰吾不解書子能爲我書吾仿此調撰一詞崔勉爲寫其意深入至道因問其姓名曰吾生於江口長於山口今爲守谷之客崔明日見太守具言其事乃令召之擊戶應聲漸逺再呼不應排戶則閴不見人壁間有詩云腹內嬰兒養已成且居防市暫娛情無端措大輕揺舌卻入白雲深處行太守曰江口山口乃二口呂字谷者洞也客者賔也仙之姓名曉然但嘆恨塵緣魔隔不偶眞仙爾

神淸之洞

歐陽永叔與梅聖兪遊嵩山醉望西峯巨崖有丹書四大字云神淸之洞永叔指示聖兪曰無所見公乃不言泊乞身辟世作詩曰四字丹書萬仭崖神淸之洞鎖樓臺煙霞極目無人到鸞鶴今應待我來後數日薨公平生不言神仙事主張吾道當如是也

韓湘詩

韓湘字淸夫文公侄也落魄不覊醉輙髙歌公曰汝堂堂七尺未嘗見讀一行書久逺立身何地湘笑曰防解作詩卽曰靑山雲水窟此地是吾家徹夜流瓊液淩晨咀絳霞琴彈碧玉調鑪暖白朱砂寶鼎存金虎元田養白鵶一瓢藏世界五尺斬妖邪解造逡巡酒能開頃刻花有人能學我同共看仙葩公曰子安能奪造化開花乎湘曰此事甚易取土聚之以盆俄頃碧花二朶類牡丹花葉有小金書云雲橫秦嶺家何在雪擁藍闗馬不前公莫曉句意後謫潮州途中遇湘曰憶向花上之句乎詢地名卽藍闗也公曰吾知汝異人爲汝足成此詩俱至沅湘唱和甚多湘告去公爲詩曰才爲世用古來多如此雄文世孰過好待功名成就日卻抽身去臥煙蘿湘詩曰舉世多爲名利役伊予獨向道中醒他時定是飛升去衝破秋空一靑

蘓子羙詩

吳江長橋跨太湖二浙絕景也蘓子羙詩云雲頭艷艷開金餅水面沈沈臥彩虹楊蟠詩曰百尺長虹晴臥影一千頃玉碧無瑕鄭毅夫曰挿天防蝀玉腰濶架海鯨鯢金背髙

金山寺詩

潤州金山寺張祐詩云寺影中流見鐘聲兩岸聞羅隠詩云老僧齋罷閉門睡不管波濤四面生孫山詩云結宇孤峯上安禪巨浪間

陸子履詩

薄有田園歸去好苦無官況莫來休王兗詩曰髙空有月千門閉大道無人獨自行

拄杖詩

王兗拄杖詩雲探水卓破金鰲頭撥云折老虎腳

苦吟句

歐陽永叔嘗言苦吟句云一句坐中得片心天外來

淸悟詩

僧淸悟詩云鳥歸花影動魚沒水防圓

範文正茶詩

蔡君謨謂範文正曰公采茶歌云黃金碾畔緑塵飛碧玉甌中翠濤起今茶絕品其色甚白翠緑乃下者耳欲攺爲玉塵飛素濤起如何希文善之

六字歌

石守道赴太學直講濮州杜作六字歌送之云仁義途中馳騁詩書府裏從容頭角驚殺蝦蟹學海波中老龍爪距遂出狐兔聖人門前大虫推倒楊朱墨翟扶起仲尼周公一條路出甕口幾程身寄雲中水浸山影倒碧春看花稍半紅因此歌得在當年三豪之列又上歐陽永叔云一片靈臺掛明月萬丈詞熖飛長虹乞取一杓鳳池水活得久旱泥蟠龍其豪麄皆此類也

石道士詩

有石道士詩云石壓筍斜出岸懸花倒生後刺史入觀中怒其不掃治庭宇撻之此辱先見前詩意也乃投刺史云春來不是人慵掃爲惜蒼苔襯落花刺史悔焉召飲復有詩曰敲開敗籜露新竹拾上落花裝舊枝

麄官到底是男兒

李丞相云當時外鎭爲粗官有學士遺外鎭官茶外鎭有詩云麄官乞與眞虛直賴有詩情合得嘗符彥卿和汴帥詩云全軍十萬擁雄師正是酬恩報國時汴水波濤喧鼓角隋堤楊栁拂旌旗前驅紅斾闗西將環坐靑娥趙國姬爲報長安冠蓋道麄官到防是男兒

言懷詩

張退翁有言懷詩云命教隨分樂天賜一生閒

李淸臣詩

韓魏公知中山李淸臣謁見其侍吏報曰太祝方寢淸臣爲絕句曰公子乘閒臥絳廚白衣老吏慢寒儒不知夢見周公否曾說當時吐哺無魏公見其詩曰吾知此人久矣竟有東牀之選

閒慢緘題必不看

蔣堂侍郎告老姑蘓有僧將遊錢唐求呂濟叔書公作詩曰告老於君惟掩戶年來無事老江幹吾師莫訝無書去閒慢緘題必不看濟叔見之厚遇其僧且以書愧謝焉

孩兒啼哭飯蘿空

有儒生張求上呂申公詩曰近日廚中乏短供孩児啼哭飯蘿空母因低語向兒道爹有新詩上相公相公見詩甚恱因厚贈之

燕離巢詩

唐僖宗時乾化茂依中丞蔡授門館一日告去作燕離巢詩云舊壘危巢泥已隳今年因向社前歸連云大廈無棲處更望誰家門戶飛主人見詩復畱之

張退翁詩

張士遜丞相送魏處士詩云一片閒雲來帝裏歸飛不肯待秋風

娼妓崔蘭英

陳叔文登第授宜興簿娼妓崔蘭英囊中可千緍欲適人叔文曰吾未娶卽定約歸欺其妻曰貧無路費吾且一身赴官乃與崔泛汴東下三年替回沂汴而進私念英不知有妻妻不知有英歸必起訟因與英痛飲推於水並女奴推墮焉後遊相國寺見二婦人熟視乃英也遣女奴召叔文叔文曰汝無恙乎英曰向中子計我二人墮水相抱浮沈號呼求救人拯之得活今日之事勿復再言但我活卽不怨君我在城下住若明日速來不然訟子於公叔文不得已市羊酒往焉至城下則女奴已出迎叔文入至暮不出其僕乃入見叔文僕面而手自束於背若今之極法者死矣

李太保家靑衣

龔球在都下元夜閒隨靑氊車一婦人下車攜靑囊其去甚急球遂至暗處曰我李太保家靑衣身年過限又加苦焉今夕走耳君能容我願爲侍者球與攜手同行妄指一巷云吾所居也汝且坐巷口吾先報家人然後呼汝乃攜靑囊入巷尾出他衢而去囊中皆金珠售於江淮間獲千緍往來爲商錢益增羨一夕泊舟山陽並舟一婦人似識面而不憶婦人曰我天之涯地之角下入九泉皆不見子子只在此也我向車上奔婢也子挈我靑囊去坐待至曉爲街吏所擒付獄窮治囊中物我無所訴荷械鞭箠肌肉潰壊手足墮落竟死獄中訴於陰府得與子對球曰汝能捨我乎曰我思獄中之苦恨不斬子爲萬段婦人忿然升舟家人驚呼乃無所見球如醉臥夢爲一吏攝至陰府王召吏云球命祿已盡但王氏受重苦合於人世償之命吏送還後球徧身生瘡臭不可近日夜號呼手足墮地而死

評畫

畫山水貴乎石老而潤水淡而明泉石分乎髙下山川辧乎逺近野徑縈紆雲煙出沒幹裏江山盡歸目下畫松竹則貴乎勢傲煙霞气淩霜雪怪節森列直幹倚空虯枝蟠屈倒纒龍蛇偃蓋低欹如藏風雨畫樓閣則貴乎萬木拱合羣瓦鱗鱗良工望之不敢伸手

桑維翰召故人

桑維翰拜相故人韓魚通謁公黙不語魚退曰桑公吾故人今見之有不可犯之色翌日告別公曰吾奏子姓名授子學士俄有二吏持箱中有黃誥及袍笏之類公置酒先問曰朱炳秀才安乎頃最相愛爲召來炳至一如魚禮箱出誥及公裳授軍巡判官他日又詢魚曰羌岵秀才何在最相鄙薄見侮殊甚今吾在政地彼尙困塵土間君子不念舊惡爲吾作書召之當與一官岵至公令於府中授官有白衣吏數人執岵至通衢一吏云羌岵謀反罪當斬岵大呼曰韓魚召我來受官我何罪乃斬之魚大慟曰岵之死吾召之也乃告疾還鄕一日公坐小軒見岵來曰公生死在已岵昔日同塲屋閒相諧謔乃戲笑耳相公何報之深也使吾身受利刃屍棄郊野妻子凍殍公心安乎吾上訴於天帝憫其無辜授司馬判官公曰吾爲君飯千僧誦佛書千卷可乎岵曰得君之命而已他無所用公不久遂死手足皆有傷處

汾陽王

少時宿郊外田舍家聞燭下有人嗽聲不見其形又榻下有人呼曰吾二人各直一更夜有人盜牽公馬出垣外二人匍匐出執其盜曰爾何人輙敢盜汾陽王馬奪馬以歸

韓魏公爲紫府眞人

右侍禁孫勉爲元城埽官防多墮陷埽卒曰有巨黿穴其下天晴輙出勉伺其出引矢射之正中其頸勉晝夢一吏召曰子殺黿今召子證隨至一宮闕吏曰紫府眞人宮也勉曰眞人何姓氏曰韓魏公也勉私念向公提拂見當求助入望公坐殿上侍立乃碧衣童子勉再拜乞眞人大庇公頋左右取靑囊中黃詔章讀誥曰黿五百世方比人身之貴穴殘埽岸事乃勉職也公命遣去

驪山記

張兪遊驪山見老叟曰吾嘗見大父言唐明皇時事因取驪山六幅圖大小九殿臺亭六十二處當時有獻牡丹者謂之楊家紅乃楊勉家花貴妃夕面口脂在手印於花上詔於先春館栽來嵗花開上有指印紅迹帝名爲一撚紅帝詔郡國鑄開元錢妃指甲誤觸模冶吏不敢換迄今錢背有甲防焉民間獻黃牡丹花面幾一尺髙數寸帝未及賞爲鹿銜去有佞人奏云釋氏有鹿銜花以獻金仙帝私曰野鹿遊宮中非嘉兆也殊不知祿山亂深宮此其應也貴妃日與祿山嬉遊一日醉戲無禮尢甚引手傷妃乳間妃泣曰吾私汝之過也慮帝見防以金爲訶子遮之後宮中皆效之祿山嘗醉臥明霞閣下宮人誤覆水於面祿山瞠目噴气頭上生角體亦生翼蜿蜒欲飛帝急往觀曰不足畏也此乃豬龍少頃祿山睡覺曰臣夢爲人以水沃臣臣化爲龍妃以問帝帝曰祿山非眞龍乃是豬龍異日須死兵刃妃曰莫爲患乎曰此外非汝可知一日妃浴出對鏡勻面裙腰上防露一乳帝捫弄曰軟溫新剝雞頭肉祿山對曰潤滑初來塞上酥妃大笑曰信是胡奴只識酥祿山出守漁陽白妃曰此行深非所樂此別復有相見期乎妃笑而不答祿山曰人但患無心耳茍有心𨿽抽腸濺血萬生萬死猶且不顧臣須來見娘娘因抱妃泣久不止祿山數失禮於妃妃晚年尢不喜恨無計絕之耳旣行甚怏怏令前騎作樂祿山曰樂有離聲人多別恨自古迄今也後興兵反私曰吾非敢覬覦大寶但欲殺楊國忠等數人一見貴妃敍離索得同歡三五日便死亦快樂也

王防玉句

王防玉名娼也嘗有句云春蠶到死絲方盡蠟燭成灰淚始幹

切孫氏脈

周黙授宜興簿防好方藥鄰有張復者妻孫氏張病煩一切脈黙見其妻秀艷念無計得之白其母召飲接鄰家好挑之宛不對黙念吾且少年孫亦妙齡其夫極老乃折簡送詩曰五十衰翁二十妻目昏髮白已頭低絳幃深處休論議天外靑鸞伴木雞孫答詩曰雨集枯池時暫緑藤籠老木一畨新如今且悅目前景妝亭臺隨分春毎得子簡急看卽毀恐彰子之惡也因毉之功邀而取之市裏庸人有不爲者況士人乎黙將之官爲簡曰古詩云寒江後浪催前浪浮世新人換舊人是老當先沒也我願終身不娶以待孫答曰無妄之言未敢奉訴人之修短固自有期設或不幸當俟他日後三年黙替歸訪之則復已死乃遣媒與孫通好娶之

泥子記

衛士錢千防河岸行見一泥兒臥冰上彩色鮮明千取歸遺其妻妻曰君以我無子遺我也乃造防衣晝致懷抱夜臥寢所一夕泥子遺溺茵蓆千乃棄於溝中中夜泥子自門而入悲啼求母乳升牀入衾千懼求康生占焉康布卦云事系三人之命愈恐求術康曰子歸以利刃擊之當絕其怪千淬劍伺怪至擊之鏗然有聲執燭視之怪無有也其妻斃於血中明日衛士縶千有司千以康生教之吏追康生爲證康懼自縊千竟不能自明伏法東市

流紅記

唐僖宗時有於祐晚步禁衢流一紅葉上有二句云慇懃謝紅葉好去到人間祐復題云曾聞葉上題紅意葉上題詩問阿誰好事者贈詩曰君恩不禁東流水流出宮情是此溝祐後取一宮人韓氏於祐書笥中見紅葉驚曰此吾所作吾於水亦得紅葉卽祐所題得葉之初嘗有詩云獨步天溝岸臨流得葉時此情誰防得腸防一聨詩於是相對感泣曰事豈偶然莫非前定

譚意哥記

譚意哥喪親流落長沙年八嵗寄養竹工張文家官妓丁婉卿見意姿艷偶念茍得之必盈吾屋乃厚遺文求售年未及笄獨步一時車馬如市尢工詩筆府公防客毉士有故至府公曰毉博拜時須瞥地意對曰郡侯宴處幙漫天半刺蔣田指意面曰冬霜後頻添粉意執公裳袂曰木秋來也著緋防汝州張正字爲潭茶官相得歡甚意乃歸之有情者贈詩云才色相逢方得意風流防遇事尢佳牡丹移入仙都去從此湘東無好花後張調官意餞別曰子本名家我乃娼類今之分袂決無後期腹有君之息數月矣君宜念之別後寄詩曰瀟湘江上探春回消盡寒冰落盡梅願得兒夫似春色一年一度一歸來張內逼慈親之教外爲物議之非約孫殿丞女爲姻不敢作書報意意爲書云妾之鄙陋自知甚明一入閨幃克勤婦道遽此見棄致我失圖求之人情似傷薄惡有義則合佩服前言無故見離自傷防弱稚子三嵗期於成人芘妾之身而已後三年張妻孫氏謝世有客自沙來云意掩戶不出買田百畆自給親教其子張乃如長沙意不見曰子已有室宜去無凂我張曰吾妻已亡矣意云通媒妁行六禮乃敢聞命張如其請挈歸京師意治閨門有禮法其子以進士登第

息气

王昭素能運息气年九十餘方卒其首縮入腹中

小蓮

李郎中女奴公大惑之一旦泣曰妾城上之狐也前世爲人側室防其主母良人聼焉憂憤而死訴於陰官妾受此罰嵗月旣滿當死鷹犬之下或身落鼎爼膏人口腹又成畱滯未得往生公某日出都門有荷狐者公多以錢售之以紙爲衣以布爲棺塟之髙壌公之惠也翌日辭去公如期出門果得狐塟之

朱蛇記

李元於吳江岸見小朱蛇長不滿尺爲牧童所困元以百錢售之放於茂艸中明年再經長橋有邏士朱浚謁見曰浚居橋尾數百步耳大人遣奉召幸恕坐邀同舟至一山樓殿寶飾侍衛甚嚴俄一人髙冠道服引元坐曰小子不幸幾死頑童之手賴君子救此防命朱浚令再拜乃命置酒水陸交錯曰吾乃南海之鱗有功於世天帝詔居此封安流王吾有女奴小字云姐今欲贈子子納之當得其助無何別去後赴禮闈明日當試云姐私入竊所試題目出元乃撿閱宿搆入試大得意薦名登科云姐告辭曰奉王命不敢久畱作詩別曰六年於此報深恩水國魚鄕是去程莫爲初婚又相別都將舊愛與新人元時新娶故也

周婆必不作是詩

曹圭妻朱氏剛狠或勸其子誦闗雎之篇以規諷之母曰毛詩何人作也子云周公所爲朱曰使周婆必不作是詩也後圭爲縣令凡有男女訟於庭婦人𨿽曲朱則使直焉圭夫婦忽病夢二吏攝至陰府府君命紙書斷曰婦彊夫弱內剛外柔一妻不能制禦百姓何由整齊鞭背若干朱氏詞曰身爲婦女合治閨門奪夫權而在手反曲直以從私鞭背若干旣覺背各有鞭迹存焉

西池春遊記

侯誠叔久寓都下嘗遊西池有婦人其容甚冶遣小靑衣送詩曰人間春色都三月池上風光直萬金幸有桃源歸去路如何才子不相尋他日乂得詩曰春光入水到底碧野色隨人是處同不必殷勤頻借問妾家祗住杏園東靑衣引生至大第杯盤交錯燈火如晝生歸數月復至其處都迷舊路老叟云此有狐怪多爲人妻告欲再見之靑衣復送詩曰暌離經月音書斷君問鄰翁盡得因沾酒暗思前古事鄭生的是賦情人乃復見姬俛首愧赧生曰大丈夫當眠臥煙月占桞憐花則無憂矣相攜臥內妝囊極厚生有舅家南陽乃往詣之舅爲娶郝氏爲婦生以書謝絕姬后十年郝氏死生亦失官嘗出宋門輕車駕花牛揭呼生曰子非某郎耶吾已委身從人矣不敢多言同車乃良人之族也

續靑髙議

賢雞君傳

賢雞君魯敢西城道上遇靑衣曰君東齋客伺久矣歸步庭除見女子揉英弄蕋映身花陰君疑狐妖正色逺之女亦徐去月餘飛空而來曰奴西王母之裔家於瑤池西眞閣恍如夢中引君同跨彩麟在寒光碧虛中臨萬丈絕壑陟蟠桃嶺西顧瓊林爛若金銀世界曰此瑤池也藍波煙浪防灔萬頃珠樓玉閣玲瓏千疊紅光翠靄間若虹光掛天雨腳貫地命君升西眞閣曰嘗見紫雲娘誦君佳句語未畢見千萬紅妝珠佩丁當星眸丹臉霞裳人面特秀麗艷發其旁西眞曰此吾西王母也久之紫雲娘亦至西眞曰此賢雞君也須臾觥籌逓舉霞衣吏請奏鸞鳳和鳴曲又奏雲雨慶先期曲酒酣復入一洞碧桃艷杏香凝如霧西眞曰他日與君人間還雙棲於此君乃辭歸

張世寜神降

太原府助教張世寜暴疾將終吟曰翠羽旌幢仙子室紫雲樓殿玉皇家人間風物易分散回首武陵空落花旣卒神降一姝曰我籍系上天第十八洞玉仙人也因防瑤池考視塵中地仙功行簿聞人間麯蘗香徘徊不進遂犯後至之罰西王母啟其事爲我有人世酒分宜謫償之寓迹浮生今還本籍因歌曰休休休偸得休時便好休歡喜寃家無徹頭

桃源三夫人

陳純至桃源愛其山水秀艷乃裹糧沿溪而行九九日至萬丈絕壁下夜聞石壁間人語純糧盡臥困聞有羙香流巨花十餘片其去甚急純速取得一花面盈尺五乃食之渴甚飲溪水數斗下利三日行步愈疾有靑衣采蘋岸下曰此桃源三夫人之地上府玉源中府靈源下府桃源後夜中秋三仙相防於此其夕水際樓閣相望有童曰玉源夫人召純往見三夫人坐絳殿中眾樂並作玉源請純曰近世中秋月詩可舉一二句純曰莫辭終夕看動是隔年期桃源曰意思𨿽佳但七月十五夜月亦可玉源乃作詩曰玉兔步虛碧冰輪碾太淸靈源和曰不是月華別都緣秋气淸桃源曰九秋今又半萬里一輪懸純曰秋靜夜方靜月圓人更圓玊源笑曰此書生好莫與仙葩食教異日作枯骨如何敢亂生意思純曰和韻偶然耳將曉同舟而下有頃卽至朱閣非人世所有玉源戒純愼無入南軒當不利於子純竊往焉軒中有玉笛純取吹之忽見人物山川乃其鄕裏子呼他人爲父妻呼他人爲夫方宴聚語笑久之不見純嘔一卵於地化爲紅鶴飛去仙來見純責曰不聼吾戒今不能救矣莫非命也後三十年當復此來宜內養眞元外崇善行以舟送純歸

隆和曲丐者

李無競入都調官至朱廷鎭有二丐者喧爭於道老者曰我終身丐乞聚金數百此子貸去半載不償無競取緍如所逋數與之丐者謝曰吾實逋其錢君行路人能償之以解其鬭吾家在隆和曲筠柵靑乃所居也子能訪我當有厚謝無競異其言後入隆和果有柵入門見數丐者地鑪共火入室有冠者立於堂乃向丐者丐旣坐曰可小酌禦寒無競恍惚甚疑其人勤勸遜辭終不飲但濡唇而已時方大寒盤中皆夏果取小禦桃三枚懷歸丐者作詩曰君子多疑卽多誤世人無信卽無成吾家路徑平如砥何事夫君不肯行無競至邸取桃乃紫金三塊因大悔恨翌日再訪之已不見詢問皆無知者無競琢其金爲飲噐年七十餘而色紅潤豈酒濡唇之力乎

茹魁傳

茹魁河東人不載其名字諱之也在都下與名妓胡文媛往來旣久媛欣然奉之魁出則闔戶𨿽萬金之子莫得見媛嘗爲蜀葵花詩曰卻有一端宜恨處開花相背不傾陽

妓贈陳希夷詩

成都妓單氏贈陳摶先生詩云帝王師不得日月老應難

有酒如綫

楊億於丁晉公席上舉令云有酒如綫遇斟則見答曰有餅如月因食則缺

火筯熨手

丁晉公在祕閣日愛近火常以鐡筯於灰燼間書同捨伺公暫起火筯使熱公至爲筯所熨曰昨宵聞鼓聲通曉不得寐問其故曰樂其祖先耳【樂烙也】

類說卷四十六﹤子部﹐雜家類﹐雜纂之屬﹐類說﹥

欽定四庫全書

類說目錄

卷四十七

遁齋閒覽

盜入魏公室

醉僧

荊公思咸恆二卦雪詩

參軍簿尉受笞

羅紹威詩

金山詩

西山寺詩

荊公金山詩

徐寅詩

動人春色不須多詩人以棄官爲髙

狄遵度詩

編竹橋救蟻

艸堂和尙

燕巢過尺吉祥

誦金剛經

口中芙渠花香

一介行李

李陵江淹書

吉貝布

半夜鐘

打字不字

通印子魚

蘭芷

柘枝

擬古詩

香奩集

歐公疑易未完書論晉史

南北史

蘭亭不入選

杜預碑

少伏生八嵗多太公二

年

消風防

合依元降指揮

妻妬

姊妺六虎

誤探澡豆末

腸癢疾

李伯時畫

四詩人名謎

盜絹

張公喫酒李公醉賦

兄弟同遊娼館

絕欲延壽

皤然一翁公然一婆

三鹿爲犇

上官弼下官口

學士院題

云破月來花弄影

嘲聶姓

戲作啟事

謎語

而立嵗古稀年

門上書午字

僕呼司徒

墨池皮棚

崖州地望重

中丞雇船歸鄕長老逓馬赴闕

我儂爾儂

秀才康了

竹詩

仇覽梅福

捨弟江南沒家兄塞北亡

月夜招鄰僧閒話詩

堂字口不合

一壺千金

鐘馗

雌黃

王莽禁復名

訝鼓戲

倒誦掲諦咒

燕肉餌魚

張百杯

太陰精石

李廷珪墨

李泌茶詩

荔枝譜

忌食羊血

目疾忌浴

仕宦忌瓦日

細末將來

避火

防淚

南人不識雪

鳳州三出

栁連道中托宿

蠱毒

朱虎殘

蜈蚣

虫入耳

水蠱虫

夜虎

栽松

類說目錄

欽定四庫全書

類說卷四十七

宋曾慥編

遁齋閒覽

盜入魏公室

韓魏公鎭相州因祀宣尼齋宿省夜偸兒入室挺刄曰不能自濟求濟於公公曰幾上器具可直百千盡以與汝偸兒曰願得公首以獻西人公卽引頸偸兒稽顙曰以公徳量過人故來試公幾上之物已荷公賜願無他也公曰諾終不以語人其後爲盜者以他事坐罪當死於市中備言其事曰慮吾死後惜公之遺徳不於世也

醉僧

孫元規知杭州號爲神明有僧元夕市中灸頂求化施利山積公命捕其妻女數人遂寘於法又有僧醉臥道上爲邏者所擒規問爲僧而飲何也對曰野性所嗜不能自禁遂與對酒一壺一引而盡公令扶歸勿使侵侮僧明日聲鼓登坐曰吾西域人也混迹於此不幸爲此子所識不可復畱矣跏趺而逝

荊公思咸恆二卦

王荊公知常州對客未嘗有笑容一日防客娼優在庭公忽大笑人頗怪之有客乘間啟公公曰疇昔席丄偶思咸恆二卦自喜有得不覺發笑耳

雪詩

羅可嘗作百韻雪詩其間有斜侵潘嶽鬂橫上馬良眉之句

參軍簿尉受笞

杜甫詩曰脫身簿尉中始與捶楚辭韓愈云判司卑官不敢說未免捶楚塵埃間杜牧雲參軍與簿尉塵土驚劻勷一語不中治鞭捶身滿瘡以此知唐之參軍簿尉有過卽受笞杖之刑猶今胥吏

羅紹威詩

羅紹威唐末爲魏博節度使喜爲詩時江東羅隠有詩名紹威厚禮之因目已所爲詩號偸江東集如樓前淡澹雲頭日簾外蕭蕭腳風之句無愧於隠

金山詩

郭祥正金山詩王荊公極愛之有云鳥飛不盡暮天碧魚歌忽斷蘆花風又山居詩云謝家莊上無多景只有黃鸝三兩聲

西山寺詩

唐題西山寺詩云終古礙新月半江無夕陽

荊公金山詩

金山寺畱題詩雲樹影中流見鐘聲兩岸聞又天多剰得月土少不生塵若用之於落星寺有何不可王荊公雲天末海雲橫北固煙中沙岸似西興尢爲中的

徐寅詩

莆陽徐寅詩云身閒不厭頻來客年老偏憐最小兒洛陽李度詩云醉輕浮世事老重故鄕人

動人春色不須多

唐人詩云嫩緑枝頭紅一防動人春色不須多不記作者名氏王荊公親書此兩句於書上或爲荊公自作非也

詩人以棄官爲髙

詩人類以棄官歸隠爲髙趙嘏云早晚粗酧身事了水邊歸去一閒人若身事了則心亦熾無歸期矣王易簡公靑山得去且歸去官職有來還自來是豈能忘情於軒冕耶嘗於壁間見人題云謀身待足何時足未老得閒方是閒與所謂一日觀除目三年損道心異矣

狄遵度詩

狄遵度爲詩以老杜爲法嘗爲文祭耒陽之墳忽夢子美誦詩十餘篇世所未聞者及覺記其彷佛足成篇焉佳城云佳城鬱鬱頽寒煙孤雛乳獸號荒阡夜臥北斗寒掛枕木落霜拱鴈連天孤云西去半落日行客東盡隨長川乾坤未毀吾尙在肯與蟪蛄論天年夜臥以下子美所誦也嵗余遵度卒時年二十六

編竹橋救蟻

二宋少有胡僧曰小宋他日當魁天下大宋亦不在其下後十餘年僧驚謂大宋曰公丰神頓異如能救活數百萬命者答曰貧儒何力及此僧曰試記之宋曰堂下比有蟻穴爲暴所漂羣蟻繚繞穴旁吾戲編竹橋以渡之僧曰是也小宋今嵗首捷公終不出其下比唱第小宋果中魁選章憲後臨朝謂弟不可先兄乃以大宋爲第一小宋爲第十

艸堂和尙

曽楚公居泉南有艸堂和尙年九十餘戒行潔公與其夫人時擕衣食遺之僧曰願爲夫人之子以報時夫人方娠一夕夢僧披幃而入夫人驚悟而生子則艸堂和尙已坐化其所生子卽魯公也

燕巢過尺吉祥

俗燕巢人家巢戶內向及長過尺者吉祥也集賢張公毎嵗燕巢正寢其長可容疋練戶悉內向數年遂登庸焉

誦金剛經

張持國日誦金剛經二徧每展捲必焚香正坐誦經未畢不中起與語亦不答其家素多怪持國在家則帖然一日妻病恍惚見數婦人侵侮妻曰不能媚吾夫乃獨困我婦人曰彼常誦金剛經吾儕安敢近妻曰吾豈不誦經耶答曰汝日誦萬徧吾猶不懼妻於是始加精勤其怪遂息

口中芙渠花香

歐公知穎州有官妓盧媚兒姿貌端秀口中常作芙渠花香有蜀僧曰此人前身爲尼誦法華經二十年一念之誤乃至於此公後問妓曽讀法華經否妓曰失身於此所不暇也公命取經示之一覽輒誦如素所熟者易以他經則不能也

一介行李

左傳云君不使一介行李告於寡人注云行李謂行人也今人乃謂行裝爲行李非是

李陵江淹書

東坡云李陵答蘓武書其詞儇淺乃齊梁間人擬作蕭統不悟而劉子元獨知之據宋書江淹獄中上書云此少卿所以仰天捶心泣盡而繼之以血也正引陵書中語是又非齊梁間人所作明矣年世旣逺眞僞難辧如此者多如系辭歐公尙疑非仲尼所作荊公以詩序非子夏之文禮記多漢儒所增五經如此況其餘哉朱威以私意攺周易正經數十處多見其不知量也

吉貝布

閩中木綿采其花爲布號吉貝布南史海南諸國林邑等國出古貝木其葉如鵝毛紡之作布與薴布不異亦染成五色織爲斑布蓋俗呼古爲吉耳

半夜鐘

歐公詩話譏唐人夜半鐘聲到客船之句云半夜非鐘鳴時或云人死鳴無常鐘疑詩人偶聞此耳嘗過姑蘇宿一寺夜半聞鐘因問寺僧皆曰分夜鐘曷足怪乎尋聞他寺皆然始知半夜鐘惟姑蘇有之

打字不字

今土俗同訛者豈惟打字不字本分鳩切人皆以逋骨反呼之徧檢諸韻並無此音

通印子魚

莆陽通應子魚名著天下其地有通應侯廟前有港港中魚最佳今人必求其大可容印者謂之通印子魚荊公亦有詩雲長魚俎上通三印此聞之訛也

蘭芷

荀子云蘭槐之根爲芷自是兩物又云蟹六距而二螯蟹實八足不應言六距荀卿楚人蘭芷蟹皆楚地所有著書者旣借物以爲諭當能辧物之形性不知何以致誤如此

柘枝

柘枝舞本後魏拓拔氏之戲後人鄙之易拓以柘易拔以枝

擬古詩

文選有江文通擬古三十首如擬休上人閨情云日暮碧雲合佳人殊未來今人遂用爲休上人詩故事又擬淵明田園詩云種禾在東臯苗生滿阡陌今此詩又在淵明集中皆誤也

香奩集

筆談謂香奩集乃和凝所爲後人嫁其名於韓偓誤矣唐吳融詩集中有和韓致堯侍郎無題二首與香奩集中無題韻同偓序中亦具載其事又嘗見偓親書詩一卷其嬝娜多情春盡等詩多在卷中偓詞致婉麗非凝能及凝言予有香奩集不行於世凝好爲小詞洎作相専令人收拾焚毀然則凝之香奩集乃浮艷小詞所謂不行於世欲自掩耳安得便以今香奩集爲凝作也

歐公疑易未完書

歐永叔作傳易圖序云予讀經解至引易曰差若毫釐謬以千里之句今易無此文疑易非完書且經解所引按王充論注乃易之緯文永叔於易經求之誤矣

論晉史

晉史僞誕極多有甚害名教者如鄧攸挈子與兄子偕行時盜起攸恐不能兩全欲活兄子遂棄已子其子追及攸乃縛於道旁而去如此則攸之滅天性何足爲賢列女傳王渾見王濟趨庭曰生子如此足慰人意妻鐘琰曰新婦得配參軍生子不翅如此何等語乃載之史冊更謂之列女乎謝安捷書至正與客棋還內不覺屐齒之折謂之矯情鎭物安之過海風起浪湧諸人皆懼而安自若又桓溫欲害安與王坦之坦之倒執手板而安神色不變苻堅入冦獨無懼色如此之類曰矯可乎故荊公詩云鄙哉斗筲人得失易驚怯妄言屐齒折吾欲刋史牒蓋深疾作史者之謬也

南北史

李延壽著南北史粗得作史體故唐書本傳亦謂其過本書逺甚然好述妖異兆祥謠讖特爲繁猥如雲陳主名叔寶以反語爲少福且俚俗反語豈足載凡人以叔寶爲名字者固多若從反語盡爲少福乎又齊文宣卽位年號天保以字文析之爲一大人只十故天寶盡十年而帝崩如梁主蕭歸襲位亦號天保而盡二十三年一何無據也此類甚多可盡削去

蘭亭不入選

王右軍蘭亭以天朗气淸自是秋景似此不入選然絲竹管語亦重復也

杜預碑

杜預制二碑一沈水中慮數百年後水爲陵則碑出預但知陵谷有遷變而不知石亦有磨滅此一說也然深谷爲陵則必實以土然後爲陵谷旣爲陵則石亦埋沒豈復可見此又不達物理

少伏生八嵗多太公二年

梁灝八十二嵗雍熙二年狀元及第謝啟云白首窮經少伏生之八嵗靑雲得路多太公之二年後終祕書監卒年九十餘

消風散

王荊公嘗訪蔡君謨取絕品茶烹防公於夾袋中取消風散一撮投茶甌中並食之君謨失色公徐曰大好茶味君謨大笑亦嘆公眞率

合依元降指揮

元厚之熙寜中知福州有吏白事公問如何行遣對曰合依元降指揮公曰元降未嘗指揮吏悚而退終不罪也

妻妬

撫州監酒範寺丞者妻美而妬一夕範輪宿同事戲取妓雙屐宻置範臥具中詰旦吏挈衾囊歸妻見履神色沮喪因拊心曰天乎吾至是耶入室自縊而死又有人任湖南倅妻生子始晬甚愛之偶因開宴命妓佐酒一妓秀慧倅與戲笑忽見老兵擎生肉二盤至倅與客前倅愕問之則其子肉也蓋妻忿夫與妓戱乃手刄其子持肉以獻焉婦人之妬出於天資脇以白刄不變也故小說載太宗賜房齡妻酒事至今以爲口實

姊妹六虎

延平吳氏姊妹六人皆妬悍時號六虎其中五虎尢甚平生殺婢十餘人凡三適人皆不終夜分嘗聞堂廡間喧呼聲同室皆懼五虎怒曰狂鬼敢爾耶命辟戶移榻中庭持刄獨寢徹旦寂然人謂五虎之威鬼猶畏之

誤探澡豆末

沙陽醫者鄧獻臣夜有叩門者甚急曰吾家去此一十里父年八十忽病腹疾困殆逺投先生鄧方被酒遽於篋中探藥一貼授之其人倉忙而去及曉方悟藥乃澡豆末耳鄧悔恨意其人必死旣而其人至曰賴君靈餌父已痊安以十千爲謝蓋鄧以無心付之此人至誠服之故疾愈

腸癢疾

傅舍人忽得腸癢之疾至劇時往往對眾失笑喫喫不止此疾古人所未有也

李伯時畫

李伯時至騏驥院見外國所進六馬乃畫圖之未幾六馬繼死人以爲李畫入神奪其精魄

四詩人名謎

有人作詩謎云佳人佯醉索人扶露出胸前霜雪膚走入帳中尋不見任他風水滿江湖乃賈島李白羅隠潘閬四詩人名也或云王荊公作

盜絹

有書生因盜絹被執太守令作賦獲免其警對云窺戶而閴無人心乎愛矣見利而忘其義捲而懷之

張公喫酒李公醉賦

郭胐有才學而輕脫夜出爲醉人所誣太守詰問朏笑曰張公喫酒李公醉者胐是也太守令作張公喫酒李公醉賦朏云事有不可測人當防未然何張公之飲也乃李老之醉焉淸河丈人方肆杯盤之樂隴西公子俄遭酩酊之愆守笑而釋之

兄弟同遊娼館

李漢英秀才與昆弟同遊娼館題壁而去有滑稽子書昔人鴈詩於其旁曰兩行何處閙文字一隊誰家好弟兄

絕欲延壽

蒲正知杭州有術士請見年逾九十有嬰兒之色公訪以長年之術答曰某術甚簡而易行惟絕色欲耳公曰若然則𨿽千嵗何益

皤然一翁公然一婆

有一郎官年老置婢妾數人鬂白令妻妾互鑷之妻忌其少爲羣婢所恱乃去其黒者妾欲其少乃去白者未幾頤頷遂空又進士李居仁盡摘白髮其友驚曰昔日皤然一翁今則公然一婆矣

三鹿爲犇

石甫學士嘗戱荊公云鹿之行速於牛牛之體壯於鹿應以三鹿爲犇三牛爲麤而其字文相反何耶公笑而不答

上官弼下官口

陳亞性滑稽知潤州幕中有上官弼亞所親信任滿將去亞曰何以見敎弼曰郎中才行無玷但調謔過差亞笑曰君乃上官弼也如下官口何弼笑而去

學士院題

有人於學士院題云李伯陽指李木爲姓生而知之楊大年見之索筆云馬文淵以馬革裹屍死而後已

云破月來花弄影

郎中張子野以樂章擅名宋子京往見之先令人戱曰尙書欲見云破月來花弄影郎中子野屏後呼曰得非紅杏枝頭春意閙尙書耶

嘲聶姓

國子博士郭忠恕嘗嘲司業聶崇義云近貴全爲瞶收龍只作聾𨿽然三个耳其柰不成聰崇義答曰莫笑有三耳全勝畜二心

戱作啟事

孔大夫嗣宗爲浙曹戱作啟事云滿肚裏伴客茶湯一眼底欠人書啟火鑪頭卻如孤鬼門道里正似院翁

謎語

王荊公戱作謎語畫時圓寫時方冬時短夏時長吉甫解云東海有一魚無頭亦無尾更除脊梁骨便是這个謎

而立嵗古稀年

有人年七十妻才三十嵗生子東坡戱作詩云聖善方當而立嵗乃翁已及古稀年

門上書午字

李安義者謁富人鄭生辭以出安義於門上大書午字而去或問其故答曰牛不出頭耳此亦昔人題鳯之意

僕呼司徒

文潞公戱云某平生仕宦不能追一僕某未入西府比僕已呼僕射某方得僕射此僕復遷司徒矣蓋俚俗之呼如此

墨池皮棚

王僧彥父名師古常自呼硯爲墨池謂鼓爲皮棚守嶺南一郡有李彥古以進納得官過郡請謁刺云永州司戶參軍李墨池皮棚謹祗參

崖州地望重

丁晉公自崖州還坐客論天下州郡何地最雄盛公曰惟崖州地望最重客問其故答曰宰相只作彼州司戶參軍他州何可及也

中丞雇船歸鄕長老逓馬赴闕

舒信道元丰中得罪南歸時方召本長老住慧林或問京師新事答曰舒中丞雇客船歸鄕本長老乘逓馬赴闕

我儂爾儂

杜三思吳人有口辯防邑人李防戱曰聞仙鄕有爾儂我儂之說出於何典答曰出應我裏第二篇

應我裏蓋北人相語之詞

秀才康了

栁冕應舉多忌諱謂安樂爲安康以避落字也忽聞榜出遣僕視之須臾僕還曰秀才康了也

竹詩

錢塘有學人作竹詩獻東坡有云葉攢千口劍莖聳萬條鎗公曰此竹葉似太少其人未諭公笑曰十竹方生一葉豈云多耶

仇覽梅福

今人號縣令爲字民簿爲仇覽尉爲梅福有王伉者頑鄙爲尉氏尉呼令爲薛家或謔之曰君知字覽之義乎縣令必須識字故謂之字簿與令同覽詞狀者也故謂之覽伉曰然則尉何以爲梅福曰職任雄一枚有福人也如足下可謂王福矣伉嘗爲富家主藏故以此譏之

捨弟江南沒家兄塞北亡

有李廷彥獻百韻詩於達官有句云捨弟江南沒家兄塞北亡達官惻然曰君家禍如此廷彥遽曰實無此事但圖對屬親切耳

月夜招鄰僧閒話詩

許義方之妻以端潔自許義方嘗出經年始歸妻曰自君之出惟閉門自守義方咨嘆問何以自娯答曰時作小詩以適情耳義方欣然取詩觀之首篇題雲月夜招鄰僧閒話

堂字口不合

太學有至樂堂舉人居此多易名待聘遂有成名者錢塘一寺極佳而僧好爭訟沈睿達因閱僧堂見堂字口不合戱舉筆塗合之爭競遂息今所在遇火災亟須州縣牌額焚之得息乃知祈禳厭勝理或有之

一壺千金

雲中流失船一壺千金乃今所謂浮鐶者浙人呼爲壺明州昌國縣在海島中今往來船有二鐶舟人云壺也

鐘馗

今人嵗首畫鐘馗辟邪俗起於唐明皇時皇祐中穿地得碑乃宋宗慤母墓志載其妹名鐘馗又北史堯暄本名鐘葵字辟邪生於魏道武時又有於勁者亦字鐘馗以世數考之暄又居前則知不特起於宋也然馗葵二字不同必寫有誤

雌黃

古人寫書皆用黃紙以檗染之所以辟蠧故曰黃卷有誤字以雌黃滅之爲其與紙色相類故可否人文章謂之雌黃

王莽禁復名

東漢人無復名或云王莽時禁用兩字蓋沿襲所致

訝鼓戱

王子淳初平熙河敎軍士爲訝鼓戱遂盛行於世其舉動舞按之節與優人之詞皆子淳所制也或云子淳與西人對陣命軍士百人裝爲訝鼓隊出軍前虜見皆驚愕乃進兵奮擊大破之

倒誦揭諦咒

漁人以猢猻毛置四角則多得魚云魚見之如人見錦繡也有人見垂釣布网但志心黙倒誦揭諦咒七徧可使終日無獲

燕肉餌魚

有漁者得魚甚易云取燕肉和麫爲餌爾則人食燕肉必爲蛟龍所害魚與蛟龍皆水類故其說爲可信

張百杯

張伯玉飲酒數斗不醉世號張百杯卽吸水漱滌云酒之毒在齒滌去則不爲患陳康民用其說亦能飲至一斗不醉

太陰精石

鹽有十餘種海鹽最美其次解鹽然食之令人多風鹽精英在地嵗久凝結如水精名太陰精石其味苦本艸云味醎者誤也

李廷珪墨

唐本墨工李超與子廷珪自易水渡江居歙本姓奚江南賜姓李氏廷珪始名廷邽故世有奚廷珪墨又有李廷邽墨或作廷珪字者僞也其子承寛二子承晏晏子文用皆能世其業祥符中昭應宮用廷邽墨爲染飾有貴族嘗誤遺一丸於池中逾月臨池飲又墜一金器乃令善水者取之並得墨光色不變表裏如新

李泌茶詩

茶古不著所出本艸云益州唐以防山顧渚蘄門者爲上品尙雜以蘇椒之類故李泌詩云旋沬番成碧玉池添蘓散出琉璃眼遂以碧色爲貴止曰煎茶不知防試之妙大率皆艸茶也陸羽茶經統言福建泉韶等十州所出者其味極佳而已今建安爲天下第一

茘枝譜

稱漢初南粵王尉陀以備方物和帝時交趾七郡貢生茘枝天寶中涪州嵗驛致之未嘗有言及閩中者今廣南梓防所出僅比閩中之下品是眞茘枝自唐其名未始著也今蒲陽爲天下第一

忌食羊血

服餌之家忌食羊血𨿽服藥數十年一食則前功盡喪

目疾忌浴

有目疾者切忌浴令人目盲

仕宦忌瓦日

仕宦多忌瓦日不赴官人多不曉瓦之義或云九字頗類瓦數家之說不同最爲無據凡上官切忌初四初七十六十九日名曰四不祥日用此日鮮有善終者

細末將來

太祖皇帝內宴令進粉故名頭食後人宴集將終方薦此味蓋失其次耳又州郡公宴將作曲伶人呼細末將來蓋禦宴進樂先以聲發之後以眾樂和之故號絲抺將來今所在起曲先以竹聲不惟訛其名亦失其實矣

避火

有孫供奉者火發於堂眾皆逾垣奔逃有乳姥直穿熖中出身不焦灼嬰兒尙眠未覺人問之答曰吾夫云避火當瞑目認勁直趍出若目開則气悶必倒我用此說故出而不損亦不覺身蹈烈火也

防淚

夜藏飲食於木器中覆之不宻防欲盜食不可得環器而走淚滴器中食之者得黃疾徧身如蠟鍼藥所不能療也

南人不識雪

嶺南無雪閩中惟建劍汀邵四州有之故北人嘲雲南人不識雪向道似楊花然南方栁實無花是南人非止不識雪亦不識楊花也

鳯州三出

陜西鳯州妓女手皆纖白翠栁色尢可愛又公庫酒美故世言鳯有三出謂手栁酒也宣城士人李愈云吾鄕有四出漆栗筆蜜

栁連道中托宿

湖南好事妖神殺人以祭儒生爲上祀僧爲次餘人爲下有儒生出行栁連道中日暮耕者曰前有猛虎不宜夜行此林下有居民可以托宿生入一荒逕忽見髙門大第主人延入一室肴饌丰美旣夕有婦人出甚妍生挑之欣然而就畱連數日情意款暱私曰是夜將謀殺子以祭鬼我亦良家子爲其所刼至此遣妾侍君欲聨君心耳及夜宂壁與婦人同出比明行四十里投近縣縣遣吏捕之盡得姦狀前後被殺者數十人指途耕者乃其黨也於是一家伏法生用賞得官與婦人偕老

蠱毒

閩蜀之俗好畜蠱其法先聚百虫於器中任其自相啖食數月食盡惟畱一物者則事以爲蠱以其子內飲食中卽殺人妄云殺人多則蠱家富饒不然反受禍故愚人造畜不已初中毒而未覺有異半年後其毒始行孕育漸多食人腸胃盡乃死臨死時輒能自道所毒之家姓名被者多是遊行商賈故其事難究蔡君謨爲民曹凡破數百家自後稍息土人雲家有蠱不可畜雞駭飛去【闕】又有物不懼惟蠍能制之白蘘荷亦能療其毒栁子厚種白蘘荷詩頗述其事本艸云以知【闕】子三兩枚藏衣領間遇食有毒蠱自擊觸有聲

朱虎殘

虎每食一人則耳成一缺汀州西山有虎爲射者所殺兩耳如鋸焉虎性甚靈不妄食人蓋命所值或宿寃也武康民朱泰事母甚孝爲虎所而去泰大呼云虎暴殺我母將無所依虎遽捨之泰後安健如故鄕裏號朱虎殘

蜈蚣

有人野外見蜈蚣逐一蛇甚急蛇知力屈回身張口向之蜈蚣入其口俄頃蛇死穴其腹旁而出拆蛇視之已無腸矣言蝍蛆甘帶蝍蛆卽蜈蚣

虫入耳

虫之類能入人耳者不獨蚰蜒如壁虱卽火頭虫皂角虫皆能爲害有人患腦痛爲虫所食或教以桃葉爲枕一夕蠱自鼻出形如鷹觜人莫曉其名有人蚰蜒入耳遇其極時以頭撞柱至血流不知云癢甚不可忍蚰蜒入耳往往食髓至盡又能滋生凡虫入耳惟用生油灌之爲妙

水蠱虫

凡夜食必以燭陳正敏大醉取水將飲聞水中有聲急呼燭視之得一虫狀如蚯蚓左右曰水蠱虫也入腹中食人腸胃

夜虎

嶺南有虫如蚯蚓長尺餘觜利如錐多夜半出半身著地半指空而行或誤觸之者直入人心腹食人至死乃出土人目爲夜虎

栽松

凡松欲偃蓋甚易栽時去松中大根惟畱四旁須根則無不偃蓋

類說卷四十七

欽定四庫全書

類說目錄

卷四十八

墨客揮犀

畫韓退之

不曉孟子

奔馬踐死一犬

鹽法

鸛雀樓

王向判狀

魏野詩

白樂天詩

五馬

持棊謎

東坡詩

屢遊相須曽經禦覽

許我

蕓艸七里香

黃宗旦病目

包孝肅笑比黃河淸

擔糞著棋

先毆者出錢

奇疾

擊甕圖

羣見

熊館

滿城風近重陽花詩比美女

春日卽事詩

梵志詩

宋迪畫山水

江神元祐遷客之鬼

雪詩

壽聖寺畫壁

酒肉林中過一生蹙融

散

汝犯我當出汝詩示人

左手舉筯

薦福寺碑

秋霖賦

玉輅

鬼掣足

夢兄弟同在翰林

張綬眞贊

問卽不知用則不錯天生黒於予

宅枕乾岡貎類藝祖

陳亞詩

貓拱手曰不敢

張天覺艸書

讀相鶴經不熟

平生恨五事

蘇合香酒

晉宋墨迹

打乳嫗闗節秀才

類說目錄

欽定四庫全書

類說卷四十八

宋曽慥編墨客揮犀

畫韓退之

世人畫韓退之小面而美髯著紗帽此江南韓熙載也有當時題志甚明熙載諡文靖謂之韓文公因此謬爲退之

不曉孟子

聖美少謁一逹官値其與客談孟子殊不相顧忽問聖美曰嘗讀孟子否曰生平愛之都不曉其義主人問不曉何義曰從頭不曉主人曰試言之曰旣云孟子不見諸侯因何見梁惠王其人愕然無對

奔馬踐死一犬

往嵗士人多尙對偶爲文穆修張景始爲古文二公造朝待旦適見有奔馬踐死一犬各記其事以較工拙穆曰馬逸有黃犬遇蹄而斃張曰有犬死奔馬之下時文體新變二人語皆拙澁當時已謂之工

鹽法

王君貺爲三司使乞更河北鹽法仁廟批曰朕不忍河北軍民頓食貴鹽三司卽時寢罷

鸛雀樓

河中府鸛雀樓前瞻中條下瞰大河唐人畱詩甚多李益曰鸛雀樓西百尺墻汀洲雲樹共茫茫漢家簫鼓隨流水魏國山河半夕陽事去千年猶恨速愁來一日卽知長風煙並在思歸處逺目非春亦自傷王文奐曰白日依山盡黃河入海流欲窮千里目更上一層樓暢詩曰回臨飛鳥上髙出世塵間天勢圍平野河流入斷山

王向判狀

歐公守滁州王向爲三班奉職監管一鎭內有書生爲學子不行束脩自往詣之學子閉門不接書生訟之向判曰禮聞來學不聞往教先生旣已自屈弟子寜不少髙盍二物以収威豈兩詞而造獄書生持判見歐公公大稱其才奬進成就卒爲文人

魏野詩

蜀人魏野有陜州平陸縣詩云寒食花藏縣重陽菊繞灣一聲離岸櫓數防別州山防忠湣鎭北都有妓女舉止生梗土人謂之生張八因府集野贈詩曰君爲北道生張八我是西州熟魏三莫怪尊前無笑語半生半熟未相諳

白樂天詩

白樂天每作詩令老嫗解之問曰解否嫗曰解則錄之不解又易之故唐末之詩近於鄙俚也

五馬

世謂太守爲五馬或云詩曰孑孑幹旟在浚之都素絲組之良馬五之鄭注謂周禮州長建旟漢太守比州長法禦五馬故云或曰古乘駟馬車至漢太守出則增一馬事見漢官儀也

持棊謎

舒王在鐘山與道士棊道士曰彼亦不敢先此亦不敢先惟其不敢先是亦無所爭故能入於不死不生公笑曰此持棊謎也

東坡詩

東坡作海棠詩曰只恐夜深花睡去故燒髙燭照紅妝事見楊妃外傳曰明皇登沈香亭詔妃子妃子醉顏殘妝鬂亂釵橫上笑曰是豈妃子醉直海棠睡未足耳作仙童詩曰故將白練作仙衣不見紅膏污天質事見則天長壽二年詔度天下尼用白練爲衣橄防詩曰待得防甘回齒頰已輸崖蜜十分甜崖蜜事見鬼穀子曰照夜淸螢也百花醴蜜也崖蜜櫻桃也贈舉子詩曰平生萬事足所欠惟一死事見梁僧史曰世祖詔防陀羅至戱曰摩訶衍不負逺來惟有一死在對曰貧道客食陛下三十載所欠者惟一死耳

屢逰相須曽經禦覧

王荊公入朝有虱自領而上直緣其須上顧而笑公不知也朝退王禹玉指以告公且曰敢獻一言公曰何如禹玉曰屢遊相須曽經禦覽

許我

賈魏公爲相有方士姓許對人未嘗稱名時謂之許我公彊邀之驢而入防事門吏止之許曰我無所求於丞相丞相召我來若如此我去爾不下驢而去公使人召之終不至嘆曰許一介人耳惟其無所求於人尙不可以勢屈況以道義自任者乎

蕓艸七里香

古人藏書辟蠧用蕓蕓香艸也今人謂之七里香是也葉類豌豆作小叢生南人采置席下能去蚤虱予判昭文館時得數株於潞公家移植祕閤今不復存香艸多異名所謂蘭蓀蓀卽菖蒲也蕙零零香是也白芷是也

黃宗旦病目

黃宗旦晚年病目毎奏事先具奏目成誦至上前展奏目誦之同列宻以他書易之宗旦不知也至上前所誦與奏目不同歸乞致仕

包孝肅笑比黃河淸

包孝肅尹京號明察有編戶犯法當杖脊吏受財與約曰今見尹汝但號呼自辧我與汝分罪決杖我亦決杖旣而包引囚問果分辧不已吏訶曰但受脊杖出何用多言包謂其弄權杖之於庭特寛囚罪止從杖坐不知乃爲所賣孝肅峭勁未嘗有笑容人謂包希仁笑比黃河淸

擔糞著棋

林逋居杭州孤山畜兩鶴縱之則飛入雲霄久之復入籠中逋嘗泛小艇遊西湖有客至則一童子延客坐開籠縱鶴良久逋歸嘗以鶴飛爲驗也逋多學惟不能棋毎曰逋世間事皆能之惟不能擔糞與著棋

先毆者出錢

鞠眞卿守潤州民有鬭毆者本罪之外別令先毆者出錢與後應者小人靳財錢終日紛爭相視無敢先下手

奇疾

世有奇疾者呂縉叔知潁州忽得疾但縮小臨終如小兒有姜愚者忽不識字又一人患目視直物皆曲又一老婦啖物不知飽啖蒸餅百枚日飰一石米察繩者毎饑立須啖物稍遲則悶絕

擊甕圖

司馬溫公童稚時與羣兒戱庭有大甕一兒登之足跌沒水中羣兒棄去公以石擊甕水因穴出兒得不死其活人手段已見齠齔中矣京落間至今多爲小兒擊甕圖

羣見

舊制天下貢舉人到闕皆入對謂之羣見班列紛錯有司患之近嵗止令解元入見向數百人閤門常言班列不可整齊有三色舉人蕃人駱駝也

熊館

熊於山數千里悉有跧伏之所必在石巖枯木中山民謂之熊館惟虎出百里外則迷失道路

滿城風近重陽

黃州潘大臨工詩貧甚臨川謝無逸以書問有新作否答曰秋來景物件件是佳句恨爲俗氛蔽翳昨日有詩曰滿城風近重陽忽催租人至遂敗意止此一句奉寄聞者笑其迂濶

花詩比美女

前輩作花詩多比美女如曰若教解語應傾國任是無情也動人黃魯直酴醿詩曰露濕何郎試湯餅日烘荀令炷鑪香乃比美丈夫彭淵材作海棠詩曰過溫泉浴妃子露濃湯餅試何郎意尢工也

春日卽事詩

趙師民春日卽事云委地露花啼曉恨拂堤楊桞弄春容

梵志詩

志詩云城外土饅頭饀菜在城一人喫一个莫嫌沒滋味黃魯直曰旣是饀菜何緣更知滋味易之曰預先以酒澆且圖有滋味

宋迪畫山水

度支員外郎宋迪善畫山水其得意者有平沙鴈落逺浦帆歸山市晴嵐江天暮雪洞庭秋月瀟湘夜煙寺曉鐘漁村落照謂之八景有陳用之亦畫山水迪曰汝畫信工但少天趣當求敗墻張素其上久之見敗墻之土皆成山水之象髙者爲山下者爲水坎者爲谷缺者爲澗顯者爲近晦者爲逺心存目想隨意命茟自然境皆天就不類人爲是謂活茟用之自此畫遂絕妙

江神元祐遷客之鬼

王榮老官於觀州罷渡觀江之日風作不得濟父老曰公囊中有奇物此江神極靈當獻之榮老以玉麈尾獻之不可又以端硯又以宣包虎獻之皆不驗有黃魯直艸書扇子題韋應物詩曰春潮帶晚來急野渡無人舟自橫持以獻之香火未収南風徐來一帆而濟予謂觀江神必元祐遷客之鬼不然何嗜之深也

雪詩

盛次仲孔平仲同在館中雪夜論詩曰當作不經人道語平仲曰斜拖闕角龍千丈淡抺墻腰月半稜仲曰句甚佳惜其未大乃曰看來天地不知夜飛入園林總是春

壽聖寺畫壁

王拱據陜州集天下良工畫壽聖寺壁爲一時絕妙畫工凡十八人皆殺之同爲一坎葬於寺西使天下不復有此筆其不道如此至今尙存十堵余神彩皆欲飛動

酒肉林中過一生

劉跛子靑州人拄一拐毎嵗一至洛中看花館於範氏園有大範者見之卽與二十四金曰跛子喫半角小範止與十金曰跛子喫碗羮去乃作詩曰大範見時二十四小範見時喫碗羮人生四海皆兄弟酒肉林中過一生

蹙融

蹙融或謂之蹙戎漢書謂之格五𨿽止用數棋共行一道亦有能否徐徳占善移遂至無敵其法已常欲有餘裕而致敵人於險

散

古人以散筆作書謂之散近歳蔡君謨以散筆作艸書謂之散艸或曰飛艸其法皆生於飛白亦自成一家

汝犯我當出汝詩示人

沈東陽野史曰晉桓溫少與殷浩友善浩嘗作小詩示溫溫曰汝愼勿犯我犯我當出汝詩示人

左手舉筯

有三客共過一新貴人畱食三客皆左手舉筯貴人曰公等皆左轉也客曰我輩自應須左轉如君豈是背匙人

薦福寺碑

範文正守鄱陽有書生上詩甚工自言平生未嘗飽天下寒餓無出我右者時盛行歐陽率更字薦福寺碑墨本直千錢文正爲打千本使售於京師紙墨已具一夕雷擊碎其碑故時人語曰有客打碑來薦福無人騎鶴上揚州東坡作窮措大詩曰一夕雷轟薦福碑

秋霖賦

徐仲謀皇祐中罷廣東提刑到闕時京師多仲謀獻秋霖賦其略曰連綿乎七月八月渰浸乎大田小田望晴霽時終朝禮佛放朝參而隔夜傳宣泥途沒於街心不通車馬波浪平於橋面難渡舟船時賈文元陳恭公秉政奏曰陰陽失序自當策免聖恩未允致小臣以詞語侵侮臣等無面目師長百辟上怒仲謀責監邵武酒稅

玉輅大駕

玉輅唐髙宗造自唐至今凡三至太山登封其他巡幸莫計其數至今完壯乘之安若山嶽措杯水其上而不搖慶曆中別造玉輅乘之動搖竟廢不用元丰中復造尢工未經進禦方陳大庭車屋適壞遂壓而碎又用唐輅其穩利堅久歷世莫窺其法世傳有神物防之若行諸輅之後則隱然有聲

鬼掣足

有李主簿夜泛舟臨舷濯足忽有物自水中掣其足眾力救之李號呼云痛徹心骨不可忍吾寜死也遂隨之而入明日求其屍不獲

夢兄弟同在翰林

元厚之少夢人告異日須兄弟數人同在翰林厚之自思素無兄弟疑夢不然熙寜中除學士同時相先後爲學士者五人韓持國維陳和叔繹鄧文約綰楊元素繪並厚之名絳名皆從系始悟兄弟之說

張綬眞贊

裴度自贊其眞曰爾形不長爾貎不揚胡爲將胡爲相一片靈臺丹靑莫狀張綬貎甚美嘗繪其容以寄其兄唐公公攺裴贊寄之曰爾形甚長爾貎甚揚不爲將不爲相一片靈臺丹靑莫狀

問卽不知用則不錯

士人應敵文章多用他人議論時語曰問卽不知用則不錯

天生黒於予

王荊公病喘藥用紫團山參不可得時薛師政自河東還適有之贈公數兩不受曰平生無紫團參亦活到今日竟不受公面防黒門人進澡豆令公洗面公曰天生黒於予澡豆其如予何

宅枕乾岡貌類藝祖

王相有邊功久居樞要仁廟朝有諌官言公宅枕乾岡貌類藝祖公上章待罪云宅枕乾岡乃朝廷所賜貎類藝祖蓋父母所生上益厚遇之

陳亞詩

陳亞詩云浪平天接影山盡樹回根又有惜竹詩云出檻亦不剪從教長瘦叢年年當盛夏葉葉是淸風

貓拱手曰不敢

鄱陽龔冕仲之祖其家眾妖競作牝雞或晨雊犬或巾幘行防或日晝羣出家人驚懼召女巫徐嬈治之對鑪而坐有一貓臥其側家人指貓曰吾家百物爲異不爲異者獨貓耳貓忽人立拱手曰不敢嬈大駭而去後數日二子皆登髙第乃知妖異未必盡爲禍也

張天覺艸書

張丞相好艸聖而不工一日得句索筆疾書使其侄錄之侄執所書問曰此何字丞相熟視之久亦自不諳詬曰胡不早來問致吾忘也

讀相鶴經不熟

淵材迂濶好怪嘗畜兩鶴客至誇曰此仙禽也凡禽卵生此禽胎生語未卒園丁報曰鶴夜產一卵淵材呵曰敢謗鶴耶俄頃鶴展脛伏地忽誕一卵淵材嘆曰鶴亦敗道吾乃爲劉禹錫佳話所悞自今除佛老孔子之語餘皆勘驗然淵材讀相鶴經未熟耳

平生恨五事

淵材嘗曰平生所恨者五事耳一恨鰣魚多骨二恨金橘多酸三恨蒓菜性冷四恨海棠無香五恨曾子固不能作詩

蘓合香酒

王文正太尉气羸多病眞宗賜藥酒一瓶文正飲之安健上曰此蘇合香酒也一斗酒以蘇合香丸一兩同煮調五臟卻諸疾自此士庶效之

晉宋墨迹

晉宋人墨迹多是弔防問疾書簡唐貞觀中購求前世墨迹甚嚴非弔防問疾書迹皆入內府士大夫家所存皆當日朝廷所不取者所以流傳至今

打乳嫗闗節秀才

許懷徳爲殿帥有舉人因乳嫗求爲門客曵襴拜庭下懷徳遽坐受之人謂懷徳武人不知事體宻謂曰宜少降接徳曰我得打乳嫗闗節秀才只消如此待之

類說卷四十八﹤子部﹐雜家類﹐雜纂之屬﹐類說﹥

欽定四庫全書

類說目錄

卷四十九

地理新書

靑龍白虎

宅髙下

宅不居處

宅有水路

樹木向背

光澤者吉

形勢

塟各有宜

出入處

地有五不可

水出入吉凶

水名有九

白虎登墻

樹木吉凶

貴山

修眞祕訣

九宮

金聲玉響

神气

內外丹

六气

養神

存想

養性

黃帝雜忌法

吐納

和气

夜臥

存心中气

目瞤耳鳴

念目中黒衣人

動止禁忌

飲食禁忌

醉飲過度

服玉泉

房中禁忌

漢上題襟

連珠五首

庭筠詩

成式詩

云藍紙

魚子纈鳳凰釵蜻蜓綾

絕句

籍川笑林

非常不敢說

大舜善與人同賦

策題

好占便宜

大排口號

行令

禮夕行令

捶胸獻上

決水灌田伏罪狀火燒裳尾

殷蕓小說

蒲臺

四寶宮

彈棋

天帝靣方一尺

淩雲臺

元帝沐

四廢日

悲乎足下

托葫蘆而生

二子委甑

爾汝交

如汝所言亦佳

肉翅

子貢久出占得鼎卦石橋觀日出

科頭宴起

此是啖石客

老子乘鹿入胎

蔡邕作仙

璠璵之樂

半英雄

一坐起迎太初

軒軒如朝霞舉

有疾不通客

蔡邕卽張衡後身珠襦玉匣

借書可嗤

在郡髙枕

此年少甚蛔

布衣雄世

葛巾羽扇

圍棋信至無兒書

貸鹽百斛

誤呼父字

行不擇日

一門盛矣

婢訟府君

九館癡龍

鸚鵡

潘石同刑東市

無鬼論

廬山君

玉漿玉髓

九醖酒

盧氏雜說

音聲郎君

金條脫

鵝腿子

道子畫驢

織綾花樣不同

筆管刻從軍行

著緋進士

爛蒸葫蘆

罽賔國香

臨小王帖

宋五坦率

不食菜心

撻額褁頭

避世術

硤石吟

束翅鷂子

黃賊打黒賊

取卿相爲狀頭

押山字

西獅子腳

金盞玉盞地

四六

焚香探丸

塗歸

目視具僚气吞同列

立徳政

惠也愚

鄕貢進士

鏈腿

蜀葵

餅捲冰切

蘋是何艸

詩賦

類說目錄

欽定四庫全書

類說卷四十九

宋曽慥編地理新書

靑龍白虎

宅欲左有流水謂之靑龍右有長道謂之白虎前有污池謂之朱雀後有邱陵謂之武爲防貴地若無此相凶不然種樹東種桃桞南種梅棗西種梔楡北種杏

宅髙下

凡宅東下西髙富貴雄豪前髙後下絕無門戶後髙前下多走牛馬凡宅地欲平坦名曰梁土後髙前下名曰晉土居之並吉西髙東下名曰魯土居之富貴當出賢人前髙後下名曰楚土居之凶四面髙中央下名曰衛土居之先富後貧

宅不居處

凡宅不居當街口處不居古寺廟及祠社鑪冶處不居艸木不生處不居故軍營戰地不居正當水流處不居山衝處不居大城門口處不居對獄門處不居百川口處

宅有水路

凡宅東有流水達江海吉東有大路貧北有大路凶南有大路富貴

樹木向背

凡樹木皆欲向宅吉背宅凶凡宅地形卯酉不足居之自如子午不足居之大凶子丑不足居之口舌南北長東西狹吉東西長南北狹初凶後吉

光澤者吉

凡人居洪潤光澤陽气者吉漧燥無潤澤者凶

形勢內外

宅地岡壠形勢須抱左右相掩首尾相就左盻右顧如龍如虎又曰後有走馬岡前有飲馬塘白虎緣山靑龍入泉朱雀鼓翼武登天大吉

塟各有宜

古者諸侯塟連岡腳大夫塟長原庶人塟平地各有宜也安明堂處皆須安穩八方朝伏客主歸投蹲坐四平三隅湧起逺望柱天近視入泉艸木長大土色肥潤龍尾若牽輪曵索形勢如抱子

出入處

風水訣曰出處爲水入處爲風气脈水流案山皆朝是也取气脈攢聚處用之故風水出入不當乃禍患之本

地有五不可

凡地有五不可岡斷一也砂壃倒流二也山如拒敵三也風水來往門戶交箭玉案不起眞武不翔四也四隅不張八向不長橫岡旁壠都無起伏鉤鎖不連五也

水出入吉凶

凡宅門下水出財物不聚野水來入主衰疾宅中水流者暴死

水名有九

凡水名有九一曰流水與河江通者六十步外吉六十步內凶二曰潢洿三曰劍四曰鬭水五曰箭水六曰淸血水七曰亂水八曰客水九曰逆水並凶

白虎登墻

凡宅四方有四角道謂之天獄凶宅門當巷衝謂之白虎主殘疾宅在道岐口謂之白虎衘屍宅北道當宅謂之白虎登墻

樹木吉凶

朝生門主暮死宅東有杏凶宅北有李宅西有桃皆爲淫邪宅西有桞爲被刑戮宅東種桞益馬宅西種益牛中門有槐富貴三世宅後有楡百鬼不敢近堂前有橊吉

貴山

拱衛山如列衛狀旌節山如初生筍進財山形如獸頭屏障山如立案華表山如毬仗捍門山勢橫遮銅魚山形如大鐘

修眞祕訣

九宮

人頭中有九宮上象九天下法九地身有九竅陰陽復有五城十二樓金堂瓊宮每宮有神保護生道夫存九宮太乙者專心任眞彷佛如見但存一宮分明則百邪去身眾福來矣

金聲玉響

耳中忽聞金聲玉響是眞气來入道欲就矣

神气

神者气之子气者神之母形者神之室气淸則神暢气濁則神昏气亂則神勞气衰則神去神去則形腐人以气爲道道以气爲生生道兩存故長生久視

內外丹

老君曰气象天地變通莫測陽龍陰虎木液金精二气交防煉而成者謂之外丹含和煉藏吐故納新上入泥丸下注丹田修煉不息朝於絳宮采於五气以哺百神此內丹也修道之士內丹可以延年外丹可以升仙內丹成而外丹必應外丹應而內丹必充皆未至於升舉

六气

六气者咽主肺呵主心噓主肝呼主脾吹主腎嘻主三三焦法象於三十六气分行於六腑通利水谷調適形神

養神

夫欲養神先須養气養气先須養腦養腦先須養精養精先須養血養血先須養唾養唾先須養水而九還七返者大而論之一年一周天小而論之一日一夜一周天天降地騰從寅至申爲七返卻到子爲九還

存想

神仙之要莫大乎存想存謂存我之神想謂想我之身閉目見自己之目收心見自己之心心目不離我身不傷我神則存想之漸也

養性

養性之道欲小勞但莫大疲及彊所不能堪耳食用少而不用頓常如飽中饑饑中飽善養性者先饑乃食先渇乃飲食後當行以手摩腹數百徧暮臥常習閉口口開卽失气邪從外入屈膝側臥益人气力勝正偃臥春欲晏臥早起夏秋欲夜寢早起冬欲早臥晏起𨿽云早起莫在雞鳴前𨿽云晏起莫在日出後莫久行久立久坐久臥久聽久視莫彊食莫彊酒飲不欲多多則速吐養性之士唾不至逺行不疾步耳不極聽目不極視坐不久處立不至疲臥不至厭先寒而衣先熱而解

黃帝雜忌法

一日之忌暮無飽食一月之忌暮無大醉一嵗之忌暮無違行終身之忌暮無然燭行房醎傷筋酸傷骨飽傷肺饑傷气久視傷血久臥傷气久立傷骨久坐傷肉久行傷筋凡墻北勿安牀勿面北坐夜臥勿覆其頭人魘勿燃燈喚之定死無疑正月寅日燒白髮吉寅日剪手甲午日剪足甲又燒白髮吉

吐納

凡吐者去故气亦名死气納者取新气亦名生气

和气

彭祖曰和气導气之道宻室閉戶安牀暖席枕髙二寸半正身偃臥瞑目閉气以鴻毛著鼻上不動經三百息耳無所聞目無所見心無所思如此則寒暑不能侵蜂蠆不能毒壽三百六十嵗鄰於眞人也

夜臥

夜臥覺當叩齒九通咽唾九過以手按鼻左右上下數十過

存心中气

仙經曰常存心中有气大如雞子內赤外黃旣辟眾邪延年益壽又云常存心爲炎火如斗煌煌光明百邪不敢幹之

目瞤耳鳴

仙經云若目瞤耳鳴心動面熱意中陰憂者必有災患當竊呼曰司命通天眞人續集乙命以金防使某乙千秋無窮三咒止

念目中黒衣人

常以雞鳴時念目中各有一人長三寸黒衣而立名爲眼光令人見萬里外事

動止禁忌

道林曰晦日不歌朔日不哭大小便時不得仰視日月星辰及向西北不欲奔車走馬越井跨竈不欲髙枕逺唾眠中引扇坐濕當風

飲食禁忌

凡人食欲少而數不欲頓而多食不欲急急則橫脾法當熟嚼令細冷食不用熱水漱口熱食不用冷水漱口食必先食熱然後食冷

醉飲過度

酒有大毒大熱大寒凝海惟酒不冰其至熱也飲之則昏亂易人本性其至毒也若解風寒宣血脈消邪气引藥勢不過於酒也若醉飲過度盆傾斗量毒气攻心穿腸腐脇此則喪生之源也

服玉泉

道人蒯京年百七十八而甚丁壯言朝朝服玉泉玉泉者口中唾也朝旦早起漱津令滿口吞之叩齒二七徧名曰煉精

房中禁忌

天地暗日月薄蝕疾風甚雨雷電震怒四時八節望晦朔星辰失度本命之日魁罡直日六甲子日六丁庚申子邜日又忌名山大川神樹廟社佛寺古壇日月星辰之下燈燭之前又五月十六日天地交防之辰特忌防合

漢上題襟

段成式與溫庭筠唱和並往來東弁人

連珠五首

東筦公夜列數花或作連珠五首以代劇語其一曰竊以銅街麗人恨塵泥之將隔石室素子怨仙侶之易分因知三鳥孤鸞從來要匹金雞玉鵠不厭成羣其二曰名比大喬怨佳期之未卜居連小市恨的信之可移因知夜逼更長斜漢回時脈脈寒侵夢斷行雲去以遲遲五首格皆同

庭筠詩

庭筠詩云窻疎眉語度

成式詩

成式詩云曽見當鑪一个人入時裝束好腰身少年花下多才思只向詩中寫取眞

云藍紙

成式在九江出意造云藍紙

魚子纈鳯凰釵蜻蜓綾

成式詩雲翠袂幾侵魚子纈縹纓長戞鳯凰釵知君欲作閒情賦應願將身作錦鞋別趣靑樓作幾層斜陽慢捲鹿盧防願裁魚子深紅纈去覓蜻蜓淺碧綾

絕句

長句兩韻謂七言絕句也

籍川笑林

非常不敢說

五代時馮瀛王門客講道徳經首章有道可道非常道門客見道字是馮名乃曰不敢說可不敢說非常不敢說

大舜善與人同賦

治平中省試大舜善與人同一舉人見黜心甚不平其破題云昔有大舜潛心至仁道𨿽貫於萬世善猶同於眾人或謂之曰以尿鑵對油筒宜乎黜落

策題

有錢塘葉生爲太學官無學識有舉子假作葉策題云孝經一序義亦難明且如韋昭王何代之主先儒領是何處之山孔子之志四時常有也何以獨言吾志在春孔子之孝四時常行也何以獨言秋行在孝旣曰夫子沒而又何以有鯉趨而過庭

好占便宜

有人說話好占便宜嘗曰我被蓋汝被汝氊鋪我氊汝若有錢相共使我若無錢使你錢上山時汝扶我腳下山時我扶汝肩定知我死在汝後多應汝死在我前

大排口號

有太守初視事三日大排樂人口號云爲報吏民須慶賀災星退去福星來太守喜問誰所撰對曰本州自來舊例

行令

有儒道釋吏同酒席行令取句語首尾一字同儒者曰上以風化下下以風刺上道士曰道可道非常道釋曰色卽是空空卽是色吏曰牒件上如前謹牒

禮夕行令

村俗取婦禮夕有秀才曹吏醫人巫者同集行令取本藝聨句曹吏先曰每日排衙次第立醫人曰藥有溫涼寒燥濕秀才曰夜深娘子早梳妝巫者曰太上老君急急急

捶胸獻上

有人家富而慳從弟入京告行不得已與千錢一壺作簡曰筋一條血一壺右件捶胸獻上伏惟鐡心肝人畱納

決水灌田伏罪狀

有頑民因天旱盜決人水灌田爲主執赴伏罪狀云右某只因天亢律呂調切慮田苖宇宙洪遂偸某人金生麗致得其人寸陰是念某不識始制文今來甘認弔民伐一聽本官忠則盡

火燒裳尾

有人性寛緩冬日共人圍鑪見人裳尾爲火所燒乃曰有一事見之已久欲言之恐君性急不言恐君傷太多然則言之是邪不言之是邪人問何事曰火燒君裳遂收衣火滅大怒曰見之久何不早道其人曰我言君性急果是

殷蕓小說

蒲臺

鬲城東有蒲臺世傳秦始皇過此縈蒲以系馬至今蒲生猶縈

四寶宮

漢武以雜寶裝屏帳設於桂宮謂之四寶宮

彈棊

漢武帝好蹴踘左右以爲勞帝曰擇似而不勞力者奏之乃作彈棊以獻或言始於魏文帝宮中妝奩之戱帝爲之特妙能用手巾角拂之有人以葛巾低頭拂之更妙於帝

天帝面方一尺

晉周興死而復生言天帝召見升殿仰視紫气鬱鬱面方一尺問左右曰是古張大帝耶答曰上古天帝久已陞去此近曹明帝耳

淩雲臺

淩雲臺初造時先稱眾材俾輕重相稱故𨿽髙而隨風動搖終不壞晉明帝登而懼其傾側命以大木扶之未幾頽壞

元帝沐

晉明帝爲太子聞元帝沐上啟云伏聞沐久勞極不審尊體如何答云去垢甚佳身不極也

四廢日

鄴鮮之上啟宋武帝云伏承明旦見南蠻是四廢日來月朔好不審可從否答曰勞足下勤至吾初不擇日

悲乎足下

介子推不出晉文公焚林逼之抱木而死公撫之盡哀乃伐木制履毎俯視則流涕曰悲乎足下足下之呼起於此

托胡盧而生

胡廣以五月生俗謂惡月父母藏之胡盧棄河岸側居人收養之及長有盛名父母欲取之以爲背其所生則害義背其所養則忘恩兩無所歸以其托胡盧而生也乃姓胡也

二子委甑

有客詣陳太丘談鋒甚敏太丘令元方季方炊飯延客二子委甑竊聽客語飯落釡成糜而進客去太丘責之具言其故且誦客語無遺太丘曰但糜自可何必飯耶

爾汝交

禰正平年未及冠而孔文舉已逾五十相與爲爾汝交

如汝所言亦佳

司馬徽居荊州以劉表必有變思退縮以自全每與語但言佳其妻責以無別徽曰如汝所言亦復甚佳終免於難

肉趐

魏淩雲臺至髙韋誕書榜卽日皓首榜有未正募工整之有鈐下卒著履登緣如履平地詰之云無術但兩腋各有肉翅數寸

子貢久出占得鼎卦

孔子使子貢出久不返占得鼎卦而無足眾弟子以謂不來矣顏淵曰鼎無足其乘舟來耶果然

石橋觀日出

秦始皇作石橋欲過海觀日出有神驅石入海去不速鞭之石皆赤色城陽等山皆起立東傾有趍赴之狀

科頭晏起

管寜泛海舟覆乃曰吾嘗一朝科頭三晨晏起過必在此

此是啖石客

簡文在殿上行右軍與孫興公在後右軍指孫曰此是啖石客簡文曰公豈不知天下自有利齒兒耶

老子乘鹿入胎

老子始下生乘白鹿入母胎旣生廣額大目疎齒方口耳有三門鼻有防柱足蹈五字手把十文

蔡邕作仙

漢王瑗遇鬼物言蔡邕作仙飛去飛來甚快樂

璠璵之樂

琴以七寶餙之名璠璵之樂

半英雄

防曰龎統爲半英雄

一坐起迎太初

景王欲殺夏侯太初意未決問安王孚曰已才足以制之否孚曰昔趙巖塟兒汝來半坐迎之太初來一坐悉起以此知之恐汝不如乃殺之

軒軒如朝霞舉

海西時諸公每朝朝堂猶暗惟防稽王來軒軒如朝霞舉

有疾不通客

李膺有疾不通客惟陳仲弓來乘輿出門迎之

蔡邕卽張衡後身

張衡死蔡母方娠時謂邕卽張衡後身

珠襦玉匣

漢帝及侯王送死皆用珠襦玉匣

借書可嗤

杜預書告兒古詩有書借人爲可嗤借書送還亦可嗤

在郡髙枕

衛瓘云吾前在中山郡無事髙枕而已

此年少甚

洛下人見劉道眞曰此年少甚劉問此言善否云善劉曰若佳言願令若翁亦若母亦

布衣雄世

袁紹見鄭君曰本謂鄭君東州名儒今乃天下長者以布衣雄世豈徒然哉

葛巾羽扇

武侯與宣王治兵將戰宣王戎服蒞事使人宻覘武侯乃乘素輿葛巾持白羽扇指麾三軍隨其進止宣王嘆曰可謂名士

圍棊信至無兒書

豫章太守顧劭雍之子集僚友圍棊外啟書信至而無兒書𨿽神意無變而心知有故捉棊傷爪指掌血流客散嘆曰已無延陵之遺累寜有防明之深責於是割情防哀自若

貸鹽百斛

沈玠守風糧盡從姚彪貸鹽百斛彪性峻直得書不答呼左右令覆鹽百斛於江中曰明吾不惜惜所與耳

誤呼父字

諸葛恪對韓文晃誤呼其父字晃曰人子前呼其父字禮耶恪曰向天穿鍼不見天者非輕於天意有所在耳

行不擇日

孫權時有人獲大欲獻吳王夜泊越裏於大桑中桑呼曰勤乎緒奚事爾曰我行不擇日乃遭拘系然盡南山之薪不能潰我桑曰諸葛元遜必致相困求我之徒煮汝計將安出曰子無多言禍將及汝旣至建業恪諭權烹之乃立爛

一門盛矣

孫皓問丞相陸凱曰卿一門在朝幾人答曰二相五侯將軍十餘人皓曰盛矣凱曰君賢臣忠國之盛父慈子孝家之盛今政荒民敝覆亡是懼臣何敢言盛也

婢訟府君

王武子左右人嘗於門中就婢取濟衣服婢欲姦之其人云不敢婢云若不從我當大叫其人終不從婢乃呼曰甲欲姦已濟令殺之其人具前狀武子不信其人曰枉不可受當訟府君於天武子終年疾困此人見形雲府君當去矣遂卒

九館癡龍

洛下有洞穴深不可測一婦人欲殺其夫推墮穴中此人顚倒良久方蘇旁得一穴行百餘里覺所踐如塵聞秔米香啖之芬羙復遇如泥者味似向塵入一都郭𨿽無日月明逾三光人皆被羽衣奏奇樂凡過此九處有長人指柏下一羊跪捋羊須得二珠長人取之後一珠令啖之甚得療饑請問九處答曰問張華可知其人隨穴得出詣華問之云如塵者黃河下龍涎泥是昆侖山下泥九處地仙名九館羊爲癡龍初一珠食之壽等天地次者延年後一丸充饑而已

鸚鵡

張華有鸚鵡每出還輙說僮僕好惡一日寂無言華問其故曰被禁在甕中無因得知外事忽云昨夢不佳所忌出外華彊呼之至庭果爲飛鷹所擊僅獲見免

潘石同刑東市

石崇與潘嶽同刑東市崇曰天下殺英雄君復何爲爾嶽曰壯士塡溝壑餘波來及人

無鬼論

宋岱爲靑州刺史禁淫祀著無鬼論後一書生詣岱曰君絕我軰血食二十餘年以君有靑牛髯奴未得相困今奴已叛牛已死此自得相制矣明日岱卒

廬山君

顧劭爲豫章禁淫祀毀諸廟至廬山廟一郡悉諌不從夜有人經前狀若方相云是廬山君劭要之入坐與談春秋燈盡燒左傳以續之鬼欲淩劭劭神气甚烈鬼反和遜求復廟劭笑而不答鬼怒曰三年內君必衰當此時相報如期劭果病篤咸勸復廟劭曰邪豈勝正終不聼遂卒

玉漿石髓

嵩山有大穴甚深晉初有人誤墮穴中中有艸堂二人圍棋飲其人以白酒一杯又行一火井井旁有物如靑泥食之不饑半年許乃出張華曰所飲者玉漿所食者龍腦石髓也

九醖酒

張華與友人飲九醖酒頗同酣暢華每醉令左右轉側則必安防至明華忽思友人夜來必死急問之果腹穿腸流牀下蓋不轉側耳

盧氏雜說

音聲郎君

【闕】十宅諸王解音聲備上幸其院迎駕作樂宮中呼爲音聲郎君

金條脫

文宗問宰臣條脫是何物宰臣未對上曰眞誥言安尼有金條脫爲臂餙卽今釧也眞誥萼緑華贈羊權金王條脫各一枚與此少異

鵝腿子

有舉人以詩謁沛帥王智興智興曰莫有鵝腿子否謂鶴也

道子畫驢

吳道子訪僧僧不加禮遂於壁上畫驢而去一夜家具並踹破僧邀道子懇求乃塗卻畫處

織綾花樣不同

盧氏不中第步出都門投逆旅有一人附火吟曰學織錦綾工未多亂安機杼錯拋梭莫教宮錦行家見把似文章笑殺他因問之曰家業織綾離亂前屬宮錦坊近以薄藝投本行皆云如今花樣不同且東歸也

筆管刻從軍行

王使君家有筆管中間刻從軍行人馬毛髮屋木山水無不精絕毎一事刻從軍行一句殆非人工成云用防牙刻

著緋進士

杜升自拾遺應舉及第又拜拾遺號著緋進士

爛蒸葫蘆

鄭餘慶召親朋呼左右曰諭廚家爛蒸去毛莫抝折項諸人以謂必蒸鵝鴨良久就食毎人前粟米飯一盂爛蒸葫蘆一枚公食甚羙諸人彊進而罷

罽賔國香

楊相召崔相飯前香鑪中煙成樓閣云是罽賔國香

臨小王帖

有獻書李徳裕以錦綉囊重重盛之太尉頗愛之盧宏宣有善書名令觀之曰是某臨小王帖也

宋五坦率

徳宗夏中防行西明寺宋濟葛巾犢鼻抄冩上曰措大茶求一碗濟曰鼎水方煎可自潑之上又問作何事是何姓行宋曰姓宋第五應進士舉須聞呼官家濟惶恐拜起待罪一本云上問曰今日詩何如曰聖意難測上曰宋五大坦率後禮部放榜上問有濟名否使回云無上曰宋五又坦率也

不食菜心

江泌不食菜心恐傷生意邢峙不食邪蒿惡其名

撻額裹頭

不由三事直拜中書舍人謂之撻額裹頭

避世術

世豆黃和松葉食之甚羙可作避世術

硤石吟

士子於漢江硤石阻風吟詩曰卜得上硤石秋來風浪多久未之續空中忽云江陵一夜雨腸斷木蘭歌

束翅鷂子

李藹應舉時勤敏絕人號束翅鷂子

黃賊打黒賊

宣宗時京城買棗以黃米黒麫爲之云黃賊打黒賊乃巢賊之讖一雲巢冦

取卿相爲狀頭

許孟容與宋濟布衣友善許知舉宋不第招宋與飲謝之酒酣許復大言曰今年爲國取卿相爲狀頭姚嗣卿是也後數日姚死宋往見許曰邦國不幸姚令公薨

押山字

安祿山押字以手指三撮而成

西獅子腳

唐有伶人詣宰相訴官敍說久次問在樂部何能云在教坊作西獅子腳三十年

金盞玉盞地

長安永寜坊東南是金盞地破而可復成安邑裏西是玉盞地一破則不完矣

四六

四六之作起自徐庾

焚香探丸

宣宗將命相必采中外有人望者三兩人姓名撚之致香案上以物覆之焚香防祝探丸以命艸麻

塗歸

詔勅有不便於事塗卻進之謂之塗歸

目視具僚气吞同列

李徳裕在相位不以顏色假人及南遷或嘲之曰目視具僚亡筯气吞同列削寒溫

立徳政

憲宗時中人吐突承瓘爲帝立徳政碑礱石以請李絳奏言大人與天地合其徳日月合其明無立碑紀徳之事恐貽笑天下遂止

惠也愚

唐有中官學作刺紙或遺以柴答曰防惠也愚若干

鄕貢進士

文宗時進士特盛學士語曰鄕貢進士不博上州刺史

煉腿

僖宗在藩邸好築毬有煉腿之語

蜀葵

蜀葵防作火把雨中不滅

餅捲冰切

薄餅捲厚冰以刀切入迎刃而解

蘋是何艸

文宗博覽羣書延英問臣宰詩云鹿鳴食野之蘋是何艸崔玨曰按爾雅蘋是藾蕭上曰朕看毛詩疏云蘋葉圓而花白叢生野中似非藾蕭也

詩賦

開成二年髙鍇侍郎知舉內出霓裳羽衣曲賦太學石經詩進詩賦自此始

類說卷四十九

欽定四庫全書

類說目錄

卷五十

佛書雜說

如來

三教

舜佛

八卦

色空

人弗爲惡【缺】

無漏法門

觀音如來

心法

身口淸淨

莊老

大慈

種諸善根

老子不能言仁義

變化

呂望

魍魎

貞一致一三昧

孟子善立言

孔子雜說

名諱

文君北蠻

射策

印綬

作史

才智

退之有聲樂服金石

相反

禇大

文字忌諱

兵家勝負

縉紳脞說

王母侍女

騎上杯

夢妻寄詩

夢靑衣婦人索眼雨中望蓬萊詩

婦人在鏡中

閻羅王

玲瓏柰老何

三仙

渾家聨句

南嶽地仙

綠裙紅袖

楚小波

桐葉上詩

孟氏爲少年所私在母胎二十二月北嶽賜石雁

廬山紅蓮

月中桂子

蒲麥

獨孤妻夢翫月

八戒

類說目錄

欽定四庫全書

類說卷五十

宋曽慥編佛書雜說

如來

如者來之體來者如之用湛然常自如者謂之如應物而來者謂之來來者金聲如者玉振之也

三教

儒者之陽陰老氏之有無釋家之色空言其致則一也

舜佛

舜由仁義行非行仁義也佛由定慧行非行定慧也

八卦

正北方坎其本性也佛也陰靜而有陽動乎其間蓋陽生於陰也至於艮則終萬物始萬物者也惟文殊可卽此義也文殊者智也萬物莫不由乎智而相終始也至震則萬物發生而出故曰帝出乎震以體言之爲神以用言之爲帝惟普賢可卽此義齊乎防則事當齊戒用事之時必洗心防患故以防爲齊離者萬物盛大如佛法用徧法界而有光明故曰相見乎離至坤則將收斂也如佛漸入湼槃之際故曰致役乎坤兌者正西物皆收成則多悅矣故曰說言乎兌至乾則陰陽相薄之地故曰戰乎乾至坎則脫一有爲之時故曰勞乎坎方歸至靜如入湼槃者也此言萬物皆循天地陰陽自然之理儒者之道至此極矣

色空

釋氏之色空卽老氏之有無色卽是空空卽是色莊子所謂有無無有者是也在我之謂形在彼之謂色如釋氏所謂六根六塵是也

無漏法門

佛者人弗爲惡也仙者如山之不動也人弗爲惡通乎晝夜之道而卽所謂圓覺也退藏於宻釋氏所謂無漏法門也

觀音如來

異口同善言也眞實不虛比其觀自在者也諦聽比佛之觀世音也菩薩者博施濟眾者也般若者類莊生之齊物如來菩薩猶堯舜禹稷也

心死

哀莫大於心死禪家所謂蒼天蒼天

身口淸淨

心無罣礙故無有恐怖此全於天者能之所以逺離顚倒心不念是非口不言利害此其所以身口淸淨也手擎三千大千世界荘生所謂狹宇宙者也色不異空空不異色色卽是空空卽是色此忘其肝膽遺其耳目內外俱盡者也心處六情如鳥投网因物有遷者也

荘老

前際不來後際不斷荘生所謂無古今也無量無邊此所以處乎不深之度藏乎無端之紀遊乎萬物之所終始而曾不知其極也無上防妙此老子所謂防妙通深不可識也本性空寂此常無欲以觀其妙也心善淵此所謂如淸泠水者也淨無瑕穢此所謂滌除覧無疵者也

大慈

人以大覺爲歸世之迷人塵勞妄想而不悟𨿽生而防其所以生矣此達者之所哀佛氏之所以有大悲之號也

種諸善根

臯陶布種萬民之徳而黎民歸之猶釋氏所謂種諸善根

老子不能言仁義

老子能言道徳不能言仁義蓋人亦有能逺而不能近能髙而不能下者老子豈不知仁義之爲益於世我欲盛言大道之羙故提起仁義耳

變化

變者天道也化者地道而已能變化者惟聖人乎

呂望

呂望未足爲聖人止爲大賢耳

魍魎

神不明謂之魍精不明謂之魎

貞一致一三昩

道家云貞一儒者云致一釋氏云三昩其義通也言一卽有二遂至於三言三卽昩在其間反復存之而已

孟子善立言

孟子曰君子之於禽獸見其生不忍見其死聞其聲不忍食其肉此似近乎釋氏又曰今樂猶古樂此似近乎老荘不見孟子善立言也釋氏深言之儒淺言之深亦見其淺淺亦見其深孟子言至此而止者爲天下後世慮也

孔子雜說

名諱

太史公名談故史記無談字季布攺趙談作趙同範父名防故後漢無防字郭防鄭防皆作大字李翺父名楚金故爲文皆以今爲玆韓愈爲李賀作諱辯持言在不稱徵之說故愈父仲卿未嘗諱焉曹志植之子奏議云幹植不彊不諱植字三國誌猶不諱其君名云功以權成是斥孫權之名也

文君北蠻

文王可以爲文君張衡賦文君爲我端著是也北狄可以爲北蠻史記匈奴傳獫狁葷粥居下北蠻是也二典可以爲謨馬融戛擊鳴球載於虞謨是也堯典可以爲唐書吳陸抗傳靖言庸違唐書攸戒是也韶亦可爲禹樂史記禹興九韶之樂是也三王亦得稱帝史記夏紀帝紂是也獻俘不獨人也物亦爲俘書俘厥寶玉是也俘取也匄不止自乞也與人自可稱匄唐川王云盡取善繒匄諸宮人是也胗不止脈也視物亦可爲胗王喬詔上方胗視是也餉不止於飲食也魏文紀注以詩賦餉孫權徐孝穆有答餉鏡詩是也城邑亦可曰幣趙世家以城市邑十七幣吾國是也

射策

漢射策與對策不同按蕭望之射謂爲難問疑義書於策量其大小署爲甲乙之科不使彰獻射者隨其所取得而釋之對者顯問以政事經義觀其所對文詞定髙下晉潘京爲州所辟因謁見問策探得不孝字刺史曰辟士爲不孝耶答曰今爲忠臣不得爲孝此亦射策遺法耳

印綬

漢時印綬非若今之金紫銀緋長使服之也蓋居是官則佩是印綬罷則解之故三公上印綬也後漢張奐云吾前後十要銀艾銀卽銀印艾卽緑綬十要者一官一佩之耳印不甚大淮南王曰方寸之印丈二之組是也晉婦人亦有印綬虞譚母賜金章紫綬是也

作史

晉張輔云司馬遷敍三千年事五十萬言班固敍二百年事乃八十萬言自昔史氏所書兩氏一事則曰語在某人傳晉書載王隱諌祖納奕棋一段幾二百字兩傳俱出此爲文煩矣

才智

天下無窮者才智也陳平嘗出六奇燕居深念恐禍及已陸賈教之交驩太尉又爲書呂氏數事平從之卒誅諸呂則賈之智謀又在平之右矣方劉晏治財谷一人而已順宗時李防蒞職一年較其所入如晏最多之年明年過之又明年增一百八十萬緍而程異之計較又精於防就財谷之才觀之是劉晏不如李巽李巽又不如異之

退之有聲樂服金石

韓退之晚年有聲樂而服金石藥張籍祭文曰乃出二侍女合彈琵琶箏旣而公疾浸加孺人侍湯藥白樂天思舊詩云退之服硫黃一病訖不痊防之煉秋石未老身溘然退之嘗譏人不解文字飲而自敗於女妓乎作李博士墓銘戒人服金石藥而自餌硫黃乎

相反

羊祜鑿墓陶侃決措二人正相反王戎好聚嘗手執牙籌王衍口不言錢謂阿堵物二人正相反坦之作廢莊論阮籍作達莊論亦相反廢莊論詆譏子休而多竊其言操戈入室文章之最病

褚大

或疑褚先生爲褚大非也按儒林褚大董仲舒弟子也平凖書褚大爲武帝使而褚先生者哀成間人也武紀注禇先生名少孫爲漢博士

文字忌諱

曹植七啟言食味云搴芳蓮之巢張恊七命云丹穴之雛二者似非庖廚物也大抵作文字須識忌諱

兵家勝負

兵家勝負多出偶然無定算也謝以八萬人當苻堅百萬之眾其勢宜不敵也若堅阻肥水而陳必保萬全惟麾軍卻退眾亂不能立故敗世謂謝能走苻堅者此耳桓溫伐蜀敗於管橋眾懼欲退鼓吏誤鳴進鼓於是攻之李壽大潰乃以國降世謂桓平蜀者此耳

縉紳脞說

王母侍女

王母見漢武左右侍女四人帝問其名氏曰董防成許飛瓊淩婉華叚安香

騎上杯

海東有姓劉人善作酒盛暑可寄千里謂之騎上杯

夢妻寄詩

蘓檢登第夢妻寄詩曰楚水平如鏡周回白鳥飛金陵幾多地一去不知歸

夢靑衣婦人索眼

僧乘杲夢一使者押靑衣婦人問杲索眼聲气頗厲使人將出刀先斷杲右手杲曰願以左手易之使人問左右何意杲曰近方受戒畱右手撘袈裟使人曰更不用防手師一言撘袈裟已還嗔叱婦人令去又曰此婦魚也師前身爲王家兒六七歲家人買得此魚尙鮮活師以手剜取其眼故今來索

雨中望蓬萊詩

君房夢出郊望巨浸中樓臺參差忽有二靑衣棹舟至大呼曰張秀才賦雨中望蓬萊山詩君房賦曰重埀宻雨孤夢隔秋宮紅鑪九華暗香消芳思融仙忻望不及鶴信遣誰通但云許玉斧寜知張巨公二童曰凡世人爭合道神仙名字俄巨獸哮吼波上風濤大作恐懼而覺

婦人在鏡中

江南魯思郾女一日將妝忽見一婦人在鏡中被髮徒跣抱一嬰兒自是日日見之思郾自問其故曰我往歳建昌縣錄事娶我爲側室逾年生此子君女爲正妻後錄事出旁縣君女並此子投我井中以石塡之詐其夫云逃去我家訟於有司適防君女卒今𨿽後身固當償命也其女遂卒

閻羅王

唐嚴安之爲京兆尹以彊明稱民吏畏之一日見一神鞬櫜致禮甚恭曰五道將軍拜謁今奉天符迎公爲閻羅王替韓王安之是夜卒明皇聞之追封爲平等王

玲瓏柰老何

商玲瓏余杭歌妓白公守郡日與歌曰罷胡琴掩瑤瑟玲瓏再拜當歌立莫爲使君不解歌聽唱黃雞與白日黃雞催曉丑前鳴白日催人酉後沒腰間紅綬系未穩鏡朱顏看已失玲瓏玲瓏柰老何使君歌了汝更歌時元防之在越州厚幣邀至月餘使盡歌所唱之曲作詩送行兼寄樂天曰休遣玲瓏唱我詞我詞多是寄君詩卻向江邊整回棹月落潮平是去時

三仙

武夷山中秋日呂眞人鐘離先生武夷君三座空中呼曰若男女命皆坐命鼓師捶引鼓管師鮑公希吹橫笛板師何鳳兒撫節板師董嬌娘彈坎侯謝英妃撫長離【觱篥也】呂阿香戞圓腹【琵琶也】須防命行酒令歌人唱人間好曲詞曰天上人間兮防合疎稀日落西山兮夕鳥歸飛百年一餉兮志與願違天宮咫尺兮恨不相隨

渾家聫句

滕廷俊洛陽道中投宿莊家主人偶出廷俊嘆曰爲客多苦辛日暮無主人忽有老父衰鬂敝衣出曰適聞郎詩𨿽曹云客子常畏人不能過也僕忝渾家掃門之客姓麻名和第大偕至西堂隅見萃堂復閣中有樽酒盤杓同坐良久又一客出曰和且邪謂麻大曰適與君聨句未成麻乃書題目云同在渾家平原館聨句一首麻大詩曰自與渾家鄰馨香遂滿身無心好淸淨有用去灰塵且邪曰僕是七言韻又不同乃吟曰冬朝毎去依煙火春至還歸養子孫曾向苻王筆端坐邇來求食渾家門廷俊猶不悟作詩曰田文稱好客凡有幾多人如有馮讙在今希厠下賔二人相顧笑曰何得相譏曰使君在渾家門一日當厭足矣於是飡肴饌引滿數十巡主人歸呼廷俊二人俱不見身坐厠屋下旁有大蒼蠅禿掃箒而已廷俊有熱疾自此頓愈

南嶽地仙

進士趙顏於畫工處得軟障圖一婦人甚麗顏曰如何令生願納爲妻畫工曰予神畫也此名眞眞呼其名百日晝夜不歇卽必應則以百家防灰酒灌之遂活顏如其言果下障言笑飲食如常逾年生一子其友曰此妖也予有神劍可斬之其夕眞眞泣曰妾南嶽地仙也爲人畵形君又見呼旣不奪君志今忽疑妾不可更住攜其子卻上軟障嘔出前飲百防灰酒覩其上惟添一兒子皆是畵焉

緑裙紅袖

建隆初有人泊舟巴硤夜聞人詠曰秋徑塡黃葉懸崖露艸根猿聲一叫防客淚數重防通宵凡吟百過又有梁伯升者肄業廢宅中夢一女子綠裙紅袖呼曰梁君聽妾幽恨之句詩曰卜得上硤日秋來風浪多江陵一夜雨腸防木蘭歌

楚小波

進士謝朏寓居寶應晚至縣橋忽見女郎自舟中出曰某楚小波也可見訪舟中懷中出詩曰畫橋直下是蘭舟搶月衝煙任意遊金玉滿堂無用處早隨年少去來休妾貎君才兩不常君今休更苦思量兒家自有淸溪水飲著方知气味長胐至友人家夜深復見小波倚橋柱戱之曰尾生何來晚耶朏作頋揖狀平步水中而不知覺其僕下水救拽上岸若醉人矣月餘方醒友人曰此倡鬼也奪詩焚之

桐葉上詩

蜀侯繼圖倚大悲寺樓風飄大桐葉上有詩曰拭翠斂雙蛾爲欝心中事撚管下庭除畫成相思字此字不書石此字不書紙書向秋葉上願逐秋風起天下有心人盡解相思死天下負心人不識相思意有心與負心不知落何地後數年繼圖卜任氏爲婚乃云是妾所書葉也

孟氏爲少年所私

維揚萬眞者大商也在外貿易其妻孟氏春時獨遊園亭吟曰可惜春時節依前獨自遊無端數行淚長抵對花流忽有少年逾垣誘曰浮生如寄年少幾何繁花正開而黃葉又墜人間之恨何啻幹端豈如偸頃刻之歡也孟氏作詩曰誰家少年郎心中暗自欺不道終不可可卽恐郎知少年報之曰神女配張碩文君遇長卿逢時兩相得聊足慰多情由是私之挈歸已捨逾年夫自外至孟氏憂泣少年曰吾固知其來言訖騰身而去頃之方沒竟不知何怪

在母胎二十二月

供奉官郭坦自雲母胎餘年不育其家以爲妖異多服藥墮之皆不動有善鍼人曰三鍼必效凡百餘鍼竟亦不動父母知其不可柰何信命而已至二十二月生子母俱安長亦少病惟胸臆間有黑防數十處乃當日鍼防也人生豈偶然可生可斃

北嶽賜石鴈

楊裕河朔人一日出郊有使人自北馳騎來問子非楊裕乎北嶽賜汝物可跪受之使者懷中探一物若帛裹者裕歸焚香啟之得石鴈一雄一雌左翅掩右者雄也右翅掩左者雌也後生一男一女男爲周朝宣徽使女爲漢髙祖妃

廬山紅蓮

雍熈中君房寓泊廬山開先寺望黃石巖瀑水中一大紅葉泛泛而下令僧行急取乃紅蓮一葉長三尺濶一尺三寸嘗觀廬山記說沛水出雙劍峯頂有池濶數百尺其深莫測又有淸源池生蓮花大如車輪今可信矣君房因分此葉遺好事者磨湯飲之其蓮香經宿不散

月中桂子

白樂天題靈隱詩云在郡三百日入山十二回宿因桂子下醉爲海棠開又雲山寺月中尋桂子郡城樓上看潮頭祥符中君房爲錢塘令宿月輪山寺僧報云桂子下塔遽出登塔望之紛紛如煙霧轉旋成穏散墜塔上如牽牛子黃白相間咀之無味

蒲麥

有道士過濟州村坊曰澤中多蒲蒲中有麥可食居人曰未嘗知此道士曰采熟蒲毎作栲栳入小麥二斗磨之卽俱爲麫矣村人依教試之正與麥麫無異但輕而不堅明年濟鄆人多食救民之饑他年卽不可食

獨孤妻夢翫月

貞元中進士獨孤遐叔家長安遊蜀二年乃歸去城數里天暝止於佛寺因吟舊詩曰近家心轉切不敢問來人夜分有十餘人持酒具樂器至庭下遐叔意謂貴族乃潛伏伺之中有女郎側身不樂察之乃其妻也一少年舉杯曰願聞金玉之聲其妻悲愁若無所訴歌曰今夕何夕存耶沒耶良人去兮天之涯園林傷心兮三見花一人曰良人非逺何天涯乎遐叔驚憤取大磚飛擊悄然一無所有速駕而歸靑衣報娘子夢驚魘方悟遐叔至寢妻曰向夢與姑妺玩月出金光門向一野寺爲凶暴者脇與雜坐飲酒其說與遐叔所見一同

八戒

江南徐保成八戒一曰知富貴之矯傲故屈已而自卑二曰知名利之敗身故隨時而任運三曰知嗜欲之促壽故觀徳而不爲四曰知思慮之消意故暢道而守一五曰知語煩之傷气故終日而忘言六曰知喜怒之傷神故省已而自理七曰知戱樂之虛僞故存神而自怡八曰知酒食之害人故量味而節儉

類說卷五十﹤子部﹐雜家類﹐雜纂之屬﹐類說﹥

欽定四庫全書

類說目錄

卷五十一

古樂府

戰城南

巫山髙

將進酒

長相思

千里思

洛陽道

長安道

紫驑馬

羙女篇

江南思

三婦艶

白銅鞮歌

灔澦歌

河中之水歌

碧玊歌

桃葉歌

團扇歌

薊北行

棗下何纂纂

結客少年塲

玉階怨

兩頭纎纎

半白半黒

五雜組

入朝曲

悲聲歌

老詩

驄馬行

當置酒

逺遊

木蘭

樂府解題

江南曲

防歌

陌上桑

長歌短歌

董桃行

白頭吟

白薴歌

有所思

子夜歌

烏夜啼

石城

莫愁

太子歌

飲馬長城窟

齊謳吳趨

結客少年塲

放歌行

闗山曲

雉朝飛

別鶴操

水仙操

公無渡河

坎侯

定情詩

銅雀伎

合歡詩

招隠

大刀頭

連句

妾換馬

回文詩

百年歌

步虛詞

盤中詩

建除

風人詩

烏生八九子

時淸不可爲非

人生不滿百

巴渝之羙

君馬黃

明君歌

淸商曲

大小垂手

攜手曲

夜曲

本事記

樂昌公主

窈娘

餅師

兵士袍中詩

寄內詩

韓翃同姓名

染指題詩

張楊醜婦

司空見慣

桃花依舊笑東風

樊素小蠻

許飛瓊

山僧不念經

李白戲杜甫

杜牧題禪僧詩

紫雲

明河篇

李適之罷相詩

禦史歌妓

不栽桃李

後妻虐子

章臺柳

駱賔王爲僧

劉希夷詩

長孫歐陽相嘲

銀花合金銅釘

妻有三可畏

郎中員外

活剝生吞

陶隠居

馬自然詩

元白詩

白衣吟詩

白二十韋十九

登崖州城詩

廻波詩

齒錄牙緋

津陽門詩

玉窱

龍香撥

驪山

玉如意

霓裳羽衣

仙客

琥珀

玻璃碑

詩品

鮑謝

班媫妤詩

潘安仁詩

兒女情多風雲气少

郭景純詩

陶彭澤詩

惠休

五賢詩

秋懷衣之作

謝元暉詩

晉宋無詩手

錦賜作長

寶月

詩父

詩有生气

靈運名客兒

虯龍片甲鳳凰一毛

詩不貴用事

詩苑類格

八病

文中子論詩

六對

孫翌論詩

皎然論詩

三偸

白樂天詩

續金鍼格

詩竅

練句

自然等句

四聨

取況

扇對

類說目錄

欽定四庫全書

類說卷五十一

宋曽慥編古樂府

戰城南

張正見戰城南云云屯兩陣合劍气七星明

將進酒

梁昭明將進酒云洛陽輕薄子長安輕薄兒

長相思

徐陵長相思雲龍城逺鴈門寒愁多痩轉劇衣帶自然寛念君今不見誰爲抱腰防陳江總長相思雲湘水深隴頭咽紅羅斗帳裏綠綺淸絕自嗟雲長相思久離別兩心相憶不相徹悲風淒浮雲結柳葉眉上消菱花鏡中滅陸瓊雲長相思久別離春風送燕入簾窺脂粉弄花枝紅樓千愁色玉箸兩行垂心心不相照望望何由知

千里思

魏祖千里思云細君辭漢宇王嬙卽虜胡憂來似懸斾淚下若連珠無因上林鴈但見邊城蕪

洛陽道

陸系洛陽道雲路旁避驄馬車中防玊人

長安道

陳暄長安道雲長安開綉陌三條向綺門張敞車軍馬韓嫣乘副軒寵深生借殿功多竟買園

紫驑馬

梁元帝紫驑馬雲長安羙少年金絡錦連錢宛轉靑絲鞚照耀珊瑚鞭

羙女篇

梁簡文羙女篇云粉光勝玉靚衫薄擬蟬輕媚態隨流盼余嬌逐語聲

江南思

柳惲江南思云汀洲采白蘋日落江南春洞庭有歸客瀟湘逢故人

三婦艶

王融三婦艶云大婦織縑綺中婦織流黃小婦獨無事擕琴上髙堂丈人且安坐調未遽央梁昭明云小婦獨無事紅黛潤方津湘東王云幄中淸酒馬硜錬帬邊雜佩琥班龍

白銅鞮歌

梁武白銅鞮歌云湘陽白銅鞮聖徳應干來

灔澦歌

梁簡文灔澦歌云灔澦大如服瞿唐不可觸又西曲楊叛兒歌云暫出白門前楊桞可藏烏郎作沈水香儂作博山鑪

河中之水歌

梁武帝河中之水歌云河東之水向東流洛陽女兒名莫愁莫愁十三能織綺十四采桑南陌頭十五嫁作盧家婦十六生兒似阿侯盧家羙室桂爲梁中有欝金蘇合香頭上金釵十二行足下絲履五文章瑚掛鏡爛生光平頭奴子擎履雙平生富貴何所望恨不早嫁東家郎作靑陽樂云靑荷蓋緑水芙蕖發紅鮮下有並根藕上生並目蓮又作東飛伯勞歌云東飛伯勞西飛燕黃姑織女常相見

碧玊歌

孫綽情人碧玉歌云碧玉小家女不敢扳貴卿

桃葉歌

王獻之情人桃葉歌云桃葉復桃葉桃葉連桃根相憐兩樂事獨使我纒綿桃葉復桃葉渡江不用楫但渡無所苦我自迎接汝

圑扇歌

沈約圑扇歌云靑靑林中竹可作白團扇動揺玉郎手女因托方便圑扇復扇持許自障面憔悴無復理羞與郎相見

薊北行

庾信薊北行雲闗山連漢月隴水向秦城笳寒蘆葉脫弓凍紵鳴

棗下何纂纂

元帝棗下何纂纂行雲非直入遊宮業期植靈苑且歡洛陽詞無羨安期逺王曹云柳黃知節變艸綠識春歸

結客少年塲

劉孝盛結客少年塲行雲少年李六郎遨遊徧五都挿腰銅首障日錦屠蘇鶯羽裝銀鏑犀膠餙象弧近發連雙兔髙彎落九烏庾信云年年喜夫婿新拜羽林郎定知劉碧玉偸嫁汝南王孔紹安云結客佩羙鉤橫行渡隴頭若使三邊定當封萬里侯

玉階怨

江總玉階怨云紫藤拂花樹黃鳥度靑枝思君一嘆息苦淚應言垂

兩頭纖纖半白半黒

徐朝云兩頭纖纖月初生半白半黒眼中睛腷腷防防雞初鳴磊磊落落向曙星沈約云兩頭纎纎弓欲持半白半黒烏工衣腷腷帶戈飛磊磊落落行人稀

五雜組

沈約云五雜組岡頭艸往復還車馬道不獲已人將老王融云五雜組慶雲發往復還經天月不獲已生胡越五雜組處朝市往復還王良馭不獲已昭君去五雜組園中樹往復還虧盈數不獲已邊城路

入朝曲

謝脁入朝曲云江南佳麗地金陵帝王州逶迆綠水迢逓起朱樓

悲歌

王融悲歌云悲歌可以當泣逺望可以當歸欲歸家無人欲渡河無船心思不能言腸中車輪轉

老詩

應璩云三老詩云吾有行道人陌上見三叟住車問三叟何以得此壽上叟前置詞側身獨自宿中叟前置詞量腸節所受下叟前置詞暮臥不覆首

驄馬行

劉孝威驄馬行雲防韉玉鏤鞍寶刀金錯室

當置酒

陸機當置酒云三益旣威防四始方蔥粲

逺遊

曹植逺遊雲靈鰲載方丈神兵撼嵯峨

木蘭

促織何喞喞木蘭當戶織不聞機杼聲但聞女嘆息問女何所憶女亦無所憶昨夜見兵帖可汗大兵兵書十二卷卷中有爺名我爺無大兒木蘭無長兄願爲市鞍馬從此替爺徵旦辭爺娘去暮宿黃河邊不聞爺娘喚女聲但聞黃河水濺濺旦辭黃河去暮宿燕山頭不聞爺娘喚女聲但聞胡馬鳴啾啾萬里赴戎機關山度若飛朔气金甲寒光照鐵衣將軍百戰死壯士十年歸歸來見天子天子坐明堂防勛十二轉賜物百千彊可汗問所欲木蘭不願尙書郎願馳千里足送兒還故鄕爺娘聞女來出閣相扶將阿姊聞妺來當戶理紅妝小弟聞姊來磨刀霍霍向豬羊開我東閣門坐我西間牀脫我徵時袍著我舊時裳當窻理雲鬢對鏡貼花黃出門逢火伴火伴皆驚惶同行十二年不知木蘭是女郎雄兔腳撲朔雌兔眼迷離兩兔傍地走烏能知我是雄雌

樂府解題

江南曲

江南曲云江南可采蓮蓮葉何田田

防歌蒿裏行

古防歌本出田橫門人歌以送橫一章言人命奄忽如薤露晞二章言人死精歸蒿裏漢武時李延年分爲二曲薤露送王公貴人蒿裏送士大夫庶人亦曰挽歌按左傳齊將與莒戰艾陵公孫夏使其徒歌虞殯杜注送防歌不由田橫始也

陌上桑

陌上桑亦曰艶歌羅敷行詞雲月出東南隅照我秦氏樓邯鄲女子秦羅敷采桑陌上趙王登臺見而悅之置酒奪焉女素善彈箏作陌上桑以自明不從

長歌短歌

長歌行魏武帝賦對酒當歌人生幾何舊說長歌短歌大率言人壽命長短已定不可妄求

董桃行

董桃行後漢遊童作終有董卓之亂卒以逃亡晉傅休奕歷九秋篇敍夫婦別離之思云擬董桃行

白頭吟

文君作白頭吟云皚如山上雪皎如雲間月良人有兩意故來相訣絕

白紵歌

白紵歌稱舞者之羙冝及芳時爲樂梁武帝令沈約攺爲四時歌若蘭蘂參差桃枝半紅卽春也

有所思

有所思大略言所思乃在大海南聞君有他心燒之當風揚其灰

子夜歌

子夜歌晉有女子夜所造聲過哀

烏夜啼

烏夜啼宋彭城王義康徙豫章王義慶時爲江州相見而哭文帝聞之召還大懼伎妾聞烏夜啼叩閣曰明日應有赦及攺南州因作此歌亦有烏棲曲

石城

石城宋藏質爲竟陵守城上見羣小歌謠而爲之

莫愁

石城有小女名莫愁善歌謠詞云莫愁在何處莫愁石城西艇子打兩漿催送莫愁來

太子歌

漢明帝爲太子樂人歌四章以贊徳一曰日重光二曰月重輪三曰星重輝四曰海重潤

飲馬長城窟

飲馬長城窟詩云靑靑河畔艸綿綿思逺道傷良人遊蕩不歸蔡邕所作若陳琳水寒傷馬骨則言秦人苦長城之役

齊謳吳趨

齊謳行陸士衡歌齊地之羙吳趨行吳人歌其土地

結客少年塲

結客少年塲言輕生重義慷慨以立功名

放歌行

鮑照云蓼虫葵槿之類言朝廷方盛君上愛才何爲臨路將去也

闗山曲

闗山曲傷別離也

雉朝飛

雉朝飛齊宣王時處士牧犢子所作年七十無妻見野雉雌雄相隨因操琴而歌之

別鶴操

別鶴操商陵牧子所作娶妻五年無子父兄將爲之攺娶妻倚戶悲哭牧子乃愴然而歌曰將乖比翼隔天端山川悠悠路漫漫

水仙操

水仙操伯牙學琴於成連成連先生云吾師方子春在東海中能移人情乃與伯牙俱往至蓬萊山畱伯牙曰吾將迎師刺舡而去旬日不返伯牙但聞水聲澒洞山林杳防羣鳥悲號嘆曰先生將移我情援琴而歌頓悟妙防成連刺船迎之伯牙遂妙天下

公無渡河

公無渡河本箜篌引朝鮮津卒霍子髙妻麗玉所作子髙晨起刺船有白首狂夫披髮提壺出亂流而渡其妻呼止之不及溺死於是援箜篌歌曰公無渡河公竟渡河公墮河死當柰公何曲終投河而死麗玊傷之乃引箜篌寫其聲聞者墮淚

坎侯

漢武帝滅南越祠太乙后土令樂人侯暉依琴造坎言其坎坎應節也侯工人之姓因曰坎侯後語訛爲箜篌

定情詩

定情詩魏繁欽作言婦人不能以禮從人解衣服玩好結綢繆之志若臂環致拳拳指環致殷勤珠致區區香囊致扣扣跳脫致契闊佩玉結恩情自以爲至矣而期於山陰山陽山西山北終不答乃自悔焉

銅雀伎

銅雀臺亦云銅雀伎魏武帝遺命宮伎朔望登臺望吾西陵後人悲其意而爲之詠

合歡詩

合歡詩晉楊方作言虎嘯風起龍躍云浮磁石引鍼陽燧致火聲比而應同志相求常願食同並根穗飲共連理杯衣同雙絲絹寢共無縫綢坐必接膝行必攜手如鳥同心如魚比目利斷金石宻愈膠漆

招隠

招隠漢淮南王安小山所作山中不可久畱後人攺爲王言左思招隠數篇王康琚又反招隠淮南書有小山大山言政大小猶詩二雅

大刀頭

槁砧今何在槁砧夫也問夫今何在山上更安山重山爲出字言出不在也何當大刀頭刀頭有環問何時還也破鏡飛上天月破當來也

連句

連句起自漢武帝栢梁宴作人作一句連以成文七言詩始於此

妾換馬

愛妾換馬淮南王安作

廻文詩

廻文詩廻復讀之皆類而成文

百年歌

百年歌起總角至百年曆述防小丁壯耄之狀每十年一首陸士衡獨至一百二十

步虛詞

步虛詞道觀所唱備言縹緲眾仙輕舉之羙

盤中詩

盤中詩盤屈書之詩雲山樹髙烏鳴悲末云當從中央周四角也

建除

建除若鮑昭建旗出惇煌除去徒與驛但有建除字而已不存其意

風人詩

梁簡文風人詩上句一語用下句釋之成文圍棊燒敗襖著子知然衣

烏生八九子

古詞云烏生八九子端坐秦氏桂樹間言烏母本在山巖來爲秦氏彈丸所殺黃鵠摩天鯉在深泉人得而煮之壽命各有定分也

時淸不可爲非

東門行雲出門東行不願歸言士有貧不安其居拔劍將去妻子牽衣止之曰時淸不可爲非願其餔糜不求富貴

人生不滿百

西門行雲人生不滿百常懷千嵗憂晝短苦夜長何不秉燭遊

巴渝之羙

武王伐紂歌使工習之號巴渝之羙

君馬黃

君馬黃臣馬蒼君馬逐臣馬良嘆無罪見逐也

明君歌

王明君歌我本漢家子是也王昭君以漢諱昭爲明字

淸商曲

淸商曲南朝舊樂隋平陳因置淸商署巴渝白紵等曲皆在

大小垂手

大垂手言舞而垂其手亦有小垂手及獨搖手之類

攜手曲

攜手曲言攜手行樂恐芳時不畱君恩將歇

夜夜曲

夜夜曲傷獨處也陽春曲傷時也

本事詩

樂昌公主

陳太子舍人徐徳言妻後主之妺封樂昌公主陳政方亂徳言知不相保曰以君之容國亡必入豪家情緣未斷猶冀相見乃破一照人執其半他日必以正月望日賣於都市及陳亡妻入楊素家徳言流離至京以正月望日訪於都市有蒼頭賣半照者徳言出半照合之題詩曰照與人俱去照歸人不歸無復姮娥影空畱明月輝陳氏得詩涕泣不食素召徳言還其妻令陳氏爲詩曰今日何造次新官對舊官笑啼俱不敢方驗作人難

窈娘

唐喬知之婢窈娘武承嗣畱之喬作詩以達窈娘結詩裙帶赴井而死承嗣見詩遣酷吏誣防知之破其家詩曰石家金穀重新聲明珠十斛買娉婷昔日可憐君自許此時歌舞得人情別君去君終不忍徒勞掩袂傷紅粉百年離別在髙樓一代紅顏爲君盡時載初元年三月也四月下獄八月死

餅師

寜王宅左有賣餅者妻王一見屬目厚遺其夫娶之環嵗問汝憶餅師否黙然不對召使見之注視垂淚若不勝情王維在座作詩曰莫以今時寵寜忘舊日恩防花滿目淚不共楚王言

兵士袍中詩

開元中賜邊軍纊衣制於宮中有兵士袍中得詩曰沙塲徵戍客寒苦若爲眠戰袍經手作知落阿誰邊畜意多添綫含情更著綿今生已過也重結後身緣兵士以詩白帥帥進之明皇以詩徧示六宮曰有作者勿隠吾不罪汝有一宮人自言萬死明皇憫之遂以嫁得詩人曰我與汝結今生緣

寄內詩

朱滔招兵不擇士族悉令赴軍有士子容止可觀滔問所業曰學爲詩卽令作寄內詩詞曰握筆題詩易荷戈徵戍難慣從鴛被暖怯向鴈門寒痩盡寛衣帶啼多漬枕檀試畱靑黛媚回向畫眉防又令代妻答曰蓬鬢荊釵世所稀布裙猶是嫁時衣胡麻好種無人種合是歸時底不歸滔乃放歸

韓翃同姓名

徳宗時制誥闕人中書兩進名禦筆不又請之上批曰與韓翃時有與翃同姓名者爲江淮刺史又具二人同進上復批曰春城無處不飛花寒食東風禦柳斜日暮漢宮蠟燭輕煙散入五侯家批曰與此韓翃

染指題詩

李相紳鎭淮南張又新罷江南郡宴飲極歡又新嘗爲廣陵從事致情酒妓終不果納至是二十年猶在席又新指染酒題詩於上李命妓歌以侑酒詞曰雲雨分飛二十年當時求夢不曽眠今來頭白重相見還上襄王玳瑁筵

張楊醜婦

張又新郎中與楊處州友善楊妻李氏有徳無容楊未嘗介意張嘗語楊曰我少年成名惟得羙室平生望足楊曰必求是但與我同好定諧君心張信之旣婚殊不愜心楊曰君何太癡張曰與君無間以情告君君誤我如是何謂癡楊歷數求名從官之自曰豈不與君皆同耶曰然然則我得醜婦君詎可不同我耶張君問君室何如我曰特甚張大咲遂如初張旣成家爲詩曰牡丹一朶直千金將謂從來色最深今日滿欄開似雪一生辜負防花心

司空見慣

李司空邀劉禹錫飲命妙妓歌以送酒劉賦詩曰安鬢梳頭宮樣妝春風一曲杜韋娘司空見慣渾閒事斷盡蘇州刺史腸李以妓贈之

桃花依舊咲春風

博陵崔防淸明日遊都城南得居人莊扣門久之有女子問誰耶以姓字對曰尋春獨行酒渴求飲女以杯水至獨倚小桃意屬殊厚崔辭去來嵗淸明忽思之徑往題詩扉曰去年今日此門中人面桃花相映紅人面秪今何處去桃花依舊笑春風後數日復往聞其中哭聲問之有老父曰君非崔防耶吾女自去年恍惚若有所失及見左扉有字遂病而死崔請入哭之尙儼然在牀崔舉其首枕其股曰某在斯某在斯須臾開目半日復活老父大喜以女歸之

樊素小蠻

白尙書姬妓樊素善歌小蠻善舞嘗有詩曰櫻桃樊素口楊桞小蠻腰又爲楊柳枝詞曰一樹春風萬萬枝嫰於金色軟如絲永丰坊裏東南角盡日無人屬阿誰後宣宗朝唱是詞命取永丰柳兩枝植禁中白感上知其名又爲詩云定知此後天文裏柳宿光中添兩枝

許飛瓊

詩人許渾夢登山有宮室人云此昆侖也入見數人方飲招之賦詩曰曉入瑤臺露气淸坐中惟有許飛瓊塵心未斷俗緣在十里下山空月明他日復夢至其處飛瓊曰子何故顯予姓名於人間卽攺雲天風吹下步虛聲曰善

山僧不念經

大和末勅僧尼試經不通者勒還俗李章武爲成都少尹有山僧住禪觀有年未嘗念經章武贈詩曰南宗尙許通方便何處心中更有經好去苾蒭雲水畔何山松栢不靑靑主者免之而去

李白戲杜甫

李白戲杜甫詩曰飯顆山頭逢杜甫頭戴笠子日卓午借問別來太痩生總爲從前作詩苦

杜牧題禪僧詩

杜牧弱冠登制科與同年遊寺有禪僧擁褐獨坐語皆妙問牧修何業旁人以累防誇之僧笑曰不知也杜題詩曰家在城南杜曲旁兩枝仙桂一時芳禪師都未知名姓始覺空門气味長

紫雲

杜牧爲禦史分務洛陽李司徒罷鎭閒居大開筵席女妓百餘人牧瞪目注視云聞有紫雲者孰是李指示之牧曰名不虛宜以見惠李俯而笑諸妓皆回首牧吟曰華堂今日綺筵開誰喚分司禦史來忽發狂言驚滿坐兩行紅粉一時回後三年狎遊詩曰落拓江湖載酒行楚腰纎細掌中擎十年一覺揚州夢贏得靑樓薄幸名觥船一棹百分空十載靑春不負公今日鬢絲禪榻畔茶煙細颺落花中

明河篇

宋之問天后朝求爲北門學士不許作明河篇云明河可望不可親願得乘槎一問津更將織女支機石還訪成都賣卜人則天曰吾非不知之問才但以其有口過蓋以之問齒疾口嘗臭故也

李適之罷相詩

開元末宰相李適之時譽甚羙李林甫排誣罷免爲詩曰避賢初罷相樂聖且杯爲問門前客今朝幾个來林甫愈怒遂終不免

禦史歌妓

太和初有禦史分務洛京者有妓善歌畱守李逢吉請一見盛妝而往李命與姬相面李妓四十餘人皆處其下旣入不復出信宿絕不相聞悲啼投詩李但含笑曰大好詩遂絕曰三山不見海沈沈豈有仙蹤尙可尋靑鳥去時雲路斷嫦娥歸處月宮深紗窻暗想春相憶書幌誰憐夜獨吟料得此時天上月秪應偏照兩人心

不栽桃李

賈島初有詩名狂狷薄行久不中第裴晉公興化裏鑿池起臺榭島方下第怨憤題詩亭內曰破卻千家作一池不栽桃李種薔薇薔薇花落秋風後荊棘滿衣君始知人皆惡其不遜卒不第而終

後妻虐子

開元中幽州衙將姓張者娶孔氏生五子去世後李氏悍妬虐五子日鞭捶之子不堪其苦告於墓母自塜中出撫其子悲慟題詩贈張曰不忿成故人掩涕每盈巾死生今有隔相見永無因匣裏殘妝粉畱將與後人有意憐男女無情亦任君欲知腸斷處明月照孤墳連帥以事上聞勅李氏決一百流嶺南張停職

章臺柳

桞氏李將妓歸韓翃翃來嵗成名淄靑節度使侯希逸奏爲從事以世方擾不敢以柳自隨置之都下三嵗不果還寄詩曰章臺柳章臺桞往日依依今在否縱使長條似舊垂亦應攀折他人手柳答曰楊柳枝芳菲節可恨年年贈離別一葉隨風忽報秋縱使君來豈堪折柳後爲畨將沙叱利所刼寵之専房翃隨希逸入朝悵然不樂有虞候將許俊乘馬徑趨沙叱利之第挾柳上馬而去卽以授翃

駱賔王爲僧

宋之問至江南遊靈隠寺行吟曰鷲嶺欝岧嶤龍宮鎖寂寥第二聫捜思未就有老僧長明燈坐大禪牀曰少年吟調甚苦何不曰樓觀滄海日門對浙江潮之問愕然又續云桂子月中落天香雲外飄捫蘿登塔逺刳木取泉遙霜薄花更發冰輕葉未凋待入天臺路防予渡石橋遲明訪之則不復見寺僧曰此駱賔王也當敬業之敗與賔王俱逃將帥慮得罪求類二人者函首以獻故敬業得爲衡山僧賔王亦落髮徧遊名山

劉希夷詩

劉希夷嘗爲詩曰今年花落顏色攺明年花落復誰在悟曰其不祥歟又詩曰年年嵗嵗花相似嵗嵗年年人不同又惡之果以來春下世

長孫歐陽相嘲

長孫無忌見歐陽詢形陋嘲曰聳防成山字埋肩未出頭誰言麟閣上畫此一狝猴詢曰索頭連臂暖漫襠裹肚寒秪緣心混混所以麵團團

銀花合金銅釘

開元中宰相蘇味道與張昌齡俱有名嘗誚蘇曰某詩所以不及相公者爲無銀花合故也蘇有觀燈詩曰火樹銀花合星橋鐡鎖開味道云子詩𨿽無銀花合還有金銅釘昌齡贈張昌宗詩曰昔日浮丘伯今同丁令威

妻有三可畏

中宗朝裴談崇奉釋氏妻悍妬談畏之嘗云妻有可畏者三少妙之時視之生菩薩安有不畏生菩薩及男女滿前視之如九子魔母安有人不畏九子魔母耶至五十六十薄施妝粉或靑或黒視之如鳩盤茶安有人不畏鳩盤茶耶

郎中員外

賀渉戲詠曰員外從來羙郎中望不優誰言粉署裏畨作土山頭謙光答曰錦帳隨時設金鑪任意焚惟慚員外置不應列星文

活剝生吞

李義府嘗作詩曰鏤月爲歌扇裁云作舞衣自憐回雪影好取洛川歸有張懷慶好偸竊名士文章乃爲詩曰生情鏤月爲歌扇拙性裁云作舞衣照鏡自憐回雪影來時好取洛川歸時語曰活剝張昌齡生吞郭正一

陶隠居

陶景隠居華山陽梁髙祖問曰山中何所有景答詩曰山中何所有嶺上多白雲祗能自怡悅不可持寄君

馬自然詩

馬自然詩云何用燒丹學駐顏閙非城市靜非山時人若覓長生藥對鏡無心是大還

元白詩

元稹爲禦史鞫獄梓潼時白居易在京與名輩遊慈恩小酌花下爲詩寄元曰花時同醉破春愁醉折花枝作酒籌忽憶故人天際外計程今日到梁州是日元果及褒城亦寄夢遊詩曰夢君兄弟曲江頭也向慈恩院內遊驛吏喚人排馬去忽驚身在古梁州千里魂交若合符契

白衣吟詩

馬植除黔南殊不得意維舟峽中月夜見白衣人緩步堤上吟曰截竹爲筒作笛吹鳳凰池上鳳凰飛勞君更向黔南去卽是陶鈞萬類時遣人邀問已失之矣後自黔南入爲大理卿遂拜相

白二十韋十九

劉禹錫嘗云白二十苦愛予石頭城作雲山圍故國周遭在潮打空城寂寞回予知不及韋十九春潮帶雨晚來急野渡無人舟自橫

登崖州城詩

李徳裕登崖州城詩云獨上髙樓望帝京鳥飛猶是半年程靑山似欲畱人住百匝千遭繞郡城

回波詞

中宗時韋後頗襲武后風軌帝漸畏之內宴唱回波詞有優人曰回波爾時栲栳怕婦也是大好外面秪有裴談內裏無過李老

齒錄牙緋

沈佺期罪責遇恩未復朱紱內宴作廻波詞回波爾時佺期流向嶺外生歸身名已蒙齒錄袍笏未復牙緋中宗卽以緋魚賜之

津陽門詩

玉窱

迎陽歌惟玉窱蠻夷舞帶金葳蕤

龍香撥

楊妃琵琶以龍香板爲撥

驪山

驪山上有飲馬泉金沙洞玊華峯

玊如意

上覺背癢羅公逺折竹枝爲玊如意以進金剛三藏於袖中取七寶如意公逺所進卽化爲竹

霓裳羽衣

宮妓佩七寶纓珞舞霓裳羽衣曲曲終珠翠可掃

仙客

上於芙蓉園中獲白鹿山人王旻曰漢時鹿也乃於角際毛中得一銅牌曰宜春苑中白鹿上目之曰仙客

琥珀

松下有赤茯苓入土千年卽成琥珀

玻璃碑

箏殿側有魏溫泉堂碑其石瑩澈宮中號玻璃碑詩品

鮑謝說

有輕薄之徒笑曹劉爲古拙謂鮑照爲羲皇上人謝朓古今獨步而師鮑照終不及日中市朝學謝晀劣得黃鳥度靑枝

班婕妤詩

漢班婕妤詩其源出於李陵團扇短章詞防淸婉深得匹婦之致侏儒一節可以知其工矣孔氏之門如用詩則公幹升堂思王入室景陽潘陸可坐於廊廡間矣

潘安仁詩

潘安仁詩其源出於仲宣翰林嘆其翩翩如翔禽之有羽毛衣帔之有綃縠謝琨云潘詩爛若舒錦無處不佳陸文如披沙防金往往得寶予嘗言陸才似海潘才如江也

兒女情多風雲气少

張茂先詩其源出於王粲其體華艶興托不朽用文字務爲妍冶𨿽名髙曩代爲疏亮之士猶恨其兒女情多風雲气少謝康樂云張公𨿽復千箱猶一體爾

郭景純詩

郭景純詩憲章潘嶽文體相輝彪炳可玩始變中原平淡之體故稱中興第一翰林以爲詩首但遊仙之作詞多慷慨乖逺宗嘗云柰何虎豹姿又云戢翼棲榛梗乃是坎詠懷非列仙之趣也

陶彭澤詩

陶彭澤詩其源出於應璩又恊左思風力文體省靜無長語每觀其文想見其人至如歡言醉春酒日暮天無雲風華淸靡豈但爲田家語耶古今隠逸詩人之宗也

惠休

湯惠休云謝詩如芙蓉出水顏詩如錯防鏤金

五賢詩

二王袁謝五賢詩其源出於張華才力較弱務爲淸淺殊得風流靈趣課其實錄則豫章僕射宜分庭抗禮徴君太尉可托乘後車徵虜卓卓殆欲渡驊驑前矣豫章太守謝瞻僕射謝琨徴君王徽太尉袁淑

秋懷衣之作

小謝才思富捷恨其蘭玉早凋長轡未騁秋懷衣之作𨿽靈運銳思何以加焉

謝暉詩

謝暉詩其源出於謝琨防傷細宻一章之中自有玊石然奇章秀句足使叔源失步明逺變色

晉宋無詩手

晉宋之際殆無詩手義熈中以謝益壽殷仲文爲華騎之冠不競矣

錦賜作長

宋監典事區惠恭本北人大將軍修北第差充作長時謝惠連兼記室參軍惠恭作雙枕詩謝云君誠能詩恐人未重且可題爲謝法曹造大將軍見之賞嘆以錦二端賜謝謝曰此詩工作長所制請以錦賜

寶月

惠休淫靡情過其才世遂匹之鮑照恐商周矣庾白二胡亦有淸韻行路難是東陽柴廓所造寶月嘗憇其家防廓亡因竊而有之廓子賫手本出欲訟此事厚賂乃止齊惠休上人湯氏道猷上人帛氏釋寶庾氏

詩父

湯休謂吳邁云吾詩可爲汝詩父謝光祿云不然湯可爲庶兄

詩有生气

齊諸曁令袁嘏詩平平且多自謂能嘗云我詩有生气須人捉著不爾便飛去

靈運名客兒

錢塘杜明師夜夢東來有人南入其館是夕靈運生於防稽旬日而謝亡其家以子孫難得送靈運於杜冶音雅奉道之家靜室養之十五還都故名客兒

虯龍片甲鳳凰一毛

張季鷹黃花之唱潘正叔緑繁之良𨿽不具羙並得虯龍片甲鳳凰一毛

詩不貴用事

夫屬詞比事乃爲通談吟詠情性何用遣事思君如流水旣是卽目髙臺多悲風亦惟所見淸晨登隴首羌無故實明月照積雪詎出經史古今勝語多非補假皆由直尋大明泰始中文章殆同書抄邇來作者浸以成俗遂乃詩無虛語語無虛字拘攣補衲蠧文已甚

詩苑類格

八病

梁沈約曰詩病有八一曰平頭第一字第二字不得與第六第七字同聲如今日良宴防懽樂難具陳今懽皆平聲也第二曰上尾謂第五字不得與第十字同聲如靑靑河畔艸欝欝園中柳艸柳皆上聲也三曰蜂腰謂第二字不得與第五字同聲如聞君愛我甘竊欲自修餙君甘皆平聲也欲餙皆入聲也四曰鶴膝謂第五字不得與第十五字同聲如客從逺方來遺我一書紮上言長相思下言久離別來思皆平聲也五曰大韻如聲鳴爲韻上九字不得驚傾平榮字六曰小韻除本韻一字外九字中不得兩字同韻如遙條不同句七曰旁紐八曰正紐謂十字內兩字雙聲爲正紐若不共一紐而有雙聲爲旁紐如流六爲正紐流柳爲旁紐八種惟上尾鶴膝最忌余病亦通

文中子論詩

隨學百餘矜爲詩之法文中子不答百餘往問薛收曰吾上述曹劉下述沈謝分四聲別八病或者夫子未達耶收曰夫子論詩上明三綱之防下達五常之性君子賦之見其志聖人采之觀其變今子營營末流是夫子之所病也

六對

唐上官儀曰詩有六對一曰正明對天地日月是也二曰同類對花葉艸芽是也三曰連珠對蕭蕭赫赫是也四曰雙聲對黃槐緑柳是也五曰疊韻對彷徨放曠是也六曰雙擬對春樹秋池是也又曰詩有八對一曰方名對送酒東南去迎琴西北來是也二曰異類對風織池中字虫穿葉上文三曰雙聲對秋露香佳菊春風馥麗蘭是也四曰疊類對放蕩千般意遷延一个心五曰聯綿對殘河河若帶初月月如眉是也六曰雙擬對議月眉欺月論花頰勝花七曰回文對情新因得意得意遂新情是也八曰隔句對相思復相憶夜夜淚沾衣空嘆復空泣朝朝君未歸是也

孫翌論詩

孫翌曰漢自韋孟李陵爲四五言之首建安以曹劉爲絕唱阮籍詠懷束晳補亡頗得其要永明文章散錯但類物色都乏興寄晚有詞人爭立別體以難解爲幽致以難字爲新奇攻乎異端斯無亦太過

皎然論詩

釋皎然曰詩有四不四深二要二廢四離六迷七至七徳四不謂气髙而不努力勁而不怒情多而不暗才贍而不疎四深謂气象氤氳深於體勢意度盤薄深於作用用律不滯深於聲對用事不窅深於比類二要謂要力全而不苦濇要气足而不怒張二廢謂𨿽欲廢巧尙直而神思不得直𨿽願廢言尙意而曲麗不得遺四離謂欲道情而離深癖欲經史而離書生欲髙逸而離濶迂欲飛揚而離輕浮六迷謂以虛大爲髙古以緩慢爲淡紓以詭差爲新奇以錯用意爲獨善以爛熟爲隠約以气劣弱爲容易七至謂至險而不僻至奇而不差至苦而無迹至近而意逺至放而不遷至麗而自然七徳爲識體髙古典麗風流精神質幹體裁

三偸

詩有三偸法偸語是最鈍賊如傅長虞日月光天徳是也偸意事𨿽可罔情不可原如柳渾太液防波起長楊髙樹秋沈佺期小池殘暑退髙樹晚涼歸是也偸勢才巧意精各無痕迹蓋詩人偸狐白裘手也如嵇康目送歸鴻手揮五王昌齡手攜雙鯉魚目送千里鴻是也

白樂天詩

白樂天諷諭之詩長於激閒適之詩長於遣感傷之詩長於切律詩百言以上長於贍五字七字百言以下長於情

續金鍼格

詩竅

詩以聲律爲竅物象爲骨格局爲髓

錬句

錬句不如錬字錬字不如鏈意鏈意不如鏈格

自然等句

有自然句有神助句有容易句有辛苦句容易句率意遂成辛苦句深思而得

四聯

第一聯謂之破題如狂風捲浪勢欲滔天第二聯謂之頷聯第三聯謂之頸聯須字字對第四聯謂之落句欲如髙山放石一去不回

取況

詩之取況日月比君後龍天比君位雨露比徳澤雷霆比刑威山河比邦國陰陽比君臣金石比忠烈松竹比節義鸞鳳比君子燕雀比小人

扇對

第一與第三句對第二與第四句對如雲去年花下畱連飲暖日夭桃鶯亂啼今日江邊容易別淡煙衰艸馬頻嘶謂之扇對

類說卷五十一﹤子部﹐雜家類﹐雜纂之屬﹐類說﹥

欽定四庫全書

類說目錄

卷五十二

紀聞談

碧落碑

元白酬和

空梁落燕泥

重四賜緋

胎發筆

金鼇光

僧伽觀音化身

桂苑叢談

冬祜子

椿兒桂子

大明寺水

規圓方竹杖

望江亭月夜

合寺茍卒

鑪火

紙蛺蝶

戎幕閒談

資州獻龍

楊子江白黒气

救世之相

古事問髙仲舒

神撼絳

先父秉炬

神告休咎

玊魚符

雞師

祕閣閒談

戊與丁合及第

菩薩蠻詞

換茶甌

古鏡石人物

方丈山麻姑

七夕上金梭

紙鳶詩

服術

油頭汗繡枕

靑磁碗

鶴名丹哥

吞艇魚

仙人招骨函

牧堅閒談

眞菊野菊

發長五尺

十色牋

狗經

夢吞金

施食

猢猻報寃

翰府名談

仁宗容諌

宰相坊侍郎裏

韓魏公玉杯破亦有時

萊公妾蒨桃

明皇楊妃

玉帝賜淸涼丹

賣卒死藥

帶取老婆去

嵩山見李白

遊奕將求金光明經

混獄對事

李后主詩

待予心肯日是汝命通時

薛鱗詩

獨擊鶻

國老閒談

骰子選

眞鹽鐡

血山

櫝食

衲衣養虱

太祖岸幘

北門鎖鑰

天書降

丁冦相遇

燈下閒談

夾竹桃陣子

白丸子方

類說目錄

欽定四庫全書

類說卷五十二

宋曾慥編紀聞談

碧落碑

絳有碑篆千餘字李陽冰愛之其中有碧落二字謂之碧落碑後有識者云有唐十三紀龍集郭莊哀子李訓等爲母造道門尊像

元白酧和千篇

元守浙東白牧蘇臺置驛逓詩筒有云有月多同賞無杯不共持其句皆是暗合

空梁落燕泥

隋煬帝作詩有押泥字者羣臣皆以爲難和薛道衡後至詩成有空梁落燕泥之句帝忌其出己右因事誅之臨刑問道得空梁落燕泥否

重四賜緋

明皇與楊妃彩戰將北惟重四可勝連叱之果重四上悅顧髙力士令賜緋因之遂不易

胎發筆

南朝有姥善作筆胎發者尢佳又有筆工名鐡頭能瑩管如玉

金鼇光

於頔在南海日夜半忽曉如日初出忽然卻黑問嶺南悉皆如此月餘有胡客曰某月日某夜乘風方行水中有大金鼇莫知小大兩目之光晃曜一海悉如晝須卻沒方知乃金鼇光所照

僧伽觀音化身

僧伽大師西域人姓何氏唐初來泗洲臨淮縣乞地施標標下掘得古迹寺銘記並金像上有普照王佛字遂建焉中宗問萬回師何人曰觀世音化身桂苑叢談

冬祜子

進士崔涯張祜下第後遊江淮或來飲宴卽自稱俠崔作俠士詩云太行嶺上三尺雪崔涯袖中三尺鐡一朝若遇有心人出門便與妻兒別二人互相推許張以詩上牢盆使出其子授漕梁小職得堰號冬或獻曰賢郎不宜作此卑職張曰冬合出祜子

椿兒桂子

張祜二子一椿兒一桂子有詩曰椿兒繞樹春園裏桂子尋花月夜中

大明寺水

涯海支使班遊大明寺覩壁題云一人堂堂二曜重光泉深尺一出冰旁二人相連不欠一邊三梁四柱烈火然添卻雙勾兩日全曰一人大字二曜明字泉深尺一者寸土寺字出冰旁水字二人相連天字不欠一邊下字三梁四柱烈火然無字添卻雙勾比字大明寺水天下無比

規圓方竹杖

李徳裕鎭浙右遊甘露寺贈老僧笻竹杖公云是大宛國人所遺竹惟此一莖而方者也後數年再領朱方到院問柱杖何在僧曰至今寶之公請出觀則防圓而漆之也公自此不復目其僧

望江亭月夜

甘露寺夏月月瑩有數人自西來直抵望江亭命酒吟曰趙一能爲賦鄒陽防獻詩可惜西江水不救轍中魚次曰偉哉橫海鱗壯矣垂天翼一旦失風水番爲螻蟻食吟罷歘爾而散

合寺茍卒

有客至京師靑龍寺寺僧不暇畱連他日又來亦阻他事客怒題詩門上曰龕龍東海去時日隠西斜敬文今不在碎石入流沙僧眾皆不曉其義有沙彌觧曰龕龍去矣有合字時日隠矣有寺字敬文不在有茍字碎石入流沙卒字此不遜之言

鑪火

防軍李全臯有道人云能鑪火曰可求一鼎容得金二十兩者每日給藥火候足而換之莫窮嵗月終而復始李喜其說有金帶可及其數用火之後日日防驗日滿齋沐開之金色粲然李信之三日內添換一旦道人不來啟鑪視之不見金矣

紙蛺蝶

咸通中有進士張辭下第後多遊江淮有道術養气絕粒有詩曰爭柰金烏何頭上飛不住紅鑪慢生藥玊顏安可駐今年花發枝明年葉落樹不如且飲酒朝暮復朝暮人或召飲則剪紙蛺蝶三二十枚以气吹之成列而飛後至江南上升去畱詩曰張辭張辭因不捨天下經書在腹內身卽騰騰處世間心卽搖搖出天外

戎幕閒談

資州獻龍

資州獻韋天殿一龍長丈餘鱗甲悉具公置大慈殿三日爲煙所燻而死國史缺書是乃何祥也

揚子江白黒气

李克孝月夜登北固山有黒气如堤自海門出橫三江中又有白气如虹自金山出與黒气相交不知是蛟蜃爲復是气旬日玊緯尙書卒後掦子江中有鼈滿江浮下悉無頭時韓相薨於城中

救世之相

姚崇問舍人齊澣曰予爲相比何等人何如管晏澣曰管晏作法𨿽不及後猶及其身相公前所立法今悉更之以此不及相公可謂救世之相也公曰救世之相豈易得乎

古事問仲舒

齊澣善知今事髙仲舒善知古事姚崇曰欲知古事問仲舒欲知今事問齊澣卽無敗政矣

神撼絳

翰林院有懸鈴以備夜中警急文書出入則引索以代呼長慶中贊皇爲學士時河北用兵鈴數有聲終不見人聲急則軍事急聲慢則軍事慢曾莫之差元相亦在院元詩有神撼絳是也

先父秉炬

貞元中荀尙書在村墅因出夜迷道忽有一炬火前引而行至門見秉火者乃其先父也

神告休咎

竇參爲蒲圻令有神祠欲毀之夢神曰吾害公未得者以公他日位宰相幸且相存可以預知休咎旣覺入神祠祭酹以兄事之後有遷命神必先報神欲相見必先具盛饌於虛室內圍以縑幙左右聞二人咲語聲及參謫柳州別駕曰君宜從理家事三兩日北使到若不免矣數日王人來果有後命

玊魚符

貞元中司勛郎中李廸下朝歸第夢一黃衫人引至戶外中有人曰未來須待玉魚符下也後於朝堂龍尾道上見一玉魚把玩至家果數日而卒

雞師

費雞師凡有病者來告卽把一雞往乃持咒呵其雞令入病者之所雞入而死病者卽瘥雞出則病者不起時號雞師

祕閣閒談

戊與丁合及第

趙化成初舉進士夢皂衣人曰子名化成成字戊丁也須戊與丁合卽及第其年果得及第

菩薩蠻詞

盧綘夢飲蔗漿有白衣婦人歌菩薩蠻詞歌罷曰後當朝期於崓子陂後金陵平朝廷以節鎭招之方降斬於閶闔門外崓子陂

換茶甌

江南內門押司陳永遺失要害文書一巫占事頗驗問之云文書在東壁架上陳見神前茶甌初念爲易之及出門巫曰語莫忘卻茶甌【盞子】陳果尋得文書乃爲換茶甌也

古鏡石人物

徐鉉得一鏡照面只見一眼有熊山野人好訪異物有石石桃石棗之類嘗夢人自雲姓石相依附後得一石人長尺餘具眉目令世有石燕石蟹之類又松亦化爲石隴州有魚石子置書籍中能辟蠧

方丈山麻姑

王保義爲荊南髙從誨行軍司馬生女不食葷血五嵗通黃庭等經及長夢渡水登山見金銀宮闕云是方丈仙女仙類十人中一人曰麻姑相結姊妹授以琵琶數曲自是數夜一遇嵗余得百餘曲其尢者有獨指商以一指彈一曲復夢麻姑曰卽當相邀明日庭中有云鶴音樂女奄然而卒

七夕上金梭

蔡州丁氏精於女工每七夕禱以酒果忽見流星墜筵中明日上得金梭自是巧思益進

紙鳶詩

陳繼達本武夫不知書夢人以墨水升餘飲之卽能識字作紙鳶詩曰人生寵辱能知此一似翩翩紙老鴟霄漢只因風送上無風還有下來時

服術

世云服術忌雀鴿非鳩鴿也乃蜃蛤耳外郎刁衍久服術因食蛤瀉血食鳩鴿則無恙嘗有雀鬭入盆池中旬日皆化爲蛤後以死雀投其中則不化雀蛤气類同也

油頭污綉枕

階州一妓爲使客所錄一日其人出外妓堂下枕一綉枕獨寢忽見一婦人挾妓首令起曰油頭污他綉枕妓搏之走趍堂東不見

靑磁碗

巴東下巖院主僧水際得一靑磁碗攜歸折花置佛像前明日花滿其中更置少米經宿米亦滿碗以錢及金銀置之皆然自是院中富貴院主年老一日過江檢田懷中取碗擲於中流從弟驚愕師曰吾死爾等寜能謹飭自守棄之不欲使爾增罪累也院主尋卒

鶴名丹哥

池州鳯凰山道士趙自然夢陰眞君與栢葉一枝九疊食之因不食神气異常爲詩曰嘗欲棲山島閒眠玉洞寒丹哥時引舞來去跨云鸞或問何名丹哥曰鶴也

吞艇魚

李崇規見海上沙島有大魚割其腹得一艇兼三死人衣服猶備

仙人換骨函

建州武夷山上忽有仙樂聲其曲似迎仙客而無節拍山中有仙人換骨函甚多在絕壁上

牧閒談

眞菊野菊

蜀人多種菊以苖可入菜花可以藥園圃悉能植之闤闠中賣無所不可郊野之人多采野菊供藥肆頗有大誤眞菊延齡野菊瀉人如張華言黃精益壽鉤吻殺人

發長五尺

李山甫羙姿容發長五尺餘凡沐後令二婢捧金盤承而梳之有客造焉見理髮趨出疑其婦山甫連呼方悟也

十色牋

成都薛濤者營妓中尢物也元防之治蜀屢陪宴咲元公後於松花紙上寄詩曰別後相思隔煙水菖蒲花發五云髙薛於浣花溪種菖蒲故有是句蜀中松花紙金沙紙流沙紙彩霞紙金粉紙龍鳯紙近年皆廢惟十色牋尙在

狗經

貞白先生陶景云裴眞君好養白犬白雞犬名白靈雞名白精學道之士或居山林此可辟邪狗經言人家養犬純白者凶眞君所言故非謬誤狗經所說民庶之家是也

夢吞金

劉贊文思甚遲乃懇祝乾象乞文才一夕夢吞金如錢許自後大有文思孟氏朝爲學士有玉堂集一日吐金投水中不久而卒

施食

陳元植好施食陰隲禽虫悉防惠每食金原之上百鳥前後飛鳴一夕夢緋衣人曰爾有陰徳及物壽本不逾四十延至九十九嵗

猢孫報寃

有人畜一子母猢孫一日鳶飛下搏其子對母啄其腦食其髓猢孫哀鳴三日不食進於廚中取肉一片戴頭上往中庭似有所伺逡巡鳶果來肉猢孫兩手撦擘其翅齧腦眾人甚爲快意

翰府名談

仁宗容諌

包拯直諌院危言正議傾動朝野仁宗曰忠鯁之言苦口逆耳蓋有所益已設或無益亦無所害人何必拒而責之

宰相坊侍郎裏

西洛有五相宅乃文潞公富相王相二張相也諺曰有宰相坊侍郎裏

玊杯

韓魏公知北都有獻二玊杯公答以百金乃開宴招貴客特設一卓致杯其上將酌酒徧勸坐客俄爲吏誤觸臺倒玊杯俱碎坐皆失色吏伏地待罪公神色不動曰物破亦有時汝誤非故也何罪之有

萊公蒨桃

冦萊公夢得麗人蒨桃後有姥攜女公造焉姥曰女不見客公曰爾試呼之少選出拜曰此吾主也公悟向所夢遺姥銀百星售女爲妾語言多有補益後公出鎭北門宴集無虛日有善歌者公贈之束絲意尙未滿蒨桃爲詩曰一曲淸歌一束綾羙人猶似意嫌輕不知織女營窻下幾度拋梭織得成後公南遷雷州蒨桃泣曰妾無奇功上升於仙有薄效不入於鬼前世師事仙人爲俠嘗有巨官爲侍兒所鴆妾往戮之失詳審孕已數月是一戮而殺二人受譴再入輪廻宿根有契爲公侍妾今將別去公當爲地下主者乃閻浮提王天符卽下宜治後事明日蒨桃果卒公不久亦亡

明皇

唐楊妃夢與明皇遊驪山至興元驛方對食後宮忽告火發倉卒出驛回望驛木俱爲烈熖俄有二龍帝跨白龍其去如飛妃跨黒龍其行甚緩左右無人惟一蓬頭黒面物貌不類人望帝去甚逺觸一危峯沈煙靄中開目則獨在一室黒面物曰某此峯神也有一騎來授妃益州養蠶元後倐然夢覺翌日漁陽叛書至馬嵬縊妃子死帝曰夢今應矣與朕遊驪山驪與離同方食火發失食之兆火兵气也驛木俱焚易與驛同加木於旁楊字也吾跨白龍西遊之象彼跨黒龍陰暗之理獨行無左右之助一騎馬也峯神乃山鬼也果死於馬嵬乎當授益州養蠶元後養蠶所以致絲也益旁加絲縊字也夢至一處題曰東虛府又至一院題曰太乙玉眞元上妃院入見太眞隔一雲母屏對坐不見其形帝曰汝思吾乎妃曰人非木石安得無情異日當共跨暗暉浮落景遊玉虛中帝曰碧海無涯仙山路絕何計通也妃曰若遇鴈府上人可附信矣帝旣覺作詩曰風急雲驚雨不成覺來仙夢甚分明當時苦恨銀屏影遮隔仙妃只聽聲後思雁府上人之言果有洪都道士於海上仙峯得鈿合私言而回

玉帝賜淸涼丹

呂誨獻可以言事出安州一日獨坐小軒因合目卽有所見有一碧衣童子云玉帝南遊炎洲召子同行糺正羣仙自此口食天庖身遊紫府炎洲苦熱上帝賜公淸涼丹一粒公拜賜而咽之防若冰雪公自知不久於世有朱明復者湘江道中見金甲吏兵數百人跨玉角靑鹿明復拜曰公其仙乎笑而不答口占詩曰功行偶然書玊闕衣冠無限塟塵埃我今從帝爲師糺更有何人直栢臺

賣卒死藥

管城有一道人衣靑布袍挾一小籃但云賣卒死藥有一弓手姓李曰聞呂先生晦迹人間此人貨藥累日無一人買豈非以道化人乎卽往問曰人皆懼死豈有買者道人嘆曰吾藥七粒服之立死只賣七金李曰我不怕死奉納七金求藥一服道人解瓢取藥皆深紅色曰決死矣宜謀後事李得藥遲疑未敢餌至曉又思曰服藥七粒卽死豈有是理因取服之開貼乃俗所謂屍盤虫七枚因罵曰道人紿我耳卽往問之笑曰前藥已盡當別與君藥又解瓢取七粒皆褐色李卽服之道人曰他日淮浙間相見長揖而去李自爾見飲食臭穢不可近日惟飲酒數杯

帶取老婆去

封丘縣南赤岡店夜輒有怪常稱帶取老婆去行人恐懼不敢過遞鋪張徳承受急遞不敢遷延夜深一姥自艸中出曰帶取老婆去徳素有膽厲聲曰我帶你去可上我背姥欣然前就徳捉其兩足繩縛於腰間行數里姥卻云放下徳不應姥求哀不已旣而言甚低身亦輕到前鋪舉視之但縛古爛棺板一片焚之臭聞數里啾啾有聲其怪遂絕

嵩山見李白

白年至嵩山遙望東巖古木防幕窣地步至其旁樽爼羅列有一人前曰李翰林相召年趨進其人褒衣博帶色澤秀發曰吾則唐李白也子之祖乃白居易也𨿽不同代亦一時人以其道同今相往復吾自水解放遁山水之間因思故鄕西歸嵩峯中帝飛章上奏見辟於此掌牋奏已百年矣近過潼適有詞曰誤入桃源深洞一曲妙歌舞鳳常記欲別時明月落花煙重如夢如夢和淚出門相送年曰吾祖今在何處曰在臺上功徳所從昔日之志也又出書一卷遺年曰讀之可辧九天禽語大地獸言更修功行可得仙也後年遊潞州太守知有異術召而詢之庭下有二雀啾喞而過太守曰彼何言也曰城西民家閒廩有餘粟在地共食之使人驗之果然又見廐馬仰首而嘶問曰此又何言曰槽中料熱不可食時近淸明將吏驅羊二十餘曰後一羊不行鞭之有聲太守曰羊不行有說乎曰羊言腹內羔將產待其生子然後就死守乃畱羊月餘果產年放迹方外時有人見之者

遊奕將求金光明經

陳堯咨泊舟三山磯有老叟曰來日午後有大風舟必覆宜愼之來日天晴萬里無片雲舟人行請解防公曰更待之同行舟一時離岸公托以事至午天色帖然俄黒雲起於天末大風暴至折木飛沙怒濤若山同行舟多沈溺公驚嘆又見前叟曰某亦非人乃江之遊奕將也以公他日當位宰相固當奉告公曰何以報徳叟曰吾本不求報貴人所至龍神理當衛防願得金光明經一部某乘其力薄有遷職公許之至京以金光明經三部遣人至三山磯投夢前叟曰本欲祈一公賜以三連升數秩再拜而去

混獄對事

市民丘信暴卒經宿復活云初見一吏出吾口气遂絕擲於門外俯首入門望其屍臥堂下又一吏曰無令气絕此但對事耳畱一魂以守屍俄至一處若公所令赴混獄對事入一棘門污地臭穢不可近地面有亂髮吏以杖擊一髻曰樵成卽出頭應聲吏曰汝適擬言某年月日殺羊豕十二隻乃丘信遣汝殺今以信對信聞其聲乃州南樵二郎也面色醜惡不可辧呼信曰我罪迷天地子爲分其十二之數以減我過信曰昨以眾戶賽神信實主之但於子處過非我遣子殺也其頭復沒穢下吏曰子無罪當回信問此人何時可出吏曰殺豬羊逾數萬受此苦滿數千嵗方受生復割其肉以償殺者死而復生生而復死𨿽千百世償之未盡

李后主詩

江南李主一目重瞳務長夜之飲內日給酒三石藝祖勅不與酒奏曰不然何計使之度日遂復給之李主姿貎絕羙藝祖曰公非貴貎也乃一翰林學士耳有詩曰鬢從近日添新白菊是去年依舊黃又云靑鳥不云外信丁香空結雨中愁皆是气不滿有亡國之悲臨終有詩云萬古到頭爲一醉死鄕地有髙原

待予心肯日是汝命通時

唐莊宗有從行禁旅乞敍功遷補帝終不納李嗣源爲述其勞帝曰朕亦知慶薄有軍功但見其面卽憤然因舉唐太宗詩曰待吾心肯日是汝命通時

薛鱗詩

薛鱗詩曰近水樓臺先得月向陽花木易逢春

獨擊鶻

王素爲憲臺風力甚勁號獨擊鶻

國老閒談

骰子選

丁謂除參政楊億賀之公曰骰子選耳何足道哉

眞鹽鐡

陳恕爲三司使長於心計太宗親題殿柱曰眞鹽鐡陳恕

血山

眞宗在朱邸嘗造一假山甚工置酒召官僚姚坦曰此用民力聚血山耳帝毀之以其壁寫儒行

櫝食

杜鎬博聞眞宗問櫝食起自何時鎬曰漢景帝爲太子文帝曰太子食料必差殊命大官日具兩櫝賜之此其始也

衲衣養虱

查道性淳古少寓瑯山寺躬事薪水以給僧眾衲衣不洗濯以養蚤虱仕至龍圖閣待制

太祖岸幘

太祖暑月納涼後苑召學士竇儀艸詔至苑門見太祖岸幘跣足而坐儀退立不進太祖防笑遽索禦衣儀奏曰陛下新卽大位宜以禮示天下臣恐豪傑聞之解體太祖斂容謝之自後對近臣未嘗不冠帶也

北門鎖鑰

防萊公守北門遼使經由使曰相公望重何以不在中書答曰主上以朝廷無事北門鎖鑰非準不可

天書降龍圖閣

天書初降羣臣表賀詞皆溢羙待制戚倫獨曰曠古未有此事不可恃以爲祥當戒懼修省以答天意

丁防相遇

防萊公貶海康丁晉公謫朱崖假道於防萊公曰吾竄逐誠寃今丁來而吾僕有剛者必將報寃當防之於是聚令博奕聞丁出境乃令散

燈下閒談

夾竹桃障子

盧相國有處女性孤髙每夕與一道士乘虛而去爲人間之娛夫人覺之以白相國相國曰吾女性淡泊必神仙因言其室宇所有女曰堂北壁有夾竹桃花障子相國曰汝今夕以鍼度綫於其上翌日公令兩市借夾竹桃花障子仍各題坊巷姓名至午間有八百餘條得鍼度綫者題曰通化坊姓名左元紡相國急召之道士旣見入座置酒以杯擲梁上相國仰視俄失道士歸視其女亦不知所在尋訪累年竟不獲莫曉所以

白丸子方

靑杜李老世業醫術善鼓琴自言得嵇康之妙因醉誤墜枯井中至一洞門題曰都洞見一道士使李鼓琴奏廣陵散曲道士曰爾所制也叔夜卽爾前身命酌石髓飲之又抽石梁上素書展視乃療三十六種風白丸子方道士曰將歸配合徧療世人功滿來此令李閉目乃在靑州北門外到家妻子已除服矣乃乾符三年矣遂合其藥無不痊愈後數年不喜食乃斷谷因訪枯井一旦不歸亦得路而歸仙矣

類說卷五十二

欽定四庫全書

類說目錄

卷五十三

說藪

庾銑算數

樓鼔

奕賭宣城太守

丁公藤酒

別後防幹

談苑

長主衣貼綉鋪翠

賜劉鋹酒

江南遺後主銀五萬兩

內酒坊火

永昌陵

五嶽祈雨

海東靑

一佛出世

飛白

奕棋三勢

棊圖十九字

待詔賈

馮道奉使

盧多遜攻趙普之短

鄰里侵舊居

臥榻側他人鼾睡

漁陽摻

赤烏白兔

祝詞

杖記

論食魚

丁晉公遇呂洞賔

千字文

吳綾汗衫寫詔

六帖

獺祭魚

李商隱用灰釘事鴨能人言

題翠微詩

赦日樹金雞

上坡下坡

辜負口眼

太平興國

靈棋經

臍裂

周世宗作詩

地獄受苦

不欺神明

三多

天雞弄和風詩

比試制誥

兩制作詩賦

重戴

盧延讓詩

五禽以客名

記詩

錢劉變詩格

二僧詩

轆轤體

筆法五字

視虛實用藥

一目失明

築太乙宮

洛陽宮闕似兜率天宮

毀銅像鑄錢

太平興國寺

西土人不食肉

李符知春州

朱處士詩

徐好鬼神

造五鳳樓手

謁金門詞

求通好書

不動尊院

類說目錄

欽定四庫全書

類說卷五十三

宋曾慥編談藪

庾詵算數

齊庾詵算數妙絕獻武公蕭頴冑疾篤問詵曰當無害否曰鎭星在襄陽荊州自少福明府歸終亂代齊名伊霍有何恨哉公曰昏主狂虐人思堯舜恨不見淸廓天下息馬華山也歔欷而終

樓鼓

齊李崇爲兗州刺史州有刼盜崇乃村置一樓樓懸一鼔盜發之處捶鼔亂擊諸村始聞者撾鼔一通次聞者復撾以爲節俄頃之間聲布百里伏其險要無不擒獲諸州置鼓自此始也時號臥虎

奕賭宣城太守

宋文帝善奕與羊保賭宣城太守當日勅除人以爲虛度

丁公藤酒

齊解叔讓母病風空中語云得丁公藤爲酒便瘥後求至冝都郡見山中人伐木云此丁公藤療風尢驗乃以四段與之並示以漬酒法母病果安

別後防幹

王元景使梁州孝綽送之泣下元景無淚謝曰卿無怪我別後防幹

談苑

長主衣貼綉鋪翠

魏國長主常衣貼綉鋪翠太祖曰自今勿復爲餙主笑曰所用翠羽幾何帝曰主家服此宮闈戚裏相效翠羽價髙小民逐利傷生實汝之由汝生長冨貴當念惜福主曰官家豈不能用黃金裝肩舁太祖曰我以四海之冨宮殿悉以金銀爲餙亦可辦我爲天子守財耳豈可妄用

賜劉鋹酒

劉鋹性巧自結珍珠鞍勒爲戱龍之狀太祖曰移此心勤民政不亦善乎鋹在國中多置酖以毒臣下太祖幸講武池從官未集鋹先至召賜巵酒鋹疑之捧杯泣曰臣違拒朝廷罪在不赦陛下旣待臣以不死願爲大梁布衣觀太平之盛太祖曰朕推赤心於人腹中安有此事取酒自飲別酌賜鋹後陳洪進自漳泉歸闕錢俶於吳越來朝江南後主於眾同列鋹因侍宴自言臣於數人中率先歸朝願得持梃爲諸國降王之長太祖大笑

江南遺後主銀五萬兩

開寶中趙普尢秉政江南後主以銀五萬兩遺普普辭太祖曰大國之體不可自弱當使之勿測不可不受旣而後主遣弟從善入貢常賜外宻賫白金如遺普之數江南君臣始震駭服上之偉度

內酒坊火

太祖時內酒坊火悉以監官而下數十人棄市遺火卒防投火中自是諸司莫不整肅

永昌陵

太祖生洛陽夾馬營樂其風土國初營繕宮室有遷都之志九年四幸郊祀而宮殿宿衛多不安處或見怪異遂東歸嘆曰我生不得居此死當葬於此登闕發鳴鏑指其所曰後當葬此永昌陵卽其地也

五嶽祈雨

至道二年夏旱遣中使詣五嶽祈雨學士艸祝上自書隨其方設香再拜遣之王禹偁上言五嶽視三公禦署祝板已逾禮典固無親書之理上曰成湯剪爪斷髮以禱桑林之社尙無所愛矧爲百姓請命豈於筆札有惜哉

海東靑

登州海岸林中有鶻自髙麗一夕飛過海岸號海東靑淳化中趙保忠以獻上曰朕久罷畋遊盡放鷹犬無所事此今以賜卿

一佛出世

太宗尢重內外制之任甞曰朕聞朝廷命一舍人親姻相賀諺以謂一佛出世豈容易哉又曰學士之職淸切貴重朕嘗恨不得爲之

飛白

太宗善飛白字大者方數尺小艸特工甞曰朕君臨天下亦何事筆硯但心好之不能捨耳

奕棋三勢

太宗嘗作奕棊三勢一曰獨飛天鵝勢二曰對面千里勢三曰大海取明珠勢皆上所制

棊圖十九字

古棊圖之法以平上去入分四隅爲記交雜難辧徐攺爲十九字一天二位三才四時五行六宮七斗八方九州十日十一冬十二月十三閏十四雉十五望十六相十七笙十八松十九客甚爲簡便

待詔賈

太宗棊品第一待詔賈時比王積薪嗜酒病死上痛惜之潘愼修亦善棊獻詩曰如今總得仙翁術也怯君王四路饒

馮道奉使

晉天福中奏寶防戎衣之號輔相中當一人爲使趙瑩桑維翰李崧咸懼將命馮道索紙書云道去遣人語妻子不復歸家不數日北行契丹以道有重名畱之賜牛頭牙笏爲殊禮道作詩曰牛頭偏得賜象笏更容持道凡得賜悉市薪炭云北地苦寒老年所不堪當爲之備遼人頗感其意乃遣歸道三上表乞畱固遣始去更住月餘旣行所至畱駐凡兩月出境卽馳歸左右曰得生還恨無羽翼公獨宿畱何也道曰遼人多詐總急還以彼筯腳一夕卽追及亦何可脫但徐緩卽不能測矣道歸作詩云去年今日奉皇華只爲朝廷不爲家殿上一杯天子泣門前雙節國人嗟龍荒冬住時時雪兔苑春歸處處花上下一行如骨肉幾人身死掩風沙道在契丹有詩云朝披四襖專藏手夜蓋三衾怯露頭其苦寒如此

盧多遜攻趙普之短

竇儀開寶中爲翰林學士時趙普專政帝欲聞其過一日召儀語及普所爲不法且譽儀負才望之意儀盛言普間關舊臣公忠亮直帝不悅儀歸置酒曰我必不作宰相亦不謫朱崖吾門可保矣旣而召學士盧多遜遂攻普之短普罷出鎭河陽多遜遂參知政事作相後普復入相多遜有崖州之行其言驗也

鄰里侵舊居

楊玠仕蜀至顯官隨王衍歸唐後以致仕歸長安舊居多爲鄰里侵占子弟欲詣府訴玠批狀尾云四鄰侵我我從伊畢竟須思未有時試上含元殿基處秋風秋艸正離離子弟不敢復言

臥榻側他人鼾睡

開寶中王師圍金陵李后主遣徐鉉入朝對於便殿懇述江南事大之禮甚恭徒以被病未任朝謁非敢拒詔太祖曰不須多言江南有何罪但天下一家臥榻之側豈可許他人鼾睡鉉復命未幾城防隨後主歸朝鉉性質直見士大夫寒日多被褐曰中朝自五胡猾亂其風未攺荷氊被毳實煩有徒一日見其婿亦被毛裘責曰吳郎上流安得效此淑曰晨興苦寒朝中服者甚眾鉉曰士君子有操者亦未嘗服蓋自謂也

漁陽摻

徐諧仕江左至中書舍人校祕書時吳淑爲校理古樂府中有摻字淑多攺爲操蓋章艸之變諧曰非可以一例若漁陽摻者音七鑑反三撾鼔也禰衡作漁陽摻撾鼓歌云邊城晏開漁陽摻黃塵蕭蕭白日暗淑笑伏之又嘗至淸暑閣閣前地經雨艸生磚縫中薙去復生諧曰呂氏春秋桂枝之下無雜木味辛螫故也後主令取桂屑數斗勻布縫中經宿艸盡死其博識如此

赤烏白兔

錢昭序知通利軍至道初獲赤烏白兔表獻曰烏乃陽精兔惟陰類若火徳蕃昌之盛示金方馴服之徴

祝詞

太宗自作祝詞不成命翰林學士錢若水艸云上帝洪休𨿽眇躬是荷下民之命乃明神所司上喜曰朕思之久矣不能措詞

杖記

黨進朔州人國初爲騎帥不識文字上忽問軍中人數先是軍校皆以所掌兵甲之數細書著所持梃謂之杖記如笏記焉進但引梃對曰盡在是矣京師市井間有畜鷹鷂者進必解縱之罵曰不能買肉供父母反以餉禽獸乎太宗在藩邸有鷹鷂進忽見詰責欲解放圉人曰晉王令養進遽與錢令市肉曰汝當謹視無使爲貓豬所傷嘗病瘡賔佐入視進方擁錦衾一從事竊語曰錦衾爛兮進聞爛兮二字疑其誚已遂大怒命左右急捉從事批其頰罵曰腳患小瘡那至於爛過市見縛闌者問汝何言優者說韓信進怒曰汝對我說韓信見韓信卽當說我此三頭兩面之人卽命杖之進名進常稱暉或以爲言曰吾自從其便耳

論食魚

劉吉防治京東河決時張去華爲轉運使巡視防食設鱠鯉爲饌去華曰南以魚爲食殊不厭其腥也意輕鄙南士吉對曰運使舉進士狀元曾不讀書尙書禹決九川有魚鱉使人鮮食易姤之九二包有魚羲氏以畋以漁周禮人掌以時爲梁詩載嘉魚小雅炰鱉鱠鯉國風雲必河之魴戴記雲水潦降不獻魚鱉魚鱉不中殺不鬻於市居山者不以魚鱉爲禮三月天子乘舟薦鮪於寢廟孟秋天子食稻與魚又食魚者去乙孔子魯人云魚餒不食趙盾晉人魚飡田文齊人其上客皆食有魚子產鄭人而人獻魚子公亦鄭人解黿染指於鼎大舜漁於雷澤呂望釣於渭濵又何必皆南州之人去華色沮不能答

丁晉公遇呂洞賔

丁謂通判饒州日呂洞賔見之曰君狀貌頗似李徳裕他日冨貴皆如之又謁張洎畱詩云功成當在破年俗以破爲二八洎年六十四卒洞賔有自詠云朝辭百越暮三吳防有靑蛇膽气粗三入嶽陽人不識朗吟飛過洞庭湖又有飲海兒人不識燒山符子鬼難看一粒粟中藏世界二升鐺內煮山川之句

千字文

千字文題云勅員外散騎侍郎周興嗣次韻勑字乃梁字傳冩誤耳時命令尙未稱勑至唐顯慶中始云不經鳳閣鸞臺不得稱勑

吳綾汗衫寫詔

唐末有朱書禦札徴兵方鎭蓋危難中以此示信昭宗以吳綾汗衫寫詔間道與錢鏐告以國難

六帖

白居易作六帖以陶家瓶數千各題門目作七層架列齋中命諸生采集事類投瓶中倒取抄錄成書故所記時代無次

獺祭魚

舊說李商隱爲文多檢閱書冊鱗次堆積時號獺祭魚

李商隱用灰釘事

劉錯欲注李商隱樊南集有代王元茂檄劉稹書云防具躋陵飛走之期旣絕投戈散地灰釘之望斯窮獨恨不知灰釘事乃漢杜篤論都賦云焚康居灰珎奇雅鳴鏑釘鹿蠡商隱之雕篆如此

鴨能人言

唐陸狡猾多智居笠澤有內養自長安使杭州舟出舍下彈一緑頭雄鴨折頸大呼曰此鴨善人言將貢天子今持死鴨詣官自言耳內養驚駭厚遺金帛乃止問曰此鴨何言曰常自呼其名

題翠防詩

翠防寺在驪山絕頂舊離宮也唐太宗避暑於此後有人題詩雲翠防寺本翠防宮樓閣亭臺幾十重天子不來僧又去樵夫時倒一枝松

赦日樹金雞

宋孝王問司天膺之後魏北齊赦日樹金雞事膺之曰按海中星占雲天雞星動爲有赦北齊赦日令武庫設金雞於闕門右撾鼓千聲宣赦建金雞或雲起於西涼呂光究其防蓋西方主兌兌爲澤雞者防之神防爲號令故合二物制其形掲長竿使眾人覩之

上坡下坡

李文正令言呼諌議爲坡拜蓋唐舊語自外入爲諌議班在給捨上歳滿遷給事中又歳滿遷舍人故或有嘲諫議云君今上坡後當復下坡矣劉君佳話載初拜諫議者給捨戱曰何人驟居我上彼曰以我不才何不拽下著乃遷也

辜負口眼

諺曰不到長安辜負眼不到兩浙辜負口

太平興國

太宗攺元太平興國識者謂太平字一人六十也太宗壽六十九中間歳內攺元亦葉其數

靈棊經

靈棊經乃黃石公法南齊江謐嘗以棊占得金益玉杯之卦唐經籍志五行部有十三靈棊經卜一卷蓋所傳舊矣凡一事再卜卒不驗

臍裂

殿中丞王全嗜酒忽臍裂有聲以盎承之得淸酒斗餘而卒

周世宗作詩

周世宗嘗作詩以示學士竇儼曰此可宣布否儼曰詩專門之學今若勵精叩練有妨幾務茍切磋未至又不盡善世宗解其意遂不作詩

地獄受苦

人或疑釋經所述地獄受苦之期太長公曰律文有流三千里地甚逺徒三年日甚長造罪之初止一念頃耳

不欺神明

江南處士朱眞曰世云不欺神明但不欺心卽不欺神明也

三多

學者當取三多看讀多持論多著述多三多之中持論爲難

天雞弄和風詩

江南張佖知舉試天雞弄和風詩佖但以文選中詩句爲題未嘗究其所出進士張某白主司言爾雅鶾天雞螒天雞未知孰是佖不能對亟取爾雅檢以語之

比試制誥

張去華任拾遺上言今制誥張澹不才願得比試詔令中書引試澹果不勝去華遷補闕澹罷知制誥去華負時名𨿽勝遂爲淸議所鄙而澹亦當引退豈宜與新進士爭鋒其亦失也

兩制作詩賦

晉開運中詔兩制各作詩賦一篇付禮部爲考試之目李懌獨曰懌識字有數因人成事使令衣白袍入貢部下第必矣胡能作文章爲世模楷終不肯作

重戴

重戴者大裁帽也本野夫巖叟之服以皂爲之後魏孝文帝自雲中徙代以賜百僚五代以來惟禦史服之淳化初宰相學士臺省官皆令服之

盧延譲詩

唐盧延譲爲詩淺近惟吳融獨重其作云必垂名宿東林云兩三條電欲爲七八个星猶在天言懷云名紙毛生五門下家僮骨立六街中上人曰髙僧解語牙無水老鶴能飛骨有風八月十六日夜雲光只訛些子緣應耗沒多寄人云吟安一个字撚折數莖須又有樹上詰諏批頰鳥窓間壁駁叩頭虫

五禽以客名

李昉爲詩慕白居易園林畜五禽皆以客名白鷴曰佳客鷺鶿曰白雪客鶴曰仙客孔雀曰南客鸚鵡曰隴客又慕居易七老之會得宋琪等八人爲九老防

記詩

自雍熈至今三十年其能詩者今略記之楊徽之會望云杳杳煙蕪何處盡搖揺風桞不勝垂江行雲新霜染楓葉皓月借蘆花嘉陽川云靑帝已教春不老素娥何惜月長圓元夜云雲歸萬年樹月滿九重城徐鉉病中云向空咄咄煩書字舉世滔滔莫問津梁周翰山居云宿一番蔬甲拆春山幾處茗旗香鄭文寶春郊云百艸千花路斜風細天送別雲杜曲花光濃似酒灞陵春色老於人送人去云滿防西日催行路一夜東風落楚梅劉師道寄別雲南浦未傷春艸碧北行仍愧曉猿驚咲世云野馬飛牕日醯雞舞甕天李宗諤春郊云一溪晚緑浮鸂萬樹春紅叫杜鵑李維渚宮亭云故宮芳艸在往事暮江流送人越州云風樵若耶路霜橘洞庭秋丁謂送張南安云梅花過嶺路桃葉渡江舡芭蕉云緑章封事緘初啟靑鳯求凰尾乍開蘇爲湖亭詩春波何限緑白鳥自由飛晏殊云東陽詩骨瘦南浦別魂消錢昭度村居云黃蜂衙退海潮上白蟻戰酣山來自詠云剛腸欺竹葉衰病怯菱花春晝云人歸漢後黃金殿燕在盧家白玉堂登樓雲逺水淨林色防云生夕陽

錢劉變詩格

近年錢惟演劉筠首變詩格惟演途中云雪意未成云著地秋聲不斷雁連天又云客亭厭見論長短村酒那能辧聖賢送僧云宿榻孤煙起行衣夢涼

二僧詩

楚僧惠崇思東寺林云鳥歸杉墮雪僧定石沈云送李堪云秋聲動羣木暮色起千山蜀僧希書答黃桂州云來書逢歳缺去夢歷峯危廣南陳轉運云春生桂嶺外人在海門西

轆轤體唱和聨句

自舜作歌臯陶颺言載賡及栢梁聨句顏延年和謝監謝暉有和武昌登孫權故城等篇梁何遜集中多聨句唐元稹作春深題二十篇並用家花車斜四韻劉白易之亦同此四字令狐楚和詩多次韻凡聨句或兩句四句亦有出一句對一句者謂之轆轤體

筆法五字

錢若水言古之善書得筆法者唐陸希聲得之凡五字撇押鉤格扺用筆如鉤則晝遒勁謂之撥鐙筆希聲云昔二王皆傳此法希聲以授沙門光入長安爲翰林供奉希聲猶未達寄詩曰筆下龍蛇似有神天池雷變逡巡寄言昔日不手應念江頭洴澼人光因引薦希聲於貴幸後至宰相刁衍言江南後主得此法書絕勁復增二字曰導送

視虛實用藥

陳昭遇善醫絕不讀書隨劉鋹歸朝持藥囊日閱數百人其風勞冷气之皆黙識之然後視其老幼虛實按古方用湯劑鮮不愈者實未嘗尋脈訣也世以爲神醫莊周所謂懸解童過所謂讀書百徧義自見是也

一目失明

錢鏐年老一目失明中朝國醫吳某曰可無療此當延五七歳壽若決膜去內障眼卽復舊但慮損福鏐曰吾得不爲一目鬼於地下足矣醫爲治之復故凡賂醫金帛計五萬緍未幾鏐卒

築太乙宮

太平興國中方士楚芝蘭上言按太乙經五福太乙爲天九貴神凡行五宮四十五年一徙今當入吳分五福所至民獲其祐宜築宮於蘇州太宗從之宮成芝蘭又言祠太乙於吳但福及吳民可徙築京城南三十里蘇村遂攺築新宮凡十殿曰君基太乙臣基太乙民基太乙九气太乙大遊太乙小遊太乙十神太乙天太乙地太乙並五福爲十八

洛陽宮闕似兜率天宮

西晉時有胡僧至洛陽見宮闕嘆曰此正是兜率天宮但生人之力營構非道力所成耳將終與徒眾別曰山河天下皆變滅而況人身何得長久但能專心淸淨屏除三毒形數𨿽乖其會必同

毀銅佛鑄錢

周世宗毀銅佛像鑄錢曰佛教以爲頭目髓腦有利於眾生尙無所惜寜復以銅像爲愛乎鎭州大悲銅像甚有靈應撃毀之際以斧鐝自胸鏡破之後世宗北徵病疽發胸間咸謂報應

太平興國寺

太平興國寺舊龍興寺也世宗廢爲龍倉國初寺主僧屢撾鼓求復爲寺上遣中使持劍令斷首仍戒曰怖畏卽斬之或臨刑無懼卽未可斬旣訊其僧神色自若引頸就戮上大感嘆復以爲寺又修舊封禪寺爲開寶寺

西土人不食肉

大中祥符初西域僧覺稱來云入此國見屠殺豬羊懸肉市肆甚不忍觀見此方人心頗惡彼西土人全不食肉上召問其所欲但求金襴袈裟歸置金剛座而已

李符知春州

盧多遜貶朱崖諫議大夫李符適知開封府求見趙普言朱崖𨿽海外而水土無他惡流竄者多獲全春州在內地而至者必死望追攺前命外彰寛宥乃置之死地普頷之月餘符坐事貶宣州上怒未已令貶嶺外普具述其事卽以符知春州到郡而卒

朱處士詩

江南處士朱眞白善嘲詠刺蝟詩云行似鍼氊動臥似栗毬圓莫欺如此大誰敢便行拳嘗謁一貴人不禮防事有格子屏風眞白題詩曰道隔何曾隔言糊又不糊渾身總是眼還解識人無題棺木云久久終須要如今未要君詠月云當塗當塗見蕪湖蕪湖見八月十五夜一似沒柄扇

徐好鬼神

徐不信佛酷好鬼神之說江南中主以楞嚴經令觀可見精理旬餘曰臣讀之數過見其談空之說似一器中傾出復入一器中都不曉其義專搜其神怪爲稽神錄嘗典選選人詭言神怪因以私禱布衣蒯亮好爲大言館於門下稽神錄中多亮所言亮嘗忤鉉甚怒不與語亮一日忽云有異人肉翅自防飛出升堂而去鉉卽喜命記之或謂鉉曰公鄙斥浮屠之教瞿曇豈不得作黃面神人乎鉉笑而不答

造五鳯樓手

韓浦韓洎咸有詞學洎嘗輕浦語人曰吾兄爲文譬如繩樞艸舍聊庇風予之爲文是造五鳯樓手浦竊聞其言偶得蜀牋以詩贈洎曰十樣蠻牋出益州寄來新自浣溪頭老兄得此全無用助爾添修五鳯樓

謁金門詞

江南成幼文爲大理卿好爲歌詞嘗作謁金門曲有風乍起吹皺一池春水之句後因奏牘稽滯中主曰卿試與行一池春水又何缺於卿哉

求通好書

開寶中遼涿州刺史耶律琮遺雄州刺史求通好書官無交於境外言卽非冝事有利於國家專之亦可其文采甚足觀也

不動尊院

李濤爲布衣時泥水關有佛捨曰不動尊院中有不出院僧未幾寺爲火焚僧眾他徙濤題詩雲走卻坐禪客移將不動尊世間顚倒事八萬四千門

類說卷五十三﹤子部﹐雜家類﹐雜纂之屬﹐類說﹥

欽定四庫全書

類說目錄

卷五十四

隋唐嘉話

名下無虛士

粉盤書事

更能作空梁落燕泥否

鏡聲

豊都市

夢洪水

娘子兵

人物志

美人食乳

無賴賊

出血數斛

行祕書

梟鳴攺官

西域胡僧

金剛石

太宗冊文

金簞

三恨

巡堤步月徐轡詠詩

宦官放鷂

胡頭獠面

糊名

一鉤絲

沈三兄詩

錦袍

三二百年無此文定昆池

訴子不孝

張底

望省樓

玉樹靑蔥

晉長明燈

索靖書

爲魏公藏拙

靈運須

假面

踏搖娘

千秋節

水調歌

阿婆堂主

毬塲

司農賣菜

醉僧圖

爲賢尊報讐

覓活覓死

峽口棺

劉禹錫佳話

韋絢

張巡詩

志公讖

詩注有字六經無餻字

五夜

三公入市

蒸胡美不可言

鬻餅謳歌

宇文融百日宰相持此秤量天下

宋之問乞劉希夷詩

鶴鸕鷀

菠稜

挿打

諸葛菜

崔羣聰明過人

韓愈制詞

十八年宰相妻

宰相夜醮

乞一快死

宰相碑

三臺

道州參軍湖州文學

三教聖人

蜀道易

寶章集

贈項斯詩

飛白

借舡帖

虎骨求

窮相女子

茅亭客話

衣錦井中

占夢

有念

置千金焚香禱孫眞人

肉芝

白蟾

鱓鰕蟆鱉

地漿解毒

按簿死屍姓名夷婦不屈

裝畫功徳

娑羅花

化虎

老僧化虎

虎威

埋蠶鬻桑

殺生負心防中重罪

服玉泉法

玉堂閒話

燕繼室害諸鶵

驢馬駒

商山遇虎

醉入塜中

禦史臺故事

中鱉毒

上霄峯禹迹

芋墻

占水旱

十九鱉求生

張守中詩

此處與襆頭分界

薔詩

顏魯公尸解

刼鼠食倉

火精

念大悲咒

畫鷂

菌

假對

吹笙喚風

去天一握

雁奴

陳淑詩

類說目錄

欽定四庫全書

類說卷五十四

宋曾慥編隋唐嘉話

名下無虛士

薛道衡聘陳爲人日詩云入春才七日離家已二年南人嗤之曰是底言語及云人歸落雁後思發在花前乃曰名下無虛士

粉盤書事

隋髙熲爲僕射每以盤盛粉置臥側思得一公事輙書其上至明則錄入朝行之

更能作空梁落燕泥否

煬帝善屬文不欲人出其右薛道衡由是得罪誅之曰更能作空梁落燕泥否帝爲燕歌行文士皆和王冑獨不下帝帝每衘之冑竟見害誦其驚句曰庭艸無人隨意緑復能作此語耶

鏡聲

蘇威有鏡日蝕旣鏡亦昏黒無所見日蝕半缺鏡亦半昏後櫃內有聲如磬尋之乃鏡聲也無何其子死後更無聲威敗不知所在

丰都市

洛陽南市卽隋丰都市也初築外垣掘得一塜棺中有平石朱書銘曰筮言居朝言近市五百年間於斯見矣校其年月當黃初二年

夢洪水

隋文帝夢洪水沒城乃移大興術者雲洪水卽唐髙祖之名

娘子兵

平陽公主聞髙祖起義兵太原乃招集亡命以迎軍時號娘子兵

人物志

李守素尢精譜學人號肉譜虞世南爲人物志

美人食乳

侯君集旣誅錄其家得二美人容色絕代常食人乳而不飯

無賴賊

李勣常言我年十二三爲無賴賊逢人則殺十四五爲難當賊有所不快者無不殺之十七八爲好賊上陣盡殺人年二十爲大將用兵以救人死

出血數斛

秦叔寶晚年多病曰吾少長戎馬二百餘戰前後出血不啻數斛何能無病乎

行祕書

太宗常出行有司請載副書以從上曰不須虞世南在此行祕書也

梟鳴攺官

有梟晨鳴於張率更庭樹其妻以爲不祥連唾之張曰急灑掃吾當攺官言未畢賀者已在門

西域胡僧

貞觀中西域獻胡僧咒術能死生人太宗令於飛騎中揀壯勇者試之如言而死如言而蘓傅奕曰此邪法也邪不犯正若使咒臣必不得行帝召僧咒奕初無所覺須防胡僧自倒若爲所撃者更不復蘓

金剛石

有婆羅僧言得佛齒所撃前無堅物奔湊如市傅奕謂其子曰吾聞金剛石至堅物不能敵惟羚羊角可破汝往試之果應手而碎

太宗冊文

禇遂良爲太宗哀冊文自朝回馬誤入人家而不覺也

金簟

侯君集破髙昌得金簟甚精禦府所無

三恨

薛元超曰吾冨貴過分然平生有三恨不以進士擢第不得娶五姓女不得修國史

巡堤步月詠詩

髙宗承貞觀之後天下無事上官儀獨持國政淩晨入朝巡洛水堤步月徐轡詠詩云脈脈廣川流驅馬歷長洲鵲飛山月曉蟬噪野風秋羣公望之如神仙

宦官放鷂

楊徳幹爲萬年令有宦官放鷂不避人禾稼徳幹擒而杖之宦者泣訴於髙宗上曰你情知此漢獰何須犯他百姓竟不之問

胡頭獠面

賈嘉隱年七歳以神童召見徐勣曰此小兒獠面何得如此聰明嘉隱曰胡頭尙爲宰相獠面何廢聰明勣狀類胡也

糊名

武后以吏部選人多不實乃令試日自糊其名暗考以定等第判之糊名自此始

一絇絲

張昌儀兄弟恃易之昌宗之寵所居奢溢有題其門曰一絇絲能得幾日絡昌儀遂書其下云一日卽足無何禍及

沈三兄詩

沈佺期以詩見張燕公公曰沈三兄詩須還他第一

錦袍

武后遊龍門命羣臣賦詩先成者賞錦袍左史東方虯旣拜賜宋之問詩復成文理兼美乃奪錦袍賜之

三二百年無此文

崔融作武后哀防文因發疾而卒時人以爲三二百年無此文

定昆池

中宗朝安樂公主請昆明池帝曰前代以來不以與人主不恱因大役人徒別掘一池號曰定昆池旣成中宗往觀令公卿賦詩李日知云但欲暫思居者逸無使當時作者勞

訴子不孝

李傑之爲河南尹有婦人訴子不孝其子涕泣不自辧明但言得罪於母死甘心母固請殺之李曰可買棺來取兒屍因使人尾其後婦出謂一道士曰事了矣俄棺至李令擒道士乃與婦有私常爲兒所制故欲除之李杖殺母及道士以棺載母喪以歸

張底

崔湜爲中書令張嘉貞爲舍人湜輕之常呼爲張底後因議事皆出人右湜驚曰張底乃我輩一般人此終是其坐處

望省樓

崔日知恨不居八座及爲太常於防事創一樓正與尙書省相望時號崔公望省樓

玉樹靑蔥

云陽縣界多漢離宮故地有樹似槐而葉細土人謂之玉樹楊子云甘泉賦云玉樹靑蔥後左思以雄爲假稱珎怪不詳也

晉長明燈

江陵縣寺有晉長明燈歲久火色靑而不熱隋文帝平陳已訝其古

索靖書

王厲右軍叔也得索靖書一紙永嘉防亂乃四疊於衣中以渡江

爲魏公藏拙

魏收北朝之秀徐陵聘齊收錄其文遺之令江左陵濟江沈之曰吾爲魏公藏拙

靈運須

晉謝靈運須美臨刑施爲南海只洹寺維摩詰須

假面

髙齊蘭陵王長恭白類婦人乃著假面以對敵與周師戰勇冠三軍齊人壯之乃爲舞以效其指麾撃刺之容面具是也

踏揺娘

隋末河間有人鼔鼻使酒自號郎中每醉必毆撃其妻妻美而善歌每爲悲怨之聲輙揺其身好事者爲假面以寫其狀呼爲踏揺娘今轉爲容娘是也

千秋節

八月五日明皇生辰號千秋節王公戚裏進金鏡綬帶士庶結承露絲囊以相遺問

水調歌

隋煬帝鑿汴河自制水調歌

阿婆堂主

煬帝燕羣臣以唐髙祖面皺呼爲阿婆髙祖歸不恱以語竇后後曰此吉兆公封於唐唐者堂也阿婆卽是堂主髙祖大恱

毬塲

武崇訓用油灑地以築毬塲

司農賣菜

髙宗時司農欲賣冬藏余菜以墨勅示僕射蘓良嗣判曰公儀相魯猶拔去園葵況臨禦萬邦而販蔬鬻菜事竟不行

醉僧圖

張僧繇作醉僧圖道士毎以此嘲僧羣僧於是聚錢數十萬贈閻立本作醉道士圖今並傳於世

爲賢尊報讐

許敬宗奏流其子昻於嶺南敬宗死博士袁思古議諡曰謬昻子彥伯於眾中將撃之袁曰今爲賢尊報讐何爲反怒彥伯慚而止

覓活覓死

武后方謀誅戮大理卿胡元禮承防欲防人死李日知攺斷再三不從元禮曰胡元禮在此人莫覓活日知曰李日知在此人莫覓死竟免之

峽口棺

將軍王果峽口見一棺於崖側將墜遷之平處得銘云後三百年水漂我欲墮不墮逢王果

劉禹鍚佳話

韋絢

絢少陸機入洛之三歳多重耳在位之二年投謁故尙書劉公二十八丈記其所話續爲談柄大中十年江陵少尹韋絢敍

張巡詩

張巡守睢陽作詩曰接戰春來苦孤城日漸危合圍侔月暈分守若魚麗屢厭黃塵起時將白羽揮裹瘡猶出陣飲血更登陴夜間聞笛詩曰不辧風塵色安知天地心

志公防

梁朝志公大師曰兩角女子緑衣裳卻背太行邀君王一止之月必消亡兩角女安字緑衣者祿也太行山也一止正月也果正月敗亡

詩注有餳字六經無餻字

宋考功詩云馬上逢寒食春光不見餳毛詩鄭箋說吹簫處注云卽今賣餳人家物六經惟此注中有餳字吾因重陽擬押一餻字詩六經未見有餻字不敢爲之

五夜

五夜者甲乙丙丁戊更相送之惟一夜子夜未詳

三公入市

杜司徒常言我致政之後必買小駟飽食訖跨之著粗布襴衫入市看盤鈴傀儡卽足矣後致仕果行其志諫官上疏言三公不合入市公曰在吾計中矣

蒸胡美不可言

劉晏五鼔入朝時寒中路見賣蒸胡處熟气騰輝使人買以袍袖包裙幆底啖之謂同列美不可言

鬻餅謳歌

劉伯芻侍郎所居巷口有鬻餅者早過戶必聞謳歌當鑪召與萬錢令多其本曰取胡餅償之後過其戶寂不聞歌聲呼至問曰何輟歌之遽乎曰本流旣大心計轉麄不暇唱矣

宇文融百日宰相

永徽中盧齊卿暴死及蘓說見其舅爲防司判官有吏押案曰宇文融爲宰相舅曰融豈堪爲宰相吏曰天符已下數目多少卽由判官舅乃判一百日旣拜果百日而罷

持此秤量天下

上官昭容其母將誕夢人與秤曰持此秤量天下鄭氏兾是男及生昭容母曰秤量天下豈是女耶嘔啞如應曰是

宋之問乞劉希夷詩

劉希夷詩曰年年歲歲花相似歳歳年年人不同宋之問苦愛此句悲泣不與之問怒以土袋壓殺之宋生不得其死天報也

鶴鸕鷀

世間只有鶴胎生所以賦云胎化仙禽不知鸕鷀亦是胎生若緣鸕鷀食魚不與鶴同今見養鶴者啖腥穢甚於鸕鷀若以色黒於鶴則白鶴千年方變爲鶴君子惡居下流其鸕鷀之謂乎陳標蜀葵詩云能共牡丹爭幾許得人憎處只緣多鸕鷀之謂也

菠稜

菜之菠稜出西國中有僧自菠稜將子來或云是頗稜將來語訛也

挿打

範希朝赴鎭太原辭省中郎官曰郎中有事但處分第二徧不應亦且恕至第三徧不應卽任郎中下手挿打挿造箭者之挿翰打謂損箭財棄也

諸葛菜

諸葛所止獨種蔓菁取其才出甲可生啖一也菜舒可煮二也久居滋長三也棄去不惜四也回則易尋五也冬有可掘食六也蜀呼諸葛菜

崔羣聰明過人

韓十一愈直是太輕薄謂李程曰某與崔大丞相羣同年往還直是聰明過人李曰何處過人韓曰與愈往還三十餘年不曾共愈說著文章此是過人也

韓愈制詞

韓愈初貶制詞席舍人爲之曰早登科第亦有聲名席旣物故友人曰席元令子弟豈有病陰毒傷寒而與不潔喫耶韓曰席十八喫不潔大遲也或問何也曰出語不是當蓋忿其責詞云亦有聲名

十八年宰相妻

元載敗妻王氏曰某乃節度使女十八年宰相妻今日相公犯罪死卽甘心使妾爲舂婢不如死也主司上聞俄亦賜死

宰相夜醮

王縉下獄問詞云身爲宰相夜醮何求王曰知則不知死則合死

乞一快死

元載於萬年縣佛堂中謁主官乞一快死主者曰相公今日受些子污泥不怪也乃脫穢襪塞其口而終

宰相碑

杜鵬舉父嘗夢見一大碑云是宰相碑已作者金塡字未者刋名碑上杜問曰杜家有否曰有任看之姓下有鳥偏旁曵腳而忘其字乃名鵬舉曰汝不爲相卽世世名子鳥旁曵腳及鵬舉生子名鴻漸

三臺

北齊髙洋毀銅雀臺築三个臺宮人拍手呼上臺因以送酒則天時刺史鄧慶進送酒三臺

道州參軍湖州文學

楊國忠防諸親時知吏部銓事欲大噱呼選人名引入中庭不問資敍短小者補道州參軍胡者與湖州文學簾中大笑

三教聖人

徳宗誕日內殿三教講論諸人談畢僧鑑虛曰臣請奏事元皇帝我唐天下文宣王古今之聖人釋伽如來西方之聖人皇帝陛下南贍部州之聖人

蜀道易

陸暢謁韋臯作蜀道易云蜀道易易於履平地臯大恱

寶章集

武后問王方慶卿家舊書存乎方慶集右軍以下二十餘人書帖命崔融作序賜名寶章集

贈項斯詩

楊祭酒贈項斯詩曰度度見詩詩總好今觀標格勝於詩平生不解藏人善到處相逢說項斯

飛白

【闕】

借舡帖

王內使借舡帖盧尙書寶之張嘆而卻之

虎骨求

南中旱甚卽以虎骨投有龍處卽激龍之怒也

窮相女子

王升有妹國色徳宗納之不戀宮苑帝曰窮相女子乃出之勅其兄不得嫁進士朝官任配軍將親隨後因流落

茅亭客話

衣錦井中

費絢應進士舉夢衣錦井中覺自喜曰及第衣錦遊鄕井爾或曰此非佳夢衣錦井中文章未顯之兆來春果下第

占夢

人髒气陰多則夢數陽壯則夢稀有夢亦不復記瞽者無夢愚者少夢有士人能原夢或撰一夢請占之皆驗他日告云吾實無夢向者吾撰也聊以試君皆驗何也答曰意形於言災福隨之

有念

居士王裕畱心禪學暮年謂同流曰吾某日行化有僧曰透滿無形十方無礙直至無心未得爲了何況有念者哉

置千金焚香禱孫眞人

眉州民家氏夫婦中年惟一男旣冠羸瘦瘠日加父置千金方一部於所居閣上日夜焚香望峨嵋山禱孫眞人乞救防一夕夢老翁白衣云汝男是當生時受父母气數較少吾今教汝每旦父母各呵气令男開口咽之如此三日汝男當愈遂防心如所教卽彊壯能食諸苦頓除後冠褐入道事眞人無怠焉

肉芝

蜀有村夫鬻白蝦蟇甚大兩目如丹皆云肉芝也有醫工買歸慮其走逸以大石臼合於地至曉石臼透明如燭籠醫工駭愕齋沭負鐺挈蟾辭家入靑城山不知存亡

白蟾

有鮮於熈者上已日飲萬歳池艸旁見一小白蝦蟇遂取之卽席有姓劉人奪而吞之熈戱曰閣下吞此白蟾茍誠得道秖彊盜耳吞訖倉忙飲水昏悶旬餘醫治方愈嘗覧抱朴子內篇云肉芝者萬歳蟾蜍也頭上有角目赤頷下有丹紋體重而跳防以五月五日午時取陰漧以左足畫地成泉帶之辟兵敵人射以弓弩皆反自傷今人生吞熟啖愚之甚也設使白蝦蟇是肉芝市井之人臟腑滓穢之气與靈物相攻寜有全人

鱓蝦蟇鱉

鱓魚蝦蟇鱉三物大者有毒殺人蝦蟇小者亦令人小便祕臍下憋疼有至死者宜以生豉投新汲水中浸令豉水濃服之卽瘥

地漿解毒

有寺僧市野椹有黒而班者有黃白而赤者爲齋食眾僧悉吐瀉有死者有毉工曰掘地作坑以新汲水投坑中攪之澄淸名曰地漿飲之其毒卽解夫蕈菌生樹者曰蕈生地者曰菌皆濕气欝蒸而生又有生於腐木毒蛇之上大而光明人誤以爲靈芝食之而速死

按簿死屍名字

成都染匠艾延祚爲賊所駈令造漆器忽聞天兵至延祚上樹匿穠葉間見搜捕殺戮至夜遂下樹臥積屍中至終夜聞呼頗類將吏有數十人具無燭炬不見形但聞按據簿籍稱姓名僵屍聞呼一一起應惟不呼延祚姓名乃知討叛伐逆奉天行誅無誤殺者

夷婦不屈

甲午年天兵克益州軍次洪雅有卒掠獲一夷人婦頗有姿色自云有夫卒欲遇之則交臂疊膝俯地而坐卒怒欲斷頸婦心終不能屈

裝畫功徳

張光贊善裝畫功徳爲賊所執凡數劍而頸不斷臥積屍中夜半見老僧曰汝生平裝畫功徳用心來救汝言訖開目無所苦焉

婆羅花

峨嵋山中婆羅花苞大如拳葉似枇杷葉凡二十餘葉者三簇花三十餘朶經月方謝有西域僧雲中印度亦然

化虎

靈池縣村民郝二以毉卜爲業家有畫虎圖每日顒坐瞪目觀之不倦都忘人事人召毉療秋以虎圖帳爲藥遺之物不數年捨中懸掛皆徧惟好啖生肉後化爲虎

老僧化虎

成都人姓徐至一村中見一老僧在穽中曰夜來入村教化回誤落檻穽望檀越慈悲解救村甿共開穽而出之跳躍數步化成巨虎而去

虎威

永康軍獵者學缺口能刺虎云虎有威骨如乙字長三寸許在脇兩旁皮下取得佩之臨官則能威眾凡虎視只以一目放光一目看物凡爲虎傷死及溺水死者魂曰倀鬼凡月暈虎必交凡虎食狗必醉狗者虎之酒也凡虎不傷醉人頃一村夫醉臨崖而睡有虎來嗅之虎須誤入醉人鼻中大噴啑虎驚躍落崖而斃

埋蠶鬻桑

新繁縣李氏養蠶甚多將放值桑大貴遂埋蠶而鬻其葉大獲其利因買肉麫造饅頭食之擘開每顆中有一蠶自此人口淪防夫蠶者靈虫衣被天下愚氓坑之有此報也

殺生負心

孫知防圖畫道釋不茹葷酒有女巫識鬼形狀知防問之云鬼有數等有福徳者精神俊爽與人交言薄相者气劣神悴假某傳言今道途人鬼各半人自不辧知防曰防中所重者何罪也曰殺生與負心爾所崇奉者佛教也

服玉泉法

杜鼎升服玉泉法去三尸堅齒髮除百病玉泉者舌下兩脈津液也每旦起坐瞑目絕慮叩齒二七通潄令滿口乃吞之以意送至臍下气海一徧久之自然如流水瀝瀝下坎淵之聲如此則百脈和故黃庭云玉池淸水灌靈根又曰潄咽靈液災不幹是也玉堂閒話

燕繼室害諸雛

詞臣奉職之餘各話平生見聞學士承防王仁裕學士張沆言範質二燕巢舍下育數雛已哺食矣其雌者爲貓所食之雄者啁啾久之方去別與一燕爲匹哺食如故不數日諸雛墮地宛轉如僵兒輩剖腹視之則有蒺藜子盈於嗉中蓋爲繼室者所害凡有血气之類憎愛嫉妬之心未嘗無也

驢馬駒

驢馬駒子隨母行有在前者有與母並者有隨後者因生時耳月初生者在前月半生者處中月末生者居後

商山遇虎

商山路多鷙獸有驢羣早行驢忽驚駭有一虎自叢薄中躍出攫一夫而夫同行莫敢回顧食頃遭攫者卻回云虎銜至巖崖之上前有萬仞淸溪溪南有洞洞口有數小虎顧望若有所待其虎哮吼呼其子某潛伸腳取虎背盡力一踏虎失腳墮深澗不復再登是以得脫

醉入塜中

兗州有民家葬父母外姻咸至有女壻乘醉隨柩入塜中地主不知卽掩塞之而去翌日主人復墓隱隱聞塜內呼叫之聲發而出之云酒醒後覺身在暗室舉手捫壁方寤在塜中忽聞一丈夫一老嫗私語云久在逆旅今喜安居如相賀之意有云何得有生人气取火照乃有火炬出柩旁照見某則云燒燒則火炬交至須鬂俱焦落燒人肌膚不得甚痛楚少頃方止

禦史臺故事

禦史臺故事凡吏人參謁亦無通贊忽於堦下齊拜黙黙而退謂之鬼參又判案三道判云記資二字亦不曉其義亦不知其所出

中鱉毒

有人於河下獲鱉十數頭甚肥嫩烹而臛之舉族共食是夕俱斃無一人免者蓋中鱉毒耳水族而處於陸地固可疑也君子飲食宜愼之

上霄峯禹迹

廬山上有霄峯可千仞上有古迹云夏禹治水時泊舟之所鑿石爲竅繋纜其有磨崖碑皆科斗文字隱隱可見

芋墻

閣皂山一寺僧甚專力種芋歳收極多杵之如泥造塹爲墻後遇大饑獨此寺四十餘僧食芋塹以度凶歳

占水旱

上元夜竪一丈竿於庭中月午其影七尺大稔六尺小稔九尺一丈有水五尺歳旱三尺大旱又正月一日於牛屋下驗牛俱臥則五糓難立苗半臥半起歳中平牛若俱立則五糓熟春甲子多旱秋甲子多水

十九鱉求生

崔脫尙書家方會客夜夢十九人著靑緑羅衣拜告求生旣窹見器中水泛鱉數之大小正十九頭遂詣水次放之

張守中詩

張守中秀才蝴蝶詩末句云今夜若棲芳艸逕爲傳幽意與王孫又曰薄命蘇秦頻去國多情潘嶽旋悲秋

此處與襆頭分界

閩帥王審知猶子善談笑有書生色頗黒因醉臥王以朱筆題額曰此處與襆頭分界

薔薇詩

李季蘭女年六歳作薔薇詩云經時不架卻心緒亂縱橫父曰此女必爲失行婦人果如其言

顏魯公尸解

顏魯公遭難後十餘年家僕於洛中見公衣白衫張蓋歸城隅菜園有破屋數間僕隨之入拜公懷中出金十兩以寄其家仍戒僕勿與人說公之子函至前處但見滿目榛蕪而已時人皆云魯公尸解得道

刼鼠食倉

天復中隴右大饑其年秋稼甚丰將刈之間大半無穗有人就田破鼠穴而求所獲甚多於是家家窮穴有獲五七斛者相傳謂之刼鼠倉民間皆出田中求食濟活甚眾

火精

梁朝翰林學士任贊居職數年猶著朱紱於案上題詩梁主知之命賜紫袍金章詩曰數年叨內署衫色儼然傾任贊字希度知君是火精

念大悲咒

徐人歐陽粲路行遇已昏暝見巨物長丈餘出於前粲存念大悲咒妖不能侵亦稍止

畫鷂

江南有道士厲歸眞嘗遊洪州信果觀內塑像是宗時夾貯雀鴿糞穢其上歸眞於壁畫一鷂筆迹奇異自是鳥雀無復棲者

蛇菌

湖南百姓郊外得一菌甚大獻於府主有僧曰此物甚毒愼勿入口乃於所獲之處掘之有蟄蛇千餘條

假對

張傑滑稽能爲假對嘗與三人鼎坐吟曰三人鐺腳坐一夜掉頭吟又曰皂角樹頭懸拍板葫蘆架上釣茶捶嘗取怒一武弁傑曰大夫旣欲行拳小子不任憂愓

吹笙喚風

有輕薄子令樂工吹笙曰不須度曲要汝喚風耳

去天一握

興元中有南路通巴州其峭巖頂謂之孤云兩角諺曰孤云兩角去天一握

雁奴

雁宿於江湖沙渚中動計千百大者居中令雁奴圍而警采捕者

陳淑詩

陳淑與僧詩曰行若獨輪車甞畏大路覆止若圓底器甞恐他物觸行止旣如此安得不離俗

類說卷五十四

欽定四庫全書

類說目錄

卷五十五

玉壺淸話

上問呂溱安否

星名周伯

李建中詩

謝靈運托生爲邊鎬選純孝三士談經範果進詩

西齋潤筆

五子登科

房相蒼頭

城隍督修夷陵縣宇楊大年作詩預宴懷玉山人

同甲同休戚

保守門閥

泗水發願文

王禹偁詩表

李韓書詞

逞藝傷生

禦屏書楊徽之十聨

茂直免死

酆都觀主

君臣隆替有限

賜錢償逋

冰壺先生

治烏髭牢齒歌

治殺生獄

咎太尉知人

太祖討蜀

花項漢爲天子

水銀知制誥

射覆

四夷來王賦

元厚之詩

雜說

曽魯公帖

陳希夷戒種放

黨進掉書袋

父爲所由

唐酒價

奏按中名次公者落第紫微揀停殿院

邵父陳母

夢六印懸劍鋒

太宗問蟫字

胡旦取珍噐貸金

養民寡欲

西河急奏

太祖誅譛者

髙陽關奏

陶谷鸞膠曲

冷齋夜話

攺易古詩

二禽名

橫陳

奪胎換骨法

李格非論文

秀關西語

象外句

滿城風雨近重陽十四字師號

竹詩

昆體

持棊謎

沒浩蕩

張天覺艸書

東坡詩

太祖逺略

丁晉公詩

崔徽頭子詞

荊公女詩

筍名稚子

北徵詩

長公主挽詞

李杜韓歐四家詩集

漁网石上詩

墨梅

吳城龍女

牡丹偈

白樂天詩

東坡詞

華亭船子和尙偈老杜詩

李元膺詞

石曼卿墜馬

道人肝臟饅頭

坡谷秦三宮詩

大酒淸話

恵花酒詩

竊詩

陳亞及第

平似稱明似鏡

孫山得觧

講易

嘲任轂詩

敎坊進口號

羊雪二詩

皮歸相嘲

臘月養蠶

陳亞詩

賀四廂太保啟

觀君風采必不甚髙

送客詩

假蝗虫

宣水

亂寫試卷

孔門上哲

對屬

末厥

二書生賦詩

漁樵閒話

老忠化虎

玉樹曲

隠娘敎習撃刺之法

衡山老虎

類說目錄

欽定四庫全書

類說卷五十五

宋曽慥編玉壺淸話

上問呂溱安否

熈寜初呂溱尹京上殿府推官周約隨後上忽問曰卿體中安否對曰無事須臾又問卿果無恙曰臣不敢彊時呂公容采無少虧將退又問約曰卿見呂溱如何對曰以臣觀溱似亦無事呂出殿門深疑整巾拂靣索鏡自照問周曰公果見溱如何曰龍圖無自疑容采安靜後數日果感疾不起以此知聖明非凡見可及也

星名周伯

景徳二年有巨星見於天氐之西光芒如金丸無有識者春官正周克明言按天文錄荊州占其星名周伯語曰其色金黃其光煌煌所見之國太平而昌又按元命苞義曰徳星時澶淵凱旋六合平定宜此星之見

李建中詩

李建中能書艸爲詩淸淡如其人有杭州望湖樓詩云小艇閒撐處湖天景亦防春波無限緑白鳥自由飛落日孤汀逺輕煙古寺稀時攜一壺酒到戀晚涼歸西湖詩云漲煙春气重貯月夜痕深毎喜誦楞嚴經四句云將聞持佛戒何不自聞聞復翳根除塵消覺圓淨凡起居皆詠之

謝靈運托生爲邊鎬

江南邊鎬初生其父忽夢謝靈運持刺來謁自稱前永嘉守修髯秀采骨淸神竦所披衣巾輕若煙霧曰欲托君爲父子頃寄浙西飛來峯翻譯金剛經有未合佛防處願生君家刋正愼勿以葷羶啖我七嵗放我出家爲僧以畢前經夢訖鎬生貌類夢中者父愛之小字康樂成童聰敏堅求出家其父不允以葷迫之及冠彊爲娶後嗣主愛其博雅累用之而柔懦寡防惟好釋氏初從軍平建州惟務全活人號邊羅漢及充湘潭號邊菩薩及帥潭政出多門絕無威防楚人失望人號邊和尙

選純孝三士談經

眞宗喜談經一日命馮元談易曰朕欲選純孝之士三人便裘頂防橫經並坐暇則薦茗果盡談論削去進說之儀元薦查道李虛已李行簡三人眞宗立召俾陪侍喜曰朕得人矣

範果進詩

太宗收並州凱旋範果爲縣令進詩有千里版圖來浙右一聲金皷下河東之句

西齋潤筆

李翰於和凝榜及第後與座主同任學士凝作相翰爲承防適當批詔次日於玉堂輒開和相舊閤悉取圖畫器玩畱詩云座主登庸歸鳯閣門生批詔主鼇頭玉堂舊閣多珎玩可作西齋潤筆不

五子登科

竇禹鈞生五子儀侃儞儼偘皆相繼登科馮瀛王贈禹鈞詩云靈椿一樹老丹桂五枝芳

房相蒼頭

石熈載少時於嵩陽道中遇一叟曰眞太平宰相也吾防爲唐相房元齡檢書蒼頭公酷似房公仍囑曰善事眞主語訖卽滅後爲太宗掌書記踐祚七年拜平章事

城隍督修夷陵縣宇

寶元初宋正基知峽州一夕夢一吏云城隍神遣某督修夷陵縣廨宇不宜後時連三夕夢之明日報歐陽永叔謫夷陵令宋感其夢待之特異歐公益事謙謹每稟白必斂板於庭俟宋入門先降階接之

楊大年作詩預宴

楊大年二十一爲光祿丞三月後苑曲宴公不得預以詩贈館職曰聞戴宮花滿鬂紅上林管侍重瞳蓬萊咫尺無因到始信仙凡迥不同上聞卽日直集賢院令預晚宴

懷玉山人

楊大年祖文逸仕後唐玉山令有道士來謁稱懷玉山人斯須不見大年遂生後年三十七爲學士晝寢玉堂夢道士稱懷玉山人防出一牒寫三十七字大年驚曰得非數乎道士防咲又曰可添乎道士命筆止添一紀爲四十九至其數果卒

同甲同休戚

李濬與李宗諤同宗同甲後一日而生平日休戚一同宗諤死濬後一日

保守門閥

眞宗謂李宗諤曰國朝將相之家世緒不墜相惟昉將惟曹彬爾聞卿家尢更雍穆有法朕惟二聖基業亦如卿家保守門閥

泗水發願文

李宗諤奏汴渠流屍蔽河而下暴露灘渚上惻然禦制泗水發願文勅勒石於淮亭嵗給錢百緡修齋醮各七日官給錢收瘞禦制略云嗟乎灘磧之上競食者烏鳶島渚之間爭餐者魚鱉汝等孽非他造殃盡自貽仕官者怙勢以淩民爲民者欺心而冒法仗玆浣滌各遂起騰悟諸佛本空之原體太上眞虛之理

王禹偁詩表

王禹偁嘗作二黜賦以見志後知制誥忤時相出知黃州蘓易簡榜下放孫何等進士三百餘人奏曰禹偁禁林宿儒累爲遷客臣欲令榜下諸生送於郊奏可之禹偁作詩謝曰綴行相送我何榮老鶴乘軒愧谷鶯三入承明不知舉看人門下放諸生時交親循時好惡不敢迎近獨竇元賔執手泣於閤門曰天乎得非命耶公後以詩謝曰惟有南京竇員外爲予垂涙閤門前至郡未防二虎鬭於境一死郡雞夜鳴冬雷而雹司天奏守土者當其咎卽命徙蘄謝表曰宣室鬼神之問不望生還茂陵封禪之文止期身後閱月而卒太宗嘗戒曰卿聰明文章不下韓桞但剛不容物人多沮卿使朕難庇

李韓書詞

李谷與韓熈載早同筆硯分攜約曰各以才命選其主糓顯徳中仕周爲平章事熈載仕江南李先主爲光政殿學士熈載貽糓書曰江南果相我長駈以定中原糓答曰中原茍相我下江南如探囊中物耳後果作相親徵江南而熈載已卒

逞藝傷生

仁宗讀五代史至周太祖臨水引弓射兩鳬一發疊貫從臣稱賀上掩卷曰逞藝傷生非朕所喜也內臣鄭昭信掌內應十五年常戒曰動活之物不得擅烹深惡於殺也

禦屏書楊徽之十聯

楊徽之太宗聞其詩名盡索所著選集中十聯書於禦屏

茂直免死

張茂直少買於圃翁倚鋤睨曰子不久當防頸下刄之際稍速則死稍緩則生果獲免必享富貴無何慕容彥超據兗例駈守埤周師破敵擁城者例斬至茂直挾刃者曰汝髮甚修鬒惜爲頸血所污可先防之茂直徐理髮得免後爲知制誥

酆都觀主

王顯少爲太宗給侍赤腳道者相曰此兒須爲將相但無陰徳耳及長太宗曰爾非儒家全寡學問他日富貴不免面墻取軍戒三篇令誦之咸平中出師定州便宜從事忽道士通謁自稱酆都觀主笑則口角至耳亂髮若剛鬛謂曰昨日上帝牒番魂二萬至本觀死於公手公果殺之則功冠於世然減算十二年二端請裁之顯謂風狂叱起後數日契丹引數萬騎獵於威勝軍境顯引兵襲撃大破之斬二萬級露布至闕召爲樞相數稔而卒

君臣隆替有限

劉昌言太宗時爲起居郎善捭闔以迎主意未防以諌議知宻院君臣之防隆替有限一旦上眷忽觧曰劉某奏對皆操南音朕理防一字不得

賜錢償逋

李文靖公沆初知制誥太宗知其窮多負人息錢曰沆爲一制誥俸入防何豈暇償逋耶特賜錢百萬令償之後爲相當太平無一事凡封章建議更張悉屏之謂所親曰無以報國用安黎庶耳

冰壺先生

太宗命蘓易簡講文中子有楊素遺子食經羮藜含糗之說上因問食品何物最珍對曰物無定味適口者珎臣止知虀汁爲美臣憶一夕寒甚擁鑪痛飲夜半吻燥中庭月明殘雪中覆一虀盎連咀數根臣此時自謂上界仙廚鸞脯鷺胎殆恐不及屢欲作冰壺先生記其事因循未暇也上笑而然之

治烏髭牢齒歌

張師貞年五十齒已疎揺後十餘年巨臠大胾利若刀截嘗得藥方敍曰元亨在天聖中登嶽頂至明星館故基下得防碑彷佛有古文乃治口齒烏須藥歌一首曰豬牙皁角及生薑西國升麻蜀地黃木律旱蓮槐角子細辛荷蒂【剪荷葉心子也】要相當靑鹽等分同燒煆研細將來使最良揩齒牢牙髭鬂黒誰知世上有仙方

治殺生獄

邵倅關蔚宗鏤板印觀音像王元懌待制撰文云都官鞏彥輔夢兩緋衣召入大府有紫衣當案者此王也廡下以沙盆剔囚目研之餘斷腕截耳不可類述有頃一官至訶鞏觧衣鞏自陳有官無罪官怒曰此治殺生獄豈問官耶鞏窘呼觀音名號囚者皆和而殘者完繋者釋鞏乃蘓

昝太尉知人

昝居潤太尉不識字毎案牘以左手持巨筆畫一長畫𨿽狡吏善詐摹之必敗沈倫在幕府常曰沈推官行步端重如履廟堂必爲宰相力薦於太祖後果作相沈以昝不知書其子孫皆召於家庭建學敎如已子以報其知人之徳也

太祖討蜀

太祖采聴明逺有自蜀來者問曰劍外有何事對曰但聞城郭皆誦苦熱詩曰煩暑欝蒸無處避涼風淸冷防時來上曰蜀民思吾之來也時已下荊楚孟昶有唇亡齒寒之懼而西討無名昶遣蠟丸間道往西涼結劉鈞爲援爲朝廷所獲太祖曰興師有名矣命王全斌討之執昶赴闕大將王仁贍先歸乞見恐其惡暴露歷數全斌等貪財瀆貨太祖笑曰納李廷珪妓擅開丰徳庫取金寶此又誰耶仁贍惶怖上曰此行淸介畏愼者止曹彬一人耳臺臣請深治徵蜀諸將士盡釋之

花項漢爲天子

魏人柴翁有女在唐莊宗掖庭明宗入洛遣出宮父母迎之奩具計直千萬分半與父母令歸曰兒見郵舎隊長黝色花項雀形者極貴人也願事之父母不能奪問之乃郭威也一日謂郭曰君貴不可言妾有貲五百萬願奉君以發其身周祖因其貲得爲軍司柴翁知冥間事一日忽大笑妻問之但笑不止因飲以酒極醉乃曰花項漢將爲天子

水銀知制誥

夏侯嘉正太宗時爲正言直館喜丹竈嘗曰使我得水銀銀半兩知制誥一日平生足矣二願俱不遂而卒

射覆

丁文果善射覆太宗置一物器中文果曰蘤蘤華華山中采花𨿽無官職一日兩衙啟之乃蜂也又取一物令射文果曰有頭有足不石卽玉欲要縮頭不能入腹乃壓書石也

四夷來王賦

錢熈泉人進四夷來王賦太宗擢爲館職有司請試上曰試官前進士趙某親自選中

元厚之詩

元厚之文詞老而不衰懷荊南舊遊雲去年曾醉海棠叢聞說新枝發舊紅昨夜夢回花下飲不知身在玉堂中

雜說

曽魯公帖

曽魯公年垂八十筆力尙壯曽子宣謫守番陽手簡云扶揺方逺六月不息消長以道七日自當來復

陳希夷戒種放

陳搏隠華山防時戲渭水一靑衣媼抱至懷中乳之日令汝更無嗜欲聰悟過人先生嘗戒門人種放曰子他日遭逢明主名動天闕名者古今美器造物者深忌之天地間無完名子名將有物敗之放晚節侈飾過度營產滿雍鎬間遂防淸節

黨進掉書袋

黨進不識一字朝廷遣防秋於髙陽辭日須欲致詞閤門曰太尉邊臣不須如此進性彊狠堅欲致之搢笏前跪多時不能道一字忽仰靣瞻上表厲聲曰臣聞上古其風朴略願官家好將息仗衛掩口後左右問曰太尉何故念此兩句進曰我常見措大愛掉書袋我亦掉兩句要得官家知我讀書

父爲所由

淩防侍郎其父曽爲鎭所由防方成童父攜拜安鴻漸乞立一名鴻漸滑稽輕薄因命名曰敎之蓋言所由生也防後長立頗衘之

唐酒價

眞宗嘗問近臣唐酒價防何無能對者丁晉公曰毎升三十上曰何以知之曰杜甫詩云速來相就飲一斗愜有三百靑銅錢是知一升三十也

奏案中名次公者

梁適隨判院盧南金上殿奏案中有名次公者仁宗問曰因何名次公南金以明法不能對適曰漢黃覇字次公上曰卿是何人曰詳議官梁適又問那个梁家曰祖顥父固俱中甲科上曰怪卿面貌酷似梁固他日適奏曰臣父祖頃事太宗眞宗不知陛下何以知之上曰天童閤有名臣頭子朕觀之甚熟適後除記注知制誥至翰林學士除目皆出禦批不十年至臺輔筆談載次公事乃龎莊敏

落第紫防防停殿院

張去華甲科直館越職上言知制誥張澹盧多遜殿院帥頑詞學荒淺願校優劣太祖立召澹軰臨軒重試委陶糓考較上選多遜入格余並黜之時諺謂澹爲落第紫防頑爲防停殿院去華除右補闕士論短之後十六年不遷反不逮平進者談苑亦載

邵父陳母

邵煜知廣州鑿內河以泊舟楫不爲風所害陳世卿代之奏乞免本州計口買鹽之害五羊之民始有衣食廣人歌曰邵父陳母除我二苦

夢六印懸劍鋒

張乖崖鎭益屢乞代王文正奏除淩防少嘗夢人以六印懸劍鋒以授之後在劍外凢六任

太宗問蟫字

淩防辟楊蟫爲益倅奏名上太宗不識蟫【音尋】字詔問立名之因奏曰先臣命之不知其由兄蚡弟蛻盡旁虫今已孤不敢輒更上曰蟫有何義曰臣聞出羽陵蠧書曰白魚防也上曰古人名字以日月山川隠疾尙恐稱呼有礙今以細碎防類例名其子何謂也禦筆特去防止賜名覃

胡旦取珎器貸金

胡旦大監出知明州同年董儼給事知揚州延畱甚歡入後館出妓侍宴悉皆尙方珎器旦曰人生防合難得來日能枉駕敝舟數杯可乎又曰珍噐家貧未識可略假借誇示妻孥董以具奩盡貯送舟中明日五更不告而行至余杭薛映大諌亦榜下生也首問過維揚見董同年否旦曰望之材噐英邁奇男子也然止是性貪一日旦謂映曰貸二千緡創鑑湖別墅鄞麾才罷便當謝病扁舟釣於越溪薛不得已贈白金三百星後知制誥王繼恩平蜀以銀數千兩賂旦托爲褒詔事敗旦貶潯州便殿賜玦

養民寡欲

王昭素學行髙世鰥居絕欲四十年顏如渥丹太宗

召至【闕】

坐講乾卦至九五飛龍在天整巾稽首攺容而說曰此文正陛下今日畱禁中月餘上詢治世養身之術昭素曰治世莫若養民養身莫非寡欲上書其語於禦屏

西河急奏

慶曆中王師失律於西河數大將防沒急奏至已旬日大臣固緩之上因禦化成殿老卒擁箒嘆曰可惜劉太尉上怪問之對曰官家豈不知劉太尉與五六大將一時殺了卽觧衣帶書進呈曰臣之營州西虎翼一營盡析臣壻亦沒此書家人急報也上急召執政視之大臣始奏得報未審旦夕得其詳方奏乞寛聖慮上厲聲曰事至如此猶言乞寛聖慮卿忍人也宰相因乞骸骨

太祖誅譛者

開寶中或奏太祖曰晉王天日姿表恐物情附之爲京尹肆意不戢吏縱法以結豪俊陛下當圖之上怒曰朕與晉弟雍睦起國和孝相保他日欲令管勾天下公事小人敢離我手足亟令誅之

髙陽關奏

太宗嗣位髙陽關奏妖气夜起橫亙北陸邊情頗揺上召向敏中議之向奏曰崔翰領節髙陽恃功恣橫陛下宜召還誅之以壓妖气上曰是何言歟翰以其能防於行伍遂建節旄料渠不肯孤朕也上遣一詞臣宣撫慰勞而已妖祲自消邊心亦寜

陶谷鸞膠曲

國初朝廷遣陶谷使江南以假書爲名寔使覘之丞相李谷以書抵韓熈載云五桞公驕甚其善待之谷至果如李所言熈載曰陶秀實非端介者其守可隳因令畱宿寫六朝書畢館畱半年熈載遣歌兒秦弱蘭詐爲驛卒之女敝衣竹釵擁箒灑掃谷見之而喜遂犯愼獨之戒作小闋贈之後數日李主宴於淸心堂命玻璃巨鐘滿酌之谷毅然不顧出蘭於席歌前闋以侑之谷大慚倒載吐茵尙未許罷大爲李主所薄詞名風光好雲好姻緣惡姻緣只得郵亭一夜眠別神仙琵琶撥盡相思調知音少待得鸞膠續鳯弦是何年逮歸京師鸞膠之曲已喧因是卒不大用冷齋夜話

攺易古詩

溫公曰魏野詩云燒葉鑪中無宿火讀書窓下有殘燈俗人易葉爲藥魯直曰老杜詩云黃獨無苖山雪盛黃獨者芋魁小者耳俗人易爲黃精如淵明詩悠然見南山俗人易曰望南山

二禽名

退之詩云喚起窓全曙催歸日未西魯直云二禽名也催歸子規也喚起聲如絡絲圓轉淸亮偏於春曉鳴江南謂之喚春

橫陳

王荊公曰千林無葉芘華身黃菊分香委路塵嵗晚蒼官才自保日髙靑女尙橫陳又曰木落岡巒因自獻水歸洲渚得橫陳山谷曰自獻橫陳事見相如賦楞嚴經亦曰於橫陳時味如嚼蠟

奪胎換骨法

黃魯直云詩意無窮人才有限以有限之才追無窮之意𨿽少陵淵明不得工也然不易其意而造其語謂之換骨法規模其意形容之謂之奪胎法如鄭谷十月菊曰自緣今日人心別未必秋香一夜衰此意甚佳病在气不長曽子固曰詩當使人一覧語盡而意有餘荊公菊詩云千花百卉凋零後始見閒人把一枝東坡則曰萬事到頭都是夢休休明日黃花蝶也愁又如李白詩曰鳥飛不盡暮天碧又曰靑天盡處沒孤鴻然其病如前所論山谷詩云不知眼界濶多少白鳥去盡靑天回凡此之類皆換骨法也顧況詩云一別二十年人堪防回別荊公云一日君家把酒杯六年波浪與塵埃不知烏石江邊路到老相尋得防回樂天詩云臨風杪秋樹對酒長年身醉貌如霜葉𨿽紅不是春東坡云兒童悞喜朱顏在一笑那知是酒紅凡此之類皆奪胎法也

李格非論文

李格非曰諸葛孔明出師表李令伯陳情表劉伯倫酒徳頌陶淵明歸去來引皆沛然如肝肺中流出殊不見斧鑿痕是知文章以气爲主老杜詩過人在誠實耳如玉川子詩曰昨夜村飲歸健倒三四五摩挲靑莓苔莫喚驚著汝荊公用其意作扇詩云玉斧修成寶月團月邊仍有女乘鸞靑冥風露非人世鬂亂釵橫特地寒

秀關西語

法云秀關西謂黃魯直曰公作艷歌小詞可罷之魯直曰空中語耳非殺非偸寜至坐此墮惡道耶師曰君以邪言蕩人淫心使逾禮越禁其罪非止墮惡道而已魯直自此不作詞曲李伯時善畫馬師曰伯時爲大夫而以畫行已可恥又作馬伯時恚曰無乃蕩人心墮惡道乎師曰公業此日久思其情狀求其神駿繋念不忘一日眼光落地必入馬胎無疑伯時愕然曰何以洗其過師勸畫觀世音

象外句

唐僧多佳句比物以意而不指言一物謂之象外句如無可詩雲聴雨寒更盡閉門落葉深是落葉比雨聲又曰防陽下喬木逺燒入秋山是以防陽比逺燒也妙在言其用不言其名耳

滿城風近重陽

潘大臨工詩貧甚謝元逸以書問有新作否答曰秋來景物件件都是佳句恨爲俗氛蔽翳昨日得句云滿城風雨近重陽忽催租人至遂敗意止此一句奉寄聞者笑其迂濶

十四字師號

道潛有句云隔林彷佛聞機杼知有人家在翠防東坡曰此吾師十四字師號

竹詩

西湖僧淸順怡然常作竹詩曰城中寸土如寸金幽軒種竹只十个春風愼勿長兒孫穿我堦前緑苔破又有林下詩云久從林下游識破林下從渠緑防繁不礙淸風度閒來石上眠落葉不知數一鳥忽飛來啼破幽寂處

昆體

詩到李義山謂之文章一厄以其用事僻澁時號昆體荊公晚年亦或喜之如雲詩云借問火城將防探何如雲屋聴窓知

持棊謎

荊公在鐘山因奕棋作數語曰彼亦不敢先此亦不敢先是以無所爭故能入於不死不生公笑曰此持棊隠語也

沒浩蕩

老杜詩曰白鷗沒浩蕩今誤作波荊公曰道人北山來問松我東岡舉手指屋脊云今時許長今誤作問松裁東岡與波浩蕩當並按也

張天覺艸書

張丞相好艸書而不工一日得詩索筆疾書滿紙使其侄錄之當奇險處侄罔然而止執所書問曰此何字丞相熟視詬曰胡不早來問致吾忘也

東坡詩

東坡作海棠詩曰只恐夜深花睡去髙燒銀燭照紅妝事見楊妃外曰妃子卯酒未醒明皇笑曰是豈妃子醉直海棠睡未足耳作尼童詩曰應將白練作春衣事見則天詔應天下尼用白練爲衣作橄防詩曰已輸崖蜜十分甜事見鬼穀子曰照夜淸螢也百花醴蜜也崖蜜櫻桃也

太祖逺略

神宗皇帝一日行後苑見牧豭豘者問何所用對曰自祖宗以來畜之不知果安用上沈思久之詔付有司禁中自今不得復畜數月衛士忽獲妖人急欲血澆之禁中卒不能致神宗方悟太祖逺略亦及此

丁晉公詩

丁晉公海外詩云艸解忘憂憂底事花名含笑咲何人世以爲工東坡云花非識靣常含咲鳥不知名祗自呼便覺才力相去逺矣

崔徽頭子詞

秦少遊有詞云落紅萬愁如海覺範賦崔徽頭子用少遊韻曰半身屏外睡覺唇紅退春思亂芳心碎空餘簮髻玉不見流蘓帶試與問今人秀韻誰冝對湘浦曽同防手搴輕羅蓋疑是夢今猶在十分春易盡一情難攺多少事都隨恨逺連雲海

荊公女詩

荊公女吳安持之妻工詩嘗寄荊公曰西風不入小窓紗秋气應憐我憶家極目江山千里恨依然和涙看黃花和曰靑燈一映窓紗好讀楞嚴莫念家能了諸緣如幻事世間惟有妙蓮花

筍名稚子

老杜詩曰竹根稚子無人見唐人食筍詩云稚子脫錦繃駢頭玉香滑則稚子爲筍明矣贊寜雜記竹根有防大如貓其色類竹名竹豚一名稚子

北徵詩

老杜北徵詩曰不聞夏商衰中自誅褒妲意著明皇鑑夏商之衰敗能悔過賜妃子死也劉禹錫馬嵬詩曰官軍誅佞卒天子矜妖姬郡吏仗門屏貴人牽帝衣白樂天長恨歌曰六軍不發無柰何宛轉蛾眉馬前死乃是官軍迫使妃子歌詠祿山叛逆耳其去老杜何啻九牛毛耶

長公主挽詞

神宗作秦國大長公主挽詞曰海闊三山路香輪定不歸帳深空翡翠佩冷失珠璣眀月畱歌扇殘霞散舞衣都門送車返宿艸自春非又曰曉發城西道靈車望更遙春風寒魯館明月防秦簫塵入羅衣暗香隨玉消芳魂飛北渚那復可爲招又曰塵自天淵發恩從國愛深歌鐘𨿽在館桃李不成春水折空還沁樓髙亦隔秦區區防稽市無復獻珠人

李杜韓歐四家詩集

王荊公以李太白杜子美韓退之歐陽公詩編爲四家集以歐公居太白之上公曰太白詞語迅快然十句九句言婦人酒耳

漁网石上詩

嘉祐河濵漁网得一石上刻詩曰雨滴空堦曉無心換夕香井桐花落盡一半在銀牀銀牀井欄也不知誰作

墨梅

衡州華光長老以墨爲梅花黃魯直觀之曰如嫩寒春曉行孤山水邊籬落間但欠香耳

吳城龍女

黃魯直發荊州亭柱間有詞曰簾卷曲欄獨倚云展暮天無際涙眼不曽晴家在吳頭楚尾數防雪花亂委撲漉沙鷗驚起詩句欲成時沒入蒼煙叢魯直淒然曰似爲予發也不知何人所作筆勢類女子又有淚眼不曽晴之句疑其鬼也是夕有女子見夢於魯直曰我家豫章吳城山附客舟至此墮水死不得登江亭有感而作不意公能識之魯直驚寤曰此必吳城小龍女軰也

牡丹偈

太祖將問罪江南李后主欲拒王師法眼禪師觀大內牡丹作偈諷之曰擁毳對芳叢由來趣不同髮從今日白花是去年紅艷曵隨朝露馨香逐曉風何須待零落然後始知空後主不省師乃渡江

白樂天詩

白樂天毎作詩令一老嫗觧之問曰解否嫗曰觧則錄之不觧則又易之故唐末之詩近於鄙俚

東坡詞

東坡與少遊飲別作虞美人曰波聲汩枕長淮曉隙月窺人小無情汴水自東流只載一船離別向西州竹陰花島曽同醉酒未多於淚誰敎風鑑在塵埃醖造一塲煩腦世此詞賀方回作非也乃東坡作

華亭舡子和尙偈

華亭舡子和尙有偈曰千尺綸直下垂一波才動萬波隨夜靜水寒魚不食滿舡空載月明歸黃魯直歌成長短句曰一波才動萬波隨簔笠一鉤金鱗正在深處千尺也須垂吞又吐信還疑上鉤遲水寒江靜滿目靑山載月明歸

老杜詩

老杜詩曰天子呼來不上舡舡方言也乃襟紐是已家家養烏鬼川陜路民多供事烏蠻鬼俗人不觧便作養畜字沈存中遂認差烏鬼爲鸕鷀夜防更秉燭照恐尙是夢作去聲讀則失其意

李元膺詩

李元膺防妻作長短句去年相逢深院宇海棠下曽歌金縷歌罷花如雨翠羅衫上防防紅無數今嵗重尋攜手處空物是人非春暮回首靑門路亂紅飛絮相逐東風去元膺尋亦卒

石曼卿馬

石曼卿喜戲謔嘗出馭者失鞍馬驚曼卿墮地從吏遽扶掖升鞍曼卿徐曰賴我石學士也若瓦學士豈不破碎乎

道人肝臟饅頭

覺璉禪師能詩歐公曰此道人作肝臟饅頭也或問其故答曰是中無一菜气仁宗畱住淨因禪院作偈曰堯仁況是如天濶乞與孤寒自在飛乃其詩也

坡谷秦三公詩

秦少遊責雷州詩曰南土四時都熱愁人日夜長安此身如石不轉一時忘了家鄕黃魯直責宜州曰老色日上面懽情日去心今旣不如昔後當不如今輕紗一幅巾短簟六尺牀無客日自靜有風終夕涼少遊鐘情故詩閒暇至東坡則云平生萬事足所欠惟一死英特邁往之气可畏而仰企

大酒淸話

恵花酒詩

張齊賢丞相答西京畱守恵花酒詩曰有花無酒頭慵舉有酒無花眼倦開好是西園無事日洛陽花酒一齊來

竊詩

魏周輔有詩上陳亞犯古人一聨亞不爲禮周輔復上一絕曰無所用心惟飽食爭如窓下作新詞文章大抵多相犯剛被人言愛竊詩亞次韻曰昔賢自是堪加罪非敢言君愛竊詩尀耐古人多意智預先偸子一聨詩

陳亞及第

陳亞防孤育於舅家舅爲醫工人呼作衙推亞登第皆賀其舅有詩云張公喫酒李公醉自古人言信有之陳亞今年新及第滿城人賀李衙推

平似秤明似鏡

雙漸爲孟州僉判同僚或稱其縣長官平似秤明似鏡漸曰卻被押司走上防打破鏡踏折秤

孫山得觧

孫山末綴得觧有同試者托山探得失山曰解名盡處是孫山君名更在孫山外山後以恩榜成名作詩云盤古榜中同進士伏羲手探花郎又云幸賴聖恩收拾了這回含笑入黃泉

講易

咸平邑大夫召黃州先生講易至暌卦至上九見豕負塗載鬼一車曰陰下有載上之義鬼卽積陰也孫山曰載鬼一車乃閻羅大王般家小也一日說噬嗑卦至雷電合而章先生曰先一个電後一聲雷所以相合山曰某且歸先生問何爲山曰惡天色也一日講論語季氏旅泰山爲五嶽之尊山曰泰山旣爲五嶽之尊竈王防是一家之主

嘲任轂詩

任轂遁名伊洛山水望蒲輪而不至潛至京師訪問知友有朝士嘲曰雲林應訝鶴書遲日入京來探事宜從此見山須合眼被山相賺已多時

敎坊進口號

唐昭宗時事勢爲朱全忠所持一日開宴教坊伶人觀榜曰賴是五百年間生一个若是一年生一个敎朝廷怎生柰何

羊雪二詩

書生王勉吟羊詩雲頭上兩條皂角頦下一撮髭須不知是何方聖者髀臋行撒數珠又作雪詩云上天燒下豆稭灰烏李須敎做白梅道士變成銀觱篥師姑化作玉茶槌

皮歸相嘲

皮日休謁歸仁紹托故不出日休假其姓爲詩嘲曰硬骨頑形知防秋臭骸知是不風流及至死後鑽令徧秪爲當初不出頭仁紹復嘲曰防片尖裁砌作毬火中煉了水中揉一包閒气知常在惹踢招拳卒未休

臘月養蠶

河北一主簿見邑宰曰有一大利便事百姓五月收麥養蠶一並勞苦欲令臘月中養蠶宰曰是則是矣但恐臘月無桑簿曰伏惟安置

陳亞詩

有僧嵗旱市中求雨陳亞作藥名詩贈雲無雨若還經半夏和師變作葫蘆巴壽州有娼魁肥亞問是何處人曰本是淝上人亞笑曰我喚作是淝下人亞自爲名贊云有口如啞無心作惡中心本無一物外面多許稜角有僕黃興外廚煮料置豬蹄其中小婢如僧竊食之興訟於公公曰正合占詩云如僧淸早廚邊過偸卻黃興料裏蹄

賀四廂太保啟

李源作四廂太保賀啟云伏惟太保才離五都之中便轉四廂之職紫窣地牙笏當胸手執金骨之朶身坐銀交之椅舊時攏馬只是一个如今喝道約勾十人據此威風下梢須爲太尉亦宜念舊第一莫打長行

觀君丰采必不甚髙

有貴人性彊嘗與屬吏對棊曰觀君丰采必不甚髙請坐西廊便使墨子下手髙聲唱喏殺著不得作聲

送客詩

髙敖曹送客詩云相送復相送相送至橋頭培堆兩眼淚拍塞一懷愁

假蝗虫

賈黃中爲相盧多遜作參一日附畿有虫蝻盧曰其間所有乃假蝗虫賈曰亦聞不傷稼但蘆多損耳

宣水

石參政在中書堂一相曰取宣水來石曰何也曰宣徽院水甘冷石公曰若司農寺水當呼爲農水也

亂冩試卷

孔登非儒者治平中來京師應舉恥曵白乃亂冩試卷上云三日雷聲五日電光十日雨下太山不厭微塵大海不論杓子杳時人好取奉我也好隨順屋上好餵馬屎尿兩邊流幡竿頭上好開典庫答曰髙燥莫下來不得卻待咨聞又冩伊州一本後云此去及第十萬八千里又曰我道者事做也買取一兩艸鞋長行試院出榜召捕登竄歸

孔門上哲

楊球上陳亞大卿啟云伏惟某官詩禮名家孔門上哲公戲答詩曰蒙君遺長牋語意如何說請看身上衣裩中本無蠍又嗤人面黒詩曰笑似烏梅裂啼如豉汁流眉間粘帖子已上是襆頭

對屬

有郡丞席上作對屬云時熱不須湯盞湯一妓對曰防涼無用扇車扇

末厥

歐公歸田錄云尖檐防子卑凡廝短靿靴兒末厥兵公云不知末厥何謂也嘗見老儒云尖檐防子蹺蹊擫淺面麻鞋列缺茶說故兩存之

二書生賦詩

河朔書生與洛陽書生同飲賦詩河朔生曰昔年曽向洛陽東年年只是看花紅今年不見花枝面花在舊時紅處紅河朔生曰昔年曽向北京北年年只是看蘿卜今年不見蘿卜面蘿在舊時卜處卜

漁樵閒話

李忠化虎

劍州君子李忠久病其子市藥歸父朶頥而涎出其狀如虎子走而出閉其室旋聞哮吼之聲穴壁視之乃眞虎也

玉樹曲

唐末有宜春人王轂者以詩擅名嘗作玉樹曲其詞云君臣猶在醉鄕中一面已無陳日月嘗於市防遭無賴軰歐撃轂大呼曰爾軰莫無禮吾便是吟玉樹曲者無賴軰慚謝而退

隠娘敎習撃刺之法

唐魏大將聶鋒有女子方十嵗名隠娘忽爲乞丐尼竊去父母不知所向日夜悲泣後五年尼送隠娘還曰敎已成矣父母詢其所學云尼攜至一巖洞中與藥一粒服令持一劍敎習撃刺之法一年後刺猿猱如飛刺虎豹如無物三年能飛以刺鷹鷂四年挈我於都市中再指其人必數其過惡曰爲我取其首來某應聲而首已至矣卽以藥消之爲水後五年忽曰大僚某人罪惡貫盈欺君罔民爲我取其首來隠娘承命而往伏於大僚所居梁上移刻方持其首至尼大怒曰何大晚如是隠娘曰爲見其人戱弄一兒可愛未欲下手尼叱之曰已後遇此軰先防其所愛然後決之汝術已成可還遂還家

衡山老虎

長慶中有處士馬拯在衡山精舎見老僧古貌龎眉借拯僕持錢往山下市鹽酪初亦不知老僧所向山人馬紹繼至雲路逢一虎食一僕食訖卽脫班衣而衣禪衲熟視乃老僧也有頃歸僧口吻尙有餘血二人駭愕共爲之計紿僧云寺井有怪物僧往窺井二人並力推入井中以巨石壓之急下山已日暮見數十人或僧道或男女皆大怒曰二賊殺我襌師今來追捕二人詰獵者曰彼眾何人也獵者曰此倀鬼也昔爲虎食之人旣已鬼矣遂爲虎之役二人乃厲聲叱鬼曰汝軰眞下鬼也生旣爲虎之食死又爲虎之役今幸其斃又從而號哭耶一鬼答曰某等爲虎食啖固當刻心以報寃然終不知所謂禪師者乃虎也

類說卷五十五﹤子部﹐雜家類﹐雜纂之屬﹐類說﹥

欽定四庫全書

類說目錄

卷五十六

古今詩話

杜詩愈疾

可與桃源

春日得春衣

探驪獲珠

詩瓢

戀鏡湖春色

鄭鷓鴣

瑞錦窩

淮西碑防子

捉語意合處

樂天之宮

詩中虎

迷樓

三花馬

舉人試燒燭

麯塵絲

鹽曲

飲硯水

調脂弄粉

垜疊死人

秋聲詩

釣叟圖

長年三老

水鳥

打詩

爾汝歌

第三防

鐘山公

賈至詠薛瑤英詩

何遜能詩

太白入月

杜詩

張文昌馬詩

詩動靜

院落深沈杏花雨

範希文詩

聞喜宴賜詩

蝴蝶詩

李氏宮中詩

邱濬詩

調元地養病坊

魏野詩

三入翰林

江南曲

江山畱人

湘靈鼓瑟詩

閩士詩賦

詩人用也字

使契丹詩

夜宴詩

四夷妙賦三酌酸文

渥注馬賦

伐兩京道中槐

有客謂張三影

艸詞

太宗詩

增三班奉職俸

歐公詩話

昌陵挽詞

有祿肥妻子

賣花擔上防桃李神禦殿朝拜

梅聖兪詩

鄭都官不愛之徒

杜集

九僧集

郊島詩

周朴詩

梅聖兪論詩

渴睡漢狀元及第

贈漁父詩

滕王蛺蝶圖

詩句語病

謝伯初詩

芙蓉城主

聴風聴水

趙師民詩

論韓退之詩

溫公詩話

朝堂厚朴湯

恵崇詩

律聴軍聲詩

鮑孤鴈

魏野詩

蹴踘詩

陳文恵詩

章憲太后挽詞

石曼卿對

劉槪詩

韓魏公詩

宦者王紳宮詞

賞花釣魚

藥名詩

蓑衣七夕二詩

堠子詩

邇英講藝詩

鄭工部詩

戲殺

劉貢父詩話

嚴杜二詩

王元之謝表

不喞澑鈍漢

潘閬詩

四十餘年老健兒吾宗天下著

黃覺贈梅昌言詩遇呂洞賔

諸館職撏撦至此次韻依韻用韻

唐詩量力名家

瑞葉

西山詩

福州詩僧

老欲依僧急則抱佛

楊諤詩

花蕋夫人詩

野鷹何有徵徭

赤松贈張良詩

五方語音

藥名詩

承霧狼對凝霜兔下官之稱

字偏旁令

互郎

佚老亭

末厥兵

何樓

孟東野詩

西都詩

名似姓詩

說黃巢事

殺祭社豬

有酒如澠在北曰狄

香印

黃耳寄書

類說目錄

欽定四庫全書

類說卷五十六

宋曽慥編古今詩話

杜詩愈疾

有病瘧者杜子美曰誦吾詩可治乃令誦夜防更秉燭相對如夢寐瘧如初又令誦子章髑髏血糢糊疾果頓愈

可與桃源

憲宗稱戎昱詩曰此人若在可與武陵桃源稱其吟詠

春日得春衣

栁公權從駕上云我有一喜事邊衣久不及時今年二月悉已給散可作詩賀公權曰去嵗𨿽無戰今年未得歸皇恩何以報春日得春衣

探驪獲珠

元稹劉禹錫韋楚客同防樂天舎各賦金陵懷古劉詩先成白曰四人探驪子先獲珠所餘鱗角何用三公乃遂罷作

詩瓢

唐求喜吟詠撚稿爲丸貯以大瓢於江中曰茍不沈沒得之者方知吾苦心耳流至新渠有識者曰此唐山人詩瓢取得之其詩遂題隠居云數石泉雨一溪霜葉風業在靑山處道成無事中

戀鏡湖春色

元稹亷察浙東喜官妓劉采春稹嘗有詩云因循歸未得不是戀鱸魚人注之曰戀鏡湖春色耳謂劉采春也

鄭鷓鴣

鄭都官有鷓鴣詩時稱鄭鷓鴣

瑞錦窠

禮部郎中掌省中文翰謂之瑞錦窠

淮西碑防子

柳子厚謂韓退之淮西碑猶有帽子僕若爲之便說用兵伐叛事又云左飡右粥何如我平淮西雅云仰父俯子

捉語意合處

唐詩僧善論詩尢善捉語意合處張水部一日得句云常因送人處憶得別家時自謂古人未道僧曰亦有道者見他桃李樹思憶故園春是也

樂天之宮

有客商過海值風抵一闕云是樂天之宮白聞遂賦詩云近有人從海上回海山深處見樓臺中有仙龕藏一室皆言此待樂天來又云吾學空門不學仙恐君此語是虛海山不是吾歸處歸則須歸兜率天

詩中虎

羅鄴牡丹詩云落盡春紅始見花幄籠輕日防香霞買栽池館恐無地看到子孫能防家人皆謂之詩中虎宋之問天后朝求爲北門學士不許乃作明河篇以見意云明河可望不可親願得乘槎一問津更將織女支機石還訪臨邛賣卜人天后曰吾非不知其才調但以其有口過耳之問有齒疾口臭故也本事詩已載

迷樓

隋煬帝時浙人項升進新宮圖帝愛之令揚州依圖營建旣成幸之曰使眞仙逰此亦當自迷乃名迷樓

三花馬

韓幹畫閱馬圖並禦馬皆有三花馬三花者剪鬃爲三辮也樂天詩云舞衣栽四葉馬鬛剪三花

舉人試燒燭三條

唐制舉人試日旣暮許燒燭三條韋永貽試日先畢作詩云三條燭盡鐘初動九轉丹成鼎未開日月漸低人擾擾不知誰是謫仙來

麯塵絲

楊巨源詩云江邊楊柳麯塵

鹽曲

交趾有黃帝鹽曲按唐譜有突厥鹽阿鵲鹽等施肩吾詩云顚狂楚客歌成雪媚懶吳娘笑是鹽

飲硯水

禮部試不給茶湯但飲硯水皆黔其口吻

調脂弄粉垜疊死人

徐仲鴉李九臯俱善詩徐詩富艷李多用事李謂徐曰公詩如美女善調脂弄粉徐曰公乃鬻防器者但垜疊死人耳

秋聲詩

徐鍇作秋聲詩井梧分墮砌塞鴈逺橫空雨滴苔莓老風吹薜荔紅

釣叟圖

世江南釣叟圖上有漁父詞二首有蠒縷一鉤輕之句

長年三老

川峽呼梢工篙手爲長年三老老杜詩雲長年三老歌聲裏白晝攤錢髙浪中

水鳥

鸊鵜本水鳥也其膏塗刃劍不生秀古詩云馬啣苜蓿葉劍瑩鸊鵜膏

打脊詩

盧延讓哭邊將詩曰自是碙砂發非干礟石傷牒多身上職怨大背邊瘡人謂是打脊詩

爾汝歌

孫皓歸晉封歸命侯武帝問曰聞南人好作爾汝歌頗能否皓舉觴歌曰昔與汝爲鄰今與汝爲臣上汝一杯酒令汝壽萬春

第三

社翁今日沒心情爲乏治聾酒一瓶惱亂玉堂將欲徧依稀循到第三

鐘山公

後唐李建勛出帥臨川歸拜司空累表乞致仕自稱鐘山公詔授司徒不起學士湯悅致狀賀之建勛答詩曰司空猶未許那敢作司徒幸有山公號如何不見呼先是宋齊丘退歸九華未期一徴而起時論少之或以建勛比宋者因作詩曰桃花流水須相信不學劉郎去又來

賈至詠薛瑤英詩

元載納薛瑤英爲姬處以金絲帳卻塵褥衣以龍綃衣賈至詩云舞怯銖衣重笑疑桃臉開方知漢成帝虛築避風臺

何遜能詩

何遜八嵗能詩沈約曰每讀卿詩一日三復不已故義山詩曰寄言何遜休聨句瘦盡東陽姓沈人

太白入月

李太白三擬詞選不如意悉焚之惟畱恨別賦及祿山反至胡無人云太白入月敵可摧及祿山死太白入月

杜詩

楊大年不喜杜詩謂之村夫子嘗有鄕人以杜詩彊大年曰公試爲我續杜句乃舉江漢思歸客大年將屬對鄕人徐曰乾坤一腐儒大年黙然歐公亦不甚愛杜詩而謂韓退之絕倫退之於唐世文章未嘗屈下獨稱李杜不已歐公不悅子美所不可曉則又愛賞李白將由太白騰趠飛動易爲感動歟

張文昌馬詩

張文昌樂府詞淸麗深婉五言亦平淡可愛至七言詩則贊多文少謝馬詩云乍離華廐移蹄澁初到貧家舉眼驚此馬一遲鈍不能行而多驚者

詩動靜

有詩云風定花猶落之句王荊公以對鳥鳴山更幽上句靜中有動下句動中有靜

院落深沈杏花雨

王荊公云梨花一枝春雨桃花亂落如紅雨珠簾暮捲西山雨皆警句也然終不若院落深沈杏花爲優言盡而意不盡也

範希文詩

範希文贈釣者詩云江上往來人盡愛鱸魚美防君一葉舟出沒風濤裏又觀渡詩一棹輕如葉旁觀亦損神他時在平地無忽險中人

聞喜宴賜詩

太宗好文每進士及第賜聞喜宴禦制詩爲故事仁宗詩尢多有云寒儒逢景運報國合如何

蝴蝶詩

謝學士蝴蝶詩云狂隨柳絮有時見舞入梨花無處尋

李氏宮中詩

歐公云詩源乎心貧富愁樂皆系其情江南李氏宮中詩曰簾日已髙三丈透金鑪次第添香獸紅錦地衣隨步皺佳人舞徹金釵澑酒惡時拈花蕋嗅別殿防聞簫鼓奏與措大詩試挑野菜和根煮旋斫靑柴帶葉燒異矣

丘濬詩

丘濬至山陽太守召飲濬詩曰醜卻天下婦人面正得世間君子心

調元地養病坊

王隨入相而病甚尢好釋氏或嘲曰誰謂調元地番成養病坊但見僧盈室寜知火燎房

魏野詩

魏野隠華山眞宗屢召不起畱題壁間遁去云洗硯魚吞墨烹茶鶴避煙使還以詩對上曰野不來矣

三入翰林

劉子儀三入翰林詩曰蟠桃三竊成何味上盡鰲頭勢轉孤

江南曲

冦萊公少年時偶作江南曲云江南春盡離腸防蘋滿汀洲人未歸又曰日暮江南一望時愁情不防如春水意皆淒愴末年果南遷

江山畱人

蘓子美久失意登蘓之閶門題云時光苒苒都如夢風物蕭蕭又變秋家在鳯凰城闕下江山安用苦相畱又書其旁曰江山畱人耶人畱江山耶

湘靈鼓瑟詩

錢起寓宿驛舎窓外有人詠曰曲中人不見江上數峯靑及殿試湘靈鼓瑟詩落句意久不屬遂以此一聨續之因中魁選

閩士詩賦

眞宗朝試天徳淸明賦有閩士破題雲天道如何仰之彌髙防考試亦閩人遂中選又荊南進士吟雪詩始用先字落句云十二峯前旋旋天

詩人用也字

詩人用也字本皆音夜杜云靑袍也自公元稹云也向慈恩寺裏遊今人讀如字非也

使契丹詩

刁約使契丹詩云押宴移離畢看房賀防支餞行三疋制宻賜十貔貍皆紀實也移離畢官名如中國執政官賀防支如執房閤疋制小木罌以色綾木爲之如黃漆貔貍皆如防而大遼以爲珎膳

夜宴詩

施肩吾夜宴詩曲欄如畫買不眠玉鑪夜起沈香煙靑娥一行十二仙紅顏欲笑桃花然碧窓弄嬌梳洗晚戶外不知銀漢轉被郎嗔罰琉璃盞酒入四肢紅玉軟

四夷妙賦三酌酸文

錢熈太宗時進四夷來王賦擢館職嘗撰三酌酸文略曰渭川凝碧早拋釣月之流商嶺排靑不逐眠云之客又年年落第春風徒泣於遷鶯處處覉遊夜雨空愁於防鴈及卒李慶孫哭之曰四夷妙賦無人誦三酌酸文舉世

渥窪馬賦

喬彛試渥窪馬賦四蹄曵練畨瀚海之驚波一噴生風下胡山之碎葉

伐兩京道中槐

貞元中度支欲取兩京道中槐樹爲薪更栽小桃渭南尉張造牒曰召伯所憇尙勿剪除先帝舊遊豈宜斬伐乃止

有客謂張三影

有客謂張子野曰人皆謂公爲張三中卽心中事眼中淚意中人也公曰何不目我爲張三影云破月來花弄影嬌柔懶起簾櫳壓花影柳徑無人墜風絮無影此予平生得意句也

艸詞

林逋詠艸詞云金穀年年亂生春色誰主餘花落處滿地和煙雨又是離歌一闋長亭暮王孫去萋萋無數南北東西路

太宗詩

陜府唐昭宗有詞云安得有英雄迎歸大內中逍遙橋有太宗詩云昔乘匹馬去今駈萬乘來气象不侔矣

增三班奉職俸

舊制三班奉職月俸七百肉半斤祥符中有人題壁云三班奉職實堪悲卑賤孤寒卽可知七百料錢何日富半斤羊肉防時肥朝廷遂增俸

歐公詩話

昌陵挽詞

李丈正進昌陵挽詞云奠玉防回朝上帝禦樓三度納降王

有祿肥妻子

仁宗時有逹官詩云有祿肥妻子無恩及吏民戲曰通衢遇一輜軿車載極重羸牛甚苦豈非足下妻子

乎

賣花擔上看桃李

京師士大夫牽於事役罕有宴遊至有賣花擔上看桃李沽酒樓頭聴管弦之句

神禦殿朝拜

西京神禦殿去城十里朝拜嘗苦晨興畱守進官酒三行不交一言而退其詩云正夢寐中行十里不交言處飲三杯

梅聖兪詩

梅聖兪詩有詠河豚春洲生荻芽春岸飛楊花河豚於此時貴不數魚鰕破題已道盡河豚好處蘓子瞻得西南夷所賣蠻布弓衣其文織成聖兪春雪詩其名重夷狄如此

鄭都官不愛之徒

吳僧贊寜國初爲僧錄安鴻漸嘲曰鄭都官不愛之徒時時作贊寜曰秦始皇未坑之軰往往成羣鄭谷詩云愛僧不愛紫衣僧

杜集

陳從易詩類白樂天蓋自楊劉唱和西昆行後進爭效之風雅之變謂之昆體陳公偶得杜集舊本文多脫誤至身輕一鳥下脫一字各與數客各用一字補之或云疾或云落或雲起或云下後得一本乃身輕一鳥過陳公嘆服𨿽一字諸君亦不能到也

九僧集

詩僧本朝名世者九人有集號九僧一曰恵崇余忘其名詩有云馬放降來地雕盤戰後云又云春生桂嶺外人在海門西進士許侗俊逸之士防諸僧分題約曰不得犯此一家乃山水風雲竹石花艸雪霜星日禽鳥之類諸僧皆閣筆侗及第時人嘲曰張康渾裹馬許侗閙裝妻是也

郊島詩

孟郊賈島以詩窮死孟移居云借車載家具家具少於車乃是都無一物耳謝炭云暖得曲身成直身非身備嘗不能道此句賈云鬂邊𨿽有絲不堪織寒衣就令織得能有防何又嘲饑詩云坐開西林琴凍折兩三弦不止忍饑而已其寒亦何可忍也

周朴詩

周朴詩旬煆季煉未及成篇已播人口有云風暖鳥聲碎日髙花影重又云曉來山鳥閙雨過杏花稀

梅聖兪論詩

梅聖兪曰詩家若意新語工得前人所未道者爲善必然狀難寫之景如在目前含不盡之意見於言外賈島云竹籠拾山果瓦瓶擔石泉姚合云馬隨山鹿放雞逐野禽飛等是山邑官況蕭條不如縣古槐根出官淸馬骨髙爲工也若嚴維柳塘春水漫花塢夕陽遲則天容物態豈不在目前乎溫庭筠雞聲茅店月人迹板橋霜賈島怪禽啼曠野落日恐行人則道路辛苦覊愁旅思豈不見於言外乎

渇睡漢狀元及第

呂文穆薄遊一縣胡旦隨父宰邑客有譽呂舉其詩云挑盡寒燈夢不成胡笑曰乃是一渇睡漢耳俗語轉爲磕呂明年中甲科寄聲胡曰渇睡漢狀元及第矣胡答曰待我明年第二人及第輸君一籌耳次榜果中首選

贈漁父詩

有贈漁父詩云眼前不見市朝事耳畔惟聞風雨聲說者云患肝腎風盡日覓不得有時還自來本謂好句難得者云此是人家失卻貓兒

滕王蛺蝶圖

王建宮詞百首多言唐禁中事皆史小說所不載者如內中數日無呼喚搨得滕王蛺蝶圖滕王元嬰髙祖子名畫錄略言其善畫

詩句語病

詩人貪求好句理有不通亦語病也如袖中諌艸朝天去頭上宮花侍宴歸進諌章疏無直用稿艸之理姑蘓城外寒山寺半夜鐘聲到客船其如三更不是撞鐘時賈島哭僧云寫畱行道影焚卻坐禪身時謂燒殺活和尙也若步隨靑山影坐學白塔骨又獨行潭底影數息樹邊身何精粗之異也

謝伯初詩

閩人謝景伯初天聖間以詩知名予謫夷陵見寄長韻有雲長官衫色江波緑學士文章蜀錦張異域化爲儒雅谷逺民爭識校儲郎下國難畱金馬客新詩與竹枝娘又詩云自種黃花添野景旋移髙竹聴秋聲園林換葉梅初熟池沼無人燕學飛

芙蓉城主

石曼卿死後人有恍惚見之者云我命爲仙主芙蓉城騎靑騾去如飛後有降於一舉子家畱詩云鶯聲不逐春光老花影長隨日腳長

聴風聴水

王建霓裳詞弟子歌中畱一色聴風聴水作霓裳今世間有望瀛獻仙音二曲此其遺聲也不知聴風聴水爲何事

趙師民詩

趙師民龍圖詩云麥秋晨气潤槐夏午陰涼

論韓退之詩

韓退之筆力無施不可嘗以詩爲文章末事故曰多情怯酒客餘事作詩人予獨愛其用韻韻寛則波瀾橫溢泛入旁韻不拘常格如此日足可惜之類韻窄則因難見巧愈險愈奇如病中贈張十八之類譬善馭者通衢廣陌縱橫馳逐惟意所之至於水曲蟻封疾徐中節而不蹉跌梅聖兪論韓詩云退之爲人木彊若寛韻可自足而輒旁出窄韻難獨用而反不出豈非拗彊而然歟

溫公詩話

朝堂厚朴湯

詩話尙有遺者歐陽文忠公文章名聲𨿽不可及然記事一也故敢續之文徳殿常朝之所宰相奏事畢乃來押班常至日旰守朝堂卒好以厚朴湯飲朝士有戲爲詩曰立殘庭下梧桐影喫盡街頭厚朴湯

恵崇詩

恵崇詩有劍靜龍歸匣旗閒虎繞竿其尢自負者河分岡勢防春入燒痕靑或云其犯古曰河分岡勢司空曙春入燒痕劉長卿不道師兄多犯古古人詩句犯師兄潘閬嘗謔之曰爾當憂獄事吾夢爾拜我豈當歸俗耶崇曰恵崇拜沙門倒也秀才得無詣沙門島耶

律聴軍聲詩

滕元發甫禦試律聴軍聲詩云萬國休兵外羣生奏凱中

鮑孤鴈

鮑常爲河南府法曹嘗忤知府薛映常獻孤鴈詩雲天寒稻粱少萬里孤難進不惜充君庖爲帶邊庭信薛大嗟賞時號鮑孤鴈

魏野詩

魏野少未知名題湖上寺詩云數聲離岸櫓防防別州山有文士見之大驚贈詩曰怪得名稱野由來性不羣借冠來謁我倒履起迎君由是人始重之有贈先公詩云文𨿽如貌古道不似家貧

蹴踘詩

丁晉公少好蹴踘作詩云鷹鶻騰雙眼龍蛇繞四肢躡來行數步蹺後立多時

陳文恵詩

陳文恵公詩云平波煙蒼蒼菇蒲才熟楊柳黃扁舟繋岸不忍去秋風斜日鱸魚香又雲雨网蛛防風枝鳥夢揺

章憲太后挽詞

章憲太后上仙石曼卿進挽歌曰震出坤柔變乾成太極虛

石曼卿對

李長吉歌雲天若有情天亦老石曼卿對月如無恨月長圓

劉槪詩

劉槪有气節作詩云昔年曽作瀟湘客憔悴東秦歸未得西窓或見好溪山如何尙有楚卿憶讀書悞人四十年有時自把防幹拍

韓魏公詩

熈寜初魏公罷相守北門新進多淩侮之公作詩云花去曉叢蜂蝶亂雨勻春圃桔橰閒稱其防婉

宦者王紳宮詞

元丰初宦者王紳效王建宮詞有曰太皇生日儼尊榮獻壽宮中未五更天子捧觴仍再拜寶慈侍立到天明

賞花釣魚

先朝春月多召兩府兩制三館於後苑賞花釣魚自趙元昊背叛西陲用兵廢缺甚久嘉祐末復修故事羣臣和禦制詩韓魏公雲輕雲閣雨迎天仗寒色畱春入壽杯二十年前曾侍宴臺司今日喜重陪內侍任守中曰韓琦詩譏陛下仁宗愕然守中曰譏陛下游宴太頻

藥名詩

陳亞郎中爲藥名詩百首上元夜云但看車前牛領上十家皮沒五家皮

蓑衣七夕二首詩

楊朴善爲詩不仕太宗召見面賦蓑衣詩云狂脫酒家春醉後亂堆漁舎晚晴時七夕詩云年年乞與人間巧不道人間巧已多

堠子詩

劉子儀與夏英公同在翰林英公爲副樞意頗不平作堠子詩云空呈厚貌臨官道大有人從防徑過

邇英講藝詩

進士丁偃試邇英殿講藝詩云白虎前芳掩金華舊事輕無心非不寤垂意在蒼生

鄭工部詩

鄭工部詩有杜曲花光醲似酒防陵春色老於人誠難得之句

戲殺

梅聖兪卒宋子才選曰比見聖兪面光澤特出意謂充盛不知乃不祥也時韓欽聖宗彥面亦光澤沈文通指曰次至欽聖矣眾皆尢其暴謔不數日欽聖果卒予謂文通曰君𨿽不爲咒咀亦戲殺耳

劉貢父詩話

嚴杜二詩

梅聖兪愛嚴維詩柳塘春水慢花塢夕陽遲善則善矣細細較之夕陽遲則繁花春水慢不繁也如老杜深山催短景喬木易髙風此乃無瑕纇

王元之謝表

王元之謫黃州詩云又爲太守黃州去依舊郎官白髮生謝上表云諸縣丰登苦無公事一家飽暖全荷君恩元之在朝與宰相不相能作江豚詩刺其肥大云飡啖魚鰕頗肥腯又云江云漠漠天雨來天意爲霖不幹汝俗云江豚出能致風雨也

不喞澑鈍漢

詩以意義爲主文詞次之意深意髙𨿽文詞平易自是奇作盧仝詩有云不喞澑鈍漢非其篇前後意義自可掩口矣

潘閬詩

潘閬歸錢塘詩云久客見華髮孤棹桐廬歸新月無朗照落日有餘輝漁浦風水急龍山煙火防時聞沙上鴈一一背人飛此詩不減劉長卿

四十餘年老健兒

王益柔勝之年少頡頏無所卑下張掞叔文年長毎羣聚輒居上坐舊徐州節度使王智興詩云四十餘年老健兒勝之宻就叔文坐後屏風題此句

吾宗天下著

李詢公素嘗有詩贈同姓曰吾宗天下著王勝之注曰居甘泉以謳著賣藥以木牛著圍棋以憨著裁襆頭以拗著作詩以豁逹著此數人皆京師人名娼李氏住甘泉善歌李木牛賣藥李憨子圍棊國手無敵而精神昏濁

黃覺贈梅昌言詩

梅昌言出鎭並州黃覺贈詩曰出去暫開貔虎幕歸來須占鳯凰池鬂間未有一莖白陶鑄蒼生固不遅

遇呂洞賔

黃覺旅舎見一道士共飲舉杯摭水寫呂字覺始悟其爲洞賔也出懷中七大錢三小錢曰數不可益也與藥可數寸許嵗旦以酒磨服可一嵗無疾覺如其言至七十餘藥亦垂盡作詩曰牀頭歷日無多子屈指明年七十三果以是年終

諸館職撏撦至此

李商隠錦瑟詩人莫曉其意或云是令狐楚家靑衣名楊大年錢文僖晏文獻劉子儀爲詩皆宗義山號西昆體後進多竊取義山詩句禦宴優人有爲義山者衣服敗敝告人曰吾近爲諸館職撏撦至此子儀畫義山像寫其詩列左右貴重之如此

次韻用韻依韻

唐人賡和詩有次韻用韻依韻其次韻同在一韻中耳用韻用彼之韻不必次之韓吏部和皇甫陸渾山火是也今人多不曉劉長卿余幹旅舎揺落暮天迥丹楓霜葉稀孤城向水閉獨鳥背人飛渡口月初上鄰家漁夜歸鄕心正欲絕何處搗徵衣張籍宿江上楚驛南渡口夜深來客稀月明見潮上江靜覺鷗飛旅舎今已逺此行殊未歸離家久無信又聴搗徵衣兩詩似次韻皆奇作也

唐詩量力名家

管子云事無終始無務多業言學者貴能成就也唐人爲詩皆量己力精思數十年各自名家今人未有少得髙視前人杜詩云更覺良工心獨苦豈獨畫手也

瑞葉

海陵人王綸女爲鬼所慿自稱仙人爲字數十品名號形制不相犯諸仙所用有雪詩云何事月娥欺不在亂飄瑞葉落人間雲天上有瑞木開花六出也謂綸爲淸非孺子不曉其義贈詩曰君爲秋桐我爲春風春風防使秋桐變秋桐不識春風面題金山云潮頭風滚雪山腳石蟠虯

西山詩

洪州西山客多畱詩有僧告郡守曰詩盡不佳何不除去守愕然曰僧作佳乎吟曰洪州太白方積翠傍穹蒼萬古遮新月半江無夕陽

福州詩僧

福州山僧詩多佳句如雲收千嶂雨潮展半江天詩因試客分題僻棊爲饒人下著低

老欲依僧急則抱佛

王丞相好嘲謔嘗曰老欲依僧客對曰急則抱佛耳丞相曰投老欲依僧是古詩客曰急則抱佛腳亦是俗諺云全句然上去頭下去腳豈不的對

楊諤詩

蜀人楊諤受釐宣室詩云願前明主席一問洛陽人題驪山云行人問宮殿耕者得珠璣

花蕋夫人詩

孟蜀時花蕋夫人詩大約似王建宮詞有云廚舡進食索嘗新列坐無非侍從臣日午殿頭宣索膾隔花催喚打漁人又雲月頭支給買花錢滿殿宮娥近數千遇著喚名多不語含羞走過禦牀前

野鷹何有徵徭

山東經學多不省文章嘗一縣兩經生同官忽舉鄭谷詩云任是深山更深處也應無計避徵徭其一人嘆曰此詩誤矣野鷹何嘗有徵徭乎觧曰古人所爲寜有失也是年必當科取毛翎耳

赤松贈張良詩

楊安國爲翰林學士以老欲求外官告人曰赤松子贈張良詩曰不如閒早歸山去免事君王不到頭吾猶是矣

五方語音

司馬君實論九旗之名旗與旂相近緩急何以區別小雅庭燎向晨言觀其旂左傳龍尾伏辰取虢之旂然尉旂當爲芹音爾關中人言淸濁之淸則不攺晴字丹靑之靑則爲萋音又以中爲烝防爲塵不知旂本爲芹音因人語轉如靑之言萋也五方語若是多閩人以髙爲歌荊楚人以南爲難以荊爲斤文士作歌詩亦多不悟者

藥名詩

陳亞藥名詩詠白髮云若是道人頭早白老君當日合烏頭棊爲臈寒呵子下衣因春瘦縮紗裁

承霧狼對迎霜兔

石少傅中立有通刺承務郎石喜曰求此對三十年今得之迎霜兔可以對承霧狼有上官佖勸石愼言語石怒曰君上官佖也柰下官口何

下官之稱

晉魏以前有國者皆臣吏民宋孝武惡諸侯之彊稍貶奪其禮令稱下官下官之稱亦不輕矣今人乃以代名

字偏旁令

有以進士爲舉首者其黨人意侮之因其人出令以字偏旁爲率曰金銀釵釧鋪次一人曰絲綿防絹网黨人曰鬼魅魍魎魁俗有謎語曰急打急圓慢打慢圓分爲四叚送夜窯前初似陶瓦乃謂令耳

互郎

今有人謂駔爲牙本謂之互郎主互市事也唐人書互作牙以互似防因轉爲牙今人謂萬爲萬謂千爲撇但數目可按故能存本字不然亦若互牙耳

佚老亭

陳文恵公使相致仕年近八十有詩云靑春岐路遊將徧白髮光陰得多作佚老亭自後士大夫歸老者往往名亭佚老云文恵善遺墨書自目云前無古人後無來者

末厥兵

歐公記陶尙書詩云尖檐帽子卑凡廝短靿靴兒末厥兵不曉其義予謂今呼禿尾狗爲厥尾衣之短後者亦曰厥此兵正用其末賤耳但今人不以末厥連之不然亦可對卑凡字

何樓

世人語虛僞者爲何樓國初京師有何樓其下所賣物皆濫者故人以此目之今樓已廢語猶相

西都詩

宋次道嘗爲西都詩以野狐落對五鳯樓言野狐落唐宮名宮人所聚

名似姓詩

太宗時進士同年有數人名似姓者或取爲詩云郭鄭鄭東東野綘馬張張夏夏侯璘熈寜初士人有崔度崔公度王韶王子韶皆的對也又有張君陳陳君張唐人東方虯欲對西門豹當有好事者爲對

說黃巢事

有道人說黃巢事因曰黃六晚節至此張安道云黃巢兄弟六人巢最處少且云黃六猶可以誑人詭僞多端如此

殺祭社豬

張端爲河南司錄府當祭社買豬已呈尹豬突入端家端卽殺之以白尹尹召問端對曰按律豬無故夜入人家主人登時殺之勿論尹大笑爲別市豬

有酒如澠在北曰狄

劉相沆使契丹館客嘗曰有酒如澠系行人而不住未能對者劉卽應曰在北曰狄吹出塞以何妨

香印

太祖登極市人以香印字逼近上名不敢斥言擊鐵盤黙諭因不攺

黃耳寄書

陸機使黃耳寄書自洛至吳歷江淮大河能浮水若此犬通神不容言說耳或云陸氏有奴名黃耳不知者見犬有名黃耳遂以爲其狗也

孟東野詩

李習之稱孟東野詩食虀腸亦苦彊歌聲不歡出門卽有礙誰謂天地寛可謂知音今世郊集五卷文有減也集語多寒濇疑向五卷是名士刪取東野與退之聨句宏博若出一手退之容有潤色也

類說卷五十六﹤子部﹐雜家類﹐雜纂之屬﹐類說﹥

欽定四庫全書

類說目錄

卷五十七

王直方詩話

西池唱和

詩備四景

顧屠

長白山主

掃愁帚醒酒冰

動人春色不湏多晁無咎詩文

陳無巳詩啟

山谷論詩

軟紅香塵

書法詩格

反舌有聲

陶淵明詩

鬼作人語人作鬼語尋常百姓

上王正仲詩

秦少遊詩防

至寶丹

酴釄詩

文周翰詩

竹詩

雨拳風口

老杜家諱

郭功父詩

蔡天啟詩

荊公詩句

林逋詠梅

蘇子由寄東坡詩孟郊詩

作詩如雜劇

鷗同一波

寂齋詩

表徳皆連甫

獨樂園詩

詩貴圎熟

謝師厚詩

木杪趺

東坡謝禦書詩

譏米元章

橄欖詩

館中種竹

炮車云

歐公詩

旱詩

東坡論文

沙詩

嘲王禹玉詩

東坡表山谷詩

潘邠老詩

詩用毿毿字

秦少遊口號

陳輔之詩話

宋玉屈原

淸風明月常有光景如新

歐詩如玉燭

王建宮詞

紅消香潤入梅天馮防二公詩

體物賦情

三韓使人金山詩

瀑布詩

應制詩

防搜造極

蓬萊仙

攺恨作幸字

西淸詩話

防陵挽詞

功謝蕭規恩從隗始

憶霖詩

狀元入相

杜詩天闕字

霓裳詞

荊公得離騷句法王君玉詩

試館職詩

離合體

集句

瘞鶴銘

鄭虔不見八哀詩何遜諸人詩賦

殺風景

弔杜子美詩

全用平聲詩

海立

夢中賦詩

燮成三日雨

洞庭詩

太白遺篇

峯頂寺詩

滕王湛然

池底鋪錦

虎圖詩

後主長短句

方城髙士

三僧詩

老野狐精

皮光業詩

竹林鳥

題周陵詩

禮部唱和

呂洞賔

鳯子

王元之對屬

王荊公詩

秋英不比春花落植紅梅

愛文字飲與俗人沽酒同科

原父再婚

王舍人竊鄭詩

東坡戲陳季常畏內

碾玉匠甞南食

彭門題壁

二舉子被執

生日詩

幽谷種花

李后主長短句

歌者囀春鶯

魯直詩

癩可瘦權

丘氏寄夫詩

張元

扈蹕詩

楊鸞詩

栁枝絳桃

羅浮仙

內宴詩

處黙詩

類說目錄

欽定四庫全書

類說卷五十七

宋曾慥編

王直方詩話

西池唱和

元祐中祕閣上已日集西池王仲至有詩張文潛和最工云萃浪有聲黃織動捲風無力彩旌垂秦少遊雲簾幙千家錦繡垂仲至笑曰又待入小石調也然少防有已煩逸少書陳迹更屬相如賦上林人所難及

詩備四景

手把寒梅撼雪英婆娑漸見緑陰成隔窓昨夜蕭蕭雨已有秋風落葉聲歐公云此詩偹四時景

顧屠

元祐中顧子惇有顧屠之號以其肥倞也錢穆父有九男子東坡以爲九子母后有詩云九州羨君門戶壯蓋爲此也又送子惇云我友顧子惇軀膽兩雄偉又曰磨手向豬羊又曰平生批勅手皆屠家語也子惇不樂坡復曰善保千金軀前言戲之耳

長白山主

歐陽仲純夢道士持告身云上帝命汝爲長白山主旣沒東坡哭之云死爲長白主名字書絳闕

掃愁帚醒酒冰

東坡以洞庭春色爲掃愁帚山谷以水晶鱠爲醒酒冰

動人春色不須多

荊公作內相翰中有石橊一叢枝葉茂甚惟發一花公詩曰穠葉萬枝紅一防動人春色不須多

晁無咎詩文

元丰中晁無咎作詩文有聲陳無巳以詩戲曰聞道新文能入樣相州紅顆鄂州花

陳無已詩啟

陳無已除官一篇云扶老趨嚴詔徐行及聖時端能防字正敢恨十年遲肯著金根謬寜辭乳嫗譏向來憂畏斷不盡鹿門期云才得一正字未須云趨嚴詔無巳復作謝啟曰名𨿽文字之選實爲將相之儲又曰頭童齒豁敢辭乳嫗之譏聞淺見輕益畏金根之謬

山谷論詩

山谷論詩文不可鑿空彊作待境而生便自工耳毎作一篇先立大意長篇須曲折三致意乃成章耳

軟紅香塵

前軰有西湖風月不如東華軟紅香塵之語故東坡詩云半白不羞垂領髮軟紅猶戀屬車塵

書法詩格

東坡云書之美者莫如顏魯公然書法之壊自魯公始詩之美者莫如韓退之然詩格之變自退之始

反舌有聲

山谷云讀周書月令反舌有聲佞人在側乃觧老杜百舌過時如發口君側有讒人之句

陶淵明詩

山谷云寜律不諧不可使句弱寜用字不工不可使語濇此庾開府所長也然有意於爲詩也至陶淵明所謂不煩繩削而自合者

鬼作人語人作鬼語

明月淸風良宵防同星河易畨歡娯不終此鬼詩也山谷云當是鬼中曹子建所作又云邯鄲宮中金石絲簧此兩句不惟人少能作知之者亦極難得張文潛曰舊時鬼作人語今時人作鬼語

尋常百姓

丹陽陳輔毎嵗淸明上冢則至蔣山湖陰先生之居上題詩云北山松粉自飄花白下風輕麥腳斜身似舊時王謝燕一年一度到君家荊公見詩笑曰戲君爲尋常百姓耳

上王正仲詩

有以長句上王正仲一聨云狗監傳新賦雞林講近詩

秦少遊詩防

秦少遊以校勘出爲杭倅至楚酒間有詩云平生通欠僧房睡準擬如今處處還明日報謫監處州酒稅好事者以爲詩防

至寶丹

王禹玉詩號至寶丹以多使珍寶如黃金必以白玉爲對有人彊作富貴語云脛脈化成紅玳瑁眼睛變作碧琉璃晏叔原小詞云舞低楊栁樓心月歌盡桃花扇底風晁無咎云能作此語定知不住三家村也

酴醿詩

韓持國酴醿詩云平生爲愛此香濃仰面嘗迎落絮風毎恐春歸有餘恨典型元在酒杯中山谷最愛荊公扶輿發陽熖窈窕一川花謂包含數意

文周翰詩

東坡見文周翰詩云不易吟得到个田地此詩可作兩用

竹詩

王郊竹詩云葉垂千口劍榦聳萬條鎗東坡曰十條竹竿只一个葉兒也

雨拳風口

王禹錫與東坡有舊嘗作賀雨詩雲打葉雨拳隨手去吹涼風口逐人來東坡曰十六郎作詩怎得如此不入規矩禹錫云醉中所作他日又呈一軸東坡曰爾復醉耶

老杜家諱

老杜家諱閒而詩中有云翩翩戲蝶閒過幔又云也愛零霜鬂畱歡一夜閒一作防當以閒字爲正臨文恐自不避

郭功父詩

郭功父以詩示東坡先自吟詠聲動左右謂坡曰此詩防分坡曰十分詩也祥正驚喜問之坡曰七分來是讀三分來是詩東坡又云郭祥正之徒但知有韻底是詩

蔡天啟詩

蔡天啟云和秦少遊詩云願同籍湜軰終老韓公門

荊公詩句

荊公和人曲歌一句云夕陽到處花偏暖又代小兒賦花糕詩恨不見之

林逋詠梅

王君卿云疎影橫斜水淸淺暗香浮動月黃昏此林逋詠梅然杏與桃李皆可用也坡云可則是杏花桃李不敢承當

蘇子由寄東坡詩

蘇子由奉使朔方寄東坡云誰將家集過幽都每見遼人問大蘇莫把文章動蠻貊恐妨談笑臥江湖

孟郊詩

李希聲曰孟郊詩正如晁錯爲人不爲不佳所傷者峻直耳

作詩如雜劇

山谷云作詩如作雜劇初時布置臨了須打諢方是出塲蓋是讀秦少遊詩惡其終篇無所歸也

鷗同一波

荊公云鷗鳥不驚之類如何作語則好山谷云鷗同一波

少遊極惡山谷和齋詩云志大略細謹言蔡州事人少知音者

表徳皆連甫

熈寧初荊公用事一時字多以甫押多以圏時語曰表徳皆連甫花書盡帶圏

獨樂園詩

東坡作溫公獨樂園詩從頭四句已都說盡云靑山在屋上流水在屋下中有五畆園花木秀而野此便可以圖畫也

詩貴圎熟

謝眺云好詩圎美流轉如彈丸故東坡雲中有輕圎句銅丸飛柘彈蓋詩貴圎熟也然圎熟多失之平易老硬多失之枯漧能不失二者之間則可與古作者並驅矣

謝師厚詩

山谷云謝師厚詩絕似老杜如倒著衣裳迎戶外盡呼兒女拜燈前編之老杜詩集無愧

木杪龜趺

東坡爲程筠歸眞亭詩云防看千字誄木杪見龜趺趺是龜座不應見於木杪也

東坡謝禦書詩

孫莘老笑東坡謝賜禦書詩云有甚道理後面直說到陜西奏防

譏米元章

東坡防米元章所收書云畫地爲餅未必似要令癡兒出饞水又云錦囊玉軸來無趾山谷和云百家傳本略相似如月行天見諸水又云拙者竊鉤輒折趾皆謂元章患淨潔病又好奪取人畫也

橄防詩

東坡橄防詩云紛紛靑子落紅鹽橄防木髙難采以鹽擦本身則其實自落南人誇棗云比至爾回味時我已甜訖

館中種竹

李公擇種竹館中戲云後人指此竹必云李文正手植劉貢父笑曰文正不獨能系筆亦能種竹耶時有筆工學文正故云

炮車云

舟人占云若炮車雲起輒急避之大風倐至也東坡有云今日江頭天色惡炮車雲起風欲作張文潛有云喜連山色閒眉黛愁對江雲起炮車

歐公詩

歐公詩云白髮垂兩鬂黃金腰七環又云萬釘寶帶腰環七劉貢父云永叔這條腰帶防時道著

旱詩

張文潛旱詩雲天邊趙盾益可畏水底武侯方熟眠時以爲防於湯燖右軍也

東坡論文

東坡云凡人作文字須是筆頭上挽得數萬斤重方可以言文字也歐公云興來筆力千金重

沙詩

有人展刺見荊公云詩人龍太初時老兵方以沙擦銅器公曰可作沙詩太初頃刻誦曰茫茫黃出塞白鋪汀鳥過風平篆潮回日射星

嘲王禹玉詩

王禹玉旣亾無名子嘲曰太公因被子孫煎身後無名只有錢喏喏畨王介甫奇奇噷動宋昭宣嘗言井口難爲戲獨坐中書不計年東府近來無土地便應正受不須權禹玉家子弟經府指論是張山人作詩某平生多作十七字詩似恁著題詩某吟不得府尹笑而遣之

東坡表山谷詩

東坡謝金帶鞍馬表乃四六中送竆文山谷貍毛筆詩乃篇章中毛頴傳

潘邠老詩

潘邠老詩多犯老杜爲之不已老杜亦難爲存活使老杜復生則須共潘十廝炒

詩用毿毿字

東坡自海外回有詩用毿毿字李端叔和曰再見門生識不識雪髯霜鬂兩毿毿有一明眼人能見人前後世忽一惡少見之其人雲頭上已有剝剝之聲腰間欲作毿毿之勢陳無已曰我欲和云莫教腰下見毿毿

秦少遊口號

呂申公在揚州中秋令秦少遊作口號有照海旌幢秋色裏激天鼓吹月明中之句是夕卻防陰少防別作云自是我公多恵愛卻回秋色作春陰

陳輔之詩話

宋玉屈原

文忠公自稱六一居士王荊公自稱楚老今詩話舉六一楚老指二宗師也六一云屈原離騷讀之使人頭悶然摘出一二句反覆味之與風無異宋玉詩比屈原時有出藍之色

淸風明月常有光景如新

楚老云世間好語言已被老杜道盡世間俗詔言已被樂天道盡然李贊皇云譬之淸風明月四時常有而光景常新又似不乏也

歐詩如玉燭

楚老云歐詩如玉燭葉致逺曰得非四時皆是和气滿幅俱同流水乎公曰致逺可謂善鑑裁者惜乎不使歐公生前聞之

王建宮詞

王建宮詞荊公獨愛其樹頭樹底覓殘紅一片西飛一片東自是桃花貪結子錯教人恨五更風

紅消香潤入梅天

王君玉宻學有望江南十首自謂謫仙楚老酷愛其紅消香潤入梅天之句

馮冦二公詩

馮長樂七嵗吟治圃詩云已落地花方遣掃未經霜艸莫教鋪仁厚天性全生靈性命已兆於此防萊公八嵗吟華詩云只有天在上更無山與齊其師謂萊公父曰賢郎怎不作宰相

體物賦情

詩家之功全在體物賦情情之所寓惟色色之所比惟花如唐人牡丹詩云紅開西子妝樓晚翠掲麻姑水殿春若移春作秋全是蓮花句林和靖梅花疎影橫斜水淸淺暗香浮動月黃昏近似野薔薇也

三韓使人金山詩

熈寧中三韓使人朴寅亮作金山詩其序舊云前後詩人不見山之爲金雲萬疊抱岑天倚杵一竿斜日水浮金

瀑布詩

徐凝瀑布一條界破靑山色誠不如範文正白虹下澗飲長劍倚天立有僧議徐詩不見瀑布輙吟云地軸不捲盡天機長放來此得形而不得勢何異三韓使人云金山不見金意外過求之也

應制詩

舊史栁公權應制聨句薫風從南來殿閣生防涼然當畏暑居廣殿南風之來不止防涼之意新史易曰殿桷生餘涼蓋屈桷叢椽受風勁快此兩字有功於修詞也

防搜造極

人心思究經術往往不能致情惟詩防捜造極所謂應湏入海求唐人有云句自夜中得心從天外歸

蓬萊仙

有蓬萊仙者語言極有情致陶隱居云得爲才鬼猶勝頑仙

攺恨作幸字

蕭楚才知溧陽縣時張乖崖作郡一日召食見公几案有一絕云獨恨太平無一事淮南閒殺老尙書蕭攺恨作幸字公出視稿曰誰攺吾詩左右以實對蕭曰與公全身公功髙位重姦人側目之秋且天下一統公獨恨太平何也公曰蕭弟一字之師也

西淸詩話

防陵挽詞

禦制防陵挽詞五章武帳初籌夜云軿忽帝鄕百神陪禹塟三載服堯防北極聨龍衮西風折雁行空餘千古事纉述愧重光姑射仙期早華胥夢已陳朝廷系聖母基業付衝人日轉銅壺影天移玉座春九門笳鼓發悲動屬車塵眷天攸縱神機智獨謀塵流藏寶閣鎖鑰受降樓風急鴒原晚霜寒雁宿秋遺衣今在寢猶想未明求再禦中天坐猶思玉色溫瑤堦花自落寶扇影空存重感天倫戚欽承世及恩欲諧追述志永紹裕陵尊憶開王邸日曽駐六龍飛玉宇春初永金盤露未晞荊根方並秀棣蕚更交輝今日承基緒追懷往事非

功謝蕭規恩從隗始

熈寧初張掞侍郎以二府成詩賀王荊公公和曰功謝蕭規慚漢第恩從隗始詫燕臺陸農師曰蕭規曹隨髙帝論功蕭何第一而請從隗始初無恩字公笑曰韓退之鬭雞聯句感恩慚隗始若無據豈當對功字

憶霖詩

張乖崖少與逸人傅霖同學公旣顯達求霖三十年不可得作憶霖詩云寄與巢由莫相笑此生終不羨輕肥晚年守花丘有被褐騎驢叩門大呼曰語尙書靑州傅霖來閣吏走白公曰傅先生天下士汝何人敢呼姓名霖笑曰別子一世尙爾同心是豈知世間有我哉公問何昔隱今出霖曰子將去矣來報子耳曰詠亦自知之霖曰知復何言後一月公薨

狀元入相

本朝狀頭入相者呂文穆蒙正王文正曽李文定廸宋元憲庠元憲登庸知制誥石楊體賀以詩曰坐朝四十三龍首身到黃扉止四人副樞王伯庸堯曰何不言已四人而特言止蓋伯庸繼元憲魁天下士然未防薨於位自慶曆至今迄未有先多士而後大拜者

杜詩天闕字

杜子美宿龍門詩天闕象緯逼云臥衣裳冷荊公云闕當作閱然韋還東都記龍門號雙闕以與大內對峙若天闕焉此宿龍門詩也用闕字何疑

霓裳詞

歐公論王建霓裳詞弟子部中畱一色聼風聽水作霓裳以不曉聽風聼水爲恨唐人西城記云龜玆國王與臣庶知樂者於大山間聼風水聲均節成音後畨入中國如伊州涼州甘州皆自龜玆致也此說近之但不及霓裳耳鄭嵎津陽門詩注葉法善引明皇月宮聞樂歸畱冩其半防西涼府進婆羅門曲聲調相同乃合二者制霓裳羽衣則知霓裳亦來西域云

荊公得離騷句法

元丰中荊公在金陵東坡自黃州北遷日與公遊公嘆曰不知更防百年方有如此人物以近制示東坡云若積李兮縞夜宗桃兮晝自屈宋沒世曠千餘年無復離騷句法乃今見之坡至儀眞寄金陵守王勝之詩有雲峯多巧障日江逺欲浮天公乃撫幾曰老夫生平作詩無此兩句

王君玉詩

王君玉琪秋蓮詩云蠶寒冰蠒瘦蜂老露房空聞角詩云隴雁下驚天在水徵人相顧月如霜又有詩云魚寒不食淸池釣鷺靜頻驚小閣棊君玉嘗曰詩家不妨間用俗語尢見工夫雪未消者俗謂之待伴如雲待伴不禁鴛瓦冷羞明常怯玉鉤斜待伴羞明皆俗語

試館職詩

王仲玉欽臣試館職詩云古木陰生白玉堂長年來此試文章日斜奏罷長楊賦閒拂塵埃向畵墻王荊公攺爲奏賦長楊罷云如此語健

離合體

藥名詩起於陳亞非也東漢已有離合體至唐始著藥名之號如張籍江臯嵗暮相逢地黃葉霜前半夏枝子夜吟詩向松桂心中萬事善君知是也

集句

集句自國初有之至石曼卿以文爲戲然後大著下第偶成一生不得文章力欲上靑雲未有因聖主不勞千里召嫦娥何惜一枝春鳯凰詔下𨿽沾命豺虎叢中也立身啼得血流無用處著朱騎馬是何人又云年來年去志求忙爲他人作嫁衣裳仰天大笑出門去獨對春風舞一塲

瘞鶴銘

焦山瘞鶴銘華陽眞逸撰歐公云顧況道號蘇子美詩山陰不見換鵝經京口空傳瘞鶴銘眞作右軍書矣陶隱居外傳隱居號華陽眞人晚號華陽眞逸則瘞鶴銘爲隱居不疑

鄭防不見八哀詩

樹萱錄雲杜子美自負其詩鄭虔妻病瘧令誦予詩虯須似太宗色映塞外春瘧鬼自避此唐末俗子之論虯須似太宗乃八哀詩謂汝陽王璡璡死先於防而八哀詩乃虔沒後同軰作則防不及見此詩明矣

何遜諸人詩賦

何遜詩云薄雲巖際出初月波中上少陵則云薄雲巖際宿孤月浪中翻宿因出而益妍玉臺集序金星將女爭華麝月與嫦娥競爽北齊碑云浮雲與嶺松張蓋秋月與巖桂分叢庾子山馬射賦落花與芝蓋齊飛楊栁共春旗一色王勃云落霞與孤鶩齊飛秋水共長天一色薛逢原云原花將晚照爭紅怪石與寒流共碧

殺風景

李義山雜纂其一曰殺風景謂淸泉濯足花上揮聯背山起樓燒琴煮鶴對花飲茶花下喝道晏元獻上荊公詩皆用殺風景之語

弔杜子美詩

唐人弔杜子美詩云賦出三都上詩須二雅求蓋少陵法度逺繼周詩與奴白飯馬靑芻𨿽不言主人而待奴馬如此主人可知與言刈其楚言秣其馬言刈其蔞言秣其駒同意又小城萬丈餘大城鉄不如則小城難爲髙大城難爲堅故也正得古人著書互相備意

全用平聲詩

晏元獻謂梅聖兪曰古人章句中全用平聲制字穩帖如枯桑知天風是也恨未見側字詩聖兪遂作五側體雲月出斷防口影照別舸背且獨與婦飲頗勝俗客對

海立

杜少陵九天之云下垂四海之水皆立東坡有美堂詩天外黒風吹海立蓋出此

夢中賦詩

張亶熈寧中夢行大空中聞天風海濤聲振林木徐見海中樓闕列瓊琚瑯佩數百人揖亶出紙請賦筆硯皆碧玉也且戒曰此間文章要似隱起鸞鳯嘗與織女機杼分巧過是乃人間語耳亶詩曰天風吹散赤城霞染出連云萬樹花誤入醉鄕迷去路旁人應笑忘還家有仙人曰子詩佳絕未免近凢酌酒一杯極甘寒忽覺身墮萬仭山而寤

燮成三日雨

宋琪沈義倫俱在黃閣久旱旣雨復不止琪曰燮成三日雨義倫對曰調得一城泥

洞庭詩

洞庭天下壯觀古人詩如水涵人影濶山防地形髙又四顧疑無地中流忽有山未若孟浩然气蒸云夢澤波動嶽陽城至杜子美則云吳楚東南坼乾坤日夜浮

太白遺篇

李太白遺篇云斷崖如削嵐光破崖緑天河從中來白雲漲川谷玉案動文字世眼不可讀攝身淩靑霄松風拂我足又云舉袖露條脫招我飯胡麻

峯頂寺詩

蘄州黃梅縣峯頂寺在水中央環伏萬山曾阜爲令因事至其上見梁間一榜塵暗粉落滌拂讀之乃太白詩也夜宿峯頂寺舉手捫星辰不敢髙聲語恐驚天上人世傳楊文公防時詩者誤

滕王湛然

歐公錄王建宮詞云內中數日無呼喚搨得滕王蛺蝶圖有名蓋湛然非元嬰也

池底鋪錦

王建宮詞魚藻宮中鎖翠娥先皇行處不曾過如今池底休鋪錦菱角雞頭積漸多李石開成承詔錄文宗論徳宗奢靡云聞得禁中老宮人每引流泉先於池底鋪錦則知建詩皆摭實非鑿空語也

虎圖詩

王介甫歐陽永叔梅聖兪坐上分題賦虎圖介甫先成乃題老杜畫鶻行

後主長短句

南唐後主圍城中作長短句未就而城破櫻桃落盡春歸去蝶畨金粉雙飛子防月小樓西曲瓊鉤箔惆悵捲金泥門巷寂寥人去後望殘煙艸低迷

方城髙士

範謙叔居方城有髙士自言昔乃白髮社翁遇師授以神藥顏如渥丹告歸畱詩云莫訝杖藜歸去早家山閒卻一溪云

三僧詩

僧齊已詩云春深遊寺客花落閉門僧惠崇云曉風飄磬逺暮雪入廊深閩僧可仁詩云一鉢卽生涯隨緣度嵗華是山皆有寺何處不爲家

老野狐精

王荊公見東坡醉白堂記云此定是韓白優劣論東坡曰不若介甫處州學記乃學校策耳然二公勝處心相傾慕東坡奉祠西太一見公舊題楊栁鳴蜩綠暗荷花落日紅酣三十六陂春水白頭想見江南注目久之曰老野狐精也

皮光業詩

吳越王錢鏐時宰相皮光業有詩云行人折栁和輕絮燕子銜泥帶落花眾爭嘆譽裴光約抗聲曰二句偏枯不工栁當有絮泥或無花

竹林鳥

少陵七歌云嗚呼四歌兮歌四奏竹林爲我啼淸晝後注詩者更作林猿崇寧間有客自同州籠一禽大如雀色正靑善鳴問其名曰竹林鳥也

題周陵詩

李邯鄲有題周朝三陵詩恭帝陵云弄耜牽車挽鼔催不知門外倒戈回荒榛斷壠可三尺誰道房陵半仗來爲仇家所訐以誣訕得罪

禮部唱和

嘉祐初歐陽永叔王禹玉梅公儀韓子華範景仁同掌春闈有禮部唱和集梅聖兪時爲屬有詩云萬蟻戰酣春晝永五星明處夜堂深舉子戲曰主文自以爲星我軰爲蟻此試官謙徳也

呂洞賔

鐘弱翁師平涼有方士通謁徒牧童牽黃犢立庭下弱翁異之指牧童曰道人頗能賦此乎笑曰不煩我語是兒能之乃大書曰艸鋪橫野六七里笛弄晚風三四聲歸來飽飯黃昏後不脫簔衣臥月明旣去郡人見方士擔兩大甕長歌出郭迹之不在甕乃二口豈洞賔耶

鳯子

嘲泥鵝詩鵝兒唼啑雌黃觜鳯子輕盈膩粉腰崔豹古今注云蛺蝶大者爲鳯子

王元之對屬

王禹偁元之父本磨家畢文簡士安爲州從事元之七嵗代其父輸面至公宇立庭下文簡方命諸子屬句云鸚鵡能言寧比鳯元之抗聲曰蜘蛛𨿽巧不如蠶文簡曰子精神滿腹將且名世其後與公接武朝廷

王荊公詩

王荊公云李漢豈知韓退之者緝其文不擇美惡不可以示子孫況垂世乎以此門弟子意有在焉其文迄無善本如春殘葉宻花枝少睡起茶多酒盞疏吾皇英聖超光武上將威名得隗囂皆王元之詩也金陵獨酌西江雪浪來天際寄劉元父翰林放逐蓬萊殿王君玉詩也臨津艶艶花千樹天末海門橫北固不知朱戶鎖嬋娟皆王平甫詩也

秋英不比春花落

歐公嘉祐中見王荊公詩黃昏風雨瞑園林殘菊飄零滿地金笑曰百花盡落獨菊枝上枯耳因戲曰秋英不比春花落爲報詩人仔細防荊公聞之曰是豈不知楚詞云餐秋菊之落英歐陽防不學之過也

植紅梅

紅梅獨盛於姑蘇晏元獻始移植西岡第中一日貴遊賂園吏得枝分接由是都下有二本公嘗與客飲花下賦詩曰若更遲開二三月北人應作杏花防客曰公詩固佳待北俗何淺耶公笑曰傖父安得不然王君聞盜花種以詩寄公館娃宮北舊精神粉瘦瓊寒露蕋新園吏無端偸折去鳯城從此有雙身

愛文字飲與俗人沽酒同科

東坡言韓退之詩長安眾富兒盤饌羅羶葷不觧文字飲惟能醉紅裙至云艷姬踏筵舞淸眸射劍防則知此老个中興復不淺張文潛戲答曰愛文字飲者與俗人沽酒同科

原父再婚

劉原父敞再婚歐公以二絕戲之曰平生志業有誰先落筆文章海內傳明日都城應紙貴開卻扇見新篇仙家千載一何長浮世空驚日月忙洞裏新花莫相笑劉郎今是老劉郎原父不恱

王舍人竊鄭詩

嘉祐中賞花釣魚王介甫以知制誥預末坐上出詩羣臣屬和至介甫日將夕矣亟欲奏禦得披香殿字未有對鄭毅夫獬接席曰宜對太液池敲其詩云披香殿上畱朱輦太液池邊送酒杯明日都下盛傳王舍人竊鄭太液波翻披香簾捲介甫頗銜之

東坡戲陳季常畏內

東坡謫黃州與陳慥季常逰季常自以飽禪學而妻栁氏頗悍季常畏之客至或詬罵未巳聲達於外東坡因詩戲云誰似龍丘居士賢談空說有夜不眠忽聞河東獅子吼拄杖落手心茫然

碾玉匠嘗南食

葉海致逺有試茶詩云碾成天上龍兼鳯煮出人間蟹與蝦好事者戲曰此非試茶乃碾玉匠人嘗南食詩也

彭門題壁

彰門壁上有一聨一鳩鳴午寂雙燕話春晴東坡曰此唐人得意句

二舉子被執

石曼卿爲館職五鼓趨朝見二舉子系邏捨曼卿問何事吏云昨日裏閈有娶婦者二子穴隙以窺夜分乃被執曼卿力爲釋觧口占集句云司空臨汝汝須知月下敲門更有誰尀耐一雙窮相眼得便宜是落便宜

生日詩

周邦彥美成上家公生日詩云化行禹貢山川外人在周公禮樂中

幽谷種花

歐公守滁州命幕客種花瑯琊幽谷謝以狀問名品公書紙尾云淺深紅白宜相間先後仍須次第栽我欲四時攜酒去莫教一日不花開

李后主長短句

南唐李后主歸朝後每懷江國且念嬪妾散落長短句云簾外雨潺潺春意將防羅衾不耐五更寒夢裏不知身是客一餉貪歡獨自莫憑欄無限江山別時容易見時難流水落花春去也天上人間未防下世云

歌者囀春鶯

王詵晉卿都尉旣防蜀國貶均州姬侍盡逐有歌者號囀春鶯不知流落何許二年從汝陰道過市樓泣聲甚悲問之乃囀春鶯也得句云佳人已屬沙叱利義士今無古押衙客有足成章者其詞云防年流落向天涯萬里歸來兩鬢華翠袖香殘空浥淚靑樓云定誰家佳人已屬沙叱利義士今無古押衙回首音塵兩沈絕春鶯休囀沁園花

魯直詩

黃魯直八嵗能詩送人赴舉云送君歸去明主前若問舊時黃庭堅謫在人間今八年

癩可痩權

詩僧矩可身被惡疾人號癩可善權亦能詩人物淸臒人目爲痩權可詩如淸霜羣木落盡見西山秋權雲谷口未斜日數峯生夕陰

丘氏寄夫詩

朝奉郎丘舜諸女皆能文詞其仲寄夫云簾裏孤燈覺曉遲獨眠畱得宿妝眉珊瑚枕上驚殘夢認得蕭郎馬過時

張元

姚嗣宗守華州狂士張元天聖間坐累終身托興吟詠如詠雪詩戰退玉龍三百萬敗鱗殘甲滿空飛詠白鷹有心待撚月中兔故向天邊飛白雲崆峒山詩有云踏碎賀蘭石掃淸西海塵布衣能辦此可惜作窮鱗公曰此人若不收拾失一張元矣因表薦官之

扈蹕詩

曾子開賦扈蹕詩押辛字往還不已東坡厭之復和云讀罷君詩何所似搗殘姜桂有餘辛顧問客曰觧此否謂唱首多辣气耳

楊鸞詩

世傳歐公掌貢闈舉子問堯舜是防種事公曰不用使此乃南唐湯恱楊鸞問答見鄭文寶江表誌又載鸞詩云白日蒼蠅滿飯盤夜間蚊子又成團每到更深人靜後定來頭上咬楊鸞

栁枝絳桃

唐詩林云退之侍妾名栁枝絳桃其使王庭湊有壽陽驛絕句不見園花兼巷栁馬頭惟有月團團迨歸栁枝竄去又有鎭州初歸詩別來楊栁街頭樹擺亂東風只欲飛惟有小桃園裏在畱花不發待郎歸自是專屬意絳桃矣

羅浮仙

近有人遊羅浮畱宿巖谷中夜見一人身無衣而紺毛覆體意必仙也乃再拜問道其人了不顧長嘯數聲響振林木歌詩云云來萬嶺動云去一天色長嘯兩三聲空山秋月白

內宴詩

張籍寒食內宴朝光瑞气滿宮樓彩纛魚龍四面稠廊下禦廚分冷食殿前香騎逐飛毬千官盡醉猶教坐百戲皆呈未放休共喜拜恩侵夜出金吾不敢問行由乃知唐淸明亦宴百官皆冷食又至夜而罷

處黙詩

吳越紀事越僧處黙詩有奇句嘗云到江吳地盡隔岸越山多羅隱見曰此我句失之久矣乃爲吳丐得

類說卷五十七﹤子部﹐雜家類﹐雜纂之屬﹐類說﹥

欽定四庫全書

類說目錄

卷五十八

墨藪

蕭何使禿筆

八角垂芒

五靈丹

宋翼書

意在筆前

羲之學書

筆陣

字大小

字病

防畫失所

印泥畫沙

入木七分

筆論

筆硯紙墨

墨豬

常侍登牀

畫被

妙中更妙

金生玉潤

古肥今瘦

書斷

眞行行艸

五十六種書

梁武評自漢末至梁二十八人書

書法苑

科斗漆書

瓠史

落玉垂珠

白玉樓記

霹靂書

謝安觧書

衛夫人書

樂毅論

論右軍書

小聖

子敬洛神賦

買王得羊

戩字戈法

僧傑

三體

飛白之仙

妙揩寶迹之防

得右軍肉

書中得仙手

艸賢

沈著痛快

銀鉤蠆尾

鬻簡富足

師夏云

鄭虔三絕

大小得中

種芭蕉

古釵腳屋漏痕

逸少偏工永字

鶴頭蚊腳

塟玉埋香

筆虎

一筆書

八分

上李大夫書

自刻

以手畫肚

鼎銘

書絕

五色紙

論書

蕭字贊

畫品

六法

彊名第一

登樓去梯

移畫

木雁圖

僧繇後身

續畫品

畫扇

牀上安牀

淸癇之疾

畫後品

子敬畫

畫聖

屋上架屋

畫斷

湛然蜂蝶

地獄變相

三人各顯其能

嘉陵山水

五龍

寫眞

王墨

花鳥

韋偃松石

左省壁畫

善書畫

王宰出象外

六法該備

法帖釋文

進枇杷

斷手

支髮模

物防意全

樂毅論

求赤箭

父子爲鄒魯

評書

佳眠

譙周孫

君平等有後否

人物然

飛白佳

求狼毒

鵞羣

類說目錄

欽定四庫全書

類說卷五十八

宋曾慥編墨藪

蕭何使禿筆

漢相國蕭何善篆籕嘗使禿筆

八角垂芒

蔡邕入嵩山學書於石室中得素書八角垂芒寫李斯史籕等用筆法邕大叫歡喜嘗對人云妙達其理自書五經於太學觀者如市

五靈丹

鐘繇見蔡邕筆法於韋誕坐上捶胸三日因嘔血太子以五靈丹救之得活繇苦求不與及誕死繇令人盜掘其墓遂得之

宋翼書

鐘繇弟子宋翼每畫一波嘗三折筆作一戈如百鈞弩作一防如舉髙墜石作一牽如百嵗枯藤作一放縱如驚蛇透水

意在筆前

夫欲書先幹研墨凝神靜思想字形大小偃仰平直振動令筋脈相連意在筆前字居心中然後作字

羲之學書

王羲之少學衛夫人書及渡江北見李斯等書之許見鐘繇梁鵠書之洛見蔡邕書又見張昶華嶽碑始知學夫人書徒費年月遂師眾碑學習時年五十二

筆陣

右軍筆陣圖云紙者陣也筆者刀楯也墨者兵甲也水硯者城池也心意者將軍也結搆者謀略也

字大小

大字促之令小小字放之使大自然寛猛得所橫則正如長舟之截小渚則直如春筍之抽寒谷

字病

學書作字須遵正法之形勢並不得上寛下窄如此則頭重尾輕傷宻則似病瘵纒身傷疎則似溺水之禽傷長則似死蛇掛樹傷短則似踏死蝦蟇

防畫失所

一防失所若美女之無目一畫失所若壯士之無腕

印泥畫沙

張長史曰工書之妙妙在執筆圎轉勿使拘攣其次布置合宜其次紙筆精佳其次變法適懷縱捨規矩五者備然後齊於古人老舅彥逺於褚河南曰用筆當如印印泥如錐畫沙使其藏舒畫乃沈著莫當其鋒嘗欲透過紙背

入木七分

王逸少年十二見前代筆論書大進衛夫人曰此小兒必見用筆訣其書便有老成之智因流涕曰此子必蔽吾名晉帝時祭北郊文更寫之工人削之字入木七分

筆論

曹喜作述筆論張芝作筆心論鐘繇作書骨論王羲之作筆陣圖

筆硯紙墨

筆取崇山絕仭中兔毛八九月收之筆頭長一寸管長五寸鋒齊腰長者硯取新石潤濇色相兼者墨取廬山之松煙代郡之鹿角紙取東陽魚卵靈柔而滑淨者然後靜攄意思揮襟作之屈曲眞艸皆取一身之力而送之初學先須大書不得小書

墨豬

凡書多肉防骨者謂之墨豬故知多力丰筋者勝無力無筋者病

常侍登牀

太宗作飛白書眾臣就帝手中競取劉洎登禦牀引手得之太宗笑曰昔聞媫妤辭輦今見常侍登牀

畫被

鐘繇教子曰吾學字三十年臥則畫被致穿

妙中更妙

虞世南書體叚遒媚舉止不凢能中更能妙中更妙

金生玉潤

褚遂良書字裏金生行間玉潤

古肥今瘦

張長史云獻之謂之古肥張旭謂之今瘦

書斷

眞行行艸

行書非艸非眞離方道圎兼眞行帶艸者謂之行艸後漢徐安搜諸史籍得十二時書皆象神形又加二十二體共五十六種書

五十六種書

云太昊庖犧氏獲景龍之瑞作龍書神農氏因嘉禾之瑞作穗書黃帝使蒼頡鳥迹爲文作篆書又因卿云見作云書少昊作金天鸞鳯書髙陽氏制科斗書髙辛氏作人形書帝堯因靈龜負圖作龜書夏后氏作鐘鼎書成湯時仙人務光作倒薤篆書史佚作虎書有虎不害人也周文王赤雀銜書集戶武王丹鳥入室故作鳥書周之媒氏作塡書用題宮闕宣王時史籕作大篆書又作復篆殳書者伯氏所職故文記笏武記殳小篆周時造仙人篆古之所有李斯攺爲篆象形西狩獲麟仲尼反袂拭面曰吾道窮矣弟子乃制麒麟書司馬子韋以熒惑退舍作轉宿書魯秋胡妻玩蠶作虫書六國時爲傳信書李斯爲細篆書又作小篆始皇以祈禱名山又作刻符書用題印璽秦程邈獄中變大篆爲書古徒今八分是也蕭何作署書題蒼龍白虎二闕稿書艸行之文也董仲舒欲言災異主父偃竊而奏之司馬相如象四時爲气候書芝英書者六國時以爲符信英芝書者漢歌芝房之曲因名之金錯書者古之錢名尙方大篆程邈所造後人餙之爲法鶴頭書與偃波書俱詔板所用漢尺一之簡是也蚊腳書上詔板也垂霞篆懸鍼篆並漢章帝所好作章艸書韋誕謂之艸聖蔡邕待詔門下見役人堊帚成字歸作飛白張芝作一筆書王次仲作八分書魯終夣蛇繞身作蛇書行書老正之小鐘繇之行押書衛恆作散同飛白也王羲之作龍爪書稿及行鐘繇變之二王重變爲八體書王僧虔作虎爪書鬼書者宋元嘉中有人震死臂上似篆形又有外國胡書天竺書河東王作花書

梁武評自漢末至梁二十八人書

梁武帝評書云鐘繇書如雲鵠遊天羣鳬戲海王羲之字勢雄逺如龍跳天門虎臥鳯閣張芝如漢武好道馮虛欲仙蔡邕骨气洞達如有神气韋誕如龍威虎振劍防弩張蕭子云如危風阻日孤松一枝荊軻負劍壯士弩弓雄人獵虎羊欣如大家婢爲夫人舉止羞濇終不似眞李鎭東如芙蓉出水文采鮮明王獻之絕類離羣無人可儗如河朔間少年風采光恱舉體防拖不可柰何索靖如飄風忽舉鷙鳥乍飛王僧綽書如王謝子弟縱復不端英爽有一種風流气力顏舊如貧家奠果少乏珍羞阮研如果遊失品王褒淒斷風流而世不稱貌師宜如翔羽未息舉翮自逺鐘防有十二種意外奇妙陶隱居如吳興小兒形質未成就而體骨峭快蕭時𨿽有家風風流勢薄王彬之放縱快利範懷約眞書有力學行無功吳施如新亭陰父一經揚州音態便生栁渾得體未備郤愔得意甚熟瘦有畏懼之情徐惟有如南岡士大夫風範袁山松書如深山道士見人便自退縮張斯如辧士對楊簿紹亦有一家風气

書法苑

科斗漆書

漢魯恭王壊孔子之室河內女子毀李耳之塜各得古文時人不觧謂之科斗晉太康中汲郡耕人發魏安釐王塜得漆書竹簡

瓠史

梁有僧南渡賫一葫蘆有漢書班固眞本宣城守蕭琛得之謂之瓠史

落玉垂珠

梁升卿小篆如落玉垂珠

白玉樓記

李賀將死時有緋衣人駕赤虯持一板書若太古篆或霹靂古文云召賀賀了不能讀下階叩頭言阿彌老且病不願去緋衣人曰帝成白玉樓立召爲記天上差樂不苦也少頃气絕賀學語時呼太夫人爲阿彌

霹靂書

宋元嘉中有人京口震死臂有霹靂朱書四字四字云業緣所殺斷作鬼書

謝安觧書

謝安石學正書於右軍右軍云卿是觧書者知觧書爲難安石不重獻之得獻之書斷作紋紙

衛夫人書

衛夫人正書入妙品如玉壺之冰瑤臺之月婉然芳樹穆若淸風王子敬年五嵗每從諸兄造焉夫人書大雅吟賜之

樂毅論

唐太平公主愛樂毅論則天與之主以織袋盛置箱中及籍沒咸陽老嫗竊去縣吏搜赴嫗驚懼投之竈下香聞數日

論右軍書

李嗣眞論右軍書云萬字不同以其變格難儔書樂毅太史箴體皆正直有忠臣列女之象告文曹娥碑其容慘悴有孝子順孫之象逍遙篇孤雁賦迹逺趣髙有脫俗抱素之象畫像贊洛神賦姿儀雅麗有矜莊嚴肅之象所謂見義以成非得意以獨妍

小聖

右軍書樂毅論與子敬後云書賜官奴意能及妙入聖筋骨不減於父故謂之小聖官奴子敬小字也

子敬洛神賦

越家藏洛神賦是子敬小楷用烏絲襴寫成

買王得羊

羊欣受法於獻之沈約云子敬之後可以獨步人稱買王得羊不失所望

戩字戈法

唐太宗工書師虞世南嘗患難於戈法一日書戩字乃空其右世南取筆塡之帝以示魏鄭公曰朕學世南以盡其法卿防之鄭曰大筆臨池萬象不能逃其形非臣下書可儗倫仰觀聖作惟戩字戈法頗逼眞上深嘆公藻識

僧傑

隋釋敬脫善正書大筆寫方丈字天然遒勁時號僧傑

三體

鐘繇有三體一曰名石謂正書二曰章程謂八分書三曰行押謂行書

飛白之仙

李嗣眞云王逸少飛白猶霧縠捲舒煙空炤灼長劍耿介而倚天勁矢超忽而無地可謂飛白之仙

妙揩寶迹之臺

隋文帝平陳得書畫八百餘卷於觀文殿後起二臺東曰妙揩藏古今法書西曰寶迹收自古名畫

得右軍肉

隋釋智果謂永禪師和尙得右軍肉智果得右軍骨藏於膚肉

書中得仙手

【闕】書始變右軍行法頓挫起復李陽冰謂爲書中得仙手

艸賢

崔瑗善章艸王子敬云絕似張伯英王隱謂之艸賢

沈著痛快

吳皇象善行艸書世稱沈著痛快

銀鉤蠆尾

索靖艸書絕代名曰銀鉤蠆尾

鬻簡富足

張旭曰孤蓬自振驚沙坐飛艸聖盡於此矣有寒士與旭爲鄰日數四致簡得其報章遂鬻於市因獲富足

師夏云

釋懷素自言艸聖三昧又云吾觀夏云多奇峯輙師之夏云因風變化乃無常勢也

鄭虔三絕

鄭虔開元中每進詩篇書畫明皇禦筆題曰鄭虔三絕虔艸書如風送云收霞催月上

大小得中

釋亞棲善艸書自云吾書不大不小得其中道飛鳥出林驚蛇入艸凢書通卽變者王變子云體歐變右軍體栁變歐陽體智永禪師褚遂良顏眞卿李邕虞世南等並書中得法後自變其體俱得傳名若執法不變號爲奴書

種芭蕉

陸羽撰懷素傳云疎放不拘細行飲酒以養性艸書以暢志酒酣興發遇寺壁裏墻衣裳器皿靡不書之貧無紙乃種芭蕉萬餘株以供揮灑又漆一柈一方板書柈板皆穿

古釵腳屋漏痕

顏魯公與懷素同學艸書於郭兵曹或問曰張太史見公孫大娘舞劍得低昂回翔之狀兵曹有之乎懷素以古釵腳爲對魯公曰何如屋漏痕懷素抱魯公腳眠公復問師何所得對曰貧道師夏云之文遇壁坼之路一一自然

逸少偏工永字

禁經云八法起於字之始李陽冰云王逸少工書十五年中偏工永字以其八法之勢能通一切之字也永字八畫

鶴頭蚊腳

鶴頭蚊腳二書皆漢詔板所用各象形也

塟玉埋香

王蜀時秦州築城瓦棺中石刻曰隋開皇二年渭州刺史張崇妻王氏銘文有深深塟王欝欝埋香之語

筆虎

竇杲謂李陽冰篆爲筆虎又作小篆贊曰丞相斯法神慮精深釵頭屈玉鼎足垂金

一筆書

張芝艸書气脈通連隔行不斷謂之一筆書孔敬通亦善艸書能一筆一行不斷而已

八分

蔡文姬云臣父云割字八分取二分割篆字二分取八分故名八分張懷瓘云伯喈字漸若八字分散故名八分

上李大夫書

李陽冰上李大夫書曰某志在古篆於天地山川得方圎流峙之常於日月星辰得經緯昭回之度於雲霞艸木得沾布滋蔓之容於衣冠文物得揖讓周旋之體於鬂眉口鼻得喜怒慘舒之分於虫魚鳥獸得屈伸飛動之理於骨毛齒牙得拉擺咀嚼之勢隨手萬變任心所成常痛孔壁遺文汲塜舊簡年代久逺謬誤滋多

自刻

李邕書乃自刻多假立刻人名字如伏靈芝黃仙鶴之類是也

以手畫肚

王紹宗云書畫遇水墨卽習虞七被中以手畫肚

鼎銘

宣帝甘露降於華山仙掌峯鑄鼎承露刻銘曰萬國伏貽長久鑄神鼎承天酒

書絕

虞世南五絕鐘紹京三絕鄭防三絕僧洪偃四絕李邕六絕並善書居其一

五色紙

蕭誠采野麻土糓造五色斑紋紙

論書

郭忠恕論書云小篆散而八分生八分破而書出書悖而行書作行書狂而艸書聖自以下吾不欲觀

蕭字贊

李約壁書蕭字贊曰潑刺勢動摽慘气雄昆池駭鯨孟門鬭龍又云抱素曰潔含章內融逸疑方外總在矩中藝窮造化比象無窮

畫品

六法

畫有六法一曰气韻生動二曰骨力用筆三曰應物象形四曰隨類賦防五曰經營位置六曰傳移模寫

彊名第一

陸探防窮理盡性字絕言象包前孕後古今獨立上品已上無地寄言彊爲之名屈摽第一

登樓去梯

顧愷之建層樓爲畫所疾風暴雨烈暑祁寒並不手筆炎涼皆過天地明朗時乃染毫登樓去梯妻子罕見

移畫

劉紹祖模冩精宻時號移畫然述而不作非畫所先

木鴈圖

顧公運用精防襟靈莫測寄迹翰墨其神气飄然若在雲霄之上不可以圖畫間求分庭抗禮未見其人木鴈圖猶鵬龍躍絕迹天漢非鱗羽所能追也陸公鉤妙探靈動與神防筆畫勁利若錐刀焉其士賢圖方於木鴈非徒季孟之差也

僧繇後身

吾嘗與吳戶曹道子論畫不覺終日此公才通思逺下筆如有神助二百年略無比肩則是張僧繇後身也

續畫品

畫扇

蕭育常畫扇上爲山咫尺之內而瞻萬里之遙方寸之中乃辧千尋之峻

牀上安牀

毛稜惠逺子便速有餘眞巧未足善於布置略而不煩若比其父則牀上安牀

淸癇之疾

袁質舊之少子風力俊美不墜家聲始於志學之年便有淸癇之疾昔見其筆勢遒勁與父畫不殊畫後品

子敬畫

王子敬畫扇悞墮筆因爲烏駁臥牛妙絕今古北齊廣寧王髙孝行畫鷹隼防事觀者殆不知是畫鳩鴿遙見皆驚怖子敬又冩駁牛賦於扇上

畫聖

北齊楊子華畫馬於壁每夕必踶嚙長鳴如索水艸又圖龍於素舒捲輙雲气縈集世祖號爲畫聖

屋上架屋

隋鄭法倫筆調精宻方之厥兄恐屋上架屋

畫斷

湛然蜂蝶

嗣滕王湛然畫蜂蝶雀兒一軸曲盡精理

地獄變相

吳道字道子畫地獄變相後成都人咸觀皆懼罪修福兩市屠沽魚肉不集

三人各顯其能

開元中駕幸東洛吳道子與裴吳將軍張旭長史相遇各顯其能裴舞劍一曲張吳各書畫一壁

嘉陵山水

明皇忽思蜀中嘉陵山水遂令吳道驛逓往貌及回奏云臣無粉本並記在心遣於大同殿圖之嘉陵江三百里山水一日而畢時有李將軍亦畫大同殿數月才畢明皇云思訓數月之功道一日之迹皆極其妙

五龍

吳道子畫殿內五龍鱗甲飛動每欲大雨卽生煙霧

寫眞

周昉窮丹靑之妙郭令公子壻趙縱侍郎嘗令韓幹寫眞又請昉寫未能定其優劣趙國夫人歸省令公問此畫何人對曰趙郎又云何者最似云兩畫總似後畫者佳前畫空得趙郎狀貌後者兼得其神气情性令公詰後畫者何人云周長史二畫優劣遂定又周昉畫子女爲古今冠絕左邊鸞近代折枝花居其首

王墨

王墨善潑墨時號王墨善畫山水松栢雜樹酒酣之後先以墨潑腳蹴手捫隨其形象爲山爲石爲樹應心隨意倐忽造化雲霞防之風雨掃之不見其墨污之處

花鳥

韋鸞花鳥精絕處士蕭恱工竹一色有雅趣

韋偃松石

韋偃松石伯父工龍馬父鑾工山水松石偃工仙僧老松異石人知其善馬不知松石更工咫尺千尋駢柯攢影煙霞噴薄風雨颼防輪菌盡偃蓋之形宛轉極盤龍之狀

左省壁畫

畢宏大歷二年爲給事中畫松石於左省防壁好事者皆詩詠之

善書畫

江都王名緒霍王元軌之子太宗猶子也多才藝善書畫鞍馬

王宰出象外

王宰畫山水樹木出於象外韋令公以客待之

六法該備

楊契子隋唐間人官至上儀同六法該備若防骨气在閻立本之下

法帖釋文

進枇杷

唐太宗書云使至得所進枇杷良深慰恱嘉果珍味獨觀時新但以路遙無勞更送

斷手

髙宗書云使至知堂已成旣得早子深以爲慰不知諸作早晚總得斷手

支髮模

庾亮書云亮白奉誥奏箱先爲媞子作支髮無模若有可權付之

物防意全

紀瞻書云瞻白自昨信來令益又貧無以將意粉二斗所謂物防意全者也

樂毅論

虞世南書云賢兄處見臨樂毅論便是靑過於藍欣忭無已

求赤箭

栁公權書云奉榮示承已上訖下情忻怯垂情問以所要悚荷難任倘有赤箭時寄及三兩以扶衰病不具公權狀白

父子爲鄒魯

李斯書云田時耕耨爲政期月而致法令使父子爲鄒魯

評書

僧懷素書云右軍云吾眞艸過鐘而艸故不減張僕以爲眞不及鐘艸不及張

佳眠

王羲之書云適得書知足下問吾欲聞語甚怏怏向宅上靜佳眠都不知足下來恨不暫面羲之上

譙周孫

王羲之書云譙周有孫髙尙不出

君平等有後否

羲之書云足下嚴君平司馬相如揚子云皆有後否

人物然

羲之書云蔡公遂委篤得仁祖二十六日問疾更委篤深可憂當今人物然令人短气

飛白佳

羲之書雲飛白乃至佳造次尋之乃欲窮無論小進也

求狼毒

羲之書云內妹未佳須狼毒市求不可得足下或有分三兩

鵞羣

王獻之書云不審海鹽諸捨上下動靜此復常憂之劉道士鵞羣並復歸也

類說卷五十八﹤子部﹐雜家類﹐雜纂之屬﹐類說﹥

欽定四庫全書

類說目錄

卷五十九

文房四譜

良田鋤耒

右軍筆

半面笑半面啼

筆仙

四時令

寫華嚴經

絳羅箋

鵲墜方寸紙

悲古藤文

硯譜

李后主

右軍風字硯

紅絲石

鳯咮石

端硯

鸜鵒眼

子石

端溪

活眼死眼

龍尾溪

李賀詩

諸州硯

硯賦

銅硯蜯硯

水精研

玉研

碧王研

鐵硯

漆研

竹研

滌研

帝鴻氏之研

孔子研

硯溪

一篋磨穴硯

補百碎硯

後主靑石硯

眞材本性

謝硯銅筆格啟

石硯賦

硯詩

石虛中傳

香譜

龍腦香

香皮紙

降眞香

龍鱗香

燕尾香

馬蹄香

龍涎香

異國香

神香

九和香

如厠過香鑪上

香篆

蕋香

入窨

薫衣香

香後譜

被艸負芨

柏香

日防自合香

魏武禁燻香

宗超香

五方香牀

沈香堂

失博山香鑪

香中忌麝

屑沈泥壁

香纓

賜龍腦

三淸臺

五色香囊

地上邪气

三班喫香

威香

千步香

水麝

文石

薔薇水

返魂香

薫鑪銘

麝療蛇毒

沈箋香

乳香

雞舌香

五香

都梁香

和香

意可香

笑蘭

淸眞香

酒譜

酒名歡伯

酒

酒旗

劉白墮

醉聖

祖臺州書

昆侖觴

般若湯

臥黍穰

癭木杯

竹根

蓮子杯

安石橊

酒令

類說目錄

欽定四庫全書

類說卷五十九

宋曾慥編文房四譜

良田鋤耒

蔡洪赴洛中人問吳中籍姓何爲答曰吳中諸君以紙爲良田以筆爲鋤耒墨爲稼穡義理爲丰年

右軍筆

宣州諸葛氏能作筆栁公權求之先與二管語其子曰栁學士如能書當畱此筆不爾退還卽以常筆與之未幾栁以不入用退還別求遂以常筆與之先與者二筆非右軍不能用也

半面笑半面啼

賈弼夢易其頭明日人見皆驚遂能半面笑半面啼

筆仙

石晉末汝州髙士每夜作筆十管至曉賣之後徙居不知所詣數十年人復見顏色如故謂之筆仙

四時令

崔寔四時令正月硯凍開命童防入小學十一月硯水冰命讀論語

寫華嚴經

永徽中定州僧欲寫華嚴經先以沈香水種楮樹取以造紙

絳羅箋

張仲舒在廣久雨造絳羅箋甚多

鵲墜方寸紙

大中中孔溫裕貶雷州司馬有鵲墜下方寸紙二有補闕字未幾果拜

悲古藤文

舒元輿作悲剡溪古藤文其略云剡溪多古藤樹方春且死溪上人有言溪中多紙工斬伐無時今士人自言能文者其數與木竹相多孰非書剡藤者耶𨿽舉天下爲溪猶不給況一溪耶予謂今昔爲文者皆殀乎剡藤者也

硯譜

李后主

李后主畱意筆札所用澄心堂紙李廷珪墨龍尾石硯三者爲天下之冠

右軍風字硯

防稽有老叟云右軍之後持一風字硯大尺餘色正赤用之不減端石云右軍所用者石湯休以錢二萬得之

紅絲石

靑州紅絲石外有皮表磨礱卽其理紅黃相參理黃者其絲紅理紅者其絲黃須飲以水使足乃可用不然渇燥唐彥猷甚奇此硯以爲發墨不減端石蔡君謨又言端石瑩潤惟有鋩者尢發墨歙石多鋩惟膩理者佳蓋物之奇者必異其類也

鳯咮石

蘓子瞻云僕好鳯咮石少得眞者唐彥猷以靑州紅絲石爲甲或惟堪作骰盆

端硯

蘓公易簡云栁公權論靑石爲第一絳州者次之殊不言端石世傳端溪中有艸蒙茸可愛匠琢石成硯用艸囊之故自嶺表迄中夏而無損或雲水中石其色靑山半石其色紫山絕頂者尢潤如豬肝色者佳其貯水處有白色黃赤者謂之鴝鵒眼脈理黃者謂之金綫紋其山號斧柯昔人采石爲硯必羊牢祭之不爾雷電失石所在

鴝鵒眼

端石有眼者最貴謂之鴝鵒石文精美如木有節今不知者乃以爲石病吁可痛哉石有上下巖西坑後悉其下也惟上巖有眼之美者靑綠黃三色相重多者自外至心凡九重其大者尢爲希有或布列硯中如北斗心房之形土人以眼多少爲價重輕其生於墨池之外者謂之髙眼生於內者底眼髙眼尢可尙以不爲墨漬常可睹也或云取石祭以中牢故老云無之有云石有金綫爲美正偏病也

子石

端石以子石爲上在大石中生蓋精石也流俗訛爲紫石又以貯水不耗爲佳有貴眼石病也官司歲以爲貢在他硯上然十無一二發墨者但充玩好而已

端溪

端溪有斧柯茶園將軍地同是端溪惟斧柯出者大不過三四指一兩呵津污滴瀝眞難得之物茶園次之將軍又次

活眼死眼

蘓易簡作文房四譜譜言四寶硯爲首筆墨兼紙皆可隨時收索可與終身俱者惟硯而已譜中載四十餘品以靑州紅絲石第一斧柯山第二龍尾石第三餘皆在中下𨿽銅雀臺石瓦硯列於下品特存古物耳端所產有四巖石爲甲石屋次之西坑又次之後歷爲劣巖與西坑相去二十里去後歷七里而所產迥然不同猶爲安產茶北苑壑源去沙溪十數里而優劣差殊巖石又分上下又有活眼死眼之別圓暈相重黃黒相間黧精在內晶瑩可愛謂之活眼四旁浸漬不甚鮮明謂之淚眼形體略具內外皆同殊無光彩謂之死眼活眼勝淚眼淚眼勝死眼死眼勝無眼

龍尾溪

歙石出於龍尾溪以金星爲貴予少時得金坑礦石堅而發墨端溪以北巖爲上龍尾以深爲上龍尾逺於端溪上於端石以後出見貴爾

李賀詩

永叔以端溪後出不然李賀有端溪靑花石硯云暗灑萇飡血痕則謂鴝鵒眼知端石爲硯久矣

諸州硯

淄州金雀石色紺靑聲如金玉又有靑金石叩之無聲發墨靑州紫金石狀類端州西坑石發墨過之吉州永福縣紫石亦類西坑登州馳墓島石上有羅紋金星絳州角石色如白牛角歸州大沱石江中水石也上用於川峽入宿州出樂石潤膩發墨但無石脈萬州有懸金崖石又有磁洞石洮河出綠石性防起墨不耐久磨牢山丹石滑澤堅膩古瓦硯出相州魏銅雀臺里人因掘土往往得之虢州澄泥唐人品硯以爲第一今人罕用澤州道人呂翁作澄泥硯堅重如石手觸輒生暈上著呂字靑灘州石永硯皆砙硯也栁公權以爲第一當是未見歙石以爲上品耳

硯賦

傅硯賦云木貴其能軟石美其潤堅道友以浮查爲硯知古亦有水硯

銅硯蜯硯

劉聰謂晉懷帝曰頃贈朕柘木銅硯袁彖贈庾翼蜯硯

水晶硯

丁恕有水晶硯大才四寸許爲風字樣用墨卽不出光發墨如歙石

玉硯

鎭潼畱後李充伯得玉材琢爲圓硯發墨可愛

碧玉硯

許漢陽筆以白玉爲管硯乃碧玊以玻璃爲匣

鐵硯

靑州以熟鐵爲硯甚發墨有柄可執晉桑維翰鑄生鐵硯

漆硯

晉儀注太子納妃有漆硯

竹硯

異物志云廣南以竹爲硯

滌硯

凡硯須日一滌之縱未能亦須日易其水洗宜用小氈片或紙若久用石色爲之瀆污卽以麩炭磨洗復如新矣苦寒不宜用佳硯石理旣凍墨亦少光

帝鴻氏之硯

黃帝得玉甚細治爲墨海其上篆文曰帝鴻氏之硯又太公金匱硯書曰石墨相著邪心讒言無得汗白是知硯其來尙矣硯者研也可研墨使和濡也

孔子硯

伍緯之從徵記云魯國孔子廟中石硯一枚甚古朴孔子平時物也及顏路所請者車亦存

硯溪

永嘉郡記云硯溪一嶺多石硯述異記云洞庭湖一坡有範蠡石牀石硯

一篋磨穴硯

古人有學書於人者數年自以藝成告辭而去師曰吾有一篋物可附於某處及山之下絕無所付人封題亦甚不宻乃啟之皆磨穴者硯數十枚方知師夙所用者乃返山服膺至皓首方畢其藝

補百碎硯

石晉時闗右有李處士能畫駟貍復能補端硯百碎者賫歸旬日卽復舊如新琢成略無瑕纇世莫得其法

後主靑石硯

李后主得靑石硯墨池中有黃石如彈丸水常滿終日用之不耗每以自隨後歸朝陶谷見而異之硯大不可持乃取石彈丸去後主拽其手振臂就馬后主請以寶玩爲謝陶不許後主曰惟此硯能生水他硯皆不可用陶試數十硯皆不生後主索之良苦不能柰曰要當碎之石破中有小魚跳地上卽死自是硯無復澤潤

眞材本性

硯當用石鏡當用銅此眞材本性也以瓦爲硯如以鐵爲鏡耳

謝硯銅筆格啟

庾肩吾謝硯銅筆格啟雲煙磨靑石已踐孔氏之壇管挿銅龍還咲王生之壁

石硯賦

黎蓬石硯賦曰琢而磨之其滑如砥欲研精而染翰在虛中而測水水隨暈而還周墨浮光而黛起明而未融是以爲用入而不渝故以爲美成器尙古徵闕裏於素王近法增今參會稽之內史又云一拳之石取其堅一勺之水取其淨又云對此大匠厠諸洪筆見珎於殺靑之晨爲用於艸之日

硯詩

僧貫休硯詩云低心蒙潤久入匣更身安

石虛中傳

文嵩石虛中傳云石虛中字居黙器度方圓中心坦然若汪汪萬頃之量封卽墨侯與宣城毛元銳燕人易光華陰楮知白皆同出處

香譜

龍腦香

龍腦香出婆律國樹形似松枝作杉木气幹脂曰龍腦香淸脂曰婆律膏子絕妙者爲梅花龍腦奉香艸作婆律

香皮紙

嶺表棧香樹身似巨桑葉似橘皮堪作紙名香皮紙灰白色

防眞香

仙傳曰防眞香燒之引鶴來

龍鱗香

葉子香卽棧香之薄者又曰龍鱗香

燕尾香

蘭葉尖長有花紅白色俗呼爲燕尾香煮水浴療風

馬蹄香

馬蹄香杜衡也葉似葵形如馬蹄道家服令人身香

龍涎香

龍涎香出文石國國人候島林上有異禽翔集下有羣魚游泳則有伏龍吐涎浮水上舟人或探得之則爲巨富其涎如膠

異國香

辟寒香辟邪香金鳯香皆異國所獻

神香

漢武帝時月支國貢神香燒之宮中病疫者皆瘥長安百里內聞其香積九月不歇

九和香

三洞珠囊曰天人玉女持羅天香按玉鑪燒九和之香

如厠過香鑪上

襄陽劉季和性愛香常如厠輒過香鑪上主簿張坦曰人名公作俗人不虛也季和曰荀令君至人家坐三日香爲我如何坦曰醜婦效顰見者必走公欲我遁走耶

香篆

近世作香篆其文惟十二辰分百刻凡然一書夜已

蕋香

用參半斤銀器中煮幹再炒令防煙出甘松四兩白檀二錢生麝香乳香各二錢研入蜜煉丸如雞頭大

入窨

凡香須入窨貴燥濕得宜也合和訖軋器收蠟紙封埋屋地下半月餘

薰衣香

凡薰衣以湯一小桶放燻籠上以衣覆之令潤則香入衣也

香後譜

書稱至治馨香明徳惟馨反是則曰腥聞在上以芝蘭之室鮑魚之肆爲善惡之辧離騷以蘭蕙杜衡爲君子糞壤蕭艾爲小人君子澡雪其躬重之以道義有無窮之聞予之譜香亦是意也

被艸負芨

宋景公燒異香於臺上有野人被艸負芨扣門而進是爲子韋世司天部

柏香

漢武作柏梁臺以柏香聞數十里

日防自合香

金日防入侍欲衣服香潔變其舊俗自合一香武帝果恱之

魏武禁燻香

魏武令雲天下初定吾便禁家內不得燻香

宗超香

宗超嘗露壇行道奩中香盡自然滿溢鑪中無火煙自出

五方香牀

隋煬帝觀文殿前兩廂爲堂各十二間於十二間堂中每間十二寶廚前設五方香牀綴貼金玉珠翠每駕至則宮人擎香鑪在輦前行

沈香堂

楊素宅內造沈香堂

失博山香鑪

會稽盧氏失博山香鑪吳泰筮之曰此物質𨿽爲金其寶象山有樹非林有孔非泉闔閭興【闕】見發靑煙此香鑪也

香中忌麝

香中尢忌麝唐鄭注赴河中姬妾百餘騎香气數里逆於人鼻是歲自京兆至河中所過盡一蔕不獲

屑沈泥壁

唐宗楚客造新第沈香紅粉以泥壁開門則香气蓬勃又唐敬宗時波斯進沈香亭子材拾遺李漢諫曰沈香爲亭何異瑤臺瓊室

香纓

香纓以五防爲之婦參舅姑先持香纓咨之

賜龍腦

元宗夜宴以琉璃器盛龍腦數斤賜羣臣馮謐曰請效陳平爲宰自丞相以下皆跪授尙餘其半乃捧拜曰勅賜錄事馮謐元宗笑許之

三淸臺

閩國王昶起三淸臺三層以黃金鑄像日焚龍腦重陸諸香數斤

五色香囊

蜀文澹生五歲謂母曰有五色香囊於杏林上幸取得之乃澹前生五歲失足落井今再生也

地上邪气

地上魔邪之气直上衝天四十里人燒靑木重陸安息膠於寢室披濁臭之气卻邪穢之霧故天人玉女太一帝皇隨香气而來下

三班喫香

三班院所領使臣八千餘人蒞事於外罷而在院者常數百人每歲乾元節醵錢飯僧進香合以祝聖壽謂之香錢京師語云三班喫香

威香

威香一名威王者禮備則生於殿前又曰王者愛人命則生

千步香

南海貢千步香佩之聞千步今海隅有千步艸是其種也

水麝

天寶中虞人獲水麝臍香皆水也每取以鍼刺之香气倍於肉麝

文石

卞山在湖州山下有無價香有老母拾得一文石光彩可玩偶墜火中異香聞於逺近收而寶之每投火中異香如初

薔薇水

周顯徳五年昆明國獻薔薇水十五瓶云得自西域以灑衣衣敝而香不滅

返魂香

西天主簿徐肇遇蘓氏子徳歌者自言善合返魂香手持香鑪懷中取一貼如白檀香末撮於鑪中煙气裊裊直上甚於龍腦徳歌防吟曰東海徐肇欲見先靈願此香煙用爲引導盡見其父母髙曾徳歌曰但使經八十年已上則不可返矣

燻鑪銘

漢劉向燻鑪銘云蘓合氤氳非煙若云時穠更薄乍聚還分火防難盡風長易聞孰云道力慈悲所燻

麝療蛇毒

本艸云麝形似獐嘗食柏葉又喜啖蛇五月得香往往有蛇皮骨故麝療蛇毒

沈箋香

談苑云一樹出香三等曰沈曰箋曰黃熟倦遊雜錄云沈香木嶺南瀕海諸州尢多大者合抱山民或以爲屋桷梁爲飯甑有香者百無一二蓋木得水方結多在折披枯漧中或爲箋及爲黃熟自枯死者謂之水槃香髙廉等州產生結香蓋山民見香木曲榦斜枝必以刀斫成坎經年得雨水漬遂結香復鋸取之刮去白木其香結爲斑亦名鷓鴣斑沈之良者在瓊崖等州俗謂角沈乃生水中取者宜用燻黃沈乃枯木中得者宜用藥黃蠟沈光難得按南史雲置水中則沈故名沈香次浮者箋香也

乳香

筆談云乳香本名董陸以其滴下如乳頭者謂之乳頭香鎔榻在地者謂之榻香次曰棟香其下曰餅香多夾雜成大塊如歷靑之狀

雞舌香

日華子云雞舌香治口气所以三省郎官含香奏事

五香

雜修養方云正月一日取五木煮湯浴令人至老鬢髮黑徐鍇注云道家以靑木香爲五香亦名五木

都梁香

都梁香形如藿香古詩云博香鑪中百和香郁金蘓合及都梁

和香

賈天錫作意和淸麗閒逺自然有富貴气覺諸人家香殊寒气也

意可香

意可香初名宜愛或云此江南宮中香有美人字曰宜甚愛此香故名宜愛山谷曰香殊不凡而名乃有脂粉气易名曰意可

笑蘭

吳僧罄宜作笑蘭香予曰豈非韓魏公所謂濃梅山谷所謂藏春者耶其法以沈爲君雞舌爲臣北苑之塵秬鬯十二葉之英鈆華之粉柏麝之臍爲佐以百花之液爲使一炷如指許油然欝然若嗅九畹之蘭而挹百畆之蕙也

淸眞香

丁晉公淸眞香歌云四兩松麝香半分蜜和同丸如彈子金鑪爇還似花心噴曉風予頃見沈立之香譜惜其不完思廣而正之因作後譜拆爲五部

酒譜

酒譜

說文曰酴酒母也醴一宿酒也醪滓汁酒也酎二重酒也醨薄酒也醉莤酒也

酒名歡伯

酒爲歡伯其義見易材無貴賤賢不肖夷夏共甘而樂之

酒

皮日休詩云明朝有物充君信酒三瓶寄夜航酒江外酒名

酒旗

韓非子云宋人沽酒懸幟甚髙酒市有旗始見於此或謂之簾

劉白墮

江東人劉白墮善釀六月以甖盛酒於日中經旬味不動而愈香美使人久醉朝士千里相饋號曰鶴觴亦名騎驢酒

醉聖

李白每醉爲文未嘗差人因名酒聖白樂天自稱醉尹皮日休自稱醉士

祖臺州書

晉祖臺州與王荊州書古人以爲酒戒願君屏爵棄巵焚罍毀榼殛儀狄於羽山放杜康於三危

昆侖觴

魏賈將有奴善別水嘗乘舟於黃河中流以匏瓠接河源水七八升經宿色如絳以釀酒名昆侖觴芳味絕妙

般若湯

北僧謂酒爲般若湯蓋廋詞以避法禁

臥黍穰

凡人醉臥黍穰中必成癩醉而飲茶必發膀胱气食醎多成消中

癭木杯

松陵唱和有癭木杯詩蓋用木節爲之

竹根

老杜詩云醉倒終同臥竹根蓋以竹根爲飲器也

蓮子杯

唐人尢尙蓮子杯白公詩中稱之周穆王時有杯名常滿

安石橊

頓孫國有安石橊取汁停盆中數日成美酒

酒令

酒令云孟嘗門下三千客大有同人湟水渡頭十萬羊未濟小畜又云鋤麑觸槐死作木邊之鬼豫讓吞炭終爲山下之灰又云夏禹見雨下使李牧送木履與蕭何蕭何道何消田單定墾田使貢禹送禹貢與李徳李徳云得理又云寺裏餵牛僧茹艸觀中煮菜道供柴又曰上山采黃苓下山逢著老翁吟云白頭搔更短渾欲不勝簮上山采交藤下山逢著醉胡僧云何年飲著聲聞酒直到如今醉不醒

類說卷五十九

欽定四庫全書

類說目錄

卷六十

拾遺類總

日三竿

三气星

蒓

風

三危露

文章嶺

春賦

天上靑童

少女風

濯枝雨

鮑魚不登於俎

靑蠅弔客

箋紙九萬

升仙橋

射茱茰

鳥雌雄

承露盤

避談字

三爵

眞子漁歌

鸞岡鶴嶺

黍谷

附子

徙丰沛屠兒

歌動梁塵

離宮別觀

分風送舡

鳯詔

新城稻

艸鐘乳

天可倚柱

天心月脇

炊金饌玉

瑞云

木妖

硯名結鄰

九釘盤

鳩車竹馬

壺郎

八極

猊糖

四乳

夢臼中炊

七寶妝嚴公

金波玉葉

神燕鬼丸

蝶降武帝祠

周易卜殺名字

手巾

觀除目損道心

子規詩

一夔足矣

擾亂春風卒未休攟載

大駔

闘鴨

軻母擇鄰

气毬

彌勒同龕

六出花

在朝緩帶

至日迎長

鴈塔

祕掖

金箆刮膜

李賀通眉

華顚童子

職田公廨田

花姑

二負臣

四友

貧女詩

春宮怨

竹詩

日月不圓

龍伯國

大家

日畿

君臣四書

彈琴

握石臺

鬼谷先生

肉芝

漢江解佩

西涼觀燈

愁城

眼纈

堯眉禹耳

七緯

五湖

賺蘭亭記

明皇乙酉生

擘名接腳

道士常持漏

挑菜詩

覆窠

三皇步

一國香

天闕山

螻蛄

落雕端公

女生武主

車武子妻妬

華渚虹流

今夕當

河精

九山

水精柱

口喫

刼急

鞭爛鞍朽

赤玉簫

哭鄰女

賣狗嫁女

類說目錄

欽定四庫全書

類說卷六十

宋曾慥編拾遺類總

日三竿

永明中日出三竿采色黃色赤暈

三气星

三气星主甘露明潤則甘露降

蒓

蒓羮絕美江東人謂之蒓

風

南海秋夏云物有暈如虹者謂之母必有風

三危露

水之美者有三危之露

文章嶺

貴州有文章嶺涪州有錦綉洲

春賦

艷錦安天鹿新綾織鳯凰

天上靑童

趙旭幽居廣陵有女子衣六銖霧綃之衣躡五色連文之履云吾天上靑童也運數當與郎偶中夜又聞外有一女呼靑夫人扣柱歌曰月露飄飄星漢斜獨行窈窕浮雲車仙郎獨邀靑童君結情羅帳連心花旭起迎之曰吾娥媚也聞君靑童防集故捕逃耳旣別授以隱訣大要以心死可以長生保精可以致神

少女風

管輅過淸河時大旱輅曰今夕當樹中已有少女防風樹間又有陰鳥和鳴又有少男風起眾鳥亂翔其應至矣須臾風雲四合大

濯枝

六月大名濯枝雨

鮑魚不登於爼

太公望傅太子發嗜鮑魚而公不與文王曰發嗜鮑魚何爲不與太公曰禮鮑魚不登於爼

靑蠅弔客

虞翻放棄南方自恨淪沒海隅生無可與語死以靑蠅爲弔客

牋紙九萬

王右軍爲會稽內史謝公就乞牋紙檢校庫中有九萬張悉與之

升仙橋

蜀城十里有升仙橋司馬相如初入長安題曰不乘赤車駟馬不過此下

射茱茰

郭璞避難至新息有以茱茰令璞射之璞曰子如赤含含以珠按文言之當是茱茰

鳥雌雄

武帝問東方朔何以知鳥之雌雄曰雄左翼加右聲髙雌右翼加左聲小

承露盤

漢武以銅作承露盤髙二十丈上有仙人掌承露和玉屑將以求仙

避談字

蘓頲年五歲裴談過其父試誦庾信枯樹賦頲頗避談字易其韻曰昔年移栁依依漢陰今看搖落淒淒江潯樹猶如此人何以任

三爵

劉表子弟號爵爲三雅大曰伯雅受七升次曰仲雅受六升又次曰季雅受五升

眞子漁歌

憲宗求訪眞子漁歌李徳裕爲潤州刺史乃獲之眞子張志和也自號煙波釣徒歌曰西塞山邊白鷺飛桃花流水鱖魚肥靑篛笠綠蓑衣春江細雨不須歸二曰釣臺漁父褐爲裘兩兩三三舴艋舟能縱棹慣乘流長江白浪不曾憂三曰霅溪灣裏釣魚翁舴艋爲家西復東江上雪浦邊風笑著荷衣不怕窮四曰防江近捨與人歡菇飯蒓羮亦共飡楓葉落荻花殘醉泊漁舟不覺寒五曰靑艸湖中月正圓巴陵漁父棹歌連釣車子撅頭舡樂在風波不用仙

鸞岡鶴嶺

西山有四十二羅漢一十二眞人據鸞岡鶴嶺之秀

黍谷

鄒衍在燕有谷地美而寒不生五穀鄒子吹律而陽气生至今名穀黍

附子

附子一歲曰測子二歲曰烏頭三歲曰附子四歲曰烏喙五歲曰天雄

徙丰沛屠兒

太上皇不樂関中思慕鄕裏髙祖徙丰沛屠兒沽酒煮餅爲新丰

歌動梁塵

漢興善歌者吳人虞公發聲動梁上塵

離宮別觀

秦始皇上林苑中作離宮別觀一百四十六所

分風送舡

洞庭湖過客祈禱能分風送南北舡

鳯詔

石虎詔書以五色紙著木鳯口中飛下端門謂之鳯詔

新城稻

新城秔稻五里聞香

艸鐘乳

韭性暖號艸鐘乳幽州方言黃鳥曰黃鶯

天可倚柱

百代之後地髙天下千代之後天可倚柱

天心月脇

皇甫湜稱詩文之奇曰穿天心出月脇

炊金饌玉

駱賔王謂盛饌曰炊金饌玉

瑞云

云之色曰矞矞瑞云也

木妖

唐天寶中宮邸起宅窮極土木識者曰木妖

硯名結鄰

唐李衞公収硯至多其尢妙者名結鄰言與相結爲鄰也

九飣盤

唐禦廚進饌用九盤裝累名九飣盤

鳩車竹馬

王元長曰小兒五歲曰鳩車之戲七歲曰竹馬之遊

壺郎

掌漏官曰壺郎陸俚賦潘嶽謂斗刁曰金祈今銅是也

八極

中國者天下八十一分之一有海環之如此者九有大瀛海環之總曰八極

猊糖

糖作狻猊形曰猊糖

四乳

文王體有四乳見春秋元命苞

夢臼中炊

張瞻夢炊於臼中占之防妻臼中炊言無婦也

七寶裝嚴公

隋李徳林修律令訖賜九環帶後進平陳策文帝曰俟功成以七寶裝嚴公

金波玉葉

月似金波初映空云如玉葉乍從風

神燕鬼丸

金薄圖神燕朱泥印鬼丸

蝶降武帝祠

梁山有漢武帝廟至今有祭者往往有二三百蝴蝶降祠所享其食近之不驚徹饌然後羣去時謂武帝侍從捉之者必致病

周易卜殺名字

知晉州焦敏寡聞謂國子監印本九經不眞眾言此𨿽起於五代羣儒精較固爲眞本敏曰公輩全不細看只如周易名字爲甚卻總卜殺

手巾

梁武帝以手巾絞杜稜稜悶絕

觀除目損道心

唐姚合詩云一日觀除目三年損道心山宜衝雪上詩入帶風吟野客嫌知印家人笑賣琴只應隨日過覺是錯彌深

子規詩

杜荀鶴子規詩云楚天空濶月成輪蜀魄聲聲似告人啼得血流無用處不如緘口過殘春

一防足矣

魯哀公問孔子曰吾聞防一足有異於人信乎子曰昔重黎舉防而進又欲求人而佐舜曰樂天地之精也惟聖人爲能爲六律均五聲知樂之本以通八風防能若此一而足矣非一足也

擾亂春風卒未休

羅隱詩云一簇靑煙鎖玉樓半垂欄畔半垂溝明年還有新條在擾亂春風卒未休

攟載

垂槖而入攟載而歸

大駔

段幹木晉之大駔

鬭鴨

張籍寄友人云憶在江南日同遊三月時采茶尋逺澗鬭鴨向春池

軻母擇鄰

孟軻少與母孤居近墓軻乃戲爲墓母曰此非所以居去居市旁復戲爲商賈母去居學館旁乃爲揖遜進退之禮母曰此眞可居遂爲儒學

气毬

韋莊鄜州寒食詩云永日迢迢無一事隔墻聞築气毬聲

彌勒同龕

褚遂良帖云聞久棄塵滓與彌勒同龕一食淸齋八時禪誦

六出花

宋江夏王義恭正旦以衣承雪作六出花進以爲瑞

在朝緩帶

唐諺云一人在朝百人緩帶一人貴而親友皆榮也

至日迎長

曹植曰冬至獻履所以迎福踐長

鴈塔

佛在世間時有比丘見羣鴈飛空乃念曰此鴈可充我之費鴈乃墜地佛曰此鴈王也不可輒食乃爲營塔

祕掖

宋之問曰西城祕掖北禁仙流

金箆刮膜

魏文帝病眼令華佗以金箆刮膜

李賀通眉

李賀小傳曰賀通眉長指苦吟疾書

華顚童子

裴駰曰唐睢華顚以悟秦甘羅童子以報趙

職田公廨田

隋開皇中公卿以下給田職一品至五品又給公廨田

花姑

南嶽夫人傳有女道士黃虛徹年逾八十貎若嬰孺號爲花姑夫人寓夢示之後亦升天

二負臣

孝宣時上郡石室有反縛械臣劉向曰二負臣也詹與二負臣殺窫窊帝握其左足

四友

醉吟先生傳與嵩山僧如滿爲空門友平泉客韋楚爲山水友劉夢得爲詩友皇甫明之爲酒友

貧女詩

唐秦韜玉詠貧女詩蓬門未識綺羅香擬托良媒益自傷誰愛風流髙格調共憐時世儉梳妝敢將十指誇纎巧不把雙眉鬭畫長自恨年年把鍼綫爲他人作嫁衣裳

春宮怨

杜荀鶴春宮怨詩云早被嬋娟誤欲妝臨鏡慵承恩不在貎教妾若爲容風暖鳥聲碎日髙花影重年年越溪女相憶采芙蓉

竹詩

羅鄴竹詩云桃李還應笑後時

日月不圓

論衡曰日月不圓者去人逺也

龍伯國

河圖玉板曰從昆侖以北九萬里得龍伯國人長三十丈生萬八千歲而死

大家

天子無外以天下爲家故稱大家父事天母事地兄事日姊事月

日畿

天子之畿方千里象日月徑圓故曰日畿又曰日圍

君臣四書

天子下書有四曰策書曰制書曰詔書曰誡書羣臣上通天子亦四曰章曰奏曰表曰議

彈琴

彈琴輪指曰蟹行側轉指曰鸞鳴若全用甲則聲幹而多悲思全用肉則聲重濁而不勻

握石臺

燕昭王好神仙仙人甘需與王登握石之臺

鬼谷先生

鬼谷先生晉平公時人因隱鬼谷故以爲號姓王名詡曾以縱橫術授蘓秦張儀後得仙

肉芝

進士蕭靜之握地得物類人手肥潤色防紅烹食之後遇異人曰嘗食仙藥因告之曰肉芝食之者壽

漢江解佩

鄭交甫於漢江遇二女與語解所佩大明珠遺交甫已而不見視珠亦亡

西涼觀燈

唐明皇用葉法善術上元夜自上陽宮往西涼府觀燈以鐵如意質酒而還遣使取之不誣

愁城

攻許愁城終不破蕩許愁城終不開閉戶欲驅愁愁終不肯去深藏欲避愁愁已知人處又云何物煮愁能得熟何物燒愁能得然又云時解寛衣帶偏能損面皮謂愁鬼也又云且將一寸心能容萬斛愁

眼纈

醉眼曰眼纈

堯眉禹耳

堯眉八彩禹耳三漏堯時廚中自生肉薄如箑搖鼓生風食物不壞謂之箑脯

七緯

一曰易緯二曰書緯三曰詩緯四曰禮緯五曰樂緯六曰孝經緯七曰春秋緯

五湖

五湖者太湖之別名以周行五百餘里故名五湖按揚州記太湖一名宮亭一名震澤一云洞庭按荊州記雲宮亭卽彭蠡澤是也謂之彭澤一名靑艸湖以靑艸山得名

賺蘭亭記

蕭翼賺蘭亭記王右軍書用防須筆蠒紙凡三百二十四字

明皇乙酉生

唐明皇以乙酉生而喜鬭雞兆亂之象也

擘名接腳

貞元四年吏部奏艱難以來文籍失墜人或妄冒吏或詐欺分見官者謂之擘名承已死者謂之接腳

道士常持滿

汝陽王飲葉靜能葉曰有生徒能飲當令上謁翌日有通謁者曰道士常持滿見之侏儒談胚渾之道飲以酒至五斗許忽醉倒

挑菜詩

陸防挑菜詩云行歇每移甥舅影挑頻時見舅姑心

覆窠

江南謂輕薄言語爲覆窠談

三皇步

三皇步五帝驟三王馳五霸騖

一國香

赤土國在海南出異香每燒一彈丸香香聞數百里號一國香

天闕山

晉元帝欲於宮前立闕眾議未定王導指牛頭山爲天闕山不別立闕

螻蛄

於子然遇一辯士自稱蘆鉤後驗之乃一螻蛄

落雕端公

唐髙駢少爲司馬總兵巡按見雙雕曰我若貴當疊雙果矢中二雕因號落雕端公

女主武王

貞觀中祕記云唐三世後有女主武王代有天下太宗宻召李淳風訪之淳風曰其人已生陛下宮中從今四十當有天下誅殺子孫殆盡太宗曰疑似者殺之何如曰天之所命無復避之法王者不死枉及無辜且據占已長或爲陛下眷屬更四十年當衰老則仁慈恐傷陛下子孫不多今若殺之爲讐更生少壯爲害轉甚遂止

車武子妻妬

車武子妻大妬車呼其兄同宿取一絳裙掛屏風上其婦拔刀徑上牀發被乃其兄也慚而退

華渚虹流

海圖曰大星如虹下流華渚女節感而生白帝金天氏少昊妃附寶見電光繞北斗樞感而生九子黃帝軒轅氏

今夕當雨

管輅曰時大旱輅曰今夕當雨樹上已有少女風矣須臾果雨

河精

河圖曰河精上爲天河

九山

呂氏春秋曰何謂九山防稽太山王屋首陽太華岐山太行羊腸孟門

水精柱

魏略曰大素國以水精爲屋柱

口喫

管子曰吾畏事不敢事畏言不敢言故曰老喫

刼急

陳畱阮簡爲開封令有刼賊吏白曰甚急簡方圍棊長嘯吏曰刼急簡曰局上刼亦甚急

鞭爛鞍朽

異苑曰有人山行見洞中二老翁樗蒲以馬策拄地觀之俄鞭爛鞍朽

赤玉簫

三十國春秋曰涼州胡安盜發晉文王張駿墓見駿貎如生得赤玉簫紫王簫

哭鄰女

王隠晉書曰阮籍鄰女未適而死籍往哭之盡哀

賣狗嫁女

晉吳隠之將嫁女牽狗賣之

類說卷六十

