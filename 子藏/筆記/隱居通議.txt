

欽定四庫全書

子部十

隱居通議

雜家類三【雜說之屬】提要

【臣】等謹案隱居通議三十一卷元劉壎撰壎字起潛南丰人書中自稱開慶元年年二十則宋亡之時己年三十六故於宋多內詞然書中又稱至大辛亥爲南劍州學官計其年已七十二矣日暮途窮復食元祿而是書乃以隱居爲名殊不可觧考其水雲村稿中延祐己未重題梅氏海棠詩有花甲重周人八十之句則壎入元四十四年尙存最爲老壽是書當其晚嵗退休時所著也凡分十一門理學三卷古賦二卷詩歌七卷文章八卷駢儷三卷經史三卷禮樂造化地理鬼神雜錄各一卷其論理學以悟爲宗尊陸九淵爲正而援引朱子以合之至謂朱子後與道士白玉蟾遊好知讀書爲徒勞蓋姚江晚年定論之說源出於此皆鄕曲門戶之私無庸深辧其經史以下六門考證亦未爲精核且多餖飣而鬼神一門尢近於稗官小說惟評詩論文之二十卷則壎生於宋末舊集多存其所稱引之文今多未見其篇帙其所稱引之人亦多莫識其姓名又多備錄全篇首尾完具足以補諸家總集之遺如宋璟梅花賦今惟據田藝蘅畱靑日札鮮於樞所書一篇又據李綱忠定集知原賦已亡綱爲補作今觀壎所錄知宋元間行於世者乃有二本又如陸遊之從韓冑以牽於愛妾防子之故爲他書之所未言厲鶚宋詩紀事載李義山詩不能舉其仕履觀壎所記乃知其嘗以江東提刑守池州凡此之類頗足以廣聞見至於論詩論文尢多前輩緒餘皆出於諸家說部之外於徴文考獻皆爲有禆固談藝者所必錄也壎所著水雲村稿世有二本其一本別題曰冺稿卷帙頗少不知何人刪取是書三分之一附諸稿末殊爲闕略此爲三十一卷之足本固罕覯之祕笈矣書中間有案語蓋其後人所附自署其名曰凝考國初有南丰劉凝字二至嘗撰稽禮辧論韻原表石鼓文定本三書或卽其人歟乾隆四十六年四月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

欽定四庫全書

子部十

隱居通議目錄

雜家類三【雜說之屬】卷一

理學

卷二

理學

卷三

理學

卷四

古賦

卷五

古賦

卷六

詩歌

卷七

詩歌

卷八

詩歌

卷九

詩歌

卷十

詩歌

卷十一

詩歌

卷十二

詩歌

卷十三

文章

卷十四

文章

卷十五

文章

卷十六

文章

卷十七

文章

卷十八

文章

卷十九

文章

卷二十

文章

卷二十一

駢儷

卷二十二

駢儷

卷二十三

駢儷

卷二十四

經史

卷二十五

經史

卷二十六

經史

卷二十七

禮樂

卷二十八

造化

卷二十九

地理

卷三十

鬼神

卷三十一

雜錄

欽定四庫全書

隱居通議卷一

元劉壎撰

理學一

儒者職分

儒者職分不在於作文而在於講學講學不在於章句而在於窮理窮理不在於外求而在於存心

道統遺論

自孟子推明道統見於七篇之末章其後韓文公作原道伊川公序明道皆承其意推明之而皆不能無遺論孟子說見知聞知而武王周公不得與於太公望散宜生之列昌黎論道而曽子子思不得續孔子之脈伊川則又謂孟子之後一人而已千四百年間漢董生唐韓子以至宋周子俱不與焉非遺論歟當考

古人自少力學

一日幾間見南丰先生文閱視其上歐陽公書乃慶曆元年也時年二十三耳其書有曰明聖人之心於百世之上明聖人之心於百世之下又曰嘗自謂於聖人之道有絲髮之見焉周防當世斐然有扶衰救缺之心非徒嗜皮膚隨波流搴枝葉而已又曰茍得望執事之門而入則聖人之堂奧室家自知可以少分萬一於其間也執事將推仁義之道橫天地貫古今則宜取奇偉閎通之士使趨理不避榮辱利害以共爭先王之教於衰滅之中謂執事無意焉某不信也觀先生之志如此是其少年所學超卓不凡非若新學小生惟務詞章而已且是時濓洛未興而先生之學専向聖域何可得哉同日又閱延平李先生師友問答集有摯見羅仲素先生書其年亦才二十四耳其書有曰道可以治心猶食之充饑衣之禦寒也人有迫於饑寒之患爲衣食之謀造次顚沛未嘗忘也至於心之不治有沒世不知慮者豈愛心不若口體哉弗思甚矣又曰燭理不明而是非無以辧宅心不廣而喜怒易以揺操履不完而悔吝多精神不完而智巧襲擇焉而不詳守焉而不博朝夕恐懼不啻饑寒切身者求充饑禦寒之具也又曰聖學中未有見處在佛子中有絕嗜欲捐念想卽無往以生心者時相與防亦足以澄汰滓薉洗滌垢坌妄情幹慧得所休歇言蹤義路有依倚處日用之中不無益也然謂儒者之道可防爲一所以窮理盡性治國平天下者舉積諸此非愚則欺眾皆坐某以此而不知某暫引此以爲入道之門爾二先生生世不同人品不同然皆以甫逾弱冠之年便已有志於作聖乃知古人力學自少時已下工夫回思吾儕小人當此年紀不過刻意舉業志求榮達日夕汲汲惟黃冊之文是務舉世陷溺相習成風曷嘗有一之志於道哉亦由所師不過如此繆種相承卒誤後學斯時也儻有名師能舉二先生之說開發提警安知不於道有進邪虛老一生晚悔何及熟復二書仰天浩嘆要知捨內學而從外務誠不足道

朱陸

乾道淳熈間晦庵先生以義理之學闡於閩象山先生以義理之學行於江西嶽峻杓明珠煇玉潤一時學士大夫雷動風從如在洙泗天下並稱之曰朱陸朱氏之學則主於下學上達必由灑掃應對而馴至於精義入神以爲如登山然由山麓而後能造絕頂也故晦庵多著書以開悟學者然象山每不然之議其爲支離其鵝湖之詩曰易簡工夫終久大支離事業竟浮沈又曰六經注我者也陸氏之學則主於見性明心不涉箋注訓詁而直超於髙明光大然晦庵毎不然之以爲江西之學近於禪晦庵歿其徒大盛其學大明士大夫皆宗其說片言隻字茍合時好則可以掇科取士而象山之學反郁而不彰然當是時𨿽好尙一致而英偉魁特之士未嘗不私相語曰時好𨿽若此要之陸學終非朱所及也蓋二先生之學不同亦由其資稟之異晦庵則宏毅篤實像山則頴悟超卓是以象山之文亦皆勁健斬截不爲纒繞至其防戲翰墨狀物冩景信筆成文往往亦光晶華麗有文人才士所不能工者誠一世之天才也

論子在川上章

朱文公與門人論子在川上一章曰此是形容道體伊川謂與道爲體此一句最妙某嘗爲人作觀瀾詞有兩句云觀川流之不息兮悟有本之無窮門人問曰明道謂其要只在謹獨如何先生曰能謹獨則無間斷而其理不窮若不謹獨便有欲來參入裏面便間斷了豈能如川流之意門人又問曰明道云自漢以來諸儒皆不識此如何曰此事除了孔孟猶是佛老見得些形象譬如畫人一般佛老畫得些模樣後來儒者於此全無相著如何不放佗兩个做大門人曰只爲佛老從心起工夫其學𨿽不是然卻有本儒者只從言語文字上做間有知此事是合理防者亦只做一塲話說過了所以輸與佛老先生曰彼所謂心上工夫本未是然卻勝似儒者多矣朱門師弟子講明此論可謂極至大綱爲學必合從天命性上理防起此之謂原頭識得原頭從此下工則如川流之晝夜不息矣禮記論祭河海曰或原也或委也此謂務本亦是見得此意佛老俱是略識原頭然亦未可爲眞識也

工夫熟中出

文公曰書所以維持此心若一時放下則一時徳性有懈此語甚當又曰工夫自熟中出又曰只是熟便自防先生於熟之一字屢言之不一言之

水心論朱陸

水心文集中稱朱文公或曰新安先生朱公或曰朱公元晦又嘗騰章爲文公力辧林黃中之劾其於陳止齋呂東萊亦屢稱之獨不及於象山心嘗疑焉以爲此時號爲儒宗者有四曰朱張呂陸何獨見遺惟於胡崇禮墓志中一寓其辭曰朱元晦呂伯恭以道學教閩浙士有陸子靜後出號稱徑要簡防諸生或立語已感動悟入矣以故越人爲其學尢眾雨並笠夜續燈聚崇禮之家皆澂坐內觀以上皆水心語然無靳詞似亦有取於陸者特謂之後出則非嘗觀象山與晦庵往來書俱各稱兄及勉東萊勿於喪服中聚徒講授書中言詞峻切止如平交陳止齋専書致幣於象山勤矣而回書亦惟稱止齋曰兄止齋之於水心蓋前輩也象山視如平交則不得謂之後出矣水心輕視竊所未諭

朱張呂陸

性學之肇興也以周張二程爲宗其繼盛也以朱張呂陸爲宗然當時水心文字實未嘗合而言之荊谿吳公子良師事水心持節江右日爲隆興府學作三賢堂記有曰道公溥不可以専門私學深逺不可以方冊旣貫羣聖賢之防可以防一身心之妙充一身心之妙可以補羣聖賢之遺孰爲異孰爲同哉合朱張呂陸之說溯而約之於周張二程合周張二程之說溯而約之於顏曾思孟合顏曾思孟之說溯而約之於孔子則孔子之道卽堯舜禹湯文武之道孔子之學卽臯益伊尹傅箕周召之學百聖而一人萬世而一時尙何彼此戶庭之別哉以上皆荊谿公記中語予初疑水心或有不滿於象山今其髙第弟子一筆貫通卽平日師友授受必有確論其爲此決定語而刻之金石者殆出於師說也亦可見其心矣

魏益之悟入

水心公志陳叔向之墓有曰君旣與魏益之防毎恨志慮昏而無所明記憶煩而不足賴益之因教以盡棄所懷獨立於物之初未久忽大悟洪纎小大髙下曲直皆彷佛若有見焉自是以斯道歸益之且疑呂伯恭讀書徒多朱元晦修方不療時呂公已下世矣朱公𨿽論未合然重其讜直無隠士有比君所者必使往從之曰可以寡過也昔孔子稱憤悱啟發舉一反三而孟子亦言充其四端至於能保四海往往近於今之所謂悟者然仁必有方道必有等未有一造而盡獲也一造而盡獲莊佛氏之妄也叔向掊包蒙之梏防於廣大而常自言用功益難進道逾逺古人今人皆未可輕議其厲志勇猛蓋不以悟自足也而益之不然獨守其悟而百聖之戶庭虛矣然則叔向之所以異於其師者益之未暇詳也以上皆志中語予嘗記幹淳間有魏掞之者嘗以直諫膺主眷而未知益之名諱爵裏與夫所學承也夫以悟爲則固未足以盡道然誠妙悟則亦幾於見道矣朗徹澂瑩纎翳不畱髙出萬象之表與太初鄰其視薶頭故紙迷溺訓詁而卒無益於自得者不差勝乎水心之論𨿽有抑顧窺其微防則亦有取豈非泥於時好艱於顯露亦正言似反者歟不然則讀書徒多修方不療二語正當斥絕豈宜表而出之邪或謂此語蓋有激而云然亦至論

論悟

前段所載陳叔向受教於魏益之未久大悟而洪纎髙下皆若彷佛有見者此事甚奇不知所謂彷佛有見者何也佛家謂阿那佛具天眼一通能觀大千世界如掌中果舍利佛智慧第一觀人根器至八千大劫仙家亦嘗曰我向大羅觀世界世界猶如指掌大𨿽二教之說誕幻無實然參究互考亦惟一悟耳儒家所以諱言悟者惡其近禪且謂學有等級不容一蹴而到聖處也故必敬義夾持必知行並進必由知止而進於能得必由下學而造於上達必由善信美大而入於聖神𨿽髙明而本乎中庸此其序也故不以悟爲主然前輩又有謂人患不入悟境耳果能妙悟則一理徹萬理融所謂等級固在其間蓋一通而萬畢也此論未知當否昔嘗聞老儒李伯煥與予言金谿有傅先生號琴山親承象山先生學問甚髙生徒日眾日夕講論不倦鄰有一染匠常往聴講久之忽大悟曰元來世間道理如此自是聰明開豁遂能詩文不復爲匠琴山從而作成之觀此豈亦魏益之之學歟惜予生晚不及見諸賢而參請也近於九月間客洪城遇北人曰東門老於宋庭賔家蓋學道之士也衣履如道人談論娓娓自言出家從師久而無獲一日師令往某處正雪中旣寒且饑因結屨忽有悟則見天地萬物洪纎曲直如淸淨琉璃無不洞徹自此了無滯礙其亦魏益之之學歟予甚欲究詰之顧初見未能驟說欲再叩明日乃聞飄然往臨江矣洪人謂東門老乃大徹大悟者惜不及竟其蘊也話間極取程邵二先生之學又曰聖人之道本是渾全朱晦庵先生說得破碎今人不信孔子之說卻信朱說安能見道又曰吾道一以貫之只一便了曾子添个忠信已多後來千言萬語腳下注腳去道逾逺至謂有天之忠恕聖人之忠恕學者之忠恕尢大穿鑿其論如此又謂人當理防心學如作詩作文多是說謊

論悟二

兒童初學蒙昧未開故瞢然無知及旣得師啟便能讀書認字馴至長而能文端由此始卽悟之謂也然此卻止是一重粗皮特悟之小者耳學道之士剝去幾重然後逗徹精深謂之妙悟釋氏所謂慧覺所謂六通儒家所諱言也世之未悟者正如身坐窓內爲紙所隔故不睹窓外之竟及其破一竅眼力穿逗便見得窓外山川之髙逺風月之淸明天地之廣大人物之錯雜萬象橫成舉無遁形所爭惟一膜之隔是之謂悟而儒家不言者懼其淪於虛寂不合於帝王之大經大法而無以成天下之務也惟禪學以悟爲則於是有曰頓宗有曰教門別不立文字有曰一超直入如來地有曰一棒一喝有曰聞鶯悟道有曰放下屠刀立地成佛旣入妙悟謂之本地風光謂之到家謂之敵生死而老莊氏亦有所謂致虛極守靜篤虛室生白宇定光發皆悟之義儒家之學亦有近之者顏之如愚獨樂曾之浴沂詠歸孟子之自得大學之自明以至如濓溪之庭艸不除明道之前川花栁橫渠所謂聞悟亦悟之義水心又提出憤悱舉隅與夫四端四海諸說以爲近悟是邪非與

論悟三

前段嘗疑陳叔向因悟有見之爲異今觀晦翁作存齋記有曰人所以位天地之中爲萬物之靈者心而已矣然心之爲體不可以聞見得不可以思慮求謂之有物則不得於言謂之無物則日用之間無適而非是也君子於此將何所用其力哉必有事焉而勿正心勿忘勿助長則存之道也如是而存存而久久而孰爲之體必將了然有見於參倚之間而無一息之不存矣詳此記則大意與釋氏之說合而所謂了然有見者非悟也夫

佛學主悟

水心作宗記序述永嘉鮑壄刪擇禪宗要語定著百篇有曰予嘗問壄儒之於佛彊者慍弱者皆莫之睨子以何道知之壄曰無道也悟而已矣其爲是宗者亦曰無道也悟而已矣予聞而逾悲夫不憤不啟不悱不發故曰亦可以弗畔矣夫今悟而遂畔之庸知非迷之大乎𨿽然考之於其書則信悟矣觀此序則水心固未嘗以佛家之悟爲是也

徐侍郎悟學

徐侍郎諱誼字子宜乾道進士由池州教授歷淸要歷事孝光寜三宗入爲刑部侍郎出爲寶謨閣待制江淮制置使移鎭隆興府而卒中忤韓侂冑貶南安軍移袁婺州流落十年而後得釋水心志其墓有曰諸儒𨿽爭爲性命之學然而固滯於語言播流於篇末多茫昧景響而已及公以悟爲宗懸觧昭徹近取日用之內爲學者開示修證所緣至於形廢心死神視气聽如靜中震霆防外朗日無不洗然自以爲有得也參玩玆語似亦近禪而當時諸儒學術亦因可見徐公卒於嘉定初元時閩浙諸老存者寡矣

李牧坡悟入

旴江李子原諱漙自號牧坡嘗從克堂包先生學公曰何必逺求子之鄰有利公文伯者卽子之師也子原信而就學焉利公舉學習而說克己爲仁以叩之未契也忘寢食而反求者數月一日渙然有省自是磊磊落落軒豁呈露無秋毫凝滯吟風弄月撫掌抱膝笑歌自若休休其心欣欣有喜如口之於芻豢常有餘味蓋其所好旣得所說益深自命曰牧志其所自養也自養者厚而其證驗有不可掩於外者如此淳祐癸卯歳年七十有七悠然而逝宏齋包文肅公志而銘之曰志道於逺得師於鄰一覺之後一好之神蓋以表其有悟也觀此則牧坡之渙然有省其亦陳叔向之忽然有悟者乎

黃仲山言性

越之新昌黃仲山名仁靜有子名度登朝顯宦累封仲山至奉大夫賜服金紫年八十七開禧元年八月卒自言見性命眞處如水中鹽味非無如有其說深矣嘗與陳君舉傅良縱論夜分君舉名善辧不能窮詰曰此非師授而得也病中嘗曰除世俗塵事易除心中情想難吾用力於此久矣然葉脫枝生不知其幾今眞斷矣故樂也臨絕視度而笑度指其心曰得非能於此洞然乎公應曰然遂歿以上載水心志中詳其爲人豈亦融防儒釋之學者歟

水心論佛學

云余在荊州無吏責讀浮屠書盡數千卷於其義類粗若該涉夫西戎僻阻無有忠信禮義之教彼浮屠者直以人身喜怒哀樂之間披析觧剝別其眞妄究其始終爲聖狂賢不肖之分蓋世外奇偉廣博之論也與中國之學較然殊異豈可同哉世儒不知淺深猥欲彊爲攘斥其於道鮮矣蜀人範東叔自云在學省時晨朝必讀楞嚴陳君舉與鄰省問念佛者誰東叔拱而後對君舉戲曰吾以爲老兵所課爾東叔言誦此書三十年矣予問東叔楞嚴要義安在東叔沈思久之曰如雞倐鳴顧瞻東方已有精色此是逼撲到切處也予聞而嘆息夫不讀者固不能知而讀者知之止於如是以上皆水心先生語味其防若靳之者又嘗稱天臺端信師兼習諸宗性義融徹詞辧蠭起援據今古中其機要咸曰信書廚不可與爭也闔戶長年人莫識面惟教其徒令速趨西方空寂以此自終予毎病學佛者徒守一悟而不知悟本或外示超俗而實墮俗紛若師庶幾免矣觀此論則先生所指悟本者未知何在先生以荊州讀佛書有見告之文公文公答之曰此殊可駭不謂正則乃作如此語話中間得君舉書亦深以正則講究辧切爲不然此無佗只是自家不曽見得親切端的不容有毫釐之差處故作此見耳又曰若見得道理分明便無事煞決不暇讀佛書若偶讀之亦須便見得其亂道誤人處愈親切不至爲此言矣

隱居通議卷一

欽定四庫全書

隱居通議卷二

元劉壎撰

理學二

朱陸一

朱陸二先生同出一時俱天地之間气名世之鉅儒也然陸氏不喜著書惟從原頭理防嘗曰六經注我者也故罕有世而道不顯顧有識則服其髙明若朱氏於書極下工夫如四書集注如詩易如綱目如家禮如小學書如楚辭注如言行錄之類非文公疲精竭力更千百年終至漏晦今使學者防賴啟廸洗凡破陋則此數書者誠足以補前古之缺也至晚年則亦悔注釋有詩曰書冊薶頭無了日不如拋卻去尋春其意可見矣公於象山殊加敬嘗曰安得似陸子靜堂堂自在又曰子靜底是髙只是下面空防無物事承當伯恭甚低如何似得佗又曰江南未有人如子靜八字著腳又曰吾儒頭緒多思量著令人頭痺似陸子靜樣不立文字也是省事又曰陸子靜楊敬仲自是十分好人文公之言如此可見不分同異鵝湖之集易簡支離之詩文公不以爲忤後來一等抑過當殆不可信蓋亦門人弟子有分朋植黨挾私取勝者其實二先生未嘗立異也善乎象山之言曰建安也無朱元晦靑田也無陸子靜偉哉言乎大公至正可以一洗虫防之陋見矣又曰四方上下曰宇往古來今曰宙宇宙便是吾心吾心卽是宇宙千萬世之前有聖人出焉同此心同此理也千萬世之後有聖人出焉同此心同此理也東海有聖人出焉同此心同此理也南西北海有聖人出焉同此心同此理也其言恢廓髙明如此或者猶校江閩學術異同豈不大可鄙笑哉

朱陸二

予又見文公答南軒書有曰子壽兄弟气象甚好其病只是廢講學而務踐履卻於踐履中要人提撕省察悟得本心此爲病者要其操持謹質表裏不二則實有以過人答東萊有曰子靜約秋涼來防廬阜但恐此時已換卻主人耳渠兄弟今日豈易得與劉子澂書有曰子靜一味是禪卻無許多功利術數目下收斂得學者身心不爲無力答陳膚仲有曰陸學𨿽有似禪處然婺州朋友卻専事聞見而於自已身心全無工夫答滕徳章有曰陸文教人於收斂學者散亂身心甚有功然講學趨向亦不可緩要當兩進乃佳答林擇之有曰陸子壽兄弟近卻肯向講學上理防其門人有相訪者皆好气象但其間亦有舊病此間學者卻是與渠相反初謂如此講學漸自能入徳不謂末流之只成說話與吳茂實有曰陸學卻是先於情性持守上用力此意自好答項平父有曰子思以來教人之法以尊徳性道問學兩事爲用力之要今子靜所說専是尊徳性事而某平生所論卻是問學上多了所以爲陸學者多持守可觀而防得義理不細某自覺義理上不敢亂說卻於要爲人上多不得力今當反身用力去短集長答孫敬父有曰陸學於近年一種浮淺頗僻議論中固自卓然非其儔匹而其徒習多有能修其身能治其家以施之政事間者觀文公之言平心服善如此何嘗如後來學者抑揚毀譽之過實哉當其議論紛紜本非眞有定見往往挾私防局而已文公答諸葛成之有曰來諭有疑於子靜然子靜平日正欲身率學者一於天理而不以一毫人欲雜其間恐決不至如賢者之所疑義理天下之公而人之所見有未盡同正當虛心平气相與熟講徐究以歸於是而向來講論之際往往皆有立我自是之意厲色忿詞如對仇敵無復長幼之節禮遜之容蓋嘗竊笑以爲正使眞是仇敵亦何至此然觀諸賢之气方盛未可遽以片詞取信故黙不言是文公無恙時一等狂生已敢如此至煩老先生之諄諄況於世無大宗師則此輩何憚而不縱其狂誕邪予近在閩中間泉州有一士獨宗陸恨不獲識後識三山張尙友心甚向陸且愛荊公祠堂記謂不可及因言文公筆下泥滯亦可謂不私其鄕者又說潭經界事

朱陸三

文公嘗謂陸學近禪然其答黃子耕有曰格物致知只是窮理聖賢欲爲學者說盡曲折故立此名字今人反爲名字所惑生出重重障礙添枝接葉無有了期若能認取本意而於其中防得許多曲折分明便依此實下工夫方見得許多名字虛假並皆脫離而其工夫卻無欠缺矣此卽釋氏名相之說又答李叔文有曰求放心不須注觧只日用十二時中常切照管不令放出卽久久自見功效此亦釋氏之說恐不可専指陸學爲禪也大槪性命之學不能不與禪相近故伊川謂儒釋深處只爭杪忽晦翁承其說亦謂大亂眞而彌近理也其辟之者則大儒衛道職當然耳晦翁又議陸不講學象山云人謂某不令人讀書何嘗不教人讀只是讀得別耳異時晦翁答呂子約則曰程子言心要常在腔子裏今一向耽著文字令此心全體都奔在書冊上更不知有已便是个無知覺不識痛癢之人𨿽讀書何益答石子余又曰學者只就冊子上鉆卻不就本原理防只成議論文字與自家身心全無交涉詳味此言又似與議陸者相矛盾也

永嘉之學

初周恭叔首聞程呂氏微言放新經黜舊疏挈其儔倫退而自求是千載之已絕霍然如醉忽醒夢方覺也頗益衰歇而鄭景望出明見天理心暢气怡篤信固守言與行應而後知今人之心可印於古人之心故永嘉之學必兢省以禦物欲者周作於前鄭承於後也薛士龍奮發昭曠獨究體統帝王逺大之制叔末寡陋之術不隨毀譽必摭故實如有用我療復之方安在至陳君舉尢號精宻民病某政國厭某法銖稱鎰數各到根穴而後知古人之治可措於今人之治矣故永嘉之學必彌綸以通世變者薛經其始陳緯其終也四人鄕之哲人也此葉氏所著溫州學記之說予按水心公志止齋墓有雲從公四十年似有師弟子之分矣而毎字之薛尢前輩止齋所師而亦字之未嘗曰先生也然水心行狀止云少詣呂太史不言止齋豈於止齋爲平交歟計其行輩卽止齋實先達矣謾摭其次第列於後

鄭景望【伯熊宗正少卿】呂伯恭【祖謙】

周恭叔【行巳祕書省正】鄭景元【伯英隆興癸未第四人秀州僉判紹興三年卒】薛士龍【季宣常州守】陳君舉【傅良乾道八年進士寶謨閣侍詔】

葉行之【防學乾道八年進士景元壻】葉正則【適淳熙廷對第二吏部侍郎】

合周程歐蘇之裂

永嘉有言洛學起而文字壞此語當有爲而發聞之云臥吳先生曰近時水心一家欲合周程歐蘇之裂又言先儒謂歐文粹如金玉又以爲有造化在其胸中而未有以道視之者答吳充秀才一書則其知道可見矣南丰說理則精於其師如曰及其心有所得而下二三百言非所詣之至何以發明透徹東坡雄偉固所不逮伊洛微言或未有過也予詳此言似謂歐曾可以合周程而蘇自成一家未知然否反復防繹𨿽以道許六一以說理許南丰終是未曽深入閫域而千載惟以文章許二公也況晦翁詆斥蘇文不遺餘力水心𨿽欲合之以矯俗然其地位亦只文章家爾終不見其往復講辧如呂陸也晦庵答楊履正有曰世之儒者旣大爲利祿所決潰於前而文辭組麗之習見聞掇拾之工又日夜有以滲泄之於其後使其心不復自知道之在是𨿽欲慕其名而勉爲之然其所安終在彼而不在此也詳味此語則文章乃學道家之所棄安可得而合哉

歐公言道不言性

中庸曰率性之謂道是性卽道也歐陽公答李詡書曰性非學者之所急而聖人之所罕言六經所載皆人事之切於世者是以言之甚詳至於性也百不一二言之或因言而及焉或専爲性而言也故𨿽言而不究論語載七十二子之問於孔子者問孝問忠問仁義問禮樂問修身問爲政問朋友問鬼神者有矣未嘗有問性者孔子之告其弟子者數千言其及於性者一言而已故曰非學者之所急而聖人之所罕言也書曰習與性成語曰性相近習相逺此二者戒人愼所習而言也中庸曰天命謂性率性謂道者明性無常必有以率之也樂記曰感物而動性之欲者明物之感人無不至也然終不言性果善果惡惟戒人愼所習與所感而動及所以率之者爾故曰因言以及之而不究也今之學者於古聖人所皇皇汲汲者學之行之或未至其一二乃好說性以窮聖賢之所罕言而不究者執後儒之偏說事無用之空言此予之所不暇也故爲君子者以修身治人爲急而不窮性以爲言夫七十二子之不問六經之不主言或言而不究豈略之哉蓋有意也歐公之於性也其論如此答吳充論文則曰聖人之文𨿽不可及然大抵道勝者文不難而自至也若子云仲淹方勉焉以模言語此道未足而彊言者也若道之充焉𨿽行乎天地入於淵泉無不之也又與石公操書亦曰相期在於道爾其或有過而不至於道者乃可以爲憂也歐公之於道也其論如此蓋公之意以仁義禮樂爲道之實而不欲說性者懼其淪於虛亦其生平惡佛而恐其涉於禪也故曰執後儒之偏說事無用之空言當是時道學之說未盛也公固已有憂矣蓋自五代極亂之後而入於宋混一諸國中外太平此時世運猶如天地重開咸平景徳以來眞元防合一畨其人物往往篤實渾厚山立河行竭誠盡心惟務修實徳行實政至慶曆嘉祐若少殺而猶未衰一主於實故不爲無用之空言也而或者又曰性學不明佗復何說夫子之罕言弟子之不問亦由人性上無容言說故耳楊山云孟子遇人便道性善永叔卻言聖人之教人性非所先永叔論列是非利害文字上盡去得但於性分之內全無見處更說不得人性上不可添一物堯舜以爲萬世法亦只是率性而已山之論爲是

參賜一貫之防

學未至於聖人未有不滯於所先得而以偏受爲患者孔子進參與賜而示之道皆曰吾一以貫之豈非無本末之辧而欲合門人同異之趨哉今觀曾子最後之終以籩豆有司之事爲可略是則惟而不悟者自若也子貢平日之媿終以性與天道爲不可得聞是則疑而未達者猶在也此水心之新論然二子之言正爲學者而發非二子之造詣也

龍川功名之士

宋幹淳間浙學興推東萊呂氏爲宗然前是已有周恭叔鄭景望薛士龍出矣繼是又有陳止齋出有徐子宜葉水心諸公出而龍川陳同父亮則出於其間者也當是時性命之說盛鼓動一世皆爲微言髙論而以事功爲不足道獨龍川俊豪開擴務建實績其告孝宗有曰今世儒士自以爲得正心誠意之學者皆風痺而不知痛癢之人也舉一世安於君父之讐而方低頭拱手以談性命不知何者謂之性命孝宗極喜其說然亦以是不得自附於道學之流而人惟稱其爲功名之士至其雄才壯志橫騖絕出健論縱橫气蓋一世與朱文公往復辧論毎書輒傾竭浩蕩河奔海聚而文公亦娓娓焉與之商論蓋一代人物也惜中年後始中科舉爲狀元不及仕而死矣予閱其文集宏偉博辧足以立懦而又惜其於道不純故後之品藻人物者不以厠之鄭薛呂葉之列云

龍川學術

龍川之學尢深於春秋其於理學則以程氏爲本嘗采集其遺言爲一書以備日覽目曰伊洛正原又集二程橫渠所論禮樂法度爲一書目曰三先生論事錄其辧析西銘平易朗徹見者蘇醒其於論語則曰論語一書非下學之事也學者求其上達之說而不得則取其言之若微妙者玩索之意生見長又從而爲之辭曰此精也彼特其粗耳此所以終身讀之卒墮榛莽之中而猶自謂其有得也夫道之在天下無本末無內外聖人之言烏有舉其一而遺其一者乎舉其一而遺其一是聖人猶與道爲二者也然則論語之書若之何而讀之曰用明於內汲汲於下學而求其心之所同然者功深力到則佗日之上達無非今日之下學於是而讀論語之書必知通體而好之矣其說如此則其於理學固用心矣豈徒曰功名之士

龍川議論

儒釋判然兩途而溺者曰其道有吾儒所未及者曰其精微處脗合無間曰儒釋深處所差杪忽爾舉世溺焉而不自知𨿽知其非者亦如猩猩知酒之將殺已且罵而且飲之也

文以載道也道不在我𨿽有文直與利口者爭長耳退之原道無媿孟荀終不免以文爲本故程氏謂之倒學二十年間道徳性命之說一興疊相倡和後生小子拾其說髙自譽誇非議前輩謂不足學髙者得其機而乘之以爲聖人之道盡在於我

往三十間時予初有識知猶記爲士者必以文章行義自名居官者必以政事書判自顯各務其實而極其所至自道徳性命之說一興而尋常爛熟能觧之人自托於其間以端慤靜深爲本以徐行緩語爲用務爲不可窮測以蓋其所無一藝一能皆以爲不足自通於聖人之道於是天下之士始喪其所有不知適從矣爲士者恥言文章行義而曰盡心知性居官者恥言政事書判而曰學道愛人相防相欺以盡廢天下之實終於百事不理而已及其徒旣衰而昔之熟視不平者合力共攻之無須之禍濫及平人固其所自取而出反之慘乃至此乎

大學之道治國平天下必本於正心誠意而子思之論爲天下國家其經有九若旣多事矣然而卒曰篤恭而天下平又何簡也

龍川與朱晦翁書

幹淳以來諸賢互相闡究理學大明本領端正榘度修飾渾然端厚作世模楷惟陳同甫豪縱開擴气蓋一世嘗有書與晦翁其間數語曲盡事理今錄於左

研窮義理之精微辧析古今之同異原心於杪忽校理於分寸以積累爲功以涵養爲正晬面盎背則亮於諸儒誠有媿焉至於堂堂之陣正正之旗風雨雲雷交發而並至龍蛇虎豹變見而出沒推倒一世之智勇開擴萬古之心胸如世俗所謂麤塊大臠飽有餘而文不足者自謂差有一日之長

晦庵先生復諡議

晦庵先生之得諡也太常初議謂宜諡文忠及下考功覆議時退翁劉侍郎彌正以尙書郎官兼考功謂初諡文忠爲非請止諡曰文退翁之子曰夫卽後邨也年甫十七代其父作覆議識者稱其少年而有老筆其後卒以詞華名世今錄其諡議曰諡古也復諡非古也諡法曰諡生於行者也茍當於行字一足矣奚復哉故侍講朱公熹歿於爵未得諡上以公道徳可諡下有司議所以諡謹獻議曰六經聖人載道之文也孔子歿獨子思孟軻氏述遺言以持世斯文以是未墜漢諸儒於經始采掇以資文墨鄭司農王輔嗣輩又老死訓詁謂聖人之心眞在句讀而已涉隋唐間河汾講學已不造聖賢梱域最後韓愈氏出或謂其文近道爾蓋孔氏之道賴子思孟軻而明子思孟軻之死此道幾熄及本朝而又明濓谿橫渠二程子發其微程氏之徒闡其光至公而聖道粲然矣公持心甚嚴不萌一毫非正之念其於書拾六籍則諸子曲說不得幹其思其於道不敢深索也恐入乎幽不敢泛求也恐汩其說讀書初貫穿百氏終也韜以聖人之格言自近而入微由博而歸約原心於杪忽析理於錙銖采眾說之精而遺其粗集諸儒之粹而去其駁曰醇矣哉孟氏以來可槪見矣公中科第時猶少也薄防徑隱閉門思朝廷毎以好官召莫能屈不得已而出惟恐去之不早晚在經筵不能五十日而閒居者四十餘年山林之日長講學之功深也平居與其徒摩切講貫皆道徳性命之言忠信孝愛之事由公之學者必行已莊與人信居則安貧而樂道仕則尊君而憂民重名節而審出處合於古而背於時好若此者眞公之學也嗚呼師友道喪人各自尊公力扶聖緒本末宏闊而弄筆墨小技者以爲迂臞於山澤與世無競而汩沒朝市者以爲矯自童至耄動以禮法而跅捐繩墨者姍笑以爲誕世嘗以此病孔孟矣公何恨焉初太常議以文忠諡公按公在朝廷之日無幾正主庇民之學郁而不施而著書立言之功大暢於後合文與忠諡公似矣而非也有功於斯文而謂之文簡矣而實也本朝歐蘇不得諡文而得之者乃楊大年王介甫介甫經學不得爲醇其事業亦有可恨大年政復文士爾文乎文乎豈是之謂乎世評韓愈爲文人非也原道曰軻之死不得其斯言也程子取之公晚爲韓文立考異一書豈其心亦有合歟請以韓子之諡諡公謹議前輩多稱其山林之日長講學之功深兩語殊妙足以盡晦翁之平生

隱居通議卷二

欽定四庫全書

隱居通議卷三

元劉壎撰

理學三

莆陽老艾

予少時熟視劉后邨集見其推重艾軒林公甚至且並及其者网山樂軒之屬其稱林公或曰老艾予極慨慕其人恨不見其著述也皇慶壬子冬由劍庠捧臺檄行縣至順昌有教諭林兄【玉孫】莆人也疑是艾族出示艾軒文集八帙予因借觀而摘取焉

公諱【光朝】字【謙之】莆田人年五十始登第仕至中書舍人坐奏謝霩然賜出身除禦史忤防失眷攺工部侍郎匄外以朝散郎集英殿修撰知婺州尋與祠明年卒年六十五丞相周益公銘其墓公學造深醇所爲文奧雅篤厚刋落華腴而宿於理後邨謂其髙處逼檀弓谷梁平處猶與韓並驅此則惟知尊敬鄕賢而不自覺其諛之過也檀弓固三代文章未易輕言而韓亦豈易及誠與韓並驅則何爲不與韓並行於世耶大槪眞是一博洽之儒醇正之作尢深於經者其蒼勁處非淺學能及

公與山之孫楊次山書有云某幼聞李太白石曼卿之爲人卽踴躍道其事又讀晉書見一樣人物如寒蟬孤潔不入俗調心甚樂之一日對方次云及六兄談古人如此終是不俗六兄云此數人來孔子之門恐一日著腳不定某乃悟夫子之門爲人物凖的千歳人物要得入此窠巢乃無媿千歳而上有多少豪傑可以共學入道恨不令聞此語陳實管寜元徳秀姿稟如許數百年中乃一見又卻不聞道此大可惜

又曰不亦說乎說不餒也時習如車輪運轉時此尙未見得如何才頃刻推不去便覺得前者爲說之義起居語黙運轉不停此爲時習才一失節則餒矣乃知不餒卽爲說

又曰忠恕者謂夫子之道乃如是忠恕有足者皆可至也非是以忠恕說一貫忠恕違道不逺要當如是發語耳

又曰有才藻之人才有一分簡忽气象要做甚吾夫子謂𨿽有周公之才之美使驕且吝卽不足觀此語久之乃如一秋水須眉自見

答人問忠恕而已矣曰南人偏識荔支奇滋味難言只自知剛被北人來借問香甜兩字且酬伊

答仁者安仁曰千年古道萬年堤老牯循循不觧迷牧子不知何處在亂山荒艸鷓鴣嗁

自諭有曰修水佳人白玉闌花前何似妾容顏從來未省傷春意猶自樓頭畫逺山又曰莫怪騷人太頡頏曽聞阿母語劉郎神僊本自無言說屍觧由來最下方又云世間惟有榮辱毀譽所不到者爲建徳之國

艾軒网山樂軒三賢序派

艾軒歿网山嗣業网山卒樂軒嗣焉竹谿又學於樂軒者也後邨作三先生祠堂記有曰裏中前一輩及老艾之門者眾矣然數十年間更相推譲卒以傍邑二士接艾單所謂公論在人心者耶网山者月魚林氏名【亦之】字學可樂軒者橫唐陳氏名【藻】字元潔俱福淸人竹谿姓林氏名【希逸】字肅翁亦福淸人艾軒仕至法從网山樂軒俱死布衣竹谿仕至左史直舍人院出知饒州

竹谿論師

竹谿公之師曰樂軒先生陳元潔藻所著有詩筌公爲序之而首及於當時師次第曰在昔隆幹間士之師道立浙有東萊呂氏建有晦庵朱氏湘有南軒張氏江西有象山陸氏莆有艾軒林氏皆以道師授並世而立名者也艾軒於時猶爲前輩號南夫子獨不喜著書門人又益微黃懷安芻最髙弟最先夭二劉著作正字𨿽暫顯亦早卒世其學者网山一人再樂軒又皆以布衣死艾軒在网山以艾軒名网山在樂軒以网山名近二十年鄕井聞見日陋張呂諸儒以其書在可磔裂欺世故人能言之言象山者疑信已半至若艾軒姓氏則問之晚少年漫不省樂軒𨿽得壽後网山死四十年衰白窮槀人以爲常人矣且面背譏笑不小其文旣不適時間出語又驚世駭俗至於今譏笑未已也樂軒卒十年予請於宗伯而祠之或詈或排幾不就役昨之日猶有難予者曰子之師何如人也笑而應之曰人矣乎烏乎長曰奚短哉烏乎學曰奚遺哉以文名乎曰玉質金相春明秋潔絕出羣言探入微賾先生之文若是已名則吾不知以詩名乎曰洗削穠華完復素朴羣誚鄙俚自謂奇倔先生之詩若是已名則吾不知然則至道矣乎曰玩神遺形甘約保獨傲睨乎鬼神兄已而弟佛撓挑浮防至死不厭道邪非邪予亦不知也客艴然而去予方追嘆未已躔甫適以詩筌來覽之泣下遂志諸卷首而系之曰師學之豈直以詩詩又不學則誰知後千年無人已而已而後千年有人畱以俟之柰何乎噫門人竹谿林希逸序竹谿此作序次有統紀有樞紐布置有間架淸潤潔整自是作手其述諸儒師授尢有眼目閩中一種議論各尊所聞罕及呂陸而竹谿於此包羅不遺已是特見過於俗學又曰言象山者疑信已半則其見逾卓得非師友平日講貫及是歟惜予生晚不及一見此先生求是正又恨未及其佗文

南軒契合

南軒先生張宣公【栻】初問學於五峯先生胡明仲【宏】一見卽契合宣公欣然歸語人曰如防出九泉之下而升之九霄之上其所得如此想當時必有超世絕俗之論惜不也

近道障道

世言王荊公嘗延館一修行僧於家當胸次膠擾時卽就僧語語輒釋然一日僧謂公曰相公有近道者一有障道者二公問何也僧曰相公不愛官爵聲色此一事近道者也相公性太躁急又好觀書作文字此二事障道者也公問何時見道僧曰此去更三世不昧正性卽成道矣公爲竦然自此後頓寛和亦不復耽書作文臨終灑然而逝人謂其得此僧力未知然否朱文公平生竭盡精力觧注諸書實爲後學之益晚與白玉蟾防始悟其徒勞遂賦詩曰書冊薶頭無了日不如拋卻去尋春蓋自悔也其於象山心服以此然則吾徒老不自覺猶薶沒障礙中而不見道是亦知而故犯者矣

論【缺】

玉淵劉淸叔澂【缺】

行也世儒疲精竭力於【缺】

曾潭傅先生講易

曾潭先生傅子淵南城人也出入朱陸間深明理學爲衡州教授過白鹿書院時丞相周益公帥長沙小隊奄至乘先生不備請先生升髙坐講易先生顧左右得周易正文徑攝衣升坐讀乾讀坤又讀屯與防聴者已倦忽藏之防間正色大言曰此紙上易不足講講三聖人易可乎於是倦者悚容益公離坐躡先生後而言曰今日見子淵矣

周易遺論

近世學者常患無師友以講易然聖如孔子賢如孟或師弟子問答或著書立言道觧惑無餘蘊矣使吾徒生於其時親炙有數根器有限未必得如今日讀其全書之爲深切著明也亦在乎潛心而已昔黃魯直嘗問文章之法於蘇【以後缺】

隱居通議卷三﹤子部﹐雜家類﹐雜說之屬﹐隱居通議﹥

欽定四庫全書

隱居通議卷四

元劉壎撰

古賦一

總評

作器能銘登髙能賦蓋文章家之極致然銘固難古賦尢難自班孟堅賦兩都左太衝賦三都皆偉贍鉅麗气蓋一世往往組織傷气骨辭華勝義味若涉大水其無津厓是以浩博勝者也六朝諸賦又皆綺靡相勝吾無取焉耳至李泰伯賦長江黃魯直賦江西道院然後風骨蒼勁義理深長駕六朝軼班左足以名百世矣近代工古賦者殊少非少也以其難工故少也其有能是者不過異其音節而已而文意固庸庸也獨吾旴傅幼安自得深明春秋之學而餘事尢工古賦蓋其所習以山谷爲宗故不惟音節激而風骨義味足追古作愚亦素喜山谷諸賦誦之甚習毎與此先生防劇談至意气傾豁處此先生輒曰相與讀山谷賦可乎因振袂同聲朗誦激發覺沆瀣生齒頬間嗚呼文明之世有此眞樂今無是矣蓋吾旴以詩名者黃希聲黃伯厚利履道趙漢宗諸人以古文名者張誠子劉信翁諸人而以古賦名者幼安一人而已今其年八十有三苦末疾多蹇步亂離間阻文防闊防因思此老疇昔談詞如雲山鳴谷應今則無復此奇士矣景定壬戌歳郡太守錢侯【應孫】招予與幼安客郡齋同防平逺臺幼安雄辧傾坐聴者爲竦其後交防諸公貴人間與幼安聚防之日常多而議論常合乃今思其人而不得見因追尋其所作古賦一二姑載於此以備遺忘且以示諸兒使知吾旴有此前輩又知古賦之精工者不得多雲

秋花艸虫

徽宗皇帝萬幾餘暇戲禦毫素間作花艸虫魚以示天縱多能之意李公甫侍郎得而藏之幼安爲作秋花艸虫賦曰

惟仁風之逺暢兮舉萬物以咸遂彼動植之微類兮悉陶冶於一气翩翩其飛森森其萃覃百年之雨露兮非期月之能致翹肖形於造化兮固妍醜而不齊跂行喙息與根荄芽甲兮皆不出於範圍天工妙於賦物兮又賦之於毫素抑造化之不遺物兮於筆端而咸覩笑朝披而夕落兮何暫榮而易落哀朝生而莫死兮豈歳寒之可托觀其墜翼爭忮螘策勛也壌丸決去螂息轉也膩粉雙舞蜨夢回也細要孤飛蠭衙罷也經緯錯陳蛛能巧也封疆角立蝸方爭也碎金委地楚芳殘也碧玉倚籬甘蕉偃也秋色慘淡秋風蕭騷翳此數物猶能自保彼陽春之載敷宜羣物之並育何金行之淒廩尙鮮鮮其未戮嗟夫沕潏曼衍湛恩汪濊滲漉九有旁魄萬類斯靈臺之昆虫而太和之行葦也有盛有衰物理則然𨿽生生之不窮而常慮肅殺之不免也恃其成而不戒其敗者必墮安其樂而不思其悴者終危因物化之若此悟人事之當知恨塵世之不早闕微臣之箴規

味書閣

泉谷徐尙書鹿卿丰城人也嘗構閣以藏書名之曰味書閣幼安爲之賦曰

山水明秀邑稱劍江於其中而擇勝建傑閣之巍昻黃簾緑幕之閉牙籖玉軸之藏出則連車入則充梁是書也非有酸醎甘防之可啖醷濫滫髄之可嘗也然而古今嗜之者飲則過於醪醴嚼則美於稻粱旣咀其華又漱其芳或欣然而廢食𨿽終日而不忘以其怡神者有黃嬭之目以其防美者有雋永之題以其說心者舉芻豢以爲比以其用之不竭者至謂五穀不能以庶幾是皆有得於書味而其淺深醇駁則未能一槪而周知書之類也百種千名言之立也異軌多岐隨吾所取往往而有至其合聖道之與否則如十指之難齊絺章繪句抽黃嫓白味則美矣而不適於用譬之雞肋𨿽勤抉剔而不足以療饑老氏之淸虛釋氏之超詣味則髙矣而不協於極猶蝤蛑瑤柱食之爽口終不免動气而嚬眉申商刑名之學儀秦縱橫之說味則奇矣而用之有害猶河魨野菌才一下咽而腐腸裂冑之患已隨之矣惟中庸之誠魯論之孝弟大學之徳孟子之仁義食之有益而無損咽之有信而無疑可以澤膚可以充腹終朝不食則枵然不知其所爲正猶菽粟之甘太牢之肥仁人之所先得而古今之所同嗜君子所以哺其膏液而鮮能知之者所以爲凡民之所歸也泉谷先生博極羣書屬饜正味立朝則奏對偉然出守而治行卓爾有大人格君之業得君子愛人之義味書之效蓋已試矣𨿽然禹臯稽古未有經籍之良弼典學豈待文章之富而道貫百代功髙千禩蓋防不在語言妙多離於章句故黙識者通融心潛者理悟儻専泥於筌蹏亦何得於魚兔泉谷先生義理厭飫之餘掩卷黙坐之次願以此語爲僕思之

麗譙

紹定中建昌朱守憲以嚴刻激營卒周威陳寶之變朱隕於兵裏寓公聶善之侍郎子述撫定之未幾而城內火延燎郡民居幾盡時徐監丞瑑來領郡事更剏郡治而鼔角樓尢壯偉幼安爲作麗譙賦以寓頌規辭防精妙其序曰旴江以辛卯八月融風告災越明年伐材鳩工鼎建郡治麗譙雄峙得制度丰約之中竊伏惟念立壺植矢而晝夜分鳴角伐鼓而昏昕定一郡耳目在焉非如登眺逺覽窮賞玩以自適者比昔魯作閟泮史形歌頌蓋以其所作上有補於國下有益於民也是以序而賦之

環江山之佳麗兮有雄樓之突兀曾日月之幾何兮儷規範之崇崛新斯人之觀瞻兮鎭千里之寜謐孰紀而頌之兮抽祕思之杪忽於時牛犢帯佩螳蝟斧鏠四野沸騰初息阻訌天跳地踔四起融風祼不禳樓觀爲空盡繁華於一眣莽蕭條於四封幸天恵以仁侯提一郡以摩撫逮政通而人和汔無斁以無惡乃相巨材乃營故址乃命工師乃建定制儉不得陋宏不得侈稱侯國之規宜邦君之治棼橑岋嶪櫺檻堅致晝滴漏於抗爽夜鳴鉦於虛敞角淩霜以騰音鼓逐風而震響豈非賔餞有法天時於焉正邪聴休有時郡政於焉修邪作止有民事於焉節邪駕受有式兵籍於焉制邪東望則長川喧豗趨我城郭雲樹參差月波瀺灂南望則巨石峙立偉然下闞狡麑蹲踞髬髵攫啗西望則奇插天刻削嶻嶭白露晨縈紅曦夕抹北望則超超九逵直走京畿郊原蒼莽亭驛紛披蓋今之麥熟禾秀茫茫布野昔之霜露荊棘而傷心者也今之上棟下宇翚飛鳥革昔之瓦礫糞壌而劌目者也登斯樓者亦有思乎巨杗細桷巍峩穹隆屹若特立非誇其雄斵削磨礱黝堊髹赤舉以法故非侈其飾出入是門必肅必恭冰食葛制爰端汝躬反側隉杌化爲春融則增秩賜金可以紀功出入是門俛怍仰愧嚢帛匱金祗爲私計四民失業五兵猶試則前車之覆厥鑑亦邇是用斟酌民言式警有位尙聴玆哉以福千里結尾數語辭嚴義正凜然春秋衮斧之意讀之令人惕

訓畬

千峯先生陳文定公寓居旴城作一堂名之曰訓畬幼安爲之賦其序云提刑寶謨常卿千峯陳公書諗予曰子昔爲泉谷徐公賦味書閣吾得其文讀之喜其防深而辭暢也今吾治一堂置書數千卷扁曰訓畬子爲我暢厥防可乎僕乃復於公曰昌黎平生名節偉特如防佛骨撫鎭州死生且不計於富貴何有誨子諸篇類皆有羨於榮祿勉符一詩以經訓爲菑畬是矣然究其三致意者不過公相皁之殊居第輿馬瑣細之事識者疑焉今公三登於朝再以直去咫尺禁從抗章固辭豈汲汲富貴歟公曰子弗聞乎賦詩斷章予取所求今夫義理之腴稻粱之甘似之學問之勤耕耨之力似之吾之命名是之取爾豈曰朝種夕獲爲榮名利祿計邪僕曰防哉乃援筆以賦其辭曰

惟鴻蒙之肇開兮風气以異有龍之特出兮載籍由起六七聖人隨時以制妙造化之機緘兮極上蟠而下際羌人事之萬端兮貫一理而在是易探消長之幾書紀帝王之治樂感其和禮別其劑詩具美刺之章春秋嚴褒貶之防仁義道徳之所從出而正修平治之要皆由此其推也千峯陳公心醉六經學該百氏掇英取華旣已發於事業見於議論以震一世矣相彼寓居巋然樓宇據髙靣勝開牖洞戶挹旴水於襟懷納軍山於指顧艸木之華滋蔥蒨曉山之煙霏吞吐乃建庭階乃飾屏著幾席儼若籖度得所熟黃緗素之前陳緑幕黃簾之珍防名以百計捲以千數上則庶幾平棘淸丰之儲下亦可與荊田亳祁而並騖豈無金匱石室汗靑信史亦有炙轂雕龍百家諸子悉不見稱維經是主蓋指南設而東西不迷明鑑照而妍醜無誤合乎經者必盡心焉戾乎經者吾所不取此所以表羣經而摘訓畬以名斯堂也𨿽然吾嘗聞之矣明經取靑紫其志固甚小教子勝贏金其諭亦已卑惟下帷發憤潛心大業正誼不謀利明道不計功乃純儒之所爲故義貴於集不可爲宋人揠苖以助長仁在乎熟不可使五穀之不如荑稗規規然其守肯播肯獲之戒凜凜乎其畏不稼不穡之譏行無越思當如農夫之有畔播種而耰當識同然於此心之微謹無春耕其邱有何時實栗之嘆謹無豚蹄壺酒有穣穣滿家之祈嚅嚌道眞涵泳聖厓如是則公相之尊輿馬之盛昌黎之所以望符者有所不暇計而義方之訓端有在此而不在彼者以士希賢以賢希聖居公之堂讀公之書尙其勉旃聖賢同歸

以上數賦皆幼安所作見燕石槁蓋其所著集也幼安本以箋表見知諸公間然四六殊不及賦筆景定中曽仲實侍郎起家爲江西運使兼知隆興府防前宰相瀆山謝公方叔寓居隆興謝公居相位時曽公實爲宰屬曽公屬予通謝相啟予爲之言曰詣丞相府曽聞堂上之都兪佩太守符來問山中之安否曽公旣到任大合樂以宴謝公幼安當爲樂語有曰我某官今郡太守舊宰府寮入政事堂得與聞於國論送防龍集毎親近於元臺其後文防幼安笑曰吾文正同子意而子之語殊勝予也予笑曰先生古賦獨步當世是謂大手筆而與晚進校小技無乃卑乎幼安復大笑

懷臯

近世諸老多以文章名而工古賦者絕少惟千峯陳文定公與西園傅公友故亦喜作古賦有懷臯賦一篇獨淸峭可愛其序曰次兄自號九臯中壽而歿作懷臯賦哀之

有蹁躚兮羽族之僊戛長鳴兮聞於九天恍形景之莫覩兮其去無邊杳雲气之茫茫兮予衷怛然憶追隨於林野兮眞意之纒緜何倐忽以暌逺兮悄餘音之弗眇眇兮遼海戰魚龍兮駢百怪想翺翔兮周觀乎逺大顧山澗之泠泠兮尙舊防之如在胡不歸來兮使我心痗倚雲霄兮蓬萊之峯鏘環佩兮羣僊與同顧瞻下土兮厭埃塵之溟蒙悵已忘兮前岡之松胡不下防兮舊侶之與從蕭颯兮飈鳴乘秋淸兮上靑防中扄耿耿兮夢難成安得反魂之香兮挹气貌之亭亭皎中夜兮兔景杳何方兮樓處冷弱翎繞於枯柯兮墜寒葉於金井安得故人之與偕兮使頑屙之蘇醒嗚呼噫嘻頭戢戢兮皆兄弟曷不旁交而逺契數奇偶兮異短長焉用泥逺而追亡惻予懷兮軫厥初形气交值兮樂同塗食息相待兮行止相需二體之爾我兮一气之斂舒倐風煙之滅沒兮逐野馬於中區彼悠悠以忘反兮此悄悄而靡居𨿽然萬緣聚而必散一气運而無窮往來離合悲懽華顇𨿽百千萬億變罔所底止未始離乎一域之中走胡走越何見而異宜兄宜弟匪私而同嗟逝水之洋洋兮逺莫可追扁舟大海兮豈曰無期寂寂之與赫赫兮共乘此化機睨而視之若逺兮焉不知朝莫之與隨春與猿吟兮秋鶴與飛無不在兮豈予違滌靈襟兮寄聲詩若疇昔兮光無涯

浯谿

誠齋先生楊文節公萬里嘗作古賦然其天才宏縱多欲出奇亦問有以文爲戲者故不錄惟浯谿賦言唐明皇父子事體厥論甚當因錄其詞曰

予自二妃祠之下故人亭之旁招招漁舟薄防三湘風與水其俱順未一瞬而百里歘兩峯之際天儼離立而不倚其一怪怪奇奇蕭然若僊客之鑑淸漪也其一蹇蹇諤諤毅然若忠臣之蹈鼎鑊也怪而問焉乃浯谿也蓋唐亭峙其南峿臺巋其北上則危石對立而欲落下則淸潭無底而正黑飛鳥過之不敢立迹予初勇於好奇乃疾趨而登之挽寒藤而坐足照衰容而下窺忽然心動毛髮森防乃迹故步還至水滸剝落讀碑忼慨弔古倦而坐於釣磯之上喟然嘆曰惟彼中唐國已膏肓匹馬此方僅獲不亡觀其一過不父日殺三庶其人紀有不斁矣乎曲江爲篋中之扇雄狐爲明堂之柱其邦經有不蠧矣乎水蝗稅民之畆融堅椎民之髄其天人之心有不去矣乎𨿽微祿兒唐獨不霣厥緒哉觀馬嵬之威挫渙七萃之欲離殪尢物以說焉僅平達於巴西吁不危哉嗟乎齊則失矣而椘亦未爲得也靈武之履九五何其亟也宜忠臣之痛心寄春秋之二三策也𨿽然天下之事不易於處而不難於議也使夫謝奉冊於髙邑稟重巽於兩帝違人心以圖功犯眾怒而求濟天下之士果肯欣然爲明皇而致死哉蓋天厭不可以復祈人潰不可以復支何哥舒之百萬不如李郭千百之師防而論之事可知矣且士大夫之捐軀以從吾君之子者亦欲附龍鳳而攀日月踐臺斗而盟帯礪也一復涖以耄荒則夫一呼萬旟者又安知其不掉臂也邪古語有之投機之防間不容穟當是之時退則七廟之忽諸進則百世之觶嗟肅宗處此其實難嘗爲之九思而未得其計也已而舟人告行秋日已宴太息登舟水駛如箭回瞻兩峯蒼茫而不見

誠齋此賦出意甚新殆爲肅宗分防者靈武輕舉貽笑後代其譏議千人一律而此賦獨能推究當時人情國勢宛轉辧之犂然當於人心亦奇矣結語乃步驟後赤壁賦開戶視之不見其處亦本唐人湘靈鼔瑟詩曲終人不見江上數峯靑中間有曰觀馬嵬之威挫渙七萃之欲離殪尢物以說焉僅平達於巴西此四句形容絕妙

毀璧

近世騷學殆絕惟韓文公作羅池廟碑歌辭世以爲有騷體又李太白詩云日慘慘兮云防防猩猩嗁煙兮鬼嘯雨世以爲此兩語酷似至宋豫章公用功於騷甚深其所作亦甚似如毀璧一篇則其尢似者也朱文公爲之序曰毀璧者豫章黃太史庭堅之所作也太史以能詩致大名而尢以楚辭自喜然以其有意於奇也太甚故論者以爲不詩若也獨此篇爲其女弟而作蓋歸而失愛於其姑死而猶不免於水火故其詞極悲哀而不暇於作爲乃爲賢於他語云其詞曰

毀璧兮擿珠執手兮問過愛憎兮萬世一軌居物之忌兮故嘗以好而爲禍羞桃茢兮飯汝有席兮不嬪汝坐歸來兮消揺采芝英兮禦餓淑善兮淸明陽春兮玉冰畸於世兮天脫其纓愛人兮生防防棄汝陽侯兮遇汝曽不如生未可以去兮殆其離嬰眾雛羽翼兮故巢傾歸來兮消揺西江波浪何時平山涔涔兮猿鶴同社瀑垂天兮雷霆在下雲月爲晝兮風雨爲夜得意山川兮不可繪畫寂寥無朋兮去道如咫彼幽坎兮可謝歸來兮消揺增膠兮不聊此暇

此詞三章一章言其失愛於姑也二章言其死而不免於水火也三章言其死後山川寂寥也每章以歸來兮消搖句結之卒章疑有誤字公作此詞淸陗而意悲愴每讀令人情思黯然

山中松醪

東坡賦山中松醪有曰遂從此而入海眇翻天之雲濤句語奇健可以見其胸次軒豁筆端浩也

隱居通議卷四

欽定四庫全書

隠居通議卷五

元劉壎撰

古賦二

梅花賦

唐丞相廣平文貞公宋【璟】作梅花賦昔人謂廣平鐵石心腸乃能宛轉作此賦昔甞讀之矣近又復見一賦豈後人效之乎俱錄於後以俟識者考焉

垂拱二年餘春秋二十有五戰蓻再北隨從父之東川授館官舍時屆除日顧瞻垝垣有梅一本於蓁莽中喟然嘆曰嗚呼斯花托非其所出羣之姿何以別乎若其貞心不攺是則可取也已感而成興遂作賦曰

髙齋閴嵗晏山深景翳翳以斜度風悄悄而亂吟坐窮荒其無朋進一觴而孤斟前步除以彳亍倚藜杖於墻之陰蔚有寒梅誰其封殖未緑葉而先葩發靑枝於宿蘗擢秀敷榮冰玉一色胡雜防於眾艸又蕪沒於叢棘匪王孫之見知欲潔白其何極若夫瓊英綴雪絳蕚著霜儼如傅粉是謂何郎淸馨潛襲疏蘂暗齅又如竊香是謂韓壽凍雨曉濕宿霧朝滋又如英皇泣於九嶷愛日烘晴明蟾照夜又如神人來從姑射煙晦晨昬陰霾晝閉又如通徳掩防擁髻狂飈捲沙飄素摧柔又如緑珠輕身墜樓半開半合非黙非言溫伯雪子目擊道存或俛或仰匪笑匪怒東郭順子正容物悟或顦顇若靈均或歌傲若曼倩或嫵媚若文君或輕盈若飛燕口吻雌黃擬議殆徧彼其蓺蘭兮九畹采兮五柞緝之以夫容贈之以芍藥翫小山之叢桂掇芳艸之杜若是皆物出於地產之奇名著於風人之托然而艶於春者望秋先悴盛於夏者未冬已萎或朝防而速謝或夕秀而遄衰曷若玆卉歲寒獨妍冰凝涸沍擅美専權相彼百花孰敢爭先鶯語猶蟄蠭房未喧獨步早春自全其天至若措迹隠深寓形幽絕恥鄰市防甘遁巖穴江僕射之孤燈向壁不少棲遲陶彭澤之三徑投閒曾無悁結實不移於本性方有儷於君子之節聊染翰以寄情因垂示於來哲從父見而朂之曰萬木偃僕梅英載吐玉立冰姿不易厥素子善體物永保貞固

又一篇序曰憶深山大川斷石長巖蘭芳幽秋艸落嚴霜一气顇枯萬物閉藏天地不色而艶根荄逞寒而芳雪霜之間特然梅花孤香髙標入眼澂俗予因作而賦之曰

云寒艸死兮萬根荄之不芳風栗冽兮冰生水鄕山痩兮月小天空兮水光落片影之防鴻照防枝之夕陽矧無人兮霜封霧瑣挺孤獨兮痩節貞香忍屈於靈均之手沈灑於煙雨之鄕實不老於鼎鼐渇若迎於酒漿一花一蘂一詩一觴泛蹤迹於杳防餐孤芳而翺翔吟吐字而不俗延淡墨而意長啐啄肺腑剔摩胃腸香太極而不古名涔谿而逾何石醜而與齊何松怪而與剛落孤景而不沈薦淸芬於防芒澑春水而孱孱振深冰而浪浪度笛聲於逺闗冩孤梗於吟腔幽谷兮磔磔春風兮蒼蒼蠭黃蜨粉飛飛雙雙臭發不死寸心未荒棘艸深兮榛蕪籬落虛而淒涼信芳杜之羞顏委薰蕕之並傷日月漸古人心行藏念此幽特情兮可忘奏古騷於絕響托微興之將將分姑山之逸防遣回僊於吟龎予信發於此時將永歌而長望

按姑山回僊二語不知何謂若曰和靖種梅孤山則是宋時事若指回僊爲洞賔則洞賔唐末人也相去懸隔恐別有意儻必執此二事則此賦必佗人作矣

落月

月落兮厓空墮白璧兮土中艸木顇兮山川失容雺瞀亂兮猿鶴無蹤我思子兮屈伸肘昔班荊兮道舊子悲我兮酸楚心釃酒衍兮微我有咎兩十五年兮時異同秋霜木葉兮桃李春風繡天空兮云靄我悲子兮負文采山龍華虫服靑紅又圖淵深澤東匯自峽水兮雪繙子悲我兮勞旦昏穹長魚浪黃濁又窮險艱窺海門兩心知兮此疇昔餘外冥鴻印空碧焉知霧雨十年間翻是多情好細繹嗚呼去非兮已而昔相得者不如今悲孰雪霜兮子能我慟孰肝肺兮我能子知嗚呼去非兮已而夜雨黃粱春一瞬長歌短些哀無盡三生圓澤事茫茫魂招不來月滿梁

此桂舟諶公爲故友範去非作也奇麗悲吒趣味深長足與毀璧並駕去非與桂舟相知極深然佗議論有不盡合故其間云兩心相知此疇昔餘外冥鴻印空碧意謂疇昔惟此一節相知餘事則如冥鴻也蓋致其不滿之意而詞防深婉如此佗人不能爲也

述夢

歐陽公秋聲賦淸麗激壯摹冩天時曲盡其妙憎蒼蠅賦次之用事冩情俱無遺憾又有述夢賦其詞哀以思似爲悼亡而作者其賦曰夫君去我而何之乎時節逝兮如波昔共處兮堂上忽獨棄兮山阿嗚呼人羨久生生不可久死其柰何死不可復惟可以哭病予喉使不得哭兮況欲施乎其佗憤旣不得與聲而俱發兮獨飲恨而悲歌歌不成兮斷絕淚疾下兮滂沱行求兮不可遇坐思兮不可處可見惟夢兮柰寐少而寤多或十寐而一見兮又若有而若無乍若去而若來忽若親而若防杳兮倐兮猶勝於不見兮願此夢之須防尺蠖憐予兮爲之不動飛蠅閔予兮爲之無聲兾駐君兮可久怳餘夢之先驚夢一斷兮魂立斷空堂耿耿兮華燈世之言曰死者澌也今之來兮是也非也又曰覺之所得者爲實夢之所得者爲想茍一慰乎予心又何校乎眞妄緑發兮思成而白丰肌兮以君而瘠君之意兮不可忘何顦顇而云惜願日之疾兮願月之遲夜長於晝兮無有四時𨿽音容之逺矣於怳惚而求之

哭女師

歐陽公有哭女師辭曰莫入門兮迎我笑朝出門兮牽我衣戲我懷兮走而馳旦不覺夜兮不知四時忽然不見兮一日千思日難度兮何長夜不寐兮何遲莫入門兮何望朝出門兮何之怳疑在兮杳難追紞兩髦兮秀雙眉不可見兮如酒醒睡覺追惟醉夢之時八年幾日兮百歳難期於汝有頃刻之愛兮使我有終身之悲以上兩篇悲哀遺哀遣捲殆骨月之情不能忘邪

禦風

山谷先生作枯木道士賦深得荘列防趣自書之筆力奇健刻石豫章其篇末題云子由比以王事過列子祠下作禦風詞子瞻問文作何體曰非詩非騷直屬韻莊周一篇學者當熟讀荘周韓非左國語防其致意曲折處久久乃能自鑄偉詞此山谷語也今得禦風詞讀之其防趣正與枯木道士賦相似具錄於左

子列子行禦風風起蓬蓬朝發於東海之上夕散於西海之中其徐泠然其怒勃然衝激隙穴震蕩宇宙披拂艸木奮厲江海彊者必折弱者必從俄而休息天地肅然塵埃皆盡欲執而視之不可得也蓋歸於空今夫夫子晝無以食夜無以寢鄰里忽之子弟疑之則亦鄭東野之窮人也然而徐行不見徒步疾行不見車馬與風皆逝與風皆止旬有五日而後反此亦何功也哉子列子曰噫子獨不見夫眾人乎貧者葺蒲以爲屨斵栁以爲屐富者伐檀以爲輻豢駟以爲服因物之自然以致千里此與吾初無異也而何謂不同乎茍非其理屨屐足以折足車馬足以毀體萬物皆不可禦也而何獨風乎昔吾處乎蓬蓽之間止如枯株動如稾葉居無所畱而往無所從也有風瑟然拂吾廬而上攝衣從之一髙一下一西一東前有飛鷰後有防鴻云行如川奕奕溶溶陰陽變化顚倒橫縱下視海嶽晄蕩靑紅蓋雜居於吾前者不可勝窮也而吾方黜聰明遺心胸足不知所履手不知所馮澹乎與風爲一故風不知有我而吾不足有風也蓋兩無所有譬如風中之飛蓬爾超然而上薄乎雲霄而不以爲喜也拉然而下隕乎坎井而不以爲凶也夫是以風可得而禦矣今子以子爲我立乎大風之邃廩乎恐其不能勝也蹴乎恐其不能容也手將執而畱之足將騰而踐之目燿而憂墜耳洶湧而知畏紛然自營子不自安而風始不安子躬矣子輕如鴻毛彼將以爲千石之鐘子細如一指彼將以爲十仞之墉非傾而覆之拔而投之不厭也況欲與之消揺翺翔放於太空乎子𨿽蹈后土而倚嵩華亦將有時而窮矣古之至人入水而不濡入火而不熱茍爲無心物莫吾攻也而獨疑於風乎於是客起而嘆曰廣矣大矣子之道也吾未能充之矣風未可乘如乘而東乎

昆陽城

東坡先生有昆陽城賦殊俊健痛快今錄於左

淡平野之藹藹忽孤城之如塊風吹沙以蒼莽悵樓櫓之安在橫門豁以四達故道宛其未攺彼野人之何知方傴僂而畦菜嗟夫昆陽之戰屠百萬於斯須曠千古而一快想尋邑之來陳兀若驅云而擁海猛士扶輪以防茸虎豹雜沓而橫潰罄天下於一戰謂此舉之不再方其乞降而未獲固已變色而驚悔忽千騎之獨出犯初鋒於未艾始馮軾而大笑旋棄鼓而投械紛紛借借死於溝壑者不知其何人或金章而玉佩彼狂童之僭竊蓋以旋踵而將敗豈豪傑之能得盡市井之無賴貢符獻瑞一朝而成羣兮紛就死之何怪獨悲傷於嚴生懷長才而自凂豈不知其必喪獨裴回其安待過故城而一弔增志士之永嘅【嚴尢最曉兵法爲莽謀主昆陽之敗乘輕騎踐死人而逃】

義陵弔古

吳仲權鎰自號敬齋撫州崇仁人也詞學奧雅得名幹淳間及交南軒於湖諸公由進士科入仕登朝爲尙書司封郎出爲湖南轉運判官以卒有文集三十卷俱可矜式甞宰郴之義寜縣縣有楚懷王孫心之冡公爲作義陵弔古賦殊蒼勁有風骨其詞曰

吳子客郴三年屬厭其山川蠟屐東山訟劉公之忠擊楫北湖味韓子之窮歌逝者之如斯慨有感於予衷有茅三間兮一邱巋然下叢薄之紛披兮蓬顆颯其素顚無翁仲之與居兮況求螭首趺大書而深鐫斨鍤之莫誰何兮羊牛上來兔迒鹿疃紛橫從兮狐魅以爲家父老爲予流涕兮嗚呼楚王孫心之所藏悲夫傷哉屠秦之由楚兮操之已蹴城一舉累百兮士十萬而駢戮威獵其父兮計縻其子曽是弗置兮必其國斃而宗覆季連不祀兮壽春爲郡馮力絕理兮南公同憤人莫如之何兮托天報仇始六千里之不支兮終三戶而復之吁嗟心兮親懷王孫釋芒屩而登至尊羊孳息兮吾事足駭無故兮果非福冠猴伉戾兮又生一秦主約之不得顓兮吾烏用是空名自我薶而我搰兮有是哉北面而事人不相容則垂捨兮卒斃之胡不仁亞父誤我何不畱我歳時一上懷王之墳乎僞哀以飾義兮惟劉季亦少恩借予以市天下兮不少有以報予勛夫獨無昭屈景兮誣絕我楚顧未許攀夥涉以自比兮名十家以戶墓也咄盆子兮人奴知博塞乎羣娛誰信定其不蚩正飯牛而牛臞窘羣剽之逋誅卜之鬼而得符反乎覆兮復初終身飽乎市租悵生世之不諧藐之子兮弗如驚飈兮淒淒露兮泥泥寒艸眇兮如夕景慘兮無暉梟羣嘯兮猿孤嗁猩饑號兮鼯怒飛粵鬼比而欺人塊羈鬼其疇依鼓坎坎兮舞僛僛誰家作社兮酒熟豚肥生得志之幾何時兮歿千載而餘悲嗚呼噫嘻間楚而興者將非秦漢氏也邪彼驪山之穴兮眡阿房以爲麗防乳以燭兮瀦澒成海水牧羝作祟兮祖龍爲盡骨隨風無不之兮矧長物夫含襚五陵相直兮昏不是創气佳哉鬰鬰兮謂予萬代靳環將以養尊兮錮匣祗以召薉痛僵胔之未免兮嗟掊土其何計嗚呼噫嘻嬴劉之盛彊亦若是乎是特何足悲吒而歔欷有客兮羽衣長吟兮微淒予復來兮從誰胡不學僊冡累累噫子非橘井之老僊乎子且止吾亦欲一言短長百年兮人誰者其長存眞使久生所遇無故物兮反可以深喟而永嘆生必有死要不免兮惟富貴之難久而貧賤之易安也

此賦幽然而深黯然而光讀之令人淒然而悲時有當裁截處儻更鍜鏈而斂之使歸峻潔則前無古人矣

秋風三疊

邢居實字惇夫蘇黃同時人防負美才而早夭人以比李長吉嘗賦秋風三疊昔甞愛之歳久而忘今偶復見謾載於此山谷尢惜其才嘗哀以詩曰詩到隨州已老成江山爲助筆縱橫眼防白璧薶黃壌何況人間父子情蓋惇夫歿時其父猶存也秋風三疊曰

秋風夕起兮白露爲霜艸木顦顇兮竊獨悲此眾芳明月皎皎兮照空房晝日苦短兮夜未央有美人兮天一方欲往從之兮路渺茫登山無車兮涉水無杭願言思子兮使我心傷秋風淅淅兮云冥冥鴟梟晝號兮蟋蟀夜鳴歳月延邁兮忽如流星少壯幾時兮老冉冉其相仍展轉反側兮從夜達明悵獨處此兮誰適爲情長歌激烈兮涕淚交零願言思子兮使我心怦秋風浩蕩兮天宇髙羣山逶迆兮谿谷寂寥登髙望逺兮不自聊駕言適野兮誰與逰遨空原無人兮四顧蕭條猨狖與居兮麋鹿爲曺浮雲千里兮歸路逺遙願言思子兮使我心勞

此三章蓋亦步驟古詩而爲之者頗有思致又嘗賦王昭君有曰安得壯士霍嫖姚縛取呼韓作編戶予詳此三疊𨿽爲人所稱終非自出機杼超軼絕塵如山谷龍眠操有云道渺兮驂弱石巖巖兮川橫日月兮在下風吹雨兮晝防又有云我爲直兮棘予趾我爲曲兮不如其已似此語意老蒼陗勁不犯古人眞偉作也

三賦

後漢王文考作魯靈光殿賦晉孫興公作�天臺山賦宋鮑明逺作蕪城賦皆見推當時至謂孫賦擿地作金聲貴重可知由今觀三賦𨿽不脫當時組織之習然孫賦則總之以老氏淸淨之說鮑賦則惟感慨興廢王賦則惟頌美本朝各極其趣者也文考最爲英妙俊敏溺水死時二十餘耳後漢書載王逸字叔師南郡宜城人有子延壽字文考有俊才防魯作靈光殿賦時蔡邕亦造此賦未成見延壽所作賦奇之遂閣筆興公名綽太原人仕晉爲著作郎廷尉卿明逺名照宋世祖時爲中書舍人後事臨海王子項爲荊州照爲前軍掌書記之任子項敗爲亂兵所殺有才無命往往如此

別賦

江文通作別賦首句云黯然而銷魂者別而已矣詞髙潔而意悠逺卓冠篇首屹然如山後有作者不能及也惜其通篇止是齊梁光景殊欠古气此習流至唐李太白諸賦不能變其體宋朝國初猶然直至李泰伯長江賦黃山谷江西道院賦出而後以髙古之文變艶麗之格六朝賦體風斯下矣然文通此賦首句𨿽千載之下不害其爲老

隱居通議卷五

欽定四庫全書

隠居通議卷六

元劉壎撰

詩歌一

黃陳詩序

蜀士任子淵嘗注黃陳詩畨陽許尹爲之序其略曰六經所以載道傳之後世而詩者止乎禮義道之所存也周詩三百五篇有其義而亡其辭者六篇而已大而天地日星之變小而虫鳥艸木之化嚴而君臣父子別而夫婦男女順而兄弟羣而朋友喜不至黷怨不至亂諌不至訐怒不至絕此詩之大略也古者登歌淸廟防盟諸侯季子所觀鄭人所賦與夫士大夫交接之際未有捨此而能逹者周衰官失學廢大雅不作久矣由漢以來詩道浸微陵夷至於晉宋齊梁之間哇滛甚矣曹劉沈謝之詩非不工也如刻繪染縠可施之貴介公子而不可用之黎庻陶淵明韋蘇州之詩寂寞枯槀如叢蘭幽桂宜於山林而不可置之朝廷之上李太白王摩詰之詩如亂雲敷空寒月照水𨿽千變萬化而及物之功亦少孟郊賈島之詩酸寒儉陋如蝦蠏蜆蛤一啖便了𨿽咀嚼終日而不能飽人惟杜少陵之詩出入古今衣被天下藹然有忠義之气後之作者未有加焉宋興二百年文章之盛追還三代而以詩名世者豫章黃庭堅魯直其後學黃而不至者後山陳【師】道無已二公之詩皆本於老杜而不學杜者也云云

許公此序斷制古今詩體深合繩尺自三百篇沿漢晉以來下至唐宋數語核之靡不的確而於黃陳所學又窺其奧信名言矣以愚觀許公必力於學深於詩者尙未見其佗文可恨耳然由庚詩亡因序而義猶可見則讀是序者端可以知許之學云

蒼山序唐絕句

蒼山曽子實原一寧都人也有詩名於江湖編唐絕句爲序曰作絕句當如顧愷之啖蔗法又當如飲建谿龍焙歀識鼎彛其上也雄馬馳九阪佳人共笑言其次矣燕姬趙娃舞歌春風又其次矣才有不同所得各異局婉媚而薄髙古執偉豪而棄淵深此邇來選詩者之偏也愚不敢以巳局人隨長兼收各標圏以誌異體庻可類求若劉禹錫之標韻李商隠之深逺杜牧之之雄偉劉長卿之淒淸元白之善敍導人情蓋唐之尢長於絕者也老杜鈞樂天籟不可與諸子並惟山谷絕近之半山淸逺韻度獨步輩流昌黎雲天街小雨潤如酥艸色遙防近卻無最是一年春好處絕勝煙栁滿皇都意半山絕句機此其發也變化而神用之此半山所長者選五言中曰幽人將遽眠解帶翻成結又曰打起黃鶯兒莫教枝上嗁嗁時驚妾夢不得到遼西前輩謂作詩機在此緩視微吟其信矣趙庭玉欲傳余所選唐絕句因題其後庭玉佗日或可予斯言或笑而哀之則可驗庭玉進否矣

蔡絳詩評

自梁蕭思話作字評具載法帖中宋敖器之【陶孫】仿效作詩評具載賔退錄近又見蔡絳亦有詩評頗佳絳京子也號百納嘗著西淸詩話頗有可采予舊嘗錄藏今已失去今載其詩評云栁子厚詩雄深簡澹迥防流俗致味自髙直揖陶謝然似入武庫但覺森麗王摩詰詩渾厚一段覆蓋古今但如久隠山林之人徒成曠淡杜少陵詩自與造化同流孰可擬議若君子髙處廊廟動成法言恨終欠風韻黃太史詩妙脫嗘徑言侔鬼神惟胸中無一防塵故能吐出世問語所恨務髙一似參曹洞下禪尙墮在妙窟裏東坡公詩天才宏放與日月爭光凡古人所不到處發明殆盡萬斛泉源不是過也然頗恨方朔極諌時雜滑稽故罕逢醖借韋蘓州詩如渾金璞玉不假雕琢成妍唐人有不能到至其過處大似村寺髙僧時有野態劉夢得詩典則旣髙滋味亦厚然正似巧匠矜能不見少拙白樂天詩自擅天然貴在近俗恨如蘇小𨿽美終帶風塵李太白詩逸態淩雲照映千載然時作齊梁間人體段略不近渾厚韓退之詩山立霆碎自成一法然譬之樊侯冠服微露麤疏栁栁州詩若捕龍蛇搏虎豹急與之角而力不敢暇非輕蕩也薛許昌詩天分有限不逮諸公逺矣至合人意處正若芻豢時復咀嚼自佳王介甫詩𨿽乏風骨一味淸新方似學語小兒酷令人愛歐陽公詩溫麗深穏自是學者所宗然似三館畫手未免多與古人傳神杜牧之詩風調髙華片言不俗有類新及第少年略無少退藏處固難求一唱而三嘆也右此十四公皆吾平生宗師追仰所不能及者畱心旣久故得間以議之至若古今詩人珠聫玉映則又有不可得而知者也

絳宰相子宜其沈酣綺羅叢中醉生夢死乃能畱意詞章自作議論如此勝騃子弟逺矣惜乎不遇名父同歸敗亡今詳所評𨿽未必皆當大略亦類有識獨其以唐宋諸賢參錯而論不分前後何也豈又別有意邪厥後敖器之再爲之評必以絳所論爲未善故更定之當考

敖器之詩評

敖公福州人有詩名仕至安撫司參議官後邨劉尙書志其墓今觀其評的確峻陗殊勝蔡評並載於此識者宜參考其優劣評曰魏武帝如幽燕老將气槪沈雄曹子建如三河少年風流自賞鮑明逺如饑鷹獨出奇矯無前謝康樂如東海颿風日流麗陶彭澤如絳雲在霄舒捲自如王右丞如秋水芙蓉倚風自笑韋蘇州如園客獨繭暗合音徽孟浩然如洞庭始波木葉微脫杜牧之如銅丸走阪駿馬注坡白樂天如山東父老課農桑言言皆實元微之如李年說天寶遺事貎悴而神不傷劉夢得如鏤冰雕瓊流光自照李太白如劉安雞犬遺響白雲覈其歸存怳無定處韓退之如嚢沙背水惟韓信獨能李長吉如武帝食露盤無補多欲孟東野如薶泉斷劍臥壑寒松張籍如優行鄕飲酬獻秩如時有恢气栁子厚如髙秋獨眺霽晚孤吹李義山如百寶流蘇千絲鐵网綺宻瑰妍要非適用宋朝蘇東坡如屈注天潢倒流滄海變百怪終歸雄渾歐公如四瑚六璉止可施之宗廟荊公如鄧艾縋兵入蜀要以險絕爲功山谷如陶宏景祗詔入宮析理談元而松風之夢故在梅聖兪如闗河放澑瞬息無聲秦少遊如時女步春終傷弱輭後山如九臯獨唳深林孤芳衝寂自妍不求識賞韓子蒼如梨園按樂排比得倫呂居仁如散聖安禪自能奇逸其佗作者未易殫陳獨唐杜工部如周公制作後世莫能擬議

右敖公此評能近取譬如行雲流水超軼飛動有合於風人比興之防至於辭語刻琢精麗殆煆錬而成者歟嘗欲取南渡後諸賢之詩仿此作評而塵事塞膺竟未暇及

李杜蘇黃

少陵詩似史記太白詩似莊子不似而實似也東坡詩似太白黃陳詩似少陵似而又不似也

象山評論江西詩

象山先生有謝程帥惠江西詩一書論古今詩體甚備其書曰防貺江西詩一部二十家異時所欲尋繹不能致者一旦充屋盈幾應接不暇名章傑句焜燿心目詩亦尙矣原於賡歌委於風雅風雅之變擁而溢焉者也湘累之騷又其流也子虛長楊之賦作而騷幾亡黃初而降日以澌薄惟彭澤一原來自天稷與眾作殊趣而澹泊平夷玩嗜者少隋唐之間否亦極矣杜陵之出憂君悼時追躡騷雅而才力宏厚足鎭浮靡詩家爲之中興自此以來作者相望至豫章而益大肆其力包含欲無外搜抉欲無祕體制通古今致思極幽貫穿馳騁工力精到一時如陳徐韓呂三洪二謝之流翕然宗之江西遂以詩社名天下𨿽未極古之原委而其植立不凡斯亦宇宙之奇詭也開辟以來能自表見於世若此者如優曇花時一見耳曽無幾時而篇帙浸逸殘編斷簡往往下同防計之籍放棄於鼠壤醬瓿悲哉网羅搜訪出隋珠和璧於艸莽泥滓中而登之篋櫝幹霄照乘神明煥然執事之功何可勝贊是諸君子當相與舞忭於斗牛之間挹箕翼以爲主人壽某亦江西人也敢不重拜寵

按漁隱叢話載詩人玉屑云呂居仁近時以詩得名自言傳衣江西嘗作宗圖自豫章以降列陳師道潘大臨謝逸洪芻饒節僧祖可徐俯洪朋林敏修洪炎汪革季錞韓駒李彭鼂衝之江端本楊符謝薖夏傀林功潘大觀何覬王直方僧善權髙荷合二十五人以爲法嗣謂其原流皆出豫章也其宗圖序數百言大略云唐自李杜之出焜燿一世後之言詩者皆莫能及至韓栁孟郊張籍諸人激昻奮厲終不能與前作者並元和以降至國朝歌詩之作或傳者多依效舊文未盡所趣惟豫章始大出而力振之抑反覆盡兼眾體而後學者同作並和𨿽體制或異要皆所傳者一予故錄其名字以遺來者余竊謂豫章自出機杼別成一家淸新奇巧是其所長若言抑反覆盡兼眾體則非也元和至今騷翁墨客代不乏人觀其英詞傑句眞能發明古人不到處卓然成立者甚眾若言多依效舊文未盡所趣又非也所列二十五人其間知名之士有詩句傳於世爲時所稱道者止數人而已其餘無聞焉亦濫登其列居仁此圖之作選擇弗精議論不公予是以辧之觀漁隱叢話載江西詩共二十五人並呂居仁爲二十有六與陸象山所云二十家者其數不同議論亦異但象山先生以理學鉅儒評論風雅正防自是學者所宗水邨公有云涪翁集厥大成冠冕千古而淵深廣博自成一家合觀之可得其指歸矣附錄漁隱叢話一則於此以俟識者論定焉

四詩類苑

前卷嘗載西園先生傅公防安碩學雄文風動一時而古賦尢佳蓋已錄其數篇矣因記景定中公取二陵坡谷四家之詩分門編類繡梓流傳名之曰四詩類苑自制一序頗爲辧博當世有識誇其能言公嘗以寄予予每喜誦之亂離奔竄竟失其本近從其子叔敬再求得之時公已病矣叔敬復予書有曰承索老人所著詩苑序謹用納呈閣下著書立言爲世矜式眾方膠擾於利害之場驅馳於禍福之境所謂吉未獲一而凶悔吝居其三閣下乃敖睨一世尙友千古非今人所可跂及老人令拜意當此五官四體無一非病視文章恍如隔世儻因宗工鉅儒表而出之以得不朽豈非大幸叔敬此書蓋今年八月也越兩月而聞此老一疾亡矣得年八十有四知已淪沒前輩凋零俛仰昔今爲之隕涕此序不忍棄爲錄於左

發於情性之眞本乎王道之正古之詩也自風雅變而騷騷而賦賦在西京爲盛而詩蓋鮮故當時文士咸以賦名罕以詩著然賦亦古詩之流六義之一也司馬相如賦上林雄深博大典麗儁偉若萬間齊建非不廣袤而上堂下廡具有次序信矣詞賦之祖乎子云學貴天人太法言與六經相表裏若甘泉諸賦𨿽步趨長卿而雄渾之气溢出翰墨外則子云無之佗日自悔少作或出於是至若王荊公謂賦擬相如爲未工朱文公又謂雄賦止能塡上腔子豈以其文之不工記之不博哉正以其追逐模擬其气索耳自後作者繼出各有所長然於組織錯綜之中不礙縱橫奇逸之勢則左太衝之賦三都視相如尙庻幾焉當時文士皇甫士安則爲之序劉淵林張孟陽則爲之注夫文人相輕從古而然而一時巨擘皆左袒斂衽精金良玉自有定價豈待時攺世易而後有顧君與譚不及見之恨哉建安以來詩復盛行歷宋齊梁陳其流之末束字數十逞艷誇妍體狀於風雲月露之間求工於浮聲切響之末而詩獘矣逮至少陵博極書史歷覽山川以其閎材絕識籠九有獵眾智挫萬物而發之毫端淩厲馳驟與長卿相上下宋朝之詩金陵坡谷三大家或以其精或以其博或以其雅體𨿽不同而气壯語渾同出於杜此則詩之正也昔元微之於子美詩欲條析其文體別相附而未暇僕妄竊此意擷萃英華以門分類合四詩爲一名之曰四詩類苑或曰子嘗辧春秋制度疆理以明君臣夷夏之大義亦旣上徹乙覽今碎編類之書似非用力於通經學古者之所務也僕曰不然少陵愛君憂國食息不忘金陵淸徳實行不徇流俗東坡髙風峻節窮逹不移山谷孝友淸修行已有恥珠璣咳唾隨處發見皆可爲世模範豈可與敲推句字描貎淺易者比哉矧其紀時世之盛衰述政治之惡評人物之髙下商古今之得失制度興廢於焉而究風俗污隆於焉而考隨其門目粲然可觀吟哦諷詠浸潤優悠自四詩之以遡三百篇之正孰謂其無益於世道也哉景定壬戌旴江傅自得序

評本之詩

予嘗於故篋斷簡中見有評詩者曰李文叔云出乎江西則未免狂怪傲僻而無櫽括之妙入乎江西則又腐熟竊襲而乏警拔之意今本之之詩以警拔之意而寓之以櫽括之妙蓋已見其能去二者之病矣其於江西之宗殆入而能出者邪此說亦是用功於詩者而後能言之然不知所謂本之者何如人也其詩云一篙春水滑無聲一葉輕舟過短亭飛藹晚樓迷紫翠夕陽孤塔認丹靑懷人逺折三花樹何日相攜防玉瓶欲喚漁郎問風色鳬鷖飛處酒初醒味淺近而句穩熟也

桂舟評論

桂舟諶先生祐爲人作詩序略曰詩云窈與兵法同以詩學詩程衛尉之正部曲行伍不以詩學詩霍將軍顧方略何如耳因知亞夫不出淮陰乃奇初不必堂堂正正此爲鵝鸛此爲魚麗而兵書腹笥自可以當百二山河防髙屋建瓴否則羽棄闗險而都彭城𨿽控被甲一怒自可以怯樓煩走赤泉然不知身爲降虜久矣屈原宋玉略少和聲尙非聖處彼春艸池塘澂江淨練又焉得渉吾地乎義有序略曰詩本於人情闗於風教系於安危理亂此作詩之原委也八音克諧無相奪倫此作詩之音調也秋水芙蓉春城艸木此作詩之態度也梅花防水宮燭驪山此作詩之興致也讀書萬卷下筆有神此作詩之本領也然亦必有爲而作有闗渉而作若無病而呻吟𨿽奔濤走石沿葉倡條動可人心於道何補又序律詩有曰詩有律古矣後防典樂律和聲是詩之律已見於三代之前漢以黃鐘爲律本協音律作詩樂是詩之律又見於三代之後惜漢魏降至陳隋亡國之音著而詩之律已絕響悲夫經幾百年而後風飄律呂律中鬼神始振響於浣花溪上杜牧諸賢又復振遺響於開元天寶之後元和以來詩之律始大備於唐矣嘗謂五十六字乃一篇有韻之文分寸節度有一字位置不安卽不純熟此又陰有合五音六律自然之妙也又作自編唐律詩序有曰詩謂之律則必如月令之律气候不差乂如牧野之六伐七伐如楚子之左廣右廣如養叔之射一矢復命州綽之射兩矢夾脰然後可謂之律又必如淮陰之出井陘亞夫之壁昌邑如大將軍之翼繞匃奴李臨淮之號令一新風雲百倍然後可謂之律故曰師出以律否臧凶茍合乎律則豈獨棘端可以扞矢月寒並州出塞入塞直可以卻胡騎而律其神矣否則街亭之戰而已耳陳濤斜之戰而已耳僕於五七言古間執燧象以奔吳師獨於律有憾未能入壘折馘空負時光於是大合工部而下凡數百家陣觀龍蛇勢決奇正然後知唐世尙律一炬可攻連營彊弩不穿魯縞優劣可得而論矣又曰三箭天山長歌漢闗律之上也踏雪入蔡夜縛狂吳亦律之上笛裏闗山兵前艸木律之上也六矢中面軍容若神亦律之上兵事易言出銳輕搏次之盡燒奚帳分築漢城次之千金馬鞍百金刀頭次之气淩三軍躍馬奪矟又次之老將一失律淸邊生戰場斯乃下矣至若燒蜜調蠭翦花挑蜨是謂蕩人心之甚者宜斬二美人以肅軍隊不然尙可謂之律耶又詩序有曰謂三百五篇之後無詩則甲子書年閏月初吉何尙見於柴桑杜曲謂三百五篇之後有詩則玉樹後庭名花傾國何尙見於結綺沈香蓋詩有闗於世道久矣今吾𨿽不得飽食安步以從容乎江漢美化之域終不容紫色鼃聲得乘間以奪朱亂雅使後世復有尙友千古者出謂此功不在距楊墨下則予之不合於今世者未必眞不合也

以上皆桂舟文稿中摘出佗記銘可讀者多不能盡錄也吁公之於詩其學其識其議論其法度精且嚴如此淺夫俗子乃率然成句而謂之詩鼃蚓雜襲污我大雅眞詩道之厄也哉

自知集序

桂舟公古學古貎與世少可居常以寑陋期期自恨而修讀述作至老不衰今年八十有五猶時以新作見寄蠅頭楷書不減盛壯斯可敬也已僕嘗嘆公身韋布而家山林無名位聲勢以佐其文章而鄕裏淺窄後輩小夫率以窮逹起愛憎故知公者少而議公者反多使二十年後此一輩掃除淨盡有見見公詩文偉麗如此必將想象其爲太虛雲气中人有恨不同時之嘆者矣公嘗有自知集序曰

昔之詩詩言志昔之序序作者之志顧瞻周道中心怛兮音調敷暢庸或可知彼美人兮西方之人兮雍容和平序者何以知其刺不用賢也予以是知詩非茍作發乎情止乎禮義序非茍作以意逆志是爲得之然獨釣寒江孤舟簔笠或者謂不如大堤女兒淸晨理鬢朱疏越三嘆遺音或者謂不如桑間濮上聽者傾城則詩何詩序何序被髮伊水之祭識者寧不有感於斯韓將軍破趙會食無不竊笑及斬成安君泜水上然後知背水陣合古兵法服耕子無勢可挾無利可求無聲華可獵淸霜鬢黃獨無苖世所擯也宜矣然亦彊項不屑與舞陽侯伍自名其詩自序其意風松晝寒月鶴夜警時於是間抵掌自詭近來漸喜無人聽琴格髙低祗自知服耕子得矣後五日有能識常山蛇勢於平沙上者服耕子又當語之曰左執鞭弭右屬櫜鞬當與君周旋但不得走生仲達耳

讀此序則先生之不求知於人人亦不相知者槪可見矣作序時淳祐丁未嵗也是時年才三十有五而學力筆力已如許我輩沈薶場屋時文中卒無片語登峯造極視先生不愧死哉服耕子蓋其別號也

方紫陽序詩

方紫陽序羅壽可詩曰詩學晚唐不自四靈始宋剗五代舊習詩有白體昆體晚唐體白體如李文靖徐常侍昆仲王元之王漢謀昆體則有楊劉西昆集傳世二宋張乖厓錢僖公丁厓州皆是晚唐體則九僧最迫眞防萊公魯三變林和靖魏仲先父子潘逍揺趙淸獻之父凡十家深涵茂育气勢極盛歐陽公出而一變爲李太白韓昌黎之詩蘇子美二難相爲頡頏梅聖兪則宋詩之出類者也晚唐於是退舍蘇長公踵歐陽公而起王半山備眾體精絕句古五言或追陶謝黃雙井專尙少陵秦鼂莫窺其籓張文潛自然有唐風別成一家惟呂居仁克肖陳后山棄所學學雙井黃極廣大陳極精微天下之人北面矣立爲江西之說者銓取或不盡然胡致堂詆之陳簡齋曽文淸爲渡江之巨擘幹淳以來尢範楊陸蕭其尢也道學宗師於書無所不通於文無所不能詩其餘事而髙古淸勁又有一朱文公嘉定而降稍厭江西永嘉四靈復爲九僧舊晚唐體非始於四靈也後生晚進不知顚末靡然宗之渉其波而不究其原日淺日下然尙有餘杭二趙上饒二泉典刑未冺今學詩者不於三千年間上溯下沿窮探索往往追逐近世六七十年間之所偏約非區區所敢知也淸江羅君志仁壽可介吾師友自堂陳公書囊詩百篇見教自謂攺學四靈後邨細讀深味詩律未脫江西有昆體意厓岸骨鯁似與趙紫芝諸人及劉后邨不同故予詳道詩之所以然爲序以遺之謂予不信壽還東湖復以參自堂可也

此序剖析明白議論自出有前輩所未曽道者又間有未盡當理者然世之作詩者有此見能爲此言蓋亦寡矣紫陽一號虛谷名回追憶似是嚴陵人景定中爲別院省元出呂氏門下徳祐事急時嘗上書陳十事乞斬賈似道謝天下覺得是一磊落士也自堂亦出呂門故相知如此

張蕓叟詩評

張蕓叟舜民嘗評詩云永叔之詩如春服乍成撥醅初熟登山臨水竟日忘歸王介甫之詩如空中之音相中之色人皆聞見難可著摹石延年詩如饑鷹夜歸厓木春拆蘇東坡詩如武庫初開矛防森然一一求之不無利鈍梅聖兪詩如深山道人艸衣木食王公見之不覺屈膝郭功甫詩如大排筵席二十四味終日揖遜求其適口者少矣蕓叟與東坡同時仕宦然不聞盛名亦不見有何偉作今閱此評似非碌碌者也

東坡實見

東坡晚年在海上不觀佗人詩惟以陶栁集自隨豈非世慮盡而實見定歟

諸賢挽詞

山谷翁作司馬文正公挽詞後山作南丰先生挽詞水心作髙孝兩朝挽詞皆超軼絕塵誠可對壘後又見韓文公作莊憲太后挽詞甚妙

隱居通議卷六

欽定四庫全書

隱居通議卷七

元劉壎撰

詩歌二

杜少陵【前缺脫數張】

缺

冬狩行雲春搜冬狩矦得同使君五馬一馬驄況今攝行大將權號令頗有前賢風飄然時危一老翁十年厭見旌旗紅喜君士卒甚整肅爲我回轡擒西戎艸中狐兔盡何益天子不在咸陽宮朝廷𨿽無幽王禍得不哀痛塵再防

哀江頭云淸渭東流劍閣深去住彼此無消息人生有情淚沾臆江水江花豈終極黃昏胡騎塵滿城欲往城南忘南北此見少陵忠君憂國身居渭水而憶劍閣非謂靈武也

舞劍行雲先帝侍女八千人公孫劍器初第一五十年間似反掌風塵澒洞昏王室棃園子弟散如煙女樂餘姿映寒日金粟堆南木已拱瞿塘石城艸蕭瑟玳筵急管曲復終樂極哀來月東出

遣興雲下馬古戰場四顧但茫然風悲浮雲去黃葉墜我前朽骨穴螻螘又爲蔓艸纒故老行嘆息今人尙開邊漢慮互勝負封疆不常全安得亷頗將三軍同晏眠以上諸篇或豪宕悲壯或深沈感慨有無窮義味蓋杜作爲古今之冠而此等又爲杜集之冠更千百世無能及者故摘出以備吟誦

石龕云熊羆咆我東虎豹號我西我後鬼長嘯我前狨又嗁天寒昏無日山逺道路迷此體奇甚而有楚騷風味懷臺州鄭十八司戶雲天臺隔三江風浪無晨暮鄭公縱得歸老病不識路昔如水上鷗今如罝中兔性命由他人悲辛但狂顧山鬼獨一腳蝮蛇長如樹呼號旁孤城歲月誰與度從來禦魑魅多爲才名誤夫子嵇阮流更被時俗惡海隅微小吏眼暗髮垂素黃防映靑袍非供折腰具平生一桮酒見我故人遇相望無所成乾坤莾回互此詩奇俊悲吒爲夢李白之亞

石壕吏云夜久語聲絕如聞泣幽咽天明登前途獨與老翁別言有盡而意無窮

新婚別云君今往死地沈痛迫中腸誓欲隨君往形勢反蒼黃勿爲新婚念努力事戎行婦人在軍中兵气恐不揚沈鬱頓挫哀而不傷發乎情止乎禮義之言也大麥行雲大麥漧枯小麥黃婦女行泣夫走藏東至集壁西梁洋問誰腰防胡與羌豈無蜀兵三千人部領辛苦江山長安得如鳥有羽翅托身白雲歸故鄕

苦戰行雲去年江南討狂賊臨江把臂難再得別時孤云今不飛時獨防云淚橫臆宛轉悲愴讀之淒愁光祿阪行雲馬驚不憂深谷墜艸動只怕長弓射昔人但以此等作言語防予身經亂離奔竄林藪每詠此句然後知少陵狀景之妙用如快鶻風火生此句壯健飛動可以想見花卿之雄至於羌村三首宛然陶體同谷諸篇宏縱奇峭中涵深悲詩之至也

天屬尊堯典神功協禹謨聖圖天廣大宗祀日光輝國有乾坤大王今叔父尊風塵三尺劍社稷一戎衣山河扶繡戶日月近雕梁五聖連龍衮千官列雁行帝力收三統天威總四溟社稷經綸地風雲際防期大角纒兵气鉤陳出帝畿洛下舟車入中天貢賦均僊仗離丹極妖星下玉除日月低秦樹榦坤繞漢宮地平江動蜀天闊樹浮秦吳楚東南坼乾坤日夜浮地利西通蜀天文北照秦天地軍麾滿闗河戰角悲四瀆樓船泛中原鼓角悲書信中原闊干戈北斗深國破山河在城春艸木深社稷纒妖气干戈送老儒社稷堪流涕安危在運籌艸木歳月晚闗河霜雪淸北闕妖氛滿西郊白露初朝野歡娛後乾坤震蕩中帳殿羅冕轅門照白袍孤云隨殺气飛鳥過轅門兵气回飛鳥威聲沒巨鰲魚龍回夜水星月動秋山江闊浮髙棟雲長出斷山落日心猶壯秋風病欲疏白摧朽骨龍虎死黒入太陰雷雨垂

那知根無鬼神防已覺气與嵩華敵

天兵斬斷靑海戎殺气南行動坤軸

反思前夜風雨急乃是蒲城鬼神入

元气淋漓障猶濕眞宰上訴天應泣

指麾能事回天地訓練彊兵動鬼神

花蕚夾城通禦气芙蓉小苑入邊愁

秦城樓閣煙花裏漢主山河錦繡中

玉几由來天北極朱衣只在殿中間

北極朝廷終不攺西山冦盜莫相侵

五更鼔角聲悲壯三峽星河影動揺

三年笛裏闗山月萬國兵前艸木風

錦江春色來天地玉壘浮雲變古今

思家步月淸宵立憶弟防云白晝眠

永夜角聲悲自語中宵月色好誰防

時危兵甲黃塵裏日短江湖白髮前

反照入江翻石壁歸云擁樹失山村

絕壁過雲開錦繡疎松隔水奏笙簧

負鹽出井此谿女打鼔發船何處郎

擊柝可憐子無衣何處邨

以上皆少陵句法或以豪壯或以鉅麗或以雅健或以活動或以重大或以涵蓄或以富艷皆可爲萬世格範者今人讀杜詩見汪洋浩博茫無津涯隨羣尊慕而已莫知其所從也因摘數十聨表而出之其佗殆不勝書姑舉其槪善學者固可觸類舉隅矣至若圓荷浮小葉細麥落輕花岸花飛送客檣燕語畱人艸敵虛嵐翠花禁冷葉紅野船明細火宿雁起圓沙暗飛螢自照水宿鳥相呼如此者人能知之今不復錄

杜句皆有出處

家藏小冊一本字畫甚古題曰東坡老杜詩史事實略舉杜句有曰賤子請具陳引毛遂云公子試聽吳越之事容賤子一一具陳公子可行卽行可止則止杜句曰下筆如有神引仲舒答策下筆疑有神助杜句曰靑防卻垂翅引李斯曰丈夫如提筆鼔吻取富貴易若舉桮何靑防之翮與鴳共垂翅乎杜句崆峒小麥熟且願休王師引武帝欲討西羌耿遜諌曰今崆峒小麥方熟陛下宜休王師如此者凡十卷乃知杜句皆有根本非自作語言也山谷雲杜詩韓文無一字無來處今人讀書少故謂韓杜自作此語予初未以此說爲然今觀此集則此言信矣後世作詩者無根之言耳

歐陽公

歐陽文忠公修鴻文碩學宗工大儒所謂文起八代之衰道濟天下之溺者固不以詩名人亦不敢以詩人目之而公亦不以詩自名也學者每恨公詩平易淺近少鍜錬之工不得與少陵山谷爭防予獨以爲不然公之所作實備眾體有甚似韋蘇州者有甚似杜少陵者有甚似選體者有甚似王建李賀者有富麗者有奇縱者有淸俊者有雄健蒼勁者有平淡純雅者試摘其古體數篇與韋酷似而世或未之知也如伊川獨遊曰東郊漸微緑驅馬忻獨往梅繁野渡晴泉落春山響身閒愛物外趣逺諧心賞歸路逐樵歌落日寒山上如寄軍巡劉判官曰遙聽洛城鐘獨渡伊川水緑樹郁參差行人去無已因髙望京邑驅馬沿山阯落日亂峯多龍門何處是如遊龍門上方闗曰聞鐘渡寒水共步尋云幛還隨孤鳥下卻望層林上淸梵逺猶聞日暮空山響行次華縣曰朝渡汝河流莫宿楚山曲城陰日下寒野气春深緑徵車倦長道故國有喬木行行漸樂郊春風滿平陸晚步緑陰園有曰餘春去已逺緑水涵新塘漸愛樹陰宻初迎薰風涼雪晴有曰悠悠野水來艷艷西谿闊曉日披宿云荒臺照殘雪凡此數章不似蘇州乎或又謂此特音節似之而趣味殊懸絕若然則予所不解也其酬學詩僧有曰維詩於文章泰山一浮塵又如古衣裳組織爛成文拾其裁翦余未識衮服尊送張如京知安肅軍有曰界上山河壯軍中鼔角雄送王尙哲三原尉有曰山河識天府風雨度函闗下直呈同行三公有曰萬國舟車防中犬象魏雄鞏縣陪祭有曰落日漢陵道初寒慘暮飈送謝希深北使有曰鼔角雲中壘牛羊雪外山如此等語殊似少陵舉此以例其餘槪可知矣而謂公不工於詩可乎所可恨者格卑耳要亦昆體之餘習也

廬山髙明妃曲鬼車水谷夜行諸篇古今學者誦之習矣而予尢喜其贈沈遵一篇淸婉流麗自成宮商蓋學者未之知也其詩曰羣動夜息浮雲陰沈夫子彈醉翁吟醉翁吟以我名我初聞之喜且驚宮聲三疊何泠泠酒行暫止四座傾有如風輕日暖好鳥語夜靜山響春泉鳴坐思千巖萬壑醉眠處寫君三尺膝上橫沈夫子恨君不爲醉翁客不見翁醉山間亭翁歡不待絲與竹把酒終日聽泉聲有時醉倒枕谿石靑山白雲爲幔屏花間百鳥喚不覺日落山風吹自醒沈夫子君過滁陽今幾時滁人皆喜醉翁醉至今人人能道之長記山間逢太守籃輿酩酊挿花歸我時四十猶彊力自號醉翁聊戱客邇來憂患十年間鬢髮未老嗟先白滁人思我𨿽未忘見我今應不相識沈夫子愛君一罇復一琴萬事不可幹其心自非曽是醉翁客莫向俗耳求知音此篇筆力超然髙風逺韻尙可想見豈尋常詩人繩墨所能束縛

送張屯田歸洛歌末句云感時惜別情無已無酒勸君空有淚西歸必有問君人爲道別來今若此又述懷送張總之有云鬱鬱河堤緑樹平送君因得到東城落花已盡鶯猶囀垂栁初長蟬欲鳴去年送客亦曽到正值楊華亂芳艸人心不復故時歡景物自隨時節好感今懷昔復傷離一別相逢知幾時莫辭今日一罇酒明日思君難重持此皆流麗有情致可吟諷也前四句律詩格重字當作平聲讀

人生一世中長短無百年無窮在其後萬世在其先得長多幾何得短未足憐惟彼不可朽名聲文行然防誣不須辧亦止百年間百年後來者憎愛不相緣公議然後出自然見媸妍孔孟困一生毀逐遭百端後世茍不公至今無聖賢所以忠義士恃此死不難【重讀䢐徠集】天形積輕淸水徳本虛靜云外風波止始見天水性澂光與粹容上下相涵映乃於其兩間皎皎掛寒鏡【飛蓋橋翫月】

大數四百炎靈銷誰其代者當塗髙窮姦極酷不易取始知文景基扃牢【銅雀硯歌】

子丕當初不自恥敢謂舜禹傳之堯得之以此失亦此誰知三馬食一槽【同上】

英雄置酒奉髙防巍然銅雀髙岧岧一朝西陵有拱木嗼繐帳空蕭蕭當時淒涼已可嘆而況後世悲前朝髙臺已傾漸平地此瓦一墜埋蓬蒿【同上】

以上數語有斷制有議論非徒工言語者

文忠公得時行道在慶曆嘉祐治平間正宋朝文明極盛時故發爲詩章皆中和碩大之聲無窮愁郁抑之思所謂治世之音安以樂以其時考之則可矣然亦有奇壯悲吒如寒風八九月北渡大河津玉塞積隋甲金戈耀秋云【送孔生遊河北】馬饑齧雪渇飲冰北風捲地來崢嶸馬悲蹢躅人不行日暮途逺千山橫【馬齧雪】古栢嶺口踏新雪馬孟山西防落霞風雲莫慘失道路澗谷夜靜聞麕麚行迷方向但防日度盡山險方逾沙【同上】如此等作可與古人出塞曲相伯仲信乎能備眾體者矣

範蜀公嘗謂仁宗四十二年太平都被栁詞寫盡以愚觀之栁詞何足當此歐詩數聨或者足以想見當時太平气象今錄如左

萬馬不嘶聽號令諸蕃無事樂耕耘

緑槐夾道飛黃蓋翠輦鳴鞘向紫宸

云深曉日開宮殿水闊春風颺管弦

玉勒爭門隨仗入牙牌當殿報班齊

鳯城斜日畱殘照玉闕浮雲結夜霜

金闕雲開滄海日天街雨後緑槐風

瓊花落處縈僊仗玉殿光中認赭袍

五色詔成人不到萬年風動閣生涼

組甲光寒圍夜帳彩旗風暖防春耕

威行四境風煙斷響入千山號令傳

年丰千里無夜警吏退一室焚淸香

九門寒食多遊騎三月春陰正養花

晴明風日家家栁髙下樓臺處處山

以上數聨誦其詩想其景則升平气象了然在目豈季世所得見引筆至此流涕太息

曽南丰

自曽子固不能作詩之論出而無識者遂以爲口實乃不知此先生非不能詩者也蓋其平生深於經術得其理趣而流連光景吟風弄月非其好也往往宋人詩體多尙賦而此與興寡先生之詩亦然故惟當以賦體觀之卽無憾矣唐詩之淸麗空圓者比與興爲之也宋詩之典實閎重者賦爲之也然先生之詩亦有不皆出於賦者如古體有麻姑山一首送南城羅尉者甚似太白蜀道難其中未嘗無比興也謹錄於後

麻姑之路摩靑天蒼苔白石松風寒峭壁直上無攀援懸磴十步九屈盤上有錦繡百頃之平田山中道人耕紫煙又有白玉萬仭之飛泉噴崕直防蛟龍淵丰堂廣殿何言言階腳挿入鬥牛間樛枝古木不記年空槎然臥道邊幽花自嬋媛林深爲誰妍但塵消境靜翔白鶴吟淸猨雛禽乳鹿往往嗥荒巓卻視來境如緣絙千重萬疊窮巖巒下有荊吳粒粟之羣山又有甌閩一髮之平川奕棊縱橫逺近布城郭魚鱗參差髙下分岡原千奇萬異可意得筆墨禿盡誰能傳丈夫舒捲要宏逹世路俛仰多拘牽偶來到此醒心目便欲洗耳辭囂喧羅夫子一日逺補東南官愛此層崕峻壑之秀發開軒把酒可縱觀喜此披霄挿漢之夐起出門舉足得往還羅夫子一尉龍蛇方屈蟠此邦人人衣食足闔境年年枹鼔閒几案剸裁得休暇山水登躡遺紛煩我行送之思故園引領南望心長懸

英宗皇帝挽詞有曰已應南陽气猶遲代邸來句遒壯而事切實不減少陵秋日寄介甫有曰煙雲斷谿樹風雨入山城題曰感事似有所指卽是興丁先珍挽詞曰從軍王粲筆記禮後蒼篇謾有殘書在能令好事傳鵩來悲四月鶴去遂千年試想長橋路昏昏隴隧煙蓋元珍歿於四月故用鵩事以對令威殊切實錢塘元夕宴祥符寺有曰金地夜寒消美酒玉人春困倚東風又曰紅雲燈火浮滄海碧水樓臺浸逺空流麗可愛齊州冬夜有曰香淸一蹋氍毹暖月淡千門霧淞寒【齊寒甚夜气如霧凝於木上旦起視之如雪日出飄滿階庭尢爲可愛齊人謂之霧淞諺曰霧淞重霧淞窮漢置飯罋以爲丰年之兆】早起赴行省曰枕前聽盡小梅花起見中庭月未斜微破宿云猶度雁欲深煙栁已藏鴉井轤聲急推寒玉籠燭光繁秉絳紗行到市橋人語宻馬頭依約對朝霞凝香齋有曰一尊風月身無事千里耕桑歳有秋北渚亭曰午夜坐臨滄海日半天吟防泰山云靑徐气接川原秀常碣風連艸木薰次道子有曰兩印每閒軍市靜雙旌多偃送迎稀北城閒步曰土膏初動麥苖靑飽食城頭信意行便起髙亭臨北渚欲乘長日勸春耕華不注山有曰髙標特起靑雲近壯士三周戰气酣金山寺有曰夜靜神龍聽咒食秋深蒼鶻起摶風彭城道中有曰一時屠釣英雄盡千里河山戰伐余韓魏公挽詩曰堂堂風骨气如春衮服貂冠社稷臣天上立談迎白日掌中隨物轉洪鈞忽騎箕尾英靈逺長誓山河寵數新萬里耕桑無一事三朝功徳在斯民宏偉尊壯非曽公之筆力不足以寫韓公之气魄也城南絕句曰雨過橫塘水滿隄亂山髙下路東西一番桃李花開盡惟有靑靑栁色齊夜過利涉門曰紅紗籠燭照斜橋復觀翚飛入斗杓人在畫船猶未睡滿堤明月一谿潮此二詩則又淸麗婉熟矣北歸曰終日思歸今日歸著鞭鞭馬尙嫌遲曲臺殿裏官𨿽冷須勝天涯海角時此詩𨿽若直致然情思深婉怨而不露迎駕有曰錦袍周衛一番新警蹕朝嚴下紫宸俗眼望來猶日天顏四處自生春和禦制觀燈有曰翠幰霓旌夾露臺夜深宮扇月中開龍衘燭抱金門出鰲負山趨玉坐來又曰天香暗度金貂暖宮扇雙開采鳯飛集英殿春宴有曰冠劍九重霄漢路鶯花三月帝王州觀今所選傑句如此謂之不能作詩可乎續稿中更有堪取者偶無其集佗日別鈔

曽氏兄弟交鎭

宋元丰中南丰先生曾文定公鞏爲中書舍人掌外制時其弟文昭公肇以摩勘轉吏部郎中文定公爲行制後文昭公爲翰林學士掌內制時其兄文肅公布拜相文昭公爲艸麻當時朝班榮之曰兄行弟制弟艸兄麻近見曲阜前集又載文肅公鎭瀛州曰文昭公鎭金陵一日詔曾布知江寧府曾肇知瀛州遂成兩易自爲交代尢人間兄弟盛事也文肅公將離瀛有詩寄文昭文昭和之各誇其所鎭之郡今錄於此想見先朝文明之盛爲之慨然文肅過闕入覲就晉秉政竟不及至金陵云

布作髙陽臺眾樂園被命與金陵易地兄弟待罪侍從對更方面實爲私門之慶走筆寄子開弟樓臺丹碧照天涯塞北江南未足誇十里煙波新種栁萬株桃李未開花一麾同下西淸路兩鎭交迎上將牙回首林塘莫畱戀風光還屬阿連家肇謹次原韻文物河間信可嘉風流江左亦堪誇水南水北千竿竹山後山前二月花久愧迂儒懷郡紱聊須雋老駐軍牙兩州耆舊毋多怪魯衛從來是一家

隱居通議卷七﹤子部﹐雜家類﹐雜說之屬﹐隱居通議﹥

欽定四庫全書

隠居通議卷八

元劉壎撰

詩歌三

律選

律詩始於唐盛於唐然合一代數十家而選其精純髙首尾無瑕者殆不滿百首何其難也劉長卿杜牧許渾劉滄實爲巨擘極工而全美者亦自有數入宋則古文古詩皆足方駕漢唐惟律詩視唐益寡焉蓋必雄麗婉活黙合宮徵始可言律而又必以格律爲主乃善儻止以七字成句兩句作對便謂之詩而重滯擁腫不協格調恐於律法未合也近嵗鄕先生諶公祜妙選唐律數十首詳加評注以誨學者大爲有益

桂舟七言律擷

諶公祜字自求號桂舟世居南丰之西曰瞿邨防厭舉子業不求仕専志古學參詩於贛詩人蒼山曽公原一益之以學遂靑於藍喜著書有三朝宗史漢韻紀古書合轍所作有桂舟歌詠桂舟雜著集中記序最佳其論詩處皆入妙品筆力髙峻有史漢文气古體樂府俱善而以律體尢精唐律絕響三百年公自出機軸掃空凡馬蒼山翁號當時大詩人猶推讓出一頭地識者謂律詩至公中興略摘其佳句爲世所稱者列於左兩表蜀天開日月三軍漢地出旌旗【諸葛武侯】

王侯螘宂靑靑艸鼓吹鼃廬焱焱燈【自嘆】

動地百年無桀跖後天一壽有顏曽【同上】

百年下棊千著萬事燈前酒一斟【詠古】

白髮古今天北極黃華宇宙客西風【淵明】

封濬九州堯舜禹典刑萬世契龍【評詩後作】

陶寫有時欣律熟去來無著證鑪芬【覽鏡】

西風木葉吹秦晉春雨桃華送古今【避秦】

兩水夾城飄近逺萬山擁翠緑參差【郁臺】

不知元祐今何日慨想儋翁過此時【同上】

爲惜舊時慈母綫寧甘今夜隔簾霜【寒夜思親】

夢猶平昔醒來別憶到兒童事轉長【同上】

江山落日前朝夢風雨黃華太古心【對菊】

觀空觀化此憑欄防合人間景一團棊罷客隨流水散酒闌花帶夕陽看【看花】

飛雨隔愁橫笛後殘燈照夢落花前【雨夜】

詩到二南風化在句流三謝語言工【評詩】

中原一髮天涯夢元祐孤臣海外歸【東坡】

造物未嘗私化外英雄何事老隆中【問天】

看翻後夜月回照夢憶前生地不同【同上】

天地浮萍云聚散江山罨畫月西東【皆寓堂】

地上斷無秦世艸山中猶讀漢時書【懷古】

夢臨水月心先覺看到霜空幻亦稀【晚眺】

天開瞑色云千里雨洗秋空月十分【覽鏡】

止水不畱前世景夕陽空照古人心【春晚】

花間笑語從雲散天下英雄豈陸沈【同上】

隔云烽火山河舊列土旌旗雨露深【邊事】

層城樓櫓看如畫三鎭軍民夢解圍【宋史】

樹帶夕陽雅半集藋寒秋浦雁初來【感懷】

交逰雨過三生夢今古風前酒一桮【同上】

千颿過眼人何在一笛穿雲水自橫【快閣和山谷】

宮燭驪山酒未醒妖星弄靑熒三朝伐叛知謀略萬國歸心服典刑【郭汾陽】

夢防碧落風偏急望斷金精月正中【寄林芝山】

萬壑松風天鼓吹四圍花月錦簾櫳【評詩】

風雨晝酣秦地濶闗河春夢楚云低【春日次韻】

蕃漢盛衰霜葉夢陳隋興廢露華秋【讀史】

聚火有蓮知佛性衡門無雁見交情【春郊】

一颿秋水漁歌逺半塔斜陽雁影髙【古防晚眺】

邑自亂來新鼓角屋從兵後尙蓬蒿【同上】

落雁景畨秋宇迥亂雅嗁帶夕陽飛【謁李中山】

蜀天過雨浮嵐翠漢地連云小麥黃【捷】

城上鳥烏知息戰陳前笳鼔緩歸裝將軍斗大黃金印猶待先登防鬼章【同上】

鳳城色瑛紅雲見龍衮香飄紫气浮【行都迎駕】

地勢尊嚴今上國天王明聖此中興【吳山】

管入春波面醉雲天開鏡畫中行【西湖】

潮回海北風偏壯秋滿江南客未歸【京華感寓】

宮大阿房行日月闗通函谷混車書【讀秦史】

雁寒景落三山月騎俊神通萬里城【送閩使】

帝城煙冷江沱在郿隖金多社稷危【賈似道】

吳天北斗行宮在漢節西風間道歸【文相歸】

雅翻漢月催黃髮雁斷胡天想翠華【自和】

燕雲海濶歸鴻杳蜀漢城荒戍馬閒【黃葉】

漢殿落花龍衮棄周原荒棘虎營新【感事】

短褐尙時吟杜曲采芝何處問秦峯【暗投】

晉壄風流棊局散江東桂石酒壺傾【次韻】

雁過大江風帖帖雅嗁荒樹日悠悠【紀事】

赤幟露光王漢地錦颿波蕩帝隋舟【卽事】

楚艸澤深陳勝在秦地曠邵平間【次韻】

天開漢統王巴蜀雲從秦繇起沛丰【感事】

向日不知今解老他時應臆此何年【三月晦】

萬國夢回秦月在千年事過蜀雲飛【聞鵑】

六鼇傾側動乾坤國母巡荒防帝孫北極星辰臨艸地西風觀闕臥花門【聞慈亢歸信】

南極大明秋气迥西風吹夢泰階平【壽潭翁】

西風客老雄心在太古人稀俠骨香【次韻】

梁有字題何嵗月藏無經在亦香燈【定林寺】

千山落木秋來客兩袖西風旦過僧【同上】

昨日共吟今是夢少時輕別老翻愁【別友】

天教向老逄春在詩且忘憂此命通【聽天】

何事重來防明月不堪垂老向西風【寄友】

風雨黃花秋興熟江湖歸路客愁輕【寄何淸白】

昨朝骨肉關情大今日平安過望多【亂後】

歸來今夕嵗云䢐且共平安酒一壺浩刼定中逃得過舊愁空外看來無【歸來】

五更歷轉花紅在萬里晴光艸緑敷【同上】

一日又從頭上過百年多在夢中行【正月二日】

月明老樹吟風鶴露濕荒郊徧土梟【今日】

事去尙時尋敗局老來猶日讀何書【秋气】

術豈有靈能起死夢從何處忍忘歸【悼亡】

燕尙有情迎社到蜨空無夢過時休【同上】

壯日尙曽云出岫暮年偏怪海揚塵【丙戌立春】

紫防星奠三階正黃道天開萬象新【同上】

梁燕未歸花尙在杜鵑有恨月常孤【夢起】

此情消遣終難去無路追尋豈是愚【同上】

半空日照陰霾伏八表天開泰象同【自寛】

禹甸艸荒昏霧徧漢宮花夢晝云酣【次水邨】

花栁晴光新態度江湖春夢老英雄【自寛】

日月任從愁裏過客塵常向靜中參【次韻】

歸櫂舞風鷗不下愁笳吹月雁斜行【自感】

集中詩如此者尙多今姑采其膾炙人口者錄之觀其妙趣天得自成一家不肯拾陳蹈故而以淸麗婉活中有蒼勁沈鬱意有似二劉者有似杜黃者律詩中興非此翁而誰

五言律擷

風雨低黃鵠江湖老白鷗【聞笛】

歌舞從兒女艱難臆父兄【月夕】

塞雲橫蜀棧胡馬出巴陵白髮風前酒黃花雨後燈【聞邊報】月滿商山夜風髙漢殿秋【讀史】

世情江水淡心事海鷗知【寄友】

色云秋景薄漢月夜光寒克復歸神主多才自不難【輿地誌】玉花嘶徼外翠輦過雲中【丙子】

社稷新亭涕山河禹貢書【同上】

星辰天北戶漢國西門【同上】

馬悲仙仗過雁入海門斜【戊寅】

國被儒冠誤如今尙忍言雪霜昏日月盜賊滿乾坤【有感】以上皆集中五言律句公以五律不多作予少時從諸老閒競誇風雨低黃鵠與白髮風前酒二聨以爲可配少陵今末俗淺識殊無知者

五言古擷

昔誰醒中夢今獨夢中醒萬緣水上漚百嵗花前景中年嘆憂患不及兒童嵗今兒機械多反不如人意月行虛空間月影印在水月落影還無一笑人間世地上有流冥間無半字自作槀木看靜閱滄江流江頭春水多湯湯今復古不載落花回只載斜陽去胡笳明月夜漢節秋風前此士巳骨朽此名至今傳舊者今不見今者舊不知萬古明月在千山黃雲飛以上皆桂舟集中五言古體佳句也

七言古擷

公嘗登庾嶺觀梅賦古體有曰東郊獨行冰玉峙江左諸賢王謝起若以此花花或宜自不矜持花亦恥又曰屈原離騷芳艸徧召南治世梅先見皎如佩玉上淸來不敢班渠國風變又曰花今國在橫浦南看誰冰雪來同參入南出南此時節元祐名卿花底雪骨香直到桑海翻花尙永存香未滅若此者皆發前人之所未言可謂獨步一世矣

茂陵錢歌曰茂陵秋艸不如錢老盡日光行宇宙昭君曲有曰世言如花人薄命誰識如花入衛霍只今保塞願稱臣鬢蟬奪卻貂蟬勲羯鼓催花曲曰一聲金殿玉防幹一曲馬嵬坡下土夕陽空照古今愁年年醉醒桃花雨勸農日曰山花笑人人似醉勸農文似天花墜農今一桮回勸官吏膌民肥官有利官休休民休休勸農文在墻壁頭官此日民此日官酒三行官事畢癸未元日曰黃葉枝頭又早春紅花景裏多明日任翻河漢風北來終是乾坤日東出以上七言古體中摘出

樂府蘭行有曰笳鼓宮商塞外歸似此殊勲古難匹後來渭上朝正月尙臆祁連塜中骨玊門闗曰後無闗險無中土大夜宜春狐晝舞萬戶千門艸緑深蘆葉捲吹紅日莫貳師城曰莫將黷武議前朝今日人思此奇絕虞美人艸曰失道原不在陰陵放逐義帝知亡形西風所過皆殘滅不據闗險都彭城楊妃出洛圖曰霓裳風秋舞天半舞到玉花飛石棧三臺四輔繞星垣只一曲中知後患風流天子悟轉圜不見蜀山橫翠面又曰梨園曲譜韶音祕響入馬嵬花委地開兀不再宮不花天街艸緑西風起以上皆有議論有气骨張籍王建不専美於唐也

九吟槀擷句

近世吟人工律如九陳公寧之宗道亦自絕少略摘於後七言中有似唐者然不及桂舟風格也

落日含兵气空山更晚風有家音問絕無處道途窮【落日】艸樹深城郭塵埃犯縉紳古來皆有死吾獨此時人【半嵗】故里人何處空山日又斜干戈今爾輩天地此誰家【故里】未死終相見無生底再逄徵衫今日淚慈母舊時縫【歸來】多少艱難事言言卒不窮【同上】

相思不相見身在曷如無【望家信】

江濶乾坤壯山長吳楚遙【錢塘】

漢軍鼙鼓動蜀道雪山消【觀潮】

風景夢中天地老江山晝外古今情【八月十五夜】

一年好處在今夕毎度圓時無此淸【同上】

日月更無山障礙乾坤惟有水周回【金山】

家在鄜州身隴右弟居河濟妹鐘離【讀杜詩】

中興社稷兩天子老死乾坤一拾遺【同上】

荒艸連云人拾燼空山遺塔鬼吹鐙【常山亂後】

舟無可渡人難到兵不能災地轉靈【靑陽洞天】

深洞有龍雲气黒空山鳴鶴夜鐙靑【同上】

江山那解將愁去艸木親曽見亂來【經蒼山】

千林雲气龍猶在午夜松聲鶴自寒仙子偶來成夢事至今遊客未嘗閒【始山】

黃中通理似無物天下橫行寧不烹【蠏】

九古體亦多佳者旅懷曰淸波眇前灘白鳥下寒渚樵斧空山鳴歸舟夕陽莫去來風中人明滅云外樹雙輪何時休愁心此羈旅此篇甚似蘇州也送別一章曰江邊出相送君去我當反裵回未忍還孤颿夕陽逺語短而意甚長洗馬行曰玉谿谿頭波緑玉玉谿谿上沙金粟曉營出馬五花云鳴榜齊首橋南浴馬髙如屋長如龍四蹄如鐵聲如鐘靑芻防束粟防斗豢汝愛女爭奇功編騣抹刷解色罷黒面雄兒齊上馬就中一馬不敢騎云是將軍臨陣者又曰要知馬最於人厚鼙鼓旌旗應如手燕山雪重黃河深功屬將軍馬何有又有送戴石屏歸天臺詩曰天臺四萬八千丈一根直下寒銀浪靑蓮老子夜不眠往往飛魂到其上詩情不減流白雲千載重見戴叔倫蓮花峯下赤城洞芒鞵翻笑山中人秋風孤篁八九尺老面百折赬銅色田文席上摩吟頾鶻立蒼苔煙雨黑我家竹屋棲龍岡夜搗孤月餐寒霜醉騎白鹿軍峯下一見贈我靑瑤璫南山臺前春正好萬壑千崕淸夢曉蒼苔石磴撫防幹往事飛鴻天亦笑君今東首回牙檣我亦西去淩蒼蒼截江橋南春水急酒酣不記攀垂楊軍峯江南最髙處我上峯頭望君去歸時定入天臺山舉首雲間一相顧此篇𨿽語意防弱而言語淸峭不染俗塵可愛也結意亦好其題謝氏西谷曰江東風流防稽伯玉壺貯香傾琥珀春風十里東山云一曲寒楸晚空碧盤盤石磴紅泉仙春艸夢斷瑤池箋防茸曲笠雨花濕老屐踏損蒼苔錢雙鸞翩翩跨元島月白香魂翠山杳玉蘭千載流芳馨淸風淩厲連紅曉其送寧都陳令曰梅花樓頭立晴雪松葉亭根聽夜雨鼪鼯息響月千山桃李無言春萬樹凡此皆刻削淸麗香人齒頰可以爲詩家之俊矣

秋麓山雞愛景集

余初著通議時嘗載吾叔父秋麓先生鏜髙年著作不倦而余自覺江淹才盡不能逮以爲媿今先生謝世倐閱八期追懷淒愴學者曽元伯褒金刻其遺吟而以絕句爲之首蓋其古律體多而絕句獨少自成一家不専宗唐也摘其尢者如左

公有觀儺古詩一萹絕佳其辭曰寒云岑岑天四陰畫堂燭影紅簾深鼓聲淵淵管聲脆鬼神變化供劇戲金窪玉注始淙潺眼前倐已非人間夜乂蓬頭鐵骨朶赭衣藍面眼迸火魆蜮罔象初偋伶跪羊立豕相嚘嚶紅裳奼女掩蕉扇緑綬髥翁握蒲劍翻筋踢斗臂防寛張頥吐舌唇吻幹揺頭四顧百距躍斂身千態萬斝索靑衫舞蹈忽屏營彩雲掲帳森摩旌紫衣金章獨據案馬防牛權兩披判能言禍福不由天躬履率越分愚賢蒺藜奮威小甶服防縿揚聲大髽哭白面使者竹筱鎗自誇捕無遺藏牛冠箝捲試閱檢虎冒肩防光睒閃五方防隊亂紛紜何物老嫗繃燻終南進士破鞮絝嗜酒不悟鬼看覻奮髹矘目起媻娑眾邪一正將那何披髮將畢飛一吷風捲云收鼓簫歇夜防四坐不怡主人送客客盡悲歸來桃茢坐深蕳翠鴞黃狐猶在眼自歌楚些大小招坐久魂魄防消遙防稽山中禹非死鑄鼎息壤乃若此又聞鬼姦多馮人人姦馮鬼姦入神明日冠裳好妝束白晝通都人面目此萹筆力奇甚可以補缺古人也

七言律不多摘其佳句於後

孔曽有道官天下韓栁無文世子孫【甲申遷居】

邨橋日落市聲散山路月明人語歸【邨中宿】

月下有聞思望帝山中無曲舞胎仙【和韻】

版橋雨過秋苔滑邨碓寒吹暴稻香【懷友】

尊前能是防時客山下已成千古墳【出郊感懷】

栁條風慢天初煗花景晴光地亦香【桃原】

故人皆死誰爲佛老我猶生卽是仙【夜坐】

艸隥水流檐佩響松梢月冷露珠圓【同上】

防翻雨過山仍在獨望人間鶴未歸【菊潭故居】

公忍貧著書垂死不廢所著有聖門言行錄考覈浩博總防精實諸公協力以刋而不及竟六經之餘釋老書無不通貫所作科教之文尢爲入妙琳宮梵宇得其一篇者俱謂足以名世具在別錄

山谷諸作

山谷翁書摩厓碑後題老杜浣花醉圖皆精深有議論嚴整有格律二篇正堪作對嘗欲令善畫者圖作兩屏錄二詩其上毎當讀書餘閒酒酣興發朗誦數過以舒吟懷亦一快也

山谷題榮州祖元大師此君軒雲程嬰杵臼立孤難伯夷叔齊采薇形容絕妙後有作者何以加之此堂先生瑞南丰先逹名儒也嘗謂余曰山谷作詩有押韻險處妙不可言如東坡效庭堅體詩云我詩如曹鄶淺陋不成邦公如大國楚吞五湖三江赤壁風月笛玉堂雲霧句法提一律堅城受我降只此一降字他人如何押到此奇健之气拂拂意表

古今詠淵明者多矣獨山谷翁深入閫奧其懷陶令之詩曰潛魚願深淵明無所逃彭澤當此時沈防一世豪司馬寒如灰禮樂卯金刀嵗晚以字行更始號元亮淒其望諸葛抗戅猶漢臣時無益州牧指揮用諸將平生本朝心嵗月閱江浪空餘詩語工落筆九天上向來非無人此友獨可尙屬余剛制酒無用酌桮盎欲招千載魂斯文或宜當此詩允爲得淵明之心者世以陶公爲幽人隠士非也身逢禪代悲憤不自勝欲如孔明紹休漢室思致中興而世無英雄如昭烈者可與興復旣不可爲則姑自放於詩酒而已晚年以字爲名而更別其字曰元亮景慕孔明意可防見或者但見其棄官彭澤歸逸柴桑遂以幽隠待之誤矣

桃李春風一桮酒江湖夜雨十年鐙【寄黃防復】

萬里書來兒女十月山行冰雪深【寄上叔父夷仲】

弓刀陌上望行色兒女鐙前語夜深【同上其三】

風光錯綜天經緯艸木文章帝杼機【次韻絲云鶴】

兩宮無事安磐石萬國歸心有老臣【同子瞻韻和趙伯充團練】落木千山天逺大澂江一道月分明

家移四壁書侵坐馬痩三山葉擁門【次韻宋楙宗僦居甘泉坊雪後書懷】笙歌忽把二天酒風雨猶驚三峽濤【次韻答淸江主簿趙彥成】萬竿苦竹旌旗卷一部鳴蛙鼓吹休【次韻黃份老晚防池亭其二】千林風雨鶯求友萬里雲天雁斷行【宜陽別元明】

爭名朝市魚千里蓋世功名黍一炊【王穉川旣待官都下有所盼未歸】五更歸夢三千里一日思親十二時

蓋世功名棊一局藏山文字紙千張

語言少味無阿堵冰雪相看有此君

心逰萬里不知逺身與一枰相對間

世態已更千變盡心原不受一塵侵

寒蛩催織月籠秋獨雁叫羣天拍水【聽宋儒摘阮歌】

以上並山谷先生句法也山谷所長在古體固不以律名然時作律詩亦自有一種句法

後山

陳后山師道徐州人也曽南丰先生見其文而奇之後山翁之詩世或病其艱歰然揫斂鍜鏈之工自不可及如雲人情校往復屢勉終相逺一詩已經年知子不我怨又如去逺卽相思歸近不可忍兒女已在眼眉目略不省喜極不得語淚盡方一哂又如生世何用早我已後此翁頗識門下士略已聞其風又如俗子推不去可人費招呼世事毎如此我生亦何娛又如此生恩未報他日目不瞑又如有女初束髮已知生離悲枕我不肯起畏我從此辭大兒學語言拜揖未勝衣喚耶我欲去此語那可思凡此皆語短而意長若他人必費盡多少言語摹冩此獨簡潔峻峭而悠然深味不見其際正得費長房縮地之法𨿽尋丈之間固自有萬里山河之勢也凡人才思泛濫者宜熟讀後山詩文以藥之他如妾薄命贈二蘇公諸篇深婉奇健妙合防尺又古今之絕唱

荊公二古

王荊公集中有古詩一篇名曰君難托詳其詞防似怨望裕陵者豈非罷政居鐘山時爲呂恵卿讒毀不能堪而賦邪其詩云槿花朝開暮還墜我身與華寧獨異憶昔相逢俱少年兩情未許誰最先感君綢繆逐君去成君家計良辛苦人事反覆那能知讒言入耳須臾離嫁時羅衣羞更著如今始悟君難托君難托妾亦不忘舊時約裕陵荊公君臣之交古今所少一旦施設旣謬卒負聖心至於怨望如此可發千古之一慨

荊公又有飛鴻詩云雁飛防防時下泊稻粱𨿽少江湖樂人生何必慕輕肥辛苦將身到沙漠漢時蘇武與張騫萬里生還值偶然丈夫許國當如此男子辭家亦可憐

郁孤臺刻石曼卿詩

石曼卿嘗作大字書古體云平陽奉寄師魯十年一夢花空委依舊河山損桃李雁聲北去燕西飛髙樓日日春風裏眉背石州山對起嬌波淚落妝如洗汾河不斷天南流天色無情淡於水此詩不知曼卿自作邪或書古人詩也其意亦莫可曉後題云康定元年八月十四日書按尹洙字師魯此必寄尹洙之詩則非古人矣又一絕云楚鄕寒食摘花時野渡臨風駐采旗艸色連云人去住水文如縠燕參差末題云江上偶見繼又書題木蘭廟一絕又入商山一絕末又一絕云前山極逺碧雲合淸夜一聲白雪防欲寄相思千里月谿邊殘照雨霏霏後題云寄逺此四絕必唐詩特前此未見耳或謂千里月疑是目字誤作月因下句是殘照無緣用月字也但千里目於義未順千里相隔惟月共照今殘照之時值霏霏之雨欲寄相思於月不可得矣月字爲是所書字如掌大亦甚端重然帶俗態欠淸媚遒勁之气旴江聶善之侍郎守贛州日摹其眞迹刻石郁孤臺未知今尙存否偶觀墨本恐失去謹錄於此

所翁詩句

長樂陳公儲容自號所翁登科入仕善畫龍筆勢入妙而賦詩作字俱奇勁可愛予去年春逰麻原第三谷見其舊題靈丰廟壁翰墨飛動一詩爲靈運賦句意甚佳曰紫馬仙人跨白犀繙經臺暎釣魚磯千年老樹風靁坼獨有紅泉洗斷碑皆記當時事也近又得其爲人賦橫舟二篇尢奇前篇曰古悲歌淚如血渡河無船气欲絕古悲歌淚如泉河激湯湯聲徹天峨舸大艑載琛貝錦纜迷樓催管人生苦樂不相等風波血刃蛟流涎神虺九首能三足巨鼇觸怒羣帝遷縱有扁舟竟何往乘桴意在滄洲上只緣轍朽無人知入海居夷毎惆悵三間破屋名橫舟三呼不答江水流一颿徑渡溯天去不系斜陽古渡頭後篇曰黃頭子捩柁聽吾語三老駕三翼疊鼓峭颿看風色一千水歸黃河世無客星泛靈槎恆河水波斯匿王母將去六十年間成壊故性無生滅河水似黃面瞿曇以筏諭長淮水一箭許邊城白骨多於土年年調舟已成泥壽蔡孤城付朝暮岷江漢源天上來一夕不保如風埃重慶今爲天下首漢中不復言規恢朽木爲舟土爲楫白波如山水皆立當時商家畚築子夢裏撐船濟川去只今無夢豈無舟水淺都非泊舟處二篇俱非塵土胸次語

隠居通議卷八

欽定四庫全書

隠居通議卷九

元劉壎撰

詩歌四

黃希聲古體

君不見防塵著空生九州人其中間懸兩眸楊花化萍無根蔕風消水長東西流江南下濕人易老過盡嵗華還艸艸長畱白日照人間楊栁浮生轉枯槀毬文帶繞千花黃靑蛾攢眉眉細長莫言一尊千萬壽乃翁身命屬渠手長安城中鬼笑人水底紙錢能不朽今人不見古人心古人不見今人事天上若無長生人卽是古人都盡死金鳬銀雁滿江湖神光夜夜開黃壚年經月緯三百卷平生欲作何人書古人去去畱不得我些古人三太息今人莫叱山石牢更後千年人不識此吾旴黃希聲所賦長歌行也粹美精練意髙味長近世江西詩人鮮有能及此作者又有題二喬圖詩曰龍翔下卷江東土孫郎初得喬家女喬家本自重曹瞞只雞鬥酒空酸楚襟情正用畱阿瑜尙得人前稱肺腑百年王气竟銷沈妙寫丹靑嬌欲語香閨搦管記何書並蒂芙蓉按花譜那知不是未嫁時本末無從勘彤史詞人多事管閒愁銅雀紛紛底歌舞盡彊被髮向黃壚只與東阿洛浦此篇流麗蘊借可爲前篇之亞希聲名文靁自號看云早以春秋學魁鄕舉下第則防縉紳間以箋啟四六爲吳運使子良趙觀文與所知當是時荊谿節齋之名滿天下希聲借以爲重淳祐庚戌乃以詩經擢進士科趙公知臨安辟以爲酒官旣而舟歸次嚴陵灘覆溺失屍聞者悲之有看雲集數十卷尢長於詩詩尢妙於長歌行同時鄕裏以詩名者碧澗利履道登白雲趙漢宗崇嶓俱爲社友然品格俱不及公贛之寧都有蒼山曽子實原一撫之臨川有東林趙成叔崇嶧亦同時詩盟者也

利碧澗詩詞

利履道登嘗於臨川道上得詩云晚覺儒冠誤力耕已不任風雲入書史日月送煙林古來一日養人子百年心淸風滿天下欲棲無寸陰太息復太息孤云生暮岑興致髙潔非江湖可跂及也履道嘗有所屬意者中更暌阻賦玉臺體數十篇以寄興其好句如羸馬前山東復東沈沈戶鎖愁紅春風一把相思骨又落江南煙雨中濃緑千竿湑欲流春風疑只在池頭相思一夕天相似望斷西南四百州尢工長短句嘗有水調曰相聚不知好相別始知愁筍輿伊軋穿盡斜照古平洲今夜荒風脫木明夜山長水逺後夜已佗州轉覺家山逺何計去來休酒堪沽花可買月能畱相思酒醒花落五更頭長記疏梅景底一笛紫雲飛動相對大江流此別無一月一月一千秋此詞極婉沈細其自況詞有云花外潮回劍邊虹去撫寒江千里意气又然矣賦虞美人艸云當時養士知何許總把降幡去漢家王气塞乾坤一樹盈盈不爲漢家春意度彌佳佗詞盈帙麗語層出但兒女情多終傷正气耳履道家旴城之西門以禮記擢第仕止寧都尉

趙白雲詩

趙宗丞崇嶓字漢宗自號白雲山人居南丰爲人淸俊灑落富有文采超然爲宗籍冠嘗賦詩云壯老互淪謝百年如奔霆競將無窮憂勞此有盡形生時一幻化死卽歸杳防亦有賢達人視死如未生亦有醉夢人旣死心未平逆旅朝暮間八風無時停擾擾安足計熈然慰吾情賦古意云阿母帶兒出兒行自回皇兒不倦行路遣兒心內傷問兒何所傷兒語不敢詳將兒顧織作不忍織鴛鴦賦松柏有雲松柏生髙岡不依貴者門松柏長靑靑卻防貴者墳生非門墻交而與邱隴親此等皆思致不羣超出世俗文徳殿早朝云苑墻當北斗宮樹近朝陽龍翔宮云地辟金光界龍飛析木津指麾開輦路祠祀拜元辰天近雲光暖花濃雨脈春君王自仁壽閒殺華封人皆妙句也他如漢月通江白秦云入塞黃鷺依江渚冷雁入楚云深湖海三生夢乾坤一寸心天形低赴海潮勢直通吳月入星辰大山明天地秋詠梅云大雅終不羣古心應自許對之鄙吝消疑是黃叔度凡此皆一時傳誦者嘗監丰儲倉直冬至災異與陳文定公宗禮相繼拜疏言鄭丞相淸之輔政非材又攻巨閹盧董乃當時竊弄威福者旣入畱中尋以言去國自是直聲聞天下久之起監都進奏院累遷至大宗正丞卒於官平生工字學尢善作數尺字筆法遒勁江浙名扁多出公手子撫州史君名必岊亦世其傳眞名父子云

陳文定公詩句

謹爾內毋飾乎外眾慧爾愚難乎羣隊且埽地焚香觀自在此千峯先生陳文定公自贊也殊有意味蓋公平生務內之學於此可以槪見公名宗禮字立之髙簡淸嚴不混流俗其在韋布時極貧苦然能抗節自守授徒之外絕不輕以一武詣人人亦嚴憚之年四十有二始爲淳祐甲辰廷對第三人風裁峻整聲動海內其爲廣東提刑也駐司韶州州之皇岡有虞帝廟嘗題詩雲南國燻風入帝歌至今遺廟只嵯峨一天曉色懷明哲四野春光想太和存古尙瞻虞衮冕撫時防換禹山河海濵樂可忘天下解冩靈明是老軻蓋景定初也時鄂圍初解江淮甫定賈師憲挾勲入相有虞虙者爲監察禦史摘防換山河之語箋注防字作平聲上疏劾公謗訕又吳丞相潛爲師憲所嫉貶之循州公行部過循與吳賡和有曰山川半爲蠻煙累人物多因謫籍香虙並訐其詩師憲怒爲取防鐫其官責居永州逾年而後放便𨿽以詩得禍而其名逾髙自永再召寖顯貴歷言路瑣闥禁班經帷出師廣東入拜簽書樞宻院兼參知政事甫兩月薨於位贈官加賻哀榮始終大常議諡文定云公世居南丰千綏故自號千峯素慕韋蘇州仕宦所至掃地焚香而坐爲詩多放韋體其山行詩曰川原緑已張春去今何在深樹涵幽姿防云弄晴態禽聲互酬應林霏閒明晦漸逺人迹稀淸音自虛籟晚出詩曰落日山气淸歸禽噪林杪意行忘逺近吟過深煙表防防水縈田幽幽云反嶠忽聞鄰寺鐘沿途發長嘯曉行有曰披衣起遐徵防茫認前路哀鴻天際云殘月水邊樹此等皆俊楚殊迫眞也文章亦多佳議論蓋以歐曽爲宗者持節廣東日於憲司作一亭名之曰東風自銘之有曰我亭斯兌厥位面震爰挹天和庶濯吏忍匪曰殘之於以閒之匪曰賊之於以格之又曰毋曰天逺毋曰習頑越嶺入海皆人其間旣曰人矣吾兄吾弟汝罪汝刑予徳弗貳施諸彼罔憾揆諸我無恫則𨿽刑官也何害其爲東風語意俱到絕可愛也愚昔喜而誦之甚習亂離憂患省記不全矣憶嘗侍公席間論文公曰近世文章如王臞軒所作行雲流水亦自可采然公此語愚不解也王實之特狂士其文叫呼促廹無溫潤深沈之气非中和碩大之聲公當俛視斯焉取斯初南丰先生曽公以碩學鴻文師表一世歿且一百年易名禮缺公寶祐立朝因轉對爲穆陵言之得諡文定其後公薨亦諡文定異哉

云捨趙公詩

窮居無與娛弱子戲我右寧知千載前不是桑楡友今爲骨肉親結愛豈不厚不知後千載當復如此否且盡人間事幽逺非所叩此趙次山必岊所作飲酒詩也次山爲白雲翁名子年甫十七登進士第需次杜門二十年不仕博極羣書爲詩文敏瞻而有風骨嘗讀虛齋易通以爲其防未究遂盡取諸儒易說參防考訂削其不合於道者而一以三聖爲防歸別作易多出新意以發先儒之所未及宏齋先生包公恢見而大異其說嘆曰是有功於吾易也年近四十始爲江西運使矩齋曽公穎茂辟置薦歷幕府以至班政作邑登朝出守撫州防長江失守時事已變制置使黃萬石寓治於撫閫郡不咸竟爲黃所擠奪其郡符以與參謀官任君弼翊龍次山遂歸裏俄而盱撫以城迎降次山避地於贛未防鄕寓公吳允文浚奉宻詔以江西招討使舉義反正結約次山協謀興復戰不利允文奔漳州爲都督文丞相天祥所殺次山解兵隠汀州之畬中逾年以疾終其諸子死於兵疫無存者僅存一女可哀也夫次山幼彊記該洽善辧論毎講說經史及古今詩文輒累千百言成誦無凝滯中年以後工唐律鍜鏈精深絕出風雲月露之外平生著作極多兵禍無一字存矣其在贛也猶閒道予一曲感慨國事其詞曰倚西風招鴻送燕年華今已如客靑奴一餉貪涼夢昨夜酒紅無力愁似織聽鳴葉寒蟬話到情無極舞衣春入嘆帶眼偸移琴心不斷襟袖舊時窄殘紅塵陌誰寄佳人消息任他珠网瑤琴金釵兩霓裳曲總是浪歌閒拍長夜笛且慢析輕勻畱醉酒壚側煙靑霧白望殘照闗河晴雲樓閣何處是秋色味其語意悲憤深矣他文多不記憶尙竢博采當續書之

蠟社歌餘

蠟社歌餘者吾鄕詩人黃伯厚載詩集也伯厚自號玉泉爲京西提刑寶章朱公夢吉之壻以詩得名於嘉熈淳祐間受知於丞相鄭忠獻公淸之仕至廣東兵鈐以卒其集中有鐘馗觀鬼鬭蟆圖誦一時然由今觀之未足爲妙其妙者惟陪侍丞相安晚先生宿覺際寺夜遇大風可畏遂賦大篇曰船頭落日如血紅客言今夕當有風空山夢回刺骨冷纊被無力身如弓但聞紙響僁窣初意空廚饑防出忽然扉戶競開闔猶謂偸兒入吾室須臾歘作號怒聲鼙鼓百萬漁陽鳴室廬動揺地欲轉林木震吼山如崩噫嘻異哉那有此欹枕恍惚疑夢寐應是錢塘醉未醒翻海胥濤騁防戲或者客寓紫塞旁鐵騎赴敵古戰場不然此處安樂國何遽隉阢猶乘航起來穴牖目如割平湖已卷十堆雪乃知跋扈是飛亷似妒晚來客饒舌因思前年到黃岡朔風揺江驚斷腸驍將忍凍骨比鐵壯士力鬭身如湯此身仿佛臨上一感還生百惆悵長安貴人正酣眠日髙尙戀銷金帳東未白雞未啼相公自起燒松枝此篇紆徐蒼勁讀之殊有深味其絕句則過長安渡有曰重來已過十畨秋更十畨秋欲白頭無限舊時心裏事靑山殘照水東流贛州道上見上墳者曰翠樹靑煙笑語稠家家領客醉松楸老翁哭子气欲絕行到前邨更轉頭又曰攫祭烏雅噪晚田艸芽新染緑如煙墓頭寂寂虫鳴急惟有春風舞紙錢此數詩予自十二三嵗時已識其妙常常口之不置也又有讀舊稿蛙吹集一絕曰蛙吹兒童事重開已汗顏更須畱近作待過十年看亦自有味其律詩如題大洪山曰地當平曠易爲山故得崔嵬漢間雲霧湧來無下界樓臺浮起在中天開時見雷霆出隠幾閒看日月還更有鐘聲最堪恨南風時到八陵邊隨州沙溪詩曰石路﨑嶇石瀨鳴峯巒回合小原平桑麻積雨肥春壠雞犬一村喧晝晴田婦共攜中飯去樵童相喚上山聲邊頭今有江南景十數年來不用兵題峴山曰向來陵谷尙休然放眼髙臺萬象還南國一池襄漢水中原千古鄧唐山斜陽淡淡飛鴻沒芳艸萋萋戎馬閒前代英雄亦何許棹歌日日過滄灣此數詩亦可味也鬭蟆圖詩𨿽不爲粹亦謾錄於此以見存古之意誰推酆都扄逸此魔十二相羣鬭蟆供戲劇綃墨何從拂其迹兩雄鬭於前四鬼相視欣欣然小蟆對睨攤雙防筠籠一蟆跳欲出前者差壯一力肩後者引索防於拳髯翁磬折目勝負突眼老嫗探頭覷就中黃叟如蹲鴟破帽長袍吾老馗隻眼直下看不帀諸鬼樂與吾翁狎四丁更與蟆之魁疾馳不能壓欲穨蟆肥於豚怒於虎張頥縮項誇相顧昔時唐宋失天經妖蟆曽搳天眼精今魔視蟆細於螘魔若跳梁那可指羣陰膠凝互掀翻六鼇頂戴愁顚連但能伐魔旣厥類芟夷妖蟆談笑耳僇妖之事馗所司何獨反與爲兒戲不惟失職縱姦宄鬼禍如蟆將及爾參軍參軍其然乎或者好事丹靑圖諒應馗笑玉川子誅蟆未誅骨先苦風悲雨淒天地愁蟆鬼正是相雄秋僅餘一目不可搳我曷不可相娛說防聞隔簾歌鬭鼃山鬼性命摧紅牙此篇規模布置意度抑揚亦非庸材所能及第時失之粗且結句苦不峭故不得卓然名世

鄧月巢遺稿

吾鄕前輩鄧子大有功心事粹夷詩材淸婉嘗有玉山道上一絕曰玉谿谿上雨聲幹日暮東風客衲寒數樹梅花吹作雪行人猶自倚闌干其情致殊蕭灑又嘗客信丰寄餘詩曰怪得寒燈昨夜花五更歸夢倐還家多情兒女傷離別爭挽徵衫問華又曰魚苗客子去成羣野笑狂歌慢慢行三十里頭齊頓住聞官早過吉州城又曰錦衣戍卒豎霜矛彈壓鹽丁過嶺頭三月聞韶堪嘆息南中還是一年憂又曰嶺南咫尺莫如防和煗嚴寒別有天一夜詩魂淸到骨曉霜封卻釣魚船凡此皆冩當時之景而不待雕鐫自然成韻平生所作甚多家學斷絕無能存其稿者今所錄徒得之疇昔所記誦而又缺落不完如此重可嘆也公喜作詞賦防絳唇曰卷上珠簾晚來一陣東風惡客懷蕭索看盡殘花落自把銀缾買酒成孤酌傷漂泊知音難托悶倚防幹角又嘗賦過秦樓一曲曰燕蹴飛紅鶯遷新緑防陣晚來風急謝家池館金穀園林還又把春虛擲年時恨雨愁雲物換星移有誰曽憶把一尊試酹落花芳艸總成塵迹蹙頻自笑流浪孤萍沾泥弱絮有底困春無力銀屏香煗寶簟波寒又負月明今夕往事夢裏沈思惟有羅襟淚防猶濕柰垂楊萬縷不系西風白日詞防流麗富於情者也少舉進士累試禮部不中以恩補迪功郎爲撫州金谿尉得年七十以卒後學尊稱之曰月巢先生予近得月巢遺稿謾摘一二錄於此予後公三十年而生公不以輩行前予雅相愛重時與倡酬予見公气象和平所謂徳人之容使人意消故嘗喜親公噫死生之隔久矣擥捲懷舊爲之愴然予兄太史公掞屢試禮部不中晚以恩補廸功郎監建康府糧料院寶祐丙辰以薦者特召爲史館校勘時年七十有六矣子大以詩賀之曰秋堂風露聲唔吚靑燈一防昏兩眵蟫魚蠧紙老白日未識心宇包黃羲麟膠飲盡霜免泣儷花鬭葉紛奇姿少年輕裘舌秦衍睥睨六印京塵緇平生眼底厭糠秕自對春風樂沂水奇抉怪問子云載酒歸來成獨醉金刀喜有南鄰翁曽吹藜焰丹霞峯白雲滿榻呼不起斜日倚仗酣秋空紫皇一夕下綸防袚丹鉛勘文字防將一語贊陽秋髙入九天卑九地聖明勛業琬琰儲不獨焜燿冰銜書兩朝搜輯摩日月往往呼喝羞庭衢廬陵健筆人莫贖南丰瓣香竟誰續西江浩浩流古今莫遣白頭愧靑竹又送曽子華防贛曰丈夫達有遇出令走千里焚香玩太空宴坐塵不起雲胡子曽子不自樂沂水風煙挾兩防足跟尙芒履持被直承明三省良未已觀君气如虹接淅亦可美昔年子長防落筆妙信史三蘇出岷峨文章仰歐子此行崆峒嶺萬事寧足侈郁孤有奇觀佳句公摩洗予生事斗室出若畏瀾蠡長安歌狹邪神鼎鑄螭鬽窮通匪同途動靜實一理時止復時行願與參此義

隠居通議卷九

欽定四庫全書

隠居通議卷十

元劉壎撰

詩歌五

鴻泥

人生到處知何似應似飛鴻踏雪泥泥上偶然畱指爪鴻飛那復計東西老僧已死成新塔壊壁無由見舊題往日﨑嶇還記否路長人困蹇驢嘶此東坡集律詩第一首蓋和子由澠沱懷舊也注云往嵗馬死於二陵騎驢至澠沱此詩若繩以唐人律體大槪疏直欠工然鴻泥之諭眞是造理前人所未到也且悠然感慨令人動情世不可率爾讀之要須具眼

潄玉亭

東坡先生蘇文忠公題廬山潄玉亭詩云髙巖下赤日深谷束悲風劈開靑玉峽飛出兩白龍此等句語雄奇峭健宜必有超軼絕塵之句以終之而其末乃不過曰願從琴髙生腳踏赤鯶公手扶白芙渠跳下淸冷中且意度卑甚殊無歸宿與起句如出兩手豈非坡公天才橫縱肆筆成書非若拘譾者以排布鍜鏈爲工故若是邪是以朱文公嘗論坡公作歐陽公文集序首云言有大而非誇達者信之眾人疑焉此數句可謂偉甚而末乃云詩賦似李白敍事似司馬遷則首尾輕重殊不相稱然則此獨非老先生文章之防瑕歟老杜則不然

林艾軒評百家詩

艾軒云百家詩抺一過只有孟浩然踏著實地謝元暉陶元亮輩人名不虛得也毋怪乎杜子美毎毎起敬子美豈下人者如孟東野劉賔客韓栁數家又如韋蘇州劉長卿等輩皆不在百家數中卻別有說

後邨論詩有理

後邨序竹谿林公希逸詩有曰唐文人皆能詩栁尢髙韓尙非本色入宋則文人多詩人少三百年間𨿽人各有集集各有詩詩各自爲體或尙理致或負材力或逞辧博少者千篇多至萬首要皆經義防論之有韻者爾非詩也自二三鉅儒十數大作家俱未免此病幹淳間艾軒先生始好深沈加鍜鏈有經嵗累月繕一章未就者平生所作不數卷然以約敵繁宻勝疏精掩粗同時惟呂太史賞重不知者以爲遲晦竹谿詩比其師稿幹中含華滋蕭散中藏嚴宻窘狹中見紆余天下誦之曰詩也非經義防論之有韻者也後邨經義策論之有韻者一句最道著宋詩之病然其自作則亦有時而不免豈知而故犯者邪遲晦二字亦道著艾軒之病

劉玉淵評論

太白以天分驅學力少陵以學力融天分淵明俛太白而差婉山谷跂子美而加嚴

晚唐學杜不至則曰詠情性冩生態足矣戀事適自縛說理適自障江西學山谷不至則曰理路何可差學力何可諉寧拙毋弱寧核毋疏玆非一偏之論歟

刪後詩四家淵明詩之佛太白詩之仙少陵仙佛傋山谷可仙可佛而儼然以六經禮樂臨之𨿽有作者莫可及矣

詩家門戶李黃防若可尋陶杜未易湊泊而陶爲尢甚故李杜視陶又有分數

融騷選唐者半山駕騷選以軋唐者黃陳混騷選以汩唐者梅歐蘇宋詩視唐爲雜南渡後爲尢雜

唐自少陵外大抵風興工江西作者大抵雅頌長古詩一變騷再變選三變爲唐人之詩至宋則騷選唐錯出山谷負修能倡古律事寧核毋疏意寧苦毋俗句寧拙毋弱一時號江西宗派此猶佛氏之禪醫家之單方劑也近年永嘉復祖唐律貴精不求多得意不戀事可艷可淡可巧可拙眾復趨之由是唐與江西相抵軋楚騷詩變也而六義備樂府騷變也而興頌兼後世爲騷者比而已他義無也爲樂府者風而已興頌無也古詩已不能禁風雅之不變刪後有作可求備乎此選與唐百家不害至今傳也

山谷工用事雄說理江右由是成派其究雅多而風少少陵讀五車倒三峽吐驚人泣鬼之句岱嶽嶽陽眞能籠乾坤萬里於一詠之內千古吟人望洋興嘆及坡谷以道眼評之見趣又別坡稱子美淩跨百代古今詩人盡廢然陶謝髙風亦少衰矣山谷贊杜曰煎膠續千古無至落筆九天上一句則屬之陶何哉

山谷旣以落筆九天贊淵明其自述則曰蒲團日永鳥吟時罏薫一炷細參之猶欲蘇州心印至坡老直謂李杜𨿽跨百代古今詩人盡廢然陶謝髙風亦少衰矣惟韋應物發纎濃於簡古寄至味於淡泊非餘子所及悲夫二公豈非才雄學贍追方李杜有餘而退羨陶韋不足方將造忘言之妙而悲粗滓之不盡化歟

奇韻

近見有以【闕】字爲韻者古今詩未有押此一字者蓋甚新也狨字韻亦罕見有用者予近有詩曰羽纛金章映坐狨或亦謂其稍新

趙信國桃符句

趙信公葵鎭淮揚日有桃符句云日燿旌旗開大閫風鼓角到中原後句甚佳是時余制帥玠鎭蜀亦有桃符句云威行玉斧山河外春在金符掌握中可以相埒唐裴晉公度守東都劉賔客禹錫賀詩有曰萬乘旌旗分一半八方風雨防中州閎偉尊壯可備桃符也按玉斧事乃宋太祖開基時閱地輿圖偶持玉斧因以柄畫其分界今省記不全玉斧非刀斧也乃金杖子約長四五尺以片玉冠其首人主閒步則持之猶今之柱杖等類神祠中素繪儀從猶或存此

杜牧之湖州詩

嘗讀太平廣記載杜牧之湖州詩曰自是尋春去較遲不須惆悵怨芳時狂風落盡深紅色茂緑成陰子滿枝今觀麗情集則曰自恨尋春到已遲往年曽見未開時如今風捭花狼藉緑葉成陰子滿枝大意𨿽同而前詩似勝若論紀實則後者爲是尙當求杜集正之

栁香

近見臨川葉宋英有贈行詩曰栁香何處春風店酒醒月明聞杜鵑絕愛其興致淸婉後見太白詩有云風吹柳花滿店香乃知有所自來特未知栁果有香否

蠶蛾詩

記兒時嘗聞人誦蠶蛾詩頗有思致今猶能記閒爲諸孫誦之曰自家纒裹一堆堆鼎沸方知身是災僥幸成蛾還棄擲更教明嵗早歸來蓋江南土俗毎遇蛾卵後卽送之長流祝曰蠶蛾兒蠶蛾兒明嵗早歸來

義試詩

往昔江南承平時鄕裏諸齋閒出題示學者賦絕句考殿最有極精巧者是時俱名曰義試詩嘗鈔錄成帙亂離失之今猶記其一二有湯淸伯賦夾竹桃曰芳姿勁節本來同緑防紅妝一樣濃我若化龍君作浪信知何處不相逢又某人賦蒲萄月曰春藤上架翠成窠顆顆光凝晚景多疑是蘂宮開夕宴結成珠帳待嫦娥賦孔明艸廬圖有曰南陽髙臥屈將軍往事畱水墨昏莫訝軸間茅屋小个中藏得漢乾坤𨿽只體貼描畫然妙處自不可冺革命後曽惟仲賦艸意有曰輦路淒淒隔嵗華王孫望斷怨天涯空庭煙雨無人管那有閒情襯落花傷時懷舊令人淒然又贛曽蒼山嘗賦楊妃韈曰萬騎西行過馬嵬淩波曽此墮塵埃莫言一曲香彎小踏轉開元宇宙來

韓陵陽論晚唐詩

唐末人詩𨿽格到卑淺然謂其非詩不可今人作詩𨿽句語軒昻止可逺聽而其理則不可究此陵陽韓子蒼室中語也允謂深中宋詩之病近世劉后邨亦謂宋三百年人各有集詩各有體要皆經義策論之有韻者爾非詩也二三鉅儒十數大作家俱未免此病皆至論也其後劉須谿則又云後邨所短適在於此可發一笑

琵琶亭詩

諸呂家於江州仕宋累朝窮富極貴中外鼎盛及北兵至自文煥而下相率納欵無一人抗節報國其後有題詩於琵琶亭者一日呂老見之揮淚其詩曰老大蛾眉負所天尙畱餘韻入哀江心正好看明月卻抱琵琶過別船語意深婉信佳句也且有闗於世道或云燕五峯右丞偕龍麟洲謁呂文煥酒酣命麟洲賦詩以琵琶亭爲題麟洲賦此譏之呂老納賄請攺賦旣而好事者流傳

義燕詩

金防昌五年田器之帥師沙漠有燕子巢其土屋秋社前戲以帛題詩云防年塞上負艱危何事烏衣亦此飛朝向沙場如有故暮投茅屋似相依君憐我處來迎語我憶君時不掩扉明日西風悲鼓角君應先去我何歸用蠟封裹系於其足至泰和四年移上黨幕府時已十年忽於合翠堂見雙燕一飛戶牖一棲硯屏器之見其足有所系解之得舊詩遂繪爲圖當時吟詠甚富今師孟郎中乃器之賢嗣也復求諸公賦之予欲效顰而未能也姑記其事

弔李肯齋詩

相士葉秋月誦北人崔參政弔潭帥李肯齋詩曰一夕司空撫禦牀祖龍未死國先亡只緣西楚無堅壁致使南州總戰塲湘水一川骸骨滿肯齋萬古姓名香我來不見先生面獨對西風酹一觴

無名好詩

嘗記人誦一二詩皆好而不知其姓名上元詩雲天碧銀河欲下來月華如水浸樓臺誰將萬斛金蓮子向層城午夜開茶詩雲山谷云濃春雨多曉來四野布干戈鎗旗不染匈奴血畱與人間戰睡魔又感時一首云莫厭追歡買笑頻沈思離亂可傷神閒時屈指從頭數得到淸平能防人此唐末五代時人所作讀之殊愴然也

釘詩

宋開慶己未丁大全緣宦者董宋臣得相不防人望江西路分繆萬年賦釘詩以刺之大全大怒繩以法配化州其詩云頑磺非銅剛樣堅寒阬才離亟趨炎十來槌打隨成器一得人拈卻逞防不怕斧敲惟要入全憑鉆引任教嫌休言深處難抽拔自有羊蹏與鐵鉗

豆腐詩

宋咸淳間吉州龍泉縣有賣豆腐王老者年八十有六平生朴素不識字忽呼其子告以欲歸令代書豆腐詩曰朝朝只與磨爲親推轉無邊大法輪碾出一團眞白玉將歸回向未來人言訖坐化詩意亦有味也

夢中得詩

叔長秋麓先生無子以外族仲弁汝素爲後旣卽世仲弁本生家曰兄曰弟盤踞於其室晨夕香鐙弗顧也一夕秋麓見夢仲弁有怒色索紙筆遂書一詩示之曰花邊臺榭栁邊城此日相逢各自親曽憶當年鐙下語如今辜負隴頭春詰朝仲弁焚香謝過遷其若兄若弟別室仲弁涕泣與予言之予謂世人云夢生於想子平日不學非能吟者心想之所不至今詳格調句法甚類生前之作而幽防之怒深矣孰謂有死生之分哉

揚州上元鐙詩

賈似道鎭維日上元張鐙客有摘古句作鐙門詩者曰天下三分明月夜揚州十里小紅樓眾稱其切吾嘗以爲此必藥州廖瑩中所爲也唐人詩曰天下三分明月夜二分無賴是州又唐人登第詞曰州十里小紅樓盡卷上珠簾一半皆本郡事也

山谷達論

山谷有短句云三公未白首十輩擁朱輪只有人看好何益百年身但願身無事淸尊對故人此達者之論足以警世

賦詩誤用事

南唐李后主煜崇信浮屠法刑政多弛有司奏死刑若遇其齋日則於宮中佛前然燈以達旦爲驗謂之命燈未旦而滅則論如律不然率貸死富人賂宦官竊續膏油往往獲免近世臨川曽景建極賦金陵百詠有曰五詳三覆始施刑明滅蘭膏豈足馮可惜當年殺嚴續無人爲益決囚鐙按續字興宗馮翊人徙家廣陵因父防仕南唐爲禮部尙書中書待郎以不附宋齊邱爲元宗景所知兩登相位盡忠不貳後以言不見用求罷拜鎭海軍節度使屬疾還都後主以其國戚遣內夫人問之歷陳羣臣衺正辭气抗慨不及其私翼日卒諡曰懿續始終全美未嘗被殺也曽公大詩人亦不免誤用事

隠居通議卷十

欽定四庫全書

隠居通議卷十一

元劉壎撰

詩歌六

興亡歌詠

漢髙帝大風之歌曰大風起兮雲飛揚威加海內兮歸故鄕安得壯士兮守四方宋太祖詠日出之詩曰欲出未出紅刺刺千山萬山如火髮須臾擁出大金盆趕退殘星逐退月陳後主之詩曰午醉醒來晚無人夢自驚夕陽如有意偏傍小明南唐李后主之詞曰櫻桃落盡春歸去蜨翻輕粉雙飛又曰門巷寂寥人去後望殘煙艸萋迷合四君之所作而論之則開基英雄之主與亡國衰弱之君象不同居然可見

詩句冩太平

李文定公昉禁林春日詩有曰一院有花春晝永萬方無事詔書稀歐陽文忠公送田秦州詩有曰萬馬不嘶聽號令諸蕃無事樂耕耘蘇文忠公和熈河帥蔣穎叔上元詩有曰永夜出逰從萬騎諸羌入看擁千層凡此皆可想見昔日太平气象毎讀此詩令人慨然

吟詠誅姦

一代之亡必有一誤國者爲人所指目見於吟詠自唐以來賦者多矣𨿽機軸不免相同然誅姦諛於旣死誠千古之一快不可議其蹈襲也如唐彥謙詠文恵宮人云認得前家令宮人淚滿裾不知梁佐命全是沈尙書李泰伯覯詠漢宮云哀平外立國權分只爲當時乏嗣君試問莽新誰佐命只應飛燕是元勲鄭毅夫獬詠範蠡云十重越甲夜成圍宴罷君王醉不知若論破吳功第一黃金只合鑄西施趙漢宗詠張麗華云陳事分明屬綺羅香塵吹盡井無波行軍長史何勞怒次苐論功妾更多予叔長秋麓翁詠陳後主亦云晉王前殿賀平陳從此江南雨露勻四百年間重混一誰知江令是忠臣宋之失國賈似道爲之也余竊嘗爲之詩云三百年餘歷數更東南萬里看升平黃金臺上麒麟閣混一元勲是賈生

半山詠揚雄

王荊公論揚雄云九流沈溺道眞渾獨防穨波討得原又云千古雄文造聖眞然幽思入無倫雄仕漢朝非止州縣防官而已也美新投閣臣節不終律以名義蓋有疵焉而前輩諸賢亟稱之昌黎公以雄爲聖人之徒南丰曽文定公以雄爲合於箕子之明夷司馬文正公親注法言尊雄甚至水心葉公著習學記言譏評古今無全人矣獨於雄傾心焉今荊公之詠又以聖眞許之諸老豈許其學問略其名節耶夫學者固將學爲忠與孝也雄大節若是𨿽學洞天人文貫經史抑末矣湘東金管不爲子云屈也近世惟馬子才著論以聲雄之罪又有陳黯者亦有是言予不幸生非盛世逢此更遷目擊叛降滔滔皆是故於雄之事迹蓋三嘆焉近觀後邨劉潛夫詩話有一論攻雄之短劉蓋出於賈似道之門者其人固非名節士也乃識大義如此或者曰南丰先生合於箕子明夷之言不爲無見學者必知人論世而後可也當詳參之

半山讀蜀志

荊公讀蜀志詩云千載紛爭共一毛可憐身世兩徒勞無人語向劉徳問捨求田意最髙夫曹瞞父子挾姦雄之資蓄簒逆之計弒帝後竊神器漢室之賊也稍負志節者皆欲奮臂誅之昭烈帝室之冑武侯爲輔首扶名義必報國仇𨿽大勲不成而魏之君臣畏蜀如虎終其身不得奠枕萬世之下忠臣義士猶得借此以維持世教則昭烈懿識孔明盛心固與日月爭光矣荊公乃咎其爲紛爭而俾爲求田問舍之舉何其闇於名義如此朱文公嘗議司馬溫公作通鑑不應尊魏爲正統而書諸葛亮爲入寇且曰使溫公在當時必去仕魏吾亦曰使荊公在當時亦必從魏矣眉山李氏云公此詩於理未安蓋興復之義天人所同不可以紛爭議之允爲名言然反覆此詩其意蓋深痛劉禪之不克嗣業故嘆息於紛爭之徒勞也是又不得以辭害意矣

半山讀後漢書

荊公讀後漢書云黨錮紛紛果是非當時髙士見防防可憐竇武陳蕃輩欲與天爭漢鼎歸公之意蓋有取於申屠蟠之知防而深致嘆於蕃武之蹈禍未爲非也然蕃武忠君愛國辭嚴誼正不暇自防故蹈危機其失在於疏爾忠憤凜凜霜日爭嚴此豈可厚誣者人人如蟠信明哲矣一諉諸天如王室何荊公持論多不猶人如哀昭烈之興復謂其不爲許汜田舍之計惜蕃武之忠義謂其與天爭漢室之亡皆有感乎其言之也

唐宋詩意同

唐人詩云昨日春風欺不在就牀吹落讀殘書劉貢父云惟有南風舊相識徑開門戶又翻書荊公雲閒眠盡日無人到自有春風爲掃門賀方回云蠟屐舊痕尋不見東風先爲我開門四詩意𨿽相近然論其自然則荊公貢父所作爲勝

又

唐戎昱詩云寒江近戶慢流聲竹影臨亂月明歸夢不知湖水濶夜來還到洛陽城荊公云三年衣上禁城塵撫事茫然愧古人明月滄波秋萬頃扁舟長載夢中身又云鐘山咫尺被云埋何況南鄰與北齋昨夜月明江上夢逆隨潮水到秦淮又有陳洙題禦史臺壁云淸朝無事諫章疏竊祿經年臥直廬惆悵平生不如夢春來三度到谿居後有崔球妻一詩云數日相望極須知意思迷夢魂不怕險飛過大江西此數詩皆同一意若其品格必有能辧之者

二詩懷舊

荊公題永慶寺雱遺墨後云遺骸豈久人間世故有情鐘未可忘陸放翁題沈園云此身行作稽山土猶弔遺蹤一然二詩皆懷舊感愴之意而陸失之露

半山絕句悟機

天街小雨潤如酥艸色遙看近卻無最是一年春好處絕勝煙栁滿皇都此韓詩也荊公早年悟其機軸平生絕句實得於此𨿽殊欠骨力而流麗閒婉自成一家宜乎足以名世其後學荊公而不至者爲四靈又其後卑淺者落江湖風斯下矣荊公之子元澤嘗有詩曰一雙燕子語檐前病客無憀盡日眠開徧杏花人不見滿庭輕雨緑如煙殊有乃翁詩格然其人極不足道

黃陵廟詩

東風吹艸緑離離路入黃陵古廟西帝子不知春又去亂山無主鷓鴣啼此陸士規題黃陵廟詩也興致深長殊有唐人標格然其人客秦檜之門有不足道者故其名不

三賢堂題詠

嘉定間袁韶以戶部尙書知臨安府大酒利𨿽湖上三賢堂亦令賣酒有題詩於壁者曰和靖東坡白樂天防年冷落在湖邊如今往事都休問且爲袁韶辦酒錢韶聞而愧之防住賣韶史彌逺之黨聚斂臣也小人無忌憚烏知三賢

謝君澤詩

杜鵑呼我我歸休陸有輕車水有舟笑殺西湖湖上客醉生夢死戀杭州此謝君澤題於湖上之詩也時賈師憲居西湖疑此詩譏已陰使人害之君澤覺急投身呂師防獲免君澤名雨信州貴谿人有文名兄君直名枋得文筆尢奇健𨿽擢科第亦以素譏議賈中遭貶責仕宦蹉跎而勁直不懾亦奇人也師憲以父忠肅公故且緣賈妃得早貴盛年敡歷臺閫以至宰相穆陵晏駕受遺定防拜太傅平章軍國重事倦趨常朝自請於都城外葛嶺剏私第占湖山天下之景積富累貴窮奢極侈心猶以爲未足乃卽湖上創道堂殊壯麗日廩雲水道人數百輩於中頻設齋襯覬得神仙焉嗚呼無厭甚矣旣爲相又求仙倘遂所圖是神仙可以富貴得而蓬瀛亦爲逋逃藪矣

誠齋詠徐孺子

誠齋先生楊文節公詠徐孺子雲南州一髙士東漢獨淸風此兩句辭峭而意足無能及者繼云故國巳禾女荒阡猶石翁則防於刻畫不及前聨矣

謝法曹詩句

多情未老已白髮野思到春如亂雲此兩句見歐詩中注云謝法曹所作惜不知其何名蓋佳句也

奪胎換骨

唐劉禹錫作栁州文集序云韓退之曰雄深雅健似司馬子長崔蔡不足多也崔謂崔瑗蔡謂蔡邕山谷詠張文潛詩亦用此意有曰鼂張班馬乎崔蔡不足云其善於奪胎換骨如此而世或未之知也

詠梅詩詞

病骨稜稜痩欲飛業根猶墮愛梅非夢魂夜夜尋花去時帶寒香踏月歸此陳伯西詠梅絕筆也伯西吉之泰和人學楊補之作梅其酷嗜如師而得筆外意作推篷圖或半樹或一樹橫斜曲直莫不天成而詩尢淸苦世言補之未嘗作半樹梅惟伯西喜作半樹余藏補之醉筆扇面後有玉燭新梅詞一闋補之自書筆法槎牙可愛獨恨未見伯西梅耳其詞曰荒山藏古寺見傍水雲開一枝三四蘭枯死登臨處慰我魂銷惟此可堪紅紫管不解和羮結子髙壓盡百卉千葩因君今修花史朝華且莫吹殘待淺檻枯牀寫交形似此時胸次疑冰雪洗盡從前塵滓吟安个字判不寐勾牽幽思誰伴我香宿蠭媒光浮月姊右玉燭新紹興乙亥嵗子楊子所作後三年當予亡命蕭永言同醉見予舉似急索紙而恨無敲冰玉屑以備惡語予乘狂興信筆不覺盈軸他日非巨眼好事者勿輕予之永言頗領略是語然永言子孫眾多又以藥石積陰徳必有髙其門者應能爲我入石以廣之冬十一月望鐙下補之書

閒句

嘗記何處閒有人書云近來黒白無分曉墨作梅花賣得行句𨿽淺近亦有味也後始知蕭冰厓詩

唐宋及第詩

予舊嘗見壁間一聨云利市防衫拋白薴風流名字寫紅箋甚愛之不知誰作今乃知爲王黃州禹偁賀人及第詩也唐進士科甚貴初登第卽以紅箋書名見人又唐薛能詩莫欺缺落殘牙齒曽喫紅綾餅餤來紅綾餅餤亦是唐新進士時事

觀邸報題詩

丹瑕先生張誠子自明嘗有一絕句云西風颯颯雨蕭蕭小小人家短短橋獨倚防幹數鵝匹一聲孤雁在雲霄前題曰觀邸報見者輙不解曰觀邸報而其詩若此何也有一士獨太息曰此詩興致髙逺眞得作詩之法何也彼以觀邸報爲題而其防如此甚不難見風蕭颯興國事風塵也小小人家興建都錢塘僅得一隅也短短橋興朝廷無長防濟時也獨數鵝匹興所屬意者卑污之人也雁在雲霄興賢者髙舉逺引也當時必有君子去國故爲是語試以此意吟詠則得矣不然則詩與題奚闗哉此蓋善於評詩者大抵詩以興意爲主是誠可爲作詩法

坡仙詩句

東坡詩句云近來天气應難料向煗猶湏禦裌衣玉泉黃伯厚亦有絕句云社寒比臘更淸嚴花蘂蕭疏半欲緘過手重裘猶得力莫將晴煗信春衫二詩意𨿽同然論其醖籍則黃句爲勝

辧秋胡婦

秋胡婦一事顏延年首詠之有曰峻節貫秋霜近世丰城陳壽父傑賦曰長旦走縣薄盛年羞乞墦托身未分明一隔五暑寒中堂幸有姑力養可忘年春月蠶事起采桑道旁阡懷金者誰來解槖陳甘言此物奚至哉妾心炳如丹反舍尙三唾欣聞槁砧還胡然道旁金乃在阿母間嘗經挑桑婦還以奉慈萱歠飲豈不歡伉儷難爲顏反覆重子污濯之淸冷淵誠𨿽匹婦諒微義不猶完又有寧都蕭立之等賦序曰秋胡婦事見記顏延年作詩髙之夫卻行道者之金信其潔矣然憤其夫之說桑婦而卒以是死焉推此意也無亦類世所謂妬婦者耶因歌之曰君家作婦五日彊錦衾未煗鴛鴦牀阿郎遽作逺防別五載菽水空襦裳采桑忽忽春風陌郎歸相逢不相識探囊贈妾雙黃金妾心如水介如石阿郎歸來坐堂前低頭相視黙不言郎心如此不易保醜君一死滄波寒稜稜峻骨秋霜句斷簡風流暎千古後來一種可憐人卻遣江津名妬婦陳號自堂蕭號冰厓皆江西名詩人一取其義一疑其妬吟筆灑然皆足以發所欲言之意然以予考之古或無此事特著書者之寓言耳若以理推則新婚離別若少陵所詠近於徵役峻切勢不得已容有之也今秋胡子不過爲仕宦而往陳非有迫促於其後者何五日而遽別耶王者之制新婚者期不使𨿽官府猶諒其燕好方新而寛之況逰宦之權遲速由已乎自魯至陳道路不至懸逺何至五年而不歸獨不可謁告省其親乎旣婚五日矣猶不認其妻之容貌非癡人乎夫旣曰癡矣路途桑女又何爲近之是不癡也則未必不認其妻也旣別五年想其侍養其紡績其理家叢脞不止蠶桑而已也當其采桑勞苦備至顏貌必非若初嫁時矣以顦顇時猶出金桑下以相挑引則新婚少艾又何遽捨而逺逰乎考古如訊獄必深求其情而後可意者古人創此一叚奇事以警後世而詩家取以作題目發吟思耳武成周書也去春秋戰國同代而未逺又經聖筆親定孟子猶曰盡信書不如無書

詠史

旴江李先生覯詠漢史有云試問莽新誰佐命只應飛燕是元勲此意甚新後白雲趙宗丞崇嶓詠張麗華亦云行軍長史何勞怨次第論功妾更多詩意相同按隋書晉王廣爲淮南行省尙書令行軍元帥率師伐陳以髙熲爲元帥長史師渡江髙熲先入建康晉王廣使人馳告之令畱張麗華熲曰昔太公面以斬妲己此豈可畱也斬之廣聞之變色曰昔人云無徳不報我必有以報髙公矣由是恨熲然隋之得以滅陳則麗華力也

又

漢成帝以淖方成爲披香殿博士時趙飛燕之妹趙昭儀方幸方成見之曰此禍水也滅火必矣故白雲翁之詩曰甲帳初停燕子飛小雛相趁共差池春風吹水粼粼長又有披香博士知

五言絕句難工

五言絕句最難工蓋字逾少而意逾長乃爲有味近世所刋有一二絕佳者如裼韶父古意曰江南望江北人去竟難招春水無期約年年到小橋李商卿晚春曲曰春欲歸何處流鶯也不知只應江上水暗與落花期姚令威僧房晝寢曰薄薄簾櫳日陰陰殿閣風無人驚午夢雙蜨下花叢趙漢宗折栁詞曰行人須折栁折取最長條明日天涯路無人看舞腰此數詩皆妥貼閒適有天然自在之趣可以吟諷

詠墨梅

近世有詠墨梅者一詩云髙結長眉滿漢宮君王圖玉按春風龍沙萬里王家女不著黃金買畫工又一云五換鄰鐘三唱雞云昏月淡正低迷金簾不著闌干角瞥見傷春背面啼評詩者謂去題太逺不知其詠何物簡齋陳去非詠墨梅云粲粲江南萬玉妃別來防度見春歸相逢京洛渾依舊惟恨緇塵染素衣曹元象云憶昔神逰姑射山夢中栩栩片時還冰膚不許尋常見故隠輕雲薄霧間評詩者亦謂其格調𨿽髙去題終逺予謂後二詩尙見髣髴前二詩委是懸逺然卻是好詩只欠換題目耳坡翁云作詩必此詩定知非詩人亦可執此語以自解

疊山自況

宋末賈似道柄國弄權已甚疊山先生謝枋得賦一詩自況曰手撚琪花吹玉簫至人長與道逍遙黃雲白鶴無拘束閒看吳兒弄晚潮其婉娩沈著有唐人風致蓋其自處亦甚髙矣其傷時亦甚隠而切矣

隠居通議卷十一﹤子部﹐雜家類﹐雜說之屬﹐隱居通議﹥

欽定四庫全書

隠居通議卷十二

元劉壎撰

詩歌七

文丞相采薇歌

文丞相天祥至公血誠捐軀死國忠義之節照暎古今固不以文章爲存亡也然近日書市刋其采薇歌成帙易其名曰吟嘯稿皆丞相戰敗後被執過北時詩實多佳句謾摘於此亦可因其詩以知其心矣

出嶺同誰出歸鄕如此歸【被執出南安軍作】如此歸三字最有深味今繆者誤刋作如不歸則意味索然矣

云靜龍歸海風淸馬渡江【萬安晚渡】

長有歸來夢衣冠滿故園【寄裏中友】

風宣城路重來白髮新長江還有險中國詎無人【安慶府】方誇金塢築豈料玉牀揺國體眞三代江流舊六朝鞭投能防日瓦解不崇朝千古吳山恨西風捲怒潮【魯港乃賈似道潰師處此結句絕妙】

健兒徙幽土新鬼哭臺城一片淸谿月偏於客有情【建康】蒲萄肥汗馬荊棘冷銅駝巫峽朝云濕洞庭秋水波【江行有感】英雄遺算晚天地暗愁新【眞州】

庾子江南夢蘇郎海上貧【呈中齋】

禾黍西風夢川原落日悲斯文今已矣來世以爲期【同上】一彎流水小數畆故城荒回首江南路靑山斷夕陽【過召伯】芳艸中原路斜陽故國情【小情口】

漠漠地千里垂垂天四圍【桃原道中】

野濶人聲小日斜駒影長【崔鎭驛】

家國哀千古男兒慨四方【汶陽館】

欲鞭劉豫骨煙艸暗荒邱【東平】

土花開國舊風絮渡江前【過梁門】

更和天塹失回首慘啼鵑【同上】

芳艸江頭路斜陽郭外邨【池州】

七言

春事暗隨流水去潮聲空逐莫天回【越王臺】

巡逺初無兒女態夷齊肯作稻粱謀【黃金市】

丹心不攺君臣義淸淚難禁父母邦【泰和】

半生防度此登臨流落而今雪滿簮南浦不知春已晚西山但覺日初陰【隆興】

滿地蘆花和我老舊家燕子傍誰飛從今別卻江南路化作啼鵑帶血歸【金陵】

眼裏防從驚死別夢中兒女慰生離【早秋】

江海無情逰子倦嵗年如夢美人遲【晚起】

客情恰與秋俱半人影何如月倍圓【中秋】

靑牛過去闗山動白鶴歸來城郭荒【蒼然亭】

古體

北徵垂半年依依只南土今晨渡淮河始覺非故宇【云云】我爲綱常謀妻子不得顧【過淮河】

衣煗露自幹須寒水欲凝將軍戴鐵笠壯士敲金鐙【發宿遷】自別張公子嬋媛不下樓遂令樓上燕百世稱風流我防彭祖門來弔楚王闕問樓在何處城東艸如雪蛾眉代不乏埋沒安足論因何張家妾名與山川存自古皆有死忠孝長不沒但傳美人心不說美人色【徐州燕子樓】長陵有神气萬嵗光如虹有時風雲變魂魄來沛宮【沛縣歌風臺】

軒冕委泥塗衮繡易氈毳百年雜丑好始酹四方誌【發潭口】唐家再造李郭力若論牽制公威靈【平原】

當年幸脫安祿山白首竟陷李希烈希烈安能遽殺公宰相盧杞欺日月亂臣賊子歸何處茫茫煙艸中原土公死於今六百年精忠赫赫雷行天【同】前

我過梁門城樓桑在其北元徳已千年靑煙繞故宅道傍爲揮淚裵回秋風客天下臥龍人多少空抱膝【樓桑】世以成敗論操懿眞英雄【孔明】

平生祖豫州白首起大事東門長嘯兒爲避一頭地何哉戴若思中道奮螗臂豪傑事垂成今古長短气【祖逖】人世誰不死公死千萬年【顏果卿】

睢陽水東流雙廟垂百世當時令孤潮乃爲賊遊說【張巡】予毎讀文丞相詩味其情思想其風景令人悲不自勝爲之悵然廢捲竟日

道體堂刋文山集

文丞相人品科名官爵俱爲宋朝第一不必論其詩文自有與天同壽者然觀道體堂所刋文山集諸詩中惟棊詩四絕頗佳其一爲周子善言蕭耕山象奕能勝二劉不覺敗於子善子善又敗於我詩曰螗臂初來攫晚蟬那知黃雀沬饞涎王孫挾彈無人處一笑雕盤屬玳筵其二爲耕山言老夫又敗與子善詩曰射虎將軍發欲枯茫茫沙艸正迷途小兒謾取封侯去還是平陽公主奴其三爲劉淵伯言所畏惟吾與子善耳詩曰坐踞河南百戰雄少年飛槊健如龍世間只畏兩人在上有髙公下慕容其四爲劉定伯言與淵伯上下也詩曰擊柱論功不忍看築壇刑馬誓河山當年灌絳知何似只在春秋魯衛間此四絕𨿽是比體亦自兼興可以諷詠余不及也又慶羅母百嵗有一律曰麗日萱花照五云升堂風采見幹淳蓬萊防上逢王母婺女光中見老人雨露一門華髮潤江山滿坐防衣新只將千嵗苓爲壽更住人間九百春詞𨿽直致意頗滿足猶記丁丑戊寅年間到一絕云丞相揚州城下所賦其詞忼慨激壯非也詩人所能言也黯雲霏霧暗扶桑半壁東南盡雪霜壯气不隨天地變笑騎飛鶴入維揚

讀文山詩作

李明通謙思信州人也少以書義補入太學而論工防尢工毎試多占魁列當時策體爲之一變後累試積分至優等上捨爲釋褐狀元授泉州推官歸時事攺更隠居鉛山近有錄至所賦一章筆力甚健名曰讀文山詩作南人不識兩膝貴曲折百態卑且勞斯人防膝不防頭甘以頸血黏弓刀蟠胸孤憤劈不碎殺气千丈纒旌旄援枹親鼓盡南八背水更用蜑下防俘來祝墨吐神語咄咄尙與天爭豪須防亦日減顏色元云莽晄風搔或言巨靈收拾付眞宰讀罷拊臆生長號又言丰隆列缺對愁絕疾指玉鞭鞭六鼇兩瓢倒翻水怪舞斗極橫軋天籟號憐伊肝膽苦復苦誓見曩日眞離騷劫灰滿地莫掛眼蓬萊𨿽逺容輕�長驅厲鬼尙堪戰盡閒未許飛仙敖乃言廢興在爾不吾與吾死吾主吾焉逃魯叜聞言拍掌笑斯人六經爲骨爲皮毛斯人捲取六經去只將贗本兒曹

艾軒吟詠

艾軒林公光朝詩不多別爲體壓捲如東宮生日詩頗富麗其詩曰北闕云爲堞東明玊作宮猗蘭迎曉日仙掌倚晴空笙律隨鳴鳳朝儀趁采紅黃麾初入杖靑桂自成叢冠屨分前後圖書考異同商盤如目擊羲畫自心通慈燕來三殿驩謡在九功長秋夜飲京兆報年丰奕奕還嘉祐緜緜想建隆庶僚何所祝再拜續維熊又有癡頑不識字歌一首答許叔節曰平生讀書如風過耳嵗月共流轉如磨復如螘一如人嚼蠟而不見其味又如弄孤杵連夜不成米又如過羊腸十步復一止見君詩舌如綺怪怪奇奇如懸崖萬仞盤龍古樹枝又如生馬不施控而馳又如錦菭封幔硯山墮淚碑又如玉闗客血生老稺衣盧全孟郊骨已朽眼精頭顱孰授與君往還嵗月久比來春風入我牖便覺庭前艸木有生意跨蹇驢出古寺欲訪子云問奇字想許公之詩必奇怪如盧仝輩故云爾生女一首曰貧家生一女蟋蟀催寒杵富家生一女煗風來玉樹富家生女才及笄阿官門前新築堤貧家不生女飯牛小兒安得妻荊釵玉璫各隨分醉中之天無髙低乞貓有曰寧可時時被防煎狂貓一夜不成眠廣南六月官軍到見說人家斷火煙送陳應求侍郎俊卿赴泉州序云昔侍郎蔡公嘗大書於洛陽橋上今侍郎過洛陽當摩挲此石也某送別到恵安賦詩云百片牙旗水面長蔡邕題在刺桐鄕十年桮酒開雲樹一樣官銜過洛陽我亦攜家緣送客誰能掃地自焚香野橋衝臘寒梅白莫要登臨憶侍郎

梅邊集

頃壬辰癸巳嵗有臨川朱兄浚過訪出其詩曰梅邊集以恵教予愛其流麗穏熟不作寒乞語爲跋其後己而與之賡酬則與集中作大異豈謀野則獲與被作文性情各有所宜耶然極愛之爲摘其句

七言律有云寺鐘城鼓兩相和共醉煙闗感慨多堤栁垂金春防許檐花鳴玉夜如何【春夜西湖】

西風落葉長安夢晚節寒華老圃心【京師九日】

玉帳分兵賦采薇梅花吹雪上戎衣將軍意气中江楫丞相功名采石磯【送人巡江】

紅雲近處催班急只待春前奏凱歸【同工】

蓬萊春思重云上江漢秋情十載前【謝方碧虛】

金寒霜气山無虎劍動星光水有龍【平江虎邱山】

皇帝當天第九春宮符仍詔刻麒麟軍咨祭酒金臺客國子先生鐵壁人【送吳制參赴麟捆】

明明采石兵前樣參贊歸來卽近臣【同上】

落花水煗千船聚芳艸春深一鶴歸【南浦夜泊】

米車已過塵迷路漁网才收月滿船【琵琶亭】

五言不多皆穏熟可觀如海燕故人意杜鵑逰子心【次韻】故里千山隔終年一字無【訪舊】谿月知相憶江雲約共吟夜船書一紙飛過赤楓林【寄友】防州陵變谷經月雨爲霖世事今如此西風動客心【秋日西湖】

絕句有贈賣墨呂云叔訪陳煙山詩曰仙宗傳訣自分明未數當年老樹精一片紫雲光滴滴丹墀成就幾公卿又曰蓬萊仙子世偏珍琮璧多攜問楚津若向積煙峯下過殷勤語臥樓人都城初秋和趙京倅詩曰從來美玉價連城結佩乘風十二京攜上崢嶸今有約好畱彩筆調淸平暑夢虫虫似醉中片雲挾雨過長空不知秋色來多少分數暖涼卜晚風宇宙淸愁望眼中誰將涼雨借龍公秋風夜入闗河迥破賊紅旗兟曉空凡此皆流麗不塵更增骨力便可名家矣

隠居通議卷十二

欽定四庫全書

隠居通議卷十三

元劉壎撰

文章一

古今類編

古今類編詩文如梁之文選唐之文粹宋之文鑑𨿽萹帙浩博可以考見累朝文字之盛然俱無統紀至近世眞文忠公編類文章正宗分爲四門曰辭命曰議論曰敍事曰歌詩去取有法始爲全書足以垂訓不朽如宋初編文苑英華之類尢不足采或謂當時削平諸僭其降臣聚朝多懷舊者慮其或有異志故皆位之館閣厚其爵祿使編纂羣書如太平禦覽廣記英華諸書遲以嵗月困其心志於是諸國之臣俱老死文字閒世以爲深得老英雄法推爲長防以予觀之是惟無英雄爾果有英雄此何足以束防之彼以繙閱故紙尋行數墨者謂之英雄寧不足笑耶當時如江南徐號爲辯士之雄然猶不能使其國之不亡孰謂旣亡之後猶能逞異志而使亡者復存邪此好議者之過也又如文選諸詩乃昭明太子一時偶取入集初非立體而後世作詩者乃創立一名曰此爲選體尢非確論

政事堂記

唐李華作政事堂記曰政事堂者君不可以枉道於天反道於地覆道於社稷無道於黎元此堂得以議之臣不可以悖道於君逆道於人黷道於貨亂道於刑克一方之命變王者之制此堂得以易之兵不可以擅興權不可以擅與貨不可以擅蓄王澤不可以擅奪君恩不可以擅閒私仇不可以擅報公爵不可以擅私此堂得以誅之事不可以輕入重罪不可以生入死法不可以剝害於人財不可以擅加於賦情不可以委之於幸亂不可以啟之於前伐紊不賞削紊不封聞荒不救見饉不矜逆諫自賢違道傷古此堂得以殺之故曰廟堂之上樽俎之前有兵有刑有挺有刄有鈇鉞有鴆毒有夷族有破家登此堂者得以行之故伊尹放太甲之不嗣周公誅管蔡之不義霍光廢昌邑之亂梁公正廬陵之位自君弱臣彊之後宰相主生殺之柄天子掩九重之耳燮理化爲權衡論道變爲機紐傾身禍敗者不可勝數列國有靑史有名可爲終身之戒母罪斯記云此記峻潔嚴健足稱名筆非後世時文語可及也華之名迹不甚大顯然此篇與弔古戰場文俱可誦

涪縣學記

自孔子沒到今千六百有餘嵗然而道不離乎五常文不違乎六經夫子當衰周之際羣三千之徒異能之士逾七十人焉子路最長少孔子九嵗耳顏子生後孔子三十年而父子嘗各異時事孔子楚人公孫龍者最少少孔子五十有三嵗不知當時凡事孔子者長少並列所見何學所慕何事陳蔡之圍至七日不火食而歌不衰孔子沒子貢廬於塜者六年然後去弟子及魯人從而家者百有餘室數世而諸儒講禮鄕飲大射必於其家廟習焉迨楚兵爭魯防甚矣終爲守節禮義之國漢王欲引天下兵加之卒不敢而反禮之然則孔氏之教狂簡之遺風也而可以僞爲哉夫知道者於文必知文固學之餘事也而今方以爲病何也以上乃蜀中涪縣學記論孔門大學一節頗有淵源忘其誰作謾錄偹覽

歐公文體

歐公文體溫潤和平𨿽無豪健勁峭之气而於人情物理深婉至到其味悠然以長則非他人所及也嘗見其天聖明道間有一書與富文忠公責其久不寄書曰彥國自西歸於今已逾月無由一致書蓋相別後患一大疽爲苦久之不暇求西人行者然亦時時有客自西來獨怪彥國了無一書又疑其人不的於叚氏僕夫來致防道書此人最的宜有書又無然後果可怪也始與足下別時屢邀聖兪語𨿽書者於朋友間不以疏數爲厚薄然旣不得羣居相笑語盡心有此猶足以通相思知動靜是不可忽茍不能具寸紙數行亦可易致則可頻致猶勝都不致也當時相顧切切要約如此謂今別後宜馬朝西而書夕東也不意足下自執牛耳登壇先防降壇而吐之何邪平生與足下語思欲力行者事何限此尺寸紙爲俗累牽之尙不能勉彊向所云云使僕何望哉洛陽去京爲僻逺孰與絳之去京師也今尙爾至絳又可知矣自相別後非見聖兪無可語者思得足下一書不翅饑渇故不得不忉忉也此書非特曲盡事情而當時朋友眞切之意尙可想見

跋華嶽題名

公又有跋華嶽題名碑寓意感慨讀之令人淒然其文曰右華嶽題名自唐開元二十三年訖後唐淸泰二年實二百一年題名者五百一人再題者又三十一人往往當時知名士也或兄弟同防或子侄並侍或寮屬將佐之咸在或山人處士之相攜或奉使奔命有行役之勞或窮髙望逺極登臨之適其富貴貧賤歡樂憂悲非惟人事百端而亦世變多故開元二十三年丙子是嵗天子耕籍田肆大赦羣臣方頌太平請封禪蓋有唐極盛之時也淸泰一年乙未廢帝簒立之明年也是嵗石敬瑭以太原反召契丹入自雁門廢帝自焚於洛陽而晉髙祖入立蓋五代極亂之時也始終二百年間或治或亂或盛或衰而往者來者先者後者𨿽窮達壽夭參差不齊而斯五百人者卒歸於共盡也其姓名嵗月風霜剝裂亦或在或亡其存者獨五千仞之山石爾故特錄其題刻每撫捲慨然何異臨長川而嘆逝者也治平元年淸明後一日書

跋華陽頌

公跋唐華陽頌攻破佛老之語尢爲有理其詞曰右華陽頌唐宗詔附元宗尊號曰聖文神武皇帝可謂盛矣而其自稱曰上淸弟子者何其陋哉方其肆情奢淫以極富貴之樂蓋窮天下之力不足以贍其欲使神仙道家之事爲不無亦非其所可冀矧其實無可得哉甚矣佛老之爲世惑也佛之徒曰無生者是畏死之論也老之徒曰不死者是貪生之說也彼其所以貪畏之意篤則其棄萬事絕人理而爲之然而終於無所得者何哉死生天地之常理畏者不可以茍免貪者不可以茍得也惟積習之久者成其邪妄之心佛之徒有臨死而不懼者妄意乎無生之可樂而以其所樂勝其所可畏也老之徒有死者則相與諱之曰彼超去矣彼解化矣厚自誣而托之不可詰或曰彼術未工故死爾前者茍以遂其非後者從而惑之以爲誠然也佛老二者同出於貪而所習則異然必由棄萬事絕人理而爲之其貪於彼者厚而捨於此者果若元宗者旣溺於此又慕於彼不勝其勞眞可笑也

跋等慈寺碑

跋顏師古等慈寺碑亦論佛老之惑曰右等慈寺碑顏師古譔其寺在鄭州汜水唐太宗破王世充竇建徳乃於其戰處建寺云爲陣亡士薦福唐初用兵破賊處多大抵皆造寺自古創業之君其英豪智略有非常人可及者矣至其卓然信道而知義則非積學誠明之士不能到也太宗英雄智識不世之主而牽惑習俗崇信浮圖豈以其言浩博無窮而好盡物理爲可喜邪蓋自古文姦言以惑聽者𨿽聰明之主或不能免惟其可喜乃能惑人故予於本紀譏其牽於多愛者謂此也

跋昭仁寺碑

跋幽州昭仁寺碑曰右昭仁寺碑在幽州唐太宗與薛舉戰處也唐自起義與羣雄戰處後皆建佛寺云爲陣亡士薦福湯武之敗桀紂殺人固亦多矣而商周享國各數百年其荷天之祜者以其心存大公爲民除害也唐之建寺外𨿽托爲戰亡之士其實自贖殺人之咎耳其撥亂開基有足壯者反區區於此不亦陋哉碑文朱子奢譔而不著書人名氏字畫甚工此予所錄也治平甲辰秋分後一日書

跋晉帖

跋晉帖議論亦佳其說曰右王獻之法帖予嘗喜覽魏晉以來筆墨遺迹而想前人之髙致也所謂法帖者其事率皆弔哀病敍暌離通訊問施於家人朋友之間不過數行而已蓋其初非用意而逸筆餘興淋漓揮灑或妍或丑百態橫生披卷髮函爛然在目使人驟見驚絕徐而視之其意態愈無窮盡故使後世得之以爲奇翫而想見其人至於髙文大冊何嘗用此而今人不然至或棄百事獘精疲力以學書爲事業用此終老而窮年者是眞可笑也此論亦犂然當於人心

半山總評

我宋盛時首以文章著者楊億劉筠學者宗之號楊劉體然其承襲晚唐五代之染習以雕鐫偶儷爲工又號曰西昆體歐陽公惡之嘉祐中知貢舉思革宿獘故文渉浮靡者一皆黜落獨取深醇渾厚之作一時士論𨿽嘩而文體自是一變漸復古雅南丰曽文定公臨川王荊公皆歐公門下士也繼出而羽翼之天下更號曰江西體論遂以定一時宋文遂與三代同風同時劉原父亦善爲古文其作禮記補亡儼然迫眞也他作比曽王二公則不及因讀荊公集愛其數篇抑揚有味簡古而蔚慮或亡失因錄之

杜詩後集序

予考古之詩尢愛杜甫氏作者其詞所從出一莫知窮極而病未能學也世所已多計尙有遺落思得其完而觀之然每一篇出自然人知非人之所能爲而爲之者惟甫也輙能辧之予之令鄞客有授予古之詩世所不者二百餘篇觀之予知非人之所能爲而爲之實甫者其文與意之著也然甫之詩其完見於今者自予得之世之學者至於甫而後爲詩不能至要之不知詩焉爾嗚呼詩其難惟有甫哉自洗兵馬下序而次之以示知甫者且用自發焉

靈谷詩序

靈谷詩序曰吾州之東南有靈谷者江南之名山也龍蛇之神虎豹翚翟之文章楩楠豫章竹箭之材皆自山出而神林鬼塜螭魅之穴與夫仙人釋子恢譎之觀咸附托馬至其淑靈和淸之气盤薄郁積於天地之間萬物之所不能得者乃屬之於人而處士君實生其阯君姓吳氏家於山阯豪傑之望臨吾一州者蓋五六世而後處士君出焉其行孝弟忠信其能以文學知名於時惜乎其老矣不得與夫虎豹翚翟之文章楩楠豫章竹箭之材俱出而爲用於天下顧藏其神奇而與龍蛇雜此土以處也然君浩然有以自養遨防於山川之間嘯歌謳吟以寓其所好終身樂之不厭而有詩數百篇誦於閭裏他日出其靈谷三十二篇以屬其甥王安石曰爲我讀而序之惟君之所得蓋有伏而不見者豈特盡於此詩而已𨿽然觀其鑱刻萬物而接之以藻繢非夫詩人之巧者亦孰能至於此此篇蓋放韓文送廖道士序

張刑部詩序

刑部張君詩數十篇明而不華喜諷道而不刻切其唐人善詩者之徒歟君並楊劉生楊劉以其文辭染當世學者迷其端原靡靡然窮曰力以摹之粉墨靑朱顚錯叢厖無文章黼黻之序其屬情借事不可考據也方此時自守不污者少矣君詩獨不然其自守不污者邪子夏曰詩者志之所之也觀君之志然則其行亦自守不污者邪豈惟其言而已畀予詩而請序者君之子彥博也彥博字文叔爲撫州司法還自揚州識之日與之接云慶曆三年八月日序此序深言昆體之獘

祭曽博士文

嗚呼公以罪廢實亦不幸卒困以夭亦惟其命命與才違人實知之名之不幸知者爲誰公之閭至宗親黨友𨿽知公名於實無有嗚呼公初公志如何孰云不諧而厄孔多地大天穹有時而毀星日脫敗山傾谷圯人居其間萬物一偏固有窮通世數使然至其壽夭尙何憂喜要之百年一蛻以死方其生時窘若囚拘其死以歸混合空虛以生易死死者不祈惟其不見生者之悲公今有子能隆公後惟彼生者可無甚悼嗟理則然其情難忘哭泣馳辭往侑奠觴此文言死生之理辭意殊妙千古不易也曽博士當是南丰先生之父名易占官至太常博士

隠居通議卷十三

欽定四庫全書

隠居通議卷十四

元劉壎撰

文章二

南丰先生學問

濓洛諸儒未出之先楊劉昆體固不足道歐蘇一變文始趨古其論君道國政民情兵略無不造妙然以理學或未之及也當是時獨南丰先生曽文定公議論文章根據性理論治道則必本於正心誠意論禮樂則必本於性情論學必主於務內論制度必本之先王之法其初見歐陽公之書有曰明聖人之心於百世之上明聖人之心於百世之下又曰趨理不避榮辱利害其卓然絕識超軼時賢先儒言歐公之文紆余曲折說盡事情南丰繼之加以謹嚴字字有法度此朱文公評文専以南丰爲法者蓋以於其周程之先首明理學也然世俗知之者蓋寡亡他公之文自經出深醇雅澹故非靜心探玩不得其味而予特嗜之其元丰類稿則覽之熟矣近得續稿四十卷細觀其間或多少作不能如類稿之粹豈公所自擇或學者詮次如莊子內外篇山谷內外集之分歟其間如過客論則放兩都賦如詔弟誥則放客難僮約進學解如襄陽救災記則放段太尉逸事文公謂其多摹擬古作蓋此之類又有釋疑一篇亦放西漢文字前輩謂此乃公少年慕學借此以衍習其文耳觀後聽琴序題趙充國題魏鄭公諸篇皆其妙者蓋不可及也其上李連州書十五嵗所作前集禿禿記二十五嵗所作公生於眞宗天禧己未嵗至仁宗嘉祐二年丁酉及第時年三十九矣神宗元丰五年壬戌四月試中書舍人賜紫金魚袋九月二十八日母仁壽太君朱氏卒公丁憂明年癸亥四月丙辰公卒於江寧府年六十五歸葬南丰朱文公作年譜具載其本末如此

禿禿記

公之文源流經術議論正大然禿禿記則實自史漢中來也此記筆力髙妙文有法度而世之知者蓋鮮予獨喜之不厭昔嘗交蜀中士大夫其論與予合一日與範忠文家子弟評文誦此記甚習且云蜀文士多誦之餘因嘆西州之士猶能知曽文之所以妙而生南丰之鄕者口耳乃未嘗及可不愧邪讀書無眼目何名爲士禿禿記曰禿禿髙宻孫齊兒也齊明法得嘉州司法先娶杜氏畱髙宻更紿娶周氏與抵蜀罷歸周氏恚齊紿告縣齊貲謝得釋授歙州休寧縣尉與杜氏俱迎之官再期得告歸周氏復恚求絕齊急曰爲若出杜氏祝髮以誓周氏可之齊獨之休寧得娼陳氏又納之代受撫州司法歸閒周氏不復見使人竊取其所產子合杜氏陳氏載之撫州明道二年正月至是月周氏與其弟來欲入據其署吏遮以告齊齊在寶應佛寺受租米趨歸捽挽置廡下出僞劵曰若傭也何敢爾辧於州不直周氏訴於江西轉運使不聼久之以布衣書裏姓行道上乞食蕭貫守饒州馳告貫饒州江東也不當受訴貫受不拒轉運使始遣吏祝應言爲覆周氏引產子爲據齊懼子見事得卽送匿旁方政捨又懼則收以歸搤其咽不死陳氏從旁引兒足倒持之抑其首罋水中乃死禿禿也召役者鄧旺穿寢後垣下爲坎深四尺瘞其中生五嵗云獄上更赦猶停齊官徙濠州八月也慶曆三年十月二十二日司法張彥博攺作寢廬治地得坎中死兒驗問知狀者小吏熊簡對如此又召鄧旺詰之合獄辭畱州者皆是惟殺禿禿狀蓋不見與予言而悲之遂以棺服斂之設酒脯奠焉以錢與浮圖人升倫買塼爲壙城南五里張氏林下瘞之治地後十日也嗚呼人固擇於禽獸牝牡也禽獸牝牡於其配合孕養知不相禍也相禍則其類絕也久矣如齊何議焉買石刻其事納之壙中以慰禿禿且有警也事始末惟杜氏一無忌言二十九日南丰曽鞏作

南丰縣學記

慶曆四年南丰初建學曽魯公易占作學記略曰古鄕黨學校少長爲位以萃居教用六徳行藝節用五禮六樂糾用八刑論用其鄕之老蓋本之道民成化故其士之入朝在鄕居家皆就法度而莫爲非此古之所以爲治子孫不殆也自鄕黨之制廢學校𨿽存者亦戾古其居無少長教無六徳行藝節無禮樂糾非八刑論非其鄕之老不本之道民成化而主於辭故其士之入朝在鄕居家皆無法度而爲亦無所不至此後之所以不爲古也云云前輩相謂此記乃其子南丰先生十八嵗少筆代公作也所謂不本之道民成化而主於辭一語甚味蓋指科目辭章之獘而言夫武之獘削方鎭也文之獘徒尙辭也二柄旣失矣欲彊且久可得乎

曽文宗西漢

南丰先生曽文定公爲文章實宗西漢故王舍人震序其文曰自負要似劉向不知韓愈爲何如然予以劉向所作戰國策序與先生之序並觀則勝於向蓋向之序文冗贅而先生之文謹嚴如曰論詐之使而諱其敗言戰之善而蔽其患其相率而爲之者莫不有利焉而不勝其害也有得焉而不勝其失也卒至蘇秦商鞅孫臏吳起李斯之徒以亡其身而諸侯及秦用之亦滅其國此等筆力劉不及也

喜似

南丰續稿有喜似一篇爲介甫作尊敬甚至及其得志則與之異故過王介甫歸偶成云直道詎非難盡言竟多忤知者尙復然悠悠誰可語

雜識

南丰續稿有雜識二三兵事多放史漢文可觀宋史備要多采用之

年譜序

晦庵先生雅重南丰之文爲之作年譜考訂精實又爲作譜序其文殊類南丰豈韓文公效樊孟意耶今錄於左

南丰先生者名鞏字子固姓曽氏南丰人丹陽朱熹曰予讀曽氏書未嘗不掩卷廢書而嘆何世之知公淺也蓋公之文髙矣自孟韓以來作者之盛未有至於斯夫其所以重於世者豈茍而云哉然世或徒以是知之故知之淺也知之淺則於公之事論之猶不能無所抵牾而況公之所以爲書者宜其未有以知之也然則世之自以知公者非淺而妄與其可嘆也已公書或頗有嵗月參以史氏記及他書舊聞次之著於篇

年譜後序

丹陽朱熹曰世有著書稱公文章者予謂庶防知公求而讀之湫然卑鄙知公者不爲是言也然則世之自以知公者何如哉豈非徒以其名歟予之說於是信矣其說又以謂公爲史官薦邢恕陳無巳以爲英錄檢討而二子者受學焉綜其實不然蓋熈寧初詔開實錄院論次英宗皇帝時事以公與檢討一月免豈公於是時而能有以薦士哉其不然一也恕治平四年始登進士第元丰中用公薦爲史館檢討與修五朝國史其事見於實錄矣爲實錄院檢討而與修英錄於熈寧之初則未有考焉其不然二也師道見公江淮之間而受教焉然竟公時爲布衣元祐中乃用薦起家爲郡文學是公於史館猶不得以薦之況熈寧時豈有檢討事哉其不然三也一事而不然者三則公所以教恕者其在元丰史館之時乎未可知也此予所謂抵牾者斯人爲世所重自以知公故予不得不考其實而辧其不然者其書世或頗有以故不論著著其非是者焉

予考所謂斯人爲世所重者不知爲誰想在當時有權位故不敢斥言之也晦翁文字多稱紫陽今日稱丹陽未詳前序甚肖曽文後序差逺綜其實不然一語甚雅予極愛之後乃知出史記周紀贊中信知太史公語自是不同常人讀書皆泛泛耳似此一語誰復經心而老先生竟用之可見其心非泛泛者比

隠居通議卷十四

欽定四庫全書

隠居通議卷十五

元劉壎撰

文章三

樊宗師文

唐樊宗師作絳守居園池記好怪者多喜其奇古以予觀之亦何奇古之有磽戞磊塊類不可讀如第一句曰絳卽東雍爲守理所猶爲可曉第二句曰稟參實沈分第三句曰气蓄雨河潤便已作怪第四句曰有陶唐冀遺風餘思才覺平順第五句則又曰晉韓魏之相剝剖云云自此而下皆層疊怪語矣其末曰攷其臺亭沼池之增蓋豪王才侯襲以奇意相勝至今過客尙往往有指可創起處予退常吁後其能無果有不補建者池由於煬反者雅文安發土築臺爲拒誅防附於污宮水本於正平軌病井鹵生物瘠引古沃澣人便防附於河渠嗚呼爲附於河渠則可爲附於污宮其可書以薦後君子以上皆結語而不知意落何處凡文章必有樞紐有脈絡開闔起伏抑揚布置自有一定之法今徒以詭異險澁難防爲工其於六經簡嚴易直之防合乎否也按宗師字紹述仕唐與韓文公同時歷金部郎中緜州刺史徵拜左司郎中又爲緜州刺史徙絳州遷諫議大夫卒韓文公銘其墓謂紹述文必已出不蹈襲前人一言一句放恣橫從無所統紀然不煩繩削而自合其意已寓抑矣夫作文而無所統紀則亦何等文章邪至於銘則曰惟古於詞必已出降而不能乃剽賊後皆指前公相襲從漢迄今用一律公之譏訾世俗是矣又曰文從字順各識職則似以樊爲不然者夫六經之文無不可讀而不害其爲古系辭春秋俱出聖筆其文從字順蓋如此也商盤周誥信屈聱牙則以秦火之餘出以伏生口授而然齊語固異而況九十之老齒豁而音防又雜以方言安得不佶屈聱牙要亦出於自然非作爲也今樊文作意求新殆近於怪惟求其不可讀而不望其必可傳其去經也逺矣律以從順未知其何如而世或稱其奇古至篤嗜而不置何也

廬山公九錫文

宋袁淑俳諧文廬山公九錫云若乃三軍陸邁糧餫艱難謀臣停算武夫吟嘆爾乃長鳴上黨忼慨應防隨驅千里荷囊致餐用防大勲歷世不刋斯實爾之功也音隨時興晨夜不黙仰契象俛協漏刻應更長鳴毫分不忒𨿽挈壺者未足比徳斯又爾之智也若乃六合昏晦三辰幽冥猶憶天時用不廢聲斯又爾之明也靑脊絳身長頰廣額修尾後垂玉耳雙磔斯又爾之形也嘉麥旣熟食須精麫負磨回衝迅若轉電恵我眾庶神只獲薦斯又爾之能也爾有濟師旅之勲而加之以眾能是用遣中大夫閭邱驘加爾使銜勒大鴻臚班腳大將軍宮亭侯以揚州之廬江江州之廬陵吳國之桐廬合浦之朱廬封爾爲廬山公以上皆淑之文韓文公效此體作毛穎而洪慶善乃云毛穎栁子厚以爲怪洪以爲子虛烏有之比其流出於莊周寓言則是不知韓之所始矣但袁韓俱以文爲戲者而淑之文則六朝體耳韓祖太史公故髙近世劉防孟稱江丞相爲廬山公無乃不雅豈不念及此耶

張才叔義

朱文公曰胡致堂議論俊發人物偉然向嘗侍之坐見其數桮後歌孔明出師表誦張才叔自靖人自獻於先王義陳子翁奏狀等可謂豪傑之士予嘗欲得張才叔之義觀之而不可得近乃從旴城朋友處借鈔一本甲戌正月用行在所刋者校定今錄於左按鄱陽銀峯諸先生云公諱庭堅字才叔元祐人才榜眼及第初住太學作自靖人自獻於先王義其夜夢三仁來謝舊曽刻石於東京今讀其文令人感慨興起眞識仁人義士之心於千載之上【以上傳中語】南渡前經義簡實典古有補世教豈若近世浮虛磔裂者所爲宜爲先儒之所深取也其義曰

君子之於去就死生其志在於天下而不在於一身故其死者非虛名生者非懼禍而引身以求去者非要利以忘君也仁之所存義之所在鬼神知之矣昔商之三仁或生或死或爲之奴而皆無媿於宗廟社稷豈非其謀之出於此歟故相戒之言曰自靖人自獻於先王蓋於是時紂欲亡而未悟也其臣若飛亷惡來者皆導王爲不善而不與圖存若伯夷太公天下所謂至賢者則潔身退避而義不與俱亡矣爲商之大臣而且於王爲親者惟王子比干箕子也三人者欲退而視其敗則不忍欲進而與王圖存則不可與言𨿽有忠孝誠慤之心其孰達之哉顧思先王創業垂統以遺其子孫設爲職業祿位以待天下之賢俊使相與左右而扶持之期不至於危亡而後已子孫弗率其亡形已見而忠臣義士之徒猶不忘先王所以爲天下後世之意以爲志不上達道與時戾亂者弗可治也傾者弗可支也而君子所以報我先王者惟各以其能自獻而已𨿽然君子之志不同而欲死生去就各當於義而不獲罪於先王非人所能爲之謀其在於自靖乎蓋若商祀之顚隮則防子以爲深憂而辱於臣僕不與其君俱亡者箕子比干之所羞爲也防子抱祭器適周則奉先之孝得矣比干諫不從而繼以死則事君之節盡矣箕子以父師爲囚奴猶眷眷不去則愛君之仁至矣然其死者若愚其囚者若污而其輙去者若背叛非忠也然三子皆安然行之不以所不能爲者自愧而亦不以所能爲者愧夫人更相勸勉以求合於義而不期於必同夫謂先王所以望於後世臣子者惟忠與孝也故防子之去自獻其孝比干以諫死箕子以甘囚奴自獻其忠是三子非茍爲也處垂亡之地尢拳拳於天下國家而不在於一身故其志之所謀各出於志之所欲而以期先王之知耳古之所謂皎然不欺其心者非斯人之謂乎𨿽然書載防子與箕子相告之辭而比干不與焉何者人臣之義莫易明於死節莫難明於去國而屈辱用晦亦所難辧也比干以死自誓無足疑者故不必告人而防子不免於去箕子寧忍辱以待亡者重去就之義而原之故也不然何以並稱三仁哉無垢先生張文忠公九成曰比干不答二孔謂心同張庭堅本鄭氏謂死節易明予謂儻如二孔所言不當言自靖人自獻於先王蓋三人之志各有所在

吉州所刋跋語云此中興前近二百年書義也至今尙可咀嚼如此曷可訝其爲古哉蓋吾儕所作時文本自無用然能以義理爲主發揮聖賢心事於千百載之上亦自打顚不碎如此篇文𨿽簡格𨿽與今不同然議論正當辭不迫而意已獨至所以屢經前輩品題

潭州攸縣張次邕所著筆錄亦載此篇云得於東萊文鑑中又云才叔眉山人國家承平時四川未有類省皆試於京師才叔試此文畢忽睹三人皆古衣冠長揖曰公可謂能言我三人心事矣

祭蘇文忠公文

李方叔廌受知坡翁甚深坡翁卒於常州方叔以文酹之有曰道大不容才髙見忌皇天后土明一生忠義之心名山大川還千載英雄之气文气甚壯

三蘇

三蘇皆得諡文老泉文安東坡文忠潁濵文定森然鼎峙爲一代文宗老泉之文豪健東坡之文奇縱而潁濵之文深沈差不逮其父兄故世之讀之者鮮焉惟進卷中歷代論如夏商三國東晉數篇卻自精妙有味他作如禦風詞超然特出者甚少然其所作古史則議論髙絕又非坡所及又作管幼安畫贊甚佳蓋有爲而發今錄於此

管幼安畫贊

予自龍川歸居潁川十有二年杜門幽居無以自適乃取舊書閱之將求古人而與之友蓋於三國得一也曰管幼安寧幼安少而遭亂渡海居遼東三十七年而歸歸於田廬不應朝命年八十四而沒功業不加於人而予獨何取焉取其明於知時審於處已云爾蓋東漢之衰士大夫以風節相尙其立志行義賢於西漢然時方大亂其出而應世鮮有能自全者潁川荀文若以智防輔曹公方其擒呂布斃袁紹皆談笑而辦其才與張子房比然至九錫之議卒不能免其身彭城張子布忠亮剛簡事孫氏兄弟成江東之業然終以直不見容力爭公孫淵事君臣之義防絕平原華子魚以徳量重於曹氏父子致位三公然曹公之殺伏后子魚將命至破壁出後而害之汝南許文休以人物臧否聞於世晚入蜀依劉璋先主將克成都文休逾城出降𨿽卒以爲司徒而蜀人鄙之此四人者皆一時之賢也然直已者終害其身枉已者終喪其徳處亂而能全非幼安誰與哉舊史言幼安𨿽老不病著白帽布襦絝布裠宅後數十步有流水夏暑能策杖臨水盥手足行園囿嵗時祀其先人絮防布單衣薦饌饋跪拜成禮予欲使畫工以意仿髴畫之昔李公麟善畫有顧陸遺思今公麟死久矣恨莫能成吾意者始爲之贊曰幼安之賢無以過人予獨何以謂賢賢其明於知時審於處已以能自全幼安之老歸自海東一畆之宮閉不求通白帽布裙舞雩而風四時烝嘗饋奠必躬八十有四蟬脫而終少非漢人老非魏人何以命之天之逸民

諫用兵書

東坡長於論事口端有舌眞是入妙其代張方平諫用兵書有曰且夫戰勝之後陛下可得而知者凱旋防奏拜表稱賀赫然耳目之觀耳至於逺方之民肝腦塗於白刃筋骨絕於餽餉流離破產鬻賣男女薫眼折臂自經之狀陛下必不得而見也慈父孝子孤臣寡婦之哭陛下必不得而聞也譬猶屠殺牛羊刳臠魚鼈以爲膳羞食者甚美見食者甚苦使陛下見其號呼於挺刃之下宛轉於刀幾之間𨿽八珍之美必將投箸而不忍食而況用人之命以爲耳目之觀乎此疏甚佳

逰桓山記

坡翁作逰桓山記感慨深長超然物化其辭曰元丰二年正月己亥晦春服旣成從二三子防於泗之上登桓山入石室使道士戴日祥鼓雷氏之琴操履霜之遺音曰噫嘻悲夫此宋司馬桓魋之墓也或曰鼓琴於墓禮歟曰禮也季武之喪曽防倚其門而歌仲尼日月也而魋以爲可得而害也且夫爲石槨三年不成古之愚人也予將弔其藏而其骨毛爪齒旣已化爲飛塵蕩爲冷風矣而況於槨乎況於從死之臣妾飯含之貝玉乎使魋而無知也予𨿽鼓琴而歌可也使魋而有知也聞予鼓琴而歌知哀樂之不可常物化之無日也其愚豈不少瘳乎二三子喟然而嘆乃歌曰桓山之上雜石嵯峨兮司馬之惡與石不磨兮桓山之下維水濔濔兮司馬之藏與水偕逝兮歌闋而去

序鼂君成詩

東坡先生序鼂君成詩集有曰達賢者有後張湯是也張湯宜無後者也無其實而竊其名者無後揚雄是也揚雄宜有後者也賢者民之所以生也而蔽之是絕民也名者古今之達尊也重於富貴而竊之是欺天也絕民欺天其無後不亦宜乎故曰達賢者與有其實而辭其名者皆有後此論甚新可以爲世戒

答謝民師書

又答謝民師書有曰揚雄好爲艱深之辭以文淺易之說若正言之則人人知之矣此正所謂雕虫篆刻者其太法言皆是物也而獨悔於賦何哉終身雕虫獨變其音節便謂之經可乎屈原作離騷經蓋風雅之再變者𨿽與日月爭光可也可以其似賦而謂之雕虫乎使賈誼見孔子升堂有餘矣而乃以賦鄙之至與相如同科雄之陋如此先生此論深中子云之病

序樂全文

孔北海志大而論髙功烈不見於世然英偉豪傑之气自爲一時所宗其論盛孝章郗鴻豫書慨然有烈丈夫之風諸葛孔明不以文章自名而開物成務之姿綜練名實之意自見於語言至出師表簡而盡直而不肆大哉言乎與伊訓說命相表裏非秦漢以來以事君爲說者所能至也此論自坡翁發之而後世宗其說

滕元發墓銘

東坡翁銘滕元發墓言其姿度雄爽英偉大度以爲天下異人因其文想其人眞卓犖不羣者也坡翁此志筆力跌蕩振發風起水湧眞足以發之儻筆弱則失之矣元發舊名甫字元發後避父諱以字爲名而字達道舉進士第三仕至光祿大夫龍圖閣學士本東陽人也葬蘇州長洲縣

評栁子厚

坡翁曰栁子厚南遷始究佛法作曹谿南嶽諸碑妙絕古今不知以栁之文言耶抑以其學言耶無姓和尙碑尢妙

龍川宗歐文

龍川先生陳公亮喜歐陽文其所作有絕似處嘗選歐文一百三十篇命曰歐陽文粹其序有曰初天聖明道之間太祖太宗眞宗以深仁厚澤涵養天下蓋七十年百姓能自衣食以樂生送死而戴白之老安坐以嬉童兒幼稺什百爲羣相與鼓舞於里巷之間仁宗恭已無爲於其上太母制政房闥而執政大臣實得以參可否晏然無以異於漢文景之時民生及識五代之亂離者蓋於是與世相忘久矣而學士大夫其文猶襲五代之卑陋中經一二大儒起而摩之而學者未知所向是以斯文獨有媿於古天子慨然下詔書以古道飭天下之學者而公之文遂爲一代之師法未防而科舉利祿之文非兩漢不道於是本朝之盛極矣又曰公之文雍容典雅紆余寛平反覆以達其意無復毫髮之遺而其味常深長於言意之外使人讀之藹然足以得祖宗致治之盛其闗世教豈不大哉以上皆龍川所作而亦紆余寛平甚似歐文豈非誦習之熟自然迫眞歟歐曽王蘇四家爲宋文宗然皆未嘗用怪文奇字刻琢取新而趣味深沈自不可及若歐則尢純粹宜其爲一代之宗工羣公之師範也所著丰樂記實爲妙筆龍川文粹不首取之而乃附見於拾遺殆不可曉

曽平山序水雲邨詩

金谿曽子良自號平山南丰族裔也以能賦擢咸淳戊辰第累任至建徳府淳安令甫三月國事變歸隠山中鬻文以自給辛夘秋予訪之年六十有八矣蓋別二十年而復防欣然道舊明年以予所作水雲邨吟稿往請教焉辱爲序曰

宋初南丰儒家望族二曰江樓劉氏曰宻國曽氏我宻公迨江樓公相好於時我逺祖十五公猶在丰也其後十五公旣來宅於金谿自是與江樓公家子孫逺矣至於子良之身而江樓公之諸孫水雲邨起潛君壎實來顧予於常安莊之寓捨予不勝枌楡松楸之涕且歸一日以其詩若文示予也曰子爲我言焉子言之先正文定公言之也其自我江樓公以下實寵嘉之予謝不敏一日以其詩示予也而文未之見詩予視之古視選近古視黃律五視杜七視杜若黃絕五視選七視晚唐而軼焉皆合大家數蓋其材全其力鉅其气雄故能持眾媺而不自以爲名刻眾形而不自以爲功知名早所知皆名公也若予所敬千峯陳公年魁如心陳公莫逆次山趙公皆深知君予恨納君交晚予何言晚不恨恨世易三公者或以其老且智不見兵革或以其彊而勇著名節廟食他邦獨予與君自靖獻僥幸不死今者乃得與相見敍世契如未經亂離時𨿽可恨亦可幸而甚可恨者以君之才之學不一試用僅客諸侯竟捲懷於此吾儒事業當不止是然後知千峯公之期君也深而君之自得也亦深矣嗟夫日月之經於天也而行江河之經於地也而流彼豈有所爲而爲之哉予與陳公講之於鳳皇山之下熟矣尙其相與勉之以母負陳公之意以母忝我兩家所生云元黓執徐後六月辛夘朔裏契家生曽子良序

論語四贊

平山公嘗作論語四贊甚佳志道贊曰道旣是我志又是誰千五百年惟孔仲尼據徳贊曰得寸則寸得尺則尺實有諸已而非以力依仁贊曰仁者人也造次弗違體貼出來如人著衣防藝贊曰習無不利不習而利精義入神事理不二

隠居通議卷十五﹤子部﹐雜家類﹐雜說之屬﹐隱居通議﹥

欽定四庫全書

隠居通議卷十六

元劉壎撰

文章四

張侍郎簡牘

侍郎張公淵微字孟博建昌新城人父介登進士科仕至湖南運幹公明易工文詞而不利於鄕舉淳祐丙午流寓湖北赴運司試中選貢禮部明年擢進士第一人授承事郎簽書昭慶軍判官防公事累更朝迹權吏部侍郎忤賈似道免歸以集英殿修譔起知饒州未行以禦史防罷奉宮觀祿又以舒有開防罷而卒公爲文斬截峻刻得左氏文法屢求其稿子孫無在者亾矣適得其簡牘二三俱可觀因錄存之且紀其舊聞曰建昌鄕試取士解額三十七名而周易義當其一寶祐乙夘歳公服防裏居是歳貢舉試士時旴城張天民明易其文筆冠一時而同經之能者又五十有二人意其間必有一中選矣及榜出則中者乃餘裕新城俗子也大失眾望於是天民等五十三人聨名致書於公言余非才冒舉辱易經負舉選意若以公爲本經盟主而赴愬之公因易以答筆力甚偉其書曰

某自罹陟岵之憂廬深山莫與往來厭諱氏名不得通於故交時英遊鱗何從尺素書抵寓驛中自冢上歸得之亟薫香奉觀視其題條冰之光修史學士其人伸其幅聨璧之輝先覺天民其元某何人何以得斯何以稱哉謹再三讀文采鉅麗詞勢縱橫主易經之齊盟立善類之赤幟足張吾軍不勝擊節惟是潔靜精微之學昔嘗從事於斯而不得其師惟天民諸君子發天之祕擴聖之疆精祲六爻之夢度越九師之說競秀於旴名震於京師蓋所願學而未遇者明天子興賢卿大夫薦書此一舉也羣五十三雋鏗鍧乎文鳴楊陸張黃胡塗王鄒【此八人者當時考試官也】固已蹶動聳遻相顧太息吾旴之有人於此五十三雋復防其尢以先登猶有二十八宿爲雲臺之儲二十四气當淩煙之選也顧捨是而他有一焉黃鐘棄而瓦缶鳴賢士無聞如來翰之所云云辱經辱旴辱科豈不大駭觀聽耶試爲諸君子說筮云是謂暌之歸妹薉甚負塗之豕變爲無血之羊始於載鬼終於虛筐暌卦不在三十七數而歸妹又不在五十三數以暌之三十八而厠諸三十七人之列非據也以歸妹之五十四而加諸五十三人之上非人也非據則名必辱非人則身必危旣辱且危祗掇禍也是卦也離之震亦震之離晉獻公筮嫁伯姬亦遇之是反覆同一凶也且其繇曰士刲羊無血也女承筐無貺也西鄰責言不可償也彼妄一人以柔乘剛以小人乘君子之器蒺藜之據已甚髙墉之射莫逃無號終有凶耳豈特責言不可償殆有甚焉史蘇不云乎車脫火焚歸妹暌孤六年其逋明年其死於髙梁之虛吁可畏也是豈特終朝之三褫也歟識者竊爲彼悲之嘗試爲諸君布蓍四營而得艮之漸艮之止時止也物不可以終止故受之以漸漸之進也是蓋易之五十三卦也其在五言有序中正之言終莫之勝吉艮之漸三歳得所願也三年將尋師焉抜茅連茹以其彚徵吉矣今日院豎子顧勞悉師邪抑天民有言𨿽聖人不敢盡其機或因鄧侯從天民願學而得所謂機焉其亦有以折衷乎此不宣

答饒蘭坡士堯赴省試書

某不材見棄於時桑梓羞之歸省先人之墓而不敢居以是不得侍於下風東上維時濟濟者眾峨峨纓冠其往又是一番新郎君謂吾衰而與吾雪恥鄕之士如吾士堯吾所望是以寓拳拳朝夕引領魁斾於徵其道旴城其當慶餞於道周明年其魁蘭宮是吾蘭坡則吾所深期朝夕是贊是祝矣書來遜未遑曰朽蹤而灰心此非子遊所望於子綦也且聞夫子之足瘳矣猶曰未果於行也何居我是用勸往哉用所學以昌斯世在此行母懷寶而迷邦人之賴士堯其無斁頃貺水芝澡料一物之寓一理存無塞其心而澡其徳敢不承厚意焉不宣【按荷爲水芝見本艸】

約鄕友防飲帖

枌社數交朋萍蹤幾聚散小山良集以誠子之還諸賓主皆歸榮途而幾道赴新任伯雨趁新闕惟老我與方塘翁尙一丘一壑可無尊酒論別偕仲華惠卿諸君子聨騎我顧幸甚艸艸不枝幅

二友爭山界爲勸和作盟書

某側聞某氏某氏各有詞於官各爲其先塋皆孝子之爭識者聞而義之義之將助之助之云何助之爭而已彼兩爭此不可兩助兩助之不可惟兩助而兩平之其可竊惟兩墓共一山久爲比鄰本自無所爭一山覆兩墓互爲掩映本亦在所不必爭得無有傍人鬭諜於其間竊以鬭諜者不過曰某地是某家業今乃爲某家封植某木在某山今乃爲某家保障由是兩者之言入而兩家之訟興其聞官則又將煩邑糾呼里正集鄰保入山林相畝步視髙下立標表量丈尺如是動眾山靈不寧曾謂兩家子以孝聞而以是動先靈乎是必非所願是以斷之曰甲之墓以乙之山爲保障則乙之保是山猶吾保是山也乙之山以甲之墓爲屏蔽則甲之保是山猶吾保是山也毋斬一木毋侵軼毋以平常之地起爭端有渝此盟山靈殛之俾墜其家無克祚世於是薦酒結券二子咸舉首曰命之矣復以是載書盟於官以重其信焉

龔祥甫墓志銘

新城有士曰劉尙父夢桂與張公友善亦工古文景定辛酉歳以詩義魁鄕薦不第而終壬戌之秋予嘗訪之敍宗盟殊篤有書齋扁曰方塘卽前所謂方塘翁者也嘗爲裏友龔祥甫墓志其文曰

天道無親常與善人昔聞其言於師聃而於裏中龔祥甫疑焉子不終養而先逝婦勉守志而病狂一老憖遺閔斯鞠孫嗚呼獨也無子視孫孤也無父視祖祖孫二人獨孤相視而祥甫年已七十視防不能待矣以景定二年十一月某日卒子聲道去之已十年婦黃今猶寡佛老今承重有妄意室中之藏者持其家事暱親養共觀弗救鏹耗於室粒耗於倉弗考或牽之牛貨之豕弗治誘是藐孤博與遊弗迪意將蕩其志而毀其家言念租荼漂揺風斯天不與善乎申包胥有言人眾者勝天天定者亦能勝人祥甫受學我先師中奉大夫龍山先生張公介先生之子淵微今爲吏部侍郎於祥甫父子若孫世契也裏居聞訃爲然曰善人也而逝其孫疇依旣又目擊人眾者之爲抱不平曰不可使亾友肉未寒而有此今惟其孤是卹惟祥甫襄事是圖非有司無以杜鄰胥戕者爲白於官首黜其僕而警其族之不咸責親房扶持之銖銅勺粟畢登之籍先是祥甫爲佛老請婚於予侄孫委禽矣侍郎謂可以相其孤奉母也屬持柯者有抑塞又白於官移文二家同養焉自是得所翼馮外禦其侮而天者其定矣初侍郎廬母夫人墓登云防山望谿南中阬气勢鬱鬱以杖叩老龍曰噫將誰之藏也以勸祥甫爲自謀至是卜葬向以癸食厝以壬戌八月某日食誅茅開阡見者曰吉天殆興龔氏也夫積善之家必有餘慶而地理書亦雲天地惜至寶以賞善人祥甫早歳屬文有聲庠序遭冦亂無仕進意遂罷舉子業而侍郎每稱吾老友必有取矣殆裒𨿽不言而四時之气備歟平居於人無忤睦親戚以禮撫臧獲以恩未嘗疾言厲色家量出入嘗值歳凶閉之糶者皆是已獨發廩如常時夫是以鄕裏稱善人吾是以必其必有報也祥甫字也名應龍世家新城葬之前五日佛老謀所以志諸幽者侍郎謂餘子於祥甫親家也宜銘之銘曰人心之初有善無惡無惡卽善勿刻其璞璞也能存宜爾恂恂歸於其眞善人之墳鬱鬱千春尙克昌而子孫

嗣漢三十六代天師簡齋張眞人墓志銘

昔廬山江丞相萬里爲三十五代天師志墓其文奇偉超卓讀之不厭近廬陵劉太博辰翁亦爲三十六代天師志墓𨿽極刻斲摩厲之工而趣味有不及焉輒錄於後

自昌意以來號稱神明之冑者旣無不歷亂磨滅獨漢天師張氏祖諱良以劍印傳如禹鼎延至魏晉六朝隋唐五季逾久而著其承家至此必亦有尢異取信不惑者然猶未至益人國也入宋祥符冠褐始召崇觀符籙始盛其時有虛靖先生道始顯至穆陵賜號觀妙先生可大甫三十五代其退潮拯旱尢信由是龍虎山宮觀壓東南爲福地第一化人之袂四出者致方物修士之贏糧訪道者賈摯幣祈者謝者不寧令者膝行而踵至居如市市如邑兒童下走順風而呼而售者滋富至莫辧於是用物宏矣乃三十六代天師宗潢起紹陵訖徳祐且十年方禁中奉祕祝謹然不召至乙亥丙子間金陵已不守信未下然北使已先傳張天師召召且亟當是時環江南之冰泮者無息壤玆山獨師是恃而師不自保然未幾時而錫冠劍陟師號予防持免徵發掌教事度諸品若曰神仙子孫而不名由是寵光赫然又前代盛時所未有由是士大夫有不能出者貧無處者阡陌之負耒耜者親者故者莫不掛冠易服庇風寒暑由是入其境者若華胥軍行而狼顧者曰天師之賜履也催科而旦適者曰天師之所撫存也物之熙熙然者不惟不知陵谷亦不知誰氏之子如是者十又七年而演道靈應沖和眞人死其君子曰是號簡齋眞能簡者也其弟子曰吾師度世解厄非死也殆天師復生先是相其教三十六代厄故一終一攝不以閏居正懼及也至師而遭訖籙之難或謂道盈亦無所逃於數然惟師以愚守智惟師以儉致福惟師以淸靜禦外物故能涉乎邊境而不禍摶乎九萬而不中道夭而又能以餘力濟世得名又非特脫於其厄而已乃至是始昌若論其存亾絕續之際有不可勝述者焉其從容若不得已而應其寡黙善爲上而不爭或曰天師非世人也蓋必有出乎人間耳目之表者獨恨不盡知耳聞其初至北也不敢挾劍以行及其呼劍而劍至又云北有二虎撫之汝吾左汝吾右皆靡然如命凡流俗好怪所聞皆若此皆如說東方朔者非實也亦非道也道在平易卽簡齋者是已吾方以其簡爲近道而彼欲以小夫曲說神之以此勝魔非魔道耶然吾聞山中人言其將逝也亦不能無小異最後北行之日所居面裏所山崩辛夘得白兔然不死此其可信者其三代見世系其子孫見碑陰生淳祐甲辰死至元辛夘葬裏之澥田實已亥九月癸酉嗣天師與棣賜號體元宏通廣教眞人是爲三十七代前觀妙先生銘吾師廬山相國老筆也今天師能不逺介其徒以屬我曰斯文托再世矣以吾從古心之後爲有愧也乃依楚歌爲辭以系之辭曰山龍衣兮翠黃英瓊瑤兮五梁儼歸奏兮玉皇我祖兮撫我大荒途迷兮屏翳驂左指窮於薪兮不窮於火陽平兮賜履於謳於謳兮山中之子風枝號兮老龍言死我祖兮在天覽揆錫兮玆萬千重斯文兮以

江公作觀妙眞人志筆力跌蕩眞如天馬遊龍不可羈馽而又淵然其光油然其味誠老筆也須谿此篇頗覺纒繞有窘態滯礙少活意且又辭費或者未足以繼乃師歟

予近作桂舟先生墓志時不曾觀此篇偶信意作招辭以銘之聞有一遊士見而評曰墓銘不應作騷體觀其文字考其議論眞須谿焉耳或以見告因笑曰謂吾文似須谿固非欺我而謂銘不用騷體亦未可以律我昔惟韓曾不作此體歐陽公銘石守道梅聖兪皆長言之其說曰言之長哀之深也几案偶有汪龍谿文劉后村集在焉取而觀之銘以楚詞者甚多何止須谿乃知吾黨持論不可艸艸劉公玉淵曾爲人銘墓亦用此體時有一名公見之曰銘作招詞甚佳事載集中

藥王贊

廬陵劉太博辰翁作藥王贊詞甚朴而防有在可發一笑贊曰左畔龍樹王望龍右畔孫眞人騎虎惟有藥王屹立於其中不龍不虎獨與犬爲伍不解何故

吳司封上陳丞相書

臨川吳司封鎰上陳丞相書有曰天下事非善類之眾不可爲也一齊眾楚薛居州不能善其君一暴十寒𨿽孟子不能智其主今日牛畜侍以仁義明日荀欣侍以選練明日徐越侍以節儉而歌者之田止禦史中丞諫議大夫則言翰林學士給事中則言度支使鹽鐵使京兆尹則言而制使之職削蓋眾正進然後羣枉消以上數事相類剴切動人

程漢翁詩序

近嘗見疊山謝先生枋得爲程漢翁詩序曰詩亡而春秋不可續宇宙一大變也程君漢翁出雲棲吟稿一編示予予誦懷古四詩涕泗交頤不能禁覽盡捲乃欣喜雀躍知天下尙有英才黍離之悲無衣之壯匪風下泉之思盡在此矣江北多英雄吾有望焉因詩以見志漢翁所蘊蓄所樹立所成就豈易量吾於是重有感焉藝祖最重讀書人𨿽超世拔俗之才不由科舉程文奮身必不得行其志三百年後以學術殺天下者皆科舉程文之士萬世笑儒亦無辭以自解矣予從先朝名將相遊泛論邊事自端平甲午至景定甲子儒以時文名而捐軀報國不畏鋒鏑能使武夫心服爲國家延數十年之命者僅得曺毅節彭文子余義夫徐有功王景宋五人焉至有功貶死吾知國不可以爲國矣漢翁勉旃陸宣公有言興王之良佐皆季代之棄材在季而愚當興而智漢翁豈肯終爲愚者乎故曰天下英雄必有借漢翁爲儒解嘲者喜談樂誦當過於五人矣吾之敬愛漢翁豈特詩道而已也

疊山翁信州貴谿人素有文名筆力奇勁此序不盡其所長而忠憤之意見於言外獨其貶駁科舉程文之士誤我國家笑萬世此則誠爲至論有合於先儒之防序所謂曺毅節則有聞也與彭文子余義夫皆偉然英傑之士有大功於西陲者景宋名登義夫之幕客殊有才略惟徐有功𨿽號帥才而狂疎誕謾無顯績庚申臨江之禍公議非之然義夫乃趙信庵識防入官非由科第故𨿽貴顯猶以此自歉每稱白鹿諸生序所稱誤也勲名如義夫何必科第【按徐有功名敏子】

劉氏族譜序

吾宗之劉其源甚逺逮族兄太史掞嘗爲江樓劉氏族譜序所以紀迹流派者具備玆錄以示我後之人使無忘其世本云其序曰

劉氏堯之後散居江南者漢髙祖封其弟元王交於楚而衍之也唐季有自鄱杖一劍徙居南丰又自南丰分而之廣昌之新城之建寧江樓八居士寶藏初徙時劍劍長三尺許有北斗星文志天漢元年鑄紹定庚寅刼火黃冠得之咒符水雲宻國曾公致堯銘居士墓載有牛六十頭手鈔古書數百卷居士作江樓宻公爲賦五言長韻見鳬繹集其叔子與荊公爲同門婿荊公之父益之出守韶州居士同遊石仙巖和詩有刻石在初慶曆詔州縣立學宮居士一力任其費曽易占作記實子固十八歳少筆居士生四子四子之子生孫孫生子眾而多微波流星散譜系益落缺不能盡詳惟予大父泰夫府君與從祖光夫【諱炎水村大父】及定夫【諱止象山髙弟】二先生三派子孫尙習詩書別刋善譜可得而考其他昔爲士而今無後與今有後而不爲士者不能具載予老病日侵自度進不能頌淸廟退無可吟梁甫思息景山樊間中巷徳恭翁李大年弟兄力學而任運所居先廬猶是南唐時柱石誠之永丰官滿因而塗塈之定夫師象山號子路與里人黃幾先彭明甫相講學予外舅丹霞翁來南丰訪定夫及沈徳中後嘆息久之此譜故可考也太史公作古帝王聖哲世系采摭四方異聞甚備而卓然可稱述者殊少予聞盛徳必有後蓋不在乎元來云礽之多而在乎風流文采之不可湮沒也今劉氏之族不系乎風俗之媺惡不闗乎文墨之興衰若不必存而存之仰存吾祖而已後譜綱目成題曰江樓劉氏族譜畀大年今年七十有七喟然而嘆曰有是哉誠之下世而不見矣分三家子弟脫其稾世守之使後之識予心者有稽焉淳祐庚戌立春日世孫方石掞序

方石太史自號也太史此序文气斷續未得爲工然書劉氏原委則略備矣其錄而存之爲是故也按密國曾公神道碑載公以大中祥符五年五月丁亥卒於官是眞宗朝也此序云密國實銘居士之墓則居士之卒當在大中祥符以前矣至云慶曆修學居士一力任其費則慶曆乃仁宗時距祥符已懸隔無乃謬誤乎蓋一力上脫孫字學記所載云縣之士劉徳純合同志而請徳純則居士之孫也此一節又誤在作江樓之上當在遊石仙巖和詩有刻石在之下旣敍居士之叔子方及居士之孫次第方妥太史平生爲文極詳謹不應此獨疏鹵得非寫者之僞邪其集所著如奏議碑銘皆卓絕髙古自成一家如餘淸堂記朱丹林墓志符進士墓志劉迪功墓志則其尢妙者也獨此序差不逮他作云

口銘

偶至一禪林見有口銘頗佳因錄之其銘曰神以感通心由口宣福生有兆禍來有端情莫多妄口莫多言螘孔貫河澑流傾山病從口入禍從口出存亾之機開閤之術口與心謀安危之原樞機之發榮辱存焉

隠居通議卷十六

欽定四庫全書

隠居通議卷十七

元劉壎撰

文章五

省事老人贊銘

朱新仲舍人翌自號省事老人初仕汴京南渡乂仕於杭都文采聲華傾動一時嘗得其別集觀之有所作範文正公畫像贊甚佳今錄於此

序云文正範公名在天壤功在社稷國史書之鐘鼎勒之四夷百蠻之如神明天下後世仰之如日月山澤之儒嗟嘆不足仰瞻遺像再拜而爲之贊曰乾綱回薄妙燮四時有大坤輿載厚不移其中哲人千載一至其至維何天地則理巍巍文正國之蓍民之父師以天下之重自任故舉萬鈞而若無以四海赤子爲心故甘百謫而不悔垂紳正笏聳泰華衡嵩之表活涸濡枯傾江河淮濟之利日月有時而食而公之名不冺鐘鼎有時而盡而公之功不防唐郭令公之武漢周絳侯之气吾儕小人手舌俱廢拜顙有泚求之夢寐

杜子美畫像贊曰淩萬乘以崢嶸之气貯千古以磊落之胸筆下有神洗宇宙而一空者大哉詩人之宗乎束帶峩冠凜然似謁肅宗而論房琯神閒意定超然若溯瞿唐而上泛沅湘而東也

蓮葉硯銘𨿽不及前二贊之妙然亦奇健其詞曰玉井之泉泰華之峯有十丈蓮脫葉馳風化而爲石淪於深淵大澤之中琢以爲硯置之墨客子卿之宮涓涓之澤沒世不竭是爲元頴湯沐之封而日遊戲於其間蓋相與托令聞於無窮

琴譜序

近見北人有琴譜一集集有序序頗可觀雲龍波子作不知何氏名也今錄於左

擬淸廟之古賡南風之詩聖人之制作也續杏壇之音鼔宣尼之操吾徒之修養也瓏玲其聲龍吟鳯鳴妙契大造發越七情猗歟琴哉非金槽鐵撥比也非鴻鵠其心者可學也非鄭衛其耳者可聽也前輩或曰授無間然可者譜不可者心也心而可則何以千載而下獨伯奇師曠諸子之専其美蓋得於心者自應於手其不得於心者徒求其聲求其聲者特造作之巧應於手者乃自然之淸噫嘻志在髙山流水知之者惟一子期至於馬之仰鶴之舞則又物之靈也吾之於琴固不敢以子期望今人每獨惜今人之不馬鶴若也凡我同志以其自得於心者而撫之而自聽之亦不必冀人之知不知也龍波子序

東牟擥秀亭記

近見東牟擥秀亭記金人文字失其姓名記文亦簡潔可觀但詩末句俚拙耳𨿽緇流有此風調然終非大雅也

天下以形勢之要雄東牟東牟以海山之秀甲天下山視逺人人視逺山見之易友之難隴首牧兒林間樵叟𨿽能視之而不能友惟太守完顏公奇人也前之刺州政者多矣官於斯牧於斯不能亭於斯豈力不足抑覽不至也公於是鏟城爲基斷木爲亭人不聞役樂成厥功仝僚佐登覽其上見夫煙棲雨宿雲出月來歸鴻野鶩如飛幾席之上終日望軒冕焉昔莘野以阿衡而襄陽峴首以羊叔子而赤壁以東坡而今則昆侖奇秀得我公發越之他日與山增重未必不由伯樂之一顧也嘉嘆不足故詩之詞曰霜天曉兮白雲飛洞天暮兮白鳥歸江月照兮松風吹好个家風人不知

象山先生言吏姦二書

象山先生作王荊公祠堂記筆力宏妙自謂斷百餘年末了底公案聖人復起不易吾言此一大題目非先生不敢言非先生不能言也當來更加揫斂使歸簡嚴則前無古人矣先生精於說理長於論事惟其天材宏縱橫說說逗盡底裏沛然不窮讀之使人气湧神聞風興起而況於親炙之者乎嘗有與楊守一書言吏姦者其說甚妙其書曰

吏胥居府廷司文案宿畱於邦君之側以閒劇勞逸嘗吾之喜慍以日月淹速嘗吾之憶爲之先後緩急開閤損益以蔽吾聰明亂吾是非而行其計豪家擁髙貲厚黨與附防左右之人創端緒於事外以亂本防結左證於黨中以實僞事工爲節目以與吏符合而成其說太守以異鄕之人一旦而聽之非素諳其俗而府中深崇閭裏之事不接於吾之目途巷之口不聞於吾之耳被害者又淳願柔弱類不能自明自達聽斷之際欲必得其情而不爲所欺此甚明者之所難也吾𨿽得其情彼尙或能爲之牽制以格吾之施行吾斷之速則文疏事漏而無以絕其辭吾求之詳則日引月長適以生其姦況其是非曲直之未分而實有以貳吾之心疑吾之見變亂其事實而其情亦未易得也

又有與徐子宜侍郎一書言某人防吏疾民陽若不任吏而陰實爲所賣姦猾之謀無不得逞賄賂所在無不如志間有一二行遣形若治吏而僞文詭辭諂順乞憐者皆可回其意下人轉移其事如轉戶樞胥輩窺之審玩之熟久矣所欲爲者如取如擕不見有毫髮畏憚之心惟其正論誠意則扞格不入乃以此自謂其明且公也良民善士疾首蹙額飲恨吞聲無所控訴公人世界其來久矣尢熾於今日公人所從得志本緣官人不才然向者衰說不甚盛風俗不甚壞公人未盡得顯然肆志官人未盡與公人一律官人之才者固有實益亦難得盛譽官人之不才者亦尙借常理常心黙有維持未至冺然大亂十數年來公人之化大行官人皆受其陶冶沈迷浸漬靡然一律而書生腐儒又以經術爲之羽翼爲之幹城沮救正之勢塞懲治之路潛禦其侮陰助其瀾故官人之才者𨿽易以自見易得盛譽而無補風俗無救大勢至其不才必至大亂中人無以自立皆從風而靡隨波而流守正而才術不足以自見者其心僅不冺滅而不復可伸此今時之大勢今之爲善者猶持桮水救車薪之火也天生民而立官使司牧之張官置吏所以爲民也縣家而害氏州家得以治之州家而害民使家得以治之今州家使家壅之以胥吏塞之以僚屬所賴以通閭裏田畝之情者有被害者赴愬也今乃以告訐把持之名而抑絕之近來胥吏之妙用専在抑絕赴愬者之路懲一二以威眾使之吞聲飲恨重足脇息而吾得以肆行而無忌監司太守有服其役任其怨而不得享其利者有相爲相役而共享其利者

此二書明暢痛快說盡吏姦幹淳紹熙盛時且不免此況今世乎使先生睹今日之公人世界恐又非二書足以盡其情狀也民生斯時可憐哉夫禦之如束濕視之如仇敵待之如盜賊尙不免姦惡溢出毒我生靈況乃以士大夫禮之以僚屬待之以心腹耳目寄之何異於教猱升木授賊以兵則善良之破骨出髓吞聲就死蓋無怪矣

程伯剛墓銘

劉左史光祖徳修簡州人自號後谿名節士也嘗爲程伯剛墓志銘備述伯剛未生時其父夢一靑衿童子挽衣自言來爲公嗣且曰我靑城先生兒也明年而伯剛生生三十七年而病病且革父母問所欲言無他語第云仙階淺未足以成功名遂死開禧三年三月也此說荒忽怪誕正人端士所不道獨其一銘絕佳謾載於此銘曰祠之西峯有翩其童暫下人世兮還山無蹤曷不少候以遊夫蓬萊道山之宮曰吾未足以成功也獨畱遺冢與遺書使思子兮無窮我爲勒銘識其幽封月明山空魂其歸來蕭蕭松風已矣乎聊托吾文慰而翁母索之杳防之中

範去非墓志

樞密齋先生包公道夫恢以學問爲時師表固不以文字名也平生爲人作丰碑巨刻每下筆輙汪洋放肆根據義理娓娓不窮蓋其學力深厚不可涯涘獨於予故人範君去非一墓志簡潔淸靜足以寫去非之平生無泛語無諛詞豈韓退之志樊宗師卽學樊體意邪去非爲人淸俊灑落其文章亦然而包公此志極稱之去非得此足以自慰於九泉矣文曰

君範姓禮名去非字後易名防字行可其先世國博柔中與元祐黨籍行可其六世孫也爲人機警其气貌精神如鸞鶴其文詞詩句如冰雪其自號曰月崖或謂其飄飄有飛仙風韻治家整整條理景物器用文籍圖畫莫不曄然鮮明快人耳目意欲自立不混流俗言欲簡潔不爲塵冗大槪與時落落若寡合而與人極有情有義人亦多相樂而少相忤也資其爲文者多延館之其才美宜逺大而或又疑其過淸慮福壽之不及者年才四十有三一疾果不可爲病中亦自笑曰只如此死矣無戚容悲辭也嗚呼千里之行未半途而車遽折馬驟蹶可哀也夫時咸淳初元乙丑十一月一日也三年予方歸自京未及家而其子煇逺來哀請謂以今年三月某日葬於西城縣太平鄕十五都大義祖隴之旁求記於予予以誼不容辭乃志曰曾祖如川朝請郎通判瓊州妣鄧氏祖鍔妣官氏父汜裏名士也有聲場屋嘗三以賢能興妣張氏娶張氏毅然能守夫志一子煇也三女良勝阿益細妹在室銘曰秀而不實者有矣夫聖人不能必也何行可之有餘於秀而不足於實也邪抑如圭如璧世所共寶之今擇斯藏斯尙其永保之端明殿學士通奉大夫提舉臨安府洞霄宮南城郡開國侯食邑一千一百戶食實封二百戶包恢譔通奉大夫寶章閣待制提舉隆興府玉隆萬壽宮武城郡開國侯食邑一千戶曽頴茂篆蓋

去非以文章受知於包公其登崇班牧吳門必屈去非偕行凡朝廷之表奏官府之書啟皆屬焉去非亦能介潔自勵不以私幹公逾愛敬之公之除樞密也約予同造朝時予母病乃入城詣公辭行酒間從容談及去非平生公淒然悵嘆爲之投箸足以見其敬愛矣故於此志用意極深

大覺寺長明燈記

旴江出郭西門良疇衍沃淸流湍激夾道巨石峙立若怪獸奇鬼狀是爲麻源第三谷逾華岡躡石磴深入數十里有精藍曰大覺昉建於唐光化開山師懷震有道術其始至也伾而前谿隨止卓錫捜巖剔藪以立寺宇初名靈隱皇朝治平中始錫今額旣數百年矣今寺僧妙珪節衣並食銖積寸累又幹長者布地之金以益之市田爲長明燈費歳入米以斗計者凡二千且用佛屬付國王大臣故事請文據於有司勒堅瑉以詔後庶幾永終不墜間請記於予客有謂珪曰而法中有掌中之光照十方者有絮孔之光照一室者有變見光景輝耀崖谷使人目神迷若峩眉五臺天臺廬阜者今而辛勤昏旭增膏續焰不亦勞且小乎珪曰若子所言或者方以病吾徒之善幻我法之正不如是也今吾以眞實心作無盡供使幽明同一昭徹聖凡同一歸向日月經天容光必照吾燈不鑠靁電晦明風雨總至吾燈不闇寒暑往來星移物換吾燈不斷塵東海灰出昆明吾燈不滅鑿大昏之墉辟靈照之戶掲孤光以長存破羣迷而咸曉使內外精粗融防一法顧不韙歟予以其言近道遂書以爲記

此西園先生傅公幼安自得所作也簡嚴溫潤自成一家蓋其學本於左氏故無冗長之病然諸記多弱獨此爲勝非若古賦則篇篇皆佳蓋人之能各擅一長云

陳仲石志

後村集中有云予少時讀龍泉所作陳仲石志髙雅如檀弓谷梁條暢如荀卿予至今猶不忘憶昔嘗與云畬趙史君論水心文字止取其銘文佳而未及其志也後村翁推尊極至念不可冺因錄於此識者更共評如何然不讀志亦不知銘之妙

平陽陳巖字仲石自其成童智之所開師友問學而已年進志上習通性明服所知於家而宗族慕焉信所行於裏而鄕黨賓馬意逾髙力逾下督責其身不使一日縱於慢遊也奉持其心不使一思慮雜於衺妄也訓於經講於禮者必欲周於事達於物不計事之異同時之先後也其可見者若此嗚呼仲石父之鉅子弟之任兄師之人出而從官國之修士也夫如木升而爲材可掄如玉琢而爲器可繅借也夫不幸年三十有五淳熙十五年十二月四日卒明年三月葬於安仁其弟崇致其父及師之請曰願有銘夫悲哀其志立之不及於成就此師友之所以爲君痛也道防久矣士不修其實職而皆以必用爲貴偶不獲用爲憾志立之卓祗重爲累焉三代之時道嘗行矣彼家淑其道人有其善孰從而盡用之然則壽夭一也用捨一也君之自得以正其命蓋有人之所不及知者銘曰防汝婦撫汝子父母之力止矣止而弗止斯石紀之

魏鶴山文集序

劉淸叔澂舊居廬陵徙匡廬自號玉淵登科入仕至監簿中更臺劾謫瑞州道判又謫封州嘗以文墨事信庵趙丞相借甚文名有玉淵集刋行其筆端透徹處痛醒人意第腴贍之過反傷泛濫若加揫斂之工以造簡古之味足可名世矣魏鶴山集序曰藝祖救百王之獘以道理大一語開國以用讀書人一念厚蒼生文治彬彬三百年海內興起未艾也而文章亦無慮三變始也厭五季之萎苶而昆體出漸歸雅馴猶事組織則楊晏爲之伯已而回瀾障川斲雕反朴崇議論尙風節要以闗世教達國體爲急則蘇歐擅其宗已而濓溪周子出焉其言曰道徳之不務惟文之能藝焉爾作通書著太極圖大本立矣餘力所及𨿽不多見味其言藹如也由是先哲輩出易探天根西銘達仁體通鑑精纂述擊壤豪詩歌論奏王朱而講說呂範可謂和順積中英華發外矣後生接響謂性外無學其至於忘道忘藝知有語錄而無古今始欲由精達粗終焉本末俱舛然則言之無文行而不逺亦豈濂溪所尙哉乂道州九嶷山虞帝廟碑銘有曰歷數有終精一不死藏其衮龍橋山故事皥顓曰帝軒轅曰皇帝賓其間匪璣卽衡又曰帝車下來天風其飄長松鼔之五九簫此等皆意到語妙

黙庵銘

忍黙平直養生四印山谷翁詩中語也其詩曰百戰百勝不如一忍萬言萬當不如一黙無可簡擇眼界平不藏秋毫心地直以此謂之四印而提之以爲養生之用千峯陳文定公嘗爲人作四印堂記發揮頗盡其理其後有熊生者善篆刻圖書而自號黙庵子友吳允文侍郎爲作黙庵銘直以山谷之說櫽括爲文𨿽一時戲筆而鎔意鑄詞頗有巧致且於印事甚切云

涪翁四印忍黙平直子遺其三獨守其黙豈三不足惟一是克抑守其一以用三徳熊曰不然彼道吾器直以爲絲平以爲地刃於心上有刻之義吾守吾黙於是爲四予曰大好𨿽器亦道以印印心生也可保一庵聊寄非瓦非艸子印我歌佩以爲寶山西吳浚贈熊黙庵【吳浚南城人字允文自號山西】

允文死漳州且十年丙戌六月熊黙庵過我誦舊詩愴然爲錄於此因想疇昔允文與予談文評詩忼慨激發玉立頎然今遂無復斯人可爲永慨

艾軒先生跋韓桞蘇黃集

蘓黃之別猶丈夫女子之應接丈夫見賓客信步出將去如女子則非塗澤不可韓桞之別則猶作室子厚先量自家四至所到不敢略侵他人田地退之則惟意所指橫斜曲直只要自家屋子飽滿初不問田地四至或在我與別人也此譬亦可人意

水心遺文

昔開慶已未歳嘗選取水心文之絕出者手抄成帙以備觀覽時年甫二十耳智識未到而輕於去取嘗疑必謬今者仕閩五載不讀此文久矣歸來暇日重閱全集欲采所遺而亦無逾於前所選豈七十八翁知識不加於二十時耶因記云畬趙史君曾與餘論筆法引水心公所序徐致中語極有味余乃遺之今日因見卽八法結構之論也謾錄於後蓋云畬翁亦喜讀水心文者俊頴超卓廣記博辧當劇談快意時輙索予同聲背誦晉元帝廟記司馬溫公祠堂記陳同甫王道甫周子及徐靈淵等諸志銘抱膝齋詩朱娘曲諸篇以爲樂噫久無是契今之友朋防是意者寡矣舊集蓄藏歳久濕漏腐壞懼成灰塵故亟抄而存之延祐丁巳四月三日送徐致中序曰徐致中在零陵得單秉文筆法以自書論語大學諸篇遺予予得之驚喜爲作詩云歐虞兼禇薛字逺筆爲塵今日睹來翰如親見古人盡歸嚴號令富有活精神碑版荒唐久遄看走四鄰然致中書暴進而余素不知書恐見者嗤侮遂不敢出此因其赴龍谿丞謾書以別致中云今人字不用法隨帖摹寫止取形似𨿽有巧拙豈足評論予問當用何法致中言王逸少則不可知凡書皆一法如匠造屋主人位置裝作不同木之分寸必應繩墨故分爲防畫合而爲字無妄施者致中所造如此當遂名家更須歸日驗之

劉防孟題本朝列聖遺像

平園周丞相家藏列聖遺像求劉太博防孟題跋劉嘗仕福州州有開元寺寺有神禦殿以奉祖宗遺像蓋宋都汴京時太廟奉塑像龍圖閣奉畫像景靈宮奉棬檆像像甚輕故靖康之亂建炎之遷藏於福州自太祖至哲宗七帝而已防孟在福親見之與今世間所繪不同故題曰

昔從三山開元冠帶上謁神禦殿殿之室晝黒火令嚴甚寺僧藏燭袖間至殿上乃出之然後見咫尺太祖太宗姿貎如龍然熙陵視兄微晳二帝皆粲然啟其齒初見若驚故相不敢正視視輙目疾非髙廟神靈至此殆魄動神奪故也眞宗仁宗皆蕭散如天人惟英廟乃似今所藝祖像赫然而髯張瞠視者熙丰之聖人也至元祐帝則盛年鶴聳而長於是七廟盡矣時環視俛仰流涕念人間所理不得似此卷出平園公家云配祀本至近年穆陵老少態異不論眉平而重顧瞻更長今猶凜凜如淸光在望恭惟過江靈禦橋山弓劍豈復忍紙上見形似哉燕人弱防過晉而悲𨿽非眞實其傷心一也

隠居通議卷十七

欽定四庫全書

隠居通議卷十八

元劉壎撰

文章六

作文法度

春秋以後文章之妙者世推左史記而其文法乃有相似者蓋古人作文俱有間架有樞紐有脈絡有眼目前卷屢嘗言矣今重宣其說以訓諸孫如左載宰孔賜齊侯胙一段有曰將下拜無下拜敢不下拜下拜登受連用四下拜不覺重復晉公子對楚子有曰其波及晉國其何以報君其避君三捨其左執鞭弭凡四用其字蹇叔哭師蹇叔哭之哭而送之凡兩用楚子問鼎用徳字作樞紐脈絡凡六用楚子縣陳猶可辭乎王曰可哉因縣陳乃復封陳前後照應楚復與鄭平敢不惟命是聽亦惟命亦惟命賓媚人對晉退師而曰云云而曰云云敢不惟命是聽敢不惟命是聽皆再用晉三帥遜功某何力之有焉凡五用楚復晉知防用報字闗鎖其誰敢徳其誰敢怨死且不朽亦死且不朽皆再用晉卻至聘楚吾子其入也凡再用首尾照應呂相絕秦我是以凡五用我字多用幾四十鄭子駟攺載書終獲鄭豈惟鄭何恃於鄭疊三鄭字成句晉士匄平王室蓽門閨竇凡三用闗鎖駒支答範宣子連用六我字臧武仲辧詰盜紇又不能若之何不能將何以能疊三能字鄭子產對晉徴朝凡五節貫串子產請晉輕幣連疊四賄字四令名字貫串子產獻防於晉我字凡十五用子產知然明子產問政於然明子太叔問政於子產子產論人心不同用學字闗鎖首尾子產誅公孫黒大刑將至司冦將至照應晏嬰論季世此季世也亦季世也照應史記文法亦多如此略舉其槪毛遂曰吾君在前叱者何也云云吾君在前叱者何也平原君曰勝不敢復相士云云勝不敢復相士公孫龍曰云云此甚不可云云此甚不可僂緩曰虞卿得其一不得其二云云故曰虞卿得其一不得其二範雎曰臣又何患云云臣又何憂云云臣又何恥韓安得無聽乎云云韓安得不聽乎侯嬴曰人固未易知知人亦未易也云云人固未易知知人亦未易也平原君曰勝也何敢言事云云勝也何敢言事韓安國曰何梁王爲人子之孝爲人臣之忠而太后弗省也云云再言之亦是此例樂毅答燕惠王書兩用受命而不辭兩用先王以爲然相照應李斯逐客書五用今字貫串七用不字左氏文法變化頗多史記只是此一樣擊首則尾應所謂常山蛇勢也

昌黎文法

韓文世謂其本於經或謂出於孟子然其碑銘妙處實本太史公也第此老稍能自祕示人以髙故未嘗尊稱遷固至其平生受用則實得於此此亦文章士之私意小智也公嘗自泄其機矣曰非三代兩漢之書不觀所謂兩漢非班馬耶史記云勝不敢復相士云云勝不敢復相士韓碑云汝何敢反云云汝何敢反史記荊軻云軻眞傾危之士哉韓毛頴云秦眞少恩哉班孟堅東方朔云柰何乎陛下韓銘云柰何乎公若此者殆不勝紀然則世之工作文者固不得舎史漢而他求也流俗無特見隨聲附和以韓文爲一出於經誤矣予嘗舉此質之云畬趙公公擊節嘆服以爲確論

李旴江文

旴江李先生長江賦袁州學記髙出歐蘇百世不朽當與平淮西碑並

詩文工拙

世言杜子美長於詩其無韻者輙不可讀曾子固長於文其有韻者輙不工東坡詞如詩少遊詩如詞此數公者皆名儒大才俱不免有偏處予謂山谷亦然山谷詩律精深是其所長故凡近於詩者無不工如古賦與夫贊銘有韻者率入妙品他如記序散文則殊不及也

韓文公廟碑

嘗觀東坡作韓文公廟碑有曰公之精誠能開衡山之云而不能回憲宗之惑能馴鱷魚之暴而不能弭皇甫鎛李逢吉之謗能使南海之民廟食百世而不能使其身一日自安於朝廷之上此正用史記策中語云神至能見夢於元王而不能自出漁者之籠身能十言盡當不能通使於河還報於江賢能令人戰勝攻取不能自解於刀鋒免剝刺之患聖能先知亟見而不能令衛平無言觀其文法正似相同

文法

漢武帝時齊人少翁以方術得幸封文成將軍後以事敗誅而隠之又有欒大亦以方士進自言臣之師曰黃金可成而河決可塞不死之藥可得仙人可致也然臣恐效文成則方士皆掩口惡敢言方哉上曰文成食馬肝死耳子誠能修其方我何愛乎遂拜五利將軍四可字乃文法也

取予異見

西山先生編文章正宗取周襄王拒晉文謂隧一事爲辭命之冠又取祭公謀父諫徵犬戎爲議論之冠其後東澗湯公漢編古文則取子產請晉輕幣爲第一又取子產壞館垣爲第二蓋取予之不同如此近世編詩者亦然人各有見也昨見浙東有唐詩選數十篇率多平常而佳者反棄去殆不可曉平心而論則惟天地長畱集所取爲當

經文妙出自然

經文所以不可及者以其妙出自然不由作爲也左氏已有作爲處太史公文字多自然班氏多作爲韓有自然處而作爲處亦多栁則純乎作爲歐曾俱出自然東坡亦出自然老蘇則皆作爲也荊公有自然處頗似曾文惟詩也亦然故𨿽古作者俱不免作爲淵明所以獨步千古者以其渾然天成無斧鑿痕也韋栁法陶純是作爲故評者曰陶彭澤如慶雲在霄舒捲自如

詩文取新

語意不塵詩文之一妙也韓文公云惟陳言之務去戛戛乎其難哉或曰是不難熟復莊騷卽不塵矣夫南華經與楚辭二書經千有餘年然一展讀則煥爛如新學文者能取莊騷玩味之又取世說新語佐之則塵腐之疾去矣

平園文體

後村跋周益公親書艾軒林公光朝神道碑後曰平園晚作益自摩厲然散語終是洗滌詞科气習不盡惟艾軒志銘極簡嚴有古意然予反覆熟玩其文平順典雅則有之謂之簡古則未也因記壯歳與西園傅公共觀某人文字其人亦試詞科傅公曰此文未脫詞科體也予曰然蓋詞科之文自有一種體致旣用功之深則他日𨿽欲變化气質而自不覺其暗合猶如工舉業者力學古文未嘗不欲脫去舉文畦徑也若且陶汰未淨自然一言半語不免暗犯故作古文而有舉子語在其中者謂之金盤盛狗矢

曹子建論文

世人著述不能無病僕常好人譏彈其文有不善應時攺定昔丁敬禮常作小文使僕潤飾之僕自以才不逮若人辭不爲也敬禮謂僕卿何所疑難文之佳惡吾自得之後世誰相知定吾文者耶吾嘗嘆此達言以爲美談此魏陳思王曹子建與楊徳祖書中語久爲名言世之露才楊已彊辯防短者宜味之夫文章是非無有定極人言果當何吝更攺正不失爲巳益也子建深明此理甚善惜不用之務學進道而止用之於作文其文又不能追於三代兩漢而止於組織浮麗爲三國六朝之體此爲可嘆耳

序書

歐陽公作五代史或作序記其前王荊公見之曰佛頭上豈可著糞山谷先生嘆息以爲名言且曰見作序引後記爲其無足信於世待我而後取重耳此說有理然有遺論如何平叔序論語趙臺卿序孟子杜元凱序左豈謂經不足取信於世必待此數人而後取重耶李序韓劉序栁蘇序歐王舍人序曾亦豈謂韓栁歐曾有待於此數公哉蓋序所以述作者之意非謂作者待序而使作者果不足序顧足以爲重乎涪翁之言未爲確論第恐當時序五代史者人不足重文不足采故云爾再考序五代史序乃陳師錫也神宗甚喜師錫之文毎於眾作中見之便自認得常以錦囊盛之陳后爲禦史有大名

象山小簡

風露淒淸星河錯落月在林杪泉鳴石間薫罏前引茶鼎後殿方塘爲鑑回谿爲佩冰玉明瑩霜雪騰耀則噴玉新亭眞蓬壺瀛州也此象山先生所與張伯信小簡也餘事文章信意翰墨而造語淸俊如此眞可爲法但他人當此境界惟供風雲月露之姿先生則內外齊觀卽鳶飛魚躍之妙矣

記體

昔人謂韓文公作記止記其事而後人作記乃是作論此語切當

隠居通議卷十八﹤子部﹐雜家類﹐雜說之屬﹐隱居通議﹥

欽定四庫全書

隠居通議卷十九

元劉壎撰

文章七

左氏莊周

左氏莊周接踵特起著書名世冠絕古今𨿽防趣故自不同然皆如華嶽三峯卓立參昴春秋戰國乃有如許文雄殆亦間气耶

莊子注

郭象注莊子議論髙簡殊有義味凡莊生千百言不能了者象以一語了之餘嘗愛其注混沌鑿七竅一段惟以一語斷之曰爲者敗之止用四字辭簡意足一段章防無復遺論蓋其妙若此世謂莊子注郭象亦是一說

朱陸敗雄

雄作太經以準易作法言以擬論語前代名賢皆謂其學貫天人諸子莫及至其美新投閣之羞則略而不責焉逮象山先生陸文安公始確然爲之言曰子云之太錯亂蓍卦乖逆陰陽所謂君不君臣不臣父不父子不子由漢以來楊墨彊盛以至於今尙未反正而世之儒者猶依以言易重可嘆也朱文公作通鑑綱目又特書曰莽大夫雄死自二先生決此論而後雄之所以爲雄者始昭白於天下後世然南丰先生之嚴司馬溫公之正皆於雄有取其見不同如此而南丰先生以雄處王莽之際合於箕子之明夷詳哉其言之也朱子極推南丰之文原本六經未嘗訾議其論則朱子亦存其說矣

列子精語

劉向校列子書錄有云列子者鄭人也與鄭穆公同時蓋有道者也其學本於黃帝老子號曰道家道家者秉要執本淸虛無爲及其治身接物務崇不競合於六經而穆王湯問二篇迂誕恢詭非君子之言也至於力命篇一推分命楊朱之篇惟貴放逸二義乖背不似一家之書然各有所明亦有可觀者向此數語頗能盡禦冦之防按列子書凡八篇其粹者莫出於天瑞一篇傳者云禦冦先莊子故莊子稱之然後世多宗南華而談沖虛至徳者反寡蓋莊子得其說而善用之所謂靑出於藍而靑於藍者究其防歸則漆園之言皆鄭圃之餘也人自生至終大化有四嬰孩也少壯也老耄也死亾也其在嬰孩气専志一和之至也物不傷焉徳莫加焉其在少壯則血气飄溢欲慮充起物所攻焉徳故衰焉其在老耄則欲慮柔焉體將休焉物莫先焉𨿽未及嬰孩之全方於少壯間矣其在死亾也則之於息焉反其極矣○抑又安知吾今之死不逾昔之生乎○子貢願有所息仲尼曰望其壙睪【臯】如也宰如也墳如也鬲【歷】如也則知所息矣人胥知生之樂未知生之苦知老之憊未知老之佚知死之惡未知死之息也○聖人藏於天故物莫之能傷也○一體之盈虛消息皆通於天地○貴之或不生賤之或不死愛之或不厚輕之或不薄此似反也非反也此自生自死自厚自薄或貴之而生或賤之而死或愛之而厚或輕之而薄此似順也非順也此亦自生自死自厚自薄○百年壽之大齊得百年者千無一焉設有一者孩抱以逮昏老幾居其半矣夜眠之所弭晝覺之所遺又幾居其半矣痛疾哀苦亡失憂懼又幾居其半矣量數十年之中逌然而自得無介焉之慮者亦亡一時之中爾則人之生也奚樂哉爲美厚爾爲聲色爾而美厚復不可常厭足聲色不可常玩聞乃復爲刑賞之所禁勸名法之所進退皇皇爾競一時之虛譽規死後之餘榮偊偊爾重囚累梏何以異哉○萬物齊生齊死齊賢齊愚齊貴齊賤十年亦死百年亦死仁聖亦死凶愚亦死生則堯舜死則腐骨生則桀紂死則腐骨腐骨一矣孰知其異○生相憐死相捐○旣死豈在我哉焚之亦可沈之亦可瘞之亦可露之亦可衣薪而棄諸溝壑亦可衮衣繡裳而納諸石槨亦可○伏羲以來三十餘萬歲賢愚好醜成敗是非無不消滅但遲速之間爾矜一時之毀譽以焦苦其神形要死後數百年中余名豈足潤枯骨何生之樂哉○生民之不得休息爲四事故一爲壽二爲名三爲位四爲貨有此四者畏鬼畏人畏威畏刑○天下無對制命在內○人不婚宦情欲失半○大道以多岐亡羊學者以多方防生以上皆列子中精語列子楊朱篇多至言但時有重複如論堯舜桀紂同爲腐骨而論舜禹湯武又曰與株塊無異如言刑賞之所禁勸名法之所進退而又曰畏鬼畏人畏威畏刑皆一意而重出者也然大防不害其爲達張處度湛注列子亦多有佳處足以補防趣之所未及

治身事天

老子曰治身事天莫如嗇呂滎陽希哲常書此語爲座右銘修行家以此爲養生之要要之此卽莊子所謂衽席之上飲食之間而不知戒者孔子曰以約失之者鮮矣又如禮與其奢也寧儉言禮之本皆是此意

豬苓爲帝

嘗記水心先生文中有曰豬苓桔梗時而爲帝無不按節赴之或者疑其自作議論不知出南華經徐無鬼篇其言曰藥也其實堇也【卽烏頭】桔梗也雞廱也【卽芡】豕零也【卽豬苓】是時爲帝者也何可勝言郭象曰當其所須則無賤非其時則無貴貴賤有時誰能常也此論大槪諭人無貴賤觀所遇之時何如故用則爲虎不用則爲防又俗謂可貴可賤皆此意也夫堇爲烏頭乃至毒之藥然用以治濕則爲帝五苓散用藥五味而獨尊豬苓以名其藥蓋𨿽賤而可以爲帝則貴賤亦何常之有哉唐宋重科目則儒貴秦尙功利則儒賤矣【按此以秦況元也故先言唐宋而後言秦】

莊子精語

世間常用好語多出於莊謾記一二於此偶因常用者及之○千歳厭世去而上仙乘彼白雲至於帝鄕○厲之人【癘音癩】夜半生子遽取火而視之汲汲然惟恐其似已也○帝王之徳配天地○三軍五兵之運○日月照而四時行○子呼我牛也而謂之牛呼我馬也而謂之馬○古之人與其不可也死矣○孰主張是孰綱維是孰居無事推而行是○云者爲雨乎雨者爲云乎○道可載而與之俱也○是非其夢耶○仁義先王之蘧廬【猶捨也】止可以一宿○倒置之民【營外虧內】○以爲不若巳者我之謂也騏驥驊驑一日而馳千里捕防不如貍狌○孔子曰我諱窮久矣而不免命也求通久矣而不得時也○吾命有所制矣○水行不避蛟龍陸行不避虎兕○觸髏曰吾安能棄南面王樂而復爲人間之勞乎○二子者皆不鞭其後者也○衽席之上飲食之間而不知爲之戒者過也○畏途○昭昭乎若掲日月而行○丰狐文豹何罪之有其皮爲之災也○犂然有當於人之心○彼以利合此以天屬○谿工【田子方之里人】○吾所學者直土梗耳○使人之意也消○仲尼曰夫哀莫大於心死而人死亦次之○吾終日與汝交一臂而失之揮斥八極神气不變○今視子之鼻間栩栩然○凡

亡【司馬云凡國名郭注言有三亾徴也】○欲俎豆予於賢人之間○爲不善乎顯明之中者人得而誅之爲不善乎幽間之中者鬼得而誅之○無所逃於天地之間○石師【謂匠石】○柴立○丘願有喙三尺郭云有喙三尺未足稱長凡人閉口未是不言司馬云喙思也宜南美丸而弭難叔敖除備以折衝丘亦有願有嘆息其三尺三尺首劍司馬之說似鑿

隠居通議卷十九

欽定四庫全書

隠居通議卷二十

元劉壎撰

文章八

端平策問

宋寧宗開禧中韓侂冑當國啟戎時史丞相彌逺爲禮部侍郎與中宮楊后密謀命殿帥夏震乘侂冑入朝殛死於玉津園前史登相位攺元嘉定寧宗崩拔理宗於側微以登寶位史相秉政凡十八年薨於位鄭忠獻淸之以舊學代相攺元端平理宗始親政起諸賢更革獘政一時翕然號小元祐引領以望太平而諸賢議論迂疏國計匱乏是時十六界楮幣寖輕咸以爲病端平二年己未召江萬里爲館職故事必先試策而後除是年南塘趙公汝談直翰苑命題發策以楮爲問問意不滿諸賢之罔功趙公當時儒宗筆力髙簡朝野稱之世變以來失去三紀矣偶從朋友閒見之如遇故人輙錄於此江丞相對策尢妙實爲近代館職策之冠予舊誦之甚習然浩浩數千言難以盡錄謾志防問於此而已問楮幣至是術窮矣其將何以救之歟非楮之不便民用也其法貴少而今多焉故也物視輕重爲相權使黃金滿天下多於土而土之難得甚於金則金土易價矣然則天下非物之貴也楮之多也非楮之多也國之貧也憂國者謂將深惟國之貧宜從其原治之而顧不然上下日夜所講切乃専在稱提何見之陋也夫國貧則取諸民民竭無可取則惟有痛自節爾今議者乃猥謂內有某事某事例當舉外有某事某事勢當備加費且不贍而節何從施若是則束手坐待顚沛乎王制言國無三年蓄者國非其國孟子謂三徵盡用則父子離無三年蓄者所餘少也三徵盡用者無復余也今國家罄一歳所入曾不足攴旬月而又日不輟造十數萬楮幣乃僅得濟是不止無餘矣其可爲汲汲寒心蓋又甚於王制孟子之所云矣而薦紳先生方且雍雍然峩峩然交誦致知格物之微言深贊報仇復土之偉畫此愚心所竊怪而絕不諭者也仲尼言爲政在兵食信至不得已而去則兵與食猶在所捨而用顧不可節乎紹興隆興間世未知用楮也其時國計不見匱乏民生亦無所患苦自楮幣行於今未七十年而調度狼狽禁令繁數遂至此極且今天下非小於紹興隆興之天下也賦取則固倍之矣而若是焉者猶可不討求其故哉按支費必有目其創而增於前孰最重蠧壤必有原其積而至於今孰最深廣費因何論而興積壞至何事而見今修復用何策是欲撙約自何道始二君負經濟之學有間矣幸悉心科別其條防而折諸理以對覬於世有補焉其勿習爲老生迂談而使區區者憮然重嘆也

楮幣於宋謂之防子於今謂之寶鈔𨿽制用不同而以久而輕則一而已矣至於物價踴貴則以近年較宋殆有甚焉

江東運司策問

景定中江東轉運司行貢舉引試北方士人一科時疊山先生謝公枋得爲考試官發策以中原爲問問目筆力甚偉當時逺近誦今將五十年矣故書中得舊本恐失之謾錄於此

問事有利害不切身而傷懷人有古今不同時而合志吾亦不知其何心也登冶城訪新亭欲問神州在何處自南渡百四十年惟見靑山一髮眇眇愁予耆老不足證矣安得不夢寐東晉諸賢乎衰艸寒煙猶帶齊梁光景徒以重人黯然耳不知秦淮舊月曾見千載英雄肝膽乎惜其逺而不可詰也北來諸君忠義之澤在心嘅嘆黍苗悲歌蒲桞豈能忌情故都哉本朝道徳仁義之教三代而後未有也士大夫茍且媮惰無能逺猶晉宋人物所不爲也自隆興至端平三大敗縉紳不敢問中原矣兵端不可妄開國事不可再誤思目前之危急捨分外之經營玆猶可借口柏城澗水艸木自春不知誰家墳墓乎每歳寒食夏畦馬醫之子無不以麥飯灑其松楸者長陵抔土詎容置而不問哉劉裕入長安道洛謁五陵時晉寄江左百十有三年矣五胡云擾豈暇念晉陵廟舜野禹穴誰敢以疑心視之此臣子不忍言之至痛也由端平至今又三十年八陵不復動淒愴秦始皇陳隠王之冢猶有人守之三歳禋沛義夫節婦墳墓亦禁樵采況祖宗神靈所眷乎士大夫沈於湖山歌舞之娛何知有天下大義諸君北風素心豈隨末俗間斷哉公卿談學問自許孔孟談功業自許伊周若限田若鄕飲若論秀若舉逸皆欲彷佛三代此一事乃堪在晉人下哉或謂本朝取中原者其失有四不保全名將不信任豪傑不招納降附不先據中原不知諸君所聞何如也後來童穉班荊輟音固晉人所深恨西北流寓抱孫長息於東南同父已知中原決不可復矣一旦聞有北方豪俊試於漕闈有司安得不驚喜也猶記乾道士辰辛幼安告君相敵六十年必亾敵亾而中國之憂方大紹定驗矣惜乎斯人之不用斯世也諸君亦有義气如幼安者百尺樓上豈可不分半席乎

或謂策問當設疑問難今一筆說去似非問目然文气振發終是一篇好文字其問目卽藏於議論之中但恐難爲對耳

咸淳庚午科旴江擬策問

陳文定公宗禮魁望立朝平生以名節自任縉紳髙之咸淳初爲尙書嘗舉婺州通判冷應元亷介而兩浙運使潛說友因事誣冷貪酷公卽自劾不報徑出國門詔遣中使宣回公謝徑歸裏朝廷不得巳除公華文閣直學士知隆興府以華其歸公不拜己巳歳攺知廣州兼廣東經略使眾謂公必終辭而乃徑赴鎭明年除端明殿學士簽書樞宻院事是時賈似道柄國每以官爵籠絡時賢敗其素履眾又謂公必不墮似道計初猶力辭似道以不能致公爲慊致書殷勤公遂爲動答書許之似道一日欣然語兩浙運使趙徳茂與值曰始謂千峯堅壁近得報書許爲某出矣由是中外失望是年適科舉有淸江胡尉以遜來旴江貢闈校文當作次篇策題胡因以大臣出處大節爲問旣成章以呈監試黎通守靖徳及同院考試官咸謂胡君文筆甚奇而指摘太切懼陳公借此以爲辭召之柄則朝廷推求罪必相及遂命他考官攺爲而胡之策題竟置不用其後旣拆院有得其槀者予愛其文今錄於後陳公旣造闕詔兼防知政事甫兩月薨於位君子曰陳公晚節殊可惜使可終於髙臥不出不過兩月不入都堂耳而全名髙節舉世無儔何至貽千古之憾哉其文曰

問天髙地下古往今來悠悠風塵俛仰千載賢者流芳簡冊不肖者蕪穢垓埏榮華富貴如浮雲過太空起滅瞬息獨士君子立身大節垂之千古與窮壤相爲不朽耳當此蕉鹿酣夢之冝有磊落軒昻睥睨天地之士翛然長往萬牛莫挽之風以警醒之此有司所以喜談而樂道者不知諸君所志何如也古之君子內重而外輕已大而物小其視富貴利達舉世之所攘袂而爭者猶如蠛蠓之過吾前舉無足以動其心故於進退行藏無一不合後世名羶利飴沈酣骨髓直欲以有限之光陰爭無窮之宇宙不知逆旅之炊粱未熟而人間之大夢已覺矣回視疇昔所營了無所得徒使後人而復哀後人也東山雅志每形言色黃公酒壚邈若山河功名富貴駸駸迫人朝市山林從此永隔矣悲夫一日父子東歸初無奇節初非甚髙難行之事送者車數百兩至泣下咨嗟至寫爲圖畫以豈出其剏見故耶老子婆娑正坐諸君輩𨿽位極人臣貲埒公上曾不如雲孫聊爾歌蕭然環堵歸來三徑出岫無心穉子候門班荊共酌爲差樂而無苦耳古今賢相名卿士大夫不少率於玆事不滿人意立初節易保晚節難豈亦有所憾而爲是論歟逍遙堂聽雨早歸之約快閣歸船橫笛之盟二公心事皎如日月山川鬼神實與聞之異時宦海風濤卒不如志豈士君子之出處亦天耶功成謝事幅巾東歸誰不願此由我者人非我者天晝錦故鄕黃華晚節耆英洛社白髮蒼顏髙名全節照暎古今千載而下想望猶天人也乃有望復位而目穿一斥去而涕泗上待輔臣如此曽無气節髙邁不貪祿位之人以感動之故年方四十卽求致仕而歸者意有在矣好事之徒乃謂急流勇退是蓋僊風道骨之人無乃見其面而未識其心歟自古被這般官爵引壞名節以君子觀之此理自不難見言者乃曰此事今人不及須於古人求之而天子亦曰只辭樞宻一節朕自卽位以來僅見此人若他人𨿽推之亦不去矣不知先朝盛時難進易退之風乃爾寂寥耶當時固有不好官爵不好奉養之人辭官之章多至十七八上一語不合卽辭疾而求去者或又詆之爲不情何耶再召赴闕倍道兼行投老鐘山書空咄咄何以間執議者之口豈矯於始者不能不攺於終耶至若不念舊惡稱爲長者常候人主之意未厭先求去故能三入殊非執拗不聽人言者比不知當時諸公唯唯書紙尾而不敢輙有所豫者何所疑憚而若是也不寧惟是平生所志不在溫飽榮進素定何有不爲而晚思再入甘於自媒去就如此果能保其不以待復古者待我否𨿽然平生名節爲後生描畫盡惟有早退以全晚節吾愛之慕之曽何優劣之敢云況四郊多壘人物然宇宙內事莫非已分內事進居廊廟而無充位行文書之譏退處山林而無晚節浮沈之誚果何道而可諸君里巷間與諸長老遊從其於出處大致講之熟矣洗除場屋爛熟之談脫去常人喔促之態而以胸中梗梗者吐之有司於此觀其人敢問

旴學策問

前載千峯陳公晚節輕出遂爲胡尉發防獻嘲然策問措辭形容太切是年旴學王教授寅引放堂試亦以此意發問而其辭意慷慨深沈讀者不覺誠奇筆也其問云

至人無已神人無功聖人無名邀云將兮遊鴻蒙躡天根問倐忽大辯何訥大智何愚大勇何怯大肆何拘許由巢父何孑孑而居龍逢比干何蹇蹇而誅我將釐是非混有無旁薄萬物與天爲徒薦紳大夫劃然而笑曰子殆未知天乎古今天之晝夜晝夜天之一息也陰絀而陽施陽蒸而陰摩呼而炎噓而冷天且爲物絯爲气化爲形驅子焉能違世而與道俱且夫幹吾父也坤吾母也其出也或爲之君其處也或爲之友𨿽尼山之老鄒嶧之叟尙役役焉同世趨子又焉能一爾汝防形軀使靑州饑民尙數十萬耆英防上忍家食以嬉乎使西師怙虐氊膽未寒晝錦堂中忍委身以歸乎【按以上俱用韻】二龍閒臥洛水無波淸則淸矣靑苗手實滿枰俱敗忍不爲斯民借一箸乎晨窓林景雲谷自春髙則髙矣潛邸舊人出幽入明忍不爲國家伸一喙乎借曰太平無事我可擊伊川之壤都督有人我可織東湖之屨然名教一家中原萬里彼能忘之乎四道狼煙萬宇俱盡戎馬迹獨不到西山南浦間乎倚梧而瞑隠幾而笑當爲是深長思而奚以靜爲髙或曰我且直之何如大夫曰惟夫靜専動直乾道也子奚迂而況盲風夜收天宇爲霽狂瀾不驚上下一碧非神龍出遊瞬息八極時乎天下憂患一疏大鳴於姦宄饞鼎之交而慶曆以後大事若黙僅聞今日爭濮議明日爭濮議何故河朔三鎭一奏力爭於袤鋒奔逆之衝而建炎以來晚節浮沈捨典學數語外寂寂無聞何居或曰自仁祖朝優容言者太過其始也以詆訐而去爲賢其終也寖尋而入於諛靜與直胥失之此數百年通患而爭新法之罪吾黨所以平之也然則容言非朝廷福諱言反爲朝廷福乎直言非吾黨幸隠言反爲吾黨幸乎語涉太后忤之者固僭也隨之罷誰速之乎籠錦有聞之者固譌也介之去誰實激之乎批答弗稱疑之者固輕也鎭之出誰迫之乎天章十條撓之者僥幸乎抑有出於僥幸之外乎伯紀十議忌之者僭叛乎抑有出於僭叛之外乎燈前夜雨掩卷悠思未嘗不爲志士一慨而亦未知所適從也顧鳯岡之隆聳想直講之髙風【按旴江城北有鳯凰山其麓有李直講墓直講名覯字防伯】銅陵石磴【南城縣誌西十五里有銅山按麻源三谷華子岡謝靈運詩銅陵珙碧澗石磴瀉紅泉李善注文選云銅陵卽銅山也】遁賢棲客亦與倘佯乎其中必有能祛世迷者敢問

此題旣出時學內外應試者數百人皆莫悟其防予退而嘆曰是殆爲陳千峯發也蓋千峯爲賈公一出公議旣惜之而入朝一疏又乏骨鯁視疇昔四大願之說大異於是逾失眾望今策問中有靜直訐諛四字蓋問目綱領而所引歐陽文忠趙忠簡直言不終意甚可見是時卽以出處語黙爲答斷之曰士大夫未暇問語黙先當問出處若出處之大節旣明則語黙之小疵可略曰靜曰眞曰訐曰諛明問偉矣顧纎悉於小節而濶略於大閒吾不知風範一潰亷恥道防尙於言語諛激之分一何末哉其意以爲千峯一動已誤矣又何必復校其論諌之是非王公大喜遂於數百卷中擢予爲第一逺近誦翕然許可予往謝王公謂予曰初得此卷以爲決非建昌城內諸公所能作若非金谿卽臨川人材也緣三年在此考校多矣若目前諸公之文皆能識之此卷文字風骨偉然非尋常所有故疑其爲逺方之文耳已而折號見姓名乃知其爲南丰作者甚自喜所擬之不謬而又甚恨相識之晚自是與予定交相得懽甚明年三試皆中前列未幾公授代再注南安郡教授別後猶不忘常寄書求予文期予以逺大甫三數載江西陷漫不相聞矣公廬陵人咸淳乙丑由江西運司混試補入成均戊辰卽中省試以內捨生得注教官云此策題失去者十有五年常思見其文不可致戊子六月景周偶以此本見示因備錄之並記當時事爲之慨然

隠居通議卷二十

欽定四庫全書

隠居通議卷二十一

元劉壎撰

駢儷一

總論

宋初承唐習文多儷偶謂之昆體至歐陽公出以韓爲宗力振古學曾南丰王荊公從而和之三蘓父子又以古文振於西州舊格遂變風動景隨海內皆歸焉然朝廷制誥縉紳表啟猶不免作對𨿽歐曾王蘓數大儒皆奮然爲之終宋之世不廢謂之四六又謂之敏博之學又謂之應用士大夫方遊場屋卽工時文旣擢科第捨時文卽工四六不者弗得稱文士大則培植聲望爲他年翰苑詞掖之儲小則可以結知當路受薦舉𨿽宰執亦或以是取人蓋當時以爲一重事焉今究觀所作𨿽無補國家實政然否泰盛衰升降之運亦可因是觀之何者世道休明則辭气盛壯固非濁世昏俗所能及也當時士君子率皆殫精覃思鑄出偉詞誠多精妙不可冺者要亦文明盛時習尙然也南渡以來名公著作多見梓刻海宇誦習近世尢多奇人俊士妙語風猗惜經世變編簡淪漫無可采覽而又懼其久而逾防也追記零落不忍遺輒附載之身歷亂離神志凋耗蓋記者不一二而遺者已什百矣姑列於後

陸放翁諸作

陸放翁名遊字務觀文士也髙宗紹興末已爲樞密院編修官孝宗初立召對與尹穡同時賜進士出身恩遇甚渥俄以不謹交遊罷通判鎭江府上不樂由是屢薦不官久之乃從範至能成大入蜀旣而補郡稍遷部使者又以言廢淳熙末起守嚴陵入見上勞勉之旣到官以表謝曰明主恩深書生命薄唐帝之知李白一官不及於生前漢皇之慕相如遺槁徒求於身後上頗憐之內禪前十日命以軍器少監權禮部郎中孝皇愛惜人才不終棄如此晚年髙臥笠澤學士大夫爭慕之防韓冑顓政方修南園欲得務觀爲之記峻擢史職趣召赴闕務觀恥於附韓初不欲出一日有妾抱其子來前曰獨不爲此小官人地耶務觀爲之動竟爲冑作記由是失節淸議非之有四六前後續三集其文初不累疊全句専尙風骨雄渾沈著自成一家眞駢儷之標準也因摘其妙語以訓諸幼

賀荼山曾祕監有云聞諸耆舊昔在祖宗朝有道徳魁偉之臣士鄙刑名功利之學政術旣斥夫卑陋國勢自極於尊安豈惟右文飾治之方是亦折衝消萌之要至於主盟儒道典領書林必求名勝之宗尢極淸華之選又曰舊聞入洛之盛事疑於古人追數過江之諸賢屹然獨在除刪定官謝丞相自敍有曰獨學寡聞倦遊不遂瀾繙記誦媿口耳之徒勞跌宕文辭顧雕虫而自笑低佪久矣感嘆淒然使有一人之見知亦勝終身之不遇然而稟資至薄與世寡諧在鄕閭則裏胥亭長之所叱訶在州縣則書佐鈴下之所蹈借聲名湮晦衣食空無賀張都督有曰仰惟列聖之恩實被中原之俗耕田鑿井舉皆涵養之餘寸地尺天莫非照臨之舊豈無必取之長算要在熟講而後行顧非明公誰任斯事賀曾臺州有曰上待老成惟恐弗當其意士聞靜退自消競進之心又曰歷考平生追配古人而奚愧中更俗吏益知儒者之有功賀禮部侍郎有曰惟宗伯之淸華極近臣之遴選誠使此地常得其人則朝廷日尊自弭未形之患論議守正亦折羣衺之萌差夔州通判謝啟有曰少也畸人長而獨學好莊周齊物之說樂以忘憂讀稽康養生之篇慨然有志秉心不固涉世寖深兒女忽其滿前藜藿至於並日屢求吏隠冀代躬耕亦嘗辱記其姓名固欲稍畀之衣食費元化密移之力不知幾何悼孤生一飽之艱乃至如此除監司謝啟有曰衣食不繼自竄夔楚之邦齒髮寖衰倦遊隴蜀之境惟習气未忘於筆硯每苦心自力於文辭藏之名山本欲粗於後世待以國士豈期親遇於鉅公又曰士於知已寧無管鮑之情人之多言誣爲李牛之黨又曰哀窮悼屈如伐木故舊之不遺懷昔感今異積薪後來之居上通王宣撫自敍有曰稟資凡陋承學空疏𨿽肝膽輪囷嘗慕昔賢之大節乃齒牙零落猶爲天下之窮人撫劍悲歌臨書浩嘆每感歳時之易失不知涕泗之橫流知嚴州謝到任有曰淺智褊能薄才綿力棲遲屏迹但欲射石虎以終殘年辛苦著書不足藏名山而俟後世偶爲貧而求仕旋觸罪而免歸鴈食無儲鶉衣不補凡百君子悠悠非特達之知平生故人往往處嫌疑之地欲言誰聽投老何歸又謝啟有曰下愚難移大惑莫解不能髙飛逺舉求避橫目之民乃復直情徑行自掇噬臍之悔永言窮薄數蹈邅回毀來靡待於道髙災生豈由於福過斷雲零落敢懷出岫之心病鶴縭纚忽忝乘軒之寵又曰哀細徳之儉微開洪鈞之坱軋念玆積譴𨿽擢髮而有餘察彼眾讒亦吹毛之已甚未加顯棄聊復少收又曰無復入闗西日舉釣竿之手惟希度世東封謁玉輅之塵賀丞相有曰永惟夷夏戴宋之舊思見太平時則祖宗在天之靈爲生賢佐上防政有曰爲治不難其道顧何如耳用人若此吾國其庶幾乎傳聞四方歡喜一意某聞公論未嘗盡廢常苦不在於朝廷小人豈必無材惟患與聞於國事又曰仁人先天下而憂重矣自任賢者備春秋之責艱哉克終賀李運使有曰槃薄遊戲之翰墨嬉笑怒罵之文章過黃初而有餘嗟正始之弗見飛騰防路恥煩狗監之吹噓散落遐荒寧付雞林之裁鑑賀禦史中丞有曰人情不逺立朝誰樂於抨彈仕者自謀幹世本求於遇合又曰國有紀綱治自形於四海九州之逺士篤名義效或見於數世百年之餘賀丞相有曰時玩久安輒生天下之患國無逺略必有意外之虞賀運使有曰寛猛異施古今莫一子產號眾人之母用於鄭而莫救陵夷申商爲法家者流至秦而卒以顚覆歷考簡編之迹莫先儒術之功又曰敢圖莫境獲備屬城閭裏無聊擥涕下催科之筆事功靡著忍慙修候問之書自敍有曰笠澤漁家紹興朝士捫參歷井久困客遊煮海摘山屢乘使旣罪愆之未洗復衰疾之相侵骨相宜窮頭顱可揣穿延和之細仗怳若隔生分新定之左符更叨起廢又賀丞相啟有曰廟堂之謨代天而理物帷幄之算經逺而折衝平居用小大之材欲其披肝膽以自盡一旦付疆場之事欲其捐性命而不辭自非有以素服眾心則將誰與共濟大業晉文側席於子玉回紇下拜於汾陽王商以忠蹇立朝則單於不敢仰視平津以媕婀充位則淮南謂若發防自昔論世之盛衰莫如置相之當否

以上皆放翁集中語凡此皆以議論爲文章以學識發議論非胸中有千百卷書筆下能挽萬鈞重者不能及後來惟劉潛夫尙書極力追攀得其防趣壯年所作絕似之晚年稍變槎牙蒼鬰之態覺枯槁矣

劉后村諸制

景定壬戌山東李壇以靑齊來歸授壇保信寧武軍節度使督視京東河北等路軍馬齊郡王制曰臣子之情尊君而愛父春秋之法斥伯而尊王載嘉蓋世之豪首決歸朝之策懍義槪英風之鮮儷超勲階爵級之常誕播絲綸肆頒印節李壇闗河間气淮海俊人市駿骨而捐金招來遺軼聞雞鳴而起舞寤寐功名感辛有伊川之言抱魯連蹈海之志慨思爾考被遇先皇屬邊吏之疎庸致勲臣之防疐朕迹前事諒丹赤之初心爾效膚公欲雪淸於前垢旣舉渤海歸職方氏復奉淄靑入王防圖無疆界彼此之分有卓書混同之漸王猛發正朔相承之論勿晉爲謀馬援知帝王有眞而來於漢専意英雄所見今古略同是用加兩鎭元戎之榮峻二府督師之拜殄艸地之逋敵分茅土而胙齊少慰立身名之心並下攺史復官之詔於戲吳起守西河而事魏國未聞並擁於齊旄太公表東海而封營丘孰若徑疏於王爵永肩忠藎式對寵褎可云云口宣云卿擇主之義髙歸疆之功大擁將旄於淮蜀胙王社於靑齊以厲英豪以奬忠孝玆爲異渥益懋壯圖其父李全特追復彰化保康軍節度使開府儀同三司京東鎭撫使依舊京東忠義諸軍都統制制曰君記人之功不瑕疵於往事子父之美蓋倫紀之至情家庭有特起之豪泉壤凜如生之气差辰出綍疏渥還氈李全海岱奇才風雲壯槪帥齊地陷蕃之眾歸於本朝立堂門勦敵之勛書之盟府加卿子冠軍之號極使相元戎之榮雄心方驚於白檀異夢奄罹於黒幰豹畱皮之志非不踐言狼防胡而然豈其獲已是生英嗣雅慕華風自防坎窞之中來獻版圖之舊昔周封蔡仲志郭鄰之愆漢爵弓髙原馬邑之責旣奬肻堂而裂土乃令告第而復官仍攺汗靑用昭忠赤以慰霜露焄蒿之感以堅闗河向附之心於戲剖符分功臣之封不及觀於子貴結艸頏輔氏之役必能報於國恩可云云奬諭制詔二閫詔有曰防交義結不煩辯士之下齊檄走書飛已報王師之入蔡赦詞有曰土風先職英雄恥南冠之囚簞食壺漿父老迎王師之入以上皆劉潛夫克莊筆也時以工部尙書兼直學士院一宗制詔盡出其手筆力髙妙不假雕鐫而用事尢精切如白檀黒幰弓髙馬邑用之李全無以加之白檀出漢書李廣黒幰晉陸機夜夢黒幰繞車手決不開天明遂遇害漢韓王信以馬邑降匃奴後其子穨當復歸漢詔封爲弓髙矦正與李全事體同其妙如此時又有奬諭詔乃平舟楊元極棟當制有曰齊地開十二奉圖籍以歸本朝禹服廣數千知衣冠之爲正統覺文气不及後村活動矣

時又有安南國王陳日煚【說文無煚卽熲字】表稱年老乞傳位其子威晄朝廷以前無此例議所以處者久之詔從其請封威晄爲國王而日煚加封爲大國王以尊榮之二制皆佳大國王制曰春秋大一統進爵所以勸來中庸有九經嘉善所以柔逺矧功成而身退宜恩厚而禮隆乃眷南交夙勤內向堂搆屬聞於承襲梯航恪奉於貢輸爰錫殊稱誕敭顯冊具官安南國王陳日煚沈雄而和眾忠順而達權始謹終欽居海瀕而霑聖化仰觀俯察知中國之有至仁久殿是邦欲授之子目升平之舊觀表懇惻之沈辭維商是常亟修來享之禮謂午也可竊希告老之風有嘉乃心奚靳所予尊無二上固難攀大漢之儀官必大先式克用成周之典授師垣之極品冠藩服之眞封邑采加丰身章增賁疊此璽褒之寵昭其鼎養之榮於戲安且吉者詩必稱義不忘於請命老而者禮所尙壽宜介於耆頤啟爾後人祗余明訓可特授檢校太師特封安南大國王依前云云功臣仍賜襲衣金帶主者施行威晄制曰周建諸侯之國錫以山川漢封異姓之王及其苗裔美矣家於恭順俾之世襲於蕃宣奄賜履之舊章疏出綸之新渥安南國陳威晄挺資英毅秉性忠純在邦在家終始安民而和眾是父是子後先作室而肻堂過庭𨿽命以繼承馳驛尙勤於奉稟際天所覆鄕風慕文軌之同重譯而來效貢忘梯航之逺載嘉謹恪爰示寵褒爵超五等之崇秩視三公之貴旌節長安之本色錫盾雕戈名號淩煙之元功髙冠長劍分茅如故食采有加益堅屛翰之心庸報君親之徳於戲眾星北拱仰瞻象緯之垂百川東之孰謂鯨波之隔欽承恩遇永底榮懷可特授靜海軍節度處置等使特進封安南國王食邑三千戶食實封一百戶特賜效忠順化功臣主者施行是時亾友範去非從包宏翁尙書在朝嘗錄此二制並山東李壇封齊王制詔一宗從行都郵遞緘以示予謂皆出後村劉公視艸予讀山東制詔見其雄奇超卓信非後襯公莫能也此前一制鎔意鑄詞亦似出劉之筆其後趙次山仕閩歸惠余後村文集閱視之但有山東制詔而安南前制乃不載未幾後村卒其家盡防萃其平生所著別刋少本爲大全集曾履祥仕閩歸又惠餘一部復閱視亦無前一制如此則或出佗學士視艸未可知也嘗記故友車震卿云景定間畱行都待班引時後村當制一日下直震卿謁之於寓捨公方苦痰不能迎客延入臥內則見其伏枕而又若有所搆思者已而且嘔且視艸震卿問之則方譔賈忠肅渉封魏王制也謂震卿曰適苦思得一聨云忠臣義士知祖逖誓江之心故老遺黎悲宗澤過河之志震卿極稱其佳且以祖對宗以誓江對過河又精切公謂自當制每得大詞頭多是無案底者意蓋謂山東歸朝出於創見無舊樣子也然安南遜位亦可謂無案底矣吾因震卿之說遂信前一制決出於公然集中不載豈出於他人之筆乎

翁丹山濟王制

寧宗在位久前星未耀乃取沂靖惠王之子爲子賜名竑封濟國公嘉定十四年六月也十七年將立爲太子而寧宗不豫時史丞相彌逺顓國柄皇子惡之將俟晏駕有所處置史覺其意矯詔以皇侄邵州防禦使貴誠爲皇子賜名昫而以竑爲三府儀同三司判寧國府封濟陽郡王寧宗崩理宗遂於柩前卽位濟王旣出有潘壬潘丙者不能平奉王起兵於霅川朝廷遣兵討之王自經死理宗由是享天位四十有一年深徳史公公嘗力諫理宗以勿復濟邸官爵勿爲立後理宗入其言自臨禦至升遐凡廷臣言倫紀乞繼絕者幾千百疏名臣鉅儒唇敝舌腐言之皆不報曁度宗繼統乃始行之制曰朕紹膺丕圖搜舉缺典率時昭考友不得以因心遺我後人孝莫先於繼志乃若秦邸之事當其涪陵之時太宗悼之已首敍舊恩章聖承之遂盡復元爵矧親聆於詔命而可緩於湣章故皇叔巴陵郡公竑冑出帝家胙分王社子而能孝宜懷不憾之心臣若克忠肻犯無將之戒恭惟聖父篤敍天倫尺布斗粟之謡自詒伊阻大衾長枕之樂豈不爾思故毎於家庭之間而念及泉壤之下謂事闗社稷𨿽天不能違時使澤漏墳塋他日毋防追敍且寶慶所顯膺之異數在端平亦稍慰其沈魂何爲屯膏正待渙汗對越菆塗之新屋悉還茅土之故封是用秩冠孤卿節仍兩鎭守冡置二千石合修上雍之儀乘車共七十人尙廣封蔡之意儻猶存歸地之魄其往謝在天之靈可追復少師保靜鎭潼闗軍節度使濟陽郡王仍令所司備禮攺葬主者施行此制語意妙絕朝野誇誦蓋中書直院翁與可合筆也

賈相制

景定庚申賈師憲自軍中拜右丞相依舊京湖四川宣撫大使制曰涕泣而表出師不遑將母旬宣而歌維翰盡以付卿防其誰筆也

紹陵登極赦

度宗登極赦文有曰洪維先皇丕承大統家嗣十三聖光紹寧宗享國逾四十年逺幾仁祖馬翔父廷鸞當制也

馮景說賀賈相啟

山東來歸時賈師憲初入相馮景說夢得以啟賀有曰周公大誥淮夷卒寧王之圖事孔子旣相魯國歸齊人之侵疆𨿽曰切當然周孔事業賢相亦難以語此況僉壬之賈似道乎賈師憲旣辭相印居西湖自爲平章軍國重事五日一入朝赴都堂治事賀啟有曰日開門館對南北兩峯之髙時逰廟堂總東西二府之問亦甚切

督府檄文

徳祐乙亥長江失守賈公開都督府移檄諸路罪狀諸呂有曰元溫羣從並受卵翼之恩李陵一門初無毫髮之損用事極切不知誰筆或云防贊李尙書玨所艸也

陳丞相啟

陳丞相文龍咸淳初爲太學生是年學中引放公試之旦適奔馳弗及旣至公闈則試者畢入已扃鑰絕闗矣公旣弗得入亟陳於當國者賈師憲特筆送入試已而同捨生忌公才名幸其不試又以爲此賈相送至有司必觀望私取則有妨同進競白於監試者卒不啟闗公以此終不得試惟以一啟謝廟堂當時誦未幾公擢戊辰進士第一歷淸要景炎死節卒爲名臣云啟曰公闈鎖棘自外門墻相度包荒許歸甄冶甫倉皇而得請殆粉碎以難酬欲剖懦衷先橫感涕竊以得失有命行止非人王勃有作記緣風借送舟之便李廣無封矦相天教失路之迷蓋其逢不系賢愚𨿽所投亦有奇耦乃若旴遲有悔之咎不勝進退維谷之難茍非有物敗之夫何使我至此伏念某虀鹽味苦葵荏品凡勇私怯公爲防笑者八年矣防前疐後譬蠅飛不數武焉徒以先緒灰寒親頭雪白慨靑氊之未復誓鐵硯以相從淒其萍梗於四方意者株守於一試居然不武何以爲文雞旣鳴矣防且歸則可以速馬不進也非敢後何來之遲閽者辭焉君且休矣竊念廟堂之容物豈忍場屋之遺材聊仰首以鳴其窮果聞聲而見其事鄭重千鈞之判料理一介之寒尺度不拘章縫交誦人棄我取受相國之賜多誰復汝憐柰書生之命薄正舉頭而聽鑰竟揺手以絕闗如之何其拒人歟其不哀之亦命也垣圍繞繞眞如失木之猿門外棲棲自笑立袍之鵠固知投璧是致疑初未入宮夫誰見妬吾過矣吾過矣何所怨尢天厭之天厭之爲此顚沛是區區而不余畀將皇皇乎欲何之同輩深嗟不暇責我而悲我達人相語安知禍翁非福翁姑少逃紅勒帛之羞終未了白紵衫之債以俟知者知爾寧有利不利耶兩生不果來業已輸武成宮之試三年將拜賜或可躋光範門之班玆蓋某官以不世之元勲爲斯文之盟主謂隔截進士忠厚樂易者不爲而收拾人才細大短長之並蓄故當三吐哺三握髮之際不防一舉手一投足之勞遂令金躍之頑均囿玉成之造某惟有益鞭其後再鼔而前失東隅收桑楡詎敢防於憤悱在公門盡桃李竊豫冀於栽培少潔心香莫殫舌筆

此啟旣上賈師憲嘉其材餽以瓊花露百瓶蓋州名酒也公復小啟以謝

上光範書甫介舍人之謁讀醉鄕記特華從事之班何哉韓子之窮虀拜此曺相之醇酎溢榮觀於望外轉生意於愁邊某官酬酢周乎廣輪淺深存乎燮理一罇二簋慶明良之相逢百榼千鐘味聖賢之深趣溥四海皆春之意開萬間庇廈之仁竟憐一夫之向隅俾與眾人而皆醉某醺酣厚徳傾倒感私天下一本瓊花曷當嘉貺門外三千珠履願走後塵況懷大臣當報國士以上二啟余舊錄藏亂離失去今從周丈季中假其本復錄於此公魁望名流孝於母忠於君可厲百世非特以文章重也因記公鎭臨川時頗知賤姓名期以過從論文一日因餞送曾通守赴袁州便道謁公一見語合公傾倒細論相期千載竟日話心娓娓不能休時新君登極首除朱文昌禩孫爲京西湖北四川宣撫使鎭江陵公屬余作賀語余因援筆曰出命九重宣威六路天昌宋祚乾元初禦於正朝地重荊州渙號首開於大閫公一見大稱賞未幾公被劾解郡綬南歸道旴江予馳出橋南餞之贈詩曰擬峴臺邊正好春蕭蕭落葉忽愁人胸蟠冰檗天能識紙挾風霜語未眞無路叫閽空短气有氓臥轍欲霑巾南歸僮馬淒其甚添得憂時鬂似銀公覽詩甚喜爲駐長亭促膝劇談眷戀若不忍別者且復予詩又致饋焉其詩曰來到旴南賸有春山川秀麗毓奇人文追漢制才無敵詩接唐風味更眞君別頻宜緘尺素我歸但欲岸綸巾相思千里惟心在明月行天瑩白銀公歸裏甫半載賈似道罷朝廷更化起公爲臺官以至執政然戎馬滿郊時事漸變予不復與公相聞矣其後三山建行朝聞公大用又其後閩地失守聞公慷慨死國予深哀其死而嘉其忠爲作小載其平生出處大節具見哀鑑以垂不朽且以見死生交情云云公莆田人淳熙丞相正獻公俊卿孫也

隠居通議卷二十一﹤子部﹐雜家類﹐雜說之屬﹐隱居通議﹥

欽定四庫全書

隠居通議卷二十二

元劉壎撰

駢儷二

旴江總評

敏博之學旴江尢盛以愚所見前一輩行則有劉信翁掞南城黃希聲文靁傳幼安自得皆髙自標致客諸侯有名聲信翁於予爲族兄蚤孤而敏前江陵戶曺張誠子自明奇之納以爲婿誠子學問該貫文辭髙雅交幹淳間巨公偉人多見聞信翁由是得成其學嘗以鄕貢試禮部不偶晚用累舉恩得官防朝家方修髙孝光寜四朝大典顓建史局命尢端明焴以宿儒提領得自辟屬鄕寓公張孟博淵微以大魁爲祕書少監素善信翁薦之尢公得請於朝爲國史院校勘時寶祐丙辰信翁年七十餘矣亟供職修數將俟書成進禦例合得攺京官未及而病寒喘以卒有文集數卷其子孫弗克肖竟散失所作記序銘志極髙古有韓曾法度而四六之作蓋不及也希聲則余前所書長歌行者有看雲集絕精於詩而四六亦不及焉幼安早以春秋學得聲場屋後工古賦記序而其四六之文視前二公爲勝嘗著春秋證義獻於朝敇免文解今年八十有餘而記問該洽不少衰可敬也已此三賢皆前一輩也繼興者有車震卿東趙次山必岊範去非禮歐聖弼良𨿽文體各不同然同出一時年事相若互以筆力頡頏後進不及者望之若仙余以晚出幸及交此數公皆意气相許予議論相叩擊文字相琢磨幼安嘗品題今世文人推許四公餘不敏亦辱幼安進之曰文社得五友矣嗚呼孰謂四賢者俱去余而死乎震卿文尢蒼勁峻潔有風骨年二十有六擢淳祐丁未第仕至瑞州新昌宰甫赴官卒於南浦亭歸葬旴之麻源次山文明贍精切已詳書於前矣去非筆端流麗俊快一塵不染如其人累試不利年四十三卒樞密齋先生包公志其墓聖弼三貢於鄕登景定壬戌第仕止江淮坑冶司榦官其文典實莊重而乏正气與去非俱爲包公所知今追記四賢舊作十防其九謾列於後

車震卿諸作

李侍郎伯玉爲侍講誤犯穆陵嫌名上章自劾有防免罪震卿爲艸謝表有曰講學方新聿陳古誼臨文不謹誤觸嫌名凜雷電之震驚荷乾坤之涵育臣若稽虞典舜曰重華載考夏書禹稱文命如揭日月不以山川有耳目者皆知豈齒牙之敢及又曰姓所同名所獨旣重犯於嚴威功惟重罪惟輕乃大恢於聖度此表一時爲人誇誦

寶祐戊午震卿爲袁州判官時方巨山嶽爲太守自以省闈魁望素負材名又嘗守南康軍因杖湖廣總所綱梢爲總領賈師憲勒其具狀巨山不伏聞於朝力詆師憲之非總領所劾上巨山徙知邵武軍聲名頓重由是益自髙旣至袁值丁子萬大全當國以袁玠知江州兼江西安撫沿江制置副使网羅諸郡利原無孑遺巨山素嫉其姦令下輙盛气抗辧震卿適贊郡事巨山奇其人傾心委任於是安撫司劾上巨山與震卿俱降罷明年己未秋九月十有七日滸黃逗渡丁袁俱敗竄朝綱一新布防宥過越明年震卿援赦防得洗敍以啟謝檢正趙廣微崇嬓有曰負弩而迎使者嘗隨牛馬走之塵升階而揖侍郎可想烏鵲飛之意敢謂十二樓之薄命忽遇千萬間之歡顏造化無私孤寒有恃某所學甚苦其貧則甘少而沈浸乎詩書直欲飲上池之水壯而轇輵乎事物何異登太行之山客娓娓而嘲雄人寥寥乎說項空自憐其猿臂誓不食於馬肝畢好箕好風難調眾口蜀吠日越吠雪自有他腸又曰脫幘投地露香告天所幸社稷靈長天王明聖𨿽未築鯨鯢而誅六賊然已禦螭魅而去四凶神觀復回殺機頓息李定治東坡之獄而今果安在哉歐陽辧師魯之書必有任其責者末云不圖今日幸復見公卿篤厚之風自誓此生尙可奉郡國孝亷之對其所以報不在斯文又自辧有曰皇天后土張巡無降賊之心白晝通都曾參有殺人之事此語尢淒壯可以感動

景定壬戌齊疆來歸公以啟賀當路有曰亦有英雄欲舉涿郡而歸者柰無豪傑恐得荊州而失之未幾山東果復陷人以震卿爲知言又曰要使順昌之旗幟見者寒心庶幾渭橋之鼓鐘從此歸命

樞密包公謝事歸裏張宴招郡太守震卿爲作樂語有曰野服見賓客方從北山隠士之招金罇醉使君初上西京循良之最好對一天風露共談千里耕桑末云如此良夜旣不辭北海之罇儻有餘情尙冀獲南山之獵旴城南門外有倫魁堂蓋曾文莊公鴻甫漸舊宅基也公赴紹熙庚戌廷對天子擢爲第二人官至工部侍郎子仲實頴茂旣貴顯移家城內乃卽故基剙別墅號倫魁堂以表之咸淳癸酉詔諸郡取士鄕友欲振士气復於通衢建樓曰倫魁與堂相輝震卿爲作上梁文曰倫魁通衢武城文塾占千年之旺气大啟山川建百尺之危樓坐挹星斗庚戌气數將復癸酉詔書又來風露八窓幻出廣寒淸虛之府雲濤四面如坐瀛洲方丈之圖又曰見八萬四千門戶運月斧於雲間遡一千七百河源泛仙槎於天上末云奎文興宋魁宿臨旴重看忠孝狀元遂作太平宰相此數語殊不塵也

趙次山諸作

景定壬戌曾仲實侍郎爲江西轉運使時度宗以忠王立爲皇太子四月九日乃其誕辰次山爲曾公作賀箋有曰純乾直月祥開初九之潛索震承華徳稟涵三之極諸司誦交稱精切蓋四月應干而初九潛龍爻應儲副且協其誕日也

周漢國公主增封兩國次山爲運司進賀皇帝表有曰王姬下嫁於皇車服之儀帝制坦明復增湯沐之邑及公主薨又進慰箋於東宮有曰太傅之教在前動遵於禮有姊之防拱右悲發乎情願於晨昏定省之餘勉進哀樂中和之諌其慰皇帝表有曰豈不嬰於皇情願悉歸之天數皆確論也

次山初以曾公辟爲運使屬官曾公罷洪侍郎燾繼之次山以臺命往吉州督餉餫與吉守麋左司弇有違言次山亟投劾歸裏洪愛其才力招之次山不得已再趨幕以啟謝有曰辧幕抗塵歸夢遂歌於彈鋏使軺問俗恩光首出於招旌自敍有曰半生陋巷天與以貧賤肆志之資隻影窮途人知無狂惑防心之疾頃自紅蓮之依水已慙小艸之出山防司存承朝命以拘催俾幕底服官箴而往役怒移水中之蠏機驚海上之鷗當吾世而失諸侯不如其已吟小山之招隱盍歸乎來乃特枉於招呼許重陪於畫諾名實笑狙公之朝暮來往類雁臣之春秋後洪公以京狀薦之朝次山啟謝有曰蕭何之追韓信豈云得士之無雙秦穆之用孟明姑示與人之能一皆精切如此

南丰以冦燬城隍祠爲之重創次山爲作上梁文曰封人造都邑之域百乘爲家吉禮事邦國之神三靈錫羨又曰谷熟而民人育有徳於時精多則魂魄彊遂食玆土又曰罹彼不祥豈以其猶物與物與民同患蓋不欲自神其神侯無我違相奪予享又出疏云城郭千年是司隲相鬼神二气亦有廢興眷邦邑之克協厥居職幽明而各治其事城隍神者民物系焉適數墮於刼灰盍謀還於舊觀必明宮齋廬之備與廟貎祭式之嚴先須計錢谷之幾何始可問木石於某所亟揮大手共發肻心掲防妥靈其永綏於祀事捍災禦患尙無作於神羞李右司義山嘗以山東提刑守池州值鄂渚受圍命池州加浚築言者以其擾劾罷之後經赦敍官主管玉局觀次山賀之有曰舊聞玉局之名良不輕畀玆蓋銀符之信可卜峻遷又曰直指衣繡允借於威名曲突徙薪竟無於恩澤皆切當而不塵腐李公回啟有曰鑿斯池築斯城類無具甚鍛乃戈峙乃榦尙竊遲之亦足以發其意其後李公納次山之侄爲婿大合樂以宴次山次山謝之有曰大齊非偶肯從鄭國之婚小阮羞賢榮附晉林之飲又曰孔雀屏芙蓉褥盛開李監之門闌鸕鷀杓鸚鵡桮爛醉翰林之風月末云行行解纜擬朝飛南浦之云望望倚樓但夜看丰城之气蓋次山官於隆興而李公居丰城此其所以爲切也

範去非諸作

周國公主出降去非爲趙廣微尙書進賀表有曰乾元禦極化爰始於修齊防索承華恩聿隆於選尙猗歟天合允矣邦榮末云王姬肅雝婦道信內則之咸宜帝婿貴重朝廷喜中興之僅見蓋自南渡後累朝未有帝姬出降故也

穆陵掩攢祔廟去非作表曰辧兆域之圖千巖競秀號顧成之廟萬世不祧

馬觀文光祖爲沿江制置使移築舒城賜名安慶府旣畢役詔馬公升秩以賞其勞去非爲作賀啟曰某官負大聲名立實事業經綸社稷爲左右汝翼之臣表裏山河識南北必爭之地乃峙版榦盡辟艸萊句極尊壯當時震卿亦有作然不及此

去非賀曾仲實侍郎三除江西運使有曰某官元丰故家端平諸老甘泉筆槖儼父子之後先緑野園林系朝廷之輕重穩熟流麗可愛也又賀李提舉與再任廣西有曰綸綍疏榮節麾就熟靑絲翠節又煩駰度於周原羅帶碧篸喜見馬諳於舊路亦甚穩熟

段深父浚爲婺州永康令被劾罷後敍復攺正去非爲作啟謝廟堂有曰百里出宰不虞美錦之傷一气轉鈞遄賦緇衣之攺又曰歸去來田將蕪自憐飛鳥之倦反乎覆陂當復有同黃鵠之云俾得爲元祐之全人所恃有太平之宰相此作殊佳

包樞相恢嘗知平江府兼淮浙發運使奉詔行公田事旣告成得轉通議大夫去非爲作謝表曰百畝畢公田之事詔俾奉行十行賜方國之書恩叨遷轉造語穩熟公田之行也賈師憲實主之𨿽曰省造楮以重國計然當時行之極擾浙右震動包公以大儒奉風防大失士望故其轉官也公論惜之

去非作文有極俊麗者如正旦賀州制帥有曰笑倚闌干對平山之楊桞醉摩盾鼻賦后土之瓊花如賀總領知郡有曰良二千石正奉於仁風連一萬艘矧方生於春水如賀沿海制使有曰靑陽左个帝始執圭滄海東頭軍無箭自天介福與國同休某官筆槖侍臣詩書元帥日升若木曉回豹防之光云近蓬萊煗動龍旂之影如宴贛守陳吏部樂語有曰太微積星曰郎位流光八境之間孤云落日是長安飛詔九天而下如冬至賀州帥以跨鶴之州對牽牛之度賀諸王以葭灰對茅土皆的對也又賀郡守有曰杜陵廣廈大庇寒而士歡顏叔度歌襦不禁火而民安作如賀州又曰軍士歡呼盡醉瓊花之露文書憗暇笑尋楊栁之春如謝諸士淸明節餽有曰三桮藍尾方驚賜火之新一騎紅塵遽辱兼金之寵皆灑然無塵俗气

賈師憲自江上入相去非作賀啟有曰命珪相印瞻騎火之西來羽扇綸巾賦大江之東去兩股各共一脈殊精也賈後辭相位徑渡浙江歸紹興詔遣朝士中使宣押入朝絡繹於道越二日復造闕詔以爲平章事待以成王尊事周公之禮去非作賀啟有曰居一二日上喜蕭何之復來以億萬年王敬周公而勿替尢切當

歐聖弼所作

樞密包公道夫平生最疑周禮以爲非聖哲之書遂著書剖其非號曰周禮六官辧景定壬戌公與劉潛夫尙書同侍讀緝殿潛夫奏之有詔宣取歐聖弼爲作進表𨿽所辧未當而表則極佳每恨失其槁今年壬辰歳六月畱旴因叩其子聲道再求得之

道在五經固昭華於軌範書稽六典敢妄肆於管蠡不圖一得之愚仰徹四聰之聽臣竊謂孟子不盡信武成之策宗元猶深疑月令之文矧玆設官分職之辭決非垂世立教之本蓋劉歆作以輔新室莫掩其姦謂周公以之致太平恐乖其實惟唐宗誤以爲聖作𨿽漢儒亦識其陰謀宇文放此而疾顚安石行之而大壞儻果出古者不刋之訓何至爲後來取敗之階臣退揆防愚未能渙釋耳提面命頗有得於父師口誦心維因黙防於義例乃詳訂而爲之辧欲深藏以淑其私顧惟積聞見於丁年豈意禆覽觀於乙夜玆蓋恭遇天生神聖日就緝格物致知固已循於本末謹思明辧尢欲盡於精微遂令螢爝之末光亦造蟬蜎之防宇臣夙裒臆說欣際昌期學古訓而求多聞涓埃奚補藏書府以待能者鉛槧爲榮

故友範去非精工表奏謂余曰此表殊未易作而聖弼作此極有手段馮虛駕空自成一片令人讀之心服去非與聖弼交情不孚而當時公論如此

吳允文諸作

車趙範歐四賢之後又有吳允文浚最後出以文稱然初年筆端傷於繁徳祐危急中陳與權當國與允文有舊引之自沿江制司防議官登朝爲祕書丞徙大常丞兼檢詳度支又兼翰林權直有制艸一帙視少作加進極有可觀者是時賈時憲以太傅平章都督諸路軍馬捍禦於太平州李尙書玨爲都督府防贊軍事實從行師進次於魯港大潰師憲奔州上章待罪詔降三官罷爲醴泉觀使陳爲善合方直玉堂艸制其戒詞有曰膺戎狄懲荊舒朕無望周公之事率秦師雪殽恥爾尙蓋孟明之羞蓋譏師憲每以周公自許也玨失勢翺翔江上不敢歸朝詔赴行在奏事上章辭時爲善已自禮部侍郎超拜端明殿學士簽書樞密院以卒而允文兼權直適當答詔遂艸詞有曰師出以律否臧則爲凶眾散而歸進退必以道玨得詔殊不平而措辭精切可愛也

初允文由臨安府學教授爲國子監書庫官遷宗學諭以言去逾年得監華州西嶽廟以啟謝諫官曾廣微淵子有曰多男富壽請祝聖人之三萬事功名竊誦諫官之四亦輕俊也允文舊所長者作賀體詩及長短句甚精工其後殊諱言之臨安失守後福州建行朝允文奉密詔舉義初建梱屬余作謝表起句曰天臨南面將恢正統之山河地復西江重見中華之日月允文甚喜之其後允文事不成爲文丞相所殺余作哀文以弔之曰人懷舊主捐軀興忠義之師天厭中朝縱敵負英雄之志眾競非其晚節我獨諒於初心輒摛朋友之哀以慰幽防之憤故江西制置招討使侍郎吳公稟資明鋭遭世艱虞當樞密誅範瓊實防計畫適翰林乏陸贄遂掌贊書俄拂衣從田裏之歸忽遊騎迫鄕邦之陷社稷實不血食深哀傾覆之何辜宗廟盡爲黍離每念播遷而隕涕旣出危城之馺馺長懷故國之茫茫防飛龍重建於行朝而系雁鼎來於密詔慟哭拜命忼慨起兵闗中遺民喜見孔明之奮山東羣盜悉歸宗澤之招旣云合而風從宜乾旋而坤轉云云

拾遺

景定癸亥冬至節次山爲運司進皇太子賀箋有曰聖心觀復驗初盡之震庚卦气守中迓循環之幹甲蓋次年卽甲子見得是亥年賀震宮冬至也其賀皇帝表有曰壁中軫中宻察幹文之運天大地大益昭王道之尊次山得知撫州實建昌鄰郡且顏魯公補處也徳祐乙亥二月到任時風塵震鄰矣次山屬余作謝表及謝廟堂啟極賞音亂離失其槁僅追記數語零落無完篇啟語有曰維撫名城實旴鄰壤鬰山川其信美儼桑梓之相望當承平時尙可吒還鄕之繡今艱難世豈復吟凝寢之香亟馳單車來入危壘烽燧正當於孔道氈裘已迫於郊圻鳴於地舞於樓狡謀頗測鍛乃戈厲乃刃忠力自持緩則蘇民瘼而防本根急則守臣節而死城郭天子命我蓋將謹下國之扞防太守謂誰終恐誤上臺之推擇玆蓋恭遇大丞相身系中華之脈忠格列聖之靈方苻堅傾國而來朝野大震及忠定守京而後宗廟再安云云結語云魯公嘗爲刺史緬想遺忠藝祖親戒藩侯恭承大訓

制置使加職名因任次山屬余作賀語有曰尊俎折衝呈赤云之勝气江山如畫照黃紙之除書次山稱其穩熟又記次山爲江西運司判官時丁圭叟應奎以省元爲國子錄因上書論宦者誤國致冦理宗怒其切直罷之出爲江西運司榦官與次山實同幕職也次山屬余通啟曰叩閽言事聳聞蓋世之淸名贊幕同僚將挹出塵之雅致試共論於心事殆慰滿於平生某官南省魁儒東都節士忠義耿耿與日月以爭光議論堂堂忤雷霆而不懼頃妖狐之馮社引塞馬之飲江通國震驚在廷喑黙公獨憤甚請劍以斷佞臣士皆奮然折箠而笞羌帥使微片言以防巨蠧則𨿽百戰而無成功閹豎動容覺朝班之增愧月支奪气知中國之有人身𨿽屈於一時名已加於九鼎姑贊皇華驅馳之畫遄歸赤墀供奉之班與天子爭是非恢宏事業爲人材別邪正充擴初心其如爵位之光榮是特名教之餘緒某一官塵土十載山林痛飲而讀離騷永慨先人之忠憤研朱而防周易欲窺往聖之精微分終老於田廬誤見知於臺府彊加辟置俾佐諏詢亦欣逢於偉人遂獲聨於王事老韓同慙俎豆於諸公李杜齊名尙丹靑於信史次山覽之嘉嘆曰此乃以散文爲四六者正是片段議論非若世俗抽黃對白而血脈不貫者也嗚呼知我如此可謂具眼矣予嘗與次山言不論古文時文詩章四六但凡下筆鑄辭便當以風骨爲主若文字有骨气𨿽精采差減正亦自佳次山大喜此論

隠居通議卷二十二

欽定四庫全書

隠居通議卷二十三

元劉壎撰

駢儷三

聶侍郎上梁文

聶善之侍郎子述建昌人也少與曾文莊公漸同讀書於麻姑山刻苦肄習俱成大名文莊公赴紹熙廷對光宗擢爲苐二人仕至工部侍郎卒於位年才四十二聶公亦擢世科踐敭中外歷都司至法從爲四川制帥因張福之亂罷歸裏晚年以宣奉大夫守贛川列爵至衛郡公富貴壽康當時同郡無匹之者嘗自作上梁文數篇文采可觀偶得故本謾錄於此

寶慶三年公在贛重建郁孤臺上梁文云千騎居上頭節鎭素雄於昭信八境見圖畫臺觀尢盛於郁孤踞首之穹嶐映虎城之突兀崆峒對聳章貢交流自宇宙便有此山至東坡而增重與風月之無盡藏壓西江而獨尊騷人墨客相繼吟哦車轍馬迹爭先登覽然而年侵屋老基圮棟欹𨿽天造之絕奇柰人事之弗稱儻匪具胸中之丘壑安能領物外之雲煙使君於此不凡老子之興不淺故須出手以遂攺圖從太守而遊行繼醉翁亭之集後天下而樂竊愧嶽陽樓之碑玆舉修梁盍陳韻語伏願上梁之後一城和气千里樂郊細民歌舞於春臺寒士歡欣於夏屋四並紀盛頻繁北海之開尊眾樂與同雜沓西園之飛蓋文風丕變戎索允安嘉定間公創新居上梁文云陳元龍臥百尺樓夙負功名之志子云有一區宅晚安寂寞之圖盡收湖海之豪歸逐桑楡之煗定齋主人遭逢過分出處隨緣五更三防而入朝久厭承明之直八千餘里而溯峽敢辭蜀道之難初心欲濟於艱虞何意適丁於變故頭頭顯著步步危機病身空想於狐丘全家幾陷於虎口造物獨憐其忠赤上恩乃許以生還安行大地之風波只伏通天之肺腑陳力就列不能者止投閒置散乃分之宜歸去來兮只欲安身於容膝聊復爾耳可能無地以曬褌旋作鷦鷯巢林之謀庶同燕雀賀廈之喜棲圖書以娛老景藝花木以印歳寒滅匃奴何以家爲須還好手營莵裘吾將請老寧復遐心聊題六偉之詞以資一笑之噱伏願身心安泰骨肉康寧肻堂收教子之功含飴遂弄孫之樂良辰美景邂逅四並樂歳丰年均沾一飽遊山之腳力常健對客之酒量日增鬼神訶禁不祥門戶興起未艾

又作東宅上梁文云結廬南向甘歸隠於莵裘規地東榮更詒謀於燕翼爲乃翁行樂之所作諸兒棲息之區若个圓成吾事滿足定齋主人不才宜棄未老得閒萬兵立帳而里吏繞前曽作元龍之夢一水防田而兩山排闥每羨野人之居天施斥去之恩神相歸來之福一枝定卜百指具宜尙恨無燕坐以接親朋無隲地以種花木規模防防只可爲奉禮太祝之防童穉駸駸便當得防軍新婦之配載謀新築庶可奠居聚國族於斯何須輪奐定男位乎外靡限籓籬往來可當行窩褊迫難論別墅展名畫於四壁列怪石於兩廂暴法帖則多漫字之碑蓄古琴則學無之譜有客喫常堂之飯無事讀來世之書只爾便了吾生捨此寧復多事婆娑正坐君輩敢懷責子之心辛勤有此屋廬肻防束書之力聊題韻語以相工歌伏願心地淸寧腳跟彊健飽飯安眠而日日村歌社鼔以年年老景欒曰富貴而與飲食阿奴蹌踉無災難而至公卿子捨發祥孫枝衍慶下澤車欵段馬到處閒嬉赤腳婢長須奴勿來相惱鬼無闞室人盡遜耕

又作歳寒堂上梁文云結廬在人境幸逃火刼之災藝木印歳寒添剏艸庵之景聊取後凋之意以爲晚對之宜定齋主人勇退急流願爲老圃飽嘗世味掩鼻腐防之場識破幻塵畱眼歸鴻之外頃回祿之爲變幸靈光之偶存東裏西鄰無復棟甍之接南貧北富率爲瓦礫之場擴地得十畝之餘誅茅開三徑之所夭桃曼李只得意於春風蒼檜緑筠願定交於晚節荼梅擢秀於雪裏橘柚垂實於霜前凡此同盟之人允謂防年之友十年之計種以木培植成陰一日不可無此君彈壓俗气修梁載舉韻語前陳伏願飽飯長閒掛冠得請胸中丘壑具山髙水長之風筆下波瀾得霜降水涸之妙因孤竹君而識玉版老約赤松子而交黃石公徧防柏樹之禪頻醉梅花之夢淡交莫逆俗客不來共園公而睹玉塵相將橘隠防麻姑而劈麐脯重說桑田

又創一樓其上榜以水月觀其下榜以逍遙遊混融二教防作一家其上梁文云神仙好樓居欲逍遙於物外水月通禪觀又將證悟於胸中合心迹於雙淸融道釋於一致定齋主人在家羽士有髮衲僧跳出呶籃始覺昨非而今是愛穿翻韤肻教人重而已輕手持種樹之書身抱灌園之甕無復萬間廣廈庇寒士之歡顏且圖百尺髙樓斂少年之豪气不爲行藏而獨倚將隨深淺以見機玉京十二闌干分明可到金地三千世界倏忽見前个中落成吾生願足暫停工斲齊聽相歌伏願境靜長春人閒不老凥輪神馬徧從塵外遨遊心印法燈盡向眼前了徹知有之非無無之非有悟空卽是色色卽是空挽浮丘袂拍洪厓肩相與共遊方之內遭臨濟喝喫徳山棓孰如防不語之禪縱未能白日升仙也終解立地成佛

嘉熙庚子歳公於旴城景徳寺門創一傑閣傃五百羅漢像於其中作上梁文云五百尊石橋大士化身久駐於淨方三千年刼火彌天餘燼未還於舊觀花甲已經於十稔檀那莫辧於眾緣水到渠成山鳴谷應定齋老人來佛果位見宰官身久厭塵緣求出世法無我相無人相天開方便之門學小乘學大乘願求解脫之路不憚有爲之功徳要成無上之因緣阿堵物聚少成多運斤手將勤補拙采山而木客泣伐石而土丁愁伻圖告成卜筮協吉開法筵看第一義從淨土入不二門輪奐九霄龍象爲之歡喜翚飛萬瓦燕雀賀其崇成於以祝當今皇帝之壽齡於以鎭南贍部州之世界聊題六律以相百工伏願佛日光明僧寶堅固爲一大事續如來無盡之燈於萬斯年增主上在躬之歷病居士消身口意之業善知識結去來今之因阿闍黎朝朝去應緣道場小沙彌个个作承家法嗣風調雨順從今都是大有年貫朽粟陳到處盡成極樂國防持刼運鎭壓衺魔公有文十卷號定齋集其孫淮西運使世堅刋本濡須此其集中之一也他作多可觀然其仕宦所至頗乏廉稱其帥蜀也歸裝滿載由是田宅浸廣寶玩充牣屢爲臺簡所攻故公論以此少之

馮初心諸作

馮景說夢得南劍人自號初心由進士入官歷知連山縣通判建昌軍開慶乙未賈師憲以樞密便宣撫京湖辟爲幹辧公事以箋表受知師憲入相力防擢登朝歷淸顯掌內外制與後村劉潛夫相繼代言景說晚進名望在劉公下然劉公文章宿老爲工部尙書僅得兼直學士院而師憲擢景說乃至眞拜翰林學士知制誥時論以爲不公蓋景定間也景說有初心玉堂集十六卷掖垣集三十卷板行於時嘗見西園傅公謂余曰頃於矩齋曽公館中見幾間有初心二集謾啟捲觀其一二全不成文章因擿去不復觀余竊駭傅公之言以爲師憲固不學無術之相然朝廷擢一詞臣發帝之制海內具瞻縱非奇材亦何至如傅公所言哉卽欲求其槁證驗不可得也歳在甲申乃始從曾九華假馮集熟觀見其所作嚴重縝宻事辭飽滿亦可謂平正之文所病者層砌堆疊而乏疏暢活動之工比之後村天材宏縱雄渾超卓則誠有不及而謂其全不成文擿置弗視則傅公之言眇之過甚蓋傅公老儒交遊後村梅亭諸公景說晚進固宜其俛視之然文章繩尺自有定論未容以輩行先後望風輕訾此吾所以欲爲平心之論也余編中華黼藻集已悉取初心集之佳者具在而猶有警聨可稱者輙列於此賈師憲進書加恩制詞有云恭惟茂陵越我穆考前聖後聖一也防之有元大事小事書之俟而不惑坦然示以軌範煥乎其有文章商頌十二篇玆蓋得於考父武成二三策實見取於孟軻今余宣乃重光成於五載日月所照罔不尊親天地之間而大丰美壹是謨烈之佑後亦惟朝夕以輔臺予所謂嚴宻飽滿而欠疏暢活動者於此可見矣葉鎭之夢鼎免右丞相依前少保授觀文殿大學士判福州福建安撫大使制詞有曰東海記夜衣之往同州副渭獵之求曰兪汝諧爰置諸右未殫逺業遽動遐心惟三少一請得謝故事以爲非大夫七十致事有徳則勿聽引年何謂抗疏不移胡寧忍予是自棄朕顧上下之交其志同也而君臣之義如何廢之旣難反於畱行是用華其去位賈師憲明堂加恩制有曰右我穆考格於皇天謨興唐虞以俟聖人不惑功見河洛號爲天運重開今也犧尊在西匏竹在下侑於宗祖交於神只維朕屬屬如弗勝勿勿乎欲饗粢盛秬鬯爾乃將至治之馨衡紞紘綖爾乃著孔容之側來馬遊乎閶闔畢寮從乎昆侖蠁丰融帝五位之時序洗濯鏟鋏民四方之太和以予敬休得師殖禮率有功而不伐將無官之可酬安南國王該郊祀加恩制有曰服領自治之𨿽殊周疆之索土宇爾厚矣俾服漢官之儀又曰維天於穆賜朕宏休孝通神明薄四海而皆準南曁聲教綏萬福以攸同陳昉除史官誥詞有曰君子多識前言往行具有典刑聖人所修舊史遺文尙求防趣包恢除端明殿學士簽書樞密院事誥詞曰春秋王者無外首明一統之經天下大老來歸實重五經之本渙敭明命孚驗羣工具官包某學積於原而心彌充智酬於變而力彌裕教於齊國本伏生口授之書儀我漢庭皆申生力行之對永肩一節逮事兩朝外而云雷之經綸內而日月之獻納所至可紀非道不陳頃往聘者久之乃覽輝而至止爾惟訓克邁乃訓緝熙典學之功朕儀刑有徳惟刑敷繹咸中之慶斯今圖小毖之助屬采薇之勤於稽仁皇有若臣拯曾以方嚴之操而陪宥宻之聨尙有典刑矧乃書考四十必攀軌轍寘諸執政二三書殿穹班武經大筆以增西府之重以成南方之彊噫敷前人命不大功蓋欲圖敉寧之事今衝子嗣無遺壽耉尙思稽勤卹之謀克贊廟謨丕昭成效馬光祖自建康除防政有曰黃旗紫蓋千載南方之彊大纛髙牙三命北門之管又曰賢者時人耳目尙見老成執政猶吾股肱式和鬷假姚希得除資政學士有曰大學東防典故西防曾柬知於先帝華至蔑席文貝底席實協贊於衝人江萬里知太平州有曰朕綜核名實統輯黎元數下恩澤詔書誰與領此親見郡國守相問所以然又曰不逺帝城尙冀京師之福𨿽在外服毋忘王室之心嘉與含生之民共由太平坦蕩之路吳堅兵部尙書誥有曰王覲爲可思見春宮之端寮氏功曰庸峻陟夏官之常伯洪天錫顯文閣待制帥潭州有曰承明勞侍從勇辭加璧之招嶽牧用詞人特重分符之寄莫如南紀用張中軍又曰翽翽亦集爰止已半老儒咄咄不相助耶獨一選士黃萬石殿中侍禦史誥有曰遹駿殿中無雙之稱勿替法筵第一之義萬古在前億世在後惟名節之不磨羣枉俱閉眾正俱開尙邦家之有賴章鑑遺表贈官有曰某蚤服官常晚登禁從淸要之路老成尙想於典刑黃散之班俛仰已成爲陳迹反吾初服懷吾裏居何蒹葭之淒淒曰龍蛇之起起惟是窀穸能不防傷鄧坰贈光祿大夫誥曰窮化盡數忽擥於遺占隠卒崇終宜優於湣典某履行謙毖涖政廉平有此典刑曾不當於吾世居然夢幻遽已隔於重泉能不防傷可無寵異昔貢禹守經據古山濤捨政自髙皆以老成而拜光祿大夫年彌髙而徳彌邵通國賢之生也榮而死也哀闔棺定矣其追美躅以賁寵章文及翁除尙書郎官行詞有曰圓精垂象大微著乎積宿天臺帥屬武銓劇於列部非夫標淸海岱津平水鏡則孰能舉用資其甄明薄最倚之詳致者矣此蓋用六朝之體亦一格也南郊鹵簿使包恢加恩誥有曰詔招揺鉤陳使當兵流星旄而燭電令望舒飛防使奔屬雜瑤象以駕龍紛其葳防靡不胖飾參旗來淸晝之捷斗衡揭中宵之符琄玉和鳴蕓珠絢耀賈似道曾祖母贈魏國夫人誥有曰肇稱殷禮咸秩無文時維曾孫之助爲歌魏風曰大而婉世比小君之封賈涉封魏王有曰朕肇稱殷薦穆卜夏正天子相維辟公假哉皇考乃父厥有成績紀於太常賈似道生母胡氏加封有曰母以子貴書特書而屢書君爲臣綱老吾老而及老知寶慶府麋被監司按發降官誥詞曰邵陽我先皇帝潛龍之邦嘗選用能太守以爾父【闕】爲嘉定直臣爾弟弇亦近世辧吏咨爾往牧亢其家聲乃使部使者得以數其過於朕前朕固憮然於此矣削官二列遲爾惟艾

以上皆馮集中語稟經酌雅極有本原初不爲謬其短處在砌疊全句以求典實之工不知全句太多反傷重滯而無神化之妙作四六自有法度不用全句固不可純用全句亦不可馮其未知之歟若意脈沈厚風骨蒼勁𨿽不用古人語而自作議論辭意俱到尢爲超絕近世惟陸放翁深得此體故其表啟獨步一時惜乎其不大用也使之當制必能黼黻皇猷以名百世其後惟後村劉潛夫力學陸體故代言之作應用之文皆非時輩能及楊誠齋表箋亦自超出翰墨畦徑可諷而誦然病於大奇遂至刻露曽不如陸之深沈渾厚也嘗紀戊午己未間景說倅貳旴江時通齋包公啟有曰其在暗室屋漏洞洞屬屬如交神明凡爲天下國家磊磊落落若行日月又曰九分君實兒童皆誦其名一个包家鬼神亦落其膽又通陳右司啟結句有曰春風坐了三个月願自進於明道之門黃昏一洗十年腸殆庶幾乎後山之學自初學觀之亦可謂工矣其如累句之太多何

鄧季顒所作

臨川鄧季顒林號謙谷冨有文采嘗以翰墨見賞於諸公間開慶己未陳華父元桂出守臨江以鄕裏故約季顒與俱凡文墨皆屬焉防鄂渚逗渡江右俱警江西制置副使徐有功敏子駐臨江華父大合樂以饗之季顒爲作樂語甚佳有曰持節督官軍次碧嶂淸江之列負弩迎使者瞻碧油紅斾之輝云云某官通身是膽滿腹皆神三十年前爲周造士進士一萬里外識漢防軍將軍云云結語云幸有陳平六出計可與相謀吾知徐公百不憂何妨徑醉試築急摻以動殺聲此數語奇气拂拂眞俊才也口號有曰平生朋友叔知我天下英雄操與君亦自佳句惜省記不全耳其後臨江破有功遁華父堅守死節理皇哀其忠贈官立廟澤及二子貶有功於封州季顒逃免後擢進士第客淮帥李祥甫庭之館中仕至京官後爲江西提刑黃東鄕震所劾仕不大顯識者惜之

隠居通議卷二十三﹤子部﹐雜家類﹐雜說之屬﹐隱居通議﹥

欽定四庫全書

隱居通議卷二十四

元劉壎撰

經史一

姚崇言十事

唐宗初卽位召申州刺史姚崇欲以爲相崇至帝方獵渭濱卽召見帝曰公知獵乎對曰少所習也帝說與俱馳逐緩速如防旣罷乃咨天下事曰卿宜遂相朕崇知帝大度銳於治乃先設事以堅帝意卽佯不對帝怪之崇因跪奏臣願以十事聞陛下度不可行臣敢辭此一節先儒議之謂姚崇先設十事要君失人臣體愚以爲崇所陳十事皆闗系國家大政初無私意君臣交際之初以誠要約他日各踐其言克全始終豈非美事又何失體之有今觀崇所奏十事曰垂拱以來以峻法繩下臣願政先仁恕可乎朝廷覆師靑海未有牽復之悔臣願不幸邊功可乎比來壬佞冒觸憲网皆得寵自解臣願法行自近可乎後氏臨朝喉舌之任出閹人之口臣願宦豎不敢任政可乎戚裏貢獻自媚於上公卿方鎭寖亦爲之臣願租賦外一絕之可乎外戚貴主更相用事班序荒雜臣請戚屬不任臺省可乎先朝防狎大臣虧君臣之嚴臣願陛下接之以禮可乎燕欽融韋月將以忠被罪自是諍臣沮折臣願羣臣皆得批逆鱗犯忌諱可乎武后造福光寺上皇造金玉眞二觀費百鉅萬臣請絕道佛營造可乎漢以祿莽閻梁亂天下國家爲甚臣願推此鑑戒爲萬世法可乎帝曰朕能行之崇乃謝翌日拜相封梁國公遷紫微令如上十事皆闗系國體君徳之大者眞宰相之言使宗始終信用何至啟播遷之禍耶非特當時行之有益𨿽後世明主謹此十事亦足致治而以要君議崇迂矣

張良言八事

史載漢三秊項羽急圍漢王滎陽漢王恐憂與酈食其謀撓楚權食其曰昔湯伐桀封其後於杞武王伐紂封其後於宋今秦失徳棄義侵伐諸侯社稷滅六國後使無立錐之地陛下誠能復立六國後世畢已受印此其君臣百姓必皆戴陛下之徳莫不向風慕義願爲臣妾徳義已行陛下南向稱霸楚必斂袵而朝漢王曰善趣刻印先生因行佩之食其未行張良從外來謁王方食曰子房前客有爲我計撓楚權者具以酈生語告子房曰何如良曰誰爲陛下畫此計者陛下事去矣漢王曰何哉張良對曰臣請借前箸爲大王籌之曰昔湯伐桀而封其後於杞者度能制桀之死命也今陛下能制項籍之死命乎曰未能也其不可一也武王伐紂封其後於宋者度能得紂之頭也今陛下能項籍之頭乎曰未能也其不可二也武王入殷表商容之閭釋箕子之囚封比干之墓今陛下能封聖人之墓表賢者之閭式智者之門乎曰未能也其不可三也發鉅橋之粟散鹿臺之錢以賜貧困今陛下能散府庫以賜貧窮乎曰未能也其不可四矣殷事已畢偃革爲軒倒置干戈覆以虎皮以示天下不復用今陛下能偃武修文不復用兵乎曰未能也其不可五矣休馬華山之陽示以無所爲今陛下能休馬無所用乎曰未能也其不可六矣放牛桃林之陰以示不復輸積今陛下能放牛不復輸積乎曰未能也其不可七矣且天下游士離親戚棄墳墓去故舊從陛下游者徒欲日夜望咫尺之地今復六國立韓魏燕趙齊楚之後天下游士各歸事其主從其親戚反其故舊墳墓陛下孰與取天下乎其不可八矣且夫楚惟無疆六國立者復撓而從之陛下焉得而臣之誠用客之謀陛下事去矣漢王輟食吐哺罵曰豎儒防敗而公事令趣銷印此一事世論皆推良善籌防以愚參詳其事有難盡信者且八事之中多漢王所能行如表閭封墓發粟散財寛仁大度之主所優爲而謂之不能何也偃革倒戈歸馬放牛乃滅殷以後事今楚漢相持正是兵鋒之交而言及此曽不顧其爲迂何也其必不可能者惟有制籍之命得籍之頭而其必不可易之論則六國立遊士各歸事其主此合於理無可疑者余未敢盡信也聽言之道當以事觀史亦豈盡實錄乎○史載髙帝崩陳平自樊噲軍馳至宮哭甚哀因奏事喪前呂太后哀之曰君勞出休矣平畏防之就因固請得宿衞中太后乃以爲郎中令曰傅教孝惠按是時惠帝甫卽位安得有謚今呂后稱孝惠卽見史之謬誤也左傳云陳桓公有寵於王正類此○魯仲連傳載魏新垣衍說趙王曰秦欲求爲帝趙誠發使尊秦昭王爲帝秦必喜且是時昭王在位正謀稱帝豈得有諡乎吾故曰史非盡實錄也古書患不攷究爾若著意采索折之以理其間可議者何限

宇宙快事

周瑜蹙曹操謝走苻堅唐莊宗破夾寨周世宗捷髙平皆能以亡爲存以危爲安以敗爲勝奇偉英特照耀千古讀史至此令人意气飛動宇宙問一大快事也嘗欲合此數事類編名之曰古今快意集時一覧觀足激懦志其次如韓信破齊趙光武破尋邑劉裕北伐郭子儀見虜王晏球敗契丹凡以弱勝彊出人意表者皆可附見

事防無終極

曹氏父子方謀簒漢不知司馬懿父子已在其側蓋事會之無終極如此

昭烈霸業

漢昭烈能不忘劉表而不能不背劉璋此一事未免爲盛徳之累故坡翁詩曰先主反劉璋兵意頗不義孔明古豪傑何乃爲此事璋無得罪於蜀民其亡有足哀者故昭烈之取之也亦遲回不忍及迫於羣言然後圖之亦可見天理之在人心矣璋之失在知人不明聽言不審法正張松能謀而不用黃泉王累劉巴善諫而不聽嚴顏盡忠而不使其亡宜矣孔明王佐之才至此乃狥詐力者亦以昭烈奔走狼狽無地駐足急欲求止泊處故爲此舉爾蓋昭烈霸業至此而後定

漢唐弱主伸法

漢唐末造多弱主不足稱然如和帝之誅竇憲代宗之誅元載徳宗之貶常衮一時快事殊起人意有英主所不能爲者未易以弱主少之也憲之誅於當時尢難

生人婦

髙宗皇帝嘗閱奏案有生人婦三字顧問輔臣時湯思退以博學宏詞科進爲宰相因對曰生人婦出三國誌杜畿上嘆其博記今觀陳壽魏志杜畿不載正乃裴注中所載魏略曰初畿在郡【魏武帝擢畿爲河東太守】被書錄寡婦是時他郡或有己自相配嫁依書皆錄奪啼哭道路畿但取寡者故所送少及趙儼代畿而所送多文帝問畿前君所送少今何多也畿對曰臣前所錄皆亡者妻今儼送生人婦也帝及左右顧而失色

先主徳量

陳壽評蜀先主曰先主毅寛厚知人待士蓋有髙祖之風英雄之器焉及其舉國托孤於諸葛亮而心神無貳誠君臣之至公古今之盛軌也機權幹略不逮魏武是以基宇亦狹然折而不撓終不爲下者抑揆彼之量必不容己非惟競利且以避害云此評殊公足以盡昭烈之平生

武侯惜赦

華陽國誌曰諸葛亮爲丞相時有言公惜赦者亮答曰治世以大徳不以小惠故匡衡吳漢不願爲赦先帝亦言吾周旋陳元方鄭康成間毎見啟告治亂之道悉矣曽不語赦也若劉景升李玉父子嵗嵗赦宥何益於治此數語甚偉非惟可見先主君臣論治之懿亦因是知先主與元方康成周旋固有得於儒者之論豈止專於武略而已哉

北地王守節

譙周勸後主降鄧艾北地王諶怒曰若理窮力屈禍敗必及便當父子君臣背城一戰同死社稷以見先帝可也後主不納遂送璽綬是日諶哭於昭烈之廟先殺妻子而後自殺左右無不爲涕泣者禪旣降魏司馬師與之宴爲作故蜀技旁人皆感愴而禪喜笑自若師謂賈充曰人之無情乃可至於是乎𨿽使諸葛在不能輔之久全而況姜維耶充曰不如是殿下何由並之他日師問禪曰頗思蜀否禪曰此間樂不思蜀也郤正聞之求見禪曰若王后問宜泣而答曰先人墳墓逺在隴蜀乃心西悲無日不思因閉其目防王復問對如前王曰何乃似郤正語邪禪驚視曰誠如尊命左右大笑以上出漢晉春秋嗚呼若諶者可謂忠臣孝子死社稷者矣禪之庸如此何足負荷人言劉景升兒子豚犬以禪方琮抑又甚焉誰謂徳英雄而生子乃若是哉譙周逆賊千古共憤之

武侯子孫忠節

諸葛亮嘗自表後主曰成都有桑八百株田十五頃子弟衣食自有餘饒至於臣在外任無別調度隨身衣食悉仰於官不別治生以長尺寸若臣死之日不使內有餘帛外有贏財以負陛下及卒如其言嗚呼讀孔明此表可謂不負人主矣彼胡椒八百斛者宜其遺臭萬世也亮子瞻字思逺景耀六年鄧艾伐蜀瞻督諸軍至涪拒艾前鋒破退駐緜竹艾遺書誘瞻曰若降者必表爲瑯邪王瞻大怒斬艾使遂戰大敗臨陣死時年三十七瞻子尙嘆曰父子荷國重恩不早斬黃皓以致傾敗用生何爲乃馳赴魏軍而死武侯有子有孫如此此所以爲武侯歟

通鑑帝魏綱目黜魏

司馬文正公作通鑑於三國帝魏而以吳蜀附之世病其非然其說非始於司馬公也朱文公作綱目則黜魏而直以昭烈上繼獻帝世許其正然其說非始於文公也按陳壽在蜀仕屢見黜父又爲諸葛武侯所髠實於劉氏有私憾其著三國誌故以魏爲帝而指漢曰蜀遂與孫氏俱謂之主通鑑帝魏因壽史爾然壽死未防習鑿齒作漢晉春秋起漢光武終晉湣帝以蜀爲正以魏爲簒謂漢亡僅一二年則已爲晉炎興之名天實命之【晉武帝名炎而後主年號也】其書五十四卷徒見於唐藝文志及宋朝太平禦覽之目逮仁宗時修崇文總目其書已逸惟晉史載所著論千三百餘言大防昭然唐劉知防史通云備王道則曹逆而劉順宋朝歐陽公論正統主於帝魏其賔客章望之著明統論非之見於國史南渡後張寧公栻作經世紀季直以先主上繼獻帝爲漢而附魏吳於下方綱目黜魏因此諸說爾壽曲筆以報父仇卑蜀特甚凡當時祫祭髙帝以下昭穆制度皆略弗書慶元間有廬陵士人蕭常潛心史學謂古以班固史爲漢書範史爲後漢書乃起昭烈帝章武元年辛丑盡少帝炎興元年癸未爲續後漢書帝紀年表各二卷列十八卷吳載記十一卷魏載記九卷旣正其名復擇著文之善者並書之別爲音義四卷論者謂常著此書殊善惜乎壽疏略於前使常不得追記當時英賢憲章以備見一代之制云

周恭帝禪位詔

五代開皇紀載恭帝禪位詔與宋朝太祖實錄所載無一字同殆史官攺易元本乃知盡信書不如無書

南唐諸臣死節

南唐三主烈祖元宗後主本紀三卷列傳自宋齊丘至髙麗十五卷通十有八卷不著作者氏名然考敍論有曰政和中先君會稽公爲淮西常平使者又曰乾道淳熈間予遊蜀在成都則疑出於放翁陸氏筆也蓋陸農師佃曽宦淮西而幹淳間放翁以石湖範公辟爲成都府通判是以疑之南唐偏方狹境政體柔弱故其書亦淺蹙無以激發人英特壯偉之气獨其四十年間忠臣節士相望死國如我祖忠肅公以守壽春死孟堅以力戰福州死張彥卿以力守楚州死張雄父子八人以力戰溧水死孫忌以奉使不屈死潘佑以直諌不阿死廖居素以直諌不聽朝服赴井死李延鄒以不艸降表死陳裔以不肻降附死胡則以力守江州死俱表表汗靑照耀千古而其可恨者則以小國短世不得如張睢陽顏平原大顯於世爾書有徐鍇傳而無徐傳不可曉其間有欠釐正修潤處暇日尙盡心焉

黃石公素書

前漢書載張良嘗間從容步遊下邳圯上遇一老父後五日夜半出一編書曰讀是則爲王者師後十年興十三年孺子見濟北谷城山下黃石卽我也後十三嵗良從漢髙帝過濟北果得谷城山下黃石取而寶祠之用是書佐髙帝取天下此說近於怪誕知道君子所不信然良之事業卓冠一代非凡人所能及或者其有所受之也世多指兵書三略爲黃石公所之書宋張商英曰非也晉亂有盜發子房塜於玉枕中獲此書六篇凡一千三百三十六言上有祕戒不許妄傳世所謂素書是也或又謂素書之防卽老子道徳仁義禮之說實與道徳經相表裏近得其書讀之其意𨿽祖老子其文殊不古雅故不復錄而姑載其六篇之名云原始章第一正道章第二本徳忠道章第三求人之志章第四遵義章第五安履章第六六篇

之中多言修身治國用人之道而不及於兵似與兵法之說不合

忠肅劉公死節

南唐書載我祖忠肅公仁贍死節甚著與五代史合而敍論乃曰乾道淳熈之間予防蜀在成都見梓橦令金君所藏周世宗除仁贍天平軍節度使告身白紙書墨色印文皆如新金君言仁贍獨一裔孫賣藥新安市客死無後故得之又曰以仁贍之忠天報之宜何如而其後於今遂絕天理之難知如此可悲也夫予閱南唐書至此喟然嘆曰誤矣按忠肅公旣死節諸子中有一子諱贊者周世宗錄以爲懷州刺史刺史生工曹諱希逖始來南丰葬九陂耆牛頭坑工曹生升州通判二府君諱昭葬望市嶺側冷水坑尾墳墓至今存也通判生江樓居士八府君諱元載至予爲七世孫譜系俱存然則謂之無後可乎孟子曰盡信書不如無書蓋紀載之難如此抑忠臣義士捐軀死國自以己分當然豈計後福者當是時周世宗親徵臨城爲公所扼多致喪失公寧保後日之不屠城舉室必盡戮寧復有後之可覬其幸而不絕者偶然耳臣子固自盡其心而天亦何心臯陶庭堅之不祀鄧伯道之無兒報應之理安有定論【陸放翁老學庵筆記言親見節使告身在金宰處則敍論者卽放翁也】

稷契

世以稷契並稱按后稷乃舜時官名棄爲之契則臣名也爲司徒之官並稱不類

揚雄傳

班孟堅作揚雄傳末數語抑有味而讀者毎忽焉王莽時劉歆甄丰皆爲上公莽旣以符命自立卽位之後欲絕其原以神前事而丰子尋歆子棻復獻之莽誅丰父子投棻四裔辭所連及便收不請時雄校書天祿閣上【天祿辟邪二石獸也】治獄使者來欲收雄雄恐不能自免乃從閣上自投下防死莽聞之曰雄素不與事何故在此間請問其故乃劉棻嘗從雄學作奇字雄不知情有詔勿問以病免復召爲大夫家素貧嗜酒人希至其門時有好事者載酒肴從遊學而鉅鹿侯芭嘗從雄居受其太法言焉劉歆亦嘗觀之謂雄曰空自苦今學者有祿利尙不明易又如何吾恐後人用覆醬瓿也雄笑而不應年七十一卒侯芭爲起墳喪之三年嚴久聞雄死謂桓譚曰子嘗稱揚雄書豈能傳於後世乎譚曰必傳顧君與譚不及見也凡人賤近而貴逺親見子云祿位容貌不能動人故輕其書今揚子之書文義至深而論不詭於聖人若使遭遇時君更閱賢智爲所稱善則必度越諸子矣諸儒或譏雄非聖人而作經猶春秋吳楚之君僭號稱王蓋誅絕之罪也自雄之沒至今四十餘年其法言大行而終不顯然篇籍俱存以上皆班語詳傳首言雄少好學不爲章句訓詁通而已博覽無所不見黙而好深沈之思非聖哲之書不好也又曰用心於內不求於外觀此則之學豈尋常文墨士哉至傳末之辭乃如此則其學亦未足取重當時矣予昔嘗觀太經𨿽曰準易何敢望易象山先生謂其乖錯陰陽必有所見而云子云之從手不從木今漢書或作木易非是近世建昌守有其姓瑱其名者居婺州其姓從手易豈蜀後裔歟又文章家多用載酒問奇字不知載酒自一事問字自一事也合而用之誤矣【按僧一行讀太經譔大衍圖及義決一卷則太未可輕議也】

三尺法

西漢杜周傳客有謂周曰君爲天下決平不循三尺法專以人主意防爲獄獄者固如是乎周曰三尺安在哉前王所是著爲律後王所是疏爲令當時爲是何古之法乎注曰以三尺竹簡書法律也今人常稱三尺法蓋本於此

司馬遷傳

司馬遷據左氏國語采世本戰國策述楚漢春秋接其後事訖於大漢其言秦漢詳矣至於采經摭傳分散數家之事甚多疏略或有抵牾【牾讀曰杵相觸逆也又曰抵觸也抵牾枝拄不安也牾音吾】亦其渉獵者廣博貫穿經傳馳騁古今上下數千年間斯其勤矣又其是非頗繆於聖人論大道則先黃老而後六經序防俠則退處士而進姦雄述貨殖則崇勢利而羞貧賤此其所蔽也然自劉向雄博極羣書皆稱遷有良史之才服其善序事理辧而不華質而不俚其文直其事核不虛美不隱惡故謂之實錄以上乃漢書司馬遷傳贊語也其間指摘子長所短極是特未知孟堅所著書果無可指摘者否予聞司馬公之序防俠述貨殖皆有所激而抑之尙俟深考

武五子贊

班固贊武五子有曰建元六年尢之旗見其長竟天后遂命將出徵略取河南建置朔方其春戾太子生自是之後師行三十年兵所誅屠夷滅死者不可勝數及巫蠱事起京師流血僵屍數萬太子子父皆敗故太子生長於兵與之終始云云前輩甚取此論

兩姑

兩姑之間難爲婦此後周楊忠語忠卽堅之父也封隋公忠死堅襲爵是爲隋文帝

隋之亡國有二

致堂胡氏寅曰隋得天下無功無徳特以姿相奇偉蓋與蕭道成同而其亡國則有二焉一曰隋文以胥吏治國二曰獨孤後以妬忌治家如是而已矣然則以胥吏治國者尙其鑑於玆

隱居通議卷二十四

欽定四庫全書

隱居通議卷二十五

元劉壎撰

經史二

世情

孟嘗君太息謂馮驩曰文常好客遇客無所敢失食客三千有餘人先生所知也客見文一日廢皆背文而去莫顧文者今賴先生得復其位客有何靣目復見文乎如復見文者必唾其靣而大辱之驩曰生者必有死物之必至也富貴多士貧賤寡友事之固然也君獨不見夫朝趨市者乎明旦側肩爭門而入日暮之後過市朝者掉臂而不顧非好朝而惡暮所期之物亡其中今君失位賔客皆去不足以怨士而徒絕賔客之路願君遇客如故孟嘗君曰敬從命矣廉頗之免長平而歸也失勢之時故客盡去及復用爲將客復至廉頗曰客退矣客曰吁君何見之晚也夫天下以市道交君有勢我則從君君無勢則去此固其理也有何怨乎漢衛靑爲大將軍貴顯而霍去病以功爲驃騎將軍大將軍權日退驃騎日益貴舉【凝按後卷於舉字句絕今皆貴字句絕】大將軍故人門下多去事驃騎輒得官爵惟任安不肻以上三事一律蓋趨時附勢人情則然古今所同也何責於薄俗哉諺曰世情看冷暖人靣逐髙低若任安者垂名萬世宜矣【太史公與任少卿書卽安也】

軍聲

秦伐韓趙救之令趙奢將兵秦軍軍武安西秦軍鼔噪勒兵武安屋瓦盡振【武安屬魏郡在邯鄲之西】田單以火牛奔燕軍五千人因銜枚擊之而城中鼔噪從之老弱皆擊銅器爲聲聲動天地此二事略同然秦以敗歸而單乃取勝勝負又有不盡系乎軍聲顧其勢何如乎

戰國四君

戰國四君者齊有孟嘗趙有平原魏有信陵楚有春申孟嘗君田文則齊之公子宣王之侄也平原君趙勝則趙之公子也信陵君則魏昭王少子無忌也春申君則非楚族姓黃名歇楚國人世指此四人俱爲公子非也太史公以孟嘗爲諡索隱辧其不然謂孟字也嘗邑名也嘗邑在薛之傍孟嘗生前封於薛時稱曰薛公則孟嘗乃死後之稱耳平原不知何時所封而信陵則魏安釐王卽位後封公子爲信陵君也春申乃楚考烈王元年爲楚相封爲春申君今浙郡有申港卽其地也

珠履客

三千珠履事或指以爲孟嘗門下之客非也乃春申君客也史載甚明胡曽詩曰何事三千珠履客不能西禦武安君未知其何所指

武安君

李牧在趙封武安君白起在秦亦封武安君

鄒陽書

鄒陽繋獄上梁孝王書徒富贍而無義

穰苴孫武

穰苴誅莊賈孫武戮宮嬪同是一法

紹介

今人未相識而求以引導之者率曰介紹非也按平原君謂魯仲連曰勝請爲紹介注引郭璞曰紹介蓋相佑助者又引索隱曰紹介猶媒介也古禮賓至必因介以傳辭紹者繼也介非一人故禮云介繼而傳命又鄕飲酒必立介

萬嵗

萬嵗之呼世以爲起於漢武帝登嵩山從官奏人有呼萬嵗者三自此遂以爲祝君之禮然齊田單守卽墨遣使詐約降於燕燕軍皆呼萬嵗則此禮非起於漢矣又相如奉璧入秦秦人皆呼萬嵗紀信詐降楚皆呼萬嵗之城東觀

說難

韓非作說難浩博可愛而本傳結之以一語曰余獨悲韓子爲說難而不能自脫耳只此一語則其言之浩博俱不足采矣此太史公筆力之妙隱然之貶也其書有曰夫事以宻成語以泄敗未必其身泄之也而語及其所匿之事如是者身危注曰事多相類語言或說其相類之事前人覺悟便成漏泄故身危也此卽易曰君不宻則失臣臣不宻則失身防事不宻則害成而推廣之

老韓

老韓同傳論者多矣太史公以爲老子所貴道虛無因應變化於無爲故著書辭稱防妙難識韓子引繩墨切事情明是非其極覈少恩皆原於道徳之意而老子深逺矣夫道徳之於刑名相去逺矣流獘乃爾何哉

枹鼓

漢宣帝五鳯四年京兆尹張敞以擅殺掾絮舜免爲庶人數月吏民解弛枹皷數起注云枹擊鼓杖音庖今人多作孚字讀絮女居反今人多作孺字讀當考○按十虞韻注枹擊皷杖張敞枹皷稀鳴顏師古並音桴又左傳成公二年援枹而皷皷槌音浮本作桴浮內不忮合依漢書押又五爻韻曰枹木叢生也義不同十虞桴字注編竹木大者曰筏小者曰桴禮運及明堂位土皷簣桴並音浮十八尢注云屋棟齊人屋棟曰桴曽南丰詩曰桴皷不驚民气樂未知正作何音讀如十虞韻注謂浮內不収合依漢書則孚音爲穏

杜微出處

山谷詩雲杜微見諸葛輿致但求去微豈眞瞶者蓋以嘗臣劉璋璋爲昭烈帝所襲以致敗亡實孔明畫策故微終身恨之不肻爲孔明屈𨿽其榦略未之見要是義士微之崛彊豈曰無見我思若人敢不重拜

裴松之注三國誌

裴松之注三國誌謂陳壽銓敍失在於略時有脫漏於是上搜舊聞旁摭遺逸以爲注殊不知松之所注乃壽所棄餘者也

小兒聽古話

東坡別集志林載王彭嘗云途巷中小兒子薄劣其家厭苦輒與錢令聚坐聽說古話至三國事聞劉徳敗則顰蹙有出涕者聞曹操敗卽喜躍暢快以是知君子小人之澤百世不斬也

三國名臣贊

東坡先生題三國名臣贊曰西漢之士多智謀薄於名義東漢之士尙風節短於權略兼之者三國名臣惟蜀孔明巍然三代王者之佐未易以世論坡翁此論甚偉看來武侯相業大綱常嚴蓋其學出於申韓故其政深刻識者毎謂孔明以一隅之蜀抗天下若更不以法治使宮府一體豪貴斂手則國內先亂何以自立哉自古𨿽衰弱之國皆可爲惟無法之國不可爲孔明蓋有特見若其將略則是以攻爲守者

春秋不絕國祀

韓原之戰秦獲晉惠公宜爲戮矣已而復歸晉侯又輸之粟陳夏氏之亂楚子入旣縣陳矣已而申叔一言乃復封陳楚子圍鄭鄭伯肉袒牽羊以迎旣得國矣已而鄭伯祈哀乃退三十里而與之平此三者或已俘其君或已得其國是宜丘墟其宗社艸莽其臣民使悉爲己有可也而秦楚之君乃不然𨿽聲罪致討而不絕其國祀獨非聖王忠厚之意歟

夕陽亭

西晉賈充字公閭爲尙書令不能正身率下專以諂媚取容侍中任愷中書令庾純等剛直守正共嫉之防氐羌叛因進說請以充鎭關中乃詔充持節都督秦涼二州諸軍事充旣失職深衘愷而無計將之鎭百僚謁於夕陽亭荀朂私焉充以憂告朂曰公國之宰輔而爲一人所制不亦鄙乎然是行也辭之實難獨有結婚太子不煩駕而自畱矣充曰然孰可寄懷對曰朂請言之俄侍武帝宴論太子婚姻事朂因言充女宜配帝納其言成婚充遂不行旣爲太子妃酷虐好殺或以防擲孕妾子隨刃墮地武帝欲廢之朂等救解及惠帝卽位立爲皇后荒淫放恣亂彰內外趙王倫作亂使齊王冏入殿廢後後驚曰卿何爲來冏曰有詔収後後曰詔當從我出何詔也後至上閣遙呼帝曰陛下有婦使人廢之亦行自廢倫乃矯詔賫金屑酒賜後死自是而後晉室遂衰惠崩懷繼而劉曜王彌石勒猖獗中原遂陷洛陽執帝北去晉遂亡矣故丹山翁公合嘗有言曰劉石亂晉不兆於上東門之長嘯而兆於夕陽亭之一語安史亂唐不決於漁陽之鼙皷而決於曲江直諫之不畱信哉○充仕魏日髙貴鄕公之攻晉王相府也【司昭】馬太子舍人成濟以兵出問充曰今日之事如何充曰公等養汝正擬今日復何疑濟於是抽戈犯蹕刺帝刃出於背帝崩於車中晉王於是歸罪成濟夷其三族然則濟之弒逆乃決於充之一語也帝受弒濟受誅充實爲之宜其死而絕嗣乃以外甥韓壽之子謐爲嗣而謐亦爲趙王倫所戮天道信昭昭云

史記擷語

元貞丙申嵗八月閱史記末帙因錄所見與識者共評之

循吏傳公儀休爲魯相奉法循理食茹而美拔其園葵而棄之見其家織布好而疾出其家婦燔其機云欲令農士工女安所讎其貨乎劉子曰種葵而食織布而衣未爲悖理也拔棄之猶可何至於出婦此舉近矯亦且難信

汲黯傳文佳可讀

鄭當時字莊孝文時聲聞梁楚之間○年少官薄然其防知交皆其大父行天下有名之士也○其推轂士及官屬丞史誠有味其言之也常引以爲賢於已○此兩人中廢家貧賔客亦落劉子曰汲鄭俱列九卿又俱防內行修潔故同傳此傳太史公贊甚佳

儒林傳齊人轅固生孝景時爲博士與黃生爭論湯武受命放弒事景帝曰食肉不食馬肝不爲不知味言學者無言湯武受命不爲愚劉子曰景帝此語殊可味文章爾雅訓辭深厚儒林傳序中語

董仲舒廣川人治春秋○學士皆師尊之仲舒一傳甚簡略

酷吏傳序文極平順可讀有曰昔天下之网常宻矣然姦僞萌起其極也上下相遁至於不振當是時吏治若救火沸非武健嚴酷惡能勝其任而愉快乎言道徳者溺其職矣又曰漢興破觚而爲圜斵雕而爲朴网漏於吞舟之魚而吏治烝烝不至於姦黎民乂安由是觀之在彼不在此此等議論皆正當

郅都爲人勇有气力公廉不發私書問遺無所受請寄無所聽常曰已倍親而仕身固當奉職死節官下終不顧妻子矣劉子曰都此數語甚正後世鮮有及之者【聶政云政有母在政身未敢以許人也卽此意】

成好气爲人小吏必陵其長吏爲人上操下如束濕薪劉子曰此非長厚者所爲

張湯傳趙禹爲人防倨公卿相造請禹禹終不報謝務在絕知友賓客之請孤立行一意而已○張湯收接天下名士大夫已心內𨿽不合然陽浮慕之○造請諸公不避寒暑○武帝問張湯曰吾所爲賈人輒先知之益居其物是類有以吾謀告之者○禹讓湯曰君何不知分也君所治夷滅者防何人矣○非此母不生此子○東坡謂張湯宜無後者也而有後以其不蔽賢也

義縱爲定襄太守始至報殺四百餘人郡中不寒而栗○縱以鷹擊毛摯爲治【鷙鳥將擊必張羽毛也】

王溫舒自有傳而楊僕傳又專記溫舒事殆不可曉合同作一傳防

杜周重遲外寛內深次骨

大宛傳敍事縱橫可觀或曰此蓋並司馬公之殘缺禇先生補之然以予觀其筆力奇妙處非禇所及校之策傳逺矣

月氐二字俱無音

鑿空二字出大宛傳謂張騫首通西域爲鑿空者蓋甚言破荒也今世用鑿空者失本意

漢使窮河源河源出於寘國其山多玉石采來天子按古圗書名河所出山曰昆侖云

宛貴人相與謀曰漢所爲攻宛以王母寡匿善馬而殺漢使今殺王毋寡而出善馬漢兵宜解卽不解乃力戰而死未晚也宛貴人皆以爲然共殺其王毋寡持其頭遣貴人使貳師約曰漢毋攻我我盡出善馬恣所取而給漢軍食卽不聽我盡殺善馬而康居之救且至至我居內康居居外與漢軍戰漢軍熟計之何從劉子曰文勢如此似非出褚先生也

太史公曰禹本紀言河出昆侖昆侖其髙二千五百餘里日月所相隱避爲光明也其上有醴泉瑤池今自張騫使大夏窮河源惡睹本紀所謂昆侖者乎故言九州山川尙書近之矣至禹本紀山海經所有怪物余不敢言之也劉子曰司馬公去古未逺所疑猶爾況後世乎則所謂西王母之說愈謬矣

史記抑道徳而進逰俠輕仁義而重貨殖不知此老何意𨿽似有激而言然害義理

防俠傳郭解短小精悍解傳敍事甚整

佞幸傳力田不如逢年善仕不如遇合

籍孺閎孺公卿皆因關說【有所言說皆關由之】

鄧通蜀郡南安人以櫂船爲黃頭郎【著黃帽也櫂音掉】

周仁最寵過庸不乃甚篤【言仁最被恩寵過於常人乃不甚篤如韓嫣也】滑稽傳一說滑亂也稽同也辯捷之人反易是非滑亂同異也一說滑音骨酒器也轉注吐酒終日不已猶言辭出口成章終日不竭若骨稽之吐酒見雄酒賦一說滑讀如字稽音計以言語滑利其如計疾出

淳於髠曰臣從東方來見道傍有穰田者【爲田求丰穰】操一豚蹄酒一盂而祝曰甌窶滿篝污邪滿車五穀蕃熟穰穰滿家臣見其所持者狹而所欲者奢【篝籠也甌窶猶抔摟也窶音如婁言丰年収掇易滿篝籠也污邪下地田也卽下田之中有薪可滿車○予聞前輩讀污作蛙今史記乃無音不知何如】○執法在傍禦史在後○帣韝鞠【帣音捲收衣袖也韝音溝鞠曲也與跽同謂小跪也】○奉觴上壽○朋友交防久不相見卒然相覩歡然道故○前有墮珥後有遺簮○履舄交錯杯盤狼籍○羅襦襟解微閒薌澤○六博投壺相引爲曹○似近世好語

優孟傳以壠竈爲槨銅防【釜鬲也】爲棺賫以姜棗薦以木蘭祭以稉稲衣以火光葬之於人腹腸

東方朔附傳陸沈於俗避世金馬門

東郭先生久待詔公車貧困饑寒衣敝履不完行雪中履有上無下足盡踐地道中人笑之及其拜爲二千石佩靑緺出宮門故同官待詔祖道都門外榮華道路當其貧困時人莫省視至其貴也乃爭附之諺曰相馬失之痠相士失之貧其此之謂邪此數語古今不易王先生教北海太守對武帝語與東郭先生教衛將軍以金與王夫人之親同一機也北海太守至殿下有詔問曰何以治北海令盜賊不起叩頭對言非臣之力盡陛下神靈威武所變化也王先生所教止此一語而人主便洞見之亦大異事【索隱曰漢書宣帝徴渤海太守龔遂非武帝時此褚先生記謬耳】

粉飾二字出西門豹投巫事中

日者傳防傳遷沒之後亡去至元成之間褚少孫補之故言辭鄙陋非遷本意索隱曰日者不能記諸國之同異而論司馬季主策直大卜所得占兆雜說而無筆削功何蕪鄙也此論甚當以予觀當刪去

日者傳褚先生曰臣爲郎時逰觀長安中見卜筮之賢大夫見姓好解婦來卜對之顏色嚴振未嘗見齒而笑也○富爲上貴次之旣貴宜各學一伎能立其身○非其地樹之不生非其意教之不成夫家之教子孫當視其所以好因而成之○子有處所可謂賢人○此數語有理

貨殖傳筋角銅鐵往往山出棊置○人物歸之𦇤至而輻輳故齊冠帶衣履天下○天下熈熈皆爲利來天下攘攘皆爲利往千乘之主萬家之侯百室之君尙猶患貧況匹夫編戶之民乎○嵗在金穰水毀木饑火旱○夫糶二十病農九十病未

烏氏倮巴蜀寡婦淸此二人皆秦時能以其富抗萬乘用貪求富農不如工工不如商○千金之家比一都之君巨萬者與王者同樂○予觀貨殖筆力髙古出司馬公手者自與褚不同

自序著十二本紀作十表八書三十世家七十列凡百三十篇五十二萬六千五百字○序百三十篇以一語結之細玩有味

隱居通議卷二十五

欽定四庫全書

隱居通議卷二十六

元劉壎撰

經史三

秦不絕儒學

秦始皇焚書坑儒遺臭萬世而莆陽鄭夾漈樵謂秦未嘗廢儒學言有證驗似亦可采其說曰陸賈秦之巨儒酈食其秦之儒生叔孫通秦時以文學召待詔博士數嵗陳勝起二世召博士諸儒生三十餘人問故皆引春秋之義以對是則秦未嘗不用儒生與經儒也況叔孫通降漢時自有弟子百餘人齊魯之風亦未嘗替故項羽旣亡而魯爲守節禮義之國則知秦未嘗廢儒而始皇所坑蓋一時議論不合者耳夾漈又曰蕭何入咸陽收秦律令圖書是則秦亦未嘗無書籍也其所焚者一時閒事耳世不明經者皆歸之秦火使學者不睹全書未免疑以傳疑然易固全書也何嘗見後世有明易之人哉所謂秦人焚書而書存諸儒窮經而經絕蓋爲此發也詩之亡篇有六乃六笙詩本自無詞書有逸篇仲尼之時已無矣皆不因秦火也自漢以來書籍至今百不存一二非秦亡之學者自亡之耳以上二論甚新

篁竹

篁竹字出漢書嚴助傳淮南王安諫用兵書中

天幸

陳止齋論有曰昔司馬子長論李將軍爲將其言哀痛反覆深悲其無成至論霍去病無他美獨天幸不至乏絕予按衛靑傳云諸宿將所將士馬兵不如驃騎【卽去病】驃騎所將常選然亦敢深入常與壯騎先其大將軍軍亦有天幸未嘗困絕也然而諸宿將常坐畱落不遇由是驃騎日以親貴比大將軍今觀此語又似以大將軍衛靑爲有天幸不然則須以常與壯騎先其大將軍爲句絕乃稱

驃騎日益貴舉

大將軍靑日退而驃騎日益貴舉大將軍故人門下多去事驃騎輒得官爵惟任安不肻驃騎將軍爲人少言不泄有气敢任天子嘗欲教之孫吳兵法對曰顧方略何如耳不至學古兵法天子爲治第對曰匃奴未滅無以家爲也由此上益重愛之貴舉二字當考

剽姚字音

去病衛靑姊少兒之子也初爲嫖姚校尉服防音飄搖大顏按荀恱漢紀作票鷂蓋勁疾之貌票音頻妙反鷂音弋召反杜詩後出塞借問大將誰恐是霍嫖姚論者以爲杜子美平聲讀兩字不知其用服防音也

大將軍軍出塞

元狩四年春大將軍軍出塞云云漢益縱左右翼繞單於軍單於遂乘六臝壯騎可數百直冒漢圍西北馳去

張釋之傳

秦任刀筆之吏吏以亟疾苛察相髙然其敝徒文具耳無惻隱之實注云謂空具文而無其實○文帝倚瑟而歌意慘淒悲懷

李廣不擊刁鬥

一說謂以銅作鐎器受一斗晝炊飯食夜擊持行名曰刁鬥一說謂小鈴如宮中傳夜鈴也一說謂形如鋗以銅作之無緣受一斗故云刁鬥鋗卽鈴也一說云鐎溫器有柄斗似銚而無緣音鐎夫以一刁鬥古人猶不能詳其制言之各異其說然其實只是今日搖鈴擊柝之類以警夜備非常耳

李廣數奇

大將軍靑陰受上戒以爲李廣老數奇毋令當匃奴如淳曰數爲匃奴所敗奇者不偶也服防云作事數不偶也愚按數字顏音所具反漢音所角反未知孰是

戰國策

劉向未曽校定戰國策之先其書號曰中書又曰戰國防書或曰國策或曰國事或曰短長或曰事語或曰長書或曰修書其名不一至禸始以爲此戰國時防士策謀定其書宜爲戰國防上繼春秋下訖楚漢之起二百四十五年之間列國時備載凡三十三篇舊有髙誘注宋紹興間又有縉雲鮑彪注尢詳且多駁正世稱其善向舊本起東周次西周又次秦齊楚趙魏韓燕宋衛而止以中山彪謂西周正統也不得後於東周故首以西周安王【威烈王子也】而東周次之

西周首章曰嚴氏爲賊而陽防與焉嚴氏卽韓之嚴遂也遂字仲子時韓傀相韓列侯傀名俠累列侯重之嚴遂與之不相能求得軹深井里人聶政爲刺客殺俠累於東孟之防注殺人不以道曰賊豎小使也互見韓防曰聶政陽堅刺相兼君注曰堅政之副猶秦武陽副荊軻又曰名堅見西周注是陽豎卽陽堅也殆堅字近豎誤文耳

嚴仲子謂聶政曰聞足下義甚髙故直進百金者特以爲丈人麤糲之費注曰粟十六斗爲一秉舂米一斛曰糲

猶之井中而曰我將爲爾求火也此韓防中語甚佳

華佗

觀魏志華佗傳見其醫入神妙與造化通倉扁後才僅見耳然佗能洞見世人之五臓而不能宻察孟徳之心術竟被收錄坐死豈其明智有所偏歟

限田

漢儒限名田之議甚好後世若能行之自可抑兼並豪彊誠重本救末之良策也

貴賤無常

漢武帝衛皇后字子夫平陽公主家謳者武帝袚霸上還因過主家飲武帝起更衣子夫侍尙衣軒中得幸上還坐驩甚賜平陽公主金千斤主因奏子夫奉送入宮子夫上車主拊其背曰行矣彊飯勉之卽貴毋相忘入宮有寵生三女一男男名據卽戾太子及陳皇后廢子夫爲後此貴賤之無常一也子夫有弟衛靑字仲卿以大將軍封爲長平侯其三子皆封侯貴震天下是時帝姊平陽宮主寡居當用列侯尙主主與左右議長安中列侯可爲夫者皆言大將軍可主笑曰此出吾家常使令騎從我出入耳柰何用爲夫乎左右曰今大將軍姊爲皇后三子爲侯富貴振動天下主何以易之乎乃許之白武帝乃詔衛將軍尙平陽公主焉此貴賤之無常者二也衛后出於歌謳衛靑起於奴僕一旦際遇至於母天下壻帝庭而無非之者褚先生曰丈夫當時富貴百惡滅除出耀榮華貧賤時事何足累之哉予閱此傳深有感於此語

漢武帝防行自輕

漢武故事曰帝卽位爲防行嘗至柏谷夜投亭長宿亭長不納乃宿逆旅翁邀少年十餘人皆持弓矢刀劍令主人嫗出過客婦謂其翁曰吾觀此丈夫非常人也且有備不可圖也天寒嫗酌酒多與其夫夫醉嫗自縛其夫諸少年皆走嫗出謝客殺雞作食平旦上去還宮乃召逆旅夫妻見之賜嫗金千斤擢其夫爲羽林郎愚聞帝王之出入自有鬼神呵防固可安全然萬乘之主所爲如此若非遇逆旅之老嫗識人一反覆間立爲韲粉貽笑萬世此時噬臍其可及乎漢武開此例至宋徽宗尢而效之抑又甚焉

隱居通議卷二十六﹤子部﹐雜家類﹐雜說之屬﹐隱居通議﹥

欽定四庫全書

隱居通議卷二十七

元劉壎撰

禮樂

雩祭

周制月令建巳月大雩五方上帝其壇名曰雩禜於南郊之傍以太昊靑炎帝赤軒帝黃少昊白顓帝黒配五帝左傳龍見而雩乃角亢星見時周之六月陽气盛恆旱故雩雩之爲言逺也逺爲百谷以祈膏雨若國大旱則司巫帥巫而舞雩若旱暵則女巫舞雩世人常言舞雩未知其義始此

靈星

周制仲秋之月祭靈星於國之東南漢髙帝八年令郡國縣邑立靈星祠常以嵗時祠以牛祠后稷以羊彘祠后稷而謂之靈星者以後稷又配食星也舊說星謂天田星也一曰龍左角爲天田主谷乃於壬辰位祠之壬爲水辰爲龍就其義也東晉靈星配饗南郊不置祠唐以立秋後祀靈星於國城東南又詩絲衣序髙子曰靈星之屍則祠靈星亦立屍後世學宮門謂之靈星門者或謂靈星之祭賓屍於此故名然今之靈星門於義實所未諭又淮南子主術訓君人之道其猶靈星之屍也儼然黙而吉祥受福○詳見後學宮制

封禪義

帝王易姓必封泰山所以告成功也禮云因名山升中於天而必於泰山者萬物交代之處封增其髙順其類也升上也中成也刻石紀號以著功績封訖而禪梁父者亦因天以及地也說者謂封禪取髙厚之義封土於山而禪祭於地天以髙爲尊地以厚爲徳也增泰山之髙以報天附梁父之厚以報地梁父者泰山之支山卑下者也能以其成功相禪代故封禪以告太平

墓祭

世謂三代以前無墓祭而朝陵拜掃起於秦時古宗廟前制廟後制寢秦始出寢起於墓側漢因秦上陵皆有園寢起居衣服象生人之具古寢之意也唐開元二十年四月制曰寒食上墓禮經無文近代相傳浸以成俗士庶有不合廟享何以用展孝思宜許上墓同拜埽禮不得作樂仍編入五禮永爲恆制故議者以爲墓祭始於唐也

學校配享

州縣學祀文宣王以兗國公顏子鄒國公孟子配享文廟後宋咸淳中議者以本朝崇尙四書宜並祀曽思配享於是以郕國公【曽子】沂國公【子思子】升配文宣王與顏孟爲四其意蓋以顏主論語孟主孟子而大學則曽之所述中庸則思之所作是因四書而尊四賢可謂備一代之盛典其後見北人云北方文廟惟以顏孟配而曽思不與焉蓋移蹕東南曽思並配之令不及北方故中原惟守舊制也初制配享之禮顏孟東西相對其後熈丰姦黨以私意追尊王安石因妄比王安石爲顏子遂遷孟子位西靣東與顏子對者退處於位東靣西與顏子並旣而朝廷更化國論維新乃罷王安石配享亟毀其塑像一時因循不復釐正孟子仍舊位東靣西咸淳增配承襲譌繆亦以曽思並列於顏孟之下俱位東靣西竟成虛右遂謂配位俱當左列其實不然

大行

古者君亡未有諡皆以大行稱之往而不反之義也始皇崩於沙丘防亥曰今大行未發喪禮未終見李斯傳愚謂行字可作去聲蓋諡未定則徳未名姑總稱爲徳行之大者

墓旐書例

古人題旐及題墓必加國號如曰唐故宋故所以表其爲何代之人後將有攷也曹孟徳自謂願題漢故徵西將軍曹侯之墓者亦以漢國號加於故字之上此其凡例也徳祐以前題墓俱曰宋故不以爲嫌歸附以來皆不書國號惟書故字甚無義理近見北人皆書元故南人乃不然由今思之若不書元故則題旐題墓惟曰某官靈柩曰某人之墓此理爲長予有友人不書國號予並去其故字識者咸以爲當蓋旣不書國號則故字之義無所承若必欲書則必加國號乃可

鹵簿字義

鬼穀子曰車駕行羽儀導從謂之鹵簿自秦漢始有其名後漢胡廣作天子行鹵大楯也所以扞敵部伍之次皆著之簿儀其五兵獨以盾爲名者行道之時甲楯居外餘兵在內故但言鹵簿而五經精義亦曰鹵大盾也以大盾領一部之人故名之曰鹵簿其義如此

社稷之名

予於前卷嘗紀今世並稱稷契爲非蓋稷乃官名契乃臣名也按國語載展禽曰昔烈山氏之有天下也其子曰柱能植百谷百蔬夏之興也周棄繼之故祀以爲稷共工氏之伯九有也其子曰后土能平水土故祀以爲社注云烈山氏炎帝之號也【卽神農】起於烈山祭法以烈山爲厲山是也柱爲后稷自夏以上祀之夏禹之興棄能繼柱之功自商以來祀之共工氏伯者在羲農之間其子句龍在黃帝時爲土官九土九州之土也後君也使君土官故曰后土社后土之神也又棄勤播百谷死於黒水之山故曰稷勤百谷而山死由是觀之則柱與棄俱號后稷氏共工句龍號后土氏稱后稷后土則各以其官於理甚宜若以稷契並稱則官名臣名雜述矣杜氏通典云顓頊祀共工氏子句龍爲社烈山氏子柱爲稷髙辛氏唐虞夏皆因之殷湯爲旱遷柱而以周棄代之欲遷句龍無可繼者故止又曰凡社皆以句龍配凡稷皆以棄配社者五土之神稷者於五土之中特指原隰之祗援神契云稷者原隰之中能生五穀之祗是也

漢酎

漢制正月旦作酒八月成三重釀醇酒也味厚故以薦宗廟八月嘗酎防諸侯王於廟中出金助祭謂之酎金皇帝齋宿獻金金不如斤両或色惡王削縣侯免國今南方所謂一宿酒者只一重而已今至三重則其味醇厚可知矣

九族

九族之說具載禮經【見喪服小記】然諸家議論不同按夏侯歐陽等則以爲父族有四母族有三妻族有二與孔安國尙書注上自髙祖下至孫之說異然鄭康成孔頴達則謂由一而三由三而五由五而九故列圖於後以俟知者

父族四

己姊妹適人者及子

父五服內親族

父姊妹適人者及子

己女適人者及子

母族三

母之姊妹及其女

母之父姓舅族

母之母姓

妻族二

妻之父姓

妻之母姓

三族

髙曽祖父己子孫曽

由一而三【父己身子】由三而五【祖父子孫】

由五而九【髙曽曽】

學宮靈星門制

州縣學宮舊制外門曰靈星未詳其義余叔父秋麓先生博學多能洞究古誼嘗著其說云漢祭祀志曰龍左角爲天田天田號靈星見則爲農祥故春借田而祈社稷祭之祠后稷又祭之祭之皆有尸天子諸侯卿大夫名以配先祖食不忍輙忘祭罷不容遽使之出門而就臣位故其退屍必尋繹復祭但天子諸侯祭之明日又祭曰繹卿大夫祭之當日又祭曰賓屍士曰宴屍皆退屍也故於廟門外又一門曰靈星門漢郊祀志或言曰周興而邑立后稷之祠至今血食天下於是髙祖制詔禦史其令天下立靈星祠今無存者不可復考良耜詩序秋報社稷也與絲衣篇次相屬亦可考見絲衣詩序又載髙子曰靈星之屍也防意甚明近世儒者不知何故刋去此語殆由不知靈星之屍爲祈報社稷之屍也夫子釋奠祭之略無其義間嘗深思其制抑昌黎先生謂夫子生民之功與社稷之功固自有次第者歟故作靈星門於廟門外而釋奠皆出揖之歟書此以俟後人博采以上皆叔父所著說叔父嘗以明經兩試天子之廷退而博考經史百家多所論著尢於孔門諸子之學多所發明著聖門言行錄若干捲蓋勤苦考訂凡數十年而後成又自類所作曰山雞愛影集近得而讀之筆力超絕𨿽老師宿儒不敢望其籓也念昔垂髫從叔父學辱承奬掖今叔父八十有一餘亦六十有六矣老冉冉將至懷舊淒然予社門隱處塵土枯槁海內知己貴人零落殆盡非復疇昔故𨿽勉自造就力昭其苦心使得崢嶸略慰平生而有不能也付之浩嘆而已然叔父𨿽髙年詩筆彌勁而愚乃志气日惰防於進寸而退尺嘗自笑曰豈江淹才盡邪友人譚伯玉酷嗜叔父之文欲先刋其所作詩果成予當附數語其後

從祀之目

按史記及唐防要弟子凡七十七人而【闕】

宋宰相王文正公旦嘗言防要所錄七十七人當

從【闕】所載七十二人於是琴張申棖林放陳亢蘧瑗以其俱見論語取此五人而削去公夏首等十人大觀四年並子思從祀凡七十七人東廡則金鄕侯澹防滅明其首而西廡則單父侯宓不齊其首也歷數之至考城伯戴聖而止其間如左丘明公羊髙谷梁赤荀況伏勝戴聖俱非聖門弟子除顏曽子思當時聖門弟子固惟止七十而已戴聖諸人並萊蕪伯髙堂生至晉司徒杜預凡十有七人入宋續增唐昌黎伯韓愈至宋華陽伯張栻凡十人今元朝又新增左丞許衡一人通古今爲九十八人頃余於閩從邵武詣學瞻敬時郡侯防公命立塑像裝繪一新像設嚴整絕勝諸郡予因計其數目與舊載文字相同如右廉公問予數目是否予答曰是

六藝目

六藝者禮樂射禦書數也其目或不能詳今載於後五禮吉凶軍賓嘉

六樂雲門大咸大韶大夏大濩大武

五射白矢參連剡注襄尺井儀

五禦鳴和鸞逐水曲過君表舞交衢逐禽左

六書指事象形諧聲防意轉注假借

九數方田粟米衰分少廣商功均輸方程嬴不足旁要

樂府諸調之始

樂府有殷渉調雙調水調之類其來逺矣𨿽隋鄭譯律有七音音立一調故成七調然不著其名及考唐杜【闕】

訣載唐諸樂名

大蔟宮時號娑阤調如萬國歡之類

大簇商時號大石調如升平樂破齊陳之類

大簇羽時號殷渉調如太和萬壽樂之類

林鐘宮時號道調如垂拱樂之類

林鐘羽時號平調如舞媚娘之類

黃鐘商時號一越調如緑沈桮之類

黃鐘羽時號黃鐘調如春楊栁之類

中呂商時號雙調如傾桮樂之類

南呂宮時號水調如五更轉之類

【闕】

時號金風調如蘇幕遮之類

律管候气

北齊神武霸府田曹參軍信都芳世號知音能以管候气仰觀云色常與人對語則指天曰孟春之气至矣人往驗管而飛灰已應毎月所候言皆無爽又爲輪扇二十四靣薶地中測二十四气毎一气感則一扇自動佗扇並住與管灰相應若合符契隋文帝開皇二年遣毛爽及蔡子元於普明等候節气依古於三重密屋內以木爲案十有二具毎取律呂之管隨十二辰置案上以土薶之上平於地中實葭莩之灰以輕緹素覆律口毎地气至與律符則灰飛衝素散出於外而气應有早晚灰飛有多少或初入月其气卽應或至中下旬間气始應者或灰飛出三五夜而盡或終一月才飛少許者帝異之問牛對曰灰飛半出爲和气灰全出爲猛气吹灰不能出爲衰气和气應者其政平猛气應者其臣縱衰气應者其君暴帝駮之曰臣縱君暴其政不平非月別而有異也今十二月律於一嵗內應不同安得暴君縱臣若斯之甚不能對夫天地之气隱微深妙而數子者能以智巧相窺何其神也

音樂應驗

傳曰聲音之道與政通從古而然殆不可曉隋萬寶常聽太常所奏樂然而泣人問其故對曰樂淫厲而哀天下不久相殺當時四海全盛皆謂不然大業末其言卒驗而寶常貧困無人贍遺饑餒將死取所著書焚之曰何用此爲見者於火中探得僅數卷行世又煬帝將幸江都有樂工王令言妙達音律令言子當從於戶外彈胡琵琶作翻安公子曲令言臥室中聞而驚起急呼其子曰此曲興自早晚對曰頃來有之令言欷歔流涕謂子曰汝愼無從行帝必不反此曲宮聲往而不反宮君也吾以是知之帝果被弒於江都

西域人知音

周武帝時有玆人曰蘓祗婆從突厥後入中國善胡琵琶聽其所奏一均之中間有七聲問之則曰父在西域稱爲知音代相傳習調有七種於是以其七調勘校七聲冥若合符乃知人性聰明無分畦畛詎可謂絕域有遜於中國也況所善胡琵琶者又其國俗所素習者邪

塤制篪制

世本云塤乃暴辛公所造不知何代人周畿內有暴國豈其時之人乎爾雅注曰燒土爲之大如鵝子鋭上平底形如稱錘六孔小者如雞子大者曰嘂【音叫○毛詩何人斯蘇公何人斯蘇公刺暴公也】篪世本云蘇成公所造舊制云一曰管非也𨿽不知其爲何代人然非舜前之人明矣舜時西王母獻琯則是舜時有之成公安得造篪乎爾雅曰大篪謂之沂注云篪以竹爲之長尺四寸圍三寸一孔上出寸三分名翹橫吹之小者尺二寸廣雅云八孔今有胡吹非雅器也蔡邕月令章句云篪竹也六孔有距橫吹之詩云仲氏吹篪是也今人常言塤篪而不識其制謾著於此嘗見賓退錄言塤篪之篪則竹虎二字之中猶加二撇今冩者多隻從竹下繼之以虎卽非字矣攷之說文信然

挽歌之由

魯哀公十一年吳子伐齊將戰齊將公孫夏命其徒歌虞殯孔頴達曰虞殯者謂啟殯將虞之歌也今人言挽歌之由止言漢髙帝時齊王田橫自殺其故吏不敢大哭爲歌以寄哀而後代相承以爲挽歌不知其起於春秋也由來久矣

樂歌

六朝樂歌有丁督防二章亦曰丁都防宋武帝長女妻徐逵之爲彭城內史被魯軌所殺武帝使內直督防丁旿殯殮之逵妻呼旿至閣下自問殯送之事毎問輙嘆息曰丁都防其聲甚哀後人因其聲廣其曲焉其辭二首一曰督防初徵時儂亦惡聞許願作石尢風四靣斷行旅二曰黃河流無極洛陽數千里坎軻戎旅間何由見歡子○又有【闕】

隱居通議卷二十七

欽定四庫全書

隱居通議卷二十八

元劉壎撰

造化

兩儀

易有太極是生兩儀儀匹也不曰二儀者二有先後兩無彼此有相匹之意焉天一地二者乃先後之言爾地亦惟一而云地二者蓋言下已落第二也李明之衡山記云朱符謂火箸如兩儀不可缺一故不曰二而曰兩者陰陽互爲用也羅氏路史發明其義乃知兩與二相似而實有辧

亭毒

人常用亭毒二字而不明其義按路史注云亭蓄其形毒散其气此謂天地之初也曰亭毒萬有風行焱逝攷亭之毒之原出列子俗見習熟以毒義爲不美然易曰以此毒天下而民從之正猶岐雷兪扁不惟參苓之養性其刼痼攻積𨿽鳥喙亦所當用何也以毒攻毒有至仁焉善去兵者不廢師故曰毒天下而民從之吉

天地開辟數

皇極經世書言天地開辟之數實前古聖賢所未及今書其略於後

天地一開一辟謂之一元總計十二萬九千六百年開自寅己至戌戊而後閉開之時凡二百四十星計八萬六千四百年閉自戌戊至寅己而始開閉之時凡一百二十星計四萬三千二百年自夏禹八年過午至今猶屬午之中上必待滿足一萬八百年然後過未自開辟至今約三萬八千年自今以往猶須過四萬八千四百年

天地有初

祗禂新襲蟣虱生之洲沼創出虫魚產焉一气之初萬物相見故𨿽天地必有初也按談藪云道言天地初辟一日爲雞二日爲狗三日爲豬四日爲羊五日爲牛六﹤子部﹐雜家類﹐雜說之屬﹐隱居通議﹐卷二十八﹥日爲馬七日爲人蓋賤者易生貴者難育故今人以建寅之月一日起至七爲人日謂天地有初其理則然而雞狗羊馬之說蓋先生物以供人之用耳

夫婦所始

元气所孕始於子立於已子者字之始已者包之始也自子而推男左行三十而立於已女右去積二十而合之亦在巳也陰實從焉是故聖人因此制爲男三十有室女二十有家之禮參天兩地自然之數配也自己而妊之男十月毓於寅女十月毓於申申爲三陰寅爲三陽故年運起焉日生於甲月生於庚日月西東夫婦之象申統於寅庚統於甲左右巳之合以子將以順性命之理爾又曰男子由戊子推之左行三十丁巳十月至丙寅以土生木也女子由庚子推之右行二十辛巳十月至壬申是金生水也此男女陰陽出於自然予不習數學未究其理姑記於此以待識者

古今一理

古之水火今之水火也今之聲色後之聲色也鳥獸竹木人民好惡以今而見古由此而知來千世之前萬嵗之後無以異也此言出於王充充謂有理昧者謂古今殊觀非是

天地毀敗有數

天地及日月時至皆歸盡此語出於無常經物莫不有數𨿽天地莫能逃也山亡川邕郡陷谷遷沙漠遺舊海之蹤厓險著蚌螺之甲晉殿破榏昆明刼灰有以見地嘗敗矣土石自天星隕如雨或夜明如晝或越裂崩地有以見天嘗毀矣宛首道君曰天地運度亦有否終日月五星亦有虧盈況於人乎此皆路史所載且注云今西北荒外沙漠間皆是海滄遺迹而大行麻姑朱厓等山險厓石罅皆有螺蚌之殻顏魯公以爲桑田之變也天地崩裂事史載甚多其最著者【闕】元年十二月從天西北角至東南或拆裂二百丈或數十丈有聲如雷山雞皆叫或見天中宮室之類豈果毀敗有數天地莫能逃也建昌城西有石崇觀其石間有螺蚌殻合之顏魯公所載信然

魁星移次

淳熈中殿試進士有鄧太史者告周益公魁星臨蜀臚傳先一日又告夕有震雷魁星自蜀移照吳分及期上忽以第一卷

與第二卷

互易之吳人果第一蜀人第二當時咸奇驗其言此事甚神前輩謂古天官書無魁星之名今所繪像又與鬥魁不同使此星卽斗魁安得移照分野且移照又先以雷尢爲甚異據鄧之說魁先臨蜀而是年蜀人當第一然則與吳分何與若此星亦如日月五星躔次周轉必漸次移照按吳分當南斗相去一百八十度何以遽能移照如是之速皆理之所不可解者也科目在宇宙間特小小事耳事有類於此者尙多狀元𨿽貴然亦人間一時之榮千載事業於此何與而便足以動天象如此豈文章科名亦天所貴耶天旣貴之而今又絕之何也近年有言狀元若在南中則國家運數將盡者已而咸淳辛未嵗狀元張鎭孫乃廣州人也未防而國遂亡然則科名气數果有所關則昔人所謂自有文章司造化莫將科目待時賢者信矣夫

气數災異

气數災異之說揆理不通然亦有適應者予嘗聞州里長老言嘉定壬午嵗南丰大水甲申嵗又大水紹定己丑廖寇破邑辛卯大饑荒後六十年至近嵗壬午眾謂邑當大水竊意太虛浩蕩所識者廣豈屑屑獨計吾丰邪至期邑果大水甲申嵗謂復水矣然卒不應逮乙酉又大水不減壬午焉丁亥大饑質鬻妻子至己丑眾又謂當有寇警殊又不然已而臘月慮逺耆與汀畬相挺而起至庚寅春某月日寇乘橋攻南門州兵禦之幸不破城而辛卯又饑特不如丁亥之甚𨿽不盡應顧亦不免然則災異气數豈有期焉先定之乎

三元

嘗見歷家有三元甲子之說而不曉上元從何而起近見史書云歷自漢降沿革不同然大祗皆布算積分上求數千嵗之前必得十一月朔旦夜半冬至而日月五星皆防於子謂之上元以爲歷始

五行

卜算家以四方分金木水火而土居中位於四方無所附麗於是寄之於水曰水土長生申水土旺在子水土庫在辰水土敗在酉愚嘗思之土不當寄於水克水者土安可相寄火實生土則火爲土母以子寄母似爲有理此說𨿽往來胸中未之能決因觀月令注黎兼爲土官止謂祭五官之神於四郊句芒在東祝融后土在南蓐收在西元在北是也實五官而爲四神者火土俱位南方其神皆祀黎又周禮大宗伯注顓頊之子曰黎爲祝融后土食於火土是黎兼二祀也由此觀之則愚欲以土寄於火似合乎古人之說矣

五色

五色者靑赤黃白黑也是爲五方之正色若夫以木克土則靑黃合而成緑以金克木則白靑合而成碧以火克金則赤白合而成紅以水克火則黑赤合而成紫以土克水則黃黒合而成絳此五方之間色也

五星聚處

歷家謂宋季甲申嵗十有二月五星聚斗是爲丑寅之間按五星緯天躔次不同其聚而同度實難考之前代漢髙帝時聚東井宋幹徳五年聚奎宋季甲申聚斗其聚於井實開文景之治其聚於奎實開咸平慶曆之治今聚於斗其應𨿽未可知然以古今之難逢者一旦防逢其爲正祥必也自當有驗特未知孰當其應爾史載漢元年冬十月聚井以躔次推之當在六七月之間宋初翰林學士竇儀與盧多遜楊徽之同朝嘗謂多遜等曰丁卯嵗五星聚奎自此天下太平二拾遺見之儀不及也已而果如其言今聚斗在十二月而歷家又謂來年十二月木星前行斗度數日恐於躔次不合然亦未知孰是余於歷學不習無以訂其是非然考五星所聚之方多在乾坤艮巽之位井在未申之間坤位也奎在戌亥之間乾位也斗在丑寅之間艮位也然則他時復聚當在辰巳之間巽位邪巽位之宿爲角則四聚其在角乎謾記其說如此以待來者○後考淳熈十三年丙午嵗八月乙亥日月五星聚於軫惟以干徳丁卯五星聚奎爲瑞至淳熈丙午之聚軫則未有以瑞言者或謂聚主文故爲瑞應而軫無可取故不言也然朱張呂陸星聚此時豈曰非瑞乎

妖孽之名

艸木之變曰妖虫蟻之變曰孽六畜變異謂之禍異物忽生謂之怪气相傷相逆曰盭已上出玉曆及漢五行志今世俗常談惟曰妖孽曰妖怪然未知其所以命名之義

隱居通議卷二十八

欽定四庫全書

隱居通議卷二十九

元劉壎撰

地理

四方之限

溟渤漲洋天地所以限東徼也惡谿沸海天地所以限南徼也陷河懸渡之設乎西瀚海沙子之設乎北天地所以遮西而制北也瘴霧於東維界黒水於南極泄流沙於西陲決弱水於北漢天地所以界四維也八荒之內奚有奚無八荒之外何止何極以上見羅泌路史中說

惡谿沸海

惡谿在閩多厲毒中者溫屯嘔泄逾者腳足腐弱其魚多鱷沸海常沸尢多惡魚炎州貢者經之路史之所載如此然予嘗仕閩數年不聞有此也惟聞延平一宣差言常泛南海海水中有火出郭學錄又言嘗見海嘯其海水拔起如山髙

西土頭痛山沙子黒水

自罽賓國西行歷大小頭痛山及赤土身之阪山在渠搜之東疏勒之西冬月過者有頭痛身熱吐逆之病驢畜皆然夏月卽死又經烏柁四百里石懸度山咫尺之路下臨不測在盤陀西南今蔥嶺冬夏有雪卽佛書所言雪山者【路史說本漢西域】

沙子在契丹後彌數千里往者女眞旣滅契丹其臣大石林牙攜其子三晝夜逾沙子立之數十年粘罕不能近

黒水在梁雍間涉者脛黝黒

柳中路伊吾路陷河弱水

裴矩西域記自髙昌東南去州三百里並沙磧乏水艸四靣芒芒蓋西州之栁中路又有一路自栁中縣南東行經大海東又東南渡磧入伊州卽裴所謂伊吾路今奉使者至髙昌從武城西北有捷徑度沙磧千餘里四靣芒然不可凖記行者惟視人死骸骨及驢駝糞以爲記大雪卽不得行或見宮宇忽聞歌笑從之者多不反蓋魑魅所爲也當旦未西北沙中夏熱風爲患惟老駝能知之風將作則駝聚鳴而擁其鼻口否則死今髙昌客旅皆由伊吾道

出陽闗至於闐國路經陷河伐檀置中乃得渡也弱水亦陷河之類羽毛皆沈今川廣之界亦有一小河淖湴而深今古不得渡蓋亦弱也

海外多國

升明二年倭王奉表條其祖之勲謂東北服者二百九十有六國是固海東之國倭王所服者然其未服之國又防十百矣支顯西遊道其所記數百國此於闐以西之國支顯所知者然其所不知者又防十百矣智猛法盛之錄曇勇道安之傳蕃王之國不下四五百大廷四域之使魏氏四道之賓所奏國數亦不下四五百此世所未嘗聞者是數千國俱樂土也則海外之國不勝其多矣【凝按東北二字今路史本作東西】

總前路史五段而論則知世間疆土如此其濶逺也今人惟指中國所統以爲大直井蛙之見耳人豈可以不博覽哉

南陽形勢

往在閩閱艾軒先生林中書光朝文集內有一論謂南陽可都其說甚備失於鈔纂今閱歐陽文載慶曆間論西事書亦有一論曰臣聞漢髙祖入秦不由東闗而由南陽過酈析而入武闗曹操等起兵誅董卓亦欲自南陽道丹析而入長安是時張濟又自長安出武闗奔南陽則自古用兵往來之境也臣嘗至南陽問其遺老云自鄧西北至長安六七百里今小商賈往往行之初漢髙入闗其兵十萬夫能容十萬兵之路宜不甚狹而險也然自洛陽建都後行者皆趨東闗其路久而遂廢若能按而通之則武昌漢陽郢復襄陽梁洋金商均房光化沿漢之地十一二州之物皆可漕而頓之南陽沿漢之地山多美木近漢之民仰足有餘以造舟車甚不難也歐公建明南陽地利之美如此其說與艾軒合然艾軒則以孝皇有志恢復故欲於此建都以北窺中原而歐公則以元昊犯邊欲於此聚餫以應接西事其勢不同其論則一自古𨿽未嘗建都於此然合二論參攷則其地形勢有足取者陳龍川上孝皇書亦言荊襄南陽形勢可都謂東通吳防西連巴蜀南極湖湘北控闗洛大意皆相近也

三輔黃圖

三輔黃圖上下二卷不著作書者氏名具載秦漢宮室苑囿甚備顏師古漢書新注多取焉唐書藝文志有三輔黃圖一卷列於地理類之首亦不言何人作其間多用應劭漢書集解劭後漢建安時人也至魏人注漢書復引此圖爲據以此考之得非漢魏間人所作邪卷首一序頗雅潔漫載於左

易曰上古穴居而野處後世聖人易之以宮室上棟下宇以待風蓋取諸大壯三代盛時未聞宮室過制秦穆公居西秦以境地多良材始大宮觀戎使由余適秦穆公示以宮觀由余曰使鬼爲之則勞神矣使人爲之則苦人矣是則穆公時宮室已壯大矣惠文王初都咸陽取岐雍鉅材新作宮室南臨渭北逾涇至於離宮三百復起阿房未成而亡始皇並滅六國馮借富彊益爲驕侈殫天下財力以事營繕項羽入闗燒秦宮闕三月火不滅漢髙祖有天下始都長安實曰西京欲其子孫長安都此也【長安夲秦之鄕名髙祖作都】至武帝承文景菲薄之餘恃邦國阜繁之資土木之役倍秦越舊斤斧之聲畚鍤之勞嵗月不息蓋騁其邪心以誇天下也昔孔子作春秋築一臺新一門必書於經謹其廢農時奪民力也今裒采秦漢以來宮殿門闕樓觀池苑在闗輔者著於篇曰三輔黃圖云東都不與焉○予觀此序簡而當質而不俚非近世所能及也

三輔本是三秦禹貢九州內則雍州也古丰鎬之地平王東遷以岐丰賜秦襄公至孝公始都咸陽咸陽在九峻山渭水北以其山水俱在南故名咸陽秦並天下置內史以領闗中項借滅秦分其地爲三以章邯司馬欣董翳爲王謂之三秦故漢髙帝入闗定三秦也五年髙帝在洛陽婁敬說帝都長安畱侯從而贊之有居髙屋建瓶水之說自是漢始都之初置左右內史武帝太初元年攺內史爲京兆尹與左馮翊右扶風謂之三輔俱治長安古城中公羊傳曰京大也師眾也天子所居馮翊注曰馮慿也翊輔也翼輔京師也其地今同州扶持也助也言助風化在今岐州

始皇三十五年作朝宮於渭南上林苑庭中可受十萬人車行酒騎行炙千人唱萬人和

收天下兵聚咸陽銷爲鐘鐻【古以銅爲兵故可鑄鐘】髙三丈銷鋒鏑爲金人十二立於宮門【舊注云鑄金狄人立阿房宮前】坐髙三丈董卓悉椎破銅人銅臺以爲小錢魏明帝欲徙二金人於洛陽載至霸城重不可致畱之

阿房宮一曰阿城規恢三百餘里離宮別館彌山跨谷輦道相屬前殿東西五十步南北五十丈木蘭爲梁磁石爲門【門在阿房前悉以磁石爲之令四夷朝者或有隱甲懷刃卽吸止以示神亦曰郤胡門】阿房宮未成欲更擇令名名之未果以其宮在阿基旁故天下因謂之阿房宮

望夷宮在涇陽縣界北臨涇水以望北夷故名

未央宮漢初蕭何造髙祖見而怒其壯麗者也周回二十八里前殿東西五十丈深五十丈髙三十五丈武帝以木蘭爲棼橑【橑椽也】文杏爲梁柱金牖玉戶華榱璧璫雕楹玉磶重軒鏤檻靑瑣【也】丹墀左墄右平【墄階級也右則桀車上故使之平左則人上故爲之階級】黃金爲璧帶間以和氏珍玉風至其聲玲瓏然也宮內又有金華承明昭陽等殿及麒麟閣天祿閣金馬門【金馬門宦者署武帝得大宛馬以銅鑄像立於署門因名】

建章宮在未央宮西長安城外漢武帝造度爲千門萬戶自宮西跨城沱作飛閣通之正門曰閶闔【閶闔本天門而宮門名之以像天門】髙二十五丈左鳯闕【闕上有金鳯髙丈餘卽銅鑄鳯也】髙二十五丈右神明臺門內起別風闕【以其出於宮垣識風從何來也】髙五十丈對峙井樓髙五十丈輦道相屬前殿下視未央宮西漢宮中有百子池戚夫人侍兒賈佩蘭者後出宮爲扶風段儒妻能言在宮中時見戚夫人侍髙祖常以趙王如意爲言髙帝思之防半日不能言嘆息淒愴未得其術使夫人擊築帝歌大風以和之予嘗見旴江李先生賦戚夫人有曰百子池頭一曲春不知其防今閱黃圖乃見原委如此

漢有飛廉屬玉觀飛廉觀在上林武帝元封二年造飛廉者神禽也能致風气身似鹿頭如雀有角而蛇尾文如豹武帝命以銅鑄置觀上因以爲名屬玉者水鳥似防防以名觀也又曰屬玉似鴨而大長頸赤目紫紺色石渠閣蕭何造其下礱石爲渠以水若今禦溝因以名閣所藏入闗時所得秦圖籍成帝又於此藏祕書天祿閣亦藏書籍所漢宮殿疏雲天祿麒麟二閣蕭何造以藏祕書以處賢材也

靈金內府藏太上皇微時一佩刀長三尺上有銘字難識傳云殷髙宗伐鬼方時所作上皇遊丰沛山中寓居窮谷有人冶鑄上皇息其旁問鑄何器工者笑曰爲天子鑄劍愼勿言曰得公佩劍雜而治之卽成神器可克定天下昴星精爲輔佐木衰火盛此爲異兆上皇解七首投鑪中鑄成劍殺三牲以釁祭之工問何時得此上皇曰秦昭襄王時予行陌上一野人授予云是殷時靈物工卽持劍授上皇上皇以賜髙祖髙祖佩之斬白蛇者也及定天下藏於寶庫守藏者見白气如雲出戶狀如龍蛇呂后攺庫名曰靈金藏惠帝以此庫貯禁兵器名曰靈金內府【世人常言髙祖起布衣提三尺劍以取天下不知劍之所始乃如此】霸橋在長安東跨水作橋漢人送客至此橋折栁贈別【世人常用折栁送別事不知出此唐王維詩蓋本此也遂爲故事】

宮殿觀闕之盛肇於秦而繼以漢舉其最則秦有朝宮阿房漢有未央建章以髙言輒曰五十丈三十五丈或二十五丈以深廣言輒曰東西五十步南北五十丈或東西五十丈深五十丈以規恢延袤言輒曰三百餘里少亦二十八里或曰可坐萬人或曰庭中可受十萬人或跨渭而造石橋或跨城池作飛閣輦道大槪極土木之工始之於秦穆公惠文王大之於始皇尢而效之者蕭何又甚焉者漢武也計其壯鉅雄峙摩雲霄而傍日月𨿽傷財害民不免怨讟然遐想气象其能致此亦眞丈夫之雄也惜夫興替不常古今同盡乃罔有巍巍千載者不旋踵而化爲遊塵蕩爲冷風潘安仁西徵賦有曰所謂尙冠修成北煥南平【皆裏名】皆夷漫蕩滌無其處而有其名爾乃階長樂登未央泛大液淩建章又曰鷩雉雊於臺陂狐兔窟於殿傍又曰洪鐘頓於毀廟桀風廢而不懸禁省鞠爲茂艸金狄遷於霸川悲夫英雄之建立乃如斯而已乎予嘗欲一遊終南之山渡灞滻之水弔秦漢之故都而物色其遺迹今南北混一逾四十年兆足以行而予又老矣鄕裏非無客京兆者京兆之人非無與余交者及詢訪往古俱不能知蓋其愚俗懵學故不能通知古今也姑述此以志予懷古之恨若夫陳之臨春結綺隋之西苑唐之華淸宋之艮嶽是又不過供遊宴之娯非若秦以壯大誇西戎漢以市麗重威武者也無足道矣

新丰建立

史載漢髙祖沛丰邑中陽里人也旣定天下西都長安而太上皇不樂闗中思慕鄕裏髙祖爲徙丰沛屠兒酣酒煮餅商人立爲新丰並徙舊社放犬羊雞鴨於通衢亦競識其家似此卽是仍效故丰街巷市井民居也一遷徙間多少事節𨿽足以悅其父而不免於勞其民矣然此樣子則古所無之後世不再有之亦奇事也

袁廣漢園池

茂陵富民袁廣漢藏鏹鉅萬家僮八九百人於北山下築園東西四里南北五里激流水注其中累石爲山髙十餘丈連延數里養白鸚防紫鴛鴦犂牛靑兕奇獸珍禽充積其間積沙爲洲嶼激水爲波致江濤海鶴孕雛產鷇延漫林池屋皆裵回連屬重閣修廊行不能徧也廣漢後有罪誅沒入爲官園鳥獸花木皆移入上林苑中悲夫廣漢眞愚人也已夫以漢武之爲人百世之下閱史冊猶知其非能容物者彼方修建宮苑誇示四夷一富民乃欲與之敵帝豈能平邪其取誅滅宜也近代韓侂冑修圃甚麗後亦沒官然事體郤不同

川江圖

予六十年前見蜀人李宰所藏長江萬里圖起岷州訖浙江海門山川城郭歷歷可翫惜不復覩今黃徳英示以蜀江圖一卷廣逾半尺長四丈餘其間惟畫蜀江起威州訖公安而止不得如舊圖之抵海門也謾記大略以見溯蜀之艱險云自公安縣沙市而西卽江陵府治江北而荊門軍治江南有黃牛峽有鹿角灘歷巴東峽口卽峽州治江北有人鮓甕有江心烏龍石進卽石首縣治江南又進卽歸州治江南有巫峽有楚王樓有巫山十二峯有宋玉亭皆南岸也又進卽巫山縣治江南有杜甫艸堂進爲防州有白帝城有八陣圖有瞿唐峽灎澦堆云安縣治江北而萬州忠州皆治江南歷淸江縣至遂寧府重慶府及酆都縣亦治江南有酆都寺有酆都觀又歷涪州恭州而上則瀘州亦俱治江南前進敍州乃治江北有馬湖江有大小烏龍山又進則嘉定府治江南有九樓佛閣則在江北遂爲眉州亦治江北有蛾眉山有秦楚樓有芳艸渡有萬里橋則俱在江南由眉而進則成都府治江南而永康軍則在江北有三十六峯在江南南爲靑城縣有靑城山有玉女闗有玉壘闗有七盤山至威州治江南止矣一卷之圖首尾如此予跋其後曰右潁川徳英父所藏蜀江圖也廣僅半尺修逾四丈西起威州東訖江陵凡跨十有八郡其間山川城壘人物聚落仙宮梵宇風颿浪舶歷歷在眼往年徳英曽示此圖一軸予固賞愛爲賦詩今閱此卷更自精工彌使人賞愛不已眞奇筆也憶少日閱輿地誌極愛西蜀風景形勢鋭欲溯巫峽闞劍門周視古英雄爭戰處稍慰胸中之奇顧蹉跎寖老付來生矣展翫傷懷因寄一嘆並載前詩曰誰貌坤維入畫圖東西川合滙荊湖金湯夾岸提封接玉帛連檣貢賦輸劍閣防煩豪傑夢錦城曽是帝王都如今混一兵爭息見說煙荂漸似吳

十二峯石

巫山十二峯口習耳聞熟矣終未悉其何名今因蜀江圖所載始得其詳曰獨秀曰筆峯曰集仙曰起雲曰登龍曰望霞曰聚鶴曰棲鳯曰翠屏曰盤龍曰松蠻曰仙人予因櫽括成句曰筆峯獨秀集仙起雲登龍望霞盤龍翠屏聚鶴棲鳯松蠻仙人總爲六句聊便記覽耳山在歸州乃川江之南岸見者謂十二峯元不聯屬往往懸隔相望若欲觀玩惟溯流入蜀者甚便儻順流而東則三峽水急如箭不容寓目所謂歸州淘米峽州喫飯可見其峻疾矣

閩地險惡

予幼讀南丰先生所作道山亭記摹寫閩地山川險惡之狀筆力精妙宛如圖畫殆似西漢文章歐蘇不能及也然平時只作文字看實未信其險惡果如此至大辛亥赴官劍津初入杉闗已見山嶺崇峻回首江西如在平地猶未覺其險也自邵武城下發官船歷挐口驛富屯長驛順昌縣玉臺驛順流赴劍然後見谿灘湍激石筍峭峻舟行其間時遭驚駭予舟中因語孫兒以道山亭記昔聞而今見之其所歷與記中所載無不合者玆錄於後其略曰閩故周者七至秦開其地列於中國始並爲閩中郡自粵之太末與吳之豫章爲其通路其路在閩者陸出則阨於兩山之間山相屬無間防累數驛乃一得平地小爲縣大爲州然其四顧亦山也其塗或逆阪如緣絙或垂厓如一髮或側徑鉤出於不測之谿上皆石芒峭發擇然後可投步負戴者𨿽其土人猶側足然後能進非其土人罕不躓也其谿行則水皆自髙瀉下石錯出其間如林立如士騎滿野千里下上不見首尾水行其隙間或衡縮蟉揉或逆走旁射其狀若蚓結若虫鏤其旋若輪其激若矢舟溯沿者役便利失毫分輒破溺𨿽其土長川居之人非生而習水事者不敢以舟楫自任也其水陸之險如此漢嘗處其眾江淮之間而虛其地蓋以其陿多阻豈虛也哉云云朱文公嘗愛曽文以爲嚴健有法此語信然近學錄鄭見獨爲予言道山亭記丰碑鉅刻巍然猶存鄭三山人也故知之他日有便至其地當命匠致墨本歸鄕裏示親朋庶猶可鄕先達之萬一云

前代軍壘

秦墮封建易爲郡郡置守漢因之國皆爲郡更曰太守至隋廢郡置州唐世天下俱爲州攺太守曰刺史宋又攺曰知某軍州事此其大略俱可曉也獨有數小壘名之曰軍者未悟其義而其治所又多在各道接境去處如建昌軍邵武軍則江西福建界上也如南安軍則江西廣東界上也如江陰軍則浙西之盡頭如廣徳軍則江東之盡頭如桂陽軍武岡軍則湖南之沿界豈非當時諸州地理闊逺綏禦不及故於接境聚軍以控扼之其初不過營壘久則因以軍爲名且從而例視若州府之類矣夫軍之字義與州府郡邑不同流俗承譌並失字義遂眞以軍爲郡不亦謬乎以軍爲郡不記始於何朝而建昌志曰南唐元名建武軍入宋始攺建昌則軍之剏也豈五代時耶其間有臨江軍則居江西之腹興化軍則處閩海之濱茶陵軍亦在湖南內地【今考之亦接吉安界】又不盡居接境處又是一例宋時仕宦應得郡而資淺者未授以州府首命爲知軍而軍之地望亦自不等如南安軍在江西窮處國小地狹而地望乃特重爲守臣者率年嵗陞遷爲部使者如提刑提舉之類其平遷亦得佳郡蓋以郡當東廣之衝地有蠻峒之擾苟撫治有功則因優之也景定庚申梅知軍鼎徑除江西提刑後趙知軍孟適段知軍浚皆擢守建昌其餘諸軍則未之聞也而宋時雄藩大鎭又自別有軍號如杭州曰寧海軍紹興曰鎭東軍溫州曰應道軍婺州曰寧逺軍嚴州曰遂安軍平江曰平江軍建康曰建康軍州曰淮南軍龍興曰鎭南軍贑曰昭信軍建寧府曰建寧軍泉州曰平海軍如此者不盡記毎軍皆設節度使官一品其地則謂之節鎭節度使止遙授請厚俸而不親臨其郡非若唐代淄靑盧龍宣武等處節度則眞有其地統其軍跋扈難制至於簒逆也宋制節度使官儀甚盛其家建巍樓植纛其中有黃幡豹尾之屬名之曰節樓義祀神名之曰節神其節度使毎出則千兵擁衛捧節前驅見者避路有令曰衝節者斬然所統軍卒則咸無焉

天齊

封禪書載秦始皇祀八神一曰天主祠天齊天齊淵水也居臨菑南郊山下注引解道彪齊記云臨菑城南有天齊五泉並出有異於常言如天之腹臍也又曰齊所以名爲齊以天齊也注曰當天中中齊愚嘗於前卷略議之今詳具其說如此乃知衡華嵩恆俱稱某天某天而東嶽獨稱天齊有以也【當天之中故祀天主與地王不同】

不夜城

不夜乃古縣名齊記云古有日夜出見於齊東境故萊子之城以不夜爲名

市井

予嘗疑世稱市井二字無義按史記正義曰古人未有市若朝聚井汲水便將貨物於井邊買賣故言市井乃知舊所疑不差

九河之名

徒駭太史馬頰覆釜胡蘇簡潔鉤盤鬲津

陽闗

唐王維送元二使安西詩曰渭城朝裛輕塵客舎靑靑栁色新勸君更盡一杯酒西出陽闗無故人後知音者以此詩作三疊聲歌之予初不考陽闗在何許意疑玉闗左右及見五代晉髙居誨奉使於闐記所載乃知陽闗去玉闗尙逺其略曰自靈州過黃河行三十里始涉沙入黨項界行四百餘里至黒沙沙尢廣遂登沙嶺卽黨項牙也渡曰亭河至涼州又西行五百里至甘州卽回鶻牙也自甘州西始涉磧磧無水載水以行甘人教晉使者作馬蹄木澀木澀四竅馬蹄亦鑿四竅綴之乃可行西北五百里至肅州渡金河西百里出天門闗又西百里出玉門闗經吐蕃界西至州沙州二州多中國人州南十里有鳴沙山云冬夏殷殷有聲如雷云禹貢流沙也又東南十里三危山云三苗所竄也其西渡都鄕河曰陽闗云由是觀之則玉門闗距云州近二千里又歷州沙州而後至陽闗渡又逺數百里矣江南人望張掖酒泉已覺縣逺而班超云臣不敢復望至酒泉郡止願生入玉門闗則其逺於酒泉可知已陽闗又逺於玉門宜其謂西出陽闗無故人也安西在陽闗之外知又防裏今日甘肅置行省可見提封之廣識者謂天下地理惟西最廣恐或如此【音律中有甘州涼州伊州曲】

尾閭

齋先生包樞相嘗言昔爲臺州通判日州連東海遙望海洋中有漩渦至數十疑卽所謂尾閭也予毎欲質其事而無由至大庚戌辛亥間石塘胡汲仲長孺爲臺州寧海主簿縣正與海接予與石塘公厚因以齋舊說叩之今得其回書云寧海在臺東境距平陽嶺海七百里距鄞爲近其又東境卽大海人舟所不敢渉惟冬則釣船行二程輒止相傳其東則鬼國水勢流下𨿽潮生時亦不可上恐是尾閭處也齋謂見有十數渦則某所未見也汲仲之所報如此予以嗜古好奇之故博徴異聞於所親歷者然猶不能究尾閭之實則據紙上而妄談者何足道哉

洗馬池

江西龍興市心有一方池臨街緑水澂名曰洗馬池不悟其義近聞一人云古有姓李者仕爲太子洗馬居此地故得名然洗馬之洗本音鮮非音徙也豈俗不識字故傳譌邪予去年到龍興乃見已爲民居障蔽不復得見矣【去年乃至大辛亥】

隱居通議卷二十九﹤子部﹐雜家類﹐雜說之屬﹐隱居通議﹥

欽定四庫全書

隱居通議卷三十

元劉壎撰

鬼神

目擊三怪

神怪之事吾素不信但卽今數事乃吾目擊而身親者殊未有以自解南丰石僊觀之前有巨樟一株世傳宋延平辛丑嵗有方士冷道者在彼修煉一日叱木使開則木腹中虛因入其中坐化而逝未久生合里人相傳以爲神後治平丙午令公胡若者不信斧而驗之則見道者兀然而坐儼然如生欲後來取信傳以塑繪焉自是歷二百年木不復合予親見所斧木竅長盈尺闊數寸中虛而枝葉茂冷道者兀坐猶故也心竊怪之越寶祐癸丑寒食後一日大風拔木木𨿽僕而冷道者猶兀坐木根之上屹無所傷屋而覆之至今猶存此不可解者一也丰之軍山險峻倚天號江南絕頂上有石室祠浮丘王郭三眞君曰三僊禱祀者歸焉時見雲霧滃郁中有光如日暈大如車輪鄕人稱曰圓光光中見三僊冠服貌像隱隱可辧其飛行翕忽或升或沈頃刻不見此不可解者二也咸淳癸酉嵗余家旴城中聞南丰母舅家爲鬼所侮毎當昏時有聲歘然於屋前後或櫺或庖湢環繞而鳴老幼皆縮頸滅燭噤不敢聲達旦乃已明日復然如是者逾半年已而妗氏病且死予聞訃往弔將就寢忽聞鬼聲去臥榻三五尺去地僅二尺且行且鳴予叱之不止已而其聲或逺或近予亦困且睡矣禮畢余遄反旴城後乃聞其聲漸息而舅家亦遷別居越三載北兵薄旴城下予奉親還南丰無所於居因假舅氏舊館寓焉則昔之鬼聲無聞矣毎獨坐至夜分亦汔寂然未防此屋遭兵燬蕩盡然當時何其怪也此不可解者三也神鬼有無當必有知者今紀目擊身親者如此

雷神顯應

趙倅良驂言宋時仕潭州一日迅雷擊壽星觀碎鴟吻道士見雷神靑靣緋衣裵回檐間久之始去後乃知鴟吻中有眞誥神取出之置於道寮內桌子上其裵回者疑一時未定置頓之所也

鄰寺林長老自衛言至元十九年隨其師曰湖山僧錄者寓吉州一日雷震報恩寺寺有八難觀音堂堂皆湧壁雷繞其間久不止有僧判甘藏卜者胡人用本俗法披紅禪衣誦一畨咒語以五斗米撤之雷乃去擊其寺門而散雷神悉取湧壁上觀音像及從神等移置案上而於湧壁之後摉擊柱木皆碎凡佛像無一損者吾州梓源李規可圓孫有子因事微忤規可明日規可出州訴之行至廣沙坪眾勸以反乃拜天訴子扺家以原詞置竈中防之未防其子入州行至父所拜處迅雷一聲殛死衣裳破裂如絲是日也余在郡庠堂竊怪霹靂非常已乃聞霹死其子身有至元鈔兩張雷火不防朱墨煥然秋麓叔父鏜嘗言京源曽氏有婢常棄擿米谷於糞壤往往不加愛惜或勸止不從一日婢正撤米谷忽雷火焚婢自頂至踵炮其半體余半體無所傷幸不死蓋亦憐其愚而警之

羅濟翁公讓言其鄕中有職役人二其一純實其一凶狡純實者因某事聚少米其凶狡者緣怒悉以米棄溝瀆中狼籍滿地純實者勸之不從一日二人同行暴風急雨忽至雷電隨之漸覺晦防二人者將避之而無其所遙望前途有社林焉擬造樹下避雨旣至則見社林中有數人若吏卒或衣緋靑或黃帕首急禽凶狡者捽之俄有一人若功曹然張幃幙及榜掛之命左右扶純實者去且令勿損其身俄迅霆一聲俱無所見惟見凶狡者橫屍在地此人惟頭髮被焚病啞三日而後能言所遇如此

吾裏之東某里有耕夫某一日出外惟母在家舂米耕夫有子尙防偶戱臼中不覺碓墜竟舂死其子素狠母懼其歸見孫兒已舂死必怒也走某家避之其子歸見其然不言而淬礪一斧藏腰間宻往求其母得之某家邀母歸將甘心焉行至中途風雨暗迅霆一聲殛其子死而母汔全雷霆於他事或恕惟不孝於親及不惜米谷二事考罰甚嚴蓋報應屢顯豈非天條所禁二事尢重邪丁丑年州前米戶某因忿詬棄米殛死今年甲辰嵗重五節日北郭黃某之婦忤舅姑忽雷大震繞其家煙火滿室其婦焚髮而竄屋亦旋燬幸免殛死耳父母生我者也五穀養我者也造物蓋於二事獨重重生飬也

大幹夢錄

予防獲觀大幹夢錄一冊載隋溫陵太守歐陽公祐洛陽人仕閩授代歸自經邵武光澤之大幹愛其山水淸秀盤桓久之已而舟溺夫婦俱死焉後人葬於其地久之發靈廟食累受封爵爲王宋時士人應舉者求夢多應好事者輯之曰夢錄世變以來文籍散失予不見此錄數十年皇慶癸丑官於劍津鄰人詹翠屏出示新刋實錄視舊增倍因借觀之而摘其可存者漫記於後王居西京洛陽河南府洛陽縣水南東地名福善坡東有防仙樓南對瓦子門西抵鉄器市北有防景樓王以某月五日生娶崔氏

隋恭帝義寧二年始立歐陽太守之廟

唐僖宗文徳二年始受龍湖禪師戒防血食

宋仁宗【闕】元年始封通應侯元丰五年進封祐民公崇寧【闕】

額曰惠應廟政和六年封廣祐王紹興【闕】廣祐王紹興十三年封明應威信廣佑王【闕】明應威信廣祐福善王嘉熈中換封【闕】

福善王寶祐中又換明應威聖英惠福善王

【闕】

明烈威聖文惠福善王

唐僖宗少子得道於石霜和尙自湖南來邵武入龍湖建道塲號圓覺大師名普聞實有戒行見廟下烹殺甚眾師憫焉爲偈曰悟道不同死死中生不忘虎無心伏人來與惠降殺生及死祀輪回萬刼殃爲報人天界無遮福最彊欲種多生果修齋勸大王昔年地獄裏今日作天堂是夕裏老夢神云我已受圓覺禪師戒後祀我當如比丘飯足矣自立廟歷二百七十一年而後攺至今遵之古碑載王守泉州滿歸假道邵武維舟大幹谿渚偕夫人崔氏縱觀山川秀麗誓曰此福地可廟食復次舟行數里風浪掀作覆舟舉家陷溺公與夫人屍存涯涘遂沿流至於生前所誓廟食處鄕人驚異送其屍東下津流二千里明晨逆流又至所止處鄕人復津送加以里數翊旦又至所止處或謂斯乃賢哲人率眾備儀葬於山間越十年防荒疫癘民始崇禱建廟塑像

劉侍郎岑作郡城熈春臺別廟祀有惠應神徐端修自吳中來過建昌訪道士王文卿文卿授五雷法能致雷道行甚著因語徐曰邵武頃大旱予拜表至帝所見所謂惠應神叩王陛爲民請甚力帝諭若不許然神具言其州窮且瘠民不可一日無谷詞甚懇切乃得請而嵗有秋岑聞是語心敬焉【文卿卽王侍宸】

實錄載邵武自宋代紹定庚寅之變比嵗不靖端平甲午嵗金華王子文埜爲守與寓公率士民迎福善王就郡治建黃籙醮邀龍虎山張天師至時寓公杜子昕杲與祠家居與王守同主醮事命道士林逍遙拜章初拜未得達逍遙行持再往遂伏地不起自已至申州前忽雨天花一城競觀空中繽紛墜地卽不見盛以衣裾亦無有逾時乃止久之林方起喜色滿靣謂眾人曰適到天門遇福善王云已得請於帝子可回矣具言上帝以邵武醮事精防特賜邵武太平四十年兩齋官皆得厚賞自是郡果寧息生齒日繁後王公仕至端明殿學士簽書樞宻院事杜公仕至吏部尙書贈少師逮咸淳某嵗黃廖二峒盜起寓公相與議曰四十年之期已過盍再建黃籙懇之於神眾推國子監【闕】吳某與【闕】大夫杜伯堂蕪主之蓋伯堂乃子昕尙書之【闕】

觀命道士謝某拜章旣起徑入治靖色宻語謂杜吳二公曰適得報邵武當有大厄上帝已命福善王往芙蓉城去矣二十年方反殊可憂也中夜禁詞羣鴉喧噪眾失色明年兵禍果作丙子後盜屢犯城無寧嵗大幹祠祀亦弛至元辛夘汀寇鐘明亮平後民始漸安香火繼盛而邵武亦粗復承平之舊焉天花事乃黃某說方雨時親見之芙蓉城當時杜吳二公祕不言獨私告在軒黃公紹未防二公捐館後在軒始與先人言蓋乙酉正月也【頃甲戌乙亥間旴友易雪厓仲信往大幹叩國祚夢王者冕服相迎止云不忍言未幾革命】

神怪窈防

神怪窈之事知道者不言且不信謂其害道也然亦有不可以理曉者如洪都之鉄柱上淸之仙巖軍峯之圓光西湖之飛來峯與夫廬阜天池則見普賢天燈西蜀峨嵋則見文殊天燈皆彰彰在人目烏得以爲誣邪豈古亦有之特智者不言歟怪力亂神夫子不語耳而不曰無也然佛法自漢方入中國則廬山峨嵋之天燈其亦古有之歟抑山嶽鐘靈光景異常而後之佞佛者遷就以神其教歟予又聞長老言州西門石背有王姓家建大醮醮之夜有神空中語云醮事甚防但作羊屎臭爾或以告之王王甚不滿窮詰其故乃是日炊齋而薪不足急毀羊圍木足之王由是震懼欲重建醮累嵗齋潔疲精竭誠𨿽面麥亦別畦以種不加糞穢復建醮事至中夜忽見馬靈官自虛空降入醮筵巡行一徧謂玉曰上帝念汝至誠遣吾一視俄去不見又聞鄕裏前街汪姓者因田地事建大醮其館客譔靑詞有曰芒芒九土盡入吾疆醮之夜館客坐於門仿佛見大街一將吏乘馬自東來至前曰芒芒九土是何等語手摑其面俄不見客自是頭不正由是觀之則此事眞不無邪傳曰明則有禮樂幽則有鬼神以鬼神對禮樂而言其眞有邪要之識者不必語有無惟當修身謹行孝弟忠信以無媿對越而已象山先生陸文安公守荊門日罷設上元醮有榜文曰此心若正無不是福此心若邪無不是禍嗚呼盡之矣

土神誥詞

庚子五月因觀江漲至五通廟忽憶兒時見將軍誥詞一軸乃宋封周將軍爲宣【闕】侯者也今其軸𨿽不存中間一聯最佳云漢將軍有功得封【闕】

記其時某人當制也又記裏中軍山神加封

仁顯二字誥詞有曰能博其施斯之謂仁有赫厥靈於乎不顯語意俱到今刻石西門廟中

徳祐拜章不達

沈徳載言徳祐危急時慈元命上淸宮鄧道士拜章祈天永命道士伏地凡四日始寤曰章不得達也亦不得近天門止於剛風浩气間端跪以俟久之遙望祖師舉手麾之曰不可於是乃還已而果然

天師退潮

宋理宗時浙江潮溢犯杭都久不退朝野危之有防召天師郤潮時三十五代天師則觀妙眞人可大也旣至而潮退理宗大喜加封錫賚甚侈聞之是年實以四月十三日策功今大徳二年戊戌嵗春潮犯鹽官州漫溢百餘里所損不可勝記漸逼城市久之不退父老援宋事請於江浙行省宜迎天師退潮今三十八代天師則凝神廣教眞人與材也省命父老來迎且奏聞於朝使者至眞人以其禮聘不莊汔不爲動卒辭行而遣宮中道士持鐡符往治之旣至鹽官州行李叢雜姑以鐡符挿水濵忽波濤洶湧若有神防之者道士喜乃易法服持符登舟眾人羣擁聚觀簇立堤岸遙見仿佛有金甲神者立於空中道士行法擿鉄符符躍波靣者數回而後沈沒頃之天色晦防霹靂一聲越數日乃見於別處擁起沙堆十數里於其上得一物似黿大如車輪介而三足蓋所謂能也取而剖其半入朝以其半入上淸宮表顯其事方道士行後朝命奉禦偕某官來眞人以君命乃行亦四月十三日人皆異之眞人至行省而妖已除乃作醮事又築堤建祖師正一眞君殿以鎭之

朱張福業

浙西朱張二豪本樵夫乘乙亥丙子革命時南北云擾入海嘯聚剽刼所殺略皆富商巨舶由是大獲致貲產珍貨無與比官皆宣慰參政而朱尢豪旣丰溢卽思善果往往捐金佞佛剏寺建像極侈一日在金陵適張天師應詔經從朱建大醮祈張行持且請召神降筆以卜休咎張令設黃幃帳縣鸞筆俾朱黙禱久之筆墜啟視書云積福如山造業如坑推倒福山塡不得業坑朱大駭懼人以爲名言不數年果敗死家屬物產俱沒入官世言湯武逆取而順守傳曰若晉取虞而明徳以薦馨香神其吐之乎是以順守之意然而非也旣以逆取違天多矣其能守乎殺人取財寃气貫日乃欲以不義之貲媚佛求救吾不知數椽之寺捨數堆之泥像而可贖彌天滔海之罪邪佛固仁慈然視眾生平等亦豈肯爲逋逃主而使寃死者不少吐气哉朱張伏誅豈神不救夫子曰仁者能好人能惡人噫神眞能仁矣

隱居通議卷三十

欽定四庫全書

隱居通議卷三十一

元劉壎撰

雜錄

折獄鑑

髙宗紹興三年降詔卹刑戒飭中外俾務哀矜時有承直郎鄭克明爲湖南提刑司榦官因閱和凝疑獄集嘉其用心乃分類其事自釋寃辧誣至嚴明矜謹凡十二門易舊名曰折獄鑑所載皆古事亦多有不切可刪者然有數事增人智識爰摘錄之

釋寃門載唐李勉鎭鳯翔有耕人得馬蹄金一甕送縣爲令者慮公藏守不謹收置私室翼日開視皆土塊耳令以狀聞府遣掾按之不能自明誣服換金初雲藏之糞壤被人竊去後云投之水中失其所在𨿽未窮易用之所而皆以爲換金無疑時袁滋在幕府獨疑其枉勉乃移獄付滋鞠之滋閱甕間得二百五十餘塊詰其初獲者則二人以巨竹舁至縣滋乃於市肆借金依塊形狀鎔寫校量始稱其半已及三百斤盡計大數非二人以竹擔可舉乃知在路之時金已化土矣令乃獲雪【出康駢劇談錄】

辧誣門載唐李靖爲岐州刺史有希防告靖謀反者髙祖命一禦史往按之且曰李靖反狀實便可處分禦史知其誣罔請與告事者偕行行數驛禦史佯失告狀驚懼異常鞭撻行典乃祈告事者曰李靖反狀分明親奉聖防今失告狀罪在我矣幸救其命告事者乃別疏告狀與之禦史驗其狀與元狀不同卽日還京以聞告事者伏誅

又載李徳裕鎭浙西有甘露寺主僧訴交割常住物數內被前知事僧沒金若干兩引前數輩爲證遞相交付文籍在焉鞠其僧已服盜取之罪未窮破用之所徳裕疑其非實僧乃防寃曰本寺積年止有文書陞載分兩交承其實無金眾人以某孤立不狎流俗欲乘此擠之徳裕惻然曰此不難知也乃以兜子數乘命幹連僧人入對悉坐之兜於中門皆向壁毋得相見各與黃泥令模作前後交付下次金形狀以憑證據而形狀皆不同乃劾其誣一一服罪

議罪門載漢景帝時廷尉上囚有防年繼母陳殺防年父防年因殺陳依律殺母以大逆論帝疑之武帝時爲太子在帝側遂問之對曰繼母如母明不及母緣父之故得比於母今繼母無狀手殺其父則下手之日母恩已絕宜與殺人同不當以大逆論

又載漢宣帝時燕代間有三男子共娶一女而生一子及將分離爭子興訟丞相黃霸斷之曰此非人類當以禽獸處之遂戮三男以子還母

又載元帝時王尊守槐裏令兼行美陽令事美陽婦人告其假子不孝曰兒嘗以我爲妻妬笞我尊遣吏收捕驗問辭服尊曰律無妻母之法聖人所不忍書此經所謂造獄者也【顏師古說歐陽尙書有造獄事謂非常刑各造殺戮之法】尊於是出坐廷上取不孝子掛磔著木使騎吏五人張弓射殺之又唐徐有功爲司刑丞時有韓純孝者受徐敬業僞官前已物故推事使顧仲琰奏稱家口合緣坐詔依防籍沒有功議曰律謀反者斬身亡卽無斬法若情狀難捨或敇遣戮屍余非此塗理絕言象緣坐元因處斬無斬豈合相緣旣所緣之人亡則所因之罪減減止徒坐頻防赦恩今日卽防沒官未知據何條例詔依有功議防放由是免籍沒者數百家

又杜鎬侍郎兄仕江南爲法官嘗有子毀父畫像訟未能決鎬尙防輙曰僧道毀天尊佛像可以比也兄甚奇之

又邢州有盜殺一家其夫婦卽時死有一子明日乃死州司以其家財產依戶口絕法給出嫁親女刑曹駁曰父母死時其子尙在卽財產乃子物所謂出嫁親女乃系出嫁姊妹不合有分

懲惡門載孫沔知杭州有丐者左臂無一手右臂惟兩指盜細民鑊相競至庭丐者舉臂泣曰細民誣我我無手人豈能盜鑊沔卽然之叱細民出撫勞丐者因予以鑊始弗敢受再三安慰丐者不悟也以指撮鑊徐以臂舉戴於首而去沔追還斷其指令於市

摘姦門後魏李崇爲州刺史部民茍泰有子三嵗失之後見在郭奉伯家各稱己子並有鄰證官不能決崇乃令二父與兒各別禁數日忽遣吏謂曰兒已暴死可出舉哀泰聞之悲泣不自勝奉伯嗟嘆而已殊無痛意遂以兒還泰

鉤慝門唐張允濟初仕隋爲武陽令鄰邑有民以牸牛依妻家數年孳生十餘犢及將異居妻家不與本縣不能決乃詣武陽訴之允濟曰爾自有令長何至此也民垂泣言所以然允濟遂令左右縛牛主蒙其首詣妻家村中云捕盜牛者盡召集村中牛質所從來妻家遽指所訊云此是女壻家牛不知來處允濟發蒙曰此是女壻可以牛歸之妻家驚服

又一事相類者王恭戍邊畱牸牛六頭於舅李璡家養五年產犢三十頭恭還索牛舅曰牸牛二頭已死當還四頭老牸余非汝牛所生恭訴於縣縣令裴子云以恭付獄追盜牛賊李璡璡皇怖而至子云叱責曰賊引汝同盜牛三十頭藏汝莊內璡不伏喚賊對辭乃以布衫蒙頭立南墻下璡急吐欵云三十頭牛是外甥牸牛所生非盜得也子云令除恭頭布衫璡驚曰此是外甥子云曰是卽還牛更欲何語璡黙然復謂璡曰五年養牛辛苦特與五頭余並還恭聞者嘆服

又唐江陰令趙和咸通初以折獄著聲淮陰有二農夫比莊通家東鄰嘗以莊契質於西鄰後當收贖先入八百千自恃宻熟不取文證再賫余鏹至西鄰遂不認東鄰訴於縣於州皆不得直遂越界訴於江陰和曰縣政甚卑何以奉雪東鄰泣曰至此不得理則無處伸訴矣問汝果不妄否曰焉敢誣乃召捕賊人賫牒淮陰雲有刼江賊按鞫已具其同惡在某處姓名狀貎悉以西鄰指之請梏付差去人西鄰自恃無迹不懼也至則械於庭和厲聲詰之囚泣訴其枉和曰事迹甚明尙敢抵諱所刼之物藏汝莊中皆可推驗汝具籍貲產以辧之囚不虞東鄰之越訴也乃具折谷若干莊客某人者防絹若干家機所出者錢若干東鄰贖契者和復審問乃謂曰汝固非刼江賊然何得隱諱東鄰贖契錢八百千遂引其人對證乃慙服梏回本縣牒請檢付契書復置之於法

又章舉爲句章令有妻殺夫放火焚捨稱火燒夫死夫家訴官妻不服舉乃取豬二口一殺之一活之而積薪焚之活者口中有灰殺者口中無灰因驗屍口果無灰乃服罪

又南方有僞裝毆傷痕者以櫸栁塗膚則赤如毆水洗不脫然識者亦能辧之蓋眞毆傷者血聚則硬僞者則否

又侯臨爲東陽令時他邑有民因分財產寄物婣家遂被諱匿屢訴弗得直聞臨治聲越境求伸臨曰吾與汝異封法難以治止令具物之名件而去後半年縣獲彊盜因縱令妄亂供通有贓寄某家移文捕至下獄引問其人泣防盜所供金帛皆親黨所寄者臨卽追元告民識認盡以還之人服其神

夾漈通誌

余自少聞閩中有大書一部名曰通誌知其爲名儒鄭先生所著也先生諱樵字漁仲興化人自號夾漈予思見其書而無繇近大徳嵗間東宮有令下福州刋通誌於是益思見終無繇也遊宦劍津始獲見通誌二十略乃興化舊刋本近三十冊或曰此通誌之節略者爾或曰此說非也通誌凡二百卷爲全書而二十略者特傳志中之一所謂略者非節略之謂夾漈序曰總天下之大學術而條其綱目名之曰略凡二十略百代之憲章學者之能事盡於此矣由是而推則二十略自二十略通誌全書自全書而略在全之內也今福州所刋通誌凡萬防十板裝背成凡百十冊視興化之三十冊則福爲全志明矣大抵通誌之作乃鄭先生欲破班固防代爲史之非而律以司馬遷通歷代爲始之法故趙必曅之防直指爲全史而不以爲類書其說謂通誌以紀傳表志爲例大意法司馬子長史記以全書名志故以略名天官等書又曰莆陽刻本二十略然全史未之見則志自誌略自略也予今僅見二十略而其全志未睹未敢輕於論議謹按二十略之次序曰生民之本在姓氏故作氏族略書契之本見於文字故作六書略明七音之本達六合之情使裔夷之俘皆知禮義故作七音略天文在於圖像有義無象莫能知天故作天文略地理之家在封圻封圻之要在山川今凖禹貢之書而理川原本開元十道圖以續今古故作地理略梁汴者四朝舊都足爲痛定之戒南陽者中原新宅宜爲無疆之基故作都邑略諡法一家國之大典今所纂削去引辭而除其曲說故作諡法略祭器者古人飲食之器今之祭器出於禮圖徒務說義不思適用故作器服略樂以詩爲本詩以聲爲用齊魯韓毛四家博士各以義言詩遂使笙歌之道日微故作樂略學術茍且由源流之不分書籍散亡由編次之無紀故作藝文略冊府之藏不患無書校讐之司未聞其法故作校讐略圖成經書成緯古者左圖右書不可偏廢卽圖以求者易卽書而求者難故作圖譜略識者古人之靣貌金石之功寒暑不變今蓺文有志而金石無紀故作金石略洪範五行傳者巫瞽之學也天地之間災祥萬種人間禍福防不可知若之何一虫之妖一物之戾皆繩之以五行臣故削去而作災祥略五方之名本殊萬物之形不一通鳥獸之情狀察艸木之精神故作昆虫艸木略凡十五略出臣胸臆不渉漢唐諸儒議論禮略序五禮職官略秩百官選舉略言掄才之方刑法略言用刑之術食貨略言財貨之源流凡玆五略𨿽本前人之典亦非諸史之文也先生自序二十略之大防如此其編摩之勤意度之新誠爲苦心千載獨步然披覧究竟似亦止是類書故庸齋之序以爲博不如約特其該洽精審則勝於通典事文類聚翰苑新書之類至於通誌全書世以爲史尙未及見又不知先生所以用意者何如也姑俟續考○卷末有古壽呂君政防云二十略乃通誌內之一書也其說益明先生少不事科舉惟務著書三舉孝廉兩舉遺逸俱辭後以經筵列薦特召賜對稱防命以官主管禮兵部架閣文字乞還山詔給筆札修史及繕寫成書二百卷造朝除樞宻院編修官兼檢詳諸房文字又命繳進通誌通略未及上而卒有子翁歸才八嵗家藏遺稿多散逸云

元貞陳言

元貞新政有北士吳助教陳定本十六策其言𨿽若泛濫至其條例時處沈著痛快今摘其要以示後今天下以爲亂邪而海宇淸寧重譯來貢災沴不作年谷頗登未見其亂之迹也以爲治邪而官吏姦貪盜賊竊發士鮮知恥民不聊生號令朝出而夕更簿書斗量而車載庠序不立人材無自出之由律令不修官府無常守之法捨眞儒用苛吏棄大本而求小功空中國事外夷取虛名而獲實禍漢以火唐以土此徳運之重事先儒有相生相勝之評殷尙質周尙文此因革之大綱今代無所損所益之機學校科舉常平義倉平凖物貨之法皆今之急務有益萬世而不爲僞金僞銀妄醫謬卜巫覡符水之流皆古之所禁不逺千里而必取金銀有入而無出不在乎鈔之舊新田疇少墾而多荒奚論乎谷之貴賤布帛翔湧而號寒者滋甚米粟漸平而啼饑者愈多邊鄙有數十萬之兵倉廩無五七年之積百司多不才之俗吏諸衛半無用之冗兵服色混有紮撤孫之權官爵濫有別裏歌之選郡國苦達魯花赤不遷之虐驛站患脫脫和孫細檢之煩海東進名鷹動有千百騎之擾安南獻馴象嘗遺一萬里之憂鰥寡孤獨之人饑凍不知其廣惠流連荒亡之輩醉酗不問其所由受一貫之錢者有刑撒花銀不在此例爭一壠之田者必訟奪艸地莫敢誰何艸料有孛歌孫之偏枯頭匹有不蘭奚之幹沒海運糧不能以無擾鹽料艸未免乎彊科削民力置屯田利於此而害於彼攺提刑爲肅政舊其而新其名秋官乏推讞之人吏部闕銓衡之法散官降職事三等選曹守無謂之規覃恩增品級一階有司敗垂成之典藍緑朱紫巧官有四時之遷省部院臺善進有九階之轉驟用者號稱不次滿考者目爲不通權門以之大開公道由是不立出納之吝一生二二生三上下交徵萬取千千取百公行賄賂守令無牛犢之畱私舉錢糧豪富有羊羔之息米至倉而官不爲入耆老辛苦於上都物輸公而價不爲酬商旅稱寃於外郡禦史言官也經年未見言章翰林論思也終日未聞論狀北門有編修修譔所修者未審何書東觀有祕監監丞所監者未知何事太常乃禮樂之根本孰明五音成均實教化之淵源誰通六藝星芒示異本除舊布新之事司天但務於禱祈日蝕爲災蓋扶陽抑陰之徴太史惟陳其躔度河渠峻由地形不便都水失治水之宜印版壞無方略可陳興文有喪文之罪曰淸流曰雜職朝儀混文武之班爲大夫爲將軍官階失左右之寄財谷止有此數十倍入難應橫支官吏旣無定員千萬求莫尋見闕豺狼當道幸門如防穴之多虎豹守關甲第如蟻封之宻士生才弱冠上事君而下臨民親死不奔喪內成婚而外入仕上倍中中倍下田祿無公侯異等之頒窮則變變則通楮幣失母子相權之道江南苦茶鹽之重稅山西患谷粟之逺移逋縣未巳於追徴繇役安在乎蠲免棄產拋家者比比如是質妻賣子者往往皆然賜予弗加於賢能公私以之而匱乏笞杖無小大之節徒流無逺近之分俸秩應添而不添冗員當減而不減朝士無修己治人之學臺諌盡呈身識靣之徒目刻薄爲忠貞殆似指鹿而爲馬用姦黠治郡縣何啻驅狼而牧羊大臣持祿而不言小臣畏罪而不敢以朝三暮四之術愚醉生夢死之民方今之勢如是而已𨿽非大亂亦未可謂之治矣○如上所陳多有警語特有時而牽於對偶失之不切則其意惟在作文非言事之體又且毛舉縷數如此是內而朝廷外而郡邑無一事無無一處非病尙何足以爲國乎此蓋急於吐露而忘其裁制也然其文意到處自是可采所謂定本十六策其目曰修實徳則天道定嚴宇廟則人事定重一統則大業定開言路則聞見定近正人則心術定設大學則風俗定杜幸門則奔競定罷逺徵則邊鄙定議律令爲政之本廣學校爲教之本增從祀爲道之本復襲封爲徳之本興勸農爲富之本汰監司爲治之本褒隱士爲勸之本用賢才爲化之本以上十六事文詞浩繁且有重複迂緩處玆不盡錄或云此人譔成此書不曽投獻而歿其稿流傳果如是殆亦好名之士歟𨿽然猶勝於喑喑黙黙與艸木俱腐者也

前朝封爵

宋時封爵有大國次國小國之殊其間亦有臣子所不敢受封者謂如累朝潛藩曽經封冊則俱在不封之例偶見景定條法具載甚詳因錄於此𨿽時異事殊亦可見當日典故云

大國

趙【不封】晉【不封】秦

齊

魏

韓【不封】燕楚

魯

梁【不封】宋【不封】陳

吳

越夏

商

周

漢

唐

升【不封】冀豫

兗

荊

雍



徐

鎭益

鄧

邠

潭

涼

鄆

蜀【不封】太宗嘗封晉徽宗嘗封韓故不封餘皆此例若趙與宋則國名與姓故也

次國

衛

鄭

蔡

曹【不封】許

代

瀛慶

岐

隨

密

邢

壽【不封】潞【不封】蘇

定【不封】相

廣

延【不封】婺

涇福

宿

華

小國

江

滕

向

黃

紀

譙

原宏

祁

鄶

取

舒【不封】介

道酆

蔣

蕭

郕

譚

霍

萊郇

鄅

鄔

戴

桐

遂

菅管

沈

虞

應

息

英【不封】任崇

榮

扈

濮

巢

觀【不封】安申

虢

邾

杞

賈

鄫

防巴

夷

谷

頓

麋

黎

葛蓼

項

眲

防

茅

胙

庸臯

滑【不封】鄀

牟

權

甘

祭尹

溫

毛

樊

成

單

劉鞏

邵

邶

酈

宰

鬲

杜

呂



畱



鄠

郿焦

宛

鄼

禳

葉

郢

鄢緍

勮

費

郚

隴

範

程鄱

鄃

潛

浯

遼

嬴

絳汲

梧

軹

營

翕



藺易

鄗

洮

澤

昌

翟

陸緇

卞

綸

廬

翼

鄒

房�

康【不封】沛

褎

彭

竇

鄂鄴

薊

顙【不封】汧

沔

沂

肅岻

郳

鄯

莘

順

渝

郫蒲

酅

丰

棣

光

儀

懹永

盛

濟

信

羲

寧

襄【不封】均

睦

丹

思

簡

忻

韶嘉【不封】端【不封】循

恭【不封】願

雅

通防

資

昭

欽

珍

漵

集和

衡

會

撫

嶽

袁

桂蘄

灃



洋

建【不封】鄜

瓊茂

衢

澶

徳

吉

景

郴博

貿

惠

潤

莒

郯

芮

薛

鄖

鄣

羅

郜

節鎭

北海【靑】髙宻【密】濟南【洛南】魯郡【襲慶】彭城【徐】濟陰【興仁】東平【東平】襄陽【襄陽】南陽【鄧】漢東【隨】安康【金】房陵【房】滎陽

靈河【滑】汝南【蔡】淮寧【淮寕】汝陰【順昌】澶淵【開徳】景城【滄】信都【冀】常山【眞定】鄴郡【相】博陵【中山】河東【河中】陜郡【陜】馮翊【同】華陰【華】華原【燿】新平【邠】洛郊【鄜】扶風【鳯翔】天水【秦】安定【涇】臨汝【汝】太原【太原】上黨【隆徳】平陽【平陽】新秦【麟】廣陵【】譙郡【亳】符離【宿】廬江廬余杭【臨安】防稽【紹興】吳郡【平江】丹陽【鎭江】吳興【安吉】東陽【】奉化【慶元】建康【建康】宣城【寜國】豫章【隆興】南康【贑】長沙【潭】江陵【江陵】江夏【鄂】安陸【徳安】蜀郡【成都】梓潼【潼州】云安【防】黔中【紹慶】益川【利】洋川【洋】建安【建寕】淸源【泉】南海【廣】始安【靜江】寧【容】

漢中【興元】閬中【閬】永寧【邕】武當【灼】河澗【瀛】同安【安慶】武陵【常徳】弋陽【光】新定【嚴】潯陽【江】巴陵【嶽】唐安【崇慶】瀘川【江安】安【隆慶】

髙安【肇慶】融水【融】龍水【宜】南平【重慶】犍爲【嘉定】

前朝科詔

唐設諸科取人而進士科獨貴當時見之贊詠有曰利市襴衫拋白薴風流名字冩紅箋又曰州十里小紅樓盡卷上珠簾一半又曰莫羞脫落殘牙齒曽喫紅綾餅餤來皆所以侈其榮也宋沿唐制亦貴進士科然唐猶兼采時望不專詞章宋則糊名考校一決於文字而已故議者有一畨科第諸色人皆備之說𨿽則云然要之實出於公其得之者蓋天與之而人亦貴之也獨有不可曉者如唐之李衛公卓爲一代才相防昌之政焜燿史牒袁州讀書遺迹至今猶存而乃見遺於科目如宋之李旴江該博偉碩範文正公至以師禮待之如程伊川道徳學術百世宗師如近世余樵隱才兼文武一代逸材乃衛公輩人俱不中第若以文論則尹少稷陸放翁劉后村皆學富文工豈不足以綴末科而咸被黜落至煩特防賜第進列淸華甚可笑也考之唐制不見有科詔之類宋至南渡後三載一策士大槪以子午卯酉年鄕貢士以辰戌丑未年試禮部奏名進士而寅申己亥年則修明禋或舉郊祀其試鄕貢舊無定日故奔競者或有一人而試數郡紹興中懲其令諸郡同以八月十五日引試當是年則二月一日頒詔防示以取士之意而戒飭之凡遇此嵗通謂之詔嵗自徳祐丙子正月行都失守是年科廢逮今逾三紀矣往時故迹銷磨澌滅後生小子無復能之前輩凋零鮮有能道者朅來劍津有儒家子賈似之出示咸淳登科記一冊黃絹碧標題曰咸淳七年同年小錄首載科詔覽之淒然蓋不見此久矣因錄以示來者而並述大略如此

咸淳六年二月一日詔書

勅門下朕聞爲國之道得士則重隆周以鄕裏舉盛漢以州郡薦莫不由此其選唐眾科之目進士爲尢貴本朝因之斯道寖昌名臣輩出蓋其效可覩矣朕自踐祚嘉與海內俊茂臻於斯路永爲天地之間惟理最大先皇帝實表章之以幸斯文濟濟多士文王以寧信乎其以寧也前年羣試禮部深詔執事務索諸理以觀其學庶防成風以章先帝詒謀之仁思昔仁祖嘗下詔書以古道飭天下士天下士皆自濯摩亦翕然丕變一歸於正若時得人號稱最盛至元祐而裕於所用汔至隆平今天下方聞之士素所蘊抱有志當世而弗壹新美之眞材何由見朕今有詔令中外各舉進士勿以具文應諸路轉運使者其爲朕精擇有司越庶伯君子尙旣乃心以考其藝淵原正大之學忠實剴切之言朕所欲聞也追琢其章金玉其相凡爾選造其爲時奮興式丕化於人文稱朕意焉故玆詔示想宜知悉

咸淳七年省試戒飭考試官禦札

我朝取士之途惟進士一科得賓興遺意事莫重焉出爲世用者臺萊杞李之材相望也近年士風盛而古意衰習競浮華辭昧體要眞材不足以勝謏聞雷同反得以敝帚幸出朕甚非之嘗於秋賦澂其原且令覆引汰其謬能者伸矣比復豫戒春闈以論防定去取經賦定髙下此則蘇軾所謂以文章言論策爲有用意也玆簡儒彥參典文衡其旣乃心其詳乃視毋苟且毋偏執所置先後惟其當不必以不自己出爲嫌爲國得人益綿丰芑之澤則予一人以懌

付方逢辰以下

咸淳七年正月二十五日鎖院

敇差

知貢舉

中奉大夫權尙書吏部侍郎兼侍讀嚴陵方逢辰君錫

朝散郎權尙書禮部侍郎兼權中書舎人兼侍讀東嘉陳宜中與權

同知貢舉

朝防大夫起居郎兼權兵部侍郎括蒼陳存體仁朝散大夫起居舎人兼權直學士院兼國子司業兼侍講古涪文及翁時學

監試

朝散郎殿中侍禦史南丰曽淵子廣微

參詳官一十二員防檢試卷官三十員主管牒試避親官一員監大門官一員監中門官一員中諸司官二員封彌官六員謄錄官三員對讀官二十四員巡鋪官八員彈壓受卷官一員總轄諸司官一員同主管官一員外諸司官一員各有銜位不盡錄是年省元吉州劉夢薦

貢院排塲日分

二月初一日初二日初三日引試大學諸州軍正解免

解詩賦論策三塲

二月初六日初七日初八日引試大學諸州軍正解免

解經義論策三塲

二月十二日十三日十四日引試博學宏詞三塲並宗

子取應二塲

二月十四日十五日引試大學公試經義詩賦論策二

塲

二月十五日十六日十七日引試武學公試七書義論

策三塲

二月十八日引試三學泛免一塲

二月十九日引試京學頻申一塲

二月二十日引試京學零分一塲

別院試

敇差

監試官

朝散郎監察禦史古括張志立澤民癸丑姚榜

主文官

朝奉郎新除將作監兼崇政殿說書長沙丁應奎圭叟癸丑姚榜

承議郎守祕書丞兼權度支郎官兼莊文府教授三山許自資道丙辰文榜

考試官二員防檢試卷官七員監門官共二員封彌謄錄對讀巡鋪等官共八員今不盡錄

別院排塲日分

二月初一日初二日初三日引試避親並諸路漕舉監

舉進士詩賦論策三塲【初四日初五日歇】

二月初六日初七日初八日經義論策三塲

二月初九日初十日十一日十二日引試大學避【闕】

賦論策二塲

同日引試武舉內地平等正請正免人七書義兵機第二塲又引試大醫局習醫生局生三塲又引試兩淮正請正免武舉並絕倫人及安東州江陵府進士七書義兵機策二塲

二月十二日引試宗學公試經賦論策二塲

四川類省試

舉送

大中大夫權兵部尙書四川安撫制置使兼總領四川財賦軍馬錢糧專一報發禦前軍馬文字兼提領措置屯田兼防州路計度轉運使兼本路勸農使兼知重慶軍府事兼管內勸農使南部縣開國子食邑五百戶賜紫金魚袋閬中朱孫千載甲辰畱榜

監試官

朝議大夫直寶章閣潼川府路提防刑獄公事兼本路勸農提舉河渠公事提舉弓手寨兵兼本路轉運判官四川制置使司【闕】

鄧益季謙乙未吳榜

主文考試防檢監門封彌謄錄對讀等官皆不錄以上皆省試事

咸淳七年五月四日禦試集英殿

敇差

詳定官

中順大夫試尙書吏部侍郎兼權吏部尙書兼給事中兼侍讀章鑑

朝散大夫權尙書工部侍郎兼中書舎人兼直學士院兼祭酒侍讀盧鉞

奉議郎守右正言兼侍講陳伯大

編排官

朝議大夫新除大府少卿鄧益

朝請郎尙書吏部員外郎右司陳緯

初考覆考防檢對讀封彌巡鋪等官共二十六員皆不錄

禦試策題

問厥初顥穹實生兆民孰總其羣乃作之君孰牖其迷乃作之師君治之師教之禮樂刑政之所繇生與其天下國家者壹是以元元爲命脈凡議論所講明政事所設施罔非爲邦本計夷考載籍率與天並言之明威視聽皆自我民其不可輕者固如此歟三聖傳心之要不越執中數語斯蓋萬世君師之大綱領究其指歸則曰非後何戴非眾罔守然則一中妙用固所以爲維持固結之道歟道之出有原道之傳有統前聖後聖同一揆歟我國家誕受天命以奄有九有列聖代光紹明大寶人斯無疆我先帝迪畏天顯懷保小民四十一年躋敬履仁用能延洪基緒式克至於今日蓋其精神心術之妙融會於六經之奧要語一書口傳面命其示軌範者在是朕祗遹猷訓行其所知召故老求賢才以尙賢也然召未能至求未盡獲何以致信順之助訓守牧戒貪殘以布治也然訓未必孚戒未必革何以新治象之觀求牧與芻當謹也旣不用婣戚毎選用賢良宜有厚生之政而未見田裏之無愁嘆竭澤而漁弗忍也旣力郤貢舉且禁獻羨余宜有益下之說而尙聞郡邑之有徵斂義廩之發恃以賑饑而侵牟或不免田租之蠲本以寛賦而苛取或如故至若豁諸州之積負損版曹之故額俾紓急絕之擾深寓省憂之實而民未有愜志勢若中隔澤不下流歷思之汔不得其說意奉憲者導之未明歟豈吏罕廉平則治道衰歟將治生乎積非可速成歟抑習錮於玩未易遽革歟朕寅念先帝詒謀常恐羞之重爲之惕然也子大夫博古通今夙抱經濟之蘊其據經以對毋有所隱朕將親覽焉此題視艸學士不知爲誰气卑文弱黯無晶光甚非王言之體也當是時襄圍正急事所宜問孰大於此恬不之及乃枚舉六七事之泛常者謬矣以上皆殿試事

咸淳七年同年小錄

五月二十一日

皇帝禦集英殿唱名賜進士張鎭孫以下及第出身

同出身五百二人當日赴

期集所

六月一日準

敕依格賜進士期集錢及小錄錢一科計一千七百貫

文十八界

六月初五日

朝謝

六月十七日謁謝

先聖

先師

七月初十日賜聞喜同日降賜禦詩於禮部

七月十八日拜黃甲同日敍同年於禮部貢院

七月【闕】日準

敇依格賜進士期集錢及小錄錢第二次第三次共三千四百貫文十八界立題名碑於禮部貢院

期集所職事官

糾彈箋表主管題明小錄掌儀掌計典客掌酒果掌膳掌器司門【諸職並於五百名內選差】

謁殿職事

初獻張鎭孫亞獻杜文甫終獻陳鉞

糾彈掌儀贊禮讀祝奉幣酌酒詔禮分獻直罇直盥洗舉鼎直爵【諸職依上選】

第一甲

共十七人不能備載姑錄三魁可例其餘

字【鼎小名小字卿鼎

金】第鼎一具慶下

第一名年三十三七月五日寅時生治易一舉

張鎭孫外氏何

娶蔡

兄弟

曽祖元貴祖機

父南仲

本貫廣州南海縣城南廂髙祖朝請大夫爲戶字【實小名小字翁文舉用之】第八十永感下

第二名年三十九八月二十二日生治賦【鄕請初免舉】

杜文甫外氏姚

娶陸【繼郟】兄奇縉雲主學曽祖侁

祖芑

父一桂故通直本貫臺州臨海縣

字【宜小名小字之方中鐘眞】第正【十二】具慶下

第三名年二十七九月日時生治賦一舉

陳鉞

外氏戴【繼湯】娶計

兄某貢成均弟某曽祖思濟祖紀

父應奎貢成均本貫太平州當塗縣慈湖鄕化龍裏

第二甲共三十九人

第三甲共七十七人

第四甲共一百九十八人

第五甲共一百七十一人

特奏名第一名吳淸伯附第五甲【建寜府政和縣人】

登科五百二人不能盡錄姑載三魁姓名於前則五百名可以類推蓋亦存古之意云爾革命以來不能存此者多矣賈氏子猶存此錄乃其二父曰昌忠曰純孝者俱以辛未登科故有此也其本貫乃蜀之懷安軍金堂縣人兄弟皆治書中選可謂盛事其子今寓南劍城內之紫洲嶺雲方今武功旣著文治將興吾黨之士其摩厲以須他日賓興將見代有偉人出爲吾道重此理之必至者也愼毋廢學自暴自棄云

凝於友人家獲見紹興十八年同年小錄其年朱元晦先生登科乃科名以人重也但前缺二張未睹科詔耳附錄於後以備參考【按紹興十八年至咸淳七年曆一百二十四年】

紹興十八年二月十二日鎖院

敇差

知貢舉

左朝奉郎權尙書吏部侍郎兼權直學士院邊智

同知貢舉

左朝奉郎權尙書禮部侍郎兼權吏部侍郎周左奉議郎守右正言兼崇政殿說書巫伋

參詳官

左朝奉大夫鄭鬲

左朝散郎行司農寺丞周莊仲

左朝散郎行國子監丞兼權尙書吏部員外郎沈虛中

左朝散郎周林

左承議郎行祕書省正字兼提舉祕書省編定書籍官兼權尙書禮部員外郎葛立方

左承奉郎充禦史臺主簿陳防

左奉議郎行太常寺主簿兼權祕書省校勘書籍官林大鼐

左承議郎行宗正寺主簿王葆

防檢試卷官

左朝請大夫監尙書六部門兼權尙書兵部員外郎張頡

左朝請大夫監登聞檢院余仟

左朝奉郎行太常博士蔡宰

左從事郎充詳定一司敇令所刪定官丁婁明左承議郎新行國子監丞權監都進奏院李諃左宣教郎諸王宮大小學教授兼權祕書省校勘書籍官葉綝

左宣教郎皇太后宅教授秦從周

左迪功郎守大理評事蔡塤

左朝奉郎行大府寺主簿余賔興

左承議郎榦辧諸司審計司湯允恭

左承議郎郭彥參

左承議郎黃汝能

左奉議郎主管官告院章復

左宣教郎祝閔

左宣教郎錢宻

左宣教郎元益

左宣義郎王悅

左迪功郎臨安府府學教授何溥

左從事郎知臨安府仁和縣事方升之

左迪功郎權臨安府北郭紅亭稅塲孫良輔

二月十八日十九日二十日引試詩賦論策三塲二月二十二日二十三日二十四日引試經義論策三塲別試

考試官

左朝請郎殿中侍禦史兼崇政殿說書余堯弼

防檢試卷官

左承奉郎樞宻院編修官林機

左承議郎榦辧行在諸司糧料院謝邦彥

左奉議郎就差監行在左藏東庫鐘世明

左從事郎監行在雜賣塲鮑同

二月二十三日引試

禦試

敇差

初考官

左朝議大夫權尙書禮部侍郎兼直學士院沈該左朝散大夫尙書右司員外郎兼玉牒所檢討官吳栗

左奉議郎守尙書祠部員外郎陳成之

覆考官

左朝散郎權尙書戶部侍郎李朝正

左宣教郎守尙書司封員外郎湯思退

左奉議郎守尙書司勲員外郎沈介

詳定官

左朝奉郎試工部尙書詹大方

左朝奉郎監察禦史張杞

左宣教郎大學博士王之望

編排官

左中大夫新除尙書戶部侍郎兼權兵部侍郎李椿年

左朝請郎殿中侍禦史兼崇政殿說書余堯弼

初考防檢試卷官

左從事郎詳定一司敕令所刪定官吳武陵

覆考防檢試卷官

左文林郎祕書省正字兼提舉祕書省編定書籍官孫仲鰲

續承指揮添差到對讀畢充初覆考同共考校左朝散郎通判臨安軍府事黃衮

左宣議郎諸王宮大小學教授曹筠

左承議郎榦辧行在諸司糧料院謝邦彥

左奉議郎監行在左藏東庫鐘世明

左從事郎監行在雜賣塲鮑同

左從政郎主管尙書刑工部架閣文字詹

紹興十八年同年小錄【凝按原刻此九字大書】

四月十七日

皇帝禦集英殿唱名賜狀元王佐以下及第出身同出身共三百三十人釋褐當月十八日赴

期集所

糾彈

江賓王鐘離松葛

邵

牋表

兪處約陳

丰陸升之兪光疑莫

汲

主管題名小錄

何騰

何欽承劉安世程千里田興宗葉謙亨柴

衛韓彥直張宗元

掌儀

萬介

徐履

典客

余彥廣朱

登

掌計

蕭肅

掌器

潘觀國

掌膳

張頴

掌酒果

王允功

監門

方顏

袁富文

四月二十六日依

令賜錢一千七百貫【凝按原刻有僞】

四月二十九日

朝謝

五月初二日就法慧寺拜

黃甲敍同年

五月初五日赴國子監謁謝

先聖

先師

鄒國公

五月【闕】日立題名石刻於禮部

貢院

賜狀元王佐等聞喜宴於禮部

貢院

第一甲王佐字宣子小名千里小字驥兒

年二十九月初一日生外氏葉

第一人具慶下第五十八兄弟五人【一舉娶髙氏】曽祖仁【故不仕】祖忠【故不仕】父俊彥【現任左迪功郎鎭江府教授】本貫紹興府山陰縣禹都鄕廣陸裏父爲戶

右迪功郎董徳元字體仁小名丙哥小字長壽

年五十三十月初五日生外氏曾

第二人永感下第七十七兄弟二人【六舉娶曽氏】曽祖倚【故都官員外郎】祖蒙休【故不仕】父奬【故不仕】本貫吉州永丰縣云蓋鄕善和裏曽祖爲戶

和州助教陳孺字漢卿小名叔頑小字石老

年三十一十一月初十日生外氏湯

第三人具慶下第四十兄弟二人【一舉娶饒氏】曽祖徳明【故不仕】祖世京【故不仕】父策【未仕】本貫撫州臨川縣西團鄕文公坊父爲戶

凝按三魁俱照原式抄錄其餘不能盡載姑存總數於後

第一甲十人

第二甲十九人

第三甲三十七人

第四甲一百二十二人

第五甲一百四十二人

特奏名一人

第五甲朱熹字元晦小名沈郎小字季延

年十九九月十五日生外氏祝

第九十人偏侍下第五一兄弟無人【一舉娶劉氏】曽祖徇【故不仕】祖森【故贈承事郎】父松【故任左承議郎】本貫建州建陽縣羣玉鄕三桂裏父爲戶

凝按是年登科者三百三十一人惟朱晦庵先生卓絕千古傳於後世科名之重人歟抑人之重科名也特附於此以志景仰云

隱居通議卷三十

