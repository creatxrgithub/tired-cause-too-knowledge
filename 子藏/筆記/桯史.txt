桯史宋嶽珂●卷一○張紫微原芝髙宗覽婁陟明﹝寅亮﹞之議﹐垂意祖烈﹐詔擇秦支﹐並建二王邸﹐恩禮未有隆殺也。會連歲芝生太宮﹐百執事多進頌詩﹐張紫微﹝孝祥﹞時在館﹐獨獻文曰《原芝》。紹興二十四年﹐芝生於太廟楹﹐當仁宗﹑英宗之室﹐詔羣臣觀瞻﹐奉表文徳殿賀。旣二年﹐芝復生其處﹐校書郎﹝臣﹞張孝祥作《原芝》曰「非天私我有宋﹐我祖宗在天﹐篤丕於子孫﹐明告之符﹐於惟欽哉﹗在昔仁祖登三咸五﹐以天下爲公﹐授我英宗﹐以永我基祚﹐於惟欽哉﹗我聖天子躬濟大業﹐旣平旣治﹐上怡下嬉。惟大本未立﹐社稷宗廟之靈﹐亦靡克寧饗﹐有燁玆芝﹐胡爲乎來﹖天維顯思﹐命不易哉﹐和气致祥﹐敢曰不然。曷不於他﹖乃廟產旃﹔曷不於他﹖於二宗之室﹔曷不於他﹖再歲再出﹐於惟欽哉﹗夫意則然﹐我祖宗之意則然﹐於惟欽哉﹗小﹝臣﹞敢告我聖天子﹐告我聖天子承天之意﹐承祖宗之意﹐早定大計﹐惟一無貳。紛以貳起﹐辛伯有言﹐惟貳惟一﹐治忽所原﹐匪弗圖之﹐憂惟貳之懼。敢告聖天子爲萬世利﹐蠢爾小臣﹐越職罪死。弗罪以思﹐惟我聖天子﹝此處疑有脫誤﹞﹐言有一得﹐以裨吾國﹐萬死奚卹﹐渠敢愛死而畏越厥職。」上得之喜﹐卽擢爲南宮郎。於是內廷始漸有所別﹐迄於建儲云。○藝祖禁讖書唐李淳風作《推背圖》。五季之亂﹐王侯崛起﹐人有ヘ心﹐故其學益熾。閉口張弓之讖﹐吳越至以徧名其子﹐而不知兆昭武基命之烈也。宋興受命之符﹐尢爲著明。藝祖卽位﹐始詔禁讖書﹐懼其惑民志以繁刑辟。然圖傳已數百年﹐民間多有藏本﹐不復可收拾﹐有司患之。一日﹐趙韓王以開封具獄奏﹐因言犯者至眾﹐不可勝誅。上曰「不必多禁﹐正當混之耳。」乃命取舊本﹐自己驗之外﹐皆紊其次第而雜書之﹐凡爲百本﹐使與存者並行。於是傳者懵其先後﹐莫知其孰訛﹔間有存者﹐不復驗﹐亦棄弗藏矣。《國朝會要》太平興國元年十一月﹐諸州解到習天文人﹐以能者補靈臺﹐謬者悉黥流海島﹐蓋亦障其流﹐不得不然也。○徐鉉入聘國初三徐﹐名著江左﹐皆以博洽聞中朝﹐而騎省鉉﹐又其白眉者也。會修述職之貢﹐騎省實來﹐及境﹐例差官押伴。朝臣皆以辭令不及爲憚﹐宰相亦艱其選﹐請於藝祖。玉音曰「姑退朝﹐朕自擇之。」有頃﹐左傳宣殿前司﹐具殿侍中不識字者十人﹐以名入。宸筆點其中一人﹐曰「此人可。」在廷皆驚﹐中書不敢請﹐趣使行﹐殿侍者慌不知所繇﹐薄弗獲己﹐竟往渡江。始燕﹐騎省詞鋒如雲﹐旁觀駭愕。其人不能答﹐徒唯唯﹔騎省叵測﹐彊聒而與之言。居數日﹐旣無與之酬復者﹐亦倦且默矣。余按當時陶﹑竇諸名儒﹐端委在朝﹐若使角辯騁詞﹐庸詎不若鉉﹖藝祖正以大國之體﹐不當如此耳﹐其亦不戰屈人﹐兵之上策歟﹗其後﹐王師徵包茅於煜﹐騎省復將命請緩師﹐其言累數千言﹐上諭之曰「不須多言﹐江南亦何罪﹖但天下一家﹐臥榻之側﹐豈容他人鼾睡耶﹗」大哉聖言﹐其視騎省之辯﹐正猶螢爝之擬羲舒也。騎省名甚著﹐三徐者﹐近世或槪爲昆弟。余嘉定辛未在故府﹐樓宣獻﹝鑰﹞嘗出手編《辧鸞岡三墓》﹐余謝不前考。後讀周文忠必大《遊山錄》﹐有衛尉卿延休﹑騎省鉉﹑內史鍇﹐蓋父子甚明。而余已去國﹐不復得請益云。○石城堡寨六朝建國江左﹐臺城爲天闕﹐復築石頭城於右﹐宿師以守﹐蓋如古人連營之制。然古今議攻守者﹐多疑以爲分兵力而無用。東陽陳同父﹝亮﹞嘗上書乞移都建康﹐謂古臺城當在今鐘山﹐而大司馬門在馬軍新營之側﹐今城乃江南李氏所築耳。使六朝因今城以守﹐則不費侯景輩數日力﹐何以歷年如彼其久乎。因言曹武惠登長幹﹐兀術上雨花臺﹐城中秋毫不能遁。余嘗親歷其地﹐其說皆是﹐第指古臺城所在﹐要未有明據﹐亦出臆度。自淸涼寺而上﹐皆古石頭頹墉﹐猶可識其址﹐皆依山而髙﹐然則六朝非不知備也。楊文節﹝萬里﹞持漕節﹐嘗有詩曰「已守臺城更石城﹐不知並力或分營。六師只合環天闕﹐一壘眞成借寇兵。向者王﹑蘇俱解此﹐冤哉隗協可憐生。若言虎踞渾堪倚﹐萬歲千秋無戰爭。」其旨明矣。淳熙乙未﹐郭棣帥淮東﹐築維揚城﹐又旁築一城曰堡寨﹐地皆砥平﹐相去餘數里。𨿽牽制之勢亦不相及﹐竟不曉何謂﹐猶不若石城之得失相半也。○湯岐公罷相湯岐公﹝思退﹞相髙宗﹐紹興三十一年﹐以煩言罷。洪文安﹝遵﹞在翰林當直﹐例作平語﹐諫官隨而擊之﹐以祠去。孝宗朝再相﹐隆興二年復罷。文安之兄文惠﹝適﹞適視艸焉﹐又作平語﹐侍禦史晁﹝公武﹞亦擊之﹐文惠請外﹐上曰「公武言卿黨思退﹐朕謂平詞出朕意。」固卻其章﹐仍徙戶侍矣。蓋其相兩朝﹐再罷相﹐乃累洪氏二兄弟﹐先後若出一轍﹐可笑如此。岐公中間科時﹐與文敏﹝邁﹞實同年云。○南陔脫帽神宗朝﹐王襄敏﹝韶﹞在京師﹐會元夕張燈﹐金吾弛夜﹐家人皆步出將帷觀焉。幼子﹝き﹞第十三﹐方能言﹐珠帽衤象服﹐馮肩以從。至宣徳門﹐上方禦樓﹐薌雲彩鰲﹐簫吹雷動﹐士女仰視﹐喧擁闐咽﹐轉ツ已失所在﹐騶馭皆忄匡擾不知所爲。家人不復至帷次﹐狼狽歸﹐未敢白請捕。襄敏訝其反之亟﹐問知其爲南陔也﹐曰「他子當遂訪﹐若吾十三﹐必能自歸。」怡然不復求。咸叵測。居旬日﹐內出犢車至第﹐有中大人下宣旨﹐抱南陔以出諸車﹐家人驚喜﹐迎拜天語。旣定﹐問南陔以所之。乃知是夕也﹐姦人利其服裝﹐自襄敏第中已竊迹其後。旣負而趨﹐南陔覺負已者之異也﹐亟納珠帽於懷。適內家車數乘將入東華﹐南陔過之﹐攀呼焉。中大人悅其韶秀﹐抱置之膝。翌早﹐擁至上閣﹐以爲宜男之祥。上問以誰氏﹐竦然對曰「兒乃韶之幼子也。」具道所以﹐上顧以占對不凡﹐且嘆其早惠﹐曰「是有子矣。」令暫畱﹐欽聖鞠視﹔密詔開封捕賊以聞﹐旣獲﹐盡戮之。乃命載以歸﹐且以具獄示襄敏﹐賜壓驚金犀錢果﹐直鉅萬。其機警見於幼年者﹐已如此。南陔﹐き自號﹐政和間有文聲﹐敢爲不詘﹐亢其幼者也。余在南徐﹐與其孫﹝遇﹞遊﹐傳其事。○張元吳昊景末﹐有二狂生曰張曰吳﹐皆華州人。薄遊塞上﹐覘覽山川風俗﹐慨然有志於經略。恥於自售﹐放意詩酒﹐語皆絕豪驚人﹐而邊帥豢安﹐皆莫之知。倀無所適﹐聞夏酋有意窺中國﹐遂叛而往。二人自念不力出奇﹐無以動其聽。乃自更其名﹐卽其都門之酒家﹐劇飲終日﹐引筆書壁曰「張元﹑吳昊﹐來飲此樓。」邏者見之﹐知非其國人也﹐迹其所憩﹐執之。夏酋詰以入國問諱之義。二人大言曰「姓尙不理會﹐乃理會名耶﹗」時曩霄未更名﹐且用中國賜姓也。於是竦然異之﹐日尊寵用事。寶元西事﹐蓋始此。其事國史不書﹐詩文雜見於《田承君集》﹑沈存中《筆談》﹑洪文敏《容齋三筆》﹐其爲人槪可想見。文敏謂二人名﹐偶與酋同﹐實不詳其所以更之意云。○王義丰詩王﹝阮﹞者﹐徳安人﹐仕至撫州守﹐嘗從張紫微學詩。紫微罷荊州﹐侍總得翁以歸﹐偕之遊廬山。暇日﹐出詩卷相與商榷﹐自謂有得。山南有萬杉寺﹐本仁皇所建﹐奎章在焉。紫微大書二章﹐其一曰「老幹參天一萬株﹐廬山佳處著浮圖。氐因買斷山中景﹐破費神龍百斛珠。」其二曰「莊田本是昭陵賜﹐更著官船載禦書。今日山僧無飯喫﹐卻催官欠意何如﹖」阮得此詩﹐獨憮然不滿意﹐曰「先生气吞虹﹐今獨少卑之﹐何也﹖」紫微不復言﹐送之江津。別去才兩旬﹐而得湖陰之訃矣。紫微蓋於此絕筆。阮是時亦自有二十八字﹐曰「昭陵龍去奎文在﹐萬歲靈杉守百神。四十二年眞雨露﹐山川艸木至今春。」紫微大擊節﹐自以爲不及。旣而復過是寺﹐又題其碑陰曰「碧紗籠底墨才漧﹐白玉樓中骨已寒。淚盡當時聯騎客﹐黃花時節獨來看。」亦紆徐有味云。阮所作詩﹐號《義丰集》﹐刻江泮﹐其出於藍者蓋鮮﹐校官馮﹝椅﹞爲之序。○琵琶亭術者淳熙己酉﹐哲文倦勤﹐詔以北宮爲重華宮。光宗旣登極﹐羣臣奉表請以誕聖日爲重明節﹐如故事。時先君召還省闥﹐過鄕邦﹐維舟琵琶亭。新暑初袢﹐小憩亭上﹐有術者以拆字自名﹐過矣。因漫呼問家人字迹﹐多奇中﹐命飲之酒﹐忽作而曰「近得邸報乎﹗重華﹑重明非佳名也。其文皆二千日﹐兆在是矣。」先君掩耳起立﹐亟以數謝遣之。旣而甲寅之事﹐果如其言﹐此與太平興國一人六十之讖無異。豈天道證應﹐固有數乎﹗抑符合之偶然也。○汴京故城開寶戊辰﹐藝祖初修汴京﹐大其城址﹐曲而宛﹐如蚓詘焉。耆老相傳﹐謂趙中令鳩工奏圖﹐初取方直﹐四面皆有門﹐坊市經緯其間﹐井井繩列。上覽而怒﹐自取筆塗之﹐命以幅紙作大圈﹐紆曲縱斜﹐旁注云「依此修築。」故城卽當時遺迹也。時人咸罔測﹐多病其不宜於觀美。熙寧乙卯﹐神宗在位﹐遂欲攺作﹐鑑苑中牧豚及內作坊之事﹐卒不敢更﹐第增陴而已。及政和間﹐蔡京擅國﹐亟奏廣其規﹐以便宮室苑囿之奉﹐命宦侍董其役。凡周旋數十里﹐一撒而方之如矩﹐墉堞樓櫓﹐𨿽甚藻飾﹐而蕩然無曩時之堅朴矣。一時迄功第賞﹐侈其事﹐至以表記﹐兩命詞科之題﹐槪可想見其張皇也。靖康胡馬南牧﹐黏罕﹑斡離不揚鞭城下﹐有得色﹐曰「是易攻下。」令植炮四隅﹐隨方而擊之。城旣引直﹐一炮所望﹐一壁皆不可立﹐竟以此失守。沈幾遠睹﹐至是始驗。宸筆所定圖﹐承平時藏祕閣﹐今不復存。○施宜生施宜生﹐福人也。少遊鄕校﹐有僧過焉﹐與之言﹐引之堂下﹐風檐杲日﹐援手周視曰「余善風鑑﹐子有奇相﹐故欲驗予術耳。歸﹐它日當語子。」又數年﹐過諸塗﹐宜生方躓場屋﹐不勝困﹐欲投筆﹐漫徵前說﹐以所向扣之。僧出酒一壺﹐與之藉艸飲﹐復援其手曰「面有權骨﹐可公可卿﹐而視子身之毛﹐皆逆上﹐且覆腕﹐然則必有以合乎此﹐而後可貴也。」時範汝爲訌建劍﹐宜生心欲以嚴莊﹑尙讓自期﹐而未脫諸口﹐聞其言大喜﹐杖策徑謁﹐幹以祕策﹐汝爲恨得之晚﹐亟尊用之。亡何而汝爲敗﹐變服爲傭﹐渡江至泰。有大姓吳翁者﹐家僮數千指﹐擅魚鹽之饒。宜生傭其間﹐三年﹐人莫之覺也。翁獨心識之。一日﹐屏人問曰「天下方亂﹐英雄鏟迹﹐亦理之常。我視汝非傭﹐必以實告﹐不然﹐且捕汝於官。」宜生不服﹐曰「我服傭事惟恭﹐主人乃爾置疑﹐請辭而已。」翁固詰之﹐則請其故。翁曰「汝動作皆傭﹐而微有未盡同者。餘日者燕客﹐執事咸俊﹐而汝獨孫諸儕﹐撤器有噫聲﹐若然不怡﹐此魚服而角也。我固將全汝﹐而何以文爲﹖」宜生驚汗﹐亟拜曰「主實生我﹐不敢匿。」遂告之繇。翁曰「官購方急﹐圖形徧城野﹐汝安所逃﹖龜山有僧﹐可托以心﹐余交之舊矣。介以入北﹐策之良也。」從之﹐翁贐之金﹐隱之衲﹐至寺﹐服緇童之服以求納。主僧者出﹐儼然鄕校之所見也﹐啟緘而畱之。餘數旬﹐持橈夜濟宜生於淮﹐曰「大丈夫富貴命耳﹗予無求報心﹐天實命汝﹐知復如何﹐必得志﹐毋忘中國﹐逆而順﹐天所也。」虜法無驗不可行﹐遂殺一人於道﹐而奪其符﹐以至於燕。上書自言道國虛實﹐不見用﹐縻而致之黃龍。會赦得釋﹐因以教授自業。虜有附試畔歸之士﹐謂之歸義﹐試連捷。逆亮時有意南牧﹐校獵國中﹐一日而獲熊三十六﹐廷試多士﹐遂以命題﹐蓋用唐體。宜生奏賦曰「聖天子﹐講武功﹐云屯八百萬騎﹐日射三十六熊。」亮覽而喜﹐擢爲第一。不數年﹐仕至禮部尙書。紹興三十年﹐虜來賀正旦﹐宜生以翰林侍講學士爲之使。朝廷聞之﹐命張忠定﹝燾﹞以吏部尙書侍讀﹐館之都亭。時戎盟方堅﹐國備大弛﹐而諜者傳造舟調兵之事無虛日﹐上意不深信。館者因以首丘風之﹐至天竺﹐微問其的。宜生顧其介不在旁﹐忽瘦語曰「今日北風甚勁。」又取幾間筆扣之﹐曰「筆來﹗筆來﹗」於是始大警。及髙景山告釁﹐而我粗有備矣﹐宜生實先漏師焉。歸爲介所告﹐烹而死。宜生方顯時﹐龜山僧至其國﹐言於亮而尊顯之﹐俾乘驛至京﹐東視海舟﹐號「天使國師」﹐不知所終。僧蹤迹有異﹐淮人能言之。出入兩境如跳河﹐輕財結客﹐又有至術﹐髡而俠者也。逆而顯﹐順而戮﹐豈其相然耶﹗椎埋於先﹐一折枝而贖其惡﹐固神理之所不容也。國史逸其事﹐余聞之淮士臧子西如此。○晉盆於余居負山﹐在湓城之中。先君未卜築時﹐嘗爲戎帥皇甫斌宅﹐斌歸於袁﹐虛其室。山有堅土﹐凡市之塗版築﹐咸得而畚致之。無孰何者﹐遂罄其半﹐獨餘一面壁立。余家旣來﹐始厲其禁﹐而山已不支。慶元元年五月﹐大雨ㄨ其巓﹐古冢出焉。初僅數甓流下﹐其上有刻如瑞艸﹐旁著字曰「晉永寧元年五月造。」又有匠者姓名曰張某﹐下有文如押字。隸或得之以獻﹐莫知所從來。居數日而山ㄨ﹐周半墮﹐骨發棺槨﹐皆無存矣。兩旁列瓦碗二十餘﹐左壁有一燈﹐尙熒熒﹐取之卽滅。猶有油如膏﹐見風凝結不可抉。碗中有甘蔗節﹐它皆已化。有小瓷瓶﹐如硯滴﹐竅其背爲蝦蟆形﹐制其朴。足下有一瓦盆﹐如褻器。有銅帶數釒誇﹐髹合﹐餘者一片傅木﹐如鐵。有半鏡。一銅盆絕類今洗羅﹐殊無古制度﹐中有雙魚﹐盆底有四附著﹐不測其所以用。一銅於﹐穴底﹐與市井庖人汁器同制。每甓著年月姓名﹐如先獲者﹐環皆是。碣曰「晉徵虜將軍墓」﹐余旣哀而掩之﹐旣數日復雨﹐山無址﹐竟捏焉。余考《晉書》﹐永寧蓋惠帝年號﹐距今九百餘載。是時蓋未有城郭﹐徵虜之名﹐漢𨿽有之﹐在晉以此官顯者﹐不著於史﹐又無名氏可見。甓範必有字﹐古人作事﹐如此不苟。押字之制﹐世以爲起於唐韋陟五朵雲﹐而不知晉已有之。余固疑其似而非﹐又不可彊識﹐亦可異也。凡物皆腐﹐而燈燭尙明﹐驪山人魚之說﹐固容有之。蕭統《文選﹖弔冥漠君文》﹐亦有蔗﹐意其ゾ核之所重云。陶器以再ㄨ皆碎裂﹐余或爲親識間持去。盆於僅在﹐而余侍親如閩﹐畱於家。丙辰歲﹐詔禁挾銅者。州家大索以輸嚴之神泉監﹐家人懼﹐於復偕送官﹐獨盆偶櫝它所﹐今乃巋然存。其出其毀﹐要必有時﹐亦重可嘆也。因志於此﹐以俟博識。●卷二○行都南北內行都之山﹐肇自天目﹐淸淑扶輿之气﹐鐘而爲吳﹐儲精發祥﹐肇應宅緯。負山之址﹐有門曰朝天﹐甫循其狹爲太宮﹐又南爲相府﹐斗拔起數峯﹐爲萬松八盤嶺﹐下爲鈞天九重之居﹐右爲復嶺﹐設周廬之衛止焉。舊傳讖記曰「天目山垂兩乳長﹐龍騫鳳舞到錢塘。山明水秀無人會﹐五百年間出帝王。」錢氏有國﹐世臣事中朝﹐不欲其語之聞﹐因更其末章三字曰「異姓王」﹐以遷就之﹐讖實不然也。東坡作《表忠觀碑》﹐特表出其事﹐而讖始章。建炎元二之災﹐六龍南巡﹐四朝奠都﹐帝王之眞﹐於是乎驗。朝天之東﹐有橋曰望仙﹐仰眺吳山﹐如卓馬立顧。紹興間﹐望气者以爲有鬱蔥之符﹐秦檜顓國﹐心利之﹐請以爲賜第。其東偏卽檜家廟﹐而西則一徳格天閣之故基也。非望挺凶﹐鬼瞰其室﹐檜薨於位﹐喜猶戀戀﹐不能決去﹐請以其侄常州通判ピ爲光祿丞﹐畱蒞家廟﹐以爲復居之萌芽。言者風聞﹐遂請罷ピ﹐並遷廟主於建康﹐遂空其居。髙宗將倦勤﹐詔卽其所築新宮﹐賜名徳壽居之﹐以膺天下之養者。二十有七年﹐淸蹕躬朝﹐歲時燁奕﹐重華繼禦﹐更慈福﹑壽慈﹐凡四侈鴻名﹐宮室實皆無所更。稍北連甍﹐爲今佑聖觀﹐蓋普安故邸。莊文魏王﹑光宗皇帝﹐實生是間﹐今上亦於此開甲觀之祥﹐益知天瑞地靈﹐章明有待﹐斗筲負乘﹐固莫得而妄據云。○奔粗字說王荊公在熙寧中﹐作《字說》﹐行之天下。東坡在館﹐一日因見而及之﹐曰「丞相賾微窮﹐制作某不敢知﹐獨恐每每牽附﹐學者承風﹐有不勝其鑿者。姑以奔﹑粗二字言之﹐牛之體壯於鹿﹐鹿之行速於牛﹐今積三爲字而其義皆反之﹐何也﹖」荊公無以答﹐迄不爲變。黨伐之論﹐於是浸﹐黃岡之貶﹐蓋不特坐詩禍也。○李順吳曦名讖淳化四年十二月﹐蜀寇王小波死﹐李順繼之。明年正月己巳﹐卽蜀王位。五月丁巳﹐兩川招安使王繼恩克成都﹐順就擒。開禧三年正月﹐大將吳曦叛蜀﹐歸款於虜﹔甲午﹐卽蜀王位﹔丁酉﹐受虜冊。二月乙亥﹐隨軍轉運安﹝丙﹞奉密詔梟曦於興州。說者析順字﹐謂居川之傍一百八日﹔折曦字﹐謂三十八日﹐我乃被戈。較其卽位﹑受冊之日﹐不差毫髮﹐又俱終始於蜀﹐嘻﹗亦異矣。○隆興按鞠隆興初﹐孝宗銳志復古﹐戒燕安之鴆﹐躬禦鞍馬﹐以習勞事﹐仿陶侃運甓之意。時召諸將擊鞠殿中﹐𨿽風雨亦張油﹐布沙除地。羣臣以宗廟之重﹐不宜乘危﹐交章進諫﹐弗聽。一日﹐上親按鞠﹐折旋稍久﹐馬不勝勤﹐逸入廡間﹐檐甚低﹐觸於楣。俠陛驚呼失色﹐亟奔湊﹐馬已馳而過。上手擁楣﹐垂立﹐扶而下﹐神彩不動﹐顧指馬所往﹐使逐之。殿下皆稱萬歲﹐蓋與藝祖抵城挽鬃事﹐若合符節﹐英武天縱﹐固宜有神助也。○東坡屬對承平時﹐國家與遼歡盟﹐文禁甚寬﹐輅客者往來﹐率以談謔詩文相娛樂。元間﹐東坡膺是選。遼使素聞其名﹐思以奇困之。其國舊有一對曰「三光日月星」﹐凡以數言者﹐必犯其上一字﹐於是徧國中無能屬者。首以請於坡﹐坡唯唯謂其介曰「我能而君不能﹐亦非所以全大國之禮。『四詩風雅頌』﹐天生對也﹐盍先以此復之。」介如言﹐方共嘆愕。坡徐曰「某亦有一對﹐曰『四徳元亨利』。」使睢盱﹐欲起辧﹐坡曰「而謂我忘其一耶﹖謹而舌﹐兩朝兄弟邦﹐卿爲外臣﹐此固仁祖之廟諱也。」使出不意﹐大駭服。旣又有所談﹐輒爲坡逆奪﹐使自愧弗及﹐迄白溝﹐往反﹤齒乍﹥舌﹐不敢復言他。○富翁五賊東陽陳同父資髙學奇﹐跌宕不羈。常與客言﹐昔有一士﹐鄰於富家﹐貧而屢空﹐每羨其鄰之樂。旦曰﹐衣冠謁而請焉。富翁告之曰「致富不易也。子歸齋三日﹐而後予告子以其故。」如言復謁﹐乃命待於屏間﹐設髙幾﹐納師資之贄﹐揖而進之﹐曰「大凡致富之道﹐當先去其五賊。五賊不除﹐富不可致。」請問其目﹐曰「卽世之所謂仁﹑義﹑禮﹑智﹑信是也。」士盧胡而退。同父每言及此﹐輒掀髯曰「吾儒不爲五賊所制﹐當成何等人耶﹗」旣魁癸丑多士﹐一命而卒。先一年﹐嘗以詿誤系大理﹐光宗知其名﹐特詔赦之。是歲臚傳﹐有因廷策指時政之失﹐而及其事者﹐名亦在鼎甲﹐聯鑣入團司﹐同父見之不悅﹐終期集如始見云。○太學祭齋碑國學以古者五祀之義﹐凡列齋扁榜﹐至除夕﹐必相率祭之。遂以爲鑪亭守歲之酌﹐祝辭惟祈速化而已。羣儒執事者﹐帽而不帶﹐以糸舀代之﹐謂之叨冒。爵中皆有數鴨腳﹐每獻則以酒沃之﹐謂之僥幸。凡今世之登科級者﹐人或竊以此目之﹐則怫然而怒。孰知堂堂成均﹐乃有願而不獲者乎﹗余謂不然﹐蠟狂之戲﹐以弛張觀之﹐可也。余裏士柳三聘肄業立禮齋﹐嘗爲餘言如此。○泉江三地名餘外家居泉之石龜﹐其傍有天聖間皇城使蘇某者墓﹐後壠中斷﹐田其間﹐曰「狗骨洋」。九江陶氏有驍衛將軍鑑墓於石龍山之原﹐山折而南﹐溝而絕之﹐曰「掘斷嶺」。石門澗有支阜﹐下至落拖山﹐據其支之腰皆田﹐田中有大畦焉﹐砥平而髙﹐可播種石餘﹐曰「銅釘丘」。傳者謂其地有休符﹐太史嘗占之﹐以聞於朝﹐有詔夷鏟。洋故有神﹐工每欲成﹐輒役萬鬼而塡之﹐役夫不得休。有宿其傍者﹐聞鬼言﹐以爲所畏者犬厭耳。遂烹羣犬而置骨焉﹐釘以銅﹐爲書符篆以絕地脈。或曰殺童男女瘞其下爲厭勝﹐是爲童丁﹐說皆不根誕謾。然余嘗親歷其地﹐丘乃一平疇﹐在大畈中支阜之下﹐猶十餘里﹐所止處初無冢穴﹐莫知其所以用。洋與嶺俱隱然有鋤治故迹﹐耕者或謂得骨於故處。考之業主之質劑﹐則地名皆信然﹐殊不可曉。淸臺考驗﹐近世罕有精者。妄一男子﹐謂某所有某气﹐輒隨而發之﹐戕人用牲﹐勞民以夷堙﹐詰應於恍惚﹐固淸朝之所不爲也。他所如此名者﹐比比而是﹐要皆山有偶然低窪﹐相襲而益訛。考之載籍﹐皆無所見。惟《續皇王寶運錄》有唐金州刺史崔堯封﹐用太白山人之說﹐掘牛山黃巢谷金桶水一事﹐不書於唐史﹐蓋不經之說。而余所書崇寧鑿阜城王气﹐僅雜見於野史云。○牧牛亭金陵牧牛亭﹐秦氏之丘壠在焉。有移忠﹑旌忠寺﹐相去五里﹐金碧相照﹐楊誠齋嘗乘軺過之﹐題詩壁間﹐曰「函關只有一穰侯﹐瀛館寧無再帝丘﹖天極八重心未死﹐臺星三點拆方休。只看壁後新亭策﹐恐作移中屬國羞。今日牛羊上丘壠﹐不知丞相更嗔不﹖」復自注其下云「秦暮年起大獄﹐必殺張徳遠﹑胡邦衡等五十餘人﹐不知諸公殺盡﹐將欲何爲﹖奏垂上而卒。故有『新亭』之句﹐然初節似蘇子卿﹐而晚謬。」余嘗過其地﹐二剎正爲其家不檢子孫所撓﹐主僧相繼而逃去。有一支位者主之﹐以寺歸之官﹐刻大碑於門﹐不許其家人之與其事﹐始稍復振。檜墓前隊碑﹐宸奎在焉﹐有其額而無其辭。臥一石艸間﹐曰「當時將以求文﹐而莫之肯爲﹐今已矣﹗」檜在虜﹐不久卽逃歸﹐撻辣實縱之﹐不知何以似子卿也﹖○黠鬼醞夢淸漳楊汝南﹐少年時﹐以鄕貢試臨安。待捷旅邸﹐夜夢有人以油沃其首﹐驚而寤。膀旣出﹐輒不利﹐如是者三﹐竊怪之。紹興乙丑﹐復與計偕﹐懼其復夢也﹐榜揭之夕﹐招同邸者告以故﹐益市酒ゾ﹐明燭張博具﹐相與劇飲﹐期以達旦。夜向闌﹐四壁咸寂﹐有僕曰劉五﹐臥西牖下﹐呻呼如魘。亟振而呼之醒﹐乃具言初以執灸之﹐視博方酣﹐幸主之不呼﹐竊就枕。忽有二人者扛油鼎自樓而登﹐倉皇若有所訪﹐顧見主之在坐也﹐執而注之﹐我怒而爭﹐是以魘。汝南聞之大慟﹐曰「二千里遠役﹐今復已矣﹗」同邸亦相與嘆吒﹐爲之罷博。及明﹐漫彊之觀榜﹐而其名儼然中焉。視榜陳於地﹐黯若有迹﹐振衣拂之﹐油漬其上﹐蓋禦史蒞書淡墨﹐以夜倉猝覆燈碗﹐吏不敢以告也。宛陵吳勝之﹝柔勝﹞﹐淳熙辛醜得雋於南宮﹐將赴廷對﹐去家數十里﹐有地名曰朱唐﹐舟行之所必經。裏之士夜夢有語之者曰「吳勝之入都﹐至朱唐而反矣。」起而告諸人﹐時吳有親﹐在垂白﹐意其或尼於行也﹐私憂之﹐旣而無他。集英賜第﹐乃在第三甲﹐上曰朱﹝端常﹞﹐繼之者曰唐﹝е﹞﹐始悟所夢。裏士怒曰「吳勝之登科﹐何與我事﹐鬼乃侮我耶﹗」二事絕相類。要知科第有定分﹐非可以智力求也。唐有升甲恩﹐今《登科記》非元次第云。汝南﹐餘外祖母楊宜人之兄﹐外家能誦傳之。嘉定庚午﹐余官故府﹐與勝之爲僚﹐皆親聞其言。○望江二翁舒之望江﹐有富翁曰陳國瑞﹐以鐵冶起家。嘗爲其母卜地﹐靑烏之徒輻集﹐莫適其意。有建寧王生者﹐以術聞﹐延之逾年﹐始得吉於近村﹐村有張翁者業之。國瑞治家﹐未嘗問有無﹐一以諉其子。王生乃與其子計所以得地﹐且曰「陳氏卜葬﹐環數百里莫不聞﹐若以實言﹐則龍斷取貲﹐未易厭也。」於是僞使其冶之隸﹐如張翁家﹐議圈豕﹐若以禱者﹐因眺其山木之美而譽之曰「吾冶方乏炭﹐此可窯以得貲﹐翁許之乎﹖」張翁固弗疑也﹐曰「諾﹗」居數日﹐復來﹐遂以錢三萬成約。國瑞始來﹐相其山﹐大喜﹐築垣繕廬﹐三閱月而大備﹐遂葬之。明年淸明﹐拜墓上﹐王與子偕﹐忽顧其子曰「此山得之何人﹖厥直凡幾﹖」子以實告。又顧王曰「使不以計勝﹐則爲直當幾何﹖」曰「以時賈商之﹐𨿽廉猶三十萬也。」國瑞亟歸﹐命治具鞍馬﹐謁張翁而邀之﹐至則館焉。盛ゾ醞﹐相與款洽者幾月﹐語皆不及他。翁旣久畱﹐將告歸﹐復張正堂而宴之。酒五行﹐輦錢緡三百﹐置之阼﹐實縑於篚﹐酌酒於而告之曰「予葬予母﹐人謂其直之﹐請以此爲翁壽。」翁錯愕曰「吾他日伐山﹐而薪不盈千焉﹐三萬過矣﹐此惡敢當﹗」國瑞曰「不然﹗葬而買地﹐宜也﹔詭以爲冶﹐則非也。餘子利一時之微﹐以是紿翁。人皆曰直實至是﹐用敢以爲請﹐凡予之爲﹐將以愧吾子之見科忘義者。」翁卒辭曰「當時固已許之﹐實又過直﹐子欲爲君子﹐老夫𨿽賤﹐可彊以非義之財耶﹗」固授之﹐往反撐拒﹐詰旦拂衣去。國瑞乃怒其子曰「汝實爲是﹐必爲我致之﹗」不得已﹐密召其子畀焉﹐曰「是猶翁也。」翁竟不知。嗟夫﹐世之人以市道相交﹐一錢之爭﹐至於死而不悔﹐聞二人之風﹐亦可以少愧乎﹗○劉攺之詩詞廬陵劉攺之﹝過﹞以詩鳴江西﹐厄於韋布﹐放浪荊﹑楚﹐客食諸侯間。開禧乙丑﹐過京口﹐余爲餉幕庾吏﹐因識焉。廣漢章以初﹝升之﹞﹐東陽黃幾叔﹝機﹞﹐敷原王安世﹝遇﹞﹑英伯﹝邁﹞﹐皆寓是邦。暇日﹐相與奇弔古﹐多見於詩﹐一郡勝處皆有之。不能盡憶﹐獨錄攺之《多景樓》一篇曰「金焦兩山相對起﹐不盡中流大江水。一樓坐斷天中央﹐收拾淮南數千里。西風把酒閒來遊﹐木葉漸脫人間秋。關河景物異南北﹐神京不見雙淚流。君不見王勃詞華能蓋世﹐當時未遇庸人耳。翩然落托豫章遊﹐滕王閣中悲帝子。又不見李白才思眞天人﹐時人不省爲謫仙。一朝放迹金陵去﹐鳳凰臺上望長安。我今四海遊將徧﹐東歷蘇杭西漢沔。第一江山最上頭﹐天地無人獨登覽。樓髙意遠愁緒多﹐樓乎樓乎柰爾何﹗安得李白與王勃﹐名與此樓長突兀。」以初爲之大書﹐詞翰俱卓犖可喜﹐囑余爲刻樓上﹐會兵事起﹐不暇也。又﹐嘉泰癸亥歲﹐攺之在中都﹐時辛稼軒﹝棄疾﹞帥越﹐聞其名﹐遣介招之。適以事不及行﹐作書歸輅者。因效辛體《沁園春》一詞﹐並緘往﹐下筆便逼眞。其詞曰「鬥酒彘肩﹐醉渡浙江﹐豈不快哉﹗被香山居士﹐約林和靖﹐與蘇公等﹐駕勒吾回。坡謂西湖正如西子﹐濃抹淡妝臨照臺。諸人者﹐都掉頭不顧﹐只管傳杯。〓白雲天竺去來﹐圖畫裏﹐崢嶸樓觀開。看縱橫二澗﹐東西水繞﹐兩山南北﹐髙下云堆。逋曰不然﹐暗香疏影﹐只可孤山先探梅。蓬萊閣訪稼軒未境﹐且此徘徊。」辛得之大喜﹐致饋數百千﹐竟邀之去。館燕彌月﹐酬唱﹐皆似之﹐逾喜。垂別﹐周之千緡﹐曰「以是爲求田資。」攺之歸﹐竟蕩於酒﹐不問也。詞語峻拔﹐如尾腔對偶錯綜﹐蓋出唐王勃體而又變之。余時與之飲西園﹐攺之中席自言﹐掀髯有得色﹐余率然應之曰「詞句固佳﹐然恨無刀圭藥﹐療君白日見鬼證耳﹗」坐中哄堂一笑。旣而別去﹐如昆山﹐大姓某氏者愛之﹐女焉。余未及瓜﹐而聞其訃。以初後四年來守九江﹐以憂免﹐至金陵亦卒。遊從歷歷在目﹐今二君墓木拱矣﹐言之於邑。○金華士人滑稽葉丞相﹝衡﹞罷相﹐歸金華裏居﹐不復問時事﹐但召布衣交﹐日飲亡何。一日﹐覺意中忽忽不怡﹐問諸客曰「某且死﹐所恨未知死後佳否耳﹖」一士人在下坐﹐作而對曰「佳甚﹗」丞相驚顧﹐問何以知之﹐曰「使死而不佳﹐死者皆逃歸矣。一死不反﹐是以知其佳也。」滿坐皆笑。明年﹐丞相竟不起。王中父﹝觀之﹞宰徳化﹐暇日﹐爲余戲言。士人姓金﹐滑稽人也。○賢已圖元間﹐黃﹑秦諸君子在館。暇日觀畫﹐山谷出李龍眠所作《賢已圖》﹐博奕﹑樗蒲之儔咸列焉。博者六七人﹐方據一局﹐投進盆中﹐五皆﹐而一猶旋轉不已﹐一人俯盆疾呼﹐旁觀皆變色起立﹐纖態度﹐曲盡其妙﹐相與嘆賞﹐以爲卓絕。適東坡從外來﹐睨之曰「李龍眠天下士﹐顧乃效閩人語耶﹗」眾咸怪﹐請其故﹐東坡曰「四海語音言六皆合口﹐惟閩音則張口﹐今盆中皆六﹐一猶未定﹐法當呼六﹐而疾呼者乃張口﹐何也﹖」龍眠聞之﹐亦笑而服。●卷三○歲星之祥建炎庚戌﹐狄騎飲海上﹐躬禦樓船﹐次於龍翔。秋﹐駐蹕會稽。時虜初退﹐師尙宿畱淮﹑泗﹐朝議凜凜﹐懼其反旆﹐士大夫皆有杞國之憂。範丞相﹝宗尹﹞薦朝散大夫毛隨有甘石學﹐有詔赴行在所。隨入對言「按《漢志》﹐歲星所在﹐國不可伐。昔湯之元祀﹐歲星順行﹐與日合於房﹐房心﹐宋﹑亳分也。周武王至丰之明年﹐歲星順行﹐與日合於柳﹐畱於張﹐柳﹑張﹐河﹑洛分也。故湯徵無敵﹐餘慶衍﹐猶及微子。武王定鼎郟﹑辱阝﹐而周公迄營成周﹐四方以無侮。今年冬﹐歲當躔而興宋﹐自此虜必不能南渡矣。然禦戎上策﹐莫先自治﹐願修政以應天道。」上大喜﹐旣而果不復來。紹興辛巳﹐逆亮渝盟﹐有上封者言吾方得歲﹐虜且送死﹐詔以問太史﹐考步如言。陳文正﹝康伯﹞當國﹐請以著之親徵詔書﹐故其辭有曰「歲星臨於吳分﹐冀收淝水之勛﹔鬥士倍於晉師﹐當決韓原之勝。」蓋指此。是冬﹐亮遂授首﹐二事之驗﹐不差毫釐。蓋宋﹐國之號﹐而吳則今時巡之所都﹐天意篤﹐於是益昭昭矣。隨家衢之江山﹐後亦不顯。○梓潼神應逆曦將叛前事之數月﹐神思昏擾﹐夜數躍起﹐寢中叱吒四顧﹐或終夕不得寢﹐意頗悔﹐欲但已。其弟見力慫恿之﹐曰「是謂騎虎﹐顧可中道下耶﹖」曦家素事梓潼﹐自﹑以來﹐事必禱﹐有驗。乃齋而請。是夕﹐夢神坐堂上﹐已被赭玉謁焉。因告以逆﹐且祈卜年之修永﹐神不答﹐第曰「蜀土已悉付安丙矣。」旣寐大喜﹐謂事必遂。時安以隨軍漕在魚關驛﹐召以歸﹐命以爰立。安顧逆謀堅決﹐觸之且俱靡﹐惟徐圖可以得志﹐不得已諾之。猶辭相印﹐遂以丞相長史權知都省事授之。居逾月而成獲嘉之績﹐梓潼在蜀﹐著應特異。紹興壬子﹐瀘人殺帥張孝芳﹐蓋嘗正晝見於閱武堂﹐逆黨忄匡潰﹐以迄天誅。相安之夢﹐得之蜀士﹔瀘之變﹐在京魏公﹝鏜﹞帥蜀時﹐慶元己未﹐余在中都﹐親聞之。其他蓋不可縷數云。○機心不自覺秦檜在相位﹐頤指所欲爲﹐上下奔走﹐無敢議者。曹泳尹天府﹐民間以乏見鏹告﹐貨壅莫售﹐日へ而爭﹐因白之檜。檜笑曰「易耳﹗」卽席命召文思院官﹐未至﹐趣者絡繹﹐奔而來﹐亟諭之曰「適得旨﹐欲變錢法﹐煩公依舊夾錫樣鑄一緡﹐將以進入﹐盡廢見鏹不用。」約以翌午畢事。院官不敢違﹐惟而退﹐夜呼工韝液﹐將以及期。富家聞之大窘﹐盡輦宿藏﹐爭取金粟﹐物賈大昂﹐泉溢於市。旣而樣上省﹐寂無所聞矣。都堂左揆閣前有橊﹐每著實﹐檜嘿數焉。忽亡其二﹐不之間。一日﹐將排馬﹐忽顧謂左右取斧伐樹。有親吏在旁﹐倉卒對曰「實甚佳﹐去之可惜。」檜反顧曰「汝盜吾橊。」吏叩頭服。蓋其機阱根於心﹐𨿽嵬瑣弗自覺﹐此所謂莫見乎隱者﹐亦可嘆也﹗○館娃浯溪靈巖﹑中宮爲蘇﹑永勝槪﹐弔古者多詩之。近世王義丰﹑楊誠齋爲之賦﹐植意卓絕﹐脫去雕篆畦畛。余得之王英伯錄藏焉。義丰賦館娃曰「泛浮玉之北堂﹐得館娃之遺基﹐從先生而遊焉﹐揖夫差而弔之。或曰﹕是可唾也﹐奚以弔爲哉﹗夫沈湎以喪國﹐固君人之失道﹐然而有鐘鼓者﹐胡可以弗考﹐聞管箭者﹐民喜而相告。苟厥妃之當愛﹐惟恐王之不好矣﹐是則女樂亦可少乎﹗必曰夏有末喜﹐商有妲己﹐周有褒姒﹐而吳以西子﹐苟求其故﹐未必專於此也。齊有六嬖﹐威公以興﹐正而不譎﹐聖人稱焉。非夫九合一正之業﹐得仲父以當其任﹐則其一己之內﹐少有以自適者﹐舉不足以害成耶﹗關大夫進﹐夏徳豈昏﹔微子得政﹐商豈穢聞。蘇公﹑家父並用﹐則烽火豈得妄舉﹔子胥不見戮﹐則吳之離宮﹑別館﹐至於今可存。抑夫差之資異﹐在列國亦翹楚﹐一戰而越沮﹐再會而諸侯懼。使僅得一中佐﹐置雙翼於猛虎﹐惟自剖其骨鯁﹐而放意於一女。敵乘其間﹐無以外禦﹐杯酒之失何足問﹐獨爲此邦惜殺士之舉也。此士不遭殺﹐夫差不可愚﹐薴羅之姝﹐適足爲我娛﹐胡得而竊吾之符﹔榮可居﹐適足華吾廬﹐胡足以隳吾之都。惟忠良之旣誅﹐始猖狂而自如。臺兮姑蘇﹐舟兮太湖﹔食兮鱸﹐曲兮棲烏。宿兮嬪嬙﹐修明兮夷光﹔二八兮分明﹐捧心兮專房。徑兮采香﹐さ兮響廊﹔笑倚兮玉牀﹐柰樂兮東方。稻蟹種兮不遺﹐爭盟兮黃池﹔無人兮箴規﹐有仇兮相窺。至徳之廟﹐遂爲禾黍﹐悉陂池與臺榭﹐倏一變而梵宇。入笙歌於海云﹐令聲鐘而轉鼓﹐儼は鹿之容與﹐瞰僧儀而觀睹。駭越壘以在望﹐奚五戎之閱武﹐松引韻以鳴咽﹐柳顰眉而凝佇。山黯黯兮失色﹐水洶洶兮暴怒﹐追此謬於千里﹐本差之於毫釐。譬之養生﹐捐其良醫﹐逮疾作於中夜﹐懵藥石之不知。志士仁人﹐所爲太息於斯焉﹐蓋嘗反覆於此。竊謂種﹑蠡亦可哂也。勾踐方明﹐舉國以聽﹐十年生聚﹐十年教訓﹐以此眾戰﹐何伐不定﹐何至假負薪之女﹐爲是可恥之勝哉﹗始其土城﹐誨淫自君﹐終焉五湖﹐合歡其臣。靑溪之典不正﹐金穀之義不立﹐氵悠氵悠扁舟﹐遂其全璧。使之脫鼎中之魚﹐而羣沙頭之鷺﹔返耶溪之蓮﹐而吐洞庭之橘﹐竊謂越之君臣何其陋於此役也。越則陋矣﹐吳亦太庸。士目旣抉﹐夫誰納忠﹐可罪人之亡已﹐其自反而責躬乎﹗公旣然雍﹐相與斂容﹐起視四山之中﹐覺蕭蕭兮悲風。」誠齋賦浯溪曰「予自二妃祠之下﹐故人亭之旁﹐招招漁舟﹐薄遊三湘。風與水兮俱順﹐未一瞬而百里﹔兩峯之際天﹐儼離立而不倚﹕其一怪怪奇奇﹐蕭然若仙客之鑑淸漪也﹔其一蹇蹇諤諤﹐毅然若忠臣之蹈鼎鑊也。怪而問焉﹐乃浯溪也。蓋﹤廣吾﹥亭在南﹐吾臺在北﹔上則危石對立而欲落﹐下則淸潭無底而正黑﹔飛鳥過之﹐不敢立迹。余初勇於好奇﹐乃疾趨而登之﹔挽寒藤而垂足﹐照衰容而下窺。余忽心動﹐毛髮森豎﹔乃迹故步﹐還至水滸﹔削苔讀碑﹐慷慨弔古。倦而坐於釣磯之上﹐喟然嘆曰﹕惟彼中唐﹐國已膏盲﹔匹馬北方﹐僅或不忘。觀其一過不父﹐日殺三庶﹐其人紀有不ル矣夫﹗曲江爲篋中之羽﹐雄狐爲明堂之柱﹐其邦經有不蠹矣夫﹗水﹑蝗稅民之畝﹐融﹑堅椎民之髓﹐其天人之心有不去矣夫﹗𨿽微祿兒﹐唐獨不隊厥緒哉﹖觀馬嵬之威垂﹐渙七萃之欲離﹔殪尢物以說焉﹐僅平達於巴西。吁不危哉﹗嗟乎﹗齊則失矣﹐而楚亦未爲得也。靈武之履九五﹐何其亟也﹖宜忠臣之痛心﹐寄《春秋》之二三策也﹗𨿽然﹐天下之事﹐不易於處而不難於議也。使夫謝奉冊於髙邑﹐將稟命於西帝﹔違人欲以圖功﹐犯眾怒以求濟﹕天下之士﹐果肯欣然爲明皇而致死哉﹖蓋天厭不可以復祈﹐人潰不可以復支﹔何哥舒之百萬﹐不如李﹑郭千百之師﹖推而論之﹐事可知矣。且士大夫之捐軀﹐以從吾君之子者﹐亦欲附龍鳳而攀日月﹐踐臺斗而盟帶礪也。一復蒞以耄荒﹐則夫千麾萬﹐一呼如響者﹐又安知其不掉臂也耶﹖古語有之﹕『投機之會﹐間不容オ。』當是之時﹐退則七廟之忽諸﹐進則百世之揚觶﹕嗟肅宗處此﹐其實難爲之。九思而未得其計也﹗已而舟人告行﹐秋日已晏﹔太息登舟﹐水於箭。回瞻兩峯﹐江蒼茫而不見。」義丰賦中稱先生﹐蓋時從範石湖﹝成大﹞遊。誠齋則以環轍湘﹑衡﹐過顏元碑下耳。二地出處本不倫﹐筆力到處﹐便覺夫差﹑肅宗無所逃罪。獨恨管子趨霸之說﹐不可以訓﹐如爲唐謀則忠。今兩剎中皆無此刻﹐而酲夢復語﹐往往滿壁間云。○天子門生盤石趙﹝逵﹞﹐以紹興辛未魁集英之唱。後三年﹐以故事召歸爲校書郎。時秦檜老矣﹐怙權殺天下善類以立威﹐紳脇息。趙至﹐一見光範﹐檜適喜﹐欲收拾之。問知其家尙畱蜀﹐曰「何不俱來﹖」趙對以貧未能致﹐檜顧吏囁嚅語﹐有頃﹐奉黃金百星以出﹐曰「以是助舟楫費。」趙出不意﹐力辭之。吏從以出。同捨郎或勸以毋怫檜意者﹐趙正色曰「士有一介不取﹐予獨何人哉﹗君謂冰山足恃乎﹗」勸者縮頸反走。吏不得已歸﹐猶不敢以其言白。檜已不樂﹐居久之﹐語浸聞﹐檜大怒曰「我殺趙逵﹐如獼狐兔耳﹐何物小子﹐乃敢爾耶。」風知臨安府曹泳﹐羅致其隸輩﹐而先張本於上曰「近三館士不檢﹐頗多與宮邸通﹐臣將廉之﹐其醞禍不淺矣。」會得疾﹐十月而有絳巾之招。髙宗更化﹐微聞其事。十一月﹐亟詔兼官朱邸﹐繼復召對﹐擢著作佐郎﹐謂之曰「卿乃朕自擢﹐秦檜日薦士﹐曾無一言及卿﹐以此知卿不附權貴﹐眞天子門生也。」又曰「兩王方學詩﹐冀有以切磋之。」上意蓋欲以此破前謗。趙之未召﹐實爲東川僉幕。總領符﹝行中﹞有子預薦﹐意其爲類試官﹐密以文屬之﹐趙不啟緘﹐擲幾下。旣而符氏子不預榜﹐總因以他事捃摭之甚峻﹐然卒不能ㄜ。趙之介特有守﹐蓋已見於初筮云。○姑蘇二異人姑蘇有二異人﹐曰何蓑衣﹐曰呆道僧﹐蹤迹皆奇詭。淳熙間名聞一時﹐士大夫維舟者﹐率往訪之﹐至今吳人猶能言其大略。何本淮陽朐山人﹐書生也。祖執禮﹐仕至朝議大夫﹐世爲鼎族﹐遭亂南來﹐寓於郡。嘗授業於父﹐已能文﹐一旦焚書裂衣遁去﹐人莫之知。旣乃歸﹐被艸結廬於天慶觀之龍王堂﹐佯狂妄談﹐久而皆有驗。臥艸中﹐不垢不穢﹔晨必一至吳江﹐溲焉。郡至吳江五十里﹐往反不數刻﹐人固訝之。會有一瘵者﹐拜謁乞醫﹐何命持一艸去﹐旬而愈﹐始翕然傳蓑可愈病。亦有求而不得﹐隨輒不起者﹐於是遠近稍敬異之。孝宗在位﹐忽夢有蓑而跣﹑哭而來弔﹐問之﹐曰「臣﹐蘇人也。」詰其故﹐則不肯言。寤以語左﹐時上意頗崇緇抑黃﹐弗深信也。居月餘﹐成恭後上仙﹐莊文繼卽世。因進勉釋而及之﹐意欲以驗前定寬上心﹐上矍然憶昨夢﹐輟泣而嘆。進曰「臣微聞蘇有何姓者﹐類其人﹐它日固未敢言。」因道其所爲﹐上大驚﹐有沼渝遣﹐不至。上嘗燕居深念﹐以規恢大計﹐累年未有所屬﹔且坤儀虛位﹐圖所以膺佐承顏之重者﹐焚香殿中﹐默言曰「何誠能仙﹐顧必知朕意。」遂授以香茗﹐曰「汝見何﹐則致贄而已﹐問所以來﹐則曰﹕『陛下自禱﹐我不及知。』視其何以復命。」承命惟謹。何忽掉首吳音曰「有中國人﹐卽有蕃人﹐有日卽有月﹐不須問。」趣之去﹐旣復呼還曰「所問者姓﹐我猶忘之﹐但言朱家例子﹐不可用也。」使者歸奏﹐上曰「是能知我心。」遂賜號通神先生﹐築通神庵於觀之內﹐親禦寶跗書扁以寵之。已而﹐成肅正中宮﹐歸謝氏﹐蓋本朝故事。惟欽成本姓崔﹐後育任氏﹑朱氏﹐旣而惟從朱姓﹐不復歸﹐上意嘗欲以爲比而未決也﹔北伐之議﹐亦少息焉。先是觀中諸黃冠以殿宇旣毀﹐欲試其驗﹐羣造其廬﹐拜且白之﹐何從求疏軸。主者謾以與﹐何笑曰「來日自有施者。」至午﹐使者果宋﹐旣答﹐則曰「我不能入覲﹐以此累使者。」上聞而益奇之。會浙西趙憲﹝伯﹞亦爲之請﹐遂肆筆金闕寥陽殿額﹐出內帑緡錢萬﹐繪事一新﹐以答其意。上每歲以將命﹐卽其居設千道齋﹐合雲水之士﹐施予優普。一歲偶逾期﹐咸訝而請﹐亟起於臥﹐搖手瞬目而招之曰「亟來﹗亟來﹗」是日舟至平望﹐乃見何在岸滸﹐招而呼。踵廬言之﹐眾白何固未嘗出也﹐因言所以﹐其狀良是。呆道僧者﹐實本郡人﹐爲兵家子﹐少有所遇﹐何舊與之友狎。不知幾何時﹐髡而ヮ﹐曰似道似僧﹐故曰道僧。狀不慧﹐而言發奇中﹐與何頡頏。好蕩遊市井間﹐見人必求錢﹐止於三﹐隨卽與之貧者。何旣不趨召﹐它日或薦道僧﹐上欲見之﹐何挽呼不使去﹐曰「是將捉汝﹑縛汝﹑監汝﹑不容汝來矣。」道僧來見於內殿﹐不拜﹐所言不倫。上狎之﹐使出入勿禁﹐且命隨龍人元居實總管者館之。元懼其逃﹐猝無以應上命﹐果日使十人從之﹐所至不捨。逾年歸見何﹐何以杖垢逐之﹐至死﹐訖不與接一談。重華倦勤﹐復使召之﹐不肯就﹐邀守萬端﹐三年而致之。紹熙甲寅春﹐道僧入北內﹐坐榻前曰「今日六月也﹐好大雪。」侍咸笑﹐顧曰「爾滿身皆雪﹐而笑我狂耶﹗」相與罔測﹐亦莫以爲意。至季夏八日﹐而至尊厭代矣﹐縞素如言焉。二人勇於啖肉﹐食至十數斤﹐獨皆不飲酒﹐亦不言其所以然也。何又能耐寒暑﹐余兄周伯言﹐有元某者﹐丙午歲七十矣﹐嘗言自角見之﹐顏色無少異。蘇有妄道士﹐日從之遊﹐將仿其爲﹐何不怒﹐獨冒雪馳至垂虹而浴﹐道士不能偕﹐慚而去。余兄往見之﹐頗能言宦歷所至﹐酷不喜韓子師。方爲守﹐千騎每來﹐則提擊而罵之﹐亦有人所不堪者﹐子師素嚴厲﹐於此不以爲忤也。道僧先數年卒﹔何﹐慶元間猶在﹐相傳百餘歲矣。洪文敏《夷堅辛志乙三志》亦雜載其事﹐𨿽微不同﹐要皆履奇行怪﹐有不可致詰者﹐故著之。○趙希光節槪吳畏齋﹝獵﹞諭蜀﹐有邛守楊熹者﹐頗從軒﹐Р所聞﹐因道資中趙希光節槪甚悉。余兄徳夫﹐時從幕府﹐得其書以示余﹐楊之言曰「趙昱﹐字希光﹐淳熙宰相衛公﹝雄﹞之子。少苦學﹐以司馬﹑周﹑程氏爲師﹐每謂存天性之謂良貴﹐充諸已之謂內富﹐故漠然不以利祿動其心。出仕二十餘年﹐僅一磨勘﹐歷任不滿三考﹐其恬退如此。汛掃一室﹐左圖右書﹐盡晝夜積日月不捨﹐終身弗攺。先是衛公相孝宗皇帝﹐一日奏事﹐上從容語及鄭丙﹐曰﹕『鄭丙不曉事﹐問他吳挺﹐乃云﹕小孩兒解甚底﹗』衛公曰﹕『以大將比小兒﹐丙誠不曉事。然以臣見﹐挺𨿽有所長﹐亦有所短。』上曰﹕『何故﹖』公曰﹕『爲人細密警敏﹐此其所長﹔然敢於欺君父﹐又恃其忄僉巧﹐而愚弄士大夫﹐此其所短。但朝廷用之﹐不得其地。』上曰﹕『何渭不得其地﹖』衛公曰﹕『往年恢復至徳順﹐中原父老﹐簟食壺漿以迎王師者﹐肩摩袂接﹐悉取免敵錢﹐大失民望﹐迄以無功。中原之人﹐至今怨此子﹐深入骨髓﹐而朝廷乃使之世爲西將﹐西人又以二父故﹐莫不畏服﹐挺亦望宣撫之任久矣。蜀𨿽名三軍﹐二軍僅當其偏裨﹐𨿽陛下神武禦將﹐百挺何能爲﹖然古帝王長慮卻顧﹐爲子孫萬世之計﹐似不如此。』上大感悟。後挺死﹐朝廷𨿽略行其言﹐已而復故。開禧丁卯﹐吳曦僭叛﹐昱每念衛公此語﹐輒投地大慟﹐或至气絕不蘇。初﹐欲買舟順流而東﹐賊以兵守蜀門﹐弗果行。於是制大布之衣﹐每有自關表避亂而歸者﹐輒號泣弔之。亟貽書成都帥臣楊輔﹐謂逆雛驕豎﹐幹亂天紀﹐痛哉宗社﹗哀哉蒼生﹗此直愚呆無知﹐爲虜所啖﹐逆順昭然﹐其下未必皆樂從﹐肘腋之間﹐禍將自作﹐事尙可爲﹐因勸以舉義。遂絕粒﹐至於臥疾不能起﹐猶晝夜大號﹐聲達於外﹐置一劍枕間﹐每舉欲自刺﹐輒爲家人捍之而止。如是數四﹐終不食而死。」熹所紀具是﹐不復損益。餘生𨿽晚﹐尙及識衛公父子。紹熙壬子冬﹐先君捐館於廣﹐余甫十齡﹐護喪北歸。衛公以寧武之節﹐來治於洪。余舟過章江﹐亟命幕屬來唁﹐親以文奠焉。余已卒無時之哭﹐因謁下﹐援手言疇昔﹐欷不自勝。顧余甚幼﹐遣使從先夫人求余程業﹐頗奇其不懾﹐賞其詞語而憐其蚤孤也。余歸﹐未釋而衛公薨﹐軟車西訴﹐余輅希光於琵琶﹐頎然溫厚﹐今想見之﹐已足以信熹之傳。時方暑﹐待亭上﹐親吏言希光方治養生術﹐以子午時有所行﹐謝客﹐移數晷﹐乃得見﹐衝澹無競﹐其素也。衛公止一子﹐希光𨿽重繼體之托﹐亦無訾云。○稼軒論詞辛稼軒守南徐﹐已多病謝客﹐子來筮仕委吏﹐實隸總所﹐例於州家殊參辰﹐旦望贄謁刺而已。余時以乙丑南宮試﹐歲前蒞事僅兩旬﹐卽謁告去。稼軒偶讀余《通名啟》而喜﹐又頗階父兄舊﹐特與其潔。余試旣不利﹐歸官下﹐時一招去。稼軒以詞名﹐每燕必命侍妓歌其所作。特好歌《賀新郎》一詞﹐自誦其警句曰「我見靑山多嫵媚﹐料靑山見我應如是。」又曰「不恨古人吾不見﹐恨古人不見吾狂耳。」每至此﹐輒拊髀自笑﹐顧問坐客何如﹐皆嘆譽如出一口。旣而又作一永遇樂﹐序北府事﹐首章曰「千古江山﹐英雄無覓孫仲謀處。」又曰「尋常巷陌﹐人道寄奴曾住。」其寓感槪者﹐則曰「不堪回首﹐佛貍祠下﹐一片神鴉社鼓。憑誰問﹕廉頗老矣﹐尙能飯否﹖」特置酒召數客﹐使妓疊歌﹐益自擊節﹐徧問客﹐必使摘其疵﹐孫謝不可。客或措一二辭﹐不契其意﹐又弗答﹐然揮羽四視不止。余時年少﹐勇於言﹐偶坐於席側﹐稼軒因誦啟語﹐顧問再四。余率然對曰「待制詞句﹐脫去今古軫轍﹐每見集中有『解道此句﹐眞宰上訴﹐天應嗔耳』之序﹐嘗以爲其言不誣。童子何知﹐而敢有議﹖然必欲如範文正以千金求《嚴陵祠記》一字之易﹐則晚進尙竊有疑也。」稼軒喜﹐促膝亟使畢其說。余曰「前篇豪視一世﹐獨首尾兩腔﹐警語差相似﹔新作微覺用事多耳。」於是大喜﹐酌酒而謂坐中曰「夫君實中予痼。」乃詠攺其語﹐日數十易﹐累月猶未竟﹐其刻意如此。余旣以一語之合﹐益加厚﹐頗取視其﹤骨皮﹥﹐欲以家世薦之朝﹐會其去﹐未果。是時﹐潤有貢士姜君玉﹝瑩中﹞﹐嘗與余遊﹐偶及此﹐次日攜康伯可《順庵樂府》一帙相示。中有《滿江紅》作於婺女潘子賤席上者﹐如﹕「嘆詩書萬卷﹐致君人﹑番沈陸。且置請纓封萬戶﹐徑須賣劍酬黃犢。慟當年﹑寂寞賈長沙﹐傷時哭」之句﹐與稼軒集中詞全無異。伯可蓋先四五十年﹐君玉亦疑之﹐然余讀其全篇﹐則它語卻不甚稱﹐似不及稼軒出一格律。所攜乃板行﹐又故本﹐殆不可曉也。《順庵詞》令麻沙尙有之﹐但少讀者﹐與世傳俚語不同。●卷四○壽星通犀帶徳壽在北內﹐頗屬意玩好。孝宗極先意承志之道﹐時罔羅人間﹐以共怡顏。會將舉慶典﹐市有北賈﹐攜通犀帶一﹐因左以進於內。帶十三釒誇﹐釒誇皆正透﹐有一壽星﹐扶杖立。上得之喜﹐不復問價﹐將以爲元日壽卮之侑。賈索十萬緡﹐旣成矣﹐傍有見之﹐從賈求金。不得﹐則レ之曰「凡壽星之扶杖者﹐杖過於人之首﹐且詰曲有奇相。今杖直而短﹐僅至身之半﹐不祥物也。」亟宣視之﹐如言﹐遂卻之。此語旣聞徧國中﹐無復售者。余按《會要》﹐開寶九年二月十九日﹐召皇弟晉王及吳越國王錢ㄈ﹐其子惟射苑中﹐ㄈ進禦衣﹑金器﹑壽星通犀帶以謝。帶之著於前世者﹐僅此一見耳。○周夢與釋語余裏中士﹐每秋賦與計偕﹐貧不能行者﹐或仰給勸駕。嘉泰辛酉﹐永嘉周夢與﹝呂齡﹞宰徳化﹐垂滿矣﹐士有以故例請者﹐弗報。贄以啟﹐束裝而俟﹐又弗報﹐怒而索其贄。余適謁琴堂﹐坐間﹐夢與口占授札吏復之曰「伏承寵翰﹐見索長箋﹐愛莫能畱﹐感而且駭。珠璣在側﹐固知酬應之難﹔筆研生塵﹐未免紓遲之咎。趙客有辭而取璧﹐楚人敢訝於亡弓。所恨具舟﹐已及瓜而代去﹐無由洗眼﹐觀奪錦之歸來。更冀恢洪﹐以基光大。」畢緘﹐顧余作釋語曰「予非摩訶薩垂﹐乃諸公之提婆達多耳。」余笑莫敢答﹐士擲其報章於門而去。閽者白之﹐曰「正自乏楮君﹐就席以爲室間書皮。」無所問﹐裏士不欲名。夢與老儒﹐自號牧齋﹐精史學﹐議論﹐起人意表﹐器局凝重﹐喜慍不形於色﹐獨微有卜商之短﹐仕終安奉ヘ云。○鄭廣文武詩海寇鄭廣﹐陸梁莆﹑福間﹐帆駛兵犀﹐云合亡命﹐無不一當百﹐官軍莫能制。自號滚海蛟﹐有詔勿捕﹐命以官﹐使主福之延祥兵﹐以徼南溟。延祥隸帥閫﹐廣旦望趨府。羣僚以其故所爲﹐徧賓次﹐無與立譚者。廣鬱鬱弗言。一日﹐晨入未衙﹐羣僚偶語風檐﹐或及詩句﹐廣矍然起於坐曰「鄭廣粗人﹐欲有拙詩白之諸官﹐可乎﹖」眾屬耳﹐乃長吟曰「鄭廣有詩上眾官﹐文武看來總一般。眾官做官卻做賊﹐鄭廣做賊卻做官。」滿坐慚噱。章以初好誦此詩﹐每曰「今天下士大夫愧鄭廣者多矣﹐吾儕可不知自警乎﹗」○九江二盜吾鄕有周教授者﹐家太一觀前﹐畜犬數十﹐皆西北健種﹐晨紲昏縱﹐穿窬者無敢睨其藩。一日﹐起觀扃鑰有異﹐發笈空焉。亟集里正視驗﹐迹捕四出﹐杳莫知所從。居三日﹐始獲之。初﹐盜得貲分塗﹐一盜出蛇崗山﹐將如贛﹑吉。晝日嘗過其下﹐見道傍梅有繁實﹐夜渴甚﹐登木而取之。有蛇隱葉間﹐傷其指﹐負傷而逃。至侯溪﹐則指幾如股矣﹐不能去﹐臥旅邸中。主人責炊﹐曰「予無它藏﹐獨余鋌銀﹐可斧而售。」旣而無砧不可碎﹐歸之。盜又出囊珠﹐主人念山谷間無售者﹐時徳壽宮中貴人劉廬石耳峯下﹐持以求質。曰「姑畀汝萬錢﹐詰朝歸汝餘金。」已聞周氏之盜﹐意疑其是﹐馳僕示之﹐曰「吾家物也。」捕於邸﹐贓證一网而得﹐因以迹餘黨﹐如言無脫者。又有馬屠居城東﹐爲僞券亂眞﹐歲以其券售舒﹑蘄間。得馬驢﹐驅以歸﹐﹛羔火﹜於肆以粥﹐盡復出。人但見其驅至日多﹐售用日侈﹐莫疑其所自來。適黃有逋寇﹐黃陂之捕吏卽之﹐疑一夫焉﹐未察。夫實盜也﹐覺其意﹐入肆啜﹛羔火﹜﹐坐而袒裼﹐自褫其巾﹐呶於眾﹐哄而出。捕者以其變服﹐弗之識也。訝其久﹐商於其徒曰「吾目見其入﹐今暮矣﹐杳不再覿﹐是家非橐盜者乎﹗」遂偕入搜之﹐盜則逸去﹐而僞券之印楮簾臼﹐儼然皆存。因遂告之官。夫二盜之彰亦異矣﹕梅實偶然而藏虺﹐捕吏無心而得驗﹐天固以此啟之耶﹗抑稔慝當露﹐適因其所值耶﹗犬不能吠﹐詰之以繇﹐則曰「是夕也﹐以豚蹄傅麻薴﹑雜艸烏烹之﹐犬至輒投薴纏藥﹐噤無復聲者。」馬驢每至﹐賤賈而售﹐使門庭翕然嗔咽﹐旣非其所仰﹐益可肆於廉取﹐它日語人曰「吾以薄取致厚訾﹐售之速耳﹐市人弗覺也。」此盜亦有道者歟﹗○葉少蘊內制童貫以左幸大觀間。緣開邊功﹐建武康節鉞﹐公言弗與﹐而莫敢攖也。其三年二月﹐將行復洮州賞﹐石林葉少蘊在北門﹐微聞當遂爲使相﹐懼當視艸﹐不能自免﹐出語沮之。蔡元長頗愧於眾論﹐丁酉鎖院﹐乃自檢校司空﹑奉寧節度﹐進司徒﹐易鎖鎭﹑洮而已。少蘊黽勉奉詔﹐制出告廷﹐鄭華原素不樂少蘊﹐摘語貫曰「葉內翰欺公﹐至托王言以寓微風。」貫問其故﹐華原曰「首詞有云﹕『眷言將命之臣﹐宜懋旌勞之典』。凡今內侍省差一小中官降香﹐則當曰將命﹔修一處寺觀﹐造數件服用﹐轉官則曰旌勞。公以兩府故事爲宣威﹐麻辭乃爾﹐是以黃門輩待公也。又其末云﹕『若古有訓﹐位事惟能﹐徳因敵以威懷﹐於以制四夷之命﹐賞視功而輕重﹐是將明八柄之權。』《尙書﹖周官》分明上面有『建官惟賢』一句不使﹐卻使下一句﹐謂『公非賢爾』﹑『視功輕重』之語﹐亦以公之功止於如此﹐不足直Ο賞也。」貫初垂涎儀同﹐已大失望﹐聞之面﹐徑揖起歸﹐質諸館賓﹐俾字字解釋而已。聽之。其言頗符﹐則大怒﹐泣訴於陵﹐納告榻上﹐竟不受。其年五月戊午﹐遂以龍學出少蘊汝州﹐繼又落職﹐領洞霄祠。少蘊時得君甚﹐中以陰事﹐始克去之﹔華原意以軋異己﹐不知適以張閹宦之威也。少蘊自志其事﹐以余觀之﹐三公論道官﹐𨿽曰檢校﹐亦不若終沮以正之﹐均爲一去云。洞霄在中朝﹐從官常蒞之﹐不專以處宰執﹐南渡以後﹐乃不然也。○宣和禦畫康與之在髙皇朝﹐以詩章應制﹐與左狎。適睿思殿有徽祖禦畫扇﹐繪事特爲卓絕﹐上時持玩流涕﹐以起羹墻之悲。偶下直﹐竊攜至家﹐而康適來﹐畱之燕飲﹐漫出以示﹐康紿入取淆核﹐輒Г筆幾間﹐書一絕於上﹐曰「玉輦宸遊事已空﹐尙餘奎藻繪春風。年年花鳥無窮恨﹐盡在蒼梧夕照中。」有頃出﹐見之大恐﹐而康已醉﹐無可柰何。明日伺間扣頭請死﹐上大怒﹐亟取視之﹐天威頓霽﹐但一慟而已。余嘗見王盧溪作《宣和殿雙鵲圖》詩﹐曰「玉繅宮扉三十六﹐誰識連昌滿宮竹。內苑寒梅欲放春﹐龍池水暖鴛鴦浴。宣和殿後新雨晴﹐兩鵲蜚來東向鳴。人間畫工貌不成﹐君王筆下春風生。長安老人眼曾見﹐萬歲山頭翠華轉。恨臣不及宣政初﹐痛哭天涯觀畫圖。」盧溪﹑與之﹐𨿽非可倫擬者﹐第詳玩詩語﹐似不若前作簡而有味云。○乾道受書禮紹興要盟之日﹐虜先約毋得擅易大臣。秦檜旣挾以無恐﹐益思媚虜﹐務極其至。禮文之際﹐多可議者﹐而受書之儀特甚。逆亮渝平﹐孝皇以奉親之故﹐與雍繼定和好﹐𨿽易稱叔侄爲與國﹐而此儀尙因循未攺﹐上常悔之。乾道五年﹐陳正獻﹝俊卿﹞爲相﹐上一日顧問﹐欲遣泛使直之﹐且移騎兵於建康﹐以示北向。會歸正人侍旺未遣﹐虜屢以爲言﹐正獻恐召釁﹐執不可﹐亟奏曰「臣早來蒙聖慈宣問遣使事﹐臣已略奏一二﹐此事臣子素所憤切﹐便當理會。屬今者有疑似之迹﹐彼必以本朝意在用兵﹐多方爲備。萬一先動﹐吾事力未辦﹐淮西城壁未集﹐今不若少遲。若專遣使﹐則中外疑惑﹐使者旣行﹐只宜便相聽許﹐猶爲有名﹐苟或未從﹐殊失國體﹐天下之人以爲陛下捨其大而圖其小也。適蒙中使降下王弗前此宣旨本末﹐今遣使不爲無辭。臣之愚見﹐欲姑俟侍旺事少定﹐或冬間因賀正使﹐遣工卞偕行﹐先與北館伴議論﹐言朝廷將遣泛使之意。或令殿上口奏﹐彼若許遣﹐則有必從之理﹔若其不許﹐犬羊豈可責以禮度﹐則臣願陛下深謀遠慮﹐磨萬以須﹐忍其小而圖其大。他時剪除丑類﹐恢復故疆﹐名分自正﹐國勢自彊﹐在於今日﹐誠未宜計虛名而受實害也。臣淺陋愚暗﹐念慮及此﹐更乞宸衷少賜詳酌﹐天下幸甚。」上爲少止﹐而終以爲病。其秋﹐偕虞雍公﹝允文﹞爰立左右﹐上密求顓對。時範石湖自南宮郎崇政說書﹐爲右史詩講﹐天意攸屬。明年﹐亟欲遂前事﹐且將先以陵寢爲詞﹐而使使者自及受書﹐以禦札問正獻曰「朕痛念祖宗陵寢﹐淪於鮏羴﹐四十餘年﹐今欲特差泛使﹐往彼祈請﹐依巫﹑鄭藻例施行﹐卿意以爲何如﹖可密具奏來。」正獻復奏曰「臣伏蒙中使宣降到禦札﹐下咨臣以遣北朝泛使本末。顧臣淺陋﹐豈足上當天問﹐恭讀聖訓﹐不勝感泣。仰惟陛下焦勞萬機﹐日不暇給﹐規恢遠略﹐志將有爲。痛祖宗之陵寢未還﹐念中原之版圖未復﹐精誠所感﹐上通於天﹐天聖徳﹐何功不成﹖此固微臣素所激昂憤切﹐思以仰贊廟謨﹐爲國雪恥﹐恨不卽日掛天山之旆﹐勒燕然之銘。然而性質頑滯﹐於國家大事﹐每欲計其萬全﹐不敢爲嘗試之舉。是以前者畱班面奏﹐亦以爲使者當遣﹐但目前未可﹐恐泄吾事機﹐以實諜者之言﹐彼得謹爲備。若鎭之以靜﹐遲一二年﹐彼不復疑﹐俟吾之財力稍充﹐士卒素飽﹐乃遣一介行李﹐往請所難﹔往反之間﹐又一二年﹐彼必怒而以師臨我﹐然後徐起應之﹐以逸待勞﹐此古人所謂應兵﹐其勝十可六七。夫天下之事﹐爲之有機﹐動惟厥時﹐孔子曰﹕『好謀而成。』使好謀而不成﹐不如無謀。臣之愚暗﹐安知時變﹐不過如向所陳﹐不敢攺辭以迎合意指﹐不敢依違以規免罪戾﹐不敢僥幸以上誤國事。疏狂直突﹐罪當萬死﹐惟陛下憐其愚而錄其忠﹐不勝幸甚。」上不聽﹐正獻遂去國。範遷起居郎﹑假資政殿大學士﹑左太中大夫﹑醴泉觀使兼侍讀﹑丹陽郡開國公﹐爲祈請使以行。上臨遣之曰「朕以卿气宇不羣﹐親加選擇﹐聞外議洶洶﹐官屬皆憚行﹐有諸﹖」範封曰「無故遣泛使﹐近於求釁﹐不執則戮﹐臣已立後﹐乃區處家事﹐爲不還計﹐心甚安之。」五色愀然曰「朕不敗盟發兵﹐何至害卿﹖嚙雪餐氈或有之﹐不欲明言﹐恐負卿耳。」範奏乞國書﹐並載受書一節﹐弗許﹐遂行。虜遣吏部郎中田彥臯﹑侍禦史元顏溫迓焉。範知虜法嚴﹐附請決不可達﹐一不泄語﹐二使不復疑。至燕﹐乃夜蔽帷秉燭﹐密艸奏﹐具言他日北使至﹐欲令親王受書﹐其辭云云。大聽而朝﹐遂懷以入﹐初跪進國書﹐隨伏奏曰「兩朝旣爲叔侄﹐而受書禮未稱。昨嘗附元顏仲﹑李若川等口陳﹐久未得報﹐臣有奏札在此。」笏出而執之﹐雍酋大駭﹐顧誶其宣徽副使韓鋼曰「有請當語館伴﹐此豈獻書啟處耶﹖自來使者未嘗敢爾。」厲聲令綽起者再三﹐範不爲動﹐再奏曰「奏不達﹐歸必死﹐寧死於此。」雍酋怒﹐拂袖欲起﹐左右掖之坐。又厲聲曰「教拜了去﹗」鋼復以笏抑範拜﹐範跪如初。雍酋曰「何不拜﹖」範曰「此奏得達﹐當下殿百拜以謝。」乃宣詔令納館伴處。範不得已﹐始袖以下﹐望殿上臣僚往來紛然。旣而﹐虜太子謂必戮之以示威﹐其兄越王不可而止。頃之﹐引見如常儀﹐歸﹐館伴果宣旨取奏去。是日鋼押宴﹐謂範曰「公早來殿上甚忠勤﹐皇帝嘉嘆﹐云可以激厲兩朝臣子。」範唯唯謝﹐廷議才殷。會夏國有任徳敬者﹐乃夏酋外祖﹐號任令公﹐再世用事﹐謀纂其國﹐事敗而族。蜀宣司故嘗以蠟書通問﹐爲夏人所獲﹐致之虜庭﹐雍酋益怒。範朝辭﹐遂令其臣傳諭詰之﹐範答以姦細之僞不可測。退朝而館伴持眞書來﹐印文然可識。範笑曰「禦寶可僞﹐況印文乎﹗」虜直其詞﹐遂不竟。十月﹐範還﹐虜之報章有曰「抑聞附請之辭﹐欲變受書之禮﹐出於率易﹐要以必從。」上於是知其忠勤﹐有大用意。後八年﹐迄參大政云。受書乃隆興以後盟書大節目﹐故備記其事特詳﹐當時尙他有廷臣謀議可參見﹐日月尙邇﹐惜乎其未盡聞也。○一言悟主石湖立朝多奇節﹐其爲西掖時﹐上用知閣門事。樞密都承旨張說爲僉書﹐滿朝嘩然起爭﹐上皆弗聽。範旣當制﹐朝士或過問當視艸與否﹐笑不應﹐獨微聲曰「是不可以空言較。」問者不愜﹐又嘩然謂範黨近習取顯位﹐範亦不顧。旣而廷臣不得其言﹐有去者﹐範詞猶未下。忽請對﹐上意其弗繳﹐知其非以說事﹐接納甚溫。範對久將退﹐乃出詞頭納榻前﹐玉色遽厲。範徐奏曰「臣有引諭﹐願得以聞。今朝廷尊嚴﹐𨿽不可以下擬州郡﹐然分之有別﹐則略同也。閣門官日月引班﹐乃今郡典謁吏耳。執政大臣﹐ヘ貳比也。陛下作福之柄﹐固無容議﹐但聖意以謂有一州郡﹐一旦驟拔客將吏爲通判職曹官﹐顧謂何耶﹗官屬縱俯首﹐吏民觀聽﹐又謂何耶﹗」上霽威沈吟曰「朕將思之。」明日﹐說罷。後月餘﹐範丐去﹐上曰「卿言引班事甚當﹐朕方聽言納諫﹐乃欲去耶﹗」旣而範竟不安於位﹐以集撰帥靜江。明年春﹐說遂申命﹐實乾道八年也。悟主以一言之頃﹐理明辭正﹐𨿽不能終格﹐猶足爲公議立赤幟云。○蘇葛策問東坡先生﹐元中﹐以翰苑發策試館職﹐有曰「今朝廷欲師仁祖之忠厚﹐懼百官有司﹐不舉其職﹐而或至於兪﹔欲法神考之勵精﹐恐監司守令﹐不識其意﹐而流入於刻。」左正言朱﹝光延﹞首摘其事﹐以爲不恭。禦史中丞傅﹝堯兪﹞﹑侍禦史王﹝巖叟﹞交章劾奏﹐一時朝議嘩然起。宣仁臨朝﹐爲之宣諭曰「詳覽文意﹐是指今日百官有司監司守令言之﹐非是議諷祖宗。」紛紛逾時始小定﹐旣而亦出守。紹聖﹑崇寧治黨錮言者﹐屢以藉口﹐迄不少置也。政和間葛文康﹝勝仲﹞爲大司成﹐又發策私試﹐有曰「聖上懋建大中﹐克施有政﹐忠恕崇厚﹐同符昭陵﹐綜核勵精﹐追寧考﹐殆將收二柄而總攬之也。今欲嚴督責﹐肅逋慢﹐而無刻核之迹﹔隆牧養﹐流豈弟﹐而無姑息之過﹐諸生謂當如何﹖」其問今見《丹陽集》中。是時語忌最嚴﹐而無一人指疵之者﹐文康迄位法從﹐哀榮始終。二策問語意如一而禍福乃爾大異﹐是蓋有命也。●卷五○劉觀堂讀赦詩紹興己未﹐金人歸我侵疆﹐曲赦新復州縣﹐赦文曰「上穹開悔禍之期﹐大金報許和之約﹐割河南之境土﹐歸我輿圖﹔戢宇內之干戈﹐用全民命。」大酋兀術讀之﹐以謂不歸徳其國﹐明年﹐遂指爲釁﹐以起兵復陷而有其地。後二年﹐和議成﹐秦檜懼當制者之不能說虜也﹐以孽子喜及其黨程克俊補鰲。故其文曰「上穹悔禍﹐副生靈願治之心﹔大國行仁﹐遂子道事親之孝﹐可謂非常之盛事﹐敢忘莫報之深恩。而況申遣使軺﹐許﹝光宗廟諱﹞盟好﹐來存歿者萬餘里﹐尉契闊者十六年。禮備送終﹐天啟固陵之吉壤﹔志伸就養﹐日承長樂之慈顏。」於是郵傳至四方﹐遺黎讀之有泣者。蜀士劉望之作詩曰「一紙盟書換戰塵﹐萬方呼舞卻沾巾。崇陵訪沈空遺恨﹐郢國憐懷尙有人。收拾金繒煩廟算﹐安排鐘鼎誦宗臣。小儒何敢知機事﹐終望君王赦奉春。」時語禁未大嚴﹐無以爲風者。望之有集自號《觀堂》﹐它書多滔秦﹐所謂奉春﹐竟不知指何人也。○部胥增損文書先君之客耿道夫﹝端仁﹞爲餘言﹐其姻張氏﹐不欲名﹐淳熙間﹐尉廣之增城。有黠盜劉花五者﹐聚黨剽掠﹐官司名捕﹐累載弗獲。一日﹐有告在鄰邑之境民家者﹐民素豪﹐枳關環溪﹐畜犬獰警﹐吏莫敢闖其藩。張欲躬捕﹐弓級陳某者奮而前曰「是危道﹐不煩親行﹐我得三十人饒取之。」使之往﹐信宿而得。鞫其橐侶﹐凡十餘輩﹐散迹所往﹐咸縶而來。贓證具﹐以告之縣﹐於法應賞矣。先是張以它事忤令﹐盜之至﹐令訊爰書﹐以實言府﹐張以非馬前捕不應。令將論報﹐張乃知之﹐祈之椽史﹐咸曰「案已具府﹐視縣辭而已﹐事且奏﹐不容增。」府尹適知已﹐又祈之﹐亦弗得﹐自分絕望。又一年﹐秩滿買舟如京﹐過韶﹐因謁憲臺。坐謁次﹐有它客縱譚一尉事﹐適相類﹐漫告之。客曰「是不可爲﹐然於法情理凶虐﹐嘗懸購者﹐𨿽非躬獲﹐亦當免試﹐或循資﹐盍試請一公移﹐儻可用。」張方慮關升薦削不及格﹐聞之大喜﹐遂白之憲。憲命以成案錄爲據付之。至臨安﹐果以初筮無舉員﹐當入殘零﹐張良窘。偶思有此據﹐以示部胥﹐胥視之色動曰「丐我一昔﹐得與同曹議。」居二日﹐來邀張至酒家劇飲﹐中席謂之曰「君欲攺秩乎﹗」張錯愕不敢謂然。胥曰「我不與君劇﹐君能信我﹐事且立辦。」詰所以﹐笑不答﹐遂去。明日﹐復至其邸。張疑未泮﹐出謀之道夫﹐道夫曰「胥好眩詡﹐志於得錢﹐然亦有能了事者。不可信﹐亦不可卻﹐盍爲質而要其成。」張歸﹐胥又來﹐則曰「君不深信我﹐我請毋持錢去﹐事成乃見歸。」許諾﹐索緡二千﹐酬酢竟日﹐以千緡成約。張貸其半千道夫﹐同緘識於霸東周氏﹐兩月不復來﹐顧以爲妄﹐相與深咎輕信﹐徒取忄曷日。忽夜三鼓有扣門者﹐乃胥焉﹐喜見眉睫﹐曰「幸不辱命。」文書銜袖﹐取觀之﹐則名登於進捲矣。張大駭﹐旦﹐質之左銓﹐良是﹐三代爵裏皆無訛。又扣之省闥﹐亦然﹐以爲自天而下﹐然終莫測其繇也。欣然畀謝貲﹐又厚以饋而問其故﹐胥不肯泄曰「君第汔事﹐何庸知我。」旣而班見如彜﹐得宰福之永福去﹐亦自不言。惟道夫知之。先君爲侍左郎﹐道夫在館﹐因密訪其事。蓋胥初得憲司據﹐見所書功閥﹐皆曰「增城縣尉司弓級陳某﹐獲若干盜。」因不以告人﹐夜致之家﹐於每司字增其左畫曰同﹐則如格矣﹐筆勢纖無少異﹐同列不之覺。徵案故府胥﹐亦隨而增之﹐但時矯它曹夤緣之命促其行﹐委曲遮護﹐徒以欲速告﹐迄不下元處而賞遂行。刻木輩舞文﹐顧賕謝乃其常﹐蓋未有若此者。以此知四選蠹積﹐蓋不可勝算﹐司衡綜者﹐可不謹哉﹗○看命司中都有談天者﹐居於觀橋之東﹐日設肆於門﹐標之曰「看命司」﹐其術稍售。其徒憎之曰「司者﹐有司之稱﹐一妄庸術﹐乃以有司自命﹐豈理也哉﹗」相與謀訟之﹐一人起曰「是不難﹐我能使之去。」旦日徙居其對衢﹐亦易其標曰「看命西司」﹐過者多悟而笑﹐其人愧赧﹐亟撤不敢畱。伎流角智軋敵﹐乃有諭於不言者﹐亦可謂巧矣﹐書之以資善謔。○宣和服妖宣和之季﹐京師士庶競以鵝黃爲腹圍﹐謂之腰上黃﹔婦人便服不施衿紐﹐束身短制﹐謂之不制衿。始自宮掖﹐未幾而通國皆服之。明年﹐徽宗內禪﹐稱上皇﹐竟有靑城之邀﹐而金虜亂華﹐卒於不能制也﹐斯亦服妖之比歟﹗○安慶張寇兩淮自開禧搶攘之後﹐惟舒僅全。嘉定己巳﹐歲氵存饑﹐潰兵張軍大煽亂﹐始犯桐城。掠寓公朱少卿﹝致知﹞之家﹐頗得民馬﹐益合亡命﹐兩夕而浸多﹐遂鴟張闖郡。太守林﹝仲虎﹞棄城遁。入自北門﹐至於逵路﹐號於邦人曰「凡吾之來﹐將以爲父兄子弟﹐非有掠奪之心也﹐謹無捐而居﹐無棄而業﹐無嬰我兵鋒。」於是逃者稍稍抱馬足乞生﹐賊亦弗殺。至譙門﹐立馬視樓扁﹐四顧曰「我射而中安字之首點則入﹐不然捨去。」一發中之﹐登郡廳﹐大發府庫以予民﹐翕然爭趨。惟屍胥魁一人﹐曰「是舞文而虐吾民者﹐相爲除之而已。」卽日去屯潛山﹐營於眞源宮﹐將大其所圖基以裒兵。會有詔池陽兵千捕他盜﹐偶遇之﹐踵而登山﹐賊不虞其至之速也﹐頗懼。時官軍未知賊眾寡﹐莫敢先入﹐環而守之。賊計窮﹐越山而跳﹐縶道流而奪其巾衣﹐僞爲進逸者﹐告於官軍曰「賊眾方盛﹐宜少須。」軍士不之疑﹐皆趣使去。已而幟矗木間﹐馬嘶廡下﹐鉦鼓刁鬥﹐堂答四發﹐益信其有人。將謀於軍曰「賊在內﹐徒株守無益﹐焚其宮﹐是將焉往﹖」是日風盛﹐百燎並舉﹐徒聞號呼﹐而竟莫有出者。宮旣蕩盡﹐以爲賊亦灰矣﹐亟奏功。朝廷初聞仲虎失守﹐亟詔池出兵﹐繼得撲滅之報﹐將第賞。而張軍大乃自望江劫二舟﹐載所獲婦女﹐浮江而下。至建康﹐登層樓﹐揮金自如﹐一飲而費二十萬。察姦者疑其爲﹐執訊得實﹐乃知焚死者多縶畱之黃冠也。獄具﹐肆於市而尼前賞﹐舟中多衣冠家人﹐遞牒送其所居。眞源無孑遺﹐其徒適有遊方者歸﹐旋理瓦礫﹐爲復營計﹐今尙未完。匹夫奮艸莽﹐凶歲常事﹐然驟得一郡﹐卽市恩忍殺﹐其志蓋不淺﹔脫身煙焰﹐智足周身。卒以所嗜敗﹐此亦天网之不可逃者歟﹗○陽山舒城建炎航海之役﹐張俊旣戰而棄鄞﹐兀術入之。卽日集賈舟﹐募瀕海之漁者爲鄕導﹐將遂犯蹕﹐而風濤稽天﹐盤薄不得進。兀術怒﹐躬命巨艘﹐張帆徑前﹐風益猛﹐自度不習舟楫﹐桅舞舷側﹐窘懼欲卻而未脫諸口也。遙望大洋中﹐隱隱一山﹐顧問海師此何所﹐對曰「陽山。」兀術慨然嘆曰「昔唐斥境﹐極於陰山﹐吾得至此足矣。」遂下令反棹。其日﹐禦舟將如館頭﹐亦遏於風﹐不爾幾殆﹐蓋天褫其魄而開中興雲。龍舒在淮最殷富﹐虜自亂華﹐江浙無所不至﹐獨不入其境﹐說者謂其語忌﹐蓋以舒之比音爲輸也。○宸奎堅忍字光堯旣與子孝愛日隆﹐每問安北宮﹐間及治道。時孝宗銳志大功﹐新進逢意﹐務爲可喜﹐效每落落。淳熙中﹐上益明習國家事﹐老成鄕用矣。一日﹐躬朝徳壽﹐從容宴﹐玉音曰「天下事不必乘快﹐要在堅忍﹐終於有成而已。」上再拜﹐請書紳﹐歸而大字揭於選徳殿壁。辛丑歲﹐將廷策多士貢名者﹐或請時事於朝路間﹐聞其語而不敢形於大對﹐且慮於程文不妥帖﹐僅卽其近侶爲主意﹐或曰持守﹐或曰要終。旣而禦集英臚唱﹐宰執進讀﹐獨有一卷子首曰「天下未嘗有難成之事﹐人主不可無堅忍之心。」上覽而是之﹐遂爲第一﹐蓋親擢也。周伯兄常誦此事﹐謂凡文字﹐明白痛快當如此﹐余聞於其客劉達夫。○何處難忘酒自唐白樂天始爲《何處難忘酒》詩﹐其後詩人多效之。獨近世王景文﹝質﹞所作﹐雋放豪逸﹐如其爲人。余得其四篇﹐曰「何處難忘酒﹐蠻夷大不庭。有心扶白日﹐無力洗滄溟。豪傑將斑白﹐功名未汗靑。此時無一盞﹐壯气激雷霆。何處難忘酒﹐姦邪大陸梁。腐儒空有酈﹐好漢總無張。曹趙扶開寶﹐王徐賣靖康。此時無一盞﹐淚與海茫茫。何處難忘酒﹐英雄太屈蟠。時違聊置畚﹐運至卽登壇。《梁甫吟》聲苦﹐幹將寶气寒。此時無一盞﹐拍碎石闌干。何處難忘酒﹐生民太困窮。百無一人飽﹐十有九家空。人說天方解﹐時和歲自丰。此時無一盞﹐入地訴英雄。」景文它文極多﹐號《雪山集》﹐大略似是。余又讀王荊公《臨川集》﹐亦有二篇﹐其一篇特典重﹐曰「何處難忘酒﹐君臣會合時。深堂拱堯舜﹐密席坐臯夔。和气襲萬物﹐歡聲連四夷。此時無一盞﹐眞負《鹿鳴》詩。」二公同一題﹐而喑嗚叱吒﹐一轉於俎豆間﹐便覺閒雅不侔矣。余嘗作一室﹐環寫此詩﹐恨不多見云。○見一堂孝宗朝尙書郎鹿﹝何﹞年四十餘﹐一日﹐上章乞致其事。上驚諭宰相﹐使問其繇﹐何對曰「臣無他﹐顧徳不稱位﹐欲稍矯世之不知分者耳。」遂以其語奏﹐上曰「姑遂其欲。」時何秩未員郎﹐詔特官一子﹐凡在朝者﹐皆詩而祖之。何歸﹐築堂扁曰「見一」﹐蓋取「人人盡道休官去﹐林下何嘗見一人」之句而反之也。何去國時﹐齒髮壯﹐不少衰﹐居二年﹐以微疾卒。或較其積閥﹐謂𨿽居位﹐猶未該延賞﹐天道固有知云。所官之子曰昌運﹐余在故府時﹐昌運爲左帑﹐嘗因至北關送客﹐吳勝之爲余道其事﹐今知連州。○義兪傳吾鄕有義兪事甚奇﹐余嘗爲作傳曰「義兪者﹐九江戍校王成之鎧騎也。成家世隸尺籍﹐開禧間﹐虜大入淮甸﹐成以卒從戎四方山﹐屢戰有功﹐稍遷將候騎。方淮民習安﹐倉卒間﹐虜至而逃﹐畜孽滿野。成徇地至花靨﹐見病兪焉﹐疥而瘠﹐骨如堵墻﹐行逐水艸﹐步且僵﹐烏鳶啄其上﹐流血赭髀﹐莫適爲主﹐縶而得之。會罷兵歸﹐飼以丰秣﹐幾半年﹐膚革僅完﹐毛而彡復生。日置之槽櫪﹐然與羣馬不相顧﹐時一出系廡下﹐顧景嘶鳴﹐若自慶其有所遇﹐成亦未始異之。牙治在城陬﹐每旦與同列之隸帳下者﹐率夜漏未盡二刻﹐騎而往。屏息庭槐下﹐執撾候晨﹐雁鶩行立﹐俟頤指盡﹐午退以爲常。馬或賊﹛艸爾﹜不任﹐相通融爲假借。一日﹐有告馬病﹐從成請兪往。始命鞍﹐是鳴人立﹐左右驤拒不可制﹐易十數健卒﹐莫能孰何。乃以歸之成﹐成曰﹕『安有是﹗』呼常馭羸卒持來﹐則帖耳訓服如平時﹐振迅通衢﹐磬控緩亟無少忤者。自是惟成乘則受之﹐他人則復弗受。𨿽日浴於河﹐羣馬皆裼而騎﹐相望後先。兪之馭者﹐終莫敢竊睨其膺鬣﹐稍前卽噬嚙之﹐軍中咸指爲駑悍﹐擯弗嚙。嘉定庚午﹐峒寇李元礪﹐盜弄潢池﹐兵庚符下﹐統府調兵三千人以往﹐成與行。崎嶇山澤﹐夷若方軌﹐至吉之月餘﹐寇來犯龍泉柵﹐成出搏鬥四五合﹐危敗之矣﹐或以鉤出其腋及而隊死焉。官軍亟鳴鉦﹐兪屹立不去﹐躑躅徘徊﹐悲鳴屍側。賊將顧曰﹕『良馬也。』取之。元礪有弟﹐悍很恃執﹐每出掠﹐率彊取十二三。適見之﹐色動曰﹕『我欲之。』將不敢逆﹐遂試之﹐蹴躅進退﹐折旋良愜﹐卽不勝喜﹐貯以上廏﹐煮豆粟﹐濯泉翦﹐用金玉爲鎧﹐華チ沃續﹐極其鮮明﹐羣渠皆釃酒來賀。輜重卒有爲賊掠取者﹐知之﹐曰﹕『兪他日未當若是﹐彼畜也而亦畏賊耶﹗』竊怪之。於是日遊其兪於峒峽間﹐上下峻阪﹐無不如意﹐恨得之晚。思一快意馳騁﹐而地多阻且不可得。後旬浹﹐復犯永新柵﹐官軍聞有寇至﹐披鹿角出迎擊。鼓聲始殷﹐果乘兪以來﹐兪識我軍旗幟﹐亟馳。賊覺有異﹐大呼勒挽不止﹐則怒以鐵槊擊之﹐胯盡傷。兪不復顧﹐冒陣以入﹐軍士識之者曰﹕『此王校之兪也﹐是異服者必其酋。』相與逐之﹐執以下﹐訊而得其實﹐則縛以徇於軍﹐曰「得元礪之弟矣。」噪而進﹐賊軍大駭﹐軍士勇躍爭奮﹐遂敗之。急羽露書以出奇獲醜聞﹐檻送江右道﹐朝廷方患其跳梁﹐日兪吉語﹐聞而嘉之﹐第賞有差。眾恥其功之出於馬也﹐沒兪之事﹐兪之義遂不聞於時。居二日﹐兪歸病傷﹐不秣而死。稗官氏曰﹕『孔子曰﹕驥不稱其力﹐稱其徳也。』今視兪之事﹐信然﹗夫不苟受以爲正﹐報施以爲仁﹐巽以用其權﹐而決以致其功﹐又卒不失其義以死﹐非徳其孰能稱之也。彼仰秣而戀豆﹐歷跨下而不知恥﹐因人而成事者﹐𨿽有奔塵絕景之技﹐才不勝徳﹐媲之駑駘﹐何足算乎﹗余意君子之將有取也﹐而居是鄕﹐詳其事﹐故私剝取著於篇。」○鳳凰弓鄭華原﹝居中﹞在宥府﹐和子美﹝詵﹞知雄州﹐嘗以事詣京師﹐召與語而悅之﹐遂薦於徽祖。敷奏明鬯﹐大契宸旨﹐進橫階一等﹐俾還任。詵因上制勝彊遠弓式﹐詔施行之。弓制實弩﹐極輕利﹐能破堅於三百步外﹐卽邊人所謂「鳳凰弓」者。紹興中﹐韓蘄王﹝世忠﹞因之稍加損益﹐而爲之新名曰「克敵」﹐亦詔起部通制﹐至今便焉。洪文敏《容齋三筆》謂祖熙寧神臂之規﹐實不然也。詵知兵﹐嘗沮伐燕之議﹐以及於責﹔北事之作﹐未及用以死﹐蓋兩河名將云。○大小寒韓平原在慶元初﹐其弟仰冑爲知閣門事﹐頗與密議﹐時人謂之大小韓。求捷徑者爭趨之。一日內燕﹐優人有爲衣冠到選者﹐自敍履歷材藝﹐應得美官﹐而畱滯銓曹﹐自春䢐冬﹐未有所擬﹐方徘徊浩嘆。又爲日者獘帽持扇過其旁﹐遂邀使談庚甲﹐問以得祿之期﹐日者厲聲曰「君命甚髙﹐但於五星局中﹐財帛宮若有所礙。目下若欲亨達﹐先見小寒﹐更望成事﹐必見大寒可也。」優蓋以寒爲韓﹐侍燕者皆縮頸匿笑。余憶慶元己未歲﹐如中都﹐道徽之祁門﹐夜憩客邸﹐見壁間一詩﹐漫味語意﹐乃天族之試南宮者所作﹐其辭曰「蹇衛衝風怯曉寒﹐也隨舉子到長安。路人莫作親王看﹐姓趙如今不似韓。」旁有何人細書八字﹐墨迹尙新﹐但云「霍氏之禍﹐萌於驂乘」而已。余謂優語所及﹐亦一驂乘也。蒙其指目者﹐反懵然若不少悟﹐何耶﹖○趙良嗣隨軍詩趙良嗣旣來降﹐頗自言能文﹐間以詩篇進﹐益簡眷遇﹐至命兼官史局令﹐《續通鑑長編》重和元年十二月丁未﹐推修《國朝會要》﹐帝系﹑后妃﹑吉禮三類賞﹐良嗣實竄名參詳﹐與轉一秩焉﹐亦可占其非據矣。後旣坐誅﹐其所自爲集凡數十卷﹐時人皆唾去不視﹐蕩毀無收拾者。余讀《北遼遺事》﹐見良嗣與王釒至使女眞﹐隨軍攻遼上京城破﹐有詩曰「建國舊碑胡月暗﹐興王故地野風漧。回頭笑向王公子﹐騎馬隨軍上五鑾。」上京蓋今虜會寧﹐乃契丹所謂西樓者﹐實耶律氏之咸﹑鎬﹑丰﹑沛。犬羊固不足卹﹐而良嗣世仕其國﹐身踐其朝﹐貴爲九卿﹐一旦決去﹐視宗國顚覆殊無禾黍之悲﹐反吟詠以志喜﹐其爲人從可知也。縱有名篇﹐正亦不足錄﹐況僅止爾耶﹗五鑾乃上京殿名﹐保機之故巢也。●卷六○汪革謠讖淳熙辛丑﹐舒之宿松民汪革﹐以鐵冶之眾叛﹐比郡大震﹐詔發江﹑池大軍討之﹐旣潰﹐又詔以三百萬名捕。其年﹐革遁入行都﹐廂吏執之以聞﹐遂下大理獄﹐具梟於市。支黨流廣南。余嘗聞之番易周國器﹝元鼎﹞﹐曰「革字信之﹐本嚴遂安人﹐其兄孚師中嘗登鄕書﹐以財豪鄕裏﹐爲官榷坊酤﹐以捕私醞入民家﹐格鬥殺人﹐且因以掠奪﹐黥隸吉陽軍。壬午﹑癸未間﹐張魏公都督江﹑淮﹐孚逃歸﹐上書自詭﹐募亡命爲前鋒﹐𨿽弗效﹐猶以此脫黥籍﹐歸益治貲產﹐復致千金。革偶鬩墻不得志﹐獨荷一傘出﹐聞淮有耕冶可業﹐渡江至麻地﹐家焉。麻地去宿松三十里﹐有山可薪﹐革得之﹐稍招合流徙者﹐治炭其中﹐起鐵冶其居旁。又一在荊橋﹐使里人錢某秉徳主焉﹐故吳越支裔也﹐貧不能家﹐妻美而艷﹐革私之。邑有酤坊在倉步白雲﹐革訟而擅其利﹐歲致官錢不什一。別邑望江有湖﹐地饒魚蒲﹐復佃爲永業。凡廣袤七十里﹐民之以漁至者數百戶﹐咸得役使。革在淮仍以武斷稱﹐如居嚴時﹐出佩刀劍﹐盛騎從。環數郡邑官吏﹐有不愜志者﹐輒文致而訟其罪﹐或莫夜嘯烏合﹐毆擊瀕死﹐乃置。於是爭敬畏之﹐願交歡奉頤旨。革亦能時低昂﹐折節與遊﹐得其死力﹐聲焰赫然﹐自儔夷以下不論也。初江之統帥曰皇甫倜﹐以寬得眾﹐別聚忠義爲一軍﹐多致驍勇。繼之者劉光祖﹐頗矯前所爲﹐奏散遣其眾。太湖邑中有洪恭訓練﹐居邑南門倉巷口﹐舊爲軍校﹐先數年已去尺籍﹐家其間。軍士程某﹐二人素識之﹐往歸焉。恭無以容﹐又不欲逆其意﹐革之長子某﹐好騎射﹐輕財結客﹐遂以書薦之往﹐果喜﹐畱之。一年而盡其技﹐革貲用適窘﹐謝以鐵鏹五十緡﹐二人不滿。問其所往﹐曰將如太湖﹐革因寄書以遺恭。革與恭好﹐有私幹﹐期以秋﹐以其便之﹐弗端﹐書紙尾曰﹕『乃事俟秋涼卽得踐約。』二人旣出﹐飲它肆﹐酣﹐相與咨怨﹐竊發緘窺之而未言。至太湖見恭﹐恭門有茗坊﹐延之坐﹐自入於室﹐取四縑將遺之。恭有妾曰小姐﹐躬蠶織勞﹐以恭之好施也﹐悄不予縑。屏後有詈言﹐二人聞之﹐怒。恭堅持縑出﹐不肯受﹐亦不投以書﹐徑歸九江。揚言於市﹐謂革有異謀﹐從我學弓馬兵陣﹐已約恭以秋叛﹐將連軍中爲應﹐我因逃歸。故使邏者聞之﹐意欲以籍手冀復收。光祖廉得之﹐恐﹐捕二人送後司﹐旣無以脫﹐遂出其書爲證。光祖繳上之朝﹐有詔捕革。郡命宿松尉何姓﹐忘其名﹐素畏其豪﹐彎卒又咸辭不敢前﹐妄謂拒捕﹐幸其事之它屬以自解。時邑無令﹐有王某者以簿攝邑事﹐郡檄簿往說諭。革已聞之﹐頗爲備﹐飲簿以酒﹐烹鵝不熟而薦﹐意緒倉皇﹐簿覺有異﹐不敢言而出。行數里﹐解後﹐郡遣客將郭擇者至。擇與汪革交稔﹐故郡使繼簿將命﹐從以吏卒十餘人﹐簿下馬道革語﹐勸勿往﹐擇不可﹐曰﹕『太守以此事屬擇﹐今徒還﹐且得罪。』遂入﹐革復飲之。時天六月方暑﹐虐以酒﹐自己至申﹐不得去。擇初謂革無他﹐旣見﹐乃露刃列兩廂門下﹐憧憧往來﹐袒裼呼嘯﹐頗懼﹐孫辭丐去。革畢飲﹐字謂擇曰﹕『希顏﹐吾故人﹐今事藉藉﹐革且不知所從始﹐雀鼠貪生﹐未敢出﹐有楮券四百﹐丐希顏爲我展限。』擇陽諾﹐方取楮﹐捕吏有王立者﹐亦以革之餉飲也﹐醉﹐聞其得錢﹐扣窗呼曰﹕『三省樞密院同奉聖旨﹐取謀反人﹐教練乃受錢展限耶﹖』革長子聞之﹐躍出縛擇﹐曰﹕『吾父與爾善﹐爾乃匿聖旨文書﹐紿吾父死地。』戶閹﹐甲者興﹐王立先中二刀﹐僕﹐僞死。盡殲捕吏﹐鉤曳出置墻下。將殺擇﹐探懷中﹐得所藏郡移﹐擇搏頰祈哀曰﹕『此非他人﹐乃何尉所爲﹐苟得尉辧正﹐死不恨。』革許之﹐分命二子往起炭山及二冶之眾。炭山皆鄕農﹐不肯從﹐爭迸逸﹔惟冶下多逋逃羣盜﹐實從之。夜起兵﹐部分行伍﹐使其腹心龔四八﹑董三﹑董四﹑錢四二及二子分將之﹐有眾五百餘。六日辛亥﹐遲明﹐蓐食趨邑。數人者故軍士﹐若將家子弟﹐亦有能文者﹐俠且武﹐平居以官人稱﹐革皆親下之。革有三馬﹐號惺惺驑﹑小驄騍﹑曰番婆子﹐駿甚﹐馭曰劉靑﹐驍捷過人。革是日被白錦袍﹐屬橐﹐腰劍﹐總鵝梨旋風髻﹐道荊橋﹐秉徳之妻闖於垣﹐匿﹐弗之見﹐乃過之。未至縣五里﹐錢四二有異心﹐因謂革曰﹕『今捕何尉﹐顧不足多煩兵﹐君以親騎入﹐大隊姑屯此可也。』革然其言﹐以三十騎先入郭門﹐問尉所在﹐則前一日以定民訟﹐捨村寺未歸。乃耀武郭中﹐復南出﹐劉靑方﹐忽顧革曰﹕『今𨿽不得尉﹐能質其家﹐尉且立來。』革曰﹕『良是。』反騎趨縣﹐尉廨在縣治﹐革將至﹐有長人衣白立門間﹐髙與樓齊﹐其從俱見之﹐人馬辟易﹐亟奔還。則錢四二者已與其眾潰逃略盡﹐惟龔﹑董守郭擇不去者﹐尙五六十人﹐計無所出﹐乃殺擇而還麻地。其居屋數百間﹐藏書甚富﹐谷粟山積﹐盡火之。幼孫千一甫十一歲﹐使乘惺惺驑﹐如無爲漕司﹐分析非敢反﹐特爲尉迫脇狀。遂殺二馬﹐挈其孥至望江﹐以五舟分載入天荒湖﹐泊葦間﹐與龔﹑董灑涕別去﹐曰﹕『各逃而生﹐毋以爲君累也。』其次子有婦張﹐實太湖河西花香鹽賈張四郎之女﹐有智數﹐嘗勸革就逮﹐弗從﹐至是與其子相泣﹐自湛於湖﹐時人哀之。王立旣不死﹐負傷而逃﹐歸郡。郡聞革起聚民兵﹐會巡尉來捕﹐且驛書上言﹐詔發兩統帥偏裨撲滅﹐勿使熾。居十日﹐而兵大合﹐徒知其在湖﹐不敢近。視舟有煙火﹐且聞伐鼓聲﹐稍久不出﹐使闖之﹐則無人焉。煙乃麻屑﹐爲詰曲如印盤﹐縛羊鼓上﹐使以蹄擊﹐革蓋東矣。革之至江口﹐劫二客舟﹐浮家至雁氵義﹑采石﹐僞官歸峽者﹐謁徵官而去﹐人莫之疑。舒軍旣失革﹐朝廷益慮其北走胡﹐大設賞購。革乃匿其家於近郊故死友家﹐夜使宿獘窯﹐曰﹕『吾事明﹐家可歸師中兄。』遂入北關﹐遇城北廂官白某者於塗﹐白嘗爲同安監官﹐識革﹐方駭避﹐革曰﹕『聞官捕我急﹐請以爲君得。』束手詣闕﹐下天獄﹐獄吏訊其家所在﹐備楚毒﹐卒不言。從獄中上書﹐言臣非反者﹐蹭蹬至此﹐蓋嘗投匭請得以兩淮兵﹐恢復中原﹐不假援助﹐臣志可見矣。不知訟臣反而捕者爲誰﹐請得以辧。乃詔九訌軍送二人﹐捕洪恭等雜驗﹐皆無反狀﹐書所言秋期乃它事﹐革坐手殺平人﹐論極典﹐從者末減。二人亦以首事妄言﹐杖脊竄千里。方其孫訴漕司時﹐遞押系太湖﹐荷小校過棠梨市﹐國器嘗見之﹐惺惺驑棄野間﹐爲人取去。宿松人復攘之﹐以瘠死。革之婿曰毛翥﹐字時舉﹐第百一﹐居倉步﹐亦業儒﹐以不預謀﹐至今存。後其家果得免﹐依孚而居。後一年﹐事益弛﹐乃如宿松﹐識故業﹐董四從。有總首詹怨之﹐捕送郡﹐郭擇家人逆諸門﹐搏擊之﹐至郡庭﹐首不發矣。其捕董時﹐亦賞緡千﹐郡不復肯畀﹐薄其罪﹐僅編管撫州。革未敗﹐天下謠曰﹕『有个秀才姓汪﹐騎个驢兒過江。江又過不得﹐做盡萬千趨鏘。』又曰﹕『往在祁門下鄕﹐行第排來四八。』首尾皆同﹐凡十餘曲﹐舞者率侑以鼓吹﹐莫曉所謂。至是始驗。革第十二﹐以四合八﹐其應也。二人初言﹐蓋謂革將自廬起兵如江云。國器又言﹐革有時﹐每酒酣﹐多好自舞﹐亦不知兆止其身。宿松長人﹐或謂其邑之神﹐曰福應侯﹐威靈極著﹐革時亦欲縱火殺掠﹐使無所睹﹐邑幾殆。時守安慶者李﹐歲久﹐亦不知其爲何人也。」○鐵券故事苗劉之亂﹐勤王兵向闕﹐朱忠靖﹝勝非﹞從中調護﹐六龍反正﹐有詔以二凶爲淮南西路制置使﹐令將部曲之任。時正彥有挾乘輿南走之謀﹐傅不從﹐朝廷微聞而憂之﹐幸其速去。其屬張逵爲畫計﹐使請鐵券﹐旣朝辭﹐遂造堂袖札以恨﹐忠靖曰「上多二君忠義﹐此必不吝。」顧吏取筆﹐判奏行給賜﹐令所屬檢詳故事﹐如法制造﹐不得住滯。二凶大喜﹐是夕遂引遁﹐無復嘩者﹐時建炎三年四月己酉也。明日將朝﹐郎官傅﹝宿﹞扣漏院﹐白急速事﹐命延之入﹐傅曰「昨得堂帖﹐給賜二將鐵券﹐此非常之典﹐今可行乎﹗」忠靖取所持帖﹐顧執政秉燭同閱﹐忽顧問曰「檢詳故事﹐曾檢得否﹖」曰「無可檢。」又問﹕「如法制造﹐其法如何﹖」曰「不知。」又曰「如此可給乎﹗」執政皆笑﹐傅亦笑曰「已得之矣。」遂退﹐後傅論功遷一官﹐忠靖嘗自書其事云。○鴻慶銘墓孫仲益﹝規﹞《鴻慶集》﹐太半銘志﹐一時文名獵獵起﹐四方爭輦金帛請﹐日至不暇給。今集中多雲云﹐蓋諛墓之常﹐不足吒。獨有武功大夫李公碑列其間﹐乃儼然一耳﹐亟稱其髙風絕識﹐自以不獲見之爲大恨﹐言必稱公﹐殊不作於宋用臣之論謚也。其銘曰「靖共一徳﹐歷踐四朝﹐如砥柱立﹐不震不搖。」亦太侈云。余在故府時﹐有同朝士爲某人作行狀﹐言者摘其事﹐以爲士大夫之不忍爲﹐卽日罷去﹐事頗相類﹐仲益蓋幸而不及於議也。○蘇衢人妖余兄周伯﹐以淳熙丙申召爲太府簿。時姑蘇有民家姓唐﹐一兄一妹﹐其長皆丈有二尺﹐里人謂之唐大漢﹐不復能嫁娶。每行倦﹐倚市檐憩坐﹐如堵墻。不可出﹐出輒傾市從觀之。日啖斗餘﹐無所得食﹐因適野﹐爲巨室受粟﹐蓋立外﹐卽可舉手以致﹐不必以梯也。以是背微傴。有以輅使客﹐見之﹐大驚﹐遂入奏﹐詔廩之殿前司。時郭隸爲帥﹐周伯間一往﹐必敬喏﹐其聲如鐘。徳壽時﹐欲見之﹐懼其聚民﹐乃臥之浮於河﹐至望仙專舟焉。又﹐江山邑寺有緇童﹐眉長逾尺﹐來淨慈﹐都人爭出視之﹐信然。事聞禁中﹐詔給僧牒﹐賜名延慶寺僧﹐日坐之門﹐護以行馬﹐士女塡咽炷香﹐謂之活羅漢。遂裒施貲爲殿寺﹐有故銅像甚侈﹐乃位之中﹐不期而成。周伯亦親見之。是非肖貌賦形之正﹐近於人妖矣。後數年周伯去國﹐皆不知所終。○快目樓題詩江西詩派所在﹐士多漸其餘波﹐然資豪健和易不常﹐詩亦隨以異。廬陵在淳熙間﹐先後有二士﹐其一曰劉攺之﹐余及識之﹐嘗書之矣。舊歲在裏中﹐與張漕仲隆﹝棟﹞之子似仲遊﹐因言劉叔似詩句。叔似名似﹐才豪甚﹐其詩往往不肯入格律。淳熙甲辰﹑乙巳間﹐余兄周伯持浙東庾節﹐待次﹐一日過仲隆﹐同登其家後圃快目樓。有詩楣間曰「上得張公百尺樓﹐眼髙四海气橫秋。只愁笑語驚閶闔﹐不怕闌干到鬥牛。遠水拍天迷釣艇﹐西風萬里襲貂裘。眼前不著淮山礙﹐望到中原天際頭。」周伯讀而壯之﹐問知其似。居月餘﹐似來謁仲隆﹐仲隆畱之﹐因置酒北湖﹐招周伯曰「詩人在此﹐亟踐勝約。」旣至﹐一見如舊交。坐中以二詩遺周伯。其一曰「昔年槌鼓事邊庭﹐公相身爲國重輕。四海幾人思武穆﹐百年今日見儀刑。筆頭風月三千字﹐齒頰冰霜十萬兵。天亦知人有遺恨﹐定應分付與中興。」其二曰「已買湖山卜奠居﹐因君又復到康廬。十年到處看詩卷﹐一日湖邊從使車。南渡忠良知有種﹐中原消息定關渠。從今便是門闌客﹐時出山來探詔除。」詩成風檐﹐展讀大喜﹐遂約之入浙。明年﹐叔似過會稽﹐畱連累月﹐餉之緡錢甚多。叔似又有題嶽陽樓一篇﹐周伯喜誦之﹐余得其親錄本曰「八月書空雁字聯﹐嶽陽樓上俯晴川。水聲軒帝鈞天樂﹐山色玉皇香案煙。大舶駕風來島外﹐孤云銜日落吟邊。東南無此登臨地﹐遣我飄飄意欲仙。」余反覆四詩﹐大槪皆一軌轍﹐新警峭拔﹐足洗塵腐而空之矣。獨以傷露筋骨﹐蓋與攺之爲一流人物云。叔似後亦終韋布﹐詩多散軼不傳。○記龍眠海會圖李龍眠旣棄畫馬之嗜﹐作補ヌ大士相﹐以施緇徒。垂老﹐得匹楮﹐戲筆五百應眞像﹐幾年乃成。平生繪寫﹐具大三昧﹐僅此軸耳。先君在蜀得之﹐母氏雅敬浮屠﹐常櫝致香火室中。余來京口﹐因暇日出示王英伯﹐遂仿貝葉語﹐爲作記其右曰「南閻浮提﹐有大善知識﹐現居士宰官婦女身﹐在家修菩薩梵行。有一初學與其子遊﹐以是因緣得至其捨。一日﹐出示五百大阿羅漢海會妙相一軸﹐於是合掌恭敬﹐嘆未曾見﹐如人入暗﹐忽睹光明﹐心大歡喜﹐莫可諭說。宛轉諦觀﹐神通變化﹐皆得自在﹐小大長短﹐老幼妍醜﹐各有所別。足踏滄海﹐如履坦途﹐蛟﹑蜃﹑黿﹑蛇﹑魚﹑鱉﹑蛙﹑蛤﹐俯首聽命﹐如乘安車。天龍八部﹐夜叉羅剎﹐諸惡鬼眾﹐前後導從﹐如役僕廝。寶花繽紛﹐天樂競集﹐金橋架空﹐琪樹蔽日。或闖而窺﹐或倚而立﹐瓶缽杖拂﹐各有所執﹐淩雲禦風﹐升降莫測。或解衣渡水﹐或濯足坐石﹐或挽或負﹐狀邈疊出。以種種形﹐成於一色﹐於一色中﹐眾妙畢具﹐如幻三昧﹐隨剎現形﹐千變萬化﹐不離一性。如是我聞﹐釋迦文佛﹐旣成道已﹐乃於耆崛山集阿羅漢。有學無學﹐菩薩摩訶薩﹐次第授記﹐陳如號曰『普明』﹐五百阿羅漢﹐亦同一號﹐名曰『普明』。旣受佛記﹐卽得如來方便法﹐而《金剛經》云﹕『實無有法﹐名阿羅漢。』則是諸大阿羅漢﹐有法無法﹐有相無相﹐皆不可知﹐不可測。飄流大海﹐一切眾生﹐天龍八部﹐諸鬼神眾﹐若有若無﹐若隱若顯﹐亦不可知﹐不可測。如夢中語﹐如水中塵﹐如暗中影﹐如空中花﹐謂之有相可乎﹖謂之有法可乎﹖是又不可知﹐不可測。然則斯圖之作﹐滄海浩渺﹐神通變化﹐奇形異狀﹐曲極其妙﹐求諸法耶﹖求諸相耶﹖是又愚所不可知﹐不可測。夫佛於賢劫中﹐在大梵天﹐未出母胎﹐居摩尼殿﹐集天釋梵八部之眾﹐演暢摩訶衍法﹐度無量無邊眾生。其殿百寶裝嚴﹐眾妙殊特﹐匪因緣而有﹐匪自然而成﹐則是殿是佛﹐是法是相﹐謂之有乎﹖謂之無乎﹖如此則知海之爲海﹐羅漢之爲羅漢﹐蛟﹑蜃﹑黿﹑蛇﹑魚﹑鱉﹑蛙﹑蛤﹐天龍八部﹐夜叉羅剎﹐似耶否耶﹖有耶無耶﹖匪大圓覺﹐合凡聖於一理﹐混物我於一心﹐是否兩忘﹐色空俱滅。則法且無有﹐何況於相﹐相且無有﹐何況於畫﹐畫且無有﹐何況於記。𨿽然﹐是理也﹐爲發大乘者說﹐爲發最上乘說。若夫卽心是佛﹐因佛見性﹐善男子﹑善女子﹐有能於一切法一切相而生敬心﹐則聚沙爲塔﹐畫地成佛﹐皆是道場。何況圖畫裝嚴﹐盡形供養﹐當知是人成就第一﹐希有功徳﹐所得福徳﹐亦復如是﹐不可思議﹐不可稱量。於往昔時﹐有大居士號曰龍眠﹐得畫三昧﹐始好畫馬﹐念念勿忘。有大比丘﹐見而語之﹐由此一念﹐當墮馬腹﹐於是居士ㄟ然懺悔﹐乃於一切諸佛諸大菩薩而致意焉。端嚴妙麗﹐隨念現形﹐皆得三昧﹐是羅漢者﹐居士之所作也。以居士之一念﹐畫此羅漢﹐以大善知識之一念﹐得此羅漢﹐當知是畫爲第一希有。畫者﹐得者﹐匪於過去無量阿僧只劫承佛受記﹐未易畫此﹐亦未易得此。至於有法無法﹐有相無相﹐如魚飲水﹐冷暖自知。是記也﹐蓋爲畫設﹐開禧二年百六日﹐初學王邁謹記。」英伯它文亦多奇﹐累試詞闈不偶﹐今尙在選調中﹐余前書京口故遊﹐蓋其人也。●卷七○吳畏齋﹝獵﹞謝贄啟開禧兵隙將開﹐憂國者慮其不終。乙丑之元﹐吳畏齋自鄂召﹐過京口﹐以先君湖湘之契﹐先來訪余﹐亟送出南水門﹐謝不敏。旣而畱中爲大蓬﹐未幾﹐遂以祕撰帥荊﹐復出閘西訴。時北事已章灼﹐余念數路出師﹐具有殷鑑﹐𨿽上流運奇﹐先王有遺規﹐而今未必能。且是時招僞官﹐遣妄諜﹐多費﹐實無益於事﹐天下寒心﹐而謀國者不之知也。因艸一啟代贄﹐及之曰「騎虹過賀﹐曾親謦欲之承﹔倉鼠嘆斯﹐尙墮塵埃之夢。喜拜重來之命﹐試伸一得之愚。竊以宋受天命﹐何啻百庚申﹐虜污中原﹐又閱一甲子。自崇﹑觀撤藩籬之蔽﹐而炎﹑興紛和戰之謀。誕謾敗事﹐而巽懦則有餘﹐浮躁大言﹐而矜誇之亡實。有志者以拘攣而廢﹐無庸者以積累而升﹐牢籠易制之人才﹐玩忄曷有爲之歲月。肉食者鄙﹐亡秦當可進而失機﹐骨狺而爭﹐逆亮以難從而求釁。遂致蟠固狡兔之窟﹐猶欲睥睨化龍之都。決策和親﹐姑謂奉春之孰計﹐臥薪自厲﹐誰爲勾踐之盛心。金湯恐喝於豫圖﹐玉帛聯翩於遠饋﹐百年棄置﹐亦已久矣。萬口和附﹐以爲當然﹐不特首足混於無別﹐而反使有加﹐將見膏血困於常輸﹐而未知所止。有識每一置念﹐終夕爲之寒心﹐今𨿽欲爲﹐後乃益甚。竊聞九世之大議﹐僅積三時之成規﹐蹤迹張皇﹐已同獸斗﹐議論尊沓﹐堅辟狐疑。徒欲快一決而僥前功﹐詎曰計萬全而爲後慮﹐畎畝有懷於憂國﹐匭旌無路而陳情。敢忘末學之激衷﹐試請丈人之靜聽﹐嘗觀古昔中興之業﹐或因東南全盛之基﹐規模𨿽狹於未宏﹐功業亦隨其所就。孫氏北無淮而西無蜀﹐距江尙固於周防﹔晉室內有寇而外有戎﹐渡水亦成於克捷。彼皆未盡有今日之所有﹐我乃類欲爲當時之不爲。邊艸未搖﹐紛紛抵掌﹐塞塵一警﹐惴惴奉頭。弛張以道﹐固曰隨時﹐勇怯任情﹐料必至此。未嘗有十年之生聚﹐但聞以千里而畏人﹐惟昧以天下轉移之機﹐所以成流俗衰頹之獘。願姑置尋常﹐以破未識時之說﹐特欲舉一二﹐以釋妄乘勢之疑。夫江淮爲唇齒之邦﹐關陜乃腹心之地﹐欲近守﹐則不當固其內而捨其外﹔欲遠攻﹐則安可卽所後而忘所先。況天險可守﹐共守則險亦均﹐地利可據﹐能據則利必倍﹐此皆不易之常理﹐具有已行之舊規。襄陽﹐關中之喉﹐兵易進而亦易退﹔京師﹐海內之腹﹐守可暫而不可常。通秦蜀兩道之勢﹐則兵力不宜輕﹐居陳梁四戰之郊﹐則守備不必泥。使靈旗再圖北指﹐詎不先出峴之師﹐而大駕一日東歸﹐似難執居汴之策。蓋設峻象存於習坎﹐而趨時患在於用常﹐誠由泗宿以下靈壁之師﹐因登﹑萊而濟海道之眾﹐淮西則出壽春而窺許境﹐關外則道大散而瞰雍郊﹐是謂正兵﹐皆爲危道。蓋河南𨿽可得而難於持久﹐舟師𨿽可用而未爲全謀﹐卽平壤以制敵﹐蹉跌則不支﹐用道以出兵﹐饋餉則難繼。故顯忠卒成符離之衄﹐而至於潰﹐李寶僅濟膠西之捷﹐而不敢畱。水路貽明徹之憂﹐陸運制武侯之出﹐非陳言之是襲﹐亦商監之可稽。若夫運上流之奇﹐此端系大賢之責。一軍下虢﹑洛﹐中原之勢已搖﹐萬騎出潁昌﹐京畿之地旋復。南城分徇而首尾互應﹐朱仙進擊而手足猖披。惟是時之舉﹐偶困於謗書﹐而此日之功﹐難言於覆簣﹐苟盡得策﹐豈復至今。自兩河而言﹐則銅梁爲舊疆﹐自九郡而論﹐則金坡爲限塞﹐平州與三關﹐異路而不豫計﹐眞兒戲哉﹗白溝僅一水﹐累世而不敢逾﹐亦幸安耳。今欲爲能勝而必不可勝﹐固當審所圖而棄其難圖﹐豈徒捨敗績而趨成功﹐庶不因空名而受實禍。宣和之捷﹐所以胎靖康之變﹐隆興之戰﹐所以成乾道之盟﹐惟思之遠而慮之深﹐庶功可成而憂可弭。大姑少置﹐小亦未安。招攜固上策﹐而納歸正乃自困之資﹔用間誠至謀﹐而遣妄諜乃無益之費。僞官換授﹐是當誅而蒙賞﹐厚貲輕畀﹐是以實而易虛。𨿽至愚猶且知其非﹐豈在上顧甘循其獘﹖許移治者﹐是許其棄地﹐令擇利者﹐是令其退師﹐徒使全家保妻子之臣﹐用以藉口竊爵祿之寵。邊城保鄣﹐以廟堂使闕﹐而不免於屢遷﹐戎閫事機﹐以主帥豢安﹐而常淹於難達。偃然以承平文飾之體﹐巍乎居要境藩維之權﹐塞下之粟﹐反內徙以自虛﹐軍中之獘﹐猶日而不止。歲市駿而不能償耗﹐誰興開元監牧之謀﹐曰計漕而未足饋軍﹐孰啟神爵屯田之策。民兵文具﹐禁籍虛員﹐柰何欲興不世之攜功﹐尙爾未革易知之宿獘。此特言其梗槪﹐初未效於涓埃﹐已不勝賈生痛哭之私﹐矧欲致臧宮鳴劍之議。試徐悶悶﹐毋謂平平﹐恭惟某官﹐以世大儒﹐助國正論﹐貫兼資於文武﹐視一節於險夷。歸自乘軺﹐公議浩然而歸重﹐畀之顓閫﹐天心昭若以可知。上方勤西顧之憂﹐公特任北門之寄。風露三神之頂﹐遊爾褰裳﹐旌旗千騎之來﹐跫然望履。從列城之觀望﹐屹外閫之蕃宣﹐當盡遠猷﹐庶銷過計。某辱知最渥﹐因事有言。屢矣蹉跎﹐𨿽粗有少年之志﹐斐然狂簡﹐得毋貽小子之嗤。或可執鞭﹐願供磨盾﹐其諸軟熟之貢﹐徒致髙明之煩。嗣聽策勛﹐別當修贄。」畏齋在丹陽館﹐一覽輒喜﹐親作數語謝曰「抗身以衛社稷﹐久沈射虎之威﹐疏王爵以大門閭﹐將表食牛之气。有來相過﹐允荷不忘﹐監倉學士﹐風烈承宗﹐詞華振俗﹐喜北平之有後﹐幸郎君之克家。氏卑官﹐王孫令器﹐必有表薦﹐以發忠嘉。至於陳誼之甚髙﹐與夫期待之太過﹐此則諸君子之責﹐而非一郡守之憂。某行官沔鄂之間﹐卽有兵民之奇﹐當呼老校退卒﹐問先烈之宏規﹐將與羣公貴人﹐誦故侯之名緒。敍謝之意﹐匆艸莫殫。」於是一得之謀﹐頗徹於諸公間矣。又一年﹐稍稍如言﹐宇文顧齋聞之﹐從章以初錄本去﹐會除次對﹐謬以充自代薦﹐且有志識不羣之褒﹐初未相識也。故余投謝駢儷有曰「初不求於識面﹐自得於知心。」蓋指此。它日﹐又特剡亟稱之於廟堂﹐余迄不知所蒙。近緒故笈﹐偶見存本﹐因悼殄瘁﹐潸然出涕﹐書之以志余之愧於知已者焉。○楚齊僭冊靖康元年﹐金人陷京師。明年﹐太宰張邦昌僭帝位﹐是歲邦昌伏誅。又三年﹐盡陷中原地﹐毆中侍禦史劉豫復僭帝位。九年﹐豫就執北去。余嘗得其二冊文﹐乃刪其吠堯者而刂錄之。邦昌之冊曰「維天會五年﹐歲次丁未﹐二月辛亥朔﹐二十有一日辛巳﹐皇帝若曰「朕惟我太祖武元皇帝﹐肇建區夏﹐務安元元﹐肆朕纂承﹐不敢荒怠﹐夙夜兢兢﹐思與萬國格於治。粵惟有宋﹐實乃通鄰﹐貢歲幣以交歡﹐馳星軺而講好。期於萬世﹐永保無窮﹐蓋我有大造於宋也。不圖變誓渝盟﹐以怨報徳﹐開端招禍﹐反義爲仇。今者國旣乏主﹐民宜混同﹐然念厥功﹐誠非貪土﹐遂命帥府﹐與眾推賢。僉曰﹕太宰張邦昌﹐天毓疏通﹐神資睿哲﹐處位著忠良之譽﹐居家聞孝友之名﹐實天命之有歸﹐仍人情之所﹐擇其賢者﹐非子而誰。是用遣使備禮﹐以璽紱寶冊﹐命爾爲皇帝﹐以援斯民﹐國號大楚﹐都於金陵。自黃河以外﹐除西夏封圻﹐疆場仍舊﹐世輔王室﹐永爲藩臣。貢禮時修﹐勿疑於述職﹐問音歲至﹐無緩於披誠。於戲﹗天生蒸民﹐不能自治﹐故立君以臨之﹐君不能獨理﹐故設官以教之。乃知民非後不治﹐後非賢不守﹐其有位者﹐可不謹歟﹗予懋乃徳﹐嘉乃丕績﹐日敬一日﹐𨿽休勿休﹐欽哉﹗其聽朕命。」豫之冊曰「維天會八年﹐歲次庚戌﹐七月辛丑朔﹐二十有七日丁卯﹐皇帝若曰﹕朕公於禦物﹐不以天下爲己私﹐職在牧民﹐乃知王者爲通器﹐威罰旣已殄罪﹐位號宜乎授能。乃者有遼﹐運屬顚危﹐數窮否塞﹐獲罪上帝﹐流毒下民。太祖武元皇帝﹐杖黃鉞而拯黎元﹐麾白旄而誓師旅﹐妖气旣殄﹐區宇大寧。爰有宋人﹐來從海道﹐願輸歲幣﹐祈復漢疆。太祖方務善鄰﹐卽從來議﹐重念斯民﹐久罹塗炭﹐未獲昭蘇﹐不委仁賢﹐孰能保定﹖咨爾劉豫﹐夙擅直言之譽﹐素懷濟世之才﹐居於亂邦﹐生不偶世。百里𨿽智﹐亦奚補於虞亡﹐三仁至髙﹐或顯從於周仕。當姦賊擾攘之際﹐正愚氓去就之間。舉郡來王﹐奮然獨斷﹐逮乎歷試﹐厥勛克成。夫委之安撫﹐教化行﹔任之尹牧﹐獄訟理﹔付之總戎﹐盜賊息﹔專之節制﹐郡國淸。況有定衰救亂之謀﹐必挾拯變扶危之策﹐使民無事則橐弓力穡﹐有役則釋耒荷戈。罷無名之徵﹐捐不急之務﹐徵隱逸﹐舉孝廉﹐振紀綱﹑修制度﹐省刑罰而去煩酷﹐發倉廩而息螽螟。神人以和﹐上下協應﹐比下明詔﹐詢考輿情﹐列郡同辭﹐一心仰在﹐宜卽歸仁之地﹐以昭建業之元。是用遣西京畱守髙慶裔﹐副使禮部侍郎知制誥韓﹐備禮以璽紱寶冊﹐命爾爲皇帝﹐國號大齊﹐都於大名。歲修子禮﹐永貢虔誠﹐畀爾封疆﹐並從楚舊。更須安集﹐自相攸居﹐爾其上體天心﹐下從人欲﹐忠以藩王室﹐信以保邦圻。惟天難諶﹐惟命靡常﹐謹厥徳﹐保厥位﹐爾其勉哉﹗勿匆朕命。」玉冊皆以六十六方爲制﹐每方字兩行﹐以金書之。於﹗犬羊亂華﹐顚倒冠履﹐一至於此﹐讀此者﹐得不起魯仲連之愧乎﹗○優伶詼語秦檜以紹興十五年四月丙子朔﹐賜第望仙橋。丁丑﹐賜銀絹萬匹兩﹐錢千萬﹐彩千縑﹐有詔就第賜燕﹐假以教坊優伶﹐宰執咸與。中席﹐優長誦致語﹐退﹐有參軍者前﹐褒檜功徳。一伶以荷葉交倚從之﹐恢語雜至﹐賓歡旣洽﹐參軍方拱揖謝﹐將就倚﹐忽墮其襆頭﹐乃總發爲髻﹐如行伍之巾﹐後有大巾﹐爲雙疊勝。伶指而問曰「此何﹖」曰「二勝。」遽以朴擊其首曰「爾但坐太師交倚﹐請取銀絹例物﹐此掉腦後可也。」一坐失色﹐檜怒﹐明日下伶於獄﹐有死者。於是語禁始益繁﹐芮燁令衿等吻禍﹐蓋其末流焉。○嘉禾篇張丞相﹝商英﹞媚事紹聖﹐共倡紹述﹐崇寧二年﹐遂爲尙書左丞。會與蔡元長異論﹐中執法石﹝豫﹞﹑殿中禦史朱﹝紱﹞﹑余﹝深﹞以風旨將劾奏之﹐而無以爲說。或言其在元中﹐嘗著《嘉禾篇》﹐擬司馬文正於周公﹔且爲開封府推﹐當其薨時﹐代府尹爲酹祭文﹐有褒頌功徳語﹐因請正其罰。有詔張商英秉國政機﹐論議反覆﹐加之自取榮進﹐貪冒希求﹐元之初﹐詆訾先烈﹐臺憲交章﹐豈容在列﹐可特落職﹐依前通議大夫知亳州。余家舊有石刻﹐正其所謂《嘉禾篇》者﹐文旣爾雅﹐論亦醇正﹐惜乎其好徳之不終也。因錄之﹐以表其初終焉。篇之言曰「維元丁卯十月﹐定襄守臣得禾﹐異畝同穎﹐部使者臣張商英﹐敬作《嘉禾篇》。神宗旣登遐﹐嗣皇帝衝幼﹐中外震懼﹐罔知社稷攸托。惟太母晦聖徳於深宮﹐五十有四年﹐克莊克明﹐克仁克簡﹐肆膺顧命﹐保佑神孫﹐以總大政。旣臨延和﹐乃告於侍臣曰﹕『嗚呼﹗先皇帝聰明文武﹐宏規偉圖﹐軼於古先。丕惟曰﹐禹貢九州之域﹐久封裔壤﹐於殊俗﹐豺狼野心﹐終不可豢﹐序弗底平﹐時以憂貽﹐於我後昆。乃備材力﹐乃督事功﹐務除大害﹐不卹小怨。今旣墜厥志﹐罹家多艱﹐其弛利源﹐與民共之。所不欲一切蠲罷﹐庶事肇革﹐眾志未孚﹐新故相刑﹐愛惡相反﹐議論乘隙﹐紛綸互建。疑生於弗親﹐忿生於弗勝﹐其睽成仇﹐其合成黨﹐盈庭睢盱﹐震於視聽。』惟聖母燭以純靜﹐斷以不惑﹐去畱用捨﹐不歸於偏歸於是。越三載﹐羣慝斯嘉﹐羣乖斯和﹐羣異斯同。馨聞於上帝﹐風雨時若﹐英華丰美﹐被於艸木。發珍祥於玆嘉禾﹐厥本惟三﹐厥壠惟五﹐厥穗惟一。臣聞曰﹕在昔成王衝幼﹐周公居攝﹐近則召公不悅﹐遠則四國流言。成王灼知忠邪之情﹐誅伐讒慝﹐卒以天下聽於周公﹐時則唐叔得禾﹐異畝同穎以獻。推古驗今﹐迹𨿽不同﹐理或胥近。臣商英敢拜手稽首﹐旅天之命﹐曰﹕『嗚呼﹗先民有言﹐眾賢和於朝﹐萬物和於野﹐和气致祥﹐乖气致異﹐治平之時﹐君臣罔不咸有一徳。在虞舜時﹐百僚師師﹐在文王時﹐多士濟濟。降及幽王﹐小人在位﹐君子在野。其詩曰﹕氵翕氵翕訁此訁此。又曰﹕尊沓背憎。嗚呼﹗卿士庶尹敬之哉﹐曲直之辯﹐是非之判﹐罔或不異。如禾之本﹐終以合穎﹐利害之當﹐予奪之中﹐罔或不同﹔如禾之穎﹐非離於本﹐無有作同﹐害於而公。』臣吳安操﹑臣李昭敍等立石﹐余又嘗求其開封祭文而觀之﹐頌之極摯者﹐亦特曰﹕『公在熙寧﹐謫居洛京。十有五年﹐《資治》書成。帝維寵嘉﹐以子登瀛。方渴起居﹐而帝在天。太母垂簾﹐保神孫。疇咨在庭﹐屬以宗社。介特眞淳﹐無易公者。公來秉鈞﹐久詘而伸。五害變法﹐十科取人。孰敢弗良﹐孰敢弗正。有傾其議﹐必以死爭。日月䢐徵﹐思速用成。心剿形瘵﹐胡衛餘生。嘉謀嘉猷﹐百未有告。訃音夜奏﹐九重震悼。爵惟太師﹐開國於溫。莫惠我民﹐門巷煩冤。乃命貳卿﹐葬其先原。公殮具資﹐一給於官。悠悠蒼天﹐從古聖賢。損益盛衰﹐與時屢遷。功虧於簣﹐志奪於年。古也如斯﹐豈公獨然﹖已矣溫公﹐夫何憾焉。』如此而已﹐𨿽違時論﹐亦非大溢美者。」蓋五害等字﹐乃當時之所深諱﹐是以亟黜而不畱也。張之立朝﹐其初議論具是﹐曁哲宗親政﹐首爲諫官﹐乃指呂汲公﹑範淳夫輩爲大姦﹐而以司馬文正﹑文忠烈爲負國﹐甚者至以宣仁比呂武﹐殊視此文爲不同﹐反覆之言﹐聖謨其得之矣。其後入黨籍﹐卻反成濫置﹐大觀爰立﹐本以其能與蔡立異而用之﹐亦不能久也。欽皇嗣服﹐會時相主其人﹐贈以太保﹐與範﹑司馬二文正並命﹐天下莫不疑之。王稱作《東都事略》﹐載張罷左丞﹐以言蔡京姦邪﹐有「自爲相國﹐志在逢君」等語﹐臺臣以爲非所宜言而謫之。考之史諜﹐蓋專坐此篇﹐稱書誤甚。當因其異同之迹﹐而遂從傳疑﹐其實非也。○朝士畱刺秦檜爲相﹐久擅威福。士大夫一言合意﹐立取顯美﹐至以選階一二年爲執政﹐人懷速化之望﹐故仕於朝者﹐多不肯求外遷﹐重內輕外之獘﹐頗見於時。有王仲荀者﹐以滑稽遊公卿間。一日﹐坐於秦府賓次﹐朝士雲集﹐待見稍久。仲荀在隅席﹐輒前白曰「今日公相未出堂﹐眾官久俟﹐某有一小話願資醒困。」眾知其善謔﹐爭竦聽之。乃抗聲曰「昔有一朝士﹐出謁未歸﹐有客投刺於門﹐閽者告之以某官不在﹐畱門狀﹐俟歸呈稟。客忽勃然發怒﹐叱閽曰﹕『汝何敢爾﹗凡人之死者﹐乃稱不在﹐我與某官厚﹐故來相見﹐某官獨無諱忌乎﹗而敢以此言目之耶﹗我必俟其來﹐面白以治汝罪。』閽拱謝曰﹕『小人誠不曉諱忌﹐願官人寬之。但今朝士畱謁者﹐例告以如此﹐若以爲不可﹐當復作何語以謝客。』客曰﹕『汝官旣出謁未回﹐第云某官出去可也。』閽愀然蹙曰﹕『我官人寧死﹐卻是諱出去二字。』」滿坐皆大笑。仲荀出入秦門﹐預褻客﹐老歸建康以死。談辭多風﹐可雋味﹐秦𨿽煽語禍﹐獨優容之﹐蓋亦一吻流也。●卷八○九江郡城九江郡自梁太淸始奠湓口﹐湓口乃漢灌嬰所築也﹐灌井在焉。故余家晉盆於事﹐猶有冢居城中﹐城負江面山﹐形勝盤據﹐三方阻水﹐頗難於攻取。開寶中﹐曹翰討胡﹐則逾年不下。或獻計於翰曰「城形爲上水龜﹐非腹脇不可攻。」從之﹐果得城。至今父老指所由入﹐云在北新倉後。郡治之前﹐對康廬﹐有峯曰「雙劍」。乾道間﹐蜀人唐立方﹝文若﹞來爲守﹐謂翰實屠城﹐而李成等寇﹐亦嘗入郛殘其民﹐取陰陽家說﹐意劍所致﹐乃辟譙樓前地﹐築爲二城﹐夾樓矗其上﹐謂之「匣樓」﹐曰匣實藏劍。江人相勸成之。有曰者過其下﹐曰「是利民而不利於守。」立方聞之﹐不以爲意﹐居一年﹐果卒官。其異如此﹐立方故知名﹐嘗爲中書舍人﹐終之年六十八。○日官失職近世淸臺占候﹐頗失其守﹐𨿽試選甚艱﹐多筌蹄之學﹐以故證應之驗﹐視前世爲疏。開禧丙寅二月丙子﹐余在京口﹐章以初居戎司薌風亭。余蒞事庾中歸﹐過之小酌﹐握手庭下﹐日方申﹐忽覺天半砰釒訇有聲甚厲。矯首正見一星南隊﹐曳尾如帚﹐逶迆久之﹐始滅﹐相與嘆異。未幾而兵釁開﹐江﹑淮薦饑﹐死者幾半。嘉定己巳五月辛亥﹐余裏居晚浴﹐散步西圃﹐暝色將至。從行一僮﹐忽而驚呼﹐視之﹐亦一星﹐大小如京口所見﹐而色紺靑﹐尾焰煜煜﹐自南䢐北﹐行頗迅﹐亦隱隱鳴於空中。時虜酋易位﹐蒙韃闖其境﹐兵禍糾結﹐數年猶不解﹐則所隊之方﹐蓋有妖焉。余不甚習變星﹐二星所偶見﹐皆白晝出﹐太史且未嘗問﹐亦不聞奏報﹐其它躔度微忒﹐意必不能詳也。○紫宸廊食餘爲扈簿日﹐瑞慶節隨班上壽紫宸殿。是歲﹐虜方兵北邊﹐賀使不至﹐百官皆賜廊食。余待班南廊﹐日已升﹐見有老兵持二髹牌至﹐金書其上﹐曰「輒入禦廚﹐流三千里。」旣而太官供具畢集﹐無幕限隔﹐僅以鐐竈刀機自隨﹐綿蕞檐下。侑食首以旋﹐次暴脯﹐次羊肉﹐𨿽玉食亦然﹐且一小﹐如今人家海味之制﹐合以玳瑁而金托之﹐封其兩旁﹐上以黃紙書品嘗官姓名以待進。黼坐旣禦﹐合班拜舞用樂﹐伶人自門急趨折檻﹐以兩檐爲作止之節。廊下設纈褥﹐置俎於前﹐有肴核﹐爵以銀而厚其唇﹐爲之﹐一耳﹐頗不便於飲﹐上鐫紹興十二年某州所造﹐蓋和議成而舉彌文﹐責之外郡﹐以期速集也。每舉酒﹐玳合自東廡入廊﹐饌繼至﹐適盧棘簿﹝子文﹞在旁﹐因言此藝祖舊制。在汴京時﹐天造艸昧﹐一日長春節﹐欲盡宴廷紳﹐有司以不素具奏﹐不許﹐令市脯﹐隨其有以進﹐仍詔次序勿攺﹐以昭示儉之訓﹐如錫宴貢院﹐前二止以果實薦﹐無品食﹐蓋當時市之者未至耳﹐其第三亦首以旋云。余聞之典儀吏曰「它日戎贄在廷﹐則百官皆稱壽而退﹐無賜食七十年矣。」此乃適因其不來而舉行者﹐故竊志之。○阜城王气崇寧間﹐望气者上言﹐景州阜城縣有天子气甚明﹐徽祖弗之信。旣而方士之幸者頗言之﹐有詔斷支隴以泄其所鐘。居一年﹐猶雲气故在﹐特稍晦﹐將爲偏閏之象﹐而不克有終。至靖康﹐僞楚之立﹐逾月而釋位。逆豫旣僭﹐遂攺元阜昌﹐且祈於金酋﹐調丁繕治其故嘗夷鏟者﹐力役彌年﹐民不堪命﹐亦不免於廢也。二僭皆阜城人﹐卒如所占云。○袁孚論事孝宗初政﹐袁﹝孚﹞爲右正言。一日﹐亟請對﹐論北內有私酤﹐言頗切直﹐光堯聞之震怒。上嚴於養志﹐禦批放罷﹐中使持璽封至堂。時陳文正當國﹐史文惠爲參預﹐未知其倪﹐啟封相顧罔測。文惠曰「上新卽位而首逐一諫官﹐未得其名﹐此決不可﹐請俟審奏。」翌日﹐遂朝﹐方扣榻以請﹐玉音峻厲﹐遽曰「謂已行下矣﹐尙何畱﹖」文惠奏曰「陳康伯固欲速行﹐而臣不欲也。臣有千慮之一﹐願畱身以陳。」班退﹐文惠問孚何罪也﹐上諭以疏意曰「是非所宜言﹐不逐何待。」曰「陛下亦知徳壽宮中無士人乎﹖」曰「何謂也﹖」曰「北內給事﹐無非閹人﹐是惡知大體﹖若非幾个村措大在言路﹐時以正論折其萌芽﹐此曹馮依自恣﹐何所不至﹖」上竦而悟﹐天顏少和。文惠進曰「不特此事﹐爭臣無故賜罷﹐天下咸以爲疑﹐而欲知其故。若以此爲罪﹐則兩宮之間且生﹐四方聞之﹐必謂陛下方以天下養﹐而使北內至於有此﹐非供億不足而何﹖必不得已而去﹐當因其自請而聽之可耳。」上釋然霽威曰「善。」將退﹐復前曰「後之日﹐復當五日之朝﹐願陛下試以意白去孚﹐儻可以上皇意畱之﹐尢盛徳事。」上許諾﹐旣歸自北宮﹐亟召文惠而諭之曰「太上怒袁孚甚﹐朕所以亟欲去之。昨日方燕﹐太上賜酒一壺﹐親書『徳壽私酒』四字於上﹐使朕無所。」文惠曰「此陛下之孝也﹐𨿽然﹐終不可暴其事。」居數日﹐孚請祠﹐得守永嘉郡。旣而文惠又奏﹐諫官以直言去﹐非邦家之美﹐請以職名華其行。遂除直祕閣﹐外朝竟不及知。自是纖人知譖之不行﹐亦無復投隙者。一言回天﹐體正誼得﹐兩宮慈孝﹐終始無間﹐此舉實足以權輿之云。○鸚鵡諭蜀士尙流品﹐不以勢詘。乾道間﹐楊嗣淸﹝甲﹞有聲西州﹐淸議推屬。初試邑﹐有部使者﹐不欲名﹐頗以繡衣自驕﹐怒其不降意﹐誣劾以罪。趙衛公方爲左史﹐聞之﹐不俟車﹐亟往白廟堂曰「譬之人家﹐市貓於鄰﹐卜日而致之﹐將以咋鼠也。鼠暴未及問﹐而首抉雕籠﹐以噬鸚鵡﹐其情可恕乎﹗」當國者問其繇﹐告以故﹐相與大笑﹐劾牘竟格不下。嗣淸仕亦不顯﹐有弟曰嗣勛﹝輔﹞﹐位至從橐﹐其淸名亦相伯仲云。至今蜀人談謔﹐以排根善類者爲貓噬鸚鵡﹐王中父嘗爲余道﹐而忘其所爲邑之名。○月中人妖逆曦未叛時﹐嘗歲校獵塞上。一日夜歸﹐笳鼓竟奏﹐轔載雜襲。曦方垂鞭四視﹐時盛秋﹐天宇澄霽﹐見月中有一人焉﹐騎而垂鞭﹐與己惟肖。問左右﹐所見皆符﹐殊以爲駭﹐嘿自念曰「我當貴﹐月中人其我也。」揚鞭而揖之﹐其人亦揚鞭﹐乃大喜﹐異謀繇是益決。徳夫兄至蜀﹐安大資﹝丙﹞與之宴﹐親言之。夫妄心一萌﹐舉目形似﹐此正與投楮天池者均耳﹐月妖何尢。○牧相衛先塋呂田原之北二里許﹐山ɑ焉﹐不合如礪﹐土名曰焦庫。有周氏墳﹐其間篁木蔽翳﹐泉甘艸茂﹐牧者趨之。嘉定癸酉四月甲午正晝﹐有詹氏子十九歲﹐牧一墳側。方偃於背﹐鄰之二兒甫齒﹐戲於旁。有虎出於薄﹐直前搏。二兒癡﹐不識爲虎﹐擲瓦礫﹐嗾而逐之。虎顧﹐不肯去﹐二兒倚徙觀﹐稍前﹐乃緣登木。牧子念其家貧﹐惟恃此以耕﹐不勝憤﹐徑歸取斧﹐將以殺虎。其父在田﹐不之知﹔母視其來也﹐遽問而告其故﹐顧東作方殷﹐家無男子﹐乃集裏婦數人﹐噪而從。旣至﹐二兒觀酣﹐嬉笑自若﹐以角拒﹐虎爪嚙無完革矣。牧子視且困﹐揮斧大呼﹐欲以致虎﹐虎果捨來。時木影漏日﹐刃環舞﹐翕霍有光﹐虎益自縮﹐作勢奮迅﹐欲以攫取。少憩力蘇﹐乃前斗﹐虎捨牧子﹐與之相持。牧子气定更進﹐虎又捨。與牧疊抗虎﹐如此者彌半日頃﹐羣婦莫之孰何。旣而山下民聞者﹐持梃歡呼﹐來漸多﹐虎遂棄而去﹐牧竟全。余時倚堊冢下﹐僕輩親見之﹐來告﹔遣視﹐民方環睨﹐虎猶未逸也。畜而義﹐不忘衛所牧﹐牧子亦克念其家﹐奮不顧死﹐皆可尙。二兒不知畏﹐不被搏噬﹐東坡沙上抵首之說﹐諒可信云。○解禪偈余嘗得東坡所書司馬溫公《解禪偈》﹐其精義深韞﹐眞足以得儒釋之同﹐特表其語而出之。偈之言曰「文中子以佛爲西方之聖人﹐信如文中子之言﹐則佛之心可知也。今之言禪者﹐好爲隱語以相迷﹐大言以相勝﹐使學者倀倀然益入於迷妄﹐故余廣文中子之言而解之﹐作《解禪偈》六首。若其果然﹐則𨿽中國行矣﹐何必西方﹐若其不然﹐則非余之所知也。忿气如烈火﹐利欲如鋒。終朝常戚戚﹐是名阿鼻獄。顏回安陋巷﹐孟軻養浩然。富貴如浮雲﹐是名極樂國。孝弟通神明﹐忠信行蠻貊。積善來百祥﹐是名作因果。仁人之安宅﹐義人之正路。行之誠且久﹐是名《光明藏》。言爲百代師﹐行爲天下法。久久不可掩﹐是名不壞身。道義修一身﹐功徳被萬物。爲賢爲大聖﹐是名菩薩佛。」於﹗妄者以虛辭岐實理﹐以外慕易內修﹐滔滔皆是也﹐豈若是偈之坦明無隱乎﹗盍反而觀之。○玉虛密詞徽祖將內禪﹐旣下哀痛之詔﹐以告宇內﹐攺過不吝﹐發於至誠。前一夕﹐卽玉虛殿常奉眞馭之所﹐百拜密請﹐祈以身壽社稷。夜漏五徹﹐焚詞其間﹐嬪嬙巨﹐但聞謁禱聲﹐而莫知其所以然。明日﹐遂禦玉華閣﹐召宰執﹐書「傳位東宮」四字﹐以付蔡攸。又二日﹐欽宗遂卽位﹐實宣和七年十一月辛酉也。明年正月己巳﹐赤白囊至﹐徽祖夜出通津門﹐以如亳社。斡離不旣退師﹐龍徳行宮在京口﹐纖人乘間有劍南自奉之疑﹐奉表亟請歸京師。駕至睢陽﹐李忠定﹝綱﹞奉詔迎謁﹐見於幄殿。旣辭﹐遂出所焚詞稿﹐俾宣示宰執百官﹐忠定家有藏本焉。其辭曰「奉行玉淸神霄保仙﹑元一六﹑陽三五﹑璇璣七九﹑飛元大法師﹐都天教主臣某﹐誠惶誠恐﹐頓首頓首﹐再拜上言﹐髙上玉淸神霄﹑九陽總眞﹑自然金闕。臣曩者君臨四海﹐子育萬民﹐緣徳菲薄﹐治狀無取﹐干戈並興﹐弗獲安靖。以宗廟社稷生民赤子爲念﹐已傳大寶於今嗣聖。庶幾上應天心﹐下鎭兵革﹐所冀邇歸遠順﹐宇宙得寧﹐而基業有無疆之休﹐中外享升平之樂。如是賊兵偃戢﹐普率康寧之後﹐臣卽寸心守道﹐樂處閒寂﹐願天昭鑑﹐臣弗敢妄。將來事定﹐復有攺革﹐窺伺舊職﹐獲罪當大。已上祈懇﹐或未至當﹐更乞垂降災咎﹐止及眇躬﹐庶安宗社之基﹐次保羣生之福﹐五兵永息﹐萬邦咸寧﹐伏望眞慈﹐特賜省鑑。臣謹因神霄直日功曹吏﹐賫臣密表一道﹐上詣神霄玉淸三府﹐引進仙曹﹐伏願告報。臣誠惶誠恐﹐頓首頓首﹐再拜以聞。」於﹗禹湯罪已﹐其興也勃焉﹐聖心其有以得於天矣。」按蔡條《國史後補》載徽祖教門尊號爲「玉京金闕﹑七寶元臺﹑紫微上官﹑靈寶至眞玉宸明皇大道君」﹐與此不同﹐意歸美之稱﹐不欲以自名耳。唐武宗會昌《投龍文》﹐稱「承道繼玄﹑昭明三光弟子﹑南嶽上眞人。」今茅山龍虎閣皂﹐實有三壇﹐符徧天下﹐受之者亦各著稱謂﹐或者帝王之號﹐又有其別﹐殆未可知也。○太歲方位建隆三年五月﹐詔增修大內。時太歲在戌﹐司天監以興作之禁﹐移有司﹐毋繕西北隅。藝祖按視見之﹐怒問所繇。司天以其書對﹐上曰「東家之西﹐卽西家之東﹐太歲果何居焉﹖使二家皆作﹐歲且將誰凶﹖」司天不能答﹐於是卽日蒞撤一新之。今世士大夫號於達理者﹐每易一榱﹐覆一簣﹐翦翦拘泥﹐不得卽決﹐稽之聖言﹐思過半矣。○逆亮辭怪金酋亮未篡僞﹐封岐王﹐爲嚴章政事﹐頗知書﹐好爲詩詞﹐語出輒崛疆﹐有不爲人下之意﹐境內多傳之。且驟施於國﹐東昏疑焉﹐未及誅﹐而有霄儀之禍﹐宗族大臣以亮有素譽﹐因共推戴。旣立﹐遂肆暴無忌﹐佳兵苛役﹐以迄於亡。然其居位時﹐好文辭﹐猶不輟﹐余嘗得其數篇。初王岐﹐以事出使﹐道驛有竹﹐輒詠之曰「孤驛瀟瀟竹一叢﹐不同凡卉媚春風。我心正與君相似﹐只待云梢拂碧空。」又書壁述懷曰「蛟龍潛匿隱滄波﹐且與蝦蟆作混和。等待一朝頭角就﹐撼搖霹靂震山河。」旣而過汝陰﹐復作詩曰「門掩黃昏染綠苔﹐那回蹤迹半塵埃。空亭日暮烏爭噪﹐幽徑艸深人未來。數仞假山當戶牖﹐一池春水繞樓臺。繁花不識興亡地﹐猶倚闌干次第開。」又嘗作雪詞《昭君怨》曰「昨日樵村漁浦﹐今日瓊川玉渚。山色捲簾看﹐老峯巒。錦帳美人貪睡﹐不覺天花剪水。驚問是楊花﹐是蘆花。」一日﹐至臥內見其妻幾間有巖桂植瓶中﹐索筆賦曰「綠葉枝頭金縷裝﹐秋深自有別般香。一朝揚汝名天下﹐也學君王著赭黃。」味其詞旨﹐已多圭角﹐蓋其蓄已不小矣。及得志﹐將圖南牧﹐遣我叛臣施宜生來賀天申節﹐隱畫工於中﹐使圖臨安之城邑﹐及吳山﹑西湖之勝以歸。旣進繪事﹐大喜﹐間然有垂涎杭﹑越之想。亟命撤坐間軟屏﹐更設所獻﹐而於吳山絕頂﹐貌已之狀﹐策馬而立﹐題其上曰「萬里車書盍混同﹐江南豈有別疆封﹖提兵百萬西湖上﹐立馬吳山第一峯。」遷汴之歲﹐已弒其母矣。又二日而中秋﹐待月不至﹐賦《鵲橋仙》﹐曰「停杯不舉﹐停歌不發﹐等候銀蟾出海。不知何處片雲來﹐做許大通天障礙。虯髯撚斷﹐星眸睜裂﹐惟恨劍鋒不快。一揮截斷紫雲腰﹐子細看嫦娥體態。」明年竟遂前謀。使禦前都統驃騎衛大將軍韓夷耶將射雕軍二萬三千圍﹐子細軍一萬﹐先下兩淮。臨發﹐賜所制《喜遷鶯》以爲寵﹐曰「旌麾初舉﹐正是力健﹐嘶風江渚。射虎將軍﹐落雕都尉﹐繡帽錦袍翹楚。怒磔戟髯爭奮﹐捲地一聲鼙鼓。笑談頃﹐指長江齊楚﹐六師飛渡。此去﹐無自墮。金印如斗﹐獨在功名取。斷鎖機謀﹐垂鞭方略﹐人事本無今古。試展臥龍韜韞﹐果見成功旦莫。問江左﹐想云霓望切﹐玄黃迎路。」余又嘗問開禧降者﹐能誦憶尙多﹐不能盡識。觀其所存﹐寓一二於十百﹐其桀驁之气﹐已溢於辭表﹐它蓋可知也。犬狺鳴﹐要充其性﹐不足乎議。軟屏詩﹐《正隆事迹》以爲翰林修撰蔡所作﹐詭曰禦制。反覆它作﹐似出一機杼﹐或者傳疑益訛﹐抑其餘皆出於視艸﹐亦無所致詰。錄所見者聊以寓誌怪云﹐洪文敏《夷堅支景》僅載其二﹐它不傳。●卷九○裕陵聖瑞裕陵年十三﹐居於濮邸。一日正晝憩便寢﹐英祖忽顧問何在﹐左右褰帳﹐方見偃臥﹐有紫气自鼻中出﹐盤旋如香篆﹐大駭﹐亟以聞。英祖笑曰「勿視也。」後三年﹐亦以在寢寤驚﹐欽聖請其故﹐曰「方熟寐﹐忽覺身在云表﹐有二神人捧足以登天﹐是以呼耳﹗」旣而果登大寶﹐元元年三月十四日﹐詔錄聖瑞之詳﹐付宗正寺。○狀元雙筆內黃傅玨者﹐以財雄大名。父世隆﹐決科爲二千石。玨不力於學﹐弁碌碌下僚﹐獨能知人。嘗坐都市﹐閱公卿車騎之過者﹐言它日位所至﹐無毫髮差。初不能相術﹐每曰「予自得於心﹐亦不能解也。」嘗寓北海﹐王沂公﹝曾﹞始就鄕舉﹐玨偶俟其姻於棘圍之外﹐遇之﹐明日﹐以雙筆要而遺之﹐曰「公必冠多士﹐位宰相﹐它日無相忘。」聞者皆笑。玨不爲怍﹐遂定交﹐傾貲以助其用﹐沂公賴之。旣而如言﹐故沂公與其二弟以兄事之﹐終身不少替。前輩風誼凜凜固可敬﹐而玨之識亦未易多得也。玨死明道間﹐官止右班殿直﹐監博州酒。其孫獻簡﹝堯兪﹞﹐元中爲中書侍郎﹐自志其墓﹐余舊嘗見前輩所記﹐與志微不同。○堯舜二字歐陽文忠知貢舉﹐省闈故事﹐士子有疑﹐許上請。文忠方以復古道自任﹐將明告之﹐以崇雅黜浮﹐期以丕變文格﹐蓋至日昃﹐猶有喋喋弗去者﹐過晡稍闃矣。方與諸公酌酒賦詩﹐士又有扣簾﹐梅聖兪怒曰「瀆則不告﹐當勿對。」文忠不可﹐竟出應﹐鵠袍環立觀所問。士忽前曰「諸生欲用堯舜字﹐而疑其爲一事或二事﹐惟先生幸教之。」觀者哄然笑。文忠不動色﹐徐曰「似此疑事誠恐其誤﹐但不必用可也。」內外又一笑。它日每爲學者言﹐必蹙及之﹐一時傳以爲雅謔。余按《東齋記事》﹐指爲楊文公﹐而徒問其爲幾時人﹐歲遠傳疑﹐未知孰是。然是舉也﹐實得東坡先生﹐識者謂不啻足爲詞場刷恥矣﹐彼士何蚩。○正隆南寇金國僞正隆丁丑春二月﹐逆亮禦武徳殿﹐召其臣吏部尙書李通﹐刑部尙書胡勵﹐翰林直學士蕭廉﹐賜坐而語之曰「朕自卽位﹐視閱章奏﹐治宮中事﹐常至丙夜﹐始禦內寢。疇昔之夜﹐方就榻﹐恍惚如親覿有二靑衣﹐持幢節自天降﹐授朕以幅紙若牒﹐謂上帝有宣命。朕再拜受﹐遂佩弓矢﹐具鍪鎧﹐將從之前。而朕常所禦小騅號小將軍者﹐已勒待墀下﹐靑衣揖就騎。旣行﹐但覺雲霧勃郁﹐起馬蹄間﹐下如海濤洶湧。方覺心悸﹐望一門正開﹐金碧耀﹐靑衣指之曰﹕『天門也。』朕隨入焉。又里許﹐至鈞天之宮﹐嚴邃宏麗﹐光明奪目。朕意欲馳﹐二金甲人謂朕曰『此非人間﹐可下馬步入。』及殿下﹐垂簾若有所待。須臾﹐有朱衣出﹐贊拜﹐仿佛聞上語﹐如嬰兒﹐使靑衣傳宣畀朕曰﹕『天策上將﹐令徵某國。』朕伏而謝。出復就馬﹐見兵如鬼者﹐左右前後﹐杳無邊際。發一矢射之﹐萬鬼齊喏﹐聲如震雷﹐驚而寤﹐喏猶不絕於耳。朕立遣內侍至廏﹐視小將軍﹐喘汗雨浹﹐取箭ゅ數之﹐亦亡其一矣。昭應如此﹐豈天假手於我﹐令混江南之車書乎﹖方與卿等圖之﹐謹無泄。」眾皆稱賀﹐於是始萌芽南牧之議矣。明年夏五月﹐復召通及翰林學士承旨翟永固﹑宣徽使敬嗣暉﹑翰林直學士韓汝嘉入見薰風殿﹐問曰「朕欲遷都於汴﹐遂以伐宋﹐使海內一統﹐卿意如何﹖」通以天時人事不可失機爲對﹐亮大悅。永固卻立楹間﹐亮顧見之﹐問之﹐故徐進曰「臣有愚慮﹐請殫一得。本朝白海上造邦﹐民未見徳﹐而黷兵是聞﹐皇統亦知其不戢之自焚也。故𨿽如梁王之武毅﹐猶以和爲長策。今宋室偏安﹐天命未攺﹐金繒締好﹐歲事無闕﹐遽欲出無名之師﹐以事遠徵﹐臣竊以爲未便。兼中都始成﹐未及數載﹐帑藏虛乏﹐丁莊疲瘁﹐營汴而居﹐是欲竭根本富庶之力﹐以繕爭戰丘墟之地﹐尢爲非宜。臣事陛下﹐不敢不以正對。」因伏地請死。亮以問暉﹑汝嘉﹐暉是通﹐汝嘉是永固。亮大怒﹐拂袖起﹐傳宣二臣殿側聽旨﹐繼而召翰林待制綦戩講漢史﹐戩及陸賈《新語》事﹐亮怒稍霽﹐乃赦之。明日﹐通爲右丞﹐暉爲參知政事﹐永固遂請老。又明年﹐左丞相張浩及暉﹐與叛臣孔彥舟﹑內侍梁漢臣卒營汴焉。帝﹤豕巴﹥之禍實此。汝嘉又二年來盱眙傳命諭﹐卻我使人徐﹛吉﹜等﹐歸而微諫﹐竟不免戮。余讀張棣《正隆事迹》﹐博考它記﹐而得其顚末。熊克《中興小歷》﹐書於紹興二十八年者﹐蓋誤以薰風之事﹐合於武徳云。梁王者﹐大酋兀術之封﹐李大諒《徵蒙記》謂嘗追冊以帝號。按紹興辛巳﹐髙景山來求淮漢地﹐指初畫疆事﹐亦以爲梁王﹐要當以國中通言者爲正。○鱉渡橋虞雍公﹝允文﹞以西掖贊督議﹐旣卻逆亮於采石﹐還至金陵﹐謁葉樞密﹝義問﹞於玉帳﹐畱鑰﹐張忠定﹝燾﹞及幕屬馮校書﹝方﹞﹑洪檢詳﹝邁﹞在焉﹐相與勞問江上戰拒之詳。天風欲雪﹐因畱卯飲﹐酒方行﹐流星警報沓至﹐蓋亮已懲前衄﹐將攺圖瓜洲。坐上皆恐﹐謂其必致怨於我也。時劉武忠﹝﹞屯京口﹐病且亟﹐度未必可倚﹐議遣幕府合謀支敵。眾以雍公新立功﹐咸屬目﹐葉四顧久之﹐酌卮醪以前曰「馮洪二君𨿽參帷幄﹐實未履行陣﹐舍人威名方新﹐士卒想望﹐勉爲國家﹐卒此勛業﹐義問與有賴焉。」雍公受卮起立曰「某去則不妨﹐然記得一小話﹐敢爲都督誦之。昔有人得一鱉﹐欲烹而食之﹐不忍當殺生之名﹐乃熾火使釜水百沸﹐橫筱爲橋﹐與鱉約曰﹕『能渡此則活汝。』鱉知主人以計取之﹐勉力爬沙﹐僅能一渡。主人曰﹕『汝能渡橋甚善﹐更爲渡一遭﹐我欲觀之。』僕之此行﹐無乃類是乎﹗」席上皆笑。已而雍公竟如鎭江﹐亮不克渡而弒﹐自此簡上知﹐馴致魁柄。鱉渡﹐本諺語﹐以爲蟹﹐其義則同。○燕山先見宣和將伐燕﹐用其降人馬植之謀﹐由登﹑萊航海以使於女眞﹐約盡取遼地而分之﹐子女玉帛歸女眞﹐土地歸我。議旣定矣﹐宇文肅湣﹝虛中﹞在西掖﹐昌言開邊之非策﹐論事﹐王黼惡之。及童貫﹑蔡攸以宣威建臺﹐遂使之參謀﹐意欲混以同浴﹐且窒其口。時有旨﹐兵興避事﹐皆從軍法。肅湣不得免﹐乃上書極諫曰「臣伏睹陛下恢睿聖英武之略﹐紹祖宗之詒謀﹐將舉仁義之師﹐復燕云之故境﹐不以臣愚不肖﹐使參預機密。臣被命之初﹐意謂朝廷未有定議﹐欲命臣經度﹐相視其事。及至河北諸路﹐見朝廷命將帥﹐調兵旅﹐厲器械﹐轉移錢糧﹐已有擇日定舉之說。臣旣與軍政﹐苟有所見﹐豈敢隱嘿﹐輒具利害﹐仰幹淵聽。臣聞用兵之策﹐必先計彊弱虛實﹐知彼知己﹐以圖萬全。今論財用之多寡﹐指宣撫司所置﹐便爲財用有餘﹐若沿邊諸郡帑藏空虛﹐廩食不繼﹐則略而不問。論士卒之彊弱﹐視宣撫司所駐﹐便言兵甲精銳﹐若沿邊諸郡﹐士不練習﹐武備元刂缺﹐則置而不講。夫邊圉無應敵之具﹐軍府無數日之糧﹐𨿽孫﹑吳復生﹐亦未可舉師﹐是在我者﹐未有萬全之策也。用兵之道﹐禦攻者易﹐攻人者難﹔守城者易﹐攻城者難﹔守者在內﹐而攻者在外﹐在內爲主而常逸﹐在外爲客而常勞﹐逸者必安﹐勞者必危。今宣撫司兵﹐約有六萬﹐邊鄙可用﹐不過數千。契丹九大王耶律淳者﹐智略輻湊﹐素得士心﹐國主委任﹐信而不疑。今欲亟進兵於燕城之下﹐使契丹自西山以輕兵絕吾糧道﹐又自營平以重兵壓我營壘﹐我之糧道不繼﹐而耶律淳者激勵眾心﹐堅城自守﹐則我亦危殆矣。是在彼者﹐未有必勝之兆也﹐夫在我無萬全之策﹐在彼亦未可必勝﹐玆事一舉﹐乃安危存亡之所系﹐豈可輕議乎﹖且中國與契丹講和﹐今逾百年﹐間有貪忄林﹐不過欲得關南十縣而止耳﹔間有傲慢﹐不過對中國使人稍虧禮節而止耳。自女眞侵削以來﹐向慕本朝﹐一切恭順。今捨恭順之契丹﹐不封殖拯救﹐爲我藩籬﹔而遠逾海外﹐引彊悍之女眞以爲鄰國﹐彼旣籍百勝之勢﹐虛喝驕矜﹐不可以禮義服也﹐不可以言說諭也。視中國與契丹﹐兵不止﹐鏖戰不解﹐勝負未決﹐彊弱未分﹐持卞莊兩斗之說﹐引兵逾古北口﹐撫有悖桀之眾﹐系累契丹君臣﹐雄據朔漠﹐貪心不止﹐越逸疆圉﹐憑陵中夏。以百年怠墮之兵﹐而當新銳難敵之虜﹔能寡謀持重﹑久安閒逸之將﹐而角逐於血肉之林﹐巧拙異謀﹐勇怯異勢﹐臣恐中國之邊患﹐未有寧息之期也。譬猶富人有萬金之產﹐與寒士爲鄰﹐欲肆並吞﹐以廣其居﹐乃引彊盜而謀曰﹕『彼之所處﹐汝居其半﹐彼之所畜﹐汝取其全。』彊盜從之。寒士旣亡﹐𨿽有萬金之富﹐日爲切鄰彊盜所窺﹐欲一夕髙枕安臥﹐其可得乎﹗愚見竊以爲確諭。望陛下思祖宗創業之艱難﹐念鄰域百年之盟好﹐下臣此章﹐使百寮廷議。儻臣言可采﹐乞降詔旨﹐罷將帥還朝﹐無滋邊隙﹐俾中國衣冠禮義之俗﹐永睹升平﹐天下幸甚﹐冒昧盡言﹐不任戰栗。」書下三省﹐黼讀之﹐大怒﹐捃以他事﹐除集英殿修撰﹐督戰益急﹐而北事始不可收拾矣。遼又有降將曰郭藥師﹐統其卒曰「常勝軍」﹐怙寵負眾﹐漸桀驁不可馴。肅湣憂之﹐力言於朝﹐請以恩禮﹐畱之京師﹐盡使挈致家屬﹐居於賜第﹐緩急有用﹐只以單騎遣行﹐事畢卽歸﹐以杜後患﹐亦弗聽。旣而金人寒盟﹐藥師首叛﹐粘罕遂犯太原。肅湣以宣諭使事歸奏﹐徽祖見之﹐嘆曰「王黼不用卿封殖契丹以爲藩籬之議﹐是以有此。」是日﹐遂詔於榻前艸詔罪己﹐大革獘政﹐其略曰「百姓怨懟而朕不知﹐上天震怒而朕不悟。」令下﹐人心大悅。議者以比陸贄感泣山東之詔云。植之歸﹐以童貫。先攺姓名李良嗣﹐後賜國姓﹐靖康初伏誅。藥師仕金﹐至安邦鎭國功臣﹐其子孫顯。○蠲毒圓髙皇毓聖中原﹐得西北之正气﹐夙賦充實﹐自少至耄﹐未嘗用溫劑。每小不怡﹐輒進蠲毒圓數百﹐一以芫花﹑大黃﹑大戟爲主﹐侍醫縮頸﹐而上服之自如。有王涇者﹐以伎進﹐侈言勇往﹐居之不怍﹐間奉圭匕﹐先意持論﹐自詭無傷。孝宗素危之﹐屢詰責﹐要以禍福﹐弗之顧。淳熙丁未﹐聖壽逾八齡矣。一日﹐進餛飩﹐覺胸膈壅﹐涇猶主前藥﹐旣投而不支﹐遂以大漸。孝宗震怒﹐立詔誅之。慈福要上苦諫﹐薄不獲已﹐減死黥流﹐杖脊朝天門。中使蒞焉﹐方覬其速斃﹐涇貨五伯下其手﹐卒得活。初﹐巨醫王繼先幸紹興﹐始用是﹐取驗。孝宗在朱邸﹐扈蹕視師至建康﹐館秦檜故第。史文惠爲講官﹐實從行﹐燕之正堂﹐而命莊文醴﹑曾龍於後圃。孝宗樂﹐飲以碼瑙觥﹐者十二﹐因遊於圃﹐二臣復各獻一卮。後三日﹐屬疾﹐髙皇賜藥﹐使內侍視之服。文惠聞之﹐疑其爲蠲毒﹐亟袖人參圓入﹐問而信﹐遂竊易之﹐僅愈。是日微文惠﹐幾殆。髙皇蓋主此﹐而不知南北之異稟也。涇祖繼先之緒餘﹐株守不變﹐是以敗云。○憲聖護醫憲聖後在慈福﹐慶元丁巳﹐朝廷方卜郊﹐而後不豫﹐始猶自彊起﹐曰「上始郊﹐不可以吾故混齋思。」敕左右勿奏。十一月乙巳﹐還禦端門﹐肆眚竣事﹐趣駕至宮﹐而大漸矣。先是旬日忽寢疾﹐侍醫進藥﹐輒卻之。咸請其故﹐喟然曰「吾壽八帙﹐而以醫累人耶﹖」意懲王涇之得罪也。故廟謚之議曰「卻藥輟進﹐務全護醫。」蓋紀實云。京魏公﹝鏜﹞時當軸﹐嘗親爲客言。慈聖所謂只此日去﹐免煩他百官﹐其達死生之變﹐眞若出一揆也。○魯公拜後慶元間﹐有宿儒﹐以文名入鰲掖爲承旨﹐朝議謂且大用。會韓平原有歸子曰﹐先鈐吳門兵時﹐出妾方娠﹐鬻當湖巨室魯氏﹐得男焉﹐律也。旣貴﹐無他子﹐遂以重幣請於魯而歸之。始至﹐而平原適有恩制當降麻﹐偶不詳知﹐遂於廷綸中﹐用魯公拜後事﹐意蓋指忠獻耳。有欲進者忌之﹐摘其語﹐謂含譏刺。平原讀之﹐見其姓之偶符﹐大怒﹐不逾月﹐遂去國﹐終其身不復用。當其下筆時﹐初不自覺轉喉之觸。謂禍福不可以智力勝﹐當於此乎占之。○金陵無名詩熙寧七年四月﹐王荊公罷相﹐鎭金陵。是秋﹐江左大蝗﹐有無名子題詩賞心亭﹐曰「靑苗免役兩妨農﹐天下嗷嗷怨相公。惟有蝗虫感恩徳﹐又隨鈞旆過江東。」荊公一日餞客至亭上﹐覽之不悅﹐命左右物色﹐竟莫知其爲何人也。○萬歲山瑞禽艮嶽初建﹐諸巨爭出新意事土木。旣宏麗矣﹐獨念四方所貢珍禽之在圃者﹐不能盡馴。有市人薛翁﹐素以豢擾爲優場戲﹐請於童貫﹐願役其間﹐許之。乃日集輿衛﹐鳴蹕張黃屋以遊﹐至則以巨貯肉炙梁米﹐翁效禽鳴﹐以致其類﹐旣乃飽飫翔泳﹐聽其去來。月餘而囿者四集﹐不假鳴而致﹐益狎玩﹐立鞭扇間﹐不復畏。遂自命局曰「來儀」﹐所招四方籠畜者﹐置官司以總之。一日﹐徽祖幸是山﹐聞淸道聲﹐望而羣翔者數萬焉。翁輒先以牙牌奏道左﹐曰「萬歲山瑞禽迎駕。」上顧罔測﹐大喜﹐命以官﹐賚予加厚。靖康圍城之際﹐有詔許捕﹐馴者皆不去﹐民徒手得之﹐以充飧云。○王涇庸醫宇文忠惠﹝紹節﹞在樞府﹐余間見焉。因及五行之理﹐相與縱譚﹐有客在坐﹐偶曰「黥醫王涇者﹐昨鞭背都市﹐流遠方。及平原用事﹐始得歸﹐稍敍故秩﹐自言元不曾受杖﹐嘗袒而示某以背﹐完瑩無疵﹐初不解其如何也。後見他醫﹐言杖皆有瘢﹐惟噬膚之初﹐傅以金箔﹐則瘢立消﹐意金木之性相制耳。」忠惠笑曰「昔人有以胝足之藥售於市者﹐輒揭扁於門曰﹕『供禦』。或笑其不根﹐聞於上﹐召而罪之。旣而宥其愚﹐及出﹐乃復增四字曰﹕『曾經宣喚』。今此方無乃其比耶﹗子將誰售。」客亦笑不敢應。時忠惠未識涇也。其二年﹐余在裏下﹐聞忠惠不起﹐爲位以哭﹐及都人來﹐乃云「涇實用蠲毒瀉足疾﹐以致大故。朝廷知之﹐再命追涇所復官﹐免杖流永興﹐」余因憶在京華時﹐傅著作﹝行簡﹞﹑姚冑丞﹝師臯﹞皆甘涇餌﹐目擊其殞。著作未啟手足﹐猶進一刀圭﹐不脫口而逝。餘一日隨班景靈﹐見冑丞殿門下﹐云痰癖新愈﹐因相勞苦。則曰「王禦醫實生我﹐癖去矣﹐痰下者數斗﹐今顧疲﹛艸爾﹜﹐他則無恙。」余聞而私憂之﹐謂未必能勝﹐未旬﹐果卒。嗟夫﹗醫之害如此哉﹐追思疇昔之言﹐爲之流涕﹐並志顚末以悼其庸。○黑虎王醫師余稚年入閩過福﹐聞有黑虎王醫師者﹐富甲一郡﹐問之﹐則繼先之別名也。繼先世業醫﹐其大父居京師﹐以黑虎丹自名﹐因號「黑虎王家」。及繼先幸於髙宗﹐積官畱後﹐通國稱爲醫師﹐𨿽貶猶得麗於稱謂焉。初﹐秦檜擅權而未張﹐頗賂上左右以固寵﹐繼先實表裏之。當其盛時﹐勢焰與檜挈大﹐張去爲而下不論也。諸大帥率相與父事﹐王勝在偏校﹐因韓蘄王以求見﹐首願爲養子﹐遂帥金陵軍。聞者爭效﹐不以爲怪。檜欲貴其姻族﹐不自言﹐每請進繼先之黨與官﹔繼先亦乘間爲檜請﹐諸子至列延閣﹐金紫盈門。掩顧賕謝﹐攘市便腴﹐抑民子女爲妾侍﹐罪不可勝紀﹐而衣憑城社﹐中外不敢議者三十年。紹興辛已六月﹐蜀人杜﹝華老﹞爲南牀﹐擬擊之而未發。會邊釁啟﹐繼先首輦重寶爲南遁計﹐都城爲之騷然。上聞之不樂。劉武忠﹝﹞帥京口﹐請以先發制人之策﹐決用兵。上意猶隱忍不決﹐欲以兵應。繼先素怯﹐猶幸和議之堅以竊安﹐因間言於上曰「邊鄙本無事﹐蓋新進用主兵官﹐好作弗靖﹐欲邀功耳。各斬一二人﹐和可復固。」上不答﹐徐謂侍貂曰「是欲我斬劉耶﹖」於是素軋其下而不得逞者﹐頗浸潤及之矣。逆亮索我大臣﹐廷遣徐嘉﹑張掄往聘﹐亮以非指﹐使諫議大夫韓汝嘉至盱眙止之﹐更令遣所索。奏至﹐上適在劉婕妤閣﹐當饋輟食﹐婕妤怪之﹐問諸侍貂而得其繇﹐進說寬譬﹐頗與繼先之言符﹐上大驚﹐問曰「汝安得此﹖」婕妤不能隱﹐具以所聞對。遂益怒。丁未﹐詔婕妤歸別第。莘老遂上疏﹐列其十罪。初進讀﹐玉色猶怫然﹐莘老扣榻曰「臣以執法事陛下﹐不能去一醫﹐死不敢退。」猶未許﹐因密言外議謂繼先以左道幸﹐恐謗議叢起﹐臣且不忍聽。上始變色首肯﹐罷朝﹐使宣旨曰「朕以顯仁餌汝藥﹐故假爾寵﹐今言者如此﹐當不復有面目見朕﹐期三日有施行﹐其自圖之。」辛亥﹐遂詔繼先居於福﹐子孫勒停﹐都城田宅皆沒官﹐奴婢之彊鬻者從便。令下﹐中外大悅。繼先以先事聞詔﹐多藏遠徙﹐故𨿽籍不害其富也。迄今其故居華棟連甍﹐猶號巨室﹐一傳而子弟蕩柝﹐至不能家。或者謂其致不以其道﹐宜於厚亡。趙牲之作《中興遺史》﹐載繼先始末極詳﹐參以所聞﹐而著其事。●卷十○永泰挽章建中靖國初﹐徽祖自藩王入繼大統﹐虛心納諫﹐獘政大革﹐海內想﹐庶幾慶曆﹑元之治。曾文肅爲相﹐頗右紹述﹐諫官陳﹝﹞六疏劾之﹐不從﹐賜罷﹐綸言以觀望推引責之。右司諫江﹝公望﹞聞而求對﹐面請其故﹐上曰「意在逐布﹐引李淸臣爲相耳。」公望言臣不知其他﹐但近者易言官者三﹐逐諫官者七﹐非朝廷美事﹐因袖疏力言丰﹑政事得失﹐且曰「陛下若自分彼此﹐必且起禍亂之源。」上意感格﹐危從之矣。會前太學博士範﹝致虛﹞上書言太學取士法不當變﹐且言臣讀聖制《泰陵挽章》曰「『同紹裕陵』尊。此陛下孝弟之本心也。臣願守此而已。」時黃冠初盛﹐範因右街道錄徐知常﹐以其姓名聞禁中﹐且陳平日趨向﹐謂非相蔡京不可。上幡然﹐亟召見﹐曰「朕且不次用卿。」遂除右正言。才供職﹐首論二事﹕其一言神宗一代之史﹐非紹聖無以察正元之詆謗﹐今復詔參修﹐是紛更也﹐願令史官﹐條具紹聖之所以掩蔽者示天下。其二言元置訴理﹐所以雪先朝得罪之人﹐紹聖命安享蹇序辰駁正﹐固當然耳﹐二人乃坐除名﹐如此則訴理爲是矣。夫二臣之罪不除﹐則兩朝之謗終在疏奏﹐上益向之﹐於是國論始決。是秋﹐江以論蔡邸獄﹐責知淮陽軍。範馴致尙書左丞云。○殿中鷴徽祖居端邸時﹐藝文之暇﹐頗好馴養禽獸以供玩。及卽位﹐貂奉承﹐羅致稍廣。江﹝公望﹞在諫省聞之﹐亟諫﹐上大悅﹐卽日詔內肇﹐盡縱勿復畱。殿中有一鷴﹐蓄久而馴﹐不肯去﹐上親以麈尾逐之﹐迄不離左右。乃刻公望姓名於麈柄﹐曰「朕以旌直也。」及江去國﹐享上之論興﹐浸淫及於艮嶽矣。都城廣莫﹐秋風夜靜﹐禽獸之聲四徹﹐宛如郊野﹐識者以爲不祥﹐益思江之忠焉。○劉蘊古劉蘊古﹐燕人也。逆亮將南寇﹐使之僞降以覘國﹐而無以得吾柄﹐乃以首飾販鬻﹐往來壽春﹐頗言兩國事﹐見淮賈﹐輒流涕曰「予何時見天日耶﹗」因縱譚亮國虛實﹐以啖朝廷﹐自詭苟見用﹐取中原﹐滅大金﹐直易事耳。邊臣不疑﹐密以名聞﹐時兵釁已啟﹐詔許引接。至行都﹐首言其二弟在北﹐皆登巍科﹐惟己兩薦禮部而未第﹐因謀南歸﹐以成功名。當國者喜之﹐遂授迪功郎﹑浙西帥司﹐準備差遣﹐時紹興三十一年九月癸巳也。蘊古猶不厭意﹐日彊聒於朝﹐辯舌泉湧﹐廷臣咸奇之。會亮誅﹐未得間以北﹐繼攺京秩爲鄂ヘ。隆興初元三月﹐濠梁奏北方遊手萬餘人﹐應募欲以營田﹐蘊古聞而有請﹐願得自將以與虜角﹐毋使徒老耒﹤耒且﹥間。左揆陳文正﹑參預張忠定﹑同知辛簡穆咸是之﹐次相史文惠獨不可﹐曰「是必姦人﹐來爲虜間﹐國家堤防稍密﹐不得施其伎﹐欲姑以此萬人﹐藉手反國耳。」諸公雜然謂逆詐﹐文惠顧行首吏召之曰「俟其來﹐嘗可見也。」相與坐堂中﹐俟久之﹐至﹐文惠迎謂曰「昔樊噲欲以十萬眾﹐橫行匈奴中﹐議者猶以爲可斬﹐子得萬烏合﹐何能爲﹖」蘊古素謂廟議咸許其來也﹐意得甚﹐卒聞此語﹐大駭失色。遽曰「某意無他﹐此萬人家口皆不來﹐必不爲吾用。不如乘其未定﹐挾去爲一拍﹐事幸成﹐猶不可知耳。」文惠顧諸公曰「已得之﹐通判之言是矣。此萬人固不畱﹐獨不知通判盛眷﹐今在何所﹖」時蘊古家在幽﹑燕﹐自知失言﹐內偈不得對﹐比茶甌至﹐戰灼不復能執﹐幾墮地﹐遂退。諸公猶不然﹐然迄得不遣。旣逾月﹐張忠獻奏攺ヘ太平州﹐往來都督府﹐稟議軍事。後數載﹐蘊古私使其僕駱昂北歸﹐有告者﹐及搜所遣家訊﹐則皆刺朝廷機事也。乃伏其誅﹐於是始服文惠之先識焉。初﹐吳山有伍員祠﹐瞰﹐都人敬事之。有富民捐貲爲扁額﹐金碧甚侈。蘊古始至﹐輒乞靈焉﹐妄謂有心諾﹐輟俸易牌﹐而刻其官位姓名於旁。市人皆驚﹐曰「以新易舊﹐惡其不華耳。易之而不如其舊﹐其意果何在﹖」有右武大夫魏仲昌者﹐獨曰「是不難曉。他人之歸正者﹐僥幸官爵金帛而已。蘊古則眞細作也。夫諜之入境﹐不止一人﹐榜其名﹐所以示踵至者﹐欲其知己至耳。」聞者憮然不信﹐後卒如言。余嘗謂納降非上策﹐昂於前錄﹐吳畏齋啟﹑文惠之謀國﹐可以言智矣。仲昌一武弁﹐乃能逆見姦人之情﹐其才亦有足稱者﹐今世殆不多見也。○大散論賞書紹興壬午春﹐南北旣交兵﹐蜀宣撫使吳﹝﹞謀取雍﹐使大將姚﹝仲﹞攻大散關﹐不下。仲久於軍﹐妄謂軍士不用命﹐實賞給之薄﹐故功且弗成。王參預﹝之望﹞時總軍賦﹐仲之幕屬曰朱紱﹐嘗登門焉﹐以書抵之曰「先生以博大髙明之學﹐當艱難險阻之時﹐凡百施設﹐莫非經久。顧玆全蜀﹐久賴綏撫﹐𨿽三邊用兵之際﹐無徵輸重困之勞﹐自非先生以體國愛民爲念﹐何以及此。天下之勢固有不兩立者﹐兵與民是也。兵不可不費財﹐而責其萬死之功﹔民不可不出財﹐而濟其一時之急﹐此天下之通理也。先生深知兵民兩相爲用之策﹐聞蜀民自軍興之後﹐恬然自安﹐不有用兵之費﹐先生恩徳固亦大矣。然有可言者﹐紱爲先生門下士﹐豈敢自隱﹐且時異事異﹐故宜攺更﹐不可執一。自虜人九月六日叩關﹐於時事出倉卒﹐諸將云﹐大軍一出﹐必遂破敵。初﹐宣撫吳公﹐自謂可以兩月爲期﹐必能克敵﹐旣而虜壁愈堅﹐相持已逾四月矣﹐將帥牽制﹐久未成功﹐兵不可不謂之暴露。如今日事勢﹐與前日不同﹐先生當相時之宜﹐以取必勝﹐玆其時也。聞之諸軍鬥志不銳﹐戰心不壯﹐且曰﹕『使我力戰﹐就能果立微勞﹐其如賞給在何處﹐伺候核實保明﹐申獲宣司﹑總司﹑旨麾﹐往返數旬﹐豈能濟急﹖』大率在今之勢﹐與前旣異﹐不立重賞﹐何以貴人。前宣撫吳公﹐僅能保守全蜀﹐蓋賞厚而戰士用命也。先生詳酌事機﹐別與措置﹐略於川蜀科敷軍須之費十分之一﹐多與準備給賞錢物近一二百萬﹐自總所移文諸帥﹐明出曉示﹐號令諸軍﹐各使立功﹐以就見賞。謂如散關一處﹐設使當初有銀絹各一二萬匹兩﹐錢引一二十萬道﹐椿在鳳州﹐宣撫吳公﹑節使姚公﹐以上件賞給﹐明告諸軍﹐遣二三統制官便宜﹐各以其所部全軍一出﹐諭之曰﹕『當進而退﹐則坐以軍法﹔進而勝捷﹐能破關隘﹐則有此重賞。』如是而軍不用命﹐虜不破滅﹐無有也。說者謂方今朝廷財用匱乏﹐若夤緣軍興﹐而費耗國用﹐則先生所不取。紱曰﹕不然﹗先生體國愛民之心﹐朝野孰不知。兵事固有當更張而不更張﹐則悠久相持﹐不能力濟機會﹐一勞而久逸﹐暫賞而永寧﹐正在此舉。紱之區區﹐未必可行﹐幸先生怒其狂愚﹐或以爲可教﹐則一覽付火。」王讀之﹐大駭﹐乃答書曰「辱示札目﹐見咎不科敷百姓﹐異哉﹗足下之言也。本所以財賦爲職事﹐應副諸軍﹐自當竭力。若是軍須闕乏﹐有功將士合賞﹐但於王少卿取辦可也﹐至於科敷﹐他人何預哉。僕中原人﹐蜀中無一錢生業﹐亦無親族寓居﹐其不科敷﹐何私於蜀。蓋以大軍十餘萬眾﹐仰給於此﹐不得不愛養其民力﹐以固根本。有四川民力﹐則有三軍﹐四川民窮﹐則三軍坐困矣。如足下輩月俸歲廩﹐不從空虛中來﹐亦知其所自乎﹖朝廷徳意深厚﹐每務寬卹﹐東南調度如此﹐不聞斂取於民﹐四川獨可加賦乎﹖國家養兵﹐所以保民﹐而足下乃謂軍民不兩立﹐恐非安民和眾﹑制用丰財之義。又云﹐用兵本約兩月﹐今已四个月﹐然則解嚴未可期也。若本所當時便徇諸處無藝之求﹐只作兩个月計﹐則今日何以支吾﹐事未可期﹐則所費無限﹐且不愛民力﹐以備方末之須﹐將如異日何﹖僕之斂於民﹐乃所以爲諸軍也。用兵一百﹐三十日﹐糗糧﹑艸料﹑銀絹﹑錢引﹐所在委積﹐未嘗乏興。而足下乃云爾﹐不知軍行出入﹐何處闕錢糧艸料。累次喝犒﹐並朝廷支賜﹐自是諸軍應報稽緩﹐文字才到﹐本所立便給散﹐略無畱阻。若是激賞﹐則須俟有功﹔諸軍旣無功狀﹐本所憑何支破。散關前日不下﹐聞自有說﹐莫不爲無銀絹錢引否﹖不知散關是險固不可取乎﹖是有可取之理﹐而無銀絹錢引之故乎﹖士卒不肯用命﹐豈計司之責﹐必有任其咎者﹔況聞攻關之日﹐死傷不少﹐則非士卒之不用命矣。自來兵家行動﹐若逗撓無功﹐多是以糧道不繼﹐嫁禍於有司以自解﹐亦未聞以無堆垛賞給爲詞者也。國家息兵二十年﹐將士不戰﹐竭四川之資以奉之﹔一旦臨敵﹐更須堆垛銀絹而後可用﹐則軍政可知矣。且如向來和尙原﹑丁劉圈﹑殺金平諸軍大捷﹐近日吳宣撫取方山原﹑秦州等處﹐王四廂取商﹑虢等州﹐吳四廂取唐﹑鄧州﹐不聞先垛銀絹﹐始能破賊也。朝廷賞格甚明﹐本所初無慳吝﹐如秦州﹑治平之功﹐得宣司關狀﹐卽時行下魚關支散﹐何嘗稍令闕誤﹖兼魚關簽廳﹐所備金帛錢物﹐充滿府藏﹐宣撫不住關撥﹐豈是無椿辦也﹖顧生民膏血﹐不容無功而得耳。假令僕重行科敷﹐積金至斗﹐諸軍衣糧犒設支賜之外﹐若無功效﹐一錢豈容妄得哉﹖果有功﹐豈容本所以不科敷而不賞乎﹗諸軍但務立功﹐無患賞給之不行也﹐但管取足﹐無問總所之科敷也。劉晏斂不及民﹐何害李﹑郭之勛﹐李晟屯東渭橋﹐無積貲輸糧﹐以忠義感人﹐卒滅大盜。足下以書生﹐爲人幕府﹐不能以此等事規贊主帥﹐而反咎王人以不斂於民﹐豈不異哉﹗九月以後﹐興元一軍﹐支撥過錢引二十八萬道﹐銀絹二千匹兩﹐而糗糧艸料與犒設﹑賞錢之類不與焉﹐亦不爲不應副矣。若皆及將士﹐豈不可以立功﹖有功賞而未得者﹐何人也﹖朝廷分司差職﹐各有所主﹐而於財賄出納爲尢嚴﹐經由檢察﹐互相關防﹐所有屢降旨揮﹐凡有支費﹐宣司審實﹐總所量度﹐此古今通義﹐而聖朝之明制也。足下獨不便﹐何哉﹖來書謂攻散關﹐若得銀絹一二萬匹兩﹐錢引一二十萬﹐椿在鳳州﹐有此重賞﹐而虜不破滅無有也。椿在鳳州﹐與魚關何異﹐方宣撫以攻守之策﹐會問節使時﹐亦不聞以此爲言。今散關﹑鳳翔未破﹐足下可與軍中議﹐取散關要銀絹錢引若干﹐取鳳翔要若干﹐可以必克。本所當一切抱認﹐足下可結罪保明具申﹐當以聞於朝廷。如克敵而賞不行﹐僕之責也﹐若本所抱認而不能成功﹐足下當如何﹖僕前後見將帥多是忠義赴功﹑捐軀報國之人﹐只緣幕中導之或非其道﹐以至害事。如姚帥之賢﹐固不妄聽﹐然足下自不應爲此異論也﹐萬一朝廷聞之﹐得無不可乎﹖之望嘗備員剡薦﹐預有懼焉﹐且宜勉思婉畫﹐謹重話言﹐勿卹小利﹐以敗大事﹐但得主帥成功﹐足下復何求哉﹖信筆不覺喋喋﹐幸照。」紱得書﹐頗自慚悔﹐仲亦大恐。閏月癸酉﹐率諸軍肉薄而登﹐遂克之。余嘗從蜀士大夫得其書﹐謂今世言功者﹐多約取而丰責﹐先事質償﹐如宿逋然﹐神州未復﹐端坐此耳。王之盡理﹐仲之補過﹐紱之服義﹐要皆可書﹐故刂取其詳而傳之。○成都貢院成都新繁有藏藝祖禦容者﹐莫知始何年﹐令長交事櫝護﹐畀付惟謹。淳熙間﹐胡給事﹝元質﹞制置四川﹐聞之﹐謂偏陬下鄙﹐非所宜有﹐命歸之府。議以爲乾徳平僭僞﹐𨿽鑾輿不親幸﹐而耆定一方﹐實爲雋功﹐欲扳援章武端命故事﹐建殿以嚴毖奉。遂斥羨財鳩工﹐伐巨木千章﹐卜地築宮有日矣。僚き或謂郡國私建宗廟﹐誼盍先以聞﹐俟報可。胡竦然﹐乃暫輟役﹐驛書請於朝廷。議果不以爲然﹐弗之許。胡大沮﹐念木石已具﹐且動觀瞻﹐不容已﹐會貢院敝甚﹐因撤而新之﹐旣畢工﹐壯麗甲西州焉。事有適會乃如此﹐向子西能言其詳﹐因伶語而及玆說。○萬春伶語胡給事旣新貢院﹐嗣歲庚子適大比﹐乃侈其事﹐命供帳考校者﹐悉倍前規。鵠袍入試﹐茗卒饋漿﹐公庖繼肉﹐坐案寬潔﹐執事恪敬﹐りり於於﹐以鬯於文﹐士論大愜。會初場賦題出《孟子》﹐「舜聞善若決江河」﹐而以「聞善而行沛然莫禦」爲韻。士旣就案矣﹐蜀俗敬長而尙先達﹐每在廣場﹐不廢請益焉。哺後﹐忽一老儒レ禮部韻示諸生﹐謂沛字惟十四泰有之﹐一爲顚沛﹐一爲沛邑﹐注無沛決之義﹐惟它有霈字﹐乃從雨爲可疑。眾曰「是。」哄然扣簾請。出題者偶假寐﹐有少年出酬之﹐漫不經意﹐云「禮部韻注義旣非﹐增一雨頭無害也。」揖而退﹐如言以登於捲﹐坐遠於簾者﹐或不聞知﹐乃仍用前字。於是試者用霈沛各半。明日﹐將試《論語》﹐籍籍傳﹐凡用沛字者皆窘。復扣簾﹐出題者初不知昨夕之對﹐應曰「如字。」廷中大喧﹐浸不可制﹐噪而入﹐曰「試官誤我三年利害不細。」簾前闈木如拱﹐皆折﹐或入於房﹐執考校者一人毆之。考校者惶遽﹐急曰「有雨頭也得﹐無雨頭也得。」或又咎其誤﹐曰「第二場更不敢也。」蓋一時祈脫之辭。移時稍定﹐試司申鼓噪場屋﹐胡以不稱於禮遇也﹐怒﹐物色爲首者﹐盡系獄﹐韋布益不平。旣拆號﹐例宴主司以勞還﹐畢三爵﹐優伶序進。有儒服立於前者﹐一人旁揖之﹐相與詫博洽﹐辧古今﹐岸然不相下。因各求挑試所誦憶。其一問﹕「漢四百載﹐名宰相凡幾﹖」儒服以蕭曹而下枚數之﹐無遺﹐羣優咸贊其能。乃曰「漢相吾言之矣﹐敢問唐三百載名將帥何人也﹖」旁揖者亦詘指英﹑衛﹐以及季葉﹐曰「張巡﹑許遠﹑田萬春。」儒服奮起爭曰「巡﹑遠是也﹐萬春之姓雷﹐歷考史諜﹐未有以雷爲田者。」揖者不服﹐撐拒滕口﹐俄一綠衣參軍﹐自稱教授﹐前據幾﹐二人敬質疑﹐曰「是故雷姓。」揖者大詬﹐袒裼奮拳﹐教授遽作恐懼狀﹐曰「有雨頭也得﹐無雨頭也得。」坐中方失色﹐知其風己也。忽優有黃衣者﹐持令旗躍出稠人中﹐曰「制置大學給事臺旨﹐試官在坐﹐爾輩安得無禮。」羣優亟斂容﹐趨下﹐喏曰「第二場更不敢也。」俠皆笑﹐席客大慚﹐明日遁去。遂釋系者。胡意其爲郡士所使﹐錄優而詰之﹐杖而出諸境﹐然其語盛傳迄今。○谷範滂傳山谷在宜州﹐嘗大書《後漢書﹖範滂傳》﹐字徑數寸﹐筆勢飄動﹐超出翰墨逕庭﹐意蓋以悼黨錮之爲漢禍也。後百年﹐眞迹逸人間﹐趙忠定得之﹐寶置巾篋﹐紳題跋﹐如牛腰焉。旣乃躬蹈其禍﹐可謂奇讖。嘉定壬申﹐忠定之子﹝崇憲﹞守九江﹐刻石郡治四說堂。○紫巖二銘張紫巖謫居十五年﹐憂國耿耿﹐不替昕夕。適權姦新斃﹐時宰恃虜好而不固圉﹐紫巖方居母喪﹐上疏論事﹐朝廷以爲狂﹐復詔居零陵。一日﹐慨然作幾間丸墨並常支筇竹杖二銘﹐以寓意。墨之銘曰「存身於昏昏﹐而天下之理因以昭昭﹐斯爲瀟湘之寶﹐予將與之歸老。」而逍遙杖之銘曰「用則行﹐捨則藏﹐惟我與爾﹔危不持﹐顚不扶﹐則焉用彼。」或錄以示當路﹐大怒﹐以爲諷己﹐將奏之﹐會病卒﹐不果。它目﹐陳正獻﹝俊卿﹞爲孝皇誦之﹐摘其一銘﹐書於禦杖焉。●卷十一○李白竹枝詞紹聖二年四月甲申﹐山谷以史事謫黔南。道間﹐作《竹枝詞》二篇﹐題歌羅驛﹐曰「撐崖拄谷蝮蛇愁﹐入箐攀天猿掉頭。鬼門關外莫言遠﹐五十三驛是皇州。」「浮雲一百八盤縈﹐落日四十九渡明。鬼門關外莫言遠﹐四海一家皆弟兄。」又自書其後﹐曰「古樂府有『巴東三峽巫峽長﹐猿鳴三聲淚沾裳』﹐但以抑怨之音和爲數疊﹐惜其聲今不傳。余自荊州上峽入黔中﹐備嘗山川險阻﹐因作二疊﹐傳與巴娘﹐令以《竹枝》歌之﹐前一疊可和云『鬼門關外莫言遠﹐五十三驛是皇州』。後一疊可和云『鬼門關外莫言遠﹐四海一家皆弟兄。』或各用四句﹐入《陽關小秦王》﹐亦可歌也。」是夜宿於驛﹐夢李白相見於山間﹐曰「予往謫夜郎﹐於此聞杜鵑﹐作《竹枝詞》三疊世傳之不子細﹐憶集中無有﹐三誦而使之傳焉。其辭曰﹕『一聲望帝花片飛﹐萬里明妃雪打圍。馬上胡兒那解聽﹐琵琶應道不如歸。』『竹竿坡面蛇倒退﹐摩圍山腰胡孫愁。杜鵑無血可續淚﹐何日金雞赦九州』。『命輕人甕頭船﹐日瘦鬼門關外天。北人墮淚南人笑﹐靑壁無梯聞杜鵑。」』今《豫章集》所刊﹐蓋自謂夢中語也﹐音響節奏似矣﹐而不能掩其眞﹐亦寓言之流歟﹗○蟻蝶圖黨禍旣起﹐山谷居黔。有以屏圖遺之者﹐繪雙蝶舞﹐冒於蛛絲而隊﹐蟻憧憧其間﹐題六言於上曰「胡蝶雙飛得意﹐偶然畢命网羅。羣蟻爭收墜翼﹐策勛歸去南柯。」崇寧間﹐又遷於宜﹐圖偶爲人攜入京﹐鬻於相國寺肆。蔡客得之﹐以示元長﹐元長大怒﹐將指爲怨望﹐重其貶﹐會以訃奏僅免。其在黔﹐嘗摘香山句爲十詩﹐卒章曰「病人多夢醫﹐囚人多夢赦。如何春來夢﹐合眼在鄕社。」一時网羅之味﹐蓋可想見。然余觀其前篇﹐又有「冥懷齊遠近﹐委順隨南北。歸去誠可憐﹐天涯住亦得」之句﹐浩然之气又有百折而不衰者﹐存蟻計左矣。○周益公降官周益公相兩朝。慶元間﹐以退傅居於吉﹐隱然有東山之望﹐當路忌之。時善類引去者紛紛﹐一皆指爲僞學。婺有呂﹝祖泰﹞者﹐東萊之別派也﹐勇義敢言﹐憤時事之日非﹐奮然投匭上書﹐力詆用事者﹐且乞以益公爲相。皂囊下三省﹐朝論雜然起﹐或以爲益公實頤指之﹐遂露章奏劾。且謂淳熙之季﹐王魯公爲首臺﹐益公嘗擠而奪之位﹐以身爲僞學標準﹐羽翼其徒﹐使邪說橫流﹐以害天下。屏居田野﹐不自循省﹐而誘致狂生﹐扣閽自薦﹐以覬召用﹐乞加貶削。上不以爲然﹐言者益急﹐乃鐫一官爲少保﹐下祖泰於天府﹐杖而竄之。益公上表謝。余時在裏中﹐傳得之﹐今尙憶其全文﹐曰「告老七年﹐宿愆故在﹔貶官一等﹐洪造難名。敢期垂盡之年﹐猶麗怙終之罪。中謝﹐伏念臣疏庸一介﹐際遇四朝﹐逮事髙皇﹐已徧塵於臺省﹐受知孝廟﹐復久玷於機衡。不思勉效於同寅﹐乃敢與聞於異論﹐旣肺肝眾所共見﹐豈口舌獨能自明。惟光宗興念於元僚﹐亦屢分於閫寄﹐肆陛下曲憐其末路﹐爰俾遂於裏居。首將正於狐丘﹐巢忽危於燕幕﹐狂生妄發﹐姓名輒及於樵蘇﹔公議大喧﹐論罰蓋輸於薪粲。僅削司徒之秩﹐猶存平土之官﹐玆蓋恭遇皇帝陛下﹐崇徳尙寬﹐馭民敬故。國皆曰殺﹐𨿽微可恕之情﹐耄不加刑﹐姑用惟輕之典﹐遂令衰朽﹐亦與生全。臣有愧積中﹐無階報上﹐省愆田裏﹐視桑蔭之幾何﹔托命乾坤﹐比櫟材而知免。」初當路入浸潤﹐欲文致以罪﹐而難其重名﹐意或有辧論﹐乃置於貶。及奏至﹐引咎紆徐﹐言正文婉﹐灑然消釋。旣而東朝奉寶冊﹐詔復其秩﹐時北門者當制﹐廷綸有曰「駭匹夫狂悖之上聞﹐乃片言詿誤之並及﹐旣有疑於三至﹐姑薄褫於一階。朕方建皇極而融會於黨偏﹐尊重闈而濡浹於慶施﹐申念三朝之遺老﹐僅同下國之靈光﹐寧屈彜章﹐以全晚節。屬外親之詣闕﹐在更生初豈預知﹐貶宮保以居間﹐矧彥博已嘗得謝﹐猶不謂非罪也。」嘉定更化﹐詔湔祖泰過名﹐授以文資﹐而晦庵朱文公而下﹐皆褒贈賜謚﹐於是其言始伸。方祖泰之得罪﹐有宗姓者尹京﹐據案作色﹐蒞制挺焉。祖泰大呼庭下曰「公爲天族﹐同國休戚﹐某乃爲何人家計安危﹐而獲斯辱也。」尹亦慚﹐趣訖其罪﹐使去﹐行都人至今能誦其詳﹐猶有爲吒惜者。○番禺海獠番禺有海獠雜居﹐其最豪者蒲姓﹐號白番人﹐本占城之貴人也。旣浮海而遇風濤﹐憚於復反﹐乃請於其主﹐願畱中國﹐以通往來之貨。主許焉﹐舶事賴給其家。歲益久﹐定居城中﹐屋室稍侈靡逾禁。使者方務招徠﹐以阜國計﹐且以其非吾國人﹐不之問﹐故其宏麗奇偉﹐益張而大﹐富盛甲一時。紹熙壬子﹐先君帥廣﹐餘年甫十歲﹐嘗遊焉。今尙識其故處﹐層棲傑觀﹐晃蕩綿亙﹐不能悉舉矣。然稍異而可紀者﹐亦不一﹐因錄之以示傳奇。獠性尙鬼而好潔﹐平居終日﹐相與膜拜祈福。有堂焉﹐以祀名﹐如中國之佛﹐而實無像設﹐稱謂聱牙﹐亦莫能曉﹐竟不知何神也。堂中有碑﹐髙袤數丈﹐上皆刻異書如篆籀﹐是爲像主﹐拜者皆向之。旦輒會食﹐不置匕箸﹐用金銀爲巨槽﹐合鮭炙﹑粱米爲一﹐灑以薔露﹐散以冰腦。坐者皆置右手於褥下不用﹐曰此爲觸手﹐惟以混而已﹐羣以左手攫取﹐飽而滌之﹐復入於堂以謝。居無溲。有樓髙百餘尺﹐下瞰通流﹐謁者登之。以中金爲版﹐施機蔽其下﹐奏廁鏗然有聲﹐樓上雕鏤金碧﹐莫可名狀。有池亭﹐池方廣凡數丈﹐亦以中金通﹐制爲甲葉而鱗次﹐全類今州郡公宴燎箱之爲而大之﹐凡用釒丕鋌數萬。中堂有四柱﹐皆沈水香﹐髙貫於棟﹐曲房便榭不論也。嘗有數柱﹐欲氵肛於朝﹐舶司以其非常有﹐恐後莫致﹐不之許﹐亦臥廡下。後有堵波﹐髙入云表﹐式度不比它塔﹐環以甓﹐爲大址﹐而增之﹐外圜而加灰飾﹐望之如銀筆。下有一門﹐拾級以上﹐由其中而圜轉焉如旋螺﹐外不復見其梯磴。每數十級啟一竇﹐歲四五月﹐舶將來﹐羣獠入於塔﹐出於竇﹐啁析號呼﹐以祈南風﹐亦輒有驗。絕頂有金雞甚鉅﹐以代相輪﹐今亡其一足。聞諸廣人﹐始前一政雷朝宗﹝A141﹞時﹐爲盜所取﹐迹捕無有。會市有窶人鬻精金﹐執而訊之﹐良是﹐問其所以致﹐曰「獠家素嚴﹐人莫闖其藩。予棲梁上﹐三宿而至塔﹐裹糧﹐隱於顚﹐晝伏夜緣﹐以剛鐵爲錯﹐斷而懷之﹐重不可多致﹐故止得其一足。」又問其所以下﹐曰「予之登也﹐挾二雨蓋﹐去其柄。旣得之﹐伺天大風﹐鼓以爲翼﹐乃在平地﹐無傷也。」盜𨿽得﹐而其足卒不能補﹐以至今。他日﹐郡以歲事勞宴之﹐迎導甚設﹐家人帷觀﹐余亦在﹐見其揮金如糞土﹐輿皂無遺﹐珠璣香貝﹐狼籍坐上﹐以示侈。帷人曰「此其常也。」後三日﹐以合薦酒饌燒羊以謝大僚﹐曰「如例。」龍麝撲鼻﹐奇味不知名﹐皆可食﹐迥無同槽故態。羊亦珍﹐皮色如黃金﹐酒醇而甘﹐幾與崖蜜無辧。獨好作河魚疾﹐以腦多而性寒故也。余後北歸﹐見藤守王君﹝興翁﹞諸郎﹐言其富已不如曩日﹐池醫皆廢﹐雲泉亦有舶獠﹐曰「尸羅圍」﹐貲乙於蒲﹐近家亦蕩析。意積賄聚散﹐自有時也。○王荊公王荊公相熙寧﹐神祖虛心以聽﹐荊公自以爲遭遇不世出之主﹐展盡底蘊﹐欲成致君之業﹐顧謂君不堯舜﹐世不三代﹐不止也。然非常之云﹐諸老力爭﹐紛紜之議﹐殆偏天下﹐久之不能堪。又幸其事之集﹐始盡廢老成﹐務汲引新進﹐大更獘法﹐而時事斬然一新。至於元丰﹐上已漸悔﹐罷政居鐘山﹐不復再召者十年。其後元羣賢疊起﹐不推原遺弓之本意﹐急於民瘼﹐無復周防﹐激成黨錮之禍﹐可爲太息。余嘗侍樓宣獻及此﹐宣獻誦荊公《是時嘗因天雪有絕句》曰「勢合便疑埋地盡﹐功成直欲放春回。農夫不解丰年意﹐祗欲靑天萬里開。」其志蓋有在。余應曰「不然﹐舊聞京師隆冬﹐嘗有官檢凍死秀才﹑腰間系片紙﹐啟視之﹐乃喜雪詩四十韻﹐使來年果奉﹐已無救溝中之瘠矣。況小人合勢﹐如章﹑曾﹑蔡﹑呂輩﹐未知竟許放春否﹖」宣獻忻然是其說。及今觀之﹐發冢之議﹐同文之獄﹐以若人而居位﹐豈不如所臆度﹐荊公初心﹐於是孤矣。○尊堯集表《目錄》一書﹐本熙寧間荊公奏對之辭﹐私所錄記。紹聖以後﹐稍尊其說﹐以竄定元史諜。蔡元度﹝卞﹞又其婿﹐方ピ赫用事﹐書始益章。建中靖國初﹐曾文肅﹝布﹞主紹述﹐垂意實錄﹐大以據依。陳了翁﹝﹞爲右司員外郎﹐以書抵文肅﹐謂薄神考而厚安石﹐尊私史而厭宗廟﹐不可。文肅大怒﹐罷爲外郡﹐尋謫合浦﹐了翁始著《合浦尊堯集》﹐爲十論﹐辧其所紀載﹐猶未敢以荊公爲非。及北歸﹐又著《四明尊堯集》﹐爲八門﹐曰聖訓﹑曰論道﹑曰獻替﹑曰理財﹑曰邊機﹑曰論兵﹑曰處已﹑曰寓言﹐始條分而件析之﹐無婉辭矣。政和元年﹐徽祖聞有此章﹐下政典局宣取﹐時了翁坐其子﹝正匯﹞獄﹐徙通州﹐移文索之﹐了翁遂以表進﹐乞於禦前開拆。初﹐崇寧旣建辟ń﹐詔以荊公封舒王﹐配享宣聖廟﹐肇創坐像﹐了翁憤之﹐並於奏牘寓意。其略曰「代言之筆﹐盡目其徒爲儒宗﹐首善之宮﹐肇塑其形爲坐像﹐禮官無禮而行諂﹐吏書獻佞而請觀。光乎仲尼﹐乃王聖父之贊﹔比諸孔子﹐實卞等輕君之情。彼衰周之僻王﹐棄眞儒之將聖﹐當時不得配太廟之饗﹐後世所以廣上丁之祠。今比安石爲欽王之臣﹐則方神考爲何代之主﹐又況一人幸學﹐列辟班隨﹐至尊拜伏於鑪前﹐故臣驕倨而坐視﹐百官气郁﹐多士心寒﹐自有華夏以來﹐無此悖倒之禮。神考之再相安石﹐始終不過乎九年﹐安石之屏迹金陵﹐棄置不召者十載﹐八字威加於鄧綰﹐萬機獨運於元丰﹐豈可於善述之時﹐忽崇此不遜之像。」又曰「又況臨川之所學﹐不以《春秋》爲可行﹐謂天子有北面之儀﹐謂君臣有疊賓之禮﹐禮儀如彼﹐名分若何﹐此乃衰世侮君之非﹐豈是先王訪道之法。贛川舊學﹐記刊於四紀之前﹐辟水新ń﹐像成於一婿之手。唱如聲召﹐應若響隨。」其自敍則曰「愚公老矣﹐益堅平險之心﹐精衛眇然﹐未捨塡波之願。歿而後已﹐志不可渝。望𨿽隔於戴盆﹐夢不忘於馳闕﹐丹誠上格﹐天語遙詢。要觀尊主之恭﹐緩議姦時之罪﹐淵冰在念﹐梟磔寧逃。」書奏﹐有旨﹐陳自撰《尊堯集》﹐語言無緒﹐並系詆誣﹔不行毀棄﹐送與張商英﹐意要行用。特勒停﹐送臺州羈管。今本州當職官﹐常切覺察﹐不得放出州城﹐月具存在﹐申尙書省。於是廟堂意叵測﹐識者爲了翁危之。了翁不顧﹐至天臺剡謝之辭﹐猶曰「知詆誣之不可﹐志在尊堯﹔豈行用之敢私﹐心惟助舜。語言無緒﹐議論至迂﹐獨歸美於先猷﹐遂大違於國是。不行毀棄﹐有誤咨詢﹐虛消十載之光陰﹐靡卹一門之溝壑。果煩揆路﹐特建刑章﹐若非蒙庇於九重﹐安得延齡於再造。」其凜凜不屈蓋如此。余後因讀《夷堅支乙》﹐見其記優人嘗因對禦﹐戲設孔子正坐﹐顏孟與安石侍側﹐孔子命之坐﹐安石揖孟子居上﹐孟辭曰「天下達尊﹐爵居其一﹐軻僅蒙公爵﹐相公貴爲眞王﹐何必謙光如此。」遂揖顏子﹐顏曰「回也陋巷匹夫﹐平生無分毫事業﹐公爲名世眞儒﹐位貌有間﹐辭之過矣。」安石遂處其上﹐夫子不能安席﹐亦避位﹐安石皇懼﹐拱手云不敢。往復未決﹐子路在外﹐憤憤不能堪﹐徑趨從祀堂﹐挽公冶長臂而出。公冶爲窘迫之狀﹐謝曰「長何罪﹗」乃責數之曰「汝全不救護丈人﹐看取別人家女婿。」其意以議卞也。時方議欲升安石於孟子之右﹐爲此而止﹐是知當時公議﹐𨿽小夫下俚﹐猶不愜﹐不特了翁也。其後朝論﹐變頗疑於禮文﹐遇車駕幸學﹐輒以屏障其面。是時荊公位實居孟子上﹐與顏子爲對﹐未嘗爲止﹐《夷堅》誤矣。國初舊制﹐兗﹑鄒二公東西向﹐今郡縣學﹐二公所以並列於左者﹐蓋靖康撤荊公像之時﹐徒撤而不復正耳﹐其位尙可考也。然徽祖聖孝根心﹐每以裕陵篤眷之故﹐不忍以荊公爲非。翠華北狩﹐居五國城﹐一日燕坐﹐聞外有貨《日錄》者﹐亟輟衣易之﹐曹功顯﹝勛﹞親紀其事﹐羹墻之念﹐本無一日忘。了翁之辧𨿽明﹐其迄不見省者﹐亦政﹑宣大臣無以正救爲將順者歟﹗○三忠堂記廬陵號多士﹐儒先名臣﹐今古輩出﹐里人圖所以尊顯風厲以垂無窮者。嘉泰四年八月﹐始爲堂﹐縣庠以祀三忠。時周益公在裏居﹐春秋七十有九矣﹐是歲多不懌﹐稍謝碑版之請﹐不肯爲。一日﹐韋布款其門者百數﹐閽辭焉﹐弗可﹐乃彊爲通。益公方臥﹐奮然起曰「是當作。」卽爲屬稿﹐文不加點而成﹐邑人愜望。四方聞其復秉筆﹐求者沓至﹐益公實病矣。其冬十月朔﹐遂薨﹐蓋絕筆焉。後四年﹐余得錄本於李次夔﹝大章﹞﹐其文曰「文章﹐天下之公器﹐萬世不可得而私也﹔節義﹐天下之大閒﹐萬世不可得而逾也。吉爲江西上郡﹐自皇朝逮今﹐二百餘年﹐兼是二者﹐得三公焉。曰歐陽公﹝修﹞﹐以六經粹然之文﹐崇雅黜浮﹐儒術復明﹐遂以忠言直道﹐輔佐三朝﹐士大夫翕然尊之﹐天子從而謚曰文忠﹐莫不以爲然。南渡搶攘﹐右相杜充﹐擁眾臣虜﹐金陵守陳邦光就降﹐惟通判楊邦戟手罵賊﹐視死如歸﹐國勢凜凜﹐士大夫復翕然尊之﹐天子從而褒贈之﹐賜謚曰忠襄﹐則又莫不以爲然。時宰議禮﹐眾論訁匈訁匈﹐惟一編修官胡﹝銓﹞毅然上書﹐乞斬相參﹑虜使﹐三綱五常賴以不墜﹐士大夫復翕然尊之﹐厥後天子從而褒贈﹐賜以忠簡之謚﹐則又莫不以爲然。是之謂三忠。𨿽然此邦非無宰相﹐如劉﹝沆﹞衝之在朝﹐嘗力薦文忠﹐畱置翰苑﹐又引富文忠公﹝弼﹞共政﹐今姓名著在勛臣之令﹐而謚則未聞﹐子瑾孫亻間﹐俱爲待制﹐迄不能請﹐矧被遇之從臣乎﹖夫然後知節以一惠﹐天子猶不敢專﹐亦必士大夫翕然尊之﹐乃可得耳。廬陵宰趙汝廈卽縣庠立三忠祠﹐歲時率諸生祀焉。巍巍堂堂﹐衮服有章﹐揭日月而行﹐學者固仰其煒煌。若夫百世之下﹐聞淸風而興起﹐得無慕休烈揚顯光者耶﹗汝廈用意遠矣。」其後樓宣獻銘益公墓﹐稱其精確簡嚴﹐士謂紀實。益公謚文忠。余謂它日有尙賢者在位﹐齊配其間﹐尙可謂四忠也。○臨江四謝臨江謝氏﹐世以儒鳴。元丰八年﹐有名懋者﹐及其弟岐﹐其子舉廉﹑世充﹐同登進士第﹐連標之盛﹐侈於一時﹐時人謂之臨江四謝。舉廉字民師﹐東坡嘗以書與之論文﹐今載集中。艮齋諤﹐紹熙間位中執法﹐以厚徳著﹐蓋其族孫也。●卷十二○王盧溪送胡忠簡胡忠簡﹝銓﹞旣以乞斬秦檜﹐掇新州之禍﹐直聲振天壤。一時士大夫畏罪箝舌﹐莫敢與立談﹐獨王盧溪﹝廷圭﹞詩而送之﹐今二篇刊集中曰「囊封初上九重關﹐是日淸都虎豹閒。百辟動容觀奏牘﹐幾人回首愧朝班。名髙北斗星辰上﹐身墮南州瘴海間。豈待它年公議出﹐漢庭行召賈生還。」「大廈元非一木支﹐欲將獨力拄傾危。癡兒不了宮中事﹐男子要爲天下奇。當日姦諛皆膽落﹐平生忠義只心知。端能飽喫新州飯﹐在處江山足護持。」於是有以聞於朝者﹐檜益怒﹐坐以謗訕﹐流夜郎﹐時年七十。旣而檜死﹐盧溪因讀韓文公《猛虎行》﹐復作詩寓意曰﹔「夜讀文公《猛虎詩》﹐云何虎死忽悲啼。人生未省向來事﹐虎死方羞前所爲。昨日猶能食熊豹﹐今朝無計柰狐貍。我曾道汝不了事﹐喚作癡兒果是癡。」蓋復前說也。尋許自便。孝宗初政﹐召對寤合﹐詔曰「王廷粹然耆儒﹐凜有直節﹐頃以言語文字﹐抵牾權臣﹐流落排根﹐殆逾二紀﹐召對便殿﹐敷奏詳華﹐可特攺左承奉郎﹐除國子監主簿。」廷不畱﹐乞崇道祠官去。乾道六年﹐再召對便殿﹐上又畱之﹐不可﹐乃詔復祿以祝釐。後告老終於家﹐壽九十三。其再召也﹐廟堂欲予一子官﹐旣而不果。識者謂以忠得壽﹐而澤不及嗣﹐天人報施﹐猶若少偏。時又有朝士陳﹝剛中﹞﹑三山寓公張﹝仲宗﹞﹐亦以作啟與詞爲餞而得罪﹐檜之怨忠簡﹐蓋流不少置也。○秦檜死報秦檜擅權久﹐大誅殺以脇善類。末年﹐因趙忠簡之子﹝汾﹞以起獄﹐謀盡覆張忠獻﹑胡文定諸族﹐棘寺奏牘上矣。檜時已病﹐坐格天閣下﹐吏以牘進﹐欲落筆﹐手顫而污﹐亟命易之﹐至再﹐竟不能字。其妻王在屏後搖手曰「勿勞太師。」檜猶自力﹐竟僕於幾﹐遂伏枕數日而卒。獄事大解﹐諸公僅得全。初﹐汾就逮﹐自分必死﹐然竟不知加以何罪﹐囑其家曰「此行無全理。脫幸有恩言﹐當於饋食中置肉笑靨一﹐以爲信﹐毋忘﹗」旣入獄﹐月餘無所問﹐直日施慘酷﹐求死不可得。一日正晝﹐置之暗屋﹐仰糸並之﹐使視椽榱﹐偶見屋上一竅如錢﹐微有日影﹐須臾稍轉射壁上﹐有一反字。汾解意﹐亟承異謀﹐遂得小梃﹐惟數晷以待盡。忽外致食於橐﹐滿其中皆笑靨﹐汾泣曰「吾約以一﹐而今乃多如是﹐殆紿我。」旣而獄吏皆來賀﹐卽日脫械出﹐則檜聲鐘給賻矣。忠獻是時居永﹐亦微聞當路意﹐汾旣系﹐昕夕不自安﹐且念爲太夫人憂﹐不敢明言。忽外間報中都有人至﹐亟出視﹐一男子喘臥檐下﹐殆不能言。方吉凶叵測﹐眾環睨縮頸﹐忠獻素堅定﹐於是亦色動。有頃﹐掖之坐﹐稍灌以湯餌而蘇﹐猶未出語﹐數指腰間﹐索之﹐得片紙。蓋故吏聞檜訃﹐走介星馳﹐至近郊﹐益奔程欲速﹐是以顚蹙。頃刻之間﹐堂序歡聲如雷。王盧溪在夜郎﹐郡守承風旨﹐待以囚隸﹐至不免旬呈。適郵筒至﹐張燕公堂以召之﹐盧溪怪前此未之有﹐不敢赴。邀者系踵﹐不得已﹐趨詣﹐罷燕之明日﹐始聞其事﹐守蓋先得之矣。故盧溪旣得自便之命﹐題詩壁間曰「辰州更在武陵西﹐每望長安信息希。二十年興紳禍﹐一終朝失相公威。外人初說哥奴病﹐遠道俄聞逐客歸。當日弄權誰敢指﹐如今憶得姓依稀。」蓋志喜也。同時謝任伯之子景思﹐家在天臺﹐爲郡守劉景所捕﹐旣至而攺禮﹐王仲言《揮麈錄》詳紀之﹐與夜郎守略同。是知檜稔惡得斃﹐爲善類之福不貲﹐要非幸災也。○呂東萊祭文呂東萊﹝祖謙﹞居於婺﹐以講學唱諸儒﹐四方翕然歸之。陳同父蓋同郡﹐負才頡頏﹐亦遊其門﹐以兄事之。嘗於丈席間﹐時發警論﹐東萊不以爲然。旣而東萊死﹐同父以文祭之曰「嗚呼﹗孔氏之家法﹐儒者世守之﹐得其粗而遺其精﹐則流而爲度數刑名。聖人之妙用﹐英豪竊聞之﹐徇其流而忘其源﹐則變而爲權譎縱橫。故孝悌忠信﹐常不足以趨天下之變﹐而材術辯智﹐常不足以定天下之經﹐在人道無一事之可少﹐而人心有萬變之難明﹐𨿽髙明之洞見﹐猶小智之自營﹐𨿽篤厚而守正﹐猶孤壘之易傾。蓋欲整兩漢而下﹐庶幾及見三代之英﹐豈曰自我﹐成之在兄﹐方夜半之劇論﹐嘆古來之未曾。講觀象之妙理﹐得應時之成能﹐謂人物之間出﹐非天意之徒生。兄獨疑其未通﹐我引數而力爭﹐豈其於無事之時﹐而已懷厭世之情。俄遂嬰於末疾﹐喜未替於儀刑﹐何所遭之太慘﹐曾不假於餘齡。將博學多識﹐使人無自立之地﹐而本末具舉﹐𨿽天亦有所未平耶﹗兄嘗誦子皮之言曰『虎帥之聽﹐孰敢違子﹐人之云亡﹐舉者莫勝。』假使有聖人之宏才﹐又將待幾年而後成﹐孰知夫一觴之慟﹐徒以拂千古之膺。伯牙之琴﹐已分其不可復鼓﹐而洞山之燈﹐忍使其遂無所承。眇方來之難恃﹐尙旣往之有靈。」朱晦翁見之﹐大不契意﹐遺婺人書曰「諸君子聚頭磕額﹐理會何事﹐乃至有此等怪論。」同父聞之不樂。它日﹐上書孝宗﹐其略曰「今世之儒士﹐自謂得正心誠意之學者﹐皆風Φ不知痛癢之人也。舉一世安於君父之大仇﹐而方且揚眉拱手以談性命﹐不知何者謂之性命乎﹖陛下接之而不任以事也﹐臣以是服陛下之仁。」意蓋以微風晦翁﹐而使之聞之﹐晦翁亦不訝也。此說得之蔡元思念成。○貓牛盜余辛未歲﹐官中都﹐居旌忠觀前。家素蓄一靑色貓﹐善咋鼠﹐家人咸愛之。一日正午﹐出門卽逸去﹐購求竟不獲。又憶總角時﹐先夫人治家政﹐城南有別墅﹐一牯甚盾﹐爲人所盜﹐先夫人不欲擾其鄰﹐弗捕。旣而有言湖中民分肉不均﹐羣斗而訟在邑﹐余時尙幼﹐家無紀綱﹐僕莫能獘﹐訟又弗問。從邑中自斷﹐後推其月日﹐乃同一夕﹐蓋遠在百里外﹐牛舉趾緩﹐迄不知何以致也。它日﹐餘閒以問客﹐有能知閭裏之姦者﹐爲餘言內北和寧門﹐實有肆其間﹐號曰「鬻野味」﹐直廉而肉丰﹐市人所樂趨。其物則市之貓犬類也﹐夜﹛穴﹜犬負而趨﹐猶幸不遇人﹔若貓則皆晝攫。都人居淺隘﹐貓或嬉敖於外﹐一見不復可遁﹐每得之﹐卽持浸戶外防虞缸桶中﹐貓身濕輒舐﹐非甚幹不已﹐以故無鳴號者。有見而遂之﹐則必問以毛色﹐自袖出其尾﹐皆非是。傳聞其手中乃有十數尾﹐視其非者而出之﹐都人習尙不窮姦﹐𨿽知其盜﹐以爲它人家貓﹐則亦不問也。夜則皆入於和寧之肆﹐無遺育焉。牛嗜鹽﹐盜者持一鉤﹑一竿﹑一繩﹐竿通中﹐行則爲杖策﹐而匿鉤繩於腰間﹐見者固莫疑其聯。伺夜入欄﹐手鹽以飼牛﹐牛引舌﹐則鉤之。夙導繩通中﹐急趣其杪﹐牛負痛﹐欲觸則隔竿之長﹐欲鳴﹐則礙鉤之利。鉤者奔﹐牛亦奔﹐故𨿽數捨直一瞬耳。又它日﹐以質之捕吏之良者﹐道盜之智甚悉﹐所聞皆信然。嗟夫﹗盜亦人耳﹐使卽此心以諭於義﹐夫熟能禦哉。一有所移﹐而用止於是﹐觀者亦思所以用者而擇焉﹐斯可矣。○味諫軒戎州有蔡次律者﹐家於近郊﹐山谷嘗過之。延以飲﹐有小軒極華潔﹐檻外植餘甘子數株﹐因乞名焉﹐題之曰「味諫」。後王子予以橄欖遺山谷﹐有詩曰「方懷味諫軒中果﹐忽見金盤橄欖來。想共餘甘有瓜葛﹐苦中眞味晚方回。」時蓋徽祖始登極﹐國論稍還﹐是以有此句云。○龍見赦書金國熙宗﹐皇統十年夏﹐龍見禦寨宮中﹐雷雨大至﹐破柱而去。大懼﹐以爲不祥﹐欲厭禳之。左右或以爲當肆赦﹐遂召當制學士張鈞視艸。其中有「顧玆寡昧」及「眇子小子」之言﹐文成奏禦﹐譯者不曉其退托謙沖之義﹐乃曰「漢兒彊知識﹐托文字以詈我主上耳﹗」驚問故﹐譯釋其義曰「寡者﹐孤獨無親﹔昧者﹐不曉人事﹔眇爲瞎眼﹔小子爲小孩兒。」大怒﹐亟召鈞至﹐詰其說﹐未及對﹐以手劍其口﹐棘而醢之﹐竟不知譯之爲愚爲姦也。其年弒﹐亮於登寶位赦﹐暴其惡而及此。○丹稜巽巖眉山秀出岷峨﹐蜀邑丹稜者﹐李文簡﹝燾﹞實家焉。邑有山曰龍鶴﹐文簡讀書其上﹐命曰巽巖﹐因以自號﹐士夫至今以爲稱。嘗自爲記曰「子眞子三卜居﹐乃得此山﹐負東南﹐面西北﹐其位爲巽﹐爲乾。蓋處己非干健無以立﹐應物非巽順無以行。易六十四卦﹐仲尼掇其九而三陳之﹐起乎履﹐止乎巽﹐此講學之序也。語曰﹕『可與共學﹐未可與適道﹔可與適道﹐未可與立﹔可與立﹐未可與權。』夫人各有所履﹐善惡分焉。惟能謙﹐可與共學﹐惟能復﹐可與適道。知所適而無以自立﹐則莫能久﹐故取港常使久於其道﹐或損之﹐或益之。至於困而不攺﹐若井未始隨邑而遷﹐則所以自立者成矣。𨿽然﹐吉凶禍福﹐橫發逆起﹐有不可知﹐將合於道﹐其惟權乎﹗然非巽則權亦不可行﹐學而至於巽﹐乃可與權﹐此聖賢事業也。」文簡字仁父﹐一字子眞﹐作記時﹐年二十四。○鄭少融遷除孝宗在位久﹐益明習國家事﹐厲精政本﹐頗垂意骨鯁﹐以彊本朝。淳熙六年﹐鄭少融﹝丙﹞初拜西掖﹐首疏官冗賞濫﹐力指時政之失。且謂卿監丞簿﹐事簡官備﹐館職史官﹐至二十員﹐學官書局﹐各以十數﹐監司郡守﹐疊授三政﹐參議祠廟﹐歸正添差﹐養老將校﹐充滿外路。東宮徹章﹐館閣進書﹐雜流廝役﹐例沾賞典﹐曰隨龍﹐曰應奉。開河修堰﹐並場蠲賦﹐無時推恩﹐他司錢物﹐漕乞移用﹐尉不捕賊﹐詭奏有功﹐張大虛聲﹐橫被Ο賞。累數百言﹐上覽而壯之。奎札付中書曰「賞功遷職﹐不以濫予﹐鄭丙言是也。給捨遇書讀﹐宜隨事以聞。」於是廷臣始側目。旣而少融益論事﹐敢於靡刂上﹐上亦忻然納之﹐無忤。八年﹐遂兼夕拜東宮春坊。陳龜年女嫁巨室裴良﹐裴死於酒﹐兄良顯訴陳女利其富﹐死有冤事﹐下天府﹐語連龜年﹐尹不敢治﹐詔送大理﹐左右有爲之地者。詔漕司先審責良顯﹐「不實﹐反坐」狀始得行。少融駁奏曰「願少存國法﹐爲子孫萬世計。」竟如初詔。韓子師以自覿援﹐有起廢意﹐少融極口詆之曰「是人仰累聖徳。」後大臣或指二言之切爲賣直。上不聽﹐諭少融曰「朕自喜給捨得人。」亟遷吏書以矯其讒。時王謙仲﹝蘭﹞丞宗正﹐進對曰「今日不欺陛下﹐惟鄭丙﹐惜其愛莫助之耳。」上喜﹐亦遷監察禦史。謙仲七擊搏﹐不畏彊禦﹐馴致大用﹐獎直厲斷﹐蓋隱然有亨阿封卽墨之風焉。至今士夫間﹐猶能誦其獨立敢爲之實也。少融繼守數郡﹐治微尙嚴云。○沙世堅乾道間﹐有歸正官曰沙世堅﹐素武勇﹐坐贓配隸靜江府。鄭少融爲廣西憲﹐命之捕盜﹐有功﹐稍復其官。慶元中﹐爲徳安守﹐粗暴自如﹐酷不喜文吏。余鄕有晁仲式﹝百辟﹞者﹐世名家﹐爲安陸宰﹐實爲其僚。晁好飲而敢爲﹐初亦相得﹐久益厭﹐乃枘鑿不謀。世堅捕邑胥﹐羅致其罪﹐欲劾奏之﹐先對易外邑一尉﹐章垂上而病﹐稍自悔﹐尼不發檄。晁歸府﹐見之臥內﹐命妾以杯酒酌之﹐頗道初意之謬﹐謂人實浸潤﹐非我也。晁唯唯謝﹐因歷歷囑後事﹐且諉其與它僚同任責﹐旣而曰「沙世堅﹐武人﹐性直﹐沒許多事﹐一句是一句﹐知縣不相怨否﹖」晁素滑稽﹐忽抑首微對﹐曰「百辟豈敢怨太尉﹖但心裏有些忡忡地。」沙大怒﹐亟叱使去﹐力疾發郵筒﹐又旬而死。晁竟坐是不得調者十年﹐遂終於家。一言輕發﹐橫挑黥夫之辱﹐晁固不無罪也。○淮陰廟楚州淮陰﹐夾漕河而邑於澤國﹐諸聚落尢爲荒涼。開禧北徵﹐余舟過其下﹐舟人指河東岸獘屋數椽﹐曰「是爲楚王信廟。」亟維纜登焉。堂廡傾欹﹐幾不庇風雨﹐兩旁皆過客詩句﹐楹楣戶牖﹐題染無餘﹐往往玉石混淆﹐殊不可讀。左廂有髙堵﹐不知何人寫楊誠齋二詩其上﹐字甚大﹐不能工﹐亦舛筆畫﹐余以意揣錄之。其一曰「來時月黑過淮陰﹐歸路天花舞故城。一劍光寒千古淚﹐三家市出萬人英。少年跨下安無忤﹐老父圮邊愕不平。人物若非觀歲暮﹐淮陰何必減文成。」其二曰「鴻溝氐道萬夫雄﹐云夢何銷武士功。九死不分天下鼎﹐一生還負室前鐘。古來犬斃愁無蓋﹐此後禽空悔作弓。兵火荒余非舊廟﹐三間破屋兩株松。」音節悲壯﹐倫似抑揚﹐徧壁間殆無繼者。本題文成爲宣成﹐余按張畱侯謚﹐與霍博陸自不同﹐後得麻沙印本《朝天續集》﹐乃亦作宣字﹐尢可怪也。前篇首尾兩淮陰﹐𨿽意不同﹐疑亦傳復。金旣入塞﹐舊廟當無復存﹐不知今血食如何﹖○金鯽魚今中都有豢魚者﹐能變魚以金色﹐鯽爲上﹐鯉次之。貴遊多鑿石爲池﹐置之檐牖間﹐以供玩。問其術﹐祕不肯言﹐或云以市ㄜ渠之小紅虫飼﹐凡魚百日皆然。初白如銀﹐次漸黃﹐久則金矣﹐未暇驗其信否也。又別有雪質而黑章﹐的躒若漆﹐曰玳瑁魚﹐文采尢可觀。逆曦之歸蜀﹐汲湖水浮載﹐凡三巨艘以從﹐詭狀瑰麗﹐不止二種。惟杭人能餌蓄之﹐亦挾以自隨。余考蘇子美詩曰「松橋扣金鯽﹐竟日獨遲畱。」東坡詩亦曰「我識南屏金鯽魚﹐」則承於時蓋已有之﹐特不若今之盛多耳。○張賢良夢﹝張浚父﹑張┉祖﹞張賢良君悅﹐咸家蜀綿竹﹐世以積徳聞。紹聖初﹐再試制科﹐宰相章覽其策﹐以所對不以元爲非﹐大怒﹐𨿽得簽書劍西判官以去﹐而科目自是廢矣。仕旣不甚達﹐益篤意植﹝A134﹞慶﹐以遺後人。嘗一日晝寢﹐夢神人自天降﹐告之曰「天命爾子名徳作宰相。」驚而寤﹐未幾而魏公生。時魏公之兄已名﹐君悅不欲更所從﹐乃字魏公曰徳遠。出入將相﹐垂四十年﹐忠義勛名﹐爲中興第一﹐天固有以啟之者歟﹗○乾坤鑑法政和初﹐濮有異人曰王老志﹐以方術幸﹐賜號洞微先生。蔡條《國史後補》已詳其事﹐不復復紀。所履旣奇崛﹐道幽顯事﹐益涉於誕﹐惟掉頭祿豢﹐時出危言﹐與靈素等異趣爲可稱。其在京師﹐每心非時事﹐亦屢以意風蔡元長﹐使遷於善而弗聽也。徽祖嘗召之入禁﹐顯肅後在坐﹐老志率然出幅紙於袖曰「陛下它日與中宮皆有難﹐臣行死﹐不及見矣。臣有乾坤鑑法﹐可以厭禳﹐然尢當修徳﹐始可回天意。請如臣法鑄鑑﹐各以五色流蘇垂之﹐置於寢殿﹐臣死後當時坐鑑下。記憶臣語﹐日儆一日﹐思所以消變於未形者。」上竦然受其說﹐左右皆大驚。旣有詔尙方庀工﹐鑑成進禦﹐而老志歸於濮﹐遂病以死。靖康陟方之禍﹐二宮每寶持之﹐且嘆其先識。古今方士多矣﹐億中不足奇﹐而能棄已所嗜﹐納君於正﹐斯可嘉也。刂而載之﹐以見聖徳之兼容者。●卷十三○範碑詩跋趙履常﹝崇憲﹞所刊四說堂《山谷範滂傳》﹐余前記之矣。後見跋捲﹐乃太府丞余伯山﹝禹績﹞之六世祖若著ヘ宜州日﹐因山谷謫居是邦﹐慨然爲之經理捨館﹐遂遣二子滋﹑滸從之遊。時黨禁甚嚴﹐士大夫例削札掃迹﹐惟若著敬遇不怠﹐率以夜遣二子奉幾杖﹐執諸生禮。一日攜紙求書﹐山谷問以所欲﹐拱而對曰「先生今日舉動﹐無愧東都黨錮諸賢﹐願寫範孟博一傳。」許之﹐遂默誦大書﹐盡捲僅有二三字疑誤。二子相顧愕服﹐山谷顧曰「《漢書》固非能盡記也﹐如此等傳﹐豈可不熟。」聞者敬嘆。若著滿秩﹐持歸上饒﹐家居寶藏之。再世散逸﹐歸東武周氏﹐又歸忠定家。伯山僅傳摹本﹐其子子壽鑄爲四明制屬﹐攜之笈中之官﹐樓攻愧見之﹐爲作詩曰「宜人初謂宜於人﹐菜肚老人竟不振。《承天院記》顧何罪﹐一斥致死南海濱。賢哉別駕眷遷客﹐不卹罪罟深相親。哀哀不容處城﹐夜遣二子從夫君。一日攜紙丐奇畫﹐引筆行墨生煙雲。南方無書可尋問﹐默寫此傳終全文。補亡三篋比安世﹐偶熟此卷非張巡。巖巖汝南範孟博﹐淸裁千載無比倫。坡翁侍母曾啟問﹐百謫九死气自伸﹐別駕去官公亦已﹐身𨿽旣衰筆有神。我聞此書久欲見﹐摹本尙爾況其眞。輟君淸俸登堅瑉﹐可立懦夫羞佞臣。」及履常登朝﹐以眞迹呈似。攻愧乃復題其後﹐又面命幼子冶錄裏士兪惠叔﹝疇﹞詩一篇﹐亟稱其佳焉。其辭曰「貂羣雛擅天綱﹐手驅名流入鉤黨。屯云蔽日日光無﹐卯金神器春冰上。汝南節士居危邦﹐志劃蕭艾扶蘭芳。致君生不逮堯舜﹐死合夷齊俱首陽。千年興壞眞暮旦﹐殷鑑詎應如許遠。安知後人哀後人﹐又起諸賢落南嘆。宜州老子筆有神﹐蟬蛻顏揚端逼眞。少模龍爪已名世﹐晚用雞毛亦絕人。平生孟博吾尙友﹐時事建寧舊。胸蟠萬卷老蠻鄕﹐獨感斯文聊運肘。老子書名橫九州﹐一紙千金不當酬。此書豈但翰墨設﹐心事關百憂。人言老子味禪悅﹐疾惡視滂寧爾切。須知許國本精忠﹐不幸爲滂甘伏節。九原莫作令人悲﹐遺墨敗素皆吾師。從君乞取宜州字﹐要對崇寧《黨籍碑》。」二詩明白痛快﹐足以弔二老於九垓之期矣。獨惠叔末章頗傷峻厲。跋捲又有柴﹝中守﹞一詩曰「小春晝日如春晚﹐飲罷披圖淸興遠。夜光照屋四座驚﹐金薤銀鉤眞墨本。當年太史謫宜州﹐腸斷梅花棲戍樓。拾遺不逢東道主﹐翰林長作夜郎囚。蠻煙瘴雨森鐵鉞﹐更值韓盧搜兔窟。老色上面歡去心﹐惟有忠肝懸日月。郡丞嗜好殊世人﹐投箋乞字傳兒孫。平生孟博是知己﹐筆下寫出精神騫。興亡萬古同一轍﹐黨論到頭不堪說。刊章下郡漢道微﹐淸流入河唐祚絕。先朝白晝狐亦鳴﹐正气消盡邪气生。殿門斷碑僕未起﹐中原戎馬來縱橫。生蛟入手不敢玩﹐往事淒涼重三嘆。《蘭亭》《瘞鶴》徒爾爲﹐好刻此書裨廟算。」牛腰軸𨿽大﹐詩之者﹐惟此三人。柴作亦佳﹐特未免唐人所謂昌黎《淮西碑》猶欠冒頭不得之戲耳。伯山前輩老成﹐嘗爲九江校官﹐余又及同班行。子壽世科﹐今爲鎭江外轄﹐蓋方鄕用者。○晦庵感興詩朱晦翁旣以道學倡天下﹐涵造義理﹐言無虛文。少喜作詩﹐晚年居建安﹐乃作《齋居感興》二十篇﹐以反其習﹐自序其意﹐斷斷乎皆有益於學﹐而非風雲月露之詞也。余從吾鄕蔡元思﹝念成﹞誦得之﹐其序曰「予讀陳子昂《感遇詩》﹐愛其詞旨幽邃﹐音節豪宕﹐非當世詞人所及﹐如丹砂空靑﹐金膏水碧﹐𨿽近乏世用﹐而實物外難得自然之奇寶。欲效其體﹐作十數篇﹐顧以思致平凡﹐筆力萎弱﹐竟不能就。然亦恨其不精於理﹐而自托於仙佛之間﹐以爲髙也。齋居無事﹐偶書所見﹐得二十篇﹐𨿽不能探索微眇﹐追迹前言﹐然皆切於日用之實﹐故言亦近而易知﹐旣以自警﹐且以貽諸同志云」。一曰「昆侖大無外﹐磅礡下深廣。陰陽無停機﹐寒暑互來往。皇羲古神聖﹐妙契一俯仰。不待窺馬圖﹐人文已宣朗。渾然一理貫﹐昭晰非象罔。珍重無極翁﹐爲我重指掌。」二曰「吾觀陰陽化﹐升降八中。前瞻旣無始﹐後際那有終。至理諒斯存﹐萬世與今同。誰言混沌死﹐幻語驚盲聾。」三曰「人心妙不測﹐出入乘气機。凝冰亦焦火﹐淵淪復天飛。至人秉元化﹐動靜體無違。珠藏澤自媚﹐玉韞山含暉。神光燭九垓﹐玄思徹萬微。塵編今寥落﹐嘆息將安歸。」四曰「靜觀靈臺妙﹐萬化此從出。云胡自蕪穢﹐反受眾形役。厚味紛朵頤﹐妍姿坐傾國。崩奔不自悟﹐馳騖靡終畢。君看穆天子﹐萬里窮轍迹。不有祈招詩﹐徐方禦辰極。」五曰「涇舟膠楚澤﹐周綱已陵夷。況復王風降﹐故宮黍離離。玄聖作《春秋》﹐哀傷實在玆。祥麟一以踣﹐反袂空漣ㄝ。漂淪又百年﹐僭侯荷爵圭。王章久以喪﹐何復嗟嘆爲。馬公述孔業﹐托始有餘悲。拳拳信忠厚﹐無乃迷先幾。」六曰「東京失其禦﹐刑臣弄天綱。西園植姦穢﹐五族沈忠良。靑靑千里艸﹐乘時起陸梁。當塗轉凶悖﹐炎精遂無光。桓桓左將軍﹐仗鉞西南疆。伏龍一奮躍﹐鳳雛亦飛翔。祀漢配彼天﹐出師驚四方。天意竟莫回﹐王圖不偏昌。晉史自帝魏﹐後賢合更張。世無魯連子﹐千載徒悲傷。」七曰「晉陽啟唐祚﹐王明紹巢封。垂統已如此﹐繼體宜昏風。唐聚瀆天倫﹐牝晨司禍凶。乾綱一以墜﹐天樞遂祟崇。淫毒穢宸極﹐虐焰燔蒼穹。向非狄張徒﹐誰辦取日功。云何歐陽子﹐秉筆迷至公。唐經亂周紀﹐凡例孰此容。侃侃範太史﹐受說伊川翁。《春秋》二三策﹐萬古開羣蒙。」八曰「朱光徧炎宇﹐微陰眇重淵。寒威閉九野﹐陽徳昭窮泉。文明昧謹獨﹐昏迷有開先。幾微諒難忽﹐善端本綿綿。掩身事齋戒﹐及此防未然。閉關息商旅﹐絕彼柔道牽。」九曰「微月墮西嶺﹐爛然眾星光。明河斜未落﹐斗柄低復昂。感此南北極﹐樞軸遙相當。太一有常居﹐仰瞻獨煌煌。中天照四國﹐三辰環侍旁。人心要如此﹐寂感無邊方。」十曰「放勛始欽明﹐南面亦恭已。大哉精一傳﹐萬世立人紀。猗歟嘆日躋﹐穆穆歌敬止。戒獒光武烈﹐待旦起周禮。恭惟千載心﹐秋月照寒水。魯叟何常師﹐刪述存聖軌。」十一曰「吾聞庖犧氏﹐爰初辟乾坤。干行配天徳﹐坤布協地文。仰觀玄渾周﹐一息萬里奔。俯察方儀靜﹐ㄨ然千古存。悟彼立象意﹐契此入徳門。勤行當不息﹐敬守思彌惇。」十二曰「大《易》圖像隱﹐《詩》《書》簡編訛。《禮》《樂》矧交喪﹐《春秋》魚魯多。瑤琴空寶匣﹐絕將如何。興言理餘韻﹐龍門有遺歌。」十三曰「顏生躬四勿﹐曾子日三省。中庸首謹獨﹐衣錦思尙糸。偉哉鄒孟氏﹐雄辯極馳騁。操存一言要﹐爲爾挈裘領。丹靑著明法﹐今古垂煥炳。何事千載余﹐無人踐斯境。」十四曰「元亨播羣品﹐利貞固靈根。非誠諒無有﹐五性實斯存。世人逞私見﹐鑿智道彌昏。豈若林居子﹐幽探萬化原。」十五曰「飄搖學仙侶﹐遺世在雲山。盜啟元命祕﹐竊當生死關。金鼎蟠龍虎﹐三年養神丹。刀圭一入口﹐白日生羽翰。我欲往從之﹐脫屣諒非難。但恐逆天道﹐偸生詎能安。」十六曰「西方論緣業﹐卑卑諭羣愚。流傳世代久﹐梯接淩空虛。顧眄指心性﹐名言起有無。捷徑一以開﹐靡然世爭趨。號空不踐實﹐躓彼榛棘途。誰哉繼三聖﹐爲我焚其書。」十七曰「聖人司教化﹐黌序育羣材。因心有明訓﹐善端得深培。天敍旣昭陳﹐人文亦褰開。云何百代下﹐學絕教養乖。羣居競葩藻﹐爭先冠倫魁。淳風反淪喪﹐擾擾何爲哉。」十八曰「童蒙貴養正﹐孫弟乃其方。雞鳴咸盥櫛﹐問訊謹暄涼。奉水勤播灑﹐擁周室堂。進趨極虔恭﹐退息常端莊。劬書劇耆炙﹐見惡逾探湯。庸言戒粗誕﹐時行必安詳。聖塗𨿽雲遠﹐發軔且勿忙。十五志於學﹐及時起髙翔。」十九曰「哀哉牛山木﹐斤斧日相尋。豈無萌蘗在﹐牛羊復來侵。恭惟皇上帝﹐降此仁義心。物欲互攻奪﹐孤根孰能任。反躬艮其背﹐肅容正冠襟。保養方自此﹐何年秀穹林。」二十曰「玄天幽且默﹐仲尼欲無言。動植各生遂﹐徳容自淸溫。彼哉誇毗子﹐占囁徒啾喧。但逞言辭好﹐豈知神監昏。曰予昧前訓﹐坐此枝葉繁。發憤永刊落﹐奇功收一原。」馳騁今古﹐刂華反實﹐斯可謂志之所存者。其中二篇﹐論二氏之學﹐猶若有輕重有無之辧﹐晚學恨不得撰杖屢以質疑焉。○武夷先生建中靖國初﹐有宿儒曰徐常﹐持節河朔﹐風采隱然﹐重於時﹐然持論與時大異。曾文肅﹝布﹞惡之﹐嘗具詆先烈人姓名﹐陳之乙覽﹐常列其間﹐然未有以罪也。會市肆有刊武夷先生集者﹐乃常所爲文﹐文肅之子﹝紆﹞適相國寺﹐偶售得之。首篇乃熙寧間《上王荊公書》﹐詆常平法者﹐紆以置几案間﹐不爲意。文肅偶入黌捨﹐見之﹐袖以入﹐明日遂奏榻前﹐且謂常元未嘗上此書﹐特沽流俗之名耳。言者從之﹐遂免所居官﹐竟以蹭蹬。徐嘗有教子詩曰「詞賦切宜師二宋﹐文章須是學三蘇。」其措意如此﹐宜其與文肅異也。○任元受啟秦檜秉權浸久﹐植黨締交﹐牢不可破。髙皇淵嘿雷聲﹐首更大化﹐懲言路壅蔽之獘﹐召湯元樞﹝鵬舉﹞於外﹐執法殿中﹐繼遷侍禦史。時有選人任盡言者﹐居下僚﹐好慷慨論事﹐聞其除﹐亟以啟賀之﹐曰「伏審光奉明綸﹐榮躋橫榻﹐國朝更西都三府之制﹐故禦史不除大夫﹐端公居南司五院之中﹐與獨坐疊爲憲長。自昔𨿽稱於雄劇﹐比歲或乖於選掄﹐污我霜臺﹐賴公雪恥﹐輒陳管見﹐少助風聞。靖言有宋之姦臣﹐無若亡秦之巨蠹﹐十九載輔國而專政﹐亙古無之﹔二百年列聖之貽謀﹐掃地盡矣。乃若糊名而較藝﹐亦復肆志而任私﹐敢以五尺之童﹐連冠兩科之士。老牛舐犢﹐愛子誰無﹖野鳥爲鸞﹐欺君實甚。公攘名器﹐報微時簞食之恩﹐峻立刑誅﹐鉗當世紳之口。一時謫籍﹐半坐流言﹐父子至於相持﹐道路無復偶語。每除言路﹐必預經筵﹐蓋緣乳臭之雛﹐實預金華之講。受其頤志﹐應若影從﹐忠臣不用而用臣不忠﹐實事不聞而聞事不實。逮政府樞庭之有闕﹐必諫官禦史而後除﹐所以復鷹犬之報﹐而搏吠已憎﹐疏鴛鷺之班﹐而孤危主勢。私竊富貴之勢利﹐豈止於子孫而爲臣﹐仰奪造化之釒盧錘﹐至不容人主之除吏。方當寧之意﹐未罪魏其﹐而在位之臣﹐專阿王氏。致學官之獻佞﹐假題目以文姦﹐引前代興王之詩﹐爲其孫就試之讖。旋從外幕﹐擢置中都﹐冀招致於妖言﹐啟包藏之異意。忠憤扼腕﹐智識寒心。上愧漢臣﹐旣乏朱云之請劍﹐下慚唐室﹐未聞林甫之斫棺。坐令存沒之姦﹐備極寵榮之典。正緣和議﹐常贊睿謀。故聖主念功﹐務曲全於體貌﹐然憲臺議罪﹐當明正於典刑。賞當功﹐所以示朝廷之至恩﹔罰當罪﹐所以貽臣子之大戒。政若偏廢﹐國將若何﹐敢爲上言﹐莫如君重。恭惟侍禦气剛而志烈﹐學老而才雄﹐自親擢於中宸﹐卽大符於民望。明目張膽﹐士林日誦於讜言﹐造膝沃言﹐天下鹹受其陰賜。𨿽直道盡更其覆轍﹐而宏綱獨漏於吞舟。惟九重之委任浸隆﹐故四海之貴望尢備。願言彈擊﹐無置渠魁﹐矧今日之新除﹐有昔人之故事。韋仁約自稱雕鶚﹐才固絕倫﹔張文紀不問狐貍﹐惡惟誅首。縱黃壤之已隔﹐在白簡以難逃。使六合之間﹐忠義之心如日﹐九泉之下﹐邪佞之骨常寒。庶幾紹興湯禦史之名﹐不在慶曆唐子文之下。其他世俗之訁舀語﹐諒非方正之樂聞﹐側聽褒遷﹐別當修致。」湯得之喜﹐袖以白上﹐天顏爲回﹐故一時公議大明﹐姦諛膽落﹐盡言其助也。任字元受﹐有集名《小醜》﹐楊誠齋爲之序﹐仕亦不大顯﹐余先君手抄其啟雜俎中。○冰淸古琴嘉定庚午﹐余在中都燕李奉寧坐上﹐客有葉知幾者﹐官天府﹐與焉。葉以博古知音自名。前旬日﹐有士人攜一古琴﹐至李氏﹐鬻之。其名曰「冰淸」﹐斷紋鱗﹤兔﹥﹐制作奇崛﹐識與不識﹐皆謂數百年物。腹有銘﹐稱晉陵子題﹐銘曰「卓哉斯器﹐樂惟至正。音淸韻髙﹐月苦風勁。鎖余神爽﹐泛絕機靜。雪夜敲冰﹐霜天擊磬。陰陽潛感﹐否臧前鏡。人其審之﹐豈獨知政。」又書大歷三年三月三日﹐上底蜀郡雷氏斫﹐鳳沼內書正元十一年七月八日再修﹐士雄記。李以質於葉﹐葉一見色動﹐掀髯嘆吒﹐以爲至寶。客又有憶誦《澠水燕談》中有是名者﹐取而閱之﹐銘文歲月皆吻合﹐良是。葉益自信不誣﹐起附耳謂主人曰「某行天下﹐未之前覿﹐𨿽厚直不可失也。」李敬受教﹐一償百萬錢。鬻者撐拒不肯﹐曰「吾祖父世寶此﹐將貢之上方﹐大某人固許我矣﹐直未及半﹐渠可售﹖」李顧信葉語﹐絕欲得之﹔門下客爲平章﹐莫能定。余覺葉意﹐知其爲贗﹐旁坐不平﹐漫起周視﹐讀沼中字﹐皆歷歷可數。因得其所疑﹐乃以袖覆琴而問葉曰「琴之美惡﹐余姑謂弗知﹐敢問正元何代也﹖」葉笑未應﹐坐人曰「是固唐徳宗﹐何以問爲﹖」余曰「誠然﹐琴何以爲唐物﹖」眾嘩起致請﹐乃指沼字示之﹐曰「元字上一字﹐在本朝爲昭陵諱﹐沼中書正從卜從貝是矣﹐而貝字闕其旁點﹐爲字不成﹐蓋今文書令也。唐何自知之﹖正元前天聖二百年﹐雷氏乃預知避諱﹐必無此理﹐是蓋爲贗者。徒取《燕談》﹐以實其說﹐不知闕文之熟於用而忘益之﹐且沼深不可措筆﹐修琴時必剖而兩﹐因題其上。字固可識﹐又何疑焉。」眾猶爭取視﹐見它字皆煥明﹐實無旁點﹐乃大駭。李更衣自內出﹐或以白之﹐抵掌笑。葉慚曰「是猶佳琴﹐特非唐物而已。」李不欲逆﹐勉疆薄酬﹐頓損直十之九得焉。鬻琴者𨿽怒而無以辭也﹐它日遇諸塗﹐﹤並頁﹥而過之。今都人多售贗物﹐人或贊嫩﹐隨輒取贏焉。或徒取龍斷者之稱譽以爲近厚﹐此與攫晝何異﹐蓋眞蔽風也。○選人戲語蜀伶多能文﹐俳語率雜以經史﹐凡制帥幕府之宴集﹐多用之。嘉定初﹐吳畏齋帥成都﹐從行者多選人﹐類以京削系念﹐伶知其然。一日﹐爲古冠服數人遊於庭﹐自稱孔門弟子﹐交質以姓氏﹐或曰「常」﹐或曰「於」﹐或曰「吾」﹐問其所蒞官﹐則合而應曰「皆選人也。」固請析之﹐居首者率然對曰「子乃不我知﹐《論語》所謂『常從事於斯矣』﹐卽某其人也。官爲從事而系以姓﹐固理之然。」問其次﹐曰「亦出《論語》﹐『於從政乎何有﹖』蓋卽某官氏之稱。」又問其次﹐曰「某又《論語》十七篇所謂『吾將仕者』。」遂相與嘆吒﹐以選調爲淹抑。有慫恿其旁曰「子之名不見於七十子﹐固聖門下第﹐盍扣十哲而受教焉﹖」如其言﹐見顏閔方在堂﹐羣而請益﹐子騫蹙曰「如之何﹖何必攺。」兗公應之曰「然﹐回也不攺。」眾撫然不怡﹐曰「無已﹐質諸夫子。」如之﹐夫子不答﹐久而曰「鉆遂攺火﹐急可已矣。」坐客皆愧而笑。聞者至今啟顏﹐優流侮聖言﹐直可誅絕﹐特記一時之戲語如此。●卷十四○陳了翁始末陳子翁在徽祖朝﹐名重一時﹐爲右司員外郎。曾文肅敬之﹐欲引以附己﹐屢薦於上﹐使人諭意﹐以將大用之。了翁謂其子﹝正匯﹞曰「吾與丞相議多不合﹐今乃欲以官相餌。吾有一書將遺之﹐汝爲我書。」且曰「郊恩不遠﹐恐失汝官﹐柰何﹖」正匯再拜願得書。了翁喜﹐明日持以見文肅於都堂﹐適與左司朱﹝彥周﹞會﹐待於賓次﹐朱借讀其書﹐動色。旣見﹐文肅果大怒﹐嘻笑謂曰「此書它人得之必怒﹐布則不然﹐𨿽十書不較也。」了翁退﹐卽錄所上文肅書及《日錄辧》《國用須知》﹐以狀申三省﹐曰「昨詣尙書省投書﹐蒙中書相公面諭其詳﹐謂所論爲元淺見單聞之說﹐兼言天下未嘗乏才﹐𨿽有十書﹐布亦不動。不達大體﹐觸忤大臣﹐除具申禦史臺乞賜彈劾外﹐伏乞敷奏﹐早行竄黜。」遂出知泰州﹐鄒道鄕在西掖﹐救之不從。上臨朝謂文肅曰「罐如此報恩地耶﹗」又曰「卿一向引﹐又欲除左右史﹐朕道不中﹐議論偏﹐今日如何﹖」文肅愧謝。初議竄徙﹐韓文定爲首臺﹐陸農師在政地﹐救之曰「言誠過當﹐若責之﹐則更以此得名﹐曾布必能容之也。」謫乃薄。余謂前輩名節之重﹐身蹈危機﹐不復小顧﹐申省公牘﹐百載而下﹐讀之凜凜有生气。余角時﹐先夫人教誦古今奏議﹐謂是足壯它日气節﹐此書與焉。今尙憶其全文曰「聞之﹐古賢未嘗無過﹐周公﹑孔子﹑顏淵﹐皆有過也。子路聞過則喜﹐所以爲聖賢之徒﹔成湯攺過不吝﹐所以爲百世之師﹐故曰『過而能攺﹐善莫大焉。』匹夫攺過﹐善在一身﹐大臣攺過﹐福及天下。閣下徳隆功大﹐四海之內所贊頌﹐然謂閣下無過則不可。尊私史而厭宗廟﹐緣邊費而壞先政﹐此二者閣下之過也。違神考之志﹐壞神考之事﹐在此二者﹐天下所共知﹐而聖主不得聞其說﹐蒙蔽之患﹐孰大於此﹖之所撰《日錄辧》一篇﹐已進之於上﹐閣下試一讀之﹐則所謂尊私史而厭宗廟者可見矣。去年所論陜西﹑河東事﹐未盡詳悉﹐近守無爲﹐奉行朝廷詔敕﹐乃知天下根本之財﹐皆已運於西邊。比緣都司職事﹐看詳內降札子﹐因述其事﹐名曰《國用須知》﹐亦已進之於上﹐閣下試讀之﹐則所謂緣邊費而壞先政者可見矣。主上修繼述之效﹐閣下乃違志壞事﹐以爲繼述﹐自今日已往﹐其效漸見﹐所以誤吾君者﹐不亦大乎。效之速者﹐尢在於邊費。熙寧條例之所講﹐元丰右曹之所守﹐舉朝公卿﹐無如閣下最知其本末﹐今閣下獨擅政柄﹐首壞先烈﹐彌縫壅蔽﹐人未敢議。它日主上因此兩事﹐以繼述之事問於閣下﹐閣下將何以爲對﹖當此之時﹐閣下𨿽有腹心之助﹐恐亦不得髙枕而臥也。且邊事之費﹐外則帥臣﹐內則宰相。帥臣知一方之事而已﹐𨿽竭府庫之財而傾之﹐不可責也。至於宰相之任﹐則異乎此矣。豈可以知天下匱竭﹐而恬不卹匱竭﹐因壞先政﹐因務蔽蒙﹐閣下欲辭其過﹐可乎﹖比緣稟事﹐聞閣下之言﹐指尙書省爲道揆之地﹐謂閣下此言失矣。三省長官﹐宜守法而已﹐若夫道揆﹐天子三公之事﹐豈太宰之所得預乎﹖兩年日食之變﹐皆在正陽之月﹐此乃臣道大彊之應﹐亦閣下之所當畏也﹐宜守而揆﹐豈抑畏之謂乎﹗《周官》曰﹕『居寵思危。』今天下旱蝗﹐方數千里﹐天變屢作﹐人心憂懼﹐邊費壞敗﹐國用耗竭﹐而閣下方且以爲得道揆之體﹐可謂居寵而不思危矣。閣下於有薦進之恩﹐不敢負﹐是以論吉凶之理﹐獻先甲之言﹐冀有補於閣下。若閣下不察其心﹐拒而不受﹐則今日之言﹐謂之負恩可也。負與不負在﹔察與不察在閣下。事君之位無髙下﹐各行其志﹐孰得而奪之乎﹖去年九月三日上封章﹐皆乞奏知東朝﹐所以尊人主而抑外家也。欽聖未見察﹐則被貶黜﹐後來慈意開悟﹐則得牽復。人主察孤臣之盡忠﹐欽聖知忠言之有補﹐母慈子孝﹐主聖臣直﹐此國家兩全之道﹐廟社無疆之福也。今欽聖納忠之美﹐未白於天下﹐而諫官不二之心﹐得罪於廟堂。脇持之風﹐甚於去歲﹐乖離之論﹐唱自大臣﹐所以厚欽慈者﹐果在此乎。前日辭都司之命﹐而閣下未許其去者﹐閣下必有以處矣﹐此士大夫之所共諭也。主上念欽聖納忠之意﹐察孤臣不二之心﹐獎眷之恩﹐至深至厚。欲擇死﹐所以圖報﹐效無負於人主﹐無愧於外家﹐一身之安危﹐豈暇卹哉﹗然則今日之言﹐安知不見察於閣下也﹐閣下深思而已。不敢供要職﹐重取煩言﹐又不忍嘿嘿而去﹐惟閣下畱聽﹐幸甚。」前書《尊堯集表》﹐蓋與此互見始末﹐諛立懦﹐不厭屢書也。正匯是似益可嘉﹐後竟坐罪﹐流削坎Б﹐不自悔云。○八陣圖詩瞿唐灩﹐天下至﹐每春夏漲潦﹐砂磧巨石如屋者﹐皆一夕隨波去。獨諸葛武侯八陣圖﹐巋然歷千古獨存﹐識者謂其有神護。紹興中﹐蜀士有諭汝礪者﹐持憲節來治於夔。趣召過郡﹐與夔帥宴江上﹐謂是圖源委風後﹐表而詩之﹐自爲序曰「夔帥任子野﹐以人日置酒江瀕﹐觀武侯八陣圖﹐諸公皆云八陣自武侯始﹐捫膝先生獨謂不然﹐乃作古風示之﹐庶幾諸公知八陣之所由起。」其詩曰「魚復江邊春事起﹐萬點紅旗淸Г。主人元是劉夢得﹐載酒娛賓水光裏。酒蘭放腳步沙磧﹐細石作行相靡迆。臥龍起佐赤龍子﹐天地風雲入鞭箠。蛇盤虎翼飛鳥翔﹐四正四奇公所壘。當時二十四萬師﹐開門闔門隨臂指。幾回嚇殺生仲達﹐往往宵遁常騎豕。海中仙人丈二履﹐相與往來﹤辶虧﹥玉趾。笑云此公大肚皮﹐龍拿虎擲堆胸胃。江頭風波幾靡刂蕩﹐斷岸奔峯俱披靡。陽侯鏖戰三峽怒﹐氐此細石吹不起。晉大司馬宣武公﹐常山之蛇中首尾。幕中兀兀何物客﹐未有一客能解此。千年獨有老奇癲﹐見之斂袂三嘆喟。頗知此法自元女﹐細與諸公剖根柢。君不見風後英謀盡奇詭﹐龕定蚩尢等蜉蟻。漢大將軍親閱試﹐四夷聞風皆褫气。馬隆三千相角掎﹐西羌茸茸落牙嘴。而公於此出新意﹐蓋世功名無第二。不知何處著雙手﹐建立乃與天地比。河圖洛書亦如此﹐堂堂孔明今未死。我門生人如死人﹐老了不作一件事。卻被獼猴坐禦牀﹐孰視天王出居汜。旣不能穿膝暴秦王庭﹐放聲七日哭不已。又不能斷ㄕ決腹死社稷﹐滿地淋漓流腦髓。羨它安晉溫太眞﹐壯它霸越會稽蠡。八年戀飽妻子﹐灑涕東風肉生髀。斑斑猶在杲卿發﹐離離未落張巡齒。愛惜微軀欲安用﹐有臣如此難準擬。𨿽然愛國心尙在﹐左角右角頗諳委。二廣二矩及二甄﹐《春秋》所書晉所紀。況乃東廂與洞當﹐復有靑龍洎旬始。淫淫陳法有如許﹐智者捨是愚者蔽。此圖昔人之芻狗﹐參以古法行以已偏爲前距狄笑之﹐制勝於玆亮其豈。爾朱十萬破百萬﹐第顧方略何如耳﹖嗟我去國歲月老﹐渺渺赤心馳玉。可憐阿亻丕財女子﹐而我未刷邦家恥。屬者買舟瀘川縣﹐扣船欲泛吳江水。赤甲山前春雪深﹐白帝城下扁舟艤。胡爲於此久畱滯﹐細雨打篷愁不睡。剽聞逆雛犯淮泗﹐陛下自將誅陳。六師如龍賊如鼠﹐殺回屋瓦皆蜚墜。距黍直射六百步﹐虜屍蔽江一千里。哀哉獼猴太癡絕﹐垂死尙持虞帝匕。那知光武定中興﹐要把中原痛爬洗。君不見陛下神武如太宗﹐萬全制陳將平戎。倚聞獻馘平江宮﹐坐使四海開春容。六非還自江之東﹐光復舊京如轉蓬。蜀花千枝萬枝紅﹐輒莫取次隨東風。奇癲眼腦醉冬烘﹐東向舞蹈壽乃翁。醉醒聊作《竹枝曲》﹐乞與款乃歌巴童。」諭﹐三人﹐靖康初爲祠部外郎。僞楚之僭﹐集議祕省﹐簪弁忄匡忄﹐諭獨捫其膝曰「此豈易屈者哉﹗」卽日掛冠去。於是以捫膝自號﹐有集十四卷﹐它詩文怪挺絕皆稱是﹐劉后溪﹝光祖﹞實序之焉。○開禧北伐開禧丙寅五月﹐王師北伐﹐有詔發鎭江總司緡錢七十萬﹐犒淮東軍﹐命官宣旨軍前。宣臺檄余往﹐時鏈旗┱入﹐未有所底﹐傳聞叵測﹐人皆憚行。文移峻甚﹐余不敢辭﹐遂浮漕河而北﹐次楚道北神﹐登海舟以入於淮。天方暑﹐夜碇中流﹐海光接天﹐星斗四垂﹐回首白雲之思﹐惻然淒動。至漣水﹐城已焚蕩﹐六軍皆露宿﹐獨餘軍學宣聖一殿﹐巋然瓦礫中。余謁宣參﹐錢溫父﹝廷玉﹞方病臥一板門上﹐在十哲之傍﹐視像設皆左衽﹐相顧浩嘆。遂至金城﹐海舟之行﹐雙桅舞風﹐舷幾入水﹐稍轉則反之﹐未嘗正也。歸復道洪澤﹑龜山至盱﹑泗﹐招撫郭倪﹐招宴泗之凝雲樓。樓據城而髙﹐城不甓﹐址以石﹐北望中原﹐無龍斷焉。樓之下爲廳事﹐後有屋三楹﹐榜曰金蘭堂﹐方積充棟﹐榜靑牌金字﹐乃一士人書﹐不知虜法何以不禁也。郡治陋甚﹐僅如江﹑浙一監當衙宇耳。虜法簡便﹐大抵如此。聞之淮人云﹐此乃承平遺規﹐南渡以後﹐州郡事體始增侈。旣涉淮﹐迄事歸﹐而王師失利﹐潰兵蔽野下﹐泣聲不忍聞﹐皆傷痍﹐或無半體﹐爲之潸然﹐間有依余馬首以南﹐然不可勝救也。是役也﹐殿司兵素驕﹐貫於炊玉﹐不能茹糲食﹔部飠軍者復幸不折閱﹐多雜沙土﹔軍中急於無糧﹐彊而受之。人旦莫給飯二盂﹐沃以炊湯﹐多棄之道﹔復負重暑行﹐不堪其苦﹐多相泣而就罄﹐道旁逃屋皆是﹐臭不可近。地多眢井﹐亦或赴死其間。每憩馬一汲﹐輒得文身之皮﹐浮以桶面﹐間以井滿不可汲。余喝甚﹐不復能勺﹐徒勺酒烹雞而薦之。旣還南徐官下﹐以蘊熱飲惡﹐下利幾三月乃蘇。余嘗以塗中所作詩篇爲錄﹐曰《北徵》﹐多寓見其間﹐特不詳所歷。暇日回思少年气銳﹐直前不懾者﹐爲之心折﹐因書梗槪﹐以起髀肉之悲。○泗州塔院余至泗﹐親至僧伽塔下。中爲大殿﹐兩旁皆荊榛瓦礫之區﹐塔院在東廂。無塔而有院﹐後以土石洞作兩門﹐中爲巖穴﹐設五百應眞像﹐大小不等﹐或塑﹐或刻﹐皆左其衽。余以先妣素敬釋氏﹐奉其一於笈中以歸。殿上有十六柱﹐其大皆尺有半﹐八觚﹐色黯淡如暈錦﹐正今和州土碼瑙也。和之產﹐紹興間始剖山得之﹐不知中原何時已有此。前六條特異﹐皆晶明如纏絲﹐承梁者二﹐髙皆文有六尺﹐其左者色正紅透﹐時暑日方出﹐隱柱而觀﹐燁然晃明﹐天下奇物也。泗人爲餘言﹐唐時張刺史建殿﹐而髙麗有僧以六柱至﹐航海入淮。一龜露立﹐云舊有碑載其事﹐今不存﹐莫詰信否。塔有影﹐前輩傳記雜書之。余至之明日﹐適見於城中民家﹐亟往觀焉﹐信然。泗固無塔﹐而影儼然在地﹐殊不可曉。或謂影之見爲不祥﹐泗尋蕩棄﹐豈其應歟﹖殿柱﹐聞郭倪欲載以還維揚﹐今不知何在。○二將失律王師始度淮﹐李汝翼以騎帥﹐郭倬以池﹐田俊邁以濠﹐分三軍並趨符離﹐環而圍之。虜守實欲迎降。忠義敢死已肉薄而登矣﹐我軍反嫉其功﹐自下射之﹐顚。陴者曰「是一家人猶爾﹐我輩何以脫於戮﹖」始復爲備。符離一尉遊徼於外﹐不得歸﹐城外十里間有叢木﹐尉兵依焉。我之餉軍者﹐輦過其下﹐招司不夙計﹐徵丁於市﹐人皆無衛﹐部運官吏多道匿﹐無與俱者。尉鳴鼓﹐餉者盡棄而奔﹐則出於木間﹐聚而焚之。已輒歸﹐三將無覺者﹐但怪糧不時至。居數日﹐而士不爨矣。初﹐取泗無攻具﹐夜發盱眙染肆之竿﹐若寺廟之剎﹐爲長梯以登。泗本土堙﹐又無禦者﹐幸而捷。忠義與軍士﹐已爭功而嘩﹐及是復不攜寸木往。居泗一月﹐而後之宿。宿聞有我師﹐以其帥府命﹐先芟積淸野待﹐炮械無所取辦﹐敢死又已前卻﹐乃坐而仰髙﹐搏手莫知所施。汝翼之至也﹐捨於城南。有方井之地﹐夷坦不宿艸﹐軍吏喜其免於崇也﹐而營之。會夜暑雨大作﹐營乃故積水卑窪處﹐艸以浸死﹐元非可頓兵也。平明﹐帳中水已數尺﹐軍饑﹐遂先潰。二軍不能支﹐皆掃營去﹐攺塗自蘄縣歸。入城少憩﹐而虜人坐其南門﹐覆諸山下矣﹐兵出方半﹐縣門發屋者﹐皆桀石以投人﹐我軍幾殲焉。大酋僕撒孛堇者﹐使謂汝翼曰「田俊邁守濠﹐實誘我人而啟釁端﹐執以歸我﹐我全汝師。」汝翼不敢應﹐池之帥司提轄余永寧者﹐聞之以告倬曰「今事已爾﹐何愛一夫而不脫萬介之命乎﹗」倬憮然頷之﹐永寧傳呼﹐召俊邁計事﹐至則毆下馬﹐反接。俊邁厲聲呼倬曰「俊邁有罪﹐太尉斬之可也﹐柰何執以與虜﹗」倬回顧汝翼﹐俱不言﹐第目永寧﹐使速行。俊邁脫手自扼其喉﹐卒復之。俊邁有二馭者﹐忘其名﹐實在旁﹐不能救﹐泣而逃。虜旣得俊邁﹐折箭爲誓﹐啟門以出二將﹐猶剿其後騎﹐免者不能半焉。輕騎至盱眙幕府自歸﹐余時適至﹐二將捨玻黎泉﹐猶傳呼﹐揚揚自若。倬﹐蓋招撫倪之弟也﹐意右之﹐招餘言﹐頗自文﹐欲縶以歸於宣臺。議旣定﹐問余何以處﹐余曰「大義滅親﹐正典刑以全門戶﹐上策也。使它日朝廷欲勿行﹐則失刑矣﹐何以馭軍﹖行之則失恩矣﹐何以待招撫﹖」倪勃然變乎色﹐不終席而揖余以湯﹐招幕有與余厚者﹐退而咎餘言太峻。余笑不答﹐遂登舟以歸。倬未行﹐客有獻計於倪者曰「軍方敗﹐事未宣也﹐縶而歸之﹐其聞愈章。」遂庇弗遣。余歸﹐病中得邸狀﹐汝翼﹑倬俱薄謫湘﹑湖間﹐意泯熄矣。居亡何﹐有旨﹐命大理正喬﹝夢符﹞卽京口置獄﹐推俊邁事﹐皆莫測所以發。旣乃聞余永寧者﹐適以事至宣司﹐遇俊邁之馭﹐執之﹐呼冤﹐丘樞訊焉﹐得其情。以事已行﹐不欲究﹐第杖永寧脊﹐黥流海島。倬之弟亻巽﹐輕佻人也﹐好大言﹐聞永寧得罪而怒﹐實不知其事之出於倬﹐妄謂不然﹐以訴於平原。平原謂之曰「平反易耳﹐第萬或一然﹐國有常憲﹐彼時何以爲君地﹖不如姑已。」亻巽固稱枉﹐請直之。喬遂來復追永寧於道﹐俱下吏﹐左驗明甚。九月﹐獄具﹐永寧磔死﹐倬棄市﹐從者皆論極典﹐汝翼以不出語﹐得減死﹐竄瓊州。復劾其匿軍帑之罪﹐藉其家貲。俊邁家賜宅予官。時倪猶帥揚﹐上親灑宸翰慰安之。龍舒守章以初﹝升之﹞方待次居京口﹐因至揚﹐倪泣謂之曰「嶽監倉在否﹖爲我謝之﹐愧不及先知之明也。」至冬﹐倪亦以怯懦罷﹐遂謫南康。嘉定更化﹐與亻巽俱流嶺南﹐貲產隨所在沒入之。亻巽蓋又儀眞喪師之將也。倬之罪不及汝翼﹐倬嘗爲建康副帥﹐在廬輕財勇往﹐遷池不數旬﹐卽出兵於艱難中﹐頗得士卒心。方潰時﹐不得已俱至蘄﹐猶力戰﹐獨以一諾罹禍。汝翼嘗爲九江帥﹐刻剝無藝﹐軍士甚貧者﹐日課履一雙﹐軍中號爲「李艸鞋」。其遷馬帥也﹐船發琵琶亭﹐塗人咸詬而提擊之。旣敗﹐猶取馬司五萬緡歸其家﹐焚其籍。倬死之後﹐喬再入院鞠贓罪﹐兼旬而竟﹐僅得不死﹐人猶以爲幸也。明年﹐有自虜逃歸者云﹐見俊邁尙在虜﹐蓋不殺。或謂郭氏實倡言以自逭﹐莫可致詰。倪﹑倬﹑亻巽﹐皆棣﹑杲﹑果之諸子﹐浩之孫﹐世將家﹐寵利盈溢﹐進不知量﹐ㄨ其家聲云。●卷十五○淳熙內禪頌中興三朝﹐授受之懿﹐追媲堯禹。一時薦紳名士﹐親逢盛際﹐濃墨大字﹐以侈千一之遇者間有之﹐而史不多見。三松王才臣﹝子俊﹞者﹐家廬陵﹐以文鳴江西﹐嘗作《淳熙內禪頌》一篇﹐其文贍蔚典麗。餘甲戌歲在九江﹐才臣自蜀東歸﹐嘗訪余而出其稿。其文曰「惟皇上帝﹐簡在宋徳﹐誕集大命﹐於我藝祖。厥初造艸昧﹐相時之黔﹐淪胥於虐﹐浮頤沈顚﹐靡所底定。其孰躋之﹐繁是我恃﹐寧濡我躬﹐俾卽於夷塗。匪位之懷﹐我圖我民﹐匪天我私﹐惟我有仁。八聖嗣厥理﹐益以厚厥澤﹐動植是洽﹐堪輿是塞。葉气玆有羨﹐以溢於罔極﹐計其攸鐘﹐是必有甚盛徳。使之橫絕今古﹐煌典冊﹐而後天之報施﹐乃不爽厥則。惟我髙宗﹐克靈承於玆﹐屬時陽九﹐天步用艱。犬羊外陵﹐狗鼠內訌﹐民罔奠居﹐皇綱就淪。惟我髙宗﹐克宏濟於玆﹐左秉招搖﹐右提幹將﹐灑掃函夏﹐復壽炎﹐玆惟難能哉﹗典時神天﹐歷載三紀﹐民生春熙﹐治象日舒﹐曾靡是居﹐俾聖嗣是荷﹐玆惟難能哉﹗惟我壽皇﹐紹大歷服﹐聖謨無所事﹐攺慮我則﹐闡之俾益光﹐聖治無所事﹐攺爲我則﹐熙之俾益昌。志靡一不繼﹐事靡一不述。我興問寢﹐明星在天﹐我往視膳﹐麗日在戶。起敬起愛﹐用家人禮﹐祀越二十八﹐曾靡間厥肇﹐思篤於親﹐爰釋大位。髙宗神孫﹐伊我聖子﹐我是用禪﹐先後惟一軌﹐皇乎休哉﹗邃古之茫﹐赫胥大鴻﹐曾庥繩書﹐不可考也已。羲圖炳文﹐民用有識﹐孔刪自唐﹐登載益煥﹐惟堯聖神﹐談者稽焉。蕩蕩巍巍﹐匪天弗則﹐遜於虞嬀﹐首出帝典。重華是仍﹐亦以授禹﹐由姒以降﹐莫返於古初。或以謂臣﹐堯﹑舜﹑禹之事懿矣﹐揆之於今﹐其可儷歟﹗臣曰「奚直儷之耳﹗堯陟元後七十載﹐遭時不易﹐洚水滋儆﹐才者十六﹐未宣乃庸。凶族有四﹐未麗於辟﹐日叢萬微﹐以悴於厥衷。式時元徳﹐歷試罔不績﹐主祭賓門﹐天人交歸焉。於廟受終﹐夫豈其艱﹖舜生登庸﹐越其在位。歷載各三十﹐宅帝卽眞﹐又三十有三﹐稽圖揆齡。九秩式有衍﹐脫ε萬乘﹐玆非其時哉﹗惟我髙宗﹐春秋五十有六﹐惟我壽皇﹐春秋六十有三﹐黃屋赤霄﹐委以弗畱。從容退居﹐靡俟大耄﹐以今準昔﹐其決孰需焉。以虞易唐﹐嬀變而姒﹐惟械於位﹐廑廑釋厥負﹐乃若爲天子父﹐以天下養﹐後世無傳焉。惟我壽皇﹐聖孝孔時﹐力靡遺余﹐愛敬旣究﹐熙以鴻號。錫類湛恩﹐燕及人老﹐巨典盛儀﹐輝赫萬世。惟我皇上﹐聿駿前躅﹐日肅輿衛﹐來覲來省。翼翼如也﹐愉愉如也﹐以昔視今﹐其孝孰隆焉。故曰「奚直儷之耳﹗臣惟昔者﹐《封禪》《典引》《正符》等篇﹐其事至末矣﹐侈於麗藻﹐以不朽。矧今宏休﹐軼於古始﹐頌聲弗宣﹐不其缺歟﹖作宋一經﹐以駕帝典﹐顧瞻朝著﹐將有人焉﹐臣賤不敢與玆事。堯極立民﹐康衢有謠﹐載在萬世﹐不以賤廢。臣誠不佞﹐請試效之﹐謹拜手稽首而作頌曰﹕『太初冥冥﹐孰究孰營﹐羲儀圖之﹐靡麗於成。有聖惟勛﹐疏之淪之﹐斧其不條﹐而荒度之。匪世不阜﹐匪穹不佑﹐可燕可守﹐而勛以不有。乃遜於華﹐與世爲公﹐何以告之﹐曰允執其中。華述厥志﹐亦以命文命﹐率克念厥紹﹐以供闡厥盛。皇皇惟天﹐而勛則之﹐絕徳與功﹐紹者克之。我瞻我稽﹐閱世惟千﹐泯泯棼棼﹐曾莫闖厥藩。天將開之﹐必固培之﹐厥培以丰﹐古尙克回之。豈惟回之﹖視培淺深﹐軼而躪之﹐視我斯今。粵歲己酉﹐二月壬戌﹐天仗宵嚴﹐彤廷曉蹕。穆穆壽皇﹐如天斯臨﹐羣後在位﹐奉承玉音。曰予一人﹐實倦於勤﹐退處北宮﹐以篤於親。赫是大寶﹐畀我聖子﹐聖子惟睿﹐天命夙以啟。不吝於權﹐盍居乃功﹐釋焉不居﹐惟壽皇之公。壽皇之公﹐其孰發之﹖念我髙宗﹐中心怛之。始時春秋﹐五十有六﹐向用康寧﹐以燕遐福。亟其與子﹐於密退藏﹐其子爲誰﹖ム我壽皇。壽皇承之﹐匪亟匪徐﹐二十八年﹐四方於於。國是益孚﹐生齒益蕃﹐於野於朝﹐肅肅閒閒。聖子重暉﹐如帝之初﹐於千萬年﹐曾靡或渝。孰條不根﹐孰委弗源﹖念我髙宗﹐允遜孔艱。匪髙宗是懷﹐藝祖之思﹐洗時之腥﹐仁涵於肌。靈旗焰焰﹐平國惟九﹐其酋旣貸﹐矧彼羣丑。吾子吾孫﹐吾士大夫﹐毋刻爾刑﹐顧質之書。爾有嘉言﹐爾則我告﹐我賞我勸﹐如彼害何悼。不以干戈﹐而置詩書﹐維彼槐庭﹐謂匪儒弗居。列聖一心﹐諱兵與刑﹐維鯁言是聽﹐惟大猷是經。鐘我髙宗﹐啟我壽皇﹐爰及聖上﹐篤其明昌。惟是四條﹐式克至今﹐藝祖髙宗﹐壽皇之心。匪時匪今﹐振古之式﹐式勿替厥度﹐亦以燕罔極。帝開明堂﹐百辟來賀﹐四夷攸同﹐莫敢或訛。不肅不厲﹐不震不竦﹐焯其舊章﹐貽我垂拱。勛迫大耄﹐乃禪於華﹐華逮陟方﹐俾夏建厥家。孰如髙宗﹐及我壽皇﹐與齡方昌﹐而遽晦厥光。帝降而王﹐功弗徳之逮﹐庸不列五帝﹐而祖三代。孰如我皇﹖惟徳崇崇﹐顯號鴻休﹐蔚其並隆。維時壽皇﹐萬壽無疆﹐日三受朝﹐衮冕煌煌。維時皇上﹐治益底厥極﹐親心載寧﹐萬邦以無ル。萬姓謳歌﹐於室於塗﹐微臣作頌﹐以對於康衢。』」又自作序其後﹐謂元次山言前代帝王﹐有盛徳大業者﹐必見於歌頌。蓋帝王之世﹐以詩頌爲一件最緊切事﹐專設采詩之官﹐以搜求之﹐重以其時﹐教養有方﹐人人能文。故郊祀天地﹐則有頌﹔祀四嶽河海﹐則有頌﹔講武類﹐則又有頌﹔薦魚獻鮪等事﹐亦皆有頌。後世於詩頌旣不甚經意﹐而能文之士﹐亦不世有﹐鴻烈麗藻﹐率不相值。且如有肅宗復兩京之功﹐又適有元結能作頌﹔有憲宗平淮蔡之功﹐又適有韓愈﹑柳宗元能作碑若雅。是以其功烈益大﹐彰明灼著﹐足以傳示無極。韓碑一爲人所磨﹐易以文昌之作﹐便俳諧淺陋﹐讀者悶然厭之﹐豈復能有所發揚也。﹝子俊﹞於前輩﹐無能爲役﹐亦詎敢謂能文﹐然所述《淳熙內禪頌》﹐鄕曲一二巨公﹐皆盛有所稱道。以爲可以庶幾古作者﹐墮在山林﹐無階上徹﹐蓋十有六年於玆。屬者士大夫或之﹐俾自附於東漢傅毅之義﹐上表投進﹐亦試擬作表章一通矣。又念齒髮如許﹐恐有幹澤之嫌﹐以召簡書朋友之譏﹐亦不果進也﹐顧藏之家﹐以自致其意云。才臣蓋師誠齋﹐誠齋亟稱其文﹐有「發而爲文﹐自鑄偉辭。其史論有遷﹑固之風﹐其古文有韓﹑柳之則﹐其詩句有蘇﹑黃﹑後山之味﹐至於四六﹐踵六一﹑東坡之步武﹐超然絕塵﹐崛奇層出﹐自汪彥章﹑孫仲益諸公而下不論也。小技如尺牘﹐本朝惟山谷一人﹐今王君亦咄咄逼之矣。挾希世之寶﹐而未應時之須﹐可爲長太息」等語。嘗遊京師﹐上史館書﹐述此頌之意﹐以杜篤自況﹐階薦得官﹐初任徑爲成都帥幕﹐歸遂棲遲衡泌﹐其節﹐亦可觀云。○愛莫助之圖建中靖國初﹐韓文定﹝忠彥﹞當國﹐黨禍稍解﹐天下吐气。鄧洵武爲起居郎﹐乘間以紹述熙丰政事爲言﹐上意𨿽不能無動﹐而未始堅決也。鄧氏有位中丞者曰綰﹐成都人﹐在熙寧初﹐ヘ寧州。嘗上言﹐陛下得聖臣﹐行《靑苗》良法﹐臣以寧州民心歡悅者占之﹐天下可從知矣﹐惟陛下堅守勿變﹐毋惑流俗。王荊公喜﹐薦於上﹐遂階召擢。是時蜀士在朝者﹐咸唾罵之﹐綰有「唾罵從汝﹐好官須我爲之」之語。洵武﹐蓋其子也。自度淸議必弗貸﹐且有駟不及舌之慮﹐懼文定知之﹐未知所以回天者﹐憂形於色。有館客者聞之﹐獻計曰「新法者﹐神考所行之法也﹐韓琦實嘗沮之﹐爲條例司所駁﹐先帝以其勛勞弗之罪。今忠彥得政而廢新法﹐是忠彥能紹述琦之志也﹐忠彥爲人臣﹐尙不忘其父﹐上爲天子﹐乃忘其父兄耶﹗誠能以此爲上別白﹐上必感動。」洵武喜謝不及﹐造膝﹐如其言﹐玉色愀然﹐亟兪之。於是崇寧攺元﹐天下曉然知其意矣。洵武復進一圖﹐曰「愛莫助之圖」﹐以丰人才分而爲二﹐能紹述者居左﹐惟溫益而下一二人﹐而列於右者﹐皆指爲害政﹐蓋舉朝無遺焉。於左列之上﹐密覆一名曰蔡京﹐謂非相京不可﹐上覽而是之。洵武亦馴致政地﹐卒之成蔡氏二十年擅國之禍﹐胎靖康裔夷之酷者﹐此圖也。初﹐神宗旣用荊公﹐隨亦厭之﹐綰薦荊公之子﹐宸筆中出﹐以綰操心頗僻﹐賦性姦回﹐論事薦人﹐不循分守﹐遂罷中丞﹐知虢州。夫洵武以左史薦宰相﹐以庶僚變國論﹐可謂不循分守者矣﹐是以似之者歟﹗○慶元公議趙忠定旣以議者之言去國﹐善類多力爭而逐﹐韓平原之權遂張﹐公議嘩然﹐日有懸書北闕下者﹐捕莫知主名。太學生敖器之﹝陶孫﹞亦有詩其間﹐曰「左手旋乾右轉坤﹐羣公相扇動流言。狼胡無地歸姬旦﹐魚腹終天痛屈原。一死固知公所欠﹐孤忠賴有史長存。九原若遇韓忠獻﹐休說渠家末代孫。」一時都下競傳。旣乃知其出於器之﹐平原聞之﹐亦不之罪也。器之後登進士第﹐今猶在選調中。○楊艮議命蜀有楊艮者﹐善議命﹐遊東南公卿間。瞽而多知﹐自云知數﹐言頗不碌碌﹐其得失多以五行爲主﹐不深信《珞錄》諸書。嘉泰辛酉﹐來九江﹐太守易文昌祓畱之﹐徧見郡官。余適在周夢與坐上﹐時韓平原得君﹐權震天下﹐夢與因扣以所至﹐艮屏人愀然曰「是不能令終。夫年壬申﹐金也﹐申爲金位﹐有坤土以厚之﹐故金之剛者莫加焉﹐目曰劍鋒﹐從可知矣。是金不復畏它火﹐惟丙寅能制之。蓋支幹納音俱爲火﹐而履於木﹐木實生火﹐火且自生﹐生生不窮﹐𨿽使百煉﹐終能勝天理之自然哉﹗凡人生時主末﹐今乃遇之﹐兆已成矣。且其月辛亥﹐其日己巳﹐四孟全備﹐二气交戰﹐𨿽以致大受之福﹐亦以扌延衝擊之災。今術者亦頗知之﹐多疑其丙寅歲病死﹐以爲不可再值﹐其實不然。蓋火炎金液﹐外彊中漧﹐以剛遇烈﹐赫赫然天地一鑪韝﹐萬物一橐龠﹐孰可鄕邇﹐是年顧當兆禍耳﹐未疾顚也。年運於卯﹐火爲沭浴﹐气微而敗﹐灰燼熔竭﹐不能支矣。然受物也大﹐非盡其用弗可﹐一陽將萌﹐其時乎﹗」夢與相顧動色﹐謹志之冊﹐弗敢言。及余官鎭江﹐偶遇之﹐適林總卿﹝祖洽﹞來餉軍興﹐檄吳江袁丞﹝韶﹞入幕﹐丞登科﹐人有雋才。余問其命﹐曰辛巳﹐丙申﹐丁亥﹐壬寅﹐余謂亦俱在四孟﹐而丁壬丙辛皆眞化﹐且於格爲天地﹐徳合尢分明﹐遂扣艮前說﹐因以爲擬。艮作而曰「惟其太分明﹐所以非韓比﹐特二化气皆生﹐韓自此卻不及之。」遂一笑捨去。旣而艮言皆大驗﹐乃嘆其神。袁近歲以薦者攺秩爲宰﹐蓋方晉未艾也。○獻陵疏文獻陵嗣位未幾而有狄禍﹐躬蹈大難﹐以紓京邑之酷﹐天下歸其仁﹐炎興中天﹐八駿忘返。髙景山初以訃聞﹐朝野縞素﹐皆有攀龍髯泣烏號之痛。任元受時爲下僚﹐率中原紳﹐爲位佛宮﹐以致哀焉。作疏文二篇﹐以敍其志﹐文澹意眞﹐讀者灑涕。其一曰「時巡萬里﹐羣心久阻於望霓﹐歲閱三星﹐凶問奄傳於馳ㄞ。哀纏率土﹐冤薄層空﹐臣等迹忝簪纓﹐心增荼蓼。從君以出﹐始慚晉國之亡臣﹐禦而還﹐終愧趙王之養卒。攀號靡及﹐摧殞何窮。嘗聞無罪而殺一夫﹐尙復有辭而請上帝﹐矧玆二紀﹐喪我兩君。義不戴天﹐扣九關而無路﹔禮應投地﹐庶十力之可憑。爰竭蚍蜉之誠﹐仰幹龍象之馭。恭惟大行孝慈淵聖皇帝﹐夙躋上聖﹐遽辱多艱﹐嗣服幾年﹐躬勤庶政。屈尊絕域﹐本爲生靈﹐已深露蓋之嗟﹐更劇棘車之痛。遺弓安在﹖憑幾莫聞﹐薰修惟藉於佛乘﹐升濟式資於仙駕。恭願神遊超越﹐睿識圓明。區脫塵空﹐來卽寶華之法會﹐兜離響滅﹐常聞金鼓之妙音。更冀大覺垂慈﹐三靈協佑。護持正法﹐隆世祖中興之功﹐摧伏諸魔﹐雪懷王不返之怨。」其二曰「仙馭賓空﹐載嚴遐薦﹐法筵撤席﹐更罄余哀。恭惟大行孝慈淵聖皇帝﹐蹈千仞之淵冰﹐脫羣生於塗炭﹐皇天降割﹐裔土告終。萬乘墨﹐將禦徐戎之難﹐六軍縞素﹐咸聲義帝之冤。自憐疏逖之蹤﹐莫效纖微之報﹐惟憑妙果﹐式助神遊。恭願法證三乘﹐趣超十地。如天子名爲善寂﹐萬有皆空﹐如世尊身入涅﹐一眞不滅。然後神明助順﹐中外協謀。載木主以䢐徵﹐並修先君之怨﹐奉梓宮而旋葬﹐仰慰在天之靈。」元受上湯中丞啟﹐珂固嘗書之﹐義不忘君﹐直不蔽姦﹐忠信之至也。徽祖上賓﹐洪忠宣蓋嘗於燕京憫忠寺﹐肆筵以奠。是時方身縻異境﹐若於郡國禮制之外﹐因心薦嚴﹐𨿽前無此比﹐亦不失臣子盡誠之誼云。○李敬子南康屬邑曰建昌﹐修水經焉。元尙書李公擇﹝常﹞居其上﹐宗派皆承素業﹐以儒名。有曰敬子﹝燔﹞者﹐登進士第﹐爲禮部易經魁﹐授嶽陽郡博士。其祖母黃氏死﹐敬子請解官﹐與諸叔俱行喪﹐義聲振一時。旣復分教襄陽﹐武帥某者敬禮之﹐敬子獨不答。適郡有宴﹐敬子預坐間﹐言及歲薦事﹐僚屬咸起囁嚅﹐帥曰「郡有賢儒爲師楷﹐詎可捨不薦﹐皇及其它。」敬子作曰「燔之無功名念久矣﹐此決不敢當。」帥怒罷酒﹐然終欲牢籠之﹐敬子岸然弗屈。郡庠有欞星門﹐居營幕之左﹐昏夙啟閉之不時﹐軍士以爲病﹐請於前校官﹐削學地﹐置軍門。旣數載矣﹐敬子顧必復之。軍吏歡呶不服﹐上之府帥﹐乘此欲擠之﹐文移頗侵學官。敬子解其意﹐一夕解印綬遁去﹐城閽以狀白帥﹐徑以聞﹐且劾擅去官守﹐有詔免所居官。敬子旣歸﹐躬鋤﹐其樂不攺﹐治廟祀﹐裁古今彜制爲通行﹐家事繩繩有法度。築室曰「耕讀」﹐以待學者﹐橫經其間﹐士爭趨之﹐輿議亟稱其賢。嘉定辛未﹐詔除大理司直﹐朝路欣欣望其來﹐敬子力辭﹐且曰「燔苟固丘園﹐非所學﹐特冒焉立朝﹐懼越其分﹐請得以幕議贊。」澄淸之最﹐遂添差江西漕屬。方其居鄕時﹐士子向風﹐不遠千里至﹐晦庵朱先生在建陽﹐敬子實師承之﹐其源流蓋有自云。○黃潛善宣和六年春﹐東都地震﹐後三月又震﹐宮殿門皆動﹐有聲。旣而蘭州地及山之艸木﹐悉沒入地﹐而山下麥苗乃在山上。驛書聞朝廷﹐徽祖爲之側席。時方得燕兵端釁日侈﹐上心向闌﹐遇災而懼。臨朝謂羣臣曰「大觀彗星之異﹐張商英勸朕畏天﹐戒更政事﹐𨿽復作輟﹐朕常不忘。」五月壬寅﹐遂罷經撫房﹐於是時事危一變矣。會遣右司郎中黃潛善按視回﹐乃沒其實﹐以不害聞﹐天意遽回。六月﹐詔天下起免夫錢﹐圖卒固燕﹐黃驟遷戶部侍郎。建炎中興﹐復以攀附致鼎軸﹐殺陳﹝東﹞﹑歐陽﹝澈﹞﹑逐李忠定﹝綱﹞﹐撤備納冠﹐皆其爲也。維揚渡江﹐以覆飠束賜罷。迹其阿患得之心﹐蓋已見於在庶僚時矣﹐遺臭千載﹐言之拂膺。○郭倪自比諸葛亮郭棣帥淮東﹐實築二城﹐倪從焉。余兄周伯吏部﹐時在其幕府﹐每從東閣遊﹐見其論議自負﹐莫敢攖者。一日﹐持扇題其上﹐曰「三顧頻煩天下計﹐兩朝開濟老臣心。」意蓋以孔明自許﹐竊怪之﹐以爲少年戲劇﹐妄標置耳。嘉泰﹑開禧間﹐倪位殿巖﹐賓客日盛﹐相與慫恿﹐眞以爲臥龍復出﹐遂逢當軸意﹐以興六月之師。吳衡守盱眙﹐過見之於揚﹐倪迎謂曰「君所謂洗腳上船也﹐予生西陲﹐如斜谷祁山﹐皆狹隘﹐可守而不可出﹔豈若得平衍夷曠之地﹐掉鞅成大功﹐顧不快耶﹗」陳景俊爲隨軍漕先行﹐燕之。中席﹐酌酒曰「木牛流馬﹐則以煩公。」眾咸笑之。余至泗﹐正暑﹐見其坐上客扇﹐果皆有此兩句﹐然後知所聞爲不誣也。倬旣潰於符離﹐亻巽又敗於儀眞﹐自度不復振﹐對客泣數行。時彭﹝氵チ﹞傳師爲法曹﹐好謔﹐適在坐﹐謂人曰「此帶汁諸葛亮也。」傳者莫不拊掌﹐倪知而怒﹐將罪之﹐會罷去﹐遂止。傳師﹐豪士﹐以恩科得官﹐依錢東巖之門﹐不亻心亻心顧宦﹐督府嘗欲舉以使虜﹐而不克遣﹐終老於選調云。

