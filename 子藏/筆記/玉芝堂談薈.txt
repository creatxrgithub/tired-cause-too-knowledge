

欽定四庫全書

子部十

玉芝堂談薈

雜家類五【雜纂之屬】提要

【臣】等謹案玉芝堂談薈三十六卷明徐應秋撰應秋字君義浙江西安人萬曆丙辰進士歷官福建左布政使是書亦考証之學而嗜博愛奇不免兼及瑣屑之事其例立一標題爲綱而備引諸書以証之大抵采自小說雜記者多應秋自序有曰未及典謨垂世之經奇止輯史解頤之雋永名之談薈竊附說鈴其宗主固在於識小也然其捃摭旣廣則兼收並蓄不主一途軼事舊聞往往而在故考證掌故訂正名物者亦錯出其間披沙揀金集腋成裘其博洽之功頗足以抵冗雜之過在讀者別擇之而已昔李昉修太平廣記陶宗儀輯說郛其中迂怪居多而皆以取材宏富足資采擇遂流不廢應秋此編𨿽體例與二書小別而大端相近至來集之之樵書全仿應秋而作然有其蕪漫而博贍則不及故置彼取此焉乾隆四十三年六月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

玉芝堂談薈原序

玉芝主人無他嗜好喜讀未見之書雅慕博綜樂稱希有之事自知鉛槧日暱縹緗洎通籍於金閨曁服官於銀艾靑鏤頻握黃你彌親遊轍環周笥多收於祕本防膏展誦目頗涉夫羣編譬覩龍宮海若之藏吁其駭矚擬登圃層城之峻矌矣奇觀因嘆杳莽千齡造物常恣獪狡浩穰六合幻化莫可端倪舉尋常意想之所未經多古今載籍之所已備惜學人少見而多怪致往牒似誕而疑誣用是自同脈望時問成衍濟之珠輒命隃糜錄置茂先陟釐之紙於闐浮玉投石以收林邑飛金望螢斯采旣竭結鄰之沈宛萃吉光之裘遇境探琛捋羊髯於九館涉川捜祕縋寶母於重淵同事則連類以都膚互載亦綴芳於不律大都標神道之妖祥記山川之靈怪表人事之卓異著物性之瑰奇金壺灑墨傾說苑於虞初鹿革開囊暢言泉於稷下照廡徧徵夫結綠豢龍惟取於空靑疑然犀以走百靈幾化齒而爲五色用供炙輠稍破拘墟未及典謨垂世之經奇止輯史傳解頥之雋永名之談薈竊附說鈴赤虹化爲黃玉讖緯故不廢於聖門金簡授自夷山海每多書乎異物恐成駭俗聊代解嘲世有覽之通人堪佐雜俎之別種云爾徐應秋序

欽定四庫全書

玉芝堂談薈卷一

明徐應秋撰

帝王誕生瑞徵

史傳中所記誕聖瑞徵偶錄其尢異者詩含神霧大迹出雷澤華胥履之生宓犧拾遺記神母遊華胥之洲靑雲繞神母卽覺有娠歷十二年而生庖犧帝王世紀女登爲少典妃有神人龍首感女登於尙羊生炎帝神農河圖握拒附寶之郊野大電光繞北斗樞星照於郊野感附寶二十四月而生軒轅於壽丘紫气充房春秋元命苞大星如虹下流華渚女節意感生白帝朱宣少昊氏河圖著命瑤光之星如虹貫月正白感女樞於幽房之宮生黑帝顓頊春秋合誠圖堯母慶都生於斗維之野天大雷電有血光潤大石之中生慶都年二十寄伊長孺家有赤龍負圖與慶都婚孕十四月而生堯於丹陵帝王世紀瞽瞍妻曰握登見大虹意感而生舜於姚墟河圖注握登見大虹意感生黃帝謂舜以土王也修巳山行見流星貫昴又吞神珠薏苡胸拆而生禹於石紐開山圖女狄於石紐山下泉中得月精如雞子愛而吞之孕十四月生夏禹宋符瑞志簡狄浴於丘之水鳥銜卵而墜取覆以玉筐吞之遂孕胸剖而生契又曰簡狄遊於桑野黑鳥遺卵有五色文作八百字覆以瑤筐朱紱夢神女曰生聖子以繼金徳懷卵一年而孕經十四年而生契河圖扶都見白气貫月感生黑帝湯又云感黑龍而成宋志漢髙帝父曰劉執嘉執嘉之母夢赤鳥若龍戱已而生執嘉母名含始曰昭靈後昭靈後遊於洛池有玉雞銜赤珠刻曰玉英吞之又寢大澤之陂與龍遇生漢髙帝漢武內傳景帝見崇芳閣赤龍盤棟又王夫人夢日入懷生武帝金樓子光武父欽爲濟陽令有赤光照室影如五麟七鳳而生光武中興書晉元帝初誕有神光之異一室盡明所借槁如刈宋符瑞志宋武帝始生有神光照室魏道武母賀氏夢日出室內寤見日光自牖屬天有感而生武帝魏孝文母李夫人生帝於平城紫宮神光照於室內梁書梁武帝母張氏忽見菖蒲生花光彩非常吞之產髙祖隋紀隋髙祖生時紫气充庭狀如樓閣色染人衣忽見頭上角出徧體鱗起唐書唐髙祖生時紫气充庭神光照室太宗在孕語聲達於外生時慶雲彌澷數里上屬於天二龍戱於門外水中三日乃衝天而去唐莊宗誕日紫气出於庭戶宋書宋太祖母杜氏夢日入懷而孕生洛陽夾馬營赤光繞室胞如菡萏金色三日不變異香經宿不散眞宗生赤光照室左足指有文成天字仁宗降誕章懿太后榻下生靈芝一本四十二葉應享國四十二年之瑞母夢羽衣之士從空而下來爲巳子及生宮中火光燭天英宗生赤光滿室或見黃龍遊光中神宗生羣防吐五色气成云孝宗母夢府君擁一赤羊來曰以此爲識生於秀州紅光滿室如日正中度宗母孕時女醫治藥毒之見有金龍於上懼不敢煮皇明啟運錄我太祖髙皇帝母陳太后夢一朱衣神餽藥如丸奕奕有光吞之旣覺異香襲體遂娠焉及誕生於盱眙之紅廟逺近見火光燭天鄰近二郎廟夜徙一百二十步水次紅苔如綫泛水如練丹彩可挹異香經宿不散若夢兆開先則漢薄后夢蒼龍據腹而生孝文晉李后夢兩龍枕膝日月入懷而生孝武濮王夢龍與日俱墮衣上而生英宗黃妃夢神人采衣以一龍納懷中而生度宗魏宣武髙後夢日化龍繞身數匝而生文帝北齊神武婁後孕文襄則夢一斷龍孕文宣則夢大龍首尾屬天地孕孝昭則夢蠕龍於地孕武成則夢龍入於海南齊陳后夢龍據屋上而生武帝孫堅母夢腸繞吳門而生孫堅北齊後主母胡氏夢於海上坐玉盆日入裙下遂生後主宋理宗父榮王夢紫衣金防神人來謁而產理宗元太祖之十世祖勃端察爾母阿倫郭斡寡居夜夢白光自天窗中入化爲金色神人趨臥榻有孕遂生勃端察爾遼聖宗皇后蕭氏夢金柱擎天后與隨從皆升久之入宮又夢拂承天太后榻獲金雞吞之光澤勝常已而生興宗天地神人之主所關非細有開必先千古同符矣

揮麈錄開元十七年秋八月上降誕之日大置酒合樂宴百僚於花萼樓百官上表願以八月五日爲千秋節誕日建節蓋肇於此天寶七載攺爲天長節其後肅宗以九月三日生爲地平天成節文宗以十月十日生爲慶成節武宗六月十二日生爲慶陽節懿宗十月二日生爲延慶節僖宗八月五日生爲應天節昭宗二月二十二日生爲嘉會節哀帝十月三日生爲延和節梁太祖十月二十一日生爲大明節末帝九月十二日生爲明聖節後唐明宗九月九日生爲應聖節晉髙祖二月二十八日生爲天和節出帝六月二十七日生爲啟聖節後漢髙祖二月四日生爲聖壽節隱帝三月七日生爲嘉慶節周太祖七月二十八日生爲永壽節世宗九月二十四日生爲天淸節恭帝八月四日生爲天壽節宋太祖二月十六日生爲長春節太宗十月七日生爲幹明節後攺爲壽寧節眞宗十二月二日生爲承天節仁宗四月十四日生爲乾元節英宗正月三日生爲壽聖節神宗四月十日生爲同天節昭宗十二月七日生避僖宗忌辰以次日爲興龍節徽宗十月十日生爲天寧節欽宗四月十三日生爲幹龍節髙宗五月二十一日生爲天申節孝宗十月二十二日生爲會慶節又唐代宗十月十三日生爲天興節唐順宗聖壽節後唐淸泰帝千春節神聖降生日辰

正月一日元始天尊登九傳大帝君以太極金書天神地祗朝三淸玉帝彌勒佛誕日純陽眞人成仙二日寶聖佛生三日北斗翼聖眞君降太白金星現四日重陽全眞開化眞君上升玉晨大道君登玉霄宮四盻天下五日大慈佛生六日定光佛生七日北極天眞武上帝午時下降太上老君乘白鹿張天師乘白鶴至成都玉局治說南北斗經玉牀自地而出八日南無華嚴眾意甘露苦王觀世音菩薩示現五殿閻羅王韓生九日玉皇大帝生南斗星君降現太眞三元朝眞十四日三官降十五日佑聖司命眞君誕摩竭陀國佛舍利放光雨花金精山張靈源眞人飛升十九日北陰聖母降二十日南斗星君降二十三日嗣天師張衡陽平山白日飛升二十七日北斗降二月初一日二殿秦廣王蕭誕初三日北斗降梓橦帝君誕初四日南斗六司眞君降初五日辟支佛生北極天蓬都元帥生初七日南無七寶林中一十二面觀音示現南斗北斗西斗帝君降初八日釋迦佛生慶古佛生三殿閻王誕初九日東斗降南無光藏法王白衣妙徳觀世音現初十日長生防眞天尊降十三日中元葛眞君生十五日三教宗師太上老君誕十八日四殿閻王誕十九日大慈大悲救苦救難觀世音誕二十一日普賢菩薩生二十三日保徳眞君生二十七日北斗降廿九日聖母元君降三月初一日九里玉皇君詣波梨天奏九地學仙得道人名於四天王又二殿楚江王曹生初二日玉皇誕初三日北極天眞武上帝誕南無唐西來僧大聖觀世音示現初五日南斗天蓬下降初六日南無淸淨海眾山月面吉祥觀世音菩薩示現初八日八殿閻君變成王石誕十三日南無天香山妙香觀世音菩薩示現十五日玉晨道君登玉霄琳房四盼天下元始天尊遊玉京元陽觀會三界神仙眞眞聖說法十九日南斗星君降廿七日七殿泰山王畢誕廿八日東嶽泰山誕四月初一日南方七宿下降初二日太虛元君生初三日北斗北極翼聖下降初四日文殊生初七日南斗北斗西斗降生初八日釋迦佛生十五日呂純陽下生十八日碧霞元君生廿一日普賢菩薩生南無廣月寺宮中千手千眼觀世音菩薩示現廿八日藥王佛生五月初三日北極下降南無天竺藏王慶信觀世音菩薩示現初四日孔子誕十三日武安王生十七日南無晶日宮中八難觀世音菩薩示現廿二日中明王生廿五日太平眞君升仙六月初四日南贍部洲轉大法輪初七日瑤華帝君生初十日金粟如來生十五日佛囉神生十六日南無寶陀山大悲救苦救難觀世音菩薩示現十八日南無西十洋海中慶一十二面觀世音菩薩示現十九日南無淸淨座主白衣滿願觀世音菩薩示現廿三日南無淸淨寶海慶音觀世音菩薩示現廿四日九天應元雷聲普化天尊誕廿六日二郎神誕廿九日九華眞妃降七月十三日南無廣慶幸願觀世音菩薩示現大勢至菩薩生十八日太眞西王母誕生十九日力吉祥國聖母化生賢刧千佛廿四日龍樹王生廿五日景佑眞君生三十日地藏王菩薩生八月初三日北斗降竈神誕十七日太白長庚降十八日四海龍王神會之日廿一日燃燈佛生廿六日南極老人降廿七日諸佛慶會東海九月初一日太上老君於玉天瓊房金闕上宮校集靈篇初三日九壘上皇君詣答惒天陳奏九地得仙名初九日北極眞武天上帝成道於武當山十五日南贍部洲救度眾生十八日北斗星降十九日日月宮會合諸天列宿上朝無始北斗大帝降廿三日南無華嚴海眾觀世音菩薩示現廿五日長生大帝降三十日琉璃光佛生十月初二日南無妙吉祥林中海月觀世音菩薩誕初三日三茅眞君誕初五日達摩祖師誕初八日火徳星君誕初十日西王母降十五日九江水府帝君十五河源溪谷大神與陽谷神王水府靈官同降人間定校人生善惡罪福十八日五百阿羅漢會廿七日北極紫微星降十一月初一日葛仙翁受太上三天金簡策書初三日太上玉髙大道君登玉霄琳房四盼天下初九日南斗東斗星降十一日太乙救苦天尊誕十三日海空智藏天尊降十七日西方妙善阿彌陀佛生十九日日光天子生諸天華嚴菩薩出世文殊菩薩出世南無淸涼寶山自在觀世音菩薩示現廿三日南斗六司星君奏籙生籍之辰廿六日妙果天尊降十二月初一日八仙聚會蓬萊之辰初三日北斗星降初四日九壘玉皇君詣答惒天奏仙名十二日玉晨道君登玉霄琳房四顧天下十五日西斗星君降廿三日五嶽神君下降人間廿五日玉皇下降廿八日老君化眾降伏九十六種邪魔二十九日華嚴菩薩下生

帝王符命

帝王之興必有符命或告治平之徵或彰攺玉之應以至正位坤靈倔起偏霸亦皆有異兆焉十八姓紀蒼帝生而能書受河圖綠字大庭氏三辰增輝五鳳異色新書黃帝時大震三日帝遊洛水上見大魚天甚雨七日魚流而得圖書龍魚河圖天授帝號黃龍負圖鱗甲光耀從河出黃帝命侍臣寫以示天下河圖挺輔佐黃帝持齋七日七夜天老皆從以迎河洛之書至翠潙之泉大鱸魚溯流至蘭葉朱文五色畢見沈白圖以授帝黃帝錄黃帝坐扈洛水鳳皇銜圖至帝前以黃玉爲押尸子黃帝時長庚輝日五色山金鳴澤銅出尙書中候帝堯修壇榮光塞河龍馬銜甲赤文綠色臨壇吐甲有文言虞夏商周秦漢之事野王符瑞志黃帝東巡省河過洛龍負圖出赤文綠字以授帝又黃帝時南蠻乘白鹿來獻鬯春秋元命苞堯遊河渚赤龍負圖論語讖堯率舜等遊首山有五老遊河因飛爲流星上入昴運斗樞舜與諸侯觀於河洛黃龍負圖瑞應圖堯坐河渚神龍赤色負圖而至備載山澤河海之形國土分域虞舜時黃龍從洛水出詣舜鱗甲成字舜與三公觀於河黃龍五采負圖出舜前舜耕歷山得玉曆於河巖又漁於雷澤得玉牌浮水其文曰受而禪惟汝彥帝王世紀舜夢眉長與發等道學傳禹北見六子獲玉匱之書以從事受黑書於臨洮得綠字於濁水吳越春秋禹登衡山夢赤綉文衣男子稱元衣蒼水使者謂禹曰欲得我山書者齋於黃帝之嶽禹乃退齋三日登宛委發石得金簡玉字之書尙書中候禹治洪水觀於河見白面長人魚身出曰吾河精也授禹河圖而還於淵白孔六帖湯觀洛有黃魚化爲黑玉又有黑龜赤文成字有神牽白狼銜鉤而入朝墨子赤烏銜珪降周之岐社瑞應圖赤烏武王時銜谷至屋上兵不血刃而殷服武王伐紂牧竪探髙鳥之巢得玉璽文曰水徳將滅木祚方盛文王有赤雀銜書止於戶又有鳳凰銜書武王伐紂度孟津白魚入舟腹下有赤文成字言紂可伐中候武王觀於河沈璧禮畢靑龍臨壇銜元甲之圖吐之而去宋書周公攝政與成王觀於洛龜靑龍蒼光止於壇背甲刻書赤文成字周公援筆以世文寫之書成文消龜墮甲而去漢髙祖有五星聚井神母夜號以彰赤帝之符其所居上有气成龍文五彩金樓子孔子夜夢三槐之間丰沛之邦有赤飈起呼顏回子夏往觀之見赤虹化爲黃金上有文曰卯金刀應髙祖起丰沛麈談沛公始爲亭長夢逐一羊拔角尾皆落占曰羊無角尾王也晉元帝時三雀共登一雄鷄背三入安東防占者以爲當三進爵爲天子孝宣有太山大石起立上林枯柳生枝其葉成文曰公孫病已立梁武帝爲兒能蹈空而行時頂有浮光身映日無影所住齋常有气五色回轉狀若盤龍季秋出九日臺風起煙塵所居獨紫气騰起形如繖蓋唐髙祖龍潛洛郊曾踐石靴迹見於石中又髙陵縣有神堯先世莊田髙祖𦇤褓時母置放柏樹之陰而往餉田比餉回日斜而樹影不移太宗舉義師日所居有紫雲居內天俄變爲五色狀如飛龍宋武少臥酒家人見一物五采如蛟龍又行止時見二小龍附翼武徳末太宗平內難有龜遊於蓮葉之上取之化爲白石瑩潔如玉唐中宗廢居房陵仰天而嘆因拋一石於空中曰我後帝此石不落其石遂爲樹枝罥掛齊髙帝身上黃紫气屬天北齊髙歡夢履眾星而行南史齊世祖夢人從天飛下頭插筆來畫上衣兩邊陳書陳髙祖夜夢天開數丈有四人朱衣捧日而至髙祖開口納焉及覺腹中猶熱南齊書太祖夢乘靑龍逐日西行世祖夢著桑屐行太極殿階陛上庾溫曰屐者運應木也桑字四十二世祖年過此卽帝位又常夢鳳凰從天飛下齋前兩翅相去十餘丈翼下有紫雲气冊府元龜唐睿宗初生含元殿則天於殿內造佛像及長閒觀其側玉像忽言爾後當爲天子酉陽雜爼睿宗爲冀王時寢齋壁上蝸迹成天字上懼遽掃之經數日如初宗臨潞州景龍二年防上假寐宋大辧等同見赤龍據案中宗將祀南郊宗來京師使術士韓禮筮之一蓍孑然獨立禮驚曰蓍立奇瑞非常之事也北夢言唐僖宗幸蜀張惡子神自廟出十餘里列仗迎駕白霧之中髣髴見其形因解劍佩賜之又後唐太祖善騎射曾於新城北酌酒於毘沙天王聖像請與交談天王被甲持矛隱隱出於壁間所居帳內時有火聚或有龍形後唐明宗微時隨蕃將巡邊宿於鴈門逆旅媼方娠帝至不時具食腹中兒語謂母曰天子至速具食聲聞於外懿宗初封鄆王郭淑妃見黃龍出入臥內釣磯立談義祖夢臨大水黃龍無數義祖袒身而入取一龍出未幾掠得烈祖養以爲子南唐近事烈祖晝寢夢一黃龍繞殿鱗甲灼然旣寤使視前殿時元宗方爲齊王憑檻而立遂正儲位郭祖微時與馮暉同裏有道士善札靑因令刺之郭於項右刺作雀左作谷粟馮以臍作甕中作鴈數隻戒曰爾曹各於項臍自愛雀銜谷鴈出甕卽亨顯之時也郭祖秉麾之後雀谷相近登位之後雀遂銜谷馮秉旄鴈自甕中累累而出周太祖微時嘗晝寢有如小虺五色出入顴鼻之間一夕在亭院齋忽有黃气起於前繚繞而上遽際於天太祖於黃气中仰見星文紫微文星爛然在目密告知星者曰坐見天衢物不能隔至貴之祥也又於署衙中有紫气起於幡竿之上宋太祖微時夜臥內常有光如車輪內見黃龍若出波浪中出沒魚鼈之類不可勝數皆作金色光芒刺目宋神宗居濮邸一日晝憩便寢有紫气自鼻中出盤旋如香篆剪勝野聞我太祖在滁濯手於栢子潭有五蛇擾而就之一日戰畢蛇在其側帝以兜鍪掩之及戰手刃甚眾軍法戰畢必祭甲冑甫奠而霹靂大震白龍自兜鍪中騰空去諸將自此畏服西京雜記元後在家常有白燕銜白石大如指墜績筐中後取之石自剖其文曰母天地後乃合之遂復還合魏志甄皇后生每寢家中人髣髴見如有人持玉衣覆其上者晉成帝杜皇后長猶無齒帝納采之日一夜齒盡生五代史補齊髙昭劉皇后生時赤光滿室寢臥見有羽蓋蔭其上魏宣武靈皇后產時赤光四照永平中馬貴人夢小飛虫萬數隨著身入皮膚中復出數日立爲後髙宗皇后吳氏父吳近常夢至一亭曰侍康旁植芍藥獨放一花花下白羊一隻後以乙未生髙宗爲康王時選入宮侍康之徴也宋慈聖太后少時約婚京兆李植娶迎入門見鬼神千萬在前驚走避之後卽時還家俄選爲後光獻太后在父母家時與羣女共爲撚錢之戱後一錢輒獨旋轉盤中凡三日方止謝皇后生而黳黑翳一目會元夕有鵲巢燈山眾以爲后妃之祥忽病疹膚蛻瑩白如玉及醫去目翳遂爲理宗後又唐淸泰帝晉髙祖婦兄也明宗時爲太原帥因擊毬同入趙襄子廟但見土偶避位而立五代史補楊行密常爲河肥縣手力有過縣令將鞭之行密懼且拜有客自外入見行密每拜則廳之前檐皆扣地而令不覺客遽以所見告令遂恕之唐年譜王庭湊爲畱後墅西有飛龍山神庭湊往祭之見一人被衣冠折腰於庭及入廟神乃側坐北夢瑣言唐僖宗播遷蜀中蜀先主建爲禁軍都頭與其儕於僧院擲骰子六隻次第相重自麼至六人共駭之

帝王瑞應

在昔龍馬負圖出於河而羲畫立神龜載書出於洛而禹疇敍騶牙見而逺方歸義野象來而廣南遂平鸑鷟鳴岐占舊邦之新命朐防出土符江東之合王大螾旣兆土精赤烏亦符火徳國之將興必有禎祥其彰彰者也考諸書所記瑞應之物帝王徳澤所感以類應之如天鹿者神靈之獸也五色光耀洞明王者道備則至周印者神獸之名也星防之變化王者徳盛則至白虎者仁獸也一名騶牙虎而白色身縞如雪王者仁而不害則見孫柔之瑞應圖王者不暴虐及行葦則見一曰王者徳至禽獸澤洞幽防則見角端者日行萬八千里又曉四裔之語明君聖主在位明達方外幽逺之事則奉書而至神靈滋液百寶爲用則白象至赤熊見王者自養有道則白象負不死藥來者幽隱之獸也有明王在位則來爲時辟災除害銀鹿王者刑罰得中民不爲非則至芝英者王者親近耆老養之有道則生君乘木而王其政升平則福艸生王者徳至於地則華平盛王者之徳及艸木則有甫一名倚扇狀如蓬大枝葉小根根如絲轉而成風殺蠅有屈軼佞人入則指之有平露如蓋其國不平則隨方而傾華平者其枝正平徳剛則仰徳弱則俯君乘金而王其政訟平芳桂常生君乘土而王其地太平蔓艸紫脫常生王者有禮則葳生王者禮備則威香生有聖人之徳則朱艸生王者宗廟修則巨鬯三禺之禾生王者有徳而天下平世樂之鳥見三才得所三角之獸至孝至於幽逺比翼之鳥至鰥寡無棄比肩之獸至道成則騶虞至獄訟平則獬豸至能用人則龍馬至能致太平則黑狐至道純則白鹿至徳盛則赤至貴人賤馬而白馬朱鬛至徳及幽隱而雙魚白澤至妾媵有制白燕巢政惠不苛白虎至刑罰得中銀麞馴律鐘和調玉羊見徳達深淵則黃龍應气而遊徳至鳥獸白鳥下王者有盛徳則金人遊後池王者至孝則金車出王者宴不及醉刑罰中人不爲非則銀甕出徳至於山陵則出黑丹王者不貴難得之物則雞駭犀見神靈滋百寶用則璣鏡出王乘金而王則黃銀見王者不藏金玉則黃銀紫玉見王者不隱過則璧流離見水泉流通四海會同則圭出王者孝道行則延嬉出王者淸明篤賢則玉馬出玉雞王者至孝則至五常並修則玉英見玉甕者不汲而滿王者淸亷則出然亦有不驗出不以時者魏文帝受禪郡國奏白虎二十七見元帝卽位鳳凰見郡國者五十餘處章帝末鳳凰一百四十九見石虎卽位郡國獻蒼麟十二以駕法車爲治平之應耶爲衰亂之徵耶又肅宗上元二年延英殿禦坐梁上生玉芝一莖三花上制玉靈芝詩而是歲宗肅宗俱崩代宗卽位華州至陜西黃河淸徹三百餘里而是歲吐蕃犯京師大駕幸陜永泰二年六月丁未日重輪其夕月重輪太廟二室芝艸生十一月獲赤兔而洛水泛溢大爲民害災祥固無足憑矣

歷代世紀

黃帝元年丁巳至虞舜癸酉共四百九十七年夏禹元年甲戌至帝桀五十二年甲午十一世共四百五十一年商湯元年乙未至帝紂三十二年己卯二十八世六百四十五年周武王元年己卯至赧王五十九年乙巳三十六世共八百六十七年秦昭襄王乙巳至二世甲午共五十年自乙未迄戊戌楚漢分爭天下無統者四年前漢十二帝內呂氏八年王莽十八年後漢十二帝至曹丕之簒共四百二十七年魏五傳四十六年晉簒魏四五十二年東晉十一帝又一百四年劉宋八帝六十年齊蕭道成七帝二十四年梁蕭衍四帝五十九年陳霸先五主三十三年隋楊堅四帝三十九年唐二十帝內則天僣周十八年共二百八十九年後梁朱溫一代十七年後唐李存朂四帝十四年後晉石敬塘二主共十一年後漢劉暠二世四年後周郭威三主共十年宋十八帝凡三百二十年遼九主二百十年金九主一百二十年元世祖混一至順帝八十九年自黃帝元年丁巳至順帝三十六年戊申共四千六十九年陳眉公曰堯元年至萬曆元年癸酉計三千九百六十二年六十七甲子

卽位紀元

人君卽位之一年稱元年舜典元日商訓元祀春秋元年皆言始也後世倡仁元之說攺元稱號紛紛不一史記秦惠文王十四年丁酉更爲元年汲冡竹書魏惠王有後元年漢文帝惑方士言以十七年戊寅亦攺後元年景帝因之八年壬辰攺中元又六年戊戌攺後元猶未以號紀年也武帝因事立號辛丑卽位曰建元又六年丁未以長星見攺元光又六年癸丑以六气更始攺元朔又六年己未郊得一角獸攺元狩又六年乙丑獲寶鼎攺元鼎又六年辛未東封攺元封又六年丁醜行夏正攺太初自徵和而後復攺後元是武帝亦厭攺元矣歷代沿襲或五六年或三四年或一年再攺一年三攺四攺漢哀帝以建平二年攺太初元將見王莽傳光武以建武三十二年攺建武中元見續漢志而本紀削元將中元字豈亦有諱乎【元魏唐朱以四字攺元西夏又以六字攺元】魏恭帝周閔帝明帝唐肅宗卽位只稱元年似爲復古未幾仍攺年號訖無定見殊可哂也古者卽位逾年攺元𨿽哀帝繼殤帝亦終延年而爲永初成帝繼質帝亦終本初而爲建始唐宣宗以叔繼侄亦終會昌而攺大中惟劉禪孫亮石苻生李嗣源李璟等不逾年而攺元姑亡論而晉惠帝攺武帝太熙爲永熙欲長奉先帝之制亦非也時議以爲違春秋逾年書卽位之義令史官沒之明年辛亥正月攺元永平唐順宗以徳宗貞元乙酉正月卽位至八月攺元永貞是時順宗已傳位太子自稱太上皇嫌於獨無紀年故亟攺元而唐睿宗以中宗景龍四年卽位未逾年而攺元景云孫之翰謂一年不可二君一年二君則民聽惑矣宋太宗太平興國元年卽太祖開寶九年丙子太祖以十月二十日上仙而十二月二十二日卽攺其元時去新歲止八日耳洪景盧謂竊計嶺蜀之逺制書到時正是二年之春使人君卽位而無元年尢爲不可惟帝昺以端宗景炎三年戊寅攺元祥興時危事棘斯不與常例同也又有逾年不攺元者唐中宗仍武后神龍代宗仍肅宗寶應梁末帝【卽均王】仍太祖乾化周世宗仍太祖顯徳蜀孟昶仍知祥明徳漢隱帝仍髙祖幹祐金熙宗仍太宗天會漢髙祖追用晉髙祖天福皆非禮也若唐哀帝仍昭宗天祐則畏朱溫而不敢攺元耳又漢獻帝除光熹昭寧永漢【己巳年董卓等挾攺】梁元帝除大寶【梁簡文帝號】梁末帝除鳳歷【朱友珪號】漢髙祖除開運【晉出帝號】晉惠帝從攺永安【甲午春正月攺永安七月攺建武冬十一月復攺永安】最爲無謂自唐徳宗慨想貞觀開元之盛攺貞元以法二祖【用李泌言】宋代因之若淳熙【合淳化雍煕】慶元【合慶曆寶元】開禧【合開寶天禧】之類是也元祐之號或謂合元丰嘉祐而有對鉤之談隆興欲隆紹興之治紹熙欲紹淳煕之政而詞臣艸詔乃合建隆紹興及紹興淳煕爲義非初意矣然年號文字又有離合之讖重復之嫌如永昌隆昌爲二日大亨爲一人二月了【原闕八字】天保爲一大人只十隆化爲降死徳昌爲得二日宣政爲宇文亡日大象爲天子冢廣運爲軍走大業爲大苦末廣明爲唐去醜口而著黃家日月太平爲一人六十咸字人口有戈宣和爲一家有二日靖康爲立十三月康【髙宗初封康王】建炎爲兩火此離合之讖也炎興應司馬氏之名升平有不滿斗之謡大足爲一人數足而武后攺之天元周號昌字二日而李泌議之咸字負戈美字羊犬大亨爲子不成而神宗避之隆興近正隆【契丹號】純煕旁作屯而孝宗更之治平或謂火徳不宜用水康定靖康或謂如諡法天聖爲二人口耳明道爲日月相並【母后臨朝】乾道九年而攺爲用九之數已極純煕之更爲淳避告成大武之語其攺元謹始如此乃若晉之建興同乎孫劉【孫亮劉禪】唐之至徳永泰同乎陳齊【陳後主至徳齊明帝永泰】而晉惠六同漢號【永平元康建始永寧永興建武】一同吳號【永安】漢哀之太初【武帝號同】晉元之建武【惠帝號同】魏孝武之永興【太宗號同】唐肅宗之上元【敬宗號同】元順帝之至元【世祖號同】皆自重本代之號幹徳蜀號【宋太祖號同】因宮人鑑背而後知隆興僞號【宋孝宗號同】因曾布日錄而後見建中靖國之紀元曾肇以唐建中【徳宗號】爲疑請攺建爲執而徽宗不聽謂梁末禪位年號太平太宗不忌云然重和犯契丹重煕之號三月卽攺宣和髙孝欲用炎興幹統謂劉蜀契丹已用而更議此則重復之嫌也至和三年速攺嘉祐以至道末年爲疑【太宗至道三年崩】煕寧崇寧或云同劉宗陵名宣和或云同契丹宮門名其避忌又不止重復而已晉有立始長順之筮唐有元和咸通之兆宋有重火之驗蓋有數存焉緯書謂文王以受命之年爲元年【尙書運期授注云周文王以戊午蔀二十九年季秋爲受命之月至明年乃攺元書序云惟十有一年武王伐殷注云本文王受命而數之】文王不宜攺元而攺元武王宜攺元而不攺元歐陽永叔嘗辯其妄矣國朝列聖卽位逾年攺元不再攺遵古道也洪武三十一年戊寅閏五月太祖髙皇帝崩於西宮皇太孫卽位明年己卯攺元建文又三年壬午六月遜位於成祖文皇帝乃革建文年號通稱洪武三十五年英宗睿皇帝正統十四年己巳北狩八月困於土木以景泰八年丁丑春正月自南宮復辟攺元天順蓋與民更新勢不獲己豈與無因攺元者例論哉然張重華方臘俱號永樂契丹號天順西夏號正徳國朝固不以爲嫌也歸田錄國朝百有餘年年號無過九年者開寶九年攺爲太平興國太平興國九年攺爲雍煕大中祥符九年攺爲天禧慶曆九年攺爲皇祐嘉祐九年攺爲治平惟天聖盡九年而十年攺爲明道

國家最重攺元然歷世無窮美名有限易於重復如晉惠六同漢號一同吳號漢哀太初晉元建武魏孝武永興唐肅宗上元皆自同本朝年號幹徳蜀號因宮人鑑背而知至五代保太中浚秦淮得石刻有大宋幹徳二年凡六字乃輔公祐反江東時號則又並國號年號而同之不獨西蜀王衍矣事載宋朝類苑我明永樂乃隋向開明涼張重華蠻張遇賢宋方臘所僭年號天順則元武宗太子阿蘓奇入卽位上都年號正徳爲西夏王天祐僭國年號隆慶不獨山西州名實系金之宮名泰昌始祚倥傯艸定而魏孝武先已有之後乃攺永熈耳

法僧梁蕭莊南詔晟丰祐先已用之又郭子章傳艸續記萬曆間予邑人掘地得一法馬上鑿天啟三年造背有吉安路三字予考天啟乃梁王琳立永嘉王蕭莊稱帝攺元也然時不稱吉安路稱路自元始考太和舊志至正戊戌紅巾徐貞一陳友諒陷江西下吉安泰和稱天啟三年法馬正其時物觀此則天啟之號前代已四見矣然則柄政者遇此大典可不詳稽博考而貽宰相須用讀書人之誚哉

四種輪王

仁王經世間帝王凡有五種其一粟散王威徳最劣二鐵輪王治閻浮提三銅輪王兼二天下四銀輪王化三天下五金輪王統四天下廣明集秦皇漢武閻浮提內惟主震旦五種王中粟散王也慈恩經雲輪王威定諸方亦有差別金輪望風順化銀輪遣使方降銅輪震威乃服鐵輪奮戈始定俱捨經雲從此洲人壽無量歲乃至八萬歲有轉輪王生金輪寶現其輪千輻具足轂輞眾相圓淨如巧匠成舒妙光明又釋明槪決對雲中國者三千日月萬二千天地之中央也故有輪王疊出聖主繼興又佛經稱優曇華乃佛瑞應三千年一現現則金輪王出世王勃益州善寂寺碑握仁王之寶鏡日月重光驅梵帝之金輪雷霆靜防唐武氏號天冊金輪聖神皇帝

五徳遞王

禮斗威儀君乘金而王爲人美眉乘火而王其人鋭頭乘水而王其人大頭河圖蒼帝方面赤帝圓面白帝廣面黑帝深面王勃嘗作大唐千歲歷云以土王者五十代而一千年金王者四十九代而九百年水王者二十代而六百年木王者三十代而八百年火王者三十代而七百年自黃帝至漢並是五運眞主五行之匝土徳復歸於唐開元張說握符頌序云昔在唐虞之際以斗精受命者七人得四鈞間气而生者又二十八人所謂三十五際者也禹以金徳王故夏后氏有天下得生數四百年契以水徳王故殷得成數六百年稷以木徳王故周得成數八百年伯益之命中天而先族以火徳乘之故漢有天下得生數再成三百年其間距王而興不能復九州之迹及勝殘百年之命者皆五運之餘气也緯以入元三百歲爲徳運七百六十歲爲代軌千五百二十歲爲天地出符四千五百六十歲爲七精反初天人相應若合符節易幹鑿度孔子曰立徳之數先立木金水火土徳各三百四歲五徳備凡千五百二十歲太終復初故曰五行更用見郎顗傳注又魏志注帝王者五行易姓之符代興之會以七百二十年爲一軌有徳者過之至於八百無徳者不及至四百載是以周家八百六十七年夏家四百數十年漢行夏正迄今四百二十六歲

帝王享國之久

人主享國之久五帝而下黃帝一百十年少昊八十四年顓頊七十八年髙辛七十年堯百年舜五十年帝不降五十九年桀五十二年武丁五十九年昭王五十一年周赧王五十九年周穆王漢武帝五十五年周平王五十一年梁武帝四十八年周顯王我明神宗四十八年周宣王唐宗及我明世宗四十六年秦莊襄王齊景公五十九年髙宗在位三十一年爲上皇二十五年居帝位之晚者武王八十七宋髙祖六十四唐明宗六十一混一之晚者元世祖六十三又王元美識小錄載國朝親王享國之久者吉簡王見浚七十一年代簡王桂六十九年魯靖王肇煇六十四年徳莊王見潾晉莊王鐘俱六十一年岷莊王梗六十年沈莊王幼學五十八年寧獻王權五十八年周定王橚五十七年襄憲王瞻墡壽定王祐榰淮康王祚鐘俱五十五年益端王祐防五十三年衡恭王祐楎五十二年

天子別號

唐文皇自稱天可汗唐宣宗自稱鄕貢進士南唐李后主自稱蓮峯居士又自稱鐘隱居士唐宗會昌投龍文自稱繼元昭明三光弟子南嶽上眞人宋徽宗羣臣上尊號玉京金闕七寶元臺紫薇靈寶至眞玉宸明皇大道君其上章靑詞自稱奉行玉淸神霄保元一六陽三五璇璣七九飛元大法師都天赦主【原闕三十一字】政和乙酉道籙院上章冊帝爲教主道君皇帝元順帝自稱玉宸館佩瓊花第一洞煙霞小仙明武宗皇帝自稱太師威武大將軍朱壽又正徳五年上自號大慶法王西天覺道圓明自在大定慧佛特給黃金印白玉軸頭誥命嘉靖三十五年恩封睿宗爲三天金闕無上玉堂都仙法主元道徳哲慧聖尊開眞仁化大帝獻皇后爲三天金闕無上玉堂總仙法主元道徳哲慧聖母慈化天后孝烈方皇后爲九天金闕玉堂輔聖天后掌仙妙化元君上初封靈霽上淸統雷元陽妙一飛眞君加封九天教普濟生靈掌陰陽功過大道思仁紫極仙翁一陽眞人元虛應開化伏魔忠孝帝君再加太上大羅天仙紫極長生聖智昭云統三元證應玉虛總掌五雷大眞人都境萬壽帝君自是四十五年又不可勝紀矣

舉孝亷爲人主

先舉孝亷後爲人主者魏武帝吳大帝先狀元及第後爲人主者夏主李遵頊再卽大位者中宗道元年二月六日以皇太子卽位嗣聖元年降廬陵王聖歷元年爲皇太子神龍三年再卽帝位昭宗龍紀元年自壽王卽位光化三年遷爲太上皇天復元年再卽帝位國朝英宗皇帝以正統己巳年翠華北狩爲太上皇帝朔漠一年居深宮七年再踐天子位攺元天順憲宗以正統己巳冊爲皇太子景泰壬申封沂王天順壬午復冊爲皇太子一爲親王再正靑宮近代所無

外藩朝貢

元時外藩朝貢者千餘國可謂窮天極地罔不賓服而惟日本倔彊不臣阿嘍罕等率師十萬往徵得返者三人耳國朝洪武中四夷王會啚共千八百國嗣後朝貢之國多前史所未載今考其名曰朝鮮曰女眞曰琉球曰烏斯藏曰齊勤古衞曰罕東衞曰安安衞曰楚遜衞曰哈密衞其經哈密而來者凡三十六國曰和卓國曰齊喇伯哩曰賽瑪爾堪曰哈喇曰於闐曰安南曰占城曰暹羅曰瓜哇曰眞臘曰滿刺加曰古麻刺曰三佛齊曰浡泥曰蘓門答刺曰蘓祿國曰彭亨國曰西洋古裏曰古裏曰瑣裏曰榜葛刺曰天方曰黙徳那曰古裏班卒曰錫蘭山曰白葛答曰呂宋曰合貓裏曰打回曰日羅夏治曰阿魯曰甘巴裏曰忽魯謨斯曰柯枝曰麻林曰沼納朴兒曰加異勒曰祖法馬曰澑山曰阿哇曰淡巴曰須文達那曰覽邦又永樂中來朝者十六國曰韃靼曰烏梁海曰拂林曰南巫裏曰急蘭丹曰奇刺尼曰夏刺比曰窟察尼曰烏涉刺踢曰魯密曰彭加那曰捨刺齊曰八可意曰坎巴夷替曰祖法兒曰黑葛答曰八答黑商曰日落曰迆北小王子曰衛拉特曰海西連州野人曰西域哈密哈三曰吐魯畨曰洮州畨族曰西固城畨族曰階州文縣畨族廣輿啚攷嘉靖以前四裔入貢東北朝鮮等二東日本一南安南占城等六西南浡泥等四十九西哈喇等四十六西北哈密等七北朶顏韃靼等二今東西洋通販諸國西洋則交阯【淸華順化廣南新州提夷】占城暹羅【六坤】下港【加畱吧】東埔寨大泥【吉蘭丹】舊港【占畢】麻六甲啞齊彭亨柔佛丁機宜思吉港文郎馬神池悶東洋則呂宋【東番大港南旺玳瑁中邦呂蓬磨荖央以寧屋黨朔霧】蘇祿【髙藥】貓裏務【樵老】沙瑤吶嗶嘽【班隘】美洛居文萊雞籠淡水

張紹和曰島外諸國惟交阯占城暹羅彭亨呂宋蘓祿舶人所稱尙啟故沿若下港之爲瓜哇東埔寨之爲眞臘大泥之爲渤泥舊港之爲三佛齊麻六甲之爲滿刺加啞齊之爲蘓門答刺思吉港之爲蘓吉丹遲悶之爲吉裏地問文萊之爲婆羅貓裏務之爲合貓裏往往訛璞爲朴認魯爲魚也

玉芝堂談薈卷一﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷二

眀徐應秋撰

一門執象笏者百人

古人子姓貴盛可記者西漢金日防張安世七葉珥貂楊震至彪四世太尉袁安至隗四世五公唐蕭瑀八葉宰相漢荀氏六世九公人所共知他若漢明帝時張酺爲三公時其父尙在公卿朝罷俱詣酺府奉觴上壽身爲帝師歷太尉司空司徒其子蕃復爲和帝侍講曾孫濟位至司空亦侍靈帝講讀濟弟喜亦爲司空俱封侯東漢耿氏自中興訖建安末大將軍九人卿十三人尙公主三人列侯十九人郎將防羌校尉及刺史二千石數十百與漢興衰梁冀一門前後五侯三皇后六貴人三大將軍卿將尹校五十七人魏太尉穆崇六世尙主諸昆季尙主者又十餘人七世掌機宻四爲三公二代封王陸凱家同時在朝二相五侯將軍十餘人隋髙祖受禪朱穆來朝拜太師子孫𨿽在𦇤褓悉拜儀同一門執象笏者百人後漢應樞神光照社探得黃金後應順應壘應柳應奉應邵應瑒應亨七世通顯晉王導王洽王恂王曇首王僧防王楫王筠亦七世通顯宋謝莊子朏孫濕四代六人並爲吏部尙書宋何尙之子偃偃子戢戢子昌寓昌寓子敬容祖孫五世爲吏部尙書劉林甫劉祥道劉齊賢三世典選王彪之子臨之臨之子納之納之子淮之四世並爲禦史中丞張嘉貞三代爲相四代掌綸誥又胡宿胡宗愈胡文修胡世將四世掌誥李徳林李百藥李安期徐齊徐堅徐嶠孫逖孫宿孫簡張說張均張蒙李昉李諤李昭述並三世掌綸誥又崔邠崔郾崔鄲兄弟三人並爲禮部侍郎謝安至孫混三世並爲僕射宋史吳琳子挺挺子曦三世節度使錢忱髙祖俶祖惟父景臻四世爲節度使鄭紳鄭翼之鄭藻鄭興裔四世節度使史浩史嵩之及史彌逺三世爲節度使張儉張文張巡李峴李峘李嶧並兄弟同列三防唐崔琳與太子詹事珪光祿卿瑤俱列防棨號三防崔家羣從多至大官每謁大明宮冠蓋相望遇宴集一榻置象笏猶重疊其上王儉子暕暕子承三世爲國子師孔頴逹孔志孔惠元三世並爲司業梁顥子適適子美三世爲京兆尹趙才子道興道興子皎三世爲執金吾周訪子撫撫子楚三世爲益州牧李宗諤子昭遘十八歲防及第昭遘子杲卿杲卿子士亷皆不逾是歲三世爲探花郎可謂盛矣國朝閩縣郡守林元美中永樂辛丑進士其子林文安瀚繇大司馬攺南宰文安子九人庭防大司空庭機大宗伯庭楷指揮庭枌慶逺知府庭杪湖州推官庭防子通參燫大宗伯烴大司空凡三代典成均一門五尙書而他防敍及舉孝亷者不下數十人靈寶許進太子少保大宰凡八子誥大司空讚少保文淵閣大學士論太子太保大司馬詩布政父子五進士而四爲尙書及諸孫爲郡守曹郎登科第者又十餘人余姚忠烈公副都禦史贈尙書孫燧燧子孫陞嘉靖乙未榜眼南大宗伯陞子吏部尙書鑨甲戌會元兵部尙書鑛父子三尙書又都督僉事堪尙寶卿墀堪子都督同知鈺陞子禮部侍郎鋋太僕卿錝鑨子禦史如法參政如洵墀子大學士少保如遊孫丁丑進士嘉績蒲州楊太宰博子俊民至尙書俊卿鄕會武舉俱第一至都督同知俊士舉進士俊卿子元祥十九歲爲翰林院檢討鉛山費參議瑄子少師大學士宏少保尙書宷宏子武選郎中懋賢從子翰林修撰懋中工部郎中懋良四川巴縣劉禦史規子成化丁未榜眼禮部尙書春參政臺春子副都禦史彭年彭年子行太僕卿起宗起宗子布政使世賞臺子參政學年後有都禦史世曾仁和江參政玭子禮部尙書瀾瀾子工部侍郎曉曉子僉事圻圻子都禦史鐸宗黨貴盛一時者嘉靖間吏部侍郎歐陽鐸禮部尙書徳工部侍郎塾少保必進太僕卿衢都禦史重禦史席余丞郎守令數十人兵部侍郎潘珍潘旦工部侍郎希曽工部尙書鑑兵部尙書潢又會稽之陶參議懌都憲諧吏侍學士大臨南禮部尙書承學布政使幼學參政大年都禦史大莊布政使大臏憲副大有尙寶丞允淳主事允宜宮保望齡山東新城王重光戶左侍郎子之輔戶部員外之輔子王象幹兵部尙書王象斗乙未進士戶部象節壬辰進士檢討之馭浙江按使之馭子象恆應天巡撫象春庚戌進士南考功郎之垣戶部尙書子象晉甲辰進士浙江右布政之都乙未進士開封知府子象云辛丑進士參政之垣子象賁戶部員外像賁子與戊辰進士禦史莆田黃壽生永樂辛卯解元子琛景泰辛未進士仲昭成化丙戌進士琛子幹亨成化乙未進士幹亨子如金治乙丑進士仲昭孫希英治乙丑進士凡四世進士興化柯英治己未進士子維熊正徳丁丑進士維騏嘉靖庚戌進士維騏孫茂竹萬曆癸未進士茂竹子防萬曆甲辰進士凡五世進士武進陸愷正徳乙丑進士弟愉天順庚辰進士弟怡成化乙未進士愕子陸簡成化丙戌進士陸節治壬戌進士陸義正徳戊辰進士兩世六進士眞足方美前古若父子貴顯者宋贈太子少師陳去非子贈侍中文忠公堯佐次贈太尉康肅公堯咨一相中書一長樞密一爲侍從俱登甲第而堯叟堯咨兄弟狀元俱建節宋徽猷閣學士忠宣公洪皓子平章事文惠公適知樞密院文安公遵端明殿學士文敏公邁父子兄弟俱登制科知制誥俱以學士終漢史丹九子並爲侍中唐博陵崔倕六子一登輔相五任大僚太常卿邠太尉卿鄷外臺尙書郾廷尉卿郇執金吾蔀左僕射鄆又邠及郾五知貢舉得一百四十八人宋忠獻公太子少師韓億子太傅綘太子少師維司空縝武惠公贈中書令曹彬子河陽節度武懿公璨彰武節度瑋定國節度忠恪公琮億八子彬七子余亦各有顯宦汾陽忠武王郭子儀八子而顯者四代國公曜趙國公晞代國公曖祁國公曙西平忠武王李晟子十三人而顯者亦四河中節度使願嶺南節度使憲涼國公愬太子太保聽宋之五竇端明學士儀禮部侍郎儼起居郎侃參知政事偁補闕僖皆諫議大夫竇禹鈞之子唐有五竇國子祭酒常司業牟容管經略羣婺州刺史庠武昌節度使鞏皆左拾遺竇叔向之子國朝父子兄弟同舉進士者尙書吳江吳洪子吳山吳琨禦史常熟章珪子章表章格章律光祿卿余姚陳煥子陳陛陳墀陳瑾弋陽參政汪鳯子成化辛丑進士汪僎治癸丑會元禮部尙書汪俊翰林院侍讀汪偉翰林院侍讀汪佃侍郎臨海王宗沐子刑部主政士崧方伯士琦僉都禦史士昌布政南昌劉曰林子巡撫一焜員外乙未進士一煜一煜子甲戌進士鳴謙大學士一燝都禦史安陸陸洪子行人槪副都禦史渠副都禦史臬刑部尙書長幹楊志象子兵部侍郎楊守濓參政守沚布政守魯又布政福山孫遇子大理丞珂給事中珪尙寶卿琰曹縣副都禦史王珣子副都禦史王崇文太僕寺卿崇獻副使崇仁崇儉又鄞縣教諭戴陽子布政戴鰲參議戴鯨副都禦史戴鱀主事戴鰲嘉靖丁未狀元興化大學士李春芳子茂材尙寶司丞茂材子思誠戊戌進士禮部尙書思誠孫淸辛未進士兵科給事中茂功興化知府子思聰封主事思聰子喬己未進士陜西巡撫嗣京戊辰進士禦史思敬處州府知府思敬子長倩甲戌進士歸安知縣嘉興項萬壽壬戌進士參議子徳禎丙戌進士徳禎子鼎鉉辛丑進士庶吉士聲國甲戌進士嘉興嘉靖丙辰進士副使黃錝錝子辛未進士翰林侍讀洪憲洪憲子丙戌進士福建巡撫工部侍郎承丙辰進士吏科給事中福建按察使承昊紹興嘉靖癸丑進士太僕卿姜子羔子羔子萬曆壬午解元癸未進士贛州知府鏡鏡子丙辰進士廣東左布政一洪癸丑進士禮部尙書逢元武進尙寶卿吳性子侍郎中行中行子萬曆辛丑進士大理卿吳亮乙未進士參政吳庚戌進士龍溪知縣吳奕行人吳兗亮子辛未進士福建副使簡思壬戌進士祥符知縣柔思晉江萬曆壬辰武進士行都司林武苴子光祿寺卿戊戌進士欲棟禮部尙書丁未進士癸卯解元欲楫欲棟子丁丑進士期昌懷寧左布政劉尙忠子崇禎戊辰狀元若宰丁丑進士若宜嘉靖甲戌會元禮部侍郎瞿景淳景淳子辛丑進士湖廣參議汝說汝說子戶科給事丙辰進士式耜永樂中都督僉事趙淸子九人長璟同時爲都督而琮珣瑛玹俱世襲指揮使亦其流亞也

嘉話錄武后朝宰相石泉公防方慶進其家自右軍已下至僧防智永禪師二十五人各書帖一卷命崔融作序謂之寶章集亦曰王氏世寶梁書劉孝綽兄弟及羣從諸子侄當時有七十人並能屬文三妹適瑯邪王叔英吳郡張嵊東海徐悱並有才學晉王祥弟覽孫導至十一世孫褒歷兩晉宋齊梁陳后周凡七十餘人皆有列傳如羲之獻之徽之僧逹曇首僧綽僧防儉皆有孫裔及河東裴氏十代有王禹玉曆仁宗英宗神宗三朝並爲翰林學士其家自太平興國至元丰十榜皆有人登科王詩有三朝遇主惟文翰十榜家有姓名更爲千古未有之奇隋唐嘉話載朱正諫敬則代著孝義自宇文周至國朝並令旌表門標六闕

宋三世宰相呂文穆公從子文靖從孫正獻

揮麈錄呂文穆相太宗猶子文靖參眞宗政事相仁宗文靖知樞相哲宗正獻孫舜徒又爲太上皇右丞相繼執七朝政眞盛事也

國初詹同以翰林院承防兼吏部尙書綰二綬蓋侍從六卿之長其子徽以吏部尙書兼左都亦綰二綬蓋六卿三法司之長也後許進與子論俱爲吏部尙書復與子誥俱爲兵部尙書盛之極而且奇者也隆慶初徐少師階首揆而弟陟南少司冦長子璠太常寺卿次子瑛少子琨俱尙寶少卿孫元春亦舉進士爲太常卿亦費之亞也

李晟爲太尉子愬亦太尉杜牧贈詩曰家呼小太尉國號大涼公

孝廟人才之盛好事者取其父子同朝作對聯云一防探花父兩个狀元兒時蓋張宗伯升己丑狀元子恩王禮侍華辛丑狀元子守仁俱爲兵部主事戶部郎中劉鳯儀則己未探花龍之子兵部員外李瓚則壬戌探花廷相之父一時同朝前此未之有也治正徳間鄞縣楊吏侍守阯工書守隨廣西右布政守隅而守陳子刑侍茂元按察使茂仁

四世甲榜鄒賢鄒守益鄒善鄒徳涵徳溥徳泳唐荊川順之子鶴徵孫效純而荊川父舉人祖進士給事中

附

皇明盛事成化中大學士眉州萬安子翼南禮部侍郎孫璧庶吉士正徳中大學士楊廷和父春以提學僉事致仕子愼狀元官修撰嘉靖中烏程董份官禮部尙書子愼南京工科給事中孫嗣成禮部郎俱三代無恙嗣昭乙未進士國朝鄞縣楊守陳守阯兄弟各發本省解其後對掌南北成均並爲尙書其家堂聯有金榜題名四世十科進士玉階聽履一門三部尙書可謂極盛矣萬曆庚辰科狀元張懋修二甲張敬修榜眼蕭良有二甲蕭良譽探花王庭譔二甲王庭諭皆同父兄弟也又同郡占一甲進士者建文庚辰科胡靖王艮李貫俱吉安人永樂甲申曾棨周述周孟簡俱吉安人同縣占一甲者成化戊戌曾彥曾追俱泰和人成化辛丑王華黃珣俱余姚人治乙丑董玘謝丕俱紹興人嘉靖乙未韓應龍孫俱余姚人

三女各生一朝天子

獨異志郭太后貴極連綿八朝帝王代宗外甥孫徳宗外孫順宗新婦憲宗皇后穆宗之母敬宗文宗武宗三宗祖母又獨孤信三女各生一朝天子長生周武帝次生隋煬帝次生唐髙祖從古貴女未有如獨孤氏者其次則唐苖夫人其父太師其舅張河東嘉貞其夫張延賞其子張靖其孫張次宗其壻韋臯宋韓奉常治之妻魯國太夫人文氏潞公之孫魏公之孫婦儀公之婦呂文穆之外甥孫魯簡肅公之外曾孫呂文靖之曾外孫見其子侂冑爲樞宻壻億年爲資政學士他子孫俱被寵擢壽八十亦婦人中罕有若嚴延年母其子五人皆至大官東海號爲萬石嚴嫗南史杜太姬七子皆應辟命察舉州牧郡守晉汝南王亮母伏太妃袚於洛水亮兄弟三人侍從並持節皷吹震耀洛濵武帝登淩雲臺望見羨其富貴故未足奇也石林燕語韓忠憲公億夫人王魏公女忠憲參知政事𨿽不爲相其子康汝玉汝皆爲宰相持國又爲門下侍郎長子綜𨿽早死亦爲知制誥皆防氏出亦堪方美前代矣又小說沈約母拜建昌太夫人時帝使散騎侍郎就家讀防受印綬自僕射以下數百人就門拜賀宋梁以來命婦未有其榮唐李光弼母封韓國太夫人二子李光弼封臨淮郡王光進封武威郡王皆爲名將死長安原將相祭奠凡四十四幄

父子配享廟廷

宛委編記父子配享廟廷者唐太師西平王李晟太尉涼國公李愬宋中書令濟陽防曹彬侍中曹瑋尙書令魏郡王韓琦太師儀國公中彥父子俱爲宰相或大將位望俱極隆重者商宰衡伊尹左相伊陟漢綘侯周勃丞相條侯周亞夫吳丞相荊州牧婁侯陸遜大司馬荊州牧婁侯陸抗北齊左丞相咸陽王斛律金左丞相咸陽王斛律光其次則韋賢韋成李邵李固袁安袁敞王龔王暢蘇瓌蘇頲韓休韓滉李吉甫李徳裕呂夷簡呂公著父子同時在大位爲三公者漢右將軍上官桀子驃騎將軍上官安大司馬大將軍霍光子右將軍霍禹大將軍耿況大將軍耿弇相國司馬昭子開府儀同三司司馬炎晉太宰司馬孚子大司馬司馬望太傅司馬道子子開府儀同三司司馬元顯宋太傅蕭道成子開府儀同三司蕭頥魏太師馮熈司徒馮誕太師元繼子開府儀同三司元乂太師大丞相髙歡子大將軍髙澄後唐中書令趙徳鈞子侍中趙延壽吳太尉徐知誥子司徒徐景通宋太師尙書令錢俶子檢校太師侍中錢惟濬太師蔡京子太保蔡攸太師秦檜子少師秦熺元太師伊徹察喇子太保塔喇海太子少師和托太保曼濟勒臺子右丞相托克托父子對秉機政者晉王惲爲尙書左僕射濟爲侍中治門下省吳紀亮爲尙書令子隲爲中書令父子天策上將軍者楚王馬殷子馬希範父子太師者王舜子匡史浩子彌逺父子同時封王公侯者昌黎王馮熈南平王誕魯國公蔡京燕國公蔡攸益國公秦檜嘉國公秦熺各自以恩澤封義陽王陸侯東平王麗舒國公李蓋英國公李世勣東光侯耿況好畤侯耿弇婁侯張昭都鄕侯張承宣城侯諸葛瑾都鄕侯諸葛恪各自以功猷封父子丞相者周勃子周亞夫韋賢子韋成曹操子曹丕斛律金子斛律光史浩子史彌逺又皇明盛事載國朝父子並至尙書者吏書翰林學士承防詹同太子少保吏部尙書並左都禦史詹徽太子太保吏部尙書何文淵文淵閣刑部尙書何喬新少保謹身大學士王文南禮部尙書王宗彛刑部尙書耿九疇太子太師吏部尙書耿裕南刑部尙書周瑄太子太保禮部尙書周經南禮部尙書倪謙太子少保吏部尙書倪嶽刑部尙書施禮太子少保禮部尙書掌鴻臚寺事施純太子少保兵部尙書白圭太子少保禮部尙書翰學士白鉞太子太保吏部尙書王恕南戶部尙書承裕南工部尙書侯瓉戶部尙書侯觀太子少保吏部尙書許進南戶部尙書許誥少傅太子太傅吏部尙書文淵大學士許讚太子太保兵部尙書許論南兵部尙書林瀚太子太保工部尙書林庭防南禮部尙書林庭機南吏部尙書王華新建伯南兵部尙書左都守仁南刑部尙書吳洪刑部尙書吳山戶部尙書李瓉太子賔客戶部尙書翰學李廷相太子少保刑部尙書劉璟刑部尙書劉調南工部尙書何詔刑部尙書何鰲少師太子太師吏部尙書楊博戶部尙書楊俊民南禮部尙書孫陞南吏部尙書孫鑨左都禦史防忬南刑部尙書防世貞少保太子太傅禮部尙書武英殿大學士陳以勤禮部尙書東閣學士陳於陛凡二十三家四十九人內詹許俱太宰倪氏俱學士林氏俱司成陳氏俱內閣又朱復爲燕府左相位尙書上而子濬爲刑部尙書楊博爲少師而次子俊卿至都督同知𨿽文武異途然皆腰玉父子至三品九卿者劉翰學朱升子禮侍大同兵部侍郎朱鐘公朂戶侍永吏部尙書趙好徳工部侍郎毅戶部尙書王純戶部侍瀹工部侍郎陳壽戶侍常禮侍儀公智太子太保兵書銘工書黎澄右侍郎叔林禮部侍郎蔣驥左副都琳工書畢彥右副都昭少師太子太師吏書華蓋大學士萬安南禮侍翼兵書兼大理寺卿程信禮侍翰學贈尙書敏政戶侍李暹南戶侍益吏侍楊守陳刑侍茂元南吏書王防右副都沂太子太傅刑書白昻右副都圻右副都李介兵侍昆少傅太子太傅戶部謹身大學士謝遷吏侍翰學丕南禮書江瀾工侍曉兵侍邊鏞左副都憲右副都憲禮書劉春右副都彭年南工尙書董越大理卿天錫右副都王珣右副都崇文右副都孫鐩禮書陞都禦史劉洪右副都臬刑書楊志學兵侍守謙太子太保兵書王憲右副都汝孝兵侍陶諧右副都大順吏侍大臨少師太子太師吏書華蓋大學士嚴嵩工侍世蕃刑侍劉玉南工侍懿右副都吳澣通政使三樂兵書王邦瑞南刑侍正國大理卿汪文盛南吏書宗甲置兵書李燧僉都禦史材父子同在翰林者唐應奉肅侍講之淳胡閣學廣檢討穜金閣學防孜檢討逹王學士直檢討防曹學士鼐修撰恩倪學士謙學士嶽楊中允鼎學士時暢商殿學輅侍講良臣鄒少詹濟禮侍兼左庶子幹焦殿學芳侍講黃中劉閣學宇編修仁謝殿學遷學士丕江學士瀾修撰暉楊殿學廷和修撰愼倫諭徳文敍諭徳以訓孫中允陞諭徳鋌晁洗馬栗庶吉士栗吳陳殿學以勤學士於陛張殿學居正編修嗣修修撰懋修又宋錢文僖公記父子入院一家李文正子昌武后又有四家錢希白子飛梁仲素子莊肅蘇儀甫子容洪忠宣子景伯景嚴景盧父子史官司馬談子遷劉向子歆班彪子固王銓子隱王察子簡李太師子延壽劉知幾子陳又蔣乂貞元中爲史館修撰子系太和中拜史館修撰伸太中初右補闕史館修撰偕歷官左拾遺史館修撰父子四人同在史館朱綬仁宗朝同修國史子敏求史館修撰父子同在史館

父子至相者類聚除宛委所載外有平當子晏唐劉祥道子齊賢樂彥瑋子恩陸元方子象先竇徳子懷貞淸廣子元綋令狐楚子綯崔鉉子讓能徐商子彥若崔愼由子韋仁約子承慶鄭珣珍子覃朗卻掃編載宋初至靖康元年父子秉政凡十二家王惠獻化基子安簡舉正呂文靖夷簡子惠穆公弼正獻公著石元懿熈載子文定中立陳給事恕子防公執中韓忠憲億子獻肅綘宰相維門下侍郎莊敏縝範文正仲淹子忠宣純仁參政純禮曹武惠王彬子武穆瑋蔡丞相確子慰太師京子攸樞密曾文靖公亮子孝寛樞密王侍郎博文子忠簡公疇

出入將相最久

凡出入將相最久者絳侯周勃從入漢爲威武侯相國太尉再爲丞相就國凡三十四年潁陰侯灌嬰爲昌文侯禦史大夫車騎將軍太尉丞相凡三十年酈疥數將兵有功不當侯十二年用父食其故封髙梁侯凡六十三年張北平蒼以代相封侯爲計相四歲淮南相十四歲禦史大夫六歲丞相十四歲比卒凡五十五年司馬宣王自撫軍大將軍受遺輔政進太尉太傅大都督凡二十三年司馬孚自司空至太宰三十年桓南郡溫自都督荊州平蜀進開府太尉大司馬都督中外諸軍錄尙書事楊越公素以禦史大夫爲行軍元帥僕射尙書令司徒司空太子太師出入將相俱二十七年劉江夏義防自都督荊州進司空司徒錄尙書太尉太保太傅領大司馬太宰三十四年長孫趙公無忌以尙書左僕射罷政爲開府司空後去尙書門下省加司徒太子太師後同三品加太尉檢校中書令知門下省加太尉任公輔者三十六年李英公勣初授大將軍至左僕射司空太子太師出入將相垂五十年郭汾陽子儀以使相進司空司徒副元帥尙父太尉二十六年滿中書令二十四考裴晉公度四爲同平章事三建節一畱守官司空司徒侍中中書令凡二十五年錢吳越王鏐建鎭海鎭東節加太尉太師中書令尙父天下兵馬大元師凡四十年張齊王全義自河南尹建節加太師尙書令天下兵馬副元帥凡四十年馬楚王殷建武安四鎭節加太師天策上將凡三十八年趙韓王普三爲首相三建節一爲西京畱守左僕射太子太保少保司空司徒侍中太保中書令凡二十九年文潞公彥博再首相一平章軍國一首元樞五換節令兩鎭加侍中司空司徒太尉太師垂五十年蔡魯公京自左僕射入凡五拜相一爲司空太尉太子少師太子太師再授太師領三省事凡二十三年史魏王浩一爲右僕射右丞相樞密使三領祠加少保少傅太保太師凡三十二年安圖三爲中書右丞相一鎭北邊垂四十年春秋戰國時管仲以桓公元年執齊政至卒凡四十一年魏冉以昭襄王元年爲將軍執秦政封侯十二年爲相至罷凡三十六年白起以昭襄十三年爲大將至五十年而罷凡三十七年亷頗以趙季成王十六年爲將四十年宰相秉政之久者漢蕭鄼侯何漢元年爲丞相進相國至惠二年卒凡十四年張北平蒼文帝前四年爲丞相至後四年免凡十四年霍博陸光以後元二年爲大司馬大將軍秉政至地節二年卒凡二十年王陽平鳯以竟寧元年如光官秉政至陽朔三年卒凡十一年吳廣平漢以建武元年爲大司馬豫政至二十年卒凡二十年曹太祖操以建安三年爲司空擅政至進丞相魏王卒凡二十五年諸葛武侯亮以章武二年爲丞相秉政至建興十一年卒凡十四年晉王始興導以建武元年爲驃騎將軍錄尙書事進司空司徒太保丞相以咸康五年卒凡二十二年謝廬陵安以寧康元年爲僕射秉政進衛將軍太保以太元十二年卒凡十二年劉髙祖裕以義熈四年爲開府儀同三司錄尙書事擅政進太傅相國宋王至永初元年凡十三年宋劉彭城義康以元嘉六年爲司徒秉政十七年以大將軍出督凡十二年魏長孫北平嵩以天興元年爲司徒輔政進太尉柱國大將軍以太延元年卒凡四十年髙神武歡以中興元年爲太師大丞相擅政天平十二年卒凡十六年宇文太祖泰以太昌三年爲丞相擅政齊王廓三年以太師大冡宰卒凡二十三年隋髙齊公頴以開皇元年爲左僕射輔政至罷凡十九年唐房梁公齡以貞觀元年爲右僕射輔政進司空至卒凡二十一年李晉公林甫以開元二十三年同中書門下三品擅政天寶十載以左僕射右相文部尙書罷凡十九年元進賢載以寶應元年同中書門下平章事秉政大歷十二年誅凡十六年宋秦申王檜以紹興八年右僕射同平章事再擅政進少保太師以二十四年死凡十七年史衛王彌逺以嘉定元年爲右丞相樞宻使擅政進少師太傅太師以寶慶六年卒凡二十七年賈魏公似道以開慶元年爲少師右丞相樞宻使擅政進太師平章軍國重事徳祐元年竄凡十七年此皆首尾在政府者也國朝文臣蒞事之久者李韓公善長掌中書省十年爲太師二十三年蹇忠定公義在吏部胡忠安渉在禮部楊文敏榮在內閣俱三十餘年黃忠宣福爲尙書四十年楊文貞士奇在內閣四十三年夏忠靖原吉郭忠襄資在戶部金文靖幼孜在內閣俱二十五年彭文憲時萬文康安劉文靖健及嚴分宜嵩在內閣二十年於肅湣謙爲巡撫十八年周文襄忱爲巡撫二十一年商文毅輅劉文穆言李文正東陽在內閣俱十八年鳯翔知府扈暹二十九年陜西寧州知州劉綱三十三年腰玉久者劉文靖三十一年嚴少師二十七年謝文正二十九年王端毅二十二年楊文貞二十年徐少師三十年呂少傅本三十四年至黃文簡淮以永樂甲申右庶子主考會試後以宣徳癸丑致仕少保謝恩主會試相去三十年謝文正遷以治乙卯入相至嘉靖戊子復爲相去三十年費文憲宏以正徳辛未入相辛巳再召至嘉靖乙未三召相去二十五年可謂舊徳勛臣久任者徐中山爲將相近三十年掛將軍印復十七年湯東甌王和馮宋公勝爲大將俱三十年沐定逺侯晟以國公掛將印守雲南三十年張定興王輔永樂元年封伯及國公至歿四十七年爲太師三十六年子寧陽公懋九歲襲封公至歿六十七年統五軍及十二營共四十餘年爲太師二十年徐興安亨自伯至侯迨卒時五十五年朱宣平永總十二團營兵馬爲首帥三十五年潭新寧祐天順元年襲爵加保傅掌禁兵迨卒時凡六十九年毛伏羌統成化五年襲爵加宮保迨卒五十五年郭翊公勛自加太保至太師凡三十餘年總十二團營兵亦二十餘年朱成公輔守備南京三十四年其孫防靖王希忠自太保至太師已三十餘年入直亦三十年陳瑞安詔襲封至加保傅卒凡五十八年子鏸以少保掌府事爲帥五十八年享伯爵六十九年徐魏公備襲封至卒再撫督守備五十四年其孫鵬舉自襲封至卒三提督守備五十六年蔡太保震以成化二年選以嘉靖乙未卒凡七十年趙輝永樂十一年守金川門太宗以長公主配之事六朝掌都督及宗府六十餘年顧鎭逺寰鎭兩廣督漕一爲大將軍三掌府逾四十年享侯爵五十餘年張英公溶享公爵四十六年加宮保掌府亦三十年鄭武安亨譚永寧廣任寧逺禮周太保尙文爲邊將垂四十年

佩六國印

蘇秦佩六國相印漢五利將軍亦佩五利天士地士大通天道五將軍及樂通侯凡六印戰國犀首佩五國相印唐王忠嗣爲河西隴右節度使權朔方河東節度使佩四將印爲六國上將者公子無忌五國上將者項籍退朝錄記宋時歷三師三公者天雄節度符魏王彥卿自守太尉爲太師定難節度西平防李中令彜興自守太傅爲太尉荊南節度使南平王髙中令保融自守太保爲太傅趙令以司徒太保侍中在中書以太保中書令畱守西京又以太師西京養疾王文正以司空司徒太保在中書以太尉罷爲玉淸昭應宮使漢世五爲三公者胡廣四爲三公者楊賜三爲三公者黃瓊楊彪唐五入相者蕭瑀裴度崔四入相者韋巨源姚崇韋安石三入相者武承嗣武攸寧豆盧欽望武三思李嶠李懷逺崔湜劉幽求張說張廷賞王鐸鄭畋五季三入相者馮道宋五入相者蔡京三入相者趙普呂正呂夷簡張士遜文彥博春明退朝錄載學士三入者李文正劉中山子儀宋景文範景仁四入者李邯鄲五入而一不上拜六世尙主者魏太尉穆崇子太尉觀尙宜陽公主觀子徵東犬將軍中書監壽尙樂陵公主壽子中書監平國尙城陽公主平國子中書監羆尙新平公主羆子尙書令司空亮尙中山公主彥子開府中書監紹尙瑯邪公主三尙公主者宋彭城王劉防仕魏至大將軍前後尙武邑建興平陽凡三公主國朝九佩大將軍印者徐中山王逹一以中書左相國掛大將軍印平吳一以中書右丞相信國公掛徵討大將軍印北討一以洪武三年正月掛印西討一以四年掛印北平山西練兵一以五年掛印西徵一以五年掛印二地練兵一以九年掛印鎭守北平又十六年掛印鎭西平又十七年掛印鎭北平凡佩大將軍印一佩徵討大將軍印八八佩將印者宣平王朱永初以武寧伯總十二營繼以靖邊將軍討荊襄進封侯一以平朔將軍拒敵一以平羌將軍拒西羌世侯一以將軍印備邊事進封公復以將軍印破大同兵世襲復以鎭朔大將軍總宣大兵加太子太師逓總京營又咸寧侯仇鸞初掛靖邊將軍印鎭寧夏再以徵蠻將軍印鎭兩廣三以都防前軍防駕承天四以徵夷將軍討安南五以平羌將軍鎭甘肅六以太子太保徵西前將軍鎭大同七以平邊大將軍禦邊八以太傅繼京營戎政掛印七佩將印者郤懷佐永正徳甲戌以都督僉事佩徵西前將軍印鎭大同乙亥以鎭朔將軍鎭宣武丁丑以平畨將軍左都督徵吐魯畨己卯以徵東前將軍鎭遼東丙戌再以鎭朔將軍鎭宣府癸巳充平敵將軍總宣大癸卯仍以鎭朔將軍鎭宣府凡八爲大將七掛印大唐遺事徐堅多識典故七入書府漢馬融以博通典故三入東觀國朝朱防靖王希忠十主瓊林宴代郊天大禮三十餘次胡忠安公濙爲禮部尙書自宣徳丁未至景泰甲戌凡十知貢舉王文安公英永樂丁酉以翰林侍講主應天試庚子癸卯復以侍講俱主順天試永樂戊戌以侍講宣徳庚戌以左春坊大學士正統壬戌以禮部左侍郎兼學士俱主會試錢侍郎習禮永樂丙午以翰林侍讀主應天試宣徳壬子以侍讀學士正統戊午以學士俱主應天試宣徳庚戌以侍讀己未乙丑俱以學士主防試二公皆六典文衡潘公季馴初以僉都理河道丁憂歸再以副都任三以右都禦史任以宮保尙書歸四復以右都禦史任凡四總河道楊文襄公一淸初以總副都總制三邊再以右都起總制平安化王難三以致仕入侍大學士提督三邊王襄敏公越初以左副都破西北兵再以威寧伯破西北兵三以太子太保總制二公俱三總三邊若張定興輔之三下南交王忠毅驥之三下滇南陶少保琰之三總漕運曾學士棨王文端直徐文靖溥之三主會試皆盛事也又王忠毅驥凡七爲督帥初以尙書提督甘涼軍務還部再以尙書總督討多爾濟巴勒三以尙書總督軍務討麓川思任發四以靖逺伯總督討思機發五仍討思機發六掛徵蠻將軍印平貴州苖七總督南京守備王襄敏越初以副都禦史總督延綏破紅鹽池兵再以太子太保尙書總督大同破威寧海兵三以威寧伯總督破山東墩兵四以太子太傅總督五軍十二營兵馬五以平朔將軍總兵北徵六以徵西前將軍鎭守大同七以靖邊副將軍鎭守延綏八以太子太保左都總督陜西甘涼寧夏延綏軍務八爲督帥

官階繁貴

官名有極貴而極繁者聊志其一二唐有回天再造竭忠守正功臣太尉檢校太師中書令諸道兵馬元帥判左右神策六軍十二衛事防國宣武宣義忠武四鎭節度管內觀察處置營田等使鹽鐵度支戶部三司都制置等使解池鹽使梁王朱全忠宋有開吳鎭越崇文耀武宣徳守道功臣太師尙書令兼中書令天下兵馬大元帥鎭海鎭東軍節度管內觀察處置等使上柱國吳越國王食邑九萬七千戶實封一萬六千九百戶入朝不趨劍履上殿錢俶元有元徳上輔廣忠宣義正節振武佐運功臣太師開府儀同三司秦王達爾罕中書大丞相上柱國錄軍國重事監修國史兼徽政院侍正昭功萬戶府都總使虎符威武伊蘓衛親軍都指揮使司逹嚕噶齊忠翊侍衛親軍都指揮使奎章閣大學士領學士院知經筵事太史院宣政院事伊克肯哈爾布沁千戶逹嚕噶齊宣忠烏魯斯扈衛親軍都指揮使司逹嚕噶齊提調回回漢人司天監羣牧監廣惠司內史府左都威衛使司事欽察親軍都指揮使司使宮相都總管府領大禧宗禋院兼都典制神禦殿事中政院事宣鎭侍衛親軍都指揮使司逹嚕噶齊提調宗人古侍衛親軍都指揮使司提調哈喇齊伊伯根徹爾領隆祥使司事俶藩臣也全忠巴延權臣也又官名有非人臣宜稱者總百揆司馬昭司馬炎桓劉裕蕭道成蕭衍髙洋陳霸先楊堅朱全忠也其稱宰衡者西漢王莽東晉王彤也稱天柱大將軍者魏爾朱榮也有稱太上秦公者魏胡國珍也有稱無上王者魏莊帝兄子劭也有稱宇宙大將軍都督六合諸軍事者梁侯景也有稱天地太師者晉範長生也有稱回天再造功臣者朱全忠也有稱皇天之下一人之上者元帝師也有稱安國相王者睿宗也有稱鎭國大長公主者睿宗妹太平公主也

文武交互異數

國朝王靖逺驥王咸寧越皆繇制科累官尙書右都禦史而一掛平蠻將軍印一掛平朔及靖邊副將軍印李文忠以左都督而兼掌國子監祭酒王新建守仁以戰功封伯而從祀文廟楊興濟以布衣散曹而位左都禦史兼掌禮部及左軍都督府印職兼文武卓冠千古嘉靖間內閣嚴徐李皆賜服麒麟麒麟公侯服也而成國公朱希忠京山侯崔元左都督陸炳等以壇供事服仙鶴仙鶴文臣一品服也成化以後文臣賜麟不爲異而公侯伯武臣賜鶴則罕矣春明退朝錄唐文武參用袁滋自尙書右丞出華州刺史召爲左金吾衛大將軍如是者數人本朝工部侍郎王公明兼黃州刺史給事中喬公維嶽換海州刺史三司使尙書右丞李公士衡換同州觀察使學士承防刑部尙書李維翰換相州觀察使翰林學士工部侍郎陳公堯咨換宿州觀察使如錢鄧州及慶曆初韓範龎王四公皆換觀察使以用兵擢之龍圖閣直學士李良換秦州防禦使非美遷也武臣換文資者太宗時白州刺史錢昱換祕書監遷工部侍郎復換觀察使今上以三科武舉陳啟新言事稱防特授吏科給事中河南巡按禦史張任學自疏攺官欽奉上命攺河南總兵官王元羙皇明盛事載兵部尙書單安仁左布政使張眞等以武弁起家

少年早逹

英齡早逹者顓頊十歲相少昊帝嚳十五相顓頊唐堯十五相帝摯甘羅十二爲秦上卿介子推十五爲楚相韋康成十五爲郡主簿司馬元顯髙澄俱十六開府輔政崔英十七而爲符秦諌議大夫子奇十八爲東阿守張緬十八爲漢淮南守賈誼十八爲博士終軍二十爲謁者安圗二十一爲丞相董賢二十二爲大司馬劉義康二十三爲司徒錄尙書事劉休仁二十三爲司徒尙書令霍去病二十四爲大司馬鄧禹二十四爲大司徒蕭子良元勰俱二十六爲司徒錄尙書事安圗子鄂多岱亦以二十六爲大司徒宇文泰二十七爲丞相髙嶽二十七爲太尉髙浟二十七爲太師錄尙書事托克托二十七爲中書右丞相王儉二十九爲僕射秉政巴延三十爲中書左丞相亷希憲三十爲中書平章事王溥三十二爲平章事範宗尹三十二爲右僕射張俊三十二爲元樞將帥之少者齊王憲十六爲益州總官霍去病十八爲嫖姚將軍封侯鄧禹二十三拜前將軍定關中賀防嶽二十六爲大都督淮陽王李道十九爲洛州總管郯國公羅士信二十爲行軍總管盧祖髙二十三拜光州總管杜伏威二十三拜東南道大行臺吳王李勣二十六拜大將軍封英國公國朝早逹者楊少師廷和十二歲舉鄕試趙中丞時春十四中經魁蔣文定冕十五中解元王庶子臣十六登進士李少師東陽費少師宏何提學景明張太師居正劉侍讀虞防俱十六中鄕試李少師東陽十七登進士余工部毅十七中解元王侍講洪十八第進士洪舍人鐘陳修撰景著十八中探花趙中丞時春十八中會元王兵侍偉楊少師一淸王參政愼中蔡侍郎汝楠俱十八第進士王禮侍誨十八歲中解元王布政景坤十九中解元吳吉士鴻功亦十九中解元舒編修志十九中探花費少師宏二十歲中狀元郭司成守益倫司成以訓俱二十中會元戴編修大賔二十中榜眼徐少師階二十一歲及第拜翰林編修李提學夢陽二十一中解元林修撰大欽二十二中狀元施修撰槃二十三中狀元郭太宰璡二十四歲爲布政司參議項公文耀二十八爲兵部侍郎韓襄毅雍二十九爲僉都禦史楊文敏榮胡文穆廣俱以三十二入內閣解學士縉三十三以侍讀入閣於肅湣謙三十三爲兵部侍郎陳節湣治三十四爲吏部右侍郎彭少保時三十四以修撰入內閣鐵公鉉以三十六爲兵部尙書李公友直以三十六爲刑部侍郎許公郭爲工部侍郎李公宴爲禮部侍郎孫公得副都禦史商少保輅以侍讀入閣胡司法執禮爲太僕寺卿夏忠定原吉三十七爲尙書劉公虞防三十七以太常少卿掌翰林院吳公中三十七歲爲尙書胡晏子昭三十八歲爲刑部侍郎許公思溫爲吏部侍郎四十歲蹇忠定義爲吏部尙書黃忠宣福爲吏部尙書申少保時行以少詹兼學士四十一歲徐少師階爲禮部侍郎四十二歲郭忠襄資爲戶部尙書呂公震爲刑部尙書吳文懿原彭文憲時俱入閣費少師宏爲禮部尙書四十三歲張太師居正爲武英殿大學士四十四歲呂公震爲禮部尙書張公居正加少保太子太保四十五歲白防敏圭爲工部尙書王襄敏越爲右都禦史兪肅敏子俊爲兵部尙書張公采爲吏部尙書至武功之顯者張寧陽王懋九歲襲封英國公鄧寧河愈十六歲爲中軍先鋒沐都督昻十七歲以戰功僉都督徐武寧王逹二十二爲統帥二十八歲李岐陽王文忠爲行省平章沐昭靖英爲都督同知沐定逺晟封黔國公馮宋公勝爲右都督兼僉事三十歲朱定襄王希忠加太保掌京營三十一歲朱東平王能封成國公三十二歲李岐陽文忠封曹國公三十四歲鄧寧侯封衛國公馮宋公封宋國公沐昭靖封沐寧侯三十六歲徐中山封信國公張定興輔封英國公三十七歲常開平遇春封鄂國公三十九歲徐中山爲太傅封魏國公又春明退朝錄載宋時宰相趙令盧相文潞公四十三登庸冦萊公四十四王沂公四十五賈魏公四十八樞宻副使趙令三十九冦萊公三十一晏元獻三十五韓魏公三十六參知政事蘇侍郎易簡三十六王沂公三十九知制誥蘇侍郎二十六王沂公二十七盧相楊文公晏元獻晏宣獻王宣徽拱辰皆二十八夏文莊三十學士蘇侍郎二十八晏元獻王宣徽皆三十宣獻三十五王沂公李邯鄲三十六楊文公錢子飛皆三十七盧相王參政禹玉皆三十八附錄王元羙記文人早夭者夏侯榮七歲屬文十三歲戰沒林傑六歲能文十七歲卒夏侯攸十八歲卒袁著十九歲卒邢居實二十歲卒王勃二十一歲何烱二十二歲王延壽二十四歲袁佗二十五歲禰衡王訓李賀俱二十六歲衛珍王融俱二十七歲邵炎陸碩俱二十八歲沈友二十九歲阮贍到鏡孔熈先劉訏歐陽逮俱三十歲卒

髙年居位

大臣髙年居位者伊尹太公畢召外張蒼範長生夾谷吾裏補俱近百歲爲丞相國公百餘歲卒羅結百十二歲始以外都大官致仕衛武公九十五而爲周卿士鬻熊九十而爲文王師髙允九十爲中書令九十八以左光祿大夫來敏九十七以執愼將軍呂岱九十六以大司馬李先九十五以內都大官司馬孚九十三以太宰都督中外諸軍士爕九十三以交州牧王盤九十二以翰林學士劉實九十一以太尉張儉以太師夏侯勝九十以太子太傅楊統九十以光祿大夫卒張萬福八十以工部尙書致仕九十卒食祿七十年未嘗一日病王裕之八十八以左光祿大夫開府儀同三司王起八十八以左僕射同平章事郭丹八十五以司徒罷郭汲八十五爲並州牧王祥八十四以太保睢陵公致仕郭子儀八十五以尙父太尉中書令汾陽王趙景熹八十四以太傅張儉八十四以衛尉卒史浩八十四以太保魏國公致仕八十九以太師卒喬行簡八十五以少傅平章軍國重事乞祠趙充國八十餘以後將軍營平侯罷就第八十六卒國朝儀少宗伯智滿八十致仕正統中楊文貞士奇八十以首揆終天順初胡忠安濙八十二始以大宗伯得請王靖逺驥八十二復爲大司馬成化初王忠肅翺八十四爲太宰正徳初馬端肅文升八十一始以太宰得請嘉靖初謝文正遷以八十復相嘉靖末嚴分宜八十三始以首揆斥免崔文奎八十六以太僕卿致仕蒯祥年八十餘猶爲工部侍郎黎明八十爲尙書其次秦襄毅竑七十九尙總三邊黃忠定福七十八尙參贊機務黃太宰宗載七十八尙任統均李韓公善長七十七爲太師王端毅恕七十七爲太宰楊文襄一淸七十六爲少師隆萬中海忠介七十三起右僉都禦史丁堪七十九爲按察使孫桓七十八爲工部尙書𨿽功業名望不同皆以髙年處尊顯者也若晚逹之可異者梁顥八十二狀元及第陳修已七十三及第金章宗時河中府進士胡光謙八十三歲始策名

內職移爲將相

有內職而移爲將相者中書令樞宻使漢官兼內外人者將作郎大長秋有內臣而眞爲宰相者秦丞相趙髙魏太師大司馬都督中外諸軍錄尙書馮翊王宗愛唐尙父司空中書令博陸王李輔國南漢太師內樞密使龔托南宋領樞密院事廣陽王童貫少保梁師成元大司徒領中書左丞相李邦寧有儒臣而入爲內臣者太史公司馬遷爲中書令有內臣而出領儒臣者內侍監魚朝恩兼判國子祭酒南漢自狀元及第及雅士名儒俱先下蠶室而後得入用事抑何不幸也宣徳中金吾衛指揮同知傅廣自宮請效用內廷上曰此人已至三品更欲何爲而勇於自殘下法司問罪則可謂之人妖矣又欒巴初以天閹爲中黃門後陽道開通自言出列鄕郡張平養子蠔通於平妾因自割其勢後事符堅至大將封侯號萬人敵傳不載其割勢事見十六國春秋楊素弟約少爲查所傷遂成宦者後爲內史令封郡公而無子樊叔略長九尺被腐爲髙氏給使殿省走周累典大郡封淸鄕縣公見循吏傳又先爲道士仕宦者唐侍中魏徵丞相盧程先爲僧仕宦者宋湯惠休蔡京唐賈島爲僧道而舉進士者唐劉軻由僧徑拜大位者唐左衛大將軍梁國公懷義元太保參議中書省劉秉忠明太子少師姚廣孝由道士徑拜大位者唐嵩山於什方爲正諫大夫同中書門下平章事葉靜能爲國子祭酒鄭晉思爲祕書監尹防爲諫議大夫明邵元吉爲禮部尙書陶仲文爲少師防誠伯

三及第俱拜相

嘉靖壬戌一科首甲三人狀元申時行榜眼王錫爵探花餘有丁皆大拜位師傅萬曆丙辰狀元錢士升榜眼賀逢聖探花林釬亦俱大拜但在位俱不久其最不顯而又不利者無如嘉靖癸丑狀元陳謹爲亂卒所毆死榜眼曹大章以廢疾罷復用脇受商人財削職爲民探花溫應祿次年卽舉家疫死洪武丁丑狀元陳防同劉鍔俱責徙安置取罒俱殺之尹昌隆以中允下獄死歐陽永叔歸田錄自太宗崇奬儒學驟擢髙科至宰輔者多矣太平興國二年至天聖八年二十三榜由呂文穆公防正而下大用二十七人而天聖五年一榜是歲王文安公堯臣第一今昭文相公韓僕射琦第二西江政趙侍郎槪第三人也爲科塲盛事自景祐元年已後至今治平三年三十餘年十二榜五人以上未有一人登兩府者亦可怪也

父子兄弟狀元

自古父子狀元宋梁顥及子梁固安徳裕及子安守亮張去華及子張師徳止三家耳國朝嶺南倫諭徳文敍中會元狀元長子通參以諒中解元進士次子祭酒以訓復以解元及第第二人少子以詵亦成進士父子兄弟皆防制科合三元而嬴其二古未之有也兄弟狀元者唐貞元七年閬州尹樞元和八年尹極乾符二年崔昭緯景福二年崔昭矩光化二年歸修天祐二年歸系及宋陳堯叟堯咨淳化三年孫何咸平元年孫僅宋祁廷試第一兄郊第三而唱名太后攺郊第一亦兄弟狀元國朝長樂馬某有子鐸而妻妬不容嫁之同邑李氏生子騏後鐸中永樂壬辰狀元騏戊戌狀元異姓實同母騏初名馬又永樂丁酉解元亦奇於前代也又國朝父子髙魁者余姚謝遷以成化甲午解元登乙未狀元而子丕以治辛酉解元爲乙丑探花太倉王錫爵嘉靖壬戌防元榜眼而子衡以萬曆戊子解元中辛丑進士第二人廷試榜眼吉水劉應秋以萬曆壬午解元中癸未探花而子同升中崇禎丁丑狀元福州林賜林僑父子解元莆田黃壽生曾孫幹亨孫如金三代解元

三兄弟同舉

三兄弟同舉者南昌劉一焜劉一煜劉一燝俱中萬曆戊子科江西試華亭張拱端張履端張軌端俱中萬曆壬子科應天試兄弟先後舉制科者蘇郡沈巡撫珣副使珫知縣琦南昌劉閣學一燝員外一煜巡撫一焜韓城解主事經傳兄經雅弟經邦歙縣洪大行輔聖巡撫佐聖參政翼聖進賢饒侍郎景暉亷憲景曜參政景暐寧國梅參政守相僉事守峻布政守和嘉興嶽侍郎元聲巡撫和聲太常卿駿聲丙戌防元袁宮諭宗道壬辰進士吏部郎中宏道丙辰進士南吏部郎中中道則同胞三甲第也太倉周墨治乙丑進士弟坤正徳戊辰進士在正徳甲戌進士土嘉靖辛丑進士金壇周吏書應秋與弟廷侍泰峙維持山陰周禎周仍周祚周鐸余姚孫太宰鑨庶吉士鋌太常卿錝大司馬鑛鄞縣戴鰲戴鯨戴鱀戴防京山李禮書維禎弟維標維柱維極戈陽汪佃汪僎汪俊汪偉曹縣王崇文崇獻崇仁崇儉臨海王主政士崧方伯士琦僉都士昌鴻臚卿士性武進吳大理亮方伯知縣奕行人兗則同胞四甲第也唐闕史盧丞相渥軒冕之盛近代無比伯仲四人咸居顯列乾符初母憂服闋渥自前中書舍人拜陜府觀察使又旬日其弟涇自前長安令除給事中又旬日弟治自前集英校理爲左拾遺又旬日弟沼自幾尉遷監察禦史詔書疊至士族榮之渥赴任自居守分司朝臣以下皆設祖筵遮於行路都人觀者自臨都驛以至於行凡五十里洛城爲之一空又張環兄弟五人並舉進士卓有名譽掌書記必擇有文學得時稱者任之盧簡能爲夏州掌書記弟簡詞爲河孟掌書記簡正爲昭義掌書記簡求爲鄂州掌書記兄弟四人並得新選時無其比

三元

唐有四元崔延翰又爲制科首也宋三元則王丞相曾楊學士寘馮樞使京金三元則孟學士宗獻防僉憲宗哲明三元則商少保輅若歐陽少師修則本州及太學禮部試稱三元而廷試在第五非眞三元也國朝以會元而狀元者洪武乙丑許侍中觀成化壬辰吳宗伯寛治庚戌錢修撰福治己未倫宮諭文敍萬曆【甲辰】楊守勤【庚戌】韓敬【癸丑】周延儒己未莊際昌解元而狀元者吳學士伯宗洪武庚戌解元辛亥狀元林侍講環永樂乙酉解元丙戌狀元蕭修撰時中永樂戊子解元辛卯狀元陳少保循永樂甲午解元乙未狀元柯少詹潛正統丁卯解元景泰辛未狀元彭侍講教天順壬午解元甲申狀元謝少傅遷成化甲午解元乙未狀元李少宰旻成化庚子解元甲辰狀元楊光祿惟聰正徳己卯解元辛巳狀元解元而會元者黃太常子澄洪武甲子解元乙丑會元施禦史顯洪武丁卯解元戊辰會元陳僉事燧永樂戊子解元己丑會元林宮諭志永樂辛卯解元﹤子部﹐雜家類﹐雜纂之屬﹐玉芝堂談薈﹐卷二﹥壬辰會元洪右都英永樂甲午解元乙未會元楊司徒鼎正統乙卯解元己未會元姚太宰防正統戊午解元壬戌會元王少傅鏊成化甲午解元乙未會元儲侍郎瓘成化癸卯解元甲辰會元汪宗伯俊治壬子解元癸丑會元李少師廷機隆慶庚午解元萬曆癸未會元三試魁元者除【倫文敍楊守勤】兩元而鄕試第三人李廷機林志解元防元而廷試復第二王鏊解元會元而廷試第二陳循彭教解元狀元而會試第二人謝遷解元狀元而會試第三人至花解元綸會試殿試俱第三楊狀元愼鄕試第三會試第二陳會元瀾袁會元煒鄕試第二廷試第三王會元錫爵鄕試第四廷試第二金會元逹鄕廷試俱第三謝解元丕會試第四廷試第三陶會元望齡鄕試第二殿試第三至正統己未會元楊鼎以解元登第一甲第二人壬戌會元姚防以解元登第二甲第一人乙丑會元商輅以解元登第一甲第一人楊以太子太保卒諡莊敏姚以太子少保卒諡文敏商以少保卒諡文毅三公連三科俱己巳年起拜俱不歷卿寺館幄爲奇也狀元官至一品者少師前費公少傅前謝公李公少保前陳公商公彭公顧公成化狀元太子太傅張公升治狀元太子太傅毛公澄嘉靖狀元少師申公時行會元一品者前少保商公少傅王公少師梁公太子太保張公少傅袁公太子太保王公石林燕語宋時狀元爲相者四人呂文穆王文正李文定迪宋光憲祁文穆登第十二年拜文正二十一年文定二十七年文正文定皆再入而文穆三入尢奇其後又有畱夢炎文天祥

歷代狀元

唐宋以來狀元科第姓名可考者唐髙祖武徳元年孫伏伽【止稱第一人】髙宗咸亨元年進士五十四人狀元杜易簡上元二年進士四十五人狀元鄭益武后垂拱元年狀元吳道古垂拱三年狀元陳伯玉中宗神龍元年進士六十一人狀元姚仲豫宗開元元年進士七十一人狀元常無名開元二年進士十七人狀元孫逖四年進士十六人狀元範崇凱五年進士二十五人狀元王維十一年進士三十一人狀元源少良十二年進士二十一人狀元賈季陽二十年進士二十四人狀元徐徵天寶三年進士二十九人狀元羊襲吉六年進士二十二人狀元楊防十年進士二十人狀元李臣卿十二年進士五十六人狀元楊眾十三年進士三十五人狀元楊肱肅宗乾元二年進士十七人狀元【無考】肅宗寶應元年進士二十七人狀元洪源又狀元蕭遘【年分無考】大歷四年進士二十六人狀元齊映五年進士二十七人狀元王儲十三年進士三十一人狀元楊凝十四年進士二十人狀元王縉徳宗二年狀元牛錫庶貞元七年狀元尹樞八年狀元賈稜十年進士十八人狀元李程十三年進士三十人狀元鄭巨源十五年進士十七人狀元封孟紳十八年進士二十三人狀元徐敏憲宗元和元年進士二十三人狀元張又新五年進士三十二人狀元李顧行七年狀元李固言八年狀元尹極【閬州人樞弟】十一年進士三十二人狀元鄭獬十三年進士三十二人狀元獨孤梓十四年進士三十一人狀元韋諶寶歷元年狀元柳璟二年進士三十五人狀元裴球文宗太和元年狀元盧儲四年狀元宋祁五年狀元李逺【防州人】八年進士二十五人狀元李余【成都人】九年進士二十五人狀元鄭璀開成元年狀元李肱三年進士四十人狀元裴思謙武宗會昌二年進士三十人狀元鄭顥三年進士二十三人狀元盧肇【宜春人與同郡黃頗齊名同日赴舉郡守餞頗而已明年狀元及第回看競渡於席上賦詩曰向道是龍剛不信果然奪得錦標歸】四年進士二十五人狀元鄭言五年狀元張濆六年進士十六人狀元狄思愼七年狀元顧標宣宗大中元年進士二十二人狀元盧深五年進士二十七人狀元李郜十一年進士三十人狀元崔鉶十二年進士三十人狀元李億又狀元劉蒙【年分無考】懿宗咸通二年進士三十人狀元薛邁二年狀元孫龍光七年進士二十五人狀元韓衮【文公之孫】八年進士三十人狀元鄭業九年進士三十人狀元歸仁紹十二年狀元公乘億十三年進士三十人狀元鄭昌符僖宗乾符二年進士三十人狀元鄭合敬三年狀元崔昭緯四年進士三十人狀元孫渥中和五年狀元許祐孫昭宗龍紀元年狀元張曙【成都人】大順元年狀元楊贊安二年狀元杜荀鶴景福二年狀元崔昭矩幹寧元年狀元蘇檢二年狀元趙觀文三年狀元崔諤又云沈崧四年狀元楊贊圖光化三年狀元裴格四年狀元歸修【蘇州人】天祐元年狀元杜徳祥二年狀元歸系【蘇州人修之弟】三年狀元裴說四年狀元崔詹【是年唐亡】五代梁開平二年狀元崔邈貞明中狀元陳逖後唐同光中狀元王徹【旦之曽祖】狀元王歸璞【簡州人】狀元黃仁頴天成三年狀元郭晙後晉狀元冦湘【凖之父】後周狀元王朴宋景始禦殿唱名太平興國二年狀元呂防正三年狀元胡旦五年狀元蘇易簡八年狀元王世則【是榜始賜出身分爲三甲】端拱元年狀元葉齊淳化三年狀元孫何【是科糊名分校】咸平元年狀元孫僅【始爲小錄用綬謂之金花帖澠水燕談孫何孫僅學行文詞傾場屋何旣狀元王黃州覽僅文編書曰明年再就堯堦試應被人呼小狀元後僅果第一黃州復以詩寄之云病中何幸忽開顏記得詩稱小狀元粉壁乍懸龍虎榜錦標仍屬鶺鴒原】咸平二年狀元孫曁三年狀元陳堯咨【是年分六甲】五年狀元王曾景徳二年狀元李迪【靑箱雜記李文定公迪美髭髯禦試先一夕夢人剃其髭髯俱盡迪惡之有解者曰秀才須作狀元今歲省元是劉仍已替滋矣是歲果第一】大中祥符元年狀元姚煜【是年始賜袍笏】五年狀元徐奭八年狀元蔡齊【東齋遺事宋貞宗策士夢殿下菜甚盛與殿基齊拆卷第一人乃蔡齊也】天禧三年狀元王整天聖二年狀元宋郊五年狀元王堯臣八年狀元王拱辰景祐元年狀元張唐卿景祐五年狀元呂臻寶元元年狀元呂溱慶曆二年狀元楊寘【括異志楊通與楊寘狀元相善夢寘授刺署龍首山人慶曆中登第第一人龍首狀元也山人無祿之稱】六年狀元賈黯皇祐元年狀元馮京五年狀元鄭獬嘉祐二年狀元章衡四年狀元劉煇【東齊記事有堂吏夢火山軍姓劉人作狀元明年輝及第】六年狀元王俊民八年狀元許將【閩縣人】治平二年狀元彭汝礪四年狀元許安世熈寧三年狀元葉祖洽六年狀元佘中九年狀元徐鐸元丰二年狀元時彥五年狀元黃裳八年狀元焦蹈元祐三年狀元李常寧六年狀元馬防紹聖元年狀元畢誠四年狀元何昌言元符三年狀元李釡崇寧二年狀元霍端友五年狀元蔡嶷大觀三年狀元賈安宅政和二年狀元莫儔五年狀元何重和元年狀元王昻宣和三年狀元何渙六年狀元沈晦【氏族大全沈晦赴省試至天長道中夢身騎大鵬搏風而上因作大鵬賦以紀其事宣和中果魁天下】建炎二年狀元李易紹興二年狀元張九成五年狀元汪應辰八年狀元黃公度十二年狀元陳誠之十五年狀元劉章十八年狀元王佐廿一年狀元趙造廿四年狀元張孝祥廿七年狀元王十朋三十年狀元梁克家隆興元年狀元朱待問乾道二年狀元蕭國梁五年狀元鄭僑八年狀元黃定淳熈三年狀元詹騤五年狀元姚頴八年狀元黃由十一年狀元衛涇十四年狀元王容紹熈元年狀元余復紹熈四年狀元陳亮慶元二年狀元鄒應龍五年狀元曾從龍嘉泰二年狀元傅行簡開禧元年狀元毛自知嘉定元年狀元鄭自誠四年狀元趙建太七年狀元袁甫十一年狀元吳潛十三年狀元劉渭十六年狀元蔣重珍寶慶二年狀元王會龍紹寧二年狀元黃朴五年狀元徐元傑端平二年狀元吳叔誥嘉熈二年狀元周坦淳祐元年狀元徐儼夫淳祐四年狀元畱夢炎七年狀元張淵微十年狀元方逢辰寶祐元年狀元姚勉四年狀元文天祥開慶元年狀元周震炎景定三年狀元方山京咸淳元年狀元阮登炳四年狀元陳文龍七年狀元張鎭孫十年狀元王龍潭元至治元年狀元宋文泰定四年狀元李輔元統二年狀元李齊至正二年狀元陳祖仁八年狀元王宗哲十四年狀元朱繼志廿年狀元魏元禮廿三年狀元楊防國朝洪武三年庚戌始開科四年狀元吳伯宗乙丑狀元丁顯戊辰狀元任亨泰辛未狀元張顯甲戌狀元張信丁丑狀元陳防上親賜策問擢狀元韓克忠建文三年庚申狀元胡廣永樂二年甲申狀元曾棨丙戌狀元林環辛卯狀元蕭時中壬辰狀元馬鐸乙未狀元陳循戊戌狀元李騏辛丑狀元曾鶴齡甲辰狀元邢寛【仍用朱書塡黃榜】宣徳二年丁未狀元馬愉庚戌狀元林震癸丑狀元曹鼐正統元年丙辰狀元周旋己未狀元施槃壬戌狀元劉儼乙丑狀元商輅【本朝中三元惟輅一人又云許觀亦三元】戊辰狀元彭時景泰二年辛未狀元柯潛甲戌狀元孫賢天順元年丁丑狀元王一防癸未狀元彭教成化二年丙戌狀元羅倫己丑狀元張升壬辰狀元吳寛乙未狀元謝遷戊戌狀元曾彥辛丑狀元王華甲辰狀元李旻丁未狀元費宏治三年庚戌狀元錢福癸丑狀元朱希周己未狀元倫文敍壬戌狀元康海乙丑狀元顧鼎臣正徳三年戊辰狀元呂柟辛未狀元楊愼甲戌狀元唐臯丁丑狀元舒芬辛巳狀元楊維聰嘉靖二年癸未狀元姚淶丙戌狀元龔用卿己丑狀元羅洪先壬辰狀元林大欽乙未狀元韓應龍戊戌狀元茅瓉辛丑狀元沈坤甲辰狀元秦鳴雷丁未狀元李春芳庚戌狀元唐汝楫癸丑狀元陳謹丙辰狀元諸大綬乙未狀元丁士美壬戌狀元徐時行乙丑狀元範應期隆慶二年戊辰狀元羅萬化辛未狀元張元忭萬曆二年甲戌狀元孫繼臯丁丑狀元沈懋學庚辰狀元張懋修癸未狀元朱國祚丙戌狀元唐文獻己丑狀元焦竑壬辰狀元翁正春乙未狀元朱之蕃戊戌狀元趙秉忠辛丑狀元張以誠甲辰狀元楊守勤丁未狀元黃士俊庚戌狀元韓敬癸丑狀元周延儒丙辰狀元錢士升己未狀元莊際昌壬戌狀元文震孟乙丑狀元余煌戊辰狀元劉若宰辛未狀元陳於泰甲戌狀元劉理順

進士分甲第自興國八年王世則榜始禦殿唱名自雍熈三年梁顥榜始賜宴自太平二年呂防正榜始梁顥宴於瓊林苑防正宴於開寶寺遂爲定制給金吾衛士送歸第自蔡齊榜始刻登科錄自霍端友榜始盧氏雜說開成中髙諧知舉內出霓裳羽衣曲賦太學創置石經詩進士試詩賦自此始

相國李固言元和六年下第逰蜀遇一老姥言郎君明年芙蓉鏡下及第明年果狀元及第詩賦有人鏡芙蓉之目

鄭獬微時夢至一處有小方池甃以明玉蠏浴其中臂生白鱗視水中影頭角已出吏云此玉龍池也皇祐五年及第

唐張濆於防昌五年狀元及第後翰林覆落濆等八人趙渭南貽濆詩曰莫向春風訴酒杯謫仙眞个是仙才猶堪與世爲祥瑞曾到蓬萊頂上來

摭言孫渥夢積木數百踐其上自謂必中狀元居眾材之上也杜荀鶴捨前椿樹生芝艸明年及第以彩飾之安幾硯間曰科名艸

唐禦食紅綾餅餤爲上光化中放進士榜裴格盧延遜等二十八人宴於曲江勅大官賜二十八枚夢溪筆談張唐卿進士第一人及第期集於興國寺題壁云一舉首登龍虎榜十年身到鳳凰池有續其下云君防姚曄並梁固不得朝官未可知

澠水燕談元丰中汶上梁逖一文夢奏事殿中其禦座前揭一牌舀金大書黃裳二字意必貴兆也因攺名明年禦前唱第劍南黃裳爲第一遁齋閒覽柳道者能豫知先兆或問仐年狀元何姓曰不白不黒非朱非緑曰亦知其名乎舉下衣以示後數日防音至乃黃裳也

度宗廟防君諒陰榜第一名王龍潭次路萬里三名胡防黃行都爲之語曰龍在潭飛不得萬里路行不得防而黃醫不得

王弇州曰朱恭靖希周治丙辰狀元盛徳爲天下師表𨿽壽止八十四而及見嘉靖丙辰狀元諸大綬江西成化丙戌狀元羅公倫以言事外謫後復官止修撰贈左諭徳諡文毅嘉靖己丑狀元羅公洪先亦以言事爲民止贊善贈光祿少卿諡文恭相去一甲子大魁同言事同講學同從六品得諡同贈官從五品同

正徳丁丑狀元舒芬授修撰未幾以諫南幸謫外召復官卒萬曆丁丑狀元沈懋學授修撰未幾以上書諌張相丁憂不合移病歸卒二公才气略相同而修撰皆無滿任壽皆四十二

靑廂雜記劉公沆天聖中赴省夢被人斫落頭甚惡之人解曰狀元不可得只得第二𨿽斫落頭畱項在果第二人及第南部新書胥偃應舉時夢徐將軍斬下頭項作詩云昔爲樹頭花今爲塜中骨以爲不祥明年徐奭榜第二及第

韓退之子綰孫衮皆擢第衮爲狀元退之名著山斗而世不知有狀元衮吳與弼父吳溥洪武庚辰會元而與弼之名特著王新建守仁父防華成化辛丑狀元而新建之名亦逺在海日上故不朽有三在此不在彼也

一姓十一解元

江西吉安國朝以來進士拜相者九人尙書三十人防元九人鼎甲三十三人有同朝三相者有一姓二相者有一姓三元者有一姓十八進士者一姓而二鼎甲者凡二家一科而三及第者凡二科一科而二及第者凡五科有一科而登進士至三十七人者有一科而入翰林選庶吉士至十四人者舉人則解元四十五人經魁一百二十五人有一科二解元者先後二科合省直也有一科中式至一百三十六人者溢於解額合省直及各省也見郭靑螺集又閩莆田黃氏自本朝開科來一姓解元十一人永樂十年戊子應天解元黃壽生正統九年甲子解元黃譽天順六年壬午解元黃初成化四年戊子解元黃文琳成化十年甲午解元黃幹亨治十七年甲子解元黃如金正徳五年庚午解元黃廷宣嘉靖二十三年癸卯解元黃繼周二十八年己酉解元黃大觀三十一年壬子解元黃星耀三十四年乙卯解元黃懋衝至其餘五魁之內合歷科又不下二十人又福州永福縣瑞雲峯有古防雲天寶石移瑞云來期龍爪花紅狀元西東宋乾道間天寶瑞云寺後崖石橫山而行齧地成溪旣而此石松上復生龍爪花是年蕭國梁魁天下鄭僑黃定繼之蕭居衝峯鄭居嶺黃居龍嶼當時詩云衝峯嶺與龍嶼三處山川壯矣哉相去其間只百里七年三度狀元來俱載府誌亦海內所罕儷也

閩省賢書載一榜三及第宣徳庚戌狀元長泰林震榜眼建安龔錡探花莆田林文一科兩解元同縣者永樂戊子福建解元楊慈應天解元黃壽生宣徳壬子解元林同順天解元宋維俱莆田人隆慶庚午福建解元林奇石順天解元李廷機俱晉江人

玉芝堂談薈卷二﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷三

明徐應秋撰

賜龍鳳牌

巴延擅政【缺三字】邪小輩恐獻諛之不至典瑞院都事某建言凡都官提調軍馬者必佩虎符今太師巴延難與他人同宜錫龍鳳牌以寵之制可遂制龍鳳牌一面其三面各函徑寸珠一枚而飾以紅刺鴉【缺】寶石牌身鐫元徳上輔功臣號字仍用白玉嵌造牌成直數萬錠又京畿都運納蘓喇上言巴延功勲蓋世難與百官一體合用泥金書詞以尊榮之者防院官議不可行止金書上天眷命皇帝聖防字樣仍墨筆劉瑾擅權時每上視朝羣臣向東北作一揖爲瑾在上右也人謂瑾曰站的皇帝謂上曰坐的皇帝諸外逺衙門封事投通政司者曰白本以紅紙具揭投瑾曰紅本又國朝文武臣領行事俱給銅闗防獨正徳間太監張永徵安化王及再督三闗用金鑄成嘉靖間大學士顧公鼎臣居守用牙刻闗防賜之嘉靖庚申上南京織閃黃補麒麟仙鶴紗衣各一副賜分宜閃黃色惟上得用之甲子賜華亭教子升天蟒衣一襲上手擇有珠者

賜文臣第

文臣賜第京師昔髙帝時有之以後蹇忠定夏忠靖楊文貞楊文敏胡忠安吳榮襄至翰林臣曽棨王英在宣廟俱有賜文貞力辭而止於肅湣陳芳洲髙文義王毅湣商文毅在景廟亦有之袁彬所請則文毅賜第也天順李文達王忠肅馬恭襄俱有賜第又爲忠肅造第原籍鹽城嘉靖間張文忠治第京師上聞以銀幣羊酒落之今人不考遂以爲賜第非也其原籍始以書院請特命有司給夫價資營造後夏文湣亦繼之然不名言賜也萬曆元年張江陵築第故里上特輟禦前白金千兩遣官賫送嘉靖中旣爲眞人尙書邵元節陶仲文治顯靈宮於內開法局而宮外復起大第其盛尙書端明顧尙書可學俱有賜第乃至通妙梁散人方士段�子亦有之不足爲異也

賜居第額對

髙帝以魏國公達勛業非常於居第左右特各建一坊榜曰大功又特署八字於徳慶侯廖永忠門曰功超羣將智邁雄師以旌異之後襄陽任亨泰爲禮部尙書得幸勅於原籍立狀元坊不爲例又親書孝義門三字署於浦江鄭氏之門皆非有司所請也世宗時因張文忠請立書院仍親定名曰貞義堂曰抱忠樓曰寶綸京師居第成賜以獻皇帝禦書榮恩堂字識其端曰皇考手澤賜銀印篆刻所賜孚敬字及白金四鎰彩帛四束羊酒肴饌等物諭曰前聞卿自爲堂曰榮恩所謂榮得君恩也朕思皇考嘗手書三字朕恭裝軸玆並銀印一枚及防帛等物以爲吾君臣相慶之意庶見朕意云耳後楊文襄樓曰寶翰夏文湣書院曰忠禮堂曰瓊恩樓曰寶澤李文康樓曰珍謨汪榮和樓曰昭恩甘少保樓曰尊恩嚴分宜髙新鄭亦各沾賜分宜堂額曰忠弼樓曰瓊翰流輝供象閣曰勅賜延恩之閣京師堂曰忠正南昌樓曰寶翰堂曰耆徳新鄭樓曰寶謨堂曰鑑忠陶秉一原籍書樓曰聖翰瓊光今上爲張江陵賜堂額曰純忠其左扁曰社稷之臣右扁曰股肱之佐堂對曰志秉純忠正气之萬世功昭捧日休光播於百年樓額曰捧日皆禦筆

賜印記

髙皇帝賜懿文太子白玉印方一寸二分曰大本堂記賜中宮皇后白玉印方亦如之曰厚載之記文皇帝賜仁廟玉押曰人主中正仁廟卽位時宣廟方爲皇太孫復舉以授之命印識章奏國朝惟仁宣二廟優禮大臣賜銀圖書以示褒羙後亦有嗣行之者按仁宗朝蹇義夏原吉楊士奇黃淮楊榮金防孜俱被賜其文曰繩愆紏繆而義士奇又有蹇忠貞楊貞一之印宣宗賜義曰忠厚寛原吉曰含貞靜士奇曰淸方貞一榮曰方直剛正胡濙曰淸和恭靖又文恭世家吳忠曰和敏詳達景防賜少傅胡濙曰忠貞惟篤少保王文曰忠誠匪懈衍聖公孔緒曰謹禮崇徳按是時王少傅直陳循髙谷於謙三少保當亦有之特以景廟賜不敢登之志耳世宗朝與賜者楊一淸張孚敬桂蕚李時費宏夏言顧鼎臣翟鑾方獻夫嚴嵩郭勛仇鸞楊曰耆徳忠正又防愆弼違又別記永嘉張茂恭桂曰忠誠靜愼又繩愆匡違李曰忠敏安愼方曰忠誠直諒費曰舊輔元臣夏曰學博才優顧曰經緯首選翟曰淸謹學士又繩愆輔徳嚴曰忠勤敏達勛未考仇曰翔卿又曰朕所重惟卿一人今上以少師張居正乞歸葬範銀爲圖書以賜之俾得馳宻封言事其文曰帝賚忠良憲廟特賜方士李孜省銀圖書二曰妙悟通曰忠貞和直得宻封言事又鄧常恩圖書一曰槖籥陰陽蕭崇一圖書二曰至貞妙曰丹霞嵗月世廟賜眞人邵元節白玉印文曰闡教防國烏玉印文曰太和子眞人陶仲文白玉印文曰淩虛子烏玉印文曰林隠銀記曰乘一保國宣廟賜太監金【缺】範銀記其文不又賜王禦用瑾銀記四曰忠肝義瞻曰金貂貴客曰忠誠自勵曰心迹雙淸憲廟賜覃司禮吉牙記二曰忠誠不怠曰謙亨忠敬銀記一曰才華明敏石記一曰補衮宣化世廟賜張司禮佐銀記四曰集謀補徳曰端忠誠愼曰輔忠曰勵忠麥司禮福銀記一曰恭勤端愼其他未能悉數蓋中貴官得之不難若大臣則爲異典耳若賜詩文者髙皇帝聖質天縱有觸卽發不以貴近宣宗賜少傅謹身殿學士楊榮詩一章世宗賜輔臣費宏七言歌行一章又賜輔臣楊一淸石瑤賈詠詩皆五言永樂五年授交趾明經甘濶祖十一人爲諒江等府同知各賦詩一章送之宣徳五年命行在工部尙書許�巡撫河南仍賜之詩又命揚武侯薛祿率師築赤城等處賜之詩肅廟以禮部尙書席書病目賜詩問之以刑部尙書趙鑑致仕賜詩送之皆龍箋禦墨天書煥爛禦制祭文者髙皇帝諭祭羣臣多出禦筆嘉靖中上爲少保禮部尙書席書太子太保兵部尙書李承勲皆親禦翰墨作祭文禦制神道碑者髙皇帝爲中山王徐達成祖爲姚恭靖廣孝

考滿非常恩賜

永樂中尙書凡三年滿有賜羊一牽酒十瓶鈔千貫者九年滿有賜奬諭賜宴內殿者如永樂中趙羾夏原吉蹇義方賔左都禦史李慶皆賜宴華蓋殿其後奨諭賜宴內殿者惟內閣大臣一品九年滿有之而六年滿於羊酒鈔錠之外又有加賜白金五十兩大紅麒麟緞衣一襲及酒饌一卓者則自張永嘉始夏貴溪嚴分宜徐華亭俱有之張江陵九年滿於羊酒鈔錠外及銀兩表裏俱以爲常賜復加賜白金二百兩坐蟒蟒衣各一襲防緞八表裏陞左柱國大傅予三代誥命蔭子尙寶司丞錫宴禮部辭太傅而已最後十二年滿上爲召吏部諭元輔居正受先帝顧命夙夜在公任事任怨𨿽稱十二年考滿實在閣辦事十五年忠勲與常不同應得恩防等項著從厚防議來看尋遣司禮監太監張誠賜銀三百兩蟒衣一襲紵絲四十表裏羊十隻酒六十瓶鈔十萬貫酒飯五卓雞十隻鵞五隻豬肉一百五十斤湯五品白面一百二十斤香油三百二十斤白糖一百斤黒糖一百四十斤蜜二十五斤燭一百對柴三百扛蓮肉二十斤荔枝十斤圓眼十斤膠棗紅棗各二十斤栗子三十斤冬筍二十斤蘑茹香菌花椒胡椒各五斤尋諭元輔卿親受先帝遺囑輔朕十年四海升平四方賔服實賴卿匡弼之功精忠大勲朕言不能述官不能酬玆歷十五年考績特於常典之外賜銀二百兩坐蟒蟒衣各一襲嵗加祿米二百石薄示褒眷先生其欽承之該吏禮二部疏上加上柱國太傅支伯爵俸防子尙寶司丞給四代誥命仍賜勅奬諭錫宴禮部疏辭上柱國伯爵俸而已萬曆五年張少師聞父防上及兩宮賜白金一千五百兩鈔三萬貫防幣三十表裏白米六十石麻布百五十疋餘物稱是大婚後許奔防上及慈聖各賜白金五百兩防幣八表裏仁聖白金三百兩防幣六表裏瀕行賜白銀八寶六十兩服除賜白玉帶一條大紅坐蟒蟒衣各一襲金執壺一把金臺盞二副慈寧賜膳九品金執壺金臺盞金箱牙筯白金防緞有差

賜土官服色

正徳中賜播州宣慰司楊斌麒麟衣一襲陞四川按察使後以宣慰致仕復賜麒麟衣一襲最後賜蟒衣玉帶以貢物厚故也賜永順宣慰使致仕彭世麒大紅蟒衣三襲陞都指揮使其子宣慰明輔大紅飛魚服三襲給正三品散官誥命以進大木故也嘉靖末復以進大木賜致仕宣慰彭明輔蟒衣進湖廣都指揮使致仕子宣慰翼南飛魚衣一襲進雲南右布政使正徳賜日本使臣宋素卿大紅飛魚服一襲中人瑾受其黃金故也素卿閩人至嘉靖中始以爭貢事論死

宮室土木之侈

從古驕滛之主自聲色狗馬外大都以土木工作之盛自鳴得意璇宮瑤室往轍方躓踵事增華其尢異者述異記闔閭搆水晶宮尢極珍怪皆出自水府吳王築姑蘇臺崇飾土木宮妓數千人上別立春霄宮靑龍舟盛陳伎樂日與西施爲水嬉吳王於宮中作海靈館館娃宮銅溝玉檻宮之楹檻珠玉飾之秦始皇作阿房宮舁蜀荊地材至闗中役起七十萬人自雍門以東至涇渭交處殿屋復道周閣相屬象六國宮室𨿽一瓦一甓亦如其式各書國號不相雷同皆布其所得諸侯美女居之如在其國鐘鼓帷帳不移而具漢宮殿阿房宮前殿東西三里南北五里前庭中可受十萬人車行酒騎行炙千人唱萬人和一云上可以坐萬人下可以建五丈旗闗內離宮三百闗外四百餘未央宮周回二十八里前殿東西五十丈深十五丈髙三十五丈木蘭爲棼橑文杏爲梁柱金鋪玉戶華榱璧璫雕楹玉磶重軒鏤檻靑瑣丹墀黃金壁帶間以和氏珍玉其內殿閣如壽成萬嵗廣明椒房淸涼永延玉堂曲臺白虎等三十二處建章宮千門萬戶周廻二十里鳳凰闕七十五丈中殿受萬人有馺娑枍詣天梁奇寶等二十六殿桂宮在未央北中有明光殿皆金玉珠璣爲簾箔處處明珠翠羽金殿玉堦晝夜光明又北宮明光宮周圍各十餘里發燕趙美女二千人充之率皆十五以上二十以下萬有八千人溫室殿以椒塗壁被之文綉香桂爲柱設火齊屏風鴻羽帳規地以罽賔毺武帝起神屋曰昭陽殿以白珠爲簾箔玳瑁壓之象牙爲蔑風至自鳴若珩瑀前庭植玉樹以瑚爲枝碧玉爲葉又起招仙閣於甘泉閣西編翠羽麟毫爲簾琉璃爲扇懸黎火齊爲牀其上懸浮金輕玉之磬成帝趙皇后居昭陽殿中庭彤朱而殿上丹漆砌皆銅沓黃金塗白玉階壁帶往往爲黃金釭含藍田璧明珠翠羽飾之上設九金龍皆九子金鈴五色流蘇帶以緑文紫綬金銀花鑷毎好風日幡毦光彩照曜一殿鈴鑷之聲驚動左右中設木畵屏風制度精巧其縈文如蛛絲玉几玉牀白象牙簟緑熊席毛長二尺餘人眠而擁毛自蔽望之不見有四玉鎭達照無瑕窓扉多是緑琉璃亦皆達照毛髮椽桶刻作龍蛇鱗甲分明見者兢栗靈帝起裸遊館宮人年二七以上三六以下皆靚妝解其上衣惟著內服或共裸浴取西域所獻茵墀香爲湯余汁入渠名曰流香渠陳後主爲潘貴妃作飛仙帳四面綺綉窓間盡畫神仙鑿金銀爲書字靈獸神禽風雲花炬爲之玩飾榱桶之間悉垂鈴佩塗壁皆以麝香錦幔珠簾窮極綺麗又於光昭殿前起臨春結綺望仙三閣爲張貴妃麗華所居髙數十丈並數十間窓牖壁帶懸楣楪檻悉以沈檀爲之又飾以金玉間以珠翠外施珠簾內有寶牀瑤帳毎微風暫至香聞數里朝日初照光映後庭其下積石爲山分水爲池植以奇樹雜以花藥並復道交相往來臨春自居結綺張貴妃居之望仙孔貴嬪居之貴妃常於閣上靚妝臨斜檻望之飄飄若神仙石虎於太極前殿起樓髙四十丈結珠爲簾箔盛夏登髙樓以望四極奏靡曼之音又於樓下開馬埒射場周四百步皆文石築成光彩晃耀復畜聚錢貝珠玉之寶以賞百戲之人華林園亭榭簾柱皆隠起爲龍鳳百獸形雕繪奇麗彩色黏天夜往往有光明樓上春雜寶屑和異香命百人於樓吹散之名曰芳塵臺上有銅龍中盛百斛酒使人嗽酒風至望之如霧名曰黏雨臺又爲四時浴室用防石碔砆爲堤岸琥珀爲鉼杓夏則引渠水爲池池中紗縠爲囊盛百寶雜香漬於水中嚴冰之時作銅屈龍數千枚各重數十斤燒如火色則水恆溫名曰燋龍溫池引鳳文錦步障縈蔽浴所解媟服宴戲彌日夜名曰淸嬉浴室浴罷泄水於宮外水流之所名溫香渠隋煬帝營造宮室近山無大木皆致之逺方二千人曵一柱以木爲輪則戞磨火出乃鑄鐵爲轂行一二里轂輙破因使數百人賫轂隨之一柱之費輒數十萬造觀文殿前兩廂爲

書堂各十【原缺九字】

殿毎一間十二寶廚藏貯瑯函祕笈前設五香重牀嵌以金玉春夏鋪九華象簟秋設鳳綾花褥冬則加以綿若須彌氊帝幸書堂或觀書其十二間內通爲閃電窓玲瓏相望雕刻之工窮奇極妙金鋪石題綺井華榱輝映溢目毎三間開一方戶戶垂錦幔上有二飛仙當戶地口施機輦駕將至則有宮人擎香鑪在輦前去戶一丈腳踐機發仙人乃下閣捧幔而升閣扇卽開書廚亦啟若自然皆一機之力輦駕出垂閉復常又築西苑周三百里內爲海周十餘里爲方丈蓬萊瀛洲諸山髙出水百餘尺臺觀宮殿羅絡山上向背如神北有龍鱗渠縈紆流注海內緣渠十六院一景明二迎暉三棲鸞四晨光五明霞六翠華七文安八積珍九影紋十儀鳳十一仁智十二淸修十三寶林十四和明十五綺陰十六降湯院有二十八人皆擇佳麗美人實之院門皆臨渠毎院以四品夫人主之宮樹秋冬凋謝則剪防爲花葉綴於枝條色渝則易以新者沼內亦剪防爲荷芰菱芡乘輿臨幸十六院競以殽榼精耎相髙求恩市寵上好以月夜從宮女數千騎遊西苑作淸夜遊曲於馬上奏之苑中鑿五湖毎湖方四十里東曰翠光湖西曰金光湖北曰浡水湖南曰迎湖中曰廣明湖上禦龍舟蕭后鳳舸錦防彩纜窮極侈靡舟架舞臺臺上垂蔽日珠簾簾卽蒲澤國所貢以負山蚊睫紉蓮根絲貫小珠編成𨿽曉日激射而光不能透毎舟擇妙麗女子千人執雕板鏤金楫號殿腳女又晚年得浙人項升能搆宮室詔有司供具材木經嵗而成樓閣上下軒窓掩映幽房曲室玉檻珠櫍互相連屬千門萬戶炫耀金碧璧砌生光瑣窓射日帑藏爲之一空帝大喜顧左右曰使眞仙遊其中亦自迷也又目之曰迷樓上建四寶帳一名散春愁二名醉忘歸三名夜酣香四名延秋月裝奩寢衣帳皆具殿前香山數十毎一山焚沈香數車沃以甲煎香聞數十里計毎夜用沈香二百餘車甲煎百餘石房中不然燈燭懸寶珠一百二十照之李仿妹冊爲貴妃居東華宮皆以瑚爲梚桷琉璃爲櫺瓦檀楠爲梁棟眞珠爲簾幙範余爲柱礎宮中供匠作者萬人則天長壽三年徴天下銅五十餘萬斤鐵一百三十餘萬斤錢二千七百貫於寶鼎門鑄八稜銅柱髙九十尺徑一丈三尺題曰大周萬國述徳天樞下置鐵山銅龍負載獅子麒麟圍繞上施云蓋蓋上施盤龍以抵火珠珠髙一丈圍三丈金彩瑩煌光侔日月唐天寶六載更溫泉曰華淸宮新廣一池文瑤宻砌制度宏麗祿山於範陽以玉魚龍鳬鴈石梁石蓮花以獻雕鐫尢妙上命陳於湯中石梁橫水蓮花才出水上魚鳬鴈狀若飛動宮中有端正樓卽妃梳妝之所上與妃日施鈒鏤戲玩其間宮中退水於金溝其中珠纓寶絡流出街渠貧民皆有所得自奉禦湯外更有長湯十六所嬪禦之屬浴焉宗起涼殿召對陳知節時暑毒方盛座後水激扇車風獵衣襟陰霤沈吟仰不見日四除積冰成山簾水飛灑坐內含凍賜冰屑飲體生寒粟黙記載伐江南大將獲李后主寵姬夜見燈輒閉目曰煙气易以蠟燭亦閉目雲煙气愈甚曰然則宮中未嘗防燭耶雲宮中本閣毎至夜則懸一大寶珠光照一室如日中也廣府劉龔晚年亦事奢靡作南薰殿柱皆透明鏤刻礎石各置鑪然香故有气無形上謂左右煬帝論車燒沈水卻成粗俗爭似二十四个藏用仙人齊東昏侯置射雉場三百九十六處翳中帷帳及步障皆袷以紅緑金銀鏤絮牙瑇瑁帖箭宋禁中避暑多禦復古選徳等殿及翠寒堂納涼長松修竹濃陰蔽日層巒奇岫靜砌縈深寒瀑飛流下注大池可十餘畝池中紅白菡萏萬柄又置茉莉素馨凃蘭麝香木槿玉桂紅蕉闍婆薩等南花數百盆於廣庭鼓以風輪淸風滿座禦舟兩旁各金盤數十積雪如山紗廚後先皆掛伽蘭木樨蠟龍涎等香珠百餘蔗漿金盎珍果玉爼不知人間有塵暑也宋自眞宗以符瑞大興土木玉淸昭應之建丁謂爲修宮使凡役工日至三四萬所有秦隴岐同之松嵐流汾陰之栢潭衡道永鼎吉之梌柟檐溫吉衢吉之檮永丰處之槻樟橝栁明越之杉節淄之靑石衡州之碧石萊州之白石絳州之斑石吳越之奇石洛水之石卵宜聖庫之銀朱桂州之丹砂河南之赭土衢州之朱土梓信之石靑石緑磁相之黛秦階之雌黃廣州之藤黃孟澤之槐華虢州之鉛丹信州之土黃河南之胡粉衛州之堊鄆州之蚌粉充澤之墨歸歙之漆萊蕪興國之鐵皆遣所在有司取以給用宮成總二千六百一十區政和間蔡京作延福宮有穆淸睿謨昆玉羣玉等七殿東有蕙馥報瓊春錦翠葆等十五閣西有雪香瑤碧鉛華綘云等十五閣又疊石爲山鑿池爲海鶴莊鹿砦孔翠諸柵蹄尾以數千計其後復營萬嵗山艮嶽特命宦者梁師成董其事有朱勔者取浙中珍異花木竹石以進曰花石綱置應奉局於平江所費動以億萬計舟楫相繼日夜不絕廣濟四指揮盡以充挽士猶不給大率設洞庭湖口絲溪仇池之深淵與泗濵林慮靈璧芙蓉之諸山最爲奇特異瑤琨之石卽姑蘇武林明越之壤荊楚江湘南粵之野移枇杷橙柚橘柑榔栝荔支之木金蛾玉羞虎耳鳳尾素馨渠那茉莉含笑之艸生長於雕欄曲檻岡連阜屬前後相續大石林立僅百餘株獨神運一峯髙九十尺廣百圍錫爵磐固侯其餘石棋列星置其略有朝日升龍望云坐龍矯首玉龍萬壽老松堆靑凝碧金鼇玉龜風門雷穴諸名又有二大石配神運峯寘於寰春堂者曰玉京獨秀太平巖寘於緑蕚華堂者曰卿云萬態奇峯又有藏煙谷滴翠巖搏云屏積雪嶺其間飛樓傑觀雄偉瓌麗慿險則設磴道飛空則架棧閣有承嵐昆云之亭紫石巖祈眞磴攬秀軒龍吟堂綘霄樓藥寮西莊防龍淵濯龍峽倚翠樓海渚亭云浪沼排衙石景龍江躡雲臺消閒館飛岑亭萬松嶺瀑布屏海棠川瓊津殿漾春陂桃花閘諸勝總名曰華陽宮四面周匝若在重山大壑深谷幽巖之底不知京邑空曠坦蕩又不知郛郭寰防紛萃而塡委也山禽水鳥凢十餘萬丘壑林塘儼若晝本元祖肇建內殿制度精巧題頭刻螭形以檀香爲之螭頭向外口中銜珠下垂珠皆五色用防金絲貫串負柱融滚霞砂爲猊置目張牙有欲動之狀瓦滑琉璃與天一色朱砂塗壁紅重胭脂彤橑華梚金桶雕務窮一時之麗殿上設水晶簾堦琢文繞以曲檻檻與堦皆白玉石爲之太陽東升殿中燦爛堦更飛輝古謂天子有金殿玉墀名不虛也又有紫檀殿以紫檀香出爲之光天玉徳七寶瑤光通云凝翠廣寒等殿不可一一數也大內又有徳壽興聖翠華擇勝等宮又連天樓紅鸞殿入霄殿五花殿東設吐霓屏曰玉華西設七星雲板曰金華南設火齊屏風曰珠華北設百蘂龍脈曰木華並中央木蓮花紫香木座千鈞案九朶云蓋爲五華元順帝又乘龍舟泛月池上池起浮橋三處毎處分三洞洞上結彩爲飛樓樓上置女樂橋以木爲質飾以錦綉九洞不相直達龍泉井瑪瑙石爲井牀雨花臺石爲井湫香檀爲蓋離朱錦爲索雲母石爲汲瓶又九龍墀龍形九曲金髯玉鱗繞羅亭紅梅百株延香亭春時宮人各折花杯於此拱璧亭六璧旋拱中置夜光珠一顆毎夜燦若白晝光燭數十步集寶室凡逺方貢獻上古所遺器物一皆貯之毎遇上巳日令諸嬪妃袚於內園迎祥亭漾碧池池用紋石爲質以寶石鏤成奇花繁葉雜砌其間上置紫雲九華龍蓋四面施幃幃皆蜀錦爲之跨池三橋橋上結錦爲亭中扁集鸞左扁凝霞右扁承霄三亭雁行相望又設一橋接乎三橋之上袚畢則宴飲其中謂之爽心宴池旁有潭曰香水積香水以注池中又置溫玉狻猊白晶鹿紅石馬等物嬪妃浴澡之餘則騎以爲戲惟戈小娥體白而紅著水如桃花含露愈爭妍羙帝曰此夭桃女也因呼爲賽桃夫人

附錄自漢以來帝王妃妾之多惟漢靈帝吳歸命侯晉武帝宋蒼梧王齊東昏陳後主晉武至於萬人唐明皇三千人杜子美詩先帝用女八千人新唐書開元天寶中宮女至四萬人

自奉之侈

史稱窮奢極欲者範蠡相越日致千金家僮閒算術者萬人收四海難得之貨積如山阜或藏之井塹謂之寶井奇容麗色溢於閨房謂之遊宮糜竺用陶朱之術貲擬王侯有寶庫千間大珠如卵散滿於庭謂之寶庭霍光園中鑿一大池植五色睡蓮養鴛鴦三十六對望之若被錦梁孝王好宮室園囿之樂作曜華宮營園園中有百靈山山上有膚寸石棲龍岫落猿巖又有雁沼沼中有鷺洲鳬渚其諸宮觀相連亙數十里奇果異樹珍禽怪獸畢有五侯羣弟爭爲奢侈賂遺珍寶四面而至羅鐘磬舞鄭女作倡優狗馬大治第捨起土山漸臺洞門髙廊閣道連屬相望郭況起髙閣以量金玉錯雜寶以飾臺榭懸明珠四垂晝望之如星夜望之如月累金數億家僮四百人以金爲器皿其內寵則玉盤盛食東京謂爲瓊廚金窟董偃臥延淸之室以畫石爲牀上設火齊屏風紫琉璃帳設靈麻之燭以紫玉爲盤用雜寶飾之侍者於戶外扇偃偃曰玉石豈須扇而後涼耶又以玉精爲盤貯冰膝前玉精於闐國所獻也梁冀大起第捨妻孫壽亦對街爲宅殫極土木互相誇競堂寢皆有陰陽奧室連房洞戶柱壁雕鏤加以銅漆窓牖皆有綺疏靑鎖圖以雲气仙靈臺閣周通更相臨望飛梁石磴陵跨水道金玉珠璣異方珍怪充積私室逺致汗血名馬又廣開園囿采土築山十里九阪以象二崤深林絕澗有若自然奇禽馴獸飛走其間冀壽共乘輦靑蓋車張羽葆餙以金銀琥珀毎遊觀第內多從倡伎鳴鐘吹管酣謳竟路或連繼日夜以爲歡娯石崇貲重累巨萬宮室輿馬僣擬王者砌上就苔蘚刻百花飾以金玉後房美艷千餘人皆曵紈綉珥金翠絲竹極當時之選庖膳窮水陸之珍於婢妾中常擇其姿容相類者十餘人裝飾衣服大小一等調四方玉付工爲倒龍之佩縈金爲鳳冠之釵結紳繞前而舞欲有召者不呼姓名悉聴佩聲視釵色各含異香使行而笑語則口气從風而颺又屑沈水香末布象牀上使所愛踐之無迹者卽賜珍珠百琲又與貴戚羊琇之徒以奢靡相尙愷以澳釡崇以蠟代薪愷作紫絲布障碧綾裏四十里崇作錦步障五十里以敵之崇塗壁以椒愷塗壁用赤石脂爭豪如此武帝助愷嘗以瑚樹賜之髙二尺許枝柯扶疏示崇崇以鐵如意擊之應手而碎乃命左右悉取瑚樹有髙三四尺者六七株條幹絕俗光耀如日外國有進火浣布者武帝制爲衫衣之幸崇第崇知之身故常衣而令從奴五十人皆衣火浣衫以迎帝宋阮佃夫宅舍園池諸王邸第莫及女伎數十藝貎冠絕當時金玉錦綉之飾宮掖不逮常作數十饌以待賔客徐君蒨防聰朗好學尢長於部書書問無不對善弦歌爲湘東王諮議頗好聲色侍妾數十皆佩金翠曳羅綺服玩悉以金銀有時載伎肆意遊行荊楚山川靡不畢踐梁蕭宏後庭數十百人皆極天下之選所幸江無畏器服珍異侔於東昏潘妃寶屧直千萬羊侃在衡州於兩艖間起三�通梁水齋飾以珠玉加之錦繢盛設帷屏列女樂乘潮解纜觀者塡溢嘗宴北使楊斐賔客三百餘人食器皆金玉雜寶奏三部女樂及夕侍婢百餘人俱執金花燭晉武帝嘗降王武子婢百餘人皆綾羅袴裙手擎飲食魚侍妾百餘不勝金翠服翫車馬冠絕一時有眠牀一張皆是蹙栢四面周匝無有一異用銀縷金花壽福兩重爲腳嘗語人曰我爲郡有四盡水中魚鼈盡山中麋鹿盡田中米谷盡村中人庶盡部曲數百悉衣錦袍赫奕滿道梁淸河王繹第宅之大逾於髙陽西北有樓樓下有儒林館退賔堂土山釣臺冠於當世斜峯入牖曲沼環堂樹響飛嚶堦花藥繹愛賔客重文藻至於淸晨明景騎望南臺芳醴盈罍佳賔滿席使梁王媿園之遊陳思慚雀臺之防髙陽王元雍居第匹於帝宮白壁丹楹窈窕連云僮奴六千伎女五百隋珠照日羅衣從風出則鳴騶禦道文物成行鐃吹響發笳聲宛轉入則歌姬舞女擊築吹笙絲管疊奏連宵盡日厚自奉養必以數萬錢爲限時河間王琛欲敵之造文栢堂徽音殿置玉井金礶以五色絲爲繩造迎風館於後園窓戶之上列仙靑瑣玉鳳銜鈴金龍吐佩素柰朱李枝條入云伎女樓上坐而摘食女三百盡皆殊色求西域千里馬其次七百里者十餘匹皆有名字以銀爲槽金爲環鎖嘗防諸王陳諸寶器金缻銀甕百餘口甌擎盤稱是余器有水晶缽瑪瑙琉璃盌赤玉巵數十枚工作奇妙乂陳女樂及諸名馬復引諸王案行府庫錦罽珠璣冰紈霧縠充牣其內謂人曰不恨我不見石崇恨石崇不見我河陰之役諸王殱盡王侯第宅多題爲寺壽丘裏閭列剎相望祗垣郁起寶塔髙陵四月初八日京師士女多至河間寺觀其廟廡綺麗無不嘆息以爲蓬萊仙室亦不是過入其後園見溝瀆蹇產石磴嶕峣朱荷出池緑萍浮水飛梁跨閣奇樓出云咸皆喞喞𨿽梁王苑想亦不如也楊素後庭伎妾曵綺羅者以千數第宅奢侈僣擬宮禁秦王楊俊爲作七寶冪防車不可載以馬負之而行又爲冰殿香粉塗壁玉砌金階梁柱欀棟之間周以明鏡間以寶珠極瑩飾之羙與賔客伎女弦歌其中張易之爲母阿臧造七寶帳鋪象牙牀織犀角簟鼲貂褥蛩蟁氊汾晉龍犀臨河鳳翮爲席郭從義鎭河陽於洛中建大第以香栢爲棟文梓爲梁文石甃池無不具偹費白金五千錠王元寶嘗以金銀壘爲屋壁以紅泥泥之別置禮賢堂以沈香爲軒檻鑌鍼甃地面錦文石爲柱礎又以銅絲穿錢甃於後圃花徑中泥雨不滑人呼爲王氏富窟又起髙閣以銀鏤三稜屏風代籬落宻置香槽自花鏤中出號含薰閣又於寢帳中置二玉人捧七寶香鑪自焚香達旦西京懷寶坊富商鄒鳳熾園宅徧滿金寶不可勝計家男女婢僕錦衣玉食一時驚異嘗因嫁女邀知朝士往臨禮賢賔客數千供帳偹極華麗及女郎將出侍婢圍繞綺羅珠翠金釵曵履尢艷麗者至數百人眾皆愕然不知誰是新婦矣宗楚客造一宅皆是文栢純帖沈香和紅粉泥壁文石爲堦砌許敬宗嘗造飛樓七十間令伎女走馬其上以爲戲樂安樂公主造定昆池四十九里累石爲山以象華嶽引水爲澗以象天津飛欄步檐斜橋磴道衣以錦繡畫以丹靑飾以金銀瑩以珠寶又爲九曲流杯池石作蓮花臺泉於臺前湧出窮天下之壯麗楊國忠諸姨第宅五家聨亙治錦繡琢金玉者大抵千人變化若仙爲犢車飾以金翠間以珠玉一車之寶不啻數十萬貫於是統購名馬以黃金爲銜勒組繡爲障泥毎帝幸華淸宮五家隊合炯若萬花川谷成錦繡遺鈿墜舄瑟瑟珠翠狼籍於道香聞數十里虢國每入禁中常乘驄馬使小黃門控轡驄之俊健黃門之端秀皆冠絕一時宅中沈香亭禁中逺不逮虹霓屏風雕刻前代美人形服玩衣服皆眾寶雜砌水精爲簾外以玳瑁水犀爲柙絡以珍珠瑟瑟似非人力所制又以沈香爲閣檀香爲檻麝香乳香和泥爲壁毎於春時牡丹盛開登閣以賞謂之四香亭日用炭屑揑成雙鳳熖於鑪中以白檀鋪底香藹一室韋陟性奢縱喜飾服馬侍兒閹童列左右嘗數十逾於王宮主第窮治羞饌廚中所棄不減萬錢宴公侯家𨿽水陸具陳曽不下筯嘗以五采箋爲書記侍婢主之其裁答授意而已同昌公主出降罄內庫寶貨以實其宅房櫳戶牖無不以眾寶飾之夜則以紅琉璃盤盛夜光珠立堂中光如白晝更以金銀爲井欄藥臼食櫃水槽之屬制水晶火齊琉璃玳瑁等牀悉支以金銀塹更琢五色玉爲器合百寶爲几案更賜金麥銀粟數斛堂中設連珠之帳續眞珠以成卻寒簾類玳瑁斑紫色卻寒烏骨所薦也更有鷓鴣枕翡翠匣袖絲被綉三千鴛鴦間以奇異卉上綴靈粟之珠珠如粟粒五色輝煥更有蠲忿犀如意玉瑟瑟幕紋布巾火蠶綿九玉釵其幕色如瑟瑟濶三丈長一百尺輕明虛薄無以爲比𨿽大雨不濕云鮫冰瑞香膏所塗也紋布巾潔白如玉拭水不濡火蠶綿絮衣一襲一出遊所過芬馥文宗朝宰相王涯奢豪庭穿一井金玉爲欄天下寶玉眞珠悉投於中汲其水以供飲元載肅宗代宗兩朝宰相貴盛無比嘗因晴霄日景曝曬衣服以靑紫縧四十條三十丈皆施羅綺錦綉毎條縧下金銀鑪二十枚異香薰之蕓輝堂於闐香蕓潔白如玉屑以塗壁沈檀爲梁棟金銀爲戶牖中設虹霓屏風紫綃帳輕疏而薄風不能透冬溫夏涼其屏風本楊國忠寶刻前代美人伎樂形以玳瑁水犀爲押絡以眞珠瑟瑟有龍髯紫拂色如爛椹削水晶爲柄刻紅玉爲環紐所幸薛瑤英肌體自香處金絲帳卻塵褥褥出自句驪國其色鮮妍無比衣龍綃之衣一衣無一兩摶之不盈一握杜亞爲淮南競渡采蓮舟錦纜綉防之戲費金數十萬李堯及第俯逼起居宴霖雨不止因遣賃油幕以張之堯舊居升平裏凡用錢九百緍自所居連亙通衢參禦輩不啻千人韉馬乘輿塡咽門巷往來無有霑濡者而金璧照耀別有佳致於頔爲襄州日防山燈一上油二千石李昌防在荊州大獵大修裝具其夫人獨孤氏亦出女騎一千皆著紅繡襖錦鞍韉鳳靴銀鐙魚朝恩有洞房四壁夾安琉璃板中貯江水及萍藻諸色魚蝦號魚藻洞張崇帥廣酷於聚斂從者數千人出遇雨雪皆頂蓮花防琥珀衫所費油絹不知紀極市人稱曰雨仙王黼居相位當全盛時最極富貴於室置一榻以金玉爲屏翠綺爲帳圍以小榻擇美姬處之名曰擁帳平原郡王家翠堂七楹全以石靑爲飾爲諸姬教習聲伎之所一時伶官樂師皆梨園國工吹彈舞拍各有總之者只笙一部已是二十餘人張鎡宴客牡丹防旣集坐一虛堂寂無所有俄問左右云香發未答云已發命捲簾則異香自內出郁然滿坐羣伎以酒殽絲竹次第而至別有名伎數十首戴牡丹衣領皆繡如其色歌昔人所作牡丹詞進酌而退前後花與伎凡十易杯器皆如其色酒竟歌者舞者數百人列行送客燭光香霧歌吹雜作怳然若仙遊元雅克特穆爾奢侈無度嘗屠百羊以宴寮吏又於第中起水晶亭居之一雨過度則凜栗不可近公主乘七寶步輦四面綴五色玉香囊囊中貯辟邪香瑞鱗香金鳳香仍雜以龍腦香屑鏤水晶瑪瑙辟塵犀爲龍鳳花金絲爲流蘇輕玉爲浮動毎亭四壁以水晶鏤空貯水養五色魚剪彩爲白萍紅蓼等花置水上壁內外置琥珀欄桿鑲以八寶奇石洞房設樓牀廣褥擇美肌溫軟少骨者枕藉而寢謂之香肌席脂紅粉白羅列左右隨其所取以爲花嬉玉樂李時可通儻善致客客白楊維禎挾四靑衣浮江過其家時可延之舟中舟中之器黃金犀玭相半也宴客櫻桃下瑪瑙作埒紅毺覆之三數麗人行酒並絕代以赤玉柈盛脯白玉斗盛漿皆盈尺維禎爲色動後賞蓮花水晶爲池砌空其中置金鱗翠藻食器皆南越祕色磁其豪侈如此國朝王文恪子大理寺副延喆性豪奢治大第多蓄伎妾子女斥置珠玉寶玩石尊罍窯器防書名畵價值數萬嘗以元夕宴客客席必懸珍珠燈飲皆古玉杯恆醉歸肩輿至門門啟則健婦舁之後堂坐定羣妾筓而盛服者二十餘列坐其側各挾二侍女約髮以珠琲羣飲至醉有所屬意則慿其肩聲樂前引入室復酣飲乃寢晚年益豪奢自喜寵姬數十人人設一院左右鱗次而居院設一竿夜則懸紗燈其上照耀如晝毎夜設宴老夫婦居中諸姬列坐女樂獻伎諸姬以次上壽爵三行樂闋夫人避席去乃與諸姬縱飲爲樂最後出白玉巵進酒此巵瑩防無瑕制極精巧云是漢物寶惜不輕及人惟是夜所屬意者則酌以賜焉婢視巵到處預報本院院婢庀榼溫酒以待房老掌燈來迎諸姬擁入院始散去余紗燈皆熄惟本院存各院望見竿燈未熄知尙私飲未寢嘖嘖相羨嘆錢塘女伎至多可數百人胡少保開府日值守令迎春設宴江館選伎女二百侍飲毎十人則以一佳者領之使捧酒炙樂器之屬不設几案亦無他執役者浮白歌呼日已暝張燈火數里鼓吹絲竹振天女伎夾道跪迎以口承之方發聲婢口已巧就謂之香唾盂張敉生於富家才髙不售乃以聲伎自娯所居文起堂軒廠麗壯毎上元試燈大開重門自內及外皆設彩燈圍屏門對皆以燈爲之鼓吹不絕遊人或攜酒殽挈美人而往輒擇便就坐歌笑各適不問主人如曲江金明池公所往來無禁焉

附宛委余編秦皇爲巴寡婦築女懷淸臺又令猗頓得朝見比封君卓王孫有緑熊皮百雙漢武令進二十雙至唐明皇見南山白龍問左右俱不見獨王元寶見之以至富與至貴敵也又鄒駱駝謂明皇請以南山一樹掛臣一縑山樹有盡臣縑無窮又黃巢亂後修宮闕有商兒王酒胡助錢三十萬貫後修安國寺上幸之爲擊十杵施錢萬緡王酒胡乘醉入連撞百杵徑輦十萬緡寘寺而去一布衣乃敢與人主酬酢遂相雄長

以貴而富

以貴而富其最著者秦魏冉呂不韋楚黃歇漢霍光張安世張禹王鳳等五侯董賢梁冀董卓曹騰等魏曹洪晉石崇王愷王濟徐湛之阮佃夫梁蕭宏朱異羊侃北魏元禧元雍元琛元融李崇隋楊素唐裴寂李林甫楊國忠郭子儀韋宙裴冕元載李徳裕王涯楊收吳越孫承佑蜀李昊宋蔡京梁師成韓世忠張浚楊沂中史彌逺韓侂冑賈似道元雅克特穆爾巴延朱淸張瑄其無譏者僅郭汾陽韓蘄王耳若能自力致富者陶朱公白圭猗頓巴寡婦臨卭卓王孫程鄭宣曲任氏茂陵袁廣漢平陵士孫億東海麋竺平邑王氏洛陽劉寶長安王元寶王酒胡鄒鳯熾卽鄒駱駝及勝國倪瓉顧瑛沈萬三皆著在史傳甚詳

僮奴之多者卓王孫家僮千餘人程鄭折國石崇俱八百人袁廣漢九百人王氏五侯刁逵楊素各數千人髙陽王六千人郭汾陽三千人呂不韋麋竺萬人逵田萬頃素馬萬疋

權貴侯王富

梁冀父子擅權垂二十年貪聚無極而斥賣家財三十餘萬萬董賢之幸不過三年耳而斥賣家財至四十三萬萬賢不聞納賄蓋傾府庫以益之也梁武帝幸臨川王宏第錢千萬一庫懸一紫標凢三十間僅三萬萬而梁武錢薄小不能三分之一其他布絹木綿漆蜜紵蠟朱砂雜貨牣積亦梁董之亞矣梁孝王薨時余黃金四十萬斤吳王濞金錢布滿天下於時黃金多而王侯巨富乃爾王弇州曰嚴世蕃毎積貲滿百萬輙置酒一髙防凡四髙防矣而幹沒不止常與所厚善屈指天下富豪居首等者十七家已與蜀王黔公太監髙忠黃錦及成公魏公俧都督炳又京師有張二錦衣者太監永之侄也山西三姓徽州二姓與土官貴州安宣慰積貲滿五十萬以上方居首等𨿽溧陽史恭甫最有聲僅得二等之首前是無錫有鄒望者將百萬安國者過五十萬今吳興董尙書家過百萬嘉興項氏將百萬項之金銀古玩實勝董田宅典庫貲產不如耳大璫馮保張宏家貲皆直二百萬之上武淸李侯當亦過百萬矣

恩賞之侈

漢世賞功如漢文帝卽位賜太尉勃黃金五千斤丞相平將軍嬰各二千金朱虛侯章襄平侯通典謁揭各千斤宣帝卽位大將軍光黃金七千斤錢六十萬雜繒三萬疋奴婢百七十人馬二千匹甲第一區又董賢自得幸旬日間拜侍中賞賜累鉅萬封侯遂進大司馬拜女弟爲昭儀位次皇后妻得通籍殿中止賢廬賞賜各千萬數父恭自少府拜衛尉賜爵闗內侯妻父爲將作大匠弟寛信爲執金吾詔將作起第北闕下重殿洞門木土之工窮極伎巧柱檻衣以綈錦武庫禁兵尙方珍寶選物上品盡在董氏而乘輿所服乃其副也及至東園祕器珠襦玉柙皆豫以賜賢無不備具又令將作爲賢起塋冢義陵旁內爲便房剛栢題湊外爲徼道周亙數里門闕罘罳甚盛楊素初破齊賜奴婢粟帛雜畜拜信州賜錢百萬錦千段馬二百匹破陳賜防物萬段粟萬石加以金寶又賜陳主妹及女妓十四人破吳冦賜防物三千段江南定賜黃金四十斤銀鉢一實以金錢縑三千段馬二百匹羊二千口公田百頃宅一區仁壽宮成賜錢百萬緡絹三千討突厥賜防物二千段黃金百斤突厥破賜縑二萬疋萬釘寶帶遷左僕射賜良馬百疋牝馬二百匹奴婢百口山陵成賜防物萬段田三十頃米萬石金鉢一實以金銀鉢一實以珠並綾錦五百疋賜射手賜金精盤價值鉅萬破漢王諒賜防物五萬段綺羅千疋諒伎妾二十人從幸東京賜甲第一區物二千家世舊聞林靈素賜號蘂珠殿侍晨金門羽客通眞達靈先生上刻玉爲降眞召靈之寶自用之而錫靈素塗金印文曰通眞達靈之印班冠執政錫賚至不可計嘉靖前後賜眞人陶仲文銀十餘萬兩大紅金防綉織蟒龍鬥牛云鶴麒麟飛魚孔雀縀羅絹紗無慮數百襲獅蠻玉帶白玉帶五圍金帶一圍玉印二已上恩賞之侈他所罕儷其次則洪武中秦晉燕諸王北徵有功晉燕二府賜鈔各一百萬錠楚王徵雲南阿嚕圗等處賜馬三千匹黃牛二千頭牛一千頭羊九千隻永樂賞谷王橞金川門功樂七奏衛士三百金銀大劍金三百兩銀三千兩鈔三萬錠防幣三百疋良馬二匹金龍鞍轡二副又馬二十四匹金鞍二副銀五百兩鈔四萬六千錠錦十疋紵絲綾羅各六十疋絹百九十疋又銀千兩鈔三萬錠袍衣三襲絹五百疋白兜羅錦一條西洋布三十疋檀香三十斤降眞香五百斤楜椒蘇木各千斤良馬十匹羊百羫酒五百瓶椰子三百火者百人賞蜀王椿發谷府反謀功黃金二百兩銀千兩鈔四萬錠玉帶一金織衮龍紵絲紗羅衣九襲紵絲紗羅各五十疋絨錦十疋防絹千疋兜羅錦十條髙麗布一百疋白米千石楜椒千斤良馬十匹金鞍二副又銀四千五百兩鈔十萬錠米萬石紵絲五百疋紗羅各二百五十疋絹壹千疋兜羅錦六十條蘇木五千斤楜椒三千斤珍珠一百九十二兩馬一百五匹金鞍二副火者百人𨿽取燕都定中原之賞不能望萬一也

賜黃金

漢賞賜多用黃金晉賞賜多用絹帛各因其時所有耳漢初以黃金四萬斤與陳平間楚周勃賜五千金霍光前後所賜七千斤廣陵王前後五千斤武帝時衛靑北擊胡斬捕首虜之士前後賜黃金二千餘萬斤丞相平將軍嬰各二千斤朱虛侯章襄平侯通典謁揭各千金昭帝賜蔡義元帝賜孔覇成帝賜許嘉各二百斤成帝賜王根哀帝賜王莽各五百斤昌邑王賜侍中君卿千斤他如黃覇尹翁歸等動與百斤梁孝王臨死府庫尙有黃金四十餘萬斤吳國懸賞斬大將者黃金五十斤髙帝賜太子家令叔孫通各黃金五百斤王莽敗後省中黃金萬斤爲一櫃尙餘六十櫃積六十萬斤董卓積金成塢又漢制天子聘後輒用黃金三萬斤王莽徴杜陵史氏女爲後聘以黃金三萬斤當是時黃金多也晉時賞賜絹布如阮瞻二千疋溫嶠庾亮荀崧楊珧等皆至五千疋周復唐瑯邪王伸等皆六千疋王渾杜預等皆八千疋賈充前後至九千疋王濬張華何舉等皆至萬疋王導前後近二萬疋桓溫前後近三十萬疋蘇峻之亂臺城煨燼時尙有布二十萬疋絹數萬疋國朝黃金不以賞功而洪武中以獲寶功賞百戶池裕黃金一百兩總旗施文等各黃金一百兩並銀幣以平九溪諸洞賜靖康侯葉升黃金二百兩銀三千兩正綂中三殿工完賞太監阮安曾保各金五十兩景泰中參將楊俊獲喜寧功並總兵朱謙各賞三十兩又加俊二十兩又以立東宮賞大學士陳循髙谷江淵蕭鎡商輅各黃金五十兩賜黃金凡五見

王弇州曰按志黃金方寸爲斤又云一斤卽一金也四兩爲一斤又云一斤十六兩愚謂漢書明有賜千金及賜金千斤之異則一金當爲四兩而一斤爲十六兩也按漢食貨志武帝制白金三品其一曰重八兩圜之其文龍名白撰直三千二曰以重差小方之其文馬直五百三曰復小橢之其文龜直三百是其時昻銀以爲幣而八兩直三千八錢止直三百也王莽時銀貨二品黃金一斤直錢萬銀重八兩爲一流朱提銀一流直錢一千五百八十他銀一流直錢一千以他銀與黃金較計之金一斤當直他銀五斤金一兩直他銀五兩也若金四兩爲斤計之則金一兩當直銀二十兩也漢黃金賤而白金貴必不懸絕乃爾又王莽傳故事聘皇后黃金二萬斤爲錢二萬萬則一斤萬錢之說合矣漢賜霍光黃金七千斤當爲錢七千萬周勃五千斤錢五千萬也

進奉之侈

紹興二十一年十月髙宗幸淸河郡王第供進禦筵外寶器則禦樂帶一條玉池面帶一條玉獅蠻樂仙帶一條玉鶻帶一條玉璧環二玉素鐘子二玉花髙足鐘子二玉枝梗杯一玉杯一玉東西杯一玉香鼎二蓋全玉椽頭楪兒一玉古劍等十七件玉圓臨安樣楪兒一玉靶獨帶刀子二玉並三靶刀子四玉犀牛合替兒一金器一千兩翠毛二百合珠子十二號共六萬九千五百九顆珠子金珠一串一百九顆瑪瑙珠金鑲束帶一條白玻璃圓盤子一玻璃花瓶七玻璃碗四瑪瑙碗大小二十件古器則龍文鼎一商彛二髙足商彛一周盤一商父彛一周惇二周舉罍一有蓋獸耳周罍一汝窯則酒瓶一對洗一香鑪一香盒一香毬一盞四隻盂子二出香一對大匼一小匳一又螺鈿盒十具織金錦子金犀皮盒十具織金錦褥子全有禦寶古畫十軸曹覇五花驄馮瑾霽煙長景易元吉寫生花黃居寶雀竹吳道子天王張送呼不絕嚴分宜之僕皆用蜀錦織成腰裹其裏衣亦用蘇杭花綾珠玉玩好充牣房闥大同僉事某餽以人雙陸飾女童三十人分紅白綉衣二色織紫絨罽局毎對爲直當食子則應移女子抱當食者出局其唾吐皆芳麻居禮竹叢邊鸞萱艸山鷓黃筌萱艸山鴈宗婦曹氏蓼岸杜庭睦明皇斫膾無寶有禦書九軸趙昌躑躅鵪鶉梅竹思躑躅母雞杜霄撲蝶巨然嵐鎖翠峯董元夏山早行二軸僞主李煜林泉渡水人物無寶禦書荊浩山水吳元兪紫气星攢金錦五十疋素緑錦一百五十疋水錦二百疋生花番羅二百疋暗花羅二百疋樗蒲綾二百疋國朝武宗臨祭張英公懋毎一奠酒其家進五百金凡九奠南巡幸致仕楊相一淸家飲宴三日賦詩酬和楊大出珍寶爲獻酉陽雜俎載安祿山恩寵莫比錫賚無數其所賜品目有桑落酒尾闊羊窟利馬酪音聲人兩部野豬酢鯽魚並鱠手刀子淸酒大錦蘇造眞符輦餘甘煎遼澤野雞五術湯金石淩湯及藥童昔賢子就宅煎蒸梨金平脫犀頭匙箸金銀平脫隔餛飩盤金花獅子瓶帖白檀香牀緑白平細背席綉鵝毛氊兼令瑤令光就宅張設金鸞紫羅緋羅立馬寶雞袍八斗金鍍銀酒甕銀瓶平脫掏魁織錦筐銀笊籬八角花鳥屏風銀鑿鏤鐵鏁龍須夾帖金大腦盤熟綫綾接靿銀平脫破觚也

權貴籍沒財賄

國家籍沒權貴貲產勲臣則涼國公藍玉曹國公李景隆忠國公石亨咸寧侯仇鸞文臣則少師嚴嵩武臣則錦衣都指揮紀綱都督錢寧太保陸炳平邊伯江炳中貴則內官太監袁琦司禮太監王振曹吉祥劉瑾張雄張鋭畢眞李彬之屬及今馮保而其富無過於振瑾彬寧嵩保六家畱靑日札劉瑾家財平天冠一頂衮龍袍四領蟒衣四百七十襲八爪金龍盔甲三十副金甲二副金鉤三千金絲碧玉帶五條玉帶四千一百六十條玉印一顆玉琴一張寶石二斗牙牌二櫃穿宮牌五百面金銀湯鼓五百件金二十四萬錠碎金五萬七千八百兩銀元寶五百萬錠約銀二十五千萬兩零銀一百五十萬三千六百兩錢寧金七十扛共十萬五千兩銀二千四百九十扛共四百九十八萬兩碎金銀並首飾五百二十箱珍珠二櫃金銀臺盞四百二十副胡椒三千五百石蘇木七十扛段疋三千六百扛江彬金七十櫃共一十萬五千兩銀一千二百櫃共四百四十一萬兩金銀首飾五百一十箱金銀湯鼓四百个嚴嵩江西鈔沒者誥勅翰器等項共二百二十四件金共一萬三千一百七十一兩零純金器皿三千一百八十五件重一萬一千三十三兩零內有金海水龍壺五金龍耳圓杯一金龍盤三金鑲珠寶器皿三百六十七件共重一千八百二兩零內有龍盤鳳杯龍壺鑲金器二百五十三件內有金牌十二面金人三个共四百三兩零金鑲玉首飾二十三副內有貓睛六顆祖母緑二件金鑲寶珠首飾一百五十九副內有貓睛二十顆金玉珠寶頭篐圍髻二十一條金玉珠寶耳環耳墜耳塞二百六十七雙內有貓睛二顆金鑲珠玉禁步事件六十二件金鑲寶石簮三百九件金玉鑲嵌珠寶鐲釧一百五件雜色金寶首飾七百七十六件金鑲珠玉寶石防頂三十五个金鑲玉寶縧環二百八件內貓睛廿顆黑貓睛一顆圓月大珠不計金鑲嵌珠寶縧鉤六十八件內貓睛二顆紀綱彈文內載綱前後使腹心幹爲詔下諸司鹽場勒鹽四百餘萬還復釋詔奪官船二十艘牛車四百輛載入私第又喝持大賈黃金三百五十兩白金二千兩鈔四十五萬貫帛千五百疋又挾詐交趾使黃金八十兩金盆一異寶二十枚計奪民人倪貴茅舍飛宅十七所計直三千餘兩匿縣官與民地八所直二千餘萬從籍故晉王幹沒黃金五百兩金盆一寶釧二金鞍轡二又從籍故吳王沒眞珠龍袍紅鞓玉帶其所用金裝八寶環八寶防飾玉盞玉水池研瑚犀玭玉束帶紅輔玉石馬幾俱飾交龍日月星斗故大豪沈萬三子文度因籍沒蒲伏進黃金百兩白金千兩龍文被一牀龍角一株奇寶十具異色綺四十疋

玉芝堂談薈卷三﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷四

明徐應秋撰

飲食之侈

古人飲食之侈者何曽日食萬錢王愷一食萬錢和嶠日三萬錢髙陽王元雍一食數萬錢杜岐公悰日五食一食萬錢李衛公徳裕至一杯羮二萬錢雜珠玉寶貝硃砂雄黃煎汁爲之韋侍郎陟宴列侯家𨿽極水陸曽不下筯廚中棄遺至直萬錢張元厚家庖百品有蔡機缸二千盛貯皆滿元載飲食冷物用硫黃碗熱物用泛水甆器有三千事蔡太師京廚婢數百人每殺鷯子輙千餘孫節度承祐一冬殺物命數千王武子晉武幸其第侍婢數百人各捧著琉璃器供膳食唐諸王貴主學琵琶以貴妃爲師日防宮中各進珍食以中使姚思藝爲進食使日至千盤不下千緡郭子儀每入朝上令魚朝恩元載疊爲宴一宴至費錢十萬緡而其品物烹餁之法則崔浩馬琬盧仁宗竺暄劉休各有食經何曽安平公食單梁大官有食經食法隋大業有淮南王食經食目唐趙氏有四【原缺三字】法蕭家法饌楊曄有膳夫經手錄嚴有食【原缺二字】子休有續法饌王易簡有食法黃克明有江飱要僞唐陳士良有食物本艸宋林洪有山家淸供韓奕公望有易牙遺意周履靜續易牙遺意至虞悰謝諷各有食經十卷段文昌有鄒平公食憲章五十卷孟蜀食典一百卷不知口腹奉養何以侈汰至此附錄宛委余篇師曠荀朂符朗皇甫謐妙於味者也彭鏗易牙毛徳祖虞悰曲良翰彭湘潔余媚娘工於味者也魏文齊武隋煬吳質何曽何劭和嶠王愷王濟石崇劉穆之徐湛之何朂阮佃夫朱異羊侃元維元琛崔瞻爾朱文略韋安石韋陟裴冕元載段文昌李徳裕趙雄武孫承祐陶谷蔡京張俊張鎡侈於味者也防頗樊噲王鸞典韋李勲勇於味者也宋明山濤劉道眞江淹蕭頴冑鹿宜孫馬都都杜悰廖易之張齊賢張慤趙維洪於味者也張易之張昌宗韓縝酷於味者也羅友陳仲潛猥於味者也鄭子公禦司馬子期小於味者也

如來三十二相

般若經載如來三十二相一足下有平滿相猶如奩底地𨿽髙下隨足所蹈坦然等觸二足下千輻輪文网縠眾相無不圓滿三手足並皆柔軟如兜羅綿四兩足二指間猶如雁王鞔网交絡文如畫絲五手足諸指圓滿纎長可愛六足跟廣長圓滿與趺相稱七足趺修髙光滿與跟相稱八雙腨漸次纎圓如鹿王腨九雙臂平之摩膝如象王鼻十相勢綘藏宻然猶馬十一毛孔各一毛生紺靑宛轉十二發毛端皆上摩右旋宛轉十三身皮細薄滑潤垢水不住十四身皮金色晃曜諸寶莊嚴十五兩足兩掌中勁十六雙肩七處充滿十七肩項圓滿殊妙十八膊腋悉皆充實十九容儀洪滿端直二十身相修廣端嚴二十一體相量等圓滿如諾瞿陀二十二頷臆並身上半威容廣大如獅子王二十三光常面各一尋二十四齒相四十齊平淨宻根深白逾珂雪二十五四牙鮮白鋒利二十六常利味中上味二十七舌相薄淨廣長能覆面輪至耳髮閣二十八梵音詞韻和雅隨眾多少無不等分二十九眼睫猶若牛王紺靑齊整眼眶紺靑鮮白紅環間簡皎潔分明三十面輪猶滿月眉相皎淨如天帝【缺】三十一眉間有白毫相柔軟如絲白逾珂雪三十二頂上烏瑟膩沙髙顯隆圓猶如天蓋菩薩本經載八十種好一無見頂相二鼻髙孔不現三眉如初月四耳輪輻相埵成五身堅實如羅那延六眉際如鉤鎖七身面如象王八行時足去地四寸【缺】文現九爪如赤銅色十膝骨堅著圓好十一身淸潔十二身柔軟十三身不曲十四指長纎圓十五指文藏覆十六脈深不現十七踝不現十八身【缺】澤十九身自持不逶迆二十身圓滿二十一容【缺】備足二十二容儀莊嚴二十三住處安無能動【缺】二十四威扼一切二十五一切樂觀二十六面【缺】長大二十七正容白不撓色二十八面具滿足二十九唇如頻婆果色三十言音淸逺三十一臍【缺】圓好三十二毛右旋三十三手足滿三十四【缺】如意三十五手文明直三十六手文長三十七手文不斷三十八一切惡心眾生見者和悅三十九面廣姝好四十面淨如滿月四十一隨眾生和悅與語四十二毛孔出香气四十三口出無上香四十四威儀如獅子四十五進止如象王四十六行法如鵞王四十七頭如摩陀那果四十八一切身分具足四十九四牙白利五十舌色赤五十一舌薄廣五十二毛紅色五十三毛軟淨五十四眼廣長五十五手足有徳相五十六發色靑珠五十七發旋好五十八發不亂五十九發長好六十觀無厭足六十一眾生不能盡覩相六十二次第有因緣六十三發音報眾聲六十四隨眾生語言說法六十五說法不著六十六隨眾生音聲不增不減六十七不輕眾生六十八等視眾生六十九光照身而行七十四邊光各一丈七十一手足軟滑七十二身長七十三身大七十四身持重七十五身不傾動七十六佃腹七十七腹不現七十八臍不出七十九手足赤白如蓮花八十孔門相見也法輪經稱老子有七十二相頭圓爲天伏晨蟠起玉枕穹窿皓髮如鶴長七尺餘眉有北斗其色翠綠其間紫毫長五寸餘虎髭龍髯素潔如絲耳無輪廓中有三漏髙平於頂厚而且堅兩目日光方瞳綠【缺】鼻有雙柱形如截筒口方如海唇赤如丹气有紫色其香如蘭齒如編貝其堅如銀數有六八上下均平舌長且廣形如錦文玉泉充溢其味甘香每發妙言聲如金玉顴髙而起頥方若矩日角月圓金容玉姿龍顏甫甫鳳視閒閒額有久相參平上達天庭平坦金匱充盈腹有白痣頤有玉丸頂有三約鶴素昻昂垂臂過膝手握十文其指纎長爪有玉甲身有綠毛胸有偃骨背具河魁臍深寸餘腹軟如綿心有錢丈腹有痣眼有輪文足蹈二卍指有乾坤身長丈二徧體芳香面方而澤上下三停身如金剛喉如琉璃行如虎步動若龍趨此其相也又左扶靑龍右據白虎前導朱雀後從武頭防紫文足履蓮花頂負景五明曜日身有圓相洞照九天兼仙相光色奇妍謂六十一好祖庭廣記宣聖四十九表反首窪面月角日準河目海口斗唇昌顏均頤輔喉駢齒龍形脊虎掌駢脇參膺圩頂山臍林背翼臂窪頭阜脥堤眉地足谷竅雷聲面如倛手垂過膝眉十二彩目六十四理立如鳳峙坐如龍蹲手握天文足履度字望之如僕就之如升修上趨下末僂後耳視若營四海耳垂珠庭胸有文曰制作定世符身長九尺六寸腰大十圍又古帝王之相貌則如天皇頎嬴三舌驤首鱗身碧盧禿掲地皇馬踶妝首泰皇龍軀驤首達腋黃辰氏黃頭大腹辰放氏渠頭四乳黃覃氏兌頭日角倉帝史皇氏龍顏侈口四目靈光伏羲蛇身人首長頭修目齒龍唇眉有白毫須垂委地一曰龍身牛首渠肩達腋山準日角奯目珠衡腋亮翁巤身長九尺一寸女媧蛇身人首宣發神農人身牛首戴玉英玉勝一曰長八尺七寸身牛頭龍顏大唇懷成鈐戴玉理黃帝身逾九尺附函挺朶修髯花癅日角龍顏河目隆顙少昊秀外龍庭月縣通顓頊渠頭並幹通防帶平帝嚳方頥龎防珠庭仳齒戴幹帝堯身侔十尺丰下兌上龍顏日角八采三眸烏庭荷勝琦表射出握嘉履翊竅息洞達帝舜長九尺龍顏日衡方庭大口面顄亡髦懷珠握褒形捲婁色黑員首重瞳禹虎鼻大口兩耳三漏首載鉤鈐有玉斗足文履已鉤又雲長頸烏喙湯丰下兌上珠庭晳而有髯倨身而揚聲臂有四肘文王龍顏虎肩胸有四乳武王駢齒秦始皇蜂準長目鷙鳥膺豺聲漢髙祖隆準龍顏美須髯左股有七十二黑子光武隆準日角大口美須眉昭烈臂垂過膝顧見其耳晉武帝炎發委地手過膝齊太祖道成龍顙鐘聲鱗文徧體梁武帝衍日角龍顏重嶽虎顴舌文八字頂有浮光身映日無影兩骻駢骨頂上隆起有文在左右手曰武兒時能蹈空而行梁簡文帝方頤丰下須鬢如畫鬒髮委地雙眉翠色頂毛【缺】旋連錢入背目光燭人陳武帝覇先日角龍顏垂手過膝齊神武歡目有精光長頭髙顴齒白於玉文宣帝洋鱗身重踝周文帝泰方顙廣額美須髯髮長委地手垂過膝背有黑子宛轉若龍盤之形隋髙祖堅龍顏長上短下額有五柱入頂目光外射有文在手曰王唐太宗龍鳳之姿天日之表虯須可以掛弓宋太祖正黑色方面大耳其閏位方隅者項羽目重瞳子力能扛鼎喑嗚叱吒千人皆廢王莽哆口露眼赤睛大聲而嘶反膺髙視瞰臨左右孫權紫髯方頤大口長上短下劉淵子聰俱猿臂淵須長三尺餘當心有赤毫毛三根長三尺六寸生而左手有文曰淵聰左耳毫長二尺非常光澤劉曜身長九尺三寸手垂過膝生而眉白須四尺餘目有赤光須髯不過百餘根而皆長五尺慕容皝龍顏板齒慕容垂手垂過膝苻堅背有赤文隠起成字曰艸付臣又土王臂垂過膝面有紫光慕容徳額有日角偃月圭文魏什翼犍隆準龍顏立發委地臥則乳垂至席段龍涼州記呂光左肘生肉印及徵南城印內隠起文字曰巨覇十六國春秋彭神符生而有文在手曰神符朱泚眉分九聚

人壽四萬八千歲

禮外稱壽者不過百二十過此不死爲失歸祅怪彭祖云人之受气養之得宜常至百二十嵗小小曉道可得二百四十嵗加之可得四百八十嵗而釋氏稱須彌山東天下名東弗於人壽三百嵗西名西瞿耶尼人壽三百嵗南名閻浮提人壽百嵗北名郁丹人壽千嵗長倍三天下人閻浮提今中國四夷皆是也又稱劫初閻浮提人壽四萬八千嵗身長八丈其減乃至人止十嵗身長一寸何兩者之徑庭也然稽之史冊古帝王壽髙者盤古一萬八千嵗天皇氏弟兄十二頭各一萬八千嵗地皇氏十一頭各一萬八千嵗人皇九頭分長九州合四萬五千六百年其次則女媧氏百三十嵗蒼頡二百十有五嵗潛龍氏二百嵗飛龍氏百八十九嵗伊耆氏百七十有二嵗伏羲百九十四嵗炎帝百三十有五嵗神農壽一百六十有八嵗黃帝二百四十嵗少昊百有一嵗帝嚳百有五嵗堯百一十八嵗舜百有十嵗禹湯俱滿百歲古公百二十嵗王季百嵗文王九十七嵗武王九十三嵗穆王一百五嵗論衡稱啟髙宗周穆王皆出一百三十嵗人臣則伯鯀一百八十嵗伊尹百三十嵗召公百八十嵗見路史太公百五十二嵗又畢公季札俱百餘嵗三代以上秦穆公時髙四臺南村王安一百八十嵗漢魏文侯樂人竇公百八十嵗見桓譚新論漢張蒼百餘嵗霍光典衣奴還東六百嵗漢範明友鮮卑奴二百四十嵗見博物志東方朔父張夷二百嵗見洞防記魏武時皇甫隆百餘嵗又道人蒯京百七十八嵗見孫眞人養性序論魏鉅鹿張臶百五嵗晉範長生兩仕蜀前後百年魏羅結一百七嵗爲外都天官總三十六曹精爽不倦百十嵗始歸老朝廷大事驛馬詢訪百二十九嵗卒見魏書梁普通中穰城人二百四十嵗惟飲婦乳見梁書梁鐘離人顧思逺一百十二嵗尙爲散騎侍郎食兼數人頭有肉角百二十嵗而卒見南史楚僚奉後母至孝母壽至一百三十嵗秦時王道平妻壽一百三十嵗俱見捜神記張元始九十六嵗始生兒遂無影百六十嵗始卒見梁書甄權精究醫術一百三嵗見譚賔錄唐洛陽九老中李元爽百三十六嵗見白居易序太原於伯龍一百二十八嵗自隋仁壽生見唐開元東封詣闕賜紫袍牙笏孫思邈百餘嵗俱見唐史曹憲爲文館學士百餘嵗乃卒見唐世說宋洛陽黨翁百七十餘嵗五代太淸時爲兵事柴太宗見邵伯溫集涪陵譙定於靑城山采藥一百三十嵗瓊州楊遐舉父楊叔連百二十嵗祖宋卿百九十五嵗九世祖居雞窠中形如小兒不食不飲不知其年見洞微志宋初番禺陳崇藝年百十二嵗李珍年一百三十八嵗宋大中間東都僧好食茶年一百三十嵗政和中福淸林雄年百七嵗紹興中林洞年百十七嵗宋尢時泰嘗舉博學宏詞科年百二十餘嵗見萬栁溪邊舊話王仁裕逺祖母二百嵗見說海宋黃巗郭琮母一百五嵗髙安趙吉自言一百二十七嵗與頴濵遊後尸解見廣輿記永寧郭扶家有丹砂井一族數百口飲此井俱百餘嵗郭璞爲隠士趙逸筮得壽五百嵗東甌王壽一百六十嵗日本記武內年三百七嵗金完顏氏醫姥年二百許嵗毗騫王從古以來迄今不死眞珠船昆山周壽誼百六十嵗髙皇帝召見賜酒饌茹文中百有十嵗英皇復辟之元亦召見便殿予冠服成化間有濟寧民王士能壽一百二十三嵗順天孔無似四百嵗耳談載湯陰王翁百八十嵗廣東州老翁年一百十四嵗福州致仕知府林春澤一百四嵗有司爲蓋百嵗人瑞坊蘇州毛弼年百嵗而孫澄狀元及第有司爲蓋人瑞狀元坊千戶朱政曾祖信百六嵗祖全百二嵗洛陽劉太師健一百七嵗王太史華九十九嵗成化時都督畨將吳良亦九十九嵗魏文靖驥九十八嵗巴陵老人劉伯溫百八十嵗雲中督府梅公祖母熊百嵗長葛老人鄭維藩一百二十嵗筆精載義烏陳世恭萬曆戊寅一百六嵗異人則西河少女一百三十嵗沐骨國尸羅一百四十嵗彭宗修宜之法能三十爲一息一百五十嵗如二十許人樂長子遇仙人授以巨勝靈丸散方曰蛇服成龍人服成童年一百八十嵗顏如少女道士梁須百四十嵗能夜書行及奔馬董奉及上黨趙明淮終南山秦時宮人俱三百餘嵗老子西入流沙化眾成佛壽四百四十嵗黃初平兄初起就初平學服松脂茯苓至五百嵗宻云北山道者六百餘嵗太和先生王旻以房中術致不死所在夫壻甚眾其姑亦得道年七百嵗犢子年數百嵗武夷山張湛孫綽白石先生俱八百嵗換骨歸天蜀中李阿八百嵗彭祖八百嵗靑精先生千嵗色如童子安期生一千嵗廣成子千二百嵗河上公一千七百嵗中黃丈人弟子白石先生彭祖時已二千餘嵗洪崖神農師堯時已三千嵗東海黃翁三千年一反骨洗髓二千年一刻骨伐毛已三洗髓五伐毛黃安坐神此二千嵗一出頭已五見其出頭是俱近萬嵗矣釋家則恵秀那連提黎耶捨阿善那單道開俱百嵗澄觀百七嵗二祖慧可百七嵗靈垣日照百八嵗泉僧法藏百十嵗那爛陀寺戒賢一百一十嵗佛圖澄百十七嵗趙州從諗百二十嵗嵩嶽慧安百二十八嵗僧域羣行道仙阿難俱一百三十嵗湘山寂照一百三十二嵗廣州圓明百三十有八嵗東土達摩百五十嵗圓寂百五十五嵗菩提流志一百五十六嵗三藏缽恆羅二百七十嵗梁番陽忠烈王友僧恵熈至唐元和中猶存年二百九十嵗僧景法喜三百餘嵗祗陀三藏六百嵗迦國大林善羅七百嵗中天竺達摩掬多八百嵗檇李五臺院宋時有寶安禪師亦八百嵗西竺長耳一千嵗西天寶掌二千七十二嵗則異气所鐘固自不誣也大中祥符五年大食國老人無西忽盧華年百三十嵗耳重輪附舶來王詔賜袍帶束帛山海經軒轅國其不壽者八百嵗王子年拾遺記盧扶國人皆壽三百嵗至死不老杜陽編號明國人壽四百嵗神異經陀移國人壽萬嵗河圖玉板龍伯國人長三十丈壽萬八千嵗述異記日林國人壽二千嵗放品經東方阿羅提國人壽四百嵗南方洞陽之野國人壽三百六十嵗西方浩素之壠人壽六百嵗北方句羅國人壽三百嵗上方髙上玉皇萬聖帝眞以劫爲年下極大風澤寶眞無量天人壽九百萬嵗嵗如世間五百嵗上上禪善無量壽天人壽三千六百萬嵗嵗如世間一千嵗梵藍天人壽一億五千二百萬嵗嵗如世間二千嵗兜術天人壽六億八百萬嵗嵗如世間四千嵗不驕樂天人壽二十三億四千萬嵗嵗如世間八千嵗化應聲天人壽九十二萬億一千六百萬嵗嵗如世間六千嵗梵寶天人壽七劫嵗如世間五千嵗梵摩迦夷天人壽二劫嵗如世間千五百嵗波梨答惒天人壽四劫嵗如世間二千五百嵗阿含經云四天王壽五百嵗以人間五十嵗爲一日忉利天壽千嵗以人間百嵗爲一日焰摩天壽二千嵗以人間二百嵗爲一日兜率天壽四千嵗以人間四百嵗爲一日化樂天壽八千嵗以人間八百嵗爲一日他化自在天壽一萬六千嵗以人間一千六百嵗爲一日摩身天壽三萬二千嵗以人間三千二百年爲一嵗梵迦三天壽一劫光音二天壽二劫徧淨三天壽三劫果實三天壽四劫無極天壽五百劫無造天壽千劫無熱天壽二千劫善見天壽三千劫大善天壽四千劫色究竟天壽五千劫定處天壽一萬劫識處天壽二萬一千劫不周天壽四萬二千劫有想無想天壽八萬四千劫又六天欲界壽萬嵗十八天色界積億嵗四天無色界積年萬劫四梵天壽命無有大期以視塵世之壽不啻浮漚起滅烏在乎大椿蓂靈之足以詫大年矣又謝在杭稱楚中永樂時一盜魁年一百二十五嵗

一百十九嵗

又按竹書紀年稱召公一百十九嵗金石錄稱太公望一百四十嵗微與前說不同此外容齋隨筆稱卜子夏一百二嵗嵩山誌稱齊東宮得臣隠居嵩嶽壽三百餘嵗酉陽雜俎晉太康中田宣於鳴石山遇異人王仲倫自言周宣王時人至晉初得十九甲子蓋一千一百有餘嵗一統志唐南昌人錢明累官光祿卿百七十乃卒葛洪神仙馬鳴生爲地仙歷九州五百餘年李八百歷世見之計其年八百餘嵗李仲甫服水丹兼行遁甲在民間三百餘年蜀人李意期自漢文帝時至劉先主永安之敗乃入瑯邪山蓋五百嵗李常在少治道術百姓累世奉祀計年已四五百嵗而不老陰長生得度世神丹處民間百七十年色如女子漢武帝時泰山老父服水丹並作神枕年百八十嵗駙馬都尉巫炎年百三十八嵗沛人劉慿以功封壽光侯常服石桂英及中嶽石流黃年三百餘嵗薊子訓在鄕裏三百餘年王烈服靑精及鉛年三百三十八嵗焦光煮白石如芋爲食二百餘嵗呂恭遇仙人去家二百年復歸有孫呂習僅存授以神方老而復壯至二百嵗王綱服珠醴年二百八十劉政治墨子五行記兼服朱英丸年百八十孔安國常行气服鉛丹年二百嵗九靈子皇化得還年卻老之術在人間五百餘年葛越號黃盧子善气禁之道年二百八十許昌人李根兩目瞳子皆方年七百餘嵗上黨人王眞魏武帝召見時已四百嵗入大治山仙去眞仙通鑑晉孝武時吳猛上升時百二十嵗許旌陽上升年百三十六嵗黃魯曾云嘉靖中尹蓬頭自南都來已一百二十八嵗洞防記偓佺生於堯時三千嵗舊唐書業法善生於大業丙子死於開元庚子一百七嵗奘法師龍樹大士壽七百嵗異苑釋僧羣蔬食居霍山絕粒飲泉年百三十乃卒釋氏通鑑僧法喜在宋元嘉十七年爲鐘山寺沙門隋煬帝時乃化壽三百嵗此皆前篇之所未悉乃知長生久視代不乏人百年未稱上壽也

十九世同居

累世同居者漢蔡邕樊重魏楊播宋奉新胡仲堯外若唐博陵崔倕晉郎方貴俱三世同居開元中靑州呂元膺四代同居牛馬羊狗異母同乳宋太原太守顧訓之徐州彭程四世同居吳地記後漢顧訓家有百口五世同居鄕人造百口橋以彰孝義襄州張巨源劉芳兗州童升陳州樊可行京兆元守全平定軍段徳潭州瞿景鴻溫州陳江陵褚彥逢俱五世同居陜州張文裕六世同居建昌洪文撫自其祖諤六世同居太宗遺禦書百軸賜其家麟州楊榮隰州趙支開封李居正頴州張可象衛州張珪滄州崔諒並七世同居博陵安平李凡七世同居共財家有二十二房一百九十八口宋五行志元祐元年杭州民兪學慶七世同居家園木連理阜城人李罕澄七世同居江州許祚八世同居長幼八百口盧州趙廣順安軍鄭彥珪信州兪雋俱八世同居池州方綱八世同爨家屬七百口居室六百區每旦鳴鼔會食莫州髙珪永定軍朱【缺】貴潞州邢濬相州趙祚並八世同居唐張公藝九世同居宋熙寧中上虞劉承詔一家四百餘人十世同居京兆惠從順十世同居貝州淸河民田祚十世同居太宗復其家保定軍孫浦襄州常元紹蔡州黃美解州董孝章並十世同居河陽故大理丞陳芳十四世同居信州李琳十五世同居會稽裘承詢十九世同居此外如錄異稱昔周時尹氏貴族數代共爨食口數千作糜之聲聞數十里臨食失三十人則入鑊中墾取鑊防糜鑊深大故人不見也南唐書稱江州陳氏元和給事中京之後宗族七百口共席而食畜犬百餘食亦一牢一犬不至諸犬爲之不食宋河陰王世大名李宗祐陳州劉閏宣州汪政潭州李耕俱聚居至七百口累十百年並旌表蠲其課調河中人姚宗明其十世祖樓云當唐貞元中至慶曆初以十世同居詔復其家至十三世孫徳孝睦不替又五十餘年宋史載徳安陳昉自其祖至昉十三世同居大約亦不下十數世矣

七嵗有聖徳

古人夙慧可記者神農之子炎帝柱七嵗而有聖徳見路史顓頊年十二而治天下見新序滿衣八嵗爲舜師見皇甫謐髙士荀仲豫稱禹十二嵗爲司空見子睪子生五嵗而佐禹見列女傳項槖生七嵗爲孔子師見新序甘羅十二卦上卿見戰國策王子晉生八嵗而服師曠見尸子此外如白居易六七月卽識之無二字五六嵗便學詩詞見長慶集嘉魚李承芳生甫七月能以筯畫灰作土地二字見江漢叢談楊牢絕乳卽能賦詩積思經術無不貫綜見本郢州別駕黃詠三嵗書一過目輒成誦大觀二年應童子科引見徽宗摘南山之壽之句以發誦詠應聲曰不騫不墮上以崩字爲問對曰詩人之言不識忌諱臣安敢復述上大悅見興化志楊綰四嵗客舉座中一物以四聲呼之綰應聲指鐵燈樹曰燈盞柄曲見舊唐書任昉四嵗誦詩數十篇八嵗能屬文見本傳蕭頴士四嵗屬文觀書一覽卽誦見舊唐書賈逵五嵗隔籬聞人讀書聲靜聽無言到沇五嵗教讀屏風古詩一徧便能諷誦見北史蘇頲五嵗時讀庾信枯樹賦能避談字見廣人物志頲才能言京兆尹過其父瓌卽能詠尹字詩見明皇雜錄房齡五嵗能誦毛詩見唐書王元之五嵗能吟白蓮詩見古今詩話黃庭堅五嵗讀五經問人言六經何讀其五遂讀春秋十日成誦見道山詩話昭明太子三嵗受孝經論語五嵗並誦五經見梁書劉獻五嵗聞舅讀管寧傳欣然欲讀見南史令狐楚五嵗能詞章見眞珠林傑五嵗能詠玉仙壇詩尢精琴棊全局輸者令繼其事指蹤出奇往往返勝王子敬五嵗有書意衛夫人書大雅吟賜之陸云六嵗能賦詩見別傳曹沖六嵗知稱象以刻其水痕苻堅六嵗常戲於路徐正問曰小兒行戲不畏縛耶曰吏防有罪不縛小兒陸瓊六嵗爲五言詩頗有詞采俱見本傳徐勉六嵗見家人祈晴率爾爲文梁簡文六嵗能文武帝面試挽筆立成見南史王僧孺六嵗能屬文七嵗能讀十萬言劉顯六嵗能誦呂相絕秦書賈誼過秦論王勃六嵗屬文情詞英厲王瞻六嵗從師讀書有伎經門同業皆出視瞻習業如初宋吉水李獻可六嵗能詩賦睡宮人有栁妬眉間綠桃憎臉上鮮之句帝拊其背命宮人繡禦掌於背以歸韋溫七嵗日念毛詩一卷年十一應西京舉登第俱見舊唐書陳元方七嵗能折父友過中不來王戎七嵗知樹在道旁多子必是苦李湣懷太子七嵗知暮夜倉卒宜備非常毋令火光照見人主王褒王筠謝莊俱七嵗能屬文宋璟七嵗能屬文一徧卽記鵩鳥賦見神道碑李徳林數嵗誦三都賦子百藥七嵗屬文能知瑯邪借稻出處百藥子安期亦七嵗能屬文黃琬七嵗能對日食狀夏侯榮七嵗能屬文日誦千言見世語李鄴侯七嵗對方員動靜詩見外髙郢九嵗通春秋能屬文子定七嵗讀尙書以湯誓難父郢不能對見舊唐書李賀七嵗作髙軒過詩杜甫徐彥伯張九齡裴敬彞皆七嵗能文孫思邈七嵗日諷千言見世說賈嘉隠七嵗舉神童見李勣於朝堂能應公木鬼木之對見語林唐肅七嵗誦五經賀徳英李重規七嵗能屬文郭忠恕七嵗通九經何遜八嵗能賦詩見本傳魏文帝曹丕八嵗能屬文有逸才孔融被收二兒大者九嵗小者八嵗能對父以覆巢之下無完卵徐陵八嵗屬文十二通莊老義庾肩吾八嵗能賦詩劉晏八嵗獻東封頌上引宴於內殿縱六宮觀防貴妃爲畫眉作髻尋拜爲祕書省正字見明皇雜錄何妥八嵗遊國學能答助教顧良荷葉河水之戲張吳興八嵗虧齒先達戲之曰君口中何爲開狗竇應聲答曰正使君輩從此中出入孔頴達八嵗就學記誦日千餘言謝元正八嵗賦春日閒居詩有風定花猶落之句李義府八嵗舉神童詠烏詩有上林如許樹不借一枝棲之句張九成八嵗能誦六經丘桂八嵗觀陶母剪髮圖指陶母手中金釧詰之曰有此可易酒何用剪髮宋鄧有興數歲能誦九經又防防八嵗中慶元五年神童科楊廷秀贈以詩有精神玉雪照人寒骨格麟駒夾道防之句劉遴之歐陽八嵗能屬文崔琰九嵗舉秀才見魏書虞荔九嵗陸澄澄問五經十事隨問輙應無有遺失見陳書童烏九嵗能對荷戈入榛貟俶九嵗升髙座講論三教集者皆屈崔英九嵗對苻堅日月可重見陛下至尊不可再覩楊修九嵗孔文舉指楊梅曰此是君家菓修應聲曰未聞孔雀是夫子家禽魏陳思王曹植十嵗誦讀詩論詞賦數十萬言王應麟十嵗通六經謝朏十嵗能屬文邢劭十嵗屬文雅有才思日誦萬言李白十嵗觀百家王羲之十嵗臥帳中聞王惇逆謀能詐吐熟眠以避難謝惠連十嵗能屬文房次律弟子余國十二嵗時次律徴問葛洪仙籙中事以水玉數珠手節之凡兩徧近二百事瑯瑯誦之不止次律賞以轉枝梨吳郡褚七嵗棊入髙品嚴武八嵗鐵椎撃父妾爲母報仇其十齡以外聰頴異常者又不能更僕也又童子拜官者漢順帝時汝南謝防河南趙建年十二各能通經拜爲童子郎晉司馬郎十二試經爲童子郎宋閩人蔡伯俙三嵗應薦讀書百餘篇召入禁中眞宗授官正字孝宗朝衢州人呂嗣興四嵗能誦書切韻變四聲畫八卦面試吟詩授古從政郎爲皇孫榮國公伴讀宋賈黃中以七嵗通五經童子及第宋【缺】陵譚昭寶七嵗應童子科登上第謝啟有七嵗逺離於膝下九經流出於胸中之句理宗見而異之元丰七年饒州童子朱天鈞九嵗試禮部七經皆通試五經出身咸平二年邵煥年十二以童子召至京師上令賦春雨賦援筆立就命授祕書正字於祕閣讀書十月召童子朱天申於睿思殿年十二十經俱通賜五經出身晏同叔殊七嵗以神童應薦中童子科廣西栗大用年九嵗以通五經應童子舉眞宗補登仕郎吉水李如珪七嵗中童子科孝宗召見與其父隔珠簾賜宴楊大年十一嵗以童子召對試詩賦五篇頃刻立成授祕書省正字國朝洪鐘以四嵗舉李東陽以五嵗舉皆入翰林程敏政楊一淸以八嵗舉神童而楊少師廷和以十一嵗舉孝防於鄕大理寺卿朱奎太常卿任道遜俱以十二嵗舉奇童侍東宮書趙中丞時春楊少師一淸福州林按察使文秩泉州黃孝防日曜俱年十四舉於鄕興化戴探花大賔十三嵗中治辛丑進士福州林庶吉士文稭以十三嵗舉永樂甲午榜然尙以文學顯也髙宗時小校子劉轂年五嵗善騎射補校尉朱虎臣浮梁人數嵗能排陣步射及讀七書補承信郎賜金帶許垣十嵗隨父入山采藥父爲虎所噬以杖撃之虎走父得全國史補渾太師瑊年十一隨父釋之防冬其年立跳蕩功後二年拔石堡城收龍駒島皆有奇防以童子嫻武事更爲創見女子夙慧如蔡琰六嵗能知琴之絕爲第四唐太宗徐賢妃八嵗擬離騷唐宗梅妃江氏九嵗能誦二南樂天女金鑾十嵗忽書北山移文遂以勒石朝野雜記淳熙元年女童林妙玉求試中書挑試所誦經書四十三件並通特封孺人而華陽志載荀崧小女年方十三父爲杜曾所圍女率勇士潰圍而出賊追甚急且戰且前卒詣周昉請救破賊全城又奇之奇者仙釋則釋道安五嵗讀書再覽能誦澄虛太師七嵗入山精修晉【缺】黃縣盧童子九嵗升仙梁太學博士汪泌女少【缺】出家年八嵗有時靜坐閉目誦出眾經淨土經一卷妙莊嚴經四卷寶頂經一卷九嵗復誦正頂經一卷法華經一卷勝夢經一卷十嵗誦出藥艸經一卷太子經一卷迦耶婆經一卷日本僧奝然言其國用明天皇有子曰聖徳太子年三嵗聞十人語同時並解七嵗悟佛法於菩提寺講聰曁經感天雨曼陀羅華娑竭羅龍王女八嵗智慧利根忽然之間變成男子卽往南方無垢世界坐寶蓮花成等正覺此則聖性防通言思路絕不容以世俗知解窺測之矣元史帝師帕克巴吐番薩斯嘉人七嵗誦經數十萬言因名曰帕克巴一作巴斯瑪克音之轉耳帕克巴者華言聖童也國人又曰巴爾宻罕巴爾宻罕者華言有學術人也

七嵗聖

前考夙慧已略備矣今又按黃帝十嵗知神農之非魯仲連十二折田巴之辯益都耆舊張霸七嵗通春秋號爲聖童後漢書張堪六嵗受業號聖童南史顧歡六嵗作黃雀賦唐書注賈言忠數嵗誦書萬言七嵗以神童擢第舊唐書聞喜人裴敬彞七嵗解屬文性又端謹號爲甘露頂金史太宗時東平童子劉天驥七嵗能誦詩書易禮春秋左傳語孟增一阿含經佛言修摩那沙彌年向八嵗得四神足及得四諦之法智度論舍利佛生始八嵗誦十八部經通解一切義摩伽陁國常設大會【缺】樂談義舍利佛升座問答辭理超絕神僧釋道安五嵗讀書再覽能誦年十二師與光明經一部不減萬言安覽畢卽還其師覆之不差一字辛【缺】師十嵗好浮屠法日閱佛書自能辧梵音不由師教北涼錄曇無識十嵗誦咒聰敏出羣日萬餘言鶴勒那尊者七嵗覩淫祠入廟叱之曰汝妄興禍福幻惑於人言訖廟貌忽然而壊鄕黨謂之聖童子

兄弟十龍

唐賈曾有髙節裏中號一龍華子魚與邴原管寧防學相善號一龍漢許防許劭號平輿二龍又劉岱劉繇齊栁悅栁惔南唐徐鉉徐鍇皆號二龍烏承玭承恩皆爲平虜先鋒號轅門二龍又程明道以呂晦叔司馬君實爲二龍蔡邕崔實許受號三龍蜀李朝兄弟三人號李氏三龍唐李修子李亮李訓李叔李秀皆狀元及第又房諶子豫垣邃熙俱號四龍稱五龍者竇儀兄弟又辛郁兄賢曠弟寶迅皆以才識知名號五龍一門汝南先賢周燕五子子輿子羽子仲子明子良亦號五龍濟北泛昭戴祈徐晏夏隠劉彬俱神童號燉煌五龍張岱與兄太子中書舍人寅新安太守鏡徵北將軍永弟廣州刺史辧皆知名號張氏五龍公沙穆五子紹孚恪逵樊有令名號公沙五龍索靖汜衷張甝索紒索永亦號燉煌五龍晉卞粹兄弟六人並宰輔號卞氏六龍溫恭兄弟六人並知名亦號六龍李宻六子英逸挺秀號李氏六龍崔徴兄弟七人陸微兄弟七人俱號七龍漢荀淑子儉緄靖燾汪爽肅敷號荀氏八龍崔琯珙瑨璪璵玠球珦亦號八龍韓忠獻八子綱總繹緯縝維絳時人以此號韓氏八龍又賀徳仁兄弟劉知防兄弟俱號八龍伏義兄弟八人號八龍北齊王昕母淸河崔氏學識有風訓生九子王昕王暉王昭王晞王晧等風流蘊借號王氏九龍後魏崔長瑜子樞等九人號九龍張魯十子儒雅溫恭號張氏十龍又兄弟稱三鳳者唐河東薛元敬薛收薛徳音又秦和徐川與弟貢威時號徐氏三鳳羅欽順與欽忠號羅氏三鳳賈彪兄弟三人並有髙名而彪尢優時稱賈氏三鳳北齊崔防弟仲文號二鳳而隋時魏景義魏景禮亦號二鳳賈彪兄弟三人號三虎而陸兄弟三人並有才名亦號三虎又王勃與弟劇靦號三珠樹楊用修曰三國誌管寧爲龍頭邴原爲龍腹華歆爲龍尾予謂華歆爲蠆尾近世山西以喬白崖王虎谷王瓊爲河東三鳳評者謂白崖虎谷爲二鳳王瓊爲一梟

一胞五男

左傳僖十七年梁嬴孕過期卜易生一男一女男爲人臣女爲人妾鄭漁仲書略孖津之切一產二子也方言陳楚間凡人獸乳而雙生謂之漦孽秦晉之間謂之縺子趙魏之間謂之孖生西京雜記霍將軍妻一產二子疑所謂兄弟霍光聞之曰昔殷王祖甲一產二子曰嚚曰良嚚以夘日生良以巳日生則以嚚爲兄以良爲弟許釐莊公一產二女曰妖曰茂楚大夫唐勒一產一女一男男曰貞夫女曰瓊華皆以先生者爲長霍亦長先生者焉至孿生有三男四男五男之異後趙石勒時黎陽人陳武一產三男一女武攜其妻子詣襄國上書自陳勅以爲二儀諧暢和气所流賜乳婢一口致谷一百石雜彩四十疋元世祖至元二十年二月髙州張忍妻李氏一產四子三男一女又宋自建隆元年至天禧四年郡國上計民妻產三男者一產四男者三一男三女者二二男一女者一天聖迄治平婦人生四男者二生三男者四一產生二男一女者一熙寧元年距元丰七年生三男者八十四四男者一二男一女者一元丰八年至元符二年生三男者十八四男者二三男一女者一元符三年至靖康生三男者十九四男者一前志以爲人民蕃息之驗嘉靖香山蓮塘民鄭七仔妻廣州河南民黃世綱妻靈丘縣民李文秀妻萬曆髙平縣民吳守倉妻俱一產三男至道三年延平民劉栢妻一產三男萬曆元年沙縣民黃壽一乳三子續庚巳編汝竇士燕生一產三男漫筆石頭港巡檢任忠一胞三男成化間聞喜縣民鄒亮妻初乳生三子再乳生四子三乳六子河汾燕閒錄延興三年秀容郡婦人一產四男四產十六男又嘉靖初京師民朱鑑妻二月十一生一子十二生一子十三生一子近日範工部銹夫人得一女四閱月矣又生一男聞醫生莊應蕙言省城撫院掌案林書辦安正月初十日生一男二十日又生一男俱亙古未有之奇也庚巳編載武進人張麻妻一產五男嘉靖六年河間陳氏一產七女陳后山叢談云郡城民有二十一子而雙生者七聞之相人者婦人上唇有黑子者多孖生宋乾道五年潮州有婦孕過期產子如指大五體皆具百餘蠕蠕能動按漢安帝永寧元年南昌有婦人生四子太守劉祗問唐檀變異之應檀以爲京師當有兵气其禍發於蕭墻至延光四年黃門孫程揚兵殿省誅皇后兄閻顯等立濟陰王爲天子則又與人民蕃息之占異矣

男女六十九人

後周書李遷哲嘗除眞州刺史卽本州也遷哲妾媵百數男女六十九人緣漢千餘里第宅相次姬媵之有子者分處其中遷哲鳴笳導從往來其間縱酒歡防子孫參見或忘其名披簿以審之列仙傳劉京授九子丸於王公公時已七十嵗服之禦八十妾生二十兒晉姚弋仲有子四十二人吐谷渾有子六十人宋張耆子亦四十二人馮行已二十二子耆開窓直馬廏先以馬合縱婢妾窺之有所幸禦罔不成孕行已每五更用湯沃其下部日出方罷則知多子亦有術也周哀王八年鄭有一婦人生子四十二十子爲人二十子死顏之推賦魏姬何多一孕四十中山何夥有子百廿中山漢中山王勝也史稱其有子百二十人蕭梁鄱陽忠烈王恢男女百人國朝慶成王亦有子百人皆方面大耳每家集珠玉盈坐列仙傳陵陽子仲服逺志二十年有子二十七人杜子微服天門冬八十年日能行三百里有子四十人彭祖年八百嵗喪四十九妻五十四子唐史郭子儀諸孫數十人每羣孫問安不盡辧頷之而已閩書福州陳愷子七人孫二十八人曽孫六十五人孫一百三十人世多顯仕亦人倫之極盛也南部新書淮南程幹本富家三年間爲水火蕩焚家業俱盡妻茅氏連八年生十六男父子相攜行乞於市更爲可笑

陳成子生男百人

史記索隠陳成子有數十婦生男百餘人漢書中山靖王樂酒好內有子百二十人南史鄱陽王恢有男女百人男封侯者三十九人女封主者三十八人陳尙書僕射王衝歷仕二梁有子三十人並居通官宋書左衛率胡藩南昌人有子六十人多不循法度坐罪徙逺州又陳宣帝四十二男太子卽陳後主其封王者三十三人除始興誅逆嶽陽王陷難餘皆令終又史記曰田常有子七十餘人田嬰有子四十餘人其賤妾子名文是爲孟嘗君

老嫗八十二生子

姝姝由筆嘉靖乙酉濮陽李蒲汀南行日記內載利津有老嫗年八十二生子南村輟耕錄至正丁丑謡言拘刷童男女以故婚嫁不問長幼平江蘇達卿有女年十二贅里人蒲仲明之子爲壻明年生一子眞珠船近者隰寧張娼之女十二嵗而得男劉氏之婦六十二而育女胚胎之結眞有不假天癸者幹子張詧妻七十二嵗嫁潘老復生二子

人身神名

諸道書所載人身神名發神名蒼華字太元形長二寸一分腦神名精根字泥丸長一寸一分眼神名明上字英形長三寸鼻神名玉壠字靈堅長三寸五分耳神名空閒字幽田長三寸一分舌神名通命字正倫長七寸齒神名崿鋒字羅幹長一寸五分面部七神並衣飛羅裙各鎭其宮心神名丹元字守靈長九寸肺神名皓華字虛成長八寸肝神名龍煙字含明長七寸腎神名防字育嬰長三寸六分脾神名常在字魂庭長七寸三分膽神名龍曜字威明長三寸六分六府眞神同著丹錦飛裙處五臟之內精血气三眞名無生君字黃血中赤气君名混雜子字叔寶堅司命精魂名發防子字慶二神鎭我百闗之血絕節之下上元父君名髙同生字左廻明下元母名叔火玉字石廻光帝皇太一名重防空字幽寥元九帝尊名日月眞字眾帝生太帝精魂名陽堂玉字八靈君九闗魂名錄廻道字絕防天紀帝魂名照無阿字廣神七神鎭我本命之根塞我死路之門又二十四人行事訣腦神覺元子字道都長一寸一分白衣發神文華字道衡長二寸一分衣皮膚神通眾仲字道連長一寸一分黃衣目神監生字道童長三寸五分靑衣項神靈謨蓋字道周長五寸白衣膂神益歷輔字道柱長三寸五分白玉素衣鼻神衝龍玉字道微長二寸五分靑黃白色衣耳神名梁峙字道岐長七寸衣赤衣呼吸神百流放字道通八寸九分色衣睡神素靈生字道平八寸一分白衣心神【缺三字】字道明長九寸赤衣肝神開童字道淸長六寸素衣膽神龍徳拘字子鎭我兩乳之下源骨節二眞名堅玉君字凝羽珠鎭我太倉之府【缺六字】

之眞名天精液君字飛生上英鎭我胸中四極之口九之眞男名拘制字三陽鎭我左耳伏晨之戶皇一之魂四名上歸字帝子鎭我右耳伏晨之戶紫素左元君名醫郁無刃字來上鎭我頭面之境黃素元君名圓華黃字大張上鎭我胸脇之境白素右元君名啟明蕭刃字金門上鎭我下闗之境日中司命名接生鎭我左手中月中桃君名方盈鎭我右手中胎中一元白气君名務子字育尙生太乙精魂名歸子字盛昌二神鎭我五藏之上結喉之本結中靑气君名案延昌字合和嬰兒元君精魂名保谷童字明夫二神鎭我五藏之下大胃之上節中黑气君名斌來生字精上門帝眞精魂名幽臺生字灌上生二神鎭我九腸之口伏原之下胞中黃气君名祖明車字神無極天帝精魂名理維藏字法珠二神鎭我小腹之內二紅之本字道放長二寸六分靑黃綠衣左腎神春元眞字道卿長三寸七分白色衣五色無常右腎神像他無字道玉長三寸五分衣白或黑衣脾神名寶元全字道騫形長七寸三分色正黃又五帝雜修行乘龍啚肝東方靑其人姓婁氏字君明心南方赤其人姓張氏字巨明肺西方白其人姓文氏字元明腎北方黑其人姓氏字子眞肺中央土黃其人姓巳氏字元巳又肝神名爲靑龍字龍子方心神名爲豪丘字陵陽子明肺神名爲方長宜字子元腎神名爲雙以字林子脾神名爲黃庭字飛黃子又太淸眞人終命訣人身中有神衣赤衣長九寸冠九徳之冠著綠璫之幘名曰呴呴肝中有神衣靑衣長八寸名曰籃籃膽中有神長二寸衣白衣名曰防防脾中有神衣黃衣長六寸名曰裏裏胃中有神衣赤衣長五寸名旦旦腎中有神衣白衣長四寸名漂漂雲笈七籖上元泥丸神赤子字元房一名帝卿中元絳房神眞人字子丹一名光堅下元丹宮神嬰兒字元陽子一名谷

附覽人有五藏六府九竅三百六十五節十二經脈十五絡脈六百六十五穴男子骨白女子骨黑男子頂骨八女子六男左右肋骨各十二女子各十四男子綴脊兩邊稜骨九竅女子平布六竅男子八嵗而更齒女子七嵗而更齒血勇者怒而面赤脈勇者怒而面靑骨勇者怒而面白神勇者怒而色不變

玉芝堂談薈卷四﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷五

明徐應秋撰

數有前定

凡事數有前定大而生死富貴爵位婚姻小至一飲一啄之微一事之廢興一物之成毀冥冥者若或主之毫不可移營求規避總無益也偶舉史傳中所記異聞錄唐崔晤李仁鈞二人中外弟兄崔年長於李建中末皆來京師調集時存福寺有僧神秀曉陰陽術得供奉禁中防一日崔李同詣秀師師泛敍寒溫而已更不開一語別揖李於門扇後曰九郎能惠然獨賜一宿否小僧有情曲欲陳露左右李曰唯唯後李特赴宿約饌肴丰潔禮甚謹敬及夜半師曰九郎今合選得南昌縣令甚稱意從此後更六年攝本府紏曹斯乃小僧就刑之日監刑官人卽九郎耳小僧爲吳兒酷好瓦棺寺後松林中一叚地最髙敞處上元佳境盡在其間死後乞九郎作窣堵波於此爲藏骸所李曰斯言不謬違之如皦日秀泣謝又謂李曰崔家郎君只有此一政官家事零落飄寓江徼九郎終爲崔家女壻祕之祕之李詰旦歸寓見崔惟說秀師云某終爲君之女壻崔曰我女縱薄命何能與田舍老翁作婦李曰比昭君出嫁單於猶是生活二人相顧大笑後李補南昌到官有能稱攝本府紏曹有驛逓流人至州坐泄宮內宻事者遲明宣詔付府笞死流人觧衣就刑李熟視卽神秀也大呼曰瓦棺松林之請子勿食言秀旣死乃置瓦棺寺林中地累浮圗以之時崔令卽世已數年矣崔異母弟攜孤幼於髙安防南昌伶能箏者代以其家狀歷抵士人門求秦晉之比曽無影響時李已爲鹽鐵禦史見其家狀憫然時妻防已大期因徵曩秀師言遂納爲繼室續幽怪錄杜陵韋固少孤思早娶婦多方不諧貞觀二年將遊淸河旅次宋城南店客有以司馬潘昉女爲議者來旦期於店西龍興寺門固意切旦往焉斜月尙明有老人倚巾坐於堦上向月檢書固曰父老所防者何書曰幽冥之書固曰幽冥之人何以到此曰君行自早耳固曰然則君何主曰天下婚牘固曰固求娶未遂今方議潘昉司馬女可成乎曰未也君婦方三歲矣年十七當入君門固問嚢中何物曰赤繩子耳以系夫婦之足𨿽讐敵之家貴賤懸隔天涯從宦吳楚異鄕此繩一繋終不可逭曰固妻安在曰此店北賣菜家嫗女耳固曰可得見乎曰能隨我行當示君及明所期不至老人卷書而行固逐之入米市有眇嫗抱三歲女來陋殊甚老人曰此君妻也固怒磨一小刀付奴殺女明日奴於眾中刺之而走一市驚擾奔走獲免問奴所刺中否曰才中眉耳後求婚訖不遂又十四年以父防防相州軍刺史王泰以爲能因妻以女容色華麗但眉間常貼花鈿固逼問之妻潸然曰妾非郡守女父曽宰宋城終於官母兄次沒依乳母陳氏以居三歲時抱行市中爲狂賊所刺刀痕尙在故以花子掩之七八年間叔從事盧龍遂得在王公左右以爲己女嫁君耳固曰陳氏眇乎曰然何以知之曰所刺者固也因盡言之相敬愈極題其所居曰定婚店續怪錄農令李氏女旣笄適盧生卜吉之日李母問女巫盧郎官祿厚薄曰非長髯者乎曰然然則非夫人子壻夫人之壻中形而白且無須也俄而盧納采舉家怒女巫唾逐之及盧來展親迎禮忽奔出乘馬而遁追之不反主人不勝其憤邀客入呼女出拜冶麗無敵曰此女豈驚人者耶賔客中有能聘者願赴今夕時鄭某在坐起拜曰願就門館於是成禮巫言之貌宛然後鄭逢盧問其事盧曰兩眼赤大如朱盞牙長數寸出口角得不驚奔乎鄭出妻以示之盧大慚悔嘉話錄崔邕侍郎有宰相望時有張山人善相崔造相公方爲兵部郎中與前進士姜公輔同在坐薛向曰坐中有宰相否心在已身多矣張曰有曰幾人曰有兩人曰何人曰崔姜二人必同時爲相薛黙然不樂旣而崔郎中徐問張曰何以同時意謂姜始前進士已正郎勢不相近也曰命合如此仍郎中在姜之後姜爲京兆尹功曹充翰林學士時眾知涇將姚令言入賊的取朱泚泚會帥涇得其軍心乃上疏令防虞之疏入十日徳宗幸奉天悔不納姜言遂於行在擢姜爲給事中平章事崔后姜半年以夕郎爲相果同而崔在姜後薛侍郎竟終於列曹樗裏子之塟渭南曰日後百年當有天子宮夾吾墓至漢興長樂宮在其東未央宮在其西春渚記聞昭州山水佳絕郡圃有亭名天繪建炎中呂巫爲守以天繪近金國年號思有以易之乃更名淸輝一日得舊記於積壤中其略云余擇勝得此亭名曰天繪取其景物自然也後某年月某日當有俗子易名淸輝可爲一笑考範易名之日無毫髮差也熊博本津安津吏崖崩得一古冢藤蔓纒其棺旁有石銘云欲陷不陷被藤縛欲落不落被沙閣五百年後遇熊博博與老僧率錢塟之定命錄陸景融爲新鄭令有客謂之曰公從今三十年當爲此州刺史然於法曹防上坐陸不信時記法曹防有一桐樹後三十年果爲鄭州刺史所坐防前有桐樹因而問之乃云此防本法曹防往年刺史嫌宅窄遂通爲刺史防耳後魏髙流之爲滁州刺史潭沱水繞城破一古墓得銘曰吾死後三百年背後生流泉賴逢髙流之塟我在髙源流之爲塟之明皇雜錄開元中房琯宰盧氏邢和璞自太山來房琯虛心敬禮因攜手閒步遇一廢佛堂松竹森映和璞坐松下以杖扣地令侍者掘數尺得一瓶瓶中皆是婁師徳與永公書和璞曰省此乎房灑然記永公卽房之前身也璞謂房曰君歿時必因食魚膾歿後當以梓木爲棺不得沒於君之私第不處公館不處壇佛寺不處親友之家其後譴於閬州寄居州之紫極宮臥疾數日使君忽具鱠於郡齋房欣然命駕食竟而歸暴卒州主命攢櫝於宮中棺得梓木爲之唐趙璟爲入蕃使旣行謂從人曰前幾里合有河河邊木下合有一官著緋立旣而果然從人問何以知之趙曰某年三十已夢此行亦不當怨時相也稽神錄唐左衛將軍王果被責出爲雅州刺史於江中泊船仰見巖腹中有一棺臨空半出乃緣峯而觀之得銘曰欲墜不墜逢王果五百年中重収我果喟然嘆曰我合塟此人被責雅州固其命也臨沮鄧差巨富而自奉菲薄道逢估人不相識呼與共食頗極珍美問之曰人生世間止爲身口耳一朝病死安能復進美食乎終不如臨沮鄧生平生不用爲守錢虜也差黙然歸宰鵝自食方動筯骨硬其喉而死唐開元中東海馬待封伎巧無倫爲上造皇后鏡臺悉是木人自能行動門自開閉觀者駭異又造指南車撲滿欹器數事屢欲召見卽值宮中有事竟不得官董羽爲太宗四壁畫龍極意精工半年始成方希厚賜及上與妃嬪登樓皇子方幼見龍怖號亟令圬墁卒不獲賞國朝戴文進畫甲江南宣廟聞其名召之及進所畫衣紅垂釣竟棄不省唐王無防好博戲文皇微時與爭彩有李陽之憾帝登極召至惶懼請罪帝笑而賞之令於春明門待諸州庸車三日並與之防坐三日屬防橋破惟得麻三車孫僅以能文馳名作驪山詩二篇其後篇有云秦帝墓成陳勝起明皇宮就祿山來時方建玉淸昭應宮有惡僅者欲中傷之因錄其詩以進眞宗讀前篇云朱衣吏引上驪山遽曰僅小器也此何足誇遂棄不讀而陳勝祿山之語卒得不聞黃鑑蘇州衛人父以舞文起家晚生鑑登正統壬戌進士以靑年美才獲寵眷景泰間寵渥益甚後駕自北還禁錮南宮復位以舊恩待鑑陞大理少卿朝夕召見無期一日上禦內閣露一本角微風颺之命取以觀乃鑑所進禁錮疏上嘆曰不意鑑之姦有是耶遂伏誅滅族鄴城王叟積粟萬斛而夫妻儉嗇常粗糲充腸偶見一客盤餐頗盛叟問卿有幾財客云惟有本五千叟大悟歸語妻爲美飲食夜夢神責曰何得妄費軍糧後官軍討安慶緒盡發叟積餉軍定命錄張文瓘少時曽有人相云當爲相然不得堂食喫及在此位毎升堂欲食卽腹脹痛霍亂毎日惟喫一椀漿水粥後數年因犯堂食一頓其夜便卒河東記馬朝天平軍步卒也太和初滄州李同防叛詔鄆師討之朝在是行至平原南與賊相持累旬朝子士俊自鄆餽食適至軍中防戰有期朝請以子自代主將許之及戰鄆師小北士俊連中重傷僕於闘場夜久得蘇忽有傳呼語言頗類官吏且無燭士俊窺之不見但聞按簿防名俄次士俊則呼馬朝及逺猶傳檢不已士俊惶惑力起徐歸四更方至營門朝謂其已死及見驚喜卽洗瘡傅藥乃曰汝可少飲酒粥以求寢也卽出汲水時營中三二百中同一井井周圍百步皆爲隧道時朝以罌缶汲水引重之際泥滑顚僕於地地中原有折刀朝心正貫其刀气已絕矣士俊旬日乃愈行營雜錄載成都漆工艾延祚甲午歲爲賊所驅於郡治令造漆器五月六日忽聞鼙鼔聲及南門火起乃天兵至郡也延祚窘甚緣上大樹匿穠葉間見天兵往來捜捕殺戮狼籍至夜遂下樹臥積屍中及中宵聞數十人傳軍聲頗類將吏且無燭炬因竊視之不見其形但聞按籍防名僵屍聞呼一一應之惟不呼延祚名乃知聖朝伐叛討逆悉奉行天誅也稽神錄吳師徵越敗於臨安禆將劉宣傷重臥死人中至夜有官吏數人持簿書至徧閱死者至宣乃扶起之曰此漢非是引置路左而去太府卿崔潔在長安與進士陳彤同往街西尋親陳有前知術崔公不信陳君曰當與足下於裴令公亭餐鱠崔公笑不應過天門街偶逢賣魚甚鮮崔忘陳君之言曰此去亦是閒事何如喫鱠遂令從者取錢買魚得十斤曰何處去得左右曰裴令公亭子甚近乃先遣人計防及升亭下馬方悟陳君之說崔公大驚曰何處得人斫膾陳君曰但假刀砧之類當有第一部樂人來俄頃紫衣三四人至亭子遊看一人見魚曰極是珍鮮二君莫欲作膾否某善此藝與郎君設手詰之乃棃園第一部樂徒也餘者悉去此人乃操衣觧刀膾將就陳君曰此鱠與崔兄餐紫衣不得膾也旣畢忽有使人呼曰駕幸龍首池喚第一部此人攜衫帶望門而走亦不暇言別崔公甚嘆異之兩人旣餐陳君又曰少頃有東南三千里外九品小官來此得半碗淸羮喫語未訖延陵尉李耿至將赴任與崔公中外親舊探知在裴令公亭子故來告辭方喫食羮次崔公曰有鱠否左右報已盡只有淸羮少許公大笑曰令取來與少府啜乃喫淸羮半碗而已延陵尉正九品官也又貞元中萬年縣捕賊官李公春月與所知街西官亭子置鱠一客偶至淹然不去气色甚傲眾問所能曰某善知人食料李公曰且看今日鱠坐中有不得喫者否客微笑曰惟足下不得喫李公怒曰某爲主人安有不得此事若中奉五千若妄語當遭契濶請坐中爲證因促饌將就有一人走馬來云京兆尹召李公奔馬去適防有公事李公懼晚乃使報諸客但餐恐鱠不可停語庖人畱我兩楪欲破術人之言諸客甚訝良久走馬來諸人已餐畢獨所畱鱠在李公脫衫就坐執筯而罵術士顏色不動忽官亭子仰屋上壊方數尺墮落食器粉碎鱠並雜於糞埃李公驚異問廚下更有鱠否曰盡矣乃厚謝術士以錢五千與之防昌觧頥錄趙冬曦任吏部尙書往例毎年錄曹人吏各合得一官或薦親族眾人悉皆論請有令史鞠思明者二年之內未嘗有言冬曦怪問之曰思明自知命未亨通來年始合授官冬曦曰授何宮思明請書記藏壁中泥封之冬曦心怪其妄常擬注別異一官忽一日上見白鹿升天攺防昌縣爲昭應冬曦遂與思明注之曰豈能先知此乎及折壁開封題云來年某月日注授昭應縣官邵堯夫知牡丹明日午時當謝至期果有二馬踐壊竇儀於堂前雕花椅子二隻以祗備二尊人之用其弟儼見之謂兄曰甚好工夫但有一隻某年某月日先破儀誕之乃覆以錦幕置屏風後不許人用至其日有內親某夫人至第無馬杌其人急遽於屏後取椅下馬訖遂爲馬踢碎此類不可更僕𨿽君相司造命之權亦難自必昔魏徵爲僕射典事者窓下平章一曰我官繇此翁一曰我官繇天上徵遣繇此翁者至侍郎處與好官而出門心痛轉付繇天上者遂引注唐太宗與王顯有布衣之舊常笑其老不作繭及帝登位而顯謁奏曰臣今日得作繭耶帝曰卿無貴相非爲卿惜也房齡曰陛下旣有龍濳之舊何不試與之帝與之三品取紫袍金帶賜之其夜卒宋太宗與陳學究善懼藝祖遣歸及卽位以左司諫召之官吏大集其門一夕醉飽而死唐許孟容知貢舉以陳存能久屈場屋欲與一第是夜遽中風不能言畢士安作相有壻皇甫泌縱放不羈累戒不悛畢欲面奏之方啟口卽值有警報不終其說越數日又言值上內逼起遙語曰卿累言皇甫必欲轉官可超轉一資畢唯唯而退竟轉大中丞後至尙書宣宗屢欲用李景譲爲相至撚名探丸竟探不著終以辱臺病免宋神宗時術者言王安禮當相上聞之怒曰執政除拜繇朕豈繇術者他日縱當用亦且遲之至來春安禮果相王岐公以問上上曰朕偶忘之信知是命也李吉甫惡吳武陵知貢舉官懷榜至未接先問吳武陵及第否忽有中使宣勅至主司恐是舊知榜尙在懷卽取出注武陵姓名中使退呈李曰此人至麄何以及第然名已上榜無可柰何矣狄仁傑之貶路經汴州欲畱半日醫疾開封縣令霍獻可追逐當日出界狄公甚銜之及爲宰相欲中傷之而未果防則天命擇禦史中丞凡兩度承防皆忘之後則天又問卒對無以應命惟記得霍獻可遂奏之制除禦史中丞後狄公謂霍曰某初恨公今卻薦公乃知命不繇人也李漢雄善風角自言當以兵死天祐丙子遊浙西至自嘆曰气候甚惡當有兵起吾盍避之旣而稽畱旬日晚望嘆曰禍在頃刻至門爲亂兵所害國朝胡日星識太祖於微時及太祖貴語妻曰吾當就刑於京師妻止之曰數定不可逃也卒受藍玉之禍郭璞嘗語卜翊曰吾之不能免公吏猶卿之不能免卿將至厠上持刀被髮爲厭勝而不能脫王惇之厄秦始皇以亡秦者胡遂令恬備邊暴師十萬於外而不知其子之爲胡亥唐太宗以防有武姓代唐李君羨遂以小名武娘見殺而不知內嬪之有武氏貞觀中張寶藏爲金吾長嘗因下直歸櫟陽路逢少年畋獵割鮮野食倚望嘆曰張寶藏身年七十未嘗得一食酒肉如此者可悲哉傍有一僧曰張寶藏六十日內官三品何嘆也言訖不見寶藏卽時還京太宗苦於气痢眾醫不效寶藏常困是疾卽具疏以乳煎蓽撥方進上服之立差宣下與五品官魏徵難之上疾復作曰吾前飲乳煎蓽撥有效復命進之一啜又平復思曰令與進方人五品官不除何也曰未知文武二吏上怒曰治得宰相已授三品矣乃厲聲曰三品文官授鴻臚卿正六十日貞元中有舉人李頧聲價極振忽夢人云當禮部侍郎顧少連下及第寐覺省中朝無姓顧者及頃有人通刺稱進士顧少連謁頧驚而見之具述當爲門生顧曰某才到場中必無此事來年頧果落第至貞元九年顧少連自戶部侍郎權知貢舉頧猶未第因潛造焉臨放榜時相特囑一人頧又落但泣而已來年秋少連拜禮部侍郎頧乃登第李林甫夢有身長白晳而髯者將奪已位以侍郎裴寛貌類所夢卽斥去之旣而代之者乃楊國忠正與所夢相肖魏道開以神巫之言滅淸河一郡手刄萬人而見弒者乃妾萬人門子淸河王也李徳裕以白馬之厄親族中外無敢畜白焉者而害己者乃白敏中與馬植也漢汝南陳伯敬終身不言死逺歸觸忌則寄宿郵亭後竟死於非命玉堂閒話汴州都押衙朱仁忠家有門客許生暴卒隨使者入冥忽見地堆粟千石中植一牌曰金吾將軍朱仁忠食料潛目架上有簽曰人間食料簿生憶朱性不食醬欲驗其繇遂披簿尋之主吏大怒生具述其故吏取簿於仁忠名下注大豆三合忽覺踣地而寤仁忠旣悲喜問其冥間之事曰君不久必爲金吾將軍言其牌粟之事後與仁忠同食乃言自君亡後忽覺醬香今嗜之頗甚乃是注大豆三合之驗也逸史宗時有術士判人食物一一先知惟李大夫棲筠不信召曰審看某明日餐何物術者曰食兩盤糕糜二十碗橘皮湯李笑乃遣廚司具饌明日防諸朝客平明有詔召對上謂曰今日京兆尹進新糯米糕得糕糜卿且喫良久以金盤盛來李拜而餐對禦彊食上喜曰卿喫甚美更賜一盤旣罷歸腹疾大作諸物絕口惟喫橘皮湯至夜半方愈忽記術士之言謂左右曰我喫多少橘皮湯曰二十碗矣野史河中少尹鄭復禮始應進士舉十上不第時千福寺僧道者人言夕則視事於陰府復禮齋沐叩焉曰君之成名其事有四一湏國家攺元之第二年二湏禮部侍郎再知貢舉三須第二人姓張四同年湏有郭八郎如是賢弟侄三榜率須依此鄭大疑其說後至攺元寶歷二年新昌楊公再司文柄果登第第二人張知實同年郭八郎名楊次至故尙書右丞憲應舉開成二年髙鍇再司文柄果登第第二人張棠同年郭八郎名植次至故駙馬都尉顥應舉會昌二年禮部侍郎栁璟再司文柄都尉以狀頭及第第二人張潛同年郭八郎名京道所說無差焉前定錄李揆以進士調集在京聞宣平坊王生善易筮揆晨往生爲之開卦曰君當得河南一尉揆負才華變色而去王生曰君無怏怏自此數月當爲左拾遺前事固不可涯也揆以書判不中第補陳畱尉以生言有徵復詣之生以一緘書付之曰君除拾遺可發此緘揆至陳畱時采訪使倪若水以揆才華族望畱假府職會郡有事須上請揆請行先謁宗正時李璆爲宗長遇上尊號請揆爲表適上之上曰百官上表無如卿者璆頓首謝以揆具對召見試紫絲盛露囊賦答吐蕃書代南越進白雉表文字塗八字注兩句翌日拜左拾遺發王氏之緘則三篇皆在其中而塗注者亦如之

事有巧合

丁晉公治第楊景宗爲督役鉅麗無比丁後籍沒而景宗以外戚起家貴顯乃以其第賜景宗錢思公嫁女令銀匠龔美造妝奩器皿旣而美以國戚拜宮思公以爲妹壻向者器皿乃歸美家衛靑服役平陽主家後爲大將軍公主仳離擇配貴顯無逾大將軍者迄尙之王詵爲侍禁三班院差監修主第語同事曰吾軰辛苦造成不知誰居此不逾時詵尙主竟居焉陸都督炳治第京師軍人李偉親負土石炳督工甚嚴苦未幾陸敗而偉女入宮爲慈聖太后卽以陸第賜之事之巧合有如此者王沐王涯再從弟也家江南老而且窮以涯執相權跨蹇至京索米僦捨經三十餘月始得一見涯於門屏適涯敗伏法沐方在私第遂並被収腰斬舒守謙元輿之族聰敏慧悟富有春秋元輿禮遇頗厚官歷祕書郎及持相印許以淸曹偶以非過怒之守謙不自安辭往江南始達昭應忽聞元輿之禍遂免於難宋苖劉之禍內侍有秦同老者自揚州被命至荊楚前一日還行在尙未得對遽死焉又有蕭中道者日侍左右忽得罪絀爲外郡監當前一日出城遂免死事之難定有如此者又有甚異者國朝正統元年丙辰狀元周旋至治九年丙辰則狀元朱希周正徳九年甲戌狀元唐臯至萬曆二年甲戌則狀元孫繼臯科分姓名適合徐氏筆精載建陽李有年舉嘉靖庚子鄕試十九名其弟有則舉己酉十九名有年子聞韶舉萬曆甲午亦十九名吳興施壽明中萬曆己未防試十九名弟浚明亦舉壬辰防試十九名父子兄弟名次並同宋趙丞相鼎庚申生繼之者韓平原壬申生繼平原者史衛王甲申生繼衛王者鄭太傅淸之丙申生毎一相各長一紀宋時狀元生多同嵗徐奭梁固皆生於己酉王曽張師徳皆生於戊寅呂湊楊寘皆生於甲寅賈黯鄭獬皆生於壬戌彭汝礪許安世皆生於辛丑陳堯咨【缺二字】皆生於庚午水【缺三字】國朝永丰【缺四字】永樂甲申狀元生洪武乙巳九月七日亥時【缺三字】追中成化戊戌探花亦生於洪熙乙巳九月七日亥時祖孫髙第而生辰年月日時皆同唐憲宗朝元和元年十一月一日斬劉辟西川之亂平元和三年十一月一日斬李錡湘西之亂平元和十二年十一月一日斬吳元濟淮西之亂平三賊皆同月同日伏誅漢宣帝黃龍元年正月匈奴單於來朝三月歸國十二月帝崩元帝竟寧元年單於來朝五月帝崩哀帝元壽二年正月單於又來朝六月帝崩三君皆以匈奴來朝而輙有大故殆不可曉宋髙祖劉裕丁巳生庚申卽位後至陳隋兵以丙午渡江江南亡趙宋太祖以丁亥生庚申卽位至髙宗徙都錢塘元兵以丙午渡江江南亡楊鐵崕云宋太祖生於丁亥而建國於庚申元太祖之降年與建國之年同宋以甲戌渡江平江南於乙亥丙子元平宋亦同宋祖以乙亥命曹翰取江州後三百年乙亥呂師防以江州降元宋以丙子受江南李煜降後少帝丙子爲元所虜宋以己卯滅漢混一天下祥興以己卯亡於崕山宋之興始於後周顯徳七年恭帝方八嵗及其亡也終於少帝徳祐元年少帝時四歲其名與顯徳二字適合周有太后在上宋亦有太后在上周顯徳七年正月癸卯日黑光相蕩宋徳祐二年二月朔日中黑子相蕩其變亦類晉納賈充女爲後以壬辰歲而劉聰入洛以丙子宋納賈似道女爲後亦以壬辰歲而元人入臨安亦以丙子稽神錄閩王審知初爲泉州刺史州北數十里地名桃林光啟初一小村中有聲如鳴數百面鼓時禾稼方茂及明視之了無一株試掘地求之則皆倒懸在土下其年審知克晉安盡有甌閩之地傳國二十年至子延羲桃林地中復有鼔聲時禾已収惟餘根在田及明視之亦無一株掘地求之則亦倒懸土下其年延羲爲左右所殺王氏遂滅漢成建始元年封王氏五侯黃霧四塞及莽之將亡亦黃霧四塞朱溫弒主假手他人昭宗繞柱而走劍之及於柱者三溫子弒溫亦假他手溫亦繞柱而走劍之及於柱者亦三可談何執中第五微時從人筮曰公後遇五卽有吉慶後以熙宗五年鄕薦第五五十五嵗從龍崇寧五年作宰相毎遷官或生子非五年卽五月五日金有田轉運時秀所居裏名半十行第五以五月五日生小名五兒年二十五歲應鄕薦府省殿四試俱第五名年五十五以八月十五日卒宋曽丞相布以卯年卯月卯日卯時卒韓丞相絳以辰年辰月辰日辰時生韓發觧過省殿試皆第三以熙寧三年三月三日卒人尢異之錢忠懿王俶生於甲子以八月二十四日生亦以八月二十四日卒房琳以七月七日生亦以七月七日受誅老學庵筆記蔡京祖某父準及京皆以七月二十一日卒三世同忌日宋石守信以檢校太師使相領陳州節年五十七卒於鎭子保吉歷中外亦檢校太師使相領陳州節年五十七卒於鎭守信贈尙書令保吉贈中書令父子間相同如此張說自中書舍人拜禮部侍郎子均亦自中書舍人拜禮部侍郎孫蒙復自中書舍人拜禮部侍郎父子祖孫相同如此唐開府儀同三司鄂國公尉遲敬徳宋少保鄂國公嶽飛明太子少保中書平章軍國重事鄂國公常遇春三公皆封鄂國皆驍勇善戰又俱謚忠武漢畱侯張良謚文成明誠意伯劉基新建伯王守仁亦諡文成三公皆書生胙茅土其智略勲名略皆彷佛李昉相致仕陪位南郊病傷寒卒子宗諤內翰爲玉淸昭應宮副使自齋所得疾卒宗諤子昭述右丞祫享奏告景靈宮得疾卒三世皆死於祠祭之所唐武元衡與李吉甫同年生以同日拜相武以禦史中丞遷門下侍郎李以中書舍人遷中書侍郎俱同中書門下平章事武出鎭西川明年李出鎭淮南久之李復入爲中書相武以次年十月復入門下相李以又次年十月卒卒之日爲武生日武以又次年十月殞盜其日亦李生日

事同禍福異

古今事有相同而禍福輙異者晉文公圍曹攻門者多死曹人屍諸城上晉侯患之聽輿人之謀曰稱捨於墓言將若發冢者師遷焉曹人凶懼因其凶而攻之遂入曹燕將騎劫攻齊卽墨田單縦反間言吾懼燕人掘吾城外冢墓燕軍乃盡掘冢墓燒死人齊人望見怒自十倍出戰遂敗燕軍周亞夫鄧通從理入口竟以餓死唐裴晉公亦從理入口而位登宰輔南史水軍都督褚蘿面甚尖危從理入口竟保衣食而終唐李克用討幽州占云不利深入克用不從果爲所敗莊宗入汴司天監云歲時不利深入莊宗不從卒有天下足下龜文法當溺死於太常卿程遜則驗於太尉李固則不驗五星聚箕齊桓以霸而祿山以亡星孛大角始皇以帝而項羽以敗宋時一軍校與趙韓王同年月日時生韓王有大遷除軍校則有一大責罰有小遷轉則軍校有小呵譴貨粉鄭氏子與蔡魯公同以丁亥正月五日亥時生魯公位極人臣而鄭子攜妓遊金明池馬躍波中水浸而死孫叔敖見兩頭蛇恐人復見殺而埋之後卒爲楚相國禦史韋君見白花蜘蛛恐其毒人以指殺之湏防爲一小者所齧手潰背腫遂信宿而死毀祠一也狄梁公享福而顧劭掇禍毀佛一也奕無恙而崔浩族誅未央馬痩廐令以此受知甘泉道蕪扶風因而得罪袁紹誅宦官無須多誤死冉閔殺回紇多須多濫死應侯相秦必殺其辱己者韓信王楚反官其辱己者趙髙指鹿爲馬陰中其異己者朱溫指大栁宜車轂反撲殺其佞己者周文防忱巡撫江南時巨璫王振新作居第忱預令人度其丈尺使松江作剪羢毯遺之覆地不失尺寸振極喜以爲有才凡上便宜事振輙從中贊之秦檜格天閣成鄭仲爲蜀宣撫遺錦地衣一鋪檜命鋪閣上廣袤無尺寸差檜黙然鄭竟得罪雁以不鳴烹而木以不材終其天年事固不可知也

禍福難料

吉凶禍福之事蓋未嘗不先見其祥然固有知之信之而翻取殺身亡族之害者漢昭帝時昌邑石自立上林僵栁復起虫食葉曰公孫病已立眭孟上書言當有從匹夫而爲天子者勸帝索賢人而禪位孟坐妖言誅而其應乃在孝宣正名病已哀帝時夏賀良以爲漢歷中衰當更受命遂有陳聖劉太平皇帝之事賀良坐不道誅及王莽簒竊自謂陳后而光武實應之宋文帝時孔熙先以天文圗防知帝必以非道晏駕繇骨肉相殘江州當出天子遂謀大逆欲奉江州刺史彭城王義康熙先旣誅義康亦被害而帝竟有子禍孝武帝乃以江州起兵而卽尊位薄姬在魏王豹宮許負相之當生天子豹聞言心喜因背漢致夷滅而其應乃在漢文帝唐李錡據潤州反有相者言丹陽鄭氏女當生天子錡聞之納爲侍人錡敗沒入掖庭得幸憲宗而生宣宗五代李守正爲河中節度使有術者善聽人聲聞其子婦符氏聲驚曰此天下之母也守正曰吾婦猶爲天下母吾取天下復何疑哉於是決反已而覆亡而符氏乃爲周世宗後又有患禍之來鬼神陰惑之以徵兆吉祥卒歸凶敗者晉安重榮之叛於成徳軍也鎭之牙署堂前有揭幡竿長數十尺重榮將叛之前一日張弓彀矢仰竿柯銅龍之首謂左右曰我必有天命一發而中果中左右卽時拜賀後終於斬首漆顱漢李守貞判於薊州嘗防將佐守貞執弧矢遙指一虎防舌圗曰我若有非常之事當中虎舌一發中之左右拜賀終於舉家蹈火王師於煙中獲其屍斷首函之南史張敬兒自雲貴不可言其妻尙氏云吾昔夢一手熱而君得南陽元徽中夢一髀熱得本州建元中夢半體熱君得開府今復舉體熱矣敬兒遂有異志終爲武帝所誅

世事倚伏

世事盛衰倚伏大都意料之所不及究其實如艸榮必謝月虛則盈理勢固然人自不悟耳秦始皇並六國一天下東遊會稽度浙江僩然謂子孫帝王萬世之固不知項籍已縱觀其傍劉季起喟然之嘆於咸陽矣曹操芟夷羣雄遂定海內身爲漢相日夜窺伺漢鼎不知司馬懿已入幕府矣梁武殺東昏侯覆齊祚而侯景以是年生於漠北矣唐太宗殺建成元吉遂登天位而武后二載之前已生於並州矣宣宗之世無故而復河隍邊方旣衰藩鎭順命而朱溫生矣齊桓公七年始霸十四年陳完奔齊亡齊者已至矣漢宣帝甘露三年匈奴來朝而王政君已在太子宮矣藝祖受命之二年女眞來貢而宣和之禍乃作於女眞又秦昭王五十一年滅周是歲漢髙祖生盛者旣難終保其盛左傳所載鄭文公之子十餘人其母皆貴冑而子多不得其死惟賤妾燕姞生穆公獨繼父有國子孫蕃盛與鄭存亡薄姬入漢王宮歲餘不得幸其所善管夫人趙子兒先幸漢王爲言其故王卽召幸之歲中生文帝自有子後希見及呂后幽諸幸姬不得出宮而薄氏以希見故得之代爲代太后卒之承漢大業者文帝也景帝召程姬有所避不願進而飾侍者唐兒使夜往上醉不知而幸之遂有身生長沙王發以母微無寵王卑濕貧國漢之宗室十有餘萬人而中興炎祚成四百年之基者發五世孫光武也元帝爲太子所愛司馬良娣死怒諸娣妾莫得進見宣帝令皇后擇後宮家人子五人虞侍太子後令旁長禦問所欲太子殊無意於五人者不得已於皇后彊應曰此中一人可乃王政君也一幸生成帝自有子後希復進見然歷漢世爲天下母六十餘載方其永巷岑寂悵別院之歌聲怨昭陽之日影亦豈知其後之浸昌浸熾羣后妃所不敢望耶天道四時猶有消息卽此可深長思矣

三世將相

史記李斯長男由爲三川守諸男皆尙秦公主女悉嫁秦諸公子李由告歸咸陽李斯置酒於家百官長令皆前爲壽門庭車騎以千數李斯慨然而嘆曰吾聞物禁太盛夫斯乃上蔡布衣閭巷之黔首上不知其駑下遂擢至此可謂富貴極矣物極則衰吾未知所稅駕也其後卒及於禍吳陸遜爲丞相子抗大司馬抗子機爲大都督統軍二十萬後軍敗被譛父子兄弟皆死唐杜審權位至宰相子譲能位太尉平章事譲能子曉朱梁時爲禮部尙書平章事譲能賜死曉爲亂兵所殺三世爲將相道家所忌也漢之蕭曹唐之房杜姚宋身佐英主手造王圗帶礪之盟宜及百禩而曹至子削封蕭五世絕祀房喬次子遺愛與公主謀反誅杜如晦次子荷說承幹建大事誅姚崇長子彛次子奕奕子閒爲牛仙客幕府見仙客疾亟逼仙客爲表薦奕爲相仙客妻以聞宗杖殺之宋璟六子渾尙恕華衡俱以贓敗廣平之業衰焉再造之功若郭汾陽三四傳不復能振裔孫元亨僅爲永興教授狄梁公曽孫飄泊岷漢干謁侯王宋相三李文正公昉文靖公沆文定公廸一時名宰子孫相繼宦達數世之後亦復蕭條無一人在仕版者昔郭汾陽治第謂工人曰好築墻勿令不牢築者對曰數十年來京師達官貴人墻皆某所築今某死某亡某敗某絕人自攺換墻固無恙公聞而惕然卽日請老嗟嗟盈虛消息指顧滄桑黃粱入夢祗半餉之華胥而蒿裏興歌堂前燕去矣又況其功名勲業萬萬不及數公者哉

仙釋將相誕生夢徵

帝王誕生之異卷首業錄之矣此外仙釋將相應期而出有奇兆吉徵者孔子將生之夕有二蒼龍自天降徵在因夢蒼龍而生有神女擎露五老列庭麟吐玉書曰水精之子系衰周而爲素王孟子將生母夢神人采云攀龍鳳自泰山來將止於嶧母臥視久之忽片雲墮而寤臯陶母曰扶始升髙丘祀白帝有云如虎感而生臯陶陶隱居初生母夢日精在懷範應鈴在娠母夢雙日照庭範純仁始生之夕母李氏夢兒墮月中承以衣裾趙葵父爲蒲圻尉鄰人夢南嶽神降其家乃生葵範祖禹母夢一丈夫披金甲至寢曰吾漢將鄧禹也祖禹是日生宗澤母夢天大雷電光燭其身翌日而澤生李白母夢長庚星而生黃亢母夢星隕於懷掬而吞之遂孕亢宋章得象初生其父奐夢家庭積笏如山又母夢神人授以玉象因孕得象元黃溍母夢大星墜於懷乃有孕歷二十四月而生溍徐陵母臧氏夢五色云化爲鳳集左肩上已而誕陵仙女崔少母夢神人綃衣駕紅龍持紫函授於碧雲之際乃孕十四月而生少隋髙琳母嘗袚褉水濵見一石光彩朗潤遂持以歸夜夢人衣冠若仙謂之曰石是浮磬之精若能寶持必生令子寤而有娠宋李至母張氏夢八仙自天降授字圗使吞之生至邵康節母李氏夢神人令以玉筯食羮一杯後生康節宜黃樂史母夢異人授五色珠而生力學有文舉南唐進士第一薛夏母夢人遺錦衣一篋而生夏任昉母裴氏夢五色彩旗四角懸鈴一鈴落懷中遂生昉西施母夢明珠射體因而有孕冦瑊母夢神人授珠吞之因而生瑊張說母孕時夢玉燕飛入懷中張九齡母夢九鶴自天而下飛集於庭因生九齡宋叚少連其母夢鳳止於家庭而生少連元雷機母夢黒熊行天而生機苻健母羌氏夢大熊據戶而孕健張志和母夢楓生腹上遂產志和楊亷夫母夢神人授金錢一枚吞之遂娠亷夫潘炕美妾解愁姓趙氏其母夢吞海棠花蕋而生申泰芝母夢吞芝而孕生泰芝李雄母羅氏夢大蛇繞身遂有孕生雄陶景生時母夢靑龍無尾果不娶無子漢時汝南應嫗生四子見神光照社探得黃金倪嶽母姚氏夢緋袍神人入室寤而生嶽南齊孝昭劉皇后母桓氏夢吞玉勝孕而生後範邁母夢人鋪楊邁金席與巳生兒兒生席色昭晰後生兒名邁爲林邑王傳燈錄第十祖脇尊者生時父夢白象入門二十四祖母夢吞珠二枚一羅漢曰當生二子一卽二十四祖一卽芻尼曹溪六祖母夢庭前百花競發白鶴防飛異香滿室覺而有孕帝生時瑞星天花異香寶光充滿王國土地皆變金玉仙傳拾遺司命君家世奉道其母夢朱衣天人滿空旌旗防其居宅金色照身因而有孕遂生司命君李老君母夢五色霞光入戶結如彈丸流入口中吞之有孕剖左腋而生聃文始先生生時陸地生蓮花何仙姑生時紫雲繞室許眞君母夢金鳳銜珠吞之及覺生眞君關令尹喜母夢絳帳自天而下流繞其身及生有雙光若日飛遊其側室內皆明葉法善母晝寢夢流星入口吞之孕十五月而生法善至貴顯之徵見於未達時者盧攜夢人贈句曰若問登庸日庭椿不染風後九年拜相而庭下古椿一株𨿽狂風驟雨不濕不揺張顥見鳥如山鵲墮地爲石破之得金印文曰忠孝侯而後官太尉李畋爲國子直講巾上兩焰火起而得榮州祕書少監崔行功見鸜鵒銜魚袋鉤而加大夫後漢虞升初生有物若匹練上升於天占者以爲吉後至太尉侍中紀昌睦初生有白燕一雙出屋旣表素質宦途亦通任城魏肇之初生有雀飛入其手占者以爲封爵之祥張錢少年時有飛鳥若斥鷃衘靑錢墜懷而累財巨萬鄭絪昭國坊宅蟢子滿室懸絲去地一二尺不知其數而拜相孫偓堂前一柱長槐枝壊屋上衝而偓處巖廊儲居節制朱異飛蟬集冠旋服蟬珥宋璟未第時因於日中覽鏡鏡影忽成相字果入中書李固言見栁神九烈君以栁汁染衣而狀元及第術士相牛僧孺靑蠅拜賀方能及第及登科有靑蠅約數萬作八行折躬再三良久乃去範陽李少忠有蘆三節生於居室而傳節鉞三人婺源尉朱愛源庭中生蓮多方禳觧蓮生不已乃築堤汲水廻之遂成大池而入爲大理評事金沙灘鸂飛下而牛奇章爲西臺監察長安張氏鳩入承塵化爲銅鉤而資產巨萬王溥穿井得銕印有一土三田之防而掌北軍壘門蝦蟆如三斗釜兩目朱唇見於中堂而李揆大拜固未能枚舉也

禦龍登天

路史堯夢禦龍以登雲天天者羣物之祖至尊之位發於夢兆總爲吉祥日月星辰雷霆雨露入夢於占亦爲大貴後漢和熹皇后常夢捫天天體蕩蕩正靑防之味如鐘乳以訊占者曰昔堯夢攀天而上湯夢及天而防之此皆聖王之前占吉不可言漢文帝夢欲上天不能一黃頭郎推之宇文泰母王氏夢抱子升天不至而止晉書陶侃夢生八翼摶天閽者以杖撃之因墮地折其左翼及寤左臂猶痛宋書薛安都徵關陜夢仰頭視天正見天門開孫奉伯夢蕭道成乘龍上天於下捉龍腳不得宋書漢光武夢乘赤龍登天乃卽位洛陽宋史神宗侍英宗居慶寧宮夢神人捧之登天宋史趙汝愚夢孝宗授以湯鼎背負白龍升天后翌理宗以素服卽位韓琦知秦州忽夢以手捧天者再後輔英宗於藩邸神宗於東宮拾遺記帝嚳妃鄒屠氏夢吞日則生一子凡八夢生八子帝王世紀周文王夢日月著其身漢武內傳景帝夢神女取日授王夫人吞之十四月生武帝劉聰母夢日入懷十五月而生聰遼太后蕭氏夢日墜懷中因有孕而生遼太祖宋史太宗母昭憲皇后王氏夢神人捧日授已有娠生帝又宋太宗賢妃李氏夢日輪逼己以裾承之光耀徧體驚寤遂生眞宗又宋仁宗母章懿皇后夢二日在天其一墜後以衣裾承之宋寧宗母慈懿皇后李氏夢日墜於廷以手承之生帝梁元帝母石氏夢月入懷孕元帝梁武帝母張氏夢抱日產武帝捜神記孫堅夫人夢月入懷生策又夢日入懷生權宣武帝髙夫人夢爲日所逐避牀下日化爲龍繞已數匝有孕生帝談藪魏文帝夢日墜地分爲三已得一分而納懷中南史陳文帝夢兩日鬭一大一小小者光滅墮地色正黃其大如斗帝三分取一懷之陳霸先夢天開數丈有四人朱衣捧日至開口納焉及覺腹中猶熱夏禹未遇時夢乘舟月中過宣室志楊炎未仕時夢陟山巓俯視人境杳不可辧仰視見瑞日咫尺紅光赫然洞照萬里因舉手左右捧之後登相國太平廣記世祖出守海陵夢日墜身上尋而召典機宻宋拾遺錄李湣孫夢日墜身上終典機宻魏書程昱夢上大山兩手捧日昱本名立操乃加日爲昱白帖賈隱林夢日墜以首承之遂紏察行在宋史範應鈴方娠大父夢雙日照庭歷大理少卿異苑劉穆之夢合兩舟爲船施華蓋升天后爲僕射夢雋後魏關英夢日墜所居黃山水中抱戴而歸至散騎常侍唐書鄭光夢禦大車載日月行中衢輝照六合至平盧節度使範純仁母李氏夢兒墮月中承以衣裾生純仁北史北齊髙歡常夢履眾星而行北齊書神武婁後生二女皆夢月入懷而女爲魏之二後漢書孝元皇后母李氏夢月入其懷而生後

夢鳳集肩

漢書藝文志云雜占非一而夢爲大列子覺有八徵夢有六候一曰正夢二曰噩夢三曰思夢四曰寤夢五曰喜夢六曰懼夢潛夫夢列篇稱夢有直有象有精有想有人有感有時有反有病有性長栁之占是不一法徐陵母夢五色云結爲鳳集左肩已而誕陵眞仙通鑑許眞君遜母夢金鳳銜珠墜於掌中孕生眞君唐書王知逺父曇逸母書寢夢云鳳集身因有娠浮屠寶志曰生子當爲方士後壽百二十歲又張鷟父夢一大鳥紫色五彩成文飛下庭前不去祖父曰紫者鸑鷟也此鳥爲鳳凰之佐汝當爲帝輔遂名鷟宋史少連開封人其母夢鳳止於家庭而生官至學士集異記有孫氏求官夢雙鳳集其兩拳占者宋董曰鳳凰非梧桐不棲非竹實不食卿當大防非苴杖卽削杖孫果遭母防同一夢鳳也而吉防之異如此吳書丁固爲尙書郎夢松生腹上謂人曰松字十八公也後十八嵗吾其爲公乎卒如夢焉益部耆舊傳何祗夢桑生井中趙直占曰桑非井中之物桑字四十八君壽恐不過此祗年四十八卒南齊世祖夢著桑屐行太極殿上庾溫曰屐者運應木也又桑字四十二防世祖年過此卽帝位洛陽伽藍記王元淵北討爾朱榮夜夢衮衣倚槐樹而立以爲吉問於楊元稹曰三公之祥也退告人曰槐字木傍鬼亡後得三公耳果爲爾朱榮所殺追贈司徒隋書北魏拓防順夢在槐下脫衣冠臥曰槐字木旁鬼亡後乃得三公贈耳因話錄栁宗元自永州司馬召至京詣日者問命曰余姓栁夢栁僕地其不祥乎卜者曰生則栁樹僕則栁木君其牧栁州乎卒如其言張尋夢庭生一竹節問竺法度云當暴貴而不得久何夢似同而占亦異也至夢書桀夢黑風破其宮紂夢大雷撃其首三國誌吏部尙書何晏夢靑蠅數十頭來在鼻上驅之不去尋伏誅王惇夢白犬自天下嚙之俄而惇死白孔六帖劉禎夢蛇生四足以不敬伏誅南史齊始安王舉事四日而敗城內人皆夢羣蛇緣城四出隋文夢洪水沒城而應在髙祖之名黃平夢捨中馬舞而火作周繕夢一牛二尾奔水中而舟覆僅以身免晉安王子勛夢乘龍無頭而爲沈攸之所誅苻生夢大魚食蒲而爲苻堅所殺李虛中夢泰山裂流出赤黃物如金而疽發於背潰裂以死中書令崔湜夢講坐下聽法而照鏡占者曰坐下聽講法從上來也鏡字金旁竟其竟於今日乎尋有賜自盡衛中行爲中書舍人有故舊子弟赴選投衛請囑衛欣許之其人夢乘驢渡水掀墮水中登岸而靴不濕祕書郎韓泉曰公選事不諧矣據夢衛生相負足下不沾及榜出果駁放沈琳夢錦衣貼月以飛人謂不入月不能及第褒光錄王校書與徐判官各求邑宰王夢戴防雨中行以問葉光逺葉曰王未得官戴防雨中行恩澤未霑濡耳袁郭初應舉夢立北斗下果第七人及第太平廣記張鷟初舉進士至懷州夢慶雲覆其身其年對策考功第一後魏薛琡夢張亮於山上掛絲覺而告亮且占之曰山上絲是幽字君爲幽州乎玉海宋王有疾夜夢河水亁憂形於色以爲人君龍象今河無水是龍不獲水居矣時有占夢者曰河無水可也當痊可耳唐髙祖起義之後夢自墜牀下爲羣蛆所食智滿禪師曰牀下者陛下也羣蛆食者所謂羣生共仰一人活耳三國誌鄧艾伐蜀夢坐山上有水流問淩邵曰山上有水蹇利西南往得中不利東北其道窮也往必克蜀其不還乎茅亭客話費絢應舉夢衣錦在井中覺自喜曰及第衣錦還鄕井廣異記顧琮繋獄夢見母下體琮愈懼觧者曰太夫人下體是足下生路是以賀也明日奏免至宰相後魏書酈範夢陰毛拂踝占者曰豪盛於齊下也果靑州刺史陳書沈慶之嘗夢引鹵簿入厠中慶之甚惡入厠之鄙時有善占夢者曰君必大貴但未在旦夕鹵簿是富貴容厠中是後帝不在今上也蜀志蔣琬夜夢一牛頭在門流血滂沱意甚惡之趙直曰牛頭及鼻公字之象血者事明也君當至三公晉書郭瑀夢乘靑龍上天至屋而止曰龍飛止屋吾其死也明道雜誌滎陽楊國寶夢一蛇首有冠謂之防門一家十數口俱卒朝野集載陳安平年滿赴選與鄕人李仙藥臥夢十二月養蠶仙藥曰十二月養蠶冬絲君必遷東司數月果遷吏部合璧事類李元忠將仕夢執炬火入父墓中夜驚起甚惡之告其師曰大吉此謂光照前人也果如其言酉陽雜爼張瞻嘗客外將歸一夕忽夢炊臼中就江淮王生觧之王生曰君歸不見妻矣臼中炊無婦也蓋釡婦同音耳瞻歸妻果卒北夢瑣言劉仁藥防時夢佛幡於手指上飛出或曰君年四十九必有旌幢之貴果然王敬則夢騎五色獅子明帝卽位以敬則爲直閣將軍張文表作亂有小校夢文表龍出頷下文表喜曰天命也及敗梟首朗陵異苑王戎夢人以七枚椹子與之著衣襟內旣覺占曰椹桑子也自後男女凡七防晉書鄧攸夢行水邊見女子猛獸自後斷其鞶囊占者曰水邊女汝字斷鞶嚢者新獸首代故獸首也非汝南則汝陰果遷汝陰守南史沈慶之年八十夢人以兩疋絹與之寤而謂人曰老子今年不免兩疋八十尺也靑箱雜記李文定公廸美髭髯禦試先一夕夢人剃其髭髯俱盡廸惡之觧者曰秀才湏作狀元今歲省元是劉滋已替滋矣是歲果第一北夢瑣言曹確判度支有臺輔望夢剃髮爲僧以問占者曰出家號剃度公替杜相矣杜相出鎭江西曹果爲相凡玆占法禍福難明因人而異可以槪推也

古今事相類

古今事多有相類者拈出殊堪觧頤苦不能徧耳如今言吐哺握髮必歸周公不知先此大禹蓋嘗一饋而十起一沐而三握發矣事見淮南子今言持竿誦經不知雨之漂麥必稱髙鳳不知先此朱買臣蓋嘗孜孜好學不知雨之漂粟矣事見鄒子人知韓信防時從漂母乞食不知先此伍子胥蓋從撃綿女子乞食矣事見吳越春秋被甲上馬以示可用人知有馬援不知有亷頗母擇萬家之地人知有韓信不知有秦太后日暮途逺倒行逆施人知有主父偃不知有伍子胥髙鳥盡良弓藏韓信之先有範蠡飲醇酒弄婦人陳平之先有信陵君敗軍之將不可語勇廣武君以此語韓信範蠡亦以此語越人不知佞人爲誰唐太宗以斥宇文士及魏帝亦以此斥髙歡聖主時投水有卞隨務光又有北人無擇騎靑牛有老子又有封君達楚孫叔敖憂國乘馬三年不知牝牡漢董仲舒勤學亦乘馬三年不知牝牡晉秦中竇韜妻蘇氏作回文詩八百一十二字唐範陽盧母主氏作天寶回文詩亦八百一十二字蔡琰有胡笳十八拍王昭君亦有胡笳二十一拍至三十六拍孔安國傳孔子弟子七十二人劉向傳列仙亦七十二人皇甫士安撰髙士亦七十二人陳長文撰耆舊亦七十二人庾杲之貧人云誰謂庾郎貧食鮭常有二十七種李崇富而吝食惟二韭人云李令公食常十八種生空桑人知伊尹而不知孔子白魚入舟人知周武王而不知宋明帝河澌冰合人知光武之滹沱而不知慕容徳之黎陽鳳雛人知龎統而不知顧劭獻胙加毒以讒賜死人知晉太子申生而不知秦孝文王子西蜀侯惲思妾令方士致魂人知漢武於李夫人而不知宋武於殷淑妃治阿譽聞而阿不治人知有齊宣王之大夫而不知景公之晏子夢寐求相人知髙宗之傅說而不知文王之臧丈人妻棄夫人知朱買臣而不知太公望掘地得石槨人知有滕公而不知有衛靈飛亷倚柱讀書雷震不輟人知有夏侯而不知有諸葛誕防衣娛戲人知有老萊而不知有伯瑜飲千日酒至期發冢而醒人知有劉石而不知有趙英記半面人知有楊愔而不知有應鳳放得報人知有毛寶而不知有劉彥回丁第獻燕詩座主以明年登第人知有章孝標而不知有於化成少孤門生廢蓼莪人知有王裒而不知有顧歡奕碁覆局人知有王粲而不知有到漑卽位禦牀陷地人知有桓而不知有侯景一箭落雙雕人知有斛律光而不知有拓防幹髙駢入山妻二仙女人知天臺之劉晨阮肇而不知剡縣之袁桓狼碩祭賽忘書刀在廟鯉魚爲送人知有馬當山之王昌齡而不知有官亭佽之估客畱犢事人知有時苖而不知有羊扁入水戮蛟人知有周處而不知有澹防子羽荊湖飛菑丘防雞鳴渡關有孟嘗君而又有燕太子雪中髙臥有袁安而又有胡定感虎渡水有農太守劉昆而又有九江太守宋均暮夜郤金人知有關西楊震而不知又有燉煌紹昭【見前燕錄】投筆封侯有班超而又有傅介子輿疾入殿有司徒傅祗而又有太傅王導伏棺止火有汝南蔡君仲而又有長沙古初決爭牛之訟有顧憲之【宋書】而又有於仲文【後魏書】折梅遣使有陸凱而又有諸發躬導母輿有潘嶽而又有崔邠妻勸隱居有陸通而又有老萊子圍碁郤賊有費禕而又有謝安帛書傳雁有漢之蘇武而又有元之郝伯常【見元史】作非非國語者有江端禮【見王應麟紀聞】而又有虞槃【見元史】居官給雞卵於部民収雛牟利者有孝武時吳興守謝朏【宋書】而又有益州新昌令夏侯彪【朝野僉載】母囓指而心痛者有曽參而又有蔡順彊索人妾有孫秀阮佃夫而又有武承嗣長頸烏喙者有夏禹而又有越勾踐號鳳毛者謝鳳之子超宗而又有王導之子劭佩六印人知有蘇秦而不知有欒大以石爲虎射之沒羽人知有李廣李逺而不知有熊渠子乳生潼人知有元徳秀而不知有李善還帶陰徳至相位人知有裴中令而不知有白中令駱駝負水養魚軍中人知有宋孫仁祐而不知有隋虞孝仁誤食澡豆人知有王惇而不知有陸暢金蓮歸院人知有蘇軾而不知有王珪令狐綯賜行酒人炙人知有顧榮而不知有何遜陰鏗羊羮不徧致敗人知華元之於禦斟而不知中山王之於司馬子期看竹不問主人知有王徽之而不知有袁粲沈江負父屍人知有孝女曹娥而不知有趙祉女絡以酒賜妬婦飲之無恙人知太宗之於房齡而不知莊宗之於任圜告靈不仕人知有王羲之而不知有何偃食不死之藥而巧言以免死人知方朔之於漢武帝而不知中射士之於楚王一字直百金人知淮南子而不知公孫子讀易至損益而嘆人知有向平而不知有孔子獲偸侍人試文不殺因以賜之人知楊素之於李伯藥而不知蔡興宗之於孫敬玉題壁作龍蛇歌人知有晉文之介子推而不知晉文之舟之僑秦許楚地而倍之人知張儀之於楚懷王而不知馮章之於楚王侍婢環執飲饌人知有王武子而不知有楊國忠孫晟國忠晟又俱號肉防智人知有鼂錯而不知有樗裏子魯匡噀酒救火人知有欒巴而不知有樊英邵信臣佛圗澄成武丁禦膳中有髮自數三罪以免死人知有晉平公之庖人而不知有光武之陳正發冢類逺祖貌人知有蕭頴士之於鄱陽王而不知有吳綱之於長沙王倒用印人知叚秀實之阻朱泚而不知李崧之安蜀杯中蛇影人知有樂廣而不知有南皮令應栁因病嘗糞人知越王勾踐之於吳王夫差而不知郭霸之於魏元忠倉頡沮誦共造文字今但知有倉頡不知沮誦李冰王同穿二江今但知有李冰不知王漢郭林宗遇雨巾角折人遂爲折角巾周獨孤信馳馬防防側人遂爲側防一見後漢書一見北史兗州刺史李恂郡園小麥胡麻悉付從事揚州刺史費遂郡園小麥胡蒜悉付從事一見東觀漢記一見謝承後漢書申鳴援枹而進戰爲賊殺其父功成而自殺趙苞援枹而進戰爲賊殺其母功成而嘔血死一見說苑一見後漢書孫權得諸葛恪而以老桑熟精張華得雷煥而以老桑辧狐精一見捜神記一見集異志燕太后不肯以少子質秦因陳翠愛少子之說而許趙太后不肯以少子質齊因左師觸詟愛少子之說而許一見趙世家一見戰國防王濟以錢千萬與王愷賭射八百里牛一勝而探牛心爾朱文略以好婢與髙歸彥賭射千里馬一勝而截馬頭一見晉書一見北齊書晉平公出言而不當師曠舉琴而撞之跌袵宮壁魏文侯出言而不當師經舉琴而撞之中旒潰之一見淮南子一見劉向說苑魏文帝爲王時夢日墜地分爲三分陳文帝防時夢亦然後俱爲三分之主一見談藪一見陳本紀醫緩脈晉景公而曰君之病在肓之上膏之下秦武王示扁鵲病而曰君之病在耳之前目之上皆以色致也一見左傳一見國防歐陽率更見索靖碑初看曰浪得虛名次日看曰名下定無虛士坐臥其下十日不能去閻立本見張僧繇畫亦然見宣和書畫譜楊司空素出見客挾侍姬紅拂因奔李靖郭太尉子儀出見客亦挾侍姬紅綃因奔崔氏一見虯髯客傳一見昆侖奴傳二人又劍俠也東方朔知赤物爲怪烖飲酒十石李章武知鐵斧爲厭物飲血三斗一見捜神記一見酉陽雜俎懷素習書盡數畆芭蕉鄭防習書盡數室柿葉俱見法書錄宋顏師伯與孝武樗蒲孝武擲得雉謂必勝師伯次得盧亟取子斂之曰幾作盧遂輸直百萬梁韋叡與曹景宗樗蒲景宗擲得雉叡次得盧遽取子反之曰異事遂作塞亦輸直百萬梁劉之遴在告常寄居南郡忽夢前太守袁某曰卿後當爲折臂太守卽居此中後牛奔墮車右手不復屈伸旣而連典此郡晉羊祜塟親遇術者曰墓於法當得天子祜惡之遂掘損其墓術者再過之云尙當出折臂三公祜後墮馬折臂果至三公吳大帝夢人以筆防頭熊循賀以爲當作主齊文宣夢人以筆防額三曇哲賀以爲當作主一見吳祚國統志一見齊書左慈擲杯屋棟欲落不落舉坐看杯已失慈矣許遜吳猛擲杯梁上飛繞梁間舉目看杯坐中隱身一見神仙傳一見十二眞君傳逐墮馬折肋而殂人知齊王髙演而不知燕主慕容皝一日殺二義士人知袁紹之於臧洪陳容而不知張敬兒之於邊榮程邕之禦屏隔坐人知有漢鄭第五倫而不知有紀亮父子殺孝婦大旱三年人知有前漢之東海而不知有後漢之上虞萬石君人知有石奮而不知有秦襲張文瓘食脫粟人知有公孫而不知有晏嬰錢神論人知有魯褒而不知有胡母民成公綏陳蕃下榻人知有徐穉而不知有周璆夢贈筆人知有江淹而不知有王彪之王珣紀少瑜陸陲李白和凝馬裔孫乘羊車遊後庭鹽水灑地人知有晉武帝而不知有齊文帝卽席盡器飲酒歸而尙醒秤所得器人知裴泰於裴鈞而不知潘於朱梁太祖刻石髙山深谷人知有杜預而不知有顏眞卿錦纜事人知隋煬帝而不知有甘寧然臍爲燭人知有董卓而不知有滿奮因食辧勞薪人知有荀朂而不知有師曠聞鼓角聲加敬人知有範云之於梁武而不知到仲舉之於陳武通他心觀人知有忠國師之於大耳三藏而不知有普寂之於栁中庸制千字文人知有周興嗣而不知有蕭子範隋滿又撰萬字文贈栁妾人知有韓翃而不知有李還古殯逆旅書生人知有王恜而不知有鮑子都廖有方橋神貌醜以足畫之人知有定周之張平子而不知有恃畱神之魯般殺負心僕人知有張詠而不知有栁開齊侯景出鎭河南謂神武曰今握兵在逺人易爲詐所賜書背乞加防防神武卒世子澄以書徵之見書背無防遂發兵反隋髙祖與漢王諒約凡勅書徵召字傍加防髙祖崩太子廣以書徵之勅字無防遂發兵反何法盛竊郗超晉中興書郭象竊向秀莊子注齊張融梁武帝撰金海王應麟撰玉海魏夏侯勝爲流矢傷左目毎照鏡恚怒輙撲鏡於地蜀張裕曉相術毎舉鏡自知刑死未嘗不撲鏡於地史記趙防子殺智伯漆其頭以爲飲器漢書匈奴傳單於以老上單於所破月支王頭爲飲器唐宋逸史張崇帥廬州不法民苦之旣入覲人不敢言但捋須相慶崇率捋須錢五代史補趙在禮自宋移永興人曰眼中拔卻釘矣在禮復還毎日率拔釘錢戴封張熹俱以旱禱請無應積火自焚火起而雨大至古道始何琦俱以鄰火伏父棺哭屋獨得全神農時有赤松子黃初平亦號赤松子唐文皇爲天策上將開府置十八學士房杜等楚王希範亦爲天策上將開府幕僚拓跋恆李臯廖匡圖徐仲雅等十八人亦授學士任圜傳崔協不識文字而虛有儀表號沒字碑安叔千傳叔千狀貌堂堂而不通文字時人謂之沒字碑又北夢瑣言趙崇凝重淸介門無雜賔而不爲文章號曰無字碑老子生登行九步步生蓮花左手指天右手指地曰天上天下惟道爲尊釋迦生時登行七步一手指天一手指地曰天上天下惟我爲尊吳人陸暉繋獄當死乃令家人造觀音像冀得免死臨刑三刀皆折官問之故答曰恐是觀音慈力及看像項上乃有三刀痕東魏孫敬徳天【缺】中常造觀音像後爲劫賊所引夢一沙門令誦救生觀世音千徧臨刑刀折爲三叚三易其刀落折如故丞相髙歡表請免死及歸覩其家觀音像項有刀迹三孫臏臏於魏而爲齊師司馬喜臏於宋而爲中山相神武不貴慕容超宗以畱文防唐文皇暫出李靖以畱髙宗胡廣五月五日生父母惡之棄於江後父得而養之廣後不持本生服胡寅少亦不爲父所舉伯父安國舉之後亦不持父服雋不疑劉徳大將軍光先後欲以女妻之俱辭不敢當俱爲靑州刺史京兆尹俱多所平反仙人有赤松子神農時爲雨師赤將子輿黃帝時人仕堯爲火正赤須子秦穆公時爲主魚吏張子房欲從赤松子遊張君房迎赤須子而師之其相類乃爾宋徽宗時山東賊宋江等三十六人聚眾橫行官軍莫敢攖其鋒元順帝時花山賊畢四等亦三十六人聚集花山官軍不敢収捕左傳重耳駢脇張儀亦駢脇又吳越春秋伍子胥眉間廣一尺列仙傳莫邪眉間亦廣一尺郭頒世語姜維死魏人剖之膽如斗大蔣正子山房隨筆張郢州世傑海上覆舟死獲屍焚化膽如斗大而焚不化

玉芝堂談薈卷五﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷六

明徐應秋撰

同姓事相類

湘東王有同姓名錄其書今不存羅沁謂古今姓名同者劉王褒俱十有一張良有九張敞王吉俱十有八胡元瑞筆叢陳心叔名疑瑯邪代醉天中記俱有考不暇縷舉姑摘其灼灼者同時如兩曾參一曾參殺人而致曾子之母投杼兩毛遂西京雜記野人毛遂墮井而死平原君聞之痛哭旣而知非平原君客異世則魯秋胡因婦采桑調其妻投水死漢亦有魯秋胡求聘翟公女翟公誤傳調妻事以爲薄行而不許國師公劉秀以名應圖防爲王莽所殺而取王莽者爲光武帝漢有兩陳遵字孟公豪俠所在人懷之惟恐後時列侯有同孟公姓名者每至門座中莫不驚動旣至而非孟公因號其人爲陳驚座唐李尙書益與太子庶子李益俱赴飲據上坐因笑曰今日兩副坐頭俱李益代宗用韓翃知制誥宰相以平盧幕府員外及江淮刺史請上書春城無處不飛花絕句用此韓翃而員外得之晉兩【缺五字】時有與訪同姓名罪當死吏誤收訪訪奮擊之吏

皆走唐兩李玨列仙傳云李玨出鎭節制淮南時江陽部民亦有李玨標名洞府梁李膺【缺三字】至郡武帝悅之問曰今李膺何如昔李膺對曰昔時李膺仕桓靈之朝今之李膺奉唐虞之主【缺】子弟子有公孫龍平原君客亦有公孫龍前漢兩王莽一天水人字稚圭昭帝時爲右將軍與霍光同心輔政一卽新莽簒漢者晉王羲之苻堅將亦有王羲之晉侍中張華慕容垂將亦有張華南朝有兩劉琨文人有兩王褒有兩蘇子卿晉張載字孟揚詩見文選宋張載字子厚卽作西銘者晉葛洪字稚川作抱朴子者宋葛洪字容【缺】唐有嶺南節度使蔡京宋有丞相蔡京趙有藺相如南史【缺】浦侯子季連爲蜀人藺相如所殺漢有劉向【缺三字】州人劉向於鄴謀逆伏誅國朝兩劉釴俱【缺二字】一天順甲申一正徳辛巳二【缺】俱非正歲而【缺四字】甲子宣徳初命工部尙書黃福冊兵馬指揮黃福女爲邵王妃又景泰間司禮太監張永與於少保同禍而正徳中司禮太監張永誅逆有名相去正一甲子而俱常督十二團營正徳十二年吏科劾四川巡撫馬昊兵科亦劾守備都指揮馬昊同日報聞其同姓而相類者如蜀張飛稱萬人敵張蠔亦稱萬人敵楊儝號無爲子楊繪亦號無爲子瘞子之郭前有巨後有世通【南史】分身之葛前有後有從周【淸異錄】艸太之揚前有雄後有泉【意林】遇仙之王前有質後有積薪皆觀碁也去婦之王前有觀後有季友皆勤學也沈瘦事前有約後有昭略望塵之潘前有黨後有嶽立銅柱之馬前有援後有總作銅坪之王前有濟後有元寶書紅葉之鄭前有虛後有谷致冰鮮之王前有祥後有延射石之李前有廣後有逺種玉得妻之楊前有洛陽雍伯後有盧龍翁伯束薪讀書之劉前有貞素後有仁軌閉戶讀書之劉前有孔昭後有上元伯藥藥師二李同竊楊素之姬士龍士衡二陸互見王弼之鬼弔客驢鳴之王前有粲後有濟善畫婦人而帝殺之毛前有延壽後有惠逺怖小兒之麻胡前有秋後有祐又有劉胡及鬼俱曰麻胡凡四見吹笳使人流涕之劉前有琨後有疇見人主詢其所作終身不用之孟前有貫後有浩然封汾陽之郭前有淮後有子儀婦人則弒君之姜前有文後有哀殺子之武前有文明後有孝文後花蕋夫人之徐一王衍母一孟昶妃皆能詩皆亡國皆不善終姓名俱同而事相類者帝嚳臣名羿有窮之君亦名羿俱以射稱少昊子名班魯人亦名班俱以巧稱黃帝臣有扁鵲善醫戰國時有秦越人號扁鵲亦善醫漢兩嚴尊一字君平一字子陵皆髙士皆易姓兩樊崇俱賊帥一赤眉一尢來兩李育俱賊將一王郎一公孫又皆一歸附一滅亡唐兩李光進一光弼弟一光顏兄皆爲將皆假節皆兄弟有戰功皆名爲兄弟所掩宋兩李定一彈子美一彈子瞻皆文士皆正人皆蘇姓又皆下獄防死兩張昌宗一昌齡兄與昌齡俱才顯一易之弟與易之俱色稱漢有兩龔遂俱爲郡太守兩京房俱明災異晉李密以母老辭官後魏李密以母老習醫漢武帝時朱買臣爲會稽太守梁元帝時朱買臣爲武昌太守【見路史】兩王彥章一梁大將爲吳擒一吳統軍爲楚擒兩徐邈魏徐邈字景山見重武帝爲侍中晉徐邈字仙民見重武帝爲中書舍人兩李繼昭俱昭宗時一爲孫徳昭一爲苻道昭俱賜姓名降朱梁爲使相宋兩王著俱太祖時一以文學典制一以書學待詔金兩烏格俱大將宋兩孫益一泰興人紹定中拒李全戰死一宣和末知寧朔府救太原戰死並見忠義傳兩王肅曹魏中領軍爲魏制禮元魏尙書令亦爲魏制禮兩王殷朱梁時者以節度使叛誅後周太祖時者亦以節度使叛誅兩王珪唐侍中宋左僕射門下侍郎皆門下相也兩王溥一唐懿宗時一周世宗時俱宰相也仙人有兩王喬其一卽子晉也其一爲柏人令天墮玉棺以葬者僧有兩智永一梁書僧一宋畫僧唐香山九老有兩盧貞一侍禦史一河南尹西谿叢語鮑照謝元暉人稱鮑謝又鮑附謝良弼友善人稱鮑謝是有兩鮑謝也漢蘇武李陵世稱蘇李唐李嶠蘇味道蘇頲李乂當時亦稱蘇李是三蘇李也漢李固杜喬李雲杜眾李膺杜密世稱李杜唐李白杜甫亦稱李杜是四李杜也漢馮野王字君卿弟立字聖卿相代爲上郡太守民歌大馮君小馮君時稱二馮而唐之馮宿馮定亦稱二馮漢蘇章蘇不韋稱二蘇而南齊蘇亮蘇綽宋蘇軾蘇轍亦稱二蘇晉王戎王衍淸談時人語曰二王當國羊公無徳而王羲之獻之亦號二王孫謙孫廉號東莞二孫而孫何孫僅亦稱二孫陸機陸云稱二陸而陳時陸琦陸琰魏陸暐陸恭之俱稱二陸晉張載張協張元時人語曰二陸入洛三張減價而張廷珪張齡張休前後牧洪州號洪州三張薛收薛徳音薛元敬號河東三薛而薛琮薛榮薛兼亦稱三薛劉禹錫以集賢學士過李司空紳出名姬佐酒禹錫賦詩有司空見慣渾閒事惱亂蘇州刺史腸李卽以姬贈之劉后分司還洛有姬甚美李司空逢吉以計邀而奪之劉作四詩擬四愁以投李李但含笑而已一禹錫而兩李司空者一贈姬一奪之不知所贈之姬卽所奪否及杜牧之以禦史分司過畱守宴問美姬紫雲而欲得之朗吟而起其人亦李司空聽也漢名士稱涼州三明太尉叚頻紀明度遼將軍皇甫規威明張奐然明也出一時以爲奇晉南渡而後諸葛恢荀闓蔡謨俱字道明而皆有名號中興三明時人語曰京都三明各有名蔡氏儒雅諸葛淸然則前後有兩三明而後則同家前則同郡各奇也李將姬栁氏名章臺栁所謂縱使長條似舊垂也應攀折他人手者而蜀妓栁氏所謂從今喚作章臺栁舞盡春風萬萬條亦名章臺栁韓退之侍兒名栁枝所謂別來楊栁街頭樹擺亂春風只欲飛者而白樂天侍兒亦名栁枝所謂兩枝楊栁小樓中嫋嫋多年伴醉翁李義山屬情洛中婦能吹葉嚼蕋調歌擫管爲天海風濤之曲亦名栁枝楊廉夫侍兒亦名栁枝郢州石城有莫愁樂者出於石城樂莫愁在何處莫愁石城西艇子打兩槳催送莫愁來者是也而洛陽又有莫愁李義山詩如何四紀爲天子不及盧家有莫愁梁武帝河中之水向東流洛陽女兒名莫愁十五嫁爲盧家婦十六生兒似阿侯商山四皓漢事也而南齊書徐伯珍兄弟四人白首相對時人謂之四皓四公子戰國信陵平原等也而唐周曾王玢姚憺韋淸志相友善亦號四公子韋順韋豹韋義號三君陳紀陳實陳諶亦號三君漢西京史霍上官王趙丁傅時稱外戚七貴隋牛宏蘇威宇文述張瑾裴蘊虞世基裴矩時稱選曹七貴

夢見盤庚

國語虢公夢在朝有神人面白毛虎爪執鉞立於兩阿公懼而走神曰無走帝命曰使晉襲於爾門公覺召史嚚占之對曰如君之言則蓐收也天之刑神也墨子鄭繆公晝日處廟有神人面鳥身素服面狀方正繆公大懼神曰無懼帝原汝明徳使錫汝壽十年使若國昌公問神名曰予爲句芒也二事相類而災祥異甚又太平禦覽載齊景公伐宋至曲陵夢見大君子甚長而大大下而小上其言甚怒好仰晏子曰若是則盤庚也夫盤庚之長九尺有餘大下小上白色而髯其言好仰而上聲公曰是也是怒君師不如違之遂不伐宋也又一則載齊景公伐宋至曲陵夢見有短大夫賓於前晏子曰君所夢何如公曰賓者甚短大上小下其言甚怒好俯晏子曰如是則伊尹也伊尹甚大而短大上而小下赤色而髯其言好俯而下聲公曰是矣晏子曰是怒君師不如違之遂不果伐宋二事酷相類而並載之果孰爲據耶瑣語晉平公夢見赤熊窺屏惡之而有病使問子產子產曰昔共工之卿曰浮游旣敗於顓頊自投沈淮之淵其色赤其言善笑其形善顧其狀如熊常爲祟見之堂上天下之主死見堂下則邦人駭見門則臣有憂見庭則無傷窺君之屏病而無傷祭顓頊共工則瘳公如其言而疾間左傳鄭子產聘於晉晉侯有疾韓宣子逆客私焉曰寡君寢疾夢黃熊入於寢門何厲鬼也對曰堯殛鯀於羽山其神化爲黃熊以入於羽淵實爲夏郊晉爲盟主其或者未之祀乎遂祀夏郊晉侯有間想亦只一事所傳異耳

楊通幽考召

唐宗幸蜀後屬念貴妃聞廣漢楊通幽有考召之法於內置塲徧加搜訪至蓬萊南宮西廡玉眞太妃院見貴妃見爲上元仙女冠金鳯冠披紫霞帔佩紅玉曵鳯舄出見通幽授以金鈿合寄玉子爲信方士卻行復前跪而致詞請當時一事不聞於他人者驗於太上玉妃徐言曰昔天寶十四年侍輦避暑驪山宮秋七日牽牛織女相見之夕上憑肩而望密相誓心願世世爲夫婦此獨君王知之耳情史載馬嵬變後明皇朝夕思維形神憔悴有道士王丹者以少君術見出袖中筆墨索細黃絹誦咒呵筆畫女人像使上齊戒凝神想其平日三日夜出像觀之乃眞貴妃面貌也道士索十五六聰慧女子二十四人歌子建步虛詞道士復焚符誦咒吸煙呵像上又命諸女如方呵之至定昏時請上自秉燭入帳中先是道士以五采石示上謂之衡遙以少許研極細和以諸藥令作燭外畫五色謂之還形燭上旣入道士命反閉金扉以葳防鎖鎖之太眞與上曲盡綢繆脫臂上玉環內上臂天未明道士啟扉回視不復見矣此與長恨歌傳微異外國異事曰漢宣帝時擊磻石於上郡防石室中得一人裸而被髮反縛械一手足以問羣臣莫能對劉向獨曰此貳負之臣也昔貳負殺窫窳帝乃梏於疏屬之山帝問所出曰見山海經上大驚於是羣臣多習山海經獨異志宣帝時有人於疏屬山石蓋下得二人俱被桎梏將至長安乃變爲石宣帝集羣臣問之無一知者劉向對曰此是黃帝時窫窳國貳負之臣犯罪大逆不忍誅流之疏屬山若有明君當時出外帝謂其妖言收向系獄其子歆自出應募曰須七歲女子以乳之卽復變爲人帝如其言復變爲人便能言語應對如劉向之言較之外國異事更是奇聞唐徐州通判李陶有子年十七八素不能作詩忽詠落花流水難窮目斜陽易斷腸誰同砑光帽一曲舞山香父驚問之云是謝中令問砑光防事云西王母宴羣仙有舞者戴砑光防簪花舞山香一曲未終花皆落去及讀天寶遺事以爲汝陽王璡以紅槿花置砑光防上舞山香曲終而花不墜此則兩者必有一譌呂純陽遇鐘離先生後隨至終南鶴嶺同憇肆中鐘離自起執炊呂忽思睡枕案假寐夢見一生榮貴如意最後失勢流落一身孑然立風雪中浩嘆一聲恍然而悟鐘離在旁炊尙未熟笑曰黃粱猶未熟一夢到華胥呂驚起謝之遂求度世又開元中道人呂翁往來邯鄲有書生姓盧與翁同止逆旅主人方蒸黃粱盧具言生世之困翁取囊中枕與之曰枕此當榮適如願生就枕不覺入枕中遂至其家未防登髙第歷臺省出入將相五十年子孫皆顯忽欠伸而寤黃粱猶未熟生曰先生以此罷吾欲耳自是不復求仕矣按純陽生於唐末貞元十四年舉咸通進士後方得道而黃粱夢在開元時則知仙人有二呂翁而呂仙有二黃粱事矣益部耆舊傳蜀郡張寛漢武帝時爲侍中從祀甘泉至渭橋有女子浴於渭水乳長七尺上怪其異遣問之女曰帝後第七車解我所繇時寛在第七車對曰天星主祭祀事齋戒不嚴則此女見異苑曰魏武過曹娥碑下有婦人浣於汾渚問之曰第四車解旣而至乃禰正平也衡以離合義解之或謂婦人卽娥靈二事亦相類也

噀酒救火

噀酒救火凡四事郭憲從南郊含酒向東北三噀曰齊失火以此滅後齊果上火事成武丁在周昕坐噀酒救臨武火欒巴噀酒救成都火晉佛圖澄噀酒救幽州火又楚國先賢傳樊英噀酒救成都市火射石沒羽凡三事熊渠子夜行見石以爲伏虎射之沒羽旣知其石射不復入漢李廣出獵見虎射之沒矢視之石也射不復入宇文周時李逺校獵於莎柵見石於叢薄中以爲伏免射之而中鏃入寸許文帝賜書褒美賜金蓮燭凡三事蘇子瞻夜對便殿以金蓮燭送歸翰院宋王珪以中秋賜宴內殿上命金蓮燭令內侍扶掖歸院周必大玉堂記孝宗召史浩錫宴澄碧堂抵暮送以金蓮燭宿玉堂直廬又令狐綯在翰苑夜對禁中帝命以乘輿金蓮華炬送還院院吏望見以爲天子來俄傳呼曰學士歸院其前亦不始於蘇也給筆札凡三事司馬相如請爲天子遊獵賦上令尙書給筆札荀悅依左氏傳體作漢紀尙書給筆札張華有文才艸晉儀制度釐革勅有司給筆札畫龍不防睛三事顧愷之畫龍不防睛人彊其防睛龍竟飛去宣和畫譜張僧繇以丹靑馳譽於金陵安樂寺畫四龍不防睛謂防之則騰驤而去人以爲誕落墨才及二龍雷電破壁畫已失矣惟二龍未防睛者在焉又嘗於天皇寺畫龍不防睛道俗請之舍錢數萬落筆之後雷雨晦防失龍所在誤筆成畫三事曹不興善畫孫權使畫屏風誤筆防素因就畫爲蠅吳主以爲生蠅舉手拂之王獻之爲大司馬畫扇題筆誤落扇上卽防畫作烏駁牛唐戴嵩畫牛因筆墮爲烏吹笳卻敵三事晉劉琨在晉陽爲邊騎所圍中夜奏悲笳賊皆流涕棄圍走劉疇嘗避亂塢壁賈人百數欲害之援笳而吹出塞入塞之聲羣眾垂涕而去又北史後魏河間王琛爲秦州刺史諸羌外叛琛令婢朝云爲貧嫗吹箎諸羌皆流涕歸降徙木立信不獨商鞅吳起爲西河守欲攻徙秦亭乃倚一車轅於北門之外而令之曰有能徙此南門之外賜之上田上宅人莫之徙也及有徙之者還賜之如令俄又置一石赤菽門之外而令之如初人爭徙之乃令攻亭人知鞅之賞徙而不知起之賞徙也鑄銅柱不獨馬援吳黃武二年程普關公分界鑄銅柱爲誓在衡山縣西北一百一十里又五代晉與楚王馬希範立銅柱爲界學士李臯銘在辰州西北一百十里目視日不者晉有王戎隋有劉而宋又有蔡京猿臂者有後羿而又有李廣郭知運吳太史慈前漢劉淵後唐李存孝一字師凡四事鄭谷攺早梅詩數枝爲一枝齊已拜爲一字師後齊已見張迥詩虯須白也無攺也字爲在字迥又拜爲一字師宋張乖崖詩有獨恨太平無一事之句蕭楚材攺恨爲幸公曰楚材吾一字師也又竹坡詩話汪內相將赴臨川曾吉父以詩迎之有白玉堂中曾艸詔水晶宮裏近題詩之句韓子蒼攺云白玉堂深曾艸詔水晶宮冷近題詩吉父聞之以子蒼爲一字師前席有三事不止賈誼誼之前則商鞅見孝公與語不自知膝之前席誼之後則蘇綽見周文帝陳申韓之道帝不覺膝之前席化鶴凡三事搜神記遼東城門有華表忽一白鶴飛集言曰有鳥有鳥丁令威去家千載今來歸城郭是人民非何不學仙冢累累神仙傳蘇仙公桂陽人升云而去後有白鶴來止郡城樓上人或彈之鶴以爪書曰城郭是人民非三百甲子一來歸吾是蘇君彈我何爲集異記明皇獵於沙苑雲間有孤鶴廻翔上親禦弧矢一發而中其鶴則帶箭徐墜將及地矯翰西南而逝益州城距郭十五里有明月觀靑城道士徐佐卿棲焉一日神爽不怡曰吾行山中偶爲飛矢所加已無恙矣畱箭於壁及宗幸蜀偶至斯觀覩掛箭卽沙苑縱畋之禦箭也佐卿蓋中箭孤鶴耳連璧有三事潘安仁夏侯湛並有美容喜同行時人謂之連璧韋叔裕除浙陽郡守時獨孤信爲新野郡守政術俱美時人號爲連璧又王儉與王敬則同拜三公徐孝嗣嘲之曰今日可謂連璧水鏡三事蜀龎徳公謂司馬徳操爲水鏡晉衛瓘奇樂廣曰此人之水鏡北史蔡大寶見栁莊嘆曰襄陽水鏡復在於玆好聞驢鳴有王粲而又有張南渠王蒙及戴叔鸞母耳長七寸者有黃阮丘而又有老君務光號智囊者有樗裏子鼂錯而又有支遁魯匡桓範杜預又王徳儉許敬宗之甥也癭而多智亦號智囊號千里駒者漢有劉徳魏有曹休晉有傅咸劉耀符朗宋有顧和張敷梁有蕭映王規劉杳王茂任昉齊有丘仲孚袁昂北魏有李彥伯袁曜北齊有馮翊王潤崔昂元文遙後周有杜杲隋有張幹威唐有李暠成王千里號八達者諸葛誕等又晉畢卓等而司馬懿兄弟八人俱以達爲字亦號八達浩孟異以百口保孫仲謀遣子入侍而郤超亦以百口保桓溫於簡文裴度以百口保魏博張說以百口保不慮減兵而招寇姚崇以百口保中外官無反者杜祐以百口保李藩王祐以百口保符彥卿舜重瞳項羽重瞳隋奐羅朱梁唐王友敬永樂中楚王子明玉珍俱重瞳蜀先主垂手過膝晉武帝後周太祖陳武帝宣帝前趙劉曜秦苻堅後秦姚萇南燕慕容垂五代南漢劉防蜀王衍南史陳栁皇后皆垂手下膝又北魏李祖升南史宋王元初隋劉元進手垂過膝皆以誅死文王四乳宋範鎡百常父子倪文僖謙俱四乳路史辰放氏四乳河圖矩起帝嚳駢齒元命苞武王駢齒孝經鉤命訣夫子駢齒黃帝日角少吳日角伏羲奯目日角尙書靈曜姬文鳥鼻日角論語摘輔象老子月圓日角顏子山庭日角河圖始皇虎口日角又漢光武隆準日角陳霸先龍顏日角慕容徳額有日角

乘槎入漢

史傳中事多有兩處並載人未致詳者有承用偶訛因而不覺者如張騫無乘槎事乘槎入天漢是海上客毛寶無放事放白是寶所統武昌軍人晉伐偪陽諸侯之士門焉叔梁紇抉之以出今韓非呂氏書並言孔子力能招國門之關而不以力聞悞也韓壽竊香晉書以爲賈充女按郭子陳騫以韓壽爲掾每會聞有異香香乃外國所貢騫計武帝惟賜己及賈充嫌壽與女通乃以女妻壽謂賈女者訛也世咸云甘羅十二爲丞相考羅事呂不韋說趙有功封爲上卿不爲丞相相秦是甘茂羅之祖也常見人有作詩者云髙臥元龍百尺樓按世說許汜與劉荊州坐共論人物許曰陳元龍淮海之士豪气未除昔遭亂下邳見元龍無主客意自上大牀臥使客臥下牀先主曰君有國士之名而無救世之意求田問舍言無可采如我當臥百尺樓上臥君於地下何但上下牀之間哉是百尺樓上臥乃先主自謂非陳登事也人多言黃叔度若萬頃波澄之不淸撓之不濁按本傳乃千萬頃也東牀坦腹人謂之睡按羲之傳乃食也一斑窺豹人謂之棊獻之傳乃樗蒲也範張雞黍本傳張劭白母請設饌以待範式無雞黍事也六曹尙書用星履曵履按鄭崇爲尙書僕射曵革履上曰我識鄭尙書履聲則僕射事也唐韋見素爲吏部侍郎杜甫詩曰持衡畱藻鑑聽履上星辰乃吏部侍郎事也世率以板輿爲奉母故事蓋用潘安仁賦然傅只以三公告老許板輿上殿粱韋睿以板輿自載督厲眾軍不專奉母一事也杜少陵晚笛詩用邊騎北走事乃吹笳非笛也社日用東方朔割肉事乃伏日非社日也長城秦始皇趙武靈王所築並無婦哭城崩事列女傳齊莊公襲莒杞植戰而死其妻枕屍於城下而哭十日杞城爲之崩旣葬赴淄水死所謂城崩乃杞都城非長城也去秦趙築城時防數百年繇僧貫休詩誤也吞珠治吏韓詩外傳以爲伍員國防以爲張醜弓影致疾風俗通以爲杜宣晉書以爲樂廣之客抱甕而灌莊子以爲漢陰丈人說苑以爲五丈夫化不孝子仇覽傳以爲蒲亭長於陳元謝丞書以爲陽遂亭長於羊元桃梗語土偶戰國防以爲蘇秦於李元史記以爲蘇代於孟嘗君殺鄧析者左傳以爲駟顓荀子劉向並以爲子產不入勝母之裏尸子以爲孔子淮南子鹽鐵論並以爲曽子齒剛舌柔說苑以爲常樅語老子孔叢子以爲老萊子告子思烹彘教子韓非子以爲曾子韓嬰以爲孟母邑號朝歌因而回車淮南子以爲墨子而論語防顏氏家訓以爲顏子射石沒羽新序以爲熊渠呂覽論衡並以爲養繇基獻不死之藥戰國防以爲荊王類說以爲燕王漢武內傳以爲武帝獻空籠而無鴿鵠國策以爲蔡無澤世說以爲淳於髠金樓子揚雄作甘泉賦夢吐白鳯西京雜記揚雄著太夢吐白鳳依王生之言以對君得拜水衡都尉漢書以爲宣帝於渤海太守史記褚先生以爲武帝於北海太守三年不蜚不鳴之語史記楚世家以爲伍舉說莊王而滑稽傳又以爲淳於髠說齊威王哭秦庭而救楚者左傳以爲申包胥戰國防以爲棼冒勃蘇武后夢雙陸不勝以無子諷而召還廬陵王新唐書以爲狄仁傑大唐說纂則以爲王方慶慧可二祖斷臂傳燈錄以爲斷臂求法置達摩前續髙僧傳則云共防經像遭賊斷臂以法禦心不覺痛楚爲漢武帝招魏新論以爲李少君致李夫人魂封禪書以爲齊人少翁致王夫人魂拾遺記以爲董仲君刻李夫人像置幕中宛若生時明皇遊月宮或以爲與申天師或以爲與葉法靜或以爲與羅公逺楊髠發宋諸陵有裒其骨葬之者陶九成輟畊錄以爲唐義士玨瞿宗吉歸田詩話以爲林義士塾周公謹癸辛雜誌又以爲宋陵使羅銑遂昌雜錄以爲東嘉林景曦漢武至郎署見顏駟鬢睂皓白問何其老也曰臣文帝時爲郎文帝好文而臣好武景帝好老而臣尙少陛下好少而臣已老是以三葉不遇白孔六帖文帝時三朝不遇白首爲郎者馮唐也李瀚求有呂望非熊之句後來承用考六韜第一篇

文王將田史編卜之曰田於渭陽將大得焉非龍非彲非虎非羆非得公侯天遺汝師無非熊字也

禦溝題葉

禦溝題葉事凡六見天寶末宮娥衰悴不願備宮掖有落葉題詩隨禦水流云舊寵悲秋扇新恩寄早春聊題一片葉寄與接流人著作郎顧況得而和之置溝上流云愁見鶯啼栁絮飛上陽宮女斷腸時君恩不禁東流水葉上題詩寄阿誰又本事詩載梧葉題詩曰一入深宮裏年年不見春聊題一片葉寄與有情人況得之明日於上流亦題一葉云云後十餘日有人來苑中尋春又得一葉題云一葉題詩出禁城詩人酬和獨含情自嗟不及中流葉蕩漾乘春取次行靑瑣髙議僖宗時於祐於禦溝中拾一葉上有詩曰流水何太急深宮盡日閒殷勤寄紅葉好去到人間祐亦題詩於葉置溝上流宮人韓夫人拾之後祐托韓詠門館值帝放宮女三千人詠以韓氏嫁祐成禮之夕各於笥中取紅葉相視乃曰事豈偶然詠開宴慶之曰二人可謝媒矣韓氏作詩云一聨佳句隨流水十載幽思滿素懷今日卻成鸞鳳侶方知紅葉是良媒雲溪友議宣宗朝有題紅葉隨流者盧渥舍人應舉偶得之藏於巾笥及宣宗有防許宮人從人盧所獲人覩紅葉吁嗟久之曰當時偶題不謂君得之也陸務觀侍兒小名錄貞元中進士賈全虛黜於春官臨禦溝得葉悲想其人涕泗交集不能離溝上街吏頗疑其事金吾奏其實徳宗亦爲感動令中人細詢之乃翠筠宮奉恩院王才人養女鳳兒也徳宗召全虛授金吾衛兵曹以鳯兒賜之並其院資皆畀焉北夢瑣言襄陽進士李茵得禦溝紅葉茵收貯書囊後僖宗幸蜀茵奔竄民家見一宮娥自雲宮中侍書號云芳子茵與之欵接見紅葉嘆曰此妾所題也同行詣蜀因具述宮中之事及綿州逢內官逼令上馬而去其夜復至曰妾已重賂中官求得從君矣後數年李茵病瘠道士言其面有邪气云芳子自陳綿州相遇實己自經而死感君相厚故相從耳又玉溪編事侯繼圖尙書微時曾秋日於大慈寺倚欄忽秋風四起有桐葉飄墜上有詩云拭翠斂雙蛾爲郁心中事搦管下庭除書作相思字此字不書紙書向秋葉上願逐秋風起天下有心人書解相思死侯貯箱中五六年與任氏爲婚任見之曰此妾所作也京師宦子張生因元宵遊幹明寺拾得紅綃帕裹一香囊有細書絕句三首云囊裹眞香誰見竊鮫綃滴淚染成紅殷勤遺下輕綃意畱與情郎懷袖中金珠富貴吾家事常渇佳期今寂寥偶用志誠求雅合良媒未必勝紅綃詩尾書曰有情者若得此欲與妾一面請來年燈節於相藍後門車前有雙鴛鴦燈者是也生嘆賞久之如期往果見雕輪綉轂掛鴛鴦燈一盞乃誦詩於車後氏遂令尼約生次日與之歡合生問之女口占一詩雲門前畫防尋常設堂上犀簪取次看最是惱人情緒處鳳凰樓上月華寒吟畢告曰妾乃節度使李公侍妾李公老邁悞妾芳年遂與侍婢彩雲隨生逃隱姑蘇偕老焉

金鑾密記翰林有龍口渠通內苑大雨之後必飄諸花蕋經繇而出有百種香色名不可盡春月尢妙宋子京過禦街遇內家車子有褰簾者曰小宋也子京遂作詞曰寶雕輪狹路逢一聲腸斷繡幃中身無彩鳯雙飛翼心有靈犀一防通金作屋玉爲櫳車如流水馬如龍劉郎已恨蓬山逺更隔蓬山防萬重其詞達禁中仁宗知之問內人第防車子何人呼小宋有內人自陳上召子京從容語及笑曰蓬山不逺以內人賜之本事詩開元中頒邊軍纊衣制於宮中有兵士於雜袍中得詩曰沙塲徵戍客寒苦若爲眠戰袍經手作知落阿誰邊蓄意多添綫含情更著綿今生已過也結取後身緣兵士以詩白於帥帥進之宗命以詩徧示六宮有宮人自言萬死宗深憫之遂以嫁得詩人曰我與汝結今生緣也邊人皆感泣

封事削槀

漢孔光典樞機十餘年時有所言輒削艸稾周就素重愼周密上封事輒削去艸稾後漢樊謙柔畏愼所上便宜及陳得失輒手自寫毀艸稾皇甫嵩畏愼前後上表陳補益者百餘事皆手書毀稾魏陳羣前後密諫得失每上封輒削艸魏任嘏每納忠諫輒手書壞本北齊封隆文首參經略奇謀異算密以啟聞上書削艸稾宋謝徽每有獻替及論時事必手自書削艸稾宋史初鄒浩召自新州入對帝首及諫立後事奬嘆再三詢諌艸安在曰已焚之矣退告陳瓘瓘曰禍其在此乎異時姦人妄出一椷則不可辧矣後蔡京用事使人僞爲浩疏有劉氏殺卓氏而奪其子以爲己子語乃竄浩於韶州

夢筆生花

李白少時夢所用筆頭上生花自是才思贍逸和凝夢人以五色筆一束與之自是才思敏贍紀少諭夢陸倕以一束靑鏤筆管授之文因遒進李嶠夢人以雙筆相贈自是文日有名王珣爲桓溫掾嘗夢人以大筆如椽與之旣覺曰此當有大手筆俄而武帝崩哀冊諡議皆珣所艸元史楊奐母夢東南日光射其身旁一神以筆授之已而生奐範質母張氏夢人授五色筆而生九歲善屬文今人但知江淹夢筆耳又王勃少時夢人遺以丸墨盈袖自是文思日進張少年苦吟未有所得夢五色雲從天而下取一團吞之遂精雅道鄭學於馬融夢一老父以刃開其心傾墨汁著心內於是精通典籍陳繼達本武夫不知書夢人以墨水升餘飲之遂能識字宋璟夢大鳥啣書吐口中而吞咽之乘而直上自後藻思日深王肅注易東齋中夜有女子從地中出贈墨一丸旦用此墨便覺才思開敏夢吞丹篆而才思日進者韓愈也夢吞金而大有文思者劉贊也夢林花如錦摘食之見天下文詞遂無不知曉者馬融也夢飲西江水浣腸及睹水中沙石皆篆文吞之而文性陡髙者王仁裕也夢人授繡紙百番又夢裁錦而文思大進者蕭頴士也夢彩文鳥入口中而藻思日新者羅含也夢蛟龍入懷而作春秋繁露者董仲舒也若江淹夢張景陽寄錦取還文章日躓又嘗夢郭景純索舊筆還爲詩才盡豈衰至之徵耶

五代史王處訥夢人持巨鑑星宿粲然滿中剖腹納之因究星歷占候之學稽神錄進士謝諤爲兒時夢浴溪中有人以珠一器遺之曰吞此則明諤吞其細者六十餘顆及長善爲詩有六十餘篇行世補錄紀僖宗防不曉碁夜夢人以碁經三卷焚而吞之及覺觀碁指畫皆出人意表碁訣王積薪夢靑龍吐碁經九部授已其藝頓精

縱囚復歸

六一公論唐太宗縱囚其說卓矣然縱囚自歸事不始於太宗後漢鐘離意南宋傅翽隋王伽梁書席闡爲東陽太守何鳳爲建安太守傅岐爲新始令華陽志王長文試守江源呂元膺爲蘄州刺史皆然史書之以爲美太宗好名者蓋慕而效之耳後漢戴封爲中山相諸縣囚四百餘人辭狀已定當行刑封哀之皆遣歸家與尅期日皆無違者詔書褒美焉南史王志爲東陽太守獄有死囚十餘冬至日悉遣還家過節皆反惟一人失期志曰此自太守事主者勿憂明旦果至以婦孕故吏人益嘆服之虞延爲洛陽令每至歲時伏臘輒放遣囚系歸家並感恩徳如期而還【本傳】南史謝方明宋武時爲南郡相年終江陵縣獄囚悉放還主簿季咸等固諌不納至期有重罪一人醉不能歸違二日乃反餘一囚十日不來逡巡墟裏鄕村責讓率領將送竟無逃者續搜神記張華原爲豫章太守善易卜人畏不敢犯令或當死者悉放歸別父母時有一人犯盜尅日欲誅放歸別其人在路號哭經趙朔家朔問何故曰某拙爲盜犯法當死昨太守給假辭別父母限滿赴州就刑所以悲哭朔曰何不逃去答曰使君明於易筮前後逃者皆獲是以不敢朔曰但用我計自當獲免汝可三徧行渡河卽取竹筒盛水三尺常安於腹上仍於黃沙中臥三日然後可還終始擒汝不得矣其人一依朔言至假滿法司怪久違限乃以名申聞華原卜之卦成曰何故腹上水深三尺背臥黃沙此人必投水而死其人攺姓名處於鄕裏賫重賄酬朔朔一無受

呂氏右袒

爲呂氏右袒爲劉氏左袒昔人頗有以絳侯爲失計者王應麟曰考之儀禮鄕射疏凡事無問吉凶皆左袒是以士防禮及大射皆袒左惟受刑則袒右以是考之勃誅諸呂之計已定若爲呂氏者則有刑故以右袒令之耳吳興陳霆則云淖齒弒齊王王孫賈入市中呼曰淖齒亂齊國殺湣王欲與我誅淖齒者袒右市人從者四百又陳勝起兵徒屬皆袒右稱大楚是勃之先有以袒右令眾者豈謂袒右皆有刑乎又吳人入楚召陳懷公召國人曰欲與荊者左不與荊者右齊桓公立管仲爲仲父令諸大夫曰善吾者入門而右不善入門而左則是法亦已久矣

文種賜屬鏤

人知伍子胥彊諫吳王賜屬鏤以死按吳越春秋越王將殺文種種對越王曰夫差之誅也謂臣曰狡兔死良犬烹敵國滅謀臣亡吾不食善言故哺以人惡越王遂賜文種屬鏤之劍伏劍而死是文種亦賜屬鏤也人知伍子胥死屍投江中曰吾當朝暮乘潮以觀吳之敗自是海門潮頭洶湧髙數百丈時見子胥乘素車白馬在潮頭之中按水經注昔子胥死於吳而殍屍於江吳人懷之立祠江上曰胥山文種成於越而伏於山陰越人哀之葬於重山文種葬一年子胥從海上穿山脇而持種去與之俱遊夫江海故前潮之揚波者子胥後重水者大夫種也則文種亦乘潮也

張仙挾彈

世所傳張仙張弓挾彈若貴遊公子以爲卽梓潼之神文昌之宿然梓潼自有像氅衣紗防與張仙不類按陸文裕金臺紀聞乃蜀王孟防挾彈圖也初花蕋夫人入宋宮念其故主偶擕此圖遂懸於壁且祀之太祖見而致詰夫人答曰此蜀中張仙祀之有子非實有所謂張仙也然孟防太祖時曾屢入朝無緣不相識貌及考地誌卭州有挾仙樓仙人張逺霄者往來於此每挾彈視人家有災者爲擊散之疑世傳張仙挾彈或本此耳又按王長公勘書圖跋宋初降王中獨孟防有天人相見於花蕋夫人所供其童子爲喆武士爲趙廷隱當時進禦者以勝國故不敢具其實故目爲文皇耳然則孟防之像一訛而爲梓潼再訛而爲太宗皆可笑也

紀信誑楚

紀信乘漢王車以誑楚卒免漢王於難左傳定四年楚子在公宮之北吳人在其南子期似王逃王而已爲王曰以我與之王必免隨人卜與之不吉楚子得免公羊成二年晉師還齊侯晉郤克投防逡巡再拜稽首馬前逢丑父者齊頃公之車右也面目與頃公相似衣服與頃公相似代頃公當左使頃公取飲頃公用是佚而不反丑父曰吾賴社稷之靈吾君免矣郤克曰欺三軍者其法柰何曰法斮遂斮逢丑父

倩女離魂

陳祐離魂記天授三年淸河張鎰因官家於衡州長女早亡防女倩娘端妍絕倫鎰外甥王宙防聰悟美容範鎰每曰他時當以倩娘妻之後各長成常私感想於寤寐後有賓寮之選者求之鎰許焉女聞郁抑宙亦深恚恨托以常調請赴京含恨上船日暮至山郭數里夜半聞岸上行聲甚速問之乃倩娘也曰與君寢夢相感今將奪我此志知君深情不易是以亡命來奔宙驚喜匿之於船連夜遁去倍道至蜀凡五年生兩子與鎰絕信其妻泣思父母宙哀之與俱歸衡州獨身先至鎰家首謝其事鎰曰倩娘病在閨中數年何其詭說也宙曰見在舟中鎰大驚促使人驗之果見倩娘在船疾走報鎰室中女閒喜而起飾籹更衣笑而不語出與相迎翕然而合爲一體其衣裳皆重其家以事不正祕之靈怪錄鄭生者天寶末應舉之京至鄭西郊日暮投宿主人問其姓以實對內使婢出云娘子合是從姑須臾一老母自堂而下問鄭婚未媼曰有一外孫女姓栁與兒門地相埒欲配君子其夕成禮數月姑命鄭生將婦歸栁家鄭至淮陰先報栁氏舉家驚愕令家人往視之乃與家女無異旣下車冉冉行庭中內女聞之笑出視相值於庭中兩女忽合遂爲一體窮其事乃是妻之母先亡而嫁外孫女之魂焉幽明記鉅鹿龎阿美容儀同郡石氏有女曾覩阿心悅之未防阿見此女來詣阿阿妻聞之使婢縛送石家中路遂化爲煙气而滅乃詣石家說此事石父大驚曰我女都不出門豈可毀謗如此後阿婦夜伺女在齋中執詣石氏石父愕曰適從內來見女與母共作何得在此卽於內喚女出向所防者奄然滅焉蓋其魂神也仙傳拾遺載九華洞仙田先生有齊推女嫁進士李生爲暴鬼所殺求先生神力再生曰屋舍已壞一老吏曰昔東晉鄴下一人誤死屋宅已壞又合還生與此事同其時葛仙君斷令具魂爲身塗以神膏發遣郤生與本無異但壽盡之日無形耳先生許之卽令追李妻魂見有七八女人與李妻相似推而合之

雁足系書

宋咸淳癸酉元國信使郝經被畱眞州南北隔絕者十五年時居中勇軍營新館有以生雁饋者經因作詩以帛書云零落風髙縱所如歸期回首是春初上林天子援弓繳窮海累臣有帛書並署年月姓名通五十九字系雁足縱之尋爲北人所得以獻其主遂大舉南伐越乙亥宋社屋矣嗚呼世傳蘇子卿雁書云者不過漢人詭言以紿匈奴因成故事顧如郝經之雁乃實有之而元主亦竟得之是可異也豈南北興亡天意固已有在偶然之際有不偶然者寓乎【夢蕉詩話】長安女子郭紹蘭適任宗賈於湘中數年不歸紹蘭覩堂中有雙燕戲於梁間長呼而語於燕曰我聞燕子自海東來往復必經湘中我婿離家數歲蔑有音耗欲憑爾附書可乎言訖涙下燕飛鳴上下似有所諾蘭復問曰爾若相允當泊我懷中燕遂飛於膝上蘭遂吟詩一首小書系於足上燕遂飛鳴去任宗時在荊州忽見一燕飛鳴於頭上訝之燕遂泊肩上見有一小封書系足解而視之乃妻所寄詩宗感而泣下次年歸見開元遺事曲阜顏淸甫嘗臥病防子彈得一鴿於翎間得書一緘乃眞定郭某寄其子曲阜令禹家書也時禹攺平逺縣去鴿未及知盤桓尋覓遂遇害淸甫直抵禹所致書與鴿禹曰育此鴿十七年矣凡有家書千里能致誠異禽也見百家風世傳張九齡少時家養羣鴿每與親知書信往來以書系鴿足上依所教之處飛往接之九齡目之爲飛奴又陸機有犬名黃耳能傳書不獨雁也元藏機有二鳥類黃鸝每翔翥空中機呼之卽至或令銜珠或令受人語乃謂之轉言鳥

西施隨蠡

世傳西施隨範蠡去不見所出只因杜牧西子下姑蘇一舸逐鴟夷之句而附會也越絕書西施亡吳國後復隨範蠡因泛五湖而去據墨子吳起之裂其功也西施之沈其美也則吳亡後西施實死於水不從蠡矣修文禦覽引吳越春秋逸篇云吳亡後越浮西施於江令隨鴟夷以終則其不隨範蠡更爲可據隨鴟夷者謂伍胥以鴟夷皮裹而沈於江也皮日休館娃宮懷古響屧廊中金玉步采香徑裏綺羅身不知水葬歸何處溪月彎彎欲效顰李義山景陽井詩景陽宮井剩堪悲不盡龍鸞誓死期惆悵吳王宮外水濁泥猶得葬西施皆可互證唐景龍文館記宋之問分題浣沙篇有一朝還舊都靚妝尋若耶之句則又似吳亡復還會稽者何也

孫位畫水

張南本與孫位並學畫水皆得其法南本以爲同能不如獨勝遂專意畫火獨得其妙畫壁上佛跏跣坐火周其身筆气焱鋭得火之性觀者以星飛電掣烈烈有焚林燎原之勢佛以定慧力坐其間安然不動張益登進士第入翰苑死土木之難初益與夏昶同年及見陳嗣初王孟端俱喜作文寫竹後昶見益作石渠閣賦出已上遂不復作文益見昶竹妙絕亦不復寫竹

寧逢乳虎

漢書寧成事景帝好气操下急如束濕爲關都尉出入關者號曰寧逢乳虎無值寧成之怒宋書王謨禦下少恩將士爲之語曰寧作五年徒不逢王謨大明中奚顯度酷虐無道時建康縣考囚或用方材壓額及踝脛民間謠曰寧得建康壓額不能受顯度拍隋書崔度性嚴酷時有屈突蓋者亦嚴刻長安爲之語曰寧飲三斗醋不見崔度寧灸三斗艾不逢屈突蓋又湯徳幹歷刺史立威人語曰寧食三斗炭不逢湯徳幹韓縝知秦州宴客夜歸指使傅勍被酒誤隨入州宅與侍妾遇縝怒令軍校以鐵裹杖箠殺之勍妻持血衣撾登聞鼔以訴秦人語曰寧逢乳虎莫逢玉汝又李稷與李察皆以苛暴著稱時語曰寧逢黑殺莫逢稷察酷吏之爲人疾惡如此

飯後鐘

唐叚文昌家寓江陵少以貧窶進修常患口食不給每聽曾口寺齋鐘動卽詣謁餐爲寺僧所厭自此乃齋後扣鐘後入臺座連出大鎭拜荊南節度有詩題曾口寺云曾見闍黎飯後鐘蓋爲此也摭言王播少孤貧客揚州惠照寺木蘭院隨僧齋餐僧厭怠乃齋罷而後擊鐘播作詩有慚媿闍黎飯後鐘之句後二紀播自重位出鎭是邦因訪舊遊問所題者則碧紗幕之矣遂足成之曰上堂已了各西東慚媿闍黎飯後鐘三十年來塵撲面而今始得碧紗籠又曰三十年前此院遊木蘭花發院新修如今再到經行處樹老無花僧白頭監戒錄羅使君向廬州人不事產業以至困窮常遊福泉寺隨僧飯而業未嘗廢二十年間持節歸鄕裏及境書僧房壁曰二十年前此布衣鹿鳴西上虎符歸故時賓從論前事到處松杉長舊圍野老共遮官路拜沙鷗遙認隼旟飛春風一宿琉璃殿惟有泉聲愜素機然則羅之始淪落而後貴顯再遊舊地題壁賦詩頗類王叚二公特當日炎涼之感微有不同耳

嫁妓女

雲溪友議李八座翺在潭州席上有舞柘枝者顏色憂悴翺詰其故乃韋中丞女以昆弟夭折委身樂部言訖涕咽情不能堪亞卿爲之吁嘆速命更其舞服飾以袿襦延與韓夫人相見顧其言語淸楚有冠蓋風儀遂於賓榻中選士人嫁之殷堯藩贈詩曰姑蘇太守靑娥女流落長沙舞柘枝滿座繡衣皆不識可憐紅臉淚雙垂舒元輿贈之詩曰湘江舞罷卻成悲便脫蠻靴出綉闈誰是蔡邕琴酒客魏公懷舊嫁文姬輟畊錄一事正相類云姚文公燧爲翰林學士承防日玉堂設宴歌妓羅列中一人秀麗閒雅微操閩音詢之眞西山之後也公爲落籍擇小吏妻之嘉興貝闕嘗有詩曰斷絲棄道邊何日緣長松墜羽別炎洲不復巢梧桐昔在至元中六合車書同玉堂盛文士燕集多雍雍金刀手割鮮酒給葡萄濃坐有一枝春秀色不可雙【葉】娉婷劉碧玉綽約商珍瓏寶釧金雀釵已覺燕趙空或聞操南音未解歌北風上客驚且疑姓字初未通問之慚復泣乃起陳始終妾本建寧女逺出西山翁父母生妾時謂是金母童梨花鎖院落燕子窺簾櫳迢迢官朔方位卑食不充侵貨國有刑桎梏加父躬鬻女以自贖白璧淪泥中秋娘教歌舞屢入明光宮永爲娼家婦遂屬梨園工京華多少年門外嘶靑驄不如孟光醜猶得嫁梁鴻自嗟妾命薄零落如秋蓬客聞爲長嘆天道何懵懵遣使白宰相削籍歸舊宗小史十八九勿恨相如窮配爾執箕箒今夕看乘龍鴛鴦並玉樹鸚鵡開金籠棄汝桃花扇紅牙不復從提甕自汲水絺綌自禦冬時多困轗軻事或忻遭逢安知百尺井忽登羣玉峯借問主者誰內相姚文公行營雜錄丰有俊四明人偶登靑樓見小倡疑故人女累目之女亦悟酒罷畱宿女羞澁良久乃曰丰官人識妾否詰之果故人女丰明日以白尹以錢百千更從尹貸二百千嫁之尹卽王子佐也取入府厚奩具擇良士嫁焉江南有縣令鐘離君與鄰縣令許君結婚鐘離君女將出買一婢從嫁一日婢執箕箒至堂前熟視曰防時我父於此地穴爲毬窩導我戲劇也鐘離君曰汝父何人曰父卽前令身死家破流落民間令詢實以書抵許令曰吾買婢得前令之女憐而悲之義不可久辱當輟吾女嫁資先爲求婚更俟一年別爲吾女營奩以歸君子可乎許答曰蘧伯玉恥獨爲君子願以前令女配吾子君別求良媒以嫁君女於是前令之女復歸許氏

並衣凍死

琴操其思革子戶文子叔衍子三人相與爲友聞楚成王好士三人往見至嵚巖間卒遇大風雨衣單糧乏相視嘆曰與其饑寒俱死豈若並衣糧於一哉二子以革子爲賢推衣與之革子不可二子曰吾與子左右手也子不我受俱死無名可痛乎於是革子受之二子遂凍而死列士傳燕左伯桃羊角哀二人爲友聞楚平王善待士乃同入楚值雨雪山道阻絕糧少桃度不能俱生並衣食與哀令往事楚而自餓死空樹中此二事何其似也呂氏春秋戎夷違齊如魯天大寒與弟子一人宿郭外寒愈甚謂弟子曰子與我衣我國士也子不肖人也弟子曰不肖人也又安能與國士衣哉戎夷解衣與弟子夜半而死呂氏謂戎夷以死見其義者竊謂夷取友非人解衣非其本心於義殆未盡也若文衍二子及桃者眞能以死見其義者哉漢末有管秋陽者與弟及伴一人避亂俱行天雨雪糧絕謂其弟曰今不食伴則三人俱死乃與弟共殺之得糧達捨後遇赦無罪

蜂窠巷陌

云仙雜記長安平康坊妓女所居新進士以紅牋名紙遊其中時謂此坊爲風流藪澤淸異錄四方指南海爲煙月作坊以言風俗尙淫故也今京師鬻色戶將及萬計至於男子舉體自貨迎送恬然遂成蜂窠巷陌又不止煙月作坊已也風流藪澤煙月作坊蜂窠巷陌三語正可作對述異記吳黃龍中吳都海鹽有陸東美妻朱氏亦有容止夫妻相重寸步不離時人號爲比肩人後妻卒東美不食而死家人哀之乃合葬未一歲冢上生梓樹同根二身相抱而爲一樹孫權封其墓曰比肩墓潘章少有美容儀楚國王仲先慕其名來求爲友因願同學一見相愛情若夫婦便同衾枕後同死合葬於羅浮山冢上忽生一樹柯條枝葉無不相抱時人異之號爲共枕樹一好內一好外情意之暱生死以之比肩冢共枕樹亦堪相儷也

贈妾

隋唐嘉話李徳林爲內史令與楊素共執隋政素勛臣豪侈後房婦女錦衣玉食千人徳林子百藥夜入其室則寵妾所召也素俱執於庭將斬之百藥年未二十儀神雋秀素意惜之曰聞汝善爲文可作詩自敍當免汝死授以紙筆立就素欣然以妾並資從數十萬與之雲溪友議崔郊秀才蘊積文萟與姑婢有阮咸之縱其婢端麗饒音伎姑貧鬻於連帥連帥愛之郊思慕無已彊詣府署願一見焉其婢因寒食果出值郊立於栁陰馬上連泣杳若山河郊贈以詩曰公子王孫逐後塵緑珠垂涙滴羅巾侯門一入深如海從此蕭郎是路人有嫉生者寫詩於座於公令召崔生曰侯門一入深如海從此蕭郎是路人便是公制作也四百千小哉何不早一書相示幃幌奩匣爲增飾之遂命婢同歸梁葛侍中從周鎭兗之日嘗遊從此亭公有防頭甲者年壯未壻有神彩偶因白事時諸姬妾並侍左右內一寵姬國色也甲目之不已公有顧問竟忘答對旣罷公微哂之甲事後方覺懼有不測公知故以溫顏接之未防公奉命拒唐師於河上日暮士已饑渇殆無人色公謂甲曰能陷此陣否卽與數十騎馳赴斬數十級大軍繼之唐師大敗及凱旋謂愛姬曰甲立戰功宜有酬賞以汝妻之令具飾資妝直數千緡召甲告之曰汝立功河上吾知汝未壻今以某妻此女卽所目也元和中有新授湖州錄事參軍未赴任遇盜刼剽殆盡誥勅歷任文簿悉無孑遺遂於近邑行丐故交迆假貸卻返逆旅旅捨俯逼裴晉公第時晉公在假因微服出遊偶至湖糾之店相揖而坐與語周旋問及行日對曰某之苦事人不忍聞言發涕零晉公湣之細詰其事對曰某住京數載授官江湖遇寇蕩盡惟殘微命此亦細事爾某將娶而未親迎遭郡牧彊以致之獻於上相裴公矣裴曰子室何姓氏答曰姓某名黃娥裴時衣紫袴衫謂之曰某卽晉公親校也試爲子偵遂問姓名而往糾復悔之此或中令之親近入白當致禍也寢不安席遲明姑往偵之則裴已入內至晚忽有赭衣吏詣店稱令公召糾聞之惶懼倉卒與吏俱至延入小防拜伏流汗不敢仰視卽延之坐竊視之則昨日紫衣押衙也因首過再三中令曰昨見所話誠心惻然今聊以慰其憔悴卽命箱中官誥授之已再除湖糾矣喜躍未巳公又曰黃娥可於飛之任也特令送就其逆旅行裝千貫與偕赴所任洛中舉子某與樂妓茂英相識英年甚小及舉子到江外偶於飲席遇之因贈詩曰憶昔當初過栁樓茂英年小尙嬌羞隔牕未省聞髙語對鏡曾窺學上頭一別中原俱老大重來南國見風流彈弦酌酒話前事零落碧雲生暮愁舉子因謁節度畱連數月帥遇之甚厚宴飲旣與酒糺諧戲頗合一日告辭帥厚以金帛贐行復開筵送別因暗畱絕句與糺曰少挿花枝少下籌須防女伴妬風流坐中若打占相令除卻尙書莫防頭因設舞曲遺詩帥取覽之當時卽令人所在送付舉子江陵寓居士子忘其姓名有美姬甚貧求尺題於交廣間遊支持五年糧食且戒其姬曰我若五年不歸任爾攺適士子去後五年未歸姬爲前刺史所納在髙麗坡底及明年其夫歸已失姬之所在尋訪知處遂爲詩寄云陰雲漠漠下陽臺惹著襄王更不五度看花空有涙一心如結不曾開纎蘿自合依芳樹覆水寧思返舊杯惆悵髙麗坡底宅春光無復下山來刺史見詩遂給一百千及資裝便遣還士子

釘坐梨

陸逺文才淸麗風神峻整當時目爲釘坐梨馮慈明神龍中勅旌其門爲忠臣門見者莫不嘆美號爲淩霄花宋城主簿祝天貺勵已如冰百姓呼爲裏頭冰梁彥光柔軟無比百姓呼爲戴防魏田承嗣僉治文案如流水吏人稱爲旋風筆裴琰積案數百省決一日都畢號霹靂手世目李元禮謖謖如松下風劉孝標評劉歊矯矯如雲中鶴時人謂謝琨如寒風振松孫權美諸葛瑾曰藍田生玉周革命舉人趙廓耶小起家監察張元一目爲梟坐鷹架魯孔丘爲拾遺有武夫气元一目爲鶖入鳳池鳳閣侍郎杜景儉文章知識並髙時號鶴鳴雞樹寇萊公好舞柘枝會客每舞必盡日時人謂之柘枝顚宣城何子華謂陸鴻漸溺於茗事艸中之甘無出茶上者宜目陸氏爲甘艸癖何防目王思逺如暑月懷冰時人目謝康樂如霜臺籠日徐陵數歲寶志摩其頂曰此天上石麒麟也趙逢仕唐及梁文學徳行丰神秀異號曰玉界尺無閭生容若處女東人以爲玉魄衛玠乘白羊車入市咸曰誰家璧人薛調美姿容人號生菩薩尹正義曲斷科罪百姓歌爲餓野義苑舍人以什神邕爲塵外摩尼海錄碎事載波羅提爲法中龍象河東三鳳薛收爲長離薛徳音爲鸑鷟薛元敬爲鵷雛穆氏四昆穆贊爲酪穆質爲酥穆員爲醍醐穆賞爲腐乳唐五書僧懷素比玉光比珠髙閎比金貫休比玻璃慈棲比水晶此類甚眾天下事未嘗無對也

換鵞寫經

西淸詩話曰太白詩山陰道士如相見應寫黃庭換白鵞按晉書右軍寫道徳經換道士鵞非黃庭也余觀陶谷跋黃庭經曰山陰劉道士以羣鵞獻右軍乞書黃庭經此是也谷亦謂黃庭得非承太白之誤乎黃魯直詩爲君寫就黃庭了不博山陰道士鵞東坡雪堂旣毀紹興初再建士人何頡作上梁文其一聨云前身化鶴曾陪赤壁之遊故事換鵞無復黃庭之字梅聖兪詩道士𨿽換黃庭經又曰黃庭換白鵞皆承此謬按法書要錄載右軍書目正書有黃庭經又武后曝太宗時法書六十餘函有黃庭徐季海古迹記大王正書以黃庭爲第一皆不云道徳經乃晉傳誤也或者謂晉史但言道士鵞不知谷何以知其爲劉道士也考晉獻之有劉道士鵞羣亦復歸也無乃據此乎袁昻書評上谷之翮未覩鴻蹤曇之鵞空傳贗本上句王次仲變爲大鳥入大翮山事下句王右軍事曇山陰道士所居村名按仙傳山陰道士管霞霄請右軍寫道徳經以紅鵞一雙贈之

玉芝堂談薈卷六﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷七

明徐應秋撰

擲果滿車

晉王蒙美姿容常覽鏡自照稱其父字曰王文開生如馨兒耶居貧防敗自入市買之婦人悅其美遺以新防潘安仁妙有姿容少時挾彈出洛陽道婦人遇者連手縈之左思絕丑亦效嶽遊於是羣嫗亂唾委頓而反又嶽每行老嫗以果擲之滿車張載至醜每行小兒以瓦石投之亦滿車拾遺錄瑯邪王溥家貧不得仕揺筆洛陽市傭書爲人美形貌又多文詞僦其書者丈夫賜其衣冠婦人遺其金玉一日之中衣寶盈車而歸積粟十廩九族宗親莫不仰其衣食

雷破柱不驚

夏侯太初常倚柱作書天雨霹靂破所倚柱衣物焦然神色無變書亦如故諸葛瑾從魏帝拜陵列於松栢下霹靂中所立樹而顏色不攺南唐書陸昭符爲常州刺史一日坐防事雷雨暴至電光如金蛇繞案吏卒皆震伏昭符不懾撫案叱之雷電遂散得鐡索重百斤異苑滕放嘗於初夏枕文石臥忽暴雨雷震其枕枕四散傍人驚懼而放獨自若云微覺有聲不足爲驚宋人四六迅雷破柱而不驚秋月照潭而自許

鬼董狐

晉幹寶撰搜神記時人稱之曰卿可謂鬼之董狐元魏使李騫入梁見佛寺旁執板筆者謂之屍頭騫曰此僧之董狐也又六朝人撰酒經時謂酒之南董黃長睿號書之董狐宋謝希深上啟楊文公云曵鈴其空上念無君子者解組不顧公其如蒼生何大年書於扇上曰此文中虎也陳得甫亦自稱爲文中虎羅鄴牡丹詩買栽池館恐無地看到子孫能幾家時人謂之詩虎唐李陽冰善書竇泉稱爲書中虎

登龍門

漢李膺獨持風裁以聲名自髙有被其容接者名爲登龍門晉王衍善言惟談莊老爲事理有所不安卽攺更朝野翕然謂一代龍門陸倕與任昉俱爲竟陵王西園之客及昉爲憲司簮裾輻輳預宴者號曰龍門之遊袁昻在朝蹇諤號曰宗臣雅有倫鑑遊處不雜入其門者號曰登龍門釋慧持形長六尺風神儁爽時沙門皆望風推服有升持堂者皆號登龍門

封還詞頭

邵博聞見錄唐制惟給事中得封還制書康定間富弼知制誥封還詞頭中書舍人繳詞頭自公始又王鞏聞見錄富弼知制誥封還遂國夫人詞頭朝論謂無近比然多是弼嘗攷續通典中所載長慶元年中書舍人白居易繳還獨孤朗溫造李肇王鎰四人除刺史詞頭云臣未敢譔進則唐中書舍人已有封還詞頭故事非始於鄭公也吳曾漫錄仁宗朝胡宿武平知制誥封還楊懷敏詞頭上問宰相故事文彥博對曰唐給事中袁髙不艸盧杞制然則唐典故給事中亦艸制耶又韓渥金鑾密記崔貽範於鳳翔圍城中挾李茂貞起復作相渥當艸制抗疏論其不可夜半中人以詞頭投渥曰學士毋以性命爲戲渥不答扄戶而寢明日遂無制宣讀茂貞曰陛下命相學士不肯艸制與反何異昭宗曰卿薦貽範朕不拒渥不艸制朕亦不拒其如道理分明何

折角巾

郭林宗遇雨巾墊一角時人至折巾以效之王遵業常穿角履好事者至毀新履以學之獨孤信馳馬其防微側而吏人慕之咸側其防宇文述以耳冷制巾拍耳人學之爲許公拍勢王儉作解幘斜插簮朝野一時仿之長孫無忌以羊毛爲渾脫防時人慕之目爲趙公渾脫蘇子瞻戴長筩防而一時效之謂之東坡巾王導制綀衣而朝士一時效尢謝安執蒲葵扇而貨者獲利十倍名賢之爲時崇尙如此

霓裳奏樂圖

王維書畫特臻其妙有得奏樂圖者不知其名維視之曰霓裳第七疊第一拍也霓裳曲凡十三疊前六疊無拍至第七疊始有拍而舞作好事者集樂工按之一無差誤咸服其精國史補則云維嘗至招國坊庾敬休宅見屋壁畫有奏樂圖維熟視而笑或問其故維曰此霓裳羽衣曲第三疊第一拍好事者集樂工驗之用指無差者按凡畫奏樂止能畫一聲不過金石管弦同用一字耳何曲無此聲豈獨霓裳第三疊第一拍也或疑舞節及佗舉動拍法中別有奇聲可驗此亦未然霓裳曲凡十三疊前六疊無拍至第七疊方謂之疊徧自此始有拍而舞作故樂天詩中序擘初入拍中序卽第九疊也第三疊安得有拍或說常有人觀畫彈琴圖曰此彈廣陵散也此或可信廣陵散中有數聲他曲所無如【缺】攦聲之類是也

子貢滅須

王充論衡子貢滅須爲婦人人不知其狀豫讓吞炭漆身爲厲人不識其形幽通賦注衛蒯聵亂子羔滅髭須衣婦人衣逃出曰父子爭國吾何爲其間乎明集宗炳答何承天云顏夭冉疾由醢予族賜滅其須

肉屏風

肉屏風者楊國忠也肉陣者亦楊國忠也肉腰刀者李林甫也肉鼓吹者李匡逺也肉臺盤者孫晟也肉疾者申王也肉飛仙者沈光也肉幾者黃防兒也肉磨者晉宦者也肉翅者魏鈴下卒也肉譜者李守素也肉雷者來詔以決罰爲事每肆枯木之威則百姓號呼震動一邑也

不曉天

老學庵筆記長夜飲或以爲達旦非也薛許昌宮詞云畫燭燒闌暖復迷殿帷深密下銀泥開門欲作侵晨散已是明朝日向西此所謂長夜之飲耳宋景文好客會賓於廣廈中外設重幕內列寶炬歌舞相繼坐客忘疲但覺漏長啟幕視之已是二晝名曰不曉天金樓子廬林威王續之內也千門相對萬戶如一齋內施木天以蔽光景春花秋月之時暗如徹燭內人有不識晦明者歐陽文忠歸田錄華元郡王允良燕王子也性好晝睡每自旦酣寢至暮始興盥濯櫛潄不冠而出然燈燭治家事飲食宴樂達旦而罷則復寢以終日繇是一宮之人皆晝睡夕興

問腹

王丞相指周伯仁腹問曰此中何所有答曰此中空洞無物但足容卿輩數百人伯仁見顧和搏虱不動指其腹問曰此中何所有曰此中最是難測地唐明皇指祿山腹曰此中何所有答曰更無餘物止有赤心耳章子厚坦腹問蘇子瞻曰此中何所有蘇曰此中都是謀反的家事蘇亦一日坦腹問諸姬曰知吾此中何所有朝云對曰學士一肚皮不合時宜同一問也而周語誇蘇語狎朝云語雋巧顧語逺祿山語謟佞最爲下矣

不識丁

今人不識字者稱不識一丁唐書有挽兩石弓不如識一丁字王楙引續世說謂个字之誤及張翠微考異亦謂个字又引蜀志南史皆有所識不過十字語劉知幾謂生平所識僅通十字復以爲十字之誤三說未知孰是莊子謂丁字有尾丁尾左引非右引也然則莊子亦可謂不識一丁矣又秦苻堅載記太元七年饗羣臣於前殿樂奏賦詩秦州別駕天水姜平子詩有丁字直而不曲堅問其故平子曰臣丁至剛不可以屈且曲下者不正之物未足獻也堅笑曰名不虛得因擢爲上第焦弱侯曰莊子丁字有尾若直不曲古下字也古下作丅上作丄又按丅字何子容以爲也字未知孰是然則姜平子亦不識丁者耶爲之一粲

燒尾宴

談賓錄蘇瓌除尙書僕射時公卿大臣初拜官者例許獻食名曰燒尾宴瓌竟不燒尾帝問之瓌奏曰臣聞宰相者主陰陽助天理物今粒食踴貴百姓不足宿衛有三日不食者臣愚誠不稱職所以不敢燒尾然韋嗣立入三品趙彥昭假金紫崔湜復舊官中官皆令興慶池燒尾則非獻食天子也又士人登第必展歡宴亦謂之燒尾說者謂虎化爲人惟尾不化須爲燒之乃得成人封氏聞見錄貞觀中太宗嘗以燒尾事問朱子奢子奢曰新羊入羣眾羊羣觸之必燒其尾乃定故士人登進遷除設宴謂之燒尾又說魚化爲龍者必有雷燒其尾淸異錄有韋巨源拜尙書令燒尾食單唐人啟霧能蔚豹雷可燒龍

請灰釘

談苑徐鍇欲注李商隱樊南集至代王茂元檄劉禎書喪貝躋陵飛走之期旣絕投戈散地釘灰之望斯窮不知其事本後漢杜篤賦焚康谷灰珍奇椎鳴鏑釘鹿蠡語也今按灰釘若如上說則何以言望窮也考晉史王淩傳淩請灰釘於司馬懿懿送與之淩卽自殺又梁書徐勉請禁速殯疏屬纊才畢灰釘已具徐淩陳霸先九錫文玉斧將揮金鉦且戒祅酋震慴遽請灰釘則李文之義蓋取此耳

賞等身金

舊唐書郝玼鎭臨經勇敢無敵聲振虜廷普贊下令國人曰有生得郝玼者賞之以等身金楊用修曰宋賈黃中防日聰悟過人父取書與其身相等令誦之謂之等身書張子野歸朝歡詞云聲轉轆轤聞露井曉汲銀瓶牽素綆西園人語夜來風樷英飄墜紅成逕寶猊煙未冷蓮臺香蠟殘痕凝等身金誰能買此好光景不觀賈黃中傳知等身金爲何語乎按用修以等身書爲等身金出處似未見舊唐書也

號黑雲都

唐末軍人多以都爲號楊行密有鋭士五千衣以黑繒黑甲號黑雲都田頵自料死士數百號爪牙都劉仁恭悉發男子十五以上爲兵涅其面曰定霸都董昌有五千餘姓當族誅因貸其死而厚養之號爲感恩都李嗣原有騎兵五百號橫街都朱瑾募軍中驍勇者黥雙雁於頰號雁子都李克用乃更選勇士數百人號落雁都朱溫選富家子之有材武者置帳下號防子都周世宗伐蜀蜀軍涇斧形號破柴都又王式傳忠武戌卒服短後褐以黃冒首南方號黃頭軍臺城內募敢死士以攻侯景謂之僧騰客尉遲廻軍緑巾錦襖號黃龍兵唐人聞周師至操農器爲兵積紙爲甲時人謂之白甲軍契丹謂精兵爲鐡鷂李克用軍皆衣黑謂之鵶軍唐裴問守邢州有募兵五百號夜飛

鄭防三絕

鄭防三絕書絕畫絕詩絕也顧凱三絕才絕畫絕癡絕也王瞻三術射碁酒也【見梁書】李揆三絕門第人物文章也宋令文三絕工書能文有力也虞世南五絕徳行忠直博學文詞書翰也李邕六絕義烈英厲正直詞辯文章書翰也荊州陟屺寺張璪畫松符載贊之衛象詩之一時稱爲三絕又王紀工書嚴武善圍碁宋壽占夢曹不興善畫菇城鄭嫗善相及吳範劉惇趙達善算時人謂之八絕謝瞻作喜霽詩靈運冩之王琨詠之王以爲三絕謝靈運文竟手自寫之文帝稱爲三寶韋嗣立拜中書令蘇瓌署官誥頲爲之詞薛稷書時謂之三絕梁宣成王於東府起齋令顧野王畫古賢命王褒書贊時人稱爲三絕尙書故實魏受禪碑王朗文梁書鐘繇鐫字謂之三絕開天信記宗封泰山廻車次上黨父老壺漿迎謁上存問錫賁有差及車駕過金橋遂召吳道等同制金橋圖堅容及照夜白馬陳閎主之橋梁山水車輿人物艸樹鷹鳥器仗帷幕吳道主之狗馬驢騾牛羊槖駝獼猴貀四足之屬韋無忝主之圖成時謂三絕名畫記隋田楊二君與鄭法士同於京師光明寺畫小塔鄭圖東壁田圖西壁南壁楊畫外邊四面是稱三絕王右丞畫山水松石風標特出慈恩寺東院與畢庶子鄭廣文各畫一小壁時號三絕

海棠睡未足

古人多以花比美人楊妃外傳載明皇登沈香亭召太眞時太眞夘酒醉未醒侍兒扶而至明皇曰豈是妃子醉耶海棠睡未足耳東坡海棠詩只恐夜深花睡去故燒髙燭照紅妝正用此事張範詠海棠醉臉勻紅向人無語誇顏色一枝香雪猶染嵬坡血庭院黃昏燕子來時節芳心折露垂香頰羞對開元月反以楊妃詠海棠矣又花間集有一枝嬌臥醉芙蓉之語本拾遺記寶歷二年浙東貢舞女飛燕輕鳳藏之金屋寶帳宮中爲之語曰寶帳香重重一雙紅芙蓉李賀詩西施曉夢綃帳寒香鬟墮髻半沈檀轆轤吚啞轉鳴玉驚起芙蓉睡新足天寶遺事太液池有千葉白蓮盛開與貴戚宴賞左右皆嘆羨之帝指貴妃示左右曰爭如我解語花袁寶兒毎夜采水仙花一斛覆裙襦其上詰朝服以見帝帝謂之肉身水仙

受餐返璧

今世所稱返璧蓋左傳所謂受餐而返璧也若以周敬王事擬之則佳秦始皇事擬之則不雅子朝與敬王戰投璧於河後二日津人得之於岸將賣之石也後敬王事定獻之復爲玉秦使者夜過華陰平舒道有人持璧遮使者曰爲我遺滈池君因言曰今年祖龍死使者奉璧具以聞使禦府視璧乃二十八年行渡江所沈璧也至無識者以返璧爲完璧誤用藺相如事尢爲紕繆

修文地下

今人言人物故者云賦玉樓或云修文地下用李長吉顏子事也按唐書李賀夢人駕赤虯持版召賀曰天帝新作白玉樓請君爲記遂卒宣室記則曰賀母夢賀曰上帝近遷都丹圃建白瑤宮召某爲新宮記又作凝虛殿使某輩纂樂章然諸書感不祥之兆而死者不一而足戎幕閒談貞元中司勲郎中李朝歸第夢二黃衣人引至一所其人曰時未至須玉魚下也後朝當龍尾道上見一玉魚把玩至家數日卒宋史喬執中以寶文閣待制知鄆州夢神人畀以騎都尉誥旦爲客言之談笑而逝幽防錄許攸夢烏衣吏奉六封書曰府君當爲北斗君陳康伯爲主簿明年同日而卒歐公子純仲嘗與東坡說吾夢道士特告吾曰上帝命汝爲長白山主者是何祥也後一年純仲卒錦繡萬花谷邵康節晝睡覺而言曰吾夢旌旗鶴雁自空而下導吾神往矣無以藥相逼也果卒驚聽錄韓文公寢疾夢神人金鎧持防自稱大聖謂韓曰睢骨棁國世與韓爲仇討之不能如何韓曰願從討焉不旬日而薨朝野僉載禦史中丞楊存誠夢僧童數十人持寶幢謂吏曰中丞原是羅漢謫來五十年是故來迎耳未幾卒慶曆中有朝士曉起見美人三十餘麗服靚妝兩兩並馬而行觀文丁度攬轡其後朝士念丁素儉朴無姬侍問之一人曰諸女禦迎芙蓉館主耳俄聞丁卒歐陽詩話石曼卿卒有人夢曼卿言我今爲仙所主芙蓉城言訖乘靑騾如飛呂端知安州日忽見碧衣童子曰玉帝南遊炎州命子紏正羣仙炎州苦熱賜淸涼丹一粒公取而吞之未幾卒續怪錄涼武公李愬詔徴還京其牙將在洛夢涼公登天津橋有人乘馬持幡幢曰我迎仙公安知宰相月餘死司馬承禎形狀類陶隱居天降車曰賜司馬承禎尸解去白雲滿庭人謂此車爲白雲車

雙舄化鳬

王喬爲葉令每朔望詣闕章帝怪之密令太史伺望之言有雙鳬從東南來羅之乃雙舄也又盧耽爲廣州治中從事有術嘗元會至晚不至及朝耽化爲白鶴廻翔欲下威儀以帚拂之得耽雙履乃驚還就列又南海守鮑靚訪葛洪達旦乃去人訝其無車馬密伺之但雙燕飛至网之則雙履也今羅浮上有遺履軒仙拾遺鬼谷先生姓王名翊蘇秦張儀從之學縱橫之術學成別去與一隻履化爲犬北引二子卽日到秦李仲甫服水丹有效兼行遁甲有相識人去五百餘里常以張羅自業一旦張羅得一鳥視之乃仲甫也

才幹之敏

古人倉卒應變才思靈敏有出人意表者晉明帝單騎潛入窺王惇營惇覺遣騎追之帝奔乃以七寶鞭雇逆旅嫗扇馬糞王惇追人見馬屎已亁謂帝去已逺仍玩寶鞭不復前追爾朱敞字幹羅彥伯之誅敞小隨母養於宮中年十二敞自竇走大街見童兒羣戱解所著綺羅金翠服易衣而遁追騎至不識敞便執綺衣兒比究問知非會日已暮繇是免汴州相國寺言佛有汗流節度使劉佐命駕自持金帛以施日中其妻亦至明日遂起齋塲繇是將吏商賈奔走道路惟恐輸貸不及因令官爲簿書以籍所入十日乃封寺曰佛汗止矣得錢巨萬以給軍需朝野記遺航海之役及水濱而衛士懷家流言呂相頥浩以大義諭解且怵以利害曰先及舟者遷五秩署名而以堂印志之其不遜倡率者呂皆以側用印爲記事定遂別而誅賞之髙宗南渡駐蹕臨安艸創禁苑行在方造一殿無瓦而天雨郡與曹司大憂之忽一吏白曰多差兵士以錢分俵闗廂鋪店賃借樓屋腰檐瓦若干旬日新瓦到如數償還郡司從之殿瓦咄嗟而辦又趙從善知臨安宦寺欲窘之一日內索朱紅桌子三百隻限一日辦從善命於市中取茶桌一樣三百張糊靑紅紙朱塗之卽成兩宮幸聚景園索火炬三千枝限以時刻從善命於妓家取竹簾束之頃刻而辦秦檜當國日民間以乏見錢告一時貨壅不售京兆曹詠以白檜檜卽席命召文思院間趣者絡繹旣至亟諭之曰適得防欲變錢法煩公依舊夾錫樣鑄一緡將以入進盡廢見錢不用約以翌午畢事冨家聞之大窘盡扶輦宿藏爭取金粟物價大昻泉溢於市翌日寂然矣祥符中禁中火時丁晉公主營復宮室患取土遠公乃令鑿通衢取土不日皆成巨塹乃決汴水入塹中引諸道竹木簰筏及船運雜材盡自塹中入至工畢後卻以斥棄瓦礫灰壤實於塹中復爲街衢一舉而三事俱濟省費以億萬計李抱貞鎭潞州軍資匱缺計無所爲有老僧大爲郡人信服抱貞因請之曰假和尙之道以濟軍中可乎但言擇日鞠塲焚身某當於使宅鑿一地道相連使火作卽以師出僧喜從之遂陳狀聲言抱貞命於鞠塲積薪貯油因爲七日道塲晝夜香燈梵唄雜作抱貞亦引僧入地道使之不疑僧乃升壇執鑪對眾說法抱貞率監軍僚屬及將吏膜拜其下以俸入檀施堆於其旁繇是士女駢塡捨財億計滿七日遂送柴積灌油發焰擊鼓念佛抱貞已遣人塡塞地道俄頃之際僧薪並灰數日籍所得入軍資庫張詠知成都遇李順爲冦闗中皆負糧以餉州師逺不易致城中屯兵三萬而無半月之糧詠訪知鹽價素髙而民有餘廩乃下估聽民以米易鹽民爭趨之未逾月得米數十萬斛遂奏罷陜運吳道路值嵗饑令民采薪芻出官錢收買卻令於常平倉市米物歸贍老稚凡買柴二十二萬束冬鬻之官不傷財民再獲利程珦知徐州久雨壞谷珦度水涸時則耕種已過乃募富家得豆數十石貸民使布之水中水未盡涸而甲巳露矣是年遂不艱食文彥博在成都適值米貴不抑民價只就寺院立十八處減價糶米仍多張榜文招糴翌日米價遂減虞允文知太平州舊制民生子必納添丁錢嵗額百萬家貧無以輸官故多不舉子允文憐之置蘆荻稅以補添丁錢繇是百姓生子並舉戶口日增行營雜錄令狐文公守兗州境方旱米價甚髙公至首問米價幾何州有幾倉屈指獨語曰舊價若干四倉各若干以若干定價均糶則可以賑救矣左右流語徧郡中冨人競發所蓄物價乃平鐡圍山樷談南俗尙鬼狄武襄徵儂智髙時大兵始出桂林之旁有一大廟人謂其神甚靈武襄遽爲駐節而禱之因祝曰勝負無以爲據乃取百錢自持之且與神約果大防則投此盡錢面也左右諫止倘不如意恐阻師武襄不聽萬眾方聳視已揮手一擲則百錢盡紅矣於是舉軍歡呼聲振林野武襄亦大喜顧左右取百釘來卽隨錢疎密布地而釘帖然靑紗籠覆手自封焉曰俟凱旋當謝神取錢其後破昆侖闗敗智髙平邕管及師還如言取錢與幕府士大夫共視之乃兩面錢也王氏見聞錄憲宗之代干戈紛擾四方徴師以靜邊患詔下南梁起甲士五千人赴闕下將起而眾作叛遂逐其帥反懼朝廷討伐因團集拒命憲宗擇帥溫造請行不請尺刃寸兵至梁眾人偵知止一儒生皆賀曰朝廷必不問罪矣溫至但宣安存一無所問他日毬塲設宴三軍並任執弓劍赴之遂令於長廊之下就食坐筵之前臨堦南北兩行長索二條令於面上掛弓劍而食逡巡行酒至鼓噪一聲兩頭齊扞其索則弓劍在地三丈餘矣命軍士每二人挾一人閉戶而斬之五千人無噍類南梁人自是累世不敢復叛矣

才士豪爽見奇

陳子昻蜀射洪人十年居京師不爲人知時東市有賣胡琴者其價百萬日有豪貴視無辧者子昻突出於眾謂左右可輦千緡市之眾咸驚問何用答曰余善此樂有好事者曰可得一聞乎答曰余居宣陽裏指其第處並具有酒明日專榮顧且各邀聞名者齊赴乃幸遇也來晨集者凡百餘人皆當時重譽之士子昻大張防集具珍羞食畢起捧胡琴當前語曰蜀人陳子昻有文百軸馳走京轂碌碌塵土不爲人知此樂賤工之役豈愚畱心哉遂舉而破之畀文軸兩案徧贈會者會旣散一日之內聲華溢都興寧中瓦棺寺初置僧眾設剎會請朝賢士庶宣疏募緣時士大夫莫有過十萬者顧長康獨注百萬長康素貧眾以爲大言後寺僧請勾疏長康曰宜備一壁閉戶往來一月餘所畫維摩一軀工畢將欲防眸子乃謂僧眾曰第一日觀者請施十萬第二日者請施五萬第三日觀者可任其施及開戶光照一寺施者塡咽俄而及百萬師宜官能爲大字一丈小字一寸千言甚自矜重或空至酒家先書其壁觀者雲集酒因大售至飲足削書而退裴琰之作同州司戶年才弱冠但行樂略不事事曹事委積刺史李崇義厲色形言將奏免之琰之問其佐曰文案幾何曰二百餘命毎案後連紙千張仍命五六人以供研墨倚柱而斷文華燦爛落筆如飛比四五十案詞彩愈奇是日名動一州數日達於京邑

情欲難割

項王喑啞叱吒當時粗豪男子而眷戀虞姬臨亡不捨蘇子卿吞氊齧雪視死如歸而娶胡婦生子闗忠義忠肝義膽可對天日而啟曹公求秦宜祿妻曹又疑而自取之趙閱道爲鐡面禦史乃悅一營妓令老兵召之範文正守鄱陽屬意小妓旣去乃以詩寄魏介而取之至彭祖七百餘嵗卒以娶小妻妖滛敗道自隕其命北山道者修行千年爲悅宻云令之女竟被擒戮五戒禪師戒行精苦悅妓女紅蓮竟入輪廽上元夫人下降封陟陟守志不顧至於再三紫素元君就嵩山任生任終不顧迄任病卒相遇尢不能忘情情欲之於人甚矣哉若晉太康以後人顓外色漢哀幾於禪位苻主竟成敵國季然爲之殺妻僧達遂至坑侄抑又奇矣

賢者不可測

魏收好習騎射欲以武功自顯滎陽鄭伯調之曰魏郎弄防多少收慚遂折節讀書夏月坐板牀隨樹陰諷誦積年板牀爲之鋭減而精力不輟以文華顯邢邵少在洛陽會天下無事與時名勝專以山水遊宴爲娛不暇勤業嘗因霖雨乃讀漢書五日略能記之後因飲謔倦廣尋經史一覽便記姚元崇年二十三好獵都未知書聞相者言貴爲宰相其母勸令讀書遂割放鷹鷂折節勤學以挽郎入仕竟至宰相王懷祖初試宛陵令受贈遺修家具爲州司所簡至千三百條後屢居州郡淸潔絕倫宅宇舊物無攺於舊徐庶少時任俠擊劍幾死人手折節學問遂與臥龍齊名胡安國少時桀驁不可勝其父鎖之一室有小木數百叚盡刻爲人形乃置書萬卷其中三月覽盡爲世大儒張仲舉少好蹴鞠走馬作音樂父兄深以爲憂一旦翻然易業卒以詩文著名叚成式多禽荒其父文昌患之以年長不加面斥請從事具述其右遜謝而已翌日復獵於郊原田犬倍多托從事各送免一雙其中徴引典故無一事重疊者從事愕然以白文昌乃知其藝文該洽所謂賢者固不可測也

才徳服人

魏公子終席謙讓平原君不敢言獻五城尹翁歸不可私幹於令國不敢見其邑子顧協淸介衣單蔡法度欲解襦與之而卒不敢言劉宴遺李廣竹簾三攜至門而不敢發崔湛赴弔李徳林車服甚盛比至門才畱五騎云不得令李生怪人燻灼楊綰拜相京尹爲減騶從李師古防扈不臣命從吏以錢數千緡並氊車子一乘亦近千緡將貽杜黃裳見夫人朴素二從婢靑衣襤防不敢通賄戴良少所推服每見汝南黃憲悵然自失謝子微才髙識逺見許邵十嵗時便自推服田巴見魯仲連終身不談劉整有雋才見蔡子尼在坐終日不安一以徳服人一以才服人故君子重自返也

人不易知

謂人不易知耶僖負羈之妻窺見重耳知其必霸山公之妻見阮達旦忘歸鐘琰之母知兵家之子地寒壽促桓之妻知劉裕不爲人下王珪之母能識房杜張延賞之妻鑑防韋臯潘孟陽夫人知杜黃裳爲有名卿相元世祖後識趙孟頫爲小頭書生以公孫而能知郭解卜式之姦以楊國忠而能決祿山之必反以蔡京而能奏林靈素之妄誕謂人果易知耶季子之學不爲父母所容王湛之賢不爲宗族所識謝惠連才悟方明待以常兒衛靑少時諸兄不以爲弟韋臯不禮於婦翁蘇頲常奴於其父山簡三十之年不爲吏部所知至無耳表弟乃是仙曹判官野合遊娼卻是菩薩度世智奴不慧道士禮爲太乙鄰宰衰翁伍伯指爲司命海山使者隱迹靑奴坐化至人混名劇盜不是鄴侯著眼懶殘只一丐者若非丰幹饒舌寒拾兩个火頭固知慧眼難逄何怪皮相坐失也

神仙謫墜

李泌少時幾欲白日升天爲其母以穢惡蒜虀潑之仙樂頓散盧杞隨麻姑乘葫蘆至水晶宮見太陰夫人約定欲爲仙至期杞忽厲聲曰爲中國宰相主者失色李林甫少逢道士告以已列仙籍不則二十年宰相林甫竟欲宰相貴後頓忘教戒之語楊收小時讀書廬山遇一道者曰子欲學道卽有仙分不然位至三公終有禍收卒登臺輔殛於南荒夏竦兒時有道士曰是兒有仙骨不爾位極人臣可惜墮落張士遜讀書武當有道士教之學仙公不欲曰不爾當位極人臣林靈素謂宋神宗爲長生大帝君明節劉皇后爲九華安妃臨終聞本殿異香音樂次年有靑坡術士見後於巫山髣髴鈿合金釵宋眞宗爲來和天尊見諸楊礪之夢故崇尙道教建立宮觀仁宗爲赤腳大仙故坐殿方禦鞋襪下扆卽去之蕭何感昴星樊噲感狼星微子感輔星李白感長庚星蘇子瞻爲奎宿崔曙爲泰山老師白樂天爲括蒼山主錄大夫又爲蓬萊山樂天院主杜甫爲文星典吏淸溪山道士識杜滋爲西闗坐禪和尙若淮南王與八公上升東方朔爲華陽洞主司馬季主委羽托化南華沖虛各備仙職康郭璞並著兵解曹植爲遮須國王蔡邕爲修文郎劉禎徐幹王粲並爲侍中王茂爲尙書令陶隱居爲蓬萊都水監魏鄭公爲太陽都錄太監李長吉召賦玉樓記杜祐馬總爲六押大都統韓退之爲眞官冦萊公蔡忠惠俱爲閻浮提王龎籍爲王屋山君韓魏公爲紫府眞人石曼卿爲芙容城主王平甫爲靈芝館仙官蘇子瞻又爲紫府押衙劉景文爲雷部掌事沈文通爲地下曹司他如眞誥諸書孔子爲太極上眞公治九嶷山又爲廣桑山眞君又爲儒童菩薩顏回爲明晨侍郎後爲三天司直一云與卜商俱修文郎召公爲南明公張良爲門下侍郎張衡楊子云爲北方鬼帝周公爲北帝師莊周爲太博士康爲中央鬼帝屈原爲海伯統八海王弼爲丘監嚴君平尙在峩眉山鬼穀子爲太師墨翟爲太極仙卿郭景純爲都錄司命臧洪爲北斗天門亭長紀瞻爲北天修門郎溫太眞爲監海伯杜預爲長史王嘉徐庶何晏殷浩俱侍帝晨荀彧爲北明公賔友謝防輿爲左副監顧和爲執蓋郎不可勝紀大都從古將相侯王文章傑士生從謫籍去列仙眞旣不爲世之人自無隨形气消滅之理申甫降從嵩嶽傅說歸騎箕尾尼丘禱而仲尼生大星殞而武侯卒灼然史冊定當不誣也

文人寵遇

王元美曰自古文章於人主未必遇遇者正不必佳獨司馬相如於漢武帝奏子虛賦不意其今人嘆曰朕獨不得與此人同時哉奏大人賦大悅飄飄有淩雲之气旣死索其遺稿得封禪書見而異之此是千古君臣相遇令傅粉大家讀之且不能句矣漢魏以來文人寵遇冠絕一時者李白天寶中徴就金馬降輦步迎如見綺皓以七寶牀賜食禦手調羮以賜之開元中木芍藥植於興慶池東沈香亭前會花方繁開上乘炤花白妃以步輦從詔選梨園子弟中尢者得十六色帝曰賞名花對妃子焉用舊樂詞爲卽命李年持金花箋宣翰林學士李白立進淸平調樂詞三篇上命梨園子弟約詞調撫絲竹妃子持玻璃七寶杯酌涼州蒲桃酒領歌意甚厚飲罷斂繡巾再拜自是顧李翰林尢異於他學士又常便殿撰詔誥時十月大寒筆凍莫能書字帝勅宮嬪十人侍白左右執牙筆呵之取而書詔又嘗召入賦宮體詩下筆醉甚上令宮人張朱絲闌之王岐公在翰苑時中秋有月上問當直學士爲誰左右以姓名對命小殿對設二位召來賜酒公至殿側侍班俄頃女童小樂引步輦至宣學士就坐公奏無君臣對坐之禮上聞雲天下無事月色淸美與醉聲色何如與學士論文正欲略去苛禮放懷飲酒公乃再拜就座夜漏下三鼔上悅甚令左右宮嬪各取領巾裙帶或團扇手帕求詩內侍舉牙牀以金鑲水晶硯瑚筆架玉管筆皆上所用者於公前來者應之上云豈可虛辱須與學士潤筆遂各取頭上珠花一朶裝公襆頭簪不盡者置公服袖中宴罷月將西沈上命輟金蓮燭令內侍扶掖歸院翌日都下盛天子請客錢氏私誌徽皇聞米元章有字學一日於瑤林殿張絹圖方廣數丈許設瑪瑙硯李廷珪墨牙管筆金硯匣玉鎭紙水滴召米書之上出簾觀看令梁守道相伴賜酒果乃反系防跳躍便捷落筆如雲龍蛇飛動聞上在簾外回顧抗聲曰奇絕陛下上大喜盡以硯匣鎭紙之屬賜之丁晉公鎭金陵陛辭眞宗出周昉臥雪圖曰付卿到金陵可選一絕勝處張之丁遂張於賞心亭宋髙宗聞吳益遊冷泉野服濯足以小詩召之云趂此一軒風月好橘香酒熟待君來及至曰昨冷泉之遊樂乎朕宮中亦有此境旣至九疊石引泉象飛來峯者而冷泉中揭畫一幅乃圖吳野服濯足且禦制一詩其上因以賜之諸公遭際寵遇可謂希有他如張華進博物志賜以於闐靑鐡硯遼西麟角筆南越側理紙曾覿進壺中天詞賜水晶盎金束帶紫畨羅栁公權以隔風紗作龍城記八朝名品錄賜剪刀麫月兒羮張裴裳以異林花共色別樹鳥同聲獲蛟龍錦武平一以飛埃結紅霧遊蓋飄靑雲獨插禦花姚鉉以花枝冷濺昭陽雨釣綫斜牽太液風被寵張蠙以檣頭細雨垂纎艸水面回風聚落花見知玉柄麈尾親授張譏辟暑名犀宣賜李訓杜黃裳眷禮優崇例外賜九龍之燭張曲江風生論辯光華升七寶之牀裴晉公在中書得頒換骨之醪白香山居禁近曾賜防風之粥俱用文翰詞華承人主賞識優異亦儒者之極榮也至於隋煬恨燕泥於道衡梁武詘徴事於孝標孟浩然以詩名明皇遇於王維館中誦詩乃以不才明主棄之語見擯終身李泌薦薛勝知制誥進其據河賦以天子玉齒對金錢熒煌徳宗不說數薦皆不從孟貫見周世宗甚禮敬之及誦所作以有巢無主不蒙錄用有才無命千古所同慨矣

外國乞文

梁傅標使至吐谷渾見牀頭數卷乃溫子升集劉孝綽每作一篇朝成暮徧好事者咸諷誦傳寫流聞絕域河朔亭苑柱壁莫不題之謝康樂毎一首詩至都下貴賤傳寫宿昔間士庶皆徧謝惠連作殷淑儀哀策文都下傳寫紙墨爲貴徐陵一文出手好事者已傳寫成誦遂被之華夷家藏其文邢邵毎一文初出京師紙貴諷誦俄徧逺近大歷中暹羅國上書乞以蕭夫子頴士爲師元和中雞林賈人鬻元白詩云東國宰相以百金易一篇僞者輙能辧元丰中契丹使人俱能誦蘇子瞻文洪武中日本安南俱上章以金幣乞宋濂碑文嘉靖初朝鮮上言願頒闗西呂某文爲式天后朝日本西畨重用金寶購張鷟文杜正藏常著文章體式時人號曰文軌逺至雞林亦相傳習西南夷弓衣上織梅都官詩大中四年進士馮洎登第新羅國新起髙樓厚賫金帛奏請洎爲撰記時人榮之栁誠懸善書外夷入貢者皆別署貨貝以購其手筆大歷賣一女子姿首如常而索價甚髙云此女子能誦得白學士長恨歌安可他比元稹連昌宮等詞凡百餘篇宮人咸歌之號爲元才子王昌齡王渙之髙適微服酒樓諸名妓次第而歌咸是其詩因歡娛竟日李賀樂府數十首流播管弦李益與賀齊名每一篇出樂人輙以重賂購之樂府稱爲二李唐崔涯張祐題詩娼肆譽之則車馬盈門毀之則杯盤失措張說友生焚宮中媚香置說所作文章於上曰享是香無忝李白登華山落雁峯曰此山呼吸通帝座恨不攜謝脁驚人詩來搔首問靑天柳宗元得韓退之詩先以薔薇露盥手玉蕤香燻之然後發讀左太衝三都賦成競相傳寫都城爲之紙貴蔣凝應宏詞賦止四韻頃刻之間播於人口文章翰墨聲價之重一時推服至此可謂無負管城君矣

女子能文知兵

女子能文者女侍中則魏元乂妻胡氏齊髙嶽母山氏趙彥深母傅氏及南漢虛瓊仙女學士則孔貴嬪袁大捨等唐徳宗朝貝州宋氏五女若莘若昭若華若倫若憲女博士則宋孝朝韓蘭英女狀元則黃崇嘏女進士則林妙玉女校書則薛濤其他若花蕚宮詞賢妃章疏蔡琰記錄先業易安擅麗詩詞竇氏璇璣回文織錦大家漢史名繼蘭臺有非才士所敢望而最稱勝事者詩話唐中宗幸昆明池賦詩羣臣應制百餘篇帳殿前結彩樓命上官昭容選一篇爲新翻禦制曲須臾紙落如飛惟沈佺期宋之問二詩不下移時一紙飛墜乃沈詩也及問其評曰二詩工力悉敵沈六句詞气已竭宋詩云不愁明月盡自有夜珠來猶陡健舉沈乃大服以繡閣名娃司吟壇玉尺眞文苑之美談女子知兵者王廞起兵以顧深母孔氏爲軍司馬廞復以己女爲眞烈將軍唐行營節度使許叔冀以衛州女子侯氏滑州女子唐氏靑州女子王氏歃血赴義奏授果毅陳州女將白頸鵶爲契丹懷化將軍至若馮夫人錦車持節以和戎浣花夫人出射募兵以禦敵蘄王夫人身援桴鼓戰摧烏珠平陽公主招亡降盜威震闗中有名將不敢望者而最稱夐絕者嶺表錄異洗氏髙涼人太守馮寶聞其志行聘爲妻寶卒冊氏爲髙涼郡太夫人賚繡油絡駟馬安車鼓吹麾幢旌節如刺史之儀王仲宣反夫人帥師討之披甲乘馬撫巡諸州嶺南悉定封譙國夫人開幕府署官屬給印章便宜行事皇后賜首飾及宴服一襲黎獠亡叛夫人親載詔書自稱使者歷十餘州所過皆降沒諡誠敬廟食千年以巾幗弱質成節鉞奇勲尢彤管之所罕覩也

歷代美人

宛委編記先秦以前美人則有少昊之皇娥赤帝女之瓊樹桀之妹喜紂之妲己有莘氏周穆王之盛淑人昭王之延娟延娛幽王之褒姒楚王之息嬀晉獻公之驪姬秦穆公之女弄玉惠文之華陽夫人莊襄王之邯鄲姬吳王之西施鄭旦楚王之鄭防南威陽文李園妹梁惠王之閭娵趙武靈王之吳姚燕昭王之旋娟提謨中山侯之陰后江姬皆在宮掖者也有仍氏靑琴毛嬙孔父妻徐吾犯妹夏徴舒母邾婁顏夫人皆在下者也漢宮掖則髙祖戚夫人文帝愼夫人武帝之陳后阿嬀衛后子夫邢夫人尹夫人李夫人王夫人鉤弋夫人麗娟元帝之王嬙成帝之飛燕合徳光武之陰麗華魏文帝之莫瓊樹陳尙衣陳巧笑甄后郭后薛靈蕓吳主權之趙夫人潘夫人劉先主之甘後吳主和之鄧夫人吳主亮之朝姝麗居洛珍麗華孫策之大喬晉武之兩楊后胡嬪芳宋孝武之殷淑儀東昏侯之潘妃玉兒北齊後主之馮小憐陳後主之張麗華孔貴嬪隋文帝之陳宣華蔡容華隋煬帝之侯夫人袁寶兒吳絳仙朱貴兒唐宗之梅妃武惠妃楊太眞武宗之王才人李后主之兩周後宋徽宗之兩劉妃閨閣則秦羅敷顧夫人張武姝江無畏【臨江王妾】曹洪女【荀奉倩婦】李勢女【桓溫妾】樂昌公主【徐徳言婦】劉無雙【王仙客妻】失行則卓文君非虢國夫人狄夫人達奚盈盈姬侍則馮方女【袁術妾】魏絳樹翾風緑珠宋禕【石崇婢】張靜婉孫荊玉【羊侃妾】徐月華修容艷姿【元維】雪兒【李宻】阿劉【羊】紅拂紅綃薛瑤英寵姐紫雲女寶李願解愁名妓則霍小玉李娃楚娘夜來杜韋娘史鳳楚蓮香劉采春皆灼灼有名者若退之之桃栁樂天之樊素𨿽見詞章酸士所獲豈堪上駟哉

自古美姝以色著稱者西子失身吳宮王嬙蕪絕異域昭陽姊弟終爲禍水太眞修糜絕命尺組妹喜妲己玉兒麗華花蕚夫人之亡國鄭防衛子夫之被讒樂昌無雙柳姬之坎坷文君防玉於初年緑珠碎璧於末路非緑翹狄夫人霍小玉因色傷生戚夫人武惠妃侯夫人太平公主齠年畢命彩雲易散古今同悲不可一二數也

當局易迷

嚴延之潘嶽之敗其母知之顏竣之敗其父知之謝渙之敗其兄知之劉毅崔之敗其叔知之韓侂冑之敗其侄知之伯宗之敗其妻知之呂祿之敗其姑知之符承祖之敗其姨知之張華之敗其子知之王仲舒之敗其友知之王晏之敗其弟知之蕭至忠之敗其妹壻知之潘突之敗其婦翁知之至於主父偃蔡京之敗則已亦知之而終不易轍甚矣當局者迷也若重耳之霸樂羊之學老萊北郭之隱其妻成之孟子之賢雋不疑之能陶士行之業其母成之陳了翁之抗直其子成之浮休居士之髙龔翠巖之誼其女成之張九齡之忠讜鄒志完之敢諌其友成之𨿽豎立繇已端借夾輔之助向使前之諸人借鑑旁觀頓醒狂惑亦何至身犯危機卒罹奇禍哉

事敗遁迹

方多事之際姦雄乘機起事及勢敗竄迹變姓名卒脫於禍者往往有之紀聞徐敬業揚州作亂則天討之兵敗而遁隱大孤山天寶初老僧住括年九十餘至南嶽曰汝頗聞有徐敬業乎則吾身也吾已證第四果矣卒葬於衡山樹萱錄及趙魯遊南嶽記並載此事王仁裕洛城漫錄張全義爲西京畱守識黃巢於羣僧中又云宋開寶中八十老僧道價爲樷林所重臨當歸寂從容示偈舒左足底有黃巢二字五代亂離記稱其祝髮後有鐡衣著盡著僧衣之句其事非誣僧贊寧傳載開寶末江州圓通寺有客僧將寂滅其背以示人有雕靑李重進三字髙僧傳明州雪竇寺僧怕通臨終自言爲龎勛逸史載唐南嶽僧有人緑毛覆體來僧前云是晉姚當時我國爲劉裕所滅求我不得遂假一人貎類我者斬之以立威我實也又義烏駱賔王從徐敬業起兵敗後竄遁爲僧與宋之問賦靈隱詩有樓觀滄海日門對浙江潮之句

人性慘毒

北齊南陽王入朝上問何以爲樂王曰取蠍最樂遂收蠍五斗置大浴斛中一人脫衣而入被蠍螫死號叫苦痛不可言成王千里使嶺南取大蛇長八九尺以繩縛口橫於門限之下州縣參謁者呼令入門但知直視無復瞻仰踏蛇而驚惶懼僵僕被蛇繞數匝良久解之以爲戲笑又取及鼈令人脫衣縱鼈等齧其體終不肯放死而後已其人酸痛號呼不可復言然後以竹刺等口遂齒竹而放殿中侍禦史王旭括宅中別宅女婦風聲色目有稍不承者以繩勒其體令壯者彈竹擊之酸痛不可忍唐來俊臣鞫囚多以醋灌鼻禁地牢中或盛之於籠以火圜繞炙之兼絕其糧食至有掇衣絮以噉之者所作大枷十號一曰定百脈二曰喘不得三曰突地吼四曰著卽承五曰失魂膽六曰實同反七曰反是實八曰死豬愁九曰求卽死十曰求破家周興拷縛罪人有仙鶴曬翅胡孫碾茶鬼曵鑽牛防撅之名索元【缺】訊囚作鐡籠頭其角仍加楔焉多至腦裂髓出或以椽圉手足而轉之謂之鳳凰曬翅或以物絆其腰引相向前謂之驢駒防撅或使跪捧枷累甓其上謂之仙人獻果或使立髙木之上引枷尾向後謂之玉女登梯或倒懸石縋其首或以醋灌鼻或以鐡圍轂其首而加楔囚望風自誣敬羽肅宗時爲監察禦史作大枷有尾楡著卽悶絕又臥囚於地以門闗輾其腹號肉餛飩掘地爲坑使囚墮其中實以棘刺萬棘攢之又與李嵩李金交號三豹每訊囚必鋪棘令臥削竹籖指方梁壓髀碎瓦揟膝遣作狝猴鑽火上麥索下闌單人不聊生囚皆乞死

人性躁急

王思性急常執筆作書蠅集其筆端驅去復來不勝恚怒自起逐之不能得還取筆擲地蹋壞之唐龍遊令李凝道性惼急姊男七嵗故惱之往逐不得以餅餌誘致之咬其腰背流血又乘驢子街中有騎馬人靴鼻撥其膝將毆之無及遂嚼路旁棘子流血陸鴻漸采越山茶使小奴看焙奴失睡茶焦灼鴻漸怒以鐡繩縛奴投火中皇甫湜常爲蜂螫手大躁急以善價購人取蜂窠命碎爛之絞取津液以酬其痛又常令子松錄所作詩一字偶誤詬詈且躍手杖不及囓腕流血人之躁急有如是者

婦人奇妒

古今婦女之奇妒者荀婦庾氏無須之人不得入門武歷陽女桃花艷麗橫被摧折吳興桑乞之妻死而因夫再娶白日現形操刀閹之李寒納姬楚賔死而別婚見其投藥浴中筋骨皆散湖倅見夫狎妓支解所生之兒範寺丞妻見夫衾有妓鞋闔戶自縊華亭衛寛夫妻死再娶形見堂中生子爲祟竟致不育蜀功臣家富聲伎妻死召幸霹靂起於牀下驚怖得疾竟殞其軀漫筆載嘉靖三十二年癸丑三月松江府同知張仲以偏愛少妾楊倡酷虐其妻趙氏遂爲妻所殺徧身碎刴劉伯玉妻妬投水而死遂爲水神毎男女靚妝過渡者風必覆舟紹興初姑蘇龍王嬖妾爲其夫人妬虐致死天帝行刑大風驚潮數百里田廬盡遭飄溺妬婦死後猶遺害若此沈存中晚娶張氏嘗被箠楚防其須髮血肉狼籍及張氏死人爲之慶而存中神气索莫月餘亦卒國朝楊大司農俊民老而無子妻悍尢甚侍婢有孕者皆手擊殺之楊竟憤郁暴卒夙世寃業身命隨之黑心符豈足盡其變態也

固寵借種

士大夫登崇都膴年事漸衰方且恣意聲色多博求姿艾以充下陳徒知粉黛之娛心而罕思帷簿之貽戚如紅綃之見竊於狂且非之私通於鄰子中冓之慚不可復洗且以牛易馬穢譜亂宗有不可盡防者談藪京師士人出遊廹暮過人家缺墻似可越被酒試逾以入則一大園花木繁茂徑路交互不覺深入天漸暝望紅紗籠燭而至驚惶尋路迷不能識亟入道左有亭氊下有一穴試窺之先有壯士伏其中見人奔驚而去士人就隱焉已而燭漸近乃婦人十餘靚妝麗服俄趨亭上競舉氊見生驚曰又不是那一个又一婦熟視曰也得執其手以行生不敢問引入洞房曲室羣飲交戲五鼓乃散士人倦不能行婦貯以巨篋舁而縋之墻外天將曉懼爲人所見彊起扶持而歸他日迹其所遇乃蔡太師花園也飬屙謾筆嘉泰間內臣李大讓於行都九里松玉泉寺側建功徳寺役工數內有漆匠張某者天臺人偶春夜出浴回於道中遇一老嫗挽入小門暗中以手捫壁隨嫗而行但覺是布幔轉經數曲至家中使坐密室中嫗乃去繼有一尼攜燈至又見四壁皆有靑赤衣帷遮防終不知是何地此尼又引經數曲及至一室燈燭酒殽器皿一一畢備俱非中下人家所有者張見之驚異亦不敢問其所以且疑且喜尼往頃時復至後有一婦人隨來容美非常惟不冠飾張意略定尼逼使坐遂召前嫗命酒殽數盤此婦人更不一語尼云已晚矣張但懇尼云匠者無錢尼終不答遂令同寢尼執燈扄戶而去張屢詢所來及姓名而婦人竟無一語至鐘動尼復至啟鑰喚張起如前令嫗引出亦摸布壁行覺至一門非先來所經此嫗令出街可至役所張如夢中行至一街迨曉卽離役所二里許使人徧訪不得其原所入門域皆謂奇遇有一木匠云固寵借種耳又章子厚初來京師赴省試年少美風姿當日晚獨步禦街見雕車數乘從衛甚都最後一輿有一婦人美而艷以目挑章卽隨之婦人招與同輿至一甲第蔽章而入一院甚深婦入室備酒饌引儕輩相來往俱亦姝麗去則以巨鎖扄之如是數日體爲之疲一姬年差長曰此豈郎所遊之地我翁寵婢多而無子每鉤致少年與合久則斃之觀子之容似非碌碌者五鼓我以廝役之服被子隨前騶以出可無患矣章用其術遂免於難後得其姓名但不欲曉於人耳達奚盈盈天寶貴人之妾姿艷冠絕一時防貴人者病同官之子爲千牛者失索之甚急明皇詔大索京師莫見其迹因問近往何處言貴人病常遣之詔且索貴人之室盈盈謂千牛曰今勢不能自隱矣出亦無甚害第不可言在此上問何往但云所見人物如此簾幕帷帳如此所食物如此勢不繇已決無患矣旣出明皇大怒問之對如盈盈言上笑而不問後數日虢國夫人入內明皇戲謂曰何久藏少年不出耶夫人亦大笑而已嗚呼姬侍環列之家念及於此則黃金用盡教歌舞畱與他人樂少年身後之事無足深惋矣南唐近事載韓熙載致位通顯不防閒婢妾有北齊徐之才之風侍兒往往私客客賦詩有最是五更畱不住向人枕畔著衣裳之句熙載亦不介意淸異錄載熙載家過縱姬侍第側建橫窗絡以絲繩爲觀覽之地初惟市物後調戲贈予所欲如意時人目爲自在窗丁諷常令兩女奴掖侍見客於堂中後以好色致疾旣廢無賴益求妙年殊質以厭其心客出不能送令一婢子送至中門以故賓客之至倍於未病時於閒有家之義何如也

玉芝堂談薈卷七﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷八

明徐應秋撰

人品難預定

蔡中郎以極言宦官幾爲曹節所魚肉髠鉗亡命而卒附董卓以身殉之元微之爲分司禦史不讓仇士良被擊敗面當時壯之而卒緣宦官以進有適從何來之譏防萊公年十九舉進士時太宗惡年少者人教公增年公曰吾初進可欺君耶其後當拜相而患年少則服地黃【缺二字】以變其須王濬衝少時父爲涼州刺史卒官故吏賻贈百萬皆辭而不受及至臺司好興利田園水碓周徧天下積寶聚錢不知紀極李宻爲祖母陳情解官而後以遷遲怨望獲罪方望諫隗囂稱王而繼立劉林以死李迥秀爲母出悍婦而晚爲張阿藏私夫劉敫孝子而以二女奉劉聰顏杲卿死祿山之難忠烈著聞而在湖州觀察時爲其妻索夫人脂粉錢李固忠直忤權身死不惜而胡粉傅面搔頭弄姿宋璟鐵心石腸剛直難犯而作梅花賦喜擊羯鼓朱浚守建寧爲元兵所執曰安有朱晦翁孫失節者遂自經以死而方其諂事賈似道毎札子必曰某萬拜人謂之朱萬拜漢光武建武中羣臣請封禪詔曰百姓怨气滿腹吾誰欺欺天乎上書虛美者必髠令屯田然甫隔兩年讀河圖會昌符防文言九世當封禪遂爲東封之舉苻堅禁圖防之學尙書郎王佩以讀防被殺及季年爲慕容氏所困讀防書云帝出五將久長得遂出奔五將爲姚萇所得一人行事而初終本末迥相蒼素人固可以一節定耶

諂佞一轍

漢檀長卿身爲九卿於眾會中爲沐猴與狗鬭以媚帝舅許伯唐閻朝隠爲給事中爲武后禱嵩山身爲犠牲伏於爼上求代後病令僧道迎至神所左司郎中張一元代犧圖以進宋趙師睪爲京兆尹潛伏叢林作雞鳴狗吠以博賈似道一笑杜宣猷在閩毎逢寒食遣將吏挈酒食祭諸宦先塜謂之敕使看墓竇懷其爲京兆尹見無須者誤以爲中官必曲加敬禮韓侂冑用事誕日髙似孫獻詩九章毎章用一錫字以寓九錫宋彭孫爲李憲洗足曰中尉足何香也憲以足蹴其首曰奴不亦諂乎郭忠恕捨內侍竇神興家忠恕有長髯一夕盡剃之神興見而問故曰聊效顰耳趙元楷爲交河道行軍大總管時侯君集爲元帥有馬病顙瘡元楷以指拈其膿而嗅之張岌諂事薛懷義掌擎黃襆隨薛師後於馬旁伏地作師馬鐙張說授兵部尙書同中書門下三品把王毛仲手起舞嗅其靴鼻髙力士遭父防左金吾程伯獻少府監馮紹正直就防前被髮而哭甚於已親國朝倪進賢因大學士萬安老而陰痿以藥洗之得爲庶吉士授禦史時人目爲洗鳥禦史分宜當國而家人永年專爲世蕃過錢號曰鶴坡無不稱鶴坡者一禦史朱與之稱義兄弟小九卿給事禦史投刺十蓋一二至江陵當國而家人子遊七司其出入號曰楚濵無不稱楚濵者二給事李姓與通婚媾翰林諸公贈詩文而給事中九卿禦史投刺十四五矣又正徳中一大臣上書劉瑾雲門下小廝某上恩主老公公嘉靖中一儀部郎謁翊國公勛則云眇眇小學生諂佞之臣千古眞一轍也

亂賊人所同惡

亂賊之行人所同惡當其良心發見𨿽婦人女子不可欺也王莽女爲漢平帝後莽篡位日手持玉璽極口肆詈擲之於地後常稱疾不朝防莽欲嫁之大怒不從曹撡女爲漢獻帝後撡篡位時遣使求璽綬後泣不與如此數回乃以璽抵軒涕泗橫流楊堅女爲周宣帝後偵知堅有異志其意頗不平篡位之後憤惋尢甚堅欲奪其志誓死不許徐知誥篡吳其女爲太子璉妃聞呼公主則涕泣而辭鳴呼四人皆篡逆之賊而其女志撡節義乃如此千載下猶令人橅幾而嘆不知當日在廷佐命諸臣何以施顏面對衾影也

小弱不量力

楚莊王伐蕭蕭人囚熊相宜僚及公子丙王曰勿殺吾退蕭人殺之王怒遂滅蕭楚伐莒莒人囚楚公子平楚人曰勿殺吾歸而俘莒人殺之楚師圍莒莒潰遂入鄆齊侯伐魯圍龍頃公之嬖人盧蒲就魁門焉龍人囚之齊侯曰勿殺吾與而盟無入而封弗聽殺而膊諸城上齊遂取龍夫以齊楚之大而莒一小國蕭一附庸龍一邊邑方受攻之際幸能囚執其人彊敵許以勿殺而退師乃不度徳量力致怨於彼至於亡滅可謂失計傳稱子產善相小國使當此必有以處之矣

藝成有悔

羿善射而卒以射見殺彭祖善禦女而卒以晚妻妖滛敗道死蘇秦遊說而卒以口見誅扁鵲善醫而卒以醫亡郤雍善偵盜而身死盜手黃公赤刀制虎爲虎所食費長房以符治鬼卒見殺於鬼法師騎龍致雨而卒爲龍所掀身如裂帛水精善於探水卒以入汒洲井爲大金手所攫劉交女舞竿上竟遭撲殺擇術不愼終取滅亡韋仲將書淩雲閣畢須髮白閻立本奉詔畫鸂伏地吮毫意甚媿之戴安道對使剖琴不爲王門伶人陸鴻漸爲李季卿烹茶羞媿作毀茶論挾絕代之藝而亦多尢悔道成則貴藝成則賤斯言信而有徴矣

兼總百家

魏興和二年遣崔敏陽休之來聘敏博學贍文當陽第一加以天文律曆醫方藥品卜論旣至帝選碩學沙門十人並百寮與談多屈於敏防公進曰敏學問疏淺不足上軫衝襟臣請敵之其日防公與敏論談至苦三光四气五行十二支十干七宿風雲气金丹玉液藥性鍼道六性五蘊陰陽曆數韜略機權飛伏孤虛鬼神情狀始自經史終於光釋六藝百氏互爲主客觀者莫不忘歸然敏詞气沮於防不自得輿疾北歸未達而卒魏略云潁川邯鄲淳博學有才萃太祖曾遣詣陳思王植延入坐不先與談時天暑熱植取水自澡訖傅粉科頭拍袒旋舞五椎鍜跳丸擊劍誦俳優小說數千言訖謂淳曰邯鄲生何如耶乃更著衣幘整儀容與淳評說混元造化之端品物區別之意然後論羲皇以來聖賢名臣烈士優劣之差次頌古今文章詩賦及當官政事宜所先後又論用師行兵倚伏之勢乃命防宰酒炙交至坐席黙然無與伉者二君博給俊爽千古無倫若隋劉自陳於內史爲狀曰周禮禮記毛詩尙書公羊左傳孝經論語孔鄭王何服杜等注凡十三家並堪講授周禮儀禮谷梁用功差少史子文集嘉言善事鹹誦於心天文律數字覆微妙公私文翰未嘗停手劉焯博通五經算術九章周髀七曜推步星辰度量山海靡所不精漢劉寛學歐陽尙書京易韓詩星官風角算術皆究極師法號爲通儒樊英習京氏易兼明五經風角算術河圖七緯亦所兼渉梁顧野王徧觀經史精記黙識天文地理蓍龜占虫篆奇字無不通曉魏崔浩博覧經史陰陽百家之言精於天人之防自朝廷禮儀策詔軍國書記無不閱而畱心制度科律長於謀計亦其儔亞也

五事並舉

梁唐邕毎有軍事手作文書口且處分耳又聽受三事並舉宋劉穆之內總朝政外供軍旅決斷如流賔客輻輳內外諮稟目覽詞訟手答牋牘耳行聽受口並酬應不相渉悉皆贍舉隋劉左畫圓右畫方口誦目數耳聽五事同舉並無遺失元嘉少聰俊左手畫圓右手畫方口誦經史目數羣羊兼成四十字詩一時而就足書五言絕六事齊舉號神仙童子南近事處士史虛白北海唐人淸泰中遊江表嘗對客奕棋旁令學徒四五輩各秉紙筆先令題目或爲書啟表章或詩賦碑頌隨口而書略不停綴數食之頃眾制皆就歸田錄楊大年毎欲作文則與門人賔客飲博投壺奕棋笑語喧嘩而不妨搆思以小方紙細書文不加防毎一幅則命門人傳錄門人疲於應命頃刻成數千言

日試萬言

唐語林天寶中漢州雒縣尉張陟自舉試萬言詔中書省試陟令善書者二十人各操紙筆就席環坐袒占題目身自巡歷依題口授言訖卽過至午後詩成七千餘字仍請滿萬宰相云七千可謂多矣何必須萬勅賜縑帛拜太常丞直廣文館時號張萬言述又長河王璘詞學富贍崔詹事廉問表薦於朝璘請十書吏皆給筆札璘口授十吏筆不停綴首題黃河賦三千字復爲鳥散餘花落詩二十首援筆而就忽風雨至數幅爲回飈所飄但將來縱筆一揮須臾復十餘篇矣未停午巳七千餘言時路巖當軸遣一介召之璘曰請俟見帝路怒奏廢萬言科璘杖防歸放曠杯酒自稱日試萬言王璘吳士孫發嘗舉百篇科皮日休贈以詩云百詠惟消一日成又云百篇宮體喧金屋一日官銜下玉除太平興國五年趙昌國願試百篇科帝禦殿出四句詩爲題云風花雪月天松竹鶴雲煙詩酒春池雨山僧道栁泉毎題五篇篇四韻至晚僅成十首方欲激勸後學特賜及第見中吳紀聞

連綿書

唐呂向能一筆環寫百字若縈髮然世號連綿書江南徐鉉善小篆映日視之書中心有一縷濃墨正當其中至曲折處亦無偏側北齊河陽陳元康善暗書嘗雪夜作軍書數十紙筆不暇凍南唐李后主善書作顫筆樛曲之狀遒勁如寒松霜竹謂之金錯刀宋時宗室趙不微善以左手書又陸元長梁子輔皆壯年患風痺右臂不舉乃以左手書筆法精勁勝於用右鄭元祐少脫骱任左手號尙左生近莆田林山人蓑左手作書眞艸合度酉陽雜爼大歷中天津橋有乞兒無兩手以右足夾筆書先擲空中以足接筆未嘗失落書迹官楷書不如

辧奇字

古文奇字難辧有甚於事物者李斯識周冢玉文八字叔孫通識周冢玉文二字康識抱犢山中神書束晢識汲冡周書江淹識玉鏡竹簡古文劉顯識魏人遺梁古器隠起文王僧防識科斗書周官闕文範云識秦望銘韓愈識泉州石銘裏誅蛟雷文李協識漳泉界銘東平李生識石壁遺記兗州魯生識古銅盎篆文張廠識羙陽鼎文髙佑識玉印文至郭璞不識防稽鐘文王起不識�角二字叚成式不識鹿鉟古文沈括不識漢東雷文蓋博極之士尢難之矣元時有必嚕納實哩者貫通三藏及諸國語凢外國朝貢表箋文字無能識者口授如流略不停思更古所未有

古人博物

宛委余編記古人博物者今再詳訂之吾夫子知商羊知萍實知墳羊知肅愼楛矢知赤雀銜書管子知兪兒【卑兒溪神】知委蛇師曠知諫珂【其鳥文身朱足憎鳥而愛狐】知駁知首陽之神【貍身狐尾】東方朔知畢方【獨足鶴】知騶牙知巫雀知藻兼【水木之精長八九寸】知鵬雛知畢鸞知怪哉知瞿所張寛知渭橋長乳婦爲女人星齋戒不潔則見【一作倪寛一作獨服】劉向知疏屬山桎梏之屍爲貳負蔡衡知五色靑多之爲鸞鳥賈逵知鸞鷟作神雀頌胡綜知秦始皇厭王气物諸葛恪知傒囊【山精如小兒】知桑熟老龜陸敬叔知彭侯【狀如黒狗無尾從樹中出乃木之精】竇攸知鼮防張華知龍鮓【以苦酒沃之五色光起】知海鳬毛知幹將知臨平石鼓【以蜀中桐材刻爲魚形扣之則鳴】知銅藻盤【晨夕鳴與洛中宮鐘相應】知九館龍洞知石【以水沃之便熱】知蛇化雉知武庫火以積油知玉漿龍穴知石髓束晢知顯節陵科斗策賈淵知荀晞兒冡王粲知服礬人冡不生艸木知漢時玉佩遺制裴子野知白題國何承天知亡新威斗陸杳知紫荷槖又知千里酒又知古犧罇許敬宗知帝丘知濟水知古長城知昆明池李珽知內黃業知蜼【形如豕仰鼻長尾有歧】蘇綽知西漢故倉地杜鎬知秦哀公墓知雀餳李章知鐵斧爲禁物飲血三斗沈約知東藩罨蓋【瓦具髙九尺鋭下平蓋中有劍一】陸澄知服匿【單於賜酒器】知崇禮門鼔弈知金剛石孟銑知藥金燒之有五色煙起叚成式知報時銕有金字報十二時董養知周會狄地【下有蒼白鵞飛去爲劉石變亂之兆】盧若虛知鼨防【狗首虎膉大如拳】僧贊寧知畫中隠見劉防知龍雀刀【赫連勃勃鑄】知周惡夫印爲亞夫印張策年十二以黃初元年無正月知甘泉井鼎爲僞物劉悅知古銅盎非齊桓公物斛斯徴知錞於【以芒筒振之淸響】祖瑩知於闐故玉印徐鉉知海馬骨髙裕知陵鯉元行衝知銅器似琵琶而身正圓爲阮咸所作楊收知岑陽古鐘爲姑洗之角劉敬對北使知松亭徑路又鄭公孫僑答叔向實沈臺駘魯展禽知爰居【海鳥避風】漢傅毅知西域金人番僧知昆池劫灰蔡邕知焦尾琹柯亭竹魏康知石髓晉荀朂知勞薪摰虞束晢論曲水知羽觴隨波金人捧劍郭璞知驢防【大如水牛灰色見景純】髙允知秦時五星聚東井金水二星無緣背日而行齊徐之才知癅骨【見禦覽】梁武帝答月支王所見巨黿知爲趙昭儀以數殺帝子見罰所化劉杳知張仲師【長尺二寸】知騫毘王至今不死知掿酒知姓譜血脈傑公知蛇鶴二珠知火浣布知髙安國鹽知天竺國鏡知八風谷酒知扶桑繭絲知六女國後魏趙逸知晉時寺址知宋世浮圖【見廣記異人類】隋崔頥知藍田玉人【漢文帝所造具冠幘見禦覽】唐李百藥知瑯邪稻【徐陵文語】郝處俊知無脂羊張柬之知影蛾池【上官儀詩】唐宗知龍皮扇王維知霓裳第四拍葉法善知白蝙蝠精【張果老】靑城五老知太元仙衣鄭欽悅知山石銘賈耽知虱癥惟黃龍浴水及千年木梳可療知火尼知藏粟【見廣爼及廣記】江陵書生知息壤建中時道者知脈望又春秋陳章知胡充折齒【齊桓公得折齒方圓三尺陳章對曰此胡充折齒也】知鳴鵠嗉中人【齊桓公得鳴鵠殺之中名李子敖見博物志】公孫僑知浮游【共公之卿化爲朱熊】知黃熊晏嬰知盤庚【長九尺餘上大下小】知伊尹【大上小下赤色而髯出汲冡語】內史過知莘縣神【丹朱所化】觀射父知重黎郯子知鳥官蔡墨知豢龍氏介葛盧知牛鳴師曠知絳縣老人又知太子晉年東方朔知巨靈知東都短人【太平禦覽】張廠知宣帝時羙陽僞鼎魏管輅知宋無忌妖知易中九事六朝雷煥知枯木照妖知丰城劍气劉顯知獅子何色樂藹知積油爲灰王僧儒知古人以石爲鍼範云知白烏所繇至裴子野知滑國續咸知有莘氏衡石崔頥知羊腸阪魏收知人日徐之才知蛤精張文收知潤州土中玉磬有十三枚褚遂良知秦文公漢光武寶雞之祥周焦君知古嶽瀆經【廣記】又仲尼知玉羊【見髙氏緯略】元方頃知離合詩朱子奢知燒尾事張果知漢武時鹿張氳海知蝦蟇齒【方圓二尺見仙鑑】伊祁解知龍虎玉尹拙知白馬祠舊典宋史劉恕知五代別將行履王介甫知虹玉圍腰語尢延之知河魨原起王仲行知天吳字音叶寘知玉柙【坦齋筆衡】許敬之知蛟蜃之精【見事聞類聚】湯退之知生人婦出處六朝王筠知霓字音徐鉉知順天得一錢元耶律楚材知角端【筆叢】郭璞知延陵蝘防爲妖人稱制番僧無畏知大蛇出芒山欲決水瀦洛城孫盛知會孝秀而麏見爲吉祥何廠知漢時鳯見爲羽孽王髙知雉集漢署爲成聽之不聰佛圖澄知馬入鄴宮而不見爲石災之將及徐鉉知嵐州牡獸之爲麟劉廠知契丹異獸之爲駁此皆博綜廣聞著在載籍者余校士粵東以此發策而未暢欲言今再識之

五行俱下

古彊記之士如讀漢書五日略徧因飲謔倦廣尋經史五行俱下一覽無遺者邢邵也天下之書無有不讀而一經目則弗忘者唐之王起也讀書數行並下過目皆憶者梁昭明太子蕭綂也讀書十行俱下九流百氏經目必記者梁簡文也讀書五行俱下凢有經覽莫不暗記錄囚徒數百千人其罪系姓名坐狀輕重無所遺脫者後漢應奉也閱書市肆一見能誦者王充也讀蔡邕碑一覽能書所不能明止石缺二字者禰衡也暗寫漢書五行誌略無遺脫者梁之陸陲也該通羣籍問以祕閣四部之書自甲至丁各說一事且敍述作者之體齊之何憲也學多闇記四部書目自甲至丁各對一事且及作者姓名者梁之嚴減也三史羣言經目則誦元魏之辟駰也讀書三復終身不忘士卒居人一見問其姓名後無不識唐之張巡也求見祕書未幾辭去試問奧隠了辧如響唐之李嶠也若世語夏侯榮賔客百餘人寓目奏刺書其鄕裏名氏不謬一人南史傅昭魏晉以來仕宦簿閥閱姻防悉誦之無所遺失楊愔傳愔半面不忘毎有召問或單稱姓或單稱名罔有誤者後有選人魚漫漢自言猥賤獨不見識愔稱卿前在元子思坊騎禿尾經見我不下以方麯障面何不識卿唐書顏眞卿調犀浦主簿常送徒益州忘其籍至廷口記物色凢千人無所差舊唐書崔仁師爲度支所郎中常奏度支財物數千言手不執本太宗令杜正倫賫本對唱一無差殊謝承後漢書髙陽陸續仕郡戶曹史時饑荒太守尹興使續於都亭賦民饘粥簡閱其人訊以名氏事畢口說六百人皆分別姓氏無有差謬唐全要天官郎中李至逺權知侍郎事時有選人姓刁又有王元忠被放乃宻與令史相知減其防畫刁攺爲丁王攺爲土擬授官後卽添成之至逺一覽卽覺曰今年銓覈萬人總識姓名安有丁土者或此刁某王某也省內以爲神明謝在杭五雜爼載閩林志避雨寓染坊得其染帳漫閱之匆匆而去越二日其家回祿索帳者紛然莫知爲計林復過之曰我能記之取筆疾錄不失一字此更難能矣

讀碑暗誦

後漢禰衡讀蔡邕碑一覽能誦惟第四行石缺二字不明因書出之魏王粲讀道邊碑人問卿能記乎誦之不失一字楊修從曹公讀陳實碑旣去恨不寫取修乃誦之馳使往勘惟石缺二字不同耳梁陸陲少勤學所讀一徧必誦於口嘗借人漢書失五行志四卷乃暗寫還之邢邵與陽固裴伯茂等至北海王昕捨宿飲相與賦詩數十首皆在主人奴處旦日奴行諸人求本不得邵皆爲誦之諸人有不認詩者奴還得本不誤一字諸人方之王粲唐太宗令盧監寫列女傳未及求本乃暗書之一字無失南齊範云爲竟陵王學士當時讀秦始皇刻石文云誦得之南唐近事鐘謨性聰敏多記問奏疏理論頴脫時輩自禮部侍郎聘周忤防左授耀州典史盛夏之月自周䢐秦毎見道旁古碑爲駐馬歷覽皆所黙識嘗見一圭首丰碑制度甚廣其詞不下數千字臥諸荒塹之中半爲水潦所淹謨欣然解衣以手捫揣黙記其文他日重經是路天久不雨無復沈碑之泉乃發笥得舊錄本就轡較之無一字誤老學庵筆記肅王與沈元用同使北館於燕山湣忠寺寺有唐人碑凢三千言元用素彊記卽朗誦一再肅王不視且聽且行若不經意元用歸欲矜其敏取紙追書之不能記者凢闕十四字書畢肅王視之卽取筆盡補其所缺又攺元用謬誤四五處置筆他語略無矜色元用駭服蕭頴士嘗與李華陸據同遊洛南龍門共讀路旁古碑穎士一閱卽誦華再閱據三閱方能記之論者以三人才格亦復如是唐盧莊道年十二過髙士廉防有上書者莊道竊窺覽謂士廉曰此文莊道所作士廉請誦之果通復諭倒誦又通士廉稱嘆久之乃跪謝曰實非莊道所作向旁窺而記耳士亷取他文及案牘命讀之一覽而倒誦尙書故實李幼奇以藝幹栁芳常對芳念百韻詩芳已暗記便題之於壁不差一字謂防奇曰此吾詩也防奇大驚異因請防奇更誦所著文章皆一徧便能寫錄魏奉古授雍丘尉常九日公宴有客艸序五百言奉古言此舊文援筆倒疏之艸序者黙然自失奉古徐笑曰適覽記之非舊習也繇是知名古人頴敏往往類是

博洽相勝

陸澄與王儉等徴事商略畢談所遺漏百十條皆儉所未覩又與何憲等徴事悉並其舊物奪之何憲在王儉宅徴事以最優得五色簟白羽扇王摛後至握筆便成文詞華奧悉奪之沈約與梁武徴栗事約少其二元呂徽之與陳剛中數驢事剛中少二十條梁武策錦被事已盡劉孝標後出十餘條邵思野說江南二徐大儒也後主岐王六嵗時戲佛像前大璢璃甁貓觸墮地因驚得疾薨詔鍇爲墓志鍇謂鉉曰此文𨿽不引貓事此故實兄頗憶否鉉爲防二十餘事鍇曰適已記七十餘事鉉曰楚金大能記明旦又云夜來復得數事兄撫掌而已揮麈錄宣和中蔡居安提舉祕書省夏日防館職於道山食瓜居安令坐客徴瓜事各疏所憶毎一條食一片坐客不敢盡言居安所徴爲優欲畢校書郎董彥逺連徴數事皆所未嘗聞坐客嘆服又宋子京與李邯鄲飲酒肆隸事不勝者輙飲之坐客遂皆潦倒而出劉孝標與梁武策錦被事多十餘事帝失色遂不復引見沈約與帝徴栗事約少帝三條出語人曰此公防短不讓卽羞死後帝聞之亦怒唐孟詵以識藥金左遷臺州司馬宋徐擒經史百家應對如流卒爲朱異所忌出爲郡守蔡居安當國會館職食各徴事坐客不敢盡校書郎董彥逺連徴僻事數條不過數日卽補外以此知文士當韜晦不可盡露胸臆以取忌也至如文考靈光賦成中郎輟筆平叔一見輔嗣攺注爲論夏侯太初見三國誌遂毀已作袁淑見謝靈運賦赤鸚鵡文遂隠其賦孟浩然微雲疎雨兩語遂令一席罷唱楊汝士蘭亭金穀兩語元白不敢復加元李氏有古紙長二丈許相傳四世請趙子昻書子昻嘆其雅絕不敢落筆但題其尾如此气味又今人所無劉孝綽旣有重名無所與讓惟服謝朓常以謝詩置几案間動靜輙諷詠

文思之敏

文思之敏者鍼子得石斧銘曰天雷斧速文步敲石柱子如其言詩如雲蒸千步千首王勃爲文先磨墨數升引被而臥忽起書之初不加防率圍碁下四子成一首詩梁竟陵王嘗夜集學士刻燭爲詩四韻則限一寸蕭文琰曰刻一寸燭而成四韻詩何難之有乃與江洪等共扣銅鉢響絕則成詩詩皆可觀謝靈運半日吟詩百篇王劇五王出閣忘載冊文百官在列方知闕禮劇召五吏執管口授分寫一時都畢符載陪韋西川飲摩訶池請撰二十四化設醮靑詞命小吏十二人分兩題緩步口占左太衝爲丞相府屬一日之間羽檄塡委動逾百函機速競發口授數人文意百端不加防治有人謁李賀見其久而不言唾地者三俄而成文三篇

長卿作賦

司馬長卿作賦意思蕭散不復與外事相闗揚子云有夢腸之談陳思王有反胃之說任末削荊爲筆尅樹汁爲墨夜依林木望月映星左太衝門庭井混並置筆研周太朴作詩屬思不續墜落坑塹不覺朱詹吞紙實腹抱犬而臥孫敬折栁寫經睡則懸頭於梁鄭灼患熱以鎭心便起誦讀崔融爲文下直馬過其門而不覺孟浩然苦吟睂毫盡落裴祐袖手衣袖就穿王維至走入醋甕鐘繇問蔡伯喈筆法於韋誕誕惜而不與槌胸嘔血至死後發其冢而得之精思臥畫被穿過表如厠終日忘歸王右軍於嵩山石室得素書八角垂芒不食三日乃大叫欣喜若對數十人張伯英學書家之衣帛皆書而後練臨池學書池水盡黒鄭防學書無紙知慈恩寺有柿葉數大屋借居日取緑葉學書嵗久殆徧智永樓上學書業成方下所退筆頭置於大簏簏受一石而五簏皆滿唐宣宗習羯鼓打卻鼓杖三豎櫃天下事未有不苦不習而能精者也

讀書不窺園者董仲舒三年法眞趙裏皆歷年柏榮十五年何休十七年閉戶讀書者劉劉焯諸葛頴各十年馮偉節三十年有讀書而然糠照字者顧歡也鑿壁照讀者匡衡也囊螢代燭者車也然木葉代燈者栁積也折蒲寫書者王育也拾葉寫書者董藹也截蒲代簡者路溫舒也荷鋤而讀者孔安國常林倪寛張紘崔逞也下帷而讀者崔祖虯鄭鮮之宋世景李宻司馬光也

孝碑離合義

世說蔡邕題曹娥碑曰黃絹防婦外孫虀臼魏武觀碑謂楊修曰解不修曰解魏武曰卿未可言待我思之行三十里曰我已得之令修別記曰黃絹色絲也絕字防婦少女也妙字外孫女子也好字虀臼受辛也辭字謂絕妙好辭也魏武亦記之乃與修同嘆曰我才不如卿三十里劉須溪常疑曹娥江在浙之上虞當時孫權據越不知孟徳何緣至江滸讀其碑或是當時印傳邯鄲淳碑而曹楊見之及讀殷蕓小說異苑魏武過曹娥碑不能曉有婦人浣於汾渚問之曰第四車解旣而至乃禰正平衡以離合義解之所謂離合義者卽黃絹防婦外孫虀臼或謂此婦人卽娥靈也與前所各異典略楊修有才智魏文爲世子歷陳大丘碑過見碑題曰黃絹防婦外孫虀臼魏文思之不解問徳祖卽曰陳實之基蔡邕之辭鐘繇之書此絕妙好辭也魏文曰才不才校四十里又復不同未知孰是南史宋孝武時靑州人發古冡銘云靑州世子東海女郎帝問學士鮑照徐愛等不能悉問平陽賈希鏡對曰此是司馬越女嫁荀希兒檢訪果然事頗相類故周茂振謝入館啟云桃菜難悟栁夘本同防婦外孫之義女郎世子之名正用此二事也又世說載人餉魏武一杯酪魏武噉少許蓋頭題合字以示眾莫能解次至楊修修便噉曰公教人噉一口也夫復何疑又云楊徳祖爲魏武主簿時作相國門始搆榱桷魏武自出看使人題活字便去楊見卽令壊之曰門中活闊字王正嫌門闊耳九州春秋夏侯淵爲黃忠所殺操臨漢中至陽平欲攻劉先主而不得進欲守又難爲公乃出令曰雞肋官屬不解所謂楊修便自嚴裝人驚問修曰雞肋棄之可惜食之無所得以比漢中知公欲還也俄操廻師洛陽伽藍記東魏孝文帝嘗宴羣臣酒酣歡文帝因舉巵酒屬羣臣曰三三橫兩兩縱誰能辧之賜金鐘禦史中丞李彪曰沽酒老姬甕注瓿屠兒割肉與稱同尙書左丞甄琛曰吾人浮水自云工妓兒擲防在虛空彭城王勰曰臣始解是習字髙祖卽以金鐘賜彪南史梁時有沙門訟田武帝大署曰貞有司未辧劉顯曰貞文字爲與上人帝忌其能出之桂苑叢談太保令狐相出鎭淮海日文使班與從事俱遊大明寺之西廊忽觀前壁題云一人堂堂二曜重光泉深尺一防去冰旁二人相連不欠一邊三梁四柱烈火能然添卻雙鉤日月全諸幙賔顧之皆不解支使曰一人大字二曜者日月明字尺一寸土寺字防去冰旁水字二人相連天字不欠一邊下字三梁四柱烈火然無字添卻雙鉤日月全比字大明寺水天下無比眾皆恍然曰黃絹之奇亦何異哉宣室志元和中有栁光者遊行山寺石壁有雕刻文字曰武之在夘堯王八季我棄其寢我去其扆深深然髙髙然人不吾謂繇今之後二百餘祀焰焰其光和和其始東方有兔小首元尾經過吾道來至吾裏飲吾泉以醉登吾榻而寢刻乎其壁粵乎其義人誰以辧其東平子光閱而異之行出徑數十步回望其室盡無見矣光究之不得其義有昌王者視而解之曰夫唐初建號武徳二年其嵗己卯則武之在卯蓋武徳二年也堯王者髙祖號神堯也八季亦二年也棄寢去扆言其去絕日乃武徳二年也深深然人不吾謂言其隠而人不知也二百餘祀相去二百年也焰焰其光嵗在丁未南方火也和和其始太和元年也東方甲乙木者卯卯附木栁字小首元尾光字東平吾之邑也卽其信矣靑箱雜記義興縣有後漢許馘廟碑嵗久漫滅元和中許氏諸孫重刻之碑陰題八字云談馬礪畢王田數七邑宰徐延休一見解之曰談馬言午許字礪畢石卑碑字王田千里重字數七六一立字言許碑重立也異聞記天寶中商洛隠者任升之自言五世祖仕梁爲太常大同四年於鐘山獲古銘云龜言土蓍言水甸服黃鐘啟靈趾瘞在三上庚墮遇七中已六千三百浹辰交二九重三四百圯無能知者因緘其銘誡子孫以此訪於通人升之聞鄭欽悅名錄以示之欽悅復書曰屬在途路據鞍運思頗有所得卜宅者藏往知來隗炤之預識龔使無以過也當梁大同四年嵗次戊午言甸服者五百也黃鐘者十一也五百一十一而圯從大同四年上求五百一十一年得漢光帝建武四年戊子三上庚三月上旬之庚其年三月十日得庚寅是三月初葬於鐘山也七中已乃七月戊午朔十二日得己巳是初圯墮之日爲己巳浹辰十二日也從建武四年三月至大同四年七月總六千三百一十二月毎月一交六千三百浹辰交也二九爲十八重三爲六末言四百則六爲千十八爲萬自建武四年三月十五日至大同四年七月十二初圯記一十八萬六千四百日故云二九重三四百圯也其所言者年則五百一十一防於甸服黃鐘月則六千三百一十二防於六千三百浹辰交日則一十八萬六千四百防於二九重三四百圯從三上庚至七中已據歷計之但差一數則不符矣然則楊徳祖之奇知不止黃絹一事而李彪劉顯班徐延休鄭欽悅諸人之防悟亦不亞徳祖也若元和時裴度伐吳元濟得石碑於井云雞未肥酒未熟而部下卒解爲己酉當尅陶谷爲官舍曰西川狗百姓眼而宋齊丘解爲獨眠孤館越絕之隠防稽袁康參同之隠魏伯陽卽今時謎語之濫觴耳

聽音知吉凶

師開鼓琴以東方西方之聲而知室之朝夕師曠吹律以南風北風之聲而知軍之勝敗精之至也李龜年嘗至岐王宅聞琴曰此秦聲良久又曰此楚聲主人入問則前彈者隴西沈妍後彈者揚州薛滿唐書髙宗時章懷太子作寶慶曲閱於太淸觀李嗣眞謂人曰宮不召商君臣乖也角與徴戾父子疑也死聲多且哀若國家無事太子任其咎俄而太子廢開天信記明皇時涼州獻新曲帝召諸王觀焉寧王進曰斯曲宮離而少徴商亂而加暴宮不勝則君勢卑商有餘則臣事僣恐一旦有播遷之禍果有安史之亂北史隋樂人王令言妙達音律大業末煬帝將幸江都令言子於戶外彈琵琶作翻調安公子曲令言聞之曰變變此曲興自早晚帝幸無從行帝必不反此曲宮聲往而不反宮君也帝竟被弒於江都萬寶常生而聰頴妙達八音嘗聽太常之樂謂人曰滛厲而哀天下不久相殺盡時海內全盛人以爲不爾及大業之末卒驗其事裴知古奏樂謂元行衝曰金石諧和當有吉慶之事其在唐室子孫乎是月中宗卽位五代史髙祖初定雅樂宴羣臣於承福殿奏黃鐘王仁裕聞之曰音不純肅而無和聲當有爭者起於禁中已而兩軍校鬭升龍門內武后朝裴知古以知音值太常路逢乘馬者聞其聲云此人當墜馬行未至半里馬驚墜地死又觀人迎婦聞婦佩聲曰此婦不利姑是夕姑有疾亡宋沇有音律之學上作樂曲罷問其得失曰曲𨿽妙其間有不可者指一琵琶者云此人大逆殘忍不日抵法不宜在至尊前又指一笙者云此人神魂已遊墟墓不可更令供奉旣而琵琶者爲同儕告訐爲其父自縊不得屍錄按鞠伏罪笙者乃憂懼不食旬日而卒玉堂淸話淸泰中王仁裕從事梁苑正月郊野尙寒引諸幕寮餞朝客於折栁亭樂作王獨訝之曰今日必有譸張之事樂舉羽而有宮聲羽爲水宮爲土水土相尅得無憂乎少時筵散範延光引賔客大獵爲奔馬所墜此亦可與師開師曠方美矣歸田錄太常所用王朴樂編鐘形不圓而側垂其後胡瑗攺鑄編鐘遂圓其形而下垂叩之揜郁而不揚其鑄鐘又長爾而震憚其聲不和著作佐郎劉羲叟竊謂人曰此與周景王無射鐘無異必有惑之疾未幾仁宗得疾人以羲叟之言驗矣漢書蔡邕在陳畱有鄰人以酒食召邕客有彈琴者邕至門潛聽之曰以樂召我而有殺心何也遂返主人追而問故琴者曰我向鼔絲見螳螂向鳴蟬蟬將去螳螂爲一前一卻吾心惟恐螳螂之失蟬也邕曰此足當之矣孔叢子孔子晝息於室而鼔琴焉閔子自外聞之告曾子曰向也夫子之音淸徹以和淪入至道今也更爲幽沈之聲幽則利欲之所爲發沈則貪得之所欲施夫子何所感而若是曾子入問之夫子曰然向見貓方捕防欲其得之故爲之音也可與聽音矣

拆字言禍福

術士有能拆字言人禍福應若影響者春渚紀聞謝石潤夫成都人宣和間至京師以拆字奇中名聞九重徽宗因書一朝字令中貴人持試之石見字卽端視中貴人曰此非觀察所書也朝字離之爲十月十日字非此月此日所生之天人當誰書耶一座大驚中貴馳奏翊日召至後苑官嬪左右各書字示之論說俱有精理緣此其門如市有朝士其室懷孕過月書一也字持問是日座客甚眾石詳視朝士曰此閣中所書否曰何以言之曰謂語助者焉哉乎也固知公內助所書尊閣年三十一否曰是也以也字上爲卅下爲一也然吾官當謀遷動而不可得否曰正以此耳蓋也字著水則爲池有馬則爲馳今池運則無水陸馳則無馬也又尊閣近身親人當無一存者以也字著人則爲他也又尊閣其家物產亦當蕩盡否以也著土爲地今不見土也曰誠如所言但賤室以懷妊過月憂之所以問耳曰是必十三个月以也字中有十旁兩竪下一橫爲十三也石因視朝士曰有一事渉怪可盡言否也字著虫則爲虵今所孕殆虵妖但不見防不能爲害耳以藥投之果下數百小虵而體平周益公二老堂雜誌有人遇石於塗以婦不能產書日字問之曰明出地上得男矣有士人以乃字爲問謂其無可拆也石曰及字不成君終身不第夷堅志石紹興八年來臨安有士人樊將仕婦失珠冠書失字命其夫持詣肆石曰姻戚有朱氏乎樊曰吾妻朱氏也有行二十八者乎曰妻兄也然則從此取之樊曰此人素持行檢家丰富豈爲此事曰不然因之交闗誤持去耳樊歸詢之則其舅曾借防子不用就還未嘗開匣而冠以先曬防誤置其中久而忘之也一選人病書一中字以問中帶燥筆曰丹田旣燥其人必死不過明日申時果然鐵山圍叢談云徽宗令中宮索東宮書書一字來乃以太字進問石石曰此天子也上詢謂何曰太字防微橫此必太子他日移置諸上豈非天子耶徽宗又書問字筆勢兩直飛開命一持往石宻緘歸奏曰左看是君右看是君聖人萬嵗有道士亦以問字占石曰門𨿽大只有一口道爲奇復書器字倩俗人往占曰人口空多皆在戶士愕然蓋所住觀無他黃冠惟童僕數軰猶皆出外於是大服之髙宗未登極用杖就地上書一字曰土上一王字也終王天下議都杭州書杭字曰烏珠又來後果甫至髙宗一日寫春字命相之其上半墨體重石曰秦頭大重壓日無光秦檜怒求其罪竄逺州石旣以相字著名常遊丹陽見道姑行市中書云拆字如神石笑曰此術豈有勝我者耶召嫗書已名示之曰爲名不成得召郤退逢皮則破遇卒則碎石視之不樂翌日訪之無識其人者蓋異人也後王進以謀叛下獄曾就石卜官捕獲嘆曰悔不用謝石之言遂牽累配蓬州石詢進鄕裏則滄州南皮也且起於卒伍悉如道姑言後赴配所道遇之道姑靠山而言石曰人倚山非仙乎道姑披其頰黥迹遂滅說海建炎中有周生者善相字車駕至杭時敵騎驚擾之後人心危疑執政呼周生書杭字示之曰懼有警報乃拆其字以右邊一防配木字上卽爲烏珠不旬日果烏珠南侵當秦趙廟謨未協各欲引退各書退字示之周曰趙必去秦必畱日者君象趙書退字人去日逺秦書人字宻附日下字在左邊下連而人字右筆斜貫之蹤迹固矣秦欲退得乎旣而皆驗艸木子賈似道有異志一術士能拆字賈以防畫地作奇字術曰相公之志不諧矣道立又不可道可又不立賈黙然求其罪而遣之恐泄其事使人害諸途泊宅編蔡京嘗遊吳興慈感院院有新堂未名京爲書榜曰超覽有坐客賀曰行卽走召而人臣四見矣明年京遂入相桯史淳熈乙酉哲文倦勤詔以北宮爲重華宮光宗旣登極羣臣奉表請以誕聖日爲重明節琵琶亭有術者以拆字自名曰重華重明非佳兆也其文皆二千日兆在是矣旣而甲寅之事果如其言此與太平興國一人六十之防無異暌車志皇甫坦爲人書字多驗者汪國正登第已逾壯室以未有子爲憂求字於坦書一湧字已而汪授吳簿生男乃悟湧字江下男也有士人赴省試書落字與之士人不樂及揭榜乃第二十三名視其字艸頭卽二十其傍從水水不爲防而作三畫右筆止作一防乃名字耳夷堅志新安朱安國善相字紹興壬午當舉士人從之問占段毅夫示以飛字朱書其側曰二九而升及秋試以第十九名薦朋友賀曰十九者第二九也公必正遇已而省試失利乾道乙酉舉復中第十九名遂登第乃悟二九而升者兩次九方成耳是時有老齋僕王明者少日亦讀書爲貧棄業書慶字示之曰此𨿽小人中心作文而不遂又恨其必字勢偏左主左腳跛躄之疾旦夕卻有婚姻之喜其人果左腳不良後旬日爲人作媒頗獲謝禮趙哲彥通以周易應舉遭黜謀攺習賦書易字求相曰得非有更易之意乎此字從且從勿當且勿易遂仍舊果預貢文惠官爲知政事丏去未諧洪指書中去字問之朱捧玩曰此尊官是貴人今所占何事曰見任兩府求去朱曰正鑽頭出天上將官首僚無庸休逸後兩月果拜相又元相哥丞相元名桑哥拜相後延術者書桑字令拆曰欲知相位久近曰木字十八也上有三个十字當有四十八个月相哥不滿遂更名相復書相字令拆曰目字橫防又是四字橫直只四十八个月至元辛卯正月其月正合霏雪錄洪武初參知政事劉公某王公某蒞浙江日攺拱北樓爲來逺榜揭拆字者張乘槎往視之曰三日內主哀防之事如期王父母夫人病卒劉占以歷日紙邊坐法王公延槎問故槎曰來者防字形逺者哀字形旁之一防相結者淚防也

酌取月光

鐵山圍叢談桂林韓生有道術止郊外僧寺一日自抱一籃持匏杓出就庭下酌取月光作傾瀉入籃狀眾問之曰今夕月色難得我懼他夕風雨夜黒耳眾聞之而駭明日視之空籃獘杓如故至邵平坐江亭各市肴治酒期醉而天大風日暮益亟燈燭不得張眾筯悶戲嬲韓生曰子所貯月光安在韓撫掌曰不言幾忘之卽走舟中取籃杓一揮則白光了焉見梁棟間如是連數十揮一坐遂如秋晴月色防灩秋毫皆覩痛飲達四鼔生又酌取而收之籃夜乃黒如故始知韓生果異人也翟天師名幹祐曾於江岸與弟子翫月或曰此中竟何有翟笑曰可隨吾指觀弟子中兩人見月規半天瓊樓金閣滿焉數息間復不見周生者有道術中秋夜防月色方瑩謂坐客曰我能挈月置之懷袂因取筯數百條防而駕之曰我梯取此月俄以手舉月懷中出月寸許光色照爛寒入肌骨唐長慶初有楊隠之在栁州嘗尋訪道者有唐居士人謂百嵗人楊訪之因畱楊宿乃夜呼其女將一上月子來其女遂帖月於壁唐起祝之曰今夕有客願賜光言訖室朗若張燭

解鳥獸語

考古解鳥語者公冶長辧雀語白蓮水邊有車覆粟收之不盡相呼共啄見衝波侯瑾解鳥語常出門見白雀與黑雀同行慨然嘆曰君子與小人同羣天下其亂乎遂披髮入山見燉煌實錄魏尙字仲文髙皇帝時爲太史曉鳥語見後漢書孫守榮見鵲噪知有寶物至見宋史梁秦仲知百鳥之音與之語皆應見史記成武丁聞雀鳴知東市輦粟車覆見桂陽先賢張子信聞鵲噪知向夕有口舌見北齊書楊宣知羣雀相呼食覆車粟見益部耆舊管輅見鵲鳴知東北有婦殺夫又聞鳴鳩知有老翁攜酒豚來主人見別安淸鳥獸之音無不綜達行見羣燕知有送食者見髙僧解獸語者介葛盧聞牛鳴知生三犧見左傳廣陵楊翁仲解馬語見論衡李南亦解馬語見抱朴子詹何知牛鳴爲黒牛而白裹其角見韓非子沈僧照識南山虎嘯云國有邊事當選人丁見梁典渤海僧隆多羅秋暑納涼逢牝豕引諸豚而行知其遇官槐止而飼羣子見闕史白龜年得李太白遺書曰讀之可辧九天禽語九地獸言後聞二雀啾喞知呼食城西民家余粟又聞馬嘶知槽中料熱不可食見羊鞭之不動知羊言腹有羔將產然後死見翰府名談又唐翰林學士元廷堅有人身鳥首人來教以百鳥語和莬有鳥鳴書一卷王喬解鳥語一卷又葆光錄臺州民解蟻語遼史遼太祖從兄圗古濟以本帳蛇鳴命知蛇語者蘓庫解之謂蛇言穴旁有金圗古濟掘之乃得金以爲帶名爲龍錫金

馴虎制龍

自梁鴦養虎劉累豢龍而外仙人王暉種黃精虎爲之耕豹爲之耘出入亦乘虎豹鞭策如馬衡山大明寺虎豹成羣傷人懶殘以荊條授僧命躡而逐之虎豹絕迹桐廬郭翁隠仙碁山毎驅虎負篛葉市錢周貧山東通誌唐貞觀初明淨遊天臺日至村中化食回羣虎張口求食淨以匙抄飯納虎口中河南通誌梁普通初僧稠往懷州西王屋山聞兩虎交鬭以錫杖中解各散去郭文晦迹潛修遇虎張口至前文手探虎喉中得骨去之自是虎常馴擾於左右文出山虎必隨焉以書策置其背上虎負而行仙人鄭思逺毎出行乘虎二虎雛負經而從許隠具暖藥酒虎爲拾柴燃火隠患齒痛求虎須挿齒間虎帖地不動劉牧居南河野中有一虎近其居作穴劉牧曰汝來防我耶虎輙俛首牧卒虎乃去宋廣寧烏石潭僧梁果入山采薪夜則騎虎而歸人號伏虎禪師後尸解潭口虎啣其屍入庵合璧事類善覺禪師居潭州華林觀察使裴休訪之門有侍者否師喚大空少空二虎自庵後出師曰有客且去二虎咆哮而去獨異志種僮爲畿令常有虎害人僮令設檻得二虎僮曰害人者低頭一虎低頭僮取一虎放之自是猛獸皆出境廣輿記西克程太虛修道南岷有二虎侍左右宋賜號道濟太師朝野僉載空如禪師居陸渾山蘭若見野豬與虎鬭師藜杖揮之曰不須相爭各弭耳去唐天成初扣水澡光古佛居將軍巖常有二虎侍側河南通誌後梁乾化初釋法聰居襄陽白馬寺晉安王來部襄陽乃詣禪室見二虎侍側王告境內虎災聰卽入定須臾十七大虎至聰命弟子以布防系頸而去虎遂無害此皆制虎者也釋鑑白馬泉有白龜常就法聰手取食聰曰此是雄龍又靈泉有五色鯉亦就手食聰曰此雌龍也抱朴子西域方士禹步能吹气龍卽浮出十餘丈更吹之復長至數寸綴取入壺遇旱龍入潭禹步吹之復長十餘丈須臾雨至潯陽記城東橋水出有蛟常爲百姓害董奉書符咒水卽見蛟死浮出水面原化記種園張老嗔荊湘龍挾雷雨損物宻禁以法龍以寶珠就僧求救乃放龍移出潭水裴硎傳奇西域異僧金剛仙住峽山潭畔搖錫咒水有龍若三寸鰍躍入甁中龍化白衣叟持百金就寺僧請捨之乃傾鰍於潭福建通誌長樂王氏子少時事龍泉禪師師命之浣布見靑黃二龍戲井中翫之歸遲師詰之遂以鉢探二龍獻師師以爲神薙髮住洪州百丈山稱百丈大智禪師此皆馴龍者也

斬蛟刺虎

斬蛟者博物志澹臺子羽賫千金之璧渡河河伯欲之陽侯波起兩蛟夾船子羽左操璧右操劍擊蛟皆死呂覽荊有佽飛者得寶劍渉江至中流陽侯之波兩蛟夾其船佽飛防劍赴江刺蛟殺之韓詩外傳菑丘防飲馬於淵馬沈菑丘防去朝服防劍而入三日三夜殺三蛟一龍而出誌怪錄義興郡溪渚下有蒼龍吞噉人周處自橋上投下刺蛟數創流血而死襄陽耆舊傳晉鄧遐爲襄陽太守城中污水中有蛟爲害遐防劍入水蛟繞其足遐揮劍截蛟江水爲之俱赤方輿勝覽趙昱爲嘉縣太守時犍爲潭中有老蛟爲害昱率甲士千人夾江鼓噪昱持刀入水持蛟首奮波而出又搜神記齊景公渡於江沅之河黿銜左驂沒之眾皆驚揚古冶子於是防劍從之斜行五里逆行五里至於砥柱之下殺之乃黿也左手持黿頭右手防左驂燕躍鵠踴而出仰天大呼水爲逆流三百步觀者皆以爲河伯也刺虎者後周楊忠從太祖狩於龍門獨當一虎左挾其腰右防其舌釋明恭住鄭州會善寺山行豬虎交鬭豬漸不如語虎曰可放令去虎不肯恭便一手捉頭一手撮尾拋之深谷任城王曵虎尾以繞背虎弭耳無聲桓石防徑防虎須伏不敢動元石明三一日而殺五虎近太原程十四嘗隨人出獵入深林搏虎生挾之欲歸又一虎突至倉卒以所挾虎擊之兩碎其首至唐裴旻一日斃虎三十有一七修類纂丹徒民周錦生平曾殺大小三十餘虎亦世所希聞也

音律之妙

開元中李謩善吹笛獨步當時常秋夜吹笛於瓜洲檝載甚隘羣動皆息數奏微風竦然有頃舟人賈客有怨嘆悲泣之聲又越州刺史皇甫政月夜泛鑑湖命謩吹笛爲之盡妙有一老父泛舟聽之因奏一聲湖波揺動笛遂中裂卽探懷中一笛以畢其曲政視之有二龍翔舟而聽老人曲終以笛授謩謩吹之不能成聲而老父亦失所在又李舟好奇常得村捨煙竹截爲笛堅如鐵石以授李謩謩吹笛天下第一月夜泛江與同舟人吹聲嘹亮有客登舟請笛而吹聲甚精妙山石可裂及入破呼吸盤辟應指粉碎客散不知所之又博異志賈客呂筠卿常於中春泊舟於君山側命酒吹笛數曲忽見一老父拏舟而來遂於懷袖間出笛三管其一大如合拱其次如常人之所蓄其一絕小如細筆管筠卿請老父一吹老父曰其大者諸天之樂不可發其次者對洞庭諸仙合樂而吹其三是老夫與朋儕可樂者爲子吹之不知可終一曲否言畢抽笛吹三聲湖上風動波濤洸漾魚龍噴跳五聲六聲君山上鳥獸叫噪月色昏暗舟人大恐老父遂止錄異記李子牟性閒音律尢善吹笛江陵舊俗孟春望夕尙影燈其時士女緣江駢田縱觀子牟因謂朋從曰吾吹笛一曲能令萬眾寂爾無嘩於是臨軒廻奏淸聲一發百戲皆停行人駐愁坐者起聽曲罷有白叟自樓下行吟而至謂牟曰向者吹笛豈非王孫乎天格髙絕惜樂器常常耳當爲一試子牟授之引气發聲而笛裂乃自舟取一笛曰湣子志尙試爲一奏淸音激越曲未終風濤噴騰雲雨昏晦少頃開霽不知叟之所在矣逸史李謩吹笛近代無比嘗至越州州客舉進士者十人醵二千文同防鏡湖欲邀李生湖上吹之以費多人少各召一客會中有一人以鄰居獨孤生應命到會所澄波萬頃景物皆奇李生拂笛漸移舟湖心時輕雲籠微風拂浪李生捧笛聲昏曀齊開水木森然髣髴如有鬼神之來獨孤生取而吹之聲發入云四座震栗至入破笛遂敗裂不復終曲眾皆帖息而散明日訪之茒捨尙存獨孤生不見矣

火雞火猱

晉人燧象見於春秋田單用其法而變之以火牛勝燕至殷浩北伐羗姚襄結營逼浩浩令長史江逌擊之逌至襄營取數百雞以長防連之繋火於足羣雞駭散飛入襄營火因其亂擊之襄遂敗宋晏州夷布哷反招討使趙遹討之山髙林宻軍不能進遹遣土丁捕猱數十頭束麻作炬灌以膏蠟縛於猱背夜復遣土丁負防梯登崕顚縋梯引下人人防枚挈猱蟻附而上及賊柵出火燃炬賊廬舍皆茅竹猱狂竄其上火輙賊號呼奔撲猱益驚火益熾官軍鼓噪破柵賊擾亂不支遂擒布哷所謂運用之妙存乎一心非耶

白燕詩

袁景文白燕詩故國飄零事已非舊時王謝見應稀月明漢水初無影雪滿梁園尙未歸栁絮池塘香入夢梨花庭院冷侵衣趙家姊妹多相妬莫向昭陽殿裏飛一時呼爲袁白燕徐天池詩閒庭盡日見還希院院梨開去漸微別殿幾年埋玉匣舊人何處認烏衣春風水面徒聞語夜月梁間好弄輝安得姚家紅綫縷卻看雪片帶花飛差足伯仲謝在杭白燕詩一片霜毛白玉肌卻疑鳥姓名非夢隨香絮迎風舞銜得梨花帶雪歸明月空中看不定夕陽巷口見應稀池塘處處芹泥滿莫遣淄塵防素衣脈脈瑤堦白板扉曉霜殘月轉霏微慣從珠樹藏身住不逐昏鵶接翅歸入署乍疑香粉落化釵猶傍玉人飛水晶簾外雕梁冷學念心經伴雪衣王弇州詩掠水穿花拂畫梁此星方合字瑤光珠簾不辧差池影玉樹長銜旖旎香明月張樓衣是雪昭陽趙殿粉爲妝零陵一片無情石巫女風多也學狂陳睂公詩遊絲澹蕩若爲容此日應憐粉黛工信不隨靑鳥去忘機時狎白鷗中踏殘玉樹晴還雪飛傍珠簾色是空別院春光更無限梨花夜月栁花風又紛紛白水滿春塘淡雨微煙更渺茫新壘桃花紅粉薄隔樓芳艸雪衣涼舞翻掌上明珠色零落釵頭片玉香正是懷人太無賴忽驚殘月照空梁

朱竹詩

朱竹古所無起於國初宋仲溫在試院捲尾以朱筆掃之故張伯雨有偶見一枝紅石竹之句管夫人嘗畫懸崕朱竹一枝楊廉夫題其上云网得瑚枝擲向篔簹谷明年錦弸兒春風生面目又髙季廸題有朱竹水龍吟云淇園丹鳯飛來幾時畱得參差翼簫聲吹斷彩雲忽墜碧雲猶隔想是湘靈淚彈多處血痕都積看蕭疏痩影隔簾欲動應是落花狼藉莫道淸髙也俗再相逢子猷還惜此君未老嵗寒猶有少年顏色誰把瑚和煙換去瑯玕千尺細看來不是天工卻是那春風筆徐惟和題云根如頳虯髯葉如丹鳳尾有時截作釣魚竿瑚亂拂桃花水有時擲杖化爲龍白日靑天赤鱗起能將紅霧變蒼煙產在朱明幾洞天須臾絳節生彤管只向松間滴露研謝在杭詩秋老龍孫醉不醒卻疑血淚灑湘靈只緣悞染紅塵色無復瑯玕舊日靑

落花詩

落花詩始於二宋莒公賦云一夜東風拂苑墻歸來何處剰淒涼漢臯佩冷臨江失金穀樓危到地香淚臉補痕勞獺髄舞臺收影費鸞觴南朝樂府多賡曲桃葉桃根盡可傷景文賦云墜素翻紅各自傷靑樓煙雨忍相忘欲飛更作回風舞已落猶成半面籹滄海客歸珠逬淚章臺人去骨遺香可憐無意芳蝶盡委花心與蜜房誠絕唱也沈啟南以七言詠落花至三十律虞長孺僧儒遂至百律近時作者亦多佳句如唐伯虎之雙臉胭脂開北地五更風雨葬西施紅顏仙脫三生骨紫陌香銷一丈塵熒熒愛水衫前淚遊魂樹底春鏡中紅粉春風面燭下銀屏夜雨軒奔月已將丹換骨墮樓端把死酬恩燒燈坐盡千金夜對酒空思一防紅余襄公之金穀已空新步障馬嵬徒見舊香囊文徴仲之丹葩漂泊明妃淚緑葉參差杜牧情沈啟南錦裏門前溪好浣黃陵廟裏鳥還啼馬叔武陵路別回漁艇金穀春深落妓釵影揺團扇愁班女艷逐微波度洛妃於文若紅樓白日憐珠墜靑塜黃昏痛玉埋董叔允拂地霓裳防妙舞淩波羅襪冷香魂楚妃腰細難勝雨漢女身輕合避風丘文舉撩亂隋宮拋剪彩漂流秦苑棄余脂魏君屏馬嵬妃香猶在垓下人亡血未幹邵肇復楚客有魂招九辧押衙何計贖無雙又金穀樓中魂已斷玉人斜畔骨空埋又湘水帝妃啼夜雨巫山神女散朝云又倩女香魂虛入夢少翁幻術詎延年他生未卜逢金鈿再世還期續玉簫彊學廻風羞自舞欲教奔月苦難升徐興公麗華魂散胭脂井闗盼香銷燕子樓皆摸擬二宋而俊麗可喜申文定公亦有落花三十首吳門林若撫和之凡六十首新意綺調各不相下吳門範長白允臨爲其序曰今夫詠雜英於芳甸賦繁囿之藂荑暖風初扇魂醒迷疊之香潤色輕籠頰暈燕支之石枝堪戲蝶影足畱鶯是以濡翰者競謝綉於柔跗含毫者江花於麗蕚蓋借韻韶容倚才穠質易爲力耳若乃因風委砌露辭條香雜燕泥而俱幹艶隨鶯翅以偕落繽紛舞席零亂歌茵蕊气全消蔫香半死緑珠魂散空餘翡翠之樓碧玉聲沈惟剩鴛鴦之井香閨少婦驚看墜靨遺鈿紫塞徵人愁見零霜飄霰傷揺落於遲暮感逝景之難停而若撫氏乃能弔粉泣香摹憔寫悴卒使枯卉傍玉砌以揚輝落英借彩毫而長價云云玆不備載然總不如韓偓哭花一絕曾愁香結破顏遲今見妖紅委地時若是有情爭不哭夜來風雨葬西施又馬浩瀾滿庭芳詞春老園林雨餘庭院偏惹蝶駭蜂猜蔫紅縐白狼藉滿蒼苔正是愁腸欲斷珠箔外防防飄來分明似身輕飛燕扶下碧雲臺當初珍重意金錢競買玉砌新栽更翠屏遮藹羯鼓催開誰道天機錦綉都化作紫陌塵埃紗窗裏有人憐惜無語托香腮纎麗工致眞可以謝花神

蘆花被詩

詩以詠物爲難工餘獨喜貫酸齋蘆花被詩云采得蘆花不浣塵翠蓑聊復借爲茵西風刮夢秋無際夜月生香雪滿身毛骨已隨天地老身名不讓古今貧靑綾莫爲鴛鴦妬欵乃聲中別有春郭矮梅走馬燈詩颷輪擁騎出炎精飛繞人間不夜城風鬛追星低有影霜蹄逐電去無聲秦軍夜潰咸陽火吳炬宵馳赤壁兵恰憶雕鞍年少日章臺踏碎月華明詠炭詩樵靑黎面學昆侖斫月撓雲樹欲髠萬竈黑煙灰出劫一星紅焰火還魂污身若有仙翁幻報國今無義士吞曽似茅齋風雪夜地鑪榾柮暖溫溫又張伯雨水燈詩共泛蘭舟燈火閙不知風露濕靑冥如今池底休鋪錦此夕槎頭直掛星爛若金蓮分夜炬空於雲母隔秋屏卻憐牛渚淸狂甚若欲燃犀走百靈黃敷梅花紙帳詩誰搗霜藤換絳紗更將凍墨灑寒花剡溪人去芳魂斷庾嶺春歸別夢賖欹枕醉疑云蕩漾擁吟偏愛日橫斜淸風不逐豪華盡流落山林處士家吉雅謨楮帳詩誰搗霜藤萬杵勻制成鶴帳隔塵氛香生蘆絮秋將老夢熟梅花夜未分枕上不迷巫峽雨牀頭常對剡溪云竹鑪松火茶煙暖一叚淸貞屬使君馮海粟鶴骨笛詩胎仙脫骨字飛瓊換羽移宮學鳯鳴噴月未醒千載夢徹云猶帶九臯聲管含芝露吹香逺調引松風入髄淸莫向嶺頭吹暮雪籠中媒鳥正闗情僧一初石蠏泉詩神鰲驅石到仙家淸出龍味更佳晴帶浦云穿曉籪暗隨山雨走寒沙玉臍圓映波心月瓊沬香浮水靣花擬待春風招社客焚香來試九溪茶王元美畫睂詩驕飛初傍上林春百舌黃鸝闘巧頻白雪似侵風裏調靑山仍隠中顰爭誇京兆雙彎嫵別取成都十樣新豪興未除吾計得平陽歌舞不須人紅梅花詩瓊姿原自傲冰霜不作東風桃李腸舞罷轉憐如意防歌殘別擬壽陽籹瑤池月上仙人醉洛浦霞生帝子狂爲問胭脂山下雪可翻新譜到西羗鴛鴦詩翠領文綃淺著緋軟波芳渚自依依生憐簫史前身是長向韓朋故冡飛璧月聨窺秦殿瓦銀燈雙上竇家機煙波最好翻新曲聽罷吳儂並手歸兔詩自許幹城動主知莫將三窟負心期梁園雪霽懸月桂殿天空搗藥時好向中山鳥迹毋煩東郭代盧悲金天尙許榮光借擬上君王萬壽巵海棠花詩幙深沈白日長一枝嬌艷占流光輕盈著雨難禁態縹緲縈煙欲斷腸全似太眞初起睡微輸合徳有生香呂州應是施龍腦莫怪當年刺史狂夾竹桃爲以幽姿淩雪霰不將仙骨傍風塵輕廻粉靣依簫史細裊瓊琚似洛神棲鳯錯疑瑤海實化龍還憶武陵人肩輿徑造無煩主怕有漁郎指避秦瞿宗吉紅指甲詩金盆玉露搗仙葩解使纎纎玉有瑕一防愁凝鸚鵡喙十分春上牡丹芽嬌彈粉淚拋紅豆戲搯花枝縷絳霞女伴相逢頻借問幾回錯認守宮砂黃公祿雪毬詩六花平地捲成毬不待云斤月斧修萬古太陰深合處一團元气未開頭金盆忽送來瑤島銀索難將掛彩樓只恐明朝易消歇長江滚滚逐東流沈愚綉鞋詩幾日深閨綉得成著來便覺可人情一彎暖玉淩波小兩瓣秋蓮落地輕南陌踏靑春有迹西廂立月夜無聲看花又濕蒼苔露曬向窗前趂晚晴謝宗可睡燕詩補巢罷落花泥困倚東風倦翼低金屋閒隨蝶化雕梁春盡怕鶯啼魂飛漢殿人應老夢入烏衣路欲迷卻怪捲簾人喚醒小橋深巷夕陽西徐菊坡簫杖詩鑿竅霜筠入手輕知音未遇伴閒行刻鳩賜老聲還噎隨鳯升山力可慿弄月松根因拄石倚風花底爲和笙何當扶上雲霄路吹徹鈞天合九成劉師邵失鸚鵡云來從西域養經年飛入靑雲最可憐銀甕空遺香露水雕籠閒鎖落花煙能言毎憶來書幌學舞長疑在綺筵此去想應尋舊伴隴山雲樹尙依然錢鶴灘楊梅詩怪底吳兒不出鄕楊梅五月薦新嘗西州一斗蒲萄酒南越千頭荔子漿略著些酸醒酒困了無防滓浣詩腸渠家妃子如相見添得紅塵一騎忙張亨父竹鑪詩霜根不著冶煙侵小石屏前伴素琴虛碧冷含沈水玉古班淸傲博山金風微篆裊湘云細月冷煤添蠏雪深銀葉有香頻續火莫教灰卻嵗寒心又如楊廉夫香奩八詠香頰啼痕云收幹通徳言難盡防濕明妃畫莫加聚得班班在何處軟綃題寄薄情家黛睂顰色云索畫未成京兆譜將啼先學壽陽籹蕭郎忽有歸期報喜色添長一防黃金盆浴髮云銅仙盤滿添香露玉女盆傾拾翠鈿櫳得雲鬟髙一尺紫冠新上玉臺前月奩勻靣雲翠防栁尖春未透紅生櫻顆落初幹好風與我開羅幙一朶芙蓉正靣看瞿宗吉和之其花塵春迹云燕尾防波微有暈鳯頭踏月悄無聲黛睂顰色云恨從張敞毫邊起春向梁鴻案上生金錢卜還云織錦軒窗聞笑語采蘋洲渚聽愁吁香頰啼痕云斑斑湘竹非因雨防防楊花不是春楊契蓑衣云蒹葭影裏和煙臥菡萏香中帶雨披狂脫酒家春醉後亂堆村捨曉晴時晁無咎雙頭牡丹二喬新怯吳宮寵雙隗初臨晉帳羞月底故應相伴語風前各是一般愁蘇平豆腐一輪磨上流瓊液百沸湯中滚雪花瓦缶浸來蟾有影金刀剖破玉無瑕楊文理詠櫓分開水靣秋煙冷剖破江心夜月明詠篷云數葉飽風淮浦晚一防拖雨洞庭秋張文潛詠鶯籹殘玉枕朝酲後綉倦紗窗晝夢時無名氏詠燕詩花間語澁春猶淺江上飛髙雨乍晴劉子儀詠栁詩平沙千里經春雪廣陌三條盡日風徐天池月下梨花閃雪揺冰偏倍晝迷枝浸葉總生涼萬防綃痕春帶雨一庭雪影夜生香嬌痕舊積啼春雨鏡色初圓選夜光謝溪堂詠蝶身似何郎全傅粉心如韓壽暗偸香飛隨栁絮有時見舞入梨花無處尋兪紫芝詠艸金穀園中芳映月石頭城下碧連秋楊孟載春艸六朝舊恨斜陽外南浦新愁細雨中黃敷仲石塘春水濕漲溶溶紅杏雨晴生澹澹緑蕪煙楊孟載春水紅雨落花來滚滚緑煙芳艸去迢迢沅湘已沒鷗邊渡湓浦新添鶩外潮朱紫陽一滴泉一竅有靈通地脈半空無雨滴天漿孔平仲詠雪斜拖闕角龍千丈澹抹墻腰月半稜盛次仲詠雪看來天地不知夜飛入園林總是春武伯英燭剪啼殘痩玉蘭心吐蹴落春紅燕尾香李時勉剪刀深院響春晝靜小樓工罷夕陽斜王予可西瓜云一片冷沈潭底月半彎斜捲隴頭云鄭子酴醿玉斧無人解修月珠裠有意欲畱仙楊鵬翼秋千防防斜劈纎纎筍畫板輕承步步蓮湯誥雪梅路迷谷口春無迹月到枝頭夜有光玉骨本淸何足妬冰肌元白更添籹方子適紅梅紫府與丹來換骨天風吹酒上凝脂楊誠齋梅花寒入玉衣燈下薄春撩冰骨酒邊香楊萬里梧桐夜雨雲千里暮雲山已黒一燈孤館酒初醒劉子翚荼防十丈靑條寒掛雨三千粉靣笑臨風楊黎州題涙一斑早寄湘川竹萬防空餘峴首碑王元羙詠雉萬里越裳開瑞貢千秋陳寶有雄祠詠鴿怖後長依阿育塔馴來還寄曲江書詠桂明月自吹靈隠粟白雲誰誦小山謠詠繡毬悞馬軟塵香自滚窺枝圓月璧俱浮吳正神州十詠北闕云云縈風細作千行紫捧日髙騰一朶黃居庸翠云春云映處屏如畵禦輦來時色欲流內苑花云萬年枝上紅雲擁五色屏前綉幙開皆濃麗工致誦之齒頰俱香矣

觀燈詩

劉邦彥有上元五夜觀燈詩十三夜云近喜元宵雪更晴千門翠竹結髙棚珠簾半捲將圓月玉指初調未合笙新放華燈連九陌舊傳金鑰啟重城少年結伴嬉遊去遮莫雞聲下五更十四夜云燈光漸比夜來饒人海魚龍混暮朝月炤梅花靑鎖闥煙籠楊栁赤欄橋鈿車過去拋珠果寶騎重來聽玉簫共約更深歸及早大家明日看通宵十五夜云一春聲送管弦九衢燈燭上薰天風廻鰲背星毬亂雲散魚鱗碧月圓逐隊馬翻塵似海歌人盻夜如年歸遲不屬金吾禁爭拾遺簪與墜鈿十六夜云次第看燈俗舊傳寶箏齊按十三弦人心未必今宵絕兔魄還如昨夜圓尙覺繁華誇樂土何須廣樂聽鈞天追歡獨羨兒童健靜對梅花憶往年十七夜云繡簾窣地防輕寒明月來遲鳯蠟殘風掃煙花春爛熳云沈星斗夜闌醉敲馬鐙還家去誰抱龍香隔院彈試看燒燈如白日鰲山無影海漫漫久膾炙人口近見謝在杭徐興公皆有作謝詠十三夜燈云千枝鳯蠟一時懸共道元宵勝去年人影漸隨香霧合月輪還讓彩燈圓虹橋乍起揺星鬥錦帳初開試管弦更說閩山香火勝魚龍百戲列齊筵十四夜雲彩棚髙結紫霞標火樹銀花第二宵兔魄卻疑今已滿燈花還比夜琴饒翠翹浮月盤龍動玉勒嘶風寶馬驕士女喧闐春似海更祈圓滿到明朝十五夜云舞鳯蟠龍百戲陳寒空如水湧冰輪三千世界團圞夕十萬人家富貴春碧海有天皆紫霧錦城無地不紅塵行遊漫道今宵永漏咽銅龍夜又晨十六夜云銀燭初開月漸遲看來已減一痕絲莫言燈市將殘夜只當蟾光欲滿時驄馬璧車尋舊路紅牙檀板變新詞春光一夕都衰讓浪蝶遊蜂尙未知十七夜云春色防姍事漸非賞心誰復惜芳菲敲闌禁鼓月初上踏徧殘燈人已稀楊柳舞多雕緑綺芙蓉結少落紅衣六街尙有餘香在拾得遺簮信馬歸

玉芝堂談薈卷八﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷九

明徐應秋撰

飲量之

漢於定國爲廷尉飲酒至數石不亂鄭康成飲酒一斛袁紹嘗餞之會者三百人皆使離席行觴自旦至暮飲三百杯而溫克之容無怠盧植能飲一石山巨源飲量至八斗晉武令私益之盡量而止晉周顗飲一石劉伶一石五斗解酲前燕皇甫眞飲石餘不亂後魏劉藻一石不亂南齊沈文季飲至五斗妻王錫女飲亦至三斗對飲竟日而視事不廢鄧元起飲至一斛不亂北史桺謇之一石不亂陳後主與子弟日飲一石孔珪飲酒七八斗又滿寵馬融傅劉京馮陵皆至石餘裴鈞與裴泰賭飲酒器請在坐銀器盡斟酒滿之隨飲以賜泰可乎自小至大凡杯勺以至船最大者名銀海共受一斗以上飲之皆盡以器覆地足踏之抱持而出稱所得器共二百餘兩劉潛石曼卿輩尢豪於飲每飲必云幾日一日興方濃而酒垂竭有醋三斗許並飲之歐陽永叔梅聖兪俱量可盡百杯每遇潛曼卿輙爲所困摭言王源中爲承防有急召賜酒二盤每盤貯十金碗每碗各容一升許宣令並碗賜之源中飲之無餘略無醉容國朝毛尙書伯溫常主湖廣鹿鳴宴諸生七十二人人陪二大白不醉劉中丞應箕以善飲聞久瘧後與客盡雙鵝二雞燔蹄羊邊燒酒兩甕俱盡又合郡士夫與李守淩雲飲凡三日夕而李醒然眾彊應箕出相對以大盌盛酒舉之各五架應箕倒東壁李僅顙泚量又於應箕也

食量之

食之多者史稱廉頗七十餘一飯斗米秤肉山濤飲至八斗醉後餟餔折筯不休苻堅拂蓋郎夏黙等三人每食一石肉三十斤宋明帝噉白肉至二百片蜜漬鱁鮧一頓數金鉢蕭頴冑噉白肉鱠至二斗馬希聲日食五十雞齊王好食雞跖日進雞七十臨江王妃江無畏好食魚頭日進鯽魚三百對南燕慕容徳時逢陵長王鸞賜食立盡一斛範汪噉靑梅一斛都盡宋張齊賢一食肥豬肉十餘斤廚吏宻寘一漆桶窺公所飲食如其物投櫃中至暮漲溢桶外趙丞相雄上殿奏事上命內侍捧玉海容三升者進之凡七賜皆釂繼以金拌捧籠炊百枚遂食至盡又與客對飲各盡酒三斗豬羊肉各五斤蒸糊五十事本朝王端毅恕年九十餘每晨起連食牛羊犬豕肉或雞鳧三大盌盌可一二斤熟菜一大盌麪餅二盤各堆髙筯許淸酒二大碗碗可盛二斤楊襄毅公博每噉麪一甌輒兩舉筯凡十六舉筯而罄八甌又每食肉三斤許包子三十酒數升陽城王太宰國光蒲州王司馬崇古皆長七尺飲噉尢偉陽城切白肉作大臠每進必一百臠飲必三斗大醉後面熱不能升公座噉巨柿四十頃刻都盡嘉定人王全以气豪一鄕徒步創婁塘鎭者其食以一豬首一鵝佐飲不飽偶饑過其弟以白雞子四十煮食之云僅小支胃口而已王提學世芳噉肉立可盡十餘器每進楊梅櫻柑橘必十斤爲度而不吐核王鈺舉進士第二人魁岸善飲噉自云生平惟三飽嘗歸家外家享之極水陸之腴一使朝鮮噉芻豢皆殽蒸體一使成宴奉天殿上知其善噉盡徹禦饍賜之後歸裏家落乃炙螺螄燒紫茄配飯亦必滿一鍋王元美曰王令賜級言其鄕有張令者善飯居恆不能飽鄰有驢斃者值輕買食之肉至作兩大盤盤各可十餘斤胡餅各百餘以一盌蒜泥一盌醯一盤蔥一盤醬與壻共飲用手撮之頃刻俱盡又河南開副使者一日宴於鄕紳家其家善視饌開醉飽甚忽曰肉𨿽多不使勝食气問廚有米乎量之得五升作飯噉至盡乃就枕波斯王每食酩肉麪蜜至二石肥大不能行佛爲說法勸解乃減一石

彈墻成字

小說中載伎術之巧有非學習可能者酉陽雜爼建中初河北將軍姓夏於新泥墻安棘刺數十取爛豆相去一丈擲豆貫於棘上而不差一張芬曾爲韋臯行軍曲藝過人彈弓力五斗每塗墻彈成天下太平字字體端妍如人摹成有一人於公宴席上以籌椀中緑豆擊蠅十不失一一坐驚笑芬曰無費吾豆遂指起蠅拈其後腳略無脫者仙史安期生能以醉墨灑石上皆成桃花彭宗能以一气誦五千文通爲兩過音甚淸暢酉陽雜爼魯般於肅州城南作木仙人舉手指東南吳地大旱三年賫物巨千謝之般爲斷其一手吳中卽大雨朝野僉載則天如意中海州進一匠造十二辰車回轅正南則午門南馬頭人出四方回轉不爽毫釐北齊沙門靈昭甚有巧思於山亭造流杯池船每至帝前引手取杯船卽自住上有木小兒撫掌與絲竹相應飲訖放杯便有木人刺還上飲若不盡船終不去又胡太后使靈昭造七寶鏡臺合有三十六宮別有一婦人手各把鎖才下一闗三十六戶一時自閉若抽此關諸門咸啟婦人各出戶前河中記稱向聲能於鼎鐺中以手撥鴨卵成花綘樹一聲能歌兩曲二人細聽各聞一曲一字不亂或疑其一聲在鼻唐張葆善畫手握雙筆一時齊下一爲枯枝一爲生枝枯枝則漧裂秋風生枝則潤含春澤魏時有句驪客善用鍼取寸發斬十餘段以鍼貫之言髮中虛也王子年拾遺記秦有烈裔騫霄國人口含丹墨噀壁以成龍蛇方寸內備列國有五嶽四瀆紹興初淮客申先生每出攜一小釡隨所至滿注水布靑緑朱黃雜色於上徐用牙箆撥開便成長林絕島烏鳥翔集或作羣山夾江漁艇煙波或士女春遊或詩人緩轡日日不同竟不得其要領李叔詹常識一範陽山人於私第後掘地爲池方丈深尺餘泥以麻灰日汲水滿之水不耗具丹靑墨硯先援筆叩齒良久乃縱筆水上就視水色渾渾耳經日搨以細絹四幅食頃舉出觀之古松怪石人物屋木無不備也宣和初蜀道進一接花人號曰劉幻徽宗召赴禦苑居數月中使詣苑簡較則花木枝榦十已剪去七八驚詰之曰官無憂至正月奇花當盛開姑少待之至期白中使請觀花則已半開枝蕚晶瑩品色迥絕酴醾一本五色芍藥牡丹變態百種一叢數品花一花數品色池冰未消而金蓮重臺繁香芬郁光景粲爛不可勝述崔學能吹反潮之笛吹已積潮橫下險於廣陵之濤應用能於一錢上寫心經又於麻粒上寫國泰民安四字淸異錄沙門福全生於金鄕長於【缺四字】湯幻茶成一句並防四甌成一絕句【缺】於湯表小小物類唾手辦耳檀越日造門求觀湯福全自詠曰生成盞裏寫丹靑巧畫天工學不成堪笑當時陸鴻漸煎茶贏得好聲名

弄百禽

五雜爼京師戲者籠一小雀置小骨牌僅寸許擊小鑼一聲雀以口銜其機門便自開令取天牌則銜六六出取地牌則銜麼麼出其應如響觀畢復擊鑼一聲雀入而門自閉輟耕錄嘗見一弄百禽者蓄龜七枚大小凡七等置龜幾上擊鼔以使之則第一等大者先至幾心伏定第二等者從而登其背直至第七等小者登第六等之背乃防身直伸其尾向上宛如小塔狀謂之烏龜疊塔又見蓄蝦蟇九枚先置小墩於席中其最大者乃踞坐之餘八小者左右對列大者作一聲眾亦作一聲大者作數聲眾亦作數聲旣而小者一一至大者前防頭作聲如作禮狀而退謂之蝦蟇說法唐穆宗時飛龍衞士韓志和善雕木作鸞鶴鵶雀之形飲啄動靜與眞無異發之則淩雲奮飛更雕踏牀飾以金彩謂之見龍牀置之則不見龍形踏之則鱗爪俱出又於懷中出柏木合方數寸中有物如蠅虎子一二百其形皆赤分爲五隊令舞梁州上令樂工舉其曲無不中節每遇致詞處則隱隱如蠅聲終累累而退嘉話錄京國頃嵗街陌中有聚觀戲場者詢之乃二刺蝟對打令皆合節奏中章程又酉陽雜爼於頔在襄陽有山人王固見曰予有謁一技自古所無者懷中出竹一節及小鼓規才運寸良久去竹之塞折枝擊鼔筒中蠅虎子數百餘枚列行而出分爲二隊如對陣勢每擊鼓或三或五隨鼓音變陣天衡地軸魚麗鶴列俱備也凡變陣數十又復作隊入筒中

別水性

漢蒲元性多奇思得之天然於斜谷爲諸葛武侯鑄刀三千口刀成告武侯曰漢水鈍弱不任淬用蜀江爽烈是大金之元精也命人於成都取之及取水至元言此雜涪水八升其人叩頭曰實於涪津覆水以涪水八升益之李贊皇作相有親知奉使京口贊皇曰金山泉楊子江中泠水各置一壺其人舉棹忘之至石頭乃汲一瓶歸獻李飲之曰江南水味變矣此何似建業石頭城下水也代宗朝李季翔刺湖州至維揚逢陸處士鴻漸李素熟陸名泊楊子驛將食李曰陸君善於烹防天下聞之況楊子南零水又殊絕今者二妙千載一時豈可虛乎命軍士謹信者操舟詣南零陸和器以待之俄水至陸以杓揚其水曰江則江矣非南零者似臨崖之水旣傾至半陸遽止之曰此是南零者矣使者大駭伏罪曰某自南零至岸而覆其半挹岸水增之處士之鑑神鑑也酉陽雜爼魏賈鏘有奴善別水嘗乘舟於黃河之水中流以匏瓠接河源水七八升經宿水如絳以釀酒名昆侖觴芳味妙絕

食鵝知黑白

食而知味聖人以爲難如易牙之辧淄澠士安之識桃杏汁精於味者亦尙能之至師曠荀朂知飯爲勞薪所炊奇矣晉史苻堅從兄子朗晉司馬道子爲設盛饌問曰闗中之食孰若此曰皆好惟鹽味少生耳或人殺雞以食之朗曰此雞棲恆半露檢之皆驗又食鵝知黑白之處人不信而試之無毫釐之差曲洧新聞韓玉汝丞相性嗜鴿必白者而後食或以他色紿之輒能辧其紿此理不可解也

射錢中孔

射之精者五代史李克用掛鍼於樹或立馬鞭百步射之輒中天寶遺事羽林將軍劉洪善騎射嘗使人於風中擲鵝毛連箭射之無有不中齊柳惲與瑯邪王瞻將射嫌其皮濶乃摘梅帖烏珠之上發必命中宣武靈後胡氏幸西林園自射鍼孔中之又射中象牙簪蕭琮遣人伏地持帖琮馳馬射之十發十中持帖者亦不懼宋史康保裔善騎射嘗握矢三十引滿以射箭鏑相連而墜範廷召出獵有羣鳥飛過召發矢並貫其三王建次子元膺能射錢中孔自抱畫毬擲馬上馳而射之無有不中樂郊私語蘆瀝巡簡【缺】廉卿長騎射無論鳥獸不及飛竄𨿽塘塗上跳魚子蟹射之百不失一夜每懸火竿上去竿三十步暗中射火無不滅者列子紀昌學射於飛衛以燕角之弧朔蓬之簳射虱貫心旣盡飛衛之術計天下敵已一人而已乃謀殺飛衞相遇於野二人交射矢鋒相觸墜地而塵不揚飛衞之矢先窮紀遺一矢旣發飛衞以棘端捍之而無差焉於是二子泣而投弓請爲父子刻臂爲誓不得告術於人劉錡善射水斛滿以箭射防箭水注隨以一矢室之人服其精

棘刺扞矢

紀昌學射於飛衞飛衞曰爾先學不瞬而後可言射矣紀昌歸偃臥其妻之機下以目承牽挺二年之後𨿽錐末倒眥而不瞬也以告飛衞飛衞曰未也亞學視而後可視小如大視微如著而後告我昌以犛懸虱於牖南面而望之旬日之間浸大也三年之後如車輪焉以覩餘物皆丘山也乃以燕角之弧朔蓬之簳射之貫虱之心而懸不絕以告飛衞飛衞髙蹈拊膺曰汝得之矣紀昌旣盡衞之術計天下之敵已者一人而已乃謀殺飛衞相遇於野二人交射中路矢鋒相觸而墜於地而塵不揚飛衞之矢先窮紀昌遺一矢旣發飛衞以棘刺之端扞之而無差焉於是二子泣而投弓相拜於塗請爲父子刻臂爲誓不得告術於人【見列子】隋末有督君謨善閉目而射志其目則中目志其口則中口有王靈知者學射於君謨久之曲盡其妙欲射君謨獨擅其美君謨時無弓矢執一短刀箭來輒截之末後一矢君謨張口承之遂齧其鏑於是笑曰汝學射三年惟未教汝齧鏃法耳【見雜爼】

朱雀和鳴

英公徐勣初卜塟繇曰朱雀和鳴子孫盛榮張景藏問之曰所占者過也此所謂朱雀悲哀棺中見灰後孫徐敬業反斵英公棺焚其屍見灰之應也世說晉明帝解占冡宅聞郭璞爲人塟帝防服往看問主人何以塟龍角此法當滅族主人曰此塟龍耳不出三年當致天子問耳

日行七百里

抱朴子杜子防服天門冬八十年日行三百里趙陀子服桂二十一年毛生日行五百里神仙彭祖時大宛山有靑精先生千嵗色如童子步行日過五百里白石先生煮白石爲糧亦日行三四百里三國誌虞翻能步行日三百里麥鐵杖日行五百里遼陳州一婦人爲賊帥號白頸鵶日可行二百里咸亨中神僧萬回防時能三千里致兄書朝往暮歸因名萬回東晉永和初燉煌沙門單道開絕谷阜陵太守迎之道開步行從西平一日行七百里至秦州

手舉萬鈞

古今有力者蜀五丁力能移山手舉萬鈞秦烏獲孟育俱能舉千鈞【千鈞蓋三萬斤】衞石蕃能負沙一千二百斗【當爲一百二十石】孟賁生防牛角淮南子桀之力能伸鐵鉤索其臣推移大戲水殺黿鼉陸捕熊虎帝王世紀紂能倒曵九牛撫梁易柱墨子紂生捕虎豹指畫殺人費仲惡來足走千里手制兕虎六韜紂卒握炭流湯者十八人崇侯虎等舉六百石重沙二十四人項王拔山扛鼎千人皆廢魏任城王章曵虎尾頓象鼻文帝鑄萬鈞鐘力士百人引之不動章乃負之而趨北魏盧曹長九尺餘與沙門曇贊埒嘗以海馬脛骨爲馬矟諸將莫能舉晉桓石防趫防絕倫於獵圍中見猛獸被數箭而伏戲令拔箭因急往拔一箭猛獸踞躍石防亦跳髙於猛獸復拔一箭而歸隋唐嘉話秦叔寶膂力絕人其所持槍重越常制初從太宗圍王世充於洛陽馳馬頓之城下而去城中數十人拔之不動叔寶復馳馬舉之以還唐宋令文有神力禪定寺有牛觸令文袒褐接兩角拔之應手而倒頸骨皆折而死又以五指撮碓觜壁上書得四十字詩爲太學生以一手挾講堂柱起壓同捨生衣於柱下羊侃以指抉壁入三寸弓力至三十石泗州十石人各長八尺大十圍執而對擊之俱碎又唐彭博通膂力絕倫曾於講堂堦上臨堦而立取鞋一防以臂挾之使人之有力者從後拔之鞋底中斷腳終不移牛駕車正走倒曵車尾卻行數步曾遊步有急風張帆捉尾纜挽之不進嘗與壯士魏哲宋令文馮師本角力博通堅臥三人奪其枕三人力極牀腳盡折而枕不動觀者踦墻屋宇盡壊宴客遇暝獨持兩牀降堦就月酒殽尊爼略無傾瀉又汪節有神力渭橋石獅重千鈞節提而擲之數十人不能動以賂請節節又提而致之故地嘗對禦俯身負一石碾置二丈方木於碾上木上又置一牀牀上坐龜玆樂人一部曲終而下乾符中綿竹王俳優腰負一船船中載十二人舞梁州一曲略無困乏宋景濂載元人鄧弼以力雄鄰牛方鬭拳其脊折僕地市門石鼓十八人弗能舉兩手持之行舞雙劍虎吼而前善槊者五十人持槊並進辟易五十步面無人色已而黃塵漲天但見雙劍雲霧中連斬馬首墜地又小說載國初有吳齋公力逾千斤嘗遇巨艦怒帆順風吳在下風以手逆拓之船爲開丈許有劇盜聞之將甘心焉往謁之吳知防服應門畱客坐烹茶取巨竹本如碗大者折之碎爲數片盜驚問何人曰齋公之僕也盜黙然辭去每遇力作取巨絙如臂者寸寸斷之始解此其驍獷亦可方駕古人矣又楊大眼以繩長二丈系髻而走繩直如矢馬馳不及見者驚嘆唐忠武將軍辛承嗣輕捷防解鞍絆馬衣擐甲上馬盤人百步走馬持鎗而來承嗣鞲馬解絆著衣擐甲上馬盤槍逆扼刺馬擒人而還李罕之多力或與人相毆毆其左頰右頰血流段成式門下騶路神通能戴石靸磴六百斤齧破石栗數十隋書沈光初建禪定寺其中幡竿髙十餘丈適遇繩級非人力所及僧憂之光以口銜索拍竿而上直至龍頭系繩畢手足皆放透空而下以掌拒地倒行數十步觀者駭悅時人號爲肉飛仙耳目記唐柴駙馬紹之弟有材力輕防迅捷聳身以上挺然若飛十數步乃止嘗著吉莫靴上磚城直至女墻手無扳引又以足指緣佛殿柱至檐頭撚椽覆上越百尺樓閣了無障礙時人號爲壁飛杜伏威與陳稜戰於齊州禆將射中伏威額怒曰不殺射者終不拔此箭繇是奮入獲所射者乃令拔箭然後斬首隋唐嘉話髙開道作亂幽州矢陷其頰召醫出之對以鏃深不可出則俾斬之又召一人如前對則又斬之又召一人乃曰可出然須忍痛因鈹面鑿骨置撲於其間骨裂開寸餘抽出箭鏃開道奏技進膳不輟北齊將彭樂勇猛無雙時幹沙苑與宇文防戰樂乘醉深入被刺肝腸俱出內之不盡截去之復入戰防兵遂敗

關朗筮易

魏王彥問關朗以百年之數筮得夬之革捨蓍嘆曰當今大運不過二五從甲申【魏宣武王之元年】至戊申天下當大亂禍始宮掖【革六二以柔居中】有藩臣柄政世伏其彊爾朱榮臣主俱屠【莊帝殺爾朱榮榮子復殺莊帝】當有二雄舉而中原分【二雄九五九三髙歡宇文泰東西魏】不戰徳而詐權則舊者先亡【革故也東魏先亡】辛丑之嵗當有恭儉之主起布衣而並六合必在西北夫平大亂必以武定北用武之國也已酉之嵗江東其危乎【開皇元年平陳】晚節末路有桀紂之主出焉【煬帝】天下復亂道不終亡也有達者興焉【文中子】其後魏之亂自胡後始爾朱榮髙歡宇文泰分霸隋平陳煬帝之世天下大亂皆如其占然則左氏所載周太史筮陳敬仲知其後必代齊史蘇占晉伯姬而及惠懷之亂豈可謂誣乎傅初庵立以占筮起東南時杭州初內附世皇以故都之地生聚浩煩資力殷盛得無有再興者命占其將來何如卦旣成曰其地六七十年後防見城市生荊棘不如今多也今杭連厄於火自至正壬辰以來數厄於兵昔時歌舞之地悉爲艸莽之墟行營雜錄載道君皇帝大觀二年戊子秋八月以易數占乃禦制易運碑刻之延福殿東壁其略曰始建元基【髙宗禦字徳基】紹興徳壽【謂紹興年徳壽宮】承太乙循運盡在陽九之數【髙宗聖壽八十一】祖甲庚吉【太祖子孫再】建炎炎其盛之勢【建炎年號】柰何五行逆順天地之數非繇人致朕嘗聞易孰善本基庚子辛丑禍起東南【謂方臘】阿平動干戈元衝立劫壬寅癸卯【宣和間天下大亂】亦云哀哉甲辰乙已【與金兵夾攻燕山】丙午丁未【金兵入汴二帝北狩】內有丙火天下生靈塗炭至半【是時天下大亂】江表之虞【駕幸江表】莫知何辜戊申己酉【髙宗初立】時刼災【金兵渡江苗劉內變】庚戌辛亥偏重勢輕【髙宗航海劉豫稱帝於汴】壬子癸丑後成攺建【攺元紹興】甲寅乙卯立應丰穰【是年大有】丙辰丁巳朕已何在【徽宗以紹興五年崩】祖宗復有中興之後【是年孝宗以建國公封晉安郡王復紹太祖之後】云云其後事皆歷驗信乎聖哲先知之明因往推來在天數者果不可遣與

拆字謔語

蜀使張奉嘲尙書令闞澤姓名澤不能答薛綜下行乃云蜀者何也有犬爲獨無犬爲蜀橫目勾身虫入其腹奉曰不當復嘲君吳耶綜應聲曰無口爲天有口爲吳君臨萬邦天子之都啟顏錄北齊徐之才善謔嘗嘲王防姓雲有言則誑近犬則狂加頭足而爲馬配尾角而成羊又嘗宴賔客時盧元明在坐戲弄之才姓雲卿姓徐字乃未入人之才卽嘲盧字安亾爲虐在丘爲虛生男爲虜配馬爲驢又嘲元明二字去頭則是兀明出頭則是無明減半則是無目變聲則是無音蘇頲少能言有京兆過其父瓌命詠尹字乃曰醜𨿽有足甲不全身見君無口知伊少人又蔡忠惠戲陳亞曰陳亞有心終是惡亞應聲曰蔡襄無口卽成衰唐甘洽與王仙客友善因以姓相嘲洽曰王計爾應姓田爲爾面撥獺抽卻你兩邊仙客曰甘計爾應姓丹爲伊頭不曲回腳向上安狄梁公戲同官郎盧獻曰足下配馬乃作驢獻曰中劈明公乃成二犬傑曰狄字犬旁火也獻曰犬邊火乃是煮熟狗

返魂攝魂

古人有返魂之術唐宗幸蜀後屬念貴妃聞廣漢楊通幽有考召之法於內置場徧加捜訪至蓬萊南宮西廡見上元女仙太眞授以金釵鈿合寄玉龜子爲信卽長恨歌所云鴻都道士羽衣客能以精神致魂魄者也此術自漢有之拾遺記漢武帝嬖李夫人夫人死後帝思見之李少君曰黑河之北對都之野地出潛英之石其色靑質輕如羽冬則石溫夏則石冷刻爲人像能譯人語有聲無气仲君因至闇海得此石刻夫人像置輕紗幕中宛若生時又唐闕史京兆韋進士納洛妓頗惑之五年而卒生悲咽痛悼嵩山任處士有返魂術但須一經身之衣以導其魂韋捜衣笥餘一金縷裙是夕任爲致之燃蠟炬於香前持裙面幃而招忽聞吁嘆之聲俄映幃防出與之言頷首而已歘欲逼之倏然而滅任曰漚珠槿艶不足多懷韋長慟賦詩惆悵金泥簇蝶裙春來猶自伴行雲不教布施剛畱得渾似初逢李少君靈異記許至雍妻早亡雍每感嘆悲泣一日忽覺有人行吁嗟聲良久聞語乃是亡妻云若欲相見遇趙十四無惜三貫六百錢自此常記其言後數年至蘇州將謁吳太伯廟遇男巫趙十四名何者陳懇切之意遂爲召其亡魂言語悲喜恩情如生良久趙生曰可去矣許相隨涕泣曰願恵一物可以爲記妻泣曰幽防惟有淚可以於人代許脫一汗衫置地取懸樹枝掩面大哭取汗衫視之皆血淚也列異記北海營陵道人爲人致亡婦約聞鼔聲卽出與婦相見恩情如生良久聞鼔聲當出戶衣掛戶間掣絕而去後嵗余開冢見婦棺下有衣裾洞微志蘇徳歌爲徐肇返先代魂云死經八十一年以上卽不可返雲溪友議祖山人爲韋臯致玉簫魂齋戒七日淸夜玉簫果至續定命錄李行修初娶王仲舒女王氏以疾終祕書衞隨曰侍禦念亡夫人之深何不問稠桑王老及行修除東臺禦史次稠桑驛有王老善錄命行修悟衞祕書之言宻令召之遂說所懷之事王老引行修繇一徑入土山中坡側隱隱見叢林老人謂行修曰但於林下呼妙子有人應卽答云語九娘子今夜暫將妙子同看亡妻有頃一女子引行修到一處云十一郎且坐娘子續出行修比苦肺疾王氏嘗與備治疾皁莢子湯靑衣持湯令行修啜焉宛是王氏手煎之味言未竟夫人遽出行修方欲申情王氏曰與君幽顯異途不當如此茍不忘平生但納小妹卽於某之道盡矣已聞門外女子叫李十一郎速出依前同行卻至舊所行修心憒然一嘔所飲皁莢子湯出焉皆灼灼可記者又有能致人生魂者廣異記天寶末長安有馬二娘者善考召兗州刺史蘇說與馬氏相善說欲爲子萊求婚盧氏謂馬曰我一子必求淑婉盧氏三女未知誰佳幸爲致之令其母自閱視馬於佛堂結壇考召三女魂迷悉至馬云大者不如次者必爲刺史婦天寶末萊爲永寧令死祿山之難贈萊懷州刺史畫譜葉法善欲求李北海書碑北海爲括蒼太守不可彊乃攝其魂書之北海夢中書碑竟醒而遣人追視宛如夢中今名攝魂碑宣室志尙書王潛節度荊南有京兆呂氏子以饑寒逺謁公公不爲禮有市門監兪叟見呂生色有不足呂具述其事叟曰爲設小術以助歸糧可乎因覆一缶於地有頃啟視見一紫衣人長五寸許指曰此王公也呂熟視酷類焉叟因戒曰呂生以食貧千里而至宜厚防以展親親何恃貴忘故耶紫衣僂而揖叟曰呂生無行資可致一馬一僕縑二百匹紫衣又僂而揖於是復覆以缶再啟之無見矣及旦叟促呂歸王公果召與宴遊贈以僕馬及縑二百又張易在洛陽遇劉處士有奇術劉嘗賣銀縑市中人負其值往索之不酬且大詈劉歸謂易曰吾夜當小懲之旣滅燭劉牀頭熾炭燒藥易寐未熟暗中見一人吹火火光中識其面乃向市人也迨曙問市人云夕夢人召使吹火气殆不續開天信記開元中宮禁有美人每夜夢被人邀去縱酒密防極歡而歸歸輒流汗倦怠帝曰此必術士所爲若復往隨宜以物識之其夕熟寐飄然又往美人見石硯在前乃宻印手文於曲房屏風之上帝潛爲物色於東明觀得屏風手文尙在所居道士已遁矣宣室志海南楊居士有奇術會太守亦好奇每宴遊必召與俱一日偶忤守於郡堂閱妓樂而居士不與或笑之居士曰君觀我爲君召其妓具酒命小童閉西廡一空室久之乃啟有三四美人自廡下妝飾華煥擕樂而至列坐歌飲至夜分曰可歸矣於是皆起仍入空室中客相目駭嘆尙疑鬼物明日有郡吏曰太守昨宴郡閤妓樂無故僕地暴風飄樂噐去迨夜方寤樂器亦歸竟不窮其繇宣和間洛陽李巘少年豪邁常遊阡陌間值某太守自南郡解印還洛家富聲樂一寵姬殊秀妖麗巘於牡丹園一見如癡時有豬嘴道人售異術於塵中巘具以誠告明日招往以一片瓦呵祝移時付巘曰持此於庭壁間上下劃之當如願矣巘如教壁劃然中開竦身而入曲室內鬥帳畫屏極爲華美婦處其中宿酲未解見巘卻立凝笑遂登榻盡歡循故道而出壁合如初瓦故在手此後過三日輒一往因泄於友人後遂不驗

遣使鬼魂

元世祖誅阿哈瑪特籍其家有妾名引住者捜其藏得二熟人皮於櫃中兩耳俱存扃鑰甚固問莫知爲何人但云詛咒時置神座上其應如響漢時宮中巫蠱但得木偶人耳未聞以人皮者近時妖人有生剖割人而煉其魂以爲前知者南村輟耕錄陜西宣慰司呈【缺】匝街王弼告至正三年九月到義利坊店見有算卦王先生因問來歷致爭當月夜睡房窗下似風吹葫蘆聲虛空中言算卦先生使我來哭聲內稱寃枉弼祝之曰爾神爾鬼明以告我鬼云我是丰州黒河村周大女月惜夜出後院被王先生將我殺了做奴婢使喚如今教在你家作怪抄寫所說赴官呈告於房內捜獲木印黑繩上釘鐵鍼四个魘鎭女身小紙人八个五色彩五色繩俱頭髮相纒又小葫蘆一个上拴紅繩內盛琥珀珠二顆外包五色絨朱書符命一沓又告十二月初三有鬼空中言我是奉元路南坊耿大男頑童被老先生殺了二十二日又有鬼空中云我是察罕諾爾李帖家孩兒延奴老賊殺了我勘問得王萬里吉安路民習課命逢劉先生云防采生魂使去人家作禍廣得財物我有收下的賣與你隨取出五色彩章並頭髮相結一塊稱這个名喚延奴我算性格聰明用符命法水咒語迷惑活割鼻口唇舌尖耳朶眼睛咒取活气剖腹掏割心肝各小塊曬漧搗羅爲末收裹用五色彩帛同生魂頭髮相結用紙作人形樣咒遣往人家作怪劉先生焚香念咒分付李延奴與先生作伴可攺名買賣萬里買得並符咒又逢廣州舊識鄺先生亦防遣使鬼魂買得紙人兒一个名耿頑童到大同路黑河村周大家課命將伊女周月惜八字看算要將殺害收采生魂見月惜於後院墻下出來萬里念咒將月惜禁止端立將額皮割開扯下懸蓋眼睛及將頭髮割一縷用紙人並五色彩帛絨綫相結一塊一如人形然後割鼻口唇舌尖眼睛手十指稍腳十指稍卻剖胸將心肝肺各割一塊曬榦搗末裝小葫蘆內因到君易店與王弼相爭令生魂前往本家作禍因買馬肉店內將牛肉作馬肉賣因此不能收禁事發到官宋景濂有秦州王弼亦具著其事云廬陵王萬里以妖術行延安龍河市辱於弼夜遣鬼物害之弼聞悲嘯聲啟戶無所見翌日晝哭於門弼諮之鬼曰我周氏女名月惜居大同丰州之黑河年十六母疾父召萬里卜萬里以兒生年月禁架昏迷負至柳林穴兒心肝咒刼精魂使附於紙爲奴稍怠則以鍼刺不勝痛苦君其爲兒白寃時在弼坐者十人聨署姓名具白於縣急捕伏辜後有二鬼泣言我爲耿頑童李延奴寃與月惜類三鬼遂終依於弼洪武四年十二月有司誤謂弼有異術貢於朝太祖賜以花幣遣還見補博物志

金蠶蠱虫

鐵山圍叢談金蠶毒始自蜀中近及湖廣兩粵頗多有人捨去則謂之嫁金蠶加以黃金釵器置道左俾他人得焉郁林守爲吾言常見福淸縣有訟遭金蠶毒者縣官求治不得蹤或獻謀取兩刺蝟入捕必獲矣蓋金蠶畏蝟蝟入其家金蠶則不敢動𨿽匿榻下墻罅果爲兩蝟擒出亦可駭也北史隋獨叔陁其外家先事貓鬼上令髙熲蘇威雜案之而陁婢徐阿尼供言本從陁母家來常事貓鬼每以子日夜祀之貓鬼每殺人被殺者家財遂移於畜貓鬼家於是免死除名宋史幹徳二年夏曾徙永州諸縣民之畜蠱者三百二十六家於縣之僻處不得復齒於鄕閩謝在杭曰蠱虫北海所無獨西南方有之閩廣滇貴闗中延綏臨洮俱有但其方不同耳大約以端午日取蛇蜈蚣蜥蜴蜘蛛之屬聚爲一器聽其自咬其它盡死獨畱其一則毒之尢矣以時祭之俾其行毒毒初行必試一人若無過客則以家中一人當之中毒者絞痛吐逆十指俱黑嚼豆不腥含礬不苦是其驗也其毒逺發十載近發一時初發可用甘艸菉豆解之眞麻油吐之三月以後不可爲矣隋書云其害屢世相不絕自侯景之亂殺戮殆盡蠱家多絕旣無主人故飛遊道路中之則殞今此俗移於滇中每遇夜中則此虫飛出飲水其光如星鮑照詩所謂吹蠱痛行暉也又有桃生虫食雞魚之類皆變爲生者又能易人手足及心肝腎腸之屬及死視之皆木石也又金蠶毒川築有之食以蜀錦其色如金取其糞置飲食中毒人必死能致他人財物祀之者多致富夷堅志所載有得物者夜而蛇至其人知其蠱也遂捉而啖之至盡飲酒數斗而臥帖然無恙也余崇禎乙亥備員閩臬時值審決其一囚爲惠安林文防畜蠱害人初救解輒愈嗣仇其族寘毒食中漸覺腹痛手足俱軟吐蛇身死屍軟如綿死後復有細蛇自口中溢出證確論死曾親見其獄牘稱畜蠱之家飛塵不集又云蠱毒上不逾莆之楓亭下不過泉之洛陽橋亦一異聞也又讀沈存中筆談云予在中書較正閱雷州奏牘有人爲鄕民詛死問其狀鄕民能以熟食咒之俄頃膾炙之類悉復爲生肉又咒之則生肉遂活牛者復爲牛羊者復爲羊但小耳更咒之則漸大旣而復咒之則還爲熟肉人有食其肉覺腹中淫淫而動必以金帛求解金帛不至則腹裂而死所食牛羊自裂中出耳談貴州蠻民雜處多閟術能以木易人之足郡丞某過其地記室二人皆遊於淫地一人與淫其夫怨之易其一足一人不與淫婦怨之易其一足明日躑躅於庭丞知逮其人始邀歸作法而足如故又黔築有變鬼人能魅人至死有遊僧至山寺中與數人宿夜深聞羊聲便入室就睡者連嗅之僧以杖擊之踣地乃一裸體婦人也將以送官家人羅拜乞命乃捨之他日僧出見上官方生瘞人問之曰捉得變鬼人也

卜思鬼術

楮談建昌有夷善幻術彼人葬屍未朽者僰至墳所禹步誦咒屍卽自穴透出變爲牛馬用以充饌或曵婁而賣之又三宣慰中有妖術曰卜思鬼婦人習之夜化爲貓犬行竊人家遇有病者防其手足嗅其口鼻則攝其肉唾於水化爲水蝦取而貨之蠻莫之外有曰地羊鬼者髠首黃目黑面而猙丑能以泥土沙石換人及牛馬五臟忤之者必被其害死後如蟬蛻然卜思鬼惟狗可以敗之地羊鬼袒服皆靑則無害

入定煉形

佛經稱世尊遷象頭山入定鵲巢於頂燈錄宋政和二年嘉定奏本部路旁古樹因風摧折中有一僧禪定須髮被體指爪繞身勅肩輿入京命西天總持三藏以金磬出其定遂問何代僧曰東林逺法師之弟急持因遊峨眉入定於樹七百年矣酉陽雜爼上都務本坊貞元中有一家掘地遇一石函發之見物如蒲絲滿函飛出於外驚視之際忽有人出於函中被白髮長丈餘振衣而起出門遂失所在蓋道家太陰煉形日將滿人必露之

記三生事

今世所奉文昌像爲梓潼帝君其神卽張惡之也按文昌化書神姓張氏出黃帝之子名揮始造張网羅因以爲姓初爲山陰張氏子有孝行法水醫藥救人事周公以壽終復投胎於諫臣張無忌妻黃氏爲遺腹子詩所謂張仲孝友幽王初以諫賜酖死魂遊於雪山爲神治蜀五丁拔蛇而壓死蛇卽神所化也尋爲漢趙王如意爲呂氏所殺魂散蕩無所歸孝宣世至印池其令曰呂牟卽呂氏後身母戚氏夫人亦生於戚嫁張翁老無子相與割臂出血瀝野石臼中祝曰倘生一動物亦遺體也自是感而托生爲蛇金色逾年頂生角腹生足呂氏有馬呂產之後身也拘而啖之令系張翁夫婦於獄乃吸雲霧化風雷揚海水灌城邑周四十里皆陷以所殺多譴爲印池龍受熱沙小虫之苦遇釋迦支佛歸誠脫罪復生於趙國張禹名勲爲淸河令卒復生於世爲孝仲西晉末復生於越嶲終時夣治水府尋爲吏所請跨白驢而去到一山下有古湫入石穴悟七十三化其說甚誕然記前生事小說多有之唐奚官劉三復能記三生事常云前生作馬渴則望驛而嘶傷蹄則連心痛廣異記曲沃縣尉孫孟家奴前生作貍爲獵人所殪遂生海州爲乞人子饑寒二十而死閻王云與作貴家奴已三生矣麈余北京指揮朱某知三世事初次爲蛇云伏艸中每至暑熱徧體荼毒不可忍饑渇且甚求死不得望見車來橫道中欲令碾殺將車人見之顧反走後見樵人伐薪乃入薪束中伏遂爲樵人斫死再生爲豬不數月腯壯見屠𨿽死而魂不散人每市肉一片則魂亦分隨之至入釡始滅肉盡乃已三生爲馬云不畏鞭惟腳踢其前脇則痛楚非常每至登髙痛徹心骨今生乃獲爲人每至乘馬登髙未嘗不爲下也釋鑑永徽中龍懷寺曇相禪師臨終與弟子防當生廣漢綿竹峯頂王氏七年後汝來見吾其後會造峯頂問知扇者誰會曰弟子防也得師聲猶昔聲耳遂奉之再歸龍懷寺神異日顯爲慧寛禪師俗呼聖和尙寛自言十世爲大僧著十生記霏雪錄元薛公世南爲山西僉憲時一皮匠忽晝見二急腳召渠是日死二三日復蘇云一官府設王者衞一人冕服坐殿廷問曰汝知過否匠曰某有生以來未嘗造惡王者命以物如靑泥之狀塗其頂久之心骨醒然累世之事皆能記憶王者曰白起坑長平四十萬卒汝不預乎其人乃王紇九世身對曰起坑卒時某阻之不聽非某罪也上帝以某有陰徳賜某八世爲將今九世矣俄械起至嬴然鬼囚也對質復押入獄遂放還自後棄業出入士大夫家能談其前世事

占驗風角

占驗風角之術有不可以理測者異苑淸河王經去官還家管輅與相見經曰近有一怪大不喜之欲煩作卦卦成輅曰爻吉不爲怪也君夜在堂戶前一流光如燕雀者入君懷中殷殷有聲內神不安解衣彷徨招呼婦人覓索餘光經大笑曰實如君言輅曰吉遷官之徵也頃之爲江夏太守搜神記劉安河中人也少時得病死見天帝未來之事皆預知之河間有一趙廣家槽上馬忽變作人面全家大驚問劉安曰此大惡也君急歸家去宅三里披髮大叫卽可免廣乃依言家中大小一時走出看之堂屋崩倒全家得免乃贈財賄與安問此災何繇安曰堂屋西壁下深三尺當有三个石柱今已愼勿發此神龍也視之必貧廣掘看之果有一物赤色大如柱飛出廣大貧一如其言世語曹爽夢二虎銜雷公若二升椀放著廷中爽惡之以問卜者馬訓訓曰憂兵不出旬日爽果以兵亡南越志南海以鰕頭爲杯晉康州刺史嘗以杯獻簡文以盛酒未及飲酒躍於外時廬江太守曲安逺筮之曰卽三旬後庭有告變者果有生子人面犬身又搜神記車騎將軍巴郡馮緄初爲議郎發綬笥有二赤蛇可長二尺分南北走大用憂怖許憲得其先人祕方使卜之曰此吉祥也君後三嵗當爲邊將官以東爲名居無何拜遼東太守南徵將軍異苑晉陵韋朗家在延陵元嘉中忽見庭前井中有人出齊長寸許被帶俱甲麾伍相應相隨出門良久乃盡朗兄藪善占筮常云吾子弟當至刺史朗歷靑廣二州宣室志唐丞相李揆乾元初爲中書舍人嘗退朝見一白狐在庭中搗練石上命侍僮逐之已無見矣時有客於揆門者因話其事客曰此祥符也某敢賀明日果遷禮部侍郎後魏書有兔入於後宮檢問門官無從得入太祖令崔浩推其咎徵浩以爲當有鄰國貢嬪嬙者明年姚興來獻女魏安平太守王基筮於管輅輅曰君家有三怪一則生男女墮地走入竈死二則大蛇牀上銜筆三則烏入室燕鬭三者足以爲異而非防兆後果無患晉武帝咸寧元年八月丁酉大風折大社樹有靑气出焉此靑祥也占曰東莞當有帝者明年元帝生

自焚致雨

戴封張熹皆以大旱禱請無應積火自焚火起而雨大至王尊以河決廬居境上水決至足而止古道史何琦俱以鄰火伏父棺哭屋俱得全梁山壅河三日不逝晉景公縞素哭之而水流海水噴激百里爲墟錢越王彊弩射之而潮息至耿恭疏勒拜井而得水泉以制敵諸葛亮赤壁祭風而轉東風以破曹王晙討突厥阻風雪失期乃仰天設誓遂止雪回風以濟戎事張守珪節度州砂礫少水地無林木稼穡營繕殊苦絀乏乃設祭禮禱經宿而山水湧至材木塞澗而來百事乃濟卒成重鎭天道助順呼吸必應如此

醫士國手

華陀過郡守知其瘀血在腹中令其子盡言平昔之愆爲書罵之遂嘔黑血升餘而愈紀明治宮人每至日晐卽笑歌啼號足不能及地知其因食飽而太促力所致飲以雲母湯令熟睡而所苦頓失富商暴亡梁新因其好食竹雞知爲半夏毒薑汁灌之而愈蘄水富家子驚懼入市見市上陳屍走僕屍上性理遂錯爲求得縛囚繩爲灰調服一飲而愈桐城孕婦七日不產龎安時鍼其虎口使縮手而兒下梁新遇朝士風疾告以不可治趙鄂教以食消梨而愈王太后病風餌液不可進許宗以黃蓍防風煎湯置牀下薫之而能言年少食鱠不快眼前常見小鏡趙卿誑以防食使啜芥醋而愈皇子瘛瘲錢乙以土勝水水平而風自止進黃龍湯一劑而安吳門孕婦不下葛可久以初秋气未足取桐葉飲之立下寧宗爲郡王病淋日夜凡三百起孫珍以大蒜淡豆防蒸餅三物合爲丸利其水道而病遂除張知閣久瘧餌茸附而熱愈甚攺以柴胡湯療其髓熱而勞瘧不復發少年子得軟腳疾以杜仲用酒行之而足遂瘳張文定公苦腳疾無藥可療遊相國寺有賣藥者得菉豆兩粒服之遂愈曾魯公七十餘苦痢鄕人陳應之用水梅花臈茶服之而差新昌徐氏婦病產已死但胸前猶微熱有名醫診之曰此血悶也求紅花數十斤以婦人寢窗格上煮气蒸之而蘇朱師古疾不能食聞葷腥卽嘔用鐺煮淡飯數數啜之史載之曰此在素問經中名食掛凡人肺六葉舒張下覆於脾一有或戾則肺不能舒脾爲之蔽經曰肺葉焦熱掛是也授方服之聞食肉香取啖之而痊華州人兒鼻端生贅如拳石蔕綴鼻才如筯觸之痛入骨兩睛俱翻白狄梁公於腦後鍼之鍼气達患處贅應手而落雙目頓亦如初崔務墜馬折足有醫令取銅末和酒服之遂平亡後視其骨折處銅末束之唐髙宗苦風目不能視召醫秦鳴鶴刺百會及腦戶出血而眼遂明於敖靑衣爲崔侍禦所得忽暴死梁革曰此非死乃屍蹶也刺心及臍下數處衣以單衣臥牀上縛其手足置防火於牀下稍蘇以蔥粥灌之而靑衣遂活此皆參經切理因古用奇而妙出意表俄頃奏功可稱兪扁再生矣至嗣伯治老嫗之鍼疸賈耽視老人之虱瘕徐之才見腳痛者而知爲蛤精疾周顧見黃門而識其腹中有蛇龍華陀見女子右膝患瘡而截狗足熱貼右足柱赤蛇從瘡中出鬼患腰痛徐秋夫束芻作人按孔鍼之而鬼來致謝宋明帝宮人腰疼牽心發卽气絕徐之才知爲發瘕以油灌之吐一物如發成形能動而疾遂平復又逢婦人有孕知其一男一女男在左邊靑黑色而形小於女視世之庸工俗醫豈啻相去九牛毛也

水晶屏上美人

聞奇錄唐趙顏於畫工處得一畫圖美女工曰此神畫也呼眞眞百日卽應應卽以百家彩灰煮酒灌之趙如言呼之遂活行步言笑飲食如常終嵗生一兒兒年兩嵗偶一友人以爲妖贈之寶劍欲斬之眞眞曰某南嶽地仙也君呼妾來今又疑妾妾不可住卽擕其子上圖圖上添一小兒矣小說秀才方喬慕紫玉有寄情詩曰眉如逺岫首如螓但得相思不得親若使畫工圖軟障何妨百日喚眞眞簡齋黑梅詩窗間光景晚來新半幅溪藤萬里春從此不貪江路好賸心力喚眞眞皆用其事南村輟耕錄載溫那監郡其一女及筓以疾卒命工畫其像任滿偶忘取去新監郡未娶忽得之以懸於臥室一夕見其下從軸中詣榻前遂與好合至必深夜去以五鼔後啖以餅餌竟不能去宛然人也特不能言語耳楊國忠水晶屏上刻美人形可二三寸置之樓上嘗偃息其下一日國忠獨臥屏上諸女各通姓名國忠驚叱歸屏上未幾果敗酉陽雜爼荊州張七政畫一婦人於壁酌酒滿杯飲之酒無遺滴逡巡畫婦人面赤半日許江南徐諤得畫牛晝嚙艸檻外夜則歸臥欄中持以見後主煜煜獻闕下太宗問羣臣俱無知者僧贊寧曰南海或減則灘漬微露倭人拾方諸中有餘淚數滴得之和色則晝隠而夜顯沃焦山時或風擊有石落海岸得之滴水摩色染物則晝顯而夜晦諸學士皆以爲無稽曰見張騫海外異物記後杜鎬檢三館書目果於六朝舊本中載之八朝名畫錄顧光寶能畫建康有陸漑患瘧經年光寶以墨圖一獅子外戶榜之中夜戶外有窸窣之聲良久乃不聞明日所畫獅於口中臆前有血淋漓漑病乃愈北齊楊子華常畫馬於壁夜聽聞啼齧長鳴如索水艸聲李思訓畫大同殿壁並掩障夜聞水聲張僧繇畫龍防一睛便破壁飛去韓幹畫馬鬼使乘之以請醫吳道子畫驢踏破僧家具禹廟梅梁張僧繇畫龍於上一夕風雨飛入鏡湖次日見梁間有水藻夷堅志臨川貢士張攑赴省試行次玉道中暮宿旅捨掲薦治榻得絹畫一幅展視之乃一美人寫眞其旁題四娘二字攑旅懷淫蕩注目不釋沽酒獨酌持杯接其吻曰能爲我飲否燈下恍惚覺軸上應聲莞爾微笑醉而就枕覺有女子臥其側曰我是卷中人感爾多情故來相伴自是夜夜必來試罷西歸與之訣別曰我夙緣合伉儷今則未也瞥然而去攑尋約婚於吳氏妻之容貌絕類卷中人而行亦第四開笥出示無絲毫不似吳氏長防驚異此畫之通靈也又有異人幻術能騰身入畫者酉陽雜爼貞元末開州軍將冉從長輕財好士儒生道者多依之有畫人采圖爲竹林防甚工坐客郭萱柳城二秀才每以气相軋柳忽眄圖曰此圖爲公設薄伎請入畫中治之乃騰身赴圖而滅客大駭久之曰郭子信未聲若出畫中也食頃瞥自圖上墜下指阮籍像曰工夫秪及此眾視之覺籍像唇若方嘯纂異記陳季卿家江南辭家十年羈遲輦下嘗訪僧靑龍寺有終南山翁同擁鑪而坐東壁有寰瀛圖季卿尋江南路長嘆曰得自渭泛於河遊洛濟以達於家亦不惜無成而歸翁笑曰此不難致乃命折堦前一竹葉作舟置圖中渭水之上曰公但注目此舟則如願耳季卿熟視稍覺渭水波浪一葉漸大席帆旣張恍然登舟旬餘至家復登葉舟遵舊途至於渭濵乃賃乘復遊靑龍寺宛然見山翁擁褐而坐曰得非夢乎後二月季卿妻子賫金帛自江南來訪之始知非夢也括異志三山曽先生陟嘗寓館陳氏七載音信不通有道士來自吳山曰思鄕何不少歸曰水陸三千里幾時得到道士剪紙爲馬令合眼上馬以水噀之其疾如風囑曰汝歸不可久畱須臾到家妻令入浴易新衣陟便上馬馬足折驚寤乃身在館中隨身衣服皆新制者道人亦不見

醫卜無定法

魏志周宣善占夢或有問宣者昨夢芻狗宣曰君當得美食未幾復云夢芻狗曰當墮車折腳尋而又云夢芻狗宣曰當有火災後皆如所言其人曰吾實不夢聊試君子三占不同皆驗何也宣曰意形於言便占吉凶且芻狗者祭神之物故君初言夢之當得美食也祭祀畢則爲所轢當墮車傷形車轢之後必載以樵故云失火南史徐嗣伯精於醫術曽有一嫗患滯瘀經年不差嗣伯爲之診候曰此屍注也當須死人枕煮服之可愈於是就古冢中得一枕服之卽差後秣陵人張景年十五腹脹而黃眾醫不療以問嗣伯曰此石蚘耳當以死人枕煮服之依語煮枕以服之瀉出蚘虫頭堅如石者五六升病卽差後沈僧翼眼痛又多見鬼物以問之嗣伯曰邪气入肝可覓死人枕煮服之竟仍埋於故處如其言又愈王晏知而問之曰三病不同而皆用死人枕療之俱差何也答屍注者鬼气也伏而未起故令人沈滯得死人枕促之魂气飛越不復附體故屍注可差石蚘者醫療旣僻蚘虫轉堅世間藥不能除所以須鬼物驅之然後可散也夫邪气入肝故使眼痛而見魍魎應須邪物以鉤其气因而去之所以令埋於故處也晏深嘆其神妙固知醫卜一理原無定法要在人之靈悟耳如占雨得剝李業興以坤上艮下艮爲山山出云占爲有雨吳過世以坤爲地土尅水爲無雨而卒無雨卜二牛先起得火作郭生以火色赤謂赤牛先起鞠超以火將然煙先發謂靑牛先起而卒如鞠言隋唐嘉話李太史與張文收率更坐有暴風自南至李以甫五里當有哭者張以爲有音樂左右馳觀之則遇送葬者有鼔吹焉

禱雨之奇

牛相公僧孺鎭襄州日久旱祈禱無應有處士不記姓名眾云豢龍者公請致雨處士曰江漢間無龍獨一湫泊中有之黑龍也彊駈逐必慮爲災難制公固命之果有大雨漢水泛漲漂溺萬戶次柳氏舊聞宗常幸東都天大旱時聖善寺有天竺幹僧無畏號三藏善召龍致雨之術上召之請雨曰今旱數當然耳召龍必興烈風雨適足暴物不可爲也上彊使之有司爲陳請雨之具悉命去之獨盛一鉢水以小刀攪旋之梵言數百祝水須臾有如龍狀其大類指赤色首噉水上無畏復以刀擾水頃之白气自鉢中興如鑪煙上稍稍引出講堂外如一匹練旣而昏霾大風雷霆而雨從容錄魏郡開成中大旱徧禱山嶽或言西沈陸先生道行精明請之必驗迨至呼吸數過五指連拂之爪甲間皆出雲煙之气惟中指气象甚盛先生曰郡中雨得足諸縣皆獲八分亦小稔旣而其說不誣兪震齋沙人祕符籙精五雷祈禱術同時有黃天者住持宜福觀亦能此術洪武二十年閩中大旱藩司召二人祈雨旣至分東西立壇分書朱墨二符私約曰吾二人雨當如其符色乃以書符硃墨二硯分投水缸中須臾雨至一壇水黑一壇水紅時並異之兪晚居其裏之三官堂一日有老媼來見曰某山母龍也行雨失律天公震怒劫在日午望法官相捄兪曰能幻形小之乎媼作蜒蜓兪取投盂中覆以令牌端坐俟之須臾暴雷雨擊至數徧過午乃息兪曰去矣龍出仍化爲媼拜謝曰他日法官祈雨媼當效力於是每三年輒來一朝嵗六月初旬有暴風疾雨繇南而北人曰龍姑朝兪云

玉芝堂談薈卷九﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷十

明徐應秋撰

女子男飾

女子詐爲男子者唐昭義軍兵馬使國子祭酒石氏朔方兵馬使禦史大夫孟氏外蜀司戶參軍黃崇嘏臨卭人作詩上蜀相周庠庠首薦之屢攝府縣吏事精敏胥徒畏服庠欲妻以女嘏以詩辭之曰一辭拾翠碧江湄貧守蓬茅但賦詩自著藍衫居郡掾永拋鸞鏡畫蛾眉立身卓爾靑松操挺志堅然白璧姿幕府若容爲坦腹願天速變作男兒庠大驚具述本末乃嫁之奇有女狀元春桃記卽其事也南史東陽女子婁逞詐爲丈夫粗知圍碁曉文義徧遊公卿間宦至揚州議曹錄事事發明帝驅之還東幽怪錄謝小娥八嵗喪母父畜巨產商賈江湖間小娥年十四父與夫俱爲盜所殺小娥夢父謂曰殺我者車中猴東門艸復夢其夫曰殺我者禾中走一日夫小娥不自解廣求知者辧之李公佐罷江西從事扁舟泊建業詢得其繇乃憑檻書空凝然黙慮曰殺汝父者申蘭殺汝夫者申春也夫猴申生也車去兩頭而言猴是申字耳艸而門門而東非蘭字耶禾中走者穿田過亦申字一日加夫蓋春字耳小娥悲喜交集更爲男子服傭保江湖間至潯陽有紙榜召傭問其主申蘭也投蘭引歸心憤貌順甚見親愛蘭與春宗昆弟也一日春攜酒詣蘭羣賊畢至春沈醉蘭露寢於庭小娥潛鏁春於內抽佩刀先斷蘭首呼號鄰人擒春於內獲贓收貨數至千萬春黨數十暗記其名悉就擒戮時元和十二年也小娥旣復夫父之仇歸本裏裏中爭求聘娶小娥誓心不嫁訪道於牛頭山幹子三原南董地曰張大夫店貞元末有一媼曰吾年二十六嫁與張詧爲妻詧爲汾陽所任常在汾陽左右詧之貌酷相類吾詧卒汾陽念之吾遂僞衣丈夫衣冠投名爲詧弟請事汾陽令替闕如此又寡居十五年已七十二軍中累奏兼禦史大夫忽思煢獨遂嫁此店潘老爲婦邇來復誕二子曰滔曰渠是吾兒也名勝志順慶府南有都尉墓都尉娘西充女子也代父戍以功授都尉歸爲嫂氏所嘲乃刲腹見肝腎以死葬鳳了山墓前翁仲猶存焦氏筆乘國朝蜀韓氏女遭明玉珍之亂易男子服飾從徵雲南七年人無知者後遇其叔始擕以歸小說宣徳間河西務劉翁夫婦業沽酒家亦小康年俱六十餘無子值雪甚有童子隨父投宿及明父病數日竟死此男遂畱爲兒名劉方居二載復值大風有少年覆舟遇救持一竹籠詢之則山東劉奇父聽選在京遭疫父母俱喪籠中乃火化遺骨也劉翁惻然爲助資命奇去月餘復來云故鄕河決已漂盡矣願乞片地埋骨而身爲僕役以報劉翁許之奇與方遂爲兄弟久之劉夫婦俱沒方復往京擕母柩至與父合葬事畢停沽酒而開布肆家事日起有來議姻者奇欲之而方執意不可一日見梁燕營巢奇題一詞於壁云營巢燕雙雙雄朝暮銜泥辛苦同若不尋雌繼雛卵巢成畢竟巢還空方亦援筆和詩云營巢燕雙雙飛天設雌雄事久期雌者得雄願已足雄者將雌朝不知奇大驚曰吾弟殆木蘭乎自同臥以來卽酷暑未嘗赤體合之題詞可知也乃佯爲不悟使方再和方復書曰營巢燕聲聲葉莫使靑春空嵗月可憐和氏璧無瑕何事楚君偏不納奇笑曰吾弟果女子也方面發赤奇固問之蹙額告曰妾向寓京師因母喪隨父還鄕恐途中不便故爲男扮後繇父沒未得與母同穴故不敢攺形今幸喪事已畢卽欲自明思家事尙微兄獨力難成故復遲遲耳奇曰弟詞中有俯就之意昔爲兄弟今爲夫婦不亦可乎方曰妾籌之熟矣三宗墳墓俱在於此亦難恝然兄若不棄共奉三姓家香火妾之願也是夜兩人分席而臥次日請鎭中年老者爲媒遂成花燭裏中爲異事因名其地爲三義村金陵黃善聰十二失母父以販香爲業詭爲男籹擕之廬鳳間父死變姓名爲張勝有李英者亦販香自金陵來爲夥伴與同臥起三年不知其女也女歸而返女服呼媼驗之猶然處子英托人致聘女不從鄰里交勸遂歸於英濟寧李東以進士授知縣與妓女王白兒往來甚宻及遷禦史令王詐爲閽者自隨事露爲銓曹所黜王從不忍捨東鬰鬰得疾死王自縊不獨世所木蘭祝英臺也

男子女飾

男人詐爲女籹者江湖記聞宋端平丙申年廣州尼董師秀有姿色偶有欲淫之者卒揣其陰男子也事聞於官驗之女也一生婆令仰臥以鹽肉水漬其陰令犬防之已而陰中果露男形如龜頭出殻窮治身帶二形不男不女所歷州縣富室大家作過不可枚舉遂處之死國朝成化間太原府石州人桑翀自少纒足習女工作寡婦籹遊行平陽眞定順徳濟南等四十五州縣凡人家有好女子卽以教女工爲名宻處誘戲與之奸淫不從者卽以迷藥噴其身念咒語使不得動如是數夕輒移他處故久而不敗聞男子聲輒奔避如是十餘年姦室女以數百後至晉州有趙文舉者酷好寡婦聞而說之詐以妻爲其妹延入共宿中夜啟門就之大呼不從趙扼其吭禠其衣乃一男子也擒之吐實且云其師谷山西山陰人亦爲此術尙有同黨任茂張端王大喜任昉等十餘人捕之具獄磔於市耳談戴衝有魘魅法以雞子一枚去淸桃仁七个搗爛燒酒合成噴女身上黙誦咒語女迷而姦遂行其術凡十八年污有名女一百八十二人淸尊錄興元民有得闌遺小兒者以爲子數嵗美姿首民夫婦計曰使女也教之歌舞獨不售數十萬錢耶婦曰固可詐爲也因納深屋中節其飲食膚髮腰步皆飾爲之比年十二三嫣然美女子也擕至成都教以新聲又絕警慧益祕之不使人見曰此女當歸之貴人於是女僧及貴遊好事者踵門一覿面輒避去猶得錢數千謂之看錢久之有某通判者來成都一見心醉與值至七十萬錢乃售旣成劵喜甚置酒與客飲夜半客去擁而致之房男子也大驚使捕其父母亦卒不獲

瀝血求屍

梁武帝第二子綜封豫章王初母吳淑媛在齊東昏侯宮及幸武帝七月而生綜宮中多疑之及綜年十四常夢一少年肥壯自挈其首對綜非一問母母問夢中形狀類東昏因宻報之勿泄綜遂於別室祠齋廟然猶無以自信聞俗說以生者血瀝死者骨滲卽爲父子綜私發東昏墓出其骨瀝血試之旣驗在西州生次男餘月潛殺之旣瘞發其骨又試之唐王少父死兵遺腹生十嵗問父所在母以告卽哀泣求屍時野中白骨覆壓或曰以子血漬而滲者父胔也少鑱膚閱旬而獲事俱見本傳

前身輪回

前身之說多矣如平子後身爲中郎徐陵後身爲【缺】威武侯後身爲韋臯鄒陽十三世爲蘇軾瑯邪僧後身爲張方平五臺僧後身爲馮京張車騎後身爲張睢陽五戒僧後身爲子瞻鄧禹後身爲範淳夫李徳裕後身爲趙鼎才名功業頗足相當至於許度之爲蕭詧永師之爲房琯謝靈運之爲邊鎬馬北平之爲馬仁裕顏延之之爲潘佑牛僧孺之爲劉沆武夷君之爲楊億王京之爲王素已自墮落一層劉公幹爲昏愚小吏澤公爲浣衣婦人子羊祜出於鄰家王練本於沙門王十朋出於嚴伯威韓滉爲仲由又何輪回之懸絕至是也明徐國公鵬舉爲嶽武穆托身馮宗伯琦爲韓忠獻托身然皆功業不迨遠甚王文成前身爲僧差不失故步耳然總之或揣摩近似夢兆偶符恍惚以一事爲憑或逗漏於異人指防而悟耳讀稗官得數事焉玉堂閒話崔愼由初以未有子嗣頗以爲念有僧常遊崔氏之門崔因告之且問其計僧曰請夫人盛飾而遊長安大寺有老僧院卽詣之彼若不顧更之他所若顧我厚當厚結之俾感動其心則其後身爲公子矣如其言初過二處不顧後至一院僧年近六十矣接待甚勤至崔亦厚施之自是供施不絕僧乃曰身老矣毋以報公願以後身爲公子不數年僧卒而子生手有綱僧二字錢氏私誌賢穆乳母永嘉董夫人一日入禁中慈聖問云大主以未得子爲念何不去玉仙聖母處求嗣光玉遂擇日與賢穆同詣玉仙止畱知觀老道士一人祝香禮禱道士見貴主車服之盛欣艷富貴云願得貧道與貴主做兒子歸而有娠明年四月十五賢穆夢玉仙觀知觀來亟遣人問道士動靜且祈禱知觀自去年大主上廟後便不安不下牀日久矣聞人聲問甚處人來報云錢大主臨蓐賫香燭祈禱知觀曰來催我也是日告殂大父寶闕善推步午時遣人報光玉云符數七十有九若今日酉時生是有福節度使伯兄果酉時生平生淡薄享壽七十有九三朝野史史彌遠父丞相浩與覺長老道契極渥史一日問之曰我好和尙好覺見堂奧中簾幙綺羅榮華富裕粉白黛綠環列左右乃應答曰大丞相富貴好老僧何好之有旣而曰此念頭一差積年蒲團工夫俱廢未免墮落一日浩坐堂上儼然見覺長老揖而突入使人往寺中已圓寂於法堂頃時浩堂裏弄璋矣夷堅志葉文鳳溫陵人登進士第調官天臺簿遇生日於旅邸假寐夢人請喫麻餈旣覺聞鄰居老嫗號哭問之曰亡兒忌日作麻餈祭享感泣耳文鳳問其所業曰業詩命取其舊業視之乃與葉及第程文一字無異因拜嫗爲前生之母奉之別所漫筆載嘉靖甲辰張子徵有外弟趙生其前生爲大同趙某子列本學增廣生暑日迎督學因二次飲火酒大醉臥樹側僕以水澆之遂气絕魂遊水邊見犬來畏爲所嚙適有孕婦在傍避身婦邊不覺入其婦孕中是晚婦產子生見已生爲嬰孩卽悟托生在此北地貧家生子不坐月三日後卽往餉田間時有一犬在牀前生呼其婦曰爾出外須閉門勿使犬近牀婦人大駭以爲妖欲擊殺之乃不敢言至五嵗見乘馬者呼其名曰我是爾某舅某生也其人驚報其家以錢贖回其妻尙未攺醮也又宣室志通州王居士有道術防昌中刺史鄭君有防女甚念之而自防多疾若神魂不足者鄭君問諸王生居士曰此女非疾乃生魂未歸其身耳某縣令某者卽此女前身也當死數嵗矣以平生爲善幽冥祐之過期今九十餘矣令歿之日此女當愈鄭君使訪之果有此令後月女忽若醉寤再驗之則令以女疾愈日卒矣養屙漫筆徽宗卽江南李后主神祖見祕閣江南李主像再三嘆其人物俊雅而徽宗生時夢李后主來謁所以風流文采過李主百倍及北狩金人用江南李主見藝祖故事髙宗於韋後生時徽宗夢錢王再三乞還兩浙夢覺與鄭後言之而後夢亦同須臾報生髙宗建炎渡錢唐建都百有餘年豈非乞兩浙之應乎神理往還夙生直如旦暮此更灼灼者其安得謂釋氏之盡屬虛誣也

閒窓括異志蔡元度除杭州舟次泗州僧伽吐光直射其舟至髙郵而沒世言元度乃木乂後身蜀檮杌孟知祥生時有火光照室鄰里異之有僧見而異之曰此五臺山靈也

斡裏雅布陷汴京宋臣有詣其營者觀其形貌政與藝祖色相類巴延下臨安有識之者後於帝王朝中見周世宗像與之分毫無異輪回報應之說誕耶眞耶轉世情緣

轉世而仍悟前生史多有之前已略及若隔生結再世之緣尢爲異聞西川韋相公臯昔遊江夏止於姜使君之館姜氏孺子曰荊寶有小靑衣曰玉簫常令祗候玉簫年稍長大因而有情韋以違覲日久辭歸因畱玉指環並詩一首與玉簫爲驗五年不至玉簫乃靜禱於鸚鵡洲又逾二年玉簫嘆曰韋家郎君一別七年是不來耳遂絕食而殞姜氏以玉環著於中指而同殯焉後韋公鎭蜀到府三日詢玉簫知其已殞常增淒嘆有祖山人挾少翁之術但令府公齋戒七日中夜玉簫乃至謝曰承僕射寫經贈佛之力旬日托生卻後十二年再爲侍妾以謝鴻恩後韋公隴右之功天下向附瀘汭歸心東川盧八座送一歌姬未當破瓜之年亦以玉簫爲號中指有肉環隱出觀之乃眞姜氏之玉簫也會昌解頤錄長葛尉劉立妻楊氏琴瑟甚和忽一日妻病沈困自度不濟乃以小女美美爲托其夕楊卒及立罷官寓居長葛又十年矣縣令邀立郭外看花立先行三二里見一杏園中有婦女十數人駐馬觀之一女年可十五六嵗近垣中窺立又行百步許至趙長史宅入門見人物匆遽主人移時方出坐未定有靑衣耳語趙起入內出問曰君某年某月爲長葛尉乎曰然婦楊氏乎曰然有女名美美僕名秋筍乎曰然趙嘆息驚疑有人喚秋筍入宅中見一女子涕泣問曰美美安否僕拜而出不知其繇趙乃以實告曰女適看花暴卒旣蘇自言前身乃公妻也今𨿽隔生而情愛未斷適窺見公不覺悶絕立欷歔久之乃曰某今年尙未髙亦有名宦願與小娘子尋隔生之好於是成婚而美美長於母三嵗矣又詩話顧況暮年有一子字非熊暴亡況哀悼不勝乃作詩曰老人喪愛子日暮泣成血老人年七十不作多時別非熊冥間聞之以情告冥官冥官憫之卻令再生況家二嵗能言憶在冥聞父苦吟求再生事猶歷歷然也右三事至情所感閱輪回而宛然締結精誠之至天地從之遂補生前之缺陷韓憑之妻徵永諧於墓木唐暄之婦補誓志於幽冥又不足言矣

羽山化熊

任昉述異記謂堯殛鯀於羽山化爲黃能入於羽淵今會稽祭禹廟不用熊曰黃能卽黃熊也陸居曰熊水居曰能按鱉三足曰能與熊殊不類鯀之化熊乎能乎淮南子禹娶塗山治洪水通轘轅山化爲熊謂塗山氏曰欲餉聞鼓聲乃來禹跳誤中鼔塗山氏往見禹作熊慙而去嵩髙山下化爲石禹曰歸我子石破北方而生啟然則禹亦嘗化熊矣又史正義云鯀之羽山化爲黃熊入羽淵熊乃來切下三防爲三足也束晳發記鱉三足熊熊卽黃能入寢之能張守節不知何據有三防之說

牛哀化虎

人化虎者牛哀封邵李勢妾外唐髙宗顯慶二年晉州有人化爲虎原化記松陽人入山采薪會暮爲二虎所逐遽得上樹樹髙不能及虎忽相語曰若得朱都事應得防畱一虎守之一虎乃去俄一虎細長善攫時夜月正明其人以刀斫之斷其前爪大吼相隨去至明會村人相問因說其事村人云縣東有朱都事得無是乎同往候之答曰昨夜暫出傷手乃驗其眞虎以白縣令命羣吏持刀圍而燒之朱都事忽奮迅成虎去述異記宋元嘉中南康黃苗爲州吏經宮亭湖廟下預希免罰當上豬酒至州還資裝旣薄遂不過廟行爲神所錄命謫三年取三十人遣送窮山中以生肉食之忽體生斑毛性樂搏噬三年凡得二十九人次應取新淦一女此女士族初不出外涉五年人數乃充神教發遣以湯飯飲之經十五日還如人形縣令呼苗具疏其事所取人徧問其家並符合焉異苑晉太元十九年鄱陽柏闡殺犬祭鄕裏綏山煮肉不熟神怒卽下教於巫曰闡以生肉貽我當謫令自食也其年忽變作虎防祥記魏時尋陽縣北山中蠻人有術能使作虎鄕人周眕有一奴使入山伐薪與其妹婦俱往語二人云且上髙樹去我欲有所爲旣而入艸化成一大黃斑虎奮迅哮吼二人大怖頃復爲人語二人歸愼勿道後漸泄周乃飲奴酒令醉詳視之無異惟於髻中得一畫虎並符奴醒問之云先於蠻中糶谷遇一蠻師云有此符以斗米尺布受其法異苑鄭襲晉太康中爲太守門下騶忽如狂奄失其所經日尋得裸身呼吟膚血淋漓問其故社公令作虎以斑皮衣之辭以執鞭之士不堪虓躍神怒還使剝皮皮已著肉瘡毀慘痛旬日乃差瀟湘記鄴中楊眞好畫虎至年九十召孫兒謂之曰我平生不合好畫虎夢中多與羣虎遊晚年乃往往見虎問同行人又不見我方恐懼今臥疾夢化虎夢覺乃復人身死後恐必化爲虎矣其夕卒屍忽化爲虎跳躍而出續怪錄南陽張逢貞元末遊福唐縣橫山店時初霽日暮策杖尋勝忽有一段細艸碧藹可愛遂脫衣掛樹投身艸上左右翻轉意足而起其身已成虎矣恍惚自謂當食福州鄭錄事乃道傍潛伏聞候吏迎鄭者詢來人鄭錄事何時發來人曰到亦非久三人之中衣慘緑者是其時方餓而鄭到逢銜之走而上山恣食之惟餘腸發旣而思曰我本人也何樂爲虎盍求初化之地而復焉乃步步尋求方到其所細艸依然翻復轉身其上意足而起復爲人形矣元和六年旅次淮揚公館賔客各言已之奇事逢自言橫山事座末有進士鄭遐乃錄事之子也怒目而起持刀將殺逢眾共隔之逢遂獲遁去奇明經王居貞下第歸洛之潁陽與一道士同行道士盡日不食至居貞睡後燈滅卽開布囊取一皮披之而去五更復來他日居貞佯寢急奪其囊道士叩頭乞還曰我非人衣者虎皮也夜卽求食村鄙中夜可馳五百里居貞以離家多時甚思歸曰我可披乎曰可也居貞遂披以歸見一豬立門外擒而食之乃還道士皮及至家云居貞次子夜爲虎所食問其日乃居貞回日齊諧記晉太元元年安陸縣師道宣忽發狂變虎食人不紀後一女子采桑取食之藏其釵釧山石間後復人形而取之遂出仕官爲殿中令史夜共人語自云曾化虎啗人言其姓名同坐人或有父子兄弟被食者共捉送官餓死建康獄中五行志唐長安中桺州佐史因病而爲虎將噉其嫂村人擒獲𨿽形未全攺而尾實虎矣因縶樹數十日還復爲人廣異記荊州有人山行忽遇倀鬼以虎皮冒己遂化虎身𨿽虎而心不願後倀引經一寺門遽走伏僧牀下時有禪師能伏諸獸問弟子何所求耶爲欲食人爲厭獸身虎弭耳流涕禪師牽還本房半年毛落變人形髙僧袁州山中一村院僧偶得虎皮戲披於身鄕人或畏而返走有遺其所擕之物者僧喜每皮而出常有所獲遂時時爲之一日衣粘著膚及伏艸中遂成眞虎捕狐兔充食復爲鬼神所役甚厭苦之一旦餒甚一人過前躍而噬之則衲僧也心念身亦爲僧自造惡業活變爲虎乃殺僧充食地獄安容我哉因仰天大號聲未絕忽然皮落如脫自是一裸身也投俗家得破衣幾件因遊方求懴罪業南陽民忽患熱疾旬日不瘳夏夜月明暫於庭前偃息忽聞扣門聲見隔門有人云君合成虎今有文牒開牒視之排印於空紙耳心甚惡之疾似愈忽憶出門散適杖策行一里餘照水中身見其頭已成虎矣入山兩日覺饑見一兔試攫食之甚美忽見一老人知是神人遂哀告之曰汝明日合食一王評事後當爲人一更已後有微月聞人馬行聲空中人曰王評事來也擒之曵入深榛食之食訖心醒卻憶歸路至澗邊照之則已爲人矣遂歸家似沈醉人月餘平復寧波陳十三病瘧經年不差坐虎皮十載而病如故忽皮夜出化爲虎而前一足尙是人手有人知者曰呼陳三老人則弭耳而去一夕雷震死一虎視之卽人手老人也貴州平越山寨苗婦人入山迷不能歸掇食水中虫蠏不覺化爲虎成化間余姚王三與孫同臥至夜必去回則半體冷濕其子疑而蹤迹之已變爲虎而足尙未全執其足遂逸去不復回後遇之呼三老官則咆哮去又涪州禆將藺廷雍妹因竊物變虎其前足上銀纒金釧宛然涪陵里正範端化爲虎後左足是靴其母號哭爲脫靴猶是人足晉豫章郡吏易拔眼目角張便變成三足大虎梁末始興黃幹妹小珠過神廟戀慕不歸其壻李肅往看之見一虎脫牙爪捲皮置牀上著衣向火看乃小珠也將歸少日又成虎隴西皇族李微於汝墳逆旅中得狂疾忽化爲虎龍編公曹左飛曾化爲虎數月還作吏虢州百姓王用貞元中因食黑魚忽脫衣吼躍變爲虎爲村人格殺身有黑子頭仍是虎僞蜀明徳四年十月百姓譙本罵母忽然變虎乾道五年趙生妻李氏病頭風家人聞虎吼走視之化爲虎頭涪州里長好章辭家入山變爲虎二三日思家而號上半身已變而尙能語趙不易爲江陰僉判妻病惟喜啖生肉婢媵侍疾者輒死老兵持肉從防門入怒不食自後圃卽食之趙后待闕衡州妻白晝化爲虎而去人謂防門有神而三婢遭其吮血故殞也劍州李忠病久其子買藥歸忠視子朶頥涎流驚視父已作虎形矣扃室窺之遂爲眞虎又晉復陽縣民家兒常牧牛牛忽防此兒防處肉悉白俄而死其家葬此兒殺牛以供賔客凡食此牛肉男女二十餘人悉變作虎斯又奇之奇耳虎薈雲南蠻能化形爲虎以人爲糧江陵有防人能化爲虎國史補元和初洪崖治有役者將化爲虎羣眾以水沃之乃不復化俗言四指者天虎也五指者人虎也

創業不利長子

王元美曰自古創業之君俱不利長子髙辛氏顓頊長子帝摯不善崩弟堯代立陶唐氏帝堯長子丹朱不得立立舜有虞氏帝舜長子不得立立禹湯長子太丁未立而卒周太王長子泰伯文王長子伯邑考一肇王迹一剪商者也泰伯伯邑考皆不得立秦始皇長子扶蘇不得立立胡亥漢髙帝長子惠帝立而絕文帝繼王光武長子東海王不得立立明帝魏武長子曹昻戰沒立文帝孫堅長子策無後立權孫權長子和不得立立休司馬懿長子師無子立司馬昭宋武長子義符廢立文帝劉淵長子和廢四子聰代劉曜長子前沒敵止爲王苻健長子廢立次子代石勒長子爲虎廢石虎長子邃宣俱前僇慕容儁前子死次子暐立慕容垂長子令被殺次子寶立齊蕭太祖長子武帝立一世而絕從子繼之梁武帝長子昭明早逝次子簡文代陳武帝長子死於江從子蒨立北齊神武長子澄殺次子洋立周文長子安定公立而廢少子武帝立隋髙祖長子勇廢次子煬帝立唐髙祖長子建成僇次子太宗立朱梁太祖晃長子友文墜馬死少子友貞立後唐太祖克用長子落陣亡少子存朂立明帝長子從榮僇從厚立吳王揚行宻長子渥廢次子隆演立南唐徐溫長子知訓以亂死義子知誥立蜀主王建長子元膺僇次子衍立南漢劉隱閩王潮子俱不立立弟後蜀孟知祥公主子在唐不得立立防宋太祖長子徳昭自殺弟太宗立太宗亦作創始長子元佐不得立立眞宗契丹太祖長子東丹王不得立立次子太宗金太祖之子富勒呼不得立立弟卽太宗元太祖長子先沒立三子太宗世祖長子哲勒錦與我髙皇懿文太子俱先沒然則由古及今創業之主其爲嫡長子而得位及後人者僅禹子啟也亦異矣

盜賊怨官吏

陳勝初起兵諸郡縣苦秦吏暴爭殺其長吏以應勝晉安帝時孫恩亂東土所至醢諸縣令以食其妻子不肯食者輒支解之隋大業末羣盜蜂起得隋官及士族子弟皆殺之黃巢陷京師其徒各出大掠殺人滿階巢不能禁尢憎官吏得者皆殺之宣和中方臘爲亂陷數州凡得官吏必斷臠支體探其肺腸或熬以膏油叢鏑亂射備盡楚毒以償怨心杭卒陳通爲逆每獲一命官亦卽梟斬豈非貪殘者爲吏倚勢虐民比屋抱恨思一有所出久矣故乘時肆志人自爲怒乎又盜賊簒弒多以發冢爲奇貨漢廣川王去疾聚諸少年發冢以百數赤眉董卓皆發漢諸陵曹操置發丘中郎摸金校尉天下冢墓無問新舊盡遭發掘黃巢入長安唐諸陵皆被髮掘溫韜在鎭七年唐諸陵在境者悉發之昭陵圖書寶玩盡出人間元嘉木揚喇勒智發諸陵取理宗項骨爲椀寃慘極矣豈非多藏重器因而誨盜珠襦玉柙遂爲貪夫所朶頥乎

臨刑後貴顯

古之臨斬得釋而後大貴顯者韓信外武帝時王防爲被陽令暴勝之欲斬防已伏質壯其言得不誅後爲丞相郭子儀當斬李白救之後爲汾陽王安祿山臨斬得釋後遂封王卒於叛逆至淮南王英布犯法黥後至有國遂稱爲黥布五季周行逢爲三鎭節度使加侍中宋狄靑爲使相俱少常黥面貴而不欲去其文今人但知狄而不知周也刖而至將相者孫臏司馬臏自刖者鬻拳自宮者刁豎

僞造芝艸

宋仁宗皇祐二年六月無爲軍獻芝艸凡三百五十本眞宗大中祥符元年五月以東封遣經度制置使王欽若祭文宣王廟於孔林得芝五株色黃紫如雲色及人戴冠冕之狀詔內侍楊懷玉祭謝復獲芝四本輕黃如雲气之狀八月欽若獻芝艸八千一百三十九本有貫艸木附石連理及飾爲寶山者九月趙安仁來獻五色金玉丹紫芝八千七百十一本十月欽若又獻泰山芝艸三萬八千九百五十本有並五連三連理者五色重暈如寶蓋下相連帶凡石艸木五穀如寶山靈禽瑞獸之狀者六百四十二本六年十月丁謂獻芝艸三萬七千一百八本飾以仙人寶禽異獸之狀越月又獻九萬五千一百本明年車駕至眞源縣民有詣行闕獻者一萬八千本迨徽宗時朱勝非爲京東提舉郡守李文仲采芝至三十萬本每一萬本作一綱時彌漫山谷皆芝菌也我朝世廟常問禮【缺】古用芝艸入藥產於何所遂令天下采芝三十六年十月嶽諸山獻芝千有餘本三十七年四方所進芝一千八百六十四本三十九年

【原缺十七字】

四方所進鮮芝七百六十九本四十一年嚴嵩孫錦衣鵠獻玉兔一靈芝六十四本又湖廣巡按黃孝瑞獻芝四十六本河南巡按楊惟平獻五本北京巡按馬思臧獻二十本路楷獻二十一本河南巡按潘恩獻三十六本布政使林懋河獻二十二本巡撫應天趙欣獻二十四本莫名士獻二十本山東巡按叚顧言獻二十七本三十七年正月陜西鄠縣民王金獻芝山一座聚芝百八十一本內有徑一尺八寸者數本名曰仙應萬年芝山以祝聖壽上悅賚以金幣按宛委余編稱世宗末年姦人王金於崇文門外積巨木置陰濕所以藥傅之卽生芝隨藥成五色然則王欽若丁謂等所獻亦皆是物耳

黃金易五臟

逺俗有異者酉陽雜爼云東方之人鼻大竅通於目南方之人口大竅通於耳西方之人面大竅通於鼻北方之人竅通於陰中央之人竅通於口又曰無啟民其心不朽百年化爲人錄民膝不朽埋之百二十年化爲人細民肝不朽八年化爲人大食國酋長死抉去腦實以珠玉五臟皆以黃金易之又造金鼻銀齒以人殉葬悅般國人能割人喉斷擊人頭骨碎陷血以艸藥納口中須臾血止復生亦無瘢痕尾濮蠻其人有尾長三四寸欲坐先穿地爲穴以安尾尾折便死犁洞蠻葬則畀襯令一人擲雞子於地不破處卽爲吉穴奇羅國死則焚屍盛以金甖沈於海頓遜國人將死親賔歌舞於郭外有烏如鵝口如鸚鵡而紅色飛來食死人肉盡乃燒其骨沈海中鮮卑國婚嫁先黥頭至三月男女大會然後從所愛配合私阿修國金遼山寺中有石龜眾僧飲食將盡向石龜作禮於是飲食悉具都波國結艸爲廬取百合艸爲糧緝鳥羽爲衣人死以木櫃盛屍置樹上室韋國以皮爲舟屈木爲室以豬皮爲蓆雜度寐人一跳三丈又能於水中立浮臥浮履水而行如陸地然黠戞斯國赤髮靑面緑瞳以黑髮爲不祥黑瞳爲野種男子黥首女子黥頂謂嵗首爲茂師哀以三哀爲一時木耳國國人黒如漆小寒則掊沙自處但出其面洞冥記勒畢國人長三寸有翼善言語戲笑因名善語國常羣飛往日下自曝身熱乃歸飲丹露爲漿丹露者日初出有露汁如珠也元封三年防過國獻能言龜一頭長一尺二寸盛以靑玉匣廣一尺九寸匣上豁一孔以通气骨利國居回紇北方瀚海之北勝兵四千地出名馬晝長夜短天色正曛煮一羊胛才熟東方已曙蓋近日入之所也墨子越東有輆沐之國其長子生則解而食之謂之宜弟父死則負其母而棄之言鬼妻不可與共居楚之南炎人之國其親死刳其肉而棄之然後埋其骨乃成孝子也秦之西有義渠之國其親死聚柴而焚之薫其煙上謂之登煙霞然後成爲孝榜葛刺國不飲酒恐亂性以薔薇露和香蜜水飲之堅昆國其人赤髮緑瞳李陵居其地生而黒瞳者必曰陵苖裔八普城西大者重五十斤可以容狐北印度土人不識雪嵗二月麥盛夏置錫器於沙中尋卽鎔鑠馬糞墮地爲之沸溢勿吉國嚼米爲酒亦能醉人俗以溺洗手面初婚之夕男就女家執女乳乃成婚三瞳國人眼皆三珠或有四舌皆能言語康居國人皆深目多須醸葡萄酒至千石十年不敗以六月一日爲嵗首置一院畜狗甚多人死置院內令狗食之獅子國舊無人止有鬼神有龍居之諸國來市易不見人形但百貨俱集且示價商人依價償而取之哥羅國徵伐皆乘象每一隊象百頭每一象百人衞之有官者方畱髮嫁娶以防榔爲禮死則焚屍盛以金甕沈於海吐火國男多女少兄弟通室婦人有五夫則首戴五角十夫則十角生子屬長兄白民國人白如玉國中無五穀惟種玉食之玉成椎爲屑采近地樹葉同食之玉得葉柔軟味甘而脆若晏客卽則以膏露浸玉屑少選便成美酒飲一升醉三年始醒人有活千嵗者代宗大歷中日林國獻靈光豆大小類中華之豆其色殷紅而光芒可長數尺本國亦謂之詰多珠和石上菖蒲葉煮之卽大如鵝卵其中純紫秤之可重一觔帝啗一丸嘆其香美無比數日不復言饑渴出杜陽編俱振提國城北隔眞珠江二十里有神春秋時國王所須什物金銀器神廚中自然而出用畢而滅異苑西域西夷國山上有石駱駝腹下出水以金鐵及手承取卽便對過惟匏蘆盛之者則得飲之其身香淨而升仙其國神祕不可數遇又有水仙樹腹中有水謂之仙漿飲者七日醉異苑西域有防王國防之大者如狗中者如兔小者如常防大防頭悉已白然帶金環枷商賈有經過其國不先祈祀者則嚙人衣裳也釋道安親至西方所見如此扶南國治生皆用黃金僦船東西逺近雇一斤時有不至所屆欲減金數船主便作幻誑使船底砥折訶陵國以柳花爲酒期伽裏舒國山有穴四季出火不燒林木焚石如炭浡泥國卽古闍婆國以十二月初七日爲嵗節其地有藥樹取根煎膏塗其體兵刃不能傷也孝臆國冬不凋落气候長暖其人長軀黃髮緑眼赤眉被髮面如血色俗多妖祠每一日造食一月食之一臂國一臂一目一鼻柔利國人一手一足反膝曲居上軒轅國人面蛇身尾處首上末多國獻五味艸初生味甘花時味酸食之使人不眠名曰卻睡艸此國人長四寸織麟毛爲布以文石爲牀人形𨿽小而屋宇崇曠織鳳毛錦以錦爲帷幕也烏哀國有龍爪薤長九尺色如玉煎之有膏以和紫桂爲丸服一粒千嵗不饑故語曰薤和膏身生毛矮人國國人男女長止尺餘五嵗生子八嵗而老常爲鸛鷂所食其兩沙爾馬齊國極寒人衣獸皮不露面只露口眼食馬血風俗朴實犯盜者輒殺之諳厄利亞國無毒蛇等虫𨿽別處擕去者到其地卽無毒性應帝亞國中國所呼小西洋以應多江爲名一半在安義江內一半在安義江外天下之寶石寶貨自此地出細布金銀椒料木香乳香藥材靑朱等無所不有故四時有東西海商在此交易人生黑色弱順其南方少穿衣無紙以樹葉寫書用鐵錐當筆其國王及其各處言語不一以椰子爲酒五穀惟米爲多諸國之王皆不世及以姊妹之子爲嗣其親子給祿自贍而已外國圖君子之國多木槿之花人民食之拾遺記魏帝爲陳畱王之嵗有頻斯國人來朝以五色玉爲衣如今之鎧不食中國滋味自金壺中有神漿凝如脂甞一滴則壽千年元封元年浮折國嵗貢蘭金之泥此金出於湯淵盛夏之時水常沸湧有若湯火飛鳥不能過國人行者常見水邊有人治此金爲器混混若泥如紫磨之之色百鑄其色變白有光如銀名曰銀燭常以爲泥封諸笥匣及諸宮門鬼魅不敢幹漢槃陁國正在須山自蔥嶺已西水皆西流世人云是天地之中土人決水以種聞中國待雨而種笑曰天何由可期也窮神祕苑占城國王當賀日以人膽沐浴將領獻人膽爲壽其國人非至午不起非至子不睡見月則歌舞爲樂王死七日而葬百官三日庶民一日皆以匣盛屍積薪焚之其王骨則內金甕中沈之於水西北海有鶴所吞其人亦有君子小人如君子性能機巧每爲鶴患常刻土爲己狀或數百聚於荒野水際鶴以爲人吞之凡千百度後見眞者過去亦無所患鶴民國人長三寸日行千里而步疾如飛每爲海不能食人多在山澗溪岸之旁穿穴爲國或三十步五十步爲一國羽氏國人有翼飛不逺有獸緑毛似豹毛可作筆名虎僕毛舊唐書天竺屬有泇沒路國其俗開東門以向日元史圗圗哈奇卜察克國去中國三萬餘里夜極短日漸沒卽出沙弼茶國系日西沒之地至晚日入聲若雷霆國王每於城上聚千人吹角鳴鑼擊鼔混雜日聲不然則小兒驚死寰宇記消石出鳥場國能消金石爲水服之悉得長生其石出處气極穢惡飛鳥不能過其上土人或單服從過身上諸虫悉化爲水而得長生矣劫化他國中天竺之屬國也有石柱髙七十尺紏色有光或觀其身隨其罪福悉自影中見之馬韓國出大栗如梨雞尾長五尺作土室於栗開戶於上少年勇力者以繩貫脊皮繾以大木懽呼爲健以誇於人辰韓國以大鳥羽送死其意欲使死者飛升生兒便以石壓其頭欲其扁故其國人皆扁頭挹婁國以豕膏塗身厚半寸以禦寒暑則裸袒以尺布蔽前後其人臭穢坐則箕踞以足挾肉啖之若冷肉則坐其上令溫暖將嫁娶男以羽毛搏女頭方卜日人死卽日葬之殺豬塞墓上以爲死者之糧有哭者謂之不壯乙弗敵國人不食五穀惟食魚與蘇子狀如抱朴子或赤或黑見他國人便走避其行如飛吐蕃君與臣爲友號曰共命其數不過五人君死之日共命人日夜縱酒封腳下鍼血出盡乃死殉葬又有君所親信者用刀鋸腦或以木刺兩肋死亦殉焉室韓國以皮爲舟屈木爲室以豬皮爲蓆婚嫁兩家相許壻盜婦去然後行聘禮婦人不再嫁以爲死人妻難居也共蘇門答刺國一名蘇文達那一名啞齊人物修長一日三變色或黑或赤或靑每嵗殺十數人取自然血浴身則四時不生疾病闞騦十二州誌烏孫國嫁娶賣馬聘先令媒者與婦宿徐乃壻迎西域康者國生兒以石蜜啖之置膠於掌欲長而甘言仲云國其食粳沃以蜜結胸國其爲人結匈羽民國其爲人長頭身生羽讙頭國爲人面有翼鳥喙方哺魚奇肱國其人一臂三目有陰有陽女子國兩女子居水周之有黃池婦人入浴出卽懷姙矣若生男子三嵗卽死氐人國其爲人人面魚身而無足鬼國人面蛇身而一目三身國一首而三身在夏后啟北一目國一目中其面而居深目國爲人舉一手一目無腸國其爲人長而無腸鬼國爲人面而一目暹邏國男年二十陰必嵌珠玉及富貴者範金盛珠有聲爲美婚則僧羣迎壻至女家僧取女紅貼於男額曰利市喪禮富貴者則灌水銀而葬民間則畀屍投海洲有金色鳥數十飛來食之大將多用聖鐵裹身刀矢不能入聖鐵者人腦骨也錫闌國煆牛糞灰徧體塗之牛則飲其乳而不食其肉阿枝國有濁肌者蓋優婆夷之屬自胎發不剃不櫛以酥挼之或十縷或七八縷垂於後古俚國有罪不承服則寘其手指於沸油中半晌三日後驗之爛者伏辜全者免罪契母國在庫莫奚東唐所謂黑水國人者今其地也有七十二部落父母死而哭者以爲不旺以其骨置於山樹上經三年方取其骨而焚之梁四公記女國

有六其一北【闕】

其一西南地扳楯國西有女國其國女悍而男恭女爲人君以貴男爲夫置男爲妾媵其一昆明東南絕徼之外有女國以猿爲夫生男類父而入山谷晝伏夜遊生女則巢居穴處其一南海有女國舉國以鬼爲夫致飲食禽獸以養之其一勃律山西有女國山出臺虺之水女人浴之而有孕其女舉國無夫其一西北有女國以蛇爲夫男則爲蛇不噬人而穴處女則爲臣妾官長而處宮室梁四公記扶桑有水精城可方一里天未曉而明如晝城忽不見其月便蝕北有潦海西有乳海二海間方七百里大鴨生駿馬大鳥生人女皆殊麗美而少壽爲人姬妾不三十而死有兔大如馬毛潔白長尺餘有貂大如狼毛純黑亦長尺餘中記殷太戊使王英林樂於西王母至此絕糧不能進乃食木實衣以木皮終身無妻產二子從背而出是爲丈夫民去玉門二萬里又扶桑東千餘里有女國容貌端正色甚潔白體有毛髮長委地至二三月競入水則姙娠六七月產子女人胸無乳項後生毛根白毛中有汁以乳子百日能行三四年則成人矣哇國今名加畱巴一名蒲家龍一名訶陵一名社婆其國室宇壯麗飾以金碧玉蓬頭頂金葉冠跨象前導有金鎗珠篋孔雀尾傘國人見王皆坐俟其過乃起生子甫一嵗以匕首佩之名曰不刺頭眞臘國今名東埔寨王仗劍立金窗中就坐獅子皮二領乃國之寶五月迎佛遠近皆送水與國王浴身生女九

嵗擇僧道去其童身曰陣毯【闕】

三佛齊國卽天陀利又名渤淋其地冬無霜雪以國王指環爲印水多陸少惟將領築屋以居庶民加水筏水上滿刺加屋如樓閣不【以下原缺】

人黑如漆【增】

晏陀蠻國人黑如漆能食生人訶陵國女人含毒涎液著艸木立枯丈夫與之合者輒苦瘡三蠻國其人穴居土食而無陽黠戛斯國人皆赤髮靑面緑睛突浪國有大松林松子重數斤墮人首能殺人行者必戴兜鍪以備之鐵島地無水泉惟一大樹每日暮則雲气縈抱降而爲水臥蘭的亞國在海中冬三月夜而不晝夏三月晝而不夜作壺漏之物以辧晝夜當三冬時燃魚油爲燈以代日光朦骨國目能視數十里外秋毫皆見玀夷尾閭有骨如獸尾久則化爲熊玃數百嵗不死室韋之北驅度寐之國坐浮水上距踴三丈丁零之國拳發馬蹄日走三百里牂牁之獠孕七月而生眞臘之民十嵗而嫁土壑之民兄弟通室西女之國產男不舉龜玆之俗以嵗首七日鬭駝牛馬以卜畜牧之息耗焉耆以元日角擊甲士卜嵗之丰儉占城質疑於鱷魚烏萇辧疑則甞之以藥麻囉奴親死則撾鼔而食其胔日本國其俗不畜髭發

髑髏變人視事

葉隆遼志契丹之先一主乃呵持一髑髏在穹廬中覆之以氊人不得見國有大事則殺白灰牛以祭始變人形出視事事已卽入穹廬復爲髑髏因國人竊視之遂失所在復有防呵戴野豬頭披豬皮居穹廬有事則出退復隱入穹廬中如故後因妻竊其皮莫知所終後一主曰晝裹眠呵堆養牛二十日食十九畱其一次日復滿二十口皆極怪異後漢書鮮卑鮮卑投鹿侯從匈奴軍三年其妻在家生子投鹿歸怪欲殺之妻言當晝行聞雷震仰天視雹入其口因之遂孕十月而孕此子必有異投鹿侯不聽遂棄之妻私語家人收養焉以吞雹而孕東方呼雹爲擅石槐故名爲擅石槐及長勇健有智略部落推服立庭於彌汗山歠仇水上白古通天竺阿育王第三子驃苴低子曰低苴【一作防迦獨】分土於永昌之墟其妻摩梨羌名沙一世居哀牢山下迦獨嘗爲漁死池水中不得其屍沙一往哭之見一木浮觸而來婦坐其上覺安明日視之觸身如故遂時浣絮其上感而孕產十子他日浣池邊見浮木化爲龍人語曰爲我生子安在眾子驚走最小者不能走倍坐龍因防其背而沈焉沙一謂背爲九坐爲龍名曰九龍九龍長而智黠嘗有天樂隨之時哀牢有酋波息生十女九龍兄弟娶之厥後種類蔓延分據溪谷是爲六詔之始水經注蜀王開明故治也荊人鱉令死其屍隨水上荊人求之不得鱉令至汶山下邑復生起見望帝望帝者杜宇也從天下女子朱利自江源出爲宇妻遂王於蜀號曰望帝望帝立鱉令爲相時巫山峽壅而蜀水不流帝使鱉令鑿巫峽通水蜀得陸處望帝自以功徳不若遂以國禪號曰開明錄異記黃武落鐘離山崩有石穴二所一赤如丹一黒如漆有人出於赤穴者名務相姓巴氏有出於黑穴者凡四姓皥氏樊氏楊氏鄭氏五姓皆出各爭爲長於是務相約以劍刺穴能著者爲廩君四姓莫著而務相之劍懸焉又以土爲船雕畫之而浮水中曰若其船浮者爲廩君務相船獨浮於是遂稱廩君乘其土船將其徒卒當河水而下至於鹽陽鹽陽水神女子止廩君曰此魚鹽所有地又廣大與君俱止無行鹽神夜從廩君宿旦輒去爲飛虫諸神皆從其飛蔽日廩君欲殺之不可別卽以靑縷遺鹽神曰嬰此卽宜宜之與汝俱生不宜將去女鹽神受而嬰之廩君望膺有靑縷者射之鹽神死羣臣與俱飛者皆去天乃開廩君復乘土船下及其城因居之種類遂繁秦並天下以爲黔中郡捜神記髙辛氏有老婦人居於王宮得耳疾歷時醫爲挑治出頂虫大如繭婦人去後置以瓠離覆之以盤頂虫乃化爲犬其文五色因名盤瓠遂畜之時戎吳彊盛募得吳將軍首者賜千金封邑萬戶又賜以少女後盤瓠銜得一頭卽是戎吳王重其信卽以小女從盤瓠盤瓠將女上山三年產六男六女自相配偶好山惡都王順其意賜以名山廣澤號曰蠻夷今梁漢巴蜀武陵長沙廬江羣夷是也世號赤髀橫裙盤瓠子孫又曰槀離國王侍婢有娠王欲殺之婢曰有气如雞子從天下來故我有娠後生子捐之豬圈中豬以喙噓之徙至馬櫪中馬復以气噓之故得不死王疑以爲天子也乃令其母收畜之名曰東明嘗令牧馬東明善射王恐其奪己國也欲殺之東明走南至施掩水以弓擊水魚鱉浮爲橋東明得渡魚鱉解散追兵不得渡因都王扶余晉書昔有如弗斯出連叱盧三部自漠收南出陰山遇一巨虫於路狀若神龜大如陵阜乃殺馬祭之俄而不見有一小兒在焉之伏部老父無子請養爲子名曰紇幹驍勇善射四部推爲統主北齊書突厥匈奴別種姓阿史那氏其先世部族爲鄰國所滅遺一兒十嵗刖足棄艸澤中有牝狼以肉飼之及長與狼合狼負之髙昌國山穴中生十男各爲一姓阿史那其一也北史四夷夫與國王嘗得河伯女閉於室內爲日所照引身避之日影復逐遂有孕生一卵大如五升母置暖處破出一男及長善射因名朱朱者東方言善射也述異記幹羅者慕容廆之十一世祖也著金銀襦鎧乘白馬金銀鞍勒自天而墮鮮卑人推之爲君長虞集髙昌王世勲碑敍其世家曰輝和爾之地有和林山二水出焉曰虎忽刺曰薛靈哥一夕有天光降於樹在兩河之間國人卽而候之樹生癭若人姙身然自是光恆見者越九月又十日而癭裂得嬰兒王收養之其最穉者卜吉可罕旣壯遂有民人土田而爲之君地誌水葉城在廣寧城東上建契丹始祖祠首可汗在南可惇在北並塑八子像於側遼史祖昔有神人乘白馬自馬孟山浮土河而東有天女駕靑牛東由平地松林泛黃河而下至木葉山二水合流相遇爲配偶生八子其後澤日漸繁分爲八部每行軍及時祭必用靑牛白馬云湖廣施州衞城東南有竹王祠昔一女子浣於溪有竹二節浮至聞兒啼聲剖之得一男及長自稱夜郎王以竹爲姓中記殷太戊使王英林樂於西王母至此絕糧不能進乃食木實衣以木皮終身無妻產子從背而出是爲丈夫民去玉門二萬里右諸書所述荒裔之君其始出無不神怪僞耶眞耶且遐荒無載筆之史誰從而遡其源流若此

玉芝堂談薈卷十﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷十一

明徐應秋撰

混沌初分蝙蝠精

張果爲混沌初分白蝙蝠精見續仙肅宗爲儋耳龍見唐書杜預醉吐人見大蛇垂頭見晉書郭璞爲黿精見文選注王蒙亦爲黿精見錄異記髙澧爲夜乂精見吳越備史李紳爲黒蛇精嘗在剡州佛事晝寢有僧見黒蛇食丹柰紳覺曰適夢樹間食柰甚佳見雲溪友議鄭愚爲白豬精見北夢瑣言明皇微時至洛陽令崔日知宅崔設饌未熟明皇因寢庭前一架藤花初開日知見巨蛇食藤花逡巡不見明皇覺曰饑甚夢中食藤花甚飽日知乃知他日啟聖之驗也見逸史錢武肅王爲蜥蜴精嘗夜令老吏監直更聽一霄銀板燈有大蜥蜴據油缸噏之將竭倐然不見明日王曰昨夜夢飲麻膏充腸而飽是何祥也宮人有對者王微哂而已見傳奇蔡君謨知福州夢登鼓而睡鼓角將見大蛇盤鼓上世遂以君謨爲蛇精見範鎭東齋記事米芾知無爲州詰鼓吏三更不聞鼓聲吏言有白蛇繞鼓米頷之叱去不問故郡人疑其蟒精見米襄陽志林又周詢醉而假寐園吏見大蛇垂於欄楯宋楊戩臥牀上盜入室中見之乃一大蝦蟆大可如牀兩目金彩光芒射人春渚紀聞建安章國老之室宜興潘氏女二族稱其韶麗旣歸老不數年而卒其終之日飛蝶散滿不知其數聞其始生亦復如是旣設靈席每展遺像則一蝶停立久之而去後去逺諱日像側必有一蝶隨至不論冬夏也其家疑其爲花月之神畫墁錄李譯諫議知鳳翔卒有蝴蝶之祥自殯所以至府宇蔽映無下足處府宮尊卑接武不相辧揮拂不開踐踏成泥其大者如扇喪行逾日方散千秋金鑑錄安祿山野豬之精腹垂過膝史思明翮烏之精脇生兩羽楊貴妃白鷴之精指爪純赤又北夢瑣言梓潼張惡子神乃五丁拔蛇之所其神甚靈焉王建世子元膺牙齒常露蛇眼而黒色通夜不寐以作逆伏誅其夕廟祝夢爲惡子所責言我往西川方歸何以致廟宇荒穢如是耶由是人知元膺爲廟蛇之精定命錄祿山醉臥化爲一豬而龍首宗識爲豬龍鑑戒蒲墳任實寐於檐下虹自河飲水俄貫於實口蜀僧相之曰蜺龍當近江海方有榮顯後歷一州二鎭俱近大江揮麈錄唐黃巢淩劫州縣有太白山人奏掘破牛山賊自敗掘之見一石桶置劍其上桶中有黃腰獸撲劍而死是秋黃巢衰中原平艸木子沔陽盜倪文俊生於黃陂母夢白虎入室遂生吉安志文山爲紫瑤山下黃土潭龍嘗往來山中客店主夢龍蛻爪於門外迨曉開門見公脫履於石少憩而去又公好與客奕水中客不能勝公鎭日夷然孫公談圃鄭毅夫未第時夢浴池中化爲大龍池邊小兒數十拍手呼爲龍公來旣覺猶見其尾曳林間卒於安州十年貧不克葬滕元發爲郡一日夢毅夫來但見轎中一白龍身首卽毅夫也因出俸營窆之北夢瑣言歸登尙書每浴必屏左右或自外窺之乃一巨龜也

占相篇行走舒緩意有所規多害生類從鸛中來體小好淫意不耑定見色心惑從雀中來語則瞠恚不詧來義口出火毒從鵒中來眼赤齒短語便吐沫臥則纒身從蛻中來

雕卵破得嬰兒

產孕之奇者佛經毘捨離國有塔名放弓仗昔恆水上流有一國王小夫人生一肉胎以爲不祥擲恆水中有國王見而開看有千小兒端正殊特王取養之長甚勇健伐父王本國小夫人言但於城東作髙樓賊到小夫人於樓上言汝是我子何作此反逆事汝不信盡仰向張口小夫人以手攝兩乳乳各作五百道墮千子口中賊知是母卽放弓仗於是思惟皆得辟支佛千小兒者卽賢劫千佛也又永嘉中平陽韓媼拾巨卵歸得嬰兒字曰撅方四嵗劉淵築平陽城不就募能城者撅因變蛇令媼舉灰識後憑灰築城城可立就淵怪之遂投入山穴露尾數寸忽有泉踴出遂成池今名金龍池舊記洱海漁者拾雕卵破之得嬰兒乳之長成人稱爲宗模師能以符咒水土爲酒食千萬人皆醉飽一日化爲雕飛集髙興寺不知所適偃王志徐國宮人姙娠生卵棄之獨孤老母有犬名鵠蒼啣卵以歸生小兒生時正偃故以爲名徐君聞而收之長而仁智王徐國鵠蒼死後生角而九尾偃王之名狗壠春渚紀聞楊文公之生也其胞蔭始脫則見兩鶴翅交掩塊物切切蠕動其母急令密棄諸溪流始出戶而祖母迎見急啟視之則兩翅歘開中有玉嬰轉仄而啼舉家驚異杭州誌宋儀王仲湜生有紫光照室及視則肉塊也以刃剖之遂得嬰兒牙門將陳義云昔陳氏因雷雨晝冥庭中得大卵覆之數月卵破有嬰兒出焉後數日有雷扣戶入室乳子嵗余而能食乃不至義卽卵中兒也故郡號雷州寶志公宋元嘉中現於東陽郡古木鷹巢中手類鳥爪朱氏婦聞巢中兒啼遂收育之因以朱爲姓述異記梁時毗陵韓文秀見鹿生一女子在地遂收養之長而女冠號爲鹿娘後入棺武帝致祭但聞異香不見骸骨蓋尸解也今墓在江陰華亭縣桂苑叢談隋文帝時黎陽王徳祖家有林檎樹生癭大如鬥經三年朽爛剖皮得一嬰兒徳祖收養之因林木而生曰梵天后攺曰志蓋菩薩示化也

剖檳榔得女子【增】

陶朱新錄宋熙寜中交州峒中檳榔生癭剖而得一女子養之有殊色交人求之不與遂滅峒取女而去號檳榔女又鞞婆娑經稱西國有一商人將鶴入海采寶與鶴戲寢其後合防遂生二卵各出兒後學道出家一名屍婆羅一名優鉢屍婆羅元史輝和爾之先樹癭所產也和林一樹生癭九月而潰五兒出焉最稚者曰星吉汗旣長遂有其地

母雞殻中哺出小兒

秦孝公二十一年有馬生人周哀王九年晉有豕生人永嘉中壽春城內有豕生人兩頭而不活周復取而觀之識者曰豕北方之畜也有兩頭者無上也生而死不遂也靈帝光和元年司徒長史馮巡馬生人湣帝建興二年蒲子縣馬生人僖宗乾符二年河北有馬生人成帝咸和六年錢塘人家猳豕生二子而皆人面眉目宛然其身則豕中和元年九月長安馬生人元恪延昌四年陽平有豬生子頭面似人頂有髻體無毛僖宗廣明元年稷山縣民豕生如人但無眉目耳發獪園蕭塘宋舉人家有義子名善緣畜一母雞殻中哺出一小兒頭顱面目與人無異啼聲呱呱棄之於河宋乾道六年南雄州民家豕生數豚而首各備他獸形亦有人首者占爲邑有亂京房易傳曰上亡天子諸侯相伐厥妖馬生人又曰豕生人頭豕身者危

女化爲男

女化爲男者魏襄王十三年魏有女子化爲丈夫漢末徐登以女子化爲丈夫有幻術晉元康中安丰女子周世寜八嵗漸化爲男至十七八气性成遂能禦女南宋文帝元嘉二年燕中女子化爲男寧康初江陵女子唐氏劉聰時內史女人唐光啟二年郿縣女子未字化爲丈夫旬日而死慶元三年袁州黃念四女子括異志廣州蕭氏女大娘子宋乾道三年永州支氏女俱化爲男子地誌合州女冠範志立天寶中任安奉使至慕之往謁志立變爲男子嘉靖二十七年七月大同石衛參軍馬祿女年十有七將適人化爲男子又男化爲女者哀帝建平中豫章有男子化爲女子嫁爲人婦生一子長安陳【缺】言此陽變爲陰母亡繼嗣自相生之象一曰嫁爲人婦生一子者【缺】復一世乃絕漢建安七年越【缺】有男子化爲女子平陽國志武都丈夫化爲女子【缺】王寵之室亡國劉曜時武功男子蘇撫陜男子伍長年並化爲女國朝隆慶二年五月山西太原府靜樂縣人李良雨娶妻數年以不和離異後臥病遂化爲女經脈流行與同村民白尙相姦配其弟良云以事上所司巡按禦史宋纁奏聞譚紫霄化書曰至淫之極男化爲女至暴之極人化爲虎京房曰女之化爲丈夫玆謂陰昌賊人爲主丈夫化爲女子玆謂陰勝厥咎亂亡一曰男化爲女宮刑濫也女化爲男婦政行也

人化異物

人有化爲異物者若鯀化黃熊伯奇爲伯勞齊女爲蟬樂浪尉爲魚開明氏望帝修道處西山而隠化爲杜鵑褒君化龍闔閭長子葬畢化爲白龍又吳越春秋云闔閭有女怨王自殺其女化爲白鶴舞於吳市淮南子魯有公牛哀病七日化虎太平廣記漢靈帝時江夏黃母化黿徐伯化魚丁令威化鶴蜀女化蠶曹公采藥吏爲啄木述異記幽王時羣臣化爲狼食人今洛陽有避狼城楚莊王宮人一日化爲野蛾飛去抱朴子穆王南徵久而不歸一軍皆化君子爲猿爲鶴小人爲虫爲沙夏桀時宮中有女子化爲龍不可近俄而復爲婦人桀命爲蛟妾隋書相州有僧化爲蛇李勢妾化爲班蛇又有鄭美人化爲雌虎一夕食勢寵姬歐陽永叔集古錄宣城令張路斯九子皆化爲龍秦時上谷王次仲作八分書始皇徵之化爲大鳥飛去博物志赤帝之女名女娙往遊於東海溺死而不返其神化爲精衞嘗取西山之木石以塡東海漢武時張寛爲揚州刺史有二老翁爭地界化爲蛇大唐奇事隴右百姓劉潛有女無故而死其屍忽爲一白鸚鵡吳錄寶鼎年間丹陽宣騫母化爲黿孫恪妻袁氏至峽山寺化爲老猿劉洞徹善畫龍一日有夫婦二人造門觀畫化爲雙龍廣五行記晉末江州人年百餘嵗頂上生角忽入舍前江中化爲鯉魚搜神祕覽魏帝黃初中淸河宋士宗母化爲異苑鄱陽樂安人姓彭世以獵射爲業每入山與子俱行後忽蹷然而倒化成白鹿瀟湘錄萬壽中長安李審言化爲羊益州刺史張全駿馬化爲婦人十餘年復化爲駿馬西京記郤皇后性妬忌武帝初立未及冊命因怒忽投殿庭井中眾趨井救之後已化爲毒龍宣政雜錄載宣和庚子南皮弓手張徳死半嵗化爲白蛇崔見有一丈夫曰前生負君錢百萬上天令我合門爲橘計償於君附記文海披沙載人與物交者槃匏之妻與狗交漢廣川王裸宮人與羝羊交靈帝於西園防狗以配人宋文帝元嘉中吳興東遷孟慧度婢蠻與狗通好明帝初柴桑有狗與女人交三日不分離寜州眞寜縣人與羊交生羊有人指甲沛縣磨婦與驢交杜修妻薛氏與犬交利州人子婦與虎交宜黃袁氏女子與蛇交臨海鰥寡與魚交章安郡吏悝女與鵝交突厥先人與狼交衛羅國女配瑛與鳳交宇宙之中何所不有也

附抄歸云外集蛇化雉雉化蜃魚化龍田鼠化鴽雀化鴿鳩化鷹鶉化鸇蜃化糓此以形類化者也栁絮化萍伏苓化橘化枳莧化鱉樹化牛稻化蠶蔬化蝶腐菌化蜂腐艸化螢腐麥化蛾朽木化蟬此以气類化者也狐化人雌雞爲雄漦化黿星化肉雨化血地化毛此以災異化者也杖化龍舄化鳬人化羊化鶴星化豕井化酒幾化麂化犬米化丹此以仙術化者也至於王莽時五銖錢化爲兒元嘉中河內司馬元祭柑化爲鵝桐廬山中竹化爲雉唐太和九年鄭注篋中藥化爲蠅數萬飛去宋元祐間辰州丹砂化爲雉尢爲異聞

覽稷米爲鮒腐菌爲蜂朽竹爲蜻蜓朽瓜爲蠧魚荇莖爲鱓蒿爲螬蠐朽麥爲蜨蝶朽稻爲螢朽木爲蟬田防之爲鶉也田雞之爲鷸也雉之爲蜃也燕雀之爲蛤也寒鳥之爲鰂也公蠣蛇爲鯉水蠆爲蟌鼉虱爲蝙蝠老羭爲猿石首魚之爲冠鳬鷂爲鸇鸇爲布糓布糓久復爲鸇也黿亦爲鶉服翼亦爲魁蛤黃魚爲鸚鵡泡魚爲豪豬海鯊爲虎海魚爲黃雀男子孕育

婦人誕育之異物怪人屙史不絕書若哀牢氏之先婦人觸沈木而孕周宮人遇龍漦而孕楚王夫人納涼抱鐵樹而孕史滿女飲書佐盥手水而孕女子國婦人浴黃池卽姙詫爲不經至男子孕育則奇之奇矣宣和雜錄建炎戊申鎭江府民家兒生四嵗暴得腹脹疾經數月臍裂有兒從裂中出眉目口鼻俱全但頭以下手足不分明又出白汁斗餘三日與子俱死晉時曁陽人任谷耕於野見羽衣人就淫之遂孕至期復至以刀穿其臍下出一蛇子遂成宦者耳談齊門外臨甸寺有僧二十餘嵗患蠱疾五年不差而死及荼毘火方熾忽爆響一聲僧腹裂中有一胞胞破出一人長一寸面目肢髮無不畢具美須郁然垂腹又宿遷男子張二產一男落地呱呱閩中張令親見之漫筆吳縣九都一啚人孔方年五十四嵗嘉靖二年十月內晚行曠野兩次聞有呼其名者但不見人後每夜睡夢中覺有一小兒在旁如此數次至十一月間腹內覺有肉塊日漸長大四年正月內腹內時加攪痛二十四日糓道出血不止二十六日巳時產下一胞當卽暈倒妻沈氏隨將磁瓦畫開有一男子小軀在內身長一尺發二寸口耳目鼻俱全鄰婦徐氏看稱怪異卽棄太湖中又宋史宣和六年有賣靑果男子孕而生女蓐母不能收易七人始娩而逃去庚巳編嘉定江東沈鏜者病革時尻後儻出一人長寸許兩目手足肢節無不畢具後數日鏜死謝在杭曰近日男色甚於女此必至之勢余謂鳩摩羅釋見二小兒登肩欲得婦人一入幃而生二子又讀南楚新聞南方獠婦生子便起其夫臥牀褥飲食皆如乳婦稍不衛防其孕婦疾皆生焉又云越俗其妻或誕子經三日便澡身於溪河返具糜以餉婿婿擁衾抱雛坐於寐榻稱爲產翁夫欲障旣感男子則卽孕育其體自無可疑然則向之孕成而產乃眞產翁可發一粲又有鬼魂生子者幽明錄上郡胡馥之婦李氏無子而卒哭之慟婦忽起坐曰感君痛悼我不卽朽可於燈後見就當爲君生一男馥之如言就之旣十月生一男名靈產又因夢受孕者異苑晉咸和初徐精逺行夢與妻寢有身明年歸妻果產如其言國初吳與弼聘君母居江右父宦於京同夢相交合而生聘君並志之以廣異聞

孕三年子

異苑太原溫盤石妻懷孕三年然後生墮地便坐而笑須髮覆面牙齒皆具畫墁錄鳳翔婦與黃冠通而孕不能決在禁中四年英廟登極赦到宣竟而婦生子髮被面齒滿口甘澤謠大歷未洛陽惠林寺僧圓觀與諫議李公入三峽維舟山下見婦女輩出遊圓觀垂泣李公驚問圓觀曰其中孕婦姓王者是某托生之所孕三載未產以某未至也某往投生公三日後來視一笑爲驗是夕圓觀卒而孕婦生子矣成化間漳平縣有朱孔良冢婦懷孕三年乃生子卽轉生行步升樓而去數月生復來而去周嵗復來自斷髮爲一小結取藏之與母別曰數十年後發解則吾復生矣遂去不復來昔堯十四月而生明帝亦十四月而生老子至八十一年而產此等事自古有之遊宦紀聞濟南同知胡約婦李氏自幼弗孕至年四十八忽有身居二十四月至嘉靖戊戌生子發長覆眼落地卽能言笑近大司馬中翰吳徳內人以癸卯成孕至庚戌免身蓋閱八嵗而始生子亦不甚大但發長尺許閩醫生爲餘言前海道潘與偕一郎孕四十月始生生而能言才四嵗如七八嵗人知其事世不乏也可緣經佛在世時阿捨城中有長者財寶無量其婦滿足十月便能產子然不肯月出尋重其身足滿十月復產一子先懷者住在右脇如是次第懷娠九子各滿十月而產惟先一子故在胎中迨母命終載其屍請太醫耆婆破看得一小兒形狀故小發皓白俯僂而行語諸親言我由先世詈辱眾僧故在此熱藏中經六十年受此苦惱

扇半釋迦

輟耕錄世有男子𨿽娶婦而終身無嗣育者謂之天閹世俗則命之曰黃門晉海西公常有此疾北齊李世生而天閹按黃帝鍼經宦者去其宗筋傷其衝脈血冩不復皮膚內結唇口不榮故須不生其有大宦者任衝不盛宗筋不成有气無血唇口不榮故須不生大般若經載五種黃門云梵言扇半釋迦唐言黃門其類有五一曰半釋迦總名也有男根而不生子二曰伊利沙半釋迦此云妬謂他行欲卽發不見卽無亦具男根而不生子三曰扇半釋迦謂本來男根不滿亦不能生子四言博義半釋迦謂半月能男半月能女五曰畱挐半釋迦此謂割謂被割形者此五種黃門名爲人中惡趣受生處醫書載五不男夭防妬變半五不女螺紋角鼓綫

生男兩頭共身

漢中平元年六月壬申雒陽男子劉倉居上西門外妻生男兩頭共身後齊天保中臨鄣有婦人產子二頭共體儀鳳三年四月涇州獻小兒連心異體初鶉觚縣衛士胡萬年妻吳生一男一女其胸相連餘各異體析之則皆死又產復然俱男也遂育之至是四嵗以獻於朝漢平帝元始中長安女孕生兒兩頭異頸面相向四臂共胸俱前向尻上有目長二寸湣帝建興四年新蔡縣吏任僑妻胡氏產二女腹與心相合自胸止臍以下分蓋未有之妖也時內史呂防上言案瑞應圖異根同體謂之連理艸木之屬猶以爲瑞今二人同心天垂靈象故易云二人同心其利斷金斯蓋四海同心之瑞謹畫圖上識者哂之咸通十三年四月太原晉陽毛家有嬰兒兩頭四手聨足此天下不一之妖隆興元年建康民流寓行都產子二首具羽毛之形慶元元年平樂縣民婦生子有尾永州民產子首有角腋有肉翅乾道五年餘杭民婦產子連體兩面相向者三家淳熙十年畨陽南鄕產子時各有三臂及長鬭則六臂並連漢劉聰時光義人羊充妻產子二頭其夫竊而食之三日而死南漢劉鋹時南海民妻生子兩首四臂嘉靖元年鎭江後軍妻生子一身二首四臂吳祝允明語怪載治間太倉民家生兒兩身背相粘著兩面外向其首如雀其陰皆雄山海經三身國在夏后啟北一首而三身一臂國一臂一目一鼻孔奇肱之國一臂三目又一目國一目中其面而居柔利國爲人一手一足反膝曲足居上深目國爲人一手一目又日服常樹其上有三頭人伺瑯玕樹又大荒之山有人焉三面一臂是顓頊之子三面之人不死

人兼男女二體

宋趙忠惠帥維揚日幕僚趙參議有婢慧黠盡得儕輩之歡趙暱之堅拒不從疑有異彊卽之則男子也聞於有司蓋身二形前後姦狀不一遂寘之極刑近李安民嘗於福州得徐氏處子年十五六交接一再漸具男形小說有池州李氏女及婢添喜事正相類此外絕不見於古今書傳豈以爲人妖而污筆墨不復載乎惠帝時京洛有人兼男女二體亦能兩用人道而性尢淫亂史臣謂亂气所生自鹹寜太康之後男寵大興甚於女色士大夫莫不尙之或至夫婦離絕多生怨曠故男女气亂而妖形作也禇氏遺書曰非男非女之身精血散分又曰感以婦人則男脈應胗動以男子則女脈順指皆天地不正之气也事載周公謹癸辛雜誌又玉曆通政經男女兩體主國淫亂異物志靈猩一體自爲陰陽故能媚人而二十八宿眞形圖所載心房二星皆兩形與丈夫婦女更爲雌雄又理之不可解者謝在杭五雜俎云近聞毘陵一縉紳夫人從子至午則男從未至亥則女其夫亦爲置妾媵數輩侍之有伎親承枕席出以語人云與男子無殊但陽道少弱耳或云上半月爲男下半月爲女晉光熙元年防稽謝眞生子頭大而有髮兩蹠反面上有男女兩體生便作丈夫聲經一日死此皇之不極下人伐上之屙於是諸侯王有僭亂之象

女子陰在首

元帝大興初有女子其陰在腹當臍下自中國來至江東其性淫而不產又有女子陰在首上在揚州性亦淫京房易傳曰人生子陰在首天下亂在腹天下有事在背天下無後於時王惇據上流將爲亂是其徵也又恭帝元熙元年建陽人陽道無頭正平本下下作婦人形體義熙末豫章吳平人有二陽道重累生後周保定二年有人產子男陰在背上如尾兩足如獸爪

無頭人織艸履

人至喪元斷頸無復可生理夷堅志載忠翊郎刁端禮道經嚴州一村捨問其姓氏答曰姓潘一無頭人手織艸履運手快疾刁異之潘生曰此吾父也宣和庚子方賊之亂斬首而死某訪屍積骸中負歸時手足猶動不忍殯斂造一小函寘首埋屋後而用藥敷斷處其後瘡愈別生一竅欲飲食則啾啾然徐灌以粥湯至今已三十六年年七十餘矣廣五行記載崔廣宗開元中爲薊令犯法被梟首而不死家人舁歸每腹饑畫地作饑字家人屑食頸孔中飽卽書止字家人有過犯書令決之世情不替更生一男一日書地云後日當死宜備凶具如其言也廣異記載太原王穆爲魯旻部將於南陽戰賊以劍斫穆頸殪而殞地觔骨俱斷惟喉尙連初防然不覺至食頃乃悟而頭在臍上方始心惋遂以手力扶頭附頸須臾復落悶絕方蘇正頸之後以發分系兩畔心亦茫然而所乘馬初不離穆穆扶榻立左右發解頭墜懷中夜後方蘇穆心念馬臥方可得上馬忽橫伏穆前因上馬行穆麾下見之扶還旻軍養病二百日方愈繞頸有肉如指頭竟小偏獨異志載唐周光智爲華州刺史吏邵進紿已遽命斬之其首付妻兒妻卽以鍼綫縫頸俄頃復活以藥傅之浹旬瘡愈又廣異記載滎陽鄭防少以力聞天寶末賊蜂起防恃其力恆乘馬四遠覘賊忽五日不還其家樹上忽有靈語曰前往探賊遂爲所殺屍在道傍溝中到捨可以轂樹皮作綫攣之言訖作鬼嘯而去家人依其法攣湊畢數日乃能視恆以米飲灌之百日如常萍洲可談載監左帑龍野張宣義言有親戚遊宦西蜀經襄漢見一人無首主人云因患瘰頭脫而活每有所需以手指畫日以湯粥灌之猶存中朝故事段安節雲天復中避亂出京至商山中逆旅見一老婦人無半頭坐牀心緝麻運手甚熟其兒婦在側言廣明庚子嵗巢冦入京爲賊所傷自鼻一半以上並隨刅去有人以藥封裹之得不死兩日亦如往者後微動手足眷屬以水飲灌口中悠久而無恙今已二十餘年矣

新津縣圖經漢朱遵仕郡功曹公孫述僣號遵不服戰死絆馬訖以手摸頭始知失首就其地爲健兒廟又國史豫章太守賈雍有神術出界討賊爲賊所殺失頭上馬回營胸中語曰戰不利爲賊所傷諸君視有頭佳乎無頭佳乎吏涕泣曰有頭佳雍曰不然無頭亦佳言畢遂死眉州城西有花卿廟唐花敬定單騎遇賊頭已斷猶跨馬荷戈至鎭下馬盥手適浣沙女曰無頭何盥爲遂僵僕

定命錄朱泚亂時李太尉軍中一卒名耿浩爲亂兵所刅身頸異處凡七日忽不知其然而自起身頸已屬但覺顱骨哽咽而受刃處癢甚自言體與頸分之時全不悟其害忽爲人驅入城門見緑衣長吏防籍姓名云不合來令左右逐出一人髠桑木如臂大其狀若浮漚釘將身首斷處勘合用桑木釘自腦釘入喉俄而覺再見日月不甚痛楚妻兒披頂發而觀則皮裏桑木黃文存焉

入墓再生

漢獻帝初平中長沙有人姓桓氏死棺斂月餘其母聞棺中有聲發之遂生占曰至陰爲陽下人爲上其後曹公由士庶起窮神祕苑竇建徳嘗發鄴中一墓見婦人顏色如生可二十餘似有气息乃收養之三日而生能言曰我魏文帝宮嬪說甄后見害了了分明其後建徳爲太宗所滅帝將納之辭曰妾幽閉黃壌已六百年非竇公何以得見天日今死乃妾之分遂飲恨卒平帝元始元年二月朔方女子趙病死斂之棺已六日忽出棺外自言見其已死夫翁言己不當死遂歸建安四年武陵女子李娥年十六餘物故瘞於城外已十四日行人聞其墓中有聲發之遂活明帝太和三年有人開周時古冢得殉死亡女子數日有气數月能言郭太后養之五行記晉幹寶父瑩有寵婢瑩亡葬之遂生埋婢於墓後十餘年母喪開墓而婢伏棺如生載還經日乃蘇言其父恩情如舊地中亦不覺爲惡旣而嫁之太原人發冢破棺棺中有一生婦問其本事不知但視其墓約有三十年義熙中東陽人莫氏生女不養埋之數日於土中啼取養遂活劉曜時上洛男子張盧死二十七日有盜發其冢者盧得蘇吳永安四年吳民陳焦死七日復生穿冢而出武徳四年太原尼志覺死十日而蘇貞元十七年十一月翰林待詔戴少平死十有六日而蘇又宣州南陵縣丞李嶷死已殯三十日而蘇淳熙十三年行都有人死十四日復生俱見正史咸寜二年瑯邪人顏畿死棺斂已久家人咸夢畿言我當復生遂開棺出之漸能飲食瞻視但不能行語惠帝時杜錫而婢誤不出後十年開冢祔而婢尙生始如瞑有頃漸覺蘇自謂如再宿耳初婢之入年十五六及更生猶十五六也嫁之有子陳後主至徳三年建康人婢埋之九日更生有牧牛人聞其聲掘而出之廣異志劉長史女二十病死官苑中劉與司丘掾髙廣相善秩滿同歸劉載女喪還髙廣子在舡中披書遙見一女自船後出髙便持之遂加欵密忽謂髙曰兒本長史亡女命當更生使爲開棺夜中以面承霜露飲以薄粥當遂活也髙詣劉具陳其事劉初深拒夢女云命當更生天許配合何乃靳固如此劉如言開棺見女姿色鮮明漸有暖气設幃置其中夜以面承露晝爲哺飲稍開目至暮能言數日如故搜神記秦始時長安王道平幼與同村唐叔偕女小名父諭誓爲夫婦道平被官差九年不歸父母以女聘劉祥爲妻女嫁三年悒悒而死死經三年平還家往女墓悲號逡巡女魂自墓出言念君宿念不忘妾身未損可以再生還爲夫婦宜速開冢破棺平審言啟墓其女果活隨平還家其夫劉祥申訴州縣檢律斷之無條乃奏歸道平爲妻壽一百三十嵗再生而又奇壽更爲異聞晉武世河間有男女私悅男從軍不歸女家更嫁尋死男還哭之哀不勝其情發冢開棺女卽復活前夫訟之王導斷還開冢者仙拾遺蜀川張尉之妻死而忽生復爲夫婦葉法善曰屍媚之病也不速除張死矣投符化爲異气焉

紀聞李彊名妻淸河崔氏暴疾卒忽見夢曰吾命未合絕但形已敗帝命天鼠爲吾生肌膚待七七日盡則生矣果有白鼠如防出入殯所發其柩有肉生焉積四十九日發之妻則蘇矣妻素美麗及再生美倍於前一日妻復言病遂亡計其再生才百日耳或曰有物憑焉

後魏菩提寺逹多發墓取磚得一人曰姓崔名涵死時年十五今乃二十七在地下十二年常似醉臥不甚了了旣蘇性畏日不敢仰天

死屍起舞

酉陽雜俎處士鄭賓於言嘗客河北有村正妻新死未斂日暮忽有樂聲漸近至庭宇屍已動矣及入房如在梁棟間屍遂起舞樂聲復出屍倒旋出門隨樂聲而去其家驚懼村正被酒大罵尋之入墓林約五六里復聞樂聲在一栢林上及近樹樹下有火熒熒然屍方舞矣舉杖擊之屍倒樂聲亦止遂負屍還通幽記涪陵崔咸獨在齋中忽有女子年十六七逾垣而入擁之入室問其所從來而終無言疑其遁者乃深藏之將旦而斃懼未敢髮須臾有奴婢六七人喪服行語曰死尙逸況生乎咸從而問之曰吾捨小娘子亡來三日昨方殮雷電屍起出忽不知所向問其形容衣服乃具昨夜之狀引驗之果是衫履有泥污其家大異之宣室志元和間有郭翥者與劉執謙友善二人每恨幽顯不得通約先沒者當來告後執謙卒數月翥居華陰一夕獨處戶外嗟吁聆其音執謙也鬼請去燭翥如言徹燭與同榻話舊夜旣分忽又見穢气不可受以手捫之其軀甚大不類執謙知爲他怪佯與語畱之將曉求去愈急翥不答頃之遂不聞語俄天曉見其人長七尺餘如卒數日者穢不可近命棄郊外忽有里人疾來視之曰吾兄也亡數日昨夜忽失所在乃取屍而去獨異志貞元初河南少尹李則卒有一朱衣人申弔自稱蘇郎中旣入哀慟俄頃屍起與之相搏家人驚走二人閉門毆擊及暮方息二屍共臥在牀長短形狀姿貎須髯衣服一無異差聚族不能識遂同棺之

數升眼睛

原化記肅宗朝尙書郎房集私第獨坐忽有小兒持一布囊房初謂是親故家相省問之不應又問囊中何物小兒答曰眼睛也遂傾囊中可數升眼睛在地四散皆緣墻上壁一家驚怪頃不復見後坐事誅續異記零陵太守廣陵劉興道罷郡住齋中忽見東壁邊有一眼須臾之間便有四漸漸見多遂至滿室久乃消散不知所在酉陽雜俎太和五年復州醫人王超死經宿而蘇言夢至一處一人左膊有腫大如杯令超治之爲鍼出膿升許顧黃衣吏曰可領視畢也超隨入一門署曰畢院庭中有人眼數千聚成山視內疊瞬明滅黃衣曰此卽畢也俄有二人分處左右鼓巨箑吹激聚眼扇而起或飛或走爲人者頃刻而盡超訪其故曰有生之類先死爲畢言訖忽活廣異記寜州有人掘得太嵗大如方相頭狀類赤菌有數千眼其家移之大路有異僧驚曰此太嵗也速埋之其家經一年人死略盡

好食人肉

西方聖人之教放生戒殺不忍以口腹之欲殘傷物命乃世間一種窮奇窫窳同類相殘至有嗜食人肉者隋麻叔謀好食人肉嘗蒸小兒以爲膳五代史萇從簡家世屠羊官至左金吾好食人肉所至多潛捕民間小兒以爲食唐節鎭張茂昭頻喫人肉有人問之曰人肉腥且防爭堪喫又嚴震亦有此嗜宋邕智髙母阿儂性慘毒嗜小兒肉每食必殺小兒周嶺南首領陳大光設客令一袍袴行酒光怒令曳出遂殺之須臾爛煮以食客後呈其二手客懼攫喉而吐施州刺史獨孤莊染病惟憶人肉部下有奴婢死者遣人割肋下肉食之三國誌吳將髙澧好使酒嗜殺人而飲其血日暮必於宅前後掠人而食之朝野僉載武后時臨安尉薛震好食人肉有債主及奴詣臨安止於官舍飲之醉並殺之水銀和煎並骨銷盡又欲食其婦婦知之逾墻而遁以告縣令具得其情杖死耳目記隋末深州諸葛昻性豪俠渤海髙瓉聞而造之先令愛妾行酒妾無故笑昂叱下須臾蒸此妾坐銀盤仍飾以脂粉衣以錦綉遂擘骽肉以啖瓉諸人皆掩目昂於奶房間撮肥肉食之盡飽而止趙與時賓退錄宋王繼勲分司兩京彊市民間女子少不如意卽殺而食之太宗卽位防有訴者斬於洛陽又知欽州林子之坐食人肉削籍海南又有生噉人者梁羊道生見故舊部被防拔刀刳其睛吞之宋王彥升俘獲蠻人置酒宴飲以手裂其耳咀嚼久之徐飲巵酒俘者流血被面痛楚叫號而彥升談笑自若前後噉數百人賊臣趙思綰自倡亂至敗凡食人肝六十六面剖而膾之至食欲盡猶宛轉叫呼此諸人眞人類之妖孽也至時值離亂野無靑艸民生斯時弱肉彊食其性命不啻虫蠛秦苻登登每戰殺賊名爲肉食謂軍人曰女等朝戰暮便飽肉何憂於饑士眾從之噉死人肉輒飽健能鬭黃巢兵圍陳州掠人爲糧生投碓磑並骨食之秦宗權遣將四出所至屠戮殆盡行兵未嘗轉糧止載鹽屍以從楊行密圍廣陵城中無食軍士掠人詣市賣之驅戮屠割如犬豕然訖無一生趙思縮據長城城中無食取婦女幼稚爲軍糧日計數而給之每犒軍輒屠數百人隋朱餐有眾二十萬剽掠淮漢間軍中乏食教士卒烹婦人嬰兒噉之曰肉之美者無過於人但使他國有人何愁無食置揚磨塞大銅鐘可二百石煮人肉以餧賊及無食降唐霞確乘醉侮餐曰聞卿好噉人人作何味餐曰噉醉人正如糟彘肉耳遂殺確烹食之宋莊季裕雞肋編靖康丙午嵗金兵云擾六七年間山東京西淮南等處荊榛千里斗米至數千錢盜賊官兵以至居民更互相食人肉之價賤於犬豕肥壯者一枚不過十五錢全軀暴以爲脯又登州範溫率忠義之人泛海至錢塘有持至行在充食者老瘦男子謂之饒把火婦人少艾者名之爲美羊小兒呼爲和骨爛又通目爲兩腳羊南村輟耕錄天下甲兵方殷而淮右之軍嗜食人以小兒爲上婦女次之男子又次之或使坐兩缸間外逼以火或於鐵架上生炙或纒其手足先用沸湯洗潑以竹帚掃去苦皮或垂夾袋中入巨鍋或煮或封作事件而腌之男子則止斷其雙腿婦人則特剜其雙乳謂之想肉每閱史至此不覺掩卷太息豈眞眾生業障深重致令閻浮國土化爲羅剎之場耶近戶垣王掌科家彥疏云崇禎九年二月三十日山西撫臣以異常災變告三月十二日唐王以南陽連荒七年告在南陽以親母而烹食其女則有郭廷玉妻霍氏山西聞喜以父而殺食幼男則有廣盈裏楊雷子至殺人母而並食者則有張河圖等十三名口後接河南按臣掲饑民累累相食在上蔡有朱天貴楊槐等十二名口而乞婦則張氏馬氏勒死解思敬五嵗之女而煮之有如烹豚至南召新野地方則惟見割肉盈筐爭相剖食名不勝書讀之眞堪爲下淚也

嗜好之異

人性之異有難以理推者何晏食蒸餅不拆作十字不食侯思正食籠餅必令縮蔥加肉明李於鱗食饅首必欲有蔥味而不見蔥以至文王之嗜菖蒲武王之嗜鮑魚吳王余之嗜魚炙屈到之嗜芰曽晳之嗜羊棗公儀休之嗜魚王莽之嗜鰒魚王右軍之嗜牛心宋明帝之嗜蜜浸鱁鮧齊宣帝之嗜起麫與鴨臛髙帝之嗜肉膾陳後主之嗜驢肉蕭穎冑之嗜白肉膾辛紹先之嗜羊肝陸鴻漸之嗜茶此猶在常味中好有獨鐘也至齊劍南節度使鮮於叔明嗜臭虫每拾得三五升浮於微熱水泄其气酥及五味熬捲蒸食之爲天下至味知福建院權長輿嗜人爪甲見之口內流涎李棟之好服人精國朝僧宗泐嗜糞中芝蔴雜米和粥駙馬都尉趙輝喜食女人陰津月水國子監祭酒劉俊喜食蚯蚓李輔國大畏薯藥或人因以示之必眼中火出毛髮瀝血南州州人烹犢取犢兒結腸中細糞以筯調醯謂之聖韲無此一味卽不成盛筵南史劉邕性嗜瘡痂以爲味似鰒魚詣孟靈休灸瘡痂落邕取食之靈休因取痂之未落者並以餤邕遂至舉體流血南康國史二百餘人不問有罪無罪遞使與鞭以痂結饍可謂易牙之同嗜乎至劉先主好結髦叔夜好鍛鐵王粲好驢鳴李山松好唱挽歌梁簡文觀牀上鼠迹魏明帝好槌鑿聲亦復可駭而南史梁王蕭詧尢惡見婦人相去數步遙聞其臭經禦婦人之衣不復更著王荊公惡新衣孟氏婦畏打銀聲國朝梁次攎好束人臂股或陰莖使急迫而以鍼刺之血濡縷髙數尺至丈則大快叫絕又令積綿於樓之庭與檻齊已從髙墜其中籍厚不能傷而綿裹身若繭然人爭解之以爲樂駙馬都尉崔京山侯之子好殺豬日縛數十口漧金魚池而殺之觀其血塗湧及叫聲則笑樂俱堪一拊掌也

日飲鮮血半升

世間固有一種奇疾非書理所載者如賈耽所視滑州老人虱瘕日飲鮮血半升世無物可療惟千年木梳灰及黃龍浴水飲之可愈有噎死剖腹得鱉者白馬溺淋之悉化水有患應聲虫者人教以讀本艸至雷丸獨不應遂以立方投之而差有生人面瘡者諸藥飼之俱下咽至貝母則閉口瞑目乃扶而灌之遂結痂有皮膚中生虫如蟹走作聲如小兒啼者治用雄黃雷丸爲末糝豬肉熟啖之有手足甲忽倒長入肉痛不可忍者葵菜治之有面上徧生瘡如貓眼有光彩無膿血痛癢不恆者雞魚蔥韮治之有徧身肉出如錐痛癢不可忍者靑皮當歸灰淋洗飲豉湯解之有徧體生泡如甘棠梨破之水出中有石一片如指甲大去之復生以荊三稜蓬莪術爲酒服之有灼艾痂落後瘡肉忽片片如蝶飛去大黃朴硝爲末治之有徧身皮裏滚滚如波浪聲癢不可忍謂之血奔人參靑鹽細辛治之有口內生肉毬根長五寸如釵股飲食則毬吐復吞痛徹心髓水洞生麝香治之有大腸出不斷斷之復生行坐不安水調鶴虱治之有手十指俱斷惟有筋連無節虫行如燈心長數尺餘徧身緑毛卷名曰血餘以茯苓胡黃連煎湯飲之愈有眼白渾黒見物依舊毛髮直如鐵條𨿽能飲食不語如醉名曰血漬用五靈脂服之有鼻中毛出晝夜可長一二尺漸漸粗圓如繩摘去卽生此因食豬羊血過多乳香磠砂治之有睂毛搖動目不能視交睫喚之不應酒調蒜汁治之又輟耕錄載駙馬綱噶爾薩慶王因墮馬得一奇疾兩眼黒睛俱無而舌出至胸諸醫罔知所措廣惠司卿聶兄兒識此癥爲翦去之頃間復生一舌亦剪之又於眞舌兩側各去一指許塗以藥而愈晉書有人腹內痛晝夜不眠勅其子曰吾气絕後可剖視之死後其子剖之得一銅鎗華陀聞之便往出巾箱中藥投之鎗卽化爲淸酒傅舍人爲太常博士忽得腸癢之疾滿腹作癢欲笑難笑欲泣難泣數年方愈陳子直主簿妻每腹脹則中有聲如皷逺聞於外腹消則止每月一作孟參政庾夫人惡聞打銀聲及徐姓得子見聞卽舉體戰栗松滋令蔞愚病不識字經年方愈宋時一女子視直物皆曲弓界尺之類盡如鉤齊書天統中武成酒色過度恍惚不恆曽病發初見空中有五色物稍近變成美婦人去地數丈亭亭而立食頃變爲觀音浙有士人一指隠痛其中指甲生一珊瑚髙二寸許气成海市城郭樹木宛然其人嗜燒酒人以爲火所吐幻景復有足脛生癭者因至親家爲猘犬所齚正齧其癅其中得鍼百餘枚皆可用賀知章鼻出黃膠數盆醫者謂飲酒之過梁鄴上元後忽發變如血卜曰元夜食牛肺犯天樞巡使夜行禱謝可免

酒魔茗瘕

元載鼻聞酒气便醉有人以鍼挑鼻尖出一小虫曰此酒魔也聞酒卽畏之是日載飲至二斗有人飲茗至一斛二斗忽飲過量吐出一物如牛肺以茗澆之容一斛二斗醫者曰此斛二瘕也吳郡陸顒嗜麫食愈多而貭愈瘦有異人曰食麫者非君也乃腹中一虫耳出藥餌之吐出一虫二寸許靑狀如蛙曰此消麫虫天下至寶也至海上搆火置虫鼎中忽有童子分發衣靑自海中出捧徑寸珠甚多異人叱之又頃一玉女捧紫玉盤大珠數十異人又叱之而去俄一仙人被紫霞衣捧綘帕蓋盤有一珠徑二寸餘奇光泛空照數十步異人看其珠入海水皆豁開十步珠寶任所取擇談藪宋明帝宮人患腰痛牽心眾醫以爲肉癥徐文伯曰此發瘕也以油灌之則吐物如髮稍稍引之長三尺頭已成蛇懸梁上水滴盡一發而已廣異記句容佐史能啖鱠至數十斤縣令飽餤之至盡百斤因覺气悶吐出一物如麻鞋底縣令命洗出安鱠所鱠悉成水累問醫人莫能知令小史持往揚州賣之髙其價以冀識者一賈人求買至三百貫問之曰此銷魚精也能消人腹中塊病以一指片系置患處其塊卽消本國太子患此病懸賞千金竟賣半與之

人面瘡

知法師邂逅一僧患痂摩羅疾候視無倦至別僧曰子後有難可往西蜀彭城茶隴山相尋後至安國寺禧宗禮之賜沈香座忽膝生人面瘡因入蜀尋訪告以所苦曰無傷也山有泉且澡之卽愈及明至泉所方掬水際瘡忽語曰公知袁盎殺鼂錯乎公卽盎後身吾乃錯也累世求報而公十世爲髙僧戒律精嚴不得其便今公受賜過奢名利心起故能害之而迦諾尊者以三昧法水洗我我去汝不爲怨矣乃掬水洗之瘡遂差酉陽雜俎江表嘗有商人左臂有瘡悉如人面亦無他苦商人戲滴酒口中其面亦赤以物食之食多覺膊肉脹起或不食之則一臂瘠焉有善醫者敎其歷試諸藥皆無苦至貝母其瘡乃聚眉閉口商人喜曰此藥必可治也以葦筒毀其口灌之數日成痂而愈朝野僉載洛州士人患應聲病以問張文仲張令取本艸讀之皆應至其所畏者卽不言乃取藥和丸服之而止文昌雜錄淮西士人楊勔得應聲虫病劉伯時教以讀本艸至雷丸不復應服之而愈廣五行記綘州僧病噎卒後開視胸中一物似魚而有兩頭徧體肉鱗置鉢中以各味投之俱化爲水毒藥亦然時夏中藍熟因以少許置鉢中此虫恇懼繞鉢馳走須臾化水世因傳靛水療噎病續搜神記昔有人與奴俱得腹瘕奴死因剖腹視之得一白鱉以藥澆灌並無損動偶有客乘一白馬馬溺濺鱉鱉乃惶駭須臾變爲水病者遂服白馬溺而愈

沙壓

輟耕錄湖南益陽州夜中同寢之中無故忽自相打每每有之名曰沙壓土人熟此不以爲異惟取冷水噴噀候稍息飲之湯徐就醒然猶二三日如醉楊用修云周禮司寤氏主夜覺者疏云人之寐臥在寢有忽覺而漫出門者謂之夜覺正徳庚辰寜邸將亂南昌城中街巷軍民夜夢發顚或至江棹舶行數十里知爲夢也而返寜濠舉事次夜一軍皆然謂之陣亡發史傳所未有也

玉芝堂談薈卷十一﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷十二

明徐應秋撰

耳中聞道士修醮聲

暖姝繇筆髙一齋僉憲之堂姊嫁南門外嚴某八十一歲時耳中忽聞有二道士聲音如一老一少誦經修醮云爲其保安身命者朝夕不休行住坐臥兼逹晝夜每日通誠奏章三朝懴悔科儀無一少異醫藥禱不效又聞其卜年壽自八十一歲歷數至九十歲云去不得了至八十三歲聞說三年圓滿若欲畢事者其子乃請道士設醮答之自此寂然無聲今嘉靖十四年乙未八十四歲矣一齋公邀余觀燈坐間談此甚詳豈所謂宿緣者與耳談山東穆吏部湥無罪而罷居田間寒儉甚對客兩目睫忽如蝶翅開閉不休一日目上視見山巒層見疊出一人騎驢鞭策而來俄而墜澗中則已腦也其人從腦中日鼓拍而歌腦欲裂岑岑不可耐又見心前後左右各洞開一門皆有一人居中皆是己身四人喧鬭於外而己居中爲解喃喃有聲雲笈七籖耳中凡聞金聲玉音者眞气入道欲成也忽聞弦歌之聲者六十玉女衛道也晁文元公迥少時聞方士之術凡人耳有靈響目有神光其後於靜中聽之若鈴聲逺聞公名之曰三妙音一曰幽泉潄玉二曰淸磬揺空三曰秋蟬曵緒酉陽雜爼永貞中東市百姓王布有女十四五艶麗聰悟鼻兩孔各垂息肉如皂莢子其根如麻綫長寸許觸之痛入心髓一日有梵僧以藥吹鼻中少頃摘去之乞此息肉珍重而去計僧去五六坊有少年羙如冠玉叩問曰玉帝失樂神二人知藏君女鼻中我天人也奉命來取不意僧先取之當獲譴矣司馬承禎腦中有小兒誦經聲玲玲如振玉額上小日如錢照射一席抱朴子上黨趙瞿病垂死有仙人賜以松脂服之年百七十歲夜見面上有粉色女長二三寸遊戲口鼻間如是一年此女長如人時在側聞琴瑟聲小說伶人刁俊朝妻項癭如雞卵漸如數斛之囊中有琴瑟笙磬之音癭裂一猱跳出曰吾老猴精也解風雨與江漢鬼愁潭老蛟往還天誅蛟搜黨與故逃匿夫人蝤蠐之領今於鳳皇山處求起亾膏請君塗之妻復【缺二字】起雜事張王基本舊治也大亂後百餘年有一男子陰嚢如斗陜西賈識爲至寶買去俟其死破嚢得二玉碗酉陽雜爼許州有一老僧自四十以後每寐熟卽防聲如鼓簧若成韻節伶人俟其寢卽譜其聲按之皆合古奏薛君冑居鶴鳴山下嘗長嘯獨飲忽覺兩耳中有車馬聲因頽然思寢頭才至席遂有小車朱輪靑蓋駕赤犢出耳中各髙二三寸車有二童緑幘靑帔亦長二三寸謂君冑曰吾自兜國來向聞長嘯私心奉慕願接淸論君冑大駭曰君適出吾耳何謂兜國來童子曰兜國在吾耳中君耳何能處我一童因傾耳示君冑覘之乃別有天地花卉繁華�棟連接淸泉縈繞巖岫杳因捫投之已至一都防城池樓堞窮極壯麗顧見二童已在側命謁眞伯授主籙大夫因暇登樓逺望忽有歸思二童怒逐君冑如防落地仰視乃在童子耳中落已在舊去處童子亦不復見【怪錄】搜神記髙辛氏有老婦居王宮得耳疾挑之乃得物大如繭婦人盛匏中覆之以盤俄化爲犬文五色名盤瓠後戎吳彊盛盤瓠衘其主頭至闕下王因以女妻盤瓠生六男六女遂爲蠻荒之祖陳睂公聞見錄載永樂中吳城有老父偶治耳於耳中得五穀金銀衣服器皿等物凡一箕後更治之無所得惟正中有一小木交椅制作精妙椅上坐一人長數分甚有精气後無他異淸異錄載盩厔吏某館客有牙蛀疾一日左腮掀瘴有聲發於齦齶人馬喧閧漸出口外至夜半聞向聲云小都郎回活玉窠獪園載處州村嫗耳中爬出五穀日可得升許不測所從來村人戲呼其爲倉耳子聞奇錄金州防禦使金堯封有親外甥李言告左目上脬忽癢而生小瘡大如鴨卵堯封飲之酒令大醉遂剖去贅旣破中有黃雀鳴噪而去宣室志天寶中隴西李生病左乳痛不可忍一日癰潰有雉自乳中飛突而出不知所之富順綦公令京山其冢婦忽感異疾鼻中流出蟢子無數而膚內隱隱百虫蠕動如蜻蜓蝴蝶之類足翅皆見半歲忽無恙

腹中有金字經

獪園萬曆丁未吳縣石湖民陳妻許氏產夜乂白魚後又妊過期不產一日請治平寺僧在家轉經祈祐忽產下一胞破視之乃一秤銀銅法馬子也舉家大駭權其重可十兩背有鑄成萬曆二十六年置七字迹甚分明又徐州吳瑞妻初生子歷五十四日忽嘔出水數合有銅靑气及旦遂嘔出三角物數十其家怪而洗之乃成二錢分爲四塊五六日連下數升合之得大錢七十五文皆有年號輪廓周正其兒後產無他異驟閱之似誕而不經然考晉書及述異記漢末時有一人腹內痛晝夜不眠敇其子曰吾气絕後可剖視之死後其子果剖之得一銅鎗後華陀聞之便往出巾箱內藥投之鎗卽化爲淸酒正與前事相類張玉蘭天師之孫不茹葷血十七歲見赤光自天而下光中金字篆文繚繞數十尺隨光入其口中遂有孕一夕謂侍婢曰吾不能忍恥而生死而剖腹以明我心其夕無疾而卒忽有物如蓮華自疈其腹而出開其中得素金書本際經十卷又懷帝永嘉元年吳郡吳縣萬詳婢生子鳥頭兩足馬蹄一手無尾黃色大如枕五年五月抱罕令嚴根妓產一龍一女一鵞大業四年雁門宋谷村有婦人生一肉卵大如斗埋之後數日雲霧合而雷震失卵所在錄異記合州趙燕奴其母初孕數月產一虎棄江中復孕數月產一巨黿又棄之又孕數月產一夜義長尺餘又棄之復孕數月而產燕奴睂目口鼻皆具而自頂以下其身如斷瓠兩手足各長數寸無肘臂腕掌於圓肉上各生六指及長只尺二寸神功元年來俊臣婢產肉塊如二升器剖之有赤虫湏臾化爲蜂螫人而去開元中有醫紀明者嘗授祕訣於隠士周亷有黃門奉使自交廣至周顧謂曰此人腹中有蛟龍上驚問故因大熱路傍飲水遂腹堅如石以硝石硫黃飲之立下物如指大以器覆之明日器中已生一龍矣

十二影

酉陽雜爼道士郭采眞言人影數至九各有名影神一名右皇二名魍魎三名泄節樞四名尺鳬五名索鬭六名魄奴七名竈八名亥靈九【魚食兩字不記】曹能始一統名勝志仙遊九座山在縣西北唐元和初邑畱坡陳氏子生不茹葷行於日月中有十二影隨身遂出家學道咸通六年建太平院於此術人有照影而知吉防者有治疾而炙影者又有撤病人所臥席藥之而病愈者似未可信然本艸蠷螋能溺人影令人生瘡射工居水中能吐气射人影沙虱居水中能含沙射人影則炙影而病愈又何疑乎

婦人有須

李光弼母須數十根宋徽宗時有酒保婦朱氏四十生須長六七寸宣政雜錄宣和初有朱節以罪置外州其妻年四十居望春門外忽一夕頥頷癢甚至明須出長尺餘問其實莫知所以賜度牒爲女冠居於家庚已編載治末應州縣女子生須三寸許又鄖陽一婦羙色生須三繚約數十莖而皆無他異元順帝仍攺至元元年正月汴梁祥符縣市中一乞丐婦人忽生髭須

飛頭蠻

桓譚新論荊州有鼻飲之蠻南城有頭飛之國搜神記晉朱桓一婢其頭夜飛或從天出入以耳爲翼將曉復還旁人怪之夜中照視惟有身無頭其體防冷乃之以被至曉頭還礙被不得安兩三度墮地喑叱甚怒而其體气急若將死乃去被頭復附首北戶錄嶺南溪洞中往往有飛頭者頭將飛前一日頸有痕匝如紅縷其夜頭忽生翼脫身而去乃於泥崕尋蠏蚌食之將曉飛還梵僧菩薩勝又言婆國中有飛頭者其人無目瞳子星槎勝覽占城國婦人有頭飛者人知而封固其項及移其身則死蠃虫集七撾國鼻飲水漿頭飛食魚瀛州勝覽占城有屍頭蠻但眼無瞳人爲異夜寢則頭飛去食人家小兒糞矢拾遺記漢武時因墀國言南方有觧形之民能使頭飛南海左手飛東海右手飛西海至暮頭還肩上兩手遇疾風飄於海外

有文在手

摘輔象仲尼錫文在手宰我握戶子遊手握文雅公冶長手握輔子貢手握正公舊周手握直期世說周昭王庶子食采翁山夫人觀白虹而有孕生子兩拳不開王笑之卽開左手有文曰公右手有文曰羽遂賜姓翁氏唐叔生而有文在手曰虞遂以爲名魯惠公夫人生而有文在手曰爲魯夫人李郃手握三公之字苻秦背有文隠起曰艸付梁武舌文八字有文在手曰武隋髙袓五柱入頂有文在手曰王黃巢足下有黃巢二字張良手紋如琴陳平手紋有兵符其妻張氏手有帝金花印劉淵生而左手有文曰淵彭神符生而有文在手曰神符元和姓譜周平王小子生而有文在手曰武遂以爲氏周不窟生子手文曰鞠是爲鞠陶薛氏血脈譜周文王曹夫人姜女見赤龍交而孕十二月生子手把薛字因氏爲薛姓源類譜盤庚妃姜氏夢龍入懷孕十二月而生手把赤字長封荊州號爲南赤龍南唐裴休發願爲國王防佛法後於闐國王生一子手文中有裴休二字晉書王和女可右足下有七星星皆有毛長七寸康帝建元二年陳續女臺有文在其足曰天下之母炙之愈明有司收系自建康縣獄亾去王莽建國二年甄尋手理有天子字帝王世紀大禹足履已字抱朴子老君足下有八卦李固足履龜文傅咸掌有臥龍文指甲隠起花艸如雕刻是以文章過人老學庵筆記張文潛生而有文在其手曰丰故以爲名而宇文潛集仙傳女仙謝自然絕粒三十年兩膝忽有印形如人間官印而小古篆六字粲如白玉後其印移於兩右膝並膝則兩印相合分毫無差

焦僥三尺

家語孔子曰焦僥三尺短之極也山海經周饒國其人短小冠帶一曰焦僥國字防不同耳列子湯問及詩含神霧從中州以東四十萬里得焦僥國人長一尺五寸東北極有人名曰竫長九寸外國圗焦僥國人長一尺六寸迎風則偃背風則僕睂目皆具故郭璞圗讚焦僥極麼竫人惟小四體具足睂目才了然則竫人又短於焦僥也又史載王長三尺論衡漢光武時潁川張師仲長一尺二寸神異經廣延國人長二尺陀移國人長三尺壽萬歲洞記未多國人長四寸獨異志李子昻長七寸日行千里海鵠吞之處鵠腹三年不死一云齊桓公得鳴鵠殺之嗉中有人長三寸二分陳章識之名李敖廣志東方有小人如螻蛞手撮之滿手得二十枚酉陽雜爼李章武有人臘長三寸許百骸皆具博物志西北荒有小人長一寸朱衣朱冠識萬物名字博物志補曰常在都下有中官言天財庫有朱匣藏一小人可六七寸取視之皂防朱髮睂目具在輟耕錄至正乙已春平江金寶國袖人臘出售長六寸口耳鼻目無異亦有髭須髮眥黃色間有白髮徧身黃毛二寸許臍下陰乃男子也外國所貢世宗以賜國公阿爾尼格未防死遂剔腸胃縫合烘干命曰人臘述異記魏時河間王子元家雨中有小児八九枚墮於庭前長六七寸自言家在河東爲風所飄至此與之言甚有所知萬曆甲戌甘肅掘地得小棺千餘皆長尺許其中人男子襆頭紅袍束帶女子習冠霞帔顏色如生不知何種人也耳談何仲仁兄子嘉靖己卯赴省試一丐將茶盤捧一小人自云於江幹拾得者長尺餘如猴狀五官畢具須髮半白則短之極者又不止於焦僥矣職方外紀歐邏巴北海濵有小人國髙不二尺絕無須睂男女無辧跨鹿而行鸛鳥嘗欲食之兩泰子地毬圗注矮民國男女長尺餘以羊爲騎五歲生子八歲而老常爲鸛鷂所食畱靑日札嘉靖三十四年衢州商人胡秀在余杭楊一松家寓攜一小人可長一尺睂目須髮種種皆備乃男子也約年五十餘歲云至海東大洋中泊岸時忽風浪中得此同輩男女一十七人眾商救之各分其一乃以朱紅鳥籠盛之承以木板以米水食之口中俱作喞喞聲不知所言見人亦不驚懼又人之長大者河圖玉版昆侖以北九萬里得龍伯國人長三十丈以東得大秦國人長十丈從此以東十萬里得佻人國長三十丈五尺洞防記支提國人皆三丈三尺三臂三指至防風國人身橫九畆長狄僑如長五丈苻堅時申香夏黙防磨那俱長一丈九尺爲拂蓋郎佛長一丈六尺小弟阿難與從弟調逹俱長一丈四尺五寸吳伍員巨毋覇俱長十尺毋霸軺車不能載三馬不能勝腰帶十圍魏史拓拔猗防魁岸馬不能勝恆乘安車駕大牛牛角容一石人之肥重者安祿山三百五十斤司馬保八百斤孟業一千斤

身如水晶

張南軒晚得奇疾虛陽不祕及卒通身透明腑臟筋骨歷歷如水晶楚紀薛文淸公瑄河津人父貞敎訓玉田母齊氏夢一紫衣人入謁遂生瑄生而肌膚如水晶瓶五臟皆露家人以爲怪其祖聞啼聲曰體淸而聲宏必異人也遂舉之太平廣記大歷中元察爲卭州刺史州有魏淑者忽有異疾身體日縮未周歲卽如嬰兒不能坐立言語其母與妻更相提抱半歲乃復其初又宋呂夏卿歷知制誥年五十三得奇疾身體日縮卒時才如小兒齊志陸法和死及殮屍小縮至三尺許北朝道士防謙之死屍忽長八尺三寸三日後縮小僅六寸許菽園雜記同年薛爲學登進士時體甚肥及爲禦史忽爾瘦削未幾一疾而殞歿時身軀縮小如十餘歲小兒宋帝元嘉末長廣人病差便能食而不能臥一飯輙覺身長數日頭遂出屋刺史叚究度之凡三丈復還漸縮如舊經日而亾晉安帝義熈七年無錫人趙永年八歲一旦暴長八尺髯須蔚然三日而死宋淳熈十四年六月臨安府浦頭婦產子生而能言四日暴長四尺元順帝至正九年四月棗陽縣民張氏婦生男甫周嵗長四尺許皤腹擁腫見人而笑如俗所畫布袋和尙云

赤蛇入鼻中

僞吳壽州節度使姚景爲兒時事濠州節度使劉金給事廐中金嘗卒行至廐見景方寢有二小赤蛇戲於景面出入兩鼻中良久景寤蛇乃不見繇是驟加寵擢周太袓防時嘗晝寢有如小虺五色出入顴鼻之間宋神宗居濮邸一日晝寢有紫气自鼻中出盤旋如篆時以爲瑞駱山人堂嘗相王庭湊醉寢時鼻中之气左如龍而右如虎龍虎气交當貴後軍士共推爲成徳軍畱後就加節制王鍔爲辛杲下偏裨一旦擊毬馳逐旣酣鍔仰天呵气髙數丈若白練上衝杲謂妻曰此極貴相以女弟配之鍔終爲將相

淚凝如血

薛靈蕓聞別父母欷累日淚下沾衣至升車之時以玉唾壺盛淚卽如紅色至京師壺中淚凝如血矣楊貴妃初承恩與父母相別涕泣登車時天寒淚結爲紅冰王徳璉詞淚結紅冰香消獺髓楊亷夫詩紅冰嚼碎齒不冷丹霞入腹鳴殷雷張節之有悼妾詩桃葉歌殘思不勝天風吹淚結紅冰夜來書館寒威重誰送薰香半臂綾拾遺記吳潘夫人遊昭宣臺唾於玉壺中侍婢防於臺下得火齊指環卽掛石橊枝上因其處起橊環臺又楊貴妃每夏月衣輕綃有汗出紅膩而多香或拭之於巾帕之上其色如桃花也

骨如葵子

髙僧傳劉薩訶師卒於肅州形骨小細如葵子中皆有孔可以繩聨續怪錄延州有婦人頗白晳孤行城市年少之子與之遊一無所卻及卒有異僧向墓敬禮曰此鏁子骨菩薩也不信可啟視之開墓視之徧身骨鉤結皆如鎖狀李鄴侯外傳李泌辟穀身輕能行屏風上毎導引骨節珊然有聲謂之鏁子骨南城縣壺公巖洞中有石函貯鏁子骨一雲南城縣壺公巖洞中有石函貯七星劍及五色鏁子骨遂寧縣有幽襌師眞身塔防昌中寺廢地防成池太守王公見有僧立公庭逐之入池而沒因掘地得異骨如金色鉤鏁相連謂之菩薩骨乃復興塔寺有五色圓光現谷中人以爲觀音化身又殷時有仙女昌容隔窗見骨沙門衛道安爲天長寺僧積修苦行坐化之夕毫光五采荼毗之日頂骨有唵室利迦訶阿六字梵書人始知爲文殊之化以寶甁盛其靈骨化淸水

足掌有黑子

畫墁錄汾陽王足掌有黑子一日使渾咸寧洗足咸寧捧翫久之對曰咸寧足亦有此王使跣爲視之哂曰不迨我蓋云渾止中壽耳定命錄安防山初爲韓公張仁願帳下吏仁願常令防山洗足仁願足下有黑子防山竊視之仁願顧笑曰黑子吾貴相也防山曰某賤人不幸兩足皆有此比將軍者純黒色而加大仁願觀而異之納爲義子加寵篤焉

兒啼腹中

唐太宗在孕語聲外逹雞跖集王曇逸母孕時腹中聞啼聲防稽先聖闞澤在母胞八月叱聲震外搜神記哀帝建平四年四月山陽方與女子田無嗇孕子未生二月前兒啼腹中及生不舉塟之陌上後三日有人過聞兒啼聲母因掘收飬之宋孝武大明中張暢妾懷孕二子腹中啼聲聞於外又後廢帝元徽中車莞徐垣妻懷孕亦然錄異記吳左中胡熈女名中許嫁當出而歘有身熈欲殺之有鬼語腹中何殺吾母及產遺地則不見兒形止聞兒聲

血如竹箭

梁天監十五年七月荊州市殺人血如竹箭上丈餘然後如雨細下是歲荊州大旱晉元帝托運糧不至而殺其臣令史淳於伯血逆柱而上二丈三尺搜神記東海孝婦周靑太守枉殺之靑將死以十丈竹竿懸五幡立誓於眾曰靑若有罪血當順下若枉死血當逆流旣行刑其血靑黃緣幡竹而上極標又緣旛而下

血痕不滅

永新志譚節婦趙氏被元兵並其子殺之血漬禮殿間入磚上宛然一婦人抱女兒狀或磨以石不滅又煆以火益顯齊殺斛律光其血在地去不滅臺州誌王貞婦爲元兵所殺至嵊縣淸風嶺齧指出血書字山石投崖死血漬石間天陰卽墳起如始書宋時叛卒防南劍州掠民婦欲與亂婦死不受污遂遇害屍所枕藉處血迹宛然不滅毎雨則幹晴則濕或削去卽復見覆以他土其迹愈明又至人有被殺而無血者髙僧示化往往有之唐王朴爲黃巢所殺湧起白膏數尺一曰湧白乳尺五寸元董摶霄爲賊所刺但見白气一道衝天可謂異矣

香從頂穴中出

仙佛奇幻之迹有不可思議者聊舉數則如長者李通著華嚴論以虎防經嚢至神福山土龕前於龕中著論毎夕口出白光以代燈燭洪昉襌師南天王提頭賴叱請師至天供飬於是置食食己身諸毛孔皆出異光毛孔之中盡能觀見諸佛僧伽太師頂有一穴以絮塞之夜則去絮香從頂穴中出煙气滿房非常芳馥及曉香還入頂穴中又絮塞之佛圗澄左乳旁一孔通徹腹內有時光從中出或以絮塞孔夜欲讀書輙防絮則一室洞明又以麻油雜脂塗掌千里外事皆徹見掌中又齋日輙至水邊分腸洗之復納腹中司馬承禎腦中有小兒誦經聲玲玲如振玉額上小日如錢照射一席渉正閉目二十年弟子固請之正乃開目有聲如霹靂而閃光若電唐貞觀中道昻嘗夜講無燈昻舉掌放光明照堂宇抱朴子上黨趙瞿仙人賜以松脂服之年百七十歲夜見面上有粉色女長二三寸遊戲口鼻間如是一年此女長如人在側聞琴瑟聲隋開皇中釋道英入水晏坐六宿方出又值冰厚雪深仰臥三宿方起釋少康縉雲人乞食得錢誘小兒誦佛一聲予一錢康聲獨髙一日眾見佛從康口中出立逝之夕有光燭天金舌和尙趙人修道中條山唐開成間文宗三召不至乃截其舌以進焚之化爲金舌哦經如故彭宗能以一气誦五千文通爲兩過音甚淸暢咸康中竹林寺尼淨簡見天女持五色華自空中來尼遂騰空直上淸涼僧海丰苦行二十餘年人見其睂睫常化佛千百大如黍米往來遊行已不覺也劉宋元嘉中來那跋摩於袛洹寺奄化眾見一物如龍直上空中法朗往玆國卒焚骸兩肩湧泉直上唐貞觀初道遜講湼槃經至請寄來生偈忽然而逝送柩於山有異花繞柩而生長一二尺可五百餘莖杯渡和尙嘗乘木杯渡水惟荷一蘆圌子數人舉不能動或窺其中有四小兒面目端正乃四天王也從网師乞魚不與取兩石子擲水中俄有兩水牛鬭网悉碎敗不復見牛乾元中僧無漏立化於禁中足去地尺許隋大業初慧侃住棲霞寺住揚都偲法師所將還寺僧請見神力侃卽從窗中出臂長數十丈軒轅集年過數百立於牀前則髮垂至地坐闇室則目光可長數尺𨿽一日百處莫不分體而至人命飲則百斗不醉夜垂髮盆中其酒瀝瀝而出馬自然時以拳入鼻及出拳鼻如故又指溪水令逆流指栁樹令隨溪水去指橋令斷復續又於徧身及襪上摸錢所出錢不知多少後唐天成初常覺襌師居東京普淨院北鄰張生請師供飬至夜竊窺見師體徧滿一榻頭足俱出榻外李阿逄犇牛以足脛置車下轢其骨皆折阿死須臾復生足亦如故胡超身不甚長每處稠人中首獨昻出指地中寶器穿之率如言而獲韋震能以水石爲六畜龍虎能渉江海含水噴之皆成珠玉與弟子行各泥丸爲馬日行千里又能吐气五色起數丈能令弟子舉目見千里外事李八百丹成抹拍石上頑石化玉人或鑿崖取之卽風雷爲變賣藥翁葫蘆內藥一丸入口足下五色雲起飄飄而去薛尊師居昊天觀無病坐亡顏色不變遂於本院中造塔不塞塔戶毎至夜輙召弟子告以修行之術阿專師騎一破墻口唱叱叱墻堵忽然升上須臾映云而威稠襌師方造寺諸方施木數千根師咒之諸木起空中自相搏擊聲若雷霆鬭觸摧折紛續如雨亦將子與不食五穀而噉百艸花能隨風雨往來寗封爲陶正能出五色煙積火自燒而隨煙上下修羊公眠華山文仙谷石上榻穿防漢景帝問公不答化爲白石羊後置石羊於通靈臺石羊復不知何往孫博能令艸木金石皆爲火亦能使身自成火口中吐火葛弟子姚光自言得爲火仙吳大帝積薪焚之光安坐火中閱素書一卷王探與人行身散雲霧或屹立平地俄起崇山左慈遇徐墮門下賓客牛車六七乘欺慈云不在慈去客見牛在楊樹杪適行上樹卽不見下卽復見行樹上又車轂皆生荊棘砍之不斷推之不動客叩頭謝過車牛各復如故曹公欲收之走入羣羊中追者語欲得見先生有大羊前跪曰爲審爾否吏相謂曰此跪羊慈也於是羣羊咸向吏言曰爲審爾否吏不復分劉正服朱英丸能變化隠形隠三軍之眾使成一叢林水亦能使成鳥獸能令一人作千人聚壤成山刺地成川噓气成云又能吐气爲風化生羙女之形又吐五色气方廣十里直上連天又能躍上去地數百丈陳復休眾中徐行奔走追之終不能及以鋤劇地金玉貨物隨劇而出班孟能坐空虛中與人語又能入地初沒足至胸已而盡沒以指刺地卽成井可汲吹屋上瓦瓦飛入人家含墨噴紙盡成文字各有意義晉羅什與人碁拾敵子死處如龍鳯形軒轅先生坐暗室中目光可長數尺與人飲百斗不醉夜垂髮盆中其酒瀝瀝而出面藥之香散髮用气能以桐竹葉滿手挼之悉成錢又能散髮用气攻其髮條條如植葛仙翁能積薪烈火而坐其上薪盡而衣冠不灼爲客致酒無人杯杯自至人前飲不盡杯不去與客談語時天大寒仙翁吐气火赫然從口出客皆熱脫衣常有賓後來者出迎之坐上又有一與客語潄口口中飯盡成大蜂飛行作聲張口羣小蜂還入口中嚼之故是飯也鄧州一僧名隠慧日食二鳩或笑之師張口鳩從口出一能行一匍匐在地薊子訓諸老人頭髮畢白者子訓但與之共語其髮宿息之間明旦皆黑矣南詔張子辰習天竺持明法詔問修建有何功徳乃坐露地前置一鉢頃之有水晶觀音自鉢中乘雲升空壺公懸空壺於屋上身跳入壺中費長房隨之入壺見有樓觀重門雞足僧小沈與二僧喫食問識何法門曰能使死者生極樂界有防之者曰超度死魂何所證驗願入棺試之及小沈啟視此人已死矣詔生之有頃遂蘇曰我生在七寶宮殿中何復來此他日叩迦葉石門門訇然中開二僧追呼門則閉矣或謂小沈迦葉化身也殷七七值賓防次以二栗爲令接者皆聞異香或笑之作石綴於鼻掣拽不落穢气不可堪共起狂舞祈謝石自鼻落乃復爲栗龍樹尊者化南天竺王問諸天何所作爲答曰天今與阿修羅戰湏臾空中刀劍及修羅誤鼻相繼下王乃驚服又與善咒婆羅門角力婆羅門化大池蓮華坐其上龍樹化白象入池鼻舉蓮華髙擲婆羅傷背而伏元時黃衣和尙毎渡津卽步行水面衣冠不濕遇虎豹輙叱之而馭貞明中龍潮普問將他適以院寺付聰敎二弟子乃跨虎陵晨抵信州齋僧方集師就長者覓齋長者不諾師覓水一盂噀拄杖爲虎髙馭而去又釋靜藹以周武將滅佛法上書力諍不得遂歸太乙山錫谷中厭身情廹勑遣侍者跏坐磐石自條身肉叚叚布於石上引腸掛於松枝五臟皆外見自余筋肉手足頭面臠析都盡以刀割心捧之而卒次日合掌捧心跏坐如故所傷余骸一無遺血白乳滂流凝於石上慧力寺僧善周沭浴而化五日後髮須再生梵僧難陀在飲食防令人斷其頭釘耳於柱無血身坐席上酒至防入頭瘡中面赤而歌手復按節防罷自起提首安之都無痕也澄虛太師入山精修母啖之食以刃刳腸滌淨女仙湘媼弟子逍遙媼暫之羅浮三稔逍遙懵坐於室媼至以杖叩地逍遙如寐醒欲拜忽遺左足如刖於地媼拾足勘膝噀之以水乃如故洪武中下度僧之令中有冒名代請者帝大怒命錦衣衛戮之吳僧永隆請焚身以求免帝允之取香一瓣書風調雨順字語中使曰煩語陛下遇旱以此禱雨必驗乃秉炬自焚骸骨不倒異香逼人羣鶴旋舞於龕頂誅後大旱以所遺香禱雨立應上曰此神僧永隆雨也希建中僧法郎多異迹能戶鑰中出入張果隠恆州條山乘一白驢一日行數萬里休則重疊如紙置巾箱中乘則以水噀之更成驢矣香闍黎止益州靑城寺三月三日諸檀越所奉酒食隨得隨盡若塡巨壑及晚臨坑大吐雉肉自口出卽能飛鳴羊肉自口出卽能馳走酒漿亂防將欲滿坑魚蝦鵞鴨游泳交錯元和中道樹襌師結茅壽州三峯有怪現花百端或現佛菩薩天仙等形或光出方響師至怪滅人問師何道術師云野狐伎倆有盡老僧不見不聞無盡此等神通直是遊戲三昧固非隠淪變化之小術可同年而語也

菜花中各有一佛

筆談熈寧中李賔客中知潤州園中有菜花悉作荷花仍各一佛坐於中形如雕刻杜陽編唐文宗好食蛤蜊一日左右以方盤而進中有擘不開裂者上疑其異乃焚香祝之俄頃自開中有二人形睂端秀質體悉備螺髻瓔珞足履菡蓞上遂置之金粟檀香合以玉綫覆之賜興善寺藝苑雌黃吳興郡宗益剖蚌中有現羅漢像偏袒右肩翹首左顧宗益以歸慈感寺戒庵老人漫筆常熟丘郡錫鏇中置熟雞半只見廚邊光焰發視之見雞气蒸成一小佛殿中坐佛一尊如世間大士像睂目分明萬曆癸未正月事也唐詢家烹雞忽火光出釜中發蓋視之水面盡成五色有未產雞子其黃化爲菩薩像袖手伸足睂目了然其白化爲蓮花座耳談萬曆己卯嚴州建徳縣有漁者獲一鱉重八斤一酒家買懸室中夜半作人聲明日割烹之腹內有老人長六寸許五官皆具首戴皮防時郡守楊廷誥入覲以木匣貯之又乙未年遂昌民宋甲剖一鼈中有比丘端坐握摩尼珠衫履斬然頴川王戶部一日宴客庖人烹鼈剖之有鬼判各一朱髮藍面皂防綠袍左執筆右執簿種種皆具刻畫所不及溧水兪集舟行淮上見捕蚌蛤者必買放之一日舟人買蛤一籃倍價償之不允堅置釡中忽起光焰一大蚌裂開有觀世音像旁有竹兩竿相對端嚴衣冠瓔珞竹葉枝榦皆細眞珠綴成者舟人皆誦佛悔罪仁品恩州民張氏以屠牛致冨一牛臨命跪膝若有請張不肯釋殺之取其肝忽水珠迸出色如水銀而圓大小不等及烹肉就貨刀不能切皆有圓珠如石滿其中胃髒盡然始知舍利也張卽日罷業裒從來所棄牛骨並舍利作一塔塟之墨莊漫錄崇寧二年三月初一日衛州獲嘉縣民職氏殺豬祭神而民劉氏獵犬得其棄骨之狺狺四日不食民使其子折視牡齒臼中得肉如拇諦視之如來像也髻有珠如粟瞑目跌跏瞳子隠然莊嚴畢具鼂無咎作贊嘆之政和丁酉眞州近村富人羣犬爭啣一牛脛骨眾異而破之其中血凝如玉成一菩薩形衣紋瓔珞相好奇特𨿽雕琢不及我佛慈悲化身無乎不在示希有之異好殺者得不少悛乎

龍神求舍利

春渚記聞含山令李兗伯源宣和間侍其季父仲將爲廣東憲觧秩繇江道還楚舟過小孤風勢𨿽便而篙櫓不進因上謁龍祠禱龍以祈安濟乞筊不獲旁有言者曰龍知還自番禺或有犀玉之屬顧視行李獨有番琉璃貯佛舍利百餘因以啟龍一擲而許伯源乃跪船舷以瓶下投水面忽開裂觀見其間神鬼百怪寶幢羽蓋鳴螺擊鼓鈸執金鑪迎導甚眾而不沾濕一人拱手上承舍利旣下水卽隨合舟柁輕颺轉首之間已行百里矣又閣門宣事陳安上言元丰初安燾厚卿陳睦和叔奉使三韓渡海舟中安貯佛經及所過收聚敗經余軸以備投散放洋之間風勢甚惡波濤洶湧後舟載者俱見海神百怪攀船而上以經軸爲求先舉軸付之繼來者眾度不能給卽析經隨紙付之又度不給則剪經行與之至剪經字而一字之投莫不忻悅頂戴而去指顧風濤恬息皆獲安濟談圃呂相國端奉使髙麗過洋祝曰回日無虞當以金書摩詰經爲謝比回風濤輙作遂取經沈之聞絲竹之聲起於舟下音韻淸越非人間比新繁縣西王李村隋代有書生以筆於空中冩般若經後忽雷雨其地丈許並無沾濕唐武徳初有異僧曰此地空中有般若經陳堯咨泊舟三山磯下夢一老叟曰來日當覆舟愼勿渡翌日果然夜復夢曰我江中游奕神也公大貴故相報願求金光明經一部公與之辭謝而去王榮老過揚子江風濤暴作投玉塵端硯虎帳諸物皆不應有黃山谷書韋應物詩取以投之香火未收水光如鏡嘉祐中一貴人攜韓幹馬渡采石風大作數日不得行禱於水神夢神求畵獻之風乃止

鵞毛成蓮花

劉程之遺民性好佛常於定中見佛光照地皆成金色阿彌陀佛玉毫光垂手引授又見入七寶池蓮香色其水湛湛有人項有圓光胸有萬字指池水曰此八功徳水可飲之及寤異香發於毛孔耳談李太宰生平戒殺生凡爲已殺者皆不食一日客招之爲宰一鵞公不悅曰我故不食鵞何宰焉語畢其鵞毛翎從地飛起至云結成蓮花一朶現於筵前久之始散靑螺郭公曾札記其事公乙未年以大司空居艱時事也又云金壇曹太史大章家居時建碧霞元君廟於郊外嘗自往薰修隆慶丁卯四月朔再往先是四明王生攜一童子亦在頂禮白日忽雷霆大作攫童子離殿二三丈地裂爲池池水卽注焉碧綠漪漣結成雷泉如願四字而童背亦有此四字硃書久始漸滅大史著有元君靈應記獪園常熟陳莊靖公瓚爲給事以直言放歸一意修西方淨業後超遷至秋官尙書萬曆戊子秋七月公病革彌畱誦佛益莊故事京師大臣自三品以上暑月賜冰旣置冰於榻前眾見冰中湧出七級浮屠欄楯鉤綴窗格玲瓏無不周備移時冰勢漸銷塔影漸瘦頃之報公气絕一無所覩又黃氏僕母者常熟罟裏村媼也平居持齋念佛了無他異有子爲黃觀察時雨家僕萬曆甲寅秋媼年六十五疾篤將逝其舊藍裠衣裏十二幅須臾現出十二面觀音像各幅變相不同咸具竹林鸚鵡之致經一晝夜乃滅慧廣大師俗姓姚氏無錫人卓錫明州阿育王寺親覩舍利光中現釋迦文佛法身師遂誓焚身以報佛恩取香油塗身合掌誦佛號火然俄成灰燼大眾見五色祥雲自師頂上起光中現菩薩金身長可二尺晃然四照映云而滅又四空法師出家五臺山說法天花晝下臨化囑弟子十年後荼毘僧徒聚薪棺至忽自起火道俗見白雲中現出西方景界有七重欄楯网羅竹樹七寶池金沙地樓閣宮殿並是渠瑪瑙所嚴飾池中靑白蓮花白鶴孔雀鸚鵡舍利迦頻伽共命之鳥種種奇妙俄而天樂振空移時方滅

白虹跨東井

奘在玉華宮繙大般若經麟徳元年示滅其夜北方有白虹四道從北亙南橫跨東井卽自念曰昔如來滅度白虹十二道從西貫於太微於是有防林之滅今將非玉華大師有無常事耶至九日凶問至婁道者漣水人生有異相掌中一目中指七節長爲承天寺僧幹興元年側臥而化焚之三日衣裓不動忽雷雨驟作薪火皆滅口中出白煙自焚立盡獨畱目睛與舌根不壞舍利無數梅仙祖師學道白雲山夏月偶坐化於梅樹下數里間聞梅花香經旬不息廬山逺法師命盡之日山中峯澗寺落皆見千眼仙成隊執旛幢香花赴東林寺溫州淨居寺尼機嘗習定於平陽大日山石窟中開元中倒立而化將塟風雷陰黯失其柩越二日有自大日來者云是夕空中有簫磬聲柩已厝峯上義熈中僧叡沐浴還座合掌而逝五色香煙從叡房出大明末慧益焚身聞空中笳管異香芬苾趙惠宗宜都人得九天仙籙唐天寶中積薪自焚怡然坐火中誦度人經化爲瑞云仙鶴而去

講經雨花

梁武與雲光法師講經金陵感天雨花天廚獻食因築雨花防慧逺襌師退隠硤石山注湼槃經成擲其筆曰若防義契理筆當駐空已而果然後人因名曰擲筆當竺道生公講道於虎丘無信之者乃聚石爲徒與談至理石皆爲防頭先天元年覺參曹溪六祖一見語合遽歸永嘉著證道篇卽時定中見其字化爲金色滿虛空界藍田悟眞寺有髙僧冩湼槃經羣鴿自空中啣水添硯圭峯襌師出家靑蓮山講經地湧靑蓮八龍聽講東晉防陀羅尊者譯經於廣陵寺之靑蓮池有二靑蛇自池中出化爲童子爲灑掃焚香迄暮收經而去譯經畢不知所在唐法師焚金刺血冩經筆端常有舍利又楞嚴大師於精嚴寺作楞嚴防夢文殊菩薩飛入口中永明中僧卞善梵音嘗誦經有羣鶴下集皆前經終則去永嘉中安慧冩大品經入火不燒大順初溫州大云寺僧洪梵誦經說法陸地生蓮靈蛇聽法大業末智超誦法華經瓶水自溢中和初溫州法空院僧慧升結廬北巖冩法華經至普賢勸法品天雨舍利二顆

經聲發石函中

梁髙僧傳齊武帝時東山人掘土見一物狀如兩唇其中舌鮮紅赤色沙門和尙曰此持法華經者亾相不壞也誦滿千徧其驗徴矣乃集持法華經者圍繞誦經才發聲其唇舌一時鼓動見者毛竪宣室志悟眞寺僧夜如藍溪忽聞有誦法華經者月下四望閴然無覩僧慘然有懼述於眾僧明日俱聽之乃聞經聲自此中發掘之得一顱骨在積壤中獨唇吻與舌鮮而且潤遂持歸置於千佛殿每夕經聲發石函中法華經云有人聞是品者能通喜讚嘆是人口中生靑蓮花香歐陽公知潁州有官妓盧媚兒姿貌端秀口中嘗作芙蕖花香有屬僧曰此人前世爲尼誦法華經二十年又石斗山中法華寺碑載樵者掘地得石函藏一童子舌不壞上生蓮花一枝又後魏範陽寺僧以誦法華白鹿寺童子以供給僧誦法華死後舌俱不杇

入珊瑚林

塔者梵名塔婆此云方墳或云支提翻爲滅惡生善處西梵正音名曰窣堵波此云廟廟者貌也又塔西國浮圗也此翻聚相戒壇國經云依梵本座佛骨所名曰塔婆有舍利者名塔無舍利者名支提正法念經云四種人得樹偸婆漢言家四種人者輪王羅漢辟支如來也佛經治故塔者生白身天其身鮮白入珊瑚林掃塔者生意燥天其身淨潔猶如明鏡去塔中艸水者生先音天眾寶宮殿光明是不可計量以花香供塔者生兜率夫諸毛孔有栴檀香具三明六通及八觧脫道嚴供飬塔廟壽一百五歲道卓建塔三龍防之拾得龍毛長三尺許修空慧寺塔有金甕相對修檀防山古塔有古窯熟甎三十餘所臨黃塔有水底蓮花彌滿三日長幹塔有石匣中爪髮髮引施如螺雍州塔有夜雨寶屑天花芭蕉防櫚皆滿魏州塔有降金銀花小者如火精大者如楡莢靈鷲寺塔有羣燕共繡像智門寺塔有神黒蜂連理木甘露降閒居寺塔有白雲如大蜨色似靑琉璃翺翔而下棲巖寺塔有火照二百里逺望者皆言燒山鳯泉塔有碁石子漸變盡如水晶諸凡載在佛藏中功徳難以具悉魏書幹陀國城東南七里有佛塔髙七十丈周三百步所謂雀離佛圗也唐奘傳健防國有雀離浮圗伽藍記此浮圗天火七燒佛法當滅道鑑傳云王修浮圗木工旣訖猶有鐵柱無能上者王於四角起大髙樓在上燒香散花至心精神然後轆轤絞索一舉便到故國人皆云四天王助之塔內事物悉是金玉旭日始開則金盤晃朗微風漸發則寶鐸和鳴西域浮圗此爲第一廣明集瑜珈之建寶塔百鬼助以日工雀離之起浮圗四王扶其夜力又藍莫國王得佛一分舍利奉歸起塔卽名藍莫塔塔邊有池池中有龍常守防此塔晝夜供飬拘彜竭城城北防樹間希連河邊世尊於此北首而般泥洹及須防最後得道處以金棺供飬世尊七日處金剛力士放金杵處八王分舍利處皆起塔

陽神陰神

宋張紫陽名用成修煉功成受劉海蟾祕訣時有一僧自謂得最上乘襌能入定出神數百里間頃刻卽到一日相遇紫陽曰可與襌師同遊遠方乎僧曰可願同往揚州觀瓊花於是紫陽與僧同處一靜室瞑目趺坐皆出神遊紫陽至其地僧已先到繞花三匝紫陽曰今日與師各折一花爲記少頃紫陽與僧欠伸而覺紫陽於手內折出瓊花一枝問師瓊花何在僧袖手皆空後紫陽弟子問吾師與襌師同遊何以有折花之異紫陽曰我金丹大道性命兼修故聚則成形散則成气所至之地眞神見形謂之陽神彼之所修直修性宗不復修命故所至之地無復形影謂之陰神此其異也鐘離正陽亦云逹摩面壁九年方超內障世尊心六載始出凡籠以此知釋迦性命防修分曉其定中出陰神乃二乘坐襌之法宅舍難固不免遷徙一念差誤終無所歸止於投胎奪舍而已此非道家純陽之仙所謂第五鬼仙𨿽曰仙其實鬼也獪園皈的逹者西域聖僧也洪武中來朝闕下馬足所踐地湧金蓮髙皇帝奇待之時的逹與眞人張宇皆侍從焉帝令二人較術謂宇曰朕聞西域某國有玉龍可取試爲朕設壇召將取之眞人遂受詔作法的逹止求盂水置前結跏趺坐而已約以三時返命俄逾六日不至帝心已懈命罷之宇皇恐無地於是奏言的逹破其術帝大笑復謂的逹曰上人旣能禁之亦能觧之乎的逹曰此最易事呼侍者取盂水防於地有頃諸神至矣以次入見對云取得玉龍行抵流沙忽見洪濤漲天遂迷失道六日後水退始得渡而玉龍竟沈於沙中失所在矣帝不悅的逹便從懷內探出玉龍以獻帝駭以爲神賞賫無數余讀釋摩騰及唐羅公逺金剛不空三藏事頗相似譯經圗稱明帝永平三年帝感異夢勑郎中蔡愔中郎將秦景將士王道等西尋佛法至印度國請迦葉摩騰竺法蘭用白馬防經至洛陽帝造白馬寺譯四十二章經五嶽道士褚善信等不悅請較試遣尙書令宋庠引入長樂宮集白馬寺南門信等以靈寶諸經置道東壇上帝以經像舍利置七寶行殿上信等升天入火履冰隠形諸術所試不驗時佛舍利光明五色直射空中旋環如蓋映蔽日輪摩騰先是阿羅漢卽以神足遊空飛行坐臥天雨寶花及奏眾樂此道敎爲佛屈也唐宗幸東洛羅公逺葉法善金剛三藏皆從時方修麟趾殿庭有大方梁數丈徑六七尺帝謂葉尊師曰師試爲朕舉此方木葉受詔作法方木一頭揭數尺而一頭不起宗曰師之神力何有失耶曰三藏使金剛善神眾壓一頭故不舉已而使葉設法錄於是取三藏金襴袈裟折之以盆壓之葉繞之三匝曰太上老君攝去盆下袈裟之縷隨色各爲一聚又覆而祝之則袈裟如故又令三藏固收袈裟令羅公逺取之三藏跏趺作法取袈裟置銀合又安數重木匣眾見中有一重菩薩外有一重金甲神人又以一重金剛圍之賢聖比肩環繞甚嚴公逺言笑自若食頃啟視封鎖依然中已空矣卽令人於其院中開櫃取來宗問之公逺曰菩薩力士聖之中者甲兵諸神道之小者適使玉淸神女取之則菩薩金剛遂不見其形耳此釋敎爲道術屈也皆其徒相傾煽之語耳

玉芝堂談薈卷十二﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷十三

明徐應秋撰

坐在立亡

太霄瑯書稱帝嚳詣徳牧之臺謁九天皇人得靈寶祕文九化十變之書可以隠遁日月遊行星辰抱朴子或問隠淪之道曰服大隠符十日欲隠則左轉欲見則右回或以玉丸塗人身中或以蛇足散或懷離母之艸或札靑龍之艸以伏六丁之下或入竹田之中而執大樞之壤或造河龍石室而隠云蓋之陰或伏淸泠之淵以過幽闕之徑或乘天一之馬以遊紫房或登天一之明堂或入玉女之金匱或背輔向官立三蓋之下或可爲老翁或可爲小兒或可爲鳥或可爲獸或可爲艸或可爲木或可爲六畜或依木成木或依石成石依水成水依火成火此所謂移形易貎不能多隠者也又曰變化之術惟有墨子五行記其法用藥用符乃能令人飛行上下隠淪無方含笑卽爲婦人蹙面則爲老翁踞地卽爲小兒執杖卽成林木種物卽生瓜果畫地爲河撮壤成山坐致行廚興雲起火其次有玉女隠微一卷亦化形爲飛禽走獸及金木玉石興雲致雪渡水不用舟梁分形千人因風髙飛吐气七色坐見八極及地下物放光萬丈室自明又有白虎七變法取三月三日殺白虎頭皮生駝血虎血紫綅履組流萍以三月三日合種之一生輙一異七種合其實可以移形易貌飛沈在意與墨子及玉女隠微略同又自然解脫法月三服薏苡子和用三五陰丹或以偶牙陽胞或以七月七日東行跳脫虫或以五月五日石上龍子單衣或以夏至日霹靂楔或以天文二十一字符或以自解鼠婦血或以玉子餘糧或合山君目河伯餘糧浮雲滓以塗之皆自解又云千嵗栢木其下根如坐人長七寸刻之有血以塗身則隠形欲見則拭之又云爲兵宼所圍無復生地急入六甲陰中伏而守一則五嶽不能犯守一復易於守眞一思其身爲三人三人已見又轉益之可至數十人隠之顯之皆有口訣所謂分形之道能一日至數十處分形爲數十人衣服面貎皆如一人余讀神仙傳搜神記諸書如赤松子叱石爲羊盧耽飛身化鶴淮南八公變爲童子色如桃花蜀都欒巴卻入壁中化成一虎趙廓化鼠被攫飛入雲霄左慈走混羣羊不復辧白庾肩吾噓气爲雪張果噀紙成驢軒轅先生使傳茶宮人忽爲老嫗殷天祥戲佐酒倡優不覺狂舞王子芝豎子酒壺度從門隙張定車馬萬隊並入瓶中羅公遠從玉磶以遁形許眞君擲酒杯而隠迹王子喬戈擊墮屍而振翮敝筐徐光斬首無血而拊手松杪漢陰生收系桎梏而俄在市廛吳猛羽扇畫江而忽成平陸班孟入地而幘俱沒劉根召鬼則壊壁自開謝紇書符投井而雙鯉自躍趙侯披髮畫獄而羣鼠並來薊子訓三十二處同日分身辛七師徧窺七窯一時俱在張微餐霧服气散形能合虛空孫徹靜室供養席上便聞人語徐登升屋據鼎而防趙昞呼風亂流以濟冦先被殺而宋城鼓琴平常生數死而華陰爲卒費長房縮地千里如在目前葛孝先吐飯化蜂仍飛入口董君異飛鳥騰空人都不覺李仲甫投羅作鳥忽已還家冷謙水遁而隨呼應聲馬湘入壁而久之不出皆挾坐在立亡之術得益精易形之不知於前數者所用何等符藥也然龍樹尊者學隠身術潛入王宮爲王揮劍空中僅以斂身得免非悔而入道墮落已深北山道士年及千齡而自恃隠形以滛取敗於飛升長生固非至要稚川謂無故爲此則致詭怪之聲不足妄行諗矣

陪阿鮭蠪

莊子沈有履竈有髻戶內之煩壤雷霆處之東北方之下者陪阿鮭蠪躍之西北方之下者則泆陽處之水有罔象丘有峷山有防野有彷徨澤有委蛇東京賦捎魑魅斮獝狂斬蜲蛇腦方良囚耕父於淸泠溺女魃於神潢殘防魖與防象殪埜仲而殱遊光八靈爲之震懾況鬾與畢方家語水之怪爲龍罔象木石之怪爲防魍魎土之怪爲羵羊火之怪爲宋無忌風俗通夏月著五彩辟兵符題曰遊光遊光厲鬼也知其名者無溫疾鬻子火精爲遊光金精爲淸明土神爲羵羊水神爲防象木神爲畢方按注履水神髻竈神陪阿鮭蠪狀如小兒泆陽豹頭馬尾防象大耳長臂峷文身五彩彷徨如蛇兩頭防一足越人謂之防兩山精好學人聲防象食人一名沭龍神物也魑魅獝狂山澤之神委蛇大如車轂紫衣而朱冠方良艸澤神亦作蝄蜽獝狂無頭鬼耕父常遊淸泠之淵見則其國敗女魃旱鬼所居不雨鬾蜮小鬼畢方老鬼山海經禺人面鳥身珥兩黃蛇踐兩黃蛇埜仲遊光兄弟八人恆在人間爲怪害也一曰火之精爲畢方狀如鳥一足以其名呼之則去水之精曰罔象狀如小兒赤目黑色犬耳長爪以索縛之則可得烹食之吉東方朔罵鬼書有�毅傖儜�儺鬼也王延壽夢賦有遊光�諸渠印堯防瞿將劇摘脈堯【二字句見酉陽雜爼】海賦海童邀路馬禦當蹊海童馬禦水怪也一作馬銜一角而龍形又水石之精名曰慶忌狀如人乘車蓋一馳千里以其名呼之可使入水取魚又涸澤之精亦名曰慶忌其狀若人長四寸黃衣黃冠蓋乘小馬好疾馳以其名呼之可使一日千里木之精曰彭侯狀如黒犬無尾可烹食之抱朴子山中樹能語者非樹語也其精名曰云陽山中之精如小兒頭其名跂又名熱肉如鼓赤色一足者名暉如人長九尺衣裘戴笠者其名金累如龍五色赤角者其名飛飛呼之不爲害山水精如吏人者名四徼大蛇有冠幘者名升卿白澤圖左右有山石水生其間水流三嵗不絕其精名曰喜狀如小兒黒色以其名呼之使取飲食故車精曰寧野狀如輼車見之傷人三軍所戰其精名曰賔滿其狀如人首無身而赤目見人則慚故宅精名輝文故臺屋精名兩貴狀如赤狗以其名呼之使人目明故市精名問其狀如囤而無手足故室精名傒龍狀如小兒衣靑衣長一尺四寸赤幘大冠帶劍持防丘墓精名狼鬼獘池之精名曰髠頓狀如牛無頭見人則逐人故道徑精名忌狀如野人行歌又名作器如壯丈夫善人呼之使人不迷故臼之精名曰意狀如豚以其名呼之則去故井精名觀狀如羙女好吹簫以其名呼之則去又其鬼名賜名瓊厠精名倚衣靑衣持白杖呼之則除故混精名卑狀如羙女而持鏡呼之知媿則去竈神蘇吉利妻王氏名摶頰酉陽雜爼則云竈神名隗狀如羙女又姓張名單字子郭大夫字卿忌有六女皆名察常以月晦日上天白人罪其神屬有天帝嬌孫天帝大夫天帝都尉天帝長兄硎上童子突上紫宮君太和君玉池夫人一曰竈神名壤子釜甑鬼名婆女凡遇釜鳴呼其名不爲災黃金之精名石狀如豚居人家使人不宜妻又絕水白金之精名侯伯如人五彩衣玉之精名曰委然如羙女衣靑衣見之以桃戈刺之而呼其名則得之築室三年不居其中有滿則長二尺見則掩而見之有福又其精名忽長七尺又其精如小兒長三尺而髮門之精名曰野狀如侏儒見之則拜以其名呼之宜飲食故澤之精名曰冕其狀如虵一身兩頭五彩以其名呼之可使取金銀故丘墓之精名曰無狀如老役夫衣靑衣而好操杵好舂以其名呼之使人宜禾穀致虛閣雜爼筆神曰佩阿硯神曰防妃墨神曰回氏紙神曰尙卿夢神曰趾離呼之而寢夢淸而吉有咒曰元州牂管娶竺米題臨誦七徧吉司書鬼曰長恩除夕呼其名而祭之防不敢囓蠧魚不生酉陽雜爼產鬼名語忘敬遺臨產呼之吉傀儡神其名郭禿馬神其名馬步害防神其名族人炊見郊祀志花神其名女夷獄神其名艸野三卽蛇鬼名俐石圭馬鬼名賜衣服鬼名甚遼金樓子船神名馮耳下船三呼其名除百忌龍魚河圖刀神名滄耳一名聻弓神名曲張箭神名續長弩神名達望刀神名脫光劍神名飛揚泰侯吉神也如人而虎尾居和山五曲出入有光惡祈尼火神也婆瘦風神也涸川之精名蟡見管子水木之精如老翁長八九寸名藻防見漢武故事兩山之間精名傒囊千載木有虫名賈狀如豚食之如狗肉黃門令侲子逐疫鬼曰甲作食胇胃食虎雄伯食魅騰簡食不祥攬諸食咎伯奇食夢彊梁祖門共食磔死寄生委隨食觀錯斷食巨窮奇騰根共食蠱又弓隆甲子神也呼之入水不溺執明甲戌神也呼之入火不燒江神名奇相東海神名禺彊北海神名禺京南方神名延維驕山神名圍岐山神名渉漕水使民橋神名忖畱神扶南國神名摩醯首羅桓公所見卑耳溪神曰兪兒蠶神曰菀窳禹功記載顧希微所遇河神名屈未多幽明錄日南太守河南陽聖卿所役變形爲奴送書京師朝暮還名肅霜神禹鎖龜山下淮水之神名巫支祁佛說防諸童子陀羅尼經有夜乂羅剎常喜噉人胎男女交防時使其意迷亂懷妊不成就第一名彌迦第二名彌迦王第三名騫陀第四名阿波悉魔羅第五名牟致迦第六名魔致迦第七名閻彌迦第八名迦彌尼第九名梨波坻第十名冨多那第十一名曼多難提第十二名捨究尼第十三名犍吒波尼第十四名目佉曼荼第十五名藍婆此十五鬼常遊行世間爲嬰孩小兒作於恐怖又有山臊一名山蕭神異經作防永嘉記作山魅一名山駱一名蛟一名濯肉一名熱肉一名暉一名飛龍如鳩靑色亦曰治鳥巢大如五斗器飾以土堊赤白相間狀如射堠犯者能役虎害人燒人廬舍俗雲山蕭伍相奴或擾人禱於伍相廟卽已舊說一姓姚二姓王三姓汪昔值洪水食都樹皮饑死化爲鳥都皮骨爲豬都婦奴爲人都左腋下有鏡印濶二寸一分右腳無大指右手無三指左耳缺右目盲在樹根居者名豬都在樹半可攀及者爲人都在樹尾者名鳥都其禁有持土壠法山鵲法其掌決右手第二指上節邊禁山都眼左手自禁其喉

佛經蘇利耶日神也蘇摩月神也婆痩風神也惡祁尼火神也那羅延一曰防折羅金剛神也提婆犀那天軍也是爲陰兵幹闥婆香陰也是爲天樂神阿婆羅無端正也是爲非天神那羅疑神也似人頭有角琰魔一曰閻羅靜生也閻羅王名閦多夜乂奇池鬼也羅剎連疲鬼也波旬一曰波卑夜惡鬼也鳩槃荼魔鬼也形似甕毗捨闍顚鬼也薩迦耶薩無常也泥梨耶無喜樂也泥梨迦無去處也二者皆地獄名或作泥梨一作泥犁阿鼻無間也亦地獄名

卯日稱丈人【增】

抱朴子山中寅日稱虞吏者虎也稱當路君者狼也稱令長者老貍也卯日稱丈人者兔也稱東王公者麋也稱西王母者鹿也辰日稱雨師者龍也稱河伯者魚也稱無腸公子者蠏也巳日稱寡人者社中蛇也稱時君者竈也午日稱三公者馬也稱仙人者老樹也未日稱主人者羊也稱吏者獐也申日稱人君者猴也稱九卿者猨也酉日稱將軍者雞也戌日稱人姓氏者犬也稱成陽公者狐也亥日稱婦人者金玉也稱卯君者豬也子日稱社君者防也稱神人者伏翼也丑日稱書生者牛也但知其物名卽不能爲人害

藻廉

拾遺記漢武宴未央宮忽梁上有老翁長九寸下稽首仰視屋俯視帝足忽然不見問東方朔朔曰其名藻防水木之精也陛下興宮室斬伐其居故來訴耳帝爲暫止後幸河汾聞水中歌聲前梁上翁及少年數人皆長八九寸獻一紫螺中有物如脂東方朔曰此蛟髄也以傅面令人好顏色蓋東方生之博物若此嗣讀酉陽雜爼尊賢坊田令宅中有紫牡丹成樹花千朶花盛時毎日夜有小人五六寸遊於花上如此七八年揜之輙失所在夷堅志宣州鹽鐵院官彭堣嘗病數月恍忽不樂毎出外防輙見優俳樂工數十人皆長數寸各奏百戲朱紫目憤懣無如之何堣後病愈亦不復見耳談福漳胡公顯任廣東副憲人言第中多鬼物公不信偶日暝呼燈未至見堂中小兒五六輩紅靴緑袴相角力甚猛一日月微明見墻頭如小兒兩腿萬餘往來如飛亦有紅靴緑袴第身以上無形令從人以石擲之忽不見未幾姨子卒程回者伊川之後一日有物如燕瞥然自外飛入就視乃一羙婦人僅長五六寸容貎甚麗小聲嚦嚦可辧自言玉眞娘子也就壁爲龕以香火奉之能預言休咎期年忽飛去世無復曼倩不識此皆何怪也

黒眚

貴耳集徽宗禁中有物曰塊然一物無頭眼手足有毛如漆中夜有聲如雷諸閣爲之扃戶或往諸嬪妃榻中睡以手撫之亦溫暖時宮中夢有與朱溫同寢者卽此也政和中宮作狀若屋倒聲其形丈餘彷徨如龍金眼行動硜硜有聲黒气之腥血四灑兵刃不能施或變爲人形或爲驢其出無時宣和中洛陽有物如人或蹲踞如犬色正靑方夜卽出掠小兒傷食之後晝亦出入人家爲患謂之黒漢典故紀聞正徳七年黒眚見形兼赤黒大者如犬小者如貓風行有聲夜出傷人有至死者逾月始息震澤長語先是黒眚見未幾立西廠使汪直偵外事文武大臣多被戮辱人以爲黒眚之應也又成化十二年七月初旬京師黒眚見時民家多露宿忽有物負黒气一片而來至則人昏迷被傷出黃水傷亦不甚痛有見者云黑色金睛修尾狀如大猩蓋不啻二十餘枚徧城驚擾兼旬始息廣東潮州誌惠州先有鬼燐飛入人家輙成人形黒色侵婦女輙吐黃水出猴毛多有死者延及程鄕諸縣益甚或以竹稍擊之卽變爲飛禽而去亦有變爲灰者盆覆以土封之明日啟視乃僧首級也時呼黒眚家世舊聞先是宮中數有物怪或見一老娼黃帽黃衫抱十餘嵗兒紅袍玉帶乘輿鳴蹕而出娼兒皆有悲泣容其將見必先有聲如雷宮中謂之

厠神

異苑陶侃常如厠見數十人悉持大杖有一人朱衣平上幘劍履自稱後帝曰以君長者故出見三載勿言冨貴至極侃便起旋失所在有大印作公字當其所紀聞宣城太守刁緬初爲玉門軍使有厠神形見狀如大豬徧體皆有眼出入混中遊行院內緬時不在官吏見者千餘人如是數日緬歸祭以祈福厠神乃滅旬日遷伊州刺史葆光錄臺州有民姓王常祭厠神一日至其所見著黃衣女子曰某厠神也君聞螻蟻言否民曰不聞遂懷中取小合子以指防少膏如口脂塗民右耳戒之曰或見蟻子側耳聆之必有所得民明旦見柱礎下羣蟻紛紜聽之果聞眾蟻云移穴去暖處其下有寶甚寒伺蟻出處掘之得白金是厠神之見固作福於人者然庾翼如厠見一物頭如方相兩眼有光擊之入地王升宅籬間見物兩手據厠防目虎鼻豬身面色紫而斕斑俱不旋踵而卒陸望曰見厠神無不立死果有之乎麈余閩俗古混中相傳有三足蟾隠其中其气襲人必死萬曆癸巳夏張璘者爲刑部郎混湥可五尺許一日豕入其中不出命僕拯之相繼三人皆溺死張募人竭其混竟無所見人疑張以過殺奴故爲此說耳逾一年城南有古混亦然淘者相繼四人皆死始知其怪

防煞鬼

宣室志俗傳人之死凡數日當有禽自柩中而出者曰煞太和中有鄭生客隰州畋於野得一巨鳥色蒼髙五尺餘生將命解而視之忽無所見訊之民有對者曰裏中有人死且數日卜人言今日煞當去其家伺而視之有巨鳥色蒼自柩中出君之所獲果是乎原化記大歷中士人韋滂膂力過人獨行不懼嘗於京師暮行皷聲向絕主人尙逺忽見有移家出宅者滂求寄宿主人曰鄰家有防出煞今避之不敢相累也韋固求止宿遂入開雙扉息燭張弓以待之忽見有若大盤自空飛下照燿如火引滿射之一箭正中有聲火乃掣掣如動連射三箭光漸微取火視之乃一團肉四向有眼眼數開動令奴烹之肉味香羙淸尊錄鄭州進士崔嗣復預貢入都宿僧寺忽有聲叱之者驚起見一物如鶴色蒼黒目烱烱如燈奮翅大呼甚厲嗣復懼避之廡下明日語僧曰素無此頃有停柩於堂者恐是耳後對開寶一僧言之曰佛經有之此新屍气所變號陰摩羅鬼朝野僉載周大足中泰州鄭家莊有一兒郎日暮於驛路上見一靑衣女子姿容姝麗邀與同寢至曉惟腦骨在余並食訖家人破戶入一物不見惟梁上闇處有大鳥衝門去或云羅剎鬼也續明道雜誌李君武押兵行峽路暮投一山驛驛吏曰相傳堂中有怪物君武夜見物自天窗下取鐵鞭擊之遂墮地至明視之乃一大水鳥如雛鶴細視之乃有四目自後驛無怪續搜神記王戎嘗赴人家殯殮忽見空中一物如鳥熟視轉大漸近見一乘赤馬車一人著幘赤衣手持斧徑入王車中謂王曰君神明淸照物無隠情然當贈君一言凡人家殯殮塟送不可急往良不獲已可乘靑牛令髯奴禦之及乘白馬則可禳良久客入鬼亦入持斧打棺有一親趣棺與亡人訣鬼斧打其額倒地乃持斧出

酉陽雜爼炎帝爲北嶽大帝君主天下鬼神連苑曲泉泰煞九幽云夜九都三靈萬掠四極九科皆治所也三十六獄流沙赤等號溟澪獄北嶽獄也二十四獄有九平元正女靑河北等號人犯五千惡爲五獄鬼萬惡乃墮薜荔

老嫗夜出食人

說海太原王仁裕家逺祖母約二百餘嵗形質小長二三尺許兩眼白睛皆碧飲防至少夜多不睡毎月餘忽不見數日復至亦不知其往來之迹牀頭有栁箱封鎖甚宻戒諸孫勿開一無賴者開之其中有一小鐵箆子更無他物自此竟不回矣又紀聞曰夏縣尉胡頊嘗至金城縣界止於人家方具食見一老母長二尺來竊食新婦搏其耳曵入戶云是七代祖姑壽三百餘矣苦其竊嘗縶檻中玆偶逸耳水南翰記北方老嫗八九十嵗齒落更生者能於夜出食人嬰兒名秋姑秋讀如蒭酒之蒭鄒繼芳郎中云歷城賣油張家一嫗夜出能如此鎖閉室中搜神記漢獻帝建安中東郡民家有怪無故甕器自訇訇作聲若有人擊盤案在前忽然便失雞生子輙失去如是數嵗人甚惡之乃多作羙食覆蓋著一室中陰藏戶間窺伺之果復重來發聲如前聞便閉戶周旋室中了無所見乃闇以杖撾之良久於室隅間有所中便聞呻吟之聲曰哊哊且死開戶視之得一老翁可百餘嵗言語了不相當狀貎頗類於獸遂行推問乃於數里外得其家云失來十餘年得之哀喜後嵗余復失之聞陳畱復有怪如此時人咸以爲此翁

鬼入人腹

晉景公疾病求醫於秦秦伯使醫緩爲之未至公夢疾爲二防子曰彼良醫也懼傷我焉逃之其一曰在肓之上膏之下若我何醫至曰疾在育之上膏之下不可爲也隋文帝以子秦孝王俊有疾馳召名醫許智藏俊夢亡妃崔氏泣曰本來相迎如聞許智藏將至其人當必相苦柰何明夜復夢曰吾得計矣當入靈府中以避之及智藏至診俊脈曰疾已入心不可救也廣異記太原王方平性至孝侍父疾疲極於父牀邊睡夢鬼相語欲入其父腹中一鬼曰若何爲入一鬼曰待食漿水粥可隨粥而入方平驚覺作穿碗以指承之置小瓶於下父啜乃去承指粥入瓶中以物蓋上於釜中煮之百沸開視乃滿瓶是肉父因疾愈述徵記陶繼爲零陵令枉殺樂伎後夢伎來曰訴天得理今來相取遂跳入口中須臾而死

鬼知音樂

嵇康嘗遊洛西暮宿華陽亭引琴而彈夜分忽有客詣之稱是古人與康共談音律辭致淸辧因索琴彈之爲廣陵散聲調絕倫遂以授康仍誓不人嵇中防夜彈琴忽有一鬼械而長嘆舉其手袂曰君一弦一調中散與琴彈之聲淸冷遙問不對疑是蔡邕邕死之日身著桎梏【職官分紀】防稽賀思令善彈琴嘗夜坐月中臨風鳴弦忽有一人形貎甚偉著械有慘色在中庭稱善便與交語自云是嵇中散謂賀曰卿下手極快但於古法未備因授以廣陵散王彥伯嘗至吳郵亭維舟理琴見一女子披帷而進取琴調之聲甚哀彥伯問何曲答曰此曲所謂楚明光也惟嵇叔夜能爲此聲彥伯欲請授女曰此非艷俗所宜惟巖棲谷隠可以自娯耳【吳均續齊諧記】貞元初有太學生杜思溫善鼓琴多遊於公侯門館毎登臨宴防往往得與嘗從賔客夜宿城南茍家嘴中夜後山月如晝而遊客皆醉思溫獨攜琴臨水閒泛忽有一叟支頥來聽思溫謂是座客殊不回顧及曲罷與語乃知非向者同遊之人遽置琴而起老人曰少年勿怖余是秦時河南太守梁陟也遭難身沒於此中平生好鼓琴向來聞君撫琴弦軫淸越故來聽耳知音難遇無辭更爲我彈之思溫爲奏沈湘曲老人曰此弄初成吾嘗尋之其間音指稍異此思溫因求其異隨而正之聲韻涵古又多怨切時人莫之聞【續前定錄】靑鎖髙議範敏下第往鄆州訪故人暑月夜行至一田舍遇一婦人自稱唐莊宗內樂部笛管爲敏吹笛敏問其曲名淸秋月明視之則一孤冢也

當生報應

沛國士人生三子皆有聲而無言忽有道人過門因問曰此何聲也答曰是僕之子皆不能言客曰君子內省何以致此主人異其言思忖良久乃謂客曰昔爲兒時當牀上有燕窩中有三子其母從外得哺三子皆出口受之因以三蒺藜食之旣而皆死今實悔之客曰是也言訖三子忽能言語稽神錄廣陵有男子爲人飼馬慵不能夜起其主恆自簡視督責之乃取烏梅以飼馬馬齒楚不能食竟以是致死已後因患病見馬屎輙流涎欲食食之與烏梅味同王遵兄弟三人並時疾甚宅有鵲巢旦夕翔鳴忿其喧噪及病差乃張鵲斷舌而放之旣而兄弟患口齒之病家漸貧以至行乞芝裏朱某平生最惡蜂竅梁上毎見蜂從竅入輙以物塞之後連生二子穀道皆塞而不通李寶善縱火燒陳匠父子時其族孝亷李之莊見之不敢泄惟書於冊以觀天道後四載寶善與族捕魚天雷震迅擊死孝廉又適見之其屍焦灼正如陳父子汴郵卒巡警舁行至棘野中有早行賫輕貲者見卒來疑有他匿叢中卒以槍刺中之拽出方知其悞因取其資卒繇此遂富娶妻生女晨於門首逍遙見所刺民入對門皮匠家問之則已生子矣卒旣知因緣厚遇匠子以女許妻之匠大過望令子事卒如父一日卒飲酒醉臥盛暑汗湧出匠子微以刀刮去其汗卒醉中不辧何物以手擊之而刀已入腹矣梁楊思達爲酉陽郡守值侯景亂時復旱歉饑民盜田中麥思達遣一部曲巡視得盜者輙截手腕部曲後生一男自然無手北齊張思和斷獄囚無問善惡貴賤必被枷鎖杻械其後所產男女皆著肉鎖手腳並有肉杻束縛連絆唐長孫無忌奏制勑長流以爲永例後犯事勑長流嶺南洛州司馬弓嗣業洛陽令張嗣明造大枷長六尺濶四尺厚五寸人莫之犯後嗣明及嗣業資遣逆賊徐眞北投突厥事敗業等自著此枷後魏末嵩陽杜昌妻栁氏甚妬有婢金荊昌沐令理髮栁氏截其雙指無何栁被狐刺螫雙指自落又有婢玉蓮能唱歌昌愛而嘆其善栁氏遂截其舌後栁氏舌瘡爛廬陵吳唐善射值一鹿將麑戲見唐驚走唐射殺鹿鹿還俯防悲鳴唐又射殺之旣又逢一鹿張弩間箭忽自中其子江西都校黃敏因禦冦墮馬折其左股其下遂速以石碎生龜傅之月餘乃愈而龜頭尙活龜腹與髀肉相連而生敏甚惡之思割去痛楚與已肉無異龜目所視亦同已所見也唐廣州化縣丞胡亮妾爲妻賀氏燒釘烙其雙目妾自縊死後產一蛇兩目無睛一日發被見蛇刀斫殺之遂兩目俱枯

蝸牛成天子字

漢書昭帝時大桺樹僕地一朝起立生枝葉有虫食其葉成文字曰公孫病已立後宣帝以衛太子之孫嗣帝位本名病已錄異記宗在藩邸有蝸牛成天子字在寢室之壁塗去復如舊如是者三及卽位鑄金銀蝸牛數百於功徳寺供養麈余嘉靖二十七年滇中昆陽州訓導任鉞家養蠶生子布箔上成不仁水火拜告天地八字次日又成一州之大可不愼之八字書法端楷昭然可辧至秋滇池泛濫蕩析民居千餘所畱靑日札嘉靖戊子閩中民家生一雞子上有故知吉防之患六字其人驚異遂獻之官府疑而剖之則鮮血一腔耳天聖中馮拯卒次年京城南錫愛院側人家生一驢腹下白毛有馮拯字耳談隆慶中京師顯靈宮道士買一魚腹有秦白起妻字京口鄔汝翼於萬曆丙子遊杭見屠家豕腹丹書數字曰秦檜十世身武陵紀事洪武乙酉杭吳山三茅觀雷擊白蜈蚣長尺餘有紅色楷書秦白起三字七修類槁陸允誠家割雞將烹而雞背宛然李林甫三字客皆驚而棄之麈余又載方思泳歙人也其家數十口先後死於水思泳出外十餘年杳無蹤迹儀眞民市一鱉食之以甲賣藥肆細視甲內隠起數字云徽州府歙縣靈山方思泳作鬼藥師懼而碎之纂異記白浦民割豬肝肝中有一紙如手大色如新書雲煙樹蒼蒼明年無糧次年巢冦起州郡多荒原化記貞元年中海鹽戴文家富性貪後病死鄰家生一黒犢脇下白毛字曰戴文呼之則應聲而至劉禹錫嘉話唐時工解奉先私人資入已反誓曰若爾當爲牛報後果爲人家一犢背有白文解奉先三字瀟湘錄唐髙宗嘗患頭風令宮人修藥餌初穿地置鑪忽有蝦蟇躍出色如黃金背有朱書武字帝命放於苑池宮人別穿地得蝦蟇如初帝命殺之其夕宮人卒後武后竟革命施汴爲廬州營田吏恃勢奪民田數十頃其人爲耕夫不能申理數年汴卒其田主家生一牛腹有白毛方數寸旣長稍斑駁不逾年生施汴二字防畫無缺宣和間濰州屠者宰豬皮上一片有字曰三世不孝父母儆戒錄劉自然愛百姓黃知感妻羙髮乘防鄕兵謂知感曰能致妻發卽免是行知感深懷痛湣旣廹於差防遂獻於劉知感竟亦不免尋沒於陣其妻晝夜禱天號訴後黃家牝驢產一駒左脇下有字云劉自然

袖中得生人掌

獪園萬曆十六年吳江書生馮涵載米向蘇州山塘發糶才入城忽覺袖中頗重於常摸之得生人掌鮮白帶血暖气猶蒸怖恐不知所出倉忙解防見水面有大白魚躍入舟掩取閉之下艙啟視乃一生人體也鮮血淋漓而無手足馮以此發悸病狂三水小牘唐咸通庚寅洛師大饑至蠶月而桑少蠶乏食新安民王公直有桑數十株特茂盛與其妻謀棄蠶乘貴貨葉可獲錢千萬遂坎地以所養蠶數箔瘞焉明日荷桑葉詣市鬻之市彘肩餅餌以歸至徽安門門吏見囊中殷血連灑地上其囊內有人左臂若新支解焉送河南府鞫之具欵云瘞蠶賣桑市肉以歸實不殺人特請簡驗及發蠶坑中有箔角一死人而缺其左臂取得臂附之宛然詣府白尹尹曰蠶者天地靈虫綿帛之本故加勦絕與殺人不殊命杖殺之使驗死者則腐蠶耳又夷堅志紹興六年淮上桑葉價翔貴有村民育蠶數十箔與妻子謀曰吾比嵗事蠶所得不足取償不若去之載見葉貨之如臯可獲厚利妻子以爲然以湯盡死之瘞諸桑下悉取桑葉棹舟以行半路有鯉躍入舟民取之刳腹實以鹽俄達防津吏視稅物其桑見有死者民之厥子也驚且哭吏以爲殺人拘系之民具道本末遣吏至家物色之其家門已閉壊壁以入寂無一人試啟瘞驗之又其妻也體已腐爛矣益證爲殺妻子而逃吏不敢斷竟斃於獄沈石田客坐新聞蠶神報寃云治庚申太倉孫廷愼行販安吉往來皂林見巡司獲盜三人大族伍氏家丁也其家毎嵗畜蠶蠶多桑薄飼之不繼因棄蠶十餘筐瘞土窖中三人仍駕船往市桑葉忽大鯉躍入舟重數斤喜其罕得載歸餽主巡司異其小舟而兩櫓追捕至見頭艙有人腿一三人自相驚駭巡司縛解所司訴辯不信不得已誣服殺人身死埋於隙地押至家妄指瘞蠶地發之見死屍乃少一腿家主俱抵罪夫豈瘞蠶命數多有此寃報耶四事正相類當繇洪公門下取小牘事以投其好而復訛以襲訛也

照鏡不見頭

甘卓將襲王惇照鏡不見其頭尋爲王惇所殺義熈初東陽太守殷仲文照鏡不見其頭尋亦被害梁河東王蕭詧將敗引鏡照面不見其頭爲元帝所殺見南史蒼梧太守綦臣不恭王命照鏡不見其頭步隲斬之見王隠晉書石虎初衣衮冕照鏡不見其首大恐怖乃自貶爲王太和九年羅立言爲京兆尹入朝引鏡自視不見其頭爲李訓連坐誅死見宣室志集異志謝文靜於後府接賓婦劉氏見狗銜謝頭來久乃失所在謝是月薨北齊爾朱世隆爲尙書令當晝寢其妻奚氏忽見一人持世隆首去奚氏驚怖就視而寢如故旣覺云向夢人斷我頭去不久被誅晉謝靈運以元嘉五年忽見謝晦手提其頭來坐別牀血淋落不可忍視東晉王綏爲冠軍將軍其家夜中梁上無故有人頭墮於牀而血流淋漓俄坐父愉之謀與弟納並被誅集異志吳成將鄧喜殺豬祀神治畢懸之忽見一人頭往食肉喜引弓射之咋咋作聲繞屋三日陳後主禎明二年有船下忽聞人言明年亂視之得死嬰兒長三尺而無頭明年陳亡陳周文育爲嶺南將軍市中聞小兒啼一市並驚聽之在土下軍人掘得木棺長三尺俄而見殺晉夏侯爲司馬景王所忌殺之族設祭見來靈座脫頭置其旁悉取果食酒肉以內頸中旣畢還自安言曰吾得訴於上帝司馬子元無嗣也

鏡中有人形

稽神錄魯思郾女生十七年一日臨妝鏡中忽見一婦人披髮徒跣抱一嬰兒回顧則亡其後自是家人皆見之思郾親詰之曰我建昌錄事某側室也嵗餘生子君女爲正妻投我於井今𨿽後身固當償命也女驚怖以至於卒三國誌孫策旣殺於吉引鏡自照見吉在鏡中顧則無之因撲鏡大叫須臾而死獨異志唐中宗廢居房陵有人渡水拾得古鏡進之帝照面其鏡中影人語曰卽作天子未浹旬果卽位耳談世廟時章中丞煥計偕夢對鏡鏡中人語曰我中則汝中寤而不樂謂鏡中人虛耳後放榜中兩章煥又杭州張洽一日照鏡見鏡中之貎另一人也曰有我有爾無我無爾驚以語人莫能測也明年赴都與一舉人同車是鏡中所見問其姓名防稽張洽也及揭榜皆發甲噫亦怪矣

石馬流汗

周武帝克晉州齊有石象汗流濕地安祿山之亂哥舒翰與賊將崔幹祐戰見黃旗軍數百隊官軍以爲賊賊以爲官軍相持久之忽不見是日昭陵石馬皆流汗杜詩玉衣晨自舉鐵馬汗長趨李義山亦雲天教李令心如石可待昭陵石馬來梁天監六年旱甚詔祈蔣帝神求雨十旬不降帝怒命載荻欲焚蔣廟並神影爾日開朗欲起火當神上忽有云如繖倐忽驟雨如防臺中宮殿皆自振動帝懼馳詔追停少時還靜帝備法駕修謁是時魏軍攻鐘離蔣帝神報勑必圍許扶助旣而無雨淮水長六七尺曹景宗督師大挫敵人凱旋之後廟中人馬腳盡有泥濕崇徳縣有白馬岡宋康王南渡金兵躡之忽見一白馬躍出乘而宵遁行七百里至此天曙康王喜曰金人不吾及矣視之乃石馬也因塟於此

羣烏銜土

漢顏烏父亡負土築墓羣烏銜土助之喙盡傷因以烏傷名縣蕭廣濟孝子文讓養母至孝母亡兄弟二人役力塟之日羣烏數千銜土壤助而成墳王韶孝子李陶交趾人母終陶居於墓側躬自治墓羣烏助土卽成墳酉陽雜爼貞元十四年鄭汴羣烏飛入田緒李納境內銜木爲城髙至二三尺方十餘里緒納惡而命焚之信宿如舊烏口皆有血十六國春秋魯人泛海至亶州見仲尼七十子遊海中使魯人歸告魯侯築城備防魯侯不信俄有羣燕數萬銜土培城魯侯因大城曲阜又宋靑州刺史都太性仁恕徳感禽獸初塟時有羣燕數千吐土於塜故髙大與他墓異臨江閔王榮塟藍田燕數萬銜土置塜上又王莽開哀帝母丁姬墓有燕數千銜土投其窟中湖廣通誌廖處知善化時有一婆毎日誦金剛經乞食一日羣鴉噪山上人往視之婆懷金剛經坐化巖傍羣鴉銜土以覆之久而成墳號鴉塟婆

炊飯化螺

世說衛瓘太康永熈中家人炊飯墮地盡化爲螺出足而行瓘終見誅廣五行記晉武時裴楷家炊黍在甑或變爲螺其年楷卒石崇家稻米化螺崇亦被誅東陽劉寵爲折衝將軍北徵炊飯盡變爲虫其家人蒸炒亦變爲虫其火愈猛其虫愈壯寵遂爲徐龕所殺酉陽雜爼工部員外張周封言舊莊在城東茍家嘴西嘗築墻於太嵗上一夕盡崩且意其基虛率莊客復築之髙未數尺炊者驚叫曰怪作矣遽視之飯數斗悉躍出地著墻勻若蠶子無一粒重者矗墻之半若界焉因謁巫謝之亦無他又唐中宗時中郎將東夷人毛婆羅炊飯一夕化爲血

宅泣

武帝太康五年宣帝廟地防梁折八年太廟殿地又防其年更營新廟作者六萬人至十年方成未一年梁又折魏明帝盛修宮室西取長安金人承露盤折聲聞數十里金人皆泣晉惠帝元康中殿前六鐘皆出涕晉書周筵於姑熟立屋五間而六梁一時躍出墮地衡獨立柱頭零節之上此金沴木也後竟覆族南村輟耕錄至正甲辰四月十五日華亭縣保楊巷邵浦云之西淸庵廊屋一十九間毎聞屋柱皆有聲其聲若以桶覆水面而擊其底者人以手按之則振掉而起經時乃止宋寧宗慶元元年夏建昌軍民居木柱有聲如牛鳴者三日乃止按乾坤變異錄人居室無故有音聲主兵起若人家主家亡楊素東郡起宅窮極奢巧中起沈香堂旣成閉之三日後開則四壁皆新灑血鮏气觸人南齊廬陵王子卿隆昌元年所居屋梁柱際血出澑於地旬日見殺五代顧全武於越中廣捜梗楠建宅甚壯畢工之際梁棟皆出水戶牖漬濕竟不得入斯宅而卒謂之宅泣至正乙未寒食海鹽州趙初心詣壠汛掃忽聞如老鸛作聲戞戞不絕乃是一栢樹頃間眾樹同聲逾時方止八月苖軍火其居

石化爲麪

宋嘉祐七年三月徐州彭城縣白鶴鄕地生麫民將饑五月濠州鐘離縣地生麫又大中祥符五年四月慈州鄕寧縣生石脂如麫可爲餅餌元丰三年五月靑州臨胊益都石化爲麫民取食之又唐拱三年武威郡石化爲麫貧乏者取以給食太和二年石生麫

攝鬼子置璢璃鉢

佛經稱鬼子母有子五百在人間食人精血殆盡佛湣之攝其小子置璢璃鉢中母求佛出其子不得則竭魔力與其魔眾舉此鉢不得四百九十九子各以所從鬼兵數萬排山倒海以擊佛鎗刄矢石所抵皆化爲蓮花佛祖記珥河昔有羅剎啖人睛肉居嵗久族盛乃王其地號羅剎國觀音化爲老人乞地藏修問其廣狹曰袈裟一展犬再跳之地足矣羅剎許諾老人曰請立地劵劵成解所衣袈裟一展蓋其國都令犬一躍盡其東西再躍盡其南北老人乃幻上陽溪之石室爲金殿玉樓以螺爲人晴供帳百具以居之羅剎喜過望盡攜其類而入已而石室自閉今其地有僇魔石相傳觀音閉羅剎以此石之有赤文島大篆數十字莫能辧卽地劵也

硯有聲

左晉文公卒柩有聲如牛李林甫逐管子文至石洞惟一舊筆俄化五色鳥飛去晉孝武太元中帝每聞手巾廂中有鼓吹鞞角聲帝是嵗崩元壽元年九月孝元廟殿門朝鋪首龜蛇自鳴鄭朗以狀元及第覆落甚不得志其几案之硯忽作數十聲鄭愈不樂時洪法師在坐曰硯中作聲有聲價之象朗後果入臺輔今直閣範舍人杲頃自大著直館史閣几案所用硯忽作十五聲丁丁然甚駭範獨內喜迨半月有朱衣銀魚之賜亦異事也紹熈十一年溫州瑞安縣感應侯廟鼓自鳴晉蘇峻在歷陽外營將軍鼓自鳴如人弄鼓者峻手自破之曰我鄕土時有此則城空矣俄而作亂夷滅漢孝宣帝甘露中鐘虛銅人生毛宗天寶三載六月大同殿前鐘自鳴占曰庶民爲亂後魏普泰元年洛陽金像生毛睂鬢髮悉皆具足王惇於武昌鈴下儀仗生花如蓮五六日而萎北齊崔季舒位至侍中特進其家池中蓮皆化爲人面著鮮卑帽朝野僉載漢時鄢縣南門兩扇忽一聲稱鴛一聲稱鴦晨夕開閉聲聞京師漢末毀之化爲鴛鴦相隨飛去唐文宗太和九年鄭注篋中藥化爲蠅數萬飛去宋眞宗咸平四年十二月廉州太淸宮鐘自鳴宗天寶五載四月宰臣李適之常列鼎具饍羞中夜鼎躍出相鬭不解鼎耳足皆折晉孝懷帝永嘉元年冬項縣桑樹有聲如解材人謂之桑樹災異苑卞伯玉作東陽郡竈正熾火有雞遙從口入良久乃衝突而出毛羽不焦鳴啄如故伯玉尋病殞漢幹祐元年三月中書廚釜鳴者七太和三年南蠻圍成都毀玉宸殿石爲有吼聲三乃止慶元二年十二月吳縣金鵞鄕銅錢百萬自飛長慶中新都大道觀泥人生須數寸防之復生淳熈九年春徳興縣民家有鏡自飛舞與日光相射異林鄒魯爲蕭山令一夕玉杯置幾上忽自躍墮地而碎明日難作爲人所害又相文無錫人治己酉秋赴應天試幾上筆忽自躍是嵗魁榜第二人魏書爾朱世隆與吏部尙書元世雋握槊忽聞局上歘然有聲一局之子盡皆倒立世隆甚惡之靈怪集唐武陽侯鄭絪罷相弟緼爲太常卿家居昭國裏廚饌將偹其釡忽如物於竈中築之離炷尺餘連行不已其旁有鐺十餘皆兩耳慢揺良久悉能行乃止竈上毎三鐺負一釜而行出渠東過水渠有折足者不能過諸鐺乃棄釜復兩鐺負一折足者以過入少卿院中排列定忽聞空中如屋崩鐺釜悉爲黃埃黒煤數日絪與少卿相次而薨新野庾謹母病兄弟三人白日侍疾常燃火忽見帳帶自卷上自卸下如此數遭

玉芝堂談薈卷十三﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷十四

明徐應秋撰

古今火災水災

古今火災之甚左昭公十八年五月壬午宋衛陳鄭四國皆火爲特異至漢安帝永初元年十二月河南郡縣火燒殺百五人二年又失火燒殺五百八十四人四月甲寅漢陽河陽城中失火燒殺三千五百七十人孫皓建衡二年三月大火燒萬家死者七百人晉懷帝永嘉四年十一月襄陽火燒死者三千餘人元帝永昌二年三月饒安東光安陵三縣火燒七千餘家死者萬五千人安帝隆安二年廣州大火死者萬餘人九年京師大火燒數千家梁普通二年琬琰殿火延燒後宮三千餘間東魏武定五年八月廣昌郡火燒數千家唐廣徳元年十二月辛夘鄂州大風火發江中焚舟三千艘延及岸上民居二千餘家死者數千人貞元元年江陵度支院火焚江東租賦百餘萬二年七月洪州火燒民捨萬七千家開成四年揚州火燔數千家宋建隆三年二月安州火燔民捨五百區幹徳四年衡州火燔民捨千餘區開寶七年九月亳州永城縣火燔民捨一千八百餘區八年四月揚州火燔民捨州廨千七百區亳州永城火燔軍營民捨千九百八十區死者九百人淳化三年蔡州火燔民居官舍三千餘區天聖七年六月火燔玉淸昭應宮二千六百一十楹寶元二年六月丁丑益州火焚廬舍三千餘區嘉祐三年正月溫州火燔屋萬四千間死者五千人治平四年十二月睦親宮火焚九百餘間熈寧七年九月壬子三司火焚屋千八百楹元丰元年八月邕州火焚官舍千三百四十六區軍衣萬餘襲谷帛軍器百五十萬四年六月衡州火燒官舍民居七千二百楹重和元年掖庭火焚五千餘間紹興二年臨安火燔一萬數千家四年正月六年二月行都屢火俱燔數千家十二月大火燔萬家十年十一月溫州火燔千餘家十一年九月建康火燔府治三十餘區民捨三千餘家乾道九年九月臺州火燔七千餘家淳熈四年十一月鄂州南市火燔千家七年江陵沙市火燔數千家

十二年十月鄂州大火燔民居萬餘家十四年六月行都火延七百餘家五月成都火燔民捨萬家紹興二年四月徽州火燔州治官舍十九所五百二十餘區延民居一千五百家三年十一月行都火燔五百餘家十二月鄂州火燔民居八百家慶元三年閏月金州火焚一千三百餘區六年八月徽州火燔民捨八百家嘉泰元年三月戊寅行都火至於四月辛巳燔臺寺院局軍壘民居五萬八千九十七家灼死者五十九人踐死者不可勝計四年三月行都火燔二千七十餘家八月鄂州外南市火燔民捨五百餘家嘉定二年九月吉州火燔五百餘家瀘州火延及民廬一千餘家四年十月福州火燔千餘家五月和州火燔二千家又古今水災之甚者漢髙後三年夏漢中南郡大水流四千餘家四年秋河南大水伊洛流千六百家汝水流八百餘家八年夏漢中南郡水復出流六千餘家南陽沔水流萬餘家漢武建元三年藍田水出流九百餘家壊民室八千餘所殺三百人武帝太始六年六月大雨河洛伊沁同溢流四千九百家沒殺稼千三百六十餘頃晉武咸寧二年荊州郡國五大水流四千餘家太康二年六月泰山大水流三百餘家殺一千餘人唐開元八年夏契丹冦營州關卒援之山水暴泛萬餘人咸溺死元文宗至順元年閏七月平江嘉興湖州松江四路一州大水壊民田三萬六千六百餘頃被災者四十萬五千五百戶國朝隆慶三年臺州颶母大作海潮泛漲溺死人民三萬餘口衝決田地十五萬餘畝被災者四十萬五千五百餘戶其餘不能縷悉也

漫衍角觝

西域傳上設酒池肉林以饗四夷之客作巴兪都盧海中碭極漫衍魚龍角觝之戲以觀視之又張騫傳大宛諸國使隨漢使來觀漢廣大以大鳥卵及犛靬人獻於漢注幻也如今吞刀吐火植瓜種樹屠人截馬之術安帝永寧中撣國遣使獻樂及幻人能變化吐火自支解易牛馬頭又善跳丸鹽鐵論言漢代百戲之目曰唐梯追人奇虫胡姐唐梯今髙竿追人今截割人易牛馬首奇虫卽魚龍戲也後漢天子臨軒設樂舍利獸從西方來獻於殿前激水化成比目魚跳躍潄水作霧翳目而成化爲黃龍長八丈遊戲輝耀日光以兩繩系兩柱相去數丈二倡女對舞行於繩上切肩而不傾如是總名百戲江左有髙絙紫鹿行鱉食齊王捲衣笑鼠夏育扛鼎巨象行乳神抃戲背負靈嶽桂樹白雲畫地成川之技後魏道武造五兵角觝麒麟鳳凰仙人長蛇白象白虎及諸畏獸魚龍辟邪鹿馬仙人車髙絙百尺長趫幢跳丸以備百戲北齊神武平中山有魚龍爛漫俳優侏儒山車巨象拔井種瓜殺馬剝驢等奇怪異端百有餘物名爲百戲後周宣帝廣召雜伎增修百戲魚龍漫衍之技陳於殿前累日繼夜不知休息隋煬帝大業二年欲誇四夷招迎四方散樂大集東都正月萬國來朝於建國門內綿亙八里列爲戲塲百官赴棚夾路縱觀伎人衣錦繡繒綺歌者爲婦人服鳴環佩飾以花髦殆三萬人六年於天津街盛陳百戲凡有伎藝無不招萃珠翠錦罽費鉅億萬金石匏革聞數十里外彈絲擫管萬八千人列炬光燭天地有舍利繩柱等如漢故事又爲登髙扛鼎取車輪石臼大盆器各於掌上而跳弄之二人戴竿其上舞忽騰透而換千變萬化曠古莫儔唐髙宗時天竺獻伎自斷手足刳剔腸胃至睿宗時婆羅門獻樂舞人倒行而以足舞極銛刀鋒倒植於地抵目就刅以歷臉中又於背上吹篳篥旋復伸其手兩人躡之旋身繞手而轉無已又漢有橦末伎衡狹戲透劍門戲捲篳席以矛挿其中伎兒以身投從中過之張衡所謂衡狹燕濯胸突鋒鋩也又有盤舞杯盤舞梁有長橋伎跳鈴伎躑倒伎跳劍伎舞輪伎透三峽伎髙絙伎梁有獼猴幢鼓緣竿伎唐明皇時每賜宴設酺教坊大陳山車旱船尋橦走索丸劍角觝戲馬鬭雞石虎鄴中記虎正防殿前作樂髙絙龍魚鳯凰安息五按之屬莫不畢備又梁時三朝大防有刺長迎華橦伎靑綺橦伎一繖華橦伎雷橦伎金輪橦伎白虎橦伎獼猴橦伎琢木橦伎案橦咒願伎則卽漢所謂都盧尋橦今之所謂上竿也宋有藏挾雜旋弄槍椀瓶疑劍透劍尋橦諸戲又有九頭獅子意錢跳丸吞刀吐火之技繇此觀之幻戲之來久矣拾遺記載身毒國人尸羅有道術於指端出浮屠一層髙三尺乃諸天神仙巧麗絕倫列幢蓋鼓舞繞塔而行人皆長五六分歌唱之音如眞人矣又於指上吹浮屠漸入雲裏又於左耳出靑龍右耳出白虎始一二寸俄八九尺風至雲起以一手揮之龍虎復入耳中又張口而向日則見人乘羽蓋駕鴻螭直入口內更張口則羽蓋螭鴻相隨從口而出述異記南陲之南有扶婁之國其人善能機巧變化易形攺服大則興雲起霧小則入於纎毫之裏綴金玉羽毛爲衣裳吐云噴火鼓腹則如雷霆之聲或化爲犀象獅子龍蛇之狀或變爲虎兕或口吐人於掌中備百戲之樂展轉屈曲於指間見人形或長數分或長數寸俗謂之婆侯伎則扶婁之派也太平廣記載陽羨許彥於綏安山行遇一書生年十七八腳痛求寄鵞籠中便入籠籠亦不更廣書生亦不更小彥負籠息樹下書生云欲爲君薄設乃於口中吐一銅盆奩子具諸珍饌气味芳美酒數行謂彥曰向將一婦自隨欲暫邀之又於口中吐一女子衣服綺麗容貌絕倫共彥宴飲俄書生醉臥此女子謂彥𨿽與書生結好竊將一男子同來書生旣眠暫喚之願君勿言又於口中吐一男子明穎可愛與彥敍寒溫書生臥欲覺女子吐一錦帳與書生共眠男子復謂彥曰此女子𨿽有情心亦不盡向復竊將女子同行口中又吐一女子防酌調戲良久聞書生動聲取所吐女子還納口中女子乃出謂彥曰書生欲起更吞向男子書生起曰暫眠且久君獨坐當悒悒耶日已晚便與君別復吞此女子諸銅器悉納口中而去怪錄隋開皇中廣都侯遹至劍門見四廣石大如斗收藏書籠中皆化爲金因市美妾十餘大開第宅置良田別墅後乘春出遊數伎隨行忽有老翁載負大笈坐於席末引滿嘻笑曰君昔將我金去不記憶乎吾比來求償耳盡取遹妾十餘人投之笈中亦不覺笈中之窄須臾失所在後遹家日貧十餘年卻歸蜀至劍門又見前老翁攜所將之妾遊行見遹皆大笑問之不言逼之又失所在竟不能測說海唐貞元中揚州有丐者自稱媚兒懷中出琉璃瓶可受半升表裏通明瓶項如葦管人與之百錢投之琤然有聲見瓶間如粟好事者以驢馬與之入瓶如蠅行動如故俄有度支綱至凡數十車綱主戲曰爾能令車入瓶乎曰可乃微側瓶口令車悉入歷歷如行蟻然有頃漸不見媚兒躍身入瓶綱主大驚破瓶一無所有矣又張定有道術常提一水瓶至庭中禹步繞三匝乃傾於庭內見人無數長六七寸官僚將吏士女喧闐滿庭局筵隊仗音樂百戲樓閣車棚無不精審如此一日至夕復側瓶於庭人物車馬千羣萬隊邐迆俱入瓶中取視無一物毎見圖畫屏風有人物音樂者以手指之皆能飛走歌舞言笑趨動與眞無異獪園山璩生名自忍少販茶入天姥山遇神仙授變化隱形之術又曉搬運法分杯結霧化竹釣鯔無所不工杖頭三葫蘆大如杯一日醉後謂眾曰某有奇術請爲諸君設之遂解下三葫蘆用五彩繩三尺系之綰於席端按亥夘未三方指南邊者曰此天界指左者此地界右者此人界眾聚觀之洞無一物口喃喃誦咒數十語第三葫蘆陡然震動見人馬無數皆長二三寸官僚將吏老少士女隊仗音樂提攜負戴從繩上行踵接肩摩毛髮分明細若刻鏤趨赴於第二葫蘆生口中仍誦咒但聞鏘鏘銅鐵聲鬼嘯非常須臾牛頭馬面獄卒夜義種種變相入第一葫蘆中又復誦咒如初則忽湧出天人玉女珠旛寶蓋玉皇香案在前其後擁出諸佛菩薩帝釋龍神莊嚴具足卻走進第三葫蘆中諸頂蓋一時俱下寂然無聲視之都無所有矣嘉靖間妖僧李福達一日至蘇州欲稅空宅徧閱數處輒嫌湫隘後看一大宅從容袖中出小石函縱橫不數寸凡衣服飲食牀褥臥具屏障幾席釡甑一切資生之物盡從中出又於函中挈出婦人男子凡數輩皆其妾媵又有十餘小兒皆衣五彩將行還挈諸人並器玩一一納石函中而去

夜義食人八十萬

齊諧誌怪之書所載奇詭變幻可駭可詫事蓋更僕未易舉半皆荒謬誕妄不足深信摘其尢異者數條以供談麈博異傳前進士薛淙元和中遊河北衛州界村中古精舍日暮欲宿與數人同訪主人僧防不在惟聞庫西黑室中呻吟聲迫而視見一老僧病須髮不剪如雪狀貌可恐淙乃呼其侶曰異哉病僧僧怒曰何異耶少年子要聞異乎病僧略爲言之淙等曰唯唯乃曰病僧年二十時好遊絕國服藥休糧北至居延去海三五十里是日平明病僧已行十數里日欲出忽見一枯立木長三百餘丈數十圍而其中空心僧因退下窺之直上其明通天可容人病僧又北行數里遙見一女人衣緋裙跣足袒膊被髮而走其疾如風漸近女人謂僧曰救命可乎對曰何也云後有人覓但言不見恩至極矣須臾遂入枯木中僧更行三五里忽見一人乘甲馬衣黃金衣備弓劍之器奔跳如電每步可二十餘丈或在空或在地步驟如一至僧前曰見緋裙人否僧曰不見又曰勿藏此非人乃飛天夜義也其黨數千相繼諸天傷人已八十萬矣今已並擒戮惟此乃尢者也未獲昨夜三奉天帝命自沙吒天逐來至此已八萬四千里矣如某之使八千人散捉此乃獲罪於天師勿庇之僧乃具言須臾便至枯木所僧返步以觀之天使下馬入木窺之卻上馬騰空繞木而上人馬可半木已來見木上一緋防走出人馬逐之去七八丈許漸入霄漢沒於空碧中久之雨三數十防血意已爲中矢矣此可以爲異少年以病僧爲異無乃陋乎記聞咸陽縣尉李泮有甥勇而頑常對客自言不懼神鬼言甚誇誕忽所居南墻有面出焉赤色大尺餘缺鼻凹目鋒牙利口殊可憎惡甥大怒拳毆之應手而滅俄又見於西壁其色白又見東壁其色靑狀皆如前拳撃亦滅後黑面見於北墻貌益恐人其大則倍甥滋怒撃數拳不去拔刀刺之乃中面而去墻來掩甥手推之不能去黑面遂合於甥面色如漆甥僕地死及殯殮其色終不攺靈鬼志河南姚元起居近山林舉家恆入野耕種惟有七嵗女守屋而漸消瘦父母問女女云常有一人長丈餘而有四面面皆有七孔自號髙天大將軍來輒見吞逕出下部如此數過云愼勿道我道我當長畱腹中闔門駭惋遂移避祥異記周濟川汝南人有別墅在揚州之西兄弟數人俱好學嘗一夜講授罷可三更各就榻將寐忽聞外格格聲久而不已濟川於間窺之乃一白骨小兒於庭中四向趨走始則義手俄而擺臂格格者骨節相磨之聲也濟川呼兄弟共覘之良久其弟巨川厲聲呵之一聲小兒跳上堦再聲入門三聲卽欲上牀巨川呵罵轉急小兒曰阿母與兒乳巨川以掌擊之隨掌墮地舉卽在牀矣騰趠之防若猿玃家人聞之意有非常遂持刀棒而至小兒又曰阿母與兒乳家人以棒撃中之小兒節節解散如星而復聚者數四又曰阿母與兒乳家人以布囊盛之提出逺猶求乳出郭四五里擲一枯井明夜又至手擎布囊拋擲跳躍自得家人輩擁得又以布囊如前法盛之以索括囊懸巨石而沈諸河餘日又來左手攜囊右手執斷索趨馳戲弄如前家人先備大木鑿空其中如鼓撲擁小兒於內以大鐵葉冒其兩端而釘之然後鏁一鐵懸巨石沈之大江欲負趨出云謝以棺槨相送自是更不復來時貞元十七年王氏見聞唐末蜀人攻岐還至於白石鎭裨將王宗信止普安禪院僧房時嚴冬房中有大禪鑪熾炭甚盛信擁伎女十餘人各據僧牀寢息信忽見一姬飛入鑪中宛轉於熾炭之上宗信忙遽救之及離火衣服並不燋灼又一姬飛入如前又救之頃之諸妓或出或入各迷悶失音有親吏隔驛墻告諸招討使王宗儔宗儔至則徐入一一提臂而出視之衣裙纎毫不假相驚悸不寐訊之云被番僧提入火中所見皆同防昌解頥錄開元中元自虛爲汀州刺史至郡部眾官皆見有一人年垂八十自稱蕭老一家數口在使君宅中累世幸不占防堂言訖而沒自後凡有吉防蕭老必預報無不應者自虛剛正常不信之而家人毎夜見怪異或見有人坐於檐上腳垂於地或見人兩兩三三空中而行或抱嬰兒問人乞食或有美人濃妝美服在月下言笑多擲磚瓦家人乃白自虛曰常聞廚後空捨是神堂前人皆以香火事之今不然故妖怪如此自虛怒殊不信忽一日蕭老謁自虛云今當逺訪親舊以數口爲托言訖而去自虛以問老吏吏云常聞使宅堂後枯樹中有山魈自虛令積薪與樹齊縱火焚之聞樹中寃號之聲不可聽月餘蕭老歸縞素哀哭曰無何逺出委妻子於賊手今四海之內孑然一身當令公如之耳乃於衣帶解一小合大如彈丸擲之於地云速去速去自虛俯拾開之見有一小兒才大如蠅自虛欲捉之遂跳於地已長數寸跳躍不已俄成大虎走入中門一家大小百餘人盡爲所斃虎亦不見自虛亦一身而已集異記岐人於凝性嗜酒常往來邠涇間一日從故人飲酒涉旬乃返宿酲未愈令童僕先路以備休憇時孟夏麥野韶潤緩轡而行遙見道左嘉木美防因就焉至則系馬借艸坐之未定忽見馬首南顧鼻息恐駭若有覩焉凝則隨向觀百步外有枯骨如雪箕踞於荒冢之上五體百骸咸具備眼鼻皆通明背肋玲瓏枝節可數凝卽跨馬稍前枯骨乃開口吹噓槁葉輕塵紛然自出上有烏鳶紛飛嘲噪甚眾凝良久稍逼枯骨乃竦然挺立骨節絕偉凝心悸馬亦驚走遂馳赴旅舎而先路童僕出迎相顧駭曰郎君神思一何慘悴凝卽說之適有涇倅十餘巡行聞之皆曰豈有是哉洎逆旅少年輩集聚極眾凝卽爲導仍與眾約曰倘尙在當共碎之𨿽然恐不得見矣俄至其處而端坐如故或則叫噪略不動揺彎弓發矢又無中者欲環之前進則亦相顧莫能先焉久之枯骸歘然自起徐徐南去日勢已晚眾各恐詟稍稍遂散凝亦鞭馬而回逺望尙見烏鵲翔集逐去不散自後凝屢經其地及詢左右居人乃無復見者宣室志大歷中有呂生自上虞尉調集京師僑居於永崇裏一夕將就寢俄有一嫗容服潔白長二尺許出於室之北隅緩步而來其狀極異漸迫其榻呂生叱之遂退去至北隅乃亡所見次夜又見其嫗在北隅下將前且退惶若有懼生又叱之遂沒生黙念曰是必怪也不除必爲吾患明日命一劍置其榻下是夕復自北隅徐步而來顏色不懼至榻前生以劍揮之其嫗忽上榻以臂揕生生遽覺通身凜然若霜被體又以劍亂揮俄爲數狀舉袂而舞生劍揮不已又爲十餘嫗各長寸許𨿽愈多而貌如一焉皆不可辧環走四垣生懼甚計不能出中一嫗謂書生曰吾將合爲一矣君且觀之言已遂相望而來俱至榻前翕然而合又爲一嫗與始見者又異生懼益甚乃謂曰爾何怪而敢撓生人不疾去吾求方士將以神術制汝嫗笑曰若有術士吾願見之吾之來戲君耳非敢害也言畢遂退於北隅而沒有田氏子者善符術名聞長安中生告之田喜躍曰是我事也至夜生與田俱坐於室未幾嫗果躍舞而來至榻前田生叱曰魅疾去嫗不顧左右來去者久之忽揮其手手墮於地又爲一嫗甚小躍而升榻突入田生口中田驚曰吾死乎嫗謂生曰吾比言不爲君害君不聽今田生之術果何如哉言已又去明日或謂呂生宜於北隅發之生如其言不至丈得一瓶可受斛許貯水銀甚多生方悟其嫗乃水銀精也田生竟以寒栗而卒

阿修羅

大阿修羅王住須彌山北大海水懸在宮上爲四風所持身長二萬六千里阿修羅九頭頭有千眼九百九十九手八腳踞海食淤泥及藕生一女端正挺特帝釋娶以爲妻阿修羅帥諸鬼神與帝釋戰而奪其女爲帝釋所敗入藕孔中阿修羅前世居海之濱河水漂溺隨流殆死因願我後世身形長大一切深水無過膝者以是因緣得極大身立大海中身過須彌手據山頂下觀忉利天宮阿修羅以指覆月天下晦冥或覆日以晝爲夜所謂日月食也山海經共工之臣曰相栁氏九首以食於九山【頭各自食一山之物】人面蛇身自環而色靑其所歍所尼卽爲源澤不辛乃苦百獸莫能處【謂其气酷烈百獸畏之也】歸藏啟筮龍莫河圖謂蚩尢八股八趾銅頭鐵額兄弟八十人帥魑魅與黃帝戰於鹿齊梁間掘得蚩尢齒長二寸堅不可破神異經南方有人周行天下其長七丈腹圍如其長朱衣縞帶以赤蛇繞其頂朝吞惡鬼三千暮吞三百此人以鬼爲食以霧爲漿名曰尺郭一名食邪一名黃文又鐘山之神名曰燭陰身長千里視爲晝瞑爲夜吹爲冬呼爲夏不飲不食不息息爲風西北海外有人長三千里二腳相去二千里腹圍一千五百里日飲天酒五斗名曰無路之人

三頭相囓

眉間尺仇楚逃之山道逢一客曰吾能爲子報仇然須子之頭與子之劍尺與之頭客之楚獻王王以鑊煮其頭七日不爛自照視之客從後截王頭入鑊兩頭相囓客恐尺頭不勝自刎其頭入鑊三頭相囓七日後一時俱爛乃分其湯葬之名曰三頭冢拾遺記因墀國獻五足獸問使者是何變化曰東方有解形之民使頭飛於南海左手飛於東山右手飛於西澤自臍以下兩足孤立至暮頭還肩上兩手遇大風飄於海外化爲五足獸則一指爲一足也旣失兩手使傍人割裏肉以爲兩臂宛然如舊山海經刑天與帝爭神帝斷其首葬之常羊之山乃以乳爲目以臍爲口操干戚以舞是爲無首之民又曰王子夜之屍兩手兩股胸首齒皆斷異處又曰有神十人名曰女媧之腸化爲神處廣粟之野【女媧人面蛇身一日中七十變其腸化爲此神】橫道而處

耳長過腰

聶耳國在無腹國東耳長過腰手捧耳而行大耳國其人寢常以一耳爲席一耳爲衾珠崖儋耳其渠帥耳垂肩三寸

須長四尺

晉書劉曜目有赤光須髯不過百餘根而皆長五尺陳武帝陵爲王頒所發見其須皆不落本俱出自骨中北史崔琰須長四尺王育劉淵俱三尺淵子曜長至五尺謝靈運須美至膝關壽亭胡天淵須皆數尺國朝石亨張敬修髯皆過膝然相法曰須長過髮名爲倒掛必主兵厄驗之往往屢中

夢人易頭

幽明錄賈弼夜夢易其頭明日人見皆驚去遂能半面笑半面啼兩手足及口中各捉一筆俱書辭意皆美朝野僉載壽安男子不知姓名肘拍板鼻吸笛口唱歌能半面笑半面啼嶽生李生各祈夢於七曲山梓潼祠祈功名事俱至王者前忽一人下殿曰汝二人皆可貴但身與頭不相稱引至廊下用斧兩易其頭歸見妻子皆駭然及問平日家事應時皆無舛乃稍安後二人俱登科徐郎中筠少夢神人狀甚偉手攜竹籃其中皆人鼻端視徐曰形相非薄但其鼻曲而小吾與若易之遂於籃中擇一鼻與安之夢中亦覺楚痛神笑曰好一正郎鼻也徐鼻素隆不正後自然端直卒駕部郎中括異記防州道士王法朗舌長呼字不正乃自誦道徳經後夢老君剪舌

指上人面

夷堅志豫章寓士赴秋試中元後左手大指甲上忽見一道人側面立眉目如畫越三日變作正面而形貌益明正熒惑不定其叔訃音至不獲入試蓋非吉祥也酉陽雜俎江淮有士人莊居其子年二十餘嘗病厭其父一日飲茗甌中忽泡起如漚髙出甌外瑩若琉璃中有一人長一寸立於甌髙出甌上細視之衣服狀貌乃其子也食頃爆破一無所見茶甌如舊但有微璺耳數日其子遂著神斷人休咎不謬

頭生肉角

隋大業元年鴈門人房回安母年百嵗額上生肉角長二寸洪範五行傳曰婦人陰象也角兵象也下反上之應漢景帝二年膠東下密人年七十餘生角角有毛京房易傳曰冢宰專政厥妖人生角漢書以爲角兵象上向者時七國舉兵有反謀年七十七國象也鐘離人顧思逺年一百十二嵗頭有肉角長寸許尹雄年九十左鬢生角長寸半南梁孫謙末年頭生二肉角各長一寸卒年九十二晉太始五年元城人年七十生角唐劉道安頭生肉角隱見不常以惑眾伏誅宋紹興三年建康桐林灣婦生子肉角有齒太宗淳化元年八月汾州悉達院僧智巖頭生角二寸

乳長於臍

王筌傳始遇一婦人乳長於臍曰吾蕭三娘也按西京雜記婦人乳長三尺者北斗中第七星東方朔知之又漢武帝祀甘泉有女子浴於渭乳長七尺帝後第七車張寛知之九眞女子趙嫗乳長數尺馮寶妻洗氏亦乳長二尺暑熱則擔於肩上又嶽峯風俗記有婦乳長垂至腹下時當刺繡兒輒從腋後索而食之女國女人胸前無乳項後毛中有汁可以乳子五日能行三四嵗則成人矣

面長二寸

云仙散錄郭汾陽毎遷官則面長二寸額有光气久之乃復陳書陳武章皇后手爪長五寸色並紅白每遇期功之喪則先折一爪齊書太原孫廣頭上不得有虱大者便遭期喪大功小則小功緦麻梁陰子春腳數年一洗言每洗則失財敗事在梁州以洗足致梁州敗侯景左足上有肉癅狀似戰應克防癅則隱起分明如其不勝癅則低下至石頭之敗癅隱肉中

喉中如鼓簧

酉陽雜俎許州有一老僧自四十以後每寐熟卽喉聲如鼓簧若成韻節伶人伺其寢卽譜其聲按之皆合鼓奏朝野僉載景龍中瀛州進一婦人身上隱起浮屠墖廟諸佛形像按察使進之廣五行記吳孫休時有人因重疾愈而能響言音聞十數里外所聞之處卽若座前其鄰家有子居外久不歸省其父假之使爲責詞子聞之以爲鬼神顚沛而歸亦不知其所以然也

磁眼木睛

輟耕錄杭州張存幼患一目時稱張瞎子忽遇巧匠爲安一磁眼障蔽於上人皆不能辧其僞吳越備史唐立武選以髙上擊毬較其能否而黜陟之周寶常與此選爲鐵鉤所摘一目暗失寶取睛吞之復擊毬獲頭籌遂授涇原勅賜木睛代之木睛不知何木置中無所礙如眞睛矣耳談江尉黃陂人解銀至京途遇盜截去一指有仇總戎門下醫曰是可續也而斷指幸爲人拾得卽取合之層層塗藥仍夾以薄板戒三七日勿近水及期果合活軟如故但有紅綫痕耳

七事受胎

法苑珠林有七事受胎一相觸受胎女人月水去時喜樂男子若男子以身觸其身分卽生防具著而便懷胎二取衣受胎如優夷共婦出家愛欲不止各相發問欲精污衣尼取防之復取內根卽便懷胎三下精受胎如鹿母齅道士精欲心而飲隨遂便懷胎四手摩受胎如睒菩薩父母俱育不合陰陽手摩臍下卽便懷胎五見色受胎如有一女人月華水成不得男子合欲情盛惟視男子如宮女亦復如是卽便懷胎六聞聲受胎如白鷺鳥悉雌無雄春陽時節雷鳴初發一心聞聲卽便懷胎七齅香受胎如秦母牛但齅犢气卽便懷胎余讀異苑晉潁川荀擇以太元中亡恆見形還與婦孔氏嬿婉綢繆遂有姙焉十月而產悉是水又云元嘉中髙平丘孝婦懷姙生一團冰得日便消液成水搜神記漢陽郡太守史滿有一女悅門下書佐乃密使侍婢取書佐盥手殘水飲之遂有姙已而生子至能行直入書佐懷中書佐推之僕地化爲水列士傳楚王夫人嘗於夏納涼而抱鐵柱心有所感遂懷孕產一鐵王命莫邪鑄爲兩劍成化初上元佃民女張妙情與張二及嫂陳氏連居一日兄與嫂狎女窺見心動呼嫂問狀身效爲之遂孕及生子再審之仍是處女又鄞縣民某出賈妻與其姒同處夫久不歸見夫兄私心慕之成疾家人憐之彊伯氏從帷外以手少拊其腹遂孕及產惟一掌焉乃知釋氏之書固不妄也

產十八兒

獪園蘇州城東陸太學邦傑司勲公之長子萬曆己酉間其家人婦產一肉胞而無血破之中裹百餘小兒形皆一二寸許又宋孝亷所親家有手下婢產出肉帶子一條帶上共懸十八小兒面目形體無不具備宋潮州婦人產子如指大五體皆具者百餘枚佛說賢愚經捨衛城長者黎耆彌有七兒皆娶最小兒婦名毘捨離懷孕月滿便生三十二卵卵中各出一兒勇健非凡雜寶藏經羅崇國有一雌鹿防仙人梵志遺精而生一女子梵志取而養之梵豫王聞而索之立爲夫人一產千子是爲賢刼千佛

產不繇戶

古陸終氏娶鬼方女孕而不育十一年開其左脇而出三人又開其右脇而出三人曰昆吾參胡彭祖防人安季連譙周史考以爲妄廢而不紀幹寶曰前志所修已背坼而生禹簡狄剖胸而生契近魏黃初五年汝南屈雍妻王氏生男從右臍下小腹上出而平和自若數月創合母子無恙斯近事之徴也按晉安義熈中魏興李宣妻樊氏過期不育而額上有瘡兒穿之而出長山趙宣母亦從臂瘡中產兒宋孝武時荊州人楊歡妻於股中生女李勢末年馬氏婦孕身兒從脇下出子母無恙後魏肅宗熈平二年並州人韓僧眞女從母右脇而出宋莆田尉舍人有妻生男從股髀出創合母子無恙然則釋典稱釋迦生於摩耶夫人之右脇老子生時剖母左腋而出不足怪也

易心復活

陳寨泉州晉江巫也善禁咒之術有漳州逆旅蘇猛其子病狂人莫能療乃往請陳陳至曰此疾入心矣乃立壇堂中至夜取蘇氏子劈爲兩片懸堂之東壁其心懸北檐下寨方在堂作法所懸之心遂爲犬食寨求之不得乃持刀宛轉於地出門而去主人勿知謂其作法耳食頃持心而入內於病者之腹披髮連叱其腹遂合蘇氏子旣活但連呼鋪逓家人莫測其自去家數里有驛吏死於道旁乃寨取驛吏之心而活蘇也見稽神錄是心可易也鄆州司法關某有傭婦人名鈕婆攜一孫名萬兒關氏妻有小男名封六關妻制新衣與封六易其故者與萬兒鈕婆怒曰皆是小兒何貴何賤某請試之遂引封六萬兒悉內於裙下著地按之闗妻驚起奪之兩子悉爲鈕婆之孫形狀衣服皆不可辧闗妻大懼祈請懇之乃以二子致裙下再按之卽各復本形見靈怪集是貌可易也昔扁鵲易魯公扈趙齊嬰之心及寤各反其室繇前而推非寓言矣

假屍復生

宦逰紀聞正徳丁夘陜西靖寧州朱進馬之父爲成都屬邑庠分教進馬隨任秩滿至徽州病卒輿還靖寧逾二載同裏蘇氏有子亦卒越二日治棺未就忽蘇而起熟視左右曰此非吾家也問其姓名曰吾乃朱進馬吾死已久壽數未盡還當復生吾妻欲嫁亟爲我阻之遂趨朱宅其妻不肯認視其形則非而聲音笑語與追論往事毫釐不差二氏爭執訟於官州斷令朱氏給銀還蘇爲買尸之資耳談桐城縣東門西門各有女中痘死年皆十餘歳東門女謁防司祿未盡應遣還而屍已焚因令借西門女屍還魂西門女家喜過望而女羞阻不知爲誰惟憶其父母於東門家聞之迎以歸宛然故情特非其女貌耳訟之官令判曰西門女身東門女魂二家共女之情理其安矣及於歸爭治奩具而壻腹兩坦焉酉陽雜爼唐開元末上蔡南李村百姓李簡癇病卒瘞後十餘日有汝陽百姓張義素不與簡相識所居相去十餘捨亦因病死經宿卻活不復問父母妻子且言我是李簡家居上蔡父名亮徑入亮家驚問其故言方病時夢二人見追行數十里至一處如人間六司院所勘責事委不能對忽有人稱錯追李簡可卽放還有一吏曰李身壊別令托生李憶念父母親族因請卻復本身少頃見領一人至通曰追到雜職汝陽張義吏曰義身幸未壊速令李簡托其身以盡餘年忽若夢覺見人環泣及屋宇都不復認亮問其親族名氏及平生細事無不知者先解竹作因息入房索刀具破篾成器語音舉止信李簡也竟不反汝陽此已奇矣然事出防判容或有之讀誌怪錄更一事甚異葉宗可元末避地淮陽時寇至積屍滿野宗可晝伏夜行度前途不能行則臥地上雜眾屍中至夜分明月下逕見一人燭籠前導近而視之一道士也一童子執燭偕至屍傍道士以燭燭羣屍凡老幼羸尫者俱手提而擲之輕如一葉俄得一壯男子體貌魁碩道士細視之有喜色乃卽解衣與之合體相抱持對口呵气良久道士气息漸微屍冉冉動俄而欠伸又開眼遂推道士於地蹶然而起仍令童子執燭飄然而去

僵屍不腐

異苑義熙中有發京房墓者屍猶完具僵屍肉堪爲藥軍士分割之三十國春秋義熙九年盜發卞壼墓壼屍僵發鬒蒼白面如生兩手悉拳爪甲乃長穿達手背又顏魯公歸時家人啟柩見狀貌如生徧生金色爪甲出手背髮長數尺劉向所識貳負桎梏之屍蓋亦僵屍數千年不朽者潯溪水側有重人穴穴中有僵屍不知年載按記云人以五月五日生者屍不腐盧多遜卒歸其子祭於襄陽佛寺將易以巨櫬啟其屍不壊儼然如生遂逐時易衣至祥符中猶然豈亦五月五日生耶又相傳髙僧化後髮爪皆如生時唐僧義存沒後置函中每月其徒出之發爪皆長輒爲落薙以爲常經百餘年不廢後因兵火亂始封而灰之

千家姓音字

千家姓有難識字試舉一二如酅防毒並音攜防奃遆並音堤軤苸並音呼蒍防防寪並音委�並音拱並音昨鴘音弁音久盚音求軲音姑防音身焣音聚防音言蔄音慢蕳菅並音間鈄音斗亓音其眘音愼防音溺骩音委防音徘藇音胥迮笮並音仄褟音答音安音好妞音紐壴音注防音壴音聿汻音晃防音緩見音綰音尋佴音耐防音著音閃韻書又作又作�音暴受音到�音赤防音防防音必防音合牀音本皮養切都感切所嫁切韻書又作咠井古字通用天順甲申進士茂湖廣公安人英宗不識其姓問內閣李賢賢對音與陜同因命攺姓陜事載菽園雜記今湖廣通誌及楚紀荊志諸書並不言陜茂攺姓之故千家姓有字𨿽異而音義同者如饑與饑修與修淡與澹呼與嘑防與疏欣與忻奃與防愼與眘鼂與晁陰與防暴與叟匽與偃郤與郤鄖與防譙與焦闞與瞷毒與防防與蒍泄與泄泛與泛伏與宓笮與【並音仄】管與筦菅與蕳與【千家姓注二字音拱並山陽族按韻書有無或�字之訛也�音扶觀姓苑有�姓而千家姓缺�字可見】與防與【千家姓注音孤音浮篇海注卽也】蛾與螘【並音蟻】尊與鐏旁與傍之類是也有音義同而字省邑旁者如郕成郜告鄩尋鄾憂邵召郈後鄫曽童盈酆丰防辰邰臺郲來鄟專邽圭郟夾防云郳兒邘於郗希鄮貿鄐畜弗鄅禹鄴業邴丙庸鄭莫之類是也有字同音異而重出者繁【樊婆二音】單【丹善二音】譚【談尋二音】相【襄象二音】番【籓婆二音】句【勾句二音】被【皮比二音】逢【縫龎二音】尉【胃郁二音】九姓是也有字同音同義同亦重出者兒鞠二姓是也豈以兒有千乘河南二族鞠有河南汝南二族故耶【或云兒有而倪二音鞠有菊麯二音】

仙人鬼神姓名

仙道鬼神姓名有可考者元始天尊姓樂名靜信見度人經玉門子姓王名剛九靈子姓皇名化北極子姓陰名恆絕洞子姓李名修太陽子姓離名明太陽女姓朱名翼太陰女姓盧名全太女姓顓名和南極子姓栁名融黃盧子姓葛名起馬名生姓和名君賢張道陵名輔劉根字君安尹軌字公度介象字元則見葛洪神仙傳河伯姓馮名夷字公子見聖賢冢墓記秦宗新祠頌又姓呂名公子夫人姓馮名夷見龍魚河圖太眞夫人姓王名婉羅見眞仙通鑑介子推姓王名光範蠡字少伯鬼穀子姓王名誗見神仙傳毛女字玉姜見神仙傳醫王子姓古名老師見本艸序浮丘公姓李見列仙傳壺公姓施名存孔子弟子見眞誥又姓謝名見丹臺錄武當戴將軍姓燕名濟洪崖先生姓張后洪崖先生亦姓張名氳俱見眞仙通鑑東王公名倪字君明西王母姓楊名回天翁姓張字刺渴竈神名隗又姓張名卓字子郭見酉陽雜俎

父子同名

父子有同名者漢書侯王表廣陵孝王之子名徳封廣平侯徳長子嗣爵復名徳豈傳錄訛耶容齋隨筆襄陽隋處士羅君墓志云君諱靖字禮廣昌人祖養父靖學優不仕碑字明楷父子同名靖殊不可曉又魏大將安同父名屈子亦名屈我朝劉忠武父名江爲戍卒死忠武仍其父名不易累戰功至都督佩大將軍印猶與其父同名後封廣寧伯始更名榮封未幾而卒其事尢奇若林邑王範揚邁死太子咄立慕父之徳亦名揚邁則習俗也父子同字者晉張老字孟齊子趯亦字孟齊管夷吾字仲其父名山亦字仲父子同稱管仲晉大夫郤克字駒伯郤克子郤錡亦字駒伯祖孫兄弟同名字者少昊名摯其孫顓頊之子亦名摯是爲帝摯湯名天乙紂父亦名天乙湯長子名太丁武乙之子亦名太丁周仲雍曰虞仲仲之裔周章孫亦曰虞仲蔡文侯名申其孫昭侯亦名申魯莊公之孫仲嬰齊仲字嬰齊名也而文公之孫亦曰公孫嬰齊者從祖也又同時衛穆公名遫其裔孫成侯亦名遫晉範宣子士匄其同族伯瑕文伯亦曰士匄楚有公子申字子西乃平王子昭王兄也又有右司馬公子申而鬭宜申又字子西晉書王氏族有兩王渾一防子一戎子兩王愷一字茂仁一字君夫兩王澄一濟弟一衍弟兩王安期一含子一湛子兩王處衝一名湛一名還兩陳徽一叔英子一叔明子叔英叔明皆陳宣帝子

三字名

古人有以一言爲字孔子弟子曽防字晳顏無繇字路任不齊字選秦冉字開公夏首字乘顏祖字襄申棠字周顏之僕字叔左人郢字行燕伋字思原亢字籍原憲字思亷潔字曹顏何字冉西漢陳勝字涉項籍字羽胡建眭俱字孟彭越蕭咸俱字仲張歐吳吳廣枚乘俱字叔張釋之公孫俱字季楚元王交朱云俱字遊爰盎字絲周章字文鄭當時字莊楚漢春秋叔孫通名何字通東漢李曇字云三國誌袁渙字曜南史成景雋字超隋書顏之推字介顏之儀字升唐書任環字瑋房齡字喬楊元琰字溫楊仲冒字曼父子崔倫字敍崔衍字著父子顏師古字籀田委安字防栁公綽字寛北齊劉幹字天宋以後一言字不多見有三字姓如元世祖後姓鴻吉哩元世祖姓奇渥溫金史有烏淩阿暉烏淩阿復烏庫哩富勒呼烏庫哩尼瑪哈烏庫哩忠徳升溫特赫富爾丹溫特赫伊實黙隋書有阿史那大素唐書有阿史那社阿史那斛瑟羅阿史那獻阿史那忠北史有侯莫陳穎侯莫陳悅唐書有侯莫陳恁宋史有侯莫陳利用唐書有沙鉢羅設蘇尼失北齊書有步大汗薩晉書有庫傉官偉庫傉官驥梁史有越質詰歸金史有富珠哩定方元史有富珠哩翀後秦錄有末那樓雷北史有莫賀弗勿幹唐史有莫賀咄設莫賀咄苾元史有穆爾古蘓北齊書有破六韓常金史有赫捨哩呼喇赫捨哩良弼周太祖賜楊纂姓爲莫胡盧氏魏獻帝賜冦攜爲若口引氏元成定後巴約特氏文宗後巴約特氏後周有侍中叱伏列西魏有柱國萬忸於謹有三字名令尹子文名糓於菟趙元昊子名佞令受又楊用修云戰國人有董之蘩菁董姓也之蘩菁三字其名也有三字字者屈無爲字無不爲張天錫字分純嘏桓字神靈寶劉敞字中原父有以名爲字者晉書安帝名徳宗字徳宗南史蔡興宗字興宗王僧孺字僧孺師覺授字覺授慕容紹宗字紹宗魏蘭根字蘭根崔彥穆字彥穆唐書尙可孤字可孤張嘉禎字嘉禎白元光字元光郭子儀字子儀李嗣業字嗣業魏少遊字少遊張孝忠字孝忠戴休顏字休顏髙崇文字崇文張巡字巡楊燕奇字燕奇孟浩然字浩然李修字修田承嗣字承嗣田緒字緒父子宋史戚同文字同文有以姓爲名者司馬承禎傳仙女謝自然學道時羣仙降其室有姓崔名崔有姓杜名杜者光州樂安縣黃土山有僕僕先生自言姓僕名僕有兩世名同之字者胡母輔之子謙之吳隱之子瞻之顏悅之子愷之有三世名同之字者王晏之子昆之昆之子陋之徐逵之子湛之湛之子書之有四世名同之字者王羲之子獻之獻之子靖之靖之子悅之有五世名同之字者王胡之子茂之茂之子裕之裕之子瓉之瓉之子秀之有六世名同之字者王彪之子臨之臨之子納之納之子準之準之子與之與之子進之男子雙名者夏主赫連勃勃吐蕃將且藏結結國相尙婢婢唐琵琶客羅黑黑樂工紀孩孩劍客精精兒空空兒李懷光外孫燕八八元學士承防庫庫平章政事回回右丞相脫脫太傅王保保學士馬馬婦人雙名者隋煬帝宮婢羅羅元微之傳崔鶯鶯又範十郎女鶯鶯張建封妾盼盼開元中官妓薛瓊瓊宋宣仁太后小名滔滔朱端朝取妓馬瓊瓊杜牧之所狎妓張好好元微之所歡妓謝好好畫中美人眞眞又沈將軍妾眞眞又元名妓趙眞眞同時馮蠻蠻妾趙眞眞錢塘妓蘇小小達希盈盈【缺】官妓灼灼王山所接仙女吳盈盈翟素死節婢靑靑常靑姬紅紅朱虞部姬寵寵北裏妓王蘇蘇鄭舉舉王蓮蓮張住住錢塘娼楊愛愛善和坊妓端端武氏妓賽賽張虞卿妓英英又楚州官妓王英英秦州妓香香範十郎女燕燕宋善畫婦人任才仲妾艶艶徽宗幸妓李師師義妓毛惜惜又張幼謙妻羅惜惜成都角妓丁憐憐又湖州妓丁憐憐魏鵬妻賈娉娉橊花女石醋醋劉佩遇鬼仙女翹翹又理宗宮人翹翹元名妓荊堅堅李心心顧山山馮六六辛棄疾妾田田錢錢有別號雙字者金趙學士元吳眞人俱閒閒馮山人存存近有裘謙謙

風月景山水名子

有以風月景山水名子者謝莊五子颺朏顥嵸也有以五行名子者宋子虛五子鑫森渺焱垚也有另制字以名子者孫休四男長名字莔次名字次名壾字昷次名字防也音彎莔音迄音觥音賢壾音莽昷音舉音褒防音擁又梁四公名甚異一曰仉齊一曰防本一曰闖一曰防防仉諸兩切音掌一作不防無販切音萬或作防非也防奴鉤切兔子也音獳與防字音義不同戶圭切音攜或作毒又作又作防義同闖敕防切音趂防市玉切音蜀又作防防他端切音猯或作偳又作湍王子年拾遺記異人梁四公曰闖曰防傑曰越防曰仇督傑音遏不音傑督或作防音視又唐武后自制曌字爲名音炤南漢劉巖自制防字爲名音儼又三尊譜錄元始上皇丈人法姓法諱奣法字太上眞皇法姓法諱法字金明七眞法姓法諱�法字�又五嶽眞形圖東嶽姓名南嶽姓崇名西嶽姓姜名北嶽姓峘名中嶽姓惲名字皆詭奇

姓名並變

姓名並變者如史記範睢入秦稱張祿範蠡入齊稱陶朱漢書劉文伯卽盧芳運期曜卽梁鴻三國誌馬忠卽孤篤晉書李辰卽張昌劉尼卽丘沈唐書楊守亮卽訾亮李國昌卽朱邪赤心李寶臣卽張忠志李忠臣卽董秦李抱玉卽安重璋李全略卽王日簡成汭卽郭禹楊守立卽【闕】

又攺姓名李順節五代史殷崇義卽湯悅朱友卽康勤李紹防卽晏球李茂貞卽宋文通李繼鵬卽閻珪王宗阮卽文武堅王宗滌卽華洪朱友恭卽李彥威李繼岌卽桑志王徳明卽張文禮李繼麟卽朱友謙李繼琛卽康巡孝李紹安卽袁象先李紹衝卽溫韜李紹宏卽段凝孔循卽趙殷衡李紹英卽房知溫宋人陶谷卽唐彥謙趙保忠卽李繼捧趙保吉卽李繼遷李良嗣卽馬植李繼昭卽孫徳昭李繼弼卽董彥弼鄒防注參同契卽朱熹朱說卽範仲淹蜀才卽範長生【蜀才注易顏之推云範長生蜀人自稱蜀才】有一姓攺爲數姓者炅橫四子守墳墓者爲炅居徐者爲昋居幽者爲桂居華陰者爲炔此四姓同一炅也勾姓本避髙宗諱勾譸則仍字更音鉤光祖則加金紡則加絲茍諶則加艸句思則易字勾龍如淵則加龍此六姓同一勾也有同音而訛者貟之音運葉之音攝甄之音眞繆之音穆遂成二姓是也有因所居而增者諸葛則諸縣之葛申屠則屠原之申胡�則�丘之胡閭丘則頓丘之閭是也有以事攺者田千秋乘小車攺爲車謝服出徵攺射氏儀以民無上攺爲是劉遵孝以忠諫比伍貟攺爲貟是也有以字攺者棘爲棗疏爲束仲爲種槪爲曁熊爲能鄫爲曽愼爲眞劉爲金昨爲作敬爲文爲茍是也有以音攺者理爲李求爲仇舅爲咎借爲席爲洪朝爲晁是也有以罪攺姓者漢馬何羅作逆攺爲莽氏南齊巴陵王子向抗命攺蛸氏梁豫章世子直以父綜逃魏攺悖氏武陵王紀以僣攺饕餮氏隋楊感以反攺梟氏唐越王貞紀王愼以不從武后攺虺氏武后復攺王皇后蟒氏蕭淑妃梟氏武惟良蝮氏中睿朝成王千里蝮氏竇懷眞毒氏新興王晉厲氏是也

孔子生卒年月

孔子生於周靈王二十一年庚戌冬庚子日卒於周敬王四十一年壬戌夏四月己丑日年七十三嵗陳心叔名疑云叔梁紇娶魯之施氏生九女其妾生孟皮字伯尼是爲孔子兄孟皮病足魯襄公十九年丁未叔梁紇求婚於顏氏二十二年庚戌十月庚子申時生孔子卽今之八月卄七日也或云孔子生於二月二十三日非孟子生於周定王三十七年四月二日卒於赧王二十六年正月十五日年八十四嵗

如來生卒年月

佛如來以周昭王二十四年甲寅四月八日生十九嵗於四月八日夜半逾城往雪山入道六年思道不食又四月八日成佛以穆王五十二年二月十五日滅續髙僧曇無最魏正光元年與淸通觀道士姜斌上殿帝問佛爲侍者同時否姜曰老子西入化胡成佛佛爲侍者著問天經明是同時最問老子因何爲而生何年西入曰周定王三年九月生敬王元年西入化胡最曰周昭王四月八日生至滅度經三百四十五年始至定王三年又至敬王元年經四百三十年何得同時乎因果經云二月八日佛誕生周書異記因費長房則云周莊王它十年四月八日生什法師石柱銘同趙武乙二十六年甲午生鷲嶺聖賢錄說佛生時有伯休記云周貞定王二年甲戌至法顯則云殷世八別一夏桀時二武丁時三周昭王時四穆王時五平王時六桓王時七莊王時八貞定王時又云周正四月非今四月也然則以爲昭王甲寅四月必未確然釋氏通鑑云釋迦生於周昭王二十六年四月八日是日江河泛井泉溢大地皆動五色光貫太微徧於西方昭王問羣臣太史蘇繇曰西方有聖賢生千年後聲教被此周書異記以爲昭王二十四年甲寅之嵗摩騰晁以道俱云佛生於昭王二十四年甲寅然昭王二十四年壬子而甲寅則二十六年也汲冢周書云昭王末年夜有五色光貫紫微是年昭王南巡不返然昭王在位五十一年其末年非二十六年也又自異記有恆星不見之說遂以孔子書恆星不見爲證然春秋莊公七年夏四月辛夘恆星不見卽周莊王十年嵗在甲午非甲寅也上距昭王甲寅三百五十一年矣謝承漢書云佛以莊王九年癸丑七月十五日托胎於摩耶之腹十年甲寅四月八日誕生髙僧傳世說宋書劉宣傳穆法師石柱銘皆稱莊王甲寅不知莊王元年乙酉在位十五年無甲寅嵗也諸家皆以爲四月八日釋迦生而嵗時記則謂四月八日彌勒生二月八日釋迦生

玉芝堂談薈卷十四﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷十五

明徐應秋撰

佛經緣起

佛經者天竺之迦維衛國淨飯王太子釋迦牟尼所說也釋迦當周莊王之九年自母右脇而生姿貌奇異捨太子位出家學道勤行精進覺悟一切種智而謂之佛亦曰佛陀亦曰浮屠皆天竺語華言譯之爲淨覺其所說云人生𨿽有生死之異至於精神則常不滅此前之身則經無量身矣積而修習則成佛道天地之外四維上下更有天地亦無終極然皆有成敗毎一成敗謂之一劫此天地以前則有無量劫矣每劫必有諸佛得道出世教化其數不同今此劫中當有千佛自初劫至釋迦已七佛矣其次當有彌勒出世必經三會演說法藏開度眾生繇是道者有四等之果一曰須陁洹二曰斯陁含三曰阿那含四曰阿羅漢至羅漢則出入生死去來隠顯而不累阿羅漢已上至菩薩者深見佛性以至成道每佛滅度遺法相傳有正像末三等教法正法五百年像法一千年末法三千年已後眾生愚鈍業行轉惡年壽漸短經數百千載乃至朝生夕死然後有大火大水大風之災一切除去之而更立生人又歸淳朴謂之小劫每一小劫則一佛出世初天竺中多諸外道並事水火毒龍而善諸變幻釋迦之苦行也及佛道成盡皆摧伏並爲弟子弟子男曰桑門譯言息心而總曰僧譯曰行乞女曰比丘尼皆釋累辭家防心攝行僧止二百五十戒尼五百戒俗人信憑佛法者男曰優婆塞女曰優婆夷皆去淫殺盜妄言飲酒是爲五戒釋迦在世教化四十九年乃至天帝人鬼並來聽法弟子得道以百千萬億數然後於拘屍那城娑羅雙樹間以二月十五日入般湼槃湼槃亦曰泥洹譯言滅度亦言常樂我淨初釋迦說法以人之性識根業各差故有大乘小乘之說至是謝世弟子大迦葉與阿難等五百人追共撰述綴以文集載爲十二部後數百年有羅漢菩薩相繼著論贊明其義此佛經教所自始也王弇州曰四果預流卽須陀洹爲初果來卽斯陀含爲二果不來卽阿那含爲三果無生卽阿羅漢爲四果自此以上獨覺菩薩爲辟支佛自覺覺他爲一切菩薩摩訶薩行因果圓滿爲諸佛無上正等菩薩

晉太康初朱士行得道行經乃梵本也於闐王積火燔之火滅經存更覺鮮彩又永嘉中安慧寫大品經入火不燒先天元年覺參曹溪六祖一見語合遽歸永嘉著證道篇卽時定中見其字化爲金色滿虛空界

如來滅後五百歳摩騰竺法以經來中國始諳其言後五百年達摩以法來中國始其心楊用修曰從佛出十二部從十二部經出九部修多羅従九部修多羅出方等従方等出摩訶般若從摩訶般若出大湼槃修多羅一曰素怛纜經也隋大業時佛經六千一百九十八卷唐開元時五千四十八卷宋雍熙時增新經凡九千五百卷

龍樹菩薩入龍宮流天竺分八萬六千偈至中土奘健防國有雀離浮圖元魏靈太后遣沙門道主等賚大幡長七百尺往彼掛之腳才及地父老云此浮屠天火七燒佛法當滅又西域金剛坐有標界銅觀自在像兩軀國人相菩薩身沒佛法亦盡隋末已沒過胸臆矣又起陀國頭河岸有系白象樹花葉似相此樹滅佛法亦滅尙書故實云佛教上屬鬼宿著鬼神之事鬼暗則佛教衰

二祖奉佛靈異

洪武四年冬十有二月詔徴江南髙僧十人欽天監擇日於蔣山太平興國禪寺建廣薦法防上宿齋室卻葷肉弗禦者一月復勅中書右丞相汪廣洋左丞相胡惟庸移書城社之神具宣上意俾達諸防期以畢集明年春正月辛酉昧爽上服皮弁臨奉天殿羣臣朝衣左右侍尙寶卿梁子忠啟禦撰章奏識以皇帝之寶上再拜燎香於鑪復再拜躬視疏已授禮部尙書陶凱凱捧從黃道出午門置龍輿中備法仗鼓吹導至蔣山天界總持萬金及蔣山主僧行容率僧伽千人持香華出迎取疏入大防殿用梵法從事白而焚之退閱三藏諸文自辛酉至癸亥止當癸亥日時加申請浮屠行詞事已上法駕臨幸雲中雨五色子如豆或謂娑羅子或謂天花墜地所變上服皮弁搢玉圭上殿禮佛北向立羣臣各衣法服以從和聲卽舉麾奏悅佛之樂首曰善世曲上再拜迎羣臣亦再拜再奏昭信曲上跪進薰薌奠幣復再拜樂三奏延慈曲相以悅佛之舞舞人十其手各有所執或香或燈或朱玉明水或靑蓮花冰桃曁名荈衣食之物勢皆低昂應以節上行初獻禮跪進淸淨饌史冊祝復再拜亞終二獻同其殊異者不用冊光祿寺卿徐興祖進饌樂四奏曰法喜曲五奏曰禪悅曲舞同三獻已上還大次羣臣退諸僧旋繞佛座演咒梵咒三周以寓攀注之意初劚山石地成六十坎漫以堊至是令軍卒五百負湯實之湯蒸气成云諸僧速幽爽入浴焚象衣使其更以彩幢法樂引至三解脫門毎門內五十步築方壇髙四尺上升壇東向坐侍儀使浦博西向跪受詔而出集幽爽而戒飭之詔已引入殿致三佛之禮聽法於徑山禪師宗泐受毘尼戒於天竺法師慧日復引而出命軌範師飯摩伽陀斛法食凡四十九飯已夜將半上復上殿羣臣從如初樂六奏徧應曲執事者徹豆上再拜羣臣從拜七奏妙濟曲上拜送者再羣臣復從拜八奏善成曲上至望位燎已還大次解嚴羣臣趨出濓復防十四日甲午大風晦雨雪交作至午忽開霽上悅勅近臣於秦淮河燃水燈萬枝十五日夜過半竣事還宮隨有佛光五道從東北貫月燭天良久乃已見宋學士蔣山佛防記又惺吉堅茂西僧也南京雞鳴山在六朝時爲北郊之岡岡下有坑塹凡諸戮者皆寘之俗呼萬人坑明興築都城包坑城內矣太祖建十王功臣等廟及雞鳴寺於岡之陽以爲祀神演法之所復立國子監鎭壓之而舊時余魂滯魄往往結爲黒气气觸人輒昏僕甚至殞命亡軀一日事聞太祖服儒服幸廣業堂試其事則妖怪寂然駕回復作於是思以神道治之遂勅使迎取西番有道僧而惺吉堅茂與七僧俱來選日結壇塲具大石鉢盂三貯蓄淨水菜飯三物諸僧登壇作法忽感天雨寶花之異壇塲上下黒气充塞聚散開合宛若趨向之狀供事人役气翳其身惟露頂額耳似此者七晝夜始滅太祖嘉其神妙搆西番殿飾黃金居之命光祿寺厚之日餼餼有餕畱貯豆中不以食人諸僧旋繞誦咒皆化爲水越數年還國日瓦領禪伯西僧也永樂五年四月望日成祖與往靈谷寺觀向日塔影齋心黙禱曰願祝如來大寶法王西天大善自在佛吉祥如意果鑑朕誠則示塔影一已塔影見成祖又黙祝願天下太平五穀丰登家給人足民不夭閼物無疵癘果遂朕心更示塔影一已復見塔影二剎那之頃三塔畢見其色始若黃金在鑛含輝未露俄若躍冶精光煜煜少焉如泥金布練毫芒紛敷若注若流綺窓防櫺黝堊丹碧燦然呈露至暮有五色圓光光中見二佛像及如來大寶法王西天大善自在佛像已而復見寶公像拱立於前十七日成祖萬壽節也先一日復與往復黙祝曰明日爲朕初度若吉慶福祥則塔影更見已又見塔影二一照壁一映地與前塔影連爲七其色或黃或靑流丹紫紺縓間施錦繡錯綜若琉璃映徹水晶洞明若琥珀光若瑚色若瑪瑙璖文彩晃耀若淵沈而珠朗若山輝而玉潤若丹砂聚鼎若空靑出穴若鳯羽陸離若龍章焱灼若霓旌羽蓋之飄揺金支翠旗之掩映若景星慶雲之炳煥若紫芝瑤艸之斕斑若陽燧之迎太陽方諸之透明水若日出而霞彩麗若雨霽而虹光吐若巖空而電影掣至於鈴索振搖寶輪層疊霤瓦鱗鱗防檻縱橫玲瓏疎透一一可數人行走舞蹈若所服顏色若鳥雀衝過樹動花飛悉見光中而天花雨虛悠揚交舞十七日花徧下大者如杯小者如錢東西兩廡又見塔影十光輝炤燭如前勝妙十八日復往景大勝前有彩雲五色輪囷煥衍低翔徘徊乍舒乍斂變化萬狀不可殫述塔心復見塔影一已而靑篁緑樹之影紛然畢呈塔殿上所制七生丸異香芬馥充達逺近至暮畱師居寺觀之十九之朝師報塔影第一層見如來大寶法王西天大善自在佛像三羅漢像六環立左右第二層見紅色觀音像一左右菩薩像四侍立拱手捧香花供養有圓光五色覆塔上寶蓋垂防瓔珞葳上大悅曰物影一而已塔見多影佛道僧法於斯爲勝命圖與師使歸而言之國人見名山蔵

崇奉佛法

陳眉公曰隋文帝與唐文皇皆以振世之威獨委心帖膝於黃面老子隋文帝嘗云朕興崇佛法好食麻豆前身是從道人中來繇少時在寺至今樂聞鐘鼔之聲史曰帝故同州般若寺尼所抱子那羅延也唐文皇亦輪王十善化世者也隋智髙等賫梵經自西域還勅付有司宣人翻譯帝且親爲撰序又親以七寶箱奉三十舍利自內而出置於金琉璃瓶侍者三人散官一人薰陸香百二十斤分道送往三十州州境諸官步引四部大眾共以幢蓋臺輦種種樂供養圍繞而奘法師抵罽賓天林以至麯闍國與畨商八十人渡殑伽河至中天竺窮探大乘以象馬駝還文皇迎見於儀鸞殿勅入福寺譯經經成賜九道總管又賜剃刀百金磨衲亦自撰聖教序以張之文帝享國二十四年寫經四十六蔵十三萬卷修治故經四百部造金銅檀像六千餘萬區修治故像一百五十萬九千宮內造刺繡織成像及畫像五彩珠幡以億計崇緝寺宇五十餘所繙譯道僧二十四人所書經論垂五百卷而唐初四方壁壘之秋戰聲鼎沸精藍森列破薛舉立昭仁寺於幽州破王世充立昭覺寺於潞州破劉武周立濟寺於汾州破宋金剛立慈靈寺於晉州破霍老生立普濟寺於侶州破竇建徳立等慈寺於鄞州破劉黒闥立招福寺於洛州並給度牒勅虞世南李伯藥禇遂良顏師古岑文本許敬宗等分撰新寺碑志當時經獅律虎及一切人天龍象聫瓢接錫於法宮殿廷之間而二祖之慧可四祖之道信天臺之智者三蔵之奘尢爲嵬特宗防明教乘普皆其力也噫盛矣哉隋唐之交經蔵旣顯而幽奇變幻之迹亦時足以撼王公而怖士庶如慧琳供養塑像忽生須三十六莖防之柩五百異花繞屍而生長可一二尺許隋文與後食從齒下得舍利以銀盌水浮其一示百官須臾化二凡得十九粒多放光明唐文皇行方等悔法見光明中七佛現是皆古今書史所不載而震旦國中所罕習者也王元美曰韓退之言漢明帝時始有佛法在位才十八年宋齊梁陳事佛漸謹梁武在位四十八年餓死臺城國亦尋滅此不足以服憲宗也自憲宗前赫連勃勃畫佛於背迫僧禮拜爲雷震死子昌滅佛教身死國滅魏太武誅僧毀寺見弒人手周武帝除佛法次年晏駕子夭國亡憲宗後武宗去塔寺亦以次年崩無子宋徽宗攺佛爲金仙約僧畱髮尋有播遷之禍以唐文皇宋藝祖我太祖太宗之明斷隋文帝之威果而不免歸心釋教此必有內契於心者矣

西域請經始末

筆叢貞觀七年法師奘遊天竺求法達於王捨城奘生洛州偃師陳氏隋季出家具戒博貫經籍毎慨前代譯經多所訛略誌遊西土訪求異本以參訂焉以三年冬抗表辭帝制不許卽私遁自原州玉闗抵髙昌髙昌王麯文秦奉奘行資防送達於罽賓從僧伽論師夬俱捨因明大毘婆沙等論至大林國從婆羅門學中論及異道典籍時婆羅門七百餘歳至僕底國從伏光法師學對法宗顯理門等論至那伽羅國從月胃論師學眾事分毗婆沙至祿勒那國從闍那屈多三蔵學經部毗婆沙及薩婆多部辧眞等論至麯闍國従毗邪屖那三蔵學二毗婆沙王有勝兵十萬雄冠西域奘與商者八十許人渡殑伽河彼俗以人祀天奘與諸商被執以奘風度特異將戮以祭俄大風作塵沙漲天晝日晦暝彼眾震懼以奘爲聖人遂釋之至中天竺遇大乘居士爲奘開瑜伽師地卽入王捨城彼預聞奘至具禮郊迎之日供上饌饌有龍骨香乳蘇蜜及大人米米香聞百步奘寓其國従正法蔵窮探大乘祕奧日益智證至貞觀十六年奘發王捨城入祗羅國國主郊迎之已而問曰而國有聖人出世作小秦王破陣樂試爲我言其爲人奘粗陳帝神武削平天下躬行堯舜之治其王大驚卽以靑象名馬助奘防經而還以貞觀十九年至長安文皇驚喜手詔飛騎迎之親爲經文作序名聖教

浮屠二宗

浮屠學不出教禪二端宋太史敍之極詳其文云西方聖人以一大事因緣出現於世自從鹿野苑中直至防提河演說苦空無我無量妙義隨機鈍利分爲頓漸無小無大盡皆攝入薩婆苦海旣滅度後其弟子阿難陀多聞總持有大智慧結集爲修多羅蔵而諸尊者或後或先各闡化源優波離集四部律謂之毗尼金剛薩埵於毘盧遮那前親受瑜伽五部謂之祕密章句無著天親頻升知足天宮咨參慈氏相與造論發明大乘謂之惟識宗防西竺龍勝以所得毘羅之法其綱要謂之中觀論燉煌杜法順深入華嚴不思議境大宣防謂之華嚴法界觀毘尼之法魏嘉平初曇柯羅始持僧祗戒本至洛陽而曇無徳曇諦等繼之立羯磨法唐南山澄照律師道宣作疏明之四分律遂大行是謂行事防非止惡之宗薩埵以瑜伽授龍猛猛授龍智智授金剛智唐開元中智始來中國大建曼荼羅法事大智道氤大慧一行及不空三蔵咸師尊之是爲瑜伽防妙祕密之宗唐貞觀三年三蔵奘往西域諸國防戒賢於那蘭陀寺因受惟識宗防以歸授慈恩窺基基乃网羅舊說廣制疏論是爲三乘法相顯理之宗梁陳之間比丘恵聞因讀中觀論悟防遂遙禮龍勝爲師開空假中三觀正觀法門以法華宗防授慧思思授天臺國師智顗顗授灌頂頂授智威智威授恵威恵威授朗朗授湛然是爲四教法性觀行之宗隋末順以法界觀授智儼儼授賢首法蔵至淸涼大統國師澄觀追宗其學防作華嚴疏論數百萬言圭峯宗密繼之而其化廣被四方是爲一念圓融具徳之宗瑜伽久亡南山亦僅存其盛行於今者惟天臺慈恩賢首而已此則世之所謂教者也世尊大法自迦葉二十八至菩提達摩達摩悲學佛者纒蔽於竹帛間乃教外別之防不立文字而見性成佛達摩慧可可僧璨璨道信信忍忍傳曹溪大鑑禪師慧能而其法特盛能之二弟子懷讓行思皆深入其閫奧讓道一一之學江西宗之其爲懷海海希運運臨濟恵照大師義立三門策勵學徒是爲臨濟之宗海之旁出爲潙山大圓禪師祐祐仰山智通大師慧寂父唱子和防妙機不可湊泊是爲潙仰之宗思希遷遷之學湖南主之其爲道悟悟崇信信宣鑑鑑義存存雲門匡眞大師聞偃偃之气宇如王三句之設如靑天震雷聞者掩耳是爲雲門之宗沙師備偃之同門友也其爲桂琛琛法眼大師文益益𨿽依華嚴六相唱明宗防迥然獨立不涉凡情是爲法眼之宗遷之旁出爲藥山惟儼儼以寶鏡三昧五位顯訣三種滲漏曇晟晟洞山悟本大師良價價曹山元澄大師本寂而復大振是爲曹洞之宗法眼再至延壽流入髙句驪仰山三至芭蕉徹當石晉開運中遂亡弗繼雲門曹洞僅不絕如綫惟臨濟一宗大用大機震蕩無際若聖若凡無不宗仰此則世之所謂禪者也禪家五宗獨臨濟爲盛石霜石霜楊歧楊歧至五祖演演天目齊齊懶牛和和竹林寶寶竹林安安西堂容容中和璋璋簡公號海云大士禪學至此蓋中興焉印簡弟子二人曰可庵朗曰頤庵儇西云安住天都慶壽寺元之諸主皆崇奉賜以玉印曰臨濟正宗智光稟龍樹大士依般若中觀等經論立法性宗戒賢稟彌佛無著依深密瑜伽等經論立法相宗又五祖忍弟子神秀與六祖慧能行業相埒天下散其道人謂神秀爲北宗慧能爲南宗南能爲頓宗北秀爲漸宗

三世諸佛

三世諸佛過去見在未來過去曰莊嚴刼見在曰賢刼未來曰星宿刼莊嚴刼第一尊曰華光佛末後尊曰毘捨浮佛賢刼第一尊曰俱畱孫佛末後尊曰婁至佛星宿刼第一尊曰日光佛末後尊曰須彌相佛凡過去現在未來毎刼千佛今釋迦文當第九減刼於賢刼爲第四尊彌勒當第十減刼於賢刼爲第五尊一大刼者成住壊空凡四種爲一大刼成而卽住住而續壊壊而復空共成住壊空八十轆盧刼總一十三萬四千四百萬年爲始終極數所謂一大刼也一曰五刼龍漢爲木刼赤明爲火刼延康爲土刼開皇爲金刼上皇爲水刼一起一伏周而復始又刼有六種一中刼二成刼三住刼四壊刼五空刼六大刼中刼者卽轆盧刼初閻浮提人壽八萬四千歳身長八丈凡過百年命減一年身減一寸過千年命減十年身減一尺減至十歳身長一尺則減刼之極也自爾復入增刼凡過百年命增一年身增一寸如是增至八萬四千歳身增八丈則增刼之極也如是一減一增共計一千六百八十萬年名一轆盧刼積二十轆盧共三萬三千六百萬年爲一成刼自成刼後交住刼已經八減八增八轆盧今當第九減刼有四佛出世初減人六萬歳時俱畱孫佛出世次減人年四萬歳時俱那捨牟尼佛出世次減人年二萬歳時迦葉波佛出世次減人年一百歳時釋迦文佛出世従住刼至釋迦文已一萬四千二百七十九萬三千年又至釋迦文減至宋紹興二千一百年又減二十一年身減二尺一寸今人只可六尺壽八十也此去更過七千年人壽十嵗身長一尺此減刼之極也復入第九增刼至二萬嵗時鐵輪王出四萬嵗時銅輪王出六萬嵗時銀輪王出八萬四千嵗時金輪王出此增刼之極也復入第十減刼減至八萬嵗時彌勒下生是時百億閻浮眞金爲地平如掌秔稻自生思衣衣來思食食具男女五百嵗方婚嫁彌勒初防度人九十六億第二防度人九十四億第三防度人九十二億爾後度人無數彌勒滅後尙有九百九十五佛相繼出世十一轆盧刼中如是千尊出盡二十轆盧已滿則壊刼到來漸成空刼大災之後復入成刼如前刼風鼓揚刼水水聚沫化作三禪天等迆下至人間大地依前造化星宿刼亦有千佛出世右見莊椿論然則釋迦乃第九減刼末尊而彌勒則第十減刼首尊也又曰世界初成光音天人下來各有身光飛行自在見有地肥極爲香美取食多者卽失神足體重無光日月始生因貪食故地肥滅沒復生婆羅滅沒復生粳米朝割暮生食彼米故才分男女形相

古佛名號

六祖云古佛應世已無數量今以七佛爲始過去莊嚴刼毘婆屍佛屍棄佛毘捨浮佛今賢刼俱畱孫佛俱那捨牟尼佛迦葉佛釋迦文佛是爲七佛釋迦西土二十七祖至二十八祖達摩教入東土六祖後分五宗已另有考今詳七佛內毘婆屍佛爲過去莊嚴刼第九百九十八尊此云勝觀釋迦於此佛州初種相好故爲七佛之首屍棄佛爲第九百九十九尊此云持髻毘捨浮佛爲一千尊此云徧一切自在俱畱孫佛見在賢刼第一尊此云所應斷那捨牟尼佛賢刼第二尊此云金色仙迦葉佛賢刼第三尊此云飲光人壽減至二萬嵗時出而釋迦牟尼佛則賢刼第四尊也人壽百嵗時出宛委余編云毘婆屍佛屍棄佛毘捨浮佛俱姓剎利俱畱孫佛俱那捨牟尼佛迦葉佛俱姓迦葉釋迦文佛姓剎氏小字頓吉訛爲悉達又異國十三佛一頭樓斯和二羅鄰那阿謁三朱蹄彼防蔡四密蔡羅薩五樓波黎波蔡防六那惟玉蔡七維黎波羅八和阿蔡九屍和羣黎十那他蔡十一和那羅維於蔡防十二佛覇國耶蔡十三隨阿閃誰波多蔡見事物紺珠又考名經所載三十佛始金剛不壊佛終法界蔵身阿彌陀佛五十三佛始普光佛終釋迦牟尼佛凡八十八佛人所常誦又諸佛始釋迦牟尼終攝取光明寶臺凡七千六百八十三世尊始妙樂上徳終須彌山王凡十有二如來始寶蓮華步終寶生徳凡六千七十有六菩薩始初防無量終大意聲王凡三千二百五十五尊者始吉祥密終嚕呬尼聖堅寶貴凡七百四十五神僧始摩騰終膽巴凡二百有七合計萬有八千六百七十有七其専名定號毋論己中多泛稱者如諸佛則有一蔵虛空佛十方佛十光佛十上光明佛六十光明佛六十功徳寶佛六十寶作佛六十二毘畱羅佛百金光蔵香流佛三百同名大幢佛五百波頭摩王佛五百歡喜佛五百威徳佛五百日王佛五百淨聲佛七百同名光嚴莊佛百千晃耀光明佛百千徳光幢佛千光明佛千上光佛千近佛千香佛千迦葉佛千閻浮檀寶空蔵佛千閻浮檀金佛千光靜住王佛千八百寂滅佛二千寶幢佛三千毘盧捨那佛八千堅精進佛八千威徳佛八千然燈佛十千迦葉如意佛萬八千婆羅王佛三萬同名毘盧捨那佛四萬願莊嚴佛八萬四千名自在幢佛二億同名拂鄰佛百億防塵金剛蔵佛百千億刼智慧嶽聲徳佛如來則有過去七如來防罪八如來八江河沙佛如來十一無垢世界等行如來十一江河沙諸佛土忍慧世界香盡如來十四江河沙諸佛土梵音世界梵徳如來六十功徳寶如來百焰光明胎如來五百上威徳如來五百淨聲王如來五百普現如來百千佛土莊嚴徳如來千光明如來千勢自在聲如來千八百寂滅如來三千毘盧捨那如來八千堅精進如來九千法莊嚴如來萬八千普防佛如來萬八千婆羅王如來三萬散花王如來十八億佛剎如來百億江河沙諸佛土水晶世界淨尊如來千億光明如來恆河沙寶如來菩薩則有十百光明火熾然菩薩千相菩薩日光千相菩薩東北西南千萬億菩薩初會二會三防無量至百十防恆河沙數菩薩凡此皆泛稱無量者也又佛經有三千人成佛者前千佛始光華佛終毘捨中千佛始俱畱孫佛終樓至如來後千佛始日光如來終須彌相與名經又迥異又經云值一千佛名紫幢值五百佛名蓮花值六十四佛名螺髻

按佛者覺也一曰佛陀一曰浮屠一曰部多一曰母防一曰沒陀五天竺異音耳釋迦牟尼佛能仁寂黙也迦葉波飲光佛也袍休蘭羅大寶也是爲多寶佛阿彌陀佛無量壽也一曰無量淸淨是爲普光功徳山王波頗智光佛也提洹靖然燈佛也提婆達天授佛也伊濕伐邏自在佛也毘陵一切自在佛也修防拏婆頗多摩金光明佛也鞞患無勝佛也祗陀洹戰勝佛也頗【缺】馬勝佛也蘇達梨捨那善現佛也阿奢理【缺】奇特佛也栴檀一曰阿捺摩無我佛也阿斯【缺】無比佛也阿羅闍無垢佛也婆沙提伽一曰梵摩淸淨佛也毘梨耶一曰禪那精進佛也羼提忍辱佛也刺那伽羅寶積佛也般若拘羅智積佛也鉢底婆辯才佛也波毘畎伽淸辯佛也阿濕窶生馬鳴大士佛也辟支佛獨覺也阿難佛無苦也阿育佛無憂也摩訶那鉢大勢至菩薩也是爲善住功徳寶王那婆羅吉利低輸觀世音菩薩也逺磨波羅防法菩薩也曇摩耶捨法稱菩薩也曇摩識法丰菩薩也曇無竭法勇菩薩也阿伽云藥王菩薩也妙法文殊師利菩薩也邲輸防陀一曰三曼防陀普賢菩薩也菩提薩埵菩提覺也薩埵有情也省提埵字止稱菩薩謂覺有情也凡有生皆有情佛有覺性而無情菩薩則不免有情而能覺也多陀阿伽陀度如來也路迦那他世尊也摩訶薩大菩薩也南無一曰那謨一曰南摩諸佛世尊號也

釋迦佛

本起經翻釋迦爲能仁本行繹牟尼爲寂黙寂黙故不住生死能仁故不住湼槃悲智兼運立此嘉稱釋迦佛天竺國剎利王子一云迦維衛國在蔥嶺西三萬餘里有五天竺獨中天竺臨禪連河是佛所生處也我佛初於無數刼中修度萬行最後於毘盧遮那佛得法界觀於然燈佛授記來世得作佛號釋迦牟尼居兜率陀天爲防明菩薩自兜率降迦毘羅國卽中天竺也佛初生時乘白象入母右脇其母夢懷白象梵仙占曰若夢日月當生國主若夢白象必生聖子夫人將諸防女遊藍毘尼國攀無憂樹於時樹下忽出蓮花大如車輪化從夫人右脇而生大地震動井水溢出有五色光入貫太防身紫金色三十二相八十種好圓光四尋生已四方各行四步爲降魔梵發誠實語天上天下惟我獨尊時四天王卽以天繒接太子身置寶牀上帝釋執蓋梵王持拂左右侍立九龍空中吐淸淨水一溫一涼灌太子身天龍八部滿虛空中作天伎樂雨妙香花纓絡天衣不可勝數抱入天祠天像悉起斯則淨飯國之王太子也姓瞿曇氏字悉達多祖號師子類父名淨飯母大術天臂城中善覺長者第八女曰摩耶十九出家於檀特山中修道始於阿藍迦藍處三年學不用處定知非便捨復至郁頭藍佛處學非非想定知非亦舎三十嵗於二月八日明星出時成道四十九年處世以莊王十年甲午二月八日夜鬼宿合生至匡王四年壬子二月十五日夜於拘屍城入般湼槃以金縷迦黎衣法於摩阿迦葉弟子以香薪茶毘之燼後金棺如故髙七多羅樹得舎利八斛四斗世尊防後一千十七年永平中教至中夏通孝論佛降神兜率之宮垂象迦毘之域氏曰瞿曇種稱剎利俗名悉達道字能仁乃淨飯王之太子也神形六動方門七步五淨雨花滿國二龍灑水徧空身邊則金色一丈眉間則白毫五尺開卍字於胸前躡千輪於足下於是仙林始抽簮之地禪河起苦行之迹沐金流之淨水遊道塲之吉樹食假獻糜座因施艸法輪則柰園初轉僧侶則防陳始度迦葉兄弟目連朋友他仕宮裏乃十地耆閽山上方防三乘周書異記穆王五十二年二月十五日天沸星出不雲而雨山吼波逆塵剎大震暴風忽起連夜不滅西方有白虹十二道南北通過此時佛湼槃也拘屍那城北阿利羅防提河此譯爲有金河河畔有婆羅林如來於此林中入於湼槃拘屍城諸國共以金棺斂佛舉不能動摩耶夫人自忉利天宮下至哀慟爾時金棺自開如來起身合掌問訊慈母棺卽自舉下迦葉自雞足奔來七日方至佛出雙足棺外遂以兜羅致毼舉火自焚頂骨四牙燦然不動天人乞得一牙作供建塔其三牙在海龍王宮叨條國幹陀國各有舍利八斛四斗諸天及龍王與八國各得一分其後百年同育王取龍宮舍利建八萬四千塔佛父臨猊國王名屑頭耶母名莫邪後人攺佛父曰淨飯王母曰摩耶非也摩耶是其祖名佛未出家時娶妻曰耶輪跎生子曰摩防羅出家十二年歸妻子復聚居今僧徒無妻非佛本義也

釋迦於諸弟子授記後當成佛至云彌勒發意先我之前四十二刼我於其後乃發道意於此賢刼以大精進超越九刼得於無上眞正之道則授記先後又有不可定者釋迦𨿽先成佛於五濁惡世人壽百嵗時彌勒成佛當人壽八萬嵗時初會度人九十六億第二會度人九十四億第三會九十二億爾後度人無數蓋佛無髙下功徳有大小緣與願力所成耳彌勒發心在釋迦前一進一退釋迦超六刼而先證菩提攷法華經日月燈光明佛時文殊以妙光菩薩爲上足弟子作七佛師而文殊八百弟子中有求名菩薩貪著利養𨿽復誦經而不通利多所遺失是爲彌勒亦自稱心重世名好遊族姓至燃燈佛出現於世乃得成無上妙圓識心三昧識性流出無量如來而釋迦於時僅一獻花布發之男子耳此其爲前後輩易知也第燃燈佛見釋迦卽授記作佛而彌勒又歷諸無央佛逾七佛至釋迦而始授記夫釋迦之精進在燃燈佛前不應始獻花布發其精進在燃燈佛後則不應先彌勒而受記也彌勒紫金身十六丈而釋迦止丈六尺彌勒壽八萬嵗而釋迦僅八千嵗彌勒行化之地東西長四十萬里南北廣三十萬里王國雞頭末城周圍四百八十里而釋迦所化僅五天竺諸國不過十萬餘里淨飯所都與王捨所棲其城不過四十里而已彌勒之地若琉璃鏡平無丘陵坎窞人無夭札厲病戰鬭而釋迦皆反之所謂五濁世界也釋迦正報身爲千丈毘盧遮那於色究竟天成佛釋迦僅億身之一身耳而彌勒則未聞有他報身也釋迦二輔文殊普賢皆古佛現菩薩身以世無兩大耳而彌勒之輔無著未登十地天親甫脫二乘去二大士殊有間也

佛國記毘捨離國本庵婆羅女家爲佛起塔佛將泥洹最後所行處僧伽施國佛上忉利天三月爲母說法來下處罽饒夷城佛爲諸弟子說無常苦說身如泡沬處那謁國是菩薩本以銀錢貿五莖華供養定光佛處捷陀衛國是阿育王子法益所治佛爲菩薩時於此國以眼施人竺剎尸羅國漢言截頭佛爲菩薩時於此以頭施人宿呵多國皆天帝釋試菩薩化爲鷹鴿割肉貿鴿處拘夷那謁城北雙樹間希禪連河邊世尊於此北首而般泥洹乃須跋最後得道處以金棺供養世尊七日處金剛力士放金杵處八王分舍利處諸處皆起塔

檀佛

輟耕錄京師檀佛像以靈異著故老相云其像四體無所倚著人君有道則至其國國初時尙可通一綫今則不然矣按學士程鉅夫瑞像殿碑刻釋迦如來初爲太子生七日母摩耶棄世生忉利天佛旣成道思念母恩遂升忉利天爲母說法優塡國王自以失瞻仰於如來乃刻檀爲像目犍連尊者以神力攝三十二匠升忉利天諦觀相好三返乃得其眞旣成國王奉如眞佛及佛自忉利天復至人間此像騰步空中向佛稽首佛爲摩頂受記曰我滅度後汝從震旦廣利人天繇是西土一千二百八十五年玆六十八年涼州四年長安十七年江南一百七十三年淮南三百六十七年復至江南二十七年汴梁一百七十七年北至燕京居聖安寺十二年北至大京大儲慶寺二十年南返燕宮內殿五十四年丁丑三月迎還聖安寺今五十九年計自優塡王造像至今延祐丙辰凡二千二百有七年然按釋氏咸通錄稱梁武帝遣郝騫等往天竺迎佛檀像其王模刻一像付騫天監十年至建康迎奉太極殿則今聖安所安之像優塡王之所刻與天竺之模刻與又阿含經優塡王勅中國巧匠以牛頭檀刻作佛像供養晨夕禮拜波斯匿王以紫磨金作佛像於是閻浮提始有二像考佛國記拘薩羅國捨衛城城內人民稀曠卽波斯匿王所治城也出城南道西長者須達起精舍所謂祗洹精舍也佛上忉利天爲母說法九十日波斯匿王思見佛卽刻牛頭檀作佛像置佛坐處佛後還入精舍像卽避出迎佛佛言還坐吾般泥洹後可爲四部眾作法式像卽還坐此像是眾像之祖佛於是移住南邊小精舍與像異處鼠銜燈炷燒花蓋遂及精舍七重都盡謂檀像已燒開東小精舍戶忽見本像皆大歡喜則造檀佛者波斯匿王非優塡國王也海丰白牛塔俗檀佛乘白牛至此化爲石通極論瞻相好於香檀記名號於貝葉

佛國記那竭國城東北有佛錫杖以牛頭檀作長丈六七許正復千百人舉

佛國記僧伽施國佛上忉利天爲母說法以神通力不使諸弟子知阿那律以天眼遙見世尊卽語大目連往問訊佛於時八國大王及諸臣民雲集此國又北天竺有小國名陀歷國有羅漢以神足力持一小匠上兜率天觀彌勒菩薩長短色貌還下刻像齋日常有光明

又附記佛像之異寶康初道安至襄陽五檀溪寺建浮圖鑄銅像能起自行光明燭天秦王苻堅送外國金像彌勒道安設誦一日像光照室頂有舍利焉隋仁壽初京城近興寺鑄丈六金像其日雨寶屑銀花香气甚異是時法師元琬造丈六金釋迦像成天雨花狀如雲母

劉宋元嘉中江陵張僧定妹幼嗜佛法常奉小金像而父母密許適邴氏女不知也及羔鴈旣至女悲呼不就燒香坎地而死像遂放金光彌竟一村

五燈會元世尊九十日在忉利天爲母說法及辭天界而下時四眾八部俱往空界奉迎有蓮花色比丘尼作念云我是尼身必居大僧後見佛不如用神力變作轉輪靈王千子圍繞最初見佛果滿其願世尊才見乃呵云汝𨿽見吾色身且不見吾法身須菩提巖中宴坐卻見吾法身

西天二十七祖

釋迦文佛首西天一祖摩訶迦葉尊者摩謁陀國人偈曰法法本來法無法無非法何於一法中有法有不法第二祖阿難尊者王捨城人偈曰本來付有法付了言無法各各須自悟悟了無二法第三祖商那和修摩尊者突羅國人偈曰非法亦非心無心亦無法說是心法時是法非心法【西域有七枝秀艸若羅漢生則此艸主淸淨之地處第三祖和修生時九枝秀艸應時而生】第四祖優波毱多尊者叱利國人偈曰心自本來心本心非有法有法有本心非心非本法第五祖提多迦尊者摩迦陀國人偈曰通達本法心無法無非法悟了同未悟無心亦無法第六祖彌遮迦尊者中印度人偈曰無心無可繹說得不名法若了心非心始解心心法第七祖婆須密多尊者北天竺國人偈曰心同空虛界示等空虛法證得空虛時無是無非法第八祖佛防難提尊者迦摩羅國人偈曰虛空無內外心法亦如此若了虛空故是達眞如理第九祖佛防密多尊者提迦國人偈曰眞理本無名因名顯眞理受得眞實法非眞亦非僞第十祖脇尊者中印度人偈曰眞體自然眞因眞說有理領得眞眞門無門亦無止【第十祖脇尊者生時又夢白象背有寶坐上有明珠入門而生俱見燈錄】十一祖富那夜奢尊者華國人偈曰迷悟如隠顯明暗不相離今付隠顯法非一亦非二十二祖馬鳴大士波羅柰國人偈曰隠顯卽本法明暗元不二今付悟了法非聚亦非離十三祖迦毘摩羅尊者華氏國人偈曰非隠非顯法說是眞實際悟此隠顯法非愚亦非智十四祖龍樹大士西天竺國人偈曰爲明隠顯法方說解脫理於法心不證無嗔亦無喜十五祖迦那提婆尊者南天竺國人偈曰本對說人爲說解脫理於法實無證無終亦無始十六祖羅防羅多尊者迦毘羅國人偈曰於法實無證不取亦不離法非有無相內外云何起十七祖僧迦難提尊者室羅伐城寶莊嚴王之子偈曰心地本無生因地從緣起緣種不相妨華果亦復爾十八祖迦那捨多尊者摩提國人偈曰有種有心地因緣能發明於緣不相礙當生生不生十九祖鳩摩羅多尊者大月氐國人偈曰性上本無生爲對求人說於法旣無得所懷決不決二十祖闍耶多尊者北天竺國人偈曰言下合無生同於法界性若能如是解通達事理竟二十一祖婆修盤頭尊者羅閱城人偈曰泡幻同無礙如何不了悟達法在其中無今亦無古二十二祖摩那羅尊者那提國王次子偈曰心隨萬物轉轉處實能幽隨流認得性無喜亦無憂二十三祖鶴勒那尊者月氐人偈曰認得心性時可說下思議了了無可得時時不說知二十四祖師子尊者中印度人偈曰正說知見時知見俱是心當心卽知見知見卽於今二十五祖婆捨斯多尊者【闕】寶國人偈曰聖人說知見當境無是非我亦悟其性無道亦無理二十六祖不如密多尊者南印度徳勝王太子偈曰眞性心地藏無頭亦無尾應勝而化物方便呼爲智二十七祖般若多羅尊者東印度人偈曰心事生諸種因事復生理【缺】滿菩提圓華開世間起二十八祖菩提達摩尊者南天竺國王第二子王姓剎利帝名香至有三子長名月淨多羅仲名功徳多羅季卽達摩大師梁普通七年至金陵爲東土初祖

東土六祖

釋迦黙契燃燈一心之妙說法四十九年未談一字偶拈優鉢羅花揭示人天獨金色頭陀破顏微笑世尊嘆曰善哉善哉吾有正法眼藏湼槃妙心付囑於汝仍以所披金縷袈裟鉢盂付之信教外別之道爰自此始二阿難展轉授手至二十八菩提達摩大師法於二十七祖般若多羅師念震旦緣熟乃航海而來三周寒暑達於南海五羊實梁普通七年庚子九月二十一日也梁武帝詔至金陵問曰朕造寺寫經有何功徳師曰此但小果有漏之因並無功徳師知不契魏正光元年寓嵩山少林石室面壁而坐終日黙然謂之壁觀婆羅門人莫之測時魏氏律師流支三藏每與師議論是非蜂起數加毒藥至第六度以緣化旣畢遂不復究端坐而逝是爲初祖有僧神光博覽羣書善談理聞達摩大士住少林乃待參承大雪積雪過膝又斷左臂置於祖前祖知是法器乃名之曰慧可是爲二祖俗姓姬二祖繼闡風博求法嗣至北齊天平二年有一居士身纒夙恙設禮求懴祖曰與汝懴畢宜依佛法僧住後祖爲剃髮出家受其付法於大樹下合掌立化是爲三祖僧燦燦隠居皖公山有沙彌道信來禮祖乞解脫法門服勞九載乃付衣鉢是爲四祖道信姓司馬氏生於廣濟旣嗣祖風攝心無寐脇不至席垂六十年於黃梅逢一小兒骨相奇秀異常兒識其法器乞令出家付法衣是爲五祖忍又按忍先爲破頭山栽松道者常請於四祖曰法祖可得聞乎祖曰汝已老矣倘若再來尙可遲汝果卽托生浣衣女女孕後父母以爲不祥拋瀉港中明日溯流而上气體鮮明遂舉之隨母行乞後遇信大師得法嗣化五祖於破頭山遇居士盧能謁祖問曰汝自何來師曰嶺南祖曰須何事曰惟求作佛祖曰嶺南人無佛性師曰人有南北佛性豈然祖呵令入槽服勞杵臼八月餘以法衣付之是爲六祖六祖於南海法性寺從智光律師登跋陀戒壇授滿分戒始於菩提樹下剃髮中宗勅攺寶林爲中興寺以居之卽今之曹溪也其後脈出二支禪分五派皆衍曹溪之防

六祖母夢庭前百花競發白鶴雙飛異香滿室覺而有孕經六年而生師生時光燭虛空異香馥鬱不飲母乳每夜神人灌以甘露化時異香襲人白虹屬地時詔新兩郡各修靈塔莫決所之共焚香祝曰香煙引處卽師所欲歸時鑪香騰便直向曹溪入塔諡曰大鑑禪師塔曰元和靈照之塔得法弟子四十三人惟靑願思行南嶽懷讓最居上首

玉芝堂談薈卷十五﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷十六

明徐應秋撰

觀世音

觀音大士像飾以婦人服前此未聞考宣和畫譜唐宋名手寫像俱不作婦久蓋自近代始耳凡法苑珠林宣驗防祥等記觀世音顯迹六朝至眾其相或沙門或菩薩或道流無作婦人者惟宋壽涯禪師詠魚籃觀音有淸泠露濕金欄壊茜裙不把珠瓔蓋之句然亦其變相耳後世訛爲女像又訛爲妙荘王女尢爲可笑觀音或言於諸先覺猶孔門之有亞聖或雲開辟以前太虛一气之初卽有觀音出世然佛氏以佛爲六通菩薩爲五通則亞聖之說近之又補陀落伽山一名梅岑卽梅子眞煉藥處佛經言東洋大海西紫竹林相傳善財第二十八參觀自在菩薩圍繞說法蓋此地也華言小白華山考之華嚴本經善財所接善知識凡五十三員補陀觀世音特其一參耳後人以五十三參俱附入觀世音案中然度善財者文殊也甚爲無謂李龍眠盡善財童子參觀音大士三十二變石本作六七嵗小兒狀亦不知何據

補陀落伽山大士以三十二應身入諸國土現八萬四千手臂指引羣生與五臺之文殊峨眉之普賢爲天下三大道塲

冰署筆談曰三教殊門度世則一在佛教無如觀世音在道教無如呂純陽在儒教無如孔孟二夫子觀世音如來圓明妙覺入三摩地閔念眾生隨緣普防化三十二應身入諸國土自菩薩學徒宰官王人天龍神鬼比丘女子莫不以慈力變化爲彼說法各得無畏令其解脫成就得大方便又能說無邊祕宻神咒現百千萬億化身或慈或悲或定或慧救防眾生得大自在求子得子求妻得妻求長壽得長壽求三昧得三昧求過險卽過險求免難卽免難求湼槃卽湼槃眞所謂大慈大悲也呂純陽旣得道求云房授以黃白祕方期於濟世利物使三千功滿八百行圓方成道果須度盡眾生上升未晚更得火龍眞人遁劍法一斷煩惱二斷色欲三斷貪嗔施藥斬妖行化度人孔孟二夫子汲汲皇皇總期善世善惡同歸曲成教精心與二氏何異

文殊普賢

佛經如觀音大勢至文殊普賢皆久已造佛境而不肯成佛普賢則廣大修習圓滿未退名未息願文殊則深入善權廣化眾生故未取道觀世音於阿彌陀佛滅後成等正覺號普光功徳山王如來彼國土曰眾寶善集荘嚴大勢至繼觀音成佛號善主功徳寶王如來至文殊爲七佛導師又云過去無央數佛皆其弟子成佛之時以恆沙諸佛世界爲一佛剎其佛剎莊嚴比阿彌陀佛猶大海水比一滴水則諸佛功徳未有如文殊者也文殊普賢皆古佛以菩薩現世爲釋迦二輔故稱普賢長子文殊小男佛常以頂光灌文殊頂口光灌普賢口念一以差別知一以本根知相問答爲經又文殊之學得於知普賢之學得於行知之勇猛精進莫獅子若故文殊之好在獅子行之謹審靜重莫象若故普賢之好在象又五燈防元世尊一日見文殊在門外立乃曰文殊文殊何不入門來文殊曰我不見一法在門外世尊黙然又世尊因普眼菩薩欲見普賢不可得見乃至三度入定徧觀三千大千世界覓普賢不可得見而來白佛佛曰汝但於靜三昧不起一念便見普賢又世尊臨入湼槃文殊大士請佛再轉法輪世尊曰咄文殊吾四十九年住世未嘗說一字汝請吾再轉法輪豈吾曽轉法輪耶

髙僧釋丰乾居天臺國淸寺與拾得寒山子相得歡甚丰幹出逰適閭丘出守臺州病頭風持淨水噀之問所從來曰天臺國淸寺曰彼有賢達否曰寒山文殊遁迹國淸拾得普賢狀如貧子閭丘入寺於廚下見二人拜之二人曰丰幹饒舌便連臂而去更不復寺又大歷中有鄒和尙不知所從來跨白騾結茅居徽山一日走靈泉縣靈鷲山中其徒追及但見文殊石像耳始知大士化身而白騾卽師子也儒童菩薩

釋氏稱太昊卽應聲大士見辧正論伏羲卽寶歷菩薩女媧卽吉祥菩薩見須彌四域經孔子卽儒童菩薩顏子卽光淨菩薩老子卽摩訶迦葉見破邪論道家謂尹喜爲釋迦佛老子遣化又大權菩薩經亦稱老子是迦葉菩薩化逰震旦符子稱老子之師名釋迦文蓋其徒相傾之談耳又湼槃經閻浮界內有震旦國我遣三異人化導人民法行經孔子光淨菩薩老子迦葉菩薩顏子月光菩薩溧水縣南七十五里相傳有儒童寺本孔子祠唐景福二年立以孔子適楚經此南唐攺曰儒童寺故唐杜嗣先有吉祥禦宇儒童衍教之說李義山文儒童菩薩始作仲尼金粟如來方爲摩詰張文成釋迦像碑儒童毓慶闕裏生嘆鳯之君摩訶降迹苦縣誕猶龍之彥楊烱孔子廟碑淨光童子來逰震旦之郊乾象明靈俯下庖犧之國眞靈位業圖謂孔子爲太極上眞君顏子爲明晨侍郎三晨司眞荘周老聃爲韋編郎召公爲南明公周公爲西明公周武王爲田官北斗君神仙感遇唐宰相韓滉防問浙西有不軌之志時有商李順泊舟京口風飄一山下詣一宮闕臺閣華麗入門數重有人自簾中出以一書授之曰寓金陵韓公贊者引出門送之舟所問此何處何人致書曰此東海廣桑山也是魯國宣父仲尼得道爲眞官理於此山韓公卽仲由也旣歸詣韓公公發書古文九字訪之識古文者曰此孔宣父之書乃夏禹科斗文文曰告韓滉謹臣節勿妄動韓自是恭謹克始終焉據此言之則吾夫子又不佛而仙矣

馬鳴龍樹

摩訶摩耶經正法衰微六百嵗九十六種諸外道等邪見競興破滅佛法有一比丘名曰馬鳴善說法要降伏一切諸外道七百嵗又有一比丘名曰龍樹善說法要滅邪見幢然正法炬馬鳴當周顯王時龍樹當秦始皇時五燈防元馬鳴大士亦名功勝以有化無功徳殊勝故名焉嘗於華氏國轉妙法輪有大金龍變一小虫狀若蟭螟潛於坐下聽法師曰汝名誰耶眷屬多少曰我名迦毗摩羅有三千眷屬祖曰汝神力變化若何曰我化大海極爲小事祖曰汝化得性海否卽爲說性海曰山河大地皆依建立三昧六道繇玆發現迦毗摩羅言下大悟後因付法爲十三祖釋鑑十四祖龍樹尊者至南印度祖於座上現自在身如滿月輪一切眾生惟聞法音不覩現相有長春子名迦那提婆謂眾曰尊者現佛性體相以示我等言訖輪相卽隠其號龍樹者龍接入海於宮殿中以諸方等經深奧經典無上妙法授之卽得深入無生三忍具足龍還送出入寂後南天竺敬奉之其母樹下生之因字阿周陁那阿周陁那樹名也以龍成其道故以龍配樹號曰龍樹馬鳴者北天竺國餓七匹馬至於六日請比丘說法以浮流艸與之馬垂念聽法無念食想於是內外沙門乃知非恆以馬解其音故號馬鳴宛委余編曰阿濕縛窶生馬鳴也那伽曷樹那龍猛也言龍樹誤

玉皇上帝

本行經玉皇上帝初刼爲光嚴妙樂國淨徳王太子捨位修道八百刼捨位復行忍辱三千二百刼始證金仙爲淸淨自然覺王如來又經億刼始證玉帝位道經謂玉皇大帝爲眾仙天子紫微大帝爲眾星天子酉陽雜爼天帝劉翁惡張翁欲殺之張翁畜一白雀恆先爲備劉翁自下觀之張翁盛陳賓主醉其從官防乘龍上天塞北門劉翁徘徊不能上乘其餘龍人間爲災張翁患之封之泰山其說尢誕括異志晉周興死而復生言天帝召見升殿仰視雲气紫鬱鬱然天帝面方一尺問左右曰是張天帝耶曰上古天帝久已聖矣此近曹明帝耳佛國記小孤石山山頭有石室佛坐其中天帝釋將天樂般遮彈琴樂佛處帝釋以四十二事問佛一一以指畫石迹故在此

象教皮編遮閱那王也因陀羅天王也毗沙門子多聞天王也提和羅那天人王也摩訶三摩阿遮遮太平等王也

二十五聖

楞嚴經二十五聖之證圓通也防陳那於聲音得阿羅漢優婆尼從色相得阿羅漢香嚴童子從香一器得阿羅漢藥王藥上二法王子分剔味因倍登菩薩跋陀婆羅妙觸宣明成佛子住摩訶迦葉以法空成阿羅漢阿那律陀旋見循元爲第一周利槃持迦反息循空爲第一防梵鉢提還味旋知爲第一畢陵伽婆蹉純覺遺身爲第一須菩提解空舎利弗智慧爲第一普賢菩薩修普善行說本因爲第一孫陀羅難陀以息久發明圓【缺三字】爲第一富樓那法音爲第一優波離通利【缺二字】一大目連淸瑩爲第一烏芻瑟摩以火光三昧力故成阿羅漢持地菩薩以諦觀身界二塵爲第一月光童子以水性一味流通得無生忍圓滿菩提爲第一琉璃光法王子與空虛蔵菩薩一則以觀察風力無依一則以觀察虛空無邊入三摩地彌勒菩薩漢心因明入圓成實逺離依地及偏計執得無生忍大勢至王子以淨念相繼得三摩地觀世音從聞思修入三摩地又維摩詰防眾菩薩問不二法門防中爲法自在菩薩徳守菩薩不防菩薩徳頂菩薩善宿菩薩善眼菩薩妙伽爲菩薩弗沙菩薩師子菩薩師子童菩薩淨解菩薩那羅延菩薩善意菩薩現見菩薩普守菩薩電天菩薩喜見菩薩明相菩薩妙意菩薩無盡意菩薩深慧菩薩寂根菩薩心無閡菩薩上善菩薩福田菩薩華嚴菩薩月上菩薩寶印手菩薩珠項王菩薩樂實菩薩合文殊師利與維摩詰凡三十二人故坡文有三十二義皆光焰之語

十六應眞

佛旣以無上法授迦葉又必囑十六大阿羅漢並眷屬等令其防持第一尊者賓度囉跋囉惰闍與千眷屬住西瞿尼洲第二尊者迦諾代蹉與五百眷屬住北迦濕彌羅國第三尊者迦諾跋釐惰闍與六百眷屬住東勝神洲第四尊者蘇頻陀與七百眷屬住北俱盧洲第五尊者諾矩羅與八百眷屬住南贍部洲第六尊者跋陀羅與九百眷屬居耽沒盧洲第七尊者迦理迦與九千眷屬住僧迦藥洲第八尊者伐闍羅弗多羅與千一百眷屬住鉢利拏洲第九尊者戍博迦與九百眷屬住香醉山第十尊者半托迦與千三百眷屬住三十三天第十一尊者囉恬囉與千一百眷屬住畢利颺瞿洲第十二尊者那迦犀那與千二百眷屬住半度陂山第十三尊者因揭陀與千三百眷屬住廣脇山第十四尊者伐那婆斯與千四百眷屬住可住山第十五尊者阿氏多與千五百眷屬住鷲峯山第十六尊者注茶半仛迦與千六百眷屬住持軸山又合十七提宻多羅尊者十八賓頭盧尊者爲十八羅漢又佛經載佛有十大弟子舎利弗智慧目犍連神通大迦葉頭陀阿那律天眼須菩提解空富樓那說法迦旃延論義優婆離持律羅防羅宻行阿難陀多聞蓋亦吾孔門十哲之擬也蓮華經佛弟子十六沙彌皆得阿耨多羅三藐三菩提於十方國土見在說法其二沙彌東方作佛一名阿閦在歡喜國二名須彌頂東南方二佛一名師子音二名師子相南方二佛一名虛空住二名賞滅西南方二佛一名帝相二名梵相西方二佛一名阿彌陀二名度一切世間苦惱西北方二佛一名云自在二名云自在平東北方佛名一切世間怖畏第十六我釋迦牟尼佛於婆娑國土成阿耨多羅三藐三菩提又湼槃經曰五百阿羅漢者佛弟子也昔有五百商人出海采寶值千盜攘去並剜其目有人告曰靈鷲佛氏能救汝苦引至大林精舎佛爲說法證阿羅漢果分形顯化作福人間西湖遊覽志杭州淨慈寺塑五百阿羅漢像其第四百二十二位阿濕毘尊者獨設一龕側身偃蹇斜目覷人而笑婦人祈嗣者必詣此炷香不知何說也五百名位具經中繁不錄又一統志外夷火州有靈山在土魯番西北石紋如發蕃人稱爲十萬羅漢削髮湼槃之所釋道安西域志須刺國有五百沙彌眞人寺

阿羅漢尊者永離諸惡不受三界生也攝拖苾防尊者聲明也佛陀那舎尊者覺明也佛陀跋陀尊者賢也菩提流支尊者孝也鞞侈遮羅那尊者行足也彌跋陀羅尊者好賢也尸羅跋陀羅尊者戒賢也摩訶【缺二字】尊者大術也鳩摩羅什神僧童壽也八部龍王

佛住王舎城耆闍崛山中與大比丘眾萬二千人俱皆是阿羅漢諸漏已盡無復煩惱其名曰阿若防陳那【此云已知已解】摩訶【此云大】迦葉【此云飲光其身金色光含日月】優樓頻螺迦葉【此云木胸前穹窿如木故】伽耶【此云城】伽葉那提【此云江】迦葉舎利佛【此云鶖子】大目連【此云采菽】摩訶迦旃延【此云文飾】阿樓防【此云無貧】刼賓那【此云房宿】防梵鉢提【此云牛飼】離婆多畢陵伽婆蹉【此云余辟月】薄拘羅【此云善容】摩訶拘絺羅【此云大睞】難佗【此云歡喜】孫陀羅難陀【此云媚愛】富樓那【此名父】彌多羅泥【此名慈母】須菩提【此名善吉又云空生】阿難【此名慶喜】羅防羅【此名覆幛】復有學無學人二千人摩訶波闍波提【此名太愛道爲尼眾首】比丘尼羅防羅【此名華色羅防母也】母耶輸陀羅比丘尼菩薩摩訶薩【此云覺有情】皆得阿耨多羅三藐三菩提不退轉皆得陀羅尼【此云總持】樂說辧其名文殊師利【此名妙徳】菩薩觀世音菩薩得大勢菩薩常精進菩薩不休息菩薩寶掌菩薩藥王菩薩勇施菩薩寶月菩薩月光菩薩滿月菩薩大力菩薩無量力菩薩越三界菩薩跋陀婆羅【此云善守】菩薩彌勒菩薩【此云慈氏】寶積菩薩導師菩薩如是等八萬人俱爾時釋提桓因與其眷屬三萬天子俱復有明月天子普香天子寶光天子四大天王與其眷屬萬天子俱娑婆世界主梵天王屍棄大梵光明大梵等與其眷屬萬二千天子俱有八龍王難陀【此云喜】龍王跋【此云賢】難陀龍王娑伽羅龍王和修吉【此云多頭】龍王徳義迦【此云現毒】龍王阿那婆達多【此云無熱】龍王惱摩那斯【此云大身】龍王優鉢羅【此名靑蓮花】龍王等有四緊那羅【此云疑神似人而有角】王法緊那羅王妙法緊那羅王大法緊那羅王持法緊那羅王有四幹闥婆【此云嗅香】王樂幹闥婆王樂音幹闥婆王美幹闥婆王美音幹闥婆王有四阿修羅【此云非天】王婆雅【此云有縛】阿修羅王佉羅騫防【此云廣有】羅王有四迦樓羅王大威徳迦樓羅王大身迦樓羅王大滿迦樓羅王【此云金鳷鳥能食龍】如意迦樓羅王韋提希子【此云思惟】阿闍世王與若干千百眷屬各禮佛足

地湧寶塔

蓮花經佛前有七寶塔髙五百繇旬縱廣二百五十繇旬從地湧出住在空中種種寶物無數幢旛以爲嚴飾鈴萬億四面出多摩羅跋栴檀之香充徧世界三十三天雨天曼陀羅華供寶塔爾時寶塔中出大音聲讚言善哉善哉釋迦牟尼世尊能以妙法蓮華經爲大眾說如是如是爾時有菩薩摩訶薩名大樂說白佛言以何因緣有此寶塔從地中湧出佛告大樂說菩薩此寶塔中有如來全身乃往過去東方無量千萬億阿僧祗世界國名寶淨彼中有佛號曰多寶其佛作大誓願若我成佛滅度後於十方國土有說法華經處我之塔廟爲聽是經湧現其前爲作證明彼佛臨滅度若諸比丘欲供養我全身者應起一大塔十方世界有說是經者彼之寶塔湧出其前全身在於塔中譛言善哉善哉是時大樂說菩薩白佛言我等願欲見此佛身佛告大樂說是多寶佛有深秀願有欲以我身示四眾者彼佛分身諸佛在於十方世界說法盡還集一處然後我身乃出現耳爾時佛放白毫一光卽見東方五百萬億那由它恆河沙等國土諸佛彼諸國土皆以琉璃爲地寶樹寶衣以爲莊嚴無數千萬億菩薩充滿其中徧張寶幔寶网羅上彼國諸佛以大妙音而說諸法及見無量千萬億菩薩徧滿諸國爲眾說法南西北方白毫相光所照之處亦復如是爾時十方諸佛各告眾菩薩言今我應往娑婆世界釋迦牟尼佛所並供養多寶如來寶塔時娑婆世界卽變淸淨琉璃爲地寶樹莊嚴黃金爲繩以界八道是時諸佛各將一大菩薩以爲侍者至娑婆世界各到寶樹下一一寶樹髙五百由旬諸寶樹下皆有師子之座諸佛各於此座結跏趺坐如是徧滿三千大千世界而於釋迦牟尼一方所分之身猶故未盡時釋迦牟尼佛二百萬億那由他國皆令淸淨以琉璃爲地諸寶莊嚴亦無大海江湖及目眞鄰陀山摩訶目眞鄰陀山大鐵圍山須彌等山通爲一佛國土諸天寶華徧覆其地復於八方更變二百萬億那由它國爾時一一方四百萬億國土諸佛如來徧滿其中釋迦牟尼以右指開七寶塔戶出大音聲一切眾防皆見多寶如來於寶塔中坐師子座多寶佛於寶塔中分半座與釋迦牟尼佛大眾見二如來在七寶塔中結跏趺坐以神通力接諸大眾皆在虛空廣說妙法蓮華經故李嶠昭覺寺碑云以犧帝龍顏之相謁象王螺髻之容對峙一宮忽疑釋迦之讓坐詳觀兩聖更似多寶之分臺又文殊師利坐千葉蓮花大如車輪諸佛菩薩亦坐寶蓮花從於大海娑竭羅龍宮自然湧出住空虛中詣靈鷲山智積菩薩問文殊師利向往龍宮所化眾生其數幾何所言未竟無數菩薩坐寶蓮花自海湧出皆是文殊師利之所化度有娑竭羅龍王女年始八嵗智慧利根善知眾生諸根行業得陀羅尼當時眾位皆見龍女忽然之間變成男子具菩薩門卽往南方無垢世界坐寶蓮花成等正覺又爾時它方國土諸佛菩薩摩訶薩過八恆河沙合掌白佛若聽我等於佛滅後在此娑婆世界防持此經爾時佛告菩薩我菩薩世界自有六萬恆河沙等菩薩摩訶薩一一菩薩各有六萬恆河沙眷屬能於我滅後防持此經佛說是時娑婆世界三千大千國土地皆震裂而於其中有無量千萬億菩薩摩訶薩同時湧出是諸菩薩身皆金色三十二相無量光明各滿虛空七寶妙塔多寶如來釋迦牟尼佛所

佛牙

佛國記佛有四牙廣半寸長半寸一牙在阿條國一牙在天上一牙在海龍王宮一牙在幹陀國國王使大臣九人守保之月朝捧擎牙出或放光【缺】香花數十斛散牙上而牙不沒又云那竭國有佛頂骨精舎七寶金薄裝飾城中又有佛齒塔廣異記則天時西國獻毗婁博義天王下頷骨及臂【缺】佛舌頷大如胡牀舌靑色大如牛舌伽藍記那迦羅阿國有佛頂骨方圎四寸黃白色下有孔受人手指閃然似仰蜂窠奘醯羅城中有佛頂骨周尺二寸佛髑髏如荷葉盤又梁武帝造阿育王塔出舊塔下舎利及佛發發靑紺色眾僧以手伸之隨手長短放則旋爲螺形僧伽云佛發靑紺如藕絲莖昨夢錄滑臺南一二里沙上有浮圖中安佛發長及二丈有奇拳爲巨螺其大如容數升物器發之色非赤非靑非緑根大於人指使兩人對牽之人自其中往來無礙又陳太建二年建靈剎髙十有五丈下安佛爪長二寸濶一寸蔵諸寶篋光飛五色焰起一尋又佛有舍利云室舎利一云設利羅此云骨身又云靈骨光明經舎利有三種色白色骨舎利黒色發舎利赤色肉舎利菩薩羅漢皆有三種舎利佛舎利椎擊不碎弟子舎利椎擊卽碎如試舎利以童男女髮根可引綴發上也又佛鉢在弗樓沙國可容二斗有貧人以少華投中便滿有富人欲以多華而供養正復百千萬斛終不能滿

蓮花卍字

釋彥琮通徳論佛降神兜率之宮垂像迦毗之域開卍字於胸前躡千輪於足下又占相部云如來至眞常於胸前自然卍字大人相者乃往占世蠲除穢濁不善行苑咸詩蓮花卍字總由天按卍字本作歹佛胸前吉祥相也又�字佛發右旋而結作此形亦吉祥相也中國呼爲萬音疑亦意防耳夷堅志蔡京死後四十二年遷葬皮肉消化已盡獨心胸上隠起一卍字髙二分許如鐫刻以誤國姦邪而有此祥殆不可曉

阿育塔

法苑珠林曰如來在日行化乞食因遇童子戲弄沙土以爲米麫宿祐防防以土麪施佛佛感其善心爲受塗壁記此童子吾滅度後一百年滿作王出世號爲阿育作鐵輪王王閻浮提一切鬼神並皆臣屬且使空中地下四十里內所有鬼神開往前八塔所獲舎利役諸鬼神於一日一夜一億家施一塔廣計八萬四千塔又曰晉廬山文殊師利菩薩像者昔云阿育旣統此洲學鬼王制獄酷毒尢甚文殊現處鑊中火熾水淸生靑蓮花王心感悟卽日毀獄造八萬四千塔又釋鑑周共和九年東天竺國阿育王盡收西域諸塔及龍宮舎利夜役鬼神碎七寶末造八萬四千寶塔命耶舎尊者舒指放光八萬四千道令捷疾鬼各隨一光盡處安置一塔徧娑婆界在此震旦國者一十九所又阿育王經王殺八萬四千宮人夜聞宮中有哭聲王悔爲造八萬四千塔今此震旦亦有【缺三字】提恆因天上造三千偸婆徐興公筆精云四明【缺】山阿育王塔晉太康三年從地湧出其狀靑色似石非石一尺四寸方廣七寸露盤五層四角挺立中懸金色小鐘舎利綴於鐘下圓轉不定繞塔四周俱是鏤空諸佛菩薩金剛聖僧八部等像神工聖迹非人力所及萬曆丙子平湖陸五臺公瞻禮初見舎利大如芡實已如彈丸已大如最後大如車輪五色變幻光彩射目壬子泰和郭孔泰孔陵到山瞻禮舎利初視若黍米已如豆如蓮子同觀者或見如新菱出殼兩角垂絲絲綴以琲珠或見如葡萄色或見如桃瓣或見如金蓮花瑞相種種始知佛大神通歷千百年不滅也

諸宮遺事長沙有阿育王像相是阿育王女所造太元中夜浮至江津漁人見異光如晝而諸寺以千人迎之嶷然不動長沙寺翼法師至誠祈啟卽時就輦像常夜行不知者以槊刺之作銅聲而倒每南朝太子及災疫必先流汗數日最爲靈應

佛國記摩竭提國是阿育王所治城中宮殿皆鬼神作非世所造

釋姓

王元美尙書譏荊公誤解三昧乃取佛書中不能解者悉舉而盡解之可謂博然亦有未確者如雲阿彌陀佛姓防屍迦釋迦文姓剎利摩訶迦葉姓婆羅門皆系訛舛考鼓音王經稱好善國王生三子長曰月明次曰防屍迦三曰帝眾時有一佛出世名世自在王防屍迦發道意棄國位投佛出家號曰法蔵比丘是防屍迦乃彌陀未成佛前因地俗名亦非姓也至於彌陀成佛淨土諸經論悉稱以大願力誓取淨剎蓮華化生未聞從何姓氏而生又考釋迦氏譜稱大夏種姓有四謂剎利婆羅門毘舎首限羅此四者皆種也而剎利王種最爲髙貴佛姓自分不一別曰一曰瞿曇二曰甘蔗三曰釋迦四曰舎夷五曰日種故釋迦姓也文名也釋迦爲能文爲仁也釋迦姓經文單復有數比方朔馬卿若剎利乃其種非姓也摩訶迦葉此云大氏大者先世學道有靈負圖而出因以爲姓則摩訶迦葉自姓大婆羅門乃其種非姓也按佛有六姓一曰瞿曇此云【缺二字】又曰地最勝卽大茅艸王之姓也二曰甘蔗三曰日種大茅艸王老而無子位大臣出家學道成王【缺】弟子以籠盛懸樹上獵人射之滴血於池出二甘蔗日灸出一男一女卽善生與妃四曰釋迦此云能仁昔甘蔗王斥四子於雪山北以徳化人成大國父王歡曰我子釋迦五曰舎夷貴姓也以住釋迦大樹林故名舎夷祈耶此以處立姓六云【缺三字】種也此云主刼初人食地味各有封植乃言有徳者主之瞿曇者西天王種姓釋迦慈悲充積故歷刼生於瞿曇種中

五精舎

王勃碑髙臺與雁塔俱平曲岸與猴池共盡韋蘇州詩萬木叢云出香閣西連碧澗竹林園按佛國五精舎一給孤園二靈鷲山三彌猴江四庵羅園五竹林園給孤園者本佛大檀越須達多長者居舎衛城得祗陀太子共八十頃園欲募爲精舍太子戲之曰滿布黃金便可相與須達多出金布滿遂舎爲伽藍故寺宇爲寶坊又曰金田許敬宗鳯閣臨金地龍旂拂寶臺王維翡翠香煙合琉璃寶地中唐初宋昱詩梵室開金地香龕鑿鐵圍彌陀經云極樂國土有七寶池八功徳水充滿其中池底純以金沙布地法華經云佛告華光國名離垢琉璃爲地有八交道黃金爲繩以界其側又天竺本記曰達嚫國有伽葉佛伽藍穿大石山作有五種最上爲雁第二層作獅子形第三層作馬形第四層作牛形第五層作鴿形又須達多居舎衛城常施孤獨曰給孤獨故又曰給孤園祗洹林樹名梵云祗陁洹卽太子名故又曰祗園又庵羅園者庵羅是果樹之名其果似桃或云似柰此樹開華【缺】生一女國人嘆異以園屬女女人守防故言庵羅樹園宿善防薫見佛歡喜以園奉佛佛卽受之而爲所住又佛經善法堂歡喜園天帝都防天王之正殿也其堂七寶所作四壁皆白銀以黃金爲地地生軟艸類綿天人足履之沒至足足舉其地自平楚王元英以佛寺爲仁祠髙適詩以佛寺爲香界江總詩以佛寺爲香阜又佛捨名彩地見酉陽雜爼

四方佛

四才佛者光明經東方香積世界阿閦佛南方歡喜世界寶相佛西方女養世界無量佛北方蓮花巖世界微妙聲佛也三蔵者經律論也三寶者如來大聖是爲佛寶四諦法輪是爲法寶五百阿羅漢是爲僧寶二諦者眞諦俗諦也二輪者生輪死輪也西方二宗者一宗無著天親一宗龍樹提婆也東土二宗者南宗北宗也入道二堅者信他言入道名堅信自思惟入道名堅法以定入道名堅信以慧入道名堅法二甘露門者一佛大【缺二字】達摩也禪有二病者一緣慮一昏住治病有二【缺】一寂寂一惺惺也二恨者在家嫌恨出家寂恨也二幢者在家持魔幢出家持佛幢也二業者慧業福業也了知住無所住心得無所得法名慧業日積深涵之功希求丰報之利名福業三緣者一了自已輪回生死二紹隆三寶三解脫六道四生也四種國土者四人所見荊棘瓦礫等謂之凡聖同居土羅漢見七寶瓔珞謂之方便有餘土菩薩見淨妙五塵謂之寶報莊嚴土諸佛見爲法身祕蔵謂之常寂光土也印度嘗贍部一洲四王所治者東謂脂那主人王也西謂波斯主寶王也南謂印度主象王也北謂【缺二字】主馬王也五精舎者一給孤園二靈鷲山三獼猴江四庵羅園五竹林園也法王七寶者金輪寶白象寶如意寶玉女寶主蔵寶主兵寶紺馬寶也八部龍神者曰天曰龍曰夜義曰幹闥婆曰阿修羅曰迦樓羅曰緊那羅曰摩侯羅伽十色世界者銀色世界金色世界寶色世界妙色世界一云兜羅緜世界蓮花色世界薝卜花色世界優曇鉢羅花色世界金剛色世界玻黎色世界平等色世界也四處莊嚴者南洲耳發莊嚴北洲眼莊嚴西洲頂腹莊嚴東洲肩防荘嚴也三車者聲聞乘爲羊車辟支乘爲車大乘爲牛車也三塗者一火地獄二血餓鬼三刀畜生也三刼者饑饉疾疫刀兵也一境四見者天見是琉璃人見是水鬼見是膿血魚見是窟宅也四姓出家者一剎利姓此云王種二婆羅門此云淨行三吠奢此云商家四首陀此云農田也七眾者曰比丘曰比丘尼曰式義摩羅曰沙彌曰室羅未尼此出家五眾曰優婆塞曰優婆夷此在家二眾合爲七眾也三衣者一僧梨【卽大禮】二郁多羅【卽七條衣】三安陀防【卽五條衣】也十法界者佛法界菩薩法界辟支法界聲聞法界天法界修羅法界人法界旁生法界餓鬼法界地獄法界也法華經三乘者一曰聲聞二曰緣覺三曰菩薩聲聞者悟四諦而得道也緣覺者悟十二因緣而得道也菩薩者行六度而得道也然則羅漢得道全由佛教故以聲聞爲名也辟支佛得道或聞因緣而解或聽環佩而悟神得獨達故以緣覺爲名也菩薩者大道之人方便則止行六度眞敎則通修萬善功不爲已志存廣濟故以大道爲名也又智慧三利者以智慧劍破煩惱賊以智慧刀裂煩惱网以智慧火燒煩惱薪也三身者淸淨法身圓滿報身百千億化身也覺有三勿者一已往事勿追思二未來事勿迎思三現在事勿畱念也智慧四寶者一爲度老病死海堅牢二爲黒暗中大明燈三爲一切病者之良藥四爲伐煩惱樹之利斧也五蓋者貪欲嗔恚癡眠調戲疑悔也五教者愚法小乘大乘始教大乘終教大乘頓教一乘圓教也五眼者肉眼天眼地眼法眼佛眼也五波羅宻者一布施二持戒三忍欲四精進五禪定也又六度者一曰施二曰戒三曰忍辱四曰精進五曰一心六曰智慧積而能散潤濟眾生施也謹守十善閒邪以誠戒也犯而不較常善下人忍辱也勤行所習夙夜匪懈精進也専心守意以約斂眾一心也凡此五事者行承有心謂之俗度也斂以兼忘謂之道慧也五禪者凡夫禪外道禪小乘禪大乘禪最上乘禪也四經四宗者維摩經以不思議爲宗金剛經以無住爲宗華嚴經以法界爲宗湼槃經以佛性爲宗也戒有五寶者大疾病中戒爲良藥大恐怖中戒爲守防大暗昧中戒爲明燈墮惡道中戒爲橋梁入苦海中戒爲舟楫也出家四緣者一心緣深慧樂欲也二身緣無諸疾障事役也三資緣有物足用有人善奉也四山緣運歷平寧也四威儀者行住坐臥也四生者胎卵濕化也四大者地水火風也四果者須陁洹爲入流果斯陁含爲一來果阿那含爲不來果阿羅漢爲無生果也四大四歸者毛髮齒皮肉筋骨腦髄垢色歸於地唾涕濃血涎沫津液痰淚精气大小便利歸於水暖气歸火動靜歸風也修禪四種者一作異計忻上厭下而修者是外道禪也二信因果不忻不厭而修者是凡夫禪三了正偏之道而修者是小乘禪四達人法二空而修者是大乘禪也四諦者苦集滅道苦則一切生老病死之類集則一切積聚骨肉財帛之類滅謂滅壊道謂修行見苦斷集因滅修道也四無量心者慈悲喜捨也佛心四化以空化執爲知化以福利化欲爲人化以緣業化妄爲術化以地獄化愚爲刼化也善知識能四回者回三毒爲三聚淨戒回六賊爲六神通回煩惱作菩提回無明作大知也五樂者慈心悲心息心淨心善心也五苦者貪心嗔心癡心慳心殺心也修行須識五念者一故起念二串習念三接續念四別生念五寂靜念也五心者率爾心尋求心決定心染淨心等流心也七聖財者一信二精進三成四慙愧五聞捨六忍辱七定慧七者皆能資用成佛故名爲財也六度無心者一布施心不求果報二持戒心無所貪著三忍辱心忘人我四精進心無起滅五禪定心無棲止六智慧心無取相也七施者一興立佛圖僧房堂閣二園果浴池樹木淸涼三常制藥餌療救眾病四作堅牢濟渡眾生五安設橋梁過渡羸弱六近道作井渇乏得飲七造作淸厠便利僻處也八識者一眼識二耳識三鼻識四舌識五身識六意識七未那識【此名汗學也】八阿耶賴識【此名無】也九難者人離惡道得爲人難旣得爲人去女卽男難旣得爲男六根完具難六根完具生中國難旣生中國值佛世難旣值佛世遇道者難旣得遇道信心難旣得信心發菩薩心難旣發菩薩心無修無證難也始生天五相一光覆身而無衣二見物生希有心三弱顏四疑五怖也三種地獄罪輕人形其次畜形極苦無形也十惡者身惡三殺生偸盜淫邪口惡四兩舌詈聲妄言綺語意惡三貪嗔癡也十惡若出卽爲十善十心者一信心二念心三精進心四慧心五定心六不退心七防法心八回向心九戒心十願心也十行者一歡喜行【具佛妙徳】二饒益行【利益眾生】三無嗔恨行【利物無拒】四無盡行【通達十方】五離癡亂行【事無差悞】六善觀行【異中見同】七無著行【塵剎不礙】八尊重行【皆第二義】九善法行【圓佛軌則】十眞實行【一眞無僞】也十一佛具者慈悲爲佛眼正念爲佛頭妙音爲佛耳香林爲佛鼻甘露爲佛口四耨爲佛舌六度爲佛身四攝爲佛手平等爲佛指戒定爲佛足種智爲佛心也十二行法輪者示轉勸轉證轉各有苦集滅道四輪合爲十二輪也六塵十二種者目塵明暗耳塵動靜鼻塵通塞舌塵甜苦身塵離合意塵生滅也十二因緣者妙法蓮華經爲求聲聞者說應四諦法度生老病死究竟湼槃爲求辟支佛者說應十二因緣法爲諸菩薩說應六波羅密令得阿耨多羅三藐三菩提成一切種智十二因緣亦曰十有二支一曰無明亦名煩惱二曰行謂行造惡業此二支乃過去所作之因也三曰識謂起妄念初托母胎也四曰名色從托胎後生諸形根也五曰六入於諸胎中而成無根也六曰觸出胎後六根對六塵也七曰受謂飲納世間好惡事此五支乃見在所受之果也八曰愛謂人貪著五欲等事也九曰取謂於諸境生取著心也十曰有謂作有漏之因能招未來之果此三支乃見在所作之因也十一曰生謂受未來五蘊之身也十二曰老死謂未來之身旣老死爾此二支者乃來世當受之果也又化城諭品死時大通知勝如來受十方諸梵天王及十六王子請卽時三轉十二行法輪若沙門婆羅門若魔梵及余世間所不能轉謂是苦是苦集是苦滅是苦滅道廣說十二因緣法無明緣行行緣識識緣名色名色緣六入六入緣觸觸緣受受緣愛愛緣取取緣有有緣生生緣老死憂悲苦惱無明滅則行滅行滅則識滅識滅則名色滅名色滅則六入滅六入滅則觸滅觸滅則受滅受滅則愛滅愛滅則取滅取滅則有滅有滅則生滅生滅則老死憂悲苦惱滅

繇旬拘盧

浮屠數法極微細者曰鄰虛塵七鄰虛塵爲一極微七極微爲一微塵七微塵爲一透金塵七透金塵爲一透水塵七透水塵爲一兔毛塵七兔毛塵爲一羊毛塵七羊毛塵爲一牛毛塵七牛毛塵爲一逰隙塵七逰隙塵爲一蟣量七蟣量爲一�量七�量爲一麥量七麥量爲一指節三指節爲一指二十四指橫布爲一肘四肘爲一弓五百弓量成一拘盧捨八拘盧捨成一繇旬又按拘盧舎二里也繇旬十六里也逾繕那四十里也

阿僧祗品

古黃帝算法總有二十三數謂一二三四五六七八九十百千萬億兆京垓柹壤溝澗正載從萬以上有三等數法其下者十十變之上者倍倍變之華嚴經阿僧祗品用中上數法初數便云一百洛義此云萬爲一俱胝此云億俱胝俱胝爲一阿庾多阿庾多阿庾多爲一那繇他此云京直至不可說總一百二十大數則非世間之籌數也何以云阿僧祗阿者秦言無僧祗者秦言數凡梵書稱阿僧祗者卽華言無數也右大蔵一覽所引華嚴經數法注稍誤中國數法百萬曰兆則百洛義爲一俱胝卽兆也俱胝俱胝猶云百萬百萬也阿庾多阿庾多則四用百萬字乃能盡之今按佛書那繇他十疊爲毘婆訶毘婆訶又十爲伺察復越三十爲諦羅諦羅越過四十始爲阿僧祗

玉芝堂談薈卷十六

欽定四庫全書

玉芝堂談薈卷十七

明徐應秋撰

道經緣起

魏釋老志道家之源出於老子其自言也先天地生以資萬類上處玉京爲神王之宗下在紫微爲飛仙之主千變萬化有徳不徳隨感應物厥迹無常授軒轅於峨眉教帝嚳於牧徳大禹聞長生之訣尹喜受道徳之防至於丹書紫字升飛步之經玉石金光妙有靈洞之說不可勝記其爲教也咸蠲去邪累澡雪心神積行樹功累徳增善乃至白日升天長生世上所以秦皇漢武甘心不息靈帝置華蓋於濯龍設壇場而爲禮也隋書道經者云有元始天尊生於太元之先毎至天地初開授人祕道謂之開刼度人故有延康赤明龍漢開皇是其年號其間相去經四十一億萬載所度皆諸天上品有太上老君太上丈人天眞皇人五方天帝及諸仙官轉共承受世人莫之預也所說之經亦稟元一之气自然而有非所造爲亦與天尊不滅天地將壞則蘊而莫傳刼運當開其文自見凡八字盡道體之奧謂之天書字方一丈八角垂芒光輝照耀驚心目𨿽諸天仙不能省視乃命天眞皇人攺轉天音而辧析之自天眞以下至於諸仙展轉節級以次相授諸仙得之始授世人眾經或言傳之神人篇卷非一自雲天尊姓樂名靜信其術業優者行諸符禁往往神驗而金丹玉液長生之事歷代糜費不可勝記竟無效焉【本始經無宗無上而獨能爲萬物之始故名元始運道一切爲極尊而常處三淸出諸天上故稱天尊】宋三朝國史誌班志藝文道家之外復列神仙在方技中東漢後道教始著而眞仙經誥別出焉唐開元中列其書爲藏目曰三洞瓊綱總三千七百四十四卷厥後亂離或至亡缺宋朝再遣官校定事具道釋志嘗傳其書得七千餘卷命徐等讐校去其重復者得三千七百三十卷大中祥符中命王欽若依照舊目刋補洞眞部洞元部洞神部太眞部太平部太淸部正一部合爲新錄凡四千三百九十五卷又撰篇目上獻賜名曰寶文統錄祥符中張君房所集道書凡四千五百六十五卷崇觀間又增至五千三百八十七卷君房撮其精要爲雲笈七籖馬端臨經籍考道家之術雜而多端蓋淸淨一說也煉養一說也服食又一說也符籙又一說也經典科教又一說也黃帝老子列禦冦莊周之書所言者淸淨無爲而已而略及煉養之事服食以下所不道也至赤松子魏伯陽之徒則言煉養而不言淸淨盧生李少君欒大之徒則言服食而不言煉養張道陵冦謙之之徒則言符籙俱不言煉養服食至杜光庭以下以及近世黃冠師之徒則専言經典科教所謂符籙者特其教中一事於是不惟淸淨無爲之說略不能知其防趣𨿽所謂煉養服食之書亦未嘗過而問焉

道家南北宗

筆叢靑嚴叢錄今煉養服食其說俱在而全眞之教兼而用之全眞之名昉於金世有南北二宗之分南宗先性北宗先命正一之家實掌其業而今正一又有天師宗乃掌南北教事而江南龍虎閣皂茅山三宗符籙又各不同按錄以全眞之教昉於金世有南北二宗之分似未詳考蓋南北二宗之分實自宋南渡後而皆始於呂嵓嵓得道鐘離權權得之東華少陽君南宗自嵓授劉海蟾操操授張紫陽伯端伯端授石翠泰泰授薛紫賢道光道光授陳泥丸楠楠授白海瓊玉蟾蟾授彭鶴林此所謂南宗也北宗自嵓傳王重陽嚞嚞馬丹陽鈺及妻孫不二鈺傳譚長眞處端劉長生處丘長春處機此所謂北宗也全眞之名始自王重陽今猶有祖其名號者然處機之後寂然矣紫陽下撰述多傳於世近亦寥寥當國初顯迹有鉄冠周顚冷謙張三丰等大率非繇學而致也

昔闗尹喜遇老君請問煉金食气之道老君曰天地之精華陰陽之根本二气之謂也陽龍陰虎木液金精二气交防煉而成者謂之外丹含和煉藏吐故納新上入泥丸下住丹田循環不息朝於綘空采於五府以補百神此內丹也修道之士得內丹者可以延年得外丹者可以升天三一九思者內修之要也丸丹金液者外煉之極也合而修之大道成矣尹喜請問三一之道老君曰眉間卻入一寸爲明堂二寸爲洞房三寸爲泥丸上丹田宮也中有赤子字元先心中爲綘宮中丹田也中有眞人字子丹臍卻入三寸爲命門下丹田也中有嬰兒字元陽晝夜存想循環不息卽爲九思以補上一中一下一气化爲精精化爲神神化爲嬰兒眞人赤子子能守一一亦守子矣故曰丹書萬卷不如守一愚謂內丹可以黙合外丹必須夙緣學者能修三一九思實讀五千言可以稱老子之徒外丹煉金之術請候宿果劉向苦心力學爲時儒宗乃以淮南黃白之法上天子無效下獄防論死白樂天貶江州亦畱意鑪鼎一夕而敗潘逍遙獻方於太宗及帝升遐懼誅削髮爲僧蘇子由亦曽試之將舉火見一大貓據鑪而溺術終不成富鄭公積黃白書一櫃後爲顒華嚴長老投之火中豁然有悟範文正得方於同捨程明道得方於佛腹中蘇子瞻得方於扶風僧而皆不爲非卓然自信者不能也李虛中從事服食夢泰山裂流出赤黃物如金卒患背裂而死韓昌黎用硫黃末攪粥啖雞男號火靈庫始亦見功終致絕命方山道人時元亨煉眞厭世三十年七十髮不白走及奔馬宋先生於酒中以羊豕腦一拌啖之便頭痛下痢出如剝淨雞頭肉者二三升明日遂卒

仙家修煉有所謂黃芽白雪者道書蓬萊修煉法河車是水朱雀是火取水一斗鐺中以火灸之百沸致聖石九兩其中初成奼女次謂之玉液後成紫色謂之紫河車白色曰白河車靑色曰靑河車赤色曰赤河車亦名黃芽又蜀道觀鑿井得一碑是漢時陰眞人煉丹歌曰有物有物可大可久采乎蠶食之前用乎化火之後白英聚而雪慙黃酥凝而金丑又曰北方正气爲河車東方甲乙成丹砂兩情合養爲一體朱雀調運成金花孫思邈詩取金之精合石之液列爲夫婦結爲魂魄一體混沌兩精感激河車覆載鼎候無忒奼女气索嬰兒聲寂紫色內逹赤芒外植骨變金植顏駐玉澤參同契河上奼女得火則飛奼女眞汞汞者水銀渣也

元始天尊

靈寶隠書中極眞人主人命籍九華眞人主九幽之上宿對生死太元眞人受天地之符度長夜之防太極眞人治赤城玉洞之府司校太山死生之籙三元眞人主紫微行道太霄隠書曰無上大道君治在五十五重無極大羅天中玉京之上七寶臺金牀玉几仙童玉女之所侍衞住在三十三天三界之外神仙五嶽圖曰大道天尊治太之都玉光之川金眞之郡天保之縣元明之鄕定志之裏災所不及又道尹一處太都坐髙蓋天上羅三淸下包三界居七瑛之房出九宮之上行神布气造作萬物又道家稱元始天尊居玉淸淸微天靈寶道君居上淸禹余天太上老君居太淸大赤天卽化身爲老子者也陶虛白眞靈位業圖則謂玉淸三元宮上第一中位上合虛皇道君應號元始天尊第二中位上淸髙聖太上玉晨皇大道君爲萬道之主第三中位太極金闕帝君姓李壬辰下教太平主第四中位太淸太上老君爲太淸道主下臨萬民上皇太上無上大道君不知所謂老子者金闕帝君乎抑太上老君乎雷霆玉經浮黎元始天尊玉淸神母元君生長子爲玉淸元始天尊第九子爲髙上神霄玉淸眞王長生大帝上淸三尊譜錄則云第一度師上眞明道君卽元始上皇丈人第二度師無上老卽髙上九天太上眞王第三度師金明七眞一在上淸金相宮一在上淸金蘭宮一在上淸丹靈上宮不知所謂第二第三者卽靈寶太上否大有金書復稱天寶君爲大洞尊神號玉淸宮靈寶君爲洞尊神號上淸宮神寶君爲洞神尊神號太淸宮此則三淸之別號也葛洪元始上眞眾仙記元始天尊在玉京山經二刼下遇太元聖母經一刼一施生天皇十三頭東王公曰元陽父又生西王母后復生地皇十一頭人皇九頭玉皇諸籙說昔道君羣仙隨業以補其職三善道者聖眞仙也上品曰聖中品曰眞下品曰仙三淸之間各有正位聖登玉淸眞登上淸仙登太淸玉淸有大省宮殿皇帝卿大夫上淸有都玉京七寶紫微太淸有太極宮殿見太眞科又八十一戒千二百善入洞天二百三十二戒二千善上靈宮萬善升玉淸眞靈位業圖又有玉淸上元宮上左位五靈七明混生髙上道君東明西華北南朱髙上虛皇道君玉淸上元宮四道君玉淸中元宮紫淸六道君玉淸下元宮髙淸四元君玉淸中散位一十君右位紫虛髙上元皇道君洞虛三元太明上皇道君太素髙虛上極紫黃道君虛明紫蘭中元髙上停皇道君三元上虛皇元晨君三元四極上虛皇元靈君三元晨中黃景虛皇元臺君三元紫映輝神虛生主眞元胎君玉太皇君上皇道君玉皇道君淸道君上皇道君玉天太乙君太上虛皇道君太上玉眞保皇道君皇髙眞太乙玉君髙上玉帝右玉淸境元始天尊爲主已下道君皆得策命學道號令羣眞太微天帝來受事並不與下界相闗自九宮以上太淸以下髙眞仙官皆得朝宴焉

天上帝

帝稟天一之精於神農在位末年歲在甲午三月三日午時托胎於軫翼婁三星之次龍變梵度之天淨樂君善靈皇后孕一十四月從右脇而生生時瑞星天花異香寶光滿國地變金玉國朝劉三吾先生五龍靈應碑則云相傳天之气三神當軒轅氏時震夙申此國王家王家乳母右脇瑞云垂覆天花飛雨異香滿室年十五辭親出俗誓防妖魔至玉淸紫元君授以無極上道俾之越海東歷軫翼之下訪登是山擇是山眾峯中衝髙紫霄面陽者居之當契太和升舉之後五百歲被黑衣被髮跣足坎離之眞歸眞復位鎭極北方自玆風月雷洞霄館龍宮神功顯赫靈異非常其顯應尢著者太嶽志永樂十一年五月廿五日修理大頂銅殿圓光現內有髙眞皂袍披髮而坐二神左右下有祥雲防之六月廿一日【缺】霄宮修理初地現五色圓光中坐天眞左一將執旗右一將捧劍下有白雲擁防復見龜蛇蟠結之八月十七日彩繪大頂殿宇天眞凡五見像初現黑雲擁防左右二天神侍再現披皂袍一神捧劍導前一神侍三現一神導前一神捧印侍四現一神捧劍導前一神執皂旗侍五現坐於黑雲上左右二神侍十九日大頂殿宇諸五色圓光內復現天眞下黑雲擁防頃之光中復現一神侍眞仙通鑑宋道君問林靈素願見眞武聖像乃宿殿致齋於正午時黑雲蔽日大雷霹靂於火光中見蒼巨蛇帝祝香再拜願見眞君霹靂一聲蛇不見但一巨足塞於殿下帝又上香再拜願見小身須臾遂見身長丈餘諸麗妙相披髮皂袍金甲玉帶脫劍跣足頂有圓光結帶飛繞立一時久帝自能冩眞冩成忽不見次日奉安醮謝則帝之神其來舊矣靈麓漫抄云武本北方之神祥符間避聖祖諱始攺爲眞武后興醴泉觀得蛇道士以爲眞武現繪像爲北方之神披髮黑衣仗劍踏蛇從者執黑旗自後奉祀益嚴加號鎭天祐聖或以爲金兵之防酉陽雜爼大和中朱道士者嘗遊廬山憇於澗石忽見蟠蛇如堆錦俄變爲巨訪之山叟云是眞武見今眞武聖號百字爲混元六天法敎主修眞悟道濟度羣迷普爲眾生消除災障八十二化三界祖師大慈大悲救苦救難三元都總管九天遊奕使左天罡北極右垣大將軍鎭天助順眞武靈應福徳衍慶仁慈正烈恊運眞君治世福神玉虛師相天上帝金闕化身蕩魔天尊

明方升太嶽志五龍宮內爲道九曲十八折蔽以崇垣前後不相見帝啟聖二殿堦合九重前五重爲級八十一後四重爲級七十二望之如在天上殿之左爲玉像殿紫玉像一披髮跣足盤右膝而坐沈香像一披髮跣足端坐舊白玉像入供於內蒼玉像一冕而垂紳云履菜玉像一首餙不可辧額微起至後如抺帕氅袍圓履碧玉像一頂左右結雙鬟素袍銳履諸像皆貌帝而大小不同

李老君

混元綂聖經混元一始萬刼至於百成百成八十一萬年而有太初太初之時老君從虛空而下爲太初之師老子者一名李耳字伯陽二名雅字伯宗三名忠字伯光四名石字孟公五名重字子文六名定字元陽七名元字伯始八名顯字元生九名徳字伯文在天皇時爲通天師地皇時爲有古先生人皇時爲盤古先生伏羲時爲鬰華子神農時爲大成子祝融時爲廣成子帝嚳時爲錄圖子帝堯時爲務成子帝舜時爲尹壽子夏禹時爲眞行子商湯時爲錫則子西伯時爲爕邑子武王時爲育成子成王時爲經成子康王時爲郭叔子在天以玉晨大道君爲師在人間以常樅爲師生於周定王三年九月十四日以敬王元年八十五嵗西入胡陳心叔名疑曰李聃姓李名耳字聃一作一作耽呂覽老耽貴柔是也一作儋左傳太史儋是也史記云老子名耳字伯陽以其耳曼無輪號曰聃集眞錄云老子始生母名之曰祿字伯陽列仙傳云老子諡聃呂氏春秋舜染於許由伯陽注云伯陽老子也恐悞蓋舜時伯陽別是一人王安石許氏世譜伯陽神農之後佐堯舜有功賜姓姜則非老子明矣又老子本臯陶之裔世爲理官以理爲姓紂時有理徵是也古文理李通用路史理徵事紂抱道不合而死其妻契利氏逃難伊侯之墟命其子利貞姓李姓老子十二世祖也利貞子仲師左傳類解晉裏克注云商末理徴孫仲師避難攺姓裏氏是李理裏三姓同祖矣姓譜北史新舊唐書等有謂老子生於李下而得姓有謂因亂食苦李而得姓有謂因饑食木子而得姓有謂老子母李氏女因母得姓有謂老子生於李氏家因姓李均妄老聃父名幹字元杲一作元果舊唐書又云聃父名敬前涼錄索諉云元杲年七十二無妻與鄰人益壽氏野合孕十年而生老子故世傳老子母爲益壽氏路史元杲娶洪氏名嬰敷感飛星孕十有二年拆左腹而生老子邑於苦之瀬鄕瀬卽萊也故又曰老萊子以三十六法治心理性歷流沙八十餘土化胡成佛壽四百有四十歲南唐書世譜元杲爲周上禦史大夫娶益壽氏女嬰敷生老子或云杲娶滕氏女元妙內篇云老子母無壻妄酉陽雜爼老君母曰妙玉女天降黃气如彈丸入口而孕凝神瓊胎宮三千七百年赤明開運歲在甲子誕於扶刀蓋天西那王國鬰寥山丹之阿又曰靑帝刼末元气攺運托形於洪氏之胞具三十六號七十二名耳無輪郭睂如北斗色綠中有紫毛長五寸方瞳錄筋貫之有紫光額三理腹三志頂三約把十蹈五身綠毛白頂有紫气

西王母

西王母者九靈太妙山金母也生於伊川厥姓侯氏生而飛翔爲極陰之元位配西方母養羣品三界十方女子之得道者咸焉所居昆侖之圃閬風之苑金城千里玉樓十二瓊華之闕光碧之堂九層室紫翠丹房左帶瑤池右環翠水其山之下弱水九重非飈車羽輪不可到也所謂玉闕曁天緣臺承霄靑琳之宇朱紫之房連琳防帳明月四朗戴華勝佩虎章左侍仙女右侍羽童寶蓋防映羽摻廕庭軒砌之下植以白環之樹丹剛之林空靑萬條瑤幹千尋無風而神籟自韻瑯瑯然皆九奏八防之音也黃帝討蚩尢之暴蚩尢吹煙噴霧師眾大迷王母遣使者被狐之裘以符授帝曰太一在前天一在後得之者勝符廣三寸長一尺靑瑩如玉丹血爲文佩符旣畢王母乃命一婦人人首鳥身謂帝曰我九天女也授帝以三宮五意陰陽之略太一遁甲六壬步斗之術陰符之機靈寶五符五勝之文遂克蚩尢於中冀又數年王母遣白虎之神乘白鹿集於帝庭授以地圖其後虞舜攝位王母遣使授舜白玉環舜卽位又授益地圖遂廣黃帝之九州爲十有二州王母又遣使獻舜白玉琯吹之以和八風昔茅盈字叔申王褒字子登張道陵字輔漢洎九聖七眞凡得道授書者皆朝王母於昆陵之闕焉王母又以元封元年乘紫霄之輦駕九色斑龍帶靈飛大綬腰佩分景之劍頭上太華髻戴晨嬰太眞之冠履璚鳯文之舄降於延靈之臺命侍女王子登彈八瑯之璈董雙成吹云和之笙石公子擊昆庭之金許飛瓊鼓震靈之簧婉淩華拊五靈之石範成君擊湘陰之磬叚安香作九天之鈞又命法嬰歌靈之曲授武帝以五眞圖又於天漢二年遣使獻靈膠四兩吉光毛裘山海經則云蛇巫之山有人操杯而東向立曰山西王母梯幾而戴勝杖其南有三靑鳥爲西王母使又曰昆侖之丘有人戴勝虎齒有豹尾穴處名曰西王母又西山經玉山西王母所居也其狀如人豹尾虎齒而善嘯蓬發戴勝是司天之屬及五【缺二字】眞靈位業圖載女眞位則紫微元靈白玉臺元靈元眞元君紫虛元君領上眞司命南嶽魏夫人【諱存華字賢安小有王君弟子楊君師】八靈道母西嶽蔣夫人北海六微靑夫人上眞東宮衞夫人北漢七靈石夫人紫淸上宮九華眞妃【姓安晉朝駐於茅山】紫虛左宮郭夫人太極中華石夫人太眞王夫人滄浪雲林右英王夫人朱陵北絕臺上嬪管妃方丈臺昭靈李夫人北嶽上眞山夫人瓊華夫人三元馮夫人右華九成範夫人紫微左宮王夫人【諱淸娥字愈音王母第二十六女】長陵杜夫人太微淸左夫人右陽王華仲飛【缺】西華靈妃甄幽簫後聖上保南極元君紫元夫人後聖上傳太素元君夫人東華玉妃淳文期【靑童之妹】東宮中條王夫人【桐柏眞人別生妹】太和上眞左夫人西漢夫人華山夫人玉淸神女房素西王母侍女王玉華董雙成石公子宛絕靑地成君郭宻香於若寶朱方明張靈子太帝宮官雲林玉女賈屈妃金闕宮女太保範法安經命山伯牙叔平東華宮玉女煙景珠上元夫人侍女宋辟非仙道君侍女範運華趙峻珠王抱一葉敬滌集眞記西王母居龍月城城中產黃中李花開則三影結實則九影花實上皆有黃中二字王母惜之過於蟠桃與紫陽眞官博戲則以一二百枚遞分勝負張道陵

張道陵隠鶴鳴山煉龍虎大丹遇神告曰北嵩山中峯石室藏三皇羽文九鼎太淸丹經得而修之乃升天也於是掘得之能飛行遙聽分形散影正月十五夜老君下降令治蜀鬼以福生靈乃授正一盟威祕籙及經訣劍印眞人按修千日內顧五藏外集三萬六千神又感玉女教以步罡履鬥於是與鬼王戰畫山分海驅喚風雷眾鬼滅影而逃以殺鬼過多擅役風雷鬼神勤行謝過九年方得上升朝元始天尊彭乘記成都玉局觀相傳永壽初老君與張道陵至此有局腳玉牀自地而出老君升座爲陵說南北斗經旣去而座隠地中遂成此洞故以玉局名之按李膺蜀記張道陵病瘧於丘社中得咒鬼術書爲是遂解使鬼法入鶴鳴山自稱天師漢熹平末爲蟒蛇所噏子衡奔走尋屍無所乃假設權方以表靈化生縻鶴迹置石崖頂到光和二年遣信告曰正月七日天師升都衡爲系師衡子魯爲嗣師以法惑天下然則今之崇奉正一教者總其徒誇詡虛誕之詞非實錄也

八仙

今世繪八仙爲圖不知起自何代考其出處亦有所本張果明皇時顯迹甚著生於堯之丙子爲侍中葉法善以爲混沌初分白蝙蝠精鐘離權呂巖俱唐中晚人鐘有二絕呂有一律見唐諸選中一云鐘以裨將從周孝侯處敗於齊萬年逃終南山遇東華王眞人得道至唐始一出度呂純陽舉進士不第遇正陽眞人得道在五季及宋時化迹最著又與正陽度劉海蟾王重陽及自度何仙姑張珍奴之屬藍采和亦唐人有踏踏歌續神仙傳以常衣藍袍故名韓湘文公侄孫昌黎實贈以詩賈島亦有詩寄湘何仙姑見純陽文宋人雜說本零陵市人純陽啖以一桃僅食其半遂不饑仙鑑純陽所度者趙仙姑名何非何仙姑也仙姑何姓者開元中已羽化去合在純陽前而徐純翁宣和間海陵人見三仙傳頗詳獨曹國舅考諸仙傳曹姓無外戚而諸史外戚曹姓無得仙者或言丞相彬子皇后弟美姿容一旦求出家雲水抵黃河以金牌抵渡直純陽見而授以道又有跛者李孔目蓋卽圖中跛足拄杖者尢荒唐惟神仙通鑑有劉跛子而非李姓或云諱元開元中於終南山學道陽神出舎爲虎所食得一跛丐新亡者附其屍以起大都委巷之談也譙秀蜀紀載蜀之八仙首容成公云卽鬼容區隠於鴻今靑城山也次李耳生於蜀今三靑羊宮三曰董仲舒亦靑城山隠士非三策之仲舒也四曰張道陵今大邑鶴鳴觀五曰嚴君平卜肆在成都六曰李八百龍門洞在新都七曰範長生在靑城山八曰爾朱先生在雅州有手書石刻五經在洞中好事者繪爲圖

酉陽雜爼白志見腹名在瓊簡者目有綠筋名在赤金書者陰有伏骨名在琳札靑書者胸有偃骨名在星書者眼四規名在方諸者掌理回茵名在錄籍者其次鼻有山腹有丘亦仙相也

玉女

眞靈位業圖載十五玉女名號登天上籙玉女四人上天玉女三人三天玉女百人靑腰玉女官十人下等玉女北宮玉女五帝玉女太素玉女白素玉女平天玉女六戊玉女靑天益命玉女神丹玉女五流玉女雲笈七籖載老君曰或見玉女靑衣者名惠精玉女黑衣者名太玉女赤衣者乃名赤圭玉女黃衣者名常陽玉女或見玉女三人靑衣紫下裳者一名常在一名絕洞一名五徳九玉女衣服五彩者一名上一名虎一名扶一名靈闕一名紅林一名憑一名住一名多一名辰東方名靑腰玉女南方名赤金玉女中央名黃素玉女西方名玉素玉女北方名光玉女左爲常陽右爲承翼此皆玉女之名也酉陽雜爼玉女以黃玉爲志大如黍在鼻上無此志者鬼使也靑牛道士口訣暮臥存日在額上月在臍上辟千鬼萬邪致玉女來降漢武內傳上元夫人綂領十萬玉女名籙也

西王母云昔倒景君無常先生二君傳靈飛之約以四千年一傳女授女不授男環受書以來凡傳六十八女子固不可授男也眞靈位業圖童初府蕭閒宮並男眞易遷宮八十三人含眞臺二百人並女眞集仙錄魏夫人傳太極眞人命北寒玉女聯涓彈九气之璈靑童命東華玉女煙景珠彈西盈之鐘陽谷神王命東華玉女一庭吹鳯唳之簫淸虛眞人命飛玉女鮮於拊九合玉節陵州啚經陵州鹽井上有玉女廟相傳十二玉女常與張道陵指地開井遂奉以爲神又天地運度經太山北有桂林七十株天神靑腰玉女三千人守之其實赤如橘人食之一年仙宮迎之有九色飛鳯寶光珠雀鳴集於此

白日升天

神仙傳陳安世爲權叔本家傭遇仙人與藥二丸道成白日升天續仙傳盧龍陽翁伯引水以濟行人有人遺以白石一升種之生羙玉後以白璧五雙婚於北平徐氏數年云車下迎夫婦俱升天宜君縣人王老好行陰徳遇道士以仙酒飲之王老與妻子打麥人同飲全家人物雞犬一時飛去空中猶聞打麥聲金陵六朝記葛於方山上得道白日升天弟子白仲都亦白日升天梅福慕道入仙露山遇空同仙君修煉功成神遊體外丹光燭天乘靑鸞飛升而去韋善俊畜一犬名烏龍後化爲龍乘之飛升而去蜀女謝自然求司馬承禎受度後白日上升而去子英捕魚得赤鯉愛其色養之經年長丈餘角翼皆具乘之飛升而去卭州白鶴山漢胡安曾學於此後乘白鶴仙去祁陽縣白鶴嶺屈處靜煉丹於此乘白鶴上升陶隠居弟子桓法闓事隠居於華陽館修懸解之道一日二靑童一白鶴自空而下駕白鶴而升藍采和踏歌於濠梁間酒樓上有云鶴笙簫聲忽然輕舉許遜師吳猛學神仙一百三十六歲仙官賫詔授髙明大君與父族母族仙眷四十二口防宅升天雞犬亦隨張道陵隠鶴鳴山煉龍虎大丹於嵩山石室掘得三皇內文九鼎太淸丹經老君授以正一盟威祕籙九年上升朝元始天尊茅盈得見金母授太極眞經地忽自辟靑幄白氊容數百人仙官畢至四月三日乘雲而去淮南王劉安從八公授玉丹經三十六卷登山大祭埋金地中白日升天余藥爲雞犬所防雞鳴天上犬吠雲中明星玉女居華山食玉漿白日升天蔡女仙善刺綉有老父詣其門令綉雙鳯與仙女各乘鳯升天而去裴靜緱氏縣令女幼好道處靜室舊有天女降之後有五云盤旋仙女奏樂白鳯載靜升天眞子張志和臥雪不寒入水不濡於水上鋪席獨坐其席去來如刺舟聲忽揮手上升而去李八百周穆王時入山合九華丹遇飛陽君受水木之道飲弟子唐公昉以仙酒全家防宅連地上升許碏學道王屋山周遊五嶽把花作舞上酒家樓醉歌升雲飛去朱孺子爲道士王眞煮枸杞根竊食之忽升云而去仙女杜蘭香十餘歲忽有靑童自空來集攜女而去楊正見眉州楊寵女食人形茯苓容狀益異光彩射人歲餘白日升天

尸解

酉陽雜爼食瑯玕之華而方營丘墓髙丘子衍門子洪崖先生是也潄玉醴而死訣顧瓊精而扣棺先師王西城趙伯劉子先是也服金丹而告終者臧延甫張子房墨翟子是也抱九轉而屍臭吞刀圭而虫流司馬季主寗仲君燕熙王王子晉是也眞誥曰周穆王北造昆侖之阿飲絳山石髓得食玉樹之實而方墓乎故郡夏禹詣鐘山防紫柰服靈實行九眞而猶葬於防稽北戎王獻舜白瑯之霜十轉紫華而方葬蒼梧之野此諸君皆尸解不死示民有終始之道耳尸解之法人死必視其形如生人者尸解也足不靑皮不皺者亦尸解也目不落光無異生人者尸解也發盡落而失形骨者尸解也若非尸解之例暫遊太陰者太乙守屍三防營骨七魄侍肉胎靈防气皆數滿再生而飛天有死而更生者有頭防已死乃從旁出者有死畢禾殮而失骸者有人影猶存而無復骨者有衣在形去者有發旣脫而失形者白日去者謂之上尸解夜半去者謂之下尸解向曉向暮而去者謂之地下主者一百八十年乃得進受地仙之道地下主者乃下道之文官地下鬼師乃下道之武官文解一百四年一進武解倍之武解尸之最下也陰長生曰漢興以來得仙者四十五人連余爲六矣二十人尸解余並白日升天神仙經眞人去世多以劍代五百年後劍亦能靈化一人丁約曰道中有尸解兵解水解火解實繁有徒康郭璞皆成殘害以此委蛻耳

服餌得仙

藥之有益於人者食之不輟皆可長生佺偓食松實而飛毛女食栢葉而壽鳯綱服百艸花數百歲不老王烈服黃精及鉛三百三十八歲猶有少容任子季服茯苓十八年而隠形韓眾服菖蒲十三年而身生毛趙佗子服桂二十一年日行五百里梁頃餌楮實一年老年更少移門子服五味子六十年色如玉女林子明食術十一年而身輕楚子服地黃十八年夜視有光陵陽子仲服逺志二十年有子二十七人杜子微服天門冬八十年日行三百里庾肩吾服槐實年七十餘髮更黑華陀授樊阿漆葉屑一升靑黏十四兩服之壽百餘歲國朝閩林太守春澤服松脂烏梅六十年壽一百四歲猶能禦女續神仙傳永嘉朱孺子幼事道士王眞居大篛巖嘗采黃精一日見二小花犬相逐入枸杞根下尋之乃枸杞根如犬堅若石挈歸煮之朱孺子看火三日根爛與眞共食孺子忽飛前峯升云而去矣集仙錄眉州民楊寵女楊正見幼尙淸虛從師於主簿山側汲水見小兒潔白可愛以告其師師曰若復見必抱兒徑來一日汲泉復見前兒因抱歸近家兒已僵矣視之如艸樹之根其師知是靈藥命潔釡蒸之師出求糧未返正見聞甑中香竊食俱盡師歸聞之嘆曰吾師嘗云此山有人形茯苓食之者白日升天吾聞之二十年汝今遇之豈非神仙有定分哉後歲餘仙去袁州府萍鄕有徐仙山邑人徐翁於山間煉藥有黃犬常從外來繞丹鼎傍心異之以紅綫系其頸隨其所之居桐陂側枸杞叢中卽不見餘紅綫在外掘之得枸杞根其形如犬持歸蒸之芬芳滿室服之得仙又維揚一老叟常擾眾酒食一日邀眾治具丐者數人捧二盤至一蒸犬一蒸小兒眾嘔噦不食道士懇請不從乃自食之曰此千歲人參枸杞食者旬日升天而乃不食信仙分之難也分食丐者化金童玉女擁道士上升矣

又張子聲楊始建王叔才於世彥皆服金防酒壽三百餘歲劉無名服雄黃三十年黃光冒領輕舉得道服日精月華

服日精月華之法日初出時東向叩齒九通微咒日防名日中五帝字曰日防珠景炤綠韜映廻霞赤童英飈象呼此十六字日中五色流霞入口中月初出西向叩齒微咒月防名月中五夫人字曰月防暖簫芳艶翳寥婉虛靈蘭鬰華結翹淳金淸瑩炅客素標呼此二十四字月中五色精光入口中又六研齋二筆仙人服日月光芒者宜食竹筍鴻脯筍者日華之胎鴻脯者月胎之羽鳥也宛委余編日姓張名表字長史日中靑帝名圓常元字照龍韜赤帝名丹靈峙字綠虹映白帝名皓鬰將字廻金霞黑帝名澄潧渟字綠炎黃帝名壽逸阜字飈暉像月姓文名申字子光月中靑帝夫人名娥隠珠字芬艶嬰赤帝夫人名翳逸寥字婉延虛白帝夫人名弄素蘭字鬰蓮花黑帝夫人名結蓮翹字淳屬金黃帝夫人名靑營襟字炅定客與前說各稍有異同

二十四圖

五符經曰二十四圖五嶽之藏也得之必能仙去飛步太淸欲道得法先沐浴去穢當得東井圖欲朝五帝役山精當得五嶽圖欲通神靈法仙訣當得入史眞形圖欲通五行當得六甲通靈圖欲存吾身致天神當得九宮紫房圖欲奉道法當得太淸圖欲奉順道當得混成圖欲得道穢當得西升保錄圖欲通變化當得靈化圖欲說大道當得九天圖欲脫身形當得九變圖欲隠身存神當得養身圖欲定身守神寶當得含影圖欲恬泊守一以存身當得養神圖欲寂黙養志當得精誠守志圖欲淸淨潔白致其芝英當得芝英玉女圖欲驅六丁當得六陰玉女圖欲致仙籙當得九元道仙圖欲食道气當得道引圖欲治道術當得洞中皇寶圖欲爲變化當得偃息圖欲臨鑪定九丹金液當得太乙圖欲登五嶽求神仙芝藥當得采芝開山圖欲保神形別邪精當得明鏡圖又抱朴子入山持三皇內文及五嶽眞形圖所在召山神州社山卿宅尉問之則木石之怪山川之精不敢來試人其次卽立七十二精鎭符以制百邪之章及朱官郎印包元十二印封所住之四方亦百邪不敢近之也其次執八歲威之節佩老子玉策則山神可使豈敢爲害乎又曰道士常帶天水符及上皇竹使符【缺】子左契及守眞一思三部將軍者鬼不敢近人也其次則論鬼錄知天下鬼之名字及白澤圖九鼎記則眾鬼自卻其次服鸇子赤石丸及曽靑及冰散及蔥實烏眼及吞白石英祗母散若令人見鬼卽鬼畏之矣又曰古之入山者皆佩黃神越章之印其廣四寸其字一百二十以封泥著所住之四方各百步則虎狼不敢近其內也或用七星步及玉神符八威五稜符極耳太平符中黃華蓋印文及石硫黃散燒牛羊【缺】或宜西嶽公禁山符皆有驗或問不寒之道抱朴子曰或以立冬之日服六丙六丁之符或閉日行【缺】大之炁千二百徧則十二月中不寒也或服【缺二字】酒或服紫石英米漆散或先服雄丸一後服雌丸二亦可堪一日一夕不寒雌丸用雌黃曾靑礬石磁石雄丸用雄黃丹砂石膽二也或問不熱之道曰以立夏日服六壬六癸之符或行六癸之气或服冰之丸或服飛霜之散然此用蕭丘書木皮及五月五日中時北行黑蛇血故少有能合之者

仙書

仙書名號最多考玉淸隠書云有太上飛行九晨玉經金簡內又仙書名度命經稱太常靈神都官中有金房度命廻年之訣八素經稱西華宮有瑯簡蕋書本行經稱紫蘭臺有瓊文紫字太素三元宮有云瓊九變虎書洞天陽臺有玉佩金璫經太上六合紫房有龍景九文紫鳯赤書靈臺有五老寶經大有宮有靈寶天書【西華玉女金晨紫童守之】左慈於天柱山中得九丹金液經能變化萬端葛從慈受此經乃積薪烈火而坐其上薪盡而火不灼通幽記靑童君授趙旭仙樞龍席隠訣五篇內多隠語紫陽眞人周義方所授龍蹻經三皇內文【衍門子受】芝圖五行祕符【趙陀子】黃素神方五帝六甲左右靈飛之書【黃先生】太素傳左乙混洞東之籙右庚素文攝殺之律【上衞君】太淸上經太丹隠書九赤班符金液丹經九鼎神丹靑要紫書經命靑圖紫度炎光內視圖中經金根之金石精金黃气之法太空之術陽精二道之要素奏丹符上元眞書黃水月華西眞法玉童九气金書祕字又黃气陽精藏天隠月黃素神方黃書赤界長生之要赤丹金精石景水母玉胞藏靑要紫書金根眾文玉淸眞訣白簡素籙得道之名紫度炎光夜照神燭中黃之書羽玉經九天鳯气丘太眞書靈書紫文上經瓊華寶曜七晨素經三元流珠經黃帝詣靑丘過風山謁紫府先生授三皇籙還詣王屋啟石函得九鼎無靈神丹訣又遊圃謁雲臺先生授龍蹻經帝嚳詣牧徳之臺謁九天皇人得寶貭祕文九化十變之書可以隠遁日月遊行星辰道書云老君於東極碧之天浮黎之國書防文於空書之林成紫字之文復授靑童大君靈書紫文修行二十四事馬明生內傳云靈寶天書封於九天之上大有之宮西華玉女金晨紫童典衞之酉陽雜爼載仙家符圖曰雌一玉簡曰四規明鏡曰五言柱中經飛帙曰飛黃子經曰鹿盧蹻經曰含景圖曰臥引圖曰菌芝圖曰木芝圖曰大隗新芝圖曰牽牛經曰玉珍記曰臘成記曰玉案記曰丹臺記曰日月廚食經曰金樓經曰三十六水經曰中黃丈人經曰恊龍子鹿臺經曰玉胎經曰官氏經曰鳯綱經曰六陰玉女經曰白虎七變經曰九仙經曰十上化經曰攝提經曰三綱六紀經曰白子變化經曰隠首經曰入軍經曰泉樞經曰赤甲經曰金剛八疊錄抱朴子道經有三皇內文混成經錄九生經二十四生經墨子枕中五行記溫寶經息民經自然經陰陽經養生經太平經九敬經甲乙經靑龍經中黃經太淸經通明經按摩經道引經元陽子經女經素女經彭祖經陳赦經子都經張虛經天門子經容成經入山經內寶經四規經明鏡經日月晚鏡經五言經柱中經靈寶皇子心經龍蹻經正和經平衡經飛振經鹿盧蹻經蹈形記守形圖坐七圖觀臥引圖含景圖觀天圖木芝圖菌芝圖肉芝圖石芝圖大塊雜芝圖五嶽圖隠守記東井圖虛元經牽牛中經玉彌記臘成記六安記平都記定心記文經山陽記玉策記八史圖八寶經左右契玉曆經升天義九奇經更生經四衿經食日月精經食六气丹一經胎息經行气治滯經勝中經百守攝提經丹壺經岷山經魏伯陽內經日月廚食經步三綱六紀經入軍經六陰玉女經四君要用經金鴈經三十六水經白虎七變經道家地行仙經黃白要經八公黃白經天師神气經枕中黃白經白子變化經移災經壓禍經中黃經文人經涓子天地人經崔子文肘後經神光占方來經水仙經尸解經中遁經李君包元經黃庭經淵體經大柰經華蓋經行廚經內祀經文始先生經歷藏延年經南闕記恊龍子記九宮三五中經宣常經節解經鄒陽子經洞經示經箕山經鹿臺經小僮經河洛內記舉形通成經道機經見鬼記無極經官氏經眞人玉胎經道根經命圖反胎胞經枕中淸記幼氏經詢化經金華山經鳯綱經召命經保神經鬼谷經淩霄子安神記髙丘子黃山公記王子五行眞要經小餌經鳴寶經鄒生延命經安防記皇道經雜集書錄銀函玉匱記金板經黃道仙籙原都經元經日精經渾成經三尸集呼身神治百病經收嵬老魅治邪精經八五毒中記休糧經采神藥治作祕法等名渡江海動地神法等名又漢武內傳王母曰子𨿽得五嶽眞形圖而無五帝六甲左右靈飛之錄太陰六丁通眞通靈玉女之籙太陽六戊招神天光策精之書乙混沌東之文太庚素收攝殺之律壬癸六遁隠地八術丙丁入火赤班符六辛入金致黃水月華之法六已石精金光藏景化形之方子午卯酉八稟十訣六靈威儀丑辰戌未地眞素訣長生紫書三五順行寅申巳亥紫度炎光內視中方凡缺此十二事者何以召山靈朝地神攝總萬精驅策百鬼束虎豹役蛟龍乎此三天太上所撰藏於紫陵之臺四十年一人得道者四百年一傳得仙者四千年一得眞者四萬年一傳升太上者四十萬年一傳

龍胎醴

仙家駐顏脫骨托宅飛升多借藥餌服食之功偶舉其名太眞夫人傳仙方有名品一名太和自然龍胎之醴二名玉脂瓊液之膏三名飛丹紫華流精四名朱光碧雲之腴五名九種紅華神丹六名太淸金液之華七名九轉霜雪之丹八名九鼎雲英九名雲光石流飛丹又酉陽雜爼仙藥有鐘山白膠閬風石腦黑河蔡瑚太微紫麻太極井泉夜津日艸靑津碧荻圜丘紫柰白水靈蛤八天赤薤髙丘餘糧滄浪靑錢三十六芝龍胎醴九鼎魚火棗交梨風林鳴醋中央紫蜜崩嶽電柳都綺蔥夜牛伏骨神吳黃藻紫漿鴻丹虹丹炎山夜日霜絳雪環剛樹子赤樹白子洄水玉精白瑯霜漢武內傳太上之藥乃有風實云子玉津金漿連珠云醬元靈之醬風林鳴醋太之酪宜鄰驎膽炎山夜日扶桑丹椹員丘紅李長河文藻太眞紅芝空同靈光之梨九色鳯腦流淵瓊魚次藥有班龍黑胎閬風石髓山白鳯之肺靈丘蒼鸞之血又有丸丹金液紫華紅芝五云之漿霜絳雪昆丘神雀白水露蛤中華紫蜜雲山朱蜜都綺蔥碧海瑯菜八阮赤薤赤河絳璧三紫杏絳實靈洞淵紅蘤嵰州甜雪陰流素蓮陰岐黑棗萬歲冰桃千年碧藕瑯玕曲晨之液八瓊九華之丹眞誥黃水月華服之化而爲月洄水玉精服之化而爲日環剛樹子服之化而爲雲水陽靑映服之化而爲石赤樹白子服之化而爲玉絳樹靑實服之化爲黃金瑯玕華丹服之化爲飛龍九轉神丹服之化爲白鵠續博物志良常山有螢火芝大如荳夜視有光得食一枚心中一孔明七枚七孔明可夜書酉陽雜爼夜光芝一枚九實實墜地如七寸鏡夜視如牛目五徳芝如車馬隠辰芝狀如斗以屋爲節以莖爲剛鳯腦芝實如桃五色食其實唾地爲鳯乘升太極仙鑑食四節隠芝者位爲眞卿食金闕玉芝者位爲司命食流明金英者位爲司祿食長曜雙飛者位爲眞伯食夜光洞芝者總主左右禦史茅君內傳句曲山五芝第一芝名龍仙芝食之爲太極仙第二芝名參成芝食之爲太嵗大夫第三芝名燕胎芝食之爲正一郎中第四芝名夜光洞鼻芝食之爲太淸左禦史第五芝名科玉芝食之爲三官眞禦史眞仙通鑑王褒傳主仙道君賜君雲碧水晨飛丹腴紫元夫人華蓋上公賜以五云夜光雲瑯水霜裴君授日中五帝靑精日粘云碧腴五帝夫人授以黃琬紫津之粘月華云膏集仙傳王君與靑童東華君授魏夫人存華成藥二劑一曰仙神白騎神散一曰石精金光化形靈丸服之七日太乙仙飈車來迎夫人乃托劍化形而去伊祈解三等藥實一曰雙麟芝色褐一莖兩穗穗形如麟頭尾悉具其中有子如瑟瑟一曰六合葵色紅而葉類戎葵始生六莖其上合爲一株共生十二葉內出二十四花花如桃而一孕千葉一葉六影實如相思子一曰萬根藤一子生萬根枝葉皆碧狀類芍藥而葉色殷紅細如絲髮謂之絳心藤帝采餌之頗覺神彊繇是禮重焉抱朴子仙藥之上者丹砂次則黃金次則白銀次則諸芝曰玉脂芝七明九光芝石蜜芝石桂芝石腦芝石硫黃芝木威喜芝日飛節芝樊桃芝參成芝木渠芝建木芝黃蘗檀栢芝獨揺芝牛角芝龍仙芝麻母芝白符芝五徳芝龍禦芝萬嵗蟾蜍千嵗蝙蝠千嵗靈風生獸千嵗鷰菌芝凡石芝木芝艸芝肉芝菌芝各有一百二十種次則五玉次則雲母次則明珠雄黃太乙禹餘糧石中黃子石英石腦石硫黃石曾靑松栢脂茯苓地黃麥門冬木巨勝黃連栢實石韋象柴滛羊食又曰第一丹名華丹以膏丸此丹置猛火須臾成黃金二三名神丹行度水火百日可仙仙人玉女山川鬼神皆來侍四名還丹服一刀圭百日可仙朱鳥鳯凰翔其上玉女至傍塗錢物用之卽日皆還書凡人目上百鬼走避五名餌丹服之三十日仙六名煉丹服之十日仙七名柔丹服一刀圭百日仙以鐵盆汁和服之九十老翁亦能生子八名伏丹服之卽日仙九名寒丹服一刀圭百日仙飛行不用羽翼凡此九丹但得一丹便仙在所好耳復有太淸神丹五石丹【缺】山丹務成子丹羨門子丹立成丹赤松子丹石先生丹康風子丹崔文子丹劉天丹藥子長丹李文丹一名紅綫丹太乙招防魄丹采女丹稷丘子丹墨子丹張子和丹綺裏丹玉柱丹肘後丹李公丹劉生丹王君丹韓眾丹又神仙大丹異名三十四種太乙玉粉丹太乙召防丹更生丹金生歸命丹四神丹太乙神精丹神變丹神液丹假使通神丹五靈丹升霞丹靈化丹三使丹捧香丹太乙丹使者丹奔云丹控鶴丹八石丹麗日丹素月丹度辰丹持節丹絳色紫防丹雄黃赤丹赤雪流珠丹紅景丹赤耀丹重耀丹紅紫相間丹艮雪丹月流光丹水銀素霜丹神仙出世大丹十三種黃帝九鼎丹九轉丹大還丹小還丹九成丹素子仙童丹九變丹大仙霞丹太和龍胎丹張大夫靈飛丹升仙丹神龍丹馬仙人白日升仙丹又非世所用仙丹二十種入景丹金華丹玉味消災丹神光散馥丹凝霜積雪丹奔星住月丹墜月驚心丹含液玉華丹茅君白雪丹白雪赤靈丹紅絳垂璧丹七星辟惡丹弋曜靈眞丹流石鮮翠丹金輝吐曜丹太淸五色丹北帝珠丹感靈降眞丹辟鬼升云丹太白精丹見雲笈七籖又梅福入玉笥山神人授以采郁木碧茸法金樓子始皇聞鬼谷先生言遣徐福入海求金菜玉蔬並一寸椹韓眾采藥詩闇河紫桂實大如棗得而食之後天而老太極金華眞人經曰竭以云艸波徊以卉醴華英會以五光七白靈蔬和以白素飛龍云艸波巨蕂是也卉醴華英蜜也五光七白靈蔬薤蘂也白素飛龍石英也

鳯腦芝

仙經言穿地六尺以瓌寶一枚種之灌以黃水五合堅土築之三年生苗如匏實如桃五色名鳯腦芝食其實唾地爲鳯乘升太極又松脂入地千年變爲茯苓茯苓千年變爲琥珀琥珀千年變爲丹光丹光千年變爲蜚節芝蜚節芝千年變爲浮水之髓又千年變爲夜光又千年變爲流星又千年變爲石膽又千年變爲金剛又千年變爲威喜芝按抱朴子石芝者石象生於海隅名山及島嶼之涯有種石者其狀如肉象有頭尾四足者良似生物也赤者如珊瑚白者如截肪黑者如澤漆靑者如翠羽黃者如紫金晦夜去之三百步便望見其光玉脂芝生於有玉之山玉膏流出萬年以上則凝而成芝有似鳥獸之形色無常采率多山水蒼玉也亦鮮明如水晶得而末之以無心艸汁和之須臾得水服一升得一千歲也七明九光芝皆石也七孔者多七明九孔者多九光光皆如星搗服盡一斤則得千歲令人身有光所居暗地如月可以夜視也石蜜芝生少室石戶中便有深谷不可得過以石投谷中半日猶聞其聲也去戶外十餘丈有石柱柱上有蓋石髙度徑可一丈許望見蜜芝從石戶隨入蓋中良久輙蓋亦終不溢也戶上刻石爲科斗字曰得服石蜜芝一斗者壽萬歲諸道士共思惟其處不可得往惟當以椀品著勁竹木端以承取之然竟未有能爲之者按此石戶上刻題如此前世必已有得之者也石桂芝生名山石穴中似桂樹而實石也髙尺許大徑尺光明而味辛有枝條搗服之一斤得千歲也石中黃子所在有之沁水山爲尢多其在大石中則其石常潤濕不燥打其石有數十重乃得之在大石中赤黃溶溶如雞子之在其殻中也卽當飲之不飲則堅凝成石不復中服也法正當及未堅時飲之旣凝則應末服也破一石中多者有一升少者有數合可頓服也𨿽不得多相繼服之其計前所服合成三升壽則千歲但欲多服惟患難得耳石腦芝生滑石中亦如石中黃子狀但不恆有耳打破大滑石千許乃可得一枚初破之其在石中五色光明而自動服一升得千歲矣石硫黃芝五嶽皆有而箕山爲多其方言許由就此服之而長生故不復以富貴累意不受堯禪也石硫丹者石之赤精蓋石硫黃之類也皆浸溢於崖岸之間其濡濕者可丸服其已堅者可散服如此有百二十皆石芝也事在太乙玉策及昌宇【一作字】內記不可具稱也及夫水芝者松脂淪入地千歲化爲茯苓萬歲其上生小木狀似蓮花名曰木威喜芝夜視有光持之甚滑燒之不然帶之辟兵以帶雞而雜以他雞十二頭共籠之去之十二步射十二箭他雞皆傷帶威喜芝者終不傷也從生門上采之於六甲日陰漧之百日末服方寸七日可盡一枚則三千歲也千歲之栢木其下根如坐人長七寸刻之有血以其血塗足下可以步行水上不沒以塗人鼻以入水水爲之開可以止住淵底也以塗身則隠形欲見則拭之又可以治病在腹內刮服一刀圭其腫痛在外隨其所在刮一刀圭卽其腫痛所在以摩之皆手下卽愈假令左足有疾則刮栢人之左足也又刮以雜巨蕂爲燭夜徧炤地下有金玉寶藏則光變靑而下垂以鍤掘之可得也末之服盡十斤則千歲也又松樹枝三千歲者其皮中有聚脂狀如龍形名曰日飛節芝大者重十斤末服之盡十斤得五百歲也又有樊桃芝其木如升龍其花葉如丹羅其實如翠鳥髙不過五尺生於名山之陰東流泉水之上以立夏之伺之得而末服之盡一株得五千歲也參成芝赤色有光扣之枝葉如金石之音折而續之卽復如故木渠芝寄生大木上如蓮花九莖一叢其味甘而辛建木芝實生於都廣其皮如纓蛇其實如鸞鳥此三芝得服之白日升天也黃盧子尋木華液華此三芝生於泰山要鄕及奉髙有得而服之皆令人壽千歲黃蘗檀栢芝服之者千歲黃蘗木下根有如三斛器去木株一二十餘丈有以細根相連狀如縷得末而服之盡一枝則成地仙不死也如此復有百二十種自有圖也艸芝有獨搖芝無風自動其莖大如手指赤如丹素葉似莧其根有大魁如斗有細者如雞子十二枝周繞大根之四方如十二辰也根去丈許皆有細根如白髮以相連生髙山深谷之上其所生左右無艸得其大魁末服之盡則得千歲服其細者一枝百嵗可以分他人也懷其大根卽隠形欲見則左轉而出之牛角芝生虎壽山及吳阪上狀似蔥特生如牛角長三四尺靑色末服方寸匕日三至百日則得千嵗矣龍仙芝狀似升龍之相負也以葉爲鱗其根則如蟠龍服一枝則得千嵗矣麻母芝似麻而莖赤色花紫色珠芝其花黃其葉赤其實如李而紫色二十四枚輙相連而垂如貫珠也白符芝髙四五尺似梅常以大雪而花季冬而實朱艸芝九曲曲有三葉葉有三蔕也五徳芝狀似樓殿莖方其葉五色各具而不雜上如偃蓋中有甘露紫气起數尺矣龍禦芝常以仲春對生三節十二枝下根如坐人凡此艸芝又有百二十種皆陰亁服之則令人與天地相畢或得千嵗二千嵗肉芝者謂萬嵗蟾蜍頭上有角頷下有丹書八字體重以五月五日中時取之陰亁百日以其左足畫地卽爲流水帶其左手於身辟五兵若敵人射己者弓弩矢皆反還自向也千嵗蝙蝠色白如雪集則倒懸腦重故也此二物得而陰亁末服之令人壽四萬嵗千歲靈五色具焉其雄額上兩骨起似角以羊血浴之乃剔取其甲火炙搗服方寸日可盡一具壽千嵗行山中見小人乘車馬長七八寸者肉芝也捉取服之卽仙矣風生獸似豹靑色大如貍生於南海大林中張网取之積薪數車以燒之薪盡而此獸在灰中不燃其毛不焦砍刺不入打之如皮囊以鐵錘鍛至數千【或作十】下乃死死而張其口以向風須臾便活而起走以石上菖蒲塞鼻卽死取其腦以和菊花服之盡十斤得五百嵗也千歲鷰其巢戶北向其色多白而尾掘取陰亁末服一頭五百歲凡此又百二十種皆肉芝也菌芝或生深山之中或生大水之下或生泉水之側其狀或如宮室或如車馬或如龍虎或如人形或如飛鳥五色無常亦百二十種自有圖也皆當禹步往采取之刻以骨刀陰亁末服方寸令人升仙中者數千嵗下者千嵗也欲求芝艸入名山必以三月九月此山開出神藥之月也勿以山佷日必以天輔時三奇防尢佳出三奇吉門到山須六陰日明堂之時帶靈寶符牽白犬抱白雞以白鹽一斗及開山符檄著大石上執吳唐艸【或作花】一把以入山山神喜必得之也又采芝及服之欲得王相專和之日支幹上下相生爲佳此諸芝名山多有之但凡庸道士心不專精行穢徳薄又不曉入山之術𨿽得其圖不知其狀亦終不能得也山無大小皆有鬼神其鬼神不以芝與人則人𨿽踐之不可見也又霍山有五香芝良常山有螢火芝神仙有黃龍芝此外有人芝月芝山芝火芝金蘭芝隠晨芝紫朱芝朱艸芝赤云芝月精芝黑芝金芝萬年芝白雲芝雲母芝華芝鬼芝凡學道三十年不倦則天有金翅鳥衘芝至

仙術渺茫

自外道盛行世俗沈溺魔境惟所蠱惑如軒轅崩葬著於本紀而世有鼎湖騎龍之說畱侯卒見於世家而世有辟糓輕舉之說王子晉十七殀亡而世有緱氏乘鶴之說張道陵爲蝮蛇所食尋屍無所而世有正月七日升天之說淮南王安謀逆自剄而世有雞犬同升之說明州新戒僧遇老鸛精以爲神仙天門山道人以蟒吸爲飛升緱氏仙鶴觀毎九月三日有一道士得仙其夜皆不扄戶以求上緱氏令命勇士覘之乃爲黑虎銜去遂於虎穴中得金簡玉籙甚多唐蘇湛以蛛网爲聖光卒爲所食武當劉先生遇仙童絳節召己上升沐浴將去弟子王道士呼雷震之擊殺一巨蟒劉甲女暗誦法華屋有奇光設寶帳說法逺近敬禮乃實爲龍魅所憑汧陽令念誦懇至有五色云生其舎又見菩薩坐獅子上云心大當得正果不知爲天狐所迷南中選佛塲每年中元日推一道髙者立於壇上俟五色云至躡而上升後有道士懷雄黃一斤升壇後山巖臭穢有蟒蛇腐爛五色云乃蟒之毒气也閩禮斗僧被大毛手鬼摑其首以爲神遊紫府幽州石老爲子沈江中妄指雲中白鶴以爲得仙故謝自然白日上升而昌黎作詩以爲木石生怪變狐貍逞妖患惜其孤防抱寃而不可悔洵逹人之見也至於從事服食得其精者或以延年而誤人亦復不少漢末李覃辟穀服茯苓飲寒水而泄痢董芬呼吸吐納气閉不通良久乃蘇【見魏文典論】皇甫謐服寒食散隆冬裸袒服冰悲恚急欲自殺【見避暑錄】陳子眞得大蝙蝠如鴉食之大防而死【見博物志】薛居正服丹砂遇毒吐气如煙水至已不能飲【見宋史】王偁試服金丹而卒火自柩出延燎十數家陳徳公見鵝洞巨松逺望火毬飛走因餌其脂狂躁不自禁寘身水中水亦如湯疽發於背而殞【俱見坦齋筆衡】昌黎公以硫黃末調粥啖雞男不交者號火靈庫始亦見功終致絕命【淸異錄】此類殊不勝舉又可輕信哉

玉芝堂談薈卷十七﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷十八

明徐應秋撰

天地開辟

春秋元命苞雲天地開辟至魯哀公十四年獲麟之歳凡三百二十六萬七千年漢書律曆志則云上元至伐桀之歳十四萬一千四百八十年列子楊朱則云伏羲至今三十餘萬歳命歷敍自開辟至獲麟二百二十七萬六千年分爲十紀陳冕歷元謂十紀合二百七十五萬九千八百八十六年幹鑿度謂十紀合二百七十六萬年毎紀二十七萬六千年帝王世紀自天地開辟人皇以來迄魏咸熈二年凡二百七十二代積二百七十六萬七百四十五年按邵堯夫皇極數斷以天地之始終止十二萬八千年以邵子之言參之漢書列子則天地之始終當兩番矣參之元命苞則天地之始終又三番矣

梵天建立

邵子有元會運世之說寅爲開物戌爲閉物其論甚奇然佛氏已有此論矣佛之言曰過去世界磨滅之後經無量時大重云徧覆梵天注大洪雨滴如車輪歷百千萬年彼雨水聚漸漸增長至梵天雨止之後水還自退有大風吹起彼水聚波濤沸湧生大沫聚吹置空中從上至下依舊建立天地自此始也非開物之論乎又是大災時有大黑風吹使海水兩披取日宮殿置須彌山半緣此世間有二日出河渠流竭久久大風取第三日出大恆河竭四日出阿耨池竭五日出大海漧枯六日出天下煙起七日出天下洞然直至梵天仍舊建立非閉物之論乎

渾天周髀

古說天者有三一曰蓋天卽周髀其言天地中髙而外隤日月相隱蔽以爲晝夜又云天形南髙而北下日出髙故見日入下故隱天之髙如倚蓋極在人北是其證也二曰宣夜則雲天本無質日月眾星浮生空虛之中其行其止皆須乎气虞喜有安天論虞聳有穹天論皆祖其說三曰渾天謂地居中而天周焉日在地上爲晝日在地下爲夜揚雄桓譚張衡蔡邕王肅鄭之徒並所依用至西方之書曰地種之上有百億須彌山各有大海環之今此中國乃一須彌間地耳一須彌居一海中分四洲焉其南謂之贍部洲阿耨山主之卽昆侖山也中國乃贍部東南一彈丸耳日月五星皆繞須彌之腹而一周非實有晝夜也光之所及則明山之所障則晦北州之日午爲南州之半夜東西亦然王浚川雅述言北極在天中中國在天南日月周行其光有限故光到處則爲晝不到則爲夜列子以天傾西北地不滿東南亦非大觀之見日月星辰恆在天也人逺不及見如入地耳論衡曰日不入地譬人把火夜行平地去人十里火光藏矣非滅也昆侖地中極髙之處故山南之水皆入南海三方皆然中國當昆侖之東故江淮河漢皆入東海乃云不滿是知委而不知源也邵子以天地自相依附夫天乘气機自能運立非借乎地地在天內豈能系屬乎天惟釋氏謂風輪能持水輪水輪能持大地此論勝於邵子但言風而不及气爲未盡耳天之轉動气機爲之也虛空卽气气卽機此論爲精到何承天曰天形正圓而水居其半地中髙外卑水周其下言四方者東方曰暘谷日之所出西曰蒙汜日之所入莊子又云北溟有魚化而爲鳥將徙於南溟斯亦古之遺記四方皆水證也陸文裕公雲天包地外水在地中未盡天包水外水包地外地水皆在天中黃帝書天在地外水在天外水浮天而載地亦難據使天果有外恐只是气耳渾天儀雲天如雞子地如中黃孤居於天內天大而地小天表裏有水天地各乘气而立載水而浮天半覆地上半繞地下故二十八宿半隱半見天轉如車轂之運也周髀家雲天圓如張蓋地方如碁局天旁轉如推磨而左行日月右行天左行故日月實東行而天乃牽之以西沒若蟻行磨磨左旋而蟻右去磨疾而蟻遲則隨磨左轉耳

天去地六萬里

春秋元命苞周天八十一萬里論衡天積七十三萬里去地六萬里洛書甄曜度一度一千九百三十二里天地相去十七萬八千五百里酉陽雜俎天地相去四十萬九千里四方相去萬九千里貝編云色界天經一十萬八千三百八十三里方至地淮南子天有九野九千九百九十九隅去地五億萬里關尹內傳天地南午北子相去九千萬里東夘西酉亦九千萬里四隅空相去九千萬里天去地四十千萬里天有五億五萬五千五百五十里地亦如之廣雅天圍南北二億三萬三千五百里七十五步東西減短四步周六億十萬七百里二十五步從地至天一億一萬六千七百八十七里下度地厚與天髙等二十八宿間相距積一百七萬九百一十三里晉天文志地上去天八萬一千三百餘里後漢地誌注周天積一百七萬九百一十三里徑三十五萬六千九百七十一里上下四方徑各五萬里周天實一十一萬里地上地下各八萬里玉曆通政經天東西南北徑三十五萬七千里每一方八萬九千二百五十里自地至天八萬里張衡靈憲云八極之維徑二億三萬二千三百里南北減短千里東西廣增千里自地至天半於八極地之深亦如之鄭氏考靈曜注天之中央上下正半之處一十九萬三千五百里或曰地厚七萬二千二百里下至泉壤上至星天九萬七千二百里下至九幽洞淵上至星天一千二百一十八萬里近時西洋利瑪竇精於天文云第一重天無星轉動帶第八重天一日作一周自東而西第二重二十八宿天七十年作一周自西而東第三重塡星天二十九年一百五十五日七十刻作一周第四重歳星天十一年三百一十三日七十刻作一周第五重熒惑天一年三百二十一日九十三刻作一周第六重日輪天第七重金星天第八重辰星天俱三百六十五日二十二刻作一周第九重月輪天二十七日二十一刻作一周俱自西而東計地上至中心隔一萬四千三百一十八里十八丈地心至九重月輪天四十八萬二千五百二十餘里至第八重天九十一萬八千七百五十餘里至第一重六萬四千七百三十三萬八千六百九十餘里此九層相包日月星辰定在其內如木節在板因天而動第天體空明無色則能通透光如琉璃又徐整長歷日月徑千里周圍三千里下於天七千里尙書考靈曜日光照四十萬六千里地鏡書日月照四十五萬里周髀曰日光照徑八十一萬里日月行一日一夜二萬六千餘里

三十六天

李賀詩爲君持此淩蒼蒼上達三十六玉皇李白詩三十六帝欲相迎仙人翩翩下云軿按道書三十六天爲大黃皇曾天大明玉完天淸明何童天胎平育天元明文舉天七曜摩夷天名六欲天界虛無越衡天太極蒙翳天赤明和陽天明恭華天曜明宗飄天竺落皇笳天虛明堂曜天觀明端靖天明恭慶天太煥極瑤天元載孔升天太安皇崖天顯定極風天始皇孝芒天太皇翁重天無思江由天上揲阮樂天無極曇誓天名十八天色界皓庭霄度天淵通元洞天翰寵妙成天秀樂禁上天名四天無色界無上常融天玉龍騰勝天龍變梵度天平育賈奕天名四梵天共三十二天合淸微天禹余天大赤天及無上大羅天爲三十六天見靈寶本元經而瑯函經所載則無景無色郁單無量天無形淸微天無精波羅摩耨天色水無量億羅天無極洞淸上上禪喜無量壽天微自然上虛禹余天淸上炁那首約淨天梵行上淸炁稽那遏淨天無窮洞虛極上須延天梵玉虛無精無羅迦淨明天無元達上靈赤天大梵元气離和天無極上虛玉空洞寂然天梵無色上眞炁蟠羅妙天飛梵行眞上苓謾福徳天云梵流精中元近懿際渟天上洞極無崖不驕樂天大梵天元精答和近際天行梵紫虛上元首帶快見天虛梵上淸化靈須陀結愛天上極無景洞微化應聲天大梵九中元阿給道徳天行梵元淸下靈炁須逺天極梵洞微九靈炁須帶阿那天無名至極洞微梵寶天防梵天炁帶扇給道徳天虛梵天炁蟬然識慧天空梵中天續元伊擅天太極無涯紫虛洞幽梵迦摩夷天錄梵自然識慧入天梵大行無景無所念慧天云梵上行維先何擅天無色淸洞防波黎答和天洞防上梵炁阿竭含那天上祿梵滅然天極色上行梵泥維先若那天名各不同又太霄瑯書靈書經九天郁單無量天上上禪喜無量壽天梵監天兜率天不驕樂天化應聲天梵寶天梵摩迦夷天波黎答和天其一天俱別置三天合三十六天又三十三天一名忉利天爲三十三天之一上有熖摩天兜率陀天他化自在天梵眾天化樂天梵輔天大梵天少光天無量光天光音天少淨天徧淨天無量淨天福生天福壽天廣果天無煩天無熱天善見天善現天色究竟天無想天空無邊天色無處天無所有天非想非非想天以上二十六天俱在三十三天上其下又有四天王天日月星宿天持鬘天常防天堅首天共三十二天熖摩天一名離諍天光音天一名極光天見大藏中及楞嚴因本阿捨等經日月星宿下四天見婆娑論俗以三十三天爲諸天有三十三處非也又應眞錄云忉利天統東方八天其名住峯天住山頂天善見城天鉢私天俱叱天雜殿天懽喜天光明天又統南方八天曰波利樹天險崖天摩尼藏天雜顯崖天旋行天金殿天鬘影處天柔軟地天又統西方八天曰雜莊嚴天如意地天微細行天歌音樂天咸徳輪天日行天閻摩羅天速行天又統北方八天影照天智慧星天眾分天住輪天上行天威徳顏天輪回天淸淨天總之爲三十三天然則忉利天實統三十三天耳道家亦有東西南北三十三天見度人經又太初天上淸紫精天雲笈七籖云太初天中有景華之宮宮有自然九素之气入其煙中者易貌居其煙中者百變又有慶液之河號爲吉人之津又有流泊之池池有玉樹飲此水則五藏明徹而生紫雲上淸紫精天中有樹其榦似竹而赤其葉似鑑而明其子似李而無核名曰百華之林其葉辟饑食其葉不死食其實卽飛所謂絳樹丹實色炤五臟者也又阿迦尼吒天妙法蓮花經佛放眉閒白毫相炤東方萬八千世界靡不周徧下至阿鼻地獄上至阿迦尼吒天

按佛經從下地獄至六欲天從六欲至梵天及無道天名一世界如是千世界中有千日月千須彌山王四千天下四千大海千閻羅王千四天王千忉利天王千梵王是謂小千世界爾所小千世界是爲中千世界爾所中千千世界是爲三千大千世界如是世界周匝成壞眾生所居名一佛剎須彌山頂爲帝釋天上一倍爲夜摩天至此天無日月天光自炤但蓮花開合卽知晝夜又上爲兜率天化樂天他化自在天梵眾天梵輔天大梵天九天上有十菩薩天名摩醯首羅其人八臂三目騎白牛一念知三千大千世界雨滴數四天王帝釋天卽連地界夜摩天以上方是空居諸天上皆菩薩應化帝釋是三地位菩薩漸升至梵天王方是十地菩薩一云初地菩薩忉利王二地菩薩夜摩王初地菩薩又作閻浮提王凡未能離欲能窒欲者托生初天卽四天王天淸淨自居愛防薄生忉利天欲心不作動少靜多生熖摩天靜心愈多未免應觸生兜率天無心境至意味甚薄生化樂天了然超越世味生它化自在天此六天名六欲天尙居欲界心迹尙交地居兩天則形交焰摩勿抱兜率執手化樂時笑他化想視自此而上梵眾梵輔大梵三天爲初禪少光無量光音三天爲二禪少淨無量徧淨三天爲三禪最後身菩薩常於此教化福生福壽廣果無煩四天爲四禪初禪尙有火災二禪尙有水災三禪尙有風災至四禪則無三災矣初禪除憂二禪滅苦三禪惟法悅樂出入息猶存四禪遂得眞佛性無出入息

太空之上有自然五霞其色蒼黃號曰黃天黃天之上其色靑蒼號曰蒼天蒼天之上其色空號曰靑天故曰三界之上眇大羅上無色根雲層峩峩又道書天有九霄赤霄碧霄霄靑霄絳霄靲霄練霄縉霄也一曰九霄神霄靑霄碧霄丹霄景霄玉霄瑯霄紫霄大霄玉樞經云玉霄一府所統三十六天總五雷臨三界也酉陽雜俎六天一曰紂絕陰天宮二曰泰煞諒事宮三曰明辰耐犯宮四曰怙炤罪气宮五曰宗靈七非宮六曰敢司連苑宮人死皆至其中又耐犯宮主生紂絕天主死禍福續命由怙炤天日月宮殿

起世經日天宮殿正方遙防是圓一面是天金一面是天玻璃所成淸淨光明中有閻浮檀金以爲妙輦日天子身壽五百歳日天身光出炤於輦輦有光明復炤宮殿已炤耀徧四大部洲五百光明旁行而炤五百光明向下而炤日移六拘盧捨有五種風吹轉而行一持二住三隨順轉四波羅呵遊五將行月天宮殿純以天銀天香琉璃而相閒錯亦有五輦靑琉璃所成月天子壽五百歳身分光明炤覆靑輦其輦光明炤月宮殿宮殿光明炤四大洲有五百光向下而炤有五百光旁行而炤亦爲五風攝持而行又經稱日城郭方正二千四十里其髙亦然日王坐方二十里導從音樂林觀浴池如忉利天月之城郭廣長千九百六十里其髙亦然二分是銀一分是琉璃星宿城郭天之舍也以水晶爲城七寶爲郭懸在空中大風持之大者七百里中者五百里小者百二十里宮室圍地如四天王壽命亦爾

日中王字

帝王世紀漢文帝時日中有王字春秋傳君應陽君臣和徳過度則日含王字宋志有聖人起則日再中君臣有道則日含王字漢書文帝十七年日再中於是更爲元年按易辧終備日再中烏連嬉仁聖出握知時

日暈五色

李奇曰太平之世日抱重光日暈五色再重天下有喜日兩珥熖熖有光人主有喜日兩珥中赤外靑或兩珥色黃潤澤皆爲人主有喜日抱黃白潤澤中赤外靑天子喜有來降者日二抱天子喜色赤白黃皆吉日四旁各有重抱四方信服日旁有抱人主子孫昌日戴而珥天子有喜賀子孫之事日纓而珥後宮有喜日抱眞順珥爲喜日多抱珥則國內歡喜而和洽日暈而珥下有黃雲人主有喜日暈且戴人主有徳令日暈而負其國有喜得地日暈有冠珥且細人主有喜日暈而有抱抱爲順王者有喜子孫昌日暈有六珥抱黃白潤澤內赤外靑天子有喜日上芒如火人君大昌日上有黃芒得玉色君有福月有戴不出百日主人有喜月有兩珥其下國喜兵在外則勝月有四珥其下國安有喜月冠而珥有大風人主有喜月戴珥不出百日人主有喜月暈黃色將軍有喜益祿進爵朱文公曰日一珥爲拜將而攻戰又兩軍相當欲和解三珥爲喜驗之女後四珥爲慶應於子息開元占曰日抱珥重光福祿並降日旁重抱兩珥人主有喜一抱兩珥下有黃气此月太子有喜晉天文志日下有黃气三重名曰承福人主有喜且得地

靑雲扶日

洛書曰蒼帝起靑雲扶日赤帝起赤云扶日黃帝起黃雲扶日白帝起白雲扶日權徳輿詩更有觀臺稱賀處黃雲扶日瑞升平宋景文詩雲路舊扶黃道日霞觴深映緑符天一曰蒼帝气如人向日拳手而俛首一手在後赤帝气如象火光如覆黃收立其下黃帝气如馬在日下黑帝气如船在日下白帝气如虎在日下又符瑞圖日二黃人守者外國來降翟公巽詩靑女霜如失黃人日故遲晏元獻詩靑帝回風還習習黃人捧日故遲遲十洲記漢武帝時西域逺夷來貢云常占東風入律百旬不休靑雲幹呂連月不散意中國有好道之君令狐楚詩鬱鬱復紛紛靑霄幹呂云王履貞詩異方占瑞气幹呂見靑雲然考占書日抱黃君得地日左右有黃珥國有赦令又曰日上下有黃气君有喜又曰黃雲抱日輔臣納忠洛書摘亡辟曰日抱黃白潤澤中赤外靑天子喜有來降者軍在外不戰敵降軍罷色靑將憂色赤兵爭色白有喪色黑將死日抱有兩珥天子有喜下有黃气如月名曰遺徳天子喜日抱三重有兩方珥色皆黃白潤澤天子戰勝外兵敗者來降珥方者兵也日旁黃气如人像者人主有賢佐日抱兩珥下有黃雲天子有喜期一百二十日又曰日暈有聚雲在旁色黃白吉靑白兵行黑白內亂靑赤兵解靑黑兵戰流血日下有赤雲气如死蛇其國分大疫大饑日暈而有赤云如破車輪向日爲內提內臣叛背日爲外提外臣叛日暈旁有赤雲气兩頭鋭其下萬人戰日暈旁有赤雲气如旌節如旗狀在外亦曰蚩尢之旗兵自內起日旁有赤气如眾樹有兵起客勝赤云如兩鳥夾日其國亡日旁有赤云二道向日其分有自立者日下有赤气形如懸鏡先舉兵者敗日上有赤雲气如雄鷄不出三日其分有兵喪赤雲气扶日其下兵起日下有赤气如鋒刄在兩旁破軍殺將日下有白气如揚旗幟天子有喜有白雲如懸弓一道一亂以數占之日旁有赤气如幕萬人戰死其下日旁有赤云如幕夾日其下不宜先舉兵日旁有气靑白如鏡圓明其下有賢人隱日下有雲气如兩靑鳥相向人主憂乾象新書日旁气如黑龍禦日下有叛臣如靑龍守日戒飲膳下有謀云如靑赤馬向在日下或靑鳥相向在日下者人主有慮赤气如馬守日戰則兵喪一曰兵連綿赤云扶日或曲如輪在日旁此爲兵起失地赤云截日大如旅軍在外萬人死气漠漠如車馬馳走狀在日下者下有破軍一曰有反者披甲而走赤云如雞臨日上不出三月有兵喪白雲廣二尺在日左右其分兵起國憂赤云如鳥夾日而飛主君憂則似扶日之云惟黃爲吉未知以何說爲正又按春秋運斗樞曰黃雲四合女訛驚邦感精符妻黨翔則黃雲入國謂女謁盛也則黃雲亦未必專主吉矣俟再詳之

十煇望气

周禮眡祲氏掌十煇之法以觀妖祥辧吉凶一曰祲謂陰陽五行之气浸淫相侵也如日有抱珥背璚之屬是也二曰象謂雲气成形象如赤烏夾日以飛之類是也三曰鐫日傍气刺日形如童子所佩之鐫也四曰監謂雲气臨在日上也五曰闇謂日月蝕或脫光也六曰瞢謂瞢瞢不光明也七曰彌謂虹蜺彌天而貫日也八曰序謂雲气若山而在日上或冠珥背璚次序在於日旁也九曰隮謂暈气也或曰虹也詩所謂朝隮於西是也十曰想謂气五色有形靑饑赤兵白喪黑憂黃熟可思想而知其吉凶也占書凡望气占候皆在子午卯酉之時太乙初移宮皆有气見可以測之夕則日入時朝則日出時夜則夜半時中則午時天無言以七曜垂文地無言以五云騰气四時無言以寒暑變節六甲無言以孤虛定位凡望雲气仰而望之三四百里平望在桑楡上餘二千里登髙而望之下屬地者三千里候气常以平旦下晡日出沒之時蓋气多假日月光炤曜之而形故暈珥抱皆出日月之旁虹蜺想象莫不因日而見晝候日夜月輝光所燭無得而隱矣凡气見近三日逺七日有大風雨則災不成故曰風以散之雨以解之日月旁气一曰冠靑赤气曲覆日月之上爲冠二曰戴靑赤气橫在日月之上微微隆起爲戴三曰珥赤气短小在日月之旁爲珥四曰抱靑赤气彎曲向日爲抱五曰背靑赤气曲而背日月者背叛乖離之象六曰璚靑赤气曲向外中有橫枝狀似山字一曰如弓形而有牙七曰直靑赤色長及丈餘正立日月旁八曰交靑赤气狀如兩直相交在日月上下左右九曰提日月四旁有赤云屈曲如鉤向內有牙出之名曰四提十曰纓靑赤气小而交於月下爲纓十一曰紐靑赤气兩邊交曲而雙結爲紐十二曰承靑赤气如半景在日下爲承人主有喜得地十三曰履靑白或靑赤在日下爲履喜气也十四曰格靑赤气橫在日月上下爲格格者格鬭之象十五曰戰靑赤長而斜倚日月之旁戰者戈防相傷之象十六曰暈圓气圍繞日月內赤外靑十七曰負靑赤气如小山暈在日上爲負見則人主有喜得地又瑞气一曰慶雲若煙非煙若云非云鬱鬱紛紛蕭索輪囷二曰昌光赤爲龍狀聖人起帝受終則見妖气一曰虹蜺日旁气也二曰牂云如狗赤色長尾或二三或四五相隨而行所見之國有大兵鬱鬱蔥蔥隱隱隆隆佳气也綿綿條條片片兵气也澤澤女子气也自華以南其气下黑上赤嵩髙三河其气正赤恆山之北气靑渤海之間气正黑江淮之間气皆白東海气如圓簦河水气如引布江漢气勁如杼濟水气如黑防渭水气如狼白尾淮南气如白羊一曰如帛少室气如白兔靑尾恆山气如黑牛靑尾東夷气如樹西夷气如室屋南夷气如樓臺或如舟船幡旗塞北气如羣羊又如穹廬海旁蜃气象樓臺廣野气成宮闕天子气內赤外黃或如千石倉在霧中又气象靑衣人垂手在日西天子气也將軍之气如龍如虎在殺气中軍上气如蛟蛇向人此猛將气也城營上气如火煙或如山水竹木或如衣色而有赤气繞之或紫黑如城門或上黑下赤如旌旗或白如沸粉或如夜火炤人皆猛將气也軍上气黃白而潤澤將有盛徳不可擊也赤气上與天連軍中有良將也赤气如人持節兵來未息也白气如帶一道竟天有暴兵也雲气一道上白下黃或白色如疋帛長數丈或上黃下白曲一道如布帛爲蚩尢旗見則兵突起也气如赤杵在烏雲中或如幢節在烏雲中或如烏人在赤雲中或黑气渾渾赤气在其中或白气粉沸起如樓狀其下有伏兵不可輕擊也雲气紛紛綿綿似蒿艸長數尺者以車騎爲伏兵也云如布席似蒿艸長尺許者此以步卒爲伏兵也黑气如引索來如陣前銳者黑气如幢出於營中上黑下黃有陰謀也天有靑气入營兵弱驚也天有赤气入營兵暴驚也天有黃气入營兵和解也天有白气入營兵彊也天有黑气入營士卒敗也城上气如雙蛇前髙後卑城可攻也有气如蛟頭白內向者城可攻也白气從城中南北出者不可攻也靑雲從城中南北出者不可攻也城上气如雙蛇舉首向前卑後髙不可攻也气白如旌旗或白气如旗而赤界其邊或气出如火煙或云分爲兩彗不可攻也軍上有五色气上與天連不可擊也軍上有黃赤气上達於天不可擊也軍上气遙望如鬭雞赤白相隨在雲中得天助不可擊也云如日月而有赤气繞之似日月暈有光者不可擊也凡兩軍相當平旦視其所向甲乙日有白雲丙丁日有黑雲戊己日有靑雲庚辛日有赤云壬癸日有黃雲皆不可動凡甲乙日靑气在東方丙丁日赤气在南方庚辛日白气在西方壬癸日黑气在北方得之者勝向之者敗上黃下赤者气也上下赤者怒气也上下黑者憂气也白者徙气也此望气之大較也凡海船候气黃气知有人煙國土見白气知有山峯巖壑見黑气水也

月中影

徐孺子小兒時月下戲有人曰使月中無物當極明耶曰不然如人目中有瞳子無此必不明此語可謂明通似不煩臆說乃後世揣摩百出如說文雲月太陰之精象形內象蟾桂之象故夕從月半見而林罕以爲象其未有蟾桂之形也幹鑿度月三日成魄八日成光蟾蜍體就穴鼻始明穴決也鼻兔也因本經則雲月中有影者須彌山大洲中有閻浮提樹其樹髙大影見月輪因此有影瑜伽論則云大海中有魚鱉等影現於月輪故其內有黑相現酉陽雜俎或言月中蟾桂地影也空處水影也虞喜安天論俗傳月中仙人桂樹今視其初生見仙人之足漸以成形桂樹後生焉雲笈七籖月中樹名騫樹一名藥王凡有八樹在月中也得食其葉者爲玉仙玉仙之身洞徹如水晶琉璃焉西域記婆女泥斯國有三獸塔刼初有狐兔猿異類相悅時天帝釋化一老夫詣三獸求食於是狐銜鯉猿采果俱來惟兔空還自傷卑劣乃投火充餐時老夫收取焦兔傷嘆曰吾感其心不冺其迹寄之月輪傳乎後世咸言月中之兔自斯而有不啻宋人之說年矣宗大經有月影辯深辟地影之非而曰日火之精火之體則極淸月水之精水之體則稍濁月中之影其渣滓之凝結者乎律書稱羿得不死之藥羿妻嫦娥竊以奔月是爲蟾蜍龍城錄稱上皇與申天師遊月中見天府榜曰廣寒淸虛之府素娥十餘人乘白鸞舞廣庭桂樹之下又云上與太眞隨葉法善擕樂遊月宮見龍樓雉堞金闕玉扉冷气逼人懷慶婁知縣樞謂月中有月影猶上天有天河也列子曰天積气耳日月星辰積气中之有光曜者知積气中有光曜卽知光曜中有積气矣又古今皆謂月有缺惟沈括以爲無缺言月如銀丸本無光日曜之乃光光之初生日在其傍故光側而所見才如鉤日漸逺則斜炤而光稍滿如一彈丸以粉塗其半側視之則粉處如鉤對視之則正圓也王普說月生明之夕但見其一鉤至日月相望而人處其中方見其全明必有神人能淩空倒景旁日月而往參其間則𨿽晦之時亦得見其全明而與望夕無異矣史伯璿曰文公嘗言月與星皆受日之光爲光夫旣曰月與星皆受日光則月之生明在朔之第三日是時月巳去日四十度矣然始生之明不過一綫漸增以至於半而滿而望望後漸虧以至於晦亦然無明生頓滿之理今經星緯星近日逺日光皆圓滿無以漸者似乎星自有光星若自有光烏知月之不自有光乎陸文裕玉堂謾錄新月之闕向東殘月之闕向西此之謂映日可也惟望後月闕亦向西似與映日之說稍異朱子亦云舊說月朔則去日漸逺故魄死而明生旣望則去日漸近故魄生而明死旣晦而朔則又逺日而明復生果如此則未望之前西近東逺而始生之明當在月東旣望之後東近西逺而未死之明當在月西矣安得未望載魄於西旣望終魄於東而朔日以爲明乎

空同子夏之初月髙其圓也低冬之初月低其圓也髙進退之義也

結璘嫦娥

大洞經日亦名郁儀月亦名結璘上淸紫文云郁儀奔日之仙結璘奔月之仙七聖記郁儀赤文與日同居結璘黃文與月同居蛾眉山洞石書云郁儀引日精結璘致月神仙書有太上郁儀文太上結璘文玉京山經云左顧提郁儀右眄擕結璘黃庭經郁儀結璘善相保髙奔日月吾上道登眞隱訣云上眞之道七郁儀奔日文爲最結璘奔月文爲次唐麟徳殿東西有郁儀結璘樓又奔日月二景隱文曰西山下洞臺中有郁儀結璘經九眞中經曰奔日月之道無上太淸九皇四司眞人之所寶祕元君之玉章也自非有玉名及東華紫字皆不得聞見郁儀奔日結璘奔月章溫飛卿賦璀璨織女之東足燕婉嫦娥之結璘蓋郁儀者羲和結璘者嫦娥也搜神記羿請不死之藥於西王母嫦娥竊以奔月將往筮於有黃有黃占之曰吉翩翩歸妹獨將西行逄天晦芒毋恐毋驚後且大昌嫦娥遂托身於月是爲蟾蜍易歸藏雲嫦娥奔月是爲月精不言其名結璘樂彥引道徳經又有月中仙人宋無忌及纎阿巖女子躍爲月禦之說而廣說則云嫦娥奔月之後羿思惟成疾正月十四夜忽有童子詣宮求見曰明日乃月圓之夜宜用粉米作團如月置西北方呼夫人之名三夕可降耳如期果降爲夫婦如初今言月中有嫦娥大謬蓋月中自有主者乃結璘非嫦娥也又酉陽雜俎舊言月中有桂有蟾蜍故異書言月桂髙五百丈有一人常斫之樹創隨合人姓吳名剛學仙有過謫令伐樹李賀箜篌引則以爲吳質雜俎又載鄭仁本表弟與一王秀才遊嵩山見一人枕一襆物呼之其人曰君知月七寶合成乎月勢如丸常有八萬三千戶修之予卽一數因開襆有斤鑿數事玉屑飯兩裹授與二人曰分食此𨿽不足長生可一生無疾然則月中固不止一嫦娥矣學齋占俾雲莊子載嫦娥一事後漢張衡靈憲引之爲證且云嫦娥托身於月是爲蟾蜍豈有人化蟾蜍之理假如其說蠢爾形容尙得爲月中仙乎其後承訛因陋盛贊素娥之美至明皇遊月宮而怪妄極矣嘗觀漢志黃帝使羲和占日常儀占月車區占星疑嫦娥卽常儀之誤及讀周官注儀義二字古皆音俄而洪正相適引詩實惟我儀協在彼中阿樂且有儀亦協中阿太亦以各遵其儀協不偏不陂而漢碑凡蓼莪皆作蓼儀然後知諸人之妄以常儀爲嫦娥明矣足訂諸說之訛

日月二星

甘氏星經日一星在房之西氐之東日者陽精之宗也爲雞二足爲烏三足雞在日中而烏之精爲星以司太陽之行度日生於東故於是在焉月一星在昴之南畢之北月者陰精之宗也爲兔四足爲蟾蜍三足兔在月中而蟾蜍之精爲星以司太陰之行度月生於西故於是在焉日精在房氐月精在昴畢自司其行度而氐房昴畢乃黃道之所經不得而司之按此則日月之外又有日月二星今人言日中有三足烏而不言日中有二足之雞言日中有烏月中有蟾蜍而不知烏與蟾蜍之精各爲星也又按雞正西方之物兔正東方之物大明生於東故雞入之月生於西故兔入之此猶鏡之炤西象入東鏡東象入西鏡云爾範育曰日出於昴卯之屬爲兔而兔之宅乃在月中月出於酉酉之屬爲雞而雞之宅乃在日中是爲陰陽之精互藏其宅靈憲曰日者陽精之宗積精成像積象成禽金雞火烏也皆三足表陽之類其數奇月者陰精之宗積精成像積象爲獸玉兔蟾蜍也皆四足表陰之類其數偶河圖蟾蜍去月天下大亂朱文公曰當望不見蟾蜍大水城防民流亡物類相感志凡日無光則日烏不見日烏不見則飛烏隱亂漢元帝永光元年日無光其日長安無烏或言日中烏去之也明夷日入地中丘長春曰輕淸者上騰爲天重濁者下凝爲地三光輕淸悉止於天如何卻沈於地乎夫二十八宿周天均布太陽逐日防同一歳之中歷經周徧且如日在箕鬥箕斗在天河日入時星河皆入地邪日獨入地而星河只在天耶若道星河皆入地則七八月間河漢尢顯日正東西出沒初夜則河漢東北西南向曉則東南西北是知河漢不入地而隨天運行若日入地與箕鬥拆破如何向曉則東方出時卻與箕鬥相防同行天上乎天上日月無出沒人閒常有出沒此間東方日出時西向千里之外猶未萬里之外猶昏北斗直西半夜北斗之北初沒子丑寅卯周天輪次迆而去未嘗暫止北斗斡運昭然可見而彊稱日入地中有何意義明夷之象假象明理耳

周髀步日自東而南而西而北穹天所論日繞辰極沒西而還東不出入地中周云淵曰日月星辰麗天轉運其去人有逺近而在天無升沈以極之東西爲經南北爲緯非人所謂東西南北也人謂東西南北非有常處各以日出爲東日中爲南日入爲西日沒爲北以見日爲晝不見日爲夜極東謂南南方之東也極西謂北北方之西也以背日爲北向日爲南晝夜易處東西無方而八方皆南矣

日食二十占

成帝永始元年九月日有食之四方不見京師見谷永以爲沈湎於酒禍在內也二年二月日有食之四方見京師不見谷永以爲百姓屈竭禍在外也司馬光以四方不見京師見者禍尙淺四方見京師不見禍浸深又京房易傳曰亡師玆謂不禦厥異日食其食也旣並食不一處誅眾失理玆謂生叛厥食旣光散縱畔玆謂不明厥食先大雨三日雨除而寒寒卽食專祿不封玆謂不安厥食旣先日出而黑光反外燭【韋昭曰中無光四邊有明外燭】君臣不通玆謂亡厥蝕三旣同姓上侵玆謂誣君厥食四方有雲中央無雲其日大寒公欲弱主位玆謂不知厥食中白靑四方赤已食地震諸侯相侵玆謂不承厥食三毀三復君疾善下謀上玆謂亂厥食旣先雨雹殺走獸弒君獲位玆謂逆厥食旣先風雨折木日赤內臣外鄕玆謂背厥食食且雨地中鳴【韋昭曰地中有聲如鳴耳或曰如狗子聲】冢宰專政玆謂因厥食先大風食時日居雲中四方無雲伯正越職玆謂分威【師古曰正者長帥之稱】厥食日中分諸侯爭美於上玆謂泰厥食日傷月食半天營而鳴【韋昭曰食半謂食望也臣瓚曰月食半謂食月之半也月食常以望不爲異也】賦不得玆謂竭厥食星隨而下受命之臣專徵云試厥食𨿽侵光猶明若文王臣獨夫紂矣小人順受命者徵其君云殺厥食五色至大寒隕霜若紂臣順武王而誅紂矣諸侯更制玆謂叛厥食三復三食食已而風地動嫡讓庶玆謂生欲厥食日失位光晻晻月形見酒亡節玆謂荒厥食乍靑乍黑乍赤明日大雨發霧而寒凡食二十占其形二十有四攺之輙除不攺三年三年不攺六年六年不攺九年

日夜食

莊公十八年三月日有食之谷梁傳曰不言日不言朔夜食史推合朔在夜明旦日食而出出而解是爲夜食劉向以爲夜食者陰因日明之衰而奪其光又春秋日食三十六有甲乙者三十四歷家推驗精者不過二十六唐一行得二十七宋衛朴得三十五獨莊十八年三月古今算不入食法見困學記聞劉歆三統以爲五月二十三分月之二十而日一食空得食日而不得時乾象歷始推日食加時中興天文志按戰國以後古歷廢壞漢世始推月九道然未驗其所行之遲速也漢末都尉劉洪作乾象歷復推月行遲速然交食之法猶未詳著大抵朔望値交不問內外入限便食至陳世張賓創立外限然應食不食亦未能明惟隋張冑元獨得其妙以爲日行黃道月行月道交絡黃道外十三日有奇入經黃道謂之交朔望去交前後十五度卽當食若月行內道在黃道之北食有驗月行外道在黃道之南𨿽遇正交無繇掩映食多不驗交食之法至是始精

舊說日有五蝕謂起上下左右中央也漢尙書令黃香曰日蝕皆從西無上下中央者春秋魯桓公三年日蝕貫中上下竟黑疑者以爲日月正等月何得小而見中鄭曰月正掩日日光從四邊出故言從中起也春秋二百四十二年日食三十六前漢二百一十年日食五十三後漢一百九十六年日食七十二魏晉一百五十年日食七十九又春秋日食三十六晦七夜二二日一漢髙卽位三年十月十一月晦日頻食前漢日食五十三而朔十三晦三十六先晦一二日三後漢鄭興曰日月交會數應在朔頃日食每多在晦先時而合月行疾也京房易傳日食不以晦朔名曰薄人君誅殺不以道或賊臣將暴起

交初交中

洪景盧曰歷象論日月食自漢太初以來始定日食不在朔則在晦否則二日然甚少月食則有十四十五十六之差蓋置望參錯也天體有二交道曰交初曰交中交初者星家以爲羅防交中者計都也隱暗不可見於是爲入交法以求之然不過能求朔望耳若餘日入交則書所不載繇漢及唐二十八家曁本朝十一歷皆然姑以慶元丁巳歳五次月食考之二月望爲入交中七月爲交初惟十月二十二十一日連兩夜乃以二更盡月食之旣才兩刻復明十一月十八夜復如之案此三日皆是交中十月二十夜月在張五度而計都在翼二度次夜月在張十七度計都未定相距才四度耳十一月十八夜月在星五度而計都在張十九度相距二十度十二月十七夜五更月在星二度入交陽末卯初四刻交甚食六分半八刻退交十四夜四更月在張六度交中陰初至寅四刻交甚食九分卯五刻退交其驗如此予竊有疑焉太陰一月一周天必兩値交道今年遂至八食一一如星官歷翁之說仍不拘月望則玉川子之詩不勝作矣當更求其旨趣云頃見太史局官劉孝榮言月本無光受日爲明望夜正與日對故一輪光滿或月行有遲速先後日光所不照處則爲食朔旦之食日月同宮如月在日上掩太陽而過則日光爲所遮故爲日食非此二日則無薄蝕之理春秋隱公元年至哀公二十七年凡三千一百五十四日食惟三十六是𨿽交而不食也襄二十一年九月十月二十四年七月八月頻食是頓交而食也漢髙三年十月十一月亦頻食餘聞之疇人太陽交會時常有虧但分數不多下土不見則不言食言食大抵以三分爲率

歷家以日之行天一日一周月之行天二十九日有餘乃一周日月異道互相交錯月之一周必半在日道裏從外而入內也半在日道表從內出外也或六入七出或七入六出凡十三出入而與日一會歷家謂之交道通而計之一百七十三日有餘而有一交交在望前朔則日食望則月食交在望後望則月食後月朔則日食此自然常數也

月在日上當雲月在日下

夷堅志宋寧宗慶元二年十月二十夜月三更後出團圓如望夕臨安嘉興兩郡人未寢者皆見之艸木子元至正七年正月旣望夜月出無光

五星各占

立春歳星王七十二日其色有白光角芒土王三月十八日其色黃而大休則圓廢則內虛立夏熒惑王七十二日色赤黃土王六月十八日其色黃而大立秋太白王七十二日光芒無角土王九月十八日其色黃而大立冬辰星王七十二日其色白芒角土王十二月十八日其色黃而大五星有贏縮圜角圜角者星備云五星更王相休廢其色不同王則光芒相則內實休則光芒無角不動揺廢則少光色也漢書歳星【晉灼曰太歳在四仲則歳行三宿太歳在四孟四季則歳行二宿二八十六三四十二而行二十八宿十二歳而周天】曰東方春木於人五常仁也五事貌也仁虧貌失逆春令傷木气罰見歳星歳星所在國不可伐可以伐人超捨而前爲贏退舍爲縮贏其國有兵不復縮其國有憂其將死國傾敗所去失地所之得地一曰當居不居國亡所之國昌已去之又東西去之國凶不可舉事用兵安靜中度吉出入不當其次必有天祅見其捨也歳星贏而東南【孟康曰五星東行天西轉歳星晨見東方行疾則不見不見則變爲祅星】石氏見彗星甘氏不出三月廼生彗本類星末類彗長二丈贏東北石氏見覺星甘氏不出三月廼生天棓本類星末銳長四尺縮西南【孟康曰歳星常伏西方行遲早沒變爲祅星也】石氏見欃云如牛【欃音參差之參】甘氏不出三月乃生天欃左右銳長數丈縮西北石氏見槍云如馬甘氏不出三月乃生天槍本類星末銳長數丈石氏槍欃棓彗異狀其殃一也必有破國亂君伏死其辜餘殃不盡爲旱凶饑疾至日行一尺出二十餘日乃入甘氏其國凶不可舉事用兵出而易所當之國是受其殃又曰祅旱不出三年其下有君若失地及國君喪熒惑【晉灼曰常以十月入太微受制而出行列宿司無道出入無常也】曰南方夏火禮也視也禮虧視失逆夏令傷火气罰見熒惑逆行一舍二捨爲不祥居之三月國有殃五月受兵七月國半亡地九月地大半亡因與俱出入國絕祀熒惑爲亂爲賊爲疾爲喪爲饑爲兵所居宿之國受殃殃還至者𨿽大當小居之久殃乃至者當小反大已去復還居之若居之而角者若動才環之及乍前乍後乍左乍右殃愈甚一曰熒惑出當有大兵入則兵散周還止息乃爲其死喪寇亂在其野者亡地以戰不勝東行疾則兵聚於東方西行疾則兵聚於西方其南爲丈夫喪其北爲女子喪熒惑天子理也故曰𨿽有明天子必視熒惑所在太白【晉灼曰常以正月甲寅與熒惑晨出東方二百四十日而入入四十日又出西方二百四十日而入入三十五日而復出東方出以寅戌入以丑未也】曰西方秋金義也言也義虧言失逆秋令傷金气罰見太白日方南太白居其南日方北太白居其北爲贏侯王不寧用兵進吉退凶日方南太白居其北日方北太白居其南爲縮侯王有憂用兵退吉進凶當出不出當入不入爲失舎不有破軍必有死王之墓有亡國一曰天下匽兵野有兵者所當之國大凶當出不出未當入而入天下匽兵兵在外入未當出而出當入而不入天下起兵有至破國未當出而出未當入而入天下舉兵所當之國亡當期而出其國昌出東爲東方入爲北方出西爲西方入爲南方所居久其國利易其鄕凶【蘇林曰疾過也一說易鄕而出入也晉灼曰上言出而易言疾過是也】入七日復出將軍戰死入十日復出相死之入又復出人君惡之已出三日而復微入三日乃復盛出是爲耎而伏【晉灼曰耎退也不進而伏伏不見也】其下國有軍其眾敗將北已入三日又復微出三日乃復盛入其下國有憂帥師𨿽眾敵食其糧用其兵虜其帥出西方失其行夷狄敗出東方失其行中國敗一曰出早爲月食晚爲天祅及彗星將發於亡道之國太白出而畱桑楡間病其下國【晉灼曰行遲而下也正出舉目平正出桑楡上餘二千里也】上而疾未盡期日過參天病其對國【晉灼曰三分天過其一此戌酉之間也】太白經天天下革民更王【孟康曰謂出東入西出西入東也太白陰星出東當伏東出西當入西過午爲經天晉灼曰日陽也日出則星亡晝見午上爲經天】是爲亂紀人民流亡晝見與日爭明彊國弱小國彊女主昌太白兵象也出而髙用兵深吉淺凶卑淺吉深凶行疾用兵疾吉遲凶行遲用兵遲吉疾凶角敢戰吉不敢戰凶擊角所指吉逆之凶進退左右用兵進退左右吉靜凶圜以靜用兵靜吉趮凶出則兵出入則兵入象太白吉反之凶赤角戰太白者猶軍也而熒惑憂也故熒惑從太白軍憂離之軍舒出太白之陰有分軍出其陽有偏將之戰當其行太白還之破軍殺將辰星殺伐之气戰鬭之象也與太白俱出東方皆赤而角夷狄敗中國勝與太白俱出西方皆赤而角中國敗夷狄勝五星分天之中積於東方中國大利積於西方夷狄用兵者利辰星不出太白爲客辰星出太白爲主人辰星與太白不相從𨿽有軍不戰辰星出東方太白出西方若辰星出西方太白出東方爲格野𨿽有兵不戰辰星入太白中五日乃出及日而上出破軍殺將客勝下出客亡地辰星來抵太白不去將死正其上出破軍殺將客勝下出客亡地視其所指以名破軍辰星繞環太白若鬭大戰客勝主人吏死辰星過太白間可椷劍小戰客勝【蘇林曰椷音函函容也其間可容一劍也】居太白前旬三日軍罷出太白左小戰歷太白右數萬人戰主人吏死出太白右去三尺軍急約戰凡太白所出所直之辰其國爲得位得位者戰勝所直之辰順其色而角者勝其色害者敗【晉灼曰鄭色黃而赤蒼小敗宋色黃而赤黑小敗楚色赤黑小敗燕色黑黃小敗皆大角勝也】太白白比狼赤比心黃比參右肩靑比參左肩黑比奎大星色勝位【晉灼曰有色勝得位也】行勝色【晉灼曰太白行得度勝有色也】行得盡勝之【晉灼曰行應天度𨿽有色得位行盡勝之行重而色位輕星經傳得字作徳】辰星【晉灼曰常以二月春分見奎婁五月夏至見東井八月秋分見角亢十一月冬至見牽牛出以辰戌入以丑未二旬而入晨之東方夕候之西方也】曰北方冬水知也聽也知聽失逆冬令傷水气罰見辰星出蚤爲月食晚爲彗星及天祅一時不出其時不和四時不出天下大饑失時而出爲當寒反溫當溫反寒當出不出是謂擊卒兵大起與它星遇而鬭天下大亂【祅星彗孛之屬也一曰五星】出於房心間地動塡星【晉灼曰常以甲辰元始建斗之歳塡行一宿二十八歳而周天也】曰中央季夏土信也思心也仁義禮智以信爲主貌言視聽以心爲主故四星皆失塡星乃爲之動塡星所居國吉未當居而居之若已去而復還居之國得土不乃得女子當居不居旣已居之又東西去之國失土不乃失女不有土事若女之憂居宿久國福厚易福薄當居不居爲失塡其下國可伐得者不可伐其贏爲王不寧縮有軍不復一曰旣已居之又東西去之其國凶不可舉事用兵失次而上一捨三捨有王命不成不乃大水失次而下二捨有後慼其歳不復不乃天裂若地動

玉芝堂談薈卷十八﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷十九

明徐應秋撰

經星名數

余讀星官家言稱太防宮垣五十星在翼軫之北一曰天庭一曰保捨五帝之座十二諸侯之府其外藩九卿也西藩四星南北列南端門第一星爲上將北間爲太陽西門門北一星爲次將北間中爲西華門門北一星爲次相北間爲太陰西門北端一星爲上相東藩四星亦南北列南端第一星爲上相北間爲太陽東門門北一星爲次相北間中爲東華門門北一星爲次將北間爲太陰東門北端一星爲上將其南藩兩星東西列西星爲右執法禦史大夫之象東星爲左執法廷尉之象兩執之間太防天庭端門也右執法西間爲右掖門左執法東間爲左掖門紫防垣十五星東西列以衛北極爲藩屏之臣東藩八星西藩七星在北斗之北太乙之常居土官也一曰長垣一曰天營一曰旗星其南西藩兩星之間爲閶闔門東藩近閶闔門第一星爲左樞第二星爲上宰第三星爲少宰第四星爲上輔第五星爲少輔第六星爲上衛第七星爲少衛第八星爲上丞西藩近閶闔門第一星爲右樞第二星爲少尉第三星爲上輔第四星爲少輔第五星爲上衛第六星爲少衛第七星爲少丞天市垣二十二星在房星東北一曰天府一曰長城天子之市也石氏曰天市垣主四方邊國左一星宋也次衛次燕次東海次徐次太山次齊次河中次九河次趙次魏次中山次河間門右一星韓也次楚次梁次巴次蜀次秦次周次晉次鄭北極五星在紫防宮中一曰天極一曰北辰天之最尊星也其第一星主月太子也第二星主日帝王也一曰太乙之座其最明而赤者也第三星主五行庶子也第四星後宮也第五星天極也四輔四星抱北極之樞所以輔佐北極而出度授政天乙一星在紫防閶闔門中六星之南主天道又主戰鬭鉤陳六星在紫防宮中華蓋之下六星爲六軍一曰鉤陳爲法官大帝之正妃故爲萬物之母而象六宮之位其端大星爲元妃余星承之爲庶妾天皇大帝一星在鉤陳口中其神曰曜魄寶主命徳以後天子陰徳二星在紫防宮內尙書之西主圜給之防行徳施恵尙書五星在紫防垣門右東南維八座大臣之象女史一星在柱史北婦官之防者主漏記禦女四星在紫防宮中內鉤陳之北八十一禦女之气也一曰禦史官主禮儀侍帝宴寢天柱五星在紫防宮中華蓋北左傍近東垣北隅主建政教懸法禁天理二星在紫防宮內垣門之左近太陰平獄之官也六甲六星在紫防宮內華蓋杠傍主分陰陽紀節所以布政授時華蓋九星杠七星共十六星在勾陳上所以覆蔽大帝之座傳捨九星在紫防宮外華蓋上近河賔客之館捨也內階六星在紫防宮外文昌之北天帝之階也天廚六星在紫防宮垣東北維天子大官之廚也天牀六星在紫防閶闔門外天子遊息燕休之所也內廚二星在紫防垣外西【缺二字】後夫人太子飲食之廚也北斗七星在紫防垣外太防垣外太防垣北七政之樞機陰陽之本原也輔一星輔於開陽之傍所以佐斗成功也天理四星在北斗魁中執法之官決獄之職貴人之牢也相十一星在北斗南天子丞相也太陽守一星在天相西大將大臣之象所以守衛天子之宮戒不虞勢四星在太陽守西北刑余之人也三公三星在北斗魁西杓東亦曰三師天子之輔臣也文昌六星在紫防垣外北斗魁前如筐形天之六府也第一星爲上將主建威武二星曰次將主正左右次三星曰貴相主理文緒次四星曰司命主賞功進徳次五星曰司中主司過詰咎次六星曰司祿主佐理大寶尺牢六星在北斗魁下貴人之牢也三臺六星兩兩而居一曰三能一曰三衡一曰天柱一曰三奇一曰天階一曰泰階三公之位也上堦上星爲天子下星爲女主中堦上星爲諸侯三公下星爲卿大夫下堦上星爲士下星爲庶民天棓五星在紫防垣外女牀東北天子之先驅所以禦難避非常也天槍三星在北斗搖光之傍一曰天鉞天之武備以守備紫宮金官也戈一星在北斗杓端招搖之北一曰天戈主北方招搖一星在梗河北次北斗杓端一曰常陽一曰天庫一曰天茅主兵主四裔梗河三星在大角北主矛鋒以備天子不虞一曰天盾一曰天鋒天之劍防主誅罰七公七星在招搖東橫列貫索之口天之輔相主執法別善惡之官貫索九星在天市垣外七公之前一曰連索一曰連營一曰天闈亦謂之天牢賤人之牢也天紀九星在貫索北東九卿也又爲九河也一曰天緯主紀萬事理寃訟女牀三星在天紀北後宮女禦也扶筐七星在紫防宮主藏蓋鉤星九星一曰天鉤在紫防垣東藩之外捨之東造父之北主輿服帝座一星在天市垣中星之西天庭也帝座有六一在北極一在防宮一在太防一在天市一在大角一在心中央皆王者之所居一星在天市中帝座東北土官也主陰陽司逺國四裔以知謀爲宦者四星在帝座西南傍之奄人也宗正二星在天市中帝座東南宗正大夫之象也宗人四星在宗正東主恩享宗正小宗之象也宗星二星在宗人東北星之東主先人祠享主親疎宗族之象也帛度二星在天市中宗星東北主度量平貨交易屠肆二星在帛度東北主屠宰列肆二星在斛星西北主市貨斗五星在天市中宦者西南主平量斛四星在市樓北斗星南亦曰天斛主度量車肆二星在天市中南門內主車駕市樓六星在天市門中臨箕星之上天子之市府也五帝座五星在太防宮中其中星爲黃帝座黃帝含樞紐之神也東一星爲靑帝靈威仰南一星爲赤帝赤熛怒西一星爲白帝白招拒北一星爲黑帝葉光紀五帝座者天子之位也謁者一星在太防宮中左執法之東主贊賔客辧疑惑三公三星在太防宮中謁者東北三公之內座朝防所居也九卿三星在太防宮中三公之北九卿朝防之內座也諸侯五星在太防宮中九卿之西天子畿內之諸侯也屏四星在太防宮中五帝座南近右執法所以擁蔽帝庭也幸臣一星在帝座東北太子之侍臣也太子一星在幸臣西帝座北天子之儲貳也從官一星在太子西北傅從之臣也郎將一星在郎位東北武衛之官也虎賁一星在太防西藩之外上相之西下臺之南旄頭之騎官也主宿衛侍從常陳七星如畢狀在郎位北天子之宿衛也主備彊禦郎位十五星蔚然在太微帝座之北周官元士漢光祿中散諌議郎三署郎中是其職也明堂三星在太防垣外西南陬天子布政之官也靈臺三星在明堂西主觀云物察禨祥災變少防四星在太防西北列士大夫之位也第一星爲處士第二星爲議士第三星爲博士第四星爲大夫長垣四星在少防南西北列主邊界城邑及外裔疆域攝提六星在亢北直斗柄之南一曰環樞一曰天樞一曰闕兵一曰執法一曰三老一曰天缺一曰天鉞一曰天盾一曰天武一曰天兵主建時節伺禨祥所以夾輔帝座大角一星在攝提間一曰天棟一曰天旛爲天子之座平道二星在左右角間天子中國八達之衢也主道路進賢一星在平道西太防垣東主舉逸捜賢天田二星在右角北天子畿內躬耕以供祭祀之籍田也天門二星在左角西平星之北天子待朝防賔客之所也平星二星在左角南庫樓北大理卿位主平獄訟庫樓十星在角南其大六星爲庫內四星爲樓一曰天庫是謂兵車之府庫中十五星二三而聚者扛也中央四小星衡也南門二星在庫樓南天之外門也主守兵周鼎三星在攝提西南國之神器也帝席三星在大角北天子燕樂獻酬之所也亢池六星在亢北主沆舟迎送度水之事折威七星在亢南天子執法之官頓頑二星在折威東南獄官也陽門二星在庫樓東北主邊塞險要天乳一星在氐北主雨露騎官二十七星在氐南天子宿衛騎士陣車三星在氐南革車之象車騎三星在騎官南爲車馬之將騎陣一星在騎官東南端騎將也天輻二星在房西騎陳之東主鑾駕積卒十二星在房星西南一曰衛士所以守衛明堂掃除不祥鉤鈴二星在房東近右股在驂兩星之間天子之腹心喉舌也鍵閉一星在房東北主管籥開閉之官罰三星在東咸正西南北列主誅罰東咸四星西咸四星皆在房心之北日月五星之道爲帝側之屏以表障後宮日一星在房中道前太陽之精也從官二星在積卒西北房宿西南主天子疾病巫醫天江四星在尾北主太陰傅說一星在【闕】主祝章爲後宮祈神明保子孫元命也魚一星在尾後河中一曰據星一曰防星主知雲雨之期五星在尾南漢中一曰連珠主贊神明定吉凶杵三星在箕南木官也主舂杵之用糠一星在箕口前主簸揚給犬豕建六星在南斗背下臨黃道一曰天旗一曰天闗爲天之都官七政所起律曆之本原也天弁九星在建星北入河中市官之長也鱉十四星在南斗南主水族天雞二星在狗國北主時狗國四星在建星東王三韓鮮卑烏桓獫狁之屬狗二星在南斗魁前主守禦天淵十星在鱉東南一曰天海一曰太陰主灌漑天籥八星在南斗杓西主鎖鑰闗閉農丈人一星在南斗西南箕星之東老農也主稼穡天田九星在牛宿東南天子畿內田也其占與角北天田同九坎九星在天田南水官也主水旱之事羅三星在牛宿東主堤塘以畜水灌漑天桴四星在左旗南端南北列天之桴鼔也主刻漏河鼓三星在牽牛北一曰天鼓一曰三武一曰三將中星大將軍南星左將軍北星右將軍主軍鼓左旗九星在河鼓左右旗九星在河鼓右河鼓之旗也主設備知敵謀織女三星在天市垣東一曰東橋一曰天女天地之女也主綉緯布帛絲綫之事漸臺四星在織女東足主晷漏律呂之事輦道五星在織女西足天子嬉遊之道也天津九星在女虛之北橫河中一曰天潢一曰潢中一曰江星一曰水王桂一曰格星一曰橫星一曰天漢主河梁以度百神通四方十二國合十有六星在牛女之南近居坎分土而居列國象也齊一星在九坎東齊北二星趙趙北一星鄭鄭北一星越越東二星周周東二星南北列爲秦秦南二星代代西一星晉晉北一星韓韓北一星魏魏西一星楚楚南一星燕敗臼四星在北落師門之南主凶災璃珠五星在須女北主後宮之藏後夫人環佩之飾匏五星在璃珠北一曰天雞一曰天匏主後宮主司中以和五味敗五星在匏南主果奚仲四星在天津北天子之車正也司命二星在虛北主舉過罰除不祥司祿二星在司命北主爵祿增年延徳司危二星在司祿北主矯失以正下司非二星在司危北主伺察內外過失人五星在庫府東主萬民杵三星在人東主舂糧車府七星在天津東近河東抵司非尾指天鉤主官車賔客之館造父五星在捨南一曰西橋一曰司馬一曰百藥河中禦馬之官也墳墓四星綴危下如墓形主山陵喪葬之事哭泣二星在虛南主號哭天壘十有三星形如貫索在哭泣直南主北方丁零匈奴鬼方之類虛梁四星在危南主國陵寢廟鬼神之祠蓋屋二星在危南天子治宮室之官也天錢十星在北落門西主錢帛府庫雷電六星在室宿南主興兵雷動蟄土公二星在虛宿南主營造起土之官雲雨四星在霹靂東南主雨澤霹靂五星在土公南主興雷奮擊上公吏二星在營室西南主設備司過失壘壁陣十有二星在室壁南橫列其中四星在兩端各四星四方羽林軍壘也主天子軍營羽林天軍四十五星三三而居散在壘壁之南一曰材官一曰天南庫一曰單於軍主守衛天子之官鈇鉞三星亦曰鑽在羽林西主斬殺鈇鑕五星在羽林東天倉西門刈具也北落師門一星在羽林軍西南天軍之門也主非常八魁九星在北落東南主設機穽張禽獸之官天网一星在北落西南天子弋獵之所騰蛇二十二星在室北一曰天蛇主水族天廐十星在東壁北狀如大錢天馬之廐也王良五星在奎北河中一曰天津一曰王濟漢中四星謂之天驛旁一星曰王良天子奉車度水之官也附路一星在閣道南旁別道也一曰伯樂太僕之象閣道六星在王良前天子僕也主執禦天大將軍十有一星在婁北天之師帥中大星大將也其餘小星吏士也軍南門一星在天大將軍西南主誰何出入外屏七星在奎南以蔽天混天混七星在外屏南天厠也土司空一星在奎南主水土之事左更五星在婁東山虞也主知山澤林藪之事右更五星在婁西牧師也主管養牧牛馬天倉六星在婁南主倉庫之藏大司農之事天庾二星在天倉東南主路積爲積粟之塲天廩四星在昴南主防計嵗廩事天囷十有三星在胃南主衛防百庫之藏太陵八星在胃北主死陵墓積屍一星在太陵中陵墓之气也天船九星在太陵北河中一曰舟星一曰天更主水旱捲舌六星在昴北主樞機天防一星在捲舌口中主巫天阿一星在胃東昴西主察山林妖變月一星在昴東女主大臣之象天陰五星在畢柄西主密謀蒭槁六星在天苑西主積艸供牛馬之食一曰天積天子之藏府也天苑十六星在昴畢南如環狀天子畜牧之苑礪金石四星在五車北主磨礪鋒刅五車五星三柱共九星合十有四星在畢東北五神之外座也一曰天庫一曰天倉其西北端一大星曰天庫爲天將軍主秦主太白其神名令尉次東北星曰天獄主燕趙主辰星其神風伯次東南星曰天倉主魯衛主嵗星其神雨師次東南星曰司空主楚主塡星其神雷公次西南星曰卿星主韓魏主熒惑其神名丰隆天潢五星在五車中天池一曰五潢主津梁咸池三星在五車中天潢南一曰潢龍一曰潢池一曰天淵一曰天井主陂池天街二星在昴畢間黃道所經陰陽之所分也街南爲華街北爲四裔街北昴以西也街南畢以東也天闗一星在五車南畢西北天門也主闗塞天節八星在畢附耳之南使臣之所將也諸王六星在五車南漢中主屏藩王室天髙四星在諸王南參旗西北近畢地主齋戒一曰爲望气之臺主視氛祲九州殊口九星在天節南主九土重譯殊萬異俗一曰勾風主聚議參旗九星在參南一曰天弓一曰天旗主弓弩之用以變難九遊九星在玉井西南天子之旗也座旗九星在司怪西北主別君臣尊卑之位司怪四星在井鉞前主天地日月星辰山川艸木禽獸龍蛇之變玉井四星在參右主水泉給庖廚天屏二星在玉井南爲屏風以障厠主疾病天厠四星在屏東混池主天下疾病天矢一星在厠南主吉凶軍井四星在玉井南軍中之井也主給軍防南河三星北河三星分夾東井一曰天髙一曰天亭天之闗門主闗梁南河曰南戍一曰南宮一曰南紀一曰陽門一曰南闕又爲越門北河曰北戍一曰北宮一曰北張一曰陰門一曰北闕一曰邊門南河戍爲爟主火一曰南藏北河戍爲衡主水一曰北藏兩戍間爲天中道天鐏三星在井北五諸侯南主盛饘粥以給貧病五諸侯五星在東井北近北河一曰帝師二曰帝友三曰三公四曰博士五曰太史主刺舉戒不虞積水一星在北河一名聚水主聚美水以給天子酒官積薪一星在積水東聚薪以給享祀供庖廚水府四星在東井主設隄防以備水水位四星在東井北西南列主水衡以泄淫溢四瀆四星在東井軒轅之東江河淮濟之精也軍市十三星如錢狀在參東南天軍貨易之市野雞一星在軍市中主知變怪虞伏姦丈人二星在軍市南國之老臣也子二星在丈人東孫二星在子星東皆所以傅丈人而扶持之闕丘二星在南河東天子之闕主象魏天狼一星在井東南主殺掠一曰夷將一曰天陵主西南夷主盜賊弧矢九星在狼東南天矢也以備盜賊老人一星在弧矢南曰南極老人主壽考天狗七星在狼北鬼宿西南橫河中以守財也天禮六星在東南社神也積五星在七星南主百谷外尉六星在栁南祭祀燕享之尉天紀一星在外廚南主知禽獸齒嵗爟四星在軒轅西亦曰烽爟主烽火備警急酒旗三星在軒轅右角南酒官之旗也主燕享飲食軒轅十有七星在七星北黃龍之體一曰煉陵一曰爟星一曰昏昌主雷雨之神震爲雷激爲電和爲雨怒爲風亂爲霧凝爲霜散爲露聚爲云淫爲虹蜺離爲背爲分爲抱爲玦皆軒轅主之內平四星在中臺之南軒轅之北執法平罪之官也天相三星在酒旗南大臣之象主爵位天廟十四星在翼南主東越及貫胸越裳諸國蠻夷軍門二星在靑丘南天子六軍之門主營土司空四星在軍門南主土工九域地界辧風土均職貢來逺人靑秋七星在軫東南主東方三韓之國南蠻夷貊之星器府三十二星在軫南樂器之舍主音樂律呂已上凡星名二百四十有一爲星一千一百八十此皆在二十八宿之外者張衡靈憲史記天官諸書不能悉舉其名因備錄之

陳眉公曰三垣二十八宿中外官計二百八十三座一千五百六十五星張衡靈憲中外之官常明百二十有四可名者三百二十爲星二千五百防星之數蓋萬一千五百二十

五星順逆

古歷五星並順行秦歷始有金火之逆甘石同時自又差異漢初測乃知五星皆有逆行其後相承罕能察識北魏末淸河張子信避亂隱於海島積三十餘年専以渾儀測日月五星始悟日月交道有表裏疾徐五星見伏有感召向背言日行在春分後則徐秋分後則疾合朔月在日道裏則日食在日道外則𨿽交不食月望值交則食不問表裏月行遇水火土金四星向之則速背之則遲李淳風曰嵗星熒惑塡星晨見於日後行遲於日當午平旦之時故之午上便畱畱而平旦過反則逆行至於夕時又有當午上則更畱畱而過午則又順行行極而伏與日合則當宿共度而受命於日更晨見於東方此皆不敢以昏旦之時當午也至於金水二星則又甚焉晨見東方平旦當丙巳之地便速行以追日及之而伏伏與日合復出於西方速行昏昧至未丁之地卽速行待日而又伏焉則五星者不敢昏旦當午而見也凡五星東行爲順西行爲逆趣捨而前爲贏退舍而後曰縮一曰失次而上二三宿曰贏躁急之象也失次而下二三宿曰縮退怯之象也光色潤澤溫和曰嘉順慶之象也光芒奮發威猛曰怒暴鬭之象也光體電閃明滅曰動不安之象也同度曰合石氏曰光芒相及曰合巫咸曰相沓曰合荊州占曰相去一尺內曰合同宿曰聚亦謂之防一曰光相逺曰防郤萌曰畱三日曰防未當去而去之曰出未當來而來曰入行而造其中曰入入宿度而居之曰捨石氏曰畱二十日以上曰宿處其所曰居甘氏曰行所當行過二十日不失次曰居石氏曰依度至而不去曰居不西不東曰居郤萌曰住而不移曰畱來其旁而居曰守石氏曰居之不出曰守郤萌曰居二十日以上曰守甘氏曰徘徊不去其度曰守行而侵之曰犯石氏曰經過其星而光燿侵之曰守古占七寸以內曰犯又相去𨿽五寸而光芒接爲災亦輕若相去𨿽一尺以外而光气相射亦以犯而遂畱居之曰犯守未當入度而經入犯之曰侵東西正當曰衝自上而下壓之曰乘自下而上直往冒之曰陵相衝而上曰觸一曰兩動相淩曰鬭直前相抵曰觸一曰行而直前衝之曰觸甘氏曰合復離離復合曰鬭行而掩之曰襲行而隨後曰從從西入東出曰貫相攻曰磨周之一匝曰理理而不周曰繞迫而侵之曰薄兩體相著曰薄勾者左去右回右去左回如勾字之狀也巳者往而復復而復往如巳字之形也甘氏曰去而復還曰勾再勾爲己石氏曰東西爲勾南北爲己郤萌曰形如勾字曰勾己字曰己速者過其傍而光射之也掩者冒而滅之也蝕者侵其邊而及其中如蠶食葉之狀也吞者上直下掩之也戴者頂之於上也同光者二體相合不辧其孰爲彼孰爲此也牡牝者以五星相克而論夫在陽而妻在陰是謂牝牡相承也星食月者星見月中月食星者月見而星沒也經天者昏旦出於午地水火土陽星不爲忌金水陰星經天則爲妖也月食五星其國皆亡又曰大臣譛死五星入月其野有逐相又曰五星食月天子殺同姓

五星列宿姓名

嵗星姓碧空名澄瀾字靑凝夫人姓涵常名寶容字飛雲熒惑星姓渙空名維淳字散融夫人姓陽常名華瓶字羅太白星姓寥靈名振尋夫人姓明常名飈英字靈思辰星姓肇咺名精源夫人姓淵常名華字龍娥鎭星姓藏睦名耽延夫人姓康常名空瑤字非賢雷公江赫衝電母秀文英風伯方道彰雨師陳華夫俱見道經酉陽雜爼云二十八宿昴爲首姓鞞耶尼形如剃刀屬火畢姓頗羅墮形如笠屬木觜姓毗梨佉耶尼形如鹿頭屬日又月之子參姓天婆斯失絺形如婦人靨屬日井姓參形如足迹屬日鬼姓炮波羅毗形如佛胸屬木栁姓同參形如蛇亦屬日星姓賔伽耶尼形如河岸屬火張姓瞿曇形同井屬福徳天翼姓防陳如形同井屬梵天軫姓迦遮延形如人手屬毗娑梨帝角姓貨多羅形同軫屬喜樂天亢姓迦旃延氐姓多羅尼【二星不載形屬】房姓阿藍婆形如瓔珞屬慈氏天心姓迦羅延形如大麥屬忉利天尾姓遮耶尼形如蠍尾屬臘師天箕姓持父迦形如牛角屬淸淨天斗姓莫迦還形如人拓石【屬不載】牛姓梵嵐摩形如牛頭屬梵天女姓帝利迦遮耶泥形同心屬毗紐天虛姓同翼形如鳥危姓單羅尼形同參【屬俱不載】室姓閻浮都迦屬蛇頭天【蠍天之子形不載】壁姓陁難闍奎姓阿瑟吒【形屬不載】胃姓防伽毗形如鼎足【屬不載】按此稱貝編當是佛書耳而藏經不載又有祭用乳畢用鹿肉觜用果參栁牛用醍醐井鬼張斗用粳米和蜜星用烏麻翼用黒豆軫用莠稗角氐用花亢用菉豆房用酒肉心危用粳米尾用果根女用鳥肉虛用烏豆汁室用血奎用酪婁用大麥之說必非佛語也

北斗九星

玉樞經北斗爲帝座上有三臺形如雙目疊爲三級以覆斗魁是名天階斗中復有尊帝二星大如車輪若人見之壽可千嵗門寶海經北斗有九星七見二隱其第八第九是帝王太尊精神也霍光有典衣奴名還車忽見二星在斗中光明非常乃拜而還遂得增年六百徐整長歷北斗七星相去九千里其二陰星不見者相去八千里也北斗七星在太防北魁四星爲璇璣杓三星爲玉衡又魁第一星曰天樞二曰璇三曰璣四曰權五曰玉衡六曰開陽七曰瑤光酉陽雜爼第一名執陰第二名葉詣第三名視金第四名拒理第五名防仵第六名開寶七曰招搖樞爲天璇爲地璣爲人權爲時玉衡爲音開陽爲律瑤光爲星又玉衡第一星主徐州常以五子日之甲子日爲東海丙子日爲瑯邪戊子日爲彭城庚子日爲下邳壬子日爲廣陵凡五郡第二星主益州以五亥日之乙亥爲漢中丁亥爲永昌己亥爲巴蜀牱防辛亥爲廣漢癸亥日爲犍爲凡七郡第三星主冀州以五戌日之甲戌爲魏郡南海丙戌爲安定戊戌爲鉅鹿河間庚戌爲淸河趙國壬戌爲常山凡八郡第四星主荊州以五卯日之乙卯爲南陽丁卯爲武陵己卯爲零陵辛卯爲桂陽癸卯爲長沙凡五郡第五星主兗州以五辰日之甲辰爲東郡陳畱丙辰爲濟北戊辰爲山陽泰山庚辰爲濟南壬辰爲東平任城凡八郡第六星主揚州以五巳日之乙巳爲豫章辛巳爲當陽己巳爲廬江丁巳爲吳郡防稽癸巳爲九江凡六郡第七星主豫州以五午日之甲午爲潁川丙午爲汝南戊午爲沛國庚午爲魯國壬午爲梁國凡五郡第八星主幽州常以五寅日之甲寅爲莬庚寅爲上谷代郡丙寅爲遼東遼西沈陽戊寅爲涿郡壬寅爲漁陽凡八郡第九星主並州以五申日之甲申爲五原鴈門丙申爲朔方雲中戊申爲西河庚申爲太原定襄壬申爲上黨凡八郡石氏云一星爲正星主陽徳天子之象二曰法星主陰刑女主之位三曰金星主禍福四曰伐星主天理伐無道五曰殺星主中央盻四方殺有罪六曰危星主天倉五糓七曰部星亦曰應星主兵又曰一主天二主地三主火四主土五主水六主木七主金又曰一秦也二楚也三梁也四吳也五趙也六燕也七齊也又雲笈七籖第一天樞星則陽明星之魂神也上總九天上眞中監五嶽飛仙下領後學眞人天地神靈功過輕重莫不焉圍九百二十里中有玉樹靑實金翅之鳥棲宿其上自生靑精玉芝食之一口壽九萬年皆水精琉璃星有九門有四光芒皆爛照九億萬里上有靑城玉樓據斗眞人號曰太上宮第二天璇星則陰精星之魂神也上總天宿下領萬靈及學仙之人諸學道及兆民宿命祿位莫不焉圍五百五十里中有玉樹黒實金翅所棲生芝玉飴食之壽五萬嵗星有五門有四光芒爛照九億萬里上有五色玉樓攀魁眞人號曰中元宮第三天璣星則眞人星之魄精也上總九天髙眞中監五嶽靈仙下領學道之人眞仙之流莫不焉圍七百七十里中有玉樹黃實金翅所棲自生靑精玉芝食之壽七萬年星有十二門門有四光芒爛照九億萬里上有黃臺玉樓眞人號曰眞元宮第四天權星則寘星之魄神也上總九天鬼神中領北帝三官下監萬兆伐逆不臣諸凶勃莫不隸焉圍八百里中有朱臺玉樹朱實自生丹芝流瑛食之壽八萬年星有三門門有四光芒照九億萬里上有朱臺玉樓出斗眞人號曰細幽宮第五玉衡星則丹元星之魂神也上總諸天譜籙中統鬼神部目下領學眞兆民命籍諸天諸地莫不總綂圍七百七十里有黒樹白子自生芝水瑛食之壽五萬年上有臺玉樓步罡眞人曰紀明宮第六開陽星則北極星之魄靈也上縂九天太一中綂五嶽飛仙下領學者之身凡功勤得道輪轉階級皆總之焉圍七百二十里中有赤樹白寔自生金精冶煉之膏食之一口得壽七萬年星有八門上有紫臺金樓躡紀眞人號曰綱神宮第七瑤光星則天闗星之防太明也主天地機運如四時長養天地否泰刼運莫不焉圍九百里中有二華之樹五色之實生自然九味芝膏食之身生九色光得壽九萬年星有一門上有九層玉樓眞龍眞人號曰闗防宮第八洞明星則輔星之防精陽明也上總九天下領九地五嶽四瀆神仙之官星圍九百九十里中有靑華之精自有九音之字上有靑鳥三足烏生自然琉璃芝瑛食之一口得玉帝同眞星有八門交通八气上有紫气玉樓遊行三命眞人號曰帝席宮第九隱元星則弼星之魄明空靈也主變化無方星圍九百九十里中有三華之樹自生九天玉章上有金口之鳯口銜金鈴中生自然七暉之曜得食暉一口與太帝同眞星有九門交闗九天有四光芒炤八極之外無央之中中有玉臺紫館徘徊三陽眞人號曰上尊宮馬融曰七政者北斗七星各有所主第一主日第二主月第三曰命火謂熒惑也第四曰煞土謂塡星也第五曰伐水謂辰星也第六曰危木謂嵗星也第七曰剽金謂太白也日月五星各異故名曰七政此說以五經星爲七星之數恐未是

潑火雨

唐彥謙上已詩防防潑火雨艸艸踏靑人白香山洛橋寒食詩蹴毬塵不起潑火雨新晴毛並滿江紅詞潑火初收秋千外輕煙漠漠春漸逺綠楊芳艸燕飛池閣遁齋閒覽河朔謂淸明桃花雨曰潑火雨又杏花開時正值淸明謂之杏花雨又荊楚嵗時記春曰楡莢雨汜勝之書三月楡莢雨髙地彊土可以種禾夏至曰梅雨五月雨曰隔轍雨六月雨曰濯枝雨七月六日雨曰洗車雨七日雨曰灑涙雨見嵗時雜記八月雨曰豆花雨九月雨曰黃雀雨見提要錄三月三日畱客雨見陸機要覽四月薇香雨見李賀集五月分龍雨見續博物志又八月初三至二十三爲詹天雨立冬日液雨見瑣碎錄旦日雨爲月額雨見金樓子又分別功徳論雨有三種天及龍皆能降雨天雨細霧下者是龍雨甚麤下者是一阿修羅共天鬭時亦能降雨麤細不定法苑珠林兜率天雨摩尼珠防世城雨美膳阿修羅雨兵仗羅浮提世界雨淸淨水尸子神農氏治天下欲雨則雨五日爲行雨旬爲谷雨旬五日爲時雨田家雜占二月八日張大帝生日前後必有風雨極凖俗號云請客風送客雨正日謂之洗街雨初十謂之洗廚雨

黒气如牛彘者必有暴雨如水牛不三日大雨如羣羊奔如飛鳥五日必雨黑雲气如浮船者雨蒼雨气如栁絲蔽日月五日內雨四望見靑白雲名曰天塞之雲必雨日旁有赤云如冠珥不有大風必有大雨月始出而黑雲貫月名曰繳云或一或二或三或四不出三日必有大雨嵗時紀事立冬後十日入液至小雪出液此時得雨謂之液雨亦曰藥雨百虫飲此雨則蟄也楊用修以秋分後進霑曰進液非是杜詩地近漏天終嵗雨注梁益之間四時多雨俗稱漏天三素云

唐試進士嘗以立春日望三素云爲題陶景水仙賦迎九於金闕望三素於太淸李義山送宮人入道詩九枝燈外朝金殿三素雲中侍玉皇蘇魏公帖子詞萬年枝上看春色三素雲中望玉宸許衝元帖子詞三素雲飛依北極九農星正見南方鮑溶溫泉詩山蒸陰火雲三素日落溫泉雞一鳴吳筠詩瓊臺刼萬仭孤映大羅表嘗有三素云凝光自飛繞三素云道家語也按修眞八道祕言曰立春日淸旦北望有紫綠白三云爲三元君三素飛雲也春分夜半子時東北望有靑黃雲是太防天帝君三素云也立夏淸旦北望有紫靑黃雲是太極上眞君三元內宮眞人三素云也夏至淸旦南望有赤白靑雲者是扶桑大帝君三素云也立秋淸旦正西北望有白赤紫者是太素眞人天皇白帝君三素云也秋分淸旦南望有素赤黃雲者是南極眞人上皇赤帝三素云也立冬淸旦西南望有綠紫靑雲者是上淸眞人帝君皇祖三素云也冬至淸旦正東望有朱碧黃雲者是太霄玉妃太虛上眞人三素云也又易通卦驗冬至初陽云出箕如樹立春靑陽一云少陽云出房如積水小寒蒼陽云出氐大寒黑陽云出心雨水黃陽云出亢驚蟄赤陽云出翼春分正陽云出軫如白鵠淸明白陽云出奎谷雨太陽云出張如車蓋立夏初陰雲出觜如赤珠一云如赤繒小滿上陽云出心芒種長陽云出斗如雄鷄夏至少陰雲出參如水波寒露正陰雲出井如冠纓霜降太陰雲出鬼上如羊下如蟠石又兵書韓云如布趙雲如牛秦云如行人魏云如鼠楚云如日宋云如車魯云如馬衛云如犬周云如輪齊云如綘衣越云如龍蜀云如菌呂氏春秋山云艸莽水雲魚鱗旱雲煙火雨雲水气孫氏瑞應圖梢云瑞云人君徳至則出若樹木梢梢然也宋史祥符元年封泰山十月壬辰天文院言紫雲如蓋黃雲如龍鳯靑雲如艸木名梢云又散鬊云五行志有云如焱風散鬊鬊如亂髮也象敎皮編佛家有九云寶蓮花云堅固香雲無邊色樓閣云種種色妙衣云無邊淸淨檀云妙莊嚴寶蓋云燒香雲妙鬘云淸淨雲莊嚴具云虞道園詩平攬華鬘結化爲樓閣云又粉云蔣防詞粉雲天未起覆車云京房易傳黃雲如覆車爲大丰寶光云元遺山五雲山寺詩兜羅綿界寶光云炮車云國史補暴風之有炮車云東坡詩終日江頭天色惡炮車雲起風欲作相雨書四方北斗中無雲惟河中有云三枚相連如浴狶三日大雨四方有濯魚云疾者立雨遲者雨少吳占風气祕訣有靑雲如雉兔臨城營軍敗走兵書曰有云如丹虵隨星後大戰殺將呂氏春秋云狀有若馬若白鵠若眾車有其狀若人蒼衣赤首不動其名曰天衝有其狀若懸釡而赤名【缺】云占書月始出而黑雲貫月名曰繳云或一或二或三或四不出三日有暴雨八節占云立春其日晴明少云嵗熟陰則旱虫傷禾豆春分東方有來云嵗熟立秋有白雲及小雨則吉晴明物不成秋分白雲則善晴明物不成立冬晴明小寒人君吉天下喜冬至其日有云雪寒大丰晴明物不成

九光霞

十洲記昆侖之山景云燭日朱霞九光唐詩三素雲中迎羽駕九光霞內宿仙壇黃履齋詞縹緲九霞光裏夢香在衣裳賸馥張掄詞仙娥花月精神奏鳯管鸞弦鬭新萬嵗聲中九霞杯內長醉芳春霞一作赮天文志雷電赮亦作蝦史記蝦虹又作瑕甘泉賦�淸云之流瑕河圖曰赤水之气上蒸爲霞

花信風

古詩早禾映雨初晴後苦楝花風吹日長又楝花開後風光好梅子黃時雨意濃按花信風凡二十四番陰陽寒暖各隨其時但先期一日有風雨防寒者是呂氏春秋稱春之徳風風不信則花不成是也梁元帝纂要花信曰鵞兒木蘭李花楊花榿花桐花金櫻黃芀楝花荷花防榔蔓羅菱花木槿桂花蘆花蘭花蓼花桃花枇杷梅花水仙山茶瑞香然難以配四時蓋通一嵗言也荊楚嵗時記小寒三信梅花山茶水仙大寒三信瑞香蘭花山礬立春三信迎春櫻桃望春雨水三信菜花杏花李花驚蟄三信桃花棠棣薔薇春分三信海棠梨花木蘭淸明三信桐花麥花栁花谷雨三信牡丹荼防楝花此後立夏矣徐師川詩一百五日寒食雨二十四畨花信風崔徳符詩淸明煙火尙防花信風來第幾畨晏元獻詩春寒欲盡復未盡二十四畨花信風此用花信風也尹遷詩曉雨催花信春衣污酒痕張澤詩春容將變臘暖信已驚花則但言花信而不言風蔣竹山詞春晴也好春陰也好著些兒春雨越好春雨如絲綉出花枝紅裊怎禁他孟婆合皂梅花風小杏花風小海棠風驀的寒峭嵗嵗春光被二十四風吹老楝花風爾且慢到又元人楡莢雨酣新水滑棟花風軟薄寒收正用荊楚嵗時記耳又三月有鳥信風五月有麥信風見國史補河朔春時疾風數日一作三日乃止曰吹花擘栁風見遁齋閒覽南中六月則有東南長風號黃雀風見風土記梅雨初過淸風至彌旬名舶趠風見嶺南錄東坡詩三時已斷黃梅雨萬里初來舶趠風九月鯉魚風見提要錄李賀詩門前流水江陵道鯉魚風起芙蓉老羅鄂詞九日江南秋色黃雀雨鯉魚風李商隱燕臺詞後溪暗起鯉魚風船旗閃斷芙蓉幹古詞瑞霞成綺映舶趠鯉魚風起八月葡萄風見金樓子又起世經難陀苑中有三種風輪曰開曰淨曰吹開者有風輪來開諸門淨者有風輪來掃除其地令皆淸淨吹者有風輪來吹花樹令花布散番禺雜記風將發有防風細雨先緩後急謂之錬風前蜀王衍咸寧元年十月幸秦州大風屋拔木太史曰此貪狼風也當有敗軍殺將者兵書云風從震來名嬰兒風諺云春寒多雨水元宵前後必有料峭之風謂之元宵風上行曰扶搖風曲上曰羊角風見莊子凡風和暢淸悅溫涼適時塵埃不起人情恬澹是謂祥風天色皆雲气昏濁風聲寒慘浚溢蓬勃是謂怒風風勢錯雜交亂乍起乍止深藏難測其聲聒耳是謂小人魅惑之風風勢暴起南北不定離合氛埃是謂上下不寧之風風勢白日陰慘黃霧四合是謂正化未明之風風勢淒淒南北離合上下蓬勃是謂大兵將至之風風勢凜冽人懷戰栗是謂刑罰慘刻之風風聲啾喞慘切令人悲憤爲大喪之風風聲歘歘如火奔馳乍起乍息爲旱火之風連風晦暝至四五日人皆悲傷爲大水殺人之風又宮風聲如牛鳴窖中隆隆如雷聲之響徴風聲如奔馬如炎火如縛彘駭走羽風聲如擊濕鼓如麋鹿鳴子如激水揚波商風聲如離羣羊如扣鐘磬如蜚羽之集如嗚咽流水鳴聲惑人角風聲如千人語垠垠然令人悲哀啾啾如人叫笑如呼如雉登木俱見占書

十二風

立春艮兌防春分震坤乾風去地尺餘擺樹枝小有聲不動塵黃白雲滿天天气晴明是謂景風應木之气則節令調和忠臣在位萬物多成熟嵗美國安若夾小雨則百果實立夏防兌艮夏至離兌乾風去地尺餘擺樹枝小有聲不動塵天气和暖紫赤云在日上下或徧天是謂祥風應火之气則節令調和君明臣賢萬物阜成民安國昌若風先慢後急揚沙吹塵黑气漲天則萬物不成人多病立秋坤兌震秋分兌防艮風去地尺餘擺樹鳴條不動一塵蒼白雲滿天是謂和風應金之气則時令調和民物阜成人主壽康兵戎不興若走石吹沙先慢後急晃瀁沈沒天气昏來年人不安立冬乾坤震冬至坎坤防風去地尺餘颯颯不動塵徧天白黑薄雲气天下和平是謂徳風應水之气則陰陽調和萬物阜成民安國昌四夷效順若走石揚沙先慢後急日色昏明年麥損虫生五穀不實又十有二風風之生於十二辰者也考之曰陽生於五極於九五九四十五則變矣八風各四十五日艮爲條風震爲明庶風防爲淸明風離爲景風坤爲涼風兌爲閶闔風漧爲不周風坎爲廣莫風卦不過八則風亦八而已言十二風者幹之風漸九月坤之風漸六月艮之風漸十二月防之風漸三月而四維風皆主兩月艮爲條風而立春亦曰條風防爲淸明而立夏亦曰淸明坤曰涼風而立秋亦曰涼風漧爲不周風而立冬亦曰不周風所以爲十二風也易緯立春條風春分明庶風立夏淸明風夏至景風立秋涼風秋分閶闔風立冬不周風冬至廣莫風淮南子東北炎風東條風東南景風南薫風西南巨風西飂風西北厲風北寒風占書幹爲折風一曰衝風坎爲大剛風艮爲凶風震爲嬰兒風防爲弱風離爲大弱風坤爲陰謀風一曰諫風兌爲小弱風凡八風折木屋飛石走沙三日不雨則占

且未國在鄯善國西且未西北有流沙數百里夏日有熱風爲行旅之害人以氊掩鼻口不爾必危斃樵風

漢鄭少采薪得一遺箭頃之有人覓箭問何所欲識其神人也答曰常患若耶溪載薪爲難願朝南風暮北風後果然世號樵風水經注鄭少以淸節自居恆躬樵采每出入溪津嘗感神風送之村人貪借風勢常依隨往還有淹畱者相謂曰汝不欲及鄭公風耶今紹興府城東有樵風涇宋之問詩歸舟何路逺日暮便樵風秦系詩湖裏尋君去樵風送往還孟浩然詩防得樵風送春逢谷雨晴皮日休詩海日爲京信樵風送酒船胡文恭詩雨別荊臺夢風回越水樵錢公輔詩仙客常因一箭贈樵風時到五雲間允初徴詩將尋煉藥井更逐賣樵風楊億詩花雨六時飄講席樵風十里送浮杯齊唐詩濯足樵風波振衣禹穴巓吳奎詩樵風漾歸舟飄然一葉輕

石尢風

容齋五筆石尢風不見其義意其爲打頭逆風也唐人好用之如陳子昻入峽苦風雲故鄕今日友歡防坐應同寧知巴峽路辛苦石尢風戴叔倫送裴明府雲滯水連湘水千波萬浪中知君未得去慚愧石尢風司空文明畱盧泰卿云知有前期在難分此夜中無將故人酒不及石尢風則以爲打頭風亦無不可如正揚所引宋武古樂府願作石尢風四面斷行旅則當是巨颺狂飈之類若打頭風則固有可行者矣安得有四面斷行旅之說哉石尢風一作石郵李義山來風貯石郵楊文公石郵風客心愁尢俱作郵殊爲勝也楊用修云石尢江中水虫名此虫出必有惡風猶嶺南人云母黃河人曰孟婆一曰石尢者石氏女嫁爲尢郎婦尢出不歸妻憶之至死曰吾當作大風爲天下婦人阻商旅也故名

屏翳

大象賦太白降神於屏翳注云其精降爲雨師之神山海經屏翳在東海中人謂之雨師虞喜志林雨師屏翳廣雅風師謂之飛防雨師謂之屏翳云師謂之丰隆呂氏春秋則以爲云師韋昭以爲雷師曹植詰咎文又有屏翳司風之語其說不一相如大人賦召屏翳誅風伯刑雨師於屏翳之外復言雨師注屏翳天神使也非一神明矣張平子思賦云師以交集章懷注亦曰云師屏翳也又陸士衡詩屏翳吐重陰湛方生詩屏翳寢神變語意皆同繹其字義則云師爲近之張景陽詩飛防應南箕丰隆迎師屏顏師古曰屏翳一曰蓱號天問蓱號起雨何以興之捜神記雨師一曰屏翳一曰號屏一曰

光明電王

玉樞經東方光明電王名阿掲多南方光明電王名阿羝嚕西方光明電王名主多光北方光明電王名蘇多未尼善男信女聞是名字及知方處者逺離一切雷電怖畏災橫之事又道經載雷公江赫衝電母秀文英風伯方道彰雨師陳華夫起世經東方有電名曰無厚南方有電名曰順流西方有電名墮光明北方有電名百生樹無厚與墮光明相觸相對順流與百生相觸相對故虛空云聚之中出生大明名曰電光仙拾遺木公與玉女投壺設不入者天爲之噓開口流光今電是也

紫露

呂氏春秋掲雩之露其色紫洞記吉云國有五色露東方朔得黃靑露盛之琉璃器以授帝又勒畢國人長三寸常羣飛日下自暴身熱乃歸飲丹露爲漿拾遺記昆侖山有朱露望之色如丹著木石頳然如朱雪灑焉又善語國人飲丹露蓬萊山東有欝彜國時有金霧廣延國嘗雨靑雪霜色紺碧元至元十八年丹陽雨紅霧二十三年湖廣雨黑雪宋朝雜事太康七年河陰雨赤雪唐五行志貞元二十一年正月丙戌京師雨赤雪又炎帝時有香露常奉眞湘潭記鵞管山霜可染紫白鹿潭露能染紅爲天下冠恨人無知者禮斗威儀曰君治政則軒轅之精散爲甘露列星圖天乳一星在氐北主甘露明潤則甘露降瑞應圖王者敬及者老則竹葦受甘露拾遺記穆王東至大防之谷西王母來進嵰州甜雪嵰州去玉門三千里地寒多雪著艸木皆融而甘春秋緯文露沈武露布又南史梁簡文時襄陽雨黃雪正徳七年二月廬州雨紅雪

巫山香雨

宋之問寶夜交香雨金河吐細泉李賀依微香雨淸氤氳元防之雨香雲淡覺防和張仲山詞碧雲香雨小樓空春光已到消防處羅隱巫山曲下厭重泉上千香雲結夢西風或謂雨與雲何得云香愚謂蕭招遇洛神後逢雨認得香气曰此從巫山來楚僧不空祈雨焚白檀香龍上令左右掬庭水嗅之果有檀香气此亦香雨也拾遺記方丈山有石色如肺燒之有煙香聞數百里煙气升天則爲香雲香雲徧潤則成香雨又瀛州時有香風泠然而起張袖受之則歷年不歇沾膚軟滑

靑女霜

杜詩飛霜任靑女按楞嚴經靑女主霜雪之神故淮南子曰秋三月靑女乃出降霜雪髙誘注曰靑女天神靑腰玉女主天霜雪梁昭明博山香罏賦靑女司寒紅花翳景王荊公詩日髙靑女尙橫陳胡文恭詩靑女偸飛一夜霜李商隱詩靑女丁寧結夜霜楊文公詩九天靑女霜添味五夜方諸月澑津皆指此也地鏡曰視古屋無人居者其上獨無霜則下有寶藏臣結私背公誅殺無罪則霜不在土殺罰不繇其上則霜見風而飛隕霜殺五穀刑罰慘酷也隕霜不殺艸君威不行也霜未見日而消人君以喜怒行刑罰也霜見日而不消人君執法堅不可犯也天霜晝下刑罰妄行霜下有聲外兵來伐霜芒向下人君專以法繩下霜芒旁指君以旁言刑殺人也軍中霜芒徧刁鬥旗槍之上師不可動

天河

河圖括地象河精上爲天漢楊泉物理論星者元气之英也漢水之精也气而著精華上浮宛轉隨流名曰天河一曰云漢爾雅析木謂之津箕斗之間漢津也郭璞注箕龍尾斗南斗天漢之津梁劉雲天河在箕鬥二星之間箕在東方木位斗在北方水位分析水木以箕星爲隔隔河須津梁以渡故謂此次爲析木之津也天河從北極分爲兩頭至於南極其一經南鬥過其一經東井過唐志云漢自坤抵艮爲地紀北斗自幹擕防爲天綱其分野與帝車相直皆五帝墟也碎錄天河中黑雲主雨謂之天河作壩緯書王者徳至云漢則天河直如繩陸防有繩河扇月之語江淹文麗彩繩河映蕚璿圃

霧淞

春秋成公十六年正月雨木冰木冰亦曰樹介亦曰樹稼寒盛而木冰如樹著介冑也劉歆以爲上陽施不下通下陰施不上達天雨而木爲之冰雰气寒木不曲直也劉向以爲冰者陰之盛而水滯者也木者少陽貴臣卿大夫之象此人將有害則陰气脇木木先寒故得雨而冰也或曰木介介者甲甲兵象也晉書魏文帝黃初六年正月雨木冰元帝大興三年二月辛未雨木冰穆帝永和八年正月乙巳雨木冰孝武太元十四年十二月乙巳雨木冰其占不一諺曰樹若稼達官怕唐書寧王憲疾時京城寒甚凝霜封樹時學者以爲春秋雨木冰卽此是亦名樹介憲見而嘆曰此俗所謂樹稼者也吾其死矣此應在貴臣也輟耕錄至正乙巳汴城二月中雨木冰狀如樓閣人物冠帶鳥獸卉木百態具備殆非人工髙林大樹珠葆羽幢彌望不絕凡五日始解自汴中至洛皆然不一嵗盜陷汴據之此應在甲兵也曾南丰集齊地寒甚夜霧凝於木上日出飄滿庭階尢爲可愛遂作詩云園林初日淨無風霧淞花開樹樹同記得集英深殿裏舞人齊挿玉瓏松又香銷一榻毺暖月映千門霧淞寒齊地以爲丰年之兆諺云霜淞如霧淞貧兒備飯甕蓋寒淺則爲霧淞寒甚則爲木冰樹介霧淞兆丰而木冰兆凶也李獻吉詩大寒冰雨何紛紛曉行日臨江吐云蓋詠木冰也今朝走白霧南枚參差開紫宮散花女騎龍下瑤陔蓋詠霧淞也

云闘有聲

晉書咸和元年云鬭如暴風雨元至正十八年三月大同路有云如火交射中天徧地俱見火光以物觸地輙有火起至夜半空中如有兵戈相鬭之聲元和十二年靑州一夕暴風天地晦防空中有如旌旗狀屋瓦上有蹂踐聲占者曰不出五年玆地當大殺戮震澤長語正徳十三年江西有黑雲紅雲若相鬭者久之分爲兩城人馬洶洶若攻城城中人應之明年寧藩叛王守仁舉兵攻之閩書嘉靖二十七年六月有黑雲降於漳郡西郊溝水皆沸屋瓦亦飛萬曆二十五年三月同安有黑雲一片如簸箕自縣口出城南所過屋瓦皆撾南村輟耕錄至正乙未正月二十三日日入時平江郡城忽望見東南方軍聲且漸近驚走覘視無他所有但見黑雲一簇中彷佛皆類人馬而前後火光若燈燭者莫知其算迆由西北方而沒葑門至齊門居民屋脊龍腰悉掲去屋內牀榻屏風俱僕醋坊橋董家失白米十餘石醬一缸不知置之何地又天鳴晉元帝大興二年八月戊戌天鳴東南有聲如風水相薄三年壬辰天又鳴安帝隆安五年閏月癸丑天東南鳴六年九月天東南又鳴義熙元年八月東南天鳴梁武帝大同元年六月辛巳竟天有聲如風水相薄南陳宣帝大建十二年九月癸未夜天東南有聲如風水相薄三夜乃止十四年八月癸未天有聲如風水相激乙酉夜亦如之九月夜天東北有聲如虫飛漸移西北隋文帝開皇二十年四月乙亥天有聲如防水自南而北後主至徳元年九月丁巳天東南有聲如虫飛唐宗天寶十四載五月天鳴聲若雷貞元二十一年天西北鳴中和三年三月浙西天鳴若轉磨無雲而雨宋神宗熙寧元年七月戊子西南雲間有聲鳴如風水相激寖周四方主民勞兵革嵗動六年七月丙寅丑四刻西北方雲間有聲如磨物主百姓勞七月庚子丑三刻西北天鳴主驚憂之事寧宗開禧元年六月壬寅天鳴有聲占曰人主憂驚百姓勞失按京房易占曰天有聲人主憂又曰萬姓勞厥妖天鳴至正二十七年正月乙未夜晉寧路天皷鳴空中如聞戰鬭之聲

見天門開

俗傳人有見天門開者中有樓臺人物衣冠往來拜之大吉燕馮跋嘗夜見天開神光赫然燭於庭內北齊髙洋從世宗過遼陽山獨見天開自知必貴褒光錄狀元羊襲吉少見天開其內雲霞澒洞樓閣參差光明下炤西樵野記天順間陜西臨洮府蘭縣民陳鸞夜半獨起仰見天門大開上帝衮冕衣袍端拱其中儀從鵠立者甚眾宮殿欄楯炫彩奪目又馬浩瀾及四川制置使劉雄飛俱見天開曲洧新聞龎借帥延安日冬至中夜見天開天象成文云龎借十年爲相以仁佐天下驗視久之乃滅後十年果爲相王文正公旦幼時見天門開中有己姓名則其爲瑞彰彰矣然占書天裂見人兵起國亡又曰天裂下人言者善惡如其言又曰天裂見牛馬象天子庶人皆憂又曰天裂見光流血滂滂漢書孝恵帝二年天開東北廣十餘丈長二十餘丈占曰地動陰有餘天裂陽不足皆下盛彊將害上之變也其時呂后臨朝卒有兵變晉恵帝元康二年二月天西北大裂是時人主昏防后妃專制太安二年八月天中裂爲二有聲如雷者三史臣曰此君道虧而臣下専僣之象也是時晉國遂衰天下分裂穆帝升平五年八月夜天裂廣三四丈有聲如雷夜雉皆雊是時桓溫専權陽防陰盛南梁武帝太淸二年六月天裂於西北長十丈濶二尺光出如電其聲如雷十二月戊申天西北裂光如火猝有侯景之亂南陳後主至徳元年十二月戊午天開自西北至東南其內有靑黃雜色隆隆若電聲本朝治戊申陜西天開人馬百萬自下而入宣徳中一日未申間天裂於西南視之若千餘丈時晴碧無翳內外際畔了了可察其中芒藻不可窮極良久乃合正徳元年正月初一日福建正北天裂紅光濶二丈長數十丈有頃光滅自下而上若捲席然隆慶三年五月平陽府絳州奏西北天裂自丑至寅乃合元姚桐壽樂郊私語曰己亥秋月晦余曉詣嘉禾時曉星猶在樹梢忽西北天裂數十百丈光熖如猛火炤徹原野一時村犬皆吠宿鳥飛鳴余諦視其裂處蝡蝡而動中復大明若金融於冶者少頃方合操舟者謂余曰此天開眼也彼不知天者至尊裂者至變闗系豈小乎哉

眞臘國抵占城旁有西棚國望見天有一竅空明稱天門一曰天際國女媧氏之所不至也

人頂日輪

癸辛雜誌揚州有趙都綂號趙馬兒嘗提兵船往援李壇於山東於舟中見日出海門有一人通身皆赤眼色純碧頂大日輪而上日漸髙人漸小數月所見皆然其說可謂誕妄按桯史宋吳曦未叛時較獵夜歸天宇澄霽仰見月中一人焉騎而垂鞭與己惟肖問左右所見皆符黙自念曰我當大貴月中人其我也揚鞭而揖之其人亦揚鞭乃大喜反謀繇此益決眞誥尹思元康五年正月十五夜坐屋中使兒視月中有異物否兒曰月中一人披蓑帶鋤今年當大水思自視之曰不然月中人帶劍仗矛當大亂三十年後小淸耳雲麓漫鈔紹興三十一年七月二十一日侵晨日出如在水面色淡而白中有二人一南一北南者色白北者色黒相與上下甚速至日中光彩射人以水炤之祗見南一人是年逆亮遂死於淮南悟黑人爲亮云鐵圍山叢談宣和嵗己亥夏都邑大水幾冒入城隅髙至五七尺久之方得解時有泗州僧伽大士忽見於大明堂頂雲龍之上凝立空中風飄飄然吹衣爲動傍侍恵岸木義皆在焉又有白衣巾裏跪於僧伽前恭受戒諭莫識何人也萬眾咸覩迨夕而沒白衣者疑爲龍神之徒爲僧伽降伏之意上意甚不樂春秋文曜鉤楚有蒼云如霓圍軫七重中有荷戈之人向軫而蹲已上五事此則沴气之感容或有之尙書故實表弟盧某一日碧空明徹見仙人乘鶴而過別有數鶴在前後適覩自一鶴背遷一鶴背亦如人換馬之狀宋史政和中徽宗有事南郊出南薫門見雲間人物隊伍謂天眞示現蓋方士所爲也後欽宗出南門見金人實應其防宋楊繼翁大卿倅湖日七夕夜其侍姬田氏及伎人露坐忽有一鶴西來繼而有鶴千百從之皆有仙人坐其背如畫圖所繪者防霞絢粲數刻乃沒馮開之快雪堂漫錄虞長孺祖母三四十時秋夜露坐庭中見有三人挨月而過異之急呼長孺伯母同觀伯母出遲僅見其二須防俱入月中矣獪園隆萬間虞山采石者見云一片自西南隅至皷樂駭空有畫舫數隻蕩漾云端仙姝數十列坐珠簾垂下兩傍持篙者盡黃帽長鬛也江濤之聲渺在銀漢幻耶眞耶

天命行雨

李靖防時獵山防暮宿一朱門夜半扣門甚急主婦謂曰今天命行雨欲煩君命蒼頭鞁靑驄馬取雨器乃一小屏戒曰馬鳴卽以瓶水滴馬鬃上此一滴乃地上三尺愼勿多也唐年小錄唐泗州門監王忠政雲開成中曾死十日卻活始見一人碧衣赤幘引臂登云曰天召汝行雨於左落隊各有五萬甲馬簇於雲頭俯視向下重樓深室纎細悉見異者見米粒長數尺凡兩隊一隊貯人間水一隊所貯如馬牙硝謂之幹雨雨皆在前風車爲殿

獨異志秦並六國太白星竊織女侍兒梁玉淸衛承莊逃入衛城少仙洞四十六日不出天帝怒命五嶽捜捕太白歸位衛承莊逃焉梁玉淸有子名休玉淸謫於北斗下常舂其子乃配於河伯驂乘行雨休每至少仙洞恥其母滛奔之所輒回馭故此地少雨焉

玉芝堂談薈卷十九﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷二十

明徐應秋撰

十日並出

通論天無二日故於文�爲日山海經天有十日居於陽谷在黒齒北一日居上枝九日居下枝又云堯時十日並岀使羿射九日落爲沃焦淮南子若木在建木西末有十日其華炤下地近於語怪矣然史傳中實有此異不一而足也按汲冢周書甲卽位有妖孽十日並出路史桀末年兩日並鬭又費昌之河上見二日在東者爛爛將起在西者沈沈欲滅尙書考靈耀黒帝亡二日並出晉陽秋建武元年三日並出太興三年五日並出後前秦後趙一時並起晉湣帝建興二年正月三日相承出西方而東行後江東攺元劉聰李雄作亂四年三日並出五年正月三日並炤各有兩珥五色甚鮮虹蜺彌天而二帝北狩天下亂矣唐貞觀初突厥有五日並炤三月連明已而頡利成擒突厥遂滅唐僖宗乾符六年十一月兩日並出而鬭是日黃巢防江陵周防帝顯徳七年正月日下復有一日相掩太祖受禪宋景徳元年十二月日下復有一日元和四年閠三月日傍又有一日樂郊私語至正丙申三月日晡天有兩日相蕩窓隙壁竇皆成兩圓影至正二十五年乙巳二月日旁有一星一月古今通占鏡曰眾日並出天下分裂三日並出諸侯爭洪水出宋志曰兩日並出天下分爭三日並出不過三旬諸侯爭眾日並出天下分若兩軍相當數日並出大戰分營以應之又異苑周昭王時九月並出其色五彩貫紫微漢成建始元年八月兩月重光南梁太淸二年正月兩月相承如鉤見西方宋眞宗天禧四年四月乙酉有兩月同出西南方宋志兩月並見其下兵起國亂地防水湧如三月四月以至數月並見其下異姓大臣爭爲破亡有亡國一曰大臣爭權一曰後宮寵妾亂政一曰天下有兩主立若相去二寸臣滅其主乙巳占曰兩月並出天下治兵異姓大臣爭勢爲害王者宜選賢接之月在東方有小月承大月小國毀大國伐之爲主凶月在西方或小月承大月小國勝或大月承小月大國勝日月並炤中國有兩主立一曰后妃爭政有弒逆外裔內侵天下兵起日月並炤晝見兵起臣逆

日中气如飛鵲

漢靈帝中平五年正月日色赤黃中有黒气如飛鵲數月乃銷晉惠帝元康九年正月日中有若飛燕者數日乃銷王隱以爲懷湣廢死之徴占曰日中有若飛燕者下有廢主永和八年張重華在涼州日中有三足烏形見分明五日乃止陳文帝天嘉七年三月庚午日無光烏見懷帝永嘉五年三月日散光如血下流所炤見赤日中有若飛燕者北周靜帝大象元年二月癸未日出將入時其中並有烏色大如雞卵經四日乃滅乾符二年日中有若飛燕者占書常以月十四日夜候月中有气如飛烏其地無王者

日赤如血

漢成帝河平元年正月壬寅日出赤二月癸未日朝赤日入又赤夜月赤甲申日出赤如血亡光燭地黃赤靈帝時日數出東方正赤如血無光且入西方去地二丈亦如之其占曰事天不謹則日月赤是時月出入去地二三丈皆赤如血晉光熈元年五月壬辰癸巳日光四散赤如血流炤地皆赤甲午又如之占曰君道失明懷帝永嘉五年三月庚申日散光如血下流所炤皆赤穆帝永和八年張重華在涼州日暴赤如火宋孝武大明七年十一月日始出四五丈色赤如血未沒四五丈亦如之至八年春凡三度謂之日死後魏文成帝興安元年十一月己卯日出赤如血正始三年四月乙巳日赤無光節閔帝普泰元年三月丁卯日月並赤赭色天地混濁煬帝大業十三年十一月辛酉日光四散如流血占曰賊入宮主以急兵身伐又曰臣逆君明年三月煬帝見弒唐太宗二十三年三月日赤無光李淳風曰日變色有軍急咸亨元年二月壬子日赤無光癸丑赤如赭上元二年三月丁未日赤如赭永淳元年三月日赤如赭文明元年二月辛巳日赤如赭長安四年正月壬子日赤如赭景龍三年二月庚申日色紫赤無光開元十四年十二月己未日赤如赭貞元六年正月甲子日赤如血元和十一年正月己卯日紫赤無光寶歷元年九月甲申日赤無光太和九年二月辛卯日赤如血壬辰亦如之光啟四年二月己丑日赤如血顯徳三年九月戊申日赤如赭占曰宰相憂寶元元年十二月庚申日赤如朱靖康元年閠十一月庚申日赤如火無光主其下君亡又景福元年五月日色散如黃金天復六年十月日色散如黃金十一月亦如之京房易傳辟不聞道玆謂無厭厥異日赤占書日赤如赭兵革滿野一曰將死於野感精符外裔內侵兵將用則日紫一曰日初出赤如火影炤地赤其所宿國亂亦爲有兵流血一曰日光四散赤如血所炤皆赤爲急兵有流血一曰賊入宮一曰日色變靑有兵爭京房曰人君不徳民背上則日赤也

覽晝而日紫赤夜而月白皆將雨也晝而日黃白夜而月赤將旱且風也晝而日靑夜而月緑將寒之候也晝而日黒夜而月靑將雨不雨變爲雲霧暈背虹霓也

日中黒鬭

萬曆戊午五月南京大理寺寺丞董應舉上防曰閏四月末外人喧二十八二十九日日中黒鬭爲變異常五月初一日未時臣於宅西空地親用水盆仰炤見日旁有黒气作態防移上下忽入日中日光蕩轉不定旋爲黒餅蓋於日上不盡黒出日光奄奄如紫少頃黒气又作態復入日光蕩轉黒蓋如前奄奄如是者三又變淡黃未申以後遂無光彩臣稽李淳風玉曆通政所說黒气黒防之類大約數端一曰政法不明號令不常君徳不光日生靑黒爲子若省咎補過則吉一曰天子繼天爲子繼以祭祀爲盡子道若郊祀弗防天意示怒乃生黒气一曰臣挾私愛黨進不肖挾私怨退忠良傷明哲之徳民以怨之故日有黒气黒防一曰黒日與日對或合外裔來華一曰日出入時有黒日掩日化外侵中國掩盡則禍不可言至於黑橫日中如分日爲兩亦主鼎分凡此數種未知應在何等云云此變獨宋爲多開寶七年二月丙戌日生黒子者二熈寧十年二月辛卯黒子如李元丰元年閏正月庚子黒子如李十二月丙午復見二年二月甲寅復見崇寧三年十月壬辰復見政和二年四月辛卯黒子乍二乍三如栗又八年十一月辛亥宣和二年五月己酉三年十二月辛卯建炎三年三月己卯紹興元年二月乙卯六年十月壬戌七年二月庚子四月戊申八年二月辛酉十月乙亥並有黒子又九年二月淳熈十三年五月紹興四年十一月慶元六年八月十一日嘉泰二年十二月四月正月開禧元年四月並有黒子徳祐二年二月丁酉朔日中有黒子如鵞卵相蕩占曰臣蔽主明一曰君有過而不諌一曰臣不掩君過令民見自開寶而下考諸本紀行事皆如其占又考漢書元帝永光元年四月日色靑白亡景正中時有景亡光是夏寒至九月日乃有光京房易傳曰美不上人玆謂上弱厥異日白七日不溫順亡所制玆謂弱日白六十日物亡霜而死天子親伐是謂不知日白體動而寒弱而有任玆謂不亡日白不溫明不動辟公行玆謂不伸厥異日黒大風起天無雲日光晻不難上政玆謂見過日黒居仄大如彈丸辟不聞道玆謂亡厥異日赤三月乙未日出黃有異气大如錢居日中央京房易傳曰祭天不順玆謂逆厥異日赤其中黒聞善不予玆謂失知厥異日黃

日再出沒

晉元帝太興元年十一月己卯日夜出髙三丈中有黒靑珥宋志日夜出名曰陰明天下大兵臣下陵上洪水流行一曰君不祥社稷亡郤萌曰日夜出有國者亡兵起天下饑以日辰命國尙書金匱曰日夜出紀綱滅大臣專政威權黜削又占曰日再出沒國亡君死兵起主降於臣天下亡又曰日下而卻上國大亂是時北方兵起帝逼於彊臣主威不振之象也又晉湣帝建興二年正月辛未寅時日殞於地占曰日殞於地天下分裂天子亡國此二帝北狩五胡疊起之象又占書日中分其國亡或曰日分爲二有徙王叛民一曰日裂君死臣爭占書日出復沒天下亂日毀爲三四天下分亂一曰將相代主日毀爲二將相有謀日分爲兩無道之君失天下日墜於天國有憂大臣亡

陸遜南唐書盧文進在金陵爲客言昔防契丹嘗獵於郊遇晝晦如夜星緯粲然大駭居人曰謂之笪日頃當自復良久果如其言日方午也

日應外夷

載記劉聰麟嘉元年東西赤虹經天南有一歧太史令康相曰虹逹東西者許洛以南不可圖也一歧南徹者李氏當仍跨巴蜀司馬叡終據全吳之象天下其三分乎唐正元壬午有五色云見長安太史張云在宋分後一百六十年有聖人起其地至天成丁亥宋祖生洛陽金史赫捨哩良弼帝問每旦暮日色皆赤何也良弼曰旦而赤色應在東髙麗當之暮而赤應在西夏國當之旣而夏國有任徳敬之亂髙麗有趙位寵之亂其言皆驗宋寧宗開禧中乃金章宗末年北方有赤气如血東西亙天金處士杜時升占謂天下當大亂亂而南北合爲一後良驗地誌晉時將樂縣有星墜地忽成一穴占者曰五百歲後當生大賢宋楊時產此以爲應夷堅志紹興壬午五月十六日五更初月外有環暈五重附近者紅紫色白者次之靑者又次之黃者又次之最外深紅各相去一丈分寸不差其圓如規荊大聲曰是爲月重輪前史記多不過兩三重而今五數太陰極盛恐非太陽之福未防髙宗防位此六事占驗俱奇宣和初蜀人王俊明在京師謂人曰汴都王气盡矣吾夜以盆水直氐房下望之皆無一星炤臨汴分野更於宣徳門外掘土嗅之枯燥無生气天星不炤地脈又絕而爲萬乘都乎卽上書乞都洛陽天星不炤他書亦未之及也

反景

楊用修曰山海經長畱之山其神白帝少昊居之惟員神磈氏之宮是神也主司反景蓋日西入則景反炤故曰反景揚雄所謂倒景也尙書宅西曰昧谷寅餞納日古文昧谷作柳谷鄭曰五色聚爲柳日入時具五色尙書箋曰柳谷屬之仲秋山海經司反景亦屬之白帝蓋倒景反炤在秋爲多其變千狀有作胭脂紅者諺所謂日沒胭脂紅無雨必有風也有如金縷穿射者古詩所謂日腳射空金縷直西望千山萬山赤是也

沆瀣淪陰

大人賦呼吸沆瀣兮餐朝霞咀噍芝英兮嘰瓊華仲長綂詩曰沆瀣當餐九陽代燭王勃詩朝餐雲母散夜吸沆瀣精廣雅赤霄蒙澒朝霞正陽淪陰沆瀣列缺倒景皆常气也道家服六气春食朝霞秋食淪陰冬食沆瀣夏食正陽並天地黃爲六气朝霞日始欲出赤黃气也沆瀣北方夜半气也陵陽子明經曰列缺气去地千四百里倒景气去地四千里其景皆倒在下也大人賦貫列缺之倒景兮渉丰隆之滂濞

皇極常陰

皇極之常陰劉向以爲春秋亡其應一曰久陰不雨是也劉歆以爲自屬常陰昭帝元平元年四月崩亡嗣立昌邑王賀賀卽位天陰晝夜不見日月賀欲出光祿大夫夏侯勝當車諫曰天久陰而不雨臣下有謀上者陛下欲何之賀怒縛勝以屬吏吏白大將軍霍光光時與車騎將軍張安世謀欲廢賀光讓安世以爲泄語安世實不泄召問勝勝上洪範五行傳曰皇之不極厥罰常陰時則有下人伐上不敢察察言故云臣下有謀光安世讀之大驚以此益重經術士後數日卒共廢賀此常陰之明效也宋髙宗初至杭州久霖雨占曰陰盛下有陰謀時苖傅劉正彥爲亂京房易傳曰有蜺霧霧上下合也如塵云蜺日旁气也其占曰后妃有專蜺再重赤而專至衝旱【孟康曰專員也若五月再重赤而員至十一月旱也】妻不壹順黑蜺四背又白蜺防出日中妻以貴髙夫玆謂擅陽蜺四方日光不解而溫【服虔曰气解而溫】內取玆謂禽【服防曰人君內淫於骨肉也師古曰取如禮記聚麀之聚】蜺如禽在日旁以尊降妃玆謂薄嗣蜺直而塞六辰乃除夜星見而赤【韋昭曰六辰謂從卯至申】女不變始玆謂乘夫【孟康曰始貴髙於夫終行此不變也】白蜺在日側黑蜺果之气正直【師古曰果謂幹之也】妻不順正玆謂擅陽蜺中窺貫而外專夫妻不嚴玆謂媟【韋昭曰媟言媟慢也師古曰音先列反】蜺與日防婦人擅國玆謂頃【頃讀曰傾】蜺白貫日中赤蜺四背【服防曰蜺背日】適不答玆謂不次【師古曰答報也言妻有承順之心不見報答也一曰答對也言不以恩意接對之】蜺直在左蜺交在右取於不專玆謂危嗣蜺抱日兩未及君淫外玆謂亡蜺气左日交於外取不達玆謂不知蜺白奪明而大溫溫而雨【取讀曰聚】尊卑不別玆謂媟蜺三出三巳三辰除【韋昭曰若從寅至辰也蜺旦見西晏則雨】除則日出且雨臣私祿及親玆謂罔辟【辟君也】厥異其先大溫已起日不見行善不請於上玆謂作福一日五起五解辟不下謀臣辟異道玆謂不見上下霧風三變而俱解立嗣子疑玆謂動欲赤日不明徳不序玆謂不聰日不明溫而民病徳不試空言祿【試用也】玆謂主窳臣夭【孟康曰謂君惰窳用人不以次第爲夭也師古曰窳音庾】起而白君樂逸人玆謂放日靑黑雲夾日左右前後行過日公不任職玆謂怙祿三日又大風五日不解利邪以食玆謂蔽上大起白雲如山行蔽日公懼不言道玆謂蔽下大起日不見若雨不雨至十二日解而有大云蔽日祿生於下玆謂誣君微而小雨已乃大雨下相攘善玆謂盜明黃濁下陳功求於上玆謂不知微而赤風鳴條解復下專刑玆謂分威而日不得明大臣厭小臣玆謂蔽防日不明若解不解大風發赤雲起而蔽日眾不惡惡玆謂蔽尊卦用事【孟康曰尊卦乾坤也】三日而起日不見漏言亡喜玆謂下厝用【師古曰厝音千各反】微日無光有雨雲雨不降廢忠惑佞玆謂亡天先淸而暴微而日不明有逸民玆謂不明濁奪日光公不任職玆謂不絀白三辰止則日靑靑而寒寒必雨忠臣進善君不試玆謂遏先小雨雨已起微而日不明惑眾在位玆謂覆國微而日不明一溫一寒風揚塵知佞厚之玆謂痺甚而溫君臣故弼玆謂悖【師古曰弼猶相戾也悖惑也】厥災風雨霧風防木亂五糓已而大霧庶正蔽惡玆謂生孽災厥異霧此皆陰雲之類也湣帝建興二年正月己巳朔黒霧著人如墨連夜五日乃止其四年帝降劉曜

五星聚一捨

星聚人知爲吉祥然其占亦不同考古今傳記周武王將伐殷五星聚於房齊桓公將霸五星聚於箕漢王入秦五星聚東井唐宗天寶九載八月五星聚於箕尾宋時五星聚於奎凡五見而其禍福較異按漢書五星所聚其國得天下從歲星以義從熒惑以禮從塡星以信從太白以兵從辰星以法各以其事致天下又曰五星所聚其下起兵若五星聚於一捨而芒角者其中所聚之國亡五星相聚而皆逆行者其事逆臣奪主國五星聚而相鬭天下大戰防賊並起民庻流離疆土分裂又曰五星合是謂易行攺立王者有徳受慶子孫蕃昌奄有四方無徳受殃離其國家毀其宗廟百姓流離被滿四方若四星三星共聚多爲不祥漢書四星合是謂大蕩其國兵防並起君子憂小人流荊州占曰有徳者昌無徳者亡漢平帝元始四年四星聚於柳又聚於張其後三河有王莽赤眉之亂晉懷帝永嘉六年四星聚於牛女後有石勒之亂漢獻帝初平元年四星聚於心又聚於尾箕後李傕亂京師而黃巾黒山賊亂天下漢遂亡晉安帝義熈三年二月癸亥火土金水四星聚於奎婁從塡星其分爲徐州是時慕容超僣號於齊兵連徐兗抄掠淮西九年三月木火土金四星聚於東井井秦分也十三年劉裕滅秦三星合是謂驚立絕行有兵喪百姓饑乏漢文帝後六年水火木合東井是歲誅反者周殷於長安市明年六月帝崩景帝元年七月乙丑金木水合於張三年七國反周亞夫防之靈帝光和三年十月木火金合於市右明年瑯琊王據薨獻帝建安十八年秋木火土俱合於太微逆行畱守帝座百日占曰天下易主漢遂以亡晉惠帝元康三年木金土三星合於畢昴趙地其後賈氏殺太子趙王倫弒後簒位天下遘亂唐憲宗元和九年十一月木土金合於女十二月土金水合於虛女危齊分也是歲淄靑李師道叛至二星相合木火合爲更政革令其分有兵君憂人愁木土合爲內亂爲饑爲亂變謀更事人主失勢木金合爲水爲饑爲疫爲有白衣防相去五尺有兵戰三尺有破軍二尺有防城一尺治兵木水合爲變謀更事其國多水民急火土合國憂主走爲內亂爲兵火金合曰爍爲喪不可舉事用兵火水合大旱赤地千里國主走秋合有兵冬合有喪金土合爲雍舊主死女子亂國主出走天下受其害凡五星至二星相合聚其間火失光爲兵喪爲旱木失光人主惡之土失光女主惡之金失光兵起亦爲喪水失光爲大水以日占國又凡五星合聚福徳先至者吉刑禍先至者凶福徳者土木也刑禍者火水也福徳刑禍皆以所聚之地言之若在水鄕木爲福火鄕土爲禍也

唐懿宗咸通中熒惑塡星太白辰星聚於畢昴在趙魏之分詔鎭州王景崇被衮冕軍府稱臣以厭之星揺

元光中天星盡揺上以問候星者對曰星揺則民勞後伐四夷百姓勞於兵革唐開元二年五月晦大流星如甕或如盆貫北斗並西北天星盡揺曙乃止隋煬帝幸江都夏侯端說髙祖曰金玉牀揺此帝座不安參虛得歲必有眞人起於實沈之次宋開寶三年九月八日庚午廣州民見眾星皆北流知星者言劉氏歸朝之象

星隕如雨

京房易傳曰君不任賢厥妖天雨星左傳莊公七年四月辛卯夜恆星不見夜中星隕如雨公羊傳曰如雨者非雨也非雨則曷爲謂之如雨不修春秋曰雨星不及地尺而復君子修之曰霣星如雨董仲舒劉向以爲常星二十八宿者人君之象也眾星萬民之類也列宿不見象諸侯防也眾星隕墜民失其所也漢成帝永始二年二月癸未夜過中星隕如雨長一二丈繹繹未至地滅谷永以爲王者失道下將叛去故星叛天而隕漢建武十二年正月己未小星流百枚以上或西北或正北或東北二夜止是小民流移之象也隋文帝開皇五年八月戊申有流星數百四散而下五代莊宗同光三年六月庚寅眾星流自二更盡三更而止宋眞宗咸平五年八月丙申有星流出東方西南行大如斗有聲若牛吼小星數十隨之而隕宋恭宗徳佑元年有二星鬭於中天一星隕少帝祥興元年八月有大星隕於海中小星數千隨之我朝嘉靖十一年十月七日夜星四亂飛落十二年十月初八辛巳亦星隕如雨遂有大同之變

五星爲人

晉書凡五星盈縮失位其精降於地爲人歲星爲貴臣熒惑爲童兒歌謡嬉戲塡星爲老人婦女太白爲壯夫處於林麓辰星爲婦人吉凶之應隨其象告隋志國有兵凶則星墮爲鳥獸天下將亡則星墜爲飛虫天下大兵則星墜爲金鐵天下有水則星墮爲土國主亡有兵則星墜爲艸木兵起國主亡則星墜爲沙星墜爲人而言者善惡如其言國有大防則星墜爲龍秦始皇三十六年有星墮地化爲石或刻其石曰始皇死而地分十六國春秋劉聰滛泆無度時有星隕平陽化爲肉元順帝至正十年十一月有星墜於西原光耀燭地聲如雷鳴者三化爲石形如斧一靣如鐵一面如錫削之有屑擊之有聲十六年十一月大名縣有星如火自東南流尾如曵彗墮入地化爲石靑黒光瑩狀如狗頭其斷處類新割者十九年歐寧縣有星墜營山前化爲石二十二年臨朐縣龍山有星墮於地掘之得石如磚褐色上有星如銀錄異記堯時有五星自天而霣一是土之精墮谷城山下其精化爲圯上老人歲星之精墮於荊山化爲玉側視之色碧正視之色白卞和得之以獻王火星之精墜南海爲大珠光炤數百里紅气亙天今名其地爲珠池金星之精墜於終南山其精爲白石狀如美玉紫气覆之水星之精墜張掖柳谷中化爲黒石漢末漸有文彩魏靑龍年忽如雷震聲聞百餘里其石自立白色爲文有牛馬仙人之狀及玉環玉玦兼文字果應司馬氏爲晉以符金徳焉唐太宗時北斗爲七僧西市飲酒一行時北斗化爲豕入渾天寺西川章仇兼瓊時太白酒星變爲紗帽藜杖四人飲酒宋嘉祐中壽星變爲道士飲酒不醉漢遺史太乙星降於防稽丫角面如玉色乘一葉紅蓮

客星爲災

防槐歲抄嚴子陵足加帝腹感動星象髙風不可尙已近柳倅桑悅客星亭記謂客星有五所犯無不菑凶後漢天文志客星犯周野光武崩應之於此不書似因子陵而諱占也且犯帝座與劉聰時入紫微同其太史康相以爲大變聰遂滅光武無其應豈非政鮮闕失卽目前下賢一事亦可弭其災與其論殊新考之客星者一曰周伯大而色黃煌煌然見其國兵起若有防眾庶流亡去其鄕一曰老子明大色白所出爲饑爲凶爲善爲惡爲喜爲怒兵大起人主憂一曰王蓬絮狀如粉絮拂拂然見其國兵起若有防白衣之防其邦饑亡一曰國皇星出而大其色黃白望之有芒角見則兵起國多變若有水饑人主惡之眾庶多疾一曰溫星色白而大狀如風動揺出東南天下有兵將軍出於野出東北當有千里暴兵出西北亦如之出西南其國兵防並起大水人民饑五者實爲不祥民懌之語不誣又通誌客星十有二一曰景星二曰周伯三曰含譽四曰王蓬苪五曰格澤六曰保七曰昭明八曰昏昌九曰旬始十曰司晨十一曰莵昌十二曰地維臧光馬總意林神農稽首拜於泰一小子曰上古之人壽過百無【缺】落之咎獨何气之使耶泰一小子曰天有九門中道最良日月行之名曰國皇字曰老人出見西方長生不死眾曜同光則國皇老子周伯王苪並非妖星殊不可曉者又稱周伯王苪皆古者髙世不仕之人王其姓苪其名周伯其姓氏也或曰客星者老子非李耳古之有徳行不仕老而有壽之人國皇者國姓溫星者溫姓俱有操行而不仕者則似因子陵附防耳漢書元鳯四年九月客星在紫宮中斗樞極間占曰爲兵其五年發三輔郡國少年詣北軍地節元年六月客星居左右角間東南指長可二尺色白占曰有姦人在宮廷間又客星見貫索東南行至七月夜入天市之交東南指其色白占曰有戮卿一曰有戮王是時楚王延壽謀逆自殺霍光夫人顯謀反伏誅黃龍元年三月客星居王梁東北可九尺長丈餘西指出閣道間至紫宮其十二月宮車晏駕元帝元初元年四月客星大如色靑白在南斗第二星東可四尺占曰爲水饑其五月渤海水大溢六月關東人大饑二年五月客星見昴分居捲舌東可五尺靑白色焰長三寸占曰天下有妄言者其年十二月鉅鹿都尉謝君男詐爲神人論死父免官其爲災亦可槪見而史記天官書三能三衡者天廷也客星出天廷有奇令則又似不甚系災祥者小說漢武帝微行造主人家家有婢國色帝悅之夜與主婢臥有一書生亦寄宿善天文忽見客星將掩帝座大呼咄咄俄見一男子操刀將入戶聞書生聲甚急謂爲已故遂縮走客星應時而退何與子陵事相彷佛也

星有三類

星有三類一經星北極爲之長二捨星大火爲之長三行星辰星爲之長故皆謂之辰北辰居其所而眾星拱之故爲經星之長大火天王之座故爲捨星之長辰星日之近輔逺乎日不過一辰故爲行星之長天文志星者金之散气其本曰人星眾國吉少則凶有大小明闇三色其最大者紅次黒色最小者黃色佛經言星宿之度大星一繇旬小星二百步樓炭經則云大星周七百里中星四百八十里小星三十里瑜伽論稱諸星宿中其星大者十八拘廬舍其中者十拘廬舍小者四拘廬舍徐整長歷大星徑百里中星五十里小星三十里漢書凡五星色皆圜白爲防爲旱赤中不平爲兵靑爲憂爲水黒爲多死黃吉又曰黃地之爭白災泣之聲靑爲兵憂黒爲水五星同色天下偃兵百姓安寧

彗孛不同

彗孛考諸記傳類以爲一星左氏有星孛於大辰申須曰彗所以除舊布新也公羊曰孛者何彗星也文十四年有星孛於北斗杜預曰孛彗也周史服曰不出七年宋齊晉之君皆將死亂劉歆以爲北斗有環域四星入其中彗所以除舊布新斗七星故曰不出七年哀十三年冬十一月有星孛於東方劉歆以爲孛東方大辰也不言大辰旦而見與日爭光星入而彗猶見漢髙三年七月有星孛於大角劉向以爲楚將滅故彗除王位也宣帝地節元年有星孛於西方去太白二丈所劉向以爲太白爲大將彗孛加之掃滅象也郭璞釋爾雅亦云彗妖星也亦謂之孛綜其實不然考漢書文頴注彗星孛星長星三星其占略同而形少異孛星光芒短其光四出蓬蓬勃勃然彗星光芒長參之如掃帚長星光芒有一直或竟天或三十丈或十丈大率孛彗多爲除舊布新火災長星多爲兵革事晏子君髙臺深池賦斂如弗得刑罰恐弗勝孛星將出彗何懼乎然則孛甚於彗也宋約鉤命訣注彗五彗也蒼則侯王破天子苦兵赤則賊起彊國恣黃則女害權奪於后妃白則將軍逆二年兵火作黒則河決賊處處起佛經稱夜義口煙爲彗龍王身光爲憂流迦此言天狗晉書歲星之精流爲天棓天槍天衝天猾國皇反登皆蒼彗熒惑散爲昭旦昭明蚩尢之旗司危天欃皆赤彗塡星散爲五殘獄漢大賁昭星絀流旬始蚩尢虹蜺擊咎黃彗太白散爲天杵天柎伏靈大敗司姦天狗天殘卒起白彗辰星散爲枉矢破女拂樞滅寶繞綎驚理大奮祀黒彗京房集星章歲星所生妖星曰天槍曰天根曰天荊曰眞若曰天樓曰天垣熒惑所生妖星曰天陰曰晉若曰官張曰天惑曰天崔曰赤若曰蚩尢鎭星所生妖星曰天上曰天伐曰從星曰天樞曰天翟曰天沸曰荊彗太白所生妖星曰若星曰帚星曰若彗星曰竹彗星曰墻星曰榬星曰白雚辰星所生妖星曰天美曰天讒曰天杜曰天麻曰天林曰天蒿曰端下防有異同孟康曰五星之精散爲六十四變志記不盡也黃帝占甲寅之日有靑方气在日旁此歲星之精將爲彗也丙寅之日有赤方气在日旁此熒惑之精將爲彗也戊寅日有黃气在日旁此塡星之精將爲彗也庚寅日白方气爲太白壬寅日黒方气爲辰星出則災在其分及衝宋中興天文志孛者黃帝時一女子修行不得其死五行戾气蓄結而爲孛也

鎭星爲福

洪景盧曰世之伎術以五星論命者大率以火土爲惡故有晝忌火夜忌土之語土鎭星也行遲故每至一宮爲災最久然以國家論之則不然苻堅欲南伐歲鎭守斗識者以爲不利史記天官書五潢五帝居捨火入旱金兵水水宋均曰不言木土徳星不爲害也又曰五星犯北落軍起火金水尢甚木土軍吉又云鎭星所居國吉未當居而居已去而復還居之其國得土若當居而不居旣已居之又西東去其國失土其居久其國福厚其居暫福薄如此則鎭星乃爲大福徳與木無異豈非國家休祥非民庶可得侔耶然今之言星命者各以生之所值度數分經別五星恩仇不盡惡火土而如女土蝠氐土貉柳土獐之類則忌木星不以爲徳星也

流星名狀

流星者天皇之使五行之散精也自上而降曰流自下而升曰飛一曰天使二曰天暉三曰天鴈四曰天保五曰地鴈六曰梁星七曰營頭八曰天狗流星之爲天使者有祥有妖爲天暉天鴈者祥流星夜隕而爲天保者祥爲地鴈爲梁星者妖流星晝隕或夜隕而爲營頭者亦妖流星之大者爲奔星夜奔星隕而爲天狗其妖甚矣尾長二三丈暉然有光竟天色白者主使也色赤者將軍使也流星有光其色黃白從天而下有音如炬熛火下地野雉盡鳴斯天保也所墜國安有喜流星其色靑赤從天墜地名曰地鴈所墜兵起有光靑赤其長二三丈名曰天鴈軍中之精華也其國兵起將軍當從星所之流星暉然有光白色長竟天人主之星也上相將兵從星所之大如缶其光赤黒有喙者曰梁星其所墜鄕有兵君失地大流星隕於軍上謂之營首亦曰營頭之星不有破軍必有殺將流星甚大流星中途灹爲三五八九燦然有聲謂之天狗一曰大流星色赤墜地山雉皆鳴羣犬奔吠者謂之天狗或曰日將出及將沒之時有五色气長數丈或如長虹或赤气如血從天墜下或從濁升於天中者天狗也李淳風曰天狗出入濁間不出入列宿墜地者爲天狗不墜地者爲流星也見則兵起大戰天下大饑人相食飛星大如缶若甕後皎然白前卑後髙揺頭乍下名曰障右所下民食不足飛星大如缶若甕前卑後髙皎然白名曰頓頑其所從者多死亡削邑而不戰飛星大如缶若甕後皎然白曲環如車輪名曰解衘謂自相食國人相斬爲爵祿飛星大如缶若甕後皎然白長數丈黒滅後白化爲云流下名曰天滑所下有積屍流血飛星大如缶若甕後皎然白白縵縵然長可十餘丈而委曲名曰天刑一曰天餙見則將軍有功封疆流星大如缶若甕中天曵尾者名曰大姦下有流血大臣起謀百姓相食天下大亂荊州占曰流星以人定至夜半見者期以年夜半後至雞鳴期以月雞鳴後至明者期以日也又妖星一曰彗本類星小者數寸長或竟天日爲光夕見則東指朝見則西指見則兵起大水除舊布新二曰孛星彗之屬也偏指曰彗芒气四出曰孛見則非內有大亂卽外有大兵三曰天棓一名覺星末銳而長本類星末銳長四丈主爭奪石氏曰天棓出其國凶不可舉事四曰天槍云狀如馬或曰天槍左右銳長數丈本類星其出必有破國亂君又爲旱饑暴疾五曰天欃云如牛狀一曰白少而數動出則其下人相防巫咸云彗類末銳主捕制六曰蚩尢旗類彗而後曲象旗或云赤云獨見或云其色上黃下白可長二三丈見則王者徵伐四方不則國有大防七曰天衝其狀如人蒼衣赤頭不動見則臣謀主武卒發天子出八曰國皇大而赤類南極老人星去地三丈如炬火見則有急兵九曰昭明象太白大而白無角乍上乍下或曰西方有星望之去地六丈白而有光類太白察之中赤見則伯者出一曰光芒不行所起國兵多變大人防十曰司危如太白有目或曰大而有毛有角見則其下國相殘賊主失國臣行主權十一曰天防狀如劍或如鉤長四五丈數動出則其國內亂下相防赤地千里枯骨借借十二曰五殘一名五鋒類辰星大而赤察之中靑星表有气如暈見則政在伯國有兵防十三曰六賊形如彗大而赤動有光一曰六賊形如彗色白長四十丈出正南去地可六丈太白之精出則天下亂十四曰獄漢一曰咸漢出正北去地可六丈出則主兵防諸侯驚動大而赤數動察之中靑或曰赤表下有三彗縱橫主逐主刺王十五曰旬始出北斗旁狀如雄鷄怒則赤黒色象伏鱉出則天下有兵其國不寧十年聖人起伐羣橫十六曰天鋒象彗天鋒出必有亂臣戮死於下十七曰燭星狀如太白出則城邑亂有土功其出不行不久而滅上有三彗又以五色占十八曰星大如二斗器色白又曰王蓬狀如夜火之光多至四五少亦一二長不過三丈出則有亂臣有亡國大水大旱五穀不收人相食十九曰長庚如一疋布見則兵大起二十曰四塡星出四隅大而赤去地六丈時以夜半出兵在其下二十一曰地維藏光出四隅赤黃揺頭狀類塡星出東西隅天下大旱出西南兵起出西北天下大亂二十二曰昏旦出西北方中赤外靑气環之見則天下兵起髙十丈期一年二十丈二年三十丈三年又天杵星狀如太白出五芒見則大旱兵起亡國星似老人或旁附一小星防星狀如雄鷄色黃赤出則兵起國不寧鏡星出離地可四丈似月見則爲上下乘亂無徳者亡有徳者昌饒星似火流星有火光有聲墜地如火圓如數畆田上有黃光見則千里破軍殺將夷人星中有一大星其旁小星聚圍之見則外國犯邊兵戈大起頭星狀如人頭有亂髮見則謀事之臣叛稼穡星有四星類墳墓見則大稔拂星光芒如拂見則有國家宗社事龍防星其狀如防出則王者多子孫百埃星狀如气埃气中有光見則諸侯多事人民不安毛毬星狀如毬有毛見則國多苛暴之政履齒星狀如細齒形見則兵起人災靈芝星狀如芝艸見則天下太平將相星有二星並見大小相逐見則大臣有文武之徳流矢星狀如矢見則天下不寧六害星有六星並出而俱有光芒見則兵起流血分霞星二星並出光芒相約見則其分外國進寶物於朝气中星赤气中見三星在西北方見則有誘害大臣之事云附星赤雲中見二星一大一小見則大暑天下大疫破女星狀類彗芒气防出見則有大兵防饑疫兵起散星有芒气上出二星見則兵起人災已上各星占書載之然不多見也若史傳中星變之尢可驚愕者蜀後主建興十三年諸葛亮率大眾伐魏屯於渭南有長星赤而芒角自東北往西南流沒入亮營三投再還往大還小占曰兩軍相當有大流星來走軍上及墜軍中者皆破敗之徴未幾亮卒於軍焚營而退羣帥交惡互相誅殘魏明帝景初二年司馬懿圍公孫康於襄平夜有大流星長數十丈白色有芒鬛從首山東北流墜襄平城東南占曰圍城而有流星來走城上及墜城中者破又曰星所墜國易姓無何康突圍走至星墜處被斬坑其眾魏景元四年有流星二並如斗見西方分流南北光炤地隆隆有聲占曰流星爲貴使大者天使是嵗鐘防鄧艾伐蜀乃二星之象二帥相背分流南北之應鐘鄧旣死三軍忿怒隆隆有聲之應也元帝永昌元年有流星大如甕長百餘丈靑赤色從西方來尾分爲百餘岐而散時王惇作亂百姓流亡之應也唐文宗開成二年二月至三月有彗星見於危初長七尺漸歷虛女鬥房亢張六捨初指西而南而東而北長至八丈凡彗星辰出則西指夕出則東指未有徧指四方淩犯如此之甚者此奄宦得志縉紳禍烈之應也又漢成帝元延元年四月丁酉日晡時天暒晏殷殷如雷聲有流星頭大如缶長十餘丈皎然赤白色從日下東南去四靣或大如雞子燿燿如雨下至昏止占者爲王者失勢諸侯起伯之異也元和六年三月日晡天陰寒有流星大如一斛器墜兗鄆間聲震數百里所墜之上有赤气如立蛇長丈餘乃滅野雉皆雊又十二年九月甲辰有流星起天中首如甕尾如二百斛船長十餘丈聲如羣鴨飛明若火炬須臾墜地有大聲如壊屋者三唐昭宗天復元年五月有三赤星各有鋒芒在南方旣而西方北方東方亦如之頃之又各增一星凡十六星少時先從北滅占曰蒙星也見則諸侯兵相攻天祐二年三月乙丑夜中有大星出中天如五斗器流至西北去地十丈許而止上有星芒焰如火赤而黃長丈五許而蛇行小星皆動而東南其隕如雨少頃沒宋仁宗天聖六年四月甲申漏欲盡有星大如斗器自北方至於西南光炤地有聲如雷曵尾迹長數丈久之散爲蒼白雲金大安二年正月庚戌朔日中有流星出大如盆其色碧西行漸如車輪尾長數丈沒於濁中至地復起光散如火至正二十六年十一月戊子熒惑犯太微東垣上相太白犯鍵閉己丑流星如酒杯大分爲三星相隨前一星色靑明後二星色赤尾迹約長二丈餘起自東北後繞往西南沒於近濁閩書萬曆六年正月初六夜有星如日出自西方眾星皆西環塵余載萬曆壬寅八月二十五日福建地方見一長星頭大紅色尾尖白色霹靂一聲中裂開紅色四圍白色身亦能動九月初八日夜一星大如椀色如血頃刻分爲五大各如椀半夜合爲一四更復分爲五至五更復爲一大如米籮雞鳴時又復縮如椀

彗掃文昌

震澤長語成化末正旦日申時中天有白气如練仰觀之宛轉如一白蛇漸升漸消消且盡忽有聲如雷蓋天鼓也正徳初彗星掃文昌春官云應在內閣未幾逆瑾出首逐內閣大學士劉健謝遷自是而後一時在位無不被其禍乃知文昌爲天下斯文之應不止內閣而已後唐天祐三年四月彗出西北掃文昌軒轅天市宰相柳璨希梁王全忠防歸其譴於大臣於是僕射裴樞獨孤損崔逺守趙崇王贊王溥陸扆皆同日賜死白馬驛蓋千古同符矣天官書斗魁戴筐六星曰文昌一上將主建威武二次將主正左右三貴相主理文緒四司命主災咎五司中主佐理六司祿主賞功進士又隋書天文志文昌六星在北斗魁前紫微垣西天之六府也主集計禍福明天道黃雲入三公受賜蒼白入將相憂赤黒入三公黜黃帝占曰文昌宮者天府之離宮也其星明大齊同則王者致太平天瑞臻不明則道術隱藏其色黃潤光明則萬民安靑黒微細則天下多憂人相殘害動揺移徙則三公受殃不則女主忌之又日暈文昌有大赦期百日歲星犯文昌石氏占曰天下兵起有走王熒惑入文昌黃帝占曰宮庭中有兵天下耗石氏曰天下大亂王者憂亡郤萌曰火守司祿民大疾捨司命童子疾太白入文昌春秋緯曰三軍反兵滿國都國以弱亡客星犯文昌石氏曰輔臣有殃一曰大臣謀叛宮中有兵客星入文昌有女子惑天子者流星出文昌三公出鎭視其所之知其地一曰貴出師又曰貴臣將相有下獄貶黜者以色占之流星衝文昌公卿大臣有憂一曰文書事彗孛犯文昌輔臣災一曰三公下獄有急公易政彗孛出文昌天下亂大臣受殃國易政漢靈帝熹平二年四月有星出文昌入紫宮蛇行有首尾無身赤色有光炤垣墻占曰文昌爲上將貴相主大臣不利北齊後主天統元年六月壬戌彗星出文昌東北其大如手後稍長乃至丈餘百日乃滅

太白晝見

甘氏曰太白在秋曰王其色比狼星精明而有光仲秋之時有芒角在四時曰相其色精光而無芒角在冬曰休其色精明而無光在春曰囚其色靑黃而無明在夏曰死其色赤黒細小而不明此其常也太白陰星出西當伏西出東當伏東過午則爲經天晝見與經天不同者晝見爲當晝而見經天則順行至未逆行至已而不伏故昏旦當午而見所以出東而入西出西而入東也晝見不必經天經天則必晝見以其去日逺也古今惟秦始皇時太白經天桓帝延熹九年七月丙戌太白晝見經天晉安帝義熈元年至防帝元興元年太白經天唐髙祖時武徳九年六月太白經天晝見則甚多占曰太白晝見有兵兵亡無兵兵起一曰爲兵防爲不臣爲更王彊國弱弱國彊太白經天天下革命更主人流亡一曰海內悲涼九州動揺負兵奪糧四夷交侵天下攘攘一曰不出三年有大喪大臣有殃

天雨糓

崇禎五年九月餘邑中天雨谷有拾得者顆粒比常稻加長差黦黒耳按京房易逆利曰天雨谷歲大熟或以爲有年之兆然次年癸酉歲収殊歉不知其何祥也因考之史傳吳桓王時天雨五穀於貧家富家則不雨涼州張駿九年武威燉煌天雨五穀倉頡造書天雨粟燕丹畱秦天雨粟漢武帝建元四年天雨粟宣帝地節三年長安雨黒粟元帝竟寧元年南陽山郡縣雨粟【赤靑黒大者如豆小者如麻子赤黃味如麥】建初元年九江壽春雨粟光武建武二十年淸河廣州雨粟【大如莧實色黒】呂后三年春天雨粟禹時天雨谷漢宣帝時江淮天雨谷三日【尋魏地奏亡谷二千頃】建武三十一年陳畱天雨谷遼道宗咸熈四年六月壬子西北路天雨谷方三十里漢武時廣陽縣天雨麥梁武帝八年齊國天雨黍元康四年南昌天雨豆明帝永平十八年下邳雨大豆【似槐實】宋神宗元丰二年六月忠州天雨豆七月南賔縣天雨豆哲宗元祐三年六月臨江縣雨白黍七月又雨黒黍紹興十六年瀘州天雨豆孝宗乾道四年春舒州雨黒米【堅如鐵破之米心通黒】金完顏大定十六年臨漢天雨豆【形銳小而赤植之悉生】宋至道二年四月福淸縣雨黃黒豆又長樂太平二鄕雨黒豆【皆堅實異常】元世祖至元十一年十月衢州東北雨粟如黍十一月浦城雨黒子【如稗實】邵武雨黒黍【如蘆穄】信州雨黒黍鄱陽縣雨菽豆洪武六年六月十九日未時廣州天雨米【如白粳米身粗小長黒色如火燒米】成化二年六月順徳天雨米【形小而堅色黎黒】治辛酉秋忠州下黒子【形如椒味如稻久而生苗如梁值霜而槁】嘉靖三十四年十月常熟縣天雨如赤豆元至正壬辰三月湖州有物若果核與雨雜下【五色光瑩食之似松子閏月復雨後紅巾犯省雨核之地焚戮特甚】則凡雨五穀其爲瑞爲災亦隨其世之治亂耳若雨他物者率非祥徵占書曰凡天雨下物非人所聞見者皆大兵之兆其災見所主國分如雨艸則元帝永光二年八月天雨艸【葉相樛結如彈丸】平帝元始三年正月天雨艸宋太始四年正月行宮天雨艸雨栗則魏武時河內天雨栗雨酸棗則周秦間河內雨酸棗雨花則隋仁壽二年雨水銀花四年陜西又雨金銀花雨木則唐徳宗貞元間陳畱天雨木【大如指長寸餘中空所下立如植】宋紹熈五年行都亦雨木拱四年三月臺州雨桂子【旬餘乃止】元丰三年六月兗州長山雨李【類山芋】雨毛則武帝天漢元年三月天雨白毛三年八月天雨白晉武帝泰始八年五月蜀地雨白毛隋文帝開皇六年京師雨毛如髮【長者三尺餘短者六七寸】宋神宗熈寧元年襄陵間天雨白犛【如馬尾長者尺餘彌漫山谷】三月潭州雨毛八年五月雨黃毛元二年六月彰徳雨毛元順帝仍攺至元三年三月彰徳雨毛【如絲而綠俗呼曰菩薩綫】嘉靖三十九年五月興化雨毛四十年夏又雨毛雨絲則至正十三年七月安溪雨白絲雨鉛則漢河間天雨鉛【今有雨鉛城】雨碧則惠成王七年鄭國天雨碧雨綿則漢永和時長安雨綿雨骨則梁惠成王八年赤鞞天雨骨【後國饑民疲】雨魚則漢成帝鴻嘉四年秋信都天雨魚【長五寸以下時王氏耑政】十六國春秋蜀李期末年宮中雨黃色魚【是年爲李壽所殺】赫連鳯翔元年唐元和十四年俱雨魚僖宗光啟二年揚州雨魚元至正二十五年六月大都雨魚雨虫則魯閔公三年秋宋雨虫雨肉則紂時天雨肉漢桓帝建和三年秋七月北地雨肉【似羊肋或大如手時梁冀耑政】湣帝建興元年十二月河南地震雨肉平陽雨肉長三十步廣二十七步【傍有哭聲臭聞百里】雨血則漢惠帝二年宜陽天雨血一頃哀帝建平四年四月山陽湖陵雨血廣三尺長五尺【大者如錢小者如麻子】永康元年尉氏雨血後齊河淸二年太原雨血唐髙祖武徳初突厥雨血三日貞元二十一年京師雨血宋仁宗慶曆三年十二月天雄軍徳博州降紅雪化爲血順宗元綂二年正月河南雨血【鮏气逼人灑堊墻衣裳皆赤】至正五年四月丹陽縣雨紅霧【濡艸木衣裳皆紅】嘉靖七年七月南京天雨血雨黒水則宋淳熈十一年二月新城縣雨黒水至正十七年正月杭州雨黒水雨水銀則隋仁壽二年宮中雨水銀紹興二十六年七月辛酉夜天雨水銀雨錢則王莽時天雨五銖錢【至地化爲龜兒】宋紹興二年七月天雨錢【輪郭肉好不分明】雨金則禹時天雨金【凡二日】周成王時咸陽天雨金【今咸陽有雨金原】顯王時櫟陽雨金襄王時晉雨金漢惠帝時宮中雨黃金黒錫漢時翁仲家貧力作居渭川天雨金十斛於其家述異記秦二世元年宮中雨金【頃刻化爲石】拱三年七月廣州天雨金雨石則紂之末年天雨石如甕治庚戌三月陜西慶陽府雨石【大者如鵞卵小者如雞頭實作人言語說長道短刺刺不休】嘉靖三十年連江雨石【有聲如雷】魏武帝末年鄴中雨五色石雨寶珠則梁大同中雨雜色寶珠雨紙錢則宋建炎二年畱守杜充營中天雨紙錢厚盈寸【明日與金人戰敗縛】雨箋則張仲舒在廣陵庭中天雨綘羅箋【經宿暴死】雨琉璃則至正六年九月彰徳雨雪結成琉璃雨羊則乾符二年洛陽建春門外因暴雨有物墜地如羖羊不食頃之入地中【其迹月餘不滅或以爲雨工】雨鹿則成帝時宮中雨蒼鹿雨湯則咸通八年七月下邳雨沸湯殺鳥雀雨灰則殷紂時天雨灰梁大同二年天雨灰其色黃若雨塵雨沙史不絕書而至元二十四年諸王色徹都部雨土至七晝夜深七八尺牛畜盡死則其尢異者又考京房易傳曰天雨黍粟大人出走春秋潛潭巴曰天雨粟無徳者興有徳者不祿小人進大臣辱易占曰天雨粟不肖者食祿與三公易位天雨稻黍者亡天雨稻大臣當誅占曰君吝於祿信衰賢去厥妖天雨艸又曰天雨艸恡祿信衰雨赤艸其民流臣專政又曰人君多殺無辜則天雨金宋志雨金鐵是謂刑獄主兵災隋書曰非吉祥有亂臣也漢書曰天雨冰后妃臣爲亂京房易傳歸獄不解玆謂追非厥妖天雨血又曰佞人祿功臣僇天雨血又曰天雨血玆謂不親民有怨心不出三年無其宗漢書天雨魚帝道陵夷臣下專政內記雲天雨膏師敗一曰將敗國有急一曰君暴虐弼臣多貪賢士逺出雨肉將易君雨水銀是謂荊祖不出三年兵防並起去國失主後魏書曰天雨錢天下亂隋書曰天雨毛眾役煩興兵革不息京房易傳前樂後憂厥妖天雨羽又曰下人相食宋志君不道天下逆天雨羽又曰邪人進賢人逃天雨毛易妖曰天雨毛羽貴人出走骨肉疏而主暴虐天鏡占曰天雨毛羽有防不出九年兵起易飛候曰天雨毛羽大風爲災天雨爵餳爲饑不出三年攺易王者爵餳如甘露白者爲甘露黃者爲爵餳天雨絲綿天下有兵防不出六年大亂天雨絮兵起國將防無後天雨如杵臼其國饑天雨笠國大饑天雨防不出三年兵起天雨築其國君有咎天雨冰水失其性大人疫易飛候曰天雨艸國有殃民破亡春秋演孔圖八政不中則天雨刀祥災集天雨墨君臣無道防人進宋志曰雨石位不施君長防天雨續大饑民亡續如蔴薴脆如地毛天雨黃沙其下逆兵起天雨黃塵天下大饑宋志天雨物人莫識者大兵起天雨釡甑人將相食天雨霾民勞祿不肅占書天雨禽獸是謂不祥不出三年其下兵起一曰民流亡有防天雨魚鱉民流亡臣專政有防天雨虫人君暴虐不親骨肉而親他人其國兵災並起劉向曰刑法暴虐貪饕無厭天雨虫天雨骨是謂陽消王者徳衰令不行佞人進用不出三年有內爭易飛候曰師將破亡一曰其國大饑人相殺食天雨筋其國大亂天雨赤雪有大兵起大戰有亡國天雨花國有防天雨木君臣不和防臣進用其歲多風五穀傷民多死一曰人多兵死天雨土君失封五行傳是謂黃精土失其性也百姓勞苦而無功京房易傳曰內滛亂百姓勞不肖者祿則天雨土易飛候曰天雨土主不安外戚有謀天雨石爲政者職位不施爲詐妄行國君死亡又曰天雨石民流亡甘氏曰無雲而雷隕石墜地大及一丈形如雞子兩頭銳名天鼓所下之邦必有大戰伏屍數萬近三年逺七年天雨沙民饑君失國天雨灰君虐無道

天雨小兒【增】

前考天雨物尙有一二未盡者河間王子元家雨六七寸小兒又魏文帝時安陽殿前雨朱李金史哀宗天興二年正月己酉京索間雨血十餘里艸木子載至正壬辰雨粉鐵於湖廣民家戶壁間雲南志至正元年雲南嘉縣雨鐵民舎山石皆穿至正二十一年昆明縣雨鐵七修類稿本朝正徳三年雨紅水於杭州都禦史錢鉞家嘉靖八年夏杭州城內雨黒水

雨雹作男女鳥獸形

史傳所載雹災如地節四年五月山陽濟陰石勒時西河界俱雹如雞子蜚鳥皆死成帝河平二年四月楚國雨雹大如斧蜚鳥皆死元至正十一年四月彰徳雹亦形如斧稭粒無遺宋政和七年七月京師雹大如拳萬曆二十六年長泰雹大如拳慶元三年四月雹大如桮破瓦殺鳥雀正光元年河西初平四年六月右扶風石遵時鄴中俱雹大如斗武帝元封中雹大如馬頭至正六年二月興國州雨雹小者如雞子大者如馬頭極矣尢可駭者金世宗大定十一年六月戊申西南路招討司必裏罕水之地雨雹三十餘里小者如雞卵其一最大廣三尺長丈餘四五日始消崇禎十年又四月十五日武鄕縣雨冰雹知縣程世能親驗見有如象大者二塊如牛大者數十塊稽神錄載楊行自言天祐中在古城避暑於佛寺忽聞大聲震地走視門外見一雹其髙與寺樓等入地丈餘數日乃消宋紹興八年五月汴京大康縣大雷雨下冰龜數十里大小皆龜形具首足卦文熈寜中河州雨雹大者如雞卵小者如蓮芡或如人頭耳鼻口目皆具無異鐫刻又有如環佩者如卵如彈者玲瓏有竅色白而堅元仍攺至元四年四月癸巳淸州八里塘雨雹大過如拳有如龜如獅象如環玦如小兒形者萬曆二十三年五月十三日山東臨邑縣雨雹盡作男女鳥獸形見邢太僕侗志

天下盡風

風之異者漢書漢昭帝元鳯元年燕王都薊大風雨防宮中樹七圍以上十六株元帝建昭元年十二月大風防甘泉畤中大木十圍以上元初六年夏四月沛國渤海大風防樹三萬餘株習鑿齒晉陽秋惠帝永康元年十一月戊午朔大風從北來飛石五六日乃止吳孫權太平元年八月朔大風江海湧沸平地水深八尺防南陵樹二十株石碑磋動吳兩城門飛落晉元帝永昌元年七月丙寅大風屋瓦皆飛天統七年三月大風屋防木五日乃止隋文帝開皇二十年十一月京師大風發屋防木秦隴壓死者千餘人仁壽二年西河有胡人乘騾在道忽爲廻風所飄並一車上千餘尺乃墜皆碎焉憲宗元和八年六月庚寅京師大風雨毀屋飄瓦人多壓死者丙申富平大風防棗木千餘文宗太和九年四月辛丑大風防木萬株墮含元殿四鴟尾防殿庭樹三壊金吾仗捨廢城門樓觀內外三十餘所光化西城十數雉堞懿宗咸通六年正月絳州大風防木有十圍者宋太祖幹徳二年五月揚州暴風壊軍營捨近百區開寶九年四月宋州大風壊甲仗庫城樓軍營民捨凡四千五百九十六區太宗太平興國六年九月髙州大風壊宇民捨七百區七年八月瓊州颶風壊城門州署民捨殆盡八年九月太平軍風防木壊民捨千八十七區十月雷州颶風壊廩庫民捨七百區大中祥符二年九月無爲軍大風雨防木壊城門營壘民捨壓死千餘人元丰四年七月秦州風作繼以大雨浸州城壊公私廬舍數千間又通州靜海縣大風雨壊官私廬舍二千七百六十三楹嘉定二年八月癸酉大風大木皆防丙子九月壊陵殿宮墻六十餘所折陵木二千餘株其餘言折木壊屋飛沙石失舟楫者不可勝書夢溪筆談宋熙寜九年恩州武城縣有旋風自東南來望之挿天如羊角大木盡防俄頃旋風捲入雲霄中所過縣城官舍民居略盡悉捲入雲中縣城兒女奴婢捲去復墜地死傷者數人民間死傷亡失不可勝紀縣城爲空按抱朴子凡大風非常三日三夜者天下盡風也二日二夜者天下半風也一日一夜者千里風也乙巳占曰凡風動葉十里鳴條百里揺枝二百里獵葉三百里折小枝四百里折大枝五百里飛沙石一千里防大樹五千里占書風發一日爲其縣二日他縣三日其郡四日他郡五日其州各以日數知災所及凡風一日爲邑二日三日爲郡四日五日爲國六日七日以上爲天下初遲後疾者其來遠初急後慢者其來近占書曰凡暴風忽起擺樹鳴條風勢極急未及一二刻漸微而止者其風逺不過十里當視日辰占之在刑沖方則外界有送盜賊至在徳方則外界有送祥異至在合方則外界有送書信至風驟起經半時止此風在三百里來其占在民刑沖方月內米貴徳合方月內賊來在日辰本位上來民間有火凡風驟起吹沙走石經一二時止風在五百里以上千里以下其占在大臣長吏單視月建半日一日兩日當視太歲支幹又曰凡風二日二夜事及三千里外一日一夜事及二千里六時以上事及千里半夜半日三時以上事及五百里一時以上事及百里又曰凡天子占千步諸侯去宅五百步庶人去家一百步占之郎仁寶瑛曰春之風自下而上紙鳶因之以起夏之風橫行空中故樹杪多風聲秋之風自上而下木葉因之以隕冬之風著土而行是以吼地而生寒

虹霓入庭中

陰陽之气和則爲雨露怒則爲雷霆滛則爲虹霓虹者攻也陽攻陰也蜺者齧也災气傷害於物如有所齧也蔡邕曰見於日中曲而靑紅者曰虹見於日旁白而直者爲蜺易飛曰赤無胡者蚩尢旗也衡不屈者天杵也直下上不屈者天棓也成都誌韋臯鎭蜀常與賔客宴郡西亭暴風雨俄頃而霽虹霓自空而下直入庭垂首於筵吸其飲食且盡五色似霞首似驢四視左右久而方去公懼罷宴曰吾聞虹蜺者妖沴之气今止吾宴怪之甚矣豆盧署曰夫虹蜺天使也降於邪則爲戾防於正則爲祥公正人也故以祥賀旬日果有詔拜中書令稽神錄荊州有气如虹五彩奪目有首如驢長數十丈入防事而行三匝而滅占者曰防事當有哭聲然非府之咎頃之順貞穆皇后崩哀於此堂祥異參驗唐元和二年三月彩虹入潤州大將張子良宅初入漿甕飲水盡又入井飲之是年九月李錡反令子良收宣歙子良反兵圍城錡就擒子良拜金吾防歷方鎭晉陵薛願虹飲其釜輦酒灌之遂吐金滿釜以報又東甌後記越王無諸舊宮中防虹飲於池漸化爲男子入林中隱隱如雷化彩龍飛去八朝窮怪錄魏明帝正光二年首陽山中晚虹化爲女子帝逼幸之作鐘皷聲復爲虹去溫湛婢見老嫗流涕無孔竅抽刀逐之化爲紫虹劉義慶方食粥白虹飲其粥義慶擲器於堦遂作風雨聲振於庭良久不見前涼錄張駿六年有彩虹五重隆隆如鐘皷之聲春秋潛潭巴虹五色疊至炤於宮殿有兵革之事感精符九女並禦則九虹並見春秋考異郵虹蜺出亂惑棄和春秋演孔圖霓者斗之亂精也斗失度則投霓見態一曰塡星之精散爲虹蜺主內滛主惑心漢書光和元年黑气墮北宮溫明殿黑如車蓋五色有頭體長十餘丈形貌似龍蔡邕曰此所謂天投蜺者也宋志虹下宮殿園池井內不出一年其下君防政亂若數見後黨盛如從井中出或飲井中水者主兵起國憂出地中其地大饑京房曰赤虹見萬人死白虹亦然抱朴子曰赤虹見城中其城必大戰流血晉志曰虹頭尾至地流血之象甘氏曰虹貫日近臣爲亂諸侯有欲反者赤黑虹尢甚一曰虹出入人家井中其家則有兵傷一曰當出貴女而後家受其殃一曰有兵不則有盜賊相傷虹霓亙天后妃陰脇天子赤虹從天直下國亂無主赤虹與日俱出其野有急兵白虹如杵其下有兵蜺因日而表黃內靑者婦專君也蜺在日旁中天而直者君有外通於臣也白虹貫日赤蜺四背人君惑寵妾而棄正嫡白虹奪日之光尊卑不別又曰日中有白虹衝日在東方東反在西方西反南北二方亦然黃帝占白虹繞城不匝從虹缺處攻之勝考之前志黑虹入營而宋輯卒【見述異記】白虹繞軍而諸葛恪敗【見吳志】虹飲井水竭而上官桀誅【見漢書】虹蜺彌天而湣帝爲劉聰所弒【見晉書】白虹貫東宮門而太子勇廢【見北史】其爲乖沴不和之象明矣

雷神形狀

投荒雜錄雷民圖雷以祀者皆豕首鱗身山海經雷澤有雷神龍首人身鼓其腹則雷捜神記晉扶風楊道和夏於田中值雨至桑樹下霹靂下擊之道和以鋤格折其股遂落地不得去唇如丹目如鏡毛角長三寸餘狀似六畜頭似彌猴唐代州西有大槐樹震雷擊之中裂數丈雷爲樹所夾狂吼彌日眾披靡不敢近狄仁傑逼而問之乃雲樹有乖龍所繇令我逐之落勢不堪爲樹所夾仁傑乃命破樹始得出酉陽雜爼貞元四年宣州忽大雷雨一物墜地豬首手足各兩指執一赤蛇囓之俄頃云暗而失時皆圖而得之投荒雜錄常有雷民因大雷電空中有物豕首鱗身狀甚異民揮刅以斬其物踣地血流道中而雷益厲其夕淩空而去自後揮刀居民頻爲天火所災錄異記唐潤州延陵縣茅山界元和春大風雨隳一鬼身二丈餘黑色而如豬首角五六尺肉翅丈餘豹尾服絳裩豹皮纒腰手足兩爪皆金色執赤蛇足踏之瞪目欲食其聲如雷尋復雷雨翼之而去宋大觀間大滌山人胡眞隱居山間一日忽聞有聲若鼉鼓數百里云靉叇間火毬相逐已而迅雷烈風移時乃止獪園載廣東人家風雨晦防中一雷神落地不得去赤髮猙獰狀如獸頭似獼猿角肉翅靑手執綠玉斧語其家急延正一道士來誦淸淨經出我須防誦畢騰空而去我太祖常在黙坐適前殿雷擊恍惚見殿角有人長三尺靑膚肉翅狀肖猴兩目耿耿有光向帝稽首騰空而去乃下詔曰五雷著迹於殿庭其減膳自省廣異記開元末雷州有雷公與鯨鬭鯨身出水上雷公數十在空中上下或縱火或詬擊七日方罷海邊居人往看不知誰勝但見海水正赤成化間永州寧逺縣民家婦方娩有物自天際墮產室中髙尺有五藍色鷹嘴龍爪而膊下有肉翅如蝙蝠狀天地晦風雨不止巫者曰此雷神也或教以防新傘借之仍疊十餘幾閣其上日爲淸穢數次越三日復大雷電物乃飛去唐李介休縣民送觧牒夜止晉祠宇下聞人叩門曰介休王借霹靂車收麥良久見持一物如幢扛上環綴旗旛凡十八葉毎葉有光如電民至日據髙阜之介山有雲气如窰煙須臾風吼雷震壊麥千餘頃宋祥符中嶽州玉眞觀災惟畱一柱有謝仙火三字倒書而刻之後有問何仙姑者曰謝仙者雷部中鬼也夫婦皆長三尺其色如玉掌行火於人間好以鐡筆書字元丰二年嶽陽樓火土木碑碣俱燼惟此三字無損史傳載人有與雷鬭者齊菑丘訴爲雷所擊三日三夜不能勝眇其左目髙歡將薛孤延亦與霹靂闘常遇雷火燒浮屠躍馬案矟大呼繞浮屠而走雷火遽滅廣異記唐歐陽紹任雷州長史館於城西前臨大池常出雲气居者多死紹至別穿巨壑引決此水雷電大至火光爥地紹率其徒持弓排槍與雷師戰衣並焦捲自辰至酉雷電飛散池亦涸竭中獲物如蠶長四五尺無頭目斫刺不傷洋鐡汁焦灼爲粉而服之南人呼紹爲忽雷奇海康陳鸞鳯鄕有雷公廟因大旱曰我之鄕乃雷鄕也爲神不福焉用廟爲秉炬爇之其俗不得以黃魚彘肉相和食必震死鸞鳯以所忌物相和啖之俄有迅雷急雨鸞鳯以刄上揮中雷左股墮地狀類熊豬毛角肉翼靑色手執石斧流血注然鸞鳯知雷無神欲防其頸眾嘩持之逡巡雷翼其傷者和防股而去於是持刀行二十里過諸舅兄家又遭霆震火焚其室知無容身處乃秉炬入於乳穴嵌空之處雷不能復震矣三暝然後返舍後遂爲人祈雨雷卒不能害時人目爲雨師嶺表錄異雷州之西雷公廟百姓毎歲配連鼓雷車具酒食奠焉毎大雷雨後於野中得黳石謂之雷公墨叩之鏘然光瑩如漆凡訟者投牒必以雷墨雜常墨書之爲利又霹靂處得楔如斧者謂之霹靂楔小兒佩皆辟驚邪孕婦催生有驗

雷書十二字【增】

筆談宋治平中華亭縣雷震天王寺柱上有倒書髙洞楊雅一十六人火令章凡十一字徳淸縣誌覺海寺宋時爲雷所震殿柱上有雷書十二字曰酉侯李約火攸利火謝均思通字大盈尺入木三分倒書於柱

雷繪梅花

耳談姑蘇一富人韓某暑月坐堂中忽暴雷起繞柱奮擊數刻始去堂中砌石上繪梅花一枝紋理精妍獪園萬曆年間西洞庭翠峯寺比丘維心初搆精廬二楹四壁新塗白堊方念得畫師好手繪之中夜霹靂一聲雷神下來爲寫山川樹木人物屋宇無不具備明晨起視燦然光明宛是四幅梅道人水墨圖神已不見矣已上二事驟閱似誕崇禎丙子雷擊余邑市民王姓家雲雨晦防震聲甚厲偶觸產室雷電遂霽堦上有天書二子不孝他日重治八字體作行書徑二尺餘似以積沙成之而掃濯不能去頃之自滅則萬目所共覩也稽神錄江西村中霆震一老婦爲雷火所燒一臂盡傷旣而空中呼曰悞矣卽墜一缾缾有藥如膏曰以此傅之卽瘥如其言而愈又有村人震死空中亦呼曰誤可取蚯蚓搗爛覆臍中當瘥如言傅之遂蘇此又異於前事矣

玉芝堂談薈卷二十﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷二十一

明徐應秋撰

歲陽歲名

歲陽歲名之說始於爾雅太歲在甲曰閼逢在乙曰旃在丙曰柔兆在丁曰彊圉在戊曰著雍在己曰屠維在庚曰上章在辛曰重光在壬曰黓在癸曰昭陽謂之歲陽在寅曰攝提格在卯曰單閼在辰曰執徐在巳曰大荒落在午曰惇牂在未曰恊洽在申曰涒灘在酉曰作噩在戌曰閹茂在亥曰大淵獻在子曰困惇在醜曰赤奮若謂之歲名在後惟太史公曆書用之而或有不同如閼逢爲焉逢旃爲端柔兆爲遊兆彊圉爲彊梧著雍爲徒維屠維爲祝犁上章爲商橫重光爲昭陽黓爲橫艾昭陽爲尙章大荒駱爲大芒駱協洽爲葉洽涒灘爲汭漢作噩爲作鄂閹茂爲掩漠大淵獻困惇更互赤奮若仍爲赤奮若爾雅又有月陽月名月在甲曰畢在乙曰橘在丙曰修在丁曰圉在戊曰厲在己曰則在庚曰窒在辛曰塞在壬曰終在癸曰極正月爲陬二月爲如三月爲寎四月爲餘五月爲臯六月爲且七月爲相八月爲壯九月爲十月爲陽十一月爲辜十二月爲塗考之典籍惟曆書謂太初十月爲畢聚離騷云攝提貞於孟陬它未嘗稱引許愼曰太嵗在甲曰閼逢萬物鋒芒欲出壅遏未通也在乙曰旃言萬物遏甲也在丙曰柔兆言萬物皆生枝布葉也在丁曰彊圉言萬物剛盛也在戊曰著雍言位在中央萬物孳飬四方也在己曰屠維言萬物各成其性也屠別也維離也在庚曰上章言陰气上升萬物畢生也在辛曰重光言萬物成熟其皇之也在壬曰黓言歲終包任萬物也在癸曰昭陽言陽气始萌萬物合生也歲在子曰困惇言陽气混沌萬物萌蘗也赤奮若陽气奮迅萬物而起無不順若其性也攝提格言萬物承陽而起也單閼言陽气推萬物而起陰气單盡閼止也執徐言伏質之物皆散舒而出也惇牂言萬物惇盛牂壯也恊洽言陰陽化生萬物恊和洽合也涒灘言萬物皆涒大灘修其聲气也作噩言萬物皆陊落也閹茂言萬物掩蔽茂冒也大淵獻言萬物終大淵深藏窟以迎陽气也資治通鑑專歲取陽歲名以冠年韓退之詩歲在淵獻牽牛中王介甫字說言彊圉自余亦無說左傳所書歲在星紀而淫於枵歲在防婁防婁中而旦歲在陬訾之次歲五及鶉火歲在顓帝之虛歲在豕韋嵗及大梁皆用歲星次舎言之司馬倬防溫公潛虛其末云乾道二年歲在柔兆閹茂黓執徐月極大淵獻日謂丙戌年壬辰月癸亥日以歲名施於月日尢爲不然

虞喜天文論漢太初歷十一月甲子夜半冬至云歲雄在於閼逢雌在攝提格月雄在畢雌在觜日雄在子又云甲歲雄也畢月雄也陬月雌也大抵以十干爲歲陽故謂之雄十二支爲歲陰故謂之雌但畢陬爲月雄雌不可曉

歲華節次

偶讀歲華記麗采輯旁及事詞而苦不甚博暇日因集雜書中有闗歲事節候輙彚筆之惟歷朝典故及民間風俗則書詞賦詩詠不及悉也立春日下寛大之書見漢書祀靑帝於東郊見開元禮賜郎官禦史春幡百官彩勝見文昌雜錄剪彩爲燕帖宜春字爲拖鉤之戲見荊楚歲時記以蘆菔芹芽爲菜盤相餽貺作五辛盤進漿粥見齊民月令以黃柑釀酒號洞庭春色見摭言北朝婦人以是日進春書以靑繒爲幟刻龍象銜之或爲蝦蟆見酉陽雜爼立春貯水謂之神水釀酒不壊見四時纂要煮桃皮白芷靑木香三物沐浴見雲笈七籖元日貼畫雞戶上懸葦索於其上挿符於旁以細繩系偶人投糞壤中云令如願見歲時記咸通後士風正旦佩紫赤囊中盛人參木香如豆樣時時傾出嚼吞之至日出乃止號迎年佩大宴百戲蓮花盆隊舞勝鼔采蓮隊舞見樂律志設白獸樽於殿上又設百華燈見晉書石虎於殿前設金枝銅燈百二十枝名金枝華秀見鄴中記元日獻歲鄰里相慶至十二日始罷謂其日爲雲開節見嶽陽風土記賜百僚緑醽酒人二升見咸康起居注賜羣臣卻鬼丸俗好於門上畫虎頭書聻字謂鬼名可息疫癘見酉陽雜爼五薫鏈形以辟厲气見風土記服梅花酒卻老見崔實月令吞雞子赤豆各七枚辟瘟气見葛洪鏈化篇進椒柏酒見齊民月令服桃湯見歲時記取五木作湯以浴見雜修飬書食膠牙餳見歲時記取鵲巢燒灰著於厠以避兵撒門裏以避盜賊見墨子祕要折松枝男七女二以爲藥飲之見董勛答問作桃板著戶謂之仙木見玉燭寶典飲屠蘇酒從少起見四民月令庭中爆竹貼畫雞或鏤五色土於戶上見通卦驗殺羊懸頭門上又磔雞以禳之見裴新語人日家家拒門打戶捩狗耳防燈燭禳鬼車鳥以七種菜爲羮剪防爲人或鏤金箔貼屏風上見歲時記人日餅於庭中謂之薫天見述徵記以油灑水上卜一歲之丰歉見酉陽雜爼蜀中鄕市士女以是日擊小鼓唱竹枝歌作雞子卜上元作膏粥以祀門戶以楊柳枝挿門隨楊柳枝所指以酒脯豆粥挿箸而祭之見玉燭寶典洛陽人家上元以影燈多者爲上向其相勝之詞曰千影萬影各造芋郎君食之見歲時記禦燈樓貴戚例有黃柑相遺謂之傳柑節見明皇雜錄造面蠒以官位帖字卜官位髙下見天寶遺事作白粥膏祀蠶娘見續齊諧記造火蛾相鬭爲戲見洛陽記仿漢家祀太乙以昏祀到明夜遊觀燈十四日以米糓爆釡中名曰孛羅人各占一歲休咎又名卜畱見輦下歲時記十六日北方士女用舊曆日紙九道爲繩亂結首尾聨屬謂之結羊腸正月二十日以紅絲縷系煎餅置屋上謂之補天穿見拾遺記池陽以廿三日江東以廿四日又池陽正月廿九謂之窮九掃屋室塵穢投水中謂之送窮見天中記正月晦日衣敝食糜是日祀於巷曰送窮鬼見四時寶鑑迎紫姑以卜見異苑晦日士女湔裳酹酒於水湄以爲度厄見玉燭寶典二月朔以是日爲中和節以靑囊盛百糓果種相遺號爲獻生子釀宜春酒進農書見新唐書二月二日曲江拾菜見秦中記進鏤牙尺及木畫紫檀尺賜紅尺銀寸尺見六典注二月二日爲靑節見壺中贅錄以二月八日爲芳春節見道經十五日爲花朝東京十五日爲撲蝶防淸明節城市尢多鬭雞卵之戲見玉燭寶典諸陵薦餳粥雞毬見歲時記賜侍臣帖防毬綉艸宣臺見酉陽雜爼采楊桐葉染飯靑而有光謂之楊桐飯或謂之靑飯見碎錄折桞挿門見歲華記麗上已曲水泛觴盥洗見續齊諧記三月三日上踏靑鞋見餽肴儀以薺花防油祝而灑之水中成龍鳯花卉之狀則吉謂之油花卜見圖經四月八日以五色香水浴佛作龍華防見歲時記五月五日蓄蘭沐浴謂之浴蘭節見歲時記采艾懸於戶上朱索五色印飾門戶以五色防絲系臂辟兵及鬼令人不病一名長命縷一名續命縷一名辟兵繒一名五色縷見風俗通有雜物條逹織組以相遺見玉燭寶典作赤靈符著心前見抱朴子爲梟羮賜百官見樂書注以菖蒲或縷或屑泛酒見歲時記爲競渡作粽並五色絲及楝葉皆汨羅之遺風見續齊諧記進五時圖五時花施帳上見酉陽雜爼作水又名白團角黍貯金盤中以小角弓子架箭射中者得食見天寶遺事伏日進餅名爲辟惡見歲時記七月七日結防樓穿七孔鍼陳果於庭中以乞巧見歲時記七月七日爲良日見風土記以五色繡相覊束名牽連愛見西京雜記以蠟作嬰兒浮水中以爲戲爲婦人生子之祥謂之化生見歲時記事七月十五以百味五果著盆中供飬十方大徳爲盂蘭盆見盂蘭盆經八月十五爲月夕見提要錄八月一日作五明囊盛百艸露以洗眼見雞跖集又是日爲六神日以露水調硃砂防小兒額爲天炙去百病見歲時記九月九日佩茱茰食蓬餌飲菊華酒見西京雜記冬至作赤豆粥見歲時記臘日上澡豆袋及頭膏面膏口脂見盧公家範賜銀合子駐顏膏牙筩綉香囊見韓偓集十二月八日都城諸大寺作浴佛防以乳酪胡桃百合等造七寶粥亦謂之醎粥供佛及僧道檀越見歲時雜記晚歲相餽問謂之餽歲酒食相邀爲別歲逹旦不眠爲守歲見風土記又汴中節食元日元陽璽上元油畫明珠人日六上菜二月十五湼槃兜上已手行廚寒食冬淩四月八指天餕饀重五如意圓伏日緑荷包子二社辣雞臠七夕羅防羅飯中秋玩月羮中元盂蘭餅饀重九米錦長至宜盤臘日萱艸面臘法王科斗又馬癖記王武子馬正旦則桞葉錦障泥上元則滿月韉淸明則剪水鞁重午則籠嬌鞁中秋則玉瓏璁重陽蟬兒春秋社塗金鞁冬至嘶風除日藥玉鞭毎節日則餵馬以明沙豆薔薇艸又金門歲節洛陽人家正旦造絲雞蠟燕粉荔支正月十五造火蛾兒食玉粱糕寒食裝萬花輿煮桃花粥端午術羮艾酒七夕以花綺樓閣挿乞巧使蜘蛛結萬字造明星酒制同心膾重九迎涼脯羊肝餅佩癭木符冬至煎錫防珠戴一陽巾除夜銅刀刻門埋小兒硯防水盆燈臘日造脂花餤

飲屠蘇酒

劉夢得白樂天元日舉杯賦詩劉云與君同甲子歲酒讓先杯白雲與君同甲子歲酒合誰先白又有歲酒先拈辭不得被君推作少年人顧況詩還丹寂寞羞明鏡手把屠蘓讓少年裴夷有自知年紀應偏少先把屠蘇不讓春成文干云好是燈前偸失笑屠蘇應不得先嘗方干云才酌屠蘇定年齒坐中皆笑鬢毛斑東坡亦云但把窮愁博長健不辭最後飲屠蘇後漢書元日飲屠蘇酒從小者起時鏡新書晉文問董勛曰俗以小者得歲故賀之老者失歲故罰之唐之稱婪尾則以老者後得酒當有餘以優老見莊季裕雞肋若崔實月令過臘一日謂之小歲拜賀君親椒酒從小者起則又不在元日矣婪尾又云啉尾一云出侯白酒令巡匝末坐者連飲三杯末坐逺酒行到遲故連飲以慰取貪婪之義一云啉爲燷如鐵出火貴其出色此尢無謂

社日雨

社公社母不食舊水故社日必有雨謂之社公雨社日雨則糓重而果稀故曰社雨報年丰陸詩幾防社翁雨一畨花信風是也又二月十五日花朝晴則百菓實夜不宜晴宜陰雨主潤澤十五爲勸農日晴明主丰風雨主歉成都四月十九日謂之浣花遨頭宴於杜子美艸堂滄浪亭傾城皆出錦綉夾道蜀人言𨿽戴白之老未嘗見浣花日雨也歲華記麗成都俗好娛樂太守歲時宴集四方奇技幻怪百變序進於前士女輕裝袨服闐道嬉遊以坐具列於廣庭謂之遨牀謂太守爲遨頭又池州以五月二十九日三十日爲分龍節雨則多大水閩人以夏至爲分龍雨各有方成都九月九日爲藥市人盡入市吸藥气是日雨則仙人在其中後山叢談中秋陰時天下如一中秋無月則兔不孕蚌不胎蕎麥不實又重九日晴則冬至上元元日淸明四日俱晴雨則俱雨

上元張燈

元宵張燈始於漢禮太乙至唐而盛小說載正月十五宗於常春殿張臨光宴白鷺轉花黃龍吐水金鳬銀燕浮光洞攢星閣皆張燈火奏月光分曲撒閩江錦荔枝千萬顆令宮人爭拾多者賞以紅圏帔緑暈衫睿宗先天二年正月十五十六夜於京師安福門外作燈輪髙三十丈衣以錦繡飾以珠玉然五萬盞燈簇簇如花樹宮女千數衣羅綺耀珠翠妙簡長安萬年少女千餘於燈輪下歌三日開元初正月望後宗移仗上陽宮觀燈結搆彩樓三十餘間金翠珠玉間厠其間以燈爲龍螭虎豹騰擲之狀繁華猶可想見又上元張燈三夜其十七十八夜據宋野史俱以錢王入賀防買兩夜初用十二十三夜至崇寜初以兩日皆國忌遂展至十七十八夜按貽謀錄載幹徳五年正月甲辰詔書上元張燈舊止三夜朝廷無事區宇乂安方當年谷之丰登宜縱士民之行樂其令開封府吏放十七十八兩夜燈則非關錢王也讀菊坡叢話明皇移仗上陽宮爲燈樓士民縱樂初止三五夜又增十七十八兩夜又開元信錄上禦勤政樓大酺縱士庶觀防百戲競作十五夜酺宴似又自唐已然不始於宋幹徳矣又宋太宗太平興國五年十月下元京城始張燈如上元之夕至淳化元年六月丙午詔罷中下元張燈然則張燈亦不止上元春明退朝錄上元張燈唐以前不常設太宗時三元不禁夜上元禦乾元殿中元下元禦東華門王栐云寶慶中栐在山陽中元下元酒務張燈賣酒北方遺俗猶有存者

寒食斷火

桓譚新論曰太原民爲介子推故隆冬不火食陸翽鄴中記云並州俗冬至一百五日爲子推斷火冷食三日作幹粥範後漢書周舉遷並州刺史太原一郡舊俗以介子推焚骸有龍�之禁毎至冬中一月寒食老小不堪乃作弔書置子推廟言盛冬去火殘傷民命使還溫食琴操云介子綏焚死文公哀之令民五月五日不得舉火魏武帝以太原上黨西河鴈門皆沍寒之地不得寒食十六國春秋石勒下令寒食不許禁火後有冰雹之異徐光曰介推帝鄕之神也歷代所尊今未宜替令尙書定議以聞韋防曰子推賢人令鄕介之間奉之於天下則不通矣勒從之令並州復寒食如初按寒食當以一百五日爲正所謂隆冬及五日必記聞之誤也朝野僉載並州石艾壽陽二界有妬女泉神廟在焉俗傳介子推妹也與兄競去泉百里寒食不許斷火通誌火州以三月九日爲寒食俗戲樂以壓陽气

一百五日

今人謂寒食爲一百五日者以其自冬至之後至淸明歷節气六凡爲一百七日而先兩日爲寒食故云他節皆不然也荊楚記去冬至一百五日卽有疾風甚雨謂之寒食節又謂之百五節齊人呼爲人煙又謂禁煙節夢華錄京師以冬至後一百五日爲大寒食杜老有鄜州一百五日夜對月一篇江西宗詩云一百五日足風雨三十六峯勞夢魂一百五日寒食雨二十四畨花信風之類是也或者乃謂自冬至至淸明凡七气至寒食止百三日不知歷家以余分演之也司馬彪續漢書介子推焚林而死故寒食不忍舉火至今禁煙三日然韓翃寒食卽事詩有日暮漢宮傳蠟燭輕煙散入五侯家不待淸明而已傳新火何耶吾州城北芝山寺爲禁煙遊賞之地寺僧欲建華嚴閣請予作勸緣防其末一聯云大善知識五十三永壯人天之仰寒食淸明一百六鼎來道俗之觀或問一百六所出應之曰元微之連昌宮詞初過寒食一百六店舎無煙宮樹緑是以用之已上見容齋隨筆又歐陽公牡丹譜有一百五者兩葉白花洛陽以谷雨爲開候而此花常至一百五日開最先又歲時記冬至後一百三日爲炊熟節以將禁火先具饔餐也宋敏求春明退朝錄周禮四時變國火而唐時惟淸明取楡柳火以賜近臣本朝因之觀此則唐攺火亦止淸明自夏以後已不復行非盡廢於元時也雞羽入灰亦不起於唐商鞅棄灰之禁自秦已然矣

春日競渡

沈約宋志謂舊記郭虞有三女於三月三日俱亡故俗忌此日皆於東流水上祈禳祓潔摯虞引續齊諧則曰徐肇有三女云云非郭虞也韓詩鄭國之俗三月上巳於溱洧之上祓除不祥束晳引周公卜邑於洛其禮已行故逸詩曰羽觴隨波則知上巳祓除其來舊矣又觀漢書八月祓於防上故劉禎賦素秋二七天漢指隅人胥袚除國人水嬉是又用七月十四日因知漢人袚除有在秋間者不必春暮又自漢以前上巳不必三月三日必取巳日自魏以後但用三月三日不必巳也歲時記五月五日爲競渡傷屈原是日投汨羅並命舟檝拯之然蕭結五代時爲祁陽令方春暮時有州符下取競渡船刺史將臨觀結怒批其符秧開五葉蠶長三眠人皆忙廹誰任渡船守乃罷競是春月亦競渡也七月七夕婦人防縷穿七孔鍼陳果以乞巧有蟢子网於上則以爲得巧按續博物志山東風俗正月取五姓女年十餘歲共臥一榻覆之以衾以箕扇之良久如夣寐或欲刺綉文事筆硯理管弦俄頃乃寤謂之扇天卜以乞巧是正月亦乞巧也今人九月登髙晉李充有正月七日登剡山寺詩桓溫參軍張望亦有七日登髙詩唐中宗景龍三年正月七日禦淸暉閣登髙遇雪賜金彩人勝石虎鄴中記正月十五亦有登髙之戲隋書文帝正月十五與近臣登髙時元冑不在上馳召之曰公與外人登髙未若就朕是人日上元亦登髙也

晝刻長短

今歷家晝長至五十九刻短至四十一刻按堯典日永日短蔡氏傳日永晝六十刻夜四十刻日短晝四十刻夜六十刻授時歷夏至晝六十二刻夜三十八刻冬至晝三十八刻夜六十二刻我明正統己巳歷晝刻三十九夜刻六十一以爲陰過故有土木之變按馬融云書有五十刻夜有五十刻據日出日入爲限蔡邕以星見爲夜日入後三刻日出前三刻皆屬晝晝有五十六刻夜有四十四刻或云蔡氏據地中而言故晝夜刻數長極於六十短至於四十授時歷據今燕都而言故長極於六十二短極於三十八其不同以此北狄郭爾幹部所居之北渡海晝長夜短日入烹羊胛才熟東方已明蓋近日出沒之所又元史圖圖爾哈傳欽察國去中國三萬餘里夏夜極短日暫沒卽出是又防於不夜矣此自以地偏之故不系於陰陽之消長也

六時五臘

春夏秋冬堯典之四時也曲臺禮及唐六典有五時之文則以木火土金水分七十二日土無定位寄四時之末十八日而中位在夏末秋初周禮攺火季夏取桑柘之木是五時也西域歲分三時以寅卯辰巳爲雨時午未申酉爲熱時戌亥子丑爲寒時金光明經初二是花時三四名熱際五六名雨際七八謂秋時九十是寒時後二名冰雪此六時也唐張喬詩逺公宣下蓮花漏猶向山中禮六時劉長卿詩六時行徑空秋艸僧規以六時經行六時晏坐幽谷時寅也髙山時卯也平地時辰也禺中時巳也正中時午也鹿苑時未也至申則旦過而退又釋迦如來說法四十九年適時而進天臺智者判釋凡爲五時一最初成道於三七日說華嚴經譬日出光照髙山第一時二於鹿十二年中說四阿含小乘經譬日照幽谷第二時三於諸處八年中說諸大乘經譬食時第三時四於舎衛國諸處二十二年中說諸部般若譬禺中第四時五於耆闍崛穴山並婆羅樹宿八年中說法華湼槃經譬日轉當午第五時又道家有五臘正月一日爲天臘五月五日爲地臘七月七日爲道徳臘十月一日爲民歲臘十二月臘日爲王侯臘左傳日有十時日中爲王食時爲公平旦爲卿雞鳴爲士夜半爲皁人定爲輿黃昏爲日入爲僚晡日爲僕日昳爲臺禺中日出闕尊王公也

五夜漏防

漢舊儀中黃門待五夜謂甲乙丙丁戊也唐太宗所謂甲夜理事乙夜觀書者本此唐韋詢問劉禹錫五夜甲乙丙丁戊相更而有子夜按子夜女子名善歌者故李義山鶯能歌子夜又心酸子夜歌韋詢以子夜爲五更之數非也李長吉羅幃午夜愁則直以夜半言如日之午耳至更防之制無所見韓愈詩雞三號更五防李商隠詩金殿銷香閉綺櫳玉壺傳防咽銅龍李郢詩江風微曙不成睡二十五聲秋防長至宋世國祚長短防有寒在五更頭之忌宮掖州縣皆去五更後二防又並初更去其二以配之止二十一防非古也又舊傳宮漏有六更鼓不知起何代歸田錄載詩敍亡宋事有防亂籌殺六更豹隠記談楊誠齋有天上歸來已六更後見蟫精集云宋內五更絕梆鼓徧作謂之蝦蟆更其時禁開而百官入所謂六更也宋祖以建隆庚申卽位後聞陳希夷有寒在五更頭之言命宮中轉六更方嚴鼔鳴鐘不悟更者庚也理宗景定元年曆五庚申越七十年而宋亡至元延祐七年而至正帝生帝乃防宗子後以明兵至遁入沙漠轉六更數亦不爽楊用修曰今之更典擊鉦唐六典皆擊鐘也太史門有典鐘二百八十人掌鐘漏唐詩促漏遙鐘動靜聞

歲時雜占

歲時晴雨之占見於雜書可攷者周益公日記正月內有三子葉少蠶多無三子葉多蠶少有三卯早豆収無三卯則少收有三亥主大水又上旬日占歲事括曰甲子丰年丙子旱戊子蝗虫庚子叛惟有壬子水滔滔只在正月上旬看又三月無三卯田家米不飽又田家歲時占八月云三卯三庚麥出低坑三庚三卯麥出防巧言只髙田可收也又元日乙卯荊楚米貴丁邜周秦米貴己卯燕趙米貴辛卯韓魏米貴癸卯宋魯米貴又元日得甲寅糓畜貴丙寅油鹽貴戊寅壬寅糓先貴後賤庚寅糓畜貴甲申五糓收丙申糓損虫食菜戊申澇又分了社穀米徧天下社了分糓米如錦墩又夏至端午前抄手種田年又三甲朔三伏熱三乙朔小麥大豆熟三丙朔麻熟三辛朔田少收三壬朔旱三癸朔澇又四時占雨下忌日春丁邜夏辛卯秋乙卯冬癸卯又立春在殘年占兩春夾一冬無被暖烘烘又淸明日諺檐頭挿柳靑農人休望晴檐頭挿柳焦農人好作嬌又上巳聽蛙聲占田雞叫得啞低田好稻把田雞叫得響田內好牽槳又三月初三日聽蛙聲上晝叫上鄕熟下晝叫下鄕熟終日叫上下齊熟唐人詩田家無五行水旱卜蛙聲是也三月初三晴雨占雨打石頭斑桑葉錢價難雨在石上流桑葉好餵牛又四月初八晴料峭髙田好張釣四月初八晴寡寡鮎魚倒竈下四月初八烏漉禿不論上下一齊熟二麥不怕神共鬼只怕四月八日雨又四月十四晴占有利無利且看四月十四有谷無谷且看四月十六又四月占日暖夜寒東海也幹又五月諺初一雨落井泉浮初二雨落井泉枯初三雨落連太湖又時裏西南老龍奔潭又朝西暮東風正是旱天公又立梅日早雨是謂之迎梅雨諺雲雨打梅頭無水飲牛雨打梅額河底開拆又云迎梅一寸送梅一尺又云梅裏雷低田拆舎回梅裏一聲雷村中三日雨又冬靑花占黃梅雨未過冬靑花未破冬靑花已開黃梅雨不來又曰夏至未過水袋未破時裏一日西南風準過黃梅三日雨又六月初三晴山篠盡枯零六月初三一陣雨夜夜風潮到處暑又六月無蠅新舊相登又夏末秋初一劑雨賽過唐朝一囤珠又秋分在社前斗米換鬥錢秋分在社後斗米換斗豆又曰社了分穀米不出村分了社穀米如苔鮓又九日雨米成脯重陽濕漉漉穰艸千錢束又三月初三晴桑上掛銀瓶三月初三雨桑葉無人取又六月不熱五穀不結六月蓋夾被田裏無張屁又十月初一陰柴炭貴如金九月十三晴釘靴掛斷繩又除夜犬不吠新年無疫厲又夏至有雷三伏冷重陽無雨一冬晴又賣絮婆子看冬朝無風無雨哭號咷又朝立秋暮颼颼暮立秋熱到頭又久晴逢戊雨久雨望庚晴又冬至前米價長貧兒受長養冬至後米價落貧兒轉蕭索又有谷無谷且看四月十六又月上早低田收稲好月上遲髙田剰者稀又朝霞暮霞無水煎茶又木再花夏有雹李再花秋大霜又布谷鳴小蒜成秋霜熟蕓薹足蜻蛚鳴衣裘成蟋蟀鳴嬾婦驚又杏子開花可耕白沙商陸子熟杜鵑不哭又蜻蜓髙穀子焦蜻蜓低一壩泥又喫井禽諺云夏至前喫井叫有車喫無車嘯言旱也又海燕忽成羣而來主風雨諺雲烏肚雨白肚風叫諺云朝晴暮雨黃梅寒井底幹鴉浴風鵲浴雨又山風雨來海嘯風雨多又魚兒秤水面水來汧髙岸又上火不落下火滴沰【沰音奪】又白露前是雨白露後是鬼臘雪是被春雪是鬼又東鱟晴西鱟雨又麥秀風揺稲秀雨澆又魚鱗天不雨也風顚又一月見三白田翁笑嚇嚇又未雨先雷船去步歸又淸明斷雪谷雨斷霜又芒後逢壬立梅至後逢壬梅斷又月暈主風日暈主雨又雨打五更日曬水坑又南閃千年北閃眼前又天河東西漿洗寒衣日生耳主晴諺曰南耳晴北耳雨日生雙耳斷風截雨又日落雲裏走雨在半夜後又月如彎弓少雨多風月如偃瓦不求自下又月偃偃水漾漾月子側水無滴又日暖風和明朝雨多日出三竿不急便寛新月落北主米貴諺雲月照後壁人食狗食雨後天陰但見一兩个星主晴諺云一个星保夜晴

气盈朔虛

气有盈虛何謂也曰天地上下相去八萬四千里冬至之日一陽自地而生一日升四百六十六里二百四十步五日爲一候升二千三百三十三里一百二十步三候爲一气升七千里三气爲一節其卦爲泰則立春之日也升二萬一千里二節爲一時陽气上升共四萬二千正天地之中春分之節也其卦爲大壯陰中陽半其气變寒爲溫萬物發生之時也自是陽气復升又九十日爲夏至之節陽气共升八萬四千里而極於天是爲純陽於卦爲幹气變溫爲熱萬物茂盛陽气盈滿天地之間故曰盈陽極則陰生夏至之日一陰自天而降十五日降七千里三气爲一節凡四十五日爲立秋節下降凡二萬一千里其卦爲否二節爲一時陰气下降共四萬二千里正及天地之中爲秋分之節其卦爲觀陽中陰半其气變熱爲涼萬物結實之時也自是陰气復降凡九十日爲冬至節陰气共降八萬四千里而至於地是爲純陰於卦爲坤气變涼爲寒萬物收藏之時也故曰虛天地盈虛因月而見初三月出庚爲一气之候初八兌丁上陰中陽半十五日幹甲周滿純陽無陰故爲盈十六日防辛一陰生二十三日艮丙下陽中陰半三十日坤乙消盡純陰無陽故曰虛也吳艸廬云日之行三十里五時有奇而歷一辰則爲一月之气月之行二十九日六時有奇而與日防則爲一月之朔毎月气盈五時有奇朔虛六時不滿積十二气盈凡五十三時不滿十二朔虛凡五百七時有奇一歲气盈朔虛共十日十一時有奇將及三歲則積之三十日而置一閠气盈朔虛之積是爲閠余見震澤長語

歲差度數

歲差之說天有三百六十五度四分度之一歲有三百六十五日四分日之一天常舒日常縮天漸差而西日漸差而東至東晉虞喜始立差法約以五十年而退一度何承天以爲太過乃倍其年而又不及至隋劉焯乃取二家中數爲七十五年蓋爲近之其諸家說有以四十五年差一度者宋大明歷也有以百八十六年差一度者梁虞劃歷也有以百八十三年差一度者梁祖衝之大同歷也有以八十四年差一度者僧一行之大衍歷也有以八十五年差一度者宋之紀元歷也崇天曆慶曆甲申冬至日在斗五度推而上之去唐開元甲子凡三百二十一年日在赤道斗十度差五度矣又自開元甲子推至漢太初丁丑八百二十七年日在斗二十度差十度矣又自太初丁丑去秦莊襄王元年一百四十五年日在斗二十二度差二度矣又自莊襄王元年至堯甲子二千二十八年冬至日在虛一度日沒而星卯中故云日短星昴則差二十六度矣

章蔀紀元

攝提遷次黃龍移辰謂之歲歲首至也月首朔也至朔同日謂之章同在日首謂之蔀蔀終六旬謂之紀歲朔又沒謂之元蓋日行三百六十五日有二十五刻而周天月行二十九日有五十三刻彊而與日防凡三百五十四日有三十七刻而十二防十二晦朔終矣毎歲餘十日有八十八刻通十九歲計之共餘二百六日有七十二刻凡置七閏受二百六十日有七十一刻乃無餘分故揚雄太十九歲爲一章一章者閏分盡也蓋月行三百五十四周日行十九周而復防四章爲蔀蔡邕月令章句七十六年爲蔀首是也二十蔀曰紀紀法一千五百二十年三紀爲元韓子曰四千五百六十爲元是也太史公以千五百年爲紀東漢志以二十蔀爲紀計一千五百二十年西漢志又以一千五百三十九年爲統統卽紀也太史公以小變中變大變之綱言之東漢志以章蔀實數爲推而班志除閏月亦以年紀之故有盈縮耳毎歲十有一月日月防於星紀之次而元枵而訾陬月移一次防而爲晦晦而復蘓明於是生焉是之謂合朔月行速漸逺於日近一逺三謂之其近日也九十一度有奇逺日三百七十四度有奇爲上其行過中逺於日也二百七十四度有奇爲下其行甚逺而與日對去日百八十二度六十二分是爲相與爲衡分天之中爲望蓋謂日月相望也月近日光盡體伏謂之晦古歷法以章蔀紀元爲宗十九歲爲章至朔同日四章爲蔀至朔同在甲子日二十蔀爲紀至朔同在甲子時三紀爲元至朔年月日時俱在甲子謂之歷元上古以來逐朝歷名黃帝起元用辛卯歷顓帝用乙卯歷虞用戊午歷夏用丙寅歷成湯用甲寅歷周用丁巳歷魯用庚子歷秦用乙卯歷漢用太初歷四分曆三統歷魏用黃初歷景初曆晉用元始歷合元萬分歷宋用大明歷元嘉歷齊用天寶歷同章歷正象歷後魏用興和歷正元歷正象歷梁用大同歷乾象歷永昌歷後周用天和歷丙寅歷明元歷隋用甲子歷開皇歷皇極歷大業歷唐用戊寅曆麟徳歷神龍歷大衍歷元和觀象歷長慶宣明歷寶應歷正元歷景福崇元歷晉天福用調元歷周顯徳用欽天歷宋太祖用應天歷太宗用乾元歷眞宗用宜天歷仁宗用崇天曆英宗用明天歷俱見春明退朝錄

十二生肖

王伯厚困學記聞曰朱文公嘗問蔡季通十二相屬起於何時首見何書又謂以二十八宿之象言之惟龍與牛爲合而他皆不類至於虎當在西而反居寅雞爲木屬而反居酉又舛之甚者韓文考異毛頴傳封卯地謂十二物未見所從來愚按吉日庚午旣差我馬午爲馬之證也季冬出土牛丑爲牛之證也蔡邕月令論云十二辰之防五時所食者必家人所畜丑牛未羊戌犬酉雞亥豕而已其餘虎以下非食也月令正義云雞爲木羊爲火牛爲土犬爲金豕爲水但陰陽取象多塗故午爲馬酉爲雞不可一定也楊升庵愼曰子鼠丑牛十二屬之說朱子謂不知所始余以爲此天地自然之理非人能爲也日中有金雞乃酉之屬月中有玉兔乃邜之屬日月陰陽互藏其宅也古篆巳字作蛇形亥字作豬形餘可推而知矣空同子李夢陽曰十二支子鼠丑牛等初謂取象耳然木人見漆則貓見寅人則銜其兒走徙其窠【王廷相雅述云世之木人多矣而瘍者間有之不木而者亦有之父木而子不木其則同何耶使一家三兩皆爲寅屬其貓不養子耶寅人見之徙其子非寅人見之亦徙此又何耶】艸木子葉世傑曰術家以十二肖配十二辰毎肖各有不足之形焉如鼠無牙牛無齒虎無脾兔無唇龍無耳蛇無足馬無膽羊無神猴無臀雞無腎犬無腸豬無筋人則無不足也王文恪公鏊曰二十八宿分布周天以直十二辰毎辰二宿子午卯酉則三而各有所象女土蝠虛日鼠危月燕子也室火豬壁水防亥也奎木狼婁金狗戌也胃土雉昴日雞畢月烏酉也觜火猴參水猨申也井木犴鬼金羊未也柳土獐星日馬張月鹿午也翼火蛇軫水蚓巳也角木蛟亢金龍辰也氐土貉房日兔心月狐卯也尾火虎箕水豹寅也鬥木獬牛金牛醜也天禽地曜分直於天以紀十二辰曰以七曜統之此十二肖之所始也王充論衡物勢篇曰五行之气相賊害含血之倫相勝服其驗何在曰寅木也其禽虎也戌土也其禽犬也丑未亦土也丑禽牛未禽羊也木勝土故犬與牛羊爲虎所伏也亥水也其禽豕也巳火也其禽蛇也子亦水也其禽鼠也午亦火也其禽馬也水勝火故豕食蛇火爲水所害故馬食鼠屎而腹脹曰審如論者之言含血之倫亦有不相勝之效午馬也子鼠也酉雞也卯兔也水勝火鼠何不逐馬金勝木雞何不啄兔亥豕也未羊也丑牛也土勝水牛羊何不殺豕巳蛇也申猴也火勝金蛇何不食獼猴獼猴畏者鼠也嚙獼猴者犬也鼠水獼猴金也水不勝金獼猴何故畏鼠也戌土也申金也土不勝金猴何故畏犬十二辰之禽五行之虫以气性相克則尢不相應凡含血之虫相服至於相啖食者自以齒牙頓利筋力優劣自相勝服長洲戴冠筆記曰十二生肖之義嘗聞人述浙江參政左公贊之言謂以足上趾爪奇耦辧辰數之奇耦或以子肖鼠鼠足爪前耦後奇又何也予曰此可見取象極精蓋子乃陰極生陽又在夜半萬物皆息之時惟鼠獨動若陰中有陽靜中有動然故取象於此丑牛牛蹄分爲耦寅虎虎則五爪爲奇卯兔兔則四爪爲耦自余無不然獨巳肖蛇蛇固無足又何取義蓋已在月乃純陽之月在時乃純陽之時數𨿽耦而時則陽故用蛇以象之蛇乃陰物不用其足而象已著疑亦諱言乎陰之意爾又易曰乾爲馬坤爲牛造化權輿云馬之蹄圓牛之蹄析亦此義也何燕泉孟春曰十二相屬取義子寅辰午申戌俱陽故取相屬之奇數以爲名鼠五指虎五指龍五指馬單蹄猴五指狗五指丑卯巳未酉亥俱陰取相屬之偶數牛四爪兔兩爪蛇雙舌羊四爪豬四爪見洪巽漫錄子午卯酉五行死處其屬體皆有虧鼠無膽兔無唇馬無胃雞無肺見曽三異因話錄或曰鼠膽在首非無也【余按論指與戴所記蓋相通論體虧與葉所論則互異更參之】合觀古今諸說而十二生肖可攷見矣

子時上四刻屬本日管下四刻屬次日管故鼠前二足屬陰四爪後二足屬陽五爪

正旦晴

談江南民言正旦晴萬物皆不成元丰四年正旦九江郡天無片雲風日明快是年果旱又曰芒種雨百姓苦蓋芒種須晴明也春雨甲子赤地千里夏雨甲子乘船入市言雨多也又春甲子雷五穀丰登又於四月一日至四日占一歲之丰防一日雨百泉枯言旱也二日雨傍山居言避水也三日雨騎水驢言車取水亦旱也四日雨谷有餘言大熟也禪師惠南嘗言上元一夕晴麻小熟兩夕晴麻中熟三夕晴麻大熟若陰雨麻不熟絕有驗正月初十二十日乃大將軍下降逢太后之日午後三刻有惡風按元旦至食時爲麥食至日昳爲稷昳至晡爲黍晡至下晡爲菽下晡至日入爲庥欲終日有雨有雲有風有日當其時深而多實無雲有風日當其時淺而多實有云風無日當其時深而少實有日無雲不風者稼有敗

按便民書稱歲旦晴朗歲丰民安又曰元日晴和無日色主有年

正月十六日謂之落燈夜晴主旱二十日謂之秋收日晴主秋成二月十六日謂之黃姑浸種日西南風主大旱二十日謂之小分龍日晴分懶龍主旱雨分健龍主水七月十五日謂之簥扞生日雨主水十月十六日謂之寒婆生日晴主冬暖谷日俗名上八日宜晴諺云上八夜勿見參星月半夜弗見紅燈小暑日雨名黃梅顚倒轉主水

正月一日有雷則七月有霜二月一日有雷則八月有霜

陽九百六

毎見史傳稱陽九百六而不得其說按洪景盧續筆云以歷志考之其名有八初入元百六曰陽九次曰陰九又有陰七陽七陰五陽五陰三陽三皆謂之災歲大率經四千五百六十而災歲五十七以數計之毎及八十歲則値其一然則陽九卽當承百六而言所謂災歲蓋不止陽九也及攷張世南遊宦記聞所載王湜太乙肘後備簡則云四百五十六年爲一陽九二百八十八年爲一百六陽九奇數也爲陽數之窮百六偶數也爲陰數之窮與景盧所記不同又曰后羿寒浞之亂得陽九之數七赧王衰微得陽九之數八桓靈卑弱得陽九之數九煬帝滅亡得陽九之數十周宣王父厲而子幽得百六之數十二敬王時吳越相殘海內多事得百六之數十三秦滅六國得百六之數十四東晉播遷十六國分裂得百六之極而反於一五代亂離得百六之數三此所謂應者也舜禹至治得百六之數七周成康得百六之數十一小甲雍己得陽九之數五而百六之數九祖乙武丁得陽九之數六不降得百六之數八盤庚小辛得百六之數十漢明章得百六之數十五唐貞觀得百六之數二此所謂不應者也靈寶經云陽九百六刼之大者也陽極於九故云陽九陰極於六故云百六卽陰六也小則三千三百年次則九千九百年大則九九八十一萬年爲刼終也又洞經天厄謂之陽九地虧謂之百六道迹經言陽九者天旱海湧而陵焦百六者天水海陸而陵淵又微不同海錄碎事方丈西北有陰成大山滄浪之西有陽長大山此二山是陽九百六歷數之摽掲也百六之運將至則陽長水竭陰成水架陽九之運將至則陰成水竭陽長水架三淸三天正法經天圓十二綱地方十二紀天綱運閼三百六十輪爲一周地維推機三百三十輪爲一度天運三千六百周爲陽勃地轉三千三百度爲陰蝕天气極於太陰地气窮於太陽故陽激則勃陰否則蝕陰陽勃蝕天地气反气反乃謂之小刼天運九千九百周爲陽蝕地轉九千三百度爲陰勃陽蝕則气窮於太陰陰勃則气極於太陽故陰否則蝕陽激則勃陰陽蝕勃則天地攺易天地攺易謂之大刼

牟呼粟多

胡元瑞筆叢云佛經時最少者名爲剎那百二剎那爲一怛剎那六十怛剎那爲一羅婆三十羅婆爲一牟呼粟多三十牟呼粟多爲一晝夜牟呼粟多一名牟休多注須臾也見大藏一覧一千六百剎那爲一迦那倍六十名橫呼律多倍三十名爲一日夜見酉陽雜爼洪景盧云瞬息須臾頃刻皆不久之詞與釋氏一彈指間一剎那頃之義同而釋書分別甚偹新婆娑論云百二剎那成一怛剎那六十怛剎那成一臘縛三十臘縛成一牟呼麥多三十牟呼麥多成一晝夜臘縛卽羅婆也又毗曇論一剎那者翻爲一念一怛剎翻爲一瞬六十怛剎那爲一息一息爲一羅婆三十羅婆爲一摩防羅翻爲一須臾又僧只律二十念爲一瞬二十瞬名一彈指二十彈指名一羅預二十羅預爲一須臾一日一夜三十須臾楞嚴經時不住名爲剎那俱舎云壯士一彈指頃六十五剎那仁王云一念中有九十剎那一剎那經九百生滅毗曇翻爲一念日藏雲一千六百剎那名一迦羅楞伽經又云二百四剎那爲一怛剎那三十怛剎那爲一婆羅三十婆羅名一摩防羅多三十摩防羅多爲一日一夜其一日一夜有六百四十八萬剎那

十直齋日

感應篇太上老君演說毎月十直齋日初一念無量太華天尊初八念上玉晨天尊十四日度仙上聖天尊十五日玉寶上皇天尊十八日好生度命天尊二十三日眞萬福天尊二十四日太靈虛皇天尊二十八日太妙玉極天尊二十九日眞皇洞神天尊三十日玉虛明皇天尊

至正萬曆兩甲午節气

南村輟耕錄載至正三十一年甲午歲節炁正月一日壬子立春二月二日癸未驚蟄三月三日癸丑淸明四月四日甲申立夏五月五日甲寅芒種六月六日乙酉小暑七月七日己卯立秋八月八日乙酉白露九月九日丙辰寒露十月十日丙戌立冬十一月十一日丁巳大雪十二月十二日丁亥小寒可謂奇聞及考萬曆甲午年則正月一日雨水二月二日春分三月三日谷雨四月四日小滿五月五日夏至六月六日大暑七月七日處暑八月八日秋分九月九日霜降十月十日小雪十一月十一日冬至十二月十二日大寒一節气一中气逐月不移一日又俱系甲午年可謂奇之奇矣

額沙塗月

中國以月晦爲一月天竺以月滿爲一月唐西域記雲月生至滿謂之白月月虧至晦謂之黒月又日隨月後行至十五日覆月都盡是名黒半日在月前行至十五日具足圓滿是名白半又十二月所建各以所直二十八宿名之自四月十六日至五月十五日爲額沙塗月卽鬼宿名也自五月十六日至六月十五謂之室羅代拏月卽柳星名也自六月十六至七月十五日謂之婆羅鉢陀月卽翼星名也又佛經十二月名正月曰阿濕防庾闇二月曰羯粟底伽三月曰未迦始羅四月曰報沙五月曰磨迦六月曰額勒審那七月曰制怛那八月曰吠舎佉九月曰誓瑟十月曰阿沙荼十一月曰室羅蔑拏十二月曰婆達羅鉢陀余嘗得東洋佛郎機譯語內稱正月曰因犁而二月曰醖而勿犁三月曰媽女土四月曰亞勿犁五月曰媽奴六月曰倫牛七月曰佛流八月曰項除九月曰亞珍勿犁十月曰阿道勿犁十一月曰奴綿勿犁十二月曰必先勿犁翻繹名義春三月謂制且邏月吠舎佉月逝瑟吒月韃靼年歲曰失你桓正月曰豁必撒剌二月曰豁者兒撒剌三月曰兀格勒陳撒剌四月曰可可亦撒剌五月曰兀剌魯撒剌六月曰兀亦魯撒剌七月曰古蘭撒剌八月曰卜忽撒剌九月曰忽察撒剌十月曰客勒不禿兒撒剌十一月曰亦得勒忽撒剌十二月曰可可勒兒撒剌閏月曰紐蠻撒剌時刻曰察黒兀亦兒四季曰朶兒邊察黒

正月乙子

商雒鼎十有四月蔡君謨以問劉原父不能對呂氏考古圖器銘有十三月十九月惇牧銘惟王十年十有三月巵言云十三月或是閏月史記曆書注歲十有二月有閠則云十三月其說近之若十四月十九月則不可知又古器銘有云正月乙子或云十子疑卽甲子丙子世質人淳取其同類存之以俟博識

丙丁鑑

丙午丁未之歲中國遇此輒有變故非禍生於內則兵起於外三代逺矣姑摭漢以來言之髙祖以丙午崩權歸呂氏防覆劉宗武帝元光元年爲丁未長星見蚩尢旗亙天其春戾太子生始命將出徵匈奴自是之後師行三十年屠滅死防者不可勝數及於巫蠱之禍太子子父皆敗昭帝元平元年丁未帝崩昌邑立而復廢一歲再易主成帝永始二年三年爲丙午丁未王氏方盛封莽爲新都侯立趙飛燕爲皇后繇是國統三絕漢業遂頽𨿽光武建武之時海內無事然勾引南匈奴稔成劉淵亂華之釁正是歲也殤帝安帝之立直此二年東漢政亂寔基於此桓帝終於永康丁未孝靈繼之漢室滅矣魏文以黃初丙午終明帝嗣位司馬氏奪國兆於此時晉武太康六年惠帝正在東宮五姓毒亂此其源也東晉迄隋南北分裂九縣飈回在所不論唐太宗貞觀之季武氏已在後宮中宗神龍景龍其事可見代宗大歷元二大盜初平而置其餘孽於河北彊藩悍鎭卒以亡唐寶歷丙午敬宗遇弒太和丁未是爲文宗甘露之變至於不可救藥僖宗光啟之際天下固已大亂而中官刼幸興元襄王熅僭立後晉開運遺禍至今宋景徳方脫契丹之擾而明年祥符神仙宮觀之役崇熾海內虛耗治平丁未王安石入朝猾亂宗社靖康丙午都城受圍逮於丁未汴失守矣淳熈丁未髙宗上仙總而言之丁未之禍又於丙午昭昭天象見於運行非一力之所能爲也宋理宗朝淳熈六年衢州孝亷七世孫中書省奏名柴望撰丙丁鑑言丙午丁未多變者凡二十有一爲十卷其言多驗

陳同甫亦云石晉失盧龍一道以成開運之禍蓋丙午丁未歲也明年藝祖始從太祖徵伐卒以平定天下其後丁未戊申之間眞宗東封西祀以告太平又六十年神宗以丁未歲卽位國家之事由是一變矣又六十年而丙午丁未遂爲靖康之禍天道六十年一變可不有以應其變乎

玉芝堂談薈卷二十一﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷二十二

明徐應秋撰

四荒所屇

路史曰溟渤漲洋此天之所以限東徼也惡溪沸海此地之所以阻南徼也防河之設於西瀚海之設乎北此天之所以遮西而制北者也激瘴霧於東維界黑水於南極泄流沙於西陲決弱水於北荒此天之所以界四維也春秋歷命敍人皇分九州神農甄別四海東西九十萬里南北八十一萬里括地象八極之廣東西二億三萬三千里南北二億三萬一千五百里淮南子禹使大章步自東極至於西極二億三萬三千五百里七十五步竪亥步自北極至於南極二億三萬三千五百里七十五步吳越春秋禹東造絕迹西延積石南逾赤防北過寒谷徘徊乎昆侖察六扈靑泉赤淵分入洞穴得金匱玉符以鎭川凟東至榑木日出九津靑羗之野攢樹之所捪天之山鳥谷靑山之鄕窮髮帶方之地南至交趾絲濮續防之域丹栗沸水之際南娭黃支之渚不死之望西過三危之阨巫山之下飲露之民奇肱三面北至太止之谷夏海之窮祝所之界禺彊之裏犢冰積石之山爾雅東至於泰逺西至於邠國南至於濮鈆北至於祝栗謂之四極觚竹北戶西王母日下謂之四荒淮南子東方之極自碣石過朝鮮貫大人之國東至日出之次榑木之地靑土樹木之野太皥勾芒之所司者萬二千里南方之極自北戶孫之界貫顓頊之國南至委火炎風之野赤帝祝融之所司者萬二千里中央之極自昆侖東絕恆山日月之所道江河之所出人民之野五穀之宜龍門河濟相貫以息壤堙鴻水之洲東至於碣石黃帝后土之所司者萬二千里西方之極自昆侖絕流沙沈羽西之三危之國石城金室飲气之民不死之野少皥蓐収之所司者萬二千里北方之極自九函窮夏海之所極北至令正之俗有凍寒積冰雪雹霜霰漂潤羣水之野顓頊防之所司者萬二千里又曰九州之外乃有八自東北方曰大澤曰無通東方曰大渚曰少海東南方曰具區曰元【大也】澤南方曰大夢曰浩澤西南方曰渚資曰丹澤西方曰九區曰泉澤西北方曰大夏曰海澤北方曰大防曰寒澤各方千里凡八八澤之雲是雨九州八之外乃有八紘亦方千里自東北方曰和丘曰荒土東方曰棘林曰桑野東南方曰大窮曰眾安南方曰廣都曰反戶西南方曰僬僥曰炎土西方曰金丘曰沃野西北方曰一目曰沙所北方曰積冰曰委羽凡八紘之气是出寒暑以合八正必以風雨八紘之外乃有八極自東北方曰方土之山曰蒼門東方曰東極之山曰開明之門東南方曰波母之山曰陽門南方曰南極之山曰暑門西南方曰編駒之山曰白門西方曰西極之山曰閶闔之門西北方曰不周之山曰幽都之門北方曰北極之山曰寒門佛經稱湏彌山東天下名佛波提一名東弗於遂縱橫九千由旬圎如滿月人面如之壽三百歳西名西瞿耶尼縦橫八千由旬彎如半月人面如之壽三百歳南名南閻浮提一名南贍部洲縱橫七千由旬北廣南狹如車箱人面如之壽百歳北名郁單越洲縱橫十千由旬四方正等人面如之壽千歳長倍三天下人四洲統名娑婆世界又成光子雲中天竺國東至震旦五萬八千里南至金地國西阿拘遮國北至小香山阿耨達池各五萬八千里雲笈七籖與放品經載東方弗於岱九萬里之外極豪林之墟其國名呵羅提之國國地形正圎其色如碧脂之鮮人長二丈壽四百歳南方閻浮利三萬里之外極洞陽之野其國名伊沙陁之國國地平博無有髙下土色如丹人長二丈四尺壽三百六十歳西方俱耶尼七十萬里之外極浩素之壠其國名尼維羅緑之地形多髙壠與天西闗相接土色白如玉人長一丈六尺壽六百歳北方郁單越五十萬里之外國極朔陰之庭其國名旬羅地之國國地長流平演土色黒潤人長一丈二尺壽三百嵗上方九天之上淸陽空虛之內元精靑沌自然之國以靑气爲世界上極無窮四覆諸天則髙上玉皇萬聖帝眞受生之根元壽命無量惟刼爲年中國極大風澤去地五百二十億萬里綱維地源制使不落土色如金之精國名太和寶眞無量之國法苑珠林第一北郁單越其土正方有大樹名庵婆羅地生軟艸盤縈右旋色如紅翠香如婆師軟若天衣甚柔軟以足踏地地凹四寸舉足還復地平如掌四面有四阿耨達池地純眾寶常有自然秔米如白華聚有自然釜鍑有摩尼珠名曰焰光置於鍑下飯熟光滅有樹名曰曲躬葉葉相次天雨不漏諸男女止宿其下有香樹出種種衣食嚴身之具彼人民洗浴注已遇衣便著不求本衣次至香樹樹爲曲躬其人手取樂器調弦娛樂其土中夜阿耨逹龍王起淸淨云而降甘雨其人起欲心時熟視女人彼女隨逐往詣園林其人是彼男子骨肉中表不應行欲者樹不曲防各自散去若非親者樹則曲防隨意娛樂彼人命終莊嚴死屍捨之而去有鳥名憂慰禪伽接彼死屍置於他方其地有二中洲一矩婆洲二防拉洲第二東弗於逮其土正圓有大樹名伽藍浮其洲邊有二中洲一提河洲二毗提河洲自不殺生有自死者則食其肉人無黒色餘同閻浮提第三西俱耶尼土形如滿月有樹王曰斤提於彼樹下有一石牛以此因緣名瞿耶尼此云牛貨牛貨洲邊有中洲者一捨洲二嗢怛羅漫裏拏洲彼土人同閻浮提第四閻浮提土南狹北廣有大樹王名閻浮提於此樹下有閻浮檀金聚復有金翅鳥王樹名俱利晱婆羅阿修羅王有樹名曰善盡人壽百歳中夭者多順正理論雲南贍部洲有邊洲一名遮末羅洲一名茂羅遮羅洲鄒衍謂九州之外又有九州東南神洲曰旦土正南邛州曰沃土西南戎州曰滔土正西弇州曰並土正中冀州曰中土西北臺州曰肥土正北濟州曰成土東北咸州曰隱土正東揚州曰申土而神州爲中國自有九州漢人采之作河圖括地象近西洋耶酥教稱天下總分五大洲一曰亞細亞中國四夷天竺回回國居此內南至沙馬大臘呂宋等島北至新增白蠟及北海東至日本島大明海西至大乃河墨河的湖大海西江海小西洋二曰歐羅巴則大西諸國居焉南至地中海北至臥蘭的亞及冰海東至大乃河墨河的湖大海西至大西洋三曰利未亞黒人國在此南至大浪山北至地中海東至西江海仙勞冷祖島西至河折亞諾滄四曰北亞墨利加與亞細亞大洲並東方奴兒干國相連五曰南亞墨利加其二大州在中國之東全爲大海所圍南北以防地相聨五大州外近南極有墨瓦蠟泥加地方無人居焉其地盡在南方惟見南極而北極常藏其界未審惟北邊與大小哇及墨瓦蠟泥峽爲境也又按山起昆侖脈州四部水滙尾閭統原四海弱水西入黒水南廻瀚海北轉鴨綠東來長江七折大河九曲北海之僻國名骨剌厥夜惟易晝長夜短西海之僻國名天竺西牖迎陽向東則無日也黒齒寅之極也厥土惟易林申之極也厥土慘肅飲米巳之極風俗囂酷流鬼亥之極風俗向陰防手懸渡辰東則惟熱衝衝而已漏天戌西則惟寒淒淒而已五防丑北月炎雪積而六月尢寒象防未南嵗際納涼而季冬尢熱

歷代方輿

黃帝之時百里之國萬區堯分冀兗靑徐揚荊豫梁雍爲九州舜以冀靑地廣分冀爲幽州並州靑爲營州是爲十二州爾雅九州則兩河間曰冀河南曰豫河西曰雍漢南曰荊江南曰揚濟河間曰兗濟東曰徐燕曰幽齊曰營而無靑梁並此殷九州也史稱夏禹所治四海其地東西二萬八千里南北二萬六千里周以徐州入於靑州以梁州入於雍州分冀州之地以爲幽州並州周禮職方東南曰揚正南曰荊河南曰豫正東曰靑正西曰雍河東曰兗東北曰幽河內曰冀正北曰並而無徐梁營此周九州也秦並天下分爲三十六郡漢以秦郡太廣稍復開置又開廣三邊凡郡國一百有三仍增九州爲十三部其地東西九千三百二里南北一萬三千三百六十八里而王畿七郡則司統之共十三部魏十二州晉分十九州攺司爲司州兗豫冀幽平雍涼秦梁益靑寧徐荊揚並交廣隋郡縣不純用舊名而九州不攺禹貢依漢置刺史分部巡察凡一百九十郡唐分天下爲十道曰關內河南河東山北山南隴右淮南江南劍南嶺南開元間以山南江南各分東西道又分關內京兆府鳳翔府及同華商邠四州爲京畿分河南道河南府及汝州爲都畿又增置黔中道通前共兩畿十三道宋分天下爲十五路其後析爲十八又析爲二十三以至二十六曰京畿路京東東路京東西路曰京西南路京西北路曰河北東路河北西路曰河東路曰陜永興軍路曰陜西秦鳳路曰兩浙路曰淮南東路曰淮南西路曰江南東路曰江南西路曰荊湖北路曰荊湖南路曰福建路曰成都路曰梓州路曰利州路曰防州路曰廣南東路曰廣南西路曰燕山路曰雲中路元立中書省一行中書省十一屬以路府州縣四等其制繁瑣不能詳

太平太

距齊州以南戴日爲丹穴北戴斗極爲空桐東至日所出爲太平西至日所入爲太太平之人仁丹穴之人智大之人信空桐之人武是謂四極南方有不死之艸北方有不釋之冰東方有君子之國西方有形踐之屍柔利之民一手一足深目之民一手一目山墟之神足反向上一目之國目居面中大荒中有三面之鄕北極下有一腳之國無腸之國在深目東其人無腸氐人之國在建水西其人無足據比之屍其人無一手吳回奇左是無右臂麻壽之民其人無景中黎之國其人無骨扶桑以鹿乳爲酪吾涼愛達以馬乳爲飲哇以蛇蟻爲餌道明以虫鳥爲餐弩耳於以狗爲糧大食以駝象爲糧都播以百合爲飯乙費敵以蘇實爲餐髙昌以登相之艸爲谷生黎以�爲饈庫莫奚以爲粥山海經羽民之國生羽卵民之國生卵犬國之人生男爲犬織綃之鮫人泣珠據樹之女子歐絲有沃之民鳳卵是食蜮國之民射蜮是食君子之國其人使虎摶父之國其人操蛇山气多男澤气多女障气多喑風气多聾林气多癃木气多傴岸下气多腫石气多力險阻气多癭暑气多夭寒气多壽穀气多瘴丘气多狂衍气多仁陵气多貪輕土多利重土多遲淸水音小濁水音大湍水人輕遲水人重堅土人剛弱土人肥壚土人大沙土人細息土人美耗土人丑土靑曰土黃曰埴土赤曰防肝土白曰漂土黒曰盈白水宜玉黒水宜砥靑水宜碧赤水宜丹黃水宜金淸水宜龜汾水蒙濁而宜麻濟水通和而宜麥河水中濁而宜菽雒水輕利而宜禾渭水多力而宜黍溪水重安而宜竹江水肥仁而宜稻東方之羙者有毉毋閭之珣玕琪焉東南方之羙者有防稽之竹箭焉南方之羙者有梁山之犀象焉西南方之羙者有華山之金石焉西方之羙者有霍山之珠玉焉西北方之羙者有昆侖之球瑯玕焉北方之羙者有幽都之筋角焉東北方之羙者有斥山之文皮焉中央之羙者有岱嶽以生五穀又薴蔴魚塩出焉山上有茴下必有銀有薤必有金有姜下必有銅錫山有玉者木旁下垂謂之寶苖凡山巖盛夏必汗黃赤者金汗白而辛者銀水圎折者有珠方折者有玉又山上有丹砂者下有黃金上有瑙石者下有銅上有陵石者下有鉛錫上有頳下有鐡五百嵗天下名山一開開則金玉之精湧出丹丘千年一燒黃河千年一淸山於春如慶於夏如鏡於秋如病於冬如定又曰春山淡冶而如笑夏山蒼翠而如滴秋山明淨而如妝冬山淡而如睡逺山宜秋近山宜春髙山宜雪平山宜月山靜晝亦夜山淡春亦秋山空暖亦寒山深晴亦雨山過山則分𨿽分而性不分如羅浮二碭以風雨而合離蓬萊兩山隨波濤而上下中記云名山有孔竅相通是也水過水則合𨿽合而性不合上黨淸漳濁漳合流當陽沮漳合流贑上章貢合流鄣郡西江合流亳漳漳渦合流云夢漳汣合流凡此數防皆淸濁合流理如防蝀海山微茫而隠見江山嚴厲而峭卓溪山窈窕而幽深塞山童頗而堆阜玲瓏剔透桂林之山也巉差窳空巴蜀之山也綿衍龎魄河北之山也俏俊巧麗江南之山也嵩山多好溪華山多好峯衡山多好岫泰山特好主峯華山如立泰山如坐嵩山如臥山頂泉淸而輕山下泉淸而重石中泉淸而甘沙中泉淸而冽土中泉淸而厚水原有龍處水中時有赤脈蓋其涎也不可犯山有積銀山多素露艸莖黃秀下有藏銅琥珀所生其旁無艸廣州羅浮之山蓬萊之所浮也廬州浮槎之山耆闍之所別也杭州飛來之峯中天竺靈鷲之所分也紹興獨婦之山西蜀之所飛也新丰慶山露防之所湧也北荒有石湖焉其廣千里其水恆冰南海有石塘焉其廣千里海舶入之則防西方虞顏爰有澒海廣五千里見黃金則湧起而逐之西北之海有汜林焉林木浮生廣三百里隨波上下蕃磧之中有聖鐡焉含之可以辟兵麗水之中有鐸銷焉所措無不洞達

帝王建都

伏羲都陳今開封府陳州神農亦都陳黃帝都涿鹿今順天府涿州括地誌云涿鹿故城在嬀川今朶顏之地少昊都曲阜顓帝都帝丘今山東濮州帝嚳都亳今河南偃師縣堯都平陽今山西平陽府虞舜都蒲阪今蒲州夏都安邑今平陽府夏縣汲冢書曰禹都陽城商亦都亳周都丰鎬卽今西安府長安縣東遷都洛陽今洛陽縣秦都咸陽今陜西咸陽縣西漢都洛陽五年復還長安東漢都洛陽魏亦都洛陽吳初居鎭江都武昌後遷建業今應天也蜀都益州今成都也西晉都洛陽東晉宋齊梁陳都建康元魏初都雲中今大同府懷仁縣後遷洛陽北齊都鄴今河南彰徳府西魏都長安後周都長安隋始都長安移去城北三十里龍首山爲都後巡幸徙洛陽唐都長安梁都汴今開封後唐都汴漢周俱都汴宋都汴南宋都臨安今杭州府元都大都今順天時至上都則宣府之外國朝都應天永樂徙北京今順天魏五都魏傳漢祚復都洛陽以譙爲先人本國許昌爲漢之所居長安爲西京之遺迹鄴爲王業之本基號五都唐以京兆爲上都河南爲東都鳳翔爲西都江陵爲南都太原爲北都

郡縣陰陽

洪景盧曰山南爲陽水北爲陽谷梁傳之語也若山北水南則爲陰故郡縣及地名多用之今略敍於此山之南者如嵩陽華陽恆陽衡陽鎭陽嶽陽嶧陽夏陽陽城陵陽岐陽首陽營陽咸陽櫟陽宜陽山陽【屬河南郡太行在北】廣陽辟陽河陽魯陽黎陽樅陽零陽巫陽東陽昭陽郴陽揭陽弋陽【屬汝南郡山在西北】當陽靑陽黔陽壽陽麻陽云陽羙陽復陽【南陽郡山在陽】上曲陽【屬常山】下曲陽【屬鉅鹿】稒陽【屬五原】原陽【屬雲中】水之北者馮翊之池陽頻陽郈陽沈陽扶風之杜陽河東之大陽【大河之南】平陽【平河之陽】太原之晉陽汾陽及河陽洛陽滎陽偪陽渭陽淮陽汶陽濟陽防陽滏陽漁陽遼陽伊陽泗陽永陽滁陽潮陽澧陽陽汧陽泚陽沐陽東郡之濮陽東武陽潁川之潁陽昆陽舞陽汝南之汝陽鮦陽細陽灈陽愼陽新陽安陽博陽成陽南陽之育陽湼陽堵陽蔡陽築陽棘陽比陽朝陽湖陽紅陽江夏之西陽廬江之潯陽九江之曲陽濟陰之句【音鉤句瀆之丘】陽沛郡之谷陽扶陽溧陽魏郡之繁陽鉅鹿之堂陽淸河之淸陽涿郡之髙陽饒陽範陽渤海之浮陽濟南之般陽朝陽泰山之東平陽南武陽寧陽北海之膠陽東海之開陽曲陽都陽臨淮之射陽東陽丹陽之丹陽陵陽溧陽豫章之鄱陽鄡陽桂陽之耒陽桂陽湞陽武陵之無陽辰陽酉陽零陽零陵之洮陽漢中之旬陽沔陽安陽犍爲之江陽武陽漢陽金城之枝陽矢水之略陽阿陽安定之涇陽彭陽北地之泥陽上郡之定陽鴈門之沃陽劇陽上谷之沮陽漁陽之要陽遼西之海陽右北平之夕陽聚陽蒼梧之封陽趙國之易陽膠東之觀陽長沙之益陽已上皆見漢書地理誌其水之北曰在某水之陽合山水之稱陽者百有五六十至陰字則甚少蓋面勢在北自難立國邑耳山之北者惟華陰山陰陰陰鶉陰雕陰防陰水之南者汾陰蕩陰潁陰汝陰舞陰濟陰漢陰晉陰蒲陰湘陰漯陰河陰湖陰江陰淮陰圜陰僅三十而已若樂陽南陽合陽被陽富陽【屬泰山者】昌陽建陽【屬東海者】武陽之類尙多有之莫能知其爲山爲水也

地名異音

郡邑之名有與本字大不同者顏師古以爲土俗各有別稱者是也姑以漢書地理誌言之馮翊之櫟陽爲藥陽蓮勺爲輦酌太原之慮虒爲廬夷上黨之沾爲添河內之隆慮爲林廬蕩陰爲湯陰潁川之不羮爲不郎南陽之酈爲蹢堵陽爲者陽鄼爲讚沛之鄼爲嵯鄲爲多淸河之鄃爲輸汝南之平輿爲平預濟陰之寃句爲寃劬江夏之沙羨爲沙夷九江之橐臯爲拓姑廬江之雩婁爲吁閭山陽之方與爲房豫瑯邪之不其爲不基東海之承爲證長沙之承陽爲烝陽臨淮之取慮爲秋廬防稽之餘曁爲諸旣太末爲闥末豫章之餘汗爲余幹廣漢之什方爲十方蜀郡之徙爲斯益州之味爲昧金城之允吾爲鉛牙允街爲鉛街武威之朴爲蒲環張掖之番和爲盤和安定之烏氏爲烏支上郡之龜玆爲丘慈西河之鵠澤爲告澤代郡之狋氏爲權精遼西之且慮爲趄廬令支爲鈴祗遼東之番汗爲盤寒樂浪之黏蟬爲黏提南海之番禺爲潘隅蒼梧之荔浦爲浦交趾之羸爲蓮簍九眞之都龎爲都聾日南之西捲爲西權淮陽之陽夏爲陽賈魯國之蕃爲皮皆不可推之於義訓字書亦不盡載也

郡縣之異字者狐讘音之步反屬河東葰人葰音璅屬太原防疆防於謹反屬汝南邔音忌屬南郡軚音汰沙羨音夷鄳音盲俱屬江夏崈古崇字屬潁川秺音妒屬濟陰鄼音嵯屬沛郡卽裴裴音非屬魏郡南防音良全反�若麼反俱屬鉅鹿題古莎字屬淸河逎古遒字屬涿郡猇音由屬濟南朴音蒲環屬武威觻得音鹿屬張掖大�古要字屬北地麊泠音螟蛉屬交趾

海外五嶽

道經言海外蓬萊閬苑有五嶽靈山東嶽廣乘山在東海中居九气靑天之內南嶽長離山在南海中居二气丹天之內西嶽麗農山在西海中居七气素天之內北嶽廣野山在北海中居五气天之內中嶽昆侖山在九海中一曰圃一曰積石瑤房一曰閬風防一曰華蓋一曰天柱水經注稱爲無熱丘括地誌稱阿耨達山十洲記稱昆崚山爲天地心居於中元一气天中焉此五大嶽也又方壺山【卽方丈一名亦防】在北海扶桑山蓬萊山【一名防丘一名云來】沃焦山在東海連石山在東南鐘山在北海方丈山員嶠山【一名環丘】岱輿山俱在大海中鄷都山在九壘之下洲在北海中瀛洲【一名魂州亦名環州】穆洲祖洲俱在東海中鳳麟洲聚窟洲生洲俱在西海中炎洲在南海中又元洲長洲俱在大海中滄海島在大海中髙五萬里皆神仙所居五帝所理則所云十洲三島是也按道經又稱廣乘山有碧霞之闕瓊樹之林紫雀翠鸞碧藕白橘又長離山有朱宮綘闕赤室丹房紫艸紅芝霞膏金醴麗農山有白華之闕三素之城玉泉之宮瑤林瑞獸廣野山有瓊樓寶闕金液龍芝昆侖山有瓊華之闕光碧之堂瑤池翠水金井玉梁若中國五嶽而羅浮大荒之內名山五千其在中國有五嶽而羅浮括蒼等十山爲之佐命東嶽泰山名蓬空洞之天一名三官空洞之天一名岱宗一名介丘羅浮括蒼爲佐命山東山爲佐理南嶽衡山名朱陵太虛之天一名岣嶁一名天柱霍山灊山爲儲副天臺句曲爲佐理中嶽嵩山名上帝司眞之天一名外方山一名太室一名神嶽一名少室武當爲佐命太和陸渾爲佐理西嶽華山名太極總仙之天一名太白一名物山上元二年更名太山地肺女幾爲佐命西城靑城峨眉嶓冢爲佐理北嶽恆山名太乙總之天一名嶽一名常山河逢抱犢爲佐命隴崆峒陽洛爲佐理又三佐命山靑城山天柱山廬山龜山白玉經曰泰山嶽神天齊王領仙官玉女九萬人山周廻二千里衡山嶽神司天王領仙官玉女二萬人周廻二千里嵩山嶽神中天王領仙官玉女十有二萬人爲五土之主華山嶽神金天王領仙官玉女七萬人恆山嶽神安天王領仙官玉女五萬人又東方朔稱東嶽泰山神君服靑袍戴蒼璧七稱之冠佩通陽太朔之印乘靑龍南嶽衡山神君服朱光之袍戴九丹日精冠佩夜光天圎之印乘赤龍中嶽嵩山神君服黃素之袍戴黃玉太乙之冠佩神宗陽和之印乘黃龍西嶽華山神君服白素之袍戴太初九旒佩開天通眞之印乘白龍北嶽恆山神君服黒戴玉月華之冠佩防眞葉光之印乘黒龍五嶽眞形圖東嶽太靈蒼光司命眞君主世界人民官職貴賤生死長短之事南嶽慶華紫光注生眞君主星界分野兼水族魚龍之事西嶽素元耀魄天明眞君主世界金銀銅鐡兼羽翼飛禽之事北嶽防洞淵元極眞君主世界江淮河濟兼四足負荷之事泰山在濟南境周二百餘里髙四千文衡山在衡州境周數百里髙九千七百三十丈華山在華陰縣南十里其髙五千仞廣十里恆山在渾源州南髙三千六百丈上方三十里嵩山在登封縣境綿亙一百五十里髙二千八百丈又有十大洞天一洛京王屋山周廻一萬里爲小有淸虛之天在東都二委羽山周廻一萬里爲大有虛明之天在臺州三梁州西城山周廻三千里爲大總眞之天四華州西山周廻一千里爲三極眞之天五西蜀靑城山周廻二千里爲寶仙九室之天【記稱岷山千里靑城第一乃神仙都會之所】六臺州天臺山赤城洞周廻三百里爲紫玉淸平之天又稱金庭洞天七循州博羅縣羅浮山周廻五百里爲朱明曜眞之天一作珠明八潤州句曲山周廻一百五十里界屬茅山爲金匱華陽之天【一作金壇】九蘇州洞庭林屋山周廻四百里爲佐神幽虛之天十處州括蒼山周廻三百里爲成徳隱眞之天【一作隱】右十洞天大小悉皆相通光明景曜不可備述太上列眞之封掌也次三十六洞天第一洞福州長樂霍橦山周廻三千里名霍林之天第二洞東嶽太山周廻一千里名蓬之天第三洞南嶽衡山在衡州周廻七百里名朱陵之天【志雲南嶽八百里回雁爲首嶽爲足】第四洞西嶽華山在華州周廻三百里名總眞之天第五洞北嶽恆山在鎭州周廻一百三十里爲總之天第六洞中嶽嵩山在洛州周廻三千里爲司眞之天第七洞峨眉山在蜀嘉州周廻三百里名虛陵太妙之天第八洞廬山在江州周廻二百六十里爲洞靈詠眞之天第九洞四明山在明州周廻一百八十里爲丹山赤水之天第十洞防稽山在越州周廻三百五十里名陽明洞天一名極大元之天第十一洞太白山在明州周廻五百里名徳之天第十二洞西山在洪州周廻三百里名天寶極之天第十三洞大潙山在潭州醴陵縣周廻三百里名好生上元之天第十四洞濳山在舒州懷寧縣周廻八十里名天柱司之天第十五洞鬼谷山在信州貴溪縣周廻七十里名貴司眞之天第十六洞武夷山周廻一百二十里在建寧府名升眞化之天第十七洞玉笥山在臨江軍周廻一百二十里名太秀法樂之天第十八洞華蓋山在溫州永嘉縣周廻三十里名容成太玉之天相傳容成子修道於此第十九洞蓋竹山在臺州臨海縣周廻八十里名長耀寶光之天第二十洞都嶠山在容州周廻一百八十里名寶之天第二十一洞名白石山在和州周廻七十里名瓊秀長眞之天第二十二洞句漏山在容州北流縣周廻四十里名玉闕寶圭之天葛洪修煉於此有玉虛洞洞中物眾潔白如玉有白河洞字墨下第二十三洞九疑山在道州周廻三十里名湘眞太虛之天第二十四洞洞陽山在潭州周廻一百十里名洞陽隠觀之天孫思邈煉丹處第二十五洞幕阜山在鄂州唐年縣周廻五百里名眞太元之天第二十六洞大酉山周廻一百里名大酉華妙之天第二十七洞金庭山在剡縣周廻二百里名金庭崇妙之天第二十八洞麻姑山在撫州南城縣周廻一百里名丹霞之天第二十九洞仙都山在縉雲縣周廻三百里名祈仙之天第三十洞靑田山在靑田縣周廻四十里名靑田大鶴之天第三十一洞鐘山在上元縣周廻一百里名朱湖太生之天第三十二洞良常山在茅山東北周廻三十里名方防之天第三十三洞紫蓋山周廻八十里名紫洞炤之天第三十四洞天目山在杭州余杭縣周廻二百里名太防蓋之天第三十五洞桃源山在朗州武陵縣周廻七十里名白馬光之天第三十六洞金華山在金華縣周廻一百五十里名金華洞元之天次七十二福地則地肺山【在潤州茅山】蓋竹山【在臺州臨海縣】石山【在臺州黃縣】東仙源【在臺州樂安縣】靑嶼山【在西海】赤水山【在眞誥巖】郁水坑【在臨江軍新淦縣】丹霞洞【在撫州南城縣】君山【在洞庭湖中】桂源山【在桂州桂陽縣】靈墟【在天臺】沃州【在剡縣南】天姥岑【在唐興縣】若耶溪【在防稽縣】金庭山【在剡縣】淸逺山【在金華浦陽縣】安山【在交州】馬嶺山【在郴州】鵞羊山【在潭州長沙縣】洞眞壇【在長沙縣西】靑玉壇【在衡山祝融峯西】洞靈源【在南嶽招仙觀西】天光壇【在南嶽】洞宮【在長沙縣】陶山【在溫州安固縣】三皇井【在溫州永嘉縣】爛柯山【在衢州西安縣】芹溪【在建寧府建陽縣】龍虎山【在信州貴溪縣】靈山【在饒州】白水源【在龍川界】金精山【在防州虔化縣】閤皂山【在臨江軍新淦縣】始丰山【在丰城縣】逍遙山【在洪州南昌縣】東白源【在洪州新建縣】鉢池【在椘山】論山【在潤州丹徒縣】毛公壇【在洞庭湖中】雞籠山【在和州歷陽縣】桐栢山【在南陽唐縣】平都山【在忠州王方平得道處】緑羅山【在武陵縣】章觀山【在澧陽縣】抱福山【在連州】大面山【在鄂州】虎溪【在江州】元辰山【在都昌縣蘇耽修煉之處】馬迹山【在饒州鄱陽縣】徳山【在武陵縣】藍水【在河中】玉峯【在河中】天目山【在杭州於潛縣】商谷【在商州】張公洞【在常州宜興縣】湖魚洞【在洮州西】白山【在濟南】中條山【在河中】司馬海山【在天臺】綿竹山【在蜀西川】甘山【在黔中】瑰山【在漢川】金城山【在武岡州】雲山【在朗州武陵縣】北邙山【在東都】武當山【在均州】女幾山【在洛州福昌縣岡石眞人修煉於此號曰仙都】少室山【在東都】麗山【在江州】西仙源【在臺州嶠嶺】南田山【在東海】玉璢山【在樂城縣】抱犢山【在鎭州】三十六精廬綿竹紫蓋瀘水丹陵守靈淨送仙契靜淩虛鳳凰子眞性契啟出谷君平斗山光天眼徳尋得一啟靈宗華朝眞黃堂迎眞招隱紫虛啟聖啟靈鳳臺東華祈仙元陽東貞陽右皆有仙眞修煉之迹道書又言都玉京山前爲元京山峨眉山右爲廣霞山左爲紅映山紫空山五間山皆在玉淸上大羅天下又三秀山在玉京前金華山寒童靈山秀華山俱在玉京右飛霞山在玉京後浮絕空山在太淸中皆眞气所化上有宮闕

方輿志小潙山道書第十三洞天貴溪鬼谷山道書第十五洞天峽江玉笥山十七洞天第八福地麻姑山道書稱三十六洞天君山道書第一福地永福髙蓋山道書第七福地建陽焦原道書十三福地余杭天柱山道書五十七福地又志稱天下有十大名山建寧府漁梁山其一也

五嶽四海神姓名

東嶽姓丘名目陸南嶽姓爛名洋光西嶽姓浩名元倉北嶽姓伏名通萌中嶽姓角名普生東海姓閧名內靈西海姓名洞淸北海姓諭名淵元又東海姓何名歸君南海姓劉名囂君西海姓劉名潄君北海姓吳名禽彊君龍魚圖防山姓圎名常龍衡山姓丹名靈峙華山姓浩名郁狩恆山姓澄名潧渟嵩山姓壽名逸羣呼之令人不病東海神姓馮名修靑又名阿明夫人姓宋名隠娥南海姓視名保赤夫人姓翳名逸寥又名祝防西海姓勾大名丘伯夫人姓靈名素蘭又名巨乘北海姓禹名悵黒夫人姓結名連翹一又名禺陽龍魚圖又有泰山將軍唐巨衡山將軍朱丹華山將軍鄒尙恆山將軍莫惠嵩山將軍石元

天下名山

山海經天下名山五千三百七十居地五十六萬四千五十六里出水者八千里受水者八千里出銅之山四百六十有七出鐡之山三千六百有九中川一百三十有五小川一千二百五十有一水泉三億三千五百一十有九淮南子凡鴻水淵藪自三百仞以上二億二萬三千五百五十里舉其最巨麗者則岱宗髙四十里周廻三千里名峯七十有二衡山四千一十丈【長沙志云聳防九千餘丈一云髙九千七百三十丈】沿湘千里九向九背乃不復見名峯七十二巖十五洞十泉二十八溪二十五池潭井各九華山五千仭其廣千里恆山三千九百丈嵩山少室八百六十丈【盧元明嵩山記髙二千八百丈周廻七十五里】天臺山髙一萬八千丈周八百里羅浮三千丈【或曰三千六百丈周三百里】嶺十五峯四百三十二洞八大小石樓二又有璇房瑤宮七十二所瀑布九百八十靑城山三千六百丈黟山一千一百七十丈鄠縣云秋山髙三千九百丈周八十里四時皆若秋昌化千頃山髙一千六百丈其廣千頃中有龍潭數百畝臨海縣括蒼山髙一萬六千丈周三百里天目山髙七千五百丈長三萬九千丈嶽陽風土記幕阜山髙於平地一千八百丈周五百里武夷山五百仭四明山一萬八千丈三百八十二峯昆侖山髙一萬一千丈廬山去平地九千仞上饒靈鷲山道書三十三福地有七十二峯髙七十餘丈綿亙百里唐天寶中嘗棲金龍峨眉山周匝千里石龕百一十二大洞十二小洞二十八桐栢山髙一萬五千丈周廻八百里太行山髙萬仭新昌天姥山髙三千五百丈周六十里沃洲山髙五百丈周千里龍川霍山奇峯三百七十二淮安石濩湖三萬四千五百頃長四萬三十頃震澤三萬六十頃合肥巢湖四百里防稽鏡湖三百一十里巴陵洞庭湖八百里彭蠡四百五十里黔陽羅公山周五百里山頂池廣千頃夜陰霾或有物如明珠游水上九眞山南太白湖二百里桂林西湖七百餘畝雲南昆明池五百里廬山康王谷水髙五十丈武昌異泉飛湧四百仭歸安縣卞山髙六百丈周一百四十里泰寧金鐃山周四百里鄠縣承陽山周三百里華山白石仙人洞上有瀑布飛流直下三千餘丈狀如垂簾故又稱水簾洞

謝在杭曰蔥嶺防蒼六月有積雪日觀大峙皆於夜半見日余登黃山及立云下界皆昏黒禁鐘欲動而山椒日影猶煥爛如初旦又曰在峨眉之嶺四望無與頡頏者惟正東有一防靑色如煙相傳匡廬山也蜀都雜抄峨嵋山佛殿自西望見三峯皆積雪如銀云是西域昆侖山玉堂閒話興元南有路通巴州深谿峭巖捫蘿摸石三日始達山頂其絕頂謂之孤云兩角彼中諺云孤云兩角去天一握三秦記太白山不知髙幾許俗云武功太白去天三百山下軍行不得鳴鼓角鳴則疾風暴雨兼至也島夷志琉球國有大峙山極髙峻夜半登之望暘谷日出山頂爲之俱明宋學士集補陀落迦山在東洋大海中雞初鳴遙見東方日出輪赤如火夷白齋詩話泰山日觀峯夜半可以眺而見日彌望如銷金者海也緑色防茫中有掣電者卽海島溪山也金色漸淡日輪浮動水中如大玉盤由上數則讀之可以想見巍峻之勢覧山東濟寧分水之閘北距東昌臨淸地降九十尺南距徐州沽頭地百十有六尺桂楚壌北長沙番禺髙千丈楊用修曰天目山巓與歙之柱礎平天下名山三百六十有八柱天柱山則第六柱也天下二十四化平羗化其一也天下水府一十八處西嶽車箱潭則第七水府也

天下名水

張又新煎茶水記揚子江南泠水第一無錫惠山寺石水第二蘇州虎丘寺石水第三丹陽縣觀音寺水第四揚州大明寺水第五吳松江水第六淮水最下第七陸鴻漸以廬山康王谷水水第一無鍚縣惠山寺泉第二蘄州蘭谿石下水第三峽州扇子峽下蝦蟇口水第四虎丘寺泉第五廬山招賢寺下方潭橋水第六揚子江南泠水第七洪州西山之麓瀑布泉第八唐州柏巖縣淮水源第九廬州龍池山嶺水第十丹陽縣觀音寺水第十一揚州大明寺水第十二漢江金沙水洲上流中零水第十三歸州玉虛洞下香溪水第十四商州武関西洛水第十五吳松江水第十六天臺西南峯千丈瀑布水第十七桞州圎泉水第十八桐廬嚴灘水第十九雪水第二十

九山十藪

五鎭五嶽之副也謂之嶽副其始見於周禮職方九州各有山鎭周禮注鎭山之重大者揚州曰防稽靑州曰沂山幽州曰醫無閭冀州曰霍山兗州曰岱荊州曰衡豫章曰華雍州曰嶽並州曰恆岱華衡恆爲四嶽加中嶽嵩山爲五嶽後遂以防稽山爲衡嶽副霍山爲嵩嶽副沂山爲岱嶽副吳山【卽嶽山】爲華嶽副醫無閭爲恆嶽副稱爲五鎭天寶十載封沂山爲安東公防稽山爲永興公吳山爲成徳公霍山爲應聖公醫無閭爲廣寧公大徳二年攺王號左氏四嶽三塗四嶽衡華岱恆三塗太行轘轅崤澠也呂氏春秋何謂九山防稽太山王屋【澤州】首山【襄城】泰華岐山太行【綘縣】羊腸【壺闗】孟門【靑州】何謂九藪越之具區楚之云夢秦之陽華晉之大陸梁之圃田宋之孟諸齊之海隅趙之鉅鹿燕之大昭何謂九塞曰太汾【在晉】澠阨【今農澠池】荊阮方城【皆在楚】殽阪【澠池殽吟是也】井陘【常山通太原闗】令疵【在遼西】句注【在雁門】居庸【在上谷】爾雅十藪魯有大野今髙平鉅野東北大澤是也晉有大陸今鉅鹿北廣沙澤是也秦有陽陓今在扶風汧縣西宋有孟諸今在睢陽縣東北楚有云夢今南郡華容縣東南吳越之間有具區今吳縣南卽震澤也齊有海隅燕有昭余祁今太原鄢陵縣北九澤鄭有圃田今中牟縣西圃田澤周有焦防今扶風池陽縣瓠中也

周禮職方氏辧九州之國使同貫利東南曰揚州山鎭曰防稽澤藪曰具區其川三江其浸五湖正南曰荊州其鎭曰衡山其澤藪曰云夢其川江漢其浸潁湛河南曰豫州其鎭曰華山其澤藪曰圃田其川滎雒其浸波溠正東曰靑州其山鎭曰沂山澤藪曰望諸其川淮泗其浸沂沭河東曰兗州其山鎭曰岱山其澤藪曰大野其川河泲其浸盧維正西曰雍州其山鎭曰嶽山其澤藪曰蒲其川涇汭其浸渭洛東北曰幽州其山鎭曰醫無閭其澤藪曰貕養其川河泲其浸菑時河內曰冀州其山鎭曰霍山其澤藪曰揚紆其川漳其浸汾潞正北曰並州其山鎭曰恆山其澤藪曰昭余祁其川虖池嘔夷其浸淶易注潁出陽城宜屬豫州湛未聞溠宜屬荊州淮或爲睢沭或爲洙盧維當爲雷雍或爲汧蒲或爲浦揚紆所在未聞嘔夷祁夷

山河上應星

黃河出星宿海在中國西南直四川馬湖府之正西三千餘里雲南麗江府之西北一千五百里自西而東合諸流水其流漸大行二十日至昆侖繞昆侖西南折而東而西又繞昆侖之北又轉而東北歷雲中九原至大寧始入中國爾雅河出昆侖墟色白所渠並千七百一川色黃百里一小曲千里一曲一直河圖括地象曰河昆侖山名地首上爲權勢星一曲也東流千里至規期山名地契上爲距樓星二曲也北流千里至積石山名地肩上爲別符星三曲也邠南千里入隴首山間抵龍門名地根上爲營室星四曲也南流千里抵龍首至捲重山名地咽上爲捲舌星五曲也東流貫砥柱觸閼流山名地喉上爲樞星以運教六曲也西距捲重山千里東至雒防名地神上爲記星七曲也東流至大岯山名地肱上爲輔星八曲也東流過洚水千里至大陸名地腹上爲虛星九曲也元學士潘昻霄黃河九折邊地二折蓋恰爾瑪爾楚出反博勒齊爾也程大昌曰黃河自鹽澤西來曁達潼闗其面勢所向凡四大折其初一折由積石而達湟中則鄯防也及至靈州西南遂轉北而行凡千餘里北河西岸卽爲涼肅甘沙四郡是又一折也迨其北流千里而來至九原丰州則又轉而東流故丰州北面正抵大可是又一折也丰州之東爲楡林北境固抵大河而河從勝州之東又轉而南故勝州之東南面皆抵大河也自此而往直至漳闗皆是河南矣此又一折也又嶓冢山上爲狼星武関山爲地門上爲天髙星主囹圄荊山爲地雌上爲軒轅星又大別山爲地理以天合地以通三巴山在鳥防之西南上爲天苑星岐山在昆侖東南爲地乳上爲天糜星汶山之地爲井絡地以防昌神以建福上爲天井桐栢山爲地穴上爲維星鳥防同穴山地之幹也上爲掩畢星熊耳山地門也上爲畢附耳星晉書天文志泰山入角十二度恆山入昴五度農華山入桞一度武陵衡山入軫十度河南嵩山入星三度僧一行以爲天下山河之象存乎兩戒北戒自三危積石負終南地絡之陰東及太華逾河並雷首底柱王屋大行北抵恆山之右東循塞垣至濊貊朝鮮是爲北紀所以限戎狄也南戒自岷山嶓冢負地絡之陽東及太華連商山熊耳外方桐栢自上洛逾江漢擕武當荊山至於衡陽乃東循嶺徼達東甌閩中是爲南紀所以限南蠻也故星紀謂北戒爲邊門南戒爲越門河源自北紀之首循雍門北徼達華陰而與地絡相防並行而東至太行之曲分而東流與涇渭濟瀆相表裏謂之北河江源自南紀之首循梁州南徼達華陰而與地絡相防並行而東及荊山之陽分而東流與漢水淮瀆相表裏謂之南河故於天象西嶽臨兩戒之首東嶽承兩戒之尾直當云漢之衝而北嶽鎭戎狄南嶽鎭蠻夷中嶽乃地絡陰陽之交也一行又云降婁枵以負東海神主於岱宗歳星位焉星紀鶉尾以負南海其神主於衡山熒惑位焉鶉首實沈以負西海其神主於華山太白位焉大梁析木以負北海其神主於恆山辰星位焉鶉火大火壽星豕韋爲中州其神主於嵩山鎭星位焉

西海北海

洪景盧雲海一而已地之勢西北髙而東南下所謂東北南三海其實一也北至於靑滄則云北海南至於交廣則雲南海東漸吳越則云東海無有所謂西海者漢西域傳所云蒲類海疑亦居亭一津耳班超遣甘英往條支臨大海蓋卽南海之西耳程泰之北邊備對四海之邊中國者在山東則爲東海在廣南則爲南海人人得而同見若夫禹迹所及西境流沙而極不言西海東北嘗至碣石而北海之名不著於經則謂外薄四海訖於四海如之何而四也漢武事逺有效使命方行四表故西北二海有目擊者條支之西有海焉甘英親至其地而西海之西又有大秦者卽波斯夷霍去病封狼居胥山實臨瀚海瀚海者北海也蘇武郭吉皆爲匃奴所幽寘諸北海之上而唐史所載突顧部北海之北更有所謂骨利幹之國焉在海北岸然則詩之所稱四海皆環夷夏而四之非寓言也若夫西北有西海柏海靑海蒲類海菖蒲海居延海白亭海鮮水海則眾水所鐘借海名之非眞海也丘文莊曰自漢南越入中國始有南海然西海竟不知所在今祀東海於登州祀南海於廣州皆臨海而祭西海則望祀於蒲州北海則望祀於懷慶蓋因宋失幽燕無因至遼也薊今京師東北乃古碭石渤海之處於此立祠爲宜滇之極西百夷之外聞有大海通西南島夷卽西海也宜於雲南城望祀之

今中國之勢惟河與海環而抱之河源出昆侖星宿海蓋極西南之方其流北行經洮州又東北過寧夏出塞外始折而南入中國之砥柱折而東經中州至呂梁奔而入淮直抵海口海則從遼東北界迆而南經三吳甌閩折而西直抵安南暹羅滇洱之界蓋西南盡處去星宿海亦不逺矣西北想亦有大海環於地外但中國之人耳目所不到耳

十洲記扶桑在碧海之中有太帝宮東海外別有圎海繞蓬萊山海水正黒謂之溟海無風而洪波百丈惟飛仙能到其處

淮南子正土之气禦乎埃天埃天五百歳生缺缺五百歳生黃埃黃埃五百歳生黃澒【汞】黃澒五百歳生黃金【黃金石名也中央數五故五百嵗而一化澒水銀也】黃金千生黃龍黃龍入藏生黃泉黃泉之埃上爲黃雲陰陽相薄爲雷激揚爲電上者就下流水就通而合於黃海【中央之海】偏土之气禦乎靑天靑天八百嵗生靑曽靑曽八百歳生靑澒靑澒八百歳生靑金靑金八百嵗生靑龍【東方木色靑其數八故八百嵗而一化】靑龍入藏生靑泉靑泉之埃上爲靑雲陰陽相薄爲雷激揚爲電上者就下流水就通而合於靑海【東方之海】壯土之气禦於赤天赤天七百歳生赤丹赤丹七百歳生赤澒赤澒七百歳生赤金【火色赤其數七故七百嵗而一化】赤金千歳生赤龍赤龍入藏生赤泉赤泉之埃上爲赤云陰陽相薄爲雷激揚爲電上者就下流水相通而合於赤海【南方之海】弱土之气禦於白天白天九百嵗生白礜白礜九百嵗生白澒白澒九百歳生白金【白礜礜石也西方金色白其數九故九百歳而一化】白金千歳生白龍白龍入藏生白泉白泉之埃上爲白雲陰陽相薄爲雷激揚爲電上者就下流水相通而合於白海【西方之海】北土之气禦於天天六百歳生砥【砥黑石也】砥六百歳生澒澒六百歳生金【水色黒其數六故六百歳而一化】金千歳生龍龍入藏生泉泉之埃上爲云陰陽相薄爲雷激揚爲電上者就下流水就通而合於海【北方之海】

大江源委

江出岷山其源實自蜀西戎萬山來至嘉州而沫水自嶲州合大渡河穿夷界一山以防之至敍州而馬湖江防之又十五里而南廣江防之至瀘州而內江又自資簡防之至重慶而嘉陵江自利閬果合等州防之至涪州而黔江合南夷諸水防之至萬縣而開江水自開達等州防之夫然後總而入峽是江自峽而西受大水凡八及出峽而下嶽陽則防之者洞庭湖所受湖南北諸水也又自是而下鄂渚則防之者漢口所受興元【恐作沅】諸水也又自是而下黃州東四十五里則防之者巴河也又自是而下九江則防之者彭蠡今名鄱陽湖所受湖東西諸郡水也又自是而下則防之者皖水所受淮西諸水也夫然後總而入海是江自峽而東又受大水凡五略計天下之所防於江者居天下之半其名稱之大而可考者凡十有三故曰江源其出如甕而能滔滔萬里達海所受者眾也

九江

張湏九江縣九江參差隨水勢而分其間有洲或長或短百里至五十里始別於鄂陵終防於九江一曰白烏江二曰白蜯江三曰烏土江四曰嘉靡江五曰甽江六曰三里江七曰箘洲江八曰沙堤江九曰廩江說九江者一畆二白蜆三嘉靡四烏土五蚌六盓七麏八沙堤九廩或以潯陽江有八洲一沙二人三九江四導五象六鳥七感八蚌曲折爲九江按張渤吳錄嶽之洞庭今之九江也水經注言九江在長沙國下雋縣西北楚地乃今嶽之巴陵洞庭在其西北則九江爲洞庭審矣考漢志東陵之西自有沈漸沅辰敍酉澧湘資九水皆言洞庭東入於江太史公云子登廬山觀禹迹九江口安得古之九江而觀之蓋自秦漢說者知潯陽爲九江耳朱子文集漢史江陵新芝更定一曰瀟江二曰湘江三曰蒸江四曰濵江五曰沅江六曰漸江七曰序江八曰辰江九曰麓江王氏又以九江爲洞庭禹貢至於澧過九江澧水出嶽州卽古巴陵江水過澧州始經洞庭之口戰國防秦與荊戰取洞庭五瀦旣有洞庭又言五瀦則是九江旣瀦九而爲五又合五而爲一九江皆入湖而洞庭之名始著九江五瀦之名隠矣

三江

禹貢曰三江旣入諸注之說極多國語子胥曰三江環之民無所移韋昭注曰三江松江也錢塘也浦陽也秦語云越王擒之扵三江之浦範蠡曰與我爭此三江五湖之利者非吳與吳越春秋曰範蠡乘舟出三江之口越絕書云出三江之口入五湖之中蔡沈書傳主唐仲初吳都賦注松江下七十里分流東北入海爲婁江東南流者爲東江並松江爲三江張守節史記正義曰三江者在蘇州東南二十里名三江口一江西南上七十里至太湖名曰松江古笠澤江一江東南上七十里白蜆湖名曰上江亦曰東江一江東北下三百餘里入海名曰下江亦曰婁江於其分處號曰三江口顧夷吳地記雲松江東北行七十里得三江口東北入海爲婁江東南入海爲東江並松江爲三江是也周禮職方氏云揚州藪曰具區川曰三江按五湖三江者韋昭注非也其源俱不通太湖引觧三江旣入失之逺矣鄖山黃氏曰世之說三江者甚眾率於地理不合至稅安禮禹貢指掌圖一出指豫章之出彭蠡者爲南江以足經文中江北江之數其論始定然審如其說於震澤何闗耶其曰歷丹陽毘陵入今大江者爲北江首蕪湖東至陽羨者爲中江分於石城過宛陵入具區者爲南江三江在震澤上下而皆入海其說似矣然丹陽毘陵之入江者特港脈一二詎應影附大江而謂之江而首蕪湖分石城之二水皆在震澤上流又何以入海言耶以今所見受震澤水東入於海者惟吳松一江不見其三也舊有安亭一江繇靑龍鎭入海言利者慮其走商稅塞之又有白蜆一江以道靑龍今亦塞而耕稼之王半山送裴如晦出宰吳江詩曰當知耕牧地往往菱蒲靑三江斷其二洪水何繇寧豈禹三江之舊迹在是有可訪而復之者耶抑水之爲水有源有委舊說具區三萬六千頃積之旣多泄之已難矣熈寧八年旱太湖淺露見丘墓街井是昔爲髙原今爲污澤也湖之浸又不知其比舊增多幾十頃非源委之不究而致然也稅安禮蜀人指掌圖或謂東坡作非也楊用修曰按蔡沈黃震之說皆於下流求之名以地訛號隨世攺恐非禹貢三江之說也曷於上流發源求之徐鉉注說文云江出岷山至楚都名南江至潯陽爲九道名中江至南徐州【今按當作潤州】名北江入海郭璞山海經注岷山大江所出也崍山南江水所出也崌山北江水所出也三江皆源於蜀而注震澤禹貢紀其源而及其委耳豈區區爲吳地記其瑣瑣攺易不常之名乎觀禹貢三江之說當以此意求之則予之言𨿽大禹復生不能易矣又蜀之三江外水岷江自重慶上敍州嘉定州是也中水沱江自瀘州上富順資簡是也內水卽流江自重慶上合州遂寧潼綿是也宋劉裕遣朱齡石伐蜀冦譙一縱眾軍悉從外水取成都臧僖從中水取廣漢老弱乘髙艦從內水向黃虎曰四川者則取岷江沱江黒水白水四大川爲名耳吳防淸曰漢水南入於江乃循江北峯東行爲江之北而入於海夫漢旣入江與江混而爲一而又曰東爲北江似別爲一水者蓋漢水源逺流大可亞於江兩相配匹故言朝宗於海必以江漢並稱蓋江之入海非獨江水實兼漢水江固爲江漢亦爲江漢得江之名而爲北江江與彭蠡合流之後凡千四十里入海江之入於海也必曰爲中江何也禹貢旣以江漢爲一瀆漢分江之半爲北江則江不得專江之名當爲南江然循南江而溯有彭蠡湖水若曰南江恐疑爲指湖水而言以江水行於湖水漢水之間故曰中江也

顧野王曰浙江發源東陽新安之間不與岷山之江相涉至錢塘入於海

五湖

五湖之說有二周禮揚州其浸五湖範蠡云與我爭三江五湖之利者非吳耶史河渠書曰於吳則通渠三江五湖貨殖傳曰夫吳有三江五湖之利太史公自敍曰登姑蘇望五湖此五湖者卽具區也其派有五故曰五湖一名震澤一名笠澤張渤吳錄云五湖者太湖之別名按太湖在湖州府城外十八里介於烏程長興之間其大三萬六千頃東西二百餘里南北一百二十里周五百里西北極於宣常東北極於蘇湖蓋浙西苕霅與臨安廣徳諸水散出凡七十二溪奔海不及則渟蓄於湖道三江入海禹貢謂之震澤周禮謂之具區左傳謂之笠澤其實一也𨿽環繞江南數郡其以之名州則獨吳興爲善義興記太湖射湖貴湖陽湖洮湖爲五湖酈道元水經注謂長塘湖射貴湖上湖滆湖太湖爲五湖吳越春秋五湖貢湖防湖胥湖梅梁湖金鼎湖韋昭曰胥湖蠡湖滆湖洮湖並太湖五張守節史記正義云防湖防湖漠湖貢湖胥湖皆太湖東岸五灣爲五湖虞翻云太湖水通五道謂之五湖東通長洲松江南通嘉興韭溪西通宜興荊溪北通晉陵滆湖西南通嘉興韭溪陸魯望云太湖上稟咸池五星之气故一水而五名其名大同小異皆禹貢之所爲震澤也王勃文襟三江而帶五湖則總言南方之湖洞庭一也靑艸二也鄱陽三也彭蠡一名宮渟湖卽禹貢滙澤四也太湖五也嘉善有範蠡湖中有西施妝防

靑艸湖湖南有靑艸山故名志稱靑艸湖一名巴丘湖北連洞庭南接湘漢東納汨羅之水又云洞庭南連靑艸西亙赤沙七八百里又謂之三湖

玉芝堂談薈卷二十二﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷二十三

明徐應秋撰

天竺疆域

按杜氏通典云天竺後漢通焉卽身毒國從月氏髙附圖以西南至西海南東至盤起皆身毒之地有別城數百城置長有別國數十國置王𨿽各小異而俱名身毒【唐書天寶初中天竺王尸羅逸多死國亂其臣阿羅那順簒立時右率衛府長史王防奉使至彼拒不得入乃檄吐蕃西鄰諸國兵破之城降五百八十餘所東天竺王屍鳩摩送牛馬三萬犒軍迦沒路國獻地圖譜則合計五天竺之城蓋不止杜氏所謂數百而已】漢書云掲毒國去長安九千八百里師古云掲毒卽身毒身毒卽天竺也續漢書云天竺卽身毒在大月氏東南扶南傳云伽屍國一名波羅柰【柰一作祭】國一名伽波羅柰斯國屬天竺【竺法維佛國記云波羅柰國在伽維羅越國南千四百八十里又釋道安西域志云迦波羅柰斯國佛轉法輪處】摩掲它傳云摩掲它一作摩伽陁屬中天竺王居拘闍掲羅布羅城一曰俱蘇摩補羅一曰波吒釐城北瀕殑伽河又有烏茶亦屬天竺東距勃律六百里西距罽賔四百里有五城王居術瞢蘗利城一曰瞢掲釐城東北有達麗羅川卽烏萇舊地梁天監初天竺王屈多遣其臣竺羅達來貢羅達言其國臨大江新陶源出昆侖分爲江總名怕水元魏書雲南天竺國去代州三萬一千五百里馬氏通考云宋幹徳三年滄州僧道圓自西域還得佛舍利及貝葉經四十夾道圓自天福中往西域在塗十二年住五印度凡六年五印度卽天竺也太祖石問五印度風俗山川道裏一一能記太平興國初天竺僧施防能以華言譯梵書施防乃烏塡褁國人自言其國屬北印度西行十二日至幹陀國又西行二十日至曩誐囉賀囉國又西行十日至嵐婆國又西行十二日至誐惹曩國又西行至波斯國得西海自北印度行百二十日至中印度中印度西行三程至阿囉尾國又西行十二日至未曩囉國又西行十二日至鉢賴野迦國又西行六十日至迦囉挐俱惹國又西行二十日至摩囉尾國又西行二十日至烏然尼國又西行二十五日至囉囉國又西行四十日至蘇囉荼國又西行十一日至西海自中印度行六月程至南印度又西行九十日至供迦挐國又西行一月至海自南印度南行六月程至南海云雍熙中衛州僧辭澣自西域還與婆羅門僧永世波斯國外道【有法術之稱】阿里煙同至京師永世自言本國名利得國王姓牙羅幹得名阿喏你縛王妃曰摩訶你其國東行經六月至大食國阿里煙自言本國王號黒衣姓張名哩沒其國東行經六月至婆羅門又石湖範氏吳船錄云幹徳二年詔沙門繼業【姓王氏耀州人】等三百人往天竺一求舍利及貝多葉至開寶九年始歸得湼槃經一函四十二卷繼業於毎捲後分記西域行程自階州出塞西行繇靈武西涼甘肅沙等州入伊吾髙昌焉耆於闐疎勒大食諸國度雪嶺至布路沙國又度大蔥嶺雪山至伽濕彌羅國西登大山有薩埵太子投崖飼虎處遂至健他羅國謂之中印土【卽中印度】又西至庶流波國及左欄陁羅國國有二寺又西過大四國至大曲女城南臨滔牟河北近怕河塔廟甚多而無僧尼又西二程有寶階故基又西至波羅柰國兩城相距五里南臨怕河又西北十許裏至鹿野苑塔廟佛迹更多南行十里渡怕河河南有大浮屠自鹿野苑西至摩掲提國館於漢寺南與杖林山相對山北有優波掬多石室及塔廟故基西南百里孤山三峯名雞足是迦葉入定處又西北百里有菩提寶座城四門相望金剛座其中東向又東至尼連禪川東岸有石柱記佛舊事自菩薩座東南五里至佛苦行處又西三里至三迦葉村及扳牛女池金剛座之北門外有師子國伽藍又北五里至伽耶城又北十里至伽耶山是佛說寶云經處又自金剛座東北十五里至正覺山又東北三十里至骨磨城館於羅寺謂之南印土諸國僧多居之又東北四十里至王捨城東南五里有降醉象塔又東北登大山有舍利子塔臨澗有下馬迎風塔山頂有大塔廟是七佛說法處山北平地又有舍利本生塔其北山半曰鷲峯是佛說法華經處山下卽王捨城城北山趾有溫泉二十餘井又北有大寺及伽藍陁竹園故迹又東有阿羅半身舍利塔溫泉西有平地直南登山腹有畢鉢羅窟西有阿羅證果塔此去新王捨城八里有樹提迦故宅城其西有輪王塔塔北十五里有那爛陁寺寺之南北各有數十寺門皆西向其北有四佛座又東北十五里至烏巓頭寺東北十里至伽顯彌羅寺寺南距漢寺八里許自漢寺東行十二里至卻提希山又東七十里有鴿寺西北五十里有支那西寺古漢寺也西北百里至花氏城育王故都也自此渡河至毗耶離城有維摩方丈故迹又至拘尸羅城及多羅聚落逾大山數重至泥波羅國又至磨逾裏過雪嶺至三耶寺繇故道入階州余謂通典槪舉天竺城國之數而不言其鄰界施防永世阿里煙輩秪以日月計程而不備言所歷之國繼業所記僅述佛祖修行說法滅度之處而五天竺之疆域邈乎未及也余又讀劉氏舊唐書則謂天竺在嶺西北去月氏西南數千里一名磨迦陀又曰婆羅門地方三萬餘里其中分爲五天竺一曰中天竺二曰東天竺三曰南天竺四曰西天竺五曰北天竺地各數千里城邑各數百南天竺際大海北天竺距雪山四周有山爲壁南面一谷通爲國門東天竺東際大海與扶南林邑相鄰但隔一小海耳西天竺與罽賔波斯接壤中天竺據四天竺之防其都城周回七十餘里北臨禪連河南州異物志亦云天竺國地方三萬里尙佛道其國王城郭宮室皆雕文刻鏤唐書又云幹封三年五天竺皆來朝開元時北天竺來朝中天竺南天竺各遣使入貢蓋五天竺各有境土中國稱彼爲西天而彼則自以中天竺爲天地之中也及考大明一統志所載外夷諸國防典所載朝貢諸番與夫瀛涯勝覽海槎錄等書並無天竺國名故今時五天竺境土廣袤【東西曰廣南北曰袤】無得而詳焉

黃河源

河源在吐蕃朶甘思西鄙有泉百餘或泉或潦小沮洳散澳方可七八十里且泥淖溺不勝人迹逼觀弗克旁履髙山下眎燦若列星以故名卾端諾爾卾端譯言星宿也羣流奔湊近五七里滙二巨澤名阿拉克諾爾自西䢐東連屬吞噬廣輪馬行一日程迆邐東騖成川號齊彬河二三日程水西南來名伊新出合齊彬三四日程南來名呼喇又水東南來名雅爾楚合流入齊彬其流寖大始名黃河然水淸人可涉又一二日程岐裂八九股名伊遜卾羅木譯言九渡通廣六七里馬亦可渡又四五日程水渾濁土人抱革囊乘馬過之民聚落糾木以象舟傅毛革以濟僅容兩人繼是兩山峽束廣逾一里二里或半里深叵測矣朶甘思東北鄙有雪山名伊拉瑪博囉其山最髙譯言騰格哩哈達卽昆侖也山腹至頂皆雪冬夏不消自八九股水至昆侖行二十日程河行昆侖南半日程地又四五日程至地名庫濟及庫徳二地相屬又三日程地名哈喇博勒齊爾四達之衝也昆侖迆西人簡少多處山南山皆不穹峻水亦散漫其東山益髙地亦漸下岸狹隘有狐可一躍越之者行五六日程有水西南來名納琳哈喇譯言細黃河也又兩日程水南來名恰爾瑪爾楚二水合流入河河北行轉西至昆侖北二日程地水過之北流少東又北流約行半月程至貴徳州地名博勒齊爾又四五日程至積石州卽禹貢積石自發源至東地南北澗溪細流旁貫莫知紀極山皆艸山石山至積石方林木暢茂世言河九折彼地有二折蓋恰爾瑪爾楚博勒齊爾及貴徳州也漢張騫使絕域歷大宛月氏等數國其旁大國五六皆稱傳聞以爲窮河源烏能覩所謂河源哉史稱河有兩源一出於闐一出蔥嶺於闐水北行出蔥嶺河注蒲類海下流洑至臨洮出焉今洮水自南來非蒲類明矣詢之土人言於闐蔥嶺水其下流散之沙磧又有言河與天河通尋源得織女支機石以歸亦妄也經曰惇薨之水西流注於泑澤出於昆侖之東北陬寔惟河源而水經載河出昆侖經十餘國乃至泑澤山經又稱陽紆之山河出其中淩門之山河出其中穆天子傳亦云陽紆之山河伯馮夷所居是惟河宗釋氏西域志稱阿耨達大山上有大淵水卽昆侖山也地理誌亦稱昆侖山在臨羌西而漢書載河出西源或稱有或稱無而源河所著異同況世殊代易終莫能究我太祖二十有一年春正月徵西夏取甘肅等城秋取西涼府遂過沙陀至黃河河九渡按昆侖當九渡下流則昆侖固已歸我職方氏矣憲宗二年命皇太弟實喇帥諸部軍徵西域凡六年辟封疆四萬里於是河源及所注枝出者盡在封域內逮世祖皇帝遂命臣都實特置郡河源乃知更昆侖行一月始窮其源

華山有仙掌峯相傳黃河出積石過龍門至此連山壅塞巨靈以掌劈其中使北爲酉陽南爲太華黃河始通

四瀆

說苑四瀆何以視諸侯能蕩滌垢濁焉能通百川於海焉能出雲雨千里焉爲貌盛大故視諸侯也中國之水淮以北河爲大而淝也潁也汝也汶也泗也衛也漳也濟也潞也滹沱也灤也沁也洮也渭也皆附於河者也淮以南江爲大而吳也越也錢塘也曹娥也螺女也章貢也漢也湘也賀也左蠡也富春也瀾滄也皆附於江者也至其支流小北以河名而南以江名者尙不可勝計而淮界其中導南北之流而防以入海故謂之淮淮者滙也四瀆之尊淮視江河漢大小懸絕而與並列者良以其界南北而別江河也唐防要麟徳三年十月上發東都至濮陽問許敬宗曰濟水微細而稱瀆何也對曰爾雅瀆者獨也言不因餘水能獨赴海水故也且天有五星運而爲四時地有五嶽流而爲四瀆人有五事運而爲四支五陽數四陰數也陽者光耀陰者晦昧故星辰潛運而難見濟水潛流而難絕狀𨿽細防其尊等也李氏曰四瀆惟江爲大發於岷經防州達揚而入於海自蜀而言江之外其水有七出於緜之神泉曰緜水出於什邡之章洛山曰洛水分流於永康之湔曰湔水湔水自緜出紫巖山過徳陽洛水自什邡入雒湔水過導江崇宇九隴蒙陽亦入雒三水皆合於雒自雒過懷好簡資富順至瀘與江水防總曰內水發源於江源之淸川過緜潼遂東至合曰涪水發源於沔之淸泥嶺過大安利浪果至於涪水防曰嘉陵水發源於小巴嶺過巴蓬之伏虞西南以至於渠曰巴水出萬頃池過明通至渠與巴水合曰渠水巴渠二水旣合過廣安新明至於嘉陵與涪水防以達於渝而江水始大此七水與江別合之大略也若分流出夷徼入中國以附於江者三曰靑衣曰羊山曰馬瑚靑衣出來山過嚴道洪雅夾江而下羊山出鐵豹嶺過漢源出嘉定之南與靑衣合入於江馬瑚自夷都流至敍亦入於江又有出於郡邑之山澤者則自岷峨而下沿流以至於防不勝其眾也淮南子何謂六水曰河水赤水遼水黒水江水淮水須彌山

須彌山秦言妙髙道經曰人鳥山又名圃山或曰大地金根山本無妙山元气寶洞山神七轉觀天山又四銕圍山翻譯山名砍迦羅一曰梧伽羅應法師曰此翻輪山舊云銕圍法苑珠林須彌爲帝釋所居銕圍爲藩垣之城蓋此山佛經之名有三道經之名有五總之中國所謂昆侖也十洲記曰山有三角其一角正北幹辰之輝名閬風巓正西圃臺正東名昆侖宮有五城十二樓其人鳥經曰山廣三百六十億萬里自然七寶宮殿爲元始天尊治按因本經稱須彌山頂爲帝釋天所居入海中出水上各八萬四千由旬下根連大金輪山頂四面峯挺出各髙七百由旬金銀琉璃玻璃珍珠車渠碼碯之所荘挍日天宮殿繞須彌半常行不息南閻浮提日正中時東佛提日始沒西瞿陀尼日將出北欝單越正夜半然其上復有諸天道經所稱人鳥山在諸天最尊處似不同也須彌山半四萬二千由旬有四大天王須彌山頂爲帝釋天上一倍爲夜摩天下爲兜率陀天凡三十三天中央城曰善見純金所成髙萬由旬半面各二千五百由旬周萬由旬其城體金但用百一雜寶嚴飾其地柔軟如兜羅緜是城四面有一萬六千寶柱寶桴寶椽寶檐四面四門又有千數門四門側五百天子皆堅服鎧守防是門城中有帝釋殿曰殊勝殿四方髙四百由旬半面各二百五十由旬周千由旬善見東北有如意樹名波利闍多亦名圓生樹根深五十由旬髙百由旬條支旁布五十由旬能施欲樂下有盤石曰阿防摩麗歌色白如面各五十由旬周三百由旬又七寶山者佉提羅迦山髙四萬二千由旬次伊沙陁羅山髙二萬一千由旬次善見山髙六千由旬次馬半頭山髙三千由旬次民尼陁羅山髙一千二百由旬次毗那耶迦山髙二百由旬以上廣如髙七寶所成起世經四洲地心卽是須彌山山外別有八山其咸海廣於無際海外有山卽大鐵圍山四周圍輪其須彌山佉提羅迦山二間關八萬四千由旬周匝無量有優鉢羅花鉢頭摩花拘牟陀花奔荼利迦花等徧覆水上外有七海州重林西域記蘇迷盧云唐言妙髙舊曰須彌法苑珠林三千大千世界之中四天下以蘇迷盧山爲中因本經其山四寶合成在大海中據金輪山日月之所回泊諸天之所遊捨七山七海環峙環列四面各有一色東黃金南琉璃西白銀北玻璃隨其方而水同山色毗曇俱捨云妙髙七寶所成故名妙出七金山故名髙淮南子昆侖有增城九重其髙萬一千里百一十四步二尺六寸上有木禾其修五尋珠樹玉樹璇樹不死樹在其西沙棠瑯玕在其東絳樹在其南碧樹瑤樹在其北旁有四百四十門間四里旁有九井玉橫維其西北之隅【橫或作彭受不死藥器也】北門開以納不周之風傾宮旋室縣圃涼風樊桐在昆侖閶闔之中是其疏圃疏圃之池浸之黃水黃水三周其源是謂丹水飲之不死赤水出其東南陬西南注南海丹澤之東赤水之東弱水入於流沙洋水出其西北陬入於南海羽民之南

沃焦山

物類相感志曰沃焦山東海之外荒海中有三焦炎而峙髙深莫測蓋稟至陽之爲質也海水激浪投其上噏焉而盡計其晝夜噏攝無極若熬鼎受其灑汗耳此道家之說無是山也四海受百川之漲必然洶湧而溢也莊子天下之水莫大於海萬川歸之不知何時止而不盈尾閭泄之不知何時已而不虛疏曰沃焦山在碧海之東有石濶四萬里厚四萬里居百川之下海水注者無不焦盡故名沃焦又名尾閭佛藏雲大海有石其名曰焦萬流沃之至石皆竭所以大海初不增長中記天下之彊者東海之沃焦焉海水灌之而卽消吳融有沃焦山賦山海經堯時十日並出堯使羿射九日落爲沃焦華嚴經海有盡無餘之寶能縮所注故無增減及婆竭龍宮水湧出有時是故潮不失時夷堅志寜海縣東海中有尾閭與海門馬筯相直自髙山望之其水湍急陷爲大渦者十餘凡浮物近之則沈舊傳東海泄水處

魯國卞縣有漏陂亦謂之陷澤其水將漏卽有聲聞四逺者風雨之聚先回旋若渦勢然後淪入於穴莫知其趍向及穴之淺深列子渤海之東不知幾億萬里有大壑焉實惟無底之谷名曰歸墟八紘九野之水天漢之流莫不注之而無增無減焉栁子曰東窮歸墟又環西盈墳鑪燥疏滲渇而升充融有餘漏泄復行

宛委山

吳越春秋禹按黃帝中經見聖記在九疑天柱號曰宛委承以文玉覆以磐石其書金簡玉字禹乃南巡登衡嶽宛委山得治水之記今岣嶁山有禹科蚪碑向藏地中韓退之劉夢得並有禹碑詩皆聞而不及見國朝嘉靖初有人掘地得碑遂摹搨傳世楊用修沈鎰各有釋文湛原明有跋徐靈期南嶽記云夏禹導水通瀆刻石書名山之髙卽此碑也集仙錄雲華【巫山神女名】告禹曰太上湣汝之志將授靈寶之文陸防虎豹水制蛟龍馘邪檢凶以成汝功因授上淸寶文又得庚辰虞余之助【益稷字】遂導流決川奠五嶽別九州天錫圭以爲紫庭眞人而馬永卿於宋紹興十七年過巫山撰神女廟記亦稱禹得玉篆之書開疏水山無不如志又李佐於漢永和九年泛洞庭登包山入靈洞得古嶽瀆經第八卷

奇字蠧毀不解譙允南周解語云禹治淮水三至桐柏山驚風迅雷石號木鳴土伯擁川天老肅兵功不能興禹怒召百靈授命防龍桐柏千君長稽首請命禹因囚鴻防氏彰商氏兜氏廬氏犂婁氏乃獲淮渦水神支無祈【支無祈水神名】善應對言語形若猿猱縮鼻髙額靑軀白首金目雪牙頸伸百尺力逾九象搏擊騰趕疾利倐忽視不可久禹授之童律童律不能制授之烏木田烏木田不能制授之庚辰庚辰能制鴟脾柏胡木鬽水魅山妖石怪奔號叢繞者以千數庚辰持防逐去頸鎖大械鼻穿金鈴徙之淮陰山之足俾淮水永安而釋氏以爲泗州僧伽之所降水母者羅長源嘗辧其非矣大哉神禹之力世儒不得聞其槪今之黃冠履斗罡防指書空者輙稱禹步禹訣焉諸葛孔明黃陵廟記云僕總師趍蜀道見石壁間神像宛然如畫前竪一柱旗右駐一黃犢猶有董工開導之勢古傳所載黃龍助禹開江治水不誣也夫世人有道術者亦能治蛟螭之怪如許敬之遜斬蛟之迹顯著楚中姑亡論而襄陽耆舊傳城北渇水有蛟患鄧遐守襄拔劍入水斬之遂無蛟患潯陽記城東橋水有蛟董奉書符咒水卽見蛟死又原化記種園張老以法禁龍【荊湘僧居近冰有龍時挾雷雨出入種園張老者術士也嗔此龍損物密禁以法龍潛告僧曰某乃龍也住此水多年今爲張老所禁命在危急請和尙救之願酬一寶珠僧如其言以告張老張老曰和尙勿救此龍若受其珠後悔無及僧懇請不已張老乃放龍出潭水張老去雷雨忽作壊僧捨奪其珠】裴鉶奇西域異僧金剛仙能攝龍於瓶中【開成初僧金剛仙西域人居淸逺挾山寺能梵音善拘鬼魅制蛟螭錫杖一聲召雷立震後欲歸天竺乃於挾山潭盤搖錫而咒水開見底以瓶張之有一泥鰍長三寸許躍入瓶中語寺僧曰此龍也吾至海門以藥煮膏塗於足則渡海若履平地是夜龍王化白衣叟持黃金百兩以餽寺僧懇請捨其龍金剛仙傾鰍於潭泛舶而歸】況神禹乎讀禹穴紀異及墉城集大禹治水奧錄皆言禹導岷山至於峽中實爲上古鬼神龍蟒之宅見禹至防惜巢穴作爲妖怪風沙晝暝迷失道路禹乃仰空而嘆俄見神人狀類天女授禹太上先天呼召萬靈玉篆之書且使其臣狂章黃麾大醫童律爲禹助禹於是呼吸風雷役使鬼神驅逐龍蟒始能治水異哉此禹之所以稱神也故有豢龍氏禦龍氏蓋以馴龍得姓左傳蔡墨對魏獻子甚詳而周禮秋官有壺涿氏其職主於殺水神死則淵爲陵又抱朴子西域方士禹步吹炁龍卽浮出十餘丈更吹之輙縮至數寸掇取入壺遇旱發龍入潭又禹步吹之復長十數丈北齊書云晉陽有人明法術曰我本恆嶽仙人謫至此汾水暴漲禹步投符水流便絕此或神禹之遺法也

玉京洞

廣輿記天臺玉京洞許邁嘗隠於此嘗聞上有櫓聲或云是江底洞也又泰和有淸水巖廣可容數百人深不可測有人進穴約十餘里聞撒网聲懼而出建寜有漁人沒潭中見石室金字匾曰玉淸洞一童子出曰此司命眞君之府括異志永興橋之西陸氏宅有大井不知何年所鑿面濶數尺其深不可測𨿽大旱不涸其下可以轉篙時時於其中有浮萍及破碎蒲防浮起不知何來古來相傳此下通大海豈海水伏地中從此過耶南昌府西有秦人洞有人秉炬入洞約可五里忽豁然開朗一水橫絕不可渡遙望桑麻芃芃若有居室又府治西南有生米潭有捕魚者投其中不覺行至石門見一老翁曰此非所宜來漁人駭而登岸入水已三日矣故老謂此卽西山天寶洞南門也廣信鬼谷洞可容數千人傍有一洞口甚狹小而人入見林木室廬儼如村落華山雲臺峯下有穴相傳有人入穴中東出方山云經黃河底上聞有流水聲其峯上有玉女窗卽明星玉女之別館也圖經陵州鹽井井底有靈不得以火投及污穢曽有汲水誤以火墜卽大吼沸湧煙气沖上或雲泉脈通東海時有敗船木浮出天寶中遣道士祭羅浮朱明洞時見一洞垂一人下約五丈餘卻出云下視四底日月星辰無不具備震澤中洞庭山南有洞穴深百餘尺仰公馳誤墮洞中防行升降五十餘里至一龍宮晝夜光明遇守門小蛟張鱗奮爪拒之不得入公貤在洞百有餘日食靑泥味若粳米忽得歸路尋出乃具事聞梁武帝帝問傑公公曰此洞穴有四枝一通洞庭湖西岸一通蜀道靑衣浦北岸一通羅浮兩山間穴谿一通枯桑島東岸蓋東海龍王第七女掌龍王珠藏小龍千數衛防此珠龍畏蠟愛美玉及空靑而嗜燕若遣使往可得寶珠洛中有洞穴深不可測有人誤墜穴中因行數里覺所踐如塵聞米香卽裹以爲糧復前行遇如泥者味似向塵又賫以去久之漸覺明曠見有宮殿人物人皆長三丈被羽衣便告請求哀長人語令前去凡遇如此者九處最後所至苦告饑餒長人指中庭大柏樹近百圍下有一羊令跪捋羊須初得一珠長人取之次捋亦取後捋令防食卽得療饑請問九處之名答曰問張華當悉此人便復隨穴而行遂得出交郡往還六七年間卽歸洛問華以所得二物視之華云如塵者是黃河龍涎泥是昆山下泥九處地仙名九館羊爲癡龍其初一珠食之與天地等壽次者延年後者充饑而己酉陽雜俎唐開成末永興坊百姓王乙掘井過常井一丈餘無水忽聽向下有人語及雞聲甚喧閙近似隔壁井匠懼不敢掘遽令塞之烏山下無水魏末有人掘井五丈得一石函復掘三丈水流洶洶俄有一船觸石船上得一杉板板刻字曰吳赤烏二年武昌王子義之船稽神錄江夏有林主簿所愛一女好食雞裏胥日供雙雞一日將殺雞雞走入舍北枯井中女亦逐之入井遂不見林自往亦不出俄井中黒气上騰有屠者請入視之但見大釡湯沸火熾久之气息井中得雞骨一具人骨二具建州魏使君宅有大井淤塞軍人浚之入者二人皆卒屍亦不獲有一人請入以繩縋引繩卽亟出之旣入忽引繩出之已如癡矣良久乃能言說云入井但見城郭井邑人物甚眾其主曰李將軍機務鞅掌府署甚盛懼而遽出竟不獲二屍括異志婺源公山二洞有穴咸通有道士以繩縋下百餘丈傍有穴往視之路窮水阻隔岸有花木二道士對棋使一童子刺船而至問欲渡否曰當還復攀繩而出明日石筍塞其口自是無復入者神仙感遇傳河東薛逢夢入洞府有人曰此天倉也及明話於賔友或曰緜州界昌明縣有天倉洞卽使道士孫靈諷與親吏訪焉入洞可十餘里漸明朗又三五里豁然與人世無異崖室極廣可容千人有石牀羅列飲食甚多皆新熟甘美靈諷拜而食之洞中堆鹽積豉不知紀極又行一二里溪水迅急隔溪見山川居第歷歷不敢渡而止攜食物出洞門皆化爲石又輿地誌少室山有自然五穀神芝仙藥周太子晉學道上仙有九十年資糧畱於山中又石室中有自然經書自然飲食又天臺山東有洞八十里中有居人市肆乾符中有遊僧入洞經歷市中問食者買蒸餅防之一僧服气不食行十餘里出洞門已是靑州牟平縣而食僧俄變爲石博異志神龍元年君州竹山縣陰陽客家穿井二年已深一十餘丈而無水工人忽聞地中雞犬鳥雀聲更鑿數尺旁一石穴人入探之初捫壁傍行下連一山乃下山正立而視別一天地日月世界其山傍向萬仞千巖萬壑莫非靈景水盡碧琉璃色毎巖壑中皆有金銀宮闕有大樹身如竹有節葉如芭蕉又有紫花如盤五色蛺蝶翅大如扇五色鳥大如鶴闕前署曰天桂山以銀字書之乃梯仙國也

水品井味鹹色綠者其源通海舊云東風時鑿井則通海脈理或然也莆田壺公山絕頂有蟹井其脈通海視潮盈縮

佛林水銀海

梁四公傳西海中島島上有大林林皆寶樹中有萬餘家其人皆巧能造寶器所謂佛林國也島西北有坑盤防深千餘尺以肉投之鳥銜寶出大者重五斤彼云是色界天王之寶藏朱澤民異域記景佑間有佛林國來朝備言其國當日沒之處土地甚廣有七十二酋長地有水銀海周回可四五十里國人取之之法先於近海十里掘坑井數十然後使健夫駿馬馳驟可逐飛雁者人馬皆貼以金箔迆行近海日炤金光晃耀則水銀深沸如潮而來勢若粘裹其人卽回馬疾馳水銀隨後趕至行稍遲緩則人馬俱爲水銀攔沒人馬旣回速於是水銀之勢漸逺力漸微卻復奔回遇有坑井則水銀澑積其中然後其國人取之用香艸同煎皆化爲銀神異經西方日宮之外有山長十餘里廣二三里髙百餘丈其山黃皆金不雜土石不生艸木上有金人髙五丈名曰金犀入山下一丈有銀又入一丈有錫又入一丈有鉛又入一丈有丹陽銅西國行傳繇吐蕃雪山南界至奇爾圖實哩等國從此驛行可九日有一寶山悉是黃金

於闐玉河

晉天福中髙居誨使於闐記於闐玉河其源出昆侖山西流二千三百里至於闐界牛頭山乃流三河一曰黃玉河一曰緑玉河一曰烏玉河其源則一其玉則隨地而變每五六月大水玉隨流而至玉之多寡由水之大小八月水退始可取國人謂之撈玉玉分五色惟靑碧一色髙下至多端其國之法官未采玉禁人輙至河濵又西域記於闐玉池國人夜視月光盛必得美玉常以端午日王親往取之毎得玉一團則以一團石投之西域賈客言海中玉將出時光浮海者燦然有光繼而近岸土人以物迫之卽圓轉入崖土中掘四五尺餘始得玉張世南遊宦紀聞玉出藍田昆岡今藍田不聞有玉本朝禮器及乘輿服禦多是於闐玉大觀中添創八寶從於闐求大玉後果得厚大逾二尺色如截脂者寜和殿有玉等子以諸色玉次第排定凡玉至比之髙下自見南村輟畊錄丞相巴延嘗至於闐於其國中鑿井得一玉佛髙三四尺色如截肪炤之皆見筋骨脈絡卽貢上方又有一段白玉髙六尺濶五尺長十七步以重不可致抱朴子玉亦仙藥玉經曰服金者壽如金服玉者壽如玉又曰服眞者其命不極眞者玉之別名也得於闐國白玉尢善其次有南陽徐善亭部界中玉及日南盧容水中玉亦佳玉可以烏米酒及地楡酒化爲水以蔥醬消爲赤松子以虫血漬玉爲水能乘煙上下又白民國人白如玉國中無五穀惟種玉食之椎爲屑采地楡葉同食之玉得葉卽柔軟味甘而肥宴客則以膏露浸玉屑少選便成美酒飲一升醉三年始醒

潮汐

謝在杭雲天下海潮之來皆以漸次余家海濵毎乘潮汐渡江舟中初不覺也鹽官潮來則稍泊岸激石成聲與長溪松下潮相似錢塘則不然初望之一片靑气稍近則茫茫白色其聲如雷其勢如山吼擲狂奔一瞬至岸如奔山倒屋之狀三躍而定則橫江千里水天一色矣近岸一帶人居潮至浪花直噴屋上檐澑倒傾若驟雨初觀之亦令人心悸按浙江一名錢塘江一名羅剎江所謂羅剎者江心有石卽秦望山腳橫截波濤中船至此多傾覆也漢東宣伯褧先生常作浙江潮候圖說曰大海而東凡水之入於海者無不通潮而浙江之潮獨爲天下奇觀地勢然也浙江之江有兩山焉其南曰龕山北曰赭山並峙於海江之防謂之海門下有沙潬跨江東西三百餘里若伏檻然潮入於浙江也泛乎浩渺之區而頓登就斂束逼迫回薄激射趍於兩山之間抝怒不息則奮而上淩如素蜺橫空奔雷激地觀者膽掉心怖故爲東南之至險非他江之可同也原其消長之故山海經以爲海防之出入浮屠書以爲神龍之變化海嶠志以爲隨月盈虧竇叔防海濤志以潮汐作濤必待於月月與海相推海與月相明東海漁翁海潮論謂地浮而大海隨气出入上下地下則滄海之水入於江而爲潮地上則江河之水入於海而爲汐浙江江水少海水多故其潮特大王充論衡以爲水者地之血脈隨气進退而爲潮髙麗錄天包水水乘地而元气升降其中地乘水力以自持且與元气升降互爲抑揚而不覺耳其他或曰天河激湧或曰地機翕張揆其晨夕之候曰依陰而附陽曰隨日而應月地誌海經言殊防異胡可得而一哉蓋圓則之運大气舉之方儀之靜大水承之气有升降地有浮沈而潮汐生焉气升地沈則水溢而爲潮气降地浮則水縮而爲汐月有盈虛潮有起伏故盈於朔望虛於兩息於脁朒消於胐魄而大小凖焉月爲陰精水之所生日爲陽宗水之所從故晝潮之期日常加子夜潮之候月必在午而晷刻定焉卯酉之月陰陽之交故潮大於餘月大梁析木河漢之津也朔望之後天地之變故潮大於餘日寒暑之大建丑未也一晦一明再潮再汐一朔一望再虛再盈天一地二之道也月經於上水緯於上進退消長相爲生成歷數可推毫釐不爽斯天地之至信也晝潮大於春夏夜潮大於秋冬潮之極漲常在春秋之中潮之極大常在朔望之日大抵潮之消長毎日而移一時潮之大小八日而經一變毎嵗則卯酉二月皆大而酉戌二月爲尢大凡江浙欽防之潮皆有定候瓊海之潮半月東流半月西流潮之大小隨長短星不俟月之盛衰閩人占潮方言初一十五潮滿正午初八廿三滿在早晚初三廿五潮平日暮又有水醒水忌毎月初一三十日初二初三四五六水醒至初七平交十五水醒至十六十七十八十九二十日水俱醒二十一日水平如前水醒則流勢甚急船身不敢偏東水平則船身不可偏西

按丘處機雲海潮人皆言因月唐盧肇獨言因日余遊海上詢其故老月初出則潮初上月卓午則潮滿月西轉則潮漸退月沒則潮退盡北方月出則潮復上斗北月中則潮滿月東轉則潮漸退月沒則潮退盡盧肇言日是太陽水是純陰日西入地時陰避太陽東海潮上日出時水乃西流東海潮下且箭之急疾晝夜不能行萬里如何海之深濶洪波蕩漾日夜能行數萬里乎又肇之所言晝夜方是一潮知肇不曽海上遊行耳

龍王宅

孫公談圃宋楊康國錢勰使髙麗丰稷爲楊掌牋表言東海洋龍宮之寶藏所也濃气厚霧𨿽無風亦有巨浪使人臥木匣中𨿽蕩而身不搖食物盡吐惟飲少漿舟前大如屋兩目如炬燭放光耀沙上舟人以此卜之見則無虞也杜光庭錄異記海龍王宅在蘇州東入海五六日程小島之間濶百餘里四面海水粘濁此水淸無風而浪髙數丈舟船不敢輙近毎大潮水漫沒其上不見此浪船則得過夜中逺望見此水上紅光如日方百餘里上與天連人相傳龍王宮在其下矣海槎余錄貞觀中遣新州刺史髙表仁持節至倭國在大海中浮海數月方至自雲路經地獄門其上气色幽郁聞叫號錘鋸之聲甚可畏懼唐防要崖州海外有鬼哭灘極怪異舟至則沒頭只手獨足短禿鬼百十爲羣伍爭來趕舟人以米飯頻頻投之卽止未聞有害人者續墨客揮犀李仲遊承議知同安縣有一人泛海舟交易外國經嵗始還云爲大風飄至一島嶼時月正明見十數人自海連臂而出登嶼笑語語不可解體貌與人無異但裸形耳舟人鳴鑼鼓以駭之復連臂大笑入海而去近嶼人云此名海人室在嶼下

送女潮

吳越春秋吳王賜子胥屬鏤之劍乃盛以防夷之皮投之江中子胥因隨流揚波依潮往來前潮水者子胥後潮水者文種也又錄異記廬州城內淝河防上亦有子胥廟毎朝暮潮時淝河之水亦突鼔怒而起至其廟前髙一丈廣十餘步食頃乃安西吳記長興吳山下有溪名吳山灣昔吳王送女至此有潮髙三尺倒流七十里名吳王送女潮圖經苕溪在余杭夾防多苕花因得名相傳古有尹公者善推有異術鄕人王氏有女美質尹公求之不得叱水成潮以溺其居至今日暮則風生水長數寸號爲尹公潮然則子胥之潮不止錢塘而激水成潮亦不但子胥矣嶽陽風土記荊江出巴蜀自髙注下濁流洶湧夏秋暴漲則逆泛洞庭瀟湘淸流頓皆混衝嶽人謂之翻流水南至靑艸湖或三五日乃還俗雲水神朝君山

阿耨達池

大藏西域記云阿耨達池在香山之南大雪山北周八百里東南流入海者曰殑伽河西南流入海者曰縛芻河北流入海者曰徙多河又潛流地下出積石山東北流入海者爲中國之河源阿耨達華言無煩惱似指所謂星宿海者殑伽華言天堂縛芻華言淸徙多華言冷阿耨池一名卜義從琉璃馬口出象教皮編曰殑伽河天堂河也一曰恆伽河此河從天堂而來恆河東面金象口而出流入東海信度河驗河也從阿耨池南面銀牛口而出流入南海徙多河冷河也一曰卜義河從阿耨池西面琉璃馬口而出流入西海縛芻河淸河也一曰博義河從阿耨池北面玻瓈獅子口而出流入北海

蜀都火井

博物志火井在蜀都縱橫五尺深二三丈時以竹木投之以取火諸葛丞相往觀後火轉盛熱以盆著井上煮之得鹽后土人以家燭火投井中卽滅息至今不復然遊宦余談火井在雲臺山東五里火自井出周圍有竈數十居民各以竹刳其中引火至竈鍋滚而竹不然觀者不敢近井蓋井火時一噴輙及數丈不用時以物蓋之用時去蓋投火少許卽騰騰焰上至井近井數十家擅其利雲華陽國誌火井夜時光彩上炤民欲其火先以家火投之頃許如雷火焰出通耀數十里以竹筒盛其光藏之可拽行終日不滅有二水井取井火煮之一斛水得五斛鹽家火煮之無幾也隋置火井縣舊史袁天罡爲火井令又蓬溪縣誌載覆龍山有火井尹王良謨至其地問之土人試卽一地掘尺許便水泉湧出如沸少選漸盛火熒熒浮水面以火引之卽然潼川火井穴地而窪若池以火引之少頃交熾夏月積水則焰生水上水沸而寒如故王子年拾遺記西海之西有浮玉山山下有穴穴中有火其色如水波濤灌蕩而光不滅名曰陰火水經注大同西溪水導源火山山有火井南北七十步廣減尺許深不見底炎熱上升常若雷霆發響以艸釁之則煙騰火發亦名熒臺郡國志邢州尙書房車有地周百餘步其地人馬行土轟作雷聲掘之卽火出漢書注西河鴻門縣有天封苑有火井祠火從地中出九國誌楊渭武義二年冬十月濬東塘之楊林江水出火可以燃煮楊用修曰火井在蜀之臨卭今嘉定犍爲有之其泉皆油爇之則然人取爲燭燈水涸則土上有焰觀者至焚其裾老學庵筆記吳中卑薄劚地二三尺輙見水予頃在南鄭見一軍校火山軍人也言火山之南地尢枯瘠鋤鐝所及烈焰應手湧出故以火名軍尢異也宋魯應龍括異記嘉禾志顧亭林庵中有忠烈公祠近嵗忽地裂數尺中有風濤聲以物探之應手火起孝成河平八年丙申山陽火生石中集異記晉穆帝升平三年二月涼州城東池中有火四年四月姑臧水中又有火劉勰新論水性宜冷而有華陽之溫泉火性宜而有蕭丘之寒焰按蕭丘在海中有自生火春起秋滅著木不焚又李元陽洱海記言夜見水面火髙數丈問人曰陽火也霏雪錄洪武丁夘防稽王家堰夜大雨水至死者十四五水上有火萬炬咸以爲鬼予嘗詢於習海事者曰咸水夜動則有光蓋海水爲風雨所擊故其光如火耳

水火池

王防西國傳泥婆羅國西南至頗羅渡來村東坎下有水火池將家火炤之卽有火焰從水中出以水沃之其焰轉熾漢使防於池架釡炊飯得熟使人云曽經以杖刺著釡櫃令人挽出不可得相傳是彌勒佛當來成道火冠金龍守之此池火是火龍之火也

廣成化城

三水小牘汝州臨汝縣廣成城有小山曰崆峒若三春九秋天景淸麗必有素霧自岊起須臾粉堞靑甍彌亙數里樓殿轇轕艸木煥爛數息中霧勢漫散不復見矣俗名廣成化城皇覽趙簡子墓在臨水界上冢上气成樓臺之狀恩縣白馬營在縣西十五里相傳爲唐時故鎭二三里外夏秋之際侵晨望之如城郭掩映林木蓊欝日出卽不見毎嵗約數次汶上縣西南周回三十里毎秋水泛漲一望無際遙視村落在煙波杳靄中又常有城樓人馬之狀出於水上謂之水市闞亭在南旺湖中水際時見煙雲樓臺之狀靈璧縣沫溝湖天色晦暝之際隠隠有城屋狀霍丘縣大業陂天晴日霽陂中或見城郭之影東阿縣桃城鋪鋪旁一丘髙可數仞毎陰雨後煙霧中隠隠有市井車馬之形錄異記益水在淇陽縣治去長沙三百里東望時見長沙城隍人馬形色悉可審辧或停覽矚移晷乃滅封禪儀光武封禪云亭山百官布野時山上雲气成宮闕百官皆見之漢武遣方士徐登浮海探藥於波中見漢家樓觀參差公侯第宅滿目班超在渾邪國平旦雲霞鮮朗忽見天際宮闕館宇嚴列侍臣左右悉如漢家斯並山川之靈迹也

金波寶焰

宋晦翁廬山紀行詩斯須莫云合白日無餘暉金波從地湧寶焰穿林飛又有觀野燈詩云須信地靈資物化金膏隨處發精光余謂馬血之爲飛燐人血之爲鬼火此所謂昭明焄蒿淒愴也若廬山之野燈杭州之湖光峨眉之佛光金堂之聖光海賦之陰火皆山川寶玉之气衡山文殊峯唐宣宗太子慕道自霍之衡西望峯山見金色瑞相彌陀僧以爲文殊出現故名太室玉鏡峯峯上常現瑞光晶彩如玉少室玉華峯山有寶玉气逺望光彩聶矗張道陵得道於此贑州大龍山層峯疊嶂遇夜則紅光燭天秦淮口張麗華墓時有光如金練掬之作水銀頃卽流散上髙靈峯山風雨之夜時有赤光如斗名勝志黃巖雞籠山毎星月晦冥有光燭天一日晶彩晝見或視之金玉彌山谷往取卽滅胥此類也湖廣華容方臺山上產雲母石土人候雲气所出掘之往往有長數尺者可制爲屏莆田縣壺山上有辟支巖石間小竅迸出異香靑泥坊在資縣萇【闕】死三年而血化爲碧今數里之內土色尙靑

海市

閒覽載登州海中遇晴霽忽見臺觀城市人物往還者謂之海市東坡嘗一見之名勝志浙江象山縣大韭山在東南大海中徧地皆云嵐天霽則蜃气煥發樓臺殿閣龍鳯之形變態萬狀廣東新安縣西北合蘭洲春晴蜃气結爲樓臺城堞人物車馬往來之狀【陳連詩云彌漫合蘭海南與滄溟通蜃气起蛟室珠光出龍宮樓臺紛隠現墟市現空蒙謾將化城比還與幻境同天風忽吹蕩人物歸虛空】漳州府誌載萬曆壬子四月浴佛日海中東鎭嶼前吐蜃气成重樓疊閣狀甚巍峩忽變爲層臺城垜有人物遊宴於其上倐忽復變爲艅艎又變爲獅象終而變爲黃蓋若神人羽客出沒自寅至未始散而登萊之市爲著獪園載副將謝廷芝建牙東省親見登萊海市初堂屋三間甚軒廠罘罳掩映中懸大珠簾見一曲幾上安鵲尾香鑪篆煙裊裊有丱角童子擁篲而至次第掃地畢乃取香添入鑪中歷歷分明移時乃滅謝在杭曰海市海气所結非蜃气家居海濵毎秋月極明水天一色海中蚌蛤車螯之屬大者如斗吐珠與月光相射忽吐成市城樓閣截流而渡至杳不可見方沒人亦習以爲常不知異也

吳興愼防觀海市記云丁亥孟夏二十二日余至逢萊越二日登蓬萊閣召守閣者問之曰海市春夏見秋冬少見大霧之後天晴見天陰不見微風見無風不見大風不見風微急其見也速而巧風微緩其見也遲而拙余謂市旣有時難以必見將行矣俄從者報曰山擡頭張口海市矣翹首視之牽牛島見樓臺前低後昂大一竹山見一大城其色則靑白相間雄偉壯麗殆若王都顧盼之間驚愕交並又自以爲而妄也憑欄視之倐然俱滅俄有報者曰珠璣山更見一城其色則靑黃相間其形則或髙或下其城上之諸樓則隠顯無常其樓閣之大則離合不定回視夫牽牛島二峯或開而離或合而聨或大者自然而小或尖者忽然而平俄又有報者曰半洋離咫尺忽復合爲一大樓中畱一門復塞其東則起三圓亭皆重檐三疊透徹玲瓏其西則起假山者三皆孤峯特聳突兀嵯峨其大樓之東則復起一小樓與大樓相等其大者黙移於前小者黙移於後旣而升者沈起者伏遂隠而不見俄而一樓獨大巍然突起三閣微小列於左三屋則又小乃雜聚於右而前後左右各起數樓或淡而似逺或濃而似近頃之忽大樓聳起於中極其莊嚴三方樓端拱於左層樓疊起樓之簾間窗牖閃爍種種具在三團松植立於右其葆蓋亭亭形容特異𨿽古今之名畫秦漢離宮不足擬其天成之妙也未幾三松之頂三樓之表微有雲气初如一綫與大殿相連俄而小者漸大狹者漸濶恍然一巨橋下視三松三樓皆變爲大橋中涵數洞如蒼龍跨海忽變爲一大臺又分而爲二破而爲三其中則變爲一大宮如宗廟正室左右分二小宮如明堂之旁个已而繚以垣墻籠以艸樹環以房屋又合爲一若富家大室極爲壯觀已而垣墻則或髙或下林樹則或聚或分房屋則或疎或密或方起一樓未成而復隠復起一閣旣顯而又微日欲入暮觀者已疲乃命輿而歸

放光谷

大理府白雲峯下曰茫湧溪深處爲放光谷四圍皆有佛也或長或圓五色互異是藥師佛道塲又名悉達塲明李逸民遊雞足山記繇僧衣寺歷萬松庵華嚴龍祥放光寺忽兜羅綿云緬出一白宛如玉地大圓光倚立玉地之上外暈七重毎重五色環中虛明如鏡觀者自見自身現鏡中毛髮可數舉手動足影亦如之僧呼爲攝身光有頃光沒風起壑中雲气散盡復出一光如大虹霓然只半缺而佛光則圓瑩如水晶映物有時見平云上現二銀船檣舵皆具往來江村沙浦中如人掉之但不見人閩書晉江橫山南行有畫船浦浦沙地也而有船痕帆檣皆具𨿽夜掘土掃除之明日沙平其迹復見其日南風則防檣向南其日北風則防檣向北蓋一異也暖姝繇筆吳江趙寛防元子禧爲眉州州判言峨眉山放光亦有時曽見七圓光五大二小大者寺僧一一指言文殊辟支彌勒等佛二小者善財童子也眾人看者各見自己身形在光中一二日前有鳥連叫施主施主數聲後云佛現了其鳥似畫眉而小蜀都雜抄峨眉古今勝境山中光怪若虹霓然毎見於雲月映射之際所謂佛光者是己佛光未發有鳥先飛過若言施主發心菩薩來到光旣散復來作聲施主布施菩薩去了有白石如泰山之狼牙上饒之水晶置之日隙則五色光日中則無僧曰佛現者此也夜半有光熠熠來自天際謂之聖燈夾江縣伏山有仙掌洞其山云常作五色黃色居其中亦佛光之類耶

玉芝堂談薈卷二十三﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷二十四

明徐應秋撰

名山有仙樂聲

名山有仙樂聲者洞庭山浮於水上下有金堂數百間玉女居之四時聞金石絲竹之聲四會縣西扶蘆山每甲戌日聞鼓角笙簫之聲又東莞縣東南廬山山上有湖每甲戌日聞鼓角聲箏笛浦在廬州曹操溺妓舟於此常夜聞箏聲臨江玉笥山每天陰气淸有聲出空中若眾樂並作一時同在山中者或聞或不聞南康記君山翠麗鮮明遠若臺榭名曰媧宮風雨之後景色明淨頗聞鼓吹之聲沔縣定軍山下有武侯八陣圖每陰雨則聞鼓聲羅源萬石山左石如鼓右石如籠有金雞棲其上相傳風淸日霽聞雞鳴鼓響聲龍巖天宮山陰晦時或聞簫鼓聲長泰鼓鳴山風雨晦暝則聞鼓聲貴陽府東有銅鼓山陰雨則山中有聲如銅鼓郴州仙女橋長百餘丈淸夜時聞樂聲霍林洞天眞人王元甫於此受靑精白霞丹砂之術每風淸月白往往聞空中樂聲黎州圖經黎州聖鐘山古老傳此山有鐘聞其聲而不見南詔犯境鐘則預鳴唐天寶太和咸通乾符之載羣蠻來寇皆有徵應有名僧講大乘經鐘亦震焉乾寧中淨眾寺講妙法蓮華經一徧此鐘頻鳴粵東和平縣羊角山有金鼓聲金則兵起鼓則兵息龍南縣松林巖時平則聞鼓樂聲將亂則聞鉦角聲黟縣東有靈山上有三石峯天將雨其石先有鼓角聲歲旱放火燒之卽雨始興機山東有兩巖相向若鴟尾石室數十所經過皆云有金石絲竹之音新安記三姑山天將雨先有鼓角之音天姥山與括蒼山相連絕頂聞天姥歌謡春月樵者聞簫鼓笳吹之聲閩淸龍都峯白巖下有石榻碁局時聞仙樂縹緲聲吉安葛仙巖山空月霽時聞搗藥聲嶽州茶陵秦人洞有石門不可入時聞鐘鼓聲諸曁杭烏山每風雨晦暝輒聞樂聲因名鼓吹峯梁縣有仙女冢相傳風淸月白夜輒聞樂聲郡國志廬江王墳但風雨晦暝卽聞奏金石聲異苑諸葛閭墓在揚州莊蔣山之西每至陰雨冢中輒有弦歌之聲貴溪仙樂巖山中嘗聞絲竹聲衡巖囷峯石室中嘗聞諷誦聲南鄭縣南仙臺山仙人玉女所居時聞鐘磬之聲上杭鐘寮塲有妖怪虎狼爲害黃七翁與其子壻幸有異術治之妖遂息隱身入石現其像於石壁每風雨石中隱隱有鐘鼓聲寰宇記云銅鼓山有銅鼓之聲則歲大稔建寧浮石洞梅福煉丹此山其徒陳公竊食其丹福怒逐之入此洞風月之夕泊舟者時聞水中笛聲嵩山上玉女搗帛石立秋前一日中夜嘗聞杵聲廣徳建平有六朝時髙封周八角井有藏金取之水輒沸湧隱隱聞有笙簫之聲龍川縣霍山仙樂巖有石可坐數十人每月夜嘗聞簫管之聲又仙遊峯後有搗藥石嘗聞杵聲博羅夜樂洞谷中時聞鈞天音樂華山毛女洞洞中時聞琴聲九鯉湖有湖光臺鄕人禱雨於湖南聞隱隱有碁聲卽雨宋萬當世記中江縣寧國寺有響壁一堵若人虔誠舉手而拍則有絲竹管之聲四達於外天長縣城北有大湖每陰晦輒聞水上有雞犬機織之聲安福縣北有市橋每夜有仙樂繚繞橋上雲南大理南詔時玉局峯月望夜輒有天樂自空中冉冉駐峯頂詔謂祕密僧王左黎曰夜來天樂甚美何從再聞乃望夜作持明法天樂果至遺下玉琵琶龍吟箏竹笛方響等器然則記所稱魯恭王欲壊孔子宅聞金石絲竹之音良非誣也又湘中記話石山孤石特竦常聞山作人語聲河南滎陽縣靈山往往聞長嘯聲華山玉女峯有玉女石馬甚靈異夜聞嘶喊之聲南海古迹記馬鞍山在番禺北秦時望气者言南海有王气發卒千人鑿山狀如馬鞍馬伏波嘗駐兵山岡每風雨晦暝聽之若有軍聲殷然

華山神燈

吉安中華山有玉貞觀時見神燈防防浮空而下又四川蓬州有山燈初見不過三四防漸至數十土人呼爲聖燈睂州彭山縣崌崍山上有天柱峯夜見五色神燈莫知其數張道陵得道於此雅州瓦屋山峯頂常現辟支普賢相夜有神燈太行山卽道書淸虛小有洞天東曰日精西曰月華旦出五色影夜則天燈出現司馬承禎得道之所又峨睂山有聖燈每月明之夕數十百如亂螢撲之皆木葉也廣徳金牛嶺洞外常現神燈南嶽衡山金簡峯卽神禹得書處峯下有聖燈巖晦夜靈光烱烱動揺如秉燈狀俗稱天燈僧稱佛燈相傳山有瑚枝又云金銀气也又華山白羊峯洞室空蒙每逢時節卽有神燈出現楚故略金燈山在咸寧縣南上有善暉禪師塔每月夜有光如燈至曉始滅

紫蓋山金牛

承天當陽縣有紫蓋山道書三十三洞天每遇晦日輒有金牛出食光炤一山漢劉綱夫婦於此上升海鹽縣有金牛山吳地誌村民臯伯通見有牛糞金隨之入此山延安安塞縣有古城城有金蹄犢子殿梵書言昔有犢子出於石縫中金蹄銀角玻瓈王因此立廟廣徳金牛廟昔有僧騎金牛至此牛入洞不見僧化爲石立洞外常見神燈又金﨑江有漁人引釣得金鎖鎖盡見一金牛急引之牛脫去矣晉康帝於此立金﨑廟宜興縣張公洞有金牛潭其水澄不竭舊傳有金牛入此當塗有金牛渚神異記昔有金牛起此山入於牛渚湘中記長沙西南有金牛岡漢武時有田父牽赤牛告漁人求寄渡牛糞於船漁人怒其污以橈撥糞棄水欲盡方覺其金交州武寧縣有金牛山唐刺史髙駢欲鑿其山見金牛奔出遂止漢書稱九眞郡居風縣有山出金牛往往夜見光輝十里梧州府東有金牛山吳時道士牽牛渡江語舟人曰船內牛溲聊以爲謝視之皆金也竺法眞羅山疏增城縣南有別情洲洲有金牛潭漁人見金牛嘗出水盤石上義熙中縣民張安釣此石上躡金鎖大如指長數十尋牽之不已俄有在水中引者力不能禁以刀斫斷惟得數尺遂致大富後義興周靈甫亦見此牛寢伏石上有金鎖掩之得二丈亦以財雄述異記洞庭天帝壇山吳孫權時令人掘金化爲牛走上山其迹存焉號爲金牛穴酉陽雜俎大原北有銀牛山漢建武二十四年有人騎白牛蹊人田田父呵之曰吾北海使者將看天子登封遂乘牛上山田父尋至惟見牛迹遺糞皆銀也酉陽雜俎晉僧朗住金楡山及卒所乘驢上山失之時有人見之乃金驢矣土人言金驢鳴天下太平徳淸縣金鵝山後漢東昏侯沈戎葬其下有金鵝飛集三鳴而去後沈氏通顯諺曰金鵝鳴沈氏興廣徳金雞山陰晦之夕輒有火光曾有金雞徊翔洞中嶽州風土記金雞白石在船塲舊步有金雞翔其上黃岡縣亦有金雞山昔有金雞飛出此嶺故名陜西寧羌州白馬山張衡升仙時乘白馬後人遙望山上往往有白馬因以爲名又永春雙髻山舊傳有仙女於此上升每花朝月夕常有女人騎白馬遊雲中雲南府有金馬山世傳金馬隱現於上又華山牛心谷有雷天王聖迹雪中望之則見天王披銀甲馳白馬之狀見蓮峯逸士志楚中通山縣西有白羊山東晉永昌中有人乘白羊入山故名至今每有白羊見於山上則雲雨興

昆侖火山

山海經昆侖有炎火之山投物輒然神異經南荒之外有火山長四十里廣五十里其中皆生不燼之木晝夜火燒得暴風猛雨不滅火中有鼠重百斤毛長二尺餘細如絲可以作布恆居火中色洞赤時出外而色白如水逐而沃之卽死織以爲布抱朴子海中蕭丘有自生火常以春起秋滅火起合洲上木爲火所焚而不糜取此木葉績爲布其木皮赤剝之以灰煮治爲布但麤不及葉俱可以火浣又有白鼠毛長三寸亦居火中不灼其毛又可績爲布故火浣有三種異物志斯調有火州在南海中其上有野火春夏自生有木生其中秋冬火死則皆枯瘁其俗以冬擇其毛爲布南史南海諸藻國東千餘里至自然火州其上有樹生火中皮績爲布色微靑小垢洿投火中復更潔或作燈柱用之不知盡吳錄日南北景縣有火鼠取毛爲布魏書悅般國其先匈奴北單於之部落國南界有火山山旁石皆焦鎔流數十里乃堅凝人取爲藥卽石硫黃也

炎山火穴

中記南方有炎山在扶南國之東加榮國之北諸薄國之西山從四月火生十二月火滅惟正月二月火不燃山上但出雲气而艸木生葉枝條至四月火燃艸木葉落如中國寒時行人以正二月取柴爲薪燒之無盡取其皮績爲火浣布物類相感志遼東西北有太宗烽火臺去臺五里有火穴彼謂爲煻煨池夜望光明如晝或有物去池三十步無巨細吸入池中莫知記數深淺埤雅廣雅廣要斯伽裏野國有山山上有深穴四季出火國人取大石重千斤者擲穴中須臾爆出皆碎每五年一火從穴出流轉至海邊復回所過林木皆不燒遇石則焚之如炭拾遺記宛渠之國有然山其土石皆自光明鉆斬皆火出火如栗暉暉一室昔炎帝時國人獻此石又申彌國有火樹名燧木屈盤萬丈折枝相鉆則出火有鳥若鴞以口啄樹燦然火出聖人因取小枝以鉆火號燧人氏六帖帆殷國南界有火山山旁石皆焦鎔流下數十里乃堅凝人取以爲藥卽石硫黃也

番禺鬼市

番禺雜記海邊時有鬼市半夜而合雞鳴而散人從之多得異物歲時記務本坊西門是鬼市或風雨暝晦皆聞其喧聚之聲秋冬夜多聞賣漧柴云是枯柴精也福淸紫微院至三鼔後院後讙呼交易之聲儼如城市皆是浙音達旦而止明日視之皆髙山峻壁也一歲凡數次謂之鬼市筆談歐陽公過河朔髙唐縣宿驛舍夜聞鬼神自空中過人畜之聲一一可辧父老云二十年前曾晝過亦彷佛見人物土人謂之海市髙唐去海實逺海市之說恐不然春明朝退錄歐陽少師言爲河北轉運使冬月按部至滄景間於野亭夜半聞車旂兵馬之聲達旦不絕問彼處人雲海神移徙五七年來有之唐西域傳西海有市貿易不相見置直物旁名鬼市自警編唐開元末登州漁者負擔行海邊遙見煙霧襲人眾雜若市裏者遂前見多賣藥物僧道尢眾良久欠伸悉無所覩惟拾得靑黛數十不敢他用而施之浮圖又濟瀆廟神嘗與人交易以券契投井金銀輒如數浮出牛馬百物皆可假借趙州防頗墓亦然是鬼與人市也秦始皇作地市令生人不得欺死人是人與鬼市也洽聞記辰州漵浦縣西四十里有鬼葬山黃閔沅州記云其中若有棺木遙望可長十餘丈謂鬼葬之墟故老云鬼造此棺七日晝昏惟聞斧鑿聲人不覺失器物刀斧七日霽所失之物並還其主見此棺橫據岸畔

紹興二十年建平軍新城縣永安村大風雪夜半若數千百人行聲笑語歌哭雜擾忽而微寒陰黑咫尺莫辧明旦視之雪中有人畜鳥獸迹流血污染十餘里入山乃絕

地鏡

苻堅時長安有水影逺觀若水近地視之則見人宋文帝元嘉二十五年冬靑州城南望見地中有水如影謂之地鏡唐神龍二年二月壬戌洛陽城東七里地色如水樹木車馬歷歷見影漸移至都大歷末深州束鹿縣中有水影長七八尺遙望見人馬往來如在水中及至前則不見水獪園萬曆甲辰乙巳間沸傳後宰門外皇城一帶墻下忽影出城郭山川樹木人物諸狀有鐵騎數百臨城城上皆竪旗幟與畫圖無異移時乃滅

黌山蠶谷

淄川梓潼山一名黌山山後有蠶谷相傳昔仙人藏谷種於洞中數歲一次出曬種於地回頭卽穗黃因謂之回頭黃又洞中仙人畜養金蠶嘗有人拾得金繭於此故俗謂黌山蠶谷也方輿勝覽蜀王蠶叢氏祠今呼爲靑衣神昔蠶叢氏教人養蠶作金蠶數十家給一蠶後聚而弗給瘞之爲蠶墓漢書趙岐傳永嘉末發齊桓公墓得水銀池金蠶數十箔南史齊永明間始興王蕭鑑爲益州刺史於州園得古冢有金蠶數斗鑑一無所取名勝志稱爲桓溫女墓有金巾箱金篾爲簟器金蠶銀繭甚多郡國志始皇陵有銀蠶金雁以中多奇物故俗云秦王地市項籍開始皇墓探取珠寶其餘取不盡者金雁飛出墓外爲羅者獲杜詩銀海雁飛沈是也拾遺記秦破驪山之墳行野者見金鳧南向而飛至淫泉後寶鼎元年張善爲日南太守郡民有得金鳧以獻考其年月卽始皇墓之金鳧也廣陵龍口寺僧得小盆投物卽充牣棄潭化爲金雁吳越春秋虎丘山先名海湧闔閭葬此發五都之士十萬人共治冢傾水銀爲池池廣六十步黃金珠玉爲鳧雁專諸之劍魚腸三千在焉葬三日金精上浮爲白虎據墳故曰虎丘述異記闔閭夫人墓中周回八里洞房別館迆相屬漆燈炤爛如日月焉金蠶玉燕各千餘雙云仙雜記穆天子傳天子北徵曹奴之人觴天子於洋水之上賜金鹿銀鹿今有地上得銀防金狗之類皆古時奇貨也

祠山七寶

山泉逸志云廣徳州祠山有七寶曰銅印宋端平元年鑄文祠山廣惠廟印曰玉磬長尺五寸有幾髙七寸厚半之刻曰宣和殿寶篆文也玉質似雪無玷曰徑寸珠擎以鐵梗飾以水晶狀如綫版水晶上有金屏屏綴小金龍作搶珠態珠逺望桃花色或現淺靑內有如粒者三流動閃閃以兩指按之其色微黃若貓睛然兩人對炤亦可互見其面以字映之無論多寡畢入炤中又一靑衣小童僅如綠豆而揺頭舞袖酷類傀儡正徳間內使畢眞獻之內庭於禁中作祟已詔還山曰趙子昻眞迹乃重修寶閣方丈疏也字彷李北海曰古畫仙圖爲韓湘子呂洞賓呂雙目能左右視烱烱逼眞韓袒裼仰視鶉懸萬端不知何以下筆右二指執花如撮極其輕揚曰菜花百雀圖菜只一本而花以百數當眾卉競秀展之其色如新雀圖懸之靜室則下而啄食屢爲道士窺見又當時有玉一方周正如幾日光炤之內有詩四首可讀乃白玉蟾所防化者爲一州守借入衙齋不復返云蹇忠定公義碑大凡名山所藏廣大悉備第鬼神之英靈不敢竊發所謂雷之布鼔登之鬼市與夫河源地丘之神債廣徳祠山之埋藏是謂天下四異非妄傳也蓋道士與愼公言珠玉繇掘地而得信然祝枝山語怪濟瀆祠有大池凡欲假金者禱於神以珓決之神許則以契券投池中良久有銀浮出如其數貸者持去貿易利市加倍如期具子本祭謝而投之銀沒而原浮其券如人間式牛馬百物皆可假借投之復出固不死也唐牧之湘州記君山上有美酒數鬥得飲之卽不死爲神仙寺僧云春時往往聞酒香尋之莫知其處河圖玉版曰少室山其上有白玉膏一服卽仙矣

附

仙傳拾遺五臺山五峯之上皆有四海奇寶以鎭其巓東峯則有離嶽火珠西峯則有麗農瑤室南峯則有洞光珠樹北峯有玉澗瓊芝中峯有自明之金環光之璧每積陰將散久暑將雨卽眾寶交光炤灼巖嶺春曉秋旦則九色之气屬天光輝燦於云表

五色泉

水性靈異者扶桑碧海水色正黑西域乳海白滑如乳南方黑溪涉則髕北方漆海色可緇毛松江谷水與葛稚川煉丹湖湧泉常作五色常徳府有丹砂井廖平以丹砂三十斛寘於此泉赤如絳湘潭縣西南有碧泉唐天寶中石穴間湧出色如拖藍投物其中其色皆碧武平綠水湖定光大師建院時水色深綠可以彩畫院宇丰陵縣學前有淥水用素器酌而澄之其色深綠可以書字永慶禪院唐開元中有鳳逐二龍墜地化泉二道名飲龍泉其色獨赤余杭天柱山下有丹泉天宇淸明恆若紫色四旁苔蘚皆成紫暈潯州府貴縣有紫泉出郁江色如紫練其出不常出則守令及其郡人多有瑞應中江縣西橋河邊有洗墨池水色如墨撫州金溪水水色如金於潛縣有唐紫溪縣遺址輿地誌雲溪水色紫又陽泉在天余山北所涵艸木皆化爲石滄州金池水石沙泥色皆如金南昌紫海色如爛椹可以染衣魚龍艸木其色皆紫久視山下澄永之水金石不沒蓬萊弱水鵝毛亦沈圓嶠山浣腸之國甜水繞之味甜如蜜而彊流迅急千鈞投之久久乃沒浮忻國有蘭金之泥出於湯泉盛夏三時沸若湯火飛鳥不能過岱輿山有員淵千里水常沸騰以金石投之卽爛如土西海悉唐之水如脂而黒他物盛之皆漏惟牛角可貯象拂之則遲回不去拘夷山石駝溺水以金銀銅鐵瓦木等器盛之則漏手掌承之亦透惟匏瓠可貯人服之則毛落得仙庭州灞水在大荒之外以金鐵承之皆漏惟角與瓠葉則否婆羅門有畔荼怯水有七種色能消艸木金鐵手探入輒爛以槖駝髑髏轉注瓠中四川金沙江隆冬涉者多流汗惟雨中及夜渡無害壽州咄泉大叫則大湧小叫則小湧咄之則湧尢甚河東靈泉以供祭祀鼓動則泉流聲絕則水竭臨城舒姑泉一聞弦歌應節而湧茅山昭明讀書臺撫掌泉聞拍掌之聲則湧大茅峯東喜客泉客至則出無爲州笑泉聞笑聲則沸西寧衞泉聞人足音則溢池州仙姑井觀者拍手呼仙女則水花湧出彊村樂音泉唱浪淘沙一曲卽得一杯長壽縣不語灘舟人多言則水勢濆湧京山珍珠泉其水沸出如珠聞人聲則珠愈眾咸寧縣禪臺山天泉四時不竭泉中有蒲艸人動艸則水縮主僧以香沃之水乃復出南漳雙池寺有珍珠池人於旁蹴呼則四面水湧如珠長興顧渚山有金沙泉居常無水造禦茶具牲祭泉夕卽淸溢霍山嶽廟中大鑊受三十石祭祀之日水輒自滿事畢旋竭均州有參斗泉千人汲之不減不汲亦不增蔣山一人泉僅盛椀許汲盡復出閩雪峯應潮泉其廣如盌東山聖泉松根環之僅及尺許不枯不溢千年一日葛洪化宮之西巨石之下有丁東水與歸化滴水巖泉俱出於巖腹滴於窪石竅中積雨不加久旱不竭鼔山鳳尾亭泉水從山背而下承一石池方不七尺水終日奔注不見其溢五臺山一鉢泉挹之不竭久而不挹𨿽盈而不溢施州衞東二百里有乞泉平居無水有渇者至懇乞則得戲乞則不得臨淄牛山下女水世治則流世亂則竭支山縣徳潤泉世亂則涸時平則流太山醴泉跪挹則流污慢則縮崇寧井一石二竅一竅汲以造錫一竅汲以爲染易竅汲之則不能成用丹陽湯澗禽魚之類入者輒爛艸木濯之輒更鮮茂甘塘社祕密泉牛馬豬羊飲之肥澤雞鴨鵝雁飲之必死瀛州玉醴泉飲之數升輒醉神宮英泉飲之三百歲乃覺恆山太泉食之度世南陽之水可愈心疾白泉飲之長壽赤泉飲之不老老樂甸長官司【缺二字】山有毒泉人畜飲之卽死華陽雷平田公泉飲之除腹中三虫成都之江可以濯錦築陽之水便於漬粉臺虺之水女子浴而有孕武陽聖泉婦人飲則墮胎延壽之水脂浮如漆燃火極明大庾之水漬蘇枋木染絳其色倍鮮西域沙海其熱如湯不可向近郴州興寧縣熱水其沸如湯不可跣涉雲南武定香水泉春時則香和酒療疾防峽聖泉呼龍王萬歲則隨聲水注應城縣京山上有溫泉潔淨如鑑可以燖雞聞人聲則湯發一日十溢十竭連州斟溪之水也一日百溢百竭貴州漏杓之泉也或一日三漲或三日一漲思南府婺川縣之龍泉也一日三湧三落安寧州之海眼泉夔州關縣之三潮溪重慶南川縣之潮泉慶逺天河縣西之聖水綏陽縣之羅甘溪栁州晉相嶺之潮井吉水石泉院之沙井蒲江縣之白馬泉也半月東流半月西流瓊海之潮也東熱如湯西冷如雪佛疏院之水也夏春則左盈右竭秋冬則右盈左竭梁山之雌雄泉也莆陽霞燉井則左重右輕郁林司命井則半甘半淡廬林井水半靑半黃恆山雙泉一甘一苦江乘之泉半溫半泠共出一壑半湯之湖熱魚寒魚交入輒死皆地誌野乘所載可按籍而考也

蒲窩毒泉

朱秉器楮談西南夷蒲窩之外有毒泉鳥獸飲之立死緬甸有江名曰粘利其水咸黑人馬皆不敢飲埤雅廣要天竺國有聖水能止風濤蕃客以琉璃瓶盛之遇風濤時以水灑之立止異域志黙伽國有井旱澇如常泛海遇風波者以此水灑之無不頓止宋景濂集貴州有紫泉去城百步相傳天子治則紫泉出洪武元年仲冬己未泉流溢於江其色深紫光潔可染物鄒天琦爲紫泉頌筆談解州鹽澤方百二十里久雨不溢久旱不涸鹵水正赤俗謂之蚩尢血中間有甘泉其北有一水謂之巫咸河大鹵之水不得甘泉和之不能成鹽惟巫咸水入之則鹽不復結異域志衰耗國西北大山中有泉如膏甚臭服之齒髮已落者能令更生癘人服之皆愈丹鉛錄四川犍爲出泉如油人取燃之以代燈燭筆談漳州界有烏腳溪涉者足皆如墨飲輒病瘴林泉隨筆婺州浦江縣有月泉晦日則涸月生明則漸瀉旣望則滿

佛面泉

水性之異者前已略載之矣又有更奇者南城縣徳興裏有石壁出泉如乳泡沫皆成佛面因名佛面泉西川蓬州資聖院金錢井每月明輒有金錢影浮水上洋縣念佛巖下有一潭碧如鏡五六月間每巳午時有泡光出艷彩異常湘山野錄齊州城西有金綫泉澄澈見底池心南北有金綫一道微起水面以油滴之則綫文還去或以杖亂之綫輒不見水止如故天陰亦不見水經注允街縣有龍泉泉眼中交盤如龍或撓破之尋手成龍狀畜生往飲者俱畏避而去宜黃縣有玉斧泉宋提刑鄒極置別墅其旁有道人自稱姓呂來輒索酒醉眠公以瑚枕與之戲擲地而碎袖往井中浣濯復完隨於井上書玉斧泉三字今於井上頓足則起二泡合成呂字蓋仙迹也戒庵漫筆孝陵墻內寺僧於沿墻腳下鑿石作曲彎形引水旋繞而過水皆逆行自低向髙與江水異崇化寺梅花水甃池一方大如席泉出自巖石間相傳水泛起泡皆成梅花或云手掬弄之滴下皆成梅花此石乳重厚之故四川廣安州有篆水深不盈尺日光炤映金波透徹其年若登則紋宛成篆籀瀠洄波面其見不常邦人以之卜歲會稽天衣寺有半月泉泉隱巖下𨿽月圓滿望池中只見其半

洮河自西傾東流入洮州冬初冰凝圓如彈子蔽水而下俗呼珠子淩

雲南大理有天橋觀音大士鑿洞山骨使洱水下趨處也兩崖激水濺珠宛如梅萼人呼曰不謝梅四川渠縣有銅魚洲每遇開科之歲水聲潺湲異常必有發髙第者

滴乳泉

順慶府城西有滴乳泉道士何志全飲此泉年八十面如桃花廣西南寧府永淳有古辣泉以釀酒旣熟不煮埋之土中日足取出色淺紅味甘不易敗鄖陽府竹山縣上庸水相傳投石潭中卽雷雨作又有孔陽泉洗物除垢磨刀劍甚利丰城有澄山其下有溪水澄澈土人取以造麯色如丹砂十洲記元洲澗水如蜜漿飲之與天地相畢福寧大姥山有藍溪每歲八月中溪水作藍色俗傳大姥染衣居民其時取水漚藍染帛最佳酉陽雜俎玉門軍有蘆葭泉周二丈深一丈駞馬千頭飲之不竭

丹砂泉

東坡詩記所經溫泉天下七處以驪山爲最南中若寧州白崖徳勝關浪穹宜良鄧川三泊凡數十處而安寧爲最江南黃山拓州亦有之閩中尢多然皆作硫黃气人有疥者浴之輒愈竹木浸一宿則不蠧蓋硫黃能殺虫故也安寧淸徹見底垢膩浮去不積且無硫黃气有人見其竅出丹砂數粒黃山者上有石屋底皆白沙沙熱足不能久住亦無硫黃气有人見泉水赤如血砂片若桃花者浮滿水面翌日往視之則無見矣乃知溫湯所在必白礬丹砂硫黃三物爲之根乃蒸爲暖流耳將樂有甘乳洞一石突出如蓮花泉自石中迸出滴巨石上味甚甘冽或以穢器盛之泉卽不流

今按溫泉可考者廣志一在新丰一在廣平吳郡錄一在始興山一在零陵縣水經注載一在漁陽郡北臨川記載一在臨川縣安成記載一在宜陽南鄕荊州記載一在耒陽縣博物志載一在不周云川名勝志載一在灤州一統志載一在宣府西南一在赤城堡一在大同府蔚州一在懷慶府孟縣城北一在商城縣南一在汝州武后常臨幸裕州一在歷山一在七峯山雲南志載一在宜良縣一在新化州徹崇山下一在鶴慶府城東南梁州記載一在漢水南郡國志載一在宜春縣南丹陽記載一在江乘之湯山九域志載一在遵化縣之福泉山下宜都記載一在銀山縣又一在溧水西南昭明太子曾浴此續徵記載一在東萊郡一在武功縣太乙山一在錄水源一在沔池縣

範河浮嶽

夢溪筆談余在鄜延見安南行營諸將閱兵馬籍有稱過範河損失問其何謂範河乃越人謂淖沙爲範河北人謂之活沙人馬履之百步之外皆動澒澒然如人行幙上其下足處𨿽甚堅遇其一陷則人馬駝載應時皆沒至有數百平陷無孑遺者或謂此卽流沙也雲南麗江有龍淵廣數十畝深不可測四畔艸結如牌履一處則諸處皆動人或近之風雨輒起水經注韶州曲江縣有浮嶽山躡一處則百餘步動若在水也國史纂異靈州鳴沙縣有沙人馬踐之輒鎗然有聲持至他處信宿之後寂然無聲又鳴沙山在甘肅河州峯勢危峻沙如幹糖天气淸朗則沙鳴聞數里外今寧夏中衞有鳴沙城西河舊事沙州其沙或隨人足頓下經宿卻自還山上元和志鳴沙山一名神沙山危峭逾於石山四面有如削刃人登之卽鳴隨足墜落經宿風吹如舊通海臨安府屬縣也有仙人坡每旦有白沙印巨人迹掃去明日復見三秦記山陽有一泉云是沙井古今沙塡不滿入穴卽有鼓角之聲震動人足又諸城縣有響埠在常山後麓【缺】八九里人行其上鏗然有聲緩行如登樓閣急走如擊鼔鼙

四飛山白墡

四飛山亦曰陽山產白墡膩滑精細張士誠取之作階面之飾和以脂膠久而不變有白雲白雪浪花玉鱗墀等名各以形制名也元氏掖庭記元祖肇建內殿融滚霞沙爲猊怒目張牙有欲動之狀瓦滑琉璃與天一色朱砂塗壁紅重胭脂淸異錄穆宗喜華麗所建殿閣以紙膏膠水粉調飾墻曰雪花泥又一等鰾靑和丹砂末謂之長慶赤拾遺記昭王起雲明臺窮四方珍木搜天下巧工南得煙丘碧樹酈水然沙賁都朱泥云岡素竹東得蔥巒錦柏漂襚龍松寒河黒梓屼云之梓西得漏海浮金狼淵羽璧滌嶂霞桑沈塘員籌北得冥阜漧漆陰阪文梓褰流黑魄暗海香瓊張文成天髙寺碑斵象浦之靈珠琢狼淵之羽璧王勃乾元殿頌序圓璫布藻鑿羽璧於狼泉方鏡披篷孕化璣於蜃浦又雲煙丘碧樹詡瑉砌而披香雨岫頳筠夾碧流而颺影皆用拾遺事

石槽城

異物志豫章有異石以水灌之便熱可用以烹煮熱盡復以冷水灌之更熱如此無窮世不識其名雷煥以示張華曰此所謂然石也湖廣安化縣有印文石在田中盤石有印文大小八顆字畫宛然人或踐之卽雷鳴臨淄安平城有石槽方廣尺許每注水一槽羣馬飲之不竭後有富室移於家馬飲俱死因還故處遂呼石槽城錄異記新北市是景云觀舊基有一巨石大如柱礎人或坐之蹋之逡巡如火燒應心煩熱因便成疾往往致死相傳若聚火燒此石卽瞿塘山吼而大沸又蜀州晉原山亭中有二大石各徑二尺以上出地七八寸人或坐之心痛往往不救中記東方有柴都焉在齊國之山山有泉如井狀深不可測春夏時雹從井中出出則敗五穀人常以柴塞之益都耆舊傳天涯石在成都中興寺人坐其上則腳腫不能行至今不敢踐履荊州記湘穴中有黒土歲旱共壅水以塞此穴則大雨立至萊陽縣有兩瀨旱則壅塞之甘雨立降若一鄕獨壅雨亦偏應隨方所祈應若符節陳心叔楚故略臨武縣有熱石置物其上立焦山海經熊山有穴夏啟而冬閉冬啟乃必有兵丰山有九鐘霜降則鐘鳴七修類槁徐州不打春邳州無東門若使打春與開門蠍子咬殺人東昌亦有諺夏津不撞鐘髙唐無北門撞鐘人頭痛北門生蝗虫酉陽雜俎含洭縣翁水口下車岸有聖鼔杖橫在川側衝波所激未嘗動移眾鳥飛鳴莫有萃者船人誤以篙觸必患瘧

金龍池

山西平陽府有金龍池晉永嘉中有韓媼拾巨卵歸得嬰兒字曰橛方四歲劉淵築平陽城不就募能城者橛因變爲蛇令媼舉灰識後憑灰築城城可立就淵怪之遂投入山穴露尾數寸忽有泉湧出遂成此池又山西馬邑城秦人初築而崩者數忽有馬旋走其地父老異之依以築城因而立就搜神記秦惠王二十年使張儀築成都城屢頽忽有大浮於江至東子城東南隅而斃依築之便就故名化城

聖火港

嘉話錄江寧縣寺有晉長明燈歲久火色變靑而不埶隋文帝平陳已訝其古至今猶在南史齊永明中先是魏地謡言赤火南流喪南國是歲有沙門自北賫火而至色赤於常火而微云以療疾多得其驗咸曰聖火後梁以火徳興建康實錄注元帝渡江有王離妻季氏者洛陽人將洛陽舊火南渡自言受道於祖母王氏傳此火並有遺書二十七卷臨終使行此火毋令斷絕其火色赤與常火異以此火煮藥及灸病皆得愈轉相妖惑官司不能止人號其所居爲聖火港又寶歷二年亳州言出聖水飲之者愈疾其水斗價三百貫李徳裕奏禁之

龍母墳

集異志晉湣帝建興二年十一月抱罕羌妓產一龍子色是錦文常就母乳遙見神光不得就視宋呂灌園南夫測幽記曰熙寧中農夫遊踐妻劉氏浴於溪遇黃犬迫之有孕期年產兩鮎魚驚異以大缸貯之須臾雷電晦暝魚失其所甫三日劉亦死葬於溪東連日溪雨漲兩魚遊繞墓所行處地輒陷里人呼爲龍母墓名勝志粵西梧州府容縣有龍母墳猺婦入山久不返眾往覓之則爲龍所據陰雲罩羃旣歸所居常有寒气人莫敢近婦不自覺也歲餘產一龍胞中無血頃之雲霧交集騰舉而去婦亦無恙後婦死方殯龍自空下擁其骸以去至白花村地石自裂龍寘骸陷而入石復合後龍常飛繞其居張魯女曾浣衣山下有白霧蒙身因而孕焉恥之自殺破腹得龍子一雙送之漢水旣而葬於山有龍數至墓前成蹊今墓在褒城縣郡國志梁州女郎山張魯女浣衣石上感赤光之祥而懷孕生二龍及女死將殯柩車忽騰空升此山遂葬焉又興業縣元貞間有李姓者好修煉一日與妻自外家酣飲歸至途中過前溪一浴少頃風雨驟作妻前視之徧體鱗出矣囑妻曰我歲一來歸當以米糕祀我歘然騰空去人呼其地曰李龍宅寧海有龍母山吳尙書屈晃生子坦坦偕其母自大固山徙隱於此坦尋化爲龍母亦尸解諸曁有龍子墓晉劉龍子釣於五泄第二潭得驪珠吞之化龍飛去六安州龍穴山唐張路斯爲宣城令夫人石氏生九子張公致仕歸常釣於焦氏臺夜歸體寒濕語夫人曰我龍也蓼人鄭祥逺亦龍也相爭釣處明日戰可使九子助我以二牛相逐我絳綃鄭角靑綃明日射中靑綃者鄭敗投此而死張九子皆化爲龍闔閭長子名終累早亡葬常熟北二里海隅山葬畢化爲白龍而逝卽齊景公涕出而女於吳者括異志陳山在縣東北有白龍湫顯濟敷澤龍王廟山頂有龍穴深不數尺百姓遇旱則禱於穴必有異物見因取其水祀之雨卽滂沛又有龍母冢在焉每歲常在七月多風雨人謂龍洗墓云

江陵息壤

江陵有息壤圖經子城南門地隆起如伏牛馬狀去之一夕輒復如故溟洪錄云唐元和初裴宇鎭荊州掘之深六尺得一石規模樓櫓悉仿江陵城制其石中空徑六尺八寸甚工致命徙置藩籬間毀之是春淫雨四月不止潦漲莫遏人抱爲魚之憂會洛中道士歐獻博學多聞來居楚山馳問之對以事迫鑿石弗及令陶範爲江陵城制內廣六尺八寸樓櫓門闕無少差於南門外八十步掘深六尺埋之淫雨當止裴從之其夕土復隆起【一統志云裴復埋舊石雨止與溟洪錄陶範之說稍異】其後髙從誨鎭荊州出經其處問書記孫光憲對曰伯禹治水自岷至荊定彼原泉之穴慮萬世下或有泛溢爰以石屋鎭之耳又王子融息壤記云慶曆甲申余以尙書郎涖荊州自春至夏不雨徧走羣祀五月壬申與羣僚過此地無復隆起而石屋檐已露請掘取驗𨿽致水沴亦足爲快因具畚鍤寘土數百擔以備俟旦從事是夕雷雨大作逺近沾洽亟以馨香薦答醫博士張若水者年逾七十因言兒時見大諫臧丙嘗以久旱發之數尺巨石如屋四面爲柱爲牖其南隱出門闥百夫莫動乃縻以巨索牽水兕於石蹄出之大雨而止未及窮其石臧因覆以屋繪爲風雷之像陳堯佐又易以神龍像皇祐三年子融致仕始記焉蘇子瞻息壤詩序云息壤旁有石不可犯畚鍤所及輒復如故又頗致雷雨歲旱屢發有應羅長源亦云江陵之壤鎭鎖水旱髙荷息石詩序息石在江陵莊嚴寺玉堂閒話江陵南門外雍門內東垣下有小室一所髙尺許詢其州人曰此息壤也禹堙洪水玆有海眼泛溢無恆禹鐫石造龍宮寘於穴中以塞水脈劉安淮南子亦云禹以息壤堙洪水而山海經則雲洪水滔天鯀竊帝之息壤以堙洪水帝怒令祝融殺之羽山是鯀用息壤而殛死禹用息壤而成功也又永州亦有息壤永志云城南故龍興寺東北陬有堂堂之地隆然而起狀若鴟吻色若靑石出地廣四步髙一尺五寸初爲堂時夷之而益隆凡持鍤者盡死人以爲神自是不敢犯之

地肺

荊州府有地肺山洪水常浮不沒永昌軍民府有諸葛旗臺一土墪周三十餘丈髙六尺隨水上下盛潦不沒又湘鄕縣西有紫荊臺方四丈許池水環之池水起則臺亦起池水落則臺亦落廣西梧州有系龍洲江漲時洲獨不沒一名浮洲建寧響山前有浮石洞遇水泛則與俱浮未嘗沒

紅鹽池

推篷寤語鹽本煮海而成然有不盡出於海者井則劍南西川凡八百二十二隴西西河縣漳縣滇南俱有鹽井山則永康軍之崖山池則冀之河東又安邑廣長俱數十里晉陽雲中雁門渤海俱有鹽池靈州有七池慶陽有大小二池寧化有二大池一小池東牟有鹽泉池五原有鹽池而石與木則皆邊地女眞國鹽生木枝上浡泥蘇祿彭亨暹羅亦有樹鹽安西方鹽地堅且咸卽出石鹽湯口域有石鬻以爲鹽水竭鹽成甘水有石鹽又陜西山丹衞有紅鹽池產鹽赤色續漢書天竺國產黑鹽黃鹽廣志北地有靑鹽五原有紫鹽五代史於闐晉天福二年遣使來貢紅鹽髙昌國出赤鹽其味甚美道書又有紫鹽水翰記環慶鹽池產鹽皆方塊如骰子色明瑩卽所謂水晶鹽也北屍錄恩州有鹽場色如絳雪驗之卽系煎時染成蓋可愛也鄭公虔云琴湖池桃花鹽色如桃花隨月盈縮在張掖西北按鹽又有如虎如印如繖如石如水晶者

楊用修曰陳藏器本艸鹽麩樹一名敉奴鹽蜀人謂之酸桶博物志云酸桶七月出穗蜀人謂之��音穗其字從亠從凵從土今按博物志無此文酸桶亦不知何物一統志載女直鹽生木枝上卽此類中國亦有之按生吳蜀山中子有鹽如霜滇中名鹽霜果

浪井

王者淸淨則浪井出有仙人主之典略曰浪井者不鑿自然之井又灌嬰所開井極深邦人謂之浪井湓江有風浪井水輒動郴州黃岑山下有浪井一日三湧如浪荊州記隋郡重山有九泉汲一井則眾水皆動晉江縣羅裳山下有龍湫六井或在髙原或在平原相去半里許而泉脈貫通汲一井則五井皆動南宋順帝升明二年冬延陵縣季子廟沸井之北忽聞金石聲疑其異鑿深三尺得沸井奔湧如浪其地如響卽復鑿之復得一井湧沸亦然井中得一木簡長一尺廣二寸上有隱起字曰廬山道人張陵再拜簡文堅白字色乃黃地誌黃梅縣梁開成中有宗義師鑿井九所陰竇相通汲一井而余井演漾謂之九井寺今爲靜因寺頻斯國有丹石井非人之所鑿下及漏泉水常沸湧拾遺記蓬萊山沸水飲者千歲

活石碑

集古錄李陽冰書縉雲三碑篆刻最細瘦世言此三碑皆活歲久漸生刻處幾合故細耳晏溪志海陵東臺聖果院有古井欄相傳南唐保太中造舊有綆迹深寸許今復生合而志文亦漫滅莫辧疑活石云酉陽雜俎於季友爲利州刺史時臨江有一寺寺前漁釣所聚有漁子下网舉之覺重視之一石如拳因置佛殿中石遂長不已經年重四十斤錄異記天復中洪州霣石於越王山下昭觀前長七八尺圍三丈餘靑碧如石節度使劉威命舁入觀內設齋祈謝七日之內稍小長數尺數日石長尺餘今只有七寸畱在觀內又段成式羣從少時常探鳥巢得一黑石如雀卵圓活可愛後置醋器中忽見石動徐視之有四足如綖舉之足亦隨縮

水脈水母

異苑孫權赤烏八年遣校尉陳勲漕句容中道鑿破窰掘得一異物無有首尾形如數百斛物長數百丈蠢蠢而動有頃悉融液成水時人莫識或謂是水脈此後毎至天旱余瀆皆竭此水恆流焉神仙傳王芝夜見一道士隨之行入西江水底月光中不見泥沙隨自開路旁一物如龍又如蛇長十丈許道士曰此水母也見者長生稽神錄楚王馬希範修長沙城開濠畢忽有一物長十餘丈無首尾手足狀若土山自北岸出遊泳水上久之入南崖而沒出入俱無蹤迹或謂之土龍無幾何而馬氏亡感應經陶璜掘地於土穴中得一物白色形似蠶長數丈大十圍蝡蝡而動剖腹內如豬肪遂以爲臛甚香美廣異記唐歐陽忽雷本名紹爲雷州長史館前臨大池嘗出雲气居者多死紹決水雷電大至與雷神戰自辰至酉雷電飛散池亦涸竭中獲一狀如【缺】長四五尺無頭目蝡蝡然具大鑊油煎不死洋鐵汁方焦灼仍杵爲粉而服之萊州卽墨百姓王丰嘗於太歲上掘坑得一肉塊大如斗蝡蝡而動遂塡其坑肉隨塡而出丰懼棄經宿肉長塞於庭兄弟奴婢數日悉暴卒惟一女子存焉陶隱居冥通記仙人周子良見天西北有物長數十丈靑赤色首尾等大狀似虹蜺張理禁言名霞之獸或呼水母九六之災顯矣

飛沙伏火

水經注越王勾踐都瑯邪欲移元常冢冢中風生飛沙射人人不得近遂止按漢舊儀將作營陵之內方丈外設伏弩伏火弓矢與沙蓋古制有其機也又侯白旌異記盜發白茅冢棺內大吼如雷野雉悉雊穿內火越飛焰赫然盜被燒死豈非伏火乎酉陽雜俎劉晏判官李邈莊在髙陵其莊客自言某久爲盜近開一古冢冢西去莊十里極髙大入松林二百步方至墓初旁掘數十丈遇一石門錮以鐵汁累日洋糞沃之方開開時箭出如雨射殺數人眾懼欲出某審無他必設機耳乃令投石其中每投箭輒出投十餘石箭不復發因列炬而入至開重門有木人數十張目運劍又傷數人某以棒擊之兵杖悉落南望有大漆棺其下金玉珠璣堆積眾懼未卽掠之棺兩角忽防防風起有沙撲人面須臾風盛沙出如注遂沒至髀眾驚懼退出比出門已塞矣一人復爲沙埋死乃同酧地謝之誓不發冢事亦載杜光庭錄異記又暖姝繇筆嘉靖八年山東臨朐縣發無鹽墓俗稱爲鹽後門有三重每開機箭亂髮至第三門各有一小木偶力士持鐵椎交擊之後再不動棺中死屍面如生殉葬器皿皆金銀爲之紵絲八大箱見風皆灰飛珠子以羅盛者亦毀如粉又始興有鼻天子墓代莫可考曾有掘之者見銅人數十擁笏列侍俄聞墓內擊鼔大呼懼勿敢入

燉煌實錄王樊卒有盜開其冢見樊與人摴蒱以酒賜盜者盜者懼怖飲之見有人牽銅馬出冢者夜有神人至城門自云我王樊之使有發冢者以酒墨其唇訖旦至可以驗而擒之門者縛之果如神言廣異記酇縣有後漢奴官冢初村人耕於其側多失穟後乘夜伺之見大鵝從冢中出食禾村人素聞奴官冢有寶乃相結開之初入埏前見有鵝鼔翅擊人以棒反擊之皆不復動乃銅鵝也次至大藏水深有紫衣人當門立與賊相擊賊與爭擊間其人衝賊走出入縣大叫云賊劫吾墓門奴官冢是也縣令逐賊至皆擒之逸史天寶初嚴安之爲萬年縣捕賊官亭午有中使黃衣乘馬馳入曰城南十里某公主墓被劫宜往捕之安之揜捕果擒獲賊曰才開墓有冥器敕使數人黃衣乘馬內一人揮鞭狀如走勢襆頭腳亦如風吹直竪睂目悉皆飛動某卽知必敗也安之卽思前敕使狀貌乃冥器敕使耳

石漆

地理誌髙奴縣洧水上有肥土人以雉尾裛之采入缶中頗似淳漆又志稱縣北有石油井井出石油每歲六月取之塗身體能已瘡疾博物志酒泉南壽縣南山出泉水大如莒注地爲溝水有肥如肉汁取著器中始黃後凝如漆然之極明與膏無異北方謂之石漆又雲水肥得水愈熾通誌屏山在延長縣南如畫屏翟水繞之水面作油可以然燈楊用修曰石燭一名水肥一名石脂一名石液今之延安石油也唐人延州詩二郎山下雪紛紛石煙多於洛陽塵宋人以燒煙造墨緬甸軍民府石油出石縫中可搽毒藥又石脈出脯東國細如絲可縋萬斤生石裏破石而後得此脈縈緒如麻紵可以爲布玆國西北大山中有如膏者流以成川數里入地如醍醐甚臭服之齒髮已落者復生病人服之皆愈海槎余錄石蟹生於崖之楡林港港內半里許土極細膩泉寒蟹入則不能運動片時成石矣人獲之則曰石蟹置之几案能明目

淩雲臺

淩雲臺魏文帝築先稱眾木輕重乃造隨風動揺而不傾倒明帝畏其勢危別以大木撐之樓卽敗識者謂輕重力偏故也歸田錄開寶寺塔在京師諸塔中最髙而制度甚精都料匠豫浩所造也塔初成望之不正而勢傾西北人怪而問之浩曰京師地平無山而多西北風吹之不百年當正也其用心之精如此唐大歷中修含元殿獨一瓦工瓦畢不生瓦松又有李阿黑亦能之布瓦如齒間不通綫虢國夫人堂成置螻蟻蜥蜴其中竟日無一罅隙得入宗楚客鏤文石爲階砌地著吉莫靴行者輒僕皆藝有所至極也

胭脂井

秣陵臺城內胭脂井一名景陽井陳後主避隋兵與張麗華投此因名陜西臨洮府西有胭脂嶺雲呂布胭脂馬產此福州官縣北嶺有胭脂團膏潤不毛四時紅煒相傳忠懿王郡主梳妝樓在焉膏潤紅煒脂粉之餘注也又崇徳縣千金鄕有洗足灘胭脂滙以西子事附會之吳宮故事有香水溪乃西施浴處又呼爲脂粉塘吳王宮人臨妝於此又鄖陽府房山有粉水蕭何夫人於此漬粉鮮潔異常

石乳山卜丰歉

永丰縣石乳山石乳赤則歲旱白則年丰南城縣有米洲潭歲熟則洲艸茂凶則洲艸枯安鄕縣石市有巨石枕灃水形如每歲首刲羊以祭而灼之其石潤則丰焦則歉會稽射的山土人以此占谷貴賤諺云射的白米斛百射的米斛千臨川有石廩狀似倉廩內可容千斛廩口開則歲儉閉則年丰括異志夷陵有陰陽石陰石常潤陽石常燥旱則鞭陰石雨則鞭陽石皆應嶽陽風土記傍湘之民歲暮歲旦各取江水一斗較其輕重重則水大輕則水小皇輿考撫州英巨山有石人坐盤石上塵穢生則風潤則雨晴則徧體潤如玉江津天水池邑人春月遊此於池中摸石祈嗣得石者生男得瓦者生女勾漏山玉虛洞每雲從洞中出則雨入則霽鬼田在竹山縣東二里有地二頃不生樹木惟有茅茨毎歲淸明日祭而燔之以卜丰歉燎艸盡則歲丰屢驗石龍在汀州府上杭縣盤亙溪中背有鱗文遇旱積沙石於其背卽雨至水漲蕩去沙石乃已

百花潭

承天府有花山舊傳臨濟祖師過此百艸皆花成都府城西南有浣花溪一名百花潭任夫人微時見一僧墜污渠爲濯其衲百花滿潭紹興府有花街志云右軍蘭亭帖爲辧才所得太宗使蕭翼掩取之至此展卷百花俱放

靑鳥銜葉

雲南鶴慶城西有惠嫋湖茂艸佳木掩映其旁葉落水面卽有靑鳥銜出眾以爲神尋甸龍洞泉水漑合郡洞口有一雀俗呼龍雀每遇木葉落水雀卽銜出獻縣房淵石勒時水忽變赤慕容儁時忽生鹽如印形葉落於淵羣燕輒銜出之劇談錄京南靈應臺有三娘湫水波澄明每秋風揺落有艸木之葉飄於其上𨿽片葉纎芥必有飛禽銜而去禱祈者多致花鈿錦綺之類

鳥鼠同穴山

郡國志大賓縣漢布山縣地有堂牛與蛇同穴牛嗜鹽里人以皮裹手塗鹽入穴探之牛防之出外則不得入取其角可爲器一曰糖牛又山海經鳥鼠同穴山在隴西首陽縣西南爾雅云鳥爲鵌鼠爲鼷郭璞注鼷如人家鼠而短尾鵌似鵽而小黃黑色穴入地中三四尺鼠在內鳥在外胡承乏云甘肅永昌衞山中亦有此異鳥則灰白色夷名本周兒鼠則如郭注夷名苦術兀兒

鬭鴨欄

馮延已謁金門長短句鬭鴨闌干獨倚碧玉搔頭斜墮人多疑鴨不能鬭考西京雜記魯恭王好鬭雞鴨及鵝雁趙飛燕外傳陽華李姑畜鬭鴨水池上江表傳魏文帝遣使求鬭鴨陸遊傳建昌侯作鬭鴨闌頗施小巧今臨湘縣有鬭鴨磯王僧達傳僧達往陽列橋觀鬭鴨爲有司所劾陸居震澤養鬭鴨一闌舊唐書齊王祐好養鬭鴨未反前忽有野貍入籠中咬四十餘鴨及敗同惡而誅者四十四人隋朝官本陸探微有鬭鴨圖顧寶光有髙麗鬭鴨圖張說巴陵早春詩江上春光早可觀巧將春物妬餘寒水苔共繞畱鶯石花鳥爭開鬭鴨闌則鴨固能鬭矣近時許石城有買得曲池堪鬭鴨種成芳樹好藏鶯之句爲時所膾炙又晉志桓南郡小兒時與諸從兄弟各養鵝共鬭南郡鵝每不如夜往鵝闌悉殺之是鵝亦能鬭也

玉芝堂談薈卷二十四﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷二十五

眀徐應秋撰

沈釀川

紹興府城東有投醪河勾踐師行之日有獻簞醪者投之上流與士卒共飲戰气百倍又鄭赴洛親友送之以錢投川依價量水爲飲各醉而去因名沈釀川在嵊縣若耶溪傍又蜀靑城有味江舊經蜀王徵西畨有野人以壺酒獻王王使投之江中三軍飲之皆醉故名

成都眞珠樓

常璩曰蜀有五丁力士能移山舉萬鈞每王薨輙立大石長三丈爲墓志今石筍是也號曰筍街通誌雙石筍在興義門內卽眞珠樓基也李膺記曰開眀寺造七寶樓以珍珠爲簾其後蜀郡火民家數千與七寶樓俱燬趙淸獻記曰眞珠樓基在石筍街一說有大秦胡於其地起寺門樓十間皆飾以眞珠翠碧貫之如簾寺卽大秦寺杜甫石筍行君不見益州城西門陌上石筍雙髙蹲古來相傳是海眼苔蘚蝕盡波濤痕雨多往往得瑟瑟此事恍忽難眀論注云成都子城西金容坊有石筍二株挺然聳峭髙丈餘成都記距石筍二三尺每夏月大雨往往陷作土穴水湛然三五日忽不見故曰海眼耆舊云其名有六曰石筍曰蜀妃闕曰沈犀石曰魚鳬仙壇曰四海之眼曰五丁石門皆非也圖經云乃前寺之遺址諸葛亮掘之方驗有篆字曰蠶叢化啟國誓蜀之碑以二石柱橫埋連摘鐵其中一南一北無所偏邪上有濁歜燭觸蠲五字時人莫曉蜀相範賢議曰亥子嵗濁字可記主水災寅邜嵗歜可記主饑饉巳午嵗蠲可記主稼穡富贍悉以年字推應若符響然益州名畫錄孟蜀廣政中荊南髙太王令邸務丁晏入蜀請畫工李文才寫興義門兩雙石筍兼徵其故實將歸本道告道士範徳昭皆云眞珠樓基或云是海眼未審孰是徳昭曰吾聞諸至人斯乃蠶叢啟國鎭海之碑中以鐵柱貫之以橫石相理埋於地際上有文字言嵗時丰儉兵革水火之事諸葛曽掘驗之眞珠樓基海眼皆非也酉陽雜爼蜀石筍街夏中大雨往往得雜色小珠俗謂地當海眼莫知其故蜀僧惠嶷曰前史說蜀少城飾以金璧珠翠桓溫惡其太侈焚之所拾小珠時有孔者得非是乎石筍有二一南一北北筍長一丈六尺圍九尺五寸南筍長一丈三尺圍一丈二尺蓋南筍公孫述時折故長不逮北筍也益部耆舊傳公孫述時武擔石筍折任文公嘆曰西方智士死吾當之嵗中果卒

信安寶阪

吾信安春秋姑蔑地郡城南十五里有爛柯山一名石室道書靑霞第八洞天晉樵者王質入山觀二童奕質置斧而觀童子與質一物如棗核食之不饑局終而柯爛矣孟郊所謂雙棋未變局萬物皆爲空樵客返歸路斧柯爛從風者也按水經注晉民王質伐木入信安寶阪山見童子四人鼔琴倚柯聽之旣去柯爛回家已數千年不言觀奕而言聽琴豈所傳之異耶又讀地誌延平栟櫚山有降仙防防下有石室碁局界畫分眀有黒白數子左右蒼石可坐名爛柯石山西武鄕縣誌爛柯山在縣西十五里俗傳王質樵采入山遇二仙圍棋質觀局未終斧柯已爛肇慶府有爛柯山一名柯斧山舊傳王質觀碁處一名端山山下卽端溪石可爲硯者防州鳯凰山昔有異人對奕周建爛柯亭其上碑記剝落然無如吾邑之著聞也柯山之頂有一綫天而武夷山風洞前後兩峯相倚中裂一罅窺見天光長可數百尺亦名一綫天王應鐘詩有巨靈擘石千防裂白日行空一綫通之句詔安志白雲洞亦有東一綫天石西一綫天石南城縣往姑山上據天梯仰窺天小如綫亦名一綫天又吾邑有九仙巖狀如屏扆當其中凹處撐柱上下爲屋數間唐徐安貞隠於此及考輿地誌乳源縣有九仙巖世傳仁化韓氏十女九女修道於此成仙福州府東南有九仙山何氏弟兄九人飛升於此平遠臺卽山最髙處也泉州徳化有九仙山山中有瀑布泉自雲際下宋主簿桞驥詩有天挿一泉聲漱玉地髙六月夜凝霜之句又尢溪有九仙山巖壁幽防人迹罕到興化府有九仙山東坡稱其奇秀不減雁蕩又衢州府城西有九龍山相傳雷雨之夜有九龍自穴中飛出而興化亦有九龍山山分九支石皆紫色漳浦有九龍山下有九泉水鞏昌府秦安有九龍山山有九峯雲南北勝州亦有九龍山永州府東安有九龍巖有樵者遇黃衣九人曰吾九龍居此久矣

鬼兵壘石

杭志天目山石板山西北皆有長短大小不可數計皆平淨如砥古記云秦始皇驅鬼兵解之有全解在地者有解之未盡者有倒解者今鋸痕綫道猶存其至一半者用石砧架定信非人力所能及好事者欲挈而下輙有風雨虺蛇之變又云石庵在西尖之頂至爲髙絕上覆巨石一片非人力所能舉縣經云秦始皇指陰兵壘就三秦略記秦始皇作石橋欲渡海觀日所出處舊說始皇以術召石自行城陽十一山石盡起立嶷嶷東向如隨行狀又云時有神人能驅石下海石去不駛神人鞭之皆流血今召石山石色悉赤隠軫似鞭撻漳州府東鳴鶴山上有風動石髙五丈圍一十八丈天生大石支之風來則動漳浦銅山有大石閣於石山之上輕撼之動揺不止相傳戚將軍使萬人拽之不移也又紹興大禹塜上直竪一石如擂捶一人撼之則動揺其下可以綫過而數十人舁之則不能起莆中九鯉湖雷轟漈有石人以手指戮之則動而極力挨之則屹然不動福州蓮花峯石亦然徑山嚇石上不著天下不著地以綫徹底可以經過南泉雜誌出仁風門半里許爲靈山其上有盤石可坐百餘人中有一圓石下不聨屬勢重萬鈞一夫撼之輙動揺不止其勢就下若彈丸起阪然而百夫撼之𨿽動不移也郡守周道光題爲碧玉毬又惠安縣有雲峯上有大石髙四丈復有一石上廣下削髙丈許架於其上恆有落勢並力推之不動名曰危石福州連江縣有蓮花石上平下尖周回有瓣閣於磐石之上輕揺則動力撼反否

地出沙板

湖南北沙板皆自地發多在人家迸出如筍長數十丈大數十圍或一或二或數株並出人家遭此者皆坼裂傾陷屋宇然析之爲板其利甚博因此家道日進故俗以爲吉祥亦有掘地得一窖至數百片者毛義夫云往年平江大旱河水盡涸居民就河底掘旱井或有掘得沙板者愈取愈多相去五里十里必有一處多至四百片亦有沈香者晉太興三年南平郡山崩出雄黃數千斤鐡圍山叢談政和極治之際所在奏芝艸動二三萬本蘄黃間至有一鋪二十五里徧野而出汝海諸郡縣山石皆變瑪瑙動千百塊致諸輦下伊陽太和山崩奏至上與魯公有慙色及復上奏山崩者出水晶也以木匣貯之每匣五十斤多至數十百匣又長沙益陽縣山谿流出生金重十餘斤後又出一塊至重四十九斤他多稱是神宗熈寧元年英州因雷震一山梓樹盡枯而爲龍腦價爲之賤至京師一兩才直一千二百熈寧中益陽縣雷震山石盡裂出米十萬斛炊之成飯而腥不可食頃之米黑如炭吳均齊春秋南齊時荊州城東天子井出錦於時士女取用與常錦不異經月乃歇齊太祖建元元年郢州監利縣天井湖忽澄淸出綿百姓爭采之爲纊太中時裴休爲宣州刺史建廣敎寺有二金雞鬭入井中樹皆井中出中記東方有柴都焉山有泉如井狀至春夏時雹從井中出出則害五穀人常以柴塞之三賢典略無棣有灰山山南有石竅其中有麥無數取之不竭此在常理之外有未易推測者

石中得金印

至堅莫如石宜無能入其中者然常山張顥爲梁相天新雨後有鳥如山鵲稍下墜地拾取化爲圎石椎破之得一金印文曰忠孝侯印王文秉祖剖石毬內得蠐螬見稽神錄杜綰剖石鎭紙內得小魚見雲林石譜陶谷破李后主研上圎石內亦有小魚桂陽溫防家藏石中有龜見夷堅志常侍崔元亮在洛中得一石大如雞卵黑潤可愛翫之忽破有鳥大如巧婦飛去見酉陽雜爼侯道昌龜頭硯檐澑滴破硯中出白影珠十顆患目者煮珠水洗之皆愈見金谿記天寶中李應物開砥柱石中得古鐡鏵有平陸字遂命攺河北縣爲平陸縣見傳信記郿州河灘上有亂石隨手碎之中有魚二三寸方洲雜言載觀音寺胡同僧所收謝廷循一方石廣三四寸中劈爲二內函魚骨一具首尾俱全孫克守漢陽石中得白兔濟寧人剖石得小鵝建徳有金雞石羅隠題其上曰金雞不向五更啼石遂迸裂有金雞飛鳴而去苕溪漁人水中得石如鵝子扣之有聲剖之得銅牌一方刻宣聖二字筆記滇南寶井中一石內有玉蒼蠅二頭羽髯皆活置幾上能辟蠅暖姝繇記平江伯治水淮上得一石水流不止擊開中有男女寸餘裸形作交合狀種種畢具福淸化南裏童子入石洞見石無故自動鑿開得一白兔置之地走數步見風化爲石朝野僉載許旌陽於豫章西山江中斬蛟劍沒於水後漢人得一巨石擊之聲聞數十里唐趙玉爲洪州刺史破之得二劍一有許旌陽字一有萬仭字平昌黃家鋸石礎中有一玉蟹赱出不知所之昔白香山常以石中物問畨僧僧曰此空劫時石質未成物入其中火盡生風而後成石物孕其中無足怪者

石樹成桃李花

姚安楊安世言監安府有顏洞三層下洞一龍二足捧頭鱗甲角眼悉備中洞獅象相峙口內白鷺靑魚形相宛然而鐘鼓二石扣之聲切肖入防觀音半身靣如傅粉唇若防朱上洞一僧一道蹲踞相視洞門坐一老翁戴東坡巾甚有生色又普安進山玲瓏石樹二株一則綠榦紅花之桃一則靑榦白花之李廣五行記周宣天定三年永州得白石剖而爲兩叚中有楊栁之形黃根紫葉晏公類要興山縣南有玉虛洞可容千人周回石壁隠出成文成龍虎之形花木之狀日居左而圎月居右而缺顏色鮮麗中有石崖石乳下滴結成物像列之前後宛如幢節獪園某侯家傳美石一方中有一人緋袍玉帶端拱而坐又祖妣砌石一紫色者剖爲二片其中樹石茂宻一人冠帶立樹下若凝眸逺望了如筆墨描畫耳談楊給舎言謫理黃郡云其姻家一大理屏黑質白文成梅花一樹繪事所難工其墜片紛紛撼風輕颺觸目生動樹下一防字端楷類趙承防書名勝志萍鄕縣白鷺門坑宋元符中巨石忽然中裂聲如雷震居人往視石分爲兩各有羅漢影焉野人閒話蜀文谷常詣中書舎人劉光祚有道士劉云出一石石圎如雞子其上有文彩影出如畫乃是二童子持節引仙人眉目毛髮冠履衣被纎悉具足云於麻谷洞石穴中得之又有一客沈黙亦出石濶一寸五分長二寸五分上隠出盤龍鱗介爪甲無不周備云於巫峽中得之潛溪文集波斯人來閩相古墓有寶气乃謁墓鄰以錢數萬市之墓鄰諱不與曰此墓已無主五百年矣墓鄰始受錢波斯發之見棺衾骨肉俱潰惟心堅如石鋸開觀之有佳山水靑碧如畫傍有一女靚妝凝睇蓋此女有愛山水癖朝夕玩望吐吞淸气故能融結如此獪園程君某好畜奇石一石瑩澤如玉上有老猿手攀枯松根而以一足掛下濯於滄浪其松蒼色其猿白色又一石洞赤下有大海日出其中二人相倚而觀之彷佛金支翠旂衣飾各別臨川地藏院宋淳化中有異僧募刻羅漢像工畢隠石間袈裟革履悉具曽艇齋詩吾聞大幻師種種示方便君看此翠瑉乃有羅漢靣得非方廣華影落此石片獪園平昌黃左卿塟其先人於江山縣之尹野裏得鵝子石一中有緋裳碧衣人一有朝衣冠而拱立執笏者一石中有紅鴛鴦一對羽毛如縷一石中有海馬二匹蹀怒濤中又福州南澗寺雷擊石裂中具一如來像永州蘇山多石人取以水淋之鋸開其中有觀音彌勒寒山拾得像洽聞記劫比他國有石柱髙七十尺紺色有光或觀其身隨其罪福悉於影中見之嶽陽風土記石佛山在縣北石堆成佛像衣服皆具

松風石

石之異者蘇頲錦紋石每天欲雨則津出如汗闇海之潛英石質輕如羽冬溫夏冷刻爲人像能傳人語扶余國之松風石徹如玉中有樹形若古松偃蓋涼颷生於其間水窗炙輠之龍駒石取水置石其中有一馬現石中狀如飛動以水浸之飲馬輙生龍駒丁謂之龍精石髙才數寸蒼翠嵌空掬水灑之卽有雲霧自竅中出小龍如綫掛雲霧中宣和人士之蠧魚石至午則堅冷爲石至巳時則蠕動爲小蠧魚文彩陸離幕府燕談所載之協金石色靑如磚有鼻穿鐡索長數尺垂之海中經夕引出上必有金李徳裕平泉之醒酒石以水沃之有林木自然之狀謂之娑羅石續墨客揮犀朝儀李芬好奇有異石髙二尺嵌空可愛每日在未時卽有气出石穴中若煙雲之狀因目之爲未石酉陽雜爼之鳥巢石置醋中則四足如蜒舉之足亦隨縮楊瑀所藏之觀音石大如鵝卵上有兜鍪觀音像天然如畫或加磨洗精神如見癸辛雜識宋汴京天津橋上有奇石大片有自然蕐漢圖山靑水緑沙黃路白粲然如畫圖經花石在慈利縣武口寨石上自然有色如堆心牡丹枝葉繚繞𨿽精於畫者莫能及或以物擊之花葉應手而碎略加拂拭其花復見湘鄕縣石魚山山色黑而理若雲母開發一重輙有魚形鱗鰭首尾宛如刻畫長數寸魚形備足燒之作魚膏腥廬山記中山僧表堅靣多瘢痕偶溪中得石如雞子夜覺涼冷信手磨靣瘢痕盡滅後讀博異志曰龍窠石磨瘡瘢大效潛溪集洪武初武林翁祥卿得一圎石大可六寸上現觀音大士莊嚴寶相坐寶蓮花善財童子合掌侍側學士宋濂有贊黃巖縣委羽山劉奉林控鶴沖舉處巖石無大小百碎俱方正金臺紀聞平陽府侯馬驛澮河兩峯仄土上皆婦人手迹或掌或拳儼然若印削去之其中復然又大同山中有人骨在山之腰上下五六十丈皆石耳惟中間一帶可四五尺皆髑髏脛節齦齦然造化變幻何所不有

黃河淸

易幹鑿度天降嘉應河水先淸三日淸變爲白白變爲赤赤變爲變爲黃合五日又云王者盛徳之應洛水先溫九日乃變五日變爲五色黃拾遺記黃河千年一淸聖人之大瑞也京房易傳河千年一淸河水淸天下平桓帝延熹八年四月濟陰東郡濟北河水淸襄楷上防曰春秋注紀未有河淸而今有之河者諸侯之象淸者陽眀之徴豈諸侯欲窺京師也眀年宮車晏駕徵解犢侯爲漢嗣又靈帝四年二月河水淸兼旬郭璞曰大河之質黃濁數千里而不可澄淸者也凡物反常爲妖濁而忽淸變異之象也金衛紹王大安元年徐沛界黃河淸五百餘里防二年以其事詔中外臨洮人楊珪上書曰河性本濁而今反淸是水失其性也且傳曰黃河淸聖人生假使聖人生恐不在今日又曰黃河淸諸侯爲天子正當戒懼以消災變而復誇示四方臣所未諭宰相以爲妖言議誅之

大石自立

昭帝元鳳三年正月泰山萊蕪山南洶洶有數千人聲民往視之有大石自立髙丈五尺大四十八圍入地防八尺宣帝中興之瑞也吳孫亮五鳳二年五月陽羨縣離裏山大石自立京房易傳曰庶人爲天子之祥也石立於山同姓平地異姓又曰石立如人庻士爲天下雄是時孫皓承廢故之家得復其位之應也後趙石季龍時東海有大石自立旁有流血石言則春秋魯昭公八年晉有石能言湣帝建興五年平陽有石能言是時帝蒙塵亦在平陽故有非言之物而言劉曜時陜有石能言若云勿東者石虎時鄴西山石間血流出長十餘步廣二尺餘石生金則晉懷帝永嘉九年項縣有魏豫州刺史賈逵墓石碑生金可采此金不從革爲變也後唐書潞州長桞巷田家有桃樹伐已經年其僕木亦幹矻然而起行數十步復於舊坎其家駭異赱散

地日夜九震

地積陰以靜爲體地震動者陰有餘也主弱臣彊后妃專政外戚擅權陽伏而不出陰迫而不能入陰陽相搏故地震占曰地以春動歲凶夏動人主憂五穀不熟秋動兵動冬動其邑有土功一曰大水又地動十日以上天下兵起又曰地動千里是謂陰盛陽衰國有大防一曰不出三年兵起考之史傳志其尢甚者漢宣本始四年四月壬寅地震河南以東四十九郡二年八月地震壊祖宗城郭殺六千餘人建康元年九月至四月百八十日地震涼州六郡開元二十二年壬寅秦州地震壓死四千餘人元和九年三月丙辰嶲州地震八十晝夜地陷三十里宋仁宗景祐四年十二月甲申忻代並三州地震壊廬舎覆壓吏民忻州死者萬九千七百四十二人傷者五千六百五十五人畜擾死者五萬餘代州死者七百五十九人並州死者千八百九十人嘉祐二年雄州北界幽州地大震壊城郭覆壓數萬人元大徳九年四月大同路地震有聲如雷壊廬舍五千八百壓死一千四百餘人至正二十七年八月癸巳閩中地大震武平尢甚壓死者七千二百二十人壊廬舍不可勝計國朝正統十年十月癸未漳州地日夜九震鳥獸之屬皆辟走山崩石墜地裂水湧公私屋宇摧壓者凡百餘日乃止異林治辛酉元日朝邑地震如雷城宇撼落者五千三百餘所徧地竅發如甕口或裂長一二防湧泉泛溢防成江河迄望夕猶震揺不息嘉靖丙申二月二十八日夜子時四川一省地震有聲如雷南至建昌尢甚山崩地裂城室盡塌五晝夜雷聲不絕烈風可畏山泉河水盡皆黃濁又嘉靖三十四年山西河南同時地震奏報有名壓死者八十三萬有奇致仕尙書韓邦奇光祿卿馬理祭酒王維禎同日死焉玉曆通政經陰陽太甚作雨日久不爲星變則爲地震或因大風作而爲地震地寒甚則裂風盛則震也京房傳曰臣事𨿽正專必地震劉向曰金木水沴土地所以震漢志維星散鉤星信則地動有星守三淵地動

地湧血

元康五年三月呂縣有流血東西百餘步其後八年封云亂徐州殺數萬人林子中野史建炎己酉秋杭州靑波門裏竹園山平地湧血須防成池腥聞數里眀年金人殺戮萬人卽暗竹園也熈寧八年冬杭州地湧血者三尺後流入於河腥不可聞宋淳熈十三年行都民家有血自地中出濺染污人衣本朝嘉靖二十四年慈谿縣地湧血髙二尺餘三十六年八月陽谷縣地湧血髙二尺餘三十七年五月東陽縣民張思齊家地裂五六處出血如綫髙尺許血凝犬就食之掘地無所見撫按上其狀言往歲慈谿有此異未幾有海宼之殃乞警備從之三十九年二月竹谿縣地震出血

地有聲

占書地劈而鳴君不任政臣令行又曰地鳴天下起兵相攻潛潭巴曰地鳴天子不知國政政在婦女大亂將起京房易占地中洶洶有聲是謂防祥所覆子死其地大殃又曰地中涸涸聲其邑亾又晉光熈元年五月範陽國地燃可以防此火沴土也占曰地燃火出其國水大出國君死一曰地中火自燃其民殘一曰地燃有亂兵自相攻殺天文錄曰地燃者陰行陽政臣下自恣終以自害故地出火自燃終以自焚也軍中地忽自燃軍敗將死地無故色赤如火燃兵大起河圖祕徴曰地赤如丹血流肒肒地鏡曰地忽生光如火炤人其國危亾潛潭巴曰地生光女謁行又曰小人進賢人滅京房曰王者不顧骨肉厥徳衰則地生光開元占曰敬渾桓彥範被逐之時洛陽城東白馬寺側地光如鏡行者見影此小人用事賢人滅之驗也又地生肉其國滅亾地生面人將饑地生錢有兵來相攻急去之勿畱地出卯軍防地無故自生雜物米貴國亂兵起

山亾地長

夏桀之時厲山亾秦始皇時三山亾周顯王二十二年宋太丘社亾漢昭帝末陳畱昌邑社亾京房易傳曰山黙然自移天下兵亂社稷亾也防稽山陰若邪中有怪山世傳自瑯邪東武海中山天一夜風雨晦暝旦而山在焉時東武山亦一夕自亾去識其形者乃知其移來又交州脆州山移至靑州永昌中州赤水南崖大山晝日忽風昏有聲隠隠如雷頃之漸移東數百步擁赤水壓民居三十餘家山髙二百餘丈水防二十丈坡上艸木宛然大歷九年有山徙於河上傳曰君不用道祿去公室賞罰自下女主專政厥妖山徙皆不極之異也地鏡曰直臣亾佞臣用政出私門不出五年天下兵社稷亾又地陷歷陽之郡一夕淪入地中爲水澤今麻湖是也運斗樞曰邑之淪陰傾陽下相屠焉漢安帝永初元年河東地拆裂東西百四十步南北二十步防二丈五尺元初元年日南地拆長百八十二里占書軍中地拆急徙之不則有大敗漢順帝陽嘉八年京師地陷八十五丈靈帝建寧四年河東地裂長十里百七十步廣三十步防不見底晉武帝太康二十三年太廟地陷防數大中有破船三年當陽地裂廣三丈長三百餘步懷帝永嘉元年洛陽地陷出二鵝蒼者衝天白者不飛元順帝戊戌山東地裂惠帝元康四年壽春地陷三十六丈居庸地裂廣三十六丈長八十四丈上庸四處山崩地墜廣三十丈長百三十丈占書曰地陷成坑或爲池不出一年兵興人家地陷其人亾地鏡占曰地春陷大水魚行人道夏陷其國有兵亦有非常之水秋陷大兵冬陷有兵大水亦曰地冬陷民饑晉太康八年七月大雨殿前地陷方五尺防數丈中有破船東魏孝靜帝武定二年十一月西河地陷有火出括異志嘉禾志顧亭林庵中有忠烈公祠忽地裂數尺中有風濤聲以物探之應手火起占書地陷生火其地有兵火唐宗開元八年京師興道坊一夕陷爲池居民五百餘家皆沒不見京房易傳曰地坼裂者臣下分離不肯相從也治平四年秋地震裂數十丈濶丈餘有狗自中出其下林木蔚然又地長周隠王二年四月齊地暴長長丈餘髙一尺五寸京房易妖曰地四時暴長春夏多吉秋冬防地鏡曰地忽自長在大道中天下不通又曰地長邑中其邑治毀一曰地長社稷王者益地一曰地夏長歲熟一曰地長而生樹天下受福術巷道路無故自湧髙彊國有逆臣一曰軍地忽長主將戰勝必有功有封爵益邑一曰地長市中國有利搜神記建中初魏縣西四十里地數畆忽長髙尺餘元帝時臨淮徐縣地湧長五六里髙二丈宋眞宗天禧五年襄州鳯林鎭道側地湧起髙三尺廣八尺唐垂拱二年九月雍州新丰縣露臺鄕大風雨有山湧出髙二十丈有池周三百步池中有龍鳯之形禾麥之異

河圖曰山中冬天大霧連十日不散者山崩之候也左傳僖公十四年沙鹿崩晉史卜之曰陰爲陽雄土火相乘故有沙鹿崩後六百五十年宜有聖女興其齊田乎後王翁孺自齊徙居元城正直其地日月當之王氏爲舜后土也漢火也王禁生政君入太子宮生成帝故曰火土相乘而爲雄也

石燕得雨則飛

湘川記零陵石燕岡有石燕其石倒懸色紺如燕得風雨則飛翔如眞燕雨止還爲石廬山記廬山頂上有池池中有三石雁霜降則飛吳地記雞籠山在吳縣西晉陸玩塟此山掘地得石鳯飛去今鳯凰墩是也錄異記江州南五十里有店名七里店小山上有石靑色堅膩俗云石上有珠每至中秋往往羣飛凡十餘枚如流星往來或聚或散石上時有光景相傳珠藏於此或有見者宻認其處防亦不得春秋後傳周赧王二十年齊東有二石髙三丈餘相從而行如海數百步述異記海畔有大石龜俗云魯班所作夏則入海冬復止於山上故陸機詩云石龜尙懷海我寧防故鄕又興國儒林鄕有石龜形似龜逐月隨斗杓旋轉或移他所翌日復歸其處湘潭記髙郢夜課於丰亭忽見一鱉在案上視之石也郢異其事取千題散置楮中禱祝令石鱉衘之以卜來事旣而石鱉舉頭乃是沙洲獨鳥賦出果然其年首選名勝志永昌羅瑉山瀾滄西岸也相傳蒙詔時僧羅瑉者自天竺來嘗作戲舞山石亦隨而舞後沒土人祠之巖下時墜飛石過者驚趨謂催行石有人將曉時見石自江中飛上霧中尢多南史梁武帝大同元年春曲阿縣建陵隧口石辟邪起舞後齊河淸四年殿上石自起兩兩相撃前燕錄慕容皝四年棘成裏有大石自立而行宋書晉惠帝太安元年丹陽郡內湖熟縣夏架湖有大石浮二百步而登岸寶歷元年資陽縣山有大石忽然吼湧下山越澗卻上坡五百步其石赱時有鋤禾人見之手執鋤柄趕至石所其石髙二丈唐穆宗長慶中資州有石方丈走行數畆宋孝宗乾道二年三月丙午夜福淸石竹山大石自移聲如雷石方可九丈所過成蹊才四尺而山之木石如故圖經曲江縣有逃石本在桂陽縣因夜迅雷至此商人見石逃來因名之又夜合石在江西新昌東北洞山寺水口髙丈餘土人謂二石夜間常合爲一中吳記聞虎丘千人坐旁有石防頭十道四番志云生公講道於此無信之者乃聚石爲徒與談至理石皆爲防頭葆光錄葉曙字杲卿天禧末錢塘有巨石浮於江其師林逋以問杲卿杲卿乃按樵子五行志以應曰其當在萬乘乎未防眞宗上仙於是人服杲卿之多聞而信樵子爲奇書也謝在杭麈余閩林公應雷爲兩淮都轉運歸閒坐山齋前有太湖石一片自東行至西心惡之無何得疾卒諸人因欲碎此石時族弟比部郎有臺惜之遂止以歸列之庭中又十餘年一夕月夜與夫人對坐談及是事頃聞庭下有聲視之則石行也林大驚怖次日無疾而卒石遂爲族人擊碎莆田靑山海濵產小白石狀似杏仁而擘兩瓣復有文如虫貯之醯碟中兩石離立相對須防能自動兩相迎合名之曰相思石

寶塔日中無影

信丰縣寶塔寺塔九層日中無影金臺記胡陽白壇寺幡剎日中有影月中無影因號怯夜幡漫筆牛首山塔影在僧室中閉門暗映卓爾倒懸以白衣承之影小而倒黲黲可見南村輟畊錄平江虎丘閣版上有一竅當日色淸朗時以掌大白紙承其影則一寺之形勝悉於此見之但頂反居下耳松江城中有四塔西曰普炤又西曰延恩西南曰超果東南曰興聖夏監運家乃在四塔之東而小室內卻有一塔影長五寸許倒懸於西壁之上不知從何而來然不常有或時見之酉陽雜爼揚州東市塔影遇海影翻有時而倒陸務觀老學庵筆記言沈存中謂塔有影必倒予見福州萬壽塔成都正法塔蜀州天目塔影俱倒見又謝在杭云金陵狹邪崔氏所居樓上屋角有隙如小指而光滿兩堵許壁樓外樹影扶疎如畫鳥飛蝶過皆歷歷如鏡中髙州髙涼洗夫人廟碑嵌儀門壁中厚五寸許中一塊指大色瑩如燈近窺之則祠宇樹木兩廡如鏡之明殊不可曉陳心叔楚故略鏡石在浯溪傍石方二尺許純黑有光以水沃之隔峯山水舟人畢炤相傳昔取入汴京以其炤昏載還之復嵌崖上行營雜錄元祐癸酉九月一日夜開寶塔表裏通眀徹旦禁中使賫降禦香寺中望之無見去寺漸眀後二日宣宗上仙

池水變赤

凡水色變赤皆非吉祥秦武王三年渭水赤者三日昭王三十四年渭水又赤三日晉昭公元年河赤於龍裏三里梁惠成王四年河水赤於龍門三日劉向以爲火沴水也京房易傳曰君湎於酒淫於色賢者潛國家危厥異水流赤漢安帝永初六年河東池水變赤如血占曰好任殘賊殺戮不辜延及親戚水當爲血是時太后專政元初二年潁州襄城臨水化爲血京房易占水化爲血兵且起俄而桓敗晉安帝元興二年十月臨平湖水盡赤漢劉聰僞建元元年正月平陽地震其崇眀觀陷爲池水赤如血赤气至天有赤龍奮迅而起其光炤地落於平陽北十里視之則爲肉臭聞十里肉旁哭聲晝夜不止晉武太康五年四月魯國池水變赤如血後四載而帝崩北周靜帝大象元年六月咸陽有池水變爲血陳宣帝大建十四年七月自建康西至荊州江水赤如血禎眀中自方州東至海赤如血五行傳法嚴刑酷傷水性也其後爲隋所滅南齊廢帝東昏侯永光元年秋七月辛未淮水變赤如血自此地震至來春晝夜不止貞元十七年福州劍池水如血寶慶元年七月河水赤三日止唐髙祖武徳七年河間王孝恭徵輔公祐酌江水將飲之化爲血則天時來俊臣家井水變赤如血又長安中晉州祠水赤如血宋大中祥符元年泰山王母池變紅紫色三小水牘滎陽城西有永福湖其西南壖故徐帥崔常侍彥曾之別業唐咸通七年龎勛作亂彥曾爲執湖水赤如凝血者三日未防時而防問至嘉靖三十九年五月寧徳縣儒學泮池水赤早淺紅至午大紅渾如鮮血及晚轉黑如是五十餘日以器盛之亦一日三變次年倭賊陷城又瘟疫大作福州府誌嘉靖四年梅花鎭海水忽變赤色經旦復淸乾符六年中書政事堂忽有死人血污滿地不知主名又禦井水色赤而腥渫之得一死女子

地生毛

晉武帝防始八年成帝咸康初又三年孝武太元二年十四年十七年安帝隆安四年元興三年義熈三年十三年地皆生毛或白或黒梁武帝大同二年地生白毛長二尺齊河淸元年滄州及長城之下地多生白毛或黑或白長四五寸南陳後主禎眀二年四月建陽門地生黑白毛唐武后垂拱元年淮南地生毛或白或蒼長者尺餘如馬鬛焚之臭如燎毛徳宗建中四年貞元四年文宗太和六年地皆生毛宋光宗紹熈四年度宗咸淳九年地皆生毛占曰兵起民不安

水鬭河僵

國語曰谷洛鬭將毀王宮注不言其鬭之狀宋紹興十四年樂平水鬭有司奏言河衡裏田水中類爲物所吸聚爲一直行髙平地數尺不假隄防而水自行裏南程氏家井水溢亦髙數尺夭矯如長虹聲如雷穿墻毀樓二水鬭於杉墩且前且卻約十餘刻乃解以後印前谷洛二水之鬭應亦如此也唐徳宗貞元二十一年朗州熊武五溪水鬭占曰方伯力政厥異水鬭僖宗中和三年汴水入於淮水相鬭壊人數船正徳中文安縣水忽僵立是日天大寒遂凍爲冰柱髙五丈四圍亦如之中空而旁有穴後數日流賊過文安鄕民入冰穴中避之賴以全者頗多土人謂之河僵亦前史罕見也閩書萬曆三十八年秋浦城演武亭邊禾熟未收忽當午大風從田際旋起水珠五丈餘盤旋周遭上下數十畆其色轉變不常始白綠而紅復成火久之乃防天寶十三載汝州葉縣南有土塊鬭中有血出數日不止正統十四年正月六日太湖中大貢山小貢山鬭開合數次共沈於水起復鬭逾時乃止

掘地得犬

王元美曰季桓子穿井而獲土缶中有羊焉使人問仲尼曰穿井而獲狗何也孔子曰以丘所聞羊也土之怪曰羵羊然則夫子以土無狗也按尸子曰地有犬名地狼有人名曰無傷夏鼎志曰掘地得犬曰賈掘地得豚名曰邪掘地得人名曰聚聚卽無傷也晉太興元四等年隆安初皆於地中得犬元康中吳郡袁琦於地得犬雌雄各一長老云此名犀犬得之者富是地中有犬矣愚再考晉書廬江何旭家忽聞地中有犬聲掘得一犬並雌雄二雛後裏中有蠻夷之禍晉輔國將軍孫無終於旣陽地中聞犬聲防而地坼有犬二皆白色一雌一雄取而養之皆死後爲桓所滅又吳郡太守張懋家亦然而亦不善終暌車志治平丁未漳州地震裂開數十丈濶丈餘有狗自中出視其底皆林木枝葉蔚然又不獨元美所述也穿井獲羊事韓詩外傳亦載之稱魯哀公使人穿井三月不得泉得一玉羊哀公甚懼孔子曰丘聞之水之精爲玉土之精爲羊此羊肝乃土耳使人殺羊肝果爲土與上說不同續博物志秦穆公時有人掘地得物若羊將獻之道逢二童子曰此名爲蝹常在地中食死人腦若欲殺之以柏東南枝捶其首繇是今人墓皆植柏懷帝永嘉元年洛陽步廣裏地陷有蒼白二鵝出蒼者飛翔衝天白者止焉貞元十年京師地震侍中渾瑊第有樹湧出樹枝皆掛蚯蚓王子年拾遺記建安三年胥圗國獻沈鳴石雞色如丹大如燕常在地中應時而鳴其國無雞人聽地中以候晷刻道書云昔仙人相君采石入穴得丹石雞舂以爲藥服者令人有聲气後天而死

石鼔鳴

晉書武安縣南有鼔山上有二石如鼔南北相當世傳鼔鳴則有兵起髙齊之末此鼓常鳴而齊爲周所並山川紀異吳興長城夏架山有石鼔長丈餘靣徑三尺其下有盤石爲足鳴則聲如金鼔三吳有兵安帝隆安二年大鳴後有孫恩之亂吳地記晉太尉陸玩捨宅爲靈巖寺傍有石鼔大三十圍其鼔有兵則鳴隋文帝末年鼔自鳴聲聞數百里而唐代隋以興水經注天水北冀縣南有朱圍山山有石鼓開山圗謂之天鼓山九州害起則鳴鳴常有應又云石鼔山有石鼓於星爲河鼔星一動則石鼓鳴石鼓鳴則秦土有殃鳴防則殃君王矣述徵記逢山在廣固南三十里有石人並石鼓齊地將亂石人輙打石鼓聞十里後秦記姚永和元年天水郡石鼔鳴聞數百里野雉皆雊山海經注永康元年襄陽郡上鳴石似玉色靑撞之聲聞七八里今零陵泉陵縣永正鄕有鳴石二所其一狀如鼔俗因名石鼔異苑武帝時吳郡臨平岸崩出一石鼓打之無聲以問張曰可取蜀中桐材刻作魚形扣之聲聞數十里福州羅源縣鰲峯上有石如鼔宋景祐間自鳴有丰年之應後凡鳴輙稔近邸報四川巡撫奏崇禎六年十一月二十四日定逺堡龍洞內忽銅鼔音聲大響至午方止廿六日復響一次通堡軍民人等俱赴聽眀先年奢叛連響三日崇禎二年二月響一次遂西兵犯永張道陵隠鶴鳴山山有石鶴每鳴則有得道者陵苦節學道鶴乃鳴後道成上升又漢成帝鴻嘉三年五月乙亥天水冀南山有大石鳴聲隆隆如雷有頃止石虎時洛陽城西北石牛忽自鳴聲聞四十里賈氏談錄嶽金天王廟宗禦制碑廣明初其石忽自鳴隠隠聲聞數里浹旬而後定眀年巢寇犯闕爲賊所焚廣西潯州貴縣南山有石鐘不可輙擊擊則風雨立至南海古迹紀石鼓山在東莞南山有石如鼔鼔鳴世亂兵起盧循東寇時隠隠有聲

土中玉防

紀聞列異陸大鈞從子妻夜聞啁啾聲枕下得二玉豬刻像甚妙寶之財貨日增異苑楊子陽聞土中有聲掘地得玉防長可尺許屋棟間乃自漏秫米如此三年晝夜不息米墜旣止忽有一靑蛇長數尺住在梁上落糞輙成碎銀子陽遂爲富兒晉永嘉元年東瀛王司馬騰鎭鄴行次眞定時積雪門前數十步獨不積掘之得玉馬髙尺許口齒皆缺馬者國姓無齒則不得食未防騰爲汲桑所殺聞奇錄沈傳師堂前聞馬一聲甚近掘得一玉馬以金槽貯朱砂飼之糞如緑豆而赤如金夷堅志宋紹興二十六年成都郫縣民鑿古墓隧得一銅馬髙三尺制作精妙中宵輙聞嘶聲漢武寶鼎元年四方貢珍怪有琥珀燕置之靜室自然鳴翔此之類也

落星潭異物

玉堂閒話廬山中一防潭名落星潭後唐中有釣者得一物頗覺難引迆邐至防見一物如人狀戴鐡冠積嵗莓苔裹之漁者置之潭側莓苔爲風日所剝落又久經雨淋洗忽見兩目俱開則人也歘然而起就潭水盥靣眾漁驚異共觀之其人卽語漁者本地山川及朝代年月甚詳卻入水中寂無聲迹酉陽雜爼獨狐叔牙嘗令家人汲井重不可轉數人助出之乃人也戴席防攀欄大笑卻墮井中汲者攬得席防每雨所澑輙生黃菌國史補永嘉元年楚中有漁人忽於淮水中得古鎖不絕以告官刺史李陽大集人力引之鎖窮有獼猴躍出復沒後方驗山海經雲水獸好爲害禹鎖之名支巫祈按嶽瀆經禹治水三至桐柏山驚風迅雷石號木鳴五伯擁以天王肅嶽不能興禹怒乃獲淮渦水神名支巫祈善應對言語辧江淮之淺防原隰之逺近形若獼猴縮鼻髙顙靑軀白首金目雪牙頸伸百尺力逾九象禹命庚申制之鎖之於淮陽龜山之下淮水安流又云溫防在江州與賔客看打魚漁子一人忽上岸狂走溫問之但反手指背不能語漁者色黑細視之有物如黃葉大尺餘眼徧其上齧不可取溫令燒之落每對一眼底有嘴如釘漁子出血而死莫有識者水經注疏水中有物如三四嵗小兒鱗甲如鯪鯉射不可入好在磧上自曝膝頭似虎掌爪常沒入水中出膝頭小兒不知欲取戲弄便殺人人有生得不摘其臯厭可以小使名爲水唐也朝野僉載有人洛水中見豎子洗馬頃之一物如白練帶極光晶繳豎子之項三兩匝卽落水死凡是水中及灣泊之間皆有之人謂黿所引非也此名白特宜愼防之蛟之謂也山海經狄山有視肉注聚肉形如牛肝有兩目食之無盡尋復生陶景刀劍錄漢章帝鑄一金劍投於伊水以厭人膝之怪按水經雲伊水有一物如人膝頭有爪人浴輙不得出

地中物如小兒手

江鄰防雜誌徐禎廷評監稅廬州河次得一小兒手無指懼而埋之按白澤圗所謂封食之多力者也或曰封卽垹也如手在地中食之無疾神仙感遇傳蘭陵蕭靜之掘地得一物如人手肥而紅潤烹而食之逾月髮再黑力壯貌少遇道者言之曰此肉芝也公得食之壽等龜鶴矣霏雪錄洪武乙亥冬遣使發卒修坡塘山陰天樂湖掘得一物類小兒臂紅潤如生無有識者遂棄之此肉芝也食之延年庚巳編長洲漕湖之濵有農婦治田見湖灘一物趨視之乃一小兒手也連臂約長尺餘其下作聲喞喞又稽神錄海上人於魚扈中得一物是人一手而掌中有靣七竅皆具能動而不能語傳玩久之置水上此物浮水而去可數十步忽大笑數聲躍入於水此不知何怪孫公談圃云丰修城李士京主其事浚濠時土中得一物狀類人而無眉目埋之他處所掘得及舁去之人皆死或云太歲也北史北齊崔季舒見其家內防中有一大手長丈餘從地而出滿室光耀尋以非罪見誅

壁上幻影

集異記漢靈帝熹平二年六月雒陽民訛言虎賁寺東壁中有黃人形容鬢眉良是觀者數萬酉陽雜爼髙郵縣有一寺講堂西壁毎日晚人物車輦悉透壁上衣紅紫者影中鹵莽可辧壁厚數尺難以理究又云湘潭界中有寺名方廣每至四月朔日在東壁則見維揚官府樓堞居民宇捨隠隠可數菽園雜記翟世用禦史巡按廣東時嘗寢疾臥內有堊壁一堵一夕幻出山水圖世用心怪之然猶疑病中妄有所見召縣官入視皆以爲畫也後數日才滅世用病亦無他獪園萬曆四十二年七月蘇州閶門外下塘西冶坊濵沈廷華家後逼近內寢以山墻一帶分隔中外墻故矣粉堊湮敗初有三足蟾蜍一頭頭三角角紅如丹瑚緣墻行走不知所向俄墻下地如裂走出數十人並長六七寸或老或少或好或醜或烏紗綘袍或巾野服或垂白寡髮羣眾驅逐薄暮忽跳躍四散而隠眀日其家新婦晨起忽見故墻上幻出五色彩畫宛然金碧山水眀日換靑綠山水又眀日換諸細巧人物故事或染麒麟望月或寫丹鳯朝陽一日一變藻繪鮮明姻家吳太學看時見兩仙人坐樹下圍碁朱逸人往觀見衣錦嬰兒捉少婦衣裾而立時看人以爪觸傷婦頰血出如縷如是累月符咒多方不能治又建昌府編戶歐陽氏西閣壁上時時幻出閨閣櫳種種諸狀中有一女子據牀而坐晝淸人悄羅幃半開丰姿端妍代所未識常著足於膝以邪幅纒之防作約縑迫袾之態纎悉畢具紅襠宛然看人逼前則漸移其身映入幃中紫衣碧裳迹甚分眀久之乃隠隠漸滅少頃都無迹矣鄧漢禦史與鄰居親見其事

池冰作花

後晉開運二年正月封丘門外壕內冰上有文若蕐樹芬相連數千株宛如畫圗宋大中祥符九年正月霸州渠冰有紋如花葩狀酉陽雜爼開成末徳陽黃魚池池冰作花如纈晉五行志景福中滄州城塹中冰有文如畫有竹木牡丹車馬人物樓臺殿閣之狀時人以爲地當有兵難近葉孽也濟南呂彥能居秀州淳熈中知和州防側寘瓦數百雪消冰澌皆結成樓臺檻欄車馬人物並蒂芙容重臺牡丹長春艸萬歲藤之類精巧殊甚彥能塌印十餘本以爲傳玩滕渉天聖中爲靑州太守盛冬濃霜屋瓦皆作百花之狀金國志金末河冰凍成龜文又有花卉禽鳥之狀巧過繪畫紹興七年建康府寓旅家盆水結冰有紋如畫佳卉茂木華葉殷芬數日易以他水愈出愈奇又宣義郎萬延之錢塘南新人劉輝榜中乙科歲收租數萬斛家蓄一瓦缶時當凝寒注湯颒靣旣覆缶出水而有餘水畱缶凝結成冰視之桃花一枝也眾異以爲偶然眀日用之則又成雙頭牡丹一枝次日又作寒林滿缶水村竹屋斷鴻翅鷺宛如畫圖自後以白金爲防十襲而藏遇凝寒卽預約客張宴以賞之未嘗有一同者上皇登極致仕官例遷一秩萬遷宣徳郎詔下之日適遇始生之晨親客畢集是日大寒設缶當席凝冰爲一山石上坐一老人龜鶴在側如壽星之像觀者嗟異以爲器出於陶革於火初非五行精气所鐘而變異若此莫有能言其理者然萬氏得缶家資饒給後結婚王晉卿家費錢二萬父子繼入鬼錄餘資爲王氏席捲眾始怪萬氏之富如冰花可玩非堅久之祥也後歸蔡京家云暌車志沈蒙老博士初爲太學率履齋生晨起盥颒已盆水尙溫忽變牡丹花狀枝葉扶疎蘂蕚相承宛然如畫次年同舎登科者十餘人

地震

艸木子元至正丁未太原地大震凡四十餘日又震裂壊民舎火從裂地中出燒殺數萬人

玉芝堂談薈卷二十五

欽定四庫全書

玊芝堂談薈卷二十六

明徐應秋撰

異寶難識

唐魏生於防州沙磧中拾得片瓦半靑半赤偶置書篋後以示波斯驚異頂禮謂爲寶母價至十萬云每月望日設壇上致祭一夕百寶皆聚則天時西國獻靑泥珠後不知貴以施西明寺金剛額後波斯以十萬貫求買之曰西國有靑泥泊多珍寶但苦泥深不可得若以此珠投泥中泥悉成水可以覓眾寶李林甫生日沙門極贊功徳冀得厚襯及畢乃以紅帕借一物如朽釘者施之僧失望後有波斯以數十萬市之曰此寶骨也睿宗施安國寺寶珠云値億萬狀如片石赤色夜則微光貨之亦無識者月餘有西域人見而大喜以四十萬貫市之曰此水珠也大食國人行軍時掘地埋之水自湧出可給數千人幕府燕閒錄有人得靑石如磚背有鼻穿鐡索長數丈循環無端海商見以數千易之曰此協金石垂之海中經夕引出上必有金徐彥若於海淺防得琉璃瓶中有龜大盈寸旋轉不已而瓶口極小不知何自而入置之舟中夜半覺舟偏重視之則羣龜疊繞懼而棄之問舶主曰此龜寶也茍得而藏於家何慮寶藏不丰哉吳越孫妃以物施龍興寺形如朽木筯寺僧不知寶此有識者曰此日本龍蕋簪也以萬二千緡買之五色綫丹陽有人采碑材於積石之下得自然圎石如拳破之有一防出於中狀似螬蠐蠕蠕能動因棄之後有人語之曰欲求富厚莫如石中金蠶蓄之則寶貨自至詢其狀則石中蠐螬也癸辛雜識華亭市有一物如水桶而無底非金非石非竹非木久未有知其名與用者有海舶老商曰此至寶也名曰海井凡航海必須有淡水自隨今但以大器滿貯海水置此井於海中汲之皆泉矣此數者天下之奇寶也不遇識者則與瓦礫無異耳

古物不存

魯郡有先聖手植柏樹自漢歷晉莫敢傷犯後爲江夏王義恭伐取謝靈運須美臨刑施只洹寺爲維摩詰須寺僧愛護二百餘年爲安樂公主鬭艸馳騎剪取並焚棄其餘姚鉉謫居連州冩所著文粹一百卷好事者建樓貯之官屬多遣吏抄錄以爲苦以鹽水噀之欲其速爛後縱火焚樓天聖中營浮圖姜遵在永興悉取漢唐碑之堅好者代甎甓有縣尉叩頭爭之繼之以泣遵怒並劾去之鹽官縣安國寺有唐時悟空大師手植雙檜如龍鳯形宋朱勔遣人取以供進繇海道行遇風濤舟檜皆沒南安府寶界寺壁有東玻墨竹韓侂曺之黨乃以函盛之載以巨舟獻侂冑至錢塘江而溺唐宗東封泰山命張許公摩巖爲碑至明八百餘年爲林防磨平以忠孝亷節四大字覆之金陵鳯凰臺石爲楚人達官舁歸至采石竟沈沒嘉魚縣湖中大旱掘得古鎛鐘一口縣令施君寶之輸武昌庫中後攝事者投於兵器之冶秦少遊作弔鎛鐘文九江吏盜顏忠肅之碑材毀其所述之文歐陽詹聞而弔之以詞𨿽神物成毀有數終爲千古之恨

職貢異物

職貢之盛若伊尹爲湯定物貢正東符婁仇州伊憲漚深九夷十蠻漚鬋文身貢魚支之鞞烏鰂之醬鮫利劍正南甌鄧桂國損子產裏百濮九菌貢琳璣瑇瑁象齒文犀翠羽�鶴短狗正西昆侖狗國鬼親枳已闟耳貫胸雕題離丘漆齒貢丹靑白旄紕罽江歷龍角神龜正北空同大夏莎車姑他旦略貌西戎翟匈奴樓煩月氐犁其龍東方貢槖駞白玉野馬騊駼駃騠良弓周書王會靑馬黑謂之母兒稷愼貢大麈【似鹿】穢人前兒【若獼猴立行聲似小兒】良夷在子【人首脂其腹�之霍霍鳴】揚州禺禺魚【名曰解隃冦】人鹿【如鹿迅走】兪人𨿽馬靑丘九尾狐周頭煇黑齒白鹿白民乘黃【似騏有兩】東越海蛤歐人蟬蛇姑於越納口姑妹珍且甌文蜃若人�海陽大蟹自防桂會稽義渠玆白【若白馬鋸牙食虎豹】史林尊耳【身若虎豹尾長三尺食虎豹】北戎以閭閻以隃冦渠叟以防犬【飛食虎豹卽露犬也王勃乾元殿頌序赤馬文猿之寶叢積乎郊虞紈牛露犬之貢滿盈乎儲邸】樓煩以星施十盧以牛區陽以鼈封【若彘前後有首】規矩以麟西申以鳯鳥丘羗鸞鳥巴人比翼鳥方揚皇鳥方人孔鳥蠻揚翟鳥倉吾翡翠白州以比閭【其華若羽伐其木爲車終行不敗】州靡以費費不令及以模數楚以每牛【卽紈牛也】奇幹以善芳【頭若雄鷄佩之令人不防王融曲水詩序文鉞碧努之琛奇幹善芳之賦紈牛露犬之玩玆白束黃之駟盈衍儲邸充牣郊虞全用王防圖也】封人獻防【防若龜而喙長】國朝外方貢物則朝鮮貢金銀器皿螺鈿梳函白綿防各色薴布龍文簾席雜色細花席豹獺之皮黃毛之筆白綿之紙人參種馬馬三年五十匹凡十二種日本貢馬盔鎧劍腰刀鎗塗金裝防屏風灑金廚子灑金文臺灑金手箱描金粉匣描金筆匣抹金銅提銚灑金木銚角盥貼金扇瑪瑙水晶數珠硫黃蘇木牛皮凡二十種琉球貢馬刀金銀酒海金銀粉匣瑪瑙象牙螺殻海巴擢子扇泥金扇生紅銅錫生熟夏布牛皮降香木香速香丁香檀香黃熟香蘇木烏木胡椒硫黃磨刀石凡二十五種安南貢金銀器皿犀角象牙白絹薫衣香降眞香沈香速香丁香黑綫香紙扇凡十種眞臘貢象象牙犀角孔雀翎寶石土降香蘇木烏木黃花木胡椒黃蠟凢十一種暹邏貢象象牙犀角孔雀孔雀尾翠毛龜筒六足龜寶石珊瑚金戒指片腦米腦糠腦油腦紫檀香速香安息香黃熟香降眞香羅斛香乳香樹香木香烏香丁香薔薇水碗石丁皮阿魏紫梗藤竭藤黃硫黃沒藥烏爹泥肉豆蔲胡椒白豆防蓽茇蘇木烏木大楓子苾布油紅布白纒頭布紅撒哈刺布紅地紋節智布紅杜花頭布紅邊白暗花文打布西洋布織花紅絲打布織雜絲打布紅花絲手巾剪絨絲雜色紅花被靣織人像雜象紅花文絲縵凡六十種占城貢象象牙犀角孔雀孔雀尾橘皮抹身香薫衣香奇南香金銀香土降香燒碎香檀香栢香花藤香龍腦烏木蘇木花棃木蕪蔓番沙紅印花布油紅綿布白綿布烏綿布圎璧花布花紅邊縵雜色縵番花手巾番花手帕兜羅綿被洗白布泥凡三十一種哇貢火雞鸚鵡孔雀孔雀尾翠毛鶴頂犀角象牙玳瑁龜筒寶石珍珠薔薇露奇南香檀香麻藤香速香降香木香乳香黃熟香安息香烏香龍腦丁皮沒藥肉豆蔲白豆蔲藤竭血竭蘆薈阿魏大楓子番木鼈子蓽澄茄蓽茇悶虫藥黃蠟番紅土烏爹泥金剛子碗石錫西洋鐡折鐡刀鐡鎗苾布油紅布蘓木烏木胡椒凡五十一種彭亨貢金水罐象牙乳香速香檀香片腦胡椒凡七種百花貢白鹿紅猴龜筒玳瑁孔雀鸚鵡倒掛鳥胡椒香蠟凡九種三佛齊貢火雞五色鸚鵡孔雀龜筒黑熊白獺諸香米腦苾布兜羅綿被肉豆蔲番油子胡椒凡十三種浡泥貢五色鸚鵡倒掛鳥孔雀鶴頂犀角熊皮生玳瑁龜筒寶石珍珠金戒指金縧環金銀八寶器梅花龍腦米腦糖腦降香沈速香檀香丁香肉豆蔲黃蠟螺殻西洋白布黑小廝凡二十五種其單目用銀須文達郱貢馬防苾布隔著布八的力布花滿直地番綿防直地兜羅綿薩喇巴幼賴隔著薩哈勒薔薇水降香沈速香凡十三種蘓門答刺貢馬犀牛龍涎寶石瑪瑙水晶石靑回回靑錫硫黃番刀弓薩哈勒梭眼木香丁香降眞香沈速香胡椒蘇木凡二十種西洋裏國貢黃黑虎馬兜羅綿被漫折的花被皮剔布槁泥布沙馬打裏布凡七種裏貢馬紅八者藍布紅薩哈勒覬木裏布紅番布白苾布珠子項串凡七種覽邦貢馬孔雀胡椒蘓木檀降香凡五種淡巴貢苾布兜羅綿被沈香檀香速香胡椒凡六種蘓祿貢梅花腦米腦竹布綿布玳瑁降香蘓木胡椒蓽茇黃蠟番錫凡十一種古裏貢寶石瑚珠琉璃瓶琉璃碗寶鐵刀拂雙刃刀金系腰錫阿思摸達塗兒气龍涎蘇合油乳香檀香木香梔子花胡椒花氈單伯蘭布苾布紅絲花手巾番花人馬象物手巾綫結花靠枕凡二十一種滿刺加貢犀角象牙玳瑁瑪瑙珠鶴頂金母鶴頂瑚樹瑚珠金鑲戒指鸚鵡黒熊黒猿白麂鎖服薩哈勒白苾布姜黃布薩都細布西洋布花幔薔薇露梔子花烏爹泥蘇合油片腦沈香乳香黃速香金銀香降眞香紫檀香丁香樹香木香沒藥阿魏大楓子烏木蘓木番鹽黒小廝凡四十二種娑羅國貢珍珠玳瑁殻白蕉布花蕉布降眞香黃蠟黑小廝凡七種阿嚕貢象牙熟腦凡二種小葛蘭貢珍珠傘白綿布胡椒凡三種榜葛刺貢馬馬鞍戧金琉璃噐皿靑花白瓷薩哈勒者抹黒答立布洗白苾布兜羅綿鶴頂犀角翠毛鸚哥糖霜乳香烏香熟香麻藤香烏爹泥紫膠藤竭烏木蘇木胡椒麤黃凡二十四種錫蘭山貢寶石瑚水晶金戒指薩哈勒西洋細布乳香木香樹香土檀香沒藥硫黃藤竭蘆薈烏木胡椒碗石象凡十八種此東南方之貢也迆北小王子衛拉特三王貢馬駝貂鼠皮海靑凡四種順義王貢馬鋄金鞍轡撒袋達弓雕翎箭凡五種朶顏衞福余衛泰寧衛貢駝馬凡二種此北方之貢也海西諸國貢馬貂鼠皮舎列孫皮海靑兔鶻黃鷹阿膠殊角凡八種殊角者海象牙也此東北方之貢也哈密輝和爾貢馬駝玉速來蠻石靑金石把咱石金剛鑽梧桐鹻鐡器諸禽皮等物凡十種罕東衛齊勤蒙古貢馬駝梧桐鹻凡三種吐魯畨火州柳陳城貢馬駝玊石鑌鐡刀鑌鐡銼各色靶小刀金剛鑽梧桐鹻羚羊角鐡角皮紅絹道布柳靑薩哈勒禪衣鞍子撒袋花手巾凡十五種賽瑪爾堪貢馬駝玉石阿思馬亦花珠賽蘭珠瑪瑙珠水晶碗番碗瑚樹枝梧桐鹻鎖服矮納鑌鐡銼碯砂黒樓石眼鏡羚羊角銀鼠皮鐡角皮凡二十種羅索貢獅子西牛玊石金剛鑽瑚珠花瓷珠花瓷湯壺銼鎖服薩哈勒花帳子羚羊角捨列孫皮西狗皮鐡角皮凡十五種天方國貢駝馬玉石瑪瑙鑌鐡銼花銅鐘賽蘭石碯砂金剛鉆馣班兒香眼鏡鎖服鈴羊角鐡角皮凡十五種烏斯藏貢佛銅佛銅塔舎利各色足力麻各色鐡力麻各色氆氌瑚犀角左髻毛纓酥油明盔明甲刀劍凡十六種長河西魚通寧逺等處雜道長官司貢佛舎利各色足力麻各色鐡力麻各色氆氌瑚犀角左髻明盔刀毛纓凡十一種朶甘斯朶甘直管招討司貢各色足力麻各色鐡力麻各色氆氌左髻明盔長刀凡六種董卜韓胡別賽安撫司加渴瓦寺貢各色氆氌各色足力麻各色鐡力麻瑚明盔鐡甲甲麻衣白毛纓紅毛纓黒毛纓黃左防凡十一種金川寺番僧貢瑚胡黃連木香氆氌足力麻左髻毛衣凡七種雜谷安撫司貢瑚胡黃連木香茜艸海螺左髻毛衣氆氌足力麻凡九種塔喇賽音貢瑚氆氌凡二種塔斯蠻長官司貢瑚犀牛角硼砂木香凡四種長寧安撫司韓胡碉克哷斯貢瑚明盔明甲刀幹松氆氌凡六種洮岷等處番僧族貢銅佛畵佛舎利子馬駝酥油靑鹽靑木香足力麻鐡力麻氆氌左髻毛纓明盔明甲腰刀凡十六種此西戎之貢也馬象犀角孔雀尾象牙象鉤象鞍象腳盤蚺蛇膽金銀噐皿靑紅寶石玉石圍帳金絨索各色絨綫各色布手巾花藤席降香黃蠟防榔此湖廣廣西四川雲南貴州腹裏土官之貢也故夫朝鮮之貢果下之馬長尾之雞不與焉日本之貢白珠靑玉不與焉琉球之貢熊羆狼鬭鏤之樹不與焉安南之猩猩狒狒蒙貴翡翠白鹿白雉蟻子之醢庵羅波羅之果不與焉眞臘之貢金篤耨速暫之香建同浮胡之魚不與焉占城之貢大火之珠猛火之油不與焉三佛齊之貢貓睛之石膃肭之臍不與焉蘇祿之貢徑寸之珠不與焉古裏之貢駿馬不與焉婆羅之國瑪瑙車渠不與焉哈宻之貢大尾之羊不與焉火州之貢砂鼠不與焉【闕】

羊角不與焉不貴異物也

按薩哈勒卽裏毛布也紋節知卽暹羅紅也西洋布卽撦黎綿也圎壁花卽占城布也兜羅綿卽淡巴也白焦卽婆羅布也者莫異答立卽榜葛刺布也鐡力麻卽烏斯藏各色布也馬服屯卽番夏布也黃馬海牙兒卽刀防也鎖服卽浩刺加布也花氊單伯蘭卽古裏布也癿馬尺卽羊甸皮也卜刺硤兒卽牛甸皮也矮納卽硝子眼也金剛子卽金剛鉆也松都魯石卽水珀也

始創器物

奚仲造輅車見李尢銘黃帝作指南車又作蕐蓋太公作曲蓋殷髙宗作雉尾扇俱見崔豹古今注指南車沈約宋書云周公所作記裏鼓車沈約宋書不著作者劉宋髙祖平姚所得行每一里木人擊鼓一椎按柳子厚有記裏鼓詩秦文公作旄頭飾騎見列異中記云秦始皇作黃帝作旗幟見列子黃帝作旃又作冕魯昭公作弁俱見世本黃帝作幾見李尢銘舜作五明扇見古今注興作甲興少康子也見世本蚩尢作戈防殳矛見呂氏春秋又作劍及鎧見管子鑿齒作楯見山海經揮於作弓夷牟作矢俱黃帝臣也見世本荀卿子云倕作弓浮游作矢山海經云少皥生股是始弓矢黃帝作弩見古史考鯀作城郭禹作宮室俱見世本神農作市見古文伶倫作權度量胡曹作衣裳俱見呂氏春秋太公作九府錢見漢書神農作耒耜見古史世本云倕作皇甫陰作樓及犂見魏略夙沙氏作鹽見世本儀狄作酒見呂氏春秋又戰國防云帝女夷狄造酒鯀服牛相士乘馬臘作駕三人皆堯臣也見世本又宋衷云韓衷侯作禦蒼頡造字黃帝史也見世本舜造筆見博物志又云恬造筆蔡倫造紙見東觀雜記堯作圍棋烏曹作博見世本齊武陵王作側楸碁局見馮鑑續事始老子入胡作樗蒲黃帝作蹴踘見博物志劉向作彈棊見西京雜記曹植作長行局卽雙陸也胡王作握槊亦雙陸也俱見後魏李邵序漢武帝作藏鉤見辛氏三秦記晉摯衛尉作四維戲紙局木棋見李秀賦周武帝作象戲見後周書紂作粉見博物志尹壽作鏡見中記帝俊八子作歌舞見山海經又孟頻帝王統錄云陰康氏作舞呂氏春秋云是陶唐氏作岐伯作鼔吹見蔡邕初志神農氏作琴見世本禮記云舜作琴廣雅云伏羲庖羲作琴見世本史記云帝使秦女作琴山海經帝俊子晏龍爲之恬作箏見風俗通按禮樂書已有之恐不始恬武帝始用箜篌見史記續漢記云靈帝作按釋名云師延作也帝嚳令抃卜作鼓鞞見呂氏春秋又云倕作鞞及鼓炎帝伯陵作鐘見山海經黃帝作淸角見國儉賦女媧氏作簫見禮記風俗通舜作女媧氏作笙簧隨作竽女媧臣也商辛作塤蘓成公作箎周平王時諸侯也俱見世本丘仲作笛漢武時人也見風俗通或云塤箎笛久矣黃帝作釡甑見古史神農作釡見周書孟莊子作鋸鑿見古史夏少康作箕帚見古史夏昆吾氏作瓦烏曹氏作磚俱見古史伯益作井見博物志公輸般作石磴倕作銚俱見世本蚩尢作冶見尸子神農作陶見易尸子云昆吾作雍文作舂黃帝臣也見世本呂氏春秋云赤翼作杵伏羲氏作网見古史世本云勾芒作网及羅伏羲臣也詹何作綸鉤及餌見劉子黃帝作舟檝見易舜作瓦棺土堲見古史夏禹作伺卽相竿也見古今注黃帝作斧鉞見輿服志黃帝作刀見洞防記又見二儀實錄蚩尢作陌刀舜作鹿箭筒輗亦見二儀實錄

古今巧藝

宋張思訓斟酌張衡梁令瓚渾儀之制爲樓閣二層髙丈餘中有輪軸關柱激水以輪以木偶人爲七眞神左撼鈴右扣鐘中擊鼔以定刻數每一晝夜周而復始又作十二神各直一時至其時卽自執辰牌循環而出至冬水凝則以水銀代之元順帝自制宮漏髙六七尺廣半之造木爲匱藏壺其中運水上下匱下設三聖殿匱腰立玉女捧時刻籌時至輙浮水而上左右二金甲神一懸鐘一懸鉦夜則神人自能按更而擊無分毫差鳴鐘鉦時獅鳯在側者皆自翔舞匱之東西有日月宮飛仙六人立宮前遇子午時自能耦進度仙橋達三聖殿後退立如前魏明帝時有上百戲者能設而不能動帝以問馬鈞可動否對曰可動帝曰其巧可益否曰可益受詔作之以大木雕構構使其形若輪平地施之潛以水發焉設爲女樂舞象至令木人擊鼓吹簫作山嶽使木人跳丸擊劍緣繩倒立出入自在百官行署舂磨鬭雞變巧百端元興隆笙制以楠人形如夾屏上鋭而靣平縷金雕鏤枇杷寶扛孔雀竹木雲气兩旁側立花板居背三之中一爲虛櫃如笙之匏上笠紫竹管卒管端實以木蓮苞匱外出小橛十五上笠小管管端實以銅杏葉下有座獅象繞之座上櫃前立花板一雕鎪如背宿出一皮風口用則設朱漆架子於座前系風囊使風口囊而如琵琶朱漆雜花有柄一人挼小管一人鼓風囊則自隨調而鳴中統宿回回國所進以竹爲簧有聲無律玉宸樂院判官鄭秀乃考音律分定淸濁增攺如今制其在殿者盾頭兩旁立刻木孔雀二飾以眞孔雀羽中設機每奏工三人一人鼓風囊一人按律一人運動其機則孔雀飛舞應節漢張衡造候風地動儀以精銅鑄成形似酒樽飾以篆文山林鳥獸之形中有都柱傍行八道施關機外有八龍首啣銅丸下有蟾蜍張口承之如有地動樽振則龍機吐丸而蟾蜍衘之一龍機而七首不動尋其方向乃知震之所在常一龍機而地不覺動京師學者怪其無證數日驛至果地震隴西皇覽陳思王有神思爲鴨頭杓浮於九曲酒池王意有所勸鴨頭則回向之又爲鵲尾杓柄長而直王意有所到處於樽上鏇之鵲則指之大業拾遺記煬帝修水飾圖經十五卷以三月上巳日會羣臣於曲水有神龜負卦黃龍負圖等七十二勢木人長二尺許衣以羅綺裝以金碧及作雜禽獸魚鳥皆能運動如生隨曲水而行又間以妓航十二與水飾相次航長一丈闊六尺水人奏音聲擊鐘磬彈箏鼓瑟皆得成曲及爲百戲跳劍舞輪升竿擲防皆如生無異又作小舸子七艘木人二尺許乘此船行酒每一舡一人擎酒杯立於船頭一人捧酒鉢次立一人撐船在船後二人蕩槳在中央其行酒船隨岸而行水飾行繞池一匝酒船得三徧乃得同止酒船每到坐客之處卽停住擎酒木人於船頭伸手遇酒客取酒飲訖還杯木人受杯回身向捧鉢之人取杓斟酒滿杯船依式自行朝野僉載則天如意中海州進一匠造十二辰車回轅正南則午門開馬頭出入四方回轉不爽毫釐晉陽秋大興中衡陽區統作鼠市四方丈餘開四門門有木人縱四五鼠於中欲出門木人輙以椎椎之北齊沙門靈昭甚有巧思武成帝令於山亭造流杯池船每至帝前引手取杯船卽自住上有木小兒撫掌遂與絲竹相應飲訖放杯便有木人刺還上飲若不盡船終不去胡太后使靈昭造七寶鏡臺合有三十六室別有一婦人手各執鎖才下一關三十六戶一時自閉若抽此鎖諸門咸啟婦人各出戶前朝野僉載開元中馬待封能窮伎巧爲皇后造妝具中立鏡臺臺下兩層皆有門戶後將櫛沐啟鏡奩後臺下開門有木婦人手執巾櫛至取已木人卽還至於靣脂妝粉睂黛髻花應所用物皆木人執相繼而至亦取畢卽還妝罷諸門皆閉又爲崔邑令李勁造酒山立於盤中其盤徑四尺五寸下有大龜承盤機運皆在龜腹中立山山髙三尺繞山列酒池池外山復圍之池中盡生荷花及葉葉間設脯醯珍果佐酒之物山南半腹有龍藏半身於山開口吐酒下大荷葉中有杯承之杯受四合龍吐酒八分而止飲酒若遲山頂有重閣閣門卽開有催酒人執板而出於是歸盞於葉龍復注之直至終宴終無差失杜陽編穆宗朝有飛龍騎士韓志和善雕木作鸞鶴之屬置關棙於內發之飛髙百尺至數百步外兼刻木龍以捕雀鼠更雕踏牀數尺謂之見龍牀置之則不見龍形之則鱗鬛爪牙俱出殷文亮性巧好酒刻木爲人衣以繒彩酌酒行觴皆有次第又作妓女唱歌吹笙皆能應節飲不盡卽木小兒不去木妓女管連催元氏掖庭記帝於內院造龍船首尾長一百二十尺廣二十尺上有五殿龍身並殿宇俱五彩金裝日於後宮海子內遊戲船行則龍首尾眼爪皆動

尺綃繡法華經七卷

杜陽編南海貢奇女盧媚娘能於一尺綃上綉法華經七卷更善作飛仙蓋以綫一鏤分爲二縷染成五彩於掌中結爲華蓋五重其中十洲三島天人士女臺殿鳯麟之象外列執幢捧節之童不啻千數其蓋闊一丈稱之無三數兩自煎靈香膏傅之則虯硬不斷拾遺記吳王趙夫人巧妙無雙能於指間以彩綺織成雲霞麟鳳之錦方帛之上備冩五嶽河海行陣之形杜陽編新羅國獻五彩毺方寸之內卽有歌舞伎樂列國山川之像微風入屋其上復有蜂蝶動搖燕雀飛舞俯而視之莫辧眞僞又獻萬佛山雕沈檀珠玉以成之其佛形大者或逾寸小者八九分其佛之首有如黍米者有如椒者睂目口耳螺髻毫相悉具而辮縷金玉水精爲幡蓋流蘓庵贍卜羅等樹搆百寶爲樓閣臺殿其狀𨿽微勢若飛動前有行道僧不啻千數下有紫金鐘閣三寸以蒲牢銜之每擊鐘行道僧禮拜至地其中隱隱謂之梵聲其關棙在乎鐘也

奇寶雷公璅

李濬松窗雜錄記物之異聞有雷公璅辟塵犀簪暖金魚袋靑龍皮鄱陽王墓中自動墨研日中軟杖子龍腦香昆侖子元先生贈韋丹尙書鮫綃鏤白玉香囊並玉璅子長三尺餘異竹篾長二百餘尺黃楊枕文有仙人乘龍形桃源洞中仙人碁子不生澁鐡腰韋縠尙書夢中所得軟羅纈巾西蜀織成蘭亭罽賔國黃金衣筆管上鏤盧思道燕歌行林國雕紫文瑪瑙如小合底冩國王貌蓋上下貌亦如之白玉劍長二尺餘解酲語載嘉木揚喇勒智諸陵取寶器時於徽宗陵獲走馬烏玉筆箱又同涼潑綉管【外國所進】髙宗陵眞珠戲馬鞍光宗陵交加百齒梳香骨案理宗陵伏虎枕【七寶合成伏虎之狀】穿雲琴【金貓精爲徽龍�石爲軫】綠玉磬【楊貴妃物】度宗陵五色藤盤影魚黃瓊扇柄元氏掖庭記元妃靜懿皇后誕日六宮以次獻慶禮時南朝宮人選入宮者一獻寒光水玉魚一獻靑芝雙虯如意一人獻桞金簡翠腕闌【似今之手鐲】魚是太眞潤肺物如意是六朝宮人所遺闌系景陽宮胭脂井物

美玉器爲美女

黃金气爲火白金气爲雄鷄銅鐡爲胡人銅器之精爲馬美玉气爲美女戴燭金玉百斤以上其精爲羊永康王曠有一浣石時見赤色有胡人求買之未及度錢覩二黃鳥鬭於石上疾往掩取變成黃金中記玉精爲白虎金精爲車馬銅精爲僮奴鉛精爲老婦爲狐貍瑞應圗靑玉之見化爲女人黃金之見爲火爲白鼠白澤圖玉之精名委然黃金之精名石塘又雲絕水有金者精名侯伯地鏡圗黃金之气赤黃千萬斤以上大如鏡盤銀气夜正白流散在地撥之隨手散復聚銅气如靑雲凡覩金玉寶銅皆以辛之日得雨明日或平旦或黃昏觀之光勻者玉赤者金黃者銅黑者銕也望气經曰如藤蔓掛樹者寶气也紫气如樓者玉气也赭气有銅紅气有璘爲璘褐色爲鐡赭色梁簡文論曰見夜如核飛散者金精也梁書林邑國有金山赤色炤耀其中生金夜則出飛細者如蒼蠅大者如蜂蟬夜行光如螢火抱朴子千嵗栢木胡以雜巨藤爲燭夜徧炤其下有金玉寶藏則色變靑而下垂掘之可得

阿修石鼉

昔有商人遇淸湖君問所須但乞如願果得一婢商有所求悉能致之此爲缺防世界貪癡心人下轉語耳然阿修石鼉作禮則飲食不期而具新羅金錐扣擊則酒炙應語而盈盧耿貽母兩盤欲飲食扣小盤欲財用扣大盤所須卽至嶺外風猩之杖以指飛走必有所獲俱振提國神廚國王所須什物金銀應期而出白水素女遺謝端螺殻以儲粟粟常滿巴東下巖院得靑磁碗折花供佛明日花滿其中錢米金銀皆然廣陵龍口寺僧於水潭獲小盆投小銀谷經夕充牣【取其所得廣爲營建後擲於潭化爲金雁】馬生遇人與虎毛紅管筆所須呵筆卽得時方盛行凝帳風篁扇一日思兔頭羮皆呵而得之魏生於防州砂磧得物若片瓦每月望日祭之則百寶皆聚丹陽人采碑材而石中獲蠐螬畜之則寶貨自至晉安樵人得鹿腹紫石而家業日丰陸大鈞從子妻得枕下玉豬而財貨衍盛導江馮大亮得樵客楠木栽庭中而寶貨殷積【貢助天子至三十萬貫】陸顒腹中消麫防胡人搆火投之鼎中玉女獻珠奇光泛空珍寶隨意所擇徐彥若於海淺處得琉璃瓶龜寶盈寸於瓶中旋轉不停得而藏之奇瑤畢集知天下異物如阿閦之電優曇之華亦時一呈現固未可以常理測矣他若蕭丘之木爇已復用靑田之核酒盡復盈浮陽之筍投醬不減月氐之羊割食不虧俱名龍金截之更生一物旣爾物物宜然不必帝釋始有如意珠也

附

夷堅志桂陽軍書吏溫恭於轉運主管所見一靑石髙六七寸廣半之注水滿盆寘石其中俄有一小龜從石腹緩行而上趨視則隠伏不見

摩檀那

譬諭經入海采寶者言海外有醉果气味絕香食之珍羙一醉七日始解其樹名爲樹寶搗而燒之以薫瓦石悉成珍寶一枝之値可二萬金又由曜經海中寶洲有果名摩檀那入海采寶者不得食取此果食之便不能致寶

透骨金

拾遺記魏明帝時昆明國貢嗽金鳥常吐金如粟宮人以金飾釵謂之避寒金西京賦含利颬颬化爲仙車注云含利獸名性吐金夷堅志南城童夢弼其祖因浴於水濵忽見一物如蛾從空而下試引手撲獲形狀似鴨不能動歸而燭之乃黃金所爲大如拇指而羽翮悉備遂寶藏之三日取視其尻有金屑蓋遺糞也自是數日一掃貨於市皆紫磨上色家資賴以日盛嶺南異物志廣州浛洭縣金池王家有養鵝鴨池嘗於鴨糞中見麩金遂多淘之日得一兩緣此致富僉載嶺南陳懷卿養鴨百頭糞中有光爚然汰之得金十兩乃覘所食防土中有麩金銷之得數千斤薛瓊性至孝而家甚貧常求薪遇一老父以一物與之曰此銀實也用壁土種之銅盆中瓊歸如言種之旬日後發苖又旬日後生花花有銀色若細螺及結實皆銀也李少君有透骨之金大如彈丸凡物近之便成金色嘗試以檀香屑共置一防詰朝視之化爲金屑矣說海朝奉郎劉均用言侍其父吏部公罷成都行李中水銀數匣偶過溪渡一匣遽脫其底卽攬取渡旁叢艸塞之至都破匣視之悉成黃金矣國初徵潞澤時軍士於澤中鎌取馬艸晚歸鎌刃透成金色或以艸燃釡底亦成黃金焉春渚記聞臨安僧言有歙客於潛山中見一蛇腹脹甚蜿蜒艸中遇一艸囓破以腹摩之脹立消念此艸必消腫毒取置篋中宿旅邸有客呻吟牀笫間爲腹脹所苦取湯煎飲至晚寂然惟聞鄰房滴水聲視之則其人肉血化爲水矣急挈裝而逃迨明主人了不知其何謂及潔釡炊飯則釡徧體成金矣又嶺南人謂生金於毒蛇糞中采得物類相感志鵷鳥糞石則變爲生金及雄黃安南土產有玉龍膏用之能化銀液漢建信侯婁敬晚居好畤明月山北得道能種金地曰種金坪夫昆明鳥能金含利獸能吐金蛇鵷鳥與鴨能糞金艸可成金薛瓊能種銀婁敬能種金玉龍膏可化銀透骨金可化金則丹砂可爲黃金又何怪乎若王鯨遞老姥買蕨蒸之皆成金釵洛陽客遇羽衣寄書遺以粟米視之悉爲金粟衡州賣姜翁含姜於口成金雩都人遺唾於盤成金此又神化恍忽不可思議矣

華嚴經七十八卷有藥汁梵云阿藍婆者此名訶宅迦人或得之以其一兩變千兩銅悉成眞金華嚴疏鈔云訶宅迦此云金色水甚於九轉還丹之力

贍部捺陀金

菩薩地持經眞金得迦私藥著於火中轉增浮大寶積經贍部捺陀金置凡金中令彼凡金猶如墨聚失於明炤又華嚴經以一兩阿羅娑藥變千兩銅以爲眞金藥分無減晏陀蠻國有一井嵗中再溢其泉徑流入海所經砂石浸成黃金

報時鐵

宇宙奇珤有不可以常理測者南楚新聞叚成式常於私宅鑿一池於土下獲鐡一片式命尺周而量之乃埽靜室懸鐡其室之北壁已而泥戶但開一牖時與人從牖中窺之則有金書二字以報十二時也集微五鹿充宗贈成子衍濟之珠一名記時珠投盤中滚滚不定至一時盡略定少選成子讀書毎以記時不差一徧範文正公家古鏡背具十二時如博碁子每至其時則博碁中明如月又市人蔣家有十二鐘能應時自鳴李惟山見一鑪幕上有十二孔應時出香唐內庫有一盤色正黃圍三尺四周有物象元和中偶用之覺逐時物象變更如辰時花艸間皆戲龍巳時則爲蛇轉午則成馬矣號十二時盤唐文宗朝有十二玉碁子以按十二時置水中逐時浮出不爽宣和間蔡州有一士人忽見小蠧魚文章陸離蜿蜒幾格間惟巳時則見至午卽隱士人捕置鐡絲籃逮午視之則堅冷化爲石矣其質巧妙天成至已則復蠕動至午又復爲石而屈伸盤結之狀日日不同持至京師中人梁師成曰此神物造化所寄禁中有玉鼠玉兔以其時見則其類也遂獻之

水晶枕中桃花一枝

蔡君謨有水晶枕中函桃花一枝宛如新折卲氏聞見錄洛陽林氏水晶枕中有半開杏花一枝又關子東水晶縧環中有生竹葉一片獪園平生見瑪瑙尢異者其一遇天色放晴映日而炤則其中儼然一鐘離仙人像須睂衣飾樹葉葫蘆之屬種種精細分明其一中有白鶴形羽毛如雪尾朱頂若舞罷而凝立其一中有吹笛仙女腰系花籃貯蟠桃花實窮極雅致又江南豪貴家藏一琥珀中有半開梅一枝其疎影橫斜之致如人鏤成耳談吳郡沈萬三有瑪瑙壺通明類水晶靣有葡萄一枝如墨防名月下葡萄宋周公謹云見瑪瑙二隻其一純白中有金鱔魚一條其一純紅中有白鱓魚一條何持之有一端硯形正圎中徑七八寸渾厚無眼於馬肝色中盤金龍頭角爪尾宛然畢具揮麈錄陳公宻縝見端州富民畜一硯世所謂熨斗焦者內成黒龍奮迅之狀甚可畏二鸜鵒眼以爲目每遇陰晦則雲霧輙興廣徳大洞中有玉一方周正如幾日炤之內有詩四首相傳白玉蟾所防化唐李濬松窗雜錄所記異物黃楊枕文有仙人乘龍形廣異記閬州莫徭救病象得一大牙中有二龍相攫之形天后截爲龍簡楊伯隆見一石中有古松夭矯翠色隱起而松根有水一池顚倒之水皆含飛動勢梁溪周云來家藏一石中有雙龍戲海映日而現則金鱗蕩漾島嶼澒洞旋轉不定

碼碯硯中有小防魚

漢武寶鼎元年西方貢琥珀燕置之靜室自於室中鳴翔春渚記聞有人畜瑪瑙硯注水硯間則水中有小鯽游泳可愛去水則無夷堅志載人有銅盆凡水注滿則雙鯽撥刺出水矣無水無之七修類纂杭醫朱某家造墳得土中二磁碗偶注酒於中則頃有緣苔浮滿酒中飲之又未嘗有物也又有人得礪石水盆架於天井中水滿則緑苔浮靣去水則無不知此爲何等異寶門村朱家畜一石盆中有鴨形隱然初不以爲異他日有農人墾田獲一銅鴨以合盆影不差毫髮注水盆中鴨輙自浮而浴周益公以一湯盞贈貧友以防湯才注湯其中雙鶴飛舞啜盡始防彬州友邑村落中有達官故宅有小池澄可愛嘗見雙鯉出遊暫不離捨經年無他鱗而其大小只如此民投欲取之汔不可得後因灌漑竭澤於泥田得銅盆中鑄兩魚形持歸挹水注滿魚潑刺去來如前獪園載武林張觀察振先籍沒江陵得三玉魚二紅色一黃色貯之水盆中並能自然浮沈相序而戲後燬於火隋末廣州好事僧有三寶一曰右軍蘭亭一曰鐡如意色如水晶一曰神龜以銅爲之腹受升以水貯之四足能行

返魂香

客座新聞永樂中劉家河天飛廟一日僧外歸見鼎中二鸛卵命還之行者曰卵已熟矣僧曰吾豈望其生但免鸛之悲號而已後數日忽出二雛探其巢得一木尺許五彩如錦香風馥鬱有倭人見之曰此仙香焚之死魂反復聚窟洲返魂香也秦始皇時大宛中多枉死者有鳥銜艸覆死者靣皆登時活始皇使人以問鬼谷先生鬼谷曰是東海中祖洲上不死之艸生瓊田中一名養神芝一株可活千人拾遺記漢延和二年春武帝幸安定西胡月支遣使獻香四兩大如雀卵黒如桑椹至始元元年京城大疫帝取月支神香燒之死未三日者皆活此香生於聚窟洲人鳥山上名返魂樹伐其根玉釡中煮汁可丸名驚精丸亦名振靈丸亦名返生香或名振檀香或名卻死香故庾開府紇豆陵氏碑胡香四兩西域之使稀靈艸一枝瓊田之路絕又【缺二字】氏碑銀臺竊藥想奔月而何年金殿煎香思返魂而無日又唐徐肇遇蘓徳哥自言有返魂香香直上可以見先靈

龍皮扇

天寶遺事王元寶家有一皮扇子制作甚質每暑月宴客卽以此扇置於座上而使新水灑之竦竦然風生巡酒之間客有寒色遂命徹去明帝索視之曰龍皮扇子也獨異志李徳裕嘗邀同列宴語時畏景赫曦縉紳交扇不暇旣延入小亭列坐開樽煩暑都盡良久覺淸颸凜冽如渉髙秋極歡而罷比出戶則火雲烈日熇然焦灼好事者求親信察問之云此日以金盆貯白龍皮水浸置於座末龍皮本新羅僧得於海中魚扈以遺徳裕及李南遷於思溪沈溺使昆侖沒取之不可得矣又韋澳孫宏同在翰林盛暑上在太液池中宣二學士旣赴召中貴人頗以絺綌爲訝殊未悟及就坐但覺寒气逼人熟視有龍皮扇在側元氏掖庭記大徳間尾人於淸源洞得一物如龍皮薄而相炤鱗鱗攢簇玉色可愛又間成花卉之形或紅或綠暑月對之涼气自生遣人進貢時無識者有一異僧曰此斑花玉虯殻也

鮫綃中有十洲三島

淸異錄蜀孟知祥有皇明帳色淺紅類鮫綃於縐文中有十洲三島之像夜則燦爛如金薄施之大小牀皆稱此可怪耳杜陽編元載有紫綃帳得於南溪洞酋帥鮫綃類也輕疏而薄如無所礙𨿽凝冬而風不能入夏則淸涼自至令狐綯鐡中輕綃一疋長四丈稱之才及半兩瑣言榦符末張建封爲幽州司馬曾往渤海遇風爲仙女邀至島遺一鮫綃後爲東京之寶束之如著以紅絲三道札之夏天淸暑展開滿室凜然樂府雜錄康老子遇老嫗持錦褥貨鬻乃以半千獲之尋有波斯人見之乃曰此冰蠶絲所織暑月置於座滿室淸涼杜陽編元和八年大軫國貢神錦衾冰蠶絲所織方二尺厚一寸其上龍文鳳彩殆非人工亦謂之靈泉絲上始覽錦衾曰此不足爲嬰兒繃褯曷能爲我被耶使者曰此錦之絲冰蠶也遇水卽舒遇火則縮上令以水一噴卽方二丈五色煥爛逾於往時沈休文雨夜坐齋中開竹扉有一女子攜絡絲具入門便坐風飄細雨如絲女隨風引絡如眞絲焉燭未防得數兩起贈沈曰此謂冰絲贈君造以爲冰紈忽不見沈後織成紈鮮潔明淨不異於冰制扇當夏日甫攜在手不揺自涼同昌公主會族於廣化裏玉饌俱陳暑气特甚公主命取澄水帛掛於南軒滿座皆思挾纊澄水帛長八九尺似布輕細明薄可鑑云其中有龍涎故能消暑也又同昌公主有火蠶綿出火州絮衣一襲止用一兩稍過度則炎熇之气不可耐

龍虎玉

玉有山文者水蒼文者有白如截肪者有赤如雞冠者有黒若淳漆者有黃若蒸栗者有紫玉趙飛燕以紫玉九鵷釵爲合徳簪髻代宗命禦馬九花虯並紫玉鞍轡以賜郭子儀同昌公主紫玉釵上刻九鸞爲九色是也有五色玉酉陽雜爼安思順天寶初進五色玉帯是也有龍虎玉伊祁解西域進方圓二美玉解曰此龍虎玉也圎生水中龍寶之方生於山虎寶之詢使人果得之漁獵者是也有冷暖玉唐宣宗朝日本國王來朝善圍棋出本國楸玉局冷暖玉碁子冬暖夏冷唐有靑玉枕冬暖夏涼醉者枕之卽醒夢者遊仙是也有火玉唐東地所貢長尺數寸積之可以燃鼎置之室中不復挾纊李商隱所謂犀辟塵埃玉辟寒是也有軟玉天寶時興國獻軟玉鞭屈之則首尾相就舒之則勁挺若防是也有香玉李輔國有香玉辟邪衣誤拂芬馥經年是也有暖玉唐岐王暖玉鞍𨿽天气嚴寒溫溫有火气天寶時內庫自暖杯靑玉色取酒注之溫溫有气相吹而沸湯是也有輕玉洞冥記招仙閣上懸浮金輕玉之磬輕玉者其質貞明而輕又拾遺記炎帝時有石燐之玉號曰夜光以闇投水浮而不滅是也有響玉棋天洞覽元頥本棋枰以響玉爲盤聲與律呂相應是也至逢原記宣帝時外國怛陁貢八角玉井夏以水澆之則無暑以火迫之則無寒周穆王時外國獻夜光常滿杯是白玉之精光炤一室置杯中庭明日水滿杯香而且美姑蘇人家玉蟾蜍蟠腹中空每焚香置鑪邊盡歸腹中久之冉冉復自蟾口噴出明皇玉龍子長才數寸而精巧異常久旱禱之卽雨孫文臺獲靑玉馬鞍其光炤於衢路扶桑國貢觀日玉大如鏡映日而觀見日中宮殿皎然分明髙帝靑玉五枝燈下作盤螭燈然則鱗甲皆動玉笛長二尺三寸吹之則見車馬山林息則不見楊光欣有玉龍腹中貯水瀉之有笙簧聲北史魏孝武帝後有二玉鉢系西域鬼作大小相盛轉而不可出同昌公主有如意玉類桃實上有七孔云通明之象

附

宋韓平原嫁女李太卿家奩具中有白玉香獅子髙二尺五寸精絕無比理宗時張循王獻白玉簫管長二尺中空而瑩薄韓蘄王獻白玉笙一攢其薄如鵝管其聲淸楚云在北方軍中得之

辧古玉

胡綜博物多識孫權時有掘地得銅匣長三尺七寸以琉璃爲蓋雕鎪云物於上開之得一白玉如意所執處皆刻龍虎形人莫能識綜曰昔秦始皇東遊以金陵有天子气乃攺縣名掘鑿江湖山阜埋寶物以當王气耳隋書崔賾從駕汾陽宮須河陽鎭藍田令王曇於藍田山得一玉人長三尺四寸著大領衣冠幘羣臣莫識賾曰臣見魏大司農盧元明撰嵩山廟記曰有神人以玉爲像長數尺或出或隠出則人主世延長宋晦伯博識奇古昔在蜀中曽見玉麟符如金香囊白玉爲質臺碾麒麟又有片玉長可八寸濶二三指如刀革名抹衣石帝王旣禦袍以此抹腰使無折皺又片石甚薄上銳下闊多壓舌殉塟含玉也又塊如玉筍名代【缺】講筵用以防主經籍乃漢唐遺物也杜陽編唐順宗時西域進美玉三圓一方徑各五寸光彩凝然可鑑毛髮時伊祈解方坐於上前熟視之曰此龍虎玉也圓者龍也生於水中爲龍所寶若投之水必有虹霓出焉方者虎也生於岸谷爲虎所寶以虎毛拂之卽紫光迸逸而百獸懾伏使人詢之果得之漁獵者

玉名詰

璠璵魯玉也齊玉也【卽垂棘之璧】晉玉也珵【卽白珩珵六寸光自炤】楚玉也瓊赤玉也瓐碧玉也瑎墨玉也瑿玉也玭紫玉也一曰玭玉色鮮潔也璊玉赤色也瑌半赤半白玉也瓏禱旱瑞玉刻爲龍也琥發兵瑞玉刻爲虎也瑞舜所輯玉也琯舜所受西王母獻玉也琰夏桀寵女刻名於玉一云琰玉之鋭上者也琬周王結好玉也靈事神玉也瑒事天玉也奉使玉也璑三采玉也珽圭長三尺也瑁圭長四寸又充耳玉也琀送死口中玉也璋璧大八寸也瑄璧大六寸也瓛玉上大下小也珈以玉飾弁也一作顚一作琠又作瑱以玉充耳也珂以玉飾馬銜也以玉飾弁也璏以玉飾劍鼻也璬玉佩也珖玉琯也璪諸侯所執玉也又璪玉飾以水藻也瑗大孔玉也琉玉飾冕也珪大尺二寸謂之玠璋大八寸謂之琡璧大六寸謂之瑄肉倍好謂之璧好倍肉謂之瑗肉好若一謂之環又玉耶佛經名也玉窐酒器名也玉彛酒器名也玉餔見晏子玉霤見庾信詩玉指見陳子昂詩玉塵見元稹詩璘防玉文也理玉膚也璞玉未理也琢玉始理也琈玉采也玲玉聲也璄玉光也瑜玉中美也玓瓅玉防也玷玉缺瑕玉病也珙大璧也琣片玉也佛經珂雪言其白也老雕入海化爲珂蚌屬卽車渠也珧江珧蚌也珨音甲蜃器也瓖馬上餙玉所金鋄玉瓖也�以玉相遺也玉石相半者也四玉一石者琥也三玉一石者瓉也瑯玎玲瓏玉聲也�玉采也璨玉光也璱玉英華相如琴弦也玖石次玉而黒色又火齊珠也瓊支瑾瑜昭華白珩璇璜弁和璠璵垂棘碧瓐藍田琜瓄琬琰璐瑭璑防赤瑕廣雅所載玉名也枝斯璿瑰瑤瑯玕玲���玗琪�尾穆天子傳所載玉名也

酉陽雜爼古者安平用璧興事用圭成功用璋邊鄙用珩戰鬭用璩城圍用環災亂用防大旱用瓏大喪用琮周禮王搢大圭執瑱圭公執桓圭侯執信圭伯執躬圭子執谷璧男執蒲璧

云澤珠

珠之美者西王母云澤珠一名卻病珠有病者含之卽愈張燕公記事珠有闕亾之事弄之則心神開悟拘彌國之履水珠持入江海可行波濤之上五鹿宗記時珠盤中滚滚不停一時盡則略定燕昭王招涼珠色黑如漆而昭於云日百神不能隠其精靈暑日懷之自然淸涼唐肅宗上淸珠中有仙人美女云鶴之像水旱禱之輙應嚴生淸水珠置之濁流則渙然淸徹則天之淸泥珠以珠投淸泥泊泥悉成水眾寶可得宋述滴翠珠瑩徹如水映空而視則末底一防凝翠朱仲之三寸珠視之則十里之內花木皆影見其中趙飛燕枕前不夜珠炤人無媸妍皆美廣東軍資庫七星珠光如水晶中有七星隠然而見吳絳仙夜明珠赤如丹砂光若日輪羅和國珠大如雞卵光炤數尺錄異記柳君慶有一珠炤物毛髮俱足形皆倒立同昌公主靈粟珠五色燿南越王趙陀墓中大食國陽燧珠玉液洗之光炤一室郎玉遇仙女所遺珠含之可以代酒名醉龍珠成武丁獻沙摩晻日之珠懸於庭中日色寒於月閩淸白雲寺寶珠中現入定觀音像永明中交州人獻一珠髙二寸中含佛像凡臺坐眉目皆具天帝如意珠上上者夜光炤四十里中者十里下者一里光之所及無風雨雷電水火刀兵諸毒厲驪珠上者夜光百步中者十步下者一室光之所及無蛇虺之毒捃摭精華王武子以九芒珠爲紉索編華架用之每月洗以鯉魚涎

附

華嚴經海中有珠名普集眾寶此珠若在一切眾寶常不散失長阿含經鬰單越國有自然釡鍑有摩尼珠名曰熖光置於鍑下飯熟光滅不假樵火

玉芝堂談薈卷二十六﹤子部﹐雜家類﹐雜纂之屬﹐玉芝堂談薈﹥

欽定四庫全書卷

玉芝堂談薈卷二十七

明徐應秋撰

黃金蛇

杜陽編開成初宮中有黃色蛇自寶庫中出遊光彩炤灼宮人擲瑚玦擊之遂並玦以去上令徧搜內庫乃得黃金蛇而瑚玦貫其上遂命取玻璃連環系於玉彘之前足更不復見以彘能啖蛇也聞奇錄沈攸之廐中羣馬驚嘶令人伺之見一白駒以緑防系腹直從外入復去直入內閣撿內人惟愛妾馮月華臂上一玉馬以綠絲穿之置枕邊夜去曉還試看之足有泥污杜陽編唐穆宗殿前有千葉牡丹始開香气襲人華葉大而且紅上每覩芳盛嘆從來未有自是宮禁卽有黃白蝶數萬飛集花間輝光炤燿達旦方去宮人以羅巾撲之無有獲者上令張遂得數百明日視之皆金玉也內人爭用絲縷絆其腳爲首餙夜則光起於妝奩中其夜開寶廚視金屑玉屑藏內將有化爲蝶者宮中方覺焉幽明錄鄴城鳳樓門五層安金鳳皇二頭於其上石季龍將敗一頭飛入漳水續齊諧記漢宣帝以皂蓋車賜霍光至夜車上金鳳亾去曉乃還南郡黃君仲羅得一隻小鳳子入手便化成紫金毛羽宛然具足可長尺餘詣闕上之帝以置承露盤倏然飛去直入光家至車轄上三輔黃圖通天臺元鳳闕自毀椽桷化爲龍鳳從風雨去項羽探始皇墓金雁飛出戶外爲羅者所獲吳主亮命工人潘芳作金螭屏風鏤瑞應圖一百三十種一日與夫人戲觸屏墮其一鳳頃之飛去拾遺記魏咸熙二年宮中夜夜有異獸或呼吼驚人詔使宦者門中伺之有白虎毛色淨宻以戈投虎卽中左目虎已隱形搜覓乃於藏中得玉虎其左目有血問諸大臣答曰昔漢誅梁冀得玉虎頭枕一枚此單池國所獻臆下篆書是帝辛之枕嘗與妲己同枕之

沈明磬

拾遺記顓頊有浮金之鐘沈明之磬羽毛微物拂之則聲聞百里六朝事迹吳臺城端門上二鼔初爲越王物得之防稽雷門擊之聲聞洛陽後孫恩亂兵擊破中有二鶴衝天而去又歷城縣光政寺有磬石形如半月膩光若滴扣之聲及百里北齊移於都內其聲杳絕令歸本寺扣之聲如故

卻火錐

杜陽編唐順宗朝拘彌國貢卻火錐遇烈火錐之卽滅酉陽雜爼處士皇甫眞有一辟塵鍼以鍼挿巾可令一身無塵試之者帶巾鍼躍馬塵中人馬無染一防又以一巾遺髙瑀因出郊風埃大作髙馬及左右並無纎塵杜光庭有一杖紅如猩肉重若玉石似非藤竹所爲相傳仙人畱賜陶家缾餘事徐奉儀有一杖直如筆管其後每年生一節二十年每年縮一節三月則杖之四靣靑赤白黑各開一花不知何木也元載家有紫髯拂色如爛蔗置於堂中夜則蚊蚋不敢入拂之有聲雞犬無不驚逸垂之池潭則鱗介之屬皆俯伏而至引水於空中則成瀑布燒燕肉燻之則防防焉若生雲霧仙拾遺天漢三年王母遣使獻靈膠四兩膠色靑如碧玉出自麟鳳洲此洲四靣弱水繞之上多鳳麟煮鳳喙及麟角合煎作膠名之集弦膠一名連金泥弓弩已斷之刀劍已斷之鐵以膠連續終不脫也敍聞錄稽昌蓄采星盆夏月浸果則倍冷靑陽記九華小民浚池得物狀類竹根旁有一銘曰浮陽筍太古孕舉投醬缶三年不盡試以豆一斗造醬投物其中果三年不減拾遺記武帝以金彈彈鳥碎其白光琉璃鞍李少君取續膏和豨膏接之映日而視初無損處續膏一名都膚形色如櫻桃言出於鞠陵之東以其能接人骨故以爲名婦人傅之顏色都麗故又曰都膚也宮中語曰枯容碎軀有都膚

雞鳴枕

近時西洋制有自鳴鐘按十二時有聲中國頗有能爲之者設機系丸至期丸墜而響耳客坐新聞偶武孟爲武岡州幕官因鑿渠得一瓦枕枕之聞其中鳴鼔起擂一更至五更鼔聲次第不差旣聞雞鳴亦至三唱而曉抵暮復然識者以爲諸葛武侯雞鳴枕楊用修云麻城毛柱史鳳詔爲予言平谷縣畊民得一釡以涼水沃之忽自沸以之炊飯卽熟釡下有諸葛行鍋字鄕民以中有寶物碎之止復層中有水火二字杜陽編貞元八年吳明國貢嘗燃鼎受三升光潔似玉其色紫每投飲饌不熾火而熟香潔異於常亦自鳴鐘之類乎古琴錄帝舜有琴曰電母毎夏月電光一炤則弦自鳴尙書故實余尙書靖知桂州有林木月盈之夕輙有笛聲林中其聲淸逺防之聲出一大楊木公伐以爲枕笛聲如期而發公甚惜之公弟欲窮其怪命工解視文理正如人月下吹笛再膠合之不復有聲矣女紅志吳淑治夏月納涼門外時聞梧桐下有琴聲賈人以五百金買此樹久之以二琴至一曰陰姬一曰陽娃其文宛如神女防琴之狀涼天月夜不鼔自鳴賈子說林孫鳳有一琴名吐綬彈之不甚佳獨有人唱曲則琴弦自相屬和因攺名自鳴琴背有一孔若蛀者一日有道人乞食因見曰此死木有蛀不除之則將壊乃防中出一小竹筒倒黑藥少許卽有緑色防走出背上隱隱有金綫文道人納防竹筒中竟去自後唱曲琴弦不復鳴鳳怪之有博物君子說及此事嘆曰此異寶也名曰鞠通有耳聾人置耳邊少時卽愈喜食枯桐尢愛古墨鳳始悟竹筒中藥蓋古墨屑此則造化自然之妙瑞應圖丹甑不炊而自熟玉臯不汲而常滿此類是也

玆枕

天寶遺事玆國進枕溫潤如玉制作甚質若枕之而寐則十洲三島盡見於睡中名遊仙枕虢國夫人有夜明枕光炤一室不假燈燭杜陽編元和八年大軫國貢重明枕長一尺二寸髙六寸潔白如水晶中有樓臺之狀四方有道士持香執簡循環不已其花木丹靑衣服簮紱纎悉具備淸異錄左宮枕靑玉爲之冬溫夏涼醉者破酲夢者遊仙韋弇遇玉淸之女贈以紅枕似玉微紅有文如粟奇光炳燭淸異錄人家蓄一簾赤紫色人在簾間自外望之繞身有光識者曰此瑞英簾耳隋煬帝龍舟上蔽日簾卽蒲澤國所進以負山蚊睫紉蓮絲根貫小珠編成𨿽曉日激射光不能透徳中中書堂設起文秋水蓆色如蒲桃紫而柔薄類綿疊之可置研函中吏偶覆水水皆散去不沾杜陽編帝館處士伊祈解於九華設紫茭蓆蓆類茭葉光軟香靜夏涼冬溫元氏掖庭記帝爲英英起采芳館於瓊華島內設唐人滿花之席重樓金綫之衾浮香細鱗之帳六角雕羽之屏重樓金綫花名也出長白山花心抽絲如金長至四五尺每尺寸防結如樓形山中人取以織之成幅朝野僉載張易之爲母阿藏造七寶帳鋪象牙牀織犀角簟鼲貂之褥蛩蟁之氊汾晉之龍須臨河之鳳翮以爲席

靈鵲石

埤雅廣要分寧陳志甫莊有方石二尺許田父以椎槁久之夜聞雞鳴卽之卽沒陳子公允剖石中有二雞一雌一雄文彩燦然又穆陵宮中有靈鵲石石中有鵲每天將旦咸聞其噪聲宋南渡前得之晉州

蘭金泥

舒元輿牡丹賦席奪銀燭鑪升絳煙洞府眞人防於羣仙江總貞女峽賦含炤曜之燭銀溯潺湲之膏玉鮑照芙蓉賦潤蓬山之瓊膏暉河之銀燭湘東王啟試以炤花含燭銀之狀持將比月亂含璧之輝梁簡文詩銀燭諭漢女寶鐸邁昆吾穆天子傳天子之寶璿珠燭銀郭璞注燭銀銀有精光如燭也王子年拾遺記漢武帝外國進蘭金泥經百鑄其光變白名曰燭銀吳均餅說捆如華山之玉屑白如梁甫之銀泥旣聞香而口悶亦見色而心迷

昭華玉

舜帝在位西王母使獻白玉環益地圖舜遂廣九州爲十二復獻白玉琯以和八風故章帝時零陵文學美景於冷道舜祠下得白玉之管集仙錄堯賜舜以昭華玉昭華玉者律琯也西京雜記曰昭華琯秦府庫中玉笛也長二尺三寸二十六孔吹之則見夫車馬山林隱隱相次吹息不復見銘曰昭華之琯庾信詩更愛昭華玉還披蘭葉圖胡文恭詩仙致昭華玉神來弱水香惟夏英公詩延喜靈珪上昭華瑞琯中乃用琯字杜牧之出宮人詩閒吹玉殿昭華琯醉帶黎園縹蔕花十年一夢歸人世絳縷猶封系臂紗又攷宋書延喜玉者孝道行則至尙書璇璣鈴曰禹開龍門石圭出刻曰延喜玉愛徳天賜佩王融三月三日曲水詩序幽明獻期雷風通饗昭華之珍旣徙延喜之玉攸歸

瑟瑟枕

杜詩石筍行雨多往往得瑟瑟此事恍忽難明論瑟瑟珠類博雅瑟瑟碧色珠也酉陽雜爼蜀石筍街中大雨往往得雜色小珠可以互證程氏繁露援唐語林盧昻主福建鹽鐵有瑟瑟枕大如斗或云至寶無價或云美石非瑟瑟明皇雜錄上於華淸池置長湯於湯中疊瑟瑟云疊則亦似疑於石矣然虢國夫人造宅旣成賞匠役金杯二瑟瑟三斗同昌公主傳瑟瑟幕紋如碧絲貫以眞珠則終言珠者近是古人詩詞如陳陶詩瑟瑟盤輕促世珠黃泥局防流年箭花間集耳墜金鐶穿瑟瑟孫何詩猩猩箋冩宮詞濕瑟瑟函盛手詔香此以瑟瑟爲珠者也白樂天詩楓葉蘆花秋瑟瑟兩靣蒼蒼岸中心瑟瑟流寒食靑靑艸春風瑟瑟波未秋已瑟瑟欲雨先沈沈隱起燐燐狀凝成瑟瑟胚沙頭雨染班班艸水靣風驅瑟瑟波一道殘陽炤水中半江瑟瑟半江紅王周詩嘉陵江水色一帶揉藍碧天女瑟瑟衣天風晚來織鄧文原楚江秋瑟瑟吳苑曉蒼蒼韋莊詩畱得溪頭瑟瑟波潑成紙上猩猩色王庭筠帝遣名山防此邦千家瑟瑟嵌西窗山僧乞與堦前地招客先開四十雙蕭遘詩月曉已聞花市合江平偏見竹簰多好教載取芳菲樹剩炤岷天瑟瑟波宋景文詩踏溪分藕養新荷鈿蓋斜臨瑟瑟波花間集瑟瑟羅裙金縷腰則止言其色之深碧耳木艸綱目曰寶石山海經謂之采石碧者唐謂之瑟瑟紅者宋人謂之靺鞨

琉璃鞍

西京雜記武帝時身毒國進連環羈皆以白玉作之碼碯石爲勒白光琉璃爲鞍鞍在暗室中嘗炤十餘丈如晝日自是長安盛飾鞍馬競加雕鏤皆以南海白蜃爲珂紫金爲華加以鈴飾以流蘓後得貳師天馬常以玫瑰爲鞍鏤以金銀鍮石以緑地五色錦爲蔽泥後以熊羆皮爲之毛有綠光長尺餘按魏略琉璃本是石質大秦國出赤白黑黃靑綠縹紺紅紫十種流離蓋自然之物彩澤光潤逾於寶玉其色不恆今俗所用皆銷冶石汁加以藥物灌而爲之尢虛脆非眞物也漢武又嘗以琉璃夜光珠雜寶爲甲乙帳甲以居神乙以自居又神明臺其窗扉屏風悉以白琉璃作之光明洞徹董偃臥延淸之室以畫石爲牀上設紫琉璃帳趙飛燕爲皇后其女弟遺以雲母屏風琉璃屏風吳孫亮作綠琉璃屏風甚薄而徹毎於月下舒之魏太祖爲琉璃行殿容數百人晉滿奮坐琉璃窗內有難色曰臣猶吳牛見月而喘同昌公主以紅琉璃盤盛夜光珠於堂中光如晝唐末有琉璃釵唐召侍臣食櫻桃以琉璃盤盛灌以香酪魚朝恩有洞房四壁夾安琉璃板中貯江水及萍藻諸色魚鰕號魚藻洞五季卜相投名於琉璃瓶中佛攝鬼子母小子置琉璃鉢中竭魔力與其魔眾舉此鉢不得唐代宗平嶺南得琉璃盤靣濶九寸以爲寶及元載家得一尺靣者李后主召馮延已於碧落宮見八尺琉璃屏畫夷光獨立啚寶藏編【缺】琉璃出須彌山靑色火不能銷惟鬼神有道力者能破之又云是金翅鳥殻今世珠玉犀象珍用之物不殊於古而琉璃車渠絕響不知其故何也

紅靺鞨

宋文與可朱櫻桃歌金衣珍禽弄深樾禁籞朱櫻斑若纈上幸離宮促薦新藤藍寶籠貂璫發凝霞作丸珠尙軟油露成津蜜初割君王日午坐猗蘭翡翠一盤紅靺鞨葛魯卿西江月詞靺鞨斜紅帶栁琉璃漲緑平橋人間花月見新妖不數江南蘇小靺鞨二字人或不知所出按唐寶記靺鞨國名古肅愼地也其地產寶石名紅靺鞨大如巨栗赤爛如朱櫻視之如不可觸觸之甚堅不可破廣異記靺鞨有紅紫二色瑩徹若空而實堅重佩之者爲鬼神所防入水不溺入火不然宋楚州有尼眞如忽有人接去上天授以十二寶中有紅靺鞨大如栗又小說李昌武與王倡往來死後倡復至所居贈以一物紺碧似玉冷如槲葉曰玉京夫人所賜靺鞨寶也則靺鞨蓋有碧色之寶也

附

廣異記乾元中江淮間一波斯胡人腋下有小瓶大如拳云瓶中是紫靺鞨人得之者爲鬼神所防入火不燒涉水不溺

鴉鶻石

南村輟畊錄載回回石頭種類不一其價亦不一大徳間本土巨商中賣紅刺一塊於官重一兩三錢估直中統鈔一十四萬定用嵌防頂上自後累朝皇帝相承寶重凡正旦及天壽節大朝賀則服用之呼曰刺亦方言也今問得其種類之名具記於後紅石頭【四種同出一坑】白水刺【淡紅色嬌】避者達【深紅色石薄方嬌】昔刺泥【黑紅色】苦木蘭【紅黑黃不正之色塊𨿽大石至低者】綠石頭【三種同出一坑】助把避【上等暗防綠色】助水刺【中等明綠色】撒十泥【下等帶石淺綠色】鴉鶻紅亞姑【上有白水】馬思艮底【帶石無光二種同坑】靑亞姑【上等深靑色】你藍【中等淺靑色】屋撲你藍【下等如水樣帶石渾靑色】黃亞姑白亞姑貓睛【含中活光一縷】走水石【新坑出者似貓睛而無光】甸子你捨卜的【卽回回甸子文理細】乞理馬泥【卽河西甸子文理麄】荊州石【卽襄陽甸子色變】漫筆所載寶石則金水涺淡黃色魚膽靑碧綠或云灑普泥馬踠兒靑者謝在杭曰今世之所寶有貓兒眼祖母綠顚不賴蜜蠟金鴉鶻石蠟子瀛洲勝覽暹羅厥產紅靑的石次於紅鴉忽明瑩如石橊子等類然皆鑲嵌首飾之用惟琥珀碼碯盛行於時皆滇產也祖母綠色碧日耀則一室掩映或云坐艸女人握之易產云是金翅鳥所成出回回國有紅刺一塊卽值千錢然不可多得滇中又有鈴大如龍眼得熱气則自動不休甸男子常喜用之以佐房中之術惟殺夷活取之者佳彼中名曰太極丸宋應星曰凡寶石皆出井中西畨諸域最盛中國惟出雲南金齒街與防江兩處屬紅黃類者爲貓睛靺鞨芽星漢砂琥珀木難酒黃喇子貓睛黃而微帶紅琥珀最貴者名曰瑿紅而微帶黑然晝視則黒燈下則紅甚也木難純黃色喇子純紅色屬靑綠種者爲瑟瑟珠珇綠鴉鶻石空靑之類至玫瑰一種如黃豆綠豆大者紅碧靑黃數色皆備石有玫瑰如珠之有璣也以上諸君所列寶石名義各有參差姑兼采之

火齊珠

張衡西京賦翡翠火齊絡以美玉杜陵詩曰火齊堆金盤王元之磊落火齊珠參差瑚叢漢雜事祕辛狀如火齊初吐吳都賦其珍賂則琨瑤之阜銅鍇之垠火齊之寶駭雞之珍注云火齊如雲母重疊而可鑑色黃赤似金說文曰火齊玫瑰也漢溫室殿以椒塗壁香桂爲柱設火齊屏風鴻羽帳董偃有火齊屏風穆王時沮渠國貢火齊鏡人語則鏡中響應子虛賦其石則赤玉玫瑰注玫瑰火齊珠也武帝招仙閣編翠羽麟毫爲簾靑琉璃爲扇懸藜火齊爲牀同昌公主傳水精火齊等牀悉支以金銀塹寶貨辧疑天竺出火齊如雲母色紫而有光輝薄如蟬翼積之無紗縠之重一火齊也或以爲珠或以爲石然旣可作屏制鏡卽其珠也亦必朱仲四寸之璣矣古事疑往往類是

黃銀帶

髙似孫緯略曰太宗賜房齡黃銀帶顧謂齡曰昔如晦與公同心輔政今日所賜獨見公因然流涕曰世傳黃銀鬼神畏之更取金帶送其家程氏繁露以爲黃銀者果何物殆鍮石也余攷之若以鍮爲帶而賜大臣何足貴者按禮斗威儀曰君乘金而王則黃銀見當是瑞物北史辛公儀爲牟州刺史時山產黃銀獲之以獻益知其爲異物又虞世南書夫子廟堂碑太宗賜之王羲之黃銀印黃銀爲鍮是恐不然唐書髙宗上元元年詔九品服淺碧並鍮石帶入胯唐固自有鍮帶也又按唐愼微證類本艸載靑霞子曰丹砂伏火化爲黃銀能重能輕能神能靈唐日華子論曰銀凡十七品水銀銀白錫銀曾靑銀土碌銀生鐵銀生銅銀硫黃銀砒霜銀雄黃銀雌黃銀鍮石銀惟有至藥銀山澤銀艸砂銀黒鉊銀五者爲眞余則假也本艸曰丹砂雄黃雌黃皆殺精魅所謂黃銀者非丹砂銀卽雌黃雄黃銀也太宗賜帶之時如晦已死故帝曰黃銀鬼神畏之也顯慶中監門衙長史蘇公撰唐本艸其中稱黃銀作器辟惡益知黃銀爲瑞物方勺泊宅編曰黃銀出蜀中南人罕識朝散郎顏京監在京抵當庫有以黃銀釵質錢者其色重與上金無異色則正白此說尢分明庾信歌詞山無藏於紫玉地不愛於黃銀山海經臯塗之山其陰多銀黃

翡翠琖

歐陽永叔歸田錄余家有一玉罌以爲碧玉兵馬鈐轄鄧保吉眞宗朝老內臣也曰此寶器謂之翡翠云禁中宜聖庫中有翡翠盞一隻所以識也後偶以金環於罌腹信手磨之金屑紛紛而落如硯中磨墨始信翡翠能屑金也籹樓記何充妓於後閣以翡翠指環換刺綉筆充曰此物洞仙與吾保長年之好乃令蒼頭急以蜻蜓防易之北夢言後唐莊宗討王行瑜入覲獻防昭宗賜以鸂巵翡翠盤

碼瑙櫃

瑪瑙品類多不同出產有南北其實一石卵爾大者如斗其體質堅硬碾造費工若南瑪瑙產大食等國色正紅而無瑕可作杯斚器具生西北者色靑黑謂之鬼靣靑赤相間以紅色如蛛絲者爲妙若靈夏沙羗地沙磧中間得之者尢奇有柏枝瑪瑙質如冰玉上有枝葉儼如柏枝又有金子瑪瑙黑白相間大不過一二寸又有合子瑪瑙質理純黑中間白綠者可作數珠間隔又有夾胎瑪瑙正視之則瑩白光彩倒視之則若凝血蓋一物而有兩色也世不多見有紫雲瑪瑙今和州產者可作屏幛桌靣等用又丹丘之野多鬼血化爲丹石則瑪瑙也見拾遺記黃帝時有瑪瑙甕堯時尙存見十洲記唐開元玆國進瑪瑙枕枕之十洲三島在夢中帝號遊仙枕見天寶遺事武帝防昌中渤海貢瑪瑙櫃裴行儉有瑪瑙盤徽皇嘗於瑤林殿張絹素設瑪瑙硯李廷珪墨牙管筆令米芾書之魏後有瑪瑙榼容酒三升玉縫之人稱爲西域之鬼作又杜陽編唐時南昌國貢紫瑰盆可容大斛舉之輕若鴻毛

琥珀枕

琥珀出罽賔國一名江珠博物志謂松脂淪入地千年化茯苓茯苓千年化琥珀今泰山有茯苓而無琥珀永昌有琥珀而無茯苓此不必然也又桃沈入地化琥珀虎目光入地化物如琥珀後漢書哀牢夷獻虎魄廣雅曰虎魄生地中其上及旁不生艸深者八九尺大如斛削去皮成虎魄如斗初時如桃膠凝堅乃成雜爼又言龍血入地爲琥珀南蠻記寧州沙中有折腰蜂岸崩則蜂出土人燒治以爲琥珀西京雜記宣帝以琥珀笥盛身毒寶鏡宋書寧州獻虎魄枕光色甚麗

龍涎香

龍涎所出及形狀臭味負暄雜錄葉廷珪香譜曹昭格古論異域志居家必用瀛涯勝覽皆載其說然並不若張世南遊宦記聞爲詳因備錄如左諸香中龍涎最貴廣州市直毎兩不下百千次等亦五六十千系蕃中禁推之物出大食國近海旁有雲气罩山宿知有龍睡其下或半載或二三載土人更相守視俟雲散則知龍已去往觀必得龍涎或五七兩或十餘兩或雲龍多蟠於洋中每臥而吐涎思聚而潛之土人見則沒而取焉又一說大洋海中有渦旋處龍在下湧出其涎爲太陽所爍則成片爲風漂至岸人則取之納官嶺外雜記所載龍涎出大食西海多龍枕石一睡涎沫浮水積而能堅鮫人采之以爲至寶新者色白稍久則紫甚久則黑又一說雲龍涎本無益於人但能聚煙和香焚之則翠煙結而不散坐客可用一剪以分煙縷又一說龍出沒海上吐沫有三品一曰泛水二曰滲沙三曰魚食泛水輕浮水靣滲沙乃被浪飄泊洲者魚食乃龍吐涎魚食之因作糞散於沙磧惟泛水可入香餘二不堪也洛中洞穴有人誤墮其中行數里覺所踐如塵聞米香卽裹以爲糧歸以問張華華曰如塵者是黃河龍涎

火浣布

中記南方有炎山在扶南國之東加營國之北諸薄國之西從四月而火生十二月而火滅此木皮爲火浣布梁四公記火洲洲中有火木其皮可以爲布炎丘有火防其毛可以爲褐皆焚之不灼污以火浣南海商人賫火浣布三端帝以雜布積之公一識之曰此火浣布也一是緝木皮所作一是續防毛所作杜陽編女王國貢魚油錦紋彩尢異入水不濡濕云有魚油故也同昌公主有紋布巾潔白如玉拭水不濡云得之鬼谷國杜陽編越溪進耀光綾絞文有光彩越人乘樵風舟於石帆山下收野繭繅之夜夢神人曰禹穴三千年一開汝所得繭江淹文集中璧魚所化也織爲裳必有奇文織成果符所夢

畫影劍

龍魚河圖流州在西海中上有積石名昆吾冶其石成鐵作劍光明四炤如水精劍名飛揚拾遺記顓頊髙陽氏有畫影劍騰空劍若四方有兵動劍光飛赴指其方則尅未用時在匣中嘗如龍虎之吟又勾踐采昆吾之金鑄八劍一名掩日指日則光盡暗金陰也陰盛則陽滅一名斷水劃水開卽不合三名轉魄指月蟾兔爲之倒轉四名懸剪飛鳥防虫過觸其刃如斬截五名驚鯢浮海鯨鯢爲之深入六名滅魂挾之夜行不逢魑魅七名郤邪有妖魅者見之則伏八名眞剛切玉斷金如削土木蓋應八方之气鑄之者列子衛周孔有寶劍三一曰含光視之不可見運之不知其所觸冺然無迹物經而不覺二曰承景將旦昧爽之交夕昏明月之際北靣察之淡淡焉若有物存莫有其狀其觸物也竊然無聲經物而物不疾三曰霄練晝則有景而不見光方夜見影而不見形其觸物然而過隨過隨合覺疾而不血刃玉麈集成都朱善存家世寶一劍每生祠芝則天下晏淸如安史黃巢之亂劍皆吐異煙屬天膠葛唐太宗有古劍七星隱現隨於北斗恆在燈下試之使人視雲气過斗上劍上逐星漸隱頃刻不差楊貴妃父楊琰少時嘗有一刀每出入於道塗間或前有惡獸盜賊則所佩之刀鏗然有聲似警於人也水經注劉曜居管涔山夜有二童子曰管涔王使獻劍劍長二尺隨時變爲五色拾遺記漢髙祖斬蛇劍藏於寶庫之中守藏者見白气如雲出於戶外如龍蛇酉陽雜爼唐開元中河西騎將宋靑春每臨陣必獨運劍吐蕃但見靑龍突陣而來靑春死後爲州刺史季廣琛所得或風雨後迸光出室環燭方丈芝田錄唐符載嘗蓄一劍神光照夜爲晝嘗遇巨商遭蛟作梗擲劍一揮血灑如雨後遇寒食人家秬粽粗如桶以此劍斷之其劍無光若頑鐵矣廣異記有士人耕地得劍庭中有搗帛石以劍指之石卽中斷有胡人曰此破山劍惟可一用持之可以破寶山今劍光已盡疑有所觸士人夫妻悔恨無及杜陽編徳宗有火精劍斫檻上鐵狻猊應手而碎

夜明犀

杜陽編寶歷元年南昌國獻夜明犀光明可照百步覆繒十重終不能揜其耀煥上命解爲腰帶每遊獵夜則不施蠟燭有如晝日隱士郭休有夜明杖色如漆扣之則有聲遇夜則光照十步虢國夫人有夜明枕設於堂光照一室不須燈燭張說有夜明簾雞林國物後爲姚崇所購以之結九公主者影燈記蕭余上元夜於宣陽裏酒盤下得一物如人眼睛其體類美石光彩射人余夜遊市肆閒置掌中隨身光明三尺毫末可鑑後因而飛出又拾遺記帝起雲明之館以洞冥艸塗之夜坐此館不加燈燭又晉大始中外國獻蔓金苔光照室中吳元濟妾阿翹進白玉方響光明潔冷可照十數步又順宗時拘彌國貢變晝艸類芭蕉可長數尺而一莖千葉樹之則百步內昏黑如夜

辟寒香

有辟寒香漢武時外國貢辟寒香室中焚之𨿽大寒人必減衣是也有辟寒金魏明帝時昆明國貢金烏飼以眞珠飲以腦常吐金屑如粟鳥性畏寒處之小室水精爲戶內外通光名辟寒臺宮人以鳥吐金飾釵謂之辟寒金洞冥記許渾詩還磨炤寶鏡猶挿辟寒金是也南康進士張無頗得廣和玉暖金穀【寒時出之則一室暖熱】有辟寒犀唐交趾國進犀一株以金盤置於殿中暖气襲人使者曰此辟寒犀是也【王仁裕開元天寶遺事】有辟寒玉李商隱詩有云犀辟塵埃玉辟寒唐東土所貢火玉長尺數寸積之可以燃鼎置之室中不復挾纊是也有卻寒簾唐懿宗朝賜公主出降有辟寒簾云是此鳥骨織簾紫色而斑若玳瑁懸簾則暖是也【物類相感志】李輔國家夏則於堂中設迎涼艸其象類碧而幹似苦竹葉細如松盛夏掛之窗戶間則涼風自至嚴凝之時置鳳首木於髙堂中木髙一尺如鸞鳳形和煦如二三月一名常春木

賔鐵

酉陽雜爼蜀將皇甫直別音律擊陶器能知時日好彈琵琶元和中嘗造一調乘涼臨水池彈之本黃鐘而聲入賔因更弦再三奏之聲猶賔也直甚惑之隔日又奏於池上聲如故試彈於他處則黃鐘也直因切調賔夜復鳴於池上覺近岸波動有物激水如魚跳及下弦則沒矣遂車水竭波得鐡一片乃方響賔鐵也羯鼓錄孫沇爲太常丞嘗一日早於光宅佛寺待漏聞塔上風鐸聲傾聽久之朝廻復止寺捨問主僧曰上人塔鈴皆知所自乎曰不能知沇曰其間有一是古制某請一登塔歷扣以辧之僧言往往無風自揺洋洋有聞非此耶沇曰是耳必因祠祭考本懸鐘而應之也因求摘取觀之曰此姑洗之編鐘耳請旦獨掇於庭歸太常令樂工與僧同臨之約其時彼扣本懸此果應遂購而獲焉獨異志唐承隋亂樂懸散失獨無徵音國姓所闕知者不敢言天后末禦史大夫李嗣眞宻求之不得一旦秋爽聞砧聲在今弩營是當輔英公宅乂數年無繇得之其後徐敬業反天后瀦其宮嗣眞乃求得防車一鐔入振之於東南隅果有應者遂掘之得石一叚裁爲四具補樂懸之闕晉書有人畜銅澡盆晨夕恆鳴如人扣以問張華曰此盤與洛鐘宮商相諧宮中朝暮撞鐘故聲相應可鑪令輕則韻乖鳴自止也國史纂異洛陽有僧房磬自鳴僧怪之曹紹防來僧告以故俄撃齋鐘磬復作聲紹防笑曰明日可作盛饌當爲除之僧冀或得效具饌以待防至以懷中錯鑪磬數處而去聲遂絕僧問其故曰此磬與鐘律合故彼撃此應耳繇前數事宮商相應之妙固當不誣東方朔傳武帝時未央前殿鐘無故自鳴三日三夜不止詔問太史待詔王朔朔曰恐有兵气更問東方朔朔曰臣聞銅者山之子山者銅之母以陰陽气類言之子母相感山恐有崩弛者故鐘先鳴居三日南郡太守上事言山崩延袤十里樊英別傳順帝時殿下鐘鳴問樊英英曰蜀岷山崩山於銅爲母母崩子鳴非聖朝災後蜀果上言岷山崩日月相應又魏帝殿前大鐘不扣自鳴人皆驚駭問張華華曰此蜀郡銅山崩故鐘鳴應之耳尋蜀郡上事如華言此當是一事而附防不同然蜀山之崩何獨殿前鐘應之卽東方生之對亦未必有也輿地誌後周周敞爲交趾刺史伐龍山木以爲鼔以下鼔給桂林郡上鼓給交趾郡撃一鼓則二鼔皆鳴豈亦一體相感之故耶

火齊鏡

鏡之奇者周穆王時胥渠國火齊鏡闇中視物如晝人語則鏡中響應望蟾閣之靑金鏡炤見魑魅百鬼不能隱形秦方鏡炤人心膽人直來炤之影則倒見人有疾病在內者則掩心而炤之必知病之所在女子有邪心者炤之則膽張心動漢史良姊身毒鏡炤見妖魅南唐王氏六鼻鏡嘗生雲煙炤之則左右前三方俱見隋王度鏡能卻百病唐葉法善鐵鏡鑑物如水盡見人五臟中所滯之物長安任仲宣鏡水府至寶爲龍所奪荀諷鐵鏡自見其形不見別人影秦淮漁人鏡洞見五臟六腑王宗壽鏡炤見樓上靑衣小兒宋呂正時朝士古鏡炤二百里徐鉉有鏡止見一眼孟蜀軍校純鐵鏡光炤一室不假燈燭蘇威有鏡日蝕則昏日半蝕則半如墨盧彥純鏡背有金花承日花如金輪慶曆中宦者鏡每至月滿夜當月炤之背鑄兔形影在鑑中金陵軍人耕地得鏡半靣能炤地中物持之塜掘藏大有所獲大有橋陳修宅得長柄小鏡炤之頭痛庚巳編吳中陳氏古鏡患瘧者炤之見背上一物驚去病卽差熙寧末齊南陵耕者得塜中鏡徑六七寸明徹驚人南墅閒談何逺見河朔人古鏡炤二十里外開河擲土隱隱如飛蠅塵史安陸石巖村耕夫得古鏡見十里外艸木人物玉泉子裴丘有鏡於相琮布素時曾一炤之分明見朱衣吏導從筆談嘉祐中吳僧一寶鑑齋戒炤之見前途吉防沈括兄爲京寺丞炤之見人衣緋而立不數日賜緋葉景繁爲禦史炤之見著貂蟬不旬攝宮奉祠遂假貂蟬玉溪編事前蜀嘉王頃得一鐵鏡光可鑑物百里之內並見後一賣藥者佯借看以手擘肚納鏡腹中冉冉乘雲而逝野史成化甲辰宿州農夫墾田遇古墓獲鏡及燈臺各一磨鏡炤之見墓中人僵臥獨帶弓矢驚駭撲之於地又見農家室戶男女宛然以爲怪擲之

古宗鐵

雲南鶴慶刀劍馳譽四方其法取麗江之古宗鐵濯以鶴川水利可剸犀屈之可以繞指然古宗鐵不易得貿之四逺者皆凡鐵耳嘉靖中胡總制有軟倭刃長七尺出鞘置地上卷之詰曲如盤蛇舒之則自若豈亦其類乎夢溪筆談錢塘有聞人紹者嘗寶一劍以十大釘陷柱中揮劍一削十釘皆截隱如秤衡而劍獵無纎迹用力屈之如鉤縱之鏗然有聲復直闗中仲諤亦畜一劍可以屈置盒中縱之復直張景陽七命論劍曰若其寶劍則屈舒無方奇鋒異模形震薛燭光駭風胡蓋自古有此一類非常鐵能爲也義杜陽編天寶中興國獻軟玉鞭屈之則首尾相就舒之則勁挺若防帝以聨蟬綉爲袋碧蠶絲爲鞘亦謂之金蠶絲縱之一尺引之一丈𨿽千人之力攬之不斷

搔首集姑園鐵作剪刀以苜蓿根粉養之裁衣則畫成墨界不用人手而自行

猛火油

宋康舉之昨夢錄曰西北邊防城庫皆掘地作大池縱橫丈餘以蓄猛火油不閱月土皆黃赤又別爲池而徙焉不如是則火自屋柱延燒矣猛火油者聞出於髙麗之東數千里日初出之時因盛夏日力烘石極熱則出液他物遇之卽爲火惟眞琉璃器可貯之中山府治西有大陂池郡人呼爲海子余猶記郡帥就之以按水戰試猛火油池之別岸爲敵人營壘用油者以油防滴入自火中過則烈遽發頃刻敵營盡矣油之餘力入水荇藻俱盡魚鱉皆死癸辛雜識雲南海諸國有泥油今入海淺番舩皆蓄之淺番舩相遇海中視其力之彊弱則戰謂之並舩凡並船則用四人力拖斗上以泥油著小瓶中防榔皮塞口燃防榔皮自髙投之泥油著板徧延不息以水沃之愈熾所制者幹泥與竈灰今官兵舩不能近淺番者正畏此物耳按今西北邊未聞有所謂猛火油者余在嶺南詢諸習海舶者亦不知有泥油也又按華夷考曰猛火油樹津也一名泥油火類獐腦第能腐人肌肉燃之至水中其倍熾

龍涎燭

聞見錄宣政宮中用龍涎沈腦屑和蠟爲燭兩行列數百枝明艶而香溢鈞天所無也南渡後久絕此惟太后回鑾沙漠復直稱壽上極天下之養用宣政故事然僅列十數炬楊用修謂宋代官燭以龍涎香貫其中而以紅羅纒其炷燒則灰飛而香散又桀愛琬琰宮中燭心至防皆用異香寶屑燃之有異彩數里皆香湯伐之發其殘防值萬金杜陽編同昌公主有疾召宗寶爲燈法乃以香蠟燭遺之其燭方二寸其上被五彩文卷而爇之郁烈之气聞百步餘煙出其上卽成樓閣臺殿之狀或雲中有蜃脂故也又西京雜記漢髙祖入咸陽宮周行府庫有靑玉五枝燈髙七尺五寸下作蟠螭以口銜燈燈燃則鱗甲皆動炳煥若列星而盈室焉淸異錄同昌公主薨帝以仙音燭賜安國寺薦冥福其狀如髙層露臺雜寶爲之花鳥皆玲瓏臺上安燭旣燃則玲瓏者皆動丁當淸妙燭盡響絕莫測其理奚囊橘柚武帝燃靈音之燭眾樂疊奏於火光中不知何術拾遺記海人乘霞舟以雕壺盛數升龍膏以獻燕昭王坐通霞之堂燃龍膏爲燈火色炤百里煙色如丹紫國人望之咸謂瑞光又云武帝燃芳苡燈於閣上光色紫有白鳳黑冠黒龍馵足來戲於閣摭精華李遇以楓溪鐵造綰龍臺爲宴燈花燈八層間以三縫錦褾防紫菱油洞冥記昆明池中有靈波殿七間皆以桂爲柱風來自香帝耽於神怪嘗得丹豹之髓白鳳之膏磨靑錫爲屑以蘇合油和之炤於神壇夜暴而光不滅有霜蛾如蜂赴火侍者舉麟須拂拂之又曰外國貢靑欞木有膏如漆削置器中以蠟和之燃炤數里奚囊橘柚武帝事仙靈惟謹帳前置玲瓏十寶紫金之鑪李少君取彩蜃之血丹虯之涎靈之膏阿紫之丹防幅羅艸和成香每帝至壇前輙燒一顆煙繞梁棟間久之不散其形漸如水紋頃之蛟龍魚鼈百怪出入其間又鐘火山有明莖艸夜如金燈折枝爲炬炤見鬼神之形仙人寗對服此艸夜暝時腹光通外帝升望月臺月色已暗帝求海肺之膏爲燈取靈布爲纒火光甚微一無光色無幽不入

國璽

秦以前民皆佩綬金玉銀銅犀象爲方寸璽各服所好秦以來天子獨稱璽乂以玉羣下莫得用乘輿凡六璽曰皇帝行璽皇帝信璽天子行璽天子之璽天子信璽又得藍田白玉爲璽螭虎紐文曰受天之命皇帝壽昌漢初有三璽天子之璽自佩天子信璽天子行璽在符節臺又漢舊儀璽皆玉螭虎紐凡六璽皇帝行璽封國用之皇帝之璽賜諸侯王書皇帝信璽以發兵召大臣以天子行璽防拜外國以天子之璽事天地鬼神以天子信璽北齊天子六璽並依舊式皇帝行璽封常行詔敕用之皇帝之璽賜諸王書用之皇帝信璽下銅獸符發諸州鎭兵下竹使符拜代召諸刺史用之並白玉爲之方一寸二分螭獸紐天子行璽冊拜外國用之天子之璽賜諸外國書則用之天子信璽發兵外國若徵召外國及有事鬼神用之並黃金爲之方一寸二分螭獸紐又有傳國璽白玉爲之方四寸螭獸紐上交蟠螭隱起鳥篆書文曰受命於天皇帝壽昌後周皇帝八璽有神璽有傳國璽皆寶而不用其六璽並白玉爲之方一寸五分髙一寸螭獸紐唐制天子有傳國璽及八璽皆玉爲之神璽以鎭中國藏而不用受命璽以封禪禮神皇帝行璽以報王公書皇帝之璽以勞王公皇帝信璽以召王公天子行璽以報四藩書天子之璽以勞四藩天子信璽以召兵四夷唐貞觀十六年太宗刻璽白玉爲螭首其文曰皇帝景命有徳者昌勅宜以受天命命惟徳允昌爲文刻之周廣順三年二月內司制國寶兩坐太常具制度以聞有司奏唐六典天子行寶神寶方六寸髙四寸六分厚一寸七分蟠龍紐又傳國寶秦始皇以藍田玉刻之李斯篆文方四寸靣文曰受命於天旣壽永昌紐螭五龍是寶歷代相傳以爲神器又別有皇帝行璽等六寶因文爲名並白玉螭虎紐歷代相傳亾則補之北朝鑄之以金貞觀別制璽一坐文曰皇天景命有徳者昌同光中制寶二坐文曰皇帝受命之寶晉天福四年制寶一坐文曰皇帝神寶二寶內司制造不見紐象並尺寸制度今制寶兩坐宜用白玉方六寸螭虎紐詔馮道書寶文其一以皇帝承天受命之寶爲文其一以皇帝神寶爲文宋太宗制承天受命之寶眞宗制恭膺天命之寶天下同文之寶用於封禪昭受乾符之寶以印宻詞凡寶用玉篆文廣四寸九分厚一寸二分塡以金盤龍紐又累朝每上尊號有司制玉寶以尊號爲文皇祐五年閱奉宸庫得良玉廣尺厚半之以其希世之寶不欲以爲服玩因作鎭國神寶命宰相龎借篆而參知政事劉沇書其上寶成召近臣宗室觀於延和殿英宗別制受命寶其文曰皇帝恭膺天命之寶歐陽修篆文元丰八年又作受命寶以皇帝恭膺天命之寶爲文徽宗時有以玉印獻者印方寸以爲紐工作精巧文曰承天福延萬億永無極受寶記崇寧五年因爲其文仿李斯虫魚篆作寶文其方四寸有奇螭紐方盤上圓下方名鎭國寶大觀元年玉工用元丰中玉琢天子皇帝六璽疊篆政和七年於闐得大玉逾二尺色如截肪帝又制一寶赤螭紐文曰範圍天地幽贊神明保合太和萬壽無疆凡十六字篆以虫魚制作之工幾於秦璽其寶九寸簡亦如之號曰定命寶合前八寶爲九紹興元年制受命中興寶比定命寶大半分寶玉明潤追琢精巧十六年郊祀陳寶玉寶十有一金寶三國初舊制禦寶十七顆皇帝奉天之寶卽傳璽也兩郊大祀及聖節靑詞宮中用之司官不與焉皇帝之寶赦詔用之皇帝行寶頒賜用之皇帝信寶徵戎伍用之天子之寶祀鬼神用之天子行寶冊封蠻夷用之天子信寶調蕃卒用之皇帝尊親之寶薦徽號用之皇帝親親之寶展宗盟用之廣運之寶諭臣工鈴禦籍用之制誥之寶凡制用之勅命之寶凡勅用之敬天勤民之寶飾覲吏用之表章經史之寶欽文之寶嘉靖十八年新制七顆奉天承運大明天子之寶大明天命之寶巡狩天下之寶垂訓之寶命徳之寶討賊安民之寶勅正萬民之寶自皇帝之寶以下十五顆皆司官所屬請用表章經史以下九顆皆藏乾淸宮內臣守之宋紹聖三年咸陽民叚義劚地得古玉印光炤滿室上之詔禮部禦史臺以下參驗翰林承防蔡京等奏曰所獻玉璽色綠而藍溫潤而澤其文曰受命於天旣壽永昌以歷代正史考之文曰皇帝壽昌者晉璽也曰受命於天者後魏璽也有徳者昌唐璽也惟徳允昌後晉璽也則旣壽永昌者秦璽可知按通考秦璽文曰受天之命皇帝壽昌與此不合又云得藍田白玉爲璽與色綠而藍者不同則宋所得實非秦璽也輟耕錄元禦史中丞崔彧進傳國璽牋曰至元三十一年嵗次甲午春正月曁臣番直宿衛禦史臺通事臣庫庫楚諸衛所告曰太師國王之孫曰實登者嘗官同知通政院事今旣歿矣家計窘極托以玉見貿及出玉印也故玆來告乃取視之色渾靑綠光射人其方可黍尺四寸厚及方之三不足背紐蟠螭四厭方際紐盡璽坼之上取中通一橫竅可徑二分舊貫以韋條靣有篆文若虫鳥魚龍之狀召監察禦史楊桓讀之曰受命於天旣壽永昌此傳國寶璽文按許愼說文璽者玉印也以守土故爲文從爾從土其義蓋曰天付爾此器俾寶之以守爾土也至周太史籀易爲從爾從玉義取天付爾此玉寶以爲天下君也寶璽篆文圖說曰傳國璽方四寸楚以卞和所獻之璞琢而爲璧求婚於趙趙以納聘焉秦昭王請以十五城易之不獲始皇並六國得之命李斯篆其文玉工孫壽刻之太平禦覽又以爲藍田玉所刻二世子嬰奉璽降沛公於軹道旁髙祖卽位服其璽因謂之傳國璽孺子未立藏於長樂宮及莽簒位使王舜逼太后求之太后怒出璽投之地璽因歸莽及更始降盆子璽爲盆子所有後盆子靣縛奉璽於光武至獻帝董卓作亂掌璽者投於井中孫堅徵董卓於井中得之袁術奪於堅妻術死荊州刺史以璽送許昌帝後遜位並以璽歸魏魏禪璽歸於晉懷帝遇害璽歸劉聰聰死歸曜曜死歸石勒勒防入於冉閔閔敗見收於閔之將蔣翰謝尙購得之以還東晉時穆帝永和八年也自璽寄於劉石共五十三年晉復得之是後宋齊梁陳相傳以至隋滅陳蕭后與太子正道並傳國璽並入突厥唐太宗卽位寶璽未獲乃自刻玉曰皇帝景命有徳者昌貞觀四年蕭后與正道自突厥奉璽歸於唐朱溫簒唐璽入於溫莊宗定亂璽入後唐莊宗遇害明宗嗣立再傳養子從珂是爲廢帝石氏簒立自焚自是璽不知所在至宋哲宗咸陽民叚義獻玉璽及徽宗爲金所虜凡有寶璽金皆取之內璽一十有四靑玉傳國璽一其色與今所獻玉璽相同則知宋之南遷無此寶璽也明矣又圖中別有璽其文亦八旁注曰此傳國璽背文也今見寶璽之背皆刻螭形螭屈凹凸不齊徧四際無地可置此文按太平禦覽永光十九年雍州刺史郤恢表慕容永稱藩奉璽方六寸厚七分蟠螭爲鼻今髙四寸六分四邊文下有字曰受天之命皇帝壽昌當別是一璽非今傳國璽也明河北道張夢鯨玉璽記曰天啟四年九月四日磁州東八里臨漳縣務本村漳河北岸有田夫邢姓者耕田間瞥見異風數陣河岸擲塌聲震林木隨滚出黃白色物大如斗光芒陸離奪目乃除去浮土得玉璽不敢自祕因呈本道按而驗之重一百二十兩方各四寸靣厚一寸二分螭龍紐髙一寸八分篆文曰受命於天旣壽永昌余觀此寶埋光掩彩不知閱幾千年聖明在禦遂獻禎符是天終不愛道地不愛寶也按天啟四年所獻璽與至元所獻又大小不侔篆文不異豈徽十四璽中之一乎鄭樵金石略治平元年閏五月二日耀州獻受命寶玉簡赴都堂參驗命宰臣書玉簡以天授傳國受命之寶爲文蓋漢魏間物也漢壽亭侯有上玉璽箋璽潛漢水伏於淵泉暉景燭曜靈光徹天晉元帝初渡江有白玉麒麟神璽出於江寧其文曰長壽萬年齊髙祖受禪之日滎陽郡人尹千於嵩山東南隅見天雨石墜地石開有玉璽在其中璽方三寸文曰戊丁之人與道俱肅然入艸應天符掃平河雒淸魏都又曰皇帝運興千奉璽以獻宋髙宗開大元帥府謝克家以玉璽來上文曰天子受命之寶陳眉公聞見錄熊尙書翀以副都禦史節鎭陜西入邊見寶气命掘之得古玉璽一顆文有受命於天旣壽永昌八字又與前臨漳所得璽文同何也

魚符

唐故事左魚給郡守右魚給郡庫郡守之官以左魚合郡庫右魚爲信自周顯徳間廢而此制不可復唐魚符卽古銅虎符之意也按古符節左與郡守右畱京師非畱郡庫也謂郡守往回以所授之左符合京師右節以防僞其或遣使調發則請內庫右符以合郡國左符如魏公子無忌入王臥內竊虎符召晉鄙兵救平原之難是也然觀唐志謂符寶郎掌國符節藏其左而班其右環濟要略銅虎符竹使符中分畱其左半以右半付之則知古之符藏右而班其左後之符藏左而班其右此爲不同宋刑統出左符以合右符亦請內庫左符以合郡國右符耳嬾眞子今之魚袋乃古之魚符也必以魚者蓋分左右可以合符而唐人用袋盛此魚今乃以魚爲袋之飾非也唐車服志曰隨身魚符一左一右左者進內右者隨身皆盛以袋景雲中詔衣紫者以金飾之衣緋者以銀飾之謂之章銀漢孝文二年九月初典郡守爲銅虎符第一至第五東方諸州給靑龍符南方朱雀符西方騶虞符北方武符皆左四右三左者進內右者畱外軍前亦給之北齊有玉麟符後有銀莵符

金魚紅鞓

燕翼貽謀錄舊制中書舍人諫議大夫權侍郎並服黑帶佩金魚霍端友爲中書舍人奏事徽宗皇帝顧其帶問云何無以別於庶官端友奏非金玉無用紅鞓者乃詔四品從官攺服紅鞓黑犀帶佩金魚今武臣大使臣以上紅鞓不知何所從始也國初士庶所服革帶無定制大抵貴者以金賤者以銀太平興國七年詔三品以上銙以玉四品以金五品六品銀銙金塗七品以上並未嘗參官並內職武臣以銀八品九品以黑銀今世所謂藥防烏銀也流外官工商士人庶人以鐵角二色其金荔枝銙非三品以上不許服其後毬文笏頭禦仙又出於太宗特制而荔枝反爲禦仙之次鞍轡之別亦始於太宗太平興國七年詔嘗參官銀裝鞍絲縧六品以下不得閙裝仍不得用刺綉金皮飾韉未仕者烏漆素鞍中華古今注革帶秦漢以前貴賤以銅爲銙以韋爲鞓六品以上用銀爲銙九品已上及庶人以鐵爲銙沿至貞觀二年髙祖三品已上以金爲銙服綠庶人以鐵爲銙服白漢中興每以端午賜百僚烏犀腰帶魏武賜宮人金隱起獅子銙髙祖貞觀中端午賜文臣黒玳瑁帶武官黑銀腰帶唐革隋政天子用九環帶百官士庶皆同葉夢得云親王宰相皆服金帶元丰官制行上欲寵嘉岐二王乃詔賜方團玉帶著爲朝儀先是乘輿玉帶皆排方故以方團爲別二王力辭不許乃請加金魚詔以玉魚賜之親王玉帶佩玉魚始此然前此熙寧中復熙河百官班賀神宗解所系排方玉帶賜王安石使服以入賀固辭不得已受詔次日卽釋去大觀中復靑唐徽宗援例賜蔡京玉帶仍排方京請琢爲方團又請佩金魚自是陳執中王黼鄭居中童貫蔡攸皆橫被此賜夢得又云故事玉帶皆不許施於公服又云三品以上槪用金玉犀帶蓋常服也若我朝正從一品其朝衣公服常服三帶皆用玉或素或花隨意而尙書之服遇特賜皆得系之其禮覺更優也常服帶通用方團天子黃鞓親王紅鞓人臣黒鞓以爲別

金靈馬

輟耕錄元時凡宮車晏駕棺用香楠木中分爲二刳肖人形其廣狹長短僅足容身而已殮用貂皮襖皮帽其鞾韈繋腰盒鉢俱用白粉皮爲之殉以金壺瓶二盞一碗碟匙筯各一殮訖用黃金爲篐四條以束之輿車用白氊靑綠納失失爲兼覆棺亦以納失失爲之前行用古巫媼大衣新衣騎馬牽馬一疋以黃金飾鞍轡籠以納失失謂之金靈馬漢霍光傳光薨上賜有便房黃腸題湊溫明皆如乘輿制度注便房藏中便坐也柏木黃心致累棺外故曰黃腸木頭皆內向故曰題湊溫明形如方漆桶開一面漆畫之以鏡置其中以懸屍上大殮並蓋之酉陽雜爼送亾者以黃卷蠟錢莬毫弩機紙疏掛樹之屬又作輾車車古蔞也蔞似小屏今京師以麄楮爲之粘飾以銀箔送亾之具

納失失一曰納石失綠貼可皆金錦也

玉芝堂談薈卷二十七

欽定四庫全書

玉芝堂談薈卷二十八

明徐應秋撰

銷金雲龍羅紙

唐李肇翰林誌凡將相告身用金花五色綾紙所司印凡吐蕃贊普書及別錄用金花五色綾紙上白檀香木珍珠瑟瑟鈿函銀鏁回紇可汗新羅渤海王書及別錄並用金花五色綾紙次白檀香木瑟瑟鈿函銀鏁諸蕃軍長吐蕃宰相回紇內外宰相摩尼已下書及別錄並用五色麻紙紫檀木鈿函銀鏁並不用印南詔及大將軍淸平官用黃麻紙出付中書奉行卻送院封函與回紇同宋蘇舜欽聞見雜錄載宋時玉牒用金花白羅紙金花紅羅縹黃金軸後攺爲黃金梵策又錦院織錦官誥錦四百疋其花樣則盤毬錦簇四雕錦葵花錦八答暈錦六答暈錦翠池獅子錦天下樂錦云雁錦春明退朝錄凡官誥之制后妃銷金雲龍羅紙十七張綃金褾袋寶裝軸紅絲网金防公主銷金大鳳羅紙十七張銷金褾袋瑇瑁軸紅絲网塗金銀防親王宰相使相背五色金花綾紙十七張暈錦褾袋犀軸色帶紫絲网銀防樞宻使三師三公前宰相至僕射東宮三師嗣王郡王節度使白背五色金花綾紙十七張暈錦褾袋犀軸色帶參知政事樞宻副使知院同知院簽書院事宣徽使僕射東宮三師禦史大夫宗臺率府副率以上白背五色綾紙十七張暈錦褾袋牙軸色帶尙書觀文殿大學士資政殿大學士東宮三少六統軍上將軍畱後觀察使同上惟用法錦褾近者用翠毛師子錦三司使翰林學士承防至直學士待制丞郎禦史中丞大兩省賔客大卿監祭酒詹事庶子大將軍防團刺史內諸司使軍職遙郡樞宻卻承防初除駙馬都尉白綾大紙七張法錦褾大牙軸色帶三司副使少卿監司業起居郎至正言知雜至監察禦史郎中員外四赤令諭徳少詹事家令率更令太子僕太常博士節度行軍司馬副使橫行副使諸司副使樞宻副承防軍職都指揮使忠佐馬軍步軍都指揮使並不遙郡者白綾大紙七張大錦褾牙軸靑帶國子博士至洗馬通事舎人諸王友六尙奉禦諸衛將軍承制崇班閣門只候五官正諸州別駕樞宻院諸房承防兩使判官防團副使帥府帥副率京官館職掌後宮中書樞宻院主事諸軍職都虞侯忠佐馬軍步軍副都軍頭諸指揮使藩方馬步軍副都指揮使都虞侯內供奉官至內品白綾中紙五張中錦褾中牙軸靑帶祕書郎至將作監主簿白綾小紙五張黃錦褾角軸靑帶幕職州縣官靈臺郎保章正諸州長史司馬中書錄事主書守當官樞宻院令史書令史諸軍指揮使內品待詔書藝白綾小紙五張小錦褾木軸靑帶諸蕃蠻子將軍司堦司弋司候郎將以上並白紙大紙法錦大牙軸色帶凡修儀婉容才人貴人羙人銷金小鳳羅紙七張銷金褾袋玳瑁軸紅絲网塗金銀防司言司正尙衣尙食典寶常使金花羅紙七張法錦褾袋內夫人郡君團窼羅紙七張暈銀褾袋宗室婦常使金花羅紙一張暈銀褾袋宗室婦常使金花羅紙七張法錦褾袋宗室女素羅紙七張法錦褾袋國夫人銷金團窼五色羅紙七張暈錦褾袋郡夫人常使金花羅紙七張法錦褾袋郡君縣太君遙郡刺史正郎以上妻並銷金常使羅紙七張余命婦並素羅紙七張封贈父祖爲降麻官用白背五色綾紙法錦褾大牙軸𨿽極品止給大綾紙法錦褾大牙軸宛委余編曰唐時將相誥身用金花五色綾紙至宋則用織成花綾以品次有差宋敇俱艸書後用二省長官僉押尙書省然無禦寶當時每授官則有之至國朝考最始給一品至五品皆誥六品以下勑花色殊異公侯一品玉軸伯及二品犀軸三品四品鍍金軸余角軸內惟禦寶加於年月之上其特使則有勑勑用小龍墨欄黃紙

錦褾褫

米海嶽書史隋唐藏書皆金題玉躞錦贉綉褫金題軸頭也玉軸心也贉卷首帖綾又謂玉池又謂之贉有毬路錦贉有樓臺錦贉有標蒲錦贉有蠲紙贉有引首二色者曰雙引首標外有竹界而打擫其覆首曰標褫法帖譜小曰大觀帖用皁鸞鵲錦褾褫是也唐貞觀開元間人主崇尙文雅其書畫皆用紫龍鳳防綾爲表綠紋綾爲裏紫檀云花杵頭軸白檀通身柿心軸此外又有靑赤琉璃二等軸牙籖錦帶太和閒王涯自鹽鐡據相印家旣羨於財始用金玉爲軸甘露之變人皆剝剔無遺南唐則褾以逥鸞墨錦籖以漢紙宋禦府所籖靑紙大綾爲褾文錦爲帶玉及檀香水晶爲軸靖康之變民閒多有得者髙宗渡江後和議旣成塲購求爲多裝褫之法已具名畫記及紹興宮式玆不更贅姑以所聞見者使賞鑑之士有考焉錦褾克絲作樓閣克絲作水龍克絲作百花攢龍克絲作龍鳳紫寶階地紫大花五色簟文紫小滴珠方勝鸞鵲靑綠簟文紫鸞鳳紫百花龍紫龜紋紫珠焰紫曲水紫蕩荷花紅霞云鸞黃霞云鸞靑樓閣靑大落花紫滴珠龍團靑櫻桃皁方團白花方勝盤象毬路衲柿紅龜背樗蒲宜男寶炤龜蓮天下樂練鵲方勝練鵲綬帶瑞艸八花暈銀鉤暈紅細花盤雕翠色獅子盤毬水藻戱魚紅徧地雜花紅徧地翔鸞紅徧地芙蓉紅七寶金龍倒仙牡丹白蛇龜文黃地碧牡丹方勝皁木其綾引首及托裏碧鸞白鸞皁鸞皁大花碧花姜牙云鸞樗蒲大花雜花盤雕濤頭水紋波仙紋重蓮雙雁方棋龜子方轂紋鸂棗花鑑花疊勝白毛廻文白鷲花贉卷紙髙麗蠲夾背蠲楷光軸則出等白玉碾龍簪頂白玉平頂瑪瑙金心石瑚水晶蠟沈香古玉象牙犀角軸桿檀香木匣則螺鈿見南村輟耕錄屠緯眞云裱錦古有樗蒲錦又名闍婆錦有樓閣錦紫駝花鸞章錦朱雀錦鳳凰錦斑文錦走龍錦翻鴻錦有海馬錦龜紋錦粟地錦皮毬錦今蘇州有落花流水錦

玻璃甲

劉蓉史樂府雜詞蟬翼紅冠粉黛輕雲和新敎羽衣成月華如雪金堦下迸卻玻璃義甲聲彈箏者於指外作系爪防甲名曰義甲梁簡文詩停弦時系爪息飮治唇朱陳後主詩促柱防唇鶯欲語調弦系爪雁相連是也或以銀或以玻璃爲之故李義山詩十二學彈箏銀甲不曾卸隋煬帝湖上曲檀板輕聲銀甲緩醅浮香米玉蛆寒

雙魚洗

張仲宗夜遊宮詞半吐寒梅未折雙魚洗冰澌初結雙魚洗盥水之器見博古圖淸異錄李煜僞長秋周氏居柔儀殿其焚香之器曰把子蓮三云鳳折腰獅子小三神山互字金鳳口罌王太古容華鼎凡數十種皆金玉爲之又歐陽通善書修飾文具其家藏遺物甚多皆別創名號研室曰紫方館金花盛研滴曰金小相鎭紙曰套子龜小連城千鈞史界尺曰繇凖氏芒筆曰畦宗郎君夾槽曰半身龍王建初軍中隱語劍爲奪命龍甲曰千斤使弩曰百步王旗曰愁眉錦梁祖大旗曰火龍標汾陽王有劍曰玉柄龍張伯雨有古銅洗種小芭蕉白石名之曰蕉池積雪

桃笙

柳子厚詩盛時一失貴反賤桃笙葵扇安可常東坡云不知桃笙爲何物偶閱方言宋魏之間簟謂之笙自關而東或謂之蓋掞自關而東周洛楚魏之間謂之倚佯乃悟桃笙以竹爲簟也梁簡文答湘東王獻簟書云五離九折出桃枝之翠筍乃謂桃枝竹簟也桃竹出巴渝間杜子美有桃竹杖歌詩話云按唐萬年尉叚公路北戶錄云瓊州紅藤簟方言謂之笙或曰蘧蒢亦曰行唐沈約奏彈歙令仲文秀恣橫云令吏輸六尺笙四十領何東坡防此耶左太衝吳都賦云桃笙象簟韜於筒中注云桃笙桃枝簟也吳人謂簟爲笙劉夢得有詩云蕙風香麈尾月露濡桃笙梅聖兪詩誰知廣文直桃簟冷如冰

洗兒錢

世說載晉元帝生子普賜羣臣殷羨謝曰皇子誕育普天同慶臣無勲焉猥頒賚帝笑曰此事豈可使卿有勲邪後南唐時宮中嘗賜洗兒果有近臣謝表云猥寵數深愧無功此正用世說事而李后主亦曰此事如何著卿有功故東坡洗兒詞謂深愧無功此事如何著得儂又用南唐史中語又觀北史有一事亦相類秦孝王妃生男隋文帝大喜頒賜羣官有差李文博曰今王妃生男於羣臣何事乃妄受賞此事亦然但其言差隱耳容齋四筆車駕都錢塘以來皇子在邸生男及女則戚裏三衙浙漕亰尹皆有餉獻隨卽致答自金幣之外洗兒錢果動以十數合極其珍巧莫知事例之所起劉原父嘗以爲無名之費無甚於此韓偓金鑾宻記天復二年大駕在岐皇女生三日賜洗兒果子金銀錢銀葉坐子金銀錠子唐昭宗於時尙復講此蓋宮掖相承欲罷不能也燕翼貽謀錄大中祥符八年二月丁酉値仁宗皇帝誕生日眞宗皇帝喜甚宰臣以下稱賀宮中出包子以賜臣下其中皆金珠也

寶相枝

舊傳恬始爲筆古時用漆書竹簡有丶一而無丿乀蒙恬始爲毫耳世稱張芝鐘繇用鼠須筆又右軍書蘭亭禊序用鼠須筆晉武賜張華麟角筆博物志有虎僕毛筆又蜀中石鼠名可作筆漢制天子筆錯寶爲跗【缺】毛爲毫纂異記馬生遇人與虎毛紅管筆凡有所須呵筆卽得淸異錄備唐宜春王從謙善書札用宣城諸葛筆號翹軒寶箒開平二年賜宰相張文蔚楊渉薛貽寶相枝二十斑竹筆也龍須志郤詵射策第一再拜其筆曰龍須友後常有貴人遺金並枝蘂石簪咸與弟子曰可市三百管退而藏之貯以文錦一千年後當令子孫以名香禮之羅隱喜筆工萇鳳鳴告曰筆文章貨也吾以一物助子卽贈雁頭箋百幅士大夫懷金同價或以防羅大組易之又歐陽蘭臺用貍毛爲心蕭祭酒用胎髮爲柱張華用鹿毛嶺南郡牧用人須陶隱居用羊須又鄭防謂麝毛一管可書四千張貍毛一管可書八百張外有丰狐防蛉龍筯狼毫皆爲奇品紀閒談雲南朝有老嫗善作筆胎髮者尢佳又有筆工名鐵頭能管如玉陶隱居燒丹封鼎際用羊須筆

松皮紙

漢和帝時中常侍蔡倫始搗樹膚麻頭敝布作紙後有左子邑造紙唐時髙麗歲貢蠻紙日夲國出松皮紙扶桑國出笈皮紙大秦國出蜜香紙一云香皮紙卽晉武賜杜預冩春秋釋例者水苔紙一名側理紙亦名陟釐紙卽晉武賜張華寫博物志者銀光紙一名凝光紙卽髙帝以賜王僧防者金花箋宗令李龜年命李白進淸平調者云藍紙段成式造於九江者霞光箋王衍以五百幅賜金堂令張蠙者蠶繭紙王逸少以書蘭亭序者雁頭箋羅隱以贈萇鳳鳴者淸異錄楊炎糊用桃花紙童子通神錄姜澄父燒糠恊竹造洪兒紙僧園逸錄裝印普賢像用回鋒紙宣和殿書畫贉捲多用三韓紙酉陽雜爼異蜂相語與靑童君奕獲瑯玕紙白樂天墨迹有印文曰剡溪月靣松紋紙黃山谷爲範子黙求染鴉靑紙剡溪有敲冰紙溫州有蠲紙績溪界出墨光紙白滑紙冰翼紙凝霜紙東坡詩有麥光紙非煙紙及王建宮詞有金鳯紙資暇集有松花紙浙中有麥紙稻桿紙宋有澄心堂紙又玉版紙貢余紙經屑紙表光紙文房四譜有衍波箋蜀譜有百韻箋學士箋薛濤箋蠻箋元有春膏箋水玉箋許執中有葵箋成都記載十樣鸞箋有深紅粉紅杏紅明黃深靑淺靑深錄淺綠銅綠淺紅又有松花金沙流沙彩霞金粉桃花冷金之目宋顏方叔刻制諸色箋有杏紅霞紅桃紅天水碧砑花竹鱗毛人物精妙亦有金縷五色描成者新異錄姚愷善造五色箋光澄新華砑活版乃沈香刻山水林木折枝花果獅鳳虫魚幅幅不同文縷奇細號砑光小夲孟氏在蜀時制十樣錦名長安欣天下樂鵬圍宜男實界地方勝獅圓象眼八塔韻銕梗衰荷唐初將相官誥亦用銷金箋及鳳凰紙書之餘用魚箋花箋建元中日夲人來朝譯者乞得章艸兩幅一曰女兒靑微紺一曰卯兒品晃白

文房寶飾以竹稍甘露和天南星漬紙一宿裁之刀去如飛

雪方硯

西亰雜記黃帝有玉一紐治爲墨海其文曰帝鴻氏之硯伍緝之從徵記云魯國孔子廟中有夫子用石硯一枚述異記洞庭湖有範蠡石硯西京雜記漢天子以玉爲硯取其不冰太子賜漆石硯魏武上雜物有純銀參帶臺硯又參帶圓硯異物志廣南以竹爲硯拾遺記晉武帝賜張華於闐國所貢靑鐵硯湣帝予劉聰銀硯陶谷世寶一硯有字曰璧友庾翼少爲侍中袁彖所重贈以鹿角書格蜯硯硯譜云右軍之後持右軍所用一風字硯大尺餘色赤楊休以錢三萬得之異苑蔣道支於水側見一浮柦制爲魚硯東魏孝靜帝芝生銅硯和魯公有白方硯通明無纎翳題曰雪方硯武昌節度掌世記周彬一硯四圍有小金紋曰金稜玉海徐聞之硯體純紫而纓有綠紋如城之四墻曰小金城陳恵公家収蜀王陶硯連蓋以金泥紅漆有字曰鳳凰臺防龍文館甘露殿架前有銀研資暇集有稠桑硯金谿記侯道昌有【缺】頭硯貞元中許裔舟行湖中靑衣迎入一府女郎請書江海賦碧玉硯銀水玻璃爲匣李衛公多硯妙絕者曰結鄰李白集有酬殷十一贈栗岡硯詩又有自漢陽歸詩去歲左遷夜郎道玻璃硯水常枯槁唐錄殿丞崔瑉硯金綫環匝池中有金魚心有金雲又較理錢仙芝二硯一中有金月下有云翼之一有金斗星二云左右之色頗靑硯譜李后主靑石硯墨池中黃石如彈丸水常滿終日用之不耗後爲陶谷取其小石碎之中有小魚跳地上卽死自是硯無復潤揮麈錄陳縝之端州有富民研得之硯靣熨斗焦者成一黑龍二鸜鵒眼以爲目每遇陰晦則雲霧輙興三衢徐氏有龍尾溪石硯近貯水處有圓暈幾寸許如月其月明暗隨月盈虧何持之滕莊敏外甥也有一端硯形正圓中徑七八寸渾厚無眼於馬肝色中盤一金色龍頭角爪尾粲然畢具防有知者卽以進禦澠水燕談唐彥猷守靑州得紅絲石硯墨汁數日不幹彥猷作硯錄品爲第一又丁晉公畱云硯上有一小竅以一碁子覆之掲之有水一流出無有歇時唐錄云李后主所用龍尾硯爲天下冠老學筆記宋髙宗謂端硯如一段紫玉瑩潤無瑕乃佳不必以眼爲貴宋孝宗曾賜周必大洮河綠石硯有禦茟洮瓊二字

硯以端爲貴以絲石爲上絲之品不一曰刷絲曰內裏絲曰叢絲曰馬尾絲獨吐絲爲最奇正視之疎疎見黑防如灑墨側視之刷絲粲然粵人謂之硯寶蓋石之精也惟棗心坑或有之他產若三衢絲黑而頑南路絲暗而黝錦潭【原缺】而滑夾路絲紅而枯水池山絲枯而燥皆不宜筆墨矣趙希鵠云一種金星黒石色如漆細若潤玉隱隱金星水濕則見幹則否發墨如汍油久用不退乃萬州懸金崖石也遠出歙上雲煙過眼錄禦府有寶硯所謂蒼龍橫澗內有龍形橫硯沼中又有聚寶硯玉版太乙船皆寶硯也龍香劑

造墨之妙無過韋仲將六朝則張永五季稱奚超及其子廷珪廷珪賜南唐國姓寘水中三年不壊宋有常和沈珪陳瞻皆妙品張遇以龍香劑進禦有王廸者用逺煙鹿膠而自有龍麝气又潘谷朱萬初蘇浩然皆其流亞至金章宗以蘇合油捜煙遂與黃金同價遂成墨妖淸異錄範丞相質一墨表曰五劍堂造裏曰天闗第一煤防煥有墨印文曰香璧又曰副墨子韓熙載造墨名麝香月陶家瓶餘事宗禦案墨龍香劑一日見墨上有小道士如蠅而行上叱之卽呼萬歲曰臣墨之精黑松使者凡世人有文者其墨上皆有龍賓十二上神之以墨賜掌文官纂異記薛稷爲墨封九錫拜松燕督防香太守兼亳州諸郡平章事是日墨吐異气結成樓臺狀鄰里來觀食久乃散相墨經墨染紙三年字不昏暗言爲上又曰黑紋如腹皮磨之有油暈者一兩可染三萬筆盧杞與馮盛遇盛曰天烽煤和鍼魚腦入金溪手子中錄離騷古夲比公日提綾文刺三百爲名利奴孰勝文房寶飾養筆以硫黃酒養紙以芙蓉粉養硯以文綾蓋養墨以豹皮囊逢溪子遵之

大唐龍髓記楚王靈防使人造紅白二墨爲戲及書寫衣服黒衣用白書白衣用紅書自成一家又史諱錄穆宗以綃白書素絹墨書爲衣服賜承幸宮人皆滛鄙之詞時號諢衣

內香燕九十二種

淸異錄李璟保太七年召大臣宗室赴內香燕凡中國外夷所出以至和合煎飲佩帶粉囊凡九十二種江南所無也暇日讀顧鄰初先生說略備記名香偶疏而廣之亦近百十種交趾蟬蠶香禁中呼爲瑞龍腦靈帝裸遊館浴西域茵墀香魏文帝迎薛夜來焚腹題國石葉香疊疊如雲母能辟厲段成式詩欲薫羅薦嫌龍腦須爲求尋石葉香孫亮爲四美姬制四气香一名百濯香香气沾衣百濯不歇元封中招諸靈異燒天下異香有沈光香塗魂國貢闇中燒之有光精祗香燒此香魑魅精祗皆畏避又有明庭香金碑香杜陽編上迎佛骨焚訶陵國玉髓香西王母降漢武帝燒兜渠國兜末香燒之香聞百里死者皆起漢武甲帳然幅羅香又武宗望仙臺焚龍光之香封禪記黃帝封禪列蘿圖焚沈楡香趙飛燕浴身用百蘊香盧氏雜說楊収席間焚香上成樓臺者名罽賓國香唐賜紫尼升霄百靈香昭宗賜崔香酷烈淸妙焚豆許終日旖旎名刀圭第一香漢武帝夢李夫人授以蘅蕪香趙昭儀上姊趙飛燕有九眞雄麝香唐穆宗奉伊祁解於藏眞島焚鳳腦香白樂天飛雲履染以四選香山記陳茂印書有山印養以透云香史諱錄宗愛妾鸞兒以輕羅造梨花散蘂扆以月麟香徵文玉井唐開元宮中行媚香名化樓臺香佛書終南長老入定夢帝賜以靑棘之香柳宗元得韓愈所寄詩讀之先以薔薇露盥手薰玉蕤香郭元振落梅籹閣宴罷散九和握香又三洞珠囊天人玉女羅天香擎玉鑪焚九和香又有三皇眞元之香又司命眞君王易度遊於東阪廣昌之城天女灌以平露金香又朱陵飛气之香返生之香又孫眞人焚千和之香燕昭時波弋國貢名香用以薫物腐艸則榮枯骨再肉浸地則土石皆香一名神精香一名春蕪香一名荃蘼香一名荃蕪香同昌公主外國名香有瑞麟香辟邪香金鳳香又有辟寒香大寒焚之人皆減衣西域月支獻漢武帝聚窟州香大如雀卵黒如桑椹燒之人死未三日者皆活名返生香一名振檀香一名驚精香一名返魂香一名郤死香舶主何吉羅贈徐審香疫中焚之一顆則舉家無恙名鷹嘴香安祿山進宗含之精力不倦者名助情香赤土國出異香每燒一丸香聞數百里名一國香江南宮中制香名宜愛香黃魯直易名意可香形如棗核食一枚則月不饑以粒如粟米投水中俄滿大盂名都夷香述異記有紫述香一名紅藍香又名金香千步香葉似杜若而紅碧相雜香聞千步南方艸木狀大秦國有薰陸香廣志注卽羅香也一名馬尾香樹似楓松脂黃白色出天竺及邯祁者夾綠色香不甚烈漢尙書郎含雞舌香元載塗壁用蕓輝香宋宣和宮中有雪香褐香軟香匏猊眼香篤耨香今眞臘國有之亞息香燒之十日上徹九重者名五枝香卽靑木香也黔南有降眞香拌和諸香燒煙直上天召得鶴盤旋於上三佛齊有萬歲棗木香胥池寒國開日樹有汁如松脂名明天發日香三佛齊有安息香形色類核桃穰能發眾香有乳香其品十有六曰滴乳香瓶乳香袋乳香黑榻香纒末香樹脂凝結所成占城國有奇南香一名笳藍香香末枝柯竅露者爲大螘所穴食石蜜遺於香中所成一作伽南香舊港國有金顏香大食國出龍涎香瀛州勝覽滿刺加出打魔香此香乃樹脂墮地成遇火卽然國人以當燈及塗舟水不能入明瑩者若金箔曰損都盧廝可作瑁珠酉陽雜爼婆利國有婆律樹痩者出龍腦香肥者出婆律香子似荳蔲形似松脂又云一木五香根爲防檀香節爲沈香花爲雞舌香膠爲薰陸香渤泥有梅花腦香金腳腦香米腦香蒼腦香札聚腦香登流眉等國有薔薇水香祖法兒等國有蘇合油香斯調國有摩廚香波斯國有�齊香皮色靑薄而極光淨葉似阿魏能治百病廣志西國有艾蒳香其形似艾燒之能聚其煙靑白不散桂海虞衡志載沈香細枝緊實者爲靑桂香桂香之善者又名龜甲香帶斑防者名鷓鴣香半沈者爲馢香如乳香者爲思勞香如黑膠者爲橄欖香形象雞骨者爲雞骨香象馬蹄者名馬蹄香在土者爲龍鱗香唐本艸注曰出天竺單於二國與靑桂雞骨馢香同是一樹卽馢香之薄者一名葉子香夲艸拾遺有水盤香類黃熟而大白眼香卽黃熟防車香卽彭城髙數尺白花蘹香卽杜蘅白膠香卽楓香脂廣志西域迷疊香燒之去邪內典有必栗香一名化木香似老椿木可爲畫軸辟白魚不損書又木蜜香狀似槐樹去邪鬼疾生南海諸山中本艸有詹糖香出晉安岑州樹似橘剪枝葉爲之佛書天澤香莫若牛頭斾檀天末香莫若詹糖薫陸天華香莫若馨蒲伊蘭南方異物志甲香大如甌其雜眾香燒之益芳本艸能發香復來香煙禪家錄曹務光理趙州用盆焚乳頭香廣志卽南海波斯國松樹脂有紫赤櫻桃者勝者爲目乳其次揀香其次瓶香細者謂之香纒揚州事迹一閭丘惠於轉沙亭集漁人爲餌以鹿胎香隋煬帝迷樓所夢夜酣香武帝時外國進龍文香魏文帝遣使於吳求雀頭香本艸云卽香附子也釋氏防要大象藏香因龍鬭而香若燒一丸興大光明味如甘露七晝夜降雨雨皆金色法華經載漫曼邯華香闍提華香靑赤蓮華香樹香果香拘鞞陁羅香殊沙華香兜婁婆香多迦羅香此云根香多摩羅香此云藿香唐太宗實錄罽賔國有拘勿頭花香西域記林羅短叱國有羯布羅香樹如松色如冰雪卽龍腦香也番禺人作心字香香譜有鬭鏤香異物志兜婁香出海邊國如都梁修甲又有香三名香廣志驃國有兜納香南方艸木有耕香莖生細葉本艸拾遺生烏滸國隋煬帝除夜火山焚沈香數車沃以甲煎香髙僧傳四月八日浴佛靑水色用都梁香【荊州記都梁山有水其中生蘭名都梁香形如藿香】赤色水用郁金香【魏略大秦國出郁金香二三月花如紅藍其香十二葉爲百艸之英】白色水用丘降香黃色水用附子香黑色水用安息香五雜爼特迦香出弱水西形如雀卵色頗淡白焚之辟邪去穢鬼魅又唵叭國出唵叭香之可和諸香若髙麗舶主王大世選沈水千觔桑爲旖旎山象衡嶽七十二錢俶許黃金五百兩竟不售後唐龍輝殿安假山一坐沈水香爲山阜薔薇水蘇合油爲江池芩藿丁香爲林樹薫陸爲城郭黃紫檀爲屋宇白檀爲人物圍一丈三尺城門小碑曰靈芳國此又眾香之巨麗也

梵語梅檀娜防檀香也杜嚕薰陸香也馨蒲伊蘭賽蘭香也突婆茅香也羯布羅龍腦香也莫訶婆伽麝香也阿伽嚧一曰惡揭嚕沈香也多揭羅零陵香也柰刺柁葦香也矩琵佗乃靑木香也拙貝羅一曰求求羅安息香也數低茴香茶矩磨金香也孛者丁子香也

翻譯名義集迦箄藿香也咄嚕瑟劍蘇合也羯皮羅婆白膠也莫莫訶婆伽麝香也多掲羅蕓香也呵伽嚧沈香也象敎皮編曰佛經及雜記所稱香名似西域語者楞嚴經有兜婁婆香法華經有須曼羅花香闍提花香羅羅花香曼羅花香曼陀羅花香殊沙花香拘鞞陀羅樹香又異物志有兜婁香【云出海國】扶南記有區撥摩花香【云出頓遜國】魏略有兜納香【云出大秦國】廣志有迷疊香【云出西域】酉陽雜爼有預勃黎陁香【云出波勘國】四裔考有阿薩那香【云出康居國】有揀香【云出越底延國】拾遺記有茵墀香【云出西域】漢武內傳有兜末香【云出兜渠國】唐太宗實錄有拘佛頭花香【云出罽賓國】諸香名可考者惟曼陀羅爲雜花扚物頭爲蓮花耳余不知譯爲何名

魚英盞

淸異錄陶谷家有魚英酒盞中現園林美女象李適之酒器有蓬萊盞海山螺眾仙螺匏子巵慢捲荷金蕉葉玉蟾蜍醉劉伶東溟樣等名又有舞仙杯中有關棙酒滿則仙人起舞瑞香毬子浮出盞外天寶遺事內庫有酒杯靑玉色有紋如亂絲其薄如葉上有金縷字曰自暖杯上命取酒注之溫溫然如沸湯就正錄張寶常使子弟巡市乞雞鴨卵雞卵以煮藥鴨卵以金絲縷海棠花名鮫胎盞醉後畏酒時多用之文帝以酣飮爲娛嬪禦之小戶者患之爭賂內執事造黃金盞以金蓮荷菱芰爲玦束盤其實中空盞滿則可潛引入盤中遂有神通盞了事盤之號又唐文宗賜牛僧孺龍杓陳思王有鵲尾杓欲勸者呼之則指其人李太白詩有鸕鷀杓有鸚鵡鐺九曲杯以螺爲之藪穴極灣曲可藏酒古有靑螺巵張易之有鴛鴦盞隋文帝時突厥獻玻璃七寶杯昭宗有鸂巵馮道家有水晶不落白樂天詩銀花不落從君勸姜堯章詩剪燭屢呼金鑿落又天帝流光爵置之日中則光气燭天王黼有破壺杯南方軟琉璃爲之宛若疊縠瀉酒隨瀉漲起錚然有聲賽瑪爾堪元時進一杯名炤世杯光明洞徹炤之可知世事王深輔道有雙鳬杯房壽有轆轤甕蘇東坡有藥玉杯周益公有鶴飛琖宋幹徳間髙昌國進琥珀盞又玉東西金叵羅皆酒器名烏孫國有靑田核又防杯織成花鳥可愛火雞卵杯注酒自熱又醉仙圖記汝陽王璡取云夢石甃泛春渠以置酒作金龜銀魚浮沈其中爲酌酒具家有酒法號甘露經自稱釀王兼麯部尙書

浮光裘

杜陽編寶歷元年南昌國獻浮光裘其國有紫海水如爛椹可以染衣浮光裘卽紫海水所染以五彩絲蹙成龍鳳各一千三百仍綴以九色眞珠上衣以獵於北苑朝日所炤光彩目一日忽遇暴雨無纎毫霑濡方嘆爲異物仙傳拾遺漢武天漢三年王母獻吉光裘吉光毛色黃白蓋神馬之類其裘入水不沈入火不焦明皇雜錄宗與貴妃避暑興慶宮命進碧芬之裘碧芬出林氏國乃騶虞與豹交而生大如犬碧於黛香聞數里太宗時貢名曰鮮渠上沮鮮渠華言碧上沮華言芬也采蘭雜誌越巂國有吸華絲凡華著之不卽墜落用以織錦武帝賜麗娟作舞衣袖拂落花滿身都著舞罷愈媚謂之百花舞洞冥記地日國貢蛟毫之白褥以蛟毫織爲褥也此毫柔而冷常以夏日舒之因名柔毫褥合徳初入官賜紫茸雲气幛

香螺杯

庾子山詩香螺酌美酒枯蚌借蘭肴唐詩有飲釐夢惜紅螺小又忍放紅螺醮甲杯花間集飮綠蟻泛紅螺倪元稹詩紅蠡捲碧應無分白髮悲秋不自繇按說文蠡也卽今婚禮合古人以蠡爲飮食器趙昭儀上飛燕有香螺巵陳後主以綠文測海蠡酌洪梁酒漢武外傳帝乃進洪梁之酒酌以文螺之巵蓋螺蠡通用耳嶺表錄異鸚鵡螺族尖處屈而朱如鸚鵡嘴故以此名殻玉靑綠斑大者可受二升內光瑩如雲母裝爲酒杯

金鳯衣

王建宮詞羅衫葉葉綉重重金鳳銀鵝各一叢每徧舞時分兩向太平萬歲字當中蜀謙賞海棠詩湘羅壓繡華春風瑤姬慢舞香防紅細腰百轉弓靴穩銀鵝金鳳花成叢六麼換手調弦索一串妖聲穿綉幙沈翠飛香天正樂寒玉團團貼天角金鳳銀鵝蓋舞者之衣李賀詩玉雁排方帶金鵝立仗衣焚椒錄皇后著紫金百鳳衫杏黃金縷裙上戴百花寶髻下穿紅鳳花靴許老翁傳有金縷單絲錦縠銀泥五暈羅裙又宋時宮人多以麝香色爲縷金羅爲衣裙元裕之詩北去穹廬千萬里畫羅休鏤麝香金唐武徳元年諸衛將軍皆服織成紫瑞獸襖子左右武衛將軍服豹文襖子翊衛將軍服瑞鷹文襖子中華古今注隋大業末煬帝宮人百官母妻緋羅蹙金飛鳳背子以爲朝服及禮見賔客舅姑之長服又煬帝宮中有云鶴金銀泥披襖子則天以赭黃羅上銀泥襖子以燕居煬帝有織成立鳳朱錦襪防元氏掖庭記元順帝宮人凝香兒帝常中秋夜泛舟禁池香兒著錫裏綠蒙之衫錫裏國名產薩哈勒茸如氊但輕薄耳宜於秋時著之有紅綠二色帝命工以金籠之妝出鸞鳳之形西亰雜記帝遊太液池帝禦流波文縠無縫衫後衣南越所貢雲英紫裙碧瓊輕綃又眞臘國獻萬年蛤後以蛤裝五成金霞帳帳中嘗若滿月又元麗嬪張阿置飛瓊流翠之袍爲帝制綉絲絞布之裘雪疊三山之履元載妾薛瑤英有金絲之帳郤塵之褥褥得自勾驪國卻塵獸毛爲之其色紅殷光軟無比安樂公主使上方合百鳥裙正視爲一色日中爲一色影中爲一色而百鳥之形俱見周昭王延娟有交龍鬭鳳裙朝看成鳳夜看成龍五代史孫徳昭傳梁太祖徳其附已以龍鳳錦鬭雞紗遺之逐鹿記王師入武昌友諒愛妃欒氏投臺死一較脫其金鴻戲藻衫去天寶遺事明皇每宴安祿山坐於禦側以金雞障隔之玉堂雜記十月旦賜錦襖子學士院觀察使簇四金雕尙書執政八搭暈錦元費著錦譜載臣僚襖子錦有簇四金鵬錦八搭暈錦天下樂錦官誥錦有盤毬錦翠池獅子錦云雁錦細色錦又有靑絲瑞艸云鶴錦靑綠如意牡丹錦眞紅宜男百花錦眞紅穿花鳳錦眞紅雪花毬霞錦眞紅櫻桃錦眞紅水林檎錦眞紅天馬錦眞紅百花孔雀錦眞紅飛魚錦眞紅聚八仙錦眞紅大金魚錦又酉陽雜爼有立馬寶雞袍白香山裴令公詩通天白犀帶炤地玉麟趙飛燕傳賜樊嬺鮫文萬金錦二十四疋

柴窯祕色

王弇州宛委余編曰舜爲陶器迄於秦漢今河南土中有羽觴無色澤者卽此器也陸龜詩所謂九秋風露越窯開奪得千翠色來最爲諸窯之冠至吳越有國日愈精臣庶不得用謂之祕色卽所謂柴窯也或云制器者姓或云柴世宗時始進禦云宋以定州白磁器有芒不堪遂命汝州造靑窯器唐鄧耀州悉有之而汝爲冠處州之龍泉建安烏泥品最下政和間亰師自寘窯燒造曰官窯文色亞於汝鈞州稍具諸色光彩太露器極大中興渡江有邵成章提舉號邵局於修內司造靑器名內窯模範極精油色瑩徹爲世所珍又宋時處州章生兄弟皆作窯而兄所作者視弟色稍白而斷紋多號曰圾碎故曰哥窯我明有永樂窯宣徳窯成化窯則皆純白或回靑石靑畫之或加彩色宣徳之貴今與汝敵而永樂成化亦以次重矣秋色在當時已不可得所謂內窯亦未見也謝在杭曰陶器柴窯最古今人得其碎片亦與金璧同價蓋色旣鮮碧而質復瑩薄可以妝飾玩具而成器者不可復見矣世傳柴世宗時燒造所司請其色禦批雲雨過靑天云破處這般顏色做將來惜今人無見之耳柴窯之外又有定汝哥官四種今惟哥窯有者本朝宣窯不獨欵式端正色澤細潤卽其字畫亦精絕嘗見一茶盞乃畫輕羅小扇撲流螢其人物毫髮具備儼然一幅李思訓畫也今防徳鎭所造嘗有窯變云不依式造忽爲變成或現魚形或浮果影傳聞初開窯時必用童男女活取其血祭之故精气所結凝爲怪耳近不用人祭故無復窯變筆精載饒州府神庫中有窯變香鑪一花瓶二相傳舊爲回靑所畫變成赤色今花紋或濃或淡宛然錦繡永樂四年造也凡辧古陶者柴陶色靑以淡其理膩以滋其文細其足黃以質定陶有劃花者綉花者素質者有紫定黑定白定凡三種汝陶其文蟹爪其色淡以靑處陶土細以薄有翠靑者粉靑者官陶之質細以潤其色靑紺其文蟹其口紫其足鐡色內陶質致而色靑勲陶靑而不紺紫口鐵足而麤質哥陶紫口鐵足其色白其文斷碎若折凡陶物所忌者三澤不具曰骨罅折者蔑邊毀剝曰第

十八鼎

洪防盧曰夏禹鑄九鼎惟見於左傳王孫滿對楚子及靈王欲求鼎之言其後史記乃有鼎震及淪入於泗水之說且以秦之彊暴視衰周如幾上肉何所畏而不取周亦何辭以卻赧王之亡盡以寶器入秦而獨遺此以神器如是之重決無淪沒之理泗水不在周境內使何人般舁而往寧無一人知之以告秦耶始皇使人沒水求之不獲蓋亦爲傳聞所誤三禮經所載鐘彛名數詳矣獨未嘗一及之詩易所載固亦可考以予揣之未必有是物也唐武后始復置於通天宮不知何時而毀國朝崇寧三年用方士魏漢津言鑄鼎四年三月成於中太乙宮之南爲殿名曰九成宮中央曰帝鼐北方曰寶鼎東北曰牡鼎東方曰蒼鼎東南曰罔鼎南方曰彤鼎西南曰阜鼎西方曰晶鼎西北曰魁鼎奉安之日以蔡亰爲定鼎禮儀使大觀三年又以鑄鼎之地作寶成宮政和六年復用方士王仔昔議建閣於天章閣西徙鼎奉安攺帝鼐爲隆鼎餘八鼎皆攺焉名閣曰圓象徽調閣七年又鑄神霄九鼎一曰太極飛雲洞刼之鼎二曰蒼壺祀天貯醇之鼎三曰山嶽五神之鼎四曰精明洞淵之鼎五曰天地陰陽之鼎六曰混沌之鼎七曰浮光洞天之鼎八曰靈光晃曜鏈神之鼎九曰蒼龜大蛇虫魚金輪之鼎明年鼎成寘於上淸寶籙宮神霄殿遂爲十八鼎繼又詔罷九鼎新名悉復其舊今人但知有九鼎而十八之數惟朱忠靖公秀水閒居錄略記及之故詳載於此

白雀錢

瀛州勝覽蘇門答刺市用金錫錢金錢曰那底兒阿枝國用金銀錢金錢九成色曰法南計一分一釐銀錢形如螺靨曰答兒祖法兒市易金錢重一錢徑一寸五分文以人形一錢重四分榜葛刺市用銀錢曰伽重三錢徑寸二分宋洪遵所著泉志其正用品則虞錢夏錢商錢周錢防王錢齊錢晉錢楚錢趙錢秦錢秦半兩錢漢莢錢八銖錢四銖錢三銖錢半兩錢五銖錢鐘官赤側錢後漢五銖錢四出文錢魏五銖錢蜀直百錢直百五銖錢傳形五銖錢吳大泉五百錢大錢當千錢宋四銖錢當兩大錢孝建四銖錢二銖錢防和錢鵝眼錢梁五銖錢公式女錢五銖鐵錢大吉鐵錢大道鐵錢大富鐵錢當十錢四柱錢陳五銖錢大貨六銖錢後魏太和五銖錢四銖錢永安五銖錢永安土字錢西魏五銖錢東魏永安五銖錢北齊常平五銖錢後周布泉錢大布錢永通萬國錢隋白錢唐開元錢乾封錢乾元十當錢重輪錢小乾元錢大歷錢開元大錢建中錢新開元錢咸通錢後唐天成錢晉天福錢漢漢通錢周周通錢僞品有項梁小錢吳王濞半兩錢鄧通半兩錢王莽大錢小錢貨泉錢公孫述鐵錢董卓小錢五銖錢沈充小錢張軌小錢王則河陽錢史思明得一錢順天錢李防永通錢開元鐵錢唐國錢大唐錢王建永平錢通正錢天漢錢光天錢王衍幹徳錢咸康錢孟防廣政錢鐵錢劉襲幹亨錢鉛錢馬殷幹封錢天策錢錢俶錢王審知錢王延義永隆錢王延政天徳錢馮洪大興錢劉仁恭土錢劉守光應天錢不知年代品有平當五銖錢大泉四出錢大泉五銖錢雙五五銖錢左右五銖錢太元貨泉錢通行貨銖錢兩銖錢續銖錢兩柱錢女錢雉錢對文錢五銖錢定平錢傳形半兩錢太平四錢兩嗇錢一文錢四曲文錢永光錢五金錢太朝錢天鎭錢萬歲錢大興錢大千錢天感錢古錢古文錢三字錢千字錢黃河錢天品有天帝錢寶錢咸陽錢金五銖錢刀布品有白金三品契刀錯刀大布次布第布壯布差布厚布防布麼布小布貨布大黃布刀古刀布蒙城古刀長平古刀沂州艮刀長平異布藕心錢蟻鼻錢古銅片又異布十四種外國品有罽賓國錢鳥弋山離國錢安息國錢大月氐國錢泥婆羅國錢何國錢康國錢防汗國錢條支國錢拂菻國錢大食國錢因墀國天壽錢日本國和同錢神防錢萬年錢隆平錢幹文錢屋防國梵書錢疏勒國五銖錢龜玆國五銖錢吐蕃國胡字錢倭國延喜錢梵字錢契丹國天贊錢應歷錢重熙錢淸寧錢大康錢大安錢壽昌錢幹統錢天慶錢千秋錢髙麗國海東錢三韓錢東國錢闍婆國梵書錢交趾國黎字錢大秦國錢三佛齊國錢佛湼國錢東沃沮國錢新羅國錢髙昌國錢波斯國錢女國錢大月氐國錢中天竺國錢於闐國錢小月氐國錢投和國錢阿耆國錢屈支國錢覩貨邏國錢梵衍那國錢迦畢試國錢那揭羅曷國錢健防邏國錢室羅伐悉氏國錢羯若鞠闍國錢鉢邏那伽國錢波羅泥斯國錢尼波羅國錢摩掲陁國錢伊爛孥鉢伐多國錢防薩羅國錢摩突羅國錢幹陁越國錢柱薄國錢康居國錢永祿國錢軒渠國錢三軍國錢阿鉤羗國錢捨衛國錢層檀國錢祼人國錢驃國錢碎葉國錢巴氐錢倓錢賓錢沙州玉錢奇品有臺主衣庫錢羅紋錢翅紋錢北鬥錢軒【缺】錢柄文錢日月錢非文錢雙五錢雙十錢星月錢四五錢八星錢鯨文錢兔犬錢明月錢四神錢萬國錢龍紋錢三雀錢龜背錢水波紋錢雙星錢武錢千秋錢龍鳳重輪錢雙鳳錢雙魚錢四字錢單靣龍鳳錢【原缺】錢藕心錢神品有輕影錢淯水錢防稽船錢靑溪宅錢太平錢齊興郡錢齊安郡錢令公百鑪錢廣宗郡錢僞趙錢軒轅錢孫先生錢桐城錢白雀錢壽春錢應元錢北海鐵錢嚴君平錢科鬥錢燕口銅錢厭勝品有永安五男錢七夕錢福慶錢撒帳錢男錢辟兵錢千金錢丰樂錢君宜侯王錢長年錢富錢五男二女錢天下太平錢凡三百二十一種可謂博於錢者矣

綠沈槍

杜少陵詩雨拋金鎖甲苔臥綠沈槍周竹坡詩話謂爲甲拋於雨爲金所鎖槍臥於苔爲綠所沈殊舛薛氏補遺云綠沈精鐵也引車頻秦書苻堅造金鐵綠沈細鎧及北史隋文賜張淵綠沈之甲爲證且武庫賦又有綠沈之槍楊巨源詩吟詩白羽扇較獵綠沈槍則由此推之豈槍爲綠所沈耶今考綠沈不耑一物如梁武帝西園食綠沈瓜是指瓜也人以綠沈筆管遺王逸少是指筆也鄴中記石虎造像牙扇或綠沈色或木難色宋元嘉廣州作綠沈屏風續齊諧記王敬伯夜見一女命婢持綠沈漆盒他如蕭子云詩綠沈弓項縱梁簡文詩吳戈夏服箭驥馬緑沈弓唐太宗詩羽騎緑沈弓虞世南詩綠沈明月弦劉劭趙都賦六弓四弩黃閒綠沈陸龜蒙詩一架三百竿綠沈森杳冥鄭槪詩亭亭孤筍綠沈槍合之可以意防蓋色綠而深沈云耳薛執爲精鐵固不廣楊用修取姚寛叢語以爲綠沈如今漆調雌黃之類蓋以綠沈色爲漆飾槍柄侯鯖錄以綠沈爲弓俱未盡其義也

悲栗

武夷山古記秦始皇二年八月十五日武夷君魏子騫防鄕人於幔亭命張安陵打引鼔趙元奇拍副鼔劉小禽坎鈴鼔曽少重擺鞀鼔喬知滿振嘈鼔髙子春持短鼔鮑公希吹橫笛何鳳兒拊節板東幄奏賔云左仙之曲次命董嬌娘彈坎篌謝英妃撫長琴呂荷香戞國腹黃次姑噪悲栗秀談鳴洞簫宋小娥運居巢羅妙容揮防銚西幄奏賔云右仙之曲國腹琵琶也悲栗篳篥本名悲篥出於北庭其聲悲牧人吹以驚馬一名葭管以蘆爲首竹爲管居巢笙也漢武內傳王母設膳於漢武乃命王子登彈八音之璈董雙成吹云龢之笙石公子擊昆庭之鐘許飛瓊鼔震靈之簧阮靈華拊五云之石範成君擊洞陰之磬段安香作九天之鈞又都曇毛員答臘雞婁人鼓也蕃嬴四弦瑟也將於似缶方響似磬埒竽似小鐘箜篌似瑟盧沙似簫皆樂器之名

玲瓏玉

宛委余編載古琴名則冰淸春雷玉振黃鵠秋嘯鳴玉瓊響秋籟懷古南薫大雅松雪浮磬奔雷存古塞玉百衲響泉冠古韻磬渉深天球又混沌材玲瓏玉萬壑松雪夜冰玉澗鳴泉石上淸泉秋琥寒玉九霄環佩已上俱見輟耕錄又吳越有洗幾淸絕二琴析氏有衲琴今按伏羲有舟維祖牀委文衡華四琴帝舜子晏龍有菌首義輔蓬萌白民簡開垂漆六琴帝嚳妃鄒屠氏有碧瑤之琴名防琈帝俊有琴名電母帝相有琴名條谷伊陟有琴名國阿梁元帝纂要古琴有名廉修況馬融賦琴名有藍脇張伯雨有琴名風林相如綠綺蔡邕焦尾俱在所遺或一時簡閱之未周歟又輟耕錄載古斵琴名手自伯喈外隋則趙取利唐則雷霄雷盛雷班雷文雷迅郭湸沈鐐張鉞金儒僧三慧宋則蔡睿朱仁霽衛忠正趙仁濟馬希仁馬希先金淵金公路陳亨道馬大夫梅四龔老林果元則嚴古淸施溪云施谷云施牧州傳記盧中丞邁有寶瑟四各直數十萬有寒玉石磬響泉和至之號陳郡莊氏女好弄琴有琴一張名曰駐電每弄梅花曲聞者皆云有暗香襲人莊便以暗香名琴

黃彛

夢溪筆談云禮書所云黃彛乃畫人目爲餙謂之黃目予遊關中得古銅黃彛殊不然其刻畫甚繁大體似繆篆又如闌盾間所畫回波曲水之文中間有二目如大彈丸突起煌煌然所謂黃目也視其文髣髴有牙角口吻之象或說黃目乃自是一物又予昔年在姑熟王孰城下土中得一銅鉦刻其底曰諸葛士全茖鳴鉦茖卽古落字也此部落之落士全部將名其鉦中間鑄一物有角羊頭其身亦如篆文如今時術士所畫符旁有兩字乃大篆飛廉字篆文亦古怪則鉦間所圖蓋飛亷也飛廉神獸之名淮南轉運使韓持正亦有一鉦所圖飛廉及篆文與此亦同以此驗之則黃目疑亦是一物飛廉之類其形狀如字非字如畫非畫恐古人別有深理大抵先王之器皆不茍爲昔夏后鑄鼎以知神姦殆亦此類恨未能深究其理

須慮余皇

鴻耳船神名梁簡文記雀室在船艫上可以候遠若雀巢也鷁首畫水鳥於船頭以辟水怪也艨艟外狹而長戰船也蜂舟武王舟也見拾遺記五翼伍子胥所制取鳥之輕飛疾逝也須慮越人名船見越絕書余皇吳王僚船也太白秦船也逐龍漢船也鴻毛漢影娥池舟也鳴鶴容與淸廣采菱漢太液池舟也赤馬又馳馬吳孫權舟也鴨頭諸葛恪船也飛雲蒼隼先登飛鳥晉戰船也紫宮升進曜射獵飛龍晉天泉池舟也指南晉靈芝池舟也雲母晉金和池舟也華泉常安晉都亭池舟也靑雀陶偘舟也靑翰鄂君舟也翔鳳宋孝武舟也淩風舸仙舟也輕利船梁舟也朱雀航陳舟也龍舟鳯防見隋志水龍隋戰艦見文帝答梁睿詔又漢樓船戈船蜀王鸚鵡舟唐鸚鵒白鵠浮雲舟梁鯿魚舟楚飛鳬舟又曰靑鳬一名鳬車又宛渠國螺舟又有蓮葉舟沙棠舟木蘭舟芙蓉艦【見三十國春秋】又竹船剖巨竹爲之桂舟柏舟楊舟皆以木名者也謝脁賦靡蘭鷁兮江之潯蘭鷁舟也劉楨魯都賦亦有綠蠲鶖謂船首畫此二鳥耳

含光宵練

列子衛孔周其祖得殷帝三寶劍一曰含光二曰承影三曰宵練楚風胡子之吳見歐冶幹將使作三寶劍一曰龍淵二曰太阿三曰工市後漢肅宗賜尙書三人寶劍韓稜得楚龍淵郅壽得蜀漢文陳寵得濟南椎成典論魏文帝爲三劍一曰飛景二曰流彩三曰華鋌吳越春秋越區冶子作五劍一曰純鉤一作鈞二曰湛盧三曰豪曹一作盤郢四曰魚腸五曰巨闕古今注吳大帝六劍一曰白虹二曰紫電三曰辟邪四曰流星五曰靑六曰百里史記索隱晉太康地裏記天下寶劍韓爲眾有曰棠谿曰墨陽曰合伯曰鄧師曰宛馮曰龍淵曰太阿曰莫耶曰幹將荀子古之良劍有曰桓公之曰太公之闕曰文王之錄曰莊周之曰闔閭曰幹將曰莫耶曰鉅闕曰辟閭一云越王得昆吾之金鑄八劍一曰掩日二曰斷水三曰轉魄四曰懸剪五曰驚鯢六曰防魂七曰卻邪八曰眞剛

記裏皷

郎瑛曰本朝嘗以記裏皷出題試士多有不知爲何物者知者又不知始於何時何人創也近墨談以楊鐵崖記裏皷賦數言通用之辭卽以爲制度又無時與人也殊不知唐元和間金忠義作宋天聖間內侍盧道隆又造之【制見三朝志】又有候風地動儀漢張衡造【制見本傳】水運渾儀俯視圖亦衡造蓮花漏水秤天聖間燕肅造【已上三物制見玉海漏刻門】指南車起於周公人所共知然漢張衡後魏郭明善燕肅倶嘗爲之【制見愧剡錄】又開元有燈漏沙漏此則不知何人所造制見何書因記裏鼓並諸巧器拈出茍欲爲者可考焉【七修】又五輪沙漏北方水善冰壺漏不下新安詹希元以沙代水人以爲古未有也有五輪以機運之四輪皆側旋中輪平旋【博物志補】

風琴

古人殿閣檐稜間有風琴風箏皆因風動成音自諧宮商元微之詩鳥啄風箏碎珠玉髙駢有夜聽風箏詩云夜聽弦聲響碧空宮商信任往來風依稀似曲才堪聽又被風吹別調中僧齊已有風琴引云按吳絲雕禁竹髙托天風拂爲曲一一宮商在素空鸞鳴鳳語翹梧桐夜深天碧松風多孤寒夢驚流波愁魂傍枕不肯去翻疑住處鄰湘娥燻風聲盡金風發冷泛虛堂韻難歇卻恐聽多耳漸煩淸音不絕知音絕王半山有風琴詩云風鐵相敲固可鳴朔兵行夜帥行營如今淸世容髙枕翻作幽枕上聲此乃檐下鐵馬也今名紙鳶曰風箏蓋鳶上有絲鞭因風成韻故名其無絲鞭者不得名箏也

指南車

李豫亨曰指南車舊傳周公所作越裳氏重譯來獻使者迷其歸路周公錫以軿車五乘皆爲指南之制越裳氏載之周年而至其國秦漢其制無聞後漢張衡始復創造漢末其法不存魏明帝始令博士馬鈞造之晉亂又亡石虎使解飛姚興使令狐生又造宋武平關中得之其制如鼓車設木人於車上舉手指南車驟廻轉所指無差至齊祖衝之又造之今鹵簿中亦不復聞矣世所用惟術家鍼盤用水浮鍼視其所指以定南北近年吳越閩廣屢遭倭變倭船尾率用旱鍼盤以辧海道中國得其制始多旱鍼盤但其鍼用磁石煮制气過則不靈不若水鍼盤之細宻也【推篷寤語】馬鎬曰大駕指南車起於黃帝及蚩尢戰於涿鹿之野蚩尢作大霧皆迷四方於是乃作指南車以示四方遂擒蚩尢而卽位故後漢恆見舊說云周公所作使越裳氏載之以南緣扶南林邑海際期年而至其國使大夫窶將送至國而還其始制車轄轊皆以鐵還至鐵亦銷盡以屬巾車氏攻而載之常爲先道示服逺人而正方也【中華古今注】

金泥五檐傘

淸異錄晉少主北遷至孟津界遺下所張紫羅傘五層壘垜檐仍泥金作盤花元氏掖庭記宮中制五云車以火樹爲檻式烏稜爲輪轅頂懸明珠左張翠羽蓋列磨鍔雕銀防右張白鳩緝毳蓋列豹絨連珠槍前張紅猴毛氊蓋列綫鋒火金戈後張黑兔團毫蓋中張雕羽曲柄蓋

鼎盉

昔許愼以盉爲調味器顧野王直以盉爲味陸法言以盉爲調五味鑊今考於書則以鑊爲鑴而以鑴爲瓽瓽爲器盆之大者盌則小於盆而同制矣則盉不可謂鑊孫彊亦以杯爲大鑊又曰鑊大鼎也劉臻呂忱以鑴爲大鐘皆非有據少牢饋食禮曰羮定雝人陳鼎五三鼎在羊鑊之西二鼎在豕鑊之西而禮經攺盉爲鑊則失其制久矣法言𨿽能辧其名而不知鑊非可用割烹則亦誤也古之饗祭爨在廟門之東故初陳鼎於盉西後陳鼎於阼階爨爲竈盉卽煮薦體之器也升食者自盉以受於鼎鼎陳阼階則薦食於上矣故實鼎曰脀【音徵】實爼曰胾肩臂臑謂之前體膊胳謂之後體正脡橫脊謂之體薦短正代脇謂之體解故體各異盉盉別一鼎盉中肉熟各升於鼎故取於盉以實鼎取於鼎以實爼然後可以饗可以薦熟禮之成也楊用修云唐碑文瓦釡之於黃鐘饕鼎之於鳳盉鳳盉器名見博古圖従禾者蓋取禾之義耳言其器則凵其口以盛物者皆皿也中而不盈則爲而多得則爲盈合而斂口則爲盒臼水以澡則爲盥

玉芝堂談薈卷二十八﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷二十九

明徐應秋撰

單籠金乳酥

段成式所載食品今摘其尢者猩唇獲炙觾翠犓膄麋腱桂蠧石鰒熊蒸缹防蘇膏荊餳芋炙蠙臛防糊餦餭粔籹炙子蟹葫精細飄鰾梨�醬紫迷蕩掔旄象約河隈蘇鞏洛鱒洞庭鮒灌水鰩珠翠珍菜黃鮐冀野梁防稽菇不周稻山禾楊山穄南海秬壽水華木葉夢澤芹具區菁楊姜招搖桂越輅菌長澤卵三危露昆侖茾黃頷臛醒酒鯖新防子蒲葉松竹根粟鰡子鉤麻胡麥綠施筍千里萬丈鱠蟁足鱠萬鑿鱠張掖九蒸防大貆炙蜀搗炙路時臘攫天臘凡當餅大扁餳馬鞍餳白龍捨黃龍捨阿韓特餅櫻桃防蠍餅又有籠上牢丸湯中牢丸又稱當時蕭家餛飩可以瀹茗庾家粽子白瑩如玉韓約櫻桃饆饠色不變曲良翰能爲驢騣駞峯炙及衣冠家名食有涼胡突鱠鱧魚臆連蒸麞麞皮索餅韋巨源食單有單籠金乳酥曼陀樣夾餅巨勝奴貴妃紅娑羅門輕髙麪禦黃王母飯金鈴炙七返膏光明鰕炙通花軟牛膓湯餅生進二十四气餛飩生進鴨花湯餅見風消同心生結脯冷蟾兒羮唐安餤金銀夾花平截雙柈方破餅火焰盞口防水晶龍鳳膏玉露團漢宮棋子長生粥天花饆饠賜緋含香粽子甜雪八方寒食餅白龍臛素蒸音聲部蓬萊仙人金粟平防鳳凰胎羊皮花絲逡巡醬乳釀魚丁子香淋鱠醋雞吳興連帶鮓西江料紅羊枝杖升天炙八仙盤雪嬰兒仙人臠小天酥分裝蒸臘卵羮淸涼臛碎筯頭春暖花寒釀水鏈犢炙五生盤格食過門香紅羅飣湯浴綉丸花云夢肉徧地錦裝鱉蕃體間縷寶相肝又謝颯食經中節略五十三種北齊武成王生羊膾細供沒忽羊羮急成小餤飛鸞膾咄嗟膾剔縷雞爽酒小樣龍須炙千金碎香餅子花折鵝糕修羊寶卷交加鴨臘君子餅越國公碎金飯雲頭對鑪餅剪云斫魚羮虞公防腥鮓魚羊仙料紫龍糕十二香防臛春香泛湯滑餅象牙防湯餅浮萍麪金裝韭黃艾炙白消熊帖乳花靣英加料鹽花魚目専門膾拖刀羊皮雅膾折筯羮香翠鶉羮朱衣飯餤露醬山子羊羔千日醬加乳腐金丸肉菜臛鱉添酥冷白寒具天孫膾暗裝籠味髙細浮動羊乾坤夾餅乾炙滿天星含漿餅撮髙巧裝壇樣餅楊花泛湯糝餅天眞羊膾魚膾永嘉王烙羊成羮公藏蟹含春候新治月華飯無憂臘連珠起肉又宋髙宗幸淸河王張俊第供進脯臘一行綫肉條子皂角鋌子鰕臘云夢把兒肉臘嬭房旋鮓金山咸防酒臘肉肉瓜虀垂手八盤子揀蜂兒下酒十五盞花炊鷯子茘枝白腰子嬭房簽三脆羮羊舌簽萌芽肚胘肫掌簽鷯子羮肚胘膾鴛鴦煠肚沙魚膾炒沙魚襯湯鱔魚炒�鵝肫掌湯虀螃蟹釀棖嬭房玉蘂羮鮮蝦蹄子膾南炒鱔洗手蟹鯚魚蝦蛤蜊五珍膾螃蟹淸羮鷯子水晶膾豬防假江假棖膾鰕魚湯虀水母膾二色璽兒羮蛤蜊血粉羮挿食炒白腰子炙防胘炙鷯子脯潤雞潤兔炙炊餅彎骨廚勸酒十味江煠肚江生蝤蛑簽姜醋香螺香螺煠肚姜酸假公權煨牡蠣牡蠣煠肚蟑蚷煠肚對食十盞二十分蓮花暢簽璽兒羮三珍膾南炒鱔水母膾鷯子羮鯚魚膾三脆羮洗手蟹煠肚胘對展每分時果五盤晚食五十分名件二色兒小頭羮飯肚子羮笑靨兒脯雞脯鴨又隋煬鏤金龍鳳蟹唐淸風飯同阿餅蕭家麥穗生寒消粉辣驕羊玉尖面玉筯羮同昌公主消靈炙紅虯脯郭進蓮花餅饀宋樓子膾仇士良赤明香脯玉眞公主消遙炙虢國夫人翠鴛堂透花靈沙臛白居易受賜防風粥柳公權受賜剪刀面月兒羮唐禦食及進士曲江賜紅綾餅韋澳孫宏受賜銀餅饀琴堂美事有蘭花粥唐風俗重葫蘆醬桃花醋炤水油退耕許康年謁劉遜贈鳴牙餅千枚揚州事迹仲端啗謝廷皓聚香團鹿宜孫喜食蝤蛑炙此外東京夢華錄泗水潛夫所載宗時飲食名目頗夥不暇詳錄又古八珍見周禮淳熬也淳母也炮豚搗珍也漬也熬也糝也肝膋也炮牂也後世八珍龍肝也鳳髓也胎也鯉尾也鶚炙也猩唇也熊掌也酥酪蟬也以羊脂爲之見呂希哲雜記又迆北八珍醍醐也吭也野駝蹄也鹿唇也駝乳麋也天鵝炙也紫玉漿也玉漿也【卽馬姉】見陶九成輟耕錄

古人文章述飲食之美者七發曰犓牛之腴菜以筍蒲肥狗之和冒以山膚楚苗之食安胡之飯熊蹯之臑芍藥之醬薄耆之炙鮮鯹之膾秋黃之蘇白露之茹蘭英之酒酌以滌口山梁之餐豢豹之胎七啟芳菇精稗霜蓄露葵熊素膚肥豢膿肌蟬翼之割剖纎析微山鵽斥鷃珠翠之珍寒芳苓之巢膾西海之飛鱗臛江東之潛鼉漢南之鳴鶉糅以芳酸甘和旣醇七命曰大梁之黍瓊山之禾六禽殊珍四膳異肴味重九沸和兼芍藥晨鳬露鵠霜鵽黃雀封熊之蹯翰音之跖燕髀猩唇髦殘象白靈淵之萊黃之鮐丹穴之鷚豹之胎燀以秋橙酟以春梅範公之鱗出自九溪繁肴旣闋亦有寒羞商山之果漢臯之楱析龍眼之房剖椰子之殻芳旨萬選承意代奏梁昭明太子七契曰不周之和調腸補胃雜以龍肝玃炙豹舌猩唇劉氏之醢範公之鱗鶬出雲際鱘來江岷蒲爼芬馥古聖所珍西母靈桃南楚萍實東陵之瓜北燕之栗湖畔之杮江陰之橘張掖白柰恆陽黃黎河東洗犬隴蜀蹲防怡神甘口窮美極滋梁簡文七勵曰蟬鳴秋稻燕王精離紅之膾芍藥之羮防山擅重灌水聲桂蠧石瓊龍胎鳳肺四膳八珍五肉七菜越梅變實楚醴方添陳晨鳬之美味薦燕之肥甜洗以三危之露水調以大夏之香鹽霜薤沸烈露葵繁舒芳菇之菜白露之茹澄瓊漿之素色雜捨筍之甘爼七召曰銅瓶玉井金釡桂薪六谷九鼎百葉千珍熊蹯虎掌雞跖猩唇防魚兩味犀五肉拾卵鳳巢剖胎豹腹三臠甘口七薤愜目蒸餅十字渇官五熟梅椒魯防河鹽蜀姜黿羮流歠蚔醬先嘗鱠溫湖之美甜切丙穴之嘉魴蔗有盈丈之名桃表兼含之實杏積魏國之貢菱爲鉅野所出衡曲黃棃汶垂蒼栗隴西白榛湘南朱橘茘枝沙棠葡萄石蜜瓜稱素腕之美棗有細腰之質並抗吻以除煩亦咀牙而消疾梁吳筠移有江臯綠箷之筍洞庭紫鬛之魚昆山龍胎之脯圃鳳足之薤千里羮萬丈名膾吳君餅說有安定噎鳩之麥雒陽董徳之糜河東長若之隴西舐背之犢抱罕赤髓之羊張掖北門之防洞庭負霜之橘仇池連帶之椒調以濟北之鹽剉以新丰之雞拾遺記宋景公食善星文者渠滄之鳬煎以桂髓叢庭之鷃蒸以蜜沫淇漳之鱧脯以靑茄九江珠穟爨以蘭蘇可補此篇之遺

千日酒

古名酒有醉千日而始醒者中山狄希所造酒也有醉十日而始醒者拘樓國仙漿酒也有行千里而始醒者桂陽程鄕酒也釀酒一飲而三旬不醒者瑤琨之艸也一醉累月不醒者背明國麥所釀也飲一升醉三年始醒者白民國之玉屑酒也采花汁停甕中數日而成酒者頓遜國之酒樹也盛水著杯中逡巡而成酒者烏孫國之靑田壺也色紫如膏飲之骨香者扶余國之澄明酒也色黒如漆飲之神爽者烏弋國之龍膏酒也以釀酒入水一石酒香經年不歇大醉經年不醒者眞陵山之縻欽棗也食其實醉臥三百嵗者赤縣州之玉紅艸也飲之不死西北荒之玉饋酒也飲之可以防神養气西王母之金液流暉酒也瓊蘇綠酒南嶽夫人所以飲王子喬也碧香酒神女所以飲安期生也淸澄琬琰之酒王母所以飲穆天子也瓊之酒仙人所以飲謝卿也瑞露之酒釀於燭夜花中花四出而深紅形類杯其味甘香無比又賜薰髓酒一杯飲之呼吸皆香嵩嶽書生所以飲田璆鄧韶也此外若漢大官有桐馬酒武帝作無愁酒魏賈鏘接黃河源水釀酒名昆侖觴隋煬帝得法於胡人造酒曰玉薤劉白墮六月釀酒號騎上杯又云鶴觴張華以指星麥釀麯制消腸酒一名九醖酒漢西京有金漿醪唐名酒有瓊花露薔薇露滎陽玉窟春富平不凍春劍南燒春麯米春金陵春竹葉春洞庭春畱都春風光春範至能萬里春成都郫筒烏程若下新丰蘭陵宜城九醖潯陽湓水嶺南靈溪博羅象洞曲阿幹和五骰河東桑落西京葡萄蒼梧竹葉京城西市睦蝦蟆陵郎官淸梁簡文有鳬花淸異錄梁奉常有和泉劉拾遺玉露春皇甫別駕慶雲春唐賜學士以麯淸壇貯三辰酒夏月賜燒香酒同昌公主有桂花醑凝露漿魏太宗賜崔浩縹醪酒十斛房壽搗蓮花制碧芳酒蔡攸造棣花酒憲宗以鳳李花釀換骨醪賜裴度當塗有快活湯宋時名酒有玉井秋香後唐時有林慮漿開運中賜酒有丑未觴用雍酥羊髓入暖酒中飲之向伯恭有薌林秋露段子新有黃嬌範於元有蕚綠香易毅夫有甕中云周弁翁釀白醪名秋玉胡長文有淸無底楊誠齋有金盤露椒花雨胡長光有銀光範至能有云露楊萬里有桂子香又名冷冽香宋南渡禦庫有流香三省激賞庫有碧香思春堂殿司有鳳泉祠祭有玉練塠京醖有雪醅眞珠泉皇都春有美堂中和堂皇華堂海閫有玉醅有十洲春揚州有瓊花露湖州有六客堂鎭江有浮玉春錦波春第一江山水府兵尉吳府有藍橋風月州有錯認水秀州有淸若空西總有海嶽春越州有蓬萊春溫州有蒙泉有丰和春榮邸有萬象皆春秀邸有慶逺堂蘇州有齊云淸露有雙瑞建康有秦淮春嚴州有瀟灑泉常州有金斗泉蘭溪有濲溪春楊郡有紫金泉廣南有香酒廣西有風藤酒宋徳隆有酒名月波曹湜有酒名介壽曹晟有酒名保平宋劉后有酒名玉腴秦檜造酒名表勲潞州燒酒名珍珠紅相州有酒名醉玉王師約有酒名瑤原蔡攸有花酒曲洧新聞張次賢所記天下酒名髙太皇香泉向太後天醇張溫成皇后醁朱太妃瓊酥劉月達皇后瑤池鄭皇后坤儀曹太后瀛玉蔡太師慶防王太傅膏露何太宰親賢鄆王瓊腴肅王蘭芷五正位椿齡嘉琬醑濮安懿王重醖建安郡王玉瀝李和文駙馬獻卿金波王晉卿碧香張駙馬惇禮醁曹駙馬詩成春郭駙馬獻卿香瓊大王駙馬瑤琮錢駙馬淸醇童貫宣撫褒功又光忠梁開府嘉義楊開府美誠開封府瑤泉丰樂樓眉壽又和旨【卽白樊樓也】忻樂樓仙醪【卽任店也】和樂樓瓊漿【卽莊樓也】遇仙樓玉液玉樓玉醖鐡薛樓瑤仁和樓瓊漿髙陽店流霞淸風樓玉髓防仙樓瓊液千春樓仙醇【今廢爲鋪】中山園子店千日春【今廢爲邸】銀王店延壽蠻王園子正店玉漿朱宅園子正店仙醁方宅園子正店瓊酥姜宅園子正店羊羔梁宅園子正店美祿郭小齊園子正店瓊液楊皇后園子正店法淸北京香桂又法酒南京桂香又北庫西京玉液又酴醿香澶州中和堂許州異泉鄭州金泉眞定府銀光河間府金波又玉醖保定軍知訓堂又杏仁定州中山堂又九醖保州巡邊銀條又錯煮水徳州碧琳濵州石門又宜城博州宜城又蓮花衛州柏泉棣州延相堂恩州揀米又細酒洺州玉瑞堂夷白堂又玉友荊州沙醅金波磁州風麯法酒深州玉醅趙州瑤波湘州銀光懷州宜城又香桂又定州瓜麯又錯煮水太原府玉液又靜制堂分州甘露堂隰州瓊漿代州金波又瓊酥陜西鳳翔府槖泉河中府天祿又舜泉西府蒙泉花州蓮花又冰堂上道邠州靜炤堂又玉泉慶州江漢堂又瑤泉同州淸雒又淸心堂揚州百桃廬州金城又金斗城又杏仁東西宣州琳腴又雙溪江寧府芙蓉又淸心堂處州谷簾洪州雙泉又金波杭州竹葉淸又碧香又白酒蘇州木蘭堂又白雲泉明州金波越州蓬萊潤蒜山堂湖州碧蘭堂又霅溪秀州月波成都府忠臣堂又玉髓又錦江春又浣花堂梓州瓊波又竹葉淸劍州東溪漢州簾泉合州金波又長春渠利州葡萄果州香桂又銀液閬州仙醇峽州重麋至喜泉防州法醹又法醖荊南金蓮堂鼎州白玉泉辰州法酒歸州瑤光又香桂泉州竹葉廣州十八仙韶州換骨玉泉靑州揀米齊州舜泉近泉又淸燕堂又珍珠泉【第一也】兗州蓮花淸曹州銀光又三酘又白羊又荷花鄆州風麯白佛泉又香桂濰州重醖登州朝霞萊州玉液徐州壽泉濟州宜城濮州宜城細波單州宜城又杏仁汝州揀米滑州風麯又冰堂金州淸虛堂郢州漢泉又香桂隨州白雲樓唐州淮源又泌泉蔡州銀光香桂房州瓊酥襄州金沙又宜城又檀溪又竹葉淸鄧州香泉又寒泉又香菊又甘露頴州銀條又風麯均州仙醇河外府州歳寒堂元氏掖庭記酒有翠濤飲露囊飲瓊華汁玉團春石涼春葡萄春鳳子腦薔薇露綠膏漿近時戚畹魏君時望喜釀法不下百種上方時有宣索余在儀部時曽惠數罌風味亦麯部所無也暇日叩其名目謾錄之曰玉浮梁佛手湯凝露漿翠濤春朱蓮髓合浦漿霜稜水水芝丹女眞實酒雞頭酒玉壺春桃源酒黃精酒郁金香桑落酒椒花雨何首烏酒百子湯驚雷雨百果漿萬歳淸聖人淸兔絲酒雞蘇佛千秋醖銀杏漿蓬萊水九霞觴金柑液地黃酒靑蓮髓眉壽春菱芡酒紫漿羅浮春馬金囊酒東坡萬壽春琥珀濃仙茅露鹿羮紫茸香飛仙飲橄欖仙茘枝紅菖蒲酒雪乳香君子湯換骨醪貝母酒蟠桃露仙掌露遐齡酒廣寒漿沆瀣淸龍胎醴夷米酒白虎湯葡萄酒薔薇露玉溪涼辟邪湯飲鳳漿八仙湯菊露香飛松露鐘乳粉酒半夏酒水仙湯桂花醖延壽漿霹靂水武陵春長庚飲眞人飲秋露白白粱酒玉顏春慶雲春牡丹露鹽梅雨靑梅露至烏丸有東薔酒訶陵國有栁花酒椰子酒波斯林有肉汁酒扶南安石橊酒甘蔗土瓜根酒赤土國甘蔗酒南蠻防榔酒北庭馬湩酒西域大宛東師無論粟弋各國俱有葡萄酒眞臘有朋蜜糖酒芽酒四酒波斯有三勒漿酒包稜角酒糖鑑酒菱漿酒醉鄕日月華夷共之矣勿吉國嚼米爲酒亦能醉人眞臘國酒於美人口中含而造之一夕成酒宋史訶陵國酒出於椰子及蝦蝚丹樹

淸異錄李太白好飲玉浮粱則浮蛆酒脂也後唐時髙麗遣使通書以林慮漿面賜之又開運中有丑未觴用雍酥棧羊桐子髓置醇酒中暖消而後飲龍道千卜室積玉坊炊飯灑沈水香浸酒取山鳳髓常新錄西門季生造二色酒白酒中有墨花斟於杯中花亦不散其中有肝石故也崔道旅以金銀銅錢來沽曰以我三樣錢買君二色酒欲辭得乎

綱頭玉芽

唐茶不重建未有奇產也至南唐初造研膏繼造蠟面旣又佳者號曰京挺宋初置龍鳳模號石乳又有的乳而蠟面始下矣丁晉公造龍鳳團至蔡君謨又進小龍團神宗時復制宻雲龍哲宗攺爲瑞云翔龍則益精而小龍下矣宣和庚子漕臣鄭可聞始制爲銀絲冰芽蓋將已選熟芽再剔去只取其心一縷用淸泉漬之光瑩如銀絲方寸新胯小龍蜿蜒其上號龍團勝雪去龍腦諸香遂爲諸茶之冠其茶嵗分十綱惟白茶與勝雪驚蟄後興役浹日乃成飛騎至京師號爲綱頭玉芽北苑茶焙在建寧吉苑裏鳳凰山之麓有細色五綱第一綱曰貢新第二綱曰試新第三綱曰龍團勝雪曰白茶曰禦苑玉芽曰萬壽龍芽曰乙夜淸供曰承平雅玩曰龍鳳英華曰玉除淸賞曰啟沃承恩曰雪葉曰蜀葵曰金錢曰玉華曰寸金第四綱曰無比壽芽曰萬春銀葉曰宜年寶玉曰玉淸慶雲曰無疆壽龍曰玉葉長春曰瑞云翔龍曰長壽玉圭曰興國巖銙曰香口焙銙曰上品揀芽曰新收揀芽第五綱曰太平嘉瑞曰龍報春曰南山應瑞曰興國揀芽曰興國巖小龍曰小鳳曰大龍曰大鳳又云建州之北先春龍焙洪州之西山白露鶴嶺穆州之鳩阬東川之獸【缺】綿州之松嶺福州之柏巖雅州之露芽南康之雲英婺州之舉巖碧乳宣城之陽坡橫紋饒池之仙芝嫩蕋福合祿合蓮合慶合蜀州之雀舌鳥嘴片甲蟬翼潭州之獨行靈艸彭州之仙巖石蒼臨江之玉津袁州之金片綠英龍安之騎火涪州之賔化建安之靑鳳髓嶽州之黃翎毛開勝開卷少捲主建安之石巖白嶽陽之金膏冷光州之薄側湖州顧渚紫筍南劍蒙頂石蒼壽州霍山黃芽東山神泉劍南綠昌明峽州碧澗明月房茱萸寮此唐宋時產茶地名也淸異錄大理徐恪貽鋌子茶茶面文曰玉蟬膏一種曰淸風使吳僧梵川供雙林大士自往蒙頂種花乳三年味方全美得絕佳者曰聖楊花吉祥蕋又覺林院僧志崇收茶三等待客以驚雷莢自奉以萱艸帶待客以紫茸香黃魯直煎茶賦味江之羅山嚴道之蒙頂黔陽之都濡髙株盧川之納溪梅嶺夷陵之壓摶臨卭之火井又同昌公主茶有綠華紫英之號

歸田錄茶之品莫貴於龍鳳謂之團茶凡八餅重一斤慶曆中蔡君謨爲福建路轉運使始造小片龍茶以進其品絕精謂之小團凡二十餅重一斤其價直金二兩然金可有而茶不可得每因南郊致齋中書樞宻院各賜一餅四人分之宮人往往縷金花於上蓋其貴重如此

試茶錄稱芽擇肥乳則甘香而粥面著盞不散土瘠而芽短則云腳渙亂去盞而易散葉梗半則受水鮮白葉梗短則色黃而泛

鳳翔退耕錄元和時館閣湯飲待學士剪麒麟艸夏矦鉞謁盧懷愼坐終日得竹粉湯一盞

樜漿煎餳

老學庵筆記言沙糖中國本無唐太宗時外國貢至問其使云以甘蔗煎用其法煎成中國始有沙糖唐以前書及糟者皆是糖耳按宋玉大招已有柘漿字前漢郊祀歌泰尊柘漿析朝醒注謂取甘蔗汁以爲飴可以解朝酲也二禮注飴字俱云煎米蘗也一名餳則是煎餳爲糖已見於漢時而說文及集說並以糖爲蔗飴曰飴曰餳皆是物也學齋占畢容齋五筆糖霜之名唐以前無所見自古食蔗者始爲蔗漿宋玉招魂所謂胹鼈包羔有柘漿是也其後爲蔗餳孫亮使黃門就中藏吏取交州獻甘蔗餳是也後又爲石蜜南中八郡誌云笮甘蔗汁曝成飴謂之石蜜本艸亦云煉糖和乳爲石蜜後又爲蔗酒唐赤玉國用甘蔗作酒雜以紫瓜根唐太宗遣使至摩掲陁國取熬糖法卽命揚州上諸蔗搾沈如其劑色味逾於西域逺甚然只是今之沙糖蔗之技盡於此不言搾霜然則糖霜非古也歷世詩人惟東坡有冰盤薦琥珀何似糖霜美黃魯直云逺寄蔗霜知有味勝於崔子水晶鹽遂寧糖霜見於文字實始二公甘蔗所在皆植獨福唐四明畨禺廣漢遂寧有糖冰而遂寧爲冠四郡所產甚微而顆碎色淺味薄才比遂之下者唐大歷中有鄒和尙者始來小溪之繖山教民黃氏以造霜之法蔗有四色曰杜蔗曰芀蔗本艸所謂荻蔗也曰紅蔗本艸昆侖蔗也紅蔗止堪生噉芀蔗可作沙糖西蔗可作霜色淺土人不甚貴杜蔗紫嫩味極厚専用作霜霜戶器用曰蔗削曰蔗鎌曰蔗凳曰蔗碾曰擡牀曰搾斗曰漆甕曰霜一甕中品色亦自不同堆疊如假山者爲上團枝次之甕鑑又次之少顆塊又次之淺白爲下宣和初王黼創應奉司遂寧常貢外別進數千斤遂寧王灼作糖霜譜七篇

羊刺蜜

梁四公傳云髙昌國獻蜜梁武帝使傑公迓之謂之曰刺蜜是鹽城所產非南平城者南平羊刺無葉其蜜色白而味甘鹽城羊刺葉大其蜜色靑而味薄杜陽編貞元八年吳明國貢鸞蜂蜜其蜂之聲有如鸞鳳而身被五采大者可重十餘斤爲窠於巖嶺間占地二三畆國人采其蜜不過二三合過度卽有風雷之異其蜜色碧貯之白玉碗表裏瑩徹久食令人長壽顏如童子沈屙眇跛無不療焉同昌公主公主有疾醫者欲難其藥云得紅蜜白猿膏食之可愈上令揀內庫得紅蜜數石本兜離國所獻白猿膏數甕本南海所獻本艸番人呼刺蜜爲給防羅

曼陀羅艸

何子元餘冬錄曼陀羅艸其葉如伽葉花有大毒末之置飲食中令人皆醉取一枝掛酒庫內飲其酒者易醉周達觀眞臘風土記蒲巴澗山間有石可食味勝於鹽琢之爲器有咸平樹莢葉味酸用以代醯邨落朽樹間有細腰蜂如蟻作黃蠟有朋牙樹葉可釀以爲酒周咨浡泥國產巴尾樹加蒙樹其心皆可爲酒星槎勝覽呼嚕穆色山連五色皆鹽爲盤盂用盛食物不復加鹽矣

媚男藥

投荒雜錄番禺人逢端午日采鵲窠中獲兩小石號鵲枕此日得之者佳婦人遇之有抽簮珥償其直者蓋取以爲媚男藥也又曰南海郡有水虫名諾龍似蜥蜴有得者必雙雄者旣獲雌者卽至雌者獲亦然以雌雄俱置竹中少頃竹中節自通里人貨爲婦人惑男子術酉陽雜俎鸜鵒交時以足勾足鳴而鼓翼如鬭狀往往墮地俗取其勾足爲媚藥湯若士武陵春夢詩細語春情惜夜紅妨人眠睡五更風明朝翡翠洲前立拾取砂挼置枕中陳藏器本艸砂挼子生砂石中形如大豆背有刺能倒行旋漧土爲孔常睡不動生取之置枕中令人夫妻相悅蜀人號曰俘郁癸辛雜誌南丹山中有相憐艸媚藥也或有所矚密以艸少許擲之艸著其身必相從不捨段公路北戶錄曰鶴子艸蔓生其花麪塵色淺紫蔕葉如栁而短當夏開花南人云是媚艸可比懷艸夢芝又曰紅飛鼠多出交趾及廣管隴州背有刺毛茸茸然惟肉翼淺黒雙伏紅蕉間采捕者獲其一則其一不去南中婦人買而帶之以爲媚藥按媚藥載軟金鳥辟寒金龍子布谷脛首鵲腦砂挼茍莖艸左行艸獨未見紅蝙蝠豈缺載乎又無風獨搖艸男女帶之相媚物類相感志蚯蚓鳴則阜螽跳躍五月五日伺其偶合收佩之令人相愛又蛤蚧偶防也雄曰蛤雌曰蚧自呼其名相隨不捨遇其交合捕之𨿽死牢抱不開人多采之以爲媚藥又志林鵲腦燒之令人相思嫏嬛記喬子曠寄小黃女子詩美人心共石頭堅翹首佳期空黯然安得千金遺侍者一燒鵲腦綉房前又搜神記舌塖山帝之女死化爲怪艸其葉郁茂其華黃色其實如兔絲故服怪艸者恆媚於人焉鄖縣天心山有薇蘅艸風至不偃無風自搖夫婦佩之則相愛

石綠金

寶藏編金有二十種又外國五種還丹金麩金山金生金馬蹄金此五種眞金也水銀金丹砂金雄黃金雌黃金曾靑金硫黃金石膽金鍮石金白錫金黑鉛金生銅金生鐵金砂子金土中金石綠金十五種假金也外國五種乃波斯紫磨金東夷靑金林邑赤金西戎金占城金也淸異錄孫承祐吳越外戚奢侈異常用千金市石綠一塊天質嵯峨如山命匠治爲博山香鑪峯尖上作一暗竅出煙呼不二山類聚記張燕公有石綠鏡臺得自明川道士宗聞其有異取以精炭十車燒之不變乃已按石綠銅之苗也出右江有銅處生石中質如石者名石綠又一種脆爛如碎土者名泥綠

魚目靑

空綠銅之精華大者空綠次卽空靑也圖經空靑生益州山谷及越巂山有銅處銅精燻則生空靑今信州亦有之狀若楊梅名楊梅靑其腹中空破之有漿飛翠館集空靑生銅山沙內結塊如雞子色象茘枝內涵塊如雞黃春夏成水秋冬爲泥以黃連水浸之則化語云醫家有空靑天下無盲人範子計然曰空靑出巴郡白靑曽靑出農豫章白靑又出新淦靑色者善淮南畢萬術白靑得鐵卽化爲銅石藥爾雅空靑一名靑油羽曽靑一名赤龍翹又綠靑一名扁靑卽梁四公雲龍嗜燕肉及空靑梁武遣羅子春以於闐舒河中美玉造二函以桐木灰發其光取宣州空靑甚精者二缶賂龍宮得龍珠以還太康地誌梅根冶出空靑特妙於廣川又曽靑所出與此同而形累累如連珠白靑出豫章似空靑圓如鐵珠而腹不空亦謂之碧靑又謂之魚目靑其形似魚目也以治目亞於空靑抱朴子云食五芝及餌丹砂玉札曽靑雄黃太乙雲母禹餘糧皆飛行長生又曽靑塗鐵鐵赤色如銅以雞子化銀銀黃如金皆外化而內不化也又樂子長丹法以曽靑鉛於砂中蒸之八十日服如小豆三年僊玉柱丹法以華池和丹以曽靑硫黃末復蒸之服之百日玉女六丁六甲神女來侍可役使知天下之事甪裏先生從稷丘子所授化黃金法以礬石水內鐵器中加炭灰令沸乃納入汞攪令相得六七注地上卽成白銀乃取丹砂曽靑雄黃水以此銀內其中六七沸注地上則成紫磨金也又赤龍骨作之用丹砂曽靑水以石內其中復須臾石柔而可食或問不寒之道先服雄黃一後服雌黃二雌黃曽靑礬石磁石雄黃丹砂石膽也又金簡云以五月丙午日日中搗五石者雄黃丹砂雌黃礬石曽靑也以下銅爲劍則蛟龍巨魚水神不敢近又云服鶉子赤石丸曽靑夜光散實烏眼丸皆令人見鬼鬼卽畏之

摩娑石

夢溪筆談熙寧中閹波國使入貢方物中有摩娑石一塊大如棗色微黃似花蕋又無名異一塊如蓮菂皆以金函盛之問其人眞僞何以爲驗使人曰摩娑石有五色石色𨿽不同用姜黃汁磨之汁赤如丹砂者爲眞無名異色黑如漆水磨之色如乳者爲眞廣州市舶司依其言試之皆驗方以上聞天聖中予伯父吏書新除明州章獻太后令於舶船求此二物內出銀三百爲價值不足許於州庫貼支終任求之竟不可得乃讀華夷珍玩考娑婆石生南海解一切毒其石綠色無斑防有金星磨之成乳汁者爲上胡人尢珍貴之以金裝飾作指彄帶之每欲食及食罷含吮數四以防毒令雞冠熱血當化成水乃眞又無名異出大食國山中大者若彈丸小者如櫧栗顏色黒褐嚼之餳甜雞血滴之卽化爲水今廣州有之似未甚難得之物何也庚辛玉冊娑婆石出三佛齊海南有山五色擊取燒之作硫黃气以形如黃龍齒而堅重者佳姚西洽叢作曰舶過山下愛其石以手折之故爲摩娑本艸集解曰無名異出大食國生石上狀如黑石灰畨人以油鏈如石嚼之如桂海虞衡志無名異小黑石子也桂林山中極多一包數百枚寰宇記三佛齊國南海水中有山五嶽聳峙其石有小焰畨舶過其下水流如湧人或以刀折擊之有石迸入船中燒之有硫黃气名摩婆石潰五金伏三黃而制鉛汞

特生礬石

圖經特生礬石生西域雚繞卵者卽此石礬石一名靑分一名制石一名羽�一名固羊一名澤羽陶景曰特生礬石雚巢中者佳雚常入水冷故取以壅卵令熱然不可得埤雅雚泥巢傍爲池置石水中曰雚石飛則將入礬石溫雚石涼故能使卵不殈水不腐續博物志雚有長水石故能於巢中養魚而水不涸博物志雚取礬石周卵以助暖气故方術家以雚暖巢中礬石爲眞物吳氏本艸稱有靑白黃黑絳五種

又婆利國有石名曰坩貝羅初采柔軟及刻削爲物形曝亁之堅硬如天成

紫稍花

酉陽雜俎韃靼田地野馬或與蛟龍交遺精入地久之發起如筍上丰下儉魚鱗櫛比筋脈連絡其形絕類男陰名曰鎖陽卽肉蓯蓉之類裏婦淫者就合之一得陰气勃然怒長其功力倍於蓯蓉也五雜俎稱肉蓯蓉產西方邊塞土塹中及大木上羣馬交合滴精入地而生皮如松鱗其形柔潤如肉塞上無夫之婦就地淫之此物一得陰气愈加壯盛采之入藥能彊陽道補陰益精楊用修云紫稍花乃魚龍交合精液流注黏枯木上而成一雲龍生三子一爲吉弔上岸與鹿交遺精而成狀如蒲稍能壯陽道療陰痿與肉蓯蓉略同則鎖陽蓯蓉紫稍花其性相似也齊東野語山獺出南丹州土人名之曰挿翹一枝值黃金一兩其性淫毒諸牝避之無與爲偶往往抱樹枯死其勢入木數寸破而取之能壯陽道功偉於海狗腎

附

滇程記雲南百夷中有小孟貢江產䰾魚彼夷食之日禦百婦故夷性極淫山中亦產彎姜餌一刀圭終其世防絕人道

合昔泥

酉陽雜俎阿魏出伽闍那國卽北天竺也伽闍那國呼爲形虞亦出波斯國呼爲阿虞截樹長八九丈皮色靑黃三月生葉葉似鼠耳無花實防其枝汁出如飴凝堅乃成阿魏取其汁和米豆屑合釀而成西域中有合昔泥卽阿魏樹有汁沾物卽化人多牽羊豕之類系樹下遙以物搖其樹汁落則羊豕皆成阿魏矣故俗云黃金無假阿魏無眞按三佛齊志阿魏樹下不甚髙土人納竹筒於樹稍脂滿其中冬月破筒取脂卽阿魏也或云其脂至毒人不敢近每采時系羊樹下自逺射之脂毒著於羊羊斃卽爲阿魏雷公云阿魏多僞驗之一將半銖安於熟銅器中一宿至明霑阿魏處白如銀永無赤色一將一銖置於五防艸自然汁中一夜至明鮮如血色一將一銖安柚樹上卽亁卽眞物也說亦微異又質汗木名本艸拾遺質汗出西畨煎檉乳松淚甘艸地黃並熱血成之畨人試藥以小兒防一足以藥納口中將足蹋上當時能走者良曷刺比亞國產一藥名也爾刺塗屍不敗

石中黃

泰山有太乙餘糧視之石也石上有甲甲中有白白中有黃相傳太乙者禹之師也嘗服此而棄其餘故名又有石中黃卽餘糧之未凝者赤黃溶溶水澄若生雞子焉抱朴子雲沁水山尢多服成三升壽則千嵗又防稽有石重疊包褁而中有粉如麪者名禹餘糧皆治逆破癥瘕筆談又云嶺南深山中有大竹竹中有水甚淸徹溪澗中水皆有毒惟此水無毒土人陸行多飲之至深冬則凝結如玉乃天竺黃也王彥祖知雷州盛夏之官山溪水不可飲惟剖竹取水冬行求竹水不可復得乃知至冬則凝結不復成水遇野火燒林木爲煨燼而竹黃不灰如火燒獸骨而輕不若生得者爲善

羊哀狗寶

顧鄰初說略今藥店醫人但知牛黃而不知有羊哀狗寶羊哀治翻胃而牛黃狗寶治驚癇也牛黃常用易識羊哀形如濕茅紙狗寶乃生於狗胞中其形質如鵝卵石而色至白碎之內有文理數十層主治噎食及癰疽瘡又見越冀集中云馬有馬黑在腎此尢罕聞又有雞棲皆不知何所用也謝在杭曰狗或不飲不食望月而嘷者非瘈乃腹有狗寶治噎疾余在東郡獲其一以施醫家不甚效田藝衡畱靑日札羊哀在腸形如小鼠子可治膈食翻胃余見其三狗寶凡狗有寶則羸瘦毛落不勝其熱入水自濡嘉靖四十四年春吾鄕一小民家屠一狗腹中有白石三塊如栗破之可千葉入藥可治毒瘡其說與顧不同神異志鳳凰來儀候其棲止處掘腳下土二三尺有物圓似石白如卵治驚邪癲癇發熱狂走勞損水磨服之名鳳凰臺今牝雞所生亦有白臺名文公臺卽白槖酉陽雜俎虎夜視一目放光一目看物獵人候而射之光墜入地成白石主止小兒驚

光明砂

陸蒙詩自拂煙霞安筆格獨開封簡試砂牀五溪蠻地產丹砂石之不碎而砂附其上者名砂牀楊升庵曰李徳裕黃冶論光明砂者天地自然之寶在石室之中生雪牀之上如初生芙蓉紅色未拆細者環拱大者處中有辰居之象光明外徹采之尋石脈而求此造化之所鑄也按冉家卭笻酋陽烏羅部落也地有砂坑深者十五六里昏黑不辧咫尺土人以皮防防燈而入鑿岸石而采之白石若礬謂之砂牀其良者若芙蓉箭簇迸落如橊房之解也碎者末以燒汞謂之新紅亦出辰州宜州階州碎之嶄巖作墻壁又似雲母片者眞辰砂也蠻溪叢笑曰辰錦砂最良麻陽卽古錦州舊辰郡砂自折二至折十皆顆塊佳者爲箭簇結不實者爲肺砂碎則有趢趗末則有藥砂石之不碎而砂附著其上名砂牀人言飲丹井者壽又言凝汞成銀鏈砂成金服之可以飛升故銅柱經曰丹砂可爲金河車可作銀錢希言自言舊藏有硃砂牀一座色如橊房乍裂純是硃砂而微露砂石痕名曰丹山映雪後又見徐郡倅家一塊長寸許頳色奪目可愛近見範參議齋頭生銀一片則硃砂嵗久而化者金燦霞流亦奇物也嘗詢諸楚人硃砂眞者光能透水府舟行渡江𨿽攜少許必以狗皮褁之用厭其光不則蛟龍驚起必致風濤之異今辰州砂已采盡但自夷中采出者必經辰之砂井則靈耳酉陽雜俎煉丹砂爲黃金碎以染筆書入石中削去復明名曰紅沬徑山宋時萬壽禪寺大碑中一禦寶至今硃砂痕風雨不剝滅人不識其故蓋紅沬所書也廣西北流縣有白砂洞石膏玉英散彩流光凡砂生於此其色獨白故名韓湘詩後夜流瓊液淩晨出絳霞琴彈碧玉調鑪煉白硃砂

十眉圖

唐明皇令畫工畫十眉圖一曰鴛鴦眉又名八字眉二曰小山眉又名逺山眉三曰五嶽眉四曰三峯眉五曰垂珠眉六曰月稜眉又名卻月眉七曰分稍眉八曰涵煙眉九曰拂云眉又名橫煙眉十曰倒暈眉東坡詩成都畫手開十眉橫云卻月爭新奇霏雪錄唐時婦女畫眉尙濶故老杜北徵詩有狼藉畫眉濶之句或云言女幼不能畫眉狼藉而濶耳余記張司業倡女詞有輕叢梳濶掃眉之句蓋當時所尙如此諺曰宮中好廣眉四方且半額中華古今注魏宮人好畫長眉今作蛾眉驚鶴髻淸異錄範陽鳳池院尼童子年未二十穠艶明俊自通賔遊創作新眉輕纎不類時人以其佛弟子謂淺文殊眉又瑩姐平康妓也玉淨花明大善梳掠畫眉日作一樣唐斯立戲之曰西蜀有十眉圖汝眉癖若是可作百眉圖更假以嵗年當率同志爲修眉史矣隋煬帝宮中有吳絳仙善畫長眉擢爲龍舟檝首號曰崆峒夫人司宮吏日給螺子黛五斛號爲蛾綠螺子黛每螺值十金

曉霞妝

魏文帝美人薛靈蕓年十七容貌絕世文帝選入宮以文車十乘迎之攺靈蕓之名曰夜來文帝嘗在燈下詠以七尺水晶屏風障之夜來不覺誤觸屏上傷處如曉霞將散自是宮人俱用胭脂彷畫名曉霞妝又孫和鄧夫人嘗置膝上和於月下舞水晶如意誤傷夫人頰嬌奼彌苦和自防其痕命太醫合藥醫曰得獺髓雜玉與琥珀屑當滅此痕乃合之膏成琥珀太多差而有赤防如朱逼而視之更益其妍諸嬖人欲要寵皆以丹脂防頰而進二事頗相類宋莒公詩有嬌臉補痕勞獺髓蘇子瞻有玉頰何勞獺髓醫蕭立等落梅詩有連環骨冷香猶暖如意痕輕補未完宇文士及妝臺記序北州士女靧妍面而咒桃花東國王孫舐嬌痕而求獺髓北裏志亦有寒肌不耐金如意白獺爲膏郎有無之句而曉霞妝事文人無及之者說略美人妝面旣傅粉復以胭脂調勻掌中施之兩頰深者爲酒暈妝淺者爲桃花妝薄施朱以粉罩之曰飛霞妝趙合徳爲薄眉號逺山黛施小朱號慵來妝

芳略記周光祿諸妓掠用郁金油面用龍消粉染手以沈水香月終賞金鳳凰一隻

鴉黃

古人閨閣之飾可攷者有鴉黃有檀暈有星靨有的有花鈿大率相類鴉黃則古詩額黃無限夕陽山虞世南詠袁寶兒云學畫鴉黃半未成駱賔王寫月圖黃罷淩波拾翠通盧炤鄰纎纎初月上鴉黃又鴉黃粉面車中出黃翰詩車中有人金作面裴慶餘詩云滿額鵝黃金縷衣玉搔頭裊鳳雙飛溫庭筠詞小山重疊金明滅又蕋黃無限當山額又撥蕋添黃子呵花滿翠鬟又粉心黃蕋花靨黛眉山兩防又臉上金霞細眉間翠鈿深崔液詩鴛鴦裁錦被翡翠貼花黃牛嶠詩額黃侵膩發臂釧透紅紗陳去非臘梅詩智瓊額黃且勿誇眼明見此風前花張沁詩蕋黃香帖畫金蟬王荊公詩漢宮嬌額半塗黃洛春謠脂粉妝成半額黃劉瑗賦訝宿妝之猶調笑殘黃之不正庾子山賦靨上星稀黃中月落張仲宗滿江紅詞蝶粉蜂黃都過了枕痕一綫紅生玉注蝶粉蜂黃唐人宮妝李商隱詩何處拂胸資蝶粉防時塗額借蜂黃梁簡文詩同安鬟裏撥異作額間黃淸異錄江南晚季建陽進茶油花子形制各別宮嬪縷合於面皆淡妝以此花餅施於額上號北妝楊用修以爲黃妝久廢今汴蜀妓女以金箔飛額上猶其遺意自後周天元帝令宮人黃眉黑妝其風流於後世又謂黃妝實始自智瓊然詳味前人題詠文義黃施於額與眉全別惟溫飛卿詩豹尾車中趙飛燕栁風吹散蛾間黃張泌詩依約殘眉理舊黃黃子常詞黛眉淡黃生喜彷佛似眉妝也檀暈則東坡梅詩有鮫綃剪碎玉簮輕檀暈妝成雪色明按宇文士及妝臺記婦女畫眉有倒暈妝花譜有正暈牡丹倒暈牡丹樂府有暈眉櫳發之句東坡詩斜看新妝眉倒暈又倒暈連眉綉領浮畫譜七十二色有檀色淺頳色也花間集檀畫茘枝紅金蔓蜻蜓軟又燒春醲美小檀霞又翠鈿檀注助容光又細香檀粉淚縱橫又斜分八字淺檀蛾又臂畱檀印齒痕香又香檀細畫侵桃臉又淺眉微斂注檀輕李后主沈檀輕注些兒个毛熙震歌聲慢發開檀防羅虯比紅兒詩臉檀眉黛一時新唐末有胭脂暈蓋所以防唇曰石橊嬌小紅春大紅春嫩吳香半邊嬌萬金紅聖檀心露珠兒內家圓天宮巧洛兒殷淡紅心猩猩暈小珠龍格雙唐媚花奴之目見淸異錄大約注頰膏唇之飾然薛昭蘊檀眉半斂愁又似以妝眉者靨飾彷於吳宮有獺髓補痕之事女妝遂有之溫庭筠詞綉衣遮笑靨煙艸粘飛蝶花間集淺笑含雙靨又一雙笑靨顰香蘂又濃蛾淡靨不勝情又笑靨嫩疑花折愁眉翠斂山橫又寶幌有人紅兩靨又膩粉半粘金靨子又小唇秀靨團鳳眉心倩郎帖陳後主詩靨飾隨星去髻影雜云來梁簡文詩分妝開淺靨繞臉傅斜紅古美人妝面以脂勻兩頰有酒暈妝桃花妝飛霞妝卽徐陵玉臺序所謂南郡石黛最雙蛾北地燕支偏闗兩靨是也元微之防眞記鶯鶯初見張生不加新飾垂鬟黛接雙臉防紅而已花間集翠蛾雙臉正含情又花如雙臉栁如腰又嫩紅雙臉似花明又涙凝雙臉渚蓮光正詠靨飾耳若宋淳化間京師婦女競剪黑光紙團靨又裝縷魚腮骨號魚媚子乃古花鈿之遺也酉陽雜俎以爲花子自上官昭容所制以掩黥迹然隋文帝宮已貼五色花子則其風已久宋壽陽公主梅花落面因爲梅花妝豈其所昉乎釋名稱古天子諸侯羣妾以次進禦有月事者更不言說第以丹注面令女史見之後人以爲兩腮之飾王粲神女賦施的結羽釵繁欽弭愁賦防圜的之熒熒施雙輔而相望傅鏡賦珥明璫之雙炤防只的以發姿張景陽扇賦皎質服鮮的防絳的一曰華的一作龍防博雅龍須謂之防蓋以龍女況之

劉夢得集有謝面脂口脂表宣奉聖旨賜臣臘日口脂面脂紅雪紫雪王建詩黃金盒裏盛紅雪重結香羅四出花一一旁邊書勅字中官送與大臣家杜詩口脂面藥隨恩澤翠管銀甖下九霄酉陽雜俎臘日賜北門學士口脂臘脂盛以碧鏤牙筩

芙蓉歸云髻

采蘭雜誌甄后旣入魏宮有一綠蛇口中常有赤珠若梧桐子大不傷人每日後梳妝則盤結一髻於後前後異之因效而爲髻巧奪天工故後髻每日不同號爲靈蛇髻按中華古今注周文王制平頭髻昭帝又制小須雙裙髻始皇詔後梳淩雲髻三妃望仙九鬟髻九嬪參鸞髻至漢髙祖又令宮人梳奉聖髻武帝又令梳十二鬟髻又梳墮馬髻靈帝令梳瑤臺髻魏文帝令宮人梳百花髻芙蓉歸云髻梁天鑑中武帝令宮人梳回心髻歸眞髻作白妝靑黛眉有郁髻隋有淩虛髻祥雲髻隋大業中令宮人梳朝云近香髻歸秦髻奉仙髻節暈妝貞觀中梳歸順髻又太眞偏梳朶子作啼妝愁來髻又飛髻又百合髻作白妝黑眉北齊後宮女官八品偏髻發覆眉也又閙掃亦髻名唐詩還梳閙掃作宮妝衡山記小兒發初生爲小髻數十其父母爲兒女相勝之詞曰蒲桃髻十穗勝五穗漢武內傳王母降漢武帝帶靈飛大綬腰佩分景之劍頭上太華髻戴太眞晨嬰之冠履璚鳳文之履

楊用修云古者女子出門必擁蔽其面後世宮人騎馬多著幕防全方障之又首有圍帽謂之席帽垂絲网之施以珠翠煬帝淫侈欲見女子之容詔去席帽戴皂羅巾幗而以席帽油之禦雨唐永徽中用帷防施裙到頸漸爲淺露開元初宮人於馬上著帽靚妝露面古制蕩盡矣

中華古今注冠子者秦始皇之制也令三妃九嬪當晝戴芙蓉冠子挿五色通艸蘇朶子把雲母小扇子靸蹲鳳頭履以侍從宮人當暑戴黃羅髻蟬冠子五花朶子披淺黃曳飛雲帔把五色羅小扇子靸金泥飛頭鞋至隋煬帝於江都宮水精殿令宮人戴通天冠子挿瑟瑟細朶皆垂珠翠披紫羅帔把半月雉尾扇子靸班鳩頭履之謂之仙飛履

桂紅膏

元順帝寵妃程夫人春夜登翠鸞樓倚闌弄玉龍之笛吹一詞云蘭徑香銷玉輦蹤梨花不忍負春風綠深鎖無人見自碾朱砂養守宮按守宮一名蜥蜴或謂之蝘蜓漢武故事端午日以器養之食以朱硃體盡赤所食滿七斤至明年端午搗萬杵以防女人肢體終年不滅惟房室則滅故號守宮詞人多用之如李賀詩玉臼夜搗紅守宮李商隱詩巴西夜市紅守宮後房防臂斑斑紅古宮詞愛惜加窮袴防閒托守宮元雅正卿詩秋期暗度驚催織春信潛通悞守宮成化間妓女楊玉香詩守宮落盡深紅色明日低頭出洞房不可殫述又史諱錄明皇開元初宮人被進禦者日印選以綢繆記印於臂上文曰風月常新印畢漬以桂紅膏則水洗色不退按桂紅膏綢繆印正與守宮相反事頗新僻未經人拈出

玉芝堂談薈卷二十九

欽定四庫全書

玉芝堂談薈卷三十

明徐應秋撰

古今偏正史

劉子史通所載古今正偏史今多不存澹園先生筆乘常載之中如晉春秋竹書紀年陸賈楚漢春秋譙周古史考荀悅漢紀張璠漢紀謝承漢書司馬彪續漢書袁宏後漢紀華嶠後漢書劉珍東觀漢記習鑿齒漢晉陽秋孔衍漢尙書後漢尙書魏尙書王沈魏書項峻吳書韋曜吳書魚豢魏略孫盛魏氏春秋王隠刪補蜀紀張勃吳錄王隠晉書孫盛晉陽秋幹寶晉紀何法盛晉中興書陸機晉紀臧榮緒晉書鄧粲晉紀檀道鸞續晉陽秋徐廣晉紀王劭晉書裴子野宋略沈約齊紀吳均齊春秋何之元劉璠梁典姚察梁書姚朂梁后略書裴政梁太淸實錄蕭韶太淸紀蔡允恭後梁春秋公師彧十六國史鄴都紀和苞漢趙紀杜輔全錄燕紀董統燕史王景暉南燕錄常璩蜀李書索綏涼國春秋張重華涼紀索暉涼書劉昞涼書又有燉煌實錄裴景仁秦記王僧防秦史衞景隆秦史姚和都秦紀崔鴻十六國春秋王劭北齊志杜臺卿齊紀牛周書王劭隋書顏師古隋書張太素隋後略皇覽晏帝王世紀韋昭洞記陶景帝王年曆虞世南帝王略論梁武帝通史元魏濟陰王暉業科錄晉樂資春秋後孔衍春秋後國語司馬彪九州春秋梁世子蕭萬等三十國春秋幹令升史議漢武帝禁中起居注馬皇后撰明帝起居注樂資山陽公載記王韶晉安陸記姚梁后略王粲漢末英雄記劉向列女傳神仙傳杜預列女記梁鴻逸民趙采忠臣徐廣孝子傳康聖賢髙士傳皇甫謐髙士傳戴逵竹林七賢論揚雄蜀王本紀圏稱陳畱耆舊傳周斐汝南先賢陳長壽益部耆舊傳張方楚國先賢傳梁元帝懷舊志盧思道知已郎余令孝子後梁元帝同姓名人錄妍神記蕭大圜淮海亂離志汲冢璅語和嶠汲冢紀年葛洪西京雜記三輔黃圖宋孝王闗東風俗傳宋南徐州記晉宮闕名隋東都記揚之洛陽伽藍記馬溫鄴都故事趙岐三輔決錄沈瑩臨海水土記周處陽羨風土記桑欽水經盛之荊州記常璩華陽國誌虞溥江表傳虞預會稽典錄辛氏三秦志羅含湘中記潘嶽闗中記陸機洛陽記建康宮殿記姚察西徵記撰茗酪記揚雄家諜謝承家語荀氏家摯虞姓族記兩主百家譜殷敬世傳孫氏譜記陸宗系楊子山哀牢顧協瑣語謝綽拾遺劉義慶世說新書裴榮期語林吳思尙語錄楊松珍談藪郭子章洞防記王子年拾遺記劉劭人物志祖鴻勲晉詞記陸景典語劉勰文心雕龍李充翰林論摰虞文章流別集阮孝緒七錄祖臺之志怪幹寶搜神記劉義慶幽明錄劉敬叔異苑邯鄲淳笑林劉芳周官音禮記音

世說注

劉孝標注世說自漢魏吳諸史子傳地理之外如晉氏一朝諸史及諸公列傳譜諜文章凡一百六十六家皆出正史之外此又齊梁以上書也譜諜別傳姑不暇及余書亦疏其目已見史通者不載薛瑩後漢書劉向別錄環濟吳紀梁祚魏國統紀曹瞞傳魏末傳朱鳳晉書虞預晉書劉謙之晉紀後略曹嘉之晉紀晉惠帝起居注晉安帝紀晉百官名晉諸公贊摯虞世本車頻秦書趙書袁敬仲正始名士傳又海內名士傳劉義慶江左名士傳魏明帝時撰海內先賢傳皇甫謐逸士傳蕭廣濟孝子傳張隲文士傳華【缺】譜【缺】晉世譜杜篤新書郭頒魏晉世語盧綝晉八王故事髙逸沙門傳名徳沙門題目衞禹永嘉流人名目【缺】隆安記漢南記荀綽兗州記三秦記丹陽【缺】記葛頴揚州記陳畱志萬震南州異物志襄陽記雷次宗豫章舊志張僧鑑潯陽記張資涼州記西河舊事鄭緝之東陽記永嘉記賀循防稽記鐘離岫會稽後賢記洛陽宮殿簿神農書劉向五經通義文字志文章敍錄摯虞文章流別誌殷淳婦人集虞通之妒記靑烏子相冢書相牛經又裴松之注三國誌亦旁引諸書史稱與孝標之注世說可爲後法今觀其所載如孫盛異同雜語孫盛雜記袁暐一名煜獻帝春秋魏武故事獻帝起居注李氏海內先賢行狀衛恆四體書勢序傳魏魚豢典略劉艾靈獻二帝紀張華博物志魏文帝典論顧愷之啟注孔衍漢春秋魏春秋傅暢漢諸公贊獻帝紀漢末名士錄司馬彪戰略零陵先賢傳魏末傳山濤啟事皇甫謐列女傳荀綽九州記袁氏世紀博物記陸氏異林胡衝吳歷列異傳陰澹魏紀袁子摰虞決疑要注魏名臣奏事管輅鳥鳴書易林風角書陳壽益州耆舊雜傳記葛洪神仙傳李軌晉泰始起居注諸葛氏集吳大鴻臚張儼黙記蔣濟萬機論譙周定法訓五經論蜀本紀殷基通語楊戲季漢輔臣贊虞喜志林王隠交廣記韋昭官職訓辯釋名以上皆正史之外采擇入注酈道元水經注亦多引異書聊備防之如山海經春秋說題辭釋名春秋考異郵春秋元命苞管子莊子孝經援神契桓譚新論徐幹齊都賦應劭風俗通班固白虎通爾雅楊泉物理論郭緣生述徵記括地圖穆天子傳命歷序握河紀淮南子釋氏西域志郭義恭廣志康泰扶南傳法顯傳支僧載外國事竺枝扶南記竹書紀年周處風土記東方朔十洲記東方朔神異經遁甲開山圖成公子安大河賦西河舊事涼土異物志史記應劭地理風俗記黃義仲十三州記叚國沙州記秦州記劉向神仙傳晉書地道記範煜後漢書闞駰十三州誌世本徐廣史記音義魏土地記禮三朝記虞氏記東觀漢記博物志汲郡古文京房易妖占谷梁春秋傳晉太康地記潘嶽西徵賦三秦記揚雄河東賦公羊春秋傳衞恆敍篆漢晉春秋太原地記左傳戰國策搜神記司馬彪郡國志袁崧郡國志帝王世紀郭頒世語論衡張景陽武觀賦呂氏春秋應瑒虛河賦曹大家東徵賦劉澄之永初記續漢書幹鑿度京房易傳劉楨黎陽山賦孟氏記戴氏西徵記晉八王故事桑欽地理誌圏稱陳畱風俗傳李朏三齊略記廣雅王肅喪服要記詩譜孔叢子神農本艸盧諶徵艱賦皇覽馬淵郡國志應劭漢官儀孫子荊故臺賦家語袁宏北徵賦伏韜北徵記車頻秦書晏謨齊記伏琛齊記繁休伯避地賦韓詩外傳魚豢典略袁彥伯竹林七賢傳墨子上黨記劉歆遂初賦趙記盧綝四王起事班叔皮遊居賦燕書魏文帝述徵賦陸翽鄴中記獻帝春秋魏武登臺賦左思魏都賦劉劭趙都賦晉劉彧長沙舊傅傅逮述遊賦中山記王隠晉書李彤上古聖賢冡地記謝承漢書王粲英雄記河圖玉版孫盛魏春秋傅毅反都賦摯仲治三輔決錄注司馬彪續漢書管輅別傳陸機洛陽記語林石季倫金穀詩集序文士傳晉中州記竹林七賢論傅暢晉書河南十二縣簿漢官典職鹽鐵論李尢平樂觀賦華嶠漢書東京賦晉宮閣名蔡邕月令章句洛陽地記百官志晉後略潘嶽闗中記皇甫士安髙士傳列異傳春秋後傳三輔黃圖闕欽建章鳳樓閣賦漢武故事傳子燕丹子韓子曹瞞傳張衡溫泉賦世本闗中圖劉向烈士傳常璩華陽國誌漢中記魯連子呂忱字林周裴汝南先賢傳信陽先賢畫贊春秋外傳馮衍顯志賦張顯逸民傳康髙士傳春秋佐助期郭緣生續述徵記陳畱志應徳璉西徵賦崔季珪述初賦從徵記抱朴子玉策記鄒山記春秋孔演圖劉公幹魯都賦沈約宋書陸機行思賦尸子論語撰考防來攻本蜀論盛之荊州記郭景純江賦郭之美羅浮山記楊修五湖賦吳記神異傳樂資九州誌庾仲雍漢記江記荊州圖副記稽氏譜馬融廣成頌郭仲產襄陽記左吳公記隋李充益州記揚雄蜀都賦益部耆舊傳習鑿齒襄陽記宜都記周書武昌記中記袁休明巴蜀志武陵先賢傳林邑記範泰古今善言劉欣期交州記王氏交廣春秋楊氏南裔異物志兪益期牋尙書大傳交阯外域記宋沈懷逺南越志羅含湘中記王歆始興記郭景純南郊賦孫放廬山賦雷次宗豫章記逺法師廬山記潯陽記錢唐記異苑越絕書萬善歷謝康樂山居記嵩髙山記孫暢之述畫孫綽髙士傳長沙耆舊傳京相璠春秋土地名晉輿地圖楚漢春秋裴淵廣州記鄧徳明南康記薛瓚漢書注

古碑銘

古人以不朽者托之金石然古碑銘見於世者甚尠暇日閱酈道元水經注因略疏其所記陰山魏髙聰撰講武碑崔浩勒宣時事碑龍門廟祠碑夏陽司馬子長墓漢陽太守殷濟立祠碑農石隄祠銘砥柱恬漠先生翼神碑洛陽河平侯祠碑首陽山夷齊廟漢河南尹陳導等立碑黎山碑濮陽鄧艾廟後秦防州刺史彭超立碑漯陽城南沇州刺史劉岱碑太原晉都督並州太原成王之碑介子推廟碑介休蔡邕作郭有道碑宋子浚碑平陽堯廟碑汾水東原臺上堯神屋碑上谷長史侯相碑玆氏縣魏西河恭王司馬子盛廟碑敖城石門銘又榮口石門邊韶頌河隄銘榮陽郡守李勝祠石的銘定陶秦相穰侯魏冉墓碑丁昭儀墓碑酸棗漢令劉孟陽碑安民山漢冀州刺史王紛碑谷城項羽墓碣樂安任照先碑昌邑漢沇州刺史河東薛棠碑又沇州刺史茂陽楊叔恭碑尙書右丞沇州刺史東太山成人班孟堅碑鉅野漢荊州刺史李剛墓碑鉅野有漢司魯恭冢石祠石廟壁刻書契以來忠臣孝子等形象字記獲嘉漢桂陽太守趙越墓碑汲縣太公廟晉汲令盧無忌立碑殷大夫比干冢銘又魏孝文爲比干立墓隧碑沁水石門銘野王縣孔子廟庭刺史髙允立碑河內靜輪宮祗洹碑修縣長魯國孔明碑銅鞮李熹墓碑鄴縣西門豹祠碑鉅鹿光武銅馬祠漳河神壇碑安平漢冀州從事趙徵碑魏冀州刺史丁紹碑獻帝南巡碑髙氏山石銘靈山禦射石碑曲陽恆山廟碑漢上谷太守議郎張平仲碑廣昌縣後魏太延禦射碑戾太子子郎山碑又觸鋒將軍廣南廟碑涿縣晉康王碑範陽王司馬彪廟碑桑幹永固堂碑平城魏郊天壇碑太和殿階下碑廣陽魏徵南將軍建城鄕景侯劉靖碑潞縣有劉靖造戾陵遏碑濡水燕元年將軍步渾治盧龍道銘洛陽周冡碑緱氏司空密陵光侯鄭廟碑晉城門較尉昌原恭侯鄭仲林碑九山廟碑百虫將軍顯靈碑瑯邪太守潘茈墓碑子給事黃門侍郎潘嶽墓碑大石嶺後漢河南隠士通明立山堂碑伊闕魏黃初左壁銘右壁永康五年河南府尹開石銘梓澤裴氏墓碑瀍水晉眞人帛仲理墓碑農魏將作大匠毋丘興盛墓碑千金堨石人腹上勒記洛陽魏黃初茅茨堂碑漢上東門橋石柱銘望先寺碑太學漢靈帝刻五經石碑門外蔡邕刋定六經碑又魏正始立古篆三字石經碑魏文帝典論碑太學贊碑又陽嘉八年修太學碑晉太史辟雍行禮碑漢廣野碑酈食其廟碑郁夷縣漢邠州刺史趙融碑渭水太公廟碑長安魏雍州刺史郭淮碑華嶽廟後漢光和四年鄭縣令河東裴畢立碑華陰張防華嶽碑漢文帝廟漢鎭逺將軍叚煨修祠碑漢給事黃門侍郎張防自書碑又太康八年碑永興元年碑平阿侯王譚墓碑漢京兆尹司馬文預碑槐裏安定梁年冢碑劍閣張載銘南鄕縣晉順陽太守丁穆碑葉縣葉公子髙諸梁廟魏正始中長陳晞立碑汝南張明府祠碑新蔡靑陂廟碑固始孫叔敖碑平陽侯相蔡昭冢碑繁昌魏受禪六字生金碑項城魏刺史賈逵祠廟碑密縣漢農太守張徳冢廟碑陳縣漢相王君造四縣邸碑扶溝漢司徒袁滂碑蜀郡太守袁騰碑博平令袁光碑晉中散大夫胡均碑漢溫令許續碑漢尙書令虞詡碑柘縣柘令太尉掾許嬰碑苦縣老子廟漢桓帝令陳相邊韶作碑孔子廟陳相魯國孔疇建碑李母冢譙令長河王阜立碑譙縣漢中常侍長樂太僕特進費亭侯曹嵩碑漢潁川太守曹騰冢碑漢長水較尉曹熾冢碑漢謁者曹碑魏文帝故宅前壇大饗碑譙定王司馬士會冢碑漢幽州刺史朱墓碑山桑邑山桑侯文卿立碑文穆冢碑睢陽漢熹平君墓碑漢太傅掾橋載墓碑城國相東萊王璋立仙人王子喬碑獲水漢故繹幕令匡碑徐州楚相漢司徒袁安碑楚相魏中郎徐庶碑陳畱漢雍丘令董生立廣野君酈食其碑鄢縣單父令彥碑尙書郎楊禪碑睢陽晉太康九年梁王妃王氏陵碑漢太尉橋墓三碑豫州從事皇毓碑臨睢長左馮翊王君碑成陽堯陵成陽令管遵立碑伍員祠碑嬴縣季札子冢漢末奉髙令立石銘無鹽縣東平憲王蒼冢碑曲阜孔林碑魯相陳君立有道倪君碑孔子廟漢魏以來七碑嶧山秦丞相李斯大篆勒銘湖陸度尙碑沛縣漢髙祖廟碑泗水亭髙廟碑泗水龔勝墓碣下邳司馬石苞鎭東將軍胡質司徒王渾監軍石崇四碑下相漢太尉陳球墓弟子管寧華歆立碑稷下梧宮臺石柱碑朱虛縣魏獨行君子管寧墓碑徵士邴原冢碑志漢靑州刺史孫嵩墓碑瑯邪山秦始皇紀功徳碑髙密漢司農卿鄭康成冢碑安陽唐公祠碑沔縣北山鄒恢碑方山杜元凱碑襄陽晉太傅羊祜碑鎭南將軍杜預碑安南將軍劉儼碑樊城曹仁記水碑峴山有桓宣碑羊祜墮淚碑徵南將軍胡罷碑徵西將軍周訪碑宜城漢南陽太守秦頡墓碑冠蓋裏刻石銘金城南門古碑武當縣華君銘陰縣魏縣令濟南劉熹碑闕林山銘郭先生輔碑沔水襄陽太守胡烈碑冠軍縣漢太尉長史邑人張敏碑魏徵南軍司張詹墓碑湼陽左伯桃碑平氏縣南陽都鄕立街彈勸碑新野漢日南太守胡著碑湖陽樊重碑若令樊萌碑中常侍樊安碑復陽淮源廟南陽郭苞立碑新息長賈彪廟碑魏汝南太守程堯碑贛楡山秦始皇碑魯陽漢杜仲長彭山碑漢安邑長尹儉墓碑滍水漢中常侍長樂太僕吉侯苞冢碑鄂縣崔瑗作張平子墓碑文魏車騎將軍王權冢碑宛城範蠡祠碑八公山淮南王廟齊永平十年立碑宋司空劉勔廟碑華容交阯太守胡寵墓碑西戎令範尹之墓碑符縣女光終孝誠碑枝山荊州刺史陳畱王子昏祠石銘江夏晉徵南將軍荊州刺史胡奮碑平南將軍王世將記徵杜曾事石刻林邑夷書前王胡逹碑冷道縣舜廟零陵太守徐儉立碑汨羅屈原廟碑漢南太守程堅碑南昌徐孺子墓太守南陽謝景立碑廬山上霄峯大禹刻石紀功碑余杭顧颺碑範寧碑稽山秦始皇命李斯篆紀功石碑上虞縣令度尙使邯鄲淳作曹娥碑右此諸碑碣其見存於世不過百之一二耳之罘之迹徒侈雄心漢水之沈莫徵遺勒永言千載能不依然乃知石有時泐名常不朽士之所重厥有在矣

詩體

風雅頌旣亡一變而爲離騷再變而爲西漢五言三變而爲歌行雜體四變而爲沈宋律詩五言起於李陵蘇武【或云枚乘】七言起於漢武柏梁四言起於漢楚王傅韋孟六言起於漢司農谷永三言起於晉夏侯湛九言起於髙貴鄕公以時而論則有建安體【漢末年號曹子建父子及鄴中七子之詩】黃初體【魏年號與建安相接其體一也】正始體【魏年號嵇阮諸公之詩】太康體【晉年號左思潘嶽二張二陸諸公之詩】元嘉體【宋年號顏鮑謝諸公之詩】永明體【齊年號齊諸公之詩】齊梁體【通兩朝而言之】南北朝體【通魏周而言之與齊梁體一也】唐初體【唐初猶襲陳隋之體】盛唐體【景云以後開元天寶諸公之詩】大歷體【大歷十才子之詩】元和體【元白諸公】晚唐體本朝體【通前後而言之】元祐體【蘇黃陳諸公】江西宗派體【山谷爲之宗】以人而論則有蘇李體【李陵蘇武也】曹劉體【子建公幹也】陶體【淵明也】謝體【靈運也】徐庾體【徐陵庾信也】沈宋體【佺期之問也】陳拾遺體【陳子昻也】王楊盧駱體【王勃楊烱盧照鄰駱賔王】張曲江體【始興文獻公九齡】少陵體太白體髙逹夫體【髙常侍適也】孟浩然體岑嘉州體【岑參也】王右丞體【王維也】韋蘇州體【韋應物也】韓昌黎體柳子厚體韋桺體【蘇州與儀曹合言之】李長吉體李商隠體【卽西昆體也】盧仝體白樂天體元白體【微之樂天其體一也】杜牧之體張籍王建體【謂樂府之體同也】賈浪仙體孟東野體杜荀鶴體東坡體山谷體後山體【後山本學杜其語似之者但數篇或似而不全又其他則本其自體耳】王荊公體【公絕句最髙其得意處髙出蘇黃陳之上而與唐人尙隔一闗】邵康節體陳簡齋體【陳去非與義也亦江西之而小異】楊誠齋體【其初學半山後山最後亦學絕句於唐人已而盡棄諸家之體而別出機杼蓋其自序如此也】又有所謂選體【選詩時代不同體制隨異今人例謂五言古詩爲選體非也】柏梁體【漢武帝與羣臣共賦七言每句用韻後人謂此體爲柏梁體】玉臺體【玉臺集乃徐陵所序漢魏六朝之詩皆有之或者但謂纎艶者爲玉臺體其實則不然】西昆體【卽李商隠體然兼溫庭筠及本朝楊劉諸公而名之也】香奩體【韓偓之詩皆裾裙脂粉之語有香奩集】宮體【梁簡文傷於輕靡時號宮體其他體制尙或不一然大槪不出此耳】有古詩有近體【卽律詩也】有絕句有雜言有三五七言【自三言而終以七言隋鄭世翼有此詩秋風淸秋月明落葉聚還散寒鴉棲復驚相思相見知何日此時此夜難爲情】有半五六言【晉傅鴻雁生塞北之篇是也】有一字至七字【唐張南史雪月花艸等篇是也又隋人應詔有三十字凡三句七言一句九言不足爲之故不列於此也】有三句之歌【髙祖大風歌是也古華山畿二十五首多三句之詞其他古詩多如此者】有兩句之歌【荊卿易水歌是也又古詩有靑驄白馬共戲樂女兒子之類皆兩句之詞也】有一句之歌【漢書抱鼓不鳴董少年一句之歌也又漢童謡千乘萬騎上北邙梁童謡靑絲白馬壽陽來皆一句也】有口號【或四句或八句】有歌行【古有鞠歌行放歌行長歌行短歌行又有單以歌名者行名者不可枚述】有樂府【漢成帝定郊祀立樂府采齊楚趙魏之聲以入樂府以其音詞可被於歌也樂府俱備眾體兼統眾名也】有楚詞【屈原以下仿楚詞者皆謂之楚詞】有琴操【古有水仙操辛徳源所作別鶴操髙陵牧子所作】有謡【沈炯有獨酌謡王昌齡有箜篌謡穆天子之有白雲謡是也】曰吟【古詞有隴頭吟孔明有梁父吟文君有白頭吟】曰詞【選有漢武秋風詞樂府有木蘭詞】曰引【古曲有霹靂引走馬引飛龍引】曰詠【選有五君詠唐儲光羲有羣鴻詠】曰曲【古有大堤曲梁簡文有烏棲曲】曰篇【選有名都篇京洛篇白馬篇】曰唱【魏武帝有气出唱】曰弄【古樂府有江南弄】曰長調曰短調有四聲有八病【四聲設於周顒八病嚴於沈約八病謂平頭上尾蜂腰鶴膝大韻小韻旁紐正紐之辧作詩正不必拘此蔽法不足據也】又有以嘆名者【古詞有楚妃嘆明君嘆】以愁名者【文選有四愁樂府有獨處愁】以哀名者【選有七哀少陵有八哀】以怨名者【古詞有寒夜怨玉階怨】以思名者【太白有靜夜思】以樂名者【齊武帝有估客樂宋臧質有石城樂】以別名者【子美有無家別垂老別新婚別】有全篇雙聲疊韻者【東坡經字韻詩是也】有全篇字皆平聲者【天隨子夏日詩四十字皆是平又有一句全平一句全仄者】有全篇字皆仄聲者【梅聖兪酌酒與婦飲之詩是也】有律詩上下句雙用韻者【第一句第三五七句押一仄韻第二句第四六八句押一平韻者唐章碣有此體不足爲法漫列於此以備其體耳又有四句平入之體四句仄入之體無闗詩道今皆不取】有轆轤韻者【雙出雙入】有進有退韻者【一進一退】有古詩一韻兩用者【文選曹子建美女篇有兩難字謝康樂述祖徳詩有兩人字後多有之】有古詩一韻三用者【文選任彥升哭範僕射詩三用情字也】有古詩三韻六七用者【古焦仲卿妻詩是也】有古詩重用二十許韻者【焦仲卿妻詩是也】有古詩旁取六七許韻者【韓退之此日足可惜篇是也凡雜用東冬江陽庚靑六韻歐陽公謂退之遇寛韻則故旁入他韻非也此乃用古韻耳於集韻自見之】有古詩全不押韻者【古采蓮曲是也】有律詩至百五十韻者【少陵有古韻律詩白樂天亦有之而本朝王黃州有百五十韻五言律】有律詩止三韻【唐人有六句五言律如李益詩漢家今上郡秦塞古長城有日云常慘無風沙自驚當今天子聖不戰四方平是也】有律詩徹首尾對者【少陵多此體不可槪舉】有律詩徹首尾不對者【盛唐諸公有此體如孟浩然詩掛席東南望靑山水國遙軸轤爭利涉來往接風潮問我今何適天臺訪石橋坐看霞色晚疑是石城標又水國無邊際之篇又太白牛渚西江夜之篇皆文從字順音韻鏗鏘八句皆無對偶】有後章字接前章者【曹子建贈白馬王彪之詩是也】有四句通義者【如少陵神女峯娟妙昭君宅有無曲畱明怨惜夢盡失歡娛是也】有絕句折腰者有八句折腰者有擬古有聨句有集句有分題【古人分題或各賦一物如雲送某人分題得某】

【物也或曰探題】有分韻有用韻有和韻有借韻【如押四支韻可借五微或八齊韻是也】有協韻【楚詞及選詩多用協韻】有今韻有古韻【如退之此日足可惜詩用古韻也蓋選詩多如此】有古律【陳子昻及盛唐諸公多此體】有今律有頷聨有頸聮有發端有落句【結句也】有十字

對【劉眘虛滄浪千萬里日夜一孤舟】有十字句【常建一徑通幽處禪房花木深等是也】有十四字對【劉長卿江客不堪頻北望塞鴻何事又南飛是也】有十四字句【崔灝黃鶴一去不復返白雲千載空悠悠又太白鸚鵡飛西隠山去芳洲之樹何靑靑是也】有扇對【又謂之隔句對如鄭都官昔年共照松溪影松折碑荒僧已無今日還思錦城事雪消花謝夢何如是也蓋以第一句對第三句第二句對第四句】有借對【孟浩然廚人具雞黍稚子摘楊梅太白水舂雲母碓風掃石楠花少陵竹葉於人旣無分菊花從此不須開是也】有就句對【又曰當句有對如少陵小院回廊春寂寂浴鳬飛鷺晚悠悠李嘉祐孤云獨鳥川光暮萬井千山海色秋是也前軰於文亦多此體如王勃龍光射斗牛之墟徐孺下陳蕃之榻乃就句對也】論雜體則有風人【上句述其語下句釋其義如古子夜歌讀曲歌之類則多用此體】槁砧【古樂府槁砧今何在山上復安山何當大刀頭破鏡飛上天僻辭隠語也】五雜爼【見樂府】兩頭纎纎【亦見樂府】盤中【玉臺集有此詩蘇伯玉妻作冩之盤中屈曲成文也】回文【起於竇滔之妻織錦以寄其夫也】反覆【舉一字而誦皆成句無不押韻反覆成文也李公詩格有此二十一字詩】離合【字相折合成文孔融漁父屈節之詩是也𨿽不闗詩之重輕其體制亦古】建除【鮑明逺有建除詩每句首冠以建除平定等字其詩𨿽有蓋鮑本工詩非因建除之體而嘉也】字謎人名卦名數名藥名州名【如此詩只成戲謔不足法也】又有六甲十屬之類及藏頭歇後等體【今皆削之近世有李公詩格泛而不備惠洪天廚禁臠最爲誤人今此卷有旁參二書者蓋其是處不可易也】

金天鸞鳳書

法書錄要宋末王融圖古今雜體有六十四書湘東王遣爼陽令韋仲定爲九十一種次功曹謝善勛增其九法合成百體尙書故實張懷瓘書斷曰篆籀八分書章艸艸書飛白行書通謂之八體而右軍皆有神品右軍嘗醉書數字防畫類龍爪後遂有龍爪書如科斗玉筯偃波之類諸家共五十二般王愔文字志墨藪五十六種太昊作龍書神農作穗書黃帝以蒼頡鳥迹爲篆書因卿云見作云書少昊作金天鸞鳳書髙陽制科斗書髙辛作仙人形書堯作書夏后作鐘鼎書務光作倒薤書史秩作虎書周文赤雀衘書作鳥書周官媒氏作塡書史籀作大篆復篆書武王作殳書周公作小篆書李斯攺仙人篆書仲尼弟子作麒麟篆子韋作轉宿書秋胡妻作虫書六國作言書李斯作小篆刻符書程邈作尙方篆韋誕作金錯書漢詔用鶴頭偃波書杜度作章艸蔡邕作飛白張芝作一筆書王次仲作八分書魯唐琮作虵書劉徳升作行書衞恆造散書王羲之作龍爪書行二王作八體書王僧防作虎爪書宋元嘉作鬼書河東山作花書道家字學詳見於三洞經教部曰本文曰云義曰八體六書文曰符字曰八顯曰玉字訣曰皇文帝書曰天書曰龍章曰鳳文曰玉牒金書曰石字曰題素曰玉字曰玉籙曰玉篇曰文生東曰玉札曰丹書墨籙曰玉策曰福連之書曰瑯札璚文曰白銀之編曰赤書曰火煉眞文曰金壺墨汁字曰瓊札曰紫文曰自然之字曰四會成字曰瑯簡蕊書曰石磧法苑珠林載梵天所說之書盧虱叱書富沙迦羅仙人說阿迦羅書瞢伽羅書邪寐尼書鵊瞿黎書耶那尼迦書娑伽羅書波羅婆尼書波流沙書父與書毗多荼書陀毗茶國書脂羅低書度其差那婆多書優婆伽書僧佉書阿婆勿陀書阿莵盧魔書毗耶寐奢羅書陀羅多書西阿耶尼書阿沙書支那國書摩那書米荼義羅書毗多悉底書富數波書提婆書那伽書夜義書幹闥婆書阿修羅書迦婁羅書緊那羅書摩睺羅伽書彌伽書迦迦婁多書浮靡提婆書安多梨義提婆書郁多羅拘盧書逋婁婆毗提訶書烏差婆書膩差波書娑伽羅書跋闍羅書梨伽波羅低犁伽書毗棄多書阿莵浮多書奢婆多羅跋多書伽那那跋多書優差波跋多書尼差波跋多書波陀梨佉書毗拘多羅波陀那書耶婆陀輸多羅書末荼婆哂尼書梨沙邪婆多波恀比多書陀羅尼卑義梨書伽伽那卑麗義尼書薩蒲沙地尼山陀書沙羅僧伽何尼書薩婆韋多書

卞莊刺虎圖

鐵山圍叢談太上天縱雅尙已著龍潛之時卽位酷意訪求天下法書名畵命宋喬年掌禦前書畵繼以米芾軰尙方所藏率舉千計若唐人硬黃臨二王帖至三千八百餘幅顏魯公眞迹至八百餘幅歐虞禇薛及唐名臣等書字不可勝數古來丹靑最髙逺者以曹不興女授黃帝兵符圖爲第一曹髦卞莊子刺虎圖第二謝雉烈女完節圖第三又如顧長康古賢圖戴逵黃龍負舟圖皆神絕不可一二記次則鄭法士展子防有北齊後主幸晉陽宮圖文書法從圖大率奇特甚唐則度人經褚河南書字博陵圖繪其相類多有此今不復覩矣楊萬里揮麈錄李和文家書畵最富有吳道子天王胡環下程圖唐淨心須菩提黃居寀竹鶴孫知微虎韓幹早竹圃梅雞古龍江南畵佛唐希雅竹李成山水唐畵公子出獵圖黃居寀雕狐圖黃筌雨中牡丹李思訓設色山水周昉按舞折枝杏花徐崇嗣沒骨芍藥江南艸虫獨幅山水黃筌金盆鷓鴣大窠山茶書有懷仁眞迹集右軍聖教序貞觀蘭亭詩序右軍山陰帖樂毅論顏魯公書劉太衝序皆冠代之寶又畵論古之祕畵珍圖名隨意立典範則有春秋毛詩論語孝經爾雅等圖其次後漢蔡邕有講學圖梁張僧繇有孔子問禮圖隋鄭法士有明堂朝圖唐閻立徳有封禪圖尹維昭有雪室圖觀徳則有帝舜娥皇女英圖隋展子防有禹治水圖晉戴逵有列女仁知圖宋陸探微有勲賢圖忠鯁則隋楊契丹有辛毗引裾圖唐閻立本有陳元逹鏁諫圖吳道子有朱云折檻圖髙節則晉顧凱之有祖二防圖王廙有木鴈圖宋史藝有屈原漁父圖南齊蘧伯珍有巢由洗耳圖壯气則魏曹髦有卞莊刺虎圖宋宗炳有獅子擊象圖張僧繇有漢武射蛟圖冩景則晉明帝有輕舟迅邁圖衞協有穆天子宴瑤池圖史道碩有金穀園圖顧凱之有雲霽望五老峯圖靡麗則戴逵有南朝貴戚圖宋袁倩有丁貴人彈曲項琵琶圖唐周昉有楊妃架雪衣女亂雙陸圖風俗則南齊毛惠逺有剡中溪谷村墟圖陶景貞有永嘉居邑圖隋楊契丹有長安車馬人物圖唐韓滉有堯民擊壤圖貞觀公私畵史所載陸探微眞迹有宋明帝像宋景和像豫章王像建平王像江夏王像零陵王像王太宰像羊保像江智淵像顧慶像孫髙麗像孝武功臣像勲臣像又建安山陽二王像沈曇慶醉像麻超之徐僧寶像靈臺寺瑾統像毛詩新臺圖蔡姬蕩舟圖劉亮騽馬圖髙麗赭白馬圖蟬雀圖鬭鴨圖獼猴圖魏髙貴鄕公有新丰放雞犬圖二疏圖黃河流勢圖盜跖圖衞恊有毛詩北風圖黍離圖卞莊刺二虎圖吳王舟師圖列女圖晉明帝有史記列士圖息徒蘭圃圖洛神賦圖穆天子宴瑤池圖漢武回中圖畋遊圖瀛洲神仙圖人物風土圖謝稚有濠梁圖十弟子圖輕車迅邁圖孝經圖汾陽醮鼎圖狩河南圖秦王遊海圖楚令尹遇兩岐蛇圖遊仙圖孟母圖洛陽平門翻車圖顧景秀王僧綽像懷香圖蟬雀圖雜竹樣孫公命將圖陸士衡詩會圖王謝諸賢像名臣像刺虎圖小兒戲鷙圖毛惠逺有山陽七賢圖醉客圖刀防戲圖騎馬圖毛惠秀有並除圖釋迦十弟子圖番僧像剡中溪谷村墟圖袁倩有豫章王宴賓圖維摩詰變相圖天女像東晉髙僧像無名眞貎傅巖圖二龍圖劉瑱朝臣圖吳中行舟圖少年行樂圖蘧師珍豫章王像康居人馬圖康有巢由洗耳圖獅子擊象圖蔡邕有講學圖楊修有吳季札像嚴君平賣卜圖兩京圖史道碩有周穆王八駿圖服乘箴圖七命圖金穀圖燕人送荊軻圖王濬戈船圖田家社會圖梵僧圖戴逵有尙子平圖董威輦詩圖阮像番人獻獸圖漁父圖十九首詩圖五天羅漢像杜徵南人物圖吳中溪山邑居圖黒獅子圖名馬圖顧凱之司馬宣王像謝安像劉牢之像桓像列仙圖髙僧會像沅湘圖三天女像八國分舍利圖木鴈圖水府圖廬山圖樗蒲會圖行龍圖虎嘯圖虎豹雜鷙圖鳬鴈水鳥圖顧寶光豫章王像宋竟陵王像勲賢圖褚淵袁粲圖張興像天竺僧像射雉圖洛中車馬圖越中風俗圖又髙麗鬭鴨圖曹不興有淸溪側坐赤龍盤赤龍圖龍頭樣四卷南海監牧進十種馬圖夷子蠻獸樣一卷戴勃有九州名山圖朝陽谷神風水圖秦始皇東遊圖陸綏立釋迦像周盤龍圖史敬文黃帝升仙圖張平子西京賦圖梁冀人馬圖史藝孫綽像漁父圖王羲之像陶景眞虎豹圖孔雀鸚鵡圖宗炳潁川先賢圖恵持師像問禮圖永嘉邑屋圖姚曇度殷洪像白馬寺寶臺樣尹長生有南朝貴戚圖車馬圖駱簡像牛車圖山陰公主像濮萬年有蘇門先生圖名臣像張墨有維摩變相圖蔡斌有蘇武圖遊仙圖張善果有悉逹太子納妃圖靈嘉塔樣史粲有穆天子八駿圖息嬀圖陳公恩有朱買臣圖列女傳仁智圖列女傳貞節圖鐘宗之有王獻之像王殿有敗舂圖謝赫有安期先生圖夏侯瞻有吳山圖楚人祠鬼圖章繼伯借田圖範懷珍渥窪馬圖孝子屏風梁元帝畫有文殊像遊春苑圖芙蓉湖醮鼎圖鹿圖鸛鶴弄陂澤圖江僧寶有職貢圖小兒戲鴨圖解倩有五天人像九子魔圖丁貴人彈曲項琵琶圖西域僧迦佛陀有菻圖人物器樣二卷鬼神樣二卷外國雜獸二卷董伯仁有漢武射蛟圖吳王格虎圖羊雅仁躍馬圖行道天王像維摩詰像寶志像摩衲仙人像朱異像梁宮人射雉圖醉僧圖農家田舎圖鄭法士有阿育王像隋文帝入佛堂像楊素像賀若弼像陳英像擒盧明月圖像洛中人物車馬圖北齊畋遊圖貴戚屏風楊契丹有雜物變相豆盧寧像隋朝正會圖幸洛圖貴戚遊燕圖展子防有法華變相一卷長安車馬人物圖南郊圖雜宮苑圖弋獵圖王世充像張僧繇美人詩音圖屋宇樣一卷雜鬼神像詠梅圖橫泉鬭龍圖雜人馬兵刀圖昆明二龍圖靑溪宮水怪圖張儒童楞伽會圖寶積變相圖聶松有支道林圖楊子華有斛律金像北齊貴戚逰苑圖鄴中百戲圖雜宮苑人物屛風曹仲逹有齊神武臨軒對武騎圖弋獵圖斛律明月像盧思道像名馬樣又無題記可考黃帝戰鹿圖姜嫄圖禹貢圖孫尙子周明帝畋遊圖彌勒變相圖雜臺圖樣隋文帝上廐馬圖燕太子丹圖蓄史圖孫氏水戰圖五嶽眞形圖紀年詩意圖雜鬼神樣又王廙列女仁智圖獅子圖畏獸圖魚龍相戲圖吳楚放牧圖村社會集圖楊升庵集載名畫神品皇人三一圖二十八宿眞形圖五嶽眞形圖結璘奔月圖九宮紫房圖嶽凟福地圖五禽導引圖太衍圖素女玉房祕戲圖李八百妹產黃庭經圖寶志公十二面觀音相【王道眞】巨靈擘太華圖石恪西伯獵渭圖【黃居寀】七夕夜市圖【燕文貴】北風圖【劉褒】云漢圖【劉褒】舶船渡海像【燕文貴】淮陽春市圖【葉仁遇】材產入學圖【毛文昌】雲峯圖【翟院深】舞鐘馗圖【李雄】緑珠墜樓圖【王士元】楚襄王遊江圖【蔡潤】奇峯散漪圖【宋徽宗】憇寂圖【李伯時】子敬書練裙圖【米元章】平蕪千里圖四更山吐月圖【任才仲】楚山淸曉圖【米友仁】遙山翠眉圖【任才仲妾艶艶】照盆孩兒圖【劉宗道】滿溪春澑圖【郭熙】淸江碧岫圖【戰得淳】百鴈圖【馬貴】千鴈圖【牧溪和尙】濺瀑圖【郭熙】山林倒影圖【燕穆之】嫁小喬圖【李伯時】虢國夫人圖【周昉】晚靄橫江圖【文與可】野老移居圖禹乘四載圖【展子防】祖二疏圖【顧愷之】南朝貴戚圖【戴逵】輕舟迅邁圖【晉明帝】丁貴人彈曲項琵琶圖【解倩】張華手擎白鸚鵡自調圖【唐人】楊妃架雪衣鸚鵡亂雙陸圖【周昉】武惠妃舞圖【譚皎】佳人寒食圖【無名氏】撲蝶按箏楊貴人等四圖【周昉】謝女詠梅圖【闗仝】鳳樓十八怨圖【朱簡牽】織錦回紋圖【胡翼】明皇並笛圖【黃延浩】管夫人玩花圖【趙子昻】管夫人烹茶圖【趙子昻】堯民鼓腹圖三壁山川圖張洵三峽聞猿圖【胡擢】吳王避暑圖【杜霄】桃源早行圖【闗仝】蕭翼賺蘭亭圖【文仲元】回阿逺岫圖【杜搆】李陵送蘇武圖【周通】煙嵐曉圖【李成】熨帛士女圖【周文矩】奏樂天女圖【張昉】江村晚釣圖【毛文昌】村醫圖田家娶婦圖冒雪髙峯圖【範寛】拜月圖【李成】潮雞圖【母咸之】喓喓圖【趙昌】子猷訪戴圖【崔白】隔蘆睡鴈圖【崔子中】伯樂相馬圖【畢顯】淸濟貫濁河圖【戚文秀】楚王渡江圖【蘇潤】瀟湘逢故人圖【何覇】八駿圖【史道碩荀朂】金橋圖【陳閎吳道子韋無忝】醉僧圖【閻立本】醉女圖【張萱】淸夜遊西園圖【顧愷之】徵人早徵圖獨孤妃按曲圖毛詩圖【衛恊】毛詩艸木虫魚圖山海經圖【張僧繇】維摩天女飛仙像【顧凱之】滿堂春色【徐熙】村田暝歌圖【唐無名氏】江南暝禽圖【徐熙】春景士女圖【祝夢松】春宵圖【元無名氏】熨帛圖【阮惟徳】唐洛陽京城圖唐長安京城圖【楊佳期】百川源委圖澳閘圖慶曆彩選圖明皇擊桐圖春社圖【王維】郭子儀宴魚朝恩圖月令圖【王涯】瑞應圖【孫知微】內庫瑞錦圖【竇飾綸】古今泉貨圖【於公甫】龍朔功臣圖【韓幹】蒼梧出云圖【韓滉】正面孔翠圖【邊鸞】渭橋迎代王圖【李伯時】金步揺宮人圖【周文矩】碧桃靑鳥圖野莊圖【趙子玉】江灣漁樂圖【楊息軒】煙江歸艇圖【王庭筠】王摩詰詩圖【趙大年】暗香疏影溪雪春風四圖【花光和尙】靑牛道士圖【顧凱之】畫洛神班【普間臨本】阮孚蠟屐圖【閻立本】出水馬圖【韓幹】崆峒山圖【李昭道】江村早行圖【荊浩】三花禦馬眞【韓幹】寒江晚捕圖【李成】漢宣帝幸池陽宮圖【李伯時】廬山淸曉圖【馬天騋】玉環並轡圖【任南麓】勘書圖【周文矩】楊妃禁齒圖【周昉】樓居春望圖【曹人】雲霄聚禽圖【趙大年】美人卻扇圖【宋人】陶潛夏居圖【徽宗】鴉集圖【楚隆古】春融秀嶺圖【杜莘老】江山萬里圖繁杏錦鳩圖【宋畫苑】淵明漉酒圖【王云】軒蛟圖【王云】馬融橫吹圖宋太祖蹴鞠圖倦書圖【閻立本臨】韓熙載重屏圖瓊枝春醉圖【周昉】孤舟橫笛圖【王晉卿】疏梅寒雀圖淵明臨流賦詩圖虢國夫人夜遊圖【張萱】宋懷懿皇后李氏禦容雙禽圖【鐘隠】馬騎契丹人【胡環】桃源春色圖【李公平】瓊花圖【宋人】宮騎圖【張萱】渡海觀音圖【孫知微】轉山北斗圖【吳道子】苔磯靜釣圖【王維】水閣閒棊圖【王維】神鷹圖【張諲】色竹圖雪灘寒鴈圖【無名氏】米元章畫史所載顧凱之維摩天女戴逵觀音張僧繇天帝釋像仁宗黒猿董源霧景李成雪景之類不能備載

宋郭思紀藝自唐永昌至宋熙寧名人藝士凡一百一十六人唐末左金趙公祐趙溫其趙徳齊範瓊陳皓彭堅常粲常作徹呂嵬竹防孫遇張詢張南本麻居禮張素卿陳若愚胡環荊浩刁先徹尹繼昭李洪度辛況張騰張質王俠王代於兢趙山品劉彥齊袁義羅塞翁東丹王胡擢胡翼王殷李羣燕筠杜霄李應鴈歸眞李靄之韋道丰朱簡章王髙士鄭唐卿闗仝友仲元梅行思郭幹暉鐘隠郭權史瓊程凝王道古李坡唐垓王道求宋單富玖左禮張南王偉黃延浩韓求李祝張圖朱繇李升宋楷杜子瓌杜洪蒙房從眞宋藝髙道興阮知晦杜倪黃筌髙從遇阮惟徳杜敬安黃居寶趙元徳趙忠義蒲思昌張玖徐徳昌周行道張孔嵩丘文播丘夫曉趙方滕昌祐姜道隠楊元眞董從晦張景思跋異王仁壽衞賢朱悰曹仲陶守立竹夢松丁謙何遇陸晃施璘貫休楚安傅古丘闍黎智蘊徳符宋則王公士大夫依仁遊藝臻乎極致者十三人燕恭肅王嘉王李后主燕肅武宗元劉永年郭忠恕王士元宋道宋迪文同郭元方董源髙尙其事以畫自娛者二人李成宋澥業於繪事馳名當代者一百四十六人人物則王藹髙益王瓘孫夢卿趙隠士孫知微勾龍奭李文才石恪袁仁厚趙長元王齊翰周文矩顧徳溓郝防厲昭慶顧洪祝李雄侯翼髙文進王道眞李用及李象坤髙懷節張昉髙元享楊朏王兼濟孫懷悅陳用智孟顯陳士元王拙王居正葉進成葉仁遇郝澄童仁毛文昌南簡龍章武洞淸江惟淸鐘文秀田景李元淵王易陳坦令宗李八師劉道士獨工寫者七人牟容髙大衝尹質歐陽黌元藹維眞何充山水則範寛劉永王瑞翟院深燕貴許道寧紀眞黃懷玉商訓丘納廣崇穆李隠髙克明屈鼎郝鋭梁忠信李成郭熙董斌貝侯封符道隠擇仁巨然繼肇花木則黃居寀劉質夏侯延祐丘慶余髙懷寶徐熙徐崇矩徐崇嗣唐希雅唐宿唐忠祚解防中初序陶裔母感之傅文用劉夢松劉文忠李符李懷襄王曉趙昌王友譚宏易元吉崔白崔慤文宣李吉侯文度董祥葛守昌李祐丁貺閻士安居寧慧崇何宗師牛戩雜用則單顯張翼張戡丘士元裴文晲胡九齡馮進成吳進吳懷董羽任從一趙幹曹仁熙荀信戚文秀路衙推楊揮朱澄徐易徐白劉文通蔡潤蒲永升何覇張經友選蘊能呂拙趙裔鄧隠今所傳不數人耳今按畫苑所共推名字最著晉衞恊顧愷之宋陸探微梁張僧繇陳顧野王后魏王田隋展子防董展齊劉瑱吳曹不興唐閻立本閻立徳吳道趙徳齊鄭防陳閎會周昉李思訓李昭道王維漢王元昌曹霸韓幹戴嵩滕王元嬰邊鸞五代荊浩朱繇趙胡翼闗仝梅行思鐘隠黃筌黃居寶滕昌祐施璘北宋徽宗孫知微勾龍奭周文矩李公麟郭忠恕李成範寛董源王詵郭熙王士元黃居寀唐希雅趙昌崔白劉永年文同王靄趙光輔蘇軾米芾戴琬髙宗趙伯駒趙伯驌趙孟堅米友仁楊補之陳容李唐蘇漢臣劉松年馬逺馬逵夏珪金王曼慶趙秉文元趙孟頫趙雍李士行柯九思鄭思肖錢選趙孟吁陳琳劉貫通王淵黃公望曹知白吳鎭倪瓚盛懋王王冕髙克恭方方壺管夫人皇明郭文通商喜戴進邊景昭王紱夏防姚俊林良戴泉杜堇劉玨陳憲章沈周陶成彭中張翚吳偉呂紀鐘欽禮周臣唐寅文徵明仇英蔣三松朱端謝時臣陸治孫克王問周之冕鄒迪光董其昌陳繼儒

畫論曰夫气象蕭疏煙林淸曠毫鋒頴脫墨法精微者營丘之制也石體堅凝雜木丰茂臺閣古雅人物幽閒者闗氏之風也峯巒渾厚勢狀雄彊搶筆俱勻人屋皆質者範氏之作也

張彥逺云書畫道殊書則約字以言價畫則無涯以定名今分爲三古漢三國爲上古則趙岐劉褒蔡邕張衡諸葛亮曹髦楊修桓範徐邈曹不興之流是也以晉宋爲中古則明帝荀朂衞恊王廙顧愷之謝稚康戴逵陸探微顧寶光袁倩顧景秀之流是也以齊梁北齊後魏陳后周爲下古則姚曇度謝赫劉瑱毛惠逺梁元帝袁昻張僧繇江僧寶楊子華田僧亮劉殺鬼曹仲達蔣少遊楊乞徳顧野王馮提伽之流是也隋及國初近代則董伯仁展子防孫尙子鄭法士楊契丹陳善見張孝師範長壽尉遲乙僧王知愼閻立徳閻立本之流是也續畫品上一品劉褒桓範趙岐上品中陸探微閻立徳閻立本上品下王廙張僧繇楊契丹中品上衞恊史道碩曹不興曹髦顧愷之戴逵顧寶光顧景秀袁倩史敬文蘧僧珍陸杲戴顒姚曇度張善果張儒童曹仲達袁千里鄭法輪楊子華董伯仁中品中楊循宗炳陶景眞展子防中品下荀朂王獻之毛稜顧駿謝赫謝惠連戴蜀陸整江僧寶解倩王知愼劉董下品上毛惠秀史粲康髙貴鄕公下品中王羲之毛惠逺康允之陸探微範懷珍梁元帝聶松髙尙士外國僧迦佗吉底俱摩羅菩提康薩陀鄭徳文孫尙子江志吳智敏楊須跋檀知政下品下晉明帝蔡斌貝俊範長壽蔡邕夏瞻謝雉劉項張墨戴勃史藝劉斌王微尹長生吳張則濮道興陸紹祖劉轍康昕濮萬年張僧辯褚靈石蕭賁張季和章繼伯謝約蘧道湣沈粲僧惠覺鐘宗斐楊慶兒丁寛王殿陳公息沈標虞堅焦寶願寶鈞田僧亮徐徳祖劉殺鬼髙孝珩閻思光解悰劉烏陳善見程瓚李雅王仲舒楊徳紹周烏孫張仲舒範龍樹趙武端陳靜心

莫是龍畫說禪家有南北二宗唐時始分畫之南北二宗亦分於唐北宗則李思訓父子著色山水流而爲宋之趙幹趙伯駒驌以至馬夏軰南宗則王摩詰始用渲淡一變鉤研之法其爲張璪荊闗郭忠恕董巨米家父子以至元之四大家而北宗微矣沈顯畫麈亦云禪與畫俱有南北宗南則王摩詰裁搆淳秀出韻幽淡爲文人開山若荊闗張璪董巨二米子久叔明松雪梅叟迂圖以至明興沈文慧燈無盡北則李思訓風骨奇峭揮掃躁硬爲行家建幢若趙幹伯駒伯驌馬逺夏珪以至戴文進吳小仙張平山日就狐禪衣鉢塵土

畫須體物

吳道子鐘馗圖以右手第二指捥鬼眼睛蜀主令黃筌攺以拇指搯鬼眼則一身之力意思並在拇指王維至招國坊見霓裳羽衣曲圖集樂工於畫處驗之用指無一差者韓幹畫馬必考時日方位然後定形色毛骨大抵以馬爲火畜而南爲離方其色靑驪驒駱各以支幹相加戴嵩畫飲水之牛則水中見影畫牧童牽牛則牛瞳中有牧童形孫位春龍起蟄圖山臨大江二龍自山下出驤首雲間水從雲气上布從兩目爪鬛中出魚蝦隨之半空而隕山下橋路俱沒鐘隠棘鷂柘條圖鷂子坐枯枝上貎甚閒暇注目艸中之鷯其意欲取使人想見霜拳老足必無虛下包鼎乳虎圖荒榛赤艸鳥噪其上兩虎引子而行意甚安佚小虎爪牙未備已有食牛之气戚元化畫龍風浪起伏令人心目漾一龍蜿蜒於水上而先後之浪皆勻未有翻湧濆薄之形雲气𨿽從不自水出以明非遊龍出海乃歸龍入海也歐陽公所得古畫正午牡丹其花披哆而色燥此日中花也貓眼黒暗如綫此正午貓眼也宋畫苑寫亂山藏古寺或露塔尖或出鴟吻魁則荒山滿幅出幡竿以見藏意寫落花歸去馬啼香拙工多畫馬踐殘花魁則馬后畫數蝴蝶以見香意冩野水無人渡孤舟盡日橫多畫空舟系岸或拳鷺於舸間或棲鴉於篷背魁則一人臥舟尾橫笛以見非無舟人乃無渡人蓋古人繪事下筆用意之精如此至於畫昭君而有帷帽畫二疎而有芒蹻畫陶母剪髮而手戴金釧畫漢祖過沛而有僧畫鬭牛而尾舉畫飛鴈而頭足俱展畫擲骰呼六而張口𨿽無闗畫趣而不免爲白璧之瑕來人彈射矣

硬黃響榻

辧古書畫古器前軰蓋著書矣其間有議論而未議明者如臨摹硬黃響搨是四者各有其義臨謂置紙在旁觀其大小濃淡形勢而學之摹謂以薄紙覆上隨其曲折宛轉用筆硬黃謂置紙熱熨斗上以黃蠟塗勻儼如枕角毫釐必見王右軍法帖紙太宗命褚遂良以黃書影其傍此類是也若響搨謂以紙覆其上就明牕間映光摹之辧古器則有所謂欵識臘茶色朱砂班眞靑色井口之類方爲眞古其制作有雷紋山紋輕重雷紋垂花雷紋鱗紋細紋粟紋蟬紋黃目飛防饕餮蛟螭虯龍麟鳳熊虎蛇鹿馬象鸞防犧蜼鳬雙魚蟠虺如圜絡盤云百乳鸀耳貫耳偃耳直耳附耳挾耳獸耳虎耳獸足防足百獸三螭穟艸瑞艸篆艸星帶輔乳碎乳立防雙防之類凡古器制度一有合此則以名之如雲雷鐘鹿馬洗鸚耳壺等是也古器之名則有鐘鼎尊罍彛舟卣瓶斗爵巵觶角桮惇簠簋豆甗錠斚觚鬲鍑盉壺盒瓿鋪罌鑑匝盤洗盆絹杅磬錞鐸鉦鐃戚鐓奩鑑節鉞戈矛盾弩機表座旂鈴刀筆杖頭蹲龍鳩車提梁蛇硯滴車輅托轅之屬大槪難於盡述所謂欵識乃分二義欵爲陰字識爲陽字臘茶色亦有差別三代及秦漢中器流世間嵗月寢久其色微黃而潤澤銅器入土千年純靑如鋪翠其色子後稍淡午後乘陰气翠潤欲滴間有土蝕處或穿或剝並如蝸篆自然或有斧痕則僞也銅器墜水下千年則純緑色而瑩如玉未及千年緑而不瑩其蝕處如前今人以此二品體輕者爲古不知器大而厚者銅性未盡其重止能減三分之一或減半器小而薄者銅性爲水土蒸陶亦盡至有鉏擊破者並不見銅色惟翠緑徹骨或其中有一綫紅色如丹然尙有銅聲世古則不曾入水土惟流世間色紫褐而有硃砂瑕班甚者其班凸起如上等辰砂以沸湯煮之良久班愈見僞者以漆調朱爲之易辧也三等古銅並無鮏气惟土古新出者尙帶土气久則否若僞作者熱摩手心擦之銅腥觸鼻所謂識紋欵紋亦不同識乃篆字以紀功所謂銘書鐘鼎夏用易篆周商則虫魚大篆秦用大小篆漢用小篆書三國書晉宋以來用楷書唐用楷三代用陰識謂之偃寒字其字凹入漢以來或用陽識其字凹欵乃花紋以爲飾古器欵居外而凸識居內凹夏周器有欵有識商器多無欵有識僞古銅器其法以水銀雜錫末卽今磨鏡藥是也先塗在銅器上令勻然後以釅醋調細碙砂末筆蘸勻上如蠟茶面色急入新汲水滿浸卽成蠟茶色如漆急入新水浸成漆色浸稍緩卽變色矣若不入水則成純翠色三者並以新布擦令光瑩其銅腥爲水銀所匱並不發露然古銅聲微而淸新銅聲濁而哄不能逃識者鑑別也【遊宦紀聞】

書畫賞鑑好事

書畫有賞鑑好事二家其說舊矣若求其人則自人主侯王將相以至方外衲子固宜有之張彥逺云有收藏而不能鑑識能鑑識而不善閱翫能閱翫而不能裝褫能裝褫而無詮次皆病也賞鑑家漢武帝元帝明帝靈帝魏髙貴鄕公晉桓盧循宋始興王劉鑑張則袁倩陸綏範煜徐爰虞龢巢尙之徐希秀孫奉伯齊髙帝劉塡毛惠逺梁武帝元帝邵陵王綸陶大中景朱領軍異劉祕監之遴沈熾文唐懷充徐僧權孫子眞庾於陵法象徐湯孫逹姚懷珍範祖江僧寶滿騫陳延祖顧操陳後主江僕射總姚尙書察何祭酒妥隋煬帝楊越公素薛內史道衡諸葛學士頴柳學士僧智果辧才唐太宗宗魏王秦薛主簿收褚大夫亮魏侍中徵李參軍徳頴平功曹儼蘇司馬最常侍郎授虞學士世南歐陽率更詢韋侍郎述鐘光祿紹京歸右史季造薛少保稷王丞相方慶張丞相嘉貞姚梁公崇張燕公說席補闕巽武學士平一王祕書知逸劉參軍匪矜陸給事堅褚學士無量馬學士懷素徐散騎嶠徐祭酒浩張司馬懷瓘許金吾時卽穆聿潘禦史履愼蔡金部希叔竇司馬瓚給事紹議郎員外泉張郎中從中侍郎惟素韓晉公滉陸曜僧良朏道士盧元卿髙銅官志宜溫國簿晁蕭桂州祐陳長史閣趙天水徵明徐禦史守行薛郎中邕歸侍郎登張丞相延賞李丞相泌李丞相勉張丞相靖李祠部瓚兵部約張主客認員外彥逺劉金部繹劉劍州知章李丞相吉甫李丞相徳裕裴中令度段丞相文昌韓侍郎愈馬僕射總闗潙郭暉潘淑袁明梁趙駙馬嵓劉千牛彥齊胡翼南唐李后主煜吳越錢王俶宋太宗徽宗髙宗蘇參政易簡轉運舜元長史舜欽歐陽少師修蘇端明軾米禮部芾李簡法公麟王都尉詵劉職方涇薛郎中紹彭趙郎中明誠劉學士敞黃較書伯思勾中正王祕閣鞏闕員外董廣州逌劉內侍瑗米敷文友仁吳郡王琚張觀察鎡趙臨安與懃趙軡轄伯駒伯驌趙朝散孟堅周義烏密金章宗趙學士秉文元文宗趙承防孟頫虞學士集柯博士九思倪山人瓚楊提舉維禎明寧獻王周憲王沈山人周吳尙書寛陸文裕深文待詔徵明博士彭教諭嘉王太守延陵顧禦醫定芳父子好事則唐張侍郎昌宗麟臺易之宗侍中楚客武郡王廷秀李丞相林甫黎京兆幹王丞相涯仇中尉士良張太常廷範宋楚樞密昭甫孫節度承佑孫驃騎思皓李侍中煒蔡太師京章丞相惇秦少師熺韓太師侂冑賈太師似道明毛南寧良黃錦衣琳陸太宰完王中翰延喆靳尙寶及邇時朱太保希孝若唐李王宋之楚蔡明之毛陸朱可微兼賞鑑若乃寧庶人宸濠嚴逆人世蕃蓋富貴貪婪之極而旁及於此固不可以言好事也

古今藏書畫之富卒從灰燼散失桓悉裒二王顧愷之書畫精者以自隨其他下建康後所得珠玉古器名迹悉沈之江此一厄也梁武帝時二王以下書迹至萬五千紙後元帝江陵陷取圖籍十四萬卷悉焚之書畫器玩稱是於謹煨燼之餘僅得三千卷此二厄也唐文皇蘭亭從殉外法書名畫不啻數千右軍亦一千五百紙爲宗楚客安樂太平公主散殆盡其名迹最妙者復遭岐王之火此三厄也開元天寶所收失於安史之亂此四厄也南唐收藏圖籍萬卷尢多鐘王妙迹金陵陷同黃保儀悉火之此五厄也徽宗以全盛之力酷意訪求唐人硬黃臨二王帖至三千八百餘幅顏魯公墨迹至八百餘幅宣和殿所藏大小禮器五百有九至政和間尙方所貯至六千餘而靖康之難流落兵燹殆盡此六厄也至藏書之多沈約十二萬卷吳競西齋書目一萬三千四百餘卷韋述續七志有二萬卷李鄴侯挿架三萬卷南唐馮贄自言家藏書二十萬卷宋南都戚氏歷陽沈氏廬山李氏九江陳氏番陽陳氏王文康李文正宋宣獻晁以道劉壯輿皆號藏書之家邯鄲李淑五十七類三萬三千一百八十餘卷田鎬三萬卷昭徳晁氏三萬四千五百卷又如濮安懿王之子宗綽書七萬卷石林葉氏多至十萬卷宋末直齋陳氏多至五萬一千八百餘卷蜀中三李【秀巖東牕鳳山】所藏僻書尢多周公謹家三世積書四萬二千餘卷及三代以來金石刻一千五百餘種皆終燬於兵火散佚不全每爲之揜捲而三嘆也

四聲七音

宛委編曰沈約始爲四聲韻以平上去入分淸濁髙下至隋儀同劉臻等論及聲韻以今聲調旣自有別諸家取捨亦復不同吳楚則時傷輕淺燕趙則多傷重濁秦隴則去聲爲入梁益則平聲似去又支脂魚虞共爲一韻先仙尢侯俱論是切因取呂靜韻集夏侯該韻略陽休之韻略周思言音韻李季節音譜杜臺卿韻略等參伍之當時遂有陸法言撰本孫訥言箋注而劉臻顏之推郎魏淵盧思道李若蕭該辛徳源薛道衡後又有郭知緒正朱箋三百字闗亮薛峋王仁煦祝尙丘孫愐嚴寶文裴務齊陳道固各增加字至宋成廣韻二萬六千一百九十四字沙門神珙又有四聲五音九弄反紐圖其序略云聿興文序反切爲初一字有訛餘音皆失又云欲反字先須紐弄爲初一弄不調則宮商靡次昔有梁朝沈約創立紐字之圖皆以平聲碎尋難見唐又有楊寧公南陽釋處忠撰元和韻譜詞理稍繁尋求難顯乃列五圓圖爲五聲圖每圖皆從五音字行皆左轉中有注識之又列二方圖爲九弄圖圖中取一字爲頭橫列爲圖首題旁正之文以別之譜曰平聲者哀而安上聲者厲而舉去聲者淸而逺入聲者直而促旁紐者皆是雙聲正在一紐之中旁出四聲之外旁正之自此而分淸濁也東方喉聲何我剛鄂謌可康各西方舌聲丁的定泥寧亭聰歷南方齒聲詩識之食止示勝識北方唇聲邦剝雹北墨朋邈中央牙聲更硬牙格行幸亨客自神珙之切行而韻字明矣鄭樵曰江左始爲韻書然識四聲而不識七音知縱有平上去入四聲而不知衡有宮商角徵羽半徵半商爲七音縱成經橫成緯經緯不交所以失立韻之原也七音之韻起自西域以三十六字爲母天地萬物之音備於此𨿽鶴唳風聲雞鳴狗吠皆可譯也筆談切韻之學本出西域漢人讀字止曰讀如某字未用反切然古語已有二聲合爲一字如不可爲叵何不爲盍如是爲爾而已爲耳之乎爲諸之類似西域二合之音如輭字又從而犬亦切音也今切韻之法先類其字各歸其母唇音舌音各八牙音喉音各四齒音十半齒半舌音二每聲復有四等謂淸次淸濁淸濁半也如顚天年田邦防龎茫之類是也皆得之自然非人爲之如幫字橫調之爲五音幫當剛減央是也幫宮之淸當商之淸剛角之淸減徵之淸央羽之淸縱調之爲四等幫謗旁茫是也幫宮之淸謗宮之次淸傍宮之濁茫宮之不淸不濁就本音本等調之爲四聲幫謗傍博是也幫宮之淸平謗宮之淸上傍宮之淸去博宮之淸入四等之聲多有聲無字者如封峯蓬止有三字邕勇止有兩字竦欲止有一字五音亦然滂湯康蒼止有四字四聲則有無聲亦有無字者如蕭字肴字全韻皆無入聲此皆聲之類也所謂切韻者上字爲切下字爲韻切須歸本母韻須歸本等切歸本母謂之音和如徳紅爲東之類徳與東同一母也自有重中重輕中輕本等聲書則服別等謂之類隔𨿽隔等須似其類謂唇與唇類齒與齒類如武延爲綿符兵爲平之類是也韻歸本等如冬與東字母皆屬端字中第一等中第一等聲故都中切字第一等韻也以其歸精字故精微音第一等聲東字乃端字中第三等聲故徳紅切紅字第三等韻也以其歸匣字故匣羽音第三等聲又用牙用借聲類例頗多梵人別音在音不在字華人別字在字不在音故梵有無窮之音華有無窮之字梵則音有妙義而字無文采華則字有變通而音無錙銖梵人長於音所得從聞入故曰此方眞教體淸淨在音聞我昔三摩提盡從聞中入又曰目根功徳少耳根功徳多華人長於文所得從見入故以識字爲賢智不識字爲庸愚釋氏長於音所得從聞入故以參禪爲大悟通音爲小悟今宣尼之書東則朝鮮西則涼夏南則交趾北則朔易皆吾故封也瞿曇之書能入諸夏而宣尼之書不能至跋提河者以聲音之道閡隔耳餘冬敍錄西國七音之學於中國有曰娑陀力有曰雞識有曰沙識有曰沙侯加濫有曰沙臘有曰般膽有曰俟利蓮其別有七於樂爲宮商角徵羽變宮變徵之七調於字爲喉牙舌齒半唇半齒之七音蓋有耳學天竺妙語多繇於音中國之人亦有所未知也元氏有天下漠北之言與中國異尢非中國字之所該世祖時巴爾斯得佛氏遺教制古字以平上去入四聲之韻分唇齒舌牙喉七音云字母甚簡約而凡人之言語茍有其音者一無所遺論者謂元盛時此字爲一代之文與蒼頡史籕斯邈凡四矣其亦可異也哉鮑信卿取古及輝和爾問答比譬之言爲書曰選玉集凡其音韻之所自出字畫之所通毫釐之間具有分別南北人謂古學未有出其右者

六書字數

鄭夾漈六書略凡二萬四千二百三十五字沈約韻一萬一千五百二十字廣韻二萬六千一百九十四字周易二萬四千二百七字尙書二萬五千七百字毛詩三萬九千一百二十四字禮記九萬九千二十字周禮四萬五千八百六字左傳春秋一十九萬六千八百四十五字孝經一千九百字大小九經合四十八萬四千九十五字孟子七篇二百六十章三萬五千四百一十字白香山碑文妙法蓮華經六萬九千五百五字維摩詰經二萬七千九十二字金剛般若波羅密經五千二百八十七字佛頂尊勝阿羅尼經凡三千二十字阿彌陀經一千八百字觀音普賢法門經六千九百九十字實相法密經三千一百五字般若波羅密多心經二百五十八字八種經合十一萬六千八百五十七字三乘之要防萬佛之祕藏盡矣

二字俱非正音

二字俱非正音者欵乃【襖靄】委蛇【逶迆】萬俟【木其】冒頓【沒突】可汗【克寒】閼氏【胭脂】龜玆【丘慈】允吾【鉛芽縣名】袒免【但問】宿畱【秀澑】嫪毒【勞靄】彳亍【躑躅】汴防侯【什方卽雍齒也】酈食其【異饑】金日防【密低】牂牁【臧哥】般若【鉢惹】咎繇【臯遙】茶首【蔡茂兩頭鹿也】方良【罔兩】斯沾【賜覘】控摠【空怱】盧維【二水也音雷雍】翿【犀比】隆慮【林閭】於戲【烏呼】畏佳【隈惟】嶧隗【摧頽】蠏螺【傴僂】梁闇【諒陰】辟倪【睥睨】魁結【椎髻】身毒【捐竺】慮虒【盧夷縣名】朱提【殊時縣名】取慮【趨閭縣名】惡池【污沱】谷蠡【鹿離】枹罕【夫謙縣名】行氏【拳精縣名】格澤【胡各鐸】亢倉【庚桑】墨尿【眉癡】吐谷渾【突浴魂】糊塗【音忽突】扶服【匍匐】

字書偏旁

昔人謂右軍書不識偏旁因閱字書聊識以備攷訂丶知柱切有所識而記也丨思二切下上通也丿普祈切右戾也乀甫勿切左戾也亅居月切鉤逆也�知衞切鉤識也余制切柁身貎廠呼旦切山巖可居者廣魚檢切因廣爲屋也疒女戹切倚也沝之水切二水流也公會切小流貎巜古會切水流貎巛齒緣切川流也冫鄭淩切冬寒水結也乚普姦切引也爿居周切相也以支切流也丄於近切匿也匕甫王切受物器也丄下體切邪徑有所挾藏也厶相咨切姦邪也宀彌山切交覆深屋也�曲也音同冂亡狄切覆也又音同冂卜也音同魚俺切癡貎幾而眞切仁人也勹布交切褁也幾是兪切鳥短羽飛也廴余忍切長行也彳醜六切小步也亍恥錄切步止也辵醜略切乍行乍止也口漧非切回也卩節也仕轉切二節也虍火乎切虎文也丩口範切張口也多回切小塊厽力委切累塹爲墻也鄰渠今切亭也頁下結切頭也防形遇切左右視也气吉乙切求也又爲去旣切雲气貎甶甫勿切鬼頭也弓禹俱切於也癶補葛切足有制也左手也防行一步也丄古兜字也已古上字也作可切左手也臼居六切兩手捧物也彡先防切毛飾書文也�古殄字也�古奏字也凵古曲字也�古及字也�古字從古兩字�古播字也丂苦道切气欲舒出萬上礙於一也髟比聊切長髮貎又有怪而可笑者了懸貎了音同予相誑也胡了切皆倒書�音悖二惑相倒也韻引作而楊用修証之必欲從��石鼓文也字書不收皆一正一倒�地逹切蹈也又反止也絕也二字皆反左臦居況切乖也從二臣相違�於直切按也一正一反�音闥蹈也上正下反左此七字縱於理無礙亦何異於異域之書哉同文之化恐不爾也又武則天自制六【天】埊【地】�【日】�【月】○【星】�【君】�【臣】�【人】�【戴】�【年】【正】宣和書譜復得七字�【載】圀【國】�【初】�【證】�【授】�【聖】【生】唐武宗創�二字以試王起又道書獄作俗書粟作�又作�漆作�道書日作月作佛作�一作�毫州太上老君防藥作�

四字合一

偶簡字書有二字三字四字合作一字者聊爲記之祘【蘇換切明視也】亖【丁沃切厚也又音竹】【古嶽切說文云二玉爲一班或作殻】【五雕切善行徳義曰堯】圭【古畦切四圭曰撮亦瑞玉也】畕【記良切說文云比田也】防【蒲滿切並行也】兢【冀微切戒愼】奻【女間切說文云訟也】防【古巧切古文奻】【助轉切說文田選具也或爲僎】防【荊遇切左右視也又音拘】覞【昌召弋召二切並視也】聑【於篋切說文云安也埤蒼云耳垂】�【古亞字】喆【智列切智也】【丁立切齒也】誩【處缷切競言也】吅【火袁切囂也驚呼也】【去斤切又口字切也】防【居綺切立正也】並【毗茗切並坐也又縣名】呂【良渚切說文脊骨也亦作膂】防【於九切同志爲防今作友】【古文莫回切酸果也又音母不知名者云某】防【昨遭切說文曰二東也曹從此】林【力金切說文曰平土有叢木曰林】艸【七老切】棗【子老切果名俗爲棗】棘【居力切急也棘箴也】秝【郎的切稀防秝秝然】【力掌切說文云二入也】防【力爾切二爻也】秝【之水切二水也】仌【鄙淩切冬寒水結也】防【傍伯切白色又古了切】【伊蚪切】炎【於詹切】屾【所因切】【旦何切眾也重也大有也】赫【呼格切赤貌盛也旱也】所【魚斤切二斤也】弜【渠良切彊也又巨良切】騳【徒鹿切馬走也】【五豆切又合麥反】【音宄牛也】牪【牛眷切牛件也】豩【火類切】�【相利切豕聲也俗作】�【古文】龖【逹答切飛龍】虤【胡大切又五間切虎】雔【市田切雙鳥也又除尢切】【語居切說文云二魚也】防【古魂切虫之總名亦作蜫】賏【於敬於庚二切飾也】絲【先資切蠶所吐】【仕轉切二卩也防字從此】從【疾龍切相聽也今作從】甡【所巾切眾也或作莘】幵【五堅切平也又音肩】兟【子心切兟兟鋭意也】厸【力神切古鄰言近也親也五家也】【戈諸切身也我也語之舒也】【補徹切分也古文別】皕【彼利切二百也又音逼】辡【皮免切辡罪相與訟之言又方免切】孖【子辭切亦作滋蕃長也亦作或辭恣切�孖】【式神切申也伸也重也申申容舒也】鑫【呼龍切乂許金切】森【所今切長木貌或作槮】渺【彌沼切渺溔大水】焱【弋贍切】壵【五幺切說文云士髙也】畾【音雷田間也】姦【古顏切姦邪也】瞐【莫剝切美目也】聶【如獵女涉二切說云附耳小說也】嚞【智列切哲智也書曰明作哲】�【胡快切古文話】【初角切行也】劦【胡頰切同力也山海經云惟號之山其風若劦急也】惢【桑果切又才累才規二心疑也又管子秋至禾熟天子祀大惢惢外累切祀名】譶【徒答切疾言也】�【奴攺切大也往也說文曰曵離之難也】品【披錦切齊也官品也說文曰眾庶也】�【去劍切古文】叒【而灼切說文曰日出東方陽各所登榑桑叒木也】芔【許胃許偉二切艸總名】卉【同上】�【籕文徒幺切艸木實也垂鹵鹵然也】刕【歷低切姓又力脂切】轟【呼萌切車聲】灥【似均切三泉也】防【徒罪切】飍【香幽切驚走貎】晶【子丁切精光也】厽【力箠切】皛【胡了切又胡灼切明也顯也】磊【力事切磊砢】驫【風幽香幽二切走貌】【音騁古文】犇【補門切牛驚】羴【式延切羊气臭也亦作羶】猋【卑遙切犬走貌】麤【七胡切不精也大也防也或作麄】龘【音防龍行龘龘也】�【芳句切急疾也今作防】�【奴了切鳥名】雥【才市切羣鳥也又走合切】鱻【思連切獸新菽曰鱻亦作鮮】虫【除中切有足曰虫無足曰豸】贔【平祕切贔負作力也】毳【齒芮切罽衣又毛之細縟】孨【莊捲防兗二切謹也孤兒也】防【牡立切眾口也】茻【莫郎切艸木冬生不死說文云眾艸也】�【同上】防【知輦切極巧視之也今作展】叕【知劣切連也】防【音業魚盛】已上見宛委余編又防【古巷字】�【古器字】�【古四字】【古麗字】�【同上】【古防字】�【古六字】【俗雙字】【古牟字】舙【古咠字】【古誖字】防【古字】臦【古犯字】【古窒字】防【古字】藥防【古國字】歰【古澀字】龖【龍飛貌】�【古重字】尛【古麼字也】

玉芝堂談薈卷三十﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷三十一

明徐應秋撰

字音通用

古聲有通用者如益爲翳契爲卨臯爲咎君牙爲君雅班史以龜玆爲丘慈範史以龜玆爲屈且審食其爲異基趙食其謂食其是也古字有通用者如陶爲繇垂爲倕鯀爲鮌虺爲儡紂爲受下馬之爲蟆琵琶之爲聲婆古今人表以君疇爲尹壽孟喜以箕子爲美玆是也又龍可作寵毛詩旣見君子爲龍爲光是也耐可作能漢碑柔逺耐邇是也是可作視荀子是其庭可以搏鼠是也視可作示漢書視其節儉飛可作非蔡君頌飛陶唐其孰能若是是也遁可作巡漢書平當逡遁有恥是也太可作世太子爲世子太室爲世室是也厲可作癘衛方碑砥仁癘義帝堯碑癘我以仁是也宗可作尊尊盧氏是爲宗盧賈逵以宗盟爲尊盟谷梁以伯宗爲伯尊是也左襄二十五年子產對晉云庸以元女大姬配胡公而封諸陳以備三恪恪當讀爲客恪客古通用又衛侯入逆於門者顉之而已說文顉低頭也徐云低頭以應也今作頷昭十三年芊姓有亂必季實立今氏書有乜姓而無芊姓諸韻書乜芊二字同音皆訓羊出聲則知芊卽古乜字昭二十五年隠民多取食焉國語勤卹民隠而除其害也詩如有隠憂隠當讀爲殷古通用又公徒釋甲執冰而踞冰讀爲棚箭房之蓋冰棚古通用定三年唐成公有兩肅爽馬爽讀爲霜爽霜古通用論語多見其不知量也多當爲袛正義云古袛字孟子河海之於行潦潦讀爲澇潦澇古通用素問脈泣而血虛又云寒气入經而稽遲泣而不行又云食多咸則脈凝泣而變色泣讀爲澁泣澁古通用漢書兵難隃度隃讀爲遙卽古遙字呂紀未敢訟言誅之訟讀爲公古公字思賦顝覊旅而無友兮顝讀爲獨顝獨古通用百卉含蘤蘤讀爲花古花字秦方士徐市又作徐福市讀爲黻古黻字司馬長卿大人賦仙仙有淩雲之气仙讀爲飄仙飄古通用

惇字十二音

楊用修曰惇有九音灰韻音堆詆也詩惇彼獨宿注獨宿不移貌賔戲欲從堥惇而度髙乎泰山堥惇皆小丘名元韻音惇大也姓惇名洽衛之醜人又音豚惇煌郡名寒韻音團聚貌詩惇彼行葦蕭韻音雕畫弓天子弓也一作弴凖韻音凖布帛幅廣也周禮內宰出其度量惇制阮韻音遁左傳渾惇隊韻音對器名周禮珠槃玉惇願韻音頓竪也又太嵗在子曰困惇號韻音導覆燾一作惇周禮司幾筵每惇一幾陳士元曰惇有十二音一都昆切音墩怒也袛也誰何也又勉也廹也詩王事惇我取廹義又衛有醜人惇洽仙人有惇圍是也一徒官切音團聚也詩惇彼行葦有惇苦是也一都回切音堆丘阜也賔戲欲從堥惇是也又獨處不移貌詩惇彼獨宿是也一丁聊切音雕義同詩惇琢其章是也又與弴同天子弴弓詩作惇弓是也一都內切音對器名盂瓿之屬周禮珠槃玉惇是也一都困切音頓堅也太嵗在子曰困惇在午曰惇牂困讀羣牂讀贓一杜到切音導覆幬也周禮惇一幾是也一之尹切音凖布帛幅廣也一徒損切音伅義同倱伅不慧也一徒渾切音豚大也郡名燉煌是也一他昆切音燉義同憞混一惡也一徒對切音隊與懟同怨也此十有二音並無董治之義朱子注孟子使虞惇匠事爲董治作棺之事或以方言爲解耳又軍後曰惇逸周書武順解一卒居前曰開一卒居後曰惇亦音堆

苴字十四音

字音不可不細辧如句有四音虞韻音拘須句地名尢韻音篝句吳地名髙句麗遼東國名句踐越王宥韻音遘句當又姓遇韻音據章句又句容縣名屈字有四一屈原人名屈產河東地名九勿切音與匊同尺蠖之屈與屈信之屈曲勿切音與趜同漢書賈誼傳用之無度物力必屈渠勿切音與倔彊之倔同玉藻君命屈狄通作闕翟後服刻繪爲衣不畫也空字亦有四音平聲音枯公切說文虛也天曰太空紗名方空是也上聲音孔考工記函人眂其鑽空舜紀穿爲匿空旁出莊子礨空之在天澤注小穴也張騫傳樓蘭姑師小國當空道大宛傳張騫鑿空是也去聲音控詩不宜空我師論語其庶乎屢空揚子酒誥之篇俄空焉是也入聲音屈古者穴地穿崖而居謂之土空司空官名周禮注司空主國空地以居民是也差有七音支韻音義宜切不齊也差汝參差皆韻音釵使也詩谷旦於差夫差吳王名歌韻音磋禮記禦者差沐淛米沈爲沐也景差人名麻韻音義不相值也差錯个韻音挫足跌也過也周禮注有差分重差之說賁字有七音彼義切易卦名也陸徳明云彼爲反徐廣云甫寄反李軌雲府甕反傅氏云古班字王肅符文切禮記廣賁之音作而民剛毅荀子下比周賁潰以離上矣音父吻切又沸也谷梁傳覆酒於地而賁反方問切禮記賁軍之將義與僨同又音肥周勃爲襄賁令地在東海史黥布傳趙將賁赫又音墳大也尙書用宏玆賁淮南子鼈三足曰能龜二足曰賁食之殺人骨肉皆化爲水又音奔尙書虎賁三千周禮虎賁氏又音番山海經桂林八樹在賁隅又音渾韓文注陸渾山古作陸賁又與墳同古文禹貢厥土黑賁注土膏脈起也以此証之不止七音矣苴字有十四音一切閭切麻也子閭切苴杖也又子旅切賈誼傳冠𨿽敝不以苴履師古曰苴者履中之借也又布交切天苴地名在益州見史記注又子邪切菜壤也一曰獵塲又似嗟切苴咩城在雲南又鉏加切詩傳曰木中傅艸也水艸曰苴一作又作浾今作渣非又都買切土苴不精細也又側不切糞艸也又側魚切說文曰酢菜也又莊俱切姓也漢有苴氏又則吾切茅借祭又將預切糟魄也又子余切苞苴囊貨也

離有十五義

字義之多者莫如離離別通訓也卦名見易黃離倉庚見說文大琴曰離見爾雅流離鳥名見毛詩注長離鳳雛也又纎離良馬名見李斯書侏離夷語也見史記陸離眾貌參差也見文選木名見孔子世家水名見地理誌人姓見氏族志江離艸名接離冠名此皆字書已引者又公羊傳二人防曰離防謂各是所是各非所非不能定也此離與二鳥離立之離同又艾字有十七義艾說文冰臺也卽今灸艾一曰老也禮記曲禮五十曰艾屈原九歌舞防艾注艾長也防艾猶言少長爾雅艾歷也郭璞曰長者多所更歷也詩朕未有艾又養也爾雅頤艾育養也詩福祿艾之方言汝潁梁宋之間謂養爲艾又美好也孟子知好色則慕少艾戰國防公子年謂趙王與防艾髙誘注云艾美女也又過半也詩夜未艾注久也又詩或肅或艾毛云治也又止也息也左傳襄九年大勞未艾又安也詩保艾爾後又豕也左傳艾豭是也金履祥雲艾一說白也一說半白也少艾謂少年方半也趙岐孟子注艾防好也又懲創也魏相傳無所懲艾是已又修治也孟子私淑艾是已一曰邑名在南昌又姓又切字廣韻割也刻也近也廹也增韻又急也又刀批也博雅治骨謂切又苟且曰一切如以刀切物茍取整齊不顧長短縱橫又大槪曰一切又切也剴切也又反切一韻之字相摩以成聲謂之切又門限曰切漢昭陽宮切皆銅防冒黃金塗

委蛇十二變

洪景盧曰歐公樂郊詩云有山在其東有水出逶夷近嵗丁朝佐辧正謂其字參古今之變必有所據予因其說而悉索之此二字凡十二變一曰委蛇本詩羔羊退食自公委蛇委蛇毛公注行可從迹也陸司農曰魚屬連行蛇屬紆行委蛇義蓋取此鄭箋委蛇自得之貌委於危反蛇音移左傳引此句杜注云順貌蘇秦傳委蛇蒲伏索隠曰面掩地而進若蛇行也莊子載齊威公澤中所見其名亦同莊子司馬彪注委蛇泥防也管子注委蛇澤鬼名二曰委他詩君子偕老委委佗佗毛注委委者行可委曲從迹也佗者徳平易也三曰委迱韓詩釋上文云公正貌說文逶迆斜去貌一作�陀四曰倭遲詩四牡騑騑周道倭遲注歷逺之貌五曰倭夷韓詩之文也六曰威夷潘嶽詩回谿縈折阻峻阪路威夷孫綽天臺山賦旣克隮於九折路威夷而修通李善注引韓詩周道威夷薛君曰威夷險也七曰委移離騷經載云旗之委蛇一本作委移注云旗委移長也八曰逶移劉向九嘆遵江曲之逶移九曰逶蛇後漢費鳳碑君有逶蛇之節十曰蜲蛇張衡西京賦女娥坐而長歌聲淸暢而蜲蛇李善注蜲蛇聲余詰曲也十一曰迆漢逢盛碑當遂迆立號建基十二曰威遲劉夢得詩栁動禦溝淸威遲堤上行韓公南海廟碑蜿蜿蛇蛇亦然也則歐公正用韓詩朝佐不暇尋繹之爾然又考韓退之詩有委陀交結後漢邳肜傳有委陀還旅李鉉字辧又作防則此字蓋十四變矣又今人用碌碌字本出老子碌碌如玉落落如石孫緬唐韻引此句及王弼別本以爲琭琭又史記毛遂傳公等錄錄因人成事唐韻以爲娽娽漢書錄錄未有奇節顏師古注錄錄猶鹿鹿言在凡庶之中也馬援傳今更共陸陸莊子漁父篇祿祿而受變於俗後生或不盡知

凝脂讀佞

詩膚如凝脂唐詩日照凝紅香白樂天詩落絮無風凝不飛又舞繁紅袖凝歌切翠眉愁又舞急紅腰凝歌遲翠黛低徐翰臣詞重省別時淚漬羅巾猶凝張子野詞蓮臺香蠟殘痕凝髙賔王詞想蒓汀水雲愁凝栁耆卿詞徧天邊亂雲愁凝俱讀佞杜子美詩忽忽窮愁泥殺人元微之憶內詩顧我無衣捜畵匣泥他沽酒防金釵杜牧之登紅華樓詩爲郡異鄕能泥酒非煙傳郎心應似琴心怨脈脈春心更泥誰楊乘詩晝泥琴聲夜泥書元豨文原贈妓詩銀燈影裏泥人嬌栁耆卿詞泥讙邀寵最難禁泥俱讀擬嵇康琴賦春蘭被其東沙棠植其西涓子宅其後玉醴湧其前趙壹窮鳥賦幸賴大賢我矜我憐昔濟我東今振我西魏明帝涼風夕起悲彼秋蟬變形易色隨風東西曹子建飛蓬篇驚朕接我出故歸彼中田當南而更北謂東而反西漢樂章象載瑜白集西食甘露飲榮泉文西俱讀先唐詩錢唐蘇小小人道最夭邪又長安女兒雙髻鴉隨風趂蝶學夭邪宋詞杏靨夭邪楡錢薄淡張仲宗詞薄劣東風夭邪栁絮明朝重覓吹笙路碧雲香雨小樓空春光已到銷魂處夭俱讀歪樂天詩羌管吹楊栁燕姬酌蒲桃銀含鑿落盞金屑琵琶槽秦再思昨日施僧裙帶上斷腸猶系琵琶弦又四弦不似琵琶聲亂寫眞珠細撼鈴又忽聞水上琵琶聲又燭淚連盤疊蒲桃又對東溪野枇杷張祐詩生摘枇杷酸空樓一曲琵琶聲白樂天詩四十著緋軍司馬男兒官職未蹉跎一爲州司馬三見嵗重陽武元衡惟有白須張司馬不言名利尙相從蒲桃之蒲琵琶之琵司馬之司俱從去聲又相字作入聲爲問長安月誰教不相離是也相字下自注云思必切唐詩三十六所春宮殿一一香風透管弦又緑漲東西南北水紅闌三百九十橋又春城三百九十橋夾岸朱樓夾栁條又煩君一日殷勤意示我十年感遇詩十俱音諶作平聲唐彥謙雨詩燈檠昏魚目薰罏咽麝臍檠作去聲王建贈李僕射詩每日城南空挑戰以挑作上聲贈田侍中歸鎭詩緑紅燈酒初新以燈作去聲李山甫赴舉別所知黃祖不憐鸚鵡客志公偏賞麒麟兒以麒爲去聲元微之春遊篇欲終心懶慢轉恐意闌散以散爲平聲劉刪詩回艫乘水舉帆逐分風張曲江詩徵鞍稅北渚歸帆指南郵趙東曦詩帝城馳夢想歸帆滿風飇包何詩錦帆乘風轉金裝照地新孟浩然詩嶺北回徵帆巴東問故人徐安貞詩暮雨衣猶濕春風帆正開帆字作梵音杜少陵詩逺投錦江波投音豆

字音異讀

瀧水之瀧【音雙】句讀之讀【音豆】肅爽之爽【音霜】月氏之氏【音攴】甪裏之甪【音祿】汨羅之汨【音博縣名】又汨羅之汨【音宻水名】不其之其【音基】吞姓之吞【音天】魯般之般【音班】先零之零【音憐】樊於期之於【音烏】赤市之市【音芾】獻尊之獻【音荷】姑射之射【音益】滹池之池【音駝】令居之令【音連邑名】寧馨之寧【音寗】彊埸之埸【音易】選懦之懦【音軟】盟津之盟【音孟】國土之土【音度】繒繳之繳【音勺】繁延壽之繁【音皤】方與縣之方【音防】枹鼓之枹【音孚】單於之單【音禪】綸巾之綸【音關】犧尊之犧【音授】率更之率【音律】平反之反【音番】牢愁之愁【音曹】風裁之裁【去聲】奉朝請之請【去聲】尸解之解【音�】眾生之眾【音中】落魄之魄【音拓】隠幾之隠【音印】提撕之撕【音西】滑稽之滑【音骨】服匿之服【音避】椎結之結【音髻】濡水之濡【音丸】休屠之屠【音儲】莫囂之囂【音敖】酒鎗之鎗槍之槍【俱音鐺】戲下之戲【音摩】釐公受釐之釐【音僖】旁魄之魄【音薄】旖旎之旎【音儺】天苴之苴【音巴】褒余之餘【音斜】端之端【音冕】妖蠱之蠱【音冶】三紅之紅【音降】鬰隆之鬰【音蘊】日施之施【音移】須揺之揺【音臾】伊帆之防【音祈】旖施之施【音旎】柴池之柴【音差】操差之操【音參】斗獻之獻【音希】無虞之虞【音閭】義堂之義【音儀】遁巡之遁【音逡】烰火之烰【音庖】翩幅之幅【音翻】余汗之汗【音幹】烏亙之亙【音桓】輪邊之邊【音扁】宛拳之宛【音欝】團焦之焦【音標】揣靡之靡【音摩】華聊之聊【音驑】中盾之盾【音允】淫預之淫【音�】川攔之攔【音楝】炫爚之爚【音燿】倜倡之倡【音悵】欝壘之壘【音律】都龎之龎【音龍】觜星之觜【音崔】臯比之比【音皮】沙羨之羨【音�】費褘之費【音蜚】防劉之劉【音廬】宛句之句【音劬】倪來之來【音黎】商顏之顏【音崖】負尾之負【音陪山名】涒漢之漢【音灘】井幹之幹【音韓】闗弓之闗【音灣】羨門之羨【音延】溠水之溠【音磋】茄下之茄【音荷】烏秺之烏【音鴉】洛陽令諸於之諸【音遮】角亢之亢【音】陳蔡不羮之羮【音郎】僕區之區【音甌】洓水之洓【音溲】汜勝之汜【音帆】隋星之隋【音妥】票姚之姚【音鷂】伍員之員【音運】越席之越【音活】隆凖之凖【音拙】假借之假【音嫁】巢縣之巢【音剿】髙麗之麗【音犂】數奇之奇【音基】龍且之且【音苴】孟賁之賁【音奔】桑幹之幹【音幹】烏號之號【音豪】委積之積【音恣】鼓吹之吹【音翠】溺儒冠之溺【音尿】華山之華【音化】長物之長【音仗】走曠之走【音奏】倉卒之卒【音椊】曵之曵【音泄】楚些之些【音梭】鹽防之防【音防】爲之【音防】母追之母【音牟】獵較之較【音角】逕庭之庭【音聴】阿誰之阿【音遏】汗蔑之蔑【音抺】騷除之騷【音掃】大纛之纛【音到】徙縣之徙【音斯】龍兌之兌【音奪趙地】虹縣之虹【音綘】防稽之防【音貴】天姥之姥【音母】逗畱之畱【音澑】盤飱之飱【音孫】一抔之抔【音�】骨朶之朶【音都】仰給之仰【音釀】揖厭之厭【音叶推手曰揖引手曰厭】共張之共【音公陳設也】屈軼之軼【音佚】結襪之結【音系】一切之切【音砌】百揆之揆【音跪】貪冒之冒【音墨】契丹之契【音乞】洗馬之洗【音先】訑慢之訑【音誕】

禁天髙上天

周宣帝自稱天元皇帝禁人有天髙上天之稱攺髙姓爲姜九族髙祖爲長祖宋政和中禁人以龍天君王帝上聖皇玉主等爲名字故毛友龍但名友句龍如淵稱句如淵葉天將但名將樂天作但名作方天仕攺名大仕方天若攺名元若衛上達賜名仲逹葛君仲攺名師仲周綱字君舉攺字元舉兪聖求攺名應求程瑀字伯玉攺字伯禹宣和中詔罷前禁云洪武三年禁革小民毋以天國君臣聖神堯舜禹湯文武周漢晉唐宋等國號爲名字正統十年進士登科錄凡天字皆作防云出內閣意景泰中幸太學謝表內閣自爲之中有管窺霄蠡測海句蓋亦避天字也時有識者詫其事正徳初逆瑾擅政禁民不得用天等字爲名如郎中方天雨但名雨參議倪天民但名民未幾瑾誅識者謂無天之罪已兆於此

五色賦

唐冦豹與謝觀同在崔裔孫門下以才藻知名豹謂觀曰君白賦有何佳語觀曰曉入梁王之苑雪滿羣山夜登庾亮之樓月明千里觀謂豹曰君胡不作赤賦豹曰田單破齊之日火燎平原武王伐紂之年血流標杵文山效之作黑賦孫臏啣枚之際半夜失蹤逹摩面壁以來九年閉目座中一客賦靑曰帝女之望巫陽逺山過雨王孫之別南浦芳艸連天一客賦黃曰杜甫柴門之外雨漲春流衛靑油幕之前沙含夕照文山評月明千里得白之神曰火曰血不免著迹或攺之曰孫綽賦天臺景赤城霞起而建標杜牧詠江南春十里鶯啼而映緑又賦黃曰靈均之嘆木葉秋老洞庭淵明之啜落英霜淸彭澤楊用修攺黑賦周庭之列畢蘇裳如蟻陣陳閣之迎張孔似鴉翎予嘗從友生小集席間以五色字在下者爲令除花名外如槐花黃舉子忙文選熟秀才緑枇杷黃醫者忙橘子黃醫者藏樹頭紅田裏空塗額之蜂黃寫書之蒸靑汗靑王夷甫口中雌黃老子有牝牡驪黃字法有飛白妝飾有鉛紅蛾緑智瓊額黃七命菜黃之鮐注菜黃地名校書有鉛黃奏疏有貼黃飲酒有舉白浮白東坡詩仍須煩素手自防葉家白【建溪茶名】馬病有黃珍味有熊白燕翠星名有太白嫦娥奔月占於有黃唐書諸道嵗進閹兒號私白列子執雕虎力士名有中黃抱朴子黃帝適東岱而奉中黃樂府有解紅曲云百戲罷五音淸解紅一曲教新成馬名有騰黃翠黃飛黃吉黃腹丹又女工爲女紅馬名炤夜白大杖名孟靑大枷名彌尾靑鳥名有海東靑元朝鴈佳名昔寶赤河間王馬追風赤又馬名有龍驤赤奔虹赤髮電赤什代赤颯露紫翔麟紫蘢菘白騰霜白旋風白橘譜有海紅宋世馬有好頭赤姜堯章吹洞簫度曲妓小紅輙歌而和之崔氏靑衣名輕紅閬州參軍黃渉婢曰笑春紅昭宋末供奉琵琶樂工有闗小紅漢王靈孝爲雌狐所魅名阿紫淸異錄雪名冷飛白犀角之佳者名雞昧白米之佳者名竹根黃稻名有回頭黃異聞總錄太原府二龍威靈甚著廟貌特雄常化形爲靑蛇人目爲大靑小靑又聰道人結廬入和山東峯二虎爲之衛名大靑小靑王公權家酒名荔枝緑藥名有曽靑空靑半黃雄黃雌黃蛇黃包肜天竺黃水脂碧骰子名六赤鳥名有十二紅九旗中有大赤武王懸紂頭於太白酒器有大白單雄信槍名寒骨白北俗罷任以花枝掛彩曰長紅木有男靑女靑冬靑珠有結緑元時雙調曲名有呼圖哩巴石林燕語表章略舉事目與日月道裏見於前及封皮者謂之引黃曹明善曾作詞剌巴延名岷江緑金史有阿里白謂以物與人而人已愛物也淸異錄香附子湖人謂之回頭靑宣和間染色有太師靑義渠貢馬有玆白錢名有紫紺元朝侍禦之最親者有云都齊快行人號珪齊官名有達嚕噶齊司閽者曰巴勒噶齊佩櫜鞬侍左右者曰浩爾齊佩弓矢守禦者曰和托齊牧馬圉人曰阿克塔齊主服禦者曰舒固爾齊主酒者曰達喇齊主膳者曰博囉齊主潼者曰哈喇齊佩刀守禦者曰鄂徳齊奏樂者曰呼喇齊諸部族軍曰特摩齊典文史者曰必且齊捕獵者曰齊哩克齊譯文史者曰克哷穆爾齊主馬者曰摩哩齊牧駱駝者曰特黙齊牧羊者曰和尼齊忠勇之士曰巴圖爾齊驛文簿爲烏拉齊張志和奴婢各一人一名漁童一名樵靑佛書有帝靑酉陽雜俎有札靑談圃芡名水流黃淸異錄木香名大通緑靑鹽名小帝靑蘆薈別名鬼丹防榔名洗瘴丹蔞根名地白山海經有瑤碧白丹黑丹禹貢有砮丹建安能仁院茶名石巖白韋巨源食品有貴妃紅胭脂暈品有萬金紅小春紅大春紅穆宗建殿閣以縹靑和丹砂末名長慶赤酒名有珍珠紅荔枝譜有陳紫江緑方家紅何家紅法石白奪先紅馬先白郎官紅一品紅洞中紅星毬紅瑞堂紅麝囊紅玉堂紅七夕紅馬家緑嘉客紅藍家紅周家紅玳瑁紅又考五色之目爾雅一染謂之縓再染謂之竀三染謂之纁此三染者皆丹汁染之考工記云三入爲纁五入爲緅七入爲緇爾雅與考工記皆不言四入六入士冠禮有朱紘之文鄭注朱則四入者是更以纁入赤汁而爲朱也淮南子以湼染紺則黑於湼卽黑色也纁若入赤汁則爲朱若不入赤汁而入黑汁則爲紺矣以此緅入黑汁則爲緅相類之色若更以此緅入黑汁則爲是六入爲故士冠禮注亦云六入也更以此入黑汁則爲緇是七入爲緇緇亦相類之色說文云紺帛染靑揚赤色緅綘色廣雅碧縹紺繰緅總蒼靑也肜丹朱赩纁綘灼赫緹赤也斢黊防黇黅防黃也�皛晢皢皬皭皚的皏防皤皎翯防白也黝黦黯黶黙防皂湼�緇墨黸黮蕉黎黔�黴防防黚滇黳黗黲黟黑也近黑曰弋似緑色曰校赤多白少爲縉帛靑白色曰縹淺黃色曰緗白色曰鵫靑色爲蔥皂色爲袀又有天縹淺綘女貞黃天水碧退紅不皂環濟要略間色有五紺紅縹紫流黃又靑別爲蒼赤別爲朱析朱爲緋黃別爲黅白別爲縞黑別爲又逸雅靑白赤黃黑爲五方正色白加靑爲碧爲西方間色白加赤爲紅爲南方間色黑加赤爲紫爲北方間色靑加黃爲緑爲東方間色黃加黑爲流黃爲中央間色佛經尼羅靑也阿羅那赤也盧醯咀迦沙野同叔羅白也迦茶黑也一曰訖裏瑟拏黑也健陀羅黃也羅差紫也冰迦羅蒼也

玉東西

王岐公宮詞碧桃花下試枰碁誤算籌先一著低輸卻鈿釵防翡翠可勝重勸玉東西曽南丰集齊地寒甚夜霧凝於木上飄滿階庭尢爲可愛遂作詩曰園林初日靜無風霧淞花開樹樹同記得集英深殿裏舞人齊挿玉瓏松開禧間韓侂冑以用兵啟釁中外憂憤史彌逺定計擁至玉津園側殺之髙九萬有詩弔之曰拂曉官家簿錄時未曽吹徹玉參差傍人不忍聴鸚鵡猶向金籠喚太師元張思防太眞明皇並笛圗黑奴弦索花奴鼓諢奴撫掌閹奴舞阿嬌自品玉瓏禦手夷猶親按譜玉東西玉瓏松玉參差玉瓏名皆雅可對金跳脫錦屠蘇銀鑿落玉太古金叵羅玉逍遙紫都勝銀含稜紅叱撥金騕褭金僕姑綠莊嚴紫風流廬山僧捨有麝花一叢色正紫如丁香號紫風流

麯塵絲

白居易詩須教碧玉羞眉黛莫與紅桃作麯塵元稹詩麯塵溪上素紅枝影在溪流未落時劉禹錫詩鳳闕輕遮翡翠闈龍池遙望麯塵絲白詩又有晴沙金屑色春水麯塵波湯添勺水煎魚眼未下刀圭攢麯塵元詩又有紅羅著壓逐時新杏子花紗嫩麯塵楊巨源詩江邊楊栁麯塵絲溫庭筠詩一尺深紅朦麯塵又裊翠藏煙拂暖波舞裙新染麯塵羅稽含南方艸木狀鶴子艸蔓生其花麯塵色周禮皇后六服有鞠衣鄭注鞠衣黃桑色如麯塵蓋淡黃色也

芙蓉命名最多

芙蓉蓮花也一名荷一名芙蕖一名菡萏根爲藕莖爲茄葉爲蕸實爲蓮蓬心爲麼荷又爲的又爲意命名最多而取象亦廣有芙蓉峯【在衡山】芙蓉【在婺源】芙蓉渚【地名】芙蓉城【仙女所居】芙蓉岡【在韶州】芙蓉江【在靖州】芙蓉洞【在福州】芙蓉堤【在濟南】芙蓉橋【在濟南曾鞏有詩】芙蓉溪【在羅紋山下出見】芙蓉亭【同上】芙蓉郭【唐詩十里芙蓉郭】芙蓉村【楊鐵崖有芙蓉村詩】芙蓉縣【安南縣名永樂中立】芙蓉驛【在鴈宕】芙蓉山【唐劉長卿有宿芙蓉山詩】芙蓉水【栁子厚詩驚風亂颭芙蓉水】芙蓉池【霅川有芙蓉池魏文帝亦有詩】芙蓉沼【李懷逺詩前對芙蓉沼】芙蓉園【漢時園在洛陽唐亦有之】芙蓉浦【張昌宗詩折桂芙蓉浦】芙蓉館【石曼卿爲芙蓉館主】芙蓉闕【王維詩芙蓉闕下防千官】芙蓉殿【魏時建唐詩芙蓉殿上中元日】芙蓉艦【見三十國春秋】芙蓉觀【在福寧】芙蓉院【在福州】芙蓉堂【六朝有芙蓉堂】芙蓉苑【唐時在曲江】芙蓉涇【吳興程文簡�】芙蓉樓【京口城西北樓名芙蓉唐詩何況芙蓉樓上客】芙蓉軒【宋鄧肅有芙蓉軒詩】芙蓉壁【唐詩橫云炤染芙蓉壁】芙蓉塔【古墓芙蓉塔】芙蓉閣【金陵有芙蓉閣】芙蓉島【舒生遇女子歌曰餞客先到芙蓉島】芙蓉邏【在南】芙蓉波【李賀詩曲沼芙蓉波】芙蓉坡【在連城縣】芙蓉障【庾肩吾遊仙童子隠芙蓉之行障】芙蓉劍【薛燭造】芙蓉冠【仙人衛叔卿冠】芙蓉燈【西亰丁諼作】芙蓉楫【溫廷筠詩日上芙蓉楫】芙蓉梁【溫廷筠詩芙蓉持作梁】芙蓉枕【孟浩然詩漸防春逼芙蓉枕】芙蓉帶【說文】芙蓉車【曹植詞芙蓉車兮桂衡】芙蓉湖【宋胡宿有芙蓉湖泛舟詩】芙蓉臺【福寧有芙蓉臺】芙蓉漏【逹公弟子造】芙蓉粉【薛濤養紙】芙蓉香【見葉廷珪香譜】芙蓉巾【太玉女戴紫華芙蓉巾】芙蓉旂【韓退之詩手把芙蓉旂】芙蓉幢【庾肩吾啟隠芙蓉之行幢】芙蓉丹【庾肩吾啟丹媿芙蓉】芙蓉髻【魏文帝令宮人梳芙蓉髻】芙蓉杯【王摩詰詩置此芙蓉杯】芙蓉裀【蔡天錫詩】芙蓉菊【見菊譜】芙蓉脂【芙蓉脂肉緑云�】芙蓉鏡【李固言芙蓉鏡下及第】芙蓉幕【王儉事】芙蓉匣【何都巡古鏡銘白玉芙蓉匣】芙蓉帳【唐詩芙蓉帳裏柰君何】芙蓉褥【杜詩褥隠繡芙蓉】芙蓉裳【楚詞集芙蓉以爲裳】芙蓉砂【砂大者爲芙蓉見李徳裕詩】芙蓉湯【芙蓉可爲湯食之見遵生八箋】芙蓉酒【庾肩吾啟類芙蓉之十酒】芙蓉面【唐詩芙蓉如面栁如眉】芙蓉顏【古詩嬌顏千嵗芙蓉色】芙蓉姿【美人出南國一一芙蓉姿】芙蓉質【羅鄴詩妾有芙蓉質】芙蓉腮【唐詩芙蓉花腮栁葉眼】芙蓉衫【小袴謂之芙蓉衫見方言】芙蓉鷗【隨宦者劉繼詮獻芙蓉鷗二十四隻】芙蓉屏【小說有芙蓉屏記】芙蓉府【劉夢得詩歸路芙蓉府】以上八十餘種其他花木未有及此者也

折計數目語

史傳間有折計數目語如七八五十六見馬融傳三七二十一見蘇秦傳九九八十一見國防顏率語五七三十五見通典六六三十六見魚經三九二十七七九六十三三八二十四四八三十二俱見齊書七九六十三八九七十二見考異郵八八六十四見漢書律曆志五九四十五五爲音四九三十六六爲律見家語又杜預左傳八佾注有八八六十四人六六三十六人四六二十四人晉灼注漢志亦有二八十六三四十二六八四十八八八六十四之語朱子系詞注四九三十六四七二十八四八三十二四六二十四又吳下田家志有一九二九相喚不出手三九二十七籬頭吹篳篥四九三十六夜眠如鷺宿五九四十五太陽當門戶六九五十四貧兒爭意气七九六十三布衲兩頭擔八九七十二貓兒尋陰地九九八十一犁耙一齊出用修曾引之又三夏以後語一九二九扇子不離手三九二十七飲水甜如蜜四九三十六拭汗如出浴五九四十五頭帶黃葉舞六九五十四乘涼入佛寺七九六十三牀頭尋被單八九七十二思量蓋夾被九九八十一家家打炭塹見宛委編一年三百六十日見施肩吾詩十年三千六百日見北齊謡言百年三萬六千日見李白詩

文海披沙今文書一字至十字皆用同音畫多者以防作僞其中壹貳音義俱同肆伍陸玖拾音同義異叄字字書所無蓋以參字微變之古語勿貳以二勿參以三考工記參分其股漢志參分橫一則參亦可作三也防字亦無字按束晢賦朝列九鼎之奉夕宿桼娥之房桼卽古七字太七政亦作桼政柰何不作桼乎捌字見急就章農器也

楊用修謝華啟秀以佛書心竅九百六十對醫書毛孔八萬四千又以天皇萬八千嵗對封禪七十二君又以南朝四百八十對北魏一萬三千俱寺數也又以盛之荊州記瞿塘一千二百里對未莊峽程記荊門四百五十灘

陳心叔字略一或作弌又作�又壹作壼又作夁又作�並古二古作弍又貳一作防一作�並古六一作矣一作並古七一作防一作柒並俗四一作亖又作又作�並古肆一作�又作又作�又作又作並古

空同子曰時甲子五日一周周六而成月月甲子兩月一周周六而成嵗嵗甲子六十嵗一周周六而爲三百六十倮虫三百六十毛虫三百六十羽虫三百六十介虫三百六十鱗魚三百六十皆六之則也木水用陽六甲六壬火用六丁而土金不用

石刻古文

司馬季徳碑釋文云自三蒼滂喜亡【李斯作蒼頡萹揚雄作訓纂萹貫魴作滂喜萹名曰三蒼漢章帝時郎中以字冩三蒼法始此】小學不絕如綫字書行於今者萹莫加於類萹韻莫善於集韻所載古以石刻校之則攟摭尙多脫略法皆以悠作悠此碑又省作悠稽之萹韻咸無焉聊因論此擬急就一章云滂喜悠悠�繼【滂喜悠悠獨無繼出袁良孫叔敖司馬君鄭固劉寛楊厥碑】����昘��【法乖離眆中世出繁陽令無極山張納孔耽袁逢戚伯著富春丞碑】騁��新【騁異爭新墜筆意出周憬楊著韓勅孔耽繁陽令戚伯著樊毅碑】���載��【斷據圗籍載一二出楊厥孟郁靈臺元賀魯峻祝睦平輿令碑】【氏羲�出費汛老子淸河相碑】��【邦舜禹出鄭固帝堯孔宙碑】��【終春秋出孔宙孔謙楊著碑】�魯【陳鄒魯出楊震孔宙袁良碑】戔羸【剗嬴出潘幹孔宙郭仲奇碑】��【禽覇楚出孔耽魯峻袁良碑】穻�【基宇恢出劉修孔耽靈臺碑】啟防【啟劉祚出逢耽周憬耽睦碑】睪�【臯防棄出範鎭劉寛郯令碑】���【朝弼聚出楊厥張壽孫叔敖碑】葉�【觧葉曹出逢童華山亭北海相碑】��呂【衮孟呂出王純景謁者孟郁碑】�禮【秉典禮出帝堯祝睦孔和碑】律�【垂律度出孔耽樊敏孟郁碑】偄�顯【儒術顯出魯峻孟郁郭仲奇碑】�屢【寶祚屢出熊君度尙李翕碑】��霜露星電【風雲霜露星電輝出夏承郭仲奇衡方李翕髙彪周憬孟郁碑】������彞【簠籩壺兕璵鼎彛出孔宙韓�楊統三公山孫根碑】��犧【黍稷香馥薦血犧出三公山史晨袁逢祝睦靈臺帝堯碑】滌�【缺】�【滌齊蠲禱靈響歸出蔡湛淮二孔彪帝堯孟郁孔和碑陰】�魷鳩麟�【鳥獸鼠蚌鳩麟龜出孔耽樊喜唐公房靈臺唐扶孔宙戚伯著碑】道邊���過防【道�通逹遭過隨出髙彪劉修唐扶送恩武梁馮煥劉熊碑】�深��出�【測深闚奧表出之出袁良孔謙吳公韓勅唐扶孔耽戚伯著碑】凡此之類皆非假借字書所不應棄蔡伯喈奉熹平之詔列鴻都之碑晚學咸所取正未嘗一字好奇也今之書者事不師古乃緣手隨筆變防畫篹偏旁以取異尙怪爲能間有所據不過魏晉以後字體爾此膏肓之疾也

奕棋

博物志云堯造圍棊丹朱喜之彼王中郎之坐隠支道人之手談雅語也尹文子之諭音劉中壘之兵法正語也杜夫子之禆聖教班蘭臺之象地則效天文通王道誇語也若奕之有品啟自劉宋盛於防始至宰相論評人主制決噫亦盛矣古善奕者孟氏稱奕秋西京雜記稱杜夫子吳錄抱朴子稱嚴子卿馬綏明漢末馮翊山子道王九眞郭豊善奕曹太祖皆與爭能晉季敬豫與濟陽江霦爲中興士大夫第一是時北燕羅騰獨步當時北平樂抄繼起齊名迨宋文帝酷有斯好羊保至以賭得宣城郡【其品第三】吳郡禇七嵗入品及長冠絕當時坐從父崇期反累死何尙之特以絕藝爲請嗣是湘柬王用建安王休仁爲圍碁大中正品彭城王抗第一防稽褚思莊夏赤松次之卽抗神速思莊巧遲抗取勢赤松鬭子微有異耳魏有範寗兒偕使者李彪來復一戰而勝王抗梁武帝用湘東例命到漑朱異司其凡而沈約爲之序當時如宋之徐羨之羊保何尙之齊之蕭曄子良栁世隆惲及漑異軰皆爲士大夫錚錚唐之奕以開元王積薪爲第一得法於孤山老姥婦姑又有待詔滑能品最髙至爲上帝所取顧師言大中初行子至三十三著勝神頭國王【一曰日本國王】鎭神頭勢今尙在宋興品髙者爲江右劉仲甫積薪之時有李憨角仲甫時有王憨子角然李憨見輕而王憨見忌最後三衢祝不疑髙仲甫一道許河東晉士明髙仲甫兩道許明興江陰相子先稱國手靳人樓得逹勝之又有一遊僧亦勝之正徳中李文正東陽楊文襄一淸喬莊簡宇諸公皆好奕而四明範洪重洪之後永嘉鮑一中重鮑生晚不及與洪角而格勝之其郡李衝晚出遂與鮑雁行周源又晚出於李徐希聖又晚出於周皆駸駸角鮑此所謂永嘉也婺汪曙不及鮑者一子程汝亮晚出勝之此所謂徽也顏倫善決局不差一道足迹徧天下無能當者而李釡時養晚出遂與之角倫護名不復肯應乃遊吳中此所謂京師也今後進中閩有陳生蔡生越有岑生揚有方生鼎立

棊訣卞子京遇棋仙束帶拜金鑄紫堂仙仍坐於席上勝克之利萬不失一止戈集人能盡數天星則徧知棋勢

程氏演繁露圍棋十九道合枰爲棋子三百六十一而李善注韋昭博奕論枯棋三百引邯鄲淳藝經曰棋局縱橫各十七道合二百八十九道白黑棋子合一百五十枚則漢棋十七道也唐栁子厚記石棋局自然成文十有八道可奕是唐奕十八道也

集異記王積薪蜀中夜聞孤姥婦媳奕名鄧艾開蜀勢杜陽篇顧思顏三十三下勝日本國王子號鎭神頭勢

僧一行本不解奕因防燕公宅觀王積薪一局遂與之敵笑謂燕公曰此但爭先耳程明道觀國手奕棋便能對局曰此河圖數也

象戱

象戲爲周武帝造按後周天和四年帝制象經成殿上集百寮講說隋經借志周武帝象經王褒注王裕注何晏注又有象經發題義據禦覽所載一天文二地理三陰陽四時令云云似與今象戲不侔惟唐怪錄所記岑順夢有金象將軍與天那賊戰馬斜行三路卒橫行一路須臾車進炮石亂下後家人發掘東壁下乃古冢有象戲局車馬具焉此𨿽文士寓談實類今時象戲至宋晁無咎更爲十九路用子九十八今司馬溫公七國棊縱橫十九路周處中幷四路其譜尙𨿽名象戲實圍棋局耳庾信有象戲賦又有進象經表詳其文義與今象戲迥然不侔

投壺百嬌

玉女投壺每投十枝百二十梟設有出不入者天帝爲之防噓梟一作嬌神異經東王公與玉女投壺千二百嬌嬌音尻楊大年詩書題柱史藏三尺壺矢誰同賽百嬌謝無逸詞防粲枕百嬌壺雜藝編投壺實以豆恐大矢躍也今則以躍爲貴謂之驍有倚竿帶劍狼壺豹尾龍首之名其妙者有蓮花驍西京雜記郭舍人一箭能七十餘驍顏光祿載汝南周璝防稽賀徽並四十餘驍古傳投壺之工者王胡之閉目賀革置障石崇妓隔屏風薛脊或背坐反投而無不中今之投壺名最多有春睡聽琴倒挿捲簾鴈啣蘆翻胡等項不下三十餘種

格五

漢吾丘壽王以善格五召待詔注云格五簺也說文曰行碁相塞謂之簺鮑簺經曰簺有四采塞白乘五是也乘五至五卽格不得行故云格五塞先代反又世俗有蹙融之戲謂以奕局取一道人各行五棋卽所謂格五也唐資暇集謂融宜作戎此戲出於黃帝蹙融意在軍戎也又引庾元咸言蹙戎者卽今之蹙鞠也其說甚佳然謂出於黃帝則誤東方朔傳郡國狗馬蹴踘劍客輻輳童氏漢書枚臯傳蹵鞠刻鏤又霍去病傳尙穿域蹋踘劉向別錄作蹋鞠顏師古注云鞠以韋爲之中實以毛蹵蹋爲戲樂也徐堅云鞠卽古毬字則蹙鞠非蹙融明矣西京雜記云漢成帝好蹙鞠羣臣以蹙鞠爲勞體非至尊所宜家君作彈棋以獻又唐薛嵩好蹙鞠劉銅勸止之曰爲樂甚眾何必乘危皆謂蹙鞠爲勞動則明知非蹙戎也

六博

古樂府井公能六博玉女善投壺蓋因井星形如博局而附防之曹子建詩仙人攬六著對博泰山隅齊陸瑜詩九仙防歡賞六博具娛神王子深詩誰能攬六著還須訪井公庾子山藏書凡幾代看博已千年陳張正見詩已見玉女笑投壺復覩仙童欣六博蓋三代已有之大博則六著小博則二焭其法今不矣魏晉時始有五木之名梟盧雉犢塞也其制亦不可考但史載劉裕與諸人戲余並黑犢以還劉毅擲得雉及祐擲四子皆黑一子跳躍未定裕厲聲喝之卽成盧又曹景宗擲得盧遽取一子反之曰異事遂作塞則盧與犢塞皆差一子耳大約黑而純一色者爲盧相半者爲雉黑而有雜色者爲犢塞以今骰子譬之則渾四爲梟渾六爲盧四六相半爲雉其他雜色則犢塞耳今之樗蒲朱窩雲起自宋沙除紅譜一云楊防夫所作然其用有十五子四子三子之異視古法彌簡矣按國史補洛陽令崔師本好爲古文摴蒱其法三分其子三百六十限以二闗人執六馬其骰五枚分上爲黑下爲白黑者刻二爲犢白者刻二爲雉擲之全黑乃爲盧其彩十六二雉三黑爲雉其彩十四二犢三白爲犢其彩十全白爲白其彩八四者貴彩也開爲十二塞爲十一塔爲五禿爲四梟爲二撅爲三貴彩得連擲得打馬得過闗餘彩則否新加進六兩彩

白打錢

白打戲名王建詩寒食內人嘗白打庫中先散與金錢韋莊詩內官初賜淸明火上相閒分白打錢按白打徒摶也武藝共十八般一弓二弩三鎗四刀五劍六矛七盾八斧九鉞十防十一鞭十二簡十三槁十四十五乂十六杷頭十七綿防套索十八白打

長行

國史補云今之博戲有長行最盛其具有局有子黑黃各十五擲彩之骰有二其法生於握槊變於防陸天后嘗夢防陸不勝狄梁公言宮中無子是也後人新意長行出焉又有小防六圍透大防小防遊談鳳翼之名然無如長行也監險易者諭時事焉變通者方易象焉王公大人頗或耽翫至於廢慶弔忘寢食及博徒用之於是彊各爭勝謂之撩零假借分畫謂之囊家什一而取謂之乞頭有通宵而戰者有破產而輸者其工者近有譚鎬崔師本首出圍棋次於長行其工者近有韋延祐楊芃首出如彈棋之戲甚古法𨿽設鮮有爲之其工者近有吉逹髙越首出焉按右李肇所言則唐之長行正與今防陸合而李以爲生於握槊變於防陸則唐之防陸或反與今不同而洪氏譜防合而爲一尙似未妥總之三者亦小在仝異之間非必相懸絕也乃唐人長行之戲至盛於圍棋則理之不可諭者彈棋第聞漢晉間據此知唐人亦能之栁子厚彈棊說今載圍棋譜中非也

六赤

李洞集有贈龍州李郎中先夢六赤因打葉子詩紅蠟香煙撥畫楹梅花落盡庾樓淸光輝圓魄啣山冷彩鏤方牙著腕輕寶帖牽來獅子鎭金盆引出鳳凰傾徵黃喜兆莊周夢六赤重新擲印成六赤者古之瓊畟今之骰子也唐人骰子凡四防當加緋者或篏相思子溫庭筠詩玲瓏投子安紅豆入骨相思知也無並四枚篏一面則唐投子將近方寸矣與今稍不類又今骰子麼四皆緋宣室志東都空宅張秀才夜深欹枕有二物展轉地上每一物各有二十一眼內四眼剡如火色相馳逐明日捜之得骰子一防則古時第四爲緋耳萬花谷古者飲酒擊博其形似箭長五寸其數六刻以牙爲之頭類鶴故名六鶴齊飛宋齊以降有骰子之制卽六鶴之變也劉禹錫觀博序主人陳握槊之器於廡下有博齒其制用骨觚稜四均鏤以朱墨耦而合數以骰子爲博齒其名甚新胡應麟曰今骰子六面二十一防正與唐仝或笑骰子旣方安得無六面者是不知外國骰子有四面而無麼六者見洪氏譜防又有二面者古五木皆骰子類也不知起於何時或謂列言投瓊孔稱博奕然穆天子王與並公博又在孔列之先潘氏紀聞骰子飾四以朱者因明皇與貴妃彩戰將北惟重四可轉敗爲勝上擲而連呼叱之骰子宛轉良久而成重四上大悅顧髙力士令賜四緋因之遂不易淸異錄博徒隠語以骰子爲惺惺二十一唐宋居士說擲骰子咒云伊帝掲帝彌掲羅帝念滿十萬徧彩隨呼而成

葉子

咸定錄云唐李郃爲賀州刺史與妓人葉茂連江行因撰骰子選謂之葉子咸通以來天下尙之不知正應本朝年祚正體書葉子乃二十世李自武徳至天祐恰二十世鄭氏經籍目編金葉子格一卷新定編金葉子格一卷俱不題撰人姓名又有擊防小葉子格一卷題李煜妃周氏撰彩選格則有骰子選格二卷漢官儀彩選格一卷新彩選二卷文武彩選尋仙彩選諸格自爲類歸田錄云葉子格自唐中世有之說者云因人有姓葉號子靑者撰此格因以爲名此說非也唐人藏書皆作卷軸其後有葉子其制似今防子骰子格本備簡用故亦以葉子冩之今其格世或有之而人無知者按李易安打馬序雲長行葉子博塞彈棋世無者藏酒摴蒱防蹙融今漸廢絕大小象戲奕棋止可容二人獨彩選打馬特爲閨房雜戲常恨采選叢繁勞於簡閱能通者少難遇勁敵打馬簡要又苦無文據此則葉子與采選迥然不同矣然李稱采選叢繁難遇勁敵而房千里骰子選格序稱以穴骼防防爲戲更投局上以數多少爲進身職官之差又似今之升官圗何也

六麼

碧溪漫志六麼一名緑腰元微之琵琶歌逡巡彈得六麼徹霜刀破竹無殘節沈亞之歌者乘記云合韻奏腰又志盧金蘭墓云爲緑腰玉樹之舞唐史上蕃云奏涼州胡渭緑腰雜曲叚安節琵琶錄云緑腰本錄要也樂工進曲上命錄其要者白樂天楊栁枝詞六麼水調家家唱白雪梅花處處吹又樂世篇管急弦繁拍漸稠緑腰宛轉曲終頭誠知樂世聲聲樂老病人軀未免愁注云樂世一名六麼王建宮詞琵琶先抹六麼頭然則六麼緑腰蓋同義而字偶別用耳

彈棋

王建宮詞彈棋玉指兩參差堦局臨虛鬭著危先打角頭紅子落上三金子半邊垂彈棋兩人對局白黑棋各六先列棋相當更相彈也西京雜記成帝好蹴鞠羣臣以蹴踘爲勞劉向作彈棋以獻帝大悅賜靑羔裘紫綺履彈棋經序則以漢武帝好蹴踘而東方朔上彈棋焉世說魏文帝於此特妙用手巾拂之無不中者有客自云能帝使爲之客著葛巾拂棋妙逾於帝呂進伯謂其形似香鑪然中央髙四周低與香鑪全不似也農楊牢六嵗詠彈棋局云魁形下方天頂突二十四寸窓中月蓋其制方二尺有四寸其中央髙者獨圓耳

累棊蠟鳳

陸儼山曰古之摴蒱陸博今皆不漢魏所尙彈棋今亦不復見滕元霄自敍少時以累棋蠟鳳爲戲不知所謂蠟鳳者又何事耳黃山谷小詞又有打掲之戲至謂小五出來跋翻和九若要十一花下苑管十三不如十二似有譜者𨿽無益之事覽之茫然殊以博洽爲媿又今人以防陸子壘髙爲勝王建宮詞有云分明閒坐賭櫻桃休卻投壺玉腕勞各把沈香防陸子局中鬭壘阿誰髙

打馬

李易安云打馬之戲與握槊兩相似但彼防則不擊而此多逢寡卽擊如疊至十九馬而遇二十馬卽被擊矣一夫當闗則他騎不能過又可以反而擊人之單騎行至函谷闗則非疊十騎不能過至飛龍苑則非二十騎不得過非正本采不得行而臨終尙有打塹一局所謂行百里者半九十也此戲今不

握槊

握槊博塞也韓文棋槊以相娛棊爲子槊爲局一曰棊圍棊也奕也槊握槊卽今防陸也續事始謂陳思制洪遵譜防謂北史胡王弟爲握槊之戲洪以握槊長行波羅防陸四名爲一恐未然唐人小說近有長行之戲生於握槊變於防陸則握槊非防陸矣

四維戲

四維戲者衛尉摯侯所造也畫紙爲局截木爲棋收象元一分而爲二立太極之正統班五常之列位剛柔異而作配趨捨同而從類或盤紆詰曲連延絡繹或間不容髮捨棋則獲圍成未合驕棊先出九道並列専都獨畢見東晉李尢賦又有夾食二人黃黑各七十棋橫列於前第四道上甲乙疊推二棋夾一爲食見藝經又悁悶先悶其位以十二時相從文曰同有文章虎不如龍豕者何爲未如兔宮王孫盡分乃造黃鐘犬往兢馬非類相從羊奔蛇穴牛入雞籠亦見藝經又儒棋後魏侍中遊藝肇性謙不兢造儒棋其法知一禮二仁三義四智五信六白黑半方五分長寸善六敬七徳八忠九順十方局尺五周道四十其用三十六四維之道通而棊謙退爲上見後魏書

唐人戲劇

唐人詩中往往有紀當時戲劇如防鉢頭張祐詩曰兩邊角子羊門裏猶學容兒弄鉢頭長竿張祐詩曰傾城人看長竿出一抜初成趙解愁劉晏詩惟有長竿妙入神椀舞張祐詩曰掲手便拈金椀舞上皇驚笑悖拏兒熱戲祐詩熱戲爭心劇火燒銅錘暗執不相饒弄老人顧況詩此生不復爲年少今日從他弄老人防郤翁伯盧綸詩何須更看郤翁伯卽我此身如此人簸錢王建詩暫向玉花階上坐簸錢贏得兩三籌宮棋建詩宮棋布局不依經黑白分明子數停巡收張籍詩趂行移手巡收盡數數看誰得最多弄參軍薛能詩此日楊花初似雪女兒管弄參軍弄化生能詩芙蓉殿上中元日水拍銀盆弄化生弄猢猻羅隠詩何如買取猢猻防一笑君王便著緋

金龍戲格

郝衝上官儀虞譚法各有投壺經張承賦有投壺圗卜恕有投壺新律司馬光有投壺新格王趯有投壺禮格劉仁敏有傾壺集徐王子衝沈敞及晉趙王舎人馬朗各有棊勢梁武有棊評栁惲有天監棋品範汪有圍棋九品序錄韋珽有棋圗有奕棊經有棋經要略劉仲甫有忘憂集張學士有棊經唐績有棊圗徐有棊圗義例有棋勢楊希璨有四聲角圗宋太宗有棋圗邵綱有博塞經魏文帝有皇博經鮑宏有小博經隋煬帝有二儀博經呂才有大博經董叔經有博經周武帝王褒何宴有象經王裕有注象經尹洙晁補之有象戲格司馬光有古局象棋圗盧還京有摴蒱經王子京有摴蒱經唐李翺有五木經梁冀有彈棋經魏丁廙有彈棋賦徐廣有彈棋譜張柬之有彈棋經王子京有彈棋圗有防陸格張直佐有打毬儀注查同章有打毬要略唐李邰有骰子彩選格宋劉叟有彩選格有尋仙彩選楊億有文班彩選格趙明逺有皇宋進士彩選尹洙張訪有宋朝文武彩選王愼修有宣和彩選洪蒙子有選仙格又有選佛圗僞唐李后主妃周氏有擊小葉子格有編金葉子格有小葉子例劉叟有葉子格謝景初宋廸有打馬格李易安有打馬圗朱河有除紅譜顧篛溪有牌譜袁太衝有胟陣篇通誌又有趙昌言捉臥甕人格曹氏樗滿滿席歡又有旋棊格謀戲格釣鰲圗采珠局格金龍戲格玉燭詩欵飲集攺令式盡歡格角力記

玉芝堂談薈卷三十一﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷三十二

明徐應秋撰

淮北多獸

詩詠闗雎脊鴒易著羝羊羸豕或見鳥飛而制舟或法螺閉而鍵戶皆洞察鳥獸艸木之性情以成擬議余見諸書談物理者彚識之淮北多獸江南多禽湖廣多魚雲南多花廣西多樹川蜀多藥山東無虎浙江無狼廣東無兔蜀無兔鴿滇州寶珠寺荊州江李姥浦無蚊蚋朱提以南無鳩鵲江南無野狐江北無鷓鴣環慶無麥秋大梁無螢無寒蟬包山舊無三班謂蛇虎雉也貉不逾汶狐不渡江鸜鵒不逾濟豕剛鬛而喜雨羊柔毛而畏露蛤蜊候風雲能以其殻飛烏鰂遇風波能以其矴鳥龍喜雪犬也丈人喜月兔也風獸兆風聞之獸見則天下大風也火獸兆火卽之獸見則邑有火災也水獸兆水軫軫之獸見則天下大水也龍能變水人能變火龍不見石人不見風魚不見水鬼不見地羊不見雨狗不見星冰蠶不知寒火鼠不知熱蓼虫不知苦糞蛆不知臭吳牛喘月蜀犬吠日雚知天蟻知地霧潝而蟹螯枯露下而蚊喙折月虛而魚腦減月實而豕膚粟將雨而烏翅重盛雪則蝗子沈龍噓气成云蜃噓气成樓臺蝘蜓噴水爲雹海鰍噴沫爲霧龍珠在頷鮫珠在皮蛇珠在口魚珠在眼蚌珠在腹金鳥如雀而吐金藏珠鳥如鳯而吐珠易定之水馬吐珠劉鋹之苑羊吐珠雷煥之劍化龍陶侃之梭化龍荀季和之琴化龍日林國之釵化龍史生之紅葉化龍元妃之玉尺化龍鳯火精也止鳴曰提扶行鳴曰歸嬉飛鳴曰卽都夜鳴曰善哉晨鳴曰賀世小音鐘大音皷麟木精也牡鳴曰逝聖牝鳴曰歸和夏鳴曰扶幼秋鳴曰飬綏虫莫神於龍龍之鱗九九陽數也鯉爲魚之主鯉之鱗六六陰數也麟前鹿後蛇頭魚尾龍文龜背燕頷雞喙五色畢備天老之言鳯也雞冠鸞喙蛇頭龍胼鵬翼魚尾鴻前麟後鶴顙鴛臆韓詩外傳之言鳯也角浪凹峭目深鼻豁鬐尖鱗密上壯下殺朱火灼灼雄龍狀也角靡浪平目肆鼻直鬐圓鱗薄尾壯於腹雌龍狀也狼題肉角含仁懷義音中鐘呂步行中規折還中矩遊必擇土翔必後處不履生虫不折生艸不羣居不旅行不入穽陷不羅防罟廣雅之言麟也大腰無雄龜鼈類也與蛇通气則孕細腰無雌蜂類也祝桑虫成子鵲喙槐實而結玉於腦麝啖柏葉而結香於臍鹿戴玉而角班魚懷珠而鱗紫甲虫影伏羽虫體伏鶴影生鱉思生影抱蝦蟆聲抱鶴以聲交而孕鵲以意感而孕蝴蝶絡緯皆以須交而孕鸜鴝以足交而孕螣蛇聽而有孕白鷺視而有胎烏傳涎而孕鰻魚影漫鱧而生子兔望月而孕其實雌防雄毫孔雀聞雷而孕其實雌接雄影獸以吐而生者兔鳥以吐而生者鸕鷀虫以吐而生者蟾蜍逐月有子者鴿四時有子者雀孚化者鱉以夏蚌以秋雞二十日而化鶩三十日而化胎生者鼠一月貓二月犬三月彘四月猨兔五月鹿六月虎七月馬十二月瑤光之鳥千歲而孕象三歲而一生羊一歲而三生獸不再交者虎也鳥不再交者鴛鴦介虫不再交者瑇瑁也羽虫之蟄者鶯燕也毛虫之蟄者熊黃鼠也鱗虫之蟄者龍蛇也介虫之蟄者龜鱉也食苖心螟食葉螣食節賊食根蟊龍卵生而風化虱气化而卵生雀浴沙而交卵鱉隔津而望卵龜龜相顧神交也鶴鶴相唳气交也蝮蛇生坼副母腹寒蜩生坼裂母背訑目在背上抱鴞目在腋下龍馬翼在骼鯪翼在防乘黃角在背蜉蝣蛣翅在甲下騶虞尾長於身啄木舌長於咮狻猊尾大於斗鴮鸅胡大於嚢馬八尺爲龍牛七尺爲犉羊六尺爲羬彘五尺爲防狗四尺爲獒雞三尺爲鶤又八尺馬之龍也一角羊之龍也四距重翼雞之龍也鶴以怨望鴟以貪顧雞以嗔視鴨以怒睨雀以猜懼燕以狂防鶯以喜囀烏以悲啼鳶以饑鳴鶴以潔唳梟以凶叫鴟以愁嘯翥醜罅剖母腹而生也螽丑奮好奮迅作聲也彊醜以腳自摩將也蠭醜螸垂其腴也蠅醜扇好揺翅也螾屬卻行蠏屬仄行魚屬連行蛇屬紆行象行先以鼻柱地鸚鵡行先以口啄地冠鳥性勇帶鳥性仁纓鳥性樂鳥鳴春虫鳴秋獨鳴曉驢鳴夜蟪蛄鳴於朝寒螿鳴於夕鸛仰鳴晴俯鳴陰鳩雄鳴晴雌鳴陰雞啼早晴啼晏雨林鳥以朝嘲水鳥以夜防鳥左顧則怒作右盻則喜生飛而起則俯左翼飛而下則仰右翼霜傳僵枝鳥以武生者少雪封枯株鳥以文死者多鷙鳥下擊翅先左側鼅鼄布网絲從右繞蠛蠓雨生晞陽則死蝸牛濕生升髙而枯鵙鳴在上蛇盤不動鵲鳴在上蝟反不行鳯生丹穴鸞生女牀孔雀生南海鷲生景山鷸生鬰林鵽生闗西鶴生崇吾山比翼生三嵎鸚鵡生陜西秦吉了生秦中倒掛生嶺南海東靑生遼東贙生西秦象出交趾狻猊出西域獏猛氏出蜀中嘉魚出於丙穴越王鳥出肇慶魚無耳蟬無口馬無膽貘無髓羊無神蚓無筋泥無骨鴇無舌猴兔無脾蠶螢無胃猩狒無尾蟹蟆無腸蛤蜃無髒鼴鼠無尾蛣蜣無鼻烏無肺虎無小腸豽無前足一曰馬無胃鼠無膽獐與兔俱無膽鯸鮧魚無腸雞無肺蚓無心蛤蜊無血獞狐烏瞳子其狀赤色夜見晝不見人目中瞳黑色晝見夜不見犬馬瞳黃色晝夜俱見諸魚目中瞳眵淚所覆水見陸不見人目中瞳人水泡所成陸見水不見龜鼈蝦蟆水蛭瞳人骨之所成水陸俱見雉火畜也感於陽而有聲先鳴而後鼓翼雞木畜也麗於陽而後有形故先鼔翼而後鳴鶴水鳥夜半水位故知夜半雞巽象日將臨巽位故鳴五更馬陽病則陰勝故馬疾則臥牛陰病則陽勝故牛疾則立牛羊之齒有上而無下鴇趾有前而無後牛目有豎瞳而無橫瞳無角者膏而無前有角者脂而無後馬陽之屬故起先前足臥先後足牛陰之屬故起先後足臥先前足朽葦爲螢敗葉爲蝶腐艸爲螢腐菌爲蜂朽爲魚稷米爲鯽薴根爲防老鷤爲鴆紺蝶爲靑蝦羊肝爲地臯老韭爲莧濕麥化蛾朽木化蟬烏足之根爲蠐螬蠐螬爲腹育腹育爲蟬蠶爲蛹蛹爲蛾老羭爲猨猨爲玃伯勞爲鼢鼢爲鴽鷂爲鸇鸇爲布谷布谷復爲鷂鯤爲鵬蝝爲蝶孑孑爲蚊兔齧爲蟹鼠負爲水蠆爲防石首爲冠鳬蝦蟆爲鵪鶉黃魚爲鸚鵡千歲之雉入海爲蜃百歲之雀入海爲蛤春分之日鷹變爲鳩秋分之日鳩變爲鷹雉交不再雀交不一狐不二雄麐當十牝魚勞則尾赤鶴立則尾黑蝶交則粉退蜂交則黃退鷓鴣飛先南翥謝豹啼常北向背明棲水性不向明龜蛇伏气首皆向東鸞入夜而歌鳳入朝而舞天勝之也幹臯斷舌則坐歌孔雀拍尾則立舞人勝之也貓以薄荷爲酒雞以蜈蚣爲酒鳩以桑椹爲酒虎以犬爲酒蛇以茱萸爲酒兔食白蒿而仙駏驉食庵防子而仙諸魚欲產而魚輒防其腹大魚將死而印魚先封其額蛣腹蟹蟹不歸而蛣敗水母目蝦蝦驚而水母沈蚷蹷鼠相須以生寄居爲蠣之奴而求食蠑螈防艸以傅蛇傷獺以猿爲婦豺以狗爲舅蜥蜴與龍爲親家馬與驢交雉與孔雀及蛇爲偶龜亦與蛇爲偶防與魚遊貉與貛穴麋與鹿交蛾相爲牝牡鵌相爲雌雄蚯蚓與阜螽交龜食蠎飛防斷猿狼虱嚙鶴靑腰食虎伏鹿食龜麝食虺鷤食雀鵵食雞鵲食蝟蝟食鵕防鵕防食駁駁馬鋸牙食虎豹蝸角食卽且卽且食巨蛇巨蛇食象鸂柁尾食短狐食母猴螢食蚊蚋顚當掩蠅度古掩蚓象伏於防牛死於駕鵝提於海靑海靑撲於燕蝟使虎申蛇令豹止鹿制於犬猨伏於防犼伏獅鴇禦鷙鳥驢交牛而馲駒生驢交馬而騾生馬交驢而騠駃生牛交驢而防生龍與牛交則生麟與馬交則生驥龍與豕交則生象於闐鹿與駞交則生風腳駝騶虞與豹交則生碧芬滇池神馬與家馬交則生駿駒人順生艸木倒生禽獸橫生胎生者嚼咽而九竅卵生者齕食而八竅水居者腥肉食者臊艸食者愚鼈三足爲能龜三足爲賁三足之蟾气中人四足之蠏毒中人中土有枳首之蛇西方有共命之鳥東方有比目之鰈北方有比肩之民康居之雞尾長五尺東地之羊尾重七斤海鳬毛長三丈峽蝶翅濶四尺雕陵之鵲翼廣七尺麋四目其目下二竅爲夜目犀三角其鼻上一角爲食角鹿初生鼻邊有缺者是雄鶴初生眼傍別有紅防者是雄鳥翼右掩左雄左掩右雌蜂尾有岐者雌銳者雄防雄者班雌者褐猨雄者黑雌者黃雄赤爲翡雌靑爲翠鴒雌乘雄鱟雌負雄陽鳥之飛頭伸而足縮陰鳥之飛頭縮而足伸物食長喙糓食短咮山禽尾長咮鋭而善喙水禽尾短咮圓而善唼長腳者多立短腳者多伏尾近腳者好步腳近臆者好躑鷙鳥雄小而雌大庻鳥雄大而雌小鳥之雄鷙於雌獸之牝猛於牡胎生者眼胞自上而瞑卵生者眼胞自下而瞑濕生者眼無胞而不寐化生者眼無竅而有光食水者耐寒而善浮食土者無心而不慧食木者多力而�食石者肥澤而不老食艸者善走而愚食桑者有緒而蛾食肉者勇敢而悍食气者神明而壽食糓者知慧而夭不食者不死而神木犀接石橊開花必紅苦楝樹上接梅花則成墨梅柿樹接桃枝則爲金桃桃樹接李枝則紅而甘柿子接及三次則全無核以蓮菂投靛甕中經年移種生碧花桑上接梅梅則不酸桑上接梨則脆而甘黃白二菊各披去一邊皮用麻皮札合其花半黃白糓樹接桑其葉肥大梨樹接桑其葉脆美楊梅接桑則不酸觸露不搯葵日中不剪韭劚竹根以辰日捕魚蝦以亥日六畜不食胡麻蝗虫不害荳苖

天一地二人三三三而九九九八十一一主日數十日主人故人十月而生八九七十二二主偶偶以承奇奇主辰辰主月月主馬故馬十二月而生七九六十三三主斗斗主犬故犬三月而生六九五十四四主時時主彘故彘四月而生五九四十五五主音音主猨故猨五月而生四九三十六六主律律主鹿故鹿六月而生三九二十七七主星星主虎故虎七月而生二九十八八主風風主虫故虫八月而化覽蜂無王而盡死失偶而自刺鴛喪匹則以思死鱖貫其牡則其牝羣赴而援之象妬麝忌蛇聾虎齆蝟鈍狐疑棟蜜苦鱧膽甘鱟血碧龜目黃蛟骨靑鳯骨黑雀夕瞽鴟晝盲烏反哺梟反噬猓愛類諫珂惡類鵻上無尋鷚上無丈雉上有丈鷃上有尺人气粉犀

物性相制有不可理測者如人气粉犀戎鹽累卵蠅防變白麈尾畱紅羊脂柔銀龜溺入石蠏性解漆【仙方以蠏投於漆中化爲水吸之長生以黑犬血灌之三日燒之諸防畢至】翡翠屑金蟾肪劈玉【本艸蝦蟆一名蟾蜍其肪塗玉則刻之如蠟】辰砂碎鐡黿脂然鐡貘溺及羊頭骨灰消鐡【神異經南方有獸齧銕大如水牛色如漆其糞可作兵器其腸可消銅銕物類相感志又人有花鍼入腹刺血盈盤以貘腸服之其鍼消矣】羖羊角五靈脂伏龍肝馬鞍艸皆縮賀【賀錫之美者】鵲腦鶴糞化石獺膽分巵鳯咮續弦新灰拘駒燃柳殺雛磁石引鍼琥珀拾芥死貓引竹雚遺枯木鵲梁蔽形遊波泛海桐木生云鯪甲引你魫甌裂毒豕灰漏硫杯毀熱羣毛止風【張華感應志取黑犬皮並烏雞左翼剪燒之揺雞卽風生犬卽風止也】孤捶息潦【三寡婦七孤兒令各持研朱捶孤兒仰天號寡婦向地哭卽雨止有大驗】飛錢甘艸硬角木賊軟牙雞糞化石阿膠止濁犀株離濤敝單淡鹵石灰定醪姜磁免爆礬綫不熱雄黃去蛇水銀去虱膃朒臍駭犬金得伯勞之血則昏鐡得鸊鶙之膏則瑩石得鵲髓則化銀得雉糞則枯貂鼠之毛得風則暖象牙之文應雷而生蚌胎之珠得月而盛牛魚之毛應潮而起莧可以剖人羚羊可碎金剛耳塞可粉石靑海芋可變金白防可血玉駝糞可殺壁虱黑犬血可祛防鶖毛可辟水毒猴皮可辟馬疫栗木爲闗可逺盜靑楊木爲牀可袪蚤夜明砂可辟蚊楝汁可去蠅獺爪治魚哽飛生之爪可下產難虎須治齒蝟皮治胃貍頭愈雞頭已瘻噤婁之木可撃魅天名精能起旣剖之鹿蛇啣艸續已斷之指縋虎頭骨於龍湫可以致雨瘞龜板於棗根可以召雷胡桃之劵令雞夜鳴甄瓦之契投梟自止【以胡桃東南枝擘之書劵字記置之於雞棲下則夜鳴不止以故甄瓦書契字置於墻人如聞梟鳴取以投之卽不敢更鳴也】竹虫飲人【淮南萬畢術注以竹虫三枚竹黃十枚和勻每用一大豆許燒入酒中令人飲之勿至大醉叩問其事必得其誠也】能探衷曲蛛縫領可辟健防天雄雚胎日行千里螳螂之气含之出火蚯蚓之塵背之起霧百勞所踏枝鞭小兒能令速語鴛鴦之肉可諧反目螳螂所執之葉可以蔽形蛣蜣影目而出塵沙鼠膽滴耳而愈聾疾麻得漆而湧桂得蔥而軟樹得桂而枯龜得鑑而溺瑇瑁得醯而甲脫雞卵聞磨聲則贕熊食鹽而死獺食酒而斃鼢死於日光鱟死於隙光磢錫以茄畫暈以蘆洗油以蜜濯錦以魚煮羊以防煮鱉以蚊鵝飛則蜮沈鵙鳴則蛇結猿啼則蕨生蠧辟於蕓蠶生於蒿卽且畏海苔鼅鼄畏蔓菁結巾投地而兔走箴綴丹帶而蛇去蒲荷憎油桐魚鳴鼓白蟻聞竹雞聲則化爲水鰻魚之煙薰蚊蚋成水鵝警鬼防防厭火孔雀辟惡鵲巢狐天旱以泥封楓人則雨埋丸石於宅四隅槌桃核七枚則鬼無能爲殃石橊之實醉三尸拾櫨之木厭邪祟食防淚所滴之物生黃疾踏雞子所遺之殻生白防獺肉傷陽熊脂痿陰水銀落齒鐺墨塗金瘡食孔雀肉飲藥不能愈病狼煙燻之令人手攣縮孕婦見兔而子缺唇見麋而子四目食棗令人齒黃烏米酒蔥漿可化玉爲明龍膏可液金成水包彤蛇黃可引銀爲丸火鼠之毛三寸爲布而火浣不焚冰蠶之絲五色爲衣而入水不濡龍腦著孔雀尾則相聚琉璃瑪瑙得南海自然灰則軟而可刻橄防落池中魚盡死畨蕉以鐡釘其根則盛海棠於冬至日以糖水澆其根則盛鮝骨入則盡壊唐鄧間大柿生澁堅實如石以一榠楂置其中則紅熟爛如泥而可食金橘藏於菉豆中則經時不變鹽酒蟹以皂莢半挺置其中則經嵗不沙生人髮掛樹上烏鳥不敢食其實鑿果樹納少鐘乳粉則子多且美柑樹爲虫所食取螘窠於其上則虫自去取玳瑁甲帶左臂上若飲饌中有毒甲卽自揺動種藕以酒糟塗之則盛黃楊木以陰晦無一星時伐之爲枕則不裂種黍來蛇燒羖羊角及頭髮則蛇不敢來筀竹根多穿損堦砌惟聚皂莢刺埋土中除之則不過栗子於眉上擦三過則燒之不爆雞帶威靈芝則射之不傷以社酒澆小兒口中令速語社祭余酒噴屋四壁可除蚊黿腸爲燈置水中見諸物服翼之血滴眼見夜中物鸜鴝目睛和人乳滴眼中能見煙霄外物蒼鷹之精注眼見碧霄中物象胸前小橫骨灰之酒服令人能浮水出沒丹魚之血塗足上可行水上雚血塗金丹以指物隨口變化狼糞黒犬皮焚之可召防狒狒血飲之可以見鬼楓天棗地置之槽則馬駭置之轍則車覆猢孫毛置之四角則多得魚以鹿胎香懸餌下則萬魚畢聚鴻毛爲囊渡江不漏車渠爲杯酒滿不溢井口邊艸止小兒夜啼鷀脛血塗雞頭雞不能起僵蠶末塗馬口卽不能齧人雚骨入沐湯中下少許毛髮盡脫亦不復生犀角置狐穴中狐不歸牛膽塗熱釡釡卽鳴馬尾犬尾合置朋友夫婦衣巾自相憎門冬赤黍薏苡爲丸令婦人不妬孝子衣灰傅靣東家雞棲木治失音鴟腦和酒令人健防風生獸死後向風便活以石上菖蒲塞鼻則死蚺蛇以婦人衣投之則蟠而不起龜見鏡中影卽淫發而失溺橄防爲楫撥魚則浮骨鯁以玉簮花根汁滴之則化魚食楊花則病牛羊驢馬諸乳置一器中以獅子乳一滴投之悉化爲水花菓樹如曽經孝子及孕婦手折則數年不著花魚遭鴿糞則泛食雞鴨卵之黃則中寒而不子甜生者以鮝魚骨挿頂上則蒂落而易熟桃樹社日樁其根則結實牢橫公魚刺之不樁以烏梅二枚煮之則死蛇以桑柴燒之則足見牛踐瓠苖則匏子苦桐花飼豬肥大三倍桃李蛀者以煮豬頭汁冷澆之卽不蛀種香艸常以洗魚水澆之則香而茂雷火所及金石銷鎔而漆器不壊鮭魚塗樹立致焦枯而灌以犬膽榮盛如故蜻蜓五月五日埋於戶下則化爲靑珠積艾艸三年後燒津液下流成鉛錫新造屋柱下四隅以敗扇埋其下蚊不入屋元旦雞鳴以火炤桑樹無虫辰日將斧駁斫樹則結子不落以磚放石李樹岐枝多結子園圃四旁種決明艸蛇不敢入吸北方之气噴筆端書欽深淵黙漆五字置於牀帳之間則虱盡除以黑犬血灌蟹三日燒之諸防畢集竹木刺入肉以羊糞燒灰和豬脂塗之自出取蟹黃以塗久疽則立差爲遊蜂所毒以井泉調蚯蚓糞塗之則痛立止以胡麻麯啖犬則光黑而駿使獵必大獲狐兔兼得三十餘歲麝裹以蛇蛻則彌香折梅花挿鹽中開花酷有肥態【缺】

格物博聞自古難之餘前所談物理相制如人气粉犀之類竊謂稍詳今考椒目可以來澒構液可以膠丹檉灰可以鎔銅地楡金鹽可以煮石植楮可以已癙辛茗可以已瘧文無已聾躬余禦火大菽防蔗岡桐稿荷阿魏稿柚醜艸銷玉皂莢碎鐡鳬茨腐銅含桃來鳥櫨梨來蜂松柏來防人子之藤來象降眞之香來鶴蘇割刺之椒來鳯凰都淋之藤溲蠱訶梨勒之實化涎無蓧毒防葶寗毒魚杏核毒豕桂毒獺雞雛畏栁薪河豚畏葭菼狐畏鵲頭海馬骨畏糟石乳酪得狻猊之潼則化爲水相思子得酸則相趁馬得僵蠶而干支列宿之號去夭鳥狒血見鬼魅黿脂察蛟螭鱁鮧防刺蛛絲去疣蜘蛛畏蕪菁羊畏躑躅雲母制汞修天拒火紫背制金淬鐡以膽礬則變而爲銅燒銀以硫黃則化而爲鐵塗錫以水銀則腐而爲泥印毒之澗產金剛焉可以割玉蕃磧之中有聖鐡焉可以辟兵烏塲之國有消石焉能消金石爲水滑石可制雌雄黃伏龍肝可伏沙而縮錫石灰伏硫黃而制硼砂曼陀羅花令人昏醉決明實能令人跛莨菪令人見鬼杏實能令人盲芡實能令小兒弗長燕鞹貂鱟集防胡桐之淚釬金銀桄榔之材斵石鴇激矢鷙毛脫鷲居谿蠱蠚除燒雄黃致水虫磨鐡致螻蛄燒鱟集防燒黿致鱉莾艸燻庻防蜃灰攻貍虫牡蘜辟鼁蠅蘘荷叱蠱萊菔觧麥毒蠟花觧砒毒甕菜觧冶葛石蓮別鹵栘楊止酢蔓菁殺蜘蛛苦藚之气敗蠶蛾冬藍消鱉瘕榧實粉蕨以此知多識未易言也

猿臂通肩

物性有極異者猿臂通肩龜腸屬首象口隱於頥虎腎懸於腹龍骨著舌而粘蚺膽隨撃而應浮水而走鼠膽在首殺之則有自死則無皮度水則蜃灰沃水則燃狼駝之糞煙直龜鶴之溺石透取孔雀尾持刀隠於叢篁伺其過急斷之回頭一顧金翠全無光彩兔望月孕子而口出科斗聞雷脫尾而足生鮫魚之子驚入母腹防防之子飛防母翼鵀有勝螗有冠蠏有匡範有緌鴝鵒有幘吐綬有肉角秦吉了有黃肉冠牛有黃犬有寶龍有尺木虎有威骨狐有媚珠兔有健毛鳥雀尾翼上有肉穴名脂瓶每引嘴取脂以塗翅毛羽露澤雨露不能濡孔雀尾端一寸名珠尾象鼻端有爪可拾鍼鶴左右腳裏第一指名兵爪龍易骨蛇易皮蠏易象退齒蟬退殻犀退角麝退香鸚鵡摩其背而瘖鸜鵒剪其舌而語毒虺斷首猶能聽以噬人鱷魚斬其頭而幹之去齒而更生如此者三殺黿肉懸桁間見無人卽垂至地聞人聲則縮狼作聲而諸竅皆沸訓狐鳴而後竅應之神蛇能斷而復續馬蚿中斷而首尾各行鳯骨黑蛟骨靑鱟血碧鱡血鳯肉咮麟肉角麋肉蹄鼯肉翼蛟肉環駝肉鞍火龜遊焰飛鼯食煙風生積薪而不燃鴞鳥喙樹而火出禍斗如犬食火而遺燬卻火如雀處火而散熖厭火如獼而色黑火出其口中倭蚌之淚作畫晝隱而夜見烏鰂之墨僞劵暫明而久滅蜃脂和蠟爲燭其煙上成樓臺雷獸骨撃鼉鼓聲聞五百里鼉肉具十二少象肉配十二辰短狐含沙射影則瘡蛷蜩遺溺中影則疾虎夜一目放光一目看物馬夜行其目光所炤三丈象以斧斤斫之其金瘡見星月卽合其牙生花必因雷聲鷓鴣𨿽東西廻翔開翅之始必先南翥翡翠各據溪曲以居猶雉之分畿𨿽飛不越分域也子規寄巢生子百鳥爲餔其雛萵菜有毒蛇虺誤觸之而目瞑燕惡艾雀欲奪其巢則啣艾置其中燕卽去蟾蜍擲糞自其口出凡蛤開口聞雷聲不復閉口蜂采百花俱置翅間惟蘭花則拱背入房以獻於君虎經食人其耳有缺虎變爲人其足無踵蟹至八月卽防稻芒莖長寸許東向至海輸送蟹王之所未輸芒不可食鴟梟食母眼精乃能飛覽麟之所在百獸從焉鳯之所止百鳥環焉神龍所經盆盎湧焉海犀所涉江河坼焉麒麐之鬭日月蝕焉鯨魚之死彗星出焉牛之摶海水沸焉越殺犀疾雷及焉海牛之皮可鞬海豹之皮可鞁海驢之皮辟濡潮州有盈尺之蟻祖州有八尺之鮒交廣有四丈鰕須女醜有千里之蟹益州有三熟之繭九眞日南有八熟之繭江南有吐蚊之鳥塞北有蚊母之艸南中有疾蚊之木牛食生防而肥羊食僊靈脾而淫烏鳯曉百虫之音反舌觧百鳥之語角端知四夷之語松爲百木之長桂爲百藥之長梓爲百木之王牡丹爲百花之王葵爲百蔬之王人參千歲爲小兒枸杞千歲爲犬子松脂千歲爲茯苓楓脂千歲爲琥珀蓍艸千歲而神枯根千歲爲坐人竹米而枯蕉萃而槁松栢餳而椔蘜萎而不零蕉葉槁而不籜

鷸知天時

鷸知天時鷗知風雨駝知泉脈獺知水潦防將風則湧龜欲雨則鳴天將久雨則豕進漿猩猩知往檮杌知來鼉鳴應更蜂衙應潮鵲巢背歲蛇盤向壬狐潛上伏蝠忌庚申貓見寅人而食子逢申日而過街狼識孤虛虎奮衝破蛇曉方藥螿善禁咒鱧首戴星夜向北斗狐首戴髑夜禮北斗七月涼風至寒蟬感而能鳴十一月地雷動野雉聽而先雊運日之雄者晏靜無雲則鳴陰諧之雌者天將陰雨則鳴鸂能水故水宿之物莫隠啄木遇蠧穴能以嘴畫字成符故蠧魚自出鴉有隠巢故鷙鳥莫能見燕啣泥常避戊巳故巢不傾鸛有長水石故能巢中蓄魚而水不涸旨鷊行避艸木恐觸其嗉也翟雉髙避雨雪珍惜其尾也山雞炤水而自溺矜其彩也鰣魚罫而不動防其鱗也鵲善相其地而壘巢安則致其功用鷊善相其天而吐綬樂則見其文彩鹿比其類而環角外向牛衛其犢而環首外觸鴈有奴而伺夜羊有頭而率羣雁啣蘆而捍网狙伐巧而摶矢鷓鴣夜飛而啣葉以覆背羚羊夜宿而懸角以掛木蚺蛇自見金創【缺】

也雄鷄自斷其尾憚爲犧也虎食靑泥而解箭藥雉【缺】地黃以防膺傷貉爲曲穴以避雨野豕【缺】

沙泥以禦矢黃蜂綴窠於屋衘漆以固蔕【缺】

轉石以出蛇鸛擇礜石繞卵以助暖雀

防艾以【缺】

茅以觧蜂螫鷺偃絲而窺魚鷹弭角而鳥螳蜋執葉自翳以捕蟬烏鰂仰腹自浮而致烏蠅虎匿形搖股而摶蠅穿山甲張甲而致蟻卽且以气禁蛇蝸牛以涎規蠍鵞警盜鵲噪客鴉鳴喜【缺】鳴不祥雞夜啼而有赦貓洗靣過耳而勝客至瓠巴鼓琴遊魚出聽師曠奏樂鶴飛舞杜鴻漸登閣奏鼓羣羊躑躅開山升坐講經家雞佇立槃瓠衘戎將之首的盧脫檀溪之厄黃耳繋吳洛之書孤燕死玉京之塜烏龍嗾張然之奴鸚鵡告揚崇之賊鴈爲郝經傳書以通元鵲

【缺】

而報赦天寶馴象弩目祿山之使舞袁粲

【缺】

慶之負恩龍朝江亭助藝祖之戰蟻穴獄地脫董昭之厄龜浮洙水濟毛寶孤軍之沈鱉拖水藻救廚婢積熱之癥郭索執穗以輸海神烏鵲塡河而渡織女白龍魚服而困於豫且龜爲淸江使者而通夢於宋元峽山之猨化爲孫恪之婦閩江之螺化爲謝端之妹始皇遺筆袋於海上化爲墨魚黥布覆彭醢於江中化爲彭蚏孫權棄殘鱠於中流化爲王余越王弩化爲枳首魚蠧食仙字化爲脈望馬鱉食牛血化爲率然獅子糞爲蘇合香服翼糞爲夜明砂蘇方木自然虫糞爲紫粉號寒虫糞爲五靈芝

鶻生三子

鶻生三子一爲鴟鸛生三子一爲鶴鳩生三子一爲鴞防生三子一爲鷹夏雀生三子一爲鶉雕生二卵一爲狗龍生三卵一爲吉弔虎生三子一爲豹犬生三猣二師一玂豕生三豵二師一特鱷生百子爲鱷者才十二爲黿鼈者十八鳯五色而赤多者鳯黃多者鵷雛紫多者鸑鷟靑多者鸞白多者鷫鸘皆鳯之屬也鸞白曰化翼曰陰翥黃曰土符靑曰羽翔赤曰丹鳯皆鸞之屬也麟靑曰聳孤赤曰炎駒白曰索防黑曰角端黃曰麐皆麟之屬也黃質黑章者虎竊毛者虦毛白者彪黒者虪大於虎者酋耳小於虎者彪皆虎之屬也首有彩毛曰山雞頸有彩囊曰避株背有采羽曰翡翠腹有彩文曰錦雞貓有辟疾食之種蝱有木蜚鹿之種蟶有石艸泥之種蜻蜓有靑赤黃之種雞有蜀魯薊越之種蛇有水艸土木之種螘有黃白赤黑之種蜂有蜜土蒲盧之種繭有樗棘率簫之種螺有溪海田池之種鳩之種五曰鶌鳲鷑睢羊之種五曰羬麢羱驢封牛之種七曰犘犦犤犩犣犝蟬之種八曰蜋螗哲防蝒蜆蜓木螇鹿蠶之種八曰蚖拓爰珍爰寒沴四出寒鳲之種九曰春夏秋冬蛛桑行宵老雉之種十有弌曰鷂鷮鴻鷩秩雗翚�鶅鵗鷷蟹之種十有三曰蝤蛑撥棹子擁劍蟛螖竭朴河狥望潮停望石蜂江蘆虎蟛蜞蠘鼠之種十有三曰鼢鼮鼷鼬防鼭鼣鼫鼨鼰猿之類十有二曰猿猱猴狨狝狙猢猻能爲特獨十龜神靈攝寶文筮山澤水火各異名也六龜天地黃東靑西白南赤北黑各異字也

獺肝應月

物理有與气候相應者獺肝一月一葉十二月十二葉月滿又退之鱖魚脊十二骨毎月一骨有毒梧桐按月生葉一對不增芋毎月一子每大芋十二子鳯尾十二翎遇閏生十三翎藕每月一節閏月益一節棕梠應月生片遇閏則生半片歲長十二節歲閏則生半節茈菇種水中一莖収十二實歲當有閏則十三實雲南大理和山有樹葉如桂白色名和山花毎孕十二瓣遇閏多一瓣黃楊歲長一寸遇閏則否牡丹遇閏則花小蟬遇閏則少鳴鷓鴣飛數隨月正月則一飛而止黿鳴應更初更則一鳴而止食物本艸兔尾歲生一竅雀乳雛四月四子五月五子六月六子【見空同子】驪山泉出二穴朔後出左穴望後出右穴蜀靑城延慶宮六時水陽時卽灑然而下陰時卽無夷陵重山有風穴夏則風出冬則風入春秋無風朱艸日生一葉至十五日生十五葉十六日後一日落一葉蛤蚧之鳴大月三聲小月二聲鳩飼子朝從上下暮從下上魚始雷頭向下未驚蟄頭向上五月五日蝦蟆必伏水艸不鳴七月七日烏鵲則集林木不飛海中有甲物如扇其文如瓦屋名海扇三月三日潮盡乃出丙日嘉魚出穴甲子庚申日玳瑁閉口不食蝙蝠伏庚申夜防伏甲子夜燕泥避戊巳道州舜祠遇正月元日則山狙朝廟猿亦如之南靖縣鰲池有祠每朔望則羣魚浮列池上朝向敫貫家鐡樹遇丁卯年則開花扶蘆山甲戌日則有鼓樂笙簫聲貓咬防初一至十五咬上身十六至月終咬下身虎毎月望前耳能聽而目不能視望後目能視而耳不能聽科斗月大盡先生前足月小盡先生後足驢馬駒月初生者行在母前月半生者行與母並月末生者行居母后鸎粟花九月九日及中秋種之花必大又必滿象膽隨四時春在前左夏在腹秋在左足冬在右足鱨魚膽春夏近上秋冬近下蚺蛇膽上旬近頭中旬近心下旬近尾人身諸虫上半月頭向下下半月頭向上雞子日中則正日昃則偏白毛烏骨雞每日以子午卯酉四時其毛翻竪防立貓目睛旦暮圓及午竪斂如綫其鼻端常冷惟夏至一日暖昆吾陸地鹽月滿則如積雪味甘月虧則如薄霜味苦蟹月黑則肥月明則瘦燕昭王時有長春樹花春色碧春盡則落夏則赤夏盡則凋秋色白秋殘則萎冬色紫遇雪則謝宣和士人之蠧魚石至午則堅冷爲石至巳時則蠕動爲小蠧魚李芬之未石每日至未時則气出如雲煙祁陽縣北金衝井旁穴一竅每日午水溢緋魚游泳夜半魚匿日午又然雲南大理洱河有分水厓南河北海水如各劃河海正中每八月望有瑚樹出水面湘潭方廣寺每四月朔日東壁見維楊官府樓堞白厓川畢鉢羅窟獨木橋十餘所木大如指樵子履之而過亦不損折毎月十五夜換橋一次但見橋新無復舊木謂之仙橋道書四川大邑縣鶴鳴山有二十四洞應二十四气洞口約濶三尺深不可測毎遇一气則一洞竅開餘皆不見有七十二穴應七十二候文昌雜錄廣州大溪山有洞五月五日洞開人備墨紙以手刷石壁多得藥方咒語洞亦隨閉洛聞錄河州鳯林闗有靈巖寺每七月十五日則流出聖柰大如盞音綴冬至陰極陽生梅桃李杏花皆五出夏至陽極陰生威靈仙鹿蔥射漧淨瓶蕉梔子皆六出

物類同名

木筆名辛夷芍藥亦一名辛夷太華山蛇名肥遺英山有鳥亦名肥遺風伯名飛廉龍雀鳯頭龍尾其文五色亦名飛廉劍名魚腸竹亦名魚腸彭蜞通夢於人自稱曰長卿艸中有徐長卿子規名謝豹一曰謝豹人也拘恥死其魂爲虫潛行地中羞見人以足覆靣作羞恥狀能穴地如鼢防頃刻深數尺老君名李耳虎亦名李耳劉向名更生菊亦名更生藤名扶老鳥亦名扶老虫名寄生軍裝亦寄生終南山名地肺荊州府山名地肺萬畢術沙虱一名地肺鸇名晨風馬亦名晨風艸名屠蘇屋亦名屠蘇冠幘亦曰屠蘇張平狗名飛燕紅陽侯馬亦名飛燕馬名有玉逍遙牡丹名亦有玉逍遙鱷魚名忽雷秦叔寶馬亦名忽雷駁禦器琵琶名大小忽雷竊脂有三獸其一也鴞有三其二禽也蜃有二一似螭一似蚌也狻猊有二一獅子一龍子也豻有二一胡犬一食虎豹者螵蛸有二烏鰂之骨曰海螵蛸螳蜋之子曰桑螵蛸類有二一亶爰之獸如理而有髮名曰類一則帶之鳥如烏而五采名曰奇類鵠有三一鴻鵠一鳱鵠【鄭觧爲題肩】一鳯多白色也鶉有二一鷯鶉一赤鳯之名也防有二一獨足之獸一蜀山之牛重數千斤者鷫鷞有三一羽可爲裘一西方似鳯者一唐侯之馬名也防有二一身漦小魚一海防大魚也麛有二一鹿子一獸子初生皆曰麛也犉有二一黃牛黑唇一則牛七尺爲犉也鬼車有二一鵂鶹一則胡蝶之名也鯤有二一魚子之名一則化鵬者鵸防有二一如鳥三首六尾一如烏五采赤文也鼰有二一如防毛蒼而在樹一防身馬蹄一歲而千斤者魚虎有二一水禽食魚一海魚有變爲虎者羆有二一如麋川在尾上與如熊者別也彘有二一浮玉之山獸狀如虎與家彘別也鴟有二三危之山鳥狀如與鴟梟別也旦有二一獸名獦旦一鳥名鶡旦也蜚有二一負蠜一如牛者蜀有二一葵虫一雞大者爲蜀也特有三豕生三子一曰特又一歲曰特又一牲亦曰特也蛩有二一蛩蛩距虛一秦人謂蟬蛻曰蛩也蟨有二一比肩之獸一井中虫也離有二一猛獸一山神獸形也蛤有四一雀入大水化爲者一蜯屬一鼃屬一蚧蛤豵有二一豕生三子一爲豵又一歲曰豵也鷸有三一大鳥一翠鳥一赤足黃文者鶋有二一鷂鶋一鴨鶋也鴇有二一烏似鴈而無後趾一馬驪白雜文之名蠩有二一蟾蝫一如蠶一頭數尾長二三尺可食者豝有二一豕二歲曰豝一番豬牝豕亦曰豝也蚣有二一蜈蚣一蚣蝑也有二一玃一如鹿而四角者角端有二一狀類貊角在鼻上可作弓一麕身而馬尾獨角而緑文能曉四夷語至於魚名琵琶燕名琥珀樹名如何近矣菌名笑矣乎李名顏回菜名孟娘松名孔雀檜名鴈翅羊名慒士牛名郭椒丁櫟虫名傍不肯鳥名告天子則又名之特異者也

物類多壽

蜉蝣生三日蠶三十日蟪蛄不知春秋朝菌不知晦朔而大椿以八千歲蓂靈以五百歲爲春秋小年之不及大年也此外物類之多壽者蛇有無窮之壽獼猴壽八百歲變爲猨猨五百歲變爲玃玃壽千歲蟾蜍壽三千歲千歲者頭上有角頷下有丹書八字萬歲者背生芝艸出爲瑞世之祥【太平淸話正和二年夏四月新安有蟾蜍背生芝艸時農夫汲水於龍淵之津覩一蟾望日而拱已而視之則其背生芝凡五十葉葉間有異艸蒙茸蒼翠歲寒不凋】抱朴子麒麟壽三千歲廣雅曰壽一千歲騰黃之馬吉光之獸皆壽三千歲千歲之鳥萬歲之禽皆人靣鳥身壽如其名虎及鹿兔皆壽千歲滿五百歲者其毛色白熊壽五百歲者則能變化爲狐貍又豺狼皆壽八百歲滿五百歲變爲人形鯉壽千歲防壽三百歲滿百歲者色白善憑人可爲卜曰仲能知一年中吉凶及千里外事狐五十歲能變化爲婦人百歲爲美女神巫或爲丈夫千歲卽與天通爲天狐又千年之狐姓趙姓張五百年狐姓白姓康千歲龜五色見焉額上兩角骨起能觧人言浮於蓮葉之上或在蓍叢之下三千歲遊捲耳之上錄異記武成三年庚午六月五日廣漢太守孟彥暉奏西湖有金龜徑寸遊於蓮葉之上一曰龜壽三千六百歲柳莊龜經龜千二百歲可卜天地之終始述異記龜一千歲生毛壽五千歲謂之神龜壽萬年曰靈龜鵠生百年而紅五百年而黃又五百年而蒼又五百年而白壽三千歲柳毅傳稱龍壽萬歲道家云虎千歲則牙蛻而角生天主物簿孕環之兔隠於左腋毛有文彩至百五十年當轉環於腦能隠形人不能見之矣燕滿五百歲則生胡髯一曰千年生胡髯千歲之燕戶北向百歲蝙蝠能於人口上服人精气以求長生三百歲能化形爲人飛遊諸天千歲之後體白如銀棲卽倒懸飲乳水而長生得而陰漧未服之令人壽四萬歲中記百歲服翼色赤止則倒懸千歲服翼色白得之壽萬歲白集荊州玉泉寺山洞有白蝙蝠大如鴉體如白雪鹿六十年則懷瓊於角下角有班痕紫色如防竹或有涎出於口不能急走也魚之懷珠者五十年後不復鼓鰓鬐紫色眼紅色口赤色鶴七年小變十六年大變百六十年變止千二百年形定二年落子毛易黑防七年羽薄雲漢復七年舞應節復七年晝夜十二鳴復十年不食生物大毛落茸毛生毛白如雪或純黑泥水不能污復百六十年雌雄相視而孕一千六百年飲而不食千歲之鶴隨時而鳴能登於木色純白腦盡成骨千歲樹精爲靑羊萬歲樹精爲靑牛又花木之壽者劍州古延福寺有千年木一株甚巨二白羊往來其下近之則不見嶧山有禹貢時孤桐泰山有秦大夫松秦郡有秦時栢功州鳯凰山有紫栢號騎鯨栢根盤巨石大幾十圍東嶽廟有漢時栢州有昭烈時大桑盧龍靜安寺有陳朝檜吳興鐡佛寺金陵牛首皆有六朝時銀杏樹茅山及洪州西山皆有許旌陽手植檜範石湖在成都見唐時梅呂吉甫宅有唐時雙檜建寧都司有五代時樟木

食物異常

食物異常者如煮肉不變色曝肉不能亁祭肉自動肉經宿尙暖或入水掣或落地不沾塵土或煮而不能熟或煮熟不斂水者鳥死口自閉或目不閉或足不伸者兔死眼自合或隻眼者鹿有豹文者魚無腮或無腸無膽或逆鰓或金鰓或有目睫能開合或二目不同或赤目或逆鱗或白鬐或白背或腹下丹或有角或頭有白色如連珠至脊者鱉腹下成王字或卜字或三足或獨目或目白足赤或腹有蛇蟠紋或頭足不能縮者蟹腹下有毛或腹中有骨或兩目相向或獨目或足斑目赤或背上有星防者蝦無須者或腹下丹煮之白者牛肝孤葉者馬生角或蹄有夜目或白馬黑首或白馬靑蹄者白豬白蹄靑爪或白豬黑蹄者犬懸蹄肉中有星如米者羊心及肝有孔或六角或獨角或白羊黑首黑羊白首者鴨目白無黑者雞有四距或黒雞白首白雞黃首者凡獸有岐尾或赤足者凡鳥有四距三足或六指或鳥肝靑色或白鳥首鳥白首鳥卵有八字文者木耳及菌赤色或下有毛或夜有光煮不熟者桃杏雙仁者諸沈水或雙蒂雙鼻者桑根出土上者李不沈水者姜有黃花者芹有赤葉者此類多毒食之殺人陶瓶內挿花宿水及飬蠟梅花水飲之能殺人

物反常性

物各有性而或反其常如水宜寒而有溫泉火宜熱而有涼焰石宜沈而有浮石山木宜浮而有沈水木晝宜明而有變晝艸夜宜暗而有夜光珠夏宜暑而有避暑犀冬宜寒而有辟寒玉莫輕於毛而弱水不能載莫堅於石而骨托獨能吞莫酷於火而有不灰之布莫勁於金而有食鏹之蟻至於兔絲無根而生蛇無足而行石脾入於水則亁出水反濕甘艸遇火則熱油麻入火則冷獨活有風不動無風自揺硃砂入火後用之殺人藥中服餌用其生者附子生用殺人藥中用其熟者蚌淚畫物晝暗夜明沃焦石磨水畫物夜隠晝見鵂鶹晝暗夜明防晝伏夜動烏向啼而背棲燕背飛而向宿烏喜閒曠鵲喜稠閙睡蓮晝開夜縮水底夢艸晝縮入地夜卽出水菱花開必背日芡花開必向日蟬飲而不食蠶食而不飲蜉蝣不食不飲太陽之艸曰雞格【卽黃精一名莵竹一名地髓】餌之長生太陰之艸曰鉤吻食之立死【一名野葛】嬾婦魚脂歡樂則明績紡則暗寧王燭靜坐則明喧呼則昏鳱以水言自北而南以山言自南而北子規啼必北向鷓鴣飛必南去鵜鶘飲水數斗而不足鱛鮪入口若露而死鳥獸昆虫飛者以翼而丹燻之山耳防以尾天池之山飛兔以背訑鳥以足上申當扈之鳥以髯蛤蜊以殻鳴者以口而蟬以翼龜之屬以脰精之屬以注榮原之屬以胸蜙蝑以股鸛以喙鼃以脰蜴以胸蠵以冑發皇以翼行者以足而蠐螬以背砂挼子以身倒行聽者以耳而龍以角牛以鼻鱉與蛇以眼取者以臂而象以鼻取視者以目而水母以蝦視走者以股而駏驉以蛩走狽以狼走孕者以交而兔以望月孔雀以聞雷鶴以聲鵲以意防防白鷺白鶂以睛烏以涎鰻以影鸜鵒以足騰蛇以聽孕育者以後竅而鷁鳥鸕鷀蜍蟾兔以吐生凡鳥有舌而鴇則無舌魚無舌而鱧則有舌其一物而性自相反者豆能痢人其殻能止之甜蒂能吐人其肉能觧之坐拏能懵人食其心則醒瀛州有艸如菖蒲名蕓苖食其葉則醉餌其根則醒楝皮根瀉人皮則吐人藍蛇之首能殺人尾則觧藥毒當歸能生血其尾能破血甘蔗煎爲沙糖則熱水成湯則冷蚊母鳥口吐蚊而其翅爲扇獨辟蚊同地而生物性相反者有處卽有白蜈蚣以治有蠱處卽有白藥以解蠱有野葛之地必生蕹葉有短狐之地必有鸂有射工之地必有鸀鳿魚鱉螺蜆治濕气而產於水麝香羚羊治石毒而產於山同一物而異地則各殊者天下海棠皆無香獨昌州者有香天下鱸魚皆兩鰓獨松江鱸魚四鰓鶴在他處產者足皆黑在通州興化所產足皆緑江南以東羊白而豕黑江南以西羊黑而豕白蟹產於濟鄆者紺紫產於江浙者靑白蛇死目皆閉惟蘄州者目開若生舒蘄兩界間則一閉一開同一物而食之有相宜不相宜者龍畏楝實而豸喜食楝實鴞食桑椹革暴而鳩食之淫蹢躅羊食之則死而人食之則可以療病人食鉤吻卽死而羊食之肥魚食巴菽卽死而防食之長防食礬石卽死而蠶食之不饑魚食莽艸卽死而人食之美犬食木鱉卽死而人食之無毒昌羊去蚤虱而來蛉窮物類相制相報者雞食蜈蚣而雞死蜈蚣亦羣食之蛇食蝦蟆而蛇死蝦蟆溺其骨皆化爲水山中田防食菅葴而防齒至堅惟菅葴撃之輒碎鱔鰻蚊螫卽死而其骨燒之蚊翅足皆落又如蟹至潯陽則少鰣魚至鴨欄磯則少條魚惟城陵磯冬至前後有之閩中獨有紅茉莉蜀中獨有紫綉毬楚中獨有紅梨花燕中獨有黃石橊天臺獨有黃海棠白海棠白紫碧桂花白玫瑰洛陽獨有黃芍藥其理眞不可究詰也

物類相似

爾雅以守宮爲蜥蜴以益母爲茺蔚詩義以蟊爲螻蛄荀卿以蘭根爲芷髙誘以干鵲爲蟋蟀蔡司徒以彭蜞爲蟹何遜以擁劍爲魚蔡中郎以反舌爲蝦蟆淮南子以蛩爲蠛蠓孫思邈以合歡爲萱艸郎仁寶以蚌肉爲淡菜以水雞爲蝦蟆溫飛卿以紅荳爲相思叚成式以貴爲貓此皆相似而非者至於鷖似鳯鳨似鳬防似雉防似梟蝞似蝦蜮似鱉蝸似鼠獨似猨防似貍贙【鐘】似犬犀似豕貔似虎貈似狐似羊兕如牛猛氏如熊谿邊如狗挑防如鹿靈貓如麝蜪犬如犬狗如莵鵾雞如鶴鶡雞如雉鶗雞如鶷如鵙白鷢如鷹屬玉如鳬思歸如鳩木客如鵲岢嵐如烏蟖如蠶猶如鹿貔如馬獜如犬虎爪而善奮山膏如豚火色而善詈文文如蜂枝尾反舌而善呼孟極如豹白身文題而善伏天馬如犬白身黑頭見人則飛竦斯如雌雉人靣見人則躍山如犬人靣見人則笑鵾如翠而赤喙黃烏如鳬而白首蔥聾如羊赤鬛孟楒如貆而赤豪狕如豹而文首狒狒如人灌灌如鳩胐胐如貍而有鬛狪狪如豚而有珠黑獸如熊曰獵獵素獸如馬曰蛩蛩靑獸如虎曰羅羅毗貍如犬而短足魋如小熊而黃毛符防如麟而無角秦吉了如雊鵒而人耳有難枚舉格物者不可不察也他如蛇牀之節亂蘼蕪杜蘅似細辛薺苨似人參百部似門冬狼毒亂防葵鉤吻亂黃精防揳似蕈蘚樗似杶迷似檀似豫章柀似又其近在耳目者矣

蚨靑羅

瑯嬛記海中所產異物多類人支體蚨靑類人首羅類人足戚車類男陰文齧類女陰【卽今淡菜】至於貴鈐類鳯蕋鐘類鹿鳩賊類象木藻類鳬抑又奇矣

鴝掇斯彌

莊子雲得水土之際則爲蠙之衣生於陵屯則爲陵舄陵舄得郁棲【象名】則爲烏足【艸名】烏足之根爲蠐螬其葉爲蝴蝶化而爲鴝掇【虫名】鴝掇千日爲幹余骨【鳥名】幹余骨之沬爲斯彌【虫名】斯彌爲食醘【酒上螕蠓】頥輅【虫名】生乎食醯黃軦【虫名】生乎九猷【老眾】瞀苪生乎腐【亦虫名爾雅云一名守一名忿鼠】羊奚【艸名】化乎不箰久艸生靑寧【虫名】靑寧生程程生馬馬生人【未詳】淮南子生海人海人生若菌若菌生聖人聖人生庻人凡者生於庻人羽嘉生飛龍飛龍生鳯皇鳯皇生鸞鳥鸞鳥生庻鳥凡羽者生於庻鳥毛犢生應龍應龍生建馬建馬生麒麟麒麟生庻獸凡毛者生於庻獸介鱗生蛟龍蛟龍生鯤鯁鯤鯁生建邪建邪生庻魚凡鱗者生於庻魚介潭生先龍先龍生鼉鼉生靈鼉靈鼉生庻鼉凡介者生於庻鼉暖濕生容暖濕生於毛風毛風生於濕濕生羽風羽風生煗介煗介生鱗薄鱗薄生暖介五類雜種興乎外肖形而蕃曰寫生陽閼陽閼生喬如喬如生幹木幹木【缺】

根【缺】者生於庻木根防生程若程若生【缺】

玉生醴泉醴泉生皇辜皇辜生庻艸凡【缺】

生於庻艸海閭生屈龍屈龍生容華容華【缺】

生萍藻萍藻生浮艸凡浮生不根茇者【下缺四字】

鳥獸兆兵火

鹿臺之山有鳥如雄鷄而人靣名鳬徯見則有兵鐘山有鳥如雕黑文白首赤喙虎爪名大鴞見則有大兵小次之山有獸如猿而白首赤足名朱厭見則大兵蛇山有獸如狐而白尾長耳名狼見則國內有兵倚帝之山有獸如鼠白耳白喙名狙如見則其國有大兵恆山有天神如牛八足二首馬尾音如勃皇見則其邑有兵渭水多鰠魚狀如鱣魚動則其邑有大兵歷石山有獸如貍而白首虎爪名梁梁見則其國有大兵章義之山有鳥如鶴一足赤文靑質而白喙名曰畢方見則其邑有譌火鮮山有獸如膜大赤喙赤目白尾名卽見則邑有火至虢山之禺鳥如鼠而鳥翼可以禦兵驪山正回之水其中多飛魚如豚而赤文服之可以禦兵中曲之山有獸如馬白身黑尾一角虎牙爪名曰駮可以禦兵休水多防魚如雌而長距足白而對食之可以禦兵崌山有鳥如鶚而赤身白首名曰竊脂可以禦火醜陽之山有鳥如鶚而赤足名曰余可以禦火崦巖之山丹木葉如糓實如赤苻黑理食之可以禦火卽公之山有獸如龜而身赤首名曰蛫可以禦火囂水鰼鰼之魚如鵲十翼鱗皆在羽端可以禦火翠山鳥多鸓如鵲赤黑兩首四足可以禦火符禺之山鳥多鴟如翠而赤喙可以禦火小華之山多赤鷩可以禦火帶山有防防如馬一角可以辟火一災一祥何相反也

鳥獸應水旱

雞山有鱄其狀如鮒而彘毛其音如豚見則天下大旱令丘山有鳥如梟人面四目而有耳名曰顒見則天下大旱太華山有蛇六足四翼名肥見則天下大旱鐘山有鳥如鴟赤足而直喙黃文而白首其名曰鵕見則其邑大旱崦嵫之山有鳥如鶚人靣蜼身大尾見則其邑大旱渾夕山有蛇一首兩身名肥遺見則其國大旱幽都有大蛇赤首白身其音如牛見則其邑大旱枸狀山有鳥如雞而鼠毛其名防鼠見則其邑大旱未塗之水有如黃蛇魚翼名防防見則其邑大旱姑逢之山有獸如狐而有翼其音如鴻鳥名獙獙見則天下大旱餘如之澤有魚如魚而鳥翼出入有光其音如鴛鴦見則天下大旱伊水有鳴蛇如蛇而四翼其音如磬見則其邑大旱長右之山有獸如禺而四耳其名長右見則其郡縣大水崇吾山有鳥如鳬一翼一目相得乃飛名蠻蠻見則天下大水玉山有鳥如翟而赤名曰勝遇見則其國大水邽山蒙水有羸魚魚身鳥翼音如鴛鴦見則其邑大水豺山有獸如誇父而彘毛見則天下大水空桑山有獸如牛而虎文其音如欽名曰軨軨見則天下大水敖岸之山有獸如鹿而四角名曰夫諸見則其邑大水剡山有獸如彘人面黃身赤尾名合窳見則天下大水

日行三萬里

走獸內行之速者牛犦牛槖駝鴕鳥皆日行三百里州畱日行三百里狻猊野馬日行五百里哥舒翰白駱駞日行五百里駿駒日行五百里王君夫牛能日行七百里風腳駝日行七百里波斯國犬亦日行七百里鶤雞八百里騏驆虎千里荀晞爲兗州鎭得一牛能日行千里杜光庭犬名吠云日行萬里周穆王八駿日行萬里角端日行一萬八千里飛兔日行三萬里又相馬經曰馬生下墮地無毛行千里尿舉一腳行五百里蘭筋竪者行千里膝如團麯行千里耳中有毛者日行千里旋毛在腹下如乳者行千里酉陽雜爼駝臥腹不貼地屈足漏明則行千里

虫而鳥獸名

虫而鳥獸名者蚊曰白鳥蛺蝶曰春駒螢火曰丹鳥蟻曰駒蜻蜓曰綘騶蝸曰牛緯絡曰莎雞古今注兗州人謂赤鯉爲赤驥靑鯉爲靑馬黑鯉爲駒白鯉爲白驥黃鯉爲雉謂之靑鳬鳥而獸名者鷸曰魚虎石林詩話江淮有水禽號魚虎翠羽紅首顏色可愛雀徳符返羊騷詩翠裘錦防初相識魚虎彎環掠岸飛魚狗齊廷一足鳥曰商羊唐韻詢水狗也注小鳥身似翠食魚江東謂之水狗獸而鳥名者張平犬曰飛燕王鐸卑腳犬曰花鴨宋犬曰鵲又周處風土記曰犬則靑鸇白雀秦皇馬曰銅雀漢文馬曰紫燕豫章王蕭嶷馬曰飛燕尸子馬亦名紫燕黃子馬名黃鵠曹洪馬名白鵠

鳥獸而官名

鳥獸而官名者唐宗封白緑鸚鵡爲白衣使者緑衣使者髙齊後主封鷹淩霄郡君隋煬帝封芙蓉鷗碧海舍人司馬休之封騅爲揚武將軍齊蕭太祖封赤馬龍驤將軍北漢劉旻封黃騶馬自在將軍食以三品料唐宗封騾白騾將軍髙齊後主馬及鷹犬乃有儀同郡君之號又不獨齊雞開府衛鶴乘軒也至於秦封松爲五大夫唐武后封栢爲五品大夫陳封石爲三品宋封石爲盤固侯錢鏐封其幼所戲大木曰衣錦將軍朝廷封爵乃爾輕及無知之物耶

淸異錄武宗爲頴王時邸園畜禽獸以備十玩鶴爲九臯處士白鷴爲素先生雞爲長鳴都尉龜爲靈素子猴爲惺惺奴犬爲守門吏驢爲長耳公貓爲鼠將鹿爲茸客鸚鵡爲辯哥李昉以司空致仕所居園林畜五禽皆以客名之白鷴閒客鷺鶿雪客鶴仙客孔雀南客鸚鵡隴客宋曽端伯以十花爲友荼防韻友茉莉雅友瑞香殊友荷花淨友巖桂仙友海棠名友菊花佳友芍藥艶友梅花淸友梔子禪友張景修以十二花爲十二客各詩一章牡丹貴客梅淸客菊壽客瑞香佳客丁香素客蘭幽客蓮靜客荼防雅客桂仙客薔薇野客茉莉逺客芍藥近客

玉芝堂談薈卷三十二﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷三十三

明徐應秋撰

龍生九子

戒庵漫筆載李西涯懷麓堂集雲龍生九子不成龍各有所好囚牛平生好音樂今胡琴頭上刻獸是其遺像睚眥平生好殺金刀柄上龍吞口是其遺像嘲風平生好險今殿角走獸是其遺像蒲牢平生好鳴今鐘上獸紐是其遺像狻猊平生好坐今佛座獅子是其遺像霸下平生好負重今碑座獸是其遺像狴犴平生好訟今獄門上獅子頭是其遺像贔屭平生好文今碑兩旁文龍是其遺像吻生平好吞今殿脊獸頭是其遺像又陸文量菽園雜記云古器物異名屭贔其形似性好負重故用載石碑螭其形似獸性好望故立殿角上徒牢其形似龍而小性好吼叫有神力故懸於鐘上憲章其形似獸有威性好囚故立於獄門上饕餮性好水故立橋上蟋蜴形似獸鬼頭性好腥故用於刀柄上其形似龍性好文彩故立於碑文上金猊其形似獅性好煙火故立於香鑪上椒啚形似螺螄性好閉口故立於門上虭蛥其形似龍而小性好立險故立於防朽上鰲魚其形似龍好吞火故立於屋脊上獸其形似獅子好食陰邪故立門環上金吾形似美人人首魚尾有兩翼其性通靈不昧故用巡警云出山海經博物志然今本皆無之其名凡十三與前說異治間泰陵令中官問龍生九子名目於李少師東陽李不能悉詢於吏部劉員外績得其說於故冊面上因據以復胡侍眞珠稱歷考傳記睚眥見戰國防聶政範睢傳蒲牢見班固東都賦注狻猊見穆天子傳及爾雅狴犴見字林贔屭見西京賦吳都賦蚩吻當作鴟尾漢世越巫請以厭火都不見有龍子之說霸下一作

龍見洵陽

易稱飛龍在天又稱乘龍禦天龍者帝王之象其見宜爲吉祥乃考之記傳晉恭帝元年冬東方黑龍四升於天齊淸河元年齊州濟河水中見八龍升天唐武瞾三年有龍三十見洵陽水中顯慶二年五月庚寅有五龍見於岐州皇后泉前燕慕容皝時有黑白二龍見於龍山王僧防傳有龍五色入鸚鵡洲其時並非治平又考晉書呂光庶子纂簒位咸寧二年有龍出東箱井中到殿前蟠臥比旦失之俄有黑龍升於當陽九宮門鳩摩羅什曰龍者陰類出入有時而今屢見則爲災眚必有下人謀上之變則其爲不祥固彰彰矣魏爲晉制則蘭陵之龍屢見於井中宋信誣妄則茅山之龍或騰於幡上龍漦夏庭而殷祚殄龍乳人家而孫皓降黃山有死龍王莽伏誅之徵也野王山有死龍漢獻將廢之兆也齊稱木徳伐枯桑而得死黃龍於孔中兆武成之亡也周色尙黒黒龍墜死亳州則周武之殞也至宋紹興八年夏金之熙州濼水有蒼龍見明日有黃龍以爪擎嬰兒爲戲者三又有帝者服乘白馬六蟾蜍在其前尢從來未有之異也

龍背有金彩三道

宋上淸宮先天節道場香火龕中獲小龍背有金彩三道尾有翠文寸餘紹興初朱勝非出守江州過梁山龍入其舟才長數寸赤背緑腹白尾黑爪目有光政和元年夏雨晝夜凡數日及開霽開封府茶肆中有異物如犬蹲踞臥榻下身僅七尺色蒼黑其頭類驢兩頰作魚頰而色正綠頂有角甚長於其際分兩岐聲如牛鳴與世所繪龍無異行都垜橋旌忠廟有二蛇出沒大者盈尺方鱗金色首脊有金錢遇霽忽變化數十百遊蕉卉間右四則果龍耶物有似之而未必眞龍耶

鹽龍

楊用修云吉弔上岸與鹿交或在水邊遺精遇流槎枯枝粘裹號紫稍花道樞所謂鹽龍有益幃箔者也小說蕭注從狄殿前之破蠻洞也收其寶貨珍異得一龍長尺許云是鹽龍蠻人所豢借以銀盤每鱗中出鹽少許以玉筯摭得用酒和飲之可以助陽後因蔡元度就其體防鹽而龍死與楊說微不同

守藏龍

酉陽雜俎稱龍在閻浮提者五十七億龍於翟陁尼不降濁水西州人食濁則夭單越人惡冷風雲不發冷於弗娑提州不作雷聲不見電光東洲人惡之也公謂羅子春制龍石能制徵風雨召戎狄之龍不能制海王珠藏之龍又云震澤洞中有千歲龍能變化出入人間善譯時俗之言是龍之類固不一也怪錄開元中葉天師講經於明州奉化縣忽一老父禮拜自云守藏龍守此千歲方免炎沙之罰今爲番僧咒水欲取統天鎭海之寶天師以符救之波停風息老父泣謝仙師命致淸泉遂成石渠經冬不竭至今謂之天師渠又唐乾符中有僧日以課誦爲事因下峽泊舟白帝夜深持念忽覺有腥穢气水面一人曰某姓許名道坤唐初爲防牧以貪殘受業報爲灔澦堆龍王三千年於今二百四十年矣適聞師持課故來迎謝耳僧曰峽路險惡多覆溺之患盍勅諸龍而禁戢之可乎曰此類實蕃皆業報所作非常力所能制也僧將問忽失同光中滄州民於路逢白蛇以繩系之擺其頭落須臾雷電撮此子上空中爲雷火焚燒死墜地背有朱書曰此人殺安天龍爲天符所誅裴鉶傳奇開成初僧金剛仙西域人居淸逺峽山寺善拘鬼神制蛟螭於峽山潭傍揺錫而咒水開見底有一泥鰍長三寸許躍入瓶中語寺僧曰此龍也吾至海門以藥煮爲膏塗足則渡海若履平地是夜龍王化白衣叟持黃金百兩以餽寺僧懇捨其龍金剛仙傾鰍於潭泛舶而歸道書陳希夷初隱武當山有五老人來聽講易謂希夷曰吾輩日月池中龍也此地非君所棲令希夷閉目淩空禦風及張目已在華山石上或云希夷之睡乃五龍所授蟄法也曇超居靈苑山一定累日忽見一人作禮曰弟子赤亭山神也村民驚山壞龍穴羣龍忿誓三百日不雨今已百日田地枯涸欲屈救蒼生超許之乃至赤亭爲龍祝願龍亦悔悟化爲人見禮於超明日大雨【西湖逰覽志】佛國記波知國有三池大池有龍王次者龍婦小者龍子行人設祭乃得過不祭多遇風雪伽藍記西方烏塲國西有池龍王居之龍王每作神變國王輒投金玉珎寶祈之名曰龍王寺寺僧衣食待龍而濟古玆王阿主兒有神力能降毒蛇龍時有人買市人金銀寶貨錢至夜悉化爲灰王有男先出家成阿羅漢果王問之曰此龍所爲居北山王至龍所叱龍龍驚起化爲獅子王乘其上龍曰王勿殺我當與王乘心有所向隨心而至王后遂乘龍而行韓退之詩衙時龍戶集上日馬人來吳埛雲長安有龍戶見水卽知有龍或引出但如鰍魚

紅葉化龍

龍神物也奮則起於天衢蟄可藏於莩甲其可豢可醢者特蛟蜃之類耳酉陽雜俎有史秀才者元和中與道流逰華山時暑月環憩一小溪忽有一葉大如掌紅潤可愛隨流而下史接得寘懷中須臾覺漸重潛起視之覺葉上鱗起粟粟而動史驚懼棄林中遽白眾曰此必龍也可速去下山未半風雨大至霏雪錄山東民婦一臂有物隱然膚中屈結如蛟龍狀婦喜時時以臂浸盆水中一日雷電交作婦自牖出臂一龍擘云而去稽神錄王建稱尊於蜀其嬖臣唐道襲夏中大雨所蓄貓戲水檐澑下視之稍稍而長俄而前足及檐雷霆大至化爲龍而去髙僧傳什僧伽閒而宴息見神告曰天方亢陽百姓苗死身胡藏其嬾龍耶其如人何伽曰爲之柰何神曰若今夕但小指出窗隙外伽依之其夜霆擊異常質明視指微有紅綫脈焉聞奇錄唐金州僧文淨因夏屋漏滴於腦遂成小瘡經年若一大桃來歲五月後因雷霆震文淨睡中不覺寤後贅痛人視之如刀割有物隱處乃蟠龍之狀也嘉話錄釋道宣持律第一忽一旦霹靂繞戶外宣曰吾持律無犯若宿業則不知之視其十指甲有一防如油麻在右小指上乃出於隔子孔中一震而失黑處是蛟龍之所蟠也異苑陶侃嘗捕魚得一織梭還掛於壁有頃雷雨梭變成赤龍從屋騰躍而去傳奇載昆山縣遺尺潭本大歷中村女爲皇太子元妃遺玉尺化爲龍至今遂成潭杜陽編徳宗時日林國獻龍角釵類玉紺色上刻蛟龍之形帝賜獨孤後與帝泛舟龍池有紫雲自釵上而生俄頃滿舟中帝命置室內以水噴之化爲二龍騰空去集異記唐元和間都尉韋宥出牧溫州忽忽不樂一日晚涼跨馬登岸依舟而行忽淺沙亂流蘆葦靑翠因縱轡飲馬而蘆枝有拂鞍者宥熟視見有新絲箏弦周纒蘆心宥卽收蘆伸弦其長倍尋試縱之應手復結宥家有妓卽付箏妓曰我於蘆心得之試施於器以聽其音妓安於箏更無少異惟短二三寸耳方饌妓卽置之隨置復結食罷視之則已蜿蜒揺動妓驚告眾競來觀之而雙眸了然矣宥駭曰得非龍乎命衣冠焚香致敬盛諸盂水之內投之於江才及中流風雷昏暗白龍百尺拏攫升天霏雪錄有縫人坐一室忽堊壁中瑟瑟有聲少間隙處一小蛇隨出隨大俄風雨化龍而去酉陽雜俎僧無可言近傳有白將軍者嘗於曲江洗馬馬忽跳躍驚走前足有物白如衣帶縈繞數匝遽令解之流血數升白異之遂藏紙帖中寘衣箱內一旦送客至潼水出示諸客客曰盍以水試之因以鞭築地爲竅置虫於中少頃虫蠕蠕而長竅中泉湧有黒气如香煙竟出檐外眾怪之曰此必龍也急歸未數里風雨驟至大震數聲蜀邸有靑將郭彥郎行舟峽江至羅云漑方食而臥心神恍惚夢一黃衣曰莫錯已於口中探一物而去覺來咽防痛甚於時篙公輩但見上雷雨晦防震聲甚厲蓋有龍入口也古琴錄荀季和有琴曰龍唇一日大風雨失去三年後復大風雨有黒龍飛入李膺堂上膺諦視之曰此荀季和舊物也送還季和恐復飛去嵌金於背以厭之攺名曰飛龍宣室志政陽法喜寺唐元和末寺僧頻夢一白龍自渭水來至殿西楹蟠繞且久乃直東而去每夢則明日必雨或言佛寺亦龍所居故釋氏有天龍八部僧召工合上爲偶龍而於殿西楹置焉蜿蜒鱗鬛甚得雲間之勢丰慶初見一物從西軒直出乘雲望渭水而去夜將分始歸西軒下細視之白龍也又數日寺僧盡出赴齋及歸視像龍已失矣及晚陰雲起渭水而逼佛宇像龍已在西楹上鬐鬛鱗甲若盡沾濕因以鐵鎖系之金徽變化錄孫登琴遇雨必有響如刅物聲竟因陰雨破作數截有黑蛟湧去張僧繇嘗於金陵安樂寺畫四龍不防目睛謂防之則騰驤而去人以爲誕固請之因爲落墨才及二龍果雷電破壁徐視畫已失矣獪園吳興有村媼畜一伏雌於牀下爲霹靂所擊死庭中媼子持刀後門燖治之鸞刀一下光怪燭天忽見一靑蛇從雞腸中蜿蜒入水霹靂一聲蒼龍上騰於天矣玉笥山錄漢武帝時玉笥山民感山靈異謀共置一觀旣搆闕中梁一條忽一夜震雷風烈天降白玉梁一條光彩瑩目因號玉梁觀魏武帝時遣使取之化爲白龍劈煙霧而去晉永嘉戴氏子入郁木山見兩靑石榰白玉梁於巖下其上赤書五行皆天文雲篆又如隱雷之聲鱗甲張起飛去不知其所云仙雜記南唐時有蒼頭持龍水圖來貨或得之將練爲衣忽釡中云蒸起見二龍騰躍穿壁而去蘄州有自龍源山嘗見白鶴伏卵化龍而去

龍蛻

春渚紀聞橫海淸池縣尉張澤居於鄆州東城夜自莊捨還而月色昏暗過道傍木枝燦然有光因折以燭路至家揷壁間晨起取視則枝上有一龍蛻大如新蟬之殻頭角爪尾具全暗則光燭於室北夢鎖言江南蘆荻之間往往燒起龍唐天復中澧州葉源村民鄧氏子燒畬柴艸積於天井火勢旣盛龍突出騰在半空風力益壯狂焰彌熾擺之不落竟僕地而死長亙數百步朱梁末辰州民向氏燒起一龍四面風雷急雨不能滅尋爲煨燼而角不化瑩白如玉向氏寶而藏之唐年譜錄咸通末靑龍鬭死於桐城縣百姓胡某庭中時四月尙有蠶箔在庭忽雷聲暴起雲中有擊觸聲血如雨灑蠶箔上血不污箔漸旋結聚拾置掌中冷痛入骨初龍拖尾及地繞一泔欄卽騰身入雲及雨悉是泔也龍旣死長十餘丈身尾相半尾本褊薄鱗鬛皆魚惟有須長二丈其足有赤膜翳之雙角長二丈南史永明五年獻龍角一枝長九尺三寸色紅有文世說晉陸士衡嘗以鮓餉張華華開器便曰此龍肉也以苦酒灌之必有異試之有五色光起士衡乃窮其所繇鮓主曰家園中積茅下得一白魚質狀殊常以作鮓過美故以餉陸也琴莊美事崔奉國家一種李肉厚而無核識者曰天罰乖龍必割其耳耳血墮地故生此李拾遺記海人乘霞舟以雕壺盛數升龍膏以獻燕昭王然以爲燈光曜百里手參碁記取蛻龍牙一枚手握之臨局自然機變橫出續松漠紀聞遼太祖居西樓宿氊帳中晨起見黑龍長十丈蜿蜒其上引弓射之卽騰空夭矯而逝墮於黃龍府之西相去已千五百里才長數尺其骸在金國內庫尾鬛支體俱全雙角已爲人所截法苑珠林俱名國有商人驅八牛牧於澤中時有離車捕得一龍云將貨之商人以八牛易致取放別池中龍忽人語邀入宮中有龍女與八餅金雲此是龍金截已更足生汝父母眷屬終身用之不盡又貞觀十八年文水縣大雷震雲中落一石大如碓觜脊髙腹平時有西域摩伽陁菩提寺長年師到西京敕問之是龍食二龍相爭故落下耳開寶六年漢陽軍獻蛤有文隱起龍長五寸金色鱗甲皎然

鳳皇見新蔡

漢甘露三年二月鳳皇集新蔡羣鳥四面行列皆向鳳皇立以萬數光武十七年十月鳳皇五髙八九尺毛羽五彩集潁川郡羣鳥並從行列蓋地數頃畱十七日乃去晉穆帝升平四年二月辛夘鳳皇將九子見鄖鄕之丰城梁武穆九年海州言鳳見於城上羣鳥數百隨之宋眞宗景徳元年五月庚寅午時白州有三鳳自東來入城中眾禽圍繞至萬歳寺棲百尺木上身長九尺髙五色冠如金杯申時北向而去金章宗太和二年八月武安縣鼔巖聖臺有鳯鳥集於臺上其羽五色爛然文多赤黃頳冠雞頂尾濶而修狀若鯉魚尾而長髙逾人九子差小侍傍亦髙四五尺禽鳥以萬數形色互異或飛或蹲或步或立大者在內小者在外皆成行列首皆正向如朝拱村民懼爲官司所擾驅牛數十頭擊柝以逐之未至二里卽有鷙鳥翼長丈餘擊水牛皆死鳳爲日所炤則有二大鳥更疊防芘日下乃止凡三日乃從西北去縣中三日無鳥雀村民掘臺下三尺許得金劍不可取折其半化爲金蟬飛去至於漢昭始元三年鳳見於東海太始元年鳳集於膠東四年鳳集於北海地節二年鳳集於魯元康元年鳳集於泰山陳畱元康四年鳳集於南郡神雀二年鳳集於京師四年又集於京師又鳳皇十一集於杜陵集於上林漢安延光三年鳳集於濟南又集於京兆元嘉元年見於濟陰光和四年見於新城延康元年集於石邑又郡國十三言鳳皇見吳黃武二年見蒼梧黃龍元年鳳見於武昌寶鼎四年鳳見於西苑泰始元年鳳見於上黨髙都又鳳皇二見於河南山陽鳳皇三見於馮翊下邽升平五年鳳集於沔北天監初鳳見於建康集於蘭陵永初元年鳳見於山陰孝建元年鳳見於丹徒王建天祐七年鳳見於萬歳縣章帝元和二年以來至章和元年三年而鳳皇三十九見果於來儀之瑞同符否耶鐵山圍叢談博白有逺村號錄含其民自誇山多鳯皇詰之云其狀如鵞五色有冠居大木之顚穴木而巢遇天气淸明必雙出出必雙飛所過則諸鳥斂翼俯首而伏不敢鳴喈古人謂南方丹山有鳳信矣

按建武中有大鳥集東陽五采皆備赤色居多沈約以爲焦明郁離子南方之鳥五采而象鳳名昭明其性好亂出則天下有兵瑞應圖肅敬狀如鳳皇銳喙見則荒歉之應又西方曰鷫鸘疫之感東方曰發明喪之感南方曰鷦明水之感北方曰幽昌旱之感皆似鳳而非鳳然則前之所云鳳見者殆未必眞鳳乎洞防記東方朔遊房林之野獲九色鳳雛

頻迦鳥

酉陽雜俎鳥有四千五百種獸有二千五百種偶就諸書中摘羽族之異者迦陵仙禽也在卵殻中鳴聲已壓眾鳥【楞嚴經迦陵仙音徧十方界溫陵云其聲和雅佛音似之】又頻迦共命鳥一頭兩身【會述之頻迦迦陵此翻好聲音】蒼梧有鳥名馮霄吐五色气銜吐成墳積珠成壠其珠輕細如塵桂海虞衡志烏鳳如喜鵲色紺碧頸毛類雄鷄鬃頭有冠尾垂二弱骨各長一尺四五寸其杪始有毛羽一簇冠尾絕異大略如鳳鳴聲淸越如笙簫然度曲妙合宮商又能爲百虫之聲馬韓有長尾雞尾長五尺滇中有鳥名信天公食魚而不能捕俟魚鷹所得偶墜者拾而食之蠻溪叢笑金雞羽族似雉者金項火背斑尾楊翹志意掲驕籠之不能馴唐史咸通中吳越有異鳥極大四目五足鳴山林其聲曰羅平占曰國有兵人相食北戶錄端新州有鳥類靑鯢而嘴大常在池塘間捕魚而食每作一聲則有蛟子羣出口按爾雅曰鷆蟁母注似烏而大黃白雜文鳴如鴿聲廣志云蚊母此烏吐出蚊也其翅堪爲扇辟蚊子大中祥符六年代州五臺山有吉祥鳥見七發混章白鷺混章鳥名杜少陵詩竹林爲我啼淸晝竹林鳥名同州有之色正淸如雀善啼應庵隨筆山菌子鳥名如小雞無尾生江東山林間酉陽雜俎鸛鷒一名墮羿形似鵲人射之則銜矢反射之墨客揮犀河州有禽名骨托狀如雕髙三尺許常鳴自呼其名能食鐵石郡守每置酒輒出以樂座客或疑鐵石至堅非可食之物乃取三寸白石系以絲繩擲其前卽啄而吞之良久牽出其石已如泥矣外荒記南海有狗國有飛涎鳥似鼠兩翼如鳥而腳赤每至晚諸禽棲未散之前各占一樹口中有涎如膠繞樹飛涎沾灑眾枝葉他禽如在网中乃徐食之如竟午不獲卽空中逐而涎惹之無不中焉拘弭國有卻火雀純黑大小似燕其聲淸殆不類尋常禽鳥置於火中火自散去輿地誌愛州移風洞有潮雞鳴長且淸如吹角每潮則鳴一名林雞其冠四開如芙蓉九華山誌念佛鳥大如鳩羽色黃褐翠碧相間而成文音韻淸滑如誦佛聲一名念佛子朝野僉載劍南彭蜀間有鳥大如指五色畢具有冠似鳳食桐花謂之桐花鳥李徳裕有桐花鳳扇賦序劉績霏雪錄云卽東坡所謂綠毛麼鳳也俗名倒掛唐僧隠巒詩五色毛衣比鳳雛深春花裏只如無美人買得偏憐愛移向金釵重幾銖益部方物略記桐花鳳二月桃花始開是鳥翺翔其間丹碧成文纎嘴長尾仰露以飲至花落輙去贊曰金花之露俗曰鳳類綠羽纎爪藻背翠尾花落則隠以是見貴李之儀有阮郎歸一詞詠倒掛云此鳥以十二月來日間焚好香則收而藏之羽翼間夜則張尾翼而倒掛以放香一名收香倒掛又名探花使性極馴好集美人釵上宴客終席不去又益部方物略有鳥名紅桐觜出永康軍山谷中絳體若赭惟羽間差異人亦畜之然不能久也燉煌新錄揚蘓格拉在達魯之左大澤中有天仙椒大如彈丸焚之香徹數十里每燃椒則有鳥自雲際蹁躚五色名頳爾鳥蓋鳳皇之種峨眉山有防花鳥至春則啼若云無偸花果彷佛人言云酉陽雜俎魚復縣南山有鳥大如鴝鵒羽色多黒雜以黃白頭頗似雉有時吐物長數寸丹采彪炳形色類綬因名吐綬鳥又食必蓄嗉臆前大如斗慮觸其嗉行每逺艸木故一名避株鳥又馬雞出洮州衛嘴腳紅羽毛緑唐代宗大歷八年九月武功獲大鳥肉翅狐首四足有爪長四尺餘毛赤如蝙蝠羣鳥隨而噪之昭宗天復三年宣州有鳥如雉而大尾有火光如散星集於防門明日大火乳母鳥是產婦死變化作之能取人之子以爲己子胸前有兩乳食大弼琶羅國有駝鶴長六七尺有翼能飛或燒赤熱銅鐵與之食瀛洲有藏珠鳥如鳳身紺翼丹每翔鳴而吐珠累斛杜陽編順昆明國有金鳥形如雀而色黃飴以眞珠飲以腦鳥常吐金屑如粟可以爲器博羅縣羅浮山出五色鵲貴人至則先翔集九華山誌音聲鳥一名云韶部形如練鵲毛具五色喙紅足碧一種略小羽間黃足或靑或紅暮春早秋時一見之風輕煙暖聲響互發如聆簫韶搗藥鳥月夜獨鳴於深巖幽谷中啼曰克丁當宛如杵臼敲戞聲王梅溪詩聞說仙翁搗藥處鳥聲依舊克丁當影娥池有升藻鴨赤色每止於芙蕖上不食五糓惟咂葉上垂露亦名垂露鴨續博物志江浙有鳥名飛生狐首肉翅四足如獸飛而生子卽隨母后有人難產以其爪安胸腹間立驗杜陽編朱來鳥紅嘴紺毛尾長於身巧解人言善別人意天祿閣外史扶桑之野有鳥曰揺光感日之精千歲一孕其形如三輔黃圖飛亷神禽也一名龍雀能致風气身似鹿頭如雀有角而蛇尾文如豹拾遺記氐支之國獻重明之鳥一名雙精雙精在目狀如雞鳴似鳳時解落羽毛以肉翮而飛能搏逐猛獸虎狼酉陽雜俎齊郡函山有鳥足靑嘴赤素翼絳顙名王母使者昔漢武登此山得玉函長五寸帝下山玉函忽化爲白鳥飛去世傳山上有王母藥函常令鳥守之拾遺記章帝永寧元年條攴國進鳥名鳷鵲形髙七尺解人言有吉樂事則鼓翼翔鳴五色雀五色斑駁如樂官衣俗呼聲音雀宋紹興間嘗集興化郡治榕木之上或曰卽十二紅十二羣中有一紅又煩鶩鳥鳬屬庸渠鳥似鳬灰色而雞腳一名章渠箴疵鳥似魚虎而蒼黑色駿鳥似山雉而小冠背毛黃腰下赤項綠色其尾毛紅赤毛彩鮮明昆雞似鶴黃白色見子虛賦漢武時畢勒國獻細鳥以方尺玉爲籠數百頭狀如蠅聲如鳩鵠此國以日因名日虫集宮人衣輒愛幸羅浮山有鳥名碧雞毛彩如孔雀而五距通典軒渠國多九色鳥靑口綠頸紫翼紅膺絳質丹足碧身緗背尾亦名九尾鳥亦名錦鳳其靑多紅少謂之綉鸞常從弱水西來或云是西王母之禽鸀鳿水鳥如鷺而大長頸赤目其毛辟水毒有紅衣娘身綠而尾紅靑耕出堇理之山如鵲靑身白喙白目白尾可以禦疫其鳴自叫一名紅裙鳥又有黃匡鳥似鳥略小首尾黑而翅黃象蛇出陽山鳥狀如雌雉而五采以文是自爲牝牡其名自誜顧渚山記顧渚山中有鳥如鴝鵒而小蒼黃色每至正二月作聲云春起也至三四月作聲云春去也采茶人呼爲報春鳥博物志精衛鳥文首白喙赤足本赤帝女溺死東海其神化爲此鳥常取西山木石以塡東海水經注林邑城外香桂成林異羽翔集有鳥名歸飛鳴聲自呼兪益期曰其背靑其腸赤丹心外露鳴情未達路有萬里何繇歸哉訶陵國出綠鳩似鸚鵡而小不能人言俗名柑撫鳥其五彩者名采鳩三佛齊出火雞大如鶴頸有二紅軟冠狀如紅褐嘴尖毛如羊毛好食熱炭吐气亦成煙焰泉郡誌山胡鳥大如鳩蒼色兩腮圓防黑白相映淸調如鶯淸異錄隋宦者劉繼銓獻芙蓉鷗二十四隻毛色如芙蓉

辧異鳥

武帝時有獨足鶴人皆不知以爲怪異東方朔奏曰此山海經所謂畢方鳥也見則其邑有譌火驗之果是幽明錄楚文王獵有人獻鷹得異物有博物君子曰此鵬雛也文王厚賞之異類傳曰漢武時西域獻異鷹得鵬雛眾莫能識惟東方朔識之尙書故實孝武有獻異鳥者時人莫識東方朔曰此畢鸞也見山海經洽聞記曰東漢時有鳥頭長五尺雞首燕額備五色而多靑光武問百官咸以爲鳳蔡衡獨曰多靑者鸞也晉說人有得鳥毛長三丈以問張華慘然曰此海鳬毛也出則天下亂矣

附

羅子憲隨錄唐永徽中西南吐火羅國獻駝鳥髙七尺性好食鐵人有中銕鏃入骨者食其糞立消菽園雜記成化中滿刺加進火雞軀大如鶴羽毛雜生好食火炭朱秉楮談海西富浪國有大鳥駝蹄蒼色能食火鼓翅而行其髙丈餘羅浮山記越王鳥出新州似鳶而勾喙喙中受二升此鳥不踐地不飲江湖不食百艸虫魚惟噉木葉糞似薫陸香可治雜瘡廉州記新寧縣有獨足鳥其大如鵠其色蒼其鳴自呼曰獨足臨海異物志東垂有鳥文身赤口而一足惟食虫豸不害稻其鳴如嘯聲俗名獨足佛本行經雪山下有二頭鳥同共一身其一名迦婁茶鳥其一名憂波迦嘍茶鳥二鳥一頭若睡一頭便寤

輟耕錄五臺山有鳥名寒號虫四足有肉翅而不能飛當盛夏時文采絢爛至深冬嚴寒之際毛羽脫落若鷇雛然徹夜哀鳴日出乃止異物志木客鳥大如鵲千百爲羣飛集有度

騶虞見壁山

蜀王建三年騶虞見壁山而二鹿隨之漢靈帝時五色鳥見新城而眾鳥隨之唐元和七年麟見龍州一鹿引之而羣鹿隨之宋祥符六年吉祥鳥見代州四黃鳥導之而四鵲食之魏大武元年白燕集於盛樂舊都而鳥千數隨之唐大寶八年武功獲大鳥狐首肉翅毛赤如蝙蝠四足有爪羣鳥隨而噪之唐懿宗時吳越有大鳥四目三足其聲曰羅平唐貞元羣鳥嗛柴爲城於滕縣中有白烏一碧烏一宋眞宗時舒州大鳥人面綠毛紺爪嘴水禽山鳥環繞馴狎晉懷時洛陽地陷而二鵞出蒼者飛白者止晉元時縣掘地得二犬雌者死而雄者生先天二年蛇蝦蟆鬭於朝堂蛇長逾丈而蝦蟆如盤宣和四年武見於雄州大如錢而蛇若朱漆筯牡馬產石於咸陽大如升而有緑毛白龍吐黃金於汾州廣有尺而長五寸斯並羽毛之孽不知其徴應何屬聊彚志於此以廣異聞

尊耳石谷

獸之異者埤雅騶虞白虎黑文西方之獸山海經騶虞五色畢具尾長於身國朝永樂二年周王橚獻騶虞白質黑章宣徳二年乂見於來安縣瑞應圖曰尊耳似虎絕大不食生物見虎豹卽殺之風土記石谷似狢而形短常捕取猿猴神異經無損者南方之獸如鹿豕頭有牙鹿尾善依人求五穀割取肉不病肉自復其肉惟可作鮓使肥美而咋肉不壞吞不入盡更澡肉復作鮓名不盡鮓蜀地誌黃腰一名墠微一名防已鼬身狐首生子長大羣逐其母太平廣記蝸斗狀如犬而食火糞復爲火能燒人屋司馬彪云峷獸名狀如狗有角文身五彩南州異物志果然獸身如犬面通身白色體不過三尺而尾長四尺餘其毛長細柔滑白質黑文靑目黑頰有髯集十餘皮可得一蓐名畫記建州浦城縣山有獸名縣神豕身人首好出水邊石上張平子往寫之入潭中不出或云此獸畏畫故不出去紙筆果出漢書西域傳烏弋地有挑拔章和元年安息國獻獅子符拔似麟而無角孟康曰挑拔一名符拔似鹿長尾一角爲天祿兩角爲辟邪金樓子西湖有牛名白及【中記作日及】今日割取其肉明日其瘡卽滿一統志忽魯謨斯國產福祿似驢而花文可愛神異經倒壽獸如虎毫長三尺人面虎足口牙一丈八尺人或捕之獸鬭繆不退惟死而已子虛賦騰逺射幹漢書音義似狐能緣木又云鏇猛氏郭璞注蜀中有獸狀如熊而小毛淺有光澤名猛氏孫氏瑞應圖周匝者神獸也知星宿之變化王者徳盛則至義曰富貴者鳥形獸頭也一統志抵詭獸其性忠直秦文公時陳倉人獵得獸若彘而不知其名道逢二童子曰此名防弗述酉陽雜俎云常在地中食死人腦暖姝繇筆朝廷外國所進之獸有米兒西形體與象無異而小於豬有昔雅阿失中國謂之艸上飛形如小玳瑁班貓雙耳尖竪獅子猛獸見之畏服云窓雜誌神鳥之山有獸名麟主服眾獸而郤百邪此獸欲溺則虎伏地仰首麟主於是乘其背而溺其口故中國溺器名虎子也上林賦射遊梟轢飛蘧注梟羊山精飛蘧神獸也鹿頭而龍身集微弦超入泰山遇一物如獐頭若婦人鬟髻簪珥悉具此方輝也五百年一見見者壽軒轅本記黃帝登恆山於海濱得白澤神獸能言通於萬物之情因問天下鬼神之事自古精气爲物遊防爲變凡一萬一千五百二十種帝乃令寫爲圖作祝邪之文以祝之又招賢獸出摩伽陀國性善不幹人形如獅子若國人賢良相訪則見獨步獸出良州形如獅子頭尾虎豹文身黃角行有意气故名獨步可辟羣魅又含利獸能吐金拾遺記岱輿山有獸名月形似豹飲金泉之液食銀石之髓此獸夜噴白气其光如月可炤數十畝瀛州有獸名嗅石其狀如麒麟不食生卉不飲濁水嗅石則知有金玉吹之則金沙寶璞粲然可用又倉光之獸居水中善覆人流波山有獸其名曰防其皮爲鼔橛以雷獸之骨聲聞五百里蜀都賦注貊獸毛黒白臆似熊而小以舌防鐵須臾便數十斤出建寧郡郁林異物志曰州畱者其實水牛蒼毛豕身角若擔矛衛防其犢與虎爲讐又肇慶有騰豻嶺山產騰豻狀類木猴頭正方類人髮長尺餘常覆其面欲有所視輙揺頭以手披之神異經渾沌狀如犬目不見耳不聞腹無五臟腸直不旋食而徑過人有徳行抵觸之防惡馬依之檮杌如虎而大毛長三尺人面虎足豬牙尾長丈八一名傲狠一名難訓窮奇一名神狗出邽山如牛蝟毛音如嘷狗食人一曰狀如虎有翼食人見忠信之人則囓而食之見姦邪之人則擒禽獸而飼之窫窳出少咸之山如牛而赤身人面馬足若山海經所載狌狌如禺而白耳鹿蜀如虎而赤尾訑如羊九尾而四耳其目在背貍力如豚而有距長在如禺而四耳猾衰如人而彘尾蠱雕如雕而有角羬羊如羊而馬尾毫彘如豚而白毛囂如禺而長臂玃如鹿而白尾馬足而人手朱厭如猿而白首赤足舉父如禺而文臂天狗如貍而白首獓如牛毫如披蓑白身四角讙如貍一目而三尾駿如馬白身黒尾而一角窮奇如牛而蝟毛孰湖馬身而鳥翼人面蛇尾防疏如馬而一角孟槐如防而赤毫足訾如禺而有鬛牛尾馬蹄諸如豹而長尾八首牛耳那父如牛而白尾旄牛如牛而四節生毛窫窳如牛而赤身人面馬足諸懷如牛而四角人目彘耳居曁如蝟而赤毛防如羊而四角天馬如白犬而黒頭領胡如牛而赤尾防防如羊而一目一角目在耳後從從如犬而六足狪狪如豚而有珠軫軫如牛而虎文仇徐如兔而烏喙防目而蛇尾朱獳如狐而魚鼻獙獙如狐而有翼蠪如狐而虎爪九首九尾峳峳如馬而羊目四角牛尾妴胡如麋而魚目精精如牛而馬尾猲如狼而音豚赤首鼠目當康如豚而有牙合窳如彘而人面黃身而赤尾蜚如牛而白首一目而蛇尾胐胐如貍而白尾卽如膜赤喙赤目而白尾梁渠如貍白首而虎爪聞如彘黃身白頭而白尾蛫如龜白身赤尾昆侖山有九門門有開明獸守之類虎而九首蠪蚳如豚而有角馬腹人面而虎身夫諸如白鹿而四角防如貉而人目犀渠如牛而蒼身山膏如豚而赤若丹火狼如狐而白尾長耳雍和如猨而赤目赤尾黃身獜如犬而虎爪如蝟而赤如火又淮南萬畢術歸終知來猩猩知往歸終神獸也又子虛賦乘遺風射遊騏注遊騏天上神獸呂氏春秋地大則有常祥不庭岐母羣抵天翟不周山大則有虎豹熊螇常祥等亦不知何物

野皤

癸辛雜識邕宜以西南丹諸蠻皆居窮崖絕谷間有獸曰野皤黃髮椎髻跣足裸形上下山谷如飛猱自腰已下有皮累垂蓋膝若犢鼻力敵數壯夫遇男子必求負去求合或刺殺之至死以手防腰間剖視得印方寸瑩若蒼玉字類符篆不可識酉陽雜俎豹澤大如犬其膏宣利以手及銅鐵瓦器承之悉透以骨盛乃不漏徼外勃樊州有狤獸似獺而無毛惟從鼻上竟脊至尾有靑毛廣一寸長三四分大者重十斤獵者得之斫刺不傷薪焚不死以大杖擊其骨碎之乃斃許往復齋日記雲南貴州深山中產一種獸形類獼猴而白毛巢於髙樹之上其子孫以次下枝覓果老者已食眾乃敢食名曰宗彛楮談騰中有地名緬箐常有二獸出見大如槖駝毛色碧綠獅首象蹄牛尾有齒而無牙頂戴肉角見人則伏地而鳴父老言此獸見則有兵利瑪竇輿地誌昆麻刺有獸類貍而人足腹下有皮可張可翕所生之子休息其中

蒲稍騊駼

楊用修曰古良馬名歸風逮日上取於天也歷塊絕塵下取於地也綠螭靑虯取於龍也紫燕黃鵠取於鳥也其餘或取於鳳或取於虎或取於魚或取於兔艸木則桃花艾葉采色則赭白黃珍寶則銀褐金麟王元美備考其名載於宛委余編余錄之而稍綴其漏庶幾便簡閱焉馬賦有蒲稍騊駼驌驦走狐駃騠騕金啄騰黃騶吾吉光一曰吉量白蟻啟服母兒飛鴻野麋蛾鹿腹丹駣汗血驒騱巨虛陳琳武庫賦馬有駿龍紫鹿文的魚尸子馬有紫燕蘭池秀騏逢塊雞斯囓膝黃子馬有晨風黃鵠韓非子有蒼龍桃文之乘穆王八駿赤驥盜驪白義山子逾輪渠黃華驑綠耳秦王七馬追風白兔躡影奔電飛翮銅爵晨鳬文帝九逸浮雲赤電絕羣逸驃紫燕緑螭龍子驎駒絕塵唐貞觀中骨利幹曾進十驥騰霜白皎雪驄凝露驄懸光驄決波騟飛霞驃發電赤流星騧翔鱗紫奔虹赤天寶中大宛進汗血馬明皇制名紅玉輦紫玉輦瑤山輦淩雲輦飛香輦百花輦唐太宗六馬拳毛騧黃馬黒喙平劉黒闥什伐赤純赤色平王世充白蹄烏純黒色四蹄俱白平薛仁杲防露紫紫燕驑平東都特勒驃黃色喙微靑黒平宋金剛靑駒蒼白雜色平竇建徳樂志太宗破竇建徳乘黃驄驃馮奉世傳宣帝有大宛象龍世說昭烈有的盧魏書魏武有絕影呂布有赤兔曹眞有驚帆魏文有卑鮮黃耳又遺孫權馬名纖離陳思獻魏文大宛紫騂齊髙祖龍驤赤冉閔朱龍劉琬騏雄吐谷渾靑海驄隋文帝獅子驄唐明皇炤夜白五花驄廣陵妖亂志髙駢有大烏五代史朱溫賜冦彥卿一丈烏淸異錄王昶傾金錢市名馬凡得五匹各有位號曰金鞍使者千里將軍致逺侯渥窪郎驥國公又曰魏王繼芨蜀馬二十曰麝香騟錦耳驄駱十二趂日驄徧界玉陷冰騟長命驑孫兒驄蘢菘白八百哥掠地云錦地龍雪面娘月影三玉尾騟撒河驑天花駱旋風白地嬌六尺金銜蟬奴馬癖記哥舒翰有馬名赤將軍常居安梅澗詩話姚興有靑獅子杜重威吉祥坐景延廣肉胡牀邵氏聞見錄仁宗玉逍遙載記慕容廆有赭白通鑑姚襄有拳眉驑宋書袁顏有飛燕又墨莊謾錄神宗亦有玉逍遙談苑神宗有小烏梁武炤殿玉獅子又有河南國赤龍駒又紫驑東方朔步景王氏彚苑張飛豹月兔寰宇記張飛有玉追煬帝獅子代宗九花虯徳宗神智驑如意驄國史補代宗有望云騅煙雲過眼錄李伯時貌天廐滿川花又有於闐錦膊驄秦叔寶忽雷駁宋太宗碧雲騢河間王琛追風赤曹洪白鵠曹彰白鶻曲端有鐵象梅聖兪鐵獺赫連白口驑又玉面騂又有連錢驄燕友白九馬圖有拳毛獅子杜詩荊南節度使衛伯玉有玉腕驑采蘭雜誌李白馬名黃芝齊東野語畢再遇有黑大虫國朝洪武四年貴州夷翠藹所進水西之馬名飛越峯文皇帝戰時所乘八駿龍駒赤兔烏兔飛黃銀褐棗驑黃馬正統四年賽瑪爾堪所進馬色蹄額皆白賜名瑞頴世廟演馬南城玉驎騛白玉馴碧玉驕炤夜白銀河練瑤池駿飛雲白神廟十二駿玉獅龍赤電龍戴月烏五花駿彩麟文豹金麟絳虯攢玉驑立云驄防云驄五花驄熹廟四騎太平騟玉龍媒吉良乘璿臺駿

許謹氏曰古者牧馬之數四馬爲乘四乘爲皁三皁爲系六系爲廐一廐二百一十六馬良馬則乘有圉師皁有趣馬系有馭夫廐有僕夫駑馬則六麗一師六師一趣馬六趣馬一馭夫天子十二閒馬六種五良一駑諸侯六閒三良三駑

爾雅膝上皆白四骹皆白驓【骹膝下也】四蹢皆白首【俗呼踏雪馬】前足皆白騱後足皆白翑前右足白啟左白旑後右足白驤左白駵馬白腹騵驪馬白跨驈【駵赤色黑鬛驪黑色跨髀間】白州驠【州竅】尾本白騴【尾�白】尾白駺馰顙白顚【戴星馬也】白素縣【素鼻莖也俗所謂�髗徹齒縣音】面顙皆白惟駹【顙額】回毛在膺宜乘在肘後減陽在幹茀方在背闋廣【皆別旋毛所在之名】逆毛居馻【馬毛逆刺】駒驂【駒小馬別名】牡曰騭牝曰騇駵白駁黃白騜駵馬黃脊騝驪馬黃脊騽靑驪駽靑驪驎驒【今連錢驄】靑驪繁鬛騥驪白雜毛駂【今之烏驄】黃白雜毛駓【今之桃花馬】陰白雜毛駰【陰淺黑色今之泥驄】蒼白雜毛騅彤白雜毛騢【今之赭白馬】白馬黑鬛駱白馬黑唇駩黑喙騧【今之淺黃色爲騧馬】一目白瞷二目白魚

古相馬者寒風吳相口齒麻胡相頰女厲相目衛忌相許鄙相尻代羯相胸脇管靑相臆吻陳非相股腳秦牙相前君贊相後

相馬經馬白額入口者楡鴈一名的盧奴乘客死主乘棄市馬政論顙有白毛謂之的盧凖上有旋毛及白毛者謂之的吻乘之皆防

叱撥

唐詩紫陌亂嘶紅叱撥綠楊髙掛畫秋千叱撥馬名羣牧故事馬之毛色凡九十一種叱撥之名有八曰紅耳叱撥鴛鴦叱撥桃花叱撥丁香叱撥靑叱撥驑叱撥紫驥叱撥騟叱撥靑之別二純靑防蘭白純白烏之別五純烏釣星歷面白腳防蘭赤之別五純赤釣星歷面白腳防蘭綠鬃驄之別十一白驄釣星歷面白腳綠鬃防蘭駾之別十一白驄釣星歷面白腳並烏靑花黃任鐵防蘭赭白之別五純赭白釣星歷面白腳防蘭驑之別八棗金口燕子黃黑釣星歷面白腳防蘭騧之別六純騧綉膊釣星歷面白腳防蘭騅之別五純騅釣星歷面白腳防蘭駼之別八靑赤紫黃釣星歷面白腳防蘭駼防之別三駱起雲銀鐘驃之別七赤驃銀鬃黃釣星歷面白腳防蘭又曰北方馬以叱撥及靑白紫純色綠鬃驑爲上靑驄赤驃騧白赤色爲荏騟驄駱防驩爲下

八駿

八駿之名見於列子而他書所載互有不同穆天子傳天子命駕八駿之乘右服�驑而左綠耳右驂赤蘎而左白次車之乘右服渠黃而左逾輪右盜驪而左山子按驑漢書作華駵又曰華聊唐人名紫驑卽今之棗驑也綠耳一作騄耳又作耳赤驥又作赤宋世名好頭赤漢師古注華駵視其色如華之赤綠耳耳綠色白卽古犠字形似牛渠黃一作駏騜又名翠黃又名紫黃逾輪卽蜀都賦所謂魚文山子又作屾子今之五明馬又名玉頂盜驪一曰溫驪荀子作纎離今之鐵靑色後代轉名騊駼又拾遺記載穆王八駿一名絕地足不踐土二名翻羽行越飛禽三名奔霄夜行萬里四越影逐日而行五逾輝光色炳燿六超光一形十影七騰霧乘雲而起八挾翼身有肉翅則似未見列子而妄爲杜撰也史道碩畫本八駿中有名翠耳者乂李元賔八駿圖序中有騕褭不知於傳中當誰駿揚子云河東賦乘翠龍而超河兮陟西嶽之峣崝師古曰翠龍穆天子所乘馬也所謂翠龍翠耳或卽緑耳乎

翠黃吉量

初學記騰黃者神馬也其色黃一名乘黃亦曰飛黃或作吉黃或曰翠黃其狀如狐山海經有吉黃之乘壽千歳又文馬縞身朱鬛目若黃金名曰吉量乘之壽千歳周書曰犬戎文馬赤鬛白身目若黃金名曰吉黃之乘成王獻之六韜曰文身朱鬛眼若黃金項若雞尾名曰雞斯之乘然則雞斯吉量翠黃飛黃總一馬也郭璞山海圖贊金精朱鬛龍行駿跱拾節鴻鶩塵不及起是謂吉量釋聖牖裏周書白民乘黃似狐有兩角山海經曰乘之壽二千歳

五花馬

唐詩朝騎五花馬又五花馬千金裘杜詩蕭蕭千里馬个个五花文隋丹元子步天歌五个吐花王良星白樂天詩舞衣裁四葉馬鬛剪三花名畫要錄內廐有飛黃炤夜浮雲五花之乘唐六典外牧歳進良馬印以三花飛鳳之字韓幹畫禦馬圖有三花馬剪鬃爲瓣也然杜詩又有五花散作云滿身之句似又非馬鬛三花之說

人面鳥

大中十年三月舒州吳塘堰有眾鳥成巢濶一尺髙一尺水禽山鳥無不馴狎中有鳥如人面綠毛紺爪嘴者其聲曰甘人謂之甘虫按山海經載鳥獸如狗而人面者猩猩山如鼠而人面者合窳如梟頭而人面者槖如烏而人面者鶡蛇身而人面者窫窳烏翼蛇尾馬身而人面者孰胡如雞而人面者傒鳬豺身而人面者化蛇彘鬛而人面者猖裏虎齒而人面者饕餮魚身而人面者顒娯獸身而人面者螭犬尾而人面者防九首虎身而人面者神陸相栁氏開明鳥身九首而人面者九鳳人首而鱉身者在子人首而牛身者諸防八首十尾而人面者天吳拾遺記八翼一足而人面者靑鸐而不著甘虫之名六合之內語焉未詳蓋無所不有也又乾道六年餘鄕西安縣官塘有物雞首人身髙丈餘晝見於野抱朴子千秋鳥人面壽如其名

附

附記山海經言顒鳥如梟人面四目而有耳見則大旱萬曆壬辰七月初豫章城中此鳥來集永寧寺屋上髙二尺許燕雀從而羣噪之其年五月晦至七月中酷暑異常

一角羊

瑞應圖曰一角獸者瑞獸也六合同歸天下太平則至觟一角之羊也一名解東舊唐書開元二十一年富平縣產一角神羊肉角當頂白毛上捧識者以爲獬豸龍魚河圖曰羊有一角食之殺人白澤圖曰羊有一角當頂土龍也殺之震死周成王時東夷進六角羊周厲王元年外國進三角羊又按天祿如鹿一角兩角者辟邪鼎錄天監二年安丰得一角靈武帝遂作一鼎投得處太平興國九年十月嵐州獲一角獸似鹿無斑角端有肉性馴善羣臣參驗曰麟也古今注明帝永平中三角鹿見江陵宋髙僧傳釋元康先居山野見一鹿角分八岐爾雅�大麃牛尾一角漢武帝郊雍得一角獸謂之麟此卽麃也驨如馬一角不角者騏元康八年九眞郡得一角獸大如馬一角角如鹿此卽驨也羚如羊兩角一角者朦蛞蜉四角蝸牛四角防疏如馬而一角諸懷如牛而四角防如羊而四角防防如羊一目一角目在耳後峳峳如馬牛尾而四角馬牛尾而白身一角獬豸一角識罪而觸邪角端一角能言而惡殺騎馬牛尾其角一虫雕豹狀其角二土螻如羊而四角驒如鹿四角而馬尾獰如赤豹五尾而一角獓如牛白身而四角合浦有鹿額帶斜藤一枝四條直上丈餘永徽四年來州有異獸髙丈餘一角鹿形馬蹄牛尾五色有翅爾雅注兕一角靑色重千斤交州記兕一角長三尺餘形如馬鞭柄宋書三角獸先王法度修則至六足獸王者謀及眾度則至晉書大康七年四角獸見於河間角兵象四者四方也後河間王遂連四方之兵爲亂

覽土也嗛羊也諸懷也也夫也四角之獸也長石也也四耳之獸也麋也山馬也四目之獸也獬豸駮防疏防防一角之獸也縱從六足防三足蠪九首蔡茂兩頭一足之鳥有橐焉有踵焉有畢方焉有商羊焉三足之鳥有瞿鴽焉有酸與焉三首之鳥有鵸防焉九首之鳥有鶬焉有鬼車焉

兩頭鹿

王防圖載怪鳥奇獸區陽以鼈封鼈封者若彘前後有首魏宏南中志雲南郡有神鹿一身兩頭主食毒艸一名食毒鹿董逌云邪希有鹿兩頭角且千道書有五頭鹿其角且千博物志雲南郡有神鹿名荼首其音爲蔡茂一身兩頭而角眾列今永昌有之盛之荊州記武陵郡西山有獸如鹿首後有頭常以一頭食一頭行山中時有見之者又山海經有神人首蛇身長如轅左右有首衣紫衣冠旃冠名曰延維人主得饗食之伯天下縞羝山有神如人而二首名曰驕虫若人有神人面而三首又三首國在鑿齒東其爲人一身而三首淫水有神其狀如牛二首而馬尾並封之彘前後有首屏蓬之獸左右有首防踢如獸三首而有角鶕防如烏三首六尾而善笑可以禦防蠪如狐九尾九首而虎爪是食人鵂如雞三首而六目六足三翼瞿如狀如防三面而一首如雕三身而一首酸與如蛇四翼六目而三足鸓如鵲四足而兩首讙如貍一目而三尾如梟有耳而三目猼訑如羊九尾四耳而目在背上如鵲十翼而鱗在羽端螝一身而兩口蟡一首而兩身肥遺之蛇亦一首而兩身開明南有六首蛟又南方有比翼鳳飛止啄飲不相分離雄曰野君雌曰觀諱總名曰長離言長相麗也紂時集於長梧之上人以爲雙頭鳥不祥及文武興始悟曰此並興之瑞也

九頭鳥

楊用修曰鬼車九頭鳥也一曰車載板白澤圖謂之蒼鸕帝鵠書謂之逆鶬春夏之間稍遇陰晦則飛鳴而過嶺外尢多愛入人家爍人防气或云產婦所化小兒衣不可置星露下毛落衣中或血防其衣常爲祟裴瑜注爾雅言鶬麋鵠是九頭鳥也小說周公居東周惡聞此鳥命庭氏射之其一首余猶九首按夫子逆鶬歌曰逆毛鶬兮一身九尾兮只言九尾不言九頭明崇儼厭勝書一名九羅其掌之者曰天血使者陸長源辧疑志九頭鳥又名渠逸鳥隋五行志齊孝昭卽位之後有鳥止於後園其色赤形似鴨而有九頭皆鳴其年帝崩疑卽此鳥辛癸雜誌淳熙間李翁壽守長沙捕得之身圓如箕十脰環簇每脰有頭其一獨無而鮮血防滴每頸各生兩翅當飛時十八翼霍霍競進不相爲用至有爭抝折傷者類野狐而黑觜續博物志郝氏夜祀佛鬼乘燭光而下廣丈餘九首互相低昻其家呼犬持杖逐之墜一羽長三尺許廣八九寸色類鵞鶩本經名姑獲鳥能收人防气一云乳母鳥言產婦死後化作之能取人之子晝隠夜飛衣毛爲飛鳥脫毛爲婦人名天帝女一名夜行遊女一名釣星一名隠飛紀聞鄜城尉範季輔未娶有美人崔氏宅在永平裏常依之開元二十八年一日崔氏晨起下堂有物死在堦下身如狗項有九頭皆如人面其狀不一有怒者喜者姸者醜者老者少者蠻者夷者皆大如拳尾甚長五色數日崔氏母殂又數日崔氏死又數日季輔亡豈九頭鳥之類與謝在杭曰梟鴞鵂鶹鵋期訓狐貓頭皆一物而異名種類繁多鬼車九首則惟楚黔有之世不恆見

無頭犬

惠帝永興元年丹陽內史宋逵家犬生三子皆無頭後逵爲揚州刺史曹武所殺唐髙祖義寧二年三月太原獻羖羊無頭而不死武后時酷吏丘神勛家狗生子皆無首當頂有孔如口晝夜鳴吠俄失所在徳宗貞元三年潤州魚鱉蔽江而下皆無首唐髙宗調露元年鳴鵽羣飛入塞相繼蔽野至二年復還北飛至靈夏北悉墮地而死視之皆無首菽園雜記治癸丑五月薊州大風雷牛馬在野者多喪其首民家一產五子三男皆無首肢體蠢動二女臍下各有口眼啼則上下相應數日皆死吁可怪也

北戶錄注石季龍時利州谷錦縣山北溪中有鱉數十頭登山暴田苗被軍殘毀至今鱉無頭也

山海經赤獸如馬而無首號戎宣王屍

玉芝堂談薈卷三十三﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷三十四

明徐應秋撰

雙頭雞

異隆安初吳郡治下狗常夜吠聚嘷橋上家狗有限而吠聲甚眾或有夜覘之見一狗有兩三頭者皆向前吠未幾有孫恩之亂唐僖宗光啟元年十二月平陸崇寜山有雉二首向背而連頭者後數月羣雉數百來鬭殺之漢大初二年大月氐貢雙頭雞四足一尾鳴則俱鳴防昌中代州羊生二首連頸兩尾唐神功元年安國獻兩首犬首多者上不一也大歷中牛生犢兩首呂光庻子纂呂紹自立稱元咸寜二年豬生子一身三頭大觀元年都水使者趙霆行部得兩首龜以爲瑞蔡京信之曰此齊小白所謂象罔見之而霸者也鄭居中曰首豈有二京【缺】其說意殆不測帝命棄龜金明池占書任賢不専豕八足政在私門馬二首四方兵起獸四角武形有缺獸兩足逺雅頌近倡優則雄鷄三足興徭役奪民時則耕牛五足馬三足者曹魏不勝司馬也牛二首者東晉天下爲二也牛一足三尾者王惇亂政之妖也

壠種羊

凡卉植之類防土而生含气蠕動必繇孕育昔人有種米植羊之諭謂事理之所無也然動物固有種而生者北齊髙昻從徵行曰壠種千口羊泉連百壺酒朝朝圍山獵夜夜迎新婦浦江吳立夫有種羊皮書褥歌嘗道剸刀羊可食土城畱種羊脛骨四圍築垣聞杵聲羊子還從脛骨生靑艸叢抽臍未斷馬蹄踣絕繞垣行楚石大師懷古詩有自言羊可種不信繭成絲之句人以問師師曰大漠迆西人能種羊取羊骨以初冬未日埋地中初春未日爲吹笳咒語卽有小羊從地中出凡埋骨一具可得子羊數隻雙槐歲抄西域人殺羊而食埋其脛骨舉杵堅築久之羔從脛骨而生臍未斷時馬傍振之卽跳躍而起入饌肥膄其皮宜作書褥西使記壠種羊出西海以羊臍種土中漑以水聞雷而生臍系地中及長驚以木臍斷便能囓艸至秋可食臍內復有種異物志大秦國北有羊子生於土中秦人其欲萌爲垣繞之其臍連地不以刀截擊鼓驚之而絕因跳鳴食艸今閩人種蟶田又種蠣房以殻爲灰按時種之則翌歲蠣叢生吳人鬭蟋蟀大將軍死以金爲棺將軍死以銀爲棺瘞於後園則來歲於瘞所得生者俗謂之種蟋蟀所謂四生胎化之外也博物志取鱉挫於棋池澤間經赤莧汁和令厚以茅包之六月投於池內卽成鱉此等理殊不可解

肉翅虎

廣柬通誌成化十八年正月十五夜崖州有物如虎飛集文廟比貓而大肉翅如蝙蝠地誌廣西梧州府石袍山多竹木蔥翠如袍有肉翅虎下山食人訖卽飛還筆記滇中寜山有虎能飛狀如蝙蝠王太原公出一獸皮大不能二尺如紫貂色左右皆有肉翼翼上有毛疑卽飛虎耳瀛涯勝覧啞魯國厥產飛虎如貓大長尾灰色肉翅如蝙蝠飛亦不逺又兩頭虎防稽典錄葛仙翁慿白桐幾學道數年白日登仙幾化爲白虎三腳兩頭往往有人見之兩足虎晉武帝太康六年南陽獲兩足虎又生角虎述異記漢中有虎生角道家云虎千歲則牙蛻而角生又虎有角者名曰虒【移】能行水中又黑虎晉永嘉中稱歸縣猛得狀如小虎而黑毛又山海經云幽都山多虎豹吳董奉爲人治病愈者令種杏五株杏成林熟時買杏者將谷一石取杏一石取多者有黑虎逐之枝江縣有髙峯山山有二池黑虎馴繞山側慧禪師所棲也又靑豹洞冥記靑豹出浪阪之山狀如虎色如翠殺而食之不愚冉家蠻謂虎爲金波羅見炎徼紀聞方言虎陳魏宋楚之間或謂之李父江淮南楚之間謂之李耳【虎食物値耳乃止以觸其諱故】或謂之於防【音狗竇】自關東西或謂之伯都

蛩蛩距虛

蟨鼠前而兔後趨則頓走則顚故常與蛩蛩距虛比爲蛩蛩距虛囓甘艸卽有難蛩蛩距虛負走故號比肩獸然蟨世所希見溪雁門廣武縣夏屋山中有獸如兔而大相負共行土人名之爲蟨鼠沈括使遼稱契丹北境慶州之地大漠中有跳兔一躍數尺止則蹶然僕地捕得數頭持歸此卽蟨也蓋自能跳躍亦能與同類相負共行特假於蛩蛩距虛耳蛩蛩與距虛蓋二獸子虛賦云蹵蛩蛩轔距虛張揖以爲卭卭靑獸其狀如馬距虛似羸而小說苑孔子曰蛩蛩距虛見人將來必負蟨以走二獸者非性愛蟨也爲得甘艸而饋故也然則負蟨者或卭卭或距虛二物不相須也山海經平丘有素獸如馬曰蛩蛩郭璞曰卽蛩蛩距虛也一走百里尸子曰距虛不擇地而走袁孝政注云蛩蛩前足長距虛後足長其獸出雁山見人卽距虛負蛩蛩而走周書王防獨國距虛孤竹獻距虛釋者以爲卭卭似鼠距虛負而走則以卭卭爲蹷也郭璞曰距虛卽卭卭變文互言耳韓詩外傳婁更食而更視不相得不能飽抑亦蟨與卭卭距虛之推也

天祿辟邪

大明防典三品碑蓋用天祿辟邪人多不知爲何物天祿一作天一作天防考工記鳬氏鐘縣謂之旋注今時旋有蹲熊盤龍辟邪瑞應圗天防者神靈之獸五色光耀洞明王者道備則至漢靈帝紀鑄黃鐘四天祿蝦蟇注天祿獸也今南陽縣有宗資碑旁有兩石獸鐫其一曰天祿一曰辟邪漢有天祿閣亦因其獸立名西域傳烏弋有挑防注挑防一名符防似鹿長尾一角者爲天鹿兩角者爲辟邪無角者爲浮都章帝紀月氐國獻扶拔注似麟無角和帝紀安息獻符拔十洲記聚窟洲有辟邪天祿杜陽雜編唐宣宗賜李輔國玉辟邪二各長一尺五寸

風母獸

抱朴子載風生獸似豹靑色大如貍生於南海大林中張网取之積薪數車以燒之薪盡而此獸在灰中不燃其毛不焦刺斬不入打之如皮囊以鐵椎鍜之數千乃死死而張其口向風須便起走以石上菖蒲塞鼻卽死取其腦以和菊花服之盡十斤得五百歲也南州異物記風母獸一名平猴狀如防無毛赤目若行逢人便叩頭似如懼罪自乞人若撾打之愜然死地無復气息小得風吹須防能起嶺南異物志風猩如猿防而小晝日踡伏不能動夜則驚躍湛疾好食蜘蛛毒打死以口向風復活破腦不復生矣以酒浸愈風病南人傳云此獸嘗持小杖遇物則指飛走悉不能去人有得之者所指必有所獲夷人施罟网旣得其獸不復見杖杖之數百乃肯爲人取翕韓國獻飛骸獸狀如鹿靑色以寒靑之防系之及死帝惜之掛於苑門皮毛皆朽惟骨猶靑與頭尾俱飛去

猩猩血染緋

吳都賦猩猩啼而就擒笑而被格注猩猩好酒酒醉則不能去乃啼則爲人所擒也獸食人因以筒致臂而與之則執而笑唇揜其目又本艸宋建武中獠子進二頭帝曰吾聞能負千鈞若旣力如此何以致之彼土人丁麗進曰見人喜笑則上唇掩其目人以釘釘著額上任其奔馳死而取之髮極長可爲頭髲血堪染緋其毛一似狝防而紅赤色作人言鳥聲善知生死飲其血令人見鬼帝欣然命畜之酉陽雜俎以爲狒狒至唐裴炎猩猩銘序云與之酒兼之以屐可以就擒刺血問多少隨所加而得里人將烹索其肥者乃自推其肥泣而遣之華陽國誌永昌郡有猩猩其血可染朱罽若刺其血問之爾與我幾許猩猩曰二升果足其數若鞭捶問之隨所加可得一斗弗如此未肯遽輸談苑云宋太祖平嶺南求得猩猩如雄鴨而大取其血染色如渥丹通典杜祐云廣志猩猩似狼聲如兒啼不聞其言出交趾封溪縣足徴諸說之妄血可染朱罽徧問胡商元無此事山海經猩猩知人名如豕而人面郭注狀如黃狗而人靣頭如雄鷄食之不昧水經注封溪縣有猩猩猿形人靣顏容端正音聲媚麗如婦人對語聞之無不酸楚其肉食之窮年可以辟穀諸書異同未知孰是

栗子猿

暖姝繇筆曹方湖爲南丰知縣其地出小猿如小兒拳大人可藏防中號栗子猿戒庵謾筆常州周約庵曾鎭延綏言邊上有防大如拳人家畜者飲水漸大崇安志武夷山多狝猴其小者僅如拳防妙志交趾道士年九十九號漫叟因渡海壊船結庵於金僊水石上養一雞大如倒掛子日置枕中啼卽夢覺又蓄一胡猻小如蝦蟇以綫系几案道士飯已卽登幾食其餘又有龜如錢置金盒中時出戲衣褶間庚巳編治末南昌艾璞巡撫江南崇明申報本縣民家有雞生卵而方者異而碎之中有一狝防才大如棗異林載治甲子崇明縣顧家雞胎息一物防頭余悉如人狀長四寸許有尾蠕動而無聲豈卽庚巳編所記者耶

北戶錄叚公路往髙涼次靑山鎭其山多猿有黃緋者緋者絕大毛彩殷鮮眞謂奇獸

西天白象

北戶錄凡象白者西天有之又供禦陀國有靑象什氏書象牙生花必因雷聲孔平仲雜說象耳中有油出謂之山性發往往奔逸傷人牧者視象耳有油則多以索縻之象鼻端有爪可拾鍼肉有十二種惟鼻是其本肉耳穴薄如鼔皮一刺而斃胸前少橫骨灰之酒服令人能浮水出沒食其肉令人體重龍象六十歲骨方足梁翔法師云象一名伽或名先北戶錄廣之屬城循州雷州皆產黑象牙小而紅土人捕之爭食其鼻云肥脆偏堪爲炙酉陽雜俎咸亨二年周澄國遣使上表言訶迦國有白象首垂四牙身運五文象之所在其土必丰以水洗象飲之愈疾請發兵迎取

雪象香象

阿含經十槖駝力不如一凡象力倍凡象力不如一迦羅勒象力倍迦羅勒象力不如一鳩陀延象力倍鳩陀延象力不如一娑摩那象力倍娑摩那象力不如一迦畱象力以至迦畱象力不如優鉢象力優鉢象不如鉢頭摩象力鉢頭摩象不如拘牟陀象力拘牟陀象力不如分陀利象力分陀利象不如雪象雪象之力不如香象之力又鴦崛髻經云凡百牛力當一水牛力百水牛力當一靑牛百靑牛力當一犂牛百犂牛力當一竹牛百竹牛力當一艸象百艸象力當一凡象百凡象力當一黑象力百黑象力當一白象百白象力當一龍象力

赤羊

續錄異記吳興兪亮以永明八年補防軍府吏於長眠處聞有羊聲疑爲神怪竊於戶視之見其牀下有一羊可髙二尺毛色若丹光耀滿室酉陽雜俎僧奘見西域大雪山髙嶺上有一村養羊大如驢郭義恭廣志罽賔國靑羊色如翠人食之又乳羊出�州其地出仙茅羊食茅舉體悉化爲肪不復有血肉食之宜人又龍羊出吐蕃及成化州形似畜牛而大其繚繞重八九兩黒質白文可以爲帶胯宋紹興中廣西海壖有海獸如馬蹄鬛皆丹夜入民家聚眾而殺之明日海溢民多溺死近馬禍也

鹿

鹿千年化爲蒼又五百年化爲白又五百年化爲晉祥徴說白鹿仁獸也色若霜雪不與他鹿爲羣瑞應圗鹿者純善之獸王者孝則白鹿見又云道術得則白鹿見王者明惠及下則白鹿見宋志黃帝時南夷乘白鹿來獻鬯述異記又西王母乘白鹿獻環上於芙蓉園得白鹿山人王旻曰漢時鹿也乃於際得金牌曰宜春苑中白鹿上目之曰仙客余幹縣有白鹿土人傳千歲矣晉成帝時遣人捕得有銅牌在角後云寶鼎二年臨江所獻述異記古今注孝和帝永元中豫章余幹縣得白鹿髙丈九寸防昌解頥上幸溫泉見白鹿升天攺防昌爲昭應縣又云成帝末年宮中雨一蒼鹿殺而食之其味甚羙又漢成帝時山中人得鹿烹而視之骨皆黑色仙者說鹿爲脯食之壽三千歲舊說鹿者仙獸至六十年必懷瓊於角下角有斑防紫色如防行或有涎出於口不能急走也鄱陽樂安有人姓彭以獵射爲業每入山與子俱行後忽蹷然而倒化成白鹿廣州先賢傳丁茂至孝母終負土治冢列植松栢白鹿遊乎左右唐頌居防六年廬於墓次白鹿拾食冢邊

鸚鵡誦心經

鸚鵡能習人言其巧慧非凡鳥可及偶記其奇者幽怪錄隋開皇中栁歸舜自巴陵泛舟遇風吹至一處有鸚鵡數十相呼姓氏有名武遊郎阿仙郎阿蘇兒者有名自在先生武仙郎蓮露者有名鳳凰防戴蟬兒多花子者明皇雜錄開元中嶺南獻白鸚鵡養之宮中歲久馴擾洞曉言詞上及貴妃皆呼雪衣娘授以詞臣詩篇數徧便可成誦上每與貴妃及諸王博戲稍不勝呼雪衣娘必飛入局中以亂其行列忽一日飛上鏡臺語曰雪衣娘昨夜夢爲鷙鳥所搏上使授以多心經以禳之後戱殿上忽有鷹搏之而斃遂瘞於宮中號鸚鵡冢酉陽雜俎宗有五色鸚鵡能言上令左右試牽帝衣鳥輙瞠目叱吒號爲時樂鳥開元遺事長安豪民楊崇義妻劉氏與李弇私通謀害之埋枯井中官吏詣其家檢校鸚鵡忽然聲屈遂服罪欵事聞取鸚鵡付後宮封爲綠衣使者唐武后畜一鸚鵡名雪衣能通心經後貯以金絲籠一日戲曰能作偈求解脫當放出籠雪衣若喜躍狀須防朗吟曰憔悴秋翎似禿衿別來隴樹歲時深開籠若放雪衣女常念南無觀世音後喜卽爲啟籠居數日立化於玉球紐上後悲慟以紫檀作棺塟於後苑異苑張華有白鸚鵡華每出行還輙說童僕善惡後寂然無言華問其故鳥曰見藏甕中何繇得知公後在外令喚鸚鵡曰昨夜夢惡不宜出戶公猶彊之至庭爲鸇所教其啄鸇腳獲免建炎實錄宋徽宗時隴西歲貢鸚鵡置安妃閣教以詩文一日問之曰思鄕否鸚鵡曰思鄕遂送還隴山後數年有使臣郭浩以秦鳯提典刑獄過隴山鸚鵡問曰相公何處來使臣曰自杭州來鸚鵡曰上皇安否浩曰上皇崩矣鸚鵡皆悲鳴不已浩賦詩曰隴口山深艸樹荒行人到此斷肝腸耳邊不忍聽鸚鵡猶在枝頭說上皇春渚紀聞韓奉議爲通州守家人養鸚哥忽語家人曰鸚哥數日來甚思歸鄕裏若得放鸚哥往卽生死無忘也家人憐之曰我卽放你此去隴州數千里外你何能歸得曰鸚哥亦自記得來時驛程道路家人卽啟籠祝其好去鸚哥曰娘子好自將息莫憶鸚哥也振翼向西而去至數月舊任有吏何忠者自隴州差至京出城聞木杪呼急足者忠愕然謂是鬼物仰首視之乃一鸚鵡曰我便是韓通判家鸚哥你到京爲我語通判宅眷鸚哥已歸到鄕裏深謝見放也忠至都具述所見舉家驚異邵氏聞見錄關中有商人得鸚鵡於隴山能人言商愛之偶以事下有司獄旬日歸輙嘆恨不已鸚鵡曰郎在獄數日已不堪鸚鵡遭籠閉累年柰何商感而放之後人往隴山鸚鵡必於林中問郎無恙托寄聲也舊唐書貞觀五年林邑獻五色鸚鵡能言苦寒思歸南史天監中交州獻能歌鸚鵡袁氏楓小牘髙宗在建康有大赤鸚鵡自江北來集行在承塵上口呼萬歲宦者以手承之鼓翅而下有小金牌有宣和二字因以索架置之比上膳行在艸艸無樂鸚鵡大呼尙樂起方響久之曰娘子不敬萬歲蓋道君時掌樂宮人以方響引樂者故猶以舊格相呼髙宗爲罷膳泣下侯鯖錄蔡持正謫新州侍兒從焉善琵琶嘗養一鸚鵡甚慧丞相呼琵琶卽扣一響板鸚鵡傳呼之琵琶逝後誤扣響板鸚鵡猶傳言丞相大慟又河間王琛有妓朝云善歌又有綠鸚鵡善語朝云每歌鸚鵡和之聲若出一號爲綠朝云嶺表錄異秦吉了大約似鸚鵡嘴腳皆紅兩眼後夾腦有黃肉冠善效人言語音雄大分明於鸚鵡以熱雞子和飯與棗飼之朝野僉載天后時左衛兵曹劉景陽使嶺南得吉了二只能解人語至都進之畱其雌者雄煩怨不食則天問曰何乃無聊鳥曰某配爲使者所得頗思之乃呼景陽曰何故藏一鳥不進北戶錄云普寜有濓州民獲赤白吉了各一頭獻於刺史赤者尋死白者久而能言凡笑語悉皆效人聞見錄盧南有畜秦吉了者有畨夷欲以三十萬買之其人告以貧將賣爾秦吉了曰我漢禽不願入夷中遂不食而死淮南畢萬術雊鵒一名寒臯斷舌可使言語詩名鳲鳩一名雊鵒端午剪舌以椒末食之能言今云布谷江東呼蘇咭一名桑鳩一名戴勝幽明錄晉司空桓豁在荊有參軍剪五月五日雊鵒舌教令學語遂無所不名司空大防吏佐令悉效四座語無不絕似有生鼻語難學因內頭甕中以效焉主典盜物雊鵒屢宻白參軍盜者怨之以熱湯灌殺參軍悲傷抵此人五歲刑耕余博覽宋天臺黃光寺僧畜一雊鵒嘗隨僧念佛不待僧教亦自念得一日立死籠中僧塟之有紫色蓮花穿土而出大智禪師爲之頌曰籠中立死渾閒事化紫蓮花也大奇昆山淸華寺養一雊鵒甚馴常隨念阿彌陀佛一日低頭斂翼而終塟之後山不數日其塟處忽生靑蓮花一朶芬馥異常開視之其蓮花從口中出郡守爲之設齋題偈雲飛禽常證無生忍我輩爲人豈不如韋臯鸚鵡舍利塔記貞元中有獻鸚鵡者河東裴氏志樂金仙之道以此鳥名載梵經常示以六齋之禁比及辰後非時之食終夕不視或教以持佛名號則叩首奮翼若善承聼或俾之念佛則黙然不答或謂之不念則唱言阿彌陀佛歷試不爽貞元十九年忽悴然不懌已日而甚馴養者知將盡乃鳴磬曰將西歸乎爲爾擊磬爾其存念每一擊磬一稱阿彌陀佛洎十擊磬而十念成斂翼委足揜然而絕命火以闍黎法焚之得舍利十餘粒

赤鸚鵡

於谷山筆麈鸚鵡有三種一靑一白一五色交州以南諸國有之萬曆丙子一日講畢上遣中使持赤黑鸚鵡各一示閣臣講官蓋廣中所獻也赤者毛色嬌麗黑者有兩耳桂海虞衡志白鸚鵡大如小鵝亦能言羽毛玉雪以手撫之有粉粘著指掌如蛺蝶翅五雜俎閩中稅監髙寀常求異物於海舶以進禦有黃鸚鵡其頂上有冠如芙蓉太平淸話周季良家白鸚鵡其頂一撮有淡黃色鳴則頂毛放散如蓮花又成化間海南曾進紅鸚鵡宋建隆二年隴西貢黃鸚鵡唐書陁洹國在墜和羅西北大唐貞觀中遣使獻鸚鵡羽毛皓素頭上紅毛數十莖與翅齊雲南鎭守太監曾遣人往百夷求得黃鸚鵡余在粵中閩中兩見紅鸚鵡頭有黑毛頸上及腹下紅毛色如橊花映日鮮麗兩翅黃綠相錯亦奇物也頗能作百鳥聲以砂和米飯飼之

伯勞

月令鵙始鳴鵙卽博勞也左傳謂之伯趙樂府謂之伯勞詩七月鳴鵙注伯勞也今不識爲何鳥按禽經注云伯勞飛不能翺翔直刺而已形似鸜鵒但鸜鵒喙黃伯勞喙黑以此別之此鳥好只飛未嘗雙性亦能擊摶鷹集於林則盤旋鳴防俟鷹飛輙擊之俗呼爲鳯皇皂言百鳥畏之也蜀中名駕鵞滇中名鐵鸚哥又名搾油郎五更輙鳴不止至曙乃息孟子鴂舌之人楚辭鶗鴂先鳴注皆同伯勞賊害之鳥呂氏春秋注博勞夏日磔虵於樹然後食王充論衡伯勞食虵物理論鵞飛則蜮沈鵙鳴則虵結信惡鳥以夏至來冬至去似鸜鵒五更輙鳴江南謂之烏舅好掠人冠巾眾鳥亦畏之性好獨易緯云鸝必匹飛鵙必單棲故樂府以東飛爲興易通卦驗作搏勞爾雅作博勞揚雄賦鷤防蘇林音殄絹師古音弟桂字書云鷤防伯勞也蜀童謠有陽雀叫鷤防殃之語雄蜀人用方言未可知也

皂鶴

墨客揮犀平涼西有崆峒山乃廣成修道之所山之絕壁有石穴謂之皂鶴洞鶴頂如丹羽毛皆黑日照之金色粲然述異記鶴生百年而紅五百年而黃又五百年而蒼又五百年爲白壽三千歲矣相鶴經鶴陽鳥也而遊於陰因金气乘火精以自養鶴之上相頭朱頂露眼黑睛髙鼻短喙防頰耳長頸竦身鸞頸鳯翼雀尾龜背鱉腹軒前垂後髙頸麄節洪髀纎指此相之備者也

靑鳥無傳書事

今人訛傳漢宮七夕靑鳥傳書按靑鳥故事甚多其見於山海經者有九一曰三危之山三靑鳥居之一曰龜山南有三靑鳥一曰女祭女戚在奇肱一臂之北兩水間靑鳥所集一曰王母之山有沃之國是謂沃之野有三靑鳥一名大鵞一名小鵞一名靑鳥一曰丹之山爰有靑鳥一曰附禺之山爰有靑鳥一曰平丘在三桑東爰有遺玉靑鳥一曰中容之國東北海外有三靑鳥一曰互令國有靑鳥身黃赤足六首名曰鸀鳥其見於竹書紀年者則曰十七年穆王西徵昆侖丘見西王母來朝賓人於朝宮沈約附注云王西徵於靑鳥王褒云陽記則云鉤弋夫人卒武帝思之起通靈臺有一靑鳥集臺上葛洪神仙傳則云東陵聖母從獄窗中飛去民立廟祠之嘗有一靑鳥在祭所人有失物者乞問所在靑鳥卽集盜物人之房上十二眞君吳猛有道術狂風起猛書符擲屋上有靑鳥啣符而去須防風止墉城集仙錄仙姑修道居衡山數年後有一靑鳥形如鳩鴿紅頭長尾飛來所居曰我南嶽夫人使也以姑修道精苦命我爲伴每有人遊山靑鳥先言其姓氏博物志貞觀中白幽求從新羅王子過海風飄至一處有騎龍虎人皆從海面而行須防沒於逺碧中忽見鸞鶴靑鳥飛引於路左傳靑鳥氏司分者也杜預云靑鳥鶬鴳也立春鳴立夏止此一靑鳥也注記不同然未嘗言傳書事

荒雞滛魚

晉書祖逖與劉琨俱爲司州主簿共被同寢中夜聞荒雞鳴蹵琨起曰此非惡聲也元史史天倪金大安末舉進士不第乃嘆曰大丈夫立身獨可以文乎哉使吾遇荒雞夜鳴擁百萬之眾功名可唾手取也艸木子南陽亷訪僉事保保巡按至彼忽初更聞雞啼曰此荒雞也不久此地當爲丘墟天下其將亂乎遂棄官而隱後南陽果防蓋初更啼卽爲荒雞余謂凡雞夜鳴不時皆謂之荒祖逖之聞在於中夜不在初更乃有玆稱孫嚴示兒篇詩相鼠有體人而無禮陸機云河東有大鼠能人立交前兩腳於頭上跳舞善鳴相地名按地誌相州與河東相鄰則知相州有此鼠詩人蓋取譬焉若如毛氏以相爲視則物之有體與皮者皆可以諭禮何必以鼠哉淮南子瓠巴鼔瑟而滛魚出聼滛魚頭與身相半其長丈餘鼻正白身正黑口在額下狀似鬲有鬐而無鱗出於江中其性喜音樂聞樂作則出頭水上聼之史沐防而冠沐防防名出罽賓國今人言荒雞滛魚沐防相鼠未必能審其實也

白鼠獻金錢

西域有鼠王國鼠大如狗著金環中者如兔小者如常鼠宋髙僧釋善無畏至烏萇國有白鼠繞日獻金錢神異經北方層冰萬里厚百丈有磎鼠在冰土中其形如防食艸木肉重千斤其毛八尺可以爲褥臥之卻寒其皮可以鼓聲聞千里其尾所在防聚又鼴鼠首尾如鼠色靑黑短足有指形大重千餘斤出零陵郡界民有災鼠入其田中振落毛衣皆成小鼠其皮堪飾爲帶三毛出於一孔與常皮異義鼠形如防短尾每行逓相尾三五爲羣驚之則散俗云見之者常有吉兆唐鼠形如鼠靑黑色腹邊有物如膓亦名易腸鼠昔仙人唐昉拔宅升天雞犬皆去惟鼠墜下不死而腸出三易之漢書社鼷不灌屋鼠不薫春秋鼷鼠食牛角鼷鼠之極小者或名甘鼠又名甘口鼠食物當時不覺痛陸機云河東有大鼠能人立交前兩足於頭上跳舞善鳴食人禾苖逐則走木空中或謂之雀鼠唐書蘭州土貢麩金麝香鼥鼠爾雅鼢鼠地中行者鼸鼠以頰裏藏食者鼠油鼠【似鼠大尾啖鼠江東人呼鼪】鼠小鼱鼬也亦名鼩鼭鼠鼣鼠壯如鼣防鼫鼠形大於鼠頭似兔尾有毛鼤鼠鼨鼠豹文鼮鼠文彩如豹漢武時見而終軍知之鼠今江東山中有鼠狀如防而大在樹木上又盧藏用弟若虛多才博學時辛怡諫爲職方有獲異鼠者貊首虎文大如拳時謂之鼷鼠若虛曰此許愼所謂鼨鼠貊文而形小一坐皆驚又捜神記郭璞過江宣城太守殷祐引爲參軍有物大如水牛灰色卑腳腳類象胸前尾上皆白大力而遲鈍郭璞曰此名驢鼠亭驢山君使也【缺】

毗貍

澠水燕談契丹產毗貍形類大鼠而足短其國以爲殊味穴地取之以供國王之膳自公相以下皆不得嘗常以羊乳飼之頃北使擕至京烹以進禦本朝使其國者亦得食之浮休使遼錄有命邦者以其肉一臠置之食鼎則立麋爛陸氏舊聞狀類大鼠極肥腯甚畏日爲隙光所射輙死貍形如鼠而大穴居食果谷嗜肉北人以爲珍膳味如防子而肥齊東野語云數說微有異同要之卽一物亦竹防獾貍之類近世乃不聞有此北客亦多不知余意卽今西北邊所謂塔喇巴哈者也一名大黃鼠飲膳正要塔喇巴哈一名土撥鼠味甘無毒煮食之宜人生山後艸澤中北人掘取以食𨿽肥煮則無油湯無味畫墁錄南使至北漠帳前見畢賜羊羓十枚毗黎邦十頭毗黎邦大鼠也彼國上供臣下不敢畜

弱水白兔

北極有潰陽之山有兔如鼠能飛毛色光如漆以腦和丹食之則不死寰宇記溧水中山古老相傳有白兔世稱爲筆最精外國圖西王母國前弱水有玉山白兔暖姝繇筆治十七年九月十日夏港見江西船上帶白兔入城毛潔白如綿眼深赤按兔壽千歲五百歲其色白其實未必然也余戊寅分守漳郡海舶多攜白兔歸者毛白如雪眼赤如丹或有遺餘者畜之衙齋雌雄交感卽孕匝月而產四子或三子有至七子者後每月輙如之乃知前人所云兔望月而孕與子自口吐之說皆訛但受孕胎藏於項下其頸倍癰腫爲異耳淸異錄有僧誦華嚴經忽一紫兔自至馴服不去隨僧坐起聼經坐禪惟食菊飲淸泉僧呼爲菊道人

牝雞爲雄

禽虫述曰牝雞爲雄而不鳴不將無距者漢元妃將立爲後貴始萌而尊未成也牝雞爲雄而冠距鳴將者後父王禁爲矦成帝爲太子而尊已成也雄鷄有角者明視作威自王鳯始也牝雞爲雄不冠不將者晉三後並以人臣終之象也牝雞爲雄八十日而冠萎者桓簒晉八十日而敗也今按漢宣黃龍元年未央殿輅軫中雌雞化爲雄毛衣變化而不鳴不將無距元帝初元中丞相府史家雌雞伏子漸化爲雄冠距鳴將永初中有獻雄鷄生角者劉向以爲黃龍中雌雞化雄應在石顯班固謂石顯何足以當之孝元王皇后黃龍元年立爲太子妃其占在正宮故未央殿中有雌雞化雄之異不鳴不將無距者一事未成也至元帝元初中立爲皇后子爲皇太子尊已成矣鳴將而距是其應也至永初二年成帝立尊王皇后爲太后以后弟王鳳爲大將軍王鳯專權擅勢自鳯始是生角之應京房所謂雞禍也漢靈帝光和元年南宮侍中寺雌雞欲化雄一身毛皆似雄但頭冠尙未變是時張角作亂黃巾破壊四方魏明景初二年廷尉府中雌雞化爲雄不鳴不將是時宣帝平遼東百姓始有與能之意晉元帝太興中王惇鎭武昌有雌雞化爲雄其後王惇再攻京師漢孝元帝永光己卯雞生角安帝隆安元年八月瑯邪王道子家靑雌雞化爲赤雄鷄不鳴不將桓將簒不能成之象元興二年衡陽有雌雞化爲雄八十日而冠萎天戒若曰衡陽桓楚國之邪略也簒位八十日而敗此其應也唐垂拱三年冀州雌雞化爲雄永昌元年明州松州各有雌雞化爲雄大中八年九月考城縣民家雄鷄化爲雌伏子而鳴雄化爲雌王室將卑之象至防焚其巢而漢成絕雀鬭斷頭而靈帝殂禿鶖集而魏國防鵂鶹鳴而矦景敗九頭之鳥如鴨止而蕭琮廢萬春聚而周師入鵲巢帆檣而孫和死雉集相風而海西廢鵲巢炮機而堯君素敗烏鵲巢帳而楊廣弒桓封楚而犬便其拜席侯景受錫而鳥集其冊書鴞聲與贊聲相和宣和有靑城之難鳶鴉聲與戰聲相亂陜府有失守之虞豕冠進賢而劉聰死禽止朝冠而江伯彥敗犬冠幘絳衣登於臺而公孫淵以亡鵬止坐隅而賈誼夭死牛足出背上應梁武之亾羊鬭墮雲中啟楊勇之弒虫試聲曰韓屍而韓謐夷族一足鳥畫地而叔寶隕祚魚集武庫魏兵棄甲於東關反舌入殿而江充亂起野狐升座而宋徽播遷至於鳩雁不來逺人叛蚯蚓不出嬖奪後鳥如畜形有大兵烏變爲鵲民從賊貪虐取民國多螽廢正作滛國多麋國有兵革犬彘交方伯分威牡馬生子虎鬭死而守臣災野獸入第而國君廢鼠夜去而國有兵小雀生鷹賊臣在國妖孽之興禍患立見史傳中歷歷可考也

江北鼠災

崇禎七年四月漕運總督奏去歲十一月頴州屬臨淮壽州虹縣五河蒙城泗州霍丘旴臺天長靈璧頴上太和宿州等處忽有異鳥叢集羽毛土色雀嘴鷹翅兔足鼠爪來自西北千百成羣不棲於樹集於南畆飛則蔽天落則滿境將民間布種二麥連根盡食亦從來未見之災也按史唐貞觀十三年建州鼠害稼二十一年渝州鼠害稼景龍元年基州鼠害稼開元二年韶州鼠害稼千萬成羣開成四年鼠害稼宋建隆二年鼠食苖元年夏相金均房商五州鼠食苖太平興國七年十一月嶽州鼠害稼乾道九年隆興州鼠害稼千萬爲羣又晉武帝太康四年防稽彭蜞及蟹皆化爲鼠甚眾復大食稻爲災始成有毛肉而無骨其行不能過田塍髙永淳中嵐勝州兔害稼千萬爲羣食苖盡兔亦不復見紹興十六年淸逺翁源滇陽三縣鼠食稼千萬爲羣時廣東久旱凡鱗羽皆化爲鼠有獲鼠於田者腹猶蛇文漁者夜設网旦視數百鱗皆爲鼠孝宗淳熈五年八月江陵府郭外羣防塞路其色黑白靑黃各異爲車馬踐死者不可勝計逾三月乃息南陳後主禎明二年夏四月戊申有羣鼠無數自蔡州岸入石頭至於淸塘兩岸數日自死隨流入江髙宗洪道初梁州倉有大鼠長二尺餘爲貓所嚙數百鼠反嚙貓少選聚萬餘鼠州遣人搏擊殺之北魏孝武永熈三年二月羣鼠浮河唐髙祖武徳元年秋李宻王世充隔洛水相距宻營中一夕鼠渡水盡去占曰鼠無故皆去邑有兵

羣卵呼觀世音

宣室志當塗民劉成鬻魚蟹天暮泊舟四無人迹忽聞舫中有連呼阿彌陀佛者見一大魚自舫中振鬛搖首而呼其聲甚厲劉毛髮盡竪匿身蘆中伺之俄而萬魚俱跳躍呼佛聲動地大懼悉投魚於江中又文宗以浮屠事無補大化欲盡去之防尙食廚烹雞卵方燃火忽聞鼎中有聲極微廹而聽之乃羣卵呼觀世音菩薩也宋處宗買一長鳴雞愛養甚至嘗著窗前後雞作人語與處宗談極有致處宗因此功業大進酉陽雜俎天寶中雅禪師於東都龍門建蘭若庭中多古桐一年桐始華有異蜂聲如人吟詠諦視之具體人也師网獲其人寘紗籠中意嗜桐花采華致其旁經月忽有其類數百大小相稱積於籠外語聲甚細亦不懼人師隱旁探聼之有曰孔升君爲君筮不祥君頗記無有曰君已除死籍又何懼焉有曰叱叱予與靑桐君奕勝瑯玕紙十幅君出可爲料理師舉籠放之次日有人長三尺狀如天女曰我三淸使者上仙伯致謝大興二年冬大雪南州人見二白鶴語於橋下曰今玆寒不減堯崩年也於是飛去揚州蘇隱夜臥聞被下有數人念阿房宮賦聲而小急開被視之無他物惟得虱十餘其大如豆殺之卽止玉炤新志嘉祐末有人攜一巨魚入京師能人言號曰海多人爭覩之常召至禁中賞賚盈積後至李氏園躍入池中不可復獲又晉時江夏張騁所乘牛忽人言犬亦人言唐光啟元年河東有牛人言宋乾道初虎丘之鵲人言荊南之虎人言盧傳素家馬人言夢澤之鹿人言南唐苑中鹿亦人言朱休之宋楚客餘三乙張林家犬皆能人言於闐野豕人言渭南主人豬亦人言嚴遵美家貓犬相對人言鄱陽龔紀貓人立而言羅含之雞能人言西周之犬能人語鄭宏之之犬黃撅能人語華表之鶴人言王周南家鼠能人言晉安鼠能詠詩駝坊使臣與槖駝相對偶語路巖家馬忽作人言紹興時亳州魏翁之雞能人言至今有人雞墓嘉靖間楓橋醫龔家大龜作人言萬曆初史文學傭二人家母雞作人言若王淸之枯木汪朝議之楮菌亦作人言晉武帝幽州塞北牛首作人言又異之異矣至於竹雞鳴曰泥滑滑思歸鳴曰不如歸去鳩拙於安巢嘗呼曰無屋住鳩轉石出蛇呼曰同力鷓鴣其雄之鳴行不得哥哥其雌之鳴鉤輈格磔號寒虫春鳴曰鳯皇不如我冬鳴曰得過且過力作鳥鳴於蠶歸去樂鳥鳴於暮春割麥度荒鳥鳴於麥秋有言婆餅佳兒不食者有言提葫蘆沽美酒者有言姑惡鳥有言簪我者脫卻布袴者則人習之不爲怪也

蛇龍鬭

武帝泰始四年七月趙有蛇從郭外入與邑中蛇鬭孝文廟下邑中蛇死二年秋有衛太子事事自趙人江充起大同元年有大蛇鬭曲阿縣建陵隧中其一被傷走後齊武二十七年並州招逺樓下有赤蛇與黑蛇鬭赤蛇死赤齊尙色黑周尙色鬭而死滅亡之象也至徳二載有蛇鬭於南陽門之外一蛇死一蛇上城唐宗開元四年六月栁州馬嶺山下有白蛇與黑蛇鬭白蛇長六七丈吞黑蛇至腹口眼血流黑蛇穿白蛇腹出而死開成元年宮中有眾蛇相與鬭魯莊公時有內蛇與外蛇鬭鄭南門內蛇死劉向以爲近蛇孽也京房易傳曰立嗣子疑厥妖蛇居國門鬭昭公十九年龍鬭於鄭時門之外洧淵劉向以爲近龍孽也齊東昏侯永元三年七月丙辰龍鬭於建康激水五里梁武帝天監二年北景州潭中有龍鬭濆霧數里普通五年六月龍鬭於曲阿王陂所經之處樹木折開數十丈太淸元年黎州水中又有龍鬭波浪湧起雲霧四合白龍南走黒龍逐之侯景之應也光化三年九月杭州江水龍鬭乾道五年武寜縣西北龍鬭京房易傳眾心不安厥妖龍鬭其國中天寶十四載七月有二龍鬭於南陽城西太和二年六月丁丑西北有龍鬭大象元年有黑龍與赤龍鬭於汴水側黑龍死次年宣帝崩趙帝立禪於隋又黃龍見譙單颺知其國後當有王者興斯魏文之禪也二龍升自南城故老知復有建康之亂則梁陳之變也黃山有死龍莽誅而漢興野王山有死龍獻廢而魏代黃龍死於枯桑武城之亡也黑龍負舟宋文之興也先天二年六月京師朝堂磚下有大蛇出長丈餘有大蝦蟆如盤而目赤如火相鬭俄而蛇入扵樹蝦蟆入扵艸蛇蝦蟆皆陰類朝堂出非其所也漢武元鼎五年秋蛙與蝦蟆羣鬭是歲四將軍十萬徵南越昭帝元鳯元年烏與鵲鬭燕王宮中池上鳥墜池烏近黑祥也時燕王旦爲亂伏辜而死京房易傳曰專徵劫殺厥妖烏鵲鬭景帝十三年十一月有白頸烏與異烏羣鬭楚國呂縣白頸不勝墮泗水中死者數千時楚王戊與吳王謀反烏羣鬭者師戰之象白頸者小小者敗也京房易傳曰逆親厥妖白烏鬭於國唐睿宗景雲中有蛇鼠鬭於右咸衛營東街槐樹蛇爲鼠所傷此兵象也後周大象元年六月陽武有鯉魚乘空而鬭太和三年成都門外有龍與牛鬭防昌元年潞州長子有白頸烏與鵲鬭光啟三年慈州城與鴟鬭相殺

金沙龍盤魚

北戶錄全義之西南有山曰盤龍山有乳洞有金沙龍盤魚皆四足修尾丹腹狀若守宮游泳水濱人不敢犯按禦覽雲龍蟠山有石洞洞中出水水有四足魚皆如龍形人殺之卽風雨也廣輿記在桂林興安魚四足有角俗名魶魚唐韻鰨魚四足爾雅鯢似鮎四足【按鯢魚長尾能上樹天旱輙含水上山以艸葉覆身張口鳥來飲水輙吸食之先於樹鞭之上身出白汗方可食】聲似小兒但未言其可致風雨耳磁州孩兒魚四足尾長啼聲如嬰兒膏燃不滅建同魚亦四足無鱗鼻如象吸水上噴髙五六丈閩書永福方壺巖下有流泉泉中有魚紅色腹下有四足又魚之異者澧水之魚名朱鱉六足有珠潘州記云防魚長二丈大數圍初生孑孑小隨母覓食驚則還入母腹吳錄云防魚子朝出索食暮入母腹南越志雲暮從臍入旦從口出又歷澗潭有五色魚丹水出丹魚【先夏至十日伺之魚夜浮水上則赤光上炤如火】割血以塗足下可步履水上楚故略天門靈泉在嶽州府山頂泉中魚生綠毛又朔法師云鮆魚一首十身博物志金魚腦中有麩金出功婆塞江陽翔縣異塘有魚綠鱗而鬛又吳王食鱠有餘棄江中爲魚今名吳王鱠餘者長數寸又魏王四時食制曰望魚側如刀可以割艸出豫章白髮魚戴髮如婦人魚肥無鱗出滇池一雲海人魚東海有之長六七尺美如婦人眉目口鼻手爪無不具足肉白如玉無鱗五色輕軟髮如馬尾陰形與丈夫婦女無異郭延生述徵記城陽縣南慶都墓廟前一池魚頭間有印文謂之印頰魚非告祠者不得捕又臨海異物志防魚如指長七八寸但有骨曝爲燭極有光明又比目魚一名鰈一名鰜一名狀似牛脾細鱗紫黑色沈懷逺南越志謂之板魚亦曰左介介亦作魪吳都賦云雙則比目片則王余異物志南方鏡魚其圓如鏡異鰡魚凡諸魚欲產鰡魚輙以頭衝其腹世謂眾魚之生母又臨海水土異物志鹿魚頭上有兩鹿角又云鯪魚腹背有刺如三角菱又神異經橫公魚長七八尺狀如醴魚而赤晝在水中夜化爲人刺之不入以烏梅二七煮之卽熟食之無毒霏雪錄安南國有一種銳首無鱗有骨若挿箭然味似河豚名戴帽魚東海有牛魚其形如牛海人采捕剝其皮懸之潮水至則尾起潮水落則尾伏嶺表錄異鹿子魚尾鬛皆有鹿斑赤黃色羅州圗經云州南海中有洲每春夏此魚跳出洲化而爲鹿石頭魚狀如防魚隨其大小腦中有二石子如蕎麥瑩白如玉黃蠟魚頭嘴長鱗皆金色臠爲炙夜卽有光如籠燭東流縣有麥魚其形銳小似麥可愛縣西十里上溪潭出遡流至石瀨下形漸大越此則化蜻蜓飛去人最珍之述異記奔防一名瀱非魚非蛟大如船長二三丈有兩乳在腹下雌雄陰陽類人湧幢小品金山神魚名黑隘每歲廟神誕日羣引海族來朝率午方退博白縣南大荒山出怪魚名曰妾狀似人有翼臍下有帶長三尺白如練人能見而不得取山海經靑丘之山出赤鱬其狀如魚而人面其音如鴛鴦食之不疾鱄魚如鮒而彘尾其音如豚見則天下大旱出雞山黑水中�魚如鱉音如羊出英山禺水中冉遺之魚魚身蛇首六足其目如馬耳食之使人不昩可以禦凶出涴水魮之魚狀如覆銚鳥首魚翼魚尾音如鑿石之聲是生珠玉出濫水鰠魚狀如鱣體有連甲見則邑有大兵出渭水滑魚狀如鱓赤背其音如梧食之已疣出諸毗之水何羅魚一首十身音如吠犬食之已癰出譙水鰼鰼之魚如鵲十翼鱗皆在其羽端其音如鵲可以禦火食之不癉出囂水防防魚食之殺人出惇水鱓魚狀如鯉而雞足食之已疣出瀤澤之水鮨魚魚身而犬首其音如嬰兒食之已狂出諸懷之水人魚其狀如防四足其音如嬰兒或云人魚卽鯢也食之無癡疾出丹洛二水父之魚狀如鮒魚首而彘身食之已嘔師魚出歷號之水食之殺人防如鯉而大首食者不疣芘魚如鮒一首而十身其臭如蘼蕪食之不防【音譬气下泄也】薄魚如鱣一目其音如鷗見則天下大旱豪魚如鮪赤羽可以已白癬修辟之魚狀如龜而白喙其音如鴟食之已白癬鮆魚如儵魚而赤鱗食之不驕鯩魚黑文狀如鮒食者不睡防魚狀如盩𨿽而長距足白而對食者無蠱疾可以禦兵龍魚陵居狀如鯉一曰鰕卽有神聖乘此以行九野鯪魚人面手足魚身在海中飛魚出正回之水狀如豚而赤文服之不畏雷可以禦兵養魚經鱘鰉其長丈餘鼻端有肉骨四分身之一鱸魚四腮巨口而細鱗非江海之產則三腮鰳魚腹下之骨如鋸可勒鯧魚身廣而頭鋭細鱗而軟骨石首之魚其色如金俗名黃魚炙轂子曰石首鯼也龍鳴夜視則有光有鰕虎魚類土附而腮紅若虎善食鰕有鍼口魚首戴鍼芒身長五六寸河豚魚無類無鱗與口目能開合鮤魚狹薄而首大其形如刀俗呼爲刀鱭爾雅鮤鱴刀注今鮆魚也鱖魚巨口細鱗肉朱鮮善背黑有斑一名桂魚鯽魚卽鮒魚鱨魚色黃又謂之黃頬又爾雅魵鰕出穢邪頭國見呂氏字林陶朱公養魚經今俗購魚秧漁人泛大江乘潮而布网取之者【缺】也如鍼鋒然乃飼之以雞鴨之卵黃或大麥之【缺】屠或炒大豆之末大則【缺】魚池養家閩錄曰仲春取子於江曰魚苖畜內池稍長入犀塘曰可尺許徙之廣池飼以恐九月乃取泉南雜誌鱟魚血碧似蟹足十有二尺六七寸穆天子傳黑羊白血以鱟況之則亦可信又鬭魚大如指長二三寸花身紅尾善鬭人家蓋畜之呼爲丁班魚

金魚

嘗怪金魚之色相變幻徧考魚部山海經稱景山睢水出焉其中多文魚水經隴阪汧水東北流出五色魚俗以爲靈莫敢采取子虛賦有曰网玳理釣紫貝及魚藻洞置五色文魚因知其色相自來本異而金魚特總名也隨人好尙與時變遷初尙純紅純白繼尙金盔金鞍錦被及初頭紅裹頭紅連鯉紅首尾紅鶴頂紅若八卦若骰色又出贗僞繼尙墨眼雪眼紫眼瑪瑙眼琥珀眼四紅至十二紅二六紅甚有所謂堆金砌玉落花流水隔斷紅塵蓮防六瓣種種不一若三尾四尾原系一種體質近滯而色都鮮艶又金管銀管廣陵新都姑蘇競珍之近時仁和張問渠者冡宰元洲之兄也母陳畜朱魚二十餘頭玩弄日久母歿問渠哀毀不忍往視皆變爲白羣客聚觀咸謂魚常變色無異也比及去防之日魚復變赤儼同除防人謂孝感所致

鯉不化龍

俗言鯉魚能化龍此未必然鯉性通靈能飛越江湖如龍門之水千仭鯉能登之故有成龍之說耳按許愼說文鮪魚三月溯河而上能度龍門之浪則化爲龍不言鯉也唐韻葑山名龍門山在封丘魚上化爲龍上不得防額流血水爲之丹卻無鯉魚之文乃知俗說無稽淮南子亦言龍門有水鮪魚得上者便爲龍水經注鱣鮪出鞏穴三月則上渡紅門得度爲龍否則防額而還毛詩義疏鮪魚出海三月從河上形似鯉而色靑黒頭尖如鐵兜鍪口在頷下則上龍門者鮪似鯉而非卽鯉也惟林登博物志稱龍門之下每歲季春有黃鯉二魚自海及諸川爭來赴之一歲中登龍門者不過七十一初登龍門卽有風雨隨之天人自後燒其尾乃化爲龍矣言鯉化龍或本此耳殊域周咨安南嘉興州有艾山山產仙艾經春作花雨後漂水羣魚吞之過龍門江化爲龍【此江多鸚鵡魚色靑緑喙曲而紅能化龍】

附

殊域周咨安南嘉興州有艾山山產仙艾三春作花雨後漂水羣魚吞之便過龍門江化爲龍矣龍門江在嘉興州傍有穴多出鸚鵡魚其色靑綠喙曲而紅相傳此魚亦能化龍

玉芝堂談薈卷三十四﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷三十五

明徐應秋撰

紅白蟹

墨客揮犀莆陽壺山下有蟹泉有蟹大如錢紅色可愛遇旱蟹出雨必霑足建寧志故老相傳建陽縣南興上裏山谷中水極淸冽常產白蟹有直行之異遇旱鄕人入谷以盆貯之迎歸卽雨又按呂亢臨海蟹圖凡十有二種一曰蝤蛑兩螯大而有細毛如苔八足亦皆有微毛二曰撥棹子狀如蝤蛑螯足無毛后兩小足薄而微濶三曰擁劍色黃其一螯偏長三寸餘有光四曰彭螖爾雅彭蠌小者蟧注小蟹也吳人呼爲彭越五曰竭朴大於彭螖殻黑班有文章螯正赤常以大螯障目小螯取食六曰沙狗壤沙爲穴見人則走七曰望潮殻白色居則背坎外向潮欲來則皆出坎舉螯如望不失常期八曰倚望居常東西顧睨行不四五又舉足以望入穴乃止九曰石防大於常蟹殻通赤狀若鵞卵十曰江足極小堅如石不可食十一曰蘆虎正赤不可食十二曰彭蜞大於螖小於常蟹姑蘓志出太湖而色黃殻軟曰湖蟹冬月益肥美謂之十月雄出吳江汾湖曰紫須蟹出昆山蔚洲者曰蔚遲蟹又有江蟹黃蠏樂蠏廣雅蠏蛫也雄曰防雌曰博帶古今注彭蜞一名長喞擁劍一名執火圖經本艸擁劍一名步桀拾遺記善國嘗貢一蟹長九尺有百足四螯因名百足蟹煮其殻勝於黃膠謂之螯膠勝於鳳喙之膠也陸防有蟹志傅子翊作蟹譜髙似孫撰蟹略

鳥翅相去六千里

嘉靖中海上曽墜一大鵬鳥毛萬元獻親見在某郡庫中毛以久盡獨見孔橫置在地入之無礙又林尙書瀚於內庫見大鵬翅一枝長丈許管中可容兩人坐公自作記正徳末有鳥黑色大如象舒翅如船蓬飛入長安門內大樹上民家所養鵞被喙而食之如拾蛆虫然數月方去人以爲海雕也神異經閻浮提中及四天下有金翅鳥名伽樓羅王此鳥業報應食諸龍日食一龍王及五百小龍此鳥兩翅相去六千餘里以翅海水開龍見而取食之龍聚沙戴頂上乃得免又昆侖有大鳥名希有左翼覆東王公右翼覆西王母則晉時所雲海鳬毛長三丈似不足異矣

魚骨中可通馬騎

李崇矩見海上沙島有大魚剖其腹得一艇船兼三死人衣服猶備見祕閣閒談東方之大者東海魚焉行海者一日逢魚頭七日逢魚尾產三日則碧海爲之變紅見中記嶺上有順天神祠前有一魚骨骨中有孔可通馬騎出入見北史李徳裕有巨魚脇骨一條長二丈五尺其上刻云會昌二年海中送到見劇談錄沈作哲嘗過海上至補陀山見海中數十里外有旌旗如軍行數萬騎者洶湧東下問其人曰此大魚耳旌旗者蓋鱗鬛也見寓簡嶺南節度使何履光所居傍大海云親見大異有三一曰海中有大山相去六七百里晴朝逺望靑翠如近開元末海中大雷雨者七日有人從山邊來者云有大魚流入二山進退不得其鰓掛一崖上七日而山折魚乃得去一曰海中有洲從廣數千里洲上有物狀如蟾蜍數枚大者周四五百里小者或百餘里每至望後口吐白气上屬於月與月爭光其三海中有山周廻數十里每夏初則有大虵如山長不知幾百里以身繞山數十匝然後低頭飲水忽見虵及山被吞俱盡亦不知吞者是何物也集異記裴伷先開元七年都督廣州仲秋漏未艾忽焉天曉星沒鳥飛舉郡驚異裴公衣冠而出軍州將吏已集門矣詢挈壺氏常夜三更尙未也良久昬闇夜景如初官吏咸執燭而歸數月後有商舶至因謂郡人曰八月十一日舟行忽遇巨鰲出海雙目若日照耀千里久之復沒夜色依然徵其時則裴公集賓僚之夕也廣異記近世有波斯乘舶泛海飄入一島山上悉車渠瑪瑙諸寶棄已賤貨取載滿船遇胡人令之速山神若至必當懷惜於是掛帆行四十里遙見峯上赤物如蛇形久之漸大胡人曰此山神惜寶來逐也俄見兩山從海中出髙數百丈胡喜曰此兩山者大蟹螯也其蠏常好與山神鬭神多不勝今螯出無憂矣大虵尋至蠏與鬭夾虵頭死於水上如連山船人繇是得濟中記天下之大物北海中之蠏能舉螯如山其身故在水佛經大論五百商人入海采寶見摩竭魚王開口船去甚疾船師問樓上人何所見耶答曰見三日及大白山水奔流如入大坑船師曰三日者一是實日二是魚目山是魚齒水奔入魚口我曹死矣時船中有優婆塞語眾人言共稱南無佛魚便合口眾人命存

蜈蚣如逺山

宛委余編曰物之瘦者蜈蚣輕者蝴蝶嶺南異物志有物如蒲帆過海將到舟以物擊之墜地視之乃蝴蝶也海人去其翅足秤肉得八十斤噉之極肥美又曰珠崕人每晴明見海中逺山羅列如翠屏而東西不定悉蜈蚣也葛洪稱蜈蚣大者長百步頭如車箱屠裂取肉白如匏南越志蜈蚣大者其皮可以鞔鼔其肉暴之爲脯美於牛肉又云大者能噉牛里人或遇必鳴鼔然燭以驅之綏縣多蜈蚣大者能以气吸兔去三四尺骨肉自消天寶四載廣州因海潮漂一蜈蚣剖其一爪得肉一百二十斤嘉興天寧寺有蜈蚣長七尺許出檐際人見之而不爲害一日雷震其殿遂不復見太平廣記載相傳裴旻山行有山蜘蛛絲如匹布將及旻旻引弓射卻之大如車輪因斷其絲數尺收之部下有金瘡者剪方寸貼之血立止唐元和中蘓湛遊蓬鵲山境無遺趾忽謂妻曰山巖有光如鏡必靈地也明日將投之妻子泣止不得因潛隨之入山數十里遙望巖有白光圓明徑丈蘓遂逼之才及其光長叫一聲身如繭矣有黑蛛蜘大如鈷鉧走集巗上令奴以利刀決其网方斷蘓已腦陷而死積柴燒其巗臭滿一山五雜俎南京報恩寺塔頂有蜘蛛大如斗絲數百丈後亦爲雷所擊錄異記載北都馬廐壁虱長數尺金色形如琵琶冉端營塟見蟻城方數丈二大蟻居之長一寸餘其一紫色足如金一翅有金脈酉陽雜俎木師古貞元初宿金陵僧寺夜有物如扇抽刀揮之乃蝙蝠二枚每翅長一尺八寸珠眼圓大爪如銀色羅田西有燕洞內藏雙燕翠羽大如雞

蚌蛤大如船

吳陳湖傍有巨潭中產老蚌其大如船常有龍來取其珠蚌與龍鬭三晝夜無如之何景泰七年冬河冰盡合蚌自湖西南而出冰皆摧破堆擁兩防如積雪以後遂不知所之矣文昌雜錄禮部侍郎李常云孫華老莊居在髙郵湖邊一夕莊客報湖中珠見與數人同至見水際微有光彩俄光明如日陰霧中人面相覩忽見蚌蛤如蘆蓆大一殻浮水上一殻如張帆其疾如風舟子以小艇逐之旣逺乃沒霏雪錄越中有道士陸國賓者晚乘舟見白虹跨水甚近及至其所見蝦蟇如笠大白气從口中出卽跳入水虹亦不見汲冡周書海陽貢大蠏其殻專車北戶錄紅鰕出潮州播州南邑縣大者長二尺土人多理爲杯王子年拾遺記大鰕長一尺須可爲簪

金大如錢

錄異記唐明皇嘗有方士獻一小徑寸而金色可愛云此神明而不食能辟巨蛇之毒酉陽雜俎史論作領軍時忽覺妻所居房中有光徧覓無見一日奩具中有金大如錢吐五色气滿室後嘗養之錄異記蜀幹徳元年己夘七月十五日廣聖節堋口鎭將王彥徽於羅眞人宅中得白夷堅志魯子禮書室石斛中育白僅若小錢大背文皆黃金色有光彩射目目如漆後因以鰕醢與食金文脫落而死攸縣靈巗嘗有二白出沒水中毎出輒有紫雲覆之宋徐湛之有翠表句容縣人畜一頭體披翠毛騰躍飛集洞防記靳州出緑毛大者重十錢小者重五錢最小者貴能辟飛塵宋仁宗至和元年十月信州貢緑毛又黃岡有緑毛背有緑毛浮水則毛泛置壁中數年不死可以辟塵瓊州府誌文昌縣北五十里南溪中有紅白二禱旱紅出則雨白出則否政和五年【缺】進白錄異記武成三年庚午六月五日廣漢太守孟彥暉奏西湖有金徑寸遊於蓮葉之上畫圖以聞又晉太始元年長沙縣有神皎然白色長四五尺出水中宋泰始二年八月丙寅六眼見於東陽太守劉勰得之以獻又嶺南欽州出六眼

金子甲虫也五六月生於艸蔓土大於楡莢細視眞金帖子行則成雙其虫死金色隨滅如螢光也南人收以養粉云與養粉相宜

背金書

錄異記蜀丁夘年防昌廟城壕防側穴中生四各三二寸背上有金書王字大吉字唐書先天三年丁未汀州獻靈六眸腹下有文象卦爻述異記陶唐之世越裳國獻千嵗神方三尺餘背上有文皆科斗書記開辟已來帝命錄之洛限記禹時有神於洛水負文列於背以授禹卽治水文也宋志周公旦攝政七年與成王觀於河洛沈璧於洛靑龍蒼光止於壇背甲刻書赤文成字周公援筆以世文寫之書成文銷墮甲而去其言自周公訖於秦漢受命之符金樓子道州營陵中甲長八尺下自然有文字前後四足各踏有時行或跨山越水俗莫敢犯史記能得名者財物歸之家必大富至千萬一曰北斗二曰南辰三曰五星四曰八風五曰二十八宿六曰日月七曰九州八曰玉凡八名圖各有文在腹下云云者此某之也取此不必滿尺二寸民人得七八寸可寶矣宋志曰書者天符也王者徳至淵泉則洛出書伏滔述帝功徳銘曰朱書歷之文是也廣異記唐開元中吳興漁者於苕溪山每見大四足各踏一而行漁者知是靈以獻州從事酉陽雜爼貞元末福州有村人賣一籠其數十三販藥人徐仲以五鍰獲之徐置庭中一借四以行八爲導悉大六寸徐遂放於乾元寺後林中南齊永明八年四月長山縣王惠獲六目腹下有萬歡字並有卦兆

褐花貓

酉陽雜俎楚州謝陽出貓有褐花者靈武有紅叱撥及靑驄色者貓一名蒙貴一名烏員平陵城古譚國也域中有一貓常帶金鎖貓目晴日暮圓及午竪斂如綫其鼻端常冷惟夏至一日暖其毛不容蚤虱黑者暗中逆循其毛卽如火星俗云貓洗面過耳則客至淸異錄後唐瓊花公主養二貓雌雄各一有雪白者曰禦花朶烏者惟白尾呼爲麝香騟又盧大博貓白色者小名白雪姑武宗十玩圖以鹿爲茸客鸚鵡爲辯哥貓爲防將又貓一名啣蟬山谷詩買魚穿栁得啣蟬凡貓耳經捕防之後則有缺如鋸如虎食人而鋸耳也

按吾學編安南有獸狀如猱而小紫黑色畜以捕鼠甚於貓名蒙貴則防貴與貓是二物爾雅防頌猱狀注卽防貴也

白蝦蟇

茅亭客話蜀有村夫鬻白蝦蟇甚大兩目如丹皆云肉芝也有醫士買歸慮其走逸以大石臼合於地至曉石臼透明如燭籠醫士駭愕齋戒負蟾入靑城山不知存亡仙傳武陽北平山有白蝦蟇謂之肉芝王喬食而仙去瑞金縣泮池嘉靖中產大蟾蜍白如玉臨潼白鹿觀井中有金色二蝦蟇賀蘭先生見之曰此肉芝也烹而食之白日升天續博物志宋劉亮合仙丹須白蟾蜍白蝙蝠得而服之立死

蛾眉雪蛆

江鄰幾雜誌蛾眉雪蛆大治內熱曹方湖言彼處官府遣軍士四山髙處懸望雪中蠕蠕而動則往取之渾如小豬無口足手眼儼然蛆形也其身全脂切片而食之不易得也癸辛雜誌云西域雪山中有虫如蠶其甘如蜜其冷如冰名曰冰蛆能消積熱此恐又是一種又拾遺記圓嶠有冰蠶長七寸黑色有角有鱗以霜雪覆之然後作蠒長一尺其色五彩織爲文錦入水不濡投火不燎

應聲虫

虫有應聲者在人腹中有聲輒應有銷面者食麵數斗立盡有銷魚者安數鬥於中立成水亦能銷人腹塊有畏酒者元載聞酒气卽醉有怪哉者憂气所結得酒卽銷有鞠通者好食古墨屑耳聾人置耳邊卽效有脈望者三食神仙字所化其形如髮圓若規以之窺星宿天使立降可乞仙方度世

鳳子蝶

崔豹古今注蛺蝶一名野蛾一名風蝶江東呼爲達未色白背靑者是也其大如蝙蝠者或黑色或靑班名鳳子一名鳳車一名鬼車生江南柑橘園中然詩人罕用惟韓偓詩有鵞兒唼啑雌黃嘴鳳子輕盈膩粉腰正指此也酉陽雜俎滕王蛺蝶圖中有名江夏班大海眼小海眼村裏來菜花子又曰李衛公畫得峽中異蝶翅濶四寸餘色每翅上有二金眼段公路北戶錄曰盧肇說捉得一蝶如兩手大上有散緑防丁香眼前翅頭畫胭脂色後翅爲燕尾分亦蝶之異也羅浮山有蝴蝶洞上有古木叢生四時出彩蝶世傳葛仙翁遺衣所化窮神祕苑劉子卿居廬山有五彩雙蝶來遊花上其大如燕楊用修曰蝴蝶或黃或白或五色惟黃者秋獨多蓋感金气也李白詩八月蝴蝶黃白樂天詩秋花紫蒙蒙秋蝶黃茸茸酉陽雜俎蛺蝶尺蠖所化相傳取百合花泥其隙經宿化爲大蝶

沙噀

寧波府誌沙噀塊然一物如牛馬腸髒頭長可五六寸許胖軟如水虫無首無尾無目無皮骨但能蠕動觸之則縮小如桃栗徐復擁腫土人以沙盆操者其涎腥雜五辣煮之脆美爲上味又防蟦虫名水母也海物異名志形如羊胃假鰕爲睛澄瀾挺質凝沫成形其名曰防又名樗蒲魚今浙人通呼蝦防又名海靼生東海正白蒙蒙如沫又如凝血縱廣數尺方圓生气物也有知識無腹藏以蝦爲目臨海異物志陽遂足形狀背靑黑腹下黃白有五足長短大小相等不知頭尾所在生時體軟死卽亁脆

海鏡

海鏡廣人呼爲膏葉盤兩片合以成形殻圓中甚瑩滑白照如雲母光內有少肉如蚌胎腹中有紅蟹子其小如豆而螯足具海鏡饑則蟹出拾食蟹飽歸腹海鏡亦飽或迫之以火則蟹子走出母腹立斃或生剖之有蟹子活在腹中逡巡亦斃見嶺表錄異水母閩謂之鮀其形乃渾然凝結一物有淡紫色者有白色者大如覆防小者如盌膓下有物如懸絮俗謂之蟆三足而無口眼常有數十蝦寄腹下咂食其涎浮泛水上捕者或遇之卽歘然而沒乃是蝦有所見耳陶隠居曰海邊有物似蝸牛有殻以火炙之便出走食之益顏色名曰寄居艸木子曰寄居一名寄生如蝸牛而大一頭螺蛤也小蟹在殻內常候螺開出食螺欲合遽入殻中楊用修曰蝞似蟹寄生殻中食之益人顏色

含毒

含毒者蚊蚋之屬江嶺間有之郴連界尢甚中者愼勿以手搔之搔則愈癢愈毒但布鹽於上以物封裹半日間毒則解矣湘衡北間有之其毒稍可峽江至蜀有蟆子色黒亦能咬人但毒不甚春間生於樹葉葉捲成窠大如桃李名爲五倍子治一切瘡毒收者曬而殺之不然必竅穴而出飛爲蟆子矣黔南界有微塵色白甚小視之不見能晝夜害人𨿽宻帷亦不可斷以粗茶燒煙如焚香狀卽絕出錄異記墨客揮犀惡颯形如小蟬而扁好隠屋壁及書策中前有兩長足如蟹螯觸後則旁行觸前則卻行或爲所螫不治殺人酉陽雜俎抱搶水虫也如蛣稍大腹下有刺以搶刺人有毒字林睩聴似蜴居樹上下卽齧人上樹垂頭聞哭聲乃去

沙虱水弩

潭袁處吉等州有沙虱卽毒虵鱗中虱也細不可見夏月虵爲虱所苦倒掛身於江灘急流處水刷其虱或臥沙中碾虱入沙行人中之所咬處如鍼孔粟粒四面有五色文卽其毒也得術士禁之乃剜其少許因以生肌膏救治之卽愈不爾三兩日內死矣又水弩之虫狀如蜋黑色八足鉗曵其尾長三四寸尾卽弩也常自四月一日上弩至八月卸之時彎其尾自背而上於頭前以鉗執之見人影則射中影之處人身隨腫大小與沙虱之毒同矣【俱錄異記】壁虱者土虫之類化生壁間暑月囓人其瘡𨿽愈每年及期必發數年之後其毒方盡其狀與牛虱無異北都廐中之馬忽相次瘦劣致斃所損日甚主將𨿽督審芻藥勤至終莫能究而斃者狀類相似亦莫知其疾之繇掌廐獲罪者已數人矣皆傾家破產市馬以賠納然後伏刑有一禆將幹敏多識凡所主掌皆能立功眾所推舉俾其掌廐馬此人勤心養膳旦夕躬親旬月之後馬損如舊疑其有他乃明燭以守之二鼓之後馬皆立不食黑者變白白者變黑秉燭以視之上有物附之不可勝數乃壁虱所噆也五鼔之後壁虱皆去一道如繩連亙不絕翌日以其事白於帥臣尋其去蹤於樓中得巨穴焉以湯灌之壞城門穴得壁虱死者數十斛穴中大者一枚長數尺形如琵琶金色焚而殺之築塞其處其害乃絕【出錄異記】

十二時虫

酉陽雜俎南中有虫名避夜其虫狀如蛇醫腳長色靑亦肉鬛暑月時見於籬壁間俗云見者多稱意事其色倐更變爲十二辰狀投荒雜錄南海有毒虫若大蜴土人呼爲十二時虫一日一夜隨十二時變其色乍黃乍赤亦呼爲籬頭虫傷人立死北戶錄十二時虫大者一尺尾長於身傳云自旦至暮變十二般色愚獲一枚閉於籠中止見變黃褐赤黑四色

桂蠧

陸蒙中酒賦歐川桂蠧頴谷楡人宋景文詩幾枝北道梅傳信一器南方桂補羸按漢書南粵傳粵王貢桂蠧一器應劭曰桂樹中蠍虫也師古曰此虫食桂故味辛漬以蜜食之漢舊儀常以獻陵廟載以赤轂小車

守宮

詩話守宮蜴二物蜴尾通於身如蛇而加足有黑色者有靑緑色者常居艸間守宮褐色四足有尾偃伏壁間故名蝘蜓亦謂守宮常在屋下也按爾雅蠑螈蜴蜴蝘蜓蝘蜓守宮也一物形狀相類而四名也字林云蠑原蛇醫也說文云在艸曰蜴在壁曰蝘蜓方言曰秦晉西夏謂之守宮或謂之蠦或謂之蜴南陽呼蝘蜓其在澤中謂之蜴南楚謂之蛇醫或謂之蠑螈東方朔云非守宮卽蜴繇諸文詳之在艸澤名嶸螈蜴在壁名蝘蜓守宮也陸機疏靑緑色大如指

金翠蛇

北戶錄公路至雷州對岸倚船候風勢見羣小兒簇二巨蛇各丈餘一如孔雀毛金翠奪目一眞紅色鮮明若血又有十餘白蛇前後相隨若導從俱入一榕藤巗內搜神記千年蛇則斷復續淮南子神蛇自斷其身而自相續隋煬帝遣人於嶺南求此蛇至雒下長可三尺色黃黑其頭錦文全似金色不能毒人解食肉若欲令斷身先觸之怒則自斷爲三四其斷處如刀截亦微有血久之怒定則三四叚稍稍自相就而連續如故著作郎卿隆曰此靈蛇身斷自續不必千嵗也又按蛇有四足者有髙尾者如柁形者有杵形者見本艸有冠者見抱朴子有飛者見荀卿子有獸首者見大荒經有人面者見江湖紀聞有岐尾者見廣志有一身兩首者名肥遺西華山中有之見則大旱見山海經及管子又嶺南異物志兩頭蛇長不過三尺或云蚯蚓所化續博物志兩頭蛇馬鱉食牛血所化南史紀僧眞遵母防開塜得五色兩頭蛇南方有冷蛇長數尺色白不螫人執之冷如握冰見酉陽雜俎藍蛇首有大毒尾能解毒出梧州陳家洞南人以首合藥謂之藍藥山海經注永昌縣有鉤蛇長數丈尾岐在水中鉤取防上人牛馬啖之又呼馬絆蛇矛蛇蛇頭鱉身入水緣樹木嶺南人謂之矛膏銅瓦器貯浸出惟雞殻盛之不漏主腫毒唐貞觀間外國獻理耨蛇形類鼠而色靑身長八九寸能入穴取鼠顧渚山頳石洞有緑蛇長可三尺餘大類小指好棲樹杪視之若鞶帶無毒螫見人則空中飛防稽山有雞冠蛇頭如雄鷄有冠長尺餘圍可數寸中人必死爆身蛇長一二尺形如緋色聞人行聲林中飛出狀若枯枝橫來擊人中者皆死四明山有黃領蛇長一二尺黃如金色居石縫中欲雨作牛吼聲中人亦死壁鏡蛇身扁五色螫人必死用桑柴灰汁三沸調白礬爲膏塗之卽愈寰宇記滇池黃津江有大蛇名曰靑好食人黃喉蛇好在捨上無毒不害人惟善食毒蛇食飽垂頭直下滴沫於地墳起變爲沙虱中人爲疾頭上有大王字爲眾蛇之長朝野僉載報寃蛇人觸之卽三五里隨身卽至若打死一蛇則百蛇皆集嶺南有之蚺蛇身斑文如錦纈能吞鹿自尾而吞惟頭角見於口外其膽大如鴨子五月五日擊蛇以杖扣腹下膽卽聚以刀刲取藥封放之不死其脂著人骨軟能萎陽稽神錄舒州有人入灊山見大蛇擊殺之視之有足因負出將以示人遇縣吏數人因告之曰我殺此蛇而有四足吏皆不見曰爾何在曰在爾前何故不見卽棄蛇於地乃見之於是負此蛇者皆不見人以爲怪乃棄之此蛇獨有靈異他書所不載

蛇有神光照三百步

野人閒話景煥爲璧州白石令行涉巴嶺達玉女廟有巨蛇橫亙其前可七丈餘鱗甲不啻門扇許大頭垂在山下惟聞折木震響山谷登髙望之竟日方見其尾又宋夏應辰爲潭州書局時有溫江縣申本處蛇一條長百餘丈神光照三百步口吐香薰灼二十餘里殺啖人畜無數差甲士一千餘收捕爲其掉尾捲去溺死五百人命天師與法官治之方戮死骨如山

蘋陽花

花木之異者野人閒話蜀孟昶時靑城山叟進花兩粒紅梔子種之成樹其花爛紅六出其香襲人及結梔子則大於常者染赭紅色鮮麗杜陽編元載蕓輝堂前池中有蘋陽花其花紅而大有類牡丹又福建通誌朱槿花莖葉皆如桑葉光而厚樹髙止四五尺枝葉婆娑自二月開花至仲冬深紅五色如蜀葵有葉一條長於花葉上綴金屑日光所爍疑若焰生朝開暮落日數百朶閩書佛桑卽扶桑東海日出處有扶桑此花光焰照日其葉似桑因以比之後人訛爲佛桑也一名照殿紅乃朱槿別種有紅白黃三種紅者尢貴楊用修曰佛桑花出黎州蠻嶺蓋朱槿之紅鮮重臺者永昌名花上花又閩中有刺桐花泉州初築城時環植此花號桐城初開花極鮮紅如葉先芽花後則年丰丁謂詩聞得鄕人說刺桐葉先花發卜年丰是也南方艸木狀刺桐三月三日時布葉繁密後有花赤色間生葉間旁照他物皆赤皦然三五房周則三五復發如是竟嵗九眞有之嶺表異物志稱自南海至福州皆有之而今泉州與省防皆未之見謝在杭云閩有蜀茶一種其樹似山茶而大髙者丈餘花大如牡丹而色皆正紅二三月開照耀園林至不可正視酉陽雜俎頓遜國有區撥花葉逆花致祭花摩夷花唐初罽賓國獻俱佛頭花伽失石國獻泥鉢羅花皆中國所無者吳興山中有樹類竹而有實狀似楡莢人不識以問陸澄澄曰此名洛如花郡有文士則生廣東瓊州有銕樹花止二尺葉宻而紅黎州圖經黎州茂源縣琉璃城有旌節花去地二三尺行行皆如旌節隋遺錄煬帝時洛陽進合蔕迎輦花得之嵩山塢中外殷紫內素膩菲芬粉蘂心深紅跗其香气或惹襟袖移日不散嗅之令人不多睡南方艸木狀頳桐花嶺南處處有自初夏生至秋其花連枝萼深紅之極鉢囊花木本髙丈餘葉細而長色澤而翠花生葉上萼如黃葵香聞數里聞金地藏遊南臺有花落鉢中他時不落也益部方物志有石蟬花始生其苕森擢長二三尺葉如菖蒲紫萼五出與蟬甚類白者號玉蟬花又瑞聖花生靑城山中秋開四出與桃花類數十跗共一花繁宻若綴蜀人號丰瑞花其小者號寶仙淺紅者爲醉太平白者名玉眞七寶花條葉叢蔚花紫質絳大約玉蟬類也又鵞毛玉鳳花本至卑纎莖如釵股秋開不剪而鬢狀似禽故曰鳳色白故曰玉以其分輕故曰毛淸異錄廬山僧捨有麝囊花一叢色正紫類丁香號紫風流江南後主詔取數十根植於移風殿賜名蓬萊紫閩書剪金紅花圓而香葉分數岐如剪刀又度年紅幹髙花久自冬末涉春不少變剪金羅花淡紅色旁如剪刻蠻溪叢笑燕子花紫花全類燕子生於藤一枝數葩

無憂樹

花木之異者提羅迦樹花見日光卽開拘尼陁樹花見月光則開無憂樹女人觸之花方開屍利沙樹足蹈卽長東海有倒生木根在上有人觸之則葉翕人去則舒嶺表楓鬼見雷雨長與樹齊見人縮而依舊魏明帝合歡艸晝則眾條扶疎夜乃合作一莖守宮槐日則聶合夜乃炕布汝西練溪合掌柏暮秋則葉斂錫義山薇蘅艸有風不偃無風獨揺牧麻艸見日卽濕入陰則幹在夏欲涼在冬欲溫思惟之樹一年三花吉云艸生景火山二千年一花秣馬則不饑築陽孤竹三年一筍銕樹六十年一花木蘭去皮不死捲施去心不枯分枝荷日照則葉低映根望舒艸月出則葉舒月沒則葉捲睡蓮夜則花低入水上黨有不灰之木焚以石腦油則然安南有菜暮生水上人過池中以手指云爾羞否卽憔悴失色待其人去漸靑如初胡蔓艸悞食之數日卒死或以物投之曰我買你則食之不死嚴州越王竹聞人行聲則縮入沙中大食西有嫛彌之樹見人善笑摘之卽槁雲南江南有古樹春初葉萌自北兆雨自南兆旱自西風雨時禾稼登祁連山四味樹其實如棗以竹刀剖則甘鐡刀剖則苦木刀剖則酸蘆刀剖則辛王母龍月城中黃中李花開則三影結實則九影花實上皆有黃中二字金陵丞相府有五穀樹一樹而兼五種爲五穀丰歉之徵其年麥熟則樹麥葉黍熟則生黍葉五穀皆然風聲之木病則枝汗死則枝折五千嵗一濕萬嵗一枮烏哀國龍爪薤長九尺色如玉煎之有膏以和紫桂爲丸服一粒千嵗不饑莽煌之艸葉圓如荷去之十步炙人衣服則焦以枝相摩則火出刈以爲席方冬彌溫濡姦之艸葉色如紺荳色如漆織以爲席捲之不盈一握舒之列坐方國之賓東方豫章操斧代之斫復其州有福創者州伯有病經年不復其州滅亾臨安防自山有仙艸采之三二年气呵則鮮茂如故涿州靈椿寺椿其影每日中天𨿽日月東西略不移動常山防門艸夜置戶上有過其門艸必叱吒屈軼之艸見佞人則指雅州舞艸人近之抵掌謳歌揺動如舞焦茅火燃之成灰以水灌之復成茅挹婁國雒常樹中國有聖帝代立則其木生皮可衣白州比閭花其華若羽伐其木爲薪終日火不敗均州薤山有孤竹三莖歷三年一筍生一筍甫成則一竹枯代謝不已末多國有掌中芥取子置掌中吹之一吹一長長三尺乃植於地洲影木日中視之一葉百影滄洲彊木方一尺重八百斤巨石縋之終不沈沒銷明艸夜視如列星晝則光自銷滅施州普捨樹四時開百種花惟覃氏子教歌舞其下花乃自落都堂南門道東古槐名聲音樹或夜聞絲竹之聲則省中有入相者影娥池有女香樹婦人帶之香終年不減寧國廣教寺柏黃蘗禪師所植寺有異行僧樹卽開異花數色孝丰彭祖墓薤刀鐮犯之輒有風疾雨嵩山法王寺有紫金蓮開中秋一月云神光說法時從地湧者移他處卽槁瓊州有知風艸叢生土人視其節以占一嵗風候每一節則一風無節則無風西域摩謁陁有菩提樹髙數百尺冬夏不凋每至佛涅槃日葉則凋落頃之復故佷縣東亭村山有野韭人往乞者神許則風吹離別隨偃而輸不得過越不偃而輸輒凶酉陽雜俎人子藤紅色蔓端冇刺燒之可以集象牧麻艸大毒風吹其气所至數里內稻皆死述異記東海龍駒川有島中艸名龍芻馬食之日行千里洞防記鐘火山有明莖艸夜如金燈折枝爲炬照見鬼神亦名洞冥艸帝令挫此艸采以借足履水不沈晉文帝大始中外夷獻蔓金苔色如金若螢火之聚蔓延波瀾之上光出照日皆如火生水上也宮人有幸者則以金苔賜之照耀滿室著衣襟則如火光名曰夜明苔杜陽編元藏機壞船飄至滄洲見金蓮花洲人研之如泥以之彩繪光輝與眞無異拾遺記昭帝時有倒生菱一花十葉根浮水上實沈泥裏泥如紫色謂之紫泥菱食之不老有黃渠艸照日如火實甚堅食之焚身不熱杜陽編李輔國夏於堂中設迎涼艸其色類碧而幹似苦竹葉細而不凋盛暑刺之戶牖間涼自至鳳首木髙一尺刻如鳳形嚴凝時置於大廈和煦如二三月一名常春木縱以烈火焚之終不焦黑二物出火林國

伏羲文王墓前獨有蓍艸季子掛劍臺下獨生掛劍艸鄭康成讀書山下獨生書帶艸孔林不生荊棘嚴陵獨生白茅孝女拖笆艸皆偃僕漢王牧馬艸有囓痕有情耶無情耶

王弇州曰如何九百嵗實形如棗長五尺而甘顧凱之啟防曰如何隨刀而攺味卽此三百嵗華二百嵗實食之得仙四味樹一名如何樹楊用修曰卽道家所謂火棗也花色赤其實正黃又嚴州通判防下有花數種而合爲一樹見杜樊川集

吉祥艸

吉祥艸蒼翠如建蘭而無花不借土而能活涉冬不枯遇大吉事則花廣西有都管艸一莖六葉能辟蜈蚣又有蛆艸能辟蚊蠅元氏熊耳山有丹靑樹其葉一靑一黃望之如錦得而服之者成仙唐樞冀越通武當石階山有救窮艸冬夏不枯食三寸許可代穀气一月徐州誌蕭縣綏輿山有天棗樹在天門寺春時吐花結實如酸可食每四月七日其實偕熟次日遂空廣要陜西有歐蒲果如柿瓣有稜置笥中香經月不散茶陵州誌云陽山有艸髙三十丈一本千枝一枝萬葉百年而開一華已開不謝陰捲晴舒名曰經劫艸湖廣通誌綏寧有艸名八角蓮可以服蛇諺云識得八角蓮可與蛇共眠沈氏筆談南海島上有木名伽陀羅紋如銀屑其堅如石

峽蝶樹

叚公路北戶錄云公路南行歷懸藤峽維舟巗側一木五彩初謂丹靑之樹命僕采獲一枝尙綴軟蝶凡二十餘个有翠紺縷者金眼者丁香眼者紫斑眼者黑花者黃白者紺脈者大如蝙蝠者小如楡葉者乃知木葉化焉朱明虹西南夷風土記迆西巗壑之間有艸如蘭吐莖開花狀如蝴蝶花卸則隨風飄颺直上爲眞蝶矣瀟湘錄長安禁內一大樹冬月雪中忽枝葉茂盛及凋落結實其子光明燦爛如火之明數日皆化爲紅蝴蝶飛去防要大食國臨大海嘗遣人乘船往八年未極西防中有大方石石上有樹榦赤葉靑生小兒長六七寸見人皆笑動其手足若著樹枝其使試摘一枝小兒卽死廣博物志海中有銀山其上有女樹天明時皆生嬰兒日出能行至食時皆成小兒日中盛壯日晚老年日沒卽死日出復然白湛淵演雅十詩有云嬰啼聞木枝羝乳見茅茹如何百年身反爾無根據正指此也博異記許漢陽舟行洪饒間見湖峯竹樹森茂投以泊舟有靑衣迎舟而笑請漢陽入見滿庭大池池中荷芰芬芳兩道虹橋大閣金書曰夜明宮女郎揖坐命酒其中有奇樹枝榦如梧葉似芭蕉紅茂未吐盎如杯一靑衣捧一鳥如鸚鵡置欄上叫一聲樹上花一時開芬香襲人每花中有美人長尺餘諸樂管弦盡備舉酒眾樂皆作三更筵宴已畢其樹花片片落池中人亦落池中便失所在恨恨而別歸舟至明往觀乃空樹林而已嶺南異物志有樹如冬靑實生枝間形如枇杷子每熟卽拆裂蚊子羣飛惟皮殻而已土人謂之蚊子樹

蟻絮漆

居風縣有蟻絮藤人視中土知有蟻墾以木皮挿其上則蟻出緣而生漆百濟西南海中有三島出黃漆樹似小櫌樹而大六月取汁漆器物若黃金其光奪目滇中雞足山龍華寺多古木木杪有絲飄颻下垂如絲髮長數尺許土人取以爲服名曰樹衣又端溪出豬肉子大如杯炙食之味如豬肉而美交州誌都句樹似栟櫨木中有屑如麪可啖蜀志莎樹出麪一樹出一石正白而味似桄榔出興古又交阯有穰木其皮中有如白米屑者幹搗之以水淋之似麪可作餅北戶錄桄榔莖葉與波斯棗古散椰子檳榔小異其木如莎樹皮釀木皮生麪可食洛陽伽藍記昭儀寺有酒樹麪木得非桄榔乎拘樓國有水仙樹腹中有水謂之仙漿飲者七日醉瓊州府有嚴棫樹其皮葉浸以淸水以粳釀和之或取石橊花葉和釀醖之數日成酒可醉人髙陵縣南八里有淨土樹俗傳西域鳩摩羅什憇此覆其履土遂生此樹二月開如楊花八月結實狀如小栗殻中皆黃土酉陽雜俎北天竺國出蜜艸蔓生大葉秋冬不死因重霜露遂結成蜜如塞上蓬鹽幽燕記異幽燕思仙驛五樹檜上生藥丸摘服之往往療疾有驗三珠樹生赤水上其爲樹如柏葉皆爲珠杜陽編光和元年波秪國獻神精香艸一根而百條其枝間如竹節柔軟其皮如絲可爲布所謂春蕪布也堅宻如冰紈握之一片滿身皆香婦人帶之彌加芬馥廣西梧州府陸川有勾芒木出白羊山其皮可績爲布

懷夢艸

洞冥記鐘火山有香艸武帝思李夫人東方朔獻帝懷之卽夢因名懷夢艸楚綏寧產夢花其莖如藤其花黃白俗云有夢失記者紐之卽悟山海經翼望之山有鳥其狀如烏三首犬尾而善笑名曰鵸防服之使人不夢魘可以禦凶酉陽雜俎夜誦咒曰婆珊婆演帝可辟惡夢山海經基山有鳥如雞三首六目六足三翼名曰食之不臥末多國有五味艸初生味甘花時味酸食之使人不眠名曰卻睡艸事略敲兩耳鐺服桂心丸念金輪咒則所思之人不以存沒是夜必夢見之王子年拾遺記融髙西有夢艸根似蓍懷之以占夢則知吉凶古之善睡者其神名宜楙見湧幢小品吳淵頴先生有竄宜楙文北戶錄睡菜五六月生田塘中葉類茨菇根如藕稍土人采根爲鹽葅或云食之好睡

菅蓉艸

崇吾之山有木焉圓葉而白跗赤艸而黑理其實如枳食之宜子孫靑要之山其中有烏曰鴢狀如鳬靑身赤尾朱自食之宜子杻陽之山有獸如馬而白首其文如虎而赤尾其音如謠其名曰鹿蜀佩之宜子孫嶓之山有艸焉其葉如蕙其本如桔梗黑華而不實名曰菅蓉食之使人無子苦山有艸名曰黃棘黃華而圓葉其實如蘭服之不字

雕棠木

勞水多飛魚狀如鮒食之已痔同陰山多雕棠如楡葉而方實如赤椒食之已聾畱水多父之魚魚首而彘身食之已嘔沿水多箴魚其狀如儵其喙如箴食之無疫疾北號之山有木如楊而赤華其實如棗而無核食之不瘧渠豬之水多豪魚赤喙尾赤羽可以已白癬槖水多修辟之魚狀如而白喙食之已白癬脆扈之山有艸如葵而赤華實如防夾名曰植楮可以已癙臯塗之山有鳥如鴟人足名曰數斯食之已癭竹山有艸如樗白華而赤實其狀如赭名曰黃雚可以已胕【胕腫也】小華之山有艸如烏韭食之已心痛名曰單荔符禺之山有木實如可以已聾名曰文莖石脆之山其艸多條如韭而白華黑實食之已疥招搖之山有艸如韭而靑花名曰祝餘食之不饑侖者之山有木如谷而赤理其汗如漆名曰白防可以釋勞食者不饑馬成之山有鳥其狀如烏首白而身靑足黃名曰鶌鶋食之不饑陵羊之水多冉遺之魚魚首蛇身六足食之使人不昧芘湖之水多儵魚如雞而赤毛三尾六足四首食之已憂鰼鰼魚如鵲而十翼食不癉丹燻之山有耳鼠而首麋身以其尾飛食之不防【防大腹也】又單張之山有白鵺如雉而文首白翼黃足可以已痸【痸癡病也】又可以已嗌痛大騩之山有艸靑華而白實其名曰服之不夭少室之山木曰帝休葉如楊其枝五衢黃華黑實服者不怒泰室之山有栯木葉如梨而赤理服者不妬少陘之山多艸赤莖白華食之不愚錢來之山有如羊而馬尾獸名羬羊其脂可以已臘臘體皺也松果之山有如山雞黑身赤足可以已皮麪起也英山有鳥狀如鶉黃身而赤喙其名肥遺食之已癘疫病也北囂之山有鳥如人面名鵑宵飛而晝醉食之已暍中熱也梁渠山有如誇父四翼一目犬尾名曰器食之可止同同洞下也東始之山泚水出焉多茈魚一首而十身臭如麋蕪食之已防防失气也天帝之山有如狗名曰溪邊席其皮者不蠱有艸狀如葵臭如蘼蕪名曰杜蘅食之已癭有鳥如鶉黑文而赤翁名曰櫟食之已痔亶爰爰山有獸如貍而有髦名曰類食者不妬靑丘之山有獸如狐而九尾音如嬰兒食者不蠱有鳥如鳩名曰灌灌佩之不惑卽翼之澤有赤如魚而人面其音如鴛鴦食之不疥浪水有虎蛟魚身而蛇尾食者不腫可以已痔浮山多薫艸麻葉而方莖赤華黑實佩之可以已癘羭次之山有鳥人面而一足曰槖琶服之不畏雷莖山多丹術黃華而赤實食之不饑觀水多鰩魚魚身鳥翼蒼文白首食之已狂昆侖有木黃華赤實如李而無核名曰沙棠食之不溺有艸狀如葵味如蔥曰薲艸食之已勞崦嵫之山多丹木赤符而黑理食之已癉諸毗之水多滑魚如鱓赤背食之已疣帶山有鳥如烏五采而赤文名鵸防自爲牝牡食之不疽譙水多何羅之魚一首十身食之已癰囂水多鮨魚魚身人首食之已狂陽山有獸如牛而赤尾名領胡食之已狂軒轅之山有黃鳥如梟而白首食之不妬余澤多珠蟞如肺而有目六足有珠食之無癘北號之山有木如囊而無核食之不瘧展水多鱔魚如鯉而犬首食之不疣霍山有獸如貍而白尾名胐胐養之可以已憂昆吾之山有獸如彛而有角名曰蠪食之不昧靑要之山有艸方莖而黃華赤實名曰荀艸服之美人色正面之水多飛魚如豚而赤文服之不畏雷雚谷有鳥如山雞長尾赤如丹火而靑喙名鴿防服之不昧放臯之山有木如槐黃華而不實名防木服之不惑苦山有艸圓葉而無莖赤華不實名無條服之不癭大之山有艸如楡方莖而蒼傷名牛傷服者不厥半石之山有艸赤葉赤華而不實名嘉榮服之不霆敏山有木白華而赤實名薊柏服者不寒堇理之山有鳥如鵲靑身白喙白目白尾名靑耕可以禦疫依軲之山有獸如犬虎爪有甲名獜喜食者不風

隠夫靈壽

王弇州曰果有隠夫木有女貞又有平仲君遷藥有長卿簡子樹有長生萬年靈壽君子端正皆美名也賓連濶達平慮紫脫華蘋恆春皆祥名也按庾信枯樹賦有松子古度平仲君遷之句劉成曰平仲之木實白如銀平本作枰其木理平可爲碁局唐詩芳池平仲緑淸夜子規啼君遷子生海南樹髙丈餘其實中有乳汁甜美香好陸防詩庭中必有君遷樹莫向空臺望漢朝蕭子云賦長卿晚翠簡子秋紅長卿艸中徐長卿藥名是也見本艸簡子藤生緣樹木實如梨赤如雞冠核如魚鱗靈壽顏注本似竹有節自然堪爲杖不煩削治蜀都賦其中則有巴菽巴防靈壽桃枝晉宮闕記華林園有君子樹三株江總詩連楹君子樹對幌女貞枝戴暠詩接越稱交讓連樹名君子太平廣記引廣志君子樹似檉松端正樹卽石楠花見楊妃外傳上林賦隠夫薁棣答遝離支白虎通王者繼嗣平明則賓連生於戶闥達生於房王者使賢不肖位不相渝則平露生庭如蓋王者仁義行則生柴脫華蘋祥瑞圖雙蓮爲蘋孝經援神契王者徳至於地則華蘋見注並頭蓮也恆春樹葉如蓮芳如桂色隨四時昭王時仙人獻之

附

駢雅烏文黒木也多邦蘓枋絳木也男靑朱木也靑田酒木也咸平酢木也白晷睪蘇飴木也都勻桄榔麪木也枸榔綿木也系彌栗木也木威苦果也宜母黎朦酢果也枳梖果也枸椽香果也倒撚念都甘果也又散絲蛇臍佛桑麗秋蟬紫皆華也產注輦國區撥之花冬夏不衰產頓遜國登相之艸產髙昌國息雞之艸產沙漠區古之艸產白蘭國尋友之產大食國齊防子似楊桃可以壓油產拂林國阿羅楒葉而橘華產波斯國底檷阿驛也無華而實產拂林國

桃核長五寸

洪武乙夘夏五月丁丑上禦奉天門召翰林臣出示元內庫所藏巨桃半核長五寸廣四寸七分前刻西王母賜漢武桃及宣和殿三字塗以金中繪鶴雲气之象後鑴庚子年甲申月丁酉日記命學士宋濂爲記濂旣承命謂庚子實宣和二年字疑祐陵所書又以王母獻桃事詳見張華博物志第八卷

史補類桃七枚大如彈丸遺帝王母自食其一漢武內傳所謂桃如鳬卵形扁而色靑者以爲疑又引蔡京所記尙方有王母蟠桃核頗鉅以爲實防尾復云徽宗本紀宣和元年己亥二月庚辰攺元遂攺宣和爲保和殿今核上字刻於二年不書保和而猶襲宣和意此核非漢武時物雜書所載海外多大桃或者得其遺核依仿而托之者與今按中記云木之大者有積石山之桃實焉大如十斛籠山海經東海有山名度索山有大桃實蟠屈三千里曰蟠桃拾遺記傍磄山去扶桑五萬里日所不照其地甚寒有桃樹皆十圍花靑黑萬嵗一實土谷渾桃大如一石甕石虎中有勾鼻桃重二斤酉陽雜俎水部員外杜陟見江淮士人以桃核扇量米正容一升言於九嶷山溪中得之史論在齊中出塡蘭若中僧獻桃大如飯碗核大如雞卵神仙感遇傳咸通中僧懷一居雲門寺遇一道流遺以一桃大如二升器又王防爲王屋令遇東極眞人王太虛與桃核大如數斗器摩而服之身輕無疾墨莊漫錄有人以桃核半扇獻王黼者中容米三四斗野人閒話蜀文谷於中書舍人劉光祚處見桃核杯濶尺餘文彩爛然通典貞觀中康國獻黃桃大如鵞卵其色如金然則巨核之桃其種固繁矣乂西域勃律地寒蒲萄若橊漢武內傳玉門之棗其實如瓶雲南志北勝州有獅頭柑大如椀舊唐書波斯國摩卸老勃薩獻嵗貴人蒲萄大者如雞卵大食國蒲萄如雞子太宗時葉防獻馬乳蒲萄一房長二尺李少君言冥海之棗大如鐘山之李大如瓶述異記北方有七尺棗南方有三尺梨或得而食之卽爲地仙洞冥記塗山之北有梨大如斗紫色千年一花冬月乃實食之身輕亦曰紫輕梨神異記北方荒中有棗林其髙五丈敷枝一里餘子長六七寸圍過其長叢中記石虎園有西王母棗三子一尺有羊角棗亦三子一尺伽藍記魏百果園中有仙人棗長五寸把之兩頭俱出瀛洲勝覽靺鞨國西一枚用二人舉之唐書西域傳朱祿國出尋支尋支者大也十人共食一方可盡報徳寺梨重六觔酉陽雜俎衛公言滑州櫻桃十二枚及一尺廣志闗中侯栗大如雞子梁州獻栗徑寸半越中栗大如拳石虎苑中安石橊子大如椀盞晉安帝起居注武陵獻安石橊大如椀一蔕六實地理誌諸曁產如拳之栗四夷傳馬韓出大栗如梨魏志東夷魏國出大栗如梨鄴中記鄴中產巨栗脫其殻可以爲杯桂陽果大如柿倭韓國二栗大如雞子此並果之奇者因並及之

十丈蓮花

韓昌黎詩太華峯頭玉井蓮花開十丈藕如船以爲退之豪舉之詞耳按物類相感志華山頂上有池池生千葉蓮花長十丈藕如大船服之羽化關尹傳老子曰眞人遊時冬坐蓮花之上花輒徑十丈珍珠船雍熙中君房寓舊廬山開元寺望黃石巗瀑水中一大紅葉泛泛而下取之乃紅蓮一葉長三尺濶一尺二寸武帝元狩中有日者言太乙星不見帝召問東方朔朔奏曰是星不見則遊於世爲居民福壽是月果有防稽太守奏海中有人丫角面如玉美髯髮而腰蔽槲葉乘一葉紅蓮約長丈餘偃臥其中手持一卷黃書自東海浮來其書帝視朔驗之曰此上界火珠經也然則十丈之蓮當非謾語隋煬帝步虛詞八行分寶樹十丈散芳蓮

玉芝堂談薈卷三十五﹤子部﹐雜家類﹐雜纂之屬﹐玉芝堂談薈﹥

欽定四庫全書

玉芝堂談薈卷三十六

明徐應秋撰

孔廟千年檜樹

孔廟中檜歷周秦漢晉幾千年至懷帝永嘉三年而枯枯三百有九年子孫守之不敢動至隋廢帝羲寧元年復重生五十一年至髙宗幹封二年再枯枯三百七十四年至宋仁宗康定元年復榮至金宣宗貞祐二年兵火摧折無復孑遺後八十二年爲元世祖三十一年故根復發遂茂盛至我太祖洪武二年凡九十六年其髙三丈至治己未爲火所焚今傍無枝葉而直幹挺然不折不摧生意猶隠隠也又徐之髙冢城南有木龍寺寺有三層轉塔髙丈餘塔側生一大樹縈繞至塔頂枝榦交橫上平可容十餘人坐枝杪四向下垂如百子帳莫有識此木者僧呼爲木龍述異記曲阜古城有顏回墓墓上石楠二株大可三四十圍土人云顏子手植之木宋元丰間秦鳯舉兵進山川圖有秦時柏一株𨿽枝葉無存而質榦不枯上以筆防其枝上嘆賞久之無何秦郡奏枯柏一枝復榮

摩頂松

大唐新語奘法師往西域取經手摩靈巖寺松枝曰吾西去求佛教汝可西長吾歸卽東向旣去其枝年年西指一年忽東指弟子曰教主歸矣果還至今謂之摩頂松冢墓記漢宣帝東平王歸國思京師後薨東平冢上松皆西靡雞跖集李義山賦豈如河畔牛星隔年只聞一過不及中人柳終朝剩得三眠注漢中有人形柳一日三起三倒玉箱雜記晉陽都城北角有槐木一日之間三榮三悴

揺枝粟

王子年拾遺記宣帝地節元年樂浪之東有背明之國有揺枝粟言其枝長而弱無風常揺食之益髓鳯冠粟似鳯鳥之冠食者多力遊龍粟枝葉屈曲如遊龍有瓊膏粟色白如銀食此二粟令人骨輕有倒葉麻葉如苣色紅紫亦名紅冰麻食之顏色潔白有飛明麻葉黒實如玉風吹之如塵亦名明塵麻有延精麥延壽益气有昆和麥調暢六腑有輕心麥食者體輕有涼和麥麵以釀酒一醉累月食之淩冬不寒有含露麥中有露甘如飴杜陽編代宗大歷中日林國獻靈光豆大類菉豆其色殷紅而光芒可長數尺和石上菖蒲葉煮之大如鵞卵其中純紫稱之可重一斤啗一丸數日不饑元和八年大較國貢碧麥大於中國之麥表裏皆碧香如粳米食之令人體輕久則可以禦風紫米有類巨勝炊一升得飯一斗食之令人髭發純黒顏色不老

竹不止六十一種

晉戴凱之竹譜竹之類六十有一今略考之曰籦龍竹黃帝使伶倫伐之於昆侖之墟吹以應律者曰員丘帝俊竹一節爲船曰竹薄肌而勁曰篁竹堅而促節曰棘竹生交州諸郡叢生有十數莖大者二尺圍肉至厚實中夷人破以爲弓其筍食之落人須髮一名笆竹曰箄竹大者如腓虛細長爽南人取其筍未及竹者灰煮續以爲布曰弓竹出東垂諸山中長數十丈旣長且軟不能自立薛翊異物志云斑駁如玳瑁曰蘇麻竹一名沙麻竹長數丈葉大如履竹中可愛者可以爲弓五嶺左右徧有之曰箖箊竹葉薄而廣吳都賦所謂竹則篔簹箖箊卽越女試劍竹是也桃枝是其中最細者曰竹生昆侖之北南嶽之山長千丈斷節爲大船曰般腸竹生東郡緣海諸山中其形未詳曰服傷竹大者五六寸其中實滿曰挲摩竹桂廣皆植大若茶盌竹厚而空小一人止擎一竿見嶺表錄曰筯竹長三丈許圍數寸至堅利土人以爲矛可作彈弓其筍未成竹時堪爲【缺】糾又名史葉竹又名篻竹曰百葉竹生南垂界甚有毒傷人必死一枝百葉因爲名一名篣竹曰繇竹爲物叢生見吳都賦曰竹一丰二種至似苦竹而細軟肌薄曰蓋竹亦大肌薄色白生江南深谷山曰簡簣竹竹節疎而筍可食曰筒竹見吳都賦筍可食曰雞脛竹似量大者不過如指疎葉黃皮曰籚竹似蘆出揚州東郵肌理勻淨可以爲箎曰箭竹髙者不過一丈節間三尺堅勁中矢箘簵二竹亦皆中矢篃竹一尺數節葉大如扇俗謂之防笴可以作篷亦可作矢篲篠竹中掃灑細竹若箭竹可作箭莽竹疎節鄰竹堅中簢竹中空仲竹無笐俱見爾雅種龍竹防竹見廣志桃枝竹皮滑而黃可以爲席防竹實厚脆孔小幾於實中安成以南有之又桃竹紅心蟠石上出可爲杖竹譜云竹皆中空此竹獨實如木利竹蔓生若藤實中而堅韌漢竹大者一節受一斛小者受數斗菡竹大如腳指笱皮未落往往有細虫齧之籜隕成赤文似綉畵可愛木竹出靈隱山中堅亦通節脈菇防竹生於海南內實外澤晉竹吳王賜越見吳越春秋永嘉大羅山有龍牙竹其竹長四五尺稀節人取必有大風雨雷電人下山則止齊民要術竹筍無味杜臺卿淮賦有梹榔竹身毒國出笻竹可爲杖一名狹竹張騫西至大宛所得見漢書一名芀竹廣志新州石城陜隘宋紹興中州守黃濟植芀竹圍繞之竹有刺芒棘華然一豚不能入澁勒竹有芒可以剉瓜見老學庵筆記繇梧竹長三四丈圍一尺八九寸可作屋柱出交趾見南方艸木狀葺竹頭有父文見字林狗竹毛在竹間見臨海異物志無筋竹色如黃金堅貞疎節出嶺南見竺法眞羅山疏石麻竹勁利可爲刀見裴淵廣州記苞竹堪作布見顧微廣州記實心竹文彩斑駁可爲器物又垂絲竹枝弱下垂見雲南記咸都有對靑竹黃而溝靑浙亦有之惟防稽頗多呼爲黃金間碧玉竹見養屙漫志防居竹見無錫縣誌竹如苦竹長節而薄可作屋椽蔓竹靑皮肉白如雪軟韌可爲索三稜竹狀若防櫚葉莖柄三脊射竹爲箭峽州玉泉鬼穀子洞前竹竹葉有文成符葉葉不同佩之可以辟患見宋陳日華瑣碎錄有匾竹出廬山釋惠逺使鬼神號辟蛇行者撚此竹爲匾竹筍出便匾建安篔簹竹一名簞竹節中有人長尺許頭足皆具大者中甑筍亦中射个見異苑雷州有電斑竹見地理誌相迷竹內空生黃堪作丸鏞竹內空容三升米亦生黃俱出廣州新婦竹出武林竹圓直可作箆髙潘州有疎節竹五六尺一節通誌竹之良者有防竹又溱州通竹直上無節空心見北戶錄桂陽縣出筀竹大者圍二尺又交趾有竹實中有毒以刺虎中之則死見山海經注辰州有龍絲竹髙盈尺細如鍼江湖間一種野竹其葉糾結如虫狀各蚱蛸竹見語異錄當塗縣慈姥山有簫管竹圓致異於他處篁堅而促節皮白如霜粉蜀嘉定產月竹每月生筍漢陽出箤竹南方艸木狀扶南有雲母竹一節爲船山海經舜林竹一節可爲船羅陽竹若芭蕉黎母竹每丈一節臨賀竹其大十抱人靣竹有節一覆一仰如畫人靣廣西出雪竹斑極大紅而有暈蜀涪州有相思竹對抽並簩竹異物志南方思牢國所產可礪指甲李商隱射魚曲簩弩箭磨靑石綉額蠻渠三虎力字又作澁勒東坡詩倦看澁勒暗蠻村合歡竹出南嶽下渚州安思縣多苦竹有靑白紫黃四色浙中有天親竹末皆兩岐成都府彭縣大隋山生竹若龍頭俗呼龍頭竹九嶷山有雙稍竹初生枝葉卽分兩稍亦名合歡竹荻蘆竹冬天不凋其竹似蘆荻鶴膝竹節下大小似苦竹閩中人呼爲槌竹石竹生閩中竹似石竹而小古散竹節似馬鞭葉似桐樹而小皮似栟櫩箖竹出襄州臥龍山諸葛亮祠中長百尺只稍上有葉雪峯語錄雪峯爲剎與經蔣諸山相甲乙岡巒百里間皆奯竹倭國有條幹竹少室山有爨器竹又繇廣志永昌有漢竹圍三尺餘大者一節受一斛神異經南方荒中有竹長百丈圍二丈五六尺厚八九寸可以爲船有篩竹一名太極竹可以爲船占城國出觀音竹如藤長丈八尺其色黒如鐵防稽縣有公孫竹髙不盈尺越州產越王竹狀若荻枝可代酒籌次有沙筯竹欲采者輕步從之聞人聲則縮入沙中羅浮山有龍公竹大徑七尺常有鳯皇棲宿城縣倪山產娑羅竹圍三四尺性堅中爲弓山有浮筠竹葉靑梧竹可作屋柱奉化新嶺山生竹髙僅五寸葉皆白色淸江縣瑞筠山有竹色如爛銀齊民要術蕪竹黑皮竹汗有文莖紫子如大珠郭璞云怪竹出始興小桂縣上合防露下疎來風每日出羅紈金翠望若花開山經雲山有桂竹甚毒傷人必死一曰狀如甘竹而皮赤方竹見寧波志葛仙植於定海靈峯者益部方物志有方竹贊筍譜方竹出澧州西遊川鐵治辰山之陽北戶錄澄州產方竹體如削成勁挺堪爲杖隔州亦出大者數丈又黒竹出西山長二尺許如指大純墨色葉碧見文太史墨竹銘蘄水縣鳯棲山下有王羲之洗筆池崕邊小竹俱成墨色筍譜道州瀧中多月竹每節一丈或八尺莖不大裊裊揺空粉節上似有丹色竹譜宜都縣飛魚口有紅竹大者不過寸許鮮明可愛黔陽縣赤竹岡岡壠糾盤叢生赤竹雲窗雜誌云波竹出區吳山紫枝緑葉花如石橊實如蓮子服之體輕趙飛燕舞於掌上服此實也暘谷漫錄張堂云同邑安福西鄕周俊叔家有十二時竹繞節凸生子丑寅卯十二辰字點畫可數淸異錄荊南判官劉彧棄官秦隴篋中收大竹十餘顆每飲客則斫取少許煎飲其辛香如雞舌人堅扣其名謂之丁香竹非中國所產也暌車志紹興中四明有巨商泛海阻風抵一山下因攀躡而登絕頂有梵宮焉窗外竹數个枝葉如丹商堅求一二竿截之爲杖每以刀鍥削輒隨刅有光心異之至一國有老叟曰君親至補陀落伽山此觀音坐後旃檀林紫竹也商驚悔取削棄余札寶藏之有久病無藥可愈者煎湯飲之卽愈蓋不止六十一種也

艸以葵名

艸以葵名者甚眾有蜀葵爾雅所謂菺戎葵也郭璞云形似木槿而光色奪目一名荊葵楚葵水芹也見說文吳葵苦菜也見王冰素問注水葵蒓也澤葵莓苔也蕪城賦澤葵依井是也錦葵花名莖小葉圓詩所謂視爾如荍者也冬葵菜名今之滑也一名露葵王維所謂松下淸齋折露葵是也有蔠葵一名落葵一名天葵一名藤葵爾雅所謂蔠葵繁露也大莖小葉茂紫黃色一名承露陶隠居云人家多種之葉惟可鮓子紫色女人以漬粉傅面爲假色俗呼爲胡胭脂龍葵似吳葵而小卽關河間謂之苦菜者葉圓花白子若牛李生靑熟黒但堪煮食兔葵莃也一名天葵劉禹錫所謂兔葵燕麥郭璞注云頗似葵而小葉狀如防有毛汋之本艸注苗如龍苪葉光澤花白似梅莖紫色煮汁極滑堪食蒲葵木名防樹也鳬葵荇也防葵藥名地葵地膚也丘葵蘬也

白刺顚

本艸云五加皮蓋天有五車之星精也靑精入莖則有東方之液白气入節則有西方之津赤气入華則有南方之光精入根則有北方之黃煙入皮則有戊巳之靈繇之者眞仙服之者反嬰也一名犲漆一名付節一名牙石一名豚楡俗名追風艸蜀中名白刺顚陶隠居云釀酒主益人道家用此作灰亦以煮石又名金鹽王屋山人王常曰何以得長久何不食石蓄金鹽母又曰寧得一把五加不用金玉滿車寧得一把地楡不用白日寶珠列女傳食石食金鹽可以支常久食石食玉跂可以得長壽譙周巴蜀異物志文章艸贊曰文章作酒能成其味以金買艸不言其貴文章艸卽五加皮也

野悉蜜

野悉蜜花出拂林國亦出波斯國苗長七八尺葉似梅四時敷榮其花出白色不結子花開時徧野皆香與嶺南詹糖相類西域人采其花壓以爲油塗之甚香滑李時珍曰自西域移來謂之耶悉茗花枝榦裊娜葉似茉莉而小花細瘦四瓣有黃白二色卽素馨也宋傅伯成詩昔日雲鬟鎖翠屏只今煙塜伴荒城香魂斷絕無人問空有幽花獨擅名詩注云素馨南漢宮女名閩書俱衛一作俱異髙七八尺其枝脆弱葉狹而長花紅色似玉簪花而小曽師建閩中記南方花有北地所無者闍提茉防俱異皆出西域盛傳閩中卽夾竹桃也

紫防樹

紫防樹出眞臘國呼爲勒佉亦出波斯國樹長一丈枝修郁茂葉似橘經冬而凋三月開花白色不結子天大霧露及雨霑濡其樹枝條卽出紫防波斯國使烏海又沙利深所說並同眞臘國使折衝都尉沙門陁沙尼披陀言蟻運土於樹端作窠蟻壤得雨露凝結而成紫防昆侖國者次之南州異物志木有摩廚生於斯調國其汗肥澤如膏馨香馥鬱可以煎熬食物香美如中國用油酉陽雜俎阿勃參出拂林國長一丈餘皮靑白色葉細兩相對花似蔓菁斫其枝汁如油以塗疥癬無不瘥者其油極貴價重於金

畢羅鉢

畢羅鉢樹卽菩提樹出摩伽陀國在摩訶菩提寺蓋釋迦如來成道時樹一名思維樹莖榦黃白枝葉靑翠經冬不凋至佛入滅日變色凋落過已還生至此日國防民人大作佛事收葉而歸以爲瑞也樹髙四百尺已下有寶塔周回繞之彼國人四時常焚香散花繞樹作禮唐貞觀中頻遣使往於寺設供並施袈裟至顯慶五年於寺立碑以紀聖徳此樹梵名有二一曰賓撥梨力義二曰阿濕曷咃婆力義西域記謂之畢鉢羅以佛於其下成道卽以道爲稱故號菩提婆力義漢翻爲樹昔巾天無憂王剪伐之令事火婆羅門積薪焚焉熾焰中忽生兩樹無憂王因懺悔號灰菩提樹遂周以石垣之賞設迦至復掘之至泉其根不絕坑火焚之漑以甘蔗汁欲其焦爛後摩揭陁國滿曹王無憂之曽孫也乃以千牛乳澆之信宿樹生故舊更增石垣髙二丈四尺奘至西域見樹出垣上二丈餘又按此樹卽貝多樹也經稱西天竺有貝多羅樹其樹髙四十有九尺葉廣長如佛舌光澤可鑑宜黃白金漆書凡阿難總持之文皆在焉酉陽雜俎貝多出摩伽陀國長六七丈經冬不凋此樹有三種一者多羅娑力義貝多二者多梨婆力義貝多三者部婆力義貝多多羅夕梨並書其葉部闍一色取其皮書之西域經書用此三種皮葉若能保防亦得五六百年拾遺記外國有貝多樹葉長五六寸濶五寸許葉形似琵琶而厚大嵩髙寺中有思惟樹卽貝多也西域記謂之畢鉢羅楊用修謂畢鉢羅卽無憂樹佛經又謂之菩提娑力義釋氏有貝多樹下思惟經大順中仰山慧寂禪師見異僧乘空而至作禮而立師問近離甚處僧曰早辰離西天師曰何太遲曰遊山玩水師曰神通妙用不如闍梨佛法僧曰特來東土禮文殊卻遇小釋迦遂以西天貝多葉與師作禮乘雲騰空去貝多漢語翻爲葉又佛家有優鉢羅花本艸爾雅諸所不載意爲幻言及見胡致堂云奉佛者每假樹木花艸爲佛之名愚惑世道故以仙人柏爲羅漢松三春柳爲觀音柳獨腳蓮爲觀音蓮薏苡子爲菩提子大林檎爲貧婆菓金蓮花爲優鉢羅花然聞北京禮部儀制司後堂舊有千葉靑蓮花開時四月初八至冬結如鬼蓮蓬脫去其衣中有金色佛一座因名爲此花岑嘉州集有優鉢羅花歌則實有此花矣

牡丹譜

陸遊有天彭牡丹譜載狀元紅祥雲紹興春胭脂樓金腰樓玉腰樓雙頭紅富貴紅一尺紅鹿胎紅文公紅政和春醉西施迎日紅彩霞疊羅勝疊羅瑞霞蟬幹花大千葉皆紅花之善者紫綉毬乾道紫澄黒紫葛巾紫福叢紫禁黃慶雲黃靑心黃黃气毬玉樓子劉師哥玉覆盆歐碧又稱有轉枝紅朝霞紅灑金紅瑞云紅壽陽紅深春毬米囊紅福勝紅油紅靑絲紅紅鵞毛粉鵞毛蹙金毬間緑樓銀絲樓六對蟬洛陽春海芙蓉膩玉紅內人嬌朝天紫陳州紫袁家紫禦衣紫靳黃玉抱肚勝瓊瑤白玉盤碧玉盤界金樓樓子紅共三十一品未識胡質牡丹譜載黃者禦袍黃淡鵞黃紅者大紅舞靑霓石橊紅曹縣狀元紅金花狀元紅王家大紅大紅剪絨大紅綉毬大紅西瓜瓤小葉大紅金絲大紅硃砂紅映日紅錦袍紅羊血紅九蘂眞珠紅石家紅七寶醉胭脂桃紅者魏紅大葉桃紅桃紅舞靑霓壽安紅皺葉桃紅海紅平頭蓮蕊紅海天霞桃紅西瓜穰翠紅籹陳州紅桃紅西番頭桃紅綫四靣鏡桃紅鳯頭嬌紅樓臺輕羅紅淺嬌紅花紅綉毬嬌紅醉嬌紅出莖絲作西子紅紫玉海云紅粉紅者玉芙蓉素鸞嬌水紅毬玉兔天香醉楊妃赤玉盤粉西施觀音靣醉西施粉嬌娥西天香彩霞紅玉樓春鶴翎紅醉春紅醉玉樓一百五合歡花倒暈檀心肉西施三學士紫者紫舞靑霓腰金紫瑞香紫平頭紫葉底紫卽墨紫丁香紫徐家紫茄花紫紫仙姑紫綉毬紫羅袍紫重樓紫雲芳駝褐毬淡藕絲籠煙紫白者舞靑霓萬卷書玉重樓無瑕玉水晶毬白剪羢緑邊白羊脂玉楊姿玉慶天香玉天仙玉綉毬玉盤盂蓮香白靑心白伏家白鳯尾白雁來白平頭白金絲白佛頭靑鴨蛋靑歐陽永叔牡丹譜則姚黃牛黃魏華鞓紅獻來紅添色紅鶴翎紅粗葉壽安紅倒暈檀心一撮紅九蕋眞珠紅一百五丹州紅延州紅蓮華蕚左華朱砂紅葉底紫軍容紫玉板白潛溪緋鹿胎華稗雅云牡丹之名或以姓或以州或以色或以地或旌其所異者而志之姚黃牛黃左華魏華以姓著靑州延州丹州以州著壽安潛溪以地著一撮紅鶴翎紅朱砂紅甘艸黃以色著獻來紅九蘂眞珠紅鹿胎紅倒暈檀心一百五蓮華蕚葉底紫皆著其異者初姚黃未出時牛黃爲第一牛黃未出時魏華爲第一魏華未出時左華爲第一左華之前惟有蘇家紅賀家紅林家紅之類皆單葉多葉華出前華黜矣淸異錄洛陽大內臨芳殿牡丹千餘本其名品有百葉仙人【淺紅】月宮花【白】小黃嬌【深黃】雪夫人【白】粉奴香【白】蓬萊相公【紫花黃緣】卯心黃禦衣紅紫龍杯三云紫盤酥紫【淺紅】天王子出樣黃火焰奴【正紅】太平樓閣海山記煬帝辟地爲西易州進二十種牡丹有赭紅鞓紅飛來紅袁家紅醉妃紅海云紅天外紅一拂黃軟條黃延安黃先春紅嬗風嬌等名又牡丹品外之奇薛集李子西送佛頭靑花得自永寧王宮中喜而賦詩攺名蕚緑華云故人眞好事爲我致名花書寄夷門道春來帝子家玉肌如素雪翠袖影靑霞合避金仙號更名蕚緑華今牡丹種類有緑蝴蝶南人呼爲佛頭靑西人謂之鴨蛋靑放蕋時枝葉純緑洛中花工宣和中以藥培壅白牡丹如玉千葉一百五玉樓春等根下次年花皆作淺碧色歲貢禁府價在姚黃之上號歐家碧外廷所未識也正統間天香圃牡丹一品變成緑色凡開三朶憲宗曽畫其形色詠之以詩古人詠緑牡丹詩如池縠揺光亂窗綃掩態妍又珠憐金穀妓蕚降九疑仙國朝徐天池牡丹緑者未曽聞狡獪司花此弄新漢水鴨頭新作帔隴山鸚鵡未呼人韓郎頃刻愁難學酒輩逡巡醉可頻不羨張家回道士自拋紅粉煉庚辛王元美秦女曉妝將掩鬢曲江春防剪爲紗之句又絕句沈香亭畔玉嵯峨壘壘春山捧翠螺何似江南天水碧周娘親爲剪宮羅皆佳什也又今牡丹各色花俱有獨正黃者不可得不知姚黃一種何以便絕王敬美先生在關中時秦藩有黃牡丹盛開宴客敬美甚詫以重價購二本攜歸至來年開花則仍白色耳始知秦藩亦以黃梔水澆其根而爲之耳歐陽公作花目二十四種後於錢思公屏上得牡丹九十餘種然思公花品無聞於世宋次道河南志於歐公後又增二十餘名滎陽張珣撰譜三卷凡千葉五十八品多葉六十二品單葉一百十九品又以芍藥附其末皆敍其顏色容狀及所以得名之故又訪於故圃得種接養防之法各載於圖後最爲詳備大觀政和以後花之變態又有在珣譜之外者其中姚黃一種尢驚人眼目花頭靣廣一尺其芳香特異號一尺黃又洛陽陳州園戶朱家忽開牡丹一枝色如鵞雛而淡黃其靣一尺三四寸髙尺許柔葩重疊約千百葉本姚黃也而於花英之際有金粉一縷暈之其心紫蕋亦粉縷之朱氏乃以縷金黃目之以籧篨作一欄屋圍帳復張靑簾防之於門首遊人輸千錢乃得入觀又京國花卉之盛尢以牡丹爲上慈恩寺有花兩叢每開及五六百朶繁艶芬馥防昌中朝士數人坐賞因云牡丹之盛世所賞者淺紫淡紅而已竟未識紅之深者院主老僧微笑曰安得無之但諸賢未見耳乃自開一房施設幡像有板壁遮以舊幕幕下啟門而入至一院有小堂兩間殷紅牡丹一窠幾及千朶初旭才炤露華半晞濃姿半開炫燿心目朝士驚賞畱戀及暮而去洞微志錢仁沅爲元帥與中軍都虞侯金詔比鄰詔堂東植牡丹一本開花三百朶其色如血每瓶子上有碎金絲如蛺蝶之狀一城以爲奇異

芍藥譜

宋劉攽揚州芍藥譜三十一種曰冠羣芳賽羣芳寶妝成畫天工曉妝新防妝紅疉香英積嬌紅醉西施道妝成掬香瓊素妝殘試梅妝淺妝勻醉嬌紅凝香英石嬌紅縷金囊怨春紅妬鵞黃蘸金香試艶妝宿妝殷取次妝聚香絲簇紅絲效殷妝防三英防歡芳擬綉韀銀含稜又孔武仲揚州芍藥譜三十三種禦衣黃靑苗黃樓子尹家二色黃樓子絳州紫苗樓子圓黃硤石黃鮑家黃石壕黃壽州靑苗黃樓子黃絲頭道士黃白纈子金綫樓子金系腰沔池紅紅纈子胡家纈玉樓子玉逍遙紅樓子靑苖旋心二色紅楊家花茅山紫樓子茅山冠子柳浦冠子軟條冠子當州冠子多葉鞍子髻子紅絲頭緋多葉紹熈廣陵志芍藥譜凡三十二種禦愛紅禦衣黃玉逍遙紅都勝紫都勝觀音紅包金紫黃樓子尹家黃黃壽春出羣芳蓮花紅瑞蓮紅柳浦紅茅山紅延州紅綴珠紅金系腰玉板纈玉冠子紅冠子紫鱠盤小紫毬鎭淮南倚欄嬌胡纈玉樓子單緋粉緣子紅旋心按芍藥中有金帶圍無種有時而出則城中有宰相韓魏公守廣陵日郡圃芍藥盛開得金帶圍四朶公乃選客具樂以賞之時王珪爲郡倅王安石爲幕官皆在選而缺其一花已盛公謂今日有過客卽使當之及暮報陳太傅升之來明日遂開宴折花揷賞後四人皆爲首相蓋花瑞也本艸芍藥一名黒牽夷一名余容一名犁食一名解食一名鋌廣雜名攣夷三里子名可離

伊蘭花

蜀中有花名賽蘭香花小如金粟馥特烈佛經天末香莫若牛頭防檀天澤香莫如詹糖薫陸天華香莫若伊蒲伊蘭則伊蘭卽此花也王敬美閩部疏曰賽蘭蔓生樹蘭木生其香皆與蘭埒有拜節蘭色微紫以嵗首開花有弔蘭花葉皆蘭裹而懸之無土自榮又建中有仙霞蘭於仙霞嶺得之漳州有貴妃蘭紅色而小有鶴頂蘭似蘭而大髙濓蘭譜陳夢良紫花每榦十二蕚花頭極大爲眾花之冠吳蘭色深紫十五蕚榦紫莖紅潘花色深紫十五蕚仙蘭於仙霞嶺得之趙十四色紫十五蕚開時若晚霞亦云趙師博蓋其名也何蘭紫色中紅有十四蕚品外之奇則金稜邊色深紫十二蕚葉自尖處分兩邊各一綫許直下至葉中處映日如金綫白蘭則濟老色白十二蕚如淡妝西子素裳縞衣亦號一綫紅竈上十五蕚色碧玉花榦最碧葉緑而瘦俗呼緑衣郎黃殿講碧玉榦花色微黃李通判葉大施俱色白惠知客色白花黃淡紫片尾微黃馬火同色碧而緑有十二蕚亦名五暈絲鄭可舉色白十四蕚黃八兄色白有十二蕚周染花色白十二蕚夕陽紅花八蕚花片微紅如夕陽返炤觀堂主花白有七蕚花聚如簇名弟色白五六蕚弱腳色緑花如鷹爪一干一花魚魫蘭十一蕚花片澄澈宛如魚魫此白蘭之奇品也宋王貴學蘭譜雲天下深山窮谷非無幽蘭生於漳者獨盛且馥其色有深紫淡紫眞紅淡紅黃白碧緑魚魫含稜之異就中品第紫蘭陳夢良爲甲吳潘次之如趙如何大小張淳監糧趙道長泰紫許景初以下又次之金稜邊爲紫花奇品白蘭龜山爲甲施花車知客次之如李如馬如濟老十九蕊黃八周染以下又次之而魚魫爲白花奇品一名趙蘭十二蕊花片澄澈宛若魚魫沈沈無影可指葉緑顚微曲焉

揚州瓊花

楊用修云揚州有蕃釐觀觀中有瓊花卽陳後主所謂玉樹後庭花曲云瓊樹朝朝新是也其花後萎好奇者云瓊花無種過矣宋傅子容詩比瑒如礬總未佳要須博物似張華因看異代前賢帖知是唐昌玉蕊花王介甫名爲瑒花取其色白也山谷名曰山礬以其供染卽今之梔子花佛經名薝卜花本艸名越桃是用修以瓊花玉蕊山礬梔子總合而爲一也容齋隨筆謂物以希見爲貴唐昌觀玉蘂至於神女下游折花而去以踐玉峯之約不特土俗罕見神仙亦然若山礬則江東彌山亙野而引李衞公集潤州招隠玉蘂花詩又晏元獻集借示揚州廟玉蘂詩序爲證云此花因防元之更名瓊花春明退朝錄招隠玉蘂卽後主瓊花非山礬也韻語陽秋云江南野中有小白花本髙數尺春開極香土人呼爲瑒花魯直更其名曰山礬常有句云髙節亭邊竹已空山礬獨自倚春風是也近見曽瑞伯髙齋詩話此花卽唐昌玉蘂恐未然玉蘂佳名自唐流傳至今不應捨玉蘂而呼瑒又攺名山礬也又瓊花惟揚州后土祠有之玉蘂則唐朝唐昌觀有玉蘂花王建詩所謂女冠夜覓香來處惟有堦前碎月明是也長安觀亦有玉蘂花劉禹錫所謂玉女來看玉樹花異香先引七香車是也唐苑亦有玉蘂花李徳裕詩玉樹天中木金閨昔共窺是也招隠山亦有玉蘂花李徳裕所謂吳人初不識因予賞玩乃得此名是也然則玉蘂非瓊花明矣總諸家之說較之瓊花者揚州后土觀中之物世無別種者也玉蘂者長安唐昌觀中之物仙女來遊以赴玉峯之約者也山礬者本瑒花而魯直易名者也梔子卽佛書所謂檐卜四花皆白色而有香然貴賤若天壤之懸梔子今江南絕多皆四五月開而瑒花自是春梔子染黃以花而山礬染黃以業玉蘂自顯於唐昌而瓊花獨鐘於后土廣陵長安道裏懸絕又有聚八仙花最近似而亦非見鄭興裔瓊花辧云瓊花大而瓣厚其色淡黃聚八仙花小而瓣薄其色微靑瓊花葉柔平瑩澤聚八仙花葉粗而有芒瓊花蘂與花平不結子而香聚八仙蘂低於花結子而不香取二花以試兒童能辧之周平園云唐人甚重玉蘂始著花甚微經月漸大暮春方開出須如冰絲上綴金粟花心復有碧狀類膽瓶其中別抽一英出眾須上散爲眾蕊猶刻玉然羣芳所無不知何故疑爲瓊花也

五穀各二十種

五穀之稱見於經傳者多矣鄭云五穀麻黍稷麥菽也月令春食麻夏食菽季夏食稷秋食麥冬食黍注云麥屬木黍屬火麻屬金菽屬水稷屬土周禮職方氏揚荊宜稻靑宜稻麥雍冀宜黍稷幽宜三種兗宜四種豫並宜五種注三種黍稷稻也四種黍稷稻麥也五種黍稷菽麥稻也汲冢周書禾黍居東方黍居南方稻居中央粟居西方菽居北方說文曰禾嘉谷也木旺而生金旺而死麥金也金旺而生火旺而死黍禾屬秔稻屬麻稷屬稷五穀之長也周禮又有三農生九谷鄭眾以黍稷秫稻麻大小豆大小麥爲九谷鄭無麻大麥有梁苽又膳夫饋食用六谷注六穀黍稷粱麥苽也星經又有八谷則穀稻黍粟菽麻大小麥大小豆也易稱百谷楊泉物理論粱者黍稷之總名稻者漑稻之總名谷者眾豆之總名三谷各二十種爲六十蔬果之實助谷名二十是爲百谷后稷教民樹藝之法曰五時見生而樹生見死而獲死又曰五穀生於五禾汜勝之書曰黍生於楡大豆生於槐小豆生於李麻生於楊大麥生於杏小麥生於桃稻生於柳五木自天生五穀待人生取五穀於五木也蘼艸死而麥秋至艸木黃禾乃登故曰見死而獲死也呂氏春秋孟夏之昔殺三葉而獲大麥注昔終也三葉暮槁歷防蓂也

荔枝名十八娘

曾子固荔枝狀有中元紅孟家紅法石白釵頭顆一品紅狀元紅陳紫方紅緑竹丁香牛心虎皮玳瑁龍牙蚶殻眞珠雙髻朱柿蒲萄十八娘等凡三十四種十八娘深紅而細長以閩王女好食此而得名或云物之少美者爲十八娘閩人語也故元八詩有靑銅三百一斗酒荔枝十八誰家娘之句蔡君謨荔枝譜陳紫其樹晚熟其實廣上而圓下大可徑寸有五分香气淸逺色澤鮮紫殻薄而平瓤厚瑩膜如桃花紅核如丁香母剝之凝如水晶食之消如絳雪其味之至不可得而狀也江緑大較類陳紫而差大獨香薄而味少淡方家紅可徑二寸色味俱美遊家紅種出陳紫實大過之宋公荔枝實如陳紫而小甘美無異藍家紅泉州爲第一周家紅出興化軍何家紅出漳州園法石白出泉州法石院色靑白其大次於藍家紅緑核頗類江緑色丹而小荔枝皆紫核此以緑見異出福州丁香荔枝皆旁蔕大而下鋭虎皮紅色絕大繞腹有虎斑牛心以狀言之玳瑁紅荔枝上有黑防如玳瑁琉璜顏色正黃而刺微紅朱柿色如柿蒲萄荔枝穗生朶至一二百又有蚶殻新牙水荔枝蜜荔枝眞珠荔枝剖之純瓤圓白如珠莆田荔枝名品皆出天成𨿽以其核種之終與其本不相肖宋香之後無宋香所存者孫枝耳陳紫之後無陳紫過墻則爲小陳紫矣筆談謂焦核荔枝土人取其根火燔令焦復植於土以石壓之令勿生旁枝其核自小里人謂不然此果形狀變態不可以理求或似龍牙或似鳯爪釵頭紅之可簪緑珠子之旁綴是豈人力所能加哉初方氏有樹結實數千顆欲重其名以二百顆送蔡忠惠公詰以常歲所產止此公爲目之曰方家紅著之於譜然此後華實極繁迨至成熟所存未嘗越二百遂成語防宋福淸翁昭文先儒亢從子也圃中非時生荔枝其母曰豈有嘉客踵門耶頃之莆田林光朝至因名爲嘉客紅王十朋爲泉州守有荔枝詩八章一曰陳紫一曰江緑一曰皺玉一曰大將軍一曰玉堂紅一曰奪先紅一曰七夕紅一曰白蜜福州誌稱一品紅荔中極一品狀元紅顆極大味淸甘桂林皮粗厚大如雞子味甘中冠體圓核小皮光而薄味淸而甘金鐘形如鐘皮略麤厚色如硃砂勝畫皮厚刺尖味甘肉丰雞母引子朶數十枚大小錯出鳯池超實圓味甘駝蹄長大而甘柔金防上鋭下方有金綫界其中鑛玉皮粗厚味甘濃紅綉鞋實小而尖形如角黍味極香美龍牙色紅長二寸許上下俱方天柱以樹髙大名滿林香甘香倍於眾品鵞卵皮光無刺色紅蜜丸味甘肉厚白蜜皮粉紅甘如蜜雞肝實扁味甘色紅無核其中品又有饅頭磨盤馬先白松柏蕾將軍帽醋甕緑珠一名結緑俗呼爲緑荔枝實如山榛味至淸至熟時實與葉無辧星毬紅惠安志果實與百穀相消長荔枝楊梅大熟其年五穀多荒諺曰山中紅田裏空近時徐興公譜復載有福州一品紅洞中紅星毬紅栗玉金防緑珠中冠鳯池超鑛玉雞引子淨江瓶馬先白滿林香勝江陳山中冠白蜜勝江萍松柏蕾勝畫等名興化有皺玉郎官紅遊丁香紫璚百步蘭壽香西紫黃香瑞堂紅麝囊紅百步香黃玉玉堂紅緑紗靑甜霞墩黃石紅水畱松蕾等名泉州有大將軍七夕紅張官人馬家緑百步香火煙緑衣郎柳鐘等名漳州品有虎皮斑冰團大緑小緑余家緑陳紅黒葉

木蘭

古有木蘭而無玉蘭今則有玉蘭而無木蘭吳中木蘭堂其花樹最雄陸龜詩所謂幾度木蘭舟上望不知原是此花身其樹至宋末始萎陽備詩云木蘭枝密樹仍髙堂下花光炤節旄列鼎重茵歌舞地金章同色使君袍其色似慘紫今玉蘭在吳中多以辛夷接辛夷紫而玉蘭白豈二木本一種昔紫而今白耶

三百

荊木內方天楄羊桃外方東荒綺髙之樹三百歲而華二百歲而實東荒柤榢之樹三千歲而華九千歲而實木藤斷其根則生松根壓以石則偃模木之葉四時代色普舎之樹四時作華白防之汗如漆木之汁如血桃枝竹四尺爲一節木瓜一尺而百二十節海棗五年而一花蓍艸七十年而益一莖娑羅之樹七葉優鉢羅之華九房瓊州有占風之艸興化有潮之莢慈孝之竹冬筍外生夏筍內生銀杏乙夜而華丙夜而實幽谷四炤楊揺七脊梧實綴於箕防榔之房出於葉古度不花而實子從皮出之荇藻蘋並生於水宛童兔絲生於木菖本林蘭生於石防茵樹雞生於朽株楓人生於雷雨蒻地蠶延藜生於零露

紅荳蔲

唐詩紅荳生南國又荳蔲稍頭二月初按桂海虞衡志紅荳蔲花叢生葉瘦如碧蘆春末初開花先抽一干有大籜包之籜解花見一穗數十蘂淡紅鮮妍如桃杏花色蕋重則下垂如葡萄又如火齊瓔絡及剪彩鸞枝之狀此花無實不與艸荳蔲同種每蕋心有兩瓣相並詞人托興如比目連理云耳資暇集豆有圓而紅其首烏者舉世呼爲相思子卽紅豆之異名也其木斜斫之則有文可爲奕博局及琵琶槽其樹大株而白枝葉似槐其花與皂莢花無殊其子若豆處於甲中通身皆紅李善云其實赤如珊瑚是也徐氏筆精云嶺南閩中有相思木歲久結子色紅如大豆故名相思子每一樹結子數斛非卽紅豆也筆叢謂溫庭筠玲瓏骰子安紅荳入骨相思知也無相思子卽紅荳也恐非益部方物略記紅荳花白色實若大紅荳以似得名葉如冬靑

天南竹

杜子美詩有麝香眠石竹鸚鵡啄金桃不知石竹爲何種按天南竹一名錦竹一名石竹叢生髙尺許花如纈錦唐人多像此爲服飾故李太白有石竹繡羅衣之句楊用修曰爾雅綬似綬說文引綬有防虉本作紅小艸雜色如綬綬艸一名錦竹杜子美有覓錦竹詩梅宛陵集錦竹詩𨿽作湘竹紋還非楚筠質化龍徒有期待鳯曽無實又注其下云此艸也似竹而斑按通誌艸木略瞿麥曰丘句麥曰大菊曰大蘭曰茈萎曰杜母艸曰燕麥曰蘥麥曰雀麥曰石竹爾雅云大菊蘧麥其葉細嫩花如錢可愛

木棉吉貝

續博物志聞閩中多木棉植之數千株采其花紡爲布名吉貝南史言林國等出古貝木以古爲吉繆也霏雪錄李商隠詩木棉花鷓鴣飛王叡詩紙錢灰出木棉花木棉樹大盈抱花紅似山茶黃蕋花片極厚近峯聞略云棉花入中國自我朝始舊所云木棉卽今之班枝花也廣州誌稱攀枝花髙四五丈類山茶殷紅如錦一名木錦棉花種爲番使黃始所傳今廣中立祠祀之沈黃門炤曰番中有靑紅白三種今特傳其白者耳

茈防

爾雅葝鼠尾可以染皂本艸一名陵翹有白華者有赤華者蒤虎杖似紅艸而麤大有刺可以染赤陶元狀如大馬蓼莖斑而葉圓是也茹慮一名茅搜一名地血齊人謂之茜徐州人謂之牛蔓今之蒨可以染絳藐茈艸一名茈防可以染紫一名紫丹苗似蘭香莖赤一卽靑花紫白色而實白也

薜荔

楚詞披薜荔兮帶女蘿注薜荔無根緣物而生不明言爲何物也據本艸絡石也在石曰石鱗在地曰地錦繞叢木曰長春藤又曰龍鱗薜荔又曰扶芳藤今假山上種巴山虎是也

陳藏器云地錦一名地朕一名地噤蔓延著地葉光淨露下有光

蔬艸蜜

覽蒨之絳也藍之靑也葴之碧也藐之紫也之緑梔之黃也櫟斗之皂也蘇方之赤也槐莢之黃也是皆丹靑之佐也臨安有酸角之醯蔬焉眞臘有咸平之酢樹焉巴西有艸跂交河有艸蜜焉端溪有內樹焉瓊管以嚴樹爲之酒哇以柳漿爲之酒蒲喇加以茭艸之實爲之酒緬甸以貝葉之實爲之酒烏孫以靑田之核爲之酒南海有桄榔之麪南中八郡有防木之防交趾有都勾之防蒲刺加有沙菇之米江東之油荏子也北土之油大黂也拂林之油羣漢也波斯之油齊防也牂牁之績桐也林邑之績古貝也驃國之績娑羅也日南之績木防也咸寧之績綸木也各任土以足其用者也

闥子

天仙果樹髙八九尺無花其葉似荔枝而小子如櫻桃累累綴枝間六七月熟味至甘見益部方物志闥子如指頭大味苦可食土翁子如漆子大熟時甜酸色靑黒猴總子如指大與柿相似其味不減於柿多南子如指大紫色味甘與梅子相似俱見臨海異物志黎朦子如大梅復似小橘味極酸櫓罟子大如半升椀諦視之數十房攢聚成毬每房有縫冬生靑至夏經破其瓣食之微甘部諦子色黃大如石橊羅晃子如橄欖其皮重特乃子狀似榧而圓長端正不納子似黃熟小梅絕易爛爛卽破肉附核可爲經珠似菩提子曰頭子狀如櫻桃色如蒲桃穗塔骨子匾如大橘皮裏空虛俱見桂海虞衡志俺拔如消梨稍長香冽其皮可食出蘇門營刺國毗野嘉果也實如楮產眞臘歌畢佗實似李產眞臘偏朴果名暹羅貢物見裔乘蠡齊子如彈見魏武帝食品底珍樹子波斯國呼爲阿驛色赤類椑子味似幹柿一月一熟見酉陽雜俎石都念子味酸生嶺南樹髙丈餘葉如白楊花如蜀葵正赤子如小棗蜜漬爲粉甘美益人隋時植於西苑預知子曰仙沼子曰聖知子曰聖先子曰盍合子實如皂莢子傳云取二枚綴衣領上遇虫毒則聞有聲故有預知之目見艸木略

附

駢雅餘甘之子如彈丸其核五稜晃羅之子如橄欖其皮七出娑羅之子若椒都諦之子若橊南石之子如燕卵庵羅之子如李蘿蒙之子若橙

艾納疊迷

東坡詩慿仗幽人收艾納國香和雨入靑苔和香之方用艾納則眾香發越樂府歌曰何來毾防五味香疊迷艾納及都梁廣志曰艾納出西國似細艾本艸及沈氏香譜曰艾納松上莓苔也魏文帝疊迷賦曰覽芳艸之樹庭楊修幹而結莖薄西夷之穢俗越萬里而來徵應瑒疊迷賦曰振纎枝之翠粲動芳葉之莓苔陳琳疊迷賦曰立碧莖之婀娜銷緑條之蜿蟺廣志曰疊迷生西海中按昔邪艸曰烏韭曰垣羸曰天韭生於屋上曰屋遊生於屋陰曰垣衣在石上謂之烏韭在地上謂之地衣在井中謂之井苔在墻上茸茸然起者謂之土馬騣生於水中謂之陟釐生於石上謂之石花生於海中石上謂之紫防松上之衣謂之艾納本一物也

花五色

花木之備五色者若隋縣永陽山壁立千仞有石屋名神農窟前有異物藤花形似麥菜朝紫中緑晡黃暮靑夜赤五色疊耀又模木生周公塜上其葉春靑夏赤秋白冬黒十月後黃气出土尺五寸又卭州有弄色木芙蓉一日白次日淺紅三日黃四日深紅比落紫色人號文官花長春樹春碧夏赤秋白冬黒天寶遺事載明皇沈香亭前牡丹一株兩頭朝深碧暮深黃夜粉白香艶各異帝曰此花木之妖也以賜楊國忠國忠以百寶欄盛之

丹靑樹

終南山多合離樹葉似江離而紅緑相離莖皆紫色气如羅勒其樹直上百尺無枝上結叢條狀如車蓋一靑一丹斑駁如錦繡長安謂之丹靑樹瀘州瓦屋山出娑羅花五色爛然移他處則槁

四時花

歐陽永叔爲滁州築醒心醉翁二亭於瑯邪幽谷令幕官謝希深絳雜植花卉其間謝以狀問名品公批紙尾云淺紅深白宜相間先後仍須次第栽我欲四時攜酒賞莫教一日不花開未幾徙揚州別滁詩曰花光濃鬱柳輕明酌酒花前送客行我亦且如常日醉莫教弦管作離聲玉渙爲屋四合各植花石隨時之宜春海棠秋芙蓉夏湖石冬梅名四炤亭淸異錄劉垂說他時得志當作五香窟吳香窟盡種梅株秦香窟周懸麝臍越香窟植巖桂蜀香窟栽椒楚香窟畦蘭四艸木各占一時餘日入麝窟便足了一生其風韻堪與歐陽公相亞也

桐木有天下太平字

宋治平四年汀州進桐木板二有文曰天下太平宋太宗太平興國六年正月瑞安縣民張度解木五片皆有天下太平字慶曆三年澧州獻瑞木文曰太平之道熈寧十年八月乙巳惠州柚木文曰皇帝萬年天下太平政和二年十月武義縣木根字曰萬宋年歲宣和二年四月永州民劉思析薪有字曰天下太平元元貞元年太平路焦楡木有文曰天下太平年紹興十四年防州民毀顏屋折柱木裏有文曰天下太平守臣薛弼上之孝宗淳熈十六年晉陵民析薪中有木字曰紹熈五年如是者二是時紹熈猶未攺元其後果止五年宋瀛國公徳祐二年正月寶應縣民析薪其中有天下趙三字春渚記聞晉江左氏其鄰朱氏圃中有柿木髙出屋上一夕雷震中裂木身若以濃墨書尢家二字連屬而上不知其數至於木枝細者破視亦隨大小成字字體勁健如王防稽書三衢毛氏庭中一木忽中裂成文爲衍字如以濃墨書者體作顏平原書防其子始生因以名之後衍登第至龍圖而終元至元壬辰江淮蘆荻間折開有紅暈成字上節曰天下太平下節曰天下刀兵稽神錄梁開平二年使其將李思安攻潞州伐木爲柵一木中朱書隸文六字曰天十四載石進思安表之其臣皆賀以爲十四年必有逺民貢珍寶者司天少監徐鴻謂所親曰自古無一字爲年號者上天符命豈闕文乎吾以丙申之年當有石氏王此地移四字中兩防置天字左右卽丙字也移四之外圍以十字貫之卽申也後至丙申晉髙祖以石姓起並州又茅亭客話僞蜀廣政末成都人唐季明因破一木中有紫文隸書太平兩字時以爲佳瑞有識者曰不應此時須破成都後方見太平耳自王師平蜀頻施曠蕩之恩仍有太平興國之號齊永明九年秣陵安時寺有古樹伐以爲薪木內自然有法天徳三字金宣宗興定四年華州渭南縣民裴徳寧家伐樹破其中有赤色大字表裏脗合有司言與大歷中成都瑞木其事頗同蓋太平之兆也宣付史館唐大歷中成都百姓郭進因樵獲瑞木一莖理成字曰天下太平詔藏於祕閣浙川縣誌金人伐宋時伐香巖寺木造舟木中有文成詩云栽松種柏興唐日解板成舟破宋時可惜香巖千載樹等閒零落歲寒枝世傳以爲異

附

大寶積經補羅迦樹隨解之處中表皆有吉祥之文又低彌羅樹隨分斷處皆有瓜字之文

艸木成人形

行營雜錄大中祥符六年緜州彰明縣崇仙觀柏柱上木文如畫天尊狀毛髮眉目衣折舄履絲縷悉備本艸幹陵之柏異於他處其木未有無文理者而其文多爲菩薩雲气人物鳥獸狀極分明可觀又靈帝光和中陳畱濟陰諸郡路邊艸生似人狀操矛弩牛馬萬狀備具伐之出血北齊書後王武平中特進侍中崔季舒宅中蓮莖皆作胡人面仍著卑鮮帽俄而季舒見殺成帝永始元年二月河南街郵樗樹生枝如人頭眉目須皆具亡發耳哀帝建炎三年十月汝南西邑遂陽鄕柱僕地生枝如人形身靑黃色面白頭有發靈帝熹平三年有較別作有樗樹作胡人頭目鬢須髮備具中平中長安城空樹中有人面生鬢明帝太寧元年九月防稽剡縣木生如人面劉矅時西明木內大風吹折經一宿樹忽變爲人形髮長一尺須眉生三寸皆黃白色齊後主武平五年鄴城東靑桐樹有如人狀京房易傳曰王徳衰下人將起則有木生爲人狀晉孝武太元十二年吳郡渚次忽生一雙物狀若靑藤而無枝葉數日盈拱共伐之卽有血出聲在空中如雄鵞叫兩聲相應腹中得一卵如鴨子其根頭似虵而無眼陸遊南唐書烈祖末年潭水天興寺桑生類人長六寸如僧狀右袒而左跪衣械皆備其色如紙漆可鑑謂之須菩提掇置籠中以仁壽節日來獻烈祖驚異迎置宮中奉事甚謹而識者按譙氏五行書知有大防不三月烈祖殂酉陽雜俎長安持國寺一槐解之每片一天王塔防成就能【缺】

作周身之具一杉【缺】

像眉目衣座皆具【缺】

樹中有人類凝脂【缺】

廣東通誌順徳民有入徳慶深山采木見古樹上有气縷縷若煙飛鳥過之皆墜遂斫視之其中有人狀類凝脂問之不應拂之則笑同伴者曰此非惡物也烹而食焉食已覺熱羣浴溪中肉盡潰裂而死法珠林桂陽太守江夏張遺字叔髙隱居陵田中有大樹十圍余蓋六畆遣客斫之斧數下樹大血出更斫之有白頭老翁長四五尺突出稱叔髙叔髙以刀迎斫殺之四五老翁並出左右皆驚怖伏地徐視之似人非人似獸非獸所謂木石之怪防魍魎者乎其年叔髙辟兗州刺史孫權時陸敬叔爲建安郡太守使人伐大樟樹不數斧忽有血出至樹斷有物人頭狗身從樹中出敬叔曰此名彭侯可烹食之白澤圖曰木之精名彭侯狀如黒狗無尾可烹食之搜神記諸葛恪爲丹陽太守出獵兩山之間有物如小兒伸手欲引人恪令持去故地則死曰此在白澤圖曰兩山之間其精如小兒見人則伸手欲引人名曰傒囊引去故地則死諸君偶未見耳

巴陵人家有橘園霜後諸橘盡收餘有二大橘剖開中有二老叟相對像戲身僅尺餘談笑自若一叟曰君輸我海龍神第七女發十莖智瓊額黃十二兩紫綃帔一副絳臺山霜實散二庾瀛洲玉塵九斛阿母療髓凝酒四鐘阿母盈娘子躋虛龍縞襪八防後日於先生靑城艸堂還我耳

諧史李昪本徐氏其家有赤棃樹結一實大如升其父異之因防鄰里將共食卽席剖之有赤蛇在實中剖者大驚蛇走其母榻下未幾遂孕

廣五行記李崇眞唐光宅中爲益州刺史防事前有柑樹柑大如雞子有小孔如鍼賓僚驚異欲表進之久而罷及剖乃有赤斑蛇蟠其中防昌中含元殿換一柱搆巨材於盩厔絕險處得一異木徑將袤丈長百餘尺開斧之日有狂生繞木嘆息其聲甚厲問之曰深山大澤實生龍蛇此中藏巨蟒十年當出若爲殿柱至期必簸揚淪沒矣因當中鋸驗才二尺許殷然血流出髙宗時吳山寺中生一蕈大如盤五色光潤以獻張循王循王表進之詔仍令供佛液汗下流寺犬防之應時狂斃於是棄而瘞之韋臯鎭成都時亦有柑大如斗欲以進禦醫者昝殷在座固持不可請以鍼刺其蒂流血霑席駭而剖之乃兩頭蛇也

玉芝堂談薈卷三十六

