

欽定四庫全書

子部十

竹嶼山房雜部

雜家類四【雜品之屬】提要

【臣】等謹案竹嶼山房雜部三十二卷是書凡養生部六卷燕閒部二卷樹畜部四卷皆明

華亭宋詡撰種植部十卷尊生部十卷詡子公望撰公望之子懋澄合而編之詡字久夫公望字天民皆見於書中其始末則未詳焉考千頃堂書目載是書凡二十七卷前集樹畜部四卷養生部六卷家要二卷宗儀二卷家規四卷後集種植一卷尊生一卷此本蓋不完之書然此書以農圃之言兼玩好之其與家要家規宗儀同爲一帙實屬不倫疑其後析而別行而此五部以類相聚自爲一編則亦不可謂非全帙也至種植養生二部實各十卷與黃氏所云各一卷者不合且以黃氏所載卷數計之與二十七卷之數又自不相合則黃氏所云亦不足據以定此書之完缺矣其書於田居雜事最爲詳悉而亦間附考證如養生部鰣魚條引爾雅鯦當魱以証之鄭樵注謂鯦卽魱魱卽縮項鯿郭璞注謂鯦似鯿而小則非鯿可知鄭注似誤此書取張萱彚雅之說捨鄭從郭以鯦爲鰣所解甚確則猶讀書考古者所爲非僅山人墨客語也乾隆四十六年十一月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

竹嶼山房雜部卷一

明宋詡撰養生部一

茶制【產地甚多名者爲勝】

煮茶【茶經云一曰茶二曰檟三曰蔎四曰茗五曰荈】

取壚煉火汲淸甘之水注鐺煎之如蟹眼者正熟湯也至魚眼則過熟不堪用矣先以湯洗茶投壺方酌以湯仍以壺隔湯煮其色靑黃可就供也然茶多則味濁茶少則味淸【茶經云茶少湯多則云腳防湯少茶多則乳面聚】滌器不潔而雜以油膩等物皆能敗味或多用茶內小器少沃以湯再隔湯防煮甚濃隨多寡滴入於湯壺巾亦佳【蘇子瞻汲水煎茶詩雲活水仍須活火烹自臨釣石取深淸謝宗可詠茶筅詩云萬縷引風歸蟹眼半瓶飛雪起龍芽按茶品岕第一虎邱二松蘿三伏龍四】

汲水【茶錄雲水泉不甘能損茶味】

天下之水揚子江心金山中泠泉爲上南零水次之井水又次之【茶經雲水惡停浸而喜泉源江水爲眾水雜井取汲多者一統志雲中泠泉在金山寺內江心水謂之南零水歐陽永叔大明水記張又新云劉公伯芻較水又載陸羽爲李李卿論水全不合人亦少遇水之所出今各鄕土有井水漸至渫而甘香皆可繘汲之也渫七洽切繘音橘按水品更有堯封第一慧泉第二梅雨最上】

茶香

凡桂花茉莉花片腦香物類惟用輕綃或薄紙苴【子魚切】納茶中香自裛化潤則紙借煉火上焙燥而收不宜散和於內混淆其味致茶香不分茶防坋【房吻切】之毎茶一壺入匕許甚協茶味之甘羙【倪雲林云凡有香無毒之花皆可入茶】

茶果

栗肉【炒熟者風戾者皆去皮殻】胡桃仁【鉗去殻湯退去皮】榛仁【擊去殻湯退去皮】松仁【擊去殻湯退去皮】西子仁【槌去殻防焙】楊梅核仁【槌去核】蓮心【去殻防焙】蓮菂【鮮者剖去皮殻幹者水浸去皮薏或煮熟菂音的薏音億】烏欖核仁【湯退去皮】人面核仁椰子【剖用肉切】橄欖【太平廣記曰南威銀石器搗取汁】銀杏【燒熟去皮殻】梧桐子仁【剪去殻】芡實【煮熟鉗剝其肉】菱實【鮮者去皮殻風戾者煮熟去皮殻】

茶菜

芝麻【水浸搗去皮焙燥揚潔湯煮】胡荽【用頭腌泡】萵苣筍幹【宜芝麻】豆腐幹【煮軟宜芝麻胡荽】芹白【腌宜胡桃仁】竹筍豆豉蔞蒿幹【宜芝麻】木蓼幹【宜芝麻】香椿芽【防芼宜芝麻幹同】竹筍【鮮者帶籜芼加少鹽筍譜曰脫殻煮則失味鹹幹者宜芝蔴】同蒿【芼宜芝麻幹同】雞棕【宜胡桃榛松仁】龍須菜【防芼】筆管菜【防芼】扁豆【芼熟去皮殻宜芝蔴】豇豆【肥穉者兼殻防芼幹】羊角豆【穉者兼殻芼熟】刀豆【老者芼熟去皮殻】天茄【穉者芼】萱【用芽跗同少鹽芼跗音附】箭漧菜【腌胡桃仁宜】絲【劘去皮同少鹽防芼】金雀蘂【同少鹽防芼幹】胡蘿卜【宜胡桃仁熟栗肉熟蔥白腌胡荽芝麻】乳餅【熱湯泡刀切鹹以淡酒少漬宜胡荽】

飲茶

淸者爲上內果菜爲次物之甘者忌置於內若荔枝龍眼棗柹之類大不宜投之也其他巴茶枸杞茶等又非此茶之制而論【茶錄云建安民間試茶皆不入香恐奪其眞若烹防之際又雜珍果香艸其奪益甚】

酒制【醖法不同各出方土惟不用灰者爲佳】

傳酵酒【杜工部詩曰濁醪有妙理信然】

自七月間先造其麯毎小麥細麪二百五十斤則以菉豆三斗煮熟之杏仁二斤去尖擊碎之擷辣蓼枝葉水煎爲汁溲前三味不宜過潤置箱中壓實厚盈寸界盈尺毎片以稻稈防懸無風處幹醒晝暴夜露足七日收至臘月乃造酒凡白糯米一石計麯二十斤先釋米浸半月或二旬炊浸內一斗米爲飯俟寒搗麯十餘斤挹其潘瀾淸合橘皮蔥花椒過煎冷泔傳浮醇酒和勻醖爲酵停二三時則瀝浸米盡炊飯取寒飯一斗米許者投內候發一二時又取寒飯一斗米許者又投內並其發甚則盡寒飯於缸通和酵及所餘之麯上置無麯飯幾寸遂防淸水雜其潘瀾髙過三寸爲止視近周時酒面水收開裂將杷器探討酒底覺空則通和或漸通停一二時又通一次不過四五次酒味全矣醖已熟釃【音師】淸煎之然醖此酒亦視天時寒宜覆熱不全覆不及俟周時通麯減一二斤或三四斤後醖酒又皆傳此以爲酵也麯羙遂取不以一例【稿人注曰潘瀾浸米水也內酒麯方小麥麪二百斤紅豆蔲一斤藿香一斤香白芷一斤艸果仁四兩杏仁斤半俱爲末竹葉十斤白蓮花二百朶辣蓼艸十斤蒼耳艸十斤俱搗糜爛菉荳二斗煮熟加水溲和布苴壓實餅紙封之約繩絡空室中幹醒須六七月造】浮酵酒【杜工部詩曰鵝兒黃似酒楊廷秀詩曰煮酒赤如血醖若二色者佳】

臘時用七月中以小麥細麪百斤菉豆一斗煮熟同汁溲爲餅懸室中風戾之麯傳酵酒麯內酒麯皆宜凡白糯米一石取二十斤爲率釋米注水寛浸內分一斗煮飯平置水米之上半月一旬飯浮卽酵也笊盡瀝漧則將所浸米炊飯俟寒搗麯與浮飯勻溲於缸上積無麯飯僅寸挹其潘瀾淸防至髙三寸已飯底置原酒老糟少許其酒發速視天冷周上下防覆天熱防覆一日後酒發以杷器直探酒底已熱已虛乃開通少頃再通一日數次三四日後其勢漸消緩俟醖熟釃而煎之也

無酵酒【二制】

麯米數同前數一以麯多半與先炊飯少半預和片日入余麯後蒸飯煎潘瀾淸並勻於缸爲酒一先炊飯卽以炊湯釋淸並麯溲勻於缸不用水漿至爲酒皆俟寒而釀之也【凡煎泔宜煎去過半則良】

雪香酒【楊誠齋曰生酒淸於雪】

九月中先造其麯毎白糯米粉五升細白小麥麯六斤淸水勻和不宜過潤計一升布苴壓實爲一餅置幹稻稈中上下鋪覆熱已七日又暴又露皆七日收至臘時凡白糯米一石以麯一劑貯潘瀾一百二十斤少則汲淸水足之照浮酵制醖成味甚香烈色淸如水麯多味尢重也

梔麯酒

六七月間造麯用白糯米二升菉豆一升釋之水漬七日毎日易水一畨瀝起以小麥麪八斤勻和鋪葦箔上稻稈覆黃俟七日後暴漧臘時毎白糯米一石此麯一劑釀酒味美而色淸潔傳酵浮酵皆宜

金盤露【此酒自然香甘故名韓子蒼曰飲慣茅柴諳苦硬不知如蜜有香醪】

八月間取小麥細麪淸水溲勻布苴壓實爲麯毎斤成一餅綿紙防封約繩懸絡風中戾之臘月凡白糯米一石釋之使潔內遺一斗煮飯平置米上計米一斗水一斗浸於器十五日或連旬飯浮則通瀝起儲其潘瀾於內器外纒防通暖始炊前米爲飯先一甑稍待其气防入於中後一甑必用熟投水溫則宜冷投皆以搗麯浮飯齊下毎米一石麯二十斤爲中制欲酒性醇麯十五斤止欲酒性烈二十五斤止溲勻余麯升許藏於飯底覆暖發則漸徹器外纒防發甚則將杷器通一日六七次二日三四次三日一二次酒醖成七日後又炊米一斗或二斗或三斗投入勻和待再發再通其水預在煎計投米一斗水亦一斗麯二斤再七日後又視前投入如不加水酒亦濃厚至月餘酒熟逾四十日醑淸煮之也

省麯酒

先擷辣蓼艸注水煎汁溲小麥麪爲麯毎斤分爲四處毎處內端午所收大艾莖三寸生薑一兩切片又四分之布苴壓實采楮葉封防懸無風處已幹須暴須露四十九日數足而收七月造臘月釀酒傳酵浮酵皆宜也凡白糯米一石麯五斤

凡醖酒傷熱則酸傷冷則甜俱在六物咸備冷熱適調通早通晚停當其初通尙可候而續通不可誤也【治酸酒方凡米一石造酒用煉火灰三升勻入少頃醑之其酸皆去禮云兼用六物秫稻必齊麯糵必時湛熾必潔水泉必香陶器必良火齊必得湛音尖熾昌志切】

凡煮酒入釜煎及少沸速令煬【音陽】者息火遂貯甕以篛以紙以泥重固須宻有貯錫甕中隔湯煮候酒方熱沸卽攜起轉貯於瓷甕不得過煮也

淸酒【二制】

一釀之同傳酵浮酵制惟白糯米一石麯十斤八斤也一取熱湯泡米隨浸一宿至詰旦毎石水淋一二斗炊飯傳酵而後盡炊飯溲勻釀酒加木香官桂縮砂仁各一兩勻和飯中味尢香美米一石麯十五斤成酒甚速皆釀於冬

碧淸酒【卽縹醪】

凡白糯米一石爲率釋潔取一斗炊飯加麯四兩分盛籮器同浸於九斗米上見飯浮遂悉炊飯麯亦毎斗四兩先以甕底置前浸麯飯以後冷飯溲後麯同潘瀾貯甕中厚紙宻封數層置僻所俟四十日熟

分春酒

毎白糯米一石釋之炊飯俟寒勻以細麫麯百斤貯甕泥封臘時畱至春啟凡一斗取釋米九斗炊飯內麯十斤照常制防水釀酒

生酒【三制卽白酒楊廷秀曰煮酒不如生酒烈】

春秋時先造酒藥擷蝦蟆艸或香薷煎汁溲秔米粉撚若栗大之劑不可過潤上下鋪覆以稻稈置之於中五日七日以一丸投水試而卽浮者則爲輕美暴之露之各以七日用筐收懸於通風中毎白糯米一石釋之蒸之視天气寒暖爲節暖則冷寒則溫以水更釋飯淸潔入缸坋藥和勻計米一斗天寒則四丸或加小麥麪麯四兩天暖惟三丸按實中開一井徑盈尺直見缸底天暖不宜入水天寒以水少潤井內漿至時天甚熱則用酒壺注涼水納其井中溫則復易不令漿酸大寒則用通防其缸上又覆蓋不令漿甘常以漿潤飯上漿味老烈則通酌起預作熟水令冷量多寡防於漿粕中俟三二日釀之酒成則釃起取前所酌起之漿和入復令釀味濃厚以二三器翻澄去其濁者貯之於甕久不傷敗有以糯米一石內取一斗炒熟作沸湯泡俟冷同炒米入於漿中成酒有以糯米一石取秔米一升炒焦黒煎湯俟冷防漿中成紅色若煮酒藥亦多制勝者可取【元大禧白酒麯方木香沈香各一兩半檀香丁香甘艸縮砂仁藿香各五兩槐花白芷零陵香各二兩半白術一兩白蓮花一百朶取須研碎甜五十枚去子搗濾取汁用藥俱爲末溲小麥麪六十斤糯米粉四十斤甚勻不宜太潤挼無凝滯下箱履七八分厚爲七八寸濶毎片紙封懸當風處戾之經四十日取曬三兩日收毎米一斗麯十兩水八升此麯宜如雪香酒制或別藥致漿量加此麯惟醸於冬月官料酒藥香薷野菊花荼蓼各一斤官桂木蘭皮天花粉巴豆白芷良姜靑皮艸烏各四兩杏仁甘松撫芎各二兩焙爲細末毎斤對滑石八兩合和毎二升糯米粉五升淸水和丸餘如前制挼奴禾切】

熟酒

生水入漿酒成入塢火煨釜煮俱熟【投以竹葉酒淸】

醴酒【今曰宻林檎三制禮注曰再釀爲醴漢書注曰三釀爲酎酎除又切】

一用糯米釀生酒漿注臘酒內復釀熟醑之煮一用臘酒淸者再注於臘酒內釀熟醑之煮一用糯米釀生酒俟漿老烈毎斗注熟水三升復釀一二日醑酒注於甕煮熟俟冷又澄其絕淸者和以燒酒二斤蜜一斤停至數年不酮【酮酢欲壞也徒董切】

燒酒

用臘酒糟或淸酒糟毎五斗雜礱谷糠二斗半內甑中以錫鍋宻覆煬者舉火聚其气從口滴下卽燒酒也錫鍋上儲以冷水太熱必耗酒遂宜防去而復易之視酒薄則止

菖蒲酒【壽親養老書云通血脈調榮衛主風痺治骨立痿黃醫所不治者服一劑經百日顏色丰足气力倍常耳目聰明行及奔馬髮白更黒齒落再生晝夜有光延年益壽久服之得與神通】

用白糯米炊飯醖生酒醅擷蒲搗汁注之有以菖蒲煎水冷注之有屑菖蒲溲煮酒麯飯內成之菖蒲去葉

莃薟酒【本艸云治濕痺諸風】

同菖蒲酒制去根

蒼耳酒【本艸云治攣痺濕風寒】

同菖蒲酒制去根

天門冬酒【本艸云久服輕身益气延年】

同菖蒲酒制去皮須【飲膳正要云搗汁瀘淸於銀甆器慢火熬膏酒調下】

地黃酒【本艸云涼血生血補腎水眞陰不足防脾中濕熱】

同菖蒲酒制【四時纂要地黃酒變白速效方肥地黃切一大斗搗碎糯米五升爛炊麯一大升右三味揉勻內不津器中泥封春夏三七日秋冬五六日日滿有一盞淥液是其精華宜先飲之餘以布絹釃之如稀餳不過三劑髮當如漆若雜以牛膝汁伴炊飯更妙】

五加皮酒【壽親養老書云張子升楊建始王叔才於世彥皆服此酒得壽三百年有子二十人今名野椒】

同菖蒲酒制

片腦酒【本艸云通九竅除惡气治心胸】

先納片腦於甕後煮臘酒注下以紙以篛重幕【莫歷切】又泥塗封之

木香酒【壽親養老書以此爲荼防酒本艸云久服不夢寤魘寐輕身致神仙】

取木香切片甕中先貯沸臘酒甕口防以輕縠上置木香綿紙竹篛重羃又泥塗之香自下走

白荳仁酒【本艸云除冷气和脾胃消穀食】

同木香酒制用白荳仁麤屑

縮砂仁酒【本艸云下气消食暖胃溫脾】

同木香酒制用縮砂仁麤屑

蘇合香丸酒【墨客揮犀曰宋眞宗謂王文正公曰調五藏卻諸疾】

用蘇合香一丸先內於甕後注以沸臘酒其蠟經熱鎔浮酒面香防酒中

桂花酒【發防滯气】

摘半含桂花浸生酒漿中宻封用時量多寡滴酒內有酒磨其餅和之有以餅同木香酒制宻封之

松鍼酒【本艸云主風濕瘡生毛髮安五臟守中不饑延年又治三年中風力效】

采松靑鍼搗糜爛酒薄調毎生酒一甕防入二椀宻封連甕煮熟

松節酒【本艸云主百節久風風虛腳痺疼痛】

取大松油節剉屑臨釀生酒時同藥勻入毎糯米一斗計松節八斤宜釀於冬經春夏則味變

萬年酒【本艸云主補中安五臟養精神除百病久服肥健輕身不老】

冬至前摘萬年枝子置酒內連甕煮味透或搗汁釀酒或煎汁釀酒或杵屑釀於酒

長春酒【賈似道曰除濕實脾去痰飲行滯气滋血脈壯筯骨寛中快膈進飲食】

當歸川芎半夏【湯泡七次】靑皮【去囊】木【去穰】白芍藥黃茋【蜜炙】五味子【碾】肉桂【去麤皮】甘艸【炙】熟地黃白茯苓【去皮】薏苡仁【炙】白荳仁【碾】防榔白術蒼朮【姜制】人參橘紅厚朴【薑汁炒】沈香木香南香藿香【去土】丁

香神麯【炒】麥糵【炒碾去糠】枇杷葉【去毛炙】艸果仁桑白皮【蜜炙】杜仲【炒去絲】石斛【去根】

右件各剉碎毎以藥三錢爲絹囊盛之浸於一斗酒內春七日夏三日秋五日冬十日用【今有五香藥燒酒藥品不及此藥之妙】

胡桃燒酒【暖腰膝治沈寒痼冷補捐益虛】

燒酒【四十斤】胡桃仁【湯退皮一百枚】紅棗子【二百枚】煉熟蜜【四斤】右三件入酒瘞【倚厲切】土中七日去火毒

杏仁燒酒【去百病除咳嗽補虛眀目除隔气添顏色增壽活血去諸風】

杏仁【去皮尖煮五水過一斤】艾【三兩】芝麻【去皮炒熟爲末一升】荊芥穗【一兩】核桃仁【湯退去皮一斤】薄荷葉【三兩】小茴香【三兩】蒼朮【米泔浸一宿洗去黒皮一兩】白茯苓【去皮三兩】銅錢【五文別入】

右件爲細末煉蜜和一處投大瓷甕中注燒酒三十斤同煮一時待藥已散用紙封口瘞土中七日取出長生酒

用細花燒酒二十斤同淸水二十斤分析兩甕毎甕釋白糯米一升炊飯紅棗子半斤釀之夏置涼所冬置溫所天寒防暖夏二十一日冬二十八日自熟更毎甕計毎斤如前注水並棗飯置內俟日足亦如前分釀源源不絕也

臘酒糟【鄭氏曰醫酏不泲者也酏音移】

蔑箄甕底幹疊之稻稈灰覆上其油入食佳

醅子糟

釀生酒漿方至時卽以瓿子貯其醅有加紅麯者有加少炒鹽者【凡米一斗計鹽八兩】

醤制【史記醢醬千瓿比千乘之家】

小麥生醤【周禮以醯醢謂醤品物非一不若今人之造醤也蓋豉者配鹽幽菽豉幹而醤濕疑後世造豉之變者歟】

四月小麥細麯一石爲率煮黃豆三斗去汁以麪染勻不宜太潤幽暖室薄鋪葦箔上采楮葉覆黃移烈日中暴須甚燥碎擊於缸計黃一斤鹽四兩通和擷紫蘇煎湯待冷注之日暴三月後方熟湯少續湯淡續鹽計黃十斤鹽三斤止貯之甕中泥紙宻封其口置天日間勝如開暴者久則愈佳有自十月間幽黃至臘時取井水煎紫蘇湯冷注之此禦廚制也後凡幽黃不宜太潤湯用紫蘇煎湯待冷【一云熟豆一斗細麪二斗後仿此】

小麥醤油

黃豆一石赤豆三斗煮熟去汁染小麥麪二百餘斤幽室中爲黃暴燥毎黃五斤鹽二斤紫蘇湯十斤通勻於缸日暴成油挹取淸淥者別貯甕中暴之其味尙厚煎鹽湯俟冷續注之再挹取也余豆麫暴爲醤

小麥生熟醤

凡小麥一石以五斗磨帶麩麫以五斗煮熟去汁煮豆和於一處幽黃暴燥以水和潤泥封復幽甕中暴三七日通磨篩取細者毎十斤鹽三斤同紫蘇湯十三斤烈日中暴之不數日醤熟有用其篩出麩亦復幽甕泥封漸取注鹽水暴熟以漬物【諺曰黃十鹽三水十三】

麥餅熟醤

小麥細麫用水和堅餠任意切爲大片籠中蒸熟幽黃暴燥復磨篩細毎十斤鹽三斤注紫蘇湯暴之不過五日七日已成美醤

二麥熟醤

二麥炒熟磨爲麫用河水和之幽黃暴燥復磨麫復用河水潤覆鹽一層幽甕中封宻置日暴浹旬覺有香气發露計黃鹽數作湯冷注暴爲醤【二麥大麥小麥也用大豆煮熟同溲幽黃甚佳】

豆麥熟醤

大豆炒熟磨細計一斗和小麥細麫二斗湯和切爲片蒸熟幽爲黃暴甚燥毎十斤鹽三斤注紫蘇湯日暴之遂成熟醤

豌豆醤

豌豆水浸煮熟暴燥磨去皮計一斗同小麥一斗再磨爲麫水和切片蒸之幽黃暴燥凡十斤鹽三斤注水復暴爲醤

麻莘醤

用新麻莘【車坊中方出芝麻油餅】碎搗甑中復蒸透以小麥麫和之幽爲黃暴燥計十斤鹽三斤注水於日中復暴爲醤

逡巡醤

毎以大豆一斗爲率餳餹四兩加減隨宜鹽一斤可畱十日二斤可畱一月三斤可畱久逺注水滿鍋置甑於上甑底以編蒲等箄【音閉】之鍋口圍宻甑心立通節竹一根下抵鍋底上平甑口別以蘆一根貫竹中與之一齊先將豆湛潔浸過一宿貯甑中宻蓋蒸用竹中蘆緝視水痕稍幹卽注水竹內續上直候甑靣上豆黒爲度務須過熟卽出鋪冷置臼中搗糜爛乃入鹽勻和遂堪取用醤靣以鵝翎染熟油刷之尢香潤也

醋制

社醋【一名醯一名苦酒三制元臨安路產酸角浸水和羮酸美過於法醋】

一春秋社時無論米秔糯釋米蒸飯毎米一斗麯二斤用礱谷糠通和於缸中立大篘防水髙及三寸俟二七日視醋漸成味過四十日煎而貯甕一六月六日造小麥麯候八月社前二三日先以糯粞煮粥縻勻塗缸上社日用糯米蒸飯入之於缸毎米一斗用麯三斤和之缸底內熱飯一團防水髙三寸止中則立篘醋成從篘中汲用竭則復繼以水淡則方已一六月六日磨小麥麩麫河水通勻毎一升履麯一餅紙封風中戾之至秋社前一日秔糯米各一斗釋之漬之正社日炊飯俟冷毎米一斗麯一餅細搗勻於內同水一斗五升入甕宻封紙三十層日掲一層一月醋成篘起復作沸湯俟冷量加以麯釀二醋三醋四醋依二醋釀【糠宜淘潔防幹後仿此】

臘醋【二制】

一釀如社醋米一斗用麯三斤四斤置暖所缸宜厚防熱漸徹去俟四十日醋熟煎時加炒熟米一用酒糟一百斤勻礱谷糠五斗按實器中見熱而香酸毎日翻過一器不令太熱四五日後冷定醋成以鹽水調泥封固數年不敗用時漸取加水滴出其醋煎收

伏醋【方言七醋釀之其數皆七】

凡白米一石無論秔糯於五月內預釋之注水漬之必足七日更宜毎日易水蒸飯乘溫幽於甕有鋪葦箔間麥防【音涓】覆黃臨六月六日旦暴至暮計黃一斗水二斗均分於甕頓僻靜處上裂越布冪口不復視動俟七七日已足篘起煎熟加花椒貯瓶罌中色甚鮮紅七月八月可造數尢以七有不暴黃常然紅烙【音落】鐵調一畨味亦羙色不甚鮮

四時醋

毎糙糯米一石釋之夏秋淅半日春冬淅一日蒸飯俟溫勻酒糟五斤麯二十斤同水貯於甕以越布冪甕口春冬置暖所夏秋置涼所有十日熟有十四日熟四時皆可造篘淸加花椒甘艸同煎貯藏於器復內水在糟造二醋三醋四醋味淡則止

長生醋【二制】

一五六月用大麥五斗磨細髮爲麯復搗細以良姜三兩胡椒三兩水一擔同內甕中封固日暴成醋毎取醋三升卻還水三升更內姜椒少許一擷辣蓼艸煎湯瀘潔入米煮半熟漉之待溫毎米一斗麯五兩勻內於器取原湯冷注之比米髙一尺置僻處越布冪器口至十日見白醭【音朴】消醋已成熟毎取一升還酒一升用之不能盡

須臾醋

毎麥麩二斗淸酒糟七斤半陳米三合煮爲飦【記言切】粥先以麩糟勻之次以飦粥勻之不宜過潤用蒲簍【郎斗切】盛貯厚疊稻稈深藏於中頻大熱再翻再藏翻過二宿醋醅成矣未熟更炊陳米熱飯一椀團置麩糟內或入甑蒸熱爲助旣熟將小缸一口從底側通一小隙取衣袽【女居切】塞宻置蒲簍於缸作沸湯沃一宿去衣袽取滴其醋

神仙醋

四五月釋米粞一斗爲率用蒲簍苴懸西南垂堂之上向東出日俟四十九日置瓶甕中大擊麯片四兩注水漬之已七日然帶火薪頭旋轉一畨成醋則止取醋一椀納水一椀味淡不復釀也

棗子醋

毎鮮棗子百枚蒸生酒藥五丸爲率注薄酒漬投之常置暖處醋成如取一椀則還酒一椀久則醋益香酸

炒麥醋

陳米一斗或糯米水漬一宿炊飯稍溫取麯二十兩細搗火焙勻飯內入甕中注水三斗按平用紙二三層宻封甕口勿見風向南方安四十九日開將小麥二升炒投甕中少頃取醋置鍋內煎沸入瓶上用炒麥一撮醋久不防【昨冉切】防【而琰切】旣取頭醋再防水一斗半釀第二醋旬日可取食之旣取二醋又防水七升半釀第三醋更數日取食之旣取三醋再欲食須炒焦麥半升許入甕中撘色猶可取第四醋味尙如市口賣者妙不可言【防防味薄也】

大麥醋

取大麥釋之炊飯俟冷毎斗搜白酒藥三丸入甕中越布羃甕口七日注以水一斗又七日已熟則篘起煎收再入水五升爲二醋俟熟又入水三升爲三醋八月可造

小麥麩醋

凡釀醋時用料一石二斗爲率小麥麩一石白秔米二斗先以小麥麩五斗水和停勻不宜過潤納甑中蒸至甚熟布葦箔上髙厚幾一寸擷蒼耳葉履於宻室中至七日已幽爲黃則碎擊之後以小麥麩五斗視前和蒸乘時煮米二斗爲飯與前後所蒸麥麩齊乘熱和納於大甕中手按平實中開一穴立之以篘毎料一斗計從篘口注水一斗甕口用背三四層厚綿紙羃固暴於日中過十四日啟視醋成則釃淸防於鍋煎沸盡挹去其浮沫隨然紅烙鐵復於醋中調轉數次量注之以香油加之以炒鹽再煎二三沸熱貯於甕甕口用紙篛緊羃紙篛上又用柴灰覆厚藏久益釅而香若十四日醋尙未成則再封俟至二十一日須自六月中乘天日烈燥易暴醋熟而釀之也

餹醋【二制】

一用【卽飴】或白餹【卽厚】毎五斤宜淸水十五斤細麯四兩麥蘗二兩同貯於甕中釀已七日則以栁榦燃紅一頭置醋中旋轉一畨再七日皆依上旋轉之至醋成爲度五月至九月皆可釀也一毎五十斤用水一百斤煮糯米飯一斤四兩細麯十兩貯於甕冬天頓於和暖之處夏天頓於陰涼之處俟至四十日醋熟香酸入鍋煎之注瓶罌內收

酒醋【三制】

一摘糯稻穟用水煮其谷折裂俟溫以生酒藥和勻置於竹器中覆黃七日移置小罋中注薄酒漬沒之頓於竈側俟六七日已酸而香則又移置大器中頓於涼所漸注以薄酒汲而用焉不酸則已一以秔米鐺底飯入甕中注薄酒浸頓暖處遂能成醋一以煮酒糟重入水中泲其味出又泲之至有三次計有五擔加以麩麯二十斤粇米飯三斗壓沒水底器外用纒防須宻視寒暖漸撤之春初釀俟五月五日或六月六日乃篘煎之也

竹嶼山房雜部卷一

欽定四庫全書

竹嶼山房雜部卷二

明宋詡撰養生部二

麫食制【凡磨小麥先擇潔而釋之暴防潤而磨之若太燥則麫麤太潤則難磨也麫曰玉塵】雞麫【晉有不托之名】

割取越雞穉而肥者撏潔去內臟並頭足和膚肉髓骨搗糜爛以絹囊盛作沸湯入濯膏腴勻麫中用餑【音勃】軸開薄轉折細切爲縷又作沸湯煮熟復投冷水中漉出從意澆之以韲以芥辣【禮曰芥醤】或合湯以瀹之【凡麫中用餑用菉豆粉越雞荘子注曰小雞也】

韲湯

一用切肥豬肉爲膾水煮加醤醋施椒蔥白縮砂仁調和【內則注曰細切曰膾本艸曰蔥能殺魚肉毒食品所不可躅也又曰施椒殺虫魚毒後仿此】一用熬熟油取鴨子調勻細灑於內加醤醋施椒縮砂仁蔥白調和

一用煮雞鵝肥汁加胡椒施椒醤油蔥白少醋調和切取肉爲膾置麫上

一用大蟹煮熟取汁加胡椒花椒醤醋蔥白調和解取黃肉置麫上凡下醤時必俟其沸過乃動後仿此鰕麫

取生鰕搗汁瀘去滓和麫軸開薄折之細切如縷餘同前制其滓投雞鵝汁中瀘潔調和爲湯

雞子麫

取雞子同水調混黃白和麫軸開薄用折而切如細縷餘同前制

豆麫【三制】

一黃豆磨細麫勻於小麥麫中凡麥麫一斗豆麫二升取淸水沸湯相半和之軸開薄折而切爲縷餘同前制一以豆腐揉入一煮黒豆取濃汁和入曰紫不托【以小麥七升小豌豆一升同磨爲麫甚滑】

萊菔麫

白萊菔切片水中煮熟漉起毎斤灑以鉛粉一錢復煮糜爛搗和麫中軸薄折切之如縷毎一斤對麫一斤餘同前制【本艸云研如泥制麫作餺飥佳餺飥音博拓】

槐葉麫【杜子羙蘇子曕皆有槐葉冷淘詩】

取穉槐葉搗自然汁勻麫軸開薄折之細切如縷投猛火湯中煮熟餘同前制

山藥麫

山藥蒸去皮切置日中暴漧挼爲粉篩細毎二升加小麥麫四升調宻水和之軸開薄疊折而切如縷餘同前制【用蜜去蔥後仿此以上細切者或以筒潗之潗子入切】

撦【昌也切】麫

用少鹽入水和麫一斤爲率旣勻沃香油少許夏月以油單紙防覆一時冬月則覆一宿余分切如巨擘漸以兩手撦長纒絡於直指將指無名指間爲細條先作沸湯隨撦隨煮視其熟而浮者先取之韲湯同煎制【油單紙湯泡去油气】

索麫【黃山谷詩云湯餅一杯銀綫亂】

用麫調鹽水爲小劑沃之以油纒之於架而漸移架孔垂長細縷先用水煮去鹽復以前制韲湯調瀹之暴燥漸用

細棊子麫

用麫取鹽水和劑軸之開薄切如細棊子以篩隔之再切再隔之末者簸去湯中煮熟連湯杓於器內旋轉漉起以肥雞肉或肥豬肉切小細膾煮加醤醋胡椒花椒蔥調和爲韲湯暴燥畱取漸用

玲瓏麫【二制】

一取羊冷脂肪細切勻於幹麫內冷水和劑軸開薄切闊條內湯中加醤醋花椒蔥白酸韲調和一取鮮乳餠切細勻之

餛飩【二制】

一取鹽水或乳餅雞子勻麪軸開薄切方小片內之以餡斜折爲兜抵其尖而緘有露緣則剪齊湯中煮浮熟漉起以冷水淋淸底以油潤復蒸有宜以甘艸蔥醋調和湯深瀹有宜以油煎一水淋淸以麫片毎置十數杯雜雞鵝膏鹽花椒蔥白括其緣復入湯煮用

一用肥豬肉去肌骨防燖【徐鹽切黃氏曰抄云爚而未熟爲燖】切醢若米同丫防魚地靑魚鯧魚石首魚或鱖魚鯔魚鱸魚烏魚去骨細切或解熟蟹肉或脫鮮鰕肉雜之加醤胡椒花椒蔥白和爲餡凡腥餡不宜入縮砂仁後多仿此【倪雲林云用縮砂仁作噯气】

一用肥雞肉去骨防燖兼野雞肉加去皮胡桃松榛仁及胡椒花椒蔥醤和爲餡

一用鮮乳餅加罌粟米屑蔥白坋花椒縮砂仁鹽勻之爲餡

一用竹筍芼熟加醤熟油花椒胡椒縮砂仁蔥等葅之爲餡凡菠稜菜薺菜紫藤花金雀花宜芼熟凡茭白胡蘿卜藕瓠宜生皆用炒熟芝麻天花菜麻菇之屬皆宜爲餡

包子【方言�膪】

用麫水和爲小劑軸甚薄置之以餡細蹙其緣束其腰而仰露其顚底下少沃以油甑中蒸熟常以水潤其緣不使麫生餡同餛飩制宜姜醋【�膪音腦詐熟食之肥者】

湯角

用沸湯和麫生麫爲餑勻爲小劑內餡以緣緘宻置甑中蒸常灑水則柔或湯煮瀹之餡同餛飩制亦宜熟油和鹽麫爲餡

饅頭【稗官小說云諸葛武侯雜用羊豕之肉裹之以麫以象人頭祀神後人由此效而爲之有饅頭之名六制】

用醇酵和麫揉甚勻幹劑內餡緘宻之先用荷葉或生芭蕉葉箄籠間蒸熟布齊置緩火中蒸防溫取下俟酵肥復置鍋上速火一蒸視不粘已熟遂逐枚移動也【其制作圓而髙起者曰饅頭低下者曰餅低而切其緣細析爲小瓣者曰菊花餅麫中以醇酵調之以少蜜緘而開其頭曰槖駝臍長曰繭斜曰桃】

酵【二制】

一白酒中調幹麫於內俟味老烈用之

一煮糯米飯加白酒醅於內俟味老烈用之若用速加幹麫少許易於老烈夏月易熟不須暖處冬月則必置煁【音辰】竈側酌量加以生酒藥一二丸此酵爲勝不宜鹻水

腥餡調和同餛飩肉用切麤醢如大豆【二制】

一肥豬肉去肌骨防燖惟宜同生竹筍

一羊惟熟脂肪雜以韭綿羊尾亦宜

素餡【五制】

一菠稜菜薺菜竹筍芼熟泲幹細切爲葅及炒熟芝麻熟香油或松仁油杏仁油花椒蔥白醤胡椒縮砂仁少許調和【或同餛飩後一餡】

一芥子湛潔碾糜爛同鹽和芼熟白菜葅

一胡桃松榛仁退皮細切同白砂餹多煮熟糯米飯少許

一熟香油和鹽麫赤砂餹

一赤豆或豇豆芼糜爛入竹器中水洗去皮取絹囊盛砂去水鍋中炒燥加蜜或赤砂餹復炒幹濕得所視所宜加玫瑰【音枚瓌】膏薔薇膏桂花膏餹香合香頭少許皆妙【有廣餹有閩餹有撫餹】

蒸捲【三制】

一用酵和麫軸開薄同花椒鹽幹麫捲之分切小叚俟酵肥蒸一以酵和赤砂餹或蜜勻麫爲捲蒸一用酵和麫捲甜肥棗子蒸

餻【五經無餻字故劉禹鍚不題餻卽古餌也乃米粉爲之二制】

一取酵和麫染五色相間疊之上積豆砂栗絲姜絲炒熟芝麻或調菉豆粉和餛飩餡俟酵肥甑蒸毎疊勻染酵水則粘一取酵和麫加餹或蜜及白者相間以疊疊中用熟栗棗子退皮胡桃仁蒸用刀界之【顏色用胭脂紅麯姜黃梔子菜汁墨後多仿此】

薄餅【二制】

一用麫漸入水旋調稠靱熱鍋少滑以油澆麫爲薄餅用熟腌肥豬肉肥雞鴨肉切條膾及靑蒜白蘿卜胡蘿卜胡荽醤姜茄瓠切條葅同卷之一用生熟水和麫榦開薄熯熟卽以冷水淋過捲之有以殽蔌同用【凡用生熟水七分沸湯三分冷水後仿此】

蒸餅

用酵和麫榦爲圓薄餅少潤以油疊數層俟酵肥蒸熟層掲之捲同薄餠【以八寶等虀加肉條膾尢羙】

春餅

用湯和麫加幹麫揉小劑榦甚薄餅鏊盤上急翻熟鹽水勻灑濕新布覆之捲同薄餅

蕎餅

用蕎麥水漬柔和水輕磨去殻囊洗滓盡以所墊【音店】麫調小麥麫少許澆薄餅如前卷餡

油烙捲【三制】

一用澆薄餅或春餠將前料物捲折粘之少油內烙一用鹽蜜生熟水和麫榦薄餅油中烙塗以蜜餹捲食一用鮮乳餅揉麫中和鹽生熟水漧薄餅油中烙塗以蜜餹防以細切去皮胡桃榛松仁捲食酥揉麫中亦宜

油煎捲【二制】

一用春餅置饅頭餡或餛飩餡視所宜或豬脂肪捲折粘之在多油內煎燥一用黃雀腦翅細斫椒醤調和入腹染調麫油煎羊熟肥腸椒醤先煮調和再染麫煎

新韭餅

用生熟水和麫榦開薄取豬肉先燖細切醢新韭細切葅坋花椒胡椒屑蔥白醤勻和入內鎖之再余餅熱鍋中熯熟

脂肪餅【三制】

一用生熟水和麫榦開取豬脂肪細切鹽少許和納鎖爲小劑再榦成薄餅熱鍋熯之一以脂肪鹽同生熟水並揉厚餅切塊熯之一細切脂肪幹麫爲餡將生熟水和麫鎖緣爲餅熯之【後二制以雞鵝膏豬脂肪熬化亦佳】

千層餅【二制】

一用生熟水和麫榦開薄或布雞鵝膏或布細切豬脂肪同鹽花椒少許厚摻幹麫捲之直捩數轉按平榦爲餅一用直捩數轉復以生熟水和麫爲外皮括於內榦餅俱熱鍋熯熟

薄焦餅

用水和麫加生芝麻於內揉小劑榦甚薄餠熱鍋熯燥熟有和以花椒鹽熟油赤砂餹搗去皮胡桃仁皆宜

回回煎餅

用麫和酵俟肥再加酵調成稠醤杓入鐵鑪內煉火慢烘熟切條叚乘熱以酥蜜或松仁油杏仁油染之

酥皮角兒

用麫以油水少鹽和爲小劑榦開納前餛飩腥餡素餡或熟油鹽調幹麫而緘其緣油煎之

蜜透角兒

用麫以生熟水和榦小劑內去皮胡桃榛松仁或餹蜜豆沙緘其緣油煎乘熱以蜜染透

熯餅【三制】

一用酵和麫加油鹽爲餅先熯再以小石在鍋炒熱藏餅於中煏熟一以白酒同水和麫爲餅熱鍋熯熟一用煮鵝雞汁和麫爲餅熯熟俱可括餡或餛飩腥餡素餡或餹麫熟油鹽麫

燒餅

用酵和麫緘豆沙或餹麫榦餅潤以水染以熟芝麻俟酵肥貼烘鑪上自熟

餹酥餅【今曰勝涿州】

凡麫一斤炒香熟有以綿紙借甑底蒸熟和白砂餹三兩熬熟油少水勻麫或加松仁油杏仁油少許燥濕相停範小餅置拖鑪上爆【音博】至餹鎔

蜜酥餅【三制】

一用綿紙借甑底蒸麫熟和以蜜酥爲皮緘退皮胡桃仁熟栗肉去皮棗肉細切同蜜爲餡置鏊盤上烘一用熟香油酥白砂餹熟蜜各四兩酵麫四兩白麫二斤坋縮砂仁施椒各五錢和範爲餅入鏊盤慢火烘一用油熬熟先入蜜或赤砂餹調又入麫慢火調靱加松仁榦厚餅切用卽回回食

酥油餅【卽髓餅】

用麫五斤爲則芝麻油或菜油一斤或加松仁油或杏仁油少許同水和麫爲外皮納油和麫爲餡以手揉折二三轉又納蜜和麫或餹和麫爲餡鎖之榦餅置拖鑪上熟

蜜和餅

用麫炒香熟羅細乘熱和蜜及少湯同碾去皮胡桃榛松仁範爲餅

餹麫餅【三制】

一用麫取然炭灰淋熱鹻水同赤砂餹和爲小劑緘以餹麫餡範爲天花餅置拖鑪上熟一緘油麫餡榦薄染以熟芝麻置拖鑪上熟爲薄脆一爲餅置拖鑪上熟餹潤之厚積餹炒麫薄荷末餹香爲堆沙【以熟餹餅磨屑積之味淡】

復鑪餅

用胡桃仁退皮搗糜爛和蜜熟酥油餅爲小團別以油水和麫苴於外榦餅復入鑪烘熟

香露餅【二制】

一用麫一斤爲率以綿紙借甑底蒸過取油水蜜相停調勻榦薄餅取菉荳粉爲餑細攢折兒將槌砑圓置滚油內煎起潤蜜碾松子仁於上一用水小粉再湛潔二斤同白砂餹熟蜜各四兩入鍋慢火調煎至濃加香熟油四兩再調煎極稠碾去皮胡桃松仁和之爲厚餅冷定切小塊摻以餹香少許卽回回曰哈哩哇

一撚酥

同酥油餅油水和麫榦小劑又以油和麫同鹽花椒末爲餡鎖之手範爲一指形置拖鑪上熟

透餹【三制】

一用香油水赤砂餹和麫切小條塊置熱油中煎熟入餹炒麫中粘之於上者一用鍋中熬熱油調赤砂餹炒麫粘之者一爲丸入油煎熟染以赤砂餹粘以熟芝麻曰歡喜團者

香花

用麫蒸熟或炒毎一斤坋薄荷葉三兩白砂餹三兩熟水調蜜和之範爲餅

松花

同香花制坋縮砂仁一兩薄荷葉一兩外摻餹香少許

餹花

用拖鑪餹餅復碾爲麤末熬赤砂餹和之摻以餹香薄荷坋範爲餅

芝麻葉

用麫同生芝麻水和榦開薄切小條子中通一道屈其頭於內而伸之投熱油內煎燥

豬耳

用水和麫榦開薄切爲三緣以兩緣緫之入熱油中煎燥潤以赤砂餹摻以熟芝麻及少薄荷坋或炒餹麫

巧花兒

用蜜油水或餹油水和麫手範爲雜花形置沸油中煎燥

饊子

用油水同鹽少許和麫揉勻切如棊子形以油潤浴中開一穴通兩手搓【倉何切】作細條纒絡數周取蘆竹兩莖貫內置沸油中或折之或紐之煎燥熟亦有和赤砂餹者以蜜者【有用麫撦條煎】

凡制麫物須用調和折衷手法純熟火候緩急無不合宜乃得精妙也【束晳餅賦春用饅頭夏用薄持秋用起溲冬用湯餅四時皆宜牢丸予考凡以麫爲食具者皆得謂之餅故火燒而食者呼爲燒餅水瀹而食者呼爲湯餅籠蒸而食者呼爲籠餅而饅頭謂之籠餅今予名之者乃家造而方言耳】

粉食制【粉者屑米之謂也凡粉皆用稻米而黍稷之米𨿽佳不若稻米尢精羙也】

水磨丸

取精禦糯米湛潔之水漬之同水磨細以絹囊取其渣滓復以囊括其絕細籸【音莘】瀝防幹緘爲丸餡用白砂餹去皮胡桃榛松仁或蜜餹豆砂投沸湯中熟

水浮丸

白糯米湛潔漬柔又以芋魁去皮在麤器中研糜爛米芋相半雜水磨細絹囊取渣滓復括囊其絕細籸至防幹搗去皮胡桃仁溲爲丸水煮自浮加餹或蜜山藥可依爲之

小裹金丸【三制】

一淅白糯米碓取重篩絕細粉水發之爲小丸一取幹豆沙以餹蜜先發爲小顆或響餹小顆將幹粉漸加水發積染於外爲小丸一以板刻槽用湯溲粉嵌於中復緘豆沙於內刀背切開手規爲小丸水煮

團【本心齋蔬食譜曰水團】

白糯米湛潔防幹磨絕細湯溲之內餡括其緣爲團入湯煮浮熟或蒸熟餡同麫食制餛飩腥素或赤砂餹【元旦上壽喜慶之宴則書吉語裁竹木小簽置於中以爲利市】

餻【楚辭曰餌五制】

一用精禦秔米一斗有雜糯米一升湛潔漬肥幹重磨篩絕細粉或碓復暴之加白砂餹或蜜或赤砂餹又磨碓又篩濯濕布箄籠底再輕篩於籠中隨欲大小界爲條塊蒸熟有以顏料爲五色間之紙借煉火上炙燥藏可經歳毎米一斗餹宜四斤蜜二斤有和切豬脂肪不宜炙一用炙燥餻再磨篩粉潤以水蜜視前蒸之者一用餹溲粉雜退皮松仁胡桃仁熟栗肉棗肉熟赤豆同漸輕布甑中蒸熟衣以濕布手揉實爲垜者一有疊顏色而壓爲花形再衣濕布揉者一有底粉揉實而靣積餹蜜豆沙者今皆名之曰餻揉者宜油煎【前二制各和薄荷縮砂仁橙皮末餹香薑粉爲五味】

餅【形低下而平圓者方俗曰太平圓】

湛潔白秔米五升白糯米一升淅肥瀝去水碓細粉湯溲甑中蒸熟鎖碎碾熟芝麻白砂餹餡餡中或加松仁油杏仁油少許範爲餅熱鍋內熯餹鎔爲度【春爲緑色搗燕麥汁加石灰少許旋調精沫掠熱鍋中溲米粉也】

乳粉餅

凡白糯米細粉八合白秔米細粉二合揉勻鮮牛乳餅半斤爲小餅內鉆以白砂餹去皮胡桃榛松仁或蒸或煮之

油防【音堆二制】

一用碓細白糯米粉湯溲之鎖以餹蜜豆沙爲小防油中煎熟一用山藥劘去皮搗粉內鎖以鮮乳餅油煎

油虛繭【歳時雜記人曰京師貴家造探官繭】

用白糯米細粉湯溲之鎖熬熟豬脂白砂餹爲繭復入豬脂中煎燥爲度

豆裹餈

用碓白糯米粉蜜湯溲爲小餅煮外以蜜豆沙或餹豆沙通厚積之

粽【形制不一古名角黍】

用精鑿糯米湛潔之候防榦摘蘆葉煮熟捲米中藏蜜餹豆沙或豬肉醢料或肥棗或去皮胡桃榛松仁白砂餹又轉折成角必緊束堅實入鍋煮熟宜蜜宜餹茭葉同制

餈【許愼曰餈稻餅也炊米爛搗之也本心齋曰玉磚炊餅方切也二制】

一用白秔糯米相半湯中煮少熟取起別入鍋以鉢器宻覆煮一時就於鍋中旋調稠靭取起加研碎炒熟芝麻同鹽少許摻之榦開界之一用白糯米煮飯臼中搗爛幹則少灑以水漧開方切以片粘則潤以熟油暴之使燥復切入鍋炒加餹或鹽

風消餹

白糯米五升爲率磨細粉先取多半雜餹水或餳溲爲厚餅毎飯中通一穴入豆萁灰淋水中煮過熟漉起後以少半生粉漸揉和帶稍堅榦薄小餅暴之使燥置沸油內以箸挾其緣聚而取之用餹炒麫摻

甘露餅

用精禦糯米磨絕細以蜜水溲團蒸熟切小顆生粉爲餑榦薄暴燥置沸油中煎燥染松仁油或杏仁油取白砂餹和薄荷葉坋摻之

芙蓉葉

用白糯米磨細粉蜜和薄酒溲粉蒸熟以生粉爲餑榦薄片折切範芙蓉葉狀暴燥置沸油內煎熟摻以砂餹麫餹香少許

玉茭白

用白糯米粉一升幹山藥坋半升芋魁劘去皮搗糜爛和水濾取汁溲二物揉實長若茭白暴燥取香油一斤蜜一斤同煎肥復以蜜染取炒熟芝麻衣之

骨髓餅

用白糯米粉五升牛骨髓半斤白砂餹半斤酥四兩沸湯溲爲餅鐵鍋中熯熟

山藥餻

山藥蒸熟去皮切片暴燥磨細計六升白糯米新起淅碓粉計四升白沙餹二斤蜜水溲之復碓篩甑中隨界之蒸粉熟爲度宜火炙

蓮菂餻

幹蓮菂去薏細切暴燥磨末同山藥餻制

芡餻

幹芡搗去殻磨細末同山藥餻制【其末範餅別用蒸熟】

栗餻

栗實炒熟去殻搗爛暴燥磨細末同山藥餻制白砂餹用半斤

松黃餻【韻府雲松花名松黃服之輕身】

松黃六升白糯米絕細粉四升白砂餹一斤蜜一斤少水溲和復碓之復篩之甑中界之蒸至粉熟爲度

炒米餻【南粵以方切者爲餹方】

用白糯米炊飯湛淸暴燥幹沙中炒虛圓雜炒芝麻以赤砂餹和餳置熱鍋中溲勻取起揉實俟冷切爲片或乘熱手規之爲歡喜團【煎蘇木水染飯暴燥炒爲紅米】

米【音爛謝疊山曰米綫二制】

一秔米湛潔碓篩絕細粉湯溲稍堅置鍋中煮熟雜生粉少半榦使開薄折切細條暴燥入肥汁中煮以胡椒施椒醤油蔥調和一粉中和米漿爲糨揉如索菉豆粉入湯釜中取起

二粉片

毎白糯米粉一升黃大豆粉二升湯溲之揉實切爲厚片入肥肉汁中煮加椒醤酸韲調和

蓼花制

蓼花

取芋魁劘去皮搗糜爛七分雜白糯米絕細粉三分復搗一處爲厚餅數十枚水煮過熟置器中調攬甚勻先將一木板傅餑在上干開暴半燥切片叚復暴燥用又切小顆同幹沙炒肥或同小石子炒爲後四制以豬脂熬爲油入煎之尢肥而松也

檀香毬

用白砂餹水煮加炒熟麫乘熱染之火炙燥

七香毬

用赤砂餹同炒熟麫和餹香香油煮鎔染之

芝麻毬

用先染以赤砂餹後衣以炒熟芝麻

薄荷毬

用薄荷葉坋之同芝麻毬制

白餹制

白餹【楚詞曰餦餭緬甸取貝木實汁熬爲白餹鋹鍠音張皇】

白糯米毎一斗蒸飯冷雜以搗碎麥蘗二升再雜以礱谷糠和湯滿浸味甘置淋缸中放其水煎之漸用鍬器翻挑成餹其柔薄者卽餳然造此火不宜息亦視天之寒熱也秔米亦宜糯米餹多【有揉炒芝麻切爲餻者有捲豆末而爲管者有爲條爲餅之類其制非一】

酥捲餹

先用退皮胡桃仁炒熟芝麻碎搗入鍋溫之置餹於內俟和柔取榦薄捲切爲小塊坋花椒薄荷葉縮砂仁少許摻之於上

藕絲餹

取白餹隔湯頓醒就湯鍋气中以濕手抽疊之筒而吹虛之竅如藕熱刀隨裁作長短條叚外衣以炒米花或雜以熟芝麻薄荷葉坋【有爲毬以綫結】

餹纒制

餹纒

凡白砂餹一斤入銅鐵銚中加水少許置煉火上鎔化投以果物和勻速宜離火俟其餹性少凝則毎顆碎析之紙間火焙漧【白砂餹本艸曰石蜜】

宜入餹物

胡桃仁【去皮】榛仁【去皮】松仁【去皮】子仁【防炒】瓠子仁【防炒】烏欖核仁【去皮】人面果仁楊梅核仁蓮心【防炒】杏核仁【水煮一過去苦皮尖焙燥】梧桐子【去殻】栗【熟末】蓮菂【末】榧【末】橙【利刀削橙外薄皮暴燥】香櫞皮【去白方切煮漬去苦暴燥】芝麻【炒】大豆【炒末】紫蘇【生擷穗造霜梅水中漬透蒸罌收用子】白豆仁【末】縮砂仁【末】艸果仁【末】細茶葉【末】薄荷葉【末】生薑【粉】桂花【末】

蜜煎制

楊梅

擇肥甘者鹽少許腌一宿復以水洗晴天日防曯水盡澆蜜暴之有水防去復加蜜暴至甜透入甕又用蜜漬蜜須先煉熟者後多仿此

橙子佛手柑

新摘帶靑黃橙子以利刀削去外麤薄皮周界爲稜毎斤鹽一兩同水漬一宿味酸再漬去核及水置日中曯稍幹入銀錫器砂鑼中注蜜隔湯煮停冷有水防去復加蜜煮日暴甜透徹入甕以蜜漬削下皮畱爲餹纒有以橙去酸水及核白酒中煮至無酸防幹以蜜煮甜蜜漬之佛手柑無囊不用水漬同制凡煮皆宜隔湯凡有鹽者皆宜畱久用則漸以蜜煮後多仿此

金橘牛乳柑金豆【閩粵有柑皮煎】

金橘新摘不傷損者毎斤鹽一兩水漬之用時以刀界稜復漬蜜煮餘如橙制牛乳柑金豆同

梅子

小滿時摘靑梅未甚酢者調硝湯待冷漬之欲原靑加銅靑同漬視梅性柔翠周界以稜剔去其核水洗潔曯至水竭置蜜中煮甜又日暴透以蜜漬或以醋漬止宜一晝夜【凡梅十斤用銅靑三錢】

李子【南粵蜜煎李多渣】

摘靑脆者以朴硝冷湯漬無酸澁防燖之界小稜去核水洗曯幹蜜煮甜又日暴透蜜漬

林檎頻婆

林檎摘帶靑者利刀劘去外皮周界爲稜鹽水漬柔水洗曯幹蜜中煮甜又日暴透以蜜漬頻婆同作四分之

棗子

摘鮮帶堅實肉厚者同林檎制

枇杷

摘黃者毎斤鹽一兩礬六錢同水漬之用時易水洗去皮核蜜煮甜日暴透以蜜漬

櫻桃【蘇東坡老饕賦云爛櫻珠之煎蜜】

摘半熟者鹽水漬一宿毎斤計鹽一兩水洗防幹剔去核易以響餹小顆蜜煮日暴透徹漬之

木羊桃

木摘穉嫩者銅刀劘去皮方切片或刻菊艾葉狀以石灰泡湯俟冷取絕淸者漬去酸澁味作沸湯防燖曯幹蜜煮甜日暴透又蜜漬之羊桃同制

橄欖梧桐子

用麤瓷器中揉擦去皮銅刀界之爲稜同淅米水入瓷器煮味不苦澁核脫防幹蜜中煮甜透日暴以蜜漬梧桐子煎去殻惟以蜜煮透漬

藕

劘去皮方切片少鹽腌頃之作沸湯防燖防幹以蜜煮甜日暴透又蜜漬

竹筍【誠齋詩曰穉子玉膚新脫錦】蘆筍

竹筍去籜尖杪切條叚同藕制蘆筍去苞同

茭白

去苞取尖杪同藕制

蒲蒻【又曰蒲白】

去外苞寸切條叚同藕制

姜【秦太虛詩云先社姜芽勝肥肉】地姜

姜穉芽方切片或刻菊艾葉狀或細絲鹽腌一宿水洗作沸湯少燖防幹以蜜煮又日暴透徹蜜漬之地姜去根須叚切同

桑黮【音甚】

取紫熟者去蒂同姜制【本艸云桑黮和蜜食之令人聰明安魂鎭神】

茄

摘甚穉小者界其蒂爲四道去中骨釋米水漬柔界其身爲細稜去子肉作沸湯燖防幹以蒂倒結束之蜜煮日暴透又以蜜漬

冬瓜

劘去外皮及瓤方切堅肉爲片石灰煎湯取淸冷者漬一宿作沸湯防燖曯幹蜜煮暴復漬之

蘘荷

同冬制

天茄

穉嫩者刳去子同冬瓜制

刀豆

穉嫩者橫切爲片同冬瓜制

豇豆

穉嫩者寸切條同冬制

地黃

取生嫩者毎一斤用霜梅二斤甘艸四兩同水煮去藥气以蜜煮甜透日暴又蜜漬之

商陸【夲艸云樟桞根】

取根方切片同冬瓜制

木通

嫩者去皮同冬瓜制

天門冬

冬月取之水煮去皮心防幹蜜煮甜透色明日暴復以蜜漬

天麻【本艸云苗名赤箭】

取穉嫩色白者水漬去皮方切片曯幹蜜煮甜日暴透又蜜漬之【圖經曰山人取生者蜜煎作果食之甚珍】

菖蒲

采嫩根無絲筋者劘去皮切絕細縷以造霜梅水漬透洗防以蜜煮甜更日暴又以蜜漬

蜜裹酥【二制】

用梅酥同白砂餹搗味酸甜適宜擷新紫蘇葉湯泡柔入梅酥爲小折包取細篾貫之蜜中煮日暴透復蜜漬有用楊梅幹肉再加川椒少許

蜜霜梅

用霜梅肉厚者同甘艸煮味無酸擊去仁曯幹蜜煮甜透日暴又漬之取漬桂花色常鮮明

凡蜜煎日暴勝煮幹則常漬以蜜頻抺罋口不令其生白醭頻見日暴不令其有饏【徒敢切】防【子敢切】欲幹收者煮之日暴之亦常潤蜜不宜枯竭之甚也後凡物宜蜜煎者多仿此【饏防無味也】

閩廣中所產者

荔枝龍眼餘甘子人面果烏欖椰子波羅蜜艸果豆皮縮砂仁蔞藤葉防榔【南粵以蒟醤爲扶畱藤取葉合防榔食之辛而香也卽蔞藤蒟音矩】之類常潤蜜遇晏溫卽暴之【日出淸霽爲晏溫】

花香宜爲膏者

桂花蘭花玫瑰花薔薇花【燖】茉莉花木香花之類用花瓣心搗糜爛壓去水蜜和之日暴之加白砂餹復搗之收入瓷器常以日暴

花無毒宜煎者

木筆花玉蘭花梔子花棣棠花萱花葵花鶯花荷花絲瓜花之類如味苦澁皆作沸湯先

燖防幹復內造霜梅水中腌之洗潔防幹蜜煮日暴甜透又以蜜漬

餹劑制【右以餹蜜共燒之者今各有制】

衣梅

用赤砂餹一斤爲率釜中再熬乘熱和新薄荷葉絲八兩鮮姜絲四兩日中暴漧置臼中搗和丸之有脫楊梅肉雜於內今加白豆一兩白檀香二兩末片腦一錢坋白砂餹爲珍【餹再熬後仿此】

天鮮楊梅【二制】幹楊梅

一鮮紫肥楊梅加赤砂餹鮮紫蘇葉鮮薄荷葉和一二日去水又入餹日中暴甜透一用紫蘇薄荷各四兩楊梅一斤餹一斤貯罋內羃之記取五方日色移暴漧楊梅甘艸湯煮淡以餹漬

餹椒梅

黃梅大者鹽腌一日槌核去仁內瓷甕中凡梅一層生花椒生薑絲一層疊八分滿以赤砂餹漬沒之以新椒葉覆掩之竹篛羃甕口蒸一時取日暴十日用

餹紫蘇梅

用靑梅鹽腌柔剖分四片洗潔防幹細切鮮紫蘇葉同和赤砂餹中漬之日中暴甜透

餹薄荷梅

小滿時煎硝湯俟冷投靑梅漬味無酸界爲周稜洗防幹取薄荷葉同赤砂餹漬之有水防去又易以餹甜透爲度

餹鹵梅

毎靑梅十斤鹽十兩赤砂餹五斤和入甖中油紙羃口日曯梅甜柔爲度酢復加餹

餹李

用熟者防燖之俟冷幹漬赤砂餹中甜透用

餹橙金橘牛乳柑幹小橘【方言橘藥】

同蜜煎制和赤砂餹煮甜幹小橘湯洗淡餹漬

餹木瓜

同蜜煎制用赤砂餹

餹冬瓜

同蜜煎制用赤砂餹

餹竹筍

同蜜煎制用赤砂餹

餹天茄

同蜜煎制用赤砂餹

餹蘘荷

同蜜煎制用赤砂餹

餹姜

同蜜煎制用赤砂餹

餹豇豆

同蜜煎制用赤砂餹

餹萊菔茄

用白萊菔大切片鹽防腌水洗日曯幹同赤砂餹漬日暴甜透茄用淅米水漬沸湯防燖俟冷以赤砂餹漬暴之

湯水制

春月宜用四時皆宜

水芝湯【昔仙人務光子服此湯以致飛升去】

蓮菂【帶黒皮及薏炒燥通搗爲細末一斤】粉甘艸【剉碎防炒搗爲末一兩】右俱羅細毎服二錢鹽少許沸湯防服

不老湯

烏梅【去仁焙燥十斤】甘艸【炒一斤】紫蘇葉【暴燥斤】鹽【炒一斤】麫【炒黃色一斤】用前二味別研後三味勻和再研爲細末貯瓷器沸湯防服

夏月宜用早秋亦宜

香薷湯

香薷【一斤】厚朴【姜制八兩】白茯苓【去皮五兩】甘艸【四兩】白扁豆【炒八兩】右剉碎毎用五錢作沸湯泡夏宜冷秋宜稍熱服

姜湯

生薑碎切作沸湯泡去姜加白砂餹或蜜冷飲

米湯

白米秔者炒熟作沸湯泡去米加白砂餹或蜜調飲

麥湯

大麥炒熟磨麧【下沒切】去糠作沸湯泡濾其淸飲

梅酥湯

梅酥再研作沸湯調加蜜酸甜得宜飲

菉豆湯

菉豆水煮熟或先炒水煮去豆加蜜餹調湯飲

天香湯

桂花半含者摘下擇去蔕取河水同炒鹽少許溲入小罐上以霜梅二三顆碎擊掩之篛羃固用以數朶置蜜湯中

春元湯

梅花未放時鎔蠟防其瓣气足摘下如天香制用取二三朶置蜜湯中盡放

鳯髓湯

松仁去皮研糜爛入湯中濾淸蜜調

無塵湯

水晶餹霜【二兩】片腦【二分】右將餹霜乳絕細入片腦研勻毎一錢沸湯防服須當前烹防久則香散

香餹渇水

白砂餹【一斤】水【一盞半】藿香葉【半錢】甘松【一塊】生薑【十大片】同煎以熟爲度濾潔入麝香【如菉豆一塊】白檀香末【半兩】瓷器盛冰水中沈用之

林檎渇水

林檎防生者搗碎入竹器中以沸湯衝淋其汁至滓無味爲節用文武火熬常攪勿令焦滴入水不散然後加腦麝檀香末少許調飲

蒲萄渇水【飲膳正要有櫻桃取汁熬之】

生蒲萄研碎濾去滓慢火熬濃稠爲度貯瓷器中切勿犯鐵器太熱者不可用加腦麝少許入煉蜜防飲

楊梅渇水【飲膳正要有安石橊子取漿熬之】

楊梅揉搦取自然汁濾滓須盡入砂石器內慢火熬濃滴入水不散爲度若熬不到卽生白醭瓷器貯之加蜜腦麝少許沸湯調飲冷則不澁

木瓜渇水

木瓜銅刀去皮瓤核潔肉一斤爲率切爲方寸大薄片用蜜先熬次入木瓜再慢火同熬二三時掠去上沬嘗味酸甜得宜濾潔先挑於瓷碟內冷試稠硬不斷爲度沸湯調飲

五味渇水

北五味子肉一兩作沸湯漬一宿取汁別煮下濃黒豆汁對當顏色恰好用煉熟蜜對入酸甜皆宜慢火同熬一時許涼熱任意調用

沈香熟水

沈香一小片先用潔瓦一方火然防紅置於平處加香在上以瓶覆定約香气盡速注沸湯於瓶中宻封【輟耕錄云以沈香削小釘挿於林檎中湯泡之尢佳】

丁香熟水

丁香【五粒】竹葉【七片】作沸湯泡宻封片時用

豆熟水

白豆仁碎擊投沸湯瓶中蜜封片時用毎次用五七枚足矣多則香濁

紫蘇熟水

紫蘇摘新葉陰漧用時隔紙火炙作沸湯泡蜜封熱飲冷則傷人

秋月宜用

香櫞湯

香櫞去皮去囊白取肉一斤炒鹽二兩甘艸末一兩疊實於罐收之用時作沸湯調有不入甘艸用以蜜餹有取肉研濾漿同蜜熬成煎

甘菊湯

黃菊花味甘者去靑苞以霜梅去核毎枚藏一二朶於內疊之或入罐一層加炒鹽一層毎斤鹽二兩疊實用時入沸湯中加蜜

冬月宜用

椒棗湯

北棗肥者湯退去皮去核毎一枚入花椒一粒碎切炒鹽粒米許收瓷器中作沸湯泡

杏姜湯【夏蘭渚云一姜二杏三鹽四艸】

生薑【一斤搗取汁】杏仁【去皮尖二兩】鹽【炒三兩】甘艸【末四兩】同搗和入薑汁瓷器收旋作沸湯調甚美風韻

竹嶼山房雜部卷二

欽定四庫全書

竹嶼山房雜部卷三

明宋詡撰養生部三

獸屬制

牛【宜黃牛角蠒栗者】

屠牛皆解剝其皮用皮者以溫湯瀹之去毛其肉不可先以水洗洗則肉靑治胃脾析雜石灰揉洗白而去盡穢气【禮曰脾析注曰百葉也酉陽雜俎曰治犢頭去月骨舌本近喉有骨如肉】

烹牛鐵稱錘燃紅投水中不過三次水熱易爛不宜蓋鍋毎斤入硝少許於內烹易糜爛汁中入醬油醋瀹之美淡者宜蒜醬

牛修【禮曰婦贄脯修曰抄曰加姜桂曰修】

用肉軒之每二三斤防咀白芷官桂生薑紫蘓水烹甜醬調和俟汁竭架鍋中炙燥爲度宜醋【內則注曰大切曰軒凡防咀之物入囊括之同烹後多故此】

牛脯【禮注曰脯幹肉也又曰犓腴犓音芻】

用肉薄切爲防烹熟壓幹油中煎再以水烹去油漉出以酒挼之加地椒花椒蒔蘿蔥鹽又投少油中炒香燥【少儀曰聶而切之爲膾注曰聶之言防也先藿葉切之復報切之則成膾撒馬兒罕有水晶鹽堅明如水晶琢爲盤以水濕之可和肉食】

生爨牛【二制】

一視橫理薄切爲牒用酒醬花椒沃片時投寛猛火湯中速起凡和鮮筍蔥頭之類皆宜先烹之一以肉入器調椒醬作沸湯淋色故卽用也【禮曰薄切之必絕其理】

熟爨牛

切細膾冷水中烹以胡椒花椒醬醋蔥調和有軒之和宜酸韲芫荽

鹽煎牛

肥腯者薄【音披】防先用鹽酒蔥花椒沃少時燒鍋熾遂投內速炒色攺卽起

油炒牛【三制】

一用熟者切大臠【力兗切】或膾以鹽酒花椒沃之投油中炒幹香一生者切膾同制加醬生薑惟宜熱鍋中速炒起一生膾沃鹽赤砂餹投熬油速起

牛餅子【卽醢二制】

一用肥者碎切機【音幾】上報斫細爲醢和胡椒花椒醬浥白酒成丸餅沸湯中烹熟浮先起以胡椒花椒醬油醋蔥調汁澆瀹之一醬油煎

火牛肉

軒之每爲二斤三斤計一斤炒鹽二兩揉擦勻和腌數日石灰泡湯待冷取淸者洗潔風戾之懸煙突間

燻牛肉

爲二三寸長濶薄軒用醬揉融液焚礱谷穅煙燻熟卽齮齕之燻物仿此

生牛臘【音昔說文曰幹肉曰臘韻府曰臘羓也二制】

一爲二指濶薄防沃以香油鹽花椒蔥日暴之期則蒸一淡暴漧日用以水同醬油烹

熟牛羓【二制】

一用精者視理薄切爲防和以鹽酒花椒布苴壓幹作沸湯微燖日暴之一用精者切爲軒以花椒醬沃頃之加酒水醬油醋寛烹至汁竭爲度俟冷或析爲細縷

乳餅

宜入烹茶宜熱白酒澆加蔥花椒宜油煎或染調麪宜醋宜爲腐入羮

乳綫

用溫油煠【與涉切】之灑以蜜或摻以白砂餹

抱螺

素酥餹酥有藏白砂餹者有疊赤砂餹者

馬

取肉冷水下不蓋鍋入酒烹有同牛制

驢【唐李令問好珍饌有炙驢】

同牛制視所宜

羊【齊王肅曰羊陸產之最有綿羊山羊宜山羊】

刲【音奎】羊時捫其口不使鳴不發羶胃中去穢速以石灰雜亂穰內之揉洗遂脫穢盡而白其腸同用翻其肥者在內脂易凝結浴以熱水撏毛瀹湯調溫脫之易潔血以鹽水調凝速入溫水中慢烹熟胸前有羶骨刳時取去

烹羊

取肉烹糜爛去骨乘熟以布苴壓實冷而切之爲餻惟頭最宜熟肉宜燒蔥白醬或花椒油或汁中惟加醬油瀹之

【於刀切】羊【二制】

一肉烹麋爛軒之先合料同鮮紫蘓葉水煎濃汁加醬調和入肉一以料汁烹羊肩背俟熟加醬調和撈起架鍋中炙燥爲度

料【凡物用此佳孩兒菊味次之】

香白芷【二兩】藿香【二兩】官桂花【二兩】甘艸【五錢】防咀之

生爨牛

與牛同制

熟爨羊

與牛同制

油炒羊【宜羓羜詩注曰羜未成羊也】

用羊爲軒先取鍋熬油入肉加酒水烹之以鹽蒜蔥花椒調和

醬炙羊【詩注曰炕火曰炙謂以物貫之而舉於火上以炙之今無此制惟封於鍋也炕口盎切】

用肉爲軒研醬末縮砂仁花椒屑蔥白熟香油揉和片時架少水鍋中紙封鍋蓋慢火炙熟或熟者復炙之【禮曰羊炙】

炕羊【二制前制卽飲膳正要曰栁蒸羊】

一用土塹【音擊】甃砌髙直竈下畱方門將堅薪熾火燔使通紅方置鐵鍋一口於底實以濕土刲肥稚全體羊計二十斤者去內臓徧塗以鹽止於一斤摻以地椒花椒蒔蘿坋蔥屑取小鐵攣束其腹以鐵樞籠其口以鐵鉤貫其脊倒懸竈中乘鐵梁間以以大鍋通調水泥墐封一宿俟熟或以料實於腸周纒其體炕之有常開下方門時以煉火續入復閉塞一以兩鍋相合架羊於中蜜塗其口炕熟制尢簡而便也

火羊肉

用肩肘【陟栁切】毎斤炒鹽一兩揉擦深透疊器中三五日取石灰泡湯俟冷洗潔置於寒風中戾之懸近煙突間

豬【宜豶豬豶音墳】

殺豬瀹湯不宜太熱撏毛易脫其膚潔眼下有息肉去之其腸胃用醋鹽揉無穢气肉之佳者用短肋【音勒禮曰豚拍注曰脇也】

烹豬

宜首宜蹄烹糜爛去骨以布苴壓餻冷宜醬鹽熱肉宜花椒油花椒鹽蒜醋蒜水凡烹時其汁中冬月加鹽少許及白酒夏月別加白礬少許須日挹去其油並滓而用其淸再續以水是謂原汁愈久愈美烹肉益佳【蘓東坡云淨洗鐺少著水柴頭罨煙熖不起待他自熱莫催他火足時他自美】

蒸豬

取肉方爲軒銀錫砂鑼中置之水和白酒蒸至稍熟加花椒醬復蒸糜爛以汁瀹之有水鍋中慢烹復半起其汁漸下養糜爛又俯仰交翻之

鹽酒燒豬

取肥嬌蹄毎一二斤以白酒鹽蔥花椒和浥頃之加少水鍋中紙封固慢煬火俟熟

鹽酒烹豬

烹稍熟乘熱以白酒鹽蔥花椒徧擦架鍋中鍋中少沃以熟油蒸香又少沃以酒微蒸取之

豬

用首同羊

鹽煎豬【先烹肉熟而切之亦宜】

用肉方防入鍋炒色攺少加以水烹熟汁多則杓起漸沃之【後凡有不宜汁寛者多仿此】同花椒蔥鹽調和和物俟熟宜芋魁【劘去皮先芼熟】白萊菔【擊碎芼熟去水】茄【芼熟去水漧再芼柔】山藥【刮去皮先芼熟】蕎頭絲【穉音劘去皮芼】瓠【劘去皮犀芼】胡蘿卜甘露子秔糯米粉【熟範爲繭】

醬煎豬【先烹肉熟而切之亦宜】

同鹽煎惟用醬油炒黃色加花椒蔥和物宜合麫筋樹雞【洗去沙卽木耳韓退之答鄧道士寄樹雞詩云割取乖龍左耳來】

醬烹豬【二制先烹肉熟而切之亦宜】

一同前制甘艸水烹加醬縮砂花椒蔥調和和物宜生蕈【湯燖去涎泠水再洗泲幹入之加燈艸芼試燈艸黒色則有毒朱文公先生紫蕈詩云風餐謝肥羜】蒟蒻【音若去麤皮大切片芼熟撈起毎一枚視老穉用淋灰水二椀或三椀搗麋爛爲餅再用水芼色明潤碎切和之本艸云生防人喉後多仿此】蘆筍【去苞肉熟入杜工部詩云春飯兼苞蘆注曰蘆筍也】蒲蒻【生入之卽起】大口魚【洗方切】對鰕【洗片】一同生爨牛制

酒烹豬

如前制寛以酒水同甘艸少許烹熟入鹽醋花椒蔥調和【禮注曰帶骨醢曰臡音泥】和物宜合生竹筍【去籜塊切同肉烹】茭白【去苞塊切俟肉熟入卽起】

酸烹豬【二制】

一切膾如前制水同甘艸烹熟以醬醋花椒蔥調和和物宜新韭【生入卽起】新蒜白【切絲生入卽起】菜臺【芼熟入】登豆芽【少燖入】酸竹筍絲【水洗入】一烹熟惟以鹽醋調和

豬肉餅【三制】

一用肉多肥少精或同去殻生鰕或同生黒醴魚鱖魚彭刀機上薄防又報斫爲細醢和鹽少許有雜以藕屑浥酒爲丸餅非蒸則作沸湯烹熟以胡椒花椒蔥醬油醋與原汁調和澆瀹之一取菉豆粉皮下借上覆之蒸用則塊切和物宜芝麻腐豆腐山藥生竹筍蒸果蒸蔬一以醬油同香油煎熟和物宜鮮菱肉【去殻】藕

【塊切】豇豆【段切】雞頭莖【段切俱別用油鹽炒熟】

油煎豬【二制】

一用脇肋肉骨相兼者斧爲臠【相如賦曰脟割輪碎脟音臠】水烹加酒鹽花椒蔥腌頃之投熱油中煎熟一用精肉切爲軒沃以蜜投熱油中煎熟𨿽暑月久畱不敗【暑月摻以香菜亦宜其類仿此】宜醋

油燒豬【二制】

一用脄之肯綮【棄梃切】者斧爲軒先熬油投鍋中燒熟加醬縮砂仁花椒炒燥一用肉大切臠浥香熟油鹽花椒蔥架鍋中燒香熟熟肉亦宜宜醋

醬燒豬【二制】

一用熟肉大軒乘熟塗研醬坋縮砂仁花椒屑蔥白架鍋中燒香一先熬油取醬沃生肉一時入鍋中漸澆水以俟熟宜蒜醋

淸燒豬【二制】

一用肥精肉軒之鹽揉取生茄半剖界稜或瓠布鍋底置肉加蔥花椒紙封鍋燒熟一不用借常灑以酒慢燒熟宜蒜醋

蒜燒豬

用首斧爲軒先熬油炒之少以酒水漸澆烹糜爛多加蒜囊與鹽調和卽起

藏蒸豬【二制】

一用竹筍兩節間斷爲底蓋底深蓋淺藏肉醢料於底裁竹鍼闗其蓋蒸熟一用肥茄切下頂剔去中瓤子同筍制

藏煎豬【二制】

一用茄削去外滑膚片切之內夾調和肉醢染水調麫油煎一用竹筍芼熟碎擊同茄制宜醋

火豬肉【卽豬紅】

冬至後殺豬不宜吹气乘熱取其肩腿毎斤炒鹽一兩先揉膚透次揉肉透平布器內重石壓四五日復轉壓四五日煎石灰湯冷取淸者洗潔懸寒勁風中戾通燥焚礱谷糠煙髙燻黃香收置煙突間【有云塗以香油燻以竹枝煙不生虫】

風豬肉

視火豬肉制腌壓之用醋洗又同醋壓漬四五日懸風中淚燥仍置通風所以五月五日水洗𨿽久不敗【黒娥小錄云瘞竈灰中】若三伏中視前揉壓三日毎斤加鹽五錢復揉壓三日石灰冷湯洗之浥以香油烈日暴燥煙燻之置通風所

凍豬肉

惟用蹄撏洗甚潔烹糜爛去骨取膚筋復投淸汁中加甘艸花椒鹽醋橘皮絲調和或和以芼熟團筍或和以芼熟甜白萊菔並汁凍之

和糝蒸豬

用肉小防和秔米糝縮砂仁地椒蒔蘿花椒坋鹽蒸取飯幹再炒爲坋和之尢佳

和粉煎豬

用菉豆湛潔水漬揉颺【音樣】去皮和水細磨雜以肉醢料杓入油中煎熟【今曰餅炙惟以菉豆磨煎者入油醬炒】

鹽豬羓【二制】

一取精肉片切軒毎斤鹽六錢花椒腌半日壓去水者油浥之蒸熟烈日中暴燥一生同制用則蒸宜醋

餹豬羓

取肉去膚骨切二寸長一寸濶半寸厚臠以赤沙餹少許醬地椒蒔蘿花椒和勻微見天日卽收或陰漧先以香油熬熟旣入肉不宜煬火待少頃自熟

油爆豬

取熟肉細切膾投熱油中爆香以少醬油酒澆加花椒蔥宜和生竹筍絲茭白絲同爆之

火炙豬【二制】

一用肉肥嫩者薄切防毎斤鹽六錢腌之以花椒蒔蘿大茴香和勻微見日置鐵牀中於煉火上炙熟一用肉薄切而防粘薄瓷椀中以紙封之覆直煉火上烘熟

手煩肉【煩釋文曰捼也】

取肉水烹糜爛去骨和少汁煩揉融液加花椒鹽俟凝厚切用之

生豬鮓

取肥精相半肉絕薄小防取潔膚切絕細膾和勻毎斤炒鹽二錢少腌竹篛苴之置木桶中搾水去盡連桶夏月頓涼所一二日冬月頓暖所六七日常搾之不令有水用和生蒜速用醬

熟豬膾

熟豬肉切膾和苦爪【薄切揉洗】生爪鮮藕茭白萵苣同蒿熟竹筍菉豆粉皮鴨子薄餅皆切細條熟鮮鰕去殻肉芼韭白頭俱宜或五幸醋芥辣澆

五辛醋

蔥白五莖川椒胡椒共五十粒生薑一小塊縮砂仁三顆醬一匙芝麻油少許同搗糜爛入醋少熬用

熟豬膚

細切同同生爪黃爪條加蒜泥鹽醋少許

豬鼓

先用白芷官桂鮮紫蘓葉同水煎汁次投以肥豬肉去肌骨方切小臠烹熟又次投以釋大黃豆烹熟加醬縮砂仁坋調和取起瀝之一日暴使燥有用豆先炒熟方下肉豉仿此

炕豬

同羊豬惟四十斤鹽二斤

犬

烹犬

用犬擊死撏潔剖洗同肝肺水烹熟宜蔥醬

犬

用肉同白酒水香白芷良姜官桂甘艸鹽醬烹熟復浥以香油加花椒縮砂仁架鍋中燒幹香甘甚美【內則曰肝膋取狗肝幪之以其膋濡炙之】

煨犬

用肉烹糜爛去骨調雞鴨子花椒蔥醬煩勻貯罋中泥塗其口焚礱谷糠火煨終一日夜俟冷擊罋開取之

腌犬

同豬火肉每一斤鹽二兩

鹿

鹿炙

用肉二三寸長防薄軒以蔥地椒花椒蒔蘿鹽酒少腌置鐵牀上傅煉火中炙再浥汁再炙之俟香透徹爲度

鹿脯【三制】

一取肉片切軒以花椒醬煩揉之甑蒸熟復入煉火上焙燥一切軒用鹽川椒地椒蒔蘿酒煩揉透停一二日以油沃日暴爲脯用烹一同熟牛羓後一制【凡煮鹿惟七八分熟宜慢火過煮則漧燥無味野獸仿此】

火鹿肉

同牛

余造皆仿羊制

兔【契丹北境有跳兔埤雅曰蟨】

炙兔

撏潔少鹽腌徧揉香熟油花椒蔥架鍋中紙封炙熟少以醋澆熱鍋中生焦煙燭黃香宜蒜醋

腌兔

同豬火肉

油炒兔

同羊

鹽煎兔

同豬

野馬【有毒飲膳正要云其肉入地不沾沙】

同馬

犀牛犛【音毛】牛【其尾可爲旌旄】犏牛犦【步角切】牛【卽犎牛項上有骨大如覆斗日行三百里出海康】山牛野驢

同牛

麂【施州衛有紅麂】

同兔炙腌餘同鹿

獐【一名麕施州衛有花麞王者刑罰理則白麞至麕俱倫切】

鮮宜烹炙火餘同鹿兔

黃羊【飲膳正要曰種類數等又曰有白黃羊黑尾黃羊】羱羊【埤雅曰角尢大】

鮮宜烹炙火餘同鹿兔【杜子美詩曰黃羊飲不羶】

野豬

鮮宜烹火脯同鹿

豪豬【師古曰豪豬一名帚豲也】

宜腌入土一宿去腥收近火

水獺

宜胡椒川椒蔥白醬烹

狼【白狼乃瑞獸】

同水獺

狐

同狼

玉面貍【貍種多俱宜火】

銀錫砂鑼中先鋪白糯米以花椒蔥鹽酒沃貍身置於上蒸熟宜蜜慢火宜溲小麥麪苴之蒸

野貓

同兔

筍雅【卽竹防蘓長公少公皆有詩宜火】

沃以花椒蔥鹽酒溲小麥麪作厚餅苴之置銀錫砂饠中蒸宜火宜熟

黃防【一種塔剌不花又名土撥鼠】

鮮同兔玉面貍宜酒醅同蔥花椒糟蒸宜火宜溲小麥麪苴之陳

虎肉豹肉貛肉【俱宜火郭璞云貒一名貛圖經云貒貛貉相類貒音湍】

鮮宜土中瘞一宿鹽腌一宿冷水烹稍熟易水加花椒蔥復烹之

駝峯駝蹄【杜子美詩云紫駝之峯出翠釜蘓子瞻詩云臘糟紅糝寄駝蹄】

鮮腌一宿湯下一二沸慢火養肉宜火【野駝同】

熊掌【左傳曰胹熊蹯埤雅云熊冬蟄不食饑則自舐其掌故其美在掌胹音而】

用石灰湯撏潔以帛苴而烹之宜糟其掌入烹豬鵝汁中轉撈數回絮羮珍美其肉宜火其白【呂氏春秋曰肉之美者埤雅云熊當心有白脂如玉味甚佳俗呼熊白】小段燖微熟同蜜食

凡野獸各風土產者視所宜同鹿以下制獸屬通用並髒所宜

千里脯

訣曰不問豬羊與太牢一切切作十來條一盞淡醋二盞酒茴香花椒末分毫白鹽四錢同攪和腌過一宿慢火熬酒盡醋乾方始曬味甘休道孔聞韶

香脯

用牛豬肉微烹冷切片軒坋花椒蒔蘿地椒大茴香紅麯醬熟油徧揉之煉火上烘絕燥

糟

熟牛羊豬肉牛腱【渠言切楚辭云肥牛之腱臑若】幹之毎生酒醅一斤臘糟四兩熟油四兩鹽三兩以絹防糟豬羊頭蹄同爛烹去骨於潔布內取意布苴重石壓經宿糟之卽如熊掌凡肉須臾欲用取糟之之蒸片時

燘【莫賄切】

同豬凍肉不宜橘皮豬熟者和宜雞鴨卵羊熟者和宜芼菜

暴腌

牛羊豬皆宜毎斤鹽二兩

生【二制】

豬羊豬兔甚薄防或報切甚細膾和以艸果蒜酒澆惟南粵人用多蜀人則微燖之

熟牛胃【卽肚】

細切烹胡椒醬醋調和【韓昌黎詩云早菘細切肥牛肚】

驢腸

汁烹熟復沃香油炙幹宜蒜醋

羊肺腸胃腎血

水烹熟胡椒甘艸醬醋蔥調和【漢書谷永傳曰濁氏以賣胃脯而連騎晉灼曰今太官常以十月作沸湯燖羊胃以末椒姜坋滿煩之暴使燥是也】肝水烹熟宜醬【水和蜜烹食能明目】

豬肺肝肚大腸白腸腎血

肺水煮熟細切宜入香油少水胡椒醬和糝調和肺肚水煮熟【肚以瓦器覆於鍋底或置於器上烹皆易爛】宜甘艸花椒蔥胡荽鹽醋調和肚大腸【禮曰腴】水烹爛【用茶葉同烹不穢气】宜花椒鹽肚生熟皆宜油鹽花椒蔥酒澆烹肚用肉醢料實

之縛兩端揉長烹爛冷切有熟切片兩合夾肉醢料調菉豆粉封口蒸大腸實肉醢料縛兩端水烹熟大腸和牛肚細切胡椒醬水烹熟大腸水烹同醬燒豬前一制或鹽酒浥之燒熟大腸血宜醬醋胡椒蔥和汁烹爲羮白腸綸絲縛兩端用酒醋水烹爛段切入熬油中後以肝片切微炒花椒蔥鹽調和酒澆之卽起【芝麻花同白腸烹易爛】白腸用肉醢料實之鹽腌暴燥烹肝水烹以花椒鹽酒浥之炙香腎外白皽【之善切】膜內白筋皆脫之【禮曰除去筋膜也】薄防水洗煩血水盡鹽酒浥笊籬盛沸湯中急燖煠色微攺白合醬辣汁澆芥辣澆蒜和腎脫之塊切花椒蔥鹽浥入熟油中速炒醬油酒澆卽起

鹿肺肝腸胃血

同羊

禽屬制

鵝【新生而棧者肥良】

殺鵝先瀹冷水中次入湯中退毛易潔血同羊雞鴨多仿此

烹鵝

水烹作沸湯時宜提動灌湯於腹易熟爛宜蔥油齏宜花椒油宜用其汁同胡椒花椒蔥白醬油調和瀹之【內則曰弗食舒鴈翠注曰尾肉也埤雅曰翠上肉髙有穴者名脂瓶】

蔥油齏

取油熬熟入以長蔥調醬醋水縮砂仁花椒一沸杓入器中器中先屑蔥白乃注入之

油爆鵝【二制】

一用熟肉切臠以鹽酒煩揉加花椒蔥投小香油中爆幹香一煩揉以赤砂餹鹽花椒投油中爆之

燒鵝【三制卽鵝炙】

一用全體徧挼鹽酒縮砂仁花椒蔥架鍋中燒之稍熟以香油漸澆復燒黃香一塗醬蔥椒澆油燒一塗之以蜜燒烹熟者同制宜蒜醋鹽水

蒸鵝【二制】

一用全體以碗仰鍋中蒸之鍋中入水半碗紙封鍋口慢煬火俟熟宜五辛醋一同蒸豬

鹽炒鵝

用剖爲軒入鍋炒肉色攺白同少酒水烹熟以鹽生蒜頭蔥頭花椒調和和物宜慈菇【芼熟去衣頂入】山藥【芼熟入】水母【滌去礬入】明脯須【先烹入】

油炒鵝

剖切爲軒先熬油入之少酒水烹熟以鹽縮砂仁末花椒蔥白調和炒汁竭宜幹蕈【洗】石耳【洗俱用其餘汁炒香入】

酒烹鵝

剖爲軒先炒色攺白同水甘艸烹熟寛注以酒加鹽醋花椒蔥白調和和物宜生竹筍【同入烹】生茭白【肉熟入之卽起】蘆筍【生入】蒲蒻【生入】全體亦宜

熟鵝鮓

用熟肉切爲膾沃熟油地椒花椒蒔蘿末藕絲熟竹筍絲生菱白絲炒熟芝蔴鹽醋

生鵝酢

用絕肥者去骨方切小臠每五斤鹽三兩酒一大盞淹一宿去水坋地椒花椒蒔蘿紅麯屑蔥白生薑酒醬少許和入罐中按實篛泥封四十日後開用畱經嵗不敗

鵝醢

取熟頭尾翅足筋膚斫絕細和醬坋胡椒花椒縮砂仁用

火鵝【卽鵝徒苓切】

同豬

雞【騸者稚者良】

割雞退毛同鵝【割老雞瘞溫灰中一時許退毛烹之易爛】

烹雞

水烹熟乘熱以鹽徧挼之宜蒸熟花椒鹽醋花椒油蒜醋糟油

燒雞

用熟者以鹽酒花椒末蔥白屑徧挼之架鍋中以香油澆上燒黃香生者同制

油煎雞【二制】

一用雞全體揉之以鹽酒花椒蔥屑停一時置寛熟油中煎熟一用雞全體先在熱油中爁黃色以酒醋水鹽花椒慢烹汁竭爲度

油爆雞【二制】

一用熟肉細切爲膾同醬姜絲栗茭白竹笛絲熱油中爆之加花椒蔥起一用生肉細切爲膾鹽酒醋浥少時作沸湯燖同前料入油炒

蒜燒雞

取騸雞撏潔割肋間去髒其肝肺細切醢同撃碎蒜囊鹽酒和之入腹中緘其割處寛酒水中烹熟手析雜以內腹用

酒烹雞

取雞斫爲軒熱鍋中先炒色攺寛水白酒艸烹熟以鹽醋花椒防調和冬月多用醋待冷貯罋中宻封能致還數月不敗全體烹熟調和亦冝【雞軒先以醋煩揉入鍋熟亦色白】和物宜地栗【生防去皮防音僉】鮮竹筍【同烹】生菱肉瓠幹生藕菱白【雞熟入】白鮝【同烹】河豚幹【同烹】

辣炒雞

用雞斫爲軒投熟鍋中炒攺色水烹熟以醬胡椒花椒蔥白調和全體烹熟調和亦宜和物宜熟栗熟菱燕窩【溫水洗】麻菇【溫水洗】雞棕【溫水洗】天花菜【溫水洗】羊肚菜【溫水洗】海絲菜【亦曰龍須冷水洗不入鍋】生蕈【少冷水洗】石耳【溫水洗】蒟蒻盧筍蒲蒻竹筍幹【淡者同石灰少許芼之易爛先芼咸者水洗】黃【削去皮瓤】胡蘿卜【塊切先芼】水母明脯須

燻雞【二制】

用雞背刳之烹防熟少鹽煩操之盛於鐵牀覆以篛蓋置焚礱谷糠煙上燻燥有先以油煎燻

烘雞

刳雞背防烹同酒薑汁鹽花椒蔥浥之置煉火上烘且浥且烘以熟燥爲度

雞生【二制】

一割已生卵未菢【音暴】雞撏潔不入水鼔刀取胸下白肉同股間肉絕薄防以綿紙布之收盡血水取少油防滑鍋中炙肉色攺白報切爲絕細末雜退皮胡桃榛松仁栗肉藕蒜白艸果仁醬姜俱切絕細屑與雞末等和醋少許隨範爲形像供延中用一止雜以胡桃榛松仁白砂餹

熟雞鮓

同鵝又宜和黃生去皮瓤條葅宜芥辣

生雞酢

同生鵝酢

凍雞

用雞烹熟手析之白鮝洗潔手析之同入鍋以雞汁生竹筍條橘皮條甘艸花椒蔥白醋調和貯瓷器凝凍之

藏雞

用雞割嗉【音素】盡處去內臟將鏟去其骨其髖【苦官切】髀【步未切】間則鉗碎而取之調和切肉醢實徧滿少則足以豬肉醢割處挫鍼綸絲縫宻水烹熟宜母雞初卵而未菢者

火雞【卽雞防防側究切】

同豬

雞豉

同豬肌肉俱用

鴨【用種大胞雛鴨】

斃鴨退毛同鵝

燒鴨【二制】

一用全體以熟油鹽少許徧沃之腹塡花椒蔥架鍋中燒熟一挼花椒鹽酒架鍋中燒熟以油或醋澆熱鍋上生煙燻黃香宜醋【內則曰弗食舒鳬翠】

炙鴨

用肥者全體汁中烹熟將熟油沃架而炙之

鹽煎鴨

同豬

油煎鴨

切爲軒投熬油中炒香同少水烹熟加花椒蔥白鹽酒調和

醬烹鴨

同豬和物宜芋魁山藥鮮竹筍茭白芝麻腐豆腐

火鴨【卽鴨膎膎戶佳切】

同豬宜老肥者

野鵝野雞野鴨【卽鶩】蚊雞【色如蚊非鶡雀也鶡音文】鳩鴿之屬【二制】

一皆切爲軒鹽酒浥片時投熬油中炒香同少水烹熟新蒜胡荽花椒蔥調和宜鮮竹筍山藥一用全體以鹽防腌水烹防熟腹實花椒蔥沃酒燒熟取油或醋滴入鍋中發焦觸之色黃味香爲度宜蒜醋

天鵝【飲膳正要曰金頭者爲上】鷀防鴈【名朱鳥】靈雞【卽鴇鴇音保】

鷺鷹

鷂白鷴錦雞之屬【二制】

一皆用全體鹽腌一日烹微熟屑蒜白蔥白末川椒縮砂仁研濃醬同煩揉內外俱徧架鍋中燒熟一用全體鹽湯烹熟浥少香油置煉火上慢烘燥暑月久畱不敢俱宜蒜醋

黃雀【中秋羅者則肥蘓東坡詩云披緜黃雀謾多脂雲間志云石首小魚長五寸秋社化爲黃雀惠州誌有黃雀魚八月化爲黃雀十月後入海化爲魚九月人見雀入大水毎膏一滴爲蛤一枚】

黃雀炙【二制】

一黃雀微腌薄酒滌潔取頭頸翅研細醢雜雞鴨子花椒蔥白醬調和實腹中或雜鮮花餅倒置甑內摻末花椒屑蔥白蒸一以鮮者同酒水花椒蔥白鹽布銀錫砂鑼內蒸

黃雀鮓【三制】

一用黃雀鮮肥者薄酒滌潔軟帛抹漧背刳之腹間置小麥數粒蔥屑花椒碎顆少許以頭尾顚倒相覆毎二十頭疊一小罐調香熟油酒漿炒鹽花椒蔥屑澆沒一寸取竹篾闗實封固收藏甚久用宜醋一宜方切小臠和水調雞鴨卵花椒蔥白屑入器蒸一宜染水調麪油煎

竹雞【北夢言曰竹雞喫半夏有毒加薑汁又有稻雞茭雞之種】鶡【何葛切】鴠練鵲【本艸云食槐子者治風疾】防鶉鐵腳之屬

撏潔用熟香油花椒蔥醬油煩揉架鍋中燒熟滴醋熟鍋中發煙燻黃香宜蒜醋

山鸜鵒刺毛鷹鴒秋禽【海東飛至有畫烏紅肚等禽類非一種】之屬

視野鵝下隨宜制之有作腥者烹後乘熟以麥稍借土上器覆之一時別制之【寶慶府有鷓鴣鮓】

凡野禽各風土所產者視所宜同野鵝以下制禽屬通用並肫【音諄】卵等所宜

暴腌

鵝雞鴨皆宜同牛羊豬

燘

鵝雞皆宜同豬

糟

熟鵝雞同掌跖翅肝肺同獸屬鵝全體剖析四軒糟封之能久畱宜冬月【鵝掌美僧謙光曰願鵝生四掌】

生

鵝鴨南粵皆用爲之同獸至今存其雞者天下所同嗜也

肺肝血【野禽者不用】

熟肺肝細切膾宜新韭瓜絲菉豆粉油饊宜五辛醋或同熟鵝鮓宜芥辣生肝血宜油炒花椒胡荽蔥鹽酒調和肺防炒起熟肝細切膾雜茭白藕絲乳綫絲炒熟芝麻白砂餹鹽薑汁和宜辣烹和糝宜甜酸調和宜糟生肝宜腌

卵【野禽者不用】

腌先用水漬洗潔防幹以糜染鹽入甕或毎千枚取稻稈燒灰四斗鹽十五斤或十三斤碓通潤苴之入甕或貯於筐筥中而風戾之【碎事曰杬子蓋以杬木皮汁和鹽漬之或爲混沌子取然炭灰一斗石灰一升鹽水調入鍋烹一沸俟溫苴於卵上五七日黃白混爲一處杬音元】

頓毎卵黃白二升水一升同小鹽調甚勻防銀錫器中槮花椒縮砂仁末蔥屑不蓋鍋隔湯慢頓熟宜甘艸水酒或醋鹽蔥煎汁瀹之宜肥辣醬之瀹之有調入熟鵝雞膏益珍幹用或先調卵於器湯中頓微熟細切熟豬肉醢鋪上又將卵瀉入再頓熟有內卵帶殻烹白微堅擊顚竅傾去黃調豬肉醢或細切乳餅滿實之又頓熟滚用甘艸水酒炊沸以卵擊裂防入之花甲蔥白鹽調和

煎用熬香油擊卵防入或調以豬肉醢料防入或用攤者塊切再煎之或水烹半熟冷水浴退殻周界以稜壓低爲菊花狀入煎之有水烹熟退殻綸絲斷爲片染水調麪煎之【用醋烹則殻柔能揉爲方】

烹水烹熱浴冷水中取脫去殻欲餹心作沸湯入卵少烹之久烹半日余卽如抱退者

煨用卵微烹擊裂醬油鹽茶淸同在嬰糠火熱透畱經數月有殻外束綫瘞灰火熟味優於烹

攤用卵少水調雜豬肉醢料防少油鍋中攤開沃少酒或以鍋中少滑以油瀉調不入水卵勻甚薄片如春餅捲物用

灑先作沸湯卵顚開小竅灑黃白條於湯撈之宜入酒入羮

糟用熟卵去殻或生卵洗潔帶殻苴之用水烹

饡用卵先油煎加以蔥白花椒醬油酒調和之或用灑於湯中卵條撈入油煎復調和之宜和以新韭芼熟菜臺芼熟竹筍條索菉豆粉條

竹嶼山房雜部卷三﹤子部﹐雜家類﹐雜品之屬﹐竹嶼山房雜部﹥

欽定四庫全書

竹嶼山房雜部卷四

明宋詡撰養生部四

鱗屬制【身無鱗而名爲魚者皆附後】

海水江水所產

鰣魚【爾雅曰鯦當魱注曰海魚也似鯿而大鱗肥美多鯁今江中亦有之宜日暴宜糟俱治不去鱗鯦俱救切魱音互】

蒸鰣魚【二制】

一帶鱗治去腸胃水滌潔用臘酒醋醤和水調和同長蔥花椒置銀錫砂鑼中蒸一用花椒蔥鹽香油徧沃之蒸有少加以醤油

鱑魚【詩注曰似龍黃色銳頭口在頷下背上腹下皆有甲大者千餘斤卽鱣今名鱑魚甲中有黃甚肥美亦有無者肉皆美此則雌雄之別宜糟宜日暴鱣張連切】

辣烹鱑魚

剖治爲防冷水同甘艸烹熟以胡椒花椒蔥醤醋調和宜芼白菜臺和之

鱑魚鮓【記文曰酢蔵魚也】

用鱑魚肉方切小臠炒鹽腌之每斤計炒鹽六錢翌日布苴之壓幹又防令水竭坋花椒地椒蒔蘿紅麯勻和以香熟油漬沒甕中令味自透經年不餒宜醋

鱘魚【爾雅曰鮥鮛鮪似鱣色靑黒無甲有冠甚長與身相埒多脆骨埤雅曰江南俗云玉板宜糟惟腦傍眼下兩直肉宜日暴蒸析爲細縷輟耕錄曰鹿頭肉鮥音洛鮛音叔鮪音偉】烹鱘魚

同鱑魚其肺腸等俱堪用

鱘魚鮓【二制】

同鱑魚惟多防其脆骨武昌多以臘胚爲之

鯧魚【宜爲羮宜辣烹宜油煎宜糟宜日暴】石首魚【宜油煎宜鉆宜糟宜烘日暴燥日白鮝諺云棟花開石首來】防魚【宜油煎宜糟】勒魚【同鰣魚宜蒸宜烘宜油煎宜糟宜窨幹窨於禁切】鯔魚【宜油煎宜日暴宜糟】鱸魚【宜油煎宜日暴宜糟】帶魚【宜油煎宜日暴宜糟】八帶魚【宜爲羮】之類

常制治而作之【日抄云刷其鱗也】滌之防鹽腌片時酒水烹熟花椒蔥醋調和或挼鹽於魚身置花椒蔥於魚腹以麥稍借魚燒熟黃【八帶魚無鱗】

鯊魚【又名鮫有虎頭梨頭等狀貌非一宜油煎宜日暴】馬交魚【宜油煎宜糟宜日暴】板魚【卽比目魚宜油煎】丫防魚【宜酒烹宜油煎宜糟】烏賊魚【日暴曰明脯埤雅曰遇風虯前一須下矴名纜魚矴丁定切】之類

常制治之惟鯊魚湯退去皮防腌水烹熟醤姜醤油醋花椒蔥調和

赤魚【本艸曰邵陽魚】地靑魚【俱治潔宜日暴】

切爲軒投熬油中酒水烹熟以靑蒜蔥白花椒鹽調和大鮆魚【爾雅曰刀魚治宜同蒸鰣】梅魚【雲間志云石首小魚長五寸宜爲羮宜同蒸鰣】黃鯽【宜酢俱宜油煎宜日暴】之屬

防腌酒水作沸以小筥布魚烹熟特起以鹽醋花椒蔥和汁澆瀹之有以胡椒醬油和汁澆瀹之魚小者爲防者爲臠者宜入筥烹多仿此

凍魚【尾宜日暴】

冬月治之酒水烹熟宜胡椒醋

凡江海魚宜釅醋白酒漿甘艸視所宜油煎者皆宜饡後多仿此

江河池湖所產

靑魚【宜虫宜鮓】鰱魚【卽鱮古語云買魚得鱮不如啖茹今惟腹腴則爲羙俱治作之去腮滌潔宜辣烹爲羮酒烹油煎煎饡糟燻火日暴窨幹鱮音序】

蒸【二制】

一用全魚刀寸界之內外浥醬縮砂仁胡椒花椒蔥皆徧甑蒸熟宜去骨存肉苴壓爲餻一用醤胡椒花椒縮砂仁蔥沃全魚以新瓦礫借鍋置魚於上澆以油常注以酒俟熟俱宜蒜醋

鯔魚【治肝堪用宜油煎宜酒烹宜日暴宜爲羮宜糟】鮠【五灰切】魚【先治之作沸湯燖去涎水宜油煎宜糟鮎魚同制】

姜烹

防腌作沸湯烹用甘艸搗醬姜醬油醋花椒蔥調和之【有不用淹與料物同入後仿此】

鱖魚【宜油煎宜糟張志和云桃花流水鱖魚肥】烏魚【卽鱧用必活者埤雅曰惟此魚膽甘可食宜油煎宜爲生俱宜爲羮】

湯燖

治去鱗腮滌潔薄防鹽酒防浥布小筥中甘艸水作沸湯燖熟預以肚骨投烹加胡椒醬油醋調和爲汁瀹之和物宜山藥鮮竹筍芼白菜蘆筍暑月似凍去骨熬璚枝調入冷切糟用後仿此

鯿魚【埤雅曰魴宜風宜糟宜窨幹】大鮆魚【宜日暴宜糟】鱸魚【宜日暴宜火宜糟宜生】鰷魚【卽白魚宜火宜糟窨幹俱宜油煎宜同蒸鰣宜爲羮】酒烹【三制】

一治去鱗腮防腌頃之滌潔先和甘艸水熟白酒醋鹽投魚齊烹熟入花椒蔥起一腹實蔥椒烹不以醋一烹熟惟以醇酒澆或加糟油【有不用腌】

吹沙【治腹有白甚羙宜油煎宜日暴宜燻】鰕虎

鍼頭魚【治宜油煎宜酒烹宜日暴】子鮆魚【治宜油煎宜酒烹宜日暴宜糟】比目魚【治宜油煎】魴皮魚【治宜酒烹】斑魚【腹有黃甚珍治滌潔或去皮同豬肉斫爲醢宜油煎宜糟】箭頭魚【有黃甚羙灰浥去涎】玉箸魚【治宜酒烹宜油煎宜燻俱宜爲羮皆魚之小者爾雅曰小魚曰魚婢】銀魚【一名鱠殘宜同豬肉斫爲醢宜酒烹宜油煎宜日暴】之類【莆田通應祠子魚俗誤爲通印】

辣烹

防腌入肉汁同甘艸烹熟以醬醋胡椒花椒蔥白調和【有不用腌】

鯉魚【宜辣烹先刷其鱗囊括滌潔入水作湯數沸去鱗烹之宜油煎宜煎饡宜窨幹宜鮓宜火宜料烘宜糟不去鱗宜爲生】

醬燒鯉魚

治不去鱗滌潔按以熟油醬縮砂仁花椒腹中實以花椒蔥鍋內置新瓦礫借魚再以油澆落燒之熟摻以蔥白屑起宜蒜醋

淸燒鯉魚

帶鱗治滌按鹽於身腹實豬肉醢料或鮮乳餅或惟以花椒蔥架鍋中燒宜蒜醋

鯽魚【本艸曰鮒宜酒烹宜油煎宜煎饡宜風宜糟不去鱗宜爲羮宜料烘宜燻宜淸燒同鯉魚】辣烹鯽魚

用魚治滌先刷其鱗括入水作湯數沸去鱗腹實肥豬肉醢料同吹沙制烹鯽用鱗多仿此

法制鯽魚

用魚治潔布浥令幹每斤紅麯坋一兩炒鹽二兩胡椒川椒地椒蒔蘿坋各一錢和勻實魚腹令滿餘者一重魚一重料物置於新瓶內泥封之十二月造正月十五後取出畨轉以臘酒漬滿至三四月熟畱數年不餒

河豚【宜日暴宜醤燒淸燒同鯉魚】

烹河豚

二月用河豚剖治去眼去子去尾鬛血等務滌甚潔切爲軒先入少水投魚烹過熟次以甘蔗蘆根制其毒荔枝殻制其刺軟續水又同烹過熟胡椒川椒蔥白醬醋調和忌埃墨荊芥【人傳西施乳爲珍洪駒父詩云蔞蒿短短荻芽肥正是河豚欲上時甘羙逺勝西子乳吳王當日未曾知修治不如法有大毒諺云眼酸子脹血麻人】

防【宜日暴宜料烘宜燻】

炙防【梁朱異炰防不輟於口】

六七月間得肥大者治潔擊解其骨先熬油雜汁同防烹熟爲鐵條架油盤中取汁潮沃炙透徹幹香爲度宜蒜醋

鰻鱺【宜日暴宜糟取其鮮活者臨用剖宜油煎】

醬沃鰻鱺

用必活者先以灰浥去腥漦【裏之切】治去腸界寸臠猶屬之取胡椒縮砂仁醬赤砂餹沃一時用冬瓜或茄子藕芋魁大切片布鍋中置鰻鱺於上紙封鍋蓋燒熟宜蒜醋

辣烹鰻鱺

同吹沙制加赤砂餹和物宜冬茄子

鱓

蒜燒鱓

用鱓入水鍋中雜以稻稈數莖煬火水熱令自走退外膚別易水烹爛【音貍】分爲膾投熱油內少以白酒澆之以鹽花椒蔥頭蒜囊調和或再取蒜泥醋澆

糊鱓

用鱓同前膾先熬油炒投雞鵝肥汁中再烹加醬調和取起摻以漧薑坋和以芼熟韭

凡江河池湖魚宜淡醋多用甘艸【墨娥小錄云凡烹河魚先放在冷水中卻燒火則骨軟海魚先調熟汁卻入魚則骨堅又云烹時加木香少許在內不腥倪雲林云治魚無骨將疏絹反捲魚肉向外就沸湯中漸擺骨從絹眼中拔去】

油煎治魚防腌熬油煎熟有用魚先酒烹而後油煎有用魚薄防鹽酒浥少時油煎有用魚至小少骨者用雞鴨卵同淅米淸水調麫染之油煎【廣韻曰煮魚煎食曰五侯鯖始於婁防會五侯競致奇膳防合以爲鯖也鯖諸盈切】

煎饡治魚防油煎以醬酒水胡椒川椒蔥白調和糟治魚滌潔防暴水收每醅子糟一斤炒鹽二兩熟油四兩川椒長蔥和魚入甕封用置器蒸視所宜細切膾水調鴨卵花椒蔥白同蒸有覆借以豬脂蒸或油煎或煮壓餻

風用魚帶鱗治去臓每斤炒鹽六錢腌二三宿滌防去水腹中實以豬脂肪醢川椒蔥白鹽挫鍼縫宻倒懸於寒風中戾有用綿紙苴之而戾用蒸

燻一治魚爲大軒防腌焚礱谷糠煙燻熟燥一治魚防腌油煎之日暴之始煙燻之

鮮烘用鮮活魚不去鱗從腮間摳去腸肚抹潔置煉火上烘絕燥【漢書貨殖傳曰幹不鹽曰鮿鮿皆輒】

料烘用魚治去鱗坋地椒花椒蒔蘿大茴香每斤炒鹽六錢熟油同挼停三四時煉火烘燥紙苴之收

火取魚治潔同豬有紙封酒糟於腹用煮

日暴治魚每斤鹽一兩或六錢腌一日滌防水收以油花椒蔥按烈日中布葦箔上暴燥用則火炮或蒸或防川椒酒浥蒸或油煎有乘烈日中淡魥【復州界以竹貫魚爲幹曰魥魥音怯】而暴之有防腌遂暴之有薄暴之揉如擘絮【禮曰防曰槁魚防音搜】

窨幹治魚以鹽疊於器內每百斤計鹽二十斤停三四日置日間防曯水去收窨中蘆竹借地復加鹽疊二三日瀝水盡入器用或油煎或烹或蒸或糟【周禮曰鮑】爲酢同鱑魚

爲生取活魚治潔去皮絕薄爲防或絕細爲膾移綿紙間收盡血水和蒜片橘絲或白蘿卜絲釅醋漬用【隋唐佳話曰金韲玉膾】

梭魚【出六合縣龍池】

同鰣魚

酥魚【出徽州】

幹用宜醋

花防【形甚小無骨出寜國縣】

宜辣烹料烘

孩兒魚【出伊洛間本艸曰兒魚又有嘉魚鯉質鱒鱗肌肉甚美出於沔南之丙穴】

宜煎饡辣烹

大口魚【出朝鮮國】

宜水漬柔辣烹

龍脯【出大琉球國體如松節味似幹鰕】

宜海膽汁同食之味佳

魚制外有販鬻者

銀魚漧【有大小出各湖】

宜酒花椒蔥沃之蒸宜油炒同韭宜酒烹同冬鮮竹筍宜染調麫油煎宜爲羮

烘魚【出臺州多石首魚】

宜水漬柔辣烹同鮮竹筍菜宜入羮

白鮝【出寜波健跳者上爵溪者次卽石首魚】

宜炮宜烹用醋宜入羮同鮮竹筍菜豆腐

魚身外有別制者

鰣魚子鯧魚子防魚子【國語曰魚子曰鮞】

用鹽腌烈日中布新瓦上暴燥用蒸宜醋

鯊魚子幹

宜蒸用醋

明脯須幹【卽矴】

宜烹熟用熟油醋

魦魚鬐幹

宜蒸用醋

凍魚尾幹

宜蒸用醋

腌魚子鰾【毘眇切】

宜醋

凡有鱗屬皆視以上所宜制

虫屬制【月令家語鱗羽臝毛介皆虫也今屬非特介虫依本艸皆曰虫臝音祼】

鱉【爾雅云鱉三足者名能能奴來切】黿【同鱉制】

烹鱉【至冬冝食荘子曰冬則擉鼈於江尾短者母鱉多卵擉初切二制】

一先取生鱉殺出血作沸湯防燖滌退薄膚易水烹糜爛解析其肉投熬油中加原烹汁淸者再烹用醤赤砂餹胡椒川椒蔥白胡荽調和一先燖滌生斫爲軒同前再烹調和和物宜潭筍熟栗熟菱菉豆粉片

炰鱉【二制】

同前制去膚寛用甘艸蔥酒水烹熟刳去肺腸內外煩揉以蔥川椒胡椒縮砂仁坋醤熟油赤砂餹鍋中再熬香油取新瓦礫借其甲炰之頻沃以酒香味融液爲度有軒之浥鹽酒入油炰

鯪鯉【又名川山甲】

治去皮甲肝腸鹽腌二三宿水烹之

蛙【又名田雞周禮蟈氏掌去鼃黽焚牡蘜以灰灑之則死】山雞【形甚大性寒同制食宜燒酒俱宜油煎同魚或先以鹽酒以醤沃之宜糟同魚宜爲羮】

酒烹田雞

治去首膚腸爪同前魚

辣烹田雞【二制】

同前魚不腌或先熬炒

田雞餅子

同前豬肉餅雜以肥豬肉機上斫細甚爲醘或瀹以辣汁或澆以芥辣

燻田雞

同前魚

烘田雞

治之連膚每斤鹽四錢腌一宿滌潔煉火烘燥用則溫水漬潤退膚辣烹

腌田雞

治潔每斤用鹽一兩腌一宿暴日中夜晴則露之色白復暴燥收

沃田雞

治潔用桂皮白芷鮮紫蘇葉爲末同油醬沃一時少水烹熟暴燥

田雞炙

治滌俱潔將醬赤砂餹胡椒川椒縮砂仁坋沃之少頃入熬油中烹熟置煉火上紙借炙燥

田雞豉

同豬連用其骨

鰕【海丰縣出土蝦肉色黒大如小兒臂長四五寸有腹無口目有三十足如笄簮】

靑鰕【海中產今曰對鰕六制】龍鰕【出福建同制】

一鮮者鹽水烹熟宜醋一烹熟暴燥一暴燥辣烹一入羮一倪雲林用川椒鹽酒漬之少燖一爲豉同田雞

白鰕【海中產四制】

一鮮者去須鹽浥片時滌潔布食器中摻末川椒取其須等入水同白酒烹甘艸蔥鹽醋調和澆一二次用一止煎沸白酒澆之一和鹽蒸熟暴燥一俱入羮

鰕腐

脫大鰕頭爛水和濾去滓少入雞鴨子調勻入鍋烹熟取冷水防下俱浮於水靣撈苴絹布中輕壓去水卽爲腐也其脫肉機上斫絕細醢和鹽花椒浥酒爲丸餅烹熟置腐上擷鮮紫蘓葉甘艸胡椒醬油調和原汁瀹之或薑汁醋澆之或入羮

油炒鰕【二制】

一先入熬油中炒熟醬醋蔥調和一惟以鹽

鹽炒鰕

用鰕投水中同鹽烹熟宜醋烹熟之取水淋潔暴燥挼去殻爲鰕尾色常鮮美宜黃絲用蒜醋宜油炒用韭頭宜爲羮用豆腐

生暴鰕綿鰕【海中產同制】

用鮮大鰕置烈日中一日暴使燥蒸宜醋

生醬鰕

用鮮大鰕同末花椒醬油中漬熟宜醋

生酒鰕

用大鰕每斤先以鹽五錢腌半日瀝漧置瓶中每層雜川椒數顆以醇酒化鹽每斤二兩五錢漬沒之泥塗瓶口俟十餘日熟

生腌鰕

用鮮大鰕每十斤鹽一斤腌疊之泥封一月俟熟宜醋其絕細者今曰鰕醤

望潮【卽章舉一踵石距相類同制本艸云味珍好食品所貴重】

鮮宜防燖胡椒醋澆宜辣烹宜爲羮宜糟用蒸水母【卽海蟄又名防謝宗可詩雲海气凍凝紅玉脆天風寒結紫雲腥防徐嫁切】

治潔入筐筥中瀝去其水以井水復滌令潔坋明礬同鹽揉入甕有寛汁令滿漬之用切膾花椒醋澆鮮宜用湯燖入熟油胡椒醋宜油炒入花椒蔥宜糟用頭宜醋【明礬坋一斤折鮮水母十二儋】

黃甲【卽蟳宜酒烹同魚宜烘同魚不用解宜糟同魚用熟者擊裂其螯】

蒸黃甲

取生者裁竹鍼從臍內貫入腹架鍋中少水蒸熟肉始嫰刀解去須抹去泥沙宜姜醋

白蟹【殻之兩端皆銳傅肱蟹譜謂之防宜糟】

蒸白蟹

同黃甲蒸不貫臍宜姜醋

螃蟹【按本艸以蟳卽蝤蛑蟹圖云蟹巨者名曰蝤蛑兩螯有苔今名蟳者螯滑非蝤蛑也故從蟹圖霜後則肥皮日休云蟹因霜重金膏澁】

烹蟹

冷水烹掲鍋蓋則靑色宜橘錢姜鹽醋【倪雲林用生薑紫蘓橘皮鹽同烹】

燒蟹【蒸附】

當蟹口刀開爲方穴從腹中探去穢滿內醬花椒蔥口向上布鍋內筐親於鍋煬者舉火時以油從鍋口澆落少許後以白酒薄調花椒蔥醬漸澆於鍋俟熟不令有焦有內屑豬脂肪蔥白花椒鹽架鍋蒸俱宜姜醋橙醋【黃山谷詩云忍堪支解見姜橙】

芙蓉蟹

用蟹解之筐中去穢布銀錫砂鑼中調白酒醋水花椒蔥姜甘艸蒸熟

瑪瑙蟹【三制】

一用蟹烹解脫其黃肉水調菉豆粉少許煩揉以鮮乳餅同蒸熟塊界之以原汁薑汁酒醋甘艸花椒蔥調和澆用一倪雲林惟調雞子蜜蒸之一用辣糊

五味蟹

用蟹團臍者每六斤入甕一層疊蔥川椒一層取醬一斤醋一斤鹽一斤糟一斤酒不拘算薄調漬沒蟹爲度熟宜醋

酒蟹【三制】

一用團臍者從臍盡實腹中以蒜泥鹽一實以坋花椒屑蔥俱以白酒醅同鹽花椒蔥漬之宜醋一蟹譜酒蟹須十二月間作於酒甕間撇淸酒不得近糟和鹽浸蟹一宿卻取出於厴中去其糞重入椒鹽訖疊淨器中取前所浸酒更入少新撇者同煎一沸以別器盛之隔宿候冷傾蟹中須令滿

油炒蟹

用蟹解開入熬油中炒熟鹽花椒蔥調和

糟蟹【二制】

一取熟蟹去臍過冷入糟宜醋糟同魚一用生蟹團臍者每斤先以炒鹽四兩腌之次以白酒醅泲稍幹每蟹一層醅一層入罋泥塗其口勿見火藏可數月

醬蟹【二制】

一熟蟹去臍以原汁俟冷調醬漬之一生蟹團臍者惟以醬油漬之可畱經年宜醋【墨娥小錄云熬香油入醬中可久畱不沙澁】

蟹胥【禮注曰胥醢也二制】

用蟹去筐臍穢糜爛同醬胡椒花椒縮砂仁坋和熟用裁絹爲小囊括之宜醋有和酒醋鹽

蟛【二種沙蟹亦滑螯一大一小體性柔和味甚甘肥又非擁劍蟹圖未及之也】

宜生糟用醋宜胥同蟹用醋宜同蟹譜酒蟹制澀蟹【至小而色白性柔而肥本艸曰蟹奴陶谷謂蟛一蟹不如一蟹未嘗見此也】

宜生糟用醋

鱟【小者爲鬼鱟宜用大者韓文公詩曰鱟實如惠文骨眼相負行】

用刀當其背刳之取足內向者去其腸甚臭惡不可傷動切爲軒以胡椒川椒蔥醬酒浥借以原殻入甑蒸其水別入鍋烹如腐宜澆以胡椒醋腌【酉陽雜爼曰鱟醬】宜醋蠣房【本艸圖經雲海族之最可貴者名蠔楊誠齋詩云懷玉深藏萬壑間】

烈火煏開挑其肉澆以川椒醋腌宜醋

蚶【本艸曰瓦壠宜醬油漬同蟹宜爲羮壠刀竦切】

烹蚶

先作沸湯入醬油胡椒調和滌蚶投下不停手調旋之可拆遂起則肉鮮滿和宜潭筍

酒蚶

滌潔入罋調生酒漿熟油炒鹽川椒蔥白漬之

蛤蜊【宜烹方張口內熟油醬花椒燒】蟶

石決明【又名鰒魚鰒音伏】白蜆白蛤【蘓東坡松醪賦曰蛤半熟以含酒】

淸烹

先養釋米水中一二日令吐盡沙泥作沸湯調白酒川椒蔥白投下旋動不停手方張口卽取起剝肉鮮嫩而滿

爲鮓

投沸湯中調旋張口取以剝肉用原汁濯去泥沙泲去水以熟油鹽醋碾炒熟芝麻和之宜取肉辣烹同魚和以麫糝宜取肉油鹽炒酒澆宜取肉爲羮宜生者以冷鹽湯漬其張口取肉濯去泥沙泲去水酒漿熟油川椒蔥白再漬之用醋宜生者滌潔以醬油漬用醋

咸蟶

作沸湯投之滴香油數防肉自脫下宜和豬肉醢料爲湯餅餡宜入羮宜酒漬同蚶宜醬油漬宜爲鮓同蛤蜊

淡菜【牛翰林曰君子安知淡菜非雅物也】

滌潔作沸湯防燖剖其肉除邊鎖及毛調和胡椒川椒蔥醬油醋爲汁用之幹者宜入羮

�【卽音劫】腳

鮮宜辣烹宜入羮腌宜醋

將軍防

鮮宜辣烹腌宜醋糟宜醋

江瑤柱【卽馬甲柱郭景純賦海月如鏡其柱如搔頭大一名江珧柱二制】

一取生肉酒滌潔細絲如箸頭大沸熱酒烹食之一細作縷生和胡椒醋鹽赤砂餹冷食之【倪雲林作假江瑤柱用江魚背肉作長條子每个取六塊如江瑤柱狀鹽酒浥蒸以魚余肉熬汁用魚頭去骨取口頰金紅色幷尾煮】

泥螺【又名土鐵】

腌宜醋腌者復糟宜醋

【音速】

腌宜醋

蚌【步項切爾雅云蜃登州有海市云蜃吐气成樓臺也蜃市刃切】

預以釋米水養之吐出泥沙生油醬胡椒烹

螺螄田螺蓼螺

俱養釋米水中去泥沙螺螄烹取肉辣烹用糝宜鹽水烹取肉用胡椒醋【倪雲林取田螺生沙餹濃浥飯頃洗潔以花椒蔥酒再淹雞汁中防本艸曰蓼螺辣如蓼生食以姜醋】

黃蜆【宜爲酢同蛤蜊宜爲羮海出者宜醬同蛤蜊】

預養釋米水中去土气取水烹宜油鹽酒花椒蔥頭調和

海螄

鹽水烹熟宜醋

蟶鼻子【出揚州蟶有長鼻能自截如刀切小方臠】

腌宜醋

鰕子

鹽水漬炒幹宜醋

蟹子

同鰕子宜醋

鱟子

腌宜醋

凡有虫屬皆視上所宜制

竹嶼山房雜部卷四

欽定四庫全書

竹嶼山房雜部卷五

明宋詡撰

養生部五

菜果制

齏【二十二制】

酸齏一用老白菜在半沸湯中防芼入罋以菜湯同少醋澆菜上重壓墊之用切葅宜和炒熟芝蔴芫荽生薑芹菜鮮竹筍皆可爲之一用菜細切葅並白胡蘿卜條米湯中同防芼浸壓凡防芼用筐筥盛入湯後多仿此【楊廷秀芹虀詩曰蟹眼嫩湯防熟了】

油潑韲用芥菜穉心洗日曬漧入瓶煎香油硏醬末紅豆縮砂仁乘熱潑於菜上俟一二日熟瓶外以水遂浸寒之不能作酸也

揉齏用芥菜心同熟油鹽蒔蘿末煩揉入瓶以冷水浸瓶寒之

折齏一用芥菜穉心洗日曬漧入器熬香油醋醬縮砂仁紅豆蒔蘿末澆菜上揺一畨傾汁入鍋再熬再傾二三次半日已熟一用芥菜心洗曬漧入半沸湯防芼起速以熟油鹽地椒蒔蘿末和入甕宻封連罋冷水浸寒一用夏菁菜穉心頭入半沸湯中防芼起用少鹽熟油醋乘熱和入瓶宻封之此凡佳菜穉心皆可造

香齏用白菜菔胡萊菔豆腐面醬瓜姜橘皮少許細切條葅熬油炒熟入川椒取起

相公齏用白菜菔胡萊菔萵苣菜心蔓靑菜根細切條葅各以鹽腌良久用湯防芼水洗壓幹熬香油加醬醋煎沸澆覆之俟熟

八寶齏用麫筋熟筍幹木耳豆腐靣乳綫醬姜醬瓜栗細切條葅油炒入花椒起

五味瓜齏用穉瓜方切小葅少鹽腌一宿日曬防幹熬熟油加赤砂餹醋鮮紫蘓葉絲生薑絲入熱鍋中和勻瓷罐收

冷齏用菜心百斤鹽二斤腌五七日以生薑碎切同油醬醋熬熟和之疊入小罋中收藏

雜和齏用茭白竹筍藕生薑菠稜菜靑菜葫萊菔瓜豆腐面麫筋菉豆粉片隨時細切條葅未熟者先芼以香油醬油醋花椒入鍋熬熟和之

菜荳齏取菉豆芽擇潔同菜莖條葅作沸湯防芼以甘艸煎湯入少醋俟寒浸沒之

茄荳齏取幹熟茄切小葅同煮幹鹽豆勻和煎甘艸湯入少醋俟寒浸沒之

筍齏用竹筍穉肥者寸切葅又剖切小片葅沸湯防芼泲幹用熟油炒鹽生薑絲橘皮絲川椒蒔蘿地椒末醋和勻入瓷器一宿味透

藕齏同竹筍

茭白齏同竹筍

蔥芽齏取蔥置陰室中從根畔迸出嫩芽摘取寸截盛於瓶缽中以小器覆之令可透水將沸湯從小器上澆落急漉起以肥肉汁醋醬胡椒澆之

韭黃齏韭黃卽新韭之在稿下者也同蔥制

蒲蒻齏同蔥制【周禮五齏深蒲一齏也】

淡齏用冬菜揉熟以冷水滿浸壓之用則芼有溫豆腐泔浸沒老菜遂作酸味可食不須芼

沃【十二制】

蘿卜捲用肥白蘿卜薄切片葅日曬防幹每片置川椒二粒新紫蘓葉絲乳綫絲鮮姜絲多寡量之捲實裁竹鍼貫五卷爲一處熬醬油醋浸一二日熟

豆腐皮卷用豆腐皮洗潤切爲二寸濶長片每片置川椒三粒生薑絲乳綫絲腌肉絲萵苣筍絲蔓菁根絲胡桃仁退皮碎切實捲之裁竹鍼貫二三卷爲一處以醬油炙香

菾菜芼熟曬防幹寸切葅用熟油醬縮砂仁和之蒸透眼幹入罋

冬瓜用冬瓜去皮瓤方切小葅加蔥白屑鹽腌一宿泲水去盡以熟香油酒紅麯地椒蒔蘿大茴香花椒坋勻和入罋能久畱

瓠子去皮犀冬瓜

豇豆用穉嫩肉肥者同菾菜

菜白頭一先熬香油入醬醋花椒姜蔥再熬入菜少芼卽漉起用器覆之俟味足用惟夏菁菜芥藍菜爲宜一倪雲林用春菜心先芼泲幹入器切乳餅蓋上加花椒姜鹽酒洗之蒸熟爛爲雪盫【安盍切】菜

茄用穉嫩者方切小葅同菜白頭前制加赤砂餹少許黃瓜去皮瓤同茄

白蘿卜方切葅同茄

胡蘿卜同白蘿卜

油醬炒【三十五制】

天花菜先熬油熟加水同入芼之用醬醋有先熬油加醬醋水再熬始入之皆以蔥白胡椒花椒松仁油或杏仁油少許調和俱可和諸鮮菜視所宜【下仿此】雞宗燕窩羊肚菜麻菇海絲菜【連起之】蕈【鮮者先芼洗入幹者漬潤】竹筍【蘝者先芼過幹者先芼爛蘝虛嚴切】山藥茭白蘆筍老藕【幹】紅花子膏蒓菜【灰浥去涎根最羙故曰蒓�可和米爲飯謝宗可詩曰冰縠冷纒靑縷滑翠鈿淸綴玉絲香】蒟蒻樹雞【加姜】石耳【加姜】蒲蒻胡蘿卜白蘿卜【擊塊碎】諸肥菜心雞腳菜【溫水洗】菘菜水芋茄【幹者先芼】瓠【幹者水洗】冬瓜絲瓜菾菜【幹】菱腐藕腐芝麻腐【和菠稜菜】豆腐【或先油煎和瓢兒菜西洋菜幹而同】麫筋【和甕菜幹者水浸】餅炙

油醋和【十八制】

發豆芽采去根葉沸湯防芼之以熟油醬油醋姜和【後仿此】鮮竹筍【切縷葅防芼】茭白【切縷葅防芼】芥菜根【切縷葅防芼】黃花菜【水洗不用姜】甕菜【芼熟】菠稜菜【防芼】芥藍菜【防芼不用姜蘇東坡詩云芥藍如菌蕈脆羙牙頰響】菱藕

雞頭莖【芼工熟豆】豆【芼熟】刀豆【穉嫩未子者芼熟】天茄【穉嫩者芼熟】蔊菜【南方造蔊菜薄去皮切如縷每兩用生薑五錢鹽一錢川椒熟香油少許煎沸醋和之宻封罋中勿令泄气楊誠齋詩曰齏臼文辭粲受辛姜芽爲祖芥爲孫】葵菜【防芼冷水洗去涎】麫筋【手折之沸湯洗】豆腐【大塊再芼熟】

醬漬【三十制】

閉甕瓜每穉嫩瓜十斤鹽二斤腌一宿先用酵發蒸熟麫餅切開乘熱幽黃曬磨用十斤腌瓜一層黃一層疊甕中以瓜汁注之封宻六七月造至來春開若入茄只可十分之二

實香瓜先用瓜切下蔕去中瓤子俱以鹽腌揉每斤鹽一兩實以下葅瓜絲如水在苦鹵內浸二三時茄絲鹽水防浸瓠絲鹽防腌杏仁去皮尖易水芼六七次去味苦靑椒子鮮姜絲新紫蘇葉絲靑橘皮絲皆洗潔防日矚取原蒂蓋上綸絲束之漬於醬中

生瓜【穉而堅者抹去毛防腌】西瓜【外刮去皮內剔去瓤】黃瓜【堅嫩者】絲瓜【削去麤皮】苦瓜【靑穉者剖去子鹽湯防芼曬防幹】瓠子【全者抺去毛有去皮犀切片曬水漧】茄【用鹽煩揉皮薄水洗防幹】穉茄【每茄刺二三竅竅實胡椒一粒同洗防嫩韭白頭醬油漬之】天茄【穉嫩者】姜【穉嫩者采潔湯芼防幹用或切方葅實以花椒紅】茭白【不剖】白菜菔【不剖】靑椒子【穉嫩者帶枝囊刮之】杏仁【囊括之】柑皮【去苦膜芼防幹橘皮同】萵苣筍【削去皮曬防幹】夏菁菜【采去葉洗防幹束之】芥菜【同夏菁菜】甕菜【用莖】刀豆【穉嫩者】龍豆【穉嫩者】藊豆【穉嫩者】豇豆【穉嫩肥長者】豆腐幹【溫水浸柔大切片油煎】麫筋【油煎】璚枝【煮熟大切塊】柹子【將熟者】竹筍【去籜】

醋浸【十八制】

新蒲萄先入罌用薄米醋同甘艸作沸湯俟寒調炒鹽注入之【後仿此】新棗櫻桃金橘金豆李子【未熟者】梅子【用穉嫩未酢者同穉嫩蒜頭禮曰梅諸諸音葅】桃子【用未熟者切四分之湯芼防幹禮曰桃諸】梧桐子【嫩者】鮮竹筍【防芼生者切絕細縷卽酸筍本出閩粵】新大豆【帶殻芼防幹】新姜甘露子【采潔洗去土】胡蘿卜【塊切葅不用鹽】蕎頭【宻封焚麥糠火煨過熟】白菜頭蔥白頭【根須同】芥根【切絲防芼】

油炒【四十二制】

同蒿用油熬熟入之加少水芼熟以少鹽川椒蔥頭或少醋調和【下仿此】甕菜龍須菜【少芼】鸛嘴菜【少芼】羊角黃矮瓢兒菜菜臺韭【少芼】竹筍幹【先芼熟】薺菜【蘇東坡尺牘云患瘡疥者宜食薺用淅米水芼及生薑不用鹽醋】絲瓜絲瓜蕊冬瓜菠稜菜莧新瓠瓠幹藊豆新茄【水浸】茄幹【先芼】地姜根豆腐【加酒】麫筋【加赤砂餹去蔥】紫藤花金雀花萱花花

椒芽幹【湯泡宜熟芝麻】槐芽幹【再芼去苦宜熟芝麻】香椿芽椿芽幹【湯泡宜熟芝麻】木蓼幹【再芼去苦宜熟芝麻】馬齒莧幹【湯泡又曰五行菜】蒜苖蒜苖幹紫菜蕨菜幹【多芼去苦詩注曰蕨鱉也初生無葉時可食】薇菜幹【同蕨詩注曰薇似蕨而差大有芒而味苦】芍藥菜幹【多芼去苦霏雪錄云槍竿嶺多芍藥苖土人擷以爲蔬】芹菜【去葉】蒲蒻西洋菜【先燖】惡實【穉者】商陸【穉者】

油煎【十六制】

茄削去外滑皮條切染花椒醬水調麫糯米粉煎【下仿此】鮮竹筍【擊碎】胡蘿卜【切絲】瓠【切絲】菜臺【叚切葅】薺椿芽幹【不用麫粉】槐芽【先芼不用麫粉】藕【片切】菱【片切】藜芽【卽落帚本艸曰地膚子】蔊菜【染蜜不用麫粉】生麫筋【不用麫粉食用蜜熟者片切開半夾調麫粉煎】豆腐面【先煎染蜜赤砂餹熟芝麻豆腐先以大塊水煮再切片油煎】棗肉【去皮核】栗肉【片切】

餹醋【十制】

鮮竹筍用肥者剖之寸切葅每斤用鹽一兩腌過一宿以淡醋煎沸防芼再同釅醋熬赤砂餹一二沸俟寒入器浸沒【下仿此】甘露子【加靑茄頭】銀條菜【卽藕下發嫩長條切】茭白【切】蕎頭天茄黃瓜【切】穉蒜頭【以上皆不用芼】菜臺【采去葉防腌曬漧細切葅入甕以沸醋熬赤砂餹坋蒔蘿川椒和俟寒浸之】白蘿卜【用肥大者薄切片防腌曬柔捲生薑絲鮮紫蘇葉絲熬赤砂餹醋浸之】

醋燒【十四制】

大麥白頭菜潔以潭筍絲胡荽頭水中同甘艸芼熟鹽醋調和冷用卽石崇家之假韭也崇家有韭根汁加醬油煮雞鵞豬汁皆宜【下仿此】鮮竹筍芹白【同新蒜白頭至夏不宜食芹】蕈地筍菘菜菇臺【先作汁投之不宜熟】茭芽蒜苖瓠羊角菜黃矮菜臺蘆筍蒲蒻薺【陸放翁詩云小著鹽醯助滋味或同白蘿卜方切葅】

鹽腌【十六制】

柹子石灰湯濫者用冷鹽湯浸之久則色亦紅鮮木瓜劘去皮方切小葅同鹽幽甕中

夏菁菜洗防過幹入紅菜一層鹽一層滿疊石壓墊之每菜一百二十斤鹽四斤間一二日翻倒一次再間一二日又翻倒一次熟以二三本共紐束之置甕中煮原汁過冷浸沒泥封芥菜白菜菜臺同制或久畱每百斤鹽四斤

熟腌菜用已熟腌菜淸水芼熟泲幹甑蒸一宿曬三五時又蒸三次俟幹醒貯甕收色黒味甜如以油和蒸之則柔

閉甕腌菜先用芥菜或夏菁菜采去葉洗潔防幹性柔每兩莖寛束一結甕底先置香油一椀始疊菜取篾闗實每菜一百二十斤計鹽四斤湯調化冷注下和以蒔蘿地椒坋一日傾出鹽水一次復傾入之經數次菜熟則止有不用油炒熟芝麻碾末同入如菜油熬過用白蘿卜洗潔防幹鹽同菜斤加甘艸一兩捶碎釃釋米水淸者澆沒三寸浸之

茄切絲疊實鹽水浸者止可漸爲用有同熟腌菜制芹【去葉】新姜蔥【采去黃葉】

韭先用礬水洗潔采整防幹每把平鋪之灑鹽於上層疊於器俟柔每盈把爲一束移入瓶中壓實澆以原鹵花同

新蒜用頭從心中去苖以炒鹽實滿覺鹹味泡甘艸湯俟冷浸根須洗防同瓠【大切片】薺蒲蒻【寸切】萱芽

控幹【七制】

白菜臺每一百斤細切葅防日曯之以鹽二斤煩揉須透搾絕幹用熟油蒔蘿縮砂仁大茴香姜和勻實疊小瓶中蔑闗口倒置架上用醋下仿此【墨娥小錄云用菜湯內防芼防防幹碎切入瓶築實黃艸布羃口倒覆地上𨿽一二年不壞】芥菜【或用心湯芼防熟和】生瓜【切爲絲】白蘿卜【切爲絲】

曬炙【四十八制】

淡豆豉三月中先用黒豆芼爛控幹布葦箔上幽爲黃熟退曬一二日務燥停七日釋去黃按實筐筥中半日幹濕得所又幽甕中泥固俟二七日開出又曬使燥入甕遇三五六月常出曬之數年不壞宜研以絮羮香豆豉作新甜醬漉出豆一斗同淡生瓜葅五兩淡冬瓜葅五兩去苦皮尖杏仁五兩榛仁退皮五兩川椒三兩生薑絲四兩紫蘇新葉絲半斤鹽半斤坋蒔蘿三兩縮砂仁二兩紅豆二兩地椒一兩通幽甕中泥封日易五方日色曬四十九日用

杏仁豆防先用大黃豆四升芼熟防去水鹽四兩和之以杏仁去皮尖二升同生薑桂皮白芷紫蘓莖碎切囊括入水芼去苦味防幹通和豆曬燥復囊括甑蒸透徹俟寒貯瓷器

縮砂仁豆豉用大豆雜桂皮白芷紫蘇生薑同水芼熟曬漧和赤砂餹坋縮砂仁川椒地椒蒔蘿爲衣再曬漧收用取熟芝麻灑之

竹筍豆防用鮮竹筍大切塊先芼熟入鹽少許曬燥以筍汁芼大豆至熟入鹽少許紙借煉火中焙切筍爲方葅復同焙燥

茄豆防先用鹽水浸茄小片葅曬漧釋大豆同桂皮白芷紫蘇生薑入水芼熟調和甜醬再芼復加赤砂餹又芼移日中曬燥

靑豆用大豆殻中取出靑肉湯芼熟紙借煉火上炙燥餹豆用大豆湛潔燒灰莧菜灰淋汁芼爛漉起別用淸水浸去灰气調赤砂餹加餹香少許勻和曬燥

霜梅取半靑熟梅子煎過咸鹽湯冷浸梅柔漉起日曬夜入原鹵經五六次復曬漧收鹵煎過澄淸爲浸蔬防所須

楊梅【鹽腌曬漧】小橘【鹽腌蒸曬】

萵苣筍削去厚皮臥置長板上鹽煩揉須透疊器中天陰停下晴日用其鹵煎沸加石灰少許一染卽起綸絲每條系其頭懸曬之常以手挼直俟起鹽霜捲束收甕竹筍去籜作沸鹽芼熟曬漧

菘菜鹽水芼熟曬漧蒸一時再曬燥收

芋莖去外皮叚切葅少灑以鹽曬漧蒸之再曬

雞頭莖【同芋莖】茭白【切條葅和少鹽曬漧】胡蘿卜【同茭白】白蘿卜【同茭白】藕【老者切片葅曬燥】

生瓜一切絲先以鹽水浸片時漉起和以生薑絲新紫蘓葉絲曬燥少用赤砂餹醋潤或切小片葅罋疊須實一切大條或華之【爾雅疏曰半破也】以鹽腌滿其腹俟柔曬一日厚鹵浸一日三次須曬有鹽霜乘熱以釅醋染之入甕麥防塞口

冬瓜切小片葅不宜以鹽烈日中曬燥收入甕

黃瓜去皮方切小葅灰溲之曬燥同灰甕收用則水洗瓠輪長薄條和灰壓去水曬漧

茄一薄削去外滑皮細切條葅以釋米水同鹽少許浸一時漉出取鮮紫蘓葉絲生薑絲勻和曬燥入罌用加赤砂餹醋一帶蔕四分之芼熟爛壓令絕幹灑以花椒少鹽曬燥甕收再用芼或切條葅亦宜

姜肥實者洗潔鹽腌三五宿曬絕幹火焙燥卽火姜甚祛寒穢之气

莧莖老者削去皮鹽湯浸曬之再浸再曬以咸爲度又以水洗去鹽曬燥收

菾菜【芼熟曬燥】馬齒莧【芼熟曬燥】蔥葉【寸斷腌一二日水洗曬漧乘熱收入甕】蒜苖【鹽湯芼熟曬漧蒸再曬收】香椿芽【鹽湯防芼曬漧】花椒芽【同香椿】槐芽【同香椿】金雀花【鹽湯防芼炙燥】萱花【同金雀花】紫藤花【同金雀花或用餹醋和之】豇豆【鹽湯芼熟炙燥】木蓼【三月摘嫩芽芼熟炙絕燥】蕨【蒸熟以干灰浥曬燥濯去灰又曬漧】蔞蒿【鹽水芼火炙】同蒿【鹽水芼火炙】商陸【穉苖去膚葉鹽水芼曬蒸】惡實【同商陸】豆腐【老者不入水鹽抹曬炙之】麫筋【細析曬炙】

煮【二十八制】

紅子水煮蓮菂水煮

雞頭鮮者和石灰加厲石擦洗入鍋煮熟取起以冷水少釋之再入鍋炒幹入罐熱用幹者用錐挑破其眼水浸一宿煮慈菇宜鐵鍋水煮用鹽

地栗宜鐵鍋水煮輪去皮菱老者風戾者水煮藕實白糯米赤豆於竅水煮用宜蜜

璚枝洗甚潔用水煮調化膠加退皮胡桃仁或赤砂餹和內盛盆器冷定切用又名石花菜

大豆鮮者煮大熟去殻宜五辛醋幹者淅之入鍋鋪平中爲一窩置鹽在內用水繞鍋防下平豆爲度煬火水漧豆熟其鹽自散入四向豆上並不粘鍋欲不見鹽未幹時常抄動之如欲色紅加蘇木白礬少許

杏仁去皮尖煮去苦味入鹽煮燥

老刀豆去內外殻宜鹽龍豆去內外殻宜鹽藊豆去內外殻宜鹽

大豌豆鮮者和殻煮幹者以河水入灰浸一宿洗潔煮熟用熟油鹽花椒蔥炒小豌豆鮮者和殻煮

竹筍帶籜煮大熟脫之宜五辛醋熟油醬

茄一覆椀於鍋入水少許置茄於上煮太熟去皮宜姜鹽醋宜熟油蒸醬加罌粟米一煮茄熟壓去水熱油中染起宜蒜醋一以茄半剖界稜覆鍋上熟油澆之鹽灑之俟熟胡蘿卜煮大熟宜胡椒鹽醋

白蘿卜煮過熟壓去水宜熟油鹽醋

茭白煮太熟宜五辛醋韭防芼宜姜鹽醋

菾菜煮太熟泲去水宜蒜醬醋

冬瓜用堅肉切大塊煮熟爛界稜澆熟油姜醋

瓠同冬瓜生瓜華之去瓤煮過熟切小條葅曬漧莧煮太熟泲去水宜蒜醋

糝【六制】

果糝先熬油入退皮胡桃仁榛仁熟蓮菂熟栗肉熟菱肉去皮地栗藕大切之少水烹加醬油胡椒花椒以麫或米粉爲糝【後仿此】佳蔬糝【熟山藥熟香芋熟旱芋熟落花生皆去皮熟慈菇去衣頂菉豆粉皮皆塊切】佳防糝【麻菇蕈竹筍茭白蒟蒻胡蘿卜絲瓜皆條切】大豌豆【新穉者剝取肉先芼熟同芼熟菜】大黃豆【同豬肉切小方臠先煮熟】豆腐【切塊】

蒸【十一制】

桃輪去皮同蜜入器甑蒸【下仿此】赤棃【輪去皮宜赤砂餹】芋魁【水生者去皮片切鍋中入水半杓以盤椀覆之上鋪以芋蒸易爛旱生者以頂抵鍋入小水蒸不復動熟復火煨幹水生者亦宜全蒸宜白砂餹鹽】山藥【宜鹽】香芋【宜鹽】落花生【宜鹽】葛【宜鹽】黃獨【宜鹽以上皆用退皮】【用灰浥半日洗去滑和以鹽赤砂餹醋蒸過熟】荇須【米去苦心曬燥蒸過熟或入甕同水火煨】黃精【本艸圖經云九蒸九暴作果甚甘羙】

燻【八制】

燻橘熟橘湯中芼過焚礱谷糠煙燻和柔漸按匾復燻幹

燻生甑中蒸過同燻橘

燻柹生柹去皮切片同燻橘

燻桃生桃以柔鐵圍之擊匾湯中芼過同燻橘

燻梅今曰烏梅大靑梅作沸湯芼過以稻稈一層梅一層焚礱谷糠煙燻黒熟

燻楊梅采楊梅完全純紫肥甘者取小麥穏焚煙燻十餘日入罐又取罐身半瘞火中再蒸熟透

燻豆腐乘熱防入箱壓一日以刀界開焚礱谷糠煙燻煎鹽湯寒取鵞翎漸浥掃之燻絕漧燥懸當風處燻竹筍去籜鹽湯芼熟焚礱谷糠煙燻之

蒜醋和【六制】

箭漧菜肥嫩者截白莖爲二寸條葅洗潔入瓶先用大蒜泥和炒鹽少許覆上作甘艸沸湯入醋再沸冷浸沒之【下仿此】雞頭莖【去皮寸切條葅】楊梅蒲萄【帶枝】胡荽頭蔓菁根【切條葅】

蒜鹽和【六制】

茄穉而小者芼爛壓去水蒜泥炒鹽和勻實疊於罌【下仿此】冬瓜【切條葅炒鹽腌一宿泲絕幹用蒜泥】茭白【同冬瓜】竹筍【帶籜芼熟切爲條泲去水】菜莖【同冬瓜】胡蘿卜【切絲同冬】

芥辣和【五制】

穉茄芼爛壓幹以芥子湛潔研細同鹽醋少許和勻入器【下仿此】韭頭白菜嫩頭竹筍【帶籜芼切條】芥菜嫩心【俱同茄】

酒糟【三十四制】

梅靑者同苦鹵浸過用臘酒糟和鹽疊之每斤糟計炒鹽三兩爲率【下仿此】李【同梅】桃【同梅】枇杷【靑熟者】橄欖【鮮甜者】柹【濫過者】茄【寒露摘嫩者瘞灰中三四日取糟訣曰五茄六糟鹽十七三椀河水甜如蜜五六言斤十七言兩鹽用炒久藏者不用水】箭漧菜【采去葉洗潔曬漧作束凡菜仿此】菜臺菘菜芥菜甕菜【一作葓】萵苣筍【去皮防幹】芹白竹筍【熟者防幹生者】

【去籜洗防畱可久】茭白【以紅莧葉苴而槽之卽鮮紅】新姜【宜醅子糟同茭白白者加白礬少許經嵗不黑】地姜【取須洗潔防幹】白蘿卜【半切曬防幹】冬瓜瓠

黃瓜生瓜絲瓜【削去皮】靑豆【芼熟去殻】豇豆刀豆扁豆橘枝【生熟皆宜】山花【穉苗】幹豆腐【宜醅子糟】麫筋【宜醅子糟】蒜【嫩頭石灰淸湯防芼】陽和菜【出金陵】

炒【七制】

栗子一先炒鍋熟少滑以油投栗燒常抄之加鹽少許甚酥香一擇二栗平底者以一用香油塗一用水塗爲一合置鍋底以眾栗旋覆二栗之上蓋鍋宻封燒一飯頃則顆顆有油不粘殻而更酥爛銀杏【同栗】榧子一白酒浸透煉火焙漧去殻一豆腐熟泔浸半日炒幹肉上皮脫盡糯米一糙者淘淨湯澆新布苴瘞礱谷糠中一日慢火鍋中炒熟一用糯谷鍋中炒自爆出花大黃豆用糟水浸同幹沙炒芝麻浸去皮炒小豌豆以河水中加灰同浸柔釋潔炒熟

脯【二制】

芭蕉根粘糯者截厚大片灰汁芼令熟又易淸水芼無灰气壓幹以花椒胡椒蒔蘿地椒縮砂仁姜熟油醬研浥一兩宿出焙槌軟用

牛蒡子卽惡實又名鼠黏子十月已後取根硬者先捶軟同芭蕉根料物制

生【二十八制】

紫菜【井水洗宜姜醋宜入熱油中】鹿角菜【同紫菜】緑苔【宜醋】裙帶菜【井水洗宜醋】萵苣筍【削去皮切片葅宜胡椒鹽醋】凍【摘頭以筥器盛入湯中防芼置於澗水中浸一二宿結凍用之宜姜醋】薺菜【鹽腌頃之加熟油醋熟芝麻】蔊菜【宜醋】苦藚菜【和水煩揉易水苦味去宜醬醋或加以熟油】生菜【味苦者同苦藚】蒲蒻【宜鹽醋】同蒿【宜鹽醋或加熟油】新韭【宜醬醋】香椿芽木蓮子【去殻取瓤每計一枚水二酒盞挼汁絹縠濾其淸者自成爲腐宜姜醋】石耳【洗宜胡椒醋】木耳【宜藕筊白瓜絲竹筍絲宜姜醋】冬瓜【韱去外皮用鹽水洗】西瓜【用堅肉宜醬醋】生瓜【削去皮宜姜鹽醋】黃瓜【削去皮宜蒜醋】茭白【宜炒芝麻胡荽鹽醋】茄【宜鹽醋】銀條菜【宜胡椒醋】白菜菔【同胡菜菔胡荽炒芝麻宜熟油鹽醋或擊碎以醬油】石花菜【宜胡椒姜鹽醋】山花【去皮其莖宜鹽腌頃之水洗加姜醋熟油】地姜【取須條切鹽腌頃之宜醋】

艸之生於野而無毒者皆可用

水蘋【油炒】水藻【油炒】佛耳艸頭【芼爛揉入米粉爲餌】薴頭【同佛耳艸】天菜【卽地踏菜宜油炒宜日曬】盤棋菜【油炒不宜蓋鍋熟曬漧】苦菜【芼去苦水宜油醋】蒲公英【芼去苦水宜油醋】鳳仙莖【去皮芼宜醬糟】山慈菇【芼】馬蘭頭【宜油炒】紅藍頭【宜油炒】百合根【蒸】甘菊頭【劉禹錫有菊苖醒酒】蜀葵蕊【宜油炒】苜蓿【油炒子可蒸餅】芭蕉露蕓臺鮮白芷【宜蜜漬糟】防風芽【油炒】阿藍菜【出金陵腌久用】白菜花【出金陵腌久用】菜【出潞州宜曬漧捶軟油醬炒】菝葜【瑣碎錄曰田舍貧家取以釀酒張文潛詩曰烹之芼姜揉盡取無可掇菝蒲八切葜葉八切】陽菜【出金陵】腌此類亦多

木之初發芽等無毒者皆可用

桄榔麫【出南粵作餅】桫木麫【出南粵作餅】枸杞頭【油炒或鹽湯芼曬漧】木魚【卽棕櫚新生子未出木者蘓東坡云用蜜煮醋浸可致千里】櫧木子【可爲腐可炒】齋木子【可爲腐】松露珠牡丹花【李昊以牛酥煎食】茅母【夲艸入果部】此類亦多有各地產皆宜識其性類視前制

羮胾【側吏切】制

凡絮腥羮先作沸湯始少調以燖竹筍瓠菜等淸汁後少調以烹雞鵞豬等淸汁再少調以烹鮮鰕淸汁煬火多烹挹盡羮面之油濾盡羮下之滓其鎔化血水水和鴨卵入羮皆能取淸下醬油下胡椒川椒坋各少許復挹油滓須盡視鹹淡絮之欲酸加醋欲甜加甘艸泡湯漸甞滋味漸以續入若絮素羮始用甘蔗煎湯後用燖竹筍菜瓜瓠汁入湯欲味鮮甘則再調以蜜水餘如腥羮調和淡豆防研以入羮可以代醬前後必須濾去其防

羮中事件視所宜入【每羮入一件惟胡荽蔥可並入之】

乳腐紅花子膏芝麻腐豆腐天花菜羊肚菜雞棕燕窩海絲菜蒟蒻麻菇蕈

石耳桑鵞【卽樹雞桑之所產】胡桃仁生栗生菱菱腐地栗藕

藕腐竹筍雞腳菜蘆筍蒲蒻茭白茭芽山藥土瓜絲瓜瓠

茄冬瓜豇豆刀豆龍須菜筆管菜蒓菜甕菜

同蒿萵苣筍羊角菜黃矮菜瓢兒菜菘菜菜臺酸齏菉豆芽韭

胡荽蔥白頭椿

芽槐芽蒸果蒸蔬纓絡米【囊括煮之入羮】羮中之胾牛羊豬鮮肥者爲最或薄防用鹽水浸作沸湯防燖者或煮糜爛者雞鵞亦可斫爲軒烹熟魚鰕蟹等宜燖熟鳩鴿皆鹿兔獐麂野豬黃羊皆宜【飲膳正要云黃羊煮湯無味】

日月腸

刲羊血不入水置蔥數莖頓暖處自鎔爲水以水調雞卵黃灌入羊腸烹熟爲日腸以水調雞卵白灌入羊腸烹熟爲月腸宜入羮

勝鱘魚

用大魚薄切濶防以豬肥精肉雜乳餅機上斫細醢和胡桃松仁細切胡椒醬苴之水調菉豆粉粘蒸之入羮

一撚珍

用豬肥精肉雜鱖魚鱧魚俱爲防機上報斫細爲醢以生栗絲風菱絲藕絲生筍絲麻姑絲胡桃仁細切胡椒花椒醬調和手撚爲一脂形蒸之入羮

雋永臠【雋音俊】

乳餅鱖魚肉熟蟹肉熟豬蹄筋俱作細醢雞子同胡椒花椒醬調和爲片蒸熟方切臠入羮

水陸珍

黃甲蒸取肉大銀魚雞胸肉田雞腿肉白鰕肉斫細醢雞鴨子白花椒坋鹽和一處浥白酒爲丸餅蒸熟入羮

酥果膏

用腌乳餅加菉豆粉白糯米粉切碎退皮胡桃仁揉和爲丸餅甑蒸或鍋湯中煮熟入羮

筋膚髓

豬膚撏潔烹糜爛其蹄筋亦烹糜爛豬脊髓牛腱羊膚皆宜烹糜爛入羮

舌掌跖翅腸胃肝肺腎子

豬羊舌鵝舌掌雞跖鵝雞翅雞腎鵝雞肝肺豬羊腸胃魚鰕子俱處置得宜入羮

肥瀹粉荸薺粉蕩索者菉豆軟粉索粉

俱宜肥用胡桃松子仁鮮竹筍用豬肉細切兼乳餅熟山藥勻和爲小丸用雞子黃調菉豆粉爲小丸通加肥汁烹以胡椒花椒縮砂仁蔥白醬調和如凍先置粉上絮羮瀹之

竹嶼山房雜部卷五

欽定四庫全書

竹嶼山房雜部卷六

明宋詡撰

養生部六

雜造制

造茶【三制學林新編云茶之佳者造在社前其次火前謂寒食前其下則雨前謂谷雨前此建安之造茶然气有先後地有寒熱茶有早晚惟取萌蘗爲上不得泥此以論茶也】

一摘茶萌心爲上作沸湯防燖之防幹綿紙借煉火上焙燥一摘葉於鍋中焙柔以手煩揉之焙燥一以葉蒸過曬漧以火焙燥俱以竹篛厚借筐筥收

水木犀

半含桂花摘采甚潔入絹囊置淸水中煩揉去苦重壓令幹疊入瓷罐竹篛覆掩之遂以長篾重重側圍篛上篾心畱通一穴防淸水滿漬須每日易水永不蔫爛炙燥能久藏

柹餅【俗作柿非柹芳味切削木片也】

柹霜後半熟者摘之輪去外皮日中曬柔漸以手按抑爲餅曬起霜收

南棗【一統志曰膏棗】

南地鮮甜肥棗湯中防煮入稻稈借筐筥中覆蓋一宿曬漧復蒸之紅而肉厚小甜棗借桑葉蒸熟曬漧紋細而紅

北棗牙棗紅棗圏棗

北地鮮棗在鍋煮熟急入冷水中漉起曬漧火炕焙者曰北棗煮熟手撚退皮曬漧者曰牙棗生而曬漧者曰紅棗生而輪去皮鍋中借以厚布慢火炙幹者曰圏棗

蒲萄幹【凡果漧者曰防禮曰其實幹防】

取熟甘者甑蒸柔日中曬漧復火中焙之

梨幹

赤梨片切窨稍幹甑蒸曬之

桃幹

生桃切去核湯中芼灑小鹽曬漧用加赤砂餹

李幹

大鮮李湯中芼之日曬漧

巴思把餅兒

采花紅周正而生堅者去皮周遭界稜如橘囊狀連曬二日用手輕輕挼匾曬半日蒸熟復曬漧其形制气味與本土出產者無異

蜜瓤瓜

生甜瓜去皮瓤華之四分先以熟水洗過泲幹用蜜湯煎去其水又入熟水內漉出拭漧以蜜慢火煎令甜透如琥珀色取出仍以熱水浴之取起拭漧卽以布借壓令堅實日曬或火焙新瓷器収與眞蕉黃無異也

梅酥【二制內則曰水醷醷音億】

一用熟梅蒸爛布絹中泲去皮核調炒鹽鮮紫蘓葉絲日中曬漧每梅漿百斤鹽十五斤一取霜梅連仁核鮮紫蘓葉絲熬赤砂餹同糜爛日中曬漧

果單

先以漆先平之器少以蜜潤使滑用桃李杏等果甘熟者蒸柔取絹濾其漿洗於蜜上置烈日中常揺振曬使勻薄俟幹掲用林檎柰子楸子等果則生取漿熬稠澆曬

細酸

切靑梅細絲茭白細絲同紫蘓新葉浸造霜梅水中色味俱美曬絕幹加靑橘皮絲以蜜潤用

風栗【食療云如腎气虛弱每日空心細嚼之】

霜後摘之投水中試去浮者以潔布抺幹日曬醒用越布囊括於中而風戾常揺動則令均透

風菱菱粉

采取鮮者曬漧懸筐中風戾煮去殻曬羅粉

風藕藕粉

嫩藕頭懸筥中風戾老藕汁加水帛澄粉曬

風地栗

取絕甘嫩多漿者帶土懸筐中而風戾之

細餹

用赤砂餹加廣餹入鍋熬熱冷定以炒熱麪溲熟芝麻或薄荷葉縮砂仁末少許加餹香揉塊隨意片切或紐索或範爲花形取火焙漧

雜果餻

炒熟栗去殻斤半柹餅去蔕核煮熟紅棗胡桃仁去皮核各一斤蓮菂末半斤一處舂碓糜爛揉勻刀裁片子日中曬漧【有加荔枝龍眼肉各四兩】

五美姜薑粉

鮮嫩姜采抹去皮每塊裁分四處每斤用白梅半斤槌碎去仁同炒鹽一兩和曬三日入甘艸末五錢甘松末三錢白檀末二錢曬一日收入瓷器中生薑爛搗濾汁曬粉

松黃餅

用熟蜜白砂餹隔湯熱漸和松黃範爲小餅

蒲黃餅【本艸云市防間以蜜溲作果食貨賣甚益小兒】

摘新蒲黃同松黃山藥蓮菂芡栗菱藕荸薺等粉宜同制範之爲餅

雪花餅

用菉豆粉炒熟二斤柹霜八兩薄荷坋四兩縮砂仁坋一兩煉蜜和之範爲小餅

菉豆粉餻

先用水作沸湯下熟蜜下菉豆粉下薑粉調適均滑器潤酥油盛之脫下刀裁開以酥油澆

赤砂餹

甘蔗漿入鍋慢火煎少續水不令作焦以石灰少許投調遂凝厚爲餹

白砂餹【二制】

每赤砂餹百斤水百斤勻和先以竹器盛山白土用餹水淋下濾潔入鍋煎凝白砂餹【閩土則宜】用水調勻復煎入模則脫爲猊餹之類今曰響餹

餹霜【又曰餹冰黃涪翁答雍熈長老詩云逺寄蔗霜知有味勝如崔子水晶鹽楊廷秀詩云亦非崖蜜亦非靑女吹霜凍作冰透骨淸寒輕著齒嚼成人迹板橋聲】皮餹

每上等白砂餹十斤用水五斤慢火煎熬以滴水成珠候堅柔停勻爲則先取瓷罐截小竹板二十餘枝縱橫置其腹間乃入以所煎之餘過一宿以罐覆碗上令其滴盡餹水半月兩旬視罐中餹霜凝結竹板之上則擊罐而取之滴下者煎得所置新瓦上以兩杖皷臂抽擊遂爲皮餹也皮餹以餑致逺不粘

蕨粉葛粉

蕨粉作沸湯溲之緘餹蜜豆沙或豬魚肉醢爲餅蒸熟葛粉同

麪筋

用小麥白麪十六斤鹽四兩溫水和帶軟水脈停當少時入冷水一桶從慢至緊掿洗濁則易水已成麪筋苴篛中置籠上蒸有用麥麪同制惟先宜揉靭水中停麪絹濾潔卽小粉也

紅花子膏

釋去浮者臼內碎入湯浥汁更更煎汁鍋內沸入醋防絹挹之似肥肉入素食極珍美

菉豆粉

菉豆湛潔之漬捼去皮同水磨細以絹囊洗去但取細者加原粉酸漿防定成粉又以囊瀝水漧用豌豆亦可爲有三制作如索粉則加調原糨揉勻兩手並搓入沸湯漉於冷水中湯粉則加水調入湯鑼沸湯中旋沒之脫於冷水中軟粉則水調入鍋煮杓於小滑器脫下以冷水漬索湯者皆宜油煎

芝麻腐

芝麻湛潔水漬磨糜爛囊濾去查滓煎沸漸加菉豆粉調旋煎視老嫩得宜入器待冷用有少加以赤砂餹每計芝麻一升淸水二升幹菉豆粉八兩

豆腐【二制朱文公先生詩云種豆豆苗稀力竭心已腐早知淮南術安坐獲泉布】

黃豆二斗菉豆二升同水漬之豆肥滿帶水磨細調以油滓用絹囊盡取其查置鍋中速火煎熟翻入一器將苦鹵加水漸滴之見下凝成小顆挹入布借器中歷出水爲腐漬冷水內面衣未防時宜掲用漬豆過則少腐宜次序漬欲燻曬惟壓實以充所須有磨炒豆篩細三升麫和漬生豆二升漿煮熟置器壓實甚宜燻曬

乳餅【乳漿曰酪】

取下牛乳入鍋煎熟就以其酸泔漸漸滴下成聚布苴爲餅

乳綫

用初煎淡乳餅入湯鍋內隔器湯中撚絹片形上竹木棍捲撦仍下湯鍋內湯捲撦三五次上掙牀曬漧入少熟油撚更滑潤也

酥【濃而凝者爲酥淸而少凝者爲醍醐醍醐音提胡】抱螺

取下牛湩貯於一甕造十字一木鑽立於其中令兩人對持糾纒牽發其精液在面者杓之復定墊其濃者煎撇去焦沫遂凝爲酥有苴白砂餹模爲餅有疊白砂餹切爲餻淸者加少羊脂肪烘鎔和以蜜滴旋水中而若螺者曰螺皆至寒月可造凡煎每斤加切白蘿卜一二片去其羶盡【乳汁曰湩今人有以牛羊骨髓煎之者亦曰酥】

乳腐

乳餅煩揉眞菉豆粉中水調入鍋煎視老嫩適宜取貯於器冷切用

羊羔酒

每白糯米一石炊作白酒漿至時以肥羊肉七斤切塊杏仁煮去皮尖苦味一斤同水煮糜爛畱汁共六七斗加木香末一兩俟寒傾入漿中冬釀十日酒熟取之

蜜酒

白沙蜜三斤水一斗同煎入瓶內溫加細麯末二兩酒酵二兩紙羃口置僻所春秋十日夏七日冬十五日成美酒一斗

賽葡萄酒

用銀石器將磨碎去皮黑豆入水加烏梅數个明礬少許色黑濾潔調以酒蜜得所盛瓶中宻封一宿飲之與眞者同

荸薺粉

老荸薺搗取汁湯鑼湯之成粉皮同藕成幹粉

菱腐藕腐

鮮菱老者濾取汁加眞菉豆粉蜜白沙餹成腐藕同

蒸果【蔬荀家曰悶子】

同棗栗菱肉胡桃榛松仁皆退皮俱碎切以菉豆粉調糨雜糯米粉和蜜赤砂餹縮砂仁川椒揉和甑中蒸粉熟爲度切條段油煎或和豬肉醢或入於羮瀹之

蒸蔬

用麻菇蕈竹筍木耳麪筋乳餅茭白菱藕碎切加香油餘同蒸果

菉豆芽赤豆芽

取菉豆水漬二宿甲拆輕釋之內有竅缸中以編蒲等覆蓋蔀屋下勿見風常將水灌至濕透缸竅令放去其水俟芽長二三寸用赤豆同

芥辣

芥菜子湛潔入器乘濕時研不停手絹布泲其漿貯瓷注中水沈冷加鹽少許或以醋

松仁油【寧夏有核桃仁壓爲油】

松子去皮殻糜爛水絞汁熬取浮淸油綿濾潔熬之或研壓取油

杏仁油

杏仁糜爛和水煮取浮油綿濾潔成油

大麻子油【麻子爾雅曰黂詩曰苴賡扶涕切】

麻子碾碎入湯中煮漸杓取油藏之

芝麻油

芝麻炒熟研碎入湯內煮數沸殻沈於底油浮於面杓取去水収之較車坊者更新香也

花椒子油

摘新花椒子入菜油鍋中煎透笊起研糜爛以絹泲其香味仍調油中

餹香

零陵香【一斤】甘松【四兩】藿香【一兩】丁皮【二兩】官桂花【四兩】甘艸【半斤】荔枝殻【半斤】松子仁【一斤】俱爲細末和勻

合香頭

麝香【一錢】生薑汁【四兩】赤砂餹【一斤】先將麝香乳細漸入薑汁乳令如膠入餹乳停勻盛瓷罐內取綿紙油紙羃口甚宻置飯上蒸透下於食物香最醖借

紅麯

用秔米煮熟爛飯煎赤靈芝艸汁溲爲團中穿一穴上下擷辣蓼葉覆借三五日未紅煎赤靈芝艸汁常灌之常浴之仍以蓼覆紅爲度曬漧收七月八月可造湯浸研之爲染食物所須

漿水

炊熟粟米乘熱投冷水中浸五七日用夏月易酸稻米飯亦宜

齏水

松菜作沸湯燖之入煮麪絕淸湯中用小缸盛菜不必多酸卽用冬宜近熱易熟

果品等物宜生宜幹宜制用未盡者

荔枝【鮮幹去殻】龍眼【鮮幹去殻】梅子【靑宜餹黃宜去皮餹蜜】杏子杏梅桃子【禮曰膽之日抄云去其毛也家語曰哀公以黍雪桃孔子對曰不聞以貴雪賤也】王桃櫻桃李子【幹或蒸】柰子林檎頻婆【出南粵者可煮】枇杷【去皮宜蜜】楊梅【用鹽】梨子【輪去皮】沙橘【皮囊皆羙】衢橘早黃橘蜜橘小橘穿橘糖南橘匾橘【靑勝於黃】緑橘【以上皆去皮】金橘【用皮有皮肉皆甘者】蜜柑【皮甘於肉】香柑幹柑蜜曇柑脫花甜柑【生熟皆美以上皆去皮】牛乳柑【用皮】波斯柑【去皮】靑柑【熟酸去皮】酒柑【切宜酒】柚【食皮】石橊【剖用子】羊棗【幹】蒲萄【有幹者或蒸】蒲萄煎【酒調用】菱米鮮棗紅棗南棗圏棗牙棗木蜜木瓜【宜霜後】無花果郁李鮮栗【去殻衣】馬防榔【去殻取肉】

【食之飲冷水少許共咽如蜜】楸子果單枝頭漧蕉黃【去殻】柹子【秋分時濫用每儋先入器作沸湯二儋投石灰一升攪勻浸沒其柹艸覆一宿起惟銅盆則宜寒露時熱用以桶防及四周布以荷葉中入寒梨三四枚或木麩團內柹側之蒂相向上又以荷葉覆滿一二日皆熟綠柹百枚中置肥皂二梃覆之一二宿自熟柹餅宜中藏胡桃仁】西瓜【削去皮華之或取汁加蜜隔湯頓再以冰沈冷用】熟甜瓜【削去皮華之】甘蔗【搾漿用】餹霜響餹【宜胡桃仁】皮餹那合豆【煮熟炒幹用】雪蛆【蒸宜花椒鹽蜜燒酒雜誌云蛾睂雪蛆消內熱】凡禽獸魚虫燒腌糟幹者【俱宜醋】凡禽獸魚等燻曬漧甚者【用槌軟洗潔烹如咸更調鹽水浸一宿洗烹烹必易水】凡醬漬鹽腌控幹曬干等長久之菜【宜洗淡用油炒同花椒蔥白生薑】凡食油酪物必用烹茶飲之食鹽物必用溫酒飲之食葷必用北棗食之逺方一時難制之物

巴旦杏桬棠果八檐仁餘甘子必思答【仁】羊桃【剖】榲桲【去浮毛榲烏沒切桲蒲沒切】波羅蜜【剖】大藥【剖】優曇缽鮮子黃彈君遷子鸚哥舌庵羅果宜母子盧都子盧橘米豆回回豆茄蓮根子菜藤菜【蘇東波云丰湖有藤菜可以敵蒓】髙河菜羅漢菜綽菜

蕺菜

食藥制

桂花餅【三制】

一摘桂花采去蔕磨至二三次通細泲去苦水範脫小餅布紙中又以紙覆密置煉火上一時炙燥之常親煙突間收貯一取餅復磨爲坋同白砂餹梅酥範小餅一用鮮花【三升】碓磨絕細去苦水孩兒茶【五錢】訶子【去核四錢】甘艸【五分】俱磨細坋勻以銀範或象牙範爲小餅曬漧火炙範中常滑以蘇合香油或松仁油則光潤花形見也瓷罐收常食開胃散積滯【用花入囊置水中煩揉去苦制餅佳】

香茶餅

孩兒茶【四錢】芽茶【四錢六安州產者】白檀香【一錢二分】白豆仁【一錢五分】縮砂仁【五分】沈香【二分半】片腦【四分】麝香【二分】俱爲細坋煎甘艸膏同白糯米細粉爲糊溲勻銀範爲小餅或小條曬漧常噙化淸心化气【煎甘艸膏方粉甘艸一斤剉碎沸湯一鍋浸一宿煎減至一半去渣濾潔取汁復入鍋慢火至二椀易入砂鍋中煉火上慢至一大椀以成膏爲度渣可煎】

橙餻【本出處州】

用黃橙皮去筋衣作沸湯燖之防幹磨絕細絹囊盛括入水中洗出坋定濃曬漧每十斤熟蜜四斤揉和置瓷盤內曬露至於堅柔停勻裁爲餻片剪竹篛借收酒飯後食散腸胃惡气消食醒酒有委頓亦能發汗

查餻【本出汀州】

用查梨去皮核大切片蒸過熟磨糜爛濾潔曬之和赤砂餹復曬堅柔適宜或範爲餅或裁爲片煎竹篛借之收食後甚益脾胃消化宿積

紫蘇餻

紫蘇葉【曬漧一斤】薄荷葉【曬漧八兩】杏仁【煮去皮尖苦味炒四兩】白豆仁【四兩】縮砂仁【四兩】漧薑【四兩】烏梅肉【焙漧四兩】俱爲末每斤計熟蜜六兩和勻裁爲片用食之下气開胃

蘇梅膏餅

用鮮紫蘇葉鹽腌二三宿以梅酥調白砂餹染之曬染幹細研膏入模爲餅食之能下气生津液【梅酥用前一制者】

甘露膏餅

用烏梅蒸取肉【一兩】白砂餹【四兩】薄荷葉【爲粉四錢】三味爲膏模爲小餅噙化生津止渇

法制陳皮

陳皮【去白一斤】靑鹽【四兩】甘艸【四兩剉碎】用水同入鍋髙三味三寸許煎水竭爲度惟取陳皮碎剉曬漧治風熱痰能醒酒

法制半夏

半夏【一斤】硝【四兩】用水浸一月餘幹祗加水試其味至不麻爲度別取水湛潔復以淸水浸一二日漉起曬防幹剉薄片加生甘艸【四兩】薄荷葉【四兩】俱剉碎和勻曬燥收治風濕痰止惡心

法制縮砂仁

縮砂仁【去皮十兩以硝水浸一宿水洗防幹少入麻油炒香燥】官桂花【一錢】甘艸【炙一錢】俱爲末遇酒食後細嚼之消化水谷溫暖脾胃

法制艸豆

艸豆仁【三兩】生薑【五兩切片同艸豆仁炒過又以水二升慢火同煮水竭爲度取出俱焙漧】白豆仁【五錢】益智仁【五錢】莪朮【煨五錢】粉甘艸【炙一兩五錢】鹽【炒一兩五錢】右爲末每用細嚼去胃寒消宿食

法制防榔

防榔【雞心者一兩切作細塊】縮砂仁【一兩】白豆仁【一兩】丁香【切作細條一兩】粉甘艸【切細塊一兩】橘皮【去白切作細條八兩】生薑【切作細條八兩】鹽【二兩】右件用河水兩椀浸一宿次日用慢火於銀石器中煮幹焙漧入瓷瓶收每用細嚼治酒食過度胸膈膨滿口吐淸水一切積聚【今南粵有瘴气以防榔雜扶畱藤瓦屋子灰食之】

法制杏仁

五月采取杏仁三斗去雙仁去尖湯退皮早朝蒸至午時更慢火防烘之至七日止每日空心隨意服食駐顏延壽

法制生薑

生薑【十兩切作片子用靑鹽摻過以小麥麫和停焙漧】官桂【去皮】靑皮【去白】陳皮半夏【姜制】白朮【以上各一兩】蓽澄茄丁香木香【以上各二兩五錢】白豆仁白茯苓【去皮】縮砂仁【以上各一兩五錢】葛根甘艸【炙各五錢】右爲末隨意服食治飲食過多或生冷停滯嘔逆惡心不欲飲食

法制餹毬子

鮮餹毬子【從頂中去核一斤鹽二兩腌三宿壓幹】艸果仁【一兩】縮砂仁【一兩】防榔【三錢】訶梨勒【調麫苴之煨去核三錢】艸【炙三錢】漧薑【炮五錢】丁皮【五錢】陳皮【四錢】靑皮【四錢】大麥芽【炒去糖一兩】赤砂餹【不拘】右取艸果仁以下十味碾爲絕細末用餹和餹毬子腹中實滿多則摻於其上疊瓷器內或通糜爛爲餅凡酒飯後嚼之大能消食不損脾胃

丁香餅子

半夏【湯炮七次二兩】白茯苓【去皮一兩】丁香【五錢】白朮【炒一兩】白姜【炮一兩】艸【炙一兩】白扁豆【薑汁浸蒸熟焙一兩】橘紅【去白二兩】右爲細末生薑汁煮薄麪糊爲餅如棊子大酒飯後嚼一餅生薑湯下溫胃去痰解酒進食寛中和气

丁沈煎丸

白豆【五分】縮砂仁蓽澄茄木香白檀香薄荷葉松陳皮官桂花【各五錢】丁香沈香【各五分】白茯苓【去皮二兩】百藥煎【一兩】片腦【二分】蓬砂【三分】俱爲細末艸膏和勻爲丸如菉豆大酒飯後白湯送上十丸消酒化食

姜附丸

香附子【炒去毛一片用河水浸秋冬二日春夏一日一夜漉出新水洗入銀石器中加水浸香附子上寸餘次取大蒜三十个去皮鋪香附子上慢火熬之蒜如糊卽用銀匙不住手攪二三百轉以蒜不見汁幹爲度冷每香附子一个切作四五段慢火焙漧】神麯【炒黃六兩】漧薑【炮四兩】蓽撥丁皮縮砂仁【炒】胡椒【各二兩】陳皮【用鹽水浸焙漧二兩】有寒加附子【炮去皮臍二兩】桂【一兩】俱待冷爲細末用蒸餅湯浸一宿取布苴捩去水和藥丸如梧桐子大每服五十丸不拘時白湯送下治脾胃虛弱壯人服之一生無疾又能引年

麯糵枳術丸

神麯【炒】麥芽【炒去穅】枳實【同麩炒去麩各一兩】白朮【二兩】俱爲細末荷葉苴飯燒爲丸如梧桐子大彊食過飽溫水下五十丸

八仙散【鐵翁張居士采藥華山遇八道人各賜一藥與之故其名曰八仙散】

漧葛【紋細嫩有粉】白豆仁【去皮殻】縮砂仁【實者】丁香【大者已上各半兩】艸【粉者一分】百藥煎【一分】木【鹽窨加倍用】燒鹽【一兩】右件八味共細剉人不能飲酒者只抄一錢細嚼溫酒下能飲酒不醉亦治酒病【壽親養老書云醉鄕寶屑無如此方之妙】

醍醐湯

烏梅【一斤槌碎甜水四大椀煎至一椀濾滓】白砂蜜【五斤】縮砂仁【爲末五錢】入銀石器中慢火熬成赤色膏爲度取下放冷加白檀香【爲末三錢】麝香【一字】攪勻於瓷石器內盛頓封口一宿夏月冷水調冬月沸湯調服【歌曰烏梅化痰止煩渇蜜生津液潤心肺白檀大能消暑毒麝香通竅辟邪气】

寇相入朝湯

沈香木香人參肉豆【調麪苴煨】大茴香艸豆仁【調麪苴煨】蓽澄茄甘艸【各等分】俱爲細末以沸湯入鹽少許空心防服二三錢衝胃霧气春冬不可無

厚朴湯【宋朝士俟朝於文徳殿守堂卒每以厚朴湯進】

厚朴【去麤皮剉片用生薑汁三染三焙之一斤】桂心【三兩】右和一處心下痞悶不下飲食沸湯泡服

艸果湯

艸果仁【剉防焙一斤】官桂【去麤皮剉防焙四兩五錢】艸【粉者炙剉二兩】右和一處肉食過多心中嫌惡每用二錢加炒鹽少許沸湯泡服亦治食瘧

收藏制

茶常近火气味不變又忌煙埃黴【明饑切】黰【之忍切】

茶防同茶

酒先用甕湯泡滌潔又無損沁入熱酒封後只以石灰薄調染甕下一半上架收不宜親濕地及日照並咸甕【沁七鴆切】

糟同酒

醬常用日曬不宜於日中動忌著雨水則生虫有虫則加熱油或鹽中苦鹵

醋用好甕架於涼室中不宜親濕不宜動

油宜漆桶瓷缸收上𨿽用蓋亦爲一竅通气不宜泥封盡能作臭【愽物志云積油滿萬石自然生火】

鹽牀上以竹器盛牀下甃以淺池池外輔之以缸令流苦鹵貯之

白砂餹入桶中封固

響餹宜火炙日曬畏南風

餹霜入新甕以篛封之懸火側𨿽久不鎔

生熟蜜皆宜陶甕蜜未煎者曰白砂蜜已煎者曰紫蜜禽獸魚臘腌者皆宜近火气

烘魚紙苴之烘藏曬熱小麥中不生毛蛀

乳餅用灰和鹽腌藏可久

酥用瓷罐收鎔則至冬煎

窨魚收瓷缸中不枯

白鮝苴以麥稍不紅餒借以日曬常白

銀魚榦曬茭葉薀藻苴之不黃

幹對鰕鰕尾皆雜蒜囊用蒲蔞苴之置通風處黃甲畏蚊虫嘬【楚怪切】畜之則穿土作淺坑築實四周塗以秕谷和泥納於內上用蘆簟等蓋覆又掩以土畱竅通气永不瘦有以蒲蔞水濕苴之實壓常以水灑潤則可久畱有以酒壜封口土少鹽水調薄散納缸中置蔀屋下瘦者亦肥

蟹畏火明畏霧籠冬月以蒲蔞苴之置諸糠穏中可久畱【蟹譜曰凡糟蟹用吳茱萸一粒置厴中經歲不沙歸田錄曰糟蟹者甕底加皂莢半挺經歲不沙】蚶蛤蜆類畏雷聲苴以蒲蔞壓以重物則生

芋魁切片或全枚曬漧收幹糠穏漧土中

土瓜山藥香芋落花生等皆全枚同芋魁茄取新甕於六月中曬三五日又取茭葉截寸許曬十分幹安茄之日甕與茭葉晴日早曬至亭午摘茄葉帶無傷者先鋪茭葉在甕鋪茄一層層疊之羃以篛葉塗以泥置空板上至春亦如新或瘞於水淋淡曬漧灰中黃瘞水淋淡曬漧灰中能畱於冬

西瓜圃中摘下露過一宿繩絡之髙懸通風處可以經冬

曬腌瓜茄用麥稍借則潔白

天花菜羊肚菜雞棕燕窩菜幹蕈石耳木耳幹竹筍幹麻菇等俱宜近火气

鮮麻菇藏麩麪中能畱二三月

海絲菜紫菜鹿角菜裙帶菜苔菜等常日曬置通風處

栗春半時火烙其芽入沙甕瘞之有十月間曬二三日湯中煎熟曬漧入新甕中可畱一二年幹甚用則煮有以調泥塗幹壁間久則如風栗

北棗南棗牙棗圏棗等肥者淸明前曬過收新甕中閉口藏之過夏如新

紅棗李幹梨子幹揪子幹羊棗幹俱火焙日曬

荔枝龍眼火焙紙封竹器中懸近火處

榛子胡桃火焙懸通風處

烏欖仁人面果仁火焙雜小腐炭收近火處

楊梅仁帶核收

蓮心西瓜子仁俱帶殻收

榧子銀杏俱火焙

柹子經霜後日深摘下不損者取柹葉借入新甕中上令通气可畱至春

蒲萄取帶枝顆全者鎔蠟固其折盡處輕置新甕中宻封之可過冬

柹餅蒲萄幹宜火焙日曬

馬檳榔宜火焙收近火處

菱取風者至春前去殻火烘漧熟

菱米宜火焙日曬

橄欖以有蓋好錫瓶貯之宻封置間潔地可畱至五六月

梨子綿著苴之有取一枚以數枚插於中

蓮菂幹宜火焙日曬

石橊藏幹麥中

沙橘幹柑蜜柑香柑采不損者收大口新瓷甕中上令通气可交春經夏

蜜橘金橘牛乳柑之類霜後二三朝采不擊損者收大口新瓷甕中上輕覆以秔稻稈有取竹作大眼筐貫秔稻稈收置髙處最畏糯稻稈米與酒【歸田錄雲藏菉豆中可經時不變】

地栗帶土在地

蔗藕以艸薦借地臥之又覆以薦常用水濕松子火焙同防風懸通風處不油防風亦不壞

雞頭天雨水浸有雨則易或入瓶以篾簟掩口浸淸水池中𨿽經年不壞曬漧者亦可久畱

燻果宜火焙

凡人面果烏攬白梅等之鹽腌者皆宜常日曬入罐

逺藏新果

用新瓷缾入新果如楊梅櫻桃之類雜薄荷鹽礬水浸以油紙數層同木蓋竹篛羃其口置之淸冷泉內𨿽久而色如新必立夏時置井中至立冬時置地間每斤果鹽一兩明礬六錢水用滿六月六日儲水浸桃李梅杏枇杷林檎鮮果之類不易壞須入新甕中宻封之

藏五穀

糙秔米用齊整稻稈幹者積之倉下布板上令通气葦箔捲者上必以亂稻稈苫熱則可收其濕而不紅腐江古人以水浸殻二三日瀝於甑中蒸米漲出爲度曬至絕幹取而礱米散收數十年旣無紅腐亦不蛀食黃秔米須自冬舂者佳入倉必用齊整稻稈積之欲黃取水溲穅麧以稻稈苴置米底中每米一百石止可二三苴【範至能有冬舂行】

糯米不宜熱黃則用涼篾篅【市緣切】囷【丘倫切】積之內立以竹籠通气而無熱黃之患

白秔米同糯米凡米舂疏者爲糲【刀葛切】防舂者曰脫粟每一石舂得九斗爲粺【蒲賣切】得八斗爲鑿得七斗爲侍禦

谷散收在倉冬則以亂稻稈覆上至春動收其熱气則無气秡【蒲活切】殻

大麥小麥經濕則化爲蝶須初伏內烈日曬甚燥乘熱宻封積【音漬】之或雜蒼耳辣蓼同收

小麥麪置鐵於中不【色求切】

荳大荳赤荳菉荳之屬皆曬漧散倉通气大荳肥滿時連科本曬至葉幹積於稻稈中至春時欲用先以水浸煮如新摘

芝麻曬散倉收幹

白菜子曬漧散倉收

凡米谷又有爲露積者下用磚石甃砌須髙又用稻稈覆借周宻四圍又立石柱輔之始能悠久然在露積者米谷之色尢更鮮明於倉室中收藏者也【詩曰我倉旣盈我庾維億若營州遼陽之地宜爲土窖亦能久藏】

宜禁制

宜制

醫學曰五穀爲養【謂秔米小豆麥大豆黃黍也】五果爲助【謂桃李杏栗棗也】五畜爲益【謂牛羊豕犬雞也】五菜爲充【謂葵藿薤蔥韭也】

又曰肝宜食【秔米牛肉棗葵皆】心宜食酸【小豆犬肉李韭皆酸】肺宜食苦【小麥羊肉杏薤皆苦】脾宜食鹹【大豆豕肉栗藿皆鹹】腎宜食辛【黃黍雞肉桃蔥皆辛】辛散酸收緩苦堅咸防

周禮食醫云食齊眡【音視】春時羮齊眡夏時醬齊眡秋時飲齊眡冬時

春多酸夏多苦秋多辛冬多咸調以滑

牛宜稌【音杜】羊宜黍豕宜稷犬宜梁鴈宜麥魚宜【音孤】凡君子之食恆放焉

春宜羔豚膳膏薌【音香】夏宜腒【音渠】鱐【音搜】膳膏臊【音搔】秋宜犢麛【音迷】膳膏腥冬宜鮮羽膳膏羶

王氏曰飲食人之本也本得其養無物不長本失其養無物不消於無事之時而順適之有道疾病何自至哉楊龜山曰所以養陰陽之气不可偏勝凡此皆衛生之道也先王於食有醫所以治未病也凡百君子所以自養者常放先王如此至疾而後用醫則末矣是故周官疾醫施於萬民而君子不與焉

禁制

醫學曰五味有禁辛走气气病無多食辛苦走骨骨病無多食苦甘走肉肉病無多食甘酸走筋筋病無多食酸鹹走血血病無多食鹹

飲膳正要曰【本內經素問言】五味偏走多食酸肝气以津脾气乃絕則肉胝【竹尼切】防而唇掲多食醎骨气勞短肥气折則脈凝泣【音澁】而變色多食心气喘滿色黑腎气不平則骨痛而髮落多食苦脾气不滯胃气乃厚則皮槁而毛拔多食辛筋脈沮弛精神乃央則筋急而爪枯禮記曰九物雛鼈【伏乳者】狼腸狗腎貍正脊兔尻【苦刀切】首豚腦魚乙【骨如乙之形】鼈醜【竅又頸下有骨能毒人】

內則曰牛夜鳴者【音由臭也】羊冷毛而毳者羶【毛本稀泠而毛聚如結泠音零毳昌銳切】狗赤股而躁者臊【股裏無毛而舉動急躁】鳥色而沙鳴者郁【色變而無潤澤鳴而其聲沙嘶郁臭腐也滂表切】豕望視而交睫者腥【望見舉目髙也交睫目睫毛交也腥肉中生小息肉如米者睫音接】馬黑脊而般臂者漏【般臂前脛毛斑也漏肉如螻蛄臭也般音斑漏音婁】

論語曰食饐【於冀切】而餲【烏邁切】魚餒而肉敗不食色惡不食臭惡不食失餁不食不時不食割不正不食不得其醬不食

酒不宜久貯於錫器中亦忌銅器醬內有鹽畏貯銅器作腥醋忌貯銅器味澀油貯銅錫器發膩凡銅鹽醋油經之皆能生鉎【音生】也

禽獸肝靑者有毒馬肉自死者殺人其肝尢毒羊肝有孔者有毒不可食諸物心能損心諸物血能損血諸物腦死時怒气所藏有毒不可食禽鳥自死口不閉有毒熟雞肉過宿藏不宻蜈蚣來集須煮鴛鴦肉食之患大風鼈與莧菜同食生鼈疽蟹目相向者有毒鮎魚赤目赤須者殺人河豚有大毒中之者其害甚速用炒槐花蘆根汁橄欖白砂餹皆解倉卒無藥急以淸油灌之吐出李子不沈者有毒杏子雙仁者殺人梅子藏銅器能發腥甜沈水及雙蒂者殺人果有雙蒂而大者下必有毒蛇蔥不與蜜同食檐滴水生菜有大毒蕈下無紋

者有毒

治桃生毒

妖術以魚肉害人在胸膈則服升麻吐之在腹服郁金下之【黃氏曰抄云李壽侍郎爲雷州推官鞫獄得此方】

竹嶼山房雜部卷六﹤子部﹐雜家類﹐雜品之屬﹐竹嶼山房雜部﹥

欽定四庫全書

竹嶼山房雜部卷七

明宋詡撰燕間部一

文房事宜

硯【墨池曰銀硯】

凡硯堅細髮墨欵識拙古爲上今惟重端溪石歙石常用洗潔不得畱宿滯墨寫字無精采有剖蓮房洗之有切半夏洗之大去宿滯漢未央宮魏銅雀臺瓦甓皆制硯眞而舊者亦鮮倭國有漆查硯體輕而發墨【靑州有熟鐵硯廣南有竹硯】

墨【南雄府有石墨長短巨細似墨卽畫睂石】

墨取桐油煙爲上荳油煙次之以燈艸一莖然者煤細二莖較麤三莖則太麤矣膠少煙細爲佳収時止於通風處安頓不得近濕襲箱函中火炙及日曯【墨譜云墨之佳者拈來輕嗅來馨磨來淸】李廷珪造墨法麻油【十三斤今用桐油】以蘇木【一兩半】黃連【二兩半】杏仁【二兩】捶碎同煎油變色濾過以生油【七斤】和之入盞燒煙掃下每煙【四兩半】用黃蓮【半兩】蘇木【四兩】各捶碎水【二盞】同煎五七沸色變熟絹濾去滓別用沈香【一錢半】前藥汁【四兩半】煎濾次用片腦【五分】麝香【一錢】輕粉【一錢半】又以藥汁【半合】研濾將余藥水入黃明膠【一兩二分】同熬不住攪令化醒又內沈香腦麝水攪勻乘熱傾煙內就無風處和勻杵透光可照人範之幹則復蒸以滑石爲末灑墨上瘞灰中五七日幹水磨洗刷明収造墨春夏膠多秋冬膠少【廷珪唐末人姓奚南唐主賜姓李自易水徙歙州造墨遂爲第一】

紙

紙有楮皮所成經水則朽有竹皮所成勝水𨿽色牋膠礬多者脆而易防髙麗白硾紙與倭牋鮮得南唐澄心堂紙絕無若宋牋最厚元牋頗薄亦漸罕矣今之龍牋出自內府平厚滑膩【幅重一斤】優於他箋也

造五色牋法每官印紙一幅用煮漿及顏色水調雲母石碓粉水澄絕細先刷表面上桁俟幹後刷裏面上桁俟幹槌過熿色隨灑以金或以顏色水拖染防幹加熿色篩雲母石粉金槌平一用白祿紙百幅牛膠【半斤】明礬【八錢】湯化醒之春夏微釅秋冬甚薄調顏色正面拖過防幹槌平爲牋正可蠟印花一用白祿紙礬膠拖過防幹研上等定粉加顏色膠調刷紙砑滑膩爲牋惟可防以金

煎顏色水法肉紅用蘇木加紫艸【少許】同水煎汁紅用蘇木【八兩】槌碎沸湯【八碗】浸三二時煎濃加白礬濾黃用槐花【半升】炒令焦黃色同水【三碗】煎數沸色濃加白礬【半兩】濾粉靑用靛花【一斤】淘潔研細其餘顏色惟此三色濃淡輕重調合若沈香色煎栗殻水染大紅用紅花水膏刷於膠礬紙也

煮漿法糯米【五升】浸一宿研糜爛用水【二升】調攪濾潔入菉豆粉【一斤】攪勻下釜慢火煎頻攪漿滚入黃蠟【半兩】攪勻熟入白礬【一兩】急攪之如漿濃旋入水攪量稀稠収熿紙法計紙百幅白礬【二兩】黃明膠【一兩】滚湯頓化醒成稀水収

槌紙法每幹紙一幅則以灑濕一幅疉之百幅爲一垜置平板上用大石重壓經一伏時俾上下幹濕皆勻於平石上勻槌二三百下務著實於百副內將五十幅曬漧卻與濕者五十幅幹濕相間勻槌三二百下依上曬一半侯幹又幹濕相疊槌之以無一幅占粘爲度

筆

筆稱兔穎有自來矣蓋惟用兔毫之在前肩者尖健而佳𨿽有羊毫鼠須狼尾等皆後塵也藏時但於筐筥中置通風處不雜以椒亦無蛀損一種艸筆堪作艸書

松雪齋印色法

用眞芝麻油或菜子油【一斤】置銀瓷器內慢熬三沸凡油【一兩】先以萆麻子【七粒去殻】白肉投下復熬色攺卽漉去以白芨【切隨用粘】川椒【隨用不蛀】明礬【爲木隨用不滲】豬牙皂角【槌碎少許】又投下文武火亦熬二三沸又卽漉去祗熬油俟滴水成珠投黃蠟【荳許不滲不花】停火以細纊濾去滓貯瓷瓶地中瘞月餘取之經數年色愈明亮用時以滕黃【荳許磨油內朱鮮無變】先用水花上等銀朱研細水淘曬漧加油染煮帛熟艾鵞毛角屑吐絲之類內細綃囊縫固取油潤朱按染透徹內於印池印池宜瓷玉爲之一取眞萆麻子油每兩入五霛脂【五分】煎滴水成珠用之一取鵞梨肉汁和福蜜內瓷器蒸熟調朱有用辰砂研細水飛過每銀朱【六錢】加砂【四錢】爲優煮鵞毛法用老鵞翹剪取內向柔軟者入水釜中石壓煮俟不浮去水曬絕幹以染朱

熬蠟法

黃蠟【一兩】入鬰金末【少許】熬鎔顏色深淺隨意加減乘熱絹濾去滓入瀝靑【兩皂角子大】熬収之書欲易開者宜入半溫淺蘸封之欲防私折者宜熱深蘸封之

合朱法

膩朱【法用水銀硫黃燒研淘定而成】復淘潔曬研【二兩】以秦皮梔子皂角【各一分】巴荳【一粒去皮】入水煎汁濾潔黃明膠【五錢】熬化醒和朱脫範中陰漧復刷明滑収計朱【四兩】膠【一兩】爲率【唐髙駢詩云滴露研朱防周易】

合黃法

雌黃【似雲母甲錯可析者】研細水飛過去水曬燥同朱法和範之【韻府云古人寫書用黃紙有誤以雌黃滅之】

藏設書畫

珍藏古今名人書畫無論絹紙凡四五月曁七八月時多降陰雨遇而黰脫必用木笥深筍者外布漆之內露木素預然炭火微引烘盡水气捲襲笥中樓庋【居綺切】髙置之毋常表背慮有裁損名筆之妙及圖書収記者又下水池浮動隱約防奧處所新表背畫其糊在內𨿽二三年尢不退力易生黴黰有用白酒取新筆染抺去盡凡展玩不宜上以手磨指下以手掬舉蓋有古絹易斷至於損失不續甚可悔惜及方火炙之後五燥一展其絹乘燥而裂捲時須齊緩不容折皺值春冬晴天時展設尢避濕壁狂風沾拂設不宜令太繁惟用名筆絕妙者一二三幅淸致無敵數宜奇不宜耦𨿽大防堂逺深防多則五幅然而咫尺之近必觀其意思逺到如身處林麓間彌望千里胸中曠逹隨景而放有以屏風物類障之則何以得其畫之全趣耶若髙展以屏支其下軸慮有風動可焉

表背書畫法

秋冬爲上時春爲中時夏爲下時暑溽【音辱】之月爲不時凡表背必使厚薄適均潤潔平穩爲精藝也訣曰春宜滑石白礬多皂角川椒等分和黃蠟水油須大用面穪十兩要重羅滑石【一兩】白礬【一兩】皂角【一梃】川椒【一兩】黃蠟【一兩】油夏用�信巴芨椒艾水烏頭蠟更髙皂角白礬油一

兩金精木鱉與秦芃黃蠟【一兩】白礬【一兩】艾【一兩】金精石木鱉子秦芃白芨芫花【各半兩】烏頭信

巴荳【各少許】皂角【一梃】秋用皂角好油宜黃蠟金精艾水防木鱉不多石燕少休教風透濕時吹黃蠟金精石木鱉子艾【各半兩】石燕【少許】皂角【一梃】冬月最好成書畫木鱉金精

都總罷【女交切】砂茯油鹽蠟礬鑑者相看贈髙價黃蠟【一兩】白礬【五錢】砂【二錢】茯苓【三兩】鹽【三錢】面【一斤發透毒气】

砑子

用白芨飴二味並熬和堅以肥皂角搓水一升聽後用蠟一處同煎

粘書畫歳久永不脫過於膠漆

用楮樹汁飛面白芨末三味調如糨用之

去差誤寫字法

蔓荊子【二錢】龍骨【一錢】柏子霜【五分】白丁香【十條】定粉【少許】俱爲細末防水於字上取藥摻之少頃拂去

挿花法

折花用曲折飄散挿之於瓶自然淸絕繁則不佳惟梅花多有古枝可愛亦在人意向能取凡折木花先用火燔其折盡處花不易謝古銅窰器中貯之良折艸花須帶葉苞聚之宜挿其成雅趣也海棠花束薄荷於折盡處浸水內鳯仙花葵花皆浸於百沸湯梔子花將折盡處槌碎內之以鹽置器中不用水水仙花用冷水牡丹花用蜜不用水梅花用煮肉汁去油俟冷養之其萼盡開而花難謝

焚香法

取象錢灰米湯和劑曬漧煆紅細研依法煆三次入鑪鼎然煤餅置上餅上又載以厚雲母石隔火香不易焦有載以火浣布火不能禦有載以金銀錢幾於奢泰也宜春冬時不宜夏秋時又不宜廣廈中別創小規模室闔設低幾焚之則煙穂上升徧化室壁間不塗粉堊【音惡】糊覆以白厚綿紙収引香味不得解散火不宜猛使香味緩蒸氤氳開繞鼻觀先參不可使目見其煙之騰擁也防覺有焦遂令徹下始用檀香降眞香厚濃焚之以逐諸濕穢次續以速香黃熟香等漸回香气末則惟以伽南香沈香之類更加以上品龍涎合香和而焚之無能出其右矣【楊廷秀燒香歌云琢瓷作鼎碧於水削銀爲葉輕於紙不文不武火力均閉閣不簾風不起詩人自炷古龍涎但令有香不見煙素馨忽來茉利折抵處龍麝和沈檀平生飽識山林味不柰此香殊娬媚呼童急取蒸木犀卻作書生眞富貴】

香譜旁通圖

四和凝香百花碎瓊雲英寶篆淸眞

文苑【沈香二檀香箋香甘松參丁皮麝香兩一錢半兩一分一分一兩一分一分】

新料

【降眞

檀香甘松香白芷茅香半兩

半兩半兩半

兩四兩】笑蘭【檀香箋香沈香防眞麝香腦子甲香三錢半兩一分半兩一錢一錢半兩】

淸逺

【茅香

生結腦子麝香檀香半兩

三分一分一錢半兩】錦囊【腦子零陵香麝香木香檀香藿香丁香一錢半兩

一錢半兩半兩一分五分】醒心【藿香麝香腦子箋香沈香一分六錢一錢一兩半兩】

凝和【麝香丁香檀香甲香結香甘艸腦子一分半兩兩半一錢一錢一分一錢】已上碾細爲塵用煉蜜【少許】和勻如常法焚惟寶篆不用蜜每香【三兩】加艾納【一錢】或酸棗仁【一錢】則香團聚不散【艾納出西國似艾蓋松皮上蘚衣】煉蜜法用眞蜜以綿濾過入瓷罐內將油紙羃以數重置釜中重湯煮一日取出煎數沸出水气治香法凡合香成用不津瓷合盛封以蠟紙入潔地瘞月餘凡和香用煉過蜜【一斤】入蘇合香油【二兩】同煉大妙凡治檀香剉米粒大慢火炒出煙盡紫色新气卽止凡藿香甘松零陵香之類須采擇用冷水洗去塵土凡治茅香剉碎以酒蜜水潤一宿炒令赤燥爲度治甲香須擇如龍耳者【二兩】用灰汁【一碗】煮盡用好酒【一盞】煮盡入蜜【半匙】炒如金【甲香螺掩也能聚眾香】

小龍涎香

沈香【一兩】龍腦【三錢】用鵞梨汁和爲餅焚之

桂香

冬靑子絞汁同桂花蒸陰漧焚之類木犀也

金龜吐艶香

宜丙子日合法曰金龜𨿽小世無雙占斷仙家上品香尾後才燒紅火焰口中復放白毫光輕輕作朶如雲霧漸漸成灰似雪霜淸翫片時眞可愛人皆稱贊【闕】

衢之錦川石鎭江之斧劈石無甚奇巧俱取其修長有特立抗獨之勢耳寧國有馬齒石閩有將樂石光瑩碨【鳥罪切】【力罪切】惟可防化其景趣在眾象中也而杭州水法石仙姑石昆山石海鹽峽石韶州英石鳯陽霛壁石自成巖岫兀立盆池中置之軒窻間則宜南粵羊肚石體有浮沈𨿽多人物鳥獸之肖亦宜取立盆樹之下堪養菖蒲江北礬石色白而明徐州上水石理疎而濁不及此數處之石矣浮石原是海水之沫歲久結聚土重則沈必常濯去始得久遊於水面也疊山宜用甲乙其石爲髙下起伏紆迥曲折巍峩隱露有水則流動有土則崔嵬有樹則靑鬰岐路梯磴幽顯相通亭榭臺館憇【音器】息有所是眞能造出一大化工也【墨娥小錄云粘補斷石用黃蠟白蠟松香鎔化和以同色石爲末入藥一處乘熱粘之】

用玉瑪腦水晶等器

忌熱酒瀉急卽璺【音問】宜先以溫水緩緩通蕩滌其性和暖始以酒酌之

藏寶玉瑪瑙琉璃水晶玻璃琥珀瑚器

內用紙襲外束繒帛各處一函不宜取散綿近之致粘帶有失誤

古銅器

忌熱湯滌無精神磨擦擊有損其鉎秀

甲角等器

犀角玳瑁龜同鶴頂之物時喜近人翫弄惟不宜親火與日【舊犀角色沈晦者用蠟炬油同灰少許入水煮片時遂鮮明有光彩犀角色不黃者用鳯仙搗糜爛同礬少許塗覆一時溫水滌去色自明黃久則色紅殊不妙也】

藏伽南等香

用好錫爲函中疊一層層通多竅竅下貯蜜蘇合香油竅上置香則香潤畱而不散不宜塗蜜防香俾不外發也【治香枯燥用白萼葉苴之瘞土中數日香仍潤】

藏髹器

剔西防漆之類不宜以綿纊襲之慮入其斷紋中有損起之失更忌水浸日曬【新漆器气味未能退者溫釅醋滌蕩二三次卽如舊物】

藏古窰器

須以柔紙每器厚防疊惟三五器重壓恐茅損相磨動恐至骨出遂非完美之器瓶壺內有垢必磢【初兩切】之也【粘窰器璺處補石藥粘之又以白蠟鎔化和定粉加減顏色飾之】

益玉瑪瑙水晶精神法

用白梅擊碎去核同淸水作沸湯入玉瑪瑙器於內浸一日許刷洗之其色倍常惟水晶必俟冷浸瑪瑙器薄者亦畏熱【按玉瑪瑙瑚等物誤有損折用寒水石明礬研絕細粉視顏色加減以白芨磨水調塗損處以綿紙並綸絲防束置湯釜中務煮令透俟冷開永不斷】

罩金法

先以黃金置炭火中燒之取鹽水調黃土塗燒之務滌潔則用焰硝緑礬【等分】水調傅金置火中炙色攺卽止入水刷滌烘漧𨿽次金亦如上品金色也

白銀法

用烏梅置瓷器中同水煎濃以銀物於火中燒去積垢投之煮令純白光明刷滌烘漧

明熟銅造器

釅醋糟覆上過一宿揩滌之色新明烏梅煎湯揩之明如金色

明錫造器

用炭已然灰煎湯滌潔器中滿注以湯外用細幹布揩擦之色明如新造

礱鋼鏨等利能雕刻銅器

先礱利鋼鏨以食醬同焰硝塗鏨口上火煆赤冷水淬之發硎【音刑】能屑堅銅【居家必用云羊角亂髮煆細末水調傅刀口上燒紅礱之利甚】

礱鐵器不發鉎法

新礱刀劍等物已至明瑩卽以鸊膏塗之永不發鉎【續英華詩曰劍瑩鸊鵜膏】

耐防蠟炬

黃蠟松脂槐花末【各一斤】浮石末【四兩】一處鎔用燈心布澆一晝夜僅防一寸

獸炭

炭【十斤】鐵屎【十斤】合成末生芙蓉葉【三斤】和糯米煮糜膠隨意手範獸形曬漧俾鞲炭燔紅設鑪中能三日不滅【鞲炭皮排也吹扇火器】

竹嶼山房雜部卷七

欽定四庫全書

竹嶼山房雜部卷八

明宋詡撰燕間部二

居室事宜

染白須髮黑

先染藥黃丹【鐵釜巾炒黒二兩令藥能轉色】蛤粉【炒二兩令藥能潤色】光粉【四兩取粘】定粉【三兩能黒色】麝香【二分能入肉須髮孔難白】五味各研爲細末瓷器収臨用合之後染藥鍼沙【水淘過鐵杓內煆赤醋浸七日以醋炒七次六兩能黑色】白芨【切碎用醋噴炒一次又用燒酒漸漸噴炒二三次六兩取粘】訶梨勒【去核醋炒六兩能上色】麝香【三分入須髮孔難白】輕粉【五分能潤】京墨【三挺切碎能光黑】沒石子【本艸曰無食子布苴擊碎二兩冇兩月之功】百藥煎【大餅紫香者六兩取光】八味各研爲細末瓷器収臨用合之染法如黃昏時將染預以肥皂水洗須髮用酸石橊皮水煎濃調先染藥如稠麪塗沒須髮上務須根杪皆到取油紙或湯泡荷葉掩宻更以巾帛絡之至焚一炷綫香盡冷水洗拭漧用後染藥釅醋調如稀麪置鐵釜內煎沸照先染掩絡法待天明以溫水洗幹以胡桃仁油潤澤

膏髮常黑

側柏葉柏苓百藥煎芽茶何首烏旱蓮艸蕋酸石橊皮靑胡桃皮香附【各一兩】靑鹽【二錢半】右防咀瓷器內水煎三四沸冷入生薑汁【七兩】早晚膏髮滓可煎

梳頭不落髮亦治頭上有白屑

側柏葉【手掌大兩方】榧子肉【三枚】胡桃仁【不去衣三枚】右研爛水煎濃仍浸之膏髮甚驗

醒頭香治髮防【除力切】汗气並愈頭風

川芎白芷甘松零陵香【各一兩】槁本辛夷細辛醒頭艸【酒灑蒸過曬漧各五錢】三柰子【三錢】麝香【一錢】右爲細末付頭上箆去之有頭風付頭上帕一宿箆去之

木犀花油

摘木犀半花擇一升入眞菜油一斤置瓷器中油紙並竹篛羃之置湯中煮一餉時取起十日後濾淸油宻藏以膏髮愈久愈香

雞子粉

雞子【一枚】開顚竅去黃用白將上等鉛粉末【一兩法用醋糟覆鉛板上蒸之取浮者水定而成曰光粉曰定粉皆此也】蜜陀僧【五分】勻一處實於竅中紙糊封之以紙重防之水染濕文武火煨幹爲度取出勻面瑩然如玉【今熬熟鵞膏和合香油和粉勻面發光澤而馨本艸白鵞孟詵云脂可合面脂日華子云脂潤皮膚】

珠子粉

白坯土【一錢半】白芷【取浮者去皮一兩】碎珠子【五分】麝香【一字】輕粉【二錢】鷹條【五錢】蜜陀僧【火煆七次一兩】金箔【五片】銀箔【五片】朱砂【五錢】片腦【少許】右爲細末用上等定粉入玉簮花開頭中蒸花靑黒色爲度取出配對勻面甚光瑩

幹胭脂

生雞子【二枚】開顚竅去白惟取二黃調勻以朱砂【二錢】明礬【二錢】麝香【少許】研細並黃入一殻復調百餘轉別以虛殻去小半掩於藥殻上綸絲蜜縛之絹囊盛懸胎於虀汁中煮半日取出俟冷去殻研細色通紅同胭脂勻臉入膚明潤【今金花胭脂油胭脂白胭脂皆洗紅花膏所造綿胭脂紫錏等煎染也錏音礦】

十白散去靨【於琰切】防【各旱切】風刺面垢

白芷白芨白蘝白牽牛白附子白檀香白茯苓白蒺藜白僵蠶白丁香蜜陀僧三柰子楮實子桃仁甘松鷹條【各等分】以肥皂角剖開水浸柔仰置釜中取薄荷葉芫荽疊滿其腹蒸退其气味去膜炒同前藥俱爲細末滴水丸如龍眼大每用糯米一溢作湯颒【音晦】面擦之浴身亦潤澤【呂恵卿曰用園荽洗去面防亦能去黑】

少顏膏

黃檗皮【二寸半】土根【三寸】俱爲細末同肥棗子【七枚】爲膏晨起化湯颒面大去面防

治酒鼻

枇杷葉【新者去毛陰漧一兩】梔子【五錢】右爲細末每服三錢溫酒調下晨起服先去左畔臨臥服去右畔其效如神

治髮不生

羊屎燔灰水淋取汁沐之三日一沐不過三度髮生旱蓮艸曬漧肥皂炒燥爲末每日沐洗須髮白者能黑落者生疏者自宻

牢牙烏髭髮

旱蓮艸【卽鱧腸艸七八月間連根莖葉取酒洗潔一片】用靑鹽【二兩】腌過三宿瓷罐內火煨存性碾細末貯瓷器収晨起擦牙卽咽之潤膚膏治冬月遇寒風面手開成皸【音軍】裂

豬【余之切鮮者一斤】紅棗子【五枚】甘松【三錢】醇酒【一斤】白芷【三錢】同浸颒面畢乘熱俱勻之

去身上斑

紫背浮萍【端午日収隔水曬漧四兩】漢防己【防咀五錢】每用濃煎浴身就取萍於患處熱擦三五次斑除羊蹄菜根搗肥皂中洗時擦紫白癜風速愈

去風愈疥癬瘯【千木切】蠡【盧啟切】

苦參荊芥獨活細辛地骨皮五加皮【各等分】右防咀入絹囊煎湯浴身沐髮加糯米

沐浴五香湯

白芷【去三尸】桃皮【辟邪气】柏葉【降眞仙】零陵香【集霛聖】靑木香【消穢召眞】右五味防咀煎湯沐浴

防痣藥

寒食時取桑條然灰淋汁熬成膏防痣自落

香身丸治徧身熾气惡气及口齒气

丁香【一兩】藿香葉零陵香甘松【各三兩】香附白芷當歸桂心防榔益智仁白荳【各一兩】麝香【五錢】右爲細末煉蜜和杵千下丸如梧桐子大每噙化一丸常覺口香五日身香十日衣香二十日人皆聞香

辟汗香身粉

蛤粉【三兩】靑木香麻黃根【各二兩】甘艸【一兩】甘松藿香零陵香【各五錢】右爲絕細末浴畢綿朴子搵之亦以撲而汗

獨神散去腋臭胡臭

白礬【枯】右碾絕細末常傅腋下

紅玉散治內縫腳指臭爛

寒水石【煆五兩】緋丹【炒五錢五分半】俱研和一處傅之

金蓮穩步法

蕎麥稈燒灰湯淋取濃汁如釅醋色以砂白茯苓槁本【等分】爲末毎抄三錢同灰汁三碗於砂石器中煎數沸乘熱洗浸兩足且淋且渫寒則又續熱水不數次足自柔軟易纒足面上有生防小瘡是藥气所出研訶梨勒末傅之自差三十嵗婦人猶可爲之也

治石癮【於近切】肉刺

莨菪【莨音浪菪音蕩】根汁塗痛處立止

治雞眼

烏梅肉糜爛和少醋貼患處自消不痛又細研砂化牛膠調貼之其根盡出

治瘊【胡鉤切】子

地膚子白礬【等分】煎湯洗數次盡消去

治闞【口濫切】指甲弩肉痛

緑礬爲末水調傅之內縮下自幹不痛

透衣香

木香檀香甘松【各半兩】藿香艸茅香牡丹皮零陵香【各一兩】丁香官桂辛夷三柰子【各三錢】腦子麝香【各少許】右爲麤末輕縠囊之裛篋笥中

澣衣香

芧香藿香零陵香【等分】右剉碎囊之入水煎澣衣自香遂用調糨

水銀索

水銀【荳許】江茶末【五分】入以唾研不見星貫綿中索之束髮根去頭虱束腰間去身虱皆盡

燻衣香法

凡衵【日匿近體小衣】服先以湯置燻篝下令潤焚合香燻之復火熨帖幹禮服惟幹覆燻篝上燻

練糨帛法

先用水淋艸灰濃汁煮帛試軟紐不散開爲則更作沸湯泡灰和斫細豬漬帛少時艸借地中取器覆半日遂以湯澣濯輕令潔防幹欲顏色染而後糨糨以水小粉熬厚冷水漬之停下用勻入幹生小粉爲多手撲須到防防潤疊襞齊整襲砧間糨透平滑曬漧甚勝於經砑石者也【此小練甚佳若大練用石灰湯煮過闕】

用漢椒雜吳茱茰盒有収有開苦瓠去犀藏於中永不蛀

洗珍珠法

用人乳浸一宿以益母艸然灰淋汁入麩少許絹囊珠輕手洗其色復鮮明

洗象牙器色黃法

用荳腐查浸擦洗之還白

惜貓晴刺子珍珠等寶

見屍气遂璺泐【音勒】宜重襲避之

濯氊褐衣油污法

用豬蹄煎湯乘熱濯之

濯蕉葛桐竹等布法

不宜煩撋【音防】止宜斂襞釋米水洗手按治之可糨者少加熱香油於糨中帶潤時手平整之

濯衣令白法

用百部根挼汁濯衣甚潔白勝用皂角又令不生虱今之洴澼者以鹻染蒸之水濯之日曬之惟綿花薴布則宜也

去靑紵絲衣著日久積垢光滑法

用慈孝竹茹揩擦去之潔色如故

濯黴黰防衣法

用梅葉煎湯濯之脫去

起衣上油法

龍骨【一兩半】滑石【二兩】海螵蛸【二兩】白墡土【二兩】共爲絕細末凡油污顏色袨【熒絹切】服不可水濯惟摻於污處紙借火熨之油污多日者復用油潤污處熨之有炒熱石灰二三升將油污衣入灰內揺洗隨卽脫去𨿽錦繡亦無痕迹

濯油污衣法

嚼蘿葡吐污處煩撋之水濯潔之無痕

去漆污衣法

用油洗去更以萊菔煩撋之

去脂膏污衣法

用石灰煎湯濯之

去黑油污衣法

用煮酒濯之自去

去血污衣法

用冷水濯之無痕

去墨污衣法

半夏同水煩撋之無痕

治酒污顏色服法

用井水燒之日曬漧無痕

収貴重顏色衣帛法

凡大紅鮮淺顏色衣帛忌煙燻重襲以厚紙篋笥藏之【埤雅云以麈尾置舊帛中能令嵗久紅色不防】

収裘褐氍毹等物法

凡貂防銀防狐白等裘駝羊絨褐等衣及氊毯等物經三春柳絮飛墜卽生蛀預用日曬坋芫花莽艸雜燻衣香摻上以絹布緊襲置通風處或避絮飛後散置通風中遇晏溫常曬不宜近陰濕及閉冷蔀處惟貂防銀防靑防等皮畏貓其腳履之毛則貼皮不起【埤雅云狐白貂防之類燕見之則毛脫】

凡一切蟫蠧之類畏聞鰻鱺骨煙祛虫之法此爲甚妙【蟬戈鍼切】

辟壁虱

巴荳雄黃同糜爛黃蠟和丸爇之自無

辟蚊【蚊曰豹腳】

鱉骨甲爇之蚊皆避去卽不去無生存者

殺蠅蚋

百部燼之【本艸云百部又名婆婦艸】

竹嶼山房雜部卷八

欽定四庫全書

竹嶼山房雜部卷九

明宋詡撰樹畜部一

樹類【總法】

移木

凡移種木時傷動木根則菑翳開根外故土須大上用約繩纒匝下用濶厚木板襯而扛舉之𨿽拱把皆生也【詩皇矣注曰菑木立死者也翳自斃者也】

種木

凡種木先開一坎比原木根土須寛以糞水調成濘泥乃立其根皆令舒直沾徧方實以干壤又使糞水灌透則活根宜平其身不得太深深則不長不活又不可令風偃人扳之蓋下生細根上長萌蘗細根新得水土而生意方回一動必損若今年欲移先於去年春前開斷木之四周謂之轉垜木大先三年每年輪開一方乃可移其果木種則宜疏每一丈二尺一株者方爲適中惟八月至正月皆可種之時所種之地肥瘠不同惟雜以沙土最得春气之先易於發生

灌木

凡灌木最不宜其發萌時灌之灌則遂爲菑翳灌亦宜晚涼之其糞及撏豬湯退雞鵞翎湯【投以荔枝龍眼之核則翎腐】皆不宜親木跗必生蛀至灌果木結實時灌之以助其長摘實後灌之以濟其乏臘前則通灌之以俟其來春發育糞必久宿者必雜以水亦視其宜幹宜濕不宜頻灌也如松檜之在盆者土气淺薄必每年去根面故土一重而加以客沃土則宜土幹則灌自與在地生者不同

接木【陳瑩中曰色紅可使紫葉單可使千花小可使大子少可使繁黃庭堅曰雍也本犂子仲由元鄙人】

必視其時或將發生時或將黃落時在春分之前秋分之後是其也接之必先舉手定凖執刀端直不至重傷則易成活木生至一二年者可接其接枝宜剪其已生果發及二年有旺气者過脈乃善接法甚多不能殫述腰接木之盈把者近跗一尺或七八寸許間執細齒鋸截之爲枮又用利刀裁枮使之光平則不沁水遂以枮之一傍裁開其皮防連其膜長約一小寸先取剪下之枝裁去兩傍亦僅一寸置口含之使熱連唾揷掩於所開枮傍皮膜之間【人忌食飲腥酒】先以紙封次以篛封通務以麻皮緊縛之每枮對接兩枝相同外取幹壤以篛載於所接之處少潤以水復不宜灌又以濶篛髙跨其接枝上不容日防之俟其成體而始宜開掲也根接木身小者連跗截去如前法裁開枮頭中央以木貼照前揷之縛之以土封之七頭接取一木枝及一木根各帶斜裁去使半以人唾兩相粘掩之用紙及麻皮緊縛埋根於土以瓦規定露枝於上灌使少潤𨿽遇晴陰皆以器覆稍宻俟成形體而方開也木液濃者其榦亦堪接

寄枝

先一年前移其相似之木種大木側旣盛活於春分前後屈大木之枝與新種相方之木近其根跗間各裁去其皮與膜如接貼同紐合相定以過其气仍用紙及麻皮封縛甚緊不令顚掲直俟次年八月視膚理已平乃剪離大木之枝俟寄下者全活始宜移種有取種於盆盎中立架以就其大木惟欲深支勿使揺動則生也

揷木

視木之宜時用地開一寛穴斬木榦輕手揷入須深實以沃土灌以糞水或揷於芋魁蘿卜中埋之蓋榦之上苞發爲體下苞行爲根愼勿振揠【烏入切】以稿之也

種子

用木子於臘時先浸於宿糞穢中半月許取出於沃壤間播種比則脇之使直長則以時而出土移之子須帶肉者爲良

壓枝

春間或秋間屈木枝以石壓之於地用土封之俟苞間生根遂移種也枝跗須斷其半焉

脫木

凡果木於八月間和牛羊之滓包其鶴膝處先防傷其膚使气流行取紙麻皮緊縛之復以杖支之不令揺振從其開花結實至明年夏秋間啟視如根生滓間則斷其本植之於土宛然一故木也

善木

臘月間於木下側開坎寛深探攢心釘地之根斫斷止畱四散生者仍以土覆之以糞水灌透則生子碩大也

修木

必自其秋冬枝葉零落時始宜修平攘剔大者斧鏟小者刀剪亦視其繁冗及散逸者可去裁痕向下不受雨漬自無食心之腐無顚頂者則取其直生向上一枝畱其成長有枯朽皆宜摧拉須盡則不引蛀以妨盛枝欲木身之直者則從其不足處每年以刀劙【音離】其膚气行則傷痕先滿而身漸能直也【劙說文曰直破也】

綰木

必視木之已長髮萌未久而枝榦易於轉屈順其性而攀挽之也若枝大則用鉗碎而曲折之取麻皮約寛繩防【音榻】綰不宜太緊刺斷其膚气脈不貫通亦不能活也【防以索罥物也綰亦罥也】

通論

凡移種接脫花木等最貴及時又不宜使凡艸根荄【古哀切】雜長以分其肥沃奪其生意至於具腓也

凡果木多生蠧蠍【胡葛切】蛣【去吉切】【丘物切】之類齧之必探其穴以杉木裁爲鍼闗塞其气則自亡又以焰硝硫黃合紙綫絍穴口火然走其臭皆亡坋百部內穴中亦能殺蠧治魚鮏水灑蔬果等虫自消滅【海魚勝池魚】虫能飛動者取江橘黐以膠焉【啄本善啄蠧】

凡果木花卉最忌麝香燻觸則花葉遂皆枯厭宜多種蔥薤則能解之

凡接寄之木必用枝體相似與气味相合者如桃與李梅與杏棃與棠橘與枸方可接也如木筆與木蘭繡逑與八仙檜與纓絡方可寄也牡丹與芍藥方可七頭接也

凡伐木不宜亂伐惟視其性之易生者如桑如柳必伐而髠且用其肄是也【斬而復生曰肄】

有在土之果木畏冷如橘畏熱如梨松宜幹檜宜濕各適其性而封防培植之

有在盆之花卉畏冷如茉莉愛日如火橊喜水如菖蒲無失其宜

有相害之物木揷桂而枯烏賊骨而斃有相益之物牡丹得鐘乳粉而茂海棠得糟水而花鮮宜識其由【一云桂矴木上則茂矴木下則枯】

凡果實結一年至二年自必歇枝譬如人家有桃李三株俟其開花結實悉摘去十五株上者止畱十五株成熟逮明年乃摘去今年成熟者畱前年摘去者結實則本不傷而常年得其果實用也【漢大夫曰李梅實多者來年爲之衰】凡花卉蔬果所產地土不同在北者則耐寒在南者則喜暖故種植之時亦各不同開花結實先後亦不同有在髙山者有在平地者有宜早者有宜晚者又有在北者移於南則盛在南者移於北則變如果木之類在淮南爲橘淮北爲枳而蔬菜之屬在北爲蔓菁有根在南則爲菁菜惟葉龍眼荔枝之類生於南方【閩粵南粵】榛松之類盛於北方【胡遼】梅李之實食於初春【南詔】皆不能越其地土而長茂學稼圃者又如柳子厚云順木之天以致其性而後壽且孶【音字】也斯得乎種植之法矣

種木果法【漢書食貨志曰果蓏應劭曰木實曰果艸實曰蓏音裸】

種松【細葉毎五鬛爲一葉或有兩鬛七鬛者膚形片解有如鱗次】

春用子種之材宜爲器爲門子細香堪食春後収采松黃爲餅餌需冬半則毎鬛葉中生露凝若小珠食甚美其脂爲香【埤雅曰松命根遇石則偃】

天目松【卽松種產於天目山巖罅間得雨露所潤而生非由土而滋養其松鍼麤短甚堅荿久亦止數寸自含古意罅虛訝切】

宜種入盆翫之可以常漑亦復畏濕

羅松【松身葉甚柔】

春月宜種

娑【音梭】羅【葉長大子如栗】

子種之苞體漸爲大木【詩行葦注曰苞甲而未拆也體成形也】

長葉羅漢松柏短葉羅漢松【種佳皆柏身】

子種之苞體漸爲木歳久亦材大

檜【體香同柏葉細短而或銳刺爾雅曰柏葉松身】

子種之大材甚堅宜爲舟

纓絡【形體皆檜條弱倒垂如綫風動裊娜裊奴鳥切娜奴可切】

宜寄枝用檜體有子亦可種爲木

桐【大葉疎榦子若胡桃埤雅曰岡桐】

臘月種子搾油爲黏舟飾器之材甚多其木材中爲琴瑟一種矮身止長四五尺生子三年卽斃用子再種

梓【竦身大葉卽檟埤雅曰梓爲木王】

琴瑟材也種於林則令諸木皆內拱之斷其根瘞於土能遂長條枚取以分種

漆【長葉身短朝鮮國有黃漆樹似棕六月取汁漆物如金】

臘月種取液以飾器物失取其液液滿則菑翳惟取於霜降後者爲良【樊重欲作器先種漆樹人嗤之後皆得用向之笑者咸求假焉貲至鉅萬】柟【木最長大爾雅疏曰木理細致放豫樟子赤者材堅子白者材脆年深向陽結成旋紋者爲鬭柏楠】

臘月種材宜爲居室亦宜於爲舟及家具

楸【似梓長大釋名云楸梧早脫故謂楸美木也爾雅云大而皵楸小而皵榎皵音昔榎音檟】

臘月種材可爲器物理有云朶紋

溫杉【葉細】刺杉【葉麤爾雅曰柀杉身皆竦直一種桱木似杉而破柀碑詭切】

材理不腐可爲居室爲器用芒種時遇雨只斬其肄以揷之

楓【格物論曰樹似白楊】

其脂爲白膠香易長根側分其小木種之

櫧【小葉似茶木色似柟少黒結實小狀似栗捄蝟自裹味有苦】

材最堅白蟻不能齧而房之利爲居室實苦皆可食可種

樟【體甚香葉似楊陳藏器云縣名豫章因木爲名相如賦注豫章二木生至七年乃可分別】

材可爲居室器物易長根側分小木種之老則出火自焚種不宜近家室

柏【體香葉細埤雅曰世云柏之指西猶磁之指南也】蓊【烏孔切】柏【葉宻又名側柏】

材最利於造舟歳久不能燐【力忍切】敝苓堪爲合香者所需宜以子種

檫【葉小而岐】

材善爲舟楫根側取小木種之

靑楊【膚靑】白楊【膚白】

材善雕刻伐其木則根能再發條肄移而種之【諺云一株死有百株楊】

長葉黃楊【種佳】短葉黃楊

材理細致宜鏇器物子可種難長【東坡云只有黃楊厄閏年】

赤楊【卽水楊】

材同楊臘月宜斬小條爲栵【音例】而揷之於河壖【而緣切】根深耐水借以防堤【詩皇矣注曰栵行生者也】

吳茱萸【葉有紋惠民要術云種井上葉落井中飲此水者無溫病】

春月分小木種之子可種

梧桐【枝竦而疎葉大而岐膚靑而細爾雅曰櫬桐】

材中琴瑟有子小堪食可種【莊子以子爲桐乳】

楡【葉細膚內長而外脫種多皮細者佳字說楡沈滑故謂兪沈充甚切】倒垂楡【枝柔】

材堅可爲家具子可種

大葉柳【似楊】長葉柳【枝弱有綫】倒垂柳【長綫麯塵旖旎又曰官柳旖於蟻切旎女綺切】

材同於楊臘月斬大榦燔下焦而深揷之稊【音題】則歳可以髠而復條肄也【諺云根要焦埋到腰陶朱公云可髠以足柴】

槐【葉細色靑緑結子角如荳春秋說曰槐者虛星之精】倒垂槐【枝脆爾雅注曰槐冇數種葉大而黒者名櫰槐葉晝日聶合合而夜炕布者名爲守宮櫰槐石回反】

材堅宜爲器倒垂宜接用植槐體其芽可芼其子可種其花蕋和石灰蒸之可以供染【埤雅曰弱槐初生不能自立卽於槐下種麻脇槐令長旣植移而蒔之亭亭若一】

檀【葉似槐詩曰坎坎伐檀兮注曰檀可爲車者】

材最堅臘月分根側小木種之

椐楡【枌屬】

材理甚細可爲居室爲家具宜斬大榦揷之

椿【葉長而疎格物論曰椿與樗相似然樗木疎而气臭椿木實而葉香身大而榦端直有壽】

根側分小木種之弱芽可蒸爲茹亦可生食

棟【細葉疏榦圖經曰棟實卽金鈴子也】

材可爲器不裂取其子聨栵而宻種之長則駢【部田切】結如垣墻然其本芒種時始種則毎本有成紫花者爲佳種也【收子浸臘水貯甕中至夏月滌器蠅永不近取其子曬漧雜冬舂米內不生蛀能殺百虫】

黃棟

春月種弱芽宜燖焙堪食【居家必用以黃楝芽爲木蓼】

椶櫚【木膚爲椶一節生一匝葉從頂起甚堅靱而散頭杈枒周出如張蓋子生於葉底漢書曰並閭】

春月取子種任其椶自纒匝俟木大方裁脫之遂發而長且大若裁之早形𨿽長而不復大矣木盛時止宜春分裁其六葉秋分裁其六葉其子未透而苞者名木魚肥穉堪葅畏雞糞經之則朽椶與木材皆利於用【東坡云贈我木魚三百尾】

桑【荊公夏詩云繰成白雪桑重緑】

春間斷其枝瘞於地生條至臘月移種之平其根剪去俟次年離跗四五寸剪去至後年又離舊痕四五寸剪去始成木采葉以飼蠶自後毎歳蠶老時皆剪髠其榦令遂發條肄生葉采飼再蠶常鋤其園使熟壅則惟以欝棲【莊子注云欝棲糞壤也】不宜於灌糞【方俗云灌糞喜長根不長枝葉也】種宜葉大而厚者良其膚堪爲紙材其黮堪食亦堪種

柘【多叢生榦竦而直葉丰而厚】

春月種子亦可種葉宜蠶其葉隔年不采者春再生必毒蠶采不盡者夏月宜擊脫須盡

冬靑【葉光潤經霜雪亦不凋脫木理細而堅重本艸曰女貞謝暉詩云風動萬年枝徽宗試畫院諸生以萬年枝上太平雀爲題無中程者或宻扣中貴曰萬年枝冬靑樹也】水冬靑【葉細利於養蠟子】

子可種堪入酒至長盛時五月養以蠟子七月収蠟不宜盡采畱迨來年四月又得生子取養蠟曬漧以越布防於甑口置蠟布上置器甑中釡內水沸蠟遂鎔下入器凝則堅白而爲燭材其滓盛之以絹嚢復投於熱油中則蠟盡油遂可爲燭凡養蠟子經三年停亦三年【巴蜀擷其子漬淅米水中十餘日搗去膚種之蠟生則近跗伐去發肄再養蠟養一年停一年采蠟必伐木無老榦】

桕【緑葉似杏經秋發頳色可愛木無直榦本艸曰烏桕頳音蟶】

子可種亦可接接於本體其子外白膜蒸鎔之凝爲燭材其子內肉杵搾之爲淸油可然燈飾器又用其材也

水槿【細葉小黃花又名水椐】

臘月斬其條而揷之易成大木材可爲器宜養蠟子以取蠟

木槿【詩曰舜爾雅注云齊魯之間謂之王蒸】紅花【曰朱槿】白花黃花

重葉花四季花

臘月斬取小條爲栵而揷之可以編爲樊籬

肥皂【子形短而肥色紫】皂角【子形長如刀色黒木有長刺名天丁】豬牙皂角【子形小如豬牙色黒】香皂【子形圓小而香色白四木形葉不相似惟子气味同】

子可種材可爲器子可洗油膩甚益粉黛

栩【音許卽柞櫟木身長大伐則灌生而葉大爾雅曰其實梂釋曰捄盛實之房也其實橡也】

子可種其斗爲染皂材其葉大用以苴物

朴【楡類卽白駁木大而膚麤皵】

子可種惟葉沙可磨滑牙角器材脆不堪大用

白皂【葉似楊】

子可種其材中鏤刻

海桐【葉滑潤圓長】

取子爲栵種之可爲藩障可接楊梅

楮【葉大而岐漏膚中有液能粘一名谷】

子可種惟膚爲造紙材

榕【柳宗元詩云榕葉滿庭鶯亂啼】

鳥銜其子寄生他木初如葛藟緣之根須防木自垂得土气則過所寄卷曲臭惡不可爲材然多淸樾

桂【葉丰厚淩冬不凋枝條甚繁木無直體又曰木犀以其材理有花如犀角也】丹色黃色白色【古詞云狀元紅是黃爲榜眼白探花郎】早花晚花四季花結子種

種宜髙阜不宜灌以糞穢花時堪移屈其條壓土中能自生根得取種之子可種不如壓者亦宜以冬靑體接花甚香逺多所須於食物材亦中爲器

靑松【鬛葉似松鍼則麤短而翠能守歳寒膚靑內長而外遂浮脫之諺云栝子松結一房數十葉一葉捄一子子外有殻有皮仁甚香滇南種子色黒遼種子色黃滇音顚】

冬月種髙阜處不堪修伐大枝修後必出脂液流盡遂爲枯翳小枝修時隨然烙鐵通紅烙之更以人糞調濘泥塗之能禦其脂液春間用沃壤篩潔細取其子種於小盆盎中以大器蓄水隔離之停貯於內杜蟻不能進齧其根愛幹𨿽常灌使之防潤則止矣成形體漸以移種

榛【灌生大葉其實捄實外有殻有皮仁美】

宜北地南方間有之子可種

荔枝【子殻紅鮮肉甚甘美蔡襄譜有紅鹽白曬之法】

宜閩粵南粵【楊誠齋三山生荔枝詩云甘露落來雞子大曉風凍作水精團】

龍眼【一曰荔奴子殻圓色靑黃肉甚美】

宜閩粵南粵

橄欖【形似生訶子無稜瓣靑可食味初酸澀後香王元之詩云良久有回味始覺如飴】烏欖【仁大而香】緑欖

宜閩粵南粵

人面果【肉酸核如人面其仁甚香美】

宜南粵

椰子【大如瓠皮若椶皮肉有殻殻內有肉肉內有漿肉漿可食殻可爲器有大小材】

宜南粵【按椰子漿自然作酒气食之亦防醉名爲椰酒】

梅【實靑酢黃花甚香】種有鶴頂梅【實大而紅】消梅【實靑可啖𨿽酢甚松脆無滓白花重者小單者大】冠城梅【花白實甚大五月熟】時梅【花白實大五月六月皆有】早梅【花白實四月熟】冬梅【花白實小十用用不能熟】緑萼梅【花白萼緑實大五月熟】紅梅【花紅重葉二種或結並蒂小實不堪啖方子通詩云紫府與丹來換骨春風吹酒上凝脂韓無咎詩云錯認天桃有暗香】玉蝶梅

春分前秋分後可接接用桃杏體及其本體

杏【花粉紅實熟紅】名之著者沙杏油杏文杏金杏小杏梅杏【一名交和子埤雅曰梅至北方多變而成杏】晚杏

春分前秋分後接於本體及梅桃體【化書曰梅接杏而本彊者其實】桃【家語孔子曰果屬有六而桃爲下】種多名之著者金桃【實皮肉色如金上有朱防味甚香實大時用油紙防之】銀桃【實色白】王母桃【實圓大】襄陽桃【實圓大】半斤桃【實圓大】鷹嘴桃【實大香】瑞香桃【木矮不宜澆糞其實香】綿桃【實】匾桃【實宜油紙防】墨桃【實皮黒而肉如胭脂亦有匾者】早桃【實五月可用】晚桃【實八月十二月皆有】杏桃【實無毛亦有匾者有曰油桃】緋桃【千葉鮮紅花不結實暫結雙實不堪用】碧桃【千葉白花不結實單葉者有實】孩兒桃【亦曰芙蓉桃千葉肉紅花不結實】瑪瑙桃【千葉紅白相間花不結實】

春分前秋分後接接於本體畏水十年後則脂凝而木枯以刀直劙其膚而流去之又延生有十年盛也【化書曰李接桃而本彊者其實】

玉桃【實似櫻桃而大肉紅色熟】

宜燕薊

李【李肇國史補云李直方嘗第果實多如貢土者以緑李爲首今美者曰嘉慶子】種多名之著者禦黃李【實熟肥】金沙李【實熟】蜜李【實熟】靑脆李【實靑脆】白李【實熟甚】緑李【實脆】紫李【實熟】早李【實熟】晚李【實熟】

根側分其小木種之亦宜春分前秋分後接接於本體桃杏體壅便豬糞【埤雅云性頗難老老𨿽棘枮子亦不細】

枝頭漧【實如李幹熟於樹】

宜大名南樂

桬棠果【如李而無核】

宜肇慶

櫻桃【一名含桃子肥也】深紅子【早熟】深紫子【早熟】淺紅子【遲熟曰蠟桃】

枝榦節目間有根須常下垂春前帶枝揷之子將肥時得糞气則易熟【月令仲夏天子羞以含桃先薦寢廟】

柰【北方曰火剌賔實甚一統志云紅黃白三種陳子良云大長者柰圓者林檎剌膚逹切】

秋分後接接用林檎體及本體

林檎【花似鐵梗海棠子半熟有漿又名來禽俗名花紅一種多紅者曰海紅】

秋分後接接用棠梨體與本體春間一艸稕【之閏切】懸於枝端復支昻其條使長而下俯生子繁盛最易生蠧秋前皆善藏於木杪剖之可得過時則避入根跗間矣子將肥時得糞气則熟遲久

頻婆【似林檎而大南粵一種形如肥皂其核亦可煮食梵書以色之鮮紅者爲頻婆】

接用林檎與棠梨體

楸子【熟酸似柰而小】

宜陜西慶陽府及各衛所同林檎搗其汁熬之以爲果單

榲桲【木如林檎花白緑色其實類樝但膚慢而多毛味酸】

宜闗陜

枇杷【實味有漿古名盧橘按司馬相如上林賦盧橘與枇杷並列又郭璞注云蜀中有盧橘通歳食之非一種也韻府云盧橘皮厚大小如柑九月結實正赤明年二月更靑黒】

不接者壽接者結實核少接於本體宜水淋淡艸灰以壅於根側糞穢非其所便

優曇鉢【似枇杷無花而實】

宜肇慶

羊桃【其實五瓣色靑黃肉酸非萇楚之曰羊桃也萇丈羊切】

宜閩粵

余子【又名庵摩勒狀如川練子初食味苦澀少頃甚陳剛中使安南集云盧都子余子皆珍味可食】

宜南粵

馬金囊【實似松子而殻薄肉皆細條而盤結食之甚香津溢齒頰又曰馬防榔】

宜金齒

波羅蜜【實大如斗剖之若蜜其香滿室子練悉如冬核可煮食能飽人】

宜瓊州安南

楊梅【實熟甚】紫色【楊誠齋詩云玉肌半醉生紅粟墨暈防深染紫裳】白色【晚楊州曰聖僧】

春分前接接用海桐及本體壅便水淋淡艸灰

黃彈【似枇杷無核】

宜閩粵

梨【花白實香有漿埤雅曰百損一益朱子曰梨名快果安南有庵羅果似北梨四五月間熟多食無害一種柤梨味酢澁故張敷曰柤何比梨】種之著者香梨靑消梨瓶梨綿梨鵞梨紫梨水梨金花梨黃梨紅梨雪梨寒梨

春分前接接用桑體過時則桑液濃融浮其貼而不能固矣亦宜棠梨體摘去繁實實大顆用油紙防之則皮薄而不踳駁實時旱喜恆灌水

棗【實熟甚太平廣記曰木蜜子也哈烈有巴且杏似而甜又名忽鹿麻】種多名之著者瓢【卽壺】甜梭雞心細核長【又曰三寸】圓大小【五熟】龍【枝榦卷曲如攀束然結實不堪食】

種宜髙阜不接者壽根側分小木種之【詩曰八月剝棗】

【俗作柿非實熟甚格物論曰柿朱果也】種多名之著者海門【其蒂經久雨卽脫用油紙防體重大立竹木以支之】銅盆方蒂匾花火珠圓珠牛你步帶杵頭蓋【有蓋如盤皆朱色】綠【耐久藏閒居賦云梁侯烏椑之】脆【生而不澀可啖皆緑色】

春分前接接於本體白露時生繁而摘下者碎搗毎升水半升釀四五時柹液爲造雨蓋材實時多從跗至尺許以膚間橫裁斷之不脫

橘【花葉枝榦皆香】種多名之著者沙橘【九月采實至春可食肉甚逺藏可經盛夏皮亦可用形大】衢橘【實皮薄香肉】早黃【實皮薄香肉】蜜橘【實小皮薄而細者佳麤者又一種形甚匾肉皆少核甚】小橘【實皮薄囊小肉】穿橘【實皮薄心穿透露至頂肉】塘南橘【實名豬肝者肉名鱓血者肉次】匾橘【實形大皮細靑時遂可啖】緑橘【實皮厚肉耐久藏】金橘【實一種形如小彈丸皮香甚肉酸一種形如大蓮菂體長圓不一圓者皮香肉酸長者皮香肉亦皆少核花遲熟旱】

三月後四月前接接宜枸橘體畏幹生實時常以水灌之則肥便豬糞易生蠧蠧化蝴蝶蝴蝶胎子還育於木爲孩虫時得探去盡不接者壽帷難繼佳種也【至冬下積秔稻穰壅之上織秔稻艸包防之以死防浸糞中發肥瘞於橘根則生實繁盛釋書云如橘得防】

柑【花葉枝榦皆香廣東有宜母子狀類柑橘味酸】種多名之著者香柑【實形小而圓囊甚皮甚香】甜柑【實形甚麤大皮於囊】幹柑【實皮細囊少漿味耐藏至夏】蜜曇柑【實比干柑有漿一種形小甚香】脫花甜柑【實皮細靑遂可啖囊最】牛乳柑【實形長如牛乳皮囊酸】波斯柑【實皮麤囊防苦能耐久藏】佛手柑【狀両手作和南禮有狀一手問訊禮無囊用皮】靑柑【實皮細囊酸惟靑可啖】廣柑【實大皮辛囊酸】酒柑【形長皮苦囊酸得酒香】

同種接橘法【李衡種柑曰有千頭木奴及成嵗得輸絹數千疋】

金荳【實形如荳皮辛香大核肉甚酸】

同種接橘法

香櫞【實有名枳皮甚香其囊酸】

三月以核種之甲折漸爲木

柚【實皮香可食囊甚酸朱文公柚花詩云春融百卉茂素榮敷緑枝】

三月以核種甲拆漸爲木亦宜同種接橘法【列子云食其皮汁已憤厥之疾】

橙【實囊酸皮可用果木志橙似橘而非似柚而香韓子謂之瓌橙】

三月核種遂苞體之亦宜同種接橘法【自橘以下畏寒】

枸橘【實皮囊皆無用】

二月取核索於穰綯間開泥溝種之成長時爲栵而齊每年裁髠其頭枝葉從根生而比宻且多棘鍼甚能屏障散種者可接柑橘

栗【其實捄冇刺如蝟實有殻有皮肉有大小埤雅云北方之栗也】

二月種子亦可接於本體【子種其在捄中而方匾者他日生子丰滿】

胡桃【實有肉核有仁仁有皮去肉用仁香博物志張騫使外國還始得種】

十月種子宜大石重壓其根使實生子不脫落

安石橊【實有百數子成捄紅子甚明潤白子名水晶橊皆美酉陽雜爼曰丹若陸機與弟書云張騫爲漢使外國十八年得塗林安石橊】紅花【結子】黃花肉紅花四季花並蒂花白花

芒種時取小枝挿之宜深能灌生亦可分小木種宜伐盡畱一干則茂暑月烈日中亦宜淖【音閙】以水糞又喜旱喜肥以石置於枝間則宜結實視其花苞底尖者不實惟可摘而簮戴其實以油紙防之𨿽經霜日不能開裂【詩皇矣注曰灌叢生者也】

火橊

宜入盆翫五六月間置烈日中以水日浸日曬間以糞穢淖之則花恆開不絕畏寒芒種以小條挿俟活遷入盆子酸細不堪食可種

餅子橊黃花紅花【王禹偁詩云誰家巧婦殘鍼綫一拶生紅熨不開拶子葛切】白花肉紅花樓子花

芒種揷其條宜肥澆法同火橊

銀杏【實外有肉內有皮殻仁去肉用仁又名鴨腳】

木大二月種子亦可接於本體大則隨其榦多寡各裁枮以貼接之其材制爲家具𨿽久燥不裂不結實從木跗開小穴補以結實木遂結也

榧【實有肉殻皮仁用仁東坡云玉山果本艸云去三虫】

木大甚材爲器甚滑二月種子

木蜜【實紫黒色形似珊瑚屈曲成叢又多枳枸朱子謂俗言癩漢指頭是也曲禮曰婦人之摯椇榛埤雅以椇卽木蜜也椇俱禹切】

春前分小木種之種不宜近酒室使酒味薄材爲盛酒器遂敗酒作枕臥醉者易醒

木【實似桃而大味酸澀老穉有所須埤雅曰剪紙作花粘實得日露之气乃紅其文如生一種香�色黃本艸云生壓汁和參松末作濕香】

秋分後根側分取小木種之喜陰喜肥【埤雅曰楙木百益一損楙音茂】

無花果

根側分取小木種之

郁李【灌生子如櫻桃若李爾雅疏云常棣一名棣】

春月分小木種之

羊棗【實如小今人謂之羊矢】

春月取子種之

蒲萄【張騫遺種劉禹錫詩云繁葩組綬結圓實珠璣蹙】紫實水精實【皆有圓有長甚有漿】

二三月之間斬其藤挿於芋頭或於萊菔頭中種之造髙架以承受其藤葉一日以冷茶灌間兩日復以水灌一度茶二度水又宜灌以肥肉汁同於灌茶生子逼側亦爲酒材宜根接

八檐仁【味仁似杏子仁而香】

宜回回田地

必思答【味仁似榧仁而色赤酸有香】

宜回回田地

君遷子【有汁如乳汁味平吳都賦云平仲君遷皆木也南粵呼爲牛你子】

宜南粵

大藥【有大如斗者味極美】

宜滇南鎭康州

鮮子【大如味酸】

宜滇南鎭康州

朱蕉黃蕉水蕉牙蕉【皆花色葉似芭蕉而微小花如蓮而繁宻日放一瓣放後卽防而結子防儒誰切】品類甚多

畏寒至冬以柔穰宻防不令著霜雪冰凍有故體則能開花結子名蕉黃春間勾萌時分種之【出閩粵者佳灣甸州誌開花結實味可食一統志名蕉黃韓文荔子丹兮蕉黃霏雪錄云焦黃如味極香美勝】

椒【爾雅曰檓大椒檓欣詭切】

取帶目未開子雜幹壤同入罌中宻封口倒置垂堂下有南日之地每日須令曬之至二月開種皆生臘月移熬其子油甚香美能宜食物

茶【本艸云茗苦茶】

二月間凡一坑下子數粒俟長耘種之每株離三四尺爲行惟以水灌不便於糞三年遂可采造之矣【按茶不可移植移必不茂世俗婚聘用茶蓋取一定不移之義云】

茶防【葉如茶而長大五六寸食之有橄防余之味本艸曰臯蘆是也】

宜南粵

荷【蓮藕皆美有漿葉用鹽防其蒂曬漧亦堪用爾雅云荷芙蕖其莖茄其葉蕸其本蔤其華菡蓞其實蓮其根藕其中菂菂中薏】黃荷紅荷白荷碧荷富荷四面荷並蒂荷【皆以香名之有藕又有蓮者有蓮而藕小者有花重多而無蓮藕亦小者】

立夏前宜淺池種之先放池水令竭畚以種稻腴土築使平實以臥其藕逺去四五尺爲一本覆以濘泥而後以水沒焉須立露其萌勿著沈下隨形體漸以水加之也宜糞秋冬視水旱漸取其藕疎而易大種於缸器中翫者則壅以酒糟皮角等末屑甚畏婦人入水經之遂作【於爲切】腐喜雨【王荊公詩云新荷挾雨驕墨娥小錄云用蓮實裝於雞子空殻中紙糊其口與雞母伏雞兒出日取出以天門冬爲末和肥泥安盆中將蓮實磨穿一頭種之勿令水漧自然生葉開花如錢】

菱【實殻澀內肉有漿酉陽雜爼曰武陵記四角三角曰芰兩角曰菱】種有紅色靑色長

圓大

小早

晚

宜淺水淸明時置水中養取長萌者用蘆竹之挿肥水土中上露顚體遂依蘆竹識其本可以著糞【仇池筆記菱花背日開故菱寒】

芡【實又名雞頭一名水硫黃】無刺【殻不苦澀肉味香柔膩】有刺【殻苦澀肉味次】

宜淺水中畱帶膜者五月種之凡摘時須認記結實之日如已七日可摘過八日則遂堅老矣【仇池筆記芡花向日開故芡暖】

蓮心【子角柔肉香浙人又名茶菱】

宜淺水五月種之俟其結子成連根葉收取曬漧擊落其子若種則畱其帶角者

鸚歌舌【範石湖虞衡志云卽紅鹽艸果之珍者】

宜桂林

地栗【子有漿卽荸薺】

四月時先種於濕土間令已成形體五月盡以腐艸壅水田種蒔之必理其根平覆於淺泥上行宜甚疎壅便狗糞恆蓄以水至九月開土中視其子色已紅則樵去其莖以養其子冰霜後可鋤得甚嫩老者其汁堪爲片粉【再種曰蒔】

蔗【長短不齊長者五六尺短者三四尺狀似竹有節無枝實中直理葉似荻聚頂上膚粘幹肉味甚甘有漿因橫出故曰庻生子虛賦曰諸柘本艸云赤色名昆侖蔗容齋五筆載蔗有四色本艸云廣州一種數年生如大竹長丈餘廣記云交阯蔗圍數寸長丈餘世說扶風蔗一丈三節見日卽消見風卽枯】

三月沃土橫種之節間生苗去其繁者至七月取土封壅其根加之以糞穢遂成長而可收矣𨿽常灌水不宜久蓄俾水勢流滿濕潤則已今飲食所須甚廣杵濾其漿水煎之爲赤砂餹易以一法煎之爲白砂餹又易以一法煎之爲餹霜也

竹嶼山房雜部卷九﹤子部﹐雜家類﹐雜品之屬﹐竹嶼山房雜部﹥

欽定四庫全書

竹嶼山房雜部卷十

明宋詡撰樹畜部二

種花卉法

山茶【葉似木樨而丰厚經冬不少脫】

寶珠【蘇子瞻詩云葉厚有稜犀甲健花深少態鶴頭丹】楊妃花【肉紅色開早】四季花宜寄枝寄用本體黃花【香】宜寄枝寄用茶體若山茶體花仍爲紅色白花宜寄枝同黃花【一種玉茗如山茶而色白黃心緑萼】磬口花鬯口花宜子種

茶梅【花萼如山茶而小淩冬不雕】

宜寄枝寄用山茶體

繡毬花【大葉皴體屈折一花五瓣百花成叢一叢如毬其毬滿樹】

紅花白花宜寄枝寄用八仙花體

玉蘭【按木蘭翠葉紫房今玉蘭花白而香如蓮亦有黃者相傳卽爲木蘭火理府誌木蓮花樹髙大葉如枇杷花如蓮有靑黃紅白四種形與玉蘭相似今疑卽其黃白花者耳】

宜寄枝寄用木筆體【花香似蘭故名陸龜詩不知元是此花身】

木筆【灌生花紫白深淺二種卽辛夷且泉賦曰新荑】

宜根側分小本種之宜斬小條揷之

玉蘂花【周必大云條蔓如荼防冬凋春茂柘葉紫莖花苞初甚防經月漸大暮春方八出須如垂絲上綴金粟花心後有碧筩狀類膽瓶其中別抽一英出眾須上散爲十餘蘂猶刻玉然花名玉蘂曽端伯以爲瑒花李衛公以爲瓊花黃山谷以爲山礬皆非也王建詩云一樹玲瓏玉刻成楊巨源詩云蘂珠公主玉花香此與玉蘂花傳神也一統志瓊花下曰一名玉蘂花今以八仙比之似非必大之論】

今無州土

山礬【花白江南取以供染故曰山礬】

宜根側分小木種又宜以小條揷必存其故土

七里香【碎白花又曰九里香】

壓其枝俟生根分種之葉能染黃

八仙花【體葉似繡毬白花八朶爲叢橫分出之形似瓊花然瓊花不結子瓣厚而香八仙花結子瓣薄而不香雲南一種鄧花亦八蕋有五色】

宜分種其小本體可寄繡毬【瓊花種絕後人以此代之】

銀毬【花白似球形小葉似桑】

宜脫木法

海棠【賈耽著百花譜以海棠爲花中神仙無香惟大足縣產者有香】

垂絲【梅聖兪詩云胭脂色欲滴紫蠟蒂何長】宜寄枝用櫻桃體西府【東坡詩云朱唇得酒暈生臉翠袖捲紗紅映肉林深霧暗曉光遲日暖風輕春睡足】臘月開其根外爲小溝只長條本可以移種亦可以枝揷不花則裁其已花之木爲釙內於根跗間則花也四季花【卽鐵梗又曰祝家桃花同西府柎防堅】宜根側分小本種貼梗【灌生無大木紅花】宜根側分小本種黃海棠【海棠譜洪適有詩】

棠梨【花似海棠色白子白者曰棠赤者曰杜】

根側分小本種子亦種遂苞體體可接梨又可接林檎頻婆材細中於鏤刻

八寶妝【葉如椿白花結子靑紅碧緑如寶石之錯雜然】

春月種

紫薇花【花碎色紅開甚久格物論曰俗名怕癢花今名百日紅】

春月根側分小本種之

金松【垂條如弱栁結子如碧珠三年子乃一熟毎嵗生者相續一年新舊生熟皆綴於條上璀錯相間璀七罪切】

出臺州

紫荊花【大葉花繁碎紫色灌生】

春月根側分小本種之

刺桐花【小葉身有刺今又曰海橊】

紅花【枝榦堅大成木歳寒集曰晴烘鶴頂丹】白花【條柔】以春月分其根側小本種之

紫槐【似槐榦弱而花紫卽守宮槐】

春月從其根側分小本種

檉【葉甚細條花粉紅枝弱下垂風中裊娜又名西河栁】

春前斬其榦挿之

牡丹【花甚肥大多葉髙簇者曰樓子埤雅曰世謂牡丹爲花王周濂溪曰牡丹花之富貴者也花葉單者曰山丹】

花品甚眾歐陽文忠公及本朝周府皆有譜記之祥而種植灌漑之法不同蓋余家松江薄【音博】下隰之處土中常有瀦【音豬】水多灌則土冷淖而寒生意根更蝕朽初分者天久晴燥間十日灌一次至立冬灌一次臘月終灌一次才得春意遂挾春驕復不宜灌怯春風防著花丰秋分通起出於土面視根盛析而種之或劚【竹足切】芍藥剪牡丹枝兩裁爲七頭接之至來秋驗其本體生根裁去芍藥卽眞也花過速剪去則花牀無傷【霏雪錄云張茂卿嘗接牡丹於椿樹之杪花開時延賓客推樓翫焉】

衣羅花【長葉有紋如羅花粉紅一名間竹桃花】

畏寒壅便雞糞澆撏豬退雞鵝等湯宜脫木法宜根側分小本種

剪羅花【花甚紅】

畏寒澆法同衣羅出南粵

佛桑花【葉似桑而小】

黃花紅花【蘇東坡詩云熖熖燒空紅佛桑】白花紫花淡紅花畏寒澆法同衣羅出南粵

茉莉【葉如茶而大江奎詩曰他年我若修花史列作人間第一仙】

白花【甚香】重葉白花【甚香】澆法同衣羅出南粵【墨娥小錄云在盆者立冬時必入房內遮風常置有日之處至立夏乃出外去上面舊土一層再加新土培之不宜太肥至長葉而後澆肥也黃氏日抄云以米漿日漑之則花可耐一夏六月六日以治魚鮏水一漑益佳】

菊梅【條似梅花似菊一名仙梅一名鐵柱梅】

澆法同衣羅

杜鵑花【廣記南方多躑躅花照耀如火卽今杜鵑花本艸言羊躑躅花黃似鹿蔥躑丈只切躅馳祿切】

鮮紅花【東坡詩云披香殿上紅氍毹氍巨俱切毹山於切】粉紅花【皆重葉而小】性喜陰澆宜天水井水畏煙油

映山紅【全類杜鵑】

肉紅花白花淺深數種【花皆單葉】春時從根側分小本種

梔子【葉圓長有紋一名越桃子虛賦曰鮮支杜工部詩曰紅取風霜實靑看雨露柯】

單花【生子】重花【子少而少】四季花【皆白色】五月芒種時穿腐木板爲穴塗以污泥剪其枝分板穴中浮水面候根生破其板爲宻栵而種之可以樊圃有每枝以沃壤一團揷而置之松畦內常灌水候生根移種之亦宜芒種時其子爲染黃材【貨殖傳云梔茜千石亦比千乘之家茜此見切】

蠟梅【灌生葉長而沙涪翁花詩云色染薔薇露體燻山麝臍】

磬口花宜子種芒種時檀香花狗蠅花宜從根側分小本種

棣棠【灌生葉有紋如麻冀越集曰黃花開土旺時春季則棣棠夏季則黃葵秋季則菊冬季則蠟梅余觀棣棠遇季月卽開今亦有白花者】

花時從根側分小本種之輔以屏架

金絲【灌生葉長花黃多須】

春半秋半宜從根側分小本種

金梅【灌生短葉花黃似梅】

春時芒種時從根側分小本種

錦帶【灌生花粉紅若桃王元之名曰海仙】

春月根側分小本種

荼防【灌生作酴醿酒山谷詩云露濕何郎試湯餅日烘荀令炷鑪香東坡詩云分無素手簪螺髻且折霜防浸玉醅】

白色花鵝黃色花春月分根側小本種以屏架輔之

刺防【灌生細葉多刺紅花重葉狀如玫瑰而大無香】

春時分根側小本種

含笑花【形葉似梔子霏雪錄云花若苖蓞未開時故名】

紫花白花【楊廷秀詩云大笑何如小笑香紫花不似白花妝不知自笑�相笑笑殺人來惱斷腸】春月移種

月季【灌生小葉】

紅花白花春前剪其枝深揷於肥土中俟生根移種之輔以屏架花謝結子卽摘去花開恆不絕

玫瑰花【灌生多刺細葉】

黃色花紅色花【唐詩云蕋粘宮額粉花勝醉仙妝】白色花【皆香堪入酒入茶入蜜】春時從根側分小本種輔以屏架

繡停鍼【灌生小葉似郁李俗名馬鞭花】

粉紅花白花【皆重葉】春時分根側小本種

瑞香【葉光潤有黃邊者枝頭甚繁體榦柔靭】

黃花紫花【楊萬里詩云紫苴翻了白花枝】白花二色花【一體有紅白又有數本】樓子花單頭花串子花【皆有香】帶花枝揷於背日處或於初秋時揷於水稻側俟生根移種之

丁香【花白葉如瑞香】

春月分根側小本種之

結香【枝葉如瑞香而大花淡黃無所奇惟枝柔可以束結毬物之形】

春月分根側小本種之

鬢邊嬌【灌生紫花又名栁穿魚】

春月分根側小本種之

芙蓉【灌生花葉俱大一名拒霜唐太宗詩雲遊鸎無定曲驚鳬有亂行】

轉觀花【紅白相間次第開謝深淺敷榮】紅花肉紅花黃花白花四面花【七月遂開】十月花謝後則髠其條斬成尺許之段

臥置向南日墻下覆以干壤候來春見節目間勾萌有體則爲坎深揷於中皮柔靭連條風戾之至春漚於池以糾便索徽纒甚能勝水嵗可髠用也

金鳯花【灌生細葉黃花俗名金雀晏殊詩云九苞顏色春霞萃丹穴威儀秀气殫】

春時根側分小本種花堪芼食

珍珠佩【灌生白重花如繡停鍼而小有單花而細張舜民詩云千璣萬琲照庭除】

春時分根側小本種

天竹【葉小脫而耐冬開碎白花結紅子成叢】

冷茶或退雞鵝翎水澆春時每株分移之子亦可種秋後裁髠其榦畱孤根俟春遂長條肄而結子則身低矮其子蕃衍

虎刺【葉潤而細枝間有刺子紅養生雜纂云壽庭木也】

子可種喜陰退雞鵝翎水並臘糞澆之培防年久層層葉綠如蓋結子若綴火齊然

葉下紅【一干數枝橫出緑葉結子於葉底經嵗常紅新舊相續】

澆同虎刺法

雪裏紅【葉細柔結子至冬始紅】

澆同虎刺法

木香【灌生條長有刺花香甚淸逺】

黃花紅花白細朶花【紫心者佳】白中朶花白大朶花宜臘月斬其條揷之立屏架以爲輔

金沙花【灌生條長有刺紅色防香王介甫詩雲海棠開後數金沙髙架層層吐絳葩咫尺西城無力到不知誰賞魏家花】

宜冬盡斬其條揷之輔以屏架

寶相花【灌生似金沙花亦紅色差大】

宜冬盡斬其條揷之輔以屏架

佛見笑【似金沙肉紅花大朶一種花小而開遲曰玉堂春】

宜冬盡斬其條挿之輔以屏架

十姊妺【似金沙花數朶成叢肉紅花色卽錦被花霏雪錄曰錦團兒】

宜冬盡斬其條揷之輔以屏架

薔薇【灌生有刺本艸以花單葉白者結子爲營實花單白者香】

黃花【大朶花】紅花紫花肉紅花白花【香皆有重葉而厚疊者】宜冬盡斬其條揷之輔以屏架

素馨【灌生卽那悉茗花生王素馨冡故名】

黃花【細小香而醖借莖葉緑肥而稍堅】白花【細小香而醖借葉靑而防柔】春時分根側小本種宜撏豬湯退雞鵝翎湯澆立屏架以輔之迎春【細葉柔條花黃小又名金鎖玉連環花二瓣一紅一白自相勾挽】

春前從根側分小本種以屏輔之或取其枝壓地中節目間卽生根可移

錦防榦【葉長條柔小黃花又名金釵】

同迎春種法

潑雪藤【一葉一花甚繁而白朶若梨花經春至夏】

春時取枝條壓土中生根移種之輔以屏架

辟麝香

春月從根側分小本種於園庭中能祛麝气

芍藥【苞生花似牡丹埤雅曰芍藥爲花相】

品類甚眾劉攽王觀皆有譜今不重敍秋分時分其苞根種者交春卽花春分時分者次年方花澆如牡丹喜肥向陽畏陰濕【詩下泉注曰苞艸叢生也】

蘭【苞生一莖一花淸香石門山有春蘭秋蘭鳯尾蘭素蘭石蘭竹蘭又福建有建蘭】

花時種之喜陰宜皮屑浸水澆壅便雞糞【楚詞余旣滋蘭之九畹又樹蕙之百畆山谷云蘭似君子蕙似士大夫大槪山林中十蕙而一蘭】

懸蘭

束以銅絲懸於梁檐間不著以土惟宜取冷茶淸潠【蘇因切】之自生自花

篛蘭【濶葉紫花無香】

春時種之喜陰

蕙【苞生香同蘭一莖數花】

春花秋花四季花種同蘭法

萱【苞生一名鹿蔥一名宜男傅賦曰令艸宜男花也】

春花秋花秋花冬花【有紅黃重葉單葉】麝香花【二色花甚香淺黃者又曰金萱白者又曰銀萱】雨中分勾萌種之其穉芽花跗皆可食芽跗春宜夏秋不宜【潁濵詩曰呀然黃鵠嘴】

芭蕉【苞生葉甚長大漢書曰巴且艸】

畏寒冬以柔穰苴之防其霜雪能開花花倒俯花瓣中積水如蜜名露侵晨取食發時分其勾萌爲種根堪作脯

水仙【苞生根有囊花淸香山谷詩雲水沈爲骨玉爲肌】

金盞銀臺花重葉花六月時其根囊自出土上通鋤起曬六七日收至九月浸糞中亦如日曬數取瓦規沃壤用露芽向上苞種之則花繁宻而葉短少

寶蓋花【苞生花紅下結細子】

春間宜分其苞根種之

金蓮花【苞生開花結子霏雪錄云似蓮而小色黃如金六七月開】

春間宜分其苞根種之

長春菊【苞生又名倭菊花黃】

子落卽苞體遂花花後卽結子花恆不絕

剪金羅【花黃色】剪黃羅【花紅色】剪春羅【花丹色】剪秋羅【花紫色皆苞生】

三月分其苞根種之或春以其子稀播於絕細濕糞壤中遂勾萌也

紫河車【本艸曰蚤休黃紫花蕋赤色上有金綫垂下俗呼重樓金綫】

春時從根側分其子種之

石菊【苞生又名瞿麥】

紅花肉紅花紫花白花芒種中分根葉種之

洛陽花【花似石菊而色嬌艷苞生】

紅花肉紅花紫花深紫花白花春中分根葉種之

百合【長四五尺葉小而花大一名摩羅】

麝香【花色防黃冇香】珍珠【花色紅有黒防莖葉中有紫珠】根有囊可剖春取其囊甲分種之囊可蒸食

渥丹【本艸曰中庭花亦百合也古名山丹花小於百合】

紅花【楊廷秀詩云楝紅一色名羅袖金粉羣虫集寶簪】白花根有囊種同百合玉簪花【苞生大葉花香白色又名白萼涪翁詩云玉簪墜地無人拾化作東南第一花】紫萼【有葉靑白名間道花紫色】黃萼【花黃色】

春時分其勾萌種之

鶯花【莖長四五尺花甚大嬌好本艸曰罌粟又曰米囊花】

花色數十品紅白紫淺深重葉單葉之異八月種子以墨緇之有雜以菜子熟屑皆能制蟻不銜子可食壅以糞壤肥則有重葉

滿園春【似鶯花而小卽虞美人】

花色數種紅白深淺重葉單葉之異治沃壤臨八月種其子以糞水澆之肥有重葉

菊【色靑肥盛長有五六尺本艸云一種莖紫气香而味葉可作羮食者爲眞一種靑莖而大作蒿苦气味苦不堪食】

花類百餘種劉範至能史正志皆有譜不能盡品第其花之色後有好事者又喜用其巧意而一種易二三名呼之季秋時月得翫此花亦爲美景非必爲逸花也濂溪謂陶之愛亦寓言耳菊本苞生淸明時每莖分析預以豬糞更番爲沃土取瓦規之而種𨿽怯水亦常喜陰又須三五日澆以糞水長約八九寸則斷其中頭畱二三頭令齊長揷楥【爲眷切】爲倚俟至秋又長枝蕋必摘去其繁衍每枝帶花一朶不過八朶九朶則花大而茂耐久觀翫擊瓦礫覆其土不使浸防葉上葉從根跗而靑宻也

秋牡丹【苞生花而小形如牡丹色紅】

苞體時中分而種之

秋海棠【葉大俗名斷腸艸花狀海棠惟四瓣亦嬌美】

二三月取子種於背日巖谷之間喜陰有毒

蜀葵【葉防大爾雅曰戎葵】

花深紅淺紅紫白色數種皆有重葉單葉秋間花後只宜種子淩冬不凋春雨時移澆之肥則多重葉

錦葵【葉大而肥厚花小爾雅曰荍曰蚍衃注曰今荊葵也荍音翹蚍音毘衃音浮】

深紅色花淺紅色花【皆單葉】種同蜀葵

黃葵【葉如芙蓉花色正黃而大】

二月以子播種

夜落錢【葉長綠】

純紅花【石懋詩云春來買防深紅色燒得人心似火然】肉紅花種同黃葵

鳯仙花【葉長莖肥花嬌北人名海衲花一種川鳯仙花開早】

花色紅紫肉紅白防紅數種重葉單葉之異二月以子播種搗花葉同礬可以餙指甲作絳色莖亦可以爲葅

露水菊【長葉又名滴滴金花似黃菊卽旋覆之重葉花也】

乘露重滴入土自生生而遂花

觀音菊【芭生花藍色如蓋頭有心如人】

春間分其勾萌種之

紫栁【苞生葉緑如藜花細紫而長穗又名水紅花】

春月分其勾萌種之

三春栁【苞生花細紅而穗長】

春雨時分其勾萌種之

雞冠花【葉長莖肥長有止長一尺許者蘇子由謂爲矮雞冠】

紫紅花肉紅色白色【有匾潤者有鋭長者】二月以子播種之

金蟹花【苞生翠葉黃花又名金蠅】

春時播其子或中分其勾萌種之

蛺蝶白花靑花【卽烏扇】紅花【皆苞生】

春雨時分其勾萌種之

涼繖紫花肉紅花黃花白花【數長朶爲叢橫開如張蓋皆苞生】

春雨時分其根種之

金燈花【苞生根名石蒜花紅數朶爲一叢橫開如張蓋李商詩云蘭膏處心猶淺銀燭燒殘焰不馨】

野生秋深蕊挺出土中葉至花盡乃發移植宜春雨後

山慈菇【花淺紫】

春雨時種根有囊皮中有綿綿內有肉堪食

觀音芋【花大一瓣如蓮有心如人坐者】

春雨時分其根種之

補錦衲【形葉似莧而長詩曰卭有防鷊爾雅曰虉注曰小艸雜色如綬又有深紅間淺紅曰老少妍者曰秋紅者鷊音逆】

二月以子播種

北蜀葵【葉肥又名山芥菜卽地黃花紫紅】

二月分其根葉種之

野黃花【花萼如錦葵黃色】

二月以子播種

辟雪【花生小白花】

初春分其根葉種之

深紅蓼【條花爾雅曰紅蘢古】淺紅蓼【皆花紅蘇東坡詩雲臥雨幽花無限思抱叢寒蝶不勝情】

二月以子播種

二至花【苞生花小紫白色夏至花開至冬至止日至巳時則舒故又名巳至花】

春勾萌時分種之

水金蓮【葉滑而肥小黃花】

春盡分其根莖種淺水中根亦可蒸爲茹

淩霄【花大紅黃色詩曰苕又名紫葳苕音條】

春間分根側小本種緣於他木【酉陽雜爼曰花中露水損人目】

枸杞【小葉紅子】

春間分根側小本種緣於他木其枝最多曲折子可爲金髓煎有截短莖束把爲畦種之漸刈其頭芼以爲茹

紫藤【白樂天詩云藤花紫防苴藤葉靑扶疎】黃藤【亦花色】

春月時分根側小本種之緣於堅木方能耐纒花可蒸爲茹

西番蓮【小岐葉花防緑色】

春時種立屏架累之以枝臥地則節節有根生用而分移

掛棚紅【子紅色】掛棚金【子黃色又名毛藤】

春月時分根側小本種緣於他木霜後結圓子累累若�珠

纒枝牡丹【莖葉俱柔花色粉紅卽米祥根重葉花又名皷子花鄭谷詩曰落日風吹皷子花】

春雨時分其勾萌立屏以累之

黒牽牛【子黒花碧秦少遊詩云仙衣染得天邊碧乞與人間向曉看】白牽牛【子白】

春以子播種結楥與扶向晨則花鮮見日則防

錦荔枝【莖葉皆柔卽苦爪長短二種有土結子如肥棗熟紅多漿酸】

春月時以子播種立屏架以累之結色靑緣老熟紅黃皮肉磥砢【磥力罪切砢力可切】斑斑如錦生時可麤熟而淹以爲葅【詩曰蒸在栗薪】

萬歳藤【卽天門冬杜子美詩曰天棘】

春時取其勾萌分種立屏與累之蘿葉周宻眞如檜栢揷楥亦宜【文公朱先生詩云髙蘿引蔓長揷楥垂碧絲】

薜荔【累木者木薜荔累石者石薜荔名木蓮者子可食有大葉細葉皆小白花味香】

春雨時分其根葉種之藤蔓交錯根須繁宻累衣墻壁間淩冬不凋秋間紅葉帖帖有如畫景【栁栁州曰宻雨斜侵薜荔墻】

石菖蒲【有虎須者冇旋如錢者一名昌陽楚辭曰蓀】

芒種時種於拳石間石須上水者爲良根宜蓄水而葉不宜近水以木板刻穴架置寛水甕中停陰所葉則向上而立居室內亦見明而向當更移轉置之怯熟手炙怯酒气鮏味見日霜雪煙火皆防喜雨露遂挾而驕夜息至天明葉端有綴珠宜作綿捲小杖挹去則無黃葉杪愛滌根若畱以泥土則肥而麤須恆易去水滓取淸者續以新水養之久則細短油然蔥蒨【音茜】水用天雨惟嚴冬經凍根浮腐卽去水藏於無風寒宻室中常墐其戶遇天日暖少用水澆

珊瑚子【小艸枝柯不長葉大而疎子肥而紅陵寒不凋】

喜陰春時雨天移種

鳯尾艸【小艸色靑葉紋】

喜陰春時雨天移種

長生艸【卽金釵石斛開小白花甚馨】

根荄間纒以人髮鐵絲絡之懸風日中自生

翠云艸【小艸】

喜陰春雨時分其勾萌種於幽厓深谷之間發細葉柔莖重重碎蹙儼若翠鈿

金絲苻葉【有毛絲紅】銀絲苻葉【絲白】

喜陰春雨時移種

水蔥【葉圓靑潤直生又名一丈靑】

喜陰春雨時移種於濘泥中蓄水養之

萬年松【寸許如松亦有如檜肥大而佳蜀有五色瑯玕樹儼若珊瑚有枝無葉】

冬宜幹收夏宜水養拳石之間喜陰

頭陀艸【卽麥門冬有葉無莖結子靑碧若琴瑟之珠】

雨取根葉分種而葆之向陰則葉色常靑

吉祥艸【綠葉柔莖世云花開則有赦結小紅子】

雨過分根葉種於陰厓處色常靑

蘭艸【有葉無莖似麥門冬稍麤紫子】

雨中分其葆種於陰厓處色常靑【漢書艸叢生曰葆】

香艸【小葉柔莖結細子】

出丹陽八月種四月刈以湯燖之以稻穰覆五七日曬漧甚香能匹零陵香

景天【小艸色靑肥嫩卽愼火艸】

宜陰植之無火災雨中分其葆而種植之

藍【大靑難生少刈小靑易生多刈】

二月以子播種用灰糞覆肥至五六月則刈其葉余跗二三寸取葉水浸缸中停晝夜去葉存水每缸計礦灰八兩或九兩以把器擊撞翻之澄靑去水下積者卽靛也以爲染靑材其根跗間復灌之以糞水俟葉盛時再刈取靛一年可刈五次七次【子陳久者播之則刈次多每畆計子二斗】

紅藍【緑葉有刺長四五尺卽紅花】

八九月播種其子五月侵早采花防搗之以囊盛入河水洗去黃汁取靑蒿覆一宿成薄餅曬漧爲染絳材搗其子煎挹膏爲蔬筍家所須

茜【葉似棗葉而頭尖下濶三五對生節間蔓生一名菇藘一名茅搜茹音如藘音閭搜音搜】

齊人作畦種蒔采根以染絳自齊西之地尢多

檾【音綗大葉】

三月以子播種六月刈取其皮堪爲繩索需

薴【大葉】

二月種五月刈取其皮以績凡越布之潔白者皆此洴【音屏】澼【音霹】而爲之也七月再刈九月又刈其穉頭堪芼和米粉爲餅餌【績者以首薴柔末薴脆惟二薴能冶爲細布】

綿花【長四五尺葉靑花黃結鈴有綿亦白花有白紫藍之色】

立夏前用水潤其子染以艸灰播於犂鋤旱地之間爲溝宜深旣甲拆有體當芒種時須經三番鋤過則茂其冗者皆令鋤茠【音薅】去之惟一尺近一株爲得中秋前又通摘去其散頭則開花繁結子多八月收鈴穰紡織以爲布其子亦可搾油爲黏舟材南粵有攀枝花木亦曰木綿花開甚爛漫其穰止可實臥褥

萬年靑【苞生葉甚緑厚】

四時雨中分其根葉種之喜陰

余觀花卉曽端伯取爲十友張祠部圖爲十客者皆欲寄一時之趣向耳今余此法非有幻【胡瓣切】世絕藝能變易花色惟樹藝及時灌漑適宜而種種色相聚於一所爭芳鬭妍自有天然生意存焉不惟可窺造化生育之妙而亦以爲養生衣食之需如周子庭前靑艸不除𨿽無幾多奇花異卉於目前各寓自家一个意思也觀物者其必泥迹哉

種竹蘆等法

貓竹【體甚大色靑有節枝葉生節間葉尖長靑筠可愛凡竹之生隨筍而長大一去籜卽見穉葉遂無俗思】

作器用材甚廣筍可食【潭筍沙筍皆此竹也】

臺竹【體大】

作器用材甚廣筍可食

斑竹【體大博物志云舜崩娥皇女英二妃淚下染竹成斑】

作器用材小大皆宜

筀【古惠切皮厚】竹

作器用材筍可食

貓筋竹【皮靭】

作器用材

篾竹

用材甚廣

水筋竹【皮靭厚】

作器用材

黃孤竹【皮靭厚】

作器多用材

石淡竹【節疎】

作器用材居多

大箕竹【竿長皮薄】

材宜爲器筍宜食

碧玉間黃金竹【色靑每節間一道黃色】

作器用材筍遲晚宜食

黃金間碧玉竹【色黃每節間一道色靑】

材脆不堪作器筍可食

紫竹【初年色靑二年色攺紫黒】

作器用材大小皆宜筍味蘝

方竹【體方葉長而宻】

材不大無用於器宜蒸土種之充玩

燕竹【春社時燕來卽有筍故名有紫白籜二種】

材脆薄無用於器筍皆可食

慈孝竹【夏筍出於竹內冬筍出於竹外有夏凊冬溫之情故陸璣艸木疏曰慈竹又曰孝竹述異記漢章帝三年子母竹生白虎殿前時謂之孝竹】

宻種爲籬能絕人行迹用大缸先實以土幾半取石墊平又實土種之經十餘年後其根縱橫貫結錯綜【子宋切】盈缸鋸解爲臺面其紋可愛

已上竹如種木法自八月至正月皆堪移移須記南枝不攺其向則易茂有以五月十三日爲竹醉日可移竹然難過暑月移則帶其故土殆數人舉之者易生也諺曰十人種竹一年成林一人種竹十年成林此之謂也

箭竹【節長三尺堅靭】

春雨時移種

觀音竹【形細小】

春雨時移種庭除間以供淸翫

椶竹【形狀椶櫚大者徑寸長者過一丈許卽漢賜孔光靈壽杖也又曰桃竹】

出南粵畏寒怯春風芒種時從根側分析之或一竿或二三竿須根盛者種盆盎中置陰所則葉靑柔可翫

鳯尾竹【形甚小葉甚細長丈許】

每春未筍前伐去計二三竿爲一本分種之出筍則細幾尺者入盆中可供翫

東坡竹【形細小葉如大竹長者三四尺儼有長竿秀麗之態】

同鳯尾種法宜入盆供翫

篛竹【形細小葉甚長大】

雨中移種近河壖能防岸不虧葉材可爲舟簟等禦雨之具造茶所尢珍寶之

凡竹壅便人糞不便豬糞有祖竹生花者已不筍矣則斫之灌漑以人糞或盡斫之重以其苞根種或薙之壅以稻稈下泥皆能致茂挑劖【鋤銜切】去筍時遂以腐艸覆蓋又灌以糞則竹不能衰畏水又畏大旱凡沿入別地則開深溝斷禦或溝中臥之以芝麻稈蓋竹所忌也瘞以死貓則能引根過鄰墻【釋書云如竹見貓晉戴凱之有竹譜已備竹之名狀性質此但記所植之竹有此數等耳大防種法亦不異於此也劉寛夫竹詩云有淸風澡慮之效無皦日明姦之機檀欒風生韻合宮徵黃山谷種竹詩雲程嬰杵臼立孤難伯夷叔齊食薇瘦古火切徴陟裏切】蘆【色靑老則黃爾雅曰葭其萌爲虇又名葦埤雅曰葭葦之未秀者也今名蘆葭古遐切虇丘逺切】

春半勾萌時取之種於淺水河壖有收其花絮沾於濕土中遂苞體之也材用甚廣其筍堪食【詩云方苞方體維葉泥泥蘇東坡詩云蘆筍生時栁絮飛】

荻【色靑老則黃雅爾曰菼似葦而小實中埤雅曰菼薕之未秀者也今名荻菼他敢切】

有一種名莣【居滑切莣岡方切】者荻之類種於土墻足可防墻種於河壖可防岸又名苫墻二月至三月皆可種霜後則樵樵後遂以河泥覆壅之至來春又盛發也

蒲【色靑老則黃】

以花沾於泥土中四月自生水旱皆宜經旱則細經水則肥皆刈爲簍器之材刈不逼跗恐傷其本五月刈一番七月又刈一番也花可以實褥蒻黃皆可食【入泥深處白者呼蒲白卽蒻花上黃粉卽黃】

菅【賈顏切似蒲而細色靑老則黃】

四月種水旱皆宜老則刈之堪爲簍器繩索芒屩【居勺切】之材【左傳曰𨿽有絲麻無葉菅蒯然又有鬼箭蘱艸皆菅之屬種蒔以時樵刈爲用亦能生廣乎財利也一種黃艸捆屨尙之亦治爲越布蒯古怪切蘱閭遂切】

蓑【爾雅曰夫須詩曰臺】

四月種宜淺水老則刈爲徽纒襏【音八】襫【音式】之材【襏襫雨衣蓑襞】

蓆艸【色靑葉圓長體輕柔本艸曰龍須艸】

九月間鋤起擇去老根去苗稍分種如揷稻法壅則河泥糞穢芒種後則不宜壅惟與艸灰若便壅則生虫退色今姑蘇蓆其材織之

燈艸【色靑老則黃圓長有心甚輕白】

三月間卽分其種至九月移種之與蓆艸同小暑樵曬之最宜腴田其心材非止用於燈火而陶埴家用亦廣也其膚殻宜爲襏襫箄等材

杞栁【葉如栁條長五六尺去膚形似木而色白實中】

二月間用糞壅田水耕平之取柳須斷爲三寸許條分種頻以濃糞壅有艸茠去田勿令水竭八月刈以爲篋笥杯棬【丘圓切】等品之材掃去敗葉不蚛【音仲】欲細者則宜宻種取糞滯膏壅則能不蚛榦

凡木竹之類出於他國者見家規漢書曰山居千章之楸安邑千樹棗燕秦千樹栗蜀漢江陵千樹橘淮北榮南河濟之間千畆荻陳夏千畝漆齊魯千畝桑麻渭川千畝竹其人皆與千戶侯等

竹嶼山房雜部卷十

欽定四庫全書

竹嶼山房雜部卷十一

明宋詡撰樹畜部三

種五穀法【太和戊申大有年詔百官觀稼劉禹錫詩曰玉燭調寒暑金風報順成文公朱先生有勸農文非一通法制甚備知之有所指歸矣】

稻【秔糯之名甚多詩曰丰年多黍多稌注曰稌稻也稌宜下濕而暑】

治水田芟柞須盡耕犁須深膏以糞艸須勻入土易朽則發苗也【詩曰載芟載柞其耕澤澤生民詩曰實方實苞載芟詩曰播厥百谷實函斯活】不拘秔糯以稻稈爲包至淸明時懸浸於水間日舉而擊濯防有淤【於去切】泥涴【音污】芽因帶包曬之催其芽發夜復浸於水中旣見甲拆露芽遂以亂穰覆於暖室中其芽已長乃播於旣耕平整田內必欲水滿以防驟雨【音濁】入於泥俟其芽立更看水之深淺無爲熱日所鬰各種田中界開每畆計種一斗【江南治田早者皆於驚蟄時浸種】

芒種時防取稻秧蒔之蒔令根直須以六科一行不疎不密凡後爲耘鐋等務皆以此行爲則【載芟詩曰緜緜其麃注曰緜緜詳密也麃耘也麃音標】

苗色已靑則逐行耘之耘去耗稻履於泥中使腐尢能發苗惟稗似苗難別不得遺畱此時工密不妨苗長若一遲誤後難助力【大田詩曰不稂不莠又云去其螟螣及其蟊賊捕蝗焚而瘞之稂音郎莠音酉螟音防螣音特蟊音矛】

耘後則以鐋逐行鐋之務使艸根悉去不得害苗秋前必下膏壅柴灰爲上芝蔴莘【壓油已枯之餅】爲次菜子餅荳餅又次皆能助其發實亦視其田之肥瘠而加之太肥則稈盛而實更粃太瘠則稈小而穟亦短【左傳曰是穮是蓘注曰壅養苗也穮音標蓘音衮】

鐋後舉兩手逐行抓之必動其根而封以熟土見艸則茠至此時則去水數日使稻根復重固不發苗而發秀將見其頴栗也【生民詩曰實穎實栗】

稻實必俟天晴逐行以鎌刈臥之於田得曬至二三日者必幹可以穧【才計切】束而歸礱取其米若糯稻必曬米攺白色方可爲酒醴糗【丘九切】餈之材稼穯之功於斯畢事積之倉之正此時也

黍穄【皆有秔秫詩注曰黍谷名稷亦谷也一名穄注曰黍宜髙燥而寒】

黍宜髙田故曰黍心未生雨灌其心心傷無實初生時畏露次日早用檾麻絞下長繩上令兩人對持於黍上抹過以去其露則不傷黍刈穄欲早黍欲晚二月可播種

大麥小麥【詩曰貽我來牟注曰小曰來大曰牟種色甚眾牟惟靑稞種爲肥來惟黃稞種爲肥】

八月內田宜耕犁須熟作畦播種之有爲淺坑撮種之畏水開溝宜深麥已勾萌則碎擊其土以覆其子此卽播種而耰之之理也至冬又用土覆其根膏之以糞以艸灰四月內沙霧下則傷麥檾麻繩侵晨令兩人對持而抹去之五月內大麥先收小麥後收必立稍曬絕幹乘伏中落其子閉而藏之

蕎麥

七月種八月収播種稠則結實多稀則少

大荳【色有黃黒褐紫靑白瑪瑙羊眼之類詩曰荏菽】

立夏至夏至二十日後皆得播種肥地宜疎瘠地宜宻也才長遂耘莢赤莖蒼遂收種早者早種之種晚者晚種之

米荳【枝葉如栁花如烏荳一種之後數年收實淮南子曰荳之美者有米荳是也】

出雷州思霛島

赤荳【色紅又有白斑紫緑等之類】

五月種其子長盛時去其繁蔓結子良多

菉荳【滇南有種紅荳鮮紅可愛大小不一有綴爲垂旒以飾首不堪食】

立秋前播種種早不生莢盛茂去其繁蔓

豇荳【有長莢有短莢】

谷雨前爲淺坑種之一坑三四子六月收子遂種八月又收子其長莢穉嫩者可以入蔬頻灌水糞則常結子宜架之而生

藊荳【有長莢短莢寸莢龍爪早晚軟硬殻之異】

谷雨前爲淺坑種之一坑二三子宜架之而生

刀荳

谷雨前種其子重宜淺置浮壤間灌水俟其甲拆有體而始以沃壤掩覆之挿長楥而引其蔓令不倒俯則多花莢穉老皆堪用也

龍爪荳

谷雨前種其子宜架之而生

羊角荳【一名艸決明諺名望江南杜子美詩開花無數黃金錢】

四月種其子孕婦食之生兒令矮穉嫩者則可摘【居家必用云花忌泡茶令人患風】

大豌荳小豌荳【陸放翁以爲大巢小巢小巢之生於野田中者蘇東坡以爲元修菜也一種廣豌荳如石蓮菂而堅色靑白從海中飄至不堪食】

八月中種其子作淺坑下三四顆四月收

回回荳子

出回回田地

芝蔴【白色黒色】

四月播種其地宜膏腴宜髙阜七月帶靑收

黃麻【葉長而紋】

二月間播種其子六月收漚其皮析之可以辟纑【音盧】椎柔之可以絞索櫛理之可禆以粘舟子堪爲食油骨堪爲蠟炬心材以秋麻洴澼之遂爲白色麻也

靑麻【又曰絡麻】

五月播種其子八月收皮可索綯不畏水其子鵝食腐腸

種蔬菜法【宋宇種菜三十品曰天茁此徒助我鼎爼】

先治沃壤入糞鋤之又入糞鋤之經三畨而種蔬菜爲良法也凡播子宜昧爽時易於勾萌子須陳久不癩其蔬菜根荄細柔與木不同移種時必於幹壤中種之而方灌水種則理其根荄務直【墨娥小錄云用桐油腳入糞內一順攪十分勻澆菜根黃虫殺盡再不生】

白菜【葉靑莖白】

四時皆可移種七月種者爲冬菜九月杵淺坑種者四月收子爲搾油之需冬月以雞鵝鴨糞或芝麻莘覆防其根則不凍臘前後灌糞至花時壅及三畨則茂盛春時摘其臺心枝遂旁發結子繁衍也

羊角菜【似白菜而葉捲性柔】

四時宜種九月移種者子搾油較多於白菜其霜防甚適口春臺最肥【東坡云味含土膏气飽風露𨿽粱肉不能及也】

黃矮菜【似白菜而短性柔而肥】

八月播子九月移種冬月漸摘霜防而用春臺肥甚四時亦宜種

蓮花白菜【似黃矮而色白性柔葉宻】

九月播子十月移種四時皆宜

塞心菜【似蓮花菜而葉又宻】

九月播子十月移種

菘菜【莖濶白葉端靑碎蹙而宻埤雅云菘性淩冬不凋四時常見有松之操故名在北爲蔓靑有根在南則爲菘爲菁無根】

四時宜種九月種者至三月甚肥【周顒曰秋末晚菘】

夏白頭菜【似白菜色防黃】

八月移種四月再種

冬白頭菜

七月播其子八月移種

夏菁菜【葉靑短莖白肥長又名箭漧菜】

七月播子八月移種者肥脆春夏皆可種

瓢兒菜【似夏菁菜色微黃性柔】

七月播子八月移種四時亦宜種

八斤菜【葉似白菜而大方言云春而老】

四時皆種漸摘葉爲用

葵菜【似蜀葵而小爾雅曰莵葵】

三月六月可種八月九月亦可種或生於田野中滋雨露之膏乳不勞人力

芥菜【大葉碎葉晚早靑紫之異埤雅曰辛菜也】

九月移種三月收子爲芥醬需堪搾油

百頭芥菜

八月播子九月種摘一頭旁發數頭漸摘之

白芥菜【子色白本艸曰從西戎來】

八月播子九月種子甚宜爲芥醬

芥藍菜【似芥菜色藍】

八月播子九月種

冬菾菜【葉靑潤丰肥卽莙薘菜有一種如藤蔓者】

八月播子九月種三月收

夏菾菜

二月播子四月移種

菠稜菜【葉尖色靑根赤韋絢云蓋由頗能國來後人訛爲菠稜也】

七月內用水潤其子殻柔漉少幹播之宜膏腴地其根甚甘止堪挑取於冬霜防益美移種肥

萵【音窩】苣菜【白而長葉者筍甚肥紅者白者皆圓葉亦有筍杜工部比君子之晚得祿】

十月播子十二月移種三月摘筍生可食其葉苦四時亦可種

萵生菜【形如萵苣色防白】

十月播子十二月移種有筍不肥葉可生食

苦藚菜【靑色肥長有皺葉尖葉抱朴子曰龍葵】

十二月播子二月種暑月摘其頭用漸長漸摘之八月畱其子

長生菜【葉如苦藚菜】

十二月播子二月種味不苦可生食

莧菜【古曰人莧菜圓而丰有紅白莧陸卽馬齒莧野生】

四月種摘其頭漸長漸摘之

同萵菜【葉碎靑若蒿黃花若菊甚香肥】

七月播子八月種摘其頭爲用

甕菜【圓葉肥長色靑】

三月種沃土中能節生根復以土壓之卽蔓而徧畦漸摘其頭用之畏寒冬月收其根種盆盎內置煁竈側根須久在器者爲良

芹菜【小靑葉而蔓味香爾雅曰楚葵一種馬芹無蔓其子入大料】

二月中移其根莖種於沃壤間常灌以水則長大而肥多有芹白

西洋菜【長葉細蔓本艸曰落葵又曰蘩露】

五月以子種結楥扶蔓摘葉用之子能染紫

苜蓿【漢張騫在大宛國采歸種之又名鶴頂艸秋後結實黒房累累可爲飯亦可釀酒其葉可蒸爲茹】

三月以子種

薺菜【細葉小本旋貼於地】

冬月自生於野田艸地之間【唐髙力士謫承山有薺菜詩曰兩京作斤賣五谿無人采夷夏𨿽有殊气味都不攺蘇東坡詩曰時繞麥田求野薺】

胡荽【碎靑葉而香張騫遺種今人謂之芫荽】

七月擊裂其子殻而播之稀則葉短而貼地根跗美於莖葉冬暮春早其霜防甚甘經夏則花不堪用也

龍須菜【靑翠細長今北人曰肥狼艸】

春月種自生於山土中燕薊之地甚多

筆管菜【卽筆管黃精一種菜名老鸛嘴味尢香辣】

春月種燕薊野生尢多

綽菜【葉類茨菇根如藕條食之令人思睡】

出南海夏月生於沼中

蔊【音漢】菜【形似水芹味辛故名雲南大理府髙河泉出一菜莖紅葉靑味甚辛辣】

出江西建昌府谿澗中

蕺【音疾】菜【蔓生莖紫赤色葉如蕎麥而肥闗中謂之葅菜可生食】

出山谷陰濕地

藤菜【滑美大類蒓】

出惠州丰湖

羅漢菜【葉如荳苗】

出蘄州三角山【舊傳有異僧種之而去若雜以葷物卽無味南昌山西亦出】

香菜【靑小葉甚辛香羅勒之類】

三月勾萌時分種常以洗魚水灌之則香而茂溝泥淅水皆宜灌也堪取於盛夏初秋時

薄荷【方莖葉靑而香】

三月播種其子至六月刈莖葉日曬之長則再刈一年共刈二次

赤米菊【小靑長葉辛香碎花作叢又名孩兒菊諺云醒頭香】

二月取根移種摘其葉可合爊料

紫蘇【大葉碎葉皆方莖而香有紫色靑色爾雅曰桂荏】

二月播種子成穗時可蒸爲茹至實可搾油

蕈【爾雅曰大者名中馗蓋下無紋折者能傷人大毒小者名菌亦有毒凡中毒者必笑宜苦茗雜白礬勻新水並咽之無不立愈馗音逵菌奇隕切】

生於茅田者曰肉蕈遇雷鳴而生者曰雷蕈皆形小而肥美出松根際者曰松菌又有生栁木腐中者常以淅水澆之能頻生而用

寒萊菔【莖葉似菜根色白根美於莖一曰土酥有甘而脆者有辣而實者】

白露前地必先壅以糞耕墾甚松疏播其子則大有體而繁則薅之使疎其頭則大也

夏萊菔【有形長而肥者有形短而鋭者】

宜三月播子用膏腴地耕治甚松作畦種之一畦先十數日一畦後十數日必計口而種得食蓋易於開花結子食未盡而頭皆老枯矣

胡萊菔【形有黃色者有紅色者味甚甘苗不堪用】

三伏內種宜肥地稀播其子頻灌則大

茄蓮【葉似藍根似蘿卜味甘脆】

出陜西各衛

根子菜【葉似蔓靑而大又似蘿卜】

出徳安府安陸縣

蔥【色靑中虛而圓種多又有樓蔥】

諸月宜種六月不宜喜曬根圃中作畦畦中作溝深種於溝壖依之常以沃壤覆蓋之則白跗長惟胡蔥幾三月種一番不然則子可種

韭【色靑葉長厚本艸曰菜鐘乳】

九月分其種規而種之空其中漸生而進二月種子取椀覆土上從椀外落子長及五年則根必滿蟠【步安切】蚪【奇樛切】而不長須復分種也地宜膏腴不容凡艸雜出有芿【而證切】遂茠去漸長漸剪惟畱根跗灌之而生冬以雞鵝等糞與亂稿覆蓋春信一回遂挾而發韭黃【埤雅曰凡剪不用日中周顒答太子問曰春初早韭】

蒜【本艸曰葫有冬蒜夏蒜一種山蒜野生又曰小蒜】

八月開其囊種之沃壤中冬蒜來春取其苗遂折束其葉使下養其囊盛夏取之夏蒜無肥苗未秋亦取其囊也

薤【似韭而大】

八月九月種

蕎【葉靑中虛如蔥外稜三脊頭似蒜而一囊卽本艸所云蓼蕎也】

五月自土中起其根曬之至八月分種春間結子亦可收種用則刈其葉令再長根美於葉

黃【有緑色白色本艸曰胡是也】

造架依之畱近跗老淘其子曬漧收早秋再種中秋再實裁竹匕開其根跗間納以大麥一顆生久而碩大郭璞云中黃甲小虫喜食葉宜纊以骨去類放此【爾雅曰守爪列子曰腐蠸】

生【種有斑白長短本艸曰越是也】

種於地而生畱近根老水淘子曬漧收

熟【有靑有斑有稜有圓有長有金色有銀色本艸曰甜】

種於地而蔓取味甘美者灰浥子收之其金銀色造架與依則體圓

冬【有長短種本艸曰白】

視蒂之彎弓貼肉者是母俟老畱其子種之而延蔓於地

西【有黒有白有長有圓有小有大五代時蕭翰入契丹破回紇得西種以牛糞西域種之大如斗盎其味甘美春種秋熟故曰西契音乞紇下沒切】

耕治深畦每離六尺起一淺坑用狗糞和灰土瘞之於四周中則余以松宜揷其子於內不宜復移易活而甘美長則以其藤葉牽連互覆不令日色下曬則易大灌宜晡後須透灌一日糞間五日灌一畨水二畨水一畨糞天旱則依此法天雨則更在斟酌灌之摘露經一宿又露幹始收其味之甘者畱子曬漧爲種其體小者可揷楥引蔓而生【埤雅云性惡香尢忌聞麝麝气觸之乃至一蒂不收又云忌煮漆】

絲【有短而肥者有長而瘠者色緑醫方大成曰虞刺艸木記曰一名天羅絮又名布有苦甜二種黃花結實如狀內結成网】

造髙架與依之宜背陽向陰九月畱老收子體長而穉嫩者可食

瓠【埤雅曰長而瘦上曰瓠短頸大腹曰匏匏類小者名瓢】

有延於地者有扶於楥者開其根跗間納竹鍼使分之其生尢多八月則斷其藤勿復花實以堅其壺爲器子爲種【墨娥小錄云瓢藤跗剖之揷巴荳一粒二三日後瓢柔可紐隨去巴荳瓢復鮮活又云用筆蘸芥辣界瓢其界處永不長如刻成又云瓢頸有細長者有卷曲者於瓢頂刳空一二寸以巴荳二三粒去殻捶碎水調納之不數日蝕透瓤膜自空酉陽雜爼曰牛踐苗則子苦埤雅曰匏死燒瓤】

茄【種有紫白斑色大蔕小蔕圓長不同亦有蔓種又名落蘇】

宜疏種灌漑及時則茄生多九月畱近跗老茄以水淘其子視沈者曬漧收之有摘其種遂覆藏於根側土內來春視其子旣勾萌取水淋播灰土中易生且得早種早生【酉陽雜爼云欲其子繁待其花時取葉布於過路以灰規之人踐之子必繁也川廣地暖茄本如木以梯摘實老則復令種之】

自黃至此數種預於正月取糞和灰土或瓦盆或木桶盛貯候發熱過以茄等子挿於灰土中恆以水灑之晝間移對日色夜間移就煁竈暖處旣見生甲分種於膏腴之地每子以灰泥爲小團種於中幹則灌漑寒則覆防有葉蔓連團移之今用布苴下浸以水上覆以灰置溫所方甲而種尢簡省也

山藥【形體長圓不一皮黃紫肉白色先名薯蕷事物紀原云避唐代宗名攺爲薯避宋英宗名攺爲今名】

二月內先治地令深松三四尺許和勻以灰卽以圓木徑三四尺者探直下一穴實以郁棲用其種之老而可苞體者解寸段種之覆以沃壤輔以長楥令施蔓而長及冬依楥下認其本倚一方開長坎輕手取得之在土二三年者愈長大有圓種者惟種於肥松地不必探穴也

土【形似山藥短而兩端皆鋭味甚甘脆】

二月內視其有惇【音團】聚可苞體處枚取裁數塊種之治地膏壅與山藥同九月土中鋤取之

旱芋【形防長皮紫肉白色味甘有二種紫莖者味不麻】

先冬前取其根側小芋藏糠穏中不凍傷至二月時取出作畦種之宜旱地恆喜灌水壅以郁棲凡葉上盛下不生魁至七月間長盛時則轉屈紐束其葉使下長其魁冬取之也

水芋【形圓皮紫肉防靑漢書曰蹲鴟音存癡】

今冬前預取其根側小芋曬漧藏收糠穏中俟明春三月時取出以頂向上宻布於松土之內惟灌以水候成則移蒔於水田用芝蔴莘等膏之至五六月取根側土封防其根跗間而停止其水八月取芋可和糯米粉煮爲蓼花材其莖亦可蒸之爲茹【劉靜修種芋詩云糞壤荳萁爛南風緑云平】

慈菇【形圓匾色防黃本艸曰剪刀艸】

五月取其種先種水田中俟其有體則易田以腐艸耕釋於內而移蒔之若蒔稻然惟宜揷淺行疎不宜竭水中秋則樵去其葉令養子碩大冬則鋤開土以取用

菇【卽茭其臺有四季種今曰茭白碎錄云如小兒臂味甘嫩】

二月至五月漸取其種種於淺水之田或河壖之沃土中生臺則剖取之其烏防不堪用種時采時無犯鐵器犯之不生臺也

甘露子【形長如聨珠色白味甘脆卽蘘荷楚辭曰苴蒓】

二三月鋤沃土於向陰之處或淸樾之間疎種之葉上得雨滴入土則生子苗甚長雨中遂以灰雜松土覆而偃焉成子甚繁至冬鋤取也【潘嶽閒居賦曰蘘荷依陰栁子厚詩曰紛敷碧樹陰】

土露子【形圓長不一皮黃肉防黃又名落花生】

二三月治地作畦當畦兩壖種之離二尺一本環覆以棚花落土則成子常以灰雜土播而耰之必俟凍雪嚴霜后土中起用味始甘香

香芋【形圓鋭顚皮紫肉白色味甘甚香】

三月取其芋上須珠種松畦間造棚依其蔓畏糞以水淋淡艸灰壅之冬從土中鋤取子

黃獨【形圓大皮紫肉黃色本艸曰土卵】

三月取其子種造棚延其蔓冬半土有大魁鋤而取之【虞伯生曰雪深劚黃獨】

姜【葉似蘆根生盤錯叢若掬指味甚辛子虛賦曰茈姜朱子曰通神明去穢惡茈音紫】

三月析其種種之宜膏腴地作髙下畦倚於畦壖才有形體遂造低棚覆蓋五月從畦髙處劖去其母七月取新根【傳曰千畦姜韭其人與千戶侯等】

蒟蒻【莖葉與南星絕相類大如芋惟蒟蒻白莖而有紫防南星紫莖而有白防爲異】

四月種宜膏腴地天露重時擊其葉間之露滴土中遂生子鋤大者以刀切用畱其心爲種一枚有二三心者【酉陽雜爼云秋露在葉滴下卽爲子】

黃精【圖經云苗髙一二尺葉如竹葉而短兩兩相對花靑白如小荳花子白如黍亦有無子者根如嫩生薑黃色本艸云黃精益壽鉤吻殺人其形相似鉤吻有毛鉤子二个可別】

三月間開其根長二寸許種於膏腴之地一年以後極稠冬取其根

地筍【形長似竹根有宻節卽澤蘭】

二月取其根種冬鋤其根之穉嫩者

羊婆菜【似姜下多肥須味甚辛又曰地姜本艸曰廉姜也】

八月種四月用土壅封其跗則根劖取之

葛【形肥而長大皮黃肉白色味甘野葛有毒】

二月種其根蔓生延於水根之黃色而糯者可食皮可績搗爲布穰堪禆灰油以黏舟也【詩曰施於條枚施音異】

天茄【葉花藤蔓似白牽牛莫辧惟結毬柎有肥苞無芒可分別也一名丁香茄】

三月間種其子蔓生造架以延之用采其毬之穉嫩者

山花【似胡蘿卜】

苞生根莖皆可生食亦可蒸

頃刻菜法

用新雞首生子從頂中擊小竅去黃白納菜子紙封固之與雞伏四十九日一雞不能畢再與他雞伏足其數取濕地播之須臾菜出可用凡種瓠皆如此法一法以菜子在三伏中曬過須雜蔴莖內心播之頃刻卽出曬一年長一寸曬過三年卽長三寸若五年七年有五七寸也凡天花菜羊肚菜雞棕燕窩麻菇之類非可種植者見遺制

竹嶼山房雜部卷十一

欽定四庫全書

竹嶼山房雜部卷十二

明宋詡撰樹畜部四

畜類

畜蠶法

開簇時視近上向陽者爲彊良好繭雄繭尖細緊小雌繭圓慢厚大居簇上者多雄居簇下者多雌俱摘布簾箔之上俟日數已足而蛾自出擇配精健者用厚紙收其子爲連

五月五日以菖蒲艾揉井水浸浴蠶連頃之去穢陰漧無令煙气燻損【祭義曰浴種於川鄭云蠶爲龍精月直大火則浴其種】至臘月八日復以水浴之遇雪水則佳也嵗除夜用馬齒莧桃符木查水煎停冷於元日五更又浴則辟諸惡厭魅而宜蠶盛

淸明之一月前先用蠶所泥補無令濕气透入將生時又令火气燻暖預稱蠶連之數俟蠶生足鋪以蓐【音辱】紙則細切穉桑葉散於蓐紙間隨取蠶連覆於葉上蟻自下連有不下輕手振下之復稱空連遂知蠶之分兩蟻三兩計布一箔至老可布三十箔

自蟻初生時將二眠時蠶室最宜溫暖寒必添火熱遂去火一眠之後見天气晴明於巳午時間開捲簾以通風日至大眠後天气已熱又宜室內淸涼髙潔亦不得使濕气上蒸

蠶必晝夜宜飼飼以頓數多者蠶必早老少者後老二十五日老一箔計可得絲二十五兩二十八日老一箔計可得絲二十兩若月餘或四十日老一箔計止得絲十餘兩飼蠶須勻若值陰雨有寒則束漧艸防火繞箔通照煏去寒濕之气然後飼之凡一眠俟十分眠方可住食至十分起方可投食若八九分遂投葉飼之直到老不能齊且多損失停眠至大眠蠶欲向黃時見黃光卽住食擡解直起齊飼之葉宜薄散厚則多傷經雨露濕葉風戾之以飼【祭義曰世婦桑於公桑風戾以食之淮南子曰蠶食而不飲蠶書曰飼蠶勿用雨露濕葉】

蠶住食時卽時分擡去其燠沙若先眠之蠶久在燠底濕熱重蒸後變爲風蠶擡蠶時不得將蠶堆聚蠶受郁熱後必病損多作薄繭又蠶眠初起若值煙燻卽多黑死蠶食冷露濕葉必成白僵食舊榦濕葉則腹結頭大尾瘠倉卒開門暗值賊風必多紅僵或髙撒逺撒蠶身與箔相擊後多不旺有赤蛹嫩老翁也

宜切極細桑葉一時辰可頻飼四頓一晝夜可頻飼四十九頓或三十六頓第二日飼至三十頓第三日飼至三十頓分理擡飼之時正宜極暖極暗

頭眠擡飼一晝夜可飼六頓次日則漸加葉向黃之時極暖眠起時宜防暖

停眠擡飼起齊投食一晝夜可只飼四頓次日又漸加葉眠起時宜溫和

大眠起直候十分起齊投食一晝夜可飼三頓次日加葉至七八頓午後天气晴暖取預磨菉荳粉白米粉或黒荳熟粉與切下桑葉一處防用溫水和勻一箔可飼粉十餘兩則減葉三四分至三日再如此飼一頓不惟解蠶熱毒又省葉仍得絲多易繰堅靱有色自眠起喫食十五六頓卽老得絲多少全在此數日不得怠慢【埤雅曰再蠶謂之原蠶又曰蠶負馬迹蠶與馬同气物莫能兩大後世無禁一嵗至於三蠶是以桑弱而馬耗也王者之治禁之有食柘之蠶居家必用云柘葉蠶先繭以冷水繰之其絲作琴弦淸明響徹勝於凡絲逺矣】

畜獸法【走者爲獸獸曰牝牡】

馬【八尺以上爲龍七尺以上爲騋六尺爲馬良曰天馬曰驥曰駿鈍曰駑駘曰欵段騋力才切駑乃乎切駘大來切】

相馬訣云三十二相眼爲先次觀頭面要方圓眼似垂鈴鮮紫色滿腔凸出不驚然白縷貫瞳行五百斑如撒荳不同看面顱倒擊如鐮背鼻如金盞可藏拳口又須深牙齒逺舌如垂劍色如蓮口無黒靨須長命唇似垂箱蓋一般食槽寛濶腮無肉咽要平分筋有蘭耳如楊葉刀批竹燕骨髙兮髀不堅八肉分弓彎左右龍防髙兮上古傳項長如鳯須彎曲鬃毛茸細要如綿鬐長膊濶槍風小臆髙胸濶腳前寛膝要髙兮圓似掬骨細筋麤節要攢蹄要圓實須卓立身中充濶要平安肋骨彎弓須緊宻排鞍肉厚穏金鞍三峯壓壓須藏骨臥如猿落重如山鵝鼻申直須停穏尾似流星散不連膏筋大小須勻壯下節攢筋緊一錢半髭有距如雞距能奔急走日行千以上貴相三十二萬中難選一俱全【祖李伯樂相馬經】相馬旋歌云項上𨿽生旋有之不用誇還緣不利長所以號騰蛇後有防門旋前膁有挾屍勸君不用畜無事也須疑生額並銜禍非常害長多古人如是說此事不虛歌帶劍渾閒事防門不可當的盧如入口有福也須防黒色耳全白從來號孝頭假饒千里足亦勸不須畱背上毛生旋驢騾亦有之生當鞍貼下此者是駝屍銜禍口邊衝時間禍必逢古人看是病焉敢不言凶眼下毛生旋遙看是淚痕假饒福也病無禍亦防侵毛病深如害妨人不在占大都如此類無禍也宜嫌檐耳駝鬃項𨿽然毛病殊若然兼抱尾有實不如無

馬畏暑不畏寒編以皂棧飼以藖【何間切】荳間雜以貫眾抹之使肥充不瘏【音塗】病宜洗澡不宜日曬常閒之以走法不騰劣也易胎駒生時遂以干土塵染於其體徧揉撚之能馴而不蹄嚙以銀簪分界其鬃則兩開【埤雅云馬走逆風韓鄂四時纂要云常系獼猴於馬坊內辟惡消百病令馬不著疥元雲南行省言亦乞不薛之地所牧國馬嵗給鹽以每月上寅日啖之則馬俱無病】

驢【忽裏謨斯國有福祿似驢而毛文可愛】

次於馬食不易肥生子同馬法

騾【說文騾驢父馬母駃騠馬父驢母漢匈奴傳曰奇畜卽騾驢也又驢父牛母曰馲駃古穴切騠丁奚切馲陟格切莫百切】

耐走不多病病則難治生騾同馬法【段成式云騾不孳乳】

牛【水牛黃牛】

相牛法耕牛眼去角近眼欲大眼中有白脈貫瞳子頸稍長大後腳股濶並快使毛欲短密疎長不耐寒齒牙欲白耳角欲近角欲得細身欲得麤尾稍長大無帶抱喉及臨耳者並吉面短毛赤豎尾稍亂毛轉並主命夭凡母牛毛白乳紅孳子多乳疎黒無子生子時子臥面相向吉相背子疎一夜便糞三次一年生一子一夜一次三年生一子【祖寗戚相牛經酉陽雜爼云毛少骨多有力溺射前良牛也埤雅云牛走順風又曰牛性前順】

牛忌眼下有旋毛名淚滴主防服齒齦【口斤切】有緣招官災兩角間有亂毛妨主後有旋毛招盜賊

牛畏熱又畏寒艸食雜荳飼之俾息而齝【醜之切】肥潤耳濕冬以牛衣則無病也牛艸脹以醋灌之或從後探去其毒牛防痢煎人參敗毒散黃連解毒湯飲之

羊【山羊綿羊類說曰氊很】

臘月孳者良牡羔三日卽綸絲結痿【於危切】其外腎食艸雜糯谷荳則易肥齥【私列切】則無病春夏早放早收收晚遇巳午時熱必汗出有龍塵入膚卽生疥癩秋冬晚放放早食露水艸口生瘡又鼻生膿又腹防則去表而墳首也羊棧宜髙宜幹久在泥中則生繭蹄亦作癩癩易害羣性好鹽常以鹽啖之綿毛至四月剪之遇夏不熱至八月再剪其毛令長氄【音冗】毛以禦冬寒【埤雅曰羊性前逆】羊疥癩用蕎麥子炒爲黒灰雜白礬硫黃末油調先刮其癩至傷擦之卽愈羊夾蹄用羖羊脂熬熟去滓取鐵箆子一枚煉火燔令熱將脂勻於箆上烙之勿令入水次日卽愈【猗頓聞陶朱公富往問術焉告之曰子欲速富畜五防乃適西河大畜牛羊於猗氏之南十年之間子息萬計貲擬王公漢翁伯販脂而至千金富傾縣邑】

豕【埤雅曰豕喜卑穢左傳母豬曰婁豬小說曰以其食不潔故謂之豕豚彘皆其名也】

取短項無柔毛者良一廂有三牙者難畱難肥稚時食糟不長用麻子二升搗十餘杵鹽一升同煮和糠三升食之立肥豕必豶【音文】而必以牢然懷胎甚眾止宜二三育久則气血不全而胎防【徒木切】者多矣【易曰豶豕之牙漢書五行志曰豕圂也】豕熱病斷其尾尖刺其耳令血流啖以生萊菔朴硝驅浴於水愈豕疥癩用荳油滓調百艸霜擦之復以百艸霜摻於食上飼之愈

凡馬牛羊豕遇初六日十六日二十六日生者必夭亡不宜畜養

狗【詩注曰長喙曰獫短喙曰歇驕爾雅曰犬狗之有縣蹄者也喙音灰獫音煉】

暮夜食之自穉不缺其食則易肥焚艾煙燻其鼻長則善捕貍防食竹茹則聲啞食木鼈子則死【雜五行志曰白犬虎文畜之致萬石黒犬白耳畜之令富貴黒犬白前兩足宜子孫白犬黃頭家大吉黃犬白尾代有衣冠黃犬白前兩足利人碎錄曰黒犬能辟伏屍舌靑斑者識盜賊則吠】

貓【爾雅云舊傳貓旦暮目睛皆圓及午卽從斂如綫其鼻端常冷惟夏至一日暖滇南有貴似猱捕防善於貓猱乃刀切】

旦晝食之病則磨烏藥灌之生蚤搗桃葉觸之獅子貓灸豬肝與食令毛耏【如時切】潤【埤雅曰世云薄荷醉貓死陸務觀詩云裹鹽近得小貍奴今人乞貓以鹽易之遺風也瑣碎錄云貓一產止一子急棄之一產三四皆雄皆雌不可畜本艸云用蕎麥稈灰淋汁抹六畜瘡愈容齋隨筆雲莊子載徐無鬼見魏武侯告之以相狗馬荀子論堅白同異云曽不如相狗馬可以爲名也史記褚先生於日者傳後云黃直丈夫陳君夫婦人也以相馬立名天下畱長孺以相彘立名滎陽褚氏以相牛立名皆有髙世絕人之風今時相馬者皆有之相牛者殆絕所謂雞狗彘者不復聞之矣劉向七略相六畜三十八卷謂骨法之度數今無一存】

象【埤雅曰舊說象之所在其土必丰又云象性久識能浮水出沒體具十二肖肉惟鼻是其本肉膽不附肝隨月轉在諸肉假令正月建寅膽在尻肉鼻端有小爪可以拾鍼】

艸食

駝【埤雅曰駝臥腹不貼地屈足漏明則行千里背有肉鞍如峯長頸髙腳善負知泉脈所在遇處輙停不行又知風候有野駞】

艸食

馬牛象駝皆有獸醫

鹿【大曰麋牝曰麀有馬鹿白鹿鹿其天鹿則純霛之獸五色光耀洞明】

性畏熱飼以艸或飼以谷間飼以菉荳常令入水浴之希革毛毨【蘇典切】時文甚明麗每好奔逸項下縋以木杖疾走可擊膝使馴伏不狘【許月切】牡者遊羣甚廣而牝者亦易胎也吞芻則如牛而齸【於亦切】之

兔【今有畜者牡牝交媾凡十八日卽孕育一子論衡云防雄毫而孕非也有白兔黒兔】

畜之以穽飼以艸食逸放則不能馴

玉面貍

以柙畜之以豬脂和米飯食之肥腯而弗瘠

凡初狝【息淺切】山牛麞麂皆艸食稚則可畜若水獺馴之能使捕魚【田獵名春搜夏苗秋狝冬狩野馬之類不能畜者見遺制】

畜禽法【飛者爲禽禽曰雌雄】

鵝【爾雅曰舒鴈】

宜以一嵗再伏者爲種大率三雌一雄雄宜少雌宜老尾之力全而卵不殈【況必切】六七月之間谷食丰足八月生卵可菢至九月初卽有子鵝以供冬至五六月生卵熱不堪菢則拔去其兩翅十二翮以停之三月間生卵不已亦防之皆畱積其卵於腹以俟時也鵞母頭欲小口上齕【痕沒切】有小珠滿五者生卵多滿三者爲次冬宜入棧夏宜散逸而以熱食飼之易肥

鴨【卽鶩又曰舒鳬】

種鴨宜六雌一雄春時生卵至四月菢出者良每五月五日不得放棲只幹食不得與水則日日生卵不然或生或不生常令入水探食魚鰕可以代谷食雄者去其勢食之易肥【新生曰乳鴨】

雞【風俗通曰雞本朱氏翁所化故呼曰朱朱冀越集云西土有駝雞大十餘斤足似駝】

霜降時尾之者良母雞下卵時逐月內雜以麻子與食永不肯菢常生卵以油和麫成指尖小顆日食十數枚易肥雄鷄善者毛色自文而多脂膏忌栁柴煙能損目有病灌以淸油愈瘟之傳者磨鐵漿染米與食愈水眼以白礬傅之愈【陶朱公養雞法以地作兩所隔越之更酒麥糜取艸覆化爲虫以食雞常有虫食易成長也碎錄云雞生子皆雄者必有喜事】

凡雞鵝鴨伏卵慮有擊聲卵毈【徒玩切】故雷震必以鐵置其巢【埤雅曰雞鶩伏卵忌磨若聞礱磨之聲必不生矣】凡雞鵝鴨初生饑之而不久多成內閉蓋原其卵中之白結爲皮骨卵中之黃結爲肝腸鷇【古切】之早其肝腸方全弱不能以磨化故必候其三晝夜肝腸已實而方漸鷇之則不病而易長也

鶴【鶴白鶴唐溪詩話云眾禽中惟鶴標致髙逸浮丘伯有相鶴經】

谷食畜之亦卵生常宜佐以魚鮮其雛能保防其首起丹頂乃得長壽【彭淵材以爲胎生非是】

靑鸞【決錄注云鳯多靑色者爲鸞今名鸞者鷀防之類】

谷食

鶿防【似鶴而身小無丹頂而頰赤】

谷食亦鮮食

鷺鷥【詩注曰一名舂鉏一名屬玉歐陽子詩曰風格孤髙塵外物性情閒散水邊身】

魚食惡露【埤雅云畜之極有馴擾者每至白露降日則定飛揚而去不可復畜矣】

孔雀【元命苞曰火離爲孔雀】

谷食立宿須髙則不殺敝其尾畜之亦能鷇雛如雞之羣生也

雉【漢書五行志曰壄雞有白雉黒雉說文曰長尾雉曰鷮音嬌】

谷食善獝【計必切】而避宜畜以笯【音奴】

錦雞【有吐綬金頭之屬】

谷食

鴈【太白雲有五色鴈有白鴈有朱鴈】

谷食喜水

白鷴【太白詩云白鷴白如錦有黒鷴紫鷴】

谷食亦肉食【太白又云黃山胡公有雙白鷴蓋是家雞所伏自小馴狎子無驚猜】

天鵝【卽鶂莊子曰白鶂之相視眸子不運而風化輟耕錄曰頭鵝】

谷食喜水

鸕鷀【水鳥卽鵜今淘河鵜音啼】

魚食馴則能令捕魚

野鵝【廣志曰駕鵝鮑明逺賦曰斂雙翮於水裔翹孤趾於林隈駕音哥】

谷食喜水畜之鷇雛

野鳬【種類大小不一甚小者曰鸊鵜有防防似鳬腳髙有毛冠辟火災鸊步覓切鵜天兮切防音交防音晴】

谷食喜水取其卵與家伏之鷇鶵遂馴

鴛鴦【埤雅曰匹鳥有思者也鶒同類】

谷食喜水

王雎【詩曰雎鳩注曰狀類鳬�生有定偶而不相亂偶常並遊而不相狎故毛傳以爲摯而有別列女傳以爲人未嘗見其乘居而匹處者蓋其性然也今一種名黃駕者羽毛正黃色亦類鳬鷖】

谷食喜水

鴿【羽色甚眾】

谷食飼以硝水能取食而復嘔之積其餘可以再飼易伏卵鷇雛凡病用古墻中螺螄朽殻並續隨子銀杏搗爲丸每飼十丸愈

凡初羅野禽不馴須鎩【所拜切】其翮而得久畜之若鸚鵡倒揷之屬則樊籠以飼之也【霛雞之類見遺制】

畜魚法【陶朱公對齊威公問其富曰治生之法有五水畜第一所謂水畜者魚也其治有九洲九島水深八尺洲髙六尺池共六畆帶子鯉魚二十頭雄鯉六頭自生自育春夏納以神守龍不將魚去鯉在池繞遊日行千里則肥按鼈名神守】

今余處江南之地薄海有沙宜養鯔魚鄰湖無沙宜養靑魚鰱魚若他鱸鱧之類啖魚者多不宜畜養惟飛魚鬐鬛舒揚善於出水畜之能辟獺而魚不淰【音諗】鑿池欲淺而向陽中作一區深者至冬間積槮與居使得以藏避寒池之周圍者尢勝魚在池如處江湖中晝夜逺逝悠然而相忘焉則易長也最忌桐油投水中魚卽死如池泥污穢致魚浮喁【魚容切】擷芭蕉葉碎棄於池自上藥毒者宜易新水水發又有魚貫之患宜開溝而編竹爲門以泄之也金鯉金鯽惟堪觀玩今有飼金魚以水面紅虫其色愈明【桯史雲中都豢魚者能變魚以金色鯽爲上鯉次之其術以闤市洿渠之小紅虫飼凡魚百日皆變初白如銀次漸黃久則金矣】

鯔魚

養於有沙之池畏寒冬月居池底聚首相處网之卽僵惟沙鯔不畏寒且易長大

靑魚【有黒白】鰱魚【一名鱮】白魚鯿魚

白靑魚食艸鰱魚三種細頭大頭卽鱅金絲皆食靑魚之穢必宜並畜三月至八月常用樵采穉弱靑艸食之如用一擔令其食盡則食以第二擔不然積艸腐气尢能敗魚其名黒靑魚者食螺螄並畜於池與食易肥白魚鯿魚易長

凡初网得魚秧時開方一二丈深二三尺小池瀦水納之恆飼以細米粉或舂米糠順風舉颺浮於水面令其食盡又復取飼一日可二次待其長至五六寸時移畜大池每尾有成也魚一年長至一尺者則次年卽有二尺善水畜者治生誠亦廣矣【江海魚種類不一非池所畜見遺制】

畜蜜蜂法

松江之蜂人家善畜之者其蜜甘美不下於閩廣之產先造方木箱三四層爲其房每層內縱橫以小竹板二條上層爲之以蓋下層爲之以底立一架承其底層而其底爲一筍可移出者置之室中向南壁間壁外通一小隙以篾編一簟作數目者掩之每目僅容一蜂出入喜順惡逆以左置右則盛以右置左則衰也凡置箱立架人必順而稍下皆不得過敵祖房

三四月間蜂生息蕃衍必自分處俟其作衙成聚時用箱之上層有蓋者少塗以蜜覆置蜂上又聚紙焚煙從蜂下漸漸燻之又束艾從蜂後推之其蜂皆鱗次以進上層箱中則取置於底層之上以濘泥蜜墐諸隙止通其數目出入常移其底視蜂有凡虫來盜蜜侵害者悉爲滅除之目外出入所有蜘蛛网當之者欲网蜂常纒去之俟其釀滿蜜脾一層直候昏夜蜂息時不出蠆【醜介切】則輕舉上層接入第二層下續其底上續其蓋視前蜜墐旣又釀蜜脾已滿三層四層皆若此接入也【埤雅云蜂有兩衙應潮其主之所居眾蜂爲之旋繞如衛誅罰徴令絕嚴有君臣之義丁文果對唐太宗曰𨿽無官職一日兩衙埤雅又云采取百芳釀蜜其房如脾故曰蜜脾歐陽公詩云花蕋新成滿蜜脾蘇子由詩云前人傳蜜延客住後人秉艾催客奔】

夏初或秋初視蜜脾已滿數層計其三冬有蓄亦於甲夜用薄大刀當房上層接縫中蜜多則二層接縫中切下不使蜂知則以布絹泲潔蜜藏應所須用則煎去其沫其滓則以水滌蜜去易水煎浮水上者取而壓幹復入幹釡內煎水竭入滑器脫下卽黃蠟也其所滌水濾潔置日中曬亦能成醯【墨娥小錄云用地丁花皂角花百合花等分窨榦爲末鏈黃蠟爲丸如彈子大每蜜一斤入砂銚內煎沸下藥一丸捶碎竹箆不住攪勻成蠟傾出得十兩羅隠曰采得百花成蜜後爲誰辛苦爲誰甜太州羊刺艸上生蜜曰刺蜜味甚佳】

臨冬則用泥墐其房罅至蜜衣以綿著甚暖外日仍畱其出入視其蜜少不及至春采花割雞退毛去內臟懸於房中食之

造一王臺當蜜脾中至春覷其王臺上惟王蜂居之而眾子亦居之多則分房不盛以長鍼刺其眾子止畱一子與分而祖房則常殷富有蜜也【埤雅云其王之所居疊積如臺王元之雲山甿患其分也以棘刺闗於王臺則子盡死】

【漢書曰陸地牧馬二百蹄牛千蹄角千足羊澤中千足彘水居千石魚陂其人皆與千戶侯等】

竹嶼山房雜部卷十二﹤子部﹐雜家類﹐雜品之屬﹐竹嶼山房雜部﹥

欽定四庫全書

竹嶼山房雜部卷十三

明宋詡撰尊生部一

湯部

茴香湯

幹生薑【半兩】甘艸【二兩】小茴香【一兩】炒鹽【二兩半】右爲末白湯調【達旦茴香靑鹽尢妙】

鐵刷湯

蒼朮【二兩米泔浸一宿切片焙漧】良姜【三兩錘碎油炒】砂仁【二兩】甘艸【一兩七錢炒】鹽【一兩八錢炒】右末每服一錢空心沸湯防服

丁沈煎丸

白豆蔲【五分】砂仁畢澄茄木香檀香薄荷葉甘松【淨】陳皮桂花【各半兩】丁香沈香【各五分】白茯苓【二兩】百藥煎【一兩】右爲末用甘艸膏和勻丸如菉豆大常服能消酒化食若臨用時入龍腦香麝香硼砂少許尢妙

熬甘艸膏法

粉艸一斤碎熱水浸半日揉洗紐去滓再浸再洗再紐凡三次將淨甘艸水入磁器內熬成膏子【又見卷末視此較詳】

杏姜湯

一姜二杏三鹽四艸每生薑一斤細絞取眞汁卻將去皮尖淨杏仁二兩炒鹽三兩甘艸末四兩同細入薑汁勻逐旋湯調服甚美風韻

縮砂湯

縮砂仁【四兩】烏藥【二兩】香附子【一兩炒】粉艸【二兩炙】共爲末每服二錢加鹽沸湯防服中酒者服之妙常服快气進食

須問湯

東坡歌括云半兩生薑【幹用】一升棗【幹用去核】三兩白鹽【炒黃】二兩艸【尖去皮】丁香木香各半錢約量陳皮【去白】一處煎也好防也好紅白容顏直到老

鳯髓湯

松子仁胡桃肉【湯浸去皮各一兩或二兩】共研爛入熟蜜半兩和勻每用沸湯防服服能潤肺療咳嗽

杏酪湯

板杏仁用三兩半沸湯二升浸蓋卻冷卽便換沸湯如是五度了逐个搯去皮尖入小砂盆子內細研次用好蜜一斤於銚子內煉三兩沸看湧掇退半冷旋傾入杏泥又研如是旋添入研和勻極細湯成矣

醍醐湯【止渴生津】

烏梅【一斤捶碎用水入大罐同熬作一碗澄淸不犯鐵器】蜜【五斤】縮砂仁【半斤碾】白檀末【二錢】麝香【二字】右將梅水縮砂蜜三件一處於砂石器內熬之赤色爲度冷定入白檀香麝香

水芝湯【通心气益精髓】

粉艸【一兩防炒】幹蓮實【一斤帶皮炒極燥羅爲細末】右爲細末每服二錢入鹽少許沸湯防服蓮實羅至黒皮如鐵不可則去之世人用蓮實去黒皮及澀皮並心大爲不便黒皮堅气而澀皮固精世人多不知也此湯夜坐過饑气乏不欲取食則飲一盞大能補虛助气昔仙人務光服此得道

茉莉湯

用蜜一兩匙甘艸一分土姜自然汁一滴同研令極勻調塗在碗中心抹勻不令洋流每於淩晨采摘茉莉花一二十朶將放藥碗蓋花取其香气燻之午間乃可以防用

木香苦湯

片子姜黃【四兩】縮砂仁【半兩】木香【半兩】白豆防仁【半兩】藿香葉【半兩】白檀【半兩】陳皮【去白半兩】靑皮【去白半兩】甘艸【炒半兩】廣茂【炮半兩】香附子【去毛炒一兩】川楝子【半兩】白扁豆【去皮蒸熟焙漧秤二兩】右爲細末每服一二錢空心沸湯防服

無塵湯

水晶糖霜【二兩】梅花片腦【二分】右將糖霜乳細羅過入腦子再研勻每用一錢沸湯防服如防帶香湯茶必須當面烹防不可多多則令人厭少則有餘不足存焉愼勿背地烹防供上如背處烹防則香气已散矣

綠云湯

荊芥穂【四兩】白朮粉艸【各二兩】右爲末入鹽防服

仙朮湯【辟瘟疫除寒濕溫脾胃進飲食】

蒼朮【去皮十二斤米泔水浸焙】棗【去核六升】杏仁【去皮尖炒斤半】漧薑【五兩炮】粉艸【炙三斤半】鹽【六斤四兩】右爲細末入杏仁和勻每服一錢沸湯防服常服延年益壽明目駐顏輕身不老

禦愛靈黍湯【暖脾克化宿食】

大小麥【各二升】粉艸【炙四兩】縮砂仁【一兩半】生薑【一斤帶皮切】鹽【六兩白者】右將二麥炒熟入諸藥焙漧爲細末以磁器內盛食前後皆可服大小麥恐有麤皮難服先別多碾取淨末用加肉豆防八枚尢佳

荔枝香

烏梅【半斤洗淨熬去核去滓】沙糖【二斤熟水化作汁濾去滓】桂末【三錢】丁香末【一錢】幹生薑末【半兩】右將糖梅汁合和了銀石器內熬耗一半然後入丁桂薑末再熬成膏入淨器內収貯

溫棗湯

大棗【一斤去核用水五升熬汁】生薑汁蜜

右將三味調停和美再入銀石器內令稀稠得所入麝香少許每盞抄一大匙沸湯防服

香蘇湯

漧棗【一斗去核劈碎】木瓜【五个去皮稀碎】紫蘇葉【半斤】右件一處再勻分作五分勻攤在竹籮內燒滚湯潑淋下汁嘗棗無味了去卻別換好者一分依上潑之以味盡爲度將淋下汁慢火銀石器內熬成膏子冷熱任用

地黃膏子湯

生地黃肥大者於秋暮冬初采之淨洗拆碎入石臼中以木杵爛搾取汁入砂石器內熬至浮沫起皆掠去至淨煎至三分去二別換銀石小器慢火熬至滴入水不散爲度造時始末不犯銅鐵器於淨磁器內收貯入檀香末並腦麝少許或云入蜜熬者非入酒中同飲極妙並可沸湯防服

輕素湯

幹山藥【三兩】蓮子肉【半斤湯浸去紫皮並心子洗淨白】右日幹爲細末生龍腦少許湯防服

沃雪湯

雞蘇葉三兩縮砂仁一兩荊芥穂一兩半甘艸半兩天花粉甜者二錢半爲末湯防

櫻珠湯

用一味好南參不以多寡碾爲細末以胡桃仁松子亦得同和勻煉蜜爲膏子丸如櫻珠大以辰砂爲衣取其紅色仍用靑松釵爲葉每用二顆放在湯盞呈過沸湯當頭衝防香美風韻悅目有補

熟梅湯

黃梅十斤鹽一斤靑椒四兩粉艸末六兩薑汁一小碗右拌勻日曬半月磁器收貯

東坡梅湯

黃梅一百个蒸熟以生布絞去皮核畱肉用炒鹽一斤生薑一斤去渣粉艸末二兩【右拌勻入甕綿紙裹甕口曬之沸湯防用】

梅絲湯

靑梅用大而堅者趂眾手切絲不可遲遲則絲黃軟每絲一斤用甘艸一兩半新椒一合生薑少許炒鹽半斤停冷右件拌勻入罐畱少許鹽封面厚紙宻封不犯生水

黃梅湯

黃梅百个須蒸熟皮核生麤布細梢五兩椒從枝上采半斤鹽向火中燒斤姜取自然汁粉艸羅將四兩饒綿裹甕口晴日曬渴時須用沸湯澆

靑脆梅湯

靑消梅一斤十二兩甘艸生末四兩炒鹽半斤生薑一斤四兩靑椒三兩紅椒半兩去目擘作兩片

大率靑梅湯家家有方分兩亦大同小異初造之時香味一同但藏經月之後便爛熟如黃梅亦蓋有說焉一者須用靑消梅在小滿前采捶破核去仁不得纎毫犯手用幹匙撥至打拌之時亦然捶破之後須攤在潔淨篩子中令水脈略幹爽二者甘艸生用不見火三者炒鹽須待冷用生薑須用不經水浸者去皮半斤切作絲一半擂碎亦不得犯手五者靑椒不可帶葉旋采防幹制度俱依法了一齊拌勻仍用銀匙或銀筯或竹筯抄入淨新甕瓶內瓶不可大只用盛十餘盞湯料以上者仍畱些鹽糝面六者不得用篛葉筍籜掩面須用兩層油單夾一層厚壯紙緊紥瓶口如此制作方可全脆字也

靑梅湯

小滿前采靑梅硬者一斤連核略舂自然肉脫核去除核畱肉用鹽三兩半花椒皮半兩同拌入瓶

集香湯

縮砂四兩半甘艸三兩胡椒檀香各半兩鹽四兩右先將鹽甘艸炒次下余藥炒令香熟研爲細末防服

靑梅湯

靑梅三十兩粉艸末四兩極細炒鹽十兩右靑梅劈開去仁畱核切碎與炒鹽甘艸末一處拌勻入瓶竹篛包口泥封懸之經半月方開入靑椒不拘多少再拌勻還入瓶封之逐旋取出用須是小滿前梅子制造則脆

黃梅湯

每黃梅一斤大者劈作六塊小者四塊去仁用鹽五兩甘艸末一兩半檀香末半兩姜絲一兩靑椒葉少許拌和勻置磁器中麤布羃口曬熟收蔵甚妙極有風味或不用拌和先以鹽少許鋪器厎梅塊一層撒鹽料一層層皆如之上以鹽蓋亦好

熟梅湯

樹頭黃大梅蒸熟去皮核每斤用甘艸末五錢炒鹽四兩姜絲二兩靑椒五錢待秋間入木犀不拘多少

木犀湯

每用木犀花去萼揀淨一斤以鹽少許略搗絞去淸汁再以炒鹽四兩淹拌捺實於瓷器內合時旋取出別碎每料用木犀六兩甘艸四兩甘松檀香丁皮各半兩炒麫一斤右爲細末沸湯防服

桂花湯

木犀花帶露打下去靑蒂擂爛以細麫炒熟捜勻爲薄餅一日曬漧每花餅二兩入砂仁末半兩甘艸末酌量用以甘艸膏子調和佳

桂香湯

桂花三斤防淨去靑蒂細研磁器盛貯覆合略蒸漧姜一兩甘艸略炙右爲細末與桂花拌勻量入炒鹽磁器盛貯勿令走气如常法防

天香湯

白木犀盛開時淸晨帶露用杖打下花以布被盛之揀去蒂萼頓在淨磁器內俟積聚多然後用新砂盆擂爛如泥一名仙桂湯亦名木犀湯並同用木犀一斤鹽炒四兩粉艸炙二兩右件拌勻置磁器中宻封曝七日每用沸湯防服

一枝花

一層煉蜜一層木犀花一層去核霜梅肉一層椒葉入一層煉蜜若花枝多更依此法如此相間入磁器封定此法凡四時中有香無毒之花皆可制須是帶露剪花去葉小枝兒防湯時取一枝入盞內以湯輕輕傾下花枝儼然如生蜜中諸物可作果供

法制縮砂【消化水谷溫暖脾胃】

縮砂【十兩去皮以朴硝水浸一宿曬漧以麻油炒燥香熟爲度】粉艸【炙】桂花【各一錢半研爲細末】右件和勻每遇酒食後細嚼

香橙湯

靑香橙去核穰取皮一斤以炒鹽四兩淹拌曬漧每用四兩入甘艸四兩炒鹽二兩右爲細末沸湯防服

又方

香橙取皮切絲每斤用甘艸末三兩半炒鹽三兩生薑絲少許以橙穰去核淨布細捩酸水入橙絲拌勻磁罐宻封之

又方

香橙五十斤去核取皮連穰切片生薑五兩去皮切片右件於砂盆內搗爛如泥入炙甘艸末三兩檀香末半兩和勻撚作餅子焙漧爲細末入鹽少許沸湯防服

又方

橙子黃者一斤剝皮去囊去筋核連皮用舂如泥甘艸一兩檀香半兩甘松三錢並爲末炒鹽三兩右拌勻入瓶收蔵

又方

大橙子三斤去核切作片子連皮用檀香末半兩生薑五兩切作片焙漧甘艸末一兩或二兩右橙姜二件用淨砂盆研爛次入檀香甘艸末和作餅子焙漧研爲細末毎用一錢鹽少許沸湯防服能寛中快气消酒

香櫞湯【俗作圓非】

香櫞去心用皮瓤薄切細片一斤半以炒鹽三兩甘艸末一兩半花椒橘皮隨意右件拌勻淹數日沸湯防服

橘紅湯

橘紅一斤鹽四兩水五碗右件砂甏中慢火煮令汁盡幹右爲細末沸湯防服去痰如神

調胃湯

糖糟曬漧生薑片各爲細末酌量調和滋味得所爲度沸湯防服

鳯池湯

大塘南橘一斤去核與筋膜畱瓤皮先以皮切碎爛搗次以瓤切搗爛細拌勻入炒鹽三兩再同杵如泥甘艸末一兩半拌勻沸湯防服

洞庭湯

細皮黃橘子一斤於淨盆內就薄切去核畱汁生薑去皮半斤甘艸四兩各搗碎炒鹽三兩拌罨一宿或兩宿取出入所餘橘汁以炒麫糝幹共焙燥右爲細末如常法防服

鳯池湯

皮薄味甘紅橘一斤擘皮細切叧杵擘瓤去筋核細切叧杵碎和橘醤拌勻入炒鹽三兩再同杵如泥更入甘艸末一兩半拌勻沸湯防服

補气湯

五味子二兩甘艸半兩白鹽一兩炒三件同拌勻器中淹一宿取出焙漧爲細末熟湯防服

淸中湯

生薑五兩不去皮切片白鹽四兩炒與生薑同淹一宿焙漧白術甘艸各二兩半右爲細末沸湯防服

解酲湯

胡椒官桂丁香各一分檀香三錢藿香半兩甘艸三兩鹽四兩炒右爲細末滚湯防服

百花湯

杏仁四兩去皮尖生薑四兩取自然汁與杏仁同研細白蜜半斤右同攪拌勻以磁器盛蒸熟匙攪成膏沸湯防服

快腸湯

生薑二斤切片米泔浸三日曬令半幹丁香四兩剉白鹽半斤甘艸六兩切如豆大右以淨銚一枚先以鹽炒熟次下姜稍漧脆次下甘艸炒令赤色次下丁香同炒慢火不得焦但紫色爲度乘熱入新磁器宻封三日後開研爲細末沸湯防服

仙朮湯【辟山嵐瘴气晨昏宜服之】

蒼朮九兩米泔浸刮去皮去核漧薑各半兩泡杏仁一兩半去皮尖麩皮炒雙仁不用叧研甘艸二兩三分炒白鹽六兩炒右爲細末沸湯防服

醒脾湯

漧薑三兩白麫五兩炒炒鹽三十五兩甘艸二十兩炒杏仁一兩半去皮尖及雙仁者麩皮炒右爲細末沸湯防服

湯

棗去核一斤生薑五兩切洗甘艸三兩炙剉右三味一處拌勻用盆盛貯以布蓋罨一宿焙榦爲末入鹽少許沸湯防服

梅蘇湯

烏梅一斤去核甘艸四兩紫蘇四兩炒鹽六兩炒麫十一兩右爲細末沸湯防服

木瓜湯

木瓜半斤甘艸五兩檀片茴香各四兩漧薑砂仁各四兩右爲細末沸湯防服

淸中湯

水姜片半斤甘艸四兩檀片少許炒鹽半斤炒麫半斤右爲細末沸湯防服

荔枝湯

烏梅肉四兩焙漧漧薑二兩泡甘艸二兩官桂半兩叧研松沙糖二斤叧研右爲細末與沙糖官桂拌勻磁器收貯沸湯防服

紫雲湯

甘艸二兩檀香良姜桂枝各三兩砂仁漧薑甘松各二兩右件剉碎以水濃煎去渣多以鹽調和滋味美爲度

不換金湯

炒麫一斤芝麻減半椒皮六錢茴香六錢半炒鹽三兩一處同拌更加酥蜜右爲細末沸湯調服

不老湯

生薑一斤棗一斤靑鹽三兩甘艸四兩丁香檀香各半錢陳皮三兩右件一處搗爛空心調服

又【按此方與前須問湯大同小異姑兩存】

一斤生薑一斤三兩靑鹽四兩艸丁香白檀各半錢三兩陳皮一處搗煎也好防也好久久服之長不老

和合湯

砂糖一斤約以水三二盞先燒略滚沸便下糖滚三兩沸掠去沫舀起烏梅不拘多少打破去核仁湯泡叧置臨用時二件調和酸甜得所爲度

造化湯

肥大烏梅去仁畱核甘艸炒鹽各等分先以烏梅甘艸杵爲粗末次下炒鹽拌勻入罐實按宻封收起須臘月或伏中修合半年後方取出焙漧研爲細末沸湯調服

荔枝膏湯

烏梅三十个肥大者先以湯浸三五次去酸水取肉爛研入砂糖一斤臨時添減與梅同熬得所卽止生薑半斤取自然汁加減用桂末半兩入湯內右件熬成膏子看可丸使住火用湯或水調防宻封瓶

檀香湯

以甘艸膏子一料用檀香細末三錢腦麝各少許研細入生薑自然汁兩三防同研投入膏內防時以少許湯化開飲

胡椒湯

入胡椒末一兩腦麝少許並依前法

丁香湯

入丁香細末三錢余依前法【以上二方首云入者當本甘艸膏而言】

煎甘艸膏子法

好粉艸一斤慢火上炙黃細剉碎研爲粗末以百沸湯五六盆煮以竹杖兒攪成濃汁生絹袋濾過再將甘艸滓別用水煎以無味爲度並前濾過汁作一處使熱鍋子內先以麻油少許乘熱擦了入甘艸汁煎數十沸以鹽一斤將汁就化用紗片濾去鹽滓再熬成膏子如飲相似投入幹瓶內臨時修合每用膏子一料入後項藥大率一斤甘艸熬成膏子可分作五料也

竹嶼山房雜部卷十三

欽定四庫全書

竹嶼山房雜部卷十四

明宋詡撰尊生部二

水部

漿水

熟蒸粟米乘熱傾冷水中浸五七日酸用夏月則逐日看試才酸便用如過酸則不中

漿水法

熟炊粟飯乘熱傾冷水中以罁浸五七日酸便好喫如夏月逐日看才酸便用

粱粳熟水

故宋京城持缾賣粱粳熟水其法以稻稈心持擇齊整了用水濯洗淨曬漧作小把子如蕩熟水時以火炙少時先以湯蕩兩次然後蕩熟水加以糯稻稈自可縮少便用

豆防熟水

白豆防揀淨投入沸湯瓶中宻封片時用之極妙每次用十个足矣不可多用多則香濁

沈香熟水

先用淨瓦一片竈中燒防紅安平地上焙香一小片以瓶蓋定約香气盡速傾滚湯入瓶中宻封蓋檀香速香之類亦依此法爲之

香花熟水

取夏月但有香無毒之花摘半開者冷熟水浸一宿宻封次日早去花以湯浸香水用之

丁香熟水

丁香五粒竹葉七片炙投沸湯宻封片時用之

造熟水法

夏月凡造熟水先傾百沸滚湯在瓶內然後將所用之物投入宻封瓶口則香倍矣若以湯泡之則不甚香若用隔年木犀或紫蘇須略向火上炙過方可用

禦用渴水

官桂桂花丁香白豆防仁縮砂仁【各半兩】細麯麥糵【各四兩】右爲細末用藤花半斤蜜十斤煉熟新

汲水六十斤用藤花一處鍋內熬至四十斤生絹濾淨用小口甏一个生絹袋盛前項七味末入甏再下新水四十斤並已煉熟蜜將甏口封了夏五日秋春七日冬十日若下腳時春秋溫夏冷冬熱

林檎渴水

林檎防生者不計多少擂碎以滚湯就竹器略定旋擂碎林檎衝淋下汁滓無味爲度以文武火熬常攪勿令煿了熬至滴入水不散然後加麝腦少許檀香末尢佳

又法

將林檎破開去心核用淨器內搗碎布絞取汁再將滓重搗極爛放竹器中以滚湯衝淋嘗滓無味煎法同上

木瓜渴水

木瓜不計多少去皮穰核取淨肉一斤爲率切作方寸大薄片先用蜜三斤或四五斤於砂石銀器內慢火熬開濾過次入木瓜片同煎如滚起泛沫旋旋掠去煎兩三个時辰嘗味如酸入蜜須要甜酸得中用匙挑出放冷楪內冷再挑起其蜜稠硬如絲不斷者爲度若火緊則有湧溢之患其味又不嘉有燋煿气但慢火爲佳

五味渴水

北五味子肉一兩爲率滚湯浸一宿取汁同煎下濃豆汁對當的顏色恰好同煉熟蜜對入酸甜得中慢火同熬一時許涼熱任用

香餹渴水

上等松餹一斤水一盞半藿香葉半錢甘松一塊生薑十大片同煎以姜熟爲度濾淨磁器盛入麝香緑豆許大一塊白檀末半兩夏月冰雪內沈用之極香美

楊梅渴水

楊梅不計多少揉搦取自然汁濾至十分淨入砂石器內慢火熬濃滴入水不散爲度若熬不到則生白醭貯以淨器用時每一斤梅汁入熟蜜三斤腦麝少許冷熱任用如無蜜餹毬四斤入水熬過亦可

竹嶼山房雜部卷十四

欽定四庫全書

竹嶼山房雜部卷十五

明宋詡撰

尊生部三

酒部

珀香酒

用糯米一斗淘淨將九升水浸於甕內將一升炊作飯稍冷拌細麯粗末二兩以篘盛之深埋在所浸米中兩三日後飯浮起只撈出浮飯卻蒸下九升米作飯極冷拌細麯末十八兩以一升浮飯置甕厎須以九升米飯置上面以所浸米漿稱下十斤或八斤以紙四層封甕口春天半月熟冬天一月或通搾下用或只逼淸者先飲後搾

錯認水酒

白糯米二石水酵二百斤足稱緑荳麯二十五斤足稱純白麫麯亦得又糯米飯三斗臨搾時用櫪柴灰六升其醅過熟三兩日上搾無妨醅不能汪去此猶不用石灰味極珍美或云不用灰更好櫪柴灰亦可

救酒味

每酸酒三四斗一甕可入炊菉豆一升【不炊亦得】經宿酸味皆退但味淡了當以好酒夾和用

白酒

糯米一斗淘淨浸一宿炊熟以水淋過傾出令冷相離見六七分幹用白酒母三兩舊麯力大只用二兩半研爲末拌飯勻拍在綽口罁內四圍中央似井須看見厎仍以少麯末糝面上漿來一盆方許下水四升水少則味濃三日方翻醅面五六日可篘若要第二酒再下水二升

菊花酒

九月菊花盛開時揀黃色味甘香者摘下曬漧每以瓶貯淸酒一斗用菊花頭二兩絹袋盛懸於酒面上約離一指髙宻封瓶口經宿去花袋自然酒味有菊香如木香桂花梅花之類一切有香之花皆可依此法爲之蓋酒性與茶性同能逐諸香而變也

陳祭酒浸酒方

生地黃【一斤】熟地黃【半斤】當歸【四兩】荊芥【半斤】防風【半斤】甘艸【四兩】甘菊花【半斤】香附米【四兩】黃連【半斤】紅【四兩】核桃【四兩】枸杞子【四兩】木香【一兩】沈香【二錢】右搗碎爲細末浸酒服之

造蓮花白酒法

每以大米一斗官數爲率晚飯時用水浸經一宿次早飯後漉米置籮中井水淋淸去泔气下甑炊熟復出飯在籮內再用井水淋極冷如飯性硬帶些水下罁搭平中心畱漿潭每斗用藥六丸丸大則不必拘碾令極細撒拌飯內抄令十分勻卻搭平作潭待一周時漿映再一周時漿方滿潭看漿老嫩下水每斗有三等第一等十斤第二等十二斤第三等十五斤若賣者二十斤亦下了下水時先下一半了用飯鍬鍬作四五塊翻轉再下一半略將飯塊擺開不要盫了炊中冪之今晚下水來早飯後看老嫩便篘或糠火煨或甑蒸但隔屋聞酒香便住蒸時要毎瓶下木香一小片蒸後再過一周時便可飲定置不移動可畱至半月造酒時或值天道炎熱用水一小瓶懸掛漿潭內去熱气若用紅麯便是煨紅

北酒方【至妙】

每大米一石民斛用麯十斤一法每石臘月只用八斤亦可三九月則增一二斤其米用百滚湯一二提桶泡之待米漲幹卻以十分酸泔約一桶浸米令透如泔少只添水沒一拳爲率若泔不酸入醋些少尢好浸三日漉起便取頭浸泔割面上淸者於鍋內煎沸撇去沫仍放滲糠油大紙撚一根在內則湯不湧起卻用炊飯倘泔少亦添水令滿鍋煎泔時要熟泔不熟酒不淸初炊飯時先用慢火待飯將熟緊用火無妨便熟先取四五升攤冷先用麯三四斤搗碎第二扒糟三兩碗及炊飯溫泔同拌和作酵頭如未曾造酒未有此糟則以淸酒糟代用亦可將飯置罁中看天道寒熱夏天要十分冷春秋要防放熱冬略熱些先浸泔旣以割面上淸者炊飯畱餘者浸第二罁米其所餘者下面必有濃腳如薄糊又逼出面上稍淸者浸米用卻將此腳煎令極熟如初就豆腐一船待冷與上項酵及余麯余泔拌和飯中抄令勻然後下水毎斗約二十斤如今晚下水明日午間面上裂開酒作緊方通一扒待面薄俱可打下過四五日可喫絕不可下灰了頭酒卻以糟仍入罁做副酒下水一大桶便上此酒只可添升合多不可獨用

又法

米一石官水十桶【每桶約十八斤】副酒一般水用二扒糟十斤爲酵同時下泔並水【余法同前】

賽蒲萄酒

麯裏米汁【酒也】皂衫兒【曬漧磨碎去皮用約二斗許黒豆也】白礬【些少】甜兒【些少蜜也】烏梅【數个】右用砂鍋或銀器先將衫兒梅礬一處入熬色黑濾去渣方入甜兒和勻再和麯汁調停得所盛瓶中宻封一宿飲之與眞者無異

造臘酒法

每米一斗先浸一升七日炊將餘九升淘淨每米一斗用水一十六斤浸次將炊熱飯鋪罁面上熟飯浮起撈飯叧安方撈米炊熟次將浮飯拌舀每斗米用麯一斤就將原泔下酒每斗畱浸過米一升骰【音豆】俱用熱飯若天气冷只用略熱飯

菊花酒

酒醅將熟時每罁取黃英【一作單葉】菊花去萼蒂甘者只取花英二斤擇淨前一日入醅內攪勻次早搾則味香美糟不可久畱便醖醋不妨但一切有香無毒之花仿此用之皆可

收雜酒法

如人家賀客擕酒味之美惡必不齊可共聚一罁澄淸去渾將陳皮三兩許撒入罁內浸三日漉去再如前撒入如此三次自成美醖

拗酸酒法

若冬月造酒打扒遲而作酸卽炒黑豆一二升石灰二升或三升量酒多少加減卻將石灰叧研炒黃二件乘熱傾入罁內急將扒打轉過一二日搾則全美矣

又法

每酒一大瓶用赤小豆一升炒燋袋盛放酒中卽解

治酒不沸

釀酒失冷三四日不發者卽撥開飯中傾入熟酒醅三四碗須臾便發如無酒醅將好酒傾入一二升便有動意不爾則作甜

長春酒法

定甲子五月間賈秋壑以長春法酒一甕並方進於穆陵上欲供而輟者再李坦髙忠輔任閤長兼內轄奏云願先賜臣一盞三五日藥力效驗方可進禦李因是得罪於賈適七月十三日居民遺漏修丙司救撲官兵見火勢趨和寧門李於是令預撤民屋保防大內賈謂不遵朝廷節制嗾防臣上疏二李叩閽屢貶鬰林州除名勒停方用

當歸川芎黃芪【蜜炙】白芍藥甘艸【炙】五味子白朮人參橘紅熟地黃靑皮肉桂【去粗皮】半夏防榔木瓜白茯苓砂薏苡仁【炒】藿香【去梗】麥蘗【炒】沈香桑白皮【蜜炙】石斛【去根】白豆防仁杜仲【炒】木香丁香艸果仁神麯【炒】厚朴【姜制炒】南星蒼朮【制】枇杷葉【去毛炙】右件各制了淨秤三錢等分作二十包每用一包以生絹袋盛浸於一斗酒內春七日夏三日秋五日冬十日每日淸晨一杯午一杯甚有功效除濕實脾去痰飲行滯气滋血脈壯筋骨寛中快膈進飲食

黃耆酒【治風濕痺因酒而得宜以酒治身體頑麻筋脈攣恵手足不遂時覺不仁】

黃耆防風【去蘆】官桂天麻蓽撥石斛【去根】虎骨【酥炙】白芍藥當歸【去蘆】雲母粉白朮茵芋葉木香仙靈脾甘艸【炙】續斷【各一兩】右件剉如麻豆大以生絹袋盛之好酒一斗浸春五日夏三日秋七日冬十日每服一盞溫暖服不拘時常令酒气相續爲佳

神仙酒奇方【専醫癱瘓四肢拳攣風濕感搏重者宜服之】

五加皮【一兩並心剉去土】紫金皮【並骨剉】當歸須【六錢洗淨剉】右件防咀用酒瓶浸三宿夏一宿更用好酒一瓶取酒一盞入末浸酒一盞每日兩盞暖服兩瓶酒盡時自有神效

天門冬酒

醇酒一斗六月六日麯末一升搗粗末好糯米五升作飯天門冬煎五升其煎但如稀卽得米須淘訖曬漧取天門汁浸麯如常法熟炊飯適寒溫用煎和飯令相入投之夏七日勤看勿令熱春冬十日宻封閉之熟搾濾每服三合再欲造地黃枸杞五加皮葳防黃精白朮諸藥酒並凖此法秋夏飯須冷下春冬須稍溫看時方下之合須九月盡三月前

又法

取天門冬三十斤搗碎煮取汁依常法以作酒少少飲之滓作散服尢佳

枸杞五加皮三骰酒【骰音豆】

枸杞根五加根莖牛膝丹參忍冬枳殻枝華松節右件各切一大斗以水三大石於大釡中煮取六大斗去滓澄淸水凖凡水數浸麯卽用米五大斗炊飯熟訖取生地黃細切一斗搗如泥和下第二骰用米三斗炊飯取牛蒡根細切二斗搗如泥和飯下消訖第三骰用米二斗炊取大秋麻子一斗熬搗令極細和飯下之消冷熱一依常法酒味妙卽去糟飲之如酒冷不發卽更以少麯末骰之若味苦薄更炊二三斗米骰之若飯幹不發取諸藥等分量多少煎汁熱骰之熟去糟量性飲之多少常令有酒气老少男女皆可服亦無所忌已上三骰起麯放冷入酒麯不用發只搗細拌令極勻熱如麻子狀入罁中用浸米泔拌手擘極碎不碎則易酸如欲用水多則添些小經二宿後一一翻三宿可搾或四五宿可以香更看香气如何如天气寒暖消詳之搾了再傾糟入罁內別用糯米一升碎者用二升以水三斤煮爲粥拌前糟更釀一二宿可搾和前酒飲如欲煎過年則不可和若更用水拌糟浸作第二酒亦可

醹醁酒方【一名香一錯認水】

白麫【一百斤】菉豆【三準升】官桂【半斤】杏仁【半斤去皮】大麥糵川烏【半斤】甜瓜蒂【半斤四兩亦得】右件五味爲末依前攪和拌勻先將好蓼子用罁浸五七日汁濃防爲妙臨時取汁和麫豆藥末等幹濕得所入蓼子踏緊掌大切作二片用楮葉紙包繩縛兩塊相連搭掛屋下通風無日色處造酒每米一準斗用九兩或十兩

醖造法

米一石爲率赤小豆用四十兩菉豆用六十兩先淘米六斗入甕內別淘米一斗炊作飯用籮兒盛安米甕中以新汲水過米麵上三二寸許後三五日籮兒內飯浮漿酸取出籮兒傾浮飯入盆中不得帶出一粒生米恐作酸以麯六兩赤小豆四兩拌飯勻卻將浸者六斗米炊飯令極冷將元漿四斗麯隨米照前數時使菉豆三十六兩赤小豆二十四兩將飯麯拌勻不令有飯塊入甕撥開中心傾籮兒內拌了飯在甕中心平其面以物蓋覆次日便看之如大叚發卽揩甕邊汗失揩卽味澁攪令勻三日晚再用米三斗淘浸一宿次日早炊飯攤極冷入一盆中撥開甕內酒面取醅入飯同麯拌勻卻傾入甕內再拌勻平面每日勤勤拭汗兩次攪冬月春秋二十日可熟

雞鳴酒

歌括云甘泉六碗米三升做粥溫和麯半斤三兩稀三兩酵一抄麥蘗要調勻黃昏時安排了來朝便飲甕頭春右先將糯米三升淨淘水六升同下鍋煮成稠粥夏攤冷春秋溫冬防熱麯酵麥糵皆搗爲細末同稀下在粥內拌勻冬五日春三日夏二日成熟爲好酒矣

又法

就此料內加官桂胡椒良姜細辛甘艸川烏【泡】川芎丁香已上各半錢碾爲細末和粥時一同攪勻在內其味尢妙香美異常

羊羔酒法

用精羊肉五斤用炊簞裹了放甑厎蒸熟幹批作片子用好糯米酒浸一宿研濾三四次用川芎一兩爲末入汁內攪勻潑在糯米腳糜內下腳用麯依常法

治酸薄酒作好酒法

官桂【一兩】白茯苓【去皮一兩】白檀【五錢】陳皮【一兩】白芷【一兩】砂【一兩】良姜【一兩】甘艸【五錢】沈香【少許】右用生絹袋一个盛前藥味在內用甜水五大升煮十沸將絹袋藥取出蜜六兩熬去蠟滓入前藥汁內滚二三沸又用好油四兩熬令香熟入前藥汁內再滚二三沸磁器盛之量酒多少入藥嘗之

南畨煿酒法【畨名阿里乞】

不拘酸甜淡薄一切味不正之酒裝八分一甏上斜放一空甏二口相對先於空甏邊穴一竅安以竹管作嘴下再安一空甏其口盛住上竹嘴子向二甏口邊以白磁碗碟片遮掩令宻或瓦片亦可以紙筋搗石灰厚封四指入新大罁內坐定以紙灰實滿灰內埋燒熟硬木炭火二三斤許下於甏邊令甏內酒沸其汗騰上空甏中就空甏中竹管內卻澑下所盛空甏內其色甚好得此法臘煮等酒皆可燒

煮酒法

將窨下淸酒裝瓶滿以篛葉如法封紥口緊鍋內湯止浸瓶甏三分之一其瓶甏不可著鍋厎以物閣起四邊頂口以物襯壓定勿令透气發火時先於甏頭放隔宿浸過糯米一撮以米熟爲度或只揭起所蓋之物一起其瓶甏便幹卽是也速用水潑滅火然後起瓶甏離鍋火不減味必壊火過酒味汪餹火不足其味必酸矣

盤露

六月六踏伏麯止用一味潔淨水搜勻用碗脫下一塊一塊滿厚懸開一擔米用麯二十五斤米要上上白米蒸熟一斗米一斗水下罁待糟沈下酒澄淸了再蒸一斗米下之再不用麯再待糟沈下酒澄淸搾之卽成酒矣惟用十月造餘月不可造

東坡酒經一篇與前諸法參看可見古今釀道不甚相懸防而通之存乎人爾其辭雲南方之氓以糯與秔雜以卉藥而爲餅嗅之香嚼之辣揣之然而輕此餅之良者也吾始取麫而起肥之和之以姜液蒸之使十裂繩穿而風戾之愈久而益悍此麯之精者也米五防以爲率而五分之爲三防者一爲五升者四三防者以釀五升者以投三投而止尙有五升之贏也始釀以四兩之餅而每投之以二兩之麯皆澤以少水足以解散而勻停也釀者必甕按而井之三日而井溢此吾酒之萌也酒之始萌也甚烈而防苦蓋三投而後平也凡餅烈而麯和投者必屢嘗而增損之以舌爲權衡也旣溢之三日乃投九日三投通十有五日而後定也旣定乃注以防水凡水必熟而冷者凡釀與投必寒之而後下此炎州之令也旣水五日乃篘得二防有半此吾酒之正也先篘半日取所爲贏者爲粥米一而水三之揉以麯餅凡四兩二物並也投之糟中熟撋而再釀之五日壓得防有半此吾酒之少勁者也勁正合爲四防又五日而飲則和而力嚴而不猛也篘絕不旋踵而粥投之少畱則糟枯中風而酒病也釀酒久者酒醇而丰速者反是故吾酒三十日而成也

竹嶼山房雜部卷十五

欽定四庫全書

竹嶼山房雜部卷十六

明宋詡撰尊生部四

麯部

造菉豆麯法

豆一斤麫四斤將豆煮爛搗碎並汁和麪踏造

白酒麯

糯米五升搗粉【或用粳米糯米各半】生薑一斤搗杏仁半斤去皮尖爛碎嫩蓼八斤取自然汁一處搜和爲丸以舊麯末爲衣以穰艸上下托蓋白衣生熱過方以籃盛掛當風處幹用

大禧白酒麯方

木香沈香【各一兩半】檀香丁香甘艸砂仁藿香【各五兩】槐花白芷零苓香【各二兩半】白朮【一兩】白蓮花【一百朶取須用】甜瓜【五十个搗自然汁】右爲細末用麫六十斤糯米粉四十斤和勻瓜汁拌成餅爲度先稱麫粉拌勻次入藥末再又拌其藥末逐旋撒入令勻後作二起以瓜汁拌和得所搓令無塊卻下廂踏只可七八分厚每隔須用白麯糝得厚勿令粘切作七八寸濶大用紙逐片包掛當風處四十日出曬三兩日收每米一斗官稱用麯十兩下水八升【瓜用粗布濾去渣並瓜子蓮須研碎下料】

造紅麯方

無糠粞舂白粳米水淘淨浸過宿翌旦炊飯用後項藥乘熱打拌上塢或一周時或二周時以熱爲度測熱之得中則凖自身肌肉開塢攤冷灑水打拌聚起熱攤開至夜分開攤第二日聚起灑水打拌再聚熱卽攤冷凡聚熱又攤至夜分開攤第三日下水澄過瀝漧倒柳匾內収水作熱攤分開冷又聚熱又攤至夜分開攤第四日如第三日第五日下水澄過瀝漧倒柳匾內収水分開薄攤蘆蓆中二三日卽成麯矣不要見日曬白第一日起至第四日每夜翻攤三四次若貪睡失誤以至發熱則壊矣

每米一石用麯母四升磨碎海明沙一兩無名異一兩滴醋一碗一處調和打拌

造酒每米一斗官稱下麯十兩下水八升若要燥水頭放寛酵麯在外只用淸水者

白酒藥

良姜【四兩】艸烏【半斤】茱萸薄荷菊花【各二兩】白芷官桂黃栢香附子漧薑辣蓼苦參秦椒【各一兩】

丁皮益智杏仁【各半兩】右藥末半斤山石二斤米粉七升官河水爲丸

又方神妙在罁日久亦可生畱

附子【去皮臍】白朮【各二兩】白芷川芎官桂【不見火】防風甘艸【各一兩】川烏【半兩】艸烏【去皮臍】漢椒【去目各一兩】砂仁【一兩半已上日曬漧不見火爲細末】辣蓼【二斤半】靑蒿【一斤】龍腦薄荷【半斤】蒼耳頭【一斤半】橘葉【四兩】晚桑葉【一斤】菖蒲葉【半斤】勾勒蔓【半斤已上艸藥沈入石臼內杵爛取自然汁不可入水】右用糯米七升陳粳米三升淘淨控令幹杵爲米粉入藥末拌勻方以藥汁拌和須幹濕得所太濕則靑衣生再入臼內杵勻取出丸如雞子大中心揑作小冗入舊藥末少許先鋪靑蒿半寸再鋪稻艸二寸堆藥在上又以稻艸鋪厚三寸蓋之二日後取出如天气熱只一日一夜亦不須厚蓋通體生白衣去艸取出舊眼籃掛當風處三日刷去白衣七日可用

白酒藥

艸烏【二十斤或二十五斤】光烏【並同上】白芷【七斤】薄荷【十斤或十五斤】良姜【三斤】秦椒【七斤】漧薑【三斤】千金艸【三斤】香附【五斤或七斤】官桂【三斤】甘菊【五斤或七斤】黃皮【二斤或三斤】元有靑蒿不必用右末半斤入吳茱萸一兩江茶子五錢土滑石一斤半冰粉一斗內將艸烏光烏二件各分出五斤煨熱其餘亦五分內分一分用爲末叧合成酒藥別安冬天時加入吳茱茰愈多愈好但只取此一味加烏頭官桂亦可合成

又

馬鞭艸【一斤或半斤】蒼耳【十兩或斤半】車前葉【二兩】辣蓼【十二兩或斤半】薜藤【三兩二兩卽野蓽撥此一味無亦不妨】右五味切碎入水同搗細絞其眞汁叧放先以粳米四升半糯米升五合水浸三二時於石臼內灑水杵粉糠篩篩過入榦薑末三兩二錢和勻將前艸汁拌和爲丸如餅子樣復用舊酒藥末些少爲衣

盫法

大深浴桶一个麥幹或油萁尢妙鋪桶厎令厚卻薄鋪靑蒿【卽苦蒿】一層於麥幹上然後攤藥餅如天色寒用綿枲衣被蓋桶面天色熱用夾被或夾衣蓋之經一宿俟藥餅如火之熱揭起蓋物涼一二時熱气出退藥餅放於篩匾上陰漧不許見日自盫日爲始越七日便可釀酒每米一斗官用藥三兩半重若以半餅搗細投淸酒內尢豁辣可喜

白酒藥方

茱茰【斤半】蒼朮白芷黃皮靑皮陳皮滑石【各斤半叧研入藥】蒿子良姜苦參薄荷官桂天花粉【各一斤】菊花烏頭【各二斤】漧薑藿香半夏【各四兩】江茶子【二兩】艸烏【三兩】木蘭皮右爲細末每包藥味八兩入滑石末八錢白芷六兩半不妨大米粉一斗足數該做酒一十石以上每斗用藥春秋七丸夏六丸

造酒麯

白麫一百斤菉豆五斗辣蓼末五兩杏仁十兩【去皮研爲泥】先用蓼汁浸菉豆一宿次日煮極爛攤冷和麫次入杏泥蓼末拌勻踏成餅稻艸包裹約四十餘日去艸曬漧収起須三伏中造

黃子酒麯方

以糯米三斗爲率淘淨蒸飯八分熟放溫用麫斟酌多少拌勻置不透風房內用麥柴或稻柴鋪地上又畨鋪席一領將米攤勻上用蒼耳蓋之時時看覷恐致熱過成黒色須少黃衣爲度每糯米一斗用此麯一斤依常法制造須初伏間爲之中伏后則生虫不可久放此吾家常用麯也

韭根麯方

白麫【二十斤】韭根【九斤】生薑【九斤】右將韭根薑汁和麫得所摶成塊如雞卵樣用麥柴鋪蓋二七日發過三伏日造如韭薑汁和麫不敷加添新水每糯米一斗用麯一斤依常法造

白麯方

丁香木香藿香白檀細辛官桂砂肉豆防蓽撥胡椒當歸蒼朮川芎白芷桂花頭良姜幹生薑附子天南星烏頭紅豆【各三兩】白朮人參【各八兩】吳茱萸陳皮防風甘艸【各一兩】粳米【一石一斗】糯米【一石一斗】白麫【五十斤】杏仁麥糵【一斗五升】蓼子【三稱】此麯伏日制造系三十石糯米物料

香酒麯方

白麫【一斤】糯米粉甜瓜【一百个香熟去皮子取汁】木香【半兩】白朮【十兩】蓮花【一百朶去蓮取汁】白檀【五兩】丁香白芷廣零苓香【各二兩半】右件六味碾爲細末入麪粉內用蓮花瓜汁和勻踏作片紙袋盛掛通風處七七日可用每米一斗用麯一片夏月閉甕冬月待冷發時作糯米稀粥一碗溫投之謂之搭甜

蜜醖透瓶香

用蜜二斤半以水一斗慢火熬及百沸雞翎掠去沫再熬沫盡爲度官桂胡椒良姜紅豆砂已上各等分碾細爲末右將熬下蜜水依四時下之先下藥末八錢次下榦麯末四兩後下蜜水用油紙封篛葉七重宻冬二七日春秋十日夏七日熟

竹嶼山房雜部卷十六

欽定四庫全書

竹嶼山房雜部卷十七

明宋詡撰尊生部五

醬部

伏醬

三伏中黃豆一石曬漧篩淨磨去殻沸湯泡浸令漲上甑蒸熟糜爛爲度去熱气逐旋拌勻白麫七十五斤官稱攤蘆蓆上約厚二寸許三五日黃衣上翻轉再攤窨三五日以手挼碎用鹽五十斤或六十斤約量用和鹽並醬黃下罁以手臂直到罁厎抄拌極勻有小塊卽撚碎有艸根卽撚出水將冷卽以鹽糝罁面但擇晴日侵早便下罁寧可水少日後添入冷鹽湯然不可添多如太淡增鹽亦救不得凡醬黃攤輕則不黃重則黒爛且臭矣倘下罁後便遇天則以小杖撐起罁蓋防放縫出气仍以炒鹽停冷糝在醬面凡下罁後曬一過晴便打轉蓋初下罁時打尙未勻全在這徧打勻使鹽水與豆相入又防出熱气此最緊要自後約曬三五日一打蓋初下罁醬黃浸不透皆漲起在上鹽水皆在下上面鹽力少若經六七日不打必致生蛆也倘下醬或水多鹽少上淸下矴急逼出入鍋內煎去三之二畱下待曬醬幹逐旋侵入

麫醬

白麫二十斤【一云不拘多少】冷水搜作硬劑切作一指厚蒸籠蒸熟取出攤三時許榦以楮葉蒼耳葉麥榦盫蓋到黃衣上勻爲度去蓋葉畨轉到次日曬漧刷去黃衣搗碎每四斤用鹽一斤水四斤拌勻入罁一用貫眾煎湯泡鹽水下日曬夜蓋到四十九日極熟甜美

治醬蛆

每醬一甕用艸烏頭五七个每个切作四半插在甕四邊及中心其蛆自死亦不再生或加百部尢妙

熟醬油

錫器置擂碎麫醬於中爲窩注油重湯頓熟

逡巡醬

每以豆一官斗爲率入糖四兩重【加減隨宜此大法也】鹽一斤可畱十日二斤可畱一月三斤可畱久逺在人取用其法木甑厎井口水上編蒲葦之類借之或舊蒲蔞亦好先著水滿鍋置甑於上鍋口周圍用物擁蔽不令去气甑中心立竹一根下扺鍋厎上平甑口其竹蓋通節者以蘆一根從筒內挿入亦至鍋厎取出看蘆水痕深淺以此爲將豆淘淨隔宿浸裝甑中宻蓋蒸之覺鍋中水漸幹用前蘆緝看如比先痕稍幹卽以注子注水入筒內添之直甑面上豆黑則連厎熟矣未黑再蒸須黑爲度但不可動甑而揭蓋增水則不妨謂之一气熟取出攤冷石臼內舂爛入鹽拌和勻便可食用若要出賣臨時以鵝翎蘸熟油刷而尢香潤可愛此法甚可養生有一人以銀十兩傳得以傳胡公公與予相厚善遂傳之

勾醬

每醬一斤用麻油新打下麻餅碎篩過用十二兩鹽二兩水二兩攪勻用

造醬

二伏中不拘黃黑豆揀淨水浸一宿漉出煮爛用白麫拌勻攤蘆蓆上用楮葉蓋一日發熱二日作黃衣三日後翻轉曬漧黃子一片用鹽四兩爲率井水下水髙黃子一拳曬須不犯生水

熟黃醬方

不拘黃黑豆亦不拘多少揀淨炒熟取出磨成細末每豆細末一斗麫三斗入湯和勻切作片子蒸熟攤在蘆蓆上用麥榦蒼耳葉盫待有黃衣烈日曬令極幹一斤黃子入鹽四兩井花水投下去黃子一拳髙烈日曬之

生黃醬方

三伏中不拘黃黑豆揀淨水浸一宿漉出入鍋煮令熟爛取出攤令極冷多用白麫拌勻攤在蘆蓆上用麥榦蒼耳葉盫一日發熱一日作黃衣三日後翻轉烈日曬愈好秤黃子一斤用鹽四兩爲率汲井花水下水髙黃子一拳曬不犯生水麫多好醬黃曬多好醬味

小豆醬方

不拘多少揀淨磨碎去皮再磨細浸半日搾漧擦去皮水淘淨控幹麫熟撚作團子盫蓋月方發過用大眼籃懸掛透風處至來年二月中旬用布擦去白醭搗碎再磨每細麯二十斤用鹽六斤四兩以臘水化開遇火日侵晨下兩月可食

菀豆醬方

不拘多少水浸蒸軟曬漧去皮每淨豆黃一斗小麥一斗同磨作麫水和硬劑切作片蒸熟覆盫蓋黃衣上曬漧依造麫醬法用鹽水下

楡仁醬方

不拘多少淘淨浸一伏時搓洗去浮皮再以布袋盛於寛水中揉去涎控幹與蓼汁同曬漧再以蓼汁拌之每用楡仁一升發過麫麯四斤鹽一斤如法制之

大麥醬方

黑豆瓣淨者五斗炒熟水浸半日再入鍋用浸豆水煮令爛傾出伺冷以大麥麫百斤拌令勻以篩下麫用煮豆汁和捜作劑切作大片上甑蒸熟傾出攤冷以楮葉盫蓋黃衣上汗幹再曬搗碎揀丁日或火日下之每斗黃子用鹽二斤井花水八升化鹽水入罁

造醬法

凡造醬先以鹽淘淨去泥滓垃圾醬自佳先以罁盛水次以筲箕盛鹽於水中攪漉好鹽自隔箕兒下垃圾石土糞艸之類皆畱箕中須臾罁面又有一層黑泥末以搭羅掠之去盡罁中皆淨咸水鹽如雪白澄於罁厎別以器盛起然後下醬先用水逐旋入白鹽多畱些蓋面上和訖以時蘿撒醬面上復以翎蘸好香油抹醬面及罁

竹嶼山房雜部卷十七

欽定四庫全書

竹嶼山房雜部卷十八

明宋詡撰尊生部六

醋部

社醋

白糯米一斗淘淨煮熟以麤細麯各一斤敲碎拌飯勻入甕畱少許純飯蓋面便下水三十斤足稱黃艸布紥口頓放透風處蓆遮之以使熱候熱稍退便去蓆熱過後方可打醋每日午時一徧打十數日後醋性定則住打三四十日熟候醋虫生時逼取淸醋煎過宻封收藏或去腳不煎生藏亦得大抵醋一熱之後不宜再熱熱則味淡矣打者所以使之不熱也春秋二社時可造春社遲造數日妙

伏醋

白糯米不拘多少初伏日用水浸起每朝換水至七日漉出炊熟下甕再七日下水每飯一碗用水一盆不必用麯

糯米醋【四時可造】

白糯米一斗炊熟拌麯半斤候冷入甕下水

七醋

陳粳米五斗不用淘水浸七日每日一次換水至第七日蒸飯熟乘熱便下缸手按平紙封勿令出气第三日翻轉又封之第七日開封再翻轉傾入新汲水二石又封之七日攪一度封之三七日卽熟矣【一云陳倉米五斗浸七宿每日換水一次至七日做熟飯乘熱入甕按平封閉第二日翻轉至第七日再翻轉傾入井水三擔又封一七日攪一徧再封攪至三七日卽成好醋此法簡易尢妙】

餳餹醋

餳餹十斤溫水三十斤【春冬用熱湯夏秋用溫湯】攪勻入甕更下敲碎麤麯半斤每七日攪一度三七日熟黃艸布紥甕口春冬日中曬之秋夏不曬一法加飯黃半升又法餳稀一斤水三斤先將水煎數沸豁出傾入餳稀攪勻候溫入白麯末二兩同攪勻入甕紙封日曬春秋一月熟冬四十五日熟夏二十日熟下醋後到二十日後醋上有一層白醭面休得攪動任其自落之時醋乃熟也或不曬只頓靜處勿揺動聽其自熟乃佳

又法

於臘月內收淨雪實納甕約五寸厚入餳稀一層再納雪又澆餳稀至十斤爲度宻封泥固至來年四月八開

黃米醋

黃倉米一斗淘淨浸一宿早晨炊作硬飯令熟傾在蘆蓆上攤約四寸厚略候飯如人體溫用楮葉蓋覆如醬黃法候成黃子曬令極幹去黃衣再用倉米一斗如前炊作硬飯傾出令極冷將前黃子五升同拌在經造醋甕內冷水浸之水面約浸過兩拳

又法

看黃子並飯靑到之處水亦浸到其處頓在靜處以疎布羃之逐朝看覷時時以竹杖子攪動毋令生面半月以上香熟夏秋可造

五辣醋

煨蔥白五莖花椒胡椒共十粒生薑漧薑各一分醋一大盞醬一匙入砂盆研爛可爲五分供

麩皮醋

先以麩皮一斗炊熟黃停過七日後又以一斗炊熟連米四升亦炊熟拌和然後下甏水髙一拳泥了甏口曬在日中待二十日後放於陰地上歇四十日開篘用

糟醋方

二月初用七石缸稱臘酒糟七十斤下缸著水平浸隔一宿篘出糟再下糟七十斤再隔一宿再篘出糟用缸防蓋好若冷用稻艸圍之到三四月間缸面結鱉撈去煎之下壇時用飛鹽一大把炒熟粳米撒在壇內

婦醋

六月六日以干淨小麥磨極細淸河水拌勻幹濕得所踏成餅子若傷於濕則中心淸蒸每麥一升作餅一个踏令十分堅實庶幾不蛀紙包裹掛當風處陰漧至秋社前一日粳糯米各一半和勻淘淨浸至次早正社日炊熟攤冷每米一斗用麯一餅如粳糯各一斗則用二餅研令極細拌入飯內盛潔淨甕甏中就以原量米斗下淸河水每米一斗下水一斗五升如米二斗則水三斗以紙七八層宻封過一月卽熟篘起頭醋煎藏再燒沸湯令冷下二醋多少約量三醋四醋亦如此下醋之日忌諸厭下二三四醋時再加些麯尢妙

造麥麩醋

每麥麩一斗淸酒糟七斤半拌和十分停勻先以陳米二三合煮稀粥湯候麩糟停勻了方入粥湯再拌和令幹濕得所以撚則成團打則開散爲度如撚未成團再入米湯些少用蒲簍盛貯上下四面厚用稻艸蓋防頻候候到大熱時翻轉蒲簍再防俟熱再翻如此三四次過二宿卽熱如三宿不熱者用陳米炊熱飯一碗團放蒲簍內便熱也小缸一口於下向鉆一竅布塞定將蒲簍於缸內入滚湯浸一宿或半日去塞布放出醋矣二醋依法再淋

造千里醋

烏梅去核一斤以釅醋三升浸一伏時曝漧再入醋浸再曝漧以醋盡爲度搗爲末以醋浸蒸餅和爲丸如雞骰大投一二丸於湯中卽成好醋

造三黃醋法

於三伏中將陳倉米一斗淘淨做熟硬飯攤令勻候冷定飯面上以楮葉或蒼耳靑蒿皆可罨作黃衣上去罨蓋之物翻轉過至次日曬漧去黃衣淨器收貯至秋社日再用陳米一斗做熟飯與上件黃子漧飯拌和勻下水飯面上約有四指髙水紗帛幪頭至四十九日方熟愼勿動著待其自然成熟此法極妙

造炒麥醋方

陳倉米一斗或糯米亦可水浸一宿炊作飯攤溫冷麤麯二十兩搗細火焙漧以紙襯地上出火气拌飯勻放淨甕內入新汲水三斗又拌勻折捺平用紙兩三層宻封甕口勿見風向南方安候四十九日開用小麥二升炒燋投入甕內少頃取醋於鍋內煎沸入瓶了上用炒麥一撮醋久不壊取頭醋了再用水一斗半釀第二醋旬日可取食之第二醋了又用水七升半釀第三醋更數日取食之第三醋了二三醋欲食須用炒燋麥半升許入甕內搭色猶可取第四醋味尙如街市中賣者此醋妙不可言米醋熱者蓋謂炒米耳此法用炒麥所以性平

造翻黃醋法

陳粟米一斗淘淨水浸七日候覺酸气淘淨七次上甑蒸熟如人體溫下缸內捺實摻上白麫一兩用楮葉蓋候七日發使刀劙【音利】作十字用熟水三斗溫下宻封蓋直候發每日早晚攪兩徧多攪尢妙五六日後澄淸香熟撇取淸者其腳再入溫湯攪勻又待五六日成醋直至使了滓卽已

造麥黃醋法

小麥不拘多少淘淨用淸水浸三日漉出控幹蒸熟於暖處攤開鋪放蘆蓆上楮葉蓋之三五日黃衣上去葉曬漧淨入缸用水拌勻上面可畱一拳水封閉四十九日可熟

造大麥醋法

大麥仁二斗內一斗炒令黃色水浸一宿炊熟以六斤白麫拌和於淨室內鋪席攤勻楮葉覆七日黃衣上曬漧更將餘者一斗麥仁炒黃浸一宿炊熟攤溫同和入黃子捺在缸內以水六斗勻攪宻蓋三七日可熟

造糟醋法

臘糟一石泡麤糠三斗麥麩二斗右件和勻溫暖處放罨蓋勤捺候气香咂嘗有醋味依常法制造淋之按四時添減春秋用糠四斗半麩二斗半夏糠三斗麩二斗冬糠五斗麩三斗覷天气加減造之

造麩醋法

初取麫麩先以五升用水和勻可作團卽止上甑蒸作黃子須楮葉蓋兩日後成黃卽打聚作一堆過夜曬漧先量起五升黃畱作二醋然後用陳米一斗一升五升亦不妨浸一夜次早和先畱麩皮五升用和勻蒸飯熟稍冷與黃子入缸一處打拌入水約五升瓶二十瓶以上攪勻用蘆蓆一片如缸口裁圓中開方一尺竅艸布具糊一邊四外蘆與缸緣悉糊了置日中曬次早以杖物入艸布竅內攪翻如此三早止須看潮候糊了三面艸布三伏曬一月如月陰多曬十數日卻搾下鍋煎數沸以淨潔瓶盛每瓶入炒麥一撮紙厚封紙上放艸灰一把愈客气置髙處勿著地气二醋搾頭醋先一日煎下熟湯十瓶次早以先畱黃子五升與頭醋糟和勻以所煎冷湯投攪如前封蓋卻不須三打曬七

造糠糟法

每糟二十斤用水一擔不拘冬月浸一宿攪勻以爛爲度如是新糟使水一擔半稻糠隨水拌糟須按令極勻裝入甕將滿攤平以糠蓋或再用薦蓋甕口頻頻看覷候熱發便倒入別甕熱不得太過太過則損味如未熱不得動依前蓋熱候四度逐旋隨次按勻再煎湯淋取第二醋如要極酸卽將頭醋煎重淋新糟其酸極佳如此欲得酸只將第二醋煎沸湯淋新糟已是重淋醋若更將逐甕頭醋再淋恐太酸了造成用川椒裝入幹瓶泥起不可近濕气煎了候冷裝造醋之法惟要酸酸之訣在發熱時不可發過化糟時短著水淋下再淋自然妙也

收藏醋法

但凡收醋須用頭出者裝入瓶每瓶燒紅炭一小塊投之摻入炒小麥一撮篛封泥固則永不壊或有入燒鹽者反淡了

竹嶼山房雜部卷十八

欽定四庫全書

竹嶼山房雜部卷十九

明宋詡撰尊生部七

香頭部

團子香頭

以沙餹一斤大蒜三瓤大者每囊切三片帶根蔥白七莖生薑七片麝香如豆大一粒右件先放沙罐底下次放沙餹在上先用花篛次用油紙緊封入重湯內煎一周時取起藏之臨用旋取經嵗不壊凡生熟餹糕並裹蒸等內皆用此香頭

合香頭

麝香【五分】生薑【一塊如手大】好沙餹【半斤】右先將生薑逐牙劈開洗去泥眼幹搗絞其汁卻將麝香於乳鉢內乳能令十分碎細逐旋入薑汁又乳令膠和方入沙餹乳令相入停勻盛瓦礶內用厚紙及油紙封口愈厚愈好飯上蒸過經年不壊但用食品內合用香料者入些少在內其香味蘊借不可言也

料部

料

用官桂良姜白芷檀香杏仁藿香細辛甘艸倍多用之須是大鍋中多煮則味迥佳

麤料

用甘艸【最多】白芷桂枝良姜四味

細料

用桂心檀香藿香細辛甘松花椒砂紅荳杏仁甘艸白蔥桂枝良姜

滉油

芝蔴炒熟令擂碎入湯內煮數沸殻沈於湯底油浮於湯麵銅杓撇起碗內澄去水腳與車坊頭醡者無異其味無僞反爲勝之蓋人家止有斗升不可入醡則依此甚便

大料物法

官桂良姜蓽撥艸荳防陳皮砂仁八角茴香各一兩川椒二兩杏仁五兩甘艸一兩半白檀香半兩共爲末用如帶出路以水浸蒸餅丸如彈子大用時旋以湯化開

素食中物料法

蒔蘿茴香川椒胡椒漧薑【泡】甘艸馬芹杏仁各等分加榧子肉一倍共爲末水浸蒸餅爲丸如彈子大用時湯化開

省力物料法

馬芹胡椒茴香漧薑【泡】官桂花椒各等分爲末滴水爲丸如彈子大每用調和撚破卽入鍋內出外尢便

一了百當

甜醬一斤半臘糟一斤麻油七兩鹽十兩川椒馬芹茴香胡椒杏仁良姜官桂等分爲末先以油就鍋內熬香將料末同糟醬炒熟入器收貯遇修饌隨意挑用料足味全甚便行廚

糟部

紅糟

糯米一斗水浸經宿紅麯四升爲細末先將糯米蒸飯用麯末幹搗成入盆內用好酒二盞作母拌勻後發過卽成糟矣入瓶收之

又法

用紅麯末麯末各四兩先以糯米五升炊飯候冷與麯一處拌勻入甕以好酒半升澆之夏二七日冬三七日熟更入鹽花四兩取貴不酸

素餡部

素饅頭餡

熟銀杏栗子油煠荳腐麩菠菜白菜煠熟筍幹煮熟茭白或胡蘿萄等細切入熟油醬鹽花椒砂末拌勻滋味得所

玉灌肺

眞粉油餅松子胡桃芝麻蒔蘿六味爲末和勻入甑蒸熟切作肺樣塊子用辣汁供

竹嶼山房雜部卷十九

欽定四庫全書

竹嶼山房雜部卷二十

明宋詡撰尊生部八

辣部

辣芥

辣芥中研猢猻頭艸粒則辣異常一名石龍苪

芥辣

芥菜子不拘數淨淘入細辛少許白蜜好醋一處同研爛再入淡醋濾去滓極辣

麫部

虀麫

好虀菜去葉只用莖切如荳大勿令太細先起蔥油次下虀頭用爁次下虀汁入鹽醬調和令味美滚數沸以汁澆麫供麫煮熟後溫水度過成團結起放盤中供先滴數滴油在溫水內則面不結

自愛虀

細切蔥白生薑香油炒熟好滴醋和餹醬調勻做虀澆冷淘麫供入胡桃松子仁更妙

無錫雪花餅

揀小麥淘淨篩訖以少水潤濕入臼舂去黃皮然後上磨故其麫雪花無比一以豬脂切作骰子塊用少水鍋內熬鎔逐旋舀出未盡者再熬再舀如此則油白若熬久則不白矣以此油和麫爲餅面一以好沙糖和麫爲餅中餡子右件做成餅子略放艸灰在熬盤上以紙隔之置餅在上熯熟爲度

韭餅

帶臕豬肉切作燥子幹炒過生韭切碎椒醬同拌勻幹小薄餅餡兩个夾熯熟旋供

捲煎餅

白麫二斤半冷水和成硬劑搙搜極勻旋旋添水調作稀稠得所麫汁量傾在熬盤上以油攤爲薄餅餡子用羊肉二斤半脂一斤碎切生薑一兩橘皮一兩片鹽一合蔥油炒右伴拌餡訖炒熟以前攤下薄餅鋪開裝上餡子捲作一條子用麫佳再以浮油煎令焦紅色姜醋汁入擂細胡桃松子仁澆供

打餅三日五日尙軟

和麫時入鹽蜜各少許在內可畱三五日永不硬

馬腦糕

沙餹三斤半白麫二斤桃肉十兩先用餹一斤半水半盞和麫炒熟次用餹二斤水一盞鎔開入前麫

又方

木犀花斤半孩茶一斤芽茶三兩荳防三錢甘艸末三錢辰砂二錢腦麝皆不用右制造如前

竹嶼山房雜部卷二十

欽定四庫全書

竹嶼山房雜部卷二十一

明宋詡撰尊生部九

粉部

冷團

冷團須用荳粉爲縴濃餹粉細方好

水團

用白糯米或三五升或一斗浸一宿帶水磨下以大匾盛灰上用淨布攤蓋以糯米粉置於上濾出水如少粉撲然後以手攪成塊或用肉或用菜爲餡丸如圓眼大或彈子鴨子大滚湯下之以熟爲度

熯子

水一盞小盆合在鍋底四向放子蓋熯之如水燒幹再添水子不致焦又易熟

餹部

風消餹

用白糯米五升或一斗淘淨曬漧磨粉用絹篩篩過滚湯煉成一塊分如彈子放在滚湯內煮熟以生粉過毎丸分作兩塊然後幹薄切作片子曬漧滚油內浮之用炒熟餹麫爲末劑甚佳

芝蔴餹

用芝蔴二升沙餹一斤炒麫些少

蔴片

用餳餹一斤沙餹半斤芝蔴三升半

裹餹

用沙餹餅屑豆末薄荷爲劑外以餳餹裹之

收藏響餹

以燈艸寸剪重重間和收之𨿽經雨不潤

蜜部

收藏蜜煎果

黃梅時換蜜以細辛末放頂上蟣虫不生

造蜜煎果

凡煎果須隨其酸苦辛硬制之以半水煮十數沸乘熱控幹別換純蜜入沙銚內用文武火再煮取其色明透爲度新甕盛貯緊宻封固勿令生虫須時復看視覺蜜酸急以新蜜煉熟易之

造蜜煎果子法

凡煎果子酸者用朴硝破水大段硬酸者用湯化朴硝放冷浸去酸味軟嫩者只煉蜜放冷澆在果子上淹一宿其酸鹹味自去漉出淘過控幹並先煉熟蜜後入煎五七沸出放冷再入舊蜜內煎如琥珀色去蜜置器中煎時須用銀石砂銚等爲佳使蜜澆者浸一宿余並用淹一飯時卽有味也

又法

應干煎果先用湯白梅肉候冷浸之卻控幹煉蜜浸之如前法

粥部

餹白粥

上色白粳米隔夜淘淨白沸湯中逐旋撒米下去一邊攪一邊撒如此方勻不上淸下矴須入礦灰少許稻葉少許

飯部【荳附】

治飯不餿

用生莧菜鋪蓋飯上則飯不作餿气

炒萁豆

淸酒糟和水浸豆一宿漉起防略幹慢火炒旣大而脆不必用沙也

竹嶼山房雜部卷二十一

欽定四庫全書

竹嶼山房雜部卷二十二

明宋詡撰尊生部十

果部

收榦荔枝

以新瓷甕盛每鋪一層用鹽白梅二三个以篛葉包如棕子狀置內宻封甕口則不蛀壊

收藏核桃

以麤布袋盛掛當風處則不膩收松子法同

雷栗

以兩栗蘸油兩栗蘸水置鍋中圓轉更排四十七个濕紙搭蓋之慢火燒候有雷聲爲度

風栗

冬至前大栗以官斗爲率用鹽一斤調水浸栗令沒經宿漉起防幹用籃懸掛於背日少見風處不蛀不損不萌【或用麻布袋盛掛每日揺動一二次】

熟栗

大栗每个殻底以刀十字劃開底向下逐一排在鍋內以鹽一撮繞鍋緣【去聲】撒下蓋定發火候熟供

炒栗

先以眾栗中選擇二栗底面方可作合者卻以一枚用香油塗濕一枚用白水塗濕仍以作合置鍋底然後取眾栗逐旋蓋覆二栗之上𨿽多亦不妨卻蓋鍋口合縫火燒一飯頃取出其栗顆顆有油且不粘殻尢甚酥爛

收藏栗子

霜後初生栗投水盆中去浮者余漉出布拭漧曬少時令無水脈爲度用新小瓶先將沙炒幹放冷以栗裝入一層栗一層沙約八九分滿每瓶盛二三百个用篛一重蓋覆以竹簽按定掃一淨地將瓶倒覆其上略以黃土封之不宜近酒气可至來春不壊

又法

用栗子一石鹽二斤水泡開浸栗一二宿漉出曬漧同芝蔴二石拌勻荊囤內盛永逺不壊食之軟美

收藏榧子

以舊盛茶瓷甕收之經久不壊

蒸蓮實

石蓮肉先泡去澁水洗淨蒸熟供

又法

以沸湯泡蓮肉拌飯頓置桶中一宿傾出成一塊不散酒家每爲之

藏靑梅法

靑梅杏子林檎細看無損者便帶露連枝采下不要犯手解著每果子一斤用白礬半兩泡湯停冷去腳調炒鹽半兩以皂角洗淨手鋪靑古文錢三四个在甕底入一層果子又鋪銅錢數文如此相間入了以礬鹽水浸過上一寸細絹帛並好紙宻封更以油紙封之牢縛住切忌入水以小篾籃掛在井底不得打破十月之後取出不損每果百枚只可用銅錢五十多則銅气

收藏諸靑果

十二月間蕩洗潔淨瓶或小缸盛臘水遇時果出用銅靑末與靑果同入臘水收貯顏色不變如鮮凡靑梅枇杷林檎小蒲萄蓮蓬菱角甜梨子柑橘香橙橄防荸薺等果皆可收藏

收藏諸幹果

以干沙相和入新甕內收之宻封其口或用芝蔴拌和亦可

蒜梅

靑硬梅子二斤大蒜一斤成囊剝淨以炒鹽三兩酌量用水煎湯停冷浸之候五七日後有鹵水將欲變色卽傾出再煎停冷浸之入瓶收之候七月間取食梅味不酸蒜味不臭

集香梅

大靑梅一斤每个切作四界去仁用鹽一兩半生薑絲一兩半新靑椒八錢餹四兩半拌勻煎盆內曬之時復攪拌候汁盡八九分幹後入砂仁桂皮甘艸檀香細末各一錢拌勻收之

又方

靑梅十斤核未甚硬者十字劈作四界入鹽一斤餹三斤姜絲一斤新椒二兩一處淹拌勻日曬頻攪拌但到汁盡不要極幹再用砂官桂各一兩甘艸二兩爲細末入淹梅一處攪勻入瓶收之

又法

只收曬漧餹梅坯臨用旋入後項香末免得藏久要蛀又帶藥气

造化梅

大靑時梅一斤好松餹一斤煎淨瓶內先以餹一層次以梅鋪一層如此層層相間藏盡爲度用油紙筍篛宻封瓶口頓放屋上向陽處曬一月熟瓶上以瓦片遮口以防雨水

對金梅

黃梅一百个鹽淹透取出曬一日用沙餹一斤蜜半斤鋪姜絲一層梅一層餹一層勻鋪了煎醋一大盞入瓶內用綿防口曬半月熟姜絲酌量用

韻梅

梅子一百个要黃嫩者沸湯焯過鹽一兩姜一斤細研新椒四兩去核甘艸四兩剉碎一處拌勻曬漧臨幹時撚破梅子團諸料物上別用姜絲四兩勻糝入瓶曬漧爲度

餹脆梅

小滿前三五日靑梅一斤用鹽一兩二錢白礬二錢或三錢浸去酸味乃去核用尖口罐盛貯倘面壊則取壊亦不多也

藏靑梅法

靑梅時梅一百个用白礬半兩泡湯停冷去腳調炒鹽半兩每瓶底用當十大銅錢五六枚入梅八分卻入礬鹽湯浸過半寸以上再摻銅靑末少許在面上以篾籃盛瓶放在井底

蜜煎靑杏法

不拘多少刮去皮用銅靑極細末銅器內勻滚令綠色然後用生蜜浸但覺有酸气便換蜜至五徧自然不復酸可以久畱銅靑無多少之限但滚的勻便可也靑梅亦可依此法造

巴思把餅兒

揀擇花紅周正而生硬者批去皮周遭切縫如橘囊狀連曬二日用手逐个輕輕按匾再曬半日蒸熟曬漧收藏其形制气味與本土出產者無異

燒藕

以老藕切作兩叚豎在鍋中傾下水一盞鹽少許蓋燒之酥熟爲度

又法

嫩藕搗碎姜醋拌勻供可以醒酒

灌生藕

用瓊芝煎湯調沙餹灌藕孔中畱空頂上半寸油紙紥定放水缸中或用豬皮煎湯調灌之或煎魚鱗湯

灌熟藕

用菉豆粉濃調沙餹灌藕孔中細紙紥定以物夾住鍋中煮熟爲度凡切藕須斜片則不脫

收藏藕

好肥白嫩者向陰濕地下埋之可經久如新若將逺以泥裹之不壊

蜜煎藕法

初秋藕新嫩者沸湯焯過五分熟去皮切作條子或片子每一斤用白梅四兩湯浸汁一大碗候冷浸一時許漉出控幹用蜜六兩去鹵水別蜜十兩慢火煎令琥珀色放冷入罐貯之

收藏桃子

以麥麫煮粥入鹽少許候冷傾入新甕取桃納粥內宻封甕口冬月如新桃不可熟但擇其色紅者佳

收藏石橊

選大者連枝摘下用新瓦缸安排在內以紙十餘重宻封蓋

又法

選揀大石橊連枝摘下用新瓦罐一枚安排在內使紙十餘重宻封可畱多日不壊

收藏紅

將大磁缸一隻刷洗淨拭漧燒熱米醋澆缸內蕩令勻控幹又以熟香油勻擦缸口於缸底鋪粟稈艸一重棗一重中心四圍亦令艸間蓋不可重壓亦不生蛀虫

收藏梨子

揀不損大梨有枝柯者插不空心大蘿卜內紙裹暖處至春深不壊帶梗柑橘亦可依此法

橙玉生

雪梨大者碎切以橙絲好醋入鹽少許醬拌供可以佐酒

藥橘

小靑橘一斗爛煮訖以冷水浸一宿再以水淘三兩度去盡苦汁漉出控幹以好醋二碗鹽半斤拌勻淹一宿曬漧用甘艸丁香茴香縮砂官桂各半兩爲細末醋一碗鹽二兩用藥末靑橘拌勻瓷器盛日曬收之

餹橘

塘南橘百枚先用石灰湯焯過漉起用刀於橘囊中劃破去核畱橘將沙餹二斤半入鹽少許煮五沸出鍋捺匾曬至晚歸鹵中直待鹵盡橘幹爲度蒸過防幹冷瓶收之法不用餹純用鹽謂之鹽橘亦頗消食下气

燒橘

大橘一枚艸紙裹之水中蘸濕灰火煨熟供

煎金橘

金橘揀大者鏤開以酒煮透候冷用鍼挑去核捺匾瀝漧每一斤用蜜半斤煎去酸水苦汁控出再用蜜半斤煎入甕收之煎橙橘一依此法凡用蜜惟夏蜜最佳春蜜滋酸又作鮏气冬蜜亦酸皆不堪用凡煎果子硬酸者用湯化朴硝停冷浸去酸汁煎時須砂石銚爲佳人缶後更須時復看化才覺酸急以新蜜煉熟換之

一法

以金柑略切開十字沸湯撈過待冷撚去核入淨蜜中慢火煎熬蜜透映熟爲度久藏則別換熟蜜畱之金柑以小者爲佳

藏橘法

淨室掘一窖或稻艸或松毛鋪厚寸許剪刀就樹剪下橘子不可傷其皮卻一个个排窖內安二三層別用竹作梁架定又竹籃閣上再安一二層卻以缸合定或烏盆亦可四面濕泥封口至明年四五月不壊

收藏柑橘

揀光鮮不損者將有眼竹籠先鋪艸襯底及防四圍勿令露出重疊裝滿安於人不到處勿近酒气可至四五月若干了用時於柑橘頂上用竹鍼鍼十數孔以溫蜜湯浸半日其漿自充滿如新

收藏金橘

安錫器內或芝蔴雜之經久不壊若橙橘之屬藏菉豆中極妙勿近米邊見米卽爛

法制橘皮【消痰止嗽破癜瘕痃癖】

橘皮【半斤】白檀【一兩】靑鹽【一兩】茴香【一兩】右件四味用長流水二大碗同煎水漧爲度揀出橘皮放於磁器內勿令透气每日空心取三五斤細嚼白湯下外三味曬榦爲末沸湯防服

趲熟綠柿

生柿置盒中每一百枚用肥皂二枚同安不一二宿卽熟

趲熟方柿

每方柿一百枚用礦灰一升湯調浸一宿卽不澀若要稍遲卽停冷湯浸之

收藏柿子

柿未熟者以冷鹽湯浸之可令周嵗顏色不動

熟生柿法

取麻骨插生柿中一夜可熟

梅花脯

以栗子橄防薄薄切之同食與梅花韻相似可以醒酒

餹脆梅法

靑梅一百个劃成路路兒將熟冷醋浸沒一宿取去控幹別用熟醋調沙餹一斤半浸沒入新瓶內以篛葉紥口仍用碗覆藏在地中深一二尺用泥土蓋過白露節取出換餹浸

餹取梅法

黃梅大者不拘多少捶破核未捶以前先以鹽淹一日鋪梅一層入沙餹川椒生薑絲一層重重鋪罐內八分滿以物蓋覆蒸一徧再用生絹覆罐口曬十日可供曬時先用些椒葉在梅肉上

茶部

合足味茶法

甘三苦四妙通神【甘艸三兩苦參四兩】五斤幹茶五斤蒸【榦茶葉五斤蒸過茶五斤】菉豆四升同搗合【豆炒過】此方宜利勝燒銀

制孩兒香茶法

孩兒茶一斤研極細羅過用白荳防仁四錢研爲細末粉艸炙一二錢碾爲細末蓽澄茄一二錢研細末川百藥煎半兩爲末將已上四件和勻磁器收貯勿沾味沈香半兩劈成一二定子插入鵞梨內用紙裹了水濕過灰火內煨梨熟爲度取出沈香曬漧爲細末同一二錢和之前劑將梨汁制麝香用梅花片腦一二錢米腦亦可用制過寒水石同研和拌入料寒水石半斤於炭火內煆紅先將薄荷葉四兩水浸得透鋪在紙上將煆過寒水石放在葉上裹了放冷取出秤五錢與腦子同研餘者待後次用之葉棄去不用死腦子法也不死則腦子气味去矣麝香二錢揀去毛令淨研開用元制沈香梨汁和爲泥泥在磁盞內或銀器內上用紙糊口用鍼透十數孔慢火焙漧研爲末再施盞內焙熱合和前藥其香滿室此其法也右將潔淨糯米一升煮極爛稠粥擂細冷定用絹絞取濃汁和劑須要硬於淨捶帛石上捶三五千下愈多愈好故名千捶膏卻用白檀煎油抹印印成小餅於透風處懸弔一二日刷光磁器內收

酥合茶

將好酥於銀石器內鎔化傾入江茶末攪勻旋旋添湯攪成稀膏子散在盞內卻著湯浸供之茶與酥看客多少用但酥多於茶此爲佳此法至簡且易尢珍美四季皆用湯造冬間造在風鑪子上

腦子茶

先將好茶研細薄紙包梅花片腦一錢許於茶末內埋之經宿湯防則有腦子气味極妙

薰花茶

用好淨錫打連蓋四層盒子一个下一層裝上號髙茶末一半中一層底透作數十个筯頭大竅薄紙襯松裝花至一半盒蓋定紙封縫宻經宿開盒去舊花換新花如此一二次湯防其香拂鼻可愛四時中但有香頭皆可爲之只要防幹不可帶潤若紙防潤非徒無益而又害之也又法用淨磁器將茶末捺實用筯頭簽十數竅毎竅安花頭一个如此安滿卻以茶末蓋之紙糊封口待經宿用此法惟造些少暫時則可若多造被濕气反害茶香味也

竹嶼山房雜部卷二十二

