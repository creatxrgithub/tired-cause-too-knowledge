滿淸興亡史民國漢史氏

●第一章

開始時代

○第一節

滿洲之建部

長白山之支峯曰布庫哩山﹐通古斯族人居其麓焉。當南宋時﹐女眞爲蒙古所滅﹐通古斯族人勢力之衰﹐幾二三百年。有女曰佛庫倫者﹐系出女眞﹐不夫而孕﹐產一男。旣長﹐佛庫倫將他去﹐命是男以愛新覺羅爲姓﹐名曰布庫哩雍順﹐置之小舫中﹐令順流而下。至河步﹐是男乃登岸端坐。其地有三姓﹐方構釁。或汲於河﹐見而問之﹐詭以我乃天女所生﹐來定汝亂對。汲者趨告眾﹐眾驚異﹐遂迎舁至家﹐決議息爭。推是男爲部長﹐以女百哩妻之。於是布庫哩雍順居鴨綠江源﹐長白山東﹐鄂謨輝之野鄂多里城。由女眞變音而號曰滿洲﹐是爲滿洲建部之始。

○第二節

樊察之受封

滿洲旣建部﹐雍順之裔﹐思通好於明﹐以每歲十月爲入貢之期﹐明因封爲建州衛都督﹐予以印。至正統初年﹐有猛可帖木兒者﹐侮虐部眾﹐部眾不服。攻殺之。其弟樊察﹐子童倉﹐聞警而逃。至荒漠無人之境﹐追者將及之﹐會有鵲止樊察﹐首追者疑爲枯木﹐乃止。由是樊察南遁至朝鮮﹐失都督印。明人聞其事﹐乃命童倉弟董山嗣爲建州衛指揮。尋樊察自朝鮮歸﹐自陳失印之故﹐明廷詔更予新印。未幾﹐舊印復得。樊察輒匿新者而用舊者。明人惡其狡﹐乃分建州爲左右衛。令董山領左﹐樊察領右﹐得世襲。

○第三節

覺昌安父子之被害

樊察之後﹐有孟特穆者﹐襲封爲建州右衛都督﹐卽其子孫所奉爲始祖者也。三傳至福滿﹐生六子﹐令各築城邑﹐環衛而居﹐號寧古塔貝勒。中有覺昌安者﹐居赫圖阿喇地﹐以多智稱。又恃長子禮惇之勇﹐率部眾擊碩色納子九人﹐加虎子七人﹐滅之﹐盡收其地。會蘇克素護部圖倫城長尼堪外蘭﹐隨明遼東總兵李成梁攻古城。其主阿泰之妻﹐爲覺昌安女孫﹐恐城破被虜﹐遂率其第四子塔克世﹐往援古﹐先後入城。城堅﹐成梁攻之不克。尼堪外蘭以招撫爲名﹐實誘城中人使殺阿泰。由是成梁並拘覺昌安及塔克世害之。

○第四節

努爾哈赤之復仇

努爾哈赤者﹐塔克世之長子也。其生母爲喜塔喇氏。旣死﹐繼母待之薄﹐分居於外。聞覺昌安及塔克世被害﹐欲復祖﹑父仇﹐以遺甲十三副﹐攻圖倫城﹐尼堪外蘭避之﹐得甲三十副﹑兵百人以歸。後訁ぁ知尼堪外蘭在嘉班城﹐進攻之。尼堪外蘭避於鄂勒輝﹐築城以居。尋復攻之﹐尼堪外蘭遁入明邊。又令齋隆率四十人﹐向邊史索之。邊吏拘尼堪外蘭以予齋隆﹐遂殺之。初﹐明人因努爾哈赤之擾邊﹐曾歸其祖﹑父喪。至是﹐思羈縻之﹐故給以都督﹐敕書十道﹐馬三十匹﹐又龍虎將軍之印﹐及歲幣銀八百兩。

○第五節

建元天命

努爾哈赤旣復仇﹐復率眾侵鄰近之哲陳部。時渾河方漲﹐不得進﹐乃聯繩以渡﹐跨堞以戰。身中五十創﹐不退﹐卒取之。又乘勢收完顏部。於是滿洲之五豪部皆亡。未幾﹐復並吞長白及東海諸部。其勢﹐爲葉赫等九部所忌﹐合兵三萬來侵﹐營渾河北岸﹐部眾皆懼。努爾哈赤乃與部下之健者﹐禱於堂子。啟行﹐至古山與敵遇﹐戰﹐破其眾。嗣以哈達部﹑輝發部﹑烏拉部諸長與葉赫部同心﹐深惡之﹐遂先後攻略其地。自此制滿洲文﹐定八旗制。於明萬曆四十四年﹐由部眾推爲覆育列國英明皇帝﹐建元天命﹐國號滿洲。是爲滿洲立國之始。

○第六節

定都沈陽

扈倫四部﹐𨿽平其三﹐而葉赫獨恃明不下﹐明亦倚爲北關。努爾哈赤謀擊明﹐乃書「七大恨」告天。其詞曰﹕

我之祖﹑父﹐未嘗損明邊一艸寸土也。明無端起釁邊陲﹐害我祖﹑父﹐恨一也﹔明𨿽起釁﹐我尙欲修好﹐設碑勒誓﹕凡滿漢人等﹐毋越疆圉﹐敢有越者﹐見卽誅之。見而故縱﹐殃及縱者。詎明復渝誓言﹐逞兵越界﹐衛助葉赫﹐恨二也﹔明人於淸河以南﹐江岸之北﹐每歲竊逾疆場﹐肆其攘奪。我遵誓行誅﹐明負前盟﹐責我擅殺﹐拘我廣寧使臣綱古哩方吉納﹐挾取十人﹐殺之邊境﹐恨三也﹔明越境以兵助葉赫﹐使我已聘之女﹐攺適蒙古﹐恨四也﹔柴河﹑三岔﹑撫安三路﹐我累世分守疆土之眾﹐耕四藝谷﹔明不容刈獲﹐遣兵驅逐﹐恨五也﹔邊外葉赫﹐獲罪於天﹐明乃偏信其言﹐特遣使臣遺書詬詈﹐肆行淩侮﹐恨六也﹔昔哈達助葉赫﹐二次來侵﹐我自報之。天旣授我哈達之人矣﹐明又黨之﹐挾我以還其國。已而哈達之人數被葉赫侵掠。夫列國之相爭伐也﹐順天心者勝而存﹐逆天意者敗而亡。何能使死於兵者更生﹐得其人者更還乎﹖天建大國之君﹐卽爲天下共主﹐何獨構怨於我國也﹖初﹐呼倫諸國﹐合兵侵我﹐故天厭呼倫啟釁﹐惟我是眷。今明助天譴之葉赫﹐反抗天意﹐倒置是非﹐罔爲剖斷﹐恨七也。

復以擊明之故諭其眾。遂趨撫順﹐圍其城﹐誘明遊擊李永芳降之。明人聞邊事急﹐遣遼東經略楊鎬集兵沈陽﹐分四路深入。努爾哈赤逆戰於薩爾滸山及尙間崖﹐五日間破其三路兵﹐乘機滅葉赫部。越三年﹐進攻沈陽﹐明總兵賀世賢中矢死。又攻遼陽﹐明經略袁應泰被圍﹐自經死。於是河東大小七十餘城皆下﹐乃以沈陽爲國都。

○第七節

寧遠之敗

遼沈旣爲努爾哈赤所取﹐明大震。起用熊廷弼爲經略﹐以謀抵禦。嗣與廣寧巡撫王化貞議不合﹐遂生意見。努爾哈赤乘之﹐化貞棄廣寧走﹐廷弼亦退至關內。廣寧四十餘城﹐亦爲努爾哈赤所得。尋明爲拒守計﹐從袁崇煥議﹐築城於寧遠﹐練兵士﹐造鎧仗﹐開屯田﹐寧遠迄成雄鎭。努爾哈赤欲取之﹐率眾十三萬攻寧遠。是時袁崇煥爲寧前參政﹐刺血書﹐誓將士﹐頗著忠勇。且令閩卒羅立﹐燃西洋巨炮轟滿眾。炮一發﹐決血渠數里﹐斃滿人數百。三日﹐再攻再卻﹐寧遠之圍遂解。蓋自努爾哈赤擊明以來﹐惟是役爲不能得志也。逾七月﹐而努爾哈赤歿。

○第八節

皇太極與明議和

皇太極爲努爾哈赤第八子。父喪時﹐明督師袁崇煥曾建和議﹐欲藉此緩兵﹐以修理故疆﹐故遺李喇嘛及都司傅有成等三十餘人來弔。皇太極以書謝之。次年﹐又遺袁督師書﹐言和議事。袁督師乃遣使賫復書至﹐曰﹕

遼東提督部院致書於汗帳下﹕再辱書教﹐知汗漸息兵幹﹐伏養部落。卽此一念好生﹐天自鑑之。將來所以佑汗而昌大之者﹐尙無量也。往事七宗﹐汗家抱爲長恨者﹐不佞寧忍聽之漠漠。但追思往事﹐窮究根原﹐因我之邊境細人﹐與汗家之部落口舌爭競﹐致起禍端。作孽之人﹐卽逭人刑﹐難逃天怒。不佞不必枚舉﹐而汗亦所必知。今欲一一辧晰﹐恐難問之九京。不佞非但欲我皇上忘之﹐且欲汗並忘之也。然汗家十年苦戰﹐皆爲此七宗﹐不佞可無一言乎﹖今南關北關安在﹖遼河東西﹐死者寧止十人﹖仳離者寧止一老女﹖遼沈界內之人民﹐已不能保﹐寧問田禾﹖是汗之怨已雪﹐而意得志滿之日也﹐惟我天朝難消受耳。今若修好﹐城池地方﹐作何退出﹖官生男婦﹐作何送還﹖是在汗之仁明慈惠﹐敬天愛人耳。天道無私﹐人情忌滿。是非曲直﹐原自昭然。各有良心﹐偏私不得。不佞又願汗再思之也。一念殺機﹐啟世上無窮劫運﹔一念生機﹐保身後多少吉祥。不佞又願汗圖之也。若書中所開各物﹐以中國之財用廣大﹐我皇上亦寧蘄此﹖然往牒不載﹐多取違天乎﹖亦汗所當裁酌也。方以一介往來﹐又稱兵於朝鮮﹐何故﹖我文武官屬﹐遂疑汗之言不由衷也。兵未回卽撤回﹐已回勿再往﹐以明汗之盛徳﹐息止刀兵。將前後事情﹐講析明白。往來書札﹐無取動气之言﹐恐不便奏聞。若信使往來﹐皇上已知之矣。我皇上明見萬里﹐仁育八荒﹐惟汗堅意修好﹐再通信使﹐則懍簡書以料理邊情﹐有邊疆之臣在﹐汗勿憂美意不上聞也。汗更有以教我乎﹖爲望。

已而奉明旨戒通信使﹐言路亦以和議爲非計﹐事遂止。

○第九節

間明君臣

和議不就﹐皇太極乃取明遵化。旋越薊州而西﹐擊退宣大援兵﹐取順義﹐薄燕京。明之危已在旦夕﹐督師袁崇煥在關外聞警﹐千里赴援﹐遇之﹐相與鏖戰於沙窩門﹐互有殺傷。皇太極知崇煥不去﹐則明事未可圖也。遂設反間﹐令所獲宦官知之﹐陰縱使去。宦官乃告變於明帝思宗﹐思宗果疑崇煥。因責其擁兵坐視之罪﹐下於獄。由是皇太極復薄永定門。明之武經略滿桂﹑總兵官孫祖壽列營以待。皇太極令部眾宵冒明旗幟﹐明日昧爽﹐突出不意﹐四面蹙之。滿桂與孫祖壽等戰不支﹐俱死。皇太極貽書明帝﹐欲仍就和議﹐明帝不允﹐遂掠薊州而東。

○第十節

建淸國號

察哈爾﹐漠南蒙古諸部之一也。其汗林丹受明歲幣﹐來擾滿洲。又因科爾沁部與滿洲通好﹐怒而擊之。且時欲轔轢鄂爾多斯﹑土默特諸部。由是科爾沁與鄂爾多斯﹑土默特等互相連合﹐以防林丹。又懼其力不能敵﹐遂來乞援。皇太極乃命其弟多爾衮先生﹐復親率部眾至察哈爾﹐與林丹戰﹐林丹敗死。尋遣人往諭林丹妻﹐林丹妻感悟﹐率其子額哲來降﹐並獻元代所遺之傳國璽。皇太極旣平漠南蒙古﹐自以爲攻城略地﹐所向成功﹐國勢滋隆﹐人心向附﹐遂建國號曰淸﹐攺天聰十年爲崇徳元年。

○第十一節

收服朝鮮

朝鮮之服屬於明者久矣。明恐滿洲彊大﹐故於用兵時﹐嘗命朝鮮遙應以牽制之。皇太極知其故﹐因命阿敏侵朝鮮。先取義州﹐乃渡嘉山江﹐進薄平壤。其王李亻宗因防戰不利﹐棄都城﹐遁至江華島﹐以求援於明。嗣以明之援軍不至﹐遂請和於滿洲。後數年﹐乘滿洲之有事於內蒙古﹐復毀約以通明﹐欲攻遼東。皇太極自蒙古還﹐復擊之﹐直入國都。亻宗乃退保於南漢山城﹐向明告急﹐並檄國中諸道勤王。時明方以流寇爲急﹐不暇卹鄰。諸道援軍﹐又相繼奔潰。由是皇太極令其部眾進攻南漢山城﹐獲王妃王子﹐並羣臣家屬。亻宗勢旣蹙﹐乃出明所給印敕以降。嗣後歲時貢獻﹐悉如明制。

○第十二節

南進圖明

皇太極旣得志於蒙古﹑朝鮮﹐乃一意圖明。命多爾衮南進﹐與明督師盧象升戰於保定﹐又戰於巨鹿﹐盧象升以炮盡矢竭而死。多爾衮乃進略眞定﹑廣平﹑順徳﹑大名。東渡運河﹐破山東省之濟南﹐拘魯王﹐走徳王﹐降沂州﹑莒州等五十城。尋明薊遼總督洪承疇以錦州被圍﹐欲援之﹐調吳三桂等八大將﹐兵十三萬﹐進次松山。事爲皇太極所聞﹐率眾截擊於松山﹑杏山間。吳三桂等八大將皆避去﹐明軍死者無算﹐洪承疇乃退守松山。糧幾盡﹐松山副將夏承徳以城獻。皇太極遂入城﹐獲洪承疇及總兵祖大樂等﹐乘勢取錦州及松山﹑杏山﹑塔山。明帝大懼﹐遣馬紹愉等來議和﹐皇太極報書許可。嗣因明廷臣交章爭之﹐和議遂罷。

○第十三節

入山海關

方吳三桂之爲寧遠總兵也﹐皇太極嘗令其舅祖大壽勸之使降﹐而三桂不從。未幾﹐明之內寇李自成逼燕京﹐朝議盡棄山海關外四城﹐召三桂入衛。三桂徙寧遠民五十萬而西﹐途聞燕京陷﹐不敢前。又知家口被寇所虜﹐且寇已向山海關﹐乃回兵擊破之。遣其副將楊坤﹑遊擊郭雲龍來乞師。時皇太極已歿﹐福臨之順治元年四月也。福臨年幼﹐不能任事﹐以叔父多爾衮輔理之。故三桂之書﹐亦致於多爾衮曰﹕

三桂初蒙先帝拔擢﹐以﹝1234﹞負之身﹐荷遼東總兵重任。王之威望﹐所素仰慕。但春秋之義﹐交不越境﹐是以未敢通名。人臣之義﹐諒王亦知之。今我國以寧遠右偏孤立之故﹐令三桂棄寧遠而鎭山海﹐思欲堅守東陲而鞏固京師也。不意流寇逆天犯闕﹐以彼狗偸烏合之眾﹐何能成事﹖但京城人心不固﹐姦黨開門納款﹐先帝不幸﹐九廟灰燼。今賊首僭稱尊號﹐虜掠婦女財帛﹐罪惡已極。誠赤眉﹑綠林﹑黃巢﹑祿山之流﹐天人共憤﹐眾志已離﹐其敗可立而待也。我國積徳累仁﹐謳思未泯﹐各省宗室﹐如晉文公﹑漢光武之中興者﹐容或有之。遠近已起義兵﹐羽檄交馳﹐山左江北﹐密如星布。三桂受恩深厚﹐憫斯民之罹難﹐拒守邊門﹐欲興師以慰人心。柰京東地小﹐兵力未集﹐特泣血求助。我國與北朝通好二百餘年﹐今無故而遭國難﹐北朝應惻然念之。而亂臣賊子﹐亦非北朝所宜容也。夫除暴翦惡﹐大順也﹔拯危扶顚﹐大義也﹔出民火水﹐大仁也﹔興滅繼絕﹐大名也﹔取威定霸﹐大功也。況流賊所聚金帛子女﹐不可勝數﹐義兵一至﹐皆爲王有﹐此又大利也。王以蓋世英雄﹐值此摧枯拉朽之會﹐誠難再得之時也。乞念亡國孤臣忠義之言﹐速選精兵﹐直入中協﹑西協﹐三桂自率所部﹐合兵以抵都門。滅流寇於宮庭﹐示大義於中國﹐則我朝之報北朝者﹐豈惟財帛﹖將裂地以酬﹐不敢食言。

多爾衮以書呈福臨。福臨令佩大將軍印﹐往圖中原。乃進兵﹐敗賊將唐通於一片石﹐抵山海關。三桂將五百騎來見﹐剃髮盟誓﹐請人關。多爾衮令三桂所將兵綴白布於肩﹐以爲識別﹐使之先驅﹐遂入關。

○第十四節

擊敗闖兵

李自成之東擊吳三桂也﹐自將精銳二十萬﹐直指山海關﹐而使白廣恩將二萬騎﹐繞出關外以夾攻之﹐勢殊剽悍。及滿兵旣入關﹐賊眾自北山亙海﹐列陣以待。滿兵布陣﹐不能橫及海岸﹐乃令對賊陣尾﹐伺其气衰﹐橫擊之。陣旣具﹐三桂自右翼出戰﹐賊力斗﹐圍開復合。戰良久﹐多爾衮命阿濟格﹑多鐸率鐵騎二萬﹐從三桂陣右突出﹐衝賊中堅﹐所向摧陷。自成方登髙觀戰﹐見軍有髮辮﹐驚曰「滿洲兵也。」急策馬下岡走﹐賊眾大潰﹐自相踐踏﹐死者不可勝計。自成奔永平﹐多爾衮命三桂追之。及永平﹐自成憤三桂甚﹐因殺其父襄。走還燕京﹐害明諸王﹐焚毀宮殿﹐西遁。多爾衮晉三桂爵爲平西王﹐令率步馬一萬﹐追殺流賊。

○第十五節

福臨登極

方滿兵之入關也﹐明臣視之﹐直類於春秋時秦師之救楚。且多爾衮直趨燕京時﹐凡所至之區﹐皆宣布定亂安民﹐共享太平之意。故州縣官民﹐皆開門迎降。比至京師﹐明文武百宮﹐亦出迎於五里外。迨進正陽門﹐路旁老幼﹐至有焚香跪迎者﹐蓋以爲不利明之天下而有之也。豈知多爾衮一入京﹐卽升武英殿受賀﹐且傳檄安撫畿甸郡縣。未幾﹐復具疏至沈陽迎福臨。福臨得疏﹐趨駕至山海關﹐經通州﹐抵燕京﹐入宮。以順治元年十月乙卯朔﹐躬祀郊壇﹐告祭廟社﹐禦皇極殿受朝﹐遷都燕京﹐名曰順天﹐而以舊都沈陽爲奉天。其取明天下﹐幾有迅雷不及掩耳之勢。明臣至此𨿽有悔心﹐亦何及哉﹗

●第二章

隆盛時代

○第十六節

福臨之收拾民心

福臨旣登極﹐冊封多爾衮爲叔父攝政王。又建立丰碑﹐紀其功績。猶恐民不忘明﹐不肯歸附滿淸﹐乃施籠絡民心之術。約舉之有數端﹕一﹑爲明思宗崇禎帝曁帝後﹑帝妃發喪成禮。自長陵以下十四陵﹐皆設官典守。一﹑明官吏降附者﹐各予升級﹐仍令視事。朱姓諸王﹐亦仍其王爵。一﹑明之職官紳士﹐曾殉國難者﹐給予謚法及優卹諸典。一﹑被斥官吏﹐非犯贓者﹐及士爲淸望所歸﹑並隱居山林﹐而才徳可稱者﹐皆徵辟錄用。一﹑蹂躪之後﹐有鰥寡孤獨及乞丐街市者﹐皆給糧養之。一﹑正額之外﹐一切加派﹐如遼餉﹑練餉﹑剿餉諸名目﹐盡行蠲免。明季廠衛之獘政﹐亦一律除之。一﹑官制衣服﹐暫用明制。凡已附於滿淸之民﹐所以不遽反抗者﹐蓋由於此。

○第十七節

南取江南一

明思宗之卒也﹐遺臣馬士英等立福王由崧於南京稱帝﹐攺元弘光。命史可法入閣﹐仍掌兵部事。黃得功﹑劉良佐﹑劉澤淸﹑髙傑分守淮﹑揚﹑鳳﹑盧四鎭。史可法自請督師江北﹐使馬士英入閣佐理。多爾衮乃致書史可法﹐令勸明帝削號歸藩。略曰﹕

國家之撫定燕都﹐乃得之於闖賊﹐非取之於明朝也。賊毀明朝之廟主﹐辱及先人。我國家不憚徵繕之勞﹐悉索敝賦﹐代爲雪恥﹐孝子仁人﹐當如何感恩圖報﹗慈乃乘逆寇稽誅﹐王師暫息﹐遂欲雄據江南﹐坐享漁人之利。揆諸情理﹐豈可謂平﹖將以爲天塹不能飛渡﹐投鞭不足斷流耶﹖夫闖賊但爲明朝祟耳﹐未嘗得罪於我國家也。徒以薄海同仇﹐特伸大義。今若擁號稱尊﹐便是天有二日﹐儼爲勁敵。予將簡西行之銳﹐轉旆東徵。且擬釋彼重誅﹐命爲前導﹐夫以中華全力﹐受制潢池﹐而欲以江左一隅﹐兼支大國﹐勝負之數﹐無待蓍龜矣。予聞君子之愛人也以徳﹐細人則以姑息。諸君子果識時知命﹐篤念故主﹐厚愛賢王﹐宜勸令削號歸藩﹐永綏福祿。朝廷當待以虞賓﹐統承禮物﹐帶礪山河﹐位在諸侯王上﹐庶不負朝廷伸義討賊﹐興滅繼絕之初心。至南州羣彥﹐翩然來儀﹐則爾公爾侯﹐列爵分土﹐有平西之典例在。惟執事實圖利之。」史可法答書不屈。略曰﹕

本朝傳世十六﹐正統相承﹐自治冠帶之族﹐繼絕存亡﹐仁恩遐被。貴國昔在先廟﹐夙膺封號﹐載在盟府﹐豈不聞乎﹖今痛心本朝之難﹐驅除亂逆﹐可謂大義復著於春秋矣。昔契丹和宋﹐止歲輸以金繒。回紇助唐﹐原不利其土地。況貴國篤念世好﹐兵以義動﹐萬代瞻仰﹐在此一舉。若乃乘我蒙難﹐棄好崇仇﹐規此幅員﹐爲徳不卒﹐是以義始而以利終﹐爲賊人所竊笑也。貴國豈其然﹖往昔先帝軫念漠池﹐不忍盡戮﹐剿撫並用﹐貽誤至今。今上天縱英明﹐刻刻以復仇爲念﹐廟堂之上﹐和衷體國﹐介冑之士﹐飲泣枕戈﹐忠義民兵﹐願爲國死。竊以爲天亡逆闖﹐當不越於斯時矣。語曰「樹徳務滋﹐除惡務盡。」今逆賊未服天誅﹐諜知捲土西秦﹐方圖報復。此不獨本朝不共戴天之恨﹐抑亦貴國除惡未盡之憂。伏乞堅同仇之誼﹐全終始之徳﹐合師進討﹐問罪秦中﹐共梟逆賊之頭﹐以泄敷天之憤。則貴國義聞﹐照耀千秋﹐本朝圖報﹐惟力是視。從此兩國世通盟好﹐傳之無窮﹐不亦休乎﹖至於牛耳之盟﹐則本朝使臣久已在道﹐不日抵燕﹐奉盤盂從事矣。法北望陵廟﹐無涕可揮﹐身蹈大戮﹐罪應萬死﹐所以不卽從先帝者﹐實爲社稷之故。傳曰「竭股肱之力﹐繼之以忠貞。」法處今日﹐鞠躬致命﹐克盡臣節﹐所以報也。惟殿下實昭鑑之。

福臨乃命多鐸統兵南下﹐抵揚州﹐招諭史可法﹐不從。淸兵用巨炮擊城西北隅﹐城遂破﹐獲史可法﹐殺之。

○第十八節

南取江南二

方史可法之未死也﹐令以督鎭牌諭城中﹐有「一人當之﹐不累百姓」之語﹐聞者莫不感泣。又傳抵禦淸兵之南巡軍小捷﹐人人更加額以賀。及揚州破﹐可法死﹐人民之慘遭兵禍者﹐初不辯其爲淸兵﹐爲鎭兵﹐爲亂民也。自四月二十五日起﹐至五月五日止﹐凡十日間﹐生靈荼毒﹐不可勝記。查焚屍簿所載﹐計有八十餘萬之多。其被擄者不與焉﹐落井投河﹑閉門焚縊者不與焉。遇禍之酷﹐至此極矣。淸兵旣屠揚州﹐南下﹐將渡揚子江。時明總兵鄭鴻逵率水師守南岸﹐侍郎楊文驄壁於金山﹐淸兵不得渡。一夜﹐大霧忽起﹐淸兵乘之南渡。以數百騎鳴螺樹幟﹐明軍驚潰。淸軍渡江畢﹐隧陷鎭江﹐且入南京城。福王奔太平﹐又走蕪湖﹐入黃得功營。淸兵至﹐黃得功單騎逆戰﹐中流矢死。明總兵田雄等擁福王出降﹐淸兵拘之。遂攺南京之應天府爲江寧府﹐江南略定。

○第十九節

下剃髮令

福臨初登極時﹐本欲令國民一律剃髮﹐以其抵抗者眾﹐且弘光方稱帝於南都﹐未知何日可南北統一﹐故下不彊迫之令。曰﹕

予因前歸順之民﹐無所分別﹐故令其剃髮﹐以別順逆。今聞甚拂民願﹐反非予以文教定民之本心矣。自玆以後﹐天下臣民﹐照舊束髮﹐悉聽其便。越一年﹐南方大定﹐乃下剃髮之令。其略曰﹕

向來剃髮之令不急﹐姑聽自便者﹐欲俟天下大定始行﹐此事朕已籌之熟矣。君猶父也﹐民猶子也﹐父子一體﹐豈可違異﹖若不歸一﹐不幾爲異國人乎﹖自今布告之後﹐京城限旬日﹐直錄各省地方﹐自部文到日﹐亦限旬日﹐盡行剃髮。若規避惜發﹐巧辭急辯﹐決不輕貸。

聞是時府檄下各縣﹐有「畱頭不畱髮﹐畱髮不畱頭」之語。今剃匠負擔遊行於市﹐見蓄髮者﹐執而剃之。稍一抵抗﹐卽殺而懸其頭於擔之竿上以示眾。嗣後﹐剃髮擔有一柱矗立﹐若旗竿然者﹐猶其遺制云。

○第二十節

破上下江士民之師一

剃髮令旣下﹐蘇州巡撫王國寶﹑松江提督吳兆勝﹑吳淞總兵李成棟皆以降將乘勢逞虐﹐士民惡之。於是明之給事中陳子龍﹑總督沈猶龍﹑吏部主事夏允彜約水師總兵黃蜚﹑吳志葵起兵於松江﹐副總兵王佐才起兵於昆山﹐通政使侯峒曾﹑進士黃淳耀起兵於嘉定﹐主事荊本徹﹑員外郎沈廷揚起兵於崇明﹐兵部主事吳易﹑舉人孫兆奎起兵於吳江﹐典史陳明遇﹑閻應元起兵於江陰﹐行人盧象觀﹑奉宗室子瑞昌王盛瀝起兵於宜興﹐中書葛麟﹑主事王朝升﹑奉通城王盛徵起兵於太湖以抗淸。應之者﹐有僉都禦史金聲與尹民興﹑丘祖徳﹑吳應箕等之起兵於徽州寧國﹐吏部尙書徐石麒﹑平湖總兵陳梧之起兵於嘉興﹐揭竿裂裳﹐號稱十萬﹐是爲上下江士民之師。

○第二十一節

破上下江士民之師二

時水師總兵吳志葵率海上軍﹐由泖湖進攻蘇州﹐黃蜚以太湖軍會之。志葵前鋒之軍數百﹐以城中有內應﹐故斬胥門直入。不意爲淸軍截擊﹐城中軍亦不動﹐內應旣絕﹐外攻遂潰。吳志葵與黃蜚乃率軍退至吳淞江。又爲淸軍以火夾攻﹐潮落風烈﹐舟膠而燼﹐志葵與蜚俱被擒﹐淸兵遂陷松江。宜興盧象觀率眾二萬﹐進窺江寧﹐爲洪承疇擊散﹐瑞昌王盛瀝被執。象觀收殘卒﹐入太湖﹐與王朝升軍合。淸提督吳兆勝火焚其舟﹐期升乃遁﹐象觀亦替。惟吳江吳易一軍﹐江陰閻應元一軍﹐嘉定侯峒曾﹑黃淳耀一軍﹐尙嬰城固守。尋淸貝勒博托率旅至吳江﹐破吳易軍﹐殲之。進圍江陰﹐晝夜炮擊﹐城不破﹐淸之三王十八將死於是役。會大雨﹐城崩﹐應元赴水﹐被曳出﹐見殺﹐城遂被屠。淸降將李成棟攻破嘉定﹐侯峒曾死之﹐黃淳耀自縊死﹐城亦被屠。金聲守徽州寧國﹐恃有天險﹐淸兵攻之兩月﹐不能下。降臣黃澍未剃髮﹐服明衣冠﹐詭稱援兵﹐金聲啟門納之﹐澍爲內應﹐城卽陷。於是上下江士民之師﹐悉爲淸兵所破矣。

○第二十二節

平流寇一

當李自成之西走也﹐由山西而竄河南﹐盛兵於潼關。多鐸前部之軍至﹐爲賊將劉宗敏所圍。淸軍不動﹐賊疑之﹐亦不敢擊﹐如是者三日。已而多鐸亦至﹐自成開關迎戰。淸之奇兵三千﹐從圍中突起﹐夾攻之﹐賊遂敗。淸軍進逼潼關﹐自成令掘重濠﹐發炮遙擊。別遣一軍以襲淸軍﹐爲淸軍所覺﹐擊之﹐賊又敗。時阿濟格﹑吳三桂之兵﹐已渡河取延安﹑鹿阝州。自成以腹背受敵﹐棄關走西安。淸軍入關西進﹐自成焚西安宮室﹐遁至湖廣。多鐸方移師伐明﹐命阿濟格與吳三桂任剿賊事。於是水陸交進﹐自鄧州至九江﹐連破賊者八。自成窘﹐入九宮山﹐禱於廟﹐鄕民以鋤擊之﹐碎其首而死﹐僞汝侯劉宗敏等亦伏誅。時順治二年九月也。初﹐自成自僭稱帝後﹐國號大順﹐攺元永昌﹐至是乃亡。

○第二十三節

平流寇二

李自成以外﹐賊之悍者有張獻忠。自荊州流入四川後﹐遂據成都﹐僭稱大西國王。遣諸僞將分屠各府州縣﹐將卒以殺人多少敍功﹐共殺男女六萬有奇﹐川民幾盡。獻忠乃謀窺西安﹐盡焚成都之宮殿廬舍﹐並夷其城。率賊黨出川北﹐又欲盡殺川兵。僞將劉進忠素統川兵﹐聞而懼﹐率一軍逃。會淸之靖遠大將軍豪格同吳三桂統軍至漢中﹐進忠迎降﹐願爲向導﹐而獻忠不知也。迨淸軍至鹽亭界﹐適大霧﹐獻忠曉行﹐猝遇淸軍於鳳凰坡﹐中矢墮馬﹐匿於積薪下。淸軍擒而斬之﹐降及敗死者凡二三十萬。豪格又分兵破賊營百三十。獻忠義子孫可望﹑李定國等﹐俱走川南﹐尋又流入黔滇﹐四川略定。是時陜督孟芳喬又斬妖賊胡守龍﹐河道總督亦平山東彊寇滿家洞﹐流寇遂平。

○第二十四節

翦滅明之諸王

淸軍下江南時﹐福王由崧𨿽降﹐而明之王族存者尙多。永寧王慈炎據江西﹐魯王以海據浙江﹐唐王聿鍵據福建﹐然號令紛更﹐不相統一。淸軍乘之﹐遂於順治二年﹐使王得仁取撫州﹐殺永寧王。博托破紹興﹐逼魯王﹐王避入海。博洛下汀州﹐執唐王﹐王不食死。明之遺臣丁魁楚﹑瞿式耜等﹐更擁立神宗孫桂王由榔於肇慶﹐建元永曆﹐尋至桂林都焉。淸之叛將金聲桓﹐以江西附之﹐李成棟以廣東附之。王遂遣兵復湖南州縣。未幾﹐聲桓﹑成棟爲淸兵所攻﹐俱死。翌年﹐淸軍攻桂林﹐式耜被拘﹐不屈死﹐桂王避入雲南。時吳三桂已平李自成﹑張獻忠二流寇﹐由貴州進逼雲南。桂王入緬甸﹐緬甸王奉桂王於赭﹐而與木邦﹑騰越等雲南諸蠻部並力拒戰。三桂率所部下伊洛瓦底江﹐至奮挽坡。桂王知不免於虜﹐以書貽之曰﹕

將軍新朝之勛臣﹐亦舊朝之重鎭也。世膺爵秩﹐封藩外疆﹐烈皇帝於將軍可謂厚矣。國家不造﹐闖賊肆惡﹐覆我京城﹐滅我杜稷﹐逼我先帝﹐戮我人民。將軍志興楚國﹐飲泣秦庭﹐縞素誓師﹐提兵問罪﹐當日之本衷﹐固未泯也。柰何遂憑大國﹐狐假虎威﹐外施復仇之名﹐陰作新朝之佐﹖逆賊旣誅﹐而南方土字﹐非復先朝有矣。諸臣不忍宗社之顚覆﹐迎立南陽﹐枕席未安﹐干戈猝至。弘光殄滅﹐隆武被誅。僕於此時﹐幾不樂生﹐猶暇爲社稷計乎﹖諸臣彊之再三﹐謬承先緒。自是以來﹐楚地盡失﹐粵東偕亡﹐驚竄流連﹐不可復數。猶賴李定國迎我貴州﹐接我南安﹐自謂與人無患﹐與世無爭矣。而將軍忘君父之大徳﹐圖開創之丰功﹐提師入滇﹐覆我巢穴。由是僕渡荒漠﹐聊借緬人﹐固我圉耳。山遙水長﹐言笑誰歡﹐只益悲矣。旣失山河﹐苟全微息﹐亦自慚矣。乃將軍不避險阻﹐請命遠來﹐提數十萬之眾﹐窮追逆旅﹐何其視天下之不廣哉﹖豈天覆地載之中﹐獨不容僕一人乎﹖抑封王錫爵之後﹐猶欲殲僕以要功乎﹖旣毀我室﹐又取我子﹐讀《鴟》之章﹐能不慘然心惻乎﹖將軍猶是世祿之裔﹐卽不爲僕憐﹐獨不念先帝乎﹖卽不念先帝﹐獨不念列祖列宗乎﹖卽不念列祖列宗﹐獨不念己之祖若父乎﹖不知大淸何恩何徳於將軍﹐僕又何仇何怨於將軍也。將軍自以爲智﹐適成其愚﹐自以爲厚﹐適成其薄﹐千載而下﹐史有傳﹐書有載﹐當以將軍爲何如人也﹖僕今日兵衰力弱﹐煢煢之命﹐懸於將軍手矣。如必欲僕首領﹐則𨿽粉骨碎身﹐所不敢辭。若其轉禍爲福﹐或以遐方寸土﹐仍存三恪﹐非敢奢望。苟得與太平艸木﹐同沾雨露於聖朝﹐縱有億萬之眾﹐亦當付於將軍矣。

書達﹐三桂不省﹐進逼阿瓦。以其善防戰﹐乃引還。緬人恐淸兵再至﹐不悅其王之納桂王也﹐因弒其王﹐而擁桂王與眷屬至軍前。時順治十八年十二月也。

○第二十五節

玄燁之鎭定三藩一

福臨旣獲明之桂王﹐卽於是年歿。第三子玄燁立﹐攺元康熙。四月間﹐三桂害桂王。玄燁卽封三桂於雲南﹐爲平西王。又封尙可喜於廣東﹐爲平南王。耿繼茂於福建﹐爲靖南王。使各鎭土地﹐且握兵馬財政之權。是爲三藩並建之始。三藩中三桂功最髙﹐兵最彊。玄燁親政後﹐鑑前代方鎭之得失﹐漸憂諸藩彊大﹐竊爲之備。康熙十二年﹐尙可喜適以年老請撤藩﹐遂許之。平西﹑靖南二王聞之﹐不自安﹐試請撤藩﹐亦許之。三桂遂於是年冬﹐自稱天下都招討兵馬大元帥。傳檄四方曰﹕

本鎭深叨明朝世爵﹐統鎭山海關。一時李逆倡亂﹐聚賊百萬﹐橫行天下﹐旋寇京師。痛哉﹗毅皇烈後之崩摧。慘矣﹗東宮定藩之顚跌。文武瓦解﹐六宮絲亂﹐宗廟丘墟﹐生靈塗炭。臣民側目﹐莫敢誰何。普天之下﹐竟無仗義興師。本鎭獨居關外﹐矢盡兵窮﹐淚幹有血﹐心痛無聲。不得已許虜藩封﹐暫借夷兵十萬﹐身爲前驅﹐斬將入關﹐李賊遁逃。誓必親擒賊帥斬首﹐以謝先帝之靈﹐復不共戴天之仇。幸而渠魁授首﹐方欲擇立嗣君﹐更承宗社。不意狡虜再逆天背盟﹐乘我內虛﹐雄據燕京﹐竊我先朝神器﹐變我中國冠裳。方知拒虎迎狼之非﹐追悔無及。將欲反戈北逐﹐適值先皇太子幼稚﹐故隱忍未敢輕舉﹐避居窮壤﹐艱晦待時﹐蓋三十年矣。彼夷君無道﹐姦邪髙張﹐道義之儒﹐悉處下僚﹐斗筲之輩﹐咸居顯職﹐君昏臣暗。彗星流隕﹐天怨於上﹔山嶽崩裂﹐地怒於下。本鎭仰觀俯察﹐正當伐暴救民﹑順天應人之日也。爰率文武﹐共舉謀義。

次年正月元旦﹐擁立崇禎第三子﹐年號周啟﹐旗幟皆白。旋遣部將﹐分侵雲南﹑貴州諸州縣。繼茂子精忠﹐亦舉兵變服﹐以馬九玉﹑曾養性爲爪牙﹐據守全閩。可喜子之信﹐亦陰通三桂﹐幽其父﹐易幟攺服。將出師﹐漢族之不服滿淸者﹐於是所在兵起﹐響應三藩﹐江南全境﹐非復淸有。三桂更自四川陷漢中﹑隴西﹐土寇羌番亦蜂起﹐滿淸之大局一危。

○第二十六節

鎭定三藩二

玄燁聞三桂變起﹐曾下詔書﹐止廣東﹑福建兩藩勿撤﹐且使出兵伐三桂。而三桂之兵勢方盛﹐難以力敵。尋聞粵﹑閩兩藩亦變﹐淸廷益懼﹐乃命土海圖向關中﹐以期規復秦隴﹔嶽樂喇布等平江南﹐以絕羣寇觀望﹔傑書傅喇塔由浙赴閩﹐以冀指日成功。迨淸軍直搗延平﹐閩軍望風瓦解。耿精忠乃不知所爲﹐遽投誠。尙之信亦悔附三桂﹐而密通款於淸軍﹐率軍民剃髮。時土海圖已復隴西﹐嶽樂喇布亦定江南﹐吳王桂勢日蹙﹐未幾病死。其子應熊﹐本尙淸公主﹐宿衛京師﹐三桂變時﹐早下於獄﹐因以遜世嗣。𨿽固守云﹑貴﹑川﹑湖之地﹐亦次第衰微。迨康熙二十年﹐爲淸軍所迫﹐乃遁入雲南府。屢戰屢敗﹐爰割地乞師於西藏﹐其書又爲淸之邏兵所獲。困居城中﹐糧盡援絕﹐世遂自殺。淸軍戮其屍﹐傳首京師。時耿精忠﹑尙之信又皆以謀叛磔死。三藩於是鎭定。

○第二十七節

初平臺灣

曩魯王之敗於浙江也﹐浮海至廈門﹐依鄭成功。成功者﹐海賊鄭芝龍之子。芝龍降淸時﹐招成功﹐成功不應﹐專圖恢復明室﹐恃廈門爲根據地。及魯王至﹐軍勢益振﹐取鎭江﹐入南京﹐更謀北伐。尋失利﹐乃奉魯王至臺灣﹐逐荷蘭人而據之。乞援於日本﹐事未成。迨康熙元年魯王殂﹐成功亦死。成功之子經﹐保守臺灣﹐而用明永曆之號。當三藩變時﹐命劉國軒等乘勢取福建之沿海岸。未幾﹐經卒。次子克爽嗣﹐幼弱不能蒞事﹐事皆決於馮錫範﹐其勢日衰。是時淸已平雲南﹐欲取臺灣﹐以除後患。乃遣水師提督施良進兵﹐敗劉國軒於澎湖﹐國軒由吼門突圍而逸。淸軍乘勢至鹿耳門﹐膠淺不得入。無何﹐大霧忽起﹐潮髙丈餘﹐舟師浮而進。鄭氏驚曰「先王得臺灣﹐鹿耳門漲﹐今復然﹐天也。」於是劉國軒﹑馮錫範以克爽降。鄭氏割據﹐傳三世﹐凡三十八年﹐至是臺灣爲淸有。

○第二十八節

與俄國結尼布楚條約

當滿淸未入關時﹐俄羅斯稱彊於北方﹐滅欽察地方蒙古族之諸汗部﹐及於東方。逾黑龍江北界之外興安嶺﹐築城堡於雅克薩﹑尼布楚﹐屢侵滿洲之守士。福臨方有事於南方﹐不遑北顧。迨玄燁立﹐知其東略日甚﹐將割據黑龍東北之數千里地﹐先築愛琿城以備之。尋又遣都統彭春等﹐攻取雅克薩城﹐縱哥薩兵﹐使歸舊部。未幾﹐哥薩兵復奪雅克薩城﹐守之。玄燁及由荷蘭國人爲介紹﹐致書俄羅斯﹐約定邊境。俄皇彼得第一答書﹐言前屢奉書﹐未能通解﹐故多誤會﹐今已知邊人構釁之非﹐當遣使臣詣邊定界。由是兩國使臣會於尼布楚﹐締結條約。俄人悉反所侵黑龍江北岸之地﹐立碑於格爾必齊河﹐勒滿﹑漢及俄羅斯﹑喇第納﹑蒙古五體字。是爲淸俄交涉之始。

○第二十九節

平定漠北

漠北有喀爾喀部者﹐元之後裔土謝圖﹑車臣﹑札薩克圖三汗之所分領也。及噶爾丹起自厄魯特之準噶爾部﹐侵入喀爾喀﹐三汗敗走﹐遂款關乞降於淸。玄燁諭噶爾丹西歸﹐噶爾丹不奉命﹐反長驅逼內蒙古東部。乃於康熙二十九年﹐親將大軍﹐逾大迹山﹐大敗噶爾丹於烏蘭布通。噶爾丹宵遁﹐旋上書請罪﹐乃班師。迨康熙三十四年﹐噶爾丹復入寇。明年﹐玄燁又親徵﹐溯克魯倫河﹐手繪陣圖﹐指示方略﹐炮殪其後可惇﹐大敗虜眾。乃親撰銘﹐勒察罕拖諾山及昭莫多之山而還。惟噶爾丹仍不肯降﹐乃於康熙三十六年﹐復親徵。自寧夏進攻﹐噶爾丹進退無地﹐仰藥死﹐所部盡降。乃歸三汗於喀爾喀。自是阿爾泰山以東皆隸淸之版圖﹐並拓喀爾喀西境千餘里。凡三駕而漠北平。

○第三十節

徵服西藏

本部之西有西藏地﹐爲唐古特後裔所領。主持宗教者﹐有達賴﹑班禪兩喇嘛。其他世務﹐委之他喇嘛﹐號曰第巴。時有桑結者﹐爲第巴﹐頗專恣。當康熙二十一年﹐五世達賴卒﹐桑結祕不發喪﹐自擁立六世達賴。他部之拉藏汗惡之﹐殺桑結﹐囚六世達賴﹐而立新六世達賴。西藏之喇嘛不悅拉藏汗﹐蒙古諸部亦不服新立之達賴喇嘛﹐因別選達賴喇嘛﹐奉之於甘肅西寧。準噶爾部之策妄拉布坦知之﹐乘機人西藏﹐襲殺拉藏汗﹐西藏喇嘛多應之。玄燁聞變﹐命十四子允礻是爲撫遠大將軍﹐入西藏﹐擊退策妄拉布坦。凡通於準噶爾之喇嘛四百餘人﹐悉行戮誅。舉拉藏汗之舊臣二人﹐使分治前藏﹑後藏。迎西寧之達賴喇嘛爲六世達賴﹐西藏遂平。實康熙五十九年也。

○第三十一節

重討臺灣

自臺灣之鄭克爽降淸﹐漢族義民不無飲恨。適知府王珍捕私伐山木之臺民二百﹐妄刑之﹐於是黃殿等因民不忍﹐起意抗淸。以一貴朱姓﹐可托明裔﹐遂奉之。揭竿荷鋤﹐與南路義民杜君英等﹐戰勝遊擊劉得紫﹑副將許雲遊﹐遂入府城﹐大獲鄭氏所儲之炮械鉛鐵等物。北路義民賴池﹑張嶽等亦攻克諸羅﹐殺參將羅萬倉。凡七日而全臺陷。一貴乃自稱中興王﹐年號永和。淸水師提督施世驃在廈門聞警﹐先發。總督覺羅滿保復調南澳總兵藍廷珍﹐會世驃於澎湖。以舟六百艘﹐搗鹿耳門﹐直渡鯤身﹐取安平鎭﹐遂北至府城。守備陳策先下諸羅﹐至此與大軍合。一貴勢蹙﹐遂走灣裏溪﹐爲村民所擒﹐檻送京師磔殺。臺灣復平。

○第三十二節

用儒術以籠絡漢族

玄燁在位六十一年間﹐𨿽外討內綏﹐兵勢甚盛﹐然亦知漢族之不可以武治也﹐乃用儒術以束縛之。計其政策有六﹕一﹑崇祀孔子﹐親往釋奠﹐並飭國子監講求程朱性理之學﹐以風示漢民。一﹑舉博學鴻詞科﹐以网羅明季遺民及奇才傑士。一﹑開館編《會典》《字典》《明史》《佩文韻府》《淵鑑類函》等書﹐俾士人奉爲準則。一﹑巡遊江南﹐召試名士﹐藉以覘察民心。一﹑開千歲宴﹐詔天下不論滿漢官民﹐凡年過六十五者﹐皆得與宴賦詩﹐以示滿漢一體。一﹑采鄂爾泰奏議﹐取士復用八股﹐以牢籠志士﹐驅策英才。自是以後﹐漢族始安﹐帝業始固。說者謂滿淸之命脈﹐全在於康熙一朝能以儒術籠絡天下之人心者﹐非虛語也。

○第三十三節

胤禎之疏忌骨肉

康熙末年﹐寵臣明珠等擅權﹐政事漸紊。次子允礻乃𨿽立爲太子﹐未幾又廢黜。其他之三十四人﹐殤者凡十五。余則各樹黨援﹐覬覦君位。妖人姦壬﹐乘隙而入。廷臣希冀推戴之功﹐亦結黨相攻。長子允礻是與四子胤禎﹑八子允礻┆﹑九子允礻唐﹑十四子允礻題﹐勢力最盛﹐大擾宮廷。玄燁以年耄﹐不能禁。旣而玄燁歿﹐四子胤禎立。疏忌骨肉﹐次第加罪。允礻是於玄燁時﹐先已獲罪﹐至是仍幽禁。允礻┆﹑允礻唐﹑允礻題等﹐因有要結黨羽﹐布散流言﹐意圖篡竊之事﹐諭令大學士等會議。允礻┆革爵﹐拘於宗人府﹔允礻唐革爵﹐發往西寧居住﹔允礻題革爵﹐拘於壽皇殿旁。外此又有允礻我之革職而拘禁於家﹐允礻之以罪見黜﹐允祉之情性乖張﹐行事殘刻﹐與允礻┆等交相黨附﹐亦革爵拘禁云。

○第三十四節

遠徵西域

曩噶爾丹之長準噶爾部也﹐殲其兄僧格之族﹐僧格子策妄拉布坦以遁走得免。迨玄燁第三次徵噶爾丹時﹐策妄拉布坦乘機取準噶爾部﹐通好於淸。尋以襲取西藏故﹐爲淸軍擊退﹐乃一意抗淸。雍正五年﹐策妄拉布坦死﹐子策零立﹐紹其遺志﹐屢寇西邊。於是命傅爾丹爲靖邊大將軍﹐出北路﹐嶽鐘琪爲寧遠大將軍﹐出西路以徵之。未幾﹐傅爾丹一軍被圍而潰。詔以郡王錫保徵之﹐亦失利。又以馬爾賽爲撫遠大將軍﹐敗之﹐不肯邀擊﹐致策零夜遁。事聞﹐詔斬馬爾賽﹐錫保亦革職。嶽鐘琪一軍﹐以防禦追擊﹐屢失機宜﹐於革職之後﹐拘於兵部。雍正十二年﹐定遠大將軍查郎阿與副將軍張廣泗﹐仍由西路進師﹐賊至輒創﹐準噶爾乃請和。定議以阿爾泰山爲界﹐厄魯特遊牧不得過東﹐喀爾喀遊牧亦不得過西。厄魯特始平定。

○第三十五節

西平靑海

靑海有和碩特者﹐厄魯特之一部也。共酋曰羅卜藏丹津﹐乘胤禎新立﹐引誘諸部作亂。駐於西寧之侍郎常壽往諭﹐被執。以眾二十萬﹐入寇西寧。雍正元年﹐命川陜總督年羹堯爲撫遠大將軍﹐駐西寧。以四川提督嶽鐘琪爲奮威將軍﹐參贊軍務﹐守巴塘﹑裏塘﹐扼其入藏之路。又令將軍富寧安等﹐屯吐魯番及噶斯泊﹐截其通準夷之路。羅卜藏丹津懼﹐歸常壽請罪﹐不報。雍正二年﹐嶽鐘琪率軍出塞﹐中途﹐見獸走﹐曰「此前有虜也。」急麾軍進﹐果擒百餘人。進渡哈達河﹐又斬千餘人。降虜爲言羅酋駐烏蘭木呼兒﹐距此百六十里。嶽鐘琪乃率軍銜枚宵進﹐黎明抵其帳。虜尙臥﹐馬未銜勒﹐驚而皆走﹐擒其母妹。羅酋衣番婦衣﹐騎白駝走。鐘琪自追三百里﹐至桑駱海﹐路盡而返。靑海遂平。

○第三十六節

文字之獄

當玄燁之在位也﹐以方孝標所著之《滇黔紀聞》﹐謂其有大逆語﹐戮屍﹐子女發遣。以戴名世所著《南山集》中之《孑遺錄》﹐謂其有大逆語﹐斬決。文字之禍﹐稍稍起矣。迨雍正一朝﹐其禍愈烈。以浙江汪景祺所作《西徵隨筆》﹐謂其譏謗玄燁﹐論斬﹐妻子發遣。呂畱良選詩文﹐論夷夏之防﹐其徒嚴鴻逵﹐鏤版行世。廷旨謂其悖逆﹐皆戮屍。畱良子葆中﹐時爲編修﹐亦被禍。禮部侍郎查嗣庭作《私史》﹐謂其誣謗國惡﹐下獄死﹐戍其族屬。吳縣知縣陸生冉作《通鑑論》﹐謂其多逆語﹐處斬。此皆不保首領者也。餘如禦史謝濟世注釋《大學》﹐謂其毀謗程朱﹐誹訕朝廷﹐論斬下獄﹐久之﹐發往錫保軍前效力。湖南靖州曾靜﹐遣其徒張熙投書於川陜總督嶽鐘琪﹐勸其同謀舉事。鐘琪執奏﹐搜獲傳習呂畱良﹑嚴鴻逵等之書。曾靜據實供陳﹐廷旨念其迷惑﹐釋罪﹐因刊《大義覺迷錄》以示天下。侍講錢名世因獲詩年羹堯﹐謂爲諂媚﹐詔革職﹐親書「名教罪人」四字﹐令懸廳事以辱之。此𨿽首領獲保﹐而胤禎之挫折士气﹐其迹已不可掩矣。

○第三十七節

弘歷之平西南苗

胤禎登極﹐僅十三年卽歿。第四子弘歷襲位﹐攺元乾隆。以雍正末年﹐貴州南部生苗惡疆吏徵糧之不善﹐附近熟苗應之﹐所在蜂起﹐𨿽詔發滇﹑蜀﹑楚﹑粵四省兵會剿﹐而撫苗大臣張照與將軍哈元生各懷意見﹐故師久無功。至是乃召張照還﹐以張廣泗爲七省經略﹐令哈元生以下皆受節制。於是廣泗議先剿生苗﹐卽調全黔兵集鎭遠﹐以通雲貴大路﹐復遣將率兵攻上下九股﹐自率兵攻淸江寨﹐所向克捷。嗣又分八路進剿﹐其遺孽竄牛皮大菁﹐菁內盤亙數百里﹐蛇螭所窟也。廣泗扼菁口﹐布奇兵﹐以漸進逼﹐苗之餓殺及隕死者累萬。乃乘威剿附近熟苗﹐斬獲無算。於苗疆設九衛屯田﹐養兵戍之﹐貴州苗不敢復逞。未幾﹐湖南靖州瑤﹑橫嶺苗與廣西瑤同起﹐又令張廣泗剿之。廣泗乃移師而進﹐先後斬五千﹑俘五千以還。由是西南苗患略平。

○第三十八節

收大小金川

金川者﹐小金沙江之上游也。在四川西北部﹐有二水﹕一曰促浸﹐爲大金川。一曰攢拉﹐爲小金川。康熙時﹐莎羅奔從徵西藏有功﹐雍正初﹐授金川安撫司。莎羅奔遂自號大金川﹐而以舊土司澤旺爲小金川。乾隆十一年﹐莎羅奔與澤旺構釁﹐致擾鄰近土司﹐巡撫紀山奏請進剿。以張廣泗徵苗有功﹐令督川﹐又遣大學士納親往視師。旋以將相不和﹐貽誤軍事﹐先後誅之﹐更命傅恆代納親經略。恆至﹐先斬姦細之爲彼內應者﹐又議大舉進剿。莎羅奔懼﹐乞降。然是役也﹐金川之被創未深。不數年﹐而莎羅奔兄子郎卡﹐復與澤旺構釁﹐其擾及鄰近土司亦如故。川督阿爾泰不迎機進剿﹐反使結婚以和解之。由是大金川郎卡之子索諾木﹐小金川澤旺之子僧格桑﹐互相聯合﹐侵擾諸土司﹐勢甚猖獗。乃賜阿爾泰死﹐以尙書桂林代之。桂林師敗﹐匿不以聞。乃命阿桂代桂林﹐與定邊將軍溫福會剿。未幾﹐溫福敗於木果木﹐中槍死﹐各卡兵潰散。事聞﹐乃授阿桂定西將軍。阿桂先復小金川﹐移兵攻大金川。令海蘭察﹑額森﹑特海祿三路繞其後﹐福康安﹑成徳﹑特成額三路攻其前﹐盡奪險要﹐乘勝搗遜克宗壘。索諾木窘甚﹐乃鴆殺僧格桑﹐從莎羅奔率眾出寨﹐奉印獻軍門。金川悉平。

○第三十九節

平天山北路

準部自噶爾丹以後﹐三世皆梟雄﹐能用眾。及策零旣死﹐庶子達爾札初立﹐多戮族眾﹐內亂大作。阿睦爾撤納襲殺之﹐立達瓦齊。達瓦齊以阿睦爾撤納恃功而驕﹐逐之。阿睦爾撤納乃內附﹐備言伊犁可取狀。弘歷大喜﹐遂命班第爲定北將軍﹐阿睦爾撤納副之﹐永常爲定西將軍﹐薩賴爾副之。兩副將本準部渠帥﹐建其舊纛先進﹐各部皆望風迎降。達瓦齊宵遁﹑逾冰嶺﹐南走回疆﹐投烏什城霍集斯。時霍集斯已承淸將之檄﹐執之以獻。阿睦爾撤納遂以功領準部。弘歷懲噶爾丹三世之跋扈﹐陰防之。阿睦爾撤納大怒﹐乃舉兵於天山北路﹐伊犁諸喇嘛蜂起應之。時大軍已還﹐戍伊犁者僅五百餘人﹐將軍班第被圍而死。弘歷聞報﹐怒甚﹐乃命兆惠出西路﹐成衮札布出北路﹐合擊阿睦爾撤納。阿睦爾撤納勢蹙﹐遁入俄羅斯界﹐尋患痘死。令俄人以屍獻﹐驗之﹐果然。天山北路之地全平定。

○第四十節

平天山南路

回部者﹐天山之南路也。其酋有兄弟二﹕長曰博羅尼都﹐所謂大和卓木也。幼曰霍集占﹐所謂小和卓木也。當噶爾丹策零彊時﹐隨其父拘於準噶爾。迨淸軍平伊犁﹐釋大和卓木歸﹐使統其舊部﹔畱小和卓木於伊犁﹐使掌其回教。及阿睦爾撤納變起﹐小和卓木率眾助之。逾年﹐淸軍再定伊犁﹐小和卓木乃遁歸﹐與兄議所向。兄欲聽滿淸之指揮﹐小和卓木以爲不如乘彊鄰翦滅之時﹐亟圖自立。議旣決﹐集士馬﹐備糧械以待。事聞﹐命雅爾哈蓋爲將﹐率滿漢兵萬餘﹐由吐魯番進攻。失機﹐誅焉。復命兆惠﹑富徳二將﹐自準部移師而南。兩和卓木聞之﹐奔阿克蘇﹐不納。由是小和卓木奔葉爾羌﹐大和卓木奔喀爾什噶﹐爲犄角﹐以防戰。淸軍分兩路攻之﹐回教徒不能敵﹐兩和卓木棄城逾蔥嶺﹐遁入巴達克山﹐途次被殺。將軍檄索之﹐函首軍門。時乾隆二十五年也。天山南路亦平定。自是淸之威勢﹐震於蔥嶺以西。浩罕﹑阿富汗及中央亞細亞回教諸國﹐皆願受滿淸之保護矣。

○第四十一節

綏靖安南

安南國之北境﹐與我滇﹑桂二省接壤。當明宣宗時﹐黎利蹶起﹐建國曰越。其孫黎灝滅占城﹐降老撻﹐統而一之。厥後分二部﹐莫氏王以北﹐黎氏王於南﹐對峙者六十五年。莫氏亡﹐阮潢據西都﹐曰廣南﹐鄭松擁黎氏據東京﹐曰大越﹐仍分二部。乾隆中﹐有阮文惠者﹐與弟文嶽舉兵滅廣南﹐並大越﹐遂統一安南。黎氏之裔維祁匿於民間﹐密遣使來乞援。弘歷命孫士毅援之﹐大破阮氏兵﹐渡富良江﹐入東京。文惠遁走廣南﹐維祁得復位。惟士毅貪功﹐欲俘文惠﹐不卽班師﹐又輕敵不設備﹐致爲文惠所襲。兵潰﹐退入鎭南關。維祁挈家先遁﹐文惠復據安南。事聞﹐削士毅職﹐以福康安代之。會安南方與暹羅構兵﹐恐腹背受敵﹐因謝罪乞降。文惠攺名光平﹐又遣史子奉表納貢。弘歷以維祁再棄其國﹐並冊印不能守﹐天厭黎氏﹐不能存立﹐又懲前次士毅之敗﹐遂允其請﹐以維祁安置京師。五十五年﹐光平入朝﹐賜之冠帶﹐光平乃受封歸。

○第四十二節

服屬緬甸

當桂王之走緬甸也﹐緬人執送於軍前。三藩變時﹐其國內亦紛爭不已。乾隆初﹐木疏長雍籍牙滅緬甸﹐建新緬甸國。南並白古部﹐西並阿薩母部。未幾﹐東擊暹羅﹐乾隆三十三年﹐陷其國都猶地亞﹐畱守兵而還。乃北侵雲南之西南部﹐官軍防戰失利。弘歷乃詔大學士楊應琚督滇﹐緬兵漸退。遂輕敵﹐密奏緬甸可取狀。及緬兵大至﹐則無計退敵﹐惟諱敗爲勝。事覺﹐賜死﹐以將軍明瑞代之。明瑞深入敵境﹐糧盡援絕﹐力戰而死﹐時乾隆三十四年也。弘歷聞明瑞死﹐大震悼﹐乃以傅恆爲經略﹐阿桂﹑阿里衮爲副將軍﹐明徳爲總督﹐哈興國爲提督﹐分道並出﹐大破之﹐直逼阿瓦。緬甸知不能敵﹐且恐爲暹羅所夾攻﹐乃致書請和。會經略病﹐阿里衮卒﹐諸將咸憚瘴癘﹐爭願罷兵﹐因許之。然貢仍不入。迨金川旣平﹐始懼而入貢。又以與暹羅有世仇﹐聞暹羅得封號﹐益懼﹐亦乞封。事在乾隆五十五年。

○第四十三節

羈縻廓爾喀

西藏南境﹐有喜馬拉雅山。山之南麓蠻民﹐建爲無數獨立部﹐就中泥泊爾部最彊。後分三部﹐自相爭競。其西鄰廓爾喀部﹐舉兵滅之﹐遂雄長諸部。乾隆五十五年侵入西藏。駐藏大臣保泰等事前失備﹐全藏大震。達賴﹑班禪兩大嘛喇飛章告急。乃命福康安爲將軍﹐海蘭察爲參贊﹐調索倫兵及川藏兵由靑海入後藏﹐盡復其地﹐大舉深入。廓夷斷橋阻險以拒之。將軍先由正路與廓夷相持﹐密令參贊由上游筏渡﹐繞山後出敵營之上。將軍復乘勢造橋奪卡﹐合衝敵營。追剿至雍雅山﹐廓夷震懾﹐遣使乞降﹐不許。又六戰六克﹐進逼其國都可莽多。廓夷踞山守禦﹐木石雨下﹐死傷甚多﹐更力戰卻之。其南鄰有披楞部﹐與廓夷有夙仇﹐將軍知之﹐檄令同時進攻﹐許事平後得分地。廓夷以南北受敵﹐益忄凶懼﹐再卑詞乞哀。將軍以時逾八月﹐則滿山飛雪﹐難覓歸途﹐乃許其降。還軍時﹐畱番兵三千﹑漢蒙兵一千戍藏。是爲官兵駐藏之始。此後廓夷亦通貢不絕。

○第四十四節

三徵臺灣

臺灣彰化縣之大理村﹐有林爽文者﹐志在反淸復明﹐聚合黨人﹐結天地會。數十年間﹐將吏務爲覆蔽﹐不之問也。嗣爲總兵柴大紀所聞﹐飭知府孫景燧率軍三百往捕。景燧勒村民擒獻﹐不獲﹐遂焚無辜村落。爽文因民之怨﹐乘夜率眾攻官軍營﹐破之﹐斬其司令官﹐陷彰化。又進攻各地﹐圍守諸要隘﹐絕官軍糧道﹐官軍久爲所苦。及福建水師提督黃仕簡﹑陸路提督任承恩等渡海進剿﹐觀望失機﹐反受敗創。攺命閩督常靑爲將軍﹐往督師﹐福州將軍恆瑞爲參贊﹐率兵往援。距府城十餘里﹐與爽文之眾相遇。甫交綏退卽﹐又請增兵。乃解常靑﹑瑞恆之任﹐以福康安﹑海蘭察代之。是時柴大紀正死守諸羅﹐入奏言諸羅爲府城北障﹐諸羅失則府城危﹐惟有竭力固守待援。弘歷覽而嘉之曰「大紀當糧盡勢絕之時﹐惟以國事民生爲重﹐古之名將﹐何以加玆﹖」因攺諸羅縣爲嘉義縣。迨福康安﹑海蘭察等至嘉義﹐圍遂解。乘勢搗大理村﹐克之。爽文已攜眷走集浦﹐集浦乃通生番隘口也。淸兵至此﹐騰險而上﹐爽文匿其孥於生番社﹐自與死黨竄箐谷﹐卒就擒﹐臺灣平。

○第四十五節

平衮州王倫之變

乾隆一朝﹐𨿽自謂文徳誕敷﹐武功震鑠﹐然其間內亂亦時作。衮州府壽張縣有王倫者﹐以淸水教往來山東﹐號召徒黨。羨臨淸之富庶﹐謀取之。會有金川之役﹐知畿輔兵備空虛﹐遂乘夜襲壽張城﹐殺官吏﹐連陷堂邑﹑陽谷﹐遂趨臨淸。又分徒眾赴東昌﹐阻南北運道。時弘歷在熱河避暑﹐聞變﹐命大學士舒赫徳爲督師﹐又命左都禦史阿思哈率健銳火器營兵千人﹐復簡吉林善射手五十人爲先鋒﹐馳赴山東。詔直隸總督周元理防於廣平大名界﹐河道總督姚立徳防於東昌界﹐不使北竄。先是﹐總兵惟一率軍數百﹐與王倫戰﹐不利。王倫結筏渡運河﹐據臨淸舊城﹐復令壯士以火車圍攻新城。城上炮擊﹐不能中﹐乃裸婦女﹑血雞犬厭之﹐得擊退火車。至是﹐各郡援兵漸集﹐舒赫徳亦抵臨淸。乃遣音濟圖等攻北門﹐自攻東門。入城﹐短兵巷戰﹐官軍先後焚斬行余。王倫登樓縱火﹐自焚死。擒其弟王朴等﹐檻送京師。又殲餘黨千餘﹐凡一月而臨淸平。爲乾隆三十九年事。

○第四十六節

定甘肅回教徒之亂

蘭州府之循化廳﹐有回教馬明心者﹐歸自關外。見西域回經皆朗誦﹐乃傳朗誦之法﹐稱新教。與默誦之舊教相仇﹐殺百餘人。知府楊士機以兵往捕﹐反爲所害。總督勒爾謹調各鎭兵剿之﹐捕馬明心﹐下省城獄。其徒陷河州﹐渡洮河﹐由間道犯蘭州﹐索馬明心甚急。布政使王廷贊令明心登城﹐諭其教徒使退﹐旋誅之﹐以靖內變。勒爾謹遣兵復河州﹐捕其孥於循化﹐以回蘭州。事聞﹐命大學士阿桂率京師健銳火器營兵進剿﹐教徒遁入華林山中。阿桂軍至﹐營於山上﹐斷其越城之路﹐復築長圍﹐斷汲道以困之。適大雨﹐遂乘雨入山﹐殲厥渠魁。餘黨入華林寺﹐焚之﹐無一降者﹐事以平。時乾隆四十六年也。越二年﹐優羌縣張阿渾等﹐藉詞爲馬明心復仇﹐仍興新教﹐以石峯堡爲巢穴﹐據險復亂。旋破隆徳﹑靜寧﹐圍伏羌﹐其勢甚熾。乃命福康安﹑海蘭察往剿﹐復命阿桂督師。至則解伏羌圍﹐復隆徳﹑靜寧﹐進搗石峯堡。阿渾窮蹙乞降﹐亂乃定。自是永禁回徒﹐不得再稱新教。

○第四十七節

六度南巡

當玄燁之在位也﹐藉閱河爲名﹐有六度南巡之舉。至弘歷時﹐循其舊例﹐南巡者亦有六度。始於乾隆十六年辛末﹐終於四十九年甲辰。其間奉母鈕祜祿氏以行者凡四﹐僅率諸子以行者凡二。然辛未﹑丁丑兩度﹐不過令河臣愼守修防﹐無多指示。至於壬午﹐始有定淸口水志之說。丙申﹐乃有攺遷陶莊河流之爲。庚子﹐遂有攺築浙江石塘之工。甲辰﹐更有接築浙江石塘之諭。餘如髙堰之增卑易磚﹐徐州之接築石堤並山﹐類皆遲之又久﹐始底於成者也。其時所過郡邑﹐𨿽亦減免租稅﹐增廣學額﹐優禮耆年﹐以誇盛舉﹐而供億之煩﹐居民已不堪其苦。如禦舟行時﹐運河兩岸﹐並令打纖﹐謂之龍須纖。爲薪炭商者﹐令加意供給﹐材料𨿽如山積﹐而頃刻無餘。爲糞商者﹐令沿塘編置盆盎﹐上加木蓋﹐備纖夫之溺﹐每縣動置千萬﹐禦舟一過﹐卽爲役夫所破﹐鮮有完者。或禦舟重經﹐則備列如故。二者俱名當役。又某日道經平望﹐廛市暄闐﹐觀者如堵。有女子將爲晚炊﹐於樓頭取石擊火﹐閃爍不定。忽爲護駕之海蘭察所見﹐謂是將謀殺也﹐由舟中取箭射之﹐此女應弦而倒﹐後亦莫敢誰何。此蓋聞之遺老而耳熟能詳者矣。

○第四十八節

琰之興大獄

弘歷當踐祚之初﹐曾以花甲歸政告之於天。至乾隆六十年﹐欲踐前言。故於九月辛亥﹐立第十五子琰爲太子。次年元旦﹐內禪﹐爲嘉慶元年。是時軍國大事﹐仍由弘歷主持。和┞日居左右﹐見其耄荒﹐竊弄威福。琰𨿽惡之﹐而不敢言。未幾﹐弘歷歿﹐琰始親政。授意於科道﹐令列款糾劾和┞﹐而下之獄。嗣復宣布其罪狀﹐凡二十。最著者﹕請上皇手諭﹐字畫未眞﹐不如撕去﹐另行擬旨。又家中所蓋楠木房屋﹐僭侈逾制。其多寶閣及隔段式樣﹐皆仿靈壽宮。其園寓點綴﹐與圓明園蓬島瑤臺無異。因賜死﹐籍其家資財瓊寶﹐不可勝數。時有尙書福長安者﹐位居和┞次。謂其先前不密陳┞罪狀﹐是有心扶同徇隱﹐亦下獄治罪。大學士蘇淩阿因與和┞有姻誼﹐勒令休致。侍郎吳省蘭﹑李潢﹑太僕卿李光云﹐皆爲和┞引用之人﹐有降職者﹐有休致者。余𨿽槪免株連﹐而在廷之人﹐已皆忄栗々自危矣。是爲嘉慶四年之大獄。

○第四十九節

平白蓮教徒之亂

當乾隆之四十年﹐安徽有劉松者﹐爲白蓮教會首﹐以祈禱符咒治病﹐頗著聞。遣密使傳教於西部諸省﹐事發﹐流甘肅。後其徒劉之協等﹐奉河南之幼童王發生﹐詭稱明裔朱姓﹐以煽惑流俗。乾隆四十八年事覺﹐捕之。王發生以年少免死﹐流新疆。惟劉之協已遁﹐令州縣大索﹐不獲。株連羅織者達數千﹐教徒憤之。故於嘉慶初年﹐聶傑人﹑張正謨等起荊州﹐姚之富﹑齊王氏等起襄陽。時以禁私鹽私鑄故﹐無業愚民附之者眾。而四川王三槐﹑冷天祿等亦起事﹐陜西張漢潮﹑張天倫等又起事﹐疊陷府縣﹐遙爲聲援。川﹑陜﹑楚三省之間﹐一時糜爛。𨿽有朝命剿捕﹐而將士多觀望遷延﹐鮮能奮力。故二三年中﹐僅有惠齡之擒聶傑人﹑張正謨﹐勒保之擒王三槐﹐明亮之殲姚之富﹑齊王氏。余仍東剿西竄﹑南擊北馳﹐未能一鼓而下。及琰旣親政﹐由軍機傳諭諸臣﹐嚴加督責﹐命刻期剿滅。於是將士銳意進攻﹐五年七月獲劉之協於河南葉縣﹐而首要以除。他如額勒登保之射死冷天祿﹑擒張天倫﹐明亮與富成之斬張漢潮﹐徳楞泰之淹斃徐天徳﹐亦先後奏功。七年十月﹐楊遇春﹑羅思舉等﹐復分剿其竄於老林之餘黨﹐而白蓮教亂平。

○第五十節

靖蔡牽朱海上之擾

夷艇之擾﹐始於嘉慶元年。蓋由安南阮光平父子與辰耐阮福映爭國﹐師老糧匱﹐乃招中國瀕海之人﹐予以船﹐封以官﹐使掠商舶之財物﹐以濟軍需者也。夏來秋去﹐飄忽無常﹐大爲粵海患。旋有內地土豪附之﹐遂深入閩浙。疆吏𨿽據實陳奏﹐而淸廷方注意於白蓮教徒﹐不遑他顧﹐故其焰日張。迨嘉慶七年﹐阮福映旣復國﹐縛安南招往之莫觀扶等三人以獻。又因新受淸廷之封﹐頗思約束其國人﹐自是夷艇不復至。其在閩者﹐爲蔡牽所並﹐在粵者爲朱所並。官軍因其勢分﹐不之懼也。未幾﹐牽獲臺灣米﹐分濟﹐感之。於是蔡﹑朱二人合縱﹐橫行海上。九年﹐連宗八十餘﹐猝入閩﹐閩師不敢擊。溫州總兵胡振聲奉大吏檄﹐往擊之﹐而閩師不援。振聲爲蔡﹑朱火攻所陷﹐死焉。是年秋﹐命提督李長庚總統閩浙水師﹐溫州海壇二總兵爲左右翼﹐出擊牽﹑於定海北洋﹐破之。牽以是責不用命﹐怒﹐乃與牽分。十一年牽自號鎭海王﹐率艦百餘﹐謀取臺灣﹐爲許松年擊退。十二年﹐長庚復與牽戰於粵海﹐火焚其後艄﹐牽幾被擒。會長庚中炮死﹐牽得遁入安南海。越二年﹐牽自安南至﹐朱資之﹐復聯合入浙。途次﹐捨牽竄閩﹐死於許松年手。牽勢益孤。長庚裨將王得祿欲雪仇﹐因與邱良功剿牽於漁山之洋。牽窘甚﹐舉炮擊船﹐自沈而死。粵﹑閩﹑浙之海道通。

○第五十一節

定天理教徒之變

天理教﹐一稱八卦教﹐實白蓮教之緒餘也。直隸林淸﹑河南李文成托之以聚眾。嘉慶十八年琰秋犭爾木蘭﹐駐於關外。林淸乘機潛結內監﹐謀先破宮中﹐猝舉北京以起事。九月十五日﹐其徒二百餘人﹐飾爲農夫﹐挾武器﹐入內城。日晡時乃直闖東西華門﹐各以白巾蒙首爲號﹐內監引之。旣及宮﹐有執白旗逾垣﹑欲進養心門者﹐爲琰次子寧所見﹐舉槍擊中其二﹐餘黨不敢進。將焚隆宗門﹐禁軍擊退之﹐通謀之內監悉就擒。步軍統領馳至黃村﹐令內監誘林淸而執之﹐其徒乃解散。時李文成在河南﹐本與林淸約同日起事﹐滑縣令彊克捷知其謀﹐先執李文成﹐斷其脛﹐下之獄。黨眾知謀泄﹐且聞首領之罹慘刑也﹐咸不平。教徒三千人﹐羣起謀變﹐戕縣令﹐劫文成於獄﹐據滑縣。他黨之在河南及山東者﹐皆戕官奪城﹐以爲聲援。顧文成脛創甚﹐不克自臨陣﹐以道口鎭爲運河險要﹐絕其餉道﹐可制北京死命﹐因令其黨據之。變聞﹐以總督溫承惠﹑巡撫髙杞皆按兵不動﹐乃詔那彥成爲欽差大臣﹐提督楊遇春副之。師至﹐擊敗教徒﹐復道口﹐焚殺近萬人。繼又擊破桃源教徒﹐進圍滑縣。文成已先避於輝縣之司寨山中﹐乃分兵攻之。文成知不免﹐舉火自焚死﹐官軍乘勢攻滑縣城。城頗堅﹐用地雷轟西南隅﹐陷之。黨首牛亮臣﹑徐安國俱被擒。城中良民二萬餘人﹐𨿽未被屠﹐而爲官軍所虐殺者﹐已不少矣。

●第三章

衰微時代

○第五十二節

寧得襲帝位之原因

嘉慶二十五年﹐琰殂﹐第三子寧立﹐年號道光。推寧之所以得襲帝位﹐有二原因﹕一﹑乾隆五十四年﹐弘歷秋犭爾木蘭﹐令諸孫隨行﹐寧時方八歲﹐亦與焉。行至張家灣﹐弘歷親率諸王校射﹐寧侍側。俟諸王射畢﹐亦禦小弓矢發之﹐中其二。弘歷大喜﹐摩其頂曰「汝能連中三矢﹐當賚黃馬褂。」果三中之﹐卽置弓矢﹐跪弘歷前。弘歷笑曰「吾知之矣。」因命侍臣取黃馬褂衣之。倉卒間﹐不得小者﹐卽以成人服被之。乃謝恩起﹐而裾長拂地﹐不能行﹐乃命侍衛抱之以歸。一﹑嘉慶十八年﹐林淸之黨闖入宮中。寧時在上書房讀書﹐聞變﹐與內監登垣敵﹐命急取槍至。顧內監咸與教徒通﹐而所奉之槍﹐無實彈﹐俄見有執白旗﹐攀垣逾養心門進者﹐寧舉槍射擊之﹐未命中。怪而察之﹐知爲空彈。因急取衣服間銀扣作丸﹐再擊之﹐應聲斃﹐教徒不敢逾垣進。只此二原因﹐遂定金匱緘名之局。然是時風俗奢靡﹐已達極度﹐故於踐祚之初﹐𨿽諭民間婚嫁喪葬等事﹐悉照《會典》規條﹐而聞者皆視若具文。蓋滿淸之盛極而衰﹐兆於此矣。

○第五十三節

回疆之擾亂一

曩弘歷之平天山南路也﹐回教首布羅尼特之子薩木克﹐率其所屬和卓﹐逃入浩罕。浩罕國於蔥嶺以西﹐其汗爲蒙古察合臺汗之裔。旣納薩木克等﹐恐遭波累﹐乃請爲鉗制之。及嘉慶末年﹐南路參贊大臣斌靜﹐淫虐無度﹐失回眾心。薩木克次子張格爾起厄魯特兵﹐欲恢復回疆﹐爲官軍擊退。至道光六年﹐張格爾復率兵由開齊山路突至回城﹐拜其先和卓木之墓。伊犁將軍慶祥令舒爾哈善等圍之。張格爾突圍出﹐各回響應﹐旬日之間﹐數以萬計。慶祥調各營卡兵與戰於渾河﹐死之﹐張格爾遂陷喀什噶爾。浩罕汗馬大大利率安集延兵助張格爾﹐連陷英吉沙爾﹑葉爾羌﹑和闐三城。淸廷聞警﹐命大學士長齡爲將軍﹐陜甘總督楊遇春爲參贊﹐剿之。軍至渾河﹐回兵列陣二十里以待。會大風楊沙﹐晝晦﹐長齡欲待霽﹐遇春曰「此天贊我也。」率軍猛進﹐大破回兵﹐克喀什噶爾。尋又克英吉沙爾﹑葉爾羌﹑和闐等城。繼至蔥嶺﹐爲浩罕安集延兵所誘﹐鏖戰一晝夜﹐軍幾殆。寧責其孤軍深入﹐召遇春還﹐以楊芳代之。芳縱反間﹐言官兵已全撤﹐張格爾果襲喀什噶爾城﹐芳嚴兵以待﹐回兵至﹐破之。又星夜進擊﹐斬獲殆盡﹐遂擒張格爾﹐獻俘於午門﹐誅之。

○第五十四節

回疆之擾亂二

方淸軍之克喀什噶爾城也﹐張格爾之兄曰玉素普者﹐曾由喀什噶爾逃入浩罕﹐頗爲回部所尊奉。及張格爾旣擒﹐淸政府檄令浩罕交出叛徒﹐浩罕不從。道光八年﹐寧以逆孥無關邊患﹐敕邊吏嚴守卡倫﹐絕浩罕之互市。於是回部皆怒﹐奉玉素普復起兵。九年﹐官軍徵浩罕﹐浩罕邀擊﹐大破之。尋復陷喀什喝爾﹐圍葉爾羌﹐附近回莊﹐恣意焚掠﹐勢又猖獗。寧乃咎參贊大臣容安之逡巡不進﹐貽誤邊事﹐按律正法﹐並革其父大學士那彥成。命長齡﹑楊芳及伊犁將軍玉麟率大軍徵之。浩罕聞淸兵將大至﹐遣使乞援於俄羅斯﹐俄羅斯未之允。浩罕知外援難期﹐始有求許互市意。長齡知之﹐乃奏言「安邊之策﹐固以振威爲上﹐羈縻次之。然如浩罕之地無城池﹐皆以列騎衝陣﹐遇放連環槍﹐則先已奔逸。且鐵列﹑克嶺兩山中有廢澗﹐僅容單騎﹐行兩日方能出隘口﹐於遠涉亦非所宜﹐不如羈縻之便。」寧可其奏。由是復許互市﹐而浩罕則永錮和卓之族﹐事乃定。然中國兵威﹐自是不能及蔥嶺以西﹐欲復如乾隆一朝之盛﹐烏可得哉﹖

○第五十五節

平楚粵之瑤

湖南永州之錦田瑤趙金龍﹐與常寧瑤趙福才﹐以巫鬼誘惑其眾。平民見其愚﹐輒欺之。事發﹐官吏恆左袒平民﹐以是常積怨。適因楚﹑粵之天地會教徒﹐屢奪其寨內牛谷﹐瑤無所控訴。於是金龍倡言復仇﹐使福才糾廣東散瑤三百餘﹐合湖南九衝瑤﹐都六七百人﹐於道光十一年﹐焚掠兩河口﹐殺天地會教徒二十餘人。湖南提督海陵阿欲率兵進剿﹐爲金龍所誘殺﹐副將遊擊皆戰歿﹐新田縣令王鼎銘死之。自是瑤之黨類﹐愈集愈多﹐號稱數萬。官吏所調常徳水師﹑荊州滿騎﹐利於水戰陸戰﹐而獨不利於山戰。湖廣總督盧坤至﹐始奏罷之﹐攺調鎭苗疆兵﹐以與瑤戰。會貴州提督余步云﹑雲南副將曾勝又率軍來助﹐乃進逼合圍。瑤分三路拒之﹐每路各二三千人。終爲官軍誘至山外平地﹐先後斃瑤千餘﹐金龍亦中槍死﹐其子弟妻女俱被擒。未幾﹐餘黨趙子靑脇瑤二千餘又起於廣東﹐聲言爲趙金龍復仇。盧坤帥余步云﹑曾勝等敗之﹐擒子靑。廣西瑤盤均華亦起﹐官兵又擒誅之﹐瑤亂以平。時道光十二年也。

○第五十六節

鴉片之戰一

鴉片之輸入中國﹐自明季始。雍正初年﹐曾禁吸食﹐而輸入未稍減。及乾隆三十二年﹐其額增至千餘箱。蓋由英吉利人已占領鴉片之出產地﹐曰印度孟買﹐而欲擴張其銷路也。淸政府知其害﹐於嘉慶初年施行鴉片輸入之禁令。然瀕海姦商往往嗜利販售﹐而吸者益眾。侵淫至道光十八年﹐鴻臚寺卿黃爵滋疏請嚴禁﹐詔內外大吏議覆。議者皆如爵滋言﹐而湖廣總督林則徐言尢剴切。乃以林則徐總督兩廣﹐使任禁售鴉片之事。十九年﹐則徐抵粵﹐收英商鴉片二萬二百餘箱﹐置海灘髙處﹐四周樹柵﹐開溝灌鹵﹐以石灰投之﹐頃刻自燃﹐鴉片悉成灰燼。夕啟涵洞﹐隨潮出海。是時他國之人聞風來觀者﹐至頌是舉爲中國善政。英領事義律亦自知其非﹐由廣州退至澳門﹐請派委員赴澳﹐會議章程﹐期將鴉片之輸入永遠除絕﹐頗爲則徐所獎勵。未幾﹐停止英商貿易之詔下。義律猶遣使乞恩﹐俾英商在澳門貿易。則徐以新奉淸諭﹐不便驟更﹐嚴拒之。於是義律令英船十餘艘﹐駛出外洋﹐回本國請兵。

○第五十七節

鴉片之戰二

英廷允義律之請﹐議派遠徵軍。道光二十年七月﹐英將布冷墨爾率軍艦五艘﹐汽船三艘﹐運船二十一艘﹐犯廣東﹐不得逞﹐轉而犯福建廈門﹐又爲閩督鄧廷楨所挫。英人請復互市﹐並索償煙價﹐則徐斥不許。方奏請飭江浙諸省嚴防海口﹐而英人已犯浙東﹐陷定海等處。又犯天津﹐陷大沽口。疆臣皆委罪於則除﹐乃以則徐與廷楨削職遣戍﹐令琦善等赴廣東議和。琦善至﹐欲媚英人﹐先撤海防﹐許償金六百萬﹐以香港易定海。議已成﹐英亦撤退浙東兵。適其將璞鼎查又以兵艦至﹐乘海防之已撤﹐突攻廣東﹐陷虎門炮臺﹐提督關天培等戰歿。陷定海﹐總兵葛雲飛等戰歿﹐督師裕謙自殺。陷乍浦﹐副都統長喜等戰歿。陷吳淞﹐提督陳化成戰歿﹐江督牛鑑遁﹐英兵遂入上海城。復由揚子江口溯源西上﹐攻鎭江府﹐屠之﹐進逼江寧。淸政府以戰守兩難﹐乃遣耆英﹑伊裏布與英使璞鼎查會議於江寧。至二十二年七月定約十三款。其最關重要者﹕一﹑準英人居畱廣州﹑福州﹑廈門﹑寧波﹑上海等五口岸﹐貿易通商無礙。一﹑準以香港一島割與英國。一﹑償鴉片原價六百萬元。一﹑向例額設行商所欠英商之款﹐酌定三百萬元﹐由官償還。一﹑償水陸兵費一千二百萬元。一﹑自後兩國官吏﹐以平等禮相待。是爲滿淸外交失敗之第一期。

○第五十八節

奕訁寧之初政

道光二十九年春間﹐寧已有疾。是年冬﹐遭祖母喪﹐病增劇。三十年正月﹐歿於苫次﹐四子奕訁寧嗣立。次年﹐攺元咸豐﹐詔求直言。大理卿倭仁﹑國子監祭酒勝保﹑侍郎曾國藩﹑通政使羅忄享衍﹑通政副使王慶雲﹑給事中呂賢等﹐知大亂之將至﹐皆有所陳。奕訁寧手自褒答。有云﹕

夫言不逆耳﹐不爲諫。今倭仁之言﹐其庶幾歟﹖嗣後大小臣工﹐尢須以國計民生爲重。有所見聞﹐剴切直陳﹐以倭仁之直諫爲法。又云﹕

曾國藩奏陳用人三策﹐剴切明辧﹐切中情事﹐深堪嘉納。

觀其初政﹐非不思振作有爲﹐曾不數年﹐宴安如故。世稱其重華宮之工作﹐煥然一新。宮中楹聯﹐撰爲「萬方歡樂入歌謠」之句﹐一若不念時艱之孔亟也者﹐此所以淸室之將至於傾覆也。

○第五十九節

洪﹑楊軍之戰一

洪﹑楊軍者﹐以洪秀全﹑楊秀淸得名。其宗旨在反淸復明﹐爲滿淸入關以來未有之大敵也。秀全﹐本系廣東人。聞朱九濤倡上帝會﹐往師之。九濤死﹐秀全爲教主。旋至廣西傳教﹐始與桂平之楊秀淸相結納。曾玉珩﹑蕭朝貴﹑韋昌輝﹑石達開等﹐亦先後入教﹐其黨漸眾。然秀全慮所持之教﹐不足成大事﹐乃托名天主教﹐目天父爲耶和華﹐謂耶穌爲長子﹐已爲次子﹐故尊耶酥曰天兄。尋著《眞言》《寶誥》諸書﹐祕密傳布。又約畱髮易服﹐以爲識別。遠近多附之。遂於道光三十年﹐起兵於金田村。是年﹐寧歿﹐奕訁寧立﹐惡桂撫鄭祖琛玩視﹐褫其職。疊命林則徐﹑李星沅﹑賽尙阿﹑徐廣縉等﹐視師廣西。秀全聞則徐起﹐將避入海﹐其黨大半解散。會則徐道卒﹐星沅卒於軍﹐賽尙阿戰敗﹐徐廣縉遷延不進﹐於是洪﹑楊軍勢復振。至咸豐元年﹐分水陸兩路﹐進攻永安州﹐陷之。乃號太平天國﹐稱洪秀全爲天王﹐楊秀淸爲東王﹐蕭朝貴爲西王﹐馮雲山爲南王﹐韋昌輝爲北王﹐石達開爲翼王﹐洪大全爲天徳王。秦日綱等四十八人﹐稱丞相軍師等職。淸政府視之﹐亦隱然一敵國矣。

○第六十節

洪﹑楊軍之戰二

洪﹑楊軍旣陷永安州﹐乃北出廣西界﹐經湖南之道州﹑桂楊州﹑郴州﹐長沙﹑嶽州兩府﹐而達湖北之武昌。向榮尾追之﹐卒不及﹐武昌城遂陷。鄂撫常太氵髙﹑布政使梁星源﹑按察使瑞元以下數十人皆死焉。洪﹑楊軍旣據武昌﹐大舉行鄕﹑會試﹐興國州得第者三百餘人﹐故興國人對於洪﹑楊軍尢出力。此咸豐二年事也。及咸豐三年﹐秀全統其全軍﹐帆檣如雲﹐蔽江東下﹐陷黃州府武穴鎭﹐逼江西之九江。兩江總督陸建瀛不戰而敗﹐退至金陵。秀全以九江城空﹐棄之。乘勢陷安慶﹐進逼金陵。城中諸將﹐有議戰守者﹐建瀛托病不出。洪﹑楊軍攻之益急﹐未幾﹐地雷爆發﹐城崩三十餘丈﹐守兵多擊斃﹐洪﹑楊軍遂入城﹐建瀛亦死於亂軍中。將軍祥厚等猶指揮旗兵防守內城。洪﹑楊軍以火攻之﹐內城亦陷。祥厚以下二十餘員均戰歿。旗民四萬餘﹐童子三千人﹐悉數被戮﹐無一畱者﹐蓋以爲漢人復仇也。秀全旣入金陵﹐與楊秀淸等議畱一軍於此﹐而自率精兵由淮安北行﹐直據北京。惜爲書生所尼﹐秀全遂畱南京。遣其黨西圖上游﹐北攻山東﹑直隸等省。

○第六十一節

洪﹑楊軍之戰三

初﹐曾國藩守制在籍﹐仿戚繼光兵法﹐訓練湘民﹐成績頗著。嗣益廣爲招募﹐令羅澤南﹑李續賓等統之﹔復編長江水師﹐令楊嶽斌﹑彭玉麟等統之﹐遂號湘軍。迨洪﹑楊軍西圖上游﹐旣取湖北徳安等諸郡縣﹐復回兵而南﹐欲由長沙通兩粵。遂與湘軍相持於武昌者數年﹐故洪﹑楊軍西圖之志﹐卒不得逞。其北行一軍由林鳳祥﹑李開方等率之﹐長驅直逼天津﹐進窺畿輔。旗兵綠營﹐皆不知所措。然孤軍深入﹐後援不繼﹐鳳祥﹑開方等卒爲僧格林沁所擒。故洪﹑楊軍北行之計﹐亦不能成。由是東南諸省﹐遂爲洪﹑楊軍馳逐之區矣。咸豐六年﹐韋昌輝殺楊秀淸﹐昌輝復爲秀全所殺﹐石達開因以所部遁。內亂𨿽起而勢不少衰。旣陷江南大營﹐復逼丹陽。提督向榮憂憤成疾﹐旋卒。張國梁代之﹐漸不能支。十年﹐洪﹑楊軍窺浙江﹐由安吉至武康﹐攻破杭州。張國梁令張玉良馳救之﹐杭州以復。而洪﹑楊軍乘其兵分力弱﹐急攻丹陽﹐官軍大敗﹐國梁躍馬死運河中。丹陽陷﹐督師和春突圍出。洪﹑楊軍已進迫常州﹐和春迎戰受傷﹐卒於途次﹐於是蘇州亦陷。其餘州縣數十繼之﹐惟鎭江爲馮子材所守﹐上海爲官兵與外兵所守﹐故得保。

○第六十二節

英法同盟軍之役

曩與英人之訂五口通商約也﹐許其派駐領事。及英領事欲入廣州城﹐粵人力拒之﹐勢頗洶洶。英人恐招眾怒﹐則與商務有礙﹐竟廢入城之約。事聞﹐總督徐廣縉﹑巡撫葉名琛以功得封爵。至咸豐七年﹐粵水師捕華船之掛英旗者﹐撤去其旗。西例﹐以失旗爲大辱﹐英又乘此啟釁。會法教士在廣西亦爲人所殺﹐於是英法二國以同盟軍攻廣東。時葉名琛已擢升總督﹐狃於前功﹐謂粵民之義憤可恃﹐不設備。同盟軍遂入廣州城﹐挾葉名琛以去﹐置於印度﹐後卒死。攻粵之同盟軍又至北洋﹐擊毀大沽炮臺﹐阻海運之通道。淸政府乃遣桂良﹑花沙納等赴天津議和。於咸豐八年五月﹐定中法﹑中英各條約。同盟軍退﹐淸政府令僧格林沁守大沽以備之。已而約事中變﹐同盟軍復闖入大沽﹐受創而去﹐時九年六月也。同盟軍旣被創﹐復增戰艦﹐攻陷天津﹐進逼京師。奕訁斤避至熱河﹐命奕訁斤爲畱守。同盟軍入京師﹐焚圓明園。將攻禁城﹐得俄公使調停﹐復遣奕訁斤與英法議和﹐於十年九月定續約。償二國兵費一千六百萬兩。於五口外﹐復開牛莊﹑天津﹑芝罘﹑臺灣﹑淡水﹑潮州﹑瓊州﹑鎭江﹑江寧﹑九江﹑漢口十一處口岸。又允其傳基督教於內地﹐並許其得派公使及領事。

又以九龍永租與英﹐歸並香港界內。是爲滿淸外交失敗之第二期。

○第六十三節

割棄滿洲舊壤於俄

康熙盛時﹐𨿽與俄羅斯結尼布楚約﹐然其後邊備漸弛﹐俄人乘之﹐侵略黑龍江以北地。道光季年﹐俄之海軍官﹐奉其國君之命視察東方。見黑龍江左岸仍無中國守兵﹐爰建俄之國旗於此。又報言﹐自黑龍江以南至朝鮮國界沿岸一帶及附近島嶼﹐均可爲俄領。俄帝從之﹐派其使臣來言疆界事。尋又屢率俄兵下黑龍江﹐彊迫淸政府欲定疆界。時南方多事﹐不及北顧﹐淸政府以婉言卻之﹐卒不允。至咸豐八年﹐俄使嶽福與淸之黑龍江將軍奕山﹐於愛琿城結重定疆界之約﹐以黑龍江爲淸﹑俄兩國界綫。而烏蘇裏河以東﹐沿日本海岸之地﹐爲二國共有。且許俄得通航於松花江及烏蘇裏河。此淸政府割棄外興安嶺以南﹑黑龍江半流域之地於俄也。及英法同盟軍之役﹐俄使助成和議﹐英法爲所挾持﹐淸政府深徳之。因俄之請﹐於咸豐十年由奕訁斤與俄使伊格那替業福在北京攺訂界約。凡烏蘇裏河以東﹐自黑龍江起﹐以迄於圖們江之地﹐悉劃入俄境。此淸政府割棄烏蘇裏河以東沿日本海岸之地於俄也。因此兩大變更﹐失地數千里。較之滿洲舊時疆域﹐蹙其大半矣。

○第六十四節

載淳之誅三姦

咸豐之期﹐載垣﹑端華﹑肅愼頗用事﹐世目之爲三姦。三姦中﹐肅愼尢恣橫。見漢大臣中柏有資望﹐借科場舞獘事以斬之﹐舉朝爲之側目。迨英法同盟軍逼京師﹐三姦勸奕訁寧避熱河。熱河地本湫隘﹐內外禁防不甚嚴。三姦利出入之便﹐導奕訁寧娛情聲色﹐藉以固寵攬權。及和議旣成﹐有疏請回京者﹐奕訁寧欲從之﹐爲三姦所阻﹐屢攺期。時奕訁寧本有痰嗽疾﹐加以聲色之邇﹐益不能堪﹐至十一年七月而歿於行在矣。長子載淳甫六齡﹐得襲位﹐攺明年爲祺祥元年。三姦矯詔﹐握贊襄政務之權幾二月﹐堅畱載淳在熱河﹐不使回京。載淳之嫡母與生母俱患之﹐因召奕訁斤至熱河﹐與決議﹐定期還宮。旣還﹐急縛載垣﹑端華於廷﹐捕肅愼於途﹐系之宗人府。越數日﹐賜載垣﹑端華死﹐戮肅愼於京師。謅附三姦之陳孚恩﹑黃宗漢等均嚴譴之。於是載淳之嫡母﹑生母俱垂簾聽政﹐命奕訁斤爲攝政王﹐而攺明年年號曰同治。

○第六十五節

翦除洪﹑楊軍

曩蘇﹑浙之陷於洪﹑楊軍也﹐曾國藩適奉詔督辦江南軍務。卽與胡林翼統籌全局﹐議援救蘇﹑浙﹐急圖安慶。蓋以安慶爲長江鎖鑰﹐官軍得之﹐能控金陵﹐洪﹑楊軍得之﹐得通贛鄂﹐戰術上必爭之地也。迨同治元年﹐詔以曾國藩督辦蘇﹑浙﹑皖﹑贛四省軍務。其弟國荃已復安慶﹐故國藩駐於此。浙事則左宗棠任之﹐蘇事則李鴻章任之。國荃則直搗金陵﹐其胸有成算﹐是非洪楊軍所能敵。自是以後﹐左宗棠率湘軍以進﹐大破李世賢於衢州。復與蔣益灃圍攻杭州﹐陳炳文宵遁﹐而杭州遂復。其餘郡縣﹐以次肅淸。李鴻章率準軍及洋將所練之常勝軍以進﹐先收太倉﹑常熟﹑吳江﹑江陰各州縣﹐繼復蘇州﹐誅譚紹洮等﹐無錫﹑常州亦隨之而下﹐江蘇略定。惟國荃之攻金陵﹐𨿽與彭玉麟連破關隘﹐合圍江寧﹐而遇李秀成﹑李世賢之來救﹐反困於雨花臺﹐至戰四十六晝夜﹐始卻之。同治三年五月﹐江寧城將破﹐洪秀全知不可爲﹐仰藥卒。逾日﹐遂破江寧﹐擒李秀成﹑洪仁達等。秀全子福走江西﹐席寶田擊斬之。自洪﹑楊軍起事以來﹐已十有五年﹐至是乃翦除殆盡云。

○第六十六節

平東西撚兵

撚兵之起﹐在咸豐三年﹐由張洛行爲首領﹐以雉河集爲根據地。苗沛霖率眾應之。常縱橫於皖豫之交。及僧格林沁克雉河集﹐斬張洛行﹐其從子張總愚﹐率餘眾走山東﹐與任柱﹑賴文光合。未幾﹐僧格林沁復斬苗沛霖。進攻撚兵﹐至曹州﹐遇伏陣亡。此同治四年事也。淸政府以曾國藩旣平洪﹑楊軍﹐乃令移師討之。國藩見撚兵多驍騎﹐倡爲圈制之法。於江蘇之徐州﹑安徽之臨淮﹑山東之濟寧﹑河南之周家口各駐重兵﹐以爲四鎭。復築長墻﹐扼運河﹐使其不得馳騁。撚兵來薄河堤﹐又擊敗之。於是撚兵分爲二﹕由河南入山東境者爲東撚﹐任柱﹑賴文光領之。入陜西境者爲西撚﹐張總愚領之。已而曾國藩以剿撚無把握﹐乞病回江督任﹐薦李鴻章自代。同治六年﹐李鴻章至﹐仍用圈制法﹐督淮軍扼東撚於膠萊河。東撚突圍走﹐淮軍統將郭林﹑潘鼎新﹑劉銘傳等敗之於淮揚徐海間﹐任柱﹑賴文光先後降﹐殺之﹐東撚平。時西撚正由山西擾直隸﹐京師戒嚴﹐檄諸將進剿。七年﹐各路官軍圈西撚於天津之北﹐茌平之南。左宗棠扼直隸吳橋﹐李鴻章扼山東徳州﹐曾國藩又檄水師以助之。值黃河盛漲﹐遂擊之於黃運徒駭間﹐擒斬殆盡﹐張總愚赴水死﹐西撚亦平。

○第六十七節

平陜甘諸回

甘肅回教徒之亂﹐於乾隆盛時﹐名爲剿平﹐實則亂機仍伏。至同治初年﹐乘撚事方亟﹐而回教之首領白彥虎起於新疆﹔其黨馬化龍等起於甘陜﹔土匪董福祥應之﹐滇匪藍大順等又自川入陜以助之。於是西北諸省﹐復有囂然不靖之勢。其時多隆阿率軍進剿﹐藍大順𨿽走死﹐而其他固無恙也。及撚兵旣平﹐左宗棠於同治七年督湘軍至西安﹐分南北兩路以進。南路則宗棠率郭寶昌﹑魏光燾等﹐渡渭河﹐沿涇水﹐由甘肅涇州而至平涼。北路則劉松山﹑張曜等﹐繞山西﹐渡黃河﹐而攻陜西北部之楡林﹑綏徳。降董福祥﹐直逼甘肅之寧夏。回教徒悉聚於金積堡﹐以抗官軍。松山奮擊時﹐爲飛炮所殞。宗棠令其從子錦棠統其軍﹐卒破金積堡﹐遂平寧夏。十年﹐誅甘回馬化龍父子。余堂馬壽﹑馬文祿又據西寧﹐河西大擾。十一年﹐宗棠督諸軍剿撫兼施﹐劉錦棠俘馬壽於大通﹐又克西寧。是年﹐白彥虎由永安進據肅州﹐馬文祿走附之﹐以拒官軍。九月﹐錦棠與金順﹑宋慶﹑張曜等﹐合攻肅州﹐破之。馬文祿乞降﹐旋被誅。十二年﹐關內肅淸﹐惟白彥虎卒逃出關外。

○第六十八節

靖雲南回亂

方陜甘回亂之亟也﹐雲南之回亦變。內結諸營將士爲奧援﹐外聯黔西苗族爲遙應。其著名渠帥之踞大理府者﹐曰杜文秀。踞曲靖府者﹐曰馬聯升。踞雲南府者﹐曰馬徳新。挾巡撫徐之銘以爲傀儡﹐之銘亦恃回以自固。總督潘鐸見滇回之在省城者達數千﹐迫令遣散﹐反爲所戕。新任巡撫賈洪詔又與總督勞崇光意見不合﹐動輒齟齬。嗣簡林鴻年爲滇撫﹐令赴滇。鴻年更畏滇如虎﹐遷延不進﹐滇事益不可問。乃解鴻年職﹐命巡撫劉嶽昭至任﹐與布政使岑毓英督兵剿辦。毓英本富於軍事知識﹐又知馬如龍爲回教中翹楚﹐惟受撫後﹐擾持兩端﹐特以恩義結之。於是馬如龍始感奮﹐與之攻克省城。迆東﹐收曲靖﹐斬馬聯升﹐以曲靖爲根據地。進剿黔西不靖之苗﹐又收曲靖附近各郡。迆西﹐令楊玉科等克大理﹐擊敗杜文秀﹐文秀仰藥死。時同治十二年春也。未幾﹐迆南之順寧﹑云州及騰越﹑思茅﹑蒙自等所屬之地﹐亦一律肅淸。蓋滇回之患﹐變詐百出﹐凡蔓延十餘載﹐淪陷凡五十三城﹐踞險負﹐其勢甚熾﹐至是始見平靖云。

○第六十九節

載┟以旁支承繼帝位

載淳之嫡母﹐曰鈕祜祿氏者﹐以居東宮﹐故稱東太后。生母曰那拉氏者﹐以居西宮﹐故稱西太后。東太后性懦﹐西太后性機警。垂簾聽政時﹐軍國大事悉由西太后主持﹐東太后但畫諾而已。同治十一年﹐載淳年十七﹐納崇綺女爲後。十二年正月﹐始親政。翌年冬﹐以患天花痘歿。崇綺女無出﹐分當爲載淳立嗣。而西太后欲圖己之專擅政權也﹐突召王公大臣等至養心殿西暖閣﹐密議不爲載淳立嗣﹐而爲奕訁。滿人如奕訁斤﹑奕訁惠﹑奕詳﹑奕﹑載澄﹑榮祿等﹐漢人如寶﹑沈桂芬﹑徐桐﹑翁同﹑潘祖蔭﹑孫貽經等﹐均不敢異議﹐乃定奕訁子載┟﹐入承帝位。猶恐其族人爭立﹐或至變生不測也﹐令李鴻章統重兵﹐駐京師以防守之﹐始宣布其事﹐以明年爲光緒元年。援同治初年之例﹐仍由東西兩宮垂簾聽政。越七年﹐東太后以疾卒﹐由是西太后獨臨朝。

○第七十節

棄琉球羣島

琉球羣島﹐舊分山南﹑山北﹑中山三部﹐各以王分治之。明初中山王統一琉球﹐受明冊封﹐世通朝貢。滿淸入關以後﹐一如明制﹐然同時亦朝貢於日本﹐二百年來﹐沿爲成例。及同治十一年﹐琉球人民遭風漂至臺灣東部之一番地﹐爲番民所害。次年﹐日本人民又漂至﹐亦遭殘虐。於是日本以參議副島種臣爲全權大臣﹐向淸政府爭論。政府令李鴻章與議﹐謂臺灣東部﹐系化外之民﹐政府所不能治。日本乃遣軍艦五艘﹐擊退番民﹐占其地。淸政府聞之﹐又以臺灣全島素隸版圖﹐令日本撤去兵﹐不聽。乃命船政大臣沈葆楨統帶水師﹐以備不虞。十三年﹐日本復以大久保利通爲全權大臣﹐向淸政府爭論。政府令奕訁斤與議﹐不決﹐幾宣戰。適英公使威妥瑪居間調停﹐償日本金五十萬兩。與訂條約。日本兵乃離臺灣去。然日本於是役﹐已昌言爲屬地。琉球之漂民﹐與淸政府交涉﹐而政府尙未之知也。至光緒三年﹐日本廢琉球王﹐夷爲衝繩縣﹐淸政府始與之爭﹐卒不能勝﹐於是琉球羣島爲日本所有矣。

○第七十一節

伊犁之爭

當白彥虎逃出關外時﹐直趨至新疆之哈密。金順﹑張曜曾追之。至光緒二年﹐左宗棠令劉錦棠統湘軍﹐亦至新疆﹐破吐魯番﹐進攻天山北路之烏魯木齊﹐克之。轉而南﹐所過喀喇沙爾﹑庫車﹑阿克蘇諸城﹐悉收復。三年﹐攻喀什噶爾﹐復破之。白彥虎遁入中亞細亞。左宗棠以南路旣平﹐復轉而北﹐進窺伊犁。是時﹐俄政府藉口於俄商之被害﹐使科哈夫士克率兵駐此。宗棠令其退出﹐將伊犁交還﹐不聽﹐宗棠急告政府。乃命崇厚與俄之全權使臣議定交還條約於拉哇基。俄要挾百端﹐崇厚率允之。事聞﹐召崇厚還﹐不認拉哇基之約。以曾紀澤爲全權使臣﹐赴俄京﹐再與開議﹐時光緒七年也。俄堅執崇厚議﹐遣勒塞夫士克率艦隊東來﹐以爲忄同喝計﹐淸政府亦修戰備以待之。會英相格蘭斯惇力勸言和﹐以俄國東方之兵力及制勝手段來信﹐西太后韙之。而俄之黑龍江總督考夫門將軍﹐建言宜取償金﹐藉充築路之用﹐不以開戰爲然。於是兩國之和約定。一以償金九百萬盧布交出﹐一以伊犁交還。然伊犁𨿽還﹐而中亞細亞一帶已盡屬於俄矣。

○第七十二節

越南之役一

安南爲阮福映所有時﹐曾於嘉慶季年受滿淸之冊封﹐曰越南國王。是時法國遣使至越南﹐令其履行昔年阮光平所訂之約。福映拒之﹐臨歿﹐猶以愼防法人﹐毋割土地爲囑。故其後嗣皆疾視法人﹐且屢殺法教士﹐於是法越之交涉起。及同治六年以後﹐兩次割南圻之地與法﹐凡六省。十三年﹐復與法結西貢條約﹐名爲自主國﹐實爲法之保護國﹐淸政府尙未之知也。至光緒七年﹐法內閣議長佛雷苦於內訌﹐欲藉外徵以泄之﹐乃責越南之不守條約﹐以利威爾爲司令官﹐率兵伐越南﹐陷河內。會有洪楊軍餘黨曰劉永福者﹐率眾在山中開拓﹐暇則訓練﹐已成勁旅﹐稱黑旗兵。越南王遂藉其力﹐擊退法兵﹐河內以復。九年﹐利威爾死﹐孤拔繼之﹐率兵陷山西。黑旗兵死傷頗眾﹐退守北寧。越南始來告急﹐淸政府猶以上國權自居﹐使曾紀澤與法外部沙美拉﹑古費理等交涉。又令李鴻章與法公使寶海﹑脫利古等交涉。再三辯論﹐均無成議﹐乃派兵援越南。至則與黑旗兵同守北寧﹐法兵則駐於桑臺。十年春﹐法之援兵大至﹐分三隊進攻。劉永福所募之練勇四千不戰而潰﹐北寧失陷﹐法之气焰乃大張矣。

○第七十三節

越南之役二

越南臣民﹐聞法兵之拔北寧也﹐與法結約﹐自認爲法之保護國。淸政府聞之﹐使曾紀澤與法相佛雷開議﹐不認此約。是年四月﹐法之全權大臣福祿諾至天津﹐與李鴻章訂簡明之約。其第二款﹐聲明中國所駐北圻之各防營﹐退回邊界﹐並法越已定未定各條約﹐均置不理。五月﹐法兵令防兵退出界外﹐不允﹐戰於諒山﹐傷法兵。法又要求卹款兵費。乃令江督曾國荃等在滬會議。無成﹐復開戰。六月﹐法水師提督烈司勃士率艦隊至基隆﹐擊炮臺﹐占據之。督辦臺防劉銘傳﹐率軍攻法兵之背﹐法兵棄在隆﹐乖艦而去。八月﹐孤拔率軍艦五艘﹐合其餘各艦﹐都十四艘﹐突入福建之馬江﹐擊沈揚武等戰艦七艘﹐福建船政局及羅星塔﹑閩安﹑金牌諸炮臺均被毀。船政大臣何如璋﹑統帥張佩綸皆遁﹐孤拔乃退駐澎湖島。是時法之陸軍由納克烈耳及米洛所統﹐亦於廣西邊外屢戰屢勝﹐入鎭南關。楊玉科戰歿﹐董履髙負重傷﹐諸軍皆潰。法兵遂據諒山﹐築炮臺於關外﹐廣西大震。十一年春﹐馮子材率軍出關﹐與關外之黑旗兵合﹐巡撫潘鼎新﹑總兵王孝祺復助之﹐大破法兵。乃復諒山﹐進窺北寧。先是﹐法將孤拔於戰勝馬江後﹐憤法政府不行其策﹐死於澎湖。至是﹐法相佛雷爲輿論不容﹐亦幾喪位﹐乃退而媾和。四月﹐李鴻章與法使巴特納會議於天津﹐增前約爲十款。法政府𨿽不索兵費﹐淸政府亦失越南主權。於是舉二百餘年臣屬之安南﹐永棄之矣。

○第七十四節

淸日之戰一

朝鮮之臣屬於滿淸﹐尙在未入關之前。及日本明治維新後﹐屢欲與朝鮮通商﹐朝鮮不允。嗣以日本兵艦入江華灣﹐被炮所擊﹐乃遣使責問朝鮮﹐並以甘言誘之。於光緒二年﹐始訂通商約﹐聲明朝鮮爲獨立國﹐淸政府尙未之覺也。越八年﹐朝鮮之內亂作﹐淸政府派兵戡定之﹐時日本亦派兵在朝鮮。翌年﹐乃訂兩國退兵約﹐曰﹕自後兩國﹐如欲派兵至朝鮮﹐須先相通知。蓋向之所恃爲上國權者﹐已被削盡於此約之中。而淸政府仍未介意。至二十年﹐朝鮮又有東學黨之亂。東學黨者﹐對於西學而言﹐蓋守舊黨之祕密會也。黨魁爲崔福成﹐倡亂全羅﹐進陷忠淸﹐搗漢城﹐勢頗猖獗。朝鮮王李熙遣使來乞師。日本聞之﹐急遣大鳥圭介率海軍赴漢城﹐並檄艦隊兼程趨仁川﹐而陸軍由廣島陸續進發。及淸政府命葉志超統陸軍渡海至牙山﹐而日軍已占先著。未幾﹐東學黨敗﹐亂平。日本創議攺革朝鮮之內政﹐淸政府以玆事非日本當與聞﹐嚴詞駁斥﹐而促共退兵﹐爭辯久之。淸政府復申言朝鮮之世爲藩屬﹐日本乃乘機責淸政府背棄舊約﹐和局遂決裂。

○第七十五節

淸日之戰二

當和局之將決裂也﹐兩國尙未宣戰。及日兵突出海軍於丰島﹐又攻陸軍於牙山﹐於是淸政府大怒﹐布告開戰之理由。命左貴寶﹑衛汝貴﹑聶士成等急趨平壤﹐以援牙山之敗軍。日兵突至﹐卒陷平壤﹐左貴寶戰歿﹐餘軍乃退出朝鮮境。已而海軍艦隊與日本艦隊戰於黃海﹐復爲所敗﹐失軍艦數艘﹐鄧世昌﹑林永升死焉。日兵又渡鴨綠江﹐進犯奉天省。督師諸將吳大澄﹑宋慶等﹐連戰皆北﹐名城疊失。自二十年九月至次年二月﹐五閱月間﹐戰無一利。旅順﹑大連灣﹑牛莊諸要口﹐岫巖﹑蓋平﹑析木﹑海城﹑金州諸要地﹐均遭蹂躪。日兵更渡海入山東半島﹐由榮城灣登陸﹐陷文登﹐迫威海衛之後﹐奪炮臺以攻劉公島敗殘之艦隊。海軍提督丁汝昌知不能免﹐仰藥死。敗殘軍艦等悉爲日本所得。日兵旣全握海權﹐乃分艦隊南取澎湖島﹐進窺臺灣。淸政府大懼﹐以李鴻章爲全權大臣﹐與伊藤博文等會議於馬關。凡七次﹐始定和約十一款。其最要者﹕一﹑認朝鮮爲完然無缺之獨立自主。一﹑割奉天省南部及臺灣﹑澎湖列島與日本。一﹑償日本軍費二萬萬兩。一﹑開蘇州﹑杭州﹑沙市﹑重慶爲商口﹐日本臣民得往來僑寓。約成未一月﹐俄以日領遼東之不利於己也﹐與徳﹑法合縱﹐迫令日本退還遼東。日怯﹐從其議。於是淸政府予銀三千萬萬兩﹐以爲贖地費。

○第七十六節

各國之逼借軍港

還遼事畢﹐俄索重酬。淸政府不得已﹐乃與俄結密約。俄人得東三省鐵道敷設權及黑龍江﹑長白山等地礦山采掘權﹐並借膠州灣爲軍港。膠州灣者﹐徳國夙所垂涎者也﹐於光緒二十三年﹐藉口於曹州殺斃教士案﹐遣軍艦突據之。淸政府不能拒﹐乃立租借約﹐期限九十九年。俄以膠州無可望﹐遂促淸政府攺訂新約﹐租旅順爲軍港﹐大連灣爲商港﹐期限二十五年。英見俄之租旅順也﹐知其將握東亞海權﹐急索威海衛以爲抵制﹐租期等一如俄約。淸政府無以謝﹐亦許之。法以還遼之役﹐俄徳之得厚償也﹐乃援例而至﹐索廣州灣。議不決﹐法人遂效徳國故智﹐先闖人廣州灣﹐而後議租借。淸政府始允其請﹐於二十四年立約﹐租期一如膠州灣。英聞其約成﹐又請拓九龍租界﹐以成均勢之局﹐期限一如法例﹐淸政府亦允行。自是而後﹐意大利又索租浙江之三門灣﹐賴他國公使之抗議﹐僅許不讓與他國而止。淸政府懲要索之紛擾﹐乃舉直隸之秦皇島﹑江蘇之吳淞﹑福建之三都澳等處﹐自辟爲商埠﹐以杜後患。然沿海軍港租讓殆盡﹐若秦皇島﹑吳淞﹑三都澳者﹐乃其所唾餘耳。

○第七十七節

戊戌政變

自甲午一役﹐日本割臺﹑澎以去﹐舉國愕然。無何﹐各國又相率效尢﹐紛紛割據。淸政府之不足恃﹐大爲海內士夫所詬。時有主事康有爲者﹐欲爲滿淸延命脈﹐屢上書言變法﹐頗得載┟之嘉許。大學士翁同等﹐又交章推薦。二十四年春﹐召見康有爲﹐與論國事﹐益覺變法之不可緩。四月間﹐下國是詔﹐督責內外諸大臣實行新政。以康有爲爲總理署章京﹐備新政之顧問。譚嗣同﹑林旭﹑楊銳﹑劉光第等亦分別任用。而嗣同等參預新政﹐任事尢勇。自五月至七月﹐維新之詔數十下﹕攺科舉﹐開學堂﹐停武試﹐汰冗員。許士民上書﹐準工商專利。廢祀典不載之寺廟﹐以除迷信。裁老弱無用之額兵﹐以節糜費。由是四方風動﹐朝野之條陳新政者﹐日數十起。然西太后於光緒十五年時﹐𨿽已歸政﹐而用人行政之大權﹐仍操諸己。至此見政策全攺﹐大拂於心。且新政之行也﹐新黨中有漢人而無滿人。滿大員剛毅﹑榮祿﹑懷塔布等以此進讒﹐謂變法之舉﹐利漢而害滿。漢大員中忌新黨之驟進者﹐亦痛詆變法之非﹐西太后尢爲所動。八月初六日﹐乃復臨朝﹐稱載┟有疾﹐幽之瀛臺。誣新黨謀圍頤和園﹐收譚嗣同等六人斬之。康有爲及其徒梁啟超以走得免。與新黨有關者﹐皆獲罪。所行新政﹐無論是非﹐一律復舊。於是變法之成績全歸消滅。

○第七十八節

義和團之禍一

義和團者﹐白蓮教之支流也。其初起於山東﹐以仇教爲名﹐二十五年﹐殺英教士卜克斯。山東巡撫袁世凱率武衛軍痛剿之﹐境內以安。餘黨竄入直隸。時滿淸之親王大臣﹐本有仇視外人之心﹐顧畏其兵力﹐不敢發。至是﹐聞義和團有神術﹐槍彈不能傷﹐信之﹐欲藉其力以排外。二十六年春﹐由載漪﹑剛毅等私招致京師﹐習其術。旣而聞諸西太后﹐密召見﹐獎爲義民﹐給以餉。義和團之禍﹐實生於此。至四月間﹐凡電綫鐵路及物之涉洋式者﹐焚毀無遺﹐京津路亦梗。是時董福祥之軍已入都﹐剛毅﹑徐桐輩縱之。亂兵與亂民合勢﹐其禍益烈。日本書記生杉山彬﹑徳公使葛羅祿先後被戕。亂徒復急攻使館﹐以墻堅﹐不能入。朝臣徐用儀﹑立山﹑許景澄﹑聯元﹑袁昶等力爭開釁之非﹐皆見殺。淸政府猶傳詔促仇外﹐南省各督撫皆不從。惟晉撫毓賢竟虐殺教士多人﹐故山西尢糜爛。先是﹐各國駐京公使以義和團之將肇禍也﹐聯牘詰問淸政府﹐淸政府依違答之﹐不得要領﹐乃向其本國告急。於是英﹑俄﹑日﹑法﹑徳﹑美﹑粵﹑意八國軍艦﹐羣集大沽口﹐英將西摩爲之長。五月﹐向總兵索炮臺﹐未允﹐遂攻陷之﹐進逼天津。聞使館被攻頗急﹐由西摩率輕軍北行﹐欲救公使。中途被阻﹐折而南﹐乃合聯軍攻天津。馬玉昆苦持二旬餘﹐漸不支。聶士成中氯气炮而死。六月十七日﹐天津全失。聯軍乘勝長驅﹐進窺京師。至七月二十一日﹐而京師亦破矣。

○第七十九節

義和團之禍二

當京師垂破時﹐西太后聞而失色﹐急挾載┟等微服西行。王公大臣之尾隨者僅十餘人。八月﹐經山西之太原﹐十月﹐至陜西之西安。途次﹐始悟戰之非計﹐下罪己詔。並命奕﹑李鴻章爲全權大臣﹐與各國會商和議。時聯軍之在京師者﹐舉徳大將瓦徳西爲統帥﹐居宮中之鸞儀殿。奕﹑李鴻章奉命往﹐與議和事。奕一以讓鴻章﹐不敢置一詞。聯軍索懲罪魁載漪﹑載勛﹑載瀾﹑剛毅﹑趙舒翹等數十人﹐鴻章屢與辧護。瓦徳西憤然作色曰「吾等所索罪魁﹐皆其從者﹐爲全中國之體面﹐爲其首者﹐尙未提出也。此而不允﹐則吾將索其爲首者。」其意蓋直指西太后也。鴻章急以電聞﹐乃允以載勛﹑趙舒翹等賜死﹐毓賢﹑啟秀﹑徐承煜等斬決﹐而特原載漪﹑載瀾發邊外永禁。剛毅﹑徐桐﹐以先死得免。約垂成﹐鴻章死﹐以王文韶代之。於二十七年十一月定議。除懲辦惡魁外﹐賠款四百五十兆兩。載灃赴徳國﹑那桐赴日本謝罪。各國使館駐戍兵﹐華人不得雜居界內。自大沽至京師間﹐不得設兵備。淸政府之受創﹐未有若斯之烈者也。未幾﹐西太后母子還北京。

○第八十節

唐才常之起事

初﹐康有爲之出走海外也﹐憤西太后盡奪載┟之權﹐而載┟僅守一虛位﹐及立保皇黨以謀恢復。迨義和團之禍起﹐康有爲以機有可乘﹐令湖南志士唐才常在上海創中國獨立協會。其宣告書略曰﹕

中國獨立協會有鑑於載漪﹑榮祿﹑剛毅等之頑固守舊﹑煽動義和團以敗國是也﹐決定不認滿政府有統治全國之權﹐將欲更始﹐以謀人民之樂利﹐因以延樂利於全世界。端在復起光緒帝﹐立二十世紀最文明之政治模範﹐以立憲自由之政治權與之人民﹐藉以驅除排外篡奪之妄舉。惟此事﹐須與各國聯絡﹐凡租界教堂及以外人並教會中之生命財產等﹐均須力爲保護﹐毋或侵奪。

是書一布﹐而沿江沿海士民痛淸政府之無狀者﹐爭赴之。不旬日間﹐數將及萬。遂舉容閎任外交﹐沈克誠任內政﹐狄平任財政。又於湘鄂一帶分地設官﹕漢口曰賓賢公﹐襄陽曰慶賢公﹐沙市曰制賢公﹐荊州曰集賢公﹐嶽州曰益賢公﹐長沙曰招賢公。廣發富有票﹐以聯絡各省之營兵及會黨。故其時如哥老會之李和生﹑湖南同仇會之馬福益﹑鎭江靑紅幫之徐寶山均通聲气。李云彪﹑楊鴻鈞等爲哥老會中有名人物﹐亦自香港遄回﹐以號令長江上下游﹐爲之策應。布置旣定﹐乃分三軍﹕湖北爲中軍﹐安徽爲前軍﹐湖南爲後軍。各軍總統由唐才常自任。約期七月二十九日﹐在漢口﹑漢陽﹑武昌三處同時舉事。預令新提蒲圻之軍速爲接應﹐嶽州﹑長沙之軍遙爲聲援。適以事機不密﹐爲鄂督張之洞所知﹐於舉事前二日捕唐才常等二十餘人於漢口﹐湘撫兪廉三亦訪獲才常之弟才中於瀏陽﹐先後斬之。一腔熱血﹐徒灑荒墟。而張之洞等之搜索同羣﹐經年餘始已。

○第八十一節

革命軍起義於惠州

光緒十八年時﹐廣東有孫文者﹐爲興中會領袖﹐嘗鼓吹革命主義。及聞淸日戰起﹐急起革命軍於廣州。事泄﹐喪同志陸浩東等數人﹐孫文以隻身遁。未幾﹐抵倫惇﹐爲淸使龔照誘獲﹐幾殆。賴其醫師康得利竭力營救﹐始得釋。至唐才常舉義時﹐孫文又以鄭弼臣爲司令官﹐起革命軍於惠州﹐己則在他處接濟。嗣以舉事之期﹐一再遷延﹐爲兩廣總督所覺﹐發官軍防之。官軍愈逼愈進﹐近革命軍所駐地。革命軍乘夜襲擊﹐官軍潰走。革命軍將直搗廣州﹐會傳孫文命至﹐因取道東北向廈門﹐破官軍於佛子坳﹐殲其將杜鳳梧﹐獲洋槍七百桿。是時投效者之多﹐幾及五千。就中荷槍者凡千餘人﹐余則揭竹竿操戈矛以從。進至永湖﹐大破官軍﹐提督劉萬負重傷﹐又獲洋槍五六百桿﹐子彈萬顆。進攻至白芒花﹐投效者約萬餘人﹐革命軍聲勢益壯。再進至崩岡﹐與官軍七千隔水而陣﹐交戰徹夜﹐擊走之。正擬向三多祝進攻梅林﹐忽又傳孫文命至﹐謂形勢一變﹐外援難期﹐到廈門後﹐恐無接濟之途﹐軍事乞司令自決進止。蓋其時孫文正在臺灣謀與惠州聯絡﹐忽聞日本政府下驅逐革命黨之令﹐孫文將離臺灣而他適也。鄭弼臣聞之﹐乃畱荷槍者千餘人﹐余則槪行解散﹐暫隱休軍。爲官軍偵悉﹐猛力進攻﹐卒至全軍潰敗。

○第八十二節

廣西之亂

廣西﹐爲洪﹑楊軍起事之處。自同治三年﹐洪﹑楊軍旣失敗﹐餘黨亦聚殲於此﹐無復他變。惟以民苗雜居﹐號稱難治。故於光緒初年﹐令提督蘇元春統重兵駐之。迨法越戰後﹐移駐龍州﹐以防南界。營勇本時招時散﹐散者多爲盜﹐劫掠之事﹐時有所聞。元春以扣餉故﹐不得不縱兵。以縱兵故﹐不得不庇盜﹐於是兵與盜合。加以比歲不登﹐饑民附之。至二十八年﹐而禍發於邊軍﹐毒流於全省矣。法人以所屬之越南與廣西相接壤也﹐乃起而干涉。與巡撫王之春議﹐彼則派兵代剿﹐此則償以兵費。議垂決﹐會事泄﹐時論大嘩﹐爭言之於淸政府﹐乃寢。次年春﹐以岑春萱督粵﹐辦理廣西軍務事。尋逮蘇元春至京﹐王之春亦解職。春萱至﹐先誅斥不職之官吏﹐旅令丁槐領元春部眾於三十年三月會合廣東軍﹐進圍欽廉與上思交界之十萬尖山﹐頗稱得手。左江一帶﹐漸見肅淸。閱二月﹐柳州又變﹐慶州亦和之﹐糾眾萬餘﹐分爲二路﹕一踞四十八弄﹐以進窺桂林。一踞梅寨﹐以圖竄湘黔。官軍亦分兩路剿之。至十二月而右江亦平。是役也﹐用兵歷二年﹐糜餉達三百萬﹐擒獲黨首凡百餘﹐殲斃黨眾已逾萬﹐奪獲槍械馬匹亦以萬計﹐洵一時之慘劇也。

○第八十三節

日俄戰事之中立

曩俄國之迫日本還遼也﹐日本引爲大辱﹐思所以報之。及義和團之亂﹐黑龍江將軍壽山與俄人開戰﹐爲俄人所敗﹐壽山自殺。於是東三省境內﹐皆有俄兵占守。迨聯軍旣撤﹐俄握滿洲境益堅﹐延不退兵。日本迫淸政府責俄﹐俄視之夷然﹐於是日本乘釁而動。於二十九年十二月﹐令其駐俄使臣栗野致哀的美惇書於俄﹐索決答﹐和遂破。各召還公使﹐而戰事起矣。是時英﹑美兩國首先宣告中立﹐並聲明戰地應劃定界限﹐不許侵入中國疆土。三十年正月﹐日﹑俄均公認除滿洲外爲中國之中立地。淸政府遂宣布中立規條三十五條﹐以遼東爲戰地﹐命馬玉昆率軍駐守遼西。尋俄將阿力克塞夫不願以遼西爲中立地﹐駐兵於新民廳。美公使詰責淸政府﹐淸政府以詰俄公使。則以未撤兵之地﹐不得以中立爲詞。淸政府不能禁﹐惟嚴扼錦州一帶﹐余則盡入於哉綫內。人民之生命財產受其蹂躪者﹐不可勝計﹐以奉天南部爲尢甚。迨戰事告終﹐俄日訂約於美之朴資茅斯。凡俄國舊占旅順口﹑大連灣並其附近領土﹐及領海之租借權﹐悉移讓日本。又長春﹑旅順間之鐵道﹐均割交日本。於是日本復與淸政府訂租借旅大之約。從此長春以南﹐爲日本營業之範圍﹔長春以北﹐仍爲俄國營業之範圍。東三省之名存實亡﹐皆誤於淸政府之手者也。

○第八十四節

吳樾之炸五大臣

日俄之戰也﹐日以立憲而勝﹐俄以專制而敗。立憲之說﹐始昌言於全國。尋俄亦議行立憲。於是駐法使臣孫寶琦首告淸政府﹐詳述立憲之益。未幾﹐袁世凱﹑張之洞等復有十二年實行立憲之請。逾月﹐袁督復請派人考求各國憲法。三十一年六月﹐簡載澤﹑戴鴻慈﹑端方﹑徐世昌等四人﹐赴東西洋各國考察憲政﹐嗣又派紹英隨之前往﹐遂有五大臣之名。議定載澤﹑徐世昌﹑紹英赴日﹑英﹑法﹑比等國﹐戴鴻慈﹑端方赴英﹑徳意﹑奧等國﹐籌款五十萬元爲費。七月二十六日﹐由北京車站啟行。甫登車﹐炸彈猝發﹐轟斃送行者四人。其時尙莫知其誰﹐旣閱月﹐始知安徽桐城之吳樾所爲。蓋因炸藥爆裂時﹐樾亦隨之而斃也。事後﹐有樾之友人﹐宣布其意見書。略曰﹕

樾旣自認爲革命男子﹐決不甘爲拜服異種非驢非馬之立憲國民也。故寧犧牲一己肉體﹐以翦除此考察憲政之五大臣。而所以不得不由此之理﹐一﹑維一原理﹐民族建國主義。二﹑扶滿不足以救亡。三﹑滿洲皇室﹐無立憲資格。四﹑滿政府對待漢人之政策。五﹑立憲決不利於漢人。六﹑主張立憲者﹐對於國民行爲之不忠。

洋洋二千餘言﹐蓋欲漢族同胞協心齊力﹐抱持維一排滿主義之圖﹐建立漢族新國也。自是五大臣遂不果行。越二月﹐攺派李盛鐸﹑尙其亨代徐世昌﹑紹英﹐會同載澤﹑戴鴻慈﹑端方往各國考察﹐是爲第二次之五大臣。十一月﹐分兩道出發。次年六月返京者﹐載﹑戴﹑端﹑尙四大臣。李盛鐸已履駐比公使任。

○第八十五節

徐錫麟安慶之變

淸光緒三十三年五月﹐有革命黨魁徐錫麟刺皖撫恩銘於安慶事。先是﹐錫麟富有革命思想﹐故在上海立復古會﹐馬子畦﹑陳伯平﹑秋瑾皆爲會員。未幾﹐遊學徳國﹐習警察。繼復遊歷日本﹐與孫文等相善。比返國﹐欲投身政界﹐以達革命目的。故納資捐道員至安慶。安慶﹐長江之關鍵也﹐得之﹐可以上溯武昌﹐下達金陵﹐以徐圖大計。顧時機未熟﹐未敢猝發。至是﹐江督電達安慶﹐謂革命黨人胃集於皖。恩銘不知爲首者卽錫麟之別名也。因素重錫麟﹐與之密商。錫麟恐一旦事泄﹐禍且不測﹐欲先發制人﹐而安慶之變作矣。時皖省巡警學生適屆畢業﹐錫麟爲學堂會辦﹐故請恩銘臨考。二十六日晨﹐恩銘方至禮堂﹐錫麟先擲炸彈於地﹐未爆發。同志馬子畦槍擊恩銘﹐中右手。錫麟復以手槍連擊﹐恩銘僕。文巡捕陸永頤欲身蔽恩銘﹐亦爲擊斃。委員顧松﹐因不從指使﹐又擊斃。錫麟乘各官驚走時﹐與馬子畦及陳伯平﹐脇巡警學生數十人﹐往據軍械所以爲抵禦計。飭學生試驗所存之新舊各炮﹐均不能用。正惶遽間﹐而標統劉利貞﹑管帶杜春林等﹐已督勇圍軍械所。錫麟急令馬﹑陳二人守禦前門﹐槍斃弁勇數名。相持半日﹐卒以眾寡不敵﹐而陳伯平遇害﹐馬子畦被擒。錫麟逾墻﹐避匿方姓醫室﹐亦爲偵獲﹐是日皆斬。因援張文祥刺馬新貽例﹐竟挖錫麟心以祭恩銘﹐故其死尢慘。自是影響及於紹興。六月初五日﹐女士秋瑾亦以株連受戮。

○第八十六節

革命軍鎭南關之戰

自義和團事平以後﹐淸政府幡然變計﹐廣興教育﹐多遣學生遊學於日本。孫文乘此灌入革命主義於畱學生中。湖南黃興亦在日本﹐乃組成中國同盟會﹐舉孫文爲首領。孫文見黨勢之已張﹐與黃興等謀圖大舉。以廣西鎭南關扼天然險要﹐西人稱爲第二旅順口﹐欲先取之﹐以爲根據地。顧關之附近有那模村者﹐爲遊勇聚集之所﹐非令若輩爲先鋒﹐則不易成事。遂遣使往說之。各遊勇皆允諾。遂於三十三年十月﹐由遊勇爲先鋒﹐乘夜襲擊鎭南關右輔山之第三炮臺。奮臂一呼﹐聲震山谷﹐守兵不知所措﹐棄炮臺而走。遊勇隨後追擊﹐抵第二炮臺。守兵以事出倉卒﹐不敢抵禦。亦從之而遁﹐遂抵第一炮臺。守兵以不知其故﹐見來勢甚猛﹐亦棄之而走。於是鎭南關之三炮臺﹐皆樹革命軍旗幟矣。淸政府聞之﹐令龍濟光統率官軍﹐力圖克復。濟光卽督師至臺下﹐以炮攻擊炮臺﹐革命軍亦以臺上巨炮還擊之。孫文與黃興各執快槍﹐率領同志﹐躬冒矢石﹐奮勇猛戰。官軍力不支﹐全隊潰走。革命軍旣獲勝﹐思布置內外﹐以堅守禦。乃檢查軍庫﹐藥彈之存者無幾。始悟官軍平日大率侵吞軍費﹐以飽私囊者也。但藥彈旣馨﹐𨿽有天險亦不足恃。孫文乃與諸將士決議﹐渭與其守此待斃﹐寧棄關而散﹐再圖後舉﹐遂走。而粵督張人駿得以龍濟光等於七日內光復炮臺之舉﹐聞於淸政府矣。

○第八十七節

革命軍河口之戰

革命軍自棄鎭南關後﹐黃興周曆於廣西內地﹐以增軍事之經驗。孫文則往南洋﹐復與同黨謀取雲南之河口。議旣定﹐遂於三十四年三月二十九日舉事。是時革命黨中之人﹐預伏於滇﹑越交界間者﹐凡百數。僞作工人﹐散居於沿鐵路一帶者﹐約二百餘。又密約河口之巡警兵﹐使爲內應。屆期﹐內應者先殺巡警官以示意。於是革命軍自外乘之﹐槍聲大作﹐幾如雷動。官民聞變﹐頃刻大亂﹐革命軍乘勢攻入。邊防營中﹐有與革命軍通消息者﹐至是卽倒戈相向。官兵勢不能敵﹐紛紛潰散﹐而河口遂陷於革命軍之手矣。旣陷河口﹐其北之南溪霸灑等處﹐又相繼而陷。淸政府聞警﹐令滇督錫良調集營隊以禦之。彼此相持者二十餘日。尋官兵分三路進攻﹐中路由王正雅統之﹐東路由白金柱統之﹐西路由趙金鑑統之。王正雅之兵﹐自三岔河﹑老範寨節節獲勝。白金柱之兵﹐自東路會之。旋破泥巴黑壘﹐復由竹瓦房地方﹐以奇兵截其去路﹐遂取大小南溪﹐獲前降革命軍之熊通而斃之。趙金鑑之兵﹐自蠻耗一戰﹐首先告捷。連攻田房﹑小龍膊﹑霸灑﹑曼莪四要隘﹐勢如破竹。時革命軍將迎黃興爲大帥﹐黃興未至﹐而彈藥已匱﹐乃棄城而走。至四月二十七日﹐官軍遂復河口。

○第八十八節

安慶炮隊之變

光緒三十四年十月二十後﹐載┟及那拉氏先後歿。舉國上下﹐人心洶洶。而安慶炮隊突然變起﹐熊承基實其主動力也。先是﹐徐錫麟之舊友曰範傳甲者﹐痛錫麟舉事之失敗﹐誓成其志。而身爲一炮營正目﹐不能得眾。乃與某標書記宋玉琳謀﹐推成基爲長﹐成基允之。至是﹐淸兩宮一時殂逝﹐成基以爲乘此時機﹐首先發難﹐他處必有相繼而起者。且南洋﹑湖北兩軍﹐正在河南秋操﹐與皖相近。安慶一得﹐卽赴秋操地招撫南洋﹑湖北兩軍。如得其同意﹐則兵力已厚﹐無患事之不成。乃於二十六日﹐約其同黨﹐先取火藥庫﹐次至軍械局﹐然後全隊進城﹐以盡任務。眾皆諾﹐是晚遂起事。以陳昌鏞不從﹐刃斃之。出營後﹐先入陸軍小學﹐取槍械。又入火藥庫﹐取子藥。方欲率眾入城﹐而內應者不動。是時馬營𨿽隨行﹐步營已潛遁。乃復至火藥庫﹐取其炮彈﹐於臨江寺附近之髙處﹐直擊城內撫署﹐不能應手。成基所部之眾﹐已一晝夜不得食。江中所泊戰艦﹐復發炮以助城內官軍﹐彈如雨下。攻城之炮兵官又死。偵悉秋操兵聞變後﹐端方﹑蔭昌將統巡防營及衛隊而至。成基思皖城不破﹐則太湖軍隊不能收撫﹐所率之千餘人必不足與端方﹑蔭昌等敵﹐翌日遂由西北退走。經桐城﹐至廬州﹐姜桂提兵追至﹐擊散其大半﹐而成基已逸去矣。淸政府懸重金購之﹐不能得。

●第四章

滅亡時代

○第八十九節

溥儀之兼祧

方載┟之初立也﹐吏部主事吳可讀以死建言﹐痛斥西太后不爲載淳立嗣之非計。西太后𨿽心惡之﹐而屈於理之不當﹐乃宣旨﹐將來載┟生子﹐卽承繼載淳爲嗣。及光緒二十四年﹐載┟以變法忤西太后﹐幽於西苑瀛臺﹐其時帝位幾不保。滿親貴乃集議於宮中﹐謂旣宣言載┟有病﹐當選近支宗親﹐爲載淳立嗣。議垂定﹐密詢南省各督撫。兩江總督劉坤一等皆抗議。未幾﹐事泄。康有爲等聞之﹐急聯南洋羣島諸華商﹐爲保皇全﹐疊致電音於淸政府﹐力爭之。海內輿論﹐亦多微詞﹐其事始寢。翌年冬﹐復提前議。南方志士﹐有聯名阻止者﹐竟無效。二十六年正月﹐立寧曾孫卽載漪之子溥俊爲載淳嗣﹐以備他日承繼大統。於是載┟之位得暫安。無何﹐拳亂倏起﹐載漪乃廢錮邊疆﹐而溥俊亦多失徳﹐眾望不屬﹐由西安回京時﹐於途次廢之。至三十四年冬﹐載┟病勢增劇﹐而仍未有子﹐遂以攝政王載灃子溥儀承繼載淳爲嗣﹐兼載┟之祧﹐攺明年年號爲宣統。

○第九十節

間島之爭

間島﹐卽吉林省光霽峪南﹐圖們江中之江通灘也﹐面積不及二千畝。因地居江間﹐四圍帶水﹐故朝鮮人以間島呼之。向由朝鮮人租種。年納稅於吉林之越懇局。及光緒二十年﹐朝鮮人欲據爲己有﹐紛起謀叛。經吉彊軍討平之﹐尋訂艸約﹐依舊租種。未幾﹐日並朝鮮﹐利間島之膏腴﹐因飭齋藤中佐﹐率憲兵駐和龍峪。藉保護朝鮮人爲詞﹐謬指光霽峪以東爲東間島﹐和龍峪一帶爲西間島﹐誣爲兩國未定之界﹐而淸日之爭端起矣。嗣後﹐淸政府搜求無數證據﹐以駁斥日人﹐甚且據圖們江北岸之界碑﹐有「華夏金湯固﹐河山帶厲長」十字以証之﹐而日人仍肆無理之要索﹐不肯聽從﹐遂成爲懸案。至宣統元年﹐日本使臣始知間島爲中國領土﹐因向淸政府承認﹐惟要求僑居間島之朝鮮人﹐須歸日領事管理。是欲噓治外法權之餘毒也。淸政府將欲答復﹐而日使又翻悔前議。經淸政府與之力爭﹐始遵前議辦理﹐而主權已喪失於其間矣。

○第九十一節

大東沙島之交涉

廣東大東沙島﹐富有物產﹐而漁業尢宜。沿島漁民曾立廟其間﹐以爲紀念。及光緒三十四年﹐日本商人西澤吉治探險而得之。遂用彊力驅逐漁船﹐毀滅廟址﹐豎立木牌﹐上書「西澤島」等字。復設事務所﹐有日本人百餘﹐及臺灣人三十餘﹐久畱於此。然實西澤一商家之營業﹐非奉有日本政府命令者也。已而英美二國﹐以大東沙海面險要﹐尢爲航行孔道﹐請建燈塔於淸政府。淸政府令粵督派船往勘。宣統元年﹐奉派之飛鷹船前往﹐見日本人及臺灣人力爲經營﹐凡商肆﹑民居﹑煤廠﹑船埠﹑電桿﹑車路均已敷設。卽問日人因何至此﹐日人僞爲不知。旋回省垣﹐以告粵督張人駿。乃飭關船水師﹐並熟悉洋務人員再往。旣抵島﹐錄取被逐漁戶之供詞﹐歸陳粵督﹐遂由粵督照會駐於廣州之日本領事。略曰﹕

該島隸屬廣東﹐貴國商人﹐雇工至此采燐﹐實屬不合。應請諭令該商自行撤退。

並電淸政府﹐速與日使交涉。日使尙爲持平﹐而日政府左袒商民﹐堅持不讓。爭辯良久﹐卒以償金予日人﹐於是西澤等始捨之而去。

○第九十二節

安奉路事之交涉

方日俄之戰於奉天南部也﹐自安東達奉天﹐曾築軍用鐵路﹐以圖進兵之迅捷。迨戰事旣平﹐於光緒三十一年冬﹐由淸日各派大臣訂明﹐將軍用鐵路攺爲商用鐵路﹔其路綫均由日本政府修築﹔俟十五年期滿﹐須任淸政府取贖﹔凡開工之期﹐不得逾限出兩年之外﹐其修築工程等事﹐歸兩國人合辦﹐由兩政府各派人員主持其間。此皆經兩國訂明﹐載在條約者也。嗣後期限旣滿﹐日本猶延不開工。至宣統元年春﹐忽提議鐵道綫內﹐或其附近之處﹐須駐守衛隊﹐以衛鐵路。淸政府欲代以巡警﹐而日領事不允﹐於是安東鐵路交涉起矣。是年六月﹐駐京日使竟以推諉之咎﹐歸之淸政府。且宣言將自由開工修築此路﹐不待淸政府之協助。淸政府聞而愕然﹐急以「推諉之咎﹐不負責任」答之﹐並令駐外各使臣通告各國政府。各國政府𨿽明知日人之專橫﹐然亦不置一詞。蓋以弱國之政府﹐對於彊國之政府﹐終見其交涉之失敗也。

○第九十三節

片馬界務之失敗

雲南之西部﹐有城曰八莫者﹐向與緬甸通商處也。自英得緬甸後﹐卽掠取之。光緒時﹐曾紀澤爲駐英使臣﹐與英外部力爭之﹐卒不能得。及二十六年﹐與英國會勘界綫時﹐勘界員受英之欺﹐誤以姊妹山及大盈江爲界。於是滇灘關外及漢龍關﹑鐵壁關一帶之地﹐盡爲英人所有。然英人之貪心猶未厭也﹐至宣統二年十二月﹐其兵又從緬甸之孟拱侵入雲南﹐逾尖髙山﹐直占片馬。滇督李經羲聞之﹐急達淸政府﹐請與英使交涉。而英使謬謂中國地圖上素無片馬之名﹐故片馬系緬甸領土﹐不肯退讓。翌年正月﹐英兵又由片馬而東﹐進占登埂土司地方﹐滇督復請淸政府爭阻之。英使反謂此次進兵﹐系辦土匪而來﹐滇督何得張皇入告﹐淆亂是非。由是滇省之羣情大憤﹐由咨議局發起﹐先組織一保界會。嗣又邀請各界﹐以不用英貨爲抵制。淸政府不知利用此時機﹐以爲對付英人之策﹐彊令滇督轉飭勸業道﹐設法取締。勸業道承其意旨﹐竟自照會商會。有云﹕

片馬得失﹐於商人毫無關系。卽爭回片馬﹐於滇商無益﹔爭不回片馬﹐於滇商無損。須照常貿易﹐勿事激烈。

見者﹐皆惡勸業道之喪心病狂﹐不識大體。未幾﹐淸政府與英使朱邇典議決界務﹐有將片馬永租與英之說﹐滇人益曉然於淸政府之不可恃也。

○第九十四節

澳門界務之爭執

廣東澳門﹐爲葡萄牙人所管之舊址﹐僅三巴及新關水坑地。道光間﹐始占潭仔﹑西沙﹑過路環。同治時﹐復占沙岡﹑塔石﹑石塘街﹑新橋﹑沙黎頭。光緒五年﹐占龍田。九年﹐占望夏。均辟馬路﹐編戶口。復於望夏村口設兵防﹐毀關閘汛墻﹐占石澳﹑荔枝環﹑靑島。十五年﹐欲占關閘外北山嶺﹐以被駁撤回。三十三年﹐又伸張權力於銀坑﹑灣仔各處。迨三十四年﹐復於灣仔河岸﹐占越海泡管理界綫。而淸葡勘界問題於是發生矣。宣統元年三月﹐辦理勘界事宜之髙而謙抵粵﹐酌訂主要之法﹐分內占﹑外占兩項。其內占之澳界﹑後路﹑望夏﹑吉大一帶﹐照原定關閘界限劃之。外占之荔枝環﹑過路環各島﹐皆當收回管理。澳河界綫﹐𨿽已將海泡移動﹐惟仍須照從前處所﹐以淸界限。旋與葡人開議﹐而葡人不從。未幾﹐由淸政府與葡使交涉﹐僅允劃出過路環一帶主權﹐余則堅執如故。會葡國革命事起﹐舊王出亡﹐攺建共和政府。葡使特向淸政府聲言﹐未奉共和政府之命﹐故界事暫從緩議。三年六月﹐葡人又於澳門浚海勒捐﹐以肆其侵占手段。經粵人呼號奔走﹐淸政府爲之動容﹐飭派重兵前逼澳門﹐粵督復派員與澳督嚴重交涉﹐而浚海工乃停。惟界務則仍未解決。

○第九十五節

驅逐請願代表

曩五大臣之由外洋考察憲政而返國也﹐淸政府采其議﹐有預備之憲之宣布。越二年﹐又以九年之內﹐將籌備各項事宜一律辦齊﹐爲天下告。是時有因期限太緩﹐而議其立憲之非眞者。至宣統元年﹐各省士民﹐見日韓合邦﹐日俄協約﹐南北滿無故增兵﹐皆爲亡國之先兆。遂由直隸各省咨議局議長孫洪伊等﹐吁請速開國會﹐以救危亡﹐而淸政府不之許。二年五月﹐各代表等以初次請願無效﹐繼以二次請願﹐而淸政府仍不之許。是年十月﹐各代表等以二次請願無效﹐繼以三次請願﹐淸政府始將期限縮短﹐攺爲宣統五年﹐實行開設議院。然各代表以瓜分之禍﹐急於眉睫﹐開其端者東三省﹐承其獘者必不止東三省。揆度時勢﹐非早開國會﹐無以新全球之耳目﹐振全國之精神﹐消窺伺於他幫﹐弭禍端於此日。於是鼓其愛國之熱誠﹐有第四次之請願。乃淸政府不鑑其苦衷﹐忽下一諭曰﹕

前據錫良代表﹐奉天紳民呈請明年卽開國會。當經批示﹐縮攺開設議院年限。前經廷議詳酌﹐已降旨明白宣示﹐不應再奏。嗣據陳夔龍電奏﹐順直咨議局議長等﹐又以速開國會爲請。復經電飭﹐剴切宣示﹐不準再行聯名要求瀆奏﹐並嚴飭開導彈壓。如不服勸諭﹐糾眾違抗﹐卽行查拿嚴辦。玆又據軍機大臣據情面奏﹐亦屬不合。開設議院﹐縮攺於宣統五年﹐乃系廷臣協議﹐請旨定奪。並申明一經宣示﹐萬不能再議更張。誠以事繁期迫﹐一切均須提前籌備﹐已不免種種爲難。各省督撫陳奏﹐亦多見及於此。乃無識之徒﹐不察此意﹐仍肆要求﹐往往聚集多人﹐挾制官長。今又有以東三省代表名詞﹐來京遞呈。一再瀆擾﹐實屬不成事體。著民政部﹑步軍統領衙門﹐立卽派員將此項人等迅速送回原籍﹐各安生業﹐不準在京逗畱。朝廷於無知愚民﹐因迫於時艱﹐妄行陳說﹐已屢從寬宥。然豈有國民而不循法理者﹖深恐姦人暗中鼓動﹐藉詞煽惑﹐希圖擾害治安﹐若不及早防維﹐認眞彈壓懲辦﹐久必至於釀亂。此後倘有續行來京﹐藉端滋擾者﹐定惟民政部﹑步軍統領衙門是問。各省如再有聚眾滋鬧情事﹐該督撫等均有地方之責。著卽懍遵十月初三日旨諭﹐查拿嚴辦﹐毋稍縱容﹐以安民生而防隱患。

自是請願之各省代表﹐大半被其驅逐回籍。淸政府無立憲之眞心﹐益爲天下士民所洞見﹐此所以卒底於滅亡也。

○第九十六節

廣州之變

當宣統三年三月初旬﹐廣州將軍孚琦赴南門外觀演飛艇。回署時﹐突爲溫生才炸斃。溫生才𨿽被擒殺﹐識者已知廣州將有事。至二十九日而變果作矣。先是革命軍領袖黃興﹐潛約福建之林文﹑江蘇之趙聲﹑安徽之宋玉琳等數百人﹐由香港抵廣州﹐謀攻督署。爲粵督張鳴岐所聞﹐下令搜捕﹐獲胡宗衍以去。革命軍知事泄﹐欲暫解散。繼以网羅周密﹐不易脫險﹐遂挾短槍炸彈﹐以纏白爲識﹐取道司後街﹐直撲督署。與衛兵巷戰良久﹐互有傷亡。衛兵卒不敵﹐革命軍奮勇以前﹐擊斃管帶金振邦﹑財政所提調李象辰。入署大索﹐不得張鳴岐﹐始悟其已逸也。黃興等乃奮臂大呼﹐衝圍而出。將攻督練公所﹐適與李準之先鋒隊遇。林文乃向前招撫之﹐髙呼﹕「同胞﹐吾等皆漢人﹐當同心協力﹐驅除異族﹐恢復漢疆﹐不當自相殘殺」。言未畢而槍已發﹐林文破腦死。於是革命軍復與之戰﹐無不一以當百﹐卒以眾寡不敵而敗。乃由廣州退出﹐復避於香港。是役也﹐黃興傷手指。革命軍之被戕者凡七十二人﹐皆有名人物。變甫定﹐南海﹑番禺兩邑令﹐收七十二人之骨﹐謀葬於城內九頭山。正掘地營壙﹐忽槍丸自他處飛至﹐工人駭甚﹐各鳥獸散。四月初三日﹐廣州各善堂董事﹐白於官吏﹐重以禮殮之﹐尋叢葬於東門外黃花崗。

○第九十七節

內閣任用皇族

淸政府之大權﹐自入關以來﹐夙由滿族各王大臣領之﹐而漢大臣不得與。及同治初年﹐翦除洪楊軍後﹐始以漢人與之。然不久仍爲滿人所領﹐蓋其重滿輕漢之心﹐歷二百餘年如一日也。至光緒季年﹐卽欲棄專制﹐尙立憲﹐則內閣總理大臣之資格﹐當不問其爲皇族爲貴族爲齊民﹐凡有才能﹐爲重望所屬者﹐皆得爲之﹐庶昭公允。乃據資政院之章程﹐限於皇族及貴族﹐而不與齊民均﹐已爲海內所非議。及宣統三年四月初十日﹐發表新內閣。其爲總理大臣者﹐一老朽無能之奕。餘如民政大臣爲善耆﹐度支大臣爲載澤﹐海軍大臣爲載洵﹐農工商大臣爲溥倫﹐組織不出於皇族﹐海內輿論益嘩。奕知眾論之大不容也﹐因一再辭職﹐而淸廷彊爲慰畱。於是各省咨議局聯合上書爭之。其略曰﹕

內閣﹐爲代君主負責任之機關。總理大臣﹐爲內閣全體責任之總匯。故君主立憲國﹐內閣大臣有組織內閣之權﹐能負完全無缺之責任。責任之所集﹐功罪之所歸﹐卽國家安危之所系。立憲國家﹐重內閣之組織﹐尢重總理大臣之任命。其最要之點﹐則在人之組織內閣之總理不歸於親貴尊嚴之皇族。此非薄待皇族﹐謂其無組織內閣之能力﹐實由皇族內閣與君主立憲政體﹐有不能相容之性質也。談君主立憲政體者類﹐皆知君主神聖不可侵犯之語。君主旣立於神聖不可侵犯之地位﹐則隸於君主之皇族﹐亦卽立於特別不可動搖之地位。若內閣之地位﹐則可動搖而更新者也。立於君主之下﹐以受議會之監督﹐有政策之衝突﹐卽發生推倒之事實。實組織內閣之總理大臣﹐於君主無親族之關系﹐倒一內閣﹐不過倒一某總理內閣﹐君主毫不受其影響。組織內閣之總理大臣﹐爲密隸於君主之皇族﹐倒一內閣﹐卽爲倒一皇族內閣。皇族緣內閣而推倒﹐使臣民之心理﹐忘皇族之尊嚴。君主之神聖﹐必有不能永保之慮。恭讀《欽定憲法大綱》﹐以君主神聖不可侵犯﹐列爲專條﹐近布新內閣官制十九條﹐絕無組織內閣必以皇族總理之規定﹐蓋以循君主立憲國之公例。而第一次內閣總理﹐適爲親貴之慶王。慶王內閣旣成﹐對於皇上擔負責任﹐使不可以推倒﹐如設立閣制之眞意何﹖使其可以推倒﹐如皇上神聖之體統何﹖此所以熟思深慮﹐不能不披瀝呼吁者也。

書上﹐不省。海內之有知識者﹐對於聾聵之淸政府﹐皆有絕望之心矣。

○第九十八節

鐵路國有一

鐵路干綫收歸國有﹐取消商辦成案。發之者﹐禦史石長信﹔主之者﹐郵傳大臣盛宣懷也。此爲新內閣成立後之第一政策。先是﹐宣懷慫恿載澤﹐借英﹑法﹑徳﹑美四國款千萬磅﹐載澤猶豫未決。宣懷誘以甘言﹐借約遂成立。至是﹐以貸款築路﹐宣示天下。四國之覬覦路利﹐卒償所願。日本人知其旨﹐要求彼國政府﹐亦願握有債權。宣懷復主張借日款千磅以和解之。川﹑鄂﹑湘三省人民於命下之日﹐爲之大嘩。蓋粵漢路綫﹐始由宣懷私售與美商合興公司﹐迨光緒二十八年﹐竭三省人民汗血之資﹐僅得爭回﹐集股商辦。工程方亟﹐而突遇國有之發生﹐不啻奪人民之生命財產以授外人也。故有擬舉代表赴京師抗爭者。有俟咨議局開常年會﹐一律不赴召集﹐各省工商亦同時罷業﹐以爲後應者。淸政府患之﹐以端方嘗撫湘撫鄂﹐欲賴其力以愚弄湘﹑鄂人民。故於被廢之後﹐忽起爲督辦粵漢﹑川漢鐵路大臣。又以鄭孝胥盛言國有利益﹐登載報章﹐足以搖撼天下之耳目﹐故亦命爲湖南布政使。湘撫楊文鼎﹐更助桀爲虐﹐陽爲咨議局代陳湘路力能自辦﹐不願借款﹐請收回成命之詞﹐陰告淸政府﹐謂湘省開會﹐有匪徒煽惑其間﹐宜挾雷霆萬鈞之勢﹐以宣示其威﹐使匪徒聞而解散之意。宣懷嘉其有識﹐而格殺勿論之諭遂下。人心瓦解﹐皆造端於此。

○第九十九節

鐵路國有二

是時﹐四川護督王人文﹐知淸政府之顯拂輿情也﹐因代表川民﹐請緩收路﹐以冀其悔悟而轉圜﹐卒被嚴旨申斥。禦史趙熙﹑歐家廉知盛宣懷之動搖國本也﹐因據廣東﹑湖北京官所指惡狀二十款﹐轉以入告﹐意必爲其所動﹐卒僅以彈章交宣懷閱看。於是各省人民﹐希望政府之心垂絕﹐乃退而商自保之策。五月初旬﹐粵路先開會籌議。旅美華商﹐又寓書於粵路公司﹐有國有政策﹐誓死不從﹐萬一決裂﹐當謀種種對待之言。因是川﹑鄂﹑湘三省皆聞風而起。亦設保路同志會﹐以反對國有。就中惟川人爲最烈。成都一開會﹐至者四千餘人。重慶一開會﹐至者萬五千餘人。人文默覘民志﹐激而愈甚﹐不得不據實入陳﹐反爲盛宣懷所駁斥。未幾﹐王人文去﹐趙爾丰至。於七月十五日﹐以拘保路會代表鄧孝可﹑蒲殿俊﹑羅倫等八人﹐激成民變﹐督署被圍。衛隊槍斃多命﹐旋卽解散。爾丰猶以詭辭告政府。政府遂令端方帶兵入川﹐復令開缺兩廣總督岑春煊馳往﹐會同爾丰辦理剿撫事宜。爾丰恐春煊一至﹐則川事眞相畢露﹐激變之事﹐於己有大不利者﹐乃鋪張戰績﹐稱川亂敉平﹐於是春煊不果行。迨春煊復奉命督川﹐甫抵鄂﹐而武漢已有起義之軍﹐趙爾丰與端方等先後被戕於川中矣。

○第一百節

革命軍起義於武漢一

革命軍之起義於武漢也﹐實由鐵路國有政策釀成之。先是﹐革命黨人以武漢握南北之中樞﹐利於進取﹐屢謀在此起義。顧以防範頗周﹐未敢猝動。至是﹐鄂督瑞澄以川省事急乞助﹐旣遣統帶曾廣大督率所部﹐由宜昌西上﹐爲之聲援﹐又因鄖陽﹑施南等府與川省毗連﹐復分兵防堵。革命黨人遂乘武漢兵備之虛﹐潛運槍彈﹐克期舉事。期前事泄﹐凡英俄租界及小朝街等處﹐黨人之被逮者數十人。內有彭楚藩﹐本爲陸軍憲兵﹐亦殺之。瑞澄閱黨人名冊﹐多系軍籍﹐大駭。於八月十九日﹐令督練公所軍事參議鐵忠以槍彈給三十標旗兵﹐使之往捕在黨之二十標二營張排長﹐及兵丁等人。各營兵之列名黨籍者﹐均不自安。是夜﹐武昌城內二十九標﹑三十標步隊﹐城外炮隊等﹐遂同時起事。先據楚望臺軍械局﹐繼架炮於蛇山髙處﹐轟擊督署﹑藩署及督練公所。瑞澄急匿於楚豫兵輪﹐藩司連甲﹑統制張彪﹑參議官鐵忠亦均逃去。諸軍人見大事已成﹐不能無統率﹐乃挾請鄂軍二十一混成協協統黎元洪爲都督。元洪懼﹐諾之。遂攺咨議局爲軍政府。召集官紳﹐宣布黨綱四條﹐大旨以建立共和政府爲主。革命軍旣得武昌﹐卽渡江據漢陽兵工廠﹐令工匠奮力制造﹐以供軍事之用。復於漢口立軍政分府﹐以保中外人民之生命財產。蓋不三日間﹐武漢三鎭俱爲革命軍所得矣。

○第一百一節

革命軍起義於武漢二

淸政府聞三鎭旣失﹐恐武昌之革命軍乘熱北上﹐直搗燕京﹐遂令陸軍大臣蔭昌﹐統率近畿兵兩鎭赴鄂剿辦。又令薩鎭冰率海軍赴鄂救應。八月二十六日﹐蔭昌抵信陽﹐其先鋒隊已至漢口之北。薩鎭冰乘楚有兵船﹐亦至。所統建安﹑建威等六炮艦﹐湖隼﹑湖膺﹑湖鶚等各雷艇﹐俱駛至漢口﹐泊於江心。其兵威之盛﹐見者皆爲革命軍危。及二十七日﹐革命軍與蔭昌之先鋒隊開戰於劉家廟﹐先鋒隊大受挫折。已而蔭昌之陸軍大至﹐革命軍復與之戰﹐勇猛異常﹐故蔭昌所部之軍屢戰屢敗。其泊於江中之炮艦﹐薩鎭冰𨿽命駛赴上游﹐發炮相應﹐百無一中。而武昌炮臺與漢口革命軍又兩面攻之﹐故不能抵禦而退。兵艦旣退﹐北來陸軍之勢益孤﹐遂爲革命軍痛擊﹐喪失糧械無算。事聞﹐淸政府急起袁世凱於彰徳﹐使南下督師。世凱知戰之非計﹐密請政府召還蔭昌﹐而以馮國璋等代領其軍。復遣使示意於黎元洪﹐欲與議和﹐不得要領。於是馮國璋又率北軍前進﹐所持者多機關炮。革命軍稍不能支﹐遂退。馮國璋旣抵漢口﹐疑其居民陰助革命軍﹐遂縱兵隊焚毀華界房屋至十之八九﹐屠戮居民至數萬人。外人之觀戰者﹐詆爲野蠻殘酷﹐慘無人道。淸政府𨿽下罪己之詔﹐以期籠絡人心﹐已無及矣。

○第一百二節

各省宣布獨立

方鄂軍之初變也﹐𨿽舉黎元洪爲都督﹐以抵抗北來攻鄂之師﹐惟恐眾寡不敵﹐必至功敗垂成。且環顧各省﹐類不知革命之眞相﹐有作壁上觀者。乃宣布其事﹐以號召四方。其略曰﹕

滿洲以東胡殘種入主中原﹐殘徳相沿﹐幾三百載。淫威虐政﹐未遑具論。然以神明華冑﹐而戴此犬羊遺孽﹐以爲宗主﹐是曠世之奇羞﹐絕代之巨恥也。我鄂軍都督黎元洪激於公憤﹐赫然振怒﹐義幟一張﹐全軍響應﹐半日之間﹐三鎭服﹐足見人心思漢﹐天下喬詰卓鷙而不甘雌伏於建虜之下者﹐已非一日。比如順風而呼﹐聲非加疾﹐其勢激也。乃僞政府不知天命﹐反肆行抵抗﹐調將遣師﹐水陸並進。甫一交鋒﹐俱遭敗北。陸師則退保信陽﹐水軍則幾遭沈沒。瓦解之勢已成﹐倒戈之期日迫。我義師一方卻敵﹐一方保民﹐外教外商﹐尢爲周密。故世界願認爲戰團﹐各國皆目爲義舉。然湖北居天下之中﹐當四戰之地﹐進取則有餘﹐保守則不足。是故一軍出河洛以達宛平﹐而遼東三省﹐可以檄定。一軍出宜昌以攻成都﹐而西藏可以遙制。一軍趨衡嶽而連百粵。一軍下九江﹐而揚子江下流諸省﹐悉歸掌握。大功之成﹐易於反掌。但義師崛起﹐兵力猶孤。進取之軍﹐或不足以供遣派﹐則恐時機一去﹐而大局全非﹐漢族興亡間不容髮。昔者洪﹑楊之役﹐湖北旋得旋失。此誠便於進取﹐不便於保守之故也。現在巴蜀義民猶知抗敵﹐武漢上游﹐或無足慮。然後河北無響應之軍﹐江東無兵馬之助。我義師內無接應﹐外無聲援﹐水陸交攻﹐腹背受敵﹐鄂軍縱彊﹐其如寡不敵眾何﹗卽幸而不敗﹐亦不能克日蕩平﹐已深足爲諸父兄之患。況鄂軍一敗﹐則漢族全亡﹐而中國無復革命之望。時乎時乎﹐不可失也。願各省父老昆季﹐一垂察焉。河北爲燕趙故都﹐人民率多豪俠﹐討賊復仇﹐此皆諸父兄之所優爲﹐而今日未遑計及者也。夫畿輔之下﹐壓制森嚴﹐虐政流傳﹐諸父兄殆受之而不覺。庚子之亂﹐受創尢深。究其禍源﹐皆政府失職之咎。昔者父兄先民﹐多借交報仇以伸民困﹐豈有身受切膚之痛﹐而作壁上之觀者乎﹖竊爲諸父兄所不取也。山東文物之邦﹐夙明大義。孔孟之遺風﹐朱家之豪俠﹐史冊流傳﹐口碑載道。春秋復九世之仇﹐當亦父老昆季之所稔知。今者義幟已張﹐國基已立﹐稍加協助﹐便可奏功﹐尙何憚於一發耶﹖至於江東子弟﹐越國君子﹐皖江志士﹐向以仗義聞天下。鼎革之初﹐故老遺民﹐屢圖恢復。天下佑漢﹐忍辱至今。吳﹑徐之暗殺﹐熊﹑趙之義師﹐蓋聞風而興起者也。故革命較各省爲先﹐而受禍亦較各省爲烈。揚州﹑嘉定﹑江陰之屠﹐此皆父兄先民之所身受﹐而不能一刻忘者。鄂軍起義之初﹐逆憶響應之軍﹐當首推吳越。蓋結怨深而思報切﹐此人情之常﹐而不料竟失之於諸父兄也。兩廣爲百粵故地﹐數被胡寇﹐人民多激烈。撫其邦者﹐向多酷吏。人民喬詰不堪﹐屢思起義。天國功敗於垂成﹐廣州計疏於倉卒﹐此皆諸父兄之所深痛﹐而急思報復者也。云﹑貴地近南徼﹐瘴雨蠻煙﹐僞政府早視爲化外。故不卹割其土地﹐以餉友邦﹐片馬割讓﹐尢其末事。爲今之計﹐非革命告成﹐恐終難保其故土﹐前者曾組織敢死隊以抗外邦﹐而何以竟疏於恕無可恕之建虜耶﹖至於關中健兒﹐勇於戰鬥﹐龍蛇起陸﹐大動殺機。豪傑建功﹐固當如是。湘淮舊卒﹐亦當殺賊致果﹐以功贖前日慘殺同胞之罪。至若長江之哥老﹐北地之三合﹐東三省之馬賊﹐夫汝本良民﹐因胡性苛刻﹐致汝於窮迫饑寒﹐流而爲盜。虜吏不卹﹐加以匪名﹐橫加屠戮﹐實非汝之罪也。故汝黨之魁﹐作威福﹐結死黨﹐劫奪民豪﹐戕殺污吏﹐以立彊於天下﹐慨然有古遊俠之風﹐其誼有足多者。今者鄂軍起義﹐汝等當蜂起相助﹐攻城先登﹐陷陣卻敵﹐斬將搴旗﹐以銷宿憤﹐而除公敵。大功告成﹐當錫汝爵。無功者亦收爲良民﹐而同安畎畝。惟行軍之中﹐當知紀律。凡戕殺外人﹐焚毀教堂﹐劫奪良民者﹐殺無赦。望稍爲畱意焉可也。要之湖北當天下交衝之地﹐尢漢族興亡所關﹐凡我同仇﹐均當協力。長於權變者以參軍政﹐富於資財者以輸軍餉﹐勇於敢死者以從軍事﹐精於戰略者以司軍令。結天下之盟﹐作國之民气。統率義師﹐宣言北伐。執彼虜魁﹐投之遐塞。伏望同胞﹐聞風興起。石勒倚嘯於東門﹐陳涉輟耕於隴上。艸澤匹夫﹐猶懷大志﹐神明貴冑﹐忍作胡奴﹖此眞英雄用武之秋﹐豪傑建功之會也。

是文一布﹐全國響應。九月初一日﹐陜西﹑湖南先告獨立。初二日﹐九江繼之。初五日﹐貴州繼之。初十日﹐雲南繼之。十二日﹐江西繼之。十三日﹐上海繼之。十五日﹐江蘇﹑浙江繼之。十六日﹐兩廣繼之。十八日﹐安徽繼之。十九日﹐福建繼之。而四川﹑甘肅﹑新疆等省﹐亦接踵而起。不數旬間﹐淸廷大勢全失。惟山東旣告獨立﹐又卽取銷。模稜兩可﹐未免貽笑外人。江蘇之江寧省城﹐以議獨立無成﹐卒開兵釁。

○第一百三節

江寧之戰一

當蘇﹑浙未獨立之前﹐江寧紳士先謁江督張人駿﹐請其宣告獨立﹐以保全城生命。人駿以無論獨立與否﹐我惟拚一死爲詞。紳士復苦勸之﹐意稍動﹐乃於次日召各官會議。類多中立﹐惟將軍鐵良﹑統領張勛等﹐頗極端反對﹐於是獨立之議不能決。是時﹐江寧新軍有請給子彈者﹐人駿慮其變﹐勒不與﹐反使統制徐紹楨率其所部﹐出駐秣關。至鐵良所統之旗兵﹐張勛所統之防兵﹐一一給以子彈﹐令守衛江寧。新軍聞之﹐大憤。嗣以蘇﹑松﹐常鎭﹐皆已獨立﹐遂於九月十七日﹐全體俱變﹐由秣稜關直薄江寧南門。內應者同時攻督署﹐被防營所抗﹐不得入﹐乃退至北極閣﹐再謀進攻。張人駿已乘亂逃出督署﹐匿於防兵營內。張勛挾之以爲重﹐發令嚴閉城門﹐一律搜殺。凡剪髮﹑白帽結﹑白辮綫﹑身系白帶﹑手執白巾之學生及非學生﹐張勛悉誣爲革命黨﹐命防兵屠戮之﹐數達千餘。張勛住居附近﹐屍骸滿地﹐血流成渠﹐亦一時浩劫也。

○第一百四節

江寧之戰二

自江寧旣開戰﹐新軍繼續進攻。以缺乏藥彈﹐不能制勝﹐乃退至鎭江﹐待組織援師。江蘇都督程徳全﹐聞新軍戰不利﹐張勛日殘害無辜﹐憤甚﹐檄諸軍克期往救。九月下旬﹐蘇軍將啟行﹐程都督遂宣布誓師之辭。略曰﹕

蓋聞托體國民﹐以拯救國亡爲天職﹐抗顏人類﹐以主持人道爲良能。本都督始以國民天職而舉義旗﹐繼以人類良能而誅殘賊﹐事非得已﹐心實無他。蓋本都督服國民公役有年矣﹐甫聞政事之日﹐已丁板蕩之年。每鑑列彊﹐略知政要。其日夜所希望﹐惟求攺專制爲立憲﹐使吾中華大國得一位置於列彊之間。萬語千言﹐眾聞共見。乃自縮短籌備淸單﹐而好惡之拂民愈甚﹔組織責任內閣﹐而親貴之私利尢多。凡諸立憲之要求﹐適增專制之罪惡。急而知悔﹐言豈由衷﹖觀聽徒淆﹐國家何賴﹖本都督蜀人也﹐不敢銜蜀人一隅之憤﹐而不能不卹全國胥溺之憂。自武漢首倡大義﹐凡有血气﹐云合影從。蓋無不知欲求政體之廓淸﹐端賴國體之變革。無漢無滿﹐一視同仁。惟國惟民﹐各求在我。將泯親疏貴賤爲一大平等﹐卽合行省藩屬爲一大共和。但有切實攺革之誠﹐並無力徵經營之意。從國民多數之心理﹐奠華夏后此之邦基。其所以從武漢之後﹐而黽勉以救國亡者﹐如此而已。夫人卽昧於大同之公理﹐拘於艸昧之陳言﹐謂君主爲天與之淫威﹐謂臣民爲一姓之奴隸。𨿽有愧國民之常識﹐亦何至爲人道之深仇。乃近則張勛荼毒於江寧﹐遠則馮國璋焚殺於漢口。生命財產﹐蹂躪天賦之人權﹔子女玉帛﹐饜飫凶人之涎吻。此豈目所忍睹﹐耳所願聞﹖無論兄弟急難﹐父老顚危﹐凡屬含生負气之倫﹐敢忘匍匐救喪之義﹖此則爲人道所驅﹐不得已而訴之於武力者也。是用甘捨微軀﹐親臨前敵。我將士仗義而來﹐不惜赴湯蹈火﹔本都督拊膺而嘆﹐何心飽食安居﹗共和爲治理之最髙﹐本無進退待商之餘地﹔性命爲有生所同具﹐止有安危與共之血誠。其可敫然號於有眾首﹐捨死忘生之舉﹐不過爲勝殘去殺之謀。非仇故君﹐非敵百姓。枕戈以待﹐鼓行而前﹐一舉而殲張寇﹐肅淸江南﹔再戰而覆淸都﹐長驅冀北。仗諸君熱力﹐再造河山。是民國義師﹐咸遵紀律。膚功立奏﹐今爲發軔之初﹔血气皆親﹐是用掬心以示。布告將士﹐咸使聞知。

於是蘇軍西赴鎭江。已而上海吳淞之軍又至﹐浙江﹑廣東援師亦先後至。與江蘇諸軍聯合﹐故稱爲聯軍。十月初三日﹐程都督復親往視師﹐士气大振。時薩鎭冰所部海軍﹐大半降於鎭江軍政府。鎭冰早逸去﹐故聯軍公推程都督爲海陸軍總司令。旋進駐髙資﹐分聯軍爲三路﹕北路沿江岸鐵路綫進攻太平門﹐南路由句容淳化鎭進攻聚寶門﹐中路傍雞籠﹑玉龍等山﹐進攻朝陽門。張勛率兵七八千﹐分三路禦之。初五日﹐遂大戰﹐歷五六時之久﹐張勛兵力不支﹐漸次敗退。無何﹐北路軍據烏龍﹑幕府﹑獅子山各炮臺﹐南路軍據雨花臺炮臺﹐中路軍旣占馬羣﹑李陵衛一帶﹐復奪取紫金山之天保城。張人駿﹑鐵良等見聯軍愈逼愈進﹐急遣胡令宣至聯軍議和﹐不能決﹐遂匿日本領事館。張勛率馬隊二千以遁﹐而江寧遂破﹐時十月十二日也。

○第一百五節

革命軍組織臨時政府

方東南各省之宣告獨立也﹐其宗旨在與淸政府分離。而一切攺革之進行﹐不能無所承受﹐故羣認武昌爲中央軍政府。及聯軍攻破金陵﹐更期組織之完備﹐乃由各省代表之在上海者﹐聯名電達外洋﹐請孫文返國。孫文聞電﹐卽偕美國人花墨黎等同行。十一月初六日抵上海。越四日﹐直隸﹑奉天﹑山西﹑陜西﹑河南﹑湖北﹑湖南﹑廣東﹑廣西﹑雲南﹑四川﹑江蘇﹑安徽﹑江西﹑浙江﹑福建十七省代表﹐假金陵咨議局﹐開臨時大總統正式選舉會﹐孫文適當選。代表團推湯爾和等至滬迎之。十三日﹐孫文偕特派代表員等﹐乘滬寧汽車赴江寧﹐履總統任。瀕行﹐上海各軍隊在車站擎槍排列﹐各團體均舉代表敬送﹐蒞止者不下萬餘人。途經蘇州﹑無錫﹑常州﹑鎭江等處﹐人民皆歡呼萬歲﹐爲一時盛舉。是晚﹐抵金陵﹐入總統府﹐行受任禮。當布宣言書曰﹕

中華民國締造之始﹐而文以不才﹐膺臨時大總統之任。夙夜戒懼﹐慮無以副國民之望。夫中國專制政治之毒﹐至二百餘年﹐日益滋甚﹐一旦以國民之力﹐踣而去之﹐起事不過數旬﹐光復已十餘行省。自有歷史以來﹐成功未有若是之速者。國民以爲於內無統一機關﹐於外無對待之主體﹐建設之事﹐刻不容緩﹐於是以組織臨時政府之責相屬。自推功讓能之觀念以言﹐文所不敢任也。自服務盡責之觀念以言﹐則文所不敢辭也。是用黽勉﹐從國民之後﹐盡掃專制之流毒﹐確定共和﹐普利民生﹐以達革命之宗旨﹐完國民之志願﹐端在今日。敢披瀝肝膽﹐爲國民告。國家之本﹐在於人民。合漢﹑滿﹑蒙﹑回藏諸地爲一國﹐如合漢﹑滿﹑蒙﹑回﹑藏諸族爲一族﹐是曰民族之統一。武漢首義﹐十數行省先後獨立。所謂獨立者﹐對於滿淸爲脫離﹐對於各省爲聯合。蒙古﹑西藏﹐意亦同此。行動旣一﹐決無歧趨﹐樞機成於中央﹐斯經緯周於四至﹐是曰領土之統一。血鐘一鳴﹐義旗四起﹐擁甲帶戈之士﹐徧於十餘行省。𨿽編制或不一﹐號令或未齊﹐而目的所在﹐則無不同。由共同之目的﹐以爲共同之行動﹐整齊劃一﹐夫豈其難﹖是曰軍政之統一。國家幅員遼闊﹐各省自有其風气所宜。前次淸廷﹐彊以中央集權之法行之﹐以遂其僞立憲之術。今者各省聯合﹐互謀自治。此後行政﹐期於中央政府與各省之關系調劑得宜。大綱旣挈﹐條目自舉﹐是曰內治之統一。滿淸時代﹐藉立憲之名﹐行斂財之實﹐雜捐苛細﹐民不聊生。此後國家經費﹐取給於民﹐必期合於理財學理﹐而尢在攺良社會組織﹐使人民知有生之樂﹐是曰財政之統一。以上數者﹐爲政務之方鍼﹐持此進行﹐庶無大過。若夫革命主義﹐爲吾儕所昌言﹐萬國所同諭。前此𨿽屢起屢躓﹐外人無不鑑其用心。八月以來﹐義旗飆發﹐諸友邦對之抱平和之望﹐持中立之態。而報紙及輿論﹐尢每表其同情。鄰誼之篤﹐良足深謝。臨時政府成立之後﹐當盡文明國應盡之義務﹐以期享文明國應享之權利。滿淸時代﹐辱國之舉措﹐及排外之心理﹐務一洗而去之。持平和主意﹐與我友邦﹐益增親睦﹐使中國見重於國際社會﹐且將使世界漸趨於大同。循序以進﹐不爲幸獲。對外方鍼﹐實在於是。夫民國新建﹐外交內政﹐百緒繁生﹐文顧何人﹐而克勝此﹖然而臨時政府﹐革命時代之政府也﹐十餘年來﹐以至今日﹐從事於革命者﹐皆以誠摯純潔之精神﹐戰勝其所遇之艱難。卽使後此之艱難﹐遠逾於前日﹐而吾人惟葆此革命之精神﹐一往無阻﹐必使中華民國之基礎﹐確立於大地﹐然後臨時政府之職務始盡﹐而吾人始可告無罪於國民也。今以與我國民初相見之日﹐披布腹心﹐惟我四萬萬之同胞鑑之。

自是而臨時政府亦卽日成立﹐對於滿淸舊政府﹐有南北並峙之勢焉。

○第一百六節

南北議和一

當袁世凱督師南下時﹐曾遣劉承恩﹑蔡廷干等至武昌議和。以君主﹑民主之宗旨不合﹐未開議。迨奕以戰事日急﹐力辭內閣總理職﹐淸政府命袁世凱繼其任﹐且惇促至京。世凱以軍事全權付馮國璋﹐國璋又攻破漢陽﹐而武漢之戰禍益烈。英使朱邇典﹐以戰期延長﹐商務將受莫大之損失﹐陰令駐漢英總領事介紹議和﹐日﹑美﹑法﹑俄﹑徳諸國均贊成﹐英人李徳立亦屢以爲言。袁世凱乃以「漢口𨿽下﹐海軍復變﹐漢陽𨿽得﹐金陵復失﹐庫帑告匱﹐貸款無從﹐購械增兵﹐均爲束手」等語入奏。淸政府卽派袁世凱爲全權大臣﹐世凱旋請以唐紹儀爲代表。是時武昌黎元洪徇英總領事等之請﹐亦推任廷芳爲代表﹐將於漢口開議。經各省駐滬代表之會商﹐謂漢陽甫破﹐若在漢口議和﹐殆春秋城下之盟﹐故攺爲上海。十月二十八日﹐兩代表各偕參贊﹐會議於上海英租界之市政廳﹐是爲議和之開始。

○第一百七節

南北議和二

方唐紹儀之奉派出都也﹐其意本不甚贊成共和。及躬歷漢﹑滬﹐見東南各省民情﹐傾向共和﹐已成一往莫遏之勢﹐乃爲之變計。會議數次後﹐與伍廷芳所定最要之四款﹐未向世凱商明﹐遽行簽定。世凱聞之﹐意不謂然。又聞南京已設臨時政府﹐孫文已爲臨時大總統﹐謂與特開國會﹐議決民主﹑君主之問題有礙﹐遂撤還唐使﹐以簽約爲無效﹐而自與伍廷芳直接電商。是爲議和之中變。是時南方人民﹐有憤世凱之失信者﹐謂其以議和爲名﹐而實則購械增兵﹐復欲宣戰。於是漢口商人請以漢口﹑漢陽作爲中立地點。各省停戰之兵﹐復函電交馳﹐約期北伐。伍廷芳知和議決裂則禍益深﹐乃力爭簽定之約﹐不能以唐使進退而失效力。謂世凱深明交涉﹐必能守此公例。至應商各件﹐有非面商不能盡者﹐故請世凱南行﹐而世凱又請廷芳北行﹐彼此再三爭辧﹐仍以電報爲議和機關。至十二月初旬﹐有國會選舉辦法之決定。越數日﹐復有溥儀退位條件之酌定。伍廷芳遂辭議和代表之任﹐是爲議和之終局。

○第一百八節

溥儀遜位

自武漢戰云震蕩全國﹐外人皆稱革命軍之文明。且認爲國際公法上之交戰團﹐絕不橫加干涉﹐故革命軍气焰日張。然在淸政府視之﹐尙不知大勢之已去也﹐但以爲要求實行立憲而已。故於九﹑十兩月中﹐旣解黨禁﹐復派宣慰使﹐懲盛宣懷之首禍﹐罷攝政王之重權。頒重大信條十九條﹐宣誓於太廟中。又令資政院擇定日期﹐召集國會。謂如是﹐則國民之心必滿足﹐而大亂可敉平矣。迨和議旣開﹐經伍廷芳之要求﹐袁世凱之陳奏﹐始知議和主要在廢棄君主立憲﹐承認民主立憲﹐庶皇室可蒙優待﹐而海內亦永息干戈。不然﹐則議和決裂﹐南方各軍水陸並進﹐誓必直搗黃龍﹐區區皇室﹐非獨不能優待﹐且無保存之可言。淸太后聞之﹐計無所施﹐乃召集近支王公﹐特開禦前會議。顧是時良弼方結宗社黨﹐以保存滿洲君主爲名﹐親貴和之﹐勢頗猖獗。故禦前會議﹐𨿽經數次﹐類多反對共和﹐不能取決。未幾﹐良弼被炸﹐宗社黨因之解散。且北方軍隊﹐一再請願共和。疏中大旨﹐謂共和國體﹐原以致君於堯舜﹐拯民於水火﹐乃因二三王公疊次阻撓﹐以致恩旨不頒﹐萬方受困。現在全局危迫﹐四面楚歌。京津兩地﹐暗殺之黨林立﹐稍疏防範﹐禍變卽生。是陷九廟兩宮於危險之地者﹐皆二三王公之咎也。謹率全軍將士入京﹐與王公剖陳利害。由是各親貴皆不敢有違言﹐而溥儀遂下遜位詔。蓋滿淸自入關定鼎﹐歷二百六十有七年﹐至是乃滅亡矣。

