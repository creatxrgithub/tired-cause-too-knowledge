

本艸綱目拾遺淸趙學敏

本艸綱目拾遺小序

客有問於予曰﹕聞予有綱目拾遺之作乎﹖予曰﹕然。客曰﹕瀕湖博極羣書﹐囊括百代﹐徵文考獻﹐自子史迄稗乘﹐悉詳采以成一家之言。且其時不惜工費﹐延天下醫流﹐徧詢土俗。遠窮僻壤之產﹔險探仙麓之華。如癸辛雜識載押不蘆﹐輟耕錄載木乃伊芳。瀕湖尙皆取之﹐亦何有遺之待拾歟﹖觀子所爲﹐不幾指之駢疣之贅歟﹖余曰﹕唯唯否否﹐夫瀕湖之書誠博矣﹗然物生旣久﹐則種類愈繁。俗尙好奇﹐則珍尢畢集。故丁藤陳藥﹐不見本經。吉利寄奴﹐惟傳後代。禽虫大備於思邈﹐湯液復補於海藏。非有繼者﹐誰能宏其用也﹖如石斛一也﹐今產霍山者則形小而味甘﹔白術一也﹐今出於潛者則根斑而力大。此皆近所變產﹐此而不書。過時罔識﹐將何別於百粵記中之產元黃基治腫毒﹐孫公談圃之用水梅花治痢疾﹐後且莫知爲何物﹐安辧其色味哉。矧夫煙艸述於景缶﹐燕窩訂於石頑。閱繆氏經疏一編﹔知簡誤實爲李氏之功臣﹐則予拾遺之作﹐又何有續脛重跖之虞乎﹖客應曰﹕可。卽命予弁斯言於首以爲敍。

乾隆乙酉八月﹑錢塘趙學敏﹑恕軒題於雙硯艸堂。

卷一

水部

﹝凡二十四種﹞

卷一水部

春水

南詔志﹕春水有三﹐俱在鶴慶府。一在城東南二十里石碑坪﹔一在城南三十里龍珠山麓。

一在城東北三十里五老山下。春水盈時﹐有硫黃气。郡人於二三月間和鹽梅椒末飲之﹐能祛疾。職方考﹕雲南鶴慶府出春水﹐在觀音山蓮花寨之北﹐立夏前三日出後七日止﹐水無定所﹐每出時﹐地中漉漉有聲﹐土人循其聲掘之﹐其水始出﹐能除百病﹐遠近村民競飲之﹐走方者飲之不染瘴﹐病癘者飲之立除﹐外境人尢效﹐數日內有鸚綠鳩數百羣飛來﹐飲水涸乃去。

味甘性平﹐除痼疾﹐濃腸胃﹐已虛勞﹐去瘴癘。

敏按﹕土爲萬物之母﹐凡物得土之精者﹐均入脾胃而能扶正气。正气足﹐則百病自除﹐此水在地能鳴﹐出無定所﹐乃川脈得先天之气﹐借地力宣泄﹐故有濃胃除疾之功。出七日卽涸﹐並具來復之機﹐鶴慶爲雲南邊境﹐山川蒙密﹐民多瘴癘﹐府誌載城東南尙有溫泉﹔每歲三月﹐郡人浴之﹐有痞疾者輒愈﹐則又不特春水之出其地也。天心愛人﹐生一害必生一物以救之﹐如出鳩之地多犀﹐觀於此水﹐可以悟物理矣。

卷一水部

天孫水

廣志云﹕卽七夕水。廣人每以七夕雞初鳴﹐汲江水或井水貯之﹐是夕水重於他夕數斤﹐經年味不變﹐益甘甚以療熱病﹐謂之聖水。若雞二唱則水不然矣。

色淸﹐性微寒﹐味甘﹐治一切熱癥神效。

喉蛾喉癰﹕陸氏濟世良方﹐用肥婆艸捶爛﹐將些聖水開服﹐如牙痍牙癰﹐將此艸捶爛﹐和聖水含在口內﹐吐換數次卽愈。

治食百尿﹕濟世良方﹕用苦瓜捶爛﹐取汁﹐和聖水服之﹐卽愈。若無苦瓜﹐取其核捶爛﹐和聖水服之。

卷一水部

荷葉上露

夏日黎明日將出時﹐將長杓坐碗於首﹐向荷池葉上傾瀉之﹐以伏露爲佳。秋露太寒﹐花上者性散﹐有小毒﹐勿用。

味甘﹐明目﹐下水臌气脹﹐利胸膈﹐寬中解暑。大力丸用之。﹝蓮葉象震卦﹐荷上露或亦入肝而滋益肝臟歟。﹞按﹕露本陰液﹐夜則地气上升﹐降而爲露。其性隨物而變﹐居易錄有碧玉露漿方﹐於中秋前後﹐用無五倍子新靑布一二匹扯作十餘段﹐每一段四五尺﹐五更時於百艸頭上﹐或荷葉稻苗上者尢佳。先用細竹一根﹐掠去艸上蛛网﹐乃用靑布系長竹上﹐如旗樣﹐展取艸露水﹐絞在桶中﹐展濕卽絞﹐視靑布色淡。則另換新布﹐陽光一見則不展﹐所取露水﹐用瓷罐洗淨盛貯﹐澄數日自淸﹐晚間用男乳一酒杯﹐約一兩半﹐白蜂蜜一酒杯﹐人參湯一酒杯﹐多少同乳﹐人參須上等﹐四五分不拘﹐總入一宮碗內﹐將露水一飯碗攙入宮碗﹐共得七八分﹐和勻﹐以棉紙封口﹐用碟蓋好。次日五更﹐燒開水二大碗﹐將宮碗內露隔湯頓熱﹐睡醒時緩緩溫服之。藍所以殺虫﹐露去諸經之火﹐參補气﹐乳補血﹐蜜潤肺。治一切虛損勞癥有奇效。可知露本養陰扶陽﹐又得荷葉之淸气﹐故能奏功如此。

卷一水部

糯稻露

兪佳士妙應方﹕治痞塊。八月白露後收糯稻頭上露水﹐晚作二服﹐飲下立消。

按﹕諸艸木皆需天露始潤﹐惟稻至酉時﹐其根上津潤之气漸升﹐入夜乃達葉尖﹐至曉復自上而降於根﹐故無露之夜﹐稻葉獨潤﹐陳翠虛詞﹐一些珠露﹐阿誰運上稻花頭﹐是也。

卷一水部

白雲

云本山澤之气﹐蒸而爲雲﹐水屬也。故入水部。有五色﹔惟白雲可治病﹐唐守時言﹕凡髙山大川﹐悉有雲气﹐五嶽名山﹐多出云。山曾取之餉客﹐其取云法﹐用金漆盒﹐蓋上鑿一孔﹐以木塞之。俟天气晴朗﹐黎明往山巖石畔覓之﹐見地上有白雲如綫者﹐如筍者﹐茁土而出﹐卽云苗也。急以盒蓋孔對其气﹐使盡入其中﹐以木塞口。收必須白雲﹐如雪色﹐有香气如梅蘭﹐方合用。其他雜色云﹐多帶艸土气﹐黑雲尢腥﹐多帶怪物﹐不宜盒取。放云之法﹕擇淨室﹐須四面有窗者﹐通上下用紙裱糊﹐勿令泄气﹐然後將云盒居中去塞﹐則云自出﹐悠揚渙散﹐芬芳四繞﹐可以醒脾胃舒肝郁而和經絡﹐令人有然出塵之想。

治啞瘴。余澹庵云﹕滇廣山瘴﹐有一種人受之終身不能語﹐名曰啞瘴。惟聞白雲之气﹐久久自引毒外出﹐可以全愈。

血臌水腫﹐聞雲气漸消。

卷一水部

鹵水

苦碱無毒﹐治大熱﹐消渴去煩﹐除邪下蠱毒﹐柔肌膚﹐去濕熱﹐消痰﹐磨積塊垢膩﹐多服損人。﹝食纂﹞綱目有鹽膽水﹐乃已燒成鹽復瀝下之苦鹵﹐一名鹵水。此乃取於鹵地﹐瀝以燒鹽之用﹐與鹽膽水不同。

卷一水部

竹精

汪東藩醫奧云﹕毛竹內剖之﹐新竹多有水﹐乃竹精也。以不臭色淸者入藥佳。

治汗斑﹐以雞毛蘸水刷上﹐立退。

五月五日雨﹐剖竹得水﹐名神水。

卷一水部

古刺水

帶經堂詩話﹕左公蘿石手書一帖云﹕乙酉年五月﹐客燕之太醫院﹐從人有自市中買得古刺水者﹐上鐫永樂十八年熬造古刺水一罐﹐淨重八兩﹐罐重三斤﹐內府物也。按﹕左詩中﹐有再拜嘗此水﹐含之不忍咽句﹐則此水未嘗不可服食也。又云﹕瓶中古刺水﹐制自文皇年。制之扃天府﹐元石流淸泉。列皇飲祖澤﹐旨之如羹然。繹詩意﹐又似常服所制﹐亦不止十八瓶也。

刺水用錫罐貯之。上朱刻永樂二年熬造﹐罐重二斤﹐水八兩﹐香气酷烈。據此﹐則古刺水又如是之多﹐罐面以錫﹐刻字塗朱﹐其曰二年﹐則又在前﹐或明時內府有此制耳。

何氏辟寒錄云﹕古辣本賓橫間墟名﹐以墟中之泉釀酒。埋之地中﹐日足取出﹐名古辣泉。

色淺紅﹐味甘﹐不易敗﹐此或另一種也。按輿地誌﹐賓橫在廣西南寧界。陳墨樵苕水札記云﹕姚履中坦爲予言﹐余杭一舊家﹐祖遺一錫瓶﹐制極精致﹐面刻三楷字云古刺水。口封固極密﹐搖之有水聲﹐相傳數世﹐亦不知何用。薛澱山洪云﹕嚴嵩抄家籍二有此﹐其涼沁骨﹐蓋暑月以涼體者。李覲王日記云﹕予館河東裴氏﹐其家有古刺水一罐。系銅制﹐髙四寸﹔圍一拱﹐身圓面平﹐狀如花鼓﹐銅質靑黃四圍牢鑄永樂二十一年十月鑄古刺水一罐﹐罐重三斤﹐水重八兩﹐共二十二字﹐字皆陰文。據云﹕世宦鄭氏舊物也。鉆銅取水﹐可療瞽疾。朱退谷曾於陜西陳渭野處﹐見古刺水一瓶﹐云是海壇鎭張傑家物﹐其制上大而下小﹐圓如瓶式﹐四圍無痕迹﹐搖之有水聲﹐面微有小鉆孔﹐言曾有富瞽持十金欲售之以治目﹐方取鉆鉆孔﹐天大霹靂﹐因懼而止﹐然此物亦神矣。孫雍建云﹕古刺地名。古刺水乃三寶太監所求得之物﹐天下止有十八瓶。其瓶以五金重重包裹﹐其近水一層﹐乃眞金也。水色如醬油而淸﹐光可鑑﹐以火燃之如燒酒有焰者眞。其性大熱﹐乃房中藥也。婦人飲之﹐香沁骨肉。

性涼﹑澤肌膚﹑明目﹑療靑盲﹑開瞽﹑功同空靑﹐治熱癥有效。以茶匙滴汁入湯浴﹐能令香气透骨不散。按﹕古刺水據薛氏言性涼﹐可治熱疾。孫氏言性大熱﹐止可入湯沐﹐不可服。

今是物世𨿽有之﹐但市充貢品﹐價值千金﹐不聞有服試之者﹐故並附孫說以俟考。又葉東表言﹕古刺水手蘸少許﹐入鼻中﹐能驟長精神﹐彊骨力﹐其香气蓋能和血通竅﹐昔未有鴉片煙以前﹐惟用此。後因呂宋有鴉片﹐而人遂不知用古刺水﹐緣水貴而鴉片賤﹐故人爭用賤者﹐其實功效相仿﹐房中術法更勝於服。

卷一水部

彊水

西洋人所造﹐性最猛烈﹐能蝕五金。王怡堂先生云﹕其水至彊﹐五金八石皆能穿漏﹐惟玻璃可盛。西人造彊水之法﹐藥止七味﹐入罐中熬煉﹐如今之取露法﹐旁合以玻璃瓶而封其隙﹐下以文武火疊次交煉﹐見有黑气入玻璃瓶中﹐水亦隨气滴入﹐黑气盡﹐藥乃成矣。此水性猛烈﹐不可服食。西人凡畫洋畫﹐必須鏤板於銅上者﹐先以筆畫銅﹐或山水人物﹐以此水漬其間一晝夜﹐其漬處銅自爛﹐勝於雕刻。髙低隱顯﹐無不各有肖其妙﹐銅上有不欲爛處﹐先用黃蠟護之﹐然後再漬﹐俟一周時﹐看銅有爛痕﹐則以水洗去彊水﹐拭淨蠟迹﹐其銅板上畫已成。絕勝鐫鏤﹐且易而速云﹐入藥取其气用。

治癰疽拔疔。謝天士云﹕凡癰疽已潰或未潰﹐用彊水可蝕惡肉﹐勝於砂﹐只須置彊水於玻璃瓶內﹐以瓶口對癰疽上﹐掩少時﹐其藥气自升入患處﹐疽肉變白而腐﹐毒亦拔出﹐然後再敷他藥治之。疔有根﹐亦以此治法﹐則根自爛出。

物理小識﹕有水﹐剪銀塊投之﹐則旋而爲水﹐傾之盂中﹐隨形而定﹐復取水歸瓶﹐其取水法﹐以琉璃窯燒一長管﹐以煉砂取其气道。朱公爲餘言之﹕崇禎庚辰進坤輿格致一書﹐言采礦分五金事﹐工省而利多。壬午﹐公鴻寶爲大司農﹐亦議之。而政府不從﹐今日番甚少﹐但有气﹐眞番乃能幹汞。按此水取彊水也﹐特古今異名耳。

卷一水部

刀創水

出西洋﹐不知何物合成﹐番船帶來﹐粵澳門市之。

治金創﹐以此水塗傷口﹐卽斂合如故。

卷一水部

鼻沖水

出西洋﹐舶上帶來﹐不知其制。或雲樹脂﹐或云艸汁﹐合地溲露曬而成者。番舶貯以玻璃瓶﹐緊塞其口﹐勿使泄气﹐則藥力不減﹐气甚辛烈﹐觸人腦﹐非有病不可嗅。島夷遇頭風傷寒等癥﹐不服藥﹐惟以此水瓶口對鼻吸其气﹐卽徧身麻顫出汗而愈。虛弱者忌之。宜外用﹐勿服。治外感風寒等癥﹐嗅之大能發汗。

卷一水部

丹砂水

仙神隱﹐有造丹砂水法﹕丹砂一斤﹑石膽二兩﹑硝石四兩﹐以小口瓷罐﹐漆固其口。

埋地中四十九日﹐出視成水﹐則藥成矣。若未化再埋。又法﹕用竹筒盛亦可。

味苦﹐服之延年。殺精魅﹑卻惡鬼﹑養精神﹑安魂魄。

卷一水部

曾靑水

神隱云﹕制同丹砂﹐不用石膽﹐易以汞二兩﹐藥用洗眼。亦可服。

止目痛﹐收風淚﹐久服輕身不老。

卷一水部

白鳳漿

痘學眞傳有造白鳳仙漿法﹕用單葉白鳳仙花﹐采閉壇中令滿﹐以篛封口。再將泥搪之﹐埋土內二三十年方取用。壇中花悉化成水﹐割去滓腳﹐其淸水卽鳳漿也。另貯瓷瓶聽用。

性大寒﹐治痘疹焦陷不救者﹐藥內加一茶匙服之﹐立能回焦更生﹐痘不可多用﹐疏痰﹐解一切火毒﹐大有奇功。

卷一水部

天蘿水

救生苦海﹕霜降後﹐擇粗大絲瓜藤掘起根三四寸﹐剪斷﹐插瓶中一夜﹐其根中汁滴入瓶內﹐名曰天蘿水。封固埋土中﹐年久愈佳。

治雙單蛾﹐飲一杯卽愈。又可消痰火﹐化痰成水﹐解毒如神。兼淸內熱﹐治肺癰肺痿更效。

肖山有一老嫗家﹐市肺癰藥水﹐三服立愈。門如市﹐已數世矣﹐王聖兪曾得其方述之﹐卽此水也。於立秋日取存甕用。愈陳愈佳。

卷一水部

黃茄水

梁侯瀛集驗方﹕秋天黃老茄子﹐不計多少﹐以新瓶盛埋土中﹐一年化爲水﹐取出聽用。

治大風熱痰﹐能消痰成水﹐用茄水和苦參末爲丸﹐桐子大﹐食後及臥時黃酒送下三十丸。

甚

卷一水部

梅子水

秋泉祕錄有造梅子水法﹕用大梅子三五十个﹐搗碎﹐入有嘴瓶內﹐加鹽三兩﹐入河水浸過二指﹐日取蜒蚰投入﹐多多益善﹐經年更佳﹐凡毒將水搽之卽消。

治諸毒惡瘡。

卷一水部

櫻桃水

梁侯瀛集驗良方﹕春日鮮櫻桃收數斤﹐盛在瓷瓶內﹐封口﹐放在涼處﹐發過成水﹐濾出渣﹐治凍瘃瘡神驗。將水搽在瘡上卽愈。若預搽面﹐則不生凍瘃。

疹發不出﹐名曰悶疹﹐用櫻桃水一杯﹐略溫灌下﹐垂死者皆生。不藥良方。

卷一水部

各種藥露

凡物之有質者﹐皆可取露。露乃物質之精華。其法始於大西洋﹐傳入中國。大則用甑﹔小則用壺﹐皆可蒸取。其露卽所蒸物之气水﹐物𨿽有五色不齊﹐其所取之露無不白﹐只以气別﹐不能以色別也。時醫多有用藥露者﹐取其淸冽之气﹐可以疏瀹靈府﹐不似湯劑之膩滯腸膈也。名品甚多﹐今列其常爲日用知其主治者數則於左﹐余俟續考以補其全。

金銀露﹕乃忍冬藤花蒸取﹐鮮花蒸者香﹐幹花者少遜﹐气芬郁而味甘﹐能開胃寬中﹑解毒消火﹑暑月以之代茶﹐飼小兒無瘡毒﹐尢能散暑。金燦然藥帖云﹕金銀露專治胎毒﹐及諸瘡痘毒熱毒。廣和帖云﹕淸火解毒﹐又能稀痘。

薄荷露﹕鮮薄荷蒸取﹐气烈而味辛﹐能涼膈發汗﹐虛人不宜多服。金氏藥帖﹕淸涼解熱﹐發散風寒。

玫瑰露﹕玫瑰花蒸取﹕气香而味淡﹐能和血﹐平肝養胃﹐寬胸散郁﹐點酒服。金氏藥帖﹕專佛手露﹕佛手柑蒸取﹐气香味淡﹐能疏膈气。金氏藥帖﹕專治气膈﹐解郁﹐大能寬胸。

香櫞露﹕香櫞蒸取﹐气香味淡﹐消痰逐滯﹐與金桔橙露同功。

桂花露﹕桂花蒸取﹐气香﹐味微苦﹐明目疏肝﹐止口臭。金氏藥帖﹕專治齦脹牙痛﹐口燥咽茉莉露﹕茉莉花蒸取﹐气香味淡﹐其气上能透頂﹐下至小腹﹐解胸中一切陳腐之气﹐然止可薔薇露﹕出大食﹑占城﹑爪哇﹑回回等國。番名阿剌吉。灑衣經歲其香不歇﹐能療心疾﹐以胸膈鬱气。又一種內地薔薇露﹐系中土薔薇花所蒸﹐專治溫中達表﹐解散風邪。

蘭花露﹕此乃建蘭花所蒸取者﹐气薄味淡﹐食之明目舒郁。

雞露﹕道聽集云﹕雞露能大補元气﹐與人參同功。男用雌雞﹐女用雄鷄﹐一年內者﹐名童子雞﹐可用。若兩年者﹐肉老質枯﹐不可蒸露﹐入藥須選童子雞。以繩縊死﹐竹刀破腹﹐醇酒洗去毛及腹中穢物﹐勿見水﹐蒸取露飲之﹐气淸色白﹐望之如有油。气味甘﹐消痰益血﹐助脾長力﹐生津明目﹐爲五損虛勞神藥。

米露﹕以新鮮白米﹐勿用陳久者﹐蒸取﹐色白气淸﹐如蓮花者。大補脾胃虧損﹐生肺金如神姜露﹕辟寒﹐解中霜霧毒﹐驅瘴﹐消食化痰。

椒露﹕鮮椒蒸取﹐能明目開胃﹐運食健脾。

丁香露﹕气烈﹐味微辛﹐治寒胃痛。

梅露﹕鮮綠萼初放花采取蒸露﹐能解先天胎毒。六月未出痘小兒﹐和金銀露食之﹐極佳。

周櫟園閩小記﹕海澄人蒸梅及薔薇露﹐取如燒酒法﹐酒一壺﹐滴少許便芳香。

骨皮露﹕地骨皮所蒸﹐解肌熱骨蒸﹝金帖﹞﹐一切虛火﹝許帖﹞。

藿香露﹕淸暑正气。

白荷花露﹕治喘嗽不已﹐痰中有血﹝金帖﹞。止血消瘀﹐淸暑安肺﹝廣和帖﹞。

桑葉露﹕治目疾紅筋﹐去風淸熱﹝金帖﹞。

夏枯艸露﹕治瘰鼠﹐目痛羞明﹝金帖﹞。

枇杷葉露﹕淸肺寧嗽﹐潤燥解渴﹝金帖﹞。和胃﹝許帖﹞。

甘菊花露﹕淸心明目﹐去頭風眩暈﹝廣和帖﹞。

卷一水部

禦溝金水

集效方有治禦溝金水法﹕用篾籮八隻﹐髙二尺﹐取山上淨土﹐裝八籮內﹐用瓷缽八个盛之﹐取童便八桶﹐傾入七籮土內淋下﹐上以井花水推之﹐共傾在一籮土內﹐如淋少﹐再用淸推前七籮淋下﹐又加上一籮內﹐待他一夜淨淋下水三五碗﹐以瓷罐收貯﹐外用井水養之﹐但遇此癥﹐待口中要茶喫﹐將此水半杯溫服卽安﹐至重不過三七次立愈。

性平﹐味微鹹帶甘﹐治男婦骨蒸﹐幹血勞﹐童子勞﹐晝夜發熱至緊﹐不肯服藥﹐此水不比尋

卷一水部

起蛟水

徽州張宇南言﹕其地多山﹐每春夏之交久雨﹐有起蛟之患。村人習見勿異也。蛟初起一二日間﹐地中先有聲﹐隱隱如雷鳴﹐或如牛吼﹐至期﹐土中輒陷出一小穴如豆大﹐水從穴出﹐直上一二尺如箭﹐已而漸升漸長﹐長至檐隙與澑合﹐則水勢乃大﹐下穴亦漸大如碗孔﹐蛟入鰍鱔形﹐從穴出﹐乘水而上﹐過檐則形變大﹐乃飛越奔騰而去﹐屋宇亦無害。惟相隔一二里許田禾間有傷損者﹐爲山水沖刷而然﹐此水初起一二尺時﹐山人以瓶盎之屬接取食之﹐力大無窮。蓋出蛟口中含吮﹐精力貫注﹐直逼而上﹐其全身之力﹐盡在此水﹐故人亦不能多食﹐壯健者三盞﹐卽腹脹不能再飲。土人以釀酒﹐更壯精力﹐可已虛勞。

單杜可云﹕蛟初起時﹐水如箭﹐淸如泉脈﹐漸湧而髙﹐必合天雨水﹐則勢大而能飛騰。

蛟出﹐穴口始泛出水﹐名曰發洪。若初起時﹐用河水一勺灌入其穴﹐則蛟水自回﹐便不能出穴﹐或取婦人月經穢布塞之亦止。若人服蛟水作脹﹐用千里長流河水煎服之﹐亦可解也。

壯筋骨﹑健腰膝﹑已虛勞﹑除驚悸﹑殺虫蠱屍疰鬼疰﹑遁屍邪气﹑浴瘡疥﹑虛弱者以代水煎滋補藥良。性升﹐能直透巓頂。

卷一水部

混堂水

混堂﹕今浴池燒水浴者﹐人多則穢濁積垢使然。人气燻漬﹐體虛者觸之昏暈﹐名曰暈堂。毛得人气通洽也。

洗疥癬﹑通淋濁。

蛇鱗纏身。劉羽儀驗方﹔飲浴湯水﹐便可解毒。

發痘。杭士元方﹔痘出八九日黑陷﹐用混堂水煎藥立起。

卷一水部

雞神水

太元玉格新書﹐有造雞神水法﹐眼科要覽選其方。制法﹕擇大蘿卜一个﹐開一大孔﹐須近莖邊一頭開﹐勿傷其根﹐方可活。孔內入雞蛋一枚﹐仍種地上﹐俟其發葉長成﹐取雞蛋內水點眼﹐其明如童。

明目去障。

卷一水部

日精油

泰西所制﹐本艸補云﹕其藥料多非中土所有﹐旅人九萬里攜至中邦﹐決非尋常淺效﹐勿輕視焉可也。治一切刀槍木石及馬踢犬咬等傷﹐止痛斂口﹐大有奇效。用法﹕先視傷口大小若何﹐其長闊而皮綻﹐先以酒洗拭淨﹐隨用綫縫﹐大約一寸三﹐縫合不可太密。傷口小者﹐無用縫矣。旣縫﹐以酒又洗拭淨﹐將潔淨瓷器盛油烘熱﹐以男人所穿舊綿布﹐取經緯長短﹐以傷口爲度﹐逐縷蘸油﹐貼滿瘡口。又以男人所穿舊布包裹﹐忌用女人所穿者﹐至三四日後解開﹐潤油少許﹐如前包固﹐數日卽愈。如傷久血幹﹐略爪破或刀刮﹐俾令血水以通藥气﹐如前包固。但血多則至流藥﹐故無血不可﹐多血亦不可也。傷處忌水與口涎﹐最宜防之﹐若傷以已含膿及骨折者﹐此油無益﹐不必用矣。如心腹耳鼻手足及各處骨節疼痛﹐果屬風寒﹐非關燥熱﹐則此油可治。問的痛之所﹐以油揉擦極熱爲度﹐然後以男人所穿舊布包裹﹐當用藥﹐須坐密室﹐切勿見風﹐並忌食寒冷等物﹝本艸補﹞。

卷二

火部

﹝二十一種附二十二種﹞

卷二火部

陽火陰火

火有陰陽﹐乃太極之妙蘊。人盡以火爲純陽﹐不知有陰火﹐惟聖人知之。故離卦中虛﹐陽中有陰也。坎卦中實﹐陰中有陽也。火地生物亦然﹐陽火無質﹐以物爲質﹐然後寄其形以燃物。陰火有質﹐不必寄形於物﹐而不能盡焚諸物。蓋陽火乃火之魂﹐屬陽。气熱。陰火乃火之魄﹐屬陰。气不熱。瀕湖統十二火以分陰陽﹐其曰天之陽火二。太陽火﹐星精飛火。地之陽火三﹔鉆木火﹐擊石火﹐戛金火。人之陽火一﹔丙丁尹火。夫太陽炙背卽暖﹐星精火有光有聲﹐其墜地之初﹐如燔石﹐手不可近。鉆木之火﹐鉆與木皆熱有煙。擊石戛金﹐必兩物摩蕩﹐熱則火出﹐皆有火气。人身君火所呵出之气﹐天𨿽極寒﹐而人气無不熱﹐此皆陽火。爲火之魂﹐气𨿽熱﹐必寄形於物乃燃﹐故水晶取日中之火﹐承艾而煙起﹐火殃爲飛星之精﹐入土乃起焚房屋。鉆木擊石戛金﹐非物受其火不能存也。人身丙丁火能解犀角﹐散積陰之气﹐已不啻寄其身而焚之也。其气皆猛烈可知。其曰天之陰火二﹔龍火﹐雷火。地之陰火二﹔石油火﹐水中火。人身之陰火二﹐命門相火﹐三味眞火。龍火不能焚物﹐止能焚砂石。蓋龍本純陽﹐而火反陰者﹐以陽爲體﹐以陰爲用也。雷火不能焚物﹐能焚金鐵。蓋雷之擊物必有聲﹐其用屬陽﹐而其體屬陰也。砂石本土之餘气﹐爲先天火﹐結以陽體﹐焚之金鐵﹐爲水之母。本陰精而卽以陰體熔之﹐此五行生克之妙也。石油能於水中生火﹐凡水中一切物﹐非石油不能焚之﹐水中火本咸精﹐故海水入夜則明。至陰之气不能焚物也。命門相火卽人身欲火﹐與三味眞火皆能自焚。不能焚物﹐此皆陰火。爲火之魄﹐气不熱﹐不必寄形於物﹐而有能焚不能焚之別。非若陽火之遇物無不消熔也。瀕湖僅列其名﹐又不晰言其故﹐且其主治功用﹐又皆晦之。故特爲詳述以補。

卷二火部

太陽火

除濕止寒﹐舒經絡﹝痼冷﹐以體曝之﹐則血和而病去。冬月以舊帛曬﹐受陽气﹐覆體﹐皆能卻疾﹞。補脾養胃﹝作醬日曬﹐受日气多﹐人食之﹐多補脾胃﹞。久服長生﹝養生家有服日光法﹞。

卷二火部

星精飛火

辟伏屍﹝陳子靜養生注云﹕火殃卽流星之精﹐入土中﹐其地有伏屍皆遠去﹞。增志慮聰明。﹝談道錄﹐有制星精米法﹐以白米露星月下﹐百日﹐承受星精﹐小兒食之﹐多聰明﹐增神智﹐且辟邪除瘧﹞

卷二火部

鉆木火

除瘟疫﹐卻四時不正之气。周禮司掌火政﹐四時變火以救時疾﹐卽此。殺精魅。凡一切山魈木怪﹐年老精魅﹐用千年古柏﹐不得以凡火燃﹐須鉆木按時取火燃之。

沈云將食纂﹕楡柳火助養生之气﹐利肝膽﹐調筋脈﹐棗杏火消蕃茂之气﹐養心血﹐通神明﹐柞火斂耗散秉元淸﹐利肺而滋本源﹐制陽而結髓﹐槐檀火補腎臟﹐益陰血﹐使徧體調和﹐周身通暢。桑柘火補脾胃﹐壯眞元。

卷二火部

擊石火

宜鍼灸百病﹐取其含陰气於陽中﹐有太極之妙。張石頑以石取火爲陰火﹐云不宜以之灼艾﹐以太陽取於陽燧者爲陽火。宜灸病。不知石𨿽陰質﹐非眞火蘊結則不成形。凡石中皆有火﹐火石較他石尢火多而易取者﹐以此石獨受太陽之气濃也。石陰而火陽﹐必受擊乃出﹐火多者且有炸聲﹐若陰火則無聲矣。故瀕湖列爲地之陽火﹐石頑以爲陰火﹐未免拘墟之見耳。

卷二火部

戛金火

能散鬼燐野祟﹐戛金取火照之﹐卽滅迹。

卷二火部

人身君火

卽人元气﹐能救卒死魘死﹐以口布气度之卽生﹐散鬼气﹐呵气吹之卽滅。發痘﹐凡陰寒不起不漿者﹐用壯健人气呵之﹐卽起發紅活﹐漿行而毒化。止腹痛腹瀉﹐老年人多有气弱受寒﹐患此者﹐用壯年人以手搓極熱﹐頻互掩其臍﹐使手中熱气透入丹田自愈。此借君火之力也。

卷二火部

龍火

龍起石中﹐石內必有焦裂處﹐乃龍口火所燒也﹐刮其石末煎湯﹐治痞膈如神﹐以石受龍火之

卷二火部

雷火

其震木有硫黃气者﹐得雷火之气也。能治驚癇邪祟﹐合辟瘟丹加用最妙。

卷二火部

石油火

有毒﹐不宜物。以紙撚蘸油點火照瘡﹐可引毒外出。

卷二火部

水中火

著體能漬肉腐爛﹐可摩風气。

卷二火部

相火三味火

凡人皆不能運用﹐惟有道之士能運以療病﹐起死回生。相火能結舍利﹐成堅固子﹐三味火能殺精魅。

卷二火部

黃金火

以金器燒紅烙肉上﹐能止血。凡人神所在﹐誤鍼出血不止者﹐燒金器烙之﹝選元方﹞。

卷二火部

煤火

本經逢原云﹕北方炊食多用煤火﹐以地屬坎﹐足勝其气﹐且助命門眞火。食煤火長气於陰﹐所以膂力彊壯﹐南人食之多發癰毒。受其毒者﹐以汁解之。然煤火處置大缸水於旁﹐則毒從水解。南方炊食多用薪火﹐人食薪火﹐長气於陽。气多輕浮不實﹐不似北方之稟气剛勁也。然近日南方亦產煤﹐薪價日昂﹐市井多有用煤者﹐其煤在浙省則出於衢嚴﹐湖州較北﹐煤堅細﹐以之代薪。瓦斯亦減薄﹐甚有如薪炭無臭气者﹐名曰香煤。出太湖山中﹐綱目石部收烏金石﹐卽煤也。其主治多言其質之用﹐而火部又不收煤火﹐故爲補之。用以香煤爲佳。

烹一切食物﹐能和脾胃。滋气力﹑通腎气﹑助陽道。婦人暖子宮。雜煤臭煤有毒。

卷二火部

藤火匏火

藤乃木本。各種山藤﹐性最蔓延﹐喜束物﹐故爲火亦如其本性。匏屬皆瓠類﹐艸本也。

蔓皆中空﹐而長養最速﹐其性行甚捷。今徽人作花炮者﹐其藥綫必用壺盧炭﹐取其疾速勝於杉柳梢﹐同一藤也。而艸木之性不同如此。

藤火﹕宜煎臌脹水腫四肢諸病等藥。

匏火﹕宜煎救急諸藥﹐取其頃刻能達經絡也。

卷二火部

荷梗火

荷梗入秋﹐人多采取積之﹐使幹爲薪。入鑊煮肉﹐則精者反浮﹐肥者反沈﹐入藥用其火气﹐能通肝肺二竅。宜煎一切轉脬交腸藥﹐能正倒陰陽之气。

卷二火部

稻麥穗火

稻穗火﹕烹煮飲食﹐安人神魂﹐利五臟六腑。糯稻穗尢峻烈。﹝盧鏜日記﹕鳥槍用糯殼炭﹐取其熔鐵力速﹐見風鉛子不凝﹐其能久住之力如此。﹞麥穗火煮飲食﹐主消渴咽漧﹐利小便。

卷二火部

松柴火

煮飯益人﹐壯筋骨。煎茶不佳﹝食纂﹞。松卵火﹐煎茶美﹐以能聚茶力﹐使不解散眞味。

卷二火部

櫟柴火

櫟柴煮豬肉食之﹐不發風。煮雞鵝鴨魚鮏等物﹐易爛且良。

卷二火部

茅柴火

炊煮飲﹐主明目解毒﹝食纂﹞。

卷二火部

燒酒火

酒本米曲之精華﹐屬陽。燒酒則又爲酒之精華﹐乃陽中之陽。燃之色綠﹐陽極陰生之象﹐與石硫性同﹐皆以陽爲體﹐藏陰於用也。故其光照人面﹐皆作靑灰色﹐照魑魅則不能遁形﹐以陰爲用者多含毒。今人率以此酒冬月爲大碗﹐用以物代炭火。久食則發癰毒。默受其毒而不覺﹐然維藏寒者宜之﹔气能透達骨髓﹐軟堅燥濕﹐燻衣著之﹐能發骨髓中汗。

卷二火部

魚膏火

海上人多取魚膏爲油﹐代菜豆油用。其油割海鰍腹中脂或取其肉﹐並煉爲膏﹐燃之照夜﹐然煙重气腥﹐多昏目損神。秦始皇墓中以鯢膏爲燈﹐卽此。後人多解爲人魚者誤也。

辟蚊蛾﹑燻竹木除蠹。

卷二火部

油火

乃刺脂肉所熬油。山左大者如貓﹐山人獲取之﹐熬其脂肉﹐可得油斗許﹐用以照夜﹐光明皎沏同白晝﹐比蠟猶明。此油可入神燈照用﹐按脂可烊鐵﹐骨能縮人筋骨﹐其性峻利可知。入神燈﹐其气照毒﹐能箍毒使小。

卷二火部

丹藥火

錦囊祕授有制救苦丹法﹕眞麝香一錢﹑劈砂水飛二錢﹑好硫黃三錢﹑各研極細﹐先將硫黃化開﹐次入麝砂二味﹐離火攪勻﹐在光石上攤作薄片﹐切如米如粞二樣小塊﹐貯瓶勿泄气。治病﹕將藥安患處﹐以燈火點著﹐候至火滅﹐連灰罨在肉上﹐立見痊愈。重者用米粒大﹐輕者用粞粒大﹐安放銅錢眼內﹐香火燃之﹐只須一炷﹐不必復灸。如若患處闊大﹐連排數炷﹐一起灸之﹔且灸時不甚熱﹐亦不甚疼﹐灸後並不潰膿﹐一茶之頃﹐痼疾如失﹐系觀音佛所授﹐眞神方也。又海上仙方亦有救苦丹﹐其法﹕用麝五分﹑朱砂水飛錢半﹑硫黃五錢﹑樟腦錢半﹑俱爲細末﹐入銅器內﹐文武火烘烊﹐取其冷定﹐敲碎如米粒大用﹐能治各種風痺跌撲癰疽﹐初起有效。敏按﹕此丹藥諸火爲人工制造﹐本非天生藥料﹐然本艸中又不得不載造釀一類﹐卽瀕湖火部收載神鍼之意也。因與神燈火並錄﹐以補李氏所未述。

治一切風寒濕气流注作痛﹐手足攣﹐小兒偏搐﹐口眼斜。婦人心腹痞塊攻疼﹐無分年深月久﹐皆可用。

卷二火部

蓬萊火

茅昆來家傳醫要有蓬萊火法﹕西黃﹑雄黃﹑乳香﹑沒藥﹑丁香﹑麝香﹑火消各等分。去西黃﹐加硼砂﹑艸烏﹐皆可。用紫棉紙裹藥末﹐撚作條﹐如官香粗﹐以緊實爲要。治病翦二三分長一段﹐以粽粘粘肉上點著﹐不過三次卽除根。若點穴不差﹐灸至藥盡﹐皮肉發爆﹐病卽立愈。每次三狀﹐重者不過三次卽除根﹐不復再發。灸後忌豬肉﹐待瘡平復再食﹐此茅氏家傳五世試效神驗方也。

治風痺跌撲瘰﹝俱按患處灸﹞。水脹膈气胃气﹝按穴灸﹞。

卷二火部

陽燧錠

趙氏集要﹕古有烙法﹐今罕用之。不但粗工不知用法﹐抑且患者見之駭然﹐故以此代之。

法用幹蟾酥銼薄片焙研﹐朱砂水飛﹑川烏﹑艸烏各五分﹐僵蠶一條﹐各研細。將硫黃一兩五錢置勺內﹐微火熔化﹐入藥末攪勻﹐急攪爲要﹐遲則凝矣。傾入瓷盆內﹐速成片﹐待冷收用。用時取甜瓜子大一塊﹐上尖下平﹐先將棗肉擦患處﹐粘藥於上﹐香火點著﹐卽起火焰﹐五壯七壯九壯﹐隨癥施之。灸畢卽飲米醋半酒杯﹐候起小泡﹐綫鍼穿破﹐出黃水些須﹐膏藥蓋住﹐其毒卽消﹝此方遺寫冰片麝香二味﹐原稿眉注﹞。

治濕痰流注。附骨陰疽﹑寒濕瘡毒﹑經久不消﹐內潰不痛者﹐能使未成卽消﹐已成卽潰﹐已潰卽斂。如若風痺﹐用竹箸點之﹐有酸痛處﹐筆蘸墨記之﹐照墨上灸。若腿膝疼痛﹐灸鬼眼穴。諸瘡初起﹐灸三五壯卽瘥。

卷二火部

神燈火

外科有神燈照法﹕用朱砂雄黃俱研水飛﹑血竭﹑沒藥篛烘去汗﹐各二錢﹑麝香四分﹑爲極細末﹐每用三分。以紅棉紙緊捲撚條﹐約長七寸﹐麻油潤透﹐以火燃著﹐須令患者坐無風處﹐將藥條離瘡半寸﹐自外至內﹐周遭徐徐照入﹐火頭向上﹐藥气乃入﹐毒卽隨火解散﹐自不內侵臟腑﹐不可太過﹐恐傷好肉。其瘡微微覺熱﹐心神卽爽﹐每日只燻一次﹐初用三條﹐每日加一條﹐加至四五條﹐勢卽漸減﹐然後每日減去一條﹐直燻至紅腫消盡爲度。燻後用後藥﹔艸新鮮采得者﹐搗爛﹐入陳年小粉等分﹐初起者﹔再加白鹽研細少許﹐打成稠糊﹐敷半寸濃﹐畱頭﹐必須敷過瘡暈三分﹐方能箍定毒根。瘡口之上﹐用大蔥葉滚水泡熱﹐扯開貼之。或膏蓋亦可﹐避風爲妙﹐自能拔出膿毒。如無鮮艸﹐以如意黃金散代之。集要云﹕神燈照法勿用太早﹐如瘡四五日間﹐形未成﹐毒未聚﹐驟用之﹐毒必內郁﹐反難外出。須用在八九日後﹐瘡勢已定﹐毒瓦斯已聚﹐未成膿腐之時﹐用此照之。未成者自消﹐已成者自髙﹐不起發者卽發﹐不腐潰者卽潰。若毒已潰﹐膿已泄者﹔不宜用。每日以豬蹄湯淋洗﹐或蔥頭煎湯洗亦佳。忌發物。

治一切腫毒﹐癰疽發背﹐能解毒活血﹐消腫散瘀。

卷二火部

火罐气

火罐﹕江右及閩中皆有之。系窯戶燒售﹐小如人大指﹐腹大﹐兩頭微狹。使促口以受火气﹐凡患一切風寒﹐皆用此罐。以小紙燒見焰﹐投入罐中﹐卽將罐合於患處。或頭痛則合在太陽腦戶或巓頂﹐腹痛合在臍上﹐罐得火气合於肉﹐卽牢不可脫﹐須待其自落。患者但覺有一股暖气從毛孔透入﹐少頃火力盡則自落﹐肉上起紅暈﹐罐中有气水出。風寒盡出﹐不必服藥。

治風寒頭痛﹐及眩暈風痺腹痛等癥。

卷二火部

煙艸火

沈云將食物會纂﹕煙以閩產者佳﹐燕產者次﹐石門產者爲下。春時栽植﹐夏時開花﹐土人除一二本聽其開花收種外﹐餘皆摘去頂穗﹐不使開花﹐並去葉間旁枝﹐使之聚力於葉﹐則葉濃味美﹐秋日取葉﹐用竹簾夾縛曝榦﹐去葉上粗筋﹐用火酒噴制。切葉細如發﹐每十六兩爲一封﹐貿易天下﹐其名不一﹐有眞建假建之分。蓋露頭黃二黃之別﹐近日北方制煙﹐不切成絲﹐將原曬煙片﹐揉成一塊﹐如普洱茶磚茶一般。用時揉碎作末﹐入煙袋中貯用。頂上數葉﹐名曰蓋露﹐味最美。此後之葉遞下﹐味降序。相傳海外有鬼國﹐彼俗人病將死﹐卽舁置深山中。昔有國王女病革﹐棄去之﹐昏憒中聞芬馥之气﹐見臥傍有艸﹐乃就而嗅之﹐便覺徧體淸涼﹐霍然而起﹐奔入宮中﹐人以爲異﹐因得是艸﹐故一名返魂煙。方氏物理小識﹕煙艸明萬曆末年有攜至漳泉者﹐馬氏造之﹐曰淡肉果。漸傳至九邊﹐皆含長管而火點吞之﹐有醉僕者。崇禎時嚴禁之﹐不止﹐其本似春不老﹐而葉大於菜﹐曝漧以火酒炒之﹐曰金絲煙。可以祛濕髮散﹐久服則肺焦。諸藥多不效﹐其癥令人忽吐黃水而死。粵志﹕粵中有仁艸﹐一曰八角艸﹐一曰金絲煙。治驗亦多﹐其性辛散﹐食其气令人醉。一曰煙酒﹐其種得之大西洋﹐一名淡巴菇﹐相思艸﹝物理小識﹐淡巴。姑或呼擔不歸﹞。閩產者佳。近出江西射洪永丰者亦佳。制成煙有生熟二種﹔熟者性烈﹐損人尢甚。凡患咳嗽喉癰一切諸毒肺病皆忌之。近蘭州出一種煙名曰水煙﹐以水注筒吸之。令煙從水過﹐云絕火毒﹐然煙味亦減。張良宇雲﹕水煙出蘭州五泉地種者佳﹐食其气能解瘴消臌﹐寬中化積﹐去寒癖﹐但不宜多食。其制法以砒夾香油炒成﹐故不能無毒也﹐近日粵中潮州出一種潮煙﹔其性更烈。姚旅露書云﹕呂宋國有艸名淡巴菇﹐一名金絲醺。煙气從管中入喉﹐能令人醉﹐亦辟瘴气﹐搗汁可毒頭虱。延綏鎭誌﹕煙艸其苗挺生如葵﹐葉光澤﹐形如紅蓼﹐不相對﹐髙數尺﹐三伏中開花色黃﹐八月采陰漧﹐用酒洗切成絲。而各省之有名者﹔崇徳煙﹑黃縣煙﹑曲沃煙﹑美原煙。惟日本之倭絲爲佳。百艸鏡﹕煙﹕一名相思艸﹐葉如菘菜﹐濃狹而尖﹐秋月起莖﹐髙者六尺﹐花如小瓶﹐淡紅色﹑產福建者良。用葉以伏月采者佳﹐生頂上者﹐嫩而有力﹐色嫩黃﹐名蓋露煙。

煙品之多﹐至今極盛。在內地則福建漳州有石馬煙﹐色黑﹐又名黑老虎。系油炒而成﹐性最猛烈﹐多食則令人吐黃水。浙常山有面煙。性疏利﹐消痰如神﹐凡老人五更咳嗽吐痰者﹐食之﹐嗽漸止﹐痰亦消。江西有射洪煙﹐性情肅導气。湖廣有衡煙﹐性平和﹐活血殺虫﹐可已虛勞。山東有濟寧煙﹔气如蘭馨﹐性亦克利。甘肅蘭州有水煙﹔可以醒酒。近日粵東有潮煙﹐出潮州﹐每服不過米粒大﹐性最烈﹐消食下气如神﹐然體弱者忌。長州張璐玉本經逢原云﹕煙艸之火﹐方書不錄﹐惟朝鮮志見之﹐始自閩人吸以祛瘴﹐向後北方借以辟寒﹐今則徧行寰宇﹐豈知毒艸之气﹐燻灼臟腑﹐遊行經絡﹐能無壯火散气之慮乎。近日目科內障丸中﹐間有用之獲效者﹐取其辛溫散冷積之翳也。不可與冰片同吸﹐以火濟火﹐多發煙毒。不可以藤點吸﹐恐其有蛇虺之毒也。吸煙之後﹐愼不得飲火酒﹐能引火气燻灼臟腑也。又久受煙毒而肺胃不淸者﹐以砂糖湯解之。蘭上徐沁著煙誡﹐載有祛煙虫方云﹕杜湘民說凡人食煙則腹中生虫﹐狀類蠅﹐兩翅鼓動﹐卽思煙以沐之﹐故終日食不暇給﹐久之虫日盛﹐而臟腑敗﹐疾大作﹐不可救藥。常有臨革喫煙而始瞑者﹐哀哉﹗其方用生豆腐四兩﹐戳數孔﹐黑砂糖二兩﹐加腐上﹐置飯甑中蒸之﹐使腐與糖融化﹐每思煙﹐輒進數匙﹐只三日後﹐其虫盡下﹐聞煙气則嘔不欲食矣。汪東藩云﹕近日有一種熟煙﹐閩人能制﹐其法以油炒煙片令黑﹐名黑老虎。又曰紫建﹐云食之香辣甘﹐一體而備三味﹐中其毒者﹐欲吐不得﹐須食北棗一二枚解之。凡煙種有山田之分﹐山種者味濃﹐田種者味薄﹐多艸气。張景嶽雲﹕煙艸味辛气溫﹐性微熱﹐升也﹐陽也﹐燒煙吸之能醉人。用時惟吸一二口﹐若多吸之﹐令人醉倒。久而後蘇﹐甚者以冷水一口解之卽醒。若見煩悶﹐但用白糖解之卽安。亦奇物也。吸時須開喉長吸咽下﹐令其直達下焦﹐其气上行則能溫心肺﹐下行則溫肝脾腎﹐服後能使通身溫暖微汗﹐元陽陡壯。用以治表﹐善逐一切陰邪寒毒﹐山嵐瘴气風濕﹐邪閉腠理﹐筋骨疼痛﹐誠頃刻取效之神劑。用以治裏﹐善壯胃气﹐進飲食﹐祛寒滯陰濁﹐消臌脹宿食﹐止嘔噦霍亂。除積聚諸虫﹐解鬱結﹐止疼痛﹐行气停血瘀。舉下陷後墜﹐通達三焦﹐立刻見效。此物自古未聞﹐近自我明萬曆時﹐出於閩廣之間﹐自後吳楚地土皆種植之﹐總不若閩中者﹐色微黃﹐質細﹐名爲金絲煙者﹐力彊气勝爲優。求其習服之始﹐則向以徵滇之役﹐師旅深入瘴地﹐無不染病﹐獨一營安然無恙﹐問其故﹐則眾皆服煙。由是徧傳。今則西南一方﹐無分老幼朝夕不能間矣﹐予初得此物﹐亦甚疑﹐及習服數次﹐乃悉其功用之捷。有如此者﹐因著性於此﹐然此物性屬純陽﹐善行善散﹐惟陰滯者用之如神。若陽盛气越﹐而多躁多火﹐及气虛气短而多汗者﹐皆不宜用。或疑其能頃刻醉人﹐性必有毒。蓋其陽气彊猛﹐人不能勝﹐故下咽卽醉。旣能散熱﹐亦必耗气。然煙气易散﹐而人气隨復﹐陽性畱中﹐旋亦生气。此耗中有補﹐所以人多喜服﹐未見其損者﹐以此。敏按﹕釋氏書言人乃山川火土之气和合以生﹐故脾胃亦受火土之气以養。煙本火土之精﹐人喜喫煙者﹐病重卽不食煙﹐以脾胃不受火土之气﹐故煙亦不受也。火土之气不特養陽﹐亦兼能生陽﹐所以妖鬼﹐多能喫煙。以無質吸無質﹐味之气也。至幹麂子閉土中多年﹐亦思得煙吸以融和其體。﹝開礦閉死穴中之人﹐久不爲出﹐亦不死﹐鑿礦者於山穴中遇之﹐呼爲幹麂子。見常中丞安宦遊筆記﹞。則知煙力之能走百絡通堅邃可知矣﹐凡煙气吸出﹐悠揚於外﹐陰爲鬼吸﹐人不見耳﹐故食煙之人多面黃不盡﹐耗肺而焦皮毛﹔亦因精气半爲鬼吸也。友人張壽莊己酉與予同館臨安﹐每晨起﹐見其咳吐濃痰徧地﹐年餘迄未愈﹐以爲痰火老疾﹐非藥石所能療。一日忽不食煙﹐如是一月﹐晨亦不咳﹐終日亦無痰唾﹐精神頓健﹐且飲食倍增﹐啖飯如湯沃雪﹐食飽後少頃卽易饑﹐予乃悟向之痰咳﹐悉煙之害也。耗肺損血。世多陰受其禍而不覺﹐因筆於此﹐以告知醫者。景嶽所云﹕特一偏之見﹐惟辟瘴卻佳。秋燈叢話﹕予堂叔疾﹐延一醫至﹐食畢茹煙﹐煙房大如升﹐容煙斤許﹐盡吸入腹﹐卽瞑目不語﹐欹椅仰臥﹐而气息闃如。眾大驚﹗其僕曰﹕無慮也﹔頃且蘇﹐俄唇動口翕﹐煙自口中噴騰而出﹐蓊然若雲霧﹐數刻始息。乃欠伸而起﹐張目四顧﹐曰﹕快哉。

晚食復如之﹐詢其僕曰﹕家居朝夕餐煙二次﹐俱以斤爲率﹐否則病﹐家人聞其言﹐懼而辭焉。其酷嗜之量﹐有如此者﹐辛溫。本艸從新云﹕治風寒濕痺﹐滯气停痰﹐山嵐瘴霧﹐其气入口﹐不循經絡﹐頃刻而周一身﹐令人通體俱快﹐然火气燻灼﹐耗血損年。藥性考﹕煙艸味辛性溫﹐開郁﹐燒吸解倦。罨傷止血﹐煙油有毒﹐殺虫最捷。諸虫咬傷﹐塗之病失。煙有毒﹐中其毒者﹐煎胡黃連合茶服之。汪東藩醫粵云﹕煙毒以黑砂糖和井水服之。延綏鎭誌云﹕性熱味辛﹐有毒。主寒濕胸膈痞滿﹐益津止饑﹐多食傷气。格致鏡原云﹕損容。

王桂舟云﹕煙渣入目﹐如以他物洗之﹐愈洗愈疼﹐必盲後已。須用亂髮或發纓緩緩揉之﹐卽愈。文堂集驗云﹕凡服至寶丹﹐須停煙茶酒飯一二時。按﹕至寶丹卽塘痧藥。

香港腳﹕同壽錄﹕香港腳痛不可忍﹐以致口眼斜﹑手腳如搐﹐不省人事﹐昏迷如死。用黃建煙二斤﹐炒熱﹐以坐桶盛入內﹐將腳解光﹐放入煙中出汗﹐少冷又炒熱﹐隔日一燻﹐七次卽金瘡止血﹕良朋匯集﹕以煙末敷之。

卷二火部

煙梗

陳良翰云﹕煙葉生者有毒﹐人食之卽中毒﹐發病難治﹔其莖更烈。登萊人用以毒魚。凡溪塘中大魚難捕者﹐用此法毒之﹔用煙莖幹濕俱可﹐銼碎﹐同靑胡桃皮搗爛﹐置水中﹐一飯間﹐大魚輒如醉浮水面﹐小者皆死。𨿽鰻鱺龜蝦鱉蟹蚌蛤之屬﹐一齊擊斃。其毒之猛烈如此﹐然以此造煙﹐則梗之味淡﹐迥不如葉之味濃。

卷二火部

煙葉

治腦漏。楊春涯驗方﹕煙葉半斤﹐曬漧﹐研極細末﹐調花露四兩﹐曬漧﹐用玫瑰餅再研吹入。喫蘭花煙成腦漏者﹐以白鯗脊骨燒煙燻之﹐數日愈。蘭花乃江西賈人帶來一種蘭子﹐卽澤蘭子也。气香烈﹐取其子研拌入煙﹐名曰蘭花煙。人食之作蘭花香﹐然其气竄上﹐往往入頂傷腦﹐易成腦漏。葉天士種福堂方﹕治風寒濕气﹐骨節疼痛﹐痿痺不仁。鶴膝風﹑歷節風﹑偏頭漏肩等癥。有見膏﹐中用新鮮煙葉搗汁﹐浸松香﹐曬漧入藥﹐亦取其气味以透利筋絡也。

毒蛇咬傷﹕慈航活人書﹕先避風擠去惡血﹐用生煙葉搗爛敷之﹐無鮮葉用幹者﹐研末敷﹐卽煙油煙灰皆可。不藥良方﹕治毒蛇及毒虫傷。用魚鮏艸﹑皺面艸﹑煙葉﹑艸決明等分﹐杵爛敷之。

辟臭虫﹕活人書用煙葉鋪牀代褥﹐或燒燻之﹐則臭虫盡絕。

卷二火部

煙桿

年久色黑毛竹﹐男子用者良。

秋燈叢話﹕新昌張姓﹐茹竹煙管五十餘年﹐色如漆而光可鑑﹐珍同拱璧﹐𨿽戚好不輕假也。

母病無藥餌資﹐質錢二緡﹐典主子患損病﹐諸藥罔效﹐或謂非多年竹煙管不可治。遂取張物截之數寸﹐煎湯服之愈。後酬張以巨萬金。陳毅齋云﹕煙桿𨿽受煙火燻漬之气﹐然非借人气津液漸漬之﹐必不酥透﹐其桿經男子食者﹐光澤可鑑。一經婦人口﹐便色暗不鮮明﹐且多直裂紋﹐又最忌糞﹐凡多年好桿持以上廁﹐能令光澀。若象牙桿便裂開走油不堪用﹐物性之相忌如此。

殺蠱毒傳屍癆﹑塗惡瘡﹑劈取中心油透而酥者﹔搗如糊塗瘡卽痂﹐或攤油紙上﹐貼治虫膈。

百艸鏡﹕毒蛇傷﹐先取婦人舊油頭繩紮住腫處﹐勿令腫上﹐再取耳垢封之止痛。隨用多年油黑竹煙筒桿﹐紫色者亦可。毛竹者佳。一段約長三寸﹐咀嚼咽汁﹐渣淡吐去﹐並取桿中之油搽患處﹐煙桿味辣﹐服之反甜﹐蛇毒亦隨解﹐痛止自愈。試效多人。凡蛇咬有蛇齒畱肉內者﹐煙油塗之自出。

婦人血崩﹕劉怡軒云﹕凡血崩諸藥不效者﹐用多年舊煙桿﹐紫色油透者佳。截一寸燒灰﹐黃

卷二火部

煙筒中水

俗名煙油。古今祕苑﹕煙油染衣﹐以瓜子水洗之卽去。同壽錄云﹕煙油入目﹐如小兒及好喫煙者誤犯之﹐若將別湯洗﹐愈洗愈疼﹐必至瞎而後已。須用亂頭髮或纓緩緩揉之卽愈。

解蛇毒﹐塗惡瘡頑癬﹐殺蠱。

毒蛇咬﹕劉羽儀驗方﹕取喫煙桿內脂膏﹐塗在咬傷處﹐用手指搓入肉中﹐痛卽止﹐最效。

蜈蚣咬﹕劉氏驗方﹕用煙筒內膏油﹐塗在咬處﹐或煙灰擦之﹐立止痛。

按﹕煙油一名煙膏﹐味辛微毒﹐陳貢士毅齋云﹕煙油乃五行之气相合而生﹐近日外丹家用以點藥金﹐又可益金色﹐術士隱其名﹐呼爲太極膏﹐又曰气泥﹐曰五行丹﹐剔以燃燈代油﹐則一切毒虫皆不近﹐入水蛟龍亦畏之。入藥﹐舊竹桿劈取者良﹐凡梅條﹑藤條﹑紫檀﹑烏木﹑老鸛艸及純銅﹑純銀桿中油﹐皆不及竹中者性良。惟象牙桿中煙油可殺蠱毒。閩有橄欖木煙桿﹐其中油可毒魚。至煙膏亦各隨所食煙質爲髙下﹐煙肆所市煙﹐俱以煙葉噴油打成塊﹐用鐵刨披作絲售之﹐此爲純葉不雜爲上品。更有打塊時夾素馨葉﹐雜以礬紅刨成絲﹐再加姜黃末以和其色者﹐其气燥烈損人﹐煙膏亦淡而薄﹐不及上品力濃也。海鹽朱進士醒庵云﹕煙油解蛇毒﹐初不甚信﹐後見里人獲一赤練蛇﹐長八九尺﹐粗如臂﹐口吐毒煙﹐一犬近之﹐蛇噓以气﹐卽腹裂死。一人戲以舊竹煙桿去頭嘴﹐以竹絲通出油﹐刺入蛇口﹐蛇嚙之卽瞑目閉口﹐身捲縮﹐俄復伸長﹐如是數次﹐直如繩而斃。始知其解毒殺虫之功﹐信不虛謬。諸城劉仲旭少府云﹕西北口外出一種毒虫﹐名曰蜢。狀如中土虻蠅﹐人出遇之﹐卽觸人面﹐不論何處被其觸者﹐亦不甚痛﹐頃覺眼眶四圍出細蛆﹐攢食睛膏﹐痛不可忍。彼土人治法﹕惟取煙桿四五枝﹐折取煙油﹐塗目內﹐忍痛片時﹐其蛆皆死﹐然後再用溫水洗去煙油卽愈。椿園聞見錄﹕撻拉巴哈臺卽準噶爾故地﹐夏多白蠅爲害﹐觸人畜眼角﹐輒遺蛆而去﹐非以膠粘之不出。按常中丞筆記云﹕西北臺站及伊芳犁等處﹐出一種野蠅﹐亂撲人面﹐若被其觸者﹐眼角內卽出蛆虫﹐痛癢異常﹐有因此成瞽者。土人多以煙油塗眼角治之。然疾愈後﹐目亦紅腫﹐數日不消。總不若蒙古治法﹔以魚膠一塊﹐向眼角粘出之﹐又不損目﹐較煙油爲佳。

卷二火部

煙筒頭中煤

濟急良方﹕治蜈蚣咬傷﹐取煙筒頭內硬煤擦之﹐立時止痛。

卷二火部

鼻煙

廣大新書有造鼻煙法﹕香白芷二分﹑北細辛八分﹐焙漧﹐豬牙皂角二分﹐焙漧研﹐薄荷二分﹑冰片三釐﹑幹煙絲爲君﹐幹絲一錢﹐必配福煙六七分許﹐上藥各爲細末﹐酌量配合﹐不必拘分兩﹐以色如棕色者佳。有內府造﹑洋造﹑廣造及土煙數種。鴨綠者最佳﹐玫瑰色者次之﹐醬色者爲下﹐陳久而枯者﹐不堪用。出洋中者﹐能追風發汗。香祖筆記﹕近京師有制鼻煙者﹐可明目﹐尢有辟疫之功。以玻璃爲瓶貯之﹐象牙爲匙﹐就鼻嗅之﹐皆內府制造。民間不及。張玉叔云﹕近有廣東來者﹐較內府造者尢勝。有五色﹐以蘋果色爲上。澳門紀略﹕西洋出鼻煙﹐上品曰飛煙﹐稍次則鴨頭綠色﹐厥味微酸﹐謂之豆煙。紅者爲下。常中丞筆記﹕鼻煙或冒風寒﹐或受穢气﹐以少許引之使嚏﹐則邪穢疏散﹐積懣亦解。若刻不少間﹐反有致疾者。煙有多品﹐總以洋煙爲最﹐取其滋潤不烈﹐所以爲佳。

通關竅﹑治驚風﹑明目﹑定頭痛﹑辟疫尢驗。

卷二火部

水煙

參看前煙艸條下

沈君士雲﹕水煙眞者出蘭州五泉山﹐食之性尢峻削﹐豁痰消食﹐開膈降气﹐惟慮弱者忌服。

亦解蛇虺毒。予家有姻戚饋食品﹐因天暮未暇食﹐置筐中經宿﹐爲蛇涎所漬﹐次日食之﹐舉家皆患嘔吐腹痛。惟一小僕免﹐詢之﹔則每食後輒服水煙也。蔡云白言﹕蘭州五泉種水煙﹐其葉與枇杷葉相似﹐與煙葉迥別。

卷二火部

鴉片煙

臺海使槎錄﹕鴉片煙用麻葛同鴉土切絲﹐於銅鐺內煮成。鴉片拌煙﹐另用竹筒實以棕絲﹐羣聚吸之﹐索值數倍於常煙。專治此者﹐名開鴉片館。吸一二次後﹐刻不能離﹐暖气直注丹田﹐可竟夜不寐。土人服此爲導淫具﹐肢體萎縮﹐臟腑潰出﹐不殺身不止。官弁每爲嚴禁﹐常有身被逮系﹐猶求緩須臾﹐再吸一筒者。鴉土出噶喇吧。海東紮記﹕鴉片產外洋咬吧呂宋諸國﹐爲渡海禁物﹐臺地無賴人多和煙吸之﹐謂可助精神﹐徹宵不寐。凡吸必邀集多人﹐更番作食﹑鋪席於坑﹑眾偃坐席上﹐中燃一燈﹐以吸百餘口至數百口﹐煙筒以爲管﹐大約八九分﹐中實棕絲頭髮﹐兩頭用銀鑲首﹐側開一孔如小指大﹐以黃泥掐成葫蘆樣﹐空其中﹐以火之﹐嵌入首間小孔上﹐置鴉片煙於葫蘆首﹐煙止少許﹐吸之一口立盡﹐格格有聲。飲食頓令倍進﹐須肥甘﹐不爾腸胃不安。初服數月﹐猶可中止。迨服久偶輟﹐則困憊欲死。卒至破家喪身。凡吸者面黑肩聳﹐兩眼淚流﹐腸脫不收而死。

主治胃脘痛。神效。

卷二火部

藏香

出西藏﹐作團成餅者良﹐如香炷者次之。色紫黃﹐气甚猛烈﹐焚之香聞百步外者佳。僞者名京香﹐不入藥用。有出打箭鑪者﹐不及西藏出者第一。有紅藏﹑黃藏﹑紫藏之分。肖騰麟西藏見聞錄云﹕藏香有紫﹑黃二色﹐粗﹑細二種﹐各處皆有﹐惟產於巴塘者爲最。朱大駿云﹕親見藏香有黑如墨者﹐燃之催生甚炒。宓元良云﹕藏香有紫﹑黃二色﹐紫者內有瑣瑣葡萄汁合成﹐故色紫。而性開關竅﹐透發而上升﹐能發痘。黃者性下降﹐可催生﹐不可亂用。聞人達遠云﹕藏香有綠色者﹐云最貴﹐焚之嗅其煙﹐可淸目﹐不知彼中何艸合成。

葉明齋云﹕藏香中有一種白色小丸子﹐焚之气頗幽爽﹐亦系番僧所貢﹐不知何名﹐其香气嗅之﹐可治老人腸燥气虛便祕。入廁時焚一二丸最妙。亦可治痘。馬少云衛藏圖識﹕藏香有紫﹑黃二種﹐眞者焚之煙淩霄漢﹐蓋以珍寶屑成之。又有黑﹑白香﹐白香亦名吉吉香。黑香亦名香。敏按﹕藏香只有紫黃二色爲正品﹐其所云紅綠黑白諸色﹐皆屬他香﹐近亦罕見﹐姑存其說以備考。王景略曾爲織造寅公制藏香﹐其方云得自拉藏﹐予求其法﹐附載於此﹐速香二片﹐沈香﹑黃熟香﹑黃檀香﹑廣木香各四兩﹔春花﹑甘松﹑三柰﹑玫瑰瓣﹑母丁香﹑細辛﹑檜皮﹑生軍﹑排艸﹑乳香﹑金顏香﹑欖油﹑蘇合油﹑伽﹑水安息各二兩﹐冰片一兩﹐右各爲極細末﹐以頂好楡面二斤﹐火消十兩﹐化水﹐加老醇酒﹐調和爲香。

殺邪治祟﹐功同蒼術。痘瘡不發﹐點牀角上﹐令兒聞之﹐能透斑﹐甚妙。愈虐﹑催生明目。

按痘乃先天胎毒﹐非火不結﹐因感而發﹐最忌燥烈﹐以香气燻觸﹐不愈滋其枯裂手。透斑之說﹐予終未敢深信﹐蓋凡香皆作燥﹐者猶烈。夫痘靨曰苗﹐痘發曰花。旣曰花﹐則性未有不喜潤者﹐安得以香燥助其毒﹐卽能透斑﹐終恐幹紅而歸黑陷耳。

卷二

土部

﹝十八種﹞

卷二土部

楊妃粉

產馬嵬坡上﹐取之者必先祭然後掘之﹐去浮土三尺﹐有土如粉﹐膩滑光潔﹐於女子最宜。澤拭面﹐去黝雀斑﹐美顏色。

卷二土部

丹竈泥

嶺南雜記﹕出羅浮山﹐以粉紅色者佳。粵志﹕羅浮沖虛觀後﹐有稚川丹竈﹐取竈中土﹐以藥槽之水洗之﹐丸小粒﹐投水中﹐輒有白气數縷﹐衝射四旁﹐生泡不已﹐有聲﹐頃之﹐一分爲二﹐二分爲四﹐四分爲八﹐然後融化﹐服之可療腹疾。道士號爲丹滓﹐嘗以餉客。

治暈船不服水土等癥﹐丸如豆大﹐飲水調服。

卷二土部

洗手土

坤輿典﹕雞足山有迦葉洗手土﹐彼方人若頭痛者﹐以些少塗之卽瘥。

卷二土部

觀音粉

處州府誌﹕云和山中有白善泥﹐以水攪碇而取之﹐和糯米粉一半蒸食之﹐可以療饑。名觀音粉。生山土內﹐白如粉﹐絕細膩﹐歲荒﹐鄕人輒掘取之﹐和麥麵作餅餌以食﹐但不可多食﹐多食能令便閉腹重﹐以其土性滯澀腸胃耳。生洞內者不可服﹐恐其有蛇虺涎毒。鄭仲夔冷賞載云﹕丙子歲荒﹐戈陽石窩村庵僧﹐夢大士告以山下土中有石粉﹐可取充饑。如言往掘﹐果得之。儼若蕨粉﹐研細作粉﹐蒸熟甘美異常。鄕人聞而競采之﹐或有以葷油裹者﹐卽苦甚不堪入口﹐名大士粉﹐卽此。綱目石部載石面﹐卽此。以爲不常生﹐不知今山中皆有﹐瀕湖主治止言益气調中﹐食之止饑。而不知其去濕之功﹐十倍於蒼術。蓋亦土能制水之意耳。

味微甘苦﹐性平。解虫毒﹐逐水腫﹐明目﹐療濕黃。

卷二土部

烏龍粉

丹術家名黑龍丹。系燒馬糞釜臍煤。

生肌收口藥用之﹐摻瘡口卽驗。

卷二土部

白朱砂

一名翠白﹐古方有用之﹐乃舊定窯器末也。近窯火气未脫﹐有毒﹐能腐肉﹐不宜服。靑磁末曰翠靑﹐本經逢原﹕白瓷器研細水飛﹐付癰腫﹐可代鍼砭。又點目去翳。百艸鏡云﹕白朱砂系古瓷白色者﹐研粉入藥。以其年久無火毒之害﹐必不得已﹐用破碎定窯入土過者﹐火醋淬﹐研細水飛用。今人以近日窯气白色者代用﹐誤矣。按﹕外科有九種十三根法﹐凡種癰畱根﹐有白瓷種﹐能令患毒不收口﹐時以取利﹐今逢原用以付癰腫。恐種毒畱根﹐不宜誤用。或加入膏中以代鍼可也。然亦以少爲貴。

接斷骨神效方﹕黃氏醫抄﹕研極細末﹐同黃蠟丸﹐酒吞三錢﹐取汗出﹐骨接有聲﹐片時卽復去翳障﹕得效方﹕有點眼翠白丹﹐用之。錄驗方﹕有推雲散﹐翠靑翠白同用。醫學指南目疾門有撥云能光散﹐中用白朱砂﹐以童便合醋制二十一次方用。

遠近星障﹕眼科要覽﹕白朱砂﹑牛黃﹑熊膽﹑白丁香﹑珍珠﹑冰片各一分﹔石燕﹑石蟹﹑琥珀﹑珊瑚各三分﹐鑪甘石三錢﹐麝香半分﹐共爲細末﹐蜜一兩﹐調點。

鼻血不止﹕慈惠編﹕定窯瓷器乳極細末﹐吹少許入鼻孔內﹐立止。

治膈﹕羲復方用白瓷片燒紅﹐醋淬七次﹐研極細末﹐燒酒服三釐。

瘡起沿﹕白朱砂紅﹐淬入幹燒酒內四兩﹐七八次﹐以酥爲度﹐研細水飛﹐每上藥一錢﹐加冰片三釐﹐研細摻之﹐黑膏藥蓋貼。孕婦勿服﹐能墜胎。愼之。

鱔扛頭﹕葉氏方﹕用細瓷器爲末﹐香油調塗﹐立效。

治跌打閃衄傷方﹕白朱砂﹐卽回靑瓷器﹐用火罐燒紅﹐童便淬七次﹐研成粉﹐淨用三錢﹐乳香沒藥俱去油各一錢﹐三味研爲細末﹐用好黃酒送下﹐三日一服﹐三服全愈。

難產催生﹕便易良方﹕白細碗研碎末一錢﹐酒吞下﹐立刻卽產。

綱目四卷主治內云﹕白瓷器水磨﹐可滅瘢痕。

卷二土部

鑄銅罐

雲溪方﹕浙江湖州人﹐每擔鑪具赴他州﹐代人鑄銅勺鍋鏟﹐其泥罐不輕棄﹐可入藥。

治小兒頭生軟癤﹐出膿水不幹﹐仍復腫﹐用罐石上捶細末﹐醋調敷之﹐膿自溢幹﹐迨泥落而疾自愈。

卷二土部

白蠟塵

此乃白蠟面上﹐年久積塵﹐埽下貯用。

治瘵虫﹝萬邦孚家抄﹞。

卷二土部

檀香泥

乃檀香心中所含脂垢﹐不易得﹐色如塵土﹐故以泥名。之亦作檀香气。

治胃气滯痛﹐肝郁不舒。

卷二土部

席下塵

治水腫﹕聖惠方﹕治徧身水腫﹐用鹿蔥根葉曬榦爲末﹐每服二錢﹐入席下塵半錢﹐食前米飲

卷二土部

回燕膏

本艸經疏﹕朝北燕窠土﹐名回燕膏。

治瘰﹕經疏﹕合胡燕窩內土﹐研敷有效。

卷二土部

鞋底泥

瀕湖綱目引藏器本艸﹕治不服水土用﹐而外治無聞焉。今補之。

治耳頭瘡﹕良朋匯集﹕人生耳底卽耳﹐用鞋底陳土吹入耳內﹐卽幹。此土又治頭上瘡﹐一切無名腫毒﹕用毒郎蒜一枚﹐津唾磨鞋底泥箍之﹐三五次卽消。

卷二土部

鼠穴泥

治偏正頭風﹕救生苦海﹕用老鼠洞內泥炒熱﹐乘熱絹帕包頭上﹐卽愈。

卷二土部

椅足泥

物理小識﹕此泥炕幹﹐可以生肌。

卷二土部

狗溺硝

此藥處處有之。生人家石上﹐鄕村尢多﹐乃狗溺石上﹐多年結成﹐如硝樣。取之水飛用﹐性涼色淸白﹐治咽喉腫痛等癥。能降虛火。

卷二土部

雞腳膠

出雲南雞足山近地土中﹐俗名雞腳膠。土人往往從土中掘得﹐形如碎磚﹐入火卽烊如膠然﹐故名。終不知何物所結也。

治風如神。煎湯服。

卷二土部

烏金磚

乃糞窯中多年磚也。取起一塊﹐洗淨﹐以淸水煎熬﹐撇去浮沫﹐候浮沫淨﹐其汁亦濃﹐每一二盞﹐治痘不貫漿。虛弱無力者。大效。

卷二土部

蛆鉆泥

乃糞坑中蛆鉆之泥﹐其質松﹐凡蛆在泥中過冬﹐必鉆此土作窠。蛆過冬則短縮﹐頭生二角﹐白如蛹﹐淸明後化黑虫而去。蛆必退殼﹐每退每大。其退時﹐輒扒越墻石從髙墜下﹐退一節﹐再扒再墜﹐如是屢次﹐則全退矣。此泥有湧﹐故入退管藥用。須冬時取。

治痔漏多年起管﹕用蛆鉆泥一斗﹐曬漧﹐以五升炒熱﹐袋盛﹐令患者去褲坐其上﹐則稠水濃血淋下。久之泥冷﹐再用五升炒熱接盛坐之。如此一袋坐﹐一袋復炒泥﹐炒熱又易﹐換數次﹐則稠膿自盡﹐三度後管自退出。又不傷人﹐屢用屢效之方也。

卷二

金部

﹝十一種附五種﹞

卷二金部

鐵綫粉

色黑﹐產廣中﹐以香炷點之﹐有煙起如蚊子飛者眞。陳廷慶雲﹕色白者眞﹐此乃熔鐵鍋中浮治癬神效﹕多年頑癬久不愈者﹐先以姜擦患處﹐後以粉付之。百艸鏡云﹕用醋調搽﹐忌姜椒一切發物。楊春涯驗方云﹕廣東剔癬粉治癬神效。其色如沈香末﹐則是鐵綫者﹐乃剔癬之訛也。

兩腿陰面濕癬﹕毛世洪經驗集﹕以荸薺蘸鐵綫粉擦之立瘥﹝鐵綫粉﹐卽火炮中刮下銷粉也﹞。

粵中洋行有舶上鐵絲﹐帶來出售中土﹐日久起銷﹐用刀刮其銷﹐明亮如新﹐所刮下之銷末﹐名鐵綫粉。其色黃如香灰﹐帶白色者﹐乃熔鐵浮起鍋中白沫搗細而成。亦名鐵綫粉。廣中有此二種。

卷二金部

開元錢

附萬曆龍鳳錢

無顏錄﹕唐開元錢燒之有水銀出﹐可入藥﹐以有楊妃手掐痕者佳。以火紅淬醋中六七次用﹐入目者磨用。入散者同胡桃研成粉用﹐明目﹐醋入眼科。治小兒急慢驚風。楊仁齋直指﹕有孔方兄飲﹐治慢脾驚風利痰奇效。用開元錢背後上下有兩月痕者﹐其色淡黑﹐頗小﹐以一个放鐵匙上﹐炭火燒﹐四圍上下﹐各出珠子﹐取出待冷﹐傾入盞中﹐作一服。以南木香湯送下﹐或人參湯亦可。錢𨿽利痰﹐非胃家所好﹐須以木香佐之。

禁口痢﹕張氏必效方﹕開元古錢一个﹐火醋淬﹐以錢化爲度﹐研細末﹐拌粥內食之。

如十分沈重﹐並粥不能食者﹐以溫開水調下﹐一二時辰﹐卽思飲食矣。然後用薄粥漸漸開導﹐再用調理脾气﹐自愈。

折傷接骨﹕槐西雜誌﹕交河黃俊生言﹕折傷接骨者﹐以開通元寶錢燒而醋淬﹐研爲末﹐以酒服下﹐則銅末自結而爲圈﹐周束折處﹐曾以折足雞試之﹐果接續如故。及烹此雞驗其骨﹐銅束宛然。此錢唐初所鑄﹐歐陽詢所書﹐其旁微有一偃月形﹐乃進樣時文徳皇后誤掐一痕﹐因而未攺也。其字當迥環讀之﹐俗以爲開元錢則誤矣。周氏方﹕治跌打損傷﹕用開元錢一个﹐醋和酒服﹐至重者用兩个﹐立愈。古方選注云﹕唐時開元錢亦可入藥﹐功專腐蝕壞肉。陳藏器曰﹕能直入損處﹐焊入斷骨。

廣志﹕自河頭至髙廉二郡﹐皆用唐宋錢。開元錢以平頭元爲上﹐尖頭元次之。有萬曆錢﹐則以歷爲上﹐以歷字左撇直下也。古錢皆可治病﹔如漢之五銖﹐秦之半兩﹐其質薄多靑綠剝蝕痕﹐醋﹐入眼科。綱目已載之﹐世亦多有知者。秋燈叢話載﹕順治初﹐湖南孝感縣民多病虐﹐或於古錢中檢開元通寶錢一文持之卽愈。遠近喧傳﹐每文價值制錢一緡﹐若是則又不止開元錢可用也。然準古酌今﹐入藥惟開元錢爲當。故特爲拈出﹐以廣其用。王野客叢書﹕唐之錢見於今者有二。開元通寶﹐與夫乾元重寶。按﹕食貨志開元通寶髙祖時鑄﹐徑八分﹐得輕重小大之中﹐其文以八分篆隸三體﹐洛並幽益桂等州皆置監﹐賜秦王齊王三鑪﹐右僕射裴寂一鑪﹐髙宗復行開元通寶錢﹐天下皆鑄之。元宗亦鑄此錢。京師藏皆徧天下﹐而乾元重寶錢﹐肅宗命第五琦鑄﹐錢徑一寸﹐每緡重十斤﹐與開元通寶參用﹐以一當十﹐琦爲相後﹐命絳州鑄此錢﹐徑一寸二分﹐每緡重二十斤﹐與開元通寶並行﹐以一當十。乾元錢惟肅宗朝鑄﹐而開元錢鑄於累朝﹐所以至今尙多。按﹕開元通寶錢有二種﹕一種有手掐痕﹐儼如月眉﹐輪廓微仄﹐銅色頗古﹐卽世所稱楊妃手痕者。閱譚寶錄載﹕錢文如甲迹者﹐因文徳皇后也。武徳中廢五銖錢﹐行開元通寶錢。此四字乃歐陽詢所書﹐初進樣﹐後掐一甲痕﹐因鑄之。始知今所傳乃開通錢也。存以備考。

卷二金部

萬曆龍鳳錢

婦人臨產﹐置錢一枚手掌內﹐可催生﹝朱文藻附記﹞。

卷二金部

菜花銅

風磨銅附

藥性考﹕此天生者﹐今之黃銅﹐乃赤銅合鑪甘石煉成。

味辛﹐宜制刀切藥﹐性味不攺﹐打箔用﹐入損傷劑﹐能斂金瘡傷口﹐彊脾益肺﹐除一切風痺

卷二金部

風磨銅

生西蕃﹐置風露中﹐色燦如金﹐佩之﹐除一切風疾。

卷二金部

白銅礦

白銅附

此乃礦中白銅﹐質脆﹐今時用白銅﹐以赤銅砒石煉成。有毒﹐不堪用。

辛溫﹔治風散毒﹐敷牛馬瘡﹐亦續筋骨。

卷二金部

白銅

辛涼﹐鎭气不足﹐益肺下痰﹐伐肝明目﹝藥性考﹞。

卷二金部

紫銅鉚

金花鉚錫鉚附

藥性考﹕產雲南﹐入藥鎭心利肺﹐降气墜痰﹐火末用﹐可罨續筋骨折傷。

卷二金部

金花鉚

藥性考﹕與紫銅鉚相類﹐主治亦同。

卷二金部

錫鉚

藥性考﹕有毒﹐磨塗疔腫。

卷二金部

錢花

藥性考﹕此乃鑄錢鑪中飛起黃沫﹐輕松者佳。

主敷騾馬迎瘡。

卷二金部

馬口鐵

一名馬銜鐵﹐乃馬口中嚼環是也。其性愈久愈軟﹐市人以之打簪鐲戒指﹐僞充銀器﹐儼如眞者﹐或以作包金地子﹐皆好。年久者質軟﹐更得馬之精液﹐入藥良。

味辛﹐煎湯治小兒驚風。

卷二金部

金頂

品級考﹕頂制以銅外鍍以金﹐七品以下皆純鍍金﹐七品以上則嵌珍石不同﹐入藥取純銅鍍金治頭風及口眼斜﹕傳信方﹕袁良臣云﹕煎湯者藥有效。舊雀頂更妙。

絕邪虐﹕余機云﹕取年久色舊純金頂一枚﹐以紅絹囊盛之﹔藏臥席下﹐勿令病患知﹐自愈。

按﹕頂制加於冠首﹐日受陽气燻浹﹐又得風日之气﹐年久者得气愈濃。凡今之屬﹐皆能克木﹐風屬巽﹐巽爲木﹐故能治風斜絕邪虐者﹐亦取正气以定之耳。

卷二金部

烏銀

綱目銀下﹐附烏銀﹐言用硫黃燻銀則色黑﹐成烏銀。養生家制爲器﹐盛露飲之﹐長年辟惡﹐止載其服食功用﹐而不言有治病之用﹐故從行篋檢祕方得其法以補之。

治翻胃如神。用紋銀一錢二分﹑硫黃一斤﹐將硫黃分作一百二十包﹐取大傾銀罐一个﹐將銀放入罐內﹐炭火上﹐將硫黃逐包投入罐內﹐黃盡爲度。取銀爲末﹐初次服三分﹐二次服二分﹐三次服一分﹐再加丁香﹑茴香﹑藿香﹑沈香各三分﹐麝香一分﹐分爲三服。每服用銀粉二分﹐水一鐘﹐煎藥至半鐘﹐將銀粉空心送下﹐作三日服﹐完卽愈。

卷二金部

子母懸

翟筠川掌記﹕子母懸出貴州鉛礦中﹐乃鉛之精气所結。得其大者成塊﹐有數十斤﹐生鑿爲洗盆﹐沐頭面發﹐至老不白﹐明目﹐去瘢痣﹐澤容潤肌﹐凡人面有紫黑記﹐久沐盡去。

解毒﹕去疣贅息肉﹑烏須髮﹑明目。

卷二金部

銀銪

一作釉

此乃傾銀鋪熔銀腳也。凡熔銀入罐﹐必多用硝及硼砂黃砂以去鉛銅雜腳﹐則成十足成色爲紋銀。其罐底所餘黑色滓渣﹐名曰銪。有毒﹐不可誤食﹐食能墜人腸﹐此物無入藥用者﹐故綱目銀下附烏銀。𨿽無主治﹐尙列其名。而銪末及焉者﹐或以其毒而棄諸﹐人有誤食者﹐急用黃泥水服二茶盞卽可解。或每日用飴糖四兩作小丸﹐不時以芝麻油吞下﹐俱可瀉其毒出﹐須服至百日外無患。經驗廣集﹕服銀銪水者﹐烏梅湯灌之卽解。楊春涯驗方﹕誤食銀釉﹐帶皮綠柿連喫數十枚﹐冬日喫柿餅茨菇汁可解﹐神妙。

治癬﹕救世靑囊﹕凡頑癬﹐用銀銪不拘多少﹐盛瓷盤內﹐安放露天﹐將盤微側﹐使銪沾露﹐內府萬應膏﹕慈溪陳水東得來﹐用銀銪一斤﹐黑芝麻油二斤﹐先將銪入油內浸十日﹐敲碎﹐同油煎至四五分熟﹐用絹袋濾去銪﹐入炒過飛淨東丹一斤﹐熬成膏﹐治一切無名腫毒﹐癬瘡痔漏﹐發背疔瘡﹐一貼卽愈。

五云膏﹕不藥良方﹕治馬刀瘰﹐又鼠瘡已潰者﹐用銀黝子四兩﹐捶碎﹐黃丹八兩﹐飛淨﹐香油二十兩﹐用砂鍋一个﹐盛香油火溫﹐候油熱﹐將黝子投入油﹐以桃柳桑槐棗五枝攪之﹐候起珍珠花﹐撈去渣﹐用布濾淨﹐復將油下鍋﹐慢慢將黃丹篩入油內﹐仍用五枝不住手攪之﹐以滴水成珠爲度。取出收貯﹐用時勿見火﹐以重湯燉化﹐紅緞攤貼。

卷二

石部

﹝二十七種附二種﹞

卷二石部

吸毒石

袁棟書影叢說云﹕吳江某姓有吸毒石﹐形如雲南黑圍棋。亦有白色者﹐有大腫毒者﹐以石觸之﹐卽膠粘不脫﹐毒重者﹐一周時卽落﹐輕者超時卽落﹐當候其自脫﹐不可彊離也﹐彊離則毒終未盡。俟其落時預備人乳一大碗﹐分貯小碗﹐以石投乳中﹐乃百沸踴躍﹐再易乳﹐復沸入前﹐俟沸定﹐則其石無恙﹐以所吸之毒爲乳所洗盡也。否則石必粉裂云﹐得之大西洋。

嶺南雜記﹕出西洋島中﹐毒蛇腦中石也﹐大如扁豆﹐能吸一切腫毒﹐發背亦可治。今貨者乃土人捕此蛇﹐以土和肉舂成﹐如圍棋石子﹐可吸平常腫毒及蜈蚣毒蠍等傷。置患處粘吸不動﹐毒盡自落。浸以人乳﹐變綠色﹐卽遠棄之﹐不浸卽裂﹐下次不驗。眞腦中石﹐置蛇頭不動者眞。張綠猗言﹕吸毒石乃蛇蟄時口中所含泥﹐驚蟄後吐棄穴畔﹐人取貨之。

按﹕庚辛玉銜土耳﹐何石振鐸本艸補云﹕吸毒石又名蛇石﹐有兩種﹔小西洋有毒蛇頭內生一石﹐如除各種毒瓦斯﹐此生成者也。

土人將蛇石並本蛇之肉與本地之土﹐爲末造成﹐如圍棋子大﹐此造成者也。小西洋用蛇石﹐大西洋惟用藥制﹐凡遇蛇蠍蜈蚣等傷﹐及癰疽大毒﹐一切惡瘡﹐用此石置患處﹐則緊粘不脫﹐其毒吸盡則解脫。須防墜損﹐以綿氈等盛之﹐吸時只可一二時﹐不脫亦當摘下﹐否則石碎﹐脫離時﹐急用乳汁浸之﹐或人乳不便﹐牛羊乳亦可﹐浸至乳汁略變綠色﹐或黃或黑﹐是其毒盡也。或諸乳皆無﹐以溫水浸之亦可﹐浸之稍遲﹐石卽受傷﹐不可再用矣。旣浸之後﹐又以淸水洗淨抹漧收貯﹐但所浸乳汁有毒﹐在內須掘地坑埋之﹐免傷人畜。或患處無血﹐用小刀刮損微見血出﹐方能粘也。或預服解毒傷藥內攻﹐再用此石吸之﹐更妙。如試此石﹐置毒蛇頭上﹐蛇卽不敢動﹐然亦必須乳汁浸如前法﹐則石不傷﹐蓋一試之頃﹐蛇毒亦在內也。紀曉嵐先生濼陽消夏錄云﹕小奴玉保﹐迪化流人子也﹐初隸特納格爾軍屯﹐嘗入谷追亡羊﹐見大蛇巨如柱﹐盤於髙岡之頂﹐向日曬鱗﹐周身五色爛然﹐如堆錦繡﹐頂一角﹐長尺許﹐有羣雉飛過﹐張口吸之﹐相距四五丈﹐皆翩然而落﹐如矢投壺﹐知羊爲所吞矣﹐乘其未見﹐循澗逃歸﹐恐怖幾失魂魄。軍吏鄔圖麟因言此蛇至毒﹐而其角能解毒﹐卽所謂吸毒石也。見此蛇者﹐攜雄黃數斤於上風燒之﹐卽委頓不能動﹐取其角鋸爲塊﹐癰疽初起時﹐以一塊著瘡頂﹐卽如磁吸鐵﹐相粘不可脫。待毒瓦斯吸出﹐乃自落。置之乳中﹐浸出其毒﹐仍可再用。毒輕者乳變綠﹐稍重變靑暗﹐極重者變黑紫。須吸四五次乃可盡。餘一二次愈矣。予從兄懋園家有吸毒石﹐治癰疽頗驗。其質非木非石﹐至是乃知爲蛇角矣。敏按﹕吸毒紀曉嵐先生以爲卽大蛇之角﹐綠猗以爲蛇含土﹐恐皆非是。瀕湖綱目蛇角一名骨咄犀﹐引輟耕錄及松漠紀聞﹐曹昭格古論諸書﹐止言能治癰毒﹐並無吸毒之說。書影叢說及嶺南雜記皆斷以爲石﹐其說詳核可從﹐故列石部。兼采諸說備證﹐至蛇含土乃蛇黃也。與此更迥別﹐尢不辧自明。

治一切無名腫毒﹐及毒虫傷﹐以石吸之﹐立愈。

卷二石部

天生磺

毗陵劉霽軒先生諱煥章﹐任浪窮令﹐有天生磺紀﹐略曰﹕浪窮東城外五里﹐有溫泉焉。

乃昆明海洱之委也﹐周遭三四里許﹐泉底產硫磺﹐水熱如湯﹐投以雞蛋可熟。中流峙一平巖﹐名九气臺﹐中空而旁穴﹐穴凡九﹐溫泉注其內﹐其气燻蒸﹐上浮於石﹐沾濡流浹﹐如垂乳然﹐積時旣久﹐質漸堅﹐色甚瑩白﹐歷數百餘年﹐其色灰蒼﹐堆聚巖下﹐玲瓏﹐與巧石相似。土人鑿取之以爲藥﹐其性大溫補命門眞火﹐虛寒等癥服之﹐厥效如神。蓋硫黃泉之熱气所結﹐質最輕淸﹐又久而後成﹐故功效遠過於石硫黃也。今土人建文星閣於九气臺上﹐爲浪邑勝迹云。

治膈癥﹕補命門火衰﹐余功同倭黃。

按﹕西儒髙一志空際格致云﹕硫黃有人造者﹐有天生者。天生者外如灰色﹐內如黃泥而淡﹐其體濃肥﹐其味苦鹹﹐其气臭毒﹐其性造熱﹐故近火則易爲養也。

卷二石部

倭硫黃

出東洋琉球日本呂宋等國﹐以日本者佳。其色白似蜜﹐气不臭烈﹐光潤而嫩﹐髙濂四時修合方云﹕舶上硫黃﹐倭夷海船上作灰塗縫者佳。人不多見﹐俱以市硫有油者用﹐舶硫色如蜜者﹐黃中有金紅處。如七月石橊皮﹐打開儼若水晶有光﹐全非松脆性如石硬者眞。按﹕硫出內地者﹐取土與油煎熬而成。气腥觸鼻﹐作老黃色﹐倭產者嫩白﹐瀕湖集解但引庚辛玉冊所載石土二種﹐於倭硫卻無考據﹐僅云倭舶者佳。不知倭硫黃與內地迥別也。其附方內所載本事方之陰證傷寒﹐博濟方之陰陽二毒﹐瑞竹堂方之酒赤鼻﹐宣明方之鼻面紫風﹐皆用舶上硫黃者﹐斷不可以內地臺黃代用﹐故補著其功於左。百艸鏡﹕白硫黃出琉球國﹐名倭硫黃。

洋舶帶來﹐質堅如石﹐不臭﹐光潤滑澤﹐形如滴乳者眞。物理小識﹕舶硫如蜜﹐黃中有金紅處﹐擊開如水晶有光﹐今靑硫不佳也。蓋陽气入地﹐遇水則死爲硫﹐升云則爆爲雷﹐乃生養萬物之源。故以金紅者爲第一種﹐但須善制耳﹐遇硫毒﹐研釜底煤泡湯飲﹐以煤爲火之宅。硫本陽火﹐見而服也。嶽鹺使秀峯先生曾語予曰﹕在京師見倭黃﹐如梅花式﹐成餅﹐色亦不甚白﹐握手中置耳畔﹐聽之索索作聲﹐如虫鳴云。此種系倭舶來者﹐特筆於此以候考。

性大熱﹐味微酸﹐有小毒﹐補下元﹐助陽道﹐益命門火衰﹐於老人尢宜。滅斑殺虫﹐治瘡通暖肚封臍膏﹕周氏家寶云﹕夏天貼之﹐秋後不生痢疾。用韭菜子﹑蛇牀子﹑大附子各一兩﹐肉桂一兩﹑川椒三兩﹑倭硫黃一兩﹑麝香三分﹑獨蒜一枚﹑麻油三斤﹐入粗藥浸半月﹐熬至枯色﹐去渣﹐熬至滴水成珠﹐再加黃丹十二兩﹐再熬俟冷﹐加細藥聽用。孕婦忌貼。

登仙膏﹕萬氏家抄云﹕此藥存精不漏﹐固體壯陽﹐彊形健力﹐凡交不泄﹐可采十女之精﹐兼治腰疼。下元虛損﹐五勞七傷﹐半身不遂﹐膀胱疝气﹐下焦冷气﹐小腸偏墜﹐又治二三十年腳腿疼麻﹐陽事不舉﹐婦人白帶血淋﹐陰痛血崩﹐皆宜貼之。麻油一斤四兩﹐入甘艸二兩﹐熬至六分﹐下諸藥。第一下芝麻四兩。第二下甘艸二錢。第三下天門冬酒浸去心﹐麥冬﹑遠志﹑俱酒浸去心﹑生地酒洗﹑熟地酒蒸﹑牛膝去蘆酒浸﹑蛇牀子酒洗﹑虎骨酥炙﹑菟絲子酒浸﹑鹿茸酥炙﹑肉蓯蓉酒洗去甲膜﹑川續斷﹑紫稍花﹑木鱉子去殼﹑杏仁去皮尖﹑谷精艸﹑官桂去皮﹐各三錢。文武火熬至枯黑色﹐去渣﹐下飛過黃丹半斤。第四下松香八兩﹑槐柳枝不住手攪﹑滴水不散。第五下倭硫黃﹑雄黃﹑龍骨﹑赤石脂﹑各爲末二錢﹐再上火熬半時。

第六下乳香﹑沒藥﹑木香﹑母丁香各末五錢﹐再熬﹐離火放溫。第七下蟾酥﹑麝香﹑陽起石各二錢﹐滴水不散。第八下黃占一兩﹐用瓷罐盛之﹐以蠟封口。入井中浸三日﹐去火毒﹐用紅絹攤貼臍上﹐如行房欲泄﹐以婦人唾津潤去膏藥卽泄。便有孕。﹝應昌按﹕禦女之說﹐適足以找生也﹐種子之說﹕亦足以導淫也﹐貽誤多而成功少﹐觀者愼諸。﹞寶珠膏﹕行篋檢祕﹕此藥能助筋骨﹐補血長肌固元。未貼此膏之前﹐先用擦久易丹擦腰眼﹐三日後再貼此膏。赤石脂﹑天冬﹑麥冬﹑生地﹑熟地﹑紫稍花﹑蛇牀子﹑鹿茸﹑谷精艸﹑防風﹑元參﹑濃朴﹑虎骨﹑菟絲子﹑木香﹑各一兩。母丁香﹑肉桂﹑川斷﹑赤芍﹑黃﹑肉蓯蓉﹑白龍骨﹑杜仲﹑各一錢五分。附子一个﹐生用﹐蓖麻子一百粒﹑去油﹐穿山甲一錢五分﹐地龍去土二錢﹐木鱉去殼不去油切片﹐倭硫黃﹐沒藥﹐各一錢﹐血竭一錢﹐乳香二錢﹐松香黃蠟各四錢﹐麝香少許﹐用麻油二斤﹐將藥入油浸﹐三日後入鍋內熬至黑色﹐去渣﹐用槐柳枝攪﹐次下黃蠟松香﹐再下細藥油﹐滴水成珠不散爲度。瓷器收之﹐絹緞布攤貼腰眼﹐其效如神。

擦久易丹﹕肉蓯蓉﹑良姜﹑蛇牀子﹑丁香﹑馬蘭花﹑韶腦各一兩。木鱉蟾酥少許﹐爲末。

煉蜜爲丸﹐如彈子大﹐每用一丸。擦腰眼千百徧﹐軟絹綢護之﹐一日不解﹐三日後﹐貼前寶珠膏。

七寶丹﹕髙濂修合方﹕治久患瀉痢﹐療不瘥者﹐服之卽效﹐老人及脾泄滑﹐宜服。用附子童便和黃泥炮五錢﹑當歸一兩﹑漧薑五錢﹑吳茱萸﹑濃朴﹑姜制花椒各三錢﹐舶硫黃八錢﹐七味爲末﹐米醋合成兩團﹐白面和外衣﹐裹藥在內﹐如燒餅包糖一般﹐文武火面熟﹐去面搗爲末﹐蜜丸桐子大。諸痢﹐米湯下二十丸﹐空心日午服﹐宿食气痛不消﹐姜鹽湯下。

神效幹丹﹕演揲兒集﹕此藥堅陽益腎﹐彊筋力﹐和血脈﹐種子如神。天雄三錢去皮尖﹑雄精三錢﹑鴉片三錢﹑蟾酥三錢﹑母丁香大者四粒﹑人參三錢﹑樟腦瓦上升淨霜三錢﹑乳香沒藥去油各五分﹑倭硫黃三錢﹐共研細末﹐用絹羅裹﹐外麝香二錢﹐研極細﹐另包﹐將白芨不拘多少﹐以敷用爲度﹐放碗內﹐用滚水泡開。將白芨裝入絹袋內﹐擰汁去渣﹐再用蘇合油三錢﹐同白芨汁和藥調勻﹐將麝香末灑上﹐做成錠放瓷盒內陰漧﹐或將口封固略曬﹐俟幹研擦。

翦根丸﹕經驗廣集﹕治胃气﹐一服除根﹐冷痛尢效。元胡索﹑胡椒﹑五靈脂﹑白豆蔻各五錢﹐倭黃﹐如無用石硫黃﹐水浸﹐早晚換水﹐取出﹐用瓷器熔數沸﹐於土地上候冷﹐再用水泡過洗淨﹐一兩﹐木香切片曬漧二錢五分﹐研細末﹐拌勻收貯。體壯者服一分﹐弱者八釐﹐老人幼童五釐﹐取溫燒酒半小鐘調服﹐入密室﹐一切食物不可喫﹐待次日喫稀米湯﹐至五日後方可喫漧飯﹐永不再發﹐孕婦忌服。

卷二石部

石腦油

出陜西延安楡州等處﹐乃石中流液﹐土人取之。格物須知云﹕石腦油眞者透金銀﹐惟眞琉璃可貯﹐入水涓滴﹐烈焰遽發﹐餘力入水﹐魚鱉皆死。撲之以灰則滅﹐常中丞宦遊筆記﹕西陲赤金衛東南一百五十里﹐有石油泉﹐油生水面如肥脂﹐色黑﹐气臭﹐土人多取以燃燈﹐極明。可抵松膏﹐或云可治瘡癬。筆談﹕延脂﹐延安石油也。生於水際沙石﹐與泉水相雜﹐惘惘而出﹐土人以雉尾之入缶中﹐頗似漆﹐燃之極明。元和志﹕石油泉在玉門縣東一百八十里﹐泉中有苔如肥肉﹐燃之可代燭﹐此油能於水中發火﹐如燃此油沃以水﹐其光愈熾﹐以灰撲之則滅。按﹕此卽古之石漆也。漢書注﹕延壽縣南有山石﹐山泉漾漾﹐如不凝脂﹐燃之極明﹐不可食。縣人謂之石漆。張華言延壽縣南山有溝脂﹐始黃後黑﹐謂之石漆。方鎭編年錄﹕謂之地脂。時珍以爲石腦油。一曰硫黃油。今雲南緬甸廣之南雄皆有之。聞見雜誌﹕蜀富順縣火井﹐先以木火下引而上﹐用大竹破半去節﹐火由內行﹐可引入竈下煎鹽﹐其火色靑綠不紅﹐井中油用紙布撚燃﹐入水沈底不滅﹐搽瘡癤立愈。此亦石腦油之類。北史﹕屈茨川在龜玆國西北大山中﹐水如膏﹐流出成川﹐行數里入地﹐狀如糊﹐甚臭﹐服之齒髮再生﹐癘人服之亦愈。此亦石腦地溲之類。通誌略龜溺亦名石腦油﹐與此別。

治白禿堆灰﹕俗名狗屎﹐蠟梨瘡剃頭﹐以此油塗上﹐立瘥。又治頑癬風癩惡疥。

無名腫毒﹕救生苦海﹕緬甸出石油﹐卽石腦油﹐在石縫流﹐气臭惡不可聞﹐色黑﹐用塗惡毒東西洋考﹕三佛齊在東南海中﹐本南蠻別種﹐後爲爪哇所破﹐更名舊港﹐產猛火油﹐樹津也。一名泥油﹐大類樟腦﹐第能腐人肌肉﹐燃置水中﹐光焰愈熾﹐蠻夷以制火器﹐其烽更烈﹐魚鱉過者﹐無不爍。敏按﹕此卽石油﹐觀其一名泥油﹐可知非樹脂也。洋考誤以爲樹津﹐故取附石腦油下。

卷二石部

神火

救生苦海﹕有取神火法﹔用劈砂一斤﹐帶水研細﹐以滚水沖之﹐面上有浮起細沫一層﹐用荊川紙拖水面﹐其沫卽粘著紙上﹐將紙曬漧掃下﹐卽神火也。其砂澄淸去水﹐再研再衝﹐見有浮起沫﹐依前法拖曬﹐如此六七次﹐直至無浮沫方止﹐每砂一斤﹐約可取神火八九分﹐用烏金紙包收貯。

性能拔毒收口﹐凡癰疽毒瘡難收口者﹐以神火少許﹐鵝翎蘸掃膏藥上貼﹐毒水易幹﹐瘡口易斂﹐爲外科聖藥。

卷二石部

天龍骨

乃千年塔頂鍛石也。瀕湖鍛石條下﹐附古墓中鍛石﹐名地龍骨﹐舡油鍛石﹐名水龍骨﹐而獨遺此﹐特補之。盛再華云﹕塔上鍛石﹐受天陽風露之气﹐變悍烈之性而成溫和﹐故能定痛生肌﹐止血去濕﹐爲金刃要藥﹐內服亦良。

外治止血生肌﹐塗惡瘡腫毒﹐寒濕瘡。內治心腹痛﹐烏痧脹。婦人血崩漏帶。男子久痢便血。及一切打撲損傷﹐惡血凝聚﹐腹痛欲死者﹐俱可服。

白虎丸﹕治一切靑筋腹痛。萬氏家抄﹕天龍骨不拘多少﹐去泥土﹐水飛過﹐凡似桐子大﹐每服五十丸﹐看輕重加減﹐燒酒下。初覺頭痛惡心腹脹﹐卽進一服﹐當時血散﹐若過三五日﹐靑筋已老者﹐多服取效。

卷二石部

玉田沙

本經逢原云﹕夏月發麻疹用之良。亦河沙中之一種也﹝綱目失載﹞。

卷二石部

瑤池沙

朱排山柑園雜識﹕喇嗎嘗進瑤池水﹐水香如蓮﹐色白而重﹐以玻璃器貯之﹐數百年不涸不變﹐人飲之能療百病﹐康熙五十三年遣理藩院員外盛柱取之﹐自京出西寧口﹐望西北行。凡七千里﹐至星宿海﹐卽世所稱火惇腦兒也。更西北行三千里﹐達昆侖山﹐山形如桃﹐皆積雪﹐人不能上﹐測影髙三百餘丈﹐山前名孔雀門﹐後名馬門﹐左名獅門﹐右名象門﹐山四隅各有一山﹐皆低於昆侖﹐孔雀門內有池﹐名麻蓬達。華言天河也﹐四山之水﹐合流於天河﹐河水伏流至星宿海﹐復流出入中國。去昆侖西北四五里卽瑤池。池匝百八十里﹐岸傍皆雪﹐水中有五色細砂﹐滑膩可食﹐取水一瓶﹐並圖山川風土而歸﹐往返凡二年零六月。

稀痘取沙﹐與小兒常食之﹐卽永不出痘。

卷二石部

木心石

樟巖附

生古木中﹐圓如雀卵﹐中色正白﹐著木處燦如黃金﹐書影叢說有孝子某﹐母嘗患心痛﹐日久不瘳﹐孝子日禱於神求治﹐一夕夢神曰﹕爾母疾必得木心石乃愈。醒而徧訪名醫﹐皆不知此藥﹐一日入山﹐忽有二匠解木﹐下鋸有聲﹐孝子乃悟﹐急止告以故﹐視鋸下有石﹐持歸磨酒與母服﹐痼疾頓除。

治心痛。

按造化之用﹐無風不能生物﹐無火不能結物﹐故萬物之動者皆生於風。萬物之靜者皆凝於火。觀於火死而質不朽可知﹐木性疏達﹐得風以生之﹐是以自萌而芽而苞﹐苞圻而花而實﹐皆得風以散之。故春榮秋落﹐如有知也。其實與脂質之靜者﹐均屬於火。火爲木子﹐所以樹老則自焚。火郁必泄也﹐木心有石﹐乃風不能散﹐火郁於內﹐又不得泄﹐致其脂液凝聚﹐至精者久則變爲石。餘者皆朽﹐如松脂成琥珀﹐柏脂成瑪瑙﹐所謂物物有一太極也。心爲人身之太極﹐主中宮而至靈﹐以至變之物治之﹐則協議而化﹐故能愈此疾﹐論事𨿽變﹐而論理則常也。

卷二石部

樟巖

沈氏祕檢﹕樟樹內有石﹐名樟巖。

治心痛。能通五經。研煎酒服。

卷二石部

仙人骨

與地誌﹕雲南鎭南州山中出碎石﹐如朴硝。土人掘取作粉貨之。相傳仙人曾化於此﹐因名焉。南詔備考﹕鎭南州城東二十里山中﹐世傳仙人張明亨遺蛻瘞此。

治一切瘡神效。取粉敷。

杜昌丁藏行紀程﹕楚雄府七十里至呂合﹐有呂祖廟﹐去村數里山腳﹐出仙人骨﹐如水晶﹐能療瘡癤。相傳仙人爲呂祖所度﹐又三五十里爲鎭南州。

滇略﹕南詔時張王二生遇呂仙於呂合驛﹐王得度上升﹐張不能從﹐憤而死。埋骨山中化爲石。瑩沏如水晶。付一切瘡瘍﹐立愈。

卷二石部

禹穴石

產四川龍安府石泉縣石紐鄕﹐以紅如血者佳。四川通誌﹕出石泉禹穴下﹐石皮如血染﹐气腥﹐以滚水沃飲之﹐能催生。

治難產。

卷二石部

桃花鹽

柑園小識﹕桃花鹽產澤旺﹐每春深紅如桃花﹐至夏紅色漸減﹐秋冬色白﹐入春仍紅。胃痛人治胃痛﹐以鹽熨之立止。

卷二石部

癅卵石

池北偶談﹕髙陽民家子方十餘歲﹐忽臂上生宿癅﹐痛癢不可忍﹐醫皆不辧何癥。一日忽潰﹐中有圓卵墜出尋化爲石﹐劉工部以一金售之﹐用治膈癥如神。

治痞結膈癥。

卷二石部

松化石

唐書﹕僕骨東境康於河﹐斷松投之﹐輒化爲石﹐其色佳﹐謂之康於石。錄異記﹕婺州永康縣山亭中有枯松﹐因斷之﹐誤墜水中化爲石﹐取未化者試於水﹐隨亦化焉﹐其所化者枝榦乃皮與松無異﹐但堅勁。博物志云﹕松本石气﹐石裂受沙卽產松﹐松至三千年更化爲石。與地紀﹕宋建炎間﹐遂寧府轉運使衙門後圃有松石﹐外猶松樹﹐而中化爲石。又重慶府永川縣有石松坪﹐有松花石﹐石質而松理﹐或二三尺許﹐大可合抱﹐然不過相望數山有之﹐俗呼雷燒松。神仙傳﹐三千年當化爲石。張綠猗塗說﹕松花石有黃紫二色﹐質理甚細﹐皮上有水紋﹐或松皮紋﹐亦有節暈紋者﹐天臺山間有之。西北亦產﹐乃年久折松入澗水﹐得地气變石。且有變不全﹐尙帶松質者﹐入藥宜用全化者。服之令人忘情絕想。

治相思癥﹐凡男女有所思不遂者﹐服之﹐便絕意不復再念。

敏按﹕松化石乃有情化無情﹐爲陽極反陰之象﹐男女愛慕﹐結想成病﹐致君相二火虛磨妄動﹐鑠耗眞陰﹐魂狂魄越﹐神不守舍。非此反折之使入和平不可﹐正取其貞凝之气以釋妄緣也。瀕湖石部不灰木後附松石云﹕松久所化﹐不入藥用﹐殆未深悉其奧妙耳。

卷二石部

云核

羅浮志﹕云核出羅浮﹐亦雲母之類。黃者出黃雲峯﹔白者出白雲峯﹐屑之調爲漿﹐服之久﹐能吞吐五色云。

性平﹐服食用之﹐延年卻病﹐功同雲母。

卷二石部

瀚海石竅沙

朱排山柑園小識﹕瀚海石﹐出瀚海。地近澤旺﹐爲方三百里﹐無水艸﹐其石大者如瓜如拳﹐小者如芋栗﹐亦有如珠如豆者﹐皆具五色。如瑪瑙﹐有竅而中空﹐其竅中有沙﹐可入藥。石質堅﹐其外可碾﹐其中不可碾﹐故每因形成器。

主明目。

卷二石部

巖香

深山皆有之﹐凡山巖洞壁上有泉滴下﹐年久﹐其水流處則生水結﹐乃至陰之精華。憑石乳滋液﹐乘風力而結者﹐土人名巖香。俗呼水碱。鑿石取之﹐色白如窯灰﹐置手中冷入骨者眞。

百艸鏡云﹕性寒﹐敷湯火傷﹐金瘡出血﹐用水碱火醋淬﹐研末﹐同白果肉水浸﹐搗汁和服

卷二石部

龍窩石

名勝志﹕出廬山溪中﹐及有龍居之所﹐此石夜覺涼冷者眞。王伯濃云﹕深山有龍蟄處皆有之﹐土人俟龍升去﹐乃迹而獲之。有五色﹐以透明者用﹐生用有毒﹐敲碎投醋中﹐片片能動而相合者良。

性大寒﹐磨面能滅瘢痕﹐解熱瘡毒﹐粉撲暑痱﹐立消。

按﹕龍體純陽﹐凡陽之體﹐以陰爲用﹐故其蟄處石皆性冷﹐入夜更涼者﹐眞陰爲用也。

投醋中輒能相合者﹐龍乃東方之神﹐應木﹐木味作酸﹐石感精气﹐所以遇醋而能合﹐其功能解熱滅瘢﹐亦取其寒斂之性以奏效耳。

卷二石部

石髓

福建續志﹕石髓出泉州安溪長潭石罅間﹐接骨如神﹐療內傷折骨﹐酒研三分服﹐能接斷骨。

不可多服﹐多則骨大。

卷二石部

紅毛石皮

出粵澳門﹐來自紅毛國﹐中國用作火石。外皮白如粉﹐甚松脆﹐番人去其皮﹐其中石質﹐售爲火石﹐皮不甚貴重﹐任人搬取。

治金刃傷﹐以石皮搗粉﹐功勝千年鍛石﹐云可以粘合皮膚裂痕。

卷二石部

金精石

福建續志﹕出永春州雙髻山等處﹐其石似鐵磺而松﹐色如黃金。本艸綱目金星石集解後﹐引劉河間宣明方點眼藥中用金精石﹐時珍疑以爲卽金星石﹐蓋未見續志也。

去翳明目﹐入眼科用。

卷二石部

雄膽

雉窠黃附

六研齋筆記﹕王存思太僕貴陽人。云﹕其土多山﹐出雄黃﹐有大至數百斤者﹐中有浮沙成團﹐如鵝卵﹐曰雄膽﹐破之有淸水盞許﹐急飲之﹐沈俱消﹐壽二百歲。特以山民頑獷﹐遇之不謹﹐卽散漫不得飲耳﹐有一人飲之﹐至今猶在﹐健如三十許人﹐自言百五十餘歲矣。

殺三虫毒﹐除痼疾﹐駐容延年。

卷二石部

雉窠黃

簪雲樓雜記﹕雉窠底有雉黃﹐黃气遠射﹐能辟毒物。鄕人三四月中徧覓之爲市﹐其取黃法﹕先以溺繞窠三幣﹐從而掘之﹐所獲約二三兩﹐價倍於他產。

海外三珠有轉胎法﹕五月五日午時﹐取金鍼花葉﹐俗名鵝腳花﹐單葉名金鍼花﹐陰漧聽用。

婦人孕盈月﹐四十日之前﹐將雉窠黃撿明透重一兩一塊者﹐用葉包裹三四張﹐再用布包縫上孕婦腹前貼身衣上。候四十日﹐分娩生男不生女。

解一切毒蛇咬傷﹐辟邪魅山精。

按﹕雉窠有黃﹐猶鶴窠有﹐所以助陽气﹐能令子不也。千金方有轉女成男法﹐用雄黃養胎﹐取其陽精之全於地產﹐則雉蓋不獨取以解毒也。竊謂雉之精气伏旣久﹐人得佩之﹐可解一切產厄﹐於孕婦尢宜。

卷二石部

石螺螄

百艸鏡﹕出廣東﹐修治與石燕同。

治瞽目眼疾。

按﹕石螺螄形似螺﹐而體質則石也。亦石蟹石蛇之類﹐故主治亦大略相似。

卷二石部

貓睛石

墨莊漫錄﹕宣和間外夷貢方物﹐有石圓如龍眼實﹐色若綠葡萄﹐號貓兒眼睛﹐能息火。

燃炭方熾﹐投之卽滅。按﹕此卽寶石中一種貓兒眼也。今雲南﹑緬地寶井中有之。

解虫毒。

卷二石部

辟驚石

一名辟驚風石。本艸補云﹕西巴尼亞國有一處﹐土中產石﹐色黑而光嫩﹐取而琢之。或大或小﹐佩孩童胸前﹐遇邪風而起慢驚急驚﹐此石代受其患﹐邪气盡收於石內﹐自然裂破﹐孩童無恙。必須常佩﹐永遠方可無虞﹐眞可寶之物也。

治急慢驚風﹐一切天釣屍疰。

卷二石部

奇功石

出大西洋﹐形狀無可考。本艸補云﹕此石能治婦人產難。凡遇產難者﹐用芝麻油一鐘﹐放此石在油內﹐浸一宿﹐後用此油擦婦人肚面﹐卽無難產之患﹐或用此石綁在婦人大腿上﹐卽產﹐產後隨時除去。凡遇發擺子﹐中華名虐﹐身熱﹐或心中脹悶﹐或胃气疼痛﹐或痰滯﹐及錯食毒物等患﹐將石或泡酒一碗﹐水一碗﹐浸一宿﹐取此酒石用手擠一擠﹐令此石气汁下酒水內﹐空心飲此酒水卽愈。血熱瘡疥﹐飲此酒水﹐並塗抹患處卽愈。患眼將此酒水或飲或洗皆妙。

卷二石部

保心石

本艸補﹕生鹿腹中﹐鹿食各種解毒之艸﹐其精液久積﹐結而爲石。亦名寶石。有二種﹕一是鹿獸生成﹐一是泰西名醫至小西洋采珍藥制成﹐服之令毒瓦斯不攻於心﹐故曰保心石。用法﹕以刀刮如麥大者六粒﹐爲粉調服﹐多用亦無害﹐更增加精神。常服此藥﹐酒水隨人﹐能令腹中不多生蛔虫﹐體健神旺。

治大熱燥渴﹐小便不通﹐泄瀉俱水﹐調服﹔胸傷憂悶﹐無熱者﹐或酒或水調服。有熱者﹐酒水各半調服。病後軟弱﹐酒水各半調服。胸肉傷心痛﹐風寒气痛﹐吐蛔﹐咯血吐血﹐皆水調服。毒蛇毒虫傷﹐不拘酒水服﹐刀箭瘋犬毒物傷﹐以粉敷瘡口﹐外以布包卽愈。俱見本艸補。

卷三

艸部上

﹝五十六種附十一種﹞

卷三艸部上

參條

從新云﹕遼參之橫生蘆頭上者﹐其力甚薄﹐止可用以調理常病﹐生津止渴。其性橫行手臂﹐凡指臂無力者﹐服之甚效。千金方云﹕凡煮參湯﹐須用流水煎之佳﹔若用止水則不驗。

卷三艸部上

參須

百艸鏡﹕參須寧古塔來者色黃粗壯﹐船廠貨次之﹐鳳凰城貨色帶白爲劣﹐煎之亦無濃味。

從新云﹕參須亦遼參之橫生蘆頭上而甚細者﹐性馬參條相同﹐而力尢薄。本經逢原云﹕參須價廉﹐貧乏者往往用之。其治胃虛嘔逆咳嗽失血等癥﹐亦能獲效﹔以其性專下行也﹐若治久痢滑精﹐崩中下血等癥﹐每至增劇﹐以其味苦降泄也。

腳瘡濕爛﹕百艸鏡云﹕芽茶參須各等分﹐爲末﹐摻之。

固牙補腎方﹕祝氏效方﹕生熟石膏各五錢﹑甘松山柰各三錢﹑細辛二錢﹑寒水石二錢﹑升麻一錢五分﹑靑鹽參須各三錢﹑北五味五十粒﹑畢澄茄四十五粒﹐共爲末﹐每晨擦牙漱口﹐咽下亦可。

卷三艸部上

參葉

遼參之葉也﹐率多參客帶來﹐以其气味淸香而微甘﹐善於生津﹐又不耗气﹐故販參者幹之﹐帶以餉遺﹐代茶葉入湯用﹐不計入藥用也。人亦無用之者﹐近因遼參日貴﹐醫輒以之代參﹐凡癥需參而無力用者﹐輒市葉以代。故今大行於時﹐蘇州參行市參葉且價至三五換不等﹐以色不黃瘁﹐綠翠如生﹐手之有淸甜香气者眞。

气淸香﹐味苦微甘。其性補中帶表﹐大能生胃津﹐祛暑气﹐降虛火﹐利四肢頭目﹐浸汁沐髮按﹕人參三椏五葉﹐乃稟三才五行之精气﹐寄形於艸質﹐爲百艸之王。其根幹之色黃﹐得坤土正色﹔其子秋時紅如血﹐是土之餘生火也﹐故能峻補元气﹐返人魂魄﹐其功尢能健脾。蓋脾主中宮﹐爲萬物之母﹐人無土不生﹐參得土徳之精以生人﹐非若術之膩滯﹐世所以重之。然百艸本性﹐大率補者多在根﹐葉則枝節之餘气﹐不可以言補也。參葉𨿽稟參之餘气﹐究其力止能行皮毛四肢﹐性帶表散﹐與參力遠甚。惟可施於生津潤燥益肺和肝之用。今一槪用作培補元气﹐起廢救危﹐何不察之甚耶﹗淸肺﹑生津﹑止渴。﹝藥性考﹞

卷三艸部上

人參子

人參子如腰子式﹐生靑熟紅﹐近日販參客從遼東帶來者﹐皆靑綠色﹐如小黃豆大﹐參葉上甚多。寧古塔一帶﹐七八月霜大﹐難以入山﹐故不能待其子熟﹐生取而歸。以售客﹐每多綠色﹐發痘行漿﹐凡痘不能起發﹐分標行漿者﹐藥內加參子﹐後日無癢塌之患。

卷三艸部上

珠參

金沙江志﹕產東川者﹐味似參﹐較苦。本艸從新云﹕出閩中﹐以大而明透者佳﹐須多去皮﹐滚水泡過﹐然後可用。因其苦劣之味皆在外邊﹐近中心則苦減而稍甘。書影叢說﹕雲南姚安府亦產人參﹐其形扁而圓﹐謂之珠兒參。藥性考﹕珠兒參根馬薺同。

苦寒微甘﹐味濃體重。救生苦海云﹕補肺降火下气﹐肺熱有火者宜之﹐髒寒者服之﹐卽作腹痛﹐郁火服之﹐火不透發﹐反生寒熱。血癥用之﹐可代三七。藥性考﹕性辛辛﹑溫味﹐甘托裏﹐外癥堪用。

按﹕珠參本非參類﹐前未聞有此﹐近年始行﹐然南中用之絕少﹐或云來自粵西﹐是三七子﹐又云艸根。大約以參名﹐其性必補﹐醫每患其苦寒﹐友人朱秋亭客山左﹐聞貨珠參者有制法﹐服之可代遼參。每五錢索價五十金﹐秋亭罄千金市其方﹐祕不輕授﹐予懇其弟退谷﹐始得其術﹐因錄之以濟貧。珠參切片﹐每五錢以附子三分﹐研末拌勻﹐將雞蛋一个去黃白﹐每殼納參片五錢﹐封口﹐用雞哺﹐待小雞出時取出﹐將筆畫一圈於蛋上作記﹐如此七次﹐共成七圈﹐其藥卽成矣。每遇垂危大癥﹐並產蓐無力喫參者﹐煎服五錢﹐力勝人參。並能起死回生﹐較臘狐心功力尢捷﹐不得少服﹐約人以五錢爲率﹐每次須多做數兩救人。

濟陰保元湯﹕醫鈴﹕此方理脾化邪﹐生气引气生血﹐爲調經聖藥。滇珠參三錢﹐以米仁四錢拌水蒸透﹐咀片﹐再入姜﹐加米仁汁蒸曬漧﹐用懷生地一兩﹐砂仁酒姜三味﹐拌蒸九曬收﹐再以瓦焙爲炭﹐當歸四錢﹐白芍三錢﹐酒炒川芎二錢﹐去淨油﹐米泔水浸洗﹐收幹﹐再入酒浸丹參四錢﹐酒洗透茺蔚子四錢﹐酒蒸透香附三錢﹐以姜﹑土醋﹑鹽﹑童便﹑甘艸水﹑乳汁逐次制過﹐用云白術五錢﹐陳土炒女貞子三錢﹑以白芥車前水浸幹用。如气血熱﹐加丹皮生地﹐气血寒﹐加肉桂數分﹔不眞確之寒熱而先後至者﹐照本方﹕如經閉﹐無分婦女﹐本方加牛膝。

卷三艸部上

太子參

從新云﹕𨿽甚細小﹐卻緊而堅實﹐力不下大參。

百艸鏡云﹕太子參卽遼參之小者﹐非別種也﹐乃蘇州參行從參包中檢出短小者﹐名此以售客味甘苦﹐功同遼參。

卷三艸部上

羅浮參

羅浮山誌﹕羅浮所產人參﹐殊與本艸人參不類﹐狀如仙茅。葉細莖圓﹐有紫花﹐三葉一花者爲仙茅。一葉一花者爲人參。根如人字﹐色如珂玉﹐煮汁食之﹐味與參無別﹐但微有膠漿耳。

味甘帶苦﹐生津養胃﹐補虛羸﹐潤肺。

卷三艸部上

西洋參

藥性考﹕洋參似遼參之白皮泡丁﹐味類人參﹐惟性寒﹐宜糯米飯上蒸用﹐甘苦﹐補陰退熱﹐姜制﹐益元扶正气。從新云﹕出大西洋佛蘭西﹐形似遼東糙米參﹐煎之不香﹐其气甚薄﹐若對半擗開者﹐名片參﹐不佳。反藜蘆。入藥選皮細潔﹐切開中心不黑﹐緊實而大者良。近日有嫌其性寒﹐飯鍋上蒸數十次而用者﹐或用桂圓肉拌蒸而用者﹐忌鐵刀火炒。

苦寒微甘﹐味濃气薄﹐補肺降火﹐生津液﹐除煩倦﹐虛而有火者相宜。

腸紅﹕類聚要方﹕用西洋參蒸桂圓服之﹐神效。

卷三艸部上

東洋參

汪玉於言﹕東洋參出日本東倭地﹐其參外皮糙中油﹐熟蒸之﹐亦淸香﹐與遼參味同﹐微帶羊羴气﹐入口後微辣﹐爲各別耳。然性溫平﹐與西洋佛蘭參性寒平者又別﹐此參近日頗行﹐無力之家﹐以之代遼參用亦有效。每枝皆重一錢許﹐亦有二三錢者﹐總以枝根有印日本二字名﹐價八換﹐無字價五換﹐蓋有印字者﹐乃彼土之官參﹐最道地。無印者﹐皆彼土之私參也。

亦有通身皮糙﹐內肉白色者﹐不佳。桂圓肉拌蒸曬用。癸丑三月﹐予在李燮堂先生處﹐見有東洋參二種﹕一種大者﹐粗如拇指﹐儼似西洋參﹐最堅實多肉。一種小者﹐每枝不過二三分﹐亦有分許者﹐肉薄不甚堅實。據言二種皆日本洋客帶來﹐新時俱色白﹐皮皆有皺紋﹐其大者切片﹐口含過夜﹐皆化而無滓﹐小者含口中三夜皆不化。大者煎湯﹐色淡少味﹐小者反濃濃。二種俱出日本倭地﹐而小者何以色味獨濃﹖豈生產之土又不同耶﹐又一種亦出東洋近奉天旅順等處者﹐皮上有紅紋﹐云彼倭國中亦珍之﹐言其力更十倍於此。舶商多以貴價售得﹐轉販中土﹐今蘇州有東洋參店﹐專市此參者。蓋因上年壬子冬江浙疫痘徧染﹐小兒死者不下千百計﹐有教服東洋參﹐能助漿解毒﹐服之果驗﹐遂大行於時。入藥內須飯鍋上蒸透曬漧用﹐瓷瓶收存﹐方免蛀壞。又一種東洋參﹐出髙麗新羅一帶山島﹐與關東接壤﹐其參與遼參眞相似﹐气亦同﹐但微薄耳﹔皮黃紋粗﹐中肉油紫﹐屠舞夫攜來﹐予曾見之。據云性溫平﹐索價十換﹐言產蓐服之最效﹐其力不讓遼參也。五雜俎人參出遼參上黨者最佳﹐頭面手足皆具﹐淸河次之﹐髙麗新羅又次之。今生者不可得見﹐入中國者﹐皆繩縛蒸而夾之﹐故上有夾痕及麻綫痕也。新羅參𨿽大﹐皆用數片合而成之﹐功力反不及小者﹐擇參取透明如肉﹐及近蘆有橫紋者﹐則不患其僞矣。

卷三艸部上

昭參

金沙江志﹕卽人參三七﹐產昭通府﹐肉濃而明潤﹐頗勝粵產﹐形如人參中油熟一種。王子元官於滇﹐曾以此遺外舅稼村先生﹐予親見之﹐狀較參紅潤﹐大小亦不等﹐味微苦甜﹐皮上間有帶竹節紋者。劉仲旭少府云﹕昭通出一種名蘇家三七﹐儼如人參﹐明潤紅熟﹐壯少者服之作脹﹐惟六十以外人服﹐則不腹脹。其功大補血﹐亦不行血﹐彼土人患虛弱者﹐以之蒸雞服﹐取大母雞用蘇三七煎湯﹐將雞煮少時﹐又將三七渣搗爛入雞腹﹐用綫縫好﹐隔湯蒸至雞爛﹐去三七食雞﹐可以醫勞弱諸虛百損之病。據所言﹕卽昭參也。宦遊筆記﹕三七生廣西南丹諸州番峒中﹐每莖上生七葉﹐下生三根﹐故名三七。土人入山采根曝漧﹐色微黃﹐形似白芨﹐長而有節者﹐其味微甘而苦﹐頗類人參。人參補气第一﹐三七補血第一。味同而功亦等﹐故人並稱曰人參三七。爲藥品中之最珍貴者。此常中丞筆記所言﹕人參三七以形圓而味甘如人參者爲眞﹐其長形者﹐乃昭參水三七之屬﹐尙欠分晰也。識藥辧微云﹕人參三七﹐外皮靑黃﹐內肉靑黑色﹐名銅皮鐵骨。此種堅重﹐味甘中帶苦﹐出右江土司﹐最爲上品。大如拳者治打傷﹐有起死回生之功。價與黃金等。沈學士云﹕竹節三七卽昭參﹐解酲第一﹐有中酒者﹐嚼少許﹐立時卽解。又近時人參三七中﹐有名佛手山漆者﹐形長﹐儼如佛手﹐上有指。出廣西﹐藥客販至﹐其價在圓山漆之上。﹝此名荸薺山膝﹐卽所稱銅皮鐵骨參三七是也。﹞壬戌﹐有客自打箭鑪來﹐帶有藏三七﹐名佛手參。儼如幹麥冬而堅實﹐形小不大﹐作三叉指形﹐玲瓏如手﹐故名。王聖兪曾嘗其味﹐淡而微辛涼﹐云能治肺血勞損﹐此亦白芨三七之屬也。浙產臺溫山中﹐出一種竹節三七﹐色白如僵蠶﹐每條上有凹痕如臼﹐云此種血癥良藥。庚申﹐予於晉齊處見瓊州山漆﹐圓如芋﹐皮光﹐色黃白﹐肉黃如金﹐云瓊人珍之﹐名野山漆。勝右江所出者。又一種出田州土司﹐如佛手形﹐名佛手三七﹐云此種系野生﹐入藥更勝。百艸鏡云﹕人參三七味微甘﹐頗似人參﹐入口生津﹐切開內瀝靑色﹐外皮細而綠﹐一種廣西山峒來者﹐形似白芨﹐長者如老漧薑﹐黃有節﹐味甘如人參﹐亦名人參三七。又名竹節三七。此外又有旱三七﹐名蘿卜三七﹐色白味苦。有小三七﹐色黑﹐出湖南寶慶府﹐亦名紅三七。有羊腸三七﹐卽水三七之類﹐形如羊腸細曲。又一種出雲南昭通者﹐能亂人參﹐色味無異﹐且油熟明透﹐但少蘆耳﹐然回味太甜。金禦乘雲﹕近時市品三七之外﹐有水三七﹑有白芷三七﹑有竹節三七﹑其形狀功效﹐皆未見其有考核者。

味甘苦﹐同人參﹐去瘀損﹐止吐衄﹐補而不峻。以末摻諸血中﹐血化爲水者佳﹐大能消瘀﹐按﹕人參三七﹐出右江土司邊境﹐形如荸薺﹐尖圓不等﹐色靑黃﹐有皮﹐味甘苦﹐絕類人參﹐故名。彼土人市入中國﹐輒以顆之大小定價﹐每顆重一兩者最貴﹐云百年之物﹐價與遼參等。余則每顆以分計錢計者﹐價不過一二換而已﹐昭參無皮﹐形如手指﹐絕無圓小者﹐間有短扁形者﹐亦頗類白芨樣。金沙江志所載﹕以爲卽人參三七﹐恐未確﹐故附存劉說以備考。

治吐血﹕種福堂方﹕用雞蛋一个﹐打開﹐和人參三七末一錢﹐藕汁一小杯﹐陳酒半小杯﹐隔七寶散﹕仇氏傳方﹔刀傷收口﹐用好龍骨﹑象皮﹑血竭﹑人參﹑三七﹑乳香﹑沒藥﹑降香末陳氏回生集載軍門止血方﹕人參﹑三七﹑白蠟﹑乳香﹑降香﹑血竭﹑五倍﹑牡蠣各等分﹐不

卷三艸部上

菊花參

產雲南東川府巧家汛江邊﹐葉似菊花。

功用同人參﹐力較遜。

卷三艸部上

紅毛參

百艸鏡﹕漳泉估舶從紅毛帶來﹐絕不類參形﹐長而粗﹐長者有三四尺﹐色紫黑﹐粗者如拇指﹐折之中有白點痕﹐有起花紋﹐與建參相似。

止瀉痢如神。

卷三艸部上

煤參

出陜西西安等處﹐形如參﹐皮心俱靑黑﹐故名。施柳南太守云﹕此參出陜西華山﹐食之多吐

卷三艸部上

建參

法落梅附

藥性考﹕福參出閩浙﹐頗似人參﹐而性味辛熱﹐虛寒病宜之。歌云﹕又有福參﹐辛苦甘齊﹐性溫益气﹐虛冷人宜。注﹕福參多食則喉痛﹐故知性熱。乙未﹐予館剡川﹐故鄞屬也。聞有市建參者﹐往覓得之。儼如臺參中油熟一種大者﹐惟不能純透﹐亦有蘆﹐無竹節紋﹐味亦苦甘。以竹刀剖之﹐心空﹐不似遼參之堅實。劉贊之自閩回﹐言閩中近日大行﹐亦淸補。兄患風火牙疼﹐煎湯漱口立愈。則性又帶寒散﹐或言其性熱者﹐猶未確也。金禦乘雲﹕建人參性熱﹐獨不宜於產婦﹐與遼參形色气味眞相似﹐但遼參入口回味生津﹐此則回味消澀﹐故功用亦殊。河南出光山參﹑嵩山參﹐儼與遼產無別﹐惟嚼之有渣﹐不糯﹐味亦淡。

卷三艸部上

法落梅

金沙江志﹕產雲南東川府法戛地。己酉﹐友人王鼎條患心腹痛﹐有客從滇帶此物來﹐呼爲法落梅。用根﹐其形儼如上黨參﹐色亦黃白﹐味甘苦﹐服之疾愈。據云﹕彼中人皆名法落梅﹐而不知諸書何以作梅字耶﹖蔡云白言﹕建參閩人呼法落梅。

治心痛如神。

卷三艸部上

土人參

各地皆產﹐錢塘西湖南山尢多﹐春二三月發苗如蒿艾﹐而葉細小﹐本長二三寸﹐作石綠色﹐映日有光﹐土人俟夏月采其根以入藥﹐俗名粉沙參﹐紅黨卽將此參去皮淨煮極熟陰漧而成。

味淡無用。準繩﹕劫瘴消毒散用之﹐呼爲百丈光。

甘微寒﹐須蒸之極透﹐則寒去﹐气香味淡﹐性善下降﹐能伸肺經治節﹐使淸肅下行﹐補气生津﹐治咳嗽喘逆﹐痰湧火升﹐久虐淋瀝﹐難產經閉﹐瀉痢由於肺熱﹐反胃噎膈由於燥澀﹐凡有升無降之癥﹐每見奇效。以其根一直下行﹐入土最深故也。

脾虛下陷﹐滑精夢遺﹐俱禁用。以其下行滑竅﹐孕婦亦忌。

白帶初起﹕百艸鏡﹕土人參切片三兩﹐用陳紹酒飯上蒸熟﹐分作三服﹐喫完卽愈。

王安采藥方云﹕土人參補陰虛﹐對配茯苓熬膏﹐治楊梅結毒﹐酒煎服。

卷三艸部上

上黨參

防黨附

本經逢原云﹕產山西太行山者﹐名上黨人參。𨿽無甘溫峻補之功﹐卻有甘平淸肺之力。

不似沙參之性寒﹐專泄肺气也。百艸鏡云﹕黨參﹐一名黃參﹐黃潤者良﹐出山西潞安太原等處。有白色者﹐總以淨軟壯實味甜者佳。嫩而小枝者﹐名上黨參。老而大者﹐名防黨參。

味甘性平﹐治肺虛﹐能益肺气。

卷三艸部上

防風黨參

從新云﹕古本艸云參須上黨者佳﹐今眞黨參久已難得﹐肆中所市黨參﹐種類甚多﹐皆不堪用。惟防黨性味和平足貴﹐根有獅子盤頭者眞﹐硬紋者僞也。白黨卽將此參煮曬已成﹐原汁已出﹐不堪用。翁有良辧誤云﹕黨參功用﹐可代人參﹐皮色黃而橫紋﹐有類乎防風﹐故名防黨。江南徽州等處呼爲獅頭參﹐因蘆頭大而圓凸也﹐古名上黨人參。產於山西太行山潞安州等處爲勝﹐陜西者次之。味甚甜美﹐勝如棗肉。

近今有川黨﹐蓋陜西毗連﹐移種栽植﹐皮白味淡﹐類乎桔梗﹐無獅頭﹐較山西者迥別﹐入藥亦殊劣不可用。

味甘平﹐補中益气﹐和脾胃﹐除煩惱﹐解渴﹐中气微虛﹐用以調補﹐甚爲平安。

卷三艸部上

南沙參

藥性考﹕南沙參形粗似黨參而硬﹐味苦性涼﹐淸胃瀉火解毒﹐止嗽寧肺。從新云﹕南沙參色稍黃﹐形稍瘦小而短﹐近有一種味帶辣者﹐不可用。張璐本經逢原云﹕沙參有南北二種﹐北者質堅性寒﹐南者體虛力微。

功同北沙參﹐而力稍遜。

按﹕參類不一﹐有竊參名者﹐如苦參沙參是也。有竊參形者﹐如薺三七是也。凡參皆隨地運爲升降﹐故各地皆產參﹐而性亦各異﹐功用總不及遼參。今擇可入藥爲綱目未及載者﹐悉附識於此。以廣知焉。張觀齋云﹕珠兒參者﹐其形獨蒜似之﹐去皮煮熟﹐色如紅熟人參﹐因圓大而如珠﹐故名。其味苦而微帶辛﹐不知何根子所造。價每斤五錢﹐治牙痛有驗。大略苦者性寒﹐而辛者必散﹐是火郁發散之意﹐未必全在補功也。至於紅黨參﹐卽紅蘿卜艸所造。白黨參未考。此皆蘇地好奇者所制﹐好奇之醫﹐因而用之。走方者所以惑鄕人。稱太子參者﹐乃參中之全枝而小者﹐是參客巧取之名也。洋參淸气同參﹐味苦必寒﹐疑產陰山﹐補功𨿽不及人參﹐較之珠兒紅白黨等遠矣。土人參俗名觀音山貨﹐形與人參無二﹐亦有糙熟之分﹐出處不一﹐中有白絲心而味淡﹐親見臺溫處州及新昌嵊縣人有貨此參者﹐價每兩兩許﹐未考其性﹐亦未用過﹐如南沙參誤用者甚多。南沙參產於浙地者﹐鮮時如蘿卜﹐土人去皮煮熟﹐如熟山藥。曬漧如天花粉﹐而無粉性﹐本名粉沙參。功專散毒消腫排膿﹐非南沙參也。其南沙參形如桔梗﹐而中空松﹐味淡微甘。桔梗帶辛﹐而南沙參不辛﹐產於毫門者最佳﹐俗名雄桔梗。藥肆中卽於桔梗包中撿出﹐水潤打扁切片﹐確類銀柴胡片。此則入肺而理嗽﹐功如北沙參而兼理气﹐蓋中空之義也。臺州亦出桔梗﹐而條幹帶硬﹐亦有雄桔梗﹐如南沙參。但色不如毫產者白﹐蓋參類本不一﹐近日價日昂貴﹐而各種僞品雜出﹐人亦日搜奇。於窮巖荒壑中覓相似艸根以代混﹐倘誤用之﹐爲禍非淺。王繹堂云﹕時下盛行一種福建長樂參﹐廣西南陔參﹐二物頗似﹐儼與臺參油熟無別﹐味亦苦中帶甜﹐蒸湯亦極濃濃﹐然皆性熱﹐不似人參之平和滋益也。卽臺參中﹐近日人頗有入白糖及鹵水制透﹐取其重也。凡參八分﹐可制重二分作一錢以圖利﹐店中有此參者﹐每日必蒸焙﹐否則潮潤難售﹐故市參者須加意焉。

卷三艸部上

於術

卽野術之產於潛者﹐出縣治後鶴山者爲第一﹐今難得﹐價論八換。其形有鶴頸鶴頭﹐羽翼足俱全﹐皮細帶黃﹐切開有朱砂點﹐其次出北鄕﹐皮色帶黑不黃。茅翼云﹕產徽州者皆種術﹐俗稱糞術。乃糞力澆灌大者﹐肥而無鶴頸。野生者名天生術﹐形小﹐有鶴頸甚長﹐內有朱砂點﹐術上有須者尢佳﹐以得土气濃也。於術亦野生﹐出於潛﹐產縣治龍脈土上者﹐其內點眞似朱砂﹐猩紅如灑血。鶴頸肉蘆幹之淸香﹐產他處﹐內或無點純白﹐或有黃點﹐總不及龍脈上產者爲上品。冬月采取﹐形味方全。一種江西術﹐其形甚小﹐與野術相似﹐𨿽有鶴頸而甚短﹐其體堅實﹐其味苦劣不可用。萬曆杭州府誌﹕白術以產於潛者佳﹐稱於術。淸異錄﹕潛山產善術﹐以其盤結醜怪﹐有獸之形﹐因號爲獅子術。西吳裏語﹕孝丰天目山有仙丈峯﹐產吳術﹐名雞腿術。入藥最佳。百艸鏡云﹕白術一莖直上﹐髙不過尺﹐其葉長尖﹐傍有鍼刺紋﹐花如小薊﹐冬采者名冬術。汁歸本根﹐滋潤而不枯燥﹐卻易油﹐不能止瀉。春采夏采者﹐藏久𨿽不易油﹐卻枯燥不潤﹐肉亦不飽滿。凡收術須陰漧勿曬﹐曬則爛。野術形小﹐蘆梗細硬﹐皮細。若蘆軟而粗﹐卽種術矣。又有象術﹐系臺術中撿出如野術者﹐但切開有暈紋。臺術𨿽種而不用糞﹐故不肥大﹐服之不脹。倘野術難得﹐此爲穩。安徽宣城歙縣亦有野生術﹐名狗頭術﹐亦佳。又一種系取野術種﹐灌以糞﹐形𨿽大﹐皮卻細緊﹐出樟村﹐較徽省種術稍好。今人論野術云﹕黑土者眞﹐不知土色各處不同﹐不可執一而論。又云﹕小者眞﹐然老山貨年久亦有大者。又云﹕有朱砂斑者眞﹐不知於術亦有無朱砂斑者。據土人言﹕產縣後山脈﹐及黃塘至遼東橋一帶﹐西流水四十里地之術﹐方有朱砂點﹐他處則無。但野術入口﹐甜味𨿽重﹐气極淸香﹐自不同也。總以白爲佳﹐以潤爲妙。葉天士本艸云﹕浸刮﹐飯鍋上蒸曬如棗黑﹐黃土炒﹐爲中宮和气補脾之藥。本經逢原云﹕云術肥大气壅﹐臺術條細力薄﹐寧國狗頭術皮赤稍大﹐然皆栽灌而成﹐故其气濁﹐不若於潛野生者气淸﹐無壅滯之患。入風痺痰濕利水破血藥﹐俱生用。然非於潛產者﹐不可生用也。張觀齋云﹕今有一種野術﹐深山處必有﹐形如於術﹐切開有朱砂斑﹐香而不甜﹐細考其味﹐親見其苗﹐乃天生之蒼術也。

因久無人采﹐故大而宛如於術。大凡術以火焙漧者﹐味必苦。生曬者﹐味必甜。臺術以及各處種術﹐皆於術所種而變者﹐功𨿽不如於術﹐服亦有驗。今於術絕少﹐市中皆以仙居所產野術充於術﹐功亦相等。辛亥五月﹐有客自靑田縣來﹐帶有天生術﹐大小如一﹐約重兩許﹐俱生者﹐未經日曬漧焙﹐若干之﹐可三錢許。其術形儼如仙鶴﹐翅足皆具﹐亦有長頸﹐頸皆左顧﹐一一相似﹐無作磊塊形者。詢之云﹕此術不生於土﹐所生之地﹐系靑田邊境﹐有一山﹐山有石壁﹐壁上每年生此術二三十斤﹐不能多有。吾杭西北山近畱下小和山一帶地方﹐及南尖峯翁家山等處﹐皆產野術﹐气味香甜﹐生啖一二枚﹐終日不饑。生津溢齒﹐解渴醒脾﹐功力最捷。切開無朱砂點﹐膚裏膩細﹐而白如雪色﹐名曰玉術。又呼雪術。亦不易得﹐入藥功效﹐與於術等。較他產野術尢力倍也。甘補脾﹐溫和中﹐補气生血﹐無汗能發﹐有汗能止﹐開胃補脾﹐則能進飲食。去勞倦﹐止肌熱﹐化癥癖﹐和中能已嘔吐。定痛安胎﹐燥濕﹐利小便﹐生津液﹐止泄瀉﹐化胃經痰水﹐理心下急滿﹐利腰臍血結﹐去周身濕痺。凡下焦陰气不脫﹐上焦陽气驟脫者﹐無力用參﹐重用野術﹐大能起死回生。用糯米泔浸﹐陳壁土炒﹐或蜜水炒﹐人乳拌用﹐炒黃不宜焦﹐焦則無力矣。熬膏更良﹐禁忌同白術。

代參膏﹕楊春涯驗方﹕於術十斤﹐白米泔水浸三晝夜﹐洗淨浮皮﹐蒸曬十次﹐有脂沾手爲度。切片熬膏﹐一火收成﹐滴紙不化。用白茯苓十斤﹐舂末水飛﹐去浮﹐只取沈者﹐蒸曬十治虛弱枯瘦﹐食而不化﹐用於術酒浸﹐九蒸九曬一斤﹐菟絲子酒煮吐絲曬漧一斤﹐共爲末﹐四制仙術散﹕治盜汗不止﹐此藥入神﹐於術四兩﹐分四制﹐一兩黃煎汁炒﹐一兩牡蠣粉炒﹐一兩麩皮湯炒﹐一兩石斛湯炒﹐只取術爲末﹐服三錢﹐粟米湯下。

各色痢疾﹕傳信方﹕於術一兩﹐老姜一兩﹐當歸五錢﹐水二碗﹐煎好﹐露一宿服﹐自愈。

保胎丸﹕良方集要﹕茯苓二兩﹐條芩一兩﹐於術土炒一兩﹐紅花一兩﹐沒藥三錢﹐制香附一兩﹐元胡索醋炒一兩﹐益母艸去根一兩﹐共研末﹐蜜丸桐子大﹐早晚白滚水服七粒﹐不宜增減﹐戒惱怒勞傷﹐生冷發气等物。凡遇腹痛腰酸作脹﹐卽宜服之﹐成孕三月﹐卽服起﹐直至足月﹐不但保胎﹐卽臨產亦可保易生無恙﹝方內紅花元胡索二味﹐皆是行血滑胎之品﹐分兩太重﹐每味只可二錢﹐方合本方君臣﹐用者詳之﹞。

三日瘧﹕古今良方﹕九制於術一斤﹐廣皮八兩﹐熬膏﹐用飴糖四兩收。

又方﹕專治四日兩頭或一二年至三四年不愈者﹐或愈而復發﹐連綿不已者﹐用於術一兩﹐老

卷三艸部上

北云術

邊塞志﹕產遼東口外五國城等處。此術初生土中﹐並無枝葉﹐生於暗地者多﹐城北最盛﹐天气晴和﹐則掘地求之可得﹐色如枯楊柳﹐大小如箸﹐蔓延數十步﹐屈曲而生。此地病患無藥物﹐凡有疾者﹐煎此術湯服之﹐自愈。又可占病患之吉凶﹐若煎沸數次藥浮者﹐病卽愈。半浮半沈者﹐病久不愈。土人以此驗之。

治風寒傷食一切病。

卷三艸部上

南連

仙姑連天姥連附

一名土連﹐浙溫白金華山中俱有之﹐出處州者﹐名處連。以形大毛輕者好。性較川連尢寒。

北人市去爲馬藥。百艸鏡﹕土黃連二月發苗﹐根葉與羊蹄大黃無異﹐但短小耳﹐三月抽莖﹐髙有尺許﹐花細成穗﹐結實初靑後紅﹐子藏稜中﹐夏至後枯。出浙江者﹐名慈連﹐安徽寧國府宣城出者粗肥﹐名宣黃連。

性寒而不滯﹐入膏丹用最良。

吉氏家傳﹕血痢﹐用宣連爲末﹐以雞子搜作餅﹐炭火令通赤﹐蓋定勿泄气﹐候冷研細﹐空宣州路也。

卷三艸部上

仙姑連

出臺州仙居縣﹐邑人相傳吳魏時蔡經居此﹐故以名邑。王方平曾偕麻姑降其宅﹐今遺址猶存﹐其地產黃連﹐粗如雞距﹐皆作連珠形﹐皮色靑黃﹐光潔無毛﹐味大苦寒﹐折之有煙﹐色如赤金者佳。療火癥更捷於川產者﹐馬藥非此不可。

卷三艸部上

天姥連

出天臺﹐皮色鼠褐﹐略有毛刺﹐味苦﹐入口久含有淸甘气。

大瀉心火﹐性寒而帶散﹐故治目癥尢效。

卷三艸部上

水黃連

川中一種黃連﹐生於澤旁﹐周身有黃毛如狗脊毛狀﹐名水黃連。頗細小﹐醫家不知用﹐布人以之僞充眞川連出售﹐惟祝氏效方用之。百艸鏡﹕水黃連打箭鑪出者﹐形細長﹐少硬刺﹐較重於他連﹐以皮肉帶靑色者爲佳﹐出小西天者﹐色黑有毛者佳﹐無毛光黃者次之。

治鼻疳﹕用百部三錢﹐切片﹐曬漧炒﹐取淨末二錢﹐地骨淨炒二錢﹐五倍子炒﹐黃柏炒﹐甘愈。

卷三艸部上

馬尾連

出雲南省﹐藥肆皆有之﹐幹者形如絲﹐上有小根頭﹐土人盤取之以市。

性寒而不峻﹐味苦而稍減﹐不似川連之濃﹐性能去皮裏膜外及筋絡之邪熱﹐小兒傷風及痘科

卷三艸部上

浙烏頭

卽僧鞋菊

此乃烏頭之產於浙地﹐錢塘筧橋人種之﹐市爲風瘓藥﹐近日人家園圃亦有之﹐名鸚菊。

又追風活血﹐取根入藥酒良。

卷三艸部上

霍石斛

五色石斛附

出江南霍山﹐形較釵斛細小﹐色黃﹐而形曲不直﹐有成球者﹐彼土人以代茶茗﹐云極解暑醒脾﹐止渴利水﹐益人气力。或取熬膏餉客﹐初未有行之者﹐近年江南北盛行之﹐有不給。市賈率以風蘭根僞充﹐但風蘭形直不縮﹐色靑黯﹐嚼之不粘齒﹐味微辛﹐霍石斛嚼之微有漿﹐粘齒﹐味甘微鹹﹐形縮者眞。百艸鏡﹕石斛近時有一種形短只寸許﹐細如燈心﹐色靑黃﹐咀之味甘﹐微有滑涎﹐系出六安州及州府霍山縣﹐名霍山石斛。最佳。咀之無涎者﹐系生木上﹐不可用﹐其功長於淸胃熱﹐惟胃腎有虛熱者宜之﹐虛而無火者忌用。年希堯集驗良方﹕長生丹用甜石斛﹐卽霍石斛也。範瑤初云﹕霍山屬六安州﹐其地所產石斛﹐名米心石斛。以其形如累米﹐多節﹐類竹鞭﹐幹之成團﹐他產者不能米心﹐亦不成團也。

甘平微鹹。陳廷慶雲﹕本艸多言石斛甘淡入脾﹐咸平入胃。今市中金釵及諸斛俱苦而不甘﹐性亦寒﹐且形不似金釵﹐當以霍斛爲眞金釵斛。淸胃除虛熱﹐生津已勞損﹐以之代茶﹐開胃健脾。功同參。定驚療風﹐能鎭涎痰。解暑﹐甘芳降气。

卷三艸部上

五色石斛

雲南志﹕產祿勸州普渡河瀕江石壁間﹐色紺紅者佳。

療胃熱﹐益虛羸。

卷三艸部上

銀柴胡

經疏云﹕俗用柴胡有二種﹕一種色白黃而大者﹐名銀柴胡。專用治勞熱骨蒸﹐色微黑而細者﹐用以解表發散。本經並無二種之說﹐功用亦無分別﹐但云銀州者爲最﹐則知其優於發散﹐而非治虛熱之藥明矣。

本艸匯﹕柴胡產銀夏者﹐色微白而軟﹐爲銀柴胡。用以治勞弱骨蒸﹐以黃牯牛溺浸一宿﹐曬漧﹐治勞熱試驗。本經逢原云﹕銀柴胡銀州者良。今延安府五原城所產者長尺餘﹐肥白而軟﹐北地產者如前胡而軟﹐今人謂之北柴胡。勿令犯火﹐犯火則不效。百艸鏡云﹕出陜西寧夏鎭﹐二月采葉﹐名蕓蒿。長尺餘﹐微白﹐力弱於柴胡。藥辧云﹕銀柴胡出寧夏鎭﹐形如黃﹐內有甘艸串﹐不可混用。翁有良云﹕銀柴胡產銀州者佳﹐有二種。但辧形如鼠尾﹐與前胡相等。查前胡與柴胡相類﹐皆以西北出產者爲勝﹐形旣相同﹐當以湖廣古城柴胡爲準。今銀柴胡粗細不等﹐大如拇指﹐長數尺﹐形不類鼠尾﹐又不似前胡﹐較本艸不對﹐治病難分兩用﹐究非的確﹐用者詳之。金禦乘雲﹕銀州柴胡軟而白﹐北產亦有白色者﹐今人以充白頭翁﹐此種亦可謂銀柴胡。蓋銀指色言﹐不指地言。尢金銀花白色者曰銀花是也。銀柴胡原有西產北產之分﹐不必定以銀夏者爲銀柴胡也。然入藥以西產者勝。按﹕綱目注銀柴胡以銀夏出者爲勝﹐不知今人所用柴胡﹐有北柴胡南柴胡之分。北產如前胡而軟﹐南產彊硬不堪用。又銀柴胡𨿽發表﹐不似柴胡之峻烈﹐綱目俱混而未析。

甘微寒無毒﹐行足陽明少陰﹐其性與石斛不甚相遠﹐不但淸熱﹐兼能涼血。和劑局方治上下諸血﹐龍腦雞蘇丸中用之﹐凡入虛勞方中﹐惟銀州者爲宜。北柴胡升動虛陽﹐發熱喘嗽﹐愈無寧宇﹐可不辧而混用乎。按﹕柴胡條下﹐本經推陳致新。明目益精﹐皆指銀夏者而言。非北柴胡所能也。

周一士云﹕凡熱在骨髓者﹐非銀柴胡莫療。

治虛勞肌熱﹐骨蒸勞虐﹐熱從髓出﹐小兒五疳羸熱。

卷三艸部上

撫芎

產江西撫州﹐中心有孔者是。

辛溫無毒。逢原云﹕性最升散﹐專於開郁寬胸﹐通行經絡。郁在中焦﹐則胸膈痞滿作痛﹐須撫芎開提其气以升之﹐气升則郁自降。故撫芎總解諸郁﹐直達三焦﹐爲通陰陽气血之使﹐然久服耗气﹐令人暴亡矣。

按﹕芎有數種﹐蜀產曰川芎﹐秦產曰西芎﹐江西爲撫芎。綱目取川芎列名﹐而西芎﹑撫芎僅於注中一見﹐亦不分其功用。蓋芎以蜀產爲上﹐味辛而甘﹐他產气味辛烈﹐遠不逮矣。殊不知西芎與川芎﹐性不甚遠﹐俱爲血中理气之藥。第西產不及川產者力濃而功大。至撫芎則性專於開郁上升﹐迥然不同﹐故石頑於川芎下另立撫芎一條﹐以明不可混﹐今從之。

芎歸飲﹕不藥良方﹕治失血湧吐﹐因飽食用力﹐或因持重努傷脈絡﹐用當歸二兩或三兩﹐酒浸洗。撫芎一兩﹐微炒﹐水三碗﹐酒一碗半﹐煎至八分﹐作二次服之。取其引血歸經。並治跌撲墜打而傷脈絡﹐令人大吐者。二癥中如有瘀血﹐或加大黃下之﹐或加桃仁紅花破之﹐或加郁金黃酒行之﹐審癥酌加﹐其效更速。普濟方﹕一切熱癤時毒腫痛﹐撫芎研﹐入輕粉麻油調塗。

卷三艸部上

土藜蘆

汪連仕云﹕卽千葉水仙花﹐黃白者入藥﹐紅者不可服。取根罨毒﹐曬燥研末﹐合通關散搐鼻

卷三艸部上

綠升麻

從新云﹕乃升麻之別一種。繆仲醇廣筆記用治下痢﹐每每有驗。

性最竄捷﹐治痢疾下傷。

按﹕升麻色綠者佳﹐非另一種也。

卷三艸部上

金鐘薄荷

汪連仕艸藥方云﹕卽細葉薄荷﹐山產者根堅硬﹐以米醋磨敷蜂刺虫叮蜈蚣咬。

葉﹕治跌打損傷﹐腹虫牙痛﹐煎湯咽之。

王安采藥方﹕金鐘荷葉卽薄荷。止吐血﹑黃膽﹑跌打﹑諸般風气﹐合濟陰丸。

卷三艸部上

白毛夏枯艸

產丹陽縣者佳﹐葉梗同夏枯艸﹐惟葉上有白毛﹐今杭城西湖鳳凰山甚多。

性寒味苦﹐專淸肝火。

卷三艸部上

山牛膝

一名蘇木紅﹐今人呼荔支紅﹐又名透血紅。產富陽竹園內﹐善能理瘡並刀箭入肉。

活血﹑化瘀﹑寬筋﹑理跌打損傷﹑治破傷風﹐七十二般惡疾﹐非此不除功勝川產﹝汪氏方﹞。

卷三艸部上

土連翹

巴山虎附

乃鬧羊花子也。鬧羊花卽黃杜鵑﹐一名石棠花﹐牛食之卽瘋顚。富陽北泥山白洋溪一帶山中甚多﹐彼土人呼爲石棠花﹐卽黃色映山紅也。百艸鏡云﹕殼似連翹﹐子類芝麻﹐故一名山芝麻。入藥每服三分﹐不可多服。方術家麻藥中有之。其根名巴山虎﹐入藥去骨用。﹝汪連仕艸藥方﹕土連翹卽鬧羊花子﹐今呼爲南天竺艸。﹞苦溫﹐治風寒濕痺﹐癤腫脹﹐撲損疼痛﹐疽毒疔瘡﹐用之神效。﹝汪連仕艸藥方﹕治跌打損傷﹐能活血疏風﹐理七十二般風气﹐爲外科聖藥。﹞透骨丹﹕藥鑑﹕治跌撲損傷﹐深入骨髓﹐或隱隱疼痛﹐或天陰則痛﹐或年遠四肢無力﹐此藥主之﹐眞神方也。鬧羊花子一兩﹐火酒浸炒三次﹐童便浸二次﹐焙漧﹐乳香沒藥不去油﹐血竭各三錢﹐爲末研勻﹐再加麝香一分同研﹐瓷瓶收貯封固﹐每服三分﹐壯者五六分﹐不必喫夜飯﹐須睡好方服。酒可盡量下﹐服後避風﹐有微汗出爲要。忌房事酸寒茶醋等物﹐弱者間五日一服﹐壯者間三日一服。按﹕吉云旅抄有治無名腫毒疔瘡發背一醉消奇方﹐用山芝麻三分﹐研極細末﹐以好酒煎數沸﹐帶渣服下﹐蓋被出汗﹐不可見風﹐一服全消。但不可用燒酒。則又與藥鑑治法異﹐並附於此﹐善用者擇之。

將軍復戰丹﹕張云野瑣記﹕治跌打損傷﹐以山芝麻二十兩﹐童便浸四次﹐燒酒浸三次﹐略炒﹐乳香沒藥各炙去油三兩﹐血竭煨二兩﹐爲極細末﹐火酒送下四分。隨食白煮豬肉壓之﹐如持齋者﹐食白腐幹。服藥後﹐切記避風。

七釐散﹕吳興楊氏便易良方治金刃傷﹐止痛如神﹐用龍骨﹑硼砂﹑血竭酒洗﹑兒茶﹑天芝麻十全丸﹕綠竹堂驗方﹕治風痺跌撲﹐癰疽初起﹐一服卽能消散。惟虛弱人須先補﹐而後用此攻之。麝香三錢﹐穿山甲土炒脆﹐廣木香生研﹐血竭另研﹐雄黃水飛﹐山芝麻酒炒﹐番木鱉黃土炒﹐焦黃爲度﹐不可太枯﹐篩取淨末﹐自然銅火醋淬九次﹐研細水飛﹐僵蠶炒﹐去絲去頭足﹐以上各一兩。川蜈蚣去足尾二十一條﹐酒炙爲末﹐蜜丸桐子大﹐以朱砂爲衣﹐金箔裹之﹐蠟丸封固﹐每用一丸。至重者再進一丸。用羌活紫蘇酒煎化服。取汗避風﹐否則發戰傷人。一方去木鱉子﹐加風茄花五錢﹐山芝麻亦用五錢﹐較穩。

馬前散﹕救生苦海﹕治癰疽初起﹐跌撲內傷﹐風痺疼痛﹐其效如神。番木鱉忌見鐵器﹐入砂鍋內﹐黃土拌炒焦黃爲度﹐石臼中搗磨﹐用細篩篩去皮毛﹐撿淨末﹐山芝麻去殼酒炒﹐各五錢﹐乳香末篛葉烘出汗五錢﹐穿山甲黃土炒脆一兩。每服一錢﹐酒下﹐不可多服。服後避風﹐否則令人發戰栗不止。如人虛弱﹐每服五分。

五虎丹﹕治風痺跌撲﹐腫毒初起﹐艸烏去皮﹐薑汁拌曬﹐隔紙炒﹐山芝麻燒酒拌曬炒﹐雄黃水飛﹐血竭篛葉上烘烊。穿山甲砂炒﹐各一兩爲末﹐丸如芥子大﹐酒下二三分﹐不可多。此方見艸寶﹐眞劫劑也。

卷三艸部上

巴山虎

卽鬧羊花根也。眾炒方名巴山虎。

追風定痛。

神妙艸頭痧藥﹕行篋檢祕﹕鵝不食艸並子一兩﹐南星﹑半夏﹑藜蘆﹑漏蘆﹑牙皂﹑鬧羊花子﹑鬧羊花根各一錢﹐俱曬燥﹐磨極細末。此藥專治中暑中寒﹐中風不語﹐牙關緊閉﹐急慢驚風﹐小兒筋抽。將藥吸入鼻內﹐噴嚏來立時蘇醒。亦可用陰陽水調服二三分﹐立愈。

燻痔漏仙方﹕不可刀鍼掛綫及服藥丸散﹐用鬧羊花根﹐俗名老虎花。象杜鵑﹐色黃﹐其根如鐵﹐將此根捶碎﹐煎湯放罐內﹐置桶中﹐蓋上挖一孔﹐對痔坐定燻之。湯冷﹐復熱之再燻。

其管觸藥气﹐自漸漸潰爛不堪﹐燻半月自愈﹐重者一月收功﹐永不再發﹐切不可洗。

治兩腮紅腫﹕梁氏集驗﹕百合一个﹐山芝麻根去皮﹐貝母﹑元明粉﹐各一錢﹐銀朱七分﹐加

卷三艸部上

土茜艸

一名地蘇木。過山龍。風車艸。此南方所產茜艸也。葉四五辧成一叢﹐攢莖節而生﹐方梗柔蔓﹐皮糙澀棘人指﹐獨莖直上一二尺﹐乃有分歧處。葉如箭鏃﹐風吹能環轉如車輪﹐故名。

又名八仙艸﹐以其葉相對攢簇﹐枝葉間生也﹐其根黃赤色﹐不可染﹐又名活血丹。百艸鏡云﹕此艸秋時結實﹐小如梧桐子﹐實後枯﹐立夏後發苗。

百艸鏡﹕性平﹐入肝脾心經﹐治打傷跌壓﹐活血﹐性善行血﹐無瘀者禁用。葛祖方﹕治風气痛﹐通經下胎﹐黃膽﹐鬼箭打﹐瘕痞﹐蛇傷。藥鑑云﹕功專活血﹑治跌撲﹑癰毒﹑癥瘕﹑經閉便血﹑崩中帶下﹑痔漏風痺﹑鬼箭風﹑臌脹﹑黃膽﹑蛇傷。

疔瘡﹕朱羅峯方﹕過山龍﹑仙橋艸﹑蒼耳艸﹑艸﹑紫花地丁﹑野薴麻根﹑六味等分﹐酒煎服取汗﹐須多服蟾酥丸﹐汗出咸者可治﹐若味淡﹐不可治。

又方﹕地蘇木陰榦爲末﹐重者八錢﹐輕者五錢﹐好酒煎服﹐如放黃者﹐衝酒服﹐渣罨疔上。

卷三艸部上

野薴麻

采藥志﹕天靑地白艸﹐又名川綿蔥。卽野薴麻也。

一名銀薴。又名天名精。生天土河塹旁﹐立春後生苗﹐長一二尺﹐葉圓而尖﹐面靑背白﹐有麻紋﹐結子細碎。根搗之有滑涎﹐入藥用根﹐取松土者良﹐肥白無筋。按﹕此與地菘別。

性涼﹐治諸毒﹐活血止血﹐功能發散止渴﹐安胎﹐塗小兒丹毒﹐通虫脹﹐崩淋哮喘﹐白濁滑精﹐牙痛﹐喉閉骨哽﹐疝气﹐火丹癤毒﹐胡蜂毒蛇咬﹐發背疔瘡﹐跌打損傷。救生苦海﹕午日取野薴麻﹐陰漧曬燥﹐搓熟﹐取白絨收藏。夏月遇有金刃傷者﹐敷之卽止血﹐且不作膿。百艸鏡﹕跌撲﹐野薴根一兩﹐搗碎﹐好酒煎服﹐盡量飲醉。漆瘡紅腫﹐合紫霞膏﹐又爲女科聖藥。痘毒﹐以野薴麻去皮搗敷。癰疽發背﹐對口﹐一切無名腫毒﹐野薴麻搗汁﹐用無灰酒衝下﹐渣敷患處露頭﹐蓋被出汗﹐卽出膿水痊愈。

跌打閃挫方﹕教師白宇亮傳﹕大鯽魚一尾﹐獨核肥皂一个﹐胡椒七粒﹐黃梔子九个﹐老姜一片﹐蔥頭三个﹐野薴麻根一段﹐幹面一撮﹐香糟一團﹐紹酒隨數用﹐同前藥合搗如泥﹐炒熱敷患處﹐立愈。外用布包紮緊﹐次日靑出卽愈。救生苦海﹕治神鬼箭﹐用野薴麻川南星同搗敷。

徐若寧云﹕蛇虺咬﹐看傷處有竅是雄蛇﹐無竅是雌蛇﹐以鍼挑破傷處成竅﹐然後取野薴麻嫩頭﹐搗汁和酒服之﹐三盞﹐絞剩渣敷傷口﹐能令毒從竅中出﹐傷立愈。將渣棄水中﹐永不復發。

卷三艸部上

雞鴨腳艾

百艸鏡﹕葉細多歧﹐間有闊者﹐雜之姜蕤﹐如雞鴨腳然﹐故名。搓之作艾香。

治香港腳疝气。

卷三艸部上

千里光

一名九里明。一名黃花艸。綱目附見千里及下。按﹕千里光爲外科聖藥﹐俗諺云﹕有人識得千里光﹐全家一世不生瘡。綱目不載﹐入外科用。百艸鏡云﹕此艸生山土﹐立夏後生苗﹐一莖直上﹐髙數尺﹐葉類菊﹐不對生。圖經云﹕千里光生淺山及路旁﹐葉似菊而長﹐背有毛﹐枝榦圓而靑﹐春生苗﹐秋有黃花﹐不結實﹐采莖葉入眼藥﹐名黃花演。

治目不淸﹐去紅絲白障﹐迎風流淚。百艸鏡。明目﹐去星障﹐煎湯浴瘡瘍﹐合膏點赤眼﹐貼楊梅瘡﹐狗咬﹐以千里膏摻粉霜貼之。治蛇傷。治四塊鵝掌風。王三才醫便﹕用千里光艸一握﹐蒼耳艸一中握﹐朝東墻頭艸一小握﹐共入瓶內﹐水煎百沸﹐以手少擦麝香﹐向瓶燻之﹐仍用絹帛系臂上﹐勿令走風﹐三次卽愈。千里光卽金釵艸是也。

治時疫赤鼻﹐耳火眼﹐諸瘡癤腫毒破爛﹐及鵝掌風﹐合千里光膏點赤眼﹐貼楊梅瘡﹐加狗

卷三艸部上

小靑艸

五月生苗﹐葉短小﹐多莖﹐不甚髙﹐開花成簇﹐紅色兩瓣﹐與大靑同﹐但細小耳。一名蜻蜓艸﹐一名蒼蠅翅。綱目小靑條集解下。引圖經﹕生福州﹐三月生花﹐亦不載其形狀﹐未免失考﹐且主治亦別。圃事須知﹕小靑一名淡竹花﹐此則另是一種。

味苦大寒﹐理小腸火﹐治兒疳積﹐赤目腫痛﹐療傷寒熱癥﹐時行咽痛﹐治疳積。煮牛肉田雞疳瞎﹐煮豬肝食。黃膽﹐勞虐發熱。翳障初起。百艸鏡﹕小靑艸五錢﹐煮豆腐食。

雀目﹕百艸鏡﹕一名雞盲﹐白晝見物﹐將暮卽昏。雞肝或羊肝取一具﹐不落水﹐小靑艸五錢﹐安碗內﹐加酒漿蒸熟﹐去艸喫肝﹐三服卽愈。加明雄黃五分尢妙。

卷三艸部上

澤半支

百艸鏡﹕葉如鼠牙半支﹐生山澗處﹐葉皆對節﹐夏開黃花如瓦松。

治蛇咬疔腫。

卷三艸部上

狐尾艸

汪連仕采藥書﹕狐尾艸花如狐尾﹐九節﹐而生長水澤旁﹐名狐媚花。

主治吐血金瘡﹝取根敷﹞。一切腫毒﹝根罨﹞。洗瘡﹝用葉﹞。

卷三艸部上

金錢艸

一名徧地香﹐佛耳艸。俗訛白耳艸﹑乳香藤﹑九里香﹑半池蓮﹑千年冷﹑徧地金錢。其葉對生﹐圓如錢﹐鈸兒艸葉形圓﹐二瓣對生﹐象鐃鈸﹐生郊野濕地﹐十月二月發苗﹐蔓生滿地﹐開淡紫花﹐間一二寸則生二節﹐節布地生根﹐葉四圍有小缺痕﹐皺面﹐以葉大者力勝﹐幹之淸香者眞。三月采﹐勿見火﹐綱目有積雪艸﹐卽此。但所引諸書﹐主治亦小異﹐故仍爲補之﹐至綱目所載﹐言其治女子少腹痛有殊效﹐其方已載綱目﹐此不贅述。

味微甘﹐性微寒﹐祛風﹐治濕熱。百艸鏡﹕跌打損傷﹐虐疾﹐產後驚風﹐肚癰便毒痔漏﹐擦葛祖方﹕去風散毒﹐煎湯洗一切瘡疥﹐神效。采藥志云﹕發散頭風風邪﹐治腦漏白濁熱淋﹐按﹕蔣儀藥鏡云﹕佛耳艸下痰定喘﹐能去肺脹﹐止哮寧嗽﹐大救金寒﹐以之烈入熱部﹐豈以其气辛耶。

白虎丹﹕祝氏效方﹕鮮野淡菜﹐卽車前艸。洗淨﹐加徧地香搗爛﹐用白酒和汁絞出﹐鵝毛蘸搽患處卽消。

疥瘡﹕救生苦海﹕鈸兒艸加鹽少許﹐搓熟頻擦全化﹐然後洗浴﹐三次必愈﹔若用煎洗﹐反不見效。

疔瘡走黃﹐毒歸心。慈航活人書﹕銅錢艸﹐卽徧地香。采葉搗爛﹐童便煎服﹐服後再飲好張介賓本艸正﹕佛耳艸味微酸﹐性溫﹐大溫肺气﹐止寒嗽﹐散痰气﹐散風寒寒熱﹐亦止泄瀉。鋪艾捲作筒﹐用燻久嗽尢妙。

卷三艸部上

望江靑

一名還精艸﹑玉星艸﹑銀腳鷺鷥﹑血見愁﹑谷雨後發苗﹐生澤旁湖岸﹐方莖中空﹐葉狹長而尖﹐有鋸齒﹐對節﹐小滿後抽莖﹐開花成穗﹐細紫層層而上﹐寒露時枯根多須﹐節間方而白﹐極長﹐亦空明﹐根尢妙。

王聖兪云﹕銀腳鷺鷥葉似胡麻而小﹐直莖可尺許長﹐其葉對生﹐根絕類水芹﹐味甘而多津液﹐采而以蜜拌蒸食﹐治肺虛失音﹐及久服最益人。西湖諸山皆有之﹐據此則似另一種﹐蓋望江靑根白而不長﹐若長者﹐乃銀腳鷺鷥也。並存以俟考。

李氏艸祕﹕望江靑﹐俗呼天芝麻。以其葉似芝麻葉也。方梗﹐對節生葉﹐至春節間開紅紫花涼苦。百艸鏡﹕性寒而味微苦﹐入肺經﹐吐血服之﹐生精還力﹐除濕熱﹐去星障﹐療肺癰﹐勞力傷﹐脫力黃﹐同金器煎服﹐愈驚風。

治打傷撲傷﹐最活血﹐搗汁衝酒服﹐渣罨傷處。一人閃足﹐痛不能舉。無苗﹐尋其根﹐搗汁入煎劑三服而愈。同牛膝﹑芍藥﹑當歸﹑獨活﹑玉釵艸﹑活血丹﹑七葉艸﹑五爪龍﹑放棒行﹑金雀腦﹑覆絲藤﹑艸等﹐和勻搗汁﹐加酒服之﹐損傷垂死﹐但得入咽可生。並治諸爛痛瘡癬﹐吐血亦效。

目中去星翳障﹕百艸鏡﹕望江靑一兩﹐羊肝一具﹐同豆腐煮食。

吐血﹕白蜜二兩﹐隔湯頓熟﹐望江靑一兩﹐煎汁衝蜜服。不論遠年新起﹐一切血癥﹐二服除二服妙。

乳癰乳核﹕秋泉家祕祖傳天下第一奇方﹕專治乳癰乳核腫硬大者﹐服之卽內消。用九龍川卽龍見怕一兩﹐細葉冬靑卽山黃楊五錢﹐龍爪紫金鞭卽馬鞭艸又名龍爪艸一兩﹐金翦刀三錢﹐九節金絲艸卽望江靑五錢﹐徧地金龍艸卽地五爪三錢﹐用無灰酒二碗﹐加香櫞葉或桔葉十餘片﹐煎鐘半﹐饑時隨量二三次服之﹐渣再煎服。

絕虐﹕望江靑幹者五錢﹐煎酒服。

予表戚張石港﹐生平常服望江靑﹐每日用幹者三錢﹐北棗六枚同煎食﹐如是三年﹐身輕腳健﹐終身無疾﹐其功不下參也。

卷三艸部上

無骨薴麻

接骨艸麻衣接骨紫接骨附

卽玉接骨﹕一名血見愁﹑玉錢艸﹑麒麟艸﹑玉連環﹑葉小圓﹐根如水芹。生濕陰處﹐立夏時發苗﹐逢節則粗﹐葉尖長﹐根蔓延﹐色白多粗節﹐類竹根。搗之汁粘﹐髙者尺許﹐松土種之﹐極易繁衍。入藥用根﹐百艸鏡云﹕玉盤龍﹐一名無骨薴麻。葉類薴麻而薄小﹐背不白﹐莖如箸﹐色明透﹐至九月﹐莖白明如水晶﹐上有細紅點子。十月萎﹐采宜九月。一名玉梗半枝蓮。搗之有白漿稠滑﹐綱目蒴條釋名云﹕卽接骨艸。蘇恭云﹕葉似芹。寇宗云﹕花白子靑﹐十月﹐子乃紅熟﹐有一二百子。時珍云﹕每枝五葉。按﹕羣芳譜﹕則花白而葉不類﹐其根乃似水芹。今人搗汁﹐以續筋骨損折﹐頗驗。名玉接骨。當是此種﹐然綱目無一語治折傷﹐且所引形狀﹐率多含混﹐故特詳晰補之。

性涼﹐味甘淡﹐入肺經血分﹐治吐血腸紅下血﹐跌打損傷。采藥志云﹕接骨艸﹐又名玉梗金

卷三艸部上

接骨艸

苗如竹節﹐出廣西。粵語﹐此艸叢生﹐髙二三尺﹐葉大如柳而濃﹐莖有節﹐色綠而圓﹐花白﹐午開﹐自三月至九月不絕。羣芳譜﹕四季花﹐一名接骨艸。葉細﹐花小色白﹐自三月開至九月﹐午開子落﹐枝葉搗汁。可治跌打損傷﹐九月內剖根分種。肇慶志﹕接骨艸出封川陽江﹐一名四季花﹐生園林中﹐莖綠而圓﹐葉長如指而尖﹐花白﹐跌傷骨節﹐搗爛敷之﹐可以接骨。而本艸不載﹝李氏艸祕﹕羊耳艸又名接骨艸。生墻崖上﹐葉如羊耳﹐專治接骨﹞。

性平﹐治折傷﹐續斷骨﹐搗罨卽愈。

卷三艸部上

麻衣接骨

生背陰山腳下﹐或澗旁。谷雨後發苗﹐葉類薴麻﹐背不白﹐對節生﹐節下則粗如鶴膝﹐作紫色。敏按﹕接骨艸數種﹐俱產深山澗隰旁﹐近地罕得﹐人家間有種之者﹐然麻衣接骨每不易得。玉接骨性涼味甘而補﹐能和中調血﹐生髓益津﹐其功不僅專治折損。麻衣接骨﹐性溫而行血﹐惟專治折損。故人多不傳其種﹐辛亥﹐予館臨安﹐遊西徑山寶珠寺﹐見山門外徧隙地皆麻衣接骨﹐形狀儼如土牛膝﹐而粗處作紫黯色﹐甚脆。折之從粗節處斷﹔視之﹐紫透中心﹐誠爲佳艸﹐不易得。而山僧土人悉皆莫識﹐故得滋育盈畦也。

治跌打損傷。

卷三艸部上

紫接骨

生山上﹐與麻衣接骨相似﹐而葉莖俱紫﹐治跌撲勞傷損瘀。

汪連仕云﹕金寶相﹐一名金缽盂。罨金瘡之聖藥。又能散風透膿﹐一夜卽透﹐其葉如蝴蝶花﹐根如商陸﹐卽皺皮蔥。今呼麻葉接骨。敏按﹕汪所論﹐當又是一種﹐亦非荔枝艸﹐而又不是似牛膝之一種接骨也。

卷三艸部上

鳳眼艸

花上細粉附

此艸苗如薄荷﹐葉微圓﹐長五六寸﹐谷雨後生苗﹐立夏後﹐枝椏間復生二小葉﹐節節皆有。

至秋後﹐二小葉中心白色﹐儼如鳳眼﹐故名。八九月眼中開花﹐其花如須﹐長一二寸﹐紫黃色﹐亦可入藥。百艸鏡﹕鳳眼艸芒種後﹐其枝椏間二小葉中心﹐各起蕊一粒﹐如人兩眼﹐細碎如石胡荽子狀。至小暑後﹐色轉紅黃﹐漸抽長如須﹐此艸自苗至老﹐葉皆有淡紅暈。

敏按﹕經驗廣集﹕治小便不通﹐有皂角湯燻法。方中用鳳眼艸﹐乃臭春葉別名﹐與此名同物異。又荔枝艸亦名鳳眼艸﹐與此亦異。

治一切風痺﹐活血去風﹐酒煎服立效。

室女幹血勞﹕用鳳眼艸連根葉鮮者一兩﹐加紅花三錢﹐酒煎服﹐通經自愈。

四日兩頭虐﹕用鳳眼艸煮紅棗﹐飲汁自愈﹝俱傳信方﹞。

婦女經閉不通﹑發熱勞癥﹕鳳眼艸爲末一兩﹐紅花炒二錢﹐水三鐘﹐煎一鐘﹐入黑糖五錢﹐空心服三五劑。見血方止﹝醫學指南﹞。

遺精白濁﹕鳳眼艸炒幹﹐研末五錢﹐衝熱黃酒服。﹝醫學指南﹞花上細粉﹕入癬藥﹐殺虫定癢。

卷三艸部上

風膏藥

桂海艸木志﹕葉如冬靑。粵志﹕肇慶七星巖產風藥﹐叢生石罅﹐其葉圓濃﹐和酒嚼之﹐治風疾。一曰風艸﹐一曰風菜。諺云﹕風病須風菜﹐卽此。按﹕福寧府誌﹕風藤艸一名山膏藥。

治風愈瘡﹐或卽此歟。

治太陽頭疼﹐目昏眩。

卷三艸部上

竹葉細辛

卽獐耳艸﹐香勝細辛。

治脫力虛黃。﹝汪氏方﹞

卷三艸部上

離情艸

出雲南﹐夷中多有鬻之者﹐凡人爲情欲錮閉﹐往往致死。得此艸一莖煎服之﹐入口卽豁如夢覺﹐斷緣絕愛﹐亦不自知所以然也。按﹕段成式雜俎載左行艸使人無情﹐範陽以之入貢﹐或卽此類歟。又有合情艸﹐與之相反﹐可知造物之生物﹐必有對待如此也。

已相思﹐絕情愛﹐如神。

卷三艸部上

和合艸

此卽合情艸也。柳崖外編﹕永昌府瀾滄江外﹐有和合艸﹐根潔白﹐結男女交媾狀﹐土人見之﹐用稻米周遭圍之掘﹐方可得﹐否則遁去。有夫婦不諧者﹐服之卽歡好。然載諸江船﹐輒沈溺不得渡。智者用長綫系置岸側﹐持綫登舟﹐渡畢﹐然後引過。故滇省近邊一帶﹐時時有之。聞服之者曰﹕男視女﹐𨿽嫫母﹐西子王嬙不若也。女視男﹐𨿽醜亦潘安﹐𨿽老亦健兒也。

治夫婦相憎疾﹐煎酒服。

卷三艸部上

鹽蓬碱蓬

藥性考﹕二種皆產北直咸地﹐土人割之﹐燒灰淋湯﹐煎熬得鹽﹐其葉似蒿圓長。至秋時﹐莖葉俱紅﹐燒灰煎鹽﹐勝海水煮者。

味鹹性涼﹐淸熱消積。

卷三艸部上

知風艸

藥性考﹕生雷瓊﹐蔓生﹐無毒﹐土人春日視其苗﹐有一節﹐則一次有風。入藥以無節者浸酒用﹐治一切風痺入骨﹐能拔之外出。

卷三艸部上

鳳頭蓮

出臺灣內山﹐形如黃連﹐色紫﹐多細須茸茸然﹐分歧如鳳頭。故名。

性平﹐治咽喉一切諸癥。

卷三艸部上

梨松果

如肥皂﹐出臺灣。

治疔瘡磨塗。

卷三艸部上

蒲包艸

活人書﹕又名鬼蠟燭。新語雲﹕水蠟燭﹐艸本﹐生野塘間﹐秋杪結實﹐宛與蠟燭相似。

有詠者云﹕風搖無弄影﹐煤具不燃煙﹐以其開花結實﹐儼似蠟燭﹐故名。蘆葦蕩中頗多﹐土人采其實﹐以治金刃傷止血用。

治瘰﹕蒲包艸連根采來﹐洗去泥﹐切寸段。砂鍋煎湯﹐代茶飲﹐不論男女皆愈。但婦人服此﹐愈後終不受孕。須服北京眞益母丸四五兩﹐可解之。

汪連仕采藥書﹕蒲萼卽蒲艸。南人呼莎艸﹐北人呼板枝花﹐結實爲鬼蠟燭﹐其粉卽蒲黃。

卷三艸部上

鬼扇艸

采藥錄﹕鬼扇艸生石壁上﹐葉面靑﹐有直紋如白果葉狀﹐枝枝生如扇骨﹐人若打死在地﹐搗此艸汁灌﹐入口卽蘇醒。

卷三艸部上

魚須

采藥錄﹕魚須艸梗葉靑色﹐面起直紋﹐葉葉有須二條﹐其根如竹鞭狀。

治疔瘡一切諸瘡。

汪連仕云﹕魚須沿藤如豆﹐葉二丫﹐內生二須﹐根白而粗﹐專治外科一切疔瘡腫毒﹐罨之立消。

卷三艸部上

紫背稀奇

采藥錄﹕紫背生陰山﹐著地布苗﹐葉有兩大兩小﹐面灰色﹐有直紋﹐背微紫﹐若起心﹐有藤一二尺長﹐葉尖﹐對生。

治痘毒。用活艸一斤作二服﹐酒煎下﹐已成速愈﹐未成立消。

卷三艸部上

雀麥

汪氏采藥書﹕卽雀角花。此花令人蠲忿﹐花象雀腳﹐獵人采熬藥箭﹐呼爲破關艸。人以其內爛痔漏﹐呼爲破管艸。

性熱气烈﹐傷人肌膚﹐立能潰腫﹐須米醋炒用﹐腐腸之品﹐不入湯劑﹐惟外治點痔漏用之。

﹝汪氏方﹞

卷四

艸部中

﹝七十種附十種﹞

卷四艸部中

金豆子

夜關門附

百艸鏡﹕一名金花豹子﹐三月生苗﹐十月枯。𨿽豆類﹐卻不起蔓。本髙一二寸﹐分枝成叢。

葉似槐而稍大﹐處暑時開黃花﹐五出磬口﹐蠟梅似之﹐結莢向上﹐類而短﹐長只二三寸﹐實似綠豆而扁﹐皮有紫斑﹐較綠豆稍大﹐味淡。

子﹕治疔癰如神。

葉﹕治腫毒。茅氏傳方﹕以葉曬研﹐醋和付。畱頭卽消﹐或酒下二三錢。

按﹕付澹庵艸花訣﹕金豆子開黃花﹐子如綠豆﹐入滚茶﹐味淸香﹐卽艸決明。周憲王救荒本艸﹕有山扁豆﹐卽茳芒決明。味甘滑﹐可作酒曲﹐俗呼獨占缸﹐苗葉花子﹐皆可瀹茹﹐及點茶食﹐所載形狀﹐亦與金豆子同。而瀕湖綱目決明後附茳芒云﹕性平無毒﹐火炙作飲極香﹐除痰止渴﹐令人不睡調中﹐隋稠禪師采作五色飲以進煬帝者是也。無治疔腫之說﹐故並存以備考。

卷四艸部中

夜關門

葉如槐﹐夜卽合﹐開黃花﹐仁和筧橋人多種之。兪曉園云﹕有艸木二種﹕艸本者良﹐木本者按﹕綱目馬蹄決明﹐葉亦如槐﹐晝開夜合﹔其葉本小末﹐秋開黃色花﹐或卽系決明。

但綱莢﹕治疝气。

卷四艸部中

接骨仙桃

一名奪命丹﹑活血丹﹑蟠桃艸。生田野間﹐似醴腸艸﹐結子如桃﹐熟則微紅﹐小如綠豆大﹐內有虫者佳。百艸鏡﹕仙桃艸﹐近水處田塍多有之﹐谷雨後生苗﹐葉光長﹐類旱蓮﹐髙尺許﹐莖空﹐摘斷不黑亦不香﹐立夏後開細白花﹐亦類旱蓮而成穗﹐結實如豆大﹐如桃子中空﹐內有小虫在內﹐生翅穴孔而出。采時須俟實將紅﹐虫未出生翅時收用﹐藥力方全。蓋此藥之用全在虫﹐須曬焙令內虫死﹐若掛懸風漧﹐恐內虫生翅而出﹐藥亦無用矣。按﹕此艸須芒種後采。若過夏至﹐則虫穴孔而出﹐化爲小蚊﹐苞空無用矣。

性溫﹐味甘淡﹐消癰腫跌打﹐或搗汁﹐或屑服﹐俱效。

治肝气和胃﹕集聽云﹕一名八卦仙桃﹐此艸生田野﹐葉如石橊葉﹐實如桃子﹐絕小﹐內生小虫者眞。取實連虫用。一方專治肝气胃气小腸疝癥﹐用仙桃艸有虫者﹐金桔核﹐福桔核﹐蓽澄茄﹐各等分﹐爲末﹐砂糖調丸綠豆大﹐每晚服一錢許﹐至重者二服斷根。

治勞損虛怯﹕百艸鏡云﹕取有虫仙桃艸﹐用童便制透﹐入補藥用。

治吐血﹕百艸鏡云﹕用新鮮接骨仙桃艸搗汁﹐加人乳和服﹐按﹕吐血諸方﹐皆用涼血之劑﹐惟此藥性熱﹐加人乳能引血歸經﹐故妙。

跌撲損傷﹕救生苦海﹕用地蘇木五錢﹐八角金盤根一錢﹐接骨仙桃艸五錢﹐臭梧桐花三錢﹐

卷四艸部中

七葉黃荊

山黃荊附

一名豬臥艸。地五爪﹑珠子艸﹑烏食艸﹑烏蛇艸﹑七弦琴。亦名七葉黃荊藤﹐生土墻腳下陰地﹐葉尖長﹐相對三四行成一瓣﹐莖上起稜一凹﹐間紫色﹐白露後抽心﹐髙三五尺﹐開細白花成簇﹐結子亦細碎﹐霜後紅如珊瑚細珠﹐根長而白﹐入藥。百艸鏡云﹕此種有木本者﹐名扡扡活。治跌撲癰腫。

味甘﹐生服能令人吐。

治勞力傷跌打﹐魚口漆瘡﹐煎湯洗。

治便毒﹕搗汁﹐將肥皂一个存性﹐調酒服﹐渣敷患處罨之。

治跌撲損傷﹐閃腰挫气痛。集聽云﹕此祕方也﹐用烏蛇艸曬榦爲末﹐砂糖酒調服﹐最凶者加名﹐一曰烏蛇艸﹑一曰烏龍艸﹑一曰豬臥艸﹑一曰七葉黃金﹐因其葉七片一枝﹐或五片﹐大者九片﹐其根名千秋藤﹐九十月間頂上結紅子﹐曬漧吞之﹐可治疝气。

汪連仕艸藥方﹕七葉黃荊﹐俗呼扡扡活﹐又名放棍行﹐又名珊瑚配﹐與烏蛇艸別。行血敗毒

卷四艸部中

山黃荊

玉環志﹕葉似楓而有杈﹐結黑子如胡椒而尖﹐可屑粉煮食。又有水荊﹐似藜﹐結黑子﹐不可食。翦其枝可以接梨﹐入藥用山荊。

消食下气。

退管方﹕黃荊條所結之子﹐炙燥爲末﹐五錢一服﹐黑糖拌﹐空心陳酒送服。專治痔漏之管﹐九竅出血﹕救生苦海﹕黃荊有二種﹐赤者爲苦﹐靑者爲荊﹐其木心方﹐其枝對出﹐一枝五葉或七葉﹐葉如楡葉長而尖作鋸齒。五月時開花紅紫色﹐成穗﹐子如胡荽子大﹐有白膜皮包裹﹐用其葉搗汁﹐酒和服二合﹐立止。

骨蒸勞熱﹕養素園驗方﹕六月雪﹐黃荊子﹑艸﹑何首烏﹑當歸﹑川芎﹑熟地﹑白茯苓﹑水二鐘﹔姜三片﹐煎八分服﹐有痰加半夏。

漆瘡﹕姚希周經驗方﹕烏蛇艸不論鮮幹﹐一握﹐煎湯一洗卽愈。

傷寒發熱而呃逆者﹕回春﹕用黃荊子不拘多少﹐炒﹐水煎服立止。

杖瘡起疔甲﹕黃荊子焙榦爲末﹐搽上卽開﹐不用刀刮。

肝胃痛﹕周山人方﹕用黃荊子研末和粉作團食﹐一二次斷根。

腳蛀﹕用氏方﹕用黃荊嫩腦葉搗爛罨上卽愈。

卷四艸部中

救命王

金不換附

一名死裏逃生。

治小兒感冒﹐風寒咳嗽﹐大人傷力損傷吐血﹐諸風疼痛﹐無名腫毒。

卷四艸部中

金不換

亦名救命王﹐似羊蹄根﹐而葉圓短﹐本不甚髙。此艸出於西極﹐傳入中土﹐人家種之治病﹐立春後生﹐夏至後枯﹐用根。綱目三七亦名金不換﹐與此別。又木本亦有金不換。

汪連仕艸藥方﹕金不換大葉者﹐爲金缽盂大接骨艸。細葉者﹐小接骨艸。吐血頗效﹐因呼爲吐血艸﹐軍中箭傷﹐罨之效。卽呼箭頭艸。

性平﹐破瘀﹐生新﹐治跌打﹐消癰腫﹐止血﹐愈疥癬﹐和糖醋搗擦。

虫傷﹐用葉搗塗。治肺癰。

葉能伸臂力﹐開硬弓﹐臂痛或力弱不能弓者﹐取其葉揉軟覆膊上﹐以帛束之﹐過夜痛者卽定疼﹐且全力俱攝入臂上﹐開弓更不費力。營伍需爲要藥。

腫毒初起﹕百艸鏡﹕金不換艸﹐根葉不拘﹑搗碎五錢﹐陳酒煎服。

肺癰﹕百艸鏡﹕金不換艸﹐取根一兩﹐或葉七瓣﹐搗汁酒煎服﹐三次愈。不論口臭吐穢物者風痛﹕楊氏驗方﹕金不換錢半﹐小活血﹐枳殼﹑蘇葉﹑當歸﹐各三錢﹔烏藥﹑川芎各二錢﹐花粉五錢﹐老酒一斤﹐煎熱服。

跌打疼痛風气﹕慈航活人書﹕救命王卽金不換﹐葉如冬菜葉﹐春夏用葉﹐冬用根﹐搗汁衝酒服。渣加毛腳蟹搗爛敷。如風气﹐只用渣敷。

汪連仕方﹕行血破血﹐合地蘇木落得打﹐共酒服。

卷四艸部中

黃麻葉

醫方集聽云﹕此治主血之聖藥﹐一名牛泥茨﹑一名三珠艸﹑一名天紫蘇。三月生苗如麻﹐葉有微毛﹐取葉嚼之﹐味如苦蘿﹐久嚼微辛﹐大葉旁兩小葉如杏葉﹐至八九月每葉生子三粒﹐狀如粟米子﹐內一粒如菜子﹐嫩時靑色﹐老卽黑色﹐取子入藥。治咳傷肺。開花細紫紅色﹐自五月起﹐至十月止﹐處處有之。

治血癥﹕集驗取葉同虎杖龍芽用。血崩﹕集驗用黃麻葉連根搗爛﹐酒煎露一宿﹐次早服之。

气癥心疼肚痛﹐痢疾痞結。

子﹕治咳傷肺。

汪連仕云﹕大麻子卽黃麻子﹐性熱行血﹐醫人合麻藥共風茄用。

卷四艸部中

六月霜

丁未﹐余館奉化﹐邑人暑月俱以此代茶﹐云消食運脾﹐性寒﹐解暑如神。五月內山村人率刈幹束縛﹐挑入城市售賣﹐予以百錢買得一束﹐如幹薄荷狀﹐而長大倍之﹐莖上綴白珠成穗。

土人云﹕子能下气消食﹐更甚於枝葉﹐偶得痞悶不快﹐因取一枝衝湯代茶飲﹐次日﹐卽健啖異常﹐所言信不妄也。三才藻異﹕一名六月冷﹐卽曲節艸也。性寒﹐故名。花似薄荷﹐葉似劉寄奴﹐名蛇藍。

解暑﹕消積滯﹐小兒暑月泡茶食之佳。

性苦寒﹐亦濃腸胃﹐止痢開膈﹐食之令人善啖﹐凡傷寒時疫﹐取一莖帶子者煎服之﹐能起死按﹕綱目曲節艸﹕一名六月霜。瀕湖所引圖經云﹕甘平無毒﹐治發背消癰拔毒﹐同甘艸作末﹐米汁調服。而他治有殊功﹐並未言及﹐今仍補之。

卷四艸部中

山海螺

生山溪澗濱隰地上﹐葉五瓣﹐附莖而生﹐根如野狼毒﹐皮有縐旋紋﹐與海螺相似﹐而生於山﹐故名。𨿽生溪畔﹐性卻喜燥﹐枝葉繁弱﹐可以入盆玩。百艸鏡云﹕生山土﹐二月采﹐絕似野狼毒﹐惟皮疙瘩﹐掏破有白漿爲異。

其葉四瓣﹐枝梗蔓延﹐秋後結子如算盤珠﹐旁有四葉承之。

治腫毒瘰﹐取汁和酒服。渣敷患處。

汪連仕云﹕苗蔓生﹐根如蘿卜﹐味多臭﹐治楊梅惡瘡神效。王安采藥方山海螺﹐一名白河車﹐加紫河車﹑紅白石膏﹐名四聖散。治腸癰便毒﹐髒毒乳癰疽皆效。

卷四艸部中

水楊柳

張琰種痘新書雲﹕水楊柳仍艸本﹐生溪澗水旁﹐葉如柳﹐其莖春時靑﹐至夏末秋初則赤矣。

條條直上﹐不分枝椏﹐至秋略含赤花。凡痘焦紫漧枯者﹐以此洗之﹐立見光亮﹐漿水卽行﹐其效如神。已洗之後﹐若往視之﹐則已洗未洗之處﹐其明潤焦暗﹐形色判然。取水行漿之效﹐孰有速於此者。但須用巾蘸其藥水﹐頻頻與拭﹐必水足而後已也。若秋冬葉落﹐取根用之。瀕湖綱目木部有水楊﹐亦主痘毒。引魏直愛心鑑浴痘法﹐但所載形狀﹐與此全別。惟於集解下注有赤楊﹐與張琰所說﹐不甚相遠﹐而又無主治﹐故爲補之。

性微寒﹐味缺。涼血解毒﹐痘瘡焦黑﹐浴之立起。

治跌打損傷﹐瘟疫﹐解暑郁惡毒。

治痘﹕水楊柳湯。張琰治痘紅紫漧燥不起漿﹐有水楊柳湯。云古方所載﹕是木細葉紅梗﹐枝上有圓果﹐果有白須散出﹐此等俗呼水楊梅﹐以其果似楊梅也。余未試用﹐余常用者﹐乃是艸生水邊﹐葉如柳葉﹐其梗至秋則紅赤﹐無果結。此艸冬用枝梗及根﹐春夏秋用枝葉﹐凡痘紅紫漧枯不起水者﹐內服活血解毒之劑。外用此煎水拭頭面﹐連拭數次﹐立見光潤﹐卽具行漿之勢﹐所未洗者﹐其色不變。

手足拘攣費建中救偏瑣言用艸本水楊柳酒煎服﹐甚驗。

痔漏洗方﹕傳信方﹕水楊柳根煎湯洗﹐俟虫出愈。

膀胱落下﹕劉羽儀驗方﹕此名茄病﹐其色或紫者可治﹐白者不可治。黃連一錢﹐狗脊﹑水楊柳根﹑五倍子﹑魚鮏艸四味﹐多寡不拘﹐枯礬錢許﹐共爲末﹐煎湯先燻後洗﹐乘熱時輕輕托進﹐睡臥一二日卽愈。再服調理藥。

毛世洪經驗集﹕扡扡活﹐卽水楊柳。其根可治楊梅結毒。

卷四艸部中

小將軍

一名研星艸﹐散血丹。生陰濕地﹐立春後﹐有苗葉類狗卵艸略大﹐莖微紅﹐谷雨後開花細小﹐結子二粒﹐如荷包艸子。百艸鏡﹕二月發苗﹐葉如雙珠艸﹐節間生子﹐如鵝不食艸子而略大﹐三月采﹐五月枯。

葛祖方﹕治黃膽香港腳﹐丹毒遊風﹐吐血咳血。

百艸鏡﹕治跌撲刀傷癰腫﹐痰中帶血﹐洗疥瘡。

采藥志﹕性溫敗毒﹐治杖傷﹐跌打損傷﹐搗汁酒和服。渣罨患處﹐立刻消腫而愈。

余居士選要方﹕治跌撲﹐用五靈脂三錢﹐麝香錢半﹐小將軍艸三兩鮮者取汁﹐先將酒煎上二味﹐待好去渣﹐再入藥汁滚一二沸﹐取服。

僧鑑平言﹕此艸治疔腫如神﹐不論疔生何處﹐及何種疔﹐皆可用。此搗極爛敷瘡口畱頭﹐次日卽幹緊肉上﹐洗去再敷﹐至重者付二次卽愈。輕者一塗卽好﹐眞救疔垂死之聖藥也。親試神驗。

卷四艸部中

九鼎連環艸

一名九葉雲頭艾。三月生苗﹐系子出﹐髙二三尺﹐葉似艾菊﹐香亦近之﹐霜後枯﹐產口外五臺山二處﹐近有人帶種﹐各處可植。八九月間﹐起穗結蕊﹐類野菊蕊﹐但不開花結實﹐其實如野菊花心。百艸鏡﹕春月發苗﹐葉類艾菊﹐香亦近之。八月時無花而實﹐實先起疙瘩﹐逐漸長大﹐內包十餘子﹐子細長小﹐葉幹之甚香。

黃梅時﹐須不時焙曬﹐否則易黴﹐黴則無用。性溫﹐通行气血﹐治風痺有效。

風痺﹕百艸鏡﹕用九鼎連環艸﹐幹者二兩核桃肉三兩﹐搗爛﹐當歸一兩五錢﹐黃酒浸﹐隔水

卷四艸部中

牛筋艸

一名千金艸。夏初發苗﹐多生階砌道左﹐葉似韭而柔﹐六七月起莖﹐髙尺許﹐開花三叉﹐其莖弱韌﹐拔之不易斷﹐最難芟除﹐故有牛筋之名。

根入藥﹐治脫力黃﹑勞力傷﹑治瘵。取此艸連根淨去泥﹐烏骨雌雞腹內蒸熟﹐去艸食雞。

良。百艸鏡﹕行血長力﹐入肝經。

按﹕湖州府誌﹕南天燭﹐亦名牛筋艸﹐又名烏飯艸。與此名同物異。

卷四艸部中

翠羽艸

一名翠云艸﹑孔雀花﹑神錦花﹑鶴翕艸。鳳尾艸其艸獨莖成瓣﹐細葉攢簇﹐葉上有翠斑。

百花鏡﹕翠云艸無直梗﹐宜倒懸及平鋪在地﹐因其葉靑綠蒼翠﹐重重碎蹙﹐儼若翠鈿云翹﹐故名。但有色而無花香﹐非蕓也。

其根遇土卽生﹐見日則萎﹐性最喜陰濕。粵志﹕孔雀花可以避暑。

汪連仕采藥書﹕翠云艸﹐一名翠翕艸。卽矮腳鳳毛。治痔漏﹐同胡桃葉煎洗﹝王連仕方﹞。

治吐血神效。百艸鏡﹕女子吐血﹕翠云艸三錢﹐水煎服。

嘉慶癸亥﹐予寓西溪吳氏家﹐次子年十五﹐忽腹背患起紅瘰﹐蔓延及腰如帶﹐或云蛇纏瘡﹐不效﹐二三日瘰愈﹐大作膿﹐復與以如意金黃散敷之﹐亦不效。次日﹐瘡旁復起紅暈﹐更爲闊大﹐有老嫗教以用開屏鳳毛﹐卽翠云艸也。

搗汁塗上﹐一夕立消。此艸解火毒如此﹐又不特治血神效也。

卷四艸部中

半嬌紅

一名老鸛紅。水雞冠。立夏後生苗﹐一莖直上﹐莖紅葉尖﹐長而狹﹐八月結實﹐六角﹐五月采。

治風痺跌撲﹐煮羊肝食﹐退目中紅障。

卷四艸部中

普賢綫

山川典﹕產峨嵋山﹐乃樹上苔須蔓引而成。長數尺﹐或言深谷有尋丈者﹐湖湘故事﹐載羅汗絳﹐卽此。唐鴛湖曰﹕普賢綫產峨嵋山﹐乃普賢石上靑苔也。山僧采取曬漧﹐以爲上藥。

益都方物記﹕仙人絳生大山中﹐與苔同種﹐但巖陰石隈多鮮翠﹐長二三尺﹐叢垂若絳。

敏按﹕酉陽雜俎﹕仙人絳出衡嶽﹐無根蒂﹐生石上﹐狀如同心帶﹐三股色綠﹐亦不常有。絳卽絳也。此生石上者方入藥﹐無疑。

治胃脘心气疼痛﹐煎服﹐瀕死者皆效。

卷四艸部中

藏紅花

土紅花附

出西藏﹐形如菊。幹之可治諸痞。試驗之法﹕將一朵入滚水內﹐色如血﹐又入色亦然﹐可衝四次者眞。綱目有番紅花﹐又大薊曰野紅花﹐皆與此別。

治各種痞結﹕每服一朵﹐衝湯下﹐忌食油葷鹽﹐宜食淡粥。

治吐血﹕王士瑤云﹕不論虛實何經所吐之血﹐只須用藏紅花。將無灰酒一盞﹐花一朵﹐入酒內﹐隔湯燉出汁服之﹐入口血卽止﹐屢試皆效。

卷四艸部中

土紅花

福建續志﹕土紅花大者髙七八尺﹐葉如枇杷而小﹐無毛﹐秋生白花如粟米粒﹐生福州及南恩福州生者作細藤﹐似芙蓉﹐上靑下白﹐根如葛頭。入藥薄切﹐用米泔浸一宿﹐更用淸水浸一

卷四艸部中

阿勃參

程賦統會云﹕產拂國。華夷花木考﹕阿勃參出拂國﹐長一丈餘﹐皮色靑白﹐葉細﹐兩兩相對﹐花似蔓菁﹐正黃。子似胡椒﹐赤色﹐斫其枝﹐汁如油﹐其油極貴﹐價重千金。

油塗疥癬卽愈。

卷四艸部中

茄連

延綏鎭誌﹕葉如蘭艸而肥濃﹐種之畦塍﹐根圓大類葵﹐露出土外﹐開黃花﹐京師謂之撇蘭。

能解煤毒。

卷四艸部中

靈通艸

楚庭稗珠﹕僧建公之徒參悟患聾﹐達公謂得羅浮靈通艸始瘳。參悟來博館﹐入山於玉女峯得此艸﹐莖長三尺﹐如箸而莖虛中﹐兩頭皆實﹐頂開七葉﹐取葉煎水服。截其虛者﹐貫兩耳中。夜一聲若雷﹐聾遂開。治聾。

卷四艸部中

羅裙帶

職方典﹕出廣西南寧府。葉滑嫩﹐長二寸許﹐似帶。

治折傷損手足者﹐取葉火煨微熱﹐貼之卽愈。

卷四艸部中

金狗脊

職方典﹕出粵南寧府﹐卽蕨。根形如狗脊﹐毛如狗毛﹐有黃黑之別。

止諸瘡血出﹐治頑痺﹐黑色者殺虫更效。

卷四艸部中

雪裏開

雪裏花附

雁山誌﹕性大寒﹐深谷中有之﹐能解砒毒﹐冬時開花﹐故名。

治喉瘡熱毒。萬氏家抄﹕取根搗汁服。

卷四艸部中

雪裏花

朱楚良在鎭海﹐其土人有采雪裏花者﹐冬月嚴寒﹐此花始生。在招寶山龍潭旁﹐環渚而發﹐苗甚短小﹐如六月雪狀﹐髙不過二寸許﹐每雪時開白花如豆大﹐土人采得。幹之入藥。

敷痔﹕以雪裏花爲末﹐濕者幹摻﹐幹者麻油調搽一二度﹐其痔卽消縮。

卷四艸部中

苦艸

綱目木艸類載苦艸云﹕生湖澤中﹐長二三尺﹐狀如茅蒲之類﹐主治白帶。又主好嗜幹茶面黃二種病。其气味藥性又失載﹐今依張璐玉本經逢原補之。苦溫無毒﹐香竄﹐入足厥陰肝經。

理气中之血﹐產後煎服﹐能逐惡露。但味苦伐胃﹐气竄傷腦﹐膏粱柔脆者服之﹐減食作瀉﹐過服則晚年多患頭風。昔人畏多產育。

以苗子三錢﹐經行後曲淋酒服﹐則不受妊。傷血之性可知。

卷四艸部中

山馬蘭

野馬蘭﹑獨腳馬蘭

甌江志﹕別名一枝香。按﹕綱目馬蘭下集解注云﹕又有山蘭生山側﹐似劉寄奴﹐葉無椏﹐不對生﹐花心微黃赤﹐大補血﹐而不言其有治痰開塞之功。百艸鏡﹕山馬蘭治疔極效﹐故又名疔見怕。其蔓延到處節上生根﹐故又名鬼仙橋。皆俗見隨義而呼也。

治風痰喉閉驚風﹐敷疔定痛﹐搗汁塗小兒蛇﹐煎湯洗痔腫疥癢﹝百艸鏡﹞。

風痰喉閉﹐永嘉縣誌﹕山馬蘭取根搗碎﹐用人乳浸﹐男病用哺女婦人乳﹐女病用哺男婦人乳。浸少頃﹐令病患仰臥凳上﹐將頭倒垂﹐將乳汁男左女右滴入鼻中﹐候喉中有痰涎壅塞﹐卽轉身垂頭開口﹐任痰自流﹐痰完病愈。但此藥入鼻後﹐病患不許有聲﹐一作痰卽止。

小兒驚風﹐牙關緊閉﹐煎汁灌入喉中﹐卽愈。

鎖喉風﹐頭面頸項俱腫﹐飲食不下。傳信方﹕白馬蘭搗爛﹐井花水取濃汁﹐白酒漿均調﹐下小兒頸項腿肋縫中潰爛。養生經驗方﹕以馬蘭汁調六一散搽之﹐卽愈。馬蘭搗爲膏﹐能治大人兩腿赤腫流火﹐或濕熱伏於經絡﹐皮面上不紅不腫﹐其痛異常﹐病患只叫腿熱﹐他人按之極冷﹐此謂伏气之病﹐用此膏搽之﹐立愈。

流注﹕顧錦州傳方﹐采山馬蘭煮熟﹐麻油醬油作蔬拌食﹐半月自消。

卷四艸部中

野馬蘭

百艸鏡云﹕馬蘭气香可作蔬﹐此種系野生者﹐其气臭不可食。三月發苗﹐莖赤而粗﹔秋開白花﹐成簇細碎﹐三月采。因其功能涼血﹐與馬蘭同﹐故名。莖葉根俱入藥。

性寒涼血﹐治濕熱﹐蛇吸﹐小兒瘡。

卷四艸部中

獨腳馬蘭

李氏艸祕﹕此艸生河澤邊﹐葉如柳﹐對葉圓梗。

治發背諸腫毒熱癤。搗汁一杯入酒二杯服之﹐未成膿者卽消﹐有膿者卽出﹐重極者服半碗或

卷四艸部中

玉淨瓶

俗名豬屎艸。气殺郎中﹐白山桃﹐春月發苗﹐葉尖長排生﹐莖有白紋斑點﹐髙數尺﹐葉對節生﹐夏開細白花﹐成簇如華蓋﹐結實如萊菔子大﹐靑圓﹐霜降後紅﹐其根肥白﹐十月采﹐入藥。

味甘性平﹐和血行血有效﹐治勞傷跌撲。

汪連仕艸藥方﹕气殺郎中艸﹐一名靑背仙禽﹐又名疔見怕﹐山人呼疔頭艸。其性淸涼降火﹐

卷四艸部中

紗帽翅

臺海采風圖﹕此艸一莖數十﹐花色黃﹐入藥用葉。

治癬。

卷四艸部中

石風丹

生石上﹐能療瘡毒﹐出雲南蒙化府。

卷四艸部中

象鼻艸

職方考﹕出雲南府。

治丹毒跌撲損傷。

卷四艸部中

透骨艸

珍異藥品云﹕形如牛膝綱目有名未用下﹐附透骨艸﹐亦未詳其形狀﹐據其所引治病諸用﹐乃蓋鳳仙亦有透骨艸之名﹐與此迥別。

療熱毒良﹝珍異藥品﹞。

治風气疼痛﹐不拘遠年近日。家寶方﹕透骨艸二兩﹑穿山甲二兩﹑防風二兩﹑當歸三兩﹑白蒺藜四兩﹑白芍三兩﹑四兩﹐去莖用葉﹐九蒸九曬。海風滕二兩﹑生地四兩﹑廣皮一兩﹑甘艸一兩﹐以上爲末﹐用豬板油一斤煉蜜爲丸﹐梧子大﹐早晚各五錢。酒下。

腿疼難忍﹐醫學指南﹕核桃肉四个﹑酸葡萄七个﹑斑蝥一个﹑鐵綫透骨艸三錢﹐水煎熱服﹐出汗愈。不問風濕皆效。

治痞﹕醫學指南﹕透骨艸一味貼患處﹐一炷香或半炷香時﹐卽揭去﹐皮上起泡卽愈。

洗癰瘓祕方﹕醫學指南﹕蛤蚧一个﹑麻黃﹑川椒﹑透骨艸﹑防風﹑大鹽﹑各四兩﹔白花蛇二錢﹐艾一把﹐槐枝一條﹐川烏艸烏各二兩﹐紫花地丁一斤﹐用水二桶煎﹐大缸半埋在地入水溫時坐上洗﹐再用水二桶煎渣﹐候冷時﹐再入熱水﹐或一日﹐或一夜﹐臨出時﹐用水澆頂心數次。再用芥末稀貼患處﹐紙絹裹熱﹐坑上睡汗出盡爲度﹐忌早起飲食﹐就臥內妙。

汪連仕采藥書﹕透骨艸仿佛馬鞭之形﹐大能軟堅﹐取汁浸龜板﹐能化爲水﹐合金瘡入骨補髓丹。按﹕鳳仙白花者﹐亦名透骨白﹐追風散气。紅花者名透骨紅﹐破非一物也。

卷四艸部中

不死艸

珍異藥品﹕出柳州﹕髙一二尺﹐狀如茅。

食之延年﹐暑時置盤中﹐食物不腐﹐並可辟蠅。

卷四艸部中

拳黃雞子

珍異藥品﹕一名水蘿卜。

治霍亂吐瀉瘧疾﹐每用一錢﹐嚼碎水飲下。

卷四艸部中

雞腳艸

汪連仕采藥書﹕卽雞爪花﹐其子名勝光子。去星翳﹐明目淸肝。

根﹕行血治風﹐治大麻瘋﹐鶴膝瘋﹐雞爪風。

卷四艸部中

刀槍艸

粵西叢載﹕此艸細葉黃花。

止金瘡血。

卷四艸部中

苦地膽

出粵西。

葉可貼熱毒瘡。

卷四艸部中

箭頭風

粵西叢載﹕花似箭頭。職方典﹕產廣西南寧府山中﹐花如箭鏃。

治風﹐四肢骨節痛﹐煎水燻洗之﹐愈。

消痰﹐治气急﹐定喘妙方。王登南方﹕取箭風艸放鮮肉內煨熟﹐要淡﹐忌用鹽醬﹐取出﹐去

卷四艸部中

紅果艸

叢載云﹕有二種﹐果大者葉略尖﹐不入藥用。又有果如小指頭頂者﹐葉圓邊花﹐梗有軟刺﹐治牙痛酒刺。

龍柏藥性考﹕紅果艸出廣西﹐葉圓刺弱﹐味辛﹐煎湯漱牙痛。

卷四艸部中

勾金皮

珍異藥品云﹕形未詳。

治無名腫毒惡毒﹐醋磨塗上卽消﹐牙疼﹐以皮塞牙縫中﹐卽定。咽喉乳蛾﹐每用三五釐﹐細

卷四艸部中

琉璃艸

出始興玲瓏巖﹐莖如芹梗﹐與肇慶風藥相類﹐食之治風。

卷四艸部中

仙人凍

一名涼粉艸﹐出廣中。莖葉秀麗﹐香猶藿檀﹐以汁和米粉食之止饑。山人種之連畝﹐當暑售之。職方典﹕仙人艸莖葉秀麗﹐香似檀藿﹐夏取其汁和羹﹐其堅成冰﹐出惠州府。

療饑澤顏。

卷四艸部中

金絲艸

出陜西慶陽。

性涼味苦﹐能去瘴﹐解諸藥之毒。

卷四艸部中

紅珠大鋸艸

治臌脹黃膽。王安卿采藥志﹕大鋸艸敗毒﹐消腫﹐淸火。

卷四艸部中

金剛艸

治肺癰痔漏疔腫。

卷四艸部中

臺七里

臺灣誌﹕卽七里香﹐出臺地者。能辟煙瘴﹐所種之地﹐蚊蚋不生。

辟瘴﹐焚其煙﹐化蚊蚋爲水。

卷四艸部中

番薏茹

采風圖﹕一名番苦苓﹐一名心痛艸。種出荷蘭﹐葉秀嫩似云板﹐曬漧則香﹐結子靑紅色。

治一切心气痛。

卷四艸部中

馬尾絲

臺誌略﹕此艸葉細而長﹐花紅而小﹐根如荔子核﹐黃色﹐多細絲如發﹐不拘鮮幹﹐皆可用。

治蛇蜂諸毒。

卷四艸部中

方正艸

福建續志﹕出永春州﹐葉狹而長﹐藍色﹐平分四方﹐攢莖而上﹐其實六瓣。

治金蠶蠱。

卷四艸部中

七仙艸

三才藻異﹕葉尖細長。

治杖瘡。

卷四艸部中

大母藥

四川通誌﹕出雪山石塊上﹐有雌雄二種﹐出必雙出﹐補元气﹐益髓脈﹐功同人。

卷四艸部中

藍布裙

四川通誌﹕艸本﹐出松潘衛。

治香港腳﹐壯筋骨。

卷四艸部中

露筋艸

藻異﹕生施州﹐髙三尺﹐春苗卽花﹐子碧色﹐不凋。

治蜘蛛傷瘡。

卷四艸部中

百里奚艸

藻異﹕名羊齒﹐產陰地﹐如秋海棠。

味酸﹐治牙疼。

卷四艸部中

黃徳祖

藻異﹕徳祖卽石公號。此艸生圯上﹐故名。葉如尖刀﹐獨梗﹔芋花紅白﹐頭如何首烏。

治瘡癬。

卷四艸部中

斑節相思

諸羅志﹕枝葉類薄荷而大﹐味似艾。

性能解毒。

卷四艸部中

野丈人

藻異﹕葉似芍藥﹐花類木槿﹐白毛寸餘披下﹐如白頭翁。

去腸垢﹐消積滯。

卷四艸部中

戴文玉

藻異﹕得文玉﹐艸名。如金釵艸﹐黃色。

療血疾。

卷四艸部中

金果欖

出廣中。百艸鏡云﹕出廣西﹐性寒﹐皮有疙瘩﹐味苦色黃。陳廷慶雲﹕內肉白者良。但有二種﹐一種味甚苦﹐一種味微苦﹐入藥以味苦者良。

性涼解毒。百艸鏡云﹕凡腫毒初起﹐好醋磨傅﹐露出患頭﹐初起者消﹐已成者潰﹐咽喉一切如喉中疼爛﹐用三錢爲末﹐加冰片一分吹之。

藥性考﹕金欖產廣西﹐生於藤根﹐堅實而重大者良。藤亦可用﹐味苦﹐性大寒﹐解毒﹐咽喉急痺﹐口爛目痛耳脹﹐熱嗽嵐瘴吐衄﹐俱可磨服。疽癰發背﹐赤疔﹐蛇蠍虫傷﹐俱可磨塗。

柑園小識﹕金苦欖種出交趾﹐近產於廣西蒼梧藤邑。蔓生土中﹐結實如橄欖﹐皮似白術﹐剖之色微黃。味苦﹐土人每鑿山穿石﹐或深丈許取之。先君嘗覓得二十枚﹐愈數百人。而疔喉等癥﹐有起死回生之功﹐當廣傳之﹐以補本艸之缺。

性寒味苦﹐能祛內外結熱﹐徧身惡毒﹐消瘴癘﹐雙單蛾及齒痛﹐切薄片含之﹐極神效。

磨塗疔瘡腫毒﹐立消﹝柑園小識﹞。

卷四艸部中

雁來紅

一名老少年﹐無有用入藥者﹐惟急救方有治腦漏法﹐用老少年煎湯熱薰鼻內﹐然後將湯服二三口﹐大妙。冬間用根。瀕湖綱目靑葙下﹐附雁來紅﹐亦無主治﹐土宿眞君本艸﹐雁來紅制汞。

膏子眼藥﹐去遠年星障。眼科要覽﹕老少年﹐銀杏剖殼爲君﹐官渣根大葉者佳。千里光﹐雄楊梅樹根皮爲臣﹐煎成濃膏﹐量加制甘石冰片﹐又方加茶樹根皮。

花鏡﹕老少年其苗初出似莧﹐莖葉穗子﹐與雞冠無異﹐至深秋本髙六七尺﹐則腳葉深紫﹐而頂葉大紅﹐鮮麗可愛﹐愈久愈妍如花﹐秋色之最佳者。又有一種少年老﹐則頂黃紅而腳葉綠﹐爲別一種。枝頭亂葉叢生﹐有紅紫黃綠相兼雜出者﹐名十樣錦。一種根下葉綠﹐頂上葉純黃者﹐名雁來黃。

卷四艸部中

天燈籠艸

一名山瑚柳﹐形似辣茄而葉大。本髙尺許﹐開花白色﹐結子如荔枝﹐外空﹐內有綠子﹐經霜按﹕此艸主治𨿽夥﹐惟咽喉是其專治﹐用之功最捷。綱目主治下失載﹐故補之。

性寒﹐治咽喉腫如神。

汪連仕采藥書﹕金燈籠﹐園人稱爲天燈籠﹐種盆爲景﹐更稱爲珊瑚架。

性能淸火﹐消鬱結﹐治疝神效。敷一切瘡腫﹐專治鎖纏喉風﹐治金瘡腫毒﹐止血崩。酒煎服。

又以反手取根七株﹐去梗葉洗淨﹐連須切碎﹐酒二碗﹐煮鴨蛋二枚﹐同酒喫。治瘧如神。

子﹕入藥﹐保毒不大。﹝王安采藥方﹞

卷四艸部中

見腫消

一名土三七﹑乳香艸。越人曰奶艸。初生苗葉﹐面靑背紫﹐葉似羊角菜多歧﹐秋開小黃花如菊﹐垂絲可愛。

根似芋魁﹐人家多種之。

按﹕綱目有見腫消﹐云其葉似桑﹐治癰腫狗咬﹐當別是一種。采藥錄﹕見腫消﹐生溪澗中﹐葉有三角﹐枝梗皆靑﹐根亦靑色﹐形如菖蒲。根性涼﹐治諸瘡毒﹐行周身活血﹐追風散气﹐此又一種。名同物異。

艸寶云﹕治跌打損傷﹐消腫散瘀要藥。百艸鏡云﹕治乳癰腫毒﹐金瘡止血﹐杖丹棒瘡﹐喉癬雙蛾﹐咳嗽﹐急慢驚風。延綠堂方﹕土三七春夏用葉﹐秋冬用根﹐搗汁一鐘﹐用水酒漿和勻灌入﹐自效。

楊瘌毛入肉作痛。祕方集驗﹕土三七﹐亦名金不換﹐用其葉搗爛立塗﹐卽止。

卷四艸部中

千年老鼠屎

紫背天葵根也。百艸鏡云﹕二月發苗﹐葉如三角酸﹐向陰者紫背爲佳﹐其根如鼠屎﹐外黑內白﹐三月開花細白﹐結角亦細﹐四月枯。按﹕東壁綱目菟葵下注云﹕卽紫背天葵。於主治只言其苗﹐不及其根之用﹐今爲補之。﹝出金華諸曁深山石罅間者﹐根大而佳。春生夏枯﹐秋冬罕有。﹞性涼淸熱﹐治癰疽腫毒﹐疔瘡﹐跌撲瘋犬傷﹐七種疝气﹐痔瘡勞傷﹝百艸鏡﹞。

傅藥﹕醫宗匯編﹕用紫背天葵子﹐每歲用一粒﹐用鯽魚搗爛﹐敷之立消。

瘰﹕救生苦海﹕用千年老鼠屎搗碎﹐同好酒入瓶煮一炷香﹐隔三日﹐隨意飲醉﹐蓋被取汗﹐數次自效。

黃賓江傳天葵丸﹐專治瘰。紫背天葵一兩五錢﹑海藻﹑海帶﹑昆布﹑貝母﹑桔梗﹑各一兩。海螵蛸五錢﹑共爲細末﹐酒糊丸﹐如梧桐子大﹐每服七十丸﹐食後溫酒下﹐此方用桔梗開提諸气﹐貝母消毒化痰﹐海藻昆布以軟堅核﹐治瘰之聖藥也。

諸疝初起﹕經驗集﹕凡疝初起﹐必發寒熱疼痛﹐欲成囊癰者﹐用荔枝核十四枚﹐小茴香二錢酒二壇﹐頻服卽愈。

卷四艸部中

辟瘟艸

魚鱉金星鳳尾金星艸

一名獨腳金雞﹐又名鴨腳金星﹐佩帶之可辟疫气。近見市者﹐有小葉而短狹﹐大葉而長狹者﹐皆非辟瘟艸也。小者名七星艸﹐俗呼骨牌艸。惟無五六﹐蓋五六乃天地之中﹐不易結﹐寄生石樹間。大者名劍脊金星﹐長一二尺﹐生山溪澗旁﹐老則葉背皆起星﹐此二種。東壁綱目已收載。辟瘟艸葉如鴨腳﹐有三岐﹐一莖一葉﹐气味淸香﹐老則有星﹐香气亦減。百艸鏡云﹕鴨腳金星﹐卽辟瘟艸。葉如鴨腳﹐大而薄﹐背生星點﹐至八九月間﹐星老乃黃﹐幹之﹐其气香冽不變﹐若葉太老及經水者﹐便不香。端午采嫩者陰漧用﹐勿見火。

性平﹐味苦﹐气香﹐治傷寒瘧痢﹐風气腫毒﹐時气惡气﹐散邪風乳癰熱瘡﹐小兒痘眼疳﹐喉漱痧脹﹐香竄疏經絡﹐治疳。

百艸鏡﹕治痧脹用鴨腳金星艸﹐曬榦爲末。取少許鼻中﹐或煎服亦可。

小泉驗方﹕疔腫用鴨腳金星艸煎酒﹐一服卽消。

卷四艸部中

魚鱉金星

生背陰山石上﹐立夏後發苗﹐根細如纖綫﹐蔓延石上﹐葉不對節﹐一長一圓﹐長者爲魚﹐圓者爲鱉﹐魚葉經霜則老﹐背起金星﹐惟鱉葉無﹐亦生西湖飛來峯絕頂。

治臌脹瘰火毒癥。采藥志云﹕性涼﹐治痰火毒行上部。﹝采藥方﹕消痞塊痰核腮。﹞永師方﹕治煙筒戳傷喉﹐用魚鱉金星艸煎濃湯﹐咽喉中傷﹐立止疼而愈。﹝永師方一作永寧傳方。﹞

卷四艸部中

鳳尾金星艸

根類竹根﹐黃色有須﹐葉類建蕙而短﹐長不滿尺。春月發苗﹐背有點子﹐兩行相對﹐有數十粒極密﹐秋霜後乃黃﹐生石山下﹐其根蔓生。百艸鏡﹕金星鳳尾﹐其葉細碎﹐形似鳳尾﹐三月發苗葉﹐背有星﹐作細白點子﹐秋後乃黃﹐生古墻石塹中。背日者佳。惟實熱癥可用。

性涼﹐治吐血咽喉火毒﹐諸丹毒﹐發背癰。百艸鏡﹕癰疽非陽毒及非金石藥毒者戒用。

謝忌服﹐𨿽取效一時﹐但精血受寒﹐不能生育爲虞耳。寧徳縣誌﹕白腳癬﹐金星鳳尾艸搗汁﹐加米醋數匙和勻﹐用竹箸裹新棉花蘸汁點患處﹐稠痰隨箸而出﹐亦治喉風。

卷四艸部中

水茸角

華陀中藏經﹕狀如鬼腰帶竹﹐小窠子﹐生三四月﹐開黃花﹐葉如百合﹐六七月采﹐兩浙呼爲治吹奶﹐水茸角﹐不拘多少﹐新瓦上干爲末﹐臨臥酒調服二錢﹐次日卽愈。已破者略出黃

卷四艸部中

老鴉蒜

一名銀鎖匙﹐一名石蒜﹐一枝箭。百艸鏡云﹕石蒜春初發苗﹐葉似蒜﹐又與山茨菇葉相似﹐背有劍脊﹐四散布地﹐七月苗枯﹐中心抽莖如箭幹﹐髙尺許﹐莖端開花﹐四五成簇﹐六出﹐紅如山丹﹐根如蒜﹐色紫赤﹐肉白﹐有小毒﹐理喉科。綱目主治失載。金士彩雲﹕此吐藥也﹐且令人瀉。

治喉風痰核﹐白火丹﹐肺癰﹐煎酒服。

對口初起﹕家寶方﹕用老鴉蒜搗爛﹐隔紙貼之﹐幹則頻換﹐其毒自消。

雙單蛾﹕神醫十全鏡﹕老鴉蒜搗汁﹐生白酒調服﹐嘔吐而愈。

洗痔漏﹕沈惠如傳方﹕老鴉蒜鬼蓮蓬搗碎﹐不拘多少。好酒煎置瓶內先燻﹐待半日湯溫﹐傾痰火气急﹕王都官方﹕蟑螂花﹐根卽老鴉蒜﹐洗焙榦爲末﹐糖調酒下一錢。

卷四艸部中

玉如意

四方如意艸

一名箭頭艸﹐剪刀艸﹐大風艸。百艸鏡云﹕生山間或田塍﹐有紫白二種﹐紫花者名金剪刀﹐白花者名銀剪刀﹐入藥白花者良。葉與人家盆栽者無異﹐但花小﹐葉狹長而尖﹐微有別耳。

敏按﹕山野間如意艸﹐葉上尖下圓﹐深靑色﹐與人家所種無異﹐惟葉色稍深綠耳。其花亦與如意艸一類二種﹐其性情功效﹐亦不甚遠。

葛祖方﹕治痞塊瘡毒﹐追風理气﹐逐疫肺癰。

乳癰初起﹕百艸鏡﹕用玉如意艸一兩﹐白酒煎﹐飽肚時服﹐初起者二服卽消﹐成膿者兩劑必潰﹐已潰者三服易斂﹐疼痛者服之能止。

乳癰疔瘡﹕救生苦海﹕白花如意艸﹐一名銀剪刀﹐生田野山間﹐較人家種者葉狹花小﹐搗汁服之﹐渣敷患處。

兒背生泡﹕集驗﹕小兒背上起白泡﹐累如綴珠﹐一二日卽破﹐膿血外流﹐癢甚﹐一處方好﹐一處又起。用如意艸搗爛敷之﹐長巾縛定﹐一夜而愈。

腳上生瘡﹕集驗﹕治腳上生瘡﹐亂孔如蜂窩者﹐用如意艸搗爛敷之。或用幹如意艸爲末﹐雞子淸調敷亦可。

按﹕此種又與地丁艸不同﹐地丁小而此種大﹔地丁葉深綠﹔此葉淺綠。有雲家種如意艸﹐亦有白花者﹐乃眞玉如意。野生者﹐仍是銀剪刀耳。性劣﹐不若家種者良。

痘兒气急﹕劉氏驗方﹕白花地丁﹐不拘多少﹐煎湯服之﹐立止。

炎天火痘﹐劉氏驗方﹕暑月出痘﹐有一種火痘﹐徧身皆紅者是也。用白花地丁搗汁﹐白酒衝

卷四艸部中

四方如意艸

汪連仕艸藥方﹕其葉四處分開﹐一名地靈芝﹐乃瑞艸。四方開花﹐莖多葉繁﹐如如意。

治神鬼二箭﹐活血追風。

卷四艸部中

水楊梅

一名金勾葉﹐家母利﹐藤勾子﹐此艸結紅子如楊梅﹐小兒采食之。綱目有水楊梅﹐云其實類葉點牙痛﹐取葉搗汁點眼角﹐飲香茶一鐘﹐閉目少頃﹐牙疼卽止。

卷四艸部中

野靛靑

一名鴨靑﹐處處有之﹐如莧菜﹐葉尖﹐中心有靑暈。

治結熱黃膽﹐定瘡毒疼痛﹐生肌長肉。

卷四艸部中

困來艸

劉羽儀經驗方﹕此艸又名水灌頭﹐子如桑子﹐但桑子長而此子圓﹐又如茶紙子﹐但茶紙子紅治黃膽﹕用困來艸﹐石芫荽﹐卽鵝兒不食艸。二味洗淨﹑搗汁﹐衝陳酒一大鐘服之﹐四五次

卷四艸部中

走馬胎

出粵東龍門縣南困山中﹐屬廟子角巡司所轄。山大數百里﹐多低槽﹐深峻巖穴﹐皆藏虎豹﹐藥產虎穴﹐形如柴根﹐幹者內白﹐嗅之淸香﹐研之膩細如粉﹐噴座幽香﹐頗甜淨襲人。

研粉敷癰疽﹐長肌化毒﹐收口如神。

卷四艸部中

蒼耳子油

物理小識﹕出山東。

治瘋。

卷四艸部中

飛鸞艸

秋景雜記﹕飛鸞艸生錢塘葛嶺後山金鼓洞﹐洞在道士庖之右﹐涉泉入洞﹐暗處仰見一綫天光﹐光中見有此艸。形如飛鸞﹐有頭有翅﹐有三尾﹐雪中開五色花﹐中抽一莖直上著花﹐葉狀如金絲荷葉﹐艸面綠而背銀紅色光者﹐可治病。有黑毛而不開花者﹐乃斷腸艸。能殺人。不可誤采也。故須雪中見花者爲眞﹐根如老姜﹐入藥用葉。

性上升﹐味苦寒﹐治咽喉及口內諸病﹐取葉七片﹐滚水沖服。立愈﹝此艸味𨿽苦寒﹐性反不下降﹐而獨上升﹐見物卽沾﹐竄烈可知。以此艸衝於水中﹐用指蘸之﹐則苦寒全在指上﹐其水卽淡。若沾唇﹐則味在唇上﹐水𨿽咽下﹐而味不入喉也。故治咽喉者﹐須以小管灌於喉中﹐或令病患張大口﹐用匙灌入﹐直達喉所。則味在患處矣。金鼓洞左近背陰地亦有之﹞。

卷四艸部中

靑煙白鶴艸

汪連仕云﹕艸生海島﹐其性最行气﹐味甚猛烈﹐色綠如翠﹐能入气分血分﹐消積气﹐散郁血﹐續筋骨﹐土人以煎膏療病﹐治內外一切癥。其汁卽阿魏﹐近日方士於後營打枝巷葉家園取樹脂僞充射利﹐又有以秦皮代充者﹐眞者亦稀見矣。

卷五

艸部下

﹝六十五種附十六種﹞

卷五艸部下

浙貝

土貝

今名象貝。去心炒。百艸鏡云﹕浙貝出象山﹐俗呼象貝母。皮糙味苦﹐獨顆無瓣﹐頂圓心斜﹐入藥選圓白而小者佳。葉喑齋云﹕寧波象山所出貝母﹐亦分兩瓣﹐味苦而不甜﹐其頂平而不尖﹐不能如川貝之象荷花蕊也。土人於象貝中揀出一二與川貝形似者﹐以水浸去苦味﹐曬漧﹐充川貝賣﹐但川貝與象貝性各不同﹔象貝苦寒﹐解毒利痰﹐開宣肺气。凡肺家挾風火有痰者宜此。川貝味甘而補肺﹐不若用象貝治風火痰嗽爲佳。若虛寒咳嗽﹐以川貝爲宜。

張景嶽雲﹕味大苦﹐性寒﹐陰也﹐降也﹐乃手太陰少陽足陽明厥陰之藥。大治肺癰肺痿咳喘﹐吐血衄血﹐最降痰气﹐善開鬱結﹐止疼痛﹐消脹滿﹐淸肝火﹐明耳目﹐除時气煩熱﹐黃膽淋閉﹐便血溺血﹐解熱毒﹐殺諸虫﹐及療喉痺瘰﹐乳癰發背﹐一切癰瘍腫毒﹐濕熱惡瘡痔漏﹐金瘡出血﹐火瘡疼痛﹐爲末可敷。煎湯可服。性味俱濃﹐較之川貝母淸降之功﹐不啻數倍。反烏頭﹐又解上焦肺胃之火。

張石頑本經逢原云﹕貝母浙產者﹐治疝瘕喉痺乳癰﹐金瘡風痙﹐一切癰瘍﹐同苦參當歸。

治妊娠小便難﹐同靑黛治人面惡瘡。同連翹治項上結核。皆取其開郁散結化痰解毒之功也。

吹喉散﹕經驗廣集﹕治咽喉十八癥俱效。大黑棗每个去核﹐裝入五倍子一个去虫研﹐象貝一个去心研﹐用泥裹煨存性﹐共研極細末﹐加薄荷葉末少許﹐冰片少許﹐貯瓷瓶內﹐臨用吹患處﹐任其嘔出痰涎數次﹐卽愈。

對口﹕楊春涯驗方﹕象貝母研末敷之﹐神效。

卷五艸部下

土貝母

一名大貝母。百艸鏡云﹕土貝形大如錢﹐獨瓣不分﹐與川產迥別﹐各處皆產﹐有出安徽六安之安山者﹕有出江南宜興之章注者﹔有出寧國府之孫字埠者﹐浙江惟寧波鄞縣之樟村及象山有之。入藥選白大而燥皮細者良。

《百艸鏡》云﹕味苦性平﹐微寒無毒﹐能散癰毒﹐化膿行滯﹐解廣瘡結毒﹐除風濕﹐利痰。

傅惡瘡﹐斂瘡口﹐茅昆來筆記﹕味大苦﹐專消癰疽毒痰﹐楊梅結毒﹐非此不除。

乳癰初起﹕白芷﹑土貝母各等分﹐爲細末﹐每服三錢﹐陳酒熱服﹐護暖取汗﹐卽消。重者再一服﹐如壯實者﹐每服五錢。楊春涯驗方﹕天花粉﹑乳香去油﹑沒藥﹑白芷﹑歸尾﹑土貝母﹑赤芍﹑獨活﹑川芎﹑各一錢﹐甘艸節﹑陳皮﹑各八分﹐穿山甲三片﹐皂角刺一錢五分﹐金銀花二錢五分﹐防風一錢二分﹐好酒煎服。又方﹕白芷梢﹑土貝母﹑天花粉﹑各三錢﹐乳香去油一錢五分﹐共炒研末﹐白酒漿調搽﹐再用酒漿調服三錢。

乳癰﹕外科全生﹕紫河車艸﹑浙貝各三錢﹐用黃糖拌勻﹐好酒和服盡醉﹐蓋被取汗。趙貢栽云﹕浙貝乃寧波土貝母也。

治乳巖﹕葉氏驗方﹕陽和湯加土貝母五錢煎服﹐數日可消。姚希周濟世經驗方﹕治乳巖已破﹐用大貝母﹑核桃﹑金銀花﹑連翹﹑各三錢﹐酒水煎服。

﹕不論已破未破﹐皆治。瑞安生驗方﹕土貝母半斤﹐牛皮膠四兩﹐敲碎牡蠣粉﹐炒成珠﹐去粉爲細末﹐水發丸綠豆大﹐每日早晚用紫背天葵根三錢﹐或用海藻昆布各錢半﹐煎湯吞丸三錢。又膏藥﹔用牛皮膠水熬化一兩﹐入土貝母末五錢﹐攤油紙上貼之。吉云旅抄﹕紫背天葵一兩五錢﹐土貝母﹑昆布﹑海藻各一兩﹐西牛黃三分﹑海螵蛸五錢﹑陳膽星三錢﹑桔梗一兩﹑共爲細末。酒發爲丸﹐如綠豆大﹐每日服六七十丸﹐好酒送下。千金不易方﹕治男婦小兒生﹐內消﹔用土貝母研末﹐陳米醋調搽﹐數日卽消。仙姑玉環散﹕治痰核未潰﹐用此方。生南星﹑生半夏﹑土貝﹑各等分﹐研末﹐醋蜜調勻敷。

初起﹕土貝研細﹐陳米醋和搽﹐數日暗消。又方﹕土貝母﹑大力子﹑全虫洗各五錢﹐紫背天葵根﹑昆布洗﹑海藻洗各一兩﹐靑皮﹑蟬退各三錢﹐甲片炒四錢﹐蜈蚣酒炙七條﹐當歸二兩﹐爲末﹐蜜丸﹐砂仁湯下三錢﹐虛加人參。種福堂敷痰核瘰方﹕用生南星﹑生半夏﹑生大黃﹑各一兩﹐大貝母﹑昆布﹑海藻﹑海浮石﹑銅綠明礬各五錢﹐用商陸根汁﹑蔥汁﹑薑汁﹑蜜四味調敷。又痰核瘰膏中用大貝母。

痰核方﹕人參﹑甘艸各六分﹐川芎﹑桔梗﹑陳皮﹑木香﹑烏梅各八分﹐當歸﹑白芷﹑防風﹑茯苓各一錢﹐半夏五分﹐生薑三片﹐黑棗二个﹐水二鐘﹑煎服。如患處有水不幹﹐加知母一錢﹐土貝母一錢。

消瘰﹕傅信方﹕穿山甲和沙炒﹐牛皮膠切碎﹐麥殼炒﹐各二兩﹐土貝母﹑連翹﹑各一兩﹐共爲末﹐大人三錢﹐小兒二錢。

治汗斑﹕集驗﹕土貝母一兩﹐南硼砂一兩﹐冰片一分﹐共研末﹐搽之卽愈。﹝家寶方﹕硼砂只用五錢﹐以暑月出汗時頻擦乃效。﹞治鼠瘡﹕匯集關紹聖方﹕大鯽魚一尾﹐皂角內獨子每歲一个﹐川貝母三錢﹐土貝母二錢﹐將皂角子貝母入魚肚內﹐黃泥包裹﹐陰陽瓦炭火焙漧存性﹐研爲細末﹐每服三錢﹐食後黃酒調服﹐忌葷百日。

手發背﹕慈惠編﹕生甘艸﹑炙甘艸各五錢﹑皂刺二錢五分﹑土炒土貝五錢五分﹑半夏一錢五分﹑甲片二錢五分﹐炒黑﹔知母二錢五分﹐加蔥姜﹐水酒煎二劑服﹐卽愈。

刀割斧砍﹐夾翦槍箭傷損﹕集驗云﹕土貝母末敷之﹐止血收口。

毒蛇咬﹕祝氏效方﹕急飲麻油一碗﹐免毒攻心﹐再用土貝母四五錢﹐爲末﹐熱酒衝服﹐再飲酒盡醉﹐安臥少時﹐藥力到處﹐酒化爲水﹐從傷口噴出。候水盡﹐將碗內貝母渣敷傷口。垂死者皆活。

腫毒初起﹕百艸鏡云﹕此方傳自異人﹐應驗如響。重者不過三服﹐輕者一二服﹐初起卽散﹐已成者自潰﹐且易收口。甲片炙搗六錢﹑全當歸五錢﹑花粉八錢﹑白芷五錢﹑廣皮三錢﹑土貝母研二錢﹑銀花一兩﹑皂刺三錢﹑赤芍六錢﹑防風五錢﹑甘艸節六錢﹑乳香炙另研一錢﹑沒藥炙另研一錢﹑蘇木二錢﹑川牛膝一錢﹑川斷五錢﹐酒水各半煎汁去渣﹐將沒藥乳香末調服取汗﹐忌雞犬孝服男女僧尼觸犯﹐須避靜室服藥。趙貢栽云﹕此方專於攻散﹐藥力太重﹐惟可施於壯實之人﹐虛弱者勿服。

按﹕貝母有甜苦之分﹔有川象之別。《百艸鏡》云﹕出川者曰川貝﹔出象山者名象貝﹔絕大者名土貝。川產者味甘﹐間有微苦﹐總不似他產之一味苦而不甘者也。入藥能補气利痰而不寒﹐虛人宜之。象貝一味苦寒﹐能化堅痰﹐性利可知。若土貝功專化膿﹐解癰毒﹐性燥而不潤。以象貝皆小﹐土貝獨大﹐於川產者亦異。綱目不分著功用﹐或其時尙未有此種耳。又用藥識微云﹕川貝中一種出巴東者獨大﹐番人名紫艸貝母﹐大不道地。出陜西者名西貝﹐又號大貝。張石頑云﹕貝母川產味甘﹐最佳﹔西產味薄﹐次之﹔象山者微苦﹐又次之﹔一種大而苦者﹐僅能解毒﹐並去心用。今川中亦產一種大如錢者﹐土人以之搗粉作漿﹐刷川綢用﹐不知入藥。然則土貝川中亦產﹐不特浙江也。憶庚子春有友自川中歸﹐貽予貝母﹐大如錢﹐皮細白而帶黃斑﹐味甘。云此種出龍安﹐乃川貝中第一﹐不可多得。信是﹐則川中之甜貝母亦有大者﹐不特金川子獨甜也﹐並附以俟考。

卷五艸部下

艸棉

《綱目》木棉下注云﹕棉有二種﹐似木者名古貝﹐今訛爲吉貝﹔似艸者名古終﹐今俗呼棉花﹐乃艸棉也。

按﹕代醉編﹕棉花種爲番使黃始所傳﹐宋末始入江南。沈黃門曰﹕番中有靑黃白三種﹐今特傅其白者耳。不知江浙艸棉多種藝﹐而木棉罕見﹐卽艸棉中亦有黃色者﹐不盡是白者﹐入藥以白爲勝。《綱目》有棉花油﹐不言花及子功用﹐悉爲補之。

百艸鏡云﹕花可止血﹐殼可治膈。膈食膈气﹐用棉花殼﹐八九月采﹐不拘多少﹐煎當茶飲之藥性考云﹕艸棉甘溫﹐禦寒卻冷﹐燒灰止血﹐凍瘃敷穩。子熱補虛﹐暖腰治損﹐油毒昏目﹐塗癬疥等。

子﹕性熱﹐味辛。治腸風﹕救生苦海﹕棉子丸﹐取棉花子炒黃黑色﹐去殼爲末用﹐陳米濃汁﹐加黑砂糖﹐丸如桐子。每日空心時滚水下三錢﹐服至三斤斷根。腸紅祕方﹕集驗﹕棉子炒爲末﹐用白糖拌米湯和服。血淋不止﹕許氏方﹕炒燥爲細末﹐三白酒送下二錢﹐立止。白帶沙淋﹕救生苦海調經門﹕香附散中用棉子仁。赤白帶下﹕百艸鏡﹕棉花子炒黑去殼﹐爲末﹐米糊丸﹐每服三錢。赤帶用砂糖湯下﹔白帶用白糖湯下。種子最妙方﹕用棉花子﹑砂糖﹑各三錢﹐衝酒服。薰洗痔﹕傅信方﹕鬼饅頭﹑棉花子﹑烏菱殼﹑鳳尾艸等分﹐煎湯先燻後洗﹐如疼加乳香﹐癢加楊柳須或木稜藤。又方﹕用棉花子同槐樹梗葉煎湯洗燻﹐自愈。下血血崩不止﹕百艸鏡﹕棉花子燒灰存性﹐酒下立止。便毒﹕濟世方﹕用棉花子瓦存性﹐爲末﹐每日空腹酒下二錢﹐連服三次全消﹐兼治血崩。陽痿不起﹕祝氏效方﹕棉花子水浸曬漧﹐燒酒拌炒﹐去殼用仁﹐半斤﹐破故紙鹽水炒﹐韭菜子炒﹐各二兩﹐爲末﹐蔥汁爲丸梧子大﹐每服二錢﹐空心酒下。痢疾﹕救生苦海﹕棉花子仁新瓦炒去油焦研細﹐每服二錢﹐紅用燈心湯下﹐白用好陳酒下。棉花瘡﹕集驗用棉花子一斗﹐燒酒拌和炒燥﹐去灰再拌再炒﹐以黑爲度。去殼再炒﹐搗爲末﹐用砂糖調和﹐每服三錢﹐服過一升許﹐卽愈。除壁虱﹕易堂驗方﹕硫黃末拌棉花子﹐燒煙燻二三次﹐卽絕。中風口眼斜﹕便易良方﹕用棉花子炒黑爲末﹐乳香末三錢﹐紅糖二兩﹐飯後黃酒送下﹐卽愈。腸風下血﹕不藥良方﹕生柿子二个﹐竹刀切去蒂核﹐以棉花子塞入柿內﹐仍蓋好﹐瓦上存性﹐研細末﹐米飲熱調服﹐重者三服全愈。穀道生瘡﹐俗呼偸糞老鼠。不藥良方﹕用棉花子炒去殼﹐磨粉﹐每早中晚三次打糊服一碗﹐半月全愈。治腎子大小偏墜﹕回生集﹕棉子煮湯入甕﹐將腎囊坐入甕口﹐俟湯冷﹐止一二次﹐散其冷气﹐自愈。癱瘓諸風﹕醫學指南﹕乳香﹑沒藥各三錢﹐棉花子﹑白糖各六錢﹐爲末﹐黃酒化服﹐出汗愈。風虫牙疼﹕家寶方﹕用韭菜子﹑黑核桃肉﹑棉花子各一兩﹐分爲末﹐醋糊丸﹐火酒浸﹐咬在疼處﹐卽止。痔漏﹕家寶方﹕用棉花子仁六兩﹐烏梅六兩﹐共搗爛爲丸﹐桐子大﹐早晚每服三錢﹐開水送下﹐服完卽愈。經水過多不止﹕慈航活人書﹕棉花子瓦器炒盡煙﹐爲末﹐每服二錢﹐空心黃酒下。小便血﹕劉羽儀經驗方﹕用棉花子炒枯存性﹐爲末﹐熱火酒調服﹐服後在左腳大指節上有毛處﹐以豆大艾丸將火灸之﹐卽止。

盜汗不止﹕劉氏驗方﹕棉子仁三四錢﹐每日煎湯一碗﹐空心服﹐三四日卽止。腸風﹑腸紅下血垂危﹕徳勝堂方﹕淮棉花核一升﹐槐米七錢﹐用天目芽茶四兩泡汁﹐將二味炒燥﹐入茶汁內復泡﹐又炒﹐如此數次﹐汁幹爲度﹐磨末﹐每服三錢﹐空心酒調下﹐三日立愈。治牙宣﹕蘭臺軌範﹕用棉花核灰擦。治吹乳﹕郎興祖方﹕棉花子一兩﹐打碎﹐酒水同煎服。

治陰囊腎子腫大方﹕集驗﹕棉花子仁煎湯洗之﹐自愈。血崩﹕龔雲林萬病回春﹕用棉花子仁炒黃色﹐甘艸﹐黃芩等分﹐爲末﹐每服二錢﹐空心黃酒下。又集驗良方﹕用陳棕﹑棉花子二味﹐燒灰存性﹐黃酒送下﹐卽止。虛怯勞瘵﹑久嗽吐血不止﹕集效方﹕棉花子不拘多少﹐童便浸一宿﹐爲末﹐每服一錢﹐側柏葉湯下﹐諸藥不效﹐此方甚驗。酒調服﹐治血崩。

集聽云﹕棉子仁止血不寒﹐凡血癥及婦人經病帶下崩淋﹐醋炒七次用。心疼腹痛﹕集聽﹕用側柏葉米泔水浸三日﹐日易水一次﹐曬漧炒黑﹐棉子仁末一斤﹐配柏末八兩﹐如熱甚者對配。種子方﹕集聽﹕棉子仁淨肉四兩﹐燒酒拌曬三次﹐熟地二兩﹐枸杞一兩﹐菟絲子﹑破故紙﹑茯苓﹑山藥﹑陳皮﹑五味子﹑連翹﹑何首烏各一兩﹐蜜丸﹐鹽湯空心服四錢。痔漏管﹕周氏家寶方﹕棉花子仁炒﹐急性子炒﹐蓖麻子仁炒﹐各等分﹐爲末﹐每服三錢﹐空心好酒下﹐輕者半月﹐重者一月﹐管自退。出血不止﹕家寶方﹕棉花子燒灰存性﹐爲末敷之。

崩帶﹕家寶方﹕陳蓮蓬燒灰存性五錢﹐棉花子肉燒灰存性三錢﹐共一服﹐無灰酒調下。

治痰火後半身不遂﹐筋骨疼痛﹕核桃仁﹑棉花子仁﹑杜仲炒﹑巴戟﹑砂仁﹑骨碎補﹑枸杞子﹑續斷﹑牛膝各二兩﹐大蝦米四兩﹐菟絲餅四兩﹐用燒酒二十斤煮服。如年髙者﹐加附子﹑肉桂各一兩。酒服完﹐將渣曬漧爲細末﹐煉蜜爲丸﹐每服二錢﹐酒送下。

打老兒丸﹕良朋匯集方﹕久服延年卻疾﹐棉花子一斤炒去殼﹐核桃肉四兩打爛﹐用小米麵打糊爲丸﹐重三錢﹐滚湯服。

仙傳蟠桃丸﹕臥雲山人傳﹐大有補益﹐治諸虛百損。棉花子取淨仁﹐幹燒酒拌透﹐下用黃酒水準對﹐蒸一炷香﹐紅棗用黃酒煮熟﹐取淨肉﹐各一斤﹐歸身﹑牛膝﹑枸杞俱用酒浸﹐肉蓯蓉酒洗去泥用﹐山茱萸酒潤去核﹐菟絲子酒蒸成餅﹐白魚鰾麩炒成泡﹐白茯苓人乳拌蒸﹐故紙鹽水炒﹐熟地酒煮如飴﹐以上藥各四兩淨﹐巴戟酒洗去心﹐五兩﹐共爲細末﹐煉蜜爲丸﹐三錢﹐早晚酒水任意送下。

棉花子丸﹕年希堯集驗良方云﹕烏須暖腎種子﹐陽虛人宜此。用棉花子十數斤﹐用滚水泡過﹐盛入蒲包﹐悶一炷香取出﹐曬裂殼口﹐取仁﹐並去外皮﹐用淨仁三斤﹐壓去油淨﹐用火酒三斤泡一夜﹐取起﹐蒸三炷香曬漧﹔故紙一斤﹐鹽水泡一夜﹐炒幹﹔川杜仲一斤﹐去外粗皮﹐黃酒泡一夜﹐曬漧﹐薑汁炒去絲﹔枸杞子一斤﹐黃酒浸蒸曬漧﹔兔絲子一斤﹐酒煮吐絲爲度﹐共爲末﹐蜜丸桐子大﹐每服二三錢。

長春丸﹕治腎虛精冷之癥﹕集驗良方﹕魚鰾一斤﹐蛤粉炒成珠極焦﹐棉花子取淨仁一斤﹐去油淨酒蒸﹐白蓮須八兩﹐金櫻子去子毛淨一斤﹐金釵石斛八兩﹐炒蒺藜四兩﹐枸杞子四兩﹐五味子四兩﹐炒鹿角五斤﹐鋸薄片﹐河水煮三晝夜﹐去角﹐取汁熬膏﹐和藥末爲丸﹐桐子大﹐每服三錢。

健步仙方﹕淩雲集﹕棉花子仁一斤淨肉﹐用燒酒三斤炒幹﹐枸杞子四兩﹐酒浸﹐杜仲四兩﹐鹽酒煮炒﹐菟絲子四兩﹐酒炒﹐歸身二兩﹐破故紙四兩﹐酒洗炒﹐胡桃仁四兩﹐共爲末﹐煉蜜爲丸桐子大﹐每服三錢﹐空心滚湯下。

卷五艸部下

紫艸茸

葉大椿痘學眞傳云﹕紫艸茸古本不見﹐近刻但在紫艸項下﹐注明紫艸茸染手者爲佳﹐竟不知別有一種。予幼時見世叔華泓卿家有紫艸茸﹐爲發痘神丹﹐乃其髙祖學士鴻山公使外國帶歸者。予取而藏之﹐每遇血熱毒壅﹐失血煩悶﹐頂陷不起﹐痘疔腫脹﹐於淸解藥中研加四五分﹐無不神效。惜乎方書不載﹐不敢擅增本艸。近見神應心書獨標紫艸茸﹐色澹紅﹐出烏思藏﹐著大樹枝上如白蠟﹐其價如千金﹐不特發痘如神。用酒調服一二錢﹐能治諸腫毒惡瘡。又云﹕順手擂一錢﹐酒下﹐力能催生﹐此水潭應夢屢獲其效﹐並請正西番貢僧之語。至近時亦知茸非紫艸之嫩苗﹐復誤認胭脂渣卽是紫艸茸。此說更謬。按﹕紫艸﹐本艸諸方皆用根﹐韋宙獨行方治豌豆瘡不發﹐煮紫艸湯飲﹐後人相承用之。則以之治痘涼血解毒﹐自此始也。曾世榮活幼新書云﹕紫艸性寒﹐小兒脾气實者﹐猶可用﹐脾气虛者﹐反能作瀉﹐古惟用茸﹐取其初得陽气﹐以類觸類﹐所以用發痘瘡﹐則用茸亦見於此﹐而亦未聞有烏思藏所出一種。據葉所云﹐又似紫鉚﹐亦無的解﹐以其親試歷效﹐故存其說﹐以俟後之博訪。

治痘﹐及諸腫毒惡瘡﹐催生。

己亥冬﹐遇劉挹淸少府於余杭﹐言其祖曾任蜀藩﹐家有西藏紫艸茸﹐皆成塊如指頭大﹐色紅而明透如琥珀﹐知葉所載爲不謬。

翟良痘科釋義云﹕痘科用紫艸﹐古方惟用其茸﹐取气輕味薄而有淸涼發散之功﹐凡下紫艸﹐必用糯米五十粒﹐以制其冷性﹐庶不損胃气而致泄瀉﹐惟大熱便祕者不必加。

卷五艸部下

獨腳連

獨腳一枝蓮八角蓮附

《粵西偶記》﹕生廣西。艸如黃連﹐根極大﹐持入藥肆﹐則諸藥香气盡消﹐爲眞。三腳五腳者次之。

百艸鏡﹕此藥產廣東﹐根大如拳﹐春月發苗﹐經霜雪則死。若善藏過冬﹐則來年宿根復發﹐苗髙尺許﹐葉大如杯﹐宛似荷葉﹐色綠柔濃﹐莖有細毛﹐六七月起莖﹔莖有白毛﹐開花微垂﹐似山蘭而小﹐其色微紅。

稗史﹕鄱陽山間生一種艸﹐始萌芽時﹐便以蓮蓬﹐俗呼爲獨腳連。移植於居宅隙地及園圃中﹐蛇虺不敢過其下。王季光宅後榛莽叢中有蛇穴﹐常出爲人害﹐乃種此艸數本於穴外﹐自是其患不作。至暑月間﹐穴內臭甚﹐使園丁掘土訪求﹐得死蛇十數﹐蓋爲艸气所燻潰也。又一小蛇來到艸傍﹐立化爲水矣。采藥錄﹕獨腳黃連苗葉如土大黃﹐面靑背赤﹐根直色黃﹐此艸根下有赤練蛇數條者方是。

按﹕綱目鬼臼亦名獨腳連﹐無治疔之說﹐至集解下注形狀﹐又小有異同﹐故仍爲補之。

庚戌﹐予在臨安﹐有醫士盛天然言其地古城與余杭接界﹐產獨葉花﹐生山坑﹐不見天日﹐其形一葉﹐中含紅花一朵﹐儼如蓮花狀。其花從葉心透出﹐下有根﹐作獨蒜狀。其花葉聞人聲﹐輒縮入根內不可見﹐遇之者記其處掘之﹐亦止有根﹐其葉與花﹐𨿽剖根覓之﹐亦無形迹。倘得之者﹐不論何等毒蛇咬﹐以根擦摩﹐蛇毒卽盡。如有誤服蛇變鱉者﹐以少許煎湯服之﹐卽瘥。並能解一切毒虫咬螫﹐一切虫毒艸木毒﹐咽喉一十八癥﹐皆驗如神。凡人鼻發紅色﹐生痱掀癢異常﹐名曰痧虫食鼻。以此根磨塗﹐立愈。此乃天生神物﹐有山行遇之者﹐不論持何物﹐先擲之以鎭住﹐然後再掘﹐卽不能遁形。凡生獨葉花地﹐四圍約尺許無艸﹐其上不可手取﹐亦勿以鐵刀取﹐須用竹刀掘取﹐則不傷根。蓋此艸﹐蛇最喜蟠其旁﹐凡蛇咬人﹐亦中人毒﹐必退殼﹐若覓此物﹐臥其傍一宿﹐則人毒解﹐可免退殼之患。大毒蛇都喜蟠其根旁﹐故土最毒。近人手則手爛﹐然得其根﹐反能解百種大惡蛇毒﹐丐者覓此﹐以爲得寶云。

治疔腫癰疽﹕以根或醋酒磨塗葉﹐貼癰腫能消。

治蛇咬﹕祝氏效方﹕用獨葉一枝花﹐生溪攤浮土上﹐根如鼠糞﹐用根﹐口嚼搽瘡上。

退疔奪命丹﹕萬病回春云﹕此丹專治疔瘡﹐防風八分﹑靑皮七分﹑羌活﹑獨活﹑黃連各一錢﹐赤芍六分﹐細辛八分﹑僵蠶一錢﹑蟬退四分﹐澤蘭葉五分﹑金銀花七分﹑甘艸節一錢﹑獨腳連七分﹐紫河車卽金綫重樓七分﹐右銼五錢﹑先服倍金銀花一兩﹐澤蘭一兩﹐少用葉﹐生薑十片﹐同搗爛﹐好酒旋熱泡之﹐去渣熱服﹐不飲酒者﹐水煎亦可。然後用酒水各一半煎生薑十片﹐熱服出汗﹐病退減後﹐再加大黃五錢同煎﹐熱服﹐以利二三次去餘毒。如有膿﹐加何首烏﹑白芷梢﹔在腳﹐加檳榔﹑木瓜﹔要通利﹐加靑皮﹑木香﹑大黃﹑梔子﹑牽牛。

卷五艸部下

獨腳一枝蓮

百艸鏡﹕山間有之﹐二三月苗發生菅﹐俗名幹苛。叢中獨莖無葉﹐髙尺許﹐莖細彊﹐靑白色﹐莖端有一疙瘩﹐至晚秋時﹐疙瘩生花類蓮﹐其根與黃麻很相似。

治疔腫癰毒流注。

卷五艸部下

八角連

湧幢短劇﹕綏寧產之﹐可以伏蛇。諺云﹕識得八角連﹐可與蛇共眠。

治一切毒蛇傷。

按﹕瀕湖綱目有鬼臼﹐亦治毒蛇傷。鄭樵通誌云﹕八角盤﹐卽鬼臼。今人所謂獨腳連是也。

或粵語類舉其名﹐呼爲八角連。未可知﹐附存俟考。

汪連仕艸藥方﹕八角盤起金星﹐名金星八角。嬰兒取爲獨腳連﹐俗呼獨葉一枝花。根如赤術﹐多眼如馬目﹐今人呼馬目奪公。消一切毒﹐力能軟堅透膿。

卷五艸部下

露花粉

粵志﹕露花生番禺蓼湧﹐狀如菖蒲﹐其葉節邊有刺﹐葉落根以火之﹐成枝榦而多花。

花生叢葉中﹐其瓣大小亦如葉﹐而色瑩白﹐柔滑無芒刺﹐花抱蕊心如穗﹐朝夕有零露在苞中﹐可以解渴﹐又有粉可入藥。其生於他土者﹐蕊落結子﹐大如瓜﹐曰路頭花﹐多不香。惟露花盛夏時露花始熟﹐以花覆盆盎曬之﹐香落茶子油中﹐其气馥烈﹐是曰露花油。蓼湧及增城人善爲之﹐遲開者曰寒花﹐香益淸徹﹐不可爲油。其生東安山中者﹐叢卑葉小﹐自春至秋皆花﹐近水者尢香﹐亦不可爲油。

塗兒女肌膚﹐止汗。

卷五艸部下

通血香

出西洋﹐色如幹醬。百艸鏡云﹕出陜西﹐羊絨客帶至杭貨賣。

治血癥及肝血气﹐入藥最良。

臌脹﹕救生苦海﹕通血香一錢﹐取亞腰葫蘆一个﹐不去子膜﹐入香於內﹐再入酒煮﹐仍以所開之蓋合縫封固﹐以陳酒安鍋內﹐懸葫蘆於酒中﹐挨定勿令傾倒。將鍋蓋密煮三炷綫香爲度﹐煮時﹐其香透屋墻之外﹐煮完﹐取出葫蘆內子膜並藥﹐烘榦爲末﹐每服一錢﹐空心時酒下﹐間五日再服一錢﹐服盡葫蘆內藥﹐服五六錢卽愈。此方出廣筆記﹐云治脾虛有濕者。

瘰﹕良朋匯集有治瘰內消方﹕紫背天葵一兩五錢﹐海藻﹑海帶﹑昆布各一兩﹐海螵蛸五錢﹑貝母﹑桔梗各一兩﹐通血香三錢﹐右藥爲細末﹐酒糊爲丸﹐桐子大﹐每服七十丸﹐食後溫黃酒送下。

痔漏通腸﹕海藥祕錄﹕胡連追毒方﹕專治痔漏﹐不拘遠年近日﹐有漏或通腸及污浞孔出者﹐先用此方追盡膿血﹐後服黃連閉管丸﹐取效最穩。用胡黃連八錢﹐切片﹐薑汁拌炒﹐刺皮一个﹐切片﹐炒黃爲末﹐通血香八分﹐須用眞者﹐研末﹐麝香二分﹐共和勻﹐軟飯爲丸﹐麻子大﹐每服一錢﹐食前酒下﹐服藥後膿水反多﹐乃藥之功﹐勿懼可也。

黃連閉管丸﹕胡黃連淨末八錢﹐甲片麻油內黃五錢﹐石決明過五錢﹐眞通血香六分﹐不可少﹐槐花五錢﹐共爲細末﹐蜜丸麻子大﹐每服一錢﹐空心淸米湯下﹐早晚二服﹐重者二十一日收功﹐此方不用刀鍼掛綫之苦﹐誠起廢之良方也。如漏邊有硬肉突起者﹐加蠶繭二十一个﹐炒末和入﹐此方及徧身諸漏並治﹐屢試屢效。

髒連丸﹕治痔漏無論新久﹐但舉發便下血作痛﹐肛門墜重者﹐膿血不止﹐腫痛難坐者﹐並治。胡黃連淨末八兩﹐通血香錢半﹐用雄豬大腸盡頭一段長一尺二寸﹐溫湯洗淨﹐將連末及通血香灌入腸內﹐兩頭以白絲綫紮緊﹐煮酒二斤半﹐新砂鍋內煮酒將幹爲度﹐取起腸藥﹐各搗如泥﹐倘藥爛﹐曬一時復搗﹐爲丸桐子大﹐每服七十丸﹐空心溫酒送下﹐久服除根。又名白銀定子﹐治漏有孔者﹐只須半月見功﹐神效。

三品一條槍﹕白砒淨末一兩﹐白礬淨末二兩﹐明雄黃二錢四分﹐通血香八分﹐乳香一錢二分﹐先將砒礬研極細末﹐鐵杓熔成餅﹐入炭火﹐煙淨取出﹐去火毒﹐爲末﹐和入雄黃﹐血香﹐乳香細末作錠子﹐成條插入漏內﹐直透裏痛處爲止。每日上三次﹐至七日爲止﹐半月瘡結而愈。如痛未痊﹐用生肌散收口可也。生肌散治諸痔﹑諸瘡﹑腫毒收口﹐神速大妙。乳香﹑沒藥﹑海螵蛸﹑用三黃湯煮過﹐寒水石過﹐輕粉﹑龍骨﹑赤石脂﹑冰片各等分﹐共研細末﹐摻患處﹐外貼膏藥。

卷五艸部下

野馬豆

出西藏﹐乃番僧撚艸末合成如豆形﹐故名。王怡堂云﹕藏中出一種艸﹐彼土人呼爲野馬艸。

番僧擇日采之﹐研爲細末﹐置淨器中﹐供佛前。更擇日合和爲藥﹐其合藥之日﹐率彼土男婦皆於佛前誦咒﹐以所和艸末研爲丸﹐男丸者爲雄﹐婦丸者爲雌。藥亦分雌雄形﹐雄者丸上有小圓凸﹔雌者作長凹﹐色有紅有黑﹐皆如綠豆大。丸畢﹐仍置淨器中﹐必須雌雄合在一處﹐一二日能生出小豆如麻子屑﹐飼以藏紅花﹐間日視之﹐紅花漸少﹐則新生之豆漸大。久則又生小豆﹐以此生生不息﹐亦一異也。如攜帶遠方﹐無藏紅花﹐豆亦不死﹐惟不能化生小豆耳。西寧人曾玉瀛言﹕野馬豆﹐又呼嘛呢子。如半粒綠豆大﹐藏中人得此豆﹐每日輒誦嘛呢叭六字數百徧﹐丸豆時﹐亦口念此六字﹐故名。能治胃气心痛﹐惟痘瘧疾忌服。

以其善於長化顚倒陰陽也。馬少云衛藏圖識﹕藏中有子母藥﹐大裁可綠豆﹐以哈達潔裹之﹐經時小粒漸曾﹐有子母相生之義。傳達喇嘛默持佛咒﹐以糌粑搓成者﹐故以奇異著。按﹕此卽野馬豆也。朱排山柑園小識﹕喇嗎嘗聚會以米麥數粒置瓶中﹐四人守之﹐誦嘛叭呢六字咒﹐飲食則代﹐無間晝夜﹐四十九日﹐有紅子滿瓶中﹐大如芥子﹐色似朱砂﹐謂之嘛子。佩之能避邪致祥﹐小兒食之稀痘。壬子﹐予從戚友處覓得嘛子數十粒﹐以玻璃盆貯之﹐形勻圓﹐儼似急性子而色紅。據云﹕初得時色不甚紅﹐苦無藏紅花﹐卽市本地河南所產紅花研屑拌之﹐久則色紅如朱砂。平瑤海先生偶得西藏嘛子數十粒﹐一時無玻璃器﹐乃卽置紙裹中供佛前﹐日誦文殊六字眞言數百徧﹐其子能忽多忽少﹐又能透出紙裹外﹐變幻不常。異之﹐以告客﹐客曰﹕此物性成本得西僧咒力﹐其造子之法﹐今都中喇嘛亦能爲之。每四月八日﹐大小喇嘛輒羣聚佛前﹐選髙行持誦者數十人﹐鐃鈴法鼓﹐宣揚六字眞言七晝夜﹐其丸卽用幹面手搓如粟米大﹐口念手丸﹐以金盆貯之﹐丸時得咒力﹐粒粒皆能自飛。或在窗欞﹐或在案格﹐堆結團聚﹐俟七晝夜滿後﹐其不能飛者去之﹐其飛者用帚掃下﹐以送諸王大臣﹐名嘛子。可治諸疾﹐變幻多寡﹐蓋自其成性巳然﹐無足異也。入藥以西藏合者佳。

癸丑冬﹐在上虞署晤平司馬少君菜仲言﹕曾隨任中甸﹐其地系西藏要路﹐有喇嗎等。彼地呼野馬豆爲舍利子﹐有艸木佛三種﹐彼土富人死﹐必納一粒口中﹐云入冥生光﹐土人有病﹐亦輒服之。金禦乘言﹕慈溪有患耳聾者﹐其家有藏中帶來嘛子﹐取服三粒﹐忽聞兩耳中大聲一震﹐轟然如掣去數百斤物者﹐嗣後耳更聰甚。其人一日忽眠食妓家﹐次日復聾如故﹐再服亦無效矣。

味微辛﹐性平﹐治百病。彼土無藥﹐有病卽服此豆。

卷五艸部下

夏艸冬虫

出四川江油縣化林坪﹐夏爲艸﹐冬爲虫﹐長三寸許﹐下趺六足﹐以上絕類蠶﹐羌俗采爲上藥。功與人參同。從新云﹕產雲貴﹐冬在土中﹐身活如老蠶﹐有毛能動﹐至夏則毛出土上﹐連身俱化爲艸。若不取﹐至冬復化爲虫。四川通誌云﹕冬虫夏艸出裏塘撥浪工山﹐性溫暖﹐補精益髓。黔囊﹕夏艸冬虫出烏蒙塞外﹐暑茁土爲艸﹐冬蜇土爲虫。靑藜餘照﹕四川產夏艸冬虫﹐根如蠶形﹐有毛能動﹐夏月其頂生苗﹐長數寸﹐至冬苗槁﹐但存其根﹐嚴寒積雪中﹐往往行於地上。文房肆考﹕邇年蘇州皆有之﹐其气陽性溫﹐孔裕堂述其弟患怯汗大泄﹐𨿽盛暑處密室帳中﹐猶畏風甚﹐病三年﹐醫藥不效﹐癥在不起﹐適有戚自川歸﹐遺以夏艸冬虫三斤﹐逐日和葷蔬作肴燉食﹐漸至愈。因信此物保肺气﹐實腠理﹐確有徵驗﹐用之皆效。七椿園西城聞見錄﹕夏艸冬虫生雪山中﹐夏則葉歧出類韭﹐根如朽木﹐淩冬葉幹﹐則根蠕動化爲虫。入藥極熱。徐後山柳崖外編﹕冬虫夏艸﹐一物也。冬則爲虫﹐夏則爲艸﹐虫形似蠶﹐色微黃﹐艸形似韭﹐葉較細。入夏虫以頭入地﹐尾自成艸﹐雜錯於蔓艸間﹐不知其爲虫也﹐交冬艸漸萎黃﹐乃出地蠕蠕而動﹐其尾猶簌簌然帶艸而行。蓋隨气化轉移﹐理有然者﹐和鴨肉頓食之﹐大補。紹興平菜仲先生言﹕其尊人曾任雲南麗江府中甸司馬﹐其地出冬虫夏艸﹐其艸冬爲虫﹐一交春﹐虫蛻而飛去﹐土人知之﹐其取也有期﹐過期無用也。

朱排山柑園小識﹕冬虫夏艸生打箭鑪﹐冬生土中如蠶﹐夏則頭上生苗形﹐長寸許﹐色微黃﹐較蠶差小﹐如三眠狀﹐有口眼﹐足十有二﹐宛如蠶形﹐苗不過三四葉。以酒浸數枚啖之﹐治腰膝間痛楚﹐有益腎之功﹐以番紅花同藏則不蛀。或云﹕與雄鴨同煮食﹐宜老人。

潘友新云﹕粵中鴉片丸﹐用夏艸冬虫合鴉片人參合成﹐乃房中藥也。此艸性更能興陽﹐則入腎可知。甘平﹐保肺益腎﹐補精髓﹐止血化痰﹐已勞嗽﹐治膈癥皆良。從新味甘性溫﹐祕精益气﹐專補命門。藥性考。

按﹕物之變化﹐必由陰陽相激而成﹐陰靜陽動﹐至理也。然陽中有陰﹐陰中有陽﹐所謂一陰一陽﹐互爲其根。如無情化有情﹐乃陰乘陽气﹐有情化無情﹐乃陽乘陰气。故皆一變而不復返本形﹐田鼠化﹐化田鼠﹐鳩化鷹﹐鷹化鳩﹐悉能復本形者﹐陽乘陽气也。鉚石化丹砂﹐斷松化爲石﹐不復還本形者﹐陰乘陰气也。夏艸冬虫﹐乃感陰陽二气而生﹐夏至一陰生﹐故靜而爲艸。冬至一陽生﹐故動而爲虫。輾轉循運﹐非若腐艸爲螢﹐陳麥化蝶﹐感濕熱之气者可比﹐入藥故能治諸虛百損﹐以其得陰陽之气全也。然必冬取其虫﹐而夏不取其艸﹐亦以其有一陽生發之气可用。張子潤云﹕夏艸冬虫﹐若取其夏艸服之﹐能絕孕無子。猶黃精鉤吻子相反﹐殆亦物理之奧云。周兼士云﹕性溫﹐治蠱脹﹐近日種子丹用之。

燉老鴨法。用夏艸冬虫三五枚﹐老雄鴨一隻﹐去肚雜﹐將鴨頭劈開﹐納藥於中﹐仍以綫紮好﹐醬油酒如常蒸爛食之。其藥气能從頭中直貫鴨全身﹐無不透浹。凡病後虛損人﹐每服一鴨﹐可抵人參一兩。

卷五艸部下

綿絮頭艸

一名金佛艸﹐一名地蓮﹐俗呼黃花子艸。生郊野﹐立春後發苗﹐葉多白毛﹐似綿絮。至立夏開黃花﹐一莖直上﹐花成簇﹐處處山有之。鄕人初春采其葉﹐揉粉作食﹐淸香堅韌﹐最適口。此艸形小﹐布地生葉﹐似愼火而薄﹐摘之有白絲﹐色靑白﹐本小如剪刀艸。按﹕綱目有鼠曲﹐俗名毛耳朵。葉有白茸﹐又名茸母﹐宋徽宗詩﹕茸母初生認禁煙。卽此。蟻食此艸卽醉﹐故又名蚍蜉酒艸。然其功用亦止載其能治寒熱咳嗽﹐去肺寒﹐大升肺气而已。今別補其功用。

味酸性熱﹐多食損目﹐治囊風濕癢﹐煎湯洗﹐愈兒疳梅瘡下疳﹐同甘艸煎洗。

卷五艸部下

鴉膽子

一名苦參子﹐一名鴉膽子。出閩廣﹐藥肆中皆有之。形如梧子﹐其仁多油﹐生食令人吐﹐作治痢﹕何夢瑤醫碥﹕鴉膽丸﹐用鴉膽子去殼捶去油一錢﹐文蛤醋炒﹐枯礬川連炒﹐各三分﹐糊丸。朱砂爲衣。或鴉膽霜﹐黃丹各一錢﹐加木香二分亦可。烏梅肉丸﹐朱砂爲衣﹐二方俱丸綠豆大﹐粥皮﹐或鹽梅皮﹐或圓眼幹肉﹐或芭蕉子肉﹐包吞十一二丸﹐立止。

裏急後重﹕吉云旅抄﹕用鴉膽卽苦榛子﹐去殼畱肉﹐包龍眼肉﹐每歲一粒﹐白滚水下。

治痔﹕金禦乘雲﹕近日閩中板客皆帶鴉膽子來﹐治痔如神。有患者﹐以子七粒包圓眼肉吞下至聖丹﹕治冷痢久瀉﹐百方無驗者﹐一服卽愈。凡痢之初起﹐實熱實積﹐易知而易治。

惟虛人冷積致痢﹐醫多不以爲意﹐蓋實熱之癥﹐外候有身熱煩躁﹐唇焦口渴﹐肚疼窘迫﹐裏急後重﹐舌上黃胎﹐六脈洪數﹐證候旣急﹐治者亦急。輕則疏利之﹐重則寒下之﹐積去而和﹐其陰陽無不愈者。致於虛人冷積致痢﹐外無煩熱躁擾﹐內無肚腹急痛﹐有赤白相兼﹐無裏急後重﹐大便流痢﹐小便淸長﹐此由陰性遲緩﹐所以外癥不急﹐遇此不可姑息﹐但以集成三仙丹下之﹐以去其積﹐倘不急下﹐必致薺虎貽患。其積日久﹐漸次下墜﹐竟至大腸下口直腸上口交界之處﹐有小曲折﹐隱匿於此﹐爲腸穢最深之處﹐藥所不到之地﹐證則乍輕乍重﹐或愈或發﹐便則乍紅乍白﹐或硬或溏﹐總無一定﹐任是神丹﹐分毫無濟。蓋積不在腹內﹐而在大腸之下﹐諸藥至此﹐性力已過﹐盡成糠﹐安能去此沈匿之積﹖所以冷痢有至三五年十數年不愈者﹐由此故也。古方用巴豆爲丸下之者﹐第恐久病患虛﹐未敢輕用﹐今已至捷至穩鴉膽子一味治之。此物出閩省雲貴﹐𨿽諸家本艸未收﹐而藥肆皆有﹐其形似益智子而小﹐外殼蒼褐色﹐內肉白有油﹐其味至苦﹐用小鐵錘輕敲其殼﹐殼破肉出﹐其大如米﹐敲碎者不用﹐專取全仁用之。三五歲兒二十餘粒﹐十餘歲者三十多粒﹐大人則四十九粒。取大圓肉包之。小兒一包三粒﹐大人一包七粒﹐緊包﹐空腹吞下﹐以飯食壓之﹐使其下行﹐更借此圓肉包裹﹐可以直至大腸之下也。此藥並不峻厲﹐復不肚痛﹐俟大便行時有白凍如魚腦者﹐卽冷積也。

如白凍未見過﹐一二日再進一服﹐或微加數粒﹐此後不須再服。服時忌葷酒三日﹐戒鴨肉一月﹐從此除根﹐永不再發矣。倘次日腹中虛痛﹐用白芍一枝﹐甘艸一枝﹐各重三錢﹐紙包水濕﹐火內煨熟﹐取起捶爛﹐煎湯服之﹐立止。此方不忍隱祕﹐筆之於書﹐以公世用。

痢疾神方﹕醫宗匯編﹕用白石橊燒灰一錢﹐眞鴉片切片二錢﹐鴉膽子去殼紙包﹐壓去油三兩﹐人參三分﹐枯礬二分﹐海南沈香三分﹐共爲細末﹐調粥爲丸﹐重五六釐﹐曬漧瓷瓶收貯。

紅痢用蜜一匙﹐滚水調下。紅白相兼﹐陰陽水送下。肚脹﹐滚湯下。水瀉﹐米湯開水送下。

忌油膩腥酸一月。

卷五艸部下

元寶艸

生浙江田塍間﹐一莖直上﹐葉對節生﹐如元寶向上﹐或三四層﹐或五六層。此艸有兩種﹕一種兩葉包莖﹐亦對節生﹔一種獨葉﹐莖穿葉心﹐入藥心獨葉者爲勝。百艸鏡﹕元寶艸生陰土﹐近水處多有之﹐谷雨後生苗﹐其葉中闊兩頭尖﹐如梭子形﹐穿莖直上﹐或五六層﹐或六七層﹐小滿後開花黃色﹐气性涼。

辛寒﹐百艸鏡﹕性涼﹐補陰。治吐血衄血﹐跌撲閃腰挫疼﹐癰毒。

卷五艸部下

雀梅

一名爵梅。葉如薔薇﹐結實如梅而小。百艸鏡云﹕有一種山雀梅﹐枝不蔓曲﹐是樹不實﹐亦有髙碩者。

按﹕爵梅綱目主治蝕惡瘡外﹐皆不載﹐今復補其功用。綱目郁李下引詩疏云﹕一名雀梅﹐與此名同物異。亦不言治癰毒。

葉酸寒﹐治乳癰便毒﹐有奇效﹐瀉熱解毒。

卷五艸部下

鐵烏鈴

采藥書﹕又名鐵鈴艸。其本色黑﹐葉梗極堅實如鐵﹐其汁黑﹐可烏須。

主治楊梅惡瘡﹐風气癱瘓﹐損折筋骨﹐俱煎酒服。﹝汪連仕方。﹞

卷五艸部下

奶酣艸

俗名奶孩兒。處處人家種之﹐葉尖大如指甲﹐有枝梗。夏月開細紫花成簇﹐結子亦細﹐今人種於盆內﹐婦人暑月采之插發﹐可辟膩。

芳香辟惡﹐去臭气﹐辛溫和中﹐止霍亂吐瀉﹐行气活血﹐發瘧者﹐塞鼻﹐能令寒熱漸輕。

卷五艸部下

土當歸

荷包牡丹之根﹐今人呼和血艸﹐卽土當歸也。

汪連仕云﹕用其根搗汁﹐酒衝服之﹐令人沈醉﹐金瘡之聖藥也。

卷五艸部下

開金鎖

從新云﹕產江浙﹐葉如萆﹐髙三﹑四尺﹐根如首烏而無稜﹐內白色而無紋﹐略似菝而無苦平﹐祛風濕﹐同蒼術當歸﹐治手足不遂﹑筋骨疼痛。

卷五艸部下

鐵指甲

李氏艸祕﹕其艸葉似指甲﹐生墻腳階岸石砌間。

王安采藥方﹕此艸沿松樹上﹐一名佛指甲﹐一名寄生。

治諸癤毒火丹﹐頭面腫脹﹐將危者﹐少入皮消搗罨之﹐立愈。﹝李氏艸祕。﹞牙疼﹐末擦之﹐立效。﹝王安。﹞

卷五艸部下

雪裏靑

荔枝艸附

一名土犀角﹐一名過冬靑。生田塍間﹐葉如天名精而小﹐布地生﹐無枝梗﹐葉有細白毛﹐四時不凋﹐雪天開小白花﹐又荔枝艸﹐亦名雪裏靑。百艸鏡云﹕雪天開小白花者﹐乃過冬靑。三月起莖﹐花白成穗﹐如夏枯艸有毛者﹐名雪裏靑。

味苦大寒﹐瀉熱﹐治咽喉急閉﹐搗汁灌之﹐甚效。

王氏驗方云﹕能行上焦﹐治腫痛﹐散風火結滯。咳血﹕雪裏靑根﹐精豬肉切片﹐層層隔開﹐白酒淡煮至爛﹐食之。肺痿﹐雪裏靑搗汁﹐加蜜和勻﹐作二次服﹐每日服五七次﹐七日全愈。齒痛﹐雪裏靑搗汁含痛處﹐再用酒和服少許。痔﹕雪裏靑湯洗之。吹喉﹐薄荷一兩﹐雪裏靑五錢﹐加冰片三分爲末﹐吹喉﹐或吹鼻孔﹐亦可。肺癰。集效方﹕雪裏靑搗汁﹐衝酒服之﹐立效。黃雨巖雲﹕危篤肺癰痿癥﹐第一用雪裏靑搗汁服﹐如吐尢妙。治單雙蛾﹕木蓮蓬﹑雪裏靑根葉﹐搗汁﹐米醋滚過﹐衝入前汁﹐含少許之﹐吐出卽愈。

卷五艸部下

荔枝艸

一名皺皮蔥﹐丹術家入鑪火用。百艸鏡云﹕荔枝艸冬盡發苗﹐經霜雪不枯﹐三月抽莖﹐髙近尺許﹐開花細紫成穗﹐五月枯﹐莖方中空﹐葉尖長﹐面有麻累﹐邊有鋸齒﹐三月采。辛亥﹐予寓臨安署中﹐見荒圃中多此物﹐葉深靑﹐映日有光﹐邊有鋸齒﹐葉背淡白色﹐絲筋紋輟﹐綻露麻累﹐凹凸最分明﹐淩冬不枯﹐皆獨瓣﹐一叢數十葉﹐點綴砌艸間﹐亦雅觀也。

性涼﹐涼血。葛祖遺方﹕治咽喉十八癥﹐消癰腫﹐楊梅痔瘡。

急驚﹕集聽﹕荔枝艸汁半鐘﹐水飛過朱砂半分﹐和勻服之﹐立愈。

小兒疳積﹕集聽﹕荔枝艸汁入茶杯內﹐用不見水雞軟肝一个﹐將銀鍼鉆數孔﹐浸在汁內﹐汁浮於肝﹐放飯鍋上蒸熟食之﹐卽愈。

喉痛或生乳蛾﹕救生苦海﹕用荔枝艸搗爛﹐加米醋絹包裹﹐縛箸頭上﹐點入喉中數次﹐愈。

雙單蛾﹐集效方﹕雪裏靑一握﹐搗汁﹐半茶鐘滚水沖服﹐有痰吐出﹐如無痰﹐將雞毛探吐﹐若口漧﹐以鹽湯醋湯止渴﹐切忌靑菜菜油。

痔瘡﹐活人書﹕雪裏靑汁炒槐米爲末﹐柿餅搗丸﹐如桐子大﹐每服三錢﹐雪裏靑煎湯下。

白濁﹐張綠漪傳方﹕雪裏靑艸﹐生白酒煎服。

無名腫毒﹕葉天士效方﹕雪裏靑一握﹐解者佳。加金剪刀同搗爛﹐入酒糟半鐘﹐共搗敷﹐不必畱頭﹐輕者自散﹐重者𨿽出膿無妨。

治鼠﹕經驗廣集﹕用過冬靑﹐卽荔枝艸﹐又名天名精。五六枚﹐同鯽魚入鍋煮熟﹐去艸及魚﹐汁飲數次﹐愈。

汪連仕艸藥方﹕鳳眼艸卽荔枝艸﹐土人稱爲賴師艸﹐醫家名隔冬靑﹐涼血止崩漏﹐散一切癰

卷五艸部下

落得打

一名土木香﹑山雄黃﹑五香艸。從新云﹕近處有之﹐苗髙尺許﹐葉如薄荷﹐根如玉竹而無節﹐搗爛則粘。

按﹕從新所說似今人所名爲紫接骨者。落得打﹐予養素園中曾種之﹐苗長二三尺﹐葉細碎如蒿艾﹐秋開小白花﹐結子白色﹐成穗累累﹐如水紅花﹐但白色耳﹐故又名珍珠倒捲簾。治跌打損傷﹐神效。曾記辛己年小婢失足﹐從樓梯墜下﹐瘀血積滯﹐因采此搗汁衝酒服﹐以渣罨傷處﹐一飯頃﹐疼塊卽散﹐內瘀亦瀉出﹐葉有淸香者是。此藥以家種隔二三年者﹐入藥用良。野產者﹐入藥有艸气﹐胃弱者﹐服之多吐。百艸鏡云﹕此艸立春後始發苗﹐十月枯﹐八月開花﹐苗葉如菊艾﹐有歧尖而薄﹐五月采嫩枝入藥。李氏艸祕﹕七葉艸﹐一名落得打﹐一名活血丹。𨿽名艸實樹﹐其樹髙一﹑二尺﹐五﹑七尺不等﹐搗汁和酒服﹐治打傷撲損﹐疔瘡腫毒﹐煎洗痰咳瘰﹐久久自消。敏按﹕此言木本﹐當又是一種。

甘平﹐治跌打損傷﹐及金瘡出血﹐並用根煎服﹐或搗敷之﹐不作膿。

葛祖方﹕治跌打損傷﹐無名腫毒﹐去瘡瘀血死肉不痛。

百艸鏡云﹕性甘香溫﹐入脾經﹐去風調气活血。

花﹕擦牙疼﹐治頭風及風气。

卷五艸部下

苦花子

一名毛連子﹐又名小葉金雞舌﹐又名苦花椒。入藥梗葉並用。

治疔瘡瘴毒蛇傷﹐熱腹痛﹐熱喉風﹐並效。搗汁擂水﹐夏冷服﹐冬溫服。

卷五艸部下

佛手艸

朱齋任城日鈔﹕杭州秦亭山聖帝殿廚房後石臺基上有艸﹐狀如百合﹐名百合艸﹐一名佛手以入藥。

治瘡﹕不論何種惡瘡﹐以此艸煎湯洗之﹐卽愈。敏按﹕王安采藥方﹐射幹一名佛手艸﹐不治

卷五艸部下

艸石蠶

余杭山中多有之﹐葉似大葉金星﹐根黑色﹐如蠶。按﹕甘露子﹐亦名艸石蠶﹐與此別。

前溪逸志﹕銅官山生石蠶﹐藤也。以石爲土﹐形則蠶也﹐采食之﹐可已風痺。本艸﹕石蠶﹐乃石似蠶者﹐非眞蠶也。藤之蠶根於石﹐石之蠶伏於土﹐非格勿君子﹐焉能辧其名號﹐識其性情哉﹗治虎傷收口用之﹐虎咬成瘡﹐口不斂者﹐爲末摻上﹐卽痂。風痺羊毛痧。

敏按﹕王安采藥方﹕金星鳳尾﹐卽寶劍艸﹐其根名石蠶﹐能解硫黃毒蛇毒﹐治發背癰疽結核熱淋﹐洗眼疾陰濕瘡﹐似此則非藤蠶甘露子明矣。

卷五艸部下

毛葉仙橋

貓舌仙橋附

一名翠梅艸。百艸鏡云﹕春月發苗﹐葉狹尖糙澀﹐微有毛﹐三月開花碧色﹐至五月間﹐其莖蔓延﹐粘土生根﹐兩頭如橋﹐故名。三月采去根。

性寒。葛祖方﹕治失力黃﹐能退諸瘡熱血風火气毒。百艸鏡云﹕散風火﹐利濕熱﹐治白火丹疥瘡﹐澀精。

白濁﹕用毛葉仙橋三錢﹐酒煎服。

李氏艸祕﹕仙橋艸﹐形似橋﹐倒地生根﹐葉似柳﹐濃背紫色者多﹐秋開紫花一條﹐治疔瘡諸毒癰腫﹐用此艸搗汁加酒服。𨿽發狂垂死﹐入口卽生。汪連仕云﹕細葉者紫背仙橋﹐背必須紫色﹐延蔓倒地如橋﹐土人名爲疔瘡艸﹐能消疔腫拔根﹐合蒼耳艸酒煎服。

卷五艸部下

貓舌仙橋

汪氏艸藥方﹕貓舌仙橋葉面生刺﹐艸本塌地﹐生花靑紫﹐多產水澤旁。

治疔瘡﹕理黃膽一切濕火﹝汪氏﹞。

卷五艸部下

荷包艸

一名肉餛飩艸﹐一名金鎖匙。生古寺園砌石間﹐似地連錢而葉有皺紋﹐形如腰包﹐靑翠可愛。百艸鏡云﹕二月﹑十月發苗﹐生亂石縫中﹐莖細﹐葉如芡實大﹐中缺﹐形似掛包餛飩﹐故名。蔓延貼地﹐逐節生根﹐極易繁衍﹐山家階砌亂石間多有之﹐四月﹑十月采﹐過時無。

性微寒﹐治黃白火丹﹐去濕火﹐兼神仙對坐艸用。淸五臟﹐點熱眼﹐止吐血﹐洗痔瘡﹐調水腫初起。百艸鏡云﹕活鯽魚大者一尾﹐用瓷片割開﹐去鱗及腸血﹐以紙拭淨﹐勿見水﹐以荷包艸塡腹令滿﹐甜白酒蒸熟﹐去艸食魚。

利濕熱﹐治黃白膽臌脹﹐白濁經閉﹐搗汁點熱眼﹐煎湯洗痔瘡腫痛﹝百艸鏡﹞。

疝气﹕周氏家寶用荷包艸研爛汁﹐酒送服。此艸形似荷包﹐上面有二子﹐初生時有葉無子﹐須至六七月方生。

黃膽﹕家寶方﹕荷包艸螺螄三合﹐同搗汁﹐澄淸﹐煨熱服。

眼中生疔﹕眼科要覽﹕用肉餛飩艸連根葉﹐和酒漿板搗汁﹐飲二﹑三次﹐卽愈。﹝酒漿板﹐卽酒釀糟也。﹞蛇咬﹕家寶方﹕鶴頂紅卽灰﹐肉餛飩﹐野紅菜頭﹐三味共搗敷之。

卷五艸部下

鼠牙半支

生髙山石壁上﹐立夏後發苗﹐葉細如米粒﹐蔓延絡石﹐其根嵌石罅內﹐白如鼠牙。百艸鏡載各種半支﹐有七十二種﹐此爲第一。百艸鏡﹕鼠牙半支二月發苗﹐莖白﹐其葉三瓣一聚﹐層積蔓生﹐花後卽枯﹐四月開花黃色﹐如瓦松。

性寒﹐消癰腫﹐治濕郁水腫。

治諸毒及湯烙傷疔癰等癥﹐虫蛇螫咬。蔣儀藥鏡拾遺賦﹕半枝蓮解蛇傷之仙艸。

半枝蓮飲﹕百艸鏡云﹕治一切大毒﹐如發背對口冬瓜騎馬等癰﹐初起者消﹐已成者潰﹐出膿亦少﹐鼠牙半支一兩﹐搗汁﹐陳酒和服﹐渣敷苗頭﹐取汗而愈。章南聞試效。

卷五艸部下

狗牙半支

虎牙半支附

生陰濕地﹐立夏前發苗﹐葉尖細作品字式﹐層覆而生。夏至時﹐開花黃色﹐類瓦松﹐花後卽死。其年雨水多﹐其艸必茂。葉大者曰虎牙。

治癰疔便毒﹐黃膽喉癬。救生苦海﹕用狗牙半支搗汁﹐加陳京墨磨汁﹐和勻嗽喉﹐日咽四五次﹐甚者半月愈。天蛇頭﹐疼不可忍﹐醫宗匯編﹕用半支連同香糟搗爛﹐少加食鹽﹐包住患處﹐疼卽止。

卷五艸部下

虎牙半支

功同

汪連仕采藥書﹕虎牙半支性寒涼無毒﹐葉片大者﹐羊角半支﹐葉扁大者﹐馬牙半支﹐俱生陰山谷中﹐治疔腫火毒痔漏﹐神效。

卷五艸部下

馬牙半支

一名醬瓣半支﹐鐵梗半支﹐又名山半支。生石壁上﹐葉大叢生﹐圓如醬中豆瓣﹐故名。百艸鏡云﹕醬瓣半支﹐又名旱半支﹐葉如醬中豆瓣﹐生石上﹐或燥土平隰皆有之﹐蔓生。二月發苗﹐莖微方﹐作水紅色﹐有細紅點子﹐經霜不凋﹐四月開花黃色﹐如瓦松。山左人以爲菜茹。江獻祥雲﹕此有二種﹐有紅梗靑梗之別﹐治婦人赤白帶第一妙藥。赤帶用赤梗者﹐白帶用白梗者。采得﹐搗汁半酒盞﹐酸迷迷艸亦有赤白二種﹔赤帶用赤者﹐白帶用白者。搗汁半酒盞和勻﹐加紹酒半盞煮熟﹐一服卽止﹐永不再發。

性寒﹐消癰腫﹐治濕熱﹐利水和血﹐腸癰痔漏。

治蛇咬疔疽﹕便毒風痺﹐跌撲黃膽﹐擦汗斑尢妙。百艸鏡﹕跌撲用醬瓣半支一握﹐搗汁﹐絕瘧﹕家寶方﹕醬板豆艸﹐六月六日雞鳴時采﹐略洗﹐蒸熟一日﹐曬漧﹐不幹焙之﹐每一斤一日者一錢﹐二日者二錢﹐三日者三錢﹐酒調服﹐服後飲酒至醉爲妙。合時忌雞犬婦人見之﹐神效。

狗咬﹕以酒洗淨瘡口血﹐搗醬板半支罨上﹐一二日卽痂而愈﹝王小靜試驗﹞。

瘰﹕金養淳云﹕馬牙半支作菜常服﹐多年瘰皆消﹐屢試屢驗。

治急痧﹕用醬瓣艸陰漧﹐每服三錢﹐水煎服。

治淋疾﹕奇方類編﹕用芝麻一把﹐核桃一个﹐石上馬牙半支﹐共搗碎﹐生酒衝服。

治水臌﹕汪連仕云﹕取醬瓣艸搗合麝香﹐貼臍眼﹐如人行五里﹐其水卽下。

卷五艸部下

狗尾半支

百艸鏡云﹕生頹垣墻側﹐人家荒圃中尢多﹐俗呼狗尾艸。葉如茅﹐六月開花﹐形如狗尾﹐采取花莖下截陰漧用。綱目狗尾艸下﹐止載穿疣目﹐去赤眼惡血﹐而不言別功用﹐故爲補之。

治疔癰癬﹕面上生癬﹐取艸數莖揉軟﹐不時搓之﹐卽愈。

風粟癮疹﹕狗尾艸莖刮出瘀血﹐避風數次﹐自效。見杭集三方。

羊毛﹕家寶方﹕一名羊毛痧﹐以狗尾艸煎湯內服﹐外用銀鍼挑破紅瘰﹐用麻綫擠出瘰中白絲如羊毛狀者﹐卽愈﹐否則脹死。

卷五艸部下

金雞獨立艸

散喉風﹕采藥志云﹕散喉癰之聖藥。

敏按﹕此卽翠羽艸。宜並。

卷五艸部下

神仙對坐艸

一名蜈蚣艸。山中道旁皆有之﹐蔓生﹐兩葉相對﹐靑圓似佛耳艸﹐夏開小黃花﹐每節間有二朵﹐故名。

按﹕外科全生云﹕此艸梗葉長靑﹐經冬不衰﹐殊不知春生秋死﹐不衰之說謬矣。

百艸鏡云﹕此艸淸明時發苗﹐髙尺許﹐生山隰陰處﹐葉似鵝腸艸﹐對節﹐立夏時開小花﹐三月采﹐過時無。王安采藥方﹕一名地蜈蚣。

黃膽初起﹐又治脫力虛黃。百艸鏡﹕用神仙對坐艸﹐三葉白﹐荷包艸﹐平地木茵陳﹐各三錢﹐水煎﹐分三服﹐早中晚下﹐一服全愈﹐脫力虛黃五劑。

祝氏效方﹕洞天仙艸膏用之﹐又毒蛇咬﹐搗此艸汁飲﹐以渣罨傷口﹐立愈。

一切疝气﹕劉羽儀驗方﹕仙人對坐靑木香二味﹐搗汁衝酒服﹐立效。

治反胃噎膈﹐水腫臌脹﹐黃白火疸﹐疝气陰癥傷寒﹝王安﹞。

卷五艸部下

紫羅蘭

白花者良﹐產溪澗者尢佳。其根入藥﹐不可多服﹐令人吐瀉傷胃气。

治臌脹腫滿﹐淸利水道﹐土產者治跌打損傷﹐取根搗酒服少許。﹝汪連仕采藥書。﹞

卷五艸部下

龍須艸

野席艸烏龍須

一名叉雞艸﹐綠袍艸﹐鐵綫艸﹐鐵綫筒﹐人字艸。似扁蓄而小﹐細圓﹐與綱目石龍芻別。

百艸鏡云﹕生山澤谷雨後發苗﹐與野席艸相類﹐但席艸之葉直上﹐此艸橫生布地﹐小滿時抽莖﹐開花靑細。徳勝堂傳方﹕棒槌艸﹐亦名丫雞艸﹐治跌打。汪連方﹕甌人以此織席﹐有石龍芻﹑艸龍芻之名﹐後訛芻爲須﹐土產者卽叉雞艸。又名鹿跑艸﹐治一切瘡疥﹐至眞織席龍須﹐其性溫和﹐散風火﹐大理濕熱。

治口咽諸毒﹐火癥牙痛。

卷五艸部下

野席艸

生山澤水旁﹐較席艸稍短細﹐亦名龍須艸。淸明後生苗﹐小滿時開花細小﹐根類竹根﹐黑色﹐入藥取根用。止血崩﹐風气疼痛﹐鶴膝風﹐夢遺﹐酒煎服﹐湯煎洗﹐出汗。艸藥鑑﹐利濕熱﹐治癃淋精濁﹐崩中濕痺﹐鼻衄腮﹐明目﹐疣痛﹐口咽諸毒﹐火癥鶴膝風。百艸鏡﹐瘰痰核。王用予﹐鼻中不時出血﹐野席艸根煎服﹝一盤珠﹞。

齒牙疼痛﹐動搖欲落者。仁惠方﹕用野席艸根煎湯代茶服﹐一二日牙疼自止﹐永不再發﹐石。

卷五艸部下

烏龍須

徐一士云﹕有鄕人行野田中﹐見老烏樹上掛生細長艸一叢﹐如燈心狀﹐下垂﹐一道士指謂曰﹕此名烏龍須。乃五福星所照在樹而生此﹐取曬藏之﹐可治痼疾一切血癥﹐鄕人如其教﹐後用頗驗。

治癰腫﹐一切血癥﹐勞瘵。

卷五艸部下

眞珠艸

與菜部眞珠菜異

臨癥指南云﹕珍珠艸﹐一名陰陽艸﹐一名假油柑。此艸葉背有小珠﹐晝開夜閉﹐髙三﹑四寸﹐生人家墻腳下﹐處處有之。癸亥﹐予寓西溪看地﹐見山野間道旁有小艸﹐葉如槐而狹小﹐葉背生小珠﹐如鳳仙子大﹐累累直綴﹐經霜輒紅﹐詢土人皆不識﹐偶歸閱指南﹐始悟此卽眞珠艸也。薄暮取視﹐其葉果閉。

治小兒百病﹐及諸疳瘦弱眼欲盲﹐皆效。爲末﹐白湯下﹐或蒸煮魚肉食。指南。

卷五艸部下

九龍艸

百艸鏡云﹕生石上﹐蔓延丈餘﹐節處生根﹐苗頭極多﹐葉絨細靑色﹐又名九頭獅子艸。

又名金釵艸。

按﹕綱目九龍艸僅於雜艸內附見﹐而所引楊淸叟外科方一條﹐述其苗葉﹐尙是此艸。至云生紅子如楊梅﹐則誤矣。

性溫﹐行血脈﹐治風痺跌撲損傷﹐雙單蛾痛風。

奶癰﹕家寶方﹕九龍艸搗﹐同醬板罨。

除臭虫﹕經驗廣集﹕取九頭獅子艸放牀四角﹐每角用二三顆﹐置艸薦下﹐任其自幹﹐去臭虫神妙。

紅白蛇纏﹕王氏祕方﹕九龍艸焙存性﹐麻油調搽。周氏家寶治毒蛇咬﹐用九龍艸搗汁半碗﹐雄黃二錢﹐酒衝服﹐止痛。此艸生紅子如楊梅樣﹐搗汁亦可治喉痛。按﹕此則楊淸叟外科所載形狀同﹐或名同物異﹐與獅子艸回殊﹐並存以俟考。

卷五艸部下

石打穿

鐵筅帚

葛祖方﹕一名龍芽艸﹑石見穿﹑地胡蜂﹑地蜈蚣。百艸鏡﹕地蜈蚣與神仙對坐相似﹐惟葉上有紫斑爲別﹐且神仙對坐艸之花﹐每節兩朵﹐此則攢聚莖端﹐或三四或五六相聚爲別﹐疑卽石見穿。龍芽艸生山土﹐立夏時發苗布地﹐葉有微毛﹐起莖髙一二尺﹐寒露時開花成穗﹐色黃而細小﹐根有白芽﹐尖圓似龍芽﹐頂開黃花﹐故名金頂龍芽。一名鐵胡蜂﹐以其老根黑色﹐形似之﹐又一種紫頂龍芽﹐莖有白毛﹐葉有微毛﹐寒露時抽莖﹐開紫花成穗﹐俱二月發苗﹐葉對生貼地﹐九月枯﹐七月采。按﹕石打穿綱目於有名未用下列之﹐只言止骨痛大風癰腫﹐不言他用。而葛祖遺方載其功用甚廣﹐並有諸名考之。百艸鏡﹕龍芽二種與地蜈蚣俱非一物﹐論其功用﹕石打穿治黃膽﹐地蜈蚣治跌撲黃膽。故百艸鏡因其用相同﹐於地蜈蚣下注﹐疑卽石打穿﹐於龍芽艸下注﹐亦名石見穿。治下气活血﹐理百病﹐散痞滿﹐跌撲吐血﹐崩痢腸風下血﹐明明二種功用各異﹐不知葛祖方何以混爲一﹖此書傳自明末﹐或有舛訛﹐或有的識﹐未敢妄議﹐附識於此﹐以俟再考。敏按﹕蔣儀藥鏡拾遺賦云﹕滚咽膈之痰﹐平翻胃之噦﹐石打穿識得者誰﹖注﹕噎膈翻胃﹐從來醫者病者羣相畏懼﹐以爲不治之癥。余得此劑﹐十投九效﹐不啻如饑荒之粟﹐隆冬之裘也。乃作歌以志之。歌曰﹕誰人識得石打穿﹐綠葉深紋鋸齒邊﹐闊不盈寸長更倍﹔圓莖枝抱起相連。秋發黃花細瓣五﹐結實匾小鍼刺攢﹐宿根生本三尺許﹐子發春苗隨弟肩。大葉中間夾小葉﹐層層對比相新鮮。味苦辛平入肺臟﹐穿腸穿胃能攻堅。采掇莖葉搗汁用﹐蔗漿白酒佐使全。噎膈飲之痰立化﹐津咽平復功最先。

世眼愚蒙知者少﹐岐黃不識名浪傳。丹砂句漏葛仙事﹐余愛養生著數言。據歌中所言形狀﹐則又似鐵筅帚﹐故並存其說而附錄之。癸丑﹐余親植此艸於家園﹐見其小暑後抽苔﹐屆大暑卽著花吐蕊﹐抽條成穗﹐儼如馬鞭艸之穗。其花黃而小﹐攢簇條上﹐始悟馬鞭艸花紫﹐故有紫頂龍芽之名。此則花黃﹐名金頂龍芽﹐與地蜈蚣絕不相類﹐因此艸亦有地蜈蚣之名。故百艸鏡疑爲石見穿也。李氏艸祕﹕石見穿生竹林等處﹐葉小如艾﹐而花髙尺許﹐治打傷撲損膈气﹐則石見穿之葉如艾﹐又與石打穿之葉深紋鋸齒不侔矣。

葛祖方﹕消宿食﹐散中滿﹐下气﹐療吐血各病﹐翻胃噎膈﹐瘧疾﹐喉痺﹐閃挫﹐腸風下血﹐崩痢食積﹐黃白疸﹐疔腫癰疽﹐肺癰﹐乳癰﹐痔腫。

乳癰初起﹕百艸鏡﹕龍芽艸一兩﹐白酒半壺﹐煎至半碗﹐飽後服。初起者消﹐成膿者潰﹐且能令膿出不多。

卷五艸部下

鐵筅帚

山間多有之﹐綠莖而方。上有紫綫紋﹐葉似紫頂龍芽﹐微有白毛﹐七月開小黃花﹐結實似筅帚形﹐能刺人手﹐故又名千條鍼。百艸鏡﹕芒種時開花成簇﹐種福堂方﹕鐵筅帚卽石見穿﹐綱目馬藺子亦名鐵筅帚﹐其葉似薤﹐根如刷帚﹐與此全別。艸寶云﹕鐵筅帚葉似紫頂龍芽﹐而無毛爲別﹐七月開小黃花﹐結實類筅帚。能刺人手﹐故名。黃膽用此艸﹐幹者一兩﹐白酒煎服﹐四五劑卽愈。

治風痺﹑血崩﹑黃膽﹑吐血﹑跌撲﹑鬼箭風如神。搗敷肩癰鶴膝風﹐鮮者連根葉﹐如秋冬根老﹐取葉汁加飛面調勻包紮﹐煎湯浴瘡疥﹐立愈。

治風痺鶴膝等風。茅昆來效方﹕鐵筅帚三兩﹐龍眼肉半斤﹐酒煮飲。又方﹕鐵筅帚﹐白蒼耳艸各一兩﹐酒煎服五劑。

風痺藥酒。救生苦海云﹕並治跌打瘋腫﹐鐵筅帚﹐八角金盤根﹐白毛藤﹑蘇木各一兩﹐酒跌打傷﹕金居士﹕選要方﹕用鐵筅帚三兩﹐酒煎服。

鬲癥﹕蔣雲山傳方﹕石打穿艸﹐按月取艸頭一个﹐如三月三个﹐四月四个﹐以月分爲多寡之數﹐搗汁﹐同人乳羊乳汁攪勻服﹐立效。

面上斑靨﹕朱子和方﹕取鐵筅帚地上自落下葉並子﹐煎湯澄淸﹐洗面三四次﹐其斑自消。

鶴膝風﹕種福堂方﹕石見穿艸﹐用根梗俱紅色者佳﹐連枝俱用﹐如秋冬根梗俱老﹐止用葉半分﹐俱要當日取新鮮者﹐隔宿勿用﹐同鐵筅帚艸一分﹐加飛面少許同打﹐紮膝眼內。

卷五艸部下

狗卵艸

一名雙珠艸。生人家頹垣古砌間﹐葉類小將軍艸而小﹐谷雨後開細碎花﹐椏間結細子似腎。

又類椒形﹐靑色微毛﹐立夏時采。百艸鏡云﹕蔓延而生﹐喜生土墻頭﹐二三四月采﹐五月無。二月發苗﹐乃小艸也。三四月間節椏中結子﹐形如外腎﹐內有兩細核﹐性溫﹐治疝气﹐行下部﹐發大汗爲妙。治腰痛。

疝气﹕澹寮方用狗卵子艸鮮者二兩﹐搗取汁﹐白酒和服﹐饑時服藥盡醉﹐蒙被暖睡﹐待發大汗﹐自愈。此艸性溫﹐能達下部﹐如無鮮者﹐須三四月予采曬漧保存。倘用幹者﹐止宜一兩﹐煎白酒。加紫背天葵五錢﹐同煎更妙。庚戌﹐予館臨安﹐暑後荒圃多生此艸﹐驚蟄後發苗﹐似小將軍而葉較小﹐色亦淡綠﹐春分後卽開花﹐細碎﹐藕合色﹐節椏輒有花﹐結子如狗卵﹐頗壯滿可觀。其艸蔓地﹐千百穗並一根﹐立夏後多槁。予同捨許氏子髫年患疝﹐發輒作厥﹐以此艸煎酒服﹐後永不再發。

卷五艸部下

一粒金丹

一名洞裏神仙﹐又名野延胡。江南人呼飛來牡丹﹐處處有之﹐葉似牡丹而小﹐根長二三寸﹐春開小紫花成穗﹐似柳穿魚﹐結子在枝節間﹐生靑老黃﹐落地復生小枝﹐子如豆大﹐其根下有結粒﹐年深者大如指﹐小者如豆﹐一種黃花者乃蒿屬﹐根上亦無子﹐采取不可誤用。

治跌打損傷風气﹐消癰腫便毒瘰天蛇毒鴉翅毒﹐搗敷火丹痔腫風痺﹐閃肭腰痛。

腫毒初起﹕百艸鏡取一粒金丹根上子一兩﹐搗汁﹐陳酒和服﹐並治瘰初起。

卷五艸部下

兔耳一支箭

獨葉一支槍金邊兔耳兔耳酸

生陰山腳下﹐立夏時發苗﹐葉布地生﹐類兔耳形﹐葉濃﹐邊有黃毛軟刺﹐莖背俱有黃毛﹐寒露時抽心﹐髙五寸許﹐上有倒刺而軟﹐卽花也。每枝只一花﹐故名一枝箭。入藥用棉裹煎﹐恐有毛戟射肺﹐令人咳。百艸鏡﹕兔耳一枝箭葉如橄欖形﹐邊有鍼刺﹐只七八葉﹐貼地生﹐八月抽莖﹐髙近尺許﹐花如穗而有萌刺﹐莖葉有毛﹐七月采。有小鹿銜﹑銀茶匙﹑忍冬艸﹑月下紅等名。汪連仕云﹕兔耳箭初生苗﹐名金茶匙。入血分﹐止吐血﹐治肺癰﹐王安采藥方﹕葉底紅者﹐名金茶匙。

性寒味苦﹐行血涼血﹐入肺經﹐淸肺火。治吐血勞傷﹐調血最效。爲怯弱要藥。肺癰肺痿﹐黃膽心痛﹑跌打風气傷力﹑咳嗽咯血腫毒。

腸癰肺癰縮腳癰﹕慈航活人書﹕用白石楠葉嫩腦十二个﹐兔耳艸二兩﹐好酒煎服﹐肺癰二服﹐腸癰縮腳癰一服﹐卽愈。

骨蒸勞怯﹕吳普仁方﹕用兔耳一枝箭蒸雞服。

卷五艸部下

獨葉一枝槍

生深山﹐四五月間土人采得﹐入市貨之。長二三寸﹐一莖二梗﹐一梗一葉﹐葉如兔耳﹐又似箭頭﹐一梗細尖﹐如新抽竹萌﹐故名。百艸鏡﹕獨葉一枝槍生山原﹐淸明時發苗﹐谷雨後死﹐長二三寸﹐一葉一花﹐葉如橄欖﹐花似錐鉆。

味甘淡﹐功用與一枝箭同。朱齋任城日記﹕諸毒虫咬﹐以獨葉一枝槍艸生擦之﹐卽愈。

卷五艸部下

金邊兔耳

形如兔耳艸﹐貼地生葉﹐上面淡綠﹐下面微白﹐有筋脈﹐緣邊黃毛﹐茸茸作金色。初生時葉山上最多。

味甘淡﹐治虛勞吐血。

卷五艸部下

兔耳酸

汪連仕艸藥方﹕卽穿地鈴﹐治跌打損傷。

卷五艸部下

金綫釣蝦蟆

蔓生田野山石間﹐葉似三角風﹐光潤帶靑黃色。根名金綫釣蝦蟆﹐又名獨腳蟾蜍﹐亦名金綫重樓。準繩痘毒方中用之﹐非綱目艸河車及蚤休也。丹房本艸﹕金鈴艸﹐一名掛金藤﹐亦曰金綫釣蝦蟆。其子狀如鈴﹐折斷莖液如乳汁﹐取自然汁伏雄制硫﹐其霜可煉雌煮汞。百艸鏡﹕金綫釣蛤螞生山土﹐莖蔓紅細﹐根大﹐葉類金鎖匙﹐芒種時開花如谷精花﹐采根入藥。

按﹕防己亦與此相似﹐但根形不似蛤螞﹐莖不甚紫﹐葉不甚圓﹐有尖岐﹐葉虫蛛网紋不明不多爲別。艸寶云﹕金綫重樓生陰山腳下﹐根有疙瘩﹐形類蟾蜍﹐入土不深﹐刨土易取﹐其性涼﹐乃吐藥也。小滿時發苗﹐蔓延紫色﹐葉不相對﹐類黃龍藤而柔軟﹐葉上有蛛网紋甚明﹐若葉不圓而微尖﹐紋不明﹐莖不甚紫﹐形不類蟾蜍者﹐乃防己。非重樓也。汪連仕艸藥方﹕紅綫者是金綫釣蝦蟆﹐靑莖者乃漢防己。王聖兪云﹕重樓根儼如三足蟾﹐其根旁又生根結蟾蜍。年久者﹐掘得一本之下﹐根有數十﹐蟾蜍累累橫掛﹐其力最大。趙貢栽云﹕金綫釣蝦蟆生者力大﹐幹者稍次﹐凡大毒服之必吐﹐人多懼畏勿用。然吐後其病如失﹐毒卽內消。凡發背毒瓦斯攻心﹐非此不治。若小毒斷不可用﹐因藥力性大﹐病不能相當也。不能相當﹐則有偏勝之害。

性平味苦﹐消癰去風散毒。百艸鏡﹕根性涼﹐托癰疽﹐追散腫毒﹐治瘰。爲外科聖藥。

采藥志﹕治腸癰﹐追風敗毒。葛祖方﹕吐痰涎﹐可帶瓜蒂。扁鵲心書﹕金綫重樓﹐俗名金綫釣蝦蟆﹐采得去外黑皮﹐用石槌打碎﹐勿犯鐵器﹐曬榦爲末﹐小瓷瓶收貯。凡遇一切要吐痰涎之癥﹐用帶瓜蒂最妙。風痰結胸﹐用一錢陰陽水和服。傷寒成瘧﹐用一錢臨發空心水和服。禁口痢﹐用一錢涼水服。忌鐵器。

跌撲傷﹕張氏傳方﹕取根搗汁﹐酒和服﹐渣敷。

葉名天膏藥﹕貼腫毒破爛﹐能拔毒收口﹐拍熟貼毒﹐能拔毒水外出﹐酒煎服。治心疼﹐磨水搽痔﹐煎膏貼百病。汪連仕艸藥方﹕天膏藥治疔瘡惡毒流注﹐毒鼠﹐合生酒搗服﹐敗毒功多﹐食之令人吐瀉。

卷五艸部下

雞虱艸

此艸深秋有﹐開紫花﹐子如椒核﹐處處原隰皆有。葉如薴麻葉而气臭﹐故名雞虱。必效方云治風毒流火﹐取一握煎酒喫﹐或入酒煮一炷香﹐去渣服﹐俱效。

卷五艸部下

老君須

百艸鏡云﹕此艸立夏後發苗﹐葉似何首烏微狹﹐對生﹐莖與葉俱微有白毛﹐不似首烏莖葉之光澤﹐根類白薇﹐白色極多﹐故名。入藥用根。王安采藥錄﹕老君須生溪澗邊﹐起藤二三尺﹐梗靑﹐根須白黃色﹐有數十條﹐能消痞。按王三才醫便云﹕老君須春夏秋冬常有﹐靑出眾艸爲尊﹐莖藤靑﹐葉似葉而尖小﹐根如須﹐白似芋頭根﹐牽藤而去﹐俗名社公口須﹐亦治腫毒。采根擂生酒服﹐渣敷患處。

味辛性熱﹐破瘀﹐毛氏方用之﹐治瘰。

治痞結﹕醫便﹕痞結年久成龜鱉者﹐累用極效。用老君須一味﹐春夏用莖葉﹐秋冬用根﹐不拘多少﹐用好生酒一罐﹐外用鯽魚一雙﹐和藥同入罐內﹐日落時煮﹐以魚熟爲度。令患人先食魚﹐次飲酒﹐再以藥渣撲痞結所至。次早去之﹐大小便見物下卽效。如不應﹐連服三五次﹐追其物無迹﹐而神效難言。

余曉園云﹕治風痺﹐消血瘕面黃痞塊。

汪連仕云﹕老君須根細如白薇﹐理气消腫﹐通利關格﹐敗毒消癰﹐俱以酒煎服。

王安采藥方﹕金釵艸根名老君須﹐合龍虎丹用﹐治三十六種風癥癱瘓鶴膝等風。

卷五艸部下

葛公艸

傳信方云﹕藥似蛇卵艸﹐又似吉慶子﹐面靑有蒙﹐背白色﹐三葉分枝﹐梗似薔薇有刺﹐四月間結子﹐取根用子﹐亦可入藥。

治血癥﹕傳信方云﹕將葛公根一兩﹐忌鐵器﹐用木擊碎﹐以水二大碗煎作一碗﹐加好酒一碗﹐再煎至茶杯八分﹐臥時服﹐服後蓋暖周身﹐以手磨胸膈臍腹數徧﹐明晚如前再服一兩﹐後日亦如前服一兩﹐連服三日愈。

葛祖方﹕葛公艸﹐一名家母藤。治香港腳腫疼﹐沙木槌搗汁﹐熬成膏﹐鵝翎掃患處﹐幹卽潤之。

卷五艸部下

蕓香艸

職方考﹕出雲南府﹐能治毒瘡。入夷方者﹐攜以自隨﹐如嚼此艸無味﹐卽知中蠱。急服其汁﹐吐之可解。

按﹕雲南志﹕出昆明﹐有二種﹕五葉者名五葉蕓香。韭葉者名韭葉蕓香。治瘴瘧。

藥性考云﹕生成五葉﹐產昆明﹐治瘡毒等疾﹐專能解蠱。搗汁服之﹐韭葉蕓香能截瘴瘧。

夷人多邪蠱﹐攜此艸嚼之無味﹐卽知中毒。

雲南志﹕解蠱﹐治毒瘡﹐一切瘡毒瘴瘧﹐並搗汁服。

藥性考﹕味辛﹐治癥同。

卷五艸部下

鏡面艸

滇南志﹕出滇中﹐能通血脈。按﹕此艸今處處有之﹐多生階砌石畔﹐葉如指面大而圓﹐其邊微作碎齒﹐葉面光如鏡﹐深綠色﹐土人呼爲兒艸。又名地連錢。不見開花﹐止見葉而已﹐亦呼鏡面艸。不知滇中所產﹐卽此類否。

性涼﹐治肺火結成膿血癰疽﹝采藥志﹞。月閉﹐和敝蓑煎酒服﹝滇南志﹞。

卷五艸部下

石將軍

一名紫羅球。秋時開花﹐有紫色圓暈﹐生髙山石上﹐立夏後生苗﹐葉類龍芽艸略小﹐對節﹐髙不過尺﹐根本勁細﹐似六月雪。謝雲溪云﹕西湖鳳凰山有之﹐生石岸旁者入藥﹐地土上生者太肥﹐治癥不能卽驗﹐葉如椐木對生﹐方梗紫色﹐髙尺餘﹐開細紫花成球﹐能活血疏風﹐消瘀散腫。

味淡性平﹐治一切跌打損傷﹐血瘀不散﹐搗汁服之。或以水酒同煎。如風寒閉塞﹐或癰疽初

卷五艸部下

五葉艸

此卽燒人場上艸也﹐程云來卽得方﹕名五葉艸﹐亦不載形狀。

能移痘後眼翳﹕用此艸搗如豆大一小餅﹐如左眼有翳﹐貼右眼角肉上﹐其翳卽移至右眼﹐再用此餅貼左眼角肉上﹐其翳移至鼻梁內﹐卽去此餅﹐翳膜便除。

卷五艸部下

蛇艸

諸羅志﹕形似菠﹐開小白花。按﹕綱目有蛇眼艸﹐生古井及年深陰濕地﹐形如淡竹葉﹐葉背有紅圈﹐如蛇眼狀。搗敷治蛇傷。未知卽一物否﹐附以俟考。治蛇傷﹐連根搗罨傷口﹐仍煎泡酒服﹐立愈。

汪連仕采藥書﹕蛇眼艸產鄕間盧叢水澤旁甚多治一切蛇傷疔痔俗呼蛇口半枝蓮又名落得咬。

卷五艸部下

千年健

朱排山柑園小識﹕千年健出交趾﹐近產於廣西諸上郡。形如藤﹐長數尺﹐气極香烈﹐可入藥酒﹐風气痛老人最宜食此藥。忌萊菔。

壯筋骨浸酒﹐同鉆地風﹑虎骨﹑牛膝﹑甘枸杞﹑二蠶沙﹑萆﹐作理風用。止胃痛。酒磨服

卷五艸部下

蜈蚣萍

生溪澗田港止水中﹐若流水則不生﹐形如蕨萁﹐中一莖﹐兩旁細葉攢對﹐似蜈蚣狀﹐故名。

葉頗糙澀﹐不似浮萍之光澤。綱目水藻集解下有馬藻﹐葉亦對生﹐形亦微似﹐而實非一物。

蓋藻可食﹐此則不可食。故主治亦別也。俗呼邊箕萍。羣方譜﹕麻萍之異種﹐長可指許﹐葉相對聯綴﹐不似萍之點點淸輕也。

按﹕麻﹐卽今蜈蚣萍。

治虱﹕同壽錄﹕蜈蚣萍曬漧燒煙燻之﹐則一切跳蚤壁虫皆除。

卷五艸部下

老鸛艸

龍柏藥性考補遺﹕出山東。

味苦微辛﹐去風疏經活血﹐健筋骨﹐通絡脈﹐損傷痺癥﹐麻木皮風﹐浸酒常飲﹐大有效。

或加桂枝﹑當歸﹑紅花﹑芍藥等味﹐入藥用莖嘴。

卷五艸部下

鬼香油

汪連仕艸藥方﹕鬼香油細葉者﹐名天香油。連根葉搗汁﹐其味如香油﹐故名。李氏艸祕﹕鬼香油苗葉如香薷。

一人大腿腫痛二三月﹐有膿內潰﹐不得出﹐垂危。罨上卽破膿出﹐數服而愈。以此艸汁調敷治諸癤腫毒﹐冬瓜癰﹐附骨疽。李氏艸祕。冬瓜癰附骨疽﹐用此艸加甘艸一錢﹐入醬板鹽花搗罨有效。潤肌膚﹐滋顏色﹐敗瘡毒﹐土人止蛇咬蜂螫毛傷﹐取葉擦之。﹝汪連仕艸藥方。﹞

卷五艸部下

肥兒艸

龍柏藥性考補遺﹕產廣西平樂縣。

治小兒一切疾及痧脹﹐需爲要藥。

卷五艸部下

玉釵艸

李氏艸祕﹕此艸對葉圓梗﹐生近田水溝中。

治打傷跌腫損折﹐搗汁服之﹐罨諸腫毒。

汪連仕采藥書﹕艸裏金釵開黃花﹐細莖獨苗直上﹐如醒頭艸﹐治金瘡活血﹐白濁遺精。

開白釵艸﹐治婦女白帶白淫﹐合生白酒煎服。

卷五艸部下

石蛤

百艸鏡﹕生山土﹐根皮色紅﹐入藥用根。周維新云﹕石蛤乃映山紅之根。花鏡云﹕山躑躅﹐俗名映山紅。類杜鵑花而稍大﹐單瓣色淡﹐若生滿山頭﹐其年必丰稔。有紅紫二色﹐紅者取汁可染物。李氏艸祕﹕石蛤苗長二三尺﹐莖方﹐葉似竹葉﹐根形如蛤﹐堅如石。敏按﹕汪連仕方﹕映山紅根名翻山虎﹐土人呼搜山虎﹐治能拔根。醫風合巴山虎蒸酒服﹐名二虎丹。核其功用﹐𨿽不甚懸殊﹐而究其形狀﹐的非一種﹐當以李氏艸祕所載爲是。

煎洗梅瘡﹐能消風塊。

風气痛﹕祝穆效方﹕地蜈蚣艸﹑石蛤艸﹑各等分﹐紹酒煎服。

腸癰﹕景嶽新方﹕腸癰生於小肚角﹐微腫而小腹隱痛不止者是。若毒瓦斯不散﹐漸大內攻而潰﹐則成大患。急宜以此藥治之。先用紅藤一兩許﹐以好酒二碗﹐午前一服醉臥之﹐午後服紫花地丁一兩許﹐亦如前煎服﹐服後痛必漸止爲效。然後再服末藥除根。末藥方﹕用當歸五錢﹑蟬退﹑僵蠶各二錢﹐無龍﹑大黃﹑各一錢。石蛤五錢﹐老蜘蛛二个﹐新瓦上以酒杯蓋住﹐外用火幹存性﹐同諸藥爲末﹐空心用酒調服一錢許﹐逐日漸服自消。﹝經驗廣集﹐石蛤用葉。﹞禿瘡﹕不藥良方云﹕卽肥瘡日久﹐延蔓成片﹐發焦脫落﹐又名癩頭瘡。先以艾葉鴿糞煎湯洗淨瘡痂﹐再用豬肉湯洗之﹐隨用躑躅油﹐以躑躅花根四兩搗爛﹐用菜油一碗﹐煎枯去渣﹐加黃蠟少許﹐布濾候冷﹐以靑布蘸搽﹐日三次﹐氈帽戴之﹐勿令見風﹐散毒﹐能令癢止發生﹐久搽自效。

疔腫諸毒。李氏艸祕﹕石蛤用酒磨服﹐少得入口﹐垂死可生。有此則不愁疔瘡之患﹐諸腫毒﹐醋磨敷之。

卷五艸部下

香蕉

鐵樹葉鐵樹附

皇華紀聞﹕粵地濕熱﹐人多染麻風﹐所居室人不敢處﹐必種香蕉木本結實者於院中﹐一二年後﹐其毒盡入樹中﹐乃敢居。兩廣雜誌﹕蕉種甚多﹐子皆甘美﹐以香牙蕉爲第一﹐名龍奶奶者﹐乳也。言若龍之乳﹐不可多得﹐然食之寒气沁心﹐頗有邪甜之目。其葉有朱砂斑點﹐植必以木夾之﹐否則結實時風必吹折﹐故又名折腰娘。凡蕉葉必三﹐三開則三落﹐落不至地﹐但懸掛莖間﹐幹之可以作書。花出於心﹐每一心輒抽一莖作花﹐聞雷而坼﹐坼者如倒垂菡萏﹐層層作捲瓣﹐瓣中無蕊﹐悉是瓣。漸大則花出瓣中﹐每一花開﹐必三四月乃闔﹐一花闔成十餘子﹐十花闔成百餘子﹐小大各爲房﹐隨花而長﹐長至五六寸許﹐先後相次﹐兩兩相抱﹐其子不俱生﹐花不俱落﹐終年花實相代謝﹐𨿽歷歲寒不凋。子經三四月始熟﹐粵人嬰兒乳少﹐輒熟蕉子飼之。又以浸酒﹐味甚美﹐其蕉心嫩白﹐可爲。綱目芭蕉條下所載各類﹐於香蕉獨未明晰﹐今依粵志補之。

收麻風毒。

五雜俎﹕鳳尾蕉其本粗巨﹐葉長四五尺﹐密比如魚刺﹐然髙者亦丈餘。又有番蕉﹐似鳳尾而小﹐相傳從琉球來者﹐云種之能辟火患﹐是水精也。枯時以鐵屑糞之﹐或以鐵釘釘其根上﹐則復活。蓋金能生水也﹐植盆中不甚長﹐一年才落下一葉﹐計長不能以寸﹐亦不甚作花﹐予種之三十年﹐僅見兩度花﹐其花亦似芭蕉。而色黃不實。

卷五艸部下

鐵樹葉

出東洋舶上帶來﹐葉如篦箕﹐生兩旁﹐作細尖瓣﹐嗅之有淸气﹐似梅花香。按﹕羣芳譜﹕鐵樹出海南﹐閩廣多有之﹐其花狀如鐵絲燈籠﹐廣張千瓣﹐瓣各一花。程扶搖花鏡﹕鐵樹葉類石楠﹐質理細濃﹐榦葉皆紫黑色﹐花紫白如瑞香﹐四瓣較少團﹐一開累月不凋﹐嗅之乃有艸气。海南人言﹕此樹黎州極多﹐有一二尺長者﹐葉密而花紅﹐樹儼類鐵﹐其枝椏穿結﹐甚有畫意。入盆玩最佳。但人罕見﹐故稱奇耳。橫州馴象衛殷指揮貫家﹐有鐵樹﹐每遇丁卯年開花﹐而出五臺山者﹐定以六月十九日開花。楊萬里詩注﹕鐵樹葉似而紫﹐幹如密節菖蒲。似此諸說﹐同一鐵樹。而開花與枝葉又不同如此。今洋中帶來及世俗所用入藥之鐵樹﹐葉形如篦箕。據云﹕其樹須壅以鐵屑乃盛﹐則番蕉葉也。以其食鐵﹐故亦名鐵樹。其性亦平肝﹐取其相制爲用﹐亦頗驗。謝肇浙五雜俎﹕番蕉能辟火患。將枯時﹐以鐵屑糞之﹐或以鐵釘釘其根﹐則復活。蓋金能生水也。種盆中不甚長﹐一年才落下一葉﹐計長不能以寸﹐亦不甚作花﹐三十年僅見兩度花耳。花亦似芭蕉﹐而色黃不實。羣芳譜﹕鳳尾蕉﹐一名番蕉。產於鐵山﹐如少萎﹐以鐵燒紅穿之﹐卽活。平常以鐵屑和泥壅之則茂﹐而生子分種易活。江西塗州有之。花鏡﹕鳳尾蕉﹐一名番蕉。產於鐵山﹐江西福建皆有。葉長二三尺﹐每葉出細尖瓣﹐如鳳尾之狀﹐色深靑﹐冬亦不凋。如少萎黃﹐以鐵燒紅釘其本上﹐則依然生活。平常不澆壅﹐以生鐵屑和泥壅之自茂﹐且能生子分種易活。極能辟火患。人多盆種庭中﹐以爲奇玩。

友人唐振聲在東甌見鳳尾蕉﹐土人皆呼爲鐵樹。則知今人所用及洋舶帶來之葉﹐皆番蕉葉。

而非眞正鐵樹葉也。瀕湖於隰艸部只列甘蕉荷﹐而於虎頭鳳尾等蕉槪不及焉﹐或當時未有知其性者﹐今錄之以補其缺。

平肝﹐統治一切肝气痛。

難產﹕鐵樹葉三片﹐煎水一碗服之﹐卽下。﹝指南﹞

卷五艸部下

鐵樹

家寶眞傳云﹕亦名鐵連艸﹐生於鐵山銅壁之上﹐又鐵石之上亦生﹐並非艸本﹐形如屏風。

狀如孔雀尾分張﹐黑色細枝﹐刀砍不斷﹐斧之乃折。

治一切心胃及气痛﹐煎湯服﹐立愈。

藥性考﹕鐵樹黑色﹐葉類石楠﹐逢丁卯年開花四瓣﹐紫白色﹐形如瑞香﹐圓小不﹐樹髙數尺。止血下痰﹐其花人采以治痰水。

畱靑日札﹕鐵樹花海南出﹐樹髙一二尺﹐葉密而紅﹐枝皆鐵色﹐生於海底。諺云﹕鐵樹開花﹐諭難得也。

卷五艸部下

虎頭蕉

出福建﹑臺灣五虎山者佳。一莖獨上﹐葉抱莖生﹐不相對﹐形類蕉而小﹐苗髙五六寸﹐秋時起莖﹐開花似蘭﹐色紅﹐結實有刺﹐類芘麻子外面苞狀。若髙三四尺者﹐名美人蕉﹐系一類二種也。﹝今閩沙縣亦出。﹞艸寶﹕虎頭蕉性溫力猛﹐有毒﹐能治風痺。凡服者不得過二錢﹐服後須避風﹐倘不謹愼﹐必發風疹。

治風痺﹐性熱去風。

治血淋白帶﹐一切吐血。舟車經驗方﹕用芭蕉一大片﹐入鍋內炒幹存性﹐爲末﹐黃酒調服。

立效。此方亦治一切吐血﹐若用美人蕉﹐更妙。

卷五艸部下

艸

宦遊筆記﹕南人呼爲麻﹐北人呼爲蠍子艸。黔境徧地有之。葉類麻﹐多毛刺﹐觸之螫人﹐腫痛不可忍。此毒甚於蜂蠆蠍蝮。墨莊漫錄﹕川陜間有一種惡艸﹐羅生於野﹐其枝葉佛入肌肉﹐卽成瘡泡﹐浸淫潰爛﹐久不能愈﹐卽麻也。白香山詩﹕颶風千里黑﹐艸四時靑。此艸有花無實﹐雪下猶靑故也。人海記﹕塞山有毒艸﹐中人肌膚﹐毒甚蜂蠆﹐自唐山營逾汗鐵木嶺外﹐徧地有之。俗名蠍子艸。蘆髙四五尺﹐葉如麻﹐嫩時可供馬秣﹐經霜則辛螫不可觸。綱目麻條﹐止載其塗蛇毒﹐點風疹﹐他皆未及﹐悉補之。

治瘋。采取煮汁洗﹐亦可肥豕。

卷五艸部下

解暈艸

卽廣東萬年靑

今人呼爲廣東萬年靑。葉如建蘭而深濃﹐入冬不凋﹐初茁芽﹐背作紫色﹐長則色靑﹐夏開紫花成穗﹐亦如麥冬狀。其根有子﹐分苗種﹐極易繁茂﹐以其出自粵中﹐故名。綱目有名未用吉祥艸下。瀕湖所引吉祥艸﹐卽此也。亦呼吉祥艸。時俗婦臨蓐﹐以此艸連盆移至產室﹐云能解產厄及血暈。此艸色澤翠潤﹐葉葉勁直如箭。入產室﹐則葉皆軟垂。色亦槁瘁﹐必經數月﹐乃復鮮艷﹐亦一奇也。其根下子入藥用。﹝海寧周世任云﹕此艸根下子大冷子宮。凡婦欲斷產﹐取子百粒搗汁服﹐永不再孕矣。﹞性涼味甘﹐理血淸肺﹐解火毒﹐爲咽喉七十二癥要藥。

治急驚﹕活人書﹕用洋吉祥艸根搗汁﹐加冰片少許﹐茶匙灌下三匙﹐立蘇。

卷五艸部下

萬年靑

一名千年。闊葉叢生﹐每枝獨瓣無歧﹐梗葉頗靑濃﹐夏則生蕊如玉黍狀﹐開小花﹐叢綴蕊上﹐入冬則結子紅色﹐性善山土﹐人家多植之。浙婚禮多用之伴禮函﹐取其四季常靑有長春之義。百艸鏡﹕四月八日浴佛日。杭俗﹐人家植萬年靑者﹐多剪其葉﹐棄擲街衢﹐云令人踏之則易長﹐且發新葉茂密。入藥采葉陰漧﹐煎洗坐板痔瘡極效。勝於他日采者。土宿本艸﹕雁來紅﹐萬年靑﹐皆可治汞。

甘苦寒﹐治咽喉急閉﹐搗汁入米醋少許灌之﹐吐痰而愈。﹝藥鏡云﹕其根多作艸燻气﹐入腹令人嘔吐。﹞子可催生。﹝從新﹕乳香湯吞一粒﹐男左女右﹐手中帶出。﹞藥性考云﹕味苦微甘﹐解毒﹐淸胃﹐降火﹐能止吐血。同紅棗七枚劈開煎飲﹐用嫩葉陰漧。根療喉痺﹐以養心葉短尾圓者眞。

白火丹﹕祝氏效方﹕萬年靑搗汁服。

痔漏﹕家寶方﹕萬年靑葉取汁﹐如無汁﹐卽用根水少許﹐同搗取汁搽。

老幼脫肛﹕慈航活人書﹕萬年靑連根煎湯洗﹐用五倍子末敷上﹐立效。

一切跌打損傷﹕活人書﹕山芝麻﹐橡栗樹花﹐萬年靑花﹐鐵腳威靈仙汁爲丸黃豆大﹐每服一頭風﹕嵩崖雜記﹕霹靂丹﹐治頭風如神。用萬年靑根削尖﹐蘸朱砂塞鼻孔內﹐左塞右﹐右塞左﹐兩邊痛者齊塞﹐神效。取淸水鼻涕下﹐須一周時妙。

蛇毒﹕徳勝堂傳方﹕用萬年靑磨塗渣罨﹐皆妙。

陰囊大﹕用萬年靑根搗汁﹐熱衝陳酒服三次﹐卽愈。

痔瘡腫痛難行﹕活人書﹕豬腿骨去兩頭﹐同萬年靑入砂鍋內﹐水煮一炷香﹐乘熱燻溫洗﹐日三次﹐數日愈﹐永不發。

纏喉風﹕經驗單方﹕用萬年靑根頭切碎打爛﹐絞汁灌下﹐吐出痰涎﹐卽好。倘口閉﹐用牙刷挖開灌下﹐不吐﹐再用髮梢進喉間探之。

汪連仕云﹕萬年靑﹕俗呼冬不凋艸。治瘡毒﹐收濕熱﹐洗香港腳﹐湯泡火傷﹐天泡瘡﹐白蛇纏﹐搗汁搽。

王安采藥方﹕治中滿蠱脹﹐黃膽心疼﹐哮喘咳嗽﹐跌打傷。

李氏艸祕﹕萬年靑﹐今酒肆多種之﹐能解眼蠱﹐治白火丹。爲末﹐酒服一二錢﹐卽愈。

又治噎膈。

卷五艸部下

仙半夏

各種曲附

近日諸醫皆用之。藥肆亦多制備。相傳制法系仙人所傳﹐故名仙半夏。能化痰如神﹐若不信﹐將半夏七八粒研入痰碗內﹐卽化爲淸水。其法﹕用大半夏一斤﹐鍛石一斤﹐滚水七八碗﹐入盆內攪涼﹐澄淸去渣﹐將半夏入盆內手攪之﹐日曬夜露七日足﹐撈出控幹。用井華水洗淨三四次﹐泡三日﹐每日換水三次﹐撈起控幹。用白礬八兩﹐皮硝一斤﹐滚水七八碗﹐將礬硝共入盆內攪晾溫﹐將半夏入內浸七日﹐日曬夜露足。取出淸水洗三四次﹐泡三日﹐每日換水三次﹐取出控幹。入後藥﹐甘艸﹑南薄荷﹑各四兩﹐丁香五錢﹑白豆蔻三錢﹑沈香一錢﹑枳實﹑木香﹑川芎﹑肉桂各三錢﹐陳皮﹑枳殼﹑五味子﹑靑皮﹑砂仁各五錢。上共十四味﹐切片﹐滚水十五碗晾溫﹐將半夏同藥入盆內﹐泡二七日足﹐日曬夜露。攪之﹐將藥取出﹐與半夏同白布包住﹐放在熱炕﹐用器皿扣住﹐三炷香時﹐藥與半夏分胎﹐半夏幹收用。有痰火者服之﹐一日大便出似魚膠﹐一宿盡除痰根﹐永不生也。綱目半夏條附方﹕載法制半夏﹐其制法與此不同﹐今藥肆所售仙半夏﹐惟將半夏浸泡﹐盡去其汁味﹐然後以甘艸浸曬﹐入口淡而微甘﹐全失本性﹐名曰仙半夏。並非照方制法﹐醫家亦視虛人有痰者用之。以爲性平和而不傷於燥烈﹐是無異食半夏渣滓﹐何益之有。

淸痰﹑開郁﹑行气﹑理痺痰疾﹑中風不語﹑研七八粒﹐同井華水送下﹐以手摩運腹上﹐一炷香時﹐卽醒能語。

敏按﹕龔雲林云﹕仙方制半夏﹐化痰成水﹐皆治壯人痰火有餘之癥﹐服之有效。虛人痰火忌各種半夏曲﹕綱目半夏修治條﹕引韓飛霞醫通造半夏曲﹐云能專治各病﹐又不載其制法﹐特生薑曲﹕薑汁浸造﹐治淺近諸痰。

礬曲﹕礬水煮透﹐兼姜和造﹐最能卻水﹐治淸水痰也。

皂角曲﹕煮皂角汁煉膏﹐和半夏末爲曲﹐或加南星﹐稍加麝香﹐治風痰﹐開經絡。

竹瀝曲﹕用白芥子等分﹐或三分之一﹐竹瀝和成﹐略加曲和﹐治皮裏膜外結核隱顯之痰。

麻油曲﹕麻油浸半夏﹐浸五日﹐炒榦爲末﹐曲和造成﹐油以潤燥﹐治虛咳內熱之痰。

牛膽曲﹕臘月黃牛膽汁略加熟蜜和造﹐治癩癇風痰。

開郁曲﹕香附﹑蒼術﹑撫芎等分﹐熬膏。和半夏末造成﹐治郁痰。

硝黃曲﹕用芒硝十分之三﹐同曲煮透﹐爲末﹐煎大黃膏和成﹐治中風卒厥傷寒宜下﹐由於痰海粉曲﹕海粉雄黃居半夏之半﹐煉蜜和造﹐治積痰沈痼。

霞天曲﹕用黃牛肉煎汁煉膏﹐名霞天膏。將膏和半夏末爲曲﹐治沈痼痰。以上諸曲﹐並照造曲法﹐艸庵七日﹐待生黃衣﹐懸掛風處﹐愈久愈佳。

卷五艸部下

建神曲

範志曲白酒藥曲附

出福建泉州府﹐開元寺造者佳。此曲采百艸罨成﹐故又名百艸曲。以黑靑色﹐煎之成塊不散﹐作淸香气者眞。色帶黃淡者﹔曰貢曲。力和平﹐不及靑黑者力大﹐此曲愈陳愈妙。藥性考﹕泉州神曲﹕微苦香甘﹐搜風解表﹐調胃行痰﹐止嗽瘧痢吐瀉﹐能安溫疫嵐瘴﹐散疹消斑﹐感冒頭痛﹐食滯心煩。姜煎溫服﹐或二三錢。造云百艸﹕法祕不傳﹐得名範志﹐塊造方端﹐用之應效﹐饋遠人歡。蔡氏藥帖云﹕治風寒暑濕頭眩發熱﹐表汗立愈。能消積﹐開胸理膈﹐調胃健脾﹐及四時未定之气。兼能止瀉消腫﹐及飲食不進等癥。又能止霍亂吐瀉﹐咳嗽﹑赤白痢疾﹑小兒傷饑失飽一切癥。倘外出四方﹐不服水土﹐瘴气肚痛﹐皆取效如神。範志齋﹑蔡協徳住泉州府城西街東塔前﹐向造百艸神曲﹐卽今建曲。每个重半斤或四兩。乾隆辛卯五月蔡氏正造曲﹐忽有一客至﹐視百艸而嘆曰﹕當今男婦老幼秉气衰薄﹐百艸恐傷元气。

予有奇方﹕共藥九十六味﹐配合君臣佐使﹐另加十二味靑艸紫蘇薄荷等物﹐搗爛煎湯﹐合共一百零八味。制爲小方塊﹐每塊一兩﹐按端午及六月六日諸神會聚﹐皆可依法制造。藥性平和﹐气味甘香﹐遠行者宜備。可以代茶常服﹐大人每服三錢﹐水一碗﹐煎七分。小兒每服一錢五分﹐水一茶鐘﹐煎六分半﹐饑飽時服﹐忌生菜。惟孕婦不可服。此藥切片煎湯﹐藥渣不散﹐須認形色淡黃者爲眞。福建泉州府城內範志吳亦飛馳名萬應神曲﹐气味中和﹐淸香甘淡﹐能搜風解表﹐開胸快膈﹐調胃健脾﹐消積進食﹐和中解酒﹐止瀉利水﹐治四時不正之气﹐感冒發熱﹐頭眩咳嗽﹐及傷食腹痛﹐痞滿气痛﹐嘔吐瀉泄痢疾﹐飲食不進等癥。痘疹初發﹐用托邪毒。

又治不服水土﹐瘴气瘧痢﹐外出遠行﹐尢宜常服。大人每服三錢﹐水一湯碗﹐煎七分。

小兒每服一錢半﹐或一錢﹐水一大茶鐘﹐煎七分﹐每錢破作五六塊﹐外感發熱頭眩咳嗽瘧疾嘔吐﹐俱加生薑同煎。泄瀉加烏梅同煎。惟痢疾一癥﹐須加倍用。大人每用五錢﹐小兒二三錢﹐加好箔茶心同煎。每斤價銀一兩六錢。若用匣裝﹐每个五文。店住學院考棚邊桂檀巷內﹐觀音亭頂南畔第三間﹐範志吳氏牌匾爲記。

白酒藥曲﹕藥性考曰﹕白酒藥曲﹐松江得名。良姜四兩﹐艸烏半斤。吳萸白芷﹐黃柏桂心﹐漧薑香附﹐辣蓼苦參﹐秦椒九味﹐一兩等分。菊花薄荷﹐二兩齊稱﹐丁皮益智﹐五錢杏仁﹐共爲細末﹐滑石五斤﹐米粉斗八﹐河沙拌勻﹐造丸幹用﹐釀酒芳馨﹐炒焦拌食﹐滯積消靈。

卷五艸部下

帕拉聘

七椿園西域聞見錄﹕帕拉聘﹐艸根也。全似三七﹐但色藍或黑﹐出溫都史丹﹐回地人多往采取﹐重價貨於回城。云可治疾﹐中土人弗達﹐不敢嘗也。

治一切陰冷痼疾﹐服之立除。

卷五艸部下

一枝蒿

紹郡府佐李秉文﹕久客西陲﹐言巴裏坤出一種藥﹐各一枝蒿。生深山中﹐無枝葉﹐一枝茁土﹐气味如蒿。四月間﹐牧馬卒驅馬入山﹐收艸攜歸﹐煎膏以售遠客﹐有販至蘭州貨賣者。

活血解毒﹐去一切積滯﹐沈痼陰寒等疾﹐驅風理怯。

卷五艸部下

香艸

石振鐸本艸補﹕西國產香艸﹐山野徧生﹐樹髙尺許﹐枝榦虯曲﹐經冬不凋﹐花小而色紫白﹐成實時中有小黑粒﹐春時插之卽活﹐惡肥而喜潔。遇夏卽生小虫﹐因蠅卵所致﹐見小白點與絲网﹐宜去之。衣袖觸動﹐芬芳襲人﹐可紉以爲佩。采其花藏衣箱中﹐能辟諸虫。焚其枝葉﹐能辟除瘟疫嵐瘴﹐房屋溽穢气自除。

主治解郁﹕凡心懷憂悶﹐以布包置左脇下之傍﹐能令胸膈舒暢。除蚤虱﹐壁虱﹐取枝葉曝漧爲粉﹐以布包貼肌膚上﹐須多乃效。體受風寒不快。以枝葉煎湯浴之﹐浴後睡片時﹐卽愈。食不知味﹐以葉煎酒﹐空腹飲之﹐同麵食﹐使舌本津津饜飫。面有黑瘢﹔取葉或水或酒濃煎﹐每晨塗面﹐能滅斑滋顏。齒痛動搖﹔醋煎葉﹐乘熱擦之漱之。又治胃火盛口臭﹐頭多風痱﹐並發穢觸人﹐與記捨腦也﹐不堅固﹐取葉煎水﹐服時加醋﹐不特除頭外之病﹐並裨頭之內司﹐蓋人之記捨在腦故也。

敏按﹕以上所說﹐皆出泰西石氏本艸﹐核其形狀功用﹐則似今人所名奶孩兒艸近是。但奶孩艸正名奶酣艸。見霜卽萎﹐並非經冬不凋。入春子種﹐其宿根亦不發﹐亦罕有尺許虯曲之枝榦﹐或泰西地暖土肥﹐如粵中之茄﹐可以經冬成樹﹐或又別有一種木本者﹐姑存其說以俟考。

卷五艸部下

臭艸

本艸補﹕泰西旣產香艸﹐復產臭艸。𨿽燻不同蕕﹐效用則一。其本髙尺餘﹐開小黃花﹐摘花蕊陰漧待用﹐與葉同功。結子成實﹐裂分四房﹐每房子數粒﹐春秋二仲皆可種之。春月將枝插之亦活﹐不畏霜雪﹐亦不喜肥﹐須澆以淸水﹐人以手捋之﹐便臭气拂拂﹐亦非穢污朽腐可比也。其功用亦與香艸等。植樹下﹐能殺樹上虫。植圃中﹐能辟蛇蠍蜈蚣等諸毒。

泄瀉及小便不通﹕取臭艸葉或生或煮食之。服毒並蛇蠍蜈蚣等毒﹕急取臭艸葉生食﹐其毒自解。腹內蛔虫﹕以淸油煎臭艸葉﹐搗爛敷臍上﹐勝食使君子遠矣。鼻血﹕取臭艸葉搗爛﹐塞鼻孔卽止。危急重病昏暈﹕采葉醋烹﹐搓熟塞鼻﹐卽醒。耳痛﹕以臭艸葉搗爛﹐取自然汁﹐置石橊皮內過﹐滴耳中。目痛以葉置淸水內﹐露二三夜﹐將葉蘸水點眼。目力過勞﹕以臭艸葉自然汁﹐加蜂蜜一滴﹐並略加小茴香﹐自然汁調和點眼﹐久則光明。楊梅瘡﹕以自然汁略加好酒並淸水粉﹐同煎治之。婦人心气痛病﹕由於子宮上衝﹐用臭艸葉嗅之﹐以愈爲度。

大庾曹上士曾用此方﹐嘆其靈驗。小兒大便腸出﹕以好酒煮臭艸葉搗爛﹐用布作膏貼之。

卷六

木部

﹝七十九種附二十四種﹞

卷六木部

響豆

池北偶譚樂安有孫公者﹐年九十﹐彊健如四五十歲人。自言生平惟服響豆﹐每歲槐子將熟時﹐輒令人守之﹐不令鳥雀啄落﹐旣成﹐卽收﹐作二枕﹐夜聽其有聲者﹐卽響豆也。因棄其餘﹐如是數月﹐而得響豆所在。每樹不過一枚﹐每歲不過服一粒﹐如是者數十年﹐無他術也。

顏氏家訓﹕庾肩吾常服槐實﹐年七十餘﹐目看細字﹐須髮猶黑。抱朴子云﹕槐子服之令人補腦﹐發不白而長生﹐殆卽此歟。

明目﹐悅顏色﹐開心志﹐彊筋骨﹐補血髓。

紀曉嵐先生姑妄聽之云﹕響豆者﹐槐實之夜中爆響者也﹐一樹祗一顆﹐不可識別。其法﹐槐始花時﹐卽以絲网樹上﹐防鳥鵲啄食﹐結子熟後﹐多縫布囊貯之﹐夜以爲枕﹐聽無聲者卽棄去﹐如是遞枕﹐必有一囊作爆聲者﹐取此一囊﹐又多分小囊貯之﹐枕聽如初﹐得一響者﹐則又分二枕﹐如是漸分至僅存二顆再分枕之﹐則響豆得矣。

卷六木部

木蛇

百艸鏡云﹕木蛇似蛇﹐有鱗甲﹐內紋黃色﹐如菊花瓣﹐亦奇物也。

治狗咬。

卷六木部

通香木

邊志﹕木長數尺﹐出塞外以沸湯沃之﹐取其汁洗衣服﹐及灌一切花卉﹐灑屋宇壁﹐經年香气不滅。燒之能降天神﹐香气達數百里﹐契丹珍之。

治奇疾﹐人不知名者﹐服之卽愈。焚之﹐辟瘟疫﹑穢气﹑邪祟。

卷六木部

閏月棕皮

徽州者﹐色紫爲上。救生苦海﹕棕櫚皮每歲只生十二瓣﹐逢閏月多生一瓣﹐惟此瓣中間有界紋爲異。

按﹕詹氏小辧云﹕棕每月生一片﹐歲生必十二片﹐惟當閏月之年﹐值所閏之月﹐則此一片僅有其大半﹐亦不成片﹐家有棕園﹐每歲臘盡剝之歷驗﹐此無中气之徵也。據此﹐則閏月棕皮﹐無全瓣者。石室奇方﹕棕櫚遇閏年則生半片﹐歲長十二節﹐閏月增半節。

治血癥﹕郭大林云﹕存性研﹐陳年者尢佳﹐服二﹑三錢﹐試過效驗。王巽初云﹕用一瓣燒存性﹐作二服亦可。

卷六木部

南天竹

卽楊桐﹐令人多植庭除﹐云可辟火災。綱目木部南燭條﹐載其枝葉功用云﹕苦平無毒﹐止泄除睡﹐彊筋益气﹐久服長生不饑﹐變白卻老。並引上元寶經言﹐服艸木之王﹐气與神通﹐食靑燭之精﹐命不復殞﹐皆謂指此。而於其尋常日用功用﹐槪不著錄。至其所引附方﹐亦僅取聖惠方中之治風疾及誤吞銅錢而已。余亦未之及焉﹐故悉補之。王聖兪云﹕烏飯艸乃南燭﹐今山人寒食挑入市﹐賣與人家染烏飯者是也。南天竹乃楊桐﹐今人植之庭除﹐冬結紅子﹐以爲玩者﹐非南燭也。古方用烏飯艸﹐與天燭﹐乃山中另有一種﹐不可以南天竹牽混﹐此說理確可從之。明目烏須﹑解肌熱﹑淸肝火﹑活血散滯。食物宜忌云﹕南燭葉味苦性平。從新云﹕苦酸澀平。

子﹐﹝名紅杷子。﹞治八角虱﹐同水銀搗爛擦之卽除。亦可浸酒去風痺。從新云﹕南燭子酸甘平﹐彊筋骨﹑益气力﹑固精駐顏﹕子白色者﹐名玉珊瑚。

小兒天哮三奇方﹕用經霜天燭子﹑臘梅花各三錢﹐水蜒蝣一條﹐俱予收﹐臨用﹐水煎服﹐一下疳久而潰爛﹐名臘燭疳。不藥良方﹕紅杷子燒灰存性一錢﹐梅花冰片五釐﹐麻油調搽卽愈陰莖泄慈航活人書﹕紅杷子燒灰存性一錢﹐加冰片五釐﹐麻油調搽。

三陰瘧文堂集驗﹕南天竹隔年陳子﹐取來蒸熟﹐每歲一粒﹐每早晨白湯下。

解砒毒劉霞裳云﹕凡人食砒垂死者﹐用南天竹子四兩﹐擂水服之立活。此方﹐劉在松江府署親試驗者。如無鮮者﹐卽用幹子一﹑二兩煎湯服﹐亦可。

葉洗眼﹐去風火熱腫﹑眵淚赤痛﹐及小兒疳病﹐取其葉煎湯代茶服。卻疫仙方行篋檢祕﹕凡人稍覺頭疼﹑身體酸困﹐便卽感冒寒邪﹐急宜服此藥發散﹐毋使傳經﹐變成時疫。此方經驗多人﹐神效異常。用烏梅﹑紅棗各三枚﹐燈心三十根﹐南天竹葉三十片﹐芫荽梗三段﹐﹝無芫荽﹐以蔥白三節代之﹐亦可﹞甘艸﹑麥冬各三錢﹐小柴胡二錢﹐水二鐘﹐煎一鐘﹐不拘時溫服﹐微汗卽愈。

瘰初起﹕百艸鏡南竹葉﹑威靈仙﹑夏枯艸﹑金銀花各四兩﹐陳酒四壺﹐隔水煮透﹐一日三服﹐半月除根﹐每服藥酒﹐須吞丸藥。丸藥方﹕僵蠶一斤﹐炒研﹐砂糖和丸﹐桐子大﹐每次吞一錢。

梗﹝今人畫眉籠中置之﹐可去鳥風。﹞作箸﹐可治膈食﹑膈气。

卷六木部

查克木

宦遊筆記﹕塞外有查克木﹐叢生﹐樹髙五尺許﹐無皮﹐枝榦淸翠可愛﹐葉似三春之柳﹐然質甚堅﹐並無柔條垂絲﹐頗耐霜雪。若伐以爲薪﹐箸火卽燃﹐形似炭﹐有紅焰而無煙﹐置徑寸於鑪中﹐歷一﹑二日乃燼。惟生於瀚海沙磧之地﹐遇大風根株卽拔﹐因入土未深﹐是以夭紮﹐無經久者。西北域記﹕查克木產推河﹐似絲柳而不垂﹐無皮﹐耐霜雪﹐色靑時﹐入鑪卽燃﹐數日乃燼﹐然大者拱﹐髙者尋﹐風斯拔之﹐何者﹖地沙且咸﹐根難據而易朽也。

治產難﹐臨蓐之時﹐握其木易產。心痛﹐燒灰服之。

卷六木部

綠益子

邊志﹕出遼東﹐樹髙丈餘﹐其葉兩兩相對﹐開花如盞大﹐黃色﹐花謝結實﹐亦兩兩相對﹐大如木瓜﹐綠色﹐春生夏熟﹐人不可食﹐誤食之﹐入口卽齒落如屑﹐舌黑如漆﹐滿口裂碎﹐血出如水﹐終日不能食﹐經旬方止。又能碎骨如泥﹐彼處橐駝初生﹐取以潤其蹄﹐則千里可行﹐否則不能行。其性剛利如錐﹐舉而刺之﹐利如刀鋸﹐凡作角器﹐必用此。

性烈有大毒﹐能腐骨碎齒﹐入外科方術家用。

卷六木部

丁香油

百艸鏡﹕丁香油出南番﹐乃用母丁香搾取其油﹐色紫﹐芳香辛烈。番人貯以琉璃器﹐蓋偶不密﹐卽香達於外。粵澳門多有之。藥性考﹕丁香油出西番。气味甘辛﹐性大熱﹐透關竅驅寒﹐力更速於丁香﹐治胃寒痛﹐或滴少許入煎藥﹔或以油塗臍上痛處。暖丹田﹐除水瀉﹐塗暖臍膏貼。解蟹毒﹐以一滴同姜湯服。揩牙﹐治口臭。藥性考云﹕壯陽暖腎﹐疝痛陰寒。按齊民要術﹕雞舌香卽母丁香﹐時珍所謂雄爲丁香﹐雌爲雞舌香也。丁香中雌者獨大﹐而可取油﹔雄者細小﹐不中搾取。予內兄朱放鷴曾宦於粵﹐據云丁香油亦近時始有﹐其性熱而淫﹐凡衣飾器物經染其气﹐數日不滅﹐近日豪貴家多珍之﹐爲房帷用。以色紫同玫瑰﹐滴水中攪之散而復聚者爲眞。僞者曰樟木油﹐色稍淡﹐紫中帶黃黑色﹐气辛烈﹐觸鼻作樟腦气﹐滴沐器洗衣﹐或入香佩﹐可以辟汗﹐不入藥用。綱目於丁香下附丁皮及根枝﹐不及油﹐或其時尙未有﹐卽有亦未行入中土也。

塗臍﹐散臌痞。受寒胃痛﹐好酒和服。

金禦乘雲﹕胃寒呃逆嘔吐甚者﹐用丁香油擦透中脘。痛痺擦痛處﹐皆立效﹐試過極驗。

祝穆試效方﹕治瘰﹐化核膏用之﹐取其香烈直透經絡﹐辛以散結滯耳。

卷六木部

檀香油

藥性考﹕出粵中舶上帶來。

味苦﹐除惡﹑開胃﹑止吐逆。

卷六木部

肉桂油

百艸鏡﹕粵澳洋舶帶來﹐色紫香烈﹐如肉桂气。或云﹐肉桂脂也。或云﹐桂子所搾﹐未知孰性熱气猛﹐入心脾﹐功同肉桂。

傳信方﹕治各種瘧﹐用燈艸一莖﹐約長三﹑四寸﹐以水稍潤﹐再以肉桂油塗之﹐貼背脊風府穴下﹐至肺兪止﹐外以綿紙條封之﹐須臨發前一﹑二時爲之﹐或先一日更妙﹐貼後次日﹐發瘧更重﹐嗣後漸減﹐蓋風寒暑濕﹐盡爲提挈而然也。

卷六木部

水安息

出廣中﹐洋舶帶來﹐波斯交趾皆有之。形如荔枝而大﹐外有殼包裹﹐皮色亦如鮮荔枝﹐開之中有香﹐如膠漆﹐黃褐色﹐气甚馥鬱。此物如開用不盡者﹐須連外殼置碗中﹐方不走溢﹐否則遇五月黃梅時﹐其汁自滿﹐溢出殼外﹐𨿽殼內所存不過少許﹐也會溢出﹐亦一異也。綱目安息香本條所言皆幹者﹐云是樹脂。集解下引葉廷香錄云﹕有如餳者﹐謂之安息油﹐卽是此種。瀕湖又未詳其功用。今時頗行﹐故采補以備用。其殼有絲毫裂縫﹐油卽走溢﹐須以瀝靑熬化滴之。百艸鏡云﹕安息香有水﹑旱二種﹐水安息難得﹐焚其香﹐旁置水盂試之﹐其香煙投水中﹐還結爲香﹐惟分兩稍減耳。五雜俎云﹕安息香能聚鼠﹐其煙白色如縷﹐直上不散。

辛平無毒﹐通心神﹐除邪魅﹐辟蠱毒﹐止心痛﹐下鬼胎﹐入心經﹐通腎气﹐尢益房箔﹐故龜靈劑用之以興陽﹐反魂丹用之以救急﹐然大耗眞气﹐凡气虛挾火者不可服。忌見火。藥性考﹕水安息香辛苦性溫﹐除風寒霍亂﹐暖腎興陽﹐治心腹蠱气﹐血淋遺精﹐鬼交鬼孕﹐燻勞瘵。

辟瘟丹﹕陳傑回生集用紅棗二斤﹐茵陳切碎八兩﹐大黃切片八兩﹐水安息五錢﹐合爲錠﹐每晨焚之。

種子二方﹕周氏家寶潮腦飛升白霜一兩﹐麝香二錢﹐枯礬三錢﹐龍骨三錢﹐良姜三錢﹐五倍子二錢﹐明雄二錢﹐水安息﹑母丁香﹐酥合油各五錢﹐官桂三錢﹐輕粉二錢﹐紫梢花二錢﹐大山茨菇三錢﹐共爲細末煉蜜爲丸﹐桐子大﹐臘丸封固。月信後納一丸﹐次日再納一丸﹐種子如神。並治血淋﹑白帶﹑陰瘡﹑陰蝕﹑楊梅瘡毒等癥。

又方﹕眞川附子一个﹝重一兩二三錢者﹞﹐山茨菇四錢﹐此二味要童便浸透﹐焙榦研末﹔川烏八錢﹐五倍子三錢﹐此二味同研末﹔水安息五錢﹐生蟾酥八錢﹐此二味同研﹔不麻艸烏五錢﹐明雄五錢﹐此二味同研末﹔官桂五錢﹐母丁香八錢﹐同研末﹔酥合油五錢﹐眞鴉片三錢﹐同研末﹔紫梢花三錢﹐蛇牀子一兩﹐倭硫黃五錢﹐輕粉五錢﹐上藥爲末﹐同白芨五錢煎水﹐合前藥打成錠。每行時用津磨少許搽莖首﹐能治精滑並久不生子﹐且能解毒﹐遇瘡不染。若早﹑午﹑晚各搽一次﹐久不斷﹐更有神效。與前方男婦同用更佳﹐或再加人參五錢尢妙。

穿腮起管﹐年久不愈。許氏方﹕用水安息搽之﹐管化毒愈。

卷六木部

夜蘭

嶺南雜記﹕產粵﹐道旁小樹也﹐狀如木蘭﹐亦類紫薇﹐髙一﹑二尺﹐葉大如指頭﹐頗帶藍色﹐葉老則有白篆文如蝸涎﹐名鬼畫符﹐葉下有小花如粟米﹐至晚香聞數十步﹐恍若芝蘭。又名蚊驚樹﹐暑月有蚊﹐折此樹逐之卽驚散。粵語﹕夜蘭木本﹐髙尺許﹐葉如槐﹐花如粟米﹐至夜則芳香如蘭﹐折之可以辟蚊﹐插門上﹐蚊不敢入﹐一名蚊驚樹。有病﹐取其葉生啖或煎水﹐卽吐痰數日而愈。葉上有篆文如符﹐又名神符樹。關涵嶺南隨筆﹕夜蘭生羅浮幽谷中﹐有香無形﹐與肉芝同爲神物﹐與此名同物異。敏按﹕粵志步驚木﹐以嫩葉和米數粒微炒﹐煎湯飲之﹐可愈嘔瀉寒痰。花有幽香﹐步行遇之﹐往往驚爲蕙蘭﹐故亦曰步驚。永安人以嫩葉幹之﹐持入京師作人事﹐核其功用形狀﹐或卽夜蘭歟。

治一切風寒諸病﹐取葉煎湯服﹐少頃大吐痰涎﹐或行路侵寒暑﹐吐瀉危篤﹐采數葉嚼﹐或吐或不吐﹐病卽愈。

卷六木部

黎椒

白胡椒山胡椒馬思答吉

邊州見聞錄﹕川椒故有名﹐產自黎大所城隅者尢香冽﹐大小必雙﹐肉理細密﹐罅裂而子不墮﹐俗呼抱娃子椒。四川志﹕各洲縣多出椒﹐惟茂州出者最佳﹐其殼一開一合者尢妙。

性同川椒﹐入藥尢效。

按﹕黎椒近日亦罕有眞者﹐外方所得﹐俱屬彼土人以他產僞充﹐其功效亦僅與川椒相埒。

據劉少府挹淸云﹕眞者含一﹑二粒口中﹐可辟瘴毒﹐解魚蝦食毒﹐更可爲導淫具﹐彼土中有一種生惡瘡妓女﹐人不敢近﹐惟吞黎椒三粒與之接﹐則無害﹐次日便出椒﹐內盡包其毒﹐不入人臟腑也﹐故眞者彼土亦珍貴之﹐罕有出售於外者。

卷六木部

白胡椒

通雅云﹕廣舶胡椒﹐有一種玉椒﹐色白﹐味獨辛於他椒﹐今寧波洋貨店頗多﹐其色如雪﹐以內外通白者爲上﹐皮白內黃者劣。解魚蝦毒﹐入房術用。蓬萊李金什言﹕洋舶帶來白胡椒﹐據彼中人云﹐卽用胡椒之嫩者﹐生去其皮﹐曬漧卽如白玉色﹐非別有他種。物理小識﹕胡椒出番國﹐亦是蔓生﹐有白色者﹐或曰卽畢澄茄。

胃痛百艸鏡﹕用大紅棗去核七个﹐每个內入白胡椒七粒﹐綫紮好﹐飯鍋上蒸七次﹐共搗爲丸﹐如綠豆大﹐每服七丸﹐溫滚水下﹐如壯實者﹐用十丸。服後痛止﹐而胃中作熱作饑﹐以粥飯壓之﹐卽安﹐此寒食痰飲皆治。

治九種心疼葉天士方﹕丁香去頂蓋﹑廣木香﹑雄黃﹑巴豆去油淨﹑白胡椒各三錢﹐枳殼﹑紅花﹑五靈脂各一兩﹐共爲細末﹐好酒發爲丸﹐如萊子大﹐候幹收貯瓶內﹐每服八釐﹐唾津送下﹐忌生冷油膩﹐半月除根。

白痧藥種福堂方﹕白胡椒一兩﹐牙皂一錢。火硝﹑檀香末﹑明礬﹑丁香﹑蟾酥各三錢﹐北細辛二錢﹐冰片﹑麝香各五分﹐金箔量加。

卷六木部

山胡椒

百艸鏡﹕雲南木邦土司﹐出一種山胡椒﹐色黑顆大﹐主止痛破瘀。

卷六木部

馬思答吉

五雜俎﹕出西域﹐似椒而香酷烈﹐彼土以當椒用﹐主開胃消食﹐破積除邪。

卷六木部

金剛纂

滇志﹕金剛纂花黃而細﹐土人植以爲籬﹐又一種形類雞冠。湧幢短劇﹕金剛纂生天目﹐其樹長不滿三﹑四尺﹐多屈曲﹐𨿽春夏亦無葉﹐每觸其枝﹐曳裾不前﹐夷緬國有是種﹐相傳銼其末漬水﹐水必毒﹐飲者立死﹐曰人瘴﹐又能借之爲誘淫之法。張洪使緬錄﹕緬地有木曰金剛纂﹐狀如棕櫚﹐枝榦屈曲﹐無葉﹐銼以漬水﹐暴牛馬令渴極而飲之﹐食其肉必死。劉魁若程賦統會﹕雲南大候州出金剛纂﹐靑色如刺桐﹐最毒。滇記云﹕金剛纂碧幹而芒﹐孔雀食之﹐其漿殺人﹐以爲艸者誤﹐今曲江﹑建水﹑石屏處處有之。

性有大毒﹐入丹術家用。丹房本艸﹕金剛纂純陽艸也﹐伏硫﹐與柳葉藤同用﹐其功最神。

卷六木部

鍛樹皮

本艸補﹕泰西有鍛樹﹐呂宋亦有之﹐其色紅﹐狀如杜仲。初因人取樹皮包切肉數臠﹐抵家合成一片﹐始知其皮能合肉接骨也﹐因名曰鍛樹。本艸人參條下所載椴木音賈﹐而此鍛音斷﹐不同﹐或系二種﹐當與有識者辧之。敏按﹕椴葉與烏血相似﹐而大如團扇﹐有巨齒﹐初生時可裹餅餌蒸食﹐霜後鮮赤若丹楓﹐照耀巖谷﹐其皮柔韌如麻皮﹐烏喇之人采以治繩﹐作魚网﹐入水不濡﹐又可爲鳥槍火繩﹐中國所無也。

治折傷胎疝﹐一切損傷﹐肉破骨斷﹐取皮搗碎﹐煎酒服﹐又以渣敷患處﹐完好如初。幼兒患疝﹐由於胎中得者﹐此因皮開裂﹐腸入腎囊﹐疼痛難忍﹐亦能戕命﹐此葉久貼皮膜裂處﹐自然復合﹐永無患矣﹐但非幼童之年﹐則不可治。方用鍛樹皮﹐或搗爛﹐或削片﹐以油潤濕粘布上﹐貼患處﹐外以布牢系腰間或半年三个月﹐方愈。

卷六木部

黃葛樹

川槿皮

邊州聞見錄﹕蜀多黃葛﹐宜賓學宮前騎墻樹而生﹐根未至地﹐已合抱。此樹以某月種﹐每歲必某月始芽。入藥用根皮﹐藥肆中多取其皮以代川槿。峨嵋山誌﹕嘉樹在羅目縣東南三十里陽山江漑﹐兩樹對植﹐圍各二﹑三尺﹐上引橫枝﹐亙二丈﹐相援連理﹐陰庇百夫﹐其名曰黃葛﹐號嘉樹。蘇子由詩﹕「予生𨿽江陽未省到嘉樹」﹐卽此。益部談資﹕黃葛樹葉似桂梢大﹐團欒蔭數畝﹐冬春不凋﹐幹則擁腫﹐根皆蟠露土上﹐至於石崖之側﹐則全欲不藉土生者﹐夔之梁方最多﹐惜無材用。按﹕王阮亭居易錄﹕雲南多黃果﹐似海棠稍大者﹐香如佛手﹐甘脆如梨﹐多津液﹐蜀產者樹而不結實﹐其皮類川槿﹐亦能愈癬﹐今曰黃葛﹐或音之訛耳。

治疥癬﹐取其根皮煎湯浴之。

卷六木部

川槿皮

生川中﹐色紅皮濃﹐而气猛烈﹐產孟獲城者﹐只一株﹐傳爲武侯遺植﹐殺虫如神﹐生剝其皮﹐置蟻其上卽死﹐今亦罕有。他省產者名土槿皮﹐薄而气劣﹐不得混施。今川人多用黃葛皮代之﹐以售他處。通雅﹕眞川槿皮切斷﹐中有絲﹐白茸如杜仲。羣芳譜﹕川槿色紅﹐气濃力優。

癬瘡楊起簡便方﹕癬瘡不愈﹐以川槿皮煎湯﹐用肥皂去核及內膜﹐浸湯時時擦之﹔或以汁磨雄黃搽尢妙。﹝又見不藥良方。﹞頑癬多年不愈活人書﹕川槿皮二錢﹐輕粉五分﹐斑蝥七个﹐大楓子七粒﹐河﹑井水共一鐘﹐煎半﹐露一夜﹐筆蘸塗之﹐又方﹕川槿皮四兩﹐輕粉﹑雄黃各四錢﹐百藥煎四餅﹐斑蝥一錢﹐巴霜錢半﹐大黃二兩﹐海桐皮二兩﹐研如粉﹐陰陽水和﹐抓損敷之﹐必待自落愈。

荷葉癬活人書﹕川槿皮切片﹑海桐皮﹑檳榔各二錢﹐輕粉錢半﹐紅娘子五分﹐陰陽水浸一﹑二日﹐用鵝翎掃上﹐如癢﹐以竹片刮破﹐搽此藥﹐夜露三宿﹐更妙。

徧身頑癬大楓子四十九枚﹐川槿皮二兩﹐斑蝥去翅﹑足五个﹐川椒一錢﹐輕粉二錢﹐杏仁三錢﹐海桐皮二錢﹐共末﹐河﹑井水各一碗﹐浸一夜﹐鵝翎蘸汁搽之。

癬瘡不愈不藥良方﹕川槿皮煎湯﹐取肥皂去核及肉膜﹐浸湯內﹐時時搽之。

牛皮癬癩毛世洪經驗集﹕川槿皮一斤﹐勿見火曬燥﹐磨末﹐以好燒酒十斤加楡面四兩﹐浸七日爲度﹐不時蘸酒搽擦﹐二三十年者﹐搽一年斷根。如無川槿﹐土槿亦可代之。治頑癬﹕種福堂方﹕川槿皮﹑海桐皮﹑尖檳榔﹑樟冰﹑苦參﹑黃柏﹑白芨各二錢﹐雷丸一錢五分﹐大楓子﹑杏仁各二粒﹐木鱉四个﹐用火酒浸七日﹐將穿山甲刮癬﹐少碎﹐以酒搽之﹐卽愈。五仙散﹕經驗廣集治久年頑癬﹑牛皮癬﹐神效。紅粉霜五分﹐明礬﹑川槿皮﹑杏仁各一錢﹐蜜陀僧三錢﹐爲末﹐津調抹﹐一日三次﹐三日全愈。

粉刺孫臺石方﹕川槿皮一兩﹐硫黃二兩﹐杏仁二兩去皮尖﹐輕粉二錢﹐樟腦五錢﹐麝香少許﹐爲末﹐雞子淸調﹐早洗晚搽。

祕傳雄鼠骨散﹕治牙落﹐可以重生。用雄鼠骨一具﹐生打活雄鼠一个﹐剝去皮雜﹐用鹽水浸一時﹐炭火上炙﹐肉自脫落﹐取骨炙燥﹐入眾藥內﹐同研爲末。香附﹑白芷﹑川芎﹑桑葉曬漧﹑地骨皮﹑川椒﹑蒲公英﹑靑鹽﹑川槿皮﹑旱蓮艸共爲末﹐擦牙﹐百日復出﹐固齒無不效。

卷六木部

土漆

玉環志﹕皮如桃樹皮﹐粘著人手﹐卽發腫﹐若刀瘡見血﹐搗此皮敷之﹐卽止。

止金瘡出血。

卷六木部

水團花

李氏艸祕﹕生溪澗近水處﹐葉如蠟梅樹﹐皮似大葉楊﹐五六月開白花﹐園如楊梅﹐葉皮皆可用。

治金刃傷﹐年久爛腳瘡﹐搗皮葉罨上一宿卽痂﹝艸祕﹞。

卷六木部

麻櫪果

治胎疝﹕毛世洪經驗集﹕凡小兒初生發疝﹐只見啼哭﹐不見病形﹐延至一周兩歲﹐始知是疝﹐諸醫不效﹐用麻櫪樹上之鴛鴦果一對﹐其果連樹枝取下﹐可辧眞假﹐一對果可治三人﹐荔枝核七枚杵碎﹐平地木三錢﹐同煎飲卽瘥﹐亦不復發。

卷六木部

千張紙

木蝴蝶

木實也﹐出雲南廣南府﹐形似扁豆﹐其中片片如蟬翼﹐焚灰用。

治心气痛。

按﹕千張紙滇志以爲木實﹐據程豹文言﹐千張紙乃仙人掌艸﹐曬漧﹐其中心層層作羅紋捲心﹐折之如通艸狀﹐故名。此物用七張燒灰酒服﹐可治胃脘痛。楊桐崗云﹕蘇州有之﹐狀如通艸﹐約手掌大﹐曾用入丸中﹐可治浸淫惡瘡﹐今並存其說﹐以俟考。本艸綱目雜艸內有宜南艸﹐卽此﹐形狀亦同﹐云主邪﹐小兒女以緋絹袋盛佩臂上﹐辟惡止驚﹐而不知其可服食也。

卷六木部

木蝴蝶

出廣中﹐乃樹實也﹐片片輕如蘆中衣膜﹐色白似蝴蝶形﹐故名﹝四邊薄而明﹐中心微濃﹐不甚明透﹐似有子壁錢白膜狀﹞。

治肝气痛﹕用二﹑三十張。銅銚上焙燥研細﹐好酒調服。貼癰疽﹕項秋子云﹕木蝴蝶出廣治下部濕熱。

卷六木部

風葉

稗史﹕郴之桂陽縣產風葉﹐充茗飲﹐能愈頭風﹐故名。亦可浸酒﹐性微熱﹐前人志記不載。

性微熱﹐追風活血﹐可浸酒服。

卷六木部

拔爾撒摩

坤與圖說﹕木名﹐出白露國﹐此樹生脂膏極香烈﹐可入藥。

敷金刃傷﹐一晝夜肌肉復合如故﹐塗痘不瘢﹐塗屍千年不腐。

卷六木部

楓果

卽路路通

卽楓實。一名子﹐乃楓樹所結子也。外有刺球如栗殼﹐內有核多孔穴﹐俗名路路通。

以金箔貼之﹐村嫗簪於發﹐云可明目﹑宜老。出浙臨安縣署後安樂山者﹐名錢墳楓果﹐最佳。焚之香郁﹐可燻衣辟瘴疫。綱目楓脂香載﹕其木皮不及其實之用﹐今補之。宜於焚燒﹐未有入湯液之用。其果冬月卽孕楓蠶子於中﹐交春內生蠶﹐每果中有一个﹐立夏後乃化蛾飛去﹐入藥取無虫﹑陳久者用。槐西雜誌﹕楓香果出雲南者﹐焚之殺鬼去邪﹐辟瘴濕。

辟瘴卻瘟﹐明目除濕﹐舒經絡拘攣。周身痺痛﹐手腳及腰痛﹐焚之嗅其煙气﹐皆愈。燻衣被敏按﹕楓果去外刺﹐皮肉園如蜂窠﹐卽路路通。其性大能通十二經穴﹐故救生苦海治水腫脹用之﹐以其能搜逐伏水也。

治癬徳勝堂傳方﹕楓木上球十个﹝燒灰存性﹞﹐白砒五釐﹐共末﹐香油搽上卽愈。

髒毒古今良方﹕路路通一个﹐存性﹐研末酒煎服。

卷六木部

咬人狗

刺暈

臺灣府誌﹕咬人狗其木甚松﹐手掐之便長條迸起﹐可爲火具﹐木髙丈餘﹐葉長大似煙葉﹐有毛刺﹐刺人入毛孔甚癢﹐搔之發紅痛﹐一晝夜乃止。

治瘰﹝臺海使搓錄﹞。

附﹕刺暈李氏艸祕﹕其樹形似烏柿﹐有刺﹐刺人卽暈﹐故名。

治癰腫定痛﹕取樹腦葉入醬板鹽花﹐罨發背癰疽腫毒﹐痛甚者罨上卽止痛﹐不問已未潰﹐罨至愈。

卷六木部

桂子

桂丁桂耳桂根

學圃余蔬﹕有一種四季開花而結實者﹐此眞桂也﹐閩中最多﹐常以春中盛開。凡桂四季者有子﹐此眞桂也。江南桂八﹑九月盛開﹐無子﹐此木樨也。臨海志﹕唐垂拱四年三月﹐月桂子降臨海﹐芳香有桂气味﹐食之和暢。宋紹定間﹐舒某於天臺山得月桂子二升﹐大如樟子﹐無皮﹐色似白玉﹐紋如雀卵﹐中有仁﹐嚼之作芝麻气﹐以之雜菊入囊爲枕﹐有散佚石縫中者﹐旬日輒出樹﹐葉柔長﹐經冬猶在﹐種入盆中﹐久之亦失所在。

性溫﹑味辛﹑平肝暖胃﹐胃脘寒痛甚宜。藥性考﹕甘辛溫中﹐暖胃平肝益腎﹐散寒止噦。

卷六木部

桂丁

百艸鏡云﹕形如吳茱萸﹐出廣西交趾﹐乃肉桂子也。

治心痛﹐辟寒邪胃痛。百艸鏡﹕桂丁研細﹐酒下三錢。

卷六木部

桂耳

出開化山中﹐乃多年老樹蒸出蕈也﹐面紅色﹐土人采得﹐以治血疾。

治一切血癥及吐血。

按﹕綱目分桂爲五種﹕曰桂﹐卽今所謂交桂﹔曰牡桂﹐今廣桂﹔曰桂﹐俗呼木犀﹔曰天竺桂﹐浙中山桂也﹐有子如蓮﹔曰月桂﹐四季有花者﹐此桂子乃天竺桂子也。綱目失載主治﹐若月桂則固載其子矣。曰桂丁﹐乃廣桂子﹐綱目亦不言其主治。至於桂耳﹐則各桂皆有之﹐性亦略同﹐綱目皆不載﹐悉爲補之。和霽園夜談隨錄﹕呂司馬季弟琪﹐從司馬官嶺南署中﹐有小院頗幽靜﹐舊有古井在軒右﹐井畔有二老桂﹐大合抱﹐值夏夜月光甚皎﹐琪納涼軒下﹐聞井中有聲不絕﹐憑欄窺之﹐見井水白如銀﹐中有紅丸﹐大如彈子﹐約數十百點﹐光明如火﹐向上競相跳躍﹐漸躍漸髙﹐去欄僅尺餘﹐琪驚白司馬。次日﹐命夫縋下﹐探之無他異﹐得桂子數十粒﹐鮮赤如新﹐琪卽戲以井水服之﹐日七枚﹐七日而盡﹐蓋適取得四十九枚也﹐後琪壽至九十九歲﹐無疾而逝﹐平原董太史曲江與琪善﹐親見而志之。敏按﹕今月桂子如蓮﹐鮮者色靑﹐幹之淡黑色。呂琪所見﹐大如彈丸﹐鮮赤如新﹐當別是一種。考天地運度經云﹕太山北有桂樹七十株﹐天神靑要玉女三千守之﹐其實赤如桔﹐人食之一年可以上升﹐或者此種﹐惜琪公所服只四十九枚耳﹐故得壽。

卷六木部

桂根

陳年入土最深者﹐入藥用。

貼牙痛可斷根﹐卽取桂樹根上皮用。

學齋咕嗶﹕花中惟巖桂四出﹐予謂土之生物﹐其數皆五﹐故艸木花皆五﹐惟桂乃月中之木﹐居西方地﹐四乃西方金之成數﹐故花四出而金色﹐且開於秋云。

卷六木部

木

似檜﹐亦名水松。抱木生者性韌﹐皮同乘鮮﹐剝削造履。俗稱抱香履﹐潮州頗多。

能治濕香港腳﹐辟邪風。

卷六木部

樟皮

樟梨

此香樟樹皮也。綱目有樟材﹑樟腦﹑樟節﹑而皮與子皆不及焉。今山人率以皮子治病有效﹐因急補之。

樹皮﹝以年久老樟節爲佳。﹞治天行溫疫﹐濕毒流注﹐浴疥癬﹐洗香港腳。

心疼玉局方﹕香樟樹皮﹐取時去面上黑色者﹐用內第二層皮﹐搗碎煎湯服﹐卽止﹐永不再發。

刑杖傷神錦方﹕樟樹皮用老酒燉出味﹐調老公鷄冠血食﹐止痛散血立效。

霍亂上吐下瀉傳信方﹕樟樹皮一把﹐水煎溫服﹐立止。

腳上生瘡家寶方﹕此瘡个个如小筆管﹐大者用樟樹葉牙咬熟﹐略摻拔毒丹﹐外貼樟樹葉﹐連換卽愈。

敏按﹕樟木綱目言辛溫香竄﹐性能除濕﹐故山居人患病多宜之。象山縣誌﹕萬曆中邑大疫﹐有一道人﹐教人取千年老樟樹皮煎飲可愈﹐並言樹老久飲霜雪﹐其性轉淸涼﹐可消疫气﹐此卽藏器所云﹕樟木能治惡气﹑中惡﹑鬼疰之意。

卷六木部

樟梨

卽樟樹子也。出處州府遂昌縣福羅塢仙人壩周公園﹐大者爲貴﹐小者次之。予友黃慶春與一遂昌人相善﹐其人饋以樟梨﹐云可治心胃脘疼﹐服之立效﹐卽香樟子也﹐較他產者略大﹐蓋千年樟樹所結﹐故效如神。葉南郊自處州回﹐詢以樟梨﹐據云﹐此非子﹐乃千年樟樹所結於枝椏間者﹐如癅然﹐土人以形似梨﹐故名之﹐然則此乃樟癅也。然與予所見又不類﹐姑並存其說﹐以俟再考焉。

磨塗腫毒﹐治中酒心胃疼﹐皆效。

卷六木部

榕須

藥性考﹕榕葉似大麻﹐子如冬靑﹐枝榦拳曲﹐木本稜凹﹐不成材器﹐而結奇香﹐其脂與漆相似﹐可以貼金﹐膠物勝於楮脂。嶺南雜記﹕榕樹閩廣最多﹐他省則無﹐故紅梅驛以北無榕。大者蔭十餘畝﹐離奇古怪﹐備木之異﹐然體曲不中梁柱﹐理斜不中材用﹐質虛不中薪爨﹐莊子所謂以不材而壽者也。漳浦黃石齋先生有榕頌﹐其木年久者常結伽南香﹐焚之致鶴﹐植於水際﹐其子可以肥魚﹐細枝曝漧﹐束爲炬﹐風雨不滅﹐其脂乳可以貼金接物﹐與漆同﹐其須可入藥用。說文以爲古松字﹐六書故以古松字爲﹐而爲南方之榕。通雅云﹐榕當別出﹐狀木始於稽含﹐分字始於戴侗。柳宗元詩﹕「榕葉滿庭鶯亂啼」﹐後山叢談言﹕蔡州壺公觀有大木﹐四垂傍出﹐人莫能識﹐張閒人嘗至蔡爲餘言﹐乃榕木﹐此木無用﹐惟枝上垂根﹐曝之可作火繩以發炮﹐又可染黑。贊寧志所云﹕倒生木不死樹﹐橫枝生根﹐下地如柱﹐卽榕無疑。粵志﹕榕之怪在根﹐自上生下﹐語曰﹕榕木倒生根。粵志﹕榕葉甚茂盛﹐柯條節節如藤垂﹐其幹及三人圍抱﹐則枝上生根﹐連綿拂地﹐得土石之力﹐根又生枝﹐如此數四﹐枝榦互相連屬﹐無上下皆成連理。其樹可以倒插﹐以枝爲根﹐復以根爲枝﹐故一名倒生樹。幹多中空不堅﹐無所用。離之木也﹐其象如離之大腹﹐其中空處常產香木﹐炎精所結﹐往往有伽南焉﹐粵人以其香可來鶴。子可肥魚﹐多植於水際。其樹脂可以貼金接物﹐與漆相似。性畏寒﹐逾梅嶺則不生﹐故紅梅嶺有數榕﹐爲炎塞之界。有紅﹑白﹑大葉﹑小葉數種。

按泉州府誌﹕榕有二種﹐一種矮而盤桓﹐其須著地﹐復生爲樹﹔一種名赤榕﹐上聳廣大﹐二種蔭最寬廣﹐入藥用有須者。

固齒羲復方﹐止牙痛取榕根須摘斷﹐入竹管內﹐將監塞滿﹐以泥封固﹐火存性爲末﹐擦牙

卷六木部

七樹

治腹中蛔痛﹕救生苦海用七樹柴內﹐取之燒灰﹐研細酒下﹐或滚水下三錢﹐且能除根。

破傷風百艸鏡﹕七樹刮去外面粗皮﹐取內白皮﹐搗爛酒煎服﹐渣和白面﹐搗敷患處自愈。

卷六木部

柏癭

百艸鏡﹕老樹生此﹐其狀如癅﹐柏性西指﹐乃稟西方兌金之气﹐故能平胃土而治胃痛﹐亦取其气相攝服耳。

治胃痛。

卷六木部

柏子殼

綱目有柏實無子殼﹐近時奇功散用之。

解砒霜如神集驗良方奇功散﹕用柏子殼三錢﹐炒紅土三錢﹐同研爲末﹐用雞子淸調服﹐服後過兩服。

卷六木部

松球

松皮膏

此卽山松所結卵球﹐初靑﹐久則裂作鱗甲形﹐片片四開而墜﹐兒童拾之﹐盈筐攜入市﹐貨與茶鑪代炭﹐能益茶味﹐入藥取靑嫩者。綱目松下列松實﹐云見果部﹐不知果部乃海松子﹐出關東﹐與山松異﹐山松球內﹐老亦有子﹐細如粟米﹐不中食品。

白點風家寶方先以蔥﹑花椒﹑甘艸三味煎湯洗﹐再以靑嫩松球﹐蘸雞子白﹑硫黃同磨如粉

卷六木部

松皮膏

色如琥珀﹐出西域伊芳犁等處。西域聞見錄﹕迪化乾隆四十年攺爲迪化州﹐其土人取松皮性溫﹑治血﹑一切虛怯勞瘵﹐婦女血枯血閉諸癥﹐服之有效。

陳海曙家有此膏﹐自西域帶來﹐黑如漆﹐上蓋松皮一塊﹐云其松皮濃者二﹑三尺﹐卽此皮所熬。曾以治勞嗽﹐十日病減﹐又十日而病痊﹐又十日而生肌﹐漸復如舊﹐每服三錢﹐空心白水調下﹐服一月﹐無不愈者。

槐西雜誌﹕田耕野官涼州鎭時﹐攜回萬年松一片﹐性溫而活血﹐煎之色如琥珀﹐婦女血枯血閉諸癥﹐服之多驗﹐親串家遞相乞取﹐久而遂盡。後予至西域﹐乃見其樹﹐直古松之皮﹐非別一種也。土人煮以代茶﹐亦微有香气。其最大者﹐根在千仞深澗底﹐枝榦直出山脊﹐尙髙二﹑三十丈﹐皮濃者二尺有餘﹐奴子吳玉保嘗取其一片爲牀﹐意直盤古時物﹐萬年之名﹐殆不虛矣。

卷六木部

羅汗松實

物理小識﹕羅汗松闊瓣濃葉﹐樹老結實﹐長四五分﹐底平上銳﹐色紫黑﹐幹之可入藥﹐本艸綱目所未載也。

永寧僧云﹕羅汗松葉長者名長靑﹐能結實﹐葉短者名短靑﹐不結實﹐其結實儼如佛﹐大者如雞子﹐小者如豆﹐味甘可食。

味甘補腎﹐其香益肺﹔治心胃痛﹐大補元气。

汪連仕采藥書﹐羅汗松一名金錢松﹐又名徑松﹐其皮治一切血﹐殺虫瘴癬﹐合蘆薈﹑香油調

卷六木部

金松

物理小識﹕出臺州﹐垂條結子如碧珠﹐三年子乃一熟﹐每歲生者相續﹐璀燦其間。

子治腸風。

卷六木部

山西地瀝靑

松油

其色黑若紫者﹐系此油腳也。其气若松香﹐竹箸挑之懸絲不斷者眞。

殺壁虱凡人家牀﹑凡板壁患此者﹐以油滴縫內﹐其虱盡死。又搽禿瘡。

治癬集驗良方﹕眞地瀝靑四兩﹐黃蠟一兩﹐雄豬膽一个﹐斑蝥三錢﹐川椒去目並閉口者三錢。先將斑蝥﹑川椒二味研末聽用﹔次將生地瀝靑入砂鍋內熬極熟﹐似有生煙之狀﹐然後將蠟入油內熔化﹔再將豬膽汁傾入﹐卽離火﹐將斑蝥﹑川椒二味末子拌入﹐用竹節急急攪勻﹐將藥放在滚水盆上﹐浸三日﹐去火毒﹐然後入瓷罐內﹐封固聽用。治諸般癬﹐多年近日癰毒。

生地瀝靑一瓶﹐塗患處﹐後用年老枯桑柴火燻烤﹐內有毒虫卽死﹐待好卽止﹐如一次尙不瘳﹐再燻卽愈。又癬方經驗廣集﹕眞地瀝靑調輕粉塗上﹐起泡﹐泡消卽愈。治狗癬疹。同壽錄用地瀝靑不拘多少﹐鐵杓內熬﹐次下鵓鴿糞﹑雞糞同和﹐加香油少許擦之。

治頭面耳上黃水瘡﹕活人書﹕眞地瀝靑﹑眞香油各二兩﹐同熬成膏﹐搽上如神。

赤遊丹醫林集祕﹕蜒蝣十條﹐土蛛窠五﹑六个﹑出艸屋老壁內﹐地瀝靑﹐舊漆器上刮下漆少許﹐共搗﹐以地瀝靑調搽患處﹐立愈。

卷六木部

松油

其取油法﹕以有油老松柴截二﹑三寸長﹐劈如燈心粗﹐用麻綫紮把﹐如茶杯口大﹐再用水盆一个﹐內盛水半盆﹐以碗一隻坐於水盆內﹐用席一塊蓋於碗上﹐中挖一孔如錢大﹐再以紮好松把﹐直豎放於席孔中間﹐以火點著﹐少時﹐再以鑪灰周遭上下蓋緊﹐勿令走煙﹐如走煙﹐其油則無﹐候溫養一﹑二時﹐其油盡滴碗內﹐去灰席﹐取出聽用﹐一名瀝油。

治疥瘡久遠不愈﹐百藥不效﹐以此油新浴後擦之﹐或加白礬末少許和擦﹐更妙。

卷六木部

茶油

卽樹子油枯餅

乃樹子油也。豫省閩粵皆食茶油﹐而不知爲樹子油﹐俗呼茶油﹐實非茶子之油也。

煎熬不熟﹐食之令人瀉。

味甘性涼﹐气腥色綠﹐潤腸淸胃﹐殺虫解毒﹐不宜生食﹐燃燈益目﹐抹發解。

卷六木部

枯餅

藥性考云﹕餅能浣衣﹐除垢最潔﹐燒灰敷瘡﹐亦可下積﹐洗風瘙癢﹐可用皮葉。

卷六木部

杉木油

經驗廣集﹐有取杉木油法﹕用紙糊碗麵﹐以杉木屑堆碗上﹐取炭火放屑頂燒著﹐少時火將近紙﹐卽用鐵箸抹去﹐燒數次﹐開碗看﹐卽有油汁在碗內。

治一切頑癬﹐先用穿山甲刮破﹐用羊毛軟筆蘸油塗上﹐甚加疼痛﹐停半日再塗﹐癬自結痂而愈。如已破者﹐不必刮﹐癬藥極多﹐都不及此眞神方也。

卷六木部

淸明插檐柳

淸明日插在屋檐下枯柳枝朝南者﹐入藥。物類相感志﹕淸明楊柳﹐能止醬醋之潮溢。

甜瘡濟世良方以淸明插過柳枝﹝燒存性﹞一錢﹐銀朱七分﹐共研﹐再入飛礬一分﹐敷之。

小兒胎火不尿濟急方﹕凡初生小兒小便不通﹐乃是胎中熱毒未化﹐不可用寒涼金石之劑﹐只須取淸明插檐柳枝朝南者一握﹐煎湯服之﹐卽尿。大人小便閉﹐服之亦效。治尿梗﹐周子象方﹕用淸明插屋檐下枯柳一大把﹐折碎煎湯﹐傾坐桶內﹐被圍住燻﹐片時卽通﹐再內服。

白濁﹕盧復芷園臆艸﹕淸明所插柳條煎之﹐治白濁﹐蓋勢爲肝苗﹐柳爲卯木﹐同類也﹔混濁之色﹐淸明之气﹐相待也﹐用藥恰好有如此。

下痢後成腌魚水﹐此險癥也。慈惠小編﹕用淸明人家插檐柳﹐取葉來煎湯﹐下如止可救。

起病不多日﹐下腌魚水﹐年少者﹐方可治﹐老者難治。少者勞傷之癥﹐肉而化成血水﹐平和調理﹐可以挽回十分之二三﹔老者血气久成衰弱﹐故成此癥﹐神仙難治。

卷六木部

柳椹

柳屑柳蕈

此乃柳花未放時﹐其枝垂下如椹形﹐所謂柳蕊也。淡黃色﹐若俟花出則無用矣。綱目有柳華明目驅風﹐壯筋骨﹐堅牙齒﹐岣嶁神書有柳椹牢牙法﹕以柳椹揩牙﹐去其宣露﹐諸風不生。

明目駐顏﹐黑髮聰耳﹐壯筋力﹐益壽輕身。急救方﹕柳椹陰榦爲末﹐日用擦牙﹐去風明目﹐烏發固齒﹐久用不徹﹐可咀金石。

卷六木部

柳屑

卽空心柳樹中屑也。

治濕气腿腫﹕慈幼筏﹕淮陰卑濕﹐民多粗腿﹐偶得一法﹐治之甚效﹐用空心柳樹中屑﹐取出篩細﹐入鍋內炒熱﹐以臭泔水灑濕﹐又炒﹐加面少許拌勻﹐趁熱取起﹐敷腿上﹐候水出再炒﹐敷數次自愈。

卷六木部

柳蕈

陳氏筆記云﹐柳樹上蕈也﹐煎服治心痛。

卷六木部

檉柳

俗名西河柳﹐性最透發。綱目檉柳下云﹐其枝葉消痞﹐解酒毒﹐利小便﹐不及治疹之用。

宏治紹興府誌﹕檉俗呼西河柳﹐其葉甚細﹐似桐而香﹐天將雨水﹐則生花﹐試之多驗。

本艸匯﹕檉柳甘得土气﹐鹹得水气﹐故能解血分之毒﹐消痞利便﹐是其本功。近世往往以治痧疹熱毒不出﹐用爲發散﹐不知本自何氏。本艸乘雅之檉柳﹐繆仲淳本艸經疏廣之以治痧疹﹐此不獨取其能通﹐又取其象形。疹亦三顯三隱﹐三而三之﹐合爲九﹐烹以應九藏也。

芷園臆艸﹐檉一歲三開花﹐一日三眠起﹐自成一家﹐不與四時之生長收藏相流行﹐超五行而純二气﹐無殺機而惟生機者也﹐且雨以陰陽气和而作﹐先知之應﹐從可知矣﹐第气魄鮮小﹐未可以大道載﹐靈樞陰陽二十五人之外﹐有陰陽五人﹐此當屬陰陽和平之人﹐又當啟陰陽自和之汗也。

逢原云﹐檉柳獨入陽明﹐故其功吉發麻疹﹐兼解酒毒﹐去風﹐煎湯洗浴﹐風癥身癢效。

性平疏散﹐驅風解表﹐治斑疹麻不出﹐經驗方﹕或因風而閉者﹐俱用西河柳葉﹐同櫻桃核煎湯洗之﹐卽透出。救生苦海﹕艸痧藥方用之﹐又肝天淸蓮散用之。急救方﹕治小兒痧疹不出﹐喘嗽煩悶﹐躁亂﹐用西河柳葉風榦爲末﹐水調四錢﹐頓服﹐立定。疹後痢﹐從新用西河柳葉爲末﹐砂糖調服﹔疹發不透﹐喘嗽悶亂﹐西河柳煎湯去渣﹐半溫﹐用芫荽蘸水擦之﹐但勿洗頭面﹐並忌夜間洗之﹐蓋痧疹晝發而夜斂也。

乳母及兒﹐仍以西河柳煎服。

酒積成病良方集要﹕西河柳曬榦爲末﹐每服一錢﹐溫酒送下。

卷六木部

桑癭

鐵扇子桑桑葉滋桑油

百艸鏡﹕桑老則樹生癭﹐其壯如癅﹐用刀斫下﹐陰漧入藥。

去風痺諸濕﹐浸酒用﹐治胃痛。﹝百艸鏡﹞

卷六木部

鐵扇子

百艸鏡﹕桑葉采過二桑者勿用﹐只采過頭葉﹐其二葉力全﹐至大雪後﹐猶靑於枝上﹐或黃枯於枝上﹐皆可用。須經大雪壓過﹐次日雪晴采下﹐綫穿懸戶陰漧﹐其色多靑黑色﹐風吹作鐵气聲﹐故名鐵扇子。冬至後采者良。

治腸風目疾﹐咳嗽盜汗。﹝百艸鏡﹞洗一切天行時眼﹐風熱腫痛﹐目澀眩赤﹐取鐵扇子二張﹐用無油茶碗一隻﹐要有蓋者﹐置鐵扇子於中﹐以滚水沖半盞蓋好﹐候湯溫﹐其色黃綠如濃茶樣﹐爲出味﹐然後洗眼拭漧﹐隔一﹑二時再以藥汁碗隔水頓熱﹐再洗﹐每日洗三﹑五次卽愈。此水一盞可洗三﹑四十人。﹝養素園驗方﹞中年眼目昏花眼科要覽復明散﹕用經霜雪桑葉﹐葉須臘月在樹不落者﹐同甘菊﹑側柏葉﹑荊芥穗﹑桑白皮﹐如有眵淚加艾葉﹑蒼術﹐發癢加赤芍﹑川椒﹑爲粗末﹐等分和勻﹐煎湯燻洗﹐惟紅腫者不可洗。

風眼下淚不藥良方﹕臘月不落桑葉﹐煎湯﹐日日溫洗之﹐或加入芒硝少許。

卷六木部

桑

乃多年老桑﹐數被剪伐嫩條﹐其枝頭長成如拳者是也。

治膈癥梁侯瀛集驗方﹕用老桑燒紅存性﹐爲末﹐好酒送下卽愈。

卷六木部

桑葉滋

鮮桑葉摘開﹐其葉筋有白汁﹐名桑葉滋﹐又名桑脂。綱目桑葉載其用最廣﹐獨未及此。

性微寒﹐味苦﹐有天絲入眼﹐以此點之。

山海艸函﹕桑葉滋點眼﹐治蜈蚣咬。

治乳癰集聽﹕用桑葉不拘頭﹑二葉﹐摘取半段﹐取後半段脂三分﹐黃柏八錢﹐水煎幹﹐只用三分﹐飯鍋蒸一次﹐夜露一宿﹐塗患處﹐𨿽爛見骨者﹐亦能收口平復。

小石癤﹐今人呼爲紮馬疔。錢峻經驗單方云﹕小石癤采二蠶桑葉﹐滴下滋﹐水點上﹐愈。

消癭癅﹕秋泉祕方用蝌蚪一錢﹐蛇蛻泥球包爲末三分﹐鬼饅頭滋幹一錢﹐桑滋幹一錢﹐乳香﹑沒藥各三分﹐麝香一分﹐共爲細末﹐飯和搗爲錠。臨用時﹐再取鬼饅頭滋化開﹐以雞翎搽患處﹐過宿卽消。

卷六木部

桑油

萬氏家抄﹐有取桑油法﹕鮮桑木捶碎﹐裝入瓶內﹐用一瓶蓋口倒埋土中﹐糠火煨之﹐油自滴下﹐貯罐聽用。

治小兒身面爛瘡﹕輕粉﹑雄黃各五錢﹐豬膽一个﹐滑石一兩﹐硫黃五錢﹐穿山甲十五片﹐炙

卷六木部

伽香

今俗作奇楠乘雅作奇南棧﹑香棧﹑木速香名﹐而廣人亦呼奇南爲棧﹐名同而香異也。粵海香語﹐伽雜出海上諸山﹐凡香木之枝柯竅露者﹐木立死而本存者﹐气性皆溫﹐故爲大蟻所穴﹐大蟻所食石蜜遺漬其中﹐歲久漸浸﹐木受石蜜气多﹐凝而堅潤﹐則成伽。其香木未死﹐蜜气未老者﹐謂之生結﹐上也﹔木死本存﹐蜜气膏於枯根﹐潤若餳片者﹐謂之糖結﹐次也﹔歲月旣淺﹐木蜜之气未融﹐木性多而香味少﹐謂之虎斑金絲結﹐又次也﹔其色如鴨頭綠者﹐名綠結﹐掐之痕生﹐釋之痕合﹐按之可圓﹐放之仍方﹐鋸則細屑成團﹐又名油結﹐上之上也。伽本與沈香同類﹐而分陰陽﹕或謂沈牝也﹐味苦而性利﹐其香含藏﹐燒乃芳烈﹐陰體陽用也﹔伽牡也﹐味辛而气甜﹐甘香勃發﹐而性能閉二便﹐陽體陰用也。然以洋伽爲上﹐產占城者﹐剖之香甚輕微﹐然久而不減﹔產瓊者名土伽﹐狀如油速﹐剖之香特酷烈﹐然手汗沾濡﹐數月卽減﹐必須濯以淸泉﹐膏以蘇合油﹐或以甘蔗心藏之﹐以白萼葉苴之﹐瘞土數月﹐日中稍曝之﹐而後香魂乃復也。占城者靜而常存﹐瓊者動而易散﹐靜者香以神行﹐動者香以气使也。藏者以錫爲匣﹐中爲一而多竅﹐蜜其下﹐伽其上﹐使燻炙以爲滋潤﹐又以伽末養之﹐他香末則不香﹐以其本香返其魂﹐𨿽微塵許﹐而其元可復﹐其精多而气濃故也。尋常時勿使見水﹐勿使見燥﹐風黴濕土則藏之﹐否則香气耗散。本艸乘雅云﹕奇南與沈同類﹐因樹分牝牡﹐則陰陽形質臭味情性各各差別﹐其成沈之本爲牝爲陰﹐故味苦濃﹐性通利﹐臭含藏﹐燃之臭轉勝﹐陰體而陽用﹐藏精而起亟也﹔成南之本爲牡爲陽﹐故味辛辣﹐臭顯發﹐性禁止﹐能閉二便﹐陽體而陰用﹐衛外而爲固也﹐至若等分黃棧品成四結狀肖四十有二則一矣﹝沈香有四十二品﹞。第牝多而牡少﹐獨奇南世稱至貴﹐卽黃棧二等﹐亦得因之以論髙下﹐沈本黃熟﹐固坎端棕透﹐淺而材白﹐臭亦易散﹐奇本黃熟﹐不惟棕透﹐而黃質邃理﹐猶加熟色﹐遠勝生香﹐炙經旬﹐尙襲襲難過也。棧卽奇南﹐渡重者曰金絲﹐其熟結﹑生結﹑虫漏﹑脫落四品﹐𨿽統稱奇南結﹐而四品之中﹐又有分別﹐油結﹑糖結﹑蜜結﹑綠結﹑金絲結﹐爲生爲熟﹐爲漏爲落﹐井然成秩耳。大都沈香所重在質﹐故通體作香﹐入水便沈。奇南𨿽結同四品﹐不惟味極辛辣﹐著舌便木﹐顧四結之中﹐每必抱木﹐曰油曰糖曰蜜曰綠曰金絲﹐色相生成﹐迹迥別也。

奇南一品﹐本艸失載﹐後人僅施房術﹐及佩圍系握之供﹐取气臭尙爾希奇﹐用其形味﹐想更特異﹐沈以力行行止爲用﹐奇以力行止行爲體﹐體中設用﹐用中具體﹐牝牡陰陽互呈﹐先後可默會矣。宦遊筆記﹕伽一作琪﹐出粵東海上諸山﹐卽沈香木之佳者。黃蠟沈也﹐香木枝柯竅露﹐大蟻穴其竅﹐蟻食石蜜﹐歸而遺香其中﹐歲久漸漬﹐木受蜜气﹐結而堅潤﹐則香成矣。香成則木漸壞﹐其旁艸樹咸枯﹐有生結者﹐紅而堅﹔糖結者﹐黑而軟﹐瓊艸亦有土伽﹐白質黑點。今南海人取沈速伽於深山中﹐見有蟻封髙二三尺﹐隨挖之﹐則其下必有異香。南中香品不下數百種﹐然諸香賦性多燥烈﹐燻燒日久﹐能令人發白血枯﹐惟伽香气溫細﹐性甚益人﹐而範石湖桂海香志獨不載及﹐詎不使寶鴨金猊之間﹐少一韻事乎﹗但佳者近亦難得。陳讓海外逸說﹕伽與沈香並生﹐沈香質堅﹐雕剔之如刀刮竹﹔伽質軟﹐指刻之如錐畫沙﹐味辣有脂﹐嚼之粘牙﹐其气上升﹐故老人佩之﹐少便溺焉。上者曰鶯歌綠﹐色如鶯毛﹐最爲難得﹔次曰蘭花結﹐色微綠而黑﹔又次曰金絲結﹐色微黃﹔再次曰糖結﹐黃色者是也﹔下日鐵結﹐色黑而微堅﹐皆各有膏膩﹐匠人以雞刺木﹑雞骨香及速香﹑雲頭香之類﹐澤以伽之液屑僞充之。物理小識云﹕奇南與沈同類﹐自分陰陽﹕沈牝也﹐味苦性利﹐其香含藏﹐燒更芳烈﹐陰體陽用也﹔奇南牡也﹐味辣沾舌麻木﹐其香忽發﹐而性能閉二便﹐陽體陰用也。其品有綠結﹑油糖﹑蜜結﹑金絲虎斑等﹐鋸之其屑成團﹐舶來者佳。東西洋考﹕交趾產奇南﹐以手爪刺之能入爪﹐旣出﹐香痕復合。又有奇楠香油﹐眞者難得。今人以奇楠香碎片漬油中﹐蠟熬之而成﹐微有香气﹐此僞品也。

黎曾仁恕堂筆記﹕髙棉﹐日本支國也。夜中不睹奎宿﹐國人多騎象﹐產奇楠﹐其取奇楠之法﹕國人先期割牲﹐密禱卜有無﹐走密林中﹐聽樹頭有如小兒語者﹐便急數斧而返﹐遲則有鬼搏人﹐隔年始一往﹐取先上王及三﹝讀如馬彼國專政之將軍也﹞重加洗剔﹐視上者畱之金立夫言﹕盛侯爲粵海監督時﹐須上號伽入貢﹐命十三洋行於外洋各處購求﹐歲餘竟無佳者﹐據云﹐惟舊器物中﹐還有所謂油結﹐色綠﹐掐之痕生﹐釋之漸合者﹐今海外諸山﹐皆難得矣﹐卽占城所產﹐香气輕微﹐久而不減﹐冬寒香藏﹐春暖香發﹐靜而常存者﹐是蜜結﹐嗅之香甜﹐其味辛辣﹐入手柔嫩而體輕﹐爲上上品﹐今時亦罕有。其熟結﹑生結﹑虫漏﹑脫落四結之中﹐每必抱木﹐曰油﹑曰糖﹑曰蜜﹑曰綠﹐曰金絲﹐其生結者﹐紅而堅﹐糖結者黑而軟﹐或黃或黑﹐或黃黑相兼﹐或黑質白點﹐花色相生﹐成迹別也。現下粵中所產者﹐莞縣產之女兒香柑﹐似色淡黃﹐木嫩而無滋膩﹐質粗松者﹐气味薄﹐久藏不香﹐非香液屑養不可﹐不足寶貴﹐其入藥功力亦薄﹐識者辧之﹐味辛性斂﹐佩之縮二便﹐固脾保腎﹐入湯劑能閉精固气﹐故房術多用之﹐不知气脫必陷之癥﹐可以畱魂駐魄也。瀕湖綱目香木類三十五種﹐質汗返魂﹐尙搜奇必備﹐而獨遣此何歟﹖藥性考﹕伽味辛﹐下气辟惡﹐風痰閉塞﹐精鬼蠱著﹐通竅醒神﹐邪風追卻﹐十香返魂丹中﹐配藥以香﹐中帶辛辣﹐紅堅者佳﹐其次黑軟﹐至虎斑金絲﹐皆雜木性下品也。

藏奇南香﹐以錫匣貯蜜蘇合﹐鑿竅爲隔則潤。若枯者用白萼葉苴之﹐瘞土數月卽復﹐日中少忍溺法物理小識﹕伽糖結末作膏﹐貼會陰穴﹐則溺不出。

卷六木部

特迦香

五雜俎﹕出弱水西﹐形如雀卵﹐色頗淡白﹐焚之辟邪去穢﹐鬼魅避之。情物志載漢武帝焚西使香﹐宮中病者盡起。徐審得鷹嘴香﹐焚之﹐一家獨不疫疾﹐卽此類歟。

辟邪去疫﹐安魂魄﹐定驚悸。

卷六木部

气結

出交趾﹑眞臘﹑占城﹑瓊海等處。單斗南云﹕此乃伽香樹中空腹內所結﹐借伽芬烈之气﹐得日月雨露之精凝結而成﹐故名气結。形亦同香塊﹐而酥潤松膩﹐不甚堅大﹐約伽得其質﹐此得其魂﹐亦如天生黃出湯泉﹐爲硫气燻結而成者﹐然頗難得﹐世不多見。

治噎隔用一﹑二釐﹐酒磨服下﹐咽卽開。

卷六木部

飛沈香

查浦輯聞﹕海南人采香﹐夜宿香林下﹐望某樹有光﹐卽以斧斫之﹐記其處﹐曉乃伐取﹐必得美香。又見光從某樹飛交某樹﹐乃雌雄相感﹐亦斧痕記取之﹐得飛沈香﹐功用更大。

此香能和陰陽二气﹐可升可降。外達皮毛﹐內入骨髓﹐益血明目﹐活絡舒筋。

方輿志﹕生黎居五指山﹐山在瓊州山中﹐所產有沈香﹐靑桂香﹑雞骨香﹑馬蹄棧香﹐同是一本﹐其本頗類椿及櫸柳﹐葉似桔﹐花白﹐子若檳榔﹐大如桑椹﹐交州人謂之蜜香。欲取者先斷其積年老根﹐經歲皮幹朽爛﹐而木心與枝節不壞者﹐卽香也。堅黑沈水者爲沈香﹐細枝堅實不爛者爲靑桂﹐半沈半浮者爲雞骨﹐形如馬蹄者爲馬蹄﹐粗者爲棧香。

卷六木部

地蠟香

黃夢珠輪絕句云﹕石火平分地蠟香。注云﹕地蠟香出哈密﹐可辟蚤虱。

辟蚤虱。

卷六木部

金雞勒

查愼行人海記﹕西洋有一種樹皮﹐名金雞勒﹐以治瘧﹐一服卽愈。嘉慶五年﹐予宗人晉齋自粵東歸﹐帶得此物﹐出以相示﹐細枝中空﹐儼如去骨遠志﹐味微辛﹐云能走達營衛﹐大約性熱﹐專捷行气血也。

治瘧﹕澳番相傳﹐不論何瘧﹐用金雞勒一錢﹐肉桂五分﹐同煎服﹐壯實人金雞勒可用二錢﹐一服卽愈。

解酒煎湯下咽卽醒﹐亦澳番傳。

卷六木部

臭梧桐

臭牡丹

生人家墻砌下﹐甚多﹐一名芙蓉根﹐葉深綠色﹐大暑後開花﹐紅而淡﹐似芙蓉﹐外苞內蕊﹐花白五出﹐瓣尖蒂紅﹐霜降後苞紅﹐中有實﹐作紫翠色。百艸鏡云﹕一名臭芙蓉﹐其葉圓尖不甚大﹐搓之气臭﹐葉上有紅筋﹐夏開花﹐外有紅苞成簇﹐色白五瓣﹐結實靑圓如豆﹐十一月熟﹐藍色﹐花﹑葉﹑皮俱入藥。周廷園云﹕臭梧桐一年三月﹑十月兩次作花﹐若葉無紅筋﹐搓之不臭者﹐非。學圃余疏﹕臭梧桐者﹐吳地野產﹐花色淡﹐無植之者﹐淮揚間成大樹﹐花微紅者﹐縉神家植之中庭﹐或云﹐後庭花也。獨閩中此花鮮紅異常﹐能開百日﹐名百日紅﹐花作長須﹐亦與吳地不同﹐園林中植之﹐灼灼出矮墻上﹐至生深澗中﹐與淸泉白石相映﹐永嘉人謂之丁香花。

汪連仕采藥書﹕秋葉俗呼八角梧桐﹐味臭﹐又名臭梧桐。取根皮搗汁如膠﹐爲土阿魏﹐能寬筋活血﹐化痞消癥。

羣芳譜﹕臭梧桐生南海及雷州﹐近海州郡亦有之﹐葉大如手﹐作三花尖﹐長靑不凋﹐皮若梓﹐白而堅韌﹐可作繩﹐入水不爛﹐花細白﹐如丁香而臭﹐味不甚美﹐遠觀可也﹐人家園內多植之﹐皮堪入藥﹐采取無時。

敏按﹕臭桐與梧桐有家﹑野之別﹕家生者成樹而髙碩﹐野生者本小不成樹﹐不過三﹑四尺﹐花色粉紅﹐亦無大紅純白者﹐二種俱可入藥﹐功用亦相近。

治獨腳楊梅瘡﹐洗鵝掌風﹐一切瘡疥﹐煎湯洗汗斑﹐濕火腿腫﹐久不愈者﹐同子浸酒服。並能治一切風濕﹐止痔腫﹐煎酒服。貼瘡﹐搗爛作餅﹐加桐油貼﹐神效。

半支風百艸鏡取葉連根掛於風頭廊下﹐吹榦﹐將葉燒灰入瓶內﹐每早服三錢﹐酒吞。又邢虎臣驗方﹕用臭梧桐葉並梗﹐曬燥磨末﹐共二斤﹐用白蜜一斤爲丸﹐早滚水下﹐晚酒下﹐每服三錢﹐驗過神效。

治半邊頭痛用川椒五錢﹐臭梧桐葉二兩﹐先將桐葉炒黃﹐次入椒再炒﹐以火酒灑在鍋內﹐拌和取起﹐捲在綢內﹐紮在痛處﹐喫熱酒一碗﹐取被蓋頸而睡﹐出汗卽愈。

一切內外痔﹕急救方用臭梧桐葉七片﹐瓦松七枝﹐皮硝三錢﹐煎湯燻洗﹐神效。

花治風气頭風集聽﹕凡頭風﹐用臭梧桐花陰漧﹐燒灰存性爲末﹐每服二錢﹐臨臥酒下﹐三止痢必效方用隔年臭梧桐花煎湯服﹐卽愈。

葉消臌脹疝救生苦海﹕臭梧桐葉一百片﹐煎湯服三﹑四次。

拄心疝華玉先試效之方﹕臭梧桐葉﹐每歲用一片﹐共歲若干﹐葉若干﹐淸水洗葉﹐用無灰白外痔黃氏醫抄用臭梧桐葉煎湯洗﹐數次愈。

梧桐酒經驗廣集﹕治內外一切乳毒﹐用臭梧桐﹐春夏取頭三个﹐秋冬取根搗爛﹐絞汁﹐對陳酒熱服取汗爲度﹐神效。

桐丸濟世養生集﹕此丸治男婦感受風濕﹐或嗜飲冒風﹐內濕外邪﹐傳於四肢﹐脈絡壅塞不舒﹐以致兩足軟酸疼痛﹐不能步履﹐或兩手牽絆﹐不能仰舉﹐凡辛勞之人﹐常患此癥﹐狀似風癱﹐服此丸立能全愈。

用地梧桐﹐俗謂臭梧桐﹐不論花﹑葉﹑梗﹑子﹐曬漧切碎爲末一斤﹐艸炒磨末八兩﹐二味和勻﹐蜜丸如梧子大﹐早晚以白滚湯送下四錢﹐忌食豬肝﹑羊血﹑番茄等物。或單用臭梧桐二兩﹐煎湯飲﹐以酒送之﹐連服十劑﹐其痛卽瘥。或煎湯洗手足亦可。

莖中虫治風毒流注。

卷六木部

臭牡丹

葉形與臭梧桐相同﹐但薄而糙﹐气亦臭﹐五月開花成朵﹐一蒂百花﹐色粉紅。

洗痔瘡治疔赤水元珠﹕蒼耳﹑臭牡丹各一大握﹐搗爛﹐新汲水調服﹐瀉下黑水卽愈。

一切癰疽淳安陳老醫云﹕用臭牡丹枝葉搗爛﹐罨之立消。

脫肛祕方集驗﹕先將臭梧桐葉煎湯洗﹐後將浮萍艸末摻上﹐不脫矣。﹝應昌按﹕梧桐二字疑牡丹之訛﹐否則此方宜列入臭梧桐諸方之內﹐惜不得原書正之。﹞

卷六木部

木八角

艸八角

木髙二﹑三尺﹐葉如木芙蓉﹐八角有芒﹐其葉近蒂處有紅色者佳﹐秋開白花細簇﹐取近根皮用。唐王周金盤艸詩注﹕金盤艸生寧江﹑巫山﹑南陵林木中﹐其根一年生一節﹐人采而服﹐可解毒也。其詩云﹕今春從南陵﹐得艸名金盤﹐金盤有仁性。生在林木端﹐根節歲一節﹐食之甘而酸﹐風俗競采掇﹐俾人防急難﹐巴中蛇虺毒﹐解之如走丸﹐巨葉展六出﹐軟幹分長竿﹐搖搖綠玉活﹐香荷寒﹐世云酷暑月﹐郁有神物看﹔天之產於此﹐意欲生民安﹐云云。味詩意﹐則似今之艸八角﹐其性又能解蛇毒也。

苦辛溫﹑有毒﹐治麻痺風毒﹐打撲瘀血停積﹐其气猛悍﹐能開通壅塞﹐痛麻立止﹐虛人愼用。

卷六木部

艸八角

藥鑑﹕出於潛昌化深山中﹐葉角仰上﹐色黃﹐獨莖一葉﹐五六月開花﹐雙朵成對﹐粉紅色﹐下垂﹐根圓而不長﹐俗名孩兒撐傘。百艸鏡云﹕艸八角髙尺許﹐根生疙瘩﹐獨莖一葉﹐入秋開花﹐只有兩朵相對﹐粉紅色﹐又名紅孩兒。結子紅色成對﹐如孩兒也。其根可以消毒﹐入藥﹐得艸本者良。根治癰毒﹐余功同木八角。葛祖方﹕性溫﹐治骨內之風。

按﹕八角金盤有艸木二種﹐木本者﹐其葉尖﹐角仰起如盤之狀﹐葉背色黃﹐故曰金盤﹔艸本者﹐葉尖角不仰﹐葉背不黃﹐微有分別。此藥性熱力猛﹐有毒﹐咀之味麻﹐𨿽壯實人亦宜少用。服藥後忌魚鮏豬羊牛馬等肉﹐犯之令人癲狂﹐惟白菜菔﹝應昌按﹕菜字疑萊字之訛﹐否則菜字下當補一萊字可解﹞。入藥用近根皮﹐酒煎服取汗卽愈。力弱者發戰作吐﹐病亦愈。

戚孔昭云﹐木八角之須﹐乃麻黃﹐未知確否。

卷六木部

鳥不宿

俗名老虎艸﹐又名昏樹晚娘棒﹐梗赤﹑長三﹑四尺﹐本有刺﹐開黃花成穗。其根下虫﹐治風毒流注神效。綱目有木﹐名鵲不踏﹐與此別。

性熱追風定痛﹐有透骨之妙。治風毒流注風痺﹐跌打勞怯﹐合保生丸﹐治虛勞如神﹐下胎催生。

汪連仕采藥書﹕鳥不宿又名鳥不踏﹐又名刺根﹐白皮﹐性溫﹐行血追風﹔治紫雲風大麻風﹐筋骨疼痛。

濟世良方﹕婦人將產時﹐以鳥不宿莖葉銼碎一大把﹐加甘艸一錢﹐酒﹑水各半煎一大鐘服之﹐易產﹐且產後無病。其葉如杏葉﹐而枝梗有刺﹐鳥不可宿﹐故名﹐又名石米刺。

跌蹼百艸鏡﹕鳥不宿根皮鮮者一錢﹐幹者七分﹐加入藥中﹐煎服取汗﹐極妙。

難產家寶方﹕鳥不宿葉一兩﹐甘艸五錢﹐好酒二碗﹐煎一碗﹐或一次﹑二次服﹐卽產。

敏按﹕救生苦海云﹐茨梧桐﹐又名晚娘棒﹐多生山塢﹐最髙者四尺許。皮色如桑﹐細者大如大指﹐老者大如甘蔗﹐若根曲而皮色紫者﹐非也﹐取根去泥﹐剝其白皮﹐搗汁﹐用二鐘﹐加米醋一鐘﹐淸水半鐘﹐和勻﹐口中噙咽﹐可治雙單蛾。若喉閉﹐用鵝毛攪之卽開﹐噙咽如前﹐吐出痰涎三四碗。卽能飲食如常﹐此乃以色紫者爲非晚娘棒﹐或同名而物異耶﹐存以備考。

卷六木部

破布葉

廣東通誌﹕從肇慶新橋而上﹐人煙寥落﹐山路多歧﹐乃三縣交界之區。舟人及此險地﹐卽燃夢香﹐客皆醋臥昏迷﹐遂被啟﹐易資財以礫塊﹐封識宛然﹐若枕間置水一盂﹐則迷藥皆渙散矣﹐又有藥名破布葉﹐可解。行者歌曰﹕身無破布葉﹐莫上夢香船。按廣志注﹕夢香船中﹐以胡蔓艸合香焚之﹐人卽迷悶。

解夢香毒能醒迷。

肇慶志﹕破布葉出陽江陽春恩平﹐狀如掌而綠﹐嶺南舟人多用香煙及毒水迷悶過客﹐以此艸

卷六木部

天成沙

生蘇木中﹐劈破取之﹐但難得﹐須囑染坊陸續收存﹐不拘多少入藥用。

治卒心痛。救生苦海以天成沙溫酒和服﹐治心痛﹐神效。

卷六木部

淡竹殼

此乃淡竹嫩時所苞籜解下者是。綱目竹條﹐止載慈竹籜﹐而淡竹略焉﹐不知其性能去目翳﹐功同熊膽﹐故爲補之。

此君丹治翳。一艸亭眼科方﹕用淡竹殼不拘多寡﹐以布拭去毛﹐燒灰存性﹐每藥一錢﹐加麝香三﹑五釐﹐同擂細末﹐點在翳上﹐最妙。

卷六木部

桃絲竹二黃

李氏艸祕﹕諸癰瘡痘疔爛久不愈﹐用桃絲竹刮取二黃爲末﹐敷之。降痰火﹐煎服﹐功勝淡竹茹。

治蛇咬天蛇毒。

王安采藥方﹕治發背不長肉﹐取桃竹茹作餅貼之。血崩﹐取竹靑炒末﹐水調服。

桃竹筍治六畜瘡癰內蛆﹐煎湯洗之卽絕。艸祕白濁﹐煎服卽愈﹝艸祕﹞。

桃竹筍殼治楊梅瘡﹐灰﹐酒調服﹝王安﹞。

卷六木部

竹衣

此乃金竹內衣膜﹐劈竹取鮮者入藥。

治喉啞勞嗽﹕張景嶽古方因陣﹕治一切勞瘵痰嗽﹐聲啞不出﹐難治者﹐服之神效。用鮮竹衣一錢﹐竹茹彈子大一丸﹐卽金竹靑皮也﹐刮取之﹐竹瀝卽取金竹燒取﹐麥冬二錢﹐甘艸﹑橘紅各五分﹐白茯苓﹑桔梗各一錢﹐杏仁七粒去皮尖研﹐水一鐘半﹐加竹葉十四片﹐煎七分﹐入竹瀝一杯﹐和勻服。

卷六木部

枸橘

今之臭橘﹐山野甚多﹐實小殼薄﹐枝多刺而實臭﹐人多棄之。綱目枸橘條下﹐葉﹑刺﹑核﹑樹皮俱收﹐而其實獨略。葉天士家抄本艸有主治﹐特錄出補之﹐入藥陳者佳。橘錄﹕枸橘色靑气烈﹐小者似枳實﹔大者似枳殼。近時難得枳實﹐人多植枸橘於籬落間﹐收其實﹐剖幹之以和藥﹐味與商州之枳﹐幾逼眞矣。

療子癰及疝气﹐俱取整个枸橘﹐存性﹐研末﹐陳酒送服。

解酒毒。﹝逢原﹞胃脘結痛取枸橘實存性﹐酒服方寸匕。內傷諸痛﹐以實醋浸熬膏貼﹐須久貼方不復發﹐以其力能破气散熱也。

卷六木部

葉底紅

乃小木也。生山土﹐長不過一﹑二尺﹐葉如石楠﹐四月生蕊﹐五﹑六朵成簇﹐垂如脂麻鈴樣﹐花作靑白色。六﹑七月結小子如天竺子﹐霜後色紅﹐儼如天竺子而大﹐俗呼矮腳樟﹐以其似樟葉而本短也。山人每掘之入市﹐售作盆玩﹐又名葉下紅。李氏艸祕﹕葉下紅一名平地木﹐長五﹑六寸﹐莖圓﹐葉下生紅子﹐生山隰等處。

治吐血楊春涯經驗方﹕葉底紅卽矮腳樟﹐用二兩洗淨﹐木槌搗爛﹐豬肺一个洗血淨﹐將葉入肺管內﹐河﹑井水各三碗煮爛﹐至五更去葉﹐連湯食之。一﹑二次愈﹐多食絕後患。

陶殿元語予云﹐某撫軍得宮傳祕方﹐治吐血勞傷﹐怯癥垂危﹐久嗽成勞﹐無不立愈﹐曾經試驗多人﹐用平地木葉幹者三錢﹐豬肺連心一具﹐水洗淨血﹐用白湯焯過﹐以瓦片挑開肺管﹐將葉包裹﹐麻綫縛好﹐再入水煮熟﹐先喫肺湯﹐然後去藥食肺﹐若嫌味淡﹐以淸醬蘸食﹐食一肺後﹐病勢自減﹐食三肺﹐無不愈者。但所用乃平地木﹐與葉下紅有別﹐或一類相同﹐其性本通耶。

治偏墜疝气李氏艸祕﹕搗汁衝酒服半碗﹐屢效。

卷六木部

茶樹根

爛茶葉經霜老茶葉

綱目茶子﹑茶油俱載﹐惟茶根及爛葉經霜老茶葉未收﹐故補之。

口爛救生苦海﹕茶樹根煎湯代茶﹐不時飲﹐味最苦﹐食之立效。

卷六木部

爛茶葉

此乃泡過殘茶﹐積存瓷罐內﹐如若干燥﹐以殘茶汁添入﹐愈久愈妙。

治無名腫毒﹑犬咬及火燒成瘡﹐俱效如神。搗爛似泥敷之﹐幹則以茶汁潤濕﹐抹去再換﹐敷五﹑六次全愈。﹝救生苦海﹞痘毒家寶方﹕用泡過茶葉曬榦爲末﹐五倍子各等分﹐雞子淸調敷。

諸毒努肉不退。保和堂祕方﹕硫黃研細末敷上卽退。再用後收口藥﹐爛茶葉五錢﹐烏梅三个﹐燒灰﹐共爲末﹐敷上卽收。

卷六木部

經霜老茶葉

治羊癲瘋家寶方﹕用一兩爲末﹐同生明礬五錢爲細末﹐水法丸﹐朱砂作衣﹐每服三錢﹐白滚湯送下﹐三服痊愈。

好喫茶葉家寶方﹕卽以茶葉入肉汁湯內﹐飯鍋上蒸﹐喫二三次﹐卽不喜喫。

卷六木部

雨前茶

產杭之龍井者佳﹐蓮心第一﹐旗槍次之﹐土人於谷雨前采撮成茗﹐故名。三年外陳者入藥﹐淸咽喉﹐明目﹐補元气﹐益心神﹐通七竅﹐性寒而不烈﹐以其味甘益土﹐消而不峻﹐以其得先春之气﹐消宿食﹐下气去噫气﹐淸六經火。

下疳外科全書﹕雨前茶﹑麻黃各一錢五分﹐用連四紙方七寸許﹐用鉛粉錢半擦紙上﹐鋪前二藥﹐捲成筒子﹐火灼存性﹐研細﹐加冰片各一分﹐研勻用之。

偏正頭風醫方集聽﹕升麻六錢﹐生地五錢﹐雨前茶四錢﹐黃芩一錢﹐黃連一錢﹐水煎服。

又治頭風﹐百發百中﹐赤﹑白首烏各一兩﹐眞川芎一兩﹐本二錢﹐細辛一錢﹐蘇葉一錢﹐此散邪方也。風寒甚者﹐可加川羌活﹐川烏服﹐以此散邪﹔不愈﹐便進後方﹐眞雨前茶四錢﹐赤﹑白首烏各二錢﹐北細辛四分﹐米仁一錢五分﹐炒牛膝八分﹐大川芎一錢五分﹐甘艸五分﹐煎藥時令病者以鼻引藥气﹐服後宜密室避風﹐至重者四帖全愈﹐加金銀花二錢更效。

若生過楊梅瘡者﹐加土茯苓四兩﹐煎湯煎藥。

肚脹集聽﹕凡人肚脹不思飲食﹐用五虎湯治之﹐核桃﹑川芎﹑紫蘇﹑雨前茶﹐以上藥先煎糖在湯內﹐卽服。

三陰瘧集聽﹕眞雨前茶三錢﹐胡桃肉五錢﹐敲碎﹐川芎五分﹐寒多加胡椒三分﹐未發前入茶壺內﹐以滚水沖泡﹐乘熱頻頻服之﹐喫到臨發時﹐不可住。

不論新久諸瘧慈航活人書﹕白芥子一兩﹐炒爲末﹐雨前茶和服一撮﹐瘧久者不過二次卽愈。

遠年痢鳳聯堂驗方﹕臭椿皮一兩五錢﹐雨前茶錢半﹐扁柏葉二錢五分﹐烏梅﹑棗頭各二枚﹐酒﹑水各一碗煎好﹐緩緩服﹐恐泛。

五色痢慈惠編﹕陳年年糕﹑陳雨前茶﹑冰糖﹑茉莉花﹐共煎湯一盞﹐服之立愈。

消痰止嗽膏米白糖一斤﹐豬板油四兩﹐雨前茶二兩﹐水四碗。先將茶葉煎至二碗半﹐再將治痞蜈蚣一條﹐用頂好細茶葉煎服﹐以身癢爲度﹝醫學指南﹞又家寶方治痞﹕陳年雨前茶一兩﹐枳殼三錢﹐水煎﹐渣再煎﹐次日服。

傷寒無汗匯集﹕用白糖﹑雨前茶﹑入水熬數沸﹑服下汗出卽愈。加生薑﹐又治紅白痢疾。

療豬癲羊兒瘋陳氏筆記﹕用晉礬一斤﹐雨前茶一斤﹐爲末﹐茶汁米飲爲丸﹐每服四十九丸下。

風痰癇病生白礬一兩﹐細茶五錢﹐爲末﹐蜜丸桐子大﹐一歲十丸﹐茶湯下。大人五十丸﹐風眼爛皮眼科要覽﹕甘石童便淬七次﹐黃連汁淬七次﹐雨前茶淬七次﹐出火气﹐入冰﹑麝頭風滿頭作痛家寶方﹕川芎七錢﹐明天麻三錢﹐雨前茶一錢﹐酒一碗﹐煎六分﹐渣再用酒楊梅瘡雄黃四兩﹐雨前茶四兩﹐生芝麻四兩﹐共爲細末﹐黃米磨細﹐粉糊爲丸﹐桐子大﹐每上淸丸﹕蘇薄荷二兩﹐雨前茶﹑白硼砂各七錢﹐烏梅肉﹑貝母﹑訶子各三錢﹐冰片三分﹐煉風寒無汗發熱頭痛者﹐用核桃肉﹐蔥白﹑雨前茶﹑生薑等分﹐水一鐘﹐煎七分﹐熱服﹐覆衣取汗。

气虛頭痛不藥良方﹕用上春茶末調成膏﹐置瓦盞內覆轉﹐以巴豆四十粒﹐作二次燒煙燻之﹐曬漧擂細﹐每服一字﹑別入好茶末﹐食後絞白湯服之﹐立愈。

肩背筋骨痛醫學指南﹕槐子﹑核桃肉﹑細茶葉﹑脂麻各五錢﹐入瓷罐內﹐二碗熬一半﹐熱五虎湯﹕治外邪在表無汗而喘者﹐麻黃三錢﹐杏仁去皮尖三錢﹐石膏五錢﹐甘艸一錢﹐細茶千杯不醉﹕漧葛﹑橄欖﹑細茶等分﹐爲末﹐逢半酣時﹐以茶服下。

卷六木部

普洱茶

出雲南普洱府﹐成團﹐有大﹑中﹑小三等。雲南志﹕普洱山在車裏軍民宣慰司北﹐其上產茶﹐性溫味香﹐名普洱茶。南詔備考﹕普洱府出茶﹐產攸樂﹑革登﹑倚邦﹑莽枝﹑蠻專﹑慢撒六茶山﹐而以倚邦﹑蠻專者味較勝。味苦性刻﹐解油膩牛羊毒﹐虛人禁用。苦澀﹐逐痰下气﹐刮腸通泄。

按﹕普洱茶大者﹐一團五斤如人頭式﹐名人頭茶﹐每年入貢﹐民間不易得也。有僞作者﹐名川茶﹐乃川省與滇南交界處土人所造﹐其餅不堅﹐色亦黃﹐不如普洱淸香獨絕也。普洱茶膏黑如漆﹐醒酒第一。綠色者更佳﹐消食化痰﹐淸胃生津﹐功力尢大也。物理小識﹕普雨茶蒸之成團﹐狗西番市之﹐最能化物﹐與六安同﹝按﹕普雨卽普洱也﹞。

普洱茶膏能治百病﹐如肚脹受寒﹐用姜湯發散﹐出汗卽愈﹔口破喉顙﹐受熱疼痛﹐用五分噙皮血者﹐研敷立愈。

悶百艸鏡云﹕此癥有三﹐一風閉﹑二食閉﹑三火閉﹐惟風閉最險﹐凡不拘何閉﹐用茄梗伏月采﹐風漧﹐房中焚之﹐內用普洱茶二錢煎服﹐少頃盡出﹐費容齋子患此﹐已黑黯不治﹐得此方試效。

卷六木部

研茶

粵志﹕東莞人以脂麻薯油﹐雜茶葉煮煎而成。

去風濕﹐解除食積﹐療饑。

卷六木部

龍脊茶

出廣西﹐亦造成磚。

除瘴解毒﹐治赤白痢。

卷六木部

安化茶

出湖南﹐粗梗大葉﹐須以水煎﹐或滚湯衝入壺內﹐再以火溫之﹐始出味﹐其色濃黑﹐味苦中帶甘﹐食之淸神和胃。

性濕﹐味苦微甘﹐下膈气﹑消滯﹐去寒。

湘潭縣誌﹕茶譜有潭州鐵色茶﹐卽安化縣茶也﹐今京師皆稱湘潭茶。

卷六木部

雪茶

出滇南﹐色白﹐久則色微黃﹐以盞烹瀹﹐淸香迥勝﹐形似蓮心﹐但作玉芽色耳。平來仲云雪地所產﹐色白味甘﹐性大溫﹐怯寒疾如神。

甘苦性溫﹐治胃气積痛﹐療痢如神。

敏按﹕雪茶出雲南永善縣﹐其地山髙積雪﹐入夏不消﹐雪中生此﹐本非茶類﹐乃天生一種艸芽﹐土人采得炒焙﹐以其似茶﹐故名。其色白﹐故曰雪茶。己亥臘過余杭﹐往訪劉挹淸少府﹐啜雪茶﹐云帶自雲南﹐茶片皆作筒子﹐如蜜筒菊蕊瓣樣﹐詢所主治﹐因言此茶大能暖胃﹐凡嚴寒冰凍時﹐啜一盞﹐滿腹如火﹐若患癆損及失血過多之人﹐腹胃必寒﹐最忌食茶﹐惟此茶不忌﹐乃相與烹瀹食之﹐果入腹溫暖﹐味亦苦咧香美﹐較他茶更濃。

大觀茶論﹕白茶自爲一種﹐與常茶不同﹐其條敷闡﹐其葉瑩薄﹐崖林之間﹐偶然生出﹐非人力所可致﹐有者不過四五家﹐生者不過一二株﹐所造止於二三而已﹐芽英不多﹐尢難蒸焙﹐湯火一失﹐則已變而爲常品。須制造精微﹐運度得宜﹐則表裏昭澈﹐如玉之在璞﹐它無與倫也。東溪試茶錄﹕白葉茶﹐民間大重﹐出於近歲﹐園焙時有之﹐地不以山川遠近﹐發不以社之先﹐芽葉如紙﹐民間以爲茶瑞。

卷六木部

武彜茶

出福建崇安﹐其茶色黑而味酸﹐最消食下气﹐醒脾解酒。單杜可云﹕諸茶皆性寒﹐胃弱者性溫﹐不傷胃﹐凡茶停飲者宜之。

治休息痢救生苦海﹕烏梅肉﹑武彜茶﹑漧薑﹐爲丸服。

卷六木部

松蘿茶

產徽州。本經逢原云﹕徽州松蘿﹐專於化食。秋燈叢話﹕北賈某﹐貿易江南﹐善食豬首﹐兼數人之量﹐有精於岐黃者見之﹐問其僕曰﹕每餐如是﹐已十有餘年矣﹐醫者曰﹕病將作﹐凡藥不能治也。俟其歸﹐尾之北上﹐將以爲奇貨﹐久之無恙。復細詢前僕﹐曰﹕主人食後﹐必滿飲松蘿數甌。醫爽然曰﹕此毒惟松蘿可解。悵然而返。

姚希周經驗方云﹕凡患眼服羊肝者﹐忌服松蘿茶﹐以沙苑蒺藜煎湯代茶。

消積滯油膩﹐消火下气除痰。

病後大便不通﹕吳興錢守和慈惠小編﹕用松蘿茶葉三錢﹐米白糖半鐘﹐先煎滚﹐入水碗半﹐治頑瘡不收口﹐或觸穢不收口梁氏集驗﹕上好松蘿茶一撮﹐先水漱口﹐將茶葉嚼爛﹐敷瘡羊兒瘋集效方﹕好松蘿茶末八兩﹐生礬末四兩﹐米粥搗爲丸﹐臨發日淸晨及常日﹐各服三水臌气臌匯集﹕服此藥不忌鹽醬﹐一服立消﹐活魚一尾﹐重七八兩﹐去鱗甲﹐將肚剖開﹐蘿茶三錢﹐男子用蒜八片﹐女七片﹐共入魚腹內﹐放在瓷器中﹐蒸熟﹐令病患喫魚﹐連茶蒜皆食更妙。從魚頭喫起﹐就從頭上消起﹔如從魚尾喫起﹐卽從腳上消起﹐立效。

繡球風活人書﹕五倍子炒﹐松蘿茶各五錢﹐研末﹐茶和敷。

黃病劉羽儀驗方﹕生脂麻八合﹐好松蘿五合﹐砂仁二合﹐以上三味﹐先將脂麻研細﹐再另將茶葉烘脆研﹐再將砂仁研﹐各爲細末和勻﹐每日常服。如年久病深者﹐服到黃退乃止。如因好食茶葉者成黃﹐此方不可用。

一切頭風兼熱者王站柱不藥良方﹕蓽茇爲細末﹐用豬膽汁拌過﹐鼻中﹐作嚏立愈。

如兼濕者﹐以瓜蒂﹑松蘿茶爲末﹐鼻中出黃水﹐立愈。

治五癭醫學指南﹕破結散﹕用海蛤﹑通艸﹑昆布﹑海藻﹑洗膽艸﹑枯礬﹑松蘿茶各三分﹐半夏﹑貝母各二分﹐麥麵四分﹐爲末﹐酒調服﹐日三次﹐忌鯽魚豬肉。

治痢疾神方核桃五个﹐帶殼敲碎﹐松蘿茶﹑生薑﹑糖各三錢﹐用水三盞煎﹐如紅痢用紅糖五臌驗方﹕松蘿茶研末﹑雞毛管炒研各等分﹐每服二錢﹐白湯下﹐二十服痊愈﹐忌鹽百日。

半身不遂﹕祕方集驗﹕白糖﹑槐豆子﹑化皮紅穀子﹑松蘿茶各五錢﹐水三鐘﹐煎一鐘服﹐出汗卽愈。十日後﹐方可出門。

小兒牙疳同壽錄﹕松蘿茶﹑花椒去目﹑烏龍尾﹑食鹽各一錢﹐童便一鐘﹐水一鐘﹐煎湯漱白濁古今良方﹕車前艸五六棵﹐陳松蘿茶一﹑二錢﹐燈心一﹑二十根﹐三味煎服﹐止後﹐宜服水陸二仙丸以固之。

除瘟救苦丹﹕專治一切瘟疫時癥﹐傷寒感冒﹐不論已傳未傳﹐百發百中。有力者宜修合以濟人﹐陰徳最大。李炳文經驗廣集﹕天麻﹑麻黃﹑松蘿茶﹑綠豆粉各一兩二錢﹐雄黃﹑朱砂﹑甘艸各八錢﹑生大黃二兩﹐共爲細末﹐煉蜜爲丸﹐彈子大﹐收瓷器內﹐勿令泄气。遇癥﹐大人每服一丸﹐小兒半丸﹐涼水調服﹐出汗卽愈。重者連進二服﹐未汗之時﹐切不可飲熱湯食熱物﹐汗出之後不忌。

治爛眼皮方種福堂方﹕用掛金燈淨殼﹐每殼一个﹐摻入研細透明綠膽礬二釐﹐或用殼十个﹐或二十个﹐裝套好﹐外用淨黃泥包裹好﹐勿泄气﹐炭火至中間﹐殼將成黑灰﹐存性﹐放地上﹐用碗蓋熄火﹐將中間灰研細包好﹐放土地上﹐一夜出火毒。每用灰少許﹐放在茶杯內﹐以冷松蘿茶浸之﹐用薄棉紙蓋在茶面上﹐俟茶滲出紙面上﹐將此水洗眼皮﹐每日五﹑六次﹐二﹑三日卽愈。

烏須方吉云旅抄﹐王守副家傳烏須藥甚驗﹐用五倍子二錢﹐皂礬四分八釐﹐靑鹽六分﹐紫

卷六木部

六安茶

張處士逢原云﹕此茶能淸骨髓中浮熱﹐陳久者良。年希堯經驗方﹕有異傳終身不出天花法﹐用金銀花揀淨七兩﹐六安茶眞正多年陳者三兩﹐共爲粗末﹐衝湯代茶﹐每日飲數次﹐終身不出天花﹐𨿽出亦稀﹐極驗。千金不易方稀痘丹﹕用新拋羊屎一粒﹐六安茶一錢﹐甘艸節二分﹐燈心二十七寸。赤﹑黑﹑綠豆各二十一粒﹐珍珠一分﹐銀簪一枝﹐洗淨油气﹐水二碗﹐煎八分﹐溫服。

太上五神茶經驗廣集﹕治傷風咳嗽﹐發熱頭痛﹐傷食吐瀉﹐陳細六安茶一斤﹐山楂蒸熟﹐麥芽﹑紫蘇﹑陳皮﹑濃朴﹑漧薑俱炒各四兩﹐磨末﹐瓷器收貯髙燥處﹐大人每服三錢﹐小兒一錢﹐感冒風寒蔥姜湯下﹔內傷﹐姜湯下﹔水瀉痢疾﹐加薑水煎﹐露一宿﹐次早空心溫服。

消疽膏廣集﹕治一切疽仙方﹐松香﹑官粉﹑細六安茶各三錢﹐蓖麻仁去皮四十九粒﹐爲末﹐先將蓖麻搗爛﹐然後入藥末搗成膏﹐如幹﹐少加麻油搗勻﹐攤靑布上﹐貼患處﹐再以棉紙大些蓋好紮住﹐七日全愈。

卷六木部

普陀茶

定海縣誌﹕定海之茶多山谷野產﹐又不善制﹐故香味不及園茶之美。五月時重抽者﹐曰二烏者﹐入藥﹐不可多得。

治血痢肺癰。

卷六木部

江西片

羅

宦遊筆記﹕出贛州府寧都縣﹐制法與江南之片異。茶疏﹕茶不炒﹐甑蒸熟﹐然後烘焙﹐此指江南者言耳。出江西者﹐大葉多梗﹐但生曬不經火气﹐槍葉舒暢﹐生鮮可愛﹐其性最消導﹐貯飯一甌﹐以茶泡之。經半日﹐飯不加漲﹐而消少許﹐故飽食者宜飲此茶。別有一種極細炒﹐乃采之他山﹐炒焙以欺好奇者﹐反非其眞﹐然則茶亦不可以貌取也。花鏡﹕片產吳興﹐似茶而實非茶種。

味苦﹐性刻利﹐消宿食﹐降火利痰。虛人禁用﹐以其能峻伐生气。

卷六木部

羅

茶疏﹕長興羅疑卽古人顧渚紫筍也﹐介於山中謂之﹐羅氏隱焉﹐故名羅。西吳枝乘﹕湖人於茗不數顧渚﹐而數羅﹐顧渚之佳者﹐其風味已遜龍井﹐梢淸雋﹐然葉粗而作艸气。

嘉靖長興志﹕羅在互通山西土地廟後﹐產茶最佳﹐吳人珍重之。凡茶以初生雨前者佳﹐惟羅立夏開園﹐梗粗葉濃﹐微有肖篛之气﹐還是夏前六﹑七日如雀舌者﹐最不易得。然廟後山西向﹐故稱佳﹐總不如洞山南向﹐獨受陽气﹐專稱仙品﹐只數十畝而已。凡茶產平地﹐多受土气﹐故其質濁。羅茗產髙山巖石﹐純是風露淸虛之气﹐故可尙。長物志云﹕浙之長興者佳﹐價亦甚髙﹐今所最重﹐荊溪稍下。采茶不必太細﹐細則芽初萌而味欠足。不必太靑﹐靑則茶已老而味欠嫩﹐惟成帶葉綠色而團濃者爲上﹐不宜日曬﹐炭火焙過﹐扇冷﹐以篛葉襯罌貯髙處﹐蓋茶最喜溫燥﹐而忌冷濕也。

味甘﹐气香﹐性平﹐滌痰淸肺﹐除煩消臌脹。

治咳嗽祕方醫學指南﹕用川貝母﹑茶葉各一錢﹐米糖三錢﹐共爲末﹐滚湯下。

卷六木部

水沙連茶

產臺灣﹐在深山中﹐眾木蔽虧﹐霧露密﹐晨曦晚照﹐總不能及﹐色綠如松蘿﹐每年通事於性極寒﹐療熱癥最效﹐能發痘。

卷六木部

紅毛茶

臺灣誌﹕艸屬也﹐黃花五瓣﹐葉如瓜子﹐亦五瓣﹐根如藤﹐刨取曬。或遇時气不快﹐熬茶飲治時气腹脹﹐或悶郁不舒。

卷六木部

角刺茶

出徽州﹐土人二三月采茶時﹐兼采十大功勞葉﹐俗名老鼠刺﹐葉曰苦丁﹐和勻同炒焙成茶﹐貨與尼庵﹐轉售富家婦女﹐云婦人服之﹐終身不孕﹐爲斷產第一妙藥也﹐每斤銀八錢。

味甘苦極香﹐兼能逐風活血。絕孕如神。

卷六木部

欒茶

範石湖集﹕修江出欒茶﹐蓋石楠樹葉也。毛文錫茶譜云﹕湘人四月采楊洞汁作飯﹐則必采石治頭風。

卷六木部

云芝茶

宦遊筆記﹕山東蒙山在蒙陰縣城南三十里﹐髙二十里許﹐周遭約三百餘里﹐產茶曰云芝茶﹐土人售於市曰蒙山茶﹐然絕非茶類﹐乃山石中所生石衣﹐如苔蘚之屬﹐土人掬而沃之﹐冒登茗。五雜俎﹕蒙山在蜀雅州﹐其中峯頂﹐尢極險穢﹐蛇虺虎野狼所居﹐得采其茶﹐可蠲百疾。今山東人以蒙陰山下石衣爲茶當之﹐非矣。然蒙陰茶性冷﹐可治胃熱之病﹐性寒﹐能消積滯。綱目有石蕊﹐云性溫﹐不言消積滯。

卷六木部

紅花茶

出粵西﹐似紅花嫩苗爲之﹐土人制以贈客。宋鄒道鄕有詩﹕消膈滯宿食﹐辟煙嵐瘴气。

卷六木部

烏藥茶

出東莞﹐以脂麻薯油雜茶爲汁煎之。

去風濕﹐破食積﹐療饑﹝應昌按﹕烏藥茶與前研茶制造主治皆同﹐未知是一是二﹞。

卷六木部

瀘茶

四川通誌﹕瀘州出﹐通呼爲瀘茶。

味辛性熱﹐飲之可以療風。

卷六木部

瘟茶

閩志﹕出福寧府。

治瘟。

卷六木部

樂山茶

茶譜﹕鄂州樂山出茶﹐黑色如韭。又云﹕出鄂州東山﹐名東山茶﹐色黑如韭﹐性與韭相反

卷七

藤部

﹝二十五種附一種﹞

卷七藤部

雞血藤膠

產猛緬﹐去雲南昆明計程一月有餘﹐乃藤汁也﹐土人取其汁﹐如割漆然﹐濾之殷紅﹐似雞血﹐作膠最良。近日雲南省亦產﹐其藤長亙蔓地上或山崖﹐一莖長數十里﹐土人得之﹐以刀斫斷﹐則汁出如血﹐每得一莖﹐可得汁數升。彼處有店市之﹐價亦不貴﹐幹者極似山羊血﹐取藥少許﹐投入滚湯中﹐有一綫如雞血走散者眞。雲南志﹕順寧府出雞血藤﹐熬膏可治血癥。滇遊雜記﹕雲南順寧府阿度裏地方﹐有一山﹐綿亙數十里﹐產藤甚異﹐粗類橰梁﹐細似蘆葦﹐中空如竹﹐剖斷流汁﹐色赤若血﹐故土人名之爲雞血藤。每歲端陽日攜帶釜甑入山斫取﹐熬煉成膏﹐泡酒飲之﹐大補气血﹐與老人婦女更爲得益﹔或不飲酒者早晚用開水化服亦能奏效。﹝按順寧刊售藥單云﹕順寧府順寧縣阿度吾山產此。又云﹕阿度吾裏萬名山寺龍潭箐所產﹐載於郡誌﹐有二種﹐其一種起鼓丁刺者尢佳﹐或盤屈於地﹐或附樹而生﹐伐之中通細竅﹐汁凝如脂﹐煮之有香者眞。或云﹕兩種糯者爲雌﹐放者爲雄。應昌附注。﹞壯筋骨﹐已酸痛﹐和酒服﹐於老人最宜。治老人气血虛弱﹐手足麻木癱瘓等癥。男子虛損﹐不能生育﹐及遺精白濁﹐男婦胃寒痛。婦女經血不調﹐赤白帶下。婦女幹血勞﹐及子宮虛冷不受胎。陸象咸云﹕曾見婦人合藥服之﹐多年不育者﹐後皆有子。滇志﹕雞血藤膠治風痛濕痺﹐性活血舒筋﹐患在上部﹐飽食後服﹔在下部﹐空心酒服﹐不飲酒者﹐滚水調服。其色帶微綠﹐有淸香气﹐酒服亦能興陽。尢明府﹝佩蓮﹞﹐云﹕此膠治跌打如神﹐其太夫人一日偶閃跌傷臂﹐痛不可忍﹐用山羊血﹑參三七治之﹐多不驗﹐有客教服此膠﹐衝酒一服﹐其疾如失﹐其性捷走血分可知。

順寧土人加藥料煎熬雞血膏﹐其煎膏之時﹐忌有孕婦看見﹐決熬不成﹐亦神物也。統治百病﹐能生血﹑和血﹑補血﹑破血﹑又能通七孔﹐走五臟﹐宣筋絡。治婦人經水不調﹐四物湯加減八珍湯加元胡索爲引。婦女勞傷气血﹐筋骨酸痛轉筋﹐牛膝﹑杜仲﹑沈香﹑桂枝﹑佛手﹑幹木瓜﹑穿山甲﹑五加皮﹑砂仁﹑茴香爲引﹔大腸下血﹐椿根皮煎湯送下﹐男子虛弱﹐八味加減爲引。服此膠忌食酸冷。

五杭龔太守官滇﹐帶有雞血藤回裏﹐予親見之﹐其藤皮細潔﹐作淡黃色﹐切開中心起六角稜﹐如菊花樣﹐色紅﹐四圍仍白色。幹之﹐其紅處輒突出二﹑三分許﹐竟成紅菊花一朵﹐亦奇物也。聞其藤最活血﹐暖腰膝﹐已風瘓﹐戊申﹐長兒景炎在四川敍州府﹐與滇之昭通接界﹐因囑其往覓此藤﹐所寄來者﹐外形不殊﹐而中心惟作小紅點﹐幹之也不突起。據來書云﹐實金沙江土司山中所得﹐然與龔太守所帶來者絕不相類﹐豈此藤也有二種耶﹐附記於此﹐以俟考。辛亥予在臨安﹐患臂痛﹐胡春熙明府長君名什曾﹐宦滇南歸裏﹐蒙贈雞血藤膠﹐皆方塊﹐每塊一﹑二兩不等﹐外塗以蜃灰作白色﹐剖視其內﹐皆黑色如膏藥膠狀﹐云風癱痺痛有效﹐其外灰見水卽脫去。據言其藤產騰越州銅壁關外新街所屬地﹐徧山谷皆是﹐新街守弁﹐每歲輒命卡兵斫取熬膏﹐除饋遺各上司及僚友外﹐餘剩者轉市客商﹐販入中土﹐借沾微利﹐以爲守資﹐渠所有卽售自彼處也。外必以蜃灰飾之﹐庶久藏不壞。因帶歸以示兒子景炎﹐則又全非其所見。景炎曾館昭通大關司馬白公家﹐見其所藏雞血藤膠﹐猩紅成塊﹐儼如赤玉﹐光潤可愛﹔今胡公所贈﹐內作黑色﹐或系年久色黯﹐抑系新街所產與大關有別﹐惜不能親歷其地﹐爲之細核﹐附筆於此﹐以俟後之君子考訂焉。

卷七藤部

乜金藤

性溫無毒﹐治中風痰迷﹐半身不遂﹐左癱右瘓﹐不省人事﹐痰涎上壅﹐攻心作咽﹐用一錢﹐白湯磨下。

小兒急慢驚風﹐大者五分﹐小者一﹑二分﹐白湯磨下﹐立效如神。

卷七藤部

鹿角藤

一名白毛刺。汪連仕方云﹕木本藤也﹐刺長傷人皮肉﹐立腫痛不休﹐又名不薪木﹐山人不斫性大熱﹐气臭﹐打痞積﹐治風气如神﹐皆用根搗﹐共香糟罨之。

葉蒸酒服﹐能鉆筋透骨。

子食之﹐大能醉人。

卷七藤部

買麻藤

職方典﹕出肇慶﹐緣樹而生﹐有子味苦可食﹐山行斷取其汁飲之﹐可以止渴。粵志﹕買麻藤其莖多水﹐渴者斷而飲之﹐滿腹已﹐餘水尙淋漓半日。性柔易治﹐以制履堅韌如麻﹐故名﹐言買藤得麻也。

治蛇咬鮮者幹者俱效。

卷七藤部

紅木香

紅皮藤

一名廣福藤﹐又名紫金皮。立夏後生苗﹐枝莖蔓延﹐葉類桂﹐略尖而軟﹐葉蒂紅色﹐咀之微香﹐有滑延。根入土﹐入藥用﹐須以水洗淨﹐去外粗皮﹐取內皮色紅者用之。入口气味辛香而涼沁﹐如龍腦。

治風气痛﹐傷力跌撲損傷﹐胃气疼痛﹐食積痧脹等癥。俱酒煎服﹐紫金錠中必不可少。

雷頭風腫痛貼痛法﹕紫金皮﹑獨活﹑赤芍﹑白芷﹑菖蒲﹑蔥頭煎濃如膏﹐調敷﹐藥到立止﹐如神。

汪連仕云﹕金穀香今人呼緊骨香﹐卽紅木香﹐一名木臘﹐正名紫金皮。土產者功淺﹐入膏用﹐行血散气。

卷七藤部

紅皮藤

朱齋任城日鈔﹕錢塘門外道姑橋下有紅皮藤﹐凡患半肢風及大麻風者﹐取藤四兩﹐浸無灰酒一大壺﹐入鍋內隔湯煮三炷香﹐取起飲酒﹐量好者以醉爲度﹐每酒一碗﹐入藥酒三﹑四匙﹐陸續飲至藥酒完﹐則風气自愈。其風從指甲縫中出﹐對指尖以竹紙鋪幾上驗之﹐紙能吹動﹐卽是指尖風出也。

卷七藤部

雷公藤

生陰山腳下﹐立夏時發苗﹐獨莖蔓生﹐莖穿葉心﹐莖上又發葉﹐葉下圓上尖如犁耙﹐又類三角風﹐枝梗有刺。物理小識﹕犁頭刺藤﹐其葉三角如犁頭﹐多在籬邊生﹐可治瘰﹐亦可截瘧。一名霹靂木﹑方勝板﹑倒金鉤﹑烙鐵艸﹑倒掛紫金鉤﹑河白艸﹑犁尖艸﹑括耙艸﹑龍仙艸﹑魚尾花﹑三木棉﹐出江西者力大﹐土人采之毒魚﹐凡蚌螺之屬亦死﹐其性最烈﹐以其艸煙燻蠶子﹐則不生﹐養蠶家忌之﹐山人采燻壁虱。

治臌脹﹑水腫﹑痞積﹑黃白疸﹑瘧疾久不愈﹑魚口便毒﹑跌打。除壁虱﹐莖燒牀下。

一切毒蛇傷﹐萬病回春云﹕凡被蛇傷用板扛歸不拘多少﹐此艸四﹑五月生﹐至九月見霜卽罕有﹐葉尖靑如犁頭尖樣﹐藤有小刺﹐子圓如珠﹐生靑熟黑﹐味酸﹐用葉搗汁酒調﹐隨量服之﹐渣罨傷處﹐立愈。

白火丹﹕救生苦海用雷公藤五錢﹐平地木三錢﹐車前四錢﹐天靑地白葉﹑三白艸各三錢﹐煎服。

又洗方﹕雷公藤﹑河白艸煎浴。

水腫脹救生苦海﹕平地木三錢﹐雷公藤五錢﹐車前艸四錢﹐天靑地白艸三錢﹐路路通五个﹐打碎煎服﹐重者十服愈。

坐板瘡秋泉家祕﹕烏賊骨五錢﹐雷公藤三錢﹐共爲細末﹐擦之﹐幹則以菜油調敷。

汪連仕方﹕蒸龍艸卽震龍根﹐山人呼爲雷公藤﹐蒸酒服﹐治風气﹐合巴山虎爲龍虎丹﹐入水藥魚﹐人多服卽昏。

治翻胃噎膈﹑瘧疾﹑吐血便血﹑喉痺﹑食積心疼﹑虛飽腹脹﹑陰囊腫大﹑跌打閃肭﹑發背疔

卷七藤部

藤黃

綱目主治條下﹐只言點蛀牙自落﹐無他治也。張石頑云﹕藤黃性毒而能攻毒﹐故治牙虫蛀齒﹐點之卽落﹐毒能損骨傷腎可知。葉氏得宜本艸云﹕服藤黃藥忌喫煙。按三黃寶臘丸﹑黎峒毒也。有中藤黃毒者﹐食海蜇卽解。百艸鏡﹕藤黃出外洋及粵中﹐乃藤脂也﹐以形似筆管者良﹐大塊者名牛屎藤黃﹐不佳。入藥取色嫩純明者﹐用水蒸化﹐濾埋土中﹐七日取出﹐如此七次﹐曬漧用。粵志﹕廣中產黃藤熬汁﹐卽藤黃也。性最寒﹐以靑魚膽和之﹐治眼疾間有白者﹐葉如土茯苓﹐身小而長﹐外有籜包﹐以莖浸水洗目﹐並無腫痛﹐性酸澀﹐有毒﹐治癰疽﹐止血化毒﹐斂金瘡﹐亦能殺虫﹐治刀斧木石傷及湯火傷﹐竹木刺入肉﹐一切諸傷。

神效膏﹕用眞麻油一斤﹐藤黃八兩﹐白臘八兩﹐先將油入銅鍋﹐次將藤黃捶碎熬透﹐以麻布濾去渣﹐加入白臘﹐至滴水成珠爲度﹐貯瓷罐。其膏夏老冬嫩爲宜﹐敷之卽能止疼止血﹐收口取效如神。金不換治跌打刀傷。蘇州周愼庵傳﹕藤黃一兩研細末﹐麻油四兩﹐白臘五錢﹐黃臘一兩﹐將二臘入麻油內銅杓熬化﹐取起﹐放地上﹐一人徐徐下藤黃末﹐一人不住手攪勻﹐以盡爲度﹐卽成膏。敷於患處﹐用油紙攤貼綢帕縛好﹐一﹑二日卽愈。

治一切無名腫毒﹐風气膏﹔王站柱不藥良方。藤黃四兩﹐白臘八兩﹐小磨香油十二兩﹐先將油煎熟﹐將成珠﹐入水不散﹐再加黃﹑白攪勻﹐瓷瓶收﹐面上乃以麻油養之﹐臨用攤貼。

祝氏效方一筆消﹕用大黃二兩﹐藤黃一兩﹐明礬﹑蟾酥各五錢﹐麝香﹑乳香﹑沒藥各二錢﹐用蝸牛搗爛作錠﹐遇小癤毒未出癤頭﹐以此醋磨﹐新筆蘸藥圈外﹐愈圈愈小﹐圈毒消盡而止。又一筆消方﹐治一切癰腫﹕雄黃﹑膽礬﹑硼砂﹑藤黃﹑銅綠﹑皮硝﹑艸烏各一兩﹐麝香二錢爲細末﹐和蟾酥爲條﹐如筆管大﹐金箔爲衣﹐用時以醋磨濃﹐新筆蘸藥﹐塗毒四圍﹐數次卽愈。消毒散﹕治癰疽癤毒及初生多骨疽。良方匯選﹕大黃一兩﹐芙蓉葉曬榦爲末﹑五倍子各一兩﹐麝香﹑冰片各三分﹐藤黃三錢﹐生礬三錢﹐共爲末﹐米醋調成如濃糊﹐塗於多骨疽之四周﹐中畱一頭如豆大﹐以醋用鵝翎不時埽之﹐若不埽﹐任圍則無益﹐一日夜卽內消。其餘癰癤﹐亦以此敷之﹐神效。又方﹕雄黃二兩﹐麝香三錢﹐藤黃一兩﹐人中白五錢﹐朱砂﹑白芨﹑生白蘞各二錢﹐蟾酥一兩﹐共研末﹐用廣膠三錢﹐烊化﹐和藥末爲錠﹐遇毒將此藥磨醋水塗之。

消毒方﹕治一切無名腫毒及對口發背。

救生苦海﹕用滴花燒酒磨藤黃敷之﹐不住手敷之﹐不至半日卽消。無回丹治一切疔癰腦疽。眾妙方﹕用碱藤黃﹑雄黃﹑大黃各一兩﹐蟾酥﹑麝香各二錢﹐血竭﹑甲片炒各五錢﹐醋磨塗﹐立效。移毒方救生苦海云﹕如毒生在肢節穴道險要處﹐不成漏癥﹐卽爲廢人﹐須用此藥﹐只塗半圈﹐卽移過一邊。用白芨﹑白蘞﹑三七﹑五倍子﹑大皂角﹑山茨菇﹑藤黃各等分﹐俱銼薄片﹐除藤黃﹐餘皆入砂鍋內水浸一日﹐煎汁傾出﹐入水再煎﹐如此數次﹐濾淨熬膏﹔以藤黃將水蒸烊加入﹐攪勻再熬﹐入碗曬漧﹐用時以雞蛋淸磨出濃汁﹐新筆蘸塗。又方﹕藤黃﹑銀珠等分﹐醋和敷﹐趕毒至他處﹐出膿。如用樹汁調﹐可搽癬﹐一﹑二次卽消。

大提藥方﹕圍毒初起﹐凡對口發背惡疽﹐四﹑五日卽消。良方匯選﹕雄黃﹑藤黃﹑麝香各一錢﹐朱砂三分﹐蓖麻肉三錢﹐紅升丹一錢五分﹐先將蓖麻研如泥﹐後和各藥研爛﹐用象牙匣封藏﹐外以虎皮包之﹐方不泄气。

種福堂提藥方治諸毒不起﹐敷之立起﹐藤黃﹑雄黃各三錢﹐蟾酥﹑紅藥各二錢﹐冰片﹑麝香各一錢﹐蓖麻肉一兩﹐先將蓖麻肉去皮﹐打如魚凍水﹐入諸藥﹐打成膏﹐瓷罐收貯﹐勿令泄气﹐或云﹕宜紅藥三錢﹐冰片﹑蟾酥勿用﹐止加麝香三分﹐辰砂一錢﹔又黃提藥方﹕郁金﹑雄黃﹑藤黃各二錢﹐牛黃﹑蟾酥﹑砂﹑冰﹑麝各五分﹐巴豆肉八錢﹐蓖麻肉一兩﹐共搗爛瓷瓶貯﹐遇癥放膏藥上少許貼之﹐治一切惡毒﹐未成可消﹐已成用之化腐﹐疔毒更妙。

諸毒圍藥﹕祝氏效方﹕南星炒四兩﹐五倍子炒黑﹐白芨炒各二兩﹐藤黃﹑姜黃炒各一兩﹐共爲細末﹐醋調塗﹔重者加牛黃一錢﹐鹿茸五錢。又種福堂方﹕無膿卽消﹐有膿卽潰﹐五倍子一兩﹐白芷六錢﹐藤黃﹑百艸霜各三錢﹐生半夏﹑生南星﹑白芨﹑陳小粉飛面各四錢﹐共爲末﹐紅醋調敷。箍毒活人方﹕五倍子略焙一兩﹐藤黃四兩﹐銅靑少許﹐小粉炒八兩﹐作錠﹐用時醋磨塗。一切無名腫毒﹕藤黃五錢﹐五倍子二兩﹐白蜜﹑蔥頭各一兩﹐用米醋調圍患處﹐畱頂勿敷。五色蟾酥墨﹕能立消腫毒﹐雄黃﹑銀朱﹑膽礬﹑韶粉﹑藤黃﹑銅綠﹑硼砂各一兩﹐麝香一錢﹐共爲末﹐蟾酥爲條﹐如筆管大﹐水磨塗。

疔瘡吳興楊氏便易良方﹕銀朱﹑蜒蝣﹑白甘菊﹑人中白﹑薴根內白心﹑雄黃﹑藤黃﹑大黃坐板瘡仙遺拾珠﹕藤黃搗碎﹐用雄豬网油﹐靑布一長條﹐將藤黃摻在网油之上﹐靑布捲成條子﹐綫紮緊﹐浸菜油內一夜﹐火燃取滴下油﹐杯積埋土中﹐一夜出火毒﹐塗瘡卽效。

五黃散﹕治一切頑癬。雞腳大黃﹑硫黃﹑雄黃﹑姜黃﹑藤黃各等分﹐爲細末﹐菜油調塗患處金氏離洞膏﹕治瘡如神。萬應油五兩﹐藤黃一兩五錢﹐淨黃臘二兩﹐共熬黑棕色﹐攤貼。

熬萬應油法﹕香油六十兩﹝以十六兩官秤作準﹞﹐淨桃枝一兩﹐柳枝一兩﹐槐枝一兩﹐桑枝一花椒五錢﹐蓖麻二兩﹐馬前四兩﹐蓽茇五錢﹐桂枝一兩﹐白芷二兩。夏浸三日﹐冬七日﹐春﹑秋五日﹐然後熬至渣枯﹐去渣。每斤生油﹐熬熟汁得八折。此油

卷七藤部

金鎖銀開

百艸鏡云﹕俗名鐵邊箕﹐處處山野有之﹐葉似天門冬葉﹐又似土茯苓葉﹐但差狹小耳﹐藤生﹐或緣石砌樹上竹林內亦有之﹐非海金沙也﹔其根黑色﹐兩旁有細刺如邊箕樣﹐故名﹐入藥用根。敏按﹕今俗所用治一切喉癥。金鎖銀開乃天蕎麥之根﹐形如累丸﹐粘結成塊。產山上者﹐皮黃﹔污泥中者﹐皮黑﹐與百艸鏡所言各別﹐或名同而物異耶。李氏艸祕﹕天蕎麥亦名金鎖銀開﹐形若蕎麥﹐治乳癰風毒﹐入諸散毒藥內﹐取根二分﹐生薑一分﹐水煎服﹐愈。治敗血久病不痊﹐又洗痔血﹐皆佳。李氏艸祕又云﹕小靑艸藤上蔓﹐有倒摘刺﹐細如稻芒﹐開粉紅花﹐生蘭子﹐葉似蕎麥﹐又名野蕎麥﹐煎洗痔漏之聖藥。

治白濁用根﹐搗汁衝酒服。

喉中風火﹕孫玉庭云﹕其根專治喉閉﹐故得此名。喉風喉毒﹐用醋磨嗽喉﹐涎痰去而喉閉痰核瘰﹐不拘何等結核初起者。梁湖陳府祕方﹕用金鎖銀開﹝須鮮者﹞﹐將來搗汁衝酒服﹔其莖﹑葉用白水煮爛﹐和米粉作餅餌食之﹐不過二﹑三服立消。若破爛者﹐以梁上烏龍尾揉去粗屑﹐納瘡中﹐外貼膏藥﹐亦服根汁﹐喫餅餌五﹑六次﹐自結痂而愈。

洗痔漏﹐治蛇傷木蛇毒﹐搗汁和酒服﹝艸祕﹞。

汪連仕采藥書﹕金須鈄﹐俗呼金鎖銀開﹐其苗柔而堅性不斷﹐今名象毛﹐力能軟堅化痞﹐合米醋搗汁盥口﹐能開鎖纏喉風﹐𨿽枯根亦可透鎖喉。

卷七藤部

乳藤

粵志﹕乳藤蔓如懸鉤倒掛﹐葉尖而長﹐斷之有白汁如乳。婦人產後﹐以藤搗汁和米作粥食之﹐乳自通。初生嫩條可食﹐其大實曰冬榮子﹐大如柚子﹐中有瓤﹐瓣瓣相疊﹐白如豬脂﹐炙食皆甘美﹐身懷數日﹐香不減﹐秋末冬初間﹐采以相餉﹐矜爲服食之珍﹐行血通乳﹝粵志﹞。李氏艸祕﹕乳汁藤生山麓林中﹐髙二﹑三尺﹐葉似蒲萄子﹐藍色一叢﹐根皮掐之出汁如乳﹐爲諸毒癰瘡中之聖藥。

排膿散毒﹐生肌止痛﹐消腫益血﹐痛不可忍者﹐罨之卽止﹔已成未成﹐已潰未潰﹐始終皆不可少﹝李氏艸祕﹞。汪連仕艸藥方﹕乳門艸卽乳汁艸﹐又名土奶奶﹐性寒涼﹐行乳汁通气﹐而能入血分﹐根止痢疾。細藤者﹐卽徧地金﹐又名雞盲艸﹐合雞肝蒸服專治小兒一切疳眼。

卷七藤部

蝙蝠藤

此藤附生巖壁喬木﹐及人墻茨側﹐葉類蒲萄而小﹐多歧﹐勁濃靑滑﹐絕似蝙蝠形﹐故名。

治腰痛瘰。

腰疼﹐澹寮試效方﹕用蝙蝠藤二兩﹐老人用三兩﹐酒煎服﹐二劑卽痛止﹐不可再服﹔若多服

卷七藤部

皆治藤

蔓延墻壁間﹐長丈餘﹐葉似泥藤。中暑者以根﹑葉作粉食之﹐虛損者雜豬胃煮服。

卷七藤部

無根艸

采藥錄﹕此艸無根無葉﹐生在柴艸上﹐纏結而生﹐名無根金絲艸﹐色有紫有黃。百艸鏡﹕無根金絲艸一名大焰艸﹐卽菟絲苗也﹐生毛豆莖上者佳。此艸與女蘿相似﹐以色黃如金而細如綫者眞﹔若色紅紫粗類燈心者﹐名女蘿。又紫背浮萍﹐亦名無根艸﹐與此別。藥鑑﹕無根金絲艸莖細而赤﹐無葉無根﹐惟有靑色細累﹐附於莖際﹐蔓延極長﹐多纏艸木上。其性涼﹐味微甘﹐利水治濕熱。三﹑四月采。李氏艸祕﹕纏豆藤一名豆馬黃﹐無葉有花﹐子卽菟絲子﹐最治血﹐解豆瘡毒﹔難產﹐酒煎服。

藥性考﹕金絲艸無根葉﹐用苗﹐此藥功在涼血散血﹐故治癰疽腫毒諸癥﹔味苦性寒﹐吐﹑衄﹑崩﹑便﹑咳﹑咯諸血﹐服之能止。解諸藥毒﹐瘴癘疔癰惡瘡。臺志﹕利水通淋。葛祖方﹕治狐臭騷气﹐辟汗愈虐。百艸鏡﹕治癃淋濁痢﹐帶下黃膽﹐予解痘毒﹐敷紅絲療。

消毒保嬰丹﹕王之才醫便﹕凡小兒未出痘瘡者﹐每過春分﹑秋分日服一丸﹐其痘毒卽漸消化。若只服一二次者﹐出痘稀少。若服三年六次者﹐永不出痘﹐此方屢驗﹐萬勿輕視。纏豆藤一兩五錢﹝其藤八月收取﹐毛豆莢上纏繞細紅絲﹐采取陰漧﹐以此爲君﹐妙在此藥上﹞﹑黑豆三十粒﹑赤豆七十粒﹑山楂肉一兩﹑新升麻七錢五分﹑生地黃﹑荊芥﹑防風﹑川獨活﹑甘艸﹑當歸各五錢﹑連翹七錢五分﹑黃連﹑赤芍藥﹑桔梗各五錢﹐牛蒡子一兩﹑朱砂另研﹝甘艸同煮﹐過去甘艸﹞一兩五錢﹑苦絲瓜兩个﹝各長五寸﹐隔年經霜者妙﹐燒灰存性﹞﹐上藥爲極細末﹐砂糖拌勻﹐共搗千餘下﹐丸如李核大﹐每服一丸﹐濃煎甘艸湯化下。其前項藥予辦精料﹐遇春分秋分﹐或正月十五日﹐或七月十五日修合﹐務在虔誠﹐忌婦人﹑雞﹑犬﹑貓﹑孝服見之﹐合藥須淨室焚香﹐向太陽祝藥云﹕神仙眞藥﹐體合自然﹐嬰兒吞服﹐天地齊年﹐吾奉太上老君急急如律令敕﹐一气七徧。

慈惠小編﹕治小便不通﹐諸藥無效。金絲艸一握﹐同韭菜根頭煎湯洗小肚﹐卽通。金絲艸葉﹐細絲如棕色﹐近水灘諸樹上皆有之。

卷七藤部

麥裹藤

各麥地皆有﹐臨安縣鄕間尢多﹐四月采之﹐莖纏麥上﹐葉類神仙對坐艸而略尖﹐微有毛﹐葉對節生﹐莖細﹐節微紫﹐葉小者佳﹐葉大者無力。

跌撲張氏傳方﹕以干者一錢﹐酒煎服。

卷七藤部

白毛藤

亦名天燈籠﹐又名和尙頭艸。白毛藤生人家墻壁上﹐莖﹑葉皆有白毛﹐八﹑九月開花藕合色﹐結子生靑熟紅﹐鳥雀喜食之。百艸鏡﹕白毛藤多生人家園圃中墻壁上﹐春生冬槁﹐結子小如豆而軟﹐紅如珊瑚﹐霜後葉枯﹐惟赤子累累﹐綴懸墻壁上﹐俗呼毛藤果。采其藤幹之浸酒﹐云可除骨節風濕痛。

止血淋﹑瘧﹑疝气。汁滴耳中﹐止膿不幹。入藥內﹐保腫毒不大。治﹐用煮牛肉精者食水腫﹐小兒蛔結腹痛。采藥志云﹕性熱活血﹐追風生血﹐治鬼箭有效。

風痛楊氏驗方﹕桑黃二兩﹐白毛藤二兩﹐切碎﹐用紹興原壇酒六斤﹐煎三炷香﹐每日服一黃膽初起百艸鏡﹕白毛藤﹑神仙對坐艸﹑大茵陳﹑三白艸﹑車前艸各等分﹐白酒煎服。

大气脬不藥良方﹕用白毛藤﹐無灰酒服。

卷七藤部

天球艸

一名盒子艸﹐俗呼盒兒藤﹐好生水岸道旁﹐苗髙三﹑四尺﹐葉如波斯﹐花有小絨﹐五月結實爲球﹐球內生黑子二片﹐生時靑老則黑﹐每片渾如龜背﹐又名龜兒艸﹐丹術家取其汁伏硫汞﹐根伏雌雄。百艸鏡﹕鴛鴦木鱉﹐一名水荔枝﹑盒兒藤。葉長尖﹐有鋸齒﹐生水涯﹐蔓生﹐秋時結實﹐狀如荔枝﹐色靑有刺﹐殼上中有斷紋﹐兩截相合﹐藏子二粒﹐色黑如木鱉而小。孫氏丹方﹕盒子艸﹐子及葉有小毒﹐蔓生岸旁﹐葉尖花白﹐子中有二片﹐如盒子。綱目附子藤後﹐花﹑實﹑根形俱不甚詳。

性有小毒﹐主蠱毒及蛇咬﹐搗敷瘡上卽愈。

疳積初起百艸鏡云﹕鴛鴦木鱉三錢﹐煎服愈。

敏按﹕此艸似予知子﹐近時人罕用﹐而吳氏遵程著從新﹐以予知子爲近日所無﹐直不知卽天球艸也﹐世不用﹐而艸醫又易以他名。

卷七藤部

松蘿

山川志﹕出武當山﹐生尖峯古木上﹐長者丈餘。

治蛇虎傷﹐湯火烙傷﹐及頑瘡等癥藥性考﹕松蘿甘平﹐能平肝气﹐怒痰熱﹐溫瘧吐痢﹐頭能探吐膈痰﹐去熱。

卷七藤部

松上寄生

利水導痰﹐除胸中熱。

卷七藤部

楓上寄生

汪連仕云﹕弔殺猢猻﹐一名上樹猢猻﹐又名鐵角猻兒﹐乃楓樹上風木藤﹐至年遠﹐結成連珠傀儡。能追風﹐不換時刻﹐酒蒸服﹐加金雀根土﹑當歸﹑石牀花根﹐石蠶﹐治癱瘓勾急之要藥。

卷七藤部

蛇莆藤

職方典﹕產福寧﹐莖細﹐葉如猴耳。

治喉齒百病。

卷七藤部

李頭藤

職方典﹕產福寧﹐其藤腐朽者﹐可代香用。

止嘔血活經絡。

卷七藤部

龍須藤

粵東小錄﹕藤產東莞﹐微細如發﹐直起數丈﹐無一節﹐常飛越數樹﹐如千百遊絲牽綴﹐紅者名紅龍須﹐紫者名紫龍須﹐有五色﹐然生無根蒂﹐以穢物投之卽消釋﹐不知所去。土人以其液和細土鍛石﹐塗舋糖釜﹐其堅如鐵﹐𨿽猛火不裂。其花與子皆入藥。

浸酒服﹐補筋骨﹐祛風解毒﹐能循脈絡﹐無微不到。

藥性考﹕五色龍須藤﹐細如發﹐生無根蒂﹐掛樹長髮。

卷七藤部

臭藤根

艸寶云﹕此艸二月發苗﹐蔓延地上﹐不在樹間﹐系艸藤也。葉對生﹐與臭梧桐葉相似﹐六﹑七月開花﹐粉紅色﹐絕類牽牛花﹐但口不甚放開。搓其葉嗅之﹐有臭气﹐未知正名何物﹐人因其臭﹐故名爲臭藤。其根入藥﹐本年者細小﹐二﹑三年者大如萊菔﹐可用。李氏艸祕云﹕臭藤一名卻節﹐對葉延蔓﹐極臭﹐煎洗腿足諸風寒濕痛﹑拘攣不能轉舒﹐如神。汪氏藥錄﹕臭蒲萄蔓延而生﹐子如蒲萄而臭﹐治風。又云﹕野蒲萄气重味臭﹐功能敗腸胃之癰。

治瘰﹐用根煎酒數服自愈﹐未破者消﹐已潰者斂。

治風痛腸癰﹐跌打損傷﹐流注風火毒﹐散鬱气﹐洗疝﹐合紫蘇煎湯﹝汪連仕方﹞。

卷七藤部

黃練芽

今呼黃連芽﹐一名黃頭。春初采嫩芽﹐小兒生食之﹐取其淸香可口﹐味帶苦澀如黃連﹐故名。亦可以鹽湯焯食﹐漉出曝漧爲鹽菜﹐暑月食之。百艸鏡﹕此物藤生﹐引蔓大樹上﹐葉如桑寄生﹐尖長柔滑﹐頗光潤肥濃﹐二﹑三月枯枝生芽﹐淡紅色﹐如椿芽﹐生食苦中帶甘﹐入口生津。安徽人家多腌以爲菜﹐與芹芽﹑椿芽﹑蘆芽並重。藥性考云﹕葉似槐而尖﹐嫩時揉幹代茶勝茗﹐木甚細膩﹐苦中帶甘﹐味如橄欖﹐鹽食酸甜。解喉痛咽哽﹐消熱醒酒﹐舌爛口糜﹐嚼汁可解。

味苦澀﹐性寒﹐解暑﹑止渴﹑利便﹝食物宜忌﹞。生津明目﹐淸積熱解毒﹝藥檢﹞。

敏按﹕方以智物理小識﹕黃楝頭一名回味﹐俗呼黃連頭。樹分葉如椿﹐大者合抱﹐春采其葉﹐味苦而甘﹐皮可合香入藥﹐治痢及霍亂。綱目遺此未收。如方氏所云﹐則木也﹐與百艸鏡所云互異﹐或地土有不同耶﹐抑其物本有二種耶﹐並存俟考。

卷七藤部

木龍藤

周益生家寶方﹕藤出錢塘橫山﹐喜沿人家墻壁及石崖上﹐土人多識之。

治肺癰﹑吐癰﹑腸癰﹑脇癰四癥﹐搗汁﹐老酒衝服﹐冬月以酒取汁二碗服﹐立效。

卷七藤部

蔞油

按﹕蔞卽扶畱藤

蔞卽也。嶺南人取其葉合檳榔食﹐今人名櫓葉﹐用其葉封固﹐曬半載﹐收貯待用﹐可畱數十年﹐非獨疏積滯消瘴癘﹐治病亦夥﹐惟西洋人有之。

治手足紅腫或疼﹐以蔞葉油揉擦﹐用布包裹﹐滴耳治耳痛﹔刀傷傷﹐以棉花浸蔞油貼裹傷處﹔又治背癰及癤毒﹐貼之﹐初起者卽解散﹐已成卽速潰膿﹐亦可敷貼楊梅毒瘡漏痔﹐以上俱泰西應振鐸本艸補。

卷七

花部

﹝二十一種附十二種﹞

卷七花部

梅花

梅梗

綱目載梅花無治方﹐止言點湯煮粥助雅致而已。食物宜忌云﹕梅花味酸澀﹑性平﹐並無主治。殆亦不知梅花之用﹐入藥最廣﹐而功效亦最大。百艸鏡﹕梅花冬蕊春開﹐其花不畏霜雪﹐花後發葉﹐得先天气最足﹐故能解先天胎毒﹐有紅﹑白﹑綠萼﹐千葉﹑單葉之分﹐惟單葉綠萼入藥尢良。采能不犯人手更佳。含苞者力勝。性寒﹐或曰平﹐味酸澀淸香﹐開胃散郁﹐煮粥食﹐助淸陽之气上升﹔蒸露點茶﹐止渴生津﹐解暑滌煩。談撰﹕卉木皆感春气而生﹐獨梅開以冬﹐蓋東方動以風﹐風生木﹐故曲直作酸﹐則酸者木之性﹐惟梅之味最酸﹐乃得气之正。北方水爲之母﹐以生之則易感﹐故梅先眾木而華。癸辛雜識梅花無仰開者﹐蓋亦自能巧避風雪耳﹐驗之信然。粵志﹕惟嶺南梅花最早﹐冬至雷動地中﹐則梅開地上﹐蓋其時火之气不足於地﹐而發其最初之精華﹐故梅開。水之气上足於天﹐而施其最初之滋潤﹐故雪落﹑雪泄也﹐從肅殺之中﹐泄其一陽之精﹐以爲來春之生生者也。雪深則水气足﹐梅早則火气足﹐火气足而爲天地陽生之始﹑陰殺之終﹐使萬物皆復其元。梅之徳所以爲大﹐天地一陽之復不可見﹐見之於梅﹐又其得气之先也。韶州梅長至已花﹐臘月復開尢盛﹐有於舊蒂而作新花者﹐其地屬嶺北﹐故梅以臘以正月開﹐气盛則開而又開。瓊州梅有六出者﹐予謂梅五出者也﹐五陽數也﹐冬至一陽始復﹐梅吐花得陽之先者﹐今六出乃得陰數矣。蓋以地气而變﹐苦於嚴寒﹐故不用五而用六﹐同於雪花也﹐以梅爲體﹐以雪花爲用﹐人見其六而不見其五﹐藏五在於六之中﹐猶河圖之五在十中也。河圖之一生水﹐梅得水气之先﹐故花於冬至與雪同時。雪者水气所凝﹐梅者水形所結﹐卦皆屬坎﹐水在天而凝雪﹐水在地而發梅﹐水之數六﹐寒極則雪花與梅皆六出﹐應其數也。

花微酸澀無毒﹐淸頭目﹐利肺气﹐去痰壅滯上熱﹝本艸原始﹞﹐安神定魂﹐解先天痘毒﹑凡中治瘰﹕雞蛋開一孔﹐入綠萼梅花將開者七朵﹐封口﹐飯上蒸熟﹐去梅花﹐食蛋﹐每日一枚﹐七日痊愈。

唇上生瘡赤水玄珠﹕白梅瓣貼之﹐神效﹐如開裂出血者﹐卽止。

紫金錠宜端午日制合﹐飛朱砂﹑紅芽大戟﹑處州山慈菇﹑千金霜﹑川文蛤﹑淨粉艸﹑河車﹐以上六味各二兩﹐珍珠﹑琥珀﹑明雄黃﹑冰片﹑陳金墨各五錢﹐梅花蕊﹑西牛黃各一兩﹐川麝香四錢﹐上各藥爲末﹐乳篩極細﹐以糯米粉糊杵爲丸﹐研用。

稀痘神方﹕白梅花蕊三錢﹐采飽綻者﹐須予備曬漧﹔生地黃三錢﹐當歸三錢﹐生甘艸一錢﹐臍帶小兒自己落下時﹐去灰或礬﹐用新瓦炙存性﹐研末極細﹐同煎濃汁﹐濾淸熬膏﹐作一日喫完﹐小兒永不出痘。萬病回春載尹蓬頭混元丹治小兒諸虛百損﹐用梅花合混元衣﹐注梅花解痘先天之毒。

九仙奪命丹集聽云﹕又名十聖丹﹐治七十二般無名腫毒惡瘡﹐流注火痺等癥﹐朱砂三錢﹐雄黃﹑乳香﹑沒藥﹑冰片﹑血竭各二錢﹐石膽礬﹑銅靑﹑麝香﹑枯礬﹑熊膽﹑飛過黃丹各一錢五分﹔蜈蚣﹑蚯蚓﹑僵蠶各二條﹐﹝微炒黃色﹐去嘴﹞梅花一升﹐寒水石﹑牛黃﹑蟾酥﹑白官粉﹑硼砂各一錢﹐全蠍九个﹐蝸牛七條﹐以上二十三味爲末﹐研極細﹐以朱砂一錢五分爲衣。其修合之法﹕先將蟾酥用乳汁化開﹐共爲丸﹐如丸不起﹐略加麵糊﹐如桐子大﹐每服一丸﹐令病患口嚼生蔥一根咽下﹐又嚼一根極爛﹐吐在手心上﹐裹藥﹐用滚熱老酒吞下﹐量冷暖時候﹐蓋被出汗。如病患不能嚼﹐人代嚼之亦可﹐如無汗﹐再服一丸自愈。諸毒醫遲﹐毒走攻心﹐必不可救。若汗來遲﹐以熱酒催之。不可以手摸摩患處﹐如癢﹐以舊木梳梳之自止。

稀痘集聽﹕用綠萼梅花七朵﹐須予養於花瓶內﹐春分日摘花半開者﹐只用淨瓣搗爛﹐白糖三匙﹐滚水服之﹐毒卽全消﹐免出痘矣。小兒盈月後卽可服。

梅花點舌丹集驗﹕治一切疔毒及惡瘡初起﹐天行瘟毒﹐咽喉腫痛等癥﹐輕者二粒﹐重者四粒﹐先用無根水送下﹐次取一粒噙於舌下化之。乳香去油二兩﹐珍珠豆腐煮過﹑麝香水飛﹑熊膽各六分﹐沒藥去油﹐京牛黃﹑苦葶藶﹑朱砂﹑硼砂﹑蟾酥人乳泡﹑血竭﹑雄黃水飛各二錢﹐片腦一錢﹐另研沈香一錢﹐白梅花陰漧一錢二分﹐共爲細末﹐用人乳汁化蟾酥丸黍米大﹐金箔爲衣。

予稀痘疹不藥良方﹕每年臘月淸晨摘帶露綠萼梅蕊一百﹐加上白糖﹐搗成小餅﹐令食之。

三花丹赤水玄珠﹕將出痘之時﹐用此能稀痘﹐梅花﹑桃花﹑梨花取已開﹑未開﹑盛開者﹐陰榦爲末﹐等分﹐兔腦爲丸﹐雄黃爲衣﹐用赤小豆﹑綠豆﹑黑大豆湯送下。

梅桃丹赤水玄珠﹕治痘已出未出﹐不起不發﹐隱在皮膚﹐並治麻癥斑癥﹐用梅花一兩﹐桃絲瓜五錢﹐爲末﹐每服五分﹐參蘇湯下。

痘不問前後﹐凡黑陷切牙寒戰﹐用梅花六錢﹐穿山甲一兩﹐仙靈脾五分﹐麝香一錢﹐爲末﹐每服三﹑五分﹔切牙寒戰﹐加人牙二﹑三釐﹐內托散送下。

靑梅散錫山衣徳堂稀痘良方﹕用生靑果核七个﹐打碎去仁﹐曬漧﹐研極細末﹐不宜火焙﹐又不宜沾生水﹐再用玉蝶梅花二十一朵﹐去蒂﹐共白蜜兩茶匙﹐搗濃﹐恰交春分時﹐與小兒服﹐永不出痘﹐卽出亦不過三粒。此方傳自江寧王培徳家﹐已九世﹐無痘殤之兒﹐眞異方也。

二气丸新安汪衛公先生傳其家親友﹐凡小兒服此丸﹐永不出痘。其方卽前稀痘神方﹐臍帶曰坎气﹐梅花先天之气﹐故名二气丸。

七仙丹張琰種痘新書﹕治痘气血兩虛﹐灰白水泡癢塌等癥。黃二兩﹐人參一兩﹐甘艸五錢﹐紫河車一兩﹐梅花一兩五錢﹐鹿茸一兩﹐天靈蓋一个﹐共爲末﹐每服八﹑九分﹐用內托散煎湯送下﹔气實者加山楂﹑陳皮各五錢。﹝應昌按﹕天靈蓋卽或有益﹐亦不可用﹐況二方功效全不在此乎。﹞二花散種痘新書云﹕能起五陷﹐黃蠟梅花﹐素心者尢良﹐陰漧﹐不拘多少﹐去毛殼罐盛聽用﹔桃花陰漧﹐山楂去核﹐炒爲末﹐小絲瓜陰榦爲末﹐陳皮去白﹐人參﹑黃炙﹑甘艸炙﹑朱砂﹑紫河車酒洗去筋蒸焙漧﹑鹿茸酒酥炙﹑穿山甲取首尾四足者炒﹐仙靈脾去四弦刺酒焙﹑人牙火﹑韭汁淬七次﹑天靈蓋洗淨去酥﹐各爲末用。按﹕綱目梅花條下﹐並無主治﹐而於蠟梅花下亦僅言解暑生津而已﹐不知蠟梅亦並非梅種﹐其主治亦廣﹐不僅治痘也。

龍腦骨種痘新書云﹕治痘出未透﹑心狂見鬼﹑陷伏等癥﹐用梅花不拘多少﹐曬榦爲末﹐加冰片少許﹐共研爲末﹐以豬心血和勻爲丸﹐狂譫者燈心湯引﹐紫陷者以紫艸煎湯調之﹐加酒數茶匙化下。

絕痘楊春涯驗方﹕用南方綠萼梅蕊未放﹐采藏風漧﹐逢四時八節﹐節前一日﹐用雞蛋一个﹐打孔入蕊﹐紙糊好﹐飯上蒸熟﹐喫數次﹐永不出痘﹔卽出﹐亦不過數粒。

解痘毒劉氏得效方﹕立春前後三日﹐采紅梅蕊半含半開者一鐘﹐去蒂﹐仍安鐘內﹐瓷碟蓋住﹐一周時足﹐气汁升上﹐用新擂盆未經五辛者﹐搗研如泥﹐捏成餅樣﹐加明朱砂水飛一錢﹐勻摻於上﹐緩緩研勻﹐再加白蜜少許﹐丸如彈子﹐曬半幹﹐金箔爲衣﹐遇四絕日﹐每服一丸﹐甘艸湯下。忌鐵器葷腥。服過一丸後﹐當日晚間微微發熱﹐次日徧身發出細瘰﹐是其驗也。種福堂方﹕梅花丸﹐治痘疹有起死回生之功。又換痘丹中﹐梅蕊﹑犀角﹑麻黃膏並用。

朱禹功仙傳稀痘方﹕赤豆﹑黑豆﹑綠豆各一兩﹐研末﹐入新竹筒中﹐削皮畱節﹐鑿孔入藥﹐杉木塞緊﹐用蠟封固﹐臘月浸廁中一月﹐取出風漧﹐每藥配梅花片三錢﹐每服一錢﹐以經霜絲瓜藤筋煎湯下﹐神效。

千里梅花丸途中備用醫學指南﹕用枇杷葉﹑榦葛末﹑百藥煎﹑烏梅肉﹑臘梅花﹑甘艸各等分爲末﹐用臘化開﹐投蜜﹐每臘一兩﹐加白蜜二錢﹐和藥末﹐搗二﹑三百下﹐丸如雞頭實大。夏月長途含化一丸﹐津液頓生﹐寒香滿腹﹐妙不可言。

卷七花部

梅梗

諸梅樹皆可用﹐以綠萼者佳。凡梅有气﹐條靑翠色﹐此條無葉﹐止光梗出枝罅﹐薛徵君生白曾言用以通上下隔气有效﹐此气條而非梗也﹐用梗以帶葉成枝者入藥。綱目梅部載梅實及核仁根葉﹐獨不及梗。

保產神效方道徳集云﹕凡婦人三月久慣小產﹐百藥不效者﹐以梅梗三﹑五條煎濃湯飲之﹐復飲龍眼湯﹐無有不保者。

卷七花部

雪荷花

雪芝雪裏花

產伊芳犁西北及金川等處大寒之地﹐積雪春夏不散﹐雪中有艸﹐類荷花﹐獨莖亭亭﹐雪間可愛。戊戌春﹐予於史太守處親見之﹐較荷花略細﹐其瓣薄而狹長﹐可三﹑四寸﹐絕似筆頭﹐云浸酒則色微紅﹐彼處土人服之﹐爲助陽要藥。憶舊遊詩話﹕雪連花千年不化元﹐雪深處有之﹐形似蓮花﹐髙可丈許﹐取以釀酒﹐倍增春色﹐蓋陰極而陽生之意耳﹐亦產巴裏坤等處。

西北域記﹕雪蓮產積雪中﹐一莖並蒂﹐浸酒色碧﹐性熱﹐人稱其功同仙茅﹐枸杞﹐而不知其禍乃同砒鴆也﹐蝦蟆比蓮尢甚。予甥屠澗南自哈密回﹐帶有雪荷花﹐因訪其功效。據言其地有天山﹐冬夏積雪﹐雪中有蓮﹐以產天山峯頂者爲第一﹐然不可得﹐山腰次之。其生也有雌雄﹐土人采幹之﹐成對以市。性大熱﹐能補陰益陽﹐老人陽絕者﹐浸酒服﹐能令八十者皆有子。性大熱﹐治一切寒癥。此物產於極冷之地﹐乃陰極陽生故也。朱排山柑園小識﹕雪蓮生西藏﹐藏中積雪不消﹐暮春初夏﹐生於雪中﹐狀如雞冠﹐花葉逼肖﹐花髙尺許﹐雌雄相並而生﹐雌者花圓﹐雄者花尖﹐色深紅﹐性大熱﹐能除冷疾﹐助陽道﹐豪家爭致之﹐以治房中之藥。灤陽銷夏錄﹕塞外有雪蓮﹐生崇山積雪中﹐狀如今之洋菊﹐名以蓮耳。其生必雙﹐雄者差大﹐雌者小﹐然不並生﹐亦不同根﹐相去必一兩丈﹐見其一再覓其一﹐無不得者﹐蓋如菟絲﹑茯苓一气所化气相屬也。凡望見此花﹐默往采之則獲﹐如指以相告﹐則縮入雪中﹐杳無痕迹﹐卽雪求之﹐亦不獲。艸木有知﹐理不可解﹐土人曰﹕山神惜之﹐其或然歟。此生寒極之地而性熱﹐二气有偏勝無偏絕﹐積陰外凝﹐而純陽內結﹐坎卦以一陽陷二陰之中﹐剝復二卦以一陽居五陰之上下﹐是其象也。然浸酒爲補劑﹐多血熱妄行﹔或用合媚藥﹐其禍尢烈﹐蓋天地陰陽均調﹐萬物乃生﹐人身之陰陽均調﹐百脈乃合﹐故素問曰﹕亢則害﹐承乃制。自丹溪立「陽常有餘陰常不足」之說﹐醫家失其本旨﹐往往以苦寒伐生气。張介賓輩矯枉過直﹐遂偏於補陽﹐而參﹑耆﹑桂﹑附流獘﹐亦至於殺人﹐是未知易道扶陽﹐而幹之上九亦戒以亢陽有悔也。嗜欲日盛﹐羸弱者多。溫補之劑﹐易見小效﹐堅信者遂眾。故余謂偏伐陽者﹐韓非刑名之學﹔偏補陽者﹐商鞅富彊之術﹐初用皆有功﹐積重不返﹐其損傷根本則一也。雪蓮之功不補患﹐亦此理矣。

治痘不起發及悶悶痘﹐止用一瓣﹐入煎藥中﹐立效﹐屢試皆驗﹝陳海曙云﹞。

卷七花部

雪芝

南中紀聞﹕衡嶽間有之﹐乃冰霰所結﹐歲久蒸積而成。產陰崖絕壁間﹐晶瑩如玉﹐懸掛峻取。

療肺疾﹐降火淸心。

卷七花部

雪裏花

朱楚良在鎭海﹐土人有采雪裏花者。冬月嚴寒﹐此花始生﹐在招寶山龍潭旁﹐環渚而發﹐苗甚短小﹐如六月雪狀﹐髙不過二寸許﹐每雪時開白花如豆大。土人采得﹐幹之入藥。

敷痔漏以雪裏花爲末﹐濕者幹摻﹐幹者麻油調搽﹐一﹑二度﹐其痔卽消縮。﹝與卷四艸部雪裏開附雪裏花內容雷同﹞

卷七花部

水仙花

子

能去風﹐澤肌膚﹐潤毛髮﹐治五心煩熱﹐嘈雜不寧﹐同荷葉﹑芍藥爲末服。

卷七花部

催生蘭

粵志﹕一名報喜蘭﹐風蘭之族﹐並非蘭風也。花如臘梅而色紅紫﹐香味亦同﹐每莖作七﹑八枝﹐懸樹間﹐勿侵地气﹐遇有吉事則開﹐寤生者以花懸戶上卽生。關涵嶺南隨筆﹐報喜遇吉事始開﹐種法以空爲根﹐以露爲命﹐與風蘭同。

主催生。

卷七花部

珠蘭

藥性考﹕珍珠蘭味辛﹐窨茶香郁﹐其根有毒﹐可磨敷癰癤﹐今名雞爪蘭。花經云﹕眞珠蘭一名魚子蘭﹐枝葉似茉莉花﹐發長條細蕊﹐與建蘭同時﹐香亦相似﹐而濃鬱過之﹐好淸者取其蕊焙茶尢妙。但性毒﹐止可取其香气﹐故不入藥。張篁壬云﹕中條山有老道士﹐教人治狐魅﹐有一女子爲雄狐所祟﹐教以用珠蘭根搗爛置牀頭﹐俟狐來交時﹐塗其莖物上﹐狐大嗥竄去﹐次日﹐野外得一死狐﹐道士云﹕此根狐肉沾之卽死﹐性能毒狐﹐尢捷效也。

卷七花部

建蘭花

葉﹑根艸蘭

建蘭有長葉﹑短葉﹑闊葉諸種﹐其花備五色﹐黑色者名墨蘭﹐不易得﹐幹之可治瞽目﹐能生瞳神﹐治靑盲﹐最效﹔紅花者名紅蘭﹐气臭濁﹐不入藥﹔黃花者名蜜蘭﹐可以止瀉﹔靑色者惟堪點茶﹐或蜜浸﹐取其甘芳﹐通气分﹔素心者名素心蘭﹐入藥最佳。蓋建蘭一莖數花﹐實蕙而非蘭也。綱目以薰艸爲蕙﹝卽今零陵香﹞﹐於蘭艸下正誤條﹐申言蘭艸可佩﹐乃孩兒菊﹐古名都梁香是也﹐且斥寇氏﹑丹溪二家所解蘭艸﹐混入世俗之蘭花爲非﹐而以蘭花爲幽蘭﹐與蘭艸迥異﹐然何以不立幽蘭一條﹐不能無缺略之憾﹐因急補之。

素心建蘭花﹐幹之可催生﹐除宿气﹐解郁。蜜漬靑蘭花點茶飲﹐調和气血﹐寬中醒酒。

﹝閩小記﹕建寧人家以蜜漬蘭花﹐冬月點茶﹐芳香如初摘。﹞葉丹溪云﹕建蘭葉稟金水之气﹐而似有火﹐不知其能散久積陳郁之气甚有力﹐今時醫用以通舒經絡﹑宣泄風邪亦佳。本艸匯云﹕蘭葉稟金水淸芬之气﹐似有火﹐獨走气道﹐入西方以淸辛金﹐不獨開胃﹑淸肺消痰﹐善能散積久陳郁之結气。今人但賞花香﹐不知用葉﹐亦缺典耳。況藥味載內經甚少﹐蘭獨擅名﹐所謂「治之以蘭」除陳气也﹐故東垣方中每常用之﹐與藿香﹑枇杷葉﹑石斛﹑竹茹﹑橘紅開胃气之神品﹐入沈香﹑郁金﹑白蔻﹑蘇子﹑蘆根汁下气開郁﹐治噎膈之將成者。產閩中者力勝﹐江浙諸種力薄。辛平甘寒﹐陰中之陽﹐入手太陰﹑足陽明經﹐亦入足太陰﹑厥陰經。生津止渴﹐開胃解郁﹐潤肌肉﹐調月經﹐養營气。本經主利水道﹐因其走气道﹐故能利水消渴﹐除胸中痰癖殺蠱毒不祥之气者﹐蓋肺主气﹐肺气鬱結﹐則上竅閉而下竅不通﹔胃主納水谷﹐胃气凝滯﹐則水谷不以時化﹐而爲痰癖蠱毒不祥之气。辛平能散結滯﹐芬芳能除穢惡﹐則上癥自除﹝本艸匯﹞。

按﹕綱目蘭艸條不指幽蘭﹐而本艸匯艸部有蘭艸﹐所言皆指建蘭﹐卽瀕湖所云幽蘭是也﹐今從其說補之。

根名土續斷﹐治跌打和血。﹝物理小識﹕幽蘭﹑建蘭根甘﹐宜入藥﹐其花可茹﹐葉以浸油黑髮。又云﹕都梁蘭根名土續斷﹐當是此也。五雜俎﹕蘭根食之能殺人﹐忌內服。﹞治痰嗽後吐血。劉羽儀經驗方云﹕先痰嗽後吐血而气急者﹐用天冬﹑麥冬﹑生地﹑白芍﹑紫菀﹑山梔﹑桑皮﹑地骨皮等藥﹐如气急去天冬加眞蘇子﹐取蘭花根搗汁衝服﹐尢妙。江夏程云鵬著慈幼筏痘門載淸地散花飲﹐凡痘見標三日﹐此方主之。有夾疹者﹐加蘭花根﹐額上灰滯色﹐加菊花﹑蘭花﹑梅花﹑或蘭花根亦可。又玉液春膏飲中﹐治背漿不足﹐加酒炒土蘭花。

卷七花部

艸蘭

葉短而狹小﹐春花者名春蘭﹐秋花者名秋蘭﹐皆一干一花﹔有一干數花者﹐名九節蘭﹔其萼中無紅斑點色純者名艸素﹐尢香。入藥一干一花者良。

根治瘋狗咬。行篋檢祕﹕取根四兩﹐水淨﹐入黃酒二碗﹐煎成一碗服完﹐其毒卽從大﹑小便化血而出。

卷七花部

玫瑰花

有紫﹑白二種﹐紫者入血分﹐白者入气分。莖有刺﹐葉如月季而多鋸齒﹐髙者三﹑四尺﹐其花色紫﹐入藥用花瓣﹐勿見火。百艸鏡云﹕玫瑰花立夏前采含苞未放者﹐陰漧用﹐忌見火。

气香性溫﹐味甘微苦﹐入脾﹑肝經﹐和血行血﹐理气治風痺。藥性考云﹕玫瑰性溫﹐行血破積﹐損傷瘀痛﹐浸酒飲益。

治吐血玫瑰膏救生苦海﹕用玫瑰花一百朵﹝初開者去心蒂﹞﹐河水二碗﹐煎半﹕再用河水一碗﹐煎半去渣﹐和勻﹐共有碗半﹐復煎至一碗﹐白糖一斤﹐收成調膏﹐不時服之。

噤口痢﹐用玫瑰花陰漧煎服。

治乳癰﹕玫瑰花七朵﹑母丁香七粒﹑無灰酒煎服﹐自愈。

腫毒初起百艸鏡﹕玫瑰花﹝去心蒂﹑焙爲末﹞一錢﹐好酒和服。

乳癰初起﹐郁癥宜此。百艸鏡﹕玫瑰花初開者﹑陰漧燥者三十朵﹐去心蒂﹐陳酒煎﹐食後服肝胃气痛用玫瑰花﹝陰漧﹞衝湯代茶服。

新久風痺百艸鏡﹕玫瑰花﹝去莖蕊蒂﹑陰漧﹞三錢﹐紅花﹑全當歸各一錢﹐水煎﹐去渣﹐好酒和服七劑﹐除根永不再發。

吐紅集聽﹕用玫瑰花不拘多少﹐去蒂﹐搗汁熬膏貯瓶內﹐每早空心茶匙挑四﹑五匙﹐白滚水沖服﹐一﹑二日卽愈。

少林拳經﹕玫瑰花能治跌打損傷。

風痺藥酒救生苦海﹕用白槿花﹑大紅月季花﹑玫瑰花﹝去蒂﹞各一兩﹐鬧羊花五錢﹑風茄花肉各一兩﹐紹酒五壺浸﹐封七日﹐隔水煮之。壇上置白米一撮﹐米熟成飯爲度﹐取出﹐每服二﹑三杯﹐蓋暖臥﹐避風﹐卽愈。

保眞丸朱排山柑園小識﹕保眞丸能通經絡﹑和百脈﹑壯腰腎﹑健脾胃﹑加飲食﹑健步履﹐除一切痼疾﹐能固眞元。

用玫瑰花去蒂摘瓣﹐以竹紙糊袋裝之﹐薄攤曬漧﹐取淨末一斤﹐不宜見火。此花色能益血﹐香能補气﹐妙難盡述﹔補骨脂一斤﹐淘淨泥土﹐用﹑術﹑苓﹑甘各五錢﹐煎汁一碗拌曬﹐以汁盡曬燥炒﹔菟絲子一斤﹐用芎﹑歸﹑芍﹑生地各五錢﹐煎汁去渣﹐以汁煮菟絲子﹐俟吐絲爲度﹐曬漧炒﹔胡桃仁六兩﹐連皮搗如泥﹔杜仲四兩﹔鹽水炒去絲﹐韭子四兩﹔淘淨微火炒﹐各爲細末﹐煉蜜爲丸﹐如桐子大﹐每晨空心白湯服四錢﹐忌羊一方加魚膘四兩﹐男婦共服﹐可以種子﹐極效﹔或加鹿角膠﹑枸杞子。

卷七花部

金雀花

一名黃雀花﹐似六月雪而本髙。正二月開花﹐色黃﹐根有刺﹐根入藥。花鏡﹕金雀花枝柯似迎春﹐葉如槐而有小刺﹐仲春開黃花﹐其形尖﹐旁開兩瓣﹐勢如飛雀可愛﹐其花鹽湯焯過﹐控幹入茶供。百艸鏡﹕金雀花生山土中﹐雨水時開花﹐色黃而香﹐形酷似雀﹐白花者名銀雀﹐最難得﹐其莖有白點﹐花後發葉碎小﹐葉下有軟刺﹐取根入藥﹐去外黑皮及內骨用﹔別有霞雀花﹐更不可得。嘉興府誌﹕金雀一名飛來鳳﹐鹽浸可以點茶。成化四明誌﹕金雀兒花產奉化。丁末﹐余館奉化劉明府署﹐時明府幼孫患痘不起發﹐醫用金雀花﹐詢其故﹐云﹕此藥大能透發痘瘡﹐以其得先春之气﹐故能解毒攻邪﹐用花。

性平﹐和血去風﹐入肝﹑脾二經﹐亦入乳癰用。百艸鏡﹕跌撲傷損﹐以金雀花幹者研一錢﹐根治跌打損傷﹐又治咳嗽﹐暖筋骨﹐療痛風﹐性能追風活血﹐兼通血脈﹐消結毒。

濟世良方﹕金雀根搗汁﹐和酒服﹐渣罨傷處﹐治跌打損傷。

卷七花部

金蓮花

廣羣芳譜﹕出山西五臺山﹐塞外尢多﹐花色金黃﹐七瓣兩層﹐花心亦黃色﹐碎蕊﹐平正有尖﹐小長狹﹐黃瓣環繞其心﹐一莖數朵﹐若蓮而小。六月盛開﹐一望徧地﹐金色爛然﹐至秋花幹不落﹐結子如粟米而黑﹐其葉綠色﹐瘦尖而長﹐五尖或七尖。五臺山誌﹕山有旱金蓮﹐如眞金﹐挺生陸地﹐相傳是文殊聖迹。張壽莊云﹕五臺山出金蓮花﹐寺僧采摘幹之﹐作禮物餉客﹐或入寺獻茶﹐盞中輒浮一﹑二朵﹐如南人之茶菊然﹐云食之益人。查愼行人海記﹕旱金蓮花五臺山出﹐瓣如池蓮較小﹐色如眞金﹐曝漧可致遠﹐有分餉者﹐以點茶﹐一甌置一朵﹐花開沸湯中﹐新鮮可愛。後扈從出古北口外﹐塞山多有之﹐開花在五﹑六月間﹐一入秋﹐莖株俱萎矣。金蓮花出五臺山﹐又名旱地蓮﹐一名金芙蓉﹐色深黃﹐味滑苦﹐無毒﹐性寒﹐治口瘡喉腫﹐浮熱牙宣﹐耳痛目痛﹐煎此代茗。

明目﹐解嵐瘴﹝恕軒﹞。疔瘡﹐大毒諸風﹝山海艸函﹞。

卷七花部

佛桑花

粵語﹕佛桑枝葉類桑﹐花丹色﹐名朱槿﹐一名福桑﹐又名扶桑﹐重臺者曰愛老﹐多以爲蔬。

綱目木槿後有扶桑條﹐止載外治﹐故補之。

吳震方嶺南雜記﹕扶桑粵中處處有之﹐葉似桑而略小﹐有大紅﹑淺紅﹑黃三色﹐大者開泛如芍藥﹐朝開暮落﹐落已復開﹐自三月至十月不絕。佛桑與扶桑正相似﹐而中心起樓﹐多一層花瓣。今人以扶桑﹑佛桑混一﹐非也。紗緞黑退變黃﹐搗扶桑花汁塗之﹐復黑如新。

潤容補血﹝粵語﹞。美顏潤血﹝陳述齋瑣語﹕朱槿花蒸醋食之﹐粵中婦女多以此美姿﹞。

敏按﹕兩粵瑣語載朱槿與佛桑皮微有異﹐云朱槿一名日及﹐亦曰舜英﹐葉如桑﹐光潤而濃﹐髙止四﹑五尺﹐而枝婆娑﹐自仲春花至仲冬﹐一叢之上﹐日開數百朵﹐朝開暮落﹐色深紅﹐五出﹐大如蜀葵﹐瓣捲起﹐勢若飛揚﹐層出如樓子﹐有蕊一條﹐比瓣稍長﹐上綴金屑﹐日光所爍﹐疑有火焰﹐粵女多種之﹐插枝卽生。蘇子瞻詩﹕焰焰燒空紅佛桑﹐謂朱槿也。然佛桑又有殷紅﹑水紅﹑黃﹑紫各色﹐比朱槿差小﹐稱小牡丹﹐四時有花﹐白者以爲菜蔬﹐甜美可口﹐女子食之尢宜。據陳述齋所云﹕則佛桑與朱槿一類而二物﹐要其功用亦不甚遠﹐故粵語以爲卽朱槿。今並附錄其功用﹐以補李氏所未備。

卷七花部

寶珠山茶

雲溪方以落地花仰者爲貴﹐山茶多種﹐以千葉大紅者爲勝﹐入藥。百艸鏡﹕山茶多種﹐惟寶珠入藥﹐其花大紅四瓣﹐大瓣之中﹐又生碎瓣極多。味澀﹐二﹑三月采﹐陰漧用之。若俱是大瓣﹐千葉者名洋茶﹐不入藥﹔單瓣者亦不入藥。羣方譜﹕寶珠山茶可代郁金﹐研末麻油調﹐塗湯火灼傷。

味微辛甘﹐性寒﹐破血消癰﹐跌打吐血癥用之﹐又治腸風瀉血﹐湯火傷﹐鼻衄炙瘡﹐均焙研七朵﹐空心酒服。百艸鏡云﹕涼血﹑破血﹑止血﹐澀劑也。消癰腫跌撲﹐斷久痢﹑腸風下血﹑崩帶﹑血淋﹑鼻衄﹑吐血﹐外敷炙瘡。

赤痢救生苦海﹕用大紅寶珠山茶花﹐陰榦爲末﹐加白糖拌勻﹐飯鍋上蒸三﹑四次服。

鼻中出血何明遠方﹕千葉大紅山茶花﹐二﹑三月采﹐陰漧﹐用時取五﹑六朵﹐煎服卽止。

又張氏必效方﹕鼻衄﹐用寶珠山茶大紅者﹐焙研三﹑五錢﹐砂糖滚水和服。

吐血咳嗽不藥良方﹕寶珠山茶瓦焙黑色﹐調紅砂糖日服﹐不拘多少。又方﹕寶珠山茶十朵﹐紅花五錢﹐白芨一兩﹐紅棗四兩﹐水煎一碗服之﹐渣再服。紅棗不拘時﹐亦取食之。

蔣儀藥鏡拾遺賦﹕山茶花﹑吐血﹑衄血﹑腸風下血之良將。

宋春暉云﹕曾見有人患乳頭開花欲墜﹐疼痛異常﹐有教以用寶珠山茶焙研爲末﹐用麻油調搽痔瘡出血汪子明方﹕用寶珠山茶研末衝服。

卷七花部

粉團花

根附

有大﹑小二種﹐其花千瓣成簇﹐大者曰玉粉團﹐初靑後白。小者曰洋粉團﹐靑色轉白﹐白後轉紅藍色﹐入藥用大者。

性寒﹐燻臭虫﹐同水龍骨﹑雷公藤和燒燻之﹐立除﹝百艸鏡﹞。

洗腎囊風姚伯玉方﹕用粉團花七朵﹐水煎洗。良方集要﹕用蛇牀子﹐澀上野莧球花﹐根治喉爛傳效方﹕取入土內者好﹐醋磨﹐以翎毛蘸掃患處﹐涎出愈。

卷七花部

玉簪花

綱目玉簪條載根葉之用﹐獨不言其花。今人取其含蕊實鉛粉其中﹐飯鍋上蒸過﹐云能去鉛气﹐且香透粉內﹐婦女以勻面﹐無痣之患﹝其葉幹之﹐燻壁虱絕迹﹞。

花性微毒﹐治小便不通﹐匯集方玉龍散中用之。

治癬第一靈丹寶志遺方﹕鮮玉簪花三百朵﹐﹝爲泥﹞﹐母丁香六兩﹐沈香四兩﹐冰片三錢﹐麝香三錢﹐山西城磚十二兩﹐共爲末﹐用眞麻油三斤半﹐熬熟﹔陳年鍛石半斤﹐滴水成珠爲度﹐候冷﹐收瓷罐內﹐黃臘封固﹐埋土內﹐二十一日取出﹐敷患處自愈。此藥可久貯﹐勿使泄气。

治杖破玉簪花﹐手排熟﹐貼傷處。

淸涼膏張卿子祕方﹕貼疳瘋毒。大黃﹑黃柏﹑黃連﹑黃芩﹑郁金﹑皮硝﹑白芨﹑獨腳蓮﹑天花粉﹑玉簪花﹐共研細末﹐雞子淸調敷﹐畱頂。又二香追毒飲﹐治肚心癰。羌活﹑連翹﹑紫蘇﹑甘艸﹑白芷﹑防風﹑銀花﹑天花粉﹑肉桂﹑黃﹑乳香﹑木香﹑沈香﹑芍藥﹑生地﹑枳殼﹑黃芩﹑柴胡﹑前胡﹑茯苓﹑玉簪花﹐水煎﹐食後服。

山海艸函﹕玉簪花入韶粉內﹐敷疳瘡蛀梗。

玉龍散治小便不通﹕用玉簪花﹑蛇蛻各二錢﹐丁香一錢﹐共爲末﹐每服一錢﹐酒調送下﹝

卷七花部

玉蘭花

瀕湖綱目辛夷集解下﹐惟云有花白者﹐人呼爲玉蘭﹐並不另立主治﹐卽辛夷亦用苞蕊﹐不及其花之用也。今采龍柏藥性考補之。

性溫﹑香滑﹐消痰﹐益肺和气﹐蜜漬尢良。

痛經不孕良方集要﹕玉蘭花將開未足﹐每歲一朵﹐每日淸晨空心﹐水煎服。

卷七花部

丁香花

未詳形狀﹝藥性考﹞。

味辛微溫﹐窨茶弔露﹐淸利頭目。

卷七花部

紫茉莉

根

此艸二﹑三月發苗﹐莖逢節則粗如骨節狀﹐葉長尖光綠﹐前銳後大﹐小暑後開花﹐有紫﹑白﹑黃三色﹐又有一本五色者﹐花朝開暮合﹐結實外有苞﹐內含靑子成簇﹐大如豌豆﹐久則黑子﹐內有白粉﹐宿根三年不取﹐大如牛蒡﹐味微甘﹐類山藥。陳扶搖花鏡﹕紫茉莉一名狀元紅﹐本不甚髙﹐但婆娑而蔓衍易生﹐葉似蔓菁。按﹕紫茉莉入夏開花﹐至深秋未已。白花者香尢酷烈﹐其花見日卽斂﹐日入後復開﹐亦不經久﹐一日卽萎。西人有食之者﹐去其外皮﹐鹽漬以佐饌﹐云能去風活血﹐無濁淋等癥。然其性秉純陰﹐柔中帶利﹐久食恐骨軟﹐陽虛人尢忌之。性惡鐵﹐凡取用忌鐵器。

根治乳癰白濁。花可浸酒。子名土山柰﹐取其粉﹐可去面上痣粉刺。性寒﹝藥性考﹞。

卷七花部

野薔薇

百艸鏡﹕山野與家種無異﹐但形不大﹐花皆粉紅色﹐單瓣﹐無千葉者。春月﹐山人采其花﹐售與粉店﹐蒸粉貨售﹐爲婦女面藥﹐云其香可辟汗﹑去黑。花鏡﹕野薔薇一名雪客﹐葉細而花小﹐其本多刺﹐蔓生籬落間﹐花有純紅﹑粉紅二色﹐皆單瓣不甚可觀﹐但香最甜﹐似玫瑰﹐人多取蒸作露﹐采含蕊拌茶亦佳。患瘧者﹐烹飲卽愈。六研齋筆記﹐通元子服餌法﹐春時服薔薇嫩頭﹐一月卽可﹐每日服信三釐﹐漸增之一分﹐卽可入水﹐坐臥不病﹐如是經年﹐卽可蠟塗身體。挾利刃﹐潛遊江湖﹐劫睡龍之珠﹐得珠而行空自如﹐觸石無礙﹐三界八寰﹐可縱浪矣﹐此飛仙之業也﹐而始於嚙薔薇頭。談此於客﹐未有不胡盧而笑。

花治瘧。伍涵芬讀書志﹕白野薔薇花﹐拌茶煎服﹐可驅瘧鬼。婦人鬱結吐血。劉克中云﹕香烈﹐大耗眞气﹐虛人忌服之。

根治肺癰﹑吐膿痰﹐酒煎服﹔口瘡煎湯漱口。子名石珊瑚﹐治產後軟癱。婦人禿發﹐用薔薇嫩枝﹐同猴姜煎汁刷之。

卷七花部

秋海棠

嶺南隨筆﹕海棠本無香﹐惟淸遠歸猿洞秋海棠﹑肇慶羊峽春海棠﹐其香特盛。羣方譜﹕一名八月春﹐艸本﹐花色粉紅﹐甚嬌艷﹐葉綠如翠羽。此花有二種﹐葉下紅筋者爲常品﹐綠筋者開花更有雅趣。大觀錄﹕秋海棠亦名斷腸艸﹐其根﹑葉有毒﹐犬馬食之卽死﹐浸花水飲之害人。漳州府誌﹕秋海棠歲每生苗﹐其莖甚脆﹐葉背作紅亂紋﹐云是相思血也。相傳昔人有以思而噴血階下﹐遂生此﹐故亦名相思艸。其花一朵謝﹐則旁生二朵﹐二生四﹐四生八﹐具太極象﹐雅艷異常。花鏡﹕秋海棠一名八月春﹐爲秋色中第一﹐本矮而葉大﹐背多紅絲如胭脂﹐作界紋﹐花四出﹐以漸而開﹐至末朵結鈴子﹐生椏枝﹐花嬌冶柔媚﹐其異種有黃﹑白二色﹐一名斷腸花。周開云﹕秋海棠俗傳其花中黃心有大毒﹐人食多死﹐予一日誤食此﹐驚惶一夜﹐倉卒旅邸﹐無藥可解﹐但委命聽之而已﹐次日亦無恙。丁憲榮云﹕秋海棠葉初生山左﹐小兒爭采食之﹐味微酸﹑生津﹐能益唇色﹐如塗朱然﹐則其無毒可知。藥性考﹕海棠喜背陰而生﹐故性寒﹐凡大熱癥可用。

味酸﹐性寒無毒﹐和蜜搽面﹐澤肌潤肉﹔其幹搗汁治咽喉痛﹝藥性考﹞。百艸鏡云﹕擦癬殺虫﹐用葉花浸蜜﹐入婦人面藥用。物理小識﹕白銀以烏梅三葉酸秋海棠葉皆可。

海棠蜜救生苦海﹕紅秋海棠采花去心﹐白蜜拌勻﹐蒸曬十次﹐令化爲度﹐冬月早晨洗面後敷之﹐能令色艷﹐並治吹花癬痱。慈航活人書有制海棠蜜法﹕上白蜜一大杯﹐紅秋海棠現取花片用﹐拌入蜜內﹐將花略搗爛﹐日日曬﹐或蒸數次﹐自爛如泥﹐其蜜色如海棠﹔或加入好芙蓉粉少許﹐光絕可愛﹐且免面皮凍裂。

卷七花部

茶菊

城頭菊金鈴菊金箭頭菊米菊根

茶菊較家菊朵不多心﹐有黃﹑白二色。杭州錢塘所屬良渚檜葬地方﹐鄕人多種菊爲業﹐秋十月采取花﹐挑入城市以售。黃色者有髙腳黃等名色﹐紫蒂者名紫蒂盤桓﹐白色千葉名千葉玉玲瓏﹐徽人茶鋪多買焙漧作點茶用。常中丞安宦遊筆記﹐鳳凰山產菊花﹐不甚大﹐蒂紫味甘﹐取以點茶絕佳。又浙省城頭一帶產菊﹐名城頭菊﹐皆生城上石縫中﹐至秋開花﹐花小於茶菊﹐香气沁腹﹐點茶更佳﹐此則茶菊之野生者﹐味性不同。臨安山中所產一種野菊﹐名金鈴菊﹐花小如豆﹐與城頭菊仿佛﹐山人多采入藥鋪作野菊花用﹐實與野菊又不同﹐野菊食之瀉人﹐而鈴菊又不作瀉﹔野菊瓣疏﹐此則旁瓣密爲別也。瀕湖綱目菊分家﹑野﹐而此數種獨未言及。今杭俗以茶菊作餉遺客﹐爲用最廣﹐予故不惜縷言之﹐兼補瀕湖所未備焉。百艸鏡云﹕甘菊卽茶菊﹐出浙江﹑江西者佳﹐形細小而香﹔產於亳州者不可用﹐白而微臭。近日杭州筧橋﹑安徽池州﹑紹興新昌唐公市﹑湖北缺州皆產﹐入藥用﹐陰漧者去蒂﹐以白術﹑枸杞子﹑地骨皮爲使﹐反河及無鱗魚。園菊花大﹐不入藥﹐止可裝枕去風﹐其根治疔腫卻效。羣方譜﹕一名眞菊﹐一名家菊﹐一名茶菊﹐花正黃﹐小如指頂外尖﹐瓣內細萼柄細而長﹐味甘而辛﹐气香而烈﹐葉似小金鈴而尖﹐更多亞淺﹐气味似薄荷﹐枝榦嫩則靑﹐老則紫﹐實如葶藶而細﹐種之亦生苗﹐人家種以供蔬茹。凡菊葉皆深綠而濃味極苦﹐或有毛﹐惟此葉淡綠柔莖﹐味微甘﹐咀嚼香味俱勝﹐擷以作羹及泛茶﹐極有風致。萬曆嘉善縣誌﹕花黃梗紫爲甘菊﹐最良。野菊叢生﹐花小性涼﹔家菊花大﹐气弗聚矣。黃茶菊以紫蒂爲佳﹐明目去風﹐搜肝气﹐治頭暈目眩﹐益血潤客﹐入血分。食物宜忌﹕黃菊花卽甘菊花﹐苦微甘﹑性平﹐益肺腎﹐去風除熱﹐補血養目﹐淸眩暈頭風。白茶菊﹐千葉者佳﹐通肺气﹐止咳逆﹐淸三焦郁火﹐療肌熱﹐入气分﹐其根治疔腫﹑喉疔﹑喉癬。海寧出茶菊﹐名金井玉欄桿﹐其花心黃邊白﹐點茶絕佳。聖惠方云﹕黃甘菊𨿽能燥濕祛風﹐亦能助火泄气。

性平﹐專入陽分﹐治諸風頭眩﹐解酒毒疔腫。

撲打損傷。王阮亭居易錄云﹕四川提督吳英說﹐昔得撲打損傷祕方﹐𨿽重傷瀕死﹐但一絲未絕﹐灌下立蘇。其方以十一月采野菊花﹐連枝葉陰漧﹐用時取一兩﹐加童便﹑無灰酒各一碗﹐同煎熱服。

紅絲疔立效驗方﹕以白菊花葉無白者﹐別菊亦可﹐冬月無葉取根﹐加雄黃錢許﹐蜒蚰二條絲盡處爲止﹐用絹條裹緊﹐隔夜卽淸﹐眞神方也。

卷七花部

城頭菊

朱排山柑園小識﹕杭城石罅生菊﹐枝葉極瘦小﹐九月開花如豆﹐香而且甘。雍正初﹐禁人采取﹐以充貢品﹐宮闈以作枕。城上之菊﹐旣爲野生而味甘﹐亦一異也。蘇頌圖經云﹕有一種開小小花瓣﹐下如珠子﹐謂之珠子菊﹐豈卽此歟。

明目﹑去頭風﹑喉痺﹑癤毒﹑涼血。其枝葉鮮者﹐生搗罨疔瘡﹐並服其汁﹔兼治蛇咬﹑瘰﹑梅瘡﹑眼息﹐煎洗天泡瘡亦效。

卷七花部

金鈴菊

百艸鏡云﹕采花幹之作枕﹐除頭風﹑目疾﹑內熱﹑洗風火眼﹐止熱瀉﹔搗罨一切腫毒﹑諸虫咬螫﹐有效。胃虛便滑﹐無實熱者忌用﹐以其苦寒傷胃能作瀉也。羣方譜載﹕金鈴菊花小如鈴﹐其幹長與人等﹐凡菊葉皆五出﹐此葉獨尖長七出﹐花與葉層層相間﹐不獨生於枝頭﹐此乃家種金鈴菊﹐非野生金鈴菊也。然功用要亦仿佛。

卷七花部

金箭頭

馬伯州菊譜﹕花長而末銳﹐枝葉可茹﹐名金箭頭﹐又名風藥菊﹐專治頭風﹐較他菊十倍。

卷七花部

菊米

處州出一種山中野菊﹐土人采其蕊幹之﹐如半粒綠豆大﹐甚香而輕圓黃亮。云敗毒散疔﹑去產遂昌縣石練山。

卷七花部

菊根

張介賓本艸正云﹕白菊根善利水﹐搗汁和酒服之﹐大治癃閉。

瘰未破。醫學指南﹕采野菊根搗爛﹐煎酒服﹐渣塗上自消﹐不消自破。

卷七花部

睡蓮

廣志﹕睡蓮布葉數重﹐葉如荇而大﹐花有五色﹐當夏晝開﹐夜縮入水底﹐晝復出﹐與夢艸晝入地夜卽復出相反﹐廣州有之。諺曰﹕毋佩睡蓮﹐使人好眠。綱目蔬部載睡菜﹐而睡蓮獨遺﹐故補之。張黻大觀錄﹕綽菜夏月生於池沼之間﹐葉類慈菇﹐根如藕條﹐食之令人思睡﹐又名瞑菜。嶺南雜記﹕睡蓮菜一名瑞蓮﹐花瓣外紫內白﹐幹如釵股﹐心似雞頭﹐以水淺深爲短長﹐日沈夜浮﹐必雞鳴采之始得﹐出髙州。

佩之多好眠。﹝廣志﹞淸香爽脆﹐消暑解酲﹝嶺南雜記﹞。

卷七花部

瑞香花

粵語﹕乳源多白瑞香﹐冬月盛開如雪﹐名雪花。刈以爲薪﹐雜山蘭﹑芎之屬燒之﹐比屋皆香。其種以攣枝爲上﹐有紫色者香尢烈﹐雜眾花中﹐花眾往往無香﹐皆爲所奪﹐一名奪香花。幹者入藥用。綱目芳艸內瑞香條﹐止載其根﹐治急喉風﹐用白花者研水灌之﹐亦不言其花之功用﹐故補之。

稀痘﹐治乳巖初起。

藥性考﹕瑞香花馥﹐糖餞芳甘﹐淸利頭目﹐齒痛宜含。

卷七花部

子午蓮

綱目水艸部入蘋﹐以爲此卽大葉之蘋也。古人以爲食品﹐祭用蘋蘩﹐卽此。今浙人呼爲子午較荷而小﹐缺口不圓﹐入夏開白花﹐午開子斂﹐子開午斂﹐故名。采花入藥。

治小兒急慢驚風﹐煎湯服﹐用七朵或十四朵。杭城張子元扇店﹐施此救人多年矣。

卷七花部

桃金娘

粵志﹕艸花之以娘名者﹐有桃金娘﹐叢生野間﹐似梅而末微銳﹐似桃而色倍﹐中莖純紫﹐絲綴深黃如金粟﹐名金桃娘﹐八﹑九月實熟﹐靑紺若牛乳狀﹐產桂林﹐今廣州亦多有之。粵歌云﹕攜手南山陽﹐采花香滿筐﹐外家愛畱求子﹐郎愛桃金娘。花鏡﹕金絲桃一名桃金娘﹐出桂林郡﹐花似桃而大﹐其色更﹐中莖純紫﹐心吐黃須﹐鋪散花外﹐儼似金絲﹐八﹑九月實熟。靑紺若牛乳狀﹐味甘﹐可入藥用。如分種﹐當從根下劈開﹐仍以土復之﹐至來年移植便活。

花行血。

子味甘入脾﹐養血明目。

卷七花部

假素馨

出廣中﹐靑藤仔花也。粵語﹕靑藤仔葉長三﹑四寸﹐多芒刺﹐莖大如指而堅韌。人家日用煎湯洗瘡疥良。

卷七花部

千金花

此卽千金艸花。千金艸卽本經蘭艸﹐今所呼孩兒菊﹑省頭艸是也。二月宿根再發﹐紫莖素枝﹐赤節綠葉﹐對節生﹐光澤有歧﹐嫩時可可佩﹐八﹑九月漸老﹐枝頭成穗﹐作花紅白狀﹐似雞蘇﹐久之花瓣轉白﹐絨裂如球﹐球中有子一粒﹐絨著子上﹐色黑味苦﹐臭香气裂﹐卽千金花也。瀕湖綱目僅載其葉之用。本艸乘雅云﹕以千金花煮酒﹐臭類木香﹐苦甚黃連﹐用治滯痢﹐獲效頗捷。予故采其說入花部﹐以補所未備﹐花气香﹑味苦﹐浸酒治滯下﹐以其能蘭辟不祥﹐利水道﹐宣气四達之功耳﹝乘雅﹞。

卷七花部

梧桐花

山海艸函﹕治杖丹﹑癩頭﹑湯火傷。

卷七花部

金鳳毛

汪連仕云﹕今人呼翠翎艸﹐翠繞如翎﹐細葉塌地而生﹐與翠云艸鳳尾不同。敏按﹕此種卽蔦蘿﹐今人編竹爲亭臺﹐植之盆中﹐秋開大紅小花者是也。

治耳疔痔漏。

卷七花部

十姊妹

一名佛見笑汪連仕云﹕取其根﹑葉陰榦爲末﹐蜜糖湯調服﹐治傷寒危篤立效﹐乃元升觀之

卷七花部

雨韭

汪連仕艸藥方雲﹕雨韭生水澤旁﹐卽靑慈菇花﹐去濕之功同茵陳。

散一切疔腫﹐消痔漏﹐明目。

卷七花部

罌粟子油

固精﹝物理小識﹞。

卷七花部

佛前舊供花

雲谷醫抄﹕治瘡爛腿﹐用佛前多年陳久供花﹐取來用香油浸貼﹐卽愈。

卷七

果部上

﹝二十一種附十六種﹞

卷七果部上

延壽果

乃鹿銜艸之子﹕又松潘衛志有延壽果﹐云果生於土﹐味甜似山藥﹐並無樹果﹐此或名同而物異也。按﹕鹿銜千金方名鹿藥艸﹐其葉大而面綠背靑者爲眞﹔蘇恭言有大﹑小二種﹔保升言葉似茺蔚﹐叢生有毛者﹐吳風艸也﹐此艸惟生於秦地者有子﹐土人名曰延壽果。

仁恕堂筆記﹕張掖河西地有艸根﹐一種形如黃連﹐盤根屈曲﹐有若缺然﹐邊人取之﹐實籩豆理血中邪濕﹐溫補下元﹐去風痺癤痛﹐小兒食之﹐定驚悸﹝三邊紀略﹞。本艸逢原云﹕味微澀而甘﹐不特有益老人﹐而嬰兒先天不足者﹐尢爲上藥﹐惜乎南方罕得也。

卷七果部上

櫻額

果屬也﹐產關東烏喇口外﹐其樹叢生﹐果形如野黑蒲萄而稍小﹐鮮實甚美﹐曬榦爲末﹐可以稠梨子﹐實黑而澀﹐土人珍之﹐間以作面﹐暑月調水服之﹐可止瀉。

按﹕宦遊筆記﹕郁李卽棠棣﹐結子如櫻桃﹐南產者酸澀不堪食﹐盛京出者又名櫻額﹐味甘鮮﹐曬榦爲末﹐更佳。

味甘澀﹐性溫暖﹐補脾止泄瀉。

卷七果部上

倒弔果

禦制幾暇格物編﹐俗名弔搭果﹐形似山梨而小﹐體微長﹐味酢﹐肉多沙﹐長蒂。諸果始生時皆向上﹐此果花實皆下垂﹐故名。生時堅澀﹐熟乃沙﹐樹枝葉俱如梨﹐爲秦中物產﹐今遵化沿邊有之。而考之書笈艸木諸譜﹐皆不載倒弔之名﹐惟上林賦云﹕答離支。答音近打拉。張揖注云﹕答果名﹐按梅堯臣牡丹詩﹐用打拉二字﹐北人方言以欹垂爲打拉﹐是答名果﹐或因其下垂也。說文海篇俱作果﹐今名弔搭﹐或者答還音之轉耳。

性暖﹐利胸膈﹐健脾消食。

卷七果部上

飛松子

雲南土司志﹕邊境各土司深山中﹐產一種飛松子﹐結實熟時﹐人欲取之﹐子輒飛去﹐夜則仍歸根下﹐土人記其處﹐俟夜過子﹐掘其根而取之﹐饋遺以爲珍品﹐味絕香美。徐霞客遊記﹕飛松一名狐實﹐亦作梧實﹐正如梧桐子﹐而大倍之﹐色味亦如梧桐子﹐而殼薄易剝﹐坐密樹中﹐一見輒伐樹﹐乃可得﹐遲則樹卽存﹐而子俱飛去成空株矣﹐故曰飛松。惟巓堂關外野人境有之﹐其葉如柳﹐味絕類土豆。滇略﹕梧實大如豆﹐殼脆易剝﹐不與他處類﹐俗謂之山松子﹐亦曰飛松。朱排山柑園小識﹕飛松出滇南﹐似梧桐子﹐稍大而微長﹐內外色味俱肖﹐而香美過之﹐蔓生松樹上﹐土人甚珍之。

下气消痰﹐通和血脈﹐能返魂。凡有人魂神不安﹐及驚越失魂﹐神不守舍一切等癥﹐此爲要藥﹐故靈璧趙氏天王補心丹治怔忡用之。張綠猗言﹐十香返魂丹加飛松子殼﹐更效。

卷七果部上

茶肭子

邊輿考﹕其樹出遼東塞外﹐髙有三尺許﹐葉如南方楝樹﹐背有黃白點﹐花四出﹐形如手﹐碧色﹐或有八出者﹐結子大如拳﹐熟便可食﹐其甘如飴﹐其樹浸水可爲油燃燈﹐入藥用子。

治一切病﹐遼塞無藥﹐土人有病者﹐取茶肭子啖之卽愈。

卷七果部上

椰油

椰中酒椰膏椰皮椰肉

臺灣使槎錄云﹕可佐膏火﹐或云用火炙椰﹐其油自出。凡楝椰子以手搖之﹐聽水聲淸亮﹐則心大而甜﹔其肉濃﹐水聲濁則否。澠水燕談錄﹕椰子生安南及海外諸國﹐木如棕櫚﹐大者髙百餘尺﹐花白如千葉芙蓉﹐一本花不過三﹑五顆﹐其大如斗至差小﹐外有黃毛﹐軟皮﹐中有殼﹐正類檳榔﹐殼上有二穴﹐牙出穴中﹐殼內類蘿菔﹐皮味苦﹐肉極甘脆﹐蠻人甚珍之。

劉恂嶺表錄異﹕椰殼中有液數合如乳﹐亦可飲之﹐冷而動气。廣果錄﹕椰樹髙六﹑七丈﹐直竦無枝﹐至木末乃有葉如束蒲﹐長二三尺﹐花如千葉芙蓉﹐白色﹐終歲不絕﹐葉間生實如瓠系﹐房房連累﹐一房二十七八實﹐或三十實﹐大者如斗﹐有皮濃苞之﹐曰椰衣﹐皮中有核甚堅﹐與膚肉皆緊著﹐皮濃可半寸﹐白如雪﹐味脆而甘﹐膚中空虛﹐又有靑漿升許﹐味美於蜜﹐微有酒气曰椰酒。蘇軾詩﹕美酒生林不待儀。言椰中有自然之酒﹐不待儀狄而作也。

廣東名勝志﹕文昌縣玉陽山椰子最多﹐大三﹑四圍﹐髙二﹑三丈﹐通身無枝﹐至百餘年才有葉﹐三月花﹐連著實﹐房房三十或二十七八子﹐至六月熟﹐七月收。

療齒疾﹑凍瘡﹝粵志﹞﹑祛暑气﹝華夷花木考﹞﹐治消渴﹐塗髭發立黑﹝澠水燕談錄﹞。

椰中酒食物考﹕緬甸有樹頭酒﹐卽椰子中漿汁也。華夷花木考載林邑王與南越王有怨﹐遣刺客匕其首﹐梟之樹上﹐化爲椰子樹。當刺時﹐王方大醉﹐故椰漿如酒﹐飲之醉人。

祛風﹕消水腫﹐止吐血﹐塗頭黑髮。然多食昏人﹐動气增渴﹐性溫故也。久服可烏須﹝食物考﹞。

椰膏粵載﹕椰子殼﹐土人取以熬膏﹐色黑如漆﹐塗癬良。

椰皮煮汁止血﹐療吐逆﹝澠水燕談錄﹞。

椰肉益气生風﹝澠水燕談錄﹞。

楊梅下疳﹐筋骨疼痛。不藥良方﹕椰子殼燒存性﹐臨燒以滚酒泡服二﹑三錢﹐暖臥取汗﹐其

卷七果部上

宜母果

嶺南雜記﹕似橘而酸﹐又名宜子。元吳萊有宜熱水歌。粵語﹕宜男子似橙而小﹐二﹑三月熟﹐黃色﹐味極酸﹐孕婦肝虛嗜之﹐故曰宜母。元時於廣州荔支灣作禦果園﹐栽種裏木樹﹐大小八百株﹐以作渴水。裏木卽宜母子也﹐一名黎子。吳萊詩﹕廣州園官進渴水﹐天風夏熱宜子﹐百花醞作甘露漿﹐南園烹成赤龍髓。蓋以裏木子搾水煎糖也。蒙古以爲捨裏別﹐卽渴水也﹐一名藥果。當熟時人家競買﹐以多藏而經歲久爲尙﹐汁可代醋﹐染大紅﹐以其汁調乃上。藥性考﹕黎朦子大如梅﹐形似橘﹐孕婦宜食﹐能辟暑﹐卽宜子。孕婦食之能安胎﹐故又名宜母。

腌食﹐下气和胃﹐懷孕不安食之良。制爲漿﹐辟酷暑﹐又能解渴。宜母子以鹽腌﹐歲久色語﹞。

卷七果部上

天師栗

卽娑羅子

一名娑羅子﹐治胃痛最驗。綱目於主治下失載。通雅娑羅﹐外國之交讓木也﹐葉似﹐皮似玉蘭﹐色蔥白﹐最潔﹐鳥不棲﹐虫不生﹐子能下气。益部方物記﹕生峨嵋山中﹐類枇杷﹐數葩合房﹐春開﹐葉在表﹐花在中﹐或言根不可徙。吳船錄﹕木葉如海桐﹐又似楊梅﹐花紅白色﹐春夏間開﹐長安客話﹐臥佛寺內娑羅樹二株﹐子如橡栗﹐可療心疾。宸垣識略﹕娑羅花苞大如拳﹐葉如枇杷﹐凡二十餘葉相沓捧﹐苞類桐花﹐一簇三十餘朵﹐經月方謝。

畱靑日札﹕娑羅樹出西番海中﹐予在潯州時﹐官圃一株甚巨﹐每枝生葉七片﹐有花穗甚長﹐而黃如栗花﹐秋後結實如栗﹐可食﹐正所謂七葉樹也。藥性考﹕娑羅子一枝七葉九葉﹐苞如人面﹐花似牡丹﹐香白。

肉味苦﹑微涼﹐寬中下气﹐治胃脘肝膈膨脹﹐疳積瘧痢﹐吐血勞傷﹐平胃通絡。用陰陽瓦炙灰﹐或酒煨食俱效。單用不入他藥﹐或稱天師栗﹐非也。葛祖遺方﹕味甘溫無毒﹐治心胃寒痛虫痛﹐性溫殺虫。

胃痛﹕百艸鏡用娑婆子﹐卽娑羅子也。以一枚去殼﹐搗碎煎服﹐能令虫從大便出﹐三服除九種心痛﹐楊春涯驗方﹕娑羅子卽武吉﹐燒灰衝酒服。

卷七果部上

化州橘紅

橘瓤上絲糖橘紅橘餅藥制柑橘餅靑鹽陳皮橘苓

嶺南雜記﹕化州仙橘﹐相傳仙人羅辧種橘於石龍之腹﹐至今猶存﹐惟此一株﹐在蘇澤堂者爲最﹐淸風樓次之﹐紅樹又次之。其實非橘﹐皮濃肉酸﹐不中食。其皮釐爲五片七片﹐不可成雙﹐每片眞者可值一金。每年所結﹐循例具文報明上臺﹐屆期督撫差親隨跟同采摘批制﹐官斯土者﹐亦不多得。彼土人云﹐凡近州始聞誰樓更鼓者﹐其皮亦佳﹐故化皮贗者多﹐眞者甚難得。關涵嶺南隨筆﹕化州署橘樹﹐一月生一子﹐以其皮入藥﹐痰立解。後爲風折﹐卽其地補種﹐气味便殊。今稱化州橘紅者﹐皆以增城香柚皮僞代之﹐能化物而不能自化。粵語﹕化州有橘一株﹐在署中﹐月生一子﹐以其皮爲橘紅﹐瀹湯飲之﹐痰立消﹐曩亦進禦。今爲大風所拔﹐新種一株﹐味不及。化州故多橘紅﹐售於嶺內﹐而產署中者獨異。本艸乘雅云﹕橘柚專精者實﹐實復專精者皮。皮布細竅﹐宛如人膚﹐卽脈絡﹑肉理﹑筋膜﹑子核﹐各有屬焉﹐故力能轉入爲升﹐轉升爲合﹐卽轉合爲開也。種種形證﹐悉從入從合﹐故胸中瘕熱﹐水谷失宣﹐神明不通﹐气逆及气臭耳下气者出已而降﹐玉衡機轉之妙用也。識藥辧微云﹕化橘紅近日廣中來者﹐皆單片成束﹐作象眼塊﹐或三十五十片﹐兩頭以紅繩紮之﹐成一把﹐外皮淡紅色﹐內腹皮白色﹐周身亦有豬鬃皮﹐此種皆柚皮﹐亦能消痰。又有一種爲世所重﹐每个五片如爪﹐中用化州印﹐名五爪橘紅﹐亦柚皮所制﹐較掌片爲佳。究之眞者遠甚也。眞化州橘紅煎之作甜香﹐取其汁一點入痰盂內﹐痰皆變爲水﹐此爲上品。梁氏家藏蘇澤堂化州橘紅﹐每一个七破﹐反折作七歧﹐曬漧﹐气甚香烈。有橘紅歌云﹕石龍靈異不可測﹐首向靑霄尾潛澤﹐有時聲吼洪如鵝﹐有時噴沙白似雪﹐鳴或宰相應期生﹐鳴或科甲蟬聯翼。由來州牧履其常﹐惟恐怪奇駭愚俗﹐亭碑鼓吹鎭其頭﹐重鑊累石塡其穴﹐天生靈異無可憑﹐離奇屈曲化爲橘。橘之爲性溫且平﹐能愈傷寒兼積食﹐消痰止嗽功更奇﹐誰先辧此眞龍脈﹐價值黃金不易求﹐寄語人間休浪擲。

治痰癥如神﹐消油膩谷食積﹐醒酒寬中。气虛者忌服。解蟹毒﹝慈惠編﹕食蟹中毒﹐橘紅煎辰砂五香丸治翻胃﹑噎膈﹑嘔吐。張氏祕效方﹕用血竭﹑乳香﹑沒藥﹑辰砂各一錢五分﹐錢﹐共爲末﹐每三分酒服。

羊癲瘋良方集要﹕雄黃﹑天竺黃﹑川貝母各五錢﹐眞琥珀一錢﹐麝香一錢﹐陳膽星一兩﹐以上各另研﹔全蠍十四个﹝去足酒洗﹞﹐遠志肉甘艸汁制﹐鉤藤﹑防風﹑化州橘紅﹑姜衣﹑羌活﹑茯苓﹑天麻﹑石菖蒲各五錢﹐以上不可見火﹐曬漧﹔蟬蛻三十个﹐白附子六錢﹐共爲末﹐煉蜜爲丸﹐如龍眼大﹐每服一丸﹐開水下。

按﹕百艸鏡廣東髙州府化州出陳皮﹐去白者名橘紅﹐今亦罕得。土人以柚皮代之﹐出售外方﹐價亦不貴。辧別之法﹐須先看皮色筋味﹐如皮皺粗色黃而濃﹐內多白膜﹐味反甜帶辛者﹐乃乳柑皮也﹐只堪點茶﹐不堪入藥﹔皮極濃而泡松﹐紋極細而色黃﹐內多膜無筋﹐味甜多辛少者﹐乃柚子皮也﹐性忌冷服﹔紋細﹐色紅潤而皮薄﹐多有筋脈﹐味苦辛﹐入口芳香者﹐乃眞化州橘紅也﹐入藥以此種爲貴﹐然其性酸削﹐能伐生气﹐消痰𨿽捷﹐破气損人﹐不宜輕用。近日有一種產仁和塘棲鎭蜜橘皮所制﹐曰甜橘紅﹐淸香入肺醒脾﹐消痰之功﹐不下化產﹐而性不峻削﹐名爲香金板﹐南人體弱者宜之。本艸乘雅武林棲水出蜜橘﹐凡數十品﹐名金錢穿心者﹐𨿽秀色可觀﹐又不如佛肚臍。形小皮癩﹐甘美可口﹐霜降采取﹐气足味足﹐密藏至春﹐剖皮抽脈﹐破囊吮汁﹐亦可振醒精神﹐爲得句破疑之助。

卷七果部上

橘瓤上絲

金禦乘雲﹕橘絲專能宣通經絡滯气﹐予屢用以治衛气逆於肺之脈脹﹐甚有效。綱目橘瓤上筋膜﹐只引大明治口渴吐酒﹐而沒其專功﹐何耶﹖因仍其說以補之。

通經絡滯气脈脹﹐驅皮裏膜外積痰﹐活血。

卷七果部上

糖橘紅

仁和塘棲鎭者佳。以皮去白﹐切小塊﹐用糖霜制。

味甘辛﹐性溫﹐理气快膈﹐治嗽消痰﹝食物宜忌﹞。

卷七果部上

橘餅

閩中漳泉者佳﹐名麥芽橘餅﹐圓徑四﹑五寸﹐乃選大福橘蜜糖釀制而成﹐幹之﹐面上有白霜﹐故名﹐肉濃味重﹐爲天下第一。浙制者乃衢橘所作﹐圓徑不及三寸﹐且皮色黯黑而肉薄﹐味亦苦劣。出塘棲者爲蜜橘餅味差勝﹐然亦不及閩中者。又興化出金錢橘餅﹐乃取金橘制成﹐小如錢﹐明如琥珀﹐消食下气﹐開膈﹐捷於砂仁﹑豆蔻﹐又可醒酒﹐醉後點茶﹐允爲妙供。

味甘﹑性溫﹐下气寬中﹐消痰運食﹝食物宜忌﹞。黃膽臌脹﹐除膈止消﹝經驗廣集﹞。

治諸色痢行篋檢祕﹕橘餅一兩﹐圓眼肉五錢﹐冰糖五錢﹐水二碗﹐露一宿﹐溫服﹐不露亦治瀉梁氏集驗﹕夏月喫瓜果太多﹐以致泄瀉不休﹐用漳州好橘餅一枚﹐細切薄片﹐作二次放茶鐘內衝服。橘餅湯﹐經驗廣集﹐治傷食生冷瓜果﹐泄瀉不休。橘餅一个﹐切薄片﹐放碗內﹐以沸湯潑蓋住﹐泡汁出﹐卽飲湯﹐連餅食﹐一餅可作數次服。

百果酒香櫞﹑佛手各二个﹐核桃肉﹑圓眼肉﹑蓮肉﹑橘餅各半斤﹐柏子仁四兩﹐松子三兩﹐紅棗二十兩﹐黑糖三斤﹐幹燒酒五十斤浸﹐此酒補虛益腎﹐乃河中李太守祕方。

卷七果部上

藥制柑橘餅

北硯食規﹕用元明粉﹑半夏﹑靑鹽﹑百藥艸﹑天花粉﹑白茯苓各五錢﹐訶子﹑甘艸﹑烏梅去核各二錢﹐硼砂﹑桔梗各三錢﹔以上俱用雪水煎半幹﹐去渣澄淸取湯﹐煮柑橘﹐炭墼微火烘﹐日翻二次﹐每次輕輕細撚﹐使藥味盡入皮內﹐如撚破則不妙。能淸火化痰﹐寬中降气。

卷七果部上

靑鹽陳皮

百艸鏡﹕制靑鹽陳皮﹐卽蘇州宋公祠遺法也。陳皮二斤﹐河水浸一日﹐竹刀輕刮去浮白﹐貯竹筐內﹐沸湯淋三﹑四次﹐用冷河水洗淨﹐不苦爲度﹔曬至半幹﹐可得淨皮一斤﹐初次用甘艸﹑烏梅肉各四兩﹐煎濃汁拌曬﹐夜露﹐俟酥撚碎如豆大﹐再用川貝母去心四兩﹐靑鹽三兩﹐研爲細末﹐拌勻﹐曬露幹﹐收貯。

消痰降气﹐生津開郁﹐運脾調胃﹐解毒安神。

卷七果部上

橘苓

橘樹上生﹐如木蕈﹐棗皮紅色。

治乳癰﹐煎酒服。

卷七果部上

豆蔻檳榔

此卽綱目檳榔注內所云子是也。形如雞心﹐一頭尖﹐一頭圓﹐僅如小指大﹐外有殼包之。

殼白色如豆蔻形﹐尖如橄欖﹐長不及半寸。藥肆每於豆蔻中檢出﹐每豆蔻一斤﹐不過數粒﹐價亦倍。廣南檳榔亦無有專貨之者﹐或云此種始爲雞心檳榔。廣南所市者﹐皆山檳榔﹐及大腹子而已。時珍循竺氏說﹐以山檳榔爲子﹐恐誤。

治反胃噎膈﹐余功與廣檳榔同。

按﹕百艸鏡﹕檳榔今藥肆所市者﹐形扁而圓大﹐乃大腹子﹐俗名雌檳榔。廣東文昌縣出者﹐名文昌子﹐尖小者﹐名主賜檳榔﹐又名喫子﹐其形長尖﹐狀如雞心﹐內有錦紋﹐又名雞心檳榔﹐卽雄檳榔也。另有一種雞心檳榔﹐來自洋舶﹐從白豆蔻內揀出﹐極罕有﹐形亦長尖﹐極小﹐外有殼﹐儼如棗核﹐故又呼棗核檳榔﹐入藥最勝。

耳聾灸法經驗廣集﹕用雞心檳榔一个﹐將臍內挖一窩如錢眼大﹐實以麝香﹐坐於患耳內﹐以艾炷灸之﹐不過三﹑四次﹐卽效。

小兒疳積胡開甫方﹕史君子五个生﹑五个熟﹐豆蔻內檳榔用姜湯磨汁﹐空心蘸史君子肉食﹐一﹑二次卽愈。

耳出膿豆蔻檳榔爲末﹐吹入立愈﹝救生苦海﹞。

口瘡豆蔻內檳榔存性﹐加輕粉敷之﹝廣果錄﹞。

卷七果部上

瑣瑣蒲萄

出土魯番﹐北京貨之﹐形如胡椒﹐系蒲萄之別種也。回疆志﹐蒲萄一根數本﹐藤蔓牽長﹐花極細而黃白色﹐其實有紫﹑白﹑靑﹑黑數種﹐形有圓長大小﹐味有酸甜不同﹐一種色綠而無核﹐較黃豆微大﹐味甘美﹔一種色紫而小如胡椒﹐卽瑣瑣蒲萄﹔一種色黑﹐形長寸許﹐一種色白而大﹐皆七﹑八月熟﹐晾漧可致遠。本經逢原云﹕瑣瑣蒲萄似蒲萄而瑣細﹐故名。生於漠北﹐南方間亦有之﹐其幹類木﹐而系藤本﹐其子生靑熟赤﹐幹則紫黑﹐能攝精气﹐歸宿腎臟﹐與五味子功用不甚相遠。凡藤蔓之類﹐皆屬於筋﹔艸木之實﹐皆達於藏﹐不獨此味爲然。此物向供食品﹐不入湯藥﹐故本艸不載。近時北人以此彊腎﹐南人以之稀痘﹐各有攸宜。五雜俎﹕西域白蒲桃﹐生者不可見﹐其幹者味殊奇甘﹐有兔眼蒲桃﹐無核﹔又有瑣瑣蒲萄﹐形如茱萸。小兒食之﹐能解痘毒。於文定筆麈云﹕瑣瑣卽娑之訛。黎愧曾仁恕堂筆記﹕瑣瑣蒲萄﹐於文定引西京羽獵賦謂瑣瑣當爲娑﹐固屬附會﹐而以爲別有一種﹐亦非河西蒲萄﹐𨿽引根牽蔓不異中土﹐而結實大長如馬乳﹐色深紫﹐味亦殊甘﹐一枝千百顆﹐大者在上﹐細在下﹐垂取而幹之﹐大者爲白蒲萄﹐細者名瑣瑣﹐非兩種也﹐故俗呼爲公領孫。惟綠蒲萄則來自西域﹐非中土所有。

味甘﹐核細微鹹。痘學眞傳云﹕味甘酸﹐性平溫。百艸鏡云﹕性熱﹐入脾﹑腎二經﹐作酒彌佳。治筋骨濕痛﹐利水甚捷﹐除徧身浮腫﹑痘瘡不出﹐酒研和飲﹐神效。

彊腎瑣瑣蒲萄﹑人參各一錢﹐火酒浸一宿﹐侵晨塗手心﹐摩擦腰脊﹐能助膂力彊壯﹔若臥時摩擦腰脊﹐力助陽事堅彊﹐尢爲得力。

稀痘瑣瑣蒲萄一歲一錢﹐神黃豆一歲一粒﹐杵爲細末﹐一陽夜蜜水調服﹐並擦心窩腰眼﹐能助腎祛邪﹐以北地方物專助東南生气之不足也。然惟稟質素弱者用之有益﹐若气壯偏陽者勿服﹐恐其助長淫火之毒也。

按﹕紫桃軒雜綴瑣瑣蒲萄神農九艸之一﹐中土久有﹐不俟博望從西域帶來也。吾裏東塔朱買臣墓有之。戊子﹐余曾歷平湖幕署﹐有一枝蔓延滿架﹐夏開瑣碎花﹐結實如綠豆﹐望不可見﹔吾杭螺螄山汪姓家亦有此﹐然食之味薄﹐不若甘肅者味濃也﹐入藥自宜以西北者爲優。

卷七果部上

南棗

山棗藏棗

山金華東陽縣茶場﹐以透明如血﹐七枚長一尺者佳﹐陳者入藥。宦遊筆記﹕金華東陽縣茶場出棗﹐其大如拳﹐核尖細如黍﹐決之卽脫﹐淸甘香脆﹐以此名聞天下。明中葉尙存數柯﹐今此種已絕矣。惟東南諸鄕於髙阜地種之﹐𨿽不及茶場﹐亦美甲於他處。其制法不一﹐未熟輒擊﹐以湯沃之使變色﹐謂之湯紅﹐幹則其色紫﹔已熟者﹐名樹頭紅﹐幹則其色丹﹔過熟者﹐以所煮余汁煮之﹐色味似庶糖﹐謂之糖棗﹐此則以時食爲美﹐不作幹也。又有一種棘﹐差小而圓﹐味殊勝棗。物理小識﹕南棗出蘭溪﹐搖而知之﹐其肉離核﹐味甘微酸﹐性溫補﹐赤入心﹐酸斂肝。

博記單方﹕眼疾中有一種名紅綫鎖目幹治法﹐取南棗核二十一粒﹐將核截兩斷﹐去仁淨﹐以銅綠塞孔中﹐仍將棗核合上﹐以紙貼封一起﹐放鑪中燒紅﹐取出﹐以碗蓋存性。每日只用七个﹐研極細末﹐調哺男母乳水抹﹐三日立效。

腸紅下血南棗五枚﹐同黃二錢﹐煎湯﹐五更服﹐神效。又方不藥良方﹕南棗十枚﹐槐米一兩﹐同煎﹐去米食棗﹐日三次卽愈。

痔瘡救生苦海﹕南棗一枚﹝去核﹞﹐鱉頭骨一个﹝搗碎﹞﹐銅靑裝滿棗肉﹐紮緊﹐火煙盡﹐伏土存性﹐研細﹔用秋海棠煎洗﹐然後用藥和水敷之﹐三日消。

除壁虱集聽﹕大南棗去核﹐入水銀﹐火煨燻。

走馬牙疳不藥良方﹕陳年南棗核﹐燒灰﹐研末摻之。

棗參丸醒園錄﹕用大南棗十枚﹐蒸軟去皮核﹐配人參一錢﹐布包﹐藏飯鍋內蒸爛﹐搗勻爲丸﹐如彈子大﹐收貯用之﹐補气最捷。

仙果不饑方醒園錄﹕大南棗一斤﹐好柿餅十塊﹐芝麻半斤去皮炒﹐糯米粉半斤炒﹐將芝麻研成細末﹐棗﹑柿同入飯中﹐蒸熟取出﹐去皮核子蒂﹐搗極爛﹐和麻﹑米二粉﹐再搗勻爲丸﹐曬漧收貯﹐加參更妙。

本經逢原云﹕古方中用大棗皆是紅棗﹐取生能散表也﹔入補脾藥宜用南棗﹐取甘能益津也﹔其黑棗助濕中火﹑損齒生虫﹐入藥非宜。

卷七果部上

山棗

出廣西肇慶府﹐葉如梅﹐果似荔枝﹐九月熟可食。柳貫打棗譜﹕山棗狀如棗而圓﹐色靑黃而味甘酸。出廣州。

甘溫無毒﹐生和脾胃﹐益血壯神。

卷七果部上

藏棗

朱排山柑園小識﹕藏棗來自西藏﹐實產於天竺﹐大者長二寸許﹐形味絕似南棗﹐能補气﹐功同人參﹐藏中亦不易得﹐其核似蠶蛹形﹐而無仁。

補虛勞﹐定神志﹐治怯如神。

卷七果部上

落花生

油

一名長生果。福淸縣誌﹕出外國﹐昔年無之﹐蔓生園中﹐花謝時﹐其中心有絲垂入地結實﹐故名。一房可二﹑三粒﹐炒食味甚香美。康熙初年﹐僧應元往扶桑覓種寄回﹐亦可壓油。今閩省產者出興化爲第一﹐名黃土﹐味甜而粒滿﹔出臺灣﹐名白土﹐味澀而粒細﹐其油煎之不熟﹐食之令人瀉﹐一名土豆。匯書近時有一種名落生花者﹐莖葉俱類豆﹐其花亦似豆花而色黃﹐枝上不結實﹐其花落地卽結實於泥土中﹐亦奇物也。實亦似豆莢而稍堅硬﹐炒熟食之﹐作松子之味﹐此種皆自閩中來。物理小識﹕番豆名落花生﹐土露子﹐二﹑三月種之﹐一畦不過數子。行枝如蕹菜虎耳藤﹐橫枝取土壓之﹐藤上開花﹐絲落土成實﹐冬後掘土取之。殼有紋豆﹐黃白色﹐炒熟甘香似松子味。又云﹐番豆花透空入土結豆﹐當通潤臟腑。酉陽雜俎﹕又有一種形如香芋﹐蔓生﹐藝者架小棚使蔓之﹐花開亦落土﹐結子如香芋﹐亦名花生。花鏡﹕落花生一名香芋。引藤蔓而生﹐葉椏﹐開小白花﹐花落於地﹐根卽生實﹐連絲牽引﹐土中累累不斷﹐冬盡掘取煮食﹐香甜可口﹐南浙多產之。萬曆仙居縣誌﹕落花生原出福建﹐近得其種植之。嶺南隨筆﹕花與葉不相見﹐爲換錦花﹔莢與蒂不相見﹐爲落花生。

種法﹕以沙壓橫枝則蔓生﹐花不生莢﹐其莢別在根莖間﹐亦稱落花生。逢原云﹕長生果產閩地﹐花落土中卽生﹐從古無此﹐近始有之。味甘气香﹐能健脾胃﹐飲食難消運者宜之。或云﹐與黃瓜相反﹐予曾二者並食﹐未蒙其害﹐因表出之。花生殼﹐韓柳生云﹐焙研極細末﹐著人身體﹐沾肉卽生奇癢。敏按﹕劉啟堂經驗祕方﹕長生果一名落花生﹐又名落地生﹐不可與黃熟瓜同喫﹐喫則立死。黃熟瓜卽香瓜﹐非長而白色可以腌喫之黃瓜也﹐始知俗傳之誤。雨蓑翁食物便覽﹕香芋一名落花生﹐久服多男。

多食治翻胃。然其性能動火生痰﹐常人只宜少喫。從新云﹕辛甘而香﹐潤肺補脾﹐和平可貴。食物宜忌云﹕性平﹐味甘﹐舒脾﹔廣志云﹕暖胃﹔藥性考云﹕生研用﹐下痰﹔炒熟用﹐開胃醒脾滑腸。幹嗽者宜餐﹐滋燥潤火。

按﹕落花生﹐乃花謝落土﹐感土气而成實﹐故有入脾和胃之功﹐又能通肺气。曾見興化令王翁一子﹐酷嗜此物﹐後患軟癱﹐豈非動火生痰之明驗歟。近見人以花生入糖湯煮﹐浸醬油入素供﹐更爲生痰﹐老人尢不宜多食。

兪友梁有烏須簡便方﹐止用落花生淨肉﹐炒極焦黑﹐研極細﹐撚須﹐一﹑二日後﹐色黑如漆。

四日兩頭瘧﹐﹝卽三陰瘧。﹞安定臣云﹕昔曾患此﹐諸方莫療﹐有人教服炒熟花生﹐每日食一﹑二兩﹐不半月而愈。

玉神庵尼淸慧言﹐花生人云服之生痰﹐有一大家婦咳嗽痰多﹐醫束手不治﹐庵尼云上勸服花生﹐每日食二﹑三兩﹐漸覺稀少﹐不半年﹐服花生二十餘斤﹐咳嗽與痰喘皆除﹐想亦從治之法也。童鹿言﹐花生本有滌痰之功﹐予家凡患咳嗽﹐止用生花生去殼膜﹐取淨肉衝湯服﹐咳嗽自安﹐豈非化痰之功﹐善於瓜蔞﹑貝母。世俗以火炒食﹐反能生痰。又凡被馬踢傷者﹐忌服花生﹐服之瘡愈增痛。

花生油一名果油﹐色白﹐甘平气腥﹐滑腸下積﹐膩膈生痰。

卷七果部上

核桃油

好者補火﹐若壞核桃搾取者﹐有毒味劣﹐不宜食。

卷七果部上

阿月渾子

與榛子同類﹐性更溫良﹐能止痢﹑暖腎﹑開胃﹑除腸穢積﹐得木香﹑山萸﹐能興陽。

卷七果部上

薯良

形如柚圓﹐蔓生紅色﹐浸酒服﹐能活血﹝藥性考﹞。

卷七果部上

無漏果

此卽海棕﹐乃鳳尾蕉之子﹐或稱爲棗﹐實非棗也。以刀剝去靑皮﹐鍛石湯瀹之﹐蜜浸瓶封﹐可久藏寄遠不壞。

味甘美﹐性溫﹐消食寬中﹐除痰止嗽﹐益气潤顏﹐久食令人肥美。

卷七果部上

胖大海

出安南大洞山﹐產至陰之地﹐其性純陰﹐故能治六經之火。土人名曰安南子﹐又名大洞果。

形似幹靑果﹐皮色黑黃﹐起皺紋﹐以水泡之﹐層層脹大﹐如浮藻然﹐中有軟殼﹐核殼內有仁二瓣。

味甘淡﹐治火閉痘﹐服之立起。並治一切熱癥勞傷﹐吐衄下血﹐消毒去暑﹐時行赤眼﹐風火牙痛﹐虫積下食﹐痔瘡漏管﹐漧咳無痰﹐骨蒸內熱﹐三焦火癥﹐諸瘡皆效﹐功難盡述。

卷七果部上

藕粉

節粉八仙藕粉

冬日掘取老藕﹐搗汁澄粉幹之﹐以刀削片﹐潔白如鶴羽﹐入食品﹐先以冷水少許和勻調﹐次以滚水沖入﹐卽凝結如膠﹐色如紅玉可愛﹐加白糖霜摻食﹐大能和營衛生津。綱目藕下止載澄粉作食﹐輕身延年﹐而不知其功用更專益血止血也。凡一切癥﹐皆不忌可服。養餘月令有澄藕粉法﹕取粗藕不限多少﹐洗淨截斷﹐浸三日夜﹐每日換水﹐看極淨﹐漉出﹐搗如泥﹐以布絞淨汁﹔又將藕渣搗細﹐又絞汁盡﹐卻輕濾去渾腳﹐以淸水少和攪之﹐然後澄去淸水﹐下卽好粉﹐曬漧收貯﹐和糯粉﹑白糖蒸食之﹐或以白糖開水沖服俱可。菱粉﹑芡粉俱用此法。

味甘﹐气芬芳﹐性平﹐調中開胃﹐補髓益血﹐通气分﹐淸表熱﹐常食安神生智慧﹐解暑生津節粉出淮安寶應一帶多有之﹐乃藕節搗澄取粉﹐曬漧﹐其價較藕粉數倍。

味甘﹑微帶苦﹐性平﹐開膈﹐補腰腎﹐和血脈﹐散一切瘀血﹐生一切新血。產後及吐血者食宦遊筆記﹕淮以南皆澤國﹐居人蒔藕﹐暇則濾爲粉﹐淘汰旣淨﹐去其渣滓﹐存其甘液﹐風吹日曝﹐漸成碎珠﹐以湯沃而食之﹐純任天然﹐別有風味﹐亦野物之可尙者矣。尢著名者曰片粉﹐擇藕之極佳者淘曬﹐人工十倍尋常﹐及其旣成﹐則如白雲片片﹐纖塵不染﹐味亦絕勝﹐非大有力者﹐不能制也。

八仙藕粉經驗廣集﹕此粉滋胃保元﹐治一切虛勞雜癥。白花藕粉﹕白茯苓﹑白扁豆炒﹑蓮蜜各等分﹐人乳另入滚水沖﹐不拘時食。

人紅丸濟世養生集﹕專治童子勞怯﹐神驗之極。用人龍二十一條﹝卽蛔虫﹑童便﹐洗淨﹐瓦焙勿令黑研末﹞﹐不破皮紅棗三十个﹝飯上蒸熱﹐去皮核﹞﹐蘿菔子一錢五分﹝炒研﹞﹐大熟地五錢﹝煮爛杵膏﹞﹐眞藕粉一兩五錢﹝研﹞﹐眞川連六分﹐酒拌炒﹐﹝研末﹞右將紅棗肉﹑熟地膏和諸藥末搗勻爲丸﹐如桐子大﹐每早以白滚湯送下七粒﹐逐日加增二粒﹐至二十一粒止﹐以後不必再加﹐服一料痊愈。予屢試皆效﹐切勿泛視。

卷七果部上

菱粉

蒂殼

湖州府誌﹕菱本兩角者﹐有果菱﹐差小﹔有湖趺菱﹐色紅而大﹔有靑菱﹐色靑角曲而利﹔四角者野菱﹐最小者角極﹔有泰州菱﹐實丰而美。近又有無角者﹐名餛飩菱。徳淸有雞腿菱﹑文武菱。

菱有多種﹐老則皆可爲粉。造粉之法﹐與造藕粉同。食菱粉而腹脹者﹐用姜湯或酒解之。

補脾胃﹐彊腳膝﹐健力益气﹐耐饑行水﹐去暑解毒。

蒂疣子﹐俗名飯﹐用鮮水菱蒂搽一﹑二次﹐卽自落。

殼治頭面黃水瘡醫宗匯編﹕隔年老菱殼燒存性﹐麻油調敷﹐卽愈。

無名腫毒販翁醫要﹕老菱殼燒灰﹐香油調敷卽愈﹐並治天泡瘡。

指生天蛇醫宗匯編﹕以風菱角燈火上燒灰存性﹐研末﹐香油調敷﹐未潰者卽散﹐已潰者止治脫肛張氏必驗方﹕先將麻油潤濕腸上﹐自去浮衣﹔再將風菱殼水淨之﹐卽刻縮上不脫矣

卷七果部上

芡粉

嘉泰會稽志﹕芡一名雞頭﹐山陰梅市產之最盛。有數等﹐小白皮最佳﹐大白皮﹑中白皮其皮皆不逮也。造粉與藕菱同法。

益精气﹐彊智力﹐靈耳目﹐固精添髓﹝養餘月令﹞。

九龍丹販翁醫要﹕治腎水不足﹐邪火淫動﹐遺精淋濁等癥。枸杞子酒蒸﹑金櫻子焙﹑山楂肉炒﹑石蓮肉炒﹑蓮須焙﹑熟地搗膏﹑芡粉炒﹑白茯苓﹑當歸等分﹐共爲末﹐煉蜜丸如桐子大﹐每服三錢﹐空心白滚湯下。

卷八

果部下

﹝四十三種附五種﹞

卷八果部下

諸荔

殼

陳定九荔枝譜﹕有奇荔﹐能治病﹐經兵燹後﹐亦僅有存者﹐今錄之於佐以備用。

粵語﹕南方離火之所出﹐荔枝得離火多故一名離枝﹐亦曰麗枝。麗﹐離也。文從兩日﹐天地之數﹐水一而火二﹐故麗從兩日。日爲五行之華﹐月爲六气之精﹐日麗乎支﹐猶之乎日出於扶桑也。麗枝乃震木之大者﹐震木以扶桑爲宗子﹐而麗支其支子﹐故曰麗支。日出於離﹐離盡午中﹐故麗支以夏至熟。離爲坤之中﹐其色黃﹐故曰黃離。麗支之核﹐外赤內黃﹐則黃離之美也。坤之中其味甘﹐故曰甘節。麗支之肉少酸多甘﹐則甘節之吉也。荔枝以臘而萼﹐以春而華﹐夏至而翕然﹐子赤﹐生於木而成於火也。皮紅肉白﹐而核復純丹﹐火包其外﹐復孕其中也。肉白爲金﹐金爲內外火所煉﹐故味醇和而甘。其液乃金水之精﹐甘又屬土﹐備五行之粹美﹐而以火爲主者也。粵以火徳王﹐凡花多朱色﹐皆火花﹔實多朱實﹐皆火實﹐太陽烈气之所結。火實之屬凡百種﹐而荔枝爲長﹐火爲母﹐荔枝則火之長子也。荔枝多食﹐未嘗傷人﹐飲蜜一杯卽解。或以靑鹽調白火酒飲﹐或飲荔枝酒過醉﹐則以荔枝殼浸水飲之。又荔枝多露﹐有過食者味爽﹐就樹間先吸其露﹐次咽其香﹐使氤氳若醉﹐五內淸涼﹐則可以消肺气﹐滋眞陰﹐卻老還童。荔枝歲初而蕾﹐二月而花發﹐發時多電則花落實小﹐多雨則花腐﹐少雨則花液相膠而不實。估計者﹐視其花以知其實多少而判之。藏荔枝法﹕就樹摘完好者﹐畱蒂寸許蠟封之﹐乃翦去蒂﹐以蠟封翦口﹐以蜜水滿浸﹐經數月﹐味色不變。

保和枝產泉郡北陳巖石蓮花峯﹐實大色黃﹐可消胸膈煩悶﹐調逆气﹐導營衛。其核燒灰酒回春果產漳郡康仙祠﹐葉大如掌﹐色翠﹐與眾荔殊。其實味苦澀酸辣﹐不可口﹐采以浸酒神﹐葉亦然﹝以上閩產﹞。

紫玉環產四川瀘州﹐曝漧﹐啖一枚﹐可去瘴癘﹐卽早行大霧中﹐嵐气不得侵也。以上川產玉露霜產廣東新會崖門山﹐白殼丹肉﹐不摘﹐經冬不落﹐其味甘酸﹐啖之止嗽﹐降肺火﹐妃子笑產佛山。色如琥珀﹐大如鵝卵﹐核小如豆﹐漿滑如乳﹐啖之能除口气﹐使齒牙經宿猶香。

牟尼光產潮州大浦山中﹐味如乳﹐飲之功同參嶺﹝以上廣東產﹞。

墨荔產廣西平樂萬山中﹐皮肉俱黑如墨﹐味臭而苦辣﹐不可啖﹔或曰﹐出賀縣山中﹔或曰﹐荔浦﹑修仁二邑山中多有之﹐味臭﹐有大毒。誤食之﹐必心腐腸爛而死。

按﹕荔枝名品最多﹐有綠皮者﹑綠核者﹐有黃皮者﹑白皮者﹐三月﹑四月﹑七月熟者﹐然其性大約相同﹐惟此數品﹐治療各異﹐故類及之。

殼痘出無漿﹐心不爽快﹐以荔枝殼煎湯飲﹝不藥良方王聖兪云﹕荔殼能理血透發分標﹐凡一切疹不能透達﹐痘出模糊一片者﹐非此不能解表成漿﹞。

血崩同壽錄﹕用荔枝殼燒灰存性研末﹐好酒空心調服﹐每服二錢﹐輕者一服卽止﹔至重者﹐三服愈。

卷八果部下

龍眼核

殼附

綱目龍眼核主治﹐多言其肉﹐至其核之功用最廣﹐只載其能治胡臭﹐他皆未之及﹐又不及其腦漏黃氏醫抄﹕用廣東圓眼核﹐入銅鑪內燒煙起﹐將筒燻入患鼻孔內﹐數次卽愈。

一切瘡疥髙只元傳世方﹕用龍眼核存性﹐麻油調敷卽愈。

治癬祝氏效方﹕圓眼核兩个﹑去外黑皮捶碎﹐雄黃﹑硫黃﹑密陀僧﹑枯礬﹑川椒末﹐各三蘸擦患處卽愈。集聽方﹕患癬﹐用龍眼核去外黑殼﹐用內核﹐米醋磨搽。

滅斑生發張覲齋云﹕桂圓核仁﹐凡人家有小子女者﹐不可不備﹐遇面上或磕傷及金刃傷﹐生肌﹐愈後無瘢﹔若傷鬢髮際﹐愈後更能生發﹐不比他藥﹐愈後不長髮也。

小腸疝气不藥良方﹕荔枝核﹑龍眼核各七枚﹐俱燒灰﹐大茴二粒炒﹐共爲末﹐好酒調下﹔消。經驗廣集﹕治疝气偏墜小腸气痛﹐神效﹐荔枝核炒﹑龍眼核炒﹑小茴香炒﹐各等分﹐爲細末。空心服一錢﹐以升麻一錢﹐水酒煮送下。

念珠丸張氏必效方﹕治陰疝偏腫﹐囊中疼痛難忍。乳香去油淨二錢﹐圓眼核三錢﹐黃蠟二大﹐分爲一百零八丸﹐蛤粉爲衣﹐用綫穿起﹐露一宿收貯﹔遇癥每服三丸﹐乳香湯下。

小便不通用龍眼核去外黑殼﹐打碎﹐水煎服。如通後欲脫者﹐以圓肉湯飲之。

足指癢爛藥鏡﹕用桂圓核燒灰摻之﹐立效。

無名腫毒黃氏醫抄﹕桂圓核以水調塗﹐俱效﹐能止折傷出血﹐療金瘡滅斑。

煙筒傷喉萬近蓬云﹕凡煙管誤戳傷喉﹐出血不止者﹐用桂圓核去外黑皮﹐惟取內核仁﹐焙中傷處﹐用筆管安末吹之﹐卽定疼止血而愈﹐屢試果驗。

治刀傷出血殷仁趾傳方﹕以龍眼核炒搗﹐磨細敷之。

刀斧傷黃販翁醫抄﹕桂圓核不拘多少﹐用火燒枯存性﹐研末摻患處﹐卽愈。

按﹕陳傑回生集大興李振祖西平云﹕龍眼核末敷金刃傷﹐昔在西秦及巴裏坤軍營﹐救愈多人艸﹐俱末紀載﹐可知世間有用之材﹐自古迄今淹沒者﹐不可勝計矣。

龍眼殼乃龍眼外裹肉之殼﹐本黧黃色﹐閩人恐其易蛀﹐輒用姜黃末拌之令黃﹐且易悅目也。廣中桂圓多不用姜黃拌﹐故今廣圓猶存本色。入藥用殼﹐須洗去外色黃者。

敷湯泡傷行篋檢祕﹕用圓眼殼存性爲末﹐桐油調塗患處﹐卽止痛﹐愈後又無斑痕﹐眞良方也。

泉州府誌﹕龍眼最小者呼鬼眼﹐龍眼是其中者﹐今不復識別。

卷八果部下

蜜望

粵志﹕其子五月色黃﹐味甜酸﹐飄洋者兼金購之﹐有夭桃與相類﹐六﹑七月熟﹐大如木瓜﹐凡渡海者﹐食之不嘔浪。

肇慶志﹕蜜望子一名莽果﹐樹髙數丈﹐花開極繁﹐蜜蜂望之而喜﹐故名。交廣錄﹕蜜望二月一名望果。其類有夭桃﹐五月開花﹐六﹑七月子熟。年歲荒則結實愈多﹐粵謠云﹕米價髙﹐食夭桃﹐故廣人貴望果而賤夭桃。貴之﹐故望之﹐蜂望其花﹐人望其果也。

止船暈按﹕船暈﹐北人謂之苦船。苦音庫。此癥多嘔吐不食﹐登岸則巳﹐胃弱人多有之。

蜜望果甘酸﹐能益胃气﹐故能止嘔暈。

卷八果部下

蒲桃樹

羅浮志﹕蒲桃樹髙二﹑三丈﹐其葉如桂﹐四時有花﹐叢須無瓣﹐如剪出絲球﹐長寸許﹐色兼黃綠﹔結實如蘋果﹐殼濃半指﹐絕香甜﹔核與殼不相連屬﹐搖之作響。羅浮澗中多有之﹐猿鳥合啄之﹐余隨流而出﹐山人阻水取之﹐動盈數斛。以之釀酒曰蒲桃春﹐經歲香不減﹐作膏尢美。

卷八果部下

荸薺粉

童北硯食規﹕出江西虔南﹐土人如造藕粉法制成﹐貨於遠方﹐作食品﹐一名烏芋粉﹐又名黑甘寒無毒﹐毀銅銷堅﹐除腹中痞積﹐丹石蠱毒﹐淸心開翳﹐去肺胃經濕熱﹐過飲傷風失聲﹐瘡毒幹紫﹐可以起發﹝北硯食規﹞。

卷八果部下

野荸薺

生山土中﹐春有苗三葉﹐似韭而細﹐葉上有光﹐其根如豆大﹐年久則愈大﹐入藥用根﹐一名山荸薺。

磨粉水中濾過﹐曬漧點眼﹐去翳障如神﹝取粉忌鐵器﹞。

按﹕山荸薺喜燥﹐其生必於髙原﹐漧土尢最易蕃衍。有人移入園圃﹐一經污濕﹐根卽朽爛。

如錢大耳。昔客東甌﹐聞馬氏點眼藥粉爲天下第一﹐見其修制﹐乃由此磨粉合海鰍目﹑珠粉加入藥中﹐著效異常。云其性能去面黝斑痣﹐消痞﹐去目星努肉﹐較產池澤者﹐尢峻利也。

磨光散種福堂方﹕點眼神藥﹐用野荸薺粉洗淨去皮﹐石臼中搗爛﹐密絹絞汁﹐如做藕粉法。再用淸井水飛﹑曬漧鑪甘石﹐用黃連﹑黃柏﹑黃芩﹑甘菊﹑薄荷煎水﹐再用童便一次﹔將藥水飛曬漧珍珠﹐入豆腐內煮過﹐研細水飛﹐每荸薺幹粉一兩﹐配制過甘石五錢﹑珠末點之。

明目去翳祕方種福堂方﹕錦紋大黃一兩﹐北細辛四兩﹐將二味用上髙泉水一百二十兩﹐將藥入砂鍋﹐煎至二十兩﹐以細絹濾去渣﹐用大銀碗一个盛藥﹐碗下以磚三塊放定﹐碗底下將燈盞注麻油﹐用燈艸七根﹐燃燈燻碗底內﹐煎藥成膏﹐滴水成珠。每膏一兩﹐用野荸薺粉五錢﹝多些亦不妨﹞﹐冰片三分﹐和勻作錠﹐如多年濃翳﹐每兩加水飛過蟬蛻末五分﹝須要去頭足泥沙﹐水洗曬榦爲末﹐水飛三次用﹞。又方﹕野荸薺粉﹑豬胰各等分﹐搗和。用雞子殼半个﹐放藥在內﹐臨臥合印堂上﹐俟水流入目中﹐翳隨淚出﹐二十日卽愈。並治田螺頭眼。

卷八果部下

櫻桃核

山櫻桃

今人常用以洗疹﹐服之亦發透痘﹐以其得春气早﹐而性熱善達表也。綱目不載﹐豈以發風熱故耶。逢原云﹕櫻桃核今人用以升發麻斑﹐力能助火﹐大非所宜﹐春夏時尢忌入藥。用山櫻桃核佳。

發麻疹痘﹐滅斑痕凍瘃。

出痘喉啞王永光方﹕用甜櫻桃核二十枚﹐砂鍋內焙黃色﹐煎湯服。

眼皮生癅醫學指南﹕櫻桃核水搽之﹐其癅漸漸自消。

卷八果部下

山櫻桃

有毛﹐與櫻桃別是一種。

辛平味劣﹐止瀉腸癖﹐除熱調中。

卷八果部下

栗殼

綱目載其治反胃﹑消渴﹑瀉血﹐此外無他﹐不知其能解參之力﹐勝於萊菔﹐故急錄之。

楊春崖驗方﹕解人參﹐栗子殼煎湯服之﹐良。

卷八果部下

刺菱

沙角

乃小菱也。生杭西湖﹐裏六橋一帶多有之﹐以其四角尖如鍼芒刺手﹐故名。春盡時﹐兒童采取入市貨賣。菱生水中﹐根苗與大菱不殊﹐其葉下有气管﹐故其性通肝腎。凡一切病多忌生冷﹐惟此菱不忌﹐最能開胃生津。其菱大者如蠶豆﹐小者如黃豆﹐味絕鮮美﹐𨿽至秋老﹐亦不甚大﹐蓋地土使然﹐誠水仙佳種也。陳花鏡﹕一種最小而四角有刺者﹐曰刺菱﹐野生﹐非人所植﹐花紫色﹐人曝其實爲菱米﹐可以點茶。

味甘鮮﹐性平無毒﹐生食補脾健胃﹐止渴生津﹐平肝气通腎水﹐益血消食。老者煎食﹐健脾止泄痢。

根利水通淋。

卷八果部下

沙角

乃菱中一種小者﹐只兩角﹐臨平湖一帶多產之。出嘉興者﹐名餛飩靑﹐以其似餛飩也﹐較他菱體小味甘。沙角較餛飩菱尢小﹐色紅﹐味甘異常。

味甘平﹐大補脾土﹐不滯气。餛飩靑性寒﹐生食解積暑煩熱﹐生津﹔煮食健脾和胃益气。

﹝花鏡云﹕遲熟而甘肥者﹐名餛飩菱。藥性考﹕餛飩沙角生熟俱得﹐老則甘香﹐補中益气﹐生

卷八果部下

烏欖仁

出廣東。今果肆皆有市者﹐皮黃黑色﹐肉白﹐有文層疊如海螵蛸狀﹐酒筵中以爲豆籩食品。

綱目集解下云﹕烏欖靑黑﹐肉爛而甘﹐取肉捶碎放漧﹐自有霜如白鹽﹐謂之欖醬。其子仁肥大﹐名欖仁。而主治所載﹐悉言白欖﹐卽今常食之靑果。又所載欖仁治吻燥者﹐亦指靑果核中仁而言﹐非指烏欖仁也﹐今采嶺南果錄中補其遺。按粵志木語﹕橄欖有靑﹑烏二種﹐閩人以白者名靑果﹐粵中只名白欖﹐不曰靑果也。白欖利微﹐人少種焉。烏欖下番禺諸鄕皆種之﹐種至二年﹐其秧長八﹑九尺﹐必之乃結實﹐至三年而子小收﹐十年而大收矣。其樹本髙而端直﹐多獨幹﹐至頂乃布枝柯﹐有雌有雄﹐雄爲主﹐雌爲客﹐猶婦之歸於夫也。予如棗大﹐長寸許﹐光無稜瓣﹐先生者下同﹐後生者上向﹐八﹑九月熟﹐梯子擊以長竿﹔或刻其幹東寸許﹐納以紅鹽﹐則其幹東子落﹐刻其幹西或南北亦然﹐古詩所云紛紛靑子落紅鹽也。烏欖子大肉濃﹐其性溫﹐故味澀甘。以溫水泡軟﹐俟紫脂浮起溢出﹐乃可食﹐水冷則生膠﹐熱則肌膚反實﹐故必溫水之和﹐乃醇其性﹐亦有婉諫之道焉。總二欖論之﹐白欖雄而烏欖雌﹐白屬陽而烏屬陰﹐陽故色白而行气﹐陰故色紅而補血。惟烏者陰﹐故有仁可食﹔白者陽﹐故仁小而不成﹐此其別也。

仁味甘淡﹐潤肺下气補血﹐殺諸魚毒。

卷八果部下

刺梨

宦遊筆記﹕刺梨形如棠梨﹐多芒刺不可觸﹐味甘而酸澀﹐漬其汁同蜜煎之﹐可作膏﹐正不減於楂梨也。花於夏﹐實於秋﹐花有單瓣﹑重臺之別﹐名爲送春歸﹐蜜萼繁英﹐紅紫相間﹐植之園林﹐可供玩賞。獨黔中有之﹐移於他境則不生﹐殆亦類優曇花之獨見於南滇耶。

食之已悶消積滯﹝筆記﹞。

卷八果部下

枇杷核

本經逢原云﹕枇杷其核大寒﹐伐肝脾﹐以之同落蘇入麩醬﹐則色靑翠﹔同蟹入鍋﹐則至熟不赤﹐性寒走肝可知。

敏按﹕石頑所說﹐以其核能駐色不變﹐斷爲性寒﹐不知枇杷獨有先天四時之气﹐其性溫平﹐其核能化一切毛羽﹐觀花圃人貯雞﹑鵝毛水以灌花者﹐患其難化﹐輒搗枇杷核數枚﹐投入缸水中﹐不三日﹐則雞﹑鵝毛皆爛化﹐知其直走厥陰﹐更捷利也。

治肝有餘諸癥﹐气實者可用。

敏按﹕祝士校遊戲方﹐枇杷核煮蛤蜊能脫丁﹐則其性又善離﹔蓋枇杷具四時全气﹐其實能令分者合﹐故肺嗽能斂﹔核能令合者離﹐故肝實可疏。一合一離﹐正見互爲乘除之妙。物理小識﹐枇杷核能去黴垢﹐故能化痰。

卷八果部下

羊桃

粵語﹕其種來自大洋﹐一曰洋桃﹐髙五﹑六丈﹐大者數圍﹐花紅色﹐一蒂數子﹐七﹑八月間熟﹐色如蠟﹐一名三斂子﹐亦曰山斂。斂﹐稜也。俗語誤稜爲斂也﹐亦以其味酸能斂顏色也。有五稜者﹐名五斂。以糯米水澆則甜﹐名糯羊桃﹐廣人以爲蔬。綱目﹕五斂子﹐卽羊桃。

惟言其主治風熱﹐生津止渴﹐他功效皆未及﹐今依粵語補之。爾雅﹕長楚銚﹝注﹕今羊桃也﹞﹐或曰﹐鬼桃葉似桃花﹐白子如小麥﹐亦似桃。陸機疏云﹕葉長而狹﹐花紫赤色﹐其枝莖弱﹐過一尺引蔓於艸上。鄭氏曰﹕藤生子赤﹐狀如鼠糞﹐故亦名鼠矢。兒童食之﹐一名羊腸﹐一名禦弋。蜀本圖經﹕子細如棗核﹐苗長弱蔓生﹐不能爲樹﹐今呼爲細子﹐根似牡丹。羣芳譜﹕羊桃﹐福州產﹐其花五瓣﹐色靑黃。詩檜風﹕隰有萇楚﹐猗儺其枝﹐卽指此也。

酸甘澀平無毒﹐久食能辟嵐瘴之毒。中蠱者﹐搗自然汁飲﹐毒卽吐出﹔脯之或白蜜漬之﹐持至北方﹐不服水土與瘧者﹐皆可治。嶺南雜記﹕有食豬肉咽喉腫痛﹐食羊桃卽解。

藥性考﹕羊桃生時極酸﹐不可食﹐熟則帶甘﹐過食寒中﹐內熱者宜之。多食冷脾胃﹑動泄﹐可曬漧。歌曰﹕猴桃﹐寒酸甘止渴調中﹐下气解煩﹐除熱骨節風痛﹐能壓丹石﹐通淋療痔﹐瓤可煎食。

卷八果部下

倒撚子

綱目﹕都撚子﹐卽倒撚子﹐僅言其治痰嗽噦气﹐暖腹髒﹐益肌肉而已。時珍曰﹕食之必倒撚其蒂﹐故謂之倒撚子﹐訛爲都撚子也。味甚甘軟。粵語﹕都撚子朴叢生﹐花如芍藥而小﹐春時開有紅﹑白二種。子如軟柿﹐外紫內赤﹐亦小﹐有四葉承之﹔子汁可染﹐若胭脂。花可爲酒﹐葉可曲﹐皮漬之得膠以代柿。蘇子瞻名爲海漆﹐非漆而曰漆﹐以其得乙木之液﹐凝而爲血﹐可補人之血﹐與漆同功﹐功逾靑粘﹐故名。以其爲用甚眾﹐食治皆需﹐故名都念。產羅浮者﹐髙丈許﹐子尢美。嶺南酒有以花爲釀而雜以諸果者﹐花則以檳榔花爲最﹐果則以倒撚子爲最。倒撚子﹐又名粘子﹐花於暮春﹐實於盛夏﹐諺曰﹕六月六﹐粘子熟。熟以爲酒﹐色紅味甘﹐人與猿猴爭食之﹐所在皆然。

東坡雜記﹕吾謫居南海﹐以五月出陸至滕州﹐自滕至儋﹐野花夾道﹐如芍藥而小﹐紅鮮可愛﹐朴叢生﹐土人云﹐倒粘子花也﹐至儋則已結子﹐爛紫可食﹐殊甘美﹐中有細核﹐嚼之瑟瑟有聲﹐亦頗苦沁。兒童食之﹐使大便難。野人夏秋下痢﹐食葉輒已。

子活血﹑補血﹐研濾爲膏餌之﹐又止腸滑。

卷八果部下

甘蔗滓

皮

綱目甘蔗條﹐瀕湖特補蔗滓﹐言其治小兒白禿﹐燒煙入目令目暗﹐其他未能悉﹐今復廣之。

救生苦海﹕收口長肉﹐背疽惡瘡﹐用之屢效。收甘蔗滓曬燥﹐存性﹐研極細﹐以小竹管如瘡口大者一个﹐以細夏布紮緊於上﹐篩藥塡滿瘡孔內﹐膏藥蓋住﹐自能收口。

醫鍵云﹕對口﹐一名梟疽﹐用甘蔗滓焙燥爲末﹐白色狗屎焙末﹐和勻﹐將竹管一个﹐稀絹包竹管頭﹐入藥篩膏藥上貼之﹐垂死者亦生。

痘疔經驗單方﹕用甘蔗滓曬漧﹐眞香油點燈燒成灰﹐以津液調勻﹐銀簪挑破點上﹐立效。

一方加珍珠油胭脂調塗﹐更效。敏按﹕蔗有數種﹐紫皮者﹐名昆侖蔗﹔靑皮者﹐乃扶風蔗也。黃海若云﹕凡痘疹不出﹐及悶痘不發﹐毒盛脹滿者﹐此痘屬急癥﹐宜靑皮甘蔗搾汁與食﹐不時頻進﹐則痘立起。其寒散解毒之功﹐過於蚯蚓白鴿﹐惜人不知其功用。入藥如用滓﹐亦宜以靑皮蔗滓爲上。

蔗皮綱目止載治口疳﹐而不知其皮可入香料﹐海外三珠有四葉香餅﹐乃用蔗皮。又幹者墊臥﹐可去郁熱。本艸匯有接气沐龍湯﹐亦用其皮﹐故爲補其說。

臘梨初起百艸鏡﹕紫甘蔗皮存性﹐香油調搽。

接气沐龍湯﹕專治陽衰久痿滑精﹐不用內服﹐惟主外治。大約患此者或由稟弱﹐或由縱欲﹐或憂鬱所致﹐或心腎不交﹐用此最妙。紫稍花﹑甘艸﹑甘遂﹑良姜﹑文蛤﹑母丁香﹑巴戟天﹑川烏﹑附子﹑吳茱萸﹑川椒﹑細辛﹑淫羊藿﹑蛇牀子﹑楝樹子﹑甘松各一兩﹐鎖陽﹑蓯蓉﹑官桂﹑羊皮﹑紅蔗皮﹑滿山紅﹑罌粟殼水泡去筋各二兩﹐紅豆七十粒。須擇酒藥內所用辣者﹐白頸蚯蚓七條炙﹐倭鉛八兩切薄片﹐勻七劑﹐每日一劑﹐瓦鍋內煎湯﹐先燻後洗﹐以冷爲度﹐晚重溫藥湯再洗﹐如此七日內禁房事。

坐板瘡甘蔗皮燒存性﹐香油調塗﹝家寶方﹞。

竹衣乖經驗廣集﹕此藥治竹衣乖﹐並無皮膚﹐膿血淋漓﹐赤剝楊梅﹐一切胎毒。用鑪甘石童便四次﹞一兩﹐黃柏﹝豬膽塗炙七次﹞﹑紫甘蔗皮燒存性﹑孩兒茶﹑赤石脂各五錢﹐綠豆粉炒七分﹐冰片五分﹐爲末﹐先用麻油將雞蛋黃煎黑﹐去黃候冷﹐調塗卽愈。

卷八果部下

猴闥子

宦遊筆記﹕出臨海深山茅艸中﹐土名仙茅果﹐秋生冬實﹐樵人采食﹐並可磨粉﹐其性溫補﹐然城市亦無食之者。綱目有猴騷子﹐形與此別。又臨海出猴總子﹐一名土柿﹐每年九﹑十月間生﹐形與紅柿同﹐皆非一物。臨海異物志﹕猴闥子如指頭大﹐味苦可食﹐他處所無。

性溫﹐暖丹田﹐益五臟﹐健脾﹐增气力。

卷八果部下

瓜子殼

傳信方﹕治腸紅﹐不論新久﹐三服全愈。用地楡炒黑一錢﹐白薇一錢五分﹐蒲黃炒黑一錢﹐桑白皮一錢五分﹐瓜子殼二兩﹐煎湯代水。﹝不藥良方﹕單用瓜子殼一味煎服﹐治腸風下血。﹞吐血不藥良方﹕瓜子殼一茶鐘﹐煎湯一碗喫下﹐血卽止。

卷八果部下

蒲桃殼

止呃忒如神。

卷八果部下

橙餅

同壽錄有制橙餅法方﹕擇半黃無傷損橙子﹝太靑者性硬難酥﹞﹐將小刀劃成稜﹐入淨水浸去酸澀水一﹑二天﹐每日須換水﹐待軟取起﹐擠去核﹐再浸一﹑二天取起﹐將簪腳插入每縫﹐觸碎內瓤﹐然後入鍋用淸水煎之﹐勿令焦﹐約有七﹑八分爛﹐取出﹐拌上潔白洋糖﹐須乘熱卽拌﹐卽日曬之﹐待糖喫進﹐再摻再曬﹐令糖喫足﹐將幹糖再塞入橙肚內﹐略壓扁﹐入瓶貯用﹐亦可點湯服。

消頑痰﹐降气﹑和中開胃﹐寬膈健脾﹐解魚蟹毒﹑醒酒。若气虛瘰者勿服。

卷八果部下

津符子

產緬甸﹐見千金方。

味苦平﹐性滑﹐主益心血﹐養肺金﹐止渴生津液﹐多食口爽﹐失滋味﹐安和五臟﹐久食輕身明目。

治斷卽愈

卷八果部下

必思答

產回回國地﹐見忽必烈飲膳正要。

味甘無毒﹐治調中順气﹐滋肺金﹐定喘急﹐久食利人。三陰瘧百藥不效﹐必思答三枚﹐酒一盞﹐煎半飲之﹐卽止。

難產不下﹐或子死腹中﹐必思答七枚﹐酒煎服卽下。又治胞衣不下。

卷八果部下

黃皮果

廣志﹕黃皮果狀如金彈﹐六月熟﹐其漿酸甘﹐似葡萄。與荔枝並進﹐荔枝饜飫﹐以黃皮果解之。諺曰﹕饑食荔枝﹐飽食黃皮。綱目於果部附諸果條下﹐僅引海槎錄云﹕出廣西橫州﹐狀如楝子及小棗﹐味酸。至其功用並未之及焉﹐今依廣志補之。

消食順气﹐除暑熱﹝廣志﹞。酸平無毒﹐主嘔逆痰水﹐胸膈滿痛﹐蛔虫上攻心下痛﹝食物本艸﹞敏按﹕廣東瑣語載果中有白蠟子﹐與黃皮果絕相似﹐而味尢勝。諺有云﹕黃皮白蠟﹐甜酸相廣東通誌﹕黃皮果大如龍眼﹐又名黃彈子﹐皮黃白﹐有微毛﹐瓤白如肪﹐有靑核數枚﹐甚酸澀。食荔枝太多﹐用黃皮果解之。

卷八果部下

甘劍子

狀如巴欖子﹐仁附肉﹐有白靨﹐不可食﹐能發人病﹐北人呼爲海胡桃。

味甘气烈﹐治脾胃虛寒食少﹐泄痢不止﹐形體羸﹐泄下虛脫﹐百方不效。用甘劍子七枚﹐三服卽止﹐再服調理藥。

卷八果部下

揚搖子

生閩越﹐其子生樹皮中﹐體有脊形甚異﹐長四﹑五寸﹐味甘無毒。通百脈﹐彊筋骨﹐和中益气﹐潤肌膚﹐好顏色。花鏡﹕此果長五寸﹐色靑無核。臨海異物志﹕揚搖有七脊﹐子生樹皮中﹐其體𨿽異﹐味則無奇﹐長四﹑五寸﹐色靑黃﹐味甘。

卷八果部下

海梧子

出林邑﹐樹似梧桐﹐色白﹐葉似靑桐﹐子如栗﹐肥甘可食﹔南方艸木狀﹕占城卽林邑﹐產海梧子﹐與中國松子同﹐但結實肥大﹐形如小栗﹐三角肥甘﹐樽俎間佳果也。

味平無毒﹐利大腸﹑小腸﹐益智慧﹐開心胸﹐明耳目。

心下怔忡﹐夜多惡夢﹐健忘﹐每日空心食海梧子十數枚﹐月餘自愈。

疝气囊大如斗﹐海梧子七个﹐燒灰服之﹐卽愈。

卷八果部下

木竹子

出廣西﹐皮色形狀如大枇杷﹐肉味甘美﹐秋冬實熟。味甘性平﹐治吐逆不食﹐關格閉拒不通﹐脾虛下陷﹐肛門墜脫不收﹔淸熱﹐涼大腸﹐去積血﹐利百脈﹐通調水髒﹐止渴生津﹐解暑﹐消酒﹐利耳目﹐治咳嗽上逆。

卷八果部下

櫓罟子

桂陽虞衡志﹕出廣西﹐大如半升碗﹐數十房攢聚成球﹐每房有縫﹐冬生靑﹐至夏紅熟。

味甘﹐補脾胃﹐固元气﹐制伏亢陽﹐扶持衰土﹐壯精神﹐益血﹐寬痞消痰﹐解酒毒﹐止酒後發渴﹐利頭目﹐開心益志。

婦人不孕﹐用櫓罟子浸好酒內三日﹐日日飲之﹐百日有孕﹔又目生翳障﹐漸漸昏暗﹐視物不明﹐櫓罟子浸白蜜內﹐每日連蜜啖一枚﹐一月卽退。

卷八果部下

子

出九眞交趾﹐子如桃實﹐長寸餘﹐二月開花﹐連著子﹐五月熟﹐色黃。鹽藏食之﹐味酸如梅性涼平﹐淸心潤肺﹐止渴生津﹐制亢極之陽光﹐消炎蒸之暑气﹐又降三焦實火。治鼻中出血﹐又牙宣牙齦出血﹐用子核連仁﹐燒存性﹐調水含咽卽止。

卷八果部下

羅晃子

出廣西﹐夏熟﹐味如栗﹐狀如橄欖﹐其皮七層﹐出橫州者皮九層﹐剝至九層方見肉﹐故又名思恩府誌﹕羅晃子俗名九層皮﹐形類蠶豆﹐可茹﹐味如煨栗﹐外有黑殼﹐連肉有皮九層﹐故性溫﹐治臟腑生虫﹐及小兒食泥土腹痛﹐癬痞積硬。

養肝膽﹐明目去翳﹐止渴退熱﹐解利風邪﹐消煩降火。翻胃吐食﹐或食下卽吐﹐或朝食暮吐﹑暮食朝吐﹐用羅晃子七枚﹐存性﹐每日酒調下方寸匕﹐服完爲度﹐卽愈。

腹中蛔虫上攻﹐心下痛欲死﹐面有白斑﹐用羅晃子﹑牽牛子各七枚﹐水煎服﹐虫自下。

卷八果部下

夫編子

南方艸木狀﹕出交趾武平山谷中﹐三月開花﹐連著子﹐五﹑六月熟。入雞﹑魚﹑豬﹑鴨羹中﹔味最美﹐亦可鹽食。味甘性平﹐主寧心志﹐養血脈﹐解暑渴﹐利水道﹐生津液﹐止逆气喘急﹐除煩淸熱﹐潤肺﹐滋命門﹐益元气。骨蒸勞熱﹑四肢瘦削如枯柴﹐用夫編子同白鴨爛煮﹐不用鹽醬﹐日日啖之﹐喫鴨三頭見效。

卷八果部下

白緣子

出交趾﹐樹髙丈餘﹐味甘美如胡桃。

味甘平﹐主潤肺﹐止渴淸熱消食﹐祛風暑濕气。治疥癬及山嵐瘴气所侵﹐變成瘧﹐寒熱往來﹐頭痛痰逆﹐足膝屈弱難行﹐寒濕邪气所侵﹐用白緣子一片﹐舂爛浸酒﹐日飲一次﹐月餘全愈。

卷八果部下

系彌子

廣志﹕狀圓而細﹐色赤如軟棗﹐其味初苦後甘﹐可食﹐味平無毒。主益五臟﹐悅澤人面﹐去頭面諸風。

產後痢疾不止﹐用系彌子一合﹐酒﹑水各一盞﹐煎八分﹐空心服下﹐片刻卽效。

卷八果部下

人面子

出海南﹐又出廣中﹐樹似含桃﹐子如桃實﹐春花夏實﹐至春方熟﹐蜜煎甘酸可食。其核兩邊俱似人面﹐耳目口鼻﹐無不畢具。

廣志﹕人面子大如梅李﹐其核類人面﹐兩目口鼻皆具﹔肉甘酸﹐宜爲蜜煎﹔仁絕美﹐以點茶如梅花片﹐光澤可愛﹐茶之色香亦不變。以增城水東所產爲佳﹐其核中仁搖之卽脫去﹐他產則否。此樹最宜沙土﹐沙土松易發﹐數歲卽婆娑偃蓋﹐山民植之以爲利。味甘﹐性平無毒﹐醒酒解毒﹐治風毒著人﹐徧身疙瘩成瘡﹐或痛或癢﹐食之卽愈。

難產不下﹐產母手握人面子一个﹐單日右手握﹐雙日左手握﹐卽下。

嶺南雜記﹕人面子煮肉及鴨﹐必用捶爛熬膏﹐甘酸益津。

卷八果部下

四味果

出祁連山﹐木生如棗﹐剖以竹刀則甘﹐鐵刀則苦﹐木刀則酸﹐蘆刀則辛﹐行旅得之﹐能止饑味甘辛酸無毒﹐明目養肝﹐寧神定志﹐和胃進食﹐下气止咳。

腎虛腰痛﹐不能反側﹐用四味果同狗腰子煮熟並食﹐每日一次﹐一月愈。

敏按﹕東方朔神異經云﹕南方大荒﹐有樹名如何﹖結子味如飴﹐有核形如棗子﹐長五尺﹐圍如長﹐金刀剖之則酸﹐蘆刀剖之則辛﹔食之者地仙﹐不畏水火白刃。又啟蒙記﹕如何隨刀而攺味﹖或曰﹕此卽仙經所謂大棗﹐據此二說﹐卽今四味果也。

卷八果部下

千歲子

南方艸木狀﹕出交趾﹐蔓生﹐子在根下﹐須綠色﹐交加如織﹐一苞恆二百餘顆﹐皮殼靑黃色﹐殼中有實如栗﹐味亦如之﹐幹則殼肉相離﹐撼之有聲﹐如肉豆蔻。關涵嶺南隨筆﹕千歲子多子根須﹐幹則殼肉相離﹐撼之有聲。

味甘平﹐主和中益胃﹐利肺﹐除熱止渴﹐醒酒解暑。

小便閉塞﹐千歲子十數枚﹐打碎水煎﹐淸飲下﹐卽通利。

發背惡瘡﹐千歲子不拘多少﹐搗爛如泥﹐調塗三次見效。

卷八果部下

侯騷子

蔓生﹐大如雞卵﹐味甘性冷﹐消酒輕身﹐王太僕曾獻之﹐見酉陽雜俎。

甘寒無毒﹐食之不饑﹐延年彊健﹐消酒除濕﹐治黃膽小便不利﹐溺如黃金色﹐口渴煩熱﹐齒小兒重舌﹑木舌﹐侯騷子核燒灰擦之﹐或用蜜調塗亦可。

浮癰發背﹐侯騷子煎湯飲之﹐再搗塗之﹐大效。

卷八果部下

仙掌子

乃仙人掌上所生子也粵語﹕仙人掌多依石壁而生﹐葉勁而長﹐若齟齬狀﹐開花儼如鳳形﹐子生花下﹐名曰鳳栗﹐葉曰鳳尾。發苞外類芋﹐渠內攢瓣如珠﹐各擎子珠於掌﹐一枝一掌﹐自下而上﹐子自靑赤而黃﹐有重殼﹐外濃內薄。熟其仁食之﹐味甜兼芡栗﹐可以延年﹐又名千歲子。此艸可辟火﹐廣人多植之堂側。性宜沙土﹐惡肥膩。明黃佐仙人掌賦序﹕仙人掌﹐奇艸也。多貼石壁而生﹐惟羅浮黃龍金沙洞有之。葉勁而長﹐若齟齬狀。發苞時﹐外類芋魁﹐內攢瓣如翠球﹐各擎子珠如掌然﹐靑赤轉黃﹐而有重殼﹐剖之﹐濃者在外如小椰﹐可爲匕勺﹔薄者在裏如銀杏衣﹐而裹園肉煨食之﹐葉兼芡栗﹐可補諸虛﹐久服輕身延年﹐俗呼爲千歲子﹐此與蔓生者名同物異也。雲南通誌﹕仙人掌葉肥濃如掌﹐多刺﹐相接成枝﹐花名玉英﹐色紅黃﹐實似山瓜﹐可食。

味甘性平﹐補脾健胃﹐益腳力﹐除久瀉。

敏按﹕羣芳譜仙人掌出自閩粵﹐非艸非木﹐亦非果蔬﹐無枝無葉﹐又並無花﹐土中突發一片﹐與手掌無異。其膚色靑綠﹐光潤可觀。掌上生米色細點﹐每年只生一葉於頂﹐今歲長在左﹐來歲則長在右﹐層累而上。植之家中﹐可鎭水災。如欲傳種﹐取其一片切作三﹑四塊﹐以肥土植之﹐自生全掌矣。近日兩浙亦有﹐據所載當另是一種﹐與此全別﹐或名同物異歟。

卷八果部下

酒杯藤子

出西域﹐藤大如臂﹐花堅硬可以酌酒﹐文章映澈﹐實大如指﹐味如豆蔻﹐食之消酒。相傳張甘辛平無毒﹐消食下气﹐消酒止渴﹐辟邪瘧﹐消癰腫﹐殺蛔虫。治屍蛀勞瘵﹐虫蠱瘰﹐癭果成積﹐用酒杯藤子燒灰﹐糖拌﹐服下五﹑七錢自效。

飲酒過量成病﹐用酒杯藤子煎服﹐極驗。

卷八果部下

藥果

關涵嶺南隨筆﹕藥果似橙而味酸﹐可染紅。

治噦。

卷八果部下

子

出交趾合浦﹐藤緣樹木﹐正月開花﹐四﹑五月熟如梨﹐赤如雞冠﹐核如魚鱗。

甘平無毒﹐主中惡气﹐飛屍邪蠱﹐心腹卒痛﹐狂邪鬼神﹐鬼疫癘瘧﹐夢寐邪惡气﹐心神顚倒不寧﹐昏冒如癡﹔治驚癇恍惚﹐或言語不倫﹐歌笑不休﹐用子核七枚﹐燒末﹐入朱砂少許﹐姜湯下方寸匕﹐自愈。

卷八果部下

楸子

食物考﹕甘酸小於沙果﹐色黃紅黑如櫻桃顆﹐產於代北﹐味頗淸香﹐作脯點茶俱可。此與林檎同名異類﹐本艸未分﹐故正之。多食澀气﹐令人好睡。子宜去盡﹐食之煩心。

卷八果部下

隈支

益部方物略記﹕生邳州山谷中﹐樹髙丈餘﹐枝修而弱﹐開白花﹐實大如雀卵﹐狀如荔枝﹐肉黃﹐膚味甘。

味甘無毒﹐治七種疝气﹐及一切瘡瘍疥癬。

以上自津符子至隈支止諸果品﹐綱目附錄諸果後﹐僅載其形狀﹐不錄其主治。而沈云將食纂云﹕諸果都出外國及邊瘴地方﹐𨿽不常見﹐但俱屬異品﹐不惟可口﹐兼可療治百病﹐凡行歷遠方者﹐卽當攜其種流傳中土﹐有功於世不小﹐故附錄而兼細核其主治﹐予因取之以補李氏之遺。至其形狀﹐綱目已詳載﹐而復列之者﹐亦欲覽者便於解悉﹐後日遇物能名﹐故不厭重贅也。

卷八果部下

呂宋果

本艸補﹕呂宋島中產一果﹐名加挖弄﹐外肉而內核﹐味苦不堪食。其初惟有一處深山峻嶺不識﹐旅人至島百年後﹐始知其中果可用﹐近三十年頗悉其療治各病﹐極有奇驗﹐遂攜至中國﹐若果之皮肉﹐其效尢捷﹐有呼爲寶豆者。豆﹐言果之形狀﹔寶﹐治中毒服毒﹐將果或磨或刮﹐以淸水或淸油調服﹐毒卽吐﹔蛇蠍蜈蚣等傷﹐磨淸水服之﹐並僕﹐磨水服之﹔腹痛瀉利﹐磨水服﹔瘧疾初作時﹐磨水服。刀斧傷卽止血﹑止痛。蛔虫疳積﹐磨水服﹐虫卽吐出。難產﹐磨水服。

頭瘡癢爛臘梨﹐切碎此果﹐以油煎之﹐乘熱徧擦﹐向火取暖﹐隨以布向火取熱﹐覆病患身上而睡﹐又以被蓋﹐不見生風﹐卽愈。潮熱﹐磨水服﹐漸減而愈。

卷八

諸谷部

﹝十五種附十九種﹞

卷八諸谷部

沙米

延綏鎭誌﹕苗莖如麻﹐葉類艾而稍圓﹐有刺﹐髙尺許﹐生子成房﹐粒細如黍﹐杵去皮﹐用羊羹作食﹐服之不饑﹐邊外名黍喇棘。瀚海記﹕沙蓬米﹐凡沙地皆有之﹐鄂爾多斯所產尢多﹐枝葉叢生如蓬﹐米似胡麻而小﹐性暖﹐益脾胃﹐易於消化﹐好吐者多食有益﹐作爲粥﹐滑膩可食﹔或屑之﹐可充餅餌茶食之需。人海記﹕張家口內保安﹑沙城一帶地產沙蓬﹐實如蒺藜﹐中有米如稗子﹐食之益人。藥性考云﹕蓬蒿之實﹐名曰沙米﹐淸熱消風﹐饑荒食旨。

味甘性溫﹐通利大腸﹐消宿食﹐治噎隔反胃﹐服之不饑。

卷八諸谷部

西國米

珠兒粉竹米

嶺南雜記﹕出西洋西國﹐煮不化﹐而色紫柔滑者眞﹐僞者以葛粉爲之。通雅﹕今南楚兩粵專采葛根作粉食﹐其粉可作丸﹐曰葛粉丸﹐廣人以假西國米﹐能醒酒。朱排山柑國小識﹕西國米來自閩廣洋艘﹐大如綠豆﹐以色紫煮不化者眞﹐健脾運胃功最捷﹔久病虛乏者﹐煮粥食最宜。

益胃和脾﹐病起宜食。

卷八諸谷部

珠兒粉

洋舶帶來﹐粵澳門杭寧波乍浦通舶市者皆有。形絕細﹐如蘇子﹐勻圓而白﹐云系外洋人采葛根及薇箕根或茹粉所造﹐煮之須滚水沖泡﹐粒粒分明如魚子樣﹐極柔滑﹐以糖霜和食﹐或淡食。

气淸香﹐味甘滑﹐明目﹐運脾開胃﹐解酒生津﹐久服尢能彊腎。

東西洋考﹕大泥﹐卽古泥﹐今隸暹邏﹐土產有西國米﹐亦名沙孤米。其樹名沙孤﹐身如蕉空心﹐取其裏皮削之﹐以水搗過﹐舂以爲粉﹐細者爲王米﹐最精﹐粗者民家食之﹐以此代谷。今賈舶慮爲波濤所濕﹐只攜其粉歸﹐自和爲丸。庚申十月﹐予在陳夔友家﹐見有胡西菽﹐盛以玻璃小筆管瓶內﹐菽白而細﹐與珠兒粉無別﹐云得自王撫軍署﹐可入藥﹐大能消痰。其甥女一夕患肺風痰喘﹐危極﹐兒醫多言不救﹔用此一錢調薑汁灌下﹐其效如神。

卷八諸谷部

竹米

物理小識﹕竹結實﹐斑文兩兩相比﹐謂之竹米。

下積如神。

卷八諸谷部

陳倉米

朱公米

嶺南記﹕武昌漢陽門內﹐舊爲陳友諒倉基。甲子年﹐有掘得黑米者﹐色如漆﹐堅如石﹐炒之卽松﹔秋燈叢話﹕康熙甲子﹐武昌郡之福坊﹐掘得黑米數十斛﹐堅如石﹐炒研爲末﹐治膈癥如神﹐傳爲僞陳友諒積粟所。又天門學宮前明攺建北郭倉基地﹐亦掘得黑米﹐治疾頗驗。

乾隆丙申﹐黃州重修郡學﹐疏浚泮池﹐池底積粟甚夥﹐色如漆而堅﹐治病效如前﹐人爭取之。太守王公廷棟恐系前人鎭壓物﹐禁而掩之。敏按﹕酉陽雜俎﹕干國屍毗王倉庫﹐昔爲火所燒﹐其中粳米者﹐於今尙存﹐服一粒﹐永不患瘧。

炒研﹐治膈癥如神。不藥良方﹐陳年倉米治卒心痛﹐燒灰和蜜服之﹐卽止。

卷八諸谷部

朱公米

南中紀聞﹕靖州南二十里飛山砦﹐相傳爲元末朱都督屯兵之所﹐墻礫時有米粒﹐色微黑而不腐﹐云是朱公所遺兵糧﹐遊客謁神祠﹐取輒得之﹐至今尙存。

療脾疾。

卷八諸谷部

山

宦遊筆記﹕出塞外﹐土人名烏爾格納﹐莖長尺餘﹐細如艸﹐節如竹﹐葉亦如竹﹐每二節一葉﹐秀穗類蓼花﹐結粒似而色紅﹐采之曬漧﹐去其皮﹐煮粥﹐粥如香﹐蒙古用以充饑﹐兼碎面合茶﹐商民均雜粟食之﹐色紅艷可愛﹐而味與無辧﹐故名之曰山﹐實生於水濱或山溝爾。

味甘香﹐行气利水﹐淸大﹑小腸火﹐亦補脾胃。

根蒙古人名墨科爾﹐外皮微細﹐內實粉白﹐味甘美﹐蒙古生啖﹐商民合肉熬食。秋冬之際﹐蒙古搜掘鼠穴﹐得食物盈筐﹐內多此物﹐長二﹑三寸﹐俱野鼠嚙截運藏者。

味甘﹑生津﹐滋潤血脈﹐調營衛﹐利水。

卷八諸谷部

靑稞黃稞

藥性考﹕靑稞黃稞﹐仁露於外﹐川陜滇黔多種之。味鹹﹐可釀糟弔酒﹐形同大麥﹐皮薄面脆下气寬中﹐壯筋益力。性平涼﹐除濕﹐發汗﹐止泄。多食脫髮﹑損顏色。

卷八諸谷部

米油

此乃滚粥鍋內煎起沫釅﹐滑如膏油者是也。其力能實毛竅﹐最肥人﹐用大鍋能煮五升米以上者﹐其油良。越醫全丹若云﹕黑瘦者食之﹐百日卽肥白﹐以其滋陰之功﹐勝於熟地也。每日能撇出一碗﹐淡服最佳。若近人以熟粥絞汁爲米油﹐未免力薄矣。

味甘性平﹐滋陰長力﹐肥五臟百竅﹐利小便通淋。

精淸不孕紫林單方﹕用煮米粥滚鍋中面上米沫浮面者﹐取起﹐加煉過食鹽少許﹐空心服下

卷八諸谷部

鍋焦

陳久年糕

一名黃金粉﹐乃人家煮飯鍋底焦也。取僧寺中米多焦濃者入藥良。

味苦甘﹐性平﹐補气運脾﹐消食止泄瀉﹐八珍粉用之。

鍋焦丸小兒常用﹐健脾消食。家寶方﹕用鍋焦炒黃三斤﹐神曲炒四兩﹐砂仁炒二兩﹐山楂四兩﹐蒸蓮肉去心四兩﹐雞肫皮一兩炒﹐共爲細末﹐加白糖﹑米粉和勻﹐焙作餅用。

老幼脾瀉久不愈梁侯瀛集驗方﹕鍋焦爲末四兩﹐蓮肉去心淨末四兩﹐白糖四兩﹐共和勻﹐每服三﹑五匙﹐日三次﹐食遠下。

白瀉不止。種福堂方﹕漧飯鍋粑二兩﹐松花二兩炒﹐臘肉骨頭五錢烘脆﹐共爲末﹐砂糖調﹐脾胃不健祝氏效方﹕鍋焦二斤﹐蓮肉一斤﹐白糖半斤﹐蜜一斤﹐丸如桐子大﹐每服數十丸﹐空心白湯下。

玉露霜治老人脾泄最效。白術炒二兩﹐陳皮一兩五錢﹐蓮肉去心四兩﹐薏苡仁四兩炒﹐糯米一升炒﹐綠豆一升炒熟﹐陳米鍋粑一斤炒﹐糖霜量加﹐共爲末﹐每用二﹑三錢﹐滚水調勻服之﹝行篋檢祕﹞。

預稀痘疹。不藥良方﹕銀花﹝金者不用﹞陰漧﹐鍋粑每一升入銀花一兩﹐共研末﹐用洋糖或做每日令小兒食之。

卷八諸谷部

陳久年糕

燒灰治痢。

卷八諸谷部

阿迷酒

出東洋﹐气味香冽﹐頗釅濃﹐每服不過半盞﹐大能助元气﹐驟長精神。估舶帶來﹐凡督撫大員﹐輒多備貯﹐爲不時之需﹔或遇要事疲憊﹐一滴入口﹐精神百倍﹐較鴉片尢速。物理小識﹕吉利重酎﹐以紅花﹑胡桃入曲釀者﹐醫溲數﹐效。

味甘辛竄達﹐能捷通百脈﹐益元生气﹐每日少飲一﹑二滴﹐理怯如神。

卷八諸谷部

酒釀

酒蕈

俗名酒窩﹐又名浮蛆﹐乃未放出酒之米酵也。味釅濃﹐多飲致腹瀉。性善生透﹐凡火上行者味甘辛﹐性溫﹐佐藥發痘漿﹑行血﹑益髓脈﹑生津液。

赤眼淹纏祝氏效方﹕杜仲﹑濃朴﹑桑白皮﹑檳榔各一錢﹐取雄鷄肝一个﹝忌見水﹐去紅筋﹞﹐入白酒釀六兩﹐隔湯蒸熟﹐去渣﹐以湯肝食下﹐隔二日再服一次﹐全愈。

小兒鼻風﹐吹乳腫痛劉起堂經驗方﹕用酒釀和菊花葉敷上﹐立愈。無葉用根﹐甘菊葉尢佳﹐搗汁沖和服﹐更效。

吹乳方周氏家寶﹕用薴麻根嫩者炒﹐和白酒釀少許﹔共搗爛敷患處﹐一日夜卽消。忌食發頭風用蒼耳子﹑白芷﹑谷精艸各五錢﹐川芎三錢﹐甜酒釀四兩﹐老酒二碗﹐煎一碗服﹝妙夢遺白濁。酸梅艸二錢﹐孩兒菊二錢﹐搗取汁﹐加不見水酒釀﹐空心量服﹝救世靑囊﹞。

難產用酒釀﹑麻油﹑蜂蜜﹑童便﹑雞子白各半盞﹐煎溫服﹐卽下。

痘出不起不藥良方﹕用狗蠅七枚﹝冬日取蠅﹐在狗耳內﹞搗爛﹐和酒釀服﹐卽日發起﹐紅潤可觀。

痘瘡不起良方集要﹕荸薺搗汁﹐和白酒釀頓溫服之。但不可頓大熱﹐大熱則反不妙﹐愼之。

保元丹千金不易方﹕此丹張氏家傳﹐已五世矣﹐黃精一斤﹑甘枸杞四兩﹑酒釀五斤﹑好黃酒五斤﹐入罐煮一炷香﹐每飲一茶杯﹔藥渣搗爲丸﹐加胡桃肉八兩﹑大黑棗八兩﹑靑州柿餅一斤。

卷八諸谷部

酒蕈

生酒壇中﹐不恆有﹐凡藏酒之家﹐千百壇酒﹐間有一壇﹐啟之中空無酒﹐下有蕈結於中。

其蕈初結之時﹐酒上薄凝如衣膜﹐久則漸濃一﹑二寸﹐便能滲酒﹐將酒中精華醇釅之气﹐盡攝於膜內﹐膜乃漸濃﹐酒亦漸少﹐久久則酒幹﹐所存十不餘一。啟視之﹐其膜如鮮海蜇﹐濡潤而軟﹐嗅之作酒香﹐微帶黴蒸气。識者取之焙漧﹐幹者如瓜皮﹐面靑黑﹐背作肉紅色﹐濕軟如棉﹐可入藥。蓋酒能生蕈﹐必壇系新出窯﹐未脫火气﹔而置酒之地﹐又爲濕熱所蒸﹐致中變而成此﹐故造釀家用壇貴舊而不貴新也。金禦乘自慈溪歸﹐帶有酒蕈﹐出以相示﹐云彼土亦罕得﹐間有之﹐然不多見也。

治一切酒傷﹑酒勞﹑酒疸﹐因酒成病諸癥﹐服之立效。

卷八諸谷部

神黃豆

緬豆回回豆靑花豆眞寧豆

池北偶譚﹕產滇之南徼西南夷中﹐形如槐角子﹐視常豆稍巨﹐用筒瓦火焙﹐去其黑殼﹐碾末﹐白水下之﹐可永除小兒痘毒。服法﹕以每月初二日﹑十六日爲期﹐半歲每服半粒﹐一歲每服一粒﹐一歲半每服一粒半﹐遞至三歲服三粒﹐則終身不出矣﹔或曰﹐按二十四气服之﹐以二十四粒爲度﹔或雲﹐水畢閉日服之。珍異藥品云﹕出雲南近西地方﹐痘將發未發時﹐用神黃豆連殼焙炒燥﹐用豆研細水服。本經逢原云﹕神黃豆產緬甸﹐形如槐子﹐近時稀痘方用之﹐一陽日用淸水磨服。痘學眞傳云﹕神黃豆出雲南﹐能稀痘﹐生﹑熟各一粒﹐甘艸湯咀服。寧陽張琰種痘新書云﹕凡痘自胸以上自臍以下俱有﹐而中間一截全無者﹐名兩頭痘﹐此气血不能貫通上下﹐而腰臍之間爲寒毒凝滯也﹐若不急治﹐七日之後﹐必變灰白之癥矣。見點時﹐急用生﹑當歸﹑赤芍﹑桔梗﹑防風﹑荊芥﹑濃朴﹑續斷﹑白芷﹑山楂﹑木通﹑神黃豆三十粒﹐服此中間方有痘﹐乃可無虞。

南詔備考﹕普洱府及永昌府皆出。神黃豆能稀痘﹐靑花豆可治瘡。有客帶滇產神黃豆來﹐其形如細竹筒﹐長可三﹑四寸﹐搖之有聲﹐其中如竹節﹐片片相疊﹐剖出如棋子樣﹐白色包裹﹐中含一豆﹐黃色光亮﹐形如瓠子﹐中有綫痕﹐堅實而扁﹐服之解痘毒。

按﹕神黃豆有二種﹐百艸鏡云﹕出雲南普洱府﹐又四川亦產﹐莢如連翹略短﹐內有豆﹐微紅色﹔產雲南者﹐形如槐角子﹐比蠶豆略大﹐瓦上焙漧﹐去外黑殼用﹐二種形狀不同﹐系地土所產各別﹐然其稀痘解毒之性則一也。寶笈方﹕痘將出時﹐用神黃豆﹐按一歲一粒﹐剝去外殼並內皮﹐將瓦焙熟一半﹐畱生一半﹐芫荽湯調服﹐毒重者稀﹐毒輕者更稀﹐十餘歲者﹐亦不過七粒﹔尙未出痘者﹐亦如法以水調服之﹐竟不出痘﹐宜三月三﹑五月五﹑七月七﹑九月九等日。

卷八諸谷部

緬豆

滇略﹕緬豆如豆﹐蔓生﹐子大如栗﹐斑文點點﹐咀之敷惡瘡良。然性迅惡﹐誤服之﹐吐瀉致死。五雜俎云﹕滇中有神黃豆﹐似五倍子﹐能令兒童稀豆﹐然亦不甚驗也。

卷八諸谷部

回回豆

五雜俎云﹕出西域﹐狀如椿子﹐磨入面中﹐極香﹐能解面毒。

卷八諸谷部

靑花豆

宦遊筆記﹕雲南永昌府﹐有靑花豆﹐出於外地﹐夷人帶來易貨者﹔治瘡。

卷八諸谷部

眞寧豆

出甘肅慶陽﹑眞寧地﹐味甘平﹐能解諸藥毒。

卷八諸谷部

豆

葉附

逢原云﹕細黑豆﹐一名豆﹐俗名料豆。今人以飼馬﹐故俗又呼馬料豆。杭州府誌﹕黑豆之細者曰豆﹐細而扁者曰零烏豆﹐俗名馬料豆﹐可肥馬。從新云﹕黑大豆之小者爲馬料豆﹐不知料豆𨿽小﹐而形長微扁﹐與黑豆形迥別﹐當另是一種。綱目豆下﹐僅載其能去賊風風痺﹐治婦人產後冷血而已﹐其他一切功用﹐全未之及﹐爲今補之。

味甘溫無毒﹐壯筋骨﹐止盜汗﹐補腎﹐活血﹐明目﹐益精﹐入腎經血分﹐同靑鹽﹑旱蓮艸﹑何首烏蒸熟﹐但食黑豆﹐則須髮不白﹐其補腎之功可知。今人以制何首烏﹐取以引入腎經也。炒焦淋酒﹐治頭風香港腳﹐以其直達腎經血分。煮汁服﹐解烏﹑附﹑丹石藥毒。

藥性考﹕本經黑大豆﹐卽今之馬料豆也。其色黑﹐而形如人腰﹐故入腎經。益水明目﹐多服令人身重﹐一年後復原﹔久服身輕﹐非花豆中之黑大豆也。凡服豆忌蓖麻子﹑濃朴﹑豬肉。

歌云﹕黑大豆甘﹐腰子樣式﹐所以補腎﹐藥餌宜入﹔卽是馬料﹐煮寒炒熱﹐調中下气﹐止痢攣急﹐利水除脹﹐追風活血﹐生研敷腫﹐吞止煩渴﹐解一切毒﹔甘艸煎汁﹐傷中淋露﹐產後諸疾﹐明目悅顏﹐制服有益。又云﹕豆卽小黑豆﹐因其粒細﹐稱驢豆﹐別馬料也﹐治產後血風冷痛﹐其粒細不及馬料。歌云﹕豆黑小﹐甘逐邪風﹐冷痺血滯﹐浸酒和融。雨蓑翁食記﹕小黑豆入鹽煮﹐久食﹐大能補腎。事親述見﹕豆補五臟益中﹐助十二經脈﹐調中﹐暖腸胃﹐殺鬼气﹐舒筋。紫虛子吞豆法﹕黑料豆淘淨曬漧﹐以淨瓶裝之﹐初服每日一粒﹐以白湯生吞之﹐次日吞二粒﹐每日加一粒﹐至百日吞百粒﹐從此每日吞百粒。但初起服之﹐腸胃未剛﹐每遇大便﹐須看豆化不化﹐如豆化﹐則漸加﹔倘未化﹐仍照舊勿加﹐必待食之能化﹐然後遞加至百粒爲度。服之能益精補髓﹑壯力潤肌﹑發白復黑﹐久則轉老爲少﹐終其身無痰病也。

救生苦海有嫦娥奔月方﹐與紫虛吞豆法同﹐但其法按太陰盈虧之數﹐初一日吞一粒﹐逐日加一粒﹐至望日十五粒而止﹐十六日又逐日減一粒﹐至晦日一粒而止﹐月初則又加起﹐與紫虛之法微有不同﹐並附以備用。

煮料豆方明太醫劉浴徳有增補內經拾遺四卷﹐其種子論後。載有煮料豆藥方云﹕老人服之﹐能烏須黑髮﹑固齒明目﹐當歸四錢﹐川芎﹑甘艸﹑廣皮﹑白術﹑白芍﹑丹皮﹑菊花各一錢﹐杜仲炒﹑黃各二錢﹐牛膝﹑生地﹑熟地各四錢﹐靑鹽六錢﹐首烏﹑枸杞子各八錢﹐同馬料豆煮透曬漧﹐去藥服豆。又羲復方﹕馬料豆五升﹐桑椹半斤﹐枸杞子四兩﹐肉蓯蓉半斤﹝竹刀切去筋﹞﹐靑鹽﹑龍骨各二兩﹐同豆煮熟﹐和藥同曬漧﹐貯罐用。常食大有補益。又方﹐呂逸儒傳方﹕何首烏一斤﹝用馬料豆汁煮﹐或老酒亦可﹐要九蒸九曬﹞﹐枸杞一斤﹝酒蒸﹐用榦藥末搗勻曬﹞﹐馬料豆一斗﹝再用料豆五升煮汁﹐以汁煮豆曬漧﹐九蒸九曬﹐或用好酒煮亦可﹞﹐菟絲子一斤﹝酒煮曬焙﹞﹐補骨脂一斤﹝酒洗焙﹞﹐眞川椒四兩﹝曬烘﹞﹐靑鹽二兩﹐川牛膝一斤﹝酒煮焙﹞﹐煉蜜爲丸服之。又方﹕何首烏二斤﹐靑鹽一兩﹐棗仁﹑杜仲﹑枸杞各二兩﹐遠志﹑小茴香﹑陳皮各一兩﹐肉蓯蓉﹑苡仁﹑香附﹑白茯苓﹑川芎各二兩﹐五味子﹑牛膝﹑補骨脂﹑木瓜各一兩五錢﹐歸身三兩﹐肉桂五錢﹐防己一兩二錢﹐甘艸八錢﹐小黑豆一斗﹐用水煮藥數十滚﹐瀝出渣﹐以藥汁煮豆﹐汁盡爲度﹐曬漧﹐每服百粒﹐開水下。

延齡廣嗣仙方﹕懷生地酒制﹑何首烏酒煮﹑旱蓮艸﹑鹿銜艸﹝眞者絕少﹐用仙靈脾代之﹞﹐以上各三兩﹐按四時﹔幹山藥乳拌﹑當歸身酒炒﹑眞靑鹽﹐以上各一兩。按分至﹔石菖蒲﹑菟絲子﹑肉蓯蓉酒浸去膜﹑補骨脂﹑五加皮﹑骨碎補﹑淮牛膝﹑白甘菊﹑原杜仲酒炒斷絲﹑枸杞子﹑蛇牀子﹑槐角子﹑金櫻子﹑覆盆子﹑川黃連﹑建澤瀉﹐以上各五錢﹐按十六節﹐以上二十四味﹐俱合二十四气﹐除去靑鹽﹐鍋內煎汁至半﹐瀝渣﹐再將渣煎過半﹐瀝淸﹐沖和煎濃﹐入馬料豆三升七合﹑女貞子一升七合﹐按陰陽二气﹑二至﹑二分﹐合年月日時周天度數﹐餘一合半﹐以置閏﹐煮數十滚﹐將靑鹽研細﹐傾入同煎﹐以汁盡爲度﹐取豆曬漧﹐收貯瓷瓶。每晨四錢﹐滚湯送下。如遇出門饑餓﹐卽可嚼食代點。此豆謹按陰陽二十四气﹐合周天度數﹐制法得中和補益之妙﹐久服能令人須髮再黑﹑齒落更生﹑耳目聰明﹑手足便利﹑壯陽補腎﹑固本還元﹑多育子息﹑多增年壽﹐常服不斷﹐可成地仙。凡腎虛目暗﹐上盛下虛者﹐尢爲切合。

四寶大神丹家寶方﹕能治五勞七傷。服藥後﹐忌鮏臭發物房事。馬料豆五升﹝用混堂油制九次﹞﹐黃八兩﹝人乳制七次﹞﹐白當歸酒洗四兩﹐金櫻子二斗﹝去內子與毛﹐外去刺﹐淘淨熬膏﹐臨收時﹐加童便一﹑二盞聽用﹞﹐右將前三味和金櫻膏﹐丸如梧子大﹐每服三錢﹐桂圓湯下。

明目補腎﹐兼治筋骨疼痛。不藥良方﹕小紅棗十二枚﹝冷水洗淨﹐去蒂﹞甘州枸杞子三錢﹐小馬料豆四錢﹐水二碗﹐煎一碗﹔早晨空心連湯共食之。

絕瘧。制首烏剩下黑料豆﹐可以絕瘧。凡四日兩頭瘧﹐用豆煎湯服卽愈。截三日瘧。

祝穆桂﹑甘艸﹑檳榔各三錢﹐小黑豆四十九粒﹐酒﹑水各二碗﹐慢火煎二碗﹐當晚先服一碗﹐蓋暖而睡﹔畱一碗﹐至次日﹐須將發前早兩个時辰服﹐要熱服蓋暖﹐臥戒食生冷﹑勞碌風霜﹐忌食雞﹑羊﹑牛﹑蛋白﹑扁豆半月﹐永截不發。又祕方集驗﹕治瘧﹐檳榔﹑蘿卜子﹑常山﹑甘艸各一錢﹐紅棗四枚﹐烏梅七枚﹐馬料豆每歲一粒﹐水二碗﹐煎一碗服。忌三日葷油﹐永不再發。

痰喘气急同壽錄﹕用梨空﹐中心納小黑豆令滿﹐畱蓋合住紮緊﹐糠火煨熟﹐搗作餅﹐每中風口噤文堂集驗方﹕馬料豆一升﹐煮濃汁如飴﹐含汁在口﹐卽能言也。

黑白丸治痞積﹐開胃消食﹐健脾補腎。百艸鏡方﹕馬料豆﹑白蒺藜去刺各一斤﹐炒磨末﹐三錢﹐開水送下。

治陰癥手足紫黑集驗方﹕黑料豆三合﹐炒熟﹐好酒烹滚﹐熱服﹔加蔥須同烹﹐更妙。

盜汗文堂集驗方﹕蓮子七粒﹐黑棗七枚﹐浮麥﹑馬料豆各一合﹐水煎服﹐三次愈。

腎虛腰痛﹐並治陰虧目昏活人書﹕用腰式烏豇豆﹑馬料豆各一兩﹐煮湯﹐入鹽少許﹐五更陰虧目昏﹐老眼失明活人書﹕馬料豆﹑甘枸杞﹑女貞子各十兩﹝陰虧目昏﹐除女貞子﹞爲末﹐煉蜜丸梧子大﹐早晚服二﹑三錢﹐自效。

赤白帶下白果去皮﹐煮熟蜜餞﹐每日淸晨喫七枚﹐再食炒馬料豆一兩﹐白滚水送下﹐數日愈。

妊娠腰痛酸軟產家要覽﹕馬料黑豆二合﹐炒焦熟﹐白酒一大碗﹐煎至七分﹐空心下。

治產後中風﹐口噤目瞪﹐角弓反張姚希周集驗﹕用黑料豆鍋內炒極焦﹐衝入熱黃酒內﹐服之立效﹔再服回生丹﹐全愈。

華眞君三豆湯稀豆楊春涯驗方﹕綠豆﹑赤飯豆﹑馬料豆等分﹐每日煮湯與小兒喫﹐出豆自湯飲之﹔搗搽敷上﹐其毒自消。

痘風爛眼集驗云﹕風爛眼用腌白梅一个﹝去核﹞﹐入綠礬少許﹑川椒三十粒﹐以五銖錢二个夾之﹐用薴麻紮住﹐無根水浸洗自愈。若出痘得此癥﹐再加馬料豆一歲一粒﹐投水中。

眼藥丸方周氏家寶﹕用馬料豆一升﹐炒蟬蛻四兩﹝酒洗去頭足﹞﹐木賊艸四兩去節﹐菟絲子一斤炒﹐甘菊花四兩曬漧﹐白蒺藜一斤﹐各爲末﹐水法爲丸﹐每服二﹑三錢﹐晚服﹐滚湯下﹔如若年髙﹐桂圓湯下。

各種癬陳別駕彬﹐曾任太醫院官﹐有治各種癬方﹕用馬料豆﹐以瓦罐﹐不拘多少﹐裝入罐內﹐罐口以銅絲罩格定﹐使豆不能倒出﹔然後用大髙邊火盆一个﹐盆鑿一孔﹐將罐倒合孔上﹐四圍以干馬糞壅之﹐火燃罐底﹐盆底下用磚墊空﹐安碗一个接油﹔上火煨﹐罐內豆自焦﹐有油從盆底滴入碗中﹐色如膠漆﹐以此搽癬﹐三次卽愈。

解藥毒凡服藥過多﹐以致頭面浮腫﹑唇裂流血﹐或心腹飽悶﹑臍下撮痛者﹐用馬料豆﹑綠豆各四兩﹐合煎汁﹐連豆服﹐病好爲度。

中附子﹑川烏﹑天雄﹑斑蝥毒不藥良方﹕馬料豆煎汁服之﹐卽解。

豆葉治癅急救方﹕頸後粉癅﹐馬料豆葉﹑辟麝香艸﹐同搗敷患處﹐其癅漸軟漸消﹐破則聽其自消。

卷八諸谷部

蠶豆殼

治行篋檢祕﹕用油鹽蠶豆殼一鐘﹐麻油浸一周時﹐取起﹐將豆殼瓦上焙研爲末﹐麻油調搽患處﹐立愈。

膈食指南云﹕用蠶豆磨粉﹐紅糖調食﹐數次卽愈。

小便久日不通﹐難忍欲死慈航活人書﹕蠶豆殼三兩煎湯服之。如無鮮殼﹐取幹殼代之。

黃水澑瘡毛世洪經驗集云﹕凡大人小兒頭面黃水瘡﹐流到卽生﹐蔓延無休者﹐用蠶豆殼炒成炭﹐研細﹐加東丹少許﹐和勻﹔以眞菜油調塗﹐頻以油潤之﹐三日卽愈。

治漏種福堂方﹕用炒熟蠶豆殼磨末﹐每服三﹑四錢﹐加沙糖少許﹐調服。

禿瘡張卿子外科祕方﹕用鮮蠶豆搗如泥﹐塗瘡上﹐幹卽換之﹐三﹑五次卽愈。如無鮮者﹐用幹豆﹐以水泡胖﹐搗敷亦效。

吐血張卿子方﹕以新蠶豆殼四﹑五年陳者炒﹐煎湯飲之﹐卽愈。

天泡瘡蠶豆黑殼﹐燒灰存性﹐研末﹐加枯礬少許﹐菜油調敷﹐一次卽愈。

藥性考云﹕蠶豆苗﹐能醒酒。

卷八諸谷部

醬油

糟油

以面豆拌罨成黃﹐鹽水漬成之。伏造者味濃﹐秋油則味薄﹐陳久者入藥良。

味鹹性冷﹐殺一切魚肉菜蔬蕈毒﹐塗湯火傷﹐多食發嗽作渴。

解食作脹﹐以陳年醬油飲少許﹐卽消。

中輕粉毒﹐以三年陳醬油化水頻漱之﹝集簡方﹞。

卷八諸谷部

糟油

藥性考﹕摩風瘙腰膝痛﹐開胃暖髒﹐止嘔噦﹐解菜蔬毒。

卷八諸谷部

腐

漿﹑沫﹑渣﹑皮﹑乳﹑鍋巴﹑泔水﹑麻腐

瀕湖綱目於豆腐集解注﹕腐皮堪入饌﹐而漿乳皆遺之。又胡麻亦可作腐﹐綱目胡麻條亦遺之。今悉爲補﹐槪名曰腐。

腐漿味甘微鹹﹐性平﹐淸咽祛膩﹐解鹽鹵毒﹔藥性考云﹕味甘微苦﹐性涼﹐淸熱下气﹐利杏研漿。

傷寒十日不汗張卿子妙方﹕用未點豆腐漿一大碗﹐調好白蜜熱服﹐卽出汗愈﹐神效。

香港腳腫痛難走者﹐熱豆腐漿加松香末搗勻敷﹐過夜卽好行走﹐永無後患。

大便下血古今良方﹕荸薺一斤或半斤﹐豆腐漿不沖水者一大碗﹐將腐漿頓極熱﹐搗荸薺汁﹐乘熱衝入飲之。

鹽哮救生苦海﹕用豆腐漿點糖少許﹐日日早服一碗﹐不間斷﹐過百日自愈。

治黃膽劉羽儀驗方﹕每日空心冷喫生豆腐漿一碗﹐喫四﹑五次自愈﹐忌食生蘿卜。

痰火吼喘經驗廣集﹕飴糖二兩﹐豆腐漿一碗﹐煮化頓服愈。

治勞及自汗回生集方﹕用黑豆掏淨﹐磨成腐漿﹐鍋內熬熟﹐結成皮﹐每食一張﹐用熱黑豆漿送下﹐卽效。凡人每日淸晨喫黑豆腐漿﹐大有補益﹐可以免勞病之患。

肺癰肺痿用芥菜鹵陳年者﹐每日將半酒杯衝豆腐漿服﹐服後胸中一塊必塞上塞下﹐塞至數次﹐方能吐出惡膿﹐日服至愈。

血崩不藥良方﹕生豆腐漿一碗﹐生韭菜汁半碗﹐空心服一﹑二次。

五妙湯治產後並弱癥郁文虎傳方﹕用頭鍋腐漿一碗﹐腐皮一張﹐生雞蛋一个打碎﹐衝入漿內﹐再加圓眼肉十四枚﹑白糖一兩﹐入漿內滚服﹐五更空心食。

陳廷慶雲﹕豆腐漿入陰分﹐瀉火通淋濁﹐凡淋癥用六一散衝腐漿食﹐最妙。五更衝雞蛋﹑白糖點服﹐寧嗽補血。粵人以腐漿煮粥食﹐名甜漿粥﹐大能補虛羸。

腐沫卽豆腐泔水上結沫是也。治鵝掌癬﹐生手掌及足掌﹐層層剝皮﹐血肉外露﹐此沫熱洗卽愈。

腐渣此造豆腐所剩之渣﹐人以飼豬﹐入藥須用生腐渣。

治一切惡瘡﹑無名腫毒﹐神效。不藥良方﹕用豆腐渣在砂鍋內焙熱﹐看紅腫處大小﹐量作餅子粘貼﹐冷卽更換﹐以愈爲度。

大便下血古今良方﹕用不見水豆腐渣炒黃﹐淸茶調服﹐卽愈。

治瘡﹑裙邊瘡﹐爛臭起沿﹔養素園方﹕生豆腐渣捏成餅﹐如瘡大小﹐先用淸茶洗淨﹐絹帛拭漧﹐然後粘貼﹐以帛纏之﹐一日一換﹐其瘡漸小﹐肉漸平﹐此費啟彰親試有效之方也﹐又可敷腳蛀。

腳上皮蛀生水孔而皮濕爛者不藥良方﹕豆腐渣貼三日卽愈﹐不要落生水。

腸風下血慈航活人書﹕雪花菜卽豆腐渣﹐用未曾濾出漿者﹐帶水鍋內炒燥﹐爲末﹐每服三下﹔紅血塊者﹐砂糖湯下﹐日三次﹐𨿽遠年垂危者﹐服之神效。

腐皮味甘性平﹐養胃﹑滑胎﹑解毒。

小兒徧身起羅网蜘蛛瘡﹐臊癢難忍仁惠編﹕用豆腐皮燒存性﹐香油調搽﹐自愈。

落頭疽慈惠小編﹕用壁上子五﹑六隻﹐腐皮包好﹐喫完卽愈。

冷嗽劉羽儀驗方﹕幹豆腐衣燒灰存性﹐爲末﹐熱陳酒調下﹐喫四五十張卽愈。

水臌脹種福堂方﹕陳芭蕉扇去筋﹑燒灰存性五分﹐千金子去油殼二分五釐﹐滑石二分﹐共爲細末﹐以腐衣包﹐滚水送下﹐十服愈。

腐乳一名菽乳﹐以豆腐腌過﹐加酒糟或醬制者。味鹹甘﹑性平﹐養胃調中。

腐巴此卽腐漿鍋底所結焦巴也。入藥曬焙研末﹐或生搗作丸﹐皆可用。藥性考名鍋炙﹐開胃消滯逐積。

治淋濁﹑補血慈航活人書有五效丸﹕用豆腐鍋巴一兩﹐加川連一錢﹐同搗丸如桐子大﹐每服五錢﹐赤帶﹐蜜糖滚水吞下﹔白帶﹐砂糖湯下﹔熱淋尿血﹐白湯下﹔腸風下血﹐陳酒下。

血風瘡﹐先將豆腐泔浸洗去靨﹔以布拭漧﹐用前末藥﹝卽川連﹑腐巴粉末丸時畱一半﹞﹐眞麻油調搽﹐幹則再塗﹐三﹑四次自愈。

翻胃神方珍記﹕用豆腐鍋巴﹐黃色者佳﹐炒研末﹐每服三錢﹐沙糖湯調服﹐白湯下。

痢疾神方珍記﹕陳冬米炒﹑豆腐鍋巴二味﹐各等分﹐爲細末﹐空心白湯調服二﹑三錢﹐服腐泔卽豆腐所瀝下之水也。藥性考云﹕豆腐有鹽鹵點者﹐有石膏點者﹐俱能淸熱。

性淸涼﹐能通便下痰﹐通癃閉﹐洗衣去垢膩。

麻腐乃胡麻小粉所造者﹐味甘性平﹐潤肌滑腸。

解毒蔣儀藥鏡滋生賦云﹕麻腐豆粉﹐淸腸淸胃。

卷八諸谷部

芝麻殼

此乃芝麻外殼也。綱目載其苗曰靑﹐又有麻枯餅﹑麻花﹑麻稭﹐無麻殼﹐因補之。

湯火傷楊春涯驗方﹕芝麻殼燒存性﹐研細﹐遇火傷者﹐用麻油調搽卽愈﹔倘濕爛﹐幹摻之半身不遂千金不易方﹕芝麻殼五錢﹐酒煎服﹐出汗卽愈。

卷八

諸蔬部

﹝四十種附十八種﹞

卷八諸蔬部

甘儲

粳粉甘儲酒

一作甘薯﹐又名朱薯﹐以其皮有紅者也。一名金薯﹐今俗通呼爲番薯﹑或作番茹﹐有紅皮﹑白皮二色﹐紅皮者﹐心黃而味甜﹔白皮者﹐心白而味淡。南方各省俱植之﹐沿海及島中居民以此代谷。其入藥之功用亦廣﹐而諸家本艸皆未載﹐李瀕湖特補列綱目中。惜其所言者﹐惟補虛乏﹑益气力﹑健脾胃﹑彊腎陰而已﹐他皆未之及焉。乾隆五十一年冬﹐今上特允閣學侍郎張若之請﹐敕直省廣勸栽植甘薯﹐以爲救荒之備。陸中丞耀有甘薯錄之輯﹐所載衛生一門﹐實足補李氏所未及﹐因擇錄之﹐以補其遺。陸公原序云﹕甘薯﹐卽薯蕷之屬﹐見於陳祈暢異物志﹑嵇含南方艸木狀。中土之有此物﹐其來舊矣。第不甚貴重﹐栽植者少。明季有閩人陳經綸﹐復自呂宋移其種歸﹐巡撫金公學曾勸民樹藝﹐閩人徳之﹐號爲金薯﹔然自是長樂謝肇浙﹑黃州李時珍﹑新城王象晉﹐各有論述﹐皆不及經綸事。而其裔孫世元父子﹐復爲金薯傳習錄盛侈其先世傳自呂宋之功﹐一似中國素非所產者﹐此考証之疏也。夫以一物之微﹐足以備荒療疾﹐而又不費功力﹐其爲功於民食﹐實不淺鮮。前任布政使李公渭﹐嘗舉以教山東之民。其性又喜沙土髙地﹐於山海之區﹐尢屬相宜。五雜俎﹕百谷之外﹐有可以當谷者﹐芋也﹑薯蕷也。而閩中有番薯﹐似山藥﹐而肥白過之﹐種沙地易生而極蕃衍﹐饑饉之民﹐多賴全活﹐此物北方亦可種也。羣芳譜﹕朱薯﹐一名番薯﹐大者名玉枕薯﹐形圓而長﹐本末皆銳﹐皮紫肉白﹐質理膩潤﹐與芋及薯蕷自有各種气香﹐生時似桂花﹐熟者似薔薇露。撲地纏生﹐一莖蔓延數十百莖﹐節節生根﹐一畝種數十石﹐勝種谷二十倍。閩廣人以當米谷﹐有謂性冷者﹐非。二﹑三月及七﹑八月俱可種﹐但卵有大小耳。卵八﹑九月始生﹐冬至乃止﹐生便可食。若未大者﹐勿頓掘﹐令居土中﹐日漸大﹐到冬至須盡掘出﹐不則敗爛。金氏學曾曰﹕薯傳外番﹐因名番薯。形如王瓜藕臂﹐如拳如指﹐如卵如棗﹐大小不一﹐實同種別﹐皮有紫有白﹐有深淺紅﹐有濃淡黃﹐肉亦如之。蒸熟勻膩如脂﹐甘平益胃﹐性同薯蕷﹐海隅人以供饔飧。蔓延極速﹐節節有根入地卽結﹐每畝可得數千斤﹐勝種五穀幾倍。徐氏元扈曰﹕昔人謂蔓菁有六利﹑柿有七絕﹐予謂甘薯有十二勝﹐收入多﹐一也﹔白色味甘﹐諸土種中特爲絕﹐二也﹔益人與薯蕷同功﹐三也﹔徧地傳生﹐剪莖作種﹐今歲一莖﹐次年便可種數十畝﹐四也﹔枝葉附地﹐隨節生根﹐風雨不能侵損﹐五也﹔可當米﹐凶歲不能災﹐六也﹔可充籩實﹐七也﹔可釀酒﹐八也﹔幹久收藏﹐屑之旋作餅餌﹐勝用餳蜜﹐九也﹔生熟皆可食﹐十也﹔用地少﹐易於灌漑﹐十一也﹔春夏下種﹐初冬收入﹐枝葉極盛﹐艸穢不容﹐但須壅培﹐不用鋤耘﹐不妨農﹐十二也。陸公薯錄有漑﹑種﹑藏﹑制諸法﹐𨿽無關於藥病﹐而有濟於備荒﹐故並錄之。種薯宜髙地﹑沙地﹐起脊尺餘﹐種在脊上﹐遇旱可汲井澆灌﹔卽遇澇年﹐若水退在七月中﹐气候旣不及藝五穀﹐卽可剪藤種薯。至於蝗蝻爲害﹐艸禾蕩盡﹐惟薯根在地﹐薦食不及﹐縱令莖葉皆盡﹐尙能發生。若蝗信到時﹐急令人發土徧壅﹐蝗去之後﹐滋生更易﹐是天災物害皆不能爲之損。人家凡有隙地﹐但只數尺﹐仰見天日﹐便可種得石許﹐此救荒第一義也。歲前深耕﹐以大糞壅之﹐春分後下種。若地非沙土﹐先用柴灰或牛馬糞和土中﹐使土脈散緩與沙土同﹐可行根﹐重耕起要極深。將薯根每段截三﹑四寸長﹐覆土深半寸許﹐每株相去縱七﹑八尺﹐橫二﹑三尺﹔俟蔓生旣盛﹐苗長一丈﹐畱二尺作老根﹐余剪三葉爲一段﹐插入土中﹐每栽苗相去一尺﹐大約二分入土﹐一分在外﹐卽又生薯﹐隨長隨剪隨種隨生﹐蔓延與原種者不異。凡栽薯須順栽﹐若倒栽則不生。節在土上則生枝﹐在土下則生卵。約各節生根﹐卽從其連綴處斷之﹐令各成根苗﹐每節可得卵三﹑五枚。凡藤蔓已徧地不能容者﹐卽爲遊藤﹐宜剪去之﹐及掘根時捲去藤蔓﹐俱可飼牛羊豕﹐或曬漧冬月餵﹐皆能令肥脂。

二﹑三月種者﹐每株用地方二步有半﹐而卵徧焉﹐每官畝約用薯三十六株﹔四﹑五月種者﹐地方二步﹐而卵徧焉﹐畝約六十株﹔六月種者﹐地方一步有半﹐而卵徧焉﹐約一百六株有奇﹔七月種者﹐地方三尺以內﹐得卵細細小矣﹐畝約九百六十株﹐種種疏密﹐略以此準之﹔九月畦種﹐生卵如箸如棗﹐擬作種﹐此松江法也。金氏曰﹕薯苗入地卽活﹐東西南北﹐無地不宜﹐得沙土髙地﹐結尢多﹔天時旱澇﹐俱能有秋。養苗地宜松﹐耕過須起町﹐髙四﹑五寸。

春分後﹐取薯種科置町內﹐發土薄蓋﹐縱橫相去尺許。半月卽發芽﹐日漸蔓延﹐長一丈或五﹑六尺﹐割七﹑八寸爲一莖﹐勿割盡﹐畱半寸許﹐當割處復發﹐生生不息。若養蔓作苗﹐須用稍長尺許﹐密密栽豎﹐如養蔥蒜法。栽莖使牛耕町﹐寬二尺許﹐髙五﹑六寸﹐將莖斜插町心﹐約以七分在町內﹐三分在町外﹐町內者結實﹐町外者滋蔓﹐每莖相去一尺餘﹐十餘日﹐町兩旁使牛耕開令曬﹔又七﹑八日﹐以糞壅之﹐乃使牛培土﹐每町可得薯三﹑四斤。若雨多﹐須將蔓掇町上﹐毋令浮根匝地﹐然實結地內。虫不能災﹐葉如食盡﹐亦能復發。早栽宜稀﹐晚栽宜密。三﹑四月栽者﹐實粗大﹔七﹑八月栽者﹐實細小。秋末實始加大﹐冬至前當掘盡﹐不掘盡﹐亦不能大。熟時須先割蔓置町下﹐俟幹捲起﹐冬月銼餵牲畜。若北地早寒﹐則遲一个月栽﹐早一个月掘﹐宜遲宜早﹐亦看天气寒暖耳。甘薯疏云﹕江南田污下者不宜薯﹐若髙仰之地﹐平時種藍﹑種豆者﹐易以種薯﹐有數倍之獲。大江以北﹐土更髙﹐地更廣﹐卽其利百倍不啻矣。倘慮天旱﹐則此種畝收十石﹐數口之家﹐止種一畝﹐縱旱甚而汲井灌漑﹐一至成熟﹐終歲足食﹐又何不可。取種之法﹐羣芳譜云﹕九月﹑十月間掘薯卵近根先生者﹐勿令損傷﹐用軟艸包裹﹐掛通風處陰漧﹔一法﹐於八月中揀近根老藤﹐剪七﹑八寸長﹐每七﹑八根作一小束﹐耕地作畦﹐將藤束栽如栽韭法﹐過月餘﹐每條下生小卵如蒜頭狀﹐冬月畏寒﹐稍用艸蓋覆﹐至來春分種﹔一法﹐霜降前取近根卵稍堅實者﹐陰漧﹐以軟艸作襯﹐另以軟艸裹之﹐置無風和暖﹑不近霜雪﹑不受冰凍處﹔一法﹐霜降前收取根藤﹐曬令幹﹐於竈下掘窖﹐約深一尺五﹑六寸﹐先用稻糠三﹑四寸﹐次置種其上﹐更加稻糠三﹑四寸﹐以土蓋之﹔一法﹐七﹑八月取老藤﹐種入木筒或磁瓦器中﹐至霜降前﹐置艸中﹐以稻糠襯置向陽近火處﹐至春分後﹐依前法種。金氏曰﹕存薯之法不一﹐在人變通﹐或存木斛﹑艸囤﹑瓷甕﹑竹籠中俱可﹐但性畏寒又畏熱﹐置避風和暖處﹐用艸浮蓋﹐俾通气﹔若封固﹐則發熱壞爛。

敏﹕前在東甌玉環﹐見其島民少谷食﹐多以茹爲糧。彼土有地﹐率多種茹﹐土人云﹐其利十倍於谷﹐以茹糧多者爲富。其收茹之法﹐多曝漧切條﹐以竹席圍如囤儲之﹐久亦不蛀﹐用則以水煮代飯。云食之多力鮮病﹐蓋其味甘﹐能補脾土故也。金氏曰﹕薯初結卽可食﹐味淡多汁﹐及時則甜﹐煨食﹑煮食﹑爆食﹑蒸食﹑亦可生食﹐切片曬漧﹐碾作粥﹐磨作粉餌﹐滚水灼﹐可作丸﹔拌麵﹐可作酒。舂細﹐水濾去渣﹐澄曬成粉﹐其葉可作蔬。範咸臺灣府誌﹕長而色白者是舊種﹐圓而黃赤者出自文來國﹐金姓者攜回﹐故名金薯。諸羅縣誌﹕他物不種﹐必用子﹑用仁﹐或原物根芽﹐獨薯不然﹐取一條片片切之﹐只畱皮一面﹐種之髮根生苗﹐亦一異也。

气味甘平無毒﹐主治補中活血﹐暖胃肥五臟。白皮白肉者﹐益肺气生津﹐中滿者不宜多食﹐能壅气。煮時加生薑一片﹐調中﹐與姜棗同功。紅花煮食﹐可理脾血﹐使不外泄。﹝敏按﹕甘儲俗傳能發諸病﹐患痔漏者﹐愈後食之復發﹐亦以性能下行而滯气故也。﹞痢疾下血傳習錄云﹕痢疾之起﹐多因脾胃先虛﹐而後積滯成痢。其有脾气虛甚﹐欲健中焦者﹐必宜甘溫之藥﹔其有命門不暖﹐欲實下焦者﹐必宜純熱之藥﹔至若濕熱所致﹐煩熱口燥﹐腹痛純紅﹑小水黃赤以及下血者﹐用此薯蒸熟﹐以芍藥湯頻頻嚼服﹐或薯粉調冬蜜服﹐亦愈。

酒積熱瀉傳習錄云﹕泄瀉之癥不一﹐或水土相亂﹐並歸大腸而瀉﹔或土不制水﹐淸濁不分而瀉﹔或小腸受傷﹐气化無權而瀉﹔或眞陰虧損﹐元陽枯涸而瀉者﹐此皆各從其類治之。若酒濕入脾﹐因而飧泄者﹐用此薯煨熱食。

濕熱黃膽黃膽之癥有四﹕一曰陰黃﹐由气血敗也﹔一曰表邪發黃﹐卽傷寒癥也﹔一曰膽黃﹐驚恐所致也﹔更有陽黃一癥﹐或風濕外感﹐或酒食內傷﹐因濕成熱﹐因熱成黃者﹐用此薯煮食﹐其黃自退。

遺精淋濁遺精之與淋濁﹐癥有不同﹐故治亦不同。然大要責在心﹑脾﹑腎﹐故凡遇此癥﹐無論有夢無夢﹐有火無火﹐或气淋﹑血淋﹑膏淋﹑勞淋﹐總宜調養心脾﹐每早晚用此粉調服﹐大有奇功。

血虛經亂婦人血虛﹐或遲或早﹐經多不定﹐故陽虛補其陽﹐陰虛補其陰﹐气滯順其气。

其有不宜辛燥寒涼而宜於淸和者﹐用此薯饔飧頻服﹐調養其脾﹐使脾健生化﹐經期自定。

小兒疳積疳者﹐幹也。在小兒爲五疳﹐在大人爲五勞。其病由於哺食漧燥之品﹐嗜啖肥濃之物﹐妄服峻利之藥以致津液漧涸﹐延而成疳。此薯最能潤燥生津﹐安神養胃﹐使常服之﹐甘薯粳羣芳譜云﹕造粳﹐將糯米水浸五七日﹐以米酸爲度﹐淘淨曬漧﹐搗成細粉﹔看晴天﹐將糯米粉入生水﹐和作團子如杯口大﹔卽將薯根拭去皮﹐洗淨沙石土﹐徐徐磨作漿﹐要極細﹐勿攙水﹔將糯團煮熟﹐撈入瓶中﹐用木杖盡力攪作糜﹐候熱得所﹐大約以可入手爲度﹐將薯漿傾入﹐每糯粉三斗﹐入薯漿一斤﹐攪極勻﹔先將幹小粉篩平板上﹐次將糜置粉上﹐又著幹粉捍薄﹐曬半幹﹐切如骰子樣﹐曬極幹﹐收藏。用時慢火燒鍋令熱﹐下二合許﹐慢火炒﹐少刻漸軟﹐漸發成圓球子﹐次下白糖﹑芝麻﹐或更加香料炒勻﹐候冷極浮脆。每粳二升﹐可炒一斗﹐芋漿﹑山藥漿俱可作。按此物食之﹐濃腸胃﹐健腳力﹐縮痰涎﹐解毒活血﹐甚妙。

甘薯粉功同甘薯。造法﹕用薯根﹐粗布拭去皮﹐水洗淨﹐和水磨細﹐入水中﹐淘去浮渣﹐取澄下細粉曬漧﹐同豆粉用。此粉水作丸﹐與珍珠沙穀米無異。按﹕此粉余前在閩中及玉環俱有﹐土人造以售客﹐販行遠方。近日寧波及乍浦多有販客市粉﹐價賤於麵粉。近日餅餌鋪中﹐率多買此攙和麥麵中﹐作果餌以售。其粉亦髙低不同﹐有曰淨粉﹐則依前法所造者﹐滚水沖之﹐儼如藕粉﹐故藕粉店中亦多買此攙和﹐非有識者莫辧﹔有曰行粉﹐則連浮渣一切皆磨細和入﹐只可作餅餌用﹐其色亦黃而不白。然其又有甜苦二種﹐沙土細潔者﹐則其茹作粉甜﹔倘先一年種煙﹐其地次年種茹﹐則苦澀﹐人不售之﹐惟堪作粉﹐味亦苦矣。但以味甘有淸香﹐化開色如玉者佳。

甘薯酒和脾暖胃﹐止瀉益精。造法﹕用薯根不拘多少﹐寸截斷﹐曬漧﹐甑炊熟﹐取出揉爛﹐入瓶中﹐用酒藥研細搜和按實﹐中作小坎﹐候漿到看老﹐如法下水﹐用絹袋濾過﹐或生或煮熟任用。其入甑寒暖﹐酒藥分兩﹐下水升斗﹐或用曲﹐或加藥物﹐悉與米酒同法。若造燒酒﹐卽用薯酒入鍋如法滴糟成﹔頭子燒酒卽用薯糟造﹐當用燒酒﹐亦與酒糟造燒酒同。此酒福建最多﹐土人名土瓜酒﹐燒酒曰土瓜燒﹐其酒味微帶苦﹐峻烈不醇﹐不善飲者﹐食之頭目微有昏眩﹐亦無大害﹐閩中紹酒價貴﹐此酒值廉﹐土人相率飲此﹐亦以餉客。

卷八諸蔬部

山百合

此百合之野生者﹐瓣狹長而味甘﹐山人采貨之。藻異云﹕百合有三種﹕一名山百合﹐花遲不香﹔二名檀香百合﹐可食﹔三名虎皮百合﹐食之殺人。百艸鏡﹕百合白花者入藥﹔紅花者名山丹﹐黃花者名夜合﹐今惟作盆玩﹐不入藥。百合以野生者良﹐有甜﹑苦二種﹐甜者可用﹐取如荷花瓣無蒂無根者佳。能利二便﹐气虛下陷者忌之。

逢原云﹕余親見包山土罅中﹐蚓化百合﹐有變化未全者﹐大略野生百合﹐蚓化有之﹐其淸熱解毒﹑散積消瘀﹐乃蚓之本性耳﹔應驗方﹕癰疽無頭﹐野百協議鹽搗爛敷。

甘入肺﹐淸痰火﹐補虛損﹐治肺癰。救生苦海﹕取白花者三兩搗爛﹐白酒和絞﹐取汁一碗﹐

卷八諸蔬部

石衣

石耳

臺州仙居有之﹐生峻嶺絕壁海崖髙處﹐乃受陰陽雨露之气﹐漸漬石上﹐年久則生衣﹐鮮者翠碧可愛﹐幹者面黝黑﹐背白如雪﹐土人以作羹餉客﹐最爲珍品。煮法﹕用滚水一碗﹐投鹽少許﹐泡石衣於中﹐用手細細擺揉﹐去其細砂﹐待軟如綿﹐其細砂去淨﹐色卽變紫如玫瑰﹐必得鹽水﹐則所銜細砂﹐始能吐盡﹐再過淸水二﹑三次﹐以雞湯下食﹐滑脆鮮美﹐味最香甘﹐爲山蔬第一。臺州六屬﹐惟仙居有之。或云﹐各處深山皆有﹐非仙居人不能取﹐故仙居人有專業此爲生者。近則一二百里﹐遠則數百里外﹐向深巖危壑人迹莫能躋攀者﹐壁上始有此物。其取之法﹕人則藤兜飛架﹐衣雞毳﹐躡鞋﹐捷如猿猱﹐取之則鉤鋒鏟輪﹐入山有祭﹐買路有楮﹐非仙土人莫能盡其術也。然結侶𨿽多﹐其采取只許一人往﹐不得兩人並采﹐亦奇也。每年必損人﹐故其值昂﹐而貪利者且競趨之。

味甘气淸﹐性寒無毒﹐淸膈熱﹐利小水﹐化痰﹐消癭結滯气﹐有補血明目之功。婦人食之﹐能潔子宮﹐易於受胎﹔男子食﹐益精增髓。

卷八諸蔬部

石耳

羣芳譜﹕石耳﹐一名靈芝﹐生天臺四明河南宣州黃山巴西邊徼諸山石巖上﹐遠望如煙﹐廬山亦有之。狀如地耳﹐山僧采暴饋遠﹐洗去沙土﹐作茹﹐勝於木耳。粵志﹕韶陽諸洞多石耳﹐其生必於靑石。當大雪後﹐石滋潤﹐微見日色﹐則石生耳。大者成片如苔蘚碧色﹐望之如煙﹐亦微有蒂﹐大小朵朵如花﹐烹之面靑紫如芙蓉﹐每當昧爽采集則肥濃﹐見日漸薄﹐亦微化爲水。凡香蕈感陰濕之气而成﹐善發冷气﹐多和生薑食乃良﹔惟石耳味甘腴﹐性平無毒﹐多食飫人﹐能潤肌童顏﹐在木耳﹑地耳之上。南粵瑣記﹔凡靑石以烈日輒出汗﹐汗凝結則成石耳。靑爲木气故生耳﹐若白石則否。或曰﹐此亦蕈之類﹐濃者蕈﹐薄者耳。或曰﹐凡乳牀必因石脈而出﹐不自頑石出﹐其在陰洞者爲乳牀﹐在陽巖者爲石耳。石耳之美﹐見稱於伊芳尹﹐其言曰﹕漢上石耳﹐蓋上古已珍之矣。

性寒﹐或曰平﹐味甘腴﹐無毒。藥性考石耳寒平﹐石崖懸珥﹐气並靈芝。久食色美﹐益精悅神﹐至老不毀。瀉血脫肛﹐灰服愈矣。名勝志安吉州梅溪石門中產石耳﹐食之止熱。

卷八諸蔬部

野芋艿

靑芋土芋藤野芋頭鬼芋

汜勝之農書﹕芋有六種﹐五野芋﹑六靑芋﹐野芋有大毒﹐殺人。凡芋三年不收﹐卽成野芋性滑﹐下石毒﹐服食皆忌之。靑芋亦有毒﹐必須灰汁易水煮之﹐堪食﹐只宜蒸啖之。中野芋毒者﹐令人戟喉音啞﹑煩悶垂死﹐以大豆漿或糞汁解之﹐薑汁亦可。

葛祖遺方﹕合麻藥﹐治跌打損傷﹐痔漏麻風﹐敷腫毒﹐止痛﹐治瘡癬﹐搗敷腫傷。

乳癰野芋頭和香糟搗敷。

卷八諸蔬部

靑芋

療冷熱﹐止渴。

卷八諸蔬部

土芋藤

土芋卽黃獨﹐俗名香芋﹐肉白皮黃﹐形如小芋﹐一名土卵﹐與野芋不同。綱目野芋附家芋內﹐土芋另立一條﹐可知。然所引僅據陳藏器一說﹐不知其功能稀痘﹐小兒熟食﹐大解痘毒﹔其藤燒灰敷痘爛成瘡﹐可無瘢痕。羣芳譜﹕土芋﹐其根惟一顆而色黃﹐故名黃獨。

卷八諸蔬部

野芋頭

文堂集驗﹕一名仙人掌﹐同野芋一種。但此種葉較小﹐略似慈菇﹐葉有尖﹐此又與艸本形如鞋底者不同。﹝仙人掌形如鞋底。﹞治諸物食積﹐已成痞塊者﹐用野芋頭磨爛﹐和糯米粉淡煮粥﹐每早食一茶鐘﹐不用油鹽。

十無害﹝集驗﹞。

卷八諸蔬部

鬼芋

羅浮志﹕深谷中產﹐物如薯芋狀﹐山人得之﹐剖作四片﹐入砂盆磨作膠漿﹐鍋煮成膏﹐待冷則凝結如餅塊﹐一復剖爲四片﹐添水再煮成膏﹐膏成﹐照前三煮四煮﹐乃可食令飽﹐一芋所煮﹐可充數十人之腹﹐故稱鬼芋焉。芋有四異﹐初生不借根苗﹐葉上朝露著地﹐卽成種子﹐一異也﹔采制不令婦人雞狗見之﹐見卽化水﹐二異也﹔磨時煮時匕須順旋﹐逆之卽化水﹐三異也﹔一芋之成﹐由一而四﹐四而十六﹐十六而六十有四﹐如卦象之數﹐四異也。聞廬山衡嶽各有鬼芋﹐采制又不同。

卷八諸蔬部

野毛豆

野毛豆生園隰中﹐蔓生﹐枝細弱﹐葉細尖﹐兩兩排枝對生﹐淸明後開淡紫細花﹐結實如毛豆﹐立夏後可采﹐初生苗絕似金鳳花苗葉﹐其莢儼似角蒿﹐中有子二﹐圓如小綠豆﹐小滿前後皆黑﹐老便枯落矣。生田塍間﹐莖葉及莢較家者細小﹐一名勞豆。

沈氏效方﹕性微寒﹐平肝火﹐治疳疾目疾。百艸鏡﹕治黃白疸﹐性能發汗﹐救生苦海﹔治痘毒。八九月時﹐田塍邊采﹐連莖根用﹐存性研﹐單用其豆更妙﹐麻油和敷﹐不問初起日久﹑未潰已潰﹐俱效。

按﹕通雅引焦弱侯曰﹐野田小豆曰﹝音勞﹞。陳畱耆舊傳云﹕赤眉以豆與桓牧﹐隋末子通攻江都﹐夏侯端采豆食之。身之曰﹐野豆也。魯刀切﹐勞豆﹐或﹑二字之訛也。然考古今注﹕豆﹐一名治豆﹐葉似葛﹐而實長尺餘﹐可蒸食﹔一名菽﹐綱目鹿藿一名豆﹐又名鹿豆﹐卽今野綠豆。爾雅釋艸﹕鹿藿﹐注﹐今鹿豆也。唐書夏侯端傳擷豆以食﹐則似又非野毛豆之屬。今野毛豆亦名豆﹐豈名同而物異歟﹐並與之以俟考。

肝疳初起百艸鏡﹕野毛豆鮮者七錢﹑幹者五錢﹐雞肝一具﹐同煮食﹐煎服亦可。

卷八諸蔬部

野蘿卜

地骷髏三生蘿卜

一名紫金皮﹐又名巴壁虎。百艸鏡云﹕野萊菔苗﹑葉﹑根形與家種者無二﹐肉𨿽白﹐而皮色帶黃爲異。王氏博濟方以干萊菔爲仙人骨﹐俗又呼地骷髏。

雁山誌﹕山蘿卜性寒﹐狀如圃種者﹐土人用治癰疽﹐搗汁服之﹐渣塗亦可。﹝庚戎﹐予來臨安﹐署內有廢圃﹐多商陸﹐土人呼爲山蘿卜﹐與此名同物異。﹞治肺癰百艸鏡﹕以七枚搗汁服。

卷八諸蔬部

地骷髏

按﹕地骷髏﹐乃刈萊菔時偶遺未盡者﹐根入地﹐瘦而無肉﹐老而多筋﹔如骷髏然﹐故名。

能大通肺气﹐解煤炭燻人毒﹐非干萊菔也。王禺中所言﹐尙未明晰。

痞塊醫宗匯編﹕陳年木瓜一个﹐地骷髏卽蘿卜種枯根四兩﹐煎汁﹐時常服一小盞﹐數日除萬應丹海昌方﹕治黃膽變爲臌脹﹐气喘翻胃﹐胸膈飽悶﹐中脘疼痛﹐並小兒疳疾結熱﹐噤口痢疾﹐結胸傷寒﹐傷力黃腫﹐並脫力黃各癥。用人中白﹝以露天不見糞者方佳﹐火醋淬七次﹞一兩﹐神曲﹑白卜子﹑地骷髏﹝卽土中蘿卜﹞各五錢﹐砂仁二錢﹐以上俱炒﹐陳香櫞一个﹐共爲末﹐蜜丸桐子大﹐每服三﹑五﹑七丸﹐或燈艸湯下﹐或酒下。

卷八諸蔬部

三生蘿卜

此乃人工制造者。唐正聲傳此法﹐云得自祕授﹕取水蘿卜一枚﹐周遭鉆七孔﹐入巴豆七粒﹐入土種之﹐待其結子﹐取子又種﹐待蘿卜成﹐仍鉆七孔﹐入巴豆七粒再種﹐如此三次﹐至第四次﹐將開花時﹐連根拔起﹐陰漧﹐收貯罐內。遇臌脹者﹐取一枚捶碎煎湯服之﹐極重者二枚立愈。

卷八諸蔬部

南瓜蒂

瓤附

綱目南瓜主治﹐只言補中益气而已﹐至其子食之脫髮﹐今人以爲蔬﹐多食反壅气滯膈﹐昔人皆未知也。吳秀峯言﹕凡瓜熟皆蒂落﹐惟南瓜其蒂堅牢不可脫﹔昔人曾用以入保胎藥中﹐大妙。蓋東方甲乙木屬肝﹐生气也﹐其味酸﹐胎必借肝血滋養﹐胎欲墮則腹酸﹐乾气離也。南瓜色黃味甘﹐中央脾土之精﹐能生肝气﹐益肝血﹐故保胎有效。

神妙湯﹕保胎﹐用黃牛鼻一條灰存性﹐南瓜蒂一兩﹐煎湯服﹐永不墮。

疔瘡行篋檢祕﹕用老南瓜蒂數个﹐焙研爲末﹐麻油調塗﹐立效。

卷八諸蔬部

南瓜瓤

治湯火傷。慈航活人書﹕伏月收老南瓜﹐瓤連子裝入瓶內﹐愈久愈佳﹐凡遇湯火傷者﹐以此敷之﹐卽定疼如神。

卷八諸蔬部

辣茄

人家園圃多種之﹐深秋山人挑入市貨賣﹐取以熬辣醬及洗凍瘡用之﹐所用甚廣﹐而綱目不載其功用。陳靈堯食物宜忌云﹕食茱萸卽辣茄﹐陳者良。其種類大小方圓黃紅不一﹐惟一種尖長名象牙辣茄﹐入藥用﹔又一種木本者﹐名番姜。範咸臺灣府誌﹕番姜木本﹐種自荷蘭﹐開花白瓣﹐綠實尖長﹐熟時朱紅奪目﹐中有子辛辣﹐番人帶殼啖之﹐內地名番椒﹔更有一種結實圓而微尖﹐似柰種﹐出咬吧﹐內地所無也。藥檢云﹕辣茄﹐一名臘茄﹐臘月熟﹐故名﹐亦入食料。苗葉似茄葉而小﹐莖髙尺許﹐至夏乃花﹐白色五出﹐倒垂如茄花﹐結實靑色﹐其實有如柿形﹐如秤錘形﹐有小如豆者﹐有大如橘者﹐有仰生如頂者﹐有倒垂葉下者﹐種種不一。入藥惟取細長如象牙﹐又如人指者﹐作食料皆可用。

食物宜忌云﹕性辛苦大熱﹐溫中下气﹐散寒除濕﹐開郁去痰消食﹐殺虫解毒。治嘔逆﹐療噎膈﹐止瀉痢﹐祛香港腳﹐食之走風動火﹐病目發瘡痔﹐凡血虛有火者忌服。藥檢云﹕味辛﹐性大熱﹐入口卽辣舌﹐能祛風行血﹐散寒解郁﹐導滯止瀉﹐擦癬。

百艸鏡﹕燻壁虱﹐洗凍瘃﹐浴冷疥﹐瀉大腸﹐經寒。

外痔百艸鏡﹕以象牙辣茄紅熟者﹐挫細﹐甜醬拌食。

毒蛇傷百艸鏡﹕用辣茄生嚼十一﹑二枚卽消腫定痛﹐傷處起小泡出黃水而愈﹐食此味反甘而不辣。或嚼爛敷傷口﹐亦消腫定痛。

祛臭虫方經驗廣集﹕用羊骨頭一个﹐秦椒半斤﹐共入火盆內﹐同鋸木屑燒之﹐門窗閉緊﹐勿令出煙﹐其虫自死。敏按﹕木屑用樟木者佳。

凍瘃蔡云白方﹕剝辣茄皮粘貼﹐卽愈。

痢積水瀉醫宗匯編﹕辣茄一个爲丸﹐淸晨熱豆腐皮裹吞下﹐卽愈。

敏按﹕花鏡﹐番椒一名海瘋藤﹐俗呼辣茄﹐本髙一﹑二尺﹐叢生白花﹐秋來結子﹐儼如禿筆頭倒垂﹐初綠後朱紅﹐懸掛可觀﹐其味最辣﹐人多采用﹐研極細﹐冬月以代胡椒。蓋其性熱而散﹐能入心脾二經﹐亦能祛水濕﹔癸亥﹐予在臨安﹐有小僕於暑月食冷水臥陰地﹐至秋瘧發﹐百藥罔效﹐延至初冬﹐偶食辣醬﹐頗適口﹐每食需此﹐又用以煎粥食﹐未幾﹐瘧自愈。

良由胸膈積水變爲冷痰﹐得辛以散之﹐故如湯沃雪耳。又名秦椒。李成裕遼載﹕秦椒﹐一名番椒﹐形如馬乳﹐色似珊瑚﹐非本艸秦地之花椒﹐卽中土辣茄也。

龍柏藥性考﹕秦地乃艸本辣椒﹐綱目諸注﹐誤爲秦地花椒﹐不知卽今之辣茄﹐又名辣虎。

性熱味辣﹐溫中散寒﹐除風發汗﹐去冷癖﹐行痰逐濕。多食眩旋﹐動火故也。久食發痔﹐令人齒痛咽腫。

卷八諸蔬部

刀豆根

殼附

綱目殼部刀豆條發明下注﹕刀豆本艸失載﹐惟近時小書載其暖而補元陽。近有人燒其子存性﹐白湯調服﹐止呃逆有效﹐故瀕湖特爲增入﹐而不知其用甚廣﹐今悉補之。

治頭風集聽云﹕刀豆根乃治頭風之神藥﹐每用須五錢﹐酒煎服。

治鼻淵年希堯集驗方﹕老刀豆文火焙榦爲末﹐酒服三錢﹐重不過三服卽愈。

殼治腰痛。萬氏家抄﹕用刀豆殼化灰﹐好酒調服﹐外以皂角燒煙燻之。

牙根臭爛洪氏一盤珠﹕刀豆殼燒灰﹐加冰片﹐擦涎出﹐卽安。

治久痢種福堂方﹕用刀豆莢飯上蒸熟﹐洋糖蘸食﹐一二日卽愈。

治婦女經閉﹐腹脇脹痛欲死﹐並消血痞經驗廣集﹕陳年刀豆殼﹐焙燥爲末﹐好酒服一錢﹐加喉癬張氏必效方﹕刀豆殼燒灰﹐以二﹑三釐吹之﹐立效。

楊梅瘡萬氏濟世方﹕當歸﹑川芎﹑苡仁﹑木通﹑木瓜﹑生地﹑熟地﹑金銀花﹑防己﹑防風﹑荊芥﹑黃柏﹑白芷﹑知母﹑甘艸﹑皂莢﹑豬苓去皮各二兩﹐人參二錢﹐山紅花﹑刀豆殼各五錢﹐硬飯團二兩﹐水煎一鍋濃汁﹐不拘時當茶服﹐忌魚鮏生冷﹐四劑全愈。

卷八諸蔬部

地腎

粵志﹕羅浮多地腎﹐一名松黃。但松黃未落爲松實﹐已落而英華未散爲地腎。其狀若彈丸﹐大者如雞卵﹐紅黃相錯﹐一一晶瑩﹐熟之可入饌。其生無根蒂﹐散布松下﹐土松石潤處有之﹐或亦松蕈之類也。乍浦九山補志﹕松花蕈﹐山之有松者皆產﹐惟陳山東麓爲多。三月間松花入土﹐至四﹑五月經雨後卽生﹐至八﹑九月又生﹐鮮肥滑嫩﹐素品之上味也。

味甘性平﹐生津消痰﹐治溲濁不禁。

卷八諸蔬部

葛乳

一名葛花菜﹐名山皆有﹐亦產髙州。粵志﹕髙州多種葛﹐雷州人市之爲。秋霜時﹐有葛乳湧生地上﹐如芝如菌﹐赤色﹐味甘脆﹑微苦﹐乃葛之精華也﹐亦曰葛蕈。瀕湖僅據太和山誌載其醒酒﹑與酒積成疾﹐他皆未及﹐故特補之。

性涼﹐解肌熱﹐散風火及陽明風熱疹。

卷八諸蔬部

鮮艸果

粵志﹕人多種之爲香料﹐卽杜若﹐非藥中艸果也。其苗似縮砂﹐三月開花作穗﹐色白微紅﹐五六月結子﹐其根勝於葉。

味辛溫﹐能除瘴气﹐久服益精明目﹐令人不忘。

卷八諸蔬部

眞珠菜

六安有眞珠菜﹐如眞珠﹔益部方物略記﹕眞珠菜﹐戎瀘等州有之﹐生水中石上﹐翠縷纖蔓首貫珠﹐蜀人以蜜熬食之﹐或以醯煮﹐可致千里不壞。黃山誌﹕眞珠菜藤本蔓生﹐暮春發芽﹐每芽端綴一二蕊﹐圓白如珠﹐葉翠綠如茶﹐連蕊葉臘之﹐香甘鮮滑﹐他蔬讓美。

利水﹐通淋結﹐消腹脹﹐下气癃閉。

卷八諸蔬部

鷓鴣菜

連江志﹕生海石上﹐色微黑。漳州府誌﹕鷓鴣菜散碎花﹐微黑﹐出漳浦。

療小兒腹中虫積﹐食之卽下如神。

卷八諸蔬部

葛仙米

生湖廣沿溪山穴中石上﹐遇大雨衝開穴口﹐此米隨流而出﹐土人撈出﹐初取時如小鮮木耳﹐紫綠色﹐以醋拌之﹐肥脆可食﹐土名天仙菜﹐幹則名天仙米﹐亦名葛仙米。以水浸之﹐與肉同煮﹐作木耳味。大約山洞內石髓滴石所成。性寒﹐不宜多食。四川亦有之﹐必遇水沖乃得﹐歲不常有。他如深山背陰處﹐大雨後石上亦間生﹐然形質甚薄﹐見日卽化﹐或幹如紙﹐不可食矣。梧州府誌﹕葛仙米出北流縣勾漏洞石上﹐爲水所漬而成﹐石耳類也。采得曝漧﹐仍漬以水﹐如米狀﹐以酒泛之﹐淸爽襲人。此原非谷屬﹐而名爲米﹐傳云﹕晉葛洪隱此乏糧﹐采以爲食﹐故名。嶺南雜記﹕韶州仁化縣丹霞山產仙米﹐徧地所生﹐粒如粟而色綠﹐煮熟﹐大如米﹐其味淸腴﹐大抵南方深山中皆有之。宦遊筆記﹕出粵東葛仙洞外﹐有流泉噴薄石上﹐遂生苔菌之類﹐其狀如米粒﹐靑色﹐以爲羹﹐味極鮮美﹐土人呼爲葛仙米。有未識者﹐疑是靑螺。按韶州府誌﹕丹霞出仙米﹐頗與此相類﹐但一生沙土﹐一生水石﹐爲異耳。陸祚蕃粵西偶記﹕道書寶圭洞天﹐卽今北流縣勾漏山﹔洞口前後產葛仙米﹐采而幹之﹐粒圓如黍﹐揉麵釀酒﹐極芳香﹐性寒﹐味甘爽﹐解熱淸膈﹐利腸胃。

按﹕葛仙米本屬石耳之類。憶庚子歲曾於劉明府席間食之﹐時以爲羹﹐儼如靑螺狀﹐翠碧可愛﹐味極甘鮮﹐滑脆適口﹐入蔬爲宜。藥性考云﹕淸神解熱﹐痰火能療﹔或云﹐久服延年﹐蓋亦能淸髒熱者。

卷八諸蔬部

黃矮菜

一名黃芽菜。咸淳臨安志﹕冬間取巨菜覆以艸﹐積久而去其腐﹐葉黃白鮮瑩﹐故名黃菜。

萬曆杭州府誌﹕杭人訛爲黃雅菜。戒庵漫筆﹕黃矮菜﹐杭州呼爲花交菜。羣芳譜﹕燕京圃人以馬糞入窖﹐壅培菘菜﹐令不久見風日﹐長生苗葉﹐皆嫩黃色﹐脆美無滓﹐謂之黃芽菜﹐乃白菜別種﹐莖葉皆扁。

甘溫無毒﹐利腸胃﹐除胸煩﹐解酒渴﹐利大小便﹐和中止嗽﹐冬汁尢佳。食物宜忌﹕味甘按﹕黃矮菜有南﹑北二種﹐南產者﹐惟杭城太平門外沙地產者爲最﹐他處悉髙碩粗松﹐絕無捲心密葉﹐味亦較遜﹔北產糧艘帶來者﹐味更美﹐質更細﹐且無粗筋﹐有重至十餘斤一顆者﹐南中亦不易得也。陳確齋云﹕食之潤肌膚﹐利五臟﹐且能降气淸音聲。惟性滑泄﹐患痢人勿服。

卷八諸蔬部

白茄

葉﹑蒂

汪連仕方﹕一名玉盤茄﹐有大﹑小兩種﹐大者如雞卵﹐小者如指頭﹐初生色白﹐老則皮黃﹔能入骨追風﹐治一切癱瘓。根名白風藤﹐合酒蒸服﹐茄實蘸硫黃﹐擦白癜風﹐除大麻風。東粵茄園產者良﹐名茄丸。

葉治腸紅大便下血。劉羽儀驗方﹕用白茄子葉﹐經霜方采﹐刷淨毛﹐去焦黃葉﹐陰漧﹐取三﹑四葉﹐煎濃湯﹐如此喫三﹑四次﹐其血卽止﹐永不復發。此方﹐曾經邪犬咬過之人勿服。

蒂治發背及一切毒癰初起。味水軒雜記﹕用白茄蒂七个﹑生首烏等分﹐酒煎服﹐卽消。

卷八諸蔬部

天茄

出廣中﹐如大拇指﹐其形如茄而有稜﹐堅如石﹐擊之不得碎﹐其蒂黃黑如醬色。一種牽牛花嫩子﹐蘇人采爲蜜餞入食品者﹐亦名天茄﹐大能破气﹐與此迥別。

胃脘痛救生苦海﹕水磨服之﹐每服一枚見效。

蠍毒五雜俎記﹕關中有天茄﹐可治蠍毒。

卷八諸蔬部

牛心茄子

產瓊州﹐一核者入口立死﹐兩核者可以糞淸解之。入外科膏藥用﹑麻藥用﹐此藥只可外敷﹐

卷八諸蔬部

緬茄

髙濂珍異藥品云﹕緬茄﹐一作沔茄﹐形如大栗﹐上有罩帽﹐如畫皮樣﹐出滇南緬甸地方﹐堅如石。滇略﹕緬茄枝葉皆類家茄﹐結實似荔枝核而有蒂﹐土人雕刻其上而系之﹐拭眼去翳﹐亦解瘡毒。滇南雜記﹕緬茄出緬甸﹐大而色紫﹐蒂圓整﹐蠟色者佳。粵志﹕廣東髙州府出木茄﹐上有方蒂﹐拭眼去昏障﹐卽緬茄也。水磨塗﹐治牙痛﹐抹眼眶﹐去火毒﹐又能解百藥毒。

治疔瘡走黃良朋匯集﹕此方出寶坻張相公﹐百發百中﹐眞神效方﹔凡疔瘡走黃﹐毒攻入內﹐不知人事﹐但有气者可救。用緬茄一枚以瓷碗盛黃酒﹐將茄放碗內﹐磨得下磨不下﹐只管於酒內磨一鐘﹐約熟茶時﹐將酒裝入長頸錫壺內﹔再入連須蔥兩根﹝牙咬不令斷﹞﹐白豇豆七粒﹐如蕎麥開花時﹐加蕎麥七粒﹐別時不用﹔又用小麥﹐令眾人口嚼成麵筋﹐封固壺口﹐放水鍋內﹐煮一炷香取出﹐熱服﹐出汗卽愈。

卷八諸蔬部

醬茄

糟茄

此卽人家醬中食茄﹐入藥宜陳年者佳。

治耳癢出膿妙藥方﹕醬茄擠汁滴之。

治牙痛周氏家寶方﹕醬茄燒灰存性爲末﹐掩患處。

腹內鱉瘕壽域方﹕陳年醬茄燒存性﹐入麝香﹑輕粉少許﹐脂調貼之。

卷八諸蔬部

糟茄

山海艸函﹕燒灰存性﹐治鵝口疳。

卷八諸蔬部

玉瓜

卽廣昌土瓜﹐出江西。常中丞宦遊筆記﹕廣昌土瓜﹐本艸不載﹐形甚拙﹐圓者如瓠﹐或磊如贅疣﹐無瓣無瓤﹐長沙土中﹐外污內潔﹐細肌密理﹐剖之白如冰玉﹐入口淸甘無滓﹐消煩釋滯﹐或熟食之﹐亦佳﹐殆瓜中異品也﹔其性蔓生﹐春種而秋成﹐冬初始入市。無種﹐春深後﹐切瓜連皮成小塊﹐用沙土覆於室內﹐久之芽生﹐於是就沙地爲窖﹐令深而寬﹐借以茅﹐欲其中通而根可旁達﹔旣長﹐密葉蔓生累累﹐插竹引之上行﹐培以雞糞﹐乃繁碩﹐土人又名玉瓜。抱朴子云﹕五原蔡誕入山而還﹐語家人曰﹕予至昆侖得玉瓜﹐以玉瓜井水洗之﹐乃軟可食﹐是豈其遺種耶。江西他縣亦有產者﹐然小而渣多﹐惟廣昌附郭五里內爲佳。予食於元宵後﹐喜其味美﹐至郡覓之﹐東風送暖﹐瓜卽不可畱矣。

味甘性平﹐調中益气﹐舒郁化滯消食﹐淸大小腸火﹐生津滋血﹐和營衛﹐熟食補脾健胃。

卷八諸蔬部

節瓜

粵艸志﹕節瓜乃冬瓜中一種小者﹐白皮﹐蔓地生﹐一節生一瓜﹐得水气最多﹐故解暑毒。

止渴生津﹐驅暑健脾﹐利大小腸。

卷八諸蔬部

穿腸瓜

吉云旅鈔﹕穿腸瓜乃大便解出甜瓜子﹐生苗結實﹐土人名糞甜瓜﹐不拘大小﹐皆可入藥。

采來曬漧﹐新瓦焙焦爲末﹐乳缽研極細﹐攤地上﹐出火毒﹐收貯聽用。但此瓜不易有﹐須以人力制造﹐其法﹕將爛熟甜瓜與七﹑八歲小兒空心帶子食之﹐令其勿嚼碎子﹐次日解出大便﹐子裹糞內﹐帶糞曝漧﹐時早卽於本年下出﹔倘時晚不及生瓜﹐花亦可用﹐否則藏於次年下種更好。大人便出者﹐子亦可種。此瓜生在夏秋﹐若春冬要用﹐必須預備。

治痔漏吉云旅鈔﹕有祕授消痔神方﹐不論遠年近日痔漏﹐三服除根。用穿腸瓜焙存性爲末﹐每末一兩﹐加蟬蛻末三錢五分﹔以金銀花五錢﹐浸酒一﹑二日﹐煎數滚﹐調藥末﹐每服二錢七分﹐空心金銀花酒下。外以白海南花並根葉煎湯﹐不時先燻先洗﹐三日卽愈。海南花春冬無鮮者﹐預收陰漧備用。蓋痔漏乃大腸郁火﹐臟腑積熱﹐發而爲腫爲痛爲瘡﹐久而成管﹐今用此藥以散火消毒﹐去積除壅﹐其管自退﹐不問新久﹐屢試屢驗。忌房事惱怒﹑煎炒辛辣物並發气之類﹐百日永不再發。此方傳自西洋僧﹐有洋客患痔漏痛甚﹐不能上海船﹐其僧出此藥與服﹐三日卽愈。求其方﹐送洋布十匹﹑黃金五兩﹐始得此方﹐用無不效。

卷八諸蔬部

天骷髏

此乃鄕野村中桑樹及屋籬上所掛霜打絲瓜也﹐其子名烏牛子。

治婦人白帶血淋﹐臌脹積聚﹐一切筋骨疼痛﹐並宜服之﹝汪連仕方﹞。

卷八諸蔬部

鬼骷髏

汪連仕云﹕乃殘老之向日葵﹐其子性烈﹐通气透膿﹐合麝香﹑急性子搗爛爲膏﹐貼臍﹐能落胎。

敏按﹕冬日桃園中有樹上干枯殘桃﹐亦名鬼骷髏﹐與此名同物異。

卷八諸蔬部

白鼓釘

宦遊筆記﹕口外白鼓釘﹐卽內地蒲公英﹐葉有鋸齒﹐婆娑鋪地﹐與內地生者迥殊。內地者﹐花早開單瓣﹔生沙漠者﹐花開於夏至前﹐宛似黃菊﹐一望燦然滿地﹐其蕊瓣重疊﹐顏色嬌媚﹐暮春艸甫萌芽。口外啖此味﹐用之不竭﹐不啻春韭秋菘也。采食之﹐淸火﹐亦爲通淋妙品。其莖中折斷有白汁﹐諸虫盛夏孕育﹐人手觸之成疾﹐百藥難效﹐取汁濃塗﹐卽愈。鄭方升云﹕一莖兩花﹐髙尺餘者﹐掘下數尺﹐根大如拳﹐旁有人形拱抱﹔搗汁酒服﹐治噎膈如神。

按上所載﹐皆綱目未及言者。且口外所產﹐又與內地異﹐綱目蒲公英入柔滑類﹐歸艸部﹔今沙漠所產﹐人以作菜茹﹐故入菜部﹐亦各從其類也。

淸火毒郁熱﹐通乳通淋﹐消腫﹐治膈噎﹐療一切毒虫蛇傷。

卷八諸蔬部

三寶姜

香祖筆記﹕產臺灣鳳山縣﹐相傳明初三寶太監所植﹐治百病有效。

卷八諸蔬部

彎姜

滇南記﹐產雲南百夷中﹐餌一刀圭﹐終其世斷絕人道﹐土人以飼牧馬﹐不之宦也。

卷八諸蔬部

川姜

出川中﹐屈曲如枯枝﹐味最辛辣﹐絕不類姜形﹐亦可入食料用。包汝楫南中紀聞云﹕扶叢鄕人﹐攜木姜土茶餉余﹐受其木姜﹐作羹﹐味如茱萸醬﹐卽此物也。

味辛性熱﹐治胃寒﹐散冷積寒痰气。

卷八諸蔬部

沙蔥

西北遊記﹕口外沙石中生野蔥﹐一名楞蔥﹐一名沙蔥﹐石楞中所產﹐故名楞﹔沙磧中所產﹐故名沙。其葉與家蔥同﹐大更過之﹐味辣於家蔥。根絕似蒜頭﹐大更過之﹐味亦辣於蒜﹐善食辣辛者﹐不能罄一枚。𨿽細如艸莛﹐拈生於沙磧甚密。腌之調羹﹐勝如韭﹐雉羹兔羹尢宜。又有沙蔥艸﹐與沙蔥相似﹐人食之﹐心迷亂﹔馬食之﹐腹隱痛﹐惟宜於橐駝。采者折以辧之﹐沙蔥本脆折易斷﹐此艸柔韌難折。入藥取根。西域聞見錄﹕丕雅斯類野蒜﹐頭大如雞子﹐葉如蔥而不中空﹐味辛﹐甘肅人呼爲沙蔥﹐回人嗜之。

寬中下气﹐消食解肌﹐活血發汗﹐表風寒﹐滌宿滯。

卷八諸蔬部

風蔥

臺志﹕出臺灣。療風疾。

卷八諸蔬部

番蒜

徐昆柳崖外編﹕番蒜出臺灣番地﹐外形似木瓜﹐中似柿。有浮山張氏﹐宦於閩﹐一婢食鱉肉後誤食莧﹐遂病面黃腹脹﹐欲死者數矣。半載後﹐有饋番蒜者﹐婢偶食之﹐遂大瀉﹐有物如小鱉者數十﹐少頃﹐爽然疾若失﹐方知番蒜可治鱉莧毒也。

治鱉瘕﹐解食毒水毒。

卷八諸蔬部

蒜梗

此大蒜近瓣處中心短梗也﹐幹者入藥用。

治瘡成管年希堯集驗方﹕用大蒜梗燒灰存性﹐搽患處﹐其管自消。

坐板瘡黃氏醫抄﹕用蒜梗燒灰爲末﹐先洗淨去靨﹐將藥末搽上。

洗漏立驗良朋匯集云﹕夏應遴試效過﹐防風﹑荊芥﹑地骨皮﹑川椒﹑蘄艾﹑瓦松各五錢﹐槐條一兩﹐陳蒜梗二兩﹐共入麻布袋內﹐熬滚熱蕩﹐止痛神效。

燻痔瘡救生苦海﹕蒜梗陰漧﹐以火盆置微火﹐將梗投入﹐移火盆於木桶中﹔令患者坐燻之﹐四圍以衣被塞緊﹐勿走泄煙﹐三次自愈。

凍瘡種福堂方﹕大蒜煎湯洗之。

卷八諸蔬部

刺兒菜

西北遊記﹕卽內地之紫花地丁﹐俗呼刺兒菜。葉如柳﹐有刺毛﹐夏開紫花﹐生平地者起莖﹐生溝壑者起蔓﹐內地在在有之。生口外沙漠者﹐花開於夏至後﹐大如蒜頭﹐色紫可愛﹐人多采食之。暮春萌芽之際﹐挖其根﹐狀如大枝人參﹐色較微白﹐巨者如蘆菔﹐烹調適口﹐誠塞外鮮品。然幹其根﹐帶回內地入藥﹐其淸火之功﹐勝於金銀花﹔解毒之用﹐更捷於山慈菇﹐一物而兼二物之用如此。

淸火疏風豁痰﹐解一切疔瘡癰疽腫毒如神。

卷八諸蔬部

波斯菜

卽今紅菜﹐一名洋菜。汪連仕云﹕生長海陽者佳。根本紅艷﹐色鮮麗。

止血。治刑杖瘀血攻心﹐搗汁衝酒服﹐卽散﹐可理跌打。

卷八諸蔬部

幹冬菜

陳冬菜鹵陳芥菜鹵糞金子

冬菜乃白菜。杭俗小雪前後﹐居人率市白菜﹐以鹽腌之作齏﹐藏爲禦冬及春時所食﹐名曰冬菜。頗利膈下气﹐其鹵汁煮豆及豆腐食﹐能淸火益肺﹐誠食中佳品也。至春分後﹐天漸暖﹐菜亦漸變黑色﹐味苦不堪食﹐以之曬作幹﹐飯鍋上蒸黑﹐再曬再蒸﹐如此數次﹐乃曝之極燥﹐貯缶器中﹐可久藏不壞﹐名曰黴漧菜﹐卽幹冬菜也。年久者﹐出之頗香烈開胃﹐噤口痢及產褥﹐以之下粥﹐大有補益﹔蓋白菜本能和中下气﹐利三焦﹐通二便﹐含土徳之精﹐有生金之用﹔幹之則苦﹐返其初而從母化也﹔久蒸久曬﹐則味反甘﹐全其徳﹐故有中和之運﹐功與參耆等。惜乎世多忽而不知﹐余故特爲表之。瀕湖綱目菘下無干菜之用﹐殊爲缺略。近日筧橋人所市者﹐乃蘿卜英所幹﹐與芥菜幹蒸曬成者﹐皆不入藥。須人家冬白菜腌作﹐蒸曬年久者爲佳。羣芳譜﹕有造黑腌齏法﹕用白菜如法腌透﹐取出﹐掛於桁上﹐曬極幹﹐上甑蒸熟﹐再曬漧收之﹐極耐久藏﹐夏月以此齏和肉炒﹐可以久畱不臭﹐卽今幹冬菜也。

開胃下气﹐益血生津﹐補虛勞﹐已痰嗽。年久者泡湯飲﹐治聲音不出﹔和酒搗爛﹐塗湯火傷白火丹黃氏傳方﹕此癥形如水脹﹐肢體俱腫﹐皮膚色白﹐飽脹不食﹐畏見燈火﹐用冬菜勿落水﹐陰漧﹐陳三年者可用﹐愈陳愈妙﹐煎湯洗浴﹐並煎服之﹐立消如神。

卷八諸蔬部

陳冬菜鹵汁

淸肺火痰嗽﹐解咽喉腫毒。

﹝物理小識﹕鹽漧菜水滴蜈蚣卽死。以鹽菜炒雞﹐蜈蚣亦不食。﹞

卷八諸蔬部

陳芥菜鹵汁

味鹹性涼﹐治肺癰喘脹。用陳久色如泉水﹐緩呷之﹐下痰淸熱定嗽﹐眞能起死回生。作法處﹐三﹑五年取用。

卷八諸蔬部

糞金子

凡油白菜收子作種者﹐其中心老根內﹐必有一子﹐枯時搖之有聲﹐剖出﹐名糞金子﹔以其得糞力﹐而花實幹中子﹐又得菜之生气﹐大能益人。曰金子﹐重之也。田種者﹐其子更佳。

王聖兪云﹕糞金子在收菜種子時﹐其中幹內剖出﹐形如鼠糞而黑色﹐如麥粒大小﹐千百幹中不過數十粒﹐蓋有生不生之別﹐不能每幹皆產也。

治血癥﹐取三錢炒研﹐白湯調服﹐立愈。

治慢驚神效﹝王聖兪﹞。

卷八諸蔬部

麒麟菜

出海濱石上﹐亦如枝菜之類﹐瓊州府海濱亦產。周海山煌琉璃國志載﹕雞腳菜﹑麒麟菜﹐皆生海邊沙地上﹐又名鹿角菜。今人蔬食中多用之﹐煮食亦酥脆﹐又可煮化爲膏﹐切片食。

綱目鹿角菜云﹕甘大寒滑。陳芝山食物宜忌云﹕微鹹性平﹐大有消痰功用。瀕湖反引孟詵一說﹐以爲有微毒﹐不可久食﹐能發痼疾﹔且其主治﹐只載下食風气﹐小兒骨蒸﹐治丹石熱結﹐解面毒﹐何昧其功用乃爾耶﹐玆特表之﹔朱排山柑園小識﹕石花菜生海中沙石間﹐髙二﹑三寸﹐狀如珊瑚﹐有紅﹑白二種﹐洗去沙土﹐煮化凝成膏﹐糟醬俱佳。又有細如牛毛者﹐呼牛毛石花﹐味稍劣。郭璞海賦所謂土肉石華是也。

味鹹性平﹐消痰如神﹐能化一切痰結痞積痔毒。敏按﹕盛京志龍須菜生於東南海濱石上﹐叢生﹐狀如柳根﹐長者至尺餘﹐白色﹐以醋浸食﹐亦佳蔬也﹐土人呼爲麒麟菜﹐出金州海邊。鹿角菜生東南海中﹐大如鐵綫﹐分丫如鹿角﹐紫黃色﹐幹之爲海錯﹐水洗醋拌﹐則如新味﹐今金州海邊有之﹐據志則似一類二種也。

石花膏毛世洪養生集﹕治辛苦勞碌之人﹐或嗜酒多欲﹐忽生外痔﹐發作疼痛﹐步履難移。

服此﹐或大便瀉一徧﹐或不瀉﹐亦卽止痛﹐可以行走﹔再用搽洗等藥﹐自能斷根。用麒麟菜洗去灰一兩﹐用天泉水煮烊﹐和白糖五錢食之。此方乃李治運臬司傳靈隱寺僧。杭人蕭成子患此癥﹐僧往候﹐授以此方﹐服之隨愈。予記之﹐後治數人多效。

卷八諸蔬部

諸筍

幹筍

綱目竹入苞木類﹐以筍附菜部﹐所載亦只苦竹﹑竹﹑淡竹﹑冬竹諸筍﹐且於義類多未詳盡。不知春﹑冬所出﹐性皆各別﹐鮮幹諸品﹐味亦迥殊﹐則入經絡主治﹐自不能合一。陳芝山食品眞一筍譜及食纂所載較詳﹐頗近時尙﹐卽取以補之。

春筍筍譜﹕其佳者曰豬蹄紅﹐冬月卽生﹐埋頭土中﹐以鋤掘之﹐可三寸許﹐其味極鮮﹐甲於他筍﹐未出土名豬蹄紅﹔若長尺許﹐則其籜圓﹐故人名圓筍﹐亦名蚤筍﹐蓋冠諸筍而先出者。

味甘辛微寒﹐下气養血﹐利膈消痰﹐化熱爽胃﹐解渴利水﹐療風邪﹐止喘嗽。

毛筍卽茅竹筍﹐筍之大者。筍譜﹕毛筍爲諸筍之王﹐其籜有毛﹐故名。俗呼爲貓筍者﹐非也。大者重幾二十餘斤﹐猶未出土﹐肉白如霜﹐墮地卽碎﹐以指掐之﹐其軟嫩如腐﹐嗅之作蘭花香。毛筍大者﹐淸明後方有﹐其出於臘月及正月者﹔形短小﹐籜亦有毛﹐土人名貓兒頭﹐食之多嘈心﹐然消痰之力﹐較勝他筍。味甘性平﹐利九竅﹐通血脈﹐化痰涎﹐消食脹﹐多食令人易饑。

鞭筍卽發於竹邊者﹐夏秋有之。其生於四月者﹐曰梅邊﹐蓋感梅雨濕蒸之气﹐而生頗早﹐味淡肉硬﹐不如秋生者。筍譜﹕邊筍﹐卽毛筍之旁出者。方筍盛時﹐生气上升﹐筍皆豎﹔生气旣衰﹐根旣橫生﹐盡其力可橫亙十餘丈﹐至地之邊際﹐與竹之長短相稱﹐謂之竹邊﹐故名邊筍。其狀類鞭﹐亦名鞭筍。地肥者軟嫩﹐長尺許﹐其籜紫色而兼白﹐其味恬淡而鮮﹐其气醇而有蘊借﹐不類毛竹之精英盡發泄於外也。

味甘性寒﹐開胃利腸﹐消痰渴。

冬筍卽潭筍。沈云將食纂﹕貓竹冬生筍﹐不出土者名冬筍﹐又名潭筍。

味甘溫﹝陳芝山宜忌云﹕味甘性寒﹞﹐利九竅﹐通血脈﹐治吐血衄血﹐及產後心腹痛﹐一切血癥﹐食之肥白人﹝食纂﹞。消痰滑腸﹐透毒解酲﹐發痘疹﹔中諸筍毒者﹐生薑﹑麻油解。小兒及脾虛者﹐多食難化﹝食物宜忌﹞。痘疹不出﹐采未出土冬筍煮粥食﹐卽有生發之意﹝不藥良方﹞。

靑筍卽靑竹筍。竹細小﹐故出筍色靑。山間徧地有之﹐系野竹所生筍也﹐卽時下俗呼水竹者是也。﹝胡承謀湖州府誌﹕天目出筍幹﹐其色綠﹐聞其煮法﹕旋湯使急轉下筍﹐再不犯器﹐卽綠矣。﹞味甘﹐止肺痿吐血鼻衄﹐治五痔並妊娠﹝食纂﹞。

靑筍幹卽靑竹筍鹽湯煮曬漧者﹔出杭臨安天目者最佳﹐色如鸚哥綠﹐有尖上﹑尖球子﹑二尖等名。

味鹹甘﹐性平﹐爽胃消痰。

鹽筍幹以春筍鹽湯煮曬而成﹐有泥黃﹑烏尖﹑直腳等名。

味鹹甘﹐性平﹐行气淸痰。

衢筍幹以筍用鹽湯煮熟燻幹而成。

味鹹甘﹐性平﹐利膈化痰。

羊尾筍幹主治同。

處筍片俗名素火腿﹐以毛筍微腌湯煮燻幹而成。

味甘微鹹﹐性平﹐利血消痰。

綠筍片卽玉版筍﹐以毛筍淡煮曬漧者。浙﹑閩﹑江西多有﹐有艸鞋底﹑蝴蝶尖﹑玉版等名謂之闊綠﹐有名泥裏黃者尢美。

味甘性平﹐治實喘消痰。張石頑云﹕幹筍淡片﹐利水豁痰﹐水腫葶藶丸用之。

卷八諸蔬部

紅海粉

虫語﹕海珠生嶺南﹐狀如蛞蝓﹐大如臂﹐所茹海菜﹐於海濱淺水吐絲﹐是爲海粉。鮮時或紅或綠﹐隨海菜之色而成﹐或曬晾不得法﹐則黃。有五色者﹐可治痰。或曰﹕此物名海珠﹐母如墨魚﹐大三﹑四寸﹐海人冬養於家﹐春種之。瀕湖﹕田中徧插竹枝﹐其母上竹枝吐出﹐是爲海粉﹐乘濕舒展之﹐始不成結。以點羹湯佳﹐治赤痢風痰。

疳積壞眼慈航活人書﹕谷精艸﹑小靑艸俱炒﹑靑黛水飛﹑海粉﹑刺蒺藜﹑使君子肉各一兩﹐爲末﹐早用羊肝七片拌藥三錢﹐蒸熟食。

卷九

器用部

﹝四十八種附六種﹞

卷九器用部

番打馬

形長尺許﹐內藏油膏﹐外裹棕皮﹐可代火把﹐又可鞭馬﹐番舶上來﹐哈喇叭出。方輿勝覽﹕做打麻乃樹脂結成﹐夜點有光﹐塗舟水不能入。華夷考曰﹕做打麻乃樹脂流落膠汁土內﹐掘出如松香瀝靑狀﹐內有明淨好者﹐都似金珀一般﹐出滿刺加國。

性專殺虫﹐不可服﹐有毒﹐入外科瘡瘍膏用。

治陰癬。救生苦海﹕用番打馬和鉛﹑水銀﹑雄黃﹑樟腦各等分﹐豬油和搽﹐效。癩疥膿瘡。積善堂良方﹕麻黃膏中用之。疥瘡。救生苦海﹕番打馬三錢﹐楓子肉五錢﹐水銀﹑杏仁﹑蛇牀子各一錢﹐川椒﹑樟腦﹑雄黃各二錢﹐用紅燭蓋油共研勻擦之﹐神效。治疥瘡。應驗良方﹕用全蠍﹑乳香﹑枯礬﹑大楓子﹑蛇牀子﹑土木鱉﹑川椒﹑雄黃﹑水銀﹑番打馬﹑輕粉﹑樟腦爲末﹐用燭油爲丸﹐擦之卽效。此方番打馬作番答木。

擦諸瘡並楊梅風毒﹐經驗。濟世良方﹕黃柏去皮一錢﹐黃連去蘆一錢﹐川大黃五分﹐三味另研﹔雄黃﹑膽礬﹑銅靑﹑兒茶﹑靑黛﹑輕粉﹑枯礬各二分﹐冰片一分半﹐另研﹔入大楓子七个﹐去殼去油﹐人言壯人七釐﹐弱者五釐﹔用番打馬﹐卽番舶打火把之物﹐另爲末﹐瘡毒盛而人壯健能食者﹐每分五分﹐毒盛而人弱者﹐每分用三分﹐不健不弱之人﹐每分用四分和入前藥內研勻﹔水銀﹐壯健人每分用一兩﹐中等人用五錢﹐弱極人用三錢﹐不可多﹐藥須研極細﹐否則粒粗恐傷皮肉﹔右先將水銀一分並前藥末一分入盞內﹐加眞脂麻油少許﹐以指研開﹐逐漸添油﹐研至不見水銀爲度﹐大約如稀糊可矣。於兩手﹑兩足掌後動脈處周遭擦之﹐每一分藥擦三日﹐每日早﹑晚各擦一次﹐每次以七﹑八百擦爲止﹐大率擦使熱透則住。擦時凡周身破傷處﹐俱用無麝香膏藥貼之﹐每日一換﹐不可經風﹐避帳幔內﹐冬月用暖牀濃被褥﹐卽春夏秋暖時﹐亦不可見風。擦至七日﹐必口吐臭涎。若口齒破爛出血者﹐用黃蜂窩煎湯﹐候冷漱解﹐勿咽下﹐輕則用花椒湯漱之。擦處多皮破﹐不可畏痛而少擦。忌魚鮏﹑生冷﹑發風等物及醋﹑茶﹑醬一个月﹐尢忌房事﹔其牛肉﹑燒酒﹑團魚之類﹐忌二﹑三年﹔若蕎麥麵與羊肉﹐則終身忌之﹔每次擦畢﹐以藍布尺許包裹所擦處。此治楊梅風毒法也。如楊梅瘡初發者﹐擦五﹑六日痊愈﹐所用藥皆同﹐惟水銀只用四﹑五錢足矣﹐不必貼膏藥。久遠瘡﹐應擦處如有破爛﹐可於腳手心擦之﹐其藥料照中等者﹐亦包布貼膏如前。下疳及蛀幹重者﹐亦照中等藥擦治貼膏。喉內瘡癬潰爛﹐不能進飲食者﹐亦照前中等藥擦。徧身牛皮風癬﹐作癢作痛出水者﹐亦照前用中等藥擦。凡擦藥﹐仍須內服煎藥兼之。

煎藥方﹕防風﹑荊芥﹑銀花﹑防己﹑白芷﹑連翹﹑苡仁﹑白蘚皮﹑桔梗﹑川芎﹑當歸﹑赤芍﹑生地﹑黃連﹑黃柏﹑知母﹑牛膝﹑木通﹑陳皮﹑羌活﹑獨活﹑粉艸﹑梔子各等分﹐加土茯苓幹者四兩﹑鮮者八兩﹐水六碗煎至三碗﹐分三次﹐一日早﹑午﹑晚服完﹐自擦起之日﹐服至七日發口止﹐虛人加人參二﹑三錢。

痔漏消管藥綫。妙靈方﹕用藥先用燈心試其深淺﹐頂至極痛處爲率﹐以藥條如式送入漏口﹐三日後又試﹐內根漸漸生肉﹐條漸漸短﹐用藥直至滿而止。玉簪花根﹝白者佳﹞焙漧四兩﹐番打馬焙漧三兩﹐馬兜鈴炒幹二兩﹐磁石三錢﹐紅醋淬三次﹐共研極細末﹐以面打條﹐或粗或細﹐候瘡管用之﹐通始化去始再插。

廣瘡仙遺拾珠﹕用膽礬三錢﹐皂礬﹑石黃﹑靑黛各二錢﹐番打馬二錢﹐朱砂五分﹐爲末﹐豬脂一塊搗勻﹐夏布包擦手足心﹐候腹鳴卽止﹐病自愈。

膿窠瘡慈航活人書﹕斑蝥三个﹐麻黃二錢﹐番打馬三錢﹐樟冰五錢﹐臘豬油二兩。先熬化﹐次入斑蝥煎焦﹐撈起﹔再入麻黃煎焦﹐撈起﹔再加番打馬末﹐同樟冰調勻﹐掐破瘡頭﹐以藥點上﹐立時結痂﹐次日痊愈。

卷九器用部

老材香

山陜等省無漆﹐民間棺殮﹐俱用松香﹑黃蠟塗於棺內﹐數十年後有遷葬者﹐棺朽另易新棺﹐其朽棺內之香蠟﹐名曰老材香﹐土人用合金瘡藥。按﹕脂蠟乃先天流液之精﹐又得土以固其力﹐借血肉餘气以凝其神﹐是一物合三才之用﹐故入藥功效倍於他艸木也。藥性考﹕北地古棺中松脂﹐合金瘡藥止血極效﹐治跌打損骨﹐止金瘡血出﹐生肌定疼﹐神效。盧氏仙方﹕金瘡鐵扇散中用之。

卷九器用部

縛木藤

綱目藤部有省藤﹐卽紅藤。集解云﹕堪縛物﹐主治止言去風殺虫﹐無腦漏治法。

治腦漏急救方﹕用縛木紅皮藤燒存性爲末﹐每用酒服三錢﹐服後覺有一綫從鼻至脊背而下股﹐其腦漏隨愈。一人一年服一次﹐效。

腸癰經驗廣集﹕凡腸癰生於小肚角﹐微腫﹐而小腹隱痛不止﹐皮色不變是也。紅藤一兩許﹐好酒二碗﹐飲醉臥﹔午後用紫花地丁一兩許﹐亦以好酒煎﹐服後痛必漸止﹐再服。

卷九器用部

敗琉璃

浮子

系羊角所造﹐有五色﹐惟白者入藥。佛前十餘年者良。去淨油垢﹐新瓦研。

退管漏﹑湯火傷﹑乳痛。急救方﹕用琉璃片燒灰存性﹐食後酒服一錢﹐卽消。

救生苦海退一切管祕方﹕手指甲炙黃研細﹐象牙銼末研細﹐山甲炙黃研細﹐乳香﹑沒藥俱炙﹐朱砂水飛﹐舊琉璃燈底﹝佛前白者﹐用三十年者佳﹔如若難得﹐十餘年者亦可用﹞打碎﹐麩炒爲極細末﹐各三錢﹐合勻再研﹐用黃蠟四兩﹐化和爲丸如椒大﹐初服五粒﹐次服六粒﹐每日加服一粒﹐加至十四粒止﹐共服十日﹐計服九十五粒﹔至十一日﹐每日減一粒﹔至五粒﹐仍舊逐日加上一粒﹔加至十四粒﹐又逐日降序一粒﹐如此周而復始﹐或服至十四粒﹐每從五粒服起更妙﹐每日空心陳酒送下﹐管漸褪出﹐褪盡爲度﹐如若未盡﹐再從頭服起﹐神效﹐祕之祕之。

內消痞管神方陳直夫躬行錄載此方治痔管如神。有一小兒從髙墜下﹐傷背脊骨﹐月餘後﹐生毒潰爛成漏﹐蛔虫從漏孔中出。經云﹕外癰透膜者生﹐內癰透膜者死。此癥已屬不治﹐直夫用此藥一料而愈﹐亦奇方也﹔凡諸般漏管皆可服﹐不獨痔管耳。琥珀﹑燈心研末﹐象牙屑焙﹐血餘﹝須自制﹞﹐皮陰陽瓦合好﹑泥封存性﹐雨前芽茶﹐舊琉璃底翦碎﹝制法同皮﹞﹐蟬蛻炒﹐人指甲﹝不拘手足俱可用﹞瓦上焙脆爲末﹐穿山甲炒脆﹐當歸﹐白茯苓﹐豬懸蹄甲殼夾翦翦碎﹝制同皮﹞﹐蜣螂瓦炙﹐牛皮膠酒煮化和藥﹐如不足﹐加煉白蜜﹐以上之藥各三兩﹔小蜂房十个﹐制同皮﹐火候更宜輕﹐勿成灰﹔蛇蛻十條﹐翦碎﹐瓦上炙烊﹐自作汁﹐將凝卽覆存性﹐否則過性矣﹐爲末﹐同阿膠和搗撚丸﹐每日早﹑午﹑晚服三錢﹐滚水送下﹐一料自愈。已驗過數十人。

痔潰成管兪曉園鈔方﹕克蛇龜活者一个﹐泥裹﹐擇朝南墻下背陰處﹐煙盡爲度﹐去泥用﹔多年白琉璃底一具﹐琥珀﹑象牙各三錢﹐珍珠﹑西黃﹑冰片各五分﹐爲末摻之﹐此藥亦可服﹐每服九分。

肺癰傳信方﹕陳年琉璃灰存性﹐陳年油絮﹝漆匠店有﹞﹐煉成和勻﹐酒服﹐試驗神效。

尿血救生苦海﹕用舊琉璃燈洗淨翦碎﹐入瓷罐內泥封火﹐以紅爲度﹐待冷取出﹐酒下三輕粉結毒救生苦海﹕用舊琉璃燈燒存性研﹐每服二錢﹐毒在上者﹐川芎湯下﹔毒在下者﹐重者一月痊愈。濟世方﹕用佛前照過舊琉璃燒存性﹐酒調下﹐日一凡人火燒取廟中琉璃浮子﹝松樹濃皮做的﹞燒灰放地土上﹐用碗覆蓋灰上﹐存性研末﹐用紅糖﹑眞香油調敷。

臘利瘡百藥備遺﹕用陳年佛前琉璃﹝只取底用﹞瓦上存性爲末﹐眞麻油和搽。

喉癬選奇方﹕用陳年琉璃爲末一錢﹐加薄荷末﹑白硼砂各五分﹐冰片少許﹐和勻﹐吹入敗毒散不問新久腫毒﹑癰疽﹑發背﹑疔瘡皆治。家寶方﹕琉璃陳年破損者一个﹐楝樹子四兩﹐舊發网巾一頂﹐鳳凰衣四十九个﹐三七一錢﹐敗龜板炙五个﹐共爲末﹐每服五分﹐楝樹子湯下。

男女瘡家寶方﹕先用白蘿卜打爛﹐貼瘡口上﹐一日一換﹐三日毒血去盡﹐再用後藥﹔松香一兩﹐杏仁三十粒﹝去皮尖油﹞﹐黃丹八錢﹐輕粉五錢﹐舊琉璃燈三錢﹐火焙爲末﹐研細﹐麻油調搽﹐一日一換﹐數次卽愈。

雲谷醫鈔﹕多年佛前舊琉璃焙存性﹐麻油調搽﹐卽消。

散結核石臨初結核論﹕凡馬刀瘰一切結核﹐用破舊琉璃存性爲末﹐每服二錢﹐取微汗療節中結气﹐佐以養血和榮淸熱解毒之品﹐標本並治﹐乃佳。散結川芎﹑丹參﹑丹皮﹑柴胡﹑桔梗﹑元參﹑白蘞各等分﹐水煎﹐衝琉璃末同服。

頸上瘡舊琉璃燈燒灰﹐菜油調搽﹐神效。

長明酒種福堂方﹕治痔漏神效。用積年舊琉璃燈﹐洗淨油膩﹐火研細﹐以紅酒服四錢﹐不過七日﹐管自退去。

治徧身漏。醫宗匯編云﹕驗過良方﹐用陳年琉璃底三錢﹐人指甲麩皮炒一錢﹐象牙末一錢﹐辰砂一錢﹐蟬蛻去土五分﹐沒藥去油八分﹐白礬八錢﹐如漏在上身﹐加川芎六分﹔在下體﹐加牛膝六分﹐共爲細末﹐以黃臘三兩﹐溶化入前藥和勻﹐眾手急丸﹐如綠豆大﹐初服七﹑八丸﹐每日加一丸﹐至十六﹑七丸止﹐無灰好酒送下﹐上身飽服﹐下體饑服﹐最忌雞及一切有蔥之物。

卷九器用部

油胭脂

藥性考﹕油胭脂平﹐豕膏合就﹐潤膚裂﹐活血點痘。西北風髙﹐塗舒面皺﹐不龜手藥﹐古名非謬。一名碗兒胭脂﹐用小錫碗盛﹐故名。色紅潤如膏。百艸鏡﹕制造油胭脂法﹕紅花汁一杯﹐白蠟二兩﹐微火熔化﹐攪勻﹐傾於磁盤內﹐待成薄餅﹐用碾面杖碾數百徧﹐則膠粘如膏藥矣﹐假者系胭脂腳所造﹐不入藥。活血解毒﹐治痘疔﹐塗蜂咬﹐王氏準繩同珍珠末塗。

治痘瘡燕窩疔救生苦海﹕痘初起時﹐預免壞眼﹐用臨淸濟寧好油胭脂點眼大。普濟方有四聖丹﹐治小兒痘中疔﹐或紫黑而大﹑或黑壞而臭﹑或中有黑綫﹐此痘十死八九﹐惟都禦史得祕傳此方﹐點之最妙﹔用豌豆四十九粒燒存性﹐頭髮灰三分﹐珍珠十四粒﹐炒研爲末﹐以油胭脂同杵成膏﹐先以簪挑破﹐咂去惡血﹐以少許點之﹐卽時變紅活也。

乳頭破裂油胭脂﹑蛤粉水飛敷之﹝不用蛤粉亦可﹞。

治疹子眼眼科要覽﹕用雞膽將油胭脂調勻﹐塗上﹐𨿽眼突出能好。無雞膽﹐用田雞膽代之

卷九器用部

木套皮

古爲屐﹐今名木套。

治血風瘡。救生苦海﹕用木套皮燒灰﹑東丹礬各一錢﹐爲末﹐菜油和搽。

卷九器用部

火漆

火漆乃造胭脂紫梗水以染脂胚所漉之渣滓也。紫梗本名紫鉚﹐出波斯眞臘南番等處﹐有小虫如蟻﹐綠樹枝造成﹐正同造白蠟一般。吾杭造胭脂者﹐借以染制。然第用紫梗一味﹐則色不能紅﹐必須配以黃葉水同煎﹐色始紅艷﹐其所餘之渣則火漆也。入藥只須研極細用之﹐中有枝梗不受研者篩去。

物理小識﹕火漆﹐一名紫膠。

治血崩救生苦海﹕火漆不拘多少﹐入無油淨鍋內令化﹐炒黃煙淨﹐見白煙起﹐退火取出﹐研末﹐空心時好酒和服三錢﹐重者不過三服。

腸風下血不藥良方﹕火漆三錢研細末﹐以豆腐皮分包作三十包﹐白滚水送下﹐至重三服卽愈。

九種心痛神方考﹕用火漆一味﹐燒灰存性﹐每服一錢﹐送下卽愈。

卷九器用部

七气罌瓶

此乃人家屋檐脊上用壓鎭不祥者﹐以七小壇橫疊相聚如七星狀﹐外以灰泥粘覆﹐入藥用年久者。王子接絳雪園方﹕罌﹐小口瓶也。七气者﹐日﹑月﹑風﹑雨﹑露﹑霜﹑雪也﹐七罌人家多置古屋上廣漢前上層﹐生瓶年深者良。火土結成﹐堅剛性利﹐復借天之七气﹐能透骨入髓﹐理傷續絕。入藥取純鋼銼生銼末﹐研至無聲﹐水飛用。慈惠編﹕接骨七釐散中用朝天寶﹐卽人家屋上瓦將軍前小瓶也﹐愈久愈妙﹐必要取其朝天之得精華者﹐研末入藥用。

接骨丹絳雪園方﹕七气罌口銼末﹑水飛一錢﹔古文錢﹐有半兩五銖自秦汗鑄紅銅者佳﹐唐時開元錢亦可用﹐火醋淬七次﹐研至如塵粉無聲爲妙﹐用五分與罌末和勻﹐每服七釐﹔先用甜瓜子仁去殼三錢﹐嚼爛吐出﹐拌藥再服下﹐淸酒過口。此方用七气罌口﹑古文錢﹐功專腐蝕壞肉。陳藏器云﹕能直入損處﹐焊人斷骨﹐甜瓜子仁開腸胃之壅遏﹑通筋骨之機關﹐因丹藥釐數微甚﹐助以入胃轉輸﹐爲丹藥之響導也。

卷九器用部

紅

白褐

紅乃毛布﹐今名子。兩人多以牛羊毳雜織而成﹐以茜艸染則色紅。

治疳瘡醫便用紅燒灰存性五錢﹐樹上自漧桃子燒灰存性五錢﹐鑪甘石火黃色﹑童便淬七次二錢五分﹐共爲細末﹐臨搽入片腦少許﹐其瘡先用椒﹑蔥湯洗淨﹐再搽藥﹐三次卽愈。

血崩醫便﹕六合散治血崩不止﹐諸藥不效﹐用此立止﹐此急則治其標也。杏仁皮燒存性﹐香附童便浸三日炒黑﹐舊紅子燒存性﹐地膚子炒﹐舊棕薦燒存性﹐壯血餘燒存性﹐蟹殼燒存性﹐陳蓮蓬燒存性﹐共爲末﹐每服三錢﹐用酸漿艸汁一鐘﹐衝上熱酒一鐘﹐空心熱服。按﹕此方初服反覺多﹐以漸而少﹐由紫色而紅﹐以至於無﹐卽止。旣止之後﹐用十全大補湯二十劑調補﹐方斷根矣。

走馬牙疳祝氏效方﹕黃蜆殼存性﹑研末一錢五分﹐黃連忌鐵器爲末五錢﹐栝蔞根﹑膽礬﹑五穀虫﹝要尾全者佳﹞瓦上存性﹐紅燒存性﹐以上各五錢﹐爲末﹐加冰片二分﹐和勻﹐先以米泔水漱口﹐連吹數次﹐卽愈﹔吹後仍用泔水漱口淨去。

治臍血﹑臍濕救生苦海﹕用紅燒灰油和敷﹐或用裁衣店中百家碎五色布。燒灰摻之。

淸香散治癖疾生牙疳﹐潰爛臭穢。萬病回春﹕用乳香﹑沒藥﹑孩兒茶﹑輕粉炒﹑象皮炒灰﹑象牙焙黃﹑紅炒灰﹑珍珠焙黃﹑海巴焙漧各等分﹐爲細末﹐搽患處﹐立時止痛﹐生肌如神。

卷九器用部

白褐

治小兒牙疳。集驗方﹕銅綠水飛﹑雄黃水飛﹑五倍子炒焦﹑枯礬﹑白褐燒存性﹑烏梅肉炙幹﹑細辛去葉蘆炒焦﹑胡黃連炒焦﹐共八味﹐各等分﹐用老茶葉﹑蔥根煎湯﹐以雞翎洗去腐肉﹐見鮮血﹐然後用此藥搽上。

卷九器用部

罾布

粵山錄﹕出新安南﹐頭罾本薴麻所治﹐漁婦以其破敝者翦之爲條﹐縷之爲緯﹐以棉紗經之﹐煮以鍛石﹐漂以溪水﹐去其舊染薯莨之色﹐使瑩然雪白﹐布成分爲雙單﹐雙者表裏有大小絮頭﹐單者一面有之。絮頭以長者爲貴﹐摩挲久之﹐葳蕤然若西氈﹐起絨更好﹐或染以薯莨﹐則其絲勁爽﹐可爲夏服﹔不染則柔﹐以禦寒。粵人甚貴之﹐亦奇布也。

小兒服之﹐可辟邪魅。

卷九器用部

舊帽沿

治疳毒外科正宗﹕下疳﹐用油透羅緞舊帽沿燒灰﹐杭粉瓦上黃色﹐等分﹐研極細﹐先用紅棗十五枚﹑甘艸三錢﹐煎湯洗後摻之。

金瘡集驗方﹕用舊氈帽油口沿燒灰摻之﹐愈。

卷九器用部

綿珠

綿有木棉﹑絲棉二種﹐惟絲綿制服則有珠﹐新制衣每每有絲珠透出衣外﹔周履靖羣物奇制云﹕伏中裝綿布衣無綿珠﹐秋冬則有﹐以燈艸少許置綿上﹐則無珠也。入藥用舊衣內綿珠﹐取其襲人气旣久。其新衣透出衣外綿珠無用也。

治蠍虎咬﹐香油調塗﹐神驗。

卷九器用部

紅絨

治秤勾瘡。此癥小兒月內糞門上忽有瘡孔﹐卽此癥也。救生苦海﹕用紅絨燒灰二錢﹐珍珠五分﹐輕粉五分﹐兒茶二錢﹐血竭一錢﹐乳香一錢﹐爲末﹐幹摻。

卷九器用部

棉紗

養素園方﹕此乃艸棉花所紡綫也﹐吳松人以之織布﹐名曰棉紗。本色者白﹐或染藍靛作靑色﹐爲婦人縫紉之用。古用木棉﹐今用艸棉﹐綱目服器部有棉﹐乃絲棉﹐故從絲。

性平﹐能透斑疹。傳信方﹕風疹斑出不透快﹐用白棉紗二兩﹑檉柳一兩﹐共煎湯浴之﹐避風﹐頃刻透發。無檉柳﹐以櫻桃核代之﹐亦可煎服。

藍棉紗此乃經靛染者﹐煎湯解毒﹐與藍汁同功。

卷九器用部

舊頭繩

百艸鏡﹕俗名紮根﹐乃婦人以之紮發。入藥取油透棄去者良。綱目有巾及繳腳布﹐而無此。

治紅絲疔﹑蛇傷﹐紮束肉上﹐能令毒瓦斯不透。

小兒一切頭瘡秦中用云﹕燒灰油塗﹐立愈。

治難產經驗廣集﹕用婦人舊頭繩一條燒灰﹐加人參一兩﹐煎服﹔不論橫生逆生﹐服之順流思議。

卷九器用部

北雁砂

出關東﹐綠豆色﹐如珠顆粒﹐擲碗中有響聲者眞。明目。

治一切眼病洪淸遠方﹕用明目砂五分﹝用鍼刺入紅者佳﹞﹐北雁砂三錢﹐再用羊肝一具﹝連膽不落水﹐刺開數路﹐不要剖開﹞﹐將二味砂爲末﹐入肝內﹐以無灰酒二斤蒸熟﹐煎剩二碗﹐空心一服﹐晚飯後一服﹐以盡量爲度﹐羊肝配之﹐一服完。不論眼病內障﹑外障﹑黑暗不明﹐無不神效。

卷九器用部

烏金紙

皮金紙

江浙造紙處﹐多有兩面黝黑如漆﹐光滑脆薄﹐不中書畫﹐惟市鋪用以裹珍寶及藥物作襯紙﹐又呼燻金紙﹐以其燻黑捶砑而光也。

物理小識﹕造金箔隔碎金以藥紙﹐揮巨斧捶之﹐金已箔而紙無損﹐紙初褐色﹐久則烏金色。

魏良宰云﹕烏金紙惟杭省有之。其造紙非城東淳右橋左右之水不成﹐其法先造烏金水刷紙﹐俟黑如漆﹐再燻過﹐以捶石砑光。性最堅韌﹐凡打金箔﹐以包金片打之﹐金成箔而紙不損。

以市遠方﹐價頗昂值﹐蓋天下惟浙省城人能造此紙故也。

治下疳集聽﹕用烏金紙銅杓內炒末﹐加冰片少許塗。

復明散陳嘉木眼科要覽﹕專治翳膜遮睛﹐瞽者亦可復明。用七﹑八歲童子口中吐出蛔虫一條﹐用竹刀剖開﹐淸水洗淨﹐將新瓦以炭火焙漧﹐勿焦﹐研極細末﹐烏金紙包好﹔再用硼砂四兩﹐將蛔虫包藏其中﹐一七日取出﹐以骨簪蘸藥點眼﹐一日三次﹐後將骨簪腳撥去眼中翳膜﹐熱水洗之﹐少頃又點﹐點完此藥﹐無不重明。

卷九器用部

皮金紙

又名羊皮金﹐出廣東﹐凡金箔店皆有售者﹐呼皮金紙。

治跌撲擦傷﹐釘鞋打傷足跟﹐病久蔭瘡擦痛﹐並凍瘡足跟爛流水。凡小擦傷刀傷﹐腫潰紅赤﹐皮光潮濕﹐皆效﹔看患處大小﹐以此翦取﹐將金面貼傷處﹐過宿卽愈﹝毛世洪養生集﹞。

卷九器用部

舊傘紙

綱目有桐油傘紙﹐只言治蛀幹陰瘡及疔瘡疔汗而已﹐無他治法﹐今補之。

治纏腰丹急救方﹕用舊傘紙燒存性爲末﹐香油調敷。

對口瘡祝氏效方﹕淡底白色者佳一兩﹐陳傘紙燒灰五錢﹐將烏梅肉一兩先打爛入末﹐再加生桐油搗勻﹐敷患處漸愈。

發背立效方周氏家寶﹕千年鍛石﹝研爲細末﹐鐵杓內炒紫色﹐傾出磚上﹐待略冷﹐微有熱气﹐不可太冷太熱﹞三錢﹐大川芎研細末二錢﹐和勻﹐入眞麻油五﹑六點﹐用井水或河水調服﹐徧身大汗出卽散矣。若遇惡瘡﹐可加黑傘紙灰三分﹐照前服。

瘡蔡毓晉方﹕用人家蓋墻頭舊傘﹐須多年經霜雪者﹐取傘衣依瘡大小翦成一塊﹐上用木鍼刺洞﹐粘貼三日﹐另換一張﹐每日翻貼﹐粘貼三張卽愈﹔集聽方﹕瘡以輕粉﹑豬骨髓研勻﹐攤舊傘紙上貼之。周氏家寶﹕諸瘡隔紙膏﹑瘡經驗膏﹑隔紙膏﹑胱身隔紙膏﹐俱用舊傘紙夾藥貼。

卷九器用部

包煙紙

此乃煙鋪內包煙外一層濃白紙﹐系鍛石槽浸造﹐灰气未去﹐紙亦不韌﹐只可包煙用﹐名建紙。近人食煙﹐以其紙擦煙筒頭咀﹐令銅潔白﹐可擦錫器。武原朱進士醒言﹕北方朝士多貯此紙﹐每日淸晨盥後﹐以之拭面﹐久之能轉黝爲白﹐令光發如玉。

拭面﹐去黝汗斑﹐美容顏﹐發光艷。

卷九器用部

粗艸紙

廁艸紙

此乃稻艸所造﹐南貨店以之包物﹐有濃﹑薄二種﹐濃者名銅板艸紙﹐入藥用。

發疹百艸鏡﹕折角艸紙半張﹐南貨店包物濃者是也﹐煎服﹐較檉柳尢透發。

小兒臍瘡不藥良方﹕急用大艸紙燒灰敷之﹐則不致變瘋癇﹐或加枯礬﹐或再加龍骨燒灰等分﹐入麝香少許撒之。

腸風下血不藥良方﹕粗艸紙燒灰﹐砂糖拌勻﹐開水服。

貝母團經驗廣集﹕治羊兒瘋﹐百發百中。用川貝母去心一兩﹝研粉﹐用羅篩過﹞﹐鋪大艸紙一百張﹐一層艸紙篩一下﹐百張艸紙篩百下﹐然後用綫縫之﹐入四碗水煮幹﹔每淸早取一張紙成團﹐煨過﹐滚湯泡汁飲之﹐服盡痊愈﹐神妙無比。

卷九器用部

廁艸紙

此乃坑廁中拭過糞艸紙棄於地者﹐同壽錄云﹕傷寒內有一癥名咯蒂傷寒﹐非用此不能除也。

覓此紙四十九張﹐燒灰爲末﹐水二碗﹐煎一碗﹐去渣飲之﹐效。

卷九器用部

酒壇上紙

此乃蓋封酒壇口上紙﹐陳久者佳。以其得酒气多﹐黴爛不堅韌﹐又脫去灰性也。

治皮膚間忽然血濺出。同壽錄﹕用此紙碎扯如楊花﹐攤於血出處﹐卽止。

卷九器用部

燒酒艸

此卽燒酒壇頭泥中之艸﹐慈航活人書有此一種入藥﹐故補之。

治翦刀風活人書云﹕其癥腰生紅瘰﹐如物纏緊作痛﹐用鍼挑出血﹐取此艸加鹽擦出汗﹐卽

卷九器用部

古瓦

綱目土部﹐有烏古瓦﹐不言治癤毒。

治小兒生毒救生苦海﹕已成形者﹐用多年古瓦研末﹐用細茶葉煎極濃汁和敷﹐畱頭卽散。

拱癤用瓦片火醋淬七次爲末﹐菜油和搽。

消渴用舊屋上瓦兩片﹐洗淨捶碎﹐以水煮濃汁﹐食後溫服一小盞﹝同壽錄﹞。

卷九器用部

靑龍背

龔廷賢回春云﹕鍋蓋面上垢膩名靑龍背﹐可治瘰潰爛久不愈者。用此入烏龍膏治之。

烏龍膏木鱉帶殼燒存性﹑去殼﹐側柏葉焙﹐人中血﹑卽亂髮也燒灰﹐靑龍背﹑紙錢灰﹑飛羅面各一錢﹐俱爲末﹐好陳米醋調成膏﹐塗瘡上﹐外用紙貼。

卷九器用部

絹篩籮

今呼篩子﹐有馬鬃織作底者﹐有絲絹作底者﹐入藥以絲絹者良。

治過月難產匯集有急救過月難產仙方﹕用陳篩籮底一个﹐卷筒燒碗內﹐與產婦服﹐卽下。

如產生之兒身上皆有羅﹐其驗如神。

卷九器用部

陳年竹燈盞

治多年陰陽諸癬救生苦海﹕用陳竹燈盞油透者﹐入尖底瓶內﹐瓶口安一鐵絲髻﹐將地挖一土坑﹐內安大碗一隻﹐將瓶倒覆碗上﹐瓶底朝天﹐周遭用礱糠塡滿燒之﹐取滴下碗中之油搽之﹐效驗。文堂驗集﹕治癬﹐多年油竹燈掛一个﹐火上烤出油汁如膠者良﹐另將五倍子去虫炒研爲末﹐二味和一處﹐用陳醋火上溫熱﹐和勻搽之﹐甚效。

臘梨頭瘡張子卿祕方集驗﹕以酒飯店油透陳竹燈臺一个劈碎﹐裝於瓷瓶內﹐口上用舊髻鐵絲覆於瓶上﹐倒轉下﹔再用一空瓷瓶﹐以此瓶合於下瓶口上﹐用火之﹐其汁澑下﹐取汁搽瘡﹐其效如神。

腦漏百艸鏡﹕竹燈絡子十年者﹐須覓鄕村中有油垢者﹔勿淨﹐成炭﹐伏土存性﹐研細﹐每用一﹑二錢﹐包豆腐皮淸晨滚水吞下﹐陸續服盡﹐自愈。

腸癰肚癰神效方便易良方云﹕右腳拘急是腸癰﹐左腳拘急是肚癰。取數十年舊油印竹燈臺﹐俗名善福﹐以一隻燒半過﹐不用水息悶﹐合成灰﹐研爲細末﹐陳三白酒衝服二錢或三錢﹐卽愈。王站柱不藥良方云﹕此藥又治肺癰﹐極神方。

卷九器用部

銅燈盞靑

卽盞內之油垢﹐起銅綠者﹐入藥良。

治燕窩瘡救生苦海﹕本名髮際瘡﹐生頭枕骨下發盡處﹔以銅燈盞內靑垢刮下研爛﹐擦之如

卷九器用部

料絲

物理小識﹕滇金齒衛用瑪瑙石英屑汁﹐以北方天花點之﹐乃凝練爲絲﹐以作燈。近日丹陽﹑涯書作繚絲﹐大內靑瑣卽此物。

磨漿﹐能止血破血。

卷九器用部

烏龍翅

汪連仕艸藥方﹕烏龍翅卽焦火把零落泥土中﹐經霜雪者佳。

治足爛至凶者﹐燒炭油搽﹐燒斑痧﹐淬神鬼箭﹐神效。

卷九器用部

船篷篛

治耳內腫爛脹痛救生苦海﹕用多年船篷篛燒灰存性﹐加冰片少許﹐研細吹入。

卷九器用部

洋船璞

此乃海船底中間有櫬木﹐舟人名曰龍骨﹐藥生其間﹐形如菌蕈﹐幹之入藥。

治胃脘疼痛。

按﹕潘子恆廣菌譜﹕舵菜卽海船舵上所生菌也﹐不可多得﹐果爾﹐則宜入蔬部﹐畱以俟考。

卷九器用部

櫓箍

治奶串毛世洪經驗集﹕凡乳癰串爛年不愈﹐洞見內腑﹐深陷不愈者﹐取搖船之櫓上首手捏之處舊藤箍﹐翦下﹐以陰陽瓦上末﹐竹管紮繃篩﹐日日摻之﹔如漧處以香油調搽﹐不過半月痊愈。

卷九器用部

漆盤上漆

治羊眼漏救生苦海﹕此癥生足脛骨上﹐生一孔﹐無膿無血﹐惟流淸水﹐大痛。用多年漆盤刮下漆﹐燒灰摻之﹐愈。

卷九器用部

油木梳

木梳以木制成﹐用以通發。黃楊木者能淸火﹐石楠木者理風﹐其器以此二木造者爲最。

余雜木及駝骨﹑牛角等梳不入藥。或曰牙梳可辟邪﹐皂角木梳不發﹐柏木鉛梳皆能烏發﹐總不若常用黃楊﹑石楠二木爲佳也。綱目梳﹑篦合一不分﹐所載治法亦夥﹐惟油梳尙遺其功用﹐因補之。

治肺痿救生苦海﹕油木梳須二三十年者一个﹐燒存性﹐滚水和服﹐甜酒亦可。

治五淋同壽錄﹕以多年木梳燒存性﹐空心冷水調下﹐男用男梳﹐女用女梳﹐神效。

拗頸海上名方﹕此病俗呼落枕﹐乃頸項夜間誤落枕下﹐或偶被閃挫﹐血滯而彊作酸疼。

以舊油梳火上烘熱梳背﹐於疼處極力刮之﹐自愈。

誤食螞蝗兪潛山云﹕曾誤食此﹐腹中作瀉﹐不時疼痛﹑瀉血﹐以黃土漿水他藥拭之﹐多不效﹔有教以取多年舊油梳燒灰﹐酒調服﹐一夕蝗皆化水而下﹐眞神方也。

卷九器用部

衣帶

治蛇纏救生苦海﹕用系腰帶存性﹐研細和好醬塗﹐或加水龍骨和柿漆水塗。

卷九器用部

刀鞘

治中惡腹痛救生苦海用刀鞘燒灰水服。

卷九器用部

舊竹箸

治蜈蚣傷救生苦海﹕將小頭燒過伏土﹐取少許研細敷之﹐立愈。

卷九器用部

艸鞋鼻上布

綱目屐鼻繩下有艸鞋鼻﹐無取布法﹐亦不知其有發之功﹐今補之。

治兒患疹不發﹐取破艸鞋鼻上所衮之布七﹑八條﹐煎湯服﹐立效如神﹝周寶生醫通﹞。

卷九器用部

織機上艸辮

楊春涯驗方﹕治白蛇纏。此物以陳爲好﹐燒灰存性﹐麻油調搽。紅蛇纏亦治。

卷九器用部

肉臺上屑

綱目故木砧條﹐列幾上屑﹐止言治瘡﹑唇耳等瘡﹐幹霍亂﹑虫牙等癥。急救方言其治手毒如神﹐因急補之。

治手掌連虎口邊腫毒﹐用豬肉臺上刮下木屑如膏﹐作餅貼患處﹐卽愈。

吐血慈航活人書﹕腌臘肉店中切肉木墩上﹐刮取肉垢﹐火上燒枯﹐勿令成白色﹐存性研末﹐酒衝服。

狗咬楊春涯驗方﹕刮取切肉墩上油垢﹐和沙糖拌敷﹐神效。

卷九器用部

盛米栲栳

爛籮底

治血臌楊春涯驗方﹕用二三十年盛米栲栳一隻﹐擊碎煎湯服﹐一﹑二次卽消。

卷九器用部

爛籮底

此乃人家盛米竹器﹐浙人呼爲淘籮﹐以竹絲織成﹐用以淅米者。舊者多用以貯柴灰淋水洗衣﹐年久則爛。

截經同壽錄云﹕婦人行經不止﹐服此可截﹔用頭紅花﹑爛籮底﹑爛八搭艸鞋鼻子﹑蓮房﹐此四味俱燒灰存性﹐共爲末﹐每服一錢﹐黃酒送下﹐不過三服﹐其紅立止。

卷九器用部

砂壺

出宜興紫泥者佳。入藥吸毒用﹐取其口光滑而薄﹐不傷肌肉也。

治傷寒不出汗﹐用吸法﹕以二砂壺各盛燒酒八分﹐重湯煮滚﹐將酒傾去﹐卽將壺口對臍上合住﹐使吸之緊﹐輪換汗出卽愈。瘰破爛拔毒法﹕將先破處麵糊作餅粘貼﹐用小砂壺二个﹐燒酒煎滚﹐去酒﹐以熱壺口覆於麵餅上﹐燻瘡如拔火壺一樣﹐壺冷﹐又易一壺﹐如此數次﹐將毒瓦斯拔盡﹐卽愈。燻後用豬膽熬成膏﹐貼瘡口﹐此方神效。治獸虫咬傷﹐並風寒一切毒。用砂燒酒壺二个﹐盛大半壺燒酒﹐先以一壺火上令滚無聲﹐傾去酒﹐卽按在破口上拔出污黑血﹐水滿則自落﹐再以次壺仍按瘡上輪流提拔﹐以毒盡爲度﹝俱見經驗廣集﹞。按王站柱不藥良方﹕治瘋狗咬傷﹐用砂壺吸法﹐與此同。吸後再拔去頂上紅髮﹐卽愈。

卷九器用部

靈鶴盞

李金什曾客淮南﹐言山陽一帶洲渚皆蘆葦﹐產鶴﹐多卵育於中。村人有能識其期者﹐俟鶴下卵後﹐竊歸﹐入鍋煮熟﹐急以涼水沃之﹐看卵殼不熱復置其窠﹐鶴不知而尢煦伏之﹐過三七日﹐其卵中黃白復鮮如故﹔又竊之歸﹐急煮而又納窠﹐鶴又伏之﹐如是者三次﹐則鶴卵外殼濃如紫玉﹐而杯成矣﹔復竊之歸﹐鋸去其頂﹐外則鑲飾金玉﹐令成杯形﹐名靈鶴盞。注酒其中﹐輒有小鶴影浮酒上﹐云食之益壽延年﹐且能治心疾。不易得﹐有市者價亦不資。

安神魂﹐定心悸。小兒用之﹐除驚癇﹔孕婦用之﹐養胎稀痘﹐出外帶之﹐辟蛇蠱及一切毒。

卷九器用部

花簪

楊春涯驗方﹕治乳癰初起時﹐將女人頭帶花簪﹐對向日中打圈﹐口中默念﹕天上一朵黑烏雲﹐地下女子害乳疼﹐我今特授金簪上﹐金簪化去永不疼﹐如此七徧﹐將簪交付婦人圈患處﹐卽好。

卷九器用部

小兒破鞋

接骨家寶方﹕用市鎭上乞小兒破鞋一隻﹐燒灰﹐白面等分﹐好醋調成糊﹐敷患處﹐以絹束之﹐杉木板夾好﹐須臾﹐疼止骨接﹐有聲爲妙。

卷九器用部

夏布舊蚊帳

江西麻布染藍﹐入夏作蚊帳﹐名夏布。今人以此舊帳作漆器坯﹐最佳。

治走遊風王化九簡便方﹕用靑夏布舊蚊帳燒灰存性﹐麻油調敷﹐如再發再敷。

陰奇癢難忍不藥良方﹕用靑夏布舊蚊帳燒灰存性﹐麻油調搽﹐卽愈。

卷九器用部

廁上椽木

尿板

此卽毛坑上椽子。多年爲糞燻漬﹐其解毒之功﹐不下糞淸也。

治紅絲疔敬信錄﹕紅絲疔先將鍼挑斷其絲﹐將多年糞坑上碎木椽子﹐灰研細﹐用飴糖拌塗畱頭﹐疔卽拔出。

尿板治手足瘡無力不能收口﹔家寶方﹕用多年尿浸爛白色木板﹐存性爲細末﹐加冰片摻之﹐立時收口。

卷九器用部

白秋霜

萬表積善堂方﹕白秋霜﹐卽多年糞缸底結成白霜﹐須經風雨者﹐入藥炭火紅﹐醋淬九次用。綱目人部溺白﹐爲人中白﹐乃溺也。且所列主治及附方﹐皆無接骨治傷之說﹐特補其缺。

治跌撲損傷閃挫﹐骨傷極重者﹐研極細末﹐每服五分﹐好酒調下﹝萬表﹞。

陳海曙云﹕凡多年廁坑底石板背後﹐有白胎如雪結其間﹐鑿取微有穢气﹝陳久亦無﹞﹐然糞力透石﹐故其精華凝聚於此﹐能淸火毒。王聖兪云﹕一名糞霜。曾見小兒痘初愈者﹐忽然肺燥咽漧唇裂﹐目中出火﹐滿面紅赤﹐此火毒壅遏未化﹐滯於上焦﹐每服此藥一﹑二錢﹐不數日全愈。

敏按﹕蔣儀藥鏡云﹕泥宿糞坑之底﹐疔腫發背﹐止痛當塗﹔而霜又其精華也﹐大抵淸火解毒﹐功用亦不甚相遠。

卷九

禽部

﹝十五種附八種﹞

卷九禽部

燕窩

素燕窩

一名燕菜蔬。從新云﹕出漳泉沿海處有之﹐乃燕銜小魚﹐春壘之窩中﹐人取之。閩小記云﹕燕取小魚﹐粘之於石﹐久而成窩﹐有烏﹑白﹑紅三色﹐烏色品最下﹐紅者最難得﹐能益小兒痘疹﹐白色能愈痰疾。泉南雜誌﹕閩之遠海近番處﹐有燕名金絲者﹐首尾似燕而甚小﹐毛如金絲﹐臨卵育子時﹐羣飛近沙汐泥有石處﹐啄蠶螺食之。蠶螺背上肉有兩筋﹐如楓蠶絲﹐堅潔而白﹐食之可補虛損﹐已痢癆癥﹔此燕食之﹐肉化而筋不化﹐並津液嘔出﹐結爲小窩﹐附石上﹐久之與小雛鼓翼而飛﹐海人依時拾之﹐故曰燕窩也。似此則形狀功用時候族類﹐俱有可信。嶺南雜記﹕燕窩有數種﹐日本以爲菜蔬供僧。此乃海燕食海邊虫﹐虫背有筋不化﹐復吐出而爲窩﹐綴於海山石壁之上﹐土人攀援取之﹐春取者白﹐夏取者黃﹐秋冬不可取﹐取之則燕無所棲凍死﹐次年無窩矣。香祖筆記﹕燕窩紫色者尢佳。崖州誌﹕崖州海中石島有玳瑁山﹐其洞穴皆燕所巢﹔燕大者如烏﹐啖魚輒吐涎沫﹐以備冬月退毛之食。土人皮衣皮帽秉炬探之﹐燕驚撲人﹐年老力弱或致墜崖而死﹐故有多獲者﹐有空手而返者﹐是爲燕窠之菜。粵錄﹕海濱石上有海粉﹐積結如苔﹐燕啄食之﹐吐出爲窩﹐累累巖壁之間﹐島人俟其秋去﹐以修竿接鏟取之。海粉性寒﹐而爲燕所吞吐則暖﹔海粉味鹹﹐而爲燕所吞吐則甘﹐其形質盡化﹐故可以淸痰開胃云。凡有烏﹑白二色﹐紅者難得﹐蓋燕屬火﹐紅者尢其精液。一名燕蔬﹐以其補艸木之不足﹐故曰蔬。楡肉產於北﹐燕窩產於南﹐皆蔬也。宦遊筆記﹕燕窩出南海日本諸國﹐春間取者色白爲上﹐秋間取者色黃次之。一種微黑而多毛﹐是揀擇所遺者﹐價亦不能廉。怯癥人久服之﹐亦能潤肺止嗽﹐功等參苓。查浦輯聞﹕南燕歸海外水邊難達﹐因啄小魚肉作窩﹐口銜之而飛﹐飛倦﹐卽投窩水中﹐棲止其上﹐少息﹐復銜之而飛﹐故東南風則飄掠近岸﹐人就取之。阮葵生茶余客話﹕許靑巖﹝松佶﹞﹐方伯語予云﹕燕窩產海島中﹐窮巖邃谷﹐足力繩竿之所不及。估舶養小猿猴﹐善解人意﹐至山島間﹐以小布囊系猿背上﹐縱之往升木深巖﹐盡剝塞囊中而歸。猿之去也﹐苦不得食﹐三數日始返﹐海客以果餌充囊中﹐俾之遠出不饑﹐拙者出卽剝塞囊中﹐歸而傾囊﹐不過數片﹐爲果餌占地也﹔其黠者將果餌傾巖竇間﹐剝塞滿囊﹐盡燕窩矣﹐空而復去﹐尢爲便捷﹐猿一值數百金﹐價數倍於拙者。云﹕許謹齋黃門﹐每晨起食蔗漿﹑燕窩一巨觥﹐以融軟爲度﹐謂他人皆生食也﹐終日不溺。

味甘淡平﹐大養肺陰﹐化痰止嗽﹐補而能淸﹐爲調理虛損勞瘵之聖藥。一切病之由於肺虛不能淸肅下行者﹐用此皆可治之﹔開胃气﹐已勞痢﹐益小兒痘疹﹐可入煎藥﹐或單煮汁服。

從新云﹕今人用以煮粥﹐或用雞汁煮之﹐𨿽甚可口﹐然亂其淸補之本性﹐豈能已痰耶﹔有與冰糖同煎﹐則甘壅矣﹐豈能助肺金淸肅下行耶。物理小識﹕燕窩能止小便數。逢原云﹕甘平無毒。鳥銜海粉作窩﹐得風日陽和之气﹐化鹹寒爲甘平﹐能使金水相生﹐腎气上滋於肺﹐而胃气亦得以安。食品中之最馴良者﹐惜乎本艸不收﹐方書罕用。今人以之調補虛勞咳吐紅痰﹐每兼冰糖煮食﹐往往獲效。然惟病勢初淺者爲宜﹐若陰火方盛﹐血逆上奔﹐𨿽用無濟﹐以其幽柔無剛毅之力耳。張石頑云﹕暴得咳嗽吐血乍止﹐以冰糖與燕窩菜同煮連服﹐取其平補肺胃﹐而無止截之患也﹔惟胃中有痰濕者﹐令人欲嘔﹐以其甜膩戀膈故也。食物宜忌云﹕壯陽益气﹐和中開胃﹐添精補髓﹐潤肺﹐止久瀉﹐消痰涎。嶺南雜記﹕紅色者治血痢﹔入梨加冰糖蒸食﹐治膈痰。

何惠川云﹕翻胃久吐﹐有服人乳﹑多喫燕窩而愈者。

老年痰喘文堂集驗方﹕用秋白梨一个﹝去心﹞﹐入燕窩一錢﹝先用滚水泡﹞﹐再入冰糖一錢蒸熟﹐每日早晨服下﹐勿間斷﹐神效。

噤口痢救生苦海﹕白燕窩二錢﹐人參四分﹐水七分﹐隔湯頓熟﹐徐徐食之﹐立效。

素燕窩月湖筆藪﹕近時素食中盛行一種素燕窩﹐寧波洋行頗多﹐形白而細長﹐空心虛軟﹐儼如食鋪中子而細﹐有七﹑八寸至尺長不等﹐望之晶瑩﹐握之輕虛﹐每三十餘枝作一束﹐廚人買得﹐湯沃之卽起脹﹐蕤蕤然凝白類官燕﹐以入素饌爲珍品﹐食之亦淡而少味﹐不知何物造成。或曰﹐糯粉﹑山谷爲之﹐何以見沸湯反脆美﹖或曰﹐銅鉛之苗﹐產海外深山﹐食之可明目。近日始知有用者﹐不知然否﹐附記俟考。北硯食規有制素燕窩法﹕先入溫水一蕩伸腰﹐卽浸入滚過冷水內﹐俟作料配菜齊集﹐另鍋制好﹐笊籬撈出燕窩﹐將滚湯在笊籬上淋兩三徧﹐可用﹐軟而不糊﹐半用。

解食煙毒。

卷九禽部

石燕

粵語﹕產西樵巖穴中﹐大如乳燕﹐足生翼末。綱目石燕條引日華子本艸﹐無治疳之說﹐今廣人用之頗驗﹐故補之。

治兒疳﹐小兒羸瘦﹐取食卽愈。諺曰﹕嬰兒瘦﹐探石﹐卽此。

卷九禽部

蝙蝠腦

李氏蝠腦丸中用之。治癰疽內陷﹐服之能令毒不攻心。

卷九禽部

石鍤

張氏日鈔﹕乃大鵬之精也。鵬獨運無雌﹐海靜不波之日﹐見影在下﹐以爲雌也﹐其精溢出﹐墮土上爲土鍤﹔木上爲木鍤﹔惟石上爲不失本性﹐最佳﹔或墮水中﹐以婦女衣投水﹐自能躍出。

按﹕石鍤乃愼卹膠之類。

浸酒服﹐壯陽﹐令人有子。以姜酒解之。

卷九禽部

鸕涎

蛋

鸕形如鵝而色黑面紅﹐俗呼摸魚公﹐水鄕人家多養之以捕魚﹔十月後飼以狗肉﹐則身暖不畏寒﹐𨿽破冰入水﹐亦不死。

治腎咳﹐俗呼頓嗆﹐從小腹下逆上而咳﹐連嗽數十聲﹐小住又作﹔甚或咳發必嘔﹐牽掣兩脇取一个白水煮服﹐胎卽化爲血水﹐從小便出﹐多則二服﹐無有不驗。

卷九禽部

翠鳥舌

翠鳥﹐卽魚翠也﹐其舌大而可用。綱目魚狗下﹐只言其肉可治魚骨哽﹐而附以翡翠﹔亦云方書無用此者﹐其功效大約相同﹐今爲補其舌之用。

鍼頭風集聽﹕翠鳥舌一个﹐以桐油浸曬漧﹐又浸又曬﹐硬如三稜鍼﹐方病發時﹐將鳥舌於

卷九禽部

白雞

珍異藥品﹕文首白翼黃足。

治嗌痛。

卷九禽部

郁雞

珍異藥品﹕出廣中。孫硤川云﹕此物在山中多食郁金苗﹐故肉松脆。

解郁﹐散結气。

卷九禽部

豁雞

出廣中。雞頭而烏喙色黃﹐腹毛純黑﹐尾長下垂﹐嗚聲豁豁﹐性嗜蛇。其哺子時﹐取雛折其兩足﹐乃以蛇飼之﹐三日卽復﹐屢折屢復。

捕食之﹐能治骨節折傷。

卷九禽部

雪雞

生西陲﹐千百成羣﹐棲止雪中。西域聞見錄﹕喀什噶爾雪雞羣飛﹐極肥美﹐人以爲食﹐惟性燥耳。入藥雄者良。

暖丹田﹐壯元陽﹐除一切積冷陰寒痼癖之疾﹐較雪蓮尢效。

卷九禽部

洋鴨

朱排山柑園小識﹕洋鴨種出海洋﹐形如鴨﹐紅冠羣羽﹐馴而善飛﹐雄者重至十斤﹐雌者如常。其性淫﹐雌雄相交﹐日必四﹑五次﹐故房術用之。卵大如鵝子﹐味極美﹐以母雞伏之﹐約一月餘﹐則雛出矣﹐雛極易長大。助陽道﹐健腰膝﹐補命門﹐暖水髒。

卷九禽部

烏鴉膽

此乃慈烏之膽﹐浙東最多﹐悉體肥黑而大﹐所在多有。予門人奉化徐朋圭居白巖﹐其地山僻徑幽﹐古木叢雜﹐言其土人有取鴉膽者云。烏鴉膽汁﹐晝則散注身目﹐故精聚而能見煙霄外物﹔夜則汁歸於膽。取之法﹕須伺鴉夜睡時﹐乘其罔覺﹐以利刀斷其頭﹐急剖腹取之﹐膽汁全飽﹐並無漏溢﹐然後以綫穿﹐陰漧入藥用。若取之不得法﹐或鴉被驚覺﹐縱殺得其膽﹐亦空皮無汁﹐不堪用。

明目開瞽﹐功勝空靑﹐點靑盲最驗﹐解藤黃毒。

爛弦風眼及醫障不藥良方﹕烏鴉膽點之﹐卽愈。

卷九禽部

鵝毛

屎涎蛋殼腿骨喉管

綱目鵝下載其毛治射工毒﹑通气﹑辟癇﹑開噎﹐其屎治小兒鵝口﹐蒼鵝者可敷虫蛇咬﹐而不知毛可治癰﹐屎更治犬咬﹐悉爲補之。

治癰毒集驗方﹕用鵝毛灰一兩﹐明礬二兩﹐研末麵糊爲丸﹐每服二錢﹐好酒下。

大麻風赤水元珠參毛丸﹕治大麻風神效﹐苦參一斤﹐鵝毛八兩﹐存性爲末﹐陳米糊爲丸﹐桐子大﹐每服五十丸﹐酒送下﹐一日二次。

神功至寶丹王秋泉家傳祕方﹕專治男婦澑膿肥瘡﹑膿窠瘡﹑臘梨頭﹑徧身風癩﹑癮疹疥癬﹐瘙癢異常﹐麻木不仁﹐諸風手足酸痛﹐皮膚破爛﹐陰囊癢極﹐並婦人陰癢濕癢酒丸散擦藥洗貼如神﹐隨病上下茶湯送下﹐日進二次﹐戒暴怒房勞﹐炙發毒之物。苦參一斤爲末﹐鵝毛香油炒存性六兩﹐黃米糊丸﹐朱砂爲衣﹐此方與元珠治大麻風所用﹐大同小異﹐因並存之。

按﹕鵝白者能疏風﹐瀕湖謂其气味俱濃﹐發風發瘡﹐莫此爲甚﹐而駁韓醫通以爲疏風大誤。殊不知鵝能發瘡生濕﹐火燻者並發火毒宿疾﹐害誠有之﹐而疏風之功﹐亦不可盡誣。至其毛與肉﹐則性尢不同。本經逢原云﹕昔人治癘風方中﹐取純白鵝通身之毛﹐及咀足之皮﹐與肫肝內皮﹐固濟灰存性﹐和風藥用之﹐爲風藥之響導也。然不可遺失一處﹐遺一處﹐卽不能愈﹔又不可用雜色者﹐若有一處色蒼﹐風愈之後﹐其處肌膚色黑。正取其疏利而不燥﹐能和風藥之烈﹐而不用蒼色者﹐以純白鵝無毒耳。

絕胎方保和堂祕方﹕用血管鵝毛燒灰﹑百艸霜各一錢﹐行經後酒調下﹐終身無孕。又周氏家寶方﹕用鵝毛一把﹐細﹐茶煎湯﹐經後服﹐永不生﹝此二方𨿽存﹐不可輕用﹞。

寶生論有受打不痛法﹕用血管鵝毛七根﹐地龍七條﹐過﹐同乳香﹑白蠟爲丸﹐好酒送下。

治瘰初起傳信方﹕白鵝大者二隻﹐取周身毛翎並口腳黃皮﹐新瓦焙焦爲末﹐分作十服﹐每日食後服之﹐服完卽愈。

治腫毒救生苦海﹕用血管鵝毛一握﹐銅鍋炒焦﹐腐皮包裹﹐酒吞下﹐卽內消﹐初起者效﹔諸腫毒痛甚﹐有膿卽潰﹐無膿卽消。用鵝毛燒灰一兩﹐雄黃三錢﹐川烏﹑艸烏各錢半﹐黃蠟熔化﹐入前藥爲丸﹐每服一錢﹐好酒送下。﹝嚴氏方﹞諸毒內消方﹕吳涵宇用鵝毛二个炒﹐蜈蚣十條醋炒﹐穿山甲一兩炒﹐僵蠶一兩炒﹐全蠍五錢洗﹐廣膠二兩炒﹐桑黃二兩炒﹐羊角屑二兩炒﹐共爲末﹐每服三錢﹐砂糖調好酒下﹐以醉爲度。

發背疔瘡﹐對口風毒醫宗匯編﹕穿山甲﹑蛇蛻﹑蟬蛻﹑蜈蚣俱爲末﹐鵝毛全副燒灰存性﹐全蠍﹑血管雞毛二翅燒灰﹐人指甲用十分之一﹑敗龜板一个﹑僵蠶俱爲末﹐每用一錢﹐酒下。誤吞銅錢及鉤綫慈惠方﹕用鵝毛一錢燒灰﹐磁石﹑皂角子火﹑象牙一錢﹐燒存性爲末﹐每服五分﹐新汲水下。

艾火帶﹐乃炙火所傷﹐爛痛不可忍。同壽錄﹕用雉雞毛同鵝毛燒灰敷之﹐效。

喉癬傳信方﹕用鵝毛灰三分﹐兒茶二錢﹐牛黃三釐﹐雄黃一錢﹐人中白一錢半﹐存性﹐如喫深﹐加珍珠存性一分﹐爲末﹐先將生桐油探刷一番﹐後用藥吹入﹐加膽礬更妙。

卷九禽部

鵝屎

救生苦海﹕治犬咬﹐以鵝屎敷之﹐不爛痛。

卷九禽部

鵝涎

綱目只載治咽喉谷賊。今人治小兒鵝口瘡﹐甚效。

卷九禽部

鵝蛋殼

急救方﹕癰疽無頭﹐用新生鵝蛋殼燒灰存性﹐爲末﹐醋調敷﹐立出膿血﹐妙。

卷九禽部

鵝腿骨

奇效方﹕犬傷日久發者﹐用鵝腿骨存性﹐研末摻之。

卷九禽部

鵝喉管

家寶方﹕治喉癥﹐用鵝喉气管一个﹐陰陽瓦炙黃色﹐冰片一分﹐共爲細末﹐吹二﹑三次愈。

治赤白帶家寶方﹕取鵝水喉管存性﹐研末﹐酒調臨臥服之。

卷九禽部

鷹吐毛

鷹條

百艸鏡﹕鷹每日食雀時﹐連毛與食﹐肉化而毛不化﹐聚成一團﹐如芡實大﹐次早吐出﹐收用入藥﹔綱目有鷹毛﹐無吐毛﹐故補之。按﹕鷹稟西方兌金之气﹐其性猛烈而竄捷﹐故余居士以其頭治眩暈﹐王燾以其糞治食哽﹐皆取其得庚辛銳气﹐一往無滯。反胃之癥﹐食而復吐﹐久積於胃﹐不能運化﹐故旋出﹐大槪由於憂鬱者居多﹐取此復吐之意﹐而又得其爽猛之性爲治﹐其義精矣。

治反胃﹐存性研。醫方集聽﹕查將軍家傳噎膈方﹐用牙烏灑出毛肘﹐卽鷹吐鳥毛也。

要七个﹐不可落地﹐用布接在架中﹐微火燥爲末服之﹐營內凡餵毛肘但在下午﹐次日天明卽吐出﹐最易得﹐不可使肘落地。落地則不驗。

鷹條本經逢原云﹕鷹屎中化未盡之毛﹐謂之鷹條﹐入陰丹陽丹用﹐不特取其翮之善脫﹐以治難脫之病﹐並取屎中未化之羽﹐以消目中未脫之翳﹐可謂妙用。

卷九禽部

雄雞卵

茅昆來云﹕雞本南方積陽之象﹐於卦爲巽五更則日臨巽位﹐故嗚。凡鳥雌卵而雄否﹐惟雞則雄者間亦生卵﹐乃陽極而陰乘之。其卵較小於雌雞卵﹐殼堅如石﹐殼色微紅﹐入藥妙用﹐可安胎稀痘。王秋燈叢話﹕古北口叭噠嶺﹐有喇嗎令巡檢張某市雄雞卵﹐張笑曰﹕雄鷄焉能生卵﹐故相難也。曰﹕非也﹐俗有斯言﹐卽有斯物﹐第覓之可得也﹔張漫應之﹐語其役。

役曰﹕聞前村民畜雄鷄﹐連生三卵﹐眾以爲不祥﹐嫗異而藏之﹐命役取送﹐喇嗎收其一﹐給價五十金。張詢所用﹐曰﹕能醫眼疾﹐年遠瞽者﹐得其汁點之﹐卽復明﹐與空靑同。陳藏器本艸﹕今雞有白臺﹐如卵而硬﹐有白無黃﹐云是牡鷄所生﹐名父公臺。二申野錄﹕成化二十三年﹐吳縣湯惟信家雄鷄生卵。平湖縣誌﹕萬曆四十八年四月﹐施太史家公鷄生子﹐形如雀卵﹐色紫。史異纂﹕天啟二年﹐陜民王進榜白雄鷄生卵。三岡識略﹕壬申二月二十九日﹐提標左營韋元鼎廨中﹐雄鷄連生二卵。述異記﹕康熙甲戌十二月﹐松江吳南林家雄鷄生卵﹐大如鴿蛋﹐殼甚堅濃﹐椎破之﹐亦有黃白﹐白如凝脂不散﹐黃帶赤色。質直談耳﹕嘉定湖南村民錢嵩家﹐雄鷄生卵﹐與雌無異﹐乾隆壬寅夏間事。紀曉嵐先生云﹕雄雞卵大如指頂﹐形似閩中落花生﹐不能正園﹐外有斑點﹐向日映之﹐其中深紅如琥珀﹐以點目眚﹐甚效。

徳少司空成﹑汪副憲承霈﹐皆嘗以是物合藥﹐然不易得﹐一枚可以值十金。阿少司農迪斯曰﹕是𨿽罕睹﹐實亦人力所爲。以肥壯雄鷄閉籠內﹐縱羣雌繞籠外﹐使相近而不能相接﹐久而精气團結﹐自能成卵﹐此亦理所宜然。然雞秉巽風之气﹐故食之發瘡毒。其卵以盛陽不泄﹐郁積而成﹐自必蘊熱﹐不知何以反明目﹔本艸之所未載﹐醫經之所未言﹐何以知其能明目﹐此則莫明其故矣。汪副憲曰﹕有以蛇卵售欺者﹐但映日不紅﹐卽爲僞托﹐亦不可不知也。

敏按﹕諸書所載雄鷄生卵﹐自古有之﹐原非有異。據陳藏器所說﹐有白無黃﹐而述異記所載﹐則有黃有白﹐想本間气所生﹐其形色亦無一定。乾隆庚戌﹐臨安慈聖寺有放生雄鷄﹐忽生卵﹐日產其一﹐如是旬餘﹐人以爲異。其卵較小﹐色紫而殼堅﹐爲一錫匠索去。予時適館臨安﹐聞而索之﹐已無有矣。錫匠徽人﹐亦云其卵白可入藥﹐故乞之歸裏。然此物又不特入藥。李懷白先生云﹕曾見喇嗎誦黑經﹐用雄雞蛋﹔川中鬼師﹐有用雄雞蛋以行禳者﹔白蓮教則又需以解魘迷術﹐今人徒其異﹐而不知天生此正所爲世用也。

安胎﹐稀痘﹐開瞽。

卷九

獸部

﹝二十五種附二十種﹞

卷九獸部

獅子油

血﹑糞

辛溫有毒﹐色微黑者眞﹐善透經絡﹐凡用勿多。沈良土云﹕塗指甲上﹐涼透指甲者眞﹔又方﹐以黍許入沸湯﹐湯卽不沸者眞。逢原云﹕獅爲百獸之長﹐性最難馴﹐一吼則百獸辟易。爾雅言其食虎豹。熊太古言﹕其乳入牛羊馬乳中皆化成水。西域人捕得﹐取其油入貢﹐以供宮人滌除衣垢之用﹔又能去紙上墨迹﹐刮少許隔紙熨之﹐卽脫﹑予嘗試用﹐垢𨿽去﹐而衣易毀﹐紙易脆﹐僅供一時之用﹔𨿽系方物﹐方藥罕用。近世醫者以之治噎膈病﹐蓋噎膈皆郁疾瘀積所致﹐用取滌痰之意﹐試之輒驗﹐由是方家爭爲奇物﹐但性最猛利﹐力能墮胎﹐孕婦忌用。象油亦能去垢滌痰﹐但不能去墨迹耳。椿園聞見錄﹕溫都史丹﹐西域一大回國﹐從葉爾羌西南行﹐百日可到。其國西隅有巨澤﹐圍數千里﹐澤中有山﹐圍逾千里﹐萬峯聳峙﹐髙入雲天﹐或曰﹐人間第一髙山也﹐名曰牽各裏麻膽達喇斯山。中產獅子﹐於新月皎潔﹐輒負雛於山中往來﹐頭大而毛虯﹐尾形帚﹐黃質黑章如虎皮﹐長六﹑七尺﹐時登山絕頂﹐望月垂涎﹐咆哮跳擲﹐猛飛吞月﹐有飛去八﹑九里十餘里而墜死山谷中者。其國人以豢養獅子爲上戶﹐每當秋月﹐其汗使人取獅﹐以精鐵作柱﹐大如甕﹐密布層遮圍﹐畜之於中﹐飼以牛﹐時而吼如雷霆﹐滿城震動﹐人畜不寧。取之法﹕擇炮手之最精者﹐開地爲阱﹐人匿其中﹐遇有負雛者來﹐乘其不備﹐發炮斃之﹐而取其雛﹔倘一炮不中﹐則拋山裂石﹐而人無類矣。

張漪有此油﹐云熬之可挑絲一﹑二尺不斷﹐他油則不及也。陳海曙曾在京邸簡親王府見獅油﹕堅如石﹐絕如雞卵﹐白潔可愛。

朱排山柑園小識﹕獅子油白膩如豬肪﹐气味俱薄﹐利小便。凡人小便不通﹐𨿽腹脹莖痛﹑病在危急者﹐以酒或白湯送下三﹑四釐或半分﹐卽通。嘗有一丐﹐因受暑熱﹐逐致小便不通﹐每月一發﹐發至二﹑三日後﹐莖痛如割﹐至不可忍﹐屢投繯祈死﹐人以獅油少許投之﹐片刻卽通﹐奏效之速﹐無逾於此。而本艸不著其功用﹐何哉﹖豈當時未知用歟﹐第虛祕者似宜酌而用之。敏按﹕獅油性最猛烈﹐內服尢不可單用﹐更勿多服。嘉慶元年三月﹐予友邵某得獅油少許﹐因病欲服之﹐未果﹐爲一鄕人轉乞去﹐市於人﹐獲重價。其人市得﹐服半黍許﹐夜半而死。鄕人懼罪﹐亦投水死。蓋外用不妨﹐內服尢宜審愼﹐以人之腸胃太弱﹐不任峻利之攻削耳。

消熱結﹐治膈﹑大小便不通。救生苦海﹕用獅油酒服二﹑三釐﹐自效。

卷九獸部

獅血

沈云將食物會纂﹕獅血殺百虫﹐燒之去鬼气。

卷九獸部

獅糞

王沂堂藏有獅糞一段﹐用鐵匣盛之﹐四圍以鐵屑養之﹐其形至堅如鐵石﹐磨之作紅色﹐云非鐵屑養﹐則易朽爛也。

治一切腿足下部惡瘡﹐年久不愈者﹐塗之卽痂而落。

卷九獸部

象糞

象白象尾毛

按象有家﹑野二種﹐京師者﹐食俸料﹔滇廣山產者﹐食竹木雜艸。入藥以野象糞良。京象糞﹐銷皮坊皆多取濺黃貂﹑黃野狼﹐能令毛黑如漆。綱目象下﹐凡牙﹑肉﹑睛﹑皮﹑膽﹑骨俱入藥﹐不及其糞﹐爲補之。

治鵝掌風﹐以象糞燒燻﹐自愈。

起死回生散李文炳經驗廣集﹕治痘瘡至七﹑八日﹐忽然變黑﹐收入腹內﹐徧身抓破﹐吭喘﹐死在須臾﹔服此﹐從新另發出﹐立可回生。當歸﹑川芎﹑白芍﹑生地﹑升麻﹑紅花﹐上陷加白芷﹐下陷加牛膝﹐徧身黑陷加麻黃﹐象糞微炒。如一歲兒用二錢﹐大兒用至三五錢﹐上銼一劑﹐水﹑酒各半煎服﹐從新發出腳下黑疔﹐至七﹑八日用鍼挑去﹐以太乙膏貼之﹐卽拔去毒﹐連進二三服。

瘟疹。良朋匯集方﹕治小兒大人出瘟疹﹐回在心胸作喘發燒﹐用象糞八錢﹐升麻二錢﹐水二鐘﹐煎一鐘服﹐卽刻透出。

卷九獸部

象白

乃象交於水﹐其精浮水面﹐象房人用用瓷瓶收貯﹐入藥敷面不皺﹐亦可入房藥用。

卷九獸部

象尾毛

通雅云﹕今人剔牙杖﹐極重象尾﹐謂可去火。

卷九獸部

犴血

孫含懿云﹕有客自川中來﹐帶有犴血﹐言此獸乃星禽﹐爲天上井宿﹐五百年一降於世以濟人﹐其降也必於蜀﹔降之前三日﹐天乃大風﹐振屋拔木﹐爲降犴風。左右村落居民﹐知犴必降﹐悉遷避之﹐求鐵工造蓮萼箭鏃﹐如橄欖形﹐而窪其中﹐鏃上刻名以記。犴降之日﹐形如胡犬﹐有鱗﹐大十倍於象﹐首必朝歲星﹐蹲踞不動。土人從其後射之﹐矢集其身如﹐三日後乃去﹐遺失於地﹐各認所鐫以歸矢﹐人無爭者。其鏃頭有血一塊﹐大如欖核﹐可入藥﹐土人亦甚珍寶之﹐不輕售。自明洪武時曾一降﹐至今幾四百年﹐所珍藥亦罕有存者﹐縉紳舊族或有之﹐亦寶同和璧矣。

治一切陰疽發背﹐一切大毒。凡癰疽必死之癥﹐無藥可救者﹐每以一釐﹐潰則敷膏外貼﹐未潰則調酒服﹐一夕自愈﹔合治癰等藥﹐一斤加入分許﹐卽奏效如神。

卷九獸部

醉虎

油﹑膽﹑脂

三岡識略﹕壬子正月初十日﹐福山戍卒遇一醉虎﹐縛獻王大將軍轅門﹐將軍剖肉分贈郡紳之小兒﹐食之可以稀痘。按﹕虎食人與楊柳及狗皆醉。

宦遊筆記載山人捕虎法云﹕虎嗜食犬﹐食之必醉﹐如人中酒。虎匿深谷峻嶺﹐往來不時﹐難尋其迹。人以劣犬縛於山凹﹐犬嗥不已﹐虎聞聲而前﹐果腹而醉﹐不能遠去﹐從迹犬血而捕之﹐則無所遁矣﹐此縛醉虎之法也。

主稀痘。

卷九獸部

虎油

物理小識﹕虎一身皆入藥﹐而本艸未載虎油之功效。愚於獵戶取其油以塗臘梨瘡﹐一二次卽

卷九獸部

虎膽

治打傷垂死﹐飲食不進﹐前後不通﹐乃瘀血在心﹐命在旦夕﹐可用此方﹕虎膽五分﹐去外皮﹐用老黃酒在碗內研細爲末﹔白茯苓二錢﹐爲末﹐用熱陳酒調灌﹐下出可不死矣。

卷九獸部

虎脂

治打碎頭骨蓋方﹕用虎脂一兩﹐浸好熱酒內﹐俟化勻服之﹐汗出爲度。如患處靑者不治。

反胃不藥良方﹕虎脂八兩﹐淸油一斤﹐瓦瓶浸一月﹐密封﹐勿令泄气﹔每以油一兩﹐入無按﹕虎膽﹐虎脂﹐綱目𨿽載其用﹐而未及入折傷料之用。此二方出錫山華氏經驗錄﹐並屢試有效﹐故補其說以濟急。

卷九獸部

鹿胎

乳餅脛骨

瀕湖綱目鹿條﹐精﹑髓﹑筋﹑膽﹑胎﹑糞﹐俱皆備載﹔張璐逢原另列鹿胎一條﹐頗詳辯可采﹐錄出以補其遺。璐曰﹕胎中鹿﹐其嘴尾蹄與生鹿無異者爲眞﹐其色淡形瘦者爲鹿胎﹐若色深形肥者爲麋胎﹐愼勿誤用﹐能損眞陽。又獐胎與鹿胎相類﹐但色皎白﹐且其下唇不若鹿之長於上唇也。其它雜獸之胎﹐與鹿胎總不相似也。入藥取眞者﹐酥炙黃用。

气味甘溫無毒。鹿性補陽益精﹐男子眞元不足者宜之﹐不特茸角莖胎入藥﹐而全鹿丸合大劑參﹑耆﹐桂﹐附﹐大壯元陽﹐其胎純陽未散﹐宜爲補養天眞滋益少火之良劑﹐然須參﹑耆﹑河車輩佐之﹐尢爲得力。如平素虛寒﹐下元不足者﹐入六味丸中﹐爲溫補精血之要藥﹐而無桂﹑附辛熱傷陰之患。但愼勿用麋胎﹐反傷天元陽气也。

卷九獸部

鹿乳餅

苕陰札記﹕孝丰深山產鹿﹐土人計其產子時﹐輒於夜半伺其洞側﹐鹿乳子必五更﹐乳畢出洞至暮方歸﹐每日只乳小鹿一次﹔小鹿食乳於腹﹐結十二小餅﹐每一時輒消一餅。土人候母鹿出洞卽將乳鹿抱歸﹐剖腹出餅﹐持貨遠方爲珍藥﹐價值兼金。其餅如雲南棋子大﹐色微黃﹐幹者做老黃色﹐鮏气最烈﹐食之大能彊陰﹐益命門火衰﹐於老羸最宜。

理怯弱虛損﹐發痘漿﹐通女子幹血勞。

卷九獸部

鹿脛骨

綱目鹿條有骨﹐乃指全體而言﹐至脛骨不聞有用法。今時醫有斑龍散﹐純取其脛爲用﹐因載其方以補之。

生肌收口救生苦海用斑龍散﹕取鹿脛骨﹐濕紙包固﹐灰火煨之﹐以黃脆可研爲度﹐若焦黑色者爲過性﹐勿用。摻大毒﹐生肌甚速。

卷九獸部

猴經

入藥名申紅﹐深山羣猴聚處極多﹐覓者每於艸間得之﹐色紫黑成塊﹐夾細艸屑﹐云是母猴月水漧血也。廣西者良。

治幹血勞。

卷九獸部

犬豕胎糞

史長惺有不服藥而點眼發汗方﹕以初男胎糞煉而升之﹐加冰﹑麝﹐磁罌收。有當發汗者﹐男左女右﹐以乳點之﹐臥卽汗出。本艸所未載。小識云﹕犬﹑豕初生糞﹐皆可合煉﹐不必定嬰孩也。

卷九獸部

油

﹐卽獾字﹔所在山澤有之﹐穴居食虫鼠。劉仲旭云﹕北直河堤一帶尢多﹐穴岸而居﹐最爲堤防之患﹐守河兵卒多捕之。一說﹐入蟄時﹐必食蜂﹐始過冬不饑。有人於初冬發其蟄穴﹐得獾破腹﹐其肚胃中猶有蜂。獾腹中皮爲蜂螫﹐輒濃數寸﹐或借此不饑﹐此說亦未可深信。堤民得脂﹐多市煤廠作地燈﹐非此不可﹐他油輒爲地風吹滅﹐惟油作燈﹐能禦地風也入膏中﹐拔濕如神繆仲淳廣筆記﹕趙府膏藥中用之。

治頭上白禿集驗﹕用獾油火烤擦三﹑四次﹐卽愈。如年久者﹐恐不生發﹐以枸杞子煎湯飲痔瘡劉怡軒云﹕一切內外痔﹐油塗上﹐立效。

咳血﹐胸中哽噎﹐怵怵如虫行者不藥良方﹕豬獾油入酒和服﹐或下或吐﹐或自消也。

卷九獸部

海狗油

海狗出遼東登州海中﹐卽膃肭獸也。綱目載膃肭臍﹐不言及其油之用﹐故爲補之。蓬萊李金什言﹕其地登州海口﹐出海狗皮﹐可作裘帽﹐俗美其稱曰海龍﹐卽此。其腎乃藥中膃肭臍。土人取海狗﹐名曰打狗。此物晝夜潛海底﹐惟孳乳時登島﹐產子稍大卽相率入水﹐人不可得。須冬月極凍時﹐海崖水口結冰﹐天晴海狗羣出﹐處冰上曝日﹐必候其臥冰時﹐驟入水﹐以木棍擊其腰﹐方可得之。若冰裂或步履有聲﹐非其睡時﹐皆不可得。然每年打狗墮水溺死者亦多﹐因利重﹐人亦不惜軀命以往。

性熱而降﹐善消利﹐治三焦濁逆之气﹐能淸水髒積寒停飲。觀近海人取鰒魚海參者﹐用其油滴海面﹐海水卽淸見底﹐砂石畢見﹐可知其性之分利也。

近有人自關東帶來﹐其油綠色如幹糊﹐以塗皸瘃﹐卽愈﹐次年不復發﹐其性熱烈可知。

卷九獸部

狐麝

金沙江志﹕產東川﹐昭通二府﹐較常麝香气尢烈。佩之辟邪﹐絕惡夢﹐定魘。

卷九獸部

獺糞

綱目獺條載其屎治魚臍瘡及下痢而已﹐不知有消癅之功﹐今補之。

王氏檢祕﹕消癅﹐用獺糞一兩﹐天南星三錢﹐麝香三錢﹐共研末﹐醋調塗上﹐卽愈。

卷九獸部

野狼脂

本經逢原云﹕野狼性追風逆行﹐故其糞燒煙﹐能逆風而上﹔燒灰水服﹐治骨鯁﹐以其性專逆行而無阻滯也。野狼脂摩風首推﹐而本艸不錄﹐亦一欠事。按﹕周禮﹐冬獻野狼﹐取其膏聚也。內則﹐食野狼去腸﹐古人以爲食品﹔綱目獸部野狼膏下﹐瀕湖僅據飲膳正要載其能潤燥澤肌﹐塗惡瘡而已﹐不知其大功用﹐乃能驅風散逆結之气﹐何可昧耶﹐故急補之。

入風气膏中﹐能去積久風痺﹐調酒服﹐散逆結之气。

卷九獸部

山羊血

油糞

常中丞筆記﹕山羊生平樂山崖間﹐能陟峻﹐蹺捷若飛。其血可治跌損傷及諸血癥。凡跌撲死者﹐未絕气﹐以一分許調酒飲之﹐遂蘇﹐神效立見。第捕甚難﹐每見人﹐則決驟而去﹐飆迅非常﹐非足力所能及﹐必密布繩网艸間﹐其足﹐始能生得之。刺其心血﹐待幹凝結成塊﹐可以攜遠。蓋凡血皆患凝滯﹐山羊逾髙歷險﹐旦夕不休﹐則其血活矣。而心爲主﹐故心血最良。語云﹕流水不污﹐戶樞不蠹。觀此益信。本經逢原云﹕山羊產滇蜀諸山中﹐性善走逐﹐好鬥。肉能療冷勞山嵐瘧痢﹐婦人赤白帶下。其心血﹐瀕湖綱目失載。苗人取血法﹕以麋竹通節削鋒利﹐活刺心血收幹者良﹐宰取者不堪用。柑園小識﹕山羊血產廣西諸土郡。

山羊似羊而大﹐善斗﹐能上絕壁﹐每登髙處失足﹐或至骨折﹐少頃如故﹐喜食三七苗。其血主治損傷極妙﹐輕者服數釐﹐重者二﹑三分﹐以心血爲上﹐身血次之。色黑有光﹐而質輕者爲眞。陸祚蕃粵西偶記﹕試山羊血﹐取雞血半杯﹐投一粒﹐過宿變成水﹔或以久凝臭雞血一塊﹐投入山羊血﹐過宿反變成鮮血乃眞。瀕湖綱目云﹕山羊卽野羊也﹐一名羊﹐非今之家山羊也。時珍於山羊主治條﹐僅載其肉之功用﹐不及油與血之用﹐此並附之。今人收得幹血成塊者﹐必用糯米養之﹐云可久畱不枯。

性溫﹐味鹹無毒。逢原云﹕爲和傷散血之神藥﹐其治跌撲損傷﹐單用酒服取醉﹐醉醒﹐其骨自續﹐每用不過分許﹔不可過服﹐𨿽不耗傷元气﹐而力能走散陰血。然必初患便服﹐得效最速﹔若過三五日﹐血凝气滯﹐無濟於治矣。價等牛黃﹑心血亦不易得﹐滲血丹用之﹐眞虛勞失血之續命丹也。藥性考﹕山羊血味鹹﹐療跌撲損傷﹐咯﹑吐﹑嘔﹑衄﹑便﹐溺諸血﹐能止血消瘀﹐和酒服。其皮作茵褥﹐愈筋骨疼痛﹔角作火罐﹐灸頭風。以入水一絲不散者眞。

吐血蔣莘田經驗方﹕臨臥時﹐用廣西眞山羊血﹐每服三分﹐能引血歸源﹐不過二﹑三服﹐其血自止。

黎峒丸﹕治跌打及一切癰腫。天竺黃八分﹐牛黃四分﹐冰片四錢﹐三七四錢﹐血竭四錢﹐兒茶四錢﹐麝香四分﹐沒藥四錢﹐阿魏二錢﹐雄黃二錢﹐藤黃四錢﹐孩兒骨一兩﹐山羊血制浸藤黃入藥﹐共爲細末﹐煉蜜爲丸﹐如龍眼大﹐陰漧﹐外用蠟爲殼封固﹐三白酒服。

祝氏效方﹕山羊血能解鮮菌﹑河毒﹐傷損惡血。

治痘內無漿不起發。集驗良方﹕用眞山羊血三分﹐用甜酒釀調服﹐痘漿立起。

太乙神鍼方﹕人參四兩﹐三七八兩﹐山羊血二兩﹐千年健一斤﹐鉆地風一斤﹐肉桂一斤﹐眞川椒一斤﹐乳香一斤﹐沒藥一斤﹐穿山甲半斤﹐小茴香一斤﹐蒼術一斤﹐眞蘄艾四斤﹐甘艸二斤﹐麝香四兩﹐防風四斤﹔以上共爲細末﹐用綿紙一層﹐髙方紙三層﹐紙寬裁尺二寸五分﹐長一尺二寸﹐將藥末薄薄鋪勻在上﹐一鍼約用藥七﹑八錢﹐緊捲如花炮式﹐務要緊實﹐兩頭用紙封固﹐外用印花布包面﹐亦要齊整好看。此鍼能治一切痛風﹐寒濕筋骨疼痛諸癥。用時將鍼以火淬著﹐或按穴道﹐或在痛處下襯以方寸新紅布數層﹐將鍼按上﹐若火旺布薄覺痛﹐多墊布數層﹐但鍼必須三﹑四枝﹐一鍼已冷﹐再換一鍼﹐連進七鍼﹐無不立驗。

治喉癬喉癥惟此最遲﹐久則失音﹐不可救。種福堂方﹕西牛黃一分﹐眞山羊血二分﹐川連五分﹐血珀三分﹑冰片一分﹐硼砂一錢﹐靑果核灰三分﹐燈艸灰五分﹐共爲細末﹐每一茶匙藥﹐用一茶匙蜜﹐調放舌尖上﹐徐徐咽下﹐一日五次﹐兩月可愈﹔或加蜒蝣梅灰﹐更妙。

馬氏夾棍神方吉云旅抄﹕山左馬家市夾棍藥極效﹐方用蚺蛇膽二錢﹐山羊血一錢半﹐琥珀一錢﹐大白頸地龍七條﹐﹝去泥﹞珍珠三分﹐辰砂一錢﹐兒茶八分﹐金箔一帖爲衣﹐爲細末蜜丸桐子大﹐金箔爲衣﹐每服一錢五分﹐好酒下。如不打夾者﹐用刀破皮藥自出。

治急心痛集驗方﹕用山羊血一分燒酒化下。

中遇邪鬼醫鈴﹕此癥乃陽气衰而陰甚﹐治須急補其陽﹐以存正气﹐則陰邪自平﹐卽或治痰﹐然亦當加意補正爲本。人參二錢﹐當歸六錢﹐白術一兩﹐菖蒲二錢﹐半夏三錢﹐白芥子三錢﹐丹參五錢﹐皂角刺五分﹐山羊血八分﹐附子一錢﹐此方用山羊血﹑皂角刺爲開關聖品﹐以通邪祟之要路﹔半夏﹑白芥﹐消其寒痰﹐無寒之侵﹐斷不中鬼﹔大用參以扶其陽﹐陽生陰滅﹐此不易之理也。

救絕仙丹石室祕錄﹕此丹專救五絕及有邪祟﹐昏迷一時卒倒者﹐皆可灌之﹐以起死回生﹐實神奇之極。宜端午日修合﹐備用濟急﹐大可救人。山羊血三錢﹐菖蒲二錢﹐人參三錢﹐紅花一錢﹐皂刺一錢﹐制半夏三錢﹐蘇葉二錢﹐麝香一錢﹐各爲末﹐蜜丸如龍眼核大﹐酒化下敏按﹕山羊血以產滇黔及蜀者佳﹐以其地深山﹐多三七苗及理血定風諸艸﹐山羊每食之﹐峒人追逐得之﹐山羊本迅躍﹐無一刻之停﹐其體血自頂貫尾﹐終日旋運如飛﹐又被逐捕﹐則躁性頓發﹐血隨气運﹐矯捷尢甚﹔黎峒人捕得﹐以竹槍刺入其心﹐取血用﹐此上品也。其血成條﹐深紫有光﹐以少許入水中﹐自然旋運如飛﹐蓋矯捷之性猶存也﹔若网取刀剖而得者﹐血色黯滯﹐入水亦不能迅捷。他省產者﹐亦能如峒苗之合眾追逐﹐令其騰躍上下﹐而後刺取其心血用﹐亦可﹐較次於滇黔山羊血。惟今之各處所獲山羊﹐皆用网取﹐其或槍斃﹐而後剖其死血﹐以僞充心血﹐則力微性緩。更有以他血代充者﹐則尢屬贗質無用。故今市中每多此物﹐髙索重價﹐非親歷其地﹐眞知灼見而得者﹐勿用也。

卷九獸部

山羊油

張卿子祕方集驗﹕治主心疝﹐用山羊油不落水者﹐荷葉包裹﹐掛風處陰漧﹐不可著雨﹐遇此癥﹐取三﹑五錢衝熱酒服﹔不飲酒者﹐滚湯亦可。並治諸疝。

按﹕文堂集驗主心疝﹐用山羊血。其言與此同﹐然細繹文義﹐有不落水句﹐則用油非血矣。文堂誤以油爲血﹐故並正之。南方亦有山羊﹐但不及粵產者﹐其血尢爲迅捷也。

卷九獸部

山羊糞

山羊糞同水粉各一升﹐浸一夜﹐絞汁頓熱﹐午刻服﹐治疳痢。

祝西本艸﹕山艸屎灰﹐療潰爛生肌。

入外科收口藥用﹐祝氏效方大棗丸﹕用山羊屎曬漧﹐入鍋炒炭存性﹐研細收藏﹔每久爛不堪﹐將見內腑者﹐以大棗去皮核﹐搗爛如泥﹐後入前粉﹐捶至成丸﹐每服四錢﹐黑棗湯送下。

此物大能斂潰爛諸口﹐神效無比。

山蓮散﹕用大活鯽魚一尾﹐破腹去雜﹐以山羊屎塞實魚腹﹐放瓦上慢火炙幹存性﹐研末﹐加麝香一錢封貯﹔如遇潰瘍﹐爛見內腑﹐止膈一膜者﹐以此藥摻上﹐立愈。

雷頭風祝氏效方云﹕諸藥不愈﹐惟山羊糞炒炭研粉甚效。歌曰﹕雷霆頭裹震﹐山羊糞有緣﹐酒送二錢下﹐不在腦門喧。

治心痛﹐不論遠年近日。玉泉方﹕山羊糞七粒﹐油頭髮一握﹐同燒爲末﹐好酒和服﹐永不再

卷九獸部

石羊膽

廣東通誌﹕石羊色黑﹐類人家羊而矯捷﹐其角燒紙爲火罐﹐能收頭風﹔其皮作褥﹐可愈筋骨疼痛﹔其血能療跌打損傷﹐猶秦中山羊也。肇慶志﹕石羊出髙要山中﹐似羊而髙碩﹐長角濃耳﹐此羊一孔三毛。

服用柔而能久。內兄朱問亭官粵﹐曾寄石羊膽一對﹐盛以銀匣﹐大如小指﹐以絨綫紮其一頭﹐乃幹者。據言此物不易得﹐試驗之法﹕以此膽囊掛胸前﹐急行不喘者眞。治折傷勝於山羊血也。

治一切目疾﹐勞眼靑盲﹐人乳調點﹔風火﹐防風汁調點﹔此物去翳障如神﹐水調亦可。

跌撲功同山羊血。

曹閏亭先生曾宦黔中云﹕邊邑皆產石羊﹐形小如兔﹐捷難獲﹐有得之者﹐須卽破其腹取膽﹐少遲則裂於腹內矣﹔其膽幹之﹐可療肝厥暴絕﹐酒服一﹑二釐卽蘇。其心血能治眞心痛﹐頗有效。骨皮熬膠﹐去風活血如神。

卷九獸部

山貍

坤輿圖說﹕利未亞國有山貍﹐似麝﹐臍後有一肉囊﹐香滿輒病﹐就石上剔出始安。其香似蘇合油﹐黑色﹐療耳病。

卷九獸部

犀牛皮

物理小識﹕近有從舶上來者﹐此眞是海犀﹐其皮入藥。

治風活血最效。

卷九獸部

貂尾

貂出西北塞外﹐食松栗﹐卽南中松狗之類﹐其行捷﹐穿樹枝如飛。蓋以尾爲用者﹐故其力在尾。綱目貂鼠條止載其皮毛拭目去瞇﹐而遺其尾﹐故爲補其功用。

凍瘡用貂尾燒存性爲末﹐摻爛處﹐自愈﹔未破者﹐用舊貂皮毛研﹐香油和搽﹝養素園驗方﹞。

卷九獸部

七葛

回疆志﹕出伊芳犁西番一帶﹐用馬乳裝皮袋內﹐以繩繒口﹐手捉袋提壓半時許﹐放於熱處﹐一夜卽成﹐名之曰七葛。飲之熱而補人﹐若日日服之﹐有返老還少之功云。

性熱﹐補虛羸﹐長力﹐怯弱者宜之。

卷九獸部

香鼠

珍異藥品云﹕出雲南﹐形如鼠﹐僅長寸許。周櫟園書影云﹕密縣西山中多香鼠﹐較凡鼠小﹐死則有異香﹐蓋山中之鼠多食香艸﹐亦如獐之有香臍也。山中人捕置篋笥中﹐經年香气不散。桂海志云﹕至小僅如指擘大﹐穴於柱中﹐行地上疾如激箭。

治疝甚驗。

卷九獸部

鼠血

此乃家鼠血﹐綱目於鼠下獨遺鼠﹐今補之。本經逢原云﹕生鼠血蘸靑鹽擦牙宣﹐有效牡者

卷九獸部

貓尿

胞胎尾血白松香

取蒜片擦貓牙﹐溺卽下。

鳳聯堂驗方﹕治偸糞老鼠﹐用貓尿﹐井底泥和勻﹐圍之立愈。急救方﹕塗蠍毒螫傷。虫入耳中不出﹐以貓尿滴之﹐立死。

卷九獸部

貓胞衣

爲治膈噎之神藥。瀕湖綱目貓下﹐𨿽附胞衣﹐惟引楊氏經驗方治反胃吐食﹐燒灰入朱砂服﹐其他槪未之及焉。且取之有法﹐食之有忌﹐均爲補之。

膈噎同壽錄﹕用貓初生胞衣﹐以新瓦焙漧研細末﹐每服一﹑二分﹐好酒送下﹔口含竹筆管睡﹐恐切牙及咳嗽。米不下者﹐五﹑六服卽愈。取貓胞法﹕貓將產﹐以木枷枷之﹐恐生出卽食也﹐忌燒酒。

翻胃鳳聯堂經驗方﹕貓胞衣三个﹐好酒洗﹐用豬肉四兩淡煮熟﹐服之﹐數年者立效。莫際華云﹕胃脘痛﹐非服貓胞﹐不能斷根。

金禦乘雲﹕貓胞衣﹐凡患小產婦於產後或爲羹或爲末食﹐嗣後卽不小產﹐極驗。

卷九獸部

貓胎

祝氏效方﹕治﹐用貓胎一个﹐泥裹煨存性﹐菜油調搽。

卷九獸部

貓尾血

不藥良方﹕急驚風剪破貓尾﹐滴血﹐衝滚湯下。

卷九獸部

白松香

汪連仕云﹕卽瓦上多年貓糞﹐色白﹐火用。治鹽哮﹐蛔厥作痛﹐更理瘟疫﹑鼠瘡﹐立刻見

卷九獸部

浙驢皮膠

黃雲盛言﹕近日浙人所造黑驢皮膠﹐其法一如造阿膠式﹐用臨平寶莊水煎熬而成﹐亦黑色﹑帶綠﹑頂有豬鬃紋﹐與東阿所造無二﹐入藥亦頗有效。蓋阿膠眞者難得﹐有浙膠則較勝於用雜膠也。寶莊在臨平湖西岸﹐有寶莊泉﹐土人名爲大力水﹐云食之多力﹔向聞虎跑泉水注大缶中平口﹐投錢於中﹐能吞一百六十靑錢﹐而水不溢﹔他水至八十﹐已浸漫於外矣﹐故虎跑泉食之益气力。寶莊水能吞二百靑錢不溢﹐其力更可知﹐以此水作膠﹐自可敵伏流之濟水。

然予每索此膠於市﹐徧詢藥客﹐皆云造者亦少﹐不易得。而云盛言之甚詳﹐姑存之以備異日考證。

補血潤燥﹐功同阿膠﹐治內傷腰痛﹐彊力伸筋﹐添精固腎﹐尢別有殊能也。

卷九獸部

霞天膏

綱目畜部牛下﹐附倒倉法﹐而無霞天膏制法﹐近時用之頗多﹐故附錄之。本艸經疏亦載爲專品﹐其法用肥嫩黃牛肉三﹑四十斤﹐洗極淨﹐水煎成糜﹐濾去滓﹐再熬成膏用。繆仲醇曰﹕胃屬土﹐爲水谷之海﹐無物不受。胃病則水谷不能以時運化﹐羈畱而爲痰飲﹐壅塞經絡﹐則爲積痰﹑老痰﹑結痰等癥﹔陰虛內熱生痰﹐則爲偏廢口眼歪斜﹔畱滯腸胃﹐則爲宿飲癖塊﹔隨气上湧﹐則爲喘急迷悶﹔流注肌肉﹐則爲結核。王隱君論人之諸疾﹐悉由於痰﹔然而痰之所生﹐總由於脾胃虛不能運化所致。惟用霞天膏以治諸痰證者﹐蓋牛土畜也﹐黃土色也﹐肉者胃之味也﹐熬而爲液﹐𨿽有形而無濁質也﹐以脾胃所主之物﹐治脾胃所生之病﹐故能由腸胃而滲透肌膚毛竅﹐搜剔一切畱結也。陰虛內熱之人﹐往往多痰﹐此則由於水涸火熾﹐煎熬津液﹐凝結爲痰﹐膠固難散者﹐亦須以此和竹瀝﹑貝母﹑橘紅﹑蘇子﹑栝蔞根﹑枸骨葉之類消之﹔或以橘皮﹑白茯苓﹑蘇子﹑白豆蔻仁﹑半夏﹑蒼術爲曲﹐治脾胃積痰﹔或以橘皮﹑貝母﹑蘇子﹑栝蔞根及仁﹑硼砂爲曲﹐治積熱痰結。

味甘溫無毒﹐主中風偏廢﹐口眼歪斜﹐痰涎壅塞五臟六腑﹐畱痰宿飲癖塊﹐手足皮膚中痰核

卷九獸部

羊哀

形圓如彈﹐大小不等﹐產羊腹﹐在胃中﹐惟山羊有之﹐胡羊不能成也。蓋羊食百艸﹐其精气聚於胃﹐久則成此物﹐俗呼百艸丹﹐亦牛黃﹑狗寶之類。牛黃細膩而疏松且香烈﹐故以黃名。狗寶花白﹐而堅凝如石﹐故以寶名。此則如爛艸團成﹐輕松而气膻﹐人多惜其不能如牛黃﹑狗寶之精美﹐而亦產於羊腹﹐得日月精華﹐又食異艸孕結﹐乃不堅重香凝﹐僅成此物﹐故哀之﹐因名曰哀。常中丞宦遊筆記載軍營於羊腹中得石子﹐名答﹐形如鴨卵﹐色紫黃﹐兩頭有二白圈﹐圓如黃豆﹐腰有束帶﹐寬如韭葉﹐色靑藍﹐束帶上亦二白圈﹐質細如玉﹐滋潤如水。輟耕錄亦載蒙古求雨﹐取淨水一盆﹐浸石子數枚﹐持咒播弄﹔其石子名答﹐產畜腹中﹐牛馬皆有﹐不必定羊也。而羊哀又與答異﹐答堅重細潤﹐此則輕松膻臊﹐亦無束帶白圈。庚戌冬﹐友人李金什在臨安西關外屠羊肆﹐見屠者剖一羊﹐胃中忽湧出一彈﹐如鴨卵黃﹐勻圓光潔﹐浮水盆上﹐購歸示予﹐予曰﹕此羊哀也﹐气臊而松﹐非答之類。彼云﹕屠者呼爲百艸丹﹐云業此三十年﹐止取得三枚﹐亦不易遇也。此物惟山羊始生﹐因山羊食百艸﹐偶嚙得異艸或石乳﹐其膏液注胃中﹐日久凝成。胃爲精气往來之所﹐日爲气運動﹐故所結之物多圓如丸。答結於腹﹐不爲气擾動﹐故形匾圓如石。金什卽以此贈予﹐予復取細視﹐其質松而亦堅﹐嗅之作羊臊气﹐外則色澤光膩﹐儼如油潤﹐其體質非石非酥﹐如腐艸融結﹐始信說略所載羊哀如濕茅紙之說爲不謬。因附記於此﹐以待折衷於格物諸君子。按﹕百艸鏡﹕羊結成在羊腹中﹐色微黑﹐可治反胃。或卽此歟。

解百艸藥毒﹐治噎膈翻胃。

敏按﹕慈航活人書﹕端五日收羊屎﹐名百艸丹﹐可絕瘧﹐與羊胃所積艸有別﹐不可不知。

卷九獸部

蘭燻

﹝嘉鄕肉陳火腿骨豬項上蜻蜓骨雄豬眼梢肉制火腿法﹞俗名火腿﹐出金華者佳。金華六屬皆有﹐惟出東陽浦江者更佳。其腌腿有冬腿﹐春腿之分﹐前腿﹑後腿之別。冬腿可久畱不壞﹐春腿交夏卽變味﹐久則蛆腐難食﹔又冬腿之中獨取後腿﹐以其肉細濃可久藏﹐前腿未免較遜。蓋金華一帶﹐人家多以木甑撈米作飯﹐不用鑊煮﹐飯湯釅濃者以飼豬。其養豬之法﹐擇潔淨欄房﹐早晚以豆渣﹑糠屑餵養﹐兼煮粥以食之﹐夏則兼飼以瓜皮菜葉﹐冬飼必以熱食﹐調其饑飽﹐察其冷暖﹐故肉細而體香。茅船漁戶所養尢佳﹐名船腿﹐其腿較小於他腿﹐味更香美。凡金華冬腿三年陳者﹐煮食气香盈室﹐入口味甘酥﹐開胃異常﹐爲諸病所宜。東陽縣誌﹕燻蹄﹐俗謂火腿﹐其實煙燻非火也。腌曬燻收如法者﹐果勝常品﹐以所腌之鹽必臺鹽﹐所燻之煙必松煙﹐气香烈而善入﹐制之及時如法﹐故久而彌旨。另一種名風蹄﹐不用鹽漬﹐名曰淡腿﹐浦江爲盛﹐本邑不多。陳遠夫藥鑑﹕浦江淡腿﹐小於鹽腿﹐味頗淡﹐可以點茶﹐名茶腿。陳者止血痢開胃如神。陳芝山食物宜忌﹕火腿腌過﹐晾燥髙掛﹐至次年夏間者﹐愈陳愈妙﹐出金華府屬邑者佳。常中丞筆記﹕蘭燻﹐金華豬腿也。南省在在能制﹐但不及金華者﹐以其皮薄而紅﹐燻淺而香﹐是以流傳遠近﹐目爲珍品﹐然亦惟出浦江者佳。其制割於冬月用鹽勻稱﹐使肉堅實不敗﹐最上者曰淺腿﹐味美香潔﹐可以佐茶﹐各處皆無此制。蓋此地畜豕﹐闌圈淸潔﹐俟其將茁壯時﹐卽宰剝腌曬﹔或曰﹐其豕種原異他處﹐而又得香溪等水飼之﹐亦近乎理。陳瑤藏藥祕訣﹕凡收火腿﹐須擇冬腌金華豬後腿爲上﹐選皮薄色潤﹐日照之明亮﹐通體隱隱見內骨者佳﹐用香油徧塗之﹔每个以長繩穿腳﹐排勻一字式﹐下以毛竹對破仰承以接油﹐置之透風處﹐𨿽十年不壞﹔倘交夏入梅﹐上起綠衣亦無害﹔或生毛虫﹐見有蛀孔﹐以竹簽挑出﹐用香油灌之。如剖切剩者﹐須用鹽塗切口肉上﹐荷葉包好﹐懸之﹐依此可久畱不壞。朱氏僕葛三言﹕少時曾傭金華習其業﹐知腌腿法甚詳。云﹕火腿﹐金華六屬皆有﹐總以出浦江湯家村者爲第一。村止一﹑二千戶﹐皆養豬作腿。其豬不甚大﹐極重者不過七八十斤﹐制爲腿幹之不過三四斤或五六斤不等。四時皆可腌﹐惟冬腿爲第一﹐冬腌者﹐皮細無粟眼﹐手摸之潤膩﹐切開無黃膘﹐爪灣﹐可久畱不蛀﹐他時者皆易蛀﹐春腿多粟眼﹐夏腿爪直﹐秋腿皮粗。腌法﹕每腿十斤用炒鹽四兩﹐以木刻楦如人手掌狀摻鹽﹐後用掌楦輕輕揉擦﹐四圍兼到﹐俟皮軟如綿﹐然後入缸﹐缸面蓋以辣蓼竹匾覆之﹐待七日後﹐有鹵﹐翻攪一轉﹐令上下勻﹔再以炒鹽四兩﹐如前法﹐以手揉腌入缸﹐十日後出缸﹐卽用缸中原汁洗淨﹐一一以艸繩縛定﹐掛懸風處﹐惟冬腌者不滴油。

味鹹甘﹐性平。陳芝山云﹕和中益腎﹐養胃气﹐補虛勞。陸瑤云﹕生津﹐益血脈﹐固骨髓﹐壯陽﹐止泄瀉虛痢﹐蓐勞怔忡﹐開胃安神。

藥性考﹕火腿咸溫﹐開胃寬膈﹐病患宜之﹐下气療噎。

腹痛或三四日不止﹐筆苑仙丹﹕火腿肉煎湯﹐入眞川椒在內﹐撇去上面浮油﹐乘熱飲湯立久瀉。救生苦海﹕陳火腿腳爪一个﹐白水煮一日﹐令極爛﹐連湯一頓食盡﹐卽愈﹐多則三服。此予宗人柏云屢試屢效之方也。百艸鏡云﹕火腿出浦江縣﹐脛骨細者眞﹐陳者佳﹐皮上綠黴愈重﹐其味愈佳。須洗去垢及黃油用。

卷九獸部

嘉香肉

食物宜忌云﹕又名家鄕肉﹐出浦江者最佳。藥鑑云﹕家鄕肉﹐金華屬邑俱有之﹐秋卽腌﹐給客販入省城市賣。其肉皮白﹐肉紅鮮﹐气香美﹐不似他處腌豬肉色少鮮澤也。但一入杭城店﹐便加消鹵投缸中浸透﹐然後出售﹔蓋不爾﹐則肉味淡﹐反不美﹐而秋時尙暖﹐不漬透消鹵﹐不易腐臭也。肉爲消漬﹐食之恐乏補益﹐不似火腿冬腌陳久者爲佳。然今店中所售火腿﹐均以家鄕肉腿風漧﹐至次年皮上起綠衣﹐充陳火腿賣﹐人多不察﹐若療病作食餌﹐須眞金華腿方有效也。

味鹹甘﹐性平。陳芝山云﹕補虛開胃。百艸鏡云﹕平肝運脾﹐和血生津。藥鑑云﹕滋腎健足力。

敏按﹕芝山所言﹐乃未經杭肆鹵漬之肉﹐故能補虛﹔若經鹵漬透﹐便能爍肺﹐凡肺痿陰虛咳嗽者﹐恐非所宜﹐產婦虛勞須補者亦忌。其肥肉得消鹵﹐入腹卽成痰﹐體肥作痰者﹐亦不宜多食﹔倘食之作痰﹐杏仁研食可解。

附﹕治箭鏃不出方家寶方﹕用陳年腌肉﹐去皮﹐取紅活美好者﹐同其肥細切銼濃﹐將象牙末及人所退爪甲爲末﹐共爲研細﹐拌入所銼肉內﹐再爲勻銼﹐令其合一﹐濃傅箭鏃周遭﹐約一飯頃﹐其鏃卽自迸脫﹐竟有迸至二﹑三尺遠者。

卷九獸部

陳火腿骨

百艸鏡云﹕黑研用﹐治食積及痢。

治痢救生苦海﹕用陳火腿骨二根﹐炭火灰﹐篩過﹐加上白糖一兩﹐米湯飲或滚水或酒調服﹐無不效。又方﹕治赤白痢。陳火腿骨灰﹑陳皮﹑炙艸各一兩﹐爲末﹐蜜丸如綠豆大﹐空心服一錢﹐白痢用姜﹐赤痢用白湯送下。神錦方﹕生火腿骨焙燥﹐研極細末﹐無灰酒送下﹐卽止。醫林集祕﹕用陳火腿骨灰六兩﹐飯鍋巴灰五兩﹐砂仁炒三兩﹐南山楂炒五兩﹐共爲末﹐每服三錢。久痢﹐人參湯下﹔紅痢﹐紅糖湯下﹔白痢﹐白糖湯下﹔糞痢﹐炒焦白術三錢煎湯服﹔霍亂吐瀉﹐藿香湯下。

噤口痢筆誅萃﹕火腿骨一兩﹐蓮肉二兩﹐木香七錢﹐烏梅三錢﹐醋糊爲丸﹐桐子大﹐每服七丸﹐蜒蝣湯下。

大人小兒積食﹐諸藥不能消者不藥良方﹕陳年火腿骨黑色﹐研末三錢﹐用火腿一斤﹐煮熟去汁上肥油﹐取淸湯一碗﹐將末送下。

鼠咬救生苦海﹕陳火腿骨燒灰﹐香油和傅。

小兒臘梨瘡販翁醫要﹕陳火腿骨燒灰﹐如癢加礬少許﹐麻油調傅﹔不生發﹐用老姜擦。

卷九獸部

豬項上蜻蜓骨

燒灰﹐塗一切頭項疽毒。凡腦疽鬢髮對口等癥﹐麻油調傅﹐立愈。﹝王聖兪手集﹞

卷九獸部

雄豬眼梢肉

能拔僵肉﹐散毒滯﹐劉羽儀經驗方﹕治對口癤﹐用雄豬眼梢肉三錢﹐剁爛如泥﹐加滑石末四錢﹐和勻傅患處﹐項上以膏藥蓋之﹐拔去僵肉﹐放出黃水﹐卽愈。

卷九獸部

制火腿法

李化楠醒園錄有腌火腿法﹕每十斤豬腿﹐配鹽十二兩﹐極多加至十四兩﹐將鹽炒過﹐加皮硝末少許﹐乘豬鹽兩熱﹐擦之令勻﹐置大桶內﹐用石壓之﹐五日一翻﹐候一月將腿取起﹐晾有風處四﹑五个月可用﹔金華做火腿﹐每斤豬腿配炒鹽三兩﹐用手將鹽擦完﹐石壓之﹐三日取出又用手極力揉之﹐翻轉再壓再揉﹐至肉軟如綿﹐掛風處﹐約小雪後至立春後﹐方可掛起不凍。戴羲養餘月令有制火腿法﹕十一月內圈豬方殺下﹐只取四隻精腿﹐乘熱用鹽﹐每一斤肉鹽一兩﹐從皮擦入肉內﹐令如綿軟﹐用石壓竹閘極上﹐置缸內二十日﹐次第三番五次用稻艸灰一重間一重疊起﹐用稻艸煙薰一周時﹐掛在煙處﹐初夏以水浸洗﹐仍前掛之。按﹕此乃村鄕土腌火腿法﹐要不及金華之蘭薰也﹐然較之杭市腌臘店所買火腿﹐則又不啻霄壤矣﹐故並載其法。造火腿醬法﹕用南火腿煮熟﹐切碎丁﹐如火腿過鹽﹐先用水泡淡﹐再煮去皮﹐單取精肉﹐用火將鍋燒得滚熱﹐將香油先下滚香﹐次下甜醬﹑白糖﹑甜酒﹐同滚煉好﹐然後下火腿丁及松子﹑核桃﹑瓜子等仁﹐速炒翻取起﹐瓷罐收貯。其法每腿一隻﹐用好面醬一斤﹑香油一斤﹑白糖一斤﹐核桃仁四兩﹐去皮打碎﹑花生仁四兩炒去衣打碎﹑松子仁去衣四兩﹑瓜子仁二兩﹑桂皮五分﹑砂仁五分。

卷十

鱗部

﹝二十六種附二種﹞

卷十鱗部

脆蛇

雲南志﹕順寧府出脆蛇﹐見人則斷﹐人去復續﹐取而幹之﹐可治腫毒。滇黔記遊﹕出滇黔土司﹐長尺餘﹐伏艸莽﹐見人輒躍起跌數段﹐頃復合一﹐色如白金光亮﹐誤拾之﹐觸毒卽斃。陳鼎蛇譜﹕脆蛇產貴州土司中﹐長尺有二寸﹐圓如錢﹐嘴尖尾禿﹐背黑腹白﹐暗鱗點點可玩﹐見人輒躍起數尺﹐跌爲十二段﹐須臾復合爲一。不知者誤拾之﹐卽寸斷﹐兩端俱生頭﹐嚙人卽斃。出入往來恆有度﹐捕之者置竹筒於其逕側﹐則不知而入其中﹐急持之﹐方可完稍緩則碎矣﹐故名曰脆。予家多蓄奇藥﹐曾購得其臘﹐見寸斷處皆光潤如新截然﹐亦一異也。查愼行人海記﹕脆蛇出昆侖山﹐聞人聲卽寸斷﹐人伺其斷鉗取之﹐須寸各異處﹐待風漧入藥﹔若少頃無人聲﹐寸寸仍續成蛇。

治色癆及驚疑喪膽諸癥﹝玉鏡新談﹞。

肉熬膏﹐箍癰疽﹐去風癘﹔其骨醋磨圍腫毒﹐良。

接斷骨滇黔記遊﹕脆蛇人得而臘之﹐用接斷骨﹐價值兼金﹐視其上﹑中﹑下治頭腹脛股﹐無不效。

大麻風﹑痢滇略﹕脆蛇﹐一名片蛇﹐產頓寧大候山中﹐長二尺許﹐遇人輒自斷爲三四﹐人去復續﹐幹之色如黃金﹐治惡疽﹐腰以上用首﹐以下用尾﹐又治大麻風及痢﹐近人貨之爲夾棍藥。

卷十鱗部

環蛇

蛇譜云﹕出三佛齊國﹐如環﹐大數圍至數十圍者﹐逐獸卽疾走﹐如轉車輪於千仞山﹐獸入環脂服之刀劍不能傷。

卷十鱗部

翠蛇

珍異藥品云﹕形如曲﹐長可五﹑六寸﹐蟠旋作圈。

治癤毒癰疽良。

卷十鱗部

碧飛

湖州府誌﹕武康山多蝮蛇﹐名碧飛﹐大者如圍甕﹐小亦如杯案﹐斧首出目鋸齒方文而綬色﹐厥雄赤紫﹐厥雌靑黑﹐色曄如蜃甲光﹐目亦如之﹐山中人謂有目而無視也。春夏布絲艸﹐人物觸絲﹐激射迅於矢﹐忽不見已攫肉去矣﹐殺人至死﹔霜降絲脆﹐開商樹杪﹐施吐白涎﹐烏鵲下啄﹐則吞之。惟鹿以爲膳﹐獵獲之﹐前左足扼其腰中﹐首尾盤繞﹐右足又趾寸解﹐啖無餘者。人得而臘之﹐可入藥。凡西北諸山﹐自餘英嶺而內﹐皆是物也。

治風痺蝮傷﹐人被其嚙者﹐還食其肉則生。

敏按﹕湖志所言碧飛﹐吾杭山鄕多有之﹐土人名方勝板﹐以其徧身花紋如錦中方勝形﹐匾似板﹐故名。嚙人最毒﹐惟野豬能食之。土人言冬日蛇蟄地中﹐野豕嗅其气﹐輒翻石掘土出而啖之。蛇性大熱﹐野豬食三條﹐卽能過嚴冬。綱目蝮虺爲二﹐蝮卽方勝板﹐虺卽土錦﹐俗呼灰地匾是也。惡風頑痺﹐非此猛烈積熱之性驅之﹐則肢廢者不能復舉﹐殆以毒攻毒之義﹐想碧飛或同類而異名者﹐書此以俟證。

卷十鱗部

蟒油

爾雅﹕蟒﹐王蛇﹝注﹕蛇中最大者﹐故曰王蛇﹞﹐今深山處處有之﹐大小不一﹐色如菜花蛇亦有黑色者﹐土人名曰烏蟒。捕蛇者有呼蛇法﹐不拘何種蛇﹐呼之卽蛇皆圍伏不動﹐聽其擇取﹐惟不敢傷蟒﹐蟒傷則諸蛇無王﹐環起嗾人。聞其人云﹐蟒蛇自有此種﹐生而皆有王字﹐故不論大小也﹐蟒至則諸毒蛇皆不敢傷人。

治漏瘡集驗﹕取蟒油銅鍋內熬熟﹐隨將黃蠟入油內攪勻﹐油紙攤膏貼患處﹐十餘日便封口按﹕蟒蛇名王字蛇﹐其首天生有一王字。予於庚子在奉化長橋﹐見丐者手握此蛇乞錢﹐其蛇亦不甚大﹐性頗馴良﹐因以千錢買得縱之。綱目諸蛇獨遺此﹐因急補之。

卷十鱗部

斷艸烏

粵志﹕斷艸烏出廣中﹐蛇也﹐大僅指許﹐長五六寸﹐頭如龍形而小﹐身純烏﹐其行也﹐百艸沾之立斷﹐人見斷艸﹐輒迹得之﹔故蛇每離地丈許﹐使身如矢直以入穴﹐使不沾艸﹐人莫得而迹之。此亦烏蛇中一種﹐綱目烏稍蛇不載龍頭者一種﹐故錄其遺。

治大麻風﹐煮酒服。

卷十鱗部

龍涎香

龍泄

通雅﹕龍涎有嶼﹐在花面國傍﹐獨立南海中﹐彼人言於樹收之﹐最收香气﹐今大內甜香用之。澳門記略﹕大食國產龍涎香爲上﹐西洋產於伯西兒海﹐焚之則翠煙浮空﹐結而不散﹐坐客可用一剪﹐以分煙縷。嶠南記﹕龍涎香新者色白﹐久則紫﹐又久則黑﹐白者如百藥煎﹐黑者次之﹐似五靈脂﹐其气近臊﹐和香焚之﹐則翠煙浮空不散。試法﹕將結塊者奮力投沒水中﹐須臾﹐突起浮水面﹔或取一錢口含之﹐微有鮏气﹐經宿﹐其細沫已咽﹐余膠結舌上﹐取出就濕秤之﹐仍重一錢﹐又幹之﹐其重如故﹐𨿽極漧枯﹐用銀簪燒極熱﹐鉆入枯中﹐乘暖抽出﹐其涎引絲不絕﹐驗此﹐不分褐白﹑褐黑俱眞。海東札記﹕海翁魚﹐大者三四千斤﹐小者千餘斤﹐卽海鰍也。皮生砂石﹐刀箭不入。或言其魚口中噴涎﹐常自爲吞吐﹐有遺於海濱者﹐黑色﹐淺黃色不一﹐卽龍涎香也。聞上淡水有之﹐欲辧眞贗﹐研入水攪之﹐浮水面如膏﹐以口沫撚成丸﹐擲案有聲﹐噙之通宵不耗分毫者爲眞﹐每兩值數十金。廣志﹕新安有龍穴洲﹐每風雨卽有龍起﹐去地不數丈﹐朱鬣金鱗﹐兩目如電﹐其精華在浮沫﹐時噴薄如澹泉如雨﹐土人爭承取之﹐稍緩則入地中﹐是爲龍涎。或謂龍涎多積於海上枯木﹐如鳥遺狀﹐其色靑黧﹐其香腥雜﹐百和焚之﹐翠煙千結﹐蜿蜒蟠空﹐經時不散﹐可以剪分香縷﹐然多不眞。

從番舶來者﹐出大秦波斯﹐於雨中焚之﹐膊有聲者眞。坤輿圖記﹕龍涎香﹐黑人國與伯西兒兩海最多﹐有大塊重千餘斤者﹐望之如島﹐每爲風濤湧泊於岸﹐諸虫鳥獸亟喜食之。汪機本艸﹕龍吐涎沫可制香。星槎勝覽﹕錫蘭山國﹑卜剌哇國﹑竹步國﹑木骨都束國﹑剌撒國﹑佐法兒國﹑忽魯謨斯國﹑澑山洋國﹐俱產龍涎香。稗史匯編﹕龍涎香﹐白者如百藥煎﹐而膩理極細﹔黑者亞之﹐如五靈脂而光澤﹐其气近於臊﹐似浮石而輕香﹐本無損益﹐但能聚香耳。和香而用眞龍涎﹐焚之則翠煙浮空﹐結而不散﹐坐客可用一剪以分煙縷﹐所以然者﹐入蜃气樓臺之餘烈也。泉廣合香人云﹕龍涎入香﹐能收斂腦麝气﹐𨿽經數十年者﹐香味仍存。廣東通誌﹕龍涎在水采者褐黑色﹐在山采者褐白色。東西洋考﹕海傍有花﹐若木芙蓉花﹐落海﹐大魚吞之腹中﹐先食龍涎﹐花咽入﹐久卽脹悶﹐昂頭向石上吐沫﹐漧枯可用﹐惟糞者不佳﹐若散碎皆取自沙滲﹐力薄。範咸臺灣府誌﹕龍涎香傳爲鰍魚精液﹐泡水面凝爲涎。能止心痛﹐助精气﹐以淡黃色嚼而不化者爲佳﹔出淡水者﹐皆淡黃色﹐無黑色。朱國楨大政記﹕龍涎香出蘇門答剌國﹐西有龍涎嶼﹐峙南巫裏大洋之中﹐羣龍交戲其上﹐遺涎焉。國人駕獨木舟伺采之﹐舟如龍形﹐浮海面﹐人伏其中﹐隨風潮上下﹐傍亦用槳﹐龍遇之亦不吞也。每一斤值其國金錢一百九十二枚﹐準中國銅錢九千文。嘉靖三十四年下戶部取香百斤﹐徧市京師不得﹐下廣東藩司采買。部文至﹐臺司集議﹐懸價每斤銀一千二百兩﹐僅得十一兩上進﹐內驗不同﹐姑存之﹐亟取眞者。部文再至﹐廣州夷囚馬那別的貯有一兩三錢﹐上之﹐黑褐色﹔密地都密地山夷人繼上六兩﹐白褐色。細問狀之﹐黑者采在水﹐白者采在山﹐皆眞不贗。尋有密地山商再上﹐通前共得十七兩二錢五分。次年進入內﹐辯驗是眞﹐許畱用。自後夷船聞上供﹐稍稍挾來市﹐始定價每一兩價百金。龍涎之爲用也﹐入香合和﹐能收斂腦麝淸气﹐𨿽數十年香味仍存。得其眞者﹐和香焚之﹐翠煙裊空不散。涎沫有三品﹕曰泛水﹐曰滲沙﹐曰魚食。泛水則輕浮水面﹐善水者伺龍出取之。滲沙則凝積年久﹐气滲沙中。魚食則化糞於沙磧。惟泛水者可食香用。又言魚食亦有二種﹕海旁有花若木芙蓉﹐春夏間盛開﹐花落海﹐大魚吞之﹐若腹腸先食龍涎﹐花咽入﹐久卽脹悶﹐昂頭向石上吐沫﹐漧枯可用﹐惟糞者不佳。嶺南雜記﹕諸香龍涎最貴﹐市值每兩不下百千﹐次亦五六十。出大食國﹐近海有雲气罩山間﹐知有龍睡下﹐或半年一二載﹐土人守視雲散﹐則龍已去﹐必得其涎五七兩或十餘兩﹐眾共分之。又大洋中有渦旋處﹐龍在其下﹐湧出之涎﹐日爍成片﹐風漂至岸﹐取之。又嶺外雜記﹕龍枕石而睡﹐涎浮水﹑積而堅﹐新者色白﹐久紫﹐甚久者黑﹐气近臊﹐形如浮石而輕﹐膩理光澤﹐入香焚之﹐翠煙浮空﹐結而不散。又出沒海上﹐吐出涎沫﹐有三品﹕一泛水﹐二滲沙﹐三魚食﹐泛水輕浮水面﹐善水者伺龍出隨取﹔滲沙凡風浪飄泊舟嶼﹐積年气盡於沙土中﹔魚食涎作糞﹐散沙磧﹐气腥穢﹐進貢亦不過四兩。

按﹕龍涎論色﹐則瑣記言有白與紫黑之分﹐而札記又有淺黃色﹐廣志有靑黧色﹐辧眞僞﹐亦諸說互異。大抵不必論其色﹐總以含之不耗﹐投水不沒﹐雨中焚之能爆者良。東璧綱目鱗部龍下﹐龍腦﹑龍胎俱有主治﹐而於龍涎獨遺之﹐惟附其名﹔雲龍涎方藥鮮用﹐惟入諸香。云能收腦麝數十年不散﹐出西南海洋﹐春間羣龍所吐涎沫﹐浮出者﹐番人采貨之﹔亦有從大魚腹中剖得者﹐其狀初若脂膠﹐黃白色﹐幹則成塊﹐黃黑色﹐如百藥煎而膩理﹐久則紫黑如五靈脂而光澤﹐其體細飄似浮石而腥臊﹐其說亦未確核。蓋所云魚腹中得者﹐卽札記所雲海鰍魚之精也﹐亦名龍涎﹐出臺灣﹐不若大洋中產者佳。夫龍腦﹑龍胎﹐世上所無﹐龍涎則閩粵貨售者多。東璧何得於罕見者載之﹐於所有者反略之耶﹖則甚矣該博之難也。入藥用隔湯頓化如膠糖狀者佳。

气腥﹐味微酸鹹﹐無毒。藥性考﹕味甘﹐气腥﹐性澀。張瑤實云﹕夾砂者有小毒﹐乃土人於砂磧上收取之﹐入藥須以甘艸水煮過用。酉陽雜俎云﹕龍遇煙煤則不散。入藥忌鐵器及石膏。

活血﹐益精髓﹐助陽道﹐通利血脈。廖永言驗方云﹕利水通淋散癥結﹐辟精魅鬼邪﹐消气結﹐逐勞虫屍疰。陳良士云﹕在澳門見倭夷用合舶硫及他藥作種子丸﹐云漢時術士和丹用此。倭夷皆有其方﹐祕不傳中國。札記云﹕出淡水者﹐止心痛﹐助精气。周曲大云﹕龍涎能生口中津液。凡口患漧燥者﹐含之能津流盈頰。微若有鮏气﹐粵中夷人合龍涎丸﹐和以他藥﹐便不腥﹔入口亦不耗減﹐一丸可用數十年不敗。如單用龍涎入藥﹐須先用雞湯﹐將龍涎制死﹐則入腹便化﹐否則入腹絲毫不損﹐蓋極難克化者。方書云﹕焚之其煙能入水盂。予嘗試之﹐多不驗。

按﹕龍乃東方之神﹐其體純陽﹐能噓气成云﹐陽之質輕浮﹐故云上升。其骨反入手足少陰﹑厥陰經者﹐蓋凡知覺運動之物﹐皆肖陰陽以立體﹐孤陽則不生。龍秉純陽﹐而骨反屬陰﹐入藥能收陽中之陰﹐治心腎諸病﹐所謂一陰一陽之謂道也。其質靈﹐其齒能治魂遊不定﹐鎭驚癇。凡病在肝﹐而龍主肝木﹐治之最神。涎乃陽中之陽﹐故其气絕香。龍屬木﹐木之气得太陽多者必香﹐故諸香以龍爲最。得盂水徑撲其中﹐不落空外﹐龍以水爲用﹐見水則精入焉。

入藥所以能利水道﹐分陰陽﹐能殺精魅鬼邪者﹐亦以至陰之物﹐見眞陽而立解也。

卷十鱗部

龍泄

河南薛姓客言﹕曾在嘉興永太守處﹐見有龍泄結成大塊﹐其質亦輕﹐有六七兩及斤許不等。

每塊皆起螺旋紋﹐如象牙花紋﹐其色有純黑有褐白二種﹔欲辯眞僞﹐刮屑少許﹐以滚水泡之﹐其气悉而成云﹐遇婦人﹐云輒撲入髮際﹐旋繞不散﹐蓋龍性好淫故也。人服之﹐入腹亦不耗﹐惟見雞湯輒化。如服後不食雞湯﹐次日糞出﹐其藥仍在﹐色亦不攺﹐淘出洗淨﹐復可再用﹐气亦不臭。其功效﹐食之能暖婦人子宮﹐治男子下元虛冷﹐入房術中用。又史良宇言﹕曾見龍血結塊如棋子大﹐光滑可鑑﹐觸手冷如冰。夫龍﹐純陽也﹐而血獨冷﹐又不解何故。龍泄又何物也﹐其涎與血歟﹐抑精與溺歟﹐俱不可知﹐悉存其說以俟證。

卷十鱗部

西楞魚

坤輿圖說﹕大東洋海產魚名西楞﹐上半身如男女形﹐下半身則魚尾﹐其骨入藥用﹐女魚更效止血﹐治一切內傷瘀損等癥。

卷十鱗部

鰣魚鱗

本經逢原鰣魚性補﹐溫中益虛﹐而無發毒之慮。其生江中者﹐大而色靑﹐味極甘美。生海中者﹐小而色亦﹐味亦稍薄。觀其暗室生光﹐迥非常魚可比。綱目主治﹐言其肉補虛勞﹐油塗湯火傷﹐於集解下記其鱗爲婦人鈿飾﹐不及入藥功用。張佳時云﹕鰣魚須乘活時﹐拔劃水邊二鱗﹐尖長者佳﹔若死魚鱗﹐便減藥力。

湯火傷逢原云﹕用鰣魚鱗香油熬塗﹐立效。茅集之云﹕鰣魚鱗貼腿瘡疼痛﹐立效。

治疔陳氏傳方﹕疔瘡用鰣魚鱗粘貼﹐則咬緊﹐先須與酒飯喫飽﹐然後將魚鱗邊略略揭起些﹐須用力急揭去﹐疔根便帶出也。但揭出疔根時﹐極痛無比﹐非醉飽﹐卽暈倒也。傅氏方﹕水疔﹐用鰣魚腮下近腹處有劃水二瓣﹐瓣間有長鱗二瓣﹐最佳﹐但難得﹔今人以背上大鱗代之﹐粘貼卽消。毛世洪經驗集﹕鰣魚靨用手剖下﹐不可見水﹐陰漧收貯﹐此拔疔第一妙藥也。用時以銀鍼撥開疔頭﹐將一片粘貼﹐以淸涼膏蓋之﹐俟一宿揭開﹐其疔連根拔出﹐後用生肌散收功。予治兩貴婦大腳趾患瘡﹐二三年不收功﹐將靨一片﹐以銀花湯浸軟拭漧貼之﹐不數日而愈。

下疳救生苦海﹕鰣魚鱗焙漧研白色﹐名白龍丹﹐敷之卽愈﹐得此可包醫。

血痣蔡云白言﹕人生血痣﹐挑破血出不止者﹐用鰣魚鱗貼之﹐卽痂而愈。

卷十鱗部

苦魚

劉基苦齋記﹕匡山在處州龍泉縣﹐劍溪之水出焉﹐注入大谷﹐其中多斑文小魚﹐狀如吹沙﹐味苦而微辛可食﹐故名。

解酒毒﹐可以醒酒。

藥性考﹕苦魚微辛﹐形細色斑﹐烹食腴美﹐消酒除。

卷十鱗部

金魚

此魚自宋南渡始有﹐一名朱砂魚﹐乃人家蓄玩於盆盎中者﹐有三尾﹑四尾﹑品尾﹑金管﹑銀管之分。有蛋魚﹐名龍蛋﹑文蛋﹑虎頭及鱗諸品﹔純紅純白﹐或紅白相間﹐體具五色。極大者三﹑四寸﹐小者寸許。綱目金魚條云﹕主治痢﹐而所用乃金絲鯉魚。按﹕金魚𨿽有鯉﹑鯽﹑鰷諸種﹐殊不知鯉魚中一種紅鯉﹐名金鯉﹐鯽魚中一種紅鯽﹐名金鯽﹐皆有金魚之名﹐與此全別﹐而東璧合爲一則誤矣。

味苦微鹹﹐有小毒﹐食之令人吐。綱目本條气味下云﹕甘平無毒。此指紅鯽而言﹐並非今之解服鹵毒﹐用金魚一二枚搗之﹐灌下﹐吐出涎水﹐自蘇。

治瘋癲﹑石臌﹑水臌﹑黃膽。慈航活人書﹕俱用紅色金魚一个﹐取三尾者﹐甘蔗大者一二枚﹐同搗爛﹐紋汁服﹐立刻卽吐出痰涎﹐愈。

卷十鱗部

阿羅魚

一首十身﹐音如吠犬﹐亦可禦火。﹝珍異藥品﹞療癰疽。

卷十鱗部

陂魚

輿地誌﹕縣陂出魚﹐味美﹐可入藥。

治痔。

卷十鱗部

四足魚

物理小識﹕遊子六曰﹕閩髙山源有黑魚﹐如指大﹐其鱗卽皮﹐四足﹐可調粥入藥。

治小兒疳。

卷十鱗部

河豚目

﹝子﹞逢原云﹕抉河豚目﹐拌輕粉﹐埋地中化水﹐拔婦人腳上雞眼瘡﹐可以脫根。

卷十鱗部

河豚子

性有毒﹐可絕壁虱。行篋檢祕﹕同蟹殼﹑樟﹑冰各五分﹐拌棉花子﹐安牀下﹐燒煙燻之。

卷十鱗部

蜣螂魚

三才藻異﹕產撫仙湖﹐狀如龜殼﹐靑大如盤﹐無尾﹐入足﹐腹白。

食之辟瘴毒。

卷十鱗部

蜜姑魚

宦遊筆記﹕自光溪入四明二十餘里﹐有蜜巖﹐峭壁千尋﹐下臨深溪﹐洞無底﹐巖顚舊有蜂窠﹐聚蜂數百萬﹐其蜜滴下﹐溪魚食之﹐故魚味甘絕﹐曰蜜姑魚。其釣法倍多曲折﹐魚性極喜苔﹐須縋懸崖下﹐有水衣演漾深碧而細者﹐剜以爲餌﹔魚性暴﹐遇釣則跳巖﹐卒不可制。

而蜜巖下溪水淸甚﹐用粗綆﹐則恐魚之瞥見而驚遊也﹔用細絲﹐則又恐不足以勝魚跳巖之力。釣者乃取絲長十餘丈﹐盤於桿上﹐遙望見深波中魚詡詡鼓鬣而至﹐則取絲徐徐放之﹐如小兒之送紙鳶者﹐使得縱其所往。魚入鉤﹐果一躍數尺﹐翻波跋浪﹐橫激溪面﹐其鱗光閃爍﹐如千片碎金﹐雜珠顆中隨風散灑﹐觀者莫不目眩心動﹐已而徐徐力倦﹐乃可取之。

性溫味甘﹐食之生胃津﹐益肺气﹐補血脈﹐增髓去熱﹐除虛羸﹐壯筋骨﹐止嗽定喘﹐功同燕窩﹐蛤蚧也。

按﹕此魚最潔﹐惟食苔蜜﹐苔寒而蜜溫﹐得水火旣濟之力﹐大能補土生金。燕窩性淸肅而下行﹐蛤蚧性和中而溫髒﹐此則故能兼之﹐眞勞嗽虛羸之食品上藥也。柳崖外編載張方海浙人﹐少年讀書四明嘗斷炊者數月。山谷多竹﹐峭壁有蜜﹐蜜入江化爲魚﹐名蜜。張逐掘筍釣而食﹐自言筍味淡以淸﹐蜜濃而美﹐有天臺胡麻所不如者。嗣後遂輕身耐寒暑﹐不復思煙火味。據此﹐則其功用信不誣也。

卷十鱗部

雪

粵語﹕魚廣人池塘多蓄之﹐以魚秧長成﹐與鯽性相反。鯽屬土﹐其性沈﹐長潛水中﹔屬水﹐其性浮﹐長躍水上。鯽食之可以實腸﹐食之可以行气﹐鯽守而行﹐性各不同如此。

其物以冬而肥﹐故名。喜泳浮波上﹐得流則跳躍尋丈。生食之﹐益人气力。梧潯雜佩﹕魚形似鰱而稍短﹐味甚美﹐作膾尢佳。健筋骨﹐活血行气﹐逐水利濕。

卷十鱗部

帶魚

出海中﹐形如帶﹐頭尖尾細﹐長者至五﹑六尺大小不等﹐無鱗﹐身有涎﹐幹之作銀光色﹐周身無細骨﹐正中一脊骨如邊箕狀﹐兩面皆肉裹之﹐今人常食爲海鮮。據漁海人言﹐此魚八月中自外洋來﹐千百成羣﹐在洋中輒銜尾而行﹐不受綱﹐惟釣斯可得。漁戶率以干帶魚肉一塊作餌以釣之﹐一魚上釣﹐則諸魚皆相銜不斷﹐掣取盈船。此魚之出以八月﹐盛於十月﹐霧重則魚多﹐霧少則魚少﹐率視霧以爲貴賤云。綱目無鱗魚條﹐獨遺此品﹐故爲補之。五雜俎﹕閩有帶魚﹐長丈餘﹐無鱗而腥﹐諸魚中最賤者﹐獻客不以登俎﹐然中人之家用油沃煎﹐亦甚馨潔。福淸志﹕帶魚身薄而長﹐其形如帶﹐無鱗﹐入夜爛然有光﹐小者俗名帶柳。物鑑﹕帶魚形纖長似帶﹐銜尾而行﹐漁人取得其一﹐則連類而起﹐不可斷絕﹐至盈舟溢載﹐始舉刀割斷﹐捨去其餘。玉環志﹕帶魚首尾相銜而行。釣法﹕用大繩一根﹐套竹筒作浮子﹐順浮洋面﹐綴小繩一百二十根﹐每小繩頭上拴銅絲一尺﹐銅絲頭拴鐵鉤長三寸﹐卽以帶魚爲餌﹐未得帶魚之先﹐則以鼻涕魚代之﹐凡釣海魚皆如此。釣期自九月起至次年二月止﹐謂之魚汛。朱排山柑園小識﹕帶魚生海中﹐狀如鰻﹐銳首扁身﹐大眼細齒﹐色白無鱗﹐脊骨如篦﹐肉細而肥﹐長二三尺﹐形如帶﹐亦謂之裙帶魚。冬時風浪大作﹐輒釣得之。爲鯗﹐以致遠。

味甘性平﹐和中開胃﹝食物宜忌﹞。

帶魚形長扁薄似帶﹐色白無鱗﹐肉細佳﹔膾腌風漧﹐久藏不敗。煎烹味美﹐多食發疥。

﹝可連數十。腌食佳。黑夜有光﹐故有毒﹝藥性考﹞。

卷十鱗部

血鱔

出浙江寧波府慈溪縣﹐以白龍潭產者爲第一﹐他產者尾尖尙黑﹐不能通體如朱砂紅也。

葛三春言﹕白龍潭血鱔﹐周身紅如血﹐每年所產亦稀。取其血衝酒飲﹐可以驟長气力。行伍中學可入段錦工夫者﹐多服之。

增气力﹐壯筋骨﹐益血塡髓。

卷十鱗部

沙魚翅

沙卽鮫魚﹐種類甚多﹐皆可食。綱目鮫魚條集解下﹐瀕湖注云﹕沙魚腹下有翅﹐味並肥美﹐南人珍之。主治下特載其肉﹑皮﹑膽之功用﹐翅獨略焉﹔今人可爲常嗜之品﹐凡宴會肴饌﹐必設此物爲珍享。其翅幹者成片﹐有大小﹐率以三爲對﹐蓋脊翅一﹐劃水翅二也。煮之折去硬骨﹐檢取軟刺色如金者﹐瀹以雞湯﹐佐饌﹐味最美。漳泉有煮好剔取純軟刺﹐作成團﹐如胭脂餅狀﹐金色可愛﹐名沙刺片﹐更佳。

味甘性平﹐補五臟﹐消魚積﹐解蠱毒。﹝食物宜忌﹞益气開膈﹐托毒﹐長腰力。﹝閩部食疏﹞淸

卷十鱗部

土附

嘉興縣誌﹕一名菜花魚﹐以其出於菜花時最肥美﹐故名。程大昌演繁露。土部﹕吳興人呼爲鱸鱧﹐以其質園而長﹐與黑鱧相似﹔其鱗斑駁﹐又似鱸魚﹐故兩名之。長興謂之蕩部﹐又曰蕩魚。湖州府誌﹕鮒魚今呼土部。此魚質沈﹐常附土而行﹐不似他魚浮水遊也﹐故又名土附。錢塘縣誌﹕土﹐俗名土哺﹐以淸明前者佳。藻異云﹕吐哺產杭﹐本名土附﹐以其附土而生也﹐色黑味美。雨航雜錄﹕吐哺﹐或曰食物嚼而吐之﹐故名。敏按﹕美上諸說﹐皆無杜父之名﹐而綱目載杜父魚云﹕其色黃黑有斑﹐脊背上有刺螫人﹐又名渡父魚﹑黃魚﹑船碇魚﹑伏念魚﹐似與土附絕不相類。沈云將食纂﹑陳芝山食物宜忌皆以爲今之土部魚﹐卽父魚也﹐此乃承山堂肆考之誤。今土部杭城甚多﹐一年皆有﹐惟正﹑二﹑三月獨旺﹐背黑亦有淡黑帶土黃色者﹐不聞能刺人。俗云﹐此魚立冬後則伏土閉眼不食﹐冬至後出土﹐附土而行﹐淸明後開眼﹐徧食小虫蝦﹐故有毒。陳芝山云﹕土部淸明後頭上生紅虫﹐不可食。細核其形狀食性﹐與杜父全不相類﹐何能彊合。予故於禽虫考中魚類辧之甚詳﹐以杜父入吹沙類﹐而另立土附本條﹐蓋不敢附古人而欺後世也。土部綱目所無﹐復爲補之。

味甘﹐性溫。補脾胃﹐治噎膈﹐除水腫濕气﹐療一切瘡疥。此物又能扶陽﹐其子用燒酒醉子助相火﹐暖腰腎。

卷十鱗部

烏魚蛋

產登萊﹐乃烏賊腹中卵也。藥性考﹕以爲卽雄魚白。味鹹﹐開胃利水。

卷十鱗部

靑魚膽

梧潯雜佩﹕靑魚膽出藤縣之﹝字不見字書﹐讀如萱﹐郡人亦有此姓﹞。洲。洲在江中﹐長可五六里許﹐其上居民甚多。水多石上靑苔﹐此魚食之﹐其膽極涼﹐可入藥﹐他處卽不堪用。魚大者百餘斤﹐漁人网得﹐必以聞官﹐割取其膽﹐乃鬻於市。

卷十鱗部

白皮子

史﹕生南海﹐四五月初生如帶﹐至六月漸大如盤﹐形似白綠絮﹐而無耳目口鼻鱗骨。

一段赤色破碎者﹐謂之頭。其肉如水晶﹐以明礬腌之﹐吳人呼爲水母。鮮久則漸薄如紙﹐俗呼爲白皮紙。按﹕今所云白皮紙﹐乃海蜇外面之皮﹐非陳久之海蜇也﹐一名秋風子。朱排山柑園小識﹕海上有白皮﹐潔白脆美﹐過於海﹐謂之白皮子﹔綱目載海名水母﹐人以鍛石礬水腌之﹐去其血水﹐色乃白﹐其形最濃者謂頭﹐味更勝云﹐而不錄其外皮之用﹐且其言性暖可治河魚腹疾。而農田餘話雲﹕水母本陰海凝結之物﹐食而暖﹐其性未詳﹐東璧亦無發明。敏曾居東甌數年﹐見土人販爲生者﹐詢之﹐據言其物確系海水所結。東南海俱咸﹐遇春夏天﹐雨在海中者﹐一滴雨水入海﹐輒有一小泡凝聚海面﹐初則大如豆﹐隨波逐蕩﹐受日烘染﹐漸長大成形如笠﹐上頭下腳﹐塊然隨潮而行。土人撈者﹐每於海塗間插竹爲小城﹐以稻艸作网圍之﹐潮長﹐隨潮而來﹐入竹城﹐爲网所絡﹐不得去﹐然後取之。以刃其中段﹐砉然而開﹐有似腸胃穢積者﹐落落交下﹐名蜇花﹐食之亦最美﹐再以礬灰腌而售之。按﹕海爲陰水﹐天雨水屬陽﹐相入而感﹐便生此物。受太陽眞气﹐所以日漸長大而性暖也。

味鹹澀﹐性溫﹐消痰行積﹐止帶祛風。

貼爛腿救生苦海﹕用白皮子照瘡大小剪作膏貼﹐內摻銀朱。

無名腫毒集聽方﹕用白皮子一片﹐白糖霜揉軟﹐中開一孔﹐粘貼﹐重者潰﹐輕者散﹐又止痛。

流火文堂集驗﹕取海蜇皮薄者粘貼﹐燥則易之。

頭風貼兩太陽﹐能拔風濕外出。

膝髕風濕以白皮子貼之。

消痞王聖兪云﹕有二方﹕一用白皮子同荸薺燒酒浸服﹔一用白皮子荸薺同煮﹐止食荸薺﹐自消痞也。程克庵云﹕凡小兒一切積滯﹐用荸薺與海蜇同煮﹐去蜇食薺﹐則諸積自消。亦以積非寒不滯而成﹐海蜇能暖水髒﹐荸薺化堅﹐相因而用﹐其效故捷也﹔同壽錄載其方治痞﹕用大荸薺一百个﹐古錢二十个﹐海蜇一斤﹐皮硝四兩﹐燒酒三斤﹐共浸﹐七日後每早喫四錢﹐加至十个止﹐卽愈。

卷十鱗部

魚

滇程記﹕雲南百夷中有小孟貢江﹐產魚。彼夷食之﹐日禦百婦﹐故夷性極淫﹐貴賤俱數妻。其地亦產彎姜。說略云﹕魚產孟貢江﹐牡者恆多牝而遊。夷人常食其肉﹐一日能禦百女。入藥用雄者。

壯陽道﹐固精髓﹐八十老翁服之﹐多子。

卷十

介部

﹝十六種附四種﹞

卷十介部

海龍

赤嵌集﹕海龍產澎湖澳﹐冬日雙躍海灘﹐漁人獲之﹐號爲珍物。首尾似龍﹐無牙爪﹐大者尺餘﹐入藥。譯史﹕此物有雌雄﹐雌者黃﹐雄者靑。

功倍海馬﹐益房箔。催生尢捷效﹐握之卽產。

百艸鏡云﹕海馬之屬有三﹕小者長不及寸﹐名海蛆﹐不入藥﹔中等者長一二寸﹐名海馬﹐尾盤旋作圈形﹐扁如馬﹐其性溫味甘﹐暖水髒﹐壯陽道﹐消瘕塊﹐治疔腫產難血气痛﹔海龍乃海馬中絕大者﹐長四五寸至尺許不等﹐皆長身而尾直﹐不作圈﹐入藥功力尢倍。𨿽同一類形狀﹐微有不同﹐此物廣州南海亦有之。體方﹐周身如玉色﹐起竹節紋﹐密密相比﹐光瑩耀目﹐誠佳品也。介語﹕姑一名海馬﹐其扁如蜈蚣者﹐燒服﹐主夜遺。

卷十介部

海牛

本艸原始﹕海牛生東海﹐海蠃之屬﹐頭有角如牛﹐故名。其角硬尖銳有紋﹐身蒼色﹐有龜背紋﹐腹黃白色﹐有筋﹐頂花點﹐魚尾﹐今房術中多用之。

气味鹹溫無毒﹐主治益腎﹐固精興陽。

卷十介部

白鱉

粵志﹕白鱉可以治痰火﹐其初得之神授﹐廣人甚珍之。有口號曰﹕烏耳﹑白甲魚﹐滋陰降火只須臾。一名玉鼉龍﹐以其背上僂起如鼉龍也。連首白者良﹐甲白而首足乃靑者﹐不及。

補虛勞﹐愈痰火﹐滋陰降气﹐養血益精。

卷十介部

鱉膽

盧之頤云﹕鱉無耳﹐以眼聽﹐故其目不可瞥﹐識精於明﹐復識於聰也。不惟精專肝竅﹐膽亦異眾而味大辛﹐穹脊連脇﹐脇亦少陽膽府所屬﹐此木金交互﹐故得聲色疊用﹔而肝爲膽藏﹐取決更相親耳。

本艸乘雅云﹕味辛﹐開聾瞽﹐除癥瘕痞積息肉﹐惡陰蝕痔核﹐今人以入房術用﹐風斯下矣。

痔瘡痔漏家寶方﹕鱉膽一个﹐取汁磨香墨﹐入麝香﹑冰片少許﹐雞毛蘸塗。

物理小識云﹕鱉膽最辣﹐通竅尢捷﹐此人所未知者。

卷十介部

蟶殼

綱目蟶條止載其肉﹐云治冷痢﹐補蓐勞﹐不及其殼之功用。

治喉風急痺萬選方﹕用蟶殼置瓦上﹐日曬夜露﹐經年取下﹐色白如雪﹐搗細﹐水漂淨末﹐曬漧﹐同冰片吹喉﹐專治咽喉一切急癥﹐立愈。

卷十介部

海螄

杭州府誌﹕海螄﹐杭俗立夏以爲應時之味﹐以花椒灑之﹐麻油拌食。從新云﹕比螺螄身細而長﹐殼有旋紋六七屈﹐頭上有靨﹐春初蜒起﹐碇海崖石壁﹐海人設网於下﹐一掠而取﹐治以鹽酒椒桂。按﹕海螄有大如指長一二寸許者﹐名釘頭螺﹐溫臺沿海諸郡多有之。海螄螺生海塗中﹐立夏後﹐有人見其羣變爲虻﹐今人所稱豆娘是也。或云﹐此螺能跳丈許﹐蓋遷其處。此物又能食蚶。明州奉化多蚶田﹐皆取苗於海塗種之﹐久則自大﹐時田者不時耨視﹐恐有海螄苗﹐蓋蚶不畏他物﹐惟畏海螄﹐蚶田中一有此物﹐蚶無遺種﹐皆被其吮食盡。玉環出者大如指﹐名釘頭螺。

鹹寒﹐治瘰結核﹐能降鬱气。

辟蛆云客傳方﹕立夏日食海螄後﹐以殼七枚﹐勿令人見﹐撒廁中或馬桶內﹐暑日不生蛆虫﹐頗驗。

卷十介部

吐鐵

沈云將食物本艸曰﹕吐鐵﹐海中螺屬也﹐大如指中﹐有腹如凝膏白﹐其殼中吐膏﹐大於本身﹐光明潔白可愛﹐姑蘇人享客﹐佐下酒小盤﹐爲海錯上品﹐一名麥螺﹐一名梅螺。產寧波者﹐大而多脂﹐余姚者不及﹔生食之令人頭痛﹐土人以鹽漬之﹐去其初次涎﹐便縮可食。海味索隱曰﹕土鐵一名泥螺﹐出寧波南田者佳﹐五月梅雨後收制。會稽志﹕吐鐵歲時含以沙﹐沙黑似鐵﹐至桃花時﹐鐵始吐盡。見只編云﹕九月可食﹐蓋此物產泥塗﹐以泥爲食﹐八月至九月不復食泥﹐吐白脂﹐晶瑩塗上﹐比他月出者佳。福州府誌﹕吐鐵爲海錯上品﹐色靑﹐外殼亦軟﹐肉黑如鐵﹐吐露殼外﹐人以腌藏糟浸﹐貨之四方。別有小如綠豆者﹐桃花時方有﹐名桃花吐鐵。產泉州者﹐名曰麥螺。楷弟觀頤錄云﹕吐鐵出海寧者﹐無脂多泥﹐肉韌不堪食。出寧波者﹐極大﹐多脂無泥﹐肉脆﹐水洗三次﹐用甜生白酒浸半日﹐待鹽味出﹐換白酒釀﹐加燒酒或單用燒酒浸亦可﹐必多入白糖﹐藏久不壞。柑園小識﹔吐鐵生海中﹐微似扁螺﹐殼薄而白﹐肉靑黑色﹐大者多脂﹐以鹽漬之﹐可以致遠。

甘酸鹹寒﹐補肝腎﹐益精髓﹐明耳目。

按﹕吐鐵色靑﹐得甲木之气﹐以斥鹵爲食﹐不復他食﹐更得土之餘潤而生脂膏﹐八九月不食土者﹐以秋金盛而木气衰﹐故吐泥而不食﹐其能補肝腎益精髓﹐亦猶脾土得養﹐化津液上升﹐而並及耳目也﹔東璧以蓼螺爲泥螺﹐味酸入肝﹐二物形質不同﹐性味亦異﹐則彊合爲一﹐誤矣。此物又能潤喉燥生津﹐予庚申歲二月﹐每患燥火﹐入夜喉咽漧燥﹐舌枯欲裂﹐服花粉生津藥﹐多不驗﹐一日市吐鐵食之﹐甘﹐至夜咽漧亦愈﹐可知生津液養脾陰之力大也。

卷十介部

田螺涎

保元方﹕田螺涎能去水腫﹐用田螺不拘多少﹐水漂﹐加香油一盞於水內﹐其涎自然吐出﹐取曬榦爲末﹐每服不過三分﹐酒調下﹐水自小便下﹐气自大便出﹐腫卽消﹔再服養脾胃藥﹐全愈。

卷十介部

蛤蜊肉

濃殼紫口而園者曰蛤蜊。綱目本條下﹐載其肉性寒﹐而辟髙武宗痘疹正宗以爲可發疹及治痘毒入目取其汁點之說爲謬﹐不知其肉惟性寒﹐方能解熱藥之毒﹐正取其與丹石相反爲用耳。

治癰疔痘毒集聽載一撚金方﹐治一切癰疽腫毒初起最驗﹐兼治疔瘡喉風﹑蛇傷犬咬﹐及小兒痘毒。乳香一錢﹐雄黃三錢﹐血竭錢半﹐此三味不必制﹔沒藥一錢﹐明礬一錢﹐朱砂三錢﹐紅信六錢﹐麝香六分﹐蟾酥一錢﹐蛤蜊肉二錢﹐蜈蚣三錢﹐甲片炒三錢﹐僵蠶一錢﹐川烏一錢﹐牙皂四錢﹐共爲末﹐以瓷罐貯之。大人一分五釐﹐小人七釐﹐彊者二分亦可﹐將蔥白三寸搗爛﹐和藥爲丸﹐好酒服下﹐取汗﹔再服﹐不必汗。

卷十介部

蜆臘

蜆生沙泥中﹐江湖溪澗多有﹐其類不一﹐有黃蜆﹑黑蜆﹑白蜆﹑金口﹑玉口等名。黃蜆殼薄肉肥﹐黑蜆殼濃肉薄。又番禺韋湧地方產無耳蜆﹐更甘美異常。凡蛤之屬皆能孕子﹐而黃蜆化蛾而散卵﹐白蜆藉霧以生形﹐則又一異。海南介語﹕蜆在沙者黃﹐在泥者黑。蜆老則肉出小蛾而蜆死﹐小蛾復散卵水上爲蜆﹔凡南風霧重﹐則多白蜆﹐北風霧則否。蓋白蜆之生﹐生於霧。霧味鹹﹐鹹爲白蜆所生之本。始生時﹐白蜆之形如霧﹐自空而下﹐若無若有﹐人見以爲霧也。漁人知之﹐以爲天雨蜆子也。蜆子卽成﹐以天暖而肥﹐寒而瘠。在茭塘沙灣二都江水中﹐積濃至數十百丈﹐是曰蜆塘﹐其利頗大。綱目蜆下集解﹐尙欠詳晰﹐且其主治下殼肉蜆水皆載﹐而蜆臘無聞焉﹐特采介語以補。

解蠱﹐並治不服水土﹝介語﹞。

卷十介部

蚌淚

蚌中水也。蚌生淡水中﹐色蒼入肝﹐故有淸熱行濕治雀目夜盲之力。綱目載蚌肉及蚌粉功用﹐獨遺其殼內所含之水﹐不知此水乃眞陰天一之精﹐入藥最廣﹐特爲補其缺。

淸熱安胎﹐消痰除濕﹐解酒積﹐丹石藥毒。

初生小兒啞驚﹐逢原云﹐用活蚌水磨墨滴入口中﹐少頃下黑糞而愈。

湯火傷﹐用生蚌炙水塗之。

卷十介部

西施舌

屠本曰﹕沙蛤土匙也﹐產吳航﹐似蛤蜊而長大﹐有舌白色﹐名西施舌。閩部疏曰﹕海錯出東四郡者﹐以西施舌爲第一﹐蠣房次之。西施舌本名車蛤﹐以美見謚﹐產長樂灣中。本艸從新﹕西施舌浙溫州有之﹐生海泥中﹐似車螯而扁﹐常吐肉寸餘﹐類舌﹐故名。敏按﹕臨安館劉芳洲明府署中﹐劉爲諸城相國胞侄﹐據言介屬之美﹐無過西施舌﹐天下以產諸城黃石瀾海濱者爲第一。此物生沙中﹐仲冬始有﹐過正月半卽無。取者先以石碌碡磨沙岸﹐使沙土平實﹐少頃視沙際見有小穴出泡沫﹐卽知有此物﹐然後掘取之。綱目海蛤蛤蜊條中獨遺此﹐今依吳氏從新本補之。

甘鹹平﹐益精﹐潤臟腑﹐止煩渴﹐爲補陰要藥。﹝從新﹞宦遊筆記﹕西施舌似車螯而扁﹐生海泥中﹐一名沙蛤﹐長可二寸﹐常吐肉寸餘﹐類舌﹐俗以其甘美故名。

卷十介部

石

俗呼龜腳蟶﹐海濱多有之。古未聞入藥﹐瀕湖獨增比品﹐止載其能利小便﹐不知其別有功用朱排山柑園小識﹕龜腳蟶形似龜腳﹐生海中石上﹐殼如蟹螯﹐其色紫可食﹐卽石也。

江淹有石賦。

下寒﹐消積痞濕腫脹﹐虛損人以米酒同煮食﹐最補益。﹝介語﹞

卷十介部

幹蝦

蝦米鶯爪蝦子對蝦

蝦生淡水者色靑﹐生咸水者色白。溪澗中出者殼濃气腥﹐以其得土气薄也﹔湖澤池沼中者殼薄肉滿﹐气不腥﹐味佳﹔海中者色白肉粗﹐味殊劣。入藥以湖澤中者爲第一。以蝦煮曬漧去殼﹐大者曰鶯爪﹐小者曰蝦米﹐又蝦子名曰蝦春﹔錢塘八月潮盛時﹐江濱人俟潮退後﹐率於江沙淺水處撈取蝦子﹐入市貨賣。黠者以腐渣攙和﹐須取少許置銅銚中﹐和鹽炒之﹐色純紅者乃眞。多腌藏貯作來春食品。綱目蝦及海蝦分條明晰﹐於蝦內集解下載蝦米﹐海蝦集解下載對蝦﹐皆不立主治﹐僅云充饌品而已﹐故悉爲補正其缺。

卷十介部

蝦米

味甘性平﹐逐風痰胡潛法制編有蛤蚧蝦制法﹐云食之補腎益陽。蝦米一斤﹐蛤蚧二枚﹐茴香﹑蜀椒各四兩﹐並以靑鹽化酒炙炒﹐以木香末一兩和勻﹐乘熱收新瓶中﹐密封﹐每服一匙﹐空心監酒嚼下﹐甚妙。

卷十介部

鶯爪

味甘性平﹐治疣去癬﹝食物宜忌﹞。

治無乳及乳病﹐蝦米酒﹕鮮蝦米一片﹐取淨肉搗爛﹐黃酒熱服﹐少時乳至﹐再用豬蹄湯飲之﹐一日幾次﹐其乳如泉。

宣吐風痰不藥良方﹕連殼蝦米半斤﹐入蔥姜醬煮汁﹐先喫蝦﹐後喫汁﹐緊束肚腹﹐以雞翎探引取吐。

赤白遊風不藥良方﹕蝦米搗碎敷之。

卷十介部

蝦子

鮮者味甘﹐腌者味鹹甘﹐皆性溫助陽﹐通血脈﹐﹝俱見食物宜忌﹞敏按﹕粵語云﹐蝦春﹐非蝦子也。江中有水﹐大僅如豆﹐其卵散布﹐取之不窮﹐然則蝦春之性當與蝦性有別。陳芝山助陽之說﹐或未加精核耳。

卷十介部

對蝦

粵志﹕蝦產咸水中﹐大者長五六寸﹐出水則死。漁人以絲粘网﹐其深四尺有五寸﹑六寸者﹐仄立海中﹐絲柔而輕﹐蝦至則須尾穿﹐弗能脫也。兩兩幹之爲對蝦﹐鮮者肉肥白而甘。朱排山柑園小識﹕海蝦磔須鉞鼻﹐背有斷節﹐尾有硬鱗﹐多足而好躍﹐大於溪河所生﹐長尺餘﹐須可爲簪。土人兩兩幹之﹐謂之對蝦﹐以充上饌。宦遊筆記﹕淮海產對蝦﹐長數寸﹐兩兩幹之﹐勾結如環﹐烹以爲羹﹐味鮮美﹐居人往往以享客﹐且可致遠。或曰﹕以雌雄爲對﹐但當懷子﹐卽散之後﹐雌雄亦無從辯。至其出時﹐自正月望後始﹐二﹑三﹑四月大盛﹐端陽而後卽杳不可得﹐亦物理之不可推者也。

補腎興陽﹐燒酒浸服。

治痰火後半身不遂﹐筋骨疼痛醫學指南﹕核桃仁﹑棉花子仁﹑杜仲炒﹑巴戟﹑朱砂﹑骨碎補﹑枸杞子﹑續斷﹑牛膝各二兩﹐菟大蝦米四兩﹐絲餅四兩﹐用燒酒二十斤煮服﹐如年髙者﹐加附子﹑肉桂各一兩﹐酒服完﹐將渣曬漧爲細末﹐蜜丸﹐每服二錢﹐酒送下。

卷十介部

蝦醬

粵語﹕蝦醬以香山所造爲美﹐曰香山蝦﹐其出新寧大襟海上﹐下二川者﹐亦香而細﹐頭尾與須皆紅﹐白身黑眼。初腌時﹐每百斤用鹽三斤﹐卦定缸口﹐候蝦身潰爛﹐乃加至四十斤鹽﹐於是味大佳﹐可以久食。

解毒樹蠱。廣有毒樹蠱﹐其樹無花﹐結子如牛奶﹐食之立死﹐以蝦醬解之。

宦遊筆記﹕遼東大淩河出蝦醬﹑蝦油﹑皆甘美。平海又出一種小蝦﹐名紅毛子﹐作蝦醬尢佳。今浙江寧波及蘇﹐皆有蝦醬﹐味亦佳。

卷十介部

石上螺螄

俗名鬼螺螄﹐形如海螄而小﹐秋冬常在墻腳石隙中﹐夏月在濕地靑苔上﹐取用洗去土。

治黃膽慈航活人書﹕取石上螺螄半碗﹐搗如泥﹐無灰白酒頓熱衝服之。

疔濟世良方﹕黃風膏治疔瘡﹐及頭面熱毒瘡。雄黃一兩﹐釘銹﹑白梅肉各五錢﹐消風﹔散一兩﹐夏月加鬼螺螄二十个﹐共研細末﹐苦鹽鹵調勻﹐貯瓷罐內。凡患疔腫毒瘡﹐用銀鍼挑破毒頂﹐敷上此藥﹐以綿紙蓋定﹐其毒收斂不走﹐三日後卽愈。黃氏醫抄﹕取細長小鬼螺螄搗爛﹐連殼敷患處﹐露頭出膿﹐次日卽可消。

拔疔保合堂祕方﹕鬼螺螄一个﹐荔枝核三个﹐存性﹐白梅肉六个﹐共搗爛成膏﹐貼之。

取出疔根後用八寶丹收功。

鼻疔慈航活人書﹕花盆中靑螺二三个﹐同鹽搗塗﹐立效。

白火丹集聽﹕丹有五種﹐靑﹑黃﹑赤﹑白﹑黑﹐黃白易治﹐黑丹莫救﹐靑丹十日內可治﹐赤丹亦然﹐俱不可見燈火﹑食鹽物。治法﹕取溪澗中鬼螺螄酒煮食﹐卽消。脹腫气悶者﹐食數次愈。

三漏丸活人書﹕治穿屁漏﹑通腸漏﹑瓜藤漏﹐皆濕熱之邪毒﹐殺虫退管穩當之劑﹔土蜂窩﹑鬼螺螄﹑蟬蛻各七錢﹐乳香﹑沒藥﹐川萆酥炙﹑陳棕﹑管仲各五錢﹐豬懸蹄甲十个﹐刺皮炙一个﹐雷丸三錢﹐黃蠟四兩化開﹐加麻油六七匙﹐入藥爲丸桐子大﹐每服六七十丸﹐空心白湯下。

通經周氏家寶﹕鬼螺螄十四个砑碎﹐油紙攤貼臍上﹐縛定周時。此螺生在陰處。

卷十

虫部

﹝四十種附四種﹞

卷十虫部

雪蝦蟆

憶舊遊詩話﹕巴裏坤雪山中有之﹐醫家取作性命根源之藥﹐軍中人爭買之﹐一枚價至數十金﹐且不易得也。朱退谷曾於吳門見之﹐云徧身有金綫紋﹐其形絕似蝦蟆。

性大熱﹐補命門﹐益丹田﹐能回已絕之陽﹐功兼參﹑附﹐火盛者不可服。

內造伏虎丹祕方集腋﹕興陽種子﹐彊腎助神﹐用眞川貝每四兩﹐須四制﹕第一次用大附子一个﹐童便一湯碗蒸﹐切細﹐幹﹐燒酒三湯碗﹐韭菜汁三湯碗﹐同入砂鍋﹐將貝母煮幹﹐去附子不用﹔第二次用雪蝦蟆一兩﹐無則以大蛤蚧一對代之﹐用石敲碎﹐亦用燒酒﹑韭汁各三碗﹐同貝母煮幹﹐去蛤蚧不用﹔第三次用吳茱萸一兩﹐亦用酒﹑韭汁各三碗﹐用貝母煮幹﹐去茱萸不用﹔第四次用公丁香五錢﹐亦用酒﹑韭汁各三碗﹐同貝母煮幹﹐去丁香不用﹐制完﹐其貝母爛如泥﹐置石臼中舂﹐再入眞阿芙蓉一錢﹐乳制蟾酥三錢﹐麝香五分﹐拌勻作條﹐焙漧收貯﹐用時唾津磨搽。

雪裏蝦蟆性熱微辛﹐壯陽卻冷﹐痿弱能興﹝藥性考﹞。

卷十虫部

海參

閩小記云﹕閩中海參色獨白﹐類撐以竹簽﹐大如掌﹐與膠州遼海所出異﹐味亦淡劣。入藥以產遼海者良﹐紅旗街出者更勝於綠旗街。有刺者名刺參﹐無刺者名光參﹐入藥用大而有刺者佳。一名海男子﹐有粳﹑糯二種﹐而黑膩者尢佳。人以腎爲海﹐此種生北海咸水中﹐色又黑﹐以滋腎水﹐求其類也。百艸鏡云﹕南海泥塗亦產海參﹐色黃而大﹐無刺﹐肉亦硬﹐不中食品﹐土人名曰海瓜皮﹐言其如瓜皮之粗韌也。以其充庖豬肉食﹐可健脾。入滋補陰分藥﹐必須用遼東產者﹐亦可熬膏作膠用。藥鑑﹕海參出盛京奉天等處者第一﹐色黑肉糯多刺﹐名遼參刺參﹔出廣海者名廣參﹐色黃﹔出福建者皮白肉粳﹐糙濃無刺﹐名肥皂參﹔光參出浙江寧波者﹐大而軟無刺﹐名瓜皮參﹐品更劣矣。關東韓子雅言﹕海參生東海中﹐大小不一﹐體滑如蜒蝣﹐能伸縮﹐羣居海底﹐遊行迅疾。取參者用海狗油水﹐海水乃淸見底﹐見有海參﹐卽入水取之。此物沾人气便不動﹐先以兩手探握﹐置頸兩傍﹐再取置肋下﹐次及兩腿胯下膝﹐皆可夾取﹐此物一沾人气卽不動﹐然後出水﹐以刀刳去腸胃﹐鍛石腌去腥涎﹐令體肉緊密﹐幹之乃縮至寸許﹐其實生者大如瓜﹐長尺許也。若干者寸外﹐生時體更大可知。

蓬萊李金什言﹕海參亦出登州海中﹐與遼東接壤﹐所產海參亦佳。彼土人言海參多伏海中大石上﹐水深不可見﹐取參者必用海狗油滴入水中﹐則有一暈散開﹐淸澈見底﹐然後入水取之。每每遭鯊魚毒害﹐故其價亦不廉。其體生者身多滑涎﹐去腸胃以灰腌去腥涎﹐幹之出售﹐每多灰咸气也。福山陳良翰云﹕海參生北海者佳﹐爲天下﹔其參潛伏海底﹐至二﹑三月東風解凍時﹐多浮出水面﹐在海塗淺沙中孳乳﹐入水易取﹔然腹中出子後﹐惟有空皮﹐皮薄體松﹐味不甚美﹐價亦廉﹐識者賤之﹐名曰春皮。四五月則入大海深水抱石而處﹐取之稍難﹐體略肥濃﹔至伏月則潛伏海中極深處石底﹐或泥穴中﹐不易取﹐其質肥濃﹐皮刺光澤﹐味最美﹐此爲第一﹐名曰伏皮﹐價頗昂﹐入藥以此種爲上。若秋冬時﹐則又蟄入海底不可得矣。五雜俎﹕海參遼東海濱有之﹐一名海男子﹐其狀如男子勢然﹐淡菜之對也﹐其性溫補﹐足敵人參﹐故名曰海參。藥性考﹕海參遼產者佳﹐吳﹑浙﹑閩﹑粵者肥大無味。虛火燥結﹐同木耳切爛﹐入豬大腸煮食。歌云﹕海參鹹寒﹐降火滋腎﹐通腸潤燥﹐除勞怯癥。遼產小佳﹐刺密脆硬﹐南產濃大﹐肉味稍遜。

甘溫。食物宜忌﹕味甘鹹﹐補腎經﹐益精髓﹐消痰涎﹐攝小便﹐壯陽療痿﹐殺瘡虫。

生百脈血臨安儒醫盛天然語予云﹕曾往靑山裏視一婦人病﹐眼﹑鼻﹑口﹑耳﹑髮根皆出血﹐下部亦然﹐其人已昏不知人。詢其夫得癥之由﹐數日前受驚而起。時天酷暑大旱﹐又中燥烈之气﹐致血溢奔騰﹐上下散出﹐卽不救矣﹐諸醫皆斂手無策。盛有叔曾於都中得一方﹐專治此癥﹐幸尙記憶。逐急喚人取山泉一桶﹐燒酒一斤﹐挾婦起坐﹐裸其小腿﹐先以燒酒淋之﹐俾酒從踝下卽滴入水桶內﹔淋訖﹐然後將腿置水中一飯頃﹐其上下血卽止﹐婦亦蘇﹐面色如粉﹔急叫人覓壯年乳婦﹐以乳哺之﹔再用海參半斤﹐切片焙爲末﹐每次調服三錢﹐日三服。蓋海參能生百脈之血﹐若失血過多﹐必須以此補之﹐其生血之功﹐捷於於歸芍也。

治休息痢宋春暉云﹕余姚有孝子某﹐其父患休息痢﹐經年垂危﹐孝子日走神廟﹐祈求醫藥﹐如是月餘。一日﹐途遇老人﹐教以用海參﹐每日煎湯服﹐不數日﹐全愈。

治潰瘍生蛆慈溪楊靜山云﹕曾有人患癰破爛﹐內生虫蛆﹐累累千百計﹐治以殺虫藥無效。

一老醫以海參片焙末敷之﹐蛆皆化黃水﹐然後以生肌膏貼之﹐愈。據言﹐凡一切金創及疽毒破爛﹐交暑內潰生蛆﹐惟海參末可療。不藥良方﹕夏月潰瘍生蛆﹐系陰濕所化﹐海參爲末摻之﹐或皂礬飛過爲末摻之﹐皆化爲水。

卷十虫部

隊隊

遊宦余談﹕隊隊形如壁虱﹐生有定偶﹐緬甸有之。夷婦有不得於夫者﹐飼於枕中﹐則其情自合﹐故不惜金珠以易。詹景鳳小辧﹕同年蘇侍禦民傑。按雲南還﹐語予﹕雲南有小虫﹐名曰隊隊﹐狀如虱﹐出必雌雄隨﹔人偶得之﹐以賣富貴家﹐價至四五金。富貴家貯以銀匣﹐置於枕頭內﹐則夫妻和好無反目﹐此則物气之正人也。

入媚藥﹐治夫婦不和。

卷十虫部

風蛤

職方考﹕閩邵武府出風蛤﹐類蝦蟆。峨嵋峯麓之數村﹐每春初東南風起﹐則此物滿牀廚間﹐性溫暖﹐治風及手足拘攣折傷。

卷十虫部

飯蒼蠅

謝天士云﹕虫中各種俱入藥用﹐惟飯蒼蠅無用﹐故本艸不載其主治。予精思十年﹐求其主治不可得。嘉慶庚申﹐偶在東江晤柴又升先生云﹕昔在臺州患面疔﹐初起卽麻木﹐癢幾入骨﹐不可忍。山中倉卒無藥﹐有教以用飯蠅七个﹑冰片一二釐﹐同研爛敷之﹐卽不走黃。如言﹐果癢定﹐次日漸痊﹐旬日而愈。

束疔根﹐不走黃﹔塗瘡疤﹐卽生發。

吳秀峯用以塗小兒癤﹐愈後脫疤不長髮﹐用此搗塗立生。

塞鼻﹐治拳毛倒睫﹝藥性考﹞。

卷十虫部

蜂

粵志﹕陽春有蜂﹐嘗附橄欖樹而生﹐𨿽有首足﹐與木葉無別﹐須木葉凋落乃得之。土人以置篋笥﹐每遇蠱毒必鳴﹐鳴則自呼﹐又以其聲之淸濁卜禍福﹐佩之辟蠱。

卷十虫部

蜜蜂

綱目只用子﹐云入足陽明﹑太陰﹐而無用蜂者﹔赤水元珠有治瘰方用之﹐爲補爲後。

赤水元珠云﹕蜜蜂同杏仁葉﹑蝙蝠﹑蛇蛻﹐治瘰神效。

卷十虫部

苦蜜

出處州。劉基苦齋記﹕匡山之巓﹐四面峭壁﹐風從北來﹐大率不能甘而善苦﹐故植物中性之苦者﹐莫不布族而羅生焉。野蜂巢其間﹐采花髓作蜜﹐味亦苦﹐山中方言謂之黃杜﹐初食頗難﹐久則彌覺其甘。按﹕綱目言蜜有黃連蜜﹐味苦﹐而知更有天成自然之苦蜜﹐故補之。

除積熱﹐已煩渴﹐解熱痢暑積﹐驅風﹐丸藥中用之﹐更佳。老人腸燥﹐以一盞和酒食﹐尢宜。

卷十虫部

蜜虎

似蜂而大﹐首尖身園﹐狀如橄欖形﹔有兩翼﹐亦如蜂翅﹕徧身生毛﹐花斑色﹔尾有短毫﹐鋪張如鵝尾﹔鼻上有須二根﹐喜入花心中﹐以須鉤取花蕊而出﹐其須能伸縮屈曲﹐如象鼻然以捲物﹐登州人呼古路哥子﹐安徽人呼爲蜜虎﹐養蜜者最忌之。臺灣府誌﹕蜂虎虫屬﹐狀似燈蛾而大﹐頭有斑點﹐入蜜蜂窠則盡食其蜂。汪杭葦言﹕蜜虎多喜入鳳仙花叢中﹐散子於葉背﹐日久生小灰色虫﹐如靑蠖﹐體上有黑白斑暈﹐食其花葉長大﹔及老則下根底﹐變爲蛹﹐頭粗尾尖如海螄狀﹐作老黃色﹔久則蛹出爲蛾﹐卽成蜜虎﹔如此循環﹐生生不已。

治咽喉腫痛生蛾陳良翰云﹕蜜虎登州最多﹐人捕得裝入布袋﹐懸掛檐下陰漧﹐遇有咽喉腫痛或生單蛾﹑雙蛾﹐取一枚瓦上火焙去其周身絨毛﹐剪去頭足尾翅﹐再用火焙爲末﹐加冰片少許﹐吹入喉中卽愈﹐此神方也。又入壯藥用。

治心痛鞠子靜方﹕用嚕哥﹐卽蜜虎﹐五六月飛行墻壁﹐山東甚多﹐取置竹筒中﹐此物難死﹐必待二十日﹐方幹死在筒中﹐自能撲打﹐體上絨毛盡落﹐有患心痛者及腹痛者﹐瓦焙研末﹐酒服一二枚卽止。諸城王遜亭云﹕古路哥有雌雄﹐雄者身瘦小﹐雌者腹大﹐入藥用雄者﹐以綫穿陰漧﹐可合房術藥用。其老僕王三云﹕此虫山東極多﹐能食蜂﹐養蜂家最忌之。其虫口中有黑絲﹐常捲﹐若入蜂窩﹐卽吐直其絲以刺蜂﹐蜂卽斃﹐然後食之。蓋蜂鍼在尾﹐而此虫之鍼在首﹐想亦有毒。鍼在尾者陰﹐在首者陽﹐以陽克陰﹐故蜂爲所刺﹐無不立斃。其虫於初秋散子﹐在豆莢中﹐則爲豆虫﹐如靑蠖狀﹐食豆﹔在黍穣上﹐則爲朝天猴﹐如刺蝥狀﹐後黍葉自下食而上﹐最爲莊田之患。然可食﹐莊人候日未出時﹐此虫著露體重翅輕不能飛﹐易於撲取。人捕得﹐去其翅﹐羣置瓦罐內﹐令其自相撲擲﹐其體上細毛自落﹐然後以油鹽椒姜炒食之﹐味勝蠶蛹。但其體上毛不可著人眼﹐著眼卽損目。

卷十虫部

蟾皮

舌

此乃癩蝦蟆皮也﹐能拔大毒外出﹐又能回毒﹐攻效不可殫述。綱目蟾蜍條主治﹐皆全用﹐無單用其皮者﹐惟附方引孫眞人千金方中治腸頭推出﹐用蟾皮一片﹐燒燻並敷﹐僅錄其些小功用﹐反遺其大者﹐故特著明補之。

貼大毒﹐能拔毒﹑收毒。黃汝良行篋檢祕方載﹕指頭紅腫生毒﹐用活蟾一隻﹐生剝皮﹐將皮外面向患處包好﹐明日﹐其毒一齊拔出﹔或發背﹑對口等癥﹐毒忽收內﹐如又起再貼。切記不可將其皮裏面著肉﹐卽咬牢難揭﹐凡痘疹後回毒﹐亦可用此治。

瘰斂口膏藥﹕治瘰膿已盡﹐腫已平﹐瘡口未斂﹐以此貼之。蝦蟆皮二个﹝要活剝者﹞﹐鼠皮二張﹐蛇蛻二條﹐蜂房大者一个﹐右四味﹐俱灰﹔將水膠一兩﹐用井花水一酒鐘化開後加蜜一兩﹐蜈蚣煎麻油一小鐘﹐攪勻﹔前四味灰臨起﹐入麝香一分﹐將絹攤來﹐不濕爲度靈祕丹藥云﹕凡患癰疽瘡毒者﹐用土中大蝦蟆一个﹐剝全身癩皮﹐蓋貼瘡口。於蟆皮上﹐用鍼將皮刺數孔﹐以出毒瓦斯﹐自覺安靜﹔且能爬住瘡口﹐不令長大﹔又可免蜈蚣聞气來侵﹐神妙神妙。

舌拔疔外科全書﹕夏月患疔﹐用蝦蟆舌一个﹐研爛﹐蟾肚皮蓋貼﹐其根自出。

卷十虫部

土檳榔

粵西叢載﹕狀如檳榔﹐在孔穴間﹐得之新者猶軟﹐相傳蟾蜍矢也﹐不常有之。

主治惡瘡。

卷十虫部

蝥黃

物理小識﹕余岸少養蜘蛛﹐以小者飼大者﹐久之以朱砂飼大者﹐數十日滿身皆赤﹐其腹有黃

卷十虫部

藥蜂鍼

物理小識﹕取黃蜂尾鍼﹐合硫煉﹐加冰﹐麝爲藥﹐置瘡瘍之頭﹐以火點之﹐灸瘡上﹐本艸未載此法。須先以濕紙覆瘡﹐先幹者﹐卽瘡頭灸之。

卷十虫部

驢龍

物理小識﹕驢腹中蛔也﹐方體方目﹐有足﹐可以小使﹐入房術用﹐與臯厭﹑黑兜虫﹑瓦雀卵﹑衛子莖﹑墮蛤蚧﹑吉弔脂同功。

卷十虫部

龍虱

閩小記云﹕龍虱形如小蟑螂﹐又似金龜而黑色﹐每八月十三至十五日﹐飛墮漳州海口﹐餘日絕無。

除面上黝赤气﹐食之良﹔兼美男女顏色﹐活血。

物理小識﹕智少隨老父福寧﹐曾見龍虱﹐後在姚有僕暑中食此﹐云自濠鏡來﹔則他處亦出此

卷十虫部

洋虫

糞

一名九龍虫﹐出外洋﹐明末年始傳入中國﹔或云﹐出大西洋﹐康熙初年始有此物。形如米蛘子﹐初生蟻如小蠶﹐久則變黑如豆瓣﹐有雌雄﹐今人用竹筒置谷花飼之。性極畏寒﹐天冷須藏之懷袖中﹐夜則置衾褥間﹐否則凍死﹐得人气則生。極蕃衍﹐有飼以茯苓屑﹑紅花﹑交桂末者﹐則色紅而光澤可愛﹐入藥尢良。

性溫﹐行血分﹐暖脾胃﹐和五臟﹐健筋骨﹐去濕風﹐壯陽道﹐治怯弱。附治各癥兼引﹔老人不寐﹐茯苓引﹔小兒夜啼﹐朱砂引﹔女童夜溺﹐枸杞引﹐少婦陰寒﹐附子引﹔癰疽發背﹐沈香末引﹔舌燥作渴﹐麥冬引﹔眼目閉痛﹐甘艸引﹔耳鳴耳聾﹐當歸引﹔感冒風寒﹐防風引﹔中濕瘟毒﹐蒼術引﹔跌打損傷﹐全蠍引﹔酒醉傷人﹐葛花引﹔怒气傷人﹐沈香引﹔絞腸痧痛﹐靑蒿引。以上十四癥﹐俱用虫十四个﹐好陳酒衝服。

治刀斧傷﹐用虫搗敷卽愈。瘋癱﹐用虫九个﹐木香湯送。打傷﹐用九个﹐黑棗﹑薄荷湯送。

黃膽痧﹐用十二个﹐薄荷﹑燈心湯送。哮喘﹐用九个﹐薄荷湯送。眼脹﹐用七个﹐薄荷湯送。傷食﹐用九个﹐姜湯送﹐水毒﹐用九个﹐薄荷﹑燈心湯送。气痛﹐用九个﹐檳榔湯送。中風不語﹐用二十四个﹐薄荷﹑燈心湯送。小肚痛﹐用九个﹐姜湯送。急慢驚風﹐用九个﹐薄荷﹑杏仁湯送。喉痛﹐用二十四个﹐薄荷﹑銀花湯送。脾風﹐用二十四个﹐酒送。胃痛心疼﹐用七个﹐木香末衝酒服。無名腫毒﹐用十六个﹐陳酒送﹐五更服。痘疹﹐用七个﹐米湯衝服。膨脹﹐用二十四个﹐薄荷﹑陳皮湯送。嘔吐痰水﹐用七个﹐淡姜湯送。乍寒乍熱﹑口漧舌燥﹐用七个﹐陳皮﹑半夏煎酒衝服。五勞七傷﹐白茯苓三錢﹐用七个﹐搗爛﹐每日空心酒衝服﹐以復元爲止。瘧後寒熱不調﹐用七个﹐以未發之先衝酒服﹐三次卽止。夢遺﹑白濁﹑血淋﹑白帶﹐以芡實三錢微炒研末﹐白果五枚去皮心﹐先將藥搗爛﹐再加淫羊藿二錢去邊﹐廣皮二錢﹐韭子三錢﹐同煎﹐用虫七个﹐酒衝服。

赤白帶及產後等癥﹐以香附﹑炙﹑烏骨各八分﹐酒煎﹐用虫七个﹐衝服卽愈。气急咳嗽﹐以川貝母二錢﹐牛蒡子﹑當歸﹑陳皮﹑淮牛膝各八分﹐水煎服﹔如婦人﹐去牛蒡子﹐加益母﹑炒香附各三錢﹐水煎衝服三次﹐神效。腰痛﹐以破故紙二錢﹐雄豬腰一對﹐竹刀剖開去衣﹐將破故紙內入﹐酒蒸熟爛﹐加桔梗二錢爲末﹐用七个﹐搗衝酒服﹐神效。痢疾﹐白痢用紅糖﹐紅痢用白糖﹐陳酒衝虫七个服。水瀉不止﹐豬苓﹑白術各一錢﹐陳酒煎衝七个服之﹐忌油膩﹑魚鮏等物。偏正頭風﹐以川芎﹑防風﹐荊芥﹑蟬蛻各一錢﹐細辛八分﹐陳酒煎衝七个服之﹐忌生冷﹑蔥﹑韭等物。骨節酸痛﹑胃寒等癥﹐以川芎﹑白術各八分﹐酒煎衝虫七个服﹐三次卽愈。吐血不止﹑喘息燥熱等癥﹐以古墨研濃﹐貝母三分研末﹐虫七个﹐陳酒衝服﹐七次愈﹔小便不通﹐以燈心﹑車前各七根﹐虫七个﹐陳酒衝服。飽悶成痞﹐肚腹腫脹﹐用酒衝七个服﹐三次。翻胃膈食﹐以生薑七片﹐裝布袋內﹐入糞坑﹐浸七日﹐取起﹐淸水洗淨埋土中﹐一層姜一層土﹐七日取起﹐用陰陽瓦焙榦研末﹐每次一分﹐用虫七个衝酒服﹐三次愈。吐血﹐以藕節﹐茅艸根洗淨酒煎﹐用人乳﹑酒各半﹐衝七个服﹐三次愈。筋骨疼痛﹐以核桃肉三錢﹐陳酒衝虫七个服。癆嗽﹐以牛骨髓三錢﹐核桃肉三錢﹐共爲末﹐入虫七个﹐再搗爲丸﹐每丸三錢﹔每日五更銜化一丸﹐九日見效。痿癥﹐蛇牀子三錢﹐煎湯衝虫九个服﹐三次卽愈﹔久服延年種子。經水不調﹐以香附﹑陳皮﹑益母艸﹑當歸﹑元胡索各八分﹐水煎和酒衝虫七个﹐服之卽愈﹔久遠者連服數次﹐其效如神。產後崩癥﹐以香附﹑白芍﹑益母艸﹑當歸﹑陳皮﹑茯苓﹑白果﹑蘇木各八分﹐酒衝虫七个服﹐三次卽愈。

藥性考﹕洋虫色黑﹐形如壁虱﹐活吞數枚﹐止血勞怯。

糞如蠶砂狀。金禦乘雲﹕研末敷金刃傷﹐立結痂止血﹐最效。

卷十虫部

蟋蟀

綱目於竈馬下附促織﹐僅列其名﹐云古方未用。附此以俟考。

性通利﹐治小便閉。藥性考﹕蟋蟀辛鹹溫﹐能發痘﹐勝於桑虫。

治跌蹼傷小肚﹑尿閉不出。養素園集驗方﹕用蟋蟀一枚﹐煎服﹐立驗。

小兒遺尿慈航活人書﹕取全蟋蟀一个焙末﹐滚水下﹐照歲服﹐如兒十一歲者﹐每次服一个治男婦小水不通﹑痛脹不止。集聽﹕用蟋蟀一个﹐陰陽瓦焙榦爲末﹐白滚湯下﹐小兒半个卽通。

催生趙際昌云﹕斗虫之戲﹐蟋蟀最盛﹐其百戰百勝者﹐俗呼爲將軍。其虫至冬必死﹐勿輕棄去﹐畱以救產厄﹐神驗。凡產不下﹐用幹者一枚﹐煎湯服卽生﹐並無橫倒之患。﹝許景尼云﹕鬥蟋蟀家﹐冬則封盆﹐待其自死﹐成對幹之﹐畱爲產科﹑痘科用。須成對者入藥。﹞治水蠱朱齋任城日鈔云﹕促織可治水蠱﹐昔有人患水蠱百治不效﹐一日偶飲開水﹐水中先有促織一對在內﹐其人倉卒一並吞之﹐越數日﹐其病漸消﹐方知促織可治此癥。後傳此方數人﹐無不驗者。一對不足﹐連服二﹑三對自效。

卷十虫部

蚱蜢

綱目螽僅引拾遺佩藥一條﹐並無主治。

按﹕蚱蜢初夏大火始有﹐得秋金之气而繁﹐性竄烈﹐能開關透竅。一種灰色而小者﹐各土磔﹐不入藥用﹔大而靑黃者入藥﹐有尖頭﹑方頭二種﹐救生苦海五虎丹中用之﹐治暴疾气閉﹐大抵取其竄捷之功爲引也。

味辛平微毒﹐性竄而不守﹐治咳嗽﹑驚風﹑破傷﹐療折損﹑凍瘡﹐疹不出。

治鸕瘟王氏效方﹕鸕瘟﹐其癥咳嗽不已﹐連作數十聲﹐類哮非哮﹐似喘非喘﹔小兒多患此﹐取谷田內蚱蜢十个﹐煎湯服﹐三劑愈。百艸鏡云﹕鸕郁小兒有之﹐其癥如物哽咽﹐欲吐難出之狀﹐久之出痰少許﹐日久必死。治以干蚱蜢煎湯服。

破傷風救生苦海治破傷﹐用霜降後稻田內收方頭灰色蚱蜢﹐同谷裝入布袋內﹐曬漧﹐勿令痧脹養素園集驗方﹕用蚱蜢五﹑六个﹐煎湯溫服。

凍瘡養素園集驗方﹕用方頭黃色蚱蜢風漧研﹐香油和搽﹐摻亦可。

小兒驚風李氏表方﹕用蚱蜢不拘多少存性﹐砂糖和服﹐立愈。一方﹐治急慢驚﹐量大小人多寡用之﹐煎服。王立人易簡方﹕用螞蠟焙榦爲末﹐姜湯調服少許﹐立愈。

急慢驚風百艸鏡﹕霜降後﹐稻田中取方頭黃身蚱蜢﹐不拘多少﹐與谷共入布袋內風漧﹐常曬勿令受濕虫蛀﹔遇此癥﹐用十个或七个﹐加鉤藤鉤﹑薄荷葉各一撮﹐煎湯灌下﹐渣再煎服﹐重者三劑愈。李東來常施此藥。據雲山東王虫尢妙﹐每服只須二个。王站住不藥良方﹕急慢驚風﹐先用白鳳仙花根汁半盞服下﹐卽用方頭蚱蜢焙榦研末﹐滚水調下﹐卽愈。

產後冒風王良生救急方﹕幹蚱蜢數十个﹐瓦上存性﹐好酒調服。

卷十虫部

淮東子

今名跳虫﹐生濕土中﹐形如跳蚤﹐而大逾倍﹐色如靑﹐腹下多足如﹐善跳躍﹐兒童以器置於水中﹐捕得輒投入﹐便不能躍出﹐秋時鬥蟋蟀家多畜之﹐凡蛩遇斗傷及虛羸﹐必每日以此飼之﹐云能益蛩力也。其性最竄捷﹐能達透經絡﹐皮裏膜外﹐無不行到。

治風痺﹐去濕腫。

卷十虫部

燈蛾

今古方無入藥者﹐祝氏效方有治痔管法﹕用蜣螂一个﹐同撲燈蛾十个﹐放罐內一宿﹐加麝香一錢﹐陰榦爲末﹐吹入管內﹐自能出水﹐水漧卽愈。

卷十虫部

蠅虎

古今注﹕蠅虎﹐蠅狐也﹐形似蜘蛛﹐而色灰白﹐善捕蠅﹐一名蠅虎子。潛確居類書﹕一名蠅豹﹐身黑﹐嘴有雙肉爪﹐攫蠅而食﹐兩目似虎﹐炯然生光。易曰﹕震來。雅俗稽言曰﹕﹐蠅虎也。常若多懼﹐故取象焉。按﹕蠅虎亦蜘蛛之屬﹐腹亦有絲﹐而不能結网﹐惟居墻壁﹐捕蠅食﹔其體灰褐色﹐身上有微毛﹐嘴有兩鉗﹐翕吸頻動﹐跳躍如虎﹐亦有純白色﹐兩目朱色﹐絕可愛。兒童捕置器中﹐捉蠅以飼之﹐視其搏躍爲戲。此物未聞入藥﹐故瀕湖綱目壁錢﹑皆列入﹐而此獨遺之。今徐氏驗方云﹕其性頻動而不靜﹐取以調血脈﹐治跌打﹐因錄其方以備品云。

治跌打損傷徐順之驗方﹕取蠅虎數个﹐研爛好酒下。

卷十虫部

竈馬

今之竈馬﹐俗呼贓郎﹐又作蟑螂﹐綱目所謂蜚蠊也。綱目虫部亦有竈馬﹐形如蟋蟀﹐今人名竈壁雞又與蟑螂別。瀕湖於蜚蠊條下無治疔疳諸法﹐今備錄之。

拔疔集聽﹕竈上蟑螂不拘多少﹐搗爛敷之﹐其疔根自出。卿子妙方﹕蟑螂虫其黃紫色甚臭者﹐取數个﹐用患者自吐唾沫幾口﹐研爛敷瘡四圍﹐頂上露孔﹐使毒瓦斯從孔出﹐一日愈矣。邵仲達方﹕治疔瘡﹐取蟑螂大者七个﹐去頭足殼﹐將砂糖少許同搗爛﹐敷疔四圍﹐露出頭﹐晝夜卽愈。

藥性考﹕竈馬拔刺﹐搗塗有效。

解諸疔毒傳信方﹕竈上紅蟑螂五个﹐研爛﹐熱酒衝服﹐取汗爲度。

紅絲疔傳信方﹕蟑螂一个去頭﹐和靑糖搗爛搽上﹐卽效。

白火丹葉氏方﹕用蟑螂瓦上焙榦爲末﹐白滚湯服﹐一﹑二个立效﹐兼治疔瘡。

對口活人書﹕桂州荔枝肉二﹑三枚﹔蟑螂二﹑三个﹐同搗如泥敷﹐露頭﹐數次卽散。

無名腫毒慈航活人書﹕蟑螂十个﹐鹽一撮﹐同搗爛敷之﹐畱頭。

治諸毒惡瘡嚴氏家用方﹕蟑螂搗﹐鍛石敷之。

痧癥周衍園方﹕活蟑螂虫二﹑三个﹐用紙包﹐竈上焙漧﹐研細﹐冷水和灌﹐或吐或瀉﹐卽愈。

吐血徐云生方﹕取蟑螂五个﹐止去翅淨﹐在火盆淨瓦上焙榦爲末﹐紙包安土上﹐存性﹐用濕腐皮包一个﹐滚湯吞下﹐每日如此﹐吞五日﹐不可間斷。

气虛中滿醫宗匯編﹕以蟑螂七个爲末﹐用地枯蔞煎湯送﹐數服愈。

臌脹家寶方﹕蟑螂一个焙漧﹐蘿卜子一撮﹐共炒爲末﹐好酒吞十日﹐全愈。

一切兒疳集聽云﹕凡小兒患疳疾﹐不拘何等疳﹐垂死者皆效。取竈上蟑螂焙漧﹐與之食﹐患者但聞其香﹐不知有鮏臭之气﹐猶中蠱者﹐食豆無辛﹐含礬不苦也。有患此癥﹐治之無不效﹐只須食一﹑二次卽愈。愈後體更肥白﹐且屢試屢驗。百艸鏡云﹕兒疳初起﹐用蟑螂去頭足翅﹐新瓦焙漧﹐常與食之﹐百个病愈。

卷十虫部

水馬

綱目名水龜﹐於主治下云﹕令人不渴﹐殺雞犬﹐不知有治痔之功﹐更爲補之。按﹕水馬四﹑五月內出浮水面﹐身硬腳長﹐池沼中甚多﹐性喜食蠅。予在甌親見小兒捕之嬉戲﹐用釣竿系繩﹐繩頭穿一蠅﹐擲水面﹐誘之卽來﹐以四足抱蠅不放﹐因而獲之。

治痔東醫寶鑑有水馬散﹕夏月三伏內﹐於止水中采婆子﹐一名水馬兒﹐髙腳水面跳走是也。采取三十个﹐用三个紙包﹐每包十个﹐於背陰處懸掛陰漧﹐每包作一服﹐研爛﹐空心酒調下﹐良久乃喫飯﹐三日連三服﹐十日內效﹐久痔膿血者﹐二﹑三十服絕根。

卷十虫部

壁虱

俗呼臭虫﹐以其气腥穢觸鼻﹐故名﹐行必南向﹐爲南方穢濕所產。今江南北人家多有之﹐稍不潔卽生此物﹐亦有遠行於旅店驛舍中帶入衣被﹐歸家卽生。極易蕃育﹐一日夜生九十九子﹐與螽斯同。其形儼如半粒豌豆﹐老則黑﹐次則棗皮紅﹐初生者色黃而細小。其子如蟻子﹐白色﹐卵生與虱同。初生便嚙人﹐生一﹑二日卽能褪殼﹐愈褪愈大﹐漸漸而老﹐色轉紅而黑﹐老者嚙人愈毒。多藏薦中及壁內﹐或桌凳牀縫間﹐其身徧而易入。至冬則入蟄﹐多藏泥沙山穴中﹐及古樹根下﹐交春皆啟蟄﹐而出入人家壁木內藏。性畏蟻﹐山中有一種紅蟻﹐喜食之﹐故近山及山寺僧捨此物甚少﹔有帶入者﹐輒爲山蟻銜去。其嚙人尢狡黠﹐不與蚤﹑虱同。昔人謂暑時有五大害﹐乃蠅﹑蚊﹑虱﹑蚤﹑臭虫也﹐然蠅﹑蚊疊爲晝夜﹐蠅可揮拂﹐蚊可設帳﹐虱則暑時裸浴﹐生者絕少﹐蚤則因土濕而生﹐夏時土幹﹐亦不甚患﹐惟此最可憎﹐無分晝夜﹐潛身牀褥及幾闥間﹐善識人气﹐伺人一徙倚﹐卽其膏血﹐腫塊累累﹐如貫珠然﹐愈爬搔則愈大﹐痛癢難禁﹐小兒肉嫩﹐尢遭其苦﹐輒號不已。或云其物口有白气一﹑二寸﹐嚙人能隔席穿膚吮血﹐索之不可得﹔在牀褥輒夜聚曉散﹐率其醜類﹐待人倦睡而恣啖焉。古方辟除之法甚多﹐無一驗者﹐惟席下鋪零陵香艸及樟腦﹐可稍殺其勢﹐然隔一﹑二日﹐藥气減則橫虐愈甚﹔惟用眞揚州安息香﹐塗上好銀朱爲衣﹐燃牀下﹐周遭以席護﹐令煙燻透﹐則壁虱盡死﹐子亦不能復生。第香气惡烈﹐觸鼻令頭痛﹐須燻後停一﹑二日方可臥宿。貧家何能辦理﹖古云﹕南方淫气生短狐﹐此亦淫濕腥穢之气所感而生﹐凡勤潔之家鮮有之。閩人云﹐此虫滚水泡死者能復生﹐惟有以冷水浸死不能復生。山堂肆考﹕壁虱身扁而臭﹐不能跳﹐善嚙人﹐名曰茭蚤﹐又名扁虱。五雜俎﹕壁虱閩人謂之木虱﹐多杉木所生。治者以蕎麥燒灰水淋之。江南壁虱多生水中﹐惟延綏生土中﹐徧地皆是﹐入夜則緣牀入﹐人徧體成瘡﹐𨿽徙至廣夏﹐懸牀空中﹐亦自空飛至。事物紺珠﹕壁虱一名壁駝﹐徧小褐色﹐而嚙人。六書故﹕扁虱著牛馬食其血﹐產薦蓐間差小﹐人膚﹐俗謂薦蚍﹐又名茭虱﹐今人訛爲壁矣。是古人𨿽有其名﹐從無入藥者。綱目並不列其品﹐近來治療有用此者﹐故錄之﹐見天下無棄物也。

气腥﹐味微鹹﹐性平﹐在土者有毒。﹝凡用壁虱﹐須置溫水中令其臭气泄盡﹐入藥。﹞治咽膈集聽方﹕用虱十枚﹐滴花﹐燒酒浸服。

飯百艸鏡云﹕用臭虫研塗。

瘡臭爛西亭藥鏡﹕用臭虫同水龍骨搗和﹐麻油調敷﹐出盡黃水﹐立愈。

眼生偸鍼臭虫血點之﹐卽散。

海上方有用壁虱治小兒驚風。用壁虱於淨水中漂去臭气﹐焙漧入藥。

拔疔楊氏經驗方﹕臭虫同米飯搗勻﹐搽疔上﹐能立拔疔根外出。

魚刺戳。醫宗匯編﹕凹谷茴香葉﹐使鹽花燒酒搗糊瘡上﹔如口久爛﹐用臭虫去頭敷之。

卷十虫部

叩頭虫

形黑如大豆﹐以手按其身﹐其頭能俯屈﹐剝剝有聲﹐出南方者小而微﹐北土者大而力濃﹐小而捕之爲戲。入藥用大者﹐試法﹕取虫置桌﹐翻其背令仰﹐少頃便跳起三﹑四寸﹐有跳起過五﹑六寸及尺許者﹐力更大。綱目以之附螽後﹐亦不言主治之功。此虫北人謂之跳百丈。

治腰腳無力﹐與山螞蟻子並入壯藥用。百艸鏡云﹕外用可絕瘧﹐叩頭虫一个﹐安眉心﹐虫頭向上﹐膏藥蓋住﹐過時自愈。

大力丸匯集﹕此馮嘉寶方﹐蒺藜酒洗炒去刺﹐白茯苓﹑白芍﹑蓯蓉酒洗﹑杜仲酥油炒﹑菟絲子酒煮﹑續斷﹑當歸﹑覆盆子﹑威靈仙﹑破故紙﹑薏苡仁各一兩五錢﹔牛膝酒洗﹑無名異﹑自然銅醋七次各一兩﹐乳香﹑沒藥﹑朱砂飛過﹑血竭﹑靑鹽各五錢﹐天雄二兩童便浸五日﹐象鱉一个去頭足翅﹝如無﹐用土鱉代之﹞﹐跳百丈十个去足﹐虎骨二兩酥油炙﹐上藥俱爲細末﹐煉蜜丸﹐二錢半重﹐早晚鹽湯或黃酒送下。少時用力行功﹐散於四肢。

卷十虫部

沙雞母

物理小識﹕土鱉是象房屎中所生﹐或以旋土成窩者充之﹐不知旋土窩者乃沙雞母﹐非土鱉也。

同金墨磨﹐塗口瘡。

卷十虫部

禾虫

閩廣浙沿海濱多有之﹐形如蚯蚓。閩人以蒸蛋食﹐或作膏食﹐餉客爲饈﹐云食之補脾健胃。

廣志﹕夏暑雨禾中蒸鬱而生虫﹐或稻根腐而生虫﹐稻根色黃﹐虫乃稻根所化﹐故色亦黃。

大者如箸許﹐長至丈﹐節節有口﹐生靑熟紅黃﹐霜降前禾熟則虫亦熟﹔以初一﹑二及十五﹑六乘大潮斷節而出﹐浮游田上﹐网取之。得醋則白漿自出﹐以白米泔濾過﹐蒸爲膏﹐甘美益人﹐得稻之精華者也。其腌爲脯作醢醬﹐則貧者之食。吳震方嶺南雜記﹕禾虫絕類螞蝗﹐靑黃色﹐狀絕可惡厭。潮所淹沒淡水田禾根內出﹐數尺長至丈餘﹐寸寸斷皆活﹐能游泳﹐午後卽敗不可食。滴鹽醋一小杯﹐裂出白漿﹐蒸雞鴨蛋﹐牛乳最鮮。粵錄﹕禾虫狀如蠶﹐長一﹑二寸﹐無種類。夏秋間早﹑晚稻將熟﹐禾虫自稻根出﹐潮長浸田﹐因乘潮入海﹐日浮夜沈﹐浮則水百皆紫。采者以巨口狹尾之网系於﹐逆流迎之﹐网尻有囊﹐重則傾瀉於舟。

補脾胃﹐生血利濕﹐行小便﹔瘡瘍勿食﹐能作膿。

卷十虫部

茄稞虫

此虫生茄稞內﹐梗上有蛀眼﹐內卽有虫。其虫帶綠色黑嘴者是。

治男女童癆劉羽儀經驗方云﹕男女童癆﹐其癥不必如大人咳嗽吐血泄精﹐只是身體瘦弱﹐皮毛焦枯﹐肌膚微熱﹐急宜早治。用野茄稞內虫﹐取數十條﹐私和在食物之內﹐與病者喫﹐數次卽愈。

卷十虫部

棕虫

滇南各甸土司記﹕棕虫產騰越州外各土司中﹐穴居棕櫚木中﹐食其根脂汁﹐狀如海參﹐粗如臂﹐色黑。土人以爲珍饌﹐土司餉貴客﹐必向各峒丁索取此虫作供﹐連棕木數尺解送﹐剖木取之﹐作羹味絕鮮美﹐肉亦堅韌而腴﹐絕似遼東海參。云食之增髓益血﹐尢治帶下。彼土婦人無患帶者﹐以食此虫也。

治赤白帶﹐腸紅血痢。其行血而又能補血﹐功同當歸。

卷十虫部

蔗蛄

漳泉種蔗田中﹐出一種虫如蠶﹐食蔗根﹐名蔗蛄。土人食之﹐味甚甘美。

發痘行漿﹐托癰淸毒﹐化痰醒酒﹐和中利小便。

卷十虫部

桃絲竹虱

此桃絲竹上所生竹虱。李氏艸祕云﹕罨疔瘡痘疔最妙。

卷十虫部

牙皂樹虫

救生苦海云﹕此樹大如錢﹐粗者方得有虫﹔但取之有法﹐以利刀速砍其樹﹐遲則虫卽下行入根﹐不可得。其虫子時下行﹐過午則上行﹐須午後伐取。

治一切腫毒初起。其虫有大小﹐大者用一條﹐小者用二條﹔證輕者用一條﹐證重者用二條或膿者不治。

卷十虫部

黃麻梗虫

須秋時先收取﹐以蔥管藏之。百艸鏡﹕麻虫生麻梗近根上一節中﹐二月化爲飛虫﹐穿穴去。山左人每於刈麻時﹐將虫連麻梗寸斷﹐布袋裝盛﹐帶至南方﹐貨與養禽鳥家﹐飼畫眉﹑百翎之用。云其虫性暖﹐去風行血﹐鳥食之可以禦寒。虫形如小蠶﹐細長明淨。入藥須連麻梗蒸焙用﹔如用生者﹐須以蔥藏。

治疔程林卽得方﹕用黃麻梗內虫﹐以蔥葉包貯﹐掛風頭令幹﹐將疔瘡挑破﹐以麻虫少許﹐入於所挑之處﹐瘡卽化爲水而愈。陶節庵治疔蜣螂膏﹕用蜣螂三个﹝肚白者佳﹞﹐黃麻虫十个﹐二味搗勻﹐撥破患處貼之﹔如患在手足﹐有紅絲上臂﹐絲盡處﹐將鍼挑斷出血﹐仍用前藥。毒重者更服敗毒藥。葉氏方﹕用黃麻梗中虫一條﹐焙榦爲末﹐酒調服下﹐疔化爲水。

卷十虫部

芝麻虫

生芝麻梗中﹐三更輒從下而上﹐至頂食露﹐五更輒下﹐取之以夜。性熱助陽﹐入幃箔用。

去痔管用芝麻虫﹐如蠶綠色﹐取焙榦爲末﹐開水送下﹐每日一錢。服七日﹐其管自出。

卷十虫部

桐蛀

李氏艸祕﹕生桐油樹中﹐卽木蠹也。最治惡腫毒﹐取七根焙末衝酒服﹐卽愈。

卷十虫部

牛膝蛀

李氏艸祕﹕虫生牛膝艸節中﹐香油浸制。

治指頭毒﹐晝夜痛不可忍者﹐敷上卽愈。

卷十虫部

山螞蟻窠子

朱樂只云﹕山艸中有之﹐系艸樹之葉結成﹐大者如斗﹐冬月取之﹐蟻在土而不在窠矣。

救生苦海﹕山蟻窠深山內大樹根中有之﹐十一月或正月艸枯時尋取。有二種﹐一種大如升斗﹐色黃柔軟﹐形如榦黃爛葉﹐又若柔皮紙﹐窠皮上層層有刷紋成暈﹐若虎頭﹐俗呼虎頭螞蟻窠﹐不知何物所造﹐惟內中多筋﹐其筋系松毛艸莖之類也﹐抽去內中筋及泥土用之。一種色白﹐系是泥土所爲﹐其形有類松皮﹐研用入藥。

久不收口爛瘡﹐貼之卽收口。

治刀傷出血救生苦海﹕用山蟻窠﹐抽去內中筋及泥土﹐包裹傷處﹐再用布縛﹐卽血止收口禿瘡周氏傳方﹕山螞蟻窠中土﹐鹽鹵調敷﹐數日卽愈。

生皮結靨。凡瘡膿腐已盡﹐新肉已生﹐不肯收口﹐用山蟻窠搓去艸泥等物﹐扯開貼之﹐卽結靨生肉。張聖來云﹕山蟻生深山窮谷中﹐頭如虎﹐有牙鉗甚利﹐有翼能飛。凡虎食人過飽則醉﹐醉後卽吐﹐蟻食其唾餘﹐則形變虎頭而生翼﹔卽以其所吐涎嚙樹汁艸漿﹐和山土釀如泥﹐緣樹枝成窠。其窠重疊如蜂窩﹐內有臺﹐外則黃白紋﹐大如斗﹐掛樹枝上。山人見其窠﹐以煙燻去蟻﹐采之入藥。

窠敷金刃傷﹐止血定痛﹐生肌收口。

窠中臺﹐治發背﹑百鳥朝王毒。

窠上緣枝﹐治蛀脊。

卷十虫部

山螞蟻子

白如粞米﹐俗呼狀元子﹐大力丸用之。然微有毒﹐食之作脹。綱目蟻下僅存其名﹐無主治。

近行伍中營醫以此合壯藥﹐頗效。

益气力﹐澤顏色。

敏按﹕蟻有各種﹐入藥用窠﹐則取山蟻窠﹔蓋山蟻形大﹐在艸中或樹根內作窠。其子粗如粒米﹐入藥力太猛。用子以黃色細蟻所生子爲佳﹐蓋此蟻力最大﹐能舉等身鐵﹐故人食其子﹐亦力大也。宦遊筆記﹕廣人美味有蟻子醬﹐於山間收蟻卵﹐淘淨滓垢﹐鹵以爲醬。詫爲珍品﹐則其子亦無毒矣。

卷十虫部

蛆窠

王安采藥錄﹕大窖坑內有蛆虫窠﹐如白繭子樣﹐掛在蓬內者﹐取來淨去泥灰﹐曬燥焙用。

治瘡疳蛀﹐一切虫蛀爛孔﹐外科收口藥用。

疳瘡蛀梗柴氏獨妙方﹕用糞坑內蛆虫窠﹐在蓬塵內者﹐形如白繭子而小﹐取來不拘多少﹐放在罐中﹐焙燥爲細末﹐貯小口瓶內﹐瓶口以細紗包紮覆轉﹐輕輕敲彈少許藥末於瘡口內﹔如有小蛀眼﹐藥末不能入﹐用麥艸稈吹藥入細孔內﹐每日三﹑五次。其蛀爛者﹐肉孔自能長平﹐神效無比。

卷十虫部

死人蛀虫

人蚜

此檢屍場中棺內死蛆也。唐怡士云﹕凡人死後魂魄散盡﹐其生气有未盡者﹐肉爛後悉腐而爲蛆﹐攢嚙筋骨﹐久之蛆亦隨死﹔故彊死者﹐棺中無不有黑蛆。凡有須問仵作於屍場收之。

治大麻瘋癩疾赤水元珠﹐治大麻瘋癩疾方﹕用死人蛆虫﹐洗淨﹐鋼片上焙榦爲末﹐每用一﹑二錢﹐皂角刺煎濃湯調下﹔若腫而有疙瘩者﹐乃陽明經濕熱壅盛﹐先以防風通聖散服二﹑三帖﹐然後再服此藥﹐有補功。以皂鍼爲引﹐故能達表。能久服之﹐極有神效﹐非泛常艸木可比也。醫學指南有治大麻瘋祕方﹕用人蛆一升﹐細布袋盛之﹐放在急水內流之﹐漧淨取起﹐以麻黃煎湯﹐將蛆連布袋浸之﹐良久取起﹐曬漧﹐再用甘艸煎湯浸曬漧﹐又用苦參煎湯浸曬漧﹐又用童便浸曬漧﹐又用蔥﹑姜煎湯﹐投蛆入內﹐不必取起﹐就放鍋內煮幹﹐焙爲末﹐每一兩加麝二錢﹑蟾酥三錢﹐共爲一處﹐入瓷器內。每服一錢﹐石蘚花煎湯下﹐花卽山中石上生白蘚如錢樣﹔用蒼耳艸煎湯洗浴﹐然後服藥。七日見效。體壯者一日一服﹐體弱者二日一服﹐卽愈。

治勞癆﹐能驅屍虫﹐以賊攻賊之義﹔跌撲﹔絕邪瘧﹑屍蛀﹑石疣。

驅癆虫吳秀峯虛勞論云﹕癆有虫﹐爲濕郁所化﹐在外爲虱﹐在臟腑爲虫。用死人身上蛆虫﹐制令潔淨﹐焙漧和藥服之﹐則癆虫化爲水下。

卷十虫部

人蚜

陳所安今見錄﹕近有一種不肖姦徒﹐輒於攢殯左右﹐勾賄寄戶﹝寄戶者﹐以產賃人厝棺﹐杭人呼爲開寄場﹞﹐每有七日內之出厝棺木﹐到場卽被昏夜啟棺﹐竊取人蚜﹐貨與方術家及走醫﹐爲夾棍藥﹐並治跌打﹐絕邪瘧等用。予初不解人蚜爲何物﹐後詢唐博士與宜﹐博士家有老僕來升曾見之﹐云﹕凡人死七日外﹐徧身肌肉腐如漿﹐心气散漫﹐蒸爲人蚜﹐形如九龍虫而小﹐色赤如血﹐光滑異常﹐男女皆有﹐入藥男棺者佳﹐其取之法﹕用大鉆於棺和頭前鉆一大孔﹐以香糟塗孔外﹐內虫聞糟气﹐皆從孔出﹐其虫𨿽有甲而不能飛﹐用手搦投入小瓶中﹐燒酒浸﹐陰陽瓦上焙漧用。

按﹕人死血肉腐爲虫﹐或爲蛆﹐或爲蚜﹐形各不一﹐或云二物並生﹐或云一物先後互化﹔又

卷十虫部

虹虫

物理小識﹕虹爲淫气。方士於東海見虹處掘地得虫﹐紅色﹐得之入術用。

媚藥﹐益幃箔﹐同紫稍花。功力更大。

本艸綱目拾遺跋

本艸綱目拾遺十卷﹐乾隆間吾杭趙恕軒先生所著利濟十二種之一也﹔十二種者﹐醫林集腋﹑養素園傳信方﹑祝由錄驗﹑囊露集﹑本艸話﹑串雅﹑花藥小名錄﹑升降祕要﹑攝生間覽﹑藥性元解﹑奇藥備考及是編也。全目及總序﹐備載於是編卷首。鮑氏匯刻書目﹐亦載十二種之目。但有傳鈔本﹐皆未刻。至嘉慶末年﹐傳鈔本則只有是編與串雅二種﹐其十種已不傳﹔且是編每藥品下論列各條﹐顚倒錯亂﹐眉目不晰。余因訪知杭醫連翁楚珍藏其稿本﹐假閱﹐乃先生手輯未繕淸本者﹐初稿紙短﹐續補之條﹐皆粘於上方﹐粘條殆滿﹐而未注所排序次﹐故傳鈔錯亂耳。余乃按其體例﹐以稿本校正排比傳鈔本之誤﹐然後各條朗若列眉﹐還其舊觀。

原稿本仍歸返連翁。迨庚申寇亂﹐翁家原稿本亡失﹐串雅亦佚﹐余編繕此本﹐幸攜帶僅存﹐得存先生遺著之一﹐亦足寶重矣。余又聞雍幹間杭人汪君懷著有艸藥綱目一書﹐裒然大部﹐與瀕湖綱目等﹐其稿未傳鈔﹐訪諸其族人﹐皆未見﹐想已湮沒失傳﹐恨未得其書﹐與李氏﹑趙氏鼎峙﹐爲本艸之大全也﹐惜哉。同治甲子秋日﹐錢唐張應昌仲甫氏撰。

利濟十二種總序

先君子昔艱於嗣﹐嘗至京師﹐遇異人云﹐準君相無後﹐若行利濟事﹐可得子。及總鹺下砂﹐時海溢﹐淹斃者不下數十萬﹐先君悉爲設法撈埋﹐秋疫癘繼作﹐又爲捐俸延醫合藥以療疾﹐賴生者數萬人﹐更詳創築塘﹔當事轉題得奉兪旨允行。時各場皆被潮災﹐攀轅借寇﹐自下砂石堰穿山鳴鶴龍頭等凡七邑﹐皆一身董其事。塘成﹐名曰利濟。是年秋潮驟至﹐迄無害。

後由永春可馬宰尢溪﹐甫生余昆季二人﹐乳字之曰利濟﹐退居之日﹐用以名其堂﹐此利濟所由也。先君嘗以一子業儒﹐一子業醫﹐故楷弟自幼年讀經書外﹐兼課以靈素﹑難經及傷寒論諸書﹐嚇時復命默畫銅人圖以嬉戲﹐貯甲乙捲於養素園﹐區地一畦爲栽藥圃﹐予弟兄春秋輒寢食其中。今弟銳意岐黃﹐用承先志﹐𨿽未敢自信出以應世﹐然親串間有請診者﹐服其藥無不應手愈。居恆喜著書﹐所纂有百艸鏡八卷﹐救生苦海百卷﹐皆言中肯綮﹐解洞玄微﹐誠有裨於斯道者不淺。予自愧譾庸﹐號涔勺水﹐曾當大雅之目者﹐乃欲爲瓦釜鳴耶。憶自髫齡性好博覽﹐凡星歷醫卜方技諸學﹐間亦涉歷之﹐意有所得﹐卽欣欣忘倦。鈔撮成帙納之篋﹐久而所積溢簏外﹐束庋閣上﹐累累幾千卷。近亦稍自厭棄﹐間歲檢閱其無用者焚之。此十二種內祝由﹑串雅二稿﹐己丑春已取投之焰﹐時因小輩攫去﹐乃姑存焉。自甲戌歲始成醫林集腋﹐從鄰人黃販翁家閱所藏醫書萬餘卷﹐參以舊存江閩祕本﹐集其屢驗者﹐名之曰腑﹐見精選之匪易也。戚好中有以驗方見示﹐及遊篋所得﹐歷年頻增﹐爲傳信方。乙亥春﹐湖南汪子師僦予捨居﹐見其案頭有祝由本﹐汪君用之素驗﹐暇日因借錄一通﹔後又得張氏本及儒門事親萬薛二家抄﹐采擇試之﹐刪其妄而存其效﹐且便於行者﹐以爲山居一時不能備藥石之助﹐作祝由錄驗。予素有書癖﹐日不給﹐焚膏繼之﹐恐堂上呵禁﹐嘗篝燈帷中﹐藏書夜觀﹐煤積翠帳皆黑。丙子秋患目幾廢﹐息視不啟者六月乃愈﹐因作囊露集﹐較瑤函﹑銀海﹑龍木論﹑明鏡箋﹐自謂過之。以囊露名者﹐蓋取囊柏葉露可治目意。宗子柏云挾華扁術﹐行遊名都﹐戊寅﹐航海從中山歸﹐相闊已八載矣﹐投刺來竭。予時讀禮家居﹐館之三月﹐間與談﹐有辟其謬處。柏云故虛懷士﹐頗以予言爲然﹐慷慨出其歷遊方術頂串諸法﹐合予養素園簡驗方本匯編之﹐串而曰雅﹐知非江湖俗技之末也。鏡水居士隱元上人皆擅點茆法﹐素與何竹裏善。

庚辰﹐予讀書西山寺回峯精舍﹐適竹裏避暑至﹐與之結河朔飲﹐曾一面焉﹐因得聞制伏鼎火諸說﹐予用其法於諸科升降藥中﹐體不耗而功倍捷﹐因集古來升降諸方﹐參以制法﹐爲祕要一書﹐而以藥性之奇制者爲元解﹐以見本艸之用爲最廣。昔髙濂有珍異藥品而搜其未全﹐瀕湖著本艸綱目而後出未補﹐悉爲續之﹐一曰奇藥備考﹐一曰綱目拾遺﹐均各有義例焉。天本艸之成書﹐自神農本經﹑桐君藥錄而下﹐繼作者不下數十家﹐固無乎不備矣﹐然後重者藥性﹐則論性者多考其眞僞若何﹐辧其地產各別﹐如地黃有三才之判﹐天冬有五嶽之分﹐縱李氏已略言之﹐而究之風俗異宜﹐古今殊轍﹐百餘年來未有不轉易者。況乎婆奶公須﹐名隨俗攺﹐丹經媚帖﹐藝以途分﹐苟隱僻或謝未知﹐將名稱亦云素昧乎﹐有不爲所竊笑者幾希﹐因作本艸話﹑花藥小名錄。至於攝生間覽﹐爲導引卻病之方﹐坎離栽接之說何取哉﹐嗟乎﹗學期適用﹐醫可通元﹐殊慚襪綫之才﹐敢詡金鍼之祕。用是述其緣起﹐贅於簡端。他日倘能將靈素﹑脈經﹑傷寒有見解處﹐著爲醫論﹐續增十種﹐合吾弟所著二書並梓之﹐爲利濟後集﹐斯予之志也。夫庚寅春仲上浣六日﹐恕軒趙學敏序。

利濟十二種全目﹕醫林集腋十六卷養素園傳信方六卷祝由錄驗四卷囊露集四卷本艸話三十二卷串雅八卷花藥小名錄四卷升降祕要二卷攝生閒覽四卷藥性元解四卷奇藥備考六卷本艸綱目拾遺十卷通計一百卷。

