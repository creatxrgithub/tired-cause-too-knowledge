

名醫類案原序

予讀禇氏遺書有曰博涉知病多診識脈屢用達藥嘗撫捲以爲名言山居僻處博歷何由於是廣輯古今名賢治法奇驗之迹類摘門分世采人列爲書曰名醫類案是亦禇氏博歷之意也自夫三墳墜而九丘湮方書繁而經論廢或指素難以語人鮮不以爲迂者醫之術日益濫觴通經學古世不多見昔鄭公孫僑聘於晉適晉侯有疾卜雲實沈臺駘爲祟史莫之知乃問於僑僑具述髙辛防之遺參汾主封之故四時節宣之道通國驚異以僑爲博物君子太史公作史記傳淳於意備書其治病死生主名病狀診方脈詳悉弗遺蓋將以折同異極變化求合神聖之道以立權度於萬世軒岐兪扁之書匪直爲虛詼已也今予斯編𨿽未敢僭擬先哲然宣明往範昭示來學旣不詭於聖經復易通乎時俗指迷廣見或庶防焉耳學者譬之由規矩以求班因彀以求羿引而伸之溯流窮源推常達變將不可勝用矣書凡十二卷爲門一百八十有奇間附說於其下云嘉靖已酉莫秋旣望

名醫類案原序

凡例

一是集乃披閱諸子百家之文中有案防心者輒手錄以備遺忘積久成袠乃分門析類耳

一前修時賢之案則系之曰某人示無掩也有案無人者則曰出某書示有據也

一某人案惟先達著名者則書其字號或官如朱子注書例凡先達稱官稱爵稱字號之類案可采而聲未著者直書其名欲人易曉也

一時賢案惟變法稍出奇者采之諸庸常者不錄一案下附說或采前修之言或附管見與賢者共議耳非敢自以爲是也

一案中方法用古方加減者但載方名其方稍隠者注云出某書間有品味簡者直載其方其藥分兩制度或有或無或詳或略皆仍諸書之舊也

一愚治驗諸案亦附諸條之末一得之愚弗敢隠祕後來者或有可采擇焉

一案以世次爲先後非有所頡頏也間有後先失次者無可考者也

一諸門後各自分板不相連屬庶後可續編入不亂其成書也【博按原刻亦有不分板者今刻悉連屬之以歸畫一】

述補

一先君子以文名世而自驗諸案簡直不文非不欲文通乎時俗耳

一不肖續編間附已案一遵凡例苟意見庸劣及徒有空文而無方法脈案可示後者不書仿春秋常事不書之防

名醫類案凡例

欽定四庫全書

子部五

名醫類案目錄

醫家類

卷一

中風

虛風

傷風

迵風

沓風【附漏風】

中寒

中熱

傷寒

瘟疫

大頭天行

沙【舊刻作解防悞】

卷二

內傷

命門火衰

暑

濕

消渴

火熱

郁

頥養

醫戒

卷三

痰

笑哭不常

厥

痓

瞑目不食

人漸縮小

人暴長大

人化爲水

卒死

消癉

癉

欬嗽

喘

瘧

卷四

癨亂

瀉

痢

嘔吐

噎膈

欬逆

吞酸吐酸

痞滿

腫脹

卷五

癥瘕

積塊

虛損

勞瘵

汗

不汗

便濁【附便數】

遺精

麻木

寒中

惡寒

惡熱

熱气病

卷六

首風【附頭暈頭痛】

心脾痛

腹痛

中气損心腹作痛

腹鳴

腰痛

脇痛

膝腫

鶴膝風

腳气【附腫痛】

腳發

腳弱

諸气

疝防

不寐

多夢

消中

卷七

諸虫

哮

徧身痛

身癢

面病【附痄腮】

耳

鼻

睂

睂髮自落

須髮不白

目

咽喉

口

舌

牙

瘖

皮膚皺裂

骨哽

悞吞金防

悞吞水蛭蜈蚣

蛇虫獸咬

卷八

血癥

下血

溺血

痔【附腸風髒毒】

脫肛

腎臟風瘡

臁瘡

前陰病

痛風

痿

癇

鬼注

邪祟

顚狂心疾

怔忡

卷九

淋閉

祕結

黃疸

癍疹

風癉

四肢病

癘風

癰腫

龎贅

癅

腫癭

瘡

翻花瘡

疔瘡

卷十

背癰疽瘡

癰疽

腦頂疽

多骨疽

瘰

鬢疽

附骨疽

肺癰

胃癰

腸癰

懸癰

便癰

下疳瘡

肩癰

乳癰

腹癰

囊癰

腰疽

臋癰

腿癰【附腿腫】

腳跟瘡

漏

攧撲損傷

死枕愈病

屍蹷【附鍼驗】

色診

黴瘡【附結毒漏爛】

卷十一【婦人癥】

經水

熱入血室

崩漏

帶下

求子

娠癥【附男女辧驗】

轉胞

交腸

惡阻

胎水胎腫

胎漏

墮胎

胎產並病

胎熱

難產

盤腸產

胎肖【附胎忌】

胎死作喘

產後

師尼寡婦寒熱

卷十二【小兒癥○博按此卷異癥湯火金瘡食忌丹毒中毒五條附入小兒癥中非是】胎毒

胎暈

臍風

腎縮

咯血

熱癥

寒癥

癖爲潮熱

汗【附盜汗】

吐防

驚搐

驚風

慢驚

腹脹

腹痛

喘

痛

赤丹

防疹

瘛瘲

癖積

黃疸

口瘡

喫泥

痘瘡

疹瘡

嗜臥

異癥

湯火金瘡

食忌

丹毒

中毒

脾風

疳積

走馬牙疳

【臣】等謹案名醫類案十二卷明江瓘編其子應宿增補瓘字民瑩歙縣諸生因病棄而學醫應宿遂世其業其書成於嘉靖已酉所采自史記三國誌所載秦越人淳於意華佗諸人下迄元明諸名醫凡治驗之案見於諸書者捃摭殆徧分二百五門各詳其病情方藥瓘所隨事評論者亦夾注於下如傷寒門中許叔微治祕結而汗出一案眾醫謂陽明自汗津液已漏法當用兌而叔微用大柴胡湯取效瓘則謂終以兌爲穏又如轉胞門中朱震亨治胎壓膀胱一案稱令產媼托起其胎瓘則謂無此治法其言不確凡斯之類亦多所駁正發明頗爲精審其中如屍蹷門中附載鍼驗引及酉陽雜爼所載髙句驪人言髮中虛事與治病毫無所涉難產門中引焦氏類林載於法開令孕婦食肥羊十餘臠鍼之卽下事旣不明食羊何義又不明所鍼何穴亦徒廣異聞無禆醫療皆未免驚博嗜奇然可爲法式者固十之八九亦醫家之法律矣瓘初成是編未及刋刻瓘沒之後應宿又以瓘之醫案分類附之而應宿醫案亦附焉歲久板刓近時歙縣鮑廷博又爲重刋其中間附考證稱琇案者乃魏之琇所加之琇字玉橫錢塘醫人也乾隆四十五年五月恭校上

總纂官【臣】紀昀【臣】陸錫熊【臣】孫士毅

總校

官【臣】陸費

墀

欽定四庫全書

名醫類案卷一

明江瓘編

中風

琇案南方中風絕少多屬非風類風皆風木內病臨癥之工宜詳審焉凡風由內發皆屬气與火若後之虛風迵風是也

許宗治王太后病風不能言口噤而脈沈事急矣非大補不可也若用有形之湯藥緩不及事乃以防風黃茋煎湯數斛置於牀下湯气薰蒸滿室如霧使口鼻俱受之其夕便得語此非智者通神之法不能回也蓋人之口通乎地鼻通乎天口以養陰鼻以養陽天主淸故鼻不受有形而受無形地主濁故口受有形而兼乎無形也

元羅謙甫治太尉忠武史公年近七十於至元戊辰十月初侍國師於聖安寺丈室中煤炭火一鑪在左側邊遂覺面熱左頰微有汗師及左右諸人皆出因左頰防緩【傷熱故也】被風寒客之右頰急口防於右脈得浮按之洪緩羅舉醫學提舉忽君吉甫専科鍼灸先於左頰上灸地倉穴【胃穴】一七壯次灸頰車穴【胃穴】二七壯後於右頰上熱手熨之議以升麻湯加防風秦芁白芷桂枝發散風寒數服而愈【琇按非眞中風故但升散火邪自愈】或曰世醫多治以續命等湯今用升麻湯加四味其理安在曰足陽明經【胃】起於鼻交頞中循鼻外入上齒中手陽明經【大腸】亦貫於下齒中況兩頰皆屬陽明升麻湯乃陽明經藥香白芷又行手陽明之經秦芁治口噤防風散風邪桂枝實表而固榮衛使邪不能傷此其理也夫病有標本經絡之別藥有气味厚薄之殊察病之源用藥之宜其效如桴鼓之應不明經絡所過不知藥性所主徒執一方不惟無益而反害之者多矣學者宜深思之

張安撫年六十餘已未仲冬患風癥半身不遂語言蹇澁心神昏憒煩躁自汗表虛惡風如灑冰雪【如灑冰雪陰中也】口不知味鼻不聞香臭聞木音則驚怖小便頻多大便結燥若用大黃之類下之平日飲食減少不敢用不然則滿悶晝夜不得寐【此癥難治】約三月餘凡三易醫病全不減至庚申三月【下後】又因風邪加之痰嗌漧燥疼痛不利唾多中脘气痞似噎予思內經有云風寒傷形憂恐忿怒傷气气傷髒乃病髒病形乃應又云人之气以天地之疾風名之此風气下陷入陰中不能生發上行【气不能升】則爲病矣又云形樂志苦病生於脈神先病也邪風加之邪入於經動無常處【動有常則知邪不入經】前證互相出見治病必求其本邪气乃服論時月則宜升陽補脾胃防風木【仲冬至季春】論病則宜實表裏養衛气瀉肝木潤燥益元气愼喜怒是治其本也以柴胡黃茋各五分升麻當歸甘艸灸各三分半夏黃蘗酒洗黃芩人參陳皮芍藥各二分名曰加減沖和湯煎服自汗加黃茋五分加五味子二十粒夜不得寐乃心事煩擾心火內動上乘陽分衛气不得交入陰分使然也以硃砂安神丸服之由是晝亦得睡此風中腑兼中髒也

眞定府臨濟寺趙僧判於至元庚辰八月間患中風半身不遂精神昏憒面紅頰赤【面紅頬赤陽中也】耳聾鼻塞語言不出診其兩手六脈數【中風此脈甚多】潔古有雲中髒者多滯九竅中腑者多著四肢今語言不出耳聾鼻塞精神昏憒是中髒也半身不遂是中腑也此臟腑俱受病邪先以三化湯一兩內疎三兩行散其壅滯【先下】使淸气上升充實四肢次與至寶丹加龍骨南星安心定志養神治之【後補】使各髒之气上升通利九竅五日聲音出言語稍利後隨四時脈證加減用藥不旬卽稍能行日以繩絡其病腳如履閾或髙處得人扶之方可逾也又刺十二經之井穴【髒井肺少商穴心少衝穴肝大惇穴脾隠白穴腎湧泉穴包絡中衝穴腑井膽竅陰穴胃厲兌穴三焦關衝穴小腸少澤穴大腸商陽穴膀胱至陰穴】以接經絡翌日捨繩絡能防百大勢皆去戒之愼言語節飲食一年方愈

丹溪治一人患滯下【下多亡陰】一夕昏僕手舒撒目上視溲注汗大泄喉如拽鋸脈大無倫次此陰虛陽暴絕也【此癥死者居多】蓋得之病後酒色急灸气海穴【气海臍下一寸半】以續陽气漸蘇服人參膏數觔而愈【作大虛治】

一肥人中風口防手足麻木左右俱廢作痰治以貝母蔞南星半夏陳皮白術黃芩黃連黃柏羌活防風荊芥威靈仙薄桂甘艸天花粉好喫麵加白附子入竹瀝薑汁更加少酒行經

一肥人中風用蒼術南星酒芩酒柏茯苓木通升麻厚朴甘艸牛膝紅花水煎先吐後藥

一婦年六十餘手足左癱不言而健有痰以防風荊芥羌活南星沒藥乳香木通茯苓厚朴桔梗甘艸麻黃全蠍紅花爲末酒下未效時春脈伏而微又以淡鹽湯韭汁每早一碗吐之至五日仍以白術甘艸陳皮茯苓厚朴菖蒲日進二服【吐後必用淸補二劑亦是一法】又以川芎山梔豆防蒂菉豆粉韭汁鹽湯吐甚快後以四君子湯服之又以川歸酒芩紅花木通厚朴鼠粘子蒼術南星牛膝茯苓爲末酒糊丸服十日後微汗【仍以汗解】手足微動而言【作實痰治】

一人中風口眼歪斜語言不正口角涎流或半身不遂或全體如是此因元气虛弱而受外邪又兼酒色之過也以人參防風麻黃羌活升麻桔梗石膏黃芩荊芥天麻南星薄荷葛根赤芍藥杏仁川歸川芎白術細辛皂角等分加蔥薑水煎入竹瀝半盞隨灸風市【奇兪穴】百防【督脈】曲池【大腸穴】合絕骨【膽穴去絕骨卽懸鐘穴】環跳【膽穴】肩髃【大腸穴】三里【胃穴】等穴以鑿竅疎風得微汗而愈【亦以汗解】

李眞三患中風半身不遂羌活愈風湯加天麻荊芥僵蠶各一錢而愈

吳能三患中風卒中昏不知人口眼防斜半身不遂痰厥气厥二陳湯加薑汁炒黃連天麻羌活麥冬僵蠶南星荊芥獨活薑汁竹瀝【方甚佳作痰治】

姜晟年五十三歲好飲酒【濕熱】患中風口防斜搜風湯內加薑汁炒黃連地龍全蠍各八分羌活荊芥各一錢【作濕熱治】

邱信年四十三歲患中風肚甚疼口眼防斜蘇合香丸服之就愈後加薑汁竹瀝全愈【作气治】

徐浦三好色妾四人有色患中風四肢麻木無力半身不遂四物湯【治風先治血血生風自滅】加天麻苦參黃柏知母麥冬人參白術黃茋僵蠶全蠍地龍而愈

顧京一年三十二歲患中風半身不遂臂如角弓反張二陳加麥冬川芎當歸各一錢天麻羌活黃連【薑汁炒】黃芩各七分荊芥烏藥各五分【疏肝气養肝血淸肝火】數十貼而愈

邱敏六年三十六歲患中風四肢如癱此人好色從幼做買賣有外事【此風非自外來由內燥火而卒中也】二陳與四物湯加人參黃茋白術麥冬薑汁竹瀝百十貼而愈

周忠信患中風頭疼如破【淸气不上升】言語蹇澀小續命湯加防己肉桂黃芩杏仁【去皮尖】芍藥甘艸芎防麻黃【去根節】人參防風一兩半羌活大附子【炮去皮臍】半兩水三鐘棗二枚食前煎服

方延一年三十九歲患中風一身俱麻【麻由虛而气不行】烏藥順气散加人參白術麥冬川芎當歸而愈【一則頭疼如破一則一身俱麻看他用藥俱有分寸】

陶文三年五十六歲患中風身如刺疼四物湯加防風荊芥蟬蛻麥冬蔓荊子【血虛協濕】

王從一年四十二歲十指盡麻木並面麻乃气虛癥補中益气湯加木香附子各五分愈又加麥冬羌活防風烏藥服之全愈【一則一身如刺疼一則十指盡麻面麻又如此用藥】

汪文富年四十六歲患中風偏枯四肢不隨手足攣拳二陳湯加防風虎脛骨當歸杜仲牛膝續斷金毛狗脊巴防石斛各一錢【養血暖筋治法一小變】

言淸一年三十七歲乃匠者勤於動作能飲酒患中風頭目暈二陳湯加防風羌活當歸芍藥人參白術黃連熟地【薑汁制】川芎甘蔗汁

胡淸年三十六歲平日好飲酒大醉一時暈倒手足俱麻痺用黃茋一兩天麻五錢甘蔗汁半盞

時付三患中風雙眼合閉暈倒不知人子也不識四君子湯加竹瀝薑汁二合愈

鄧士付患中風卒暴涎流气閉牙關急眼目俱被損傷二陳湯加白芷天南星甜葶藶薑汁竹瀝二合愈【又治痰防肺法】

金付七患中風攻注四肢骨節痛【濕痰流注關節故痛】徧身麻木語言蹇濇二陳湯加川芎羌活僵蠶枳殻麻黃【去節】桔梗烏藥服之愈【又治气法】

徐太一年二十三歲患中風一時暈倒不知人母也不識二陳湯加當歸南星芍藥黃茋熟地【薑汁制虛而協痰】

孫文正年六十一歲患中風手足癱瘓痰壅盛頭二陳加南星薑汁竹瀝服之愈【痰火】

宗京舎年二十九歲患中風四肢麻木雙足難行二陳湯加當歸人參麥冬黃柏杜仲牛膝白術【虛】

何澄患中風四肢不知痛癢麻木乃气虛大劑四君子湯加天麻麥冬八分黃茋當歸身【虛】

穆林年五十四歲患中風並小腸疝气二陳湯加吳茰葫蘆芭小茴香熟地各一錢【加藥妙】

祝橘泉治英國公病左癱不語气上壅醫以爲中風用順气祛風之劑弗效祝曰此痰火濕熱所致與之淸燥化痰前後飲竹瀝數升愈

王節齋治一壯年人【年壯可吐】忽得暴疾如中風口不能言目不識人四肢不舉急投蘇合香丸不效王偶過聞之因詢其由曰適方陪客飲食後忽得此癥【食閉】遂教以煎生薑淡鹽湯多飲探吐之吐出飲食數碗而愈

虞恆徳治一婦年五十七身肥白春初得中風暴僕不知人事身僵直【實】口噤不語喉如拽鋸水飲不能入六脈浮大滑右甚於左【滑爲實】以藜蘆末一錢加麝香少許灌入鼻竅吐痰一升許【先吐因水飲不能入如無此癥小續命爲穏】始知人事身體略能舉動急煎小續命湯倍麻黃連進二服覆以衣被得汗漸蘇省能轉側但右手足不遂語言蹇澁後以二陳湯加芎歸芍藥防風羌活等藥合竹瀝薑汁日進二三服若三四日大便不去則不能言語【脾之脈散舌下】卽以東垣導滯丸或潤腸丸微利之則言語復正如此調理至六十餘得他病而卒

江陵府節度使進豨薟丸方臣有弟訮年三十中風牀枕五年百藥不瘥有道人鐘鍼者因覩此患可餌豨薟丸必愈其藥多生沃壤五月間收洗去土摘其葉及枝頭九蒸九曝不必太燥但取蒸黑爲度杵爲末煉蜜丸梧桐子大空心溫酒米飲下二三十丸所患忽加不得憂至四十服必復如故五十服當丁壯奉宣付醫院詳錄又知益州張詠進表云臣因換龍興觀掘得一碑內說修養气術並藥二件依方差人采覓其艸頗有異金稜銀綫素根紫荄對節而生蜀號火鍁莖葉頗同蒼耳誰知至賤之中乃有殊常之效臣自喫至百服眼目精明卽至千服須髮烏黑筋力輕健效驗多端臣本州有都押衙羅守一曽因中風墜馬失音不語臣與十服其病立痊又僧智嚴年七十患偏風口眼防斜時時吐涎臣與十服亦便瘥今合一百劑差職員史元奏進【本艸】

薛已治王進士因勞役失於調養忽然昏憒此元气虛火妄動挾痰而作急令灌童便【童便妙】神思漸爽更用參茋各五錢芎歸各三錢元參柴胡山梔炙甘艸各一錢服之稍定察其形倦甚又以十全大補加五味麥門冬治之而安【先生得手處在認癥確未到處在不言脈】凡人元气素弱或因起居失宜或因飲食勞倦或因用心太過致遺精白濁自汗盜汗或內熱晡熱潮熱發熱或口漧作渴喉痛舌裂或胸乳膨脹脇肋作痛或頭頸時痛暈目花或心神不寧寤而不寐或小便赤澁莖中作痛或便溺余滴臍腹陰冷或形容不充肢體畏寒或鼻气急促或更有一切熱癥皆是無根虛火但服前湯固其根本【琇按無外感者可遵其法】諸證自息若攻其風熱則誤矣

艾郭武牙關左體癱不能言口眼牽動神昏欲絕六脈沈細而濇乃中寒濕所致非中風也卽以薑汁調白末子【白末子卽膽星白附子烏頭三味】灌入半盞吐痰四五口又磨至寶丹灌之又吐痰數口气得通張眼四顧驚號大哭片時復昏不語繼以五積散加木香南星附子白術茯苓自當日午至來早服藥四盞患人方蘇三日後大便洞利三行皆是痰積又與虎骨酒服之全愈

一男子卒中口眼防斜不能言語遇風寒四肢拘急脈浮而此手足陽明經虛風寒所乘用秦芁升麻湯治之【隨脈用藥】稍愈乃以補中益气加山梔而痊若口瘖不能言足痿不能行屬腎气虛弱名曰痱癥宜用地黃飲子治之然此癥皆由將息失宜腎水不足而心火暴盛痰滯於胸也輕者自蘇重者必死

一男子體肥善飲舌本彊硬語言不淸口眼防斜痰气湧盛肢體不遂薛以爲脾虛濕熱用六君加煨葛根山梔神曲而痊

一人年六十餘素善飲兩臂作痛恪服祛風治痿之藥更加麻木發熱體軟痰湧腿膝拘痛口噤語澁頭目暈重口角流涎身如虫行搔起白屑薛曰臂麻體軟脾無用也痰涎自出脾不能攝也口斜語澁脾气傷也頭目暈重脾气不能升也癢起白屑脾气不能營也遂用補中益气加神曲半夏茯苓三十餘劑諸癥悉退又用參術煎膏治之而愈

顧憲幕飲食起居失宜左半身並手不遂汗出神昏痰涎上湧用參茋大補之劑汗止而神思漸淸頗能履後不守禁左腿自膝至足腫脹甚大重墜如石痛不能忍其痰甚多肝脾腎脈洪大而數重按則軟濇朝用補中益气加黃柏知母麥門五味煎送地黃丸晚用地黃丸料加黃柏知母數劑諸癥悉退但自弛禁不能全愈耳

一男子時瘡愈後徧身作痛服愈風丹半身不遂痰涎上湧夜間痛甚薛作風客淫气治以地黃丸而愈【風客淫气精乃亡邪傷肝也補腎卽補肝】

一老婦兩臂不遂語言蹇澁服祛風之藥筋攣骨痛此風藥虧損肝血益增其病也薛用八珍湯補其气血用地黃丸補其腎水佐以愈風丹而愈

一婦人因怒吐痰胸滿作痛服四物二陳芩連枳殻之類不應更加祛風之劑半身不遂筋漸攣縮四肢痿軟日晡益甚內熱口漧形體倦怠薛以爲鬱怒傷肝脾气血復損而然遂用逍遙散補中益气湯六味地黃丸調治喜其謹疾年餘愈

一婦人脾胃虛弱飲食素少忽痰湧气喘頭揺目札手足擲難以脈觀其面色黃中見靑此肝木乘脾土用六君加升麻柴胡治之而蘇更以補中益气加半夏調理而痊

一婦人懷抱鬱結筋攣骨痛喉間似有一核【此癥甚多】服烏藥順气散等藥口眼防斜臂難伸舉痰涎愈甚內熱晡熱食少體倦薛以爲郁火傷脾血燥生風所致用加味歸脾湯二十餘劑形體漸健飲食漸加又服加味逍遙散十餘劑痰熱少退喉核少利更用升陽益胃湯數劑諸癥漸愈但臂不能伸此肝經血少用地黃丸而愈【藥劑多寡其法妙妙】

車駕王用之卒中昏憒口眼防斜痰气上湧咽喉有聲六脈沈伏【中陰】此眞气虛而風邪所乘以三生飲一兩加人參一兩煎服卽蘇若遺尿手撒口開鼾睡爲不治用前藥亦有得生者夫前飲乃行經絡治寒痰之藥有斬關奪旗之功每服必用人參兩許駕驅其邪而補助眞气否則不惟無益適足以取敗矣觀先哲用茋附參附等湯其義可見

曾公談錄荊芥穗爲末以酒調下二三錢凡中風者服之立愈前後甚驗是時順兒疾已革以酒滴水中調服之立定眞再生也

江篁南治休寧臨塘範本濟邑尹之內年五十餘夜間卒然暈倒在竈前口眼防斜口角涎流初不知人少間略省面前要火燻灼乃以南星半夏陳皮川芎枳殻僵蠶天麻參茋甘艸等藥至夜半汗出不止復昏暈甚手足抽掣乃以人參八錢黃茋五錢防風一錢附子七分與之作二三次服逾時吐出藥少許並查飲之不吐汗收斂次早頗能言右手能動舉苦頭痛及徧身痛以人參四錢白術陳皮歸芎南星各一錢半夏一錢半白芷七分荊穗秦芁蔓荊子各五分甘艸三分加竹瀝薑汁夜半因惱怒復暈移時至次早頭痛未解要人以手按痛處稍安時時欲人執持兩手以人參二錢半夏一錢五分白術歸芎南星陳皮白芷荊穗甘艸各一錢細辛二分是日頭痛稍減晚間復服一劑續加天麻蔓荊子之類出入調治一月而愈

江應宿治淮商朱楓野年五十二歲患中風月餘逆予診視六脈滑數長重按無力口角涎流言語蹇澁飲食作嘔此七情內傷熱勝風動之癥調以六君秦艽天麻芩連蔞薑汁竹瀝補以六味丸風熱漸退手能作字家眷逺來以爲飲食少欲求速效請京口一醫投十六味流气飲繼進滚痰三錢予曰必死是藥矣預煎人參一兩至夜分果大防神脫厥去不知人予自持參湯灌之復蘇予遂辭歸白下越旬日而訃音至惜哉此商而儒行者本虛病誤投下藥是犯虛虛之戒

休寧程少溪賈秣陵城年四十八歲三月初旬往茅山進香衣著單薄中途遇雨衣服盡濡止宿旅舎帶濕睡臥回入城患中風左手足不遂口眼歪斜言語蹇澁面腫流涎口開眼合手撒喉如拽鋸汗出如油呃逆不定昏憒頭痛如破煩躁不寧諸醫環視議作風痰投以二陳加枳實蔞芩連膽星三四日殊無退癥逆予診視六脈浮大滑重按豁然右大於左一倍此平日酒色過度兼之外感風邪臟腑俱受病而陽明經居多投白虎加小續命湯【明醫雜著白虎配附子理中此以白虎合小續命二法俱妙】一匕而呃逆止口閉涎收再二劑眼開呼吸和而諸癥遞減脈始斂兩手停勻已逾險處予有事暫回一二輩流言病癥𨿽減人參附子乃刼藥若多服恐畱熱毒在中遂易醫仍服二陳加寒涼二十餘劑頓然如舊反加鼻瘡目眥赤爛胸乳脹痛煩躁益盛復召予診視皆虛熱無根之火乃用六味丸料加參附麥門五味元參知母二服安然頭痛除而虛熱減謗又至云參茋必不可服病家疑固不肯用予固辭旣不用參吾無奇術矣然二陳芩連𨿽不去病亦無傷也但不可輕用下痰峻利丸散不補正气必成癱瘓可延歲月耳遂歸不復往

宿按中風有眞中類中之不同世人因名而迷其實昔人主乎風河間主火東垣主气丹溪主濕未嘗外風而言但云致病之因豈可偏廢昔人主風者乃外感之風邪爲眞中風以立名三子曰火曰气曰濕乃挾內傷爲類中本气所自病也名同而實異經曰蒼天之气淸靜則志意治順則陽气固𨿽有大風屙毒弗能害也是故邪之所湊其气必虛夫人年逾四旬陽明脈衰於上面焦髮白陰气衰於下將息失宜腎水虛衰心火暴盛無制而成天地不交之否加之七情悒郁憂思忿怒傷其气者多有此癥气虛卒倒曰气厥卒厥屍厥寒厥風痱風懿中濕卽中气之陰癥虛病脈必沈伏緩弱身涼少痰涎手足不偏廢治宜豁痰開郁先以蘇合丸次以二陳四君調以補中益气加桂附扶虛行气則風從气運而散有風熱痰火曰痰厥食厥暑風漏風卽中气之陽癥內實脈必數或洪大滑有力可從子和三法所謂熱勝風動之癥調以通聖辛涼補血滋陰潤肝緩气風熱自退若年髙虛熱者脈𨿽數而虛弱無力又忌汗吐調從丹溪二陳加芩連羌防蔞薑汁竹瀝若眞中風邪東垣中經中血脈中腑中髒外有六經形癥偏枯痿易癱瘓不隨脈必浮盛中腑者多著四肢中髒者多滯九竅中腑者以小續命湯隨六經加減通經發散入髒則內有便溺之阻輕則導滯丸麻仁丸重則三化湯通其壅塞或外無六經之證內無便溺之阻肢不能舉口不能言此中經也宜大秦芁湯補血以養筋以上三中諸般種種輕重不同豈可不審寒熱虛實內外有無傷感所挾眞中類中混同施治槪以二陳芩連損眞之劑專治痰火鮮不敗事表而出之以俟知者

孫斗華赴試南都六月初旬夢遺畏寒驚懼重裘厚被取汗過多身熱六脈滑數無力與淸暑益气湯【誤】次日舌彊語言不淸如顚目瞪不識人【琇按汗過多身熱陽盛也又以風藥气藥鼔火上行故見癥如是】與人參白虎湯加膽星僵蠶秦芁天麻薑汁竹瀝漸愈數日後舌心黑如墨與黃連解毒湯涼膈散防心湯不退與犀角地黃湯而愈此暑風類中【若舌心黑而投參附或大黃俱不救當思解毒】

虛風

江應宿治大司成許潁陽公頭振動揺診得六脈沈緩左關尺散軟無力卽告之曰此虛風也公乃日侍經筵矜持大過傷損肝腎二經之血分耳經曰諸風掉皆屬於肝義曰恐傷腎恐懼不已則火起於腎而銷鑠精血腎水一虧則心火暴盛無制故曰諸逆衝上皆屬於火風火相扇而掉揺治療之法惟宜養血順气气行而痰自消血榮而風自滅矣爲制養血膏一料枸爲君參茋歸術爲臣天麥二冬爲使更制定振丸酒煮黃連姜制半夏爲君四物養血爲臣參茋白術爲佐天麻秦芁靈仙荊防全辛爲使蜜丸晝用養血膏夕服定振丸月餘獲效三越月漸愈

浙商朱鶴子年九歲忽患手足抽掣動搖弄舌吐沫面白唇靑【不發熱作陽虛】諸醫或作風治驚治火治痰治雜進珠犀金石牛黃琥珀蜈蚣全蠍等藥防殆予診視右手三部沈弱無力左手滑大【論脈則虛痰】此脾虛生風之癥理宜大補用歸脾湯加桂附一搐定減去桂附大劑參茋六服全愈

虛風有陰陽之異前案爲精血之虛曰陰虛後案爲元气之虛曰陽虛陰虛者涼肝補腎陽虛者溫

肺健脾若作風治是犯虛虛之戒

傷風

丹溪治金得年三十八歲面色靑白患傷風身熱大便不通小柴胡湯加羌活枳殻桃仁麻子仁各七分【此等案俱見癥治病】

一人黑色能飲酒患傷風頭疼身疼加火熱骨痛無比不喫飯人參敗毒散加漧葛

盧正一年四十五歲患傷風腰疼身熱飲水小柴胡湯加杜仲牛膝天花粉連翹漧葛

王成三患傷風腹防百二十來度五苓散加白術三錢前胡八分羌活一錢【風能勝濕】蒼術二錢神曲【炒】一錢

方愷三患傷風心疼敗毒散加山梔【炒】九分白芍一錢五分艸豆蔲一錢五分木香【煨】一錢

祝顯一患傷風小便白濁無度小柴胡湯加黃柏知母白術芍藥當歸各一錢蓮肉【去心皮】一錢秋石八分

薛立齋治鴻臚蘇龍溪患傷風咳气喘鼻塞流涕用參蘇飲一劑以散寒邪更用補中益气湯以實腠理而愈後因勞怒仍作自用前飲益甚加黃連枳實腹脹不食小便短少服二陳四苓前癥愈劇小便不通薛曰脾脹不食脾胃虛也小便短少肺腎虛也悉因攻伐所致投以六君加黃茋炮姜五味二劑諸癥頓退再用補中益气加炮姜五味數劑全愈

僉憲阮君聘患傷風咳面白鼻流淸涕此脾肺虛而兼外邪用補中益气加茯苓半夏五味治之而愈又用六君芎歸之類而安

吳江史安卿子傷風用表散化痰之藥反痰盛咳肚腹膨脹面色防白此脾肺俱虛用六君子加桔梗一劑頓愈至三日前癥又作鼻流淸涕此復傷風也仍用前藥加桑皮杏仁而愈

史元年子喘胸腹膨脹泄防不食此飲食傷脾土而不能生肺金也用六君子湯一劑諸癥頓愈

宿曰余每治傷風外感而無內傷者但用九味羌活湯參蘇飲無不立愈予自感冒必補中气而外邪始解可見人之稟賦萬有不齊豈可一例表散今觀薛案與予元气弱者脗合於此虛實可見迵風

迵與洞同謂洞徹也

淳於意治齊淳於司馬病切其脈告曰當病迵風迵風之狀飲食下嗌輒後之病得之飽食而疾走淳於司馬曰我之王家食馬肝食飽甚見酒來卽走去驅疾至舎卽泄數十出臣意告曰爲火齊米汁飲之七八日而當愈【琇按其人必內火素盛又食過飽而疾馳食乃奔迫而下食去腸虛气復流聚故食入則气迫輒後若洞徹然以黃連防火米汁補脾而愈凡治火迫下泄用之甚驗】時醫秦信在旁臣意去謂左右閣都尉曰意以淳於司馬病爲何曰以爲迵風可治信卽笑曰是不知也淳於司馬病法當後九日死【琇按信誤以病同趙章斷以爲死亦髙手也】卽後九日不死其家復召臣意意往問之盡如意診臣卽爲一火齊米汁使服之七八日病已所以知之者診其脈時切之盡如法其病順故不死【史記】

陽虛侯相趙章病召臣意眾醫以爲寒中臣意診其脈曰迵風迵風者飲食下嗌而輒出不畱法曰五日死而後十日乃死病得之酒【琇按酒傷陽明太陰濕熱久從火化三陰生气竭絕故洞泄而死也】所以知趙章之病者臣意切其脈脈來滑是內風气也飲食下嗌而輒出不畱者法五日死皆爲前分界法後十日乃死所以過期者其人嗜粥故中藏實中藏實故過期師言曰安谷者過期不安谷者不及期【史記】

沓風【附漏風】

琇按素問風論飲食中風則爲漏風又外在腠理則爲泄風

安陽武都裏成開方自言以爲不病臣意診之謂病苦沓風三歲四肢不能自用使人瘖【失音也】瘖卽死今聞其四肢不能用瘖而未死也病得之數飲酒以見大風气【琇按經云肺熱葉焦則生痿躄玆謂飲酒見大風气是肺爲風邪所傷故痿而失音也又云脾病而四肢不用則脾土亦爲酒濕所傷矣】所以知成開方病者診之其脈法奇咳言曰藏气相反者死切之得腎反肺【琇按濇而短也】法曰三歲死也【史記】

江少微治黃三輔年逾四旬醉飲靑樓夜臥當風患頭疼發熱自汗盜汗飲食不進醫治十餘日罔效診得六脈浮洪重按豁然飲酒當風名曰漏風投以白術澤防酒煎而熱退汗仍不止心口如水此思慮所致與歸脾湯加麻黃根桂枝十數服而愈頭痛不已用白蘿卜汁吹入鼻中立止

中寒

琇案中寒以直中三陰爲是諸案惟富翁吳僕二癥近之餘皆感寒非中寒也

羅謙甫治防政商公年六旬餘原有胃虛之證至元己巳夏上都住時值六月霖雨大作連日不止因公務勞役過度致飲食失節每旦則臍腹作痛腸鳴自利須去一二行乃少定不喜飲食懶於言語身體倦困羅診其脈沈緩而防政以年髙气弱脾胃素有虛寒之證加之霖雨及勞役飲食失節重虛中气難經云飲食勞倦則傷脾不足而往有餘隨之若歲火不及寒乃大行民病鶩溏今脾胃正气不足腎水必挾木勢反來侮土乃薄所不勝乘所勝也此疾非甘辛大熱之劑則不能防水補土【捨時從癥】𨿽夏暑之時有用熱逺熱之戒又云有假者反之是從防而治其急也內經云寒淫於內治以辛熱漧薑附子辛甘大熱以防寒水用以爲君脾不足者以甘補之人參白術甘艸陳皮苦甘溫以補脾土胃寒則不欲食以生薑艸豆蔲辛溫治客寒犯胃厚朴辛溫厚腸胃白茯苓甘平助姜附以導寒濕白芍藥酸微寒補金防木以防熱傷肺气爲佐也不數服良愈【琇按此癥是中寒謂中气虛寒非中寒也】

吳球治一人暑月逺行渴飲泉水至晚以單席陰地上睡頃間寒熱吐防不得身如刀刮而痛【寒癥可知】醫曰此中暑也進黃連香薷飲一服次以六和湯隨服隨厥吳診其脈細而伏曰此中寒也眾皆笑曰六月中寒有是事乎吳曰人肥白素畏熱好服涼劑況逺行途中飲水必多今單席臥地夏月伏陰深中寒气當以附子理中湯大服乃濟【捨時從癥】病者曰吾在家夏常服金花黃連丸今途中多服益元散及水因得此患吳曰此果然也用之甚效按張仲景云夏月陽气在表胃中虛冷故欲著腹衣今人酷熱日取風涼夜多失蓋飲水食果多服涼劑或以井泉浴體久而不成患者鮮矣

一富翁患中寒陰癥名醫盈座最後延禦醫吳至診之曰非附子莫救但忘攜來令人之市揀極重者三枚生切爲一劑計重三兩投之眾醫吐舌潛裁其半以兩半爲劑進之病遂已吳復診曰何減吾成藥也問之知減其半曰噫嘻吾投三枚將活三年也今止活年半耳後年餘復病而卒脈藥之神如此

江應宿見一木商自云曾經五月放樹久立風雨濕地衣服盡濡患寒熱交作徧身脹痛欲人撃打莫知爲何病服藥罔效忽思燒酒熱飲數杯覺腹中寛快數飲至醉良愈此中寒濕醫莫能察識耳

饒州吳上舎僕年逾二十患小腹卒痛四肢厥冷江診得六脈沈伏此中寒陰癥投附子理中湯一而愈中熱

琇按中字宜作平聲爲是蓋內熱病卽經云熱中是也中熱多在盛夏名曰中暍其病甚暴今以中爲中誤列中熱門

淳於意治齊王侍醫遂病自鏈五石服之臣意往過之遂謂意曰不肖有病幸診遂也臣意卽診之告曰公病中熱論曰中熱不溲者不可服五石石之爲藥精悍公服之不得數溲亟勿服色將發癰遂曰扁鵲曰陰石以治陰病陽石以治陽病夫藥石者有陰陽水火之齊故中熱卽爲陰石柔齊治之中寒卽爲陽石剛齊治之臣意曰公所論逺矣扁鵲𨿽言若是然必審診起度量立規矩稱權衡合色脈表裏有餘不足順逆之法參其人動靜與息相應【醫法之妙盡矣】乃可以論論曰陽疾處內陰形應外者不加悍藥及鑱石夫悍藥入中則邪气辟矣而宛气愈深【琇按觀此則爲熱中無疑與陰虛火熾人服桂附初少愈後乃不治同】診法曰二陰應外一陽接內者不可以剛藥剛藥入則動陽陰病益衰陽病益著邪气流行爲重困於兪忿發爲疽意告之後百餘日果爲疽發乳上【琇按肝胃熱燥故疽發乳上】入缺盆死此謂論之大體也必有經紀拙工有一不習文理陰陽失矣【琇按重見癰疽門】

傷寒

琇案傷寒皆祖仲景仲景原本素問熱論又案冬月爲正傷寒春爲溫病夏爲熱病癥𨿽略同治應稍異

南史記範云初爲陳武帝屬官武帝有九錫之命云忽感傷寒恐不得預慶事召徐文伯診視問曰可便得愈乎文伯曰便瘥甚易正恐二年後不復起耳云曰朝聞道夕死可矣況二年乎文伯於是先以火煆地布桃柏葉設席置云其上頃刻汗出以溫粉裛之翌日遂愈云甚喜文伯曰不足喜後二年果卒夫取汗先期尙促壽限況不顧表裏不待時日便欲速愈者耶今病家不耐病病未三四日晝夜督汗醫者隨情順意鮮不致害故書此爲戒【木事方】

許學士叔微云一鄕人傷寒身熱大便不通煩渴鬱冒醫者以巴豆藥下之頃得溏利宛然如舊予視之陽明結熱在裏非大柴胡承气等不可巴豆止去積不能蕩滌邪熱蘊毒亟進大柴胡等三服得汗而解【以下作汗亦是一法】

一鄕人邱生者病傷寒許爲診視發熱頭痛煩渴脈𨿽浮數而無力尺以下遲而弱許曰𨿽麻黃證而尺遲弱仲景云尺中遲者榮气不足血气微少未可發汗用建中湯加當歸黃茋令飲翌日脈尙爾其家煎迫日夜督發汗藥言防不遜矣許忍之但只用建中調榮而已至五日尺部方應遂投麻黃湯啜二服發狂須臾稍定略睡已得汗矣信知此事爲難仲景𨿽云不避晨夜卽宜便治醫者須察其表裏虛實待其時日若不循次第暫時得安虧損五臟以促壽限何足貴也

一人病發熱惡寒自汗脈浮而微弱三服桂枝湯而愈此方在仲景一百十三方內獨冠其首今人全不用惜哉仲景云太陽中風陽浮而陰弱陽浮者熱自發陰弱者汗自出濇濇惡風淅淅惡寒翕翕發熱宜桂枝湯此脈與證仲景說得甚分曉止是人看不透所以不敢用仲景云假令寸口脈微名曰陽不足陰气上入陽中則灑淅惡寒也尺脈弱名曰陰不足陽气下陷入陰中則發熱也此謂元受病而然也又曰陽微則惡寒陰弱則發熱醫妄汗之使陽气微太下之令陰气弱此所謂醫所病而然也大抵陰不足陽往從之故內陷而發熱陽不足陰往乘之故陰上入陽中則惡寒舉此二端明白何憚而不行桂枝哉

一人病傷寒身熱頭痛無汗大便不通已四五日醫者將治大黃朴硝等下之許曰子姑少待予爲視之脈浮緩臥宻室中自稱甚惡風許曰表證如此𨿽大便不通數日腹不脹別無所苦何遽便下之大抵仲景法須表證罷方可下不爾則邪乘虛入不爲結胸必爲熱痢也作桂枝麻黃各半湯繼之以小柴胡漐漐汗出大便亦通而解仲景云凡傷寒之病多從風寒得之始表中風寒入裏則不消矣擬欲攻之當先解表乃可下之若表已解而內不消大滿大堅實有燥屎自可徐下之𨿽四五日不能爲禍也【下不嫌遲】若不宜下而便攻之內虛熱入協熱遂利煩躁之變不可勝數輕者困篤重者必死矣

一丈夫因入水發熱倦怠以白術陳皮漧葛蒼術各二錢人參川芎各一錢五分生茋一錢甘艸些少分作三貼服愈【琇案此丹溪案宜入濕門】

一人年近五十大便下血脈來沈遲濇面黃神倦者二年矣九月間因勞倦發熱已自服參蘇飲兩貼熱退續早起過勞遇寒兩手背與面紫黑【有一人新昏手背與面紫黑而大小便不通用溫補藥不救】昏僕少頃復蘇大發熱妄語口渴身痛至不可眠脈之三部不調微帶數重取虛豁左大於右朱以人參二錢五分帶節麻黃黃茋各一錢白術二錢當歸身五分與五貼得睡醒來大汗如雨遂安兩日後再發熱脇痛咳若睡時不作而妄語且微惡寒診其脈似前而左略帶許曰此體虛再感寒也再與前藥加半夏茯苓十餘貼再得大汗而安身倦至不可久坐不思食用補中益气湯去涼藥加神曲半夏宿砂五七十貼而安【烺按此丹溪案原刻悞許學士】

一士人家病者二人皆旬日矣一則身熱發汗大便未通小便如經神昏如睡診其脈長大而虛用承气下之而愈一則陽明自汗大便不通小便利津少口漧燥其脈亦大而虛予作蜜兌三易之下燥屎得溏利而解

一人患傷寒目痛鼻幹不得臥大便不利尺寸脈俱大已數日一夕汗出許謂速以大柴胡下之醫駭曰陽明自汗出津液已漏法當用蜜兌【果然穏當】何須用大黃藥許謂曰子只知把穏若用大柴胡此仲景不傳之妙子殆未知也乃竟用大柴胡二貼而愈仲景論陽明之病多汗者急下之人多謂已是自汗若下之豈不表裏俱虛又如論少陰雲少陰病一二日口漧燥者急下之人多謂病發於陰得之日淺但見漧燥若更下之豈不陰气愈盛舉斯二者則其疑惑者不可勝數此仲景之書世人罕讀也予謂不然仲景稱急下之者亦猶急當救表急當救裏耳凡稱急者有三處謂才覺汗未至津液漧燥便速下之則爲捷徑免致用蜜兌也若胸中識得了了自無可疑若未能了了悞用之反不若蜜兌爲穏也

一士人得太陽癥因發汗汗不止惡風小便濇【腎與膀胱爲表裏故惡風而小便濇也所以用桂枝加附子】足攣屈而不伸診其脈浮而大浮爲風大爲虛許曰在仲景方中有兩證大同而小異一則小便難一則小便數用藥少差有千里之失仲景第七證云太陽病發汗遂漏不止其人惡風小便難四肢微急難以屈伸者桂枝加附子湯第十六證云傷寒脈浮自汗出小便數【脈浮自汗表也小便數邪已入裏故不可攻表】心煩微惡寒腳攣急反以桂枝湯攻表此悞也得之便數咽中幹煩躁吐逆【十六證仲景本文便厥咽干云云處以甘艸漧薑湯須與本文防看惡風用桂枝湯惡寒則不可用桂桂所以小便數在仲景治以甘艸漧薑湯】一則漏風【漏不止惡風】小便難一則自汗小便數或惡風或惡寒病各不同也予用第七證桂枝加附子湯三啜而汗止佐以甘艸芍藥湯足便得伸

侯輔之病脈極沈細內寒外熱肩背胸脇癍出十數防語言狂亂或曰發斑譫語非熱乎許曰非也陽爲陰逼上入於肺傳之皮毛故癍出神不守舎故錯語如狂非譫語也肌表𨿽熱以手按之須臾冷透如冰【認癥精確】與姜附等藥數日約二十餘兩後得大汗而愈後因再發脈又沈遲三四日不大便與理中丸【用理中丸作下法妙】三日內約半觔其疾全痊侯生之狂非陽狂之狂乃失神之狂卽陰虛也

一人病傷寒大便不利日晡發潮熱手循衣縫兩手撮空直視喘急更數醫矣見之皆走此誠惡得此者十中九死仲景𨿽有癥而無治法但云脈者生澁者死已經吐下難於用藥謾且救之若大便得通而脈者庶可治也與小承气湯一服而大便利諸疾漸退脈且微半月愈或問曰下之而脈者生此何謂也許曰金匱玉函云循衣妄撮怵惕不安微喘直視脈者生澁者死微者但發熱譫語承气湯主之予嘗觀錢仲陽小兒直訣云手循衣領及撚物者肝熱也此證在玉函列於陽明部蓋陽明者胃也肝有熱邪淫於胃經故以承气瀉之且得脈則肝平而胃不受尅所以有生之理讀仲景論不能博通諸醫書以發明其隠奧専守一書吾未見其能也

嘗治循衣撮空得愈者數人皆用大補气血之劑也惟一人兼瞤振脈代遂於補劑中加桂二分亦振止脈和而愈

一人病傷寒初嘔吐俄爲醫者下之已七八日而內外發熱【仲景本文有背微惡寒句須看吳氏注】許診之曰當用白虎加人參湯或曰旣吐復下宜重虛矣白虎湯可用乎許曰仲景云若吐下後七八日不解熱結在裏表裏俱熱者【仲景本文有時時惡風句時時二字須看成注】白虎加人參湯正相當也蓋始吐者熱在胃脘而脈至今虛大三投湯而愈仲景旣稱傷寒若吐下後七八日不解熱結在裏表裏俱熱者白虎加人參湯主之又云傷寒脈浮發熱無汗其表不解不可與白虎湯又云脈浮滑【表邪已化爲熱邪未入裏故脈浮滑俱系陽明在經癥亦須看成注】此以表有熱裏有寒【琇案諭嘉言謂寒字當作痰字解】白虎湯主之國朝林億校正謂仲景於此表裏自差矣予謂不然大抵白虎能除傷寒中暍表裏發熱故前後二證或曰表裏俱熱或云表熱裏寒皆可服之一種脈浮無汗其表不解全是麻黃與葛根證安可行白虎也林億見所稱表裏不同便謂之差是亦不思之過也

海藏治秦二母病太陰病三日不解後嘔惡心而脈不浮醫與半硫丸二三服不止復與黃茋建中湯脈中極【諸爲寒】無表裏病胸中大熱發渴引飲皆曰陽證欲飲之水王反與姜附等藥脈反沈細陽猶未生以桂附姜烏之類酒丸與百丸接之二日中十餘服病人身熱煩躁不寧欲作汗也又以前丸接之覆以厚衣陽脈方出而作大汗翌日大小便始通下瘀血一盆如豚肝然用胃風湯加桂附三服血止其寒甚如此亦世之希見也【烺按原刻悞作許案】

一人病傷寒心煩喜嘔往來寒熱醫以小柴胡與之不除許曰脈洪大【脈洪大非小柴胡可知】而實熱結在裏小柴胡安能去之仲景云傷寒十餘日熱結在裏復往來寒熱者與大柴胡湯三服而病除大黃蕩滌蘊熱傷寒中要藥王叔和云若不用大黃恐不名大柴胡須是酒洗生用爲有力

一舟子病傷寒發黃鼻內痠痛身與目如金色小便赤而數大便如經【琇按醫學綱目作如常】或欲用茵陳五苓許曰非其治也小便利大便如常則知病不在臟腑【綱目無腑字】今眼睛疼鼻痠痛【綱目作眼睛鼻頞痛】是病在淸道中淸道者華蓋肺之經也若下大黃則必腹脹爲逆用蒂散先含【原刻食】水次搐之鼻中黃水盡乃愈

一人病傷寒脈浮而長喘而胸滿身熱頭痛腰脊彊鼻幹不得臥許曰太陽陽明合病仲景法中有三證下利者葛根不下利嘔逆者加半夏喘而胸滿者麻黃湯也治以麻黃湯得解

一武官爲寇執置舟中板數日得脫乘饑恣食良久解衣捫虱次日遂傷寒自汗而膈不利一醫作傷食而下之一醫作解衣中邪而汗之雜治數日漸覺昏困上喘息髙許診之曰太陽下之表未解微喘者桂枝加厚朴杏仁湯此仲景法也指令醫者急治藥一啜喘定再啜漐漐汗出至晚身涼而脈已和矣醫曰某平生未嘗用仲景方不知其神捷如此

一人年三十初得病微汗脈弱惡風醫以麻黃藥與之汗遂不止發熱心多驚悸夜不得眠譫語不識人筋惕肉瞤振振動揺醫又進鎭心藥許曰彊汗之過也仲景云脈微弱汗出惡風不可服靑龍湯服之則筋惕肉瞤此爲逆也惟眞武湯可救遂進三服繼以淸心丸竹葉湯數日遂愈

一人病傷寒八九日身熱無汗時時譫語時因下後大便不通三日矣非躁非煩非寒非痛晝夜不得臥但心中無曉防處或時發一聲如嘆息之狀醫者不省是何證許診之曰此懊憹怫郁二證俱作也胃中有燥屎者承气湯下燥屎二十餘枚得利而解【琇按身熱無汗似大柴胡較勝】仲景云陽明病下之心下懊憹微煩胃中有燥屎者可攻又云病者小便不利大便乍難乍易時有微熱怫郁不得臥者有燥屎也承气湯主之素問云胃不和則臥不安此夜所以不得眠也仲景云胃中燥大便堅者必譫語此所以有時發譫語也非躁非煩非寒非痛所以心中懊憹也聲如嘆息而時發一聲所謂外气怫郁也燥屎得除大便通利胃中安和故其病悉去也

一人得疾六脈沈伏不見深按至骨則弱有力頭疼【脈沈爲陰然陰證無頭痛亦可升陽行經】身溫煩躁指末背冷胸中滿惡心更兩醫矣醫者不識止投調气藥許因診視曰此陰中伏陽也仲景法中無此證世人患此者多若用熱藥以助之則爲陰所隔絕不能導引眞陽反生客熱用冷藥則所伏眞火愈見銷鑠須用破散陰气導達眞火之藥使火升水降然後得汗而解乃授以破陰丹【方見醫學綱目陰毒類】二百粒作一服冷鹽湯下不半時煩躁狂熱手足躁擾其家大驚許曰俗所謂換陽也須臾稍定略睡身少汗自昏達旦方止身涼而病除

一婦人狐惑聲嗄多眠目不閉【目不閉聲啞爲狐惑手足不冷宜先豁痰】惡聞食臭不省人事者半月【非痰不能待至半月】後又手足拘彊脈數而微細先與竹瀝薑汁一盞服之忽胸有汗腹鳴卽目閉省人事遂用參術歸陳入竹瀝薑汁飲之五六貼全愈【作痰而協虛】

李東垣治一人二月病傷寒發熱醫以白虎湯投之病者面黑如墨【陰气上溫於陽中故色黑與羅謙甫案同一治法】本證不復見脈沈細小便不禁柰初不知用何藥及診之曰此立夏前誤用白虎之過白虎湯大寒非行經之藥止能寒臟腑不善用之則傷寒本病曲隠於經絡之間或更以大熱之藥救之以苦陰邪則他證必起非所以救白虎也有溫藥之升陽行經者吾用之【升陽行經藥漧葛升麻防風白芷參茋蒼術白芍甘艸】有難者曰白虎大寒非大熱何以救君之治柰何李曰病隠於經絡間陽不升則經不行經行而本證見矣又何難焉果如其言而愈

馮氏子年十六病傷寒目赤而煩渴【似熱】脈七八至醫欲以承气湯下之已煮藥而李適從外來馮告之故李切脈大駭曰防殺此兒內經有言在脈諸數爲熱諸遲爲寒今脈八九至是熱極也殊不知至眞要大論曰病有脈從而病反者何也岐伯曰脈至而從按之不鼓諸陽皆然王注云言病熱而脈數按之不動乃寒盛格陽而致之非熱也此傳而爲陰癥矣【此等案熟玩精思博按醫學綱目無此句】令持姜附來吾當以熱因寒用之法治之藥未就而病者爪甲已靑頓服八兩汗漸出而愈【博案此案原刻微誤】

按此與王海藏治狂言發癍身熱脈沈細陰證例同東垣又有治腳膝痿弱下凥臋皆冷陰汗臊臭精滑不固脈沈數有力爲火郁於內逼陰向外爲陽盛拒陰用苦寒藥下之者【妙妙】此水火徵兆之微脈證治例之妙王太僕曰紀於水火餘气可知

羅謙甫治靜江府提刑李君長子年十九歲至元壬午四月間病傷寒九日醫作陰癥治之與附子理中丸數服其癥增劇更一醫作陽癥議論差互不敢服藥決疑於羅羅至賓客滿坐羅不敢直言證細爲分解凡陽癥者身須大熱而手足不厥臥則坦然起則有力不惡寒反惡熱不嘔不防渴而飲水煩躁不得眠能食而多語其脈浮大而數者陽證也凡陰證者身不熱而手足厥冷惡寒踡臥面向壁臥惡聞人聲或自引衣蓋覆不煩渴不欲食小便自利大便反快其脈沈細而微遲者皆陰癥也某傷寒診其脈沈數得六七至夜叫呼不絕【夜字妙辧在此】全不得睡【陽明在府】又喜飲冰水陽證悉具且三日不見大便【陰癥自利多】宜急下之乃以酒煨大黃六錢炙甘艸二錢芒硝五錢煎服至夕下數行去燥糞二十餘塊是夜汗大出次日身涼脈靜矣予思素問熱論云治之各通其臟腑仲景述傷寒論六經各異傳變不同活人書亦云凡治傷寒先須明經絡不識經絡觸途防行鮮不誤矣

一人患傷寒無汗惡風項旣屈而且彊羅曰項彊幾幾葛根湯證或問何謂幾幾羅曰幾幾者如幾人疾屈而彊也謝復古謂病人羸弱須憑幾而起誤也蓋仲景論中極有難曉處振振欲擗地心中懊憹外气怫鬱鬱冒不仁膈內拒痛如此之類甚多成無已注幾音殊幾幾爲短羽鳥引頸之貌甚得仲景防【烺按此許叔微案】

南省防議常徳甫至元甲戌三月間赴大都路感傷寒證勉彊至眞定館於常防謀家遷延數日病不瘥總府李經歷並馬錄事來求治羅診得兩手脈沈數外證卻身涼四肢厥逆發瘢微紫見於皮膚唇及齒齦破裂無色【毒】咽漧聲嗄黙黙欲眠目不能閉【目不閉聲啞爲狐惑】精神鬱冒反側不安此證乃熱深厥亦深變成狐惑其證最急詢之從者乃曰自內邱縣感冒頭痛身體拘急發熱惡寒【初起原從太陽經來】醫以百解散發之汗出浹背殊不解每經郡邑治法一同發汗極多遂至於此羅詳其說謂平昔膏粱積熱於內已燥津液又兼發汗過多津液重竭因轉屬陽明故大便難也急以大承气下之【手足冷大便閉宜先下】得更衣再用黃連解毒湯病減大半復與黃連犀角湯數日而安

至元己巳六月羅住夏於上都僉事董彥誠年逾四旬因勞役過甚煩渴不止極飲潼乳又傷冷物遂自利腸鳴腹痛四肢逆冷汗自出口鼻气亦冷六脈如蛛絲時發昏憒【溫救何疑】眾醫議之以蔥熨臍下又以四逆湯五兩生薑二十片連須蔥白九莖水三升煮至一升去查涼服至夜半气溫身熱思粥飲至天明而愈玉機眞藏論云脈細皮寒气少泄利飲食不入此謂五虛死漿粥入胃則虛者活信哉

一人年五十餘中气本弱至元庚辰六月中病傷寒八九日醫者見其熱甚以涼劑下之乂食梨三四枚痛傷脾胃四肢冷時昏憒羅診之其脈動而中止有時自還乃結脈【舊刻悞熱】也心亦悸動喫噫不絕色變靑黃精神減少目不欲開【石山以目閉而啞不言爲脾傷】踡臥惡人語【少陰癥】以炙甘艸湯治之【大便防而目閉踡臥手足冷炙甘艸湯】成無已云補可去弱人參大棗之甘以補不足之气桂枝生薑之辛以益正气五臟痿弱榮衛涸流濕劑所以潤之故用麻仁阿膠麥門冬地黃之甘潤經益血復脈通心是也加桂枝人參急扶正气生地黃減半恐傷陽气剉一兩劑服之不效羅再思脈病對莫非藥陳腐而不效乎再於市鋪選嘗气味厚者再煎服之其病減半再服而愈【琇按辧藥亦要著】凡藥昆虫艸木生之有地根葉花實采之有時失其地性味少異失其時气味不全又況新陳不同精粗不等倘不擇用用之不效醫之過也內經云司歲備物气味之専精也修合之際宜加意焉【烺按醫學綱目是東垣案】

眞定府趙吉夫年三旬餘至元夏間因勞役飲食失節傷損脾胃時發煩躁而渴又食冷物過度遂病身體困倦頭痛四肢逆冷【斷不在臂膝】嘔吐而心下痞【此厥冷乃熱深厥亦深何也以有頭痛可辧若厥陰頭痛當吐痰沬不當嘔吐蓋嘔吐屬半表半里者居多或太陰少陰亦有斷無頭痛之癥】醫者不審見其四肢冷嘔吐心下痞乃用桂末三錢匕熱酒調服仍以綿衣覆之作陰毒傷寒治之汗大出汗後卽添口漧舌澁眼白睛紅項彊硬肢體不柔和小便淋赤大便祕澁循衣摸牀如發狂狀問之則言語錯亂視其舌則赤而欲裂朝輕暮劇凡七八日家人輩自謂危殆羅診脈七八至知其熱證也遂用大承气湯苦辛大寒之劑一兩作一服服之利下三行折其勝勢翌日以黃連解毒湯大苦寒之劑二兩使徐徐服之以去其熱三日後病十減五六更與白虎加人參湯約半觔服之防熱補气前證皆退戒以愼起居節飲食月餘漸平復內經曰用藥無失天時無逆气宜無翼其勝無贊其復是謂至治又云必先歲气無伐天和當暑气方盛之時聖人以寒涼藥急救腎水之原補肺金之不足𨿽有客寒傷人仲景用麻黃湯內加黃芩知母石膏之類恐發黃髮斑又有桂枝湯之戒今醫用桂末熱酒調服此逆仲景之治法其誤甚矣

省掾曹徳裕男婦二月初病傷寒八九日請羅治之脈得沈細而微【虛】四肢逆冷自利腹痛【太陰】目不欲開【石山以目閉而啞爲脾傷】兩手常抱腋下昏嗜好口舌漧燥【亦手足冷目不欲開口漧燥但自利腹痛從溫補】乃曰前醫畱白虎加人參湯一貼可服否羅曰白虎𨿽云治口燥舌漧若執此一句亦未然今此證不可用白虎者有三傷寒論云立夏以前處暑以後不可妄用一也太陽證無汗而渴者不可用二也況病人陰癥悉具其時春气尙寒不可用三也仲景云下利淸谷急當救裏宜四逆湯五兩加人參一兩生薑十餘片連須蔥白九莖水五大盞同煎至三盞去查分三服一日服之至夜利止手足溫翌日大汗而解繼以理中湯數服而愈孫眞人習業篇云凡欲爲太醫必須諳甲乙素問黃帝鍼經明堂流注十二經三部九本艸藥性仲景叔和並須精熟如此方爲太醫不爾猶無目夜遊動致顚隕執方用藥者可鑑哉

呂滄洲治一人病傷寒十餘日身熱而人靜兩手脈盡伏【似陰癥】俚醫以爲死也弗與藥呂診之三部舉按皆無其舌胎滑而兩顴赤如火【似戴陽】語言不亂【辧此癥全在十餘日若是陰癥過七日焉能語言不亂耶況身熱乎】因告之曰此子必大發赤癍周身如錦文夫脈血之波瀾也今血爲邪熱所搏淖而爲癍外見於皮膚呼吸之气無形可依猶溝隧之無水𨿽有風不能成波瀾癍消則脈出矣及揭其衾而赤癍爛然卽用白虎加人參湯化其癍脈乃復常繼投承气下之愈

一人傷寒旬日【辧癥全在旬日二字及肌熱灼】邪入於陽明俚醫以津液外出爲脈虛自汗進武湯以實之遂致神昏如熟睡呂切其脈皆伏不見而肌熱灼指【肌熱灼有少陰反發熱之辧況又脈伏耶然此癥何以斷爲實熱曰全在旬日二字若是直中陰經虛寒癥何能至十日也卽曰陰亦屬傳邪陰癥非實熱而何】告其家曰此必榮血致癍而脈伏非陽病見陰脈比也【脈伏不見若是陰寒手足斷無不厥冷之理不見厥逆是實熱可知】見癍則應否則畜血耳乃去其衾裯視其隠處及小腹果見赤癍臍下石堅且拒痛爲作化癍湯半劑繼進韓氏生地黃湯逐其血是夕下黑矢若干枚卽癍消脈出後三日又腹痛遂用桃核承气以攻之所下如前乃愈

一婦傷寒乃陰間陽面赤足踡而下痢躁擾不得眠論者有主寒主溫之不一不能決呂以紫雪匱理中丸進徐以冰漬甘艸漧薑湯飲之愈且告之曰下痢足踡四逆證也苟用常法則上焦之熱彌甚今以紫雪折之徐引甘辛以溫裏此熱因寒用也眾皆嘆服

浙東憲使曲出道過鄞病臥涵虛驛召呂往視呂察色切脈則面戴陽气口皆長而蓋傷寒三陽合病也以方涉海爲風濤所驚遂血菀而神懾爲熱所搏遂吐血一升許且脇痛煩渴譫語【少陽陽明癥】適是年歲運左尺當不應其輔行京醫以爲腎已絕泣告其左右曰監司脈病皆逆不祿在旦夕家人皆惶惑無措呂曰此天和脈無憂也爲投小柴胡湯減葠加生地黃半劑後俟其胃實以承气下之得利愈

副樞張息軒病傷寒逾月旣下而內熱不已【所謂過經不解】脇及小腹偏左滿肌肉色不變醫以爲風矢所中膏其手摩之浹四旬所其毒循宗筋流入於睪丸赤腫若匏子醫刺潰之而左脇腫痛如故【有形可象】來召呂診呂以關及尺中皆數滑而且芤因告之曰脈數不時則生惡瘡關內逢芤則內癰作季脇之痛癰作膿也經曰癰疽治之不得法頃時回死下之愼勿晚乃用保生膏作丸衣之以乳香而用硝黃作湯以下之下膿如糜可五升許明日再圊下余膿立瘥

丹溪治一人舊有下疳瘡忽頭疼發熱自汗眾作傷寒治反劇脈甚七至重則濇丹溪曰此病在厥陰【肝】而與證不對以小柴胡加艸龍膽胡黃連熱服四貼而安

施宗一患傷寒連飲水大碗十數碗小柴胡加花粉漧葛

吳支七患傷寒發熱如火口漧要飲水小柴胡去半夏加漧葛花粉黃芩

梁本一患傷寒胸脇疼小柴胡加木通枳殻薏苡【苡仁本艸除筋骨邪入作疼】香附芍藥

黃進年五十六歲好飲酒患傷寒發熱口漧似火燒補中益气湯內加雞櫃子八分甘蔗汁二合芍藥地黃汁當歸川芎各一錢服之愈

李謹三年三十四歲患傷寒發熱身如蒙刺痛【諸痛皆屬肝木以血藥主之】四物加生地紅花各八分人參白術黃茋

馬敬一患傷寒發熱身癢【癢如虫行皮中以久虛無汗故也】小柴胡內加紫背浮萍川芎當歸牡丹皮白芍熟地黃

吳亮年六十三歲患傷寒發熱頭痛泄防一日一夜二三十度五苓散加白術神麯芍藥砂仁各一錢服之愈【作濕癥而兼治虛】

朱寛年四十二歲患傷寒肚腹疼痛發熱如火人參養胃湯內加柴胡煨姜服之愈

姜連一患傷寒腰疼左腳似冰小柴胡湯加五味子十二粒黃柏杜仲牛膝

唐敬三患傷寒發熱心疼人參養胃湯加知母砂仁艸豆蔲各一錢【人參養胃湯溫補中配消運之藥】

邵璠一患傷寒發熱胸疼痛如刀刺【半表半里】小腸經也小柴胡加木通前胡燈心【小腸爲手太陽用小柴胡亦因半表半里耶疑刋悞小腸當攺少陽】

劉光澤年七十一歲患傷寒頭疼發熱四肢冷如冰局方不換金正气散加五味子黃茋人參白術當歸身

顧曾八年五十二歲患傷寒偏枯四肢不遂手足攣踡濟生方加虎骨酒石斛石橊葉防風虎脛骨當歸茵芋葉杜仲牛膝芎防苦參金毛狗脊蒼術木通

羅光逺年六十三歲患傷寒發熱四肢不隨補中益气湯而愈

周本道年三十七歲患傷寒頭痛略惡寒小柴胡湯加人參白術川芎當歸白芷

浦海二患傷寒頭痛人參養胃湯而愈

張民一患傷寒發熱頭疼四肢骨痛人參養胃湯加枳殻桔梗

邱本三患傷寒發熱四肢倦怠補中益气湯加柴胡黃芩

林信一患傷寒發熱補中益气湯而愈

曹九三患傷寒雙腳攣拳寸難行補中益气湯加黃柏知母服之而愈

胡文亮年三十五歲好男色患傷寒發熱四肢無力兩膀酸疼小柴胡加四物湯加人參白術服之愈

言秉安年五十歲患傷寒發熱四肢厥冷補中益气湯加五味子木香麥冬丁香【七枚】

孔士能患傷寒發熱四肢無力腰疼小柴胡加白術黃茋五味子天花粉漧葛

曹江患傷寒發熱气喘咳有痰參蘇飲減去紫蘇加麥冬天冬貝母款花白術各等分

江亮年三十六歲患傷寒咳夜發晝可作陰虛治之補中益气湯加天冬麥冬當歸身五味子十五粒貝母

許紀年三十九歲患傷寒發熱狂言譫語小柴胡湯加黃連人參白術生甘艸【作虛熱治】

髙逺年六十一歲患傷寒發熱腹痛【腹痛因邪气與正气相持則腹痛陽邪痛其痛不常以辛溫之劑和之陰寒痛其痛無休止時宜熱劑救之】人參養胃湯加木香白芍藥服之愈

方述年四十九歲患傷寒胸熱口漧大便泄防數十次五苓散加白術神麯【炒】白芍麥冬漧葛五味子服之愈【與吳亮案同方】

毛能三患傷寒足冷到膝補中益气湯加五味子人參一錢五分而愈

項太一年二十九歲患傷寒頭痛發熱脇疼四肢疼痛胸脇不止小柴胡湯加羌活桔梗香附枳殻愈

許祖一年十一歲患傷寒頭疼發熱自汗連腰痛小柴胡湯加枳殻白術香附木通

髙陽三年四十五歲患傷寒脇痛膀疼香蘇飲加人參柴胡桔梗香附黃芩

按上三十餘證皆是內傷挾外感者可見東南溫暖之方正傷寒百無一二所以傷寒屬內傷者十居九於此可見

滑伯仁治一婦暑月身冷【身不發熱】自汗口漧煩躁欲臥泥水中伯仁診其脈浮而數沈之豁然虛散【身冷脈當沈微今浮而數沈取散當溫救所謂捨時從癥】曰素問云脈至而從按之不鼓諸陽皆然此爲陰盛隔陽得之飲食生冷坐臥風露煎眞武湯冷飲之一進汗止再進煩躁去三進平復如初

一人病傷寒他醫皆以爲痓證當進附子持論未決伯仁切其脈兩手沈實而滑四末覺微淸以燈燭之徧體皆赤癍舌上胎黑而燥如芒刺身大熱【胎黑不可憑爲實燥如芒刺則可憑矣身大熱爲關鍵】神恍惚多譫妄語滑曰此始以表不得解邪气入裏裏熱極甚若投附必死乃以小柴胡劑益以知母石膏飲之終夕三進次日以大承气湯下之調理兼旬乃安

一人病惡寒發熱頭體微痛苦嘔下泄五日矣其親亦知醫以小柴胡湯治之不解招滑診視脈而遲曰是在陰當溫之爲制眞武湯其親爭之彊以人參竹葉湯進進則泄甚脈且陷弱始亟以前劑服之連進四五劑乃效

一人病惡寒戰栗持捉不定兩手背冷汗浸淫𨿽厚衣熾火不能解攖寧滑卽與眞武湯凡用附六枚一日病者忽出人怪之病者曰吾不惡寒卽無事矣或以問滑滑曰其脈兩手皆沈微余無表裏證此蓋體虛受寒亡陽之極也初皮表气隧爲寒邪壅遏陽不得伸而然也是故血隧熱壅須用硝黃气隧寒壅須用桂附陰陽之用不同者有形無形之異也

潘子庸得感冒證已汗而愈數日復大發熱惡寒頭痛暈嘔吐卻食煩懣欬而多汗攖寧滑診之脈兩手三部皆浮而曰在仲景法勞復證浮以汗解沈以下解今脈浮且證在表當汗眾以虛憊難之且圖溫補滑曰法當如是爲作麻黃葛根湯三進更汗旋調數日乃愈

一人冒雪進涼食病內外傷惡寒頭疼腹心痛而嘔【兩感】診之脈沈且時伏而不見【死脈】曰在法下利淸谷當急救裏淸便自調當急救表今所患內傷冷飲食外受寒沴淸便自調急救表裏以桂枝湯力微遂爲變法與四逆湯服之晬時服附子一兩明日則脈在肌肉惟自若外證已去內傷獨存乃以丸藥下去宿食【諸爲寒自若寒未去也烏得用丸藥下法以理中丸下方妥】後調中气數日卽安

一人七月內病發熱或令其服小柴胡湯必二十六劑乃安如其言服之未盡二劑則升發太過多汗亡陽惡寒甚肉瞤筋惕乃請滑診視脈細欲無卽以眞武湯進七八服稍有緒更服附子七八枚乃愈

瓘曰汗多亡陽則內益虛惡寒甚而肉瞤筋惕者裏虛甚而陽未復也故宜眞武湯多服附子而效

一人病傷寒經汗下病去而人虛背獨惡寒脈細如綫湯熨不應滑乃以理中湯劑加姜桂藿附大作服外以蓽撥良姜吳榝桂椒諸品大辛熱爲末和姜糊爲膏厚敷滿背以紙覆之稍幹卽易如是半月竟平復不寒矣此治法之變者也

一人病傷寒後勞復發熱自汗經七日或以爲病後虛勞將復補之滑曰不然勞復爲病脈浮以汗解奚補爲以小柴胡湯【小柴胡穏】三進再汗而安【琇按與前潘子庸癥同是復感第有微甚之分前曰大熱脈浮此曰發熱脈浮故前用麻黃葛根此用小柴胡皆二進而愈】

王海藏治趙宗顏因下之太過生黃脈沈細遲無力次第用藥至茵陳附子湯大效按海藏次第用藥者謂先投韓氏茵陳茯苓湯次投茵陳橘皮湯次投茵陳附子湯也

趙秀才因下之早黃病脈寸微尺弱身冷次第用藥用茵陳四逆湯大效

一人患傷寒得汗數日忽身熱自汗脈數心不得寧眞勞復也【琇案此亦復癥以脈數及心不寧故用補脾湯佐小柴胡與後癥犯房勞及前二癥俱不同】許診之曰勞心之所致神之所舎未復其初而又勞傷其神榮衛失度當補其子益其脾解其勞庶防得愈授以補脾湯佐以小柴胡湯解之或者難曰虛則補其母今補其子何也許曰子不知虛勞之異乎難經曰虛則補其母實則防其子此虛當補母眾所共知也千金曰心勞甚者補脾气以益之脾王則感之於心矣【歸脾湯之學】此勞則當補其子人所未聞也蓋母生我者也子繼我而助我者也方治其虛則補其生我者與錦囊所謂本骸得气遺體受防同義方治其勞則補其助我者與荀子所謂未有子富而父貧同義此治虛與勞所以異也【本事方烺案此案原本悞王】

一男子病太陽證尺寸脈俱浮數按之無力王見其內陰虛與神術漧薑湯愈後再病王視之見神不舒垂頭不欲語疑其有房過問之犯房過乎必頭重目曰然與大建中三四服外陽內收脈反沈小始見陰又與已寒加芍藥茴香等丸五六服三日內約服六七百丸脈復生又用大建中接之大汗作而解【仍以汗解】

陶尙文治一人傷寒四五日吐血不止醫以犀角地黃湯等治而反劇陶切其脈浮而數若不汗出邪何由解遂用麻黃湯一服汗出而愈【養葵先生用之而效以見血卽汗汗卽血之理】

或問曰仲景言衂家不可汗亡血家不可發汗而此用麻黃湯何也瓘曰久衂之家亡血已多故不可汗今緣當汗不汗熱毒蘊結而成吐血當分其津液乃愈故仲景又曰傷寒脈浮不發汗因致衂血者麻黃湯主之蓋發其汗則熱越而出血自止也

孫兆治東華門竇大郎患傷寒經十餘日口燥舌漧而渴心中疼自利淸水眾醫皆相守但調理耳汗下皆所不敢竇氏親故相謂曰傷寒邪气害人性命甚速安可以不次之疾投不明之醫乎召孫至曰明日卽已不可下今日正當下遂投小承气湯遂大便通得睡明日平復眾人皆曰此證因何下之而愈孫曰讀書不精徒有書耳口燥舌漧而渴豈非少陰癥耶少陰癥固不可下豈不聞少陰一癥自利淸水心下痛下之而愈【少陰急下有三條】仲景之書明有是說也眾皆欽服

一人患傷寒五六日頭汗出【陽虛】自頸以下無汗【不在黃例又非瘀血】手足冷心下痞悶大便祕結或者見四肢冷又汗出【似陰癥】滿悶以爲陰癥許診其脈沈而曰此證誠可疑然大便結非虛結也安得多陰脈𨿽沈爲少陰證多是自利未有祕結者【此辧妙】此正半在裏半在表投小柴胡得愈【脈沈陰脈也四肢冷汗出陰癥也只一大便祕斷之爲半表半里非細心明眼不足以語此】仲景稱傷寒五六日頭汗出微惡寒手足冷心下滿口不欲食大便硬脈細小者此謂陰微結必有表【惡寒】復有裏脈沈亦在裏也汗出爲陽微假令純陰結不得復有外證【無惡寒癥】悉入在裏此謂半在裏半在外也脈𨿽沈不得爲少陰病所以然者陰不得有汗今頭汗出故知非少陰也【頭汗出爲陽微結尙在半表半里非少陰癥是陰不得有頭汗也陽微二字作虛字解妙】可與小柴胡湯設不了了者得屎而解此疾證後同故得屎而解也或難曰仲景云脈陰陽俱反汗出者亡陽也此屬少陰不得有汗何也【此難妙妙】今頭汗出者故知非少陰何以頭汗出便知非少陰證【若見汗出亡陽亦爲陰癥何必頭汗知非少陰】孫曰此一段正是仲景議論處意謂四肢冷脈沈腹滿全似少陰然大便鞕頭汗出不得爲少陰【切記切記】蓋頭者三陽同聚若三陰至胸而還有頭汗出自是陽虛故曰汗出爲陽微是陰不得有汗也若少陰頭有汗則死矣【厥逆自利頭汗踡臥爲少陰死癥】故仲景平脈法云心者火也明少陰則無頭汗者可治有汗者死心爲手少陰腎爲足少陰相與爲上下惟以意逆者得之【此案當熟玩】

一道士患傷寒發熱汗出多驚悸目身戰掉欲倒地眾醫有欲發汗者有作風治有用冷藥解者病皆不除召孫至曰太陽經病得汗早欲解不解者因太陽經欲解復作汗腎气不足汗不來所以心悸目身戰遂作眞武湯服之三服微汗自出遂解蓋眞武湯附子白術和其腎气腎气得行故汗得來也若但責太陽者惟能漧涸血液仲景云尺脈不足榮气不足不可以汗以此知腎气怯則難得汗也明矣

工部郎中鄭君患傷寒胸腹滿面色黃如金諸翰林醫官商議略不定皆曰胸滿可下然脈浮虛召孫至曰諸公𨿽疑不用下藥鄭之福也下之必死某有一二服藥服之必瘥遂下小陷胸湯尋利其病良愈明日面色攺白語曰孫尙藥乃孫眞人後身耶

或問曰傷寒至於發黃病亦甚矣小陷胸湯何效速也瓘曰濕熱甚者則發黃內熱已甚復被火者亦發黃也邪風被火熱兩陽相燻灼其身必發黃此太陽標與少陽經所傳者正在心下故胸滿結之淺也是爲小結胸且脈浮陽脈也虛陽在上不可下宜小陷胸湯和之黃連栝蔞苦寒而防熱散結半夏辛溫又以之結【琇案結字上當有散字】而燥濕理逆病𨿽甚而結之淺故以緩輕之劑除之

張致和治一人病陰證傷寒先因感寒濕旣而發熱不食數日後不省人事語多錯亂神思昏迷面靑齒露人謂其必死張診之兩手脈沈細先以小柴胡湯與之繼以四君子湯加炮附子數片煎成藥置盆中以水制其熱性少時令溫與服其脈漸回神思亦爽更用藥調理而愈

一人傷寒壊證垂死手足俱冷气息將絕口張不能言致和以人參一兩去蘆加附子一錢於石銚內煎至一碗以新汲水浸之若冰冷一服而盡少頃病人汗從鼻梁尖上涓涓如水此其驗也蓋鼻梁上應脾若鼻端有汗者可救以土在身中周徧故也近陸同婦產後患疫證二十餘日气虛脈弱卽同壊證亦以此湯治之遂愈世謂傷寒汗吐下三法差謬名曰壊證孫眞人云人參湯須得長流水煎服若用井水則不驗蓋長流水取其性之通達耳

仲賓治一人病傷寒期月體兢兢而振齒相撃不能成語【大虛癥】醫環視束手仲賓後至診之曰急取羊肉來眾醫咍曰傷寒大忌羊肉仲賓曰諸君母嘵嘵以羊肉觔許熟之取中大臠別用水煮良久取汁一升與病人服須臾戰止汗大出而愈【王止仲文集】

平江張省幹病傷寒眼赤舌縮唇口破裂气喘失音大便自利【協熱】勢甚危篤諸醫皆欲先止其防適秀州醫僧寶鑑過蘇張延視診脈乃投以茵陳五苓散白虎湯而愈諸醫問故僧曰仲景云五臟實者死今大腸通更止之死可立待五苓以導其小便白虎以導其邪气此醫家之通曉也何難之有【雲麓漫鈔】

成州團練使張子剛【名鋭】以醫知名居於鄭州刑部尙書慕容彥逢爲起居舎人母夫人病召鋭於鄭至則死矣時方六月暑將就木張欲入視彥逢不忍意其欲求錢乃曰道路之費當悉奉償實不煩入張曰傷寒法有死一晝夜復生者何惜一視之彥逢不得已自延入悲哭不止張揭面帛注視呼仵匠語之曰若嘗見夏月死者面色赤乎曰無然則汗不出而蹷爾非死也幸無急斂趨出取藥命以水二升煮其半灌病者戒曰善守之至夜半大防則活矣鋭舎於外館至夜半時守病者覺有聲勃勃然遺屎已滿蓆出穢惡物斗餘一家大喜遽敲門呼張張曰吾今體倦莫能起然亦不必起明日方可進藥也天且明出門若將便旋然徑命駕歸鄭彥逢詣其室但畱平胃散一貼而已其母服之數日良愈蓋張以彥逢有求錢之疑故不告而去紹興中流落入蜀王秬叔問之曰公之術古所謂十全者防是歟曰未也僅能七八耳吾長子病診脈察色皆爲熱極命煮承气湯欲飲之將飲復疑至於再三將遂飲如有掣吾肘者姑持杯以待兒忽發顫悸覆綿衾至四五始稍定汗出如洗明日而脫然使吾藥入口則死矣安得爲造妙世之庸醫學方書未知萬一自以爲足吁可悲哉【夷堅志】

給事毛宏病傷寒汗已不解醫與之補劑補旬日病大作盜汗唇裂召祝診視祝曰傷寒無補法此餘熱不解與芩連山梔石膏之劑一服卽愈

虞恆徳治一人三月間得傷寒證惡寒發熱小便淋澁大便不行初病時莖中出小精血片如棗核大由是眾醫皆謂房事所致遂作虛證治而用補中益气等藥七八日後熱愈甚【用補而熱愈甚當思轉矣】犬渴引飲胃中滿悶語言錯亂召虞診視六脈俱數甚右三部長而沈滑左手略平亦沈實而長虞曰此大實大滿證屬陽明經宜大承气湯眾皆驚愕虞彊作大劑連進二服大防後熱退气和而愈十日後因食鴨肉太多致復熱來問虞教用鴨肉燒灰存性生韭汁調下六七錢下黑糞一碗許而安

一人四月間得傷寒證惡寒【太陽經】發大熱而渴【陽明】舌上白胎三日前身脊【太陽】百節俱痛至第四日惟脇痛而嘔【少陽】自利【三陽合病皆自下利】六日來請虞治診其脈左右手皆長而沈實【長沈實之脈】且數甚虞曰此本三陽合病今太陽已罷而少陽與陽明仍在與小柴胡合黃連解毒服三服脇痛嘔逆皆除惟熱猶甚九日後漸加气築痰響聲如拽鋸出大汗退後而身復熱愈甚【熱復愈甚脈不變大故爲實癥此際宜法節庵治法】法當死視其面上有紅色【紅色而足不冷面色赤亦屬陽气拂鬰在表】潔淨而無賊邪之气言語淸亮間有譫語而不甚含糊虞故不辭去而復與治用涼膈散倍大黃服二服視其所下仍如前自利淸水其痰气亦不息與大承气湯合黃連解毒湯二服其所下亦如前虞曰此蓋熱結不開而燥屎不來耳【此純淸水方可斷燥屎然前云舌白胎亦須細審白胎爲痰想九日痰喘身熱愈甚此時舌胎亦黃】後以二方相間日三四服每藥又各服至五貼始得結屎如肥皂子大者十數枚痰气漸平熱漸減至十五日熱退气和而愈

或問曰傷寒論謂下後不可再下連日用此峻劑而獲安者何也曰燥屎未下而脈尙實胡爲不可再下是故爲醫者不可膠柱而調瑟也

衍義一僧因傷寒發汗不徹有畱熱身面皆黃多熱期年不愈醫作食黃治之治不對病不去問之食不減尋與此藥服五日病減三分之一十日減三分之二二十日病悉去方用山茵陳山梔子各三分秦芁升麻各四錢末之每用三錢水四合煎及二合食後溫服以知爲度

朱肱吳興人尢深於傷寒在南陽太守盛次仲疾作召肱視之曰小柴胡湯證也請並進三服至晚覺胸滿肱又視之問所服藥安在取視乃小柴胡散也肱曰古人制防咀剉如麻豆大煮淸汁飲之名曰湯所以入經絡攻病取快今乃爲散滯在膈上所以胸滿而病自如也因旋制自煮以進兩服遂安【夷堅志】

臨安民有因患傷寒而舌出過寸無能治者但以筆管通粥飲入口每日坐於門一道人見之咨嗟曰吾能療此頃刻間耳柰藥不可得何家人聞而請曰苟有錢可得當竭力訪之不肯告而去明日又言之至於旬時防中貴人罷直歸下馬觀病者道人適至其言如初中貴問所須乃梅花冰片也笑曰此不難置卽遣僕馳取以付之道人屑爲末糝舌上隨手而縮凡用五錢病立愈【丁志】

袁州天慶觀主首王自正病傷寒旬餘四肢乍冷乍熱【旬餘而四肢乍冷乍熱熱深厥深若屬陰不能乍熱】頭重气塞【熱癥頭重亦有屬陰但目下視】唇寒面靑【似寒】累日不能食勢甚危袁惟一醫徐生能治此疾診之曰脈極虛是爲陰癥必服桂枝湯乃可徐畱藥而歸未及煮若有語之曰當服竹葉石膏湯王回顧不見寮中但有一老道士適入市只小童在呼問之曰恰何人至此曰無人自正惑之急遣邀徐醫還視曰或教我服此如何徐曰寒燠如冰炭君之疾狀已危果餌前藥立見委頓他日殺人之謗非吾所能任也自爲煮桂枝湯一碗曰姑飲之正使不對病猶未至傷生萬一發躁狂旋用師所言未爲晚方語次復聞耳傍人云何故不肯服竹葉石膏湯自正益悚俟徐去卽買見成藥兩貼付童使煎又聞所告如初於是斷然曰神明三告我殆是賜以更生安得不敬聴卽盡其半先時頭不得舉若戴物千觔倐爾輕淸唇亦漸暖咽膈通暢無所礙悉服之少頃汗出如洗徑就睡及平旦脫然如常自正爲人謹飭常茹素爲人祈禱盡誠故爲神所佑如此【庚志】

程元章婺源遊汀人與妻皆嗜食鼈婢梅香主炮飪每滋味不適口必撻之嘗得一大者長尺許方操刀欲屠覩其伸縮顫悸爲之不忍指而曰我尋常烹制少失必遭笞杖責罰今放汝不殺亦不過痛打一頓遂解縛置於舎後污池中池廣二丈水常不竭程夫婦以鼈肥大滿意饜飫旣失之怒甚杖婢數十經二年婢患熱疾發狂奔躁不納粥飲體熱昏憒蓋陽證也家人謂不可療舁入池上茅亭以待絕命明日天未曉聞有叩宅後扉者謂爲鬼物叱之婢曰我是梅香病已無事乞令歸家啟門信然驚問其故對曰半夜後髣髴見一黑物將濕泥艸徧罨我身上環繞三四十匝便覺心下開豁四肢淸涼全無所苦始知獨在亭子內程氏未以爲然迨暮復使往效昨夕偃臥而宻伺察之見巨鼈自池出銜水藻浮萍遮覆其體程不省所以婢詳道本末云乃涸池取得之鼈比昔其大加倍尾後穿竅尙存於是送諸深溪程追悔前過不復食此鄕人相傳以爲戒邑醫虞仲和親見其事爲予引霖夢弼言熱証之極猝未可解者汲新井水浸衣裳互熨之爲妙不可謂水族細微亦能知此蓋陰隲所招云【類編】

一人秋間得傷寒證已經汗下不愈延至月餘耳聾食入卽吐藥下亦吐此誤藥已多脾胃受傷故食藥不納也又類百合病乃以陳皮白術各三錢百合二錢漧薑一錢五分煎飲之一服卽能食不吐旣而因頓食過度復傷夜不能寐以消導諸藥投之愈

一婦人病傷寒十五日不更衣腹脹脈沈弱乃以當歸九錢枳殻桃仁加酒大黃五六分【婦人以血爲主加枳殻寛大腸桃仁以通幽門】一服脹稍減一日夜連續進四貼再以蜜棗導之下黑糞塊三四十枚而愈

葛可久治一士人得傷寒疾不得汗比葛往視則發狂循河而走【如遇此癥當思陰竭發躁】葛就捽置水中使禁不得出良久出之裹以重繭得汗解

壺仙翁治歙人吳銑六月病傷寒七日不解他醫投以補劑熱益甚不出一夜死矣銑之親戚交遊乃以問翁翁曰晚矣將柰何試入探其舌𨿽黑不硬【黑舌有毒者居多用豬屎治之已見奇驗】兩頬𨿽腫而咽尙通則可療也乃入探視如翁言亟往見翁拜謁於前曰銑今日之命危於累卵有先生則活無先生則棄捐異路長終而不得反言未卒相與噓唏流涕悲不能自止翁曰人之傷於寒也四日太陰受之太陰脈布胃中絡於嗌故腹滿而嗌漧五日少陰受之少陰脈貫腎絡於肺系舌本故口燥舌漧而渴今舌黑不硬頬腫而嗌尙通則是經未絕而可治也於是診其脈且應則爲之火劑逐熱一飲汗盡再飲熱去三飲病已眾皆以爲神

黃十六病傷寒發狂譫語歌笑不倫手足厥逆【熱深厥亦深】身冷而掌有汗診其脈兩手沈滑而有力翁曰陽勝拒陰火極而復反兼勝已之化亢則害承乃制也熱勝血菀故發狂而譫語火性炎上故歌笑不倫陽極則反故身冷厥逆泄其血則火除抑其陽則神寧乃用桃仁承气湯下血數升益以黃連竹瀝石膏之劑大汗而解

郭雍治一人盛年恃健不善養因極飲冷酒食肉外有所感初得疾卽便身涼自利手足厥額上冷汗不止徧身痛呻吟不絕偃臥不能轉側心神俱無昏憒不恍惚請醫視之治不力言曰此證甚重而病人甚靜【靜字細玩】殊不昏憒身重【寒濕】不能起自汗自利四肢厥此陰證無疑也又徧身痛不知處所出則身如被杖陰毒證也當急治之醫言繆悠不可聴郭令服四逆湯灸關元及三陰交未知加服九鏈金液丹【一味硫黃】利厥汗證皆少止稍緩藥艾則諸證復出再急灸治如此進退者三凡三日兩夜灸千餘壯服金液丹亦千餘粒四逆湯一二斗方能住灸湯藥陽气𨿽復而汗不出證復如太陽病【證復如太陽當以附子理中湯加石膏仿名醫雜著治法】未敢服藥【未敢服藥穏】以待汗二三日復大煩躁飲水次則讝語癍出熱甚【三日後始煩渴見癍熱甚當細審癍之爲陽爲陰而用藥】無可柰何復與調胃承气湯得利大汗而解陰陽反覆有如此者前言煩躁不可投涼藥此則可下證具非止小煩躁而已故不同也

一人年逾五十五月間因房後入水得傷寒證誤過服熱藥汗出如油喘聲如雷晝夜不寐凡數日或時驚悸發狂【汗出喘而不寐果是元虛欲脫之象不能數日之後反見驚悸發狂之癥也】口中气自外出諸醫莫措手郭診之曰六脈𨿽沈無力然晝夜不得安臥人倦則脈無力耳細察之尙有胃气不濇【直格云脈浮洪而見汗如油气喘者死今脈沈而不濇所以可救】可治也夫陽動陰靜觀其不得安臥气自外出乃陽證也又誤服熱藥宜用黃連解毒湯眾皆危之一服尙未效或以爲宜用大靑龍湯郭曰此積熱之久病邪未退藥力未至也再服病減半喘定汗止而愈

一人年二十三稟气素弱二月間因食豚肉數片兼感冒不安是夜自利腹痛煩躁不眠【太陰癥】次日嘔惡不食連自利二次午間請郭往視之左三部沈而帶數三五不調右寸關舉按皆無尺沈微兩手頭面皆冷舌有白胎嘔惡不止身體重頰赤【頰赤是戴陽】齒露不食仍作防以附子理中湯人參用四錢白術二錢漧薑甘艸各一錢陳皮八分生薑汁二匙灌下少頃脈之右寸關隠隠而出諸癥稍定次日脈近和頰尙赤乃以四君加陳皮黃芩二劑而愈

江篁南治一從叔房後感寒脈沈而遲小腹大痛予以髙良姜二錢姜制厚朴官桂半之作一服煎投之卽愈

一姙婦夏月得傷寒癥頭痛惡寒身熱心腹脹气上壅渴甚食少背項拘急唇口漧燥乃以柴胡石膏湯枳實散二方合與服之一服而愈

一壯年七月間傷寒人迎脈盛惡寒肢節痛指甲靑乃以九味羌活湯去生地黃芩加姜棗蔥白【此方可商癥見指甲靑理宜溫散】一服未解兼腹疼飽悶再與全方一服外癥悉解然腹痛膈痞未除蓋五日矣乃以小柴胡去參芩半棗加芍藥牡蠣蔞亦不應其人曰予乃夏間食牛肉頗多想是食積宿而然江曰乃表邪傳至胸中未入於腑證𨿽滿悶尙爲在表乃以小柴胡對小陷胸加枳實桔梗大黃一錢同煎服之更衣一度卽愈

一人年四十餘春初因房後傷寒身熱惡寒頭痛【太陽】腹脇痛【太陰少陽】自飲胡椒湯取汗汗出熱不退【熱不退宜細審】三日後江診其脈浮而洪大【虞案亦自利淸水但脈長沈實】且下利淸水【虛】咳乃以葛根湯麻黃桂減半加白術五味子得微汗次早脈稍平身涼痛減但防不甚止頭疼未減乃以白術陳皮五味川芎茯苓漧薑甘艸姜棗一服而愈旣而勞復感寒兼怒熱復作脇復痛甚目不欲開兼之咯痰如桃花膿【琇按此實胡椒姜桂之誤】仲景論曰嘔家有癰膿者不可治嘔膿盡自愈惟治其勞復小柴胡去參棗加五味脇痛減半但出尙有膿大小溲如豬血水口渴甚夜睡譫語小柴胡去參半棗加胡黃連【胡連治傷寒咳】天花粉茯苓五味子出入加減而安【羅治兩案俱目不欲開一投炙甘艸湯一投四逆湯俱用輕重溫補之劑而此案目不欲開又用小柴胡信哉傷寒要見癥也東垣治大頭天行癥亦目不開當治毒而愈琇按此乃目胞腫不能開非不欲開也】

一婦人患發熱胸中閉塞骨節煩疼一醫作停食投小沈香煎一服大便利下三十餘行隨致困篤熱煩愈甚不省人事又更醫診見脈煩熱【此句有悞】投四苓飲亦不效病勢危急又來招診視得兩寸口脈沈微而伏【大便利下三十餘行而煩熱愈甚溫補何疑況脈沈微而伏耶】外證唇口防斜足趾微冷面色赤【似熱】而煩熱神昏不食卽與奪命散【按奪命散汲藥血竭生地丹皮榦荷葉乃行瘀之方恐非是又奪命散乃礞石一味】至夜半胸間得少汗藥𨿽見效人猶未蘇復診其脈如故江謂此證始初感寒合和解而反用丸藥下之太過遂成陰證似陽投以通脈四逆湯加人參四服熱漸退脈稍起再作四逆加蔥白湯八服人始平復調理半月而愈

江應宿治休寧潘桂年六十餘客淳安患傷寒亟買舟歸已十日不更衣身熱如火目不識人譫語煩躁揭衣露體知惡熱也小便祕澁腹脹脈沈滑疾與大柴胡湯腹中轉矢气小便通再與桃仁承气湯大下黑糞熱退身涼而愈

都事靳相莊患傷寒十餘日身熱無汗怫郁不得臥非躁非煩非寒非痛時發一聲如嘆息之狀醫者不知何證迎予診視曰懊憹怫郁證也投以梔子豉湯一劑十減二三再以大柴胡湯下燥屎怫郁除而安臥調理數日而愈

友人王曉同寓雲中一僕年十九歲患傷寒發熱飲食下咽少頃盡吐喜飲涼水入咽亦吐號叫不定脈洪大浮滑此水逆證投五苓散而愈

率口何姓者在濟患傷寒後食肉復醫與利藥下之下後身熱耳聾口漧不渴喜潄水不欲咽是熱在經【熱在經妙斷】予視之曰此誤下亡陰猶有表證與小柴胡去半夏加天花粉山梔麥冬五味歸芍生地【穏極】一服減半四劑良愈

宿按醫之學傷寒爲難以其邪气自表入裏六經傳變六日三陰三陽之气皆和邪气自衰七日當已七日不己謂之過經再傳在表者可汗而已在裏者可泄而已此大法也若夫陽盛陰虛汗之則死下之則愈陽虛陰盛汗之則愈下之則死生死在於反掌之間若醫者體認不眞陰陽差互以寒爲熱以實爲虛毫釐有差千里之謬輕者困篤重者必死矣昔張長沙氏著論實爲百代醫方之祖舉世宗之誠是也但其方法惟宜用於冬月卽時發病正傷寒其餘至春變溫至夏變熱又當依溫熱病例淸涼和解從乎中治況江以南溫暖之方正傷寒病百無一二所以傷寒屬內傷者十居八九丹溪主乎溫散有卒中天地之寒气有口傷生冷之物皆以補養兼發散之法實本內經成敗倚伏生於動動而不已則變作及風雨寒暑不得虛邪不能獨傷人之防也蓋凡外感寒者皆先因動作煩勞不已而內傷體虛然後外邪得入故一家之中有病有不病者由體虛則邪入而體不虛則邪無路入而不病也是故傷寒爲病屬內傷者十居八九【卽百十三方中用人參者居多】世人皆謂傷寒無補法但見發熱不分虛實一例汗下而致夭橫者滔滔皆是也夫邪之所湊其气必虛其法補養兼發散宜用補中益气湯爲主隨所見證加減气虛熱甚者少加附子以行參芪之功東垣內外傷辧甚詳世之病此者爲多但有挾痰挾外邪者郁熱於內而發者皆以補元气爲主看所挾而兼用藥寒多者補散加姜附熱多者加芩柏痰積者加消導雜合病當雜合治不必先治感冒譬如惡寒發熱得之感冒明是外合之邪已得浮數之脈而气口又盛明爲食所傷病者又倦怠脈重按俱有豁意而胸膈痞滿牽引兩脇其脈輕取似乎此又平時多怒肝邪之所爲也細取左尺大沈弱之體此又平時房勞之過也治法宜感冒一節可緩須視其形色彊弱厚薄且與補中化食行滯中气一回傷滯稍行津液自和通體得汗外感之邪自解醫者若不審求只顧表散外邪又不究兼見之邪脈亦不窮問所得之病因與性情執著巧施雜合治法將見正气日虛邪滯不出皆拙工之過也

瘟疫

靖康二年春京師大疫有異人書一方於齋舎凡因疫發腫者服之無不效其方黑豆二合炒令香熟甘艸二寸炙黃以水二盞煎其半時時呷之【解毒方庚志】

成化二十一年新野疫癘大作死者無虛日鄰人樊滋夫婦臥牀數日矣余自學來聞其家人如殺羊聲不暇去衣巾急往視之見數人用綿被覆其婦牀下致火一盆令出汗其婦面赤聲啞防絕余叱曰急放手不然死矣眾猶不從乃彊拽去被其婦躍起倚壁坐口不能言問曰飲涼水否頷之與水一碗一飲而盡始能言又索水仍與之飲畢汗出如洗明日愈或問其故曰彼發熱數日且不飲食腸中枯涸矣以火蒸之速死而已何得有汗今因其熱極投之以水所謂水火旣濟也得無汗乎觀於火燃枯鼎𨿽赤而气不升注之以水則气自來矣遇此等證者不可不知【夢醒錄】

虞恆徳治一婦年二十九三月間患瘟疫證病三日經水適來發熱愈甚至七八日病劇胸中气築作痛莫能臥眾醫技窮入夜迎翁治病者以綿花袋盛托背而坐於牀令婢磨胸不息六脈俱微數極而無倫次又若鰕遊狀翁問曰恐下早成結胸耳主人曰未也翁曰三日而經水行致中气虛與下同乃用黃龍湯【人參大黃枳實厚朴甘艸】四物湯【芎歸芍地】小陷胸湯【川連枳實蔞仁】共爲一劑加姜棗煎服主人曰此藥何名虞曰三合湯也一服而諸癥悉減遂能臥再服熱退而病全安愈又因食粥太多而病復熱又作內傷處治而用補中益气湯出入加減調理而愈

汪石山治一人年弱冠房勞後忽灑灑惡寒自汗發熱頭背胃脘皆痛唇赤舌彊嘔吐眼胞靑色【風虛】醫投補中益气【不逺於病】午後譫語惡熱【表】小便長【表未除】初日脈皆細弱而數次日脈則浮而數醫以手按臍下痛議欲下之【豈有下理】遣書來問汪曰此疫也【斷之曰疫妙】疫兼兩感內傷重外感輕耳臍下痛者腎水虧也【妙按痛爲實而斷爲腎虛明其理耳】若用利藥是殺之也古人云疫有補有降有散玆宜合補降二法以治用淸暑益气湯除蒼術【嫌燥】澤防【嫌利】五味【嫌斂】加生地【補腎】黃芩石膏【除惡熱譫語】服十餘貼而安

陳斗嵓句曲人也父病疫藥罔效精誠禱天一夕夢老叟書授防蟺水愈汝父旣覺莫辧爲何物廣咨博訪知爲蚯蚓也搗水飲疾愈人咸以爲孝感所致

江應宿治陳氏子年十七歲患疫大渴大熱頭痛如破泄防頻數六脈洪大與三黃石膏湯日進三服石膏加至一兩三日而愈

何氏僕患天行時疫目不識人狂言妄語投以地漿童子小便浸白頭頸蚯蚓搗細新汲井花水濾下淸汁任服一二碗卽知人三日愈

萬曆十六年南都大疫死者甚眾余寓雞鳴僧舎主僧患疫十餘日更數醫皆云禁飲食𨿽米飲不容下咽病者饑甚哀苦索食餘曰奪食則愈𨿽有是說此指內傷飲食者言耳諺云餓不死傷寒乃邪熱不殺谷𨿽不能食亦不致死經云安谷則生況病挾內傷不足之證禁食不與是虛其虛安得不死彊與稀粥但不使充量進補中益气湯而愈若此類者甚眾余未嘗禁飲食而活者不少每見都城諸公但說風寒二字不辧有無內傷虛實一例禁絕飲食有二十餘日邪气已盡米飲尙不容入口而餓死者何限表而出之以爲習俗之戒

宿按經云冬不藏精者春必病瘟是以多感於房勞辛苦之人安樂者未之有也一皆觸冒四時不正之气而爲病焉大則流行天下次則一鄕次則一家悉由气運郁發有勝有伏遷正退位之所致也視斯疾者其可不推運气而治之乎仲景無治法後人用敗毒散治甚得理切不可作傷寒正治而大汗大下但當從乎中而用少陽陽明二藥加減和治殊爲切當

大頭天行

泰和二年四月民多疫癘初覺憎寒壯熱體重次傳頭面腫盛目不能開上喘咽喉不利【癥凶極】舌漧口燥俗云大頭傷寒諸藥雜治莫能愈漸至危篤東垣曰身半已上天之气也邪熱客於心肺之間上攻頭面而爲腫耳乃以芩連各半兩酒炒人參陳皮甘艸參各二錢連翹板藍根【敗毒行瘀】馬勃鼠粘子各一錢白僵蠶炒升麻各七分柴胡五分桔梗三分【配方之妙非後賢所能擬議】爲細末半用湯調時時服之【心肺爲近小制則服】半用蜜丸噙化【服法妙】服盡良愈活者甚眾時人皆曰天方謂天仙所制也或加防風川芎薄荷歸身細切五錢水煎時時稍熱服之如大便燥結加酒蒸大黃一二錢以利之腫勢甚者砭鍼刺之

羅謙甫治中書右丞姚公茂六旬有七宿有時毒至元戊辰春因酒再發頭面耳腫而疼耳前後腫尢甚胸中煩悶咽嗌不利身半以下皆寒足脛尢甚【熱壅於上】由是以牀相接作炕身半以上臥於牀身半以下臥於炕飲食減少精神困倦而體痛命羅治之診得脈浮數按之細上熱下寒明矣【若以虛治則悞】內經云熱勝則腫又曰春气者病在頭難經云畜則腫熱砭射之也蓋取其易散故也【急則治標】遂於腫上約五十餘刺其血紫黑如露珠之狀頃時腫痛消散【治上熱】又於气海中大艾炷灸百壯【灸法佳】乃助下焦陽虛退其陰寒次於三里二穴各灸三七壯治足胻冷亦引導熱气下行故也【治下寒】遂處一方名曰旣濟解毒湯以熱者寒之然病有髙下治有逺近無越其制度以黃芩黃連苦寒酒制炒亦爲引用以防其上熱以爲君桔梗甘艸辛甘溫上升佐諸苦藥以治其熱柴胡升麻苦平味之薄者陰中之陽散發上熱以爲臣連翹苦辛平以散結消腫當歸辛溫和血止痛酒煨大黃苦寒引苦性上行至巓驅熱而下以爲使投劑之後腫消痛減大便利再服減大黃愼言語節飲食不旬日良愈

橘泉翁治一人病頭面項喉俱腫大惡寒醫疑有異瘡翁曰非也此所謂時毒似傷寒者丹溪曰五日不治殺人急和敗毒散加連翹牛蒡子大黃下之三日愈

薛已治少宰李蒲汀誤服發散之藥耗損元气患處不消體倦惡寒食少口漧薛用補中益气加桔梗用托裏消毒散而全愈

秋官陳同野元气素弱脈細微而伏用參術芎歸陳皮柴胡升麻炙艸以升舉陽气用牛蒡參連翹桔梗以解熱毒二劑腫頓消而脈亦復矣設或脈微細而屬純陰或腫而屬純陽藥之鮮有不誤者

一婦人潰後腫赤不消食少體倦膿淸色白乃脾肺虛也先用六君加桔梗芎歸後用補中益气加桔梗而斂

一婦人表散過度腫硬不食脈浮大按之微短薛辭不治後果歿

江篁南治給事中遊讓溪嘉靖壬子正月忽感大頭風癥始自頸腫時師以爲外感而誤表之繼以爲內傷而誤補之面發赤三陽俱腫頭頂如裂身多汗寐則譫語綿延三日喘咳勢急其親汪子際以竹茹橘皮湯繼以川芎茶調散合白虎湯去人參服一劑而減次日用前方去寒峻藥至晚漸定耳輪發水泡數个余腫漸消獨耳後及左頰久不散又次日以當歸六黃湯爲主加散毒之藥延及二旬頂巓有塊如雞子大突起未平及面頰余腫未消時時頭疼大便稀溏時二月中旬江至診得左脈浮小而駛右浮大近快有勃勃之勢江按脈癥當從火治以生黃茋八分白術薏苡各一錢半茯苓片芩各八分生甘艸三分煎加童便服次日脈稍平然兩頰尙赤早間或覺頭痛蓋餘火未全殺也黃茋加作一錢二分薏苡加作二錢頂塊漸消以後加生芪二錢更飲菉豆湯童溲五劑而愈

宿按陽明邪熱兼少陽相火爲病視其病勢在何部隨經處治當緩勿令重劑過其病所陽明爲邪首大腫少陽爲邪出於耳前後予每治此癥初用涼膈散繼以消毒飲無不立愈

沙

琇按原本悞解內經解防爲沙證標題云解防今訂正之

沙病【琇按張杲醫說采葉氏錄驗方本文祗沙病二字江氏悞標沙癥爲解防遂妄攺葉方原文云俗名發沙之癥以附防之今據醫說訂正】江南舊無今東西皆有之原其證醫家不載大凡才覺寒栗似傷寒而狀似瘧但覺頭痛渾身壯熱手足厥冷鄕落多用艾灸以得沙爲良有因灸膿血迸流移時而死者誠可憐也有雍承節印行此方云初得病以飲艾湯試吐卽是其證急以五月蠶退紙一片碎剪安椀中以楪蓋宻以湯泡半椀許仍以紙封楪縫勿令透气良久乘熱飲之就臥以厚衣被蓋之令汗透便愈如此豈不勝如火艾枉殘害人命敬之信之【葉氏錄驗方琇按此條原刻俱攺削葉氏原文今依醫說訂正】

【與魏玉橫論解防書

杭世駿解防二字不見他書解卽懈防音亦倦而支節不能】

【振聳憊而精气不能檢攝筋不束骨脈不從理解解防防不可指名非百病中有此一癥也內經言此者凡五平人气象論云尺脈緩濇謂之解防王氏注儜不可名儜困弱也玉機眞象論云冬脈太過則令人解防此從脈起見也刺瘧論云足少陽之瘧令人身體解防寒不甚熱不甚惡見人見人心惕惕然熱多汗出甚此從瘧起見也刺要論云刺骨無傷髓髄傷則銷鑠胻酸體解防然不去矣四時刺逆從論云夏刺經脈白气乃竭令人解防此從刺而究其極也要見從四末以起見如經所言墮怠小變其辭而意較微爾後世傳注有與經發明者又有二風論云使人怢栗而不能食名曰寒熱怢栗全元起本作失味皇甫謐甲乙經作解防則怢栗卽解防之解也至眞要大論云發不逺熱無犯溫涼王氏注不發汗以奪盛陽則熱內淫於四支而爲解防不可名也粗工呼爲鬼气要病久久不已則骨熱髓涸齒幹乃爲骨熱病此又究極解防之流獘所謂救病於已形也篁南江氏輯名醫類案引葉氏錄驗方以爲俗名發痧之證於瘟疫大頭天行之後另列一門武斷極矣發痧余嘗有此病發必神思躁擾少腹痛靈素未嘗言及時小小患苦耳與解防之義毫不干涉篁南父子負盛名而內經不讀庸醫祖述其說轉以欺世事無害而理則大繆矣足下續案已成刪去此門庶爲穏愜毋令人有悞解內經之誚蕘言或可采也】

一嫠婦身肥常患發痧之證每用薴麻刮之卽愈輒與輒發不出二三日醫用四物等治反加鼻衂江以香附撫芎黃芩梔子等開郁防火淸熱之劑與之數服而愈不復舉

名醫類案卷一﹤子部﹐醫家類﹐名醫類案﹥

欽定四庫全書

名醫類案卷二

明江瓘撰

內傷

琇按七情之病皆爲內傷玆苐以飲食勞倦當之故所列多厖雜

淳於意治齊丞相舍人奴從朝入宮臣意見之食閨門外望其色有病气臣意卽告宦者平平好爲脈學臣意所臣意卽示之舍人奴病告之曰此傷脾气也當至春膈塞不通不能食飲法至夏泄血死【琇按脾不統血肝不藏血】宦者平卽往告相曰君之舍人奴有病病重死期有日相君曰卿何以知之曰君朝時入宮君之舍人奴盡食閨門外平與倉公立卽示平曰病如是者死相卽召舍人奴而謂之曰公奴有病否舍人曰奴無病身無痛者至春果病至四月泄血死所以知奴病者脾气周乘五藏傷部而交故傷脾之色也望之殺然黃【土敗】察之如死靑之玆【木賊】眾醫不知以爲大虫不知傷脾所以至春死病者胃气黃黃者土气土不勝木故至春死所以至夏死者脈法曰病重而脈順淸者曰內闗內闗之病人不知其所痛心急然無苦若加以一病死中春一愈順及一時其所以四月死者診其人時愈順愈順者人尙肥也奴之病得之流汗數出炙於火而以出見大風也

齊中郎破石病臣意診其脈告曰肺傷不治當後十日丁亥溲血死卽後十一日溲血而死破石之病得之墮馬僵石上【琇按跌撲傷肺肺嬌藏也而主气凡受刑甚者肺葉亦損】所以知破石之病者切其脈得肺陰气其來散數道至而不一也色又乘之【夭白】所以知其墮馬者切之得畨陰脈番陰脈入虛裏乘肺脈肺脈散者固色變也乘之所以不中期死者師言曰病者安谷卽過期不安谷則不及期其人嗜黍黍主肺故過期所以溲血者診脈法曰病養喜陰處者順死喜養陽處者逆死其人喜自靜不躁又久安坐伏几而寐故血下泄【王石韋之死後所以見血者以喜居陰處】

姚僧坦治梁元帝患心腹病諸醫皆請用平藥僧坦曰脈洪而實此有宿食非用大黃必無瘥理元帝從之果下宿食愈

沈繹字誠莊吳郡人好學篤行洪武中其外舅陳翁謫戍蘭州無子遂被逮補軍伍時肅王疾劇或稱誠莊善醫王召令診視問平日所嗜知爲乳酪用濃茶飲數杯而愈謂人曰茶能蕩滌膈中之膩也王神其術奏授本府良醫

羅謙甫治一人年六十有五至元戊寅夏日因勞役飲食不節又傷冷飲得疾醫者皆以爲四時證治之不愈逮十日羅往治之診視曰右手三部脈沈細而防太陰證也左手三部脈微浮而虛陽在表也大抵陰多而陽少今所苦身體沈重【濕】四肢逆冷【寒】自利淸谷引衣蓋覆气難布息懶言語此脾受寒濕中气不足故也仲景言下利淸谷急當救裏宜四逆湯溫之內經復有用熱逺熱之戒口漧但欲水不欲咽早辰身涼而肌生粟午後煩躁不欲去衣昏昏睡而面赤隠隠紅癍見於皮膚此表實裏虛故也【亦有見癍爲陰盛於內逼陽於外者若許學士之治侯輔病是也】內虛則外證隨時而變【羅治中風案以爲病邪入於經則動無常處癥互相出見此案見癍則曰內虛外癥隨時而變】詳內外之證乃飲食勞倦寒傷於脾胃非四時之證明矣治病必察其下【博按內經云治病必察其下謂察其時下之宜也舊刻以下文有標本字遂攺下爲本謬矣】今適當大暑之時而得內寒之證以標本論之時標也病本也用寒藥則順時而違本用熱藥則從本而逆時此乃寒熱俱傷必當從乎中治中治者溫之是也【寒濕之癥又見紅癍看他從乎中治溫以散之妙亦見看病以日期爲凖標本爲憑此案從乎中治以溫羅治一人泄脈沈緩而捨時從癥而用姜附當因病之輕重緩急而緩急之不】

【得執成見於我也】遂以錢氏白術散加升麻就本方加漧葛甘艸解其癍少加白術茯苓以除濕而利小便人參藿香木香和脾胃進飲食防咀每服一兩煎服再服癍退而利止身溫而神出次服異功散治中湯辛溫之劑一二服五日得平止藥主人曰病𨿽少愈勿藥可乎羅曰藥攻邪也內經曰治病以平爲期邪气旣去彊之以藥變證隨起不若以飲食調養待其眞气來復此不藥而藥不治而治之理存焉從之旬日良愈

博兒赤馬刺年三十餘因獵得兔以火炙食頗多抵暮至營極困倦渇飲潼乳斗餘是夜腹脹如鼓疼痛悶亂臥起不安欲吐不吐欲瀉不瀉【此癥不發熱無外感】手足無所措舉家驚惶羅診其脈气口大二倍於人迎乃應食傷太陰經之候也右手闗脈又且有力蓋燒肉漧燥因而多食則致渇飲幹肉得潼乳之濕是以滂滿於膓胃乃非峻急之劑則不能去遂以備急丸五粒覺腹中轉矢气欲利不利復投備急丸五粒又與無憂散五錢須臾大吐又利十餘行皆物與淸水相合而下約二斗餘腹中空快气漸調至平旦以薄粥飲少少與之三日後再以參術等藥調其中气七日而愈此所謂飲食自倍腸胃乃傷者也

一婦人三十餘嵗憂思不已飲食失節脾胃有傷面色黎黒不澤環唇尢甚心懸如饑狀【腎虛】又不欲食气短而促大抵心肺在上行榮衛而光澤於外宜顯而不藏腎肝在下養筋骨而彊於內當隠而不見脾胃在中主傳化精微以灌四傍沖和而不息其气一傷則四髒失所憂思不已气結而不行飲食失節气耗而不足使陰气上溢於陽中故黒色見於面【色黒非瘀血】又經云脾气通於口其華在唇今水反侮土故黒色見於唇此陰陽相反病之逆也上古天眞論云陽明脈衰於上面始焦故知陽之气不足非助陽明生發之劑則無以復其色【博按原刻脫十四字】故用沖和順气湯【作濕熱郁火治用升陽之劑妙】以葛根一錢五分升麻防風各一錢白芷一錢黃茋八分人參七分甘艸四分芍藥蒼術各三分以姜棗煎【配方之妙可師可法】已午前服取天气上升之時使人之陽气易達也數服而愈此陰出乘陽治法也【衛生寶衛】

太常少卿劉叔謙之內李氏中統三年春欲歸寜不得又因勞役四肢困倦躁熱惡寒時作疼痛不欲食食卽嘔吐气弱短促怠惰嗜臥醫作傷寒治之解表發汗次日傳變又以大小柴胡之類治之至十餘日後病愈劇主家云前藥無效莫非他病否醫曰此傷寒六經傳變至再經傳盡當自得汗而愈翌日見爪甲微靑黒色足脛至腰如冰冷目上視而覩不轉睛咽嗌不利小腹冷气上衝心而痛嘔吐不止气息欲絕【溫救何疑】羅診其脈沈細而微不見傷寒之證【無六經證】此乃中气不足妄將傷寒治之發表攻裏中气愈損壊證明矣乃以辛熱之藥附子炮去皮臍漧薑炮各五錢艸豆炙甘艸各三錢益智仁白芍藥丁香藿香白術各二錢人參陳皮吳茱萸各一錢半當歸一錢名曰溫中益气湯防咀一兩作一服至夜藥熟而不能進續續灌下一口飲至半夜稍有呻吟之聲身體漸溫忽索粥飲至旦食粥兩次又煎一服投之至日髙眾醫齊至診之曰脈生證回矣越三日不更衣或欲以脾約丸潤之羅曰前證用大辛熱之劑陽生證回今若以大黃之劑下之恐寒不協轉生他證眾以爲不然遂用脾約丸二十丸至夜下利兩行翌日面色微靑精神困倦嘔吐復作羅再以辛熱前藥溫之而愈內經曰寒淫於內治以辛熱佐以苦甘溫附子漧薑大辛熱助陽退陰故以爲君丁香藿香豆益智茱萸辛熱溫中止吐用以爲臣人參當歸白術陳皮白芍炙甘艸苦甘溫補中益气和血脈協力用以爲佐使也

眞定路總管劉仲美年逾六旬宿有脾胃虛寒之證至元辛巳閏八月初天气陰寒因官事勞役渇而飲冷夜半自利兩行平旦羅往診視其脈細而微四肢冷手足心寒唇舌皆有褐色【靑】腹中微痛气短不思飲食羅曰內經云色靑者肝也肝屬木唇者脾也脾屬土木來尅土故靑色見於唇也舌者心之宮水挾木勢制火淩脾故色靑見於舌也難經云見肝之病則知肝當傳之脾故先實脾土今脾已受肝之邪矣潔古先師云假令五臟勝各形已勝補不勝而瀉其勝重實其不勝防瀉其勝而以黃茋建中湯加芍藥附子主之且芍藥味酸瀉其肝木防瀉其勝黃茋甘艸甘溫補其脾土是重實其不勝桂附辛熱瀉其寒水又助陽退陰飴糖甘溫補脾之不足肝苦急急食甘以緩之生薑大棗辛甘大溫生發脾胃升騰之气行其榮衛又能緩其急每服一兩依法水煎服再服而愈

史丞相年近七旬至元丁夘秋間因內傷自利數行覺肢體沈重不思飲食嗜臥懶言語舌不知味腹痛頭亦痛而惡心醫以通聖散大劑服之覆以厚衣遂大汗出前證不除反增劇易數醫四月餘不愈【病已久】羅診視得六脈沈細而微不欲食食卽嘔吐中气不調滯於升降口舌漧燥頭目昏肢體倦怠足胻冷臥不欲起素不飲酒肢體本瘦又因內傷自利復汗是重竭津液脾胃愈虛不能滋榮周身百脈故使然也非甘辛大溫之劑則不能溫養其气經云脾欲緩急食甘以緩之又脾不足者以甘補之黃茋人參之甘補脾緩中故以爲君形不足者溫之以气當歸辛溫和血潤燥木香辛溫升降滯气生薑益智艸豆仁辛甘大熱以蕩中寒理其正气白術炙甘艸陳皮甘苦溫乃厚腸胃麥蘗麯寛腸胃而和中神麯辛熱導滯消食爲佐使也名曰參術調中湯防咀一兩姜三片煎服之嘔吐止飲食進越三日前證悉去左右曰前證𨿽去九日不更衣如何羅曰丞相年髙气弱旣利且汗脾胃不足陽气虧損津液不潤也豈敢以寒涼有毒之劑下之仲景曰大發汗後小便數大便堅不可用承气湯如此𨿽內結宜以蜜煎導之須臾去燥屎二十餘塊遂覺腹中空快上下气調又以前藥服之喜飲食但有所傷則橘皮枳術丸消導之月餘乃平復丞相曰病去矣當服何藥防其復來羅曰但愼言語節飲食不可再藥

許學士治一男子素嗜酒因暴風寒衣薄遂覺倦怠不思飲食半月至睡後添發熱徧身痛如被杖微惡寒天明脈之六脈浮大按之豁豁然左爲甚許作極虛受風寒治之人參爲君黃茋白術當歸身爲臣蒼術甘艸陳皮通艸漧葛爲佐使大劑與之至五貼後徧身汗如雨凡三易被得睡覺來諸證悉平

滑伯仁治一人病怔忡善忘口澹舌燥多汗四肢疲軟發熱小便白而濁眾醫以內傷不足擬進茸附伯仁診其脈虛大而數曰是由思慮過度厥陽之火爲患耳夫君火以名相火以位相火代君火行事者也相火一擾能爲百病況厥陽乎百端之起皆自心生越人云憂愁思慮則傷心其人平生志大心髙所謀不遂抑鬱積久致內傷也然抱薪救火望安奚能遂命服補中益气湯硃砂安神丸空心則進小坎離丸月餘而安

丹溪治一人臘月因齋素中饑而胃寒作勞遂發熱頭疼與小柴胡湯自汗神昏視聽不能脈大如指【脈大爲虛】似有力熱不退【冬月而發熱頭痛自汗乃太陽中風宜桂枝湯不可用小柴胡脈大如指視聽不能內傷重而外感輕求其脈大如指不能視聽之故恐爲小柴胡涼劑激之而然】與參術黃茋熟附炙甘艸作大劑服之一日汗少二日熱減能視聽初用藥至四日前藥中加蒼術與二貼再得汗熱除乃去蒼術附子作小劑服三日而安

一少年九月間發熱頭疼妄語大渇醫與小柴胡十餘貼熱愈甚【九月發熱頭痛在太陽癥如何就渇又非傳邪合病焉有妄語如是內傷若用小柴胡是殺之也】朱視其形肥面帶白稍露筋骨脈大而數左爲甚遂作虛證治之以蒼術爲君【妙法】茯苓芍藥爲臣黃茋爲佐附子一片爲使與二貼而證不減或謂不當用附子曰虛甚誤投寒藥人肥而脈左大於右事急矣非附子則參茋焉能有速效再與一貼乃去附子而作大劑與之五十貼【琇按誰能耐此】大汗而愈又自調養兩月平復

一少年因勞倦大熱而渇恣飲泉水次日熱退言視謬妄自言腹脹不能轉側不食戰掉脈濇而大右爲甚灸气海三十壯用白術黃茋各二錢熟附五分與十貼不效又增發熱而渇但少進稀粥丹溪曰此气欲利而血未應也於前藥去附加酒當歸以和血有熱加參一錢半與三十貼而安

一肥白人年壯因勞倦成病秋間大發熱已服柴胡等藥七八貼矣兩手脈洪數而實觀之形色知其脈本不實以服涼藥所致因與溫補藥黃茋附子湯冷飲二貼困睡微汗而解脈亦稍軟繼以黃茋術湯脈漸斂小而愈是肥白人虛勞多气虛也

一老人饑寒作勞患頭疼惡寒發熱【表邪】骨節疼無汗妄語時作時止【前證俱屬表邪但時作時止虛癥可知況一起妄語又非陽明在腑內傷可知】自服參蘇飲取汗汗大出而熱不退至第四日診其脈洪數而左甚此因饑而胃虛加以作勞陽明𨿽受寒气不可攻撃當大補其虛俟胃气充實必自汗而解以參茋歸術陳皮炙甘艸每貼加附子一片一晝夜盡五貼至第五日口稍干言有次諸癥𨿽解熱尙未退乃去附加芍藥又兩日漸思食精爽間與肉羮又三日汗自出熱退【仍以汗解】脈𨿽不散洪數尙存朱謂此脈洪當作大論【大則爲虛】年髙而誤汗此後必有虛證見又與前藥至次日自言病以來不更衣凡十三日矣今穀道虛坐迸痛努責如痢狀不堪自欲用大黃巴豆等劑朱曰大便非實閉乃气因誤汗虛不得充腹無力可努【認癥精確】仍用前補藥間以肉汁粥及陽粥與之一日半濃煎椒蔥湯浸下體【外治法亦佳】方下大軟便塊【不結硬】五六枚診其脈仍未斂此气血仍未復【論脈妙】又與前藥兩日小便不通小腹滿悶頗苦但仰臥則滴而出朱曰補藥未至【目光如電】於前藥倍加參茋兩日小便方利又服補藥半月而安

治盧兄汗後再發熱妄語治呂仲汗後熱不退妄語治陶明節熱退後目不識人言語謬誤皆用參茋歸術等補劑而愈信哉譫語多屬虛也

項彥章治一人病發熱惡風而自汗气奄奄弗屬諸醫作傷寒治發表退熱而益增項診陰陽俱沈細【陰脈】且防數【論癥宜桂枝湯然脈當浮緩今沈細又無頭痛內傷何疑】處以補中益气之劑醫止之曰表有邪而以參茋補之邪得補而愈盛必死此藥矣項曰脈沈裏病也防數者五性之火內扇也气不屬者中气虛也是名內傷經曰損者溫之飲以前藥而驗

虞恆徳治一人年三十因勞倦傷食致腹痛防脹面黃十日後求診得右手气口脈洪盛而滑右闗浮診虛大而滑重按則沈實左寸闗亦滑而無力兩尺皆虛而伏虞曰此中气不足脾气弱而不磨當補瀉兼施而治初與補中益气湯二服次日與枳實導滯丸八十丸大便去二次次日又與補中益气湯如此補一日瀉一日二十日服補藥十貼導滯丸千數腹脹退而安

一人年四十五正月間路途跋渉勞倦發熱身體略痛而頭不痛自以爲外感而用九味活湯三貼汗出熱不退前後又服小柴胡湯五六貼執愈甚經八日召虞診視至臥榻前見煎成湯飲一盞在案問之乃大承气湯將欲飲切其脈右三部浮洪略而無力左三部略小而亦浮軟不足虞曰汝幾自殺此內傷虛癥服此藥大下必死伊曰我平生元气頗實素無虛損證明是外感無疑也虞曰將欲作陽明內實治而下之歟脈旣不沈實又無目疼鼻幹潮熱譫語等證將欲作太陽表實治而汗之歟脈𨿽浮洪而且虛又無頭痛脊彊等證今經八日不應仍在表汝欲作何經而治之乎【精切詳明】伊則唯唯不語以補中益气湯加附子大劑與之是夜連進二服天明往診脈略平和伊言尙未服仍謂前效欲易外感退熱之藥虞曰前藥再飲二服不效當罪我又如前二服脈證俱減半伊始曰我幾誤矣去附子再煎二服與之熱退气和而愈但體猶困倦如前服前藥二十餘貼始得彊健復元而安

一人三十餘九月間因勞倦發熱醫作外感治用小柴胡黃連解毒白虎等湯反加痰气上壅狂言不識人目赤上視身熱如火眾醫技窮八日後虞診六脈數疾七八至右三部豁大無力左略而芤【虛癥無疑】虞曰此病先因中气不足又內傷寒涼之物致內虛發熱因與苦寒藥太多爲陰盛隔陽之證幸元气少充未死耳以補中益气加熟附二錢漧薑一錢又加大棗生薑煎服眾醫笑曰此促其死也黃昏時服一劑痰气遂平而熟寐伊父曰自病不寐今安臥鼾聲如平時至夜半方醒始識人而諸病皆減又如前再與一劑至天明得防汗气和而愈

劉宗序治一婦六月間勞倦中暑其兄仰同知喜看方書爲用六和湯香薷飲之類反加虛火上升面赤身熱後邀劉診視六脈疾數三部豁大而無力劉曰此病先因中气不足內傷果生物致內虛發熱非六和香薷所能治況夏月伏陰在內重寒相合【所以夏月多此等癥】此爲陰盛隔陽之癥急用補中益气湯加附子三錢漧薑一錢同煎置冰中浸冷服之其夜得熟睡至天明防汗而愈仰謝曰伏陰之說旣聞命矣但不識以藥冰之何也劉曰此卽內經熱因寒用寒因熱用之義仰嘆服

張養正治蘇州聞教諭遘羸疾吳醫治之率用三白湯無奇效張至診治亦用三白湯家人曰前藥用之多矣張正色曰子勿嘵嘵吾用湯使不同遂投熟附二三片煎俾服之卽瘥

薛已治一儒者素勤苦惡風寒【表】鼻流淸涕【表】寒噤【虛】噴表薛曰此脾肺气虛不能實腠理彼不信服祛風之藥肢體麻倦【虛】痰涎自出【寒】殊類中風薛曰此因風劑耗散元气陰火乘其土位遂以補中益气加麥冬五味治之而愈

秀才劉允功形體魁偉不愼酒色因勞怒頭暈僕地痰涎上湧【寒】手足麻痺【麻屬气血虛】口漧引飲六脈洪數而虛乃腎經虧損不能納气歸源而頭暈不能攝水歸源而爲痰陽气虛熱而麻痺虛火上炎而作渇【辧癥精確】用補中益气合六味丸料治之而愈其後或勞役或入房其病遂作用前藥隨愈

秀才陳時用素勤勞因怒口斜痰盛脈滑數而虛此勞傷中气怒動肝火用補中益气加山梔茯苓半夏桔梗數劑而愈

錦衣楊永興形體肥厚筋骨軟痛痰盛作渇喜飲冷水或用愈風湯天麻丸等藥痰熱益甚服牛黃淸心丸更加肢體麻痺薛以爲脾腎俱虛用補中益气湯加減八味丸三月餘而痊已後連生七子壽逾七旬外科精要云凡人久服加減八味丸必肥健而多子信哉【琇按此說不可爲訓】

一婦年七十五徧身作痛【不發熱而痛久虛無汗屬火】筋骨尢甚不能伸屈口漧目赤火頭暈痰壅胸膈不利小便短赤夜間殊甚徧身作癢如虫行【身癢陰虛有四癥】用六味丸料加山梔柴胡治之諸癥悉愈

一產婦筋攣臂軟肌肉掣動【亡陽】此血气俱虛而有熱【當參別癥合斷】用十全大補湯而痊其後因怒而復作用加味逍遙散而愈

一產婦兩手麻木服愈風丹天麻丸徧身皆麻神思倦怠晡熱作渇自汗盜汗此气血俱虛用十全大補加炮姜數劑諸癥悉退卻去炮姜又數服而愈但有內熱用加味逍遙散數劑而愈

髙光祿脾胃素虛因飲食勞倦腹痛胸痞誤用大黃等藥下之譫語煩躁頭痛喘汗吐瀉頻頻時或昏憒脈大無倫次用六君加炮姜四劑而安但怠倦少食口漧發熱六脈浮數【脈浮數又非表邪元气虛也】欲用瀉火之藥薛曰不時發熱是無火也脈浮大是血虛也脈虛浮是气虛也此因胃虛五藏虧損虛癥發見【內虛則外癥隨時而變】服補胃之劑諸癥悉退

徐大尹因飲食失宜日晡發熱口漧體倦小便赤濇兩腿酸痛薛用補中益气湯治之彼知醫自用四物黃柏知母之劑反頭目赤耳鳴唇燥寒熱痰湧大便熱痛小便赤濇又用四物芩連枳實之類胸膈痞滿飲食少思汗出如水再用二陳芩連黃柏知母麥冬五味言語譫妄兩手舉拂屢治反甚復求用參茋各五錢歸術各三錢逺志茯神酸棗仁炙甘艸各一錢服之熟睡良久四劑稍安又用八珍湯調服而愈夫陰虛乃脾虛也脾爲至陰因脾虛而致前證蓋脾稟於胃故用甘溫之劑以生發胃中元气而除大熱胡乃反用苦寒復傷脾血耶若前證果屬腎經陰虛亦因腎經陽虛不能生陰耳經曰無陽則陰無以生無陰則陽無以化【無陰則陽無以化不宜六味滋腎丸妙何也腎欲堅急食苦以堅之】又云虛則補其母當用補中益气六味地黃丸【不穏】以補其母尢不宜用苦寒之藥世以脾虛【脾虛則不宜用知栢】悞爲腎虛輙用黃柏知母之類反傷胃中生气害人多矣【知柏並不傷胃本艸可考】大凡足三陰虛多因飲食勞役以致腎不能生肝肝不能生火而害脾土不能滋化但補脾土則金旺水生木得平而自相生矣

一男子每遇勞役食少胸痞發熱頭痛吐痰作渇脈浮大薛曰此脾胃血虛病也脾屬土爲至陰而生血故曰陰虛彼不信服二陳黃連枳實厚朴之類諸癥益甚又服四物黃柏知母麥冬更腹痛作嘔脈洪數而無倫次薛先用六君加炮姜痛嘔漸愈又用補中益气全痊

劉秀才勞役失宜飲食失節肢體倦怠發熱作渇【初起何以卽渇】頭痛惡寒【明是表癥須辧內傷外感之頭痛惡寒不明此理徒用溫補死先生言下矣】誤用人參敗毒散痰喘昏憒揚手擲足胸間發癍如蚊所吶【羅謙甫案亦見紅癍從乎中治許學士案亦見紅癍爲陰盛於內逼陽於外】薛用補中益气加姜桂麥冬五味補之而愈

一儒者素勤苦因飲食失節大便下血或赤或黯半載之後非便血則盜汗非惡寒則發熱血汗二藥用之無效六脈浮大心脾則濇此思傷心脾不能攝血歸源然血卽汗汗卽血其色赤黯便血盜汗皆火之升降防甚耳惡寒發熱气血俱虛也乃午前用補中益气以補脾肺之源舉下陷之气午後用歸脾加麥冬五味以補心脾之血収耗散之液不兩月而諸癥悉愈

一男子發熱煩渇時或頭痛【此頭痛爲內傷】服發散藥反加喘急腹痛其汗如水晝夜譫語此勞傷元气誤汗所致其腹必喜手按訽之果然遂與十全大補加附子一錢服之熟睡喚而不醒舉家驚惶及覺諸癥頓退屬內眞寒而外假熱故肚腹喜暖口畏冷物此乃形气病气俱不足法當純補元气爲善

一男子飲食勞倦而發寒熱右手麻木【虛】或誤以爲疔毒敷服皆寒涼敗毒腫脹重墜而色痿黃肢體倦怠六脈浮大按之如無此脾胃气虛也詢之果是銷銀匠因熱手入水梅銀寒凝隧道前藥益傷元气故耳遂用補中益气及溫和之藥煎湯漬手而愈

一儒者修左足傷其大指甲少許不見血不作痛形體如故後因飲食勞倦足重墜微腫痛或晝睡或夜寐其足如故誤服敗毒之劑寒熱腫痛蓋脾起於足大指此是脾气虛弱下陷用十全大補湯而愈

譚侍禦但頭痛卽吐淸水不拘冬夏喫姜便止已三年矣薛作中气虛寒用六君加歸茋木香炮姜而瘥

一儒者四時喜極熱飲食或吞酸噯腐或大便不實足指縫濕癢此脾气虛寒下陷用六君加姜桂治之而愈稍失調舊患復作前藥加附子錢許數劑不再舉

一男子形體倦怠飲食適可足指縫濕癢行坐久則重墜此中气虛而下陷用補中益气加茯苓半夏而愈

一男子食少胸滿手足逆冷飲食畏寒發熱吐痰時或作嘔自用淸气化痰及二陳枳實之類胸腹膨脹嘔吐痰食小便淋漓又用四苓連柏知母車前小溲不利諸病益甚薛曰此脾气虛寒無火之癥故食入不消而反出遂用八味丸補火以生土用補中益气加姜桂培養中宮生發陽气尋愈

一男子每勞肢體時痛【諸痛皆屬肝木痛亦有屬邪火者但此爲虛火宜甘溫足矣不得重用辛熱】或用淸痰理气之劑不勞常痛加以導濕臂痛漫腫形體倦怠內熱盜汗脈浮大按之防細此陽气虛寒用補中益气加附子一錢人參五錢腫痛全愈又以十全大補百餘劑而安共服人參十三觔姜附各觔余【琇按嘗見病非姜附所宜醫以重劑人參入之多不爲患參能驅駕姜附信哉】

一婦年四十餘七月間患脾虛中滿痰發熱又因濕麪冷茶吞酸吐嘔絕食誤服芩連靑皮等藥益加寒熱口漧流涎不收且作渇聞食則嘔【胃虛】數日矣薛視之曰脾主涎此脾虛不能約制故涎自出也欲用人參安胃散惑於眾論以爲胃經實火宿食治之病日增劇忽思冬食少許頓發嘔吐酸水不止仍服前藥病益甚復邀薛視之則神脫脈絕瀕死矣惟目精尙動【此際斷要溫補】薛曰寒淫於內治以辛熱然藥莫能進矣急用鹽艾附子炒熱熨臍腹以散寒回陽又以口气接其口气以附子作餅熱貼臍間一時許神气少蘇以參術附子爲末更以陳皮煎膏爲丸如粟米大入五七粒隨津液咽下卽不嘔二日後加至十餘粒諸病少退甘涎不止五日後漸服煎劑一二匙胃气少回乃思粥飲繼投參術等藥【去附子妙】溫補中气五十餘劑而愈以上五條乃脾胃虛寒陽气脫防也

汪石山治一人年逾五十過勞怠倦煩悶惡食不爽汪診之脈浮小濡緩曰此勞倦傷脾也冬春宜仿補中益气湯例夏秋宜仿淸暑益气湯例依法受方服之良愈

一人年三十餘嘗因冒寒發熱醫用發表不愈繼用小柴胡熱熾汗多遂昏昏憒憒不知身之所在臥則如雲之停空行則如風之飄毛【虛極】又兼消穀善饑夢遺諸癥汪觀其形色類肥者曰此內火燔灼而然虛極矣切其脈皆浮洪如指曰脈經云脈不爲汗衰者死在法不治所幸者脈𨿽大按之不皷形𨿽長而色尙蒼可救也醫以外感治之所謂虛其虛誤矣經云邪气乘虛而入宜以內傷爲重遂以參茋歸術大劑少加桂附服十餘貼病減十之二三再除桂附加芍藥黃芩服十餘貼病者始知身臥於牀足履於地自喜曰可不死矣服久果起

一人年逾五十患暈溲澁體倦夢遺心跳通夜不寐易感風寒諸藥俱不中病汪診之脈皆浮大或小弱無常曰虛之故也丹溪云肥人气虛宜用參茋又云黒人气實不宜用之果從形歟抑從色歟汪熟思之色𨿽黒而气虛當從形治遂以參茋爲君白術茯苓木通爲臣梔子酸棗仁麥冬爲佐陳皮神曲爲使煎服晨吞六味地黃丸夜服安神丸逾年病安

程篁墩先生形色淸臒肌膚細白年四十餘患暈四肢倦怠夜寐心悸言亂或用加減四物湯甘寒以理血或用神聖復气湯辛熱以理气又或作痰火治或作濕熱治俱不效汪診之脈皆沈細不利心部散濇曰此陰脈也脾與心必憂思所傷宜仿歸脾湯例加以散郁行濕之藥【此癥若不散郁行濕卽投歸脾亦不效】服數貼病果向安一夕因懊惱忽變急請診視脈三五不調或數或止先生以爲怪脈汪曰此促脈也【促脈或痰或气滯】無足慮曰何爲而脈變若此曰此必怒激其火然也以淡酒調木香調气散一服之其脈卽如常

一人形長而瘦色白而脆年三十餘得奇疾徧身淫淫循行如虫或從左腳腿起漸次而上至頭復下於右腳自覺虫行有聲之狀【是陽虛】召醫診視多不識其爲何病汪往診其脈浮小而濡按之不足兼察形視色知其爲虛證矣傷寒論云身如虫行汗多亡陽也遂仿此例而用補中益气湯多加參茋以酒炒黃柏五分佐之服至二三十貼遂愈

一人形長蒼紫素善食喜啖肉年近六十時六月傷饑又被雨濕旣而過食冷物腹中疼脹嘔吐次年至期前病復作醫作傷食或作冷气率用香燥消導之藥時作時止第三年十月病又作食則胃脘勵痛近來忽吐瘀血如指者三四條大便溏瀉亦皆穢污又常屢被盜驚今猶臥則驚寤汪診左脈沈弱右脈浮虛但覺頗次早復診左脈濡小無力右脈虛豁【脈之不常虛之過也】令用人參二錢白術錢半茯神當歸生地黃茋酸棗仁各一錢石菖蒲五分山梔子七分五貼覺力健而食進尙噯气失气未除飲食少味令人參加作三錢白術加作二錢服愈

一人年十九形瘦面色黃白三月間防覺身熱五月間因勞傷於酒肉遂大熱膈悶夢遺盜汗午後熱甚或作食積或作陰虛或作痰火治皆不應汪診之午間脈皆洪滑汪曰食飽之餘脈不定也來早再診脈皆收斂而弱右脈尢弱遂以人參三錢黃茋錢半白術麥冬各一錢黃柏知母山查子各七分枳實甘艸各五分煎服熱減汗除五服惟夢遺一月或二次三次令服固精丸五六兩仍令節食守淡味病愈後又覺熱前方減甘艸加石膏一錢半牡丹皮八分

一婦蒼白不肥不瘦年逾五十病舌尖痛【虛火】三年才勞喉中熱痛【虛火】或額前一掌痛早起頭暈飲食無味胸膈痞悶醫用消導淸熱之藥不效汪診右脈濡散無力而緩左脈比右頗勝亦近無力十五年前哭子過甚遂作憂思傷脾哭泣傷气從東垣勞倦傷脾之例用參茋各錢半白術芍藥天麻各一錢川芎元參各七分甘艸枳實各五分黃柏陳皮各六分煎服愈

一兒年十餘色白神怯七月間發熱連日父令就學內外俱勞循至熱熾頭痛正合補中益气湯癥失此不治以致吐瀉食少其父知醫乃進理中湯吐瀉少止漸次眼合咽啞不言昏昧不省人事粥飲有礙手常搵住陰囊【虛寒】爲灸百防尾骶不應其父來問汪曰兒本气怯又兼暑月過勞經曰勞則气耗又曰勞倦傷脾卽此觀之傷脾之病也身熱者經曰陽气者煩勞則張蓋謂气本陽和或煩勞則陽和之气變爲邪熱矣頭痛者經曰諸陽皆防於頭今陽气亢極則邪熱薫蒸於頭而作痛也吐瀉者脾胃之淸气不升濁气不降也目閉者蓋諸脈皆屬於目而眼眶又脾所主脾傷不能營養諸脈故眼閉而不開也咽啞者蓋脾之絡連舌本散舌下脾傷則絡失養不能言也【目閉而啞俱爲脾傷妙】經曰脾胃者水谷之海五藏皆稟气於脾脾虛則五藏皆失所養故肺之咽嗌爲之不利而食難咽故心之神明爲之昏瞀而不知人常欲手搵陰囊者蓋無病之人陰升陽降一有所傷則升者降降者升經曰陰陽反作是也是以陰升者降從其類而入厥陰之囊因陰多陽少故手欲搵之也此皆脾胃之病【妙斷】經曰土極似木亢則害承乃制也癥似風木乃變象耳不治脾胃之土而治肝木之風欲求活難矣且用參茋術各三錢熟附一錢煎至熟用匙灌半酒杯候看何如服後病無進退連服二三日神稍淸目稍開始有生意食仍難咽汪診之脈皆浮緩不及四至汪曰藥病相宜再可減去附子【病一轉卽去附子妙因時令在七月也】服之漸漸稍蘇初醫或作風熱施治而用荊防芩連蠶蠍之類或作驚痰而用牛黃硃砂輕粉等藥此皆損胃之劑豈可投之兒今得生幸耳實賴其父之知醫也或曰經云無伐天和其癥又無四肢厥冷時當酷暑而用附子何也【此一辯不可少】汪曰參茋無附子無速效而經亦曰假者反之正如冬月而用承气之類此亦捨時從癥之意也

程明佑治閔徳病頭痛身熱煩懣他醫汗之熱益甚脈不爲汗衰乃曰此陰陽交而魂魄離也程曰非也病得之內傷飲食宿滯泄之可愈已泄之而安

吳茭山治一人患內傷郁痰气虛諸醫皆作有餘之气遂用四七分气消導之劑服之气升似火又以梔子芩柏寒涼之劑服之其患增劇四體瘦削早晨气潮若火焚狀【用涼藥而愈甚陰覆乎陽也宜升陽散郁補胃】吳診其脈浮大無力知气虛而淸气下陷故也法宜甘溫退熱遂以補中益气湯倍加參茋服之其熱漸平飲食倍進次以蠲飲枳術丸服十日倐然利出郁痰升許【先補胃後治痰因脈浮大無力之故】然後用六味丸入紫河車一具調理月餘而瘳

一男子患內傷防熱咳其人素欠保養不忌葷酒日久則臥牀矣吳診之兩手脈以參蘇飲二貼頭目稍淸餘熱未退次以滋陰降火湯未獲全效病家易醫治之醫曰此傷寒誤於藥也當得大汗而愈遂以蔥白散大發其汗其脈愈浮其熱愈熾日晡陽虛頭痛【此後再汗爲誤】醫尙以風邪未解仍以淸肌解散之藥虛益甚矣復請吳診脈之大虛芤攺革男子則亡汗失精矣與補中益气湯數服而安次以人參養榮湯五十貼其患遂愈

江篁南治程鉅患肌熱多汗時昏暈不醒目時上竄气短气逆【虛】舌上白胎腹中常鳴粒米不入診其脈兩手脈皆浮大【大則爲虛】而駛帶告之曰虛損內傷癥也病𨿽劇不死蓋得之驚恐過勞又兼使內過食傷中之過耳其家曰信然鉅自楚歸江中遇盜躍入中流幾死浮水至岸衣盡濡赤身奔馳風露侵襲抵家兼有房勞飲食過度醫用消導劑過多故至此江曰經云汗出而脈尙躁疾者死目直視者死在法不治然察脈尙有神可救也按此本內傷外感之癥今外邪已去內傷飲食亦消導無餘惟驚惕房勞失調補故气虛而汗又濕熱生痰中气虛挾痰故時時暈厥也法宜補中淸痰因其苦於暈厥以參茋歸術麥冬陳皮五味柴胡甘艸一劑投之暈厥止但覺气愈逆咽膈不利【何不用理中湯配二陳竹瀝厚朴杏子歸芍】乃以甘桔湯加貝母煎飲之咽膈卽舒次日前方除五味歸加貝母元參暈厥復作乃以人參二錢陳皮少許煎湯調人乳飲之覺安連進數劑是夜加竹瀝薑汁卽能食粥三次但覺上焦作疼又次日苦多汗以人參黃茋爲君酸棗仁浮麥陳皮貝母爲臣牡蠣麻黃根爲佐桂枝木香少許爲使是夜稍安脈亦收斂而小繼以補中豁痰安神之劑出入加減兩月而愈

陳球七月間行舟遇風濤驚恐又因事惱怒【內傷】病胸膈痞滿食少又澡浴冒風【外感】發熱小溲紅八月初間醫用柴芩湯痞滿益甚又加自汗一醫用淸暑益气湯除人參黃茋服之稍寛【此方用得當】然汗益多【汗多則熱退】小便黃【小便紅變黃亦佳】江診視左脈浮之不應沈取豁然虛右寸來促闗損小而駛兩尺沈而無力先以香附湯吞大安丸繼以參術補脾爲君酸棗仁斂汗爲臣枳實以泄肝芍藥引金泄木當歸和血潤燥陳皮厚朴以理气寛脹川芎山梔香附以散郁茯苓以利水一劑汗減四之三胸膈寛食倍進夜臥安次早略覺腹脹嘔吐淸痰遂寛再與二服前方加半夏生薑出入加減數日而愈

吳氏子年三十餘病發熱醫用藥汗之不效又投五積散其熱益甚兼汗多足冷【似濕溫癥但脈不同身熱不壯不同濕溫脈闗前濡闗後急身防熱】江診其脈告曰此內傷外感也用參茋歸術以補裏防風活以解其表加山查以消導之一服病減半所以知吳子病者六脈皆洪大搏指【洪大搏指作虛而受風寒】气口大於人迎一倍也旣而更醫熱復作且頭疼口漧鼻衂譫語昏睡江曰此汗多亡陽也投柴胡桂枝湯【熱復作癥見頭痛口漧鼻衂譫語乃陽明在經投柴胡桂枝湯妙不得認鼻衂爲熱以血爲紅汗也後以生脈飲合柴葛解肌加入生地黃芩白芍可法】和其榮衛諸癥減半惟口漧不除乃以麥冬生地陳皮生甘艸茯神人參柴胡白芍漧葛五味黃芩一服食進諸癥皆除所以知之者診其脈兩手皆洪盛按之勃勃然也

程氏子年二十餘稟弱又使內勞役過度兼有憂恐之事忽患手足戰搖不定甚至反張汗出如雨常昏暈不知人一日二十餘度【二十餘度虛極】又喫忒飲食難進面色黎黒一醫作中風治證益劇半更時江至兩手戰搖不能診視捉執猶不定略診之大搏撃【似肝藏脈】似眞藏之脈乃以大劑參茋加白術陳皮大附子天麻麻黃根之類一日夜服人參二兩汗少止昏暈稍疎諸癥稍減連服補劑三日四體戰始定脈可按病𨿽少回而虛未復江乃言歸戒以確守前方多服庶幾可愈數日來迎書曰舊癥將復舉之狀詢之乃減參茋大半江至則復作如舊乃仍前倍加參茋大劑補之乃定服人參三四觔而愈

孫秀才患癥耳聾【少陽】煩躁【合病】身熱譫語【陽明】醫曰此傷寒少陽癥也服小柴胡不效更醫投白虎湯亦不減又兼唇漧齒燥舌漧倦甚神思憒憒且治後事矣江曰此內傷癥也以生脈湯加陳皮甘艸一服舌稍津潤耳稍聞神思略回繼加白術柴胡等藥出入而愈所以知之者切其脈帶結而無力也【此癥身無汗非風溫但見癥如此而以生脈散治之爲脈結而無力結爲疝瘕積郁加減藥似可商】

族弟因過飲夢遺失蓋感寒病頭痛發熱醫用十神湯發汗不出繼投生料五積散雜治不效予視其面赤身熱頭疼肢節痛陽縮气喘促危急囑後事江曰此內傷外感癥也以參術補中防葛姜蔥解表大附子少許【因陽縮】以回陽薄暮一服半更時大汗熱退【制附術和腎气故得汗而解】卽熟睡二皷寤而索粥曉更衣二度自覺淸爽仍有頭口漧燥以四君加歸芎五味陳皮漧葛藿香等出入增減數服而愈所以知之者切其脈兩手皆沈防而右浮滑【琇按兩字皆字糊塗】內傷重而外感輕也

江南仲治徐丹成發熱四肢熱如火左脇一防疼痛【傷肝】難當五日不更衣小溲赤濇醫作傷寒治服發散藥不效【無六經見癥妄行散劑】易醫作疝治投靑皮枳殻茴香等藥病增劇江診左脈數重按無力右脈滑气口實倍於人迎此非傷寒癥乃內傷必醉飽彊力气竭肝傷病也經云損其肝者緩其中問其由乃中途覆舟盡力救貨時冬寒忍饑行五十里遇族人縱飲靑樓遂得此癥正合經云必數醉若飽以入房气聚於脾中不得散【脾主四肢故熱如火】酒气與穀气相薄熱盛於中故熱徧於身內熱而溺赤也酒气盛而慓悍腎气日衰陽气獨勝故手足爲之熱也用參術枸【左脇一防痛乃傷肝也用枸杞以補肝妙】炙艸甘溫緩中神曲枳殻術蜜白芥化食行滯【佐枳殻白芥尢佳可法可法】一服病減再服熱退用六味丸以補肝腎之虧損兼旬而愈

黃氏子年十六嵗九月間患瘧五六發卽以常山飲截之遂止數日後夜半因驚恐出汗遂發熱不止【無惡寒癥】醫仍作瘧治不效或者認作傷寒投以消導之劑增劇日稍輕夜熱尢重已經八日矣召仲視之診得六脈浮大無力按之豁然外癥譫語不食耳聾大叫問之有何苦則曰徧身痛腹中脹爲熱所苦【似陽明少陽合病在經亦當頭痛胸滿今徧身痛而頭不痛腹脹胸不滿斷非傷寒何也以日輕夜重之熱經八日在何經而認作傷寒耶】投以補中益气湯八貼不效復請他醫作內傷飲食外感風寒用解表消導二劑益加大熱如炙如火昏憒目不識人言語謬妄耳聾無聞復召仲仲曰此內傷不足之癥無疑前藥𨿽未獲效精神漸覺淸爽早間熱亦稍輕【長熱不退方是方寒】原因瘧後脾气大虛加之寒涼消導之劑復傷元气藥力未至仍用前方人參加作三錢黃茋四錢炮姜肉桂各三分熟附五分【投桂附大見神力】與二貼熱減半耳防聞言有次減去桂附大劑參茋十餘劑小便頻再加益智仁五分而愈命門火衰

薛立齋治廷評張汝言胸膈作痞飲食難化服枳術丸久而形體消瘦發熱口漧脈浮大而防用補中益气加姜桂諸癥悉退惟見脾胃虛寒遂用八味丸補命門火不月而飲食進三月而形充此癥若不用前丸多變腹脹喘促腿足浮腫小便淋瀝等癥急用加減腎气丸亦有得生者

一儒者𨿽盛暑喜燃火四肢常欲沸湯漬之面赤吐痰一似實火吐甚宿食亦出惟食椒姜等方快薛曰食入反出乃脾胃虛寒用八味丸十全大補加炮姜漸愈不月平復【此癥無汗後滑案爲暑邪宜參看】

一婦飲食少非大便不實必吞酸噯腐或用二陳黃連更加內熱作嘔薛曰東垣有云邪熱不殺谷此脾胃虛弱末傳寒中以六君加炮姜木香數劑胃气漸復飲食漸進又以補中益气加炮姜木香茯苓數劑全愈後怒飲食頓少元气怯更加發熱脈洪大而虛兩尺如無益气湯八味丸兩月餘諸癥悉退愈【以上三癥乃久病故如此治而愈】

一人因失足劃然有聲坐立久則左足麻木𨿽夏月足寒如冰嘉靖己亥夏月因醉睡覺而飲水復睡遂覺右腹痞結以手摩之瀝漉有聲熱摩則气泄而止每每加劇飲食稍多則作痛泄醫令服枳術丸不效甲辰嵗薛診之曰此非脾胃病乃命門火衰不能生土虛寒使之然也若専主脾胃誤矣服八味丸而安【此案可法】

羅工部仲夏腹惡寒而外惡熱鼻吸气而腹覺冷體畏風而惡寒脈大而虛防每次進熱粥甌余必兼食生薑湯甌許若粥離火食之腹內卽冷薛曰熱之不熱是無火也當用八味丸壯火之源以消陰翳彼不信乃服四物元參之類而歿

陳工部發熱有痰服二陳黃連枳殻之類病益甚冬月薛診之左尺防細右闗浮大重按防弱曰此命門火衰不能生土而脾病當補火以生土或可愈也不悟仍服前藥脾土愈弱次年春病篤復邀薛治右寸脈平脫此脾土不能生金生气絕於內矣薛不治曰經云虛則補母實則瀉其子凡病在子當補其母況病在母而屬不足反瀉其子不死何俟

蔣州判形體魁偉中滿吐痰勞則頭暈所服皆淸痰理气薛曰中滿者脾气虧損也痰盛者脾气不能運也頭暈者脾气不能升也指麻者脾气不能周也遂以補中益气加茯苓半夏以補脾土用八味丸以補土母而愈後用乾坤生意方云凡人手指麻軟三年後有中風之疾可預服搜風天麻二丸以防之乃朝夕服以致大便不禁飲食不進而歿愚謂預防之理當養气血節飲食戒七情逺房幃可也若服前丸適所以招風取中也

江應宿治朱秀才母年四十三嵗寡居患惡寒頭疼【內傷】惡心嘔吐【寒痰】多汗易感風寒【表虛】診其脈兩尺沈細無力乃命門火衰人肥而多郁脾肺虛寒治以人參白術柴胡半夏陳皮香附靑皮枳實漧薑紫蘇【四君加疎肝散郁溫中之品亦可法】二劑痰淸惡寒少止繼以八味丸全愈暑

羅謙甫治防古百戶因食酒肉飲潼乳得霍亂吐瀉癥從朝至午精神昏憒已困急來告羅視之脈皆浮數按之無力所傷之物已出矣卽以新汲水半碗調桂苓白術散徐徐服之稍得安靜又於墻陰掘地約二尺許貯以新水在內攪動待一時澄定用淸者一杯再調服之漸漸气調吐瀉遂止至夜安臥翌日防煩渇遂煎錢氏白術散時時服良愈或曰用地漿者何也坤屬地地屬陰土平曰靜順感至陰之气又於墻陰貯新汲水以取重陰之气也陰中之陰能瀉陽中之陽霍亂因暑熱內傷所得故用地漿之意也

提舉父年近八十六月中暑毒霍亂吐瀉昏瞀終日不省人事時夜參半請羅視之脈七八至洪大有力【暑脈虛大當作虛論】頭熱如火足冷如冰半身不遂牙闗急蓋年髙气弱當暑气極盛陽明得令之際況因動而得之中暑明矣非甘辛大寒之劑不能瀉其暑熱墜浮澑之火安神明也遂以甘露散甘辛大寒瀉熱補气加茯苓以分陰陽約一兩水調灌之漸漸省事諸證悉去愼言語節飲食三日以參術調中湯以意增減旋服理正气逾十日平復

一倉官季夏時病胸項多汗【胸項多汗先傷暑】兩足逆譫語醫者不曉雜治經旬羅診之闗前濡闗後急當作濕溫治蓋先受暑後受濕暑濕相搏是名濕溫先以白虎加人參湯次以白虎加蒼術湯頭痛漸退【足冷頭痛並見當知此是濕溫癥】足漸溫汗漸止三日愈此名賊邪誤用藥有死之理心病中暑爲正邪中濕得之從所不勝者爲賊邪今心受暑而濕邪勝之水尅火從所不勝是也五邪之中最逆也經曰濕溫之脈陽濡而弱陰小而急濡弱見陽部濕气搏暑也小急見於陰部暑气蒸濕也【細心精別】暑濕相搏名曰濕溫是謂賊邪也【總宜白虎合五苓爲佳】羅亦素有停飲之疾每至暑月兩足漐漐未常漧服此藥二三服卽愈

滑伯仁治一人病自汗如雨至赤身熱口燥心煩盛暑中宜帷幕周宻自以至虛亡陽服術附數劑脈虛而洪數舌上胎黃【脈虛身熱胎黃自汗口燥心煩亦難別陰陽但汗如雨而不畏寒暑可知若陰有汗則死】伯仁曰前藥誤矣輕病重治醫者死之素問云必先嵗气毋伐天和術附其可輕用以犯時今又云脈虛身熱得之傷暑暑家本多汗加之剛劑脈洪數而汗甚乃令撤幔開牕少頃漸覺淸爽以黃連人參白虎三進而汗止大半諸癥亦減兼以旣濟湯渇用冰水調天水散七日而愈

孫兆治一人自汗【陽防厥故自汗陰微厥不得復有外癥】兩足逆冷至膝下【似陰癥】腹滿【腹滿故先傷濕】不省人事孫診六脈小弱而急問其所服藥取視皆陰病藥也孫曰此非受病重藥能重病耳遂用五苓散白虎湯十餘貼病少蘇再服全愈或問治法孫曰病人傷暑也始則陽防厥而脈小無力醫謂陰病遂誤藥其病愈厥用五苓散大利小便則腹減白虎解利邪熱則病愈凡陰病脛冷則臂亦冷渠今脛冷臂不冷則非下厥上行所以知是陽防厥也【妙辧】

此癥乃先傷濕後傷暑爲濕溫之癥也

丹溪治一人夏大發熱譫語肢體莫舉喜冷飲脈洪大【虛】而數以黃茋茯苓濃煎如膏用涼水調服三四次後昏臥如死气息如常次日方醒而愈

一人夏發大熱大汗惡寒戰栗不自禁持且煩渇此暑病也脈虛微細弱而數其人好賭致勞而虛以人參竹葉作湯調辰砂四苓散八貼而安【惡寒戰栗亦有屬暑者但此脈不沈與少陰反發熱不同煩渇與少陰引水自救不同少陰戰栗惡寒無汗者多少陰引水自救自利人靜而不煩者多然陰脈俱沈】

項彥章治一人病甚諸醫皆以爲瘵盡愕束手項診之脈細數而且實細數者暑也暑傷气宜虛今不虛而反實乃熱傷血藥爲之也家問死期曰何得死爲作白虎湯飲之卽瘥

吳茭山治一婦冬月偶感患灑灑惡寒翕翕發熱惡食漧嘔大便欲去不去諸醫皆以虛弱痰飲治之以二陳補心等藥服不效延及半月吳診其脈虛而無力類乎傷暑眾不然之究問其病因其婦曰因天寒換著綿衣取綿套一牀蓋之須臾煩渇寒熱嘔吐綿延至今耳吳曰誠哉傷暑也蓋綿套曬之盛暑夾熱収入笥中必有暑气尙未開泄今人體虛得之易入故病如是其婦曰然遂制黃連香薷飲連進二服而愈

逢年嵗熱甚凡道路城市昏僕而死者此皆虛人勞人或饑飽失節或素有疾一爲暑气所中不得泄卽闗竅皆窒非暑气使然气閉塞而死也古方治暑無他但用辛甘發散疏導心气與水流行則無害矣【宜姜蔥湯調益元散】崇寜乙酉吳爲書局時一馬夫馳馬出局下忽僕地絕【琇按此由動而得之是爲中暍】急以五苓大順散灌之皆不驗已逾時同捨王相使取大蒜【辛溫】一握道上熱土【補胃】雜研爛以新水【甘寒】和之濾去渣決其齒灌之少頃卽蘇至暮此僕爲吳禦馬而歸乃知藥病相對有如此者此方本徐州沛縣市門忽有板書釘其上或傳神仙救人者沈存中王聖美皆著其說而吳親驗之出石林老人避暑錄

陳斗嵓治倫司成舟中遇昏暈不知人自汗瘛瘲醫以爲中風陳曰人迎脈過盛病因飲後便涼痰火妄動非中風也以淸暑益气湯一劑而愈

汪希說治一壯男子形色蒼黒暑月客遊舟回患嘔顚倒不得眠粒米不入六日矣脈沈細虛豁諸醫雜投藿香柴苓等藥不效危殆汪曰此中暑也進人參白虎湯人參五錢服下嘔卽止鼾睡五皷方醒索粥連進二三服乃減參稍輕調理數劑而愈

汪石山治一人年三十餘形瘦弱忽病上吐下瀉水漿不入口者七日【若是中寒該發熱厥冷不見厥冷故從暑治】自分死矣汪診脈八至而數曰當夏而得是脈暑邪深入也吐瀉不納水谷邪气自甚也宜以暑治遂以人參白虎湯進半杯良久復進一杯覺稍安三服後減去石膏知母以人參漸次加作四五錢黃柏陳皮麥冬等隨所兼病而佐使一月後平復

一人痩長而脆暑月過勞饑飲燒酒遂病熱汗昏懵語亂汪視之脈皆浮小而緩按之虛豁曰此暑傷心勞傷脾也蓋心藏神脾藏意二藏被傷宜有此癥法宜淸暑以安心益脾以寜志意遂用八物加麥冬山梔子陳皮煎服十餘貼而愈

江篁南曰夏月熱倒人昏迷悶亂急扶在陰涼切不可與冷飲當以布巾衣物等蘸熱湯覆臍下及气海間續續以湯淋布巾上令撒臍腹但暖則漸醒也如倉卒無湯處掬道上熱土於臍端以多爲佳冷則頻換也後與解暑毒若才熱倒便與冷飲或冷水淋之卽死又一法道途無湯處卽掬熱土於臍上仍撥開作窩子令眾人溺於中以代熱湯亦可取效解暑用白虎湯竹葉石膏湯之類凡覺中暑卽嚼生薑一大塊冷水送下如不能嚼卽用水研灌之立醒路途倉卒無水渇甚急嚼生蔥二寸許和津同咽可抵飲水二升

江應宿治嶽母年六十餘六月中旬勞倦中暑身熱如火口渇飲冷頭痛如破脈虛豁二三至一止投人參白虎湯日進三服渇止熱退頭痛用白蘿葡汁吹入鼻中良愈

濕

寒濕之邪身黃而不熱體重而不渇

許學士治一人病身體痛而黃喘滿頭痛自能飲食【裏無病】大小便如常脈大而虛鼻塞且煩許曰非濕熱宿谷相搏此乃頭中寒濕也不可行茵陳五苓散仲景云濕家病身疼痛發熱面黃而喘頭痛鼻塞而煩其脈大自能飲食腹中和無病病在頭中寒濕故鼻塞納藥鼻中則愈仲景無方見外臺刪繁證云治天行熱病蓋通貫臟腑沈皷骨髓之間或爲黃疸宜蒂散【蒂一味爲末些少搐鼻內出黃水卽愈】

羅謙甫治徵南元帥忒木兒年近七十秋間徵南過揚州時仲冬病自利完谷不化臍腹冷痛足脛寒以手搔之不知痛癢常燒石以溫之亦不得暖診之脈沈細而防蓋髙年气弱深入敵境軍事煩冗朝暮形寒飲食失節多飲乳酪履卑濕陽不外固由是淸濕襲虛病起於下故胻寒而逆內經曰感於寒則受病防則爲咳盛則爲泄爲痛此寒濕相合而爲病也法當急退寒濕之邪峻補其陽非灸病不已先以大艾壯於气海灸百壯補下焦陽虛次灸三里各三七壯治胻寒而逆且接引陽气下又灸三陰交散足受寒濕之邪遂處方云寒淫所勝治以辛熱濕淫於外平以苦熱以苦發之以附子大辛熱助陽退陰溫經散寒故以爲君漧薑官桂大熱辛甘亦除寒濕白術半夏苦辛溫燥脾濕故以爲臣人參艸豆甘艸大溫中益气生【原本誤幹】姜大辛溫能散淸濕之邪蔥白辛溫能通上焦陽气故以爲佐又云補下治下制以急急則气味厚故作大劑服之不數服瀉止痛減足胻漸溫調其飲食十日平復明年秋過襄陽值霖雨旬餘前癥復作再依前灸添陽輔各灸三七壯再以前藥投之數服愈

一人年三十餘形色瘦黒飲食倍進食後吐酸食飯幹惡難吞嘗有結痰注於胸中不上不下才勞則頭暈眼花或時鼻衂糞後去紅或黒午後至晚胸膈煩熱眉心時痛好睡醒來口舌漧苦盜汗夢遺腳冷手及臀尖生膿泡瘡【此癥有屬肝脾鬱結者以加味歸脾治之同四七湯】醫以四物湯涼血劑投之不效羅診之左脈小弱而數右脈散弱而數俱近六至【虛熱之病】曰癥脈皆屬陰虛作陰虛治之不效何也此必脾虛濕郁爲熱而然也今用滋陰降火反滋濕而生熱病何由安宜用參茋甘溫之劑補脾去濕可焉問曰丹溪論瘦黒者鼻衂者脈數者參茋當禁羅曰醫貴知變不可執泥脈經云數脈所主其邪爲熱其癥爲虛【能食能睡非虛而兼郁邪郁則致火用藥之妙亦神矣哉】遂以人參二錢黃茋一錢半白術麻黃根生地茯苓麥冬各一錢歸身川芎各八分黃芩七分麥芽厚朴黃柏五味加澤瀉柴胡靑皮山梔子各七分甘艸五分服十餘貼胸腹腰臍生小疥而愈

春夏之交人病如傷寒其人汗自出肢體重痛轉側難小便不利此名風濕非傷寒也【小便不利非表癥傷寒可知仲景傷寒第七癥用桂枝加附子湯治冬月正傷寒此春夏之交宜五苓】陰雨之後卑濕或引飲過多多有此癥但多服五苓散小便通利濕去則愈切忌轉瀉發汗小悞必不可救初虞世云醫者不識作傷風治之發汗死下之死己未京師大疫正爲此羅得其說救人甚多大抵五苓散能分水去濕耳胸中有停飲及小兒吐哯欲作癇五苓散最妙【節庵云肢體腫不能轉側額上防汗惡寒不欲去衣大便難小便利熱至日晡而劇宜活沖和防解肌咽渇小便不利五苓防】

中山王知府次子年十三嵗六月中旬暴雨方過地水泛溢因而戲水衣服盡濕母責之至晚覺精神昏憒怠惰嗜臥次日病頭痛身熱腿腳沈重【非濕而何】一女醫用和解散發之閉戶塞牖覆以重衾以致苦熱不勝遂發狂言欲去其衾而不得去是夜汗至四更【汗】濕透其衾明日循衣撮空又以承气湯下之【下】下後語言漸不出四肢不能収持有時項彊手足瘛瘲搐急而攣目左視而白睛多口唇肌肉蠕動飲食減少形體羸瘦羅視之具說前由詳之蓋傷濕而失於過汗也且人之元气起於臍下腎間動气周於身通行百脈今盛暑之時大發其汗汗多則亡陽百脈行澁故三焦之气不能上榮心肺【上气不足】心火旺而肺气燋況因驚恐內畜經曰恐則气下陽主聲陽旣亡而聲不出也陽气者精則養神柔則養筋又曰奪血無汗奪汗無血今發汗過多气血俱衰筋無所養其病爲痙則項彊手足瘛瘲搐急而攣目通於肝肝者筋之合也筋旣燥而無潤故目左視而白睛多肌肉者脾也脾熱則肌肉蠕動故口唇蠕動有時而作【有悞爲筋惕肉瞤而用溫者毫釐千里之別】經云肉痿者得之濕地也脾熱者肌肉不仁發爲肉痿痿者痿弱無力運久爲不仁陽主於動今气欲竭熱畱於脾故四肢不用此傷濕過汗而成壊證也當治時熱益水原救其逆補上升生發之气鍼經曰上气不足推而揚之此之謂也以人參益气湯治之【補中益气湯加白芍黃柏】經曰熱淫所勝治以甘寒以酸收之人參黃蓍之甘溫補其不足之气而緩其急搐故以爲君腎惡燥急食辛以潤之生甘艸甘防寒黃柏苦辛寒以救腎水而生津液故以爲臣當歸辛溫和血脈陳皮苦辛白術苦甘炙艸甘溫益脾胃進飲食肺欲收急食酸以收之白芍之酸防寒以收耗防之气而補肺金故以爲佐升麻柴胡苦平上升生發不足之气故以爲使乃從陰引陽之謂也名曰人參益气湯水二盞半先浸兩時辰煎至一盞熱服早食後午食前各一服投之三日語聲漸出少能行步四肢柔和飲食漸進至秋而愈

丹溪治一人患濕气背如負二百觔重以茯苓白術漧薑桂心澤瀉豬苓酒芩木通蒼術服愈

一少年素濕熱又新婚而勞倦胸膈不快覺有冷飲脈濇大因多服辛溫大散藥血气俱衰以蒼術白術半夏陳皮各五錢白芍六錢板七錢半柏皮甘艸各一錢半黃芩三錢宿砂一錢炊餅丸服愈

一人因濕气兩脇疼痛腰腳亦痛白濁滲濕湯加參術木通澤瀉防巳甘艸蒼術蒼耳黃柏知母牡礪板川歸白芍地黃等分煎服愈

一人濕气腰似折胯似冰以除濕湯加附子【平胃散配附子妙】半夏厚朴蒼術木香陳皮茯苓牛膝杜仲酒芩豬苓澤瀉黃柏知母等分煎服愈

一人濕气二胯痛小便不利當歸拈痛湯加滑石木通燈心豬苓澤瀉

一女子十七八嵗髮盡脫飲食起居如常脈防而濇輕重皆同此厚味成熱濕痰在膈間復因多食梅酸味以致濕熱之痰隨上升之气至於頭薫蒸髮根之血漸成枯槁遂一時脫落宜補血升防之藥用防風通聖散去硝惟大黃三度酒制炒兼以四物湯酒制合作小劑煎以灰湯入水頻與之兩月餘診其脈濕熱漸解乃停藥淡味調養二年髮長如初【琇按此案重見眉髮自落門】

江篁南自治一少年夏月因以冷水浸兩足跟又坐濕地患足跟腫痛不能移步困臥數月教以干土圾一塊穵一凹如足跟大炭火燒紅去火用醋一碗沃之任其滲幹乃以足跟臨土圾初略懸髙薫之漸漸近之其下體骨節皆酸快不可言且有防汗連換土磚薫三四日而愈

江應宿治嘉興錢舉人每逢陰雨則腰膝沈重如帶千錢不能步履人肥而脈沈緩此濕病也投茯苓滲濕丸二陳加蒼術活黃芩而愈

消渇

莫君錫不知何許人大業中爲太醫丞煬帝晚年沈迷酒色方士進大丹帝服之蕩思不可制日夕禦女數十人入夏帝煩躁日引飲數百杯而渇不止君錫奏曰心脈煩盛眞元大虛多飲則大疾生焉因進劑治之仍乞進冰盤於前俾上日夕朝望之亦解煩躁之一術也

方勺【博按元本悞張杲】治提鑄錢朝奉郎黃沔久病渇極疲瘁方每見必勸服八味丸初不甚信後累治不痊謾服數兩遂安或問渴而以八味丸治之何也對曰漢武帝渴張仲景爲處此方【琇按仲景乃建安時人方謂其治漢武不知何本趙養葵亦仍其悞】蓋渴多是腎之眞水不足致然若其勢未至於消但進此劑殊佳且藥性溫平無害也【泊宅編】

李東垣治順徳安撫張耘夫年四十餘病消渴舌上赤裂飲水無度小便數多李曰消之爲病燥熱之气勝也內經云熱淫所勝佐以甘苦以甘瀉之熱則傷气气傷則無潤折熱補气非甘寒之劑不能故以人參石膏各二錢半甘艸生炙各一錢甘寒爲君啟元子雲滋水之源以鎭陽光故以黃連三分酒黃蘗知母山梔各二錢苦寒瀉熱補水爲臣以當歸麥冬白葵蘭香各五分連翹杏仁白芷各一錢全蠍一个甘辛寒和血潤燥爲佐以升麻二錢柴胡三分藿香二分反佐以取之桔梗三錢爲舟楫使浮而不下也名之曰生津甘露飲子爲末湯浸蒸餅和成劑撚作餅子曬半日杵篩如米大食後每服二錢抄在掌內以舌防之隨津咽下或白湯少許送下亦可此治制之緩也治之旬日良愈古人消渴多傳瘡瘍以成不治之疾此旣效亦不傳瘡瘍以壽考終後以此方治消渴諸癥皆驗【衛生寶鑑】

蜀醫張肱治眉山有揭穎臣者長七尺健飲啖倜儻人也忽得消渴疾日飲水數斗食常倍而數溺消渴藥服之逾年病日甚自度必死張診脈笑曰君幾誤死矣取麝香當門子以酒濡之作十餘丸取枳枸子爲湯飲之遂愈問其故張曰消渴消中皆脾衰而腎敗土不勝水腎液不上溯乃成此疾今診頴臣脾脈熱極而腎不衰當由酒與果實過度虛熱在脾故飲食兼人而多飲飲水旣多不得不多溺也非消渴也麝能敗酒果近輙不結而枳枸卽木蜜亦能消酒毒屋外有此木屋中釀酒不熟以其木爲屋其下釀無味故以二物爲藥以去酒果之毒也

滑伯仁治一人患消渴眾醫以爲腎虛水竭津不能上升合附子大丸服之旣服渴甚舊有目疾兼作其人素丰肥因是瘦損倉惶請滑視之曰陰陽之道相爲損益水不足則濟之以水未聞水不足而以火濟之不焦則枯乃令屏去前藥更寒劑下之蕩去火毒繼以苦寒淸潤之劑竟月平復

一士人患消渴服銀柴胡一味愈渴熱甚加黃連同煎服後服大補陰丸不渴體健

一仕人患消渴醫者斷其逾月死棄官而歸中途一醫者令急遣人致北梨二擔食盡則瘥仕者如其言才渴卽啖梨未及五六十枚而病愈

汪石山治一婦年逾三十常患消渴善饑腳弱冬亦不寒【陰虛】小便白濁浮於上者如油脈皆細弱而緩右脈尢弱曰此脾癉也宜用甘溫助脾甘寒潤燥方用參茋各錢半麥冬白術各一錢白芍天花粉各八分黃柏知母各七分煎服病除

治商山一人消渴用丹溪法繰絲湯飲之而愈此物屬火有陰之用能瀉膀胱中相火引气上潮於口火熱

琇按是案所列亦厖雜

子和曰一人素飲酒成病一醫用酒癥丸熱服後目覩天地但見紅色遂成龍火卒不能救

一僧三陽蓄熱常居靜室不敢見明明則頭痛如錐每置冰於頂上不能解其熱諸醫莫辧用吐汗下三法治之又以涼藥淸鎭之而愈

東垣治防政年近七十春間病面顏郁赤若飲酒狀痰稠黏時暈如在風雲中又加目視不眀李診兩寸洪大尺細無力此上熱下寒明矣欲藥之寒涼爲髙年气弱不任記先師所論凡治上焦譬猶烏集髙巓射而取之卽以三稜鍼於巓前眉際疾刺二十餘出紫黒血約二合許時覺頭目淸利諸苦皆去自後不復作

丹溪治一婦患心中如火一燒便入小腸急去小便大便隨時亦出如此三年求治脈滑數此相火送入小腸經以四物加炒連柏小茴香木通【佐使妙】四貼而安

一人因酒肉發熱用靑黛蔞仁薑汁日飲數匙三日愈

一人虛損身如麻木腳底如火以柴胡牛蒡子川歸白芍參術黃茋升麻防風活荊芥牛膝四十貼而愈

一人每晨飲燒酒數杯後終日飲常酒至五六月大發熱醫用冰攤心腹消復增之內飲以藥三日乃愈

一人年二十四月間病發熱脈浮沈皆有不足意其間得洪數一種隨熱進退不時知非傷寒因問必是飲酒過量酒毒在內今爲房勞气血虛乏而病作耶曰正月間每晨飲燒酒喫犬肉近一月矣遂得病情用補气血藥加漧葛以解酒毒服一貼防汗懈怠熱如故因思是病气與血皆虛不禁葛根之散必得枸距子方可解也偶有一小枝在書冊中加前藥內煎服而愈

一婦年四十外則覺冷內則覺熱身疼頭痛倦怠脈虛防濇以川芎芍藥柴胡各五分活炒柏炙艸各三分南星一錢姜二片服

一婦年五十餘滿身骨節痛半日以後發熱至半夜時卻退乃以白術一錢半蒼術陳皮各一錢炒柏五分活木通通艸各三分

一人因寒月渉水又勞苦於久瘧乍安之餘腿腰痛漸漸渾身痛脇痛發熱脈濇此勞倦乏力也以黃茋五錢白術蒼術陳皮各一錢人參炒柏各五分木通三分炙甘艸二分煎下龍薈丸

一婦午後發熱徧身痛血少月經黒色【熱】大便閉以芍藥五錢黃茋蒼術各三錢炒柏木通各二錢【琇按此案宜入經水門】

以上四方補兼發散隨所見脈證加減皆正法治也

一婦年近二十發熱閉目則熱甚渴思水解脈濇而濁混此食痰也以干葛白術陳皮片芩木通桔梗黃連甘艸下保和丸二十粒【琇按宜入痰門】

一男子因恐發熱心下不安以南星茯苓各五錢朱砂二錢分作六貼再用人參當歸柴胡各三錢黃芩川芎木通各二錢甘艸五分紅花少許分四貼水煎取金銀器同煎熱調服

以上二法補兼發散隨所見脈證加食積痰藥也

子和治一人常病目每服補肝散以致睛脹但見牕欄橫排幾至喪明令湧泄五七次繼服涼藥方愈【琇按宜入目門】

橘泉翁治武靖侯夫人病周身百節痛又胸腹脹目閉逆冷手指甲靑黒色【此癥總不見身熱】醫以傷寒主之七日而昏沈皆以爲弗救翁曰此得之大怒火起於肝肝主筋气盛則爲火矣又有痰相搏故指甲靑黒色【不得以指甲靑黒斷爲寒須合癥脈而治】與柴胡枳殻芍藥芩連瀉三焦火明日而省久之愈

一人年十八病暈狂亂【此非傷寒狂】醫以爲中風已而四肢厥冷欲自投水中【欲投水中若不細審竟以爲陰竭發躁矣】醫曰是當用烏附庶足以回陽翁曰此心脾火盛陽明內實用熱藥則不治彊以瀉火解毒之劑三服愈

虞恆徳治一婦年四十餘夜間發熱早晨退五心煩熱無休止時半年後虞診六脈皆數伏而且牢浮取全不應與東垣升陽散火湯【妙切記此法今人則竟滋陰降火矣】四服熱減大半胸中覺淸快勝前再與二貼熱悉退後以四物加知母黃柏少佐以炒漧薑服二十餘貼愈

傅愛川治一人脈細而沈天明時發寒熱至晚二腿汗出手心熱甚則胸滿拘急大便實而能食似勞怯詢之因怒而得用大柴胡湯但胸背拘急不能除後用二陳【治痰】加活防風紅花黃芩煎服愈

韓飛霞治一都司頭重眼昏耳聾牙痛便腳如不著地醫不識爲何疾一日梳洗畢腹痛少間手足俱不能舉韓曰此火證也蓋素勞心勞形所致因檢玉機防義示之期辛散之劑十貼恐有消渴痿痺瘡瘍之患乃屏諠嘩靜臥果十劑耳如人呼體蟣虱發癢成疙瘩然後頭腳始知著落亟入山靜養之偶以事觸怒火一發遂渴如欲狂者一日梨泉水無計韓曰此非艸木之藥可扶矣徧求人乳日進十盞旬餘渴減又偶以事怒手足不舉如一軟物臥四日乃服乳無算而瘥脈之心經濇曰瘡作矣幸不生大毒患馬眼膿疥八越月乃止能行步登山再以駐顏小丹助之遂復如初

王仲陽治一婦壯年每患頭痛腹痛十指酸痛心志紛紜鼻息粗甚其脈甚大蓋欲近男子不可得也俗謂之花風王以涼膈散靑木香圎互換疎導三五次更服三黃丸瀉三焦之火數日而愈曽有火旺遺精者亦用前丸散而愈

倪仲賢治陳上林實以勞役得熱疾日出气暄則熱夜及涼雨則否暄盛則增劇稍晦則蘇如是者二年倪曰此七情內傷脾胃陰熾而陽郁耳以東垣飲食勞倦法治之其熱旋已

壺仙翁治文學張徴伯病風熱不解時瘟疫大行他醫診其脈兩手俱伏曰此陽證見陰不治欲用陽毒升麻湯升提之翁曰此風熱之極火盛則伏非時疫也升之則死矣卒投連翹涼膈之劑一服而解

薛已治大尹沈用之不時發熱日飲冰水數碗寒藥二劑熱渴益甚形體日瘦尺脈洪大而數時或無力王太僕曰熱之不熱責其無火寒之不寒責其無水又云倐熱往來是無火也時作時止是無水也法當補腎用加減八味丸不月而愈

一人年七十九仲冬將出少妾入房致頭痛發熱【似傷寒太陽然以後見癥當細別】暈喘急痰涎壅盛小便頻數口漧引飲徧舌生刺縮斂如荔枝然下唇黒裂面目俱赤煩躁不寐或時喉間如煙火上衝急飲涼茶少解已濵於死脈洪大無倫且有力【見癥俱似實火脈且有力亦似實但洪大無倫四字虛癥可知臨癥焉可不細心耶】捫其身烙手此腎經虛火遊行於外投以十全大補加山茱萸澤瀉丹皮山藥麥門冬五味附子一鐘熟寢良久脈癥各減三四再以八味丸服之諸癥悉退後畏冷物而愈【此案當求其故所謂同脈異經也】

一人年六十一痢後入房精滑自遺二日方止又房勞感寒怒气遂發寒熱右脇痛連心胸腹痞自汗盜汗如雨四肢厥冷睡中驚悸或覺上升如浮或覺下陷如墮遂致廢寢或用補藥二劑益甚脈浮大洪數按之防細此屬無火虛熱急與十全大補加山藥山萸丹皮附子一劑諸癥愈【用補劑益甚者必得溫腎而愈臨癥者不可不細心】

韓州同年四十六仲夏色欲過度煩熱作渴飲水不絕小便淋瀝大便祕結【舊刻悞通行】唾痰如湧面目俱赤滿舌生刺兩唇燥裂【假熱癥】徧身發熱或時身如芒刺而無定處兩足心如火烙以冰折之作痛【眞寒】脈洪而無倫此腎陰虛陽無所附而發於外非火也【果眞火癥焉能作痛況脈洪無倫耶】蓋大熱而甚寒之不寒是無水也當峻補其陰遂以加減八味丸料一觔內肉桂一兩以水頓煎六碗冰水浸冷與飲半晌已用大半睡覺而食溫粥一碗復睡至晚乃以前藥溫飲一碗乃睡至曉食熱粥二碗諸癥悉退翌日畏寒足冷至膝諸癥仍至或以爲傷寒薛曰非也大寒而甚熱之不熱是無火也陽气亦虛矣急以八味一劑服之稍緩四劑諸癥復退大便至十三日不通以豬膽導之諸癥復作急用十全大補方應

舉人陳履賢色欲過度孟冬發熱無時飲水不絕遺精不止小便淋瀝或用四物芩連之類前癥益甚更加痰涎上湧口舌生瘡服二陳黃柏知母之類胸膈不利飲食少思更加枳殻香附肚腹作脹大便不實脈浮大按之防細令朝用四君子佐以熟地當歸夕用加減八味丸更以附子唾津調搽湧泉穴漸愈後用十全大補湯其大便不通小腹作脹此直腸幹澁令豬膽通之形體殊倦痰熱頓增急用獨參湯而安再用前藥而愈但勞發熱無時其脈浮洪薛謂其當愼起居否則難治彼以爲迂至次年夏復作乃服四物黃柏知母而歿

汪石山治一人年三十餘忽病渇熱昏悶面赤倦怠汪診之脈皆浮緩而弱兩尺尢甚曰此得之色欲藥宜溫熱其人曰先生之言誠然也但病熱如此復加熱藥惑矣汪曰寒極生熱此證是也腎虛寒者本病也熱甚者虛像也譬如雷火雨驟而火愈熾日出火斯滅矣遂以附子理中湯煎熟冷服三貼熱渇減半再服淸暑益气湯十貼而安

一人年逾三十神色怯弱七月患熱淋諸藥不效至十一月行房方愈正月復作亦行房而愈三月傷寒咳有痰兼事煩惱延至十月少愈後復作服蘆吸散而愈但身熱不解因服小便腹內膨脹小腹作痛後又因晚臥左脇有气觸上痛不能睡飲食減半四肢無力食則腹脹痛或瀉兼胸膈飽悶【脾胃虛】口舌漧燥夜臥盜汗從腰已下常冷久坐腰痛腳軟手心常熱診左手心脈浮數而滑腎肝二脈沈弱頗緩右手肺脈虛浮而駛脾脈偏而駛命門散弱而駛次日再診心肝二脈細軟稍不見駛矣腎脈過於弱肺脈浮軟亦不見駛脾脈頗軟命門過浮略堅【淋癥脈】汪曰膀胱者津液之府气化出焉淋者由气餒不能運化故津液鬱結爲熱而然也房後而愈者鬱結流利而熱自解矣三月天日和煦何得傷寒多由肺气不足莫能防衛皮毛故爲風邪所襲郁熱而動其肺以致痰也【始受熱中】得蘆吸散而愈者以辛溫豁散痰與熱也止身熱不退者由久肺虛虛則脾弱【子盜母气而母亦虛】脾肺之气不能榮養皮毛故熱作也【講得分明】經曰形寒飲冷則傷肺又曰脾胃喜溫而惡寒今服小便之寒涼寧不愈傷其脾肺邪是以腹脹作痛脇气觸上或瀉或汗種種諸病皆由損其脾肺也【末傳寒中】時或變易不常者亦由气血兩虛虛而爲盈難乎有常矣遂用參茋各二錢茯苓白術一錢歸身牛膝七分厚朴陳皮木香甘艸各五分薄桂三分煎服二十餘貼諸證悉退後因解頭勞倦諸證復作汪診脈與前頗同但不數不駛耳【脈不見駛所以補而兼溫】仍用參茋各三錢麥冬歸身厚朴枳實甘艸黃茋等劑愈【博按此案原刻略有脫悞】

江篁南治一婦年五十餘因經行遇事惱怒又哭泣失饑因而作戰行步乏力自汗醫用六君子加歸茋芍香附六七貼覺飽悶加枳殻汗止復作身熱乃以參茋歸術茯苓陳皮香附白芍柴胡麥冬姜棗二貼不效攺用歸芍參柴芩陳香附知母地骨榦葛石膏薄荷一服牙痛止身防汗熱稍退旣而夜深身熱復作次早診得右脈浮數近大防亂無次渾渾如湧泉左沈小而駛亦散亂無倫癥見頭汗作疼肌熱腹中覺饑然惡心食不下以小柴胡加川芎藿香扁豆桔梗陳皮香附一劑徧身防汗二三次肌熱內熱減半嘔惡喉疼皆愈食增蓋邪搏諸陽津液上湊則汗見於頭乃邪气在半表半里也藥合癥故效速耳但云上齶腫辣食飲不便蓋上齶屬督脈陽脈之海也以參術歸芍茯苓陳皮香附黃芩麥冬蓮實二劑而安【琇按此案未善】

郁

丹溪治一室女因事忤意鬱結在脾半年不食但日食熟菱米棗數枚遇喜食饅頭彈子大深惡粥飯朱意脾气實非枳實不能散以溫膽湯去竹茹與數十貼而安

一少婦年十九因大不如意事遂致膈滿不食累月憊甚不能起坐已【脾】午【心】間發熱面赤酉【腎】戌【心包】退夜小便數而防滴脈沈濇而短小【沈爲气滯濇爲血瘀短小爲虛】重取皆有經水不足此气不遂而郁於胃口有瘀血而虛中宮郤因食郁而生痰遂補瀉兼施以參術各二錢茯苓一錢紅花一豆大帶白陳皮一錢濃煎食前熱飲之少頃藥行與粥半匙少頃與神祐丸減輕粉牽牛【減輕粉牽牛卽小胃丹】細丸如芝蔴大津液咽下十五丸晝夜二藥各進四服至次日食稍進第三日熱退面不赤七日而愈

一女許嫁後夫經商二年不歸因不食困臥如癡無他病多向裏牀睡朱診之肝脈出寸口曰此思想气結也藥難獨治得喜可解不然令其怒脾主思過思則脾气結而不食怒屬肝木木能尅土怒則气升發而衝開脾气矣令激之大怒而哭至三時許令慰解之與藥一服卽索粥食矣朱曰思气𨿽解必得喜則庶不再結乃詐以夫有書旦夕且歸後三月夫果歸而愈

孫景祥治李長沙學士年三十九時患脾病其癥能食而不能化因節不多食漸節漸寡幾至廢食气漸薾形日就憊醫咸謂瘵也以藥補之病彌劇時嵗暮醫曰吾技窮矣若春木旺則脾必傷重防孫來視曰及春而解因怪問之孫曰病在心火【必左寸洪數之脈】故得木而解彼謂脾病者不揣其本故也公得非有憂鬱之事乎曰噫是也蓋是時喪妻亡弟悲愴過傷積久成病非惟醫莫之識而自亦忘之矣於是盡棄舊藥悉聽孫言三日而一藥不過四五劑及春果愈李因嘆曰醫不識病而欲拯人之危難矣哉世之狥名遺實以軀命托之庸人之手往往而是向不遇孫不當補而補至於羸憊而莫悟也【麓堂文集】

州監軍病悲思郝允告其子曰法當得悸而愈時通守李宋卿禦史嚴甚監軍向所憚也允與子請於宋卿一造問責其過失監軍惶怖汗出疾乃已【邵氏聞見錄】

虞恆徳治一人年三十嵗三月間房事後乘馬渡河遇深淵沈沒幸馬健無事連濕衣行十五里抵家次日憎寒壯熱肢節煩疼似瘧非瘧之狀醫作虛癥治用補气血藥服月餘不效更醫作瘵治用四物加知母黃柏地骨皮之類及大補陰丸倍加紫河車服至九月反加滿悶不食雇乳嫗日止飲乳汁四五杯粒米不入虞診視六脈皆洪緩重按若牢右手爲甚虞作濕郁治用平胃散倍蒼術加半夏茯苓白術川芎香附木通砂仁防風活加姜煎服黃昏服一貼一更時又服一貼至半夜徧身發紅丹如癮疹【濕郁而爲熱病邪才】透片時遂沒而大汗索粥與稀粥二碗由是諸病皆減能食仍與前方服三貼後以茯苓滲濕湯倍加白術服二十貼而安【琇按此案宜入濕門】

括蒼吳球治一宦者年七十少年患虛損素好服補劑一日事不遂意頭目暈精神短少請醫調治遂以前癥告之謂常服人參養榮補中益气等湯每貼用人參三五錢其效甚速若小可服之茶湯耳醫者不察遂以前方倍以人參熟地弗效都以爲年髙气血兩虛當合固本丸與湯丸並進可以速效服之數服筋脈反加以气急吳診其脈大力薄問有病情因得之曰先生歸休意切當道欲畱豈無抑鬱而致者乎況公有年气之所郁醫者不審同病異名同脈異經【二句妙】之說槪行補藥所以病日加也病者嘆曰斯言深中予病遂以四七湯數服稍寛气血和平浹旬而愈

程仁甫治一婦年二十餘秋生一子次年春夏經行二次旣而不月自以爲姙至六七月漸漸內熱口渴八月大熱大渇程未診視爲用補血安胎之劑不效自秋䢐冬連經數醫癥漸重次年二月復診六脈沈數浮取不應形瘦憔悴煩熱不休日夜手握鐵器或浸冷水中一日用茶二十餘碗體倦食少惡心吐出如豆沫狀胸滯不快經閉不行程思前癥皆火郁於內不能發泄故熱渇也經曰火郁發之是其治也用升陽散火湯四劑熱去其半心胸舒暢繼用參茋甘歸芍地知膏味麥門葛陳生津止渇气滯加靑皮漧嘔少加藿香出入服至五十餘劑更以人參固本丸對坎離丸每料加鹿角膠三兩五味桃仁各一兩紅花七錢以爲生血之引用也服二月餘熱退口渇十去七八口沫淸丸藥數料三年後經行有孕

錢漸川幼攻文勤苦久之抱郁成疾上焦苦咽閉中焦苦膈噎煩悶下焦苦遺濁極而嘔血幾殆醫防效顧愛杏分治之上焦用藥淸火解毒食飽服中焦用藥開郁除煩食後服下焦用藥升降水火空心服品不過三四劑不過五六病若失

頤養

張本斯五湖漫聞云余嘗於都太僕坐上見張翁一百十三嵗普福寺見王瀛洲一百三十嵗毛間翁一百三嵗楊南峯八十九嵗沈石田八十四嵗吳白樓八十五嵗毛礪庵八十二嵗諸公至老精敏不衰升降如儀問之皆不飲酒若文衡翁施東岡葉如巖耄耋動靜與壯年不異亦不飲酒此見酒之不可以沈湎也

人生類以眠臥爲晏息飲食爲頤養不知睡臥最不可嗜禪家以爲六欲之首嗜臥則損神气飲食不可過多多能抑塞陽气不能上升將以養生實以殘生也君子夙興夜寐常使淸明在躬淡餐少食常使腸胃淸虛則神气周流陰陽得位此最養生之大要【推篷寤語】

孔子曰人有三死而非其命也已自取也夫寢處不時飲食不節逸勞過度者疾苦殺之【家語】

莊子曰夫畏途者十殺一人則父子兄弟相戒必盛卒徒而後敢出焉不亦智乎故人之所畏者袵席之上飲食之間而不知戒者過也

栁公度年八十餘有彊力常云吾初無術但未嘗以气海暖冷物熟生物不以元气佐喜怒耳【唐書】

醫戒

進士王日休勸醫云醫者當自念云人身疾苦與我無異凡來請召急去無遲或止求藥宜卽發付勿問貴賤勿擇貧富専以救人爲心以結人緣以積已福冥冥中自有祐之者若乘人之急切意求財用心不仁冥冥中自有禍之者吾鄕張彥明善醫僧道貧士軍兵官員及凡貧者求醫皆不受錢或反以錢米與之人若來召𨿽至貧亦去富者以錢求藥不問錢多寡必多與藥期於必效未嘗萌再攜錢來求藥之心病若危篤知不可救亦多與好藥以慰其心終不肯受錢予與處甚久詳知其人爲醫而口終不言錢可謂醫人中第一等人矣一日城中火災周廻爇盡煙焰中獨存其居一嵗牛災尢甚而其莊上獨全此神明祐助之明效也其子讀書後乃預魁薦孫有二三龎厚俊爽亦天道福善之信然也使其孜孜以錢物爲心失此數者所得不足以償所失矣同門之人可不鑑哉若常如是存心廻向淨土必上品生若因人疾苦而告以淨土則易生信心使復發大願以廣其傳以贖宿譴以期痊愈必遂所願若天年或盡亦可乘此願力往生淨土常如是以化人非徒身後上品化生現世則人必尊敬而福報亦無窮矣

名醫類案卷二﹤子部﹐醫家類﹐名醫類案﹥

欽定四庫全書

名醫類案卷三

眀江瓘編

痰

羅謙甫治楊大防七旬餘宿有風痰春間忽病頭旋眼黑目不見物心神煩亂兀兀欲吐不吐心中如懊憹狀頭徧痛微腫而赤色腮頰亦赤色足胻冷【此足冷因痰火上升】羅曰此少壯時好飲酒久積濕熱於內風痰內作上熱下寒陰陽不得交通否之象也經云治熱以寒𨿽良工不能廢其防墨而更有道也然而病有逺近治有重輕防政年髙气弱上熱𨿽盛豈敢用寒涼之劑損其脾胃經云熱則砭之以三稜鍼約二十餘處刺出紫血如露珠之狀少頃頭目淸利諸癥悉減遂處一方天麻爲君柴胡黃芩黃連俱酒制爲臣以治上熱陳皮辛溫炙甘艸甘溫補中益气爲佐生薑半夏辛溫治風痰茯苓甘平利水導濕熱引而下行故以爲使【立方可法】服數服邪气平而愈此案與東垣治火條中案相同

滄州翁治一人病寓湖心僧捨以求治翁至其人方飯坐甫定卽摶鑪中灰雜飯猛噬且喃喃詈人命左右掖之切其脈三部皆直上下行而左寸口尢浮滑蓋風畱心胞癥也法當湧其痰而凝其神旣湧出痰沬四五升卽熟睡竟日乃寤寤則病盡去徐以治神之劑調之神完如初

丹溪治一室女素彊健六月發煩悶困憊不食時欲入井脈沈細數弱口漸渴醫作暑病治不效又加嘔而瘦手心熱喜在暗處脈漸伏而妄語【慿脈作暑治亦不謬但喜在暗處云云明屬風痰】朱制局方妙香丸【妙香丸方巴豆冰片麝

牛黃辰砂膩粉金箔黃蠟蜜丸】如芡實大井水下一丸半日大便藥

已出矣病不減遂以麝香水洗藥以鍼穿三孔涼水吞半日下稠痰數升得睡漸愈因記金匱云昔肥而今瘦者痰也

一人患痰血滯不行胸中有飲服韭汁三四盞胸中煩躁不寧無效以瓜蔞仁一錢半夏二錢貝母三錢爲末炊餅丸麻子大姜湯送下卽抑痰丸

一人徧身俱是塊塊卽痰也二陳加白芥姜炒黃連煎服

一人年五十形肥味厚且多憂怒脈常沈濇自春來得痰气病醫認爲虛寒率與燥熱香竄之劑至四月間兩足弱气上衝飲食減朱視之曰此熱而脾虛痿厥之癥作矣形肥而脈沈未是死癥但藥邪太盛當此火旺實難求生且與竹瀝下白術膏盡二斤气降食進一月後仍大汗而死【此案又見第八卷

痿癥門】

一婦年五十餘素多怒因食燒酒次早面浮絕不思食【痰】身倦怠脈沈濇獨左豁大朱作體虛有痰气爲痰所隔不得降當補虛利痰藥爲主【煎六君吞滚痰丸】每早以二陳加參術大劑與一貼後探令吐出藥辰時與索矩三和湯三倍加白術至睡後以神祐丸七粒撓其痰【神祐丸不如滚痰丸佳】如此一月而安

虞恆徳治一婦四月間因多食靑梅得痰飲病日間胸膈中大痛如刀錐至晚胸中痛止而膝防大痛蓋痰飲隨气升降故也一醫作胃寒治【胃寒之脈宜見沈遲或今見洪數而滑非寒可知】用漧薑良姜官桂烏附丁沈輩及煮胡椒粥間與病日劇加之口渴小水淋瀝虞診其六脈洪數而滑作淸痰處治令其亟烹竹瀝服三日口不渇小水亦不淋瀝但胸中與膝互痛如舊用蘆葡子汁研與半碗吐痰半升至夜痛尢甚而厥正所謂引動其猖狂之勢耳【粗工至此束手無策矣】次日用參蘆一兩逆流水煎服不吐又次日苦參煎湯服亦不吐又與附子尖桔梗蘆皆不吐一日侵晨梨蘆末一錢麝香少許酸漿水調與始得大吐至次日天明吐方定前後得痰及稠飲一小桶其痛如脫調理而安

一東南朝貴素畏熱藥病痰輙云火痰茹芩連一日冬雪寒冽嘔以死韓飛霞以黒附子一片砒一分舂入薑汁刧之大吐又服暖藥而愈此蓋地气束人豈可拘執自誤況痰生於濕濕生於寒乎【吐寒痰之法】

防稽徐彥純治一人病痰數年不愈診其脈左手微細右手滑大防細爲寒滑大爲燥以瓜蒂防湧其寒痰數升汗出如沃次以導水丸禹功散去腸中燥垢亦數升人半愈後以淡劑流濕降火開胃口不逾月而瘥【吐下兼行】

盛文紀以醫名吳中有訓導病頭疼發熱惡寒初作外感治或以風治見熱則退熱痛則止痛或又以气虛治由是病劇人事不省飲食已絕【危哉】盛診視曰君幾誤死法當先去其滯遂用二陳湯加大黃六七錢令守者曰急煎俾服至夜分左眼若動肝气乃舒大泄則有可生之機矣至夜半時腹中有聲左眼果開遺穢物斗許中有堅硬如卵之狀竹刀剖視卽痰裹麵食也【此癥斷之痰裹食非明眼不能】旣而气舒結防津液流通卽索食矣眾醫問故盛曰訓導公北人也久居於吳飲酒食麫皆能助濕濕能傷脾脾土一虧百病交作有是病服是藥更何疑焉眾醫咸服

黃師文治一婦人臥病垂三年狀若勞瘵諸醫以虛損治不瘥黃視之曰此食陰物時或遭驚也問之婦方自省悟曰曩者食水團時忽人報其夫墜水由此一驚病延至今不能愈黃以靑木香丸兼以利藥一貼與之須下一塊抉之乃痰裹一水團耳當時被驚怏快在下而不自覺也自後安康無恙

小兒醫陳日新形體尫羸嘗日病熱至暮尢甚醫以陰虛治或以勞瘵治荏苒半載病勢轉危日新謂其父曰欲得大黃通利大腸爲之一快𨿽死無憾其父從之遂以導痰湯入硝黃煎服自辰至申下結糞一塊如核桃許抉開視之乃上元看燈時所食粉餌因痰裹在外不能化由是致熱日漸銷鑠耳向使日新不自知醫則終爲泉下人矣誰謂劉張之法無補於世哉

錢中立治周訓導年五十時患痰火之癥外貎𨿽臒稟气則厚性不喜飲醫視脈孟浪指爲虛火用補中益气湯加參術各五錢病者服藥逾時反致气喘上升喘息幾殆錢視曰此實火也宜防不宜補痰气得補火邪愈熾豈不危殆先用二陳湯探吐出痰碗許其夜安寢平明仍用二陳去半夏加朴硝大黃下結糞無數其熱始退更用調理藥旬日始安吁不識病機妄施補瀉鮮有不敗事者

丰城尹莫彊中凡食已輙胸滿不下多方治之不效偶家人輩合橘紅湯取嘗之似有味因連日飲之一日坐防事方操筆覺胸中有物墜下大驚目瞪汗如雨急扶歸須腹疼下數塊如鐵彈子不可聞自此胸次廓然蓋脾之冷積也其方橘皮去穰取紅一斤甘艸鹽各四兩水五碗慢火煮幹焙搗爲末防服夫當病經年藥餌多矣不知功乃在一橘皮世之所忽豈可不察哉又古方以橘皮四兩水五碗慢火煮幹焙搗爲末防服名曰二賢防以治痰特驗【泊宅編】

吳茭山治一男子痩弱因臥卑濕之地遂得溢飲之癥頭目暈羞日光寒熱時作【痰能作寒熱信然】四肢歷節疼痛【四肢歷節疼痛乃濕飲流注闗節合羅案四肢病防之方妙處以大活湯大羌活湯方活獨活升麻靈仙防風蒼術當歸甘艸澤瀉茯苓】醫作風治或作虛治將及半年俱不效吳診脈曰寸口脈沈而滑兩尺此溢飲濕痰也但汗吐之諸醫以病者虛羸當用補法謂吐汗必死吳曰此溢飲當發其汗遂以控涎丸一服【控涎丸方川烏制半夏僵蠶全蠍甘遂銕粉生薑汁打糊爲丸硃砂爲衣姜湯下】卻用爆幹綿子一斗燃之以被圍之勿令气泄令患人坐薰良久倐然吐出黑痰升許大汗如雨痛止身輕其病遂愈

一婦素有心脾气痛好燒酒患舉則四肢厥冷每用諸香附子姜桂之屬隨服隨止一日前患復作遂以前藥服之不安仍飲燒酒二盞酒下腹脇脹滿坐臥不得下木香防榔丸一百丸大便通後痛稍可頃間下墜愈痛向後延吳診視脈數而有力知前香燥太過酒毒因利而發卽以黃連解毒湯入木香少許二服而安【琇案此條不當入痰案】

王中陽治江東富商自奉頗厚忽患疾心驚如畏人捕之聞脂粉气卽便遺泄晝夜坐臥常欲人擁防方安甫交睫卽陽气不固徧身紅暈紫斑兩腿連足滛濕損爛膿下不絕飲食倍常酬應不倦【非虛可知】累醫不效王診得六脈俱長三部九候往來有力兩手寸尺特盛至數遲數不愆卒難斷證因問之商曰某但覺虛弱無力多驚悸及苦於下元不固兩腿風瘡侍奉皆賴婦人而又多欲不能自禁柰何治之王曰時醫必作三種病治一者治驚悸二者治虛脫三者治風瘡以余觀之只服滚痰丸然後調理滿座愕然王曰此系太過之脈心腎不交【斷癥妙】商曰然則腿腳爲風癩乎王曰非也水火亢行心不攝血運於下不能上升凝於肌膚日久濕爛與火炎水濫神情不寧精元頻泄者本同標異也予欲逐去痰毒然後調理遂與滚痰丸二次三日後脈候稍平再令服之商曰某浙產也家人慮吾體虛毎求補劑王曰君連年醫藥不效反增劇者不識虛實認似爲眞故也再令服三次越五日其脈和已不言及驚悸之苦但求遺泄之藥王用豁痰湯本方加茯苓煎服月餘諸癥悉減精爽能步止求治腿瘡更令服豁痰藥數劑用嬰幼門泥金膏以新汲水濃調厚敷兩腿幹則易之經一時洗去則熱气已衰皮肉寛皺然後用杖毒活血之劑治之【方出衛生寶鑑痰癥門泥金膏亦出此書】

一貴婦忽心腹冷痛遂吐出宿汗不已又吐淸涎如雞蛋淸之狀一嘔一二升許少頃復嘔諸藥不納咽唾亦不能順下【虞恆徳治產後吐案合看吐同癥不同】已經三日但聰明不昧【三日之後聰明不昧非虛可知】囑後事將就木王診六脈細而長【虛癥無長脈】令服滚痰丸三十丸並不轉逆須臾坐寐移時索粥食之次日再進三十丸更服局方茯苓半夏湯次日服小兒方白術散四五日飲食如常而愈

一人素淸臒骨立苦滿腹冷痛呻吟之聲撼屋振牀嘔吐淸汁如雞蛋淸諸醫不效令服滚痰丸三十粒卽寧睡更不嘔逆復診其脈𨿽熟寐中亦甚數睡醒仍更呻吟再投五十丸其痛休作數四但不甚大嘔節續如厠略有大便如水浸豬肉亦如赤白滯下小溲少許皆如丹粉和膠膩不多餘皆是藥汁迫暮大嘔如雞蛋淸水二升藥丸皆如茶腳褐色仍如前粒粒分曉痛乃定熟睡次日畱豁痰湯數貼令其服罷仍服白術防而愈

燕人楊姓者久患冷气滿腹上攻下注大痛不堪任通陣壅上卽吐冷涎半升而止【已見痰癥】每日一作飲食不進遂成骨立醫用溫補不效視其脈六脈長勁急兩畔別有細脈沸然而作狀如爛綿不問患者所苦何癥但以脈言之【長勁急】則有一胸膈臭痰在內患者曰然眾醫皆作冷气因補治下元日久並無少效某自覺胸中痞悶但不防北方醫今聞此說令我大快遂投滚痰丸五十丸臨睡服之【臨睡服藥方得力】半夜後吐黑綠冷涎敗水無數次早大便略通已見敗痰更求今晚之藥再付七十丸其病如脫再進一次令服局方橘皮半夏湯四君子湯而愈

李媼年八十餘臥病日久心煩喜怒攺常胸閉不能進食迷悶展轉不安並無寒熱別證【病無寒熱而胸迷悶痰也】令親人求治王曰彼疾久治不瘥吾除滚痰丸之外無法可施況其年髙不食豈其宜乎吾固知其可服但不可多試以十丸投之一服逐敗痰三五片如水浸阿膠頓覺安好再與三十丸作三服卽安更制龍腦膏一料令其毎夜噙睡無恙五載而終

一富翁素彊健忽病喘滿不咳不吐痰病日久腿腳陰囊盡水腫【合治江東商案看之知腿腳陰囊水腫乃痰使之】倚臥肩息困極王曰非水癥也但胸膈有敗痰宜服滚痰丸患者曰非四五人扶持莫能登混遂已之至於鍼刺放水備嘗諸苦年餘漸瘥忽吐臭痰患人撫牀大聲曰果中前言吾不智以致久患今則痰敗必成肺癰急請王來遂制龍腦膏一劑服未盡而愈【方出養生主論】

一婦嬌弱丰頤不顯言何證求王診視六脈疾數勁急上大下小三焦部分搏指之甚王曰那得許多熱來其夫笑曰此言與老醫之言何其相背太甚老醫曰那得許多冷來故服藥衣食並是辛熱過暖之事疑其癥益加今當從先生之言請爲治之問其見證曰上壅痰盛胸閉脇痛頭不能舉口苦舌漧精神煩亂夢寐恍惚兩頷結核飲食不美於是令服滚痰丸八十丸隨時淸利相繼三次服之五七日一次服九十丸至百丸毎夜噙龍腦膏然病勢日久兼聞稟賦夙異遂令服黃連解毒丸一年方愈【方出養生主論】

汪沈治淮陰楊姓者患脾虛而痰盛因服硝黃多致脾胃益憊疲倦不能下榻數月危甚汪診之以導痰湯加人參白術服之漸愈

薛已治一儒者背腫一塊按之則軟【軟則非毒】肉色如故飲食如常勞則吐痰體倦此脾虛而痰滯用補中益气加茯苓半夏少加活【加活防鬰妙】外用陰陽防以薑汁調搽而消後因勞頭暈作嘔仍以前藥去羗活加蔓荊子而愈

閣老梁厚齋气短有痰小便赤濇【腎虛可知】足跟作痛尺脈浮大按之則濇此腎虛而痰飲也用四物送六味丸不月而康仲景雲气虛有飲用腎气丸補而逐之誠開後學之蒙瞶濟無窮之夭枉腎气丸卽六味丸

孟都憲患气短痰暈服辛香之劑痰盛遺尿【腎虛】兩尺浮大按之如無【前案尺按之澁此按之如無皆主補腎】乃腎虛不能納气歸源香燥致甚耳用八味丸料三劑而愈

孫都憲形體丰厚勞神善怒面帯陽色口渴吐痰或頭目暈或熱從腹起【俱似火癥烏知爲虛耶】左三部洪而有力右三部洪而無力乃足三陰虧損用補中益气加麥門五味及加減八味丸而愈

立齋兄體貎丰偉吐痰甚多脈洪有力殊不耐勞遇風頭暈欲僕【脈癥似實火但不耐勞爲虛癥又遇風則暈僕若果實熱斷無此癥】口舌破裂或至赤爛誤食姜蒜少許口瘡益甚服八味丸及補中益气湯加附子錢許卽愈停藥月餘諸癥復作以補中益气加麥門五味兼服而愈

笑哭不常

【琇按素間神有餘則笑不休神不足則悲其有痰者亦因乎火也】

張子和路逢一婦人喜笑不休半年矣諸醫治之術窮張曰此易治耳以食鹽二兩成塊燒令通紅放冷研細以河水一大碗煎三五沸溫分三服須防探吐出痰半斗次服火劑黃連解毒湯不數日而笑止

倪維徳治一婦病气厥笑哭不常人以爲鬼祟所憑倪診脈俱沈胃脘必有積有所積必作疼遂以二陳湯導之吐痰升許而愈此蓋積痰類祟也

一妓患心疾狂歌痛哭裸裎妄詈問之則瞪視黙黙脈沈堅而結曰得之憂憤沈鬱食與痰交積胸中湧之皆積痰裹血後與大劑淸上膈數日如故

臨淄人自謂無病忽覺神思有異晚歌笑不節沈宗常曰此陰火乘肝晚動【陰火乘脾見於書陰火乘肝見此案】宜以柔劑少加利之良愈【四物加大黃瀉靑丸】

一婦無故悲泣不止或謂之有祟祈禳請禱傋至不應金匱有一癥云婦人藏燥喜悲哀傷欲哭象如神靈所作數欠伸者甘麥大棗湯主之其方甘艸三兩小麥一升大棗十枚水六升煮取三升分溫三服亦補脾气十四貼而愈

悲屬肺經云在藏爲肺在志爲悲又云精气並於肺則悲是也此方補脾蓋虛則補母之義也厥

【琇按素問陽气衰於下則爲寒厥陰气衰於下則爲熱厥又三陽三陰皆有厥癥】

淳於意治故濟北王阿母自言足熱而懣臣意言曰熱蹶也【琇按素問熱厥爲酒與穀气相薄】卽刺其足心各三所按之無出血病旋已病得之飲酒大醉【史記】

子和治西華季政之病寒厥其妻病熱厥前後十餘年其妻服逍遙散十餘劑不效二人脈皆浮大而無力政之曰吾手足之寒時時漬以熱湯寒不能止吾婦手足之熱終日沃以冷水而不能已何也子和曰寒熱之厥也此皆得之貪飲食縦嗜欲遂出內經厥論証之政之喜曰內經眞聖書也十餘年之疑今而釋然縦不服藥愈過半矣子和曰熱厥者寒在上也寒厥者熱在上也寒在上者以溫劑補肺金熱在上者以涼劑淸心火分處二藥令服之不旬日二人皆愈矣【熱用溫劑寒用涼劑治法之變無逾此】

一少婦气實多怒事不如意忽大叫而欲厥蓋痰閉於上火起於下而上衝滑伯仁乃用香附五錢生甘艸三錢川芎七錢童便薑汁炒煎服又用靑黛人中白香附丸服稍愈後用吐法乃安再用導痰湯加薑汁黃連香附生薑下龍防丸安

呂元膺治一僧病厥已三日不知人切其脈右寸口之陽而遲少陰之脈【左尺】而勁不滿四十動而止此寒邪乘於腎肝所致法當以辛甘復其陽爲作湯三升頓服遂起對客如不病然一藏已絕去此若干日當復病卽死果驗

丹溪治一婦病不知人稍蘇卽號叫數四而復昏朱診之肝脈數而且滑曰此怒心所爲蓋得之怒而彊酒也詰之以不得於夫每夜必引滿自酌解其懷朱治以流痰降火之劑而加香附以防肝分之郁立愈

一人平生腳自踝以下常覺熱冬不加綿於上常自言我資稟壯不怕冷朱曰此足三陰虛宜斷欲事以補養陰血庶幾可免彼笑而不答年方十七痿半年而死

劉錫鎭襄陽日寵妾病傷寒暴亡眾醫云脈絕不可治或言市上賣藥許道人有奇術可用召之曰是寒厥爾不死也乃請健卒三十人作速掘坑熾炭百斤雜薪燒之俟極熱施薦覆坑舁病人臥其上蓋以氈褥少頃气騰上如蒸炊徧體流汗衣被透濕已而頓蘇如取藥數種調治卽日愈【夷堅志】

陳斗嵓治一婦人病厥逆脈伏一日夜不蘇藥不能進陳視之曰可活也鍼取手足陽明【手陽明大腸合谷穴足陽明胃厲兌穴】气少回炙百防穴乃醒初大泣旣而曰我被數人各執凶器逐潛入櫃中聞小兒啼百計不能出又聞擊櫃者隙見微眀俄覺火燃其蓋遂躍出其擊櫃者鍼也燃櫃蓋者炙也

郝允治二里婦一夜中口噤如死狀允曰血脈滯也不用藥聞雞聲自愈一行踸踔輒踣允曰脈厥也當活筋以藥熨之自快皆驗

遊以春治一嫠婦年三十餘忽午後吐酸水一二碗許至未時心前作痛至申痛甚暈去不省人事至戍方蘇如故每日如此醫治期年不愈遊至用二陳下气之劑不效熟思其故忽憶鍼經有云未申時气行膀胱想有瘀血滯於此經致然遂用歸尾紅花各三錢漧漆五錢煎服痛止吐定暈亦不舉次日復進一貼前癥俱愈第三日前方加大黃桃仁飲之小便去凝血三四碗而痊

江篁南治一婦忽如人將冷水潑之則手足厥冷不知人少頃發熱則漸省一日二三次【虛何疑】江診六脈俱微若有若無欲絕非絕此气虛極之癥也用人參三錢陳皮一錢枳殻二分人參漸加服參六兩而愈

一人臥然死去腹中走气如雷名曰屍厥用硫黃一兩焰硝五錢研細分三服好酒煎覺煙起卽止溫灌之片晌再服遂醒

江應宿治弟婦年二十五寡居因事忤意忿怒腹脹如鼓嘔噦大叫而厥少頃復蘇晝夜扶立不能坐臥醫莫能療將就木宿適自外歸聞喊聲問其狀知痰涎閉塞火气沖逆而發厥耳急煎姜湯磨紫金錠一匕而愈後旬日遇事忤意激怒復舉制平胃加姜炒黃連半夏香附米爲丸服半料不復舉矣【合滑伯仁案同看】痓

【琇按痓乃痙之譌有汗爲柔痙無汗爲剛痙痓癡去聲惡也痙擎上聲風彊病】

丹溪治一少年痘瘡靨謝後忽口噤不開四肢彊直不能屈時繞臍腹痛一陣則冷汗如雨痛定汗止時作時止脈極而急如眞狀【繞臍痛似實時作時止爲虛諸爲寒】知其極勤苦因勞倦傷血瘡後血愈虛風寒乘虛而入當用辛溫養血辛涼散風芍藥當歸爲君川芎靑皮釣鉤藤爲臣白術甘艸陳皮爲佐桂枝木香黃連爲使更加紅花少許煎服十二貼而安【妙方使尢佳】

子和治一婦年三十病風搐目角弓反張數日不食諸醫作驚風暗風風癇治之以南星雄黃天麻烏附不效子和曰諸風掉皆屬肝木曲直揺動風之用也陽主動陰主靜由火盛制金金衰不能平木肝木茂而自病故也【琇按此論深得痙病肯綮】先湧風涎二三升次以寒劑下十餘行【治以流痰降火】又以防鍼刺百防穴出血二杯立愈【博按此案舊刻脫悞】

虞恆徳治一婦年三十餘身材小瑣形痩弱月經後忽一日發痙口噤手足攣縮角弓反張虞知其去血過多風邪乘虛而入用四物湯加防風活荊芥少加附子行經二貼病減半六貼全安

瞑目不食

【琇按土敗木賊之病】

四明僧奉眞良醫也天章閣待制許元爲江淮發運使奏課於京師方欲入對而其子病亟瞑而不食惙惙欲逾宿矣使奉眞視之曰脾已絕不可治死在明日元曰觀其疾勢固知其不可救今方有事須陛對能延數日之期否奉眞曰如此自可諸藏皆已衰惟肝臟獨過脾爲肝所勝其气先絕一臟絕則死若急瀉肝气冷肝气衰則脾少緩可延三日過此無術也乃投藥至晚能張目精神稍復啜粥明日漸蘇而能食元甚喜奉眞笑曰此不足喜肝气暫舒耳無能爲也後三日果卒【筆談】

人漸縮小

呂縉叔以制誥知潁州忽得疾身軀日漸縮小臨終僅如嬰兒古無此疾終無人識

正徳中楚人姓潘行三者身甚肥壯卒之日縮如嬰兒人皆莫知其由後詢之平生服硫黃以致如此始信呂縉叔之事不妄

大歷中元察爲卭州刺史而州城將有魏淑者膚體洪壯年方四十親老妻少而忽中異疾無所酸苦但飲食日損身體日銷耳醫生術士拱手無措寒暑未周卽如嬰孩焉不復能行坐語言其母與妻更相提抱遇淑之生日家人召僧致齋其妻乃以股挾之以哺須防能盡一小甌自是日加所食身亦漸長不半歲乃復其初察則授與故職馳驅气力且無少異後十餘年捍蠻戰死於陳【集異記】

人暴長大

皇甫及者其父爲太原少尹甚鐘愛之及生如常兒至咸通壬辰歲年十四矣忽感異疾非有切肌徹骨之苦但暴長耳逾時而身越七尺帯兼數圍長啜大嚼復三倍於昔矣明年秋無疾而逝【三水小牘】

人化爲水

歙客經潛山見蛇腹脹甚嚙一艸以腹磨頃之脹消蛇去客念此艸必消脹毒取置篋中夜宿旅邸鄰房有過客爲腹脹所苦客取藥就釜煎一杯飲之頃間其人血肉俱化爲水獨遺骸骨急挈裝而逃至明主人不測何爲及潔釡炊飲則釜徧體成金乃密瘞其屍旣久客至語其事【春渚紀聞】

卒死

劉太丞毘陵人有鄰家朱三者只有一子年三十餘忽然卒死脈全無請太丞治之取齊州半夏細末一大豆許納鼻中良久身微暖气更蘇迆邐無事【此必痰厥一時】人問卒死太丞單方半夏如何活得死人答曰此南嶽魏夫人方【外臺祕要】

神方救五絕病一曰自縊死气絕二曰墻壁屋崩壓死气絕三曰溺水死气絕四曰鬼魘死气絕五曰產乳死气絕並能捄之問葛生何授得此神術能活人命生曰我因入山采藥遇白衣人問曰汝非葛醫生乎我乃半夏之精汝遇人有五絕之病用我捄治卽活但用我作細末令幹吹入鼻中卽復生矣

鳯綱漢陽人常采百艸花水漬之甕盛泥封自正月始迄九月末又取甕埋之百日煎丸之卒死者以藥丸納口中水下之立活時人稱爲神仙云【外傅】

消癉

【琇按經曰心移寒於肺肺消飲一溲二死不治又曰心移熱於肺傳爲鬲消又曰癉成爲消中又有脾癉膽癉】

齊章武裏曹山跗病淳於意診其脈曰肺消癉也加以寒熱卽告其人曰死不活適其共養此不當醫治法曰後三日而當狂妄起行欲走後五日死卽如期死山跗病得之盛怒而以接內所以知山跗之病者意切其脈肺气熱也脈法曰不平不鼓形獘此五藏髙之逺數以經病也【琇按肺爲華蓋藏位最髙】故切之時不平而代不平者血不居其處【琇按盛怒接內則肝傷而不藏血】代者時參擊並至乍躁乍大也此兩絡脈絕【琇按肝腎無气故脈代】故死不治所以加寒熱者言其人屍奪屍奪者形獘形獘者不當闗灸砭石及飲毒藥也意未往診時齊太醫先診山跗病灸其足少陽脈口而飲之半夏丸【琇按誤以寒熱屬少陽】病者卽泄注腹中虛又灸其少陰脈【琇按損肝之腑損肝之母】是壞肝剛絕深如是重損病者气以故加寒熱所以後三日而當狂者肝一絡連屬結絕乳下陽明故絡絕開陽明脈陽明脈傷卽當狂走【琇按熱入陽明則發狂狀如傷寒又血並於陰陰气並於陽故爲驚狂】後五日死者肝與心相去五分故五日盡盡則死矣

陳斗嵓治一人當心一塊如盤不腫不疼但晝夜若火燎近二年形痩色黃醫以爲勞瘵爲郁火爲濕痰治皆弗效陳診之曰左闗脈如轉豆【琇按左闕脈動仍是肝火】經曰陽動則病消癉熱中以淸靈丹十餘服心間團圞汗濈然又進近百服一夕心如醉大汗而愈

脈經曰五藏脈小皆爲消癉者消穀善饑也與此不同

痺

【琇按經文論癉甚詳後人昧於病情故略而不舉】

齊王黃姬兄黃長卿家有酒召客召淳於意諸客坐未上食意望見王后弟宋建告曰君有病往四五日君腰脇痛不可俛仰又不得小溲不亟治病卽入濡腎及其未捨五臟急治之方今客腎濡此所謂腎痺也宋建曰然建故有腰脊痛往四五日天雨黃氏諸倩見建家京下方石卽弄之建亦欲效之效之不能起卽復置之暮腰脊痛不得溺至今不愈【琇按腎爲作彊之官彊力傷之藏病及府膀胱失气化之權故不得溲】建病得之好持重所以知建病者意見其色太陽【膀胱】色幹腎部上及界腰以下者枯四分所故以往四五日知其發也意卽爲柔湯使服之十八日所而病愈【史記】

古者患胸痺者心中急痛錐刺不得蜀醫爲胸府有惡血故也遂生韭數觔搗汁令服之卽果吐出胸中惡血遂瘥又蕭炳謂小兒初生與韭汁灌之吐出悪血長則無病驗韭能歸心气而去包中惡气治胸中也【名醫錄】

欬嗽

【琇按五藏六府皆冇欬癥癥各不同大抵藏病不已乃移於府素問五气所病以肺爲欬者肺爲金邪中之則有聲又曰秋傷於濕冬生欬嗽】

衍義云有人患气嗽將期年或教以橘紅生薑焙漧神曲等分爲末糊丸如梧桐子大食後臨臥以米飲送下三十丸兼舊患膀胱气緣服此皆愈

孫兆治一人病吐痰頃刻升餘喘咳不定面色郁黯精神不快兆告曰肺中有痰胸膈不利當服仲景葶藶大棗湯【防中有補】一服訖已覺胸中快利略無痰唾矣

錢仲陽治一人病咳面色靑而光气哽哽乙曰肝乘肺此逆候也若秋得之可治今春不可治其人祈哀彊與藥明日吾藥再防肝而少卻三補肺而益虛又加唇白法當三日死今尙能粥當過期至五日而絕

滑伯仁治一婦妊五月病嗽痰气逆惡寒咽膈不利不嗜食者浹旬伯仁診其脈浮形體淸臒曰此上受風寒也越人云形寒飲冷則傷肺投以溫劑與之致津液開腠理防風寒而嗽自安矣

張子和治常仲明病寒熱往來時咳一二聲面黃無力懶思飲食夜寢多汗日漸痩削諸醫作虛損治之用二十四味燒肝散鹿茸牛膝補養二年口中痰出下部轉虛戴人斷之曰上實也先以湧劑吐痰二三升次以柴胡飲子【柴胡飲子人參大黃黃芩炙艸歸身白芍生薑柴胡】降火益水一月餘復舊此二陽病也內經云二陽之病發心脾不得隱曲心受之則血不流故女子不月脾受之則味不化故男子少精此二證名異而實同仲明之病乃脾受之味不化也

一男子年二十餘病勞嗽數年其聲欲出不出戴人曰曾服藥否其人曰家貧未常服藥戴人曰年壯不妄服藥者易治先以苦劑湧之次以舟車濬川丸大下之更服重劑瘥

一田夫病勞嗽一湧一泄已減大半次服人參補肺湯臨臥更服防榔丸以進食

一男子五十餘病傷寒咳嗽喉中聲如鼾與獨參湯一服而輕再服而鼾聲除至三四服咳嗽亦漸退凡服參三觔而愈

梅師治久患防呷咳嗽喉中作聲不得眠取白前搗爲末溫酒調服二錢【衍義云白前保定肺气】

一婦人患肺熱久嗽身如炙肌痩將成肺勞以枇杷葉木通欵花紫苑杏仁桑白皮等分大黃減半各如常制治訖同爲末蜜丸如櫻桃大食後臨臥含化一丸未終劑而愈

丹溪治一人年五十餘患咳嗽惡風寒胸痞滿口稍干心防痛脈浮而數左大於右蓋表盛裏虛問其素嗜酒肉有積後因接內涉寒冒雨忍饑繼以飽食酒肉而病先以人參四錢麻黃連根節一錢半與二三貼嗽止寒除攺用厚朴枳實靑陳皮蔞半夏爲丸與二十貼參湯送下痞除【防他用藥先後輕重之法】

一人患漧咳嗽聲啞用人參橘紅各一錢半白術二錢半夏曲一錢茯苓桑白皮天冬各七分甘艸靑皮各三分五貼後去靑皮加五味二十粒知母地骨皮蔞仁桔梗各五分作一貼入姜煎再加黃芩五分仍與四物入童便竹瀝薑汁並炒黃柏二藥晝夜間服兩月聲出而愈【先以六君子加天冬桑皮靑皮後配入養陰淸火潤肺之品妙】

一壯年因勞倦不得睡患嗽痰加黃白膿聲不出時春寒醫與小靑龍四貼喉中有血絲鮏气逆上兩日後覺血腥漸多有血一綫自口右邊出一茶頃遂止晝夜十餘次脈大防弱左大爲甚此勞倦感寒彊以辛甘燥熱之劑動其血不治恐成肺痿以參茋歸術芍陳艸帶節麻黃煎熟入藕汁服之二日而嗽止乃去麻黃又與四貼而血除但脈防未収食少倦甚前藥除藕汁加黃芩砂仁半夏半月而愈

一人痰嗽脇下痛先以白芥子薑汁竹瀝蔞桔梗連翹風化硝姜蜜丸噙化茶淸下

仇山村少時嘗苦嗽百藥不瘳有越州學錄者教其取桑條向南嫩者不拘多少毎條約寸許用二十一枝納於沙石鍋中用水五碗煎至一碗遇渴飲之服一月而愈【仇逺稗史】

一人嗽但用香櫞去核薄切片以酒煮熟用蜜拌勻睡起服

一人事佛甚謹適苦嗽逾月夜夢老僧呼謂之曰汝嗽只是感寒吾有方授汝但用生薑一物切作薄片焙榦爲末糯米糊丸芥子大空心米飲下三十丸覺如其言數服而愈【癸志】

張致和治沈方伯良臣患痰嗽晝夜不能安寢屢易醫或曰風曰火曰熱曰气曰濕湯藥雜投形羸食減幾至危殆其子求治張診脈沈而濡濕痰生寒復用寒涼脾家所苦宜用理中湯加附子【誰謂痰癥無用附子之理此土生金之法】其夜遂得貼枕徐進調理之劑果安或曰痰癥用附子何也殊不知痰多者戴元禮常用附子療治之出證治要訣

汪石山治一婦年三十因夫買妾過於憂鬱患咳嗽甚則吐食嘔血兼發熱悪寒自汗醫用葛氏保和湯不效汪診其脈皆浮濡而弱按之無力晨則近數午後則緩【午後則緩故可治】曰此憂思傷脾病也脾傷則气結而肺失所養故嗽遂用麥門冬片芩以淸肺陳皮香附以散郁人參黃茋芍藥甘艸以安脾歸身阿膠以和血數服病少寛後每貼漸加參至五六錢月餘而愈

一人年二十餘病咳嗽嘔血盜汗或腸鳴作泄午後發熱【此弱癥也】汪切脈細數無復倫次因語之曰難經云七傳者逆經傳也初因腎水涸竭是腎病矣腎邪傳之於心故發熱而夜重心邪傳之於肺故咳嗽而汗泄肺邪傳之於肝故脇痛而气壅肝邪傳之扵脾故腸鳴而作泄脾邪復傳之於腎而腎不能再受邪矣今病兼此數者死不出旬日之外矣果如期而逝

一人形長色蒼痩年逾四十每遇秋涼病咳嗽气喘不能臥春暖卽安病此十餘年矣醫用紫蘇薄荷荊芥麻黃等以發表用桑白皮石膏滑石半夏以防內暫𨿽輕快不久復作汪診之脈頗洪滑此內有郁熱也秋涼則皮膚致密內熱不能發泄故病作矣內熱者病本也今不治其本乃用發表徒虛其外愈不能當風寒防內徒耗其津愈增郁熱之勢遂以三補丸加大黃酒炒三次貝母蔞丸服仍令每年立秋以前服滚痰丸三五十粒病漸向安

一婦年逾五十其形色脆弱每遇秋冬痰嗽气喘自汗體倦臥不安席或嘔惡心汪診之脈皆浮緩而濡曰此表虛不禦風寒激內之郁熱而然【表虛人皆知之內有鬰熱知之者鮮矣】遂用參茋各三錢麥冬白術各一錢黃芩歸身陳皮各七分甘艸五味各五分煎服十餘貼而安每年冬寒病發卽進此藥次年秋間滯下腹痛後重脈皆濡細稍滑汪曰此內之郁熱欲下也體𨿽素弱經云有故無損遂以小承气湯利兩三行腹痛稍除後重未退再以補中益气湯加枳殻黃芩芍藥煎服【先攻後補而兼淸】仍用醋澆熱磚布裹坐之而愈是年遇寒嗽喘亦不作矣

一婦產後咳嗽痰多晝輕夜重不能安寢飲食無味或時自汗醫用人參淸肺湯嗽愈甚汪診之脈浮濡近駛曰此肺熱也令服保和湯五貼而愈

一婦懷妊七月嗽喘不能伏枕兩臀坐久皮皆潰爛醫用蘇子降气湯三拗湯參蘇飲俱罔效汪診之右脈浮濡近駛按之無力左脈稍和曰此肺虛也宜用補法遂以人參錢半白術麥冬各一錢茯苓八分歸身阿膠黃芩各七分陳皮五味甘艸各五分煎服六七貼而愈

一童子八歲傷寒咳嗽痰少面赤日夜不休醫以參蘇飲數日嗽甚汪診之脈洪近駛曰熱傷肺也令煎葛氏保和湯病如失【保和湯方知母貝母天冬麥冬欵冬花粉米仁杏仁五味甘艸兜鈴紫苑百合桔梗阿膠歸身生地紫蘇薄荷】

一婦年三十質脆弱產後咳嗽痰臭或作肺癰治愈劇延及兩腳漸腫至膝大便溏小腹脹痛午後發熱面紅气促不能向右臥【此弱癥脈一數便不治】汪診脈虛小而數曰凡咳嗽左右向不得眠者上气促下防泄者發熱不爲瀉減者皆病之反也按此皆原於脾經曰脾生諸臭入肺鮏臭入心焦臭入肝腐臭自入爲穢臭蓋脾不能運行其濕濕郁爲熱釀成痰而臭矣經曰左右者陰陽之道路也脾虛則肺金失養气劣行遲壅遏道路故咳嗽气促不能右臥也脾虛必奪母气以自養故心虛發熱而見於午也脾主濕濕勝則內滲於腸胃爲溏泄外滲於皮膚爲浮腫【辧癥精確】令用參茋甘艸補脾爲君白術茯苓滲濕爲臣麥冬保肺气酸棗仁以安心神爲佐陳皮前胡以消痰下气爲使用東壁土以受陽光最多用之以爲引用蓋土能觧諸臭用以補土亦易爲力矣此取錢氏黃土湯之義也服一貼前癥略減病者喜甚汪曰未也數服後無反復方是佳兆否則所謂過時失治後發寒熱眞陽脫矣泄而腳腫脾气絕矣何能収救

一婦人患癥同前醫作肺癰治而用百合煎湯煮粥食反劇汪診其脈細弱而緩【緩則可治】治以參茋甘溫等劑不數服而愈此由治之早也

一人年十九面白質弱因勞思夢遺遂吐血碗許自是防咳倦弱後身忽大熱出疹疹愈【鬰熱發疹故愈】陰囊癢甚搓擦水流敷以壁土囊腫如盞大遂去土以五倍塗少蜜炙爲末敷之遂愈因感風寒其嗽尢甚繼以左右脇痛汪診脈虛而數見其畏風寒嘔惡倦動糞溏气促曰此金極似火也夫心屬火而藏神腎屬水而藏志二經俱屬少陰而上下相通今勞思則神不寧而夢志不寧而遺遺則水不升而心火獨亢也肝屬木而藏血其象震震爲雷心火旣亢則同類相應引動龍雷之火載血而越出於上竅矣肝脈環繞陰器亦因火擾而痛癢腫脹也火勝金故肺經虛而漧咳皮毛爲之合亦爲火郁而發疹大腸爲之府故亦傳導失宜而糞溏然金虛不能平木故木火愈旺而淩脾脾虛則嘔惡而食減經曰壯火食气脾肺之气爲壯火所食故倦於動作而易感風寒也經言兩脇者陰陽往來之道路也爲火阻礙則气不利而痛矣然火有虛有實有似火而實非火故經言有者求之無者求之虛者責之實者責之此治火之大法也前癥之火皆虛非水濕之可折伏惟甘溫之劑可以祛除譬之龍雷之火日出則自潛伏矣若用苦寒降火正如雨驟雷烈而火愈熾矣世醫治火不惟不求之有無虛實專泥咳嗽吐血皆屬陰虛悞服參茋不救之語槪用滋陰等劑況此服滋陰已百餘貼而病反增劇豈可仍以陰虛治之耶且經言形寒飲冷則傷肺又謂脾胃喜溫而惡寒今用甘溫健其脾則肺金不虛而咳嗽气促自愈肝木有制而脇痛吐血自除虛妄之火亦自熄矣遂以參茋各四錢神曲山查各七分白術麥冬貝母各一錢甘艸五分炒漧薑四分【配黒姜炒】煎服十餘貼脈數減嗽少除精神稍健但後又適新婚不免耗損眞陰將何以制其虛妄之火耶蓋欬屬肺金數脈屬火欬而脈數火尅金也冬月水旺而見數脈亦違時也大凡病見數脈多難治療病久脈數尢非所宜故爲之深慮耳【論弱癥之案未有如此篇精切詳明者當熟讀而綱領之臨癥自有得心應手之快】

薛已治大參李北泉時吐痰涎內熱作渴肢體倦怠勞而足熱用淸气化痰益甚薛曰此腎水泛而爲痰法當補腎不信更進滚痰丸一服吐瀉不止飲食不入頭暈眼閉始信薛言用六君子湯數劑胃气漸復卻用六味丸月餘諸癥悉愈

地官李伯川每勞欬嗽薛用補中益气湯卽愈一日復作自用參蘇飲益甚更服人參敗毒散項彊口噤腰背反張薛曰此悞汗亡津液而變痓矣仍以前湯加附子一錢四劑而愈

司防陳國華素陰虛患欬嗽以自知醫用發表化痰之藥不應用淸熱化痰等藥癥愈甚薛曰此脾肺虛也不信用牛黃淸心丸更加胸腹作脹飲食少思足三陰虛癥悉見朝用六君加桔梗升麻麥冬五味補脾土以生肺金夕用八味丸補命門火以生脾土諸癥悉愈經云不能治其虛安問其餘此脾土虛不能生肺金而金病復用前藥而反瀉其火吾不得而知也

中書鮑希伏素陰虛患咳嗽服淸气化痰丸及二陳芩連之類痰益甚更用四物黃柏知母參之類腹脹咽啞右闗脈浮左尺脈洪大薛曰脾土旣不能生肺金陰火又從而尅之當滋化源朝用補中益气加山茰麥冬五味夕用六味丸加五味三月餘喜其愼疾得愈

武選汪用之飲食起居失宜咳嗽吐痰用化痰發散之藥時仲夏脈洪數而無力【脈數不時則生惡瘡闗內逄芤則內癰作】胸滿面赤吐痰鮏臭汗出不止薛曰水泛爲痰之證而用前藥是謂重亡津液得非肺癰乎不信仍服前藥翌日果吐膿脈數左三右寸爲甚始信用桔梗湯一劑膿數頓止再劑全止面色頓白仍以憂惶薛曰此癥面白脈濇不治自愈【白肺色也濇肺脈也色脈得令故愈】又用前藥一劑佐以六味丸治之而愈

儒者張克明咳嗽用二陳芩連枳殻胸滿气喘侵晨吐痰加蘇子杏仁口出痰涎口漧作渴薛曰侵晨吐痰脾虛不能消化飲食胸滿气喘脾虛不能生肺金涎沫自出脾虛不能収攝口漧作渴脾虛不能生津液遂用六君加炮姜肉果溫補脾胃更用八味丸以補土母而愈

上捨史瞻之每至春咳嗽用參蘇飲加芩連桑杏乃愈一日復發用前藥益甚加喉瘖【少陰之脈循喉嚨】就治左尺洪數而無力薛曰此腎經陰火刑克肺金當滋化源遂以六味丸料加麥冬五味炒山梔及補中益气湯而愈

一男子夏月咳嗽吐痰用胃火藥不應薛以爲火乘肺金用麥門冬湯而愈後因勞役復嗽用補中益气加桔梗山梔片芩麥冬五味而愈但口漧體倦小便赤濇日用生脈散而愈

韓飛霞旅寓北方夏秋久雨天行咳嗽頭痛用益元散蔥姜湯調服應手取效日發數十觔此蓋甲巳土運濕令痰壅肺气上竅但瀉膀胱下竅而已不在咳嗽例也

江篁南治一少年患咳嗽潮熱診之曰病得之好內飲以四物減芎加麥冬紫苑阿膠地骨皮嗽熱良已旣而不謹復作他醫以寒涼之劑投之胸痞滿食減下泄江以甘溫助其中气病旋已所以知病得之好內者切其脈芤而駛眞陰損熱內生也後緩而弱脾重傷於苦寒也

江應宿奉叔父方伯之滇南抵任月餘叔父患痰嗽气喘不能伏枕腰痛大便祕小溲淋滴胸膈痞悶嘔吐淸水召官醫十餘曹治之罔效素有痰火哮喘病毎遇天寒或飲食起居失宜卽舉發動經旬餘不藥亦愈本欲不服藥則痞悶二便脹急難當命宿診之六脈緩弱無力右爲甚【緩爲脾脈虛而協濕故宜利小便而投四苓二陳】卽告之曰叔父非往昔痰火此屬內傷蓋因科塲選士勞倦傷脾兼以長途雨露受濕濕傷脾脾气虛則肺金失養淸濁相干陰陽反作經曰濁气在上則生防脹故痞滿而嘔淸水宜分利陰陽【不得專執升淸之說】滲濕利水【因喘而痞宜利小便】進四苓散加陳皮半夏竹茹一劑而大小便通利嘔水亦止是夜伏枕安臥次早換六君子加當歸阿膠牛膝麥冬五味諸癥悉除但覺倦怠時吐稠濁痰一二口【痰滯肺上竅宜瀉下竅膀胱】再單用六君倍加參術少佐貝母升麻麥冬五味補脾土調理叔父笑曰汝十年之後當以醫顯吾幾違首丘之願遂上防棄官而歸途中日進前藥一服共服參觔余抵家平復如初

喘

【琇按素問有云肺病者喘咳逆气腎病者喘咳蓋以肺腎爲子母之藏又肺主出气腎主納气也】

洪邁曰予淳熙丁未四月有痰疾因晚對上宣諭使以胡桃肉三顆生薑三片臨臥時服之畢則飲湯三兩呷又再嚼桃姜如前數且飲湯勿行動卽就枕旣還玉堂如恩指敬服旦而嗽止痰不復作輯之事亦類此云【已志】

信州老兵女三歳因食鹽鰕過多齁喘之狀乳食不進貧無可召醫治一道人過門見病女喘不止教使取甜瓜蒂七枚研爲粗末用冷水半茶盞許調澄取淸汁呷一小呷如其言才飲竟卽吐痰涎若膠黏狀胸次旣寛齁喘亦定少日再作又服之隨手愈凡三進藥病根如掃此藥味極苦難吞咽謂之曰甜蒂苦誠然【類編】

羅謙甫治一貴婦年逾五十身體肥盛當八月中霖雨時行【外傷濕】因過飲酒及潼乳【內傷濕】腹脹喘滿聲聞捨外【其癥重極】不得安臥大小便濇滯【气壅於上】气口脈大兩倍於人迎闗脈沈緩而有力【濕甚】羅思霖雨之濕飲食之熱濕熱太盛上攻於肺神气躁亂故爲喘滿邪气盛則實實者宜下之爲制平气散加白牽牛二兩半生半熟靑皮三錢防榔三錢陳皮五錢大黃七錢【利大便而小便亦通】內經曰肺苦气上逆急食苦以泄之故以白牽牛苦寒防气分濕熱上攻喘滿故以爲君陳皮苦溫體輕浮理肺气靑皮苦辛平散肺中滯气爲臣防榔卒溫性沈重下痰降气大黃苦寒蕩滌滿實故以爲使【使亦有重扵臣耶再商之】爲細末每服三錢煎生薑湯調下無時一服減半再服喘愈仍有胸膈不利煩熱口漧時時欬再與加減防白散以桑白皮一兩地骨皮知母陳皮靑皮桔梗各五錢黃芩炙甘艸各三錢剉如麻豆大每服五錢水煎服數劑良愈華佗有云盛則爲喘減則爲枯活人書云發喘者气有餘也盛而爲喘者非肺气盛也喘爲气有餘者亦非肺气有餘也气盛當認作气虛有餘當認作不足肺气果盛又爲有餘當淸肅下行而不喘以其火入扵肺衰與不足而爲喘焉故言盛者非肺气盛也言肺中之火盛也言有餘者非言肺气有餘也言肺中之火有餘也故防肺以苦寒之劑非防肺也防肺中之火實補肺也用者不可不知

一人六旬餘素有喘癥或唾血痰平居時則不喘稍行動則气喘促【今人此癥頗多】急以黃柏知母滋腎丸空心服七八十丸其癥大減此坎離丸能泄衝脈之火者故如此效也

洪輯居溧陽西寺事觀音甚謹幼子佛防三歳病痰喘醫不能治凡五晝夜不乳食【五晝夜不乳虛可知】癥危輯憂惶禱扵觀音至中夜妻夢一婦人自後門入告曰何不服人參胡桃湯覺而語輯輯灑然悟曰是兒必活此蓋大士垂救爾急取新羅人參寸許胡桃一枚不暇剝治煎成湯灌兒一蜆殻許喘卽定再進遂得醒眀日以湯剝去胡桃皮取淨肉入藥與服喘復作乃只如昨法治之信宿而瘳此藥不載方書蓋人參定喘而帯皮胡桃則斂肺也

丹溪治一人貧勞秋深渾身熱手足疼如煆晝輕夜重服風藥愈痛气藥不效脈濇而數【濇爲少血爲瘀數則爲熱】右甚扵左飲食如常形痩蓋大痛而痩非病也用蒼術酒黃柏各一錢半生附一片生甘艸三分麻黃五分研桃仁九个煎入薑汁令辣熱服【一起仍用溫散濕熱非溫散不行故耳】四貼去附子加牛膝一錢八貼後气喘痛略減意其血虛因多服麻黃陽虛被發動而上奔當補血鎭墜以酸収之以四物倍川芎芍藥加人參二錢五味十二粒與二貼喘定三日後脈減大半濇如舊仍痛以四物加牛膝參術桃仁陳皮甘艸防榔生薑五十貼而安後因負重腹痛食少前藥加黃茋三分二貼而愈

一人五七月間喘不得臥主扵肺麻黃石膏各二錢柴胡桑白皮各一錢甘艸五分黃芩一錢半服之一汗而愈後以五味甘艸桑白皮人參黃芩遂安

一人痰多喘用白術半夏香附蒼術各一兩黃芩杏仁各半兩薑汁糊丸服

一婦人六十八歳惡寒發熱自四月來【久病】得痰眠臥不得食少心膈痛口漧其五更煩甚以白術三錢芍藥二錢半炒枳殻麻黃各二錢片芩一錢半桔梗蘇梗葉各一錢木通五分炙甘艸些少五味二十粒入竹瀝

一人日病喘不得臥肺脈沈而濇此外有風涼濕气遏內熱不得舒以黃芩陳皮木通各錢半麻黃蘇葉桂枝各一錢黃連幹生薑各五分【姜連並用妙】甘艸些少

一人體虛感寒發喘難臥以蒼術白術麻黃防風炒片芩各五分半夏枳殻各一錢桂枝木通炙甘艸各三分姜二片同煎研杏仁五枚此方半夏爲君兼解表三方前一方爲熱多而設後一方爲寒多而設也

浦江吳輝妻孕時足腫七月初旬產後二日洗浴卽气喘但坐不得臥者五个月【產後元虛气喘豈能至五月耶】惡寒得暖稍寛兩闗脈動尺寸皆虛無百藥不效朱以牡丹皮桃仁桂枝茯苓漧薑枳實厚朴桑皮紫蘇五味蔞實煎湯服之一服卽寛二三服得臥其病如失蓋作污血感寒治之也

滑伯仁治一人肺气焦滿病得之多欲善飲且殫營慮中積痰涎外受風邪發則喘喝痰咳不自安爲制淸肺泄滿降火潤燥苦辛之劑遂安

沈宗常治廬陵人脹而喘三日食不下咽矣視脈無他問何食飲對以近食羊脂沈曰得之矣脂冷則凝溫熨之所及也溫之得利而愈

天臺李翰林有莫生患喘疾求醫李曰莫生病日久我當治之乃取靑橘皮一片展開入江子【江子卽巴豆也】一个以麻綫系定火上燒煙盡存性爲末生薑汁酒一鐘呷服之到口便定實神方也

程明祐治張丙患中滿气喘眾醫投分心气飲舟車丸喘益甚一醫曰在气虛以參茋補之喘急瀕死程診之曰病得痰滯經絡藏腑否寒生防脹投滚痰丸初服腹雷鳴再服下如雞卵者五六枚三服喘定气平繼以參苓平胃散出入三十日復故所以知丙得之痰滯經絡者切其脈沈而滑痰候也

虞恆徳治一羽士年五十餘素有喘病九月間得發熱惡寒證喘甚脈洪盛而似實【此洪盛脈恐爲涼藥所激而然】一醫作傷寒治而用小柴胡湯加枳殻陳皮等藥六日後欲行大承气一醫曰此傷食也宜用枳實導滯丸爭論不決虞視之二醫皆曰脈實气盛當防虞曰此火盛之脈非眞實也觀其短气不足以息當作虛治【金匱云病人無寒熱而短气不足以息者實也此以虛治當以意逆不可徒執古人之法也何以故正亦因有寒熱也】而用補中益气湯加麥冬五味入附子三分煎服二貼脈収斂四貼而病減輕六貼全安

汪古朴治一婦形肥而長面色紫淡產後病喘不能臥消穀善饑汗出如洗【婁全善云產後喘極危多死也而況汗出如洗乎其得生處全在消穀善饑】汪診視曰此陰虛陽亢當合東垣丹溪兩法治之遂以升陽滋陰之劑旬餘而愈

汪石山治一人體肥色白年近六十痰喘聲如曳鋸夜不能臥汪診之脈洪浮六七至中或有一結曰喘病脈洪可治也脈結者痰礙經隧耳宜用生脈湯加竹瀝服之至十餘貼稍定患者嫌遲更醫服三拗湯猶以爲遲益以五拗湯危矣扵是復以前方服至三四十貼病果如失

一人年逾六十病气喘汪診之脈皆縈縈如蛛絲曰病不出是夜矣果如期而逝

一中年男子久喘每發時不食數日聲撼四鄰百治不效脈寸沈伏闗滑遂於未發時用人參白術當歸地黃薑汁制之蔞實陳皮茯苓黃芩黃連漧薑些少煎湯下靑礞石丸將發時先用神效沈香丸下之次於前藥中加杏仁枳實蘇葉倍蔞實煎服一月後癥減十分之八後遂守此方漸安後凡治數人以此法加減之皆效

一婦人年五十餘素有嗽病忽一日大喘痰出如泉身汗如油脈浮而洪全似命絕之狀令速用麥冬四錢人參二錢五味錢半煎服一貼喘定汗止三貼後痰亦漸少再於前方加蔞實錢半白術當歸芍藥黃芩各一錢半服二十餘貼而安此生脈防之功也

平江沈伯寧家丰好內厚味每年到四九月內必發气喘擡肩吐痰脈沈澁而細數諸醫用平肺之藥數年不愈如此者六七年用人參生地黃膏和當歸牛膝肉蓯蓉枸杞子五味知母黃柏天麥二冬元參末丸如梧子大每空心服百丸以救腎虛又用阿魏黃連山查沈香牛黃辰砂膽星陳皮神曲糊丸梧子大臨臥姜湯送三四十丸以治厚味服訖復用瓊玉膏二劑而安

江汝潔治一老婦病虛弱气喘左身半自頭面以下至足發熱自汗單衣被不能耐右身半自頭面以下至足厚衣被不能溫如此三年矣醫藥不效江診其六脈舉之俱微而略按之略洪而無力二闗脈略勝於二寸經曰防則爲虛又曰諸爲飲又曰洪爲陽爲熱又曰無力爲虛據此則知風邪入脾表裏陰陽气血俱虛之候作也經曰治病必求其本今受風邪乃木來侵土又風自太陽而入脾先當於太陽疎泄以固表次當養脾而祛木俾脾無賊邪之患則血气漸盛而左熱右寒之疾可除也以石膏欵花蕋各三錢官桂甘艸半之研爲細末以管吹入喉中濃茶送下三四分嗽喘卽止次日用滋補之劑白術二錢半白芍香附各一錢半黃茋陳皮各一錢甘艸三分水煎服後除芍藥加人參三錢數服而愈

江應宿治朱萬里子年十七歲因服砒毒雜進觧毒藥並多服泥水大吐後發喘擡肩竦體手足爪甲黑色气不相續頻死復蘇飲食難進六晝夜不得臥時六月中旬邀宿診視脈促而面赤曰胃火衝逆用蔥煮麻黃五聖湯一匕而愈所謂火郁發之也

瘧

【琇按經曰夏傷於暑秋必痎瘧然必因風濕之邪而發】

羅謙甫治一人年逾四十七月間勞役過飲午後發熱而渴冰水不能解早晨稍輕服藥不效羅診其脈數金匱云瘧脈自數多熱瘧論曰癉瘧脈數素有熱气盛於身厥逆上衝中气實而不外泄因有所用力腠理開風寒舍於皮膚之內分肉之間而發發則陽气盛而不衰則病矣其气不及於寒故但熱不寒者邪气內藏於裏而外舍於分肉之間令人消爍肌肉故名曰癉瘧月令云孟秋行夏令民多癉瘧動而得之名曰中暍以白虎湯加梔子治之其人逺行勞役暑气有傷酒熱相搏午後時助故大熱而渇如在甑中先以柴胡飲子一兩下之後以白虎加梔子湯每服一兩數服而愈

滑伯仁治一人病瘧瘠損饘粥難下咽六十餘日殆甚脈數兩闗尢疾久體瘠而神完曰是積熱居脾且滯於飲食法當下藥再進疾去其半復投甘露飲柴胡白虎等劑浹旬而愈

一婦人瘧寒熱湧嘔中滿而痛下利不食年五十餘殊困頓醫藥不效伯仁診其脈沈而遲曰是積暑與食伏痰在中當下之【瘧表利裏並發論正治則先表後重甚則攻裏今以沈遲之脈斷爲積暑與食伏痰非明眼不能亦治法之變】或曰人疲倦若是且下利不食烏可下方擬進參附【或曰云云世醫俱是如此且引醫貫爲癥】滑曰脈𨿽沈遲按之有力𨿽利而後重下迫不下則積不能去病必不已乃以消滯丸藥微得通利卽少快明日卽加數服之宿積腸垢盡去向午卽思食旋以姜橘參苓淡滲和平飲子調之旬餘乃復

毛崈甫事母葉夫人極孝母年六十餘病痁旬餘憂甚每夕禱於北辰拜且泣妹立母傍恍惚聞有告曰何不服五苓防持一貼付之啟視皆紅色妹曰防常此藥不如是安可服俄若夢覺以語兄兩醫云此病蓋蘊熱所致當加硃砂於五苓防中以應神言才服罷痁不復作

有宗室以恩添差通判常州郡守不甚加禮遂苦痁疾久而弗愈族人士蘧爲鈐轄素善醫往問正話間痁作而顚撼掖不醒盡室駭懼蘧云無傷也是心中抑鬱陰陽交戰至於損厥正四將軍飲子證也先令灼艾灸至四百壯了無蘇意於是急制藥以一附子火炮去皮臍四分之二訶子四个炮去核陳皮四个全者洗淨不去白甘艸四兩炙各自切碎爲四服水二盞姜棗各七煎去五之三持飲病者初一杯灌之不納至再稍若吞咽三則倐起坐四服盡頓愈更不復作一時救急如此此病痁臨發日逐杯並服無不神效【類編】

丹溪治一貴人年近六十形壯色蒼味厚春得痎瘧用刼藥屢止屢作綿延至冬來求治知其痰少惟胃气未完天寒欠汗非補不可以一味白術末之粥丸空腹熱湯下二百丸盡二觔大汗而愈如此者多但略有加減耳

一人形色俱實患痎瘧而且痢自恃彊健能食但苦汗出朱曰瘧非汗不愈可慮能食耳此非痢也胃熱善消脾病不化食積與病勢甚矣宜謹節以養胃气省出入以避風寒俟汗出透而安不從所言尋卒

一婦病瘧三日一發食少經不行已三月脈無時冬寒議作虛寒治以四物湯加附茱茰神曲丸服疑誤再診見其梳洗言動如常知果誤也【三陰瘧亦有實者醫貫之論不可拘也】經不行非無血爲痰礙脈無非血气衰乃積痰生熱結伏其脈而不見耳當作濕熱治與三花神佑丸旬日後食進脈出帶微朱謂胃气旣全不用藥瘧當自愈而經行也令其淡滋味果應

一少婦身小味厚痎瘧月餘間日發於申酉【間日瘧疾】頭痛身熱口漧寒多喜飲極熱辣湯脈伏面色慘晦作實熱痰治之【脈伏喜熱湯無不作虛寒治此案治法可法】以十棗湯爲末粥丸黍米大服十粒津咽日三次令淡飲食半月後大汗而愈

一人性急好酒色味厚適多憂怒患久瘧忽一日大發熱大便所下臭積大孔極陷下此大虛也脈大而浮【發熱臭積脈大浮皆實也而作極虛治眞妙不可言須看浮字久瘧之後又無新客感而大發熱非虛而何】遂以瓦磨如錢圓燒紅投童便中急取起令幹以紙裹於痛處恐外寒乘虛而入也以參歸陳皮煎湯服淡味半月而安

一婦久痢因哭子變瘧醫與四獸飲之類一日五六作汗如雨不止凡兩月朱診之脈微數食少疲甚蓋痢後無陰悲哀傷气又進濕熱之藥助起旺火正气愈虛汗旣大出無邪可治陰虛陽散死在旦夕豈小劑之所能補遂用參術各二兩白芍一兩黃茋半兩炙甘艸二錢作大服濃煎一鐘日服三四次兩日寒熱止而愈

一壯男子因勞役發嗽得痎瘧又服發散藥三發後變爲發熱舌短語言不正痰吼有聲脈洪數似滑【洪數似滑之脈兼之發熱似乎表裏未淸而用獨參湯須看他服發散藥之後之變癥耳】先用獨參湯加竹瀝二蛤殻後吐膠痰三塊舌本正而言可辧癥未退後用人參黃茋湯服半月諸癥皆退粥食調養二月方能起立而愈

一老人瘧嗽半年兩尺脈數而有力色稍枯蓋服四獸飲等劑中焦濕熱下流伏結於腎以致腎火上連於肺瘧嗽俱作參術芩連升麻柴胡調中一二日與黃柏丸【作虛而協熱治】兩日夜夢交通而不泄此腎熱欲解故從前陰精竅而走防無憂也次日瘧嗽皆止

一富家子年壯病瘧自卯足寒至酉分方熱至寅初乃休一日一夜止蘇一時因思必爲接內感寒所致問云九月暴寒夜半有盜急起不著中衣當時足冷十日後瘧作蓋足陽明與衝脈合宗筋防於气街入房太甚則足陽明與衝脈之气皆奪於所用其寒乘虛而入舍於二經二經過脛防足跗上於是二經之陽气益損不能滲榮其經絡故病作卒不得休因用參術大補附子行經加防寒以取汗數日不汗病如前因思足跗道逺藥力難及再以蒼術川芎桃枝煎湯盛以髙桶扶坐浸足至膝【外治取汗法亦佳】食頃以前所服藥飲之汗出通身而愈

一人年三十餘久瘧虛甚盜汗得嗽嗽來便熱夜甚以甘艸些少白術二錢半防風一錢人參黃茋黃連各五分漧薑二分數服而愈

二婦人同病瘧一者面光澤乃濕在气分非汗不解兩發汗出而愈一者面赤黑色乃暑傷血分【瘧赤黒面色爲暑】用四物加辛苦寒之劑二日發唇瘡而愈臨病處治其可執一乎

虞恆徳治二男子年皆逾四十五各得痎瘧三年矣俱發於寅申己亥日一人晝發於己而退於申一人夜發於亥而退於寅虞曰晝發者乃陰中之陽病宜補气解表與小柴胡湯倍加柴胡人參加白術川芎葛根陳皮靑皮蒼術夜發者爲陰中之陰病宜補血疎肝用小柴胡合四物加靑皮各與十貼教其加姜棗煎於未發前二時服每日一貼服至八貼同日得大汗而愈

胡仲禮者眞州人也國初以醫名能精其術遂大聞於時尢妙太素脈有病瘧者久莫能止求視其脈曰此瘧母也須百劑方愈病者歸服藥至半意憚之中止而病未瘳他日以問醫孫姓者脈之曰此須五十劑乃可如言而病已蓋孫其壻卽傳業於仲禮者其精如此

孫琳治張知閣久病瘧遇熱作時如火年餘骨立醫以爲虛投之茸附熱愈甚招孫診視投小柴胡湯三貼服之熱減十九又一服脫然孫曰是名勞瘧熱從髓出又加剛劑剝損气血安得不痩蓋熱不一有去皮膚中熱者有去臟腑中熱者若髓熱非柴胡不可北方銀州柴胡只須一服南方力減故三服乃效今卻可進滋補藥矣

薛已治一婦人久瘧形體怯弱內熱晡熱自汗盜汗飲食少思月事不行服通經丸虛癥悉具此因虛而致瘧因瘧而致經閉用補中益气湯及六味丸各百餘劑瘧愈而經行矣

一婦人久瘧瘧作則經不行形虛脈大頭痛懶食大便泄瀉小便淋漓口漧舌裂內熱腹膨皆元气下陷相火合病【壯火食气】用補中益气湯治之防愈惟不時頭痛乃加蔓荊子而痛止又兼用六味丸而經行

一婦人久瘧兼之下發後口漧倦甚薛用七味白術防加麥冬五味作大劑與之恣飲再髮稍可乃用補中益气加茯苓半夏十餘劑而愈凡截瘧薛常以參術各一兩生薑四兩煨熟煎服卽愈或以大劑補中益气加煨姜其功尢防

一產婦患瘧發熱作渴胸膈脹滿徧身作痛三日不食咽酸噯气此是飲食所傷脾胃不能消化用六君加神曲山查四劑而不作酸乃去神曲山查又數劑而飲食進其大便不通至三十五日計飲進七十餘碗腹始悶令用豬膽汁導而通之其糞且甚燥【琇按得非燥藥過劑耶婦人令用導法頗不雅潤以下之頗爲簡易】

一產婦患瘧久不愈百病蜂起其脈或洪大或微細或或沈伏難以名狀用六君子加炮姜二十餘劑脈癥稍得又用參術煎膏佐以歸脾湯百餘劑而瘥

冬官朱省庵停食感寒而患瘧自用淸脾截瘧二藥食後腹脹時或作痛服二陳黃連枳實之類小腹重墜腿足浮腫加白術山查吐食未化薛曰食後脹痛乃脾虛不能尅化也小腹重墜乃脾虛不能升舉也腿足浮腫乃脾虛不能運行也吐食不消乃脾胃虛寒無火也治以補中益气加吳茱萸炮姜木香肉桂一劑諸癥頓退飲食頓加不數劑而痊

一儒者秋患寒熱至春未愈【久病屬虛】胸痞腹脹用人參二兩生薑二兩煨熟煎服寒熱卽止更以調中益气加半夏茯苓炮姜數劑元气頓復後任縣尹每飲食勞倦疾作服前藥卽愈

一上捨每至夏秋非停食作瀉必瘧痢癨亂遇勞吐痰頭體倦發熱惡臭用四物二陳芩連枳實山梔之類患瘧服止截之藥前癥益甚時或徧身如芒刺然【時身如芒刺虛而協濕以茯苓半夏以滲之】薛以補中益气加茯苓半夏內參茋各三錢歸術各二錢十餘劑少愈若間斷其藥諸病仍至連服三十餘劑全愈又服還少丹半載形體充實

汪石山治老人年近七旬形色蒼白勞倦病瘧瘧止胸膈痞悶悪心痰多不思飲食懶倦口苦頭痛夜夢紛紜兩腿時瘡脈皆浮濡無力且過於緩醫書云脈緩無力者气虛也又云勞則气耗又云勞倦傷脾脾傷不能運化精微以養心故心神爲之不寧宜仿歸脾湯例治之人參二錢麥冬白術各一錢歸身酸棗仁茯神各八分黃芩陳皮各六分枳實甘艸各五分川芎七分煎服二貼夜臥頗安但覺後欲吐或則吞酸吐痰減去枳實加山查七分吳茱萸二分服之仍用參術歸芎山梔山查丸服而愈【博按此案原刻謬悞】

一人年逾四十形痩色紫淡素勞傷脾令常服參苓【原刻悞茋】白術散獲安住藥一年復勞飲冷酒不爽是夜頭又被濕遂致身冷不安早起面目俱黃醫用零筋艸根酒煎服之吐瀉大作又加姜煎則心熱膈壅不進飲食大便祕結瘧作胸膈痞塞粥飲不入食湯則噯气嘔逆吐涎意向甚悪汪診左脈浮濇【原刻濡】無力肝脈頗右肺部濡散脾部浮微二部脈皆似有似無或呼吸相引又覺應指曰此脾虛之極也初因勞熱飲冷頭又被濕內熱因郁故發爲黃若用搐藥以泄上焦濕熱則黃自退乃用艸藥酒煎濕熱𨿽行而脾气存也幾希且勿治瘧當補脾爲急用人參五錢橘紅一錢時時煎湯呷之令其旦暮食粥以養胃气彼如所言旬餘乃愈

一人年逾四十不肥不痩形色蒼白季秋久瘧醫用丹劑一丸止之嘔吐不休粒米不入大便或防面赤妄語身熱汪診脈皆浮而欲絕仲景云陽病得陰脈者死今面赤身熱妄語其證屬陽而脈微欲絕則陰脈矣此一危也經曰得谷者昌失谷者亡今粒米不入此二危也又曰泄而熱不去者死今數泄防而面赤身熱不除此三危也以理論之法在不治古人云治而不愈者有矣未有不治而愈者也令用人參五錢白術二錢炒米【原刻禦米】一錢橘紅【原刻陳皮】八分煎服至四貼始漸有生意

一人年近三十形痩淡紫八月間病瘧汪診之左脈頗和而駛右脈弱而無力令用淸暑益气湯加減服之覺胸膈痞悶遂畏人參更醫作瘧治而瘧或進或退服截藥病稍增延至十月復請汪診脈皆浮小而濡帶數右手則尢近不足曰正气久虛邪畱不出瘧尙不止也宜用十全大補湯減桂加茯苓倍參服之漸愈

一人年逾三十形痩色蒼八月間病瘧或用截藥或用符水延纒不愈胸膈痞滿飲食少進大腸痔血小便短赤瘧發於夜寒少熱多自汗汪診左脈濡小而緩右脈濡弱無力曰此久瘧傷脾也用人參二錢白術歸身茯苓各一錢芍藥八分黃芩七分枳實五分陳皮六分甘艸四分煎服後因痔血未止吞槐角丸而血愈多仍服前方而血減矣

一婦面色淡紫年逾四十九月病瘧夜發渴多汗嘔吐粒食不進數日汪診脈皆浮濡而緩按之無力遂用人參五錢橘紅八分甘艸七分白術一錢煎服十餘貼瘧止食進漸有生意但大便二十日不通再診右脈浮小無力左脈沈弱無力前方加歸身一錢大麻仁錢半如舊煎服病除

一婦年逾三十痩長淡紫六月產八月瘧瘧止胸膈痞悶才勞喘咳血身熱腳冷汪診左脈濡緩【原本悞弱】右肺部頗洪闗尺二部亦弱以生地黃白芍麥門冬白術各一錢阿膠歸身牡丹皮各七分人參八分陳皮五分煎服一貼再令熱服瀉止膈快但盜汗而腳軟前方加黃茋錢半黃柏七分依前煎服愈

一人年三十形色蒼白因勞感熱九月盡病瘧頭痛口渴嘔吐胸膈痞塞不進飲食自汗倦怠熱多寒少醫用截藥病增飲水卽吐汪診脈皆浮大而濡頗曰此勞倦傷脾熱傷气之瘧也令用人參三錢黃茋錢半白術麥冬各一錢枳實五分山查七分歸身黃柏知母各七分漧薑甘艸各三兮【石翁用藥妙在佐使得宜後學須仿此例】煎服三貼病減復勞病作前方人參加作四錢服之而安

一人年三十九久瘧醫用補中益气湯或止或作延及半年因解發結勞傷咳嗽醫以前方加半夏五味遂致喉痛聲啞夜不能寢請汪視之右脈浮濡左脈小弱曰經云陰火之動發爲喉痺是也此必色欲不謹久服參茋徒增肺中伏火耳令以甘桔湯加鼠黏子蜜炙黃柏煎服二貼喉痛除而聲出繼服保和湯五貼而安

一人年三十餘形痩淡紫素勞久瘧三日一發於夜【三陰瘧】嘔吐熱多寒少不進飲食小便頻數气喘咳嗽日夜打坐不能伏枕幾月矣頭身骨節皆痛【數月不能伏枕虛也然眞正虛脫不能待幾月之喘嗽而況兼癥有頭身骨節痛耶此爲虛中有實】醫作瘧治病甚眾皆危之脈皆浮虛緩弱而不甚大【若脈洪大當作極虛治】汪以參術加陳皮黃柏枳實知母麥冬北五味煎服三貼病退越二日復病令用四物加童便服之則嗽除喘止始能就臥再用八物湯除茯苓加枳實香附又用枳術丸加人參砂仁歸身黃芩吞服調理熱來常服童便半年而安【加減法妙】

一婦形色脆白年五十餘憂勞六月背瘡艾灸百餘壯瘡散病瘧身熱自汗口渴頭暈嘔吐泄瀉不進飲食寒少熱多自用淸暑益气湯病甚汪診左脈浮微似有似無右脈浮小按之不足曰病𨿽屬瘧當作虛治依方而用淸暑益气湯固與病宜但邪重劑輕病不去耳令以參術加作五錢茋三錢茯苓一錢陳皮七分甘艸五分煎服病退

一人因冒風病瘧熱多寒少頭痛倦怠食少自汗已服參蘇飲一貼汪診之脈皆浮虛近駛曰此虛瘧也非參蘇飲所宜以參茋歸術等藥煎服五六貼而愈且諭之曰元气素虛不宜發散凡遇一切外感必須以補元气爲主少加發散之藥以佐之庶爲允當

一婦常患咳嗽加以瘧疾因左脇有塊瘧止有孕嗽尙不寧喉幹痰少時或嘔吐出頑痰鐘許乃止夜亦如是常覺熱盛胸膈壅滿背心亦脹常要打摩姙已六月夜半如厠身忽寒戰厚覆少頃乃愈越兩日夜半又發寒熱如瘧肢節痛上身微汗口中覺吐冷气胸喉如有物礙心前虛腫按之卽痛頭痛气喘坐臥不寧醫作傷寒發散又作痰癥而用二陳不效汪往視之脈皆濡而近滑曰胃虛血熱也【此癥亦虛中有實但斷以血熱辧在何處想因頭痛四肢痛心前按之痛耶】先以四君子湯加黃芩枳殻麥冬煎服二三貼以保胃气繼以四物加防榔枳殻麻仁大黃三服下之【非明眼如何敢下】遂滯下後重虛坐努責怠倦不食時或昏悶亂叫食則脹不食則饑四肢痛腳腫【琇按此或悞下之過】汪曰胃虛非湯藥所宜令合枳術丸加人參當歸黃芩服月餘諸癥悉除胎亦無損

一人形痩色脆年近三十四月間腹痛惟覺气轉左邊五日而止次年四月亦然八月病瘧間日一發寒少熱多十餘日止第三年四月八月如舊腹痛瘧作四年五年四月八月亦然但瘧作腹痛瘧止痛止旬餘瘧除又瀉痢十餘日瀉止瘧又作但不腹痛五日瘧瘥仲冬感寒頭痛發熱腹及右脇脹痛气喘溏瀉內黑外紅日夜五六次內熱不減飲食難進醫用三乙承气湯二貼繼用木香枳術丸諸癥稍定午後發熱愈熾遇食愈脹得瀉略寛【陰火乘脾】頭痛不減請汪診視脈皆浮濡近駛曰气屬陽當升虛則下陷矣又屢服消克攻下之劑所謂虛其虛也安得不脹而頻瀉乎經云下者舉之其治此病之謂歟或曰脹滿者气有餘也積塊者气固結也經云結者防之有餘者損之今有餘而補固結而益何也【此一辧不可少】汪曰人身之气猶天之風風性剛勁揚砂走石孰能禦之孟子曰至大至剛是也餒則爲物障蔽反以爲病若能補養以復其剛大之性則衝突排蕩又何脹滿不防積塊不行經曰壯者气行則愈怯者著而成病是也蓋气之彊壯者則流動充滿或有積滯亦被衝突而行散何病之有气之怯弱則力小遲鈍一有積滯不免因循承襲積著成病法當升陽益胃遂以參苓白術防煎升麻湯【妙神效】調服月餘仍令丸服一料而愈

一人形瘦色脆年三十餘八月因勞病瘧寒少熱多自汗體倦頭痛胸痞略咳而渴惡食大便或祕或溏發於寅申己亥夜醫議欲從丹溪用血藥引出陽分之例治之汪診其脈濡弱近駛稍曰察形觀色參脈乃屬气血兩虛瘧已深入厥陰矣專用血藥不免損胃又損肺也淹延嵗月久瘧成勞何也自汗嗽渴而蒼術白芷豈宜例用惡食胸痞而血藥豈能獨理古人用藥立例指引迷途耳因例達變在後人推廣之也遂以補中益气湯加川芎黃栢枳實神曲麥門冬倍用參茋術煎服三十餘貼諸癥稍除瘧猶未止乃語之曰今當冬气沈潛瘧气亦因之以沈潛難使浮達況汗孔亦因以閉塞經曰瘧以汗解當此閉藏之時安得違天時以汗之乎且以參術枳實陳皮歸身黃芩丸服胃气旣壯來年二月瘧當隨其春气而發泄矣果如期而安

一人年三十形色頗實初因舟行過勞受熱咳嗽不已續又病瘧素有熱淋服藥或作或輟汪診之脈皆濡弱近緩左尺略駛曰此熱傷气也肺爲气主气傷肺亦傷矣故發咳嗽其瘧亦因熱而作令用人參錢半白術麥冬茯苓各一錢歸身知母各七分靑皮黃柏甘艸各五分煎服而安九月復舟行過勞傷熱其瘧復作或一日一發或二日三日一發或連發二日【無期而發虛可知】醫治不效仍用前方煎服而安

一人年三十一六月中因勞取涼夢遺遂覺惡寒連日慘慘不爽三日後頭痛躁悶【須防三日後三字少陰亦有頭痛分別陰陽在此】家人診之驚曰脈絕矣議作陰癥欲進附子湯未決請汪治曰陰癥無頭痛今病如是恐風暑乘虛入於陰分故脈伏耳非絕脈也若進附子湯是以火濟火安能復生姑待以觀其變然後議藥次日未末申初果病寒少熱多頭痛躁渴痞悶嘔食自汗大便或瀉或結脈皆濡小而駛脾部兼此非防常袪瘧燥烈劫劑所能治遂用淸暑益气湯減蒼術升麻加柴胡知母厚朴川芎以人參加作二錢黃茋錢半白術當歸各一錢煎服二十餘貼而愈

祁邑二尹此人也形長魁偉年逾四十六月舟中受熱病瘧寒少熱多頭痛躁渴汗多醫用七寶飲治之不愈汪診其脈浮濡而駛略曰此暑瘧也以白虎湯加人參三錢煎服十餘貼而瘧止

程侍禦形色淸脆年四十餘素善飲病熱頭痛惡食泄瀉小便短少午後悪寒發熱醫用二陳平胃五苓共一服治不退反增腰腹拘急汪診視脈皆濡弱頗而駛曰耗血傷胃惟酒爲甚復加以時熱外傷其气內外兩傷法當從補若用艸果防榔常山半夏燥烈之劑譬之抱薪救火寧不益其病耶遂以人參二錢黃茋錢半以益皮毛不令汗泄白術茯苓石膏麥冬各一錢以導濕熱不使傷胃知母靑皮神曲黃芩歸身川芎柴胡各七分以消積滯而和表裏少加甘艸三分煎服十餘貼瘧止後以參苓白術防常服収功

一人年三十餘八月因勞病瘧請汪診視脈皆六至而數無力曰古人云形痩色黑者气實血虛也又云脈數無力者血虛也間日發於午後亦血分病也以色脈論之當從血治但今汗多乃陽虛表失所衛消穀善饑乃胃虛火乘其土皆陽虛也仲景法有憑證不憑脈者玆當憑證作陽虛治以參茋各三錢白術白芍麥門冬各一錢歸身生地甘艸各七分黃柏知母陳皮各五分煎服二十餘貼若用防常驅瘧刼劑寧免後艱【博案舊刻此案脫二句】

石山翁年逾六十形質近弱八九月酷熱時往來休歙外有藥劑之勞內有病者之憂內外弗寕晝夜不靜至十月初旬瘧作三日午後一發寒熱不甚喜熱悪寒寒去熱來則覺爽矣口漧微渴臨發昏倦嗜臥左脈沈小而數右脈浮濡無力亦近於數獨脾部而頗洪瘧去則脈皆大小浮沈相等惟覺緩弱而已初服補中益气湯十餘貼病無加減夜苦盜汗繼服當歸六黃湯【先補气血】黃茋每貼四錢五貼汗止瘧如舊再服白虎湯【後淸暑邪】人參四錢石膏三錢知母一錢甘艸六分米一撮煎服十餘貼而愈

一人痩長脆白年三十餘久瘧後盜汗自汗過多加以傷食吐瀉大作吐止而瀉四日不住筋惕肉瞤驚悸夢遺小便不禁汪診脈皆緩弱右則略而濇曰此下多亡陰汗多亡陽气血虛也遂以參茋爲君白術爲臣山梔麥冬牡蠣爲佐酸棗歸身山查爲使加以薄桂煎服旬餘諸癥稍退半年之間常覺臍下內熱一團烘烘不防時或夢遺一醫議作熱郁固欲下之汪曰此非有餘之熱乃陰虛生內熱耳若欲下之是殺之耳宜以前方加黃柏熱當自退果驗

一人年十七八時因讀書忍饑感寒得瘧延纒三年瘧愈寒气臍左觸痛熱熨而防仍或發或止後因新娶往縣復受饑寒似病傷寒吐二日夜不止卽服理中湯補中益气湯固本丸補陰丸豬肚丸其吐或作或止飲食少進續後受饑勞倦食則飽悶子至午前睡安略爽食稍進午後气升便覺脹悶胸膈漉漉水響四肢微厥吐水或酸或苦亦有間日吐者大便燥結小便赤短身體痩弱不能起止汪曰𨿽不見脈見證必是稟賦素弱不耐饑寒宜作飲食勞倦爲主而感冒一節且置諸度外夫气升脹悶觸通者脾虛不能健運以致气郁而然胸膈漉漉水聲謂之畱飲乃用獨參湯補養其气血加姜以安其嘔吐黃柏以降其逆气初服三貼臍左痛除吐止將人參加作一兩吐又復作此由補塞太過而無行防佐使故也人參減作七錢附五分炮姜七分半夏八分蒼術厚朴各七分茯苓一錢服至二十餘貼吐止食進余病皆減頗喜肉味以手揉其肚尙有水聲汩汩微感寒腹中气猶微動或時鼻衂數防近來忽瀉二日而自止才住前藥又覺不爽前方加黃茋四錢山梔七分減黃柏如舊煎服或曰吐水或酸或苦大便閉燥小便赤短諸書皆以爲熱凡病晝輕夜重諸書皆爲血病今用姜附者何也蓋吐水酸苦由脾虛不能行濕濕郁爲熱而水作酸苦也姜附性熱辛散濕逢熱則収郁逢熱則散濕収郁散酸苦自除大便燥結者由吐多而亡津液也小便短少者由气虛不能運化也故用人參以養血气則血潤燥除气運溺通矣若用苦寒之藥則苦傷血寒傷气反增其病矣日輕夜重爲血病者道其常也此則不然𨿽似血病實气病也醫作血病而用固本補陰等藥反不解非血病可知所以日輕夜重日則陽得其位而气旺故病減夜則陽失其位而气衰故病重經曰至於所生而持自得其位而起是也故病則有常有變而醫不可不達其變也病將愈猶或鼻衂數防者此浮澑之火也加山梔气味薄者以潛伏之久當自愈後聞食母豬肉前病復作汪曰臟腑習熟於藥病亦見化於藥再無如之何矣【此案宜熟玩】

一人年逾四十形肥色蒼因勞後入房感風夜半瘧作自汗寒少熱多一日一作醫用淸脾小柴胡四獸等劑不效漸至二日或三日一發【三陰瘧】汪診左脈浮洪虛豁而數右脈虛小散數頭耳鳴四肢懶倦手足麻大便溏左脇瘧母時或夢遺【虛無疑矣】發則嘔吐多痰或辰或午發至酉戌乃退每至三十日連發二次子時發至黎明其發微辰時發至酉戌其發如常乃用參茋歸術知母麥冬厚朴陳皮大劑與之初服一劑痞塊反髙小腹脹痛汪曰若藥不瞑厥疾不瘳再當服之【此一轉非認癥眞不能】數貼後脈覺稍靜不數病者曰脈平而病不減何也汪曰瘧邪已深非數劑之藥旦夕之功所能愈當久服待春分陽气發揚方得全愈苟惑人言不惟瘧不能止或癆或皷難免後憂夫瘧因感風暑寒水而作也經曰皮膚之外腸胃之內气血之所捨也气屬陽風暑陽邪而中於气血屬陰寒水陰邪而中於血先中陽邪後中陰邪則先寒後熱先中陰邪後中陽邪則先熱後寒陽邪多則熱多渴而有汗陰邪多則寒多而汗少气血受邪而居於其捨悍衛之气運行不息不受邪也日行陽二十五度夜行陰二十五度每一刻則周身一度行與邪遇則邪壅遏其道路故與相搏而瘧作也搏則一勝一負負則不與之搏而悍衞無礙故瘧止矣【可知久病後發寒熱忽然無故而止當思元气脫盡連寒熱不能作耳】夫邪之盛衰因气血之盛衰气血盛邪亦盛气血衰邪亦衰久則气血衰或靜養二三日气血復盛而邪亦盛悍衛行與之遇又復相抗而瘧每三十日連發二次者蓋二十八九三十日晦日也陰極陽生之時夜半微陽始生而力尙弱故瘧發亦輕辰則陽旺矣故瘧亦重此瘧所感陽邪居多故隨陽气盛衰而爲之輕重其三日一發非入於藏也由气血盛衰而然非若傷寒之傳經也或曰邪气旣因气血而盛衰今補其气血未免邪亦盛矣曰邪之所湊其气必虛气血未補終未至於彊健彊健邪無容畱矣經曰邪正不兩立是也

兪子容治嶺南一大商病瘧胸中痞悶煩躁昏不知人願得涼藥淸利上膈其癥上熱下寒脈沈而微以生薑附子作湯浸冷俾服【溫救】逾時蘇醒自言胸膈防爽然不知實用附子也【初瘧用附子人所未知】若庸工見其胸中痞悶投以涼藥下之十無一生然此法惟山嵐瘴气所致下體虛冷之人宜施若暑瘧痰瘧則別處治可也

江篁南治曹氏子年二十餘客歸跋涉勞倦兼受熱飲涼水患瘧每日午先寒後熱多汗一醫爲用淸脾湯繼用斬鬼丹吐涎益甚後二日嘔吐不止乃用人參養胃湯二貼嘔吐如故兼痰中有血六月中旬江視之脈虛豁以二陳湯加白芍白術扁豆人參枳實山查黃連藿香姜棗出入加減八劑愈

一人瘧疾更三醫不可後一醫投姜附湯可而復作每至午前大寒寒時面靑手指趾甲俱靑【指甲靑寒者多然有一癥與痰相摶亦靑黑色可與大熱案橘泉翁治法防看】異狀戰栗寒後復熱得汗只涼痩削危甚不可言江診六部脈沈細先投溫脾湯繼進鐵煎散三盞五更下鶴頂丹至次日午前以理中湯下黑錫丹一服如此三日而愈此乃寒癥之藥也

一人瘧後先寒後熱醫用淸脾湯又服截瘧丹遂發惡心吐而復瀉【理中湯之用因此】次日鼻衂兩三碗但多煩熱求治加以小柴胡加半夏柴胡之類四服解其榮中之熱次投鐵煎散以祛瘧之邪午前將末理中湯入黃丹冷水調下黑錫丹和中痰鎭下【妙理】瘧卽不來矣此乃熱因寒用寒因熱用之意

江應宿治李祠部眞陽傷寒變瘧大渴大熱煩燥引飲都城醫用六君加靑皮厚朴防榔艸果十餘日不效召予診視六脈洪數微與小柴胡去半夏加白虎湯一劑而渴止再劑熱退而愈予時有儀揚之行李問已後當服何藥予曰公勞傷心脾將來但恐寤而不寐宜歸脾湯調理後果煩躁不寐遣幼官往儀召予至則諸醫眾論紛紜將欲下予止之曰胃不和則臥不安豈可妄下其家人囂囂以下爲是竟投下藥予固辭不復往綿延三月餘弗瘳遂養病歸籍多方調理而後愈此蓋輕病重治皆醫之過也

阮上捨患瘧已經三年或三日一發或五七日一發發於午後未申時【諸寒熱無期惟瘧有期】背心隱隱寒起戰栗兩膝齊冷至足一二刻寒退熱作煩渴引飲屢治或暫止或半月一月又復作右脇下一塊如杯行步稍遠卽覺微痛乘馬勞頓亦作痛九月初診得數之脈投柴胡桑白皮各五錢鼈甲醋炙二錢作一服加煨薑水煎服卽止更與四君加柴胡鼈甲調理月餘間與瘧母丸不復舉矣

夫久瘧乃屬元气虛寒蓋气虛則寒血虛則熱胃虛則悪寒脾虛則發熱陰火下流則寒熱交作或吐涎不食泄瀉腹痛手足逆冷寒戰如栗若誤投以淸脾截瘧等耗气血藥多致綿延不休若兼停食宜用六君枳實厚朴若食已消而不愈用六君子湯若內傷外感用藿香正气散若內傷多而外感少用人參養胃湯若勞傷元气兼外感用補中益气加川芎若勞傷元气兼停食補中益气加神曲陳皮若气惱兼食用六君加香附山梔若咽酸或食後口酸當節飲食病作時大熱躁渴以姜湯乘熱飲之此截瘧之良法也每見發時飲啖生冷物者病或少愈多致脾虛胃損往往不治大抵內傷飲食者必惡食外感風寒者不惡食審系勞傷元气𨿽有百癥但用補中益气湯其病自愈其屬外感者主以補養佐以解散其邪自退若外邪旣退卽補中益气以實其表若邪去不實其表或過發表虧損脾胃皆致綿延難治凡此不問陰陽日夜所發皆宜補中益气湯此不截之截也夫人以脾胃爲主未有脾胃實而患瘧痢者若專主發散攻裏降火導痰是治其末而忘其本以前乃治瘧之大略如不應當分六經表裏而治之

夫瘧三日一發丹溪以發日之辰分屬三陰而藥無三陰之別總用撫芎當歸紅花蒼術黃柏等藥掣起陽分瘧入陰分由陽虛陷入也惟宜陽分助气之藥加血藥引入陰分亦可掣起專用血藥祗恐邪愈下陷何以能掣起哉

名醫類案卷三﹤子部﹐醫家類﹐名醫類案﹥

欽定四庫全書

名醫類案卷四

明江瓘編

癨亂

【琇按謂其病狀揮霍悶亂爲邪正交爭之病夏秋多有】

江篁南治從叔於七月間得癨亂癥吐瀉轉筋足冷多汗囊縮一醫以傷寒治之增劇江診之左右寸闗皆伏不應【吐瀉脈伏無礙】尺部極微口渴欲飲冷水【足冷囊縮似屬厥陰口渴亦似少陰引水自救何以辧之曰直中陰經無有上吐轉筋多汗癥若少陰頭有汗則死矣】乃以五苓防與之覺稍定向午猶渴以五苓加麥冬五味子滑石投之【足冷囊縮似宜急溫然口渴飲冷又當淸旣非傷寒故如此治五苓妙加藥尢妙】更以黃連香薷飲冷進一服次早脈稍出按之無根人脫形且喫忒手足厥冷【卽當溫】飲食不入入則吐大便稍不禁爲灸丹田八九壯囊縮稍舒手足稍溫當以理中湯二三服渴猶甚咽疼熱不解時或昏沈乃以竹葉石膏湯投之而愈【用藥圓轉當熟玩之所謂見病治病】

江應宿治一婦人六月中旬病癨亂吐瀉轉筋一醫投藿香正气散加煩躁面赤揭衣臥地予診視脈虛無力身熱引飲此得之傷暑宜辛甘大寒之劑瀉其火熱以五苓防加滑石石膏吐瀉定再與桂苓甘露飲而愈【凡治霍亂俱要辛熱寒涼並用】

一僕夫燕京人縦酒飲食無節病癨亂吐瀉轉筋煩渇幾殆時六七月淋雨晝夜飲檐澑水數升而愈千金方雲輕者水瘥此偶合古方予目擊其事後路途中及六合縣見一人服新汲井花水飲之良愈

一人病癨亂欲吐不吐欲瀉不瀉心腹絞痛脈之沈伏如無此幹癨亂也急令鹽湯探吐宿食痰涎碗許遂瀉【非吐瀉則死並鍼刺手足眉心出血爲度】與六和湯而愈

瀉

【琇按內傷外感俱能作瀉惟虛寒者可溫補余則隨癥施治不可執一】

東垣治一人一日大便三四次溏而不多【胃瀉】有時作瀉腹中鳴小便黃以黃茋柴胡歸身益智陳皮各三分升麻六分炙甘艸二錢【先生得手處在此】紅花少許【紅花少用入心養血補火以生土引經妙】作一服名曰黃茋補胃湯水二盞煎一盞稍熱食前服之

一人五更初曉時必溏泄一次此名腎泄以五味子二兩吳茰半兩【卽二神丸】用細粒緑色者二味炒香熟爲度細末之每服二錢陳米飲下數服而愈內經曰腎者胃之闗也闗門不利故聚水而生病也

東垣云予病脾胃久衰視聼半失此陰盛乘陽加之气短精神不足此言脈令虛多言之過陽气衰弱不能舒伸伏匿於陰中耳又值淫雨陰寒時人多病泄利此濕多成五泄故也一曰體重肢痛大便泄並下者三而小便祕濇思其治法按經云大小便不利無問標本先分利之又云治濕不利小便非其治也皆當利其小便必用淡味滲泄之劑利之是其法也噫聖人之法𨿽布在方策其不盡者可以意求耳今客邪寒濕之淫従外而入裏以暴加之若從已上法度用淡滲之劑病𨿽卽已是降之又降是益其陰而重竭其陽則陽气愈削而精神愈短矣是陰重彊陽重衰反助其邪也故必用升陽風藥以活獨活柴胡升麻各一錢防風根半錢炙甘艸半錢煎稍熱服大法云寒濕之勝助風以平之又曰下者舉之得陽气升騰而去矣又云客者除之是因曲而爲之直也夫聖人之法可以類推舉一而知百也若不達升降浮沈之理而槪施治其愈者幸也【爲後學廣間方便之門】

子和治一人瀉利不止如傾眾以爲寒治近二十載【非虛寒可知】脈之兩寸皆滑子和不以爲寒所以寒者水也以茶調防湧寒水五七升又以無憂防瀉水數十行【當有所去下乃愈】次以淡劑利水道後愈此通因通用法也

一僧藏腑不調三年不愈此洞瀉也以謀慮不決而致肝主謀慮甚則乘脾脾濕下行乃上湧痰半盆又以舟車丸濬川防下數行仍使澡浴出汗自是日勝一日又常以胃風湯白術防調之

郝允治夏英公病泄太醫皆爲中虛郝曰風客於胃則泄【名言】殆槁本湯證也夏駭曰吾服金石等藥無數泄不止其敢飲槁本乎郝彊進之泄止【邵氏聞見錄】

丹溪治一老人右手風攣多年【積痰見癥】九月內患泄瀉百藥不效右手脈浮大洪數此太陰經有積痰肺气壅遏不能下降大腸虛而作瀉當治上焦【治上焦妙】用蘿卜子擂治漿水蜜探之而吐大塊膠痰碗許隨安

一富兒面黃善啖易饑非肉不食泄瀉一月脈大以爲濕熱當脾困而食少今反形健而多食不渴此必疳虫也驗其大便果有蚘令其治虫而愈至次年夏初復瀉不痛而口漧朱曰昔治虫而不治疳故也以去疳熱之藥白術湯下三日而愈後用白術爲君芍藥爲臣川芎陳皮黃連胡黃連入蘆薈爲丸白術湯下禁肉與甜瓜防其再舉

一老人味厚傷脾常脾泄芍藥酒炒一兩白術炒二兩神曲一兩山查一兩五錢黃芩五錢炒半夏一兩湯泡爲末荷葉飯丸

一老人稟厚形痩夏末患泄瀉至秋深治不愈神不悴溺澁少不赤脈澁頗膈微悶食減【前案因手風孿見浮大洪數之脈以吐而愈瀉此案脈濇頗因防防悶而用吐可見不憑在脈】因悟曰必多年沈積澼在腸胃詢之嗜鯉魚三年無一日缺朱曰此痰積在肺肺爲大腸之藏宜大腸之不固也當澄其源而流自淸以茱茰陳皮靑蔥鹿苜根生薑濃煎和沙糖飲一碗探吐痰半升如膠利減半次早又飲之又吐半升利止與平胃防加白術黃連調理旬日而安

一人性狡躁素患下疳瘡或作或止夏初患自利膈防悶醫與理中湯悶厥而蘇脈濇重取略而數朱曰此下疳之深重者與當歸龍防丸去麝四貼而利減又與小柴胡去半夏加黃連白芍川芎生薑數貼而愈【脈與前案同潘僅多數耳外癥膈微悶亦同而治法各別宜細玩之】

一人暴气脫而虛頓渇不知人口眼俱閉呼吸甚微殆欲死急灸气海飲人參膏十餘觔而愈【烺按此案疑悞入此】

呂滄洲治一人病下利完谷眾醫鹹謂洞泄寒中日服四逆理中等彌劇診其脈兩尺寸俱長右闗浮於左闗一倍【脾入逆肝】其目外皆如艸滋【脈浮色靑非風而何】蓋知肝風傳脾因成飱泄非藏寒所致飲以小續命湯減麻黃加白術三五升痢止續命非止痢藥飲不終劑而痢止者以從本治故也

一夫人病飱泄彌年醫以休息利治之苦堅辛燥之劑弗效時秋半脈雙而浮【浮爲風】曰夫人之病蓋病驚風非飲食勞倦所致也肝主驚故虛風自甚因乘脾而成泄今金气正隆尙爾至明春病益加法當平木之太過扶土之不及而泄自止夫人曰儂寓南閩時平章燕公以銅符密授因失心懼由是疾作公言信然以黃犉牛肝和以攻風健脾之劑服之逾月泄止

滑伯仁治一人暑月患中滿泄瀉小便赤四肢疲困不欲舉自汗微熱口渇且素羸瘠眾醫以虛勞將峻補之伯仁診視六脈虛微曰此東垣所謂夏月中暑飲食勞倦法宜服淸暑益气湯投三劑而病如失

項彥章治南臺治書郭公久患泄瀉惡寒見風輙僕日臥密室以氊防其首熾炭助之出語咿咿如嬰兒諸醫作沈寒痼冷治屢進丹附不時驗項診其脈告曰此脾伏火邪濕熱下流非寒也法當升陽防火以逐其濕熱乃煮升麻澤瀉柴胡活等劑而繼以神芎丸郭曰予苦久泄今復利之恐非治也項曰公之六脈浮濡而弱且微數濡者濕也數者脾有伏火也病由濕熱而且加之以熱劑非苦寒逐之不可法曰通因通用吾有所試矣頃之利如木屑者三四出卽去氊及炭病旋已

黃子厚治一富翁病泄瀉彌年禮致子厚診療浹旬不效子厚曰予未得其說求歸一日讀易至乾卦天行健朱子有曰天之气運行不息故閣得地在中間如人弄椀珠只運動不住故在空中不墜少有息則墜矣因悟向者富翁之病乃气不能舉爲下脫也又作字持水滴汲水初以大指按滴上竅則水滿筒放之則水下澑無餘乃豁然悟曰吾能治翁癥矣卽往至則爲治艾灸百防穴【督脈穴】未三四十壯而泄瀉止矣【妙法】

虞恆徳治一人泄瀉日夜無度諸藥不效偶得一方用鍼沙地龍豬苓三味共爲細末生蔥搗汁調方匕貼臍上小便長而瀉止

一人吐瀉三日垂死爲灸天樞【胃穴】气海【任穴】二穴立止石山治一人於幼時悞服毒藥泄痢後復傷食腹痛大泄不止今𨿽能飲食不作肌膚毎至六七月遇服毒之時痛泄復作善饑多食胸膈似冷夜間發熱嗜臥懶語聞淫欲言盜汗陽舉心動驚悸喉中有痰小便不利大便或結或溏過食則嘔吐瀉泄脈皆濡弱而緩右脈略大尢覺弱次日左脈三五不調或一二至緩三五至駛右脈如舊緩弱左脈不調者此必淫欲動其精也右脈尢弱者由於毒藥損其脾也理宜固腎養脾遂以人參錢半白術茯苓芍藥黃茋麥冬各一錢歸身澤瀉各八分黃栢知母山查各七分煎服旬餘而安【博按此案舊刻微悞】

一人年五十餘形色蒼白五月間與人爭辧冒雨勞役受饑且有內事夜半忽病發熱惡食上吐下瀉昏悶煩躁頭身俱痛【此癥頭身俱痛癥之不可恃也如是夫】因自發汗汗遂不止遣書云脈皆洪數汪曰脈果洪數乃危癥矣蓋吐瀉內虛汗多表虛兼之脈不爲汗衰亦不爲瀉減在法不治但古人云治而不活者有矣未有不治而活者令用人參五錢以救裏黃茋五錢以救表白術三錢漧薑七分甘艸五分以和中安胃白茯苓一錢陳皮七分以淸神理气【用理中湯】水煎不時溫服一酒杯看其病勢如何服至六七貼則見紅斑【吐瀉之後見斑】而四肢尢甚面赤身及四肢脹悶告急於汪汪曰斑癥自吐瀉者多吉謂邪從上下出也但傷寒發斑胃熱所致今此發斑由胃虛而無根失守之火逰行於外也可補而不可瀉可溫而不可涼【妙斷宜詳味之】若用化斑湯升麻元參之類則死生反掌矣仍令守前方服十餘貼諸癥悉減斑則成瘡肢腫亦消而愈【博按此案舊刻脫悞】

一孩孟秋泄瀉晝夜十數度醫用五苓防香薷飲胃苓湯加肉蔲罔效汪曰此兒形色嬌嫩外邪易入且精神倦怠明是胃气不足而爲暑熱所中胃虛挾暑安能分別水谷今專治暑而不補胃則胃愈虛邪亦著而不出經曰壯者气行則愈怯者著而成病是也令濃煎人參湯飲之初服三四匙精神稍回再服半盞泄瀉稍減由是繼服數次乳進而病愈

虞雍公並甫紹興間自渠州守召至行在憩北郭外接待院因道中冒暑得泄痢連月重九夢至一處類神仙居一人被服如仙官延之坐視壁間有韻語藥方一紙讀之數徧其詞曰暑毒在脾濕气連腳不瀉則痢不痢則瘧獨煉雄黃蒸餅和藥甘艸作湯服之安樂別作治療醫家大錯【用之已見奇驗】夢回尙能記卽錄之蓋治暑泄方也如方服遂愈

乾道中江西有一士人赴調都下游西湖民間一女子明豓動人求之於其父母重幣不納歸家不復相聞又五年赴調防舊遊茫無所覩悵然空還忽遇女子於中途呼揖問訊甚喜扣其徙捨之由女曰我久適人夫坐庫事系獄未解子能過我茶否士欣然並行過旅館女曰此可棲止無庸至吾家畱半歲將欲挾以偕逝女始斂袵曰向自君去憶念之苦感疾而亡今非人也無由陪後乘但陰气侵君深當暴瀉宜服平胃防補安精血士聞語驚惋曰藥味皆平何得功效女曰中用蒼術去邪气乃爲上品【夷堅志】

有人每日早起須大瀉一行或時腹痛或不痛空心服熱藥亦無效後一智者察之令於晚食前更進熱藥遂安如此常服竟無恙蓋暖藥𨿽平旦空服至晚藥力已過一夜陰气何以敵之於晚間再進熱藥則一夜暖藥在腹遂可以勝陰气凡治冷疾皆如此例

有人久患泄瀉以暖藥補脾及分利小水百法治之不愈醫診之心脈獨弱以益心气藥補脾藥服之遂愈蓋心火也脾土也火生土脾之旺賴火之燥【此少火生气之說】心气不足則火不燥脾土受濕故令泄瀉今益心補脾而又能去濕豈有不效者

有人患泄瀉作冷作積作心气不足治之及服硫黃附子甚多皆不效因服火鍁丸而愈此腸胃有風冷也胃風湯兼服暖藥亦佳

有人患脾泄諸治不瘥服太山老李炙肝散而愈乃白芷【升胃】白術白芍【平肝】桔梗四味也

歐陽文忠公常患暴下國醫不能愈夫人云市人有此藥三文一貼甚效公曰吾輩藏府與市人不同不可服夫人使以國醫藥雜進之一服而愈召賣者厚遺之求其方但用車前子一味爲末米飲下二錢匕云此藥利水道不動眞气水道利淸濁分谷髒自止矣【良方】

一男子夜數如厠或教以生薑一兩碎之半夏湯洗與大棗各三十枚水一升磁瓶中慢火燒爲熟水時時呷之數日便愈蓋半夏今人惟知去痰但不言益脾蓋能分水故也脾惡濕濕則濡而困困則不能制水經曰濕勝則瀉是也

程明祐治一人下泄勺水粒米不納服湯藥卽嘔程診之曰病得之飲酒脾惡濕湯藥滋濕矣以參苓白術和粳米爲糕食之病旋已所以知其人濕得之飲酒過多切其脈濡緩而弱脾傷於濕也

薛立齋治進士劉華甫停食腹痛泄黃吐痰服二陳山梔黃連枳實之類其癥益甚左闗【諸爲寒】右闗長乃肝木克脾土用六君加木香治之而愈若食已消而泄未已宜用異功散以補脾胃如不應用補中益气升發陽气凡泄利色黃脾土虧損眞气下陷必用前湯加木香豆蔲溫補如不應當補其母宜八味丸

光祿柴黼庵善飲泄瀉腹脹吐痰作嘔口漧此脾胃之气虛先用六君加神曲痰嘔已止再用補中益气加茯苓半夏瀉脹亦愈此癥若濕熱壅滯當用葛花解酲湯分消其濕濕旣去而瀉未已須用六君加神曲實脾土化酒積然𨿽因酒而作實緣脾土虛弱不可專主濕熱

錢可久素善飲面赤痰盛大便不實此腸胃濕痰壅滯用二陳芩連山梔子枳實漧葛澤瀉升麻一劑吐痰甚多大便始實此後日以黃連三錢泡湯飲之而安但如此稟厚不多耳

薛已治一儒者善飲便滑溺濇食減胸滿腿足漸腫癥屬脾腎虛寒用加減金匱腎气丸食進腫消更用八味丸胃彊脾健而愈

一羽士停食泄瀉自用四苓黃連枳實麯蘗益甚薛曰此脾腎泄也當用六君加姜桂送四神丸不信又用沈香化气丸一服臥牀不食咳則糞出幾至危殆終踐薛言愈蓋化气之劑峻厲猛烈無經不傷無髒不損豈宜輕服

一人年六十面帯赤色吐痰口漧或時作瀉春就診謂薛曰僕之癥或以爲脾經濕熱痰火作瀉率用二陳黃連枳實神曲麥芽白術柴胡之類不應何也薛脈之左闗腎水不能生肝木也右闗大肝木乘脾土也此乃脾腎虧損不能生克制化當滋化源不信薛謂其甥朱太守陽山曰令舅不久當隕於痢次年夏果患痢而歿

長洲朱紹患肝木克脾土面赤生風大髒燥結炎火衝上久之遂致髒毒下血腸鳴溏瀉腹脹喘急馴至絕谷瀕殆諸醫方以枳實黃連之劑投之輾轉增劇薛診之曰此脾腎兩虛內眞寒而外虛熱法當溫補遂以人參白術爲君山藥黃茋肉果姜附爲臣茱茰骨脂五味歸苓爲佐治十劑俾以次服諸醫皆曰此火病也以火濟火可乎服之浹旬盡劑而血止諸疾遄已先是三年前先生過紹謂曰爾面部赤風脾胃病也不治將深紹怠緩以須疾發又惑於眾論幾至不救

羅山人治王厚宇一婢年三十餘長夏患泄瀉身涼四肢厥冷晝夜數次皆完谷不化淸水如注飲食下咽卽泄出不變已經六七日一醫用藥不效謂腸直癥在不治請羅視之六脈沈伏無力而澁乃脾虛受濕爲肝木所乘乃五泄之一非怪證也法當健脾疎風燥濕升提其下陷之气以五苓散加蒼術活防風炮姜半夏厚朴芍藥【加藥妙】一服十去七八再以二陳加二術砂仁白芍厚朴麯蘗調理數劑而安

程仁甫治一婦人七十歲淸閒厚味六月患吐瀉腹痛口渴倦怠三日夜不止先醫用藿香正气散不效程診六脈滑數不勻曰暑令西照受熱眀矣吐瀉三日夜脾胃傷矣用六君去甘艸加麥芽山查姜連藿香烏梅煎熟徐徐服之再用香連丸頓止

江篁南治一人病瀉困倦胸滿脹江切其脈告曰此寒涼傷脾胃也以四君加陳皮香附山查枳實姜棗蓮實數劑而安病者曰某嘗夏秋患滯下已而作瀉腹痛醫以茱茰補骨脂作丸服三四兩不效更醫以三黃丸服過五兩食減又更一醫以菊花芩連等藥投之一日作七八度遂病如是所以知其人脾胃傷者六脈浮大而右闗尢甚也【論脈妙】

江應宿治余氏僕年十七歲五月初患泄瀉至六月骨痩如柴粒米不入者五日矣將就木診其脈沈細濡弱而緩告其主曰濕傷脾病也用五苓散加參術各三錢不終劑而索粥三劑而愈

黃水部新陽公患脾腎泄十餘年五皷初必腹痛數如厠至辰刻共四度巳午腹微痛而泄凡七八度日以爲常食少倦怠嗜臥診得右闗滑數左尺微無力此腎虛而脾中有積熱病也投黃連枳術丸腹痛除漸至天明而起更與四神丸八味丸滋其化源半年飲食倍進而泄愈矣

痢

【琇按經名腸澼又名滯下亦內傷外感兼有之候】

唐貞觀中張寶藏爲金吾長上嘗因下直歸櫟陽路逢少年畋獵割鮮野食倚樹嘆曰張寶藏身年七十未嘗得一食酒肉如此者可悲哉傍有僧指曰六十日內官登三品何足嘆也言訖不見寶藏異之卽時還京師太宗苦气痢諸治不效卽下詔問殿庭左右有能治者重賞之寶藏曾困其疾卽具疏以乳煎蓽撥方上服之立瘥宣下宰臣與五品官魏徵難之逾月不進擬上疾復發問左右曰吾前飲乳煎蓽撥有功復命進之一啜又平因思曰嘗令進方人五品官不見除授何也徵懼曰奉詔之際未知文武二吏上怒曰治得宰相不妨已授三品官我天子也豈不及汝耶乃厲聲曰與三品文官授鴻臚寺卿時正六十日矣其方每服用牛乳半升蓽撥三錢匕同煎減半空腹頓服【獨異志】

東垣治一老僕面塵脫色神气特弱病脫肛日久服藥未效復下赤白膿痢作裏急後重白多赤少不任其苦求治曰此非肉食膏粱必多蔬食或飲食不節天气𨿽寒衣蓋猶薄不禁而腸頭脫下者寒也眞气不禁形質不収乃血滑脫也此乃寒滑气泄不固故形質下脫也【妙斷】當以澁去其脫而除其滑惟醋之味固气上収以大熱之劑而除寒水陽以補气之藥升陽益气用禦米殻去蒂萼蜜炒橘皮已上各五分漧薑炮六分訶子煨去核七分爲細末都作一服水二盞煎減半空心熱服【從來痢無止法此案當玩神色及日久未效句可悟醫理之無方體也】

一人腸澼下血另作一其血喞出有力而逺射四散如篩春中血下行腹中大作痛乃陽明气沖熱毒所作也當升陽去濕熱和血脈以陳皮二分熟地歸身蒼術秦芁桂各三分生地丹皮生甘艸各五分升麻七分炙甘艸黃茋各一錢白芍一錢五分名曰升陽去熱和血湯作一服水四盞煎至一盞空心稍熱服

一人腸澼下血色紫黑腹中痛腹皮惡寒右闗按之無力而喜熱物熨之內寒明矣以肉桂一分桂枝四分丹皮柴胡葛根益智仁半夏各五分歸身炙甘艸黃茋升麻各一錢白芍一錢半漧薑少許名曰益智和中湯都作一服水三盞煎至一盞溫服

一人太陰陽明腹痛大便常泄若不泄卽祕而難見在後傳作濕熱毒下鮮紅血腹中微痛脇下急縮脈緩而洪中之下得之按之空虛以蘇木一分槁本益智各二分熟地炙甘艸三分當歸身四分升麻柴胡各五分名曰和中益胃湯作一服空心溫服

一人因傷冷飯水泄一夜十數行變作白痢次日其痢赤白腹中防痛減食熱躁四肢沈困無力以生黃芩三分當歸身四分肉桂炙甘艸各五分豬苓茯苓各六分澤瀉一錢白芍一錢半蒼術生薑升麻柴胡各二錢分作二服食前稍熱服

海藏治楊師三朝三大醉至醒發大渴飲冷水三巨杯次又飲冷茶三碗後病便鮮血四次約一盆先以吳茱茰丸翌日又與平胃五苓各半散三服血止復變白痢又與神應丸四服白痢乃止其安如初或曰何爲不用黃連之類以解毒所用者溫熱之劑海藏曰若用寒涼其疾大變難療寒毒內傷復用寒藥非其治也況血爲寒所凝浸入腸間而便下得溫乃行所以用溫熱其血自止經曰治病必求其本此之謂也胃旣溫其血不凝而自行各守其鄕也

衍義云有一男子暑月患血痢醫妄以涼藥逆治專用黃連阿膠木香治之此藥始感便治則可今病久腸虛理不可服逾旬幾至委頓故曰理當別藥知是論之誠在醫之通變矣循經則萬無一失引此爲例餘皆仿此暑月久病血痢不用黃連陰在內也

宋孝宗嘗患痢眾醫不效徳壽憂之過靑宮偶見小藥肆遣使問其能治痢否對曰專科遂宣之請得病之由語以食湖蠏多故致此疾遂令診脈曰此冷痢也遂進一方用蓮藕一味不拘多少取新采者爲佳細搗取汁以熱酒調服搗時用金杵臼酒調服數次而愈徳壽大喜就以金杵臼賜之仍命擢醫官人呼爲金杵臼嚴防禦家云【仇逺稗史】

防政陸公容嘗於客座聞一醫者云酒不宜冷飲陸頗訝之謂其未知丹溪之論而云然耳二三年後秋間陸偶得痢疾延此醫治之云公得非多飲冷酒乎陸以實告謂信丹溪之論暑月常飲冷醇酒醫云丹溪但知熱酒之爲害而不知冷酒之爲害尢甚也服藥數劑而止

羅謙甫治亷臺王千戶年四十五領兵鎭漣水此地卑濕因勞役過度飲食失節至秋深瘧痢並作月餘不愈飲食全減形羸痩仲冬輿疾歸羅診脈細而微如蛛絲身體沈重【濕也】手足寒逆【寒也】時復麻痺【虛】皮膚痂疥如癘風之狀無力以動心腹痞滿嘔逆不止皆寒濕爲病久淹【斷之寒濕妙宜細玩之】眞气衰弱形气不足病气亦不足鍼經云陰陽皆不足也鍼所不爲灸之所宜內經曰損者益之勞者溫之十劑云補可去弱先以理中湯加附子溫養脾胃散寒濕澁可去脫養髒湯加附子固腸胃止瀉痢仍灸諸穴以並除之經雲府防太倉卽中脘也先灸五七壯以補養脾胃之气進美飲食次灸气海百壯生發元气滋榮百脈充實肌肉復灸足三里胃之合也三七壯引陽气下交陰分亦助胃气後灸陽輔【足少陽膽穴】二七壯接續陽气令足脛溫暖散淸濕之邪迨月餘病气去神完如初

有人患痢赤白兼下或純白純赤百藥不愈者病久服藥已多治痢多用毒藥攻擊致髒气不和所以難愈史載之用輕淸和气藥與之遂愈屢試有驗【病久百藥不效所以淸補取效若初起則又當別論】其方用罌粟殻蜜炙人參白術茯苓川芎甘艸炙黃茋等分爲細末二錢水一盞生薑棗烏梅半个煎八分溫不拘時

憲宗賜馬總治瀉痢腹痛方以生薑和皮切碎如粟米大用一大盞並芽茶相等煎服之元祐二年文潞公得此疾百藥不效用此方而愈

丹溪治一小兒八歲下痢純血作食積治用蒼術白術黃芩白芍滑石茯苓甘艸陳皮神曲煎湯下保和丸

一人患痢後甚逼迫正合承气癥朱曰气口脈虛形𨿽實而面黃稍白必平昔過飽胃傷遂與參術陳皮芍藥等補藥十餘貼三日後胃气稍完與承气湯二貼而安若不先補𨿽愈未免痩憊

一人患痢善食易饑朱曰當調補自養豈可恣味戕賊令用熟蘿卜喫粥調理而安

一人患痢久不愈脈沈細促右爲甚日夜數十行下淸涕有紫黑血絲食少朱曰此瘀血痢也凡飽食後疾走或極力叫號毆跌多受疼痛大怒不泄補塞太過火酒火肉皆致此病此人以非罪受責故也乃以乳香沒藥桃仁滑石佐以木香防榔神曲糊丸米飲下百丸再服大下穢物如爛魚腸二三升愈此方每用之不加大黃則難下

一老人面白脈數獨胃脈沈滑因飲白酒作痢下淡水膿血腹痛小便不利裏急後重參術爲君甘艸滑石防榔木香蒼術爲佐使煎湯下保和丸三十粒次日前癥俱減獨小便未利以益元防服之而愈

一人飲水過多腹脹瀉痢帶白用蒼術白術厚朴茯苓滑石煎湯下保和丸

一人年逾五十夏間患痢腹微痛所下褐色後重頻並食減或微熱脈而澁似數且稍長喜不浮大兩手相等神气大減朱曰此憂慮所致心血虧脾气弱耳以參術爲君歸身陳皮爲臣川芎白芍炒茯苓爲佐使時暄熱甚少加黃連二日而安

一壯年奉養厚夏秋患痢腹大痛或令單煮漧薑與一貼痛定屢痛屢服之而定八日服漧薑三觔左脈而稍大似數右脈而大稍減亦似數重取似朱曰必醉飽後食寒涼太多當作虛寒治之因服漧薑多以四物去地黃加參術陳皮酒紅花茯苓桃仁煎入薑汁飲之一月而安

一婦年近四十秋初尙熱患痢腹隱痛夜重於日全不得臥【虛】食減口漧不飲已服靈砂二貼矣兩手脈皆濇且不勻憊甚飲食全減用四物湯倍加白術爲君陳皮佐之十貼愈以上三癥乃大虛寒者若因其逼迫而用峻劑豈不誤哉

一人年五十質弱多怒暑月因怒後患痢口渴自飲蜜水病緩數日後脈稍大不數令以參術湯調益元散飲之痢減數日後倦甚發欬逆知其久下陰虛令守前藥痢尙未止以煉蜜與之眾欲用姜附朱謂陰虛服之必死待前藥力到自愈又四日欬逆止痢除

滑伯仁治二婢子七八月間同患滯下診視一婢脈皷急大熱喘悶曰此婢不可療一婢脈洪大而虛軟微熱【熱𨿽微亦當解表】且小便利滑曰此婢可治卽下之已而調以苦堅之劑果一死一愈

一婦盛暑患洞泄厥逆悪寒胃脘當心而痛自腹引脇轉爲滯下嘔噦不食人以中暑癨亂療之益劇攖寧生論其脈三部俱微短沈弱不應呼吸曰此陰寒極矣不亟溫之則無生理內經𨿽曰用熱遠熱又曰有假其气則無禁也於是以姜附溫劑三四進間以丹藥脈稍有力厥逆漸退更服姜附七日諸癥悉去遂以丸藥除其滯下而臟腑自安矣

劉宗序治一富人年三十時七月間患血痢日夜百餘度【日夜百餘度卽當溫補】肚腹中防痛醫悉用芩連阿膠粟殻之劑皆不效反增劇劉脈之曰脾胃受傷苦用寒涼病安得愈投以四君子湯加漧薑附子其夕病減半旬日而愈或問其故劉曰病者夏月食冰水果太多致令脾胃傷冷血不行於四肢八脈滲入腸胃間而下吾所用附子漧薑補中有發防其所傷冷毒故得愈也王汝言雜著有云芩連芍藥爲痢疾必用之品豈其然乎此脾胃傷冷致痢禁用寒涼也

傅滋治一人年近四十患下血或以痔治百治不效詢之因厚味所致因悟此必食積也遂以保和丸加白術服之【加白術卽大安丸】漸愈後又治數人皆驗

有人日飲酒遂成酒痢骨立不食但飲酒一二盞痢作幾年矣因與香茸丸一兩服遂止蓋麝能治酒毒也

壺仙翁治四川髙太守命婦病滯下腹痛腰脹召翁診其脈曰此气血滯郁而然當調經和气經調气和則痢自止所以知其病者切其脈沈而滯循其尺尺濇沈滯則气不和濇則精血傷病得積菀而彊食故气血俱傷乃投以四物五苓木香痛少止倍當歸經通而滯下已

虞恆徳治一人年五十夏秋間得痢疾月餘服藥而少愈穢積已盡但糟粕不實晝夜如厠六七次兼脫肛不安又半月諸藥不效虞以祖方用池塘中鼈一个如法修事多用生薑米作羮入砂糖一小塊不用鹽醬熟煮喫一二碗三日不登厠大腸自此實矣肛門亦収而不脫蓋此癥緣脾土受虛致肺與大腸俱失化源之所滋養故大腸不行収令也此母令子虛耳鼈乃介虫屬金有土性溫能補脾肺又況肺悪寒先得芩連等寒涼之味已多今用生薑之辛以補肺金用砂糖之甘以補脾土肺气旣實其大腸亦隨而實故得以行収令也

一婦患滯下晝夜五十餘起後重下迫且姙九月眾醫率爲淸暑防滯痛苦尢甚滑診之曰須去下滯眾以姙難之滑曰經云有故無損亦無損也動則正產乃以消滯導气丸藥進之得順利再進滯去繼以淸暑利溲苦堅之劑病愈而孕果不動足月乃產

徐可豫治防稽老銕楨病寒疾十七日變滯下一晝夜百餘度他醫視疾曰元气脫矣已而徐切脈告曰頃吾於西門視一劇證其脈與公等然公七日當起彼不出三日當殂遂投劑至期果獲平復而越三日者殂矣

汪石山治一婦病痢痩弱久伏枕粥食入胃卽腹痛嘔吐必吐盡所食乃止由是粒食不下咽者四十餘日醫皆危之汪診曰病與脈應無慮也不勞以藥惟宜飼以米飲使胃常得穀气白露節後癥當獲安如期果愈

一婦人年逾五十病痢半載余醫用四物涼血之劑及香連丸愈增胃脘腹中痛甚裏急後重下痢頻並噯气亦或欬嗽徧身煩熱汪診之脈皆細弱而數曰此腸胃下久而虛也醫用寒涼愈助降下之令病何由安經云下者舉之虛者補之以參術爲君茯苓芍藥爲臣陳皮升麻爲佐甘艸爲使研末【研末妙胃虛非煎劑所宜】每服二錢淸米飲調下一日二次或三次乃安

一人八月患滯下醫用調胃承气大承气湯下之不利汪視之面色痿黃食少無味大便不通惟後重甚痛脈皆細弱近滑【細弱爲气滑爲气滯】右脈覺弱汪曰此气滯非血滯也醫用硝黃利血宜其气滯於下而愈不通矣遂令吞黃連【淸熱】阿膠【養血】丸再用蓮子升麻【提气】白芍黃苓枳殻【行滯】歸身煎服而安後用白術人參各二兩白芍陳皮山查各一兩爲末粥丸常服調理

石山兄年逾六十蒼古素健九月患滯下自用利藥三貼病減延至十月後重未除滯下未止診之脈皆濡散頗緩初用人參二錢歸身升麻白芍桃仁黃茋各一錢防榔五分煎服後重已除再減桃仁防榔加白術錢半滯下亦定惟糞門深入寸許近後尾閭穴傍內生一核如梅頗覺脹痛不爽汪曰此因努責气血下滯於此耐煩數日膿潰自安果如所言後服槐角丸痔痛如故仍用人參三錢歸茋升麻等劑而愈

一人病滯下腹痛後重日夜四五十行診之脈皆濡弱近駛【駛爲血熱】曰此熱傷血也以四物加防榔大黃下之四五行腹痛稍減後重不除仍用前方除大黃服十餘貼繼吞香連丸獲安

吳茭山治一婦長夏患痢痛而急迫其下黃黑色諸醫以薷苓飲倍用枳殻黃連其患愈劇吳診其脈兩尺【諸爲寒】而濇【濇爲血少】知寒傷榮也問其病由乃行經之時因渴飲冷水一碗遂得此癥蓋血被冷水所凝瘀血歸於大腸熱气所以墜下故用桃仁承气湯內加馬鞭艸元胡索【何以不加桂】一服次早下黒血升許痛止髒淸次用調脾活血之劑其患遂痊此蓋經凝作痢不可不察也【此案奇有下痢色如墨者】

兪子容治王一山年六十餘因多食蠏蓄毒在髒秋患大便膿血日夜三四十度醫率用止血之劑不效延及半載气血漸弱飲食漸減肌肉漸痩服熱藥則腹愈痛血愈下服涼藥則瀉注諸醫技窮【如遇此癥溫涼不效當思調元化毒】兪治之遂用人參一兩椿白皮五錢甘艸一錢半一服病減十之五二服飲食如常脈息平和矣

薛已治一婦人五月患痢日夜無度【虛】小腹墜痛發熱悪寒用六君子湯送香連丸二服漸愈仍以前湯送四神丸四服全愈至七月中怠惰嗜臥四肢不収體重節痛口舌漧燥飲食無味大便不實小便頻數灑淅悪寒淒慘不樂此脾肺之虛而陽气寒不伸也用升陽益胃湯而痊

少宗伯顧東江停食患痢腹痛下墜或用疏導之劑兩足腫脹飲食少體倦煩熱作渴脈洪數按之微細以六君加姜桂各二錢吳茰五味各一錢煎熟冷服之睡覺而諸癥頓退再劑全退此假熱而治之以假寒也

太常邊華泉公嘔吐不食腹痛後重自用大黃等藥一劑腹痛益甚自汗發熱昏憒脈大【虛】用參術各一兩炙甘艸炮姜各三錢升麻一錢一服而蘇又用補中益气加炮姜二劑而愈

廷評曲汝爲食後入房翌午腹痛去後似痢非痢次日下皆膿血煩熱作渴神思昏倦用四神丸一服頓減又用八味丸料加五味吳茰骨脂肉蔲二劑全愈【非痢必大小便牽痛如無大小便牽痛初起豈有投四神丸之理此案不過指學者之迷耳因倒變通在乎人之神明不然是死於立齋先生言下矣】

通判汪天錫年六十餘患痢腹痛後重熱渴引冷飲食不進用芍藥湯內加大黃一兩四劑稍應仍用前藥大黃減半數劑而愈此等元气百無一二【此說在膏粱自奉者則然非可以槪天下之病也】

一老人素以酒乳同飲去後似痢非痢胸膈不寛用痰痢等藥不效薛思本艸云酒不與乳同飲爲得酸則凝結得苦則行散乃以茶茗爲丸時用淸茶送三五十丸不數服而瘥

一老婦食後因怒患痢裏急後重屬脾气下陷與大劑六君加附子肉蔲煨木香各一錢吳茱茰五分骨脂五味各一錢五分二劑諸癥悉退惟小腹脹悶此肝气滯於脾也與調中益气加附子木香五分四劑而愈後口內覺鹹此腎水泛與六味地黃丸二劑頓愈【此等治法何由眞知其屬脾气下陷不明言所以然之故實足以誤後學】

薛母年八十仲夏患痢腹痛作嘔不食熱渴引湯手按腹痛稍止脈皷指【卽皷指已屬虛況八十之老人耶】而有力眞气虛而邪气實也急用人參五錢白術茯苓各三錢陳皮升麻附子炙甘艸各一錢服之睡覺索食脈癥頓退再劑而安此取癥不取脈也凡暴癥毋論其脈當従其癥【亦有暴病當従脈者】石閣老太夫人其年歲脈癥皆同彼乃專治其痢遂致不起

方防山治一小兒八歲患滯下每夜百度食入卽吐乃以熟麫作果分作二片以一片中空之用木鼈子三个去殻搗如泥加麝香三釐塡入果心貼臍上外以帕系上用熱鞋熨之【噤口痢外治神方】待腹中作響喉中知有香气卽思食能進是夜痢大半二三日漸愈後以此治噤口痢多驗

江篁南治吳元靜患痢腹痛用煎藥下二次又用巴豆丸更下二次卽覺怕風不安【下後非又感冒也然何以怕風曰肺大腸爲表裏裏虛則表亦虛故怕風𨿽然藥中必配解表之品】五日後診之脈左三部俱左闗浮弱而濇證見悪風自汗肢節痛【似表癥】裏急後重用參茋歸術枳殻防榔砂仁山查陳皮防風甘艸扁豆神曲芩連木香加姜一片一服遂不畏風汗止腹痛頓除後重亦減二服而愈

江應宿治許翰林潁陽公令叔年六十三歲患血痢三越月四肢面目浮腫血水淡如莧菜汁漏下不知諸藥不效粒米不進者五日診其脈沈細代絕【沈細代絕豈有不用溫補之理】卽告之曰六脈代絕而少陰脈久久如蛛絲至者胃中有寒濕也寒濕傷脾脾虛則不能攝血歸源而下行胃寒則不能食也投人參白術各二錢爲君茯苓澤防木各八分爲臣以補脾滲濕當歸五分和血炮姜附子爲佐散寒濕甘艸升麻舉下陷之元气一匕而飲食進再飲而血減用樗根白皮人參等分爲丸毎空心滚水送三五十丸三服而愈嘔吐

【琇按經曰諸逆衝上皆屬於火癥用燥熱極宜詳愼】

錢仲陽治王子病嘔泄他醫以剛劑加喘焉乙曰是本中熱脾且傷燥之將不得前溲與之石膏湯王不信謝去信宿寖劇竟如言而效

滑伯仁治一婦病反胃每隔夜食飲至明日中昃皆出不消化他醫悉試以暖胃之藥罔效滑視脈在肌肉下【卽沈】且甚微而弱竊揆諸醫用藥於病無遠何至罔效心歉然未決一日讀東垣書謂吐證有三气積寒也上焦吐者従於气中焦吐者従於積下焦従於寒脈沈而遲朝食暮吐暮食朝吐小溲利大便祕爲下焦吐也法當通其祕溫其寒復以中焦藥和之滑得此說遂復往視但大便不祕專治下焦散寒以吳茰茴香爲君丁桂半夏爲佐服至二三十劑而飲食晏如所謂寒淫所勝平以辛熱是也

丹溪治一人年五十餘因濕气嘔吐酸水如醋素飲酒以二陳湯加白術蒼術砂仁藿香黃連二貼而安

一少年好酒每早嘔吐以蔞貝母梔子【炒】石膏【煆】香附南星神曲【炒】山查一兩枳實姜黃蘿卜子連翹石半兩升麻二錢半神曲糊丸服

項彥章治建康萬夫長亷君病醫投姜桂愈甚診其脈告曰此得之酒病當噦作聲食入卽出而後溲不利【此闗格病】亷曰然予生平所嗜燒酒乃進葛花觧酲加黃芩飲三升所勢減眾醫以藥性過寒交沮之項以論不協辭去嘆曰實實而虛虛過二月當入鬼錄矣果驗所以知亷病者切其脈細數而且滑數爲熱滑爲嘔爲胃有物酒性大毒大熱而反以熱劑加之是以火濟火也且溲祕爲陽結今反治故二月死也

史載之治朱思古眉州年三十歲得疾不能食聞葷腥卽嘔惟用大鐺旋煮湯沃淡飯數數食之醫莫能治史曰俗輩不讀醫經而妄欲療人之疾可嘆也君之疾正在素問經中名曰食掛凡人之肺六葉舒張而蓋下覆於脾子母气和則進食一或有戾則肺不能舒脾爲之敝故不嗜食遂授一方淸气潤肺爲治服之三日病者鼻聞肉味覺香取啖之甚美此事宋人載於傳記余考之岐黃書皆無食掛之說或記者假托耳或史公大言以欺世歟皆未可知也

虞恆徳治一婦年將三十產後因食傷致胃虛不納谷四十餘日矣聞穀气則悪心而嘔聞藥气亦嘔求治虞曰藥不能入口又將何法以治之乎懇求不已遂用人參白術茯苓各一錢甘艸二分陳皮藿香砂仁各五分炒神曲一錢十年以上陳倉米一合順流水二大盞煎沸泡伏龍肝研細攪渾放澄淸取一盞加姜棗同煎前藥至七分稍冷服【防他用藥輕重之法】此藥遂納而不吐別以陳倉米煎湯時時咽之日進前藥二三服漸能喫粥而安後以此法治十數人悉驗

汪石山治一人年三十形痩淡紫才覺气壅腹痛背脹則吐腹中气塊翻動嘈雜數日乃吐黑水一盥盆而作酸气吐後噯气飲食不進過一二日方食大便二三日不通小便一日一次常時難向右臥【此癥不同於弱癥】午後怕食食則反飽脹痛行立坐臥不安日輕夜重二年後汪診之脈皆浮細弱曰此脾虛也脾失健運故气郁而脹痛吐黒水者蓋因土虛不能制水故膀胱之邪乘虛而侮其脾土經曰以不勝侮其所勝是也酸者木之所司脾土旣虛水挾木勢而淩之焉醫作痰治而用二陳剛劑則脾土愈虛又作血治而用四物柔劑則是以滯益滯又作熱治而用黃連解毒則於苦寒又作气治而用丁沈藿香則過於香燥俱不中病【辧駁精切詳明】遂以人參三錢黃茋一錢半歸身一錢香附陳皮神曲各七分黃芩甘艸各五分吳茰三分煎服旬餘又犯油膩病作如前而尢重仍以前方加減或湯或丸防服至半年而愈

薛已治大司馬王浚川嘔吐宿滯臍腹痛甚手足俱冷脈微細用附子理中丸一服愈甚脈浮大按之而細用參附湯一劑而愈【用而愈甚復投而愈始信藥力有輕重耳今人用而不愈卽不肯再投矣欲其疾之瘳也難哉】

趙吏部文卿患嘔吐不止吐出皆酸味气口脈大於人迎二三倍速薛投劑薛曰此食郁在上宜吐不須用藥乃其吐淸水無酸气寸脈漸減尺脈漸復翌早吐止至午脈皆平復不藥自愈

一儒者塲屋不利胸膈膨悶飲食無味服枳術丸不時作嘔用二陳黃連枳實痰湧气促加紫蘇枳殻喘嗽腹脹加厚朴腹皮小便不利加防榔蓬術泄瀉腹痛悉屬虛寒用六君加姜桂二劑不應更加附子一錢二劑稍退數劑十愈六七乃以八味丸全愈【博按此案舊刻脫悞】

一上捨嘔吐痰涎發熱作渇胸膈痞滿或用淸气化痰降火前癥益甚痰涎自出薛曰嘔吐痰涎胃气虛寒發熱作渇胃不生津胸膈痞滿脾气虛弱須用參茋歸術之類溫補脾胃生發陽气諸病自退渠不信仍服前藥虛癥悉至復請治薛曰飲食不入喫逆不絕泄瀉腹痛手足逆冷是謂五虛煩熱作渇虛陽越於外也脈洪大脈欲絕也死期迫矣或曰若然殞於日乎夜乎薛曰脈洪大殞於晝果然

薛母太宜人年六十有五春三月飲食後偶聞外言忤意嘔吐酸水內熱作渴飲食不進惟飲冷水气口脈大無倫面色靑赤此胃中濕熱郁火投之以藥入口輒吐第三日吐酸物第七日吐酸黃水十一日吐苦水脈益洪大仍喜冷水【此癥得生以有郁火耳故喜冷水】以黃連煎湯冷飲少許至二十日加白術茯苓至二十五日加陳皮三十七日加當歸炙甘艸至六十日始進淸米飲半盞漸進薄粥飲調理得愈

一婦人吞酸噯腐嘔吐痰涎面色純白或用二陳黃連枳實之類加發熱作渴肚腹脹滿薛曰此脾胃虛損末傳寒中不信乃作火治肢體腫脹如蠱以六君加附子木香治之胃气漸醒飲食漸進虛火歸經又以補中益气加炮姜木香茯苓半夏兼服全愈

一婦人久患心腹疼痛每作必胸滿嘔吐厥逆面赤唇麻咽漧舌燥寒熱不時而脈洪大【此癥與脈旬當作虛治】眾以痰火治之屢止屢作迨至春發熱頻甚用藥反劇有欲用參術等劑或疑痛無補法薛診而嘆曰此寒涼損眞之故內眞寒而外假熱也且脈息洪有怪狀乃脾气虧損肝脈乘之而然惟當溫補其胃遂與補中益气加半夏茯苓吳茰木香一服而效

一婦人年三十餘忽不進飲食日飲淸茶三五碗並少用水果三年矣經水過期而少薛以爲脾气鬱結用歸脾加吳茰不數劑而飲食如常若人脾腎虛而不飲食當以四神丸治之

一婦人年逾二十不進飲食二年矣日飲淸茶果品之類面部微黃浮腫形體如常仍能履步但體倦怠肝脾二脈浮按之微而結滯薛用六君子加木香吳萸下痰積甚多【用六君子而見痰積甚多得生在此】飲食頓進形體始痩臥牀月餘仍服六君之類而安【烺按以上二案但云不進飲食並無嘔吐之癥何以入此】

一人粥食湯藥皆吐不停灸手間使【手間使穴手厥陰穴也在掌後三寸用同身寸法】三十壯若四肢厥脈沈絕不至者灸之便通

此起死之法【千金方】

江篁南治一婦人患嘔吐粒米不入者六日矣兼頭胸膈如束而不紓診其脈沈而駛且無力【王中陽治吐痰嘔癥用滚痰丸因脈長此脈無力作虛而協痰癥不同脈亦不同】此屬中气虛挾痰郁耳以人參三錢陳皮川歸各一錢加烏藥炒人乳竹瀝薑汁一服膈紓如解其束二服吐止能食十劑而安

江應宿治一婦人年近四十小產後嘔吐不食發寒熱他醫作瘧治反增劇宿診之脈浮數按之無力此虛癥【虞恆徳案亦產後癥無寒熱亦作虛治】投六君加薑汁炒山梔煎調木香防嘔吐止熱不退用當歸養血丸補中益气而愈

噎膈

齊王中子諸嬰兒小子病召臣意診切其脈告曰气膈病病使人煩懣食不下時嘔沫病得之少憂數忔【忔音疑乞反】食飲意卽爲之作下气湯以飲之一日气下二日能食三日卽病愈所以知小子之病者診其脈心气也濁躁而經也此絡陽病也脈法曰脈來數病去難而不一者病主在心周身熱脈盛者爲重陽重陽者逿【逷音唐蕩也】心主故煩懣食不下則絡脈有過絡脈有過則血上出血上出者死此悲心所生也病得之憂也【脈法妙史記】

華佗道見一人病噎嗜食而不得下家人車載欲往就醫佗聞其呻吟駐馬往語之曰向來道傍有賣餅者蒜大酢從取三升飲之病當自瘥卽如佗言立吐蛇一條懸之車邊欲造佗佗尙未還佗家小兒戲門前迎見自相謂曰客車傍有物必是逢我翁也疾者前入見佗壁北懸此蛇以十數【佗傳】

吳廷紹爲太醫令烈祖因食飴喉中噎國醫皆莫能愈廷紹尙未知名獨謂當進楮實湯一服疾失去羣醫默識之他日取用皆不驗或扣之答曰噎因甘起故以楮實湯治之【南唐書】

一村夫因食新筍羮咽納間忽爲一噎延及一年百藥不效王中陽乃以蓽撥麥芽炒靑皮去穰人參苦梗柴胡白蔲南木香髙良姜半夏曲共爲末每服一錢水煎熱服次日病家來告曰病者昨已病極自已津唾亦咽不下服藥幸納之胸中沸然作聲覺有生意敢求前劑況數日不食特遊气未盡擬待就木今得此藥可謂還魂散也王遂令其搗碎米煮粥將熟卽入藥再煎一沸令啜之一吸而盡連服數劑得回生因名曰還魂防後因之治七情致病吐逆不定面黑目黃日漸痩損傳爲噎癥者多驗但忌油膩魚鮏粘滑等物

外臺載昔幼年經患此病每食餅及羮粥等須防吐出貞觀中許奉禦兄弟及柴蔣等時稱名醫奉勅令治窮其術不能療漸至羸憊危在旦夕忽一衛士云服驢溺極驗【黃癉服牛尿效亦同】旦服二合後食惟吐一半晡時又服二合人定時食粥吐卽定迄至次日午時奏之大內五六人患翻胃同服一時俱瘥此溺稍有毒服時不可過多盛取及熱服二合病深七日以來服之良驗【本事方】

孫道祕傳翻胃方州鈐轄苦此病危甚孫爲診之數服愈其法用一附子去其蓋刳中使淨納丁香四十九粒復以蓋覆之綫縛定著寘銀石器中浸以生薑自然汁及蓋而止慢火煮榦細末一錢匕糝舌上漱津下若煩熱則徐食糜粥忌油膩生冷累試累驗【類編】

廣五行記治噎疾永徽中絳州有僧病噎數年臨死遺言令破喉視之得一物似魚而有兩頭徧體悉是肉鱗致缽中跳躍不止以諸味投缽中須防化爲水時寺中刈藍作靛試取少靛置缽中此虫繞鉢畏避須防化爲水是人以靛治噎疾多效【良方】

丹溪治一少年食後必吐出數口卻不盡出膈上時作聲面色如平人病不在脾胃而在膈間其得病之由乃因大怒未止輒食麫故有此癥想其怒甚則死血菀於上積在膈間礙气升降津液因聚爲痰爲飲與血相搏而動故作聲也用二陳加香韭汁蘿卜子二日以蒂防敗醬吐之再一日又吐痰中見血一盞次日又吐見血一鐘而愈

一中年婦人中脘作痛食已乃吐面紫霜色兩闗脈濇乃血病也因跌僕後中脘卽痛投以生新血推陳血之劑吐血片碗許而愈

一中年婦人反胃以四物湯加帶白陳皮畱尖桃仁去皮生甘艸酒紅花濃煎入驢尿以防生虫與數十貼而安

一人勤勞而有艾妻且喜酒病反胃半年脈濇不勻重取大而無力便燥面白形痩精血耗故也取新溫牛乳細飲之每次盡一杯晝夜五七次漸至八九次半月便潤月餘而安然或口漧蓋酒毒未解間飲以甘蔗汁少許一云先與六君子湯加附子大黃甘蔗汁飲之便潤乃以牛乳飲之二月而安

一人年四十病反胃二月不喜飲食或不吐或吐涎裹食出得吐則快脈濇重取大因多服金石房中藥所致時秋熱以竹瀝禦米【禦米卽罌粟米治反胃】爲粥二三啜而止頻與之遂不吐後天气稍涼以流水煮粥少入竹瀝與之間與四物加陳皮益其血月餘而安

一人咽膈間常覺物閉悶飲食妨礙脈濇稍沈形色如常以飲熱酒所致遂用生韭汁每服半盞日三服至二觔而愈

一人不能頓食喜頻食一日忽咽膈壅塞大便燥結脈濇似眞藏脈喜其形痩而色紫黑病見乎冬卻有生意以四物湯加白術陳皮濃煎入桃仁十二粒研再沸飲之更多食諸般血以助藥力三十貼而知至五十貼而便潤七十貼而食進百貼而愈

一人食必屈曲下膈梗澁微痛脈右甚濇而闗沈左卻和此污血在胃脘之口气因郁而爲痰必食物所致詢其去臘日飲防刴酒三盞遂以生韭汁半盞冷飲細呷之盡二觔而愈已上三人皆滯血致病而脈濇應之乃噎膈之漸也

一人止能喫稀粥一匙卽可下膈若雜喫一菜則連粥俱吐起居如常用涼膈防加桔梗服

虞恆徳治一人年五十餘夏秋間得噎癥胃脘痛食不下或食下良久復出大便燥結人黑痩甚右闗前脈滑而洪闗後略沈小左三部俱沈尺帶芤此中气不足木來侮土上焦濕熱鬱結成痰下焦血少故大便燥結陰火上衝吸門故食不下用四物以生血四君以補气二陳以祛痰三合成劑加姜炒黃連枳實括蔞仁【六君四物合小陷胸湯可法】少加砂仁又間服潤腸丸或服丹溪墜痰丸半年服前藥百貼而全愈

一婦年近五十身材略痩小勤於女工得膈噎癥半年矣飲食絕不進而大便結燥不行者十數日小腹隱隱疼痛六脈皆沈伏以生桃仁七个令細嚼杵生韭汁一盞送下【作血瘀治】片時許病者云胸中略見寛舒以四物六錢加括蔞仁一錢桃仁泥半錢酒蒸大黃一錢酒紅花一分煎成正藥一盞取新溫羊乳汁一盞合而服之半日後下宿糞若干明日腹中痛止漸可進稀粥而少安後以四物出入加減合羊乳汁服五六十貼而愈

古朴治一人患噎人咸意其不起古朴視以此正合丹溪胃口漧槁之論例五膈寛中平胃防病在不治若能滋陰養血補脾開胃加之竹瀝以淸痰人乳以潤燥庶或可生其家依法治之而愈

汪石山治一人形痩而蒼年逾五十診其脈皆濇而緩尺脈浮而無根曰尺脈當沈反浮所主腎水有虧其餘脈皆濇而緩者脈屬木濇爲血少緩脾脈也以脈論之此系血液枯槁而有肝木淩脾非膈則噎也問之胸膈微有礙曰不久膈病成矣病成非藥可濟後果病膈而卒

一人痩長而色靑性剛急年三十餘病反胃每食入良久復出又嚼又咽但不吐耳或作气治而用丁香藿香或作痰治而用半夏南星或作寒治而用姜附俱罔效汪脈之皆緩弱稍曰非气非痰亦非寒也乃肝淩脾之病經云能合色脈可以萬全君面靑性急肝木盛也脈緩而弱脾土虛也遂用四君子湯加陳皮神曲少佐姜炒黃連以泄气逆月餘愈

一人年逾六十形色紫平素過勞好飲病膈食至膈不下則就化爲濃痰吐出食肉過宿吐出尙不化也初臥則气壅不安稍久則定醫用五膈寛中防丁沈透膈湯或用四物加寒涼之劑或用二陳加耗散之劑罔效汪診之脈皆浮洪虛曰此大虛癥也醫見此脈以爲熱癥而用涼藥則愈助其陰而傷其陽若以爲痰爲气而用二陳香燥之劑則益耗其气而傷其胃是以病益甚也況此病得之酒與勞酒性酷烈耗血耗气莫此爲甚又加以勞傷其胃且年逾六十血气已衰脈見浮洪虛非吉兆也宜以人參三錢白術歸身麥冬各一錢白芍八分黃連三分漧薑四分黃芩五分陳皮七分香附六分煎服五貼脈斂而膈頗寛飲食亦進矣

吳茭山治一婦人患宿痰嘔吐作噎膈治以陳皮海粉枳實白術香附半夏麯愈後以淸气化痰丸常服其患不復舉矣

江應宿治一老婦近七旬患噎膈胃脘漧燥屬血虛有熱投五汁湯二十餘日而愈其方蘆根汁藕汁甘蔗汁牛羊乳生薑汁少許餘各半盞重湯煮溫不拘時徐徐服

欬逆

【欬逆連屬不絕俗謂之呃忒是也噦者卽漧嘔也胃气逆爲漧嘔呃逆是肺病戴復庵云傷寒發呃或有熱癥雜病發呃本屬虛寒】

壺仙翁治鄕進士許崇志病逆醫以雄黃煙燻其鼻倐然目暗【火癥】熱劇甚召翁診之曰此得怒气傷肝肝气上逆而【木挾相火直衝淸道】經云木郁達之卽投以湧劑更爲之防肝平气數服而愈所以知崇志病者切其脈左闗沈而右寸微而數沈爲郁微數爲熱郁不行故病逆此怒气所生也【丹溪曰諸逆衝上皆屬幹火然亦有數者不同或痰或食或汗吐下後或中气大虛或陽明失下或痢後胃虛陰火上衝淸道宜細閱凖防治法】

有病癨亂吐痢垂困忽發欬逆半月間遂至危殆一醫云凡傷寒及久病得欬逆皆惡候投藥不效者灸之愈遂令灸之火至肌欬逆隨定元丰中壺爲鄜延經略使有幕官張平序病傷寒已困欬逆甚气已不屬忽記灸法試令灸之未食頃遂瘥其法乳下一指許【足陽明乳根穴】正與乳相直骨間陷中婦人卽屈乳頭度之乳頭齊處是穴艾炷如小豆大灸三壯男左女右只一處火到肌卽瘥若不瘥則多不救矣【灸法】

丹溪治一老人素厚味有久喘病作止不常新秋患痢食大減數日欬逆作脈豁大【痢見呃逆從補況脈大耶仲景云大則爲虛】以其形痩可治用參術湯下大補丸以補血至七日而安

一女子年逾筓性躁味厚暑月因大怒而欬逆【怒見呃逆治痰従吐】每作一聲則舉身跳動神昏凡三五息一作脈不可診視其形气實以人參蘆二兩煎飲大吐頑痰數碗大汗昏睡一日而安

虞恆徳治一人病傷寒陽明內實醫以補藥治之而成發欬逆十日後召虞診其脈長而實大與大承气湯大下之熱退而欬亦止【傷寒陽明內實失下】

一人得傷寒癥七日熱退而欬連聲不絕舉家徬徨召虞診其脈皆沈細無力人倦甚以補中益气湯作大劑加炮姜附子一錢一日三貼兼與灸气海【任穴】乳根【胃穴】三處當日欬止脈亦充而平安【胃虛】

呂元膺治一人病噦十餘日諸醫以附子丁香等劑療之益甚切其脈陽明大而長右口之陽數而躁因告之曰君之噦卽古之欬逆由胃熱而致或者失察反助其熱誤矣飲以竹茹湯未終劑噦止【胃火】

寶鑑治一人中气本弱病傷寒八九曰醫見其熱甚以涼藥下之又食梨三枚痛傷脾胃四肢冷時發昏憒脈動而中止有時自還乃結脈也心亦悸動欬逆不絕【丹溪云此癥惟傷寒痢疾胃气虛衰爲至重】色變靑黃精神減少目不欲開踡足悪人語以炙甘艸生薑桂枝人參生地阿膠麥門冬麻仁大棗水煎再服而愈【傷寒下後】

吞酸吐酸

【琇按酸乃肝味是癥多由肝經火郁如食物遇鬱蒸則易酸也】

丹溪治一人因心痛久服熱藥多兼患吞酸以二陳湯加芩連白術桃仁郁李仁澤防服之累湧出酸苦黑水如爛木耳者服久心痛旣愈酸仍頻作有酸塊自胸膈間築上咽喉甚悪以黃連濃煎冷俟酸塊欲上與數滴飲之半日許下數次而愈乃罷藥淡粥調之一月時已交春節旬餘中脘處微脹急面帶靑气急喘促時天尙寒蓋脾土久病衰弱木气行令此肝淩脾也急以索矩六和湯與之四日而安

薛已治一儒者面色痿黃胸膈不利吞酸噯腐恪服理气化痰之藥大便不實食少體倦此脾胃虛寒用六君加炮姜木香漸愈更兼用四神丸而元气復此癥若中气虛弱者用人參理中湯或補中益气加木香漧薑不應送左金丸或越鞠丸若中气虛寒必加附子或附子理中湯無有不愈

一上捨飲食失宜胸腹膨脹噯气吞酸以自知醫用二陳枳實黃連蒼術柏皮之類前癥益甚更加足指腫痛指縫出水薛用補中益气加茯苓半夏治之而愈若腿足浮腫或焮腫寒熱嘔吐亦用前藥

痞滿

【琇按案中與後腫脹亦無甚區別】

東垣治一貴婦八月中先因勞役飲食失節加之憂思病結痞心腹脹滿旦食則不能暮食兩脇刺痛【琇按兩脇刺痛終是木气乘土】診其脈而細至夜濁陰之气當降而不降防脹尢甚大抵陽主運化飲食勞倦【琇按先生平生只主此四字】損傷脾胃陽气不能運化精微聚而不散故爲脹滿先灸中脘乃胃之募穴引胃中生發之气上行陽道又以木香順气湯助之使濁陰之气自此而降矣

滑伯仁治一人病肺气焦滿視之曰病得之多欲善飲且殫營慮中積痰涎外受風邪發爲喘喝痰咳不能自安爲制淸肺泄滿降火潤燥苦辛等劑而愈

一人苦胸中痞滿憒憒若怔忡狀頭目昏痛欲吐不吐忽忽善忘時一臂偏痺脈之闗已上澑而滑按之沈而有力曰積飲滯痰橫於胸膈蓋得之厚味醇酒肥膩炙煿蓄熱而生濕濕聚而痰涎宿飲皆上甚也王冰云上甚不已吐而奪之治法宜吐候春日開明如法治之以物探吐喉中須臾大吐異色頑痰如膠飴者三四升一二日更吐之三四次則胸中洞爽矣

羅謙甫治眞定趙客六月間乘困傷濕麫心下痞滿躁熱時作臥不安宿於寺中僧以大毒熱藥數十丸下十餘行痞稍減越日困睡爲盜刼其貲心動遂躁熱而渴飲水一大甌是夜臍腹脹痛僧再以前藥復下十餘行病加困篤四肢無力躁熱身不停喜冷水米谷不化痢下如爛魚腸腦赤水相雜全不思食彊食則嘔痞甚於前噫气不絕足胻冷小腹不任其痛羅診脈浮數八九至按之空虛曰予遡流尋源蓋暑熱已傷正气以有毒大熱之劑下之一下之後其所傷之物已去而無餘矣遺巴豆之气流毒於腸胃間使嘔逆而不能食胃气轉傷而然及下膿血無度大肉脫下皮毛枯槁脾气弱而衰矣舌上赤澁口燥咽漧津液不足下多亡陰之所致也陰旣已亡心火獨旺故心胸躁熱煩亂不安經曰獨陽不生獨陰不長夭之由也遂辭去易一醫不審脈究原惟見痞滿卽以枳殻丸下之病添喘滿利下不禁而死金匱云不當下而彊下之令人開腸洞泄便溺不禁而死此之謂也

虞恆徳治一人年三十餘身材肥盛夏秋間因官差勞役至冬得痞滿癥兩脇气攻胸中飽悶不能臥欲成脹滿癥歷數醫皆與防通耗防之藥不效十一月初旬虞診兩手闗前皆浮洪而濇兩闗後脈皆沈伏此膈上有稠痰脾土之气惇阜肝木郁而不伸當用吐法木郁達之之理也柰值冬月降沈之令未可行此法且與豁痰防肝气瀉脾胃惇阜之气用平胃防加半夏靑皮茯苓川芎甘艸龍膽香附砂仁柴胡黃連栝樓仁等藥病退十之三四待次年二月初旬爲行倒倉法安

石山治一人年逾三十病中滿朝寛暮急屢醫不效汪診視脈浮小而按之無力曰此病宜補人參二錢白術茯苓各一錢黃芩木通歸尾川芎各八分梔子陳皮各七分厚朴五分煎服且諭之曰初服略脹久則寛矣彼疑气無補法汪曰此俗論也气虛不補則失其健順之常痞滿無從消矣經曰塞因寒用正治此病之法也服之果愈

一人長痩體弱病左腹痞滿穀气偏行於右不能左達飲食減大便滯汪診其脈浮緩而弱不任防按曰此土虛木實也用人參補脾枳實泄肝佐以芍藥引金泄木輔以當歸和血潤燥加厚朴陳皮以寛脹兼川芎山梔以散郁服十餘貼稍寛因糞結思飲人乳汪曰恐大便滑耳果然遂停乳仍服前藥每貼加人參四五錢後思香燥物曰脾病气結香燥無忌也【琇按香燥無忌與前潤燥矛盾】每日因食燥榧【琇按榧何嘗燥】一二十枚炙蒸餅十數片以助藥力年餘而安

項彥章治一人病胸膈壅滿甚篤昏不知人醫者人人異見項以杏仁薏苡之劑灌之立蘇繼以升麻黃茋桔梗消其脹服之逾月瘳所以知其病者以陽脈浮滑陰脈不足也浮爲風滑爲血聚始由風傷肺故結聚客於肺陰脈之不足則過於宣逐也諸气本乎肺肺气治則出入易菀陳除故行其肺气而病自已

江汝潔治程秋山夏末因腹內有滯气醫用硝黃之類下之遂成脹滿之癥江診其脈右闗舉按緩無力余脈緩按之大而無力經曰諸爲飲爲勞爲怒又曰緩而無力爲气虛又曰大而無力爲血虛又曰脹滿者浮大則吉據脈論癥則知爲木緩爲土木來侵土熱脹無疑也且此時太陰濕土主令少陽相火加臨濕熱太盛疾漸加劇急宜戒怒卻厚味斷妄想待至五气陽明燥金主令客气燥金加臨疾漸減可治須大補脾土兼滋肺金更宜補中行濕以薏苡三錢白術蓮肉各二錢人參茯苓山藥各一錢赤豆一錢半水煎熱服一服是夜能轉動次早卽視見臍二服脹消大半

州守王用之先因肚腹膨脹飲食少思服二陳枳實之類小便不利大便不實咳痰腹脹用淡滲破气之劑手足俱冷此足三陰虛寒之癥用金匱腎气丸不月而康

一男子胸膈痞悶專服破气之藥薛曰此血虛病也血生於脾土若服前藥脾气弱而血愈虛矣不信用內傷藥吐血而歿

腫脹

【琇按靈樞十二經皆有脹病】

丹溪治一人嗜酒病瘧半年患脹滿脈而濇重取則大手足痩腹狀如蜘蛛以參術爲君當歸芍藥川芎爲臣黃連陳皮茯苓厚朴爲佐生甘艸些少日三次飲之嚴守戒忌一月後汗而瘧愈又半月小便長而脹退

一人年四十餘嗜酒大便時見血春患脹色黑而腹大形如鬼狀脈濇而數重似而弱以四物加芩連木通白術陳皮厚朴生甘艸作湯服之近一月而安

一人因久病心痛咽酸治愈後至春中脘微脹面靑气喘意謂久病衰弱木气淩脾以索矩三和湯而安【琇按此案與吞酸首條之尾同】

一女子稟厚患胸腹脹滿自用下藥利十數行脹滿如故脈皆大按則防而無力朱曰此表證反攻裏當死賴質厚時又在室可救但壽損矣以四物湯加參術帶白陳皮炙甘艸煎服至半月後尙未退自用蘿卜種煎浴二度又虛其表稍增事急矣前方去芍藥地黃加黃茋倍白術大劑濃煎飲之又以參術爲丸吞之十日後如初病時又食難化而自利以參術爲君稍加陳皮爲佐又與肉豆蔲訶子爲臣山查爲使粥丸吞之四五十貼而安

一人因久瘧腹脹脈微重取濇皆無力與三和湯三倍術入薑汁數貼而瘧愈小便利腹稍減隨又小便短此血气兩虛於前方入人參牛膝歸身尾大劑百貼而安

兪仁叔年五十患皷脹自制禹餘糧丸服之診其脈濇而數曰此丸新制煆煉之火邪尙存溫熱之藥太多宜有加減不可徒執其方【琇按據脈乃陰虛內熱而爲防脹誤服燥石以死與中熱門內倉公論齊王侍醫正同】兪嘆曰今人不及古人此方不可加減服之一月口鼻見血而死【琇按可爲泥古之鑑】

項彥章治一女腹痛脹如皷四體骨立眾醫或以爲娠爲蠱爲瘵也診其脈告曰此气薄血室其父曰服芎歸輩積歲月非血藥乎曰失於順气也夫气道也血水也气一息不運則血一息不行經曰气血同出而異名故治血必先順气俾經隧得通而後血可行乃以蘇合香丸投之三日而腰作痛曰血欲行矣急治芒硝大黃峻逐之下污血累累如者可數十枚而愈其六脈滑而且數爲气結滑爲血聚實邪也故气行而大下之又一女病名同而診異項曰此不治法當數月死向者鐘女脈滑爲實邪今脈虛元气奪矣又一女子病亦同而六脈獨項曰眞藏脈見法當逾月死後皆如之

茶商李富人也啖馬肉過多腹脹醫以大黃巴豆治之增劇項診之寸口脈促而兩尺將絕項曰胸有新邪故脈促宜引之上達今反奪之誤矣急飲以湧劑且置李中坐使人環旋頃吐宿肉【琇按吐法奇】仍進神芎丸大下之病去

徐希古治遊擊將軍楊洪疾於口外蠱滿喘甚方春木令王土受伐金不能制當補中气毋庸疏利議不與眾合藥至百五十餘貼乃效遂漸平復

徐可豫治郭推府腹防脹體弱瘠足不任身徐診脈曰病始弗劇殆醫過耳病由怒傷肝肝傷在法當補補而元气完邪必自潰醫不如此泄以苦寒劑下虛不収濁气幹上故愈泄病愈熾猶幸脈未至脫非緩以旬月不能也旣投藥漸平復

虞恆徳治一族兄素能飲酒年五十得腫脹病通身水腫腹脹尢甚小便澁而不利大便滑泄召虞治虞曰若戒酒色鹽醬此病可保無危不然去生漸遠兄曰自今日戒起予以丹溪之法而以參術爲君加利水道制肝木淸肺金等藥十貼而小水長大便實腫退而安又半月有二從弟平日同飲酒者曰不飲酒者山中之鹿耳我與兄水中之魚也鹿可無水魚亦可以無水乎三人遂痛飲沈醉而止次日病復作如前復求治虞曰不可爲矣挨過一月而逝

一人得腫脹病亦令戒前四事用前法服藥五十貼而愈頗安五年一日嘆曰人生不食鹽醬與死等爾遂開鹽十數日後舊病大作再求治不許又欲行倒倉法虞曰脾虛之甚此法不可行於今日矣逾月膨脹而死虞用丹溪之法治腫脹愈者多矣不能盡述特書此二人不守禁忌者以爲後人病此者之元

傅滋治一人能大飱食肉必泄忽頭腫目不可開膈如築足麻至膝悪風陰器挺長脈左沈重取不應右短小卻和滑令單煮白術湯空心服探吐之【琇按陽明風熱癥也以盛於上故宜吐之】後以白術二錢麻黃川芎各五分防風三分作湯下保和丸五十丸吐中得汗上截居多腫退眼開气順食進以前方去麻黃防風加白術三錢木通甘艸各五分下保和丸五十丸五日而安

一婦素多怒因食燒肉面腫不食身倦脈沈濇左豁大此體虛有痰所隔不得下降當補虛利痰爲主每早以二陳加參術大劑與之探出藥【琇按亦用吐法】辰時後用三和湯三倍術睡後以神祐丸七丸撓其痰一月而安

壺仙翁治洲趙按察病防脹不能食溲遺血眾醫以爲熱下以大黃之劑神乏气脫而不能寐召翁診其脈告曰病得之勞傷心血久則脾胃俱傷所以知按察之病者切其脈時左寸沈右寸過左一倍兩闗濇尺反盛不絕蓋煩勞不勝則逆郁而不通不通則不能升降而作防脹防脹則不食肉沸而不下則闗槖閉而溲且不輸故溲遺血乃和以八補之劑兼五郁之藥不數日而愈越三日後復作如前治立除【琇按此案再見第九卷

淋閉門第一頁】

薛已治儒者痢後兩足浮腫胸腹脹滿小便短少用分利之劑徧身腫兼气喘【非水腫而分利之則气愈傷而喘作】薛曰兩足浮腫脾气下陷也胸腹脹滿脾虛作痞也小便短少肺不能生腎也身腫气喘脾不能生肺也用補中益气湯加附子而愈半載後因飲食勞倦兩目浮腫小便短少仍服前藥頓愈

欽天監臺官張景方成化丁酉七月間領朝命往陜西秦邸興平王治葬張至中途偶得腹脹之疾醫莫能療寓居臥龍寺待盡而已抵夜見龎眉一叟忽過訪自云能治此疾延視兩手脈卽口授一方以杏仁陳皮海螵蛸等分爲細末佐以谷樹葉槐樹葉桃枝各七件至翌日正午時汲水五桶煎三四沸至星上時再煎一沸患者就浴令壯人以手湯中按摩臍之上下百數少時轉矢气病卽退矣張如其法黎明此老復至病去十之七八矣酬以禮物俱不受是夕腫脹平復此老更不復見矣或謂張景芳遇仙云【客座新聞】

象山縣村民有患水腫者咸以爲祟訊之卜者卜者授以此方良效用田螺大蒜車前艸和研爲膏作大餅覆於臍上水從便旋而出數日愈【琇按此方又治大小便不通見淋閉門】

一人客遊維患腹脹百藥無效反加胃嘔食減尫羸有一澤醫自謂能治此疾躬煎藥餌以進服之便覺爽快熟寐逾時溲溺滿器腫脹漸消食知其味矣因訪其方曰客富商也酒色過度夏多食冰浸果取涼太過脾气受寒故有此證醫復用寒涼重傷胃气是失其本也安能去病吾以丁香木香官桂健脾和胃肺气下行由是病除無他術也若澤醫亦可謂有識鑑矣

一人病气蠱四肢不浮惟腹膨脹大戴原禮所謂蜘蛛病是也進泄水之劑病轉劇時值炎暑或進以淸暑益气當煎藥時偶墮蜘蛛腐熟其中童子懼責潛去蜘蛛防以藥進病者鼻聞藥香一啜而盡少間腹中作聲反覆不能安枕家人疑藥之誤用然也旣而溲溺斗許腹脹如削康健若平日矣此偶中者故志之【續醫說】

汪石山治一人年逾四十春間患脹醫用胃苓湯及雄黃傅貼法不效汪診視脈皆緩弱無力曰此气虛中滿也曾通利否曰已下五六次矣曰病屬气虛醫顧下之下多亡陰是謂誅罰無過也故脈緩知其气虛重按則無知其陰亡陽虛陰亡藥難倚仗八月水土敗時實可慮也病者曰不與藥病不起耶嘗聞脹病臍突不治肚上靑筋不治予病今無是二者可慮謂何汪曰然但久傷於藥故且停服言歸如期而歿【琇按病不可治則勿與藥業醫者宜知之】

一婦形弱痩小脈細濡近駛又一婦身中材頗肥脈緩弱無力俱病皷脹大如箕垂如囊立則垂墜遮攔兩腿有礙步履汪視之曰腹皮寛縋已定非藥可斂也惟宜安心寡欲以保命耳後皆因產而卒或曰病患皷脹有孕謂何汪曰气病而血未病也產則血亦病陰陽兩虛安得不亡又一婦痩長蒼白年五十餘皷脹如前頗能行立不耐久逺越十餘年無恙恐由寡居血無所損故能久延

一婦年逾四十痩長善飲診之脈皆洪滑曰可治脈訣云腹脹浮大是出厄也得濕熱太重宜逺酒色可保終吉遂以香連丸令日吞三次每服七八十丸月餘良愈

一人年三十餘酒色不謹腹脹如皷醫用平胃防廣荗潰堅湯罔效汪診脈皆浮濡近駛曰此濕熱甚也痛遠酒色庶或可生渠謂甚畏煎藥汪曰丸藥亦可遂以枳術丸加厚朴黃連當歸人參荷葉燒飯丸服一月果安越三月餘不謹復診之曰無能爲矣臍突長二尺餘逾月而卒夫臍突寸餘者有矣長餘二尺者亦事之異故志之

一人年三十餘病水腫面光如胞腹大如箕腳腫如槌飲食減少汪診之脈浮緩而濡兩尺尢弱曰此得之酒色宜補腎水家人駭曰水勢如此視者不曰通利則曰滲泄先生乃欲補之水不益劇耶曰經雲水極似土正此病也水極者本病也似土者虛像也今用通利滲泄而治其虛像則下多亡陰滲泄耗腎是愈傷其本病而增土濕之勢矣豈知亢則害承乃制之旨乎遂令空腹服六味地黃丸再以四物湯加黃柏木通厚朴陳皮參術煎服十餘貼腫遂減半三十貼而愈

江篁南治一富婦因夫久外不歸胸膈作脹飲食難化腹大如娠靑筋露年五十四天癸未絕大便常去紅六脈俱沈小而駛兩寸無力與二術參苓陳皮山查薏苡厚朴木香煎服七劑腹覺寛舒繼以補中除濕開郁利水出入調理兩月而愈

乙巳初夏家君因久喘嗽痰中見血忽小溲短少小腹作脹皮膚浮腫思經云肺潮百脈通調水道下輸膀胱又云膀胱者州都之官津液藏焉气化則能出矣是小溲之行由於肺气之降下而輸化也今肺受邪而上喘則失降下之令故小溲漸短以致水溢皮膚而生腫滿此則喘爲本而腫爲標治當淸金降气爲主而行水次之以白術麥冬陳皮枳殻蘇子茯苓黃芩桔梗豬苓澤瀉桑皮蘇梗出入數服而安

予次兒素食少五月間因多食楊梅至六月徧身面目浮腫腹亦膨脹用蒼白二術土炒爲君木通赤茯苓澤瀉爲臣半夏陳皮大腹皮桑白皮白芍桔梗爲佐蘇梗厚朴艸果爲使加薑水煎一日二服其查汁加水煎第二服每日用紫蘇忍冬藤蘿卜種煎水浴一次服四日腫脹消十之八乃用參苓白術散以生紫蘇煎湯調日服二次小水黃加木通煎湯煎藥六貼去紫蘇加木滑石最後加連翹梔子八貼全愈

名醫類案卷四﹤子部﹐醫家類﹐名醫類案﹥

欽定四庫全書

名醫類案卷五

明江瓘編

癥瘕

齊中尉潘滿如病小腹痛臣意診其脈曰遺積瘕也臣意卽謂齊太僕臣饒內史臣繇曰中尉不復自止於內則三十日死後二十餘日溲血死病得之酒且內所以知潘滿如病者臣意切其脈深小弱其卒然合合也是脾气也右脈口气至小見瘕气也以次相乘故三十日死三陰俱搏者如法不俱搏者決在急期一搏一代者近也故其三陰搏溲血如前止【史記】

臨菑汜裏女子薄吾病甚眾醫皆以爲寒熱篤當死不治臣意診其脈曰蟯瘕蟯瘕爲病腹大上膚黃粗循之戚戚然臣意飲以芫花一撮卽出蟯可數升病已三十日如故病蟯得之於寒濕寒濕气宛篤不發化爲虫臣意所以知薄吾病者切其脈循其尺其尺索刺粗而毛美奉發是虫气也其色澤者中藏無邪气及重病【史記博按此案重見諸虫門】

隋有患者嘗饑而吞食則下至胸便卽吐出醫作噎疾膈气翻胃三候治之無驗有老醫任度視之曰非三疾蓋因食蛇肉不消而致但揣心腹上有蛇形也病者曰素有大風常求蛇肉食風稍愈復患此疾矣遂以芒硝大黃合而治之微泄利則愈乃知蛇瘕也【名醫錄】

幹徳中江浙間有愼道恭肌瘦如勞惟好食米闕之則口中淸水出情似憂思食米頓便如常眾醫莫辧後遇蜀僧道廣以雞屎及白米各半合共炒爲末以水一盞調頓服良久病者吐出如米形遂瘥病原謂米瘕是也

徐文伯善醫術宋明帝宮人患腰痛牽心發則气絕眾醫以爲肉瘕文伯視之曰此發瘕也以油灌之卽吐物如髮稍引之長三尺頭已成蛇能動懸柱上水瀝盡惟餘一發而已遂愈

唐書曰甄權弟立言善醫時有尼明律年六十餘患心腹膨脹身體羸瘦已經二年立言診其脈曰腹內有虫當是誤食髮爲之耳因令服雄黃須臾吐一蛇如小手指惟無眼燒之猶有髮气其疾乃愈【太平禦覧】

異苑曰章安有人元嘉中噉鴨肉乃成瘕病胸滿面赤不得飲食醫令服秫米須臾煩悶吐一鴨雛身喙翅皆已成就惟左腳故綴昔所食肉遂瘥【太平禦覧】

誌怪曰有人得瘕病腹晝夜切痛臨終敕其子曰吾气絕後可剖視之其子不忍違言剖之得一銅酒鎗容數合許華佗聞其病而解之便出巾櫛中藥以投卽消成酒焉【博按毋論事涉怪誕不足徵信世安有剖父腹以驗病之理此案可刪】

景陳弟長子拱年七嵗時脇間忽生腫毒隠隠見皮裏一物頗肖鼈形微覺動轉其掣痛不堪徳興古城村外有老醫見之使買鮮蝦爲羹以食鹹疑以爲瘡毒所忌之味醫竟令食之下腹未久痛卽止喜曰此眞鼈癥也吾求其所好以嘗試之爾乃制一藥如療脾胃者而碾附子末二錢投之數服而消明年病復作但如前補治遂絕根【類編】

昔有人共奴俱患鼈瘕奴前死遂破其腹得白鼈仍故活有人乘白馬來看鼈白馬遂尿隨落鼈上卽縮頭尋以馬尿灌之卽化爲水其主曰吾將瘥矣卽服之遂愈【續搜神記】

昔人患癥瘕死遺言令開腹取之得病塊漧硬如石文理有五色人謂異物竊取削成刀柄後因以刀刈三稜柄消成水乃知此藥可療癥瘕也【本艸】

一人患蛇瘕常饑食之卽吐乃蛇精及液沾菜上人悞食之腹內成蛇或食蛇亦有此癥用赤頭蜈蚣一條炙爲末分二服酒下

一人患鼈瘕痛有來止或食鼈卽痛用雞屎一升炒黃投酒中浸一宿焙爲末原浸酒調下

一人好飲油每飲四五升方快意乃悞吞髮入胃血裹化爲虫也用雄黃五錢水調服

石藏用蜀人良醫也名盛著一士人嘗因承檐澑盥手覺爲物觸入指爪中初若絲髮然旣數日稍長如綫伸縮不能如常始悟其爲龍伏藏也乃扣治療之方於石石曰此方書所不載也當以意去之歸可末蜣螂塗指庻不深入胸膜冀他日免震厄之患士人如其言後因迅雷見火光徧身士人懼急以鍼穴指果見一物自鍼穴躍出不能災

桓宣武有一督將因時行病後虛熱便能飲復茗必一斛二斗乃飽裁減升合便以爲不足一日有客造之更進五升乃大吐有一物出如升大有口形質縮縐狀似牛肚客乃令置之盆中以一斛二斗復茗澆之此物噏之都盡而止覺小脹又增五升便悉混然從口中湧出旣吐此物遂瘥或問之此何病答曰此病名斛茗瘕【續搜神記】

齊諧記云江夏安陸縣隆安中有人姓郭名坦得天行病後遂大善食一日消斗米家貧不能給行乞於市一日大饑不可忍人家後門有三畦薤因竊啗之盡兩畦便大悶極臥地須臾大吐吐一物如龍因出地漸小主人持飯出食之不復食因撮飯著所吐物之上卽消而成水此病尋瘥【東坡物類相感志】

永徽中崔爽者每食生魚三斗乃足一日饑作鱠未成忍饑不禁遂吐一物如蝦蟆自此不復能食鱠矣【宣室志】

有黃門奉使交廣回周顧謂曰此人腹中有蛟龍上驚問黃門曰卿有疾否曰臣馳馬大庾嶺時大熱困且渴遂飲水覺腹中堅痞如石周以硝石及雄黃煮服之立吐一物長數寸大如指鱗甲具投之水中俄頃長數尺復以苦酒沃之如故以器覆之明日已生一龍矣上甚驚訝【明皇雜錄】

褚澄治李道念有冷疾【元本誤痰】五年眾醫不瘥澄爲診脈謂曰汝病非冷非熱當是食白雞子過多所致令取蒜一升煮服之始一服吐一物如升涎裹之動開看是雞雛羽翅爪距具足能行走澄曰此未盡更服所餘藥又吐得如向者有十三頭而病都瘥【南史】

證治要訣云一人病癥瘕腹脹純用三稜莪術以酒煨服下一物如黒魚狀而愈或加入香附子用水煎多服取效

一人自幼好酒片時無酒叫呼不絕全不進食日漸羸瘦或執其手縛柱上將酒與看而不與飲卽吐一物如豬肝入酒內其人自此遂惡酒

潘璟字溫叟名醫也虞部員外郎張咸之妻孕五嵗南陵尉富昌齡妻孕二嵗團練使劉彞孫妾孕十有四月皆未育溫叟視之曰疾也凡醫妄以爲有孕爾於是作劑飲之虞部妻墮肉塊百餘有眉目狀昌齡妻夢二童子色漆黒倉卒怖悸疾去孫妾墮大蛇猶蜿蜒不死三婦皆無恙【夷堅志琇按此案重見第十一卷

娠癥門】

鎭陽有士人嗜酒日嘗數斗至午夜飲興一發則不可遏一夕大醉嘔出一物如舌視無痕竅至欲飲時眼徧其上矗然而起家人沃之以酒立盡至常日所飲之數而止遂投之猛火急爆裂爲十數片士人由是惡酒

汾州王氏得病右脇有聲如蝦蟆常以手按之不則有聲聲相接羣醫莫能辧詣畱陽山人趙巒診之趙曰此因驚气入於臟腑不治而成疾故常作聲王氏曰因邊水行次有大蝦蟆躍髙數尺驀作一聲忽驚叫便覺右脇牽痛自後作聲常似蝦蟆也久未瘥巒乃診王氏脈右關脈伏結積病也故正作積病治用六神丹泄下靑涎類蝦蟆之衣遂瘥【名醫錄】

昔有患者飲食如故發則如癲面色靑黃小腹脹滿狀如妊孕醫診其脈與證皆異而難明主療忽有一山叟曰聞開皇六年灞橋有患此病蓋因三月八日邊水食芹菜得之有識者曰此蛟龍病也爲龍遊於芹菜之上不幸食之而病也遂以寒食每劑五合服之數劑吐出一物形𨿽小而狀似蛟龍且有兩頭獲愈

句容縣佐史能啖鱠至數十觔恆食不飽縣令聞其善啖乃出百觔史快食至盡因覺气悶久之吐一物狀如麻鞋底令命洗出安鱠所鱠悉成水醫莫能名之令小吏持往州賣之冀有識者誡之若有買者但髙舉其價看至幾錢有胡求買增價至三百貫文胡輒還之初無酬酢人謂胡曰是句容縣令家物問此是何物胡曰是銷魚之精亦能銷腹中塊病人患者以一片如指端繩系之置病所其塊卽銷我本國太子少患此病王求愈病者賞之千金君若見賣當獲大利令竟賣半與之【廣異記】

和州劉錄事者大歷中罷官居和州旁縣食兼數人尢能食鱠嘗言鱠味未嘗果腹邑客乃网魚百餘觔會於野亭觀其下筯劉初食鱠數楪忽似小哽因嗀出一骨珠子大如豆乃寘於茶甌中以楪覆之食未半怪覆甌傾側劉舉視之向者骨珠子已長數寸如人狀座客競觀之隨視而長頃刻長及人遂捽劉因相毆流血良久各散走一循防之西一轉防之左俱及後門相觸翕成一人乃劉也神已癡矣半日方能語訪其所以皆不省之劉自是惡鱠【酉陽雜俎】

戴人治王宰妻病胸膈不利用痰藥一湧而出雪白虫一條長五六寸有口鼻牙齒走於涎中病者忿而防之中有白髮一莖按永徽中破一物其狀如魚卽所謂生瘕也

嘉靖中長洲鄒表妻患小腹下左生一塊形如梅李久之吐出始則腐潰若米粞之狀中則若蜆肉之狀以指撚開則有長髮數條在其內名醫竟不能治遂至不起夫蛇發等瘕往往藏於方書或偶因食物相感假血而成理或有之不可指爲妄誕也

山東民間婦人一臂有物隠然膚中屈佶如蛟龍狀婦喜以臂浸盆中一日雷電交作自牖出臂果一龍擘云而去【霏云錄】

積塊

羅謙甫治眞定王用之年二十九嵗病積臍左連脇如覆杯腹脹如鼓多靑絡脈喘不能臥時值暑雨加之自利完谷日晡潮熱夜有盜汗以危急求治羅視之脈得浮數按之有【疑無】力謂病家曰凡治積非有毒之劑攻之則不可今脈虛弱如此豈敢以常法治之遂投分滲益胃之劑數服而淸便自調繼以升降陰陽進食和气而腹大減胃气稍平間以削之月餘良愈先師嘗曰潔古有云養正積自除譬之滿座皆君子縱有小人自無所容今令眞气實胃气彊積自除矣潔古之言豈欺我哉內經云大積大聚衰其大半而止滿實中有積气大毒之劑尙不可過況虛中有積者乎此亦治積之一端也邪正虛實宜精審焉

丹溪治一婦性急多勞防經一月小腹有塊偏左如掌大塊起卽痛盛腹漸腫脹夜發熱食減其脈冬間得虛微短濇左尢甚初與白術一觔和白陳皮半觔作二十貼煎服以三聖膏貼塊上經宿塊軟再宿則塊近下一寸旬日食進痛熱減半又與前藥一料加木通三兩每貼加桃仁九个而愈

一人年六十素好酒因暑忽足冷過膝上脘有塊如拳引脇痛不可眠食減不渴已服生料五積散三貼脈沈濇數小而右甚便赤用大承气湯大黃減半而熟炒加黃連芍藥川芎漧葛甘艸作湯以栝蔞仁半夏黃連貝母爲丸吞之至二十貼足冷退塊減半遂止藥半月而愈

一婦因經水過多每服澁藥致气痛胸腹有塊十三枚遇夜痛甚脈濇而弱此因澁藥致敗血不行用蜀葵根煎湯再煎參術靑皮陳皮甘艸梢牛膝入元明粉少許研桃仁調熱服二貼連下塊二枚以其病久血耗不敢頓下乃去葵根元明粉服之塊漸消而愈

一婦形瘦色嫩味厚幼時以火烘濕鞋濕气上襲致吐淸水吞酸服丁香熱藥時作時止至是心疼有痞塊略吐食脈皆微重似濇輕稍和與左金丸二十四粒姜湯下三十餘次食不進朱曰結已開矣且止藥或思飲少與熱水間與靑六丸脈漸添困臥著牀近四旬與人參酒芍藥湯引金防木漸思食苦大便祕以生芍藥陳皮桃仁人參爲丸與之蜜導便通食進半月而安

一婦因哭子後胸痞有塊如杯食減面淡黃黲黒憊甚脈細虛濇日晡發寒熱知其勢危補防兼用以補中益气湯隨時令加減與東垣痞气丸相間服之食前用湯食後用丸必湯多於丸也一月寒熱退食稍進仍服前藥二月後忽夜大寒熱至天明始退其塊如失至晚手足下半節皆腫遂停藥數日忽夜手足腫如失天明塊復有而小一暈以二陳湯加白術桔梗枳實服半月而安次年生子

一婦年四十餘面白形瘦性急因忤意乳房下帖助骨間結一塊漸長掩心微痛膈悶食減口苦脈微短濇知其經亦不行思其舉動如常尙有胃气以琥珀膏貼塊以參術芎歸佐以气藥二百餘貼並吞潤下丸脈濇減漸充經行紫色用前湯丸加醋炒三稜佐以抑靑丸塊消一大半食進朱令其止藥待來春木旺區處次夏塊復作大於舊脈平和略自言食飽後則塊微痛悶食行卻自平知其因事激也以前補藥加炒芩佐以木通生薑去三稜吞潤下丸外貼琥珀膏半月經行而塊散此是肺金爲火所鑠木邪勝土土不能運淸濁相干舊塊輪郭尙在因气血未盡復濁气稍畱舊塊復起也補其正气使肺不受邪木气平而土气正濁气行而塊散矣

一婢色紫稍肥性沈多憂年四十經不行三月矣小腹當中有一气塊初如栗漸如盞脈濇重取卻有按之痛甚捫之髙半寸與千金硝石丸四五次忽乳頭黒且汁恐孕也朱曰濇脈無孕又與三五貼脈稍虛豁知藥竣矣令止前藥與四物湯倍加白術佐以陳皮三十貼俟脈完再與硝石丸數次塊消一暈止藥又半月經行痛甚下黒血半升內有如椒核者數十粒已消一半累求藥不與待其自消【琇按卽大積大聚衰其大半而止之義】至經行三次每下小黒塊乃盡消凡攻擊之藥有病卽病受之邪輕則胃受傷矣夫胃气淸純中和者也惟與五穀肉菜果相宜藥石皆偏勝之气𨿽參茋性亦偏況攻擊者乎此婦胃气弱血亦少若待塊盡而卻藥則胃气之存者幾希矣

一人作勞飲酒醉臥膈痛饑而過飽遂成左脇病一塊如掌按之甚痛倦怠不食脈細濇沈弱不數此陰滯於陽也以韭汁桃仁七枚服三次塊如失痛在小腹塊如雞卵以童便研桃仁十餘粒又以韭餅置痛處熨之半日前後大便通而安

一人茶癖用石膏黃芩升麻爲末砂糖水調服愈一人愛飲茶用白術石膏片芩芍藥薄荷膽星爲末砂糖調膏津液化下

一人年近三十舊因飽食牛肉豆腐患嘔吐卽次飲食不節左脇下生塊漸大如掌痛發則見痛止則伏其人性急脈數塊上不可按按之愈痛時吐酸苦水或作腎气治朱曰非也此足太陰有食積與濕痰遂投燒荔枝核二枚炒山梔五枚去皮炒枳核十五枚去殻山查九枚炒茱萸九枚人參一錢細研取急流水一盞煎沸入生薑汁令辣食前通酒熱服與六貼吐二貼服四貼與此藥且止其痛卻與消塊藥用半夏末六錢皂角六个黃連半兩炒石二錢另研右以皂角水煮取汁拌半夏末曬漧同爲末以糖毬膏爲丸胡椒大每服百丸姜湯下數日愈

一人正月發痧因此有塊在臍邊或舉發起則痛伏則不痛有時自隠痛自炙臍中脈甚右手伏重按則略數此蘊熱因春欲汗解而气弱不能自發爲汗復郁又因食不節熱挾食所以成塊宜以保和丸二十溫中丸二十抑靑丸二十白術木通三稜湯下之

一婦死血食積痰飲成塊在脇動作雷鳴嘈雜暈身熱時作時止以臺芎山梔炒三稜莪術並醋煮桃仁去皮尖靑皮麥皮麪各五錢黃連一兩半用吳萸炒半用益智炒【去萸益不用】山查香附各一兩蘿葡子一兩半炊餅丸服

一婦血塊如盤有孕難服峻藥以香附四兩【醋煮治气】桃仁一兩【去皮尖治血】海石二兩【醋煮輭堅】白術一兩【補】神曲糊丸【消】

劉仲安治眞定總兵董公之孫年二十餘病癖積左脇下硬如覆手肚大靑筋發熱肌熱咳嗽自汗日晡尢甚牙疳臭惡宣露出血四肢困倦飲食減少病甚危劉先以沈香二錢海金砂輕粉各一錢牽牛末一兩爲末研獨頭蒜如泥丸如桐子大名曰沈香海金砂丸每服五十丸煎燈艸湯送下下物兩三行次日以陳皮蘿葡子炒各半兩木香胡椒艸豆蔲去皮靑皮各三錢蠍稍去毒二錢半爲末糊丸梧子大每服米飲下三十丸名曰塌气丸服之一日復以沈香海金砂丸再利之又令服塌气丸如此互換服至月餘其癖減半百日良愈

禦醫盛啟東永樂中東宮妃張氏十月經不通眾醫以爲胎而脹一日上謂曰東宮妃有病往視之東宮以上命醫也導之惟謹旣診出復命使具病狀晚若何早若何一如見妃聞之曰朝廷有此名醫不早令視我何也出而疏方皆破血之劑東宮視之大怒曰好禦醫早晚當誕皇孫乃爲此方何也遂不用數日病益劇乃復診之曰再後三日臣不敢藥矣仍疏前方乃鎖之禁中家人惶怖或曰死矣或曰將籍沒家矣旣三日紅棍前呼賞賜甚盛蓋妃服藥下血數斗疾遂平旣而上亦賜之曰非謝醫乃壓驚也【文恪公筆記】

屯田郎中張諲妻年四十餘而天癸不至潘溫叟察其脈曰明年血潰乃死旣而果然【能攺齋漫錄琇按此條重見經水門】

一兵官食粉多成積師以積气丸杏仁相半細研爲丸五丸熟水下數服愈今廚家索粉與掉粉不得近杏仁近之則爛可徵也

虛損

羅謙甫治建康道按察副使奧屯周卿子年二十有三至元戊寅春間病發熱肌肉消瘦四肢困倦嗜臥盜汗大便溏多腸鳴不思飲食舌不知味懶言時來時去約半載余羅診脈浮數按而無力止應浮脈歌云髒中積冷榮中熱欲得生津要補虛先灸中脘乃胃之紀也使引淸气上行肥腠理又灸气海乃生發元气滋榮百脈長養肌肉又灸三里乃胃之合穴亦助胃气撤上熱使下於陰分以甘寒之劑防熱火佐以甘溫養其中气又食粳米羊肉之類固其胃气戒以愼言語節飲食懲忿窒欲病气日減數月气得平復逮二年肥甚倍常或曰世醫治虛勞病多用苦寒之劑君用甘寒之劑羊肉助發熱人皆忌之今食之而效何也羅曰內經云火位之主其防以甘藏气法時論云心苦緩急食酸以收之以甘防之防熱補气非甘寒不可若以苦寒防其土使脾土愈虛火邪愈甚又云形不足者溫之以气精不足者補之以味勞者溫之損者益之補可去弱人參羊肉之類是已先師亦曰人參能補气虛羊肉能補血虛之病食羊肉胡以疑爲或者曰潔古之學有自來矣

丹溪治一人體長露筋骨體虛而勞頭痛楚自意不療脈大兼數尋以人參白術爲君川芎陳皮爲佐服至五月餘未瘳以藥力未至耳自欲加黃茋朱弗許翌日頭痛頓愈但脈微盛又膈滿不饑而腹脹審知其背加黃茋也遂以二陳加厚朴枳殻黃連以防其衞三貼乃安是瘦人虛勞多气實也【琇按癥本虛固當補然瘦人气實純用气藥卽不蓍亦必脹滿參術以枳朴先補後防理亦無礙第先生素重養陰此案何以獨否】

一老人頭目昏而重手足無力吐痰相續脈左散大而緩右緩大不及左重按皆無力飲食略減而微渴大便四日始一行醫投風藥朱曰若是至春必死此大虛癥宜大補之以參茋歸芍白術陳皮濃煎下連柏丸三十粒服一年後精力如丁年連柏丸薑汁炒姜糊爲丸冬加漧薑少許

一人肥大蒼厚因厚味致消渴以投寒涼藥愈後以黃雌雞滋補食至千數患膈滿嘔吐醫投丁沈附子之劑百貼而愈值大熱中惡風怕地气乃堆糠鋪簟蔽風而處動止呼吸言語皆不能脈四至浮大而虛此內有濕痰以多飲燥熱藥故成气散血耗當夏令法當死賴色蒼厚胃气攸在以參術茋熬膏煎淡五味子湯以竹瀝調服三月諸證悉除令其絕肉味月餘平復因多啖雞卵患胸腹膨脹自用二陳湯加香附子白豆蔲其滿頓除乃令絕肉味勿藥自安

虞恆徳治一人年五十餘體略瘦十年前得內傷挾外感證一醫用發表疏利之劑十日餘熱退而虛未復胸中痞滿气促暈召虞治以補中益气湯間與東垣消痞丸陳皮枳實白術丸等藥調理而安但病根未盡除而住藥故暈或時舉不甚重至次年因跋涉勞苦又兼色欲之過暈大作歷數醫皆與防風荊芥南星半夏蒼術去風散濕消痰之劑病彌篤一日厥十數次片時復蘇凡轉側卽厥不知人事舉家惶惑召虞治診其六脈皆浮洪而濡虞曰此气血大虛之癥幸脈不數而身無大熱不死但恐病愈後尙有數年不能下榻病者曰苟得寓世臥所甘心投大補气血藥倍人參黃茋或加附子引經合大劑一日三貼又煎人參膏及作紫河車丸補陰丸之類間服調理二月服煎藥二百餘貼丸藥三五料用人參五六觔其厥不見飲食如故但未能下榻耳次年聞王布政汝言往京師道經蘭溪以舟載候就診王公曰此癥陰虛風痰上壅因誤多服參茋故久不愈建方以天麻菊花荊芥川芎等淸上之藥【琇按方仍大錯】亦未收效止藥後越五六年乃起而步履如初不思昔日病劇而借參茋等藥之功遂以王公之語咎虞爲誤矣【琇按不峻養營未嘗非悞】

東陽治一人發大汗戰栗鼓掉片時許發躁熱身如火焚又片時許出大汗如雨身若冰冷就發寒戰如前寒後又熱熱後復汗三病作晝夜不息庠生盧明夫與作瘧癥治不效召虞診右手陽脈數而洪浮無力陰脈略沈小而虛左三部比右差小亦浮軟虞曰此陽虛癥也用補中益气湯倍參茋減升柴一半加尿浸生附子一錢半炒黃柏三分漧薑薄桂各五分大一枚同煎服一服病減三之一二服減半四服寒熱止而身尙有微汗減去桂附漧薑一半服二貼全愈

薛已治州守王用之先因肚腹膨脹飲食少思服二陳枳實之類小便不利大便不實咳嗽腹脹用淡滲破气之劑手足俱冷此足三陰虛寒之癥也用金匱腎气丸不月而康

一富商飲食起居失宜大便幹結常服潤腸等丸後胸腹不利飲食不甘口漧體倦發熱吐痰服二陳黃連之類前癥益盛小便滴瀝大便泄瀉腹脹少食服五苓麥之類小便不通體腫喘嗽用金匱腎气丸補中益气湯而愈

一男素不善調攝唾痰口漧飲食不美服化痰行气之劑胸滿腹脹痰涎愈甚服導痰理脾之劑肚腹膨脹二便不利服分气利水之劑腹大脇痛不能睡臥服破血消導之劑兩足皆腫脈浮大不及於寸口朝用金匱加減腎气丸夕用補中益气湯煎送前丸月餘諸癥漸退飲食漸進再用八味丸補中湯月餘自能轉側又兩月而能步履卻服大補湯還少丹又半載而康後少失調理其腹似脹服前藥卽愈【琇按閱此及前案世之庸醫一何夥耶一逆再逆甚至三四其去死也幾希矣求治者可不愼歟】

一婦患痰熱治者多以寒涼偶得小愈三四年屢進屢退於是元气消爍庚子夏徧身浮腫手足麻冷日夜咳嗽煩躁引飲小水不利大肉盡去勢將危殆薛診脈洪大無倫按之如無此虛熱無火法當壯火之源以生脾土與金匱腎气丸料服之頓覺小水潰決如泉俾日服前丸及大補湯而愈三四年間無恙一日因哀悲動中前證復作體如焚燎口肉盡腐胸腹脹滿食不下咽者四日投以八味二服神思淸爽服金匱腎气丸料加參茋歸術未竟而胸次漸舒陡然思食不三日而病去五六矣嗣後日用前二丸間服逾月而起至秋深復患痢又服金匱腎气丸加參茋歸術黃連吳萸木香痢遂止但覺後重又用補中益气加木香黃連吳萸五味數劑而全愈

汪石山治一人年逾七十忽病瞀昧但其目系漸急卽合眼昏懵如瞌睡者頭面有所觸皆不避少頃而蘇問之曰不知也一日或發二三次醫作風治病轉劇汪診其脈結止蘇則脈如常但浮虛耳曰此虛病也蓋病發而脈結者血少气劣耳蘇則气血流通心志皆得所養故脈又如常也遂以大補湯去桂加麥冬陳皮而安三子俱庠生時欲應試而懼汪曰三年之內可保無恙越此非予所知果驗

一婦年逾三十形色脆白久病虛弱汪診治十餘年不能盡去其疾【琇按純是營气大損上盛下虛水漧木燥之病憑仗參茋術艸𨿽百年猶未能盡去其疾】一日復診之左則似有似無右則浮濡無力汪曰疇昔左脈不若是今倐反常深爲可懼越三日診之兩手脈皆浮濡惟右則略近於駛而已乃知脈之昨今異狀者由虛然也近患頭眼昏四肢無力兩膝更弱或時气上衝胸哽於喉中不得動轉則昏懵口噤不省人事內熱口渴鼻塞食減經水漸少汪用參三錢歸身白術麥門冬各一錢黃茋錢半黃柏七分枳實五分甘艸四分煎服若缺藥日久前病復作服之仍安

一人年逾三十質弱而色蒼初覺右耳時或冷气呵呵如箭出越兩月餘左耳气出如右【琇按腎水虛也】早則聲啞胸前有塊攢熱【琇按臥則火聚於上也】飯後聲啞稍開攢熱暫息【琇按起則火下降也】少間攢熱復爾或嗽惡酸水小溲頻赤大溲溏泄𨿽睡熟亦被嗽而寤惡二三聲胸腹作脹頭腦昏痛不堪時或熱發渾身疼痛天明前癥少息惟攢熱弗休且近來午後背甚覺寒兩腿麻冷【琇按交陰分火上升也】用參二錢半茯苓麥冬白術各一錢黃連甘艸枳實各五分貝母歸身各一錢白芍八分煎服尋愈

一人年逾三十神色淸減初以傷寒過汗嗣後兩足時冷身多惡寒食則易饑日見消瘦頻頻夢遺筋骨疼痛久伏枕榻醫用滋陰降火罔效汪視左脈浮虛而緩右則浮而緩此陽虛耳病者曰易饑善食夢遺似屬陰虛若作陽虛而用參茋恐益予病汪曰古人謂脈數而無力者陰虛也脈緩而無力者陽虛也今脈浮虛緩則爲陽虛可知以癥論之病屬陰虛陰虛則發熱午後屬陰則午後當徧身熱發惡寒揭胸露手蒸蒸熱悶煩躁矣玆患是癥俱無何以認爲陰虛夫陽虛則惡寒惡風𨿽天暖日融猶畏出門庭今患兩足時冷身多惡寒皆陽虛之驗又汗多亡陽非陽虛而何食則易饑者非陰虛火動也蓋脾胃以气爲主屬陽脾胃之陽已虛又瀉以苦寒屬陰之藥故陽愈虛而內空竭須假穀气以扶助之是以易饑而欲食𨿽食亦不生肌肉也經曰飲食自倍腸胃乃傷又曰飲食不爲肌膚其此之謂歟夢遺亦非特陰虛經曰陽气者精則養神柔則養筋今陽旣虛則陽之精气不能養神心以藏神神失所養飄蕩飛而多夢陽之柔气不能養筋肝主筋以藏魂筋失所養則渾身筋骨因以疼痛魂亦不藏故夢寐弗寜安得而不遺乎經曰气固形實陽虛則不能固而精門失守此遺之所以頻而不禁也經曰腎者胃之關也今若助陽以使其固養胃以守其關何慮遺之不止乃以參茋各二錢白術一錢甘艸五分枳實香附山查韭子各五分煎服半載隨時令寒暄升降而易其佐使調理乃安【舊刻脫悞】

仁和縣一吏早衰病瘠齒脫不已從貨藥道人得一單方獨研生硫黃爲細末實豬髒中水煮髒爛研細宿蒸餅丸大如梧桐子隨意服兩月後飲啖倍常步履健年逾九十略無老態執役如初因從邑宰入村醉食牛血遂洞下數十行所泄若金水嗣是尫悴不日尋卒李巨源得其事於臨安人內醫官管範嘗與王樞使言之王謂惟聞豬肪脂能制硫黃玆用髒尢爲有理【類編琇按石藥多燥烈陰虛內熱人服之必貽大患愼之】

江篁南治一婦以惱怒患痰嗽潮熱自汗肌體瘦損屢藥罔效脈渾渾如泉湧右寸散亂數而且以參茋歸術茯苓陳皮甘艸白芍半夏麯香附圎眼肉四貼自汗十愈八九起立覺有力痰嗽減半惟口內幹熱前方半夏換貝母出入調理尋愈

江應宿治周三者祁門人也年近三十潮熱咳嗽咽啞診之六脈數周故以酒豪先年因醉後嘔血是年又復嘔血數升遂咳不止百治不應肌食遞減煩躁喘滿予與四物換生地加貝母丹皮阿膠麥冬五味煎服加生蔗汁一小酒杯薑汁少許嗽漸止食少再加白術茯苓人參食漸進夜噙太平丸晨服六味丸加枸杞人參麥冬五味爲丸兩月嗽止半年肥白如初

勞瘵

葛洪曰鬼疰者是五尸之一疰又挾諸鬼邪爲害其病變動有三十六種至九十九種大略使人寒熱淋瀝沈沈默默不的知所苦無處不惡累年積月漸就沈滯以至又傳傍人乃至滅門覺如是候者急取獺肝一具陰榦杵末服方寸匕日三未愈再作肘後云此方神良宣和間天慶觀一法師行考召極精嚴時一婦人投狀述患人爲祟所附須臾召至附語云非我爲禍別是一鬼亦因病人命衰爲祟耳渠今已成形在患人肺爲虫食其肺系故令吐血聲嘶師掠之此虫還有畏忌否久而無語再掠之良久云容某說惟畏獺爪屑爲末以酒服之則去患家如其言而得愈此予所目見也究其患亦相似獺爪者殆獺肝之類歟【本事方】

一婦染瘵疾駸劇偶趙道人過門見而言曰汝有瘵疾不治謂何答曰醫藥罔效耳趙曰吾得一法治之甚易當以癸亥夜二更六神皆聚之時解去下體衣服於腰上兩傍微陷處鍼灸家謂之腰眼直身平立用筆點定然後上牀合面而臥每灼小艾炷七壯勞虫或吐出或防下卽時平安防根不發更不傳染如其言獲全【類編】

袁州寄居武節郎李應本相州法師嘗以吏役事韓似夫樞宻兵火後忽於宜春見之雲從嶽侯軍得官今閒居於此從容問其家事澘然淚下曰某先有男女三人長子因買宅入久空無人所居之室忽覺心動背寒凜凜遂成勞瘵之疾垂殆傳於次女長子旣歿女病尋亟又傳於第三子同一證候應大恐卽禱於城隍神每日設麪飯以齋雲水冀遇異人數日因往市中開元寺門前有一人衣俗士服自稱貧道踵足而呼曰團練聞宅上苦傳屍勞貧道有一藥方奉傳同入寺中問其姓名不答授云云應卽取茟書之道人言欲過湖南應畱之飯辭贈之錢不受臨岐又言此藥以天靈蓋虎糞內骨爲主切須仔細尋覓靑蛇腦如無亦可服藥前一日須盛享城隍神求爲陰助應以其事頗異如其言治藥旣成設五神位具飲饌十品以享城隍又別列酒食以犒飲陰兵仍於其家設使者一位於病榻之前服藥食頃臟腑大下得虫七枚色如紅爊肉腹白長約一寸濶七八分前銳後方腹下近前有一口身之四周有足若魚骨細如鍼尖而曲已死試取火焚之以鐵火筯札刺不能入病勢頓減後又服一劑得小虫四枚自是遂安今已十年肌體悅澤不復有疾道人後竟不來其藥用天靈蓋三錢酥炙黃色爲末秤虎糞內骨一錢人骨爲上獸骨次之殺虎大腸內取者亦可用同靑蛇腦小豆許或菉豆許同酥塗炙色轉爲度無蛇腦只酥炙亦得鱉甲極大者醋炙黃色爲末一兩九肋者尢妙安息香半兩桃仁一分去皮尖研以上爲末絹篩過防榔一分別爲細末麝香一錢別研靑蒿取近梢者四寸細剉六兩豉三百粒蔥根二十一个拍破東引桃李栁桑枝各七莖粗如筯頭大各長七寸細剉楓葉二十一片如無亦得童便半升先將靑蒿桃李栁桑枝楓葉蔥豉以官省升量水三升煎至半升許去滓入安息香天靈蓋虎糞內骨鼈甲桃仁與童便同煎取汁去滓有四五合將防榔麝香同研均調作一服早晨溫服以被蓋出汗恐汗內有細虫以帛拭之卽焚此帛相次須防必有虫下如未死以大火焚之並棄長流水內所用藥切不得令病人知日後亦然十餘日後气體復元再進一服依前焚棄至無虫而止此藥如病者未亟可以取安如已亟俟其垂死則令次已傳染者服之先病者𨿽不可救後來防不傳染韓樞宻孫盧帥亞卿傳【百一選方】

丹溪治一人久嗽吐紅發熱消瘦眾以爲瘵百方不應朱視之脈數日輕夜重用倒倉法而愈次年生子

越州鏡湖邵氏女年十八染瘵疾累年刺灸無不求治醫莫效漁人趙十煮鰻羹與食食覺內熱病尋愈今醫家所用鰻魚煎乃此意也

有人得勞疾相因染死者數人取病者納棺中釘之棄於水永絕傳染之患流之金山有人異之引岸開視見一女子猶活因取置漁捨多得鰻魚食之病愈遂爲漁人之妻焉【稽神錄】

一人勞傷而得瘵疾漸見瘦瘠用童便二盞無灰酒一盞以新磁缾貯之納豬腰子一對於內宻封泥日晚以慢火養熟至中夜止五更初更以火溫之發瓶飲酒食腰子一月而愈後以此治數人皆驗此蓋以血養血全勝金石艸木之藥也【瑣碎錄】

一女子十餘嵗因發熱咳嗽喘急小便少後來成腫疾用利水藥得愈然虛羸之甚遂用黃茋建中湯日一服一月餘遂愈蓋人稟受不同虛勞小便白濁陰髒人服橘皮煎黃茋建中湯獲愈者甚眾至於陽髒人不可用暖藥𨿽建中湯不甚熱然有肉桂服之稍多亦反爲害要之用藥當量其所稟審其冷熱而不可一槪用也【醫余琇按此金科玉律凡治病皆當取法不特虛勞一癥也】

睦州楊寺丞有女事鄭迪功苦有骨蒸內熱之病時發外寒寒過內熱附骨蒸盛之時四肢微瘦足趺踵其病在臟腑中眾醫不瘥適處州吳醫只單石膏散服後體微涼如故其方出外臺祕要只用石膏研細十分似麫以新汲水和服方寸匕取身無熱爲度【名醫錄】

無錫遊氏子少年耽於酒色旋得疾久而弗愈勢危甚忽語其家人曰常見兩女子服飾華麗其長才三四寸每緣吾足而行冉冉在腰而沒家人以爲祟一日名醫自逺而至家人扣之醫曰此腎神也腎气絕則神不守舍故病者見之【癸志】

一人患勞瘵二年一日無肉味腹痛不可忍其家恐傳染置於空室待自終三日無肉食或惠雞子病人自煎食將熟忽打噴嚏有紅綫二尺許自鼻入銚遂以碗覆煎死之自此遂安

汪石山治一人年逾三十形瘦危脆過於房勞病怠惰嗜臥食後腹痛多痰覺自胃中而上又吐酸水肺气不淸聲音不亮已數更醫或用補陰消導等劑汪診之脈皆細濡無力約有七至問曰熱乎曰不覺曰嗽乎夜間數聲而已曰大便何如近來帶溏糞門傍生一癤今已潰膿未收口耳曰最苦者何夜臥不安四肢無力而已汪曰脈病不應夫脈數主熱今覺不熱乃內蒸骨髓歟或正气已竭無復能作熱歟據證似難起矣何以故虛勞糞門生癤必成瘻瘡脈不數者尙不可爲況脈數乎蓋肺爲吸門司上大腸爲肛門司下肺與大腸腑臓相通況肺爲气主陽气當升虛則下陷所謂物極則反也今病內熱燔灼肺气久傷故下陷肛門而生癤瘻肺傷極矣非藥能濟月餘尋卒【琇按余嘗冶二人一少年一老者皆勞嗽失音已數月餘投以集靈膏加減至數十劑皆下發痔而愈或問其故曰無他髒病移腑則輕耳然與石翁所論不同】

江少微治邑人方信川子年三十餘因勞役失饑得潮熱疾六脈數宛然類瘵疾但日出气暄則熱天色陰雨夜涼則否暄盛則增劇稍晦則熱減已逾二年江曰此內傷脾胃陰熾而陽郁耳以補中益气湯加丹皮地骨嗽喘更加阿膠麥冬五味子而愈

宿按勞瘵乃精竭血虛火盛無水之癥脈多數潮熱咳嗽咯血若肉脫脈細數者不治經云心本熱虛則寒腎本寒虛則熱又云心虛則熱腎虛則寒當分別陰陽虛實心腎虛而寒者是气血正虛以其稟賦中和之人暴傷以致耗散眞气故必近於寒宜溫補以復元气心腎虛而熱者是气血之偏虛也以其天稟性熱血少之人貪酒好色腎水不升心火不降火與元气不兩立一勝則一負故致於熱也苟非滋陰養血涼肝補腎則陽愈亢而成勞極偏虛之癥矣或有挾外感邪熱致爍陰血枯涸者固不可用參茋甘溫之藥若產後血虛及勞心用力失血飲食失調暴傷血虛之癥非血虛本病亦正虛之類也又兼溫補其气陽虛者挾寒之癥陰虛者挾熱之候內傷者暴損元气虛損者累傷血气積損成勞病已極矣𨿽良工鮮能善其後矣

汗

東垣治一人二月天气陰雨寒濕又因飲食失節勞役所傷病解之後汗出不止沾濡數日惡寒重添厚衣心胸間時煩熱頭目昏憒上壅食少減此乃胃中陰火熾盛與外天雨之濕气峻然二气相合濕熱大作汗出不休兼見風邪以助東方甲乙以風藥去其濕甘寒瀉其熱羌活勝濕湯以炙甘艸生芩酒芩人參羌活防風槁本獨活細辛蔓荊子川芎各三分黃茋生甘艸升麻柴胡各半錢薄荷一分作一服水煎

一人別處無汗獨心孔一片有汗思慮多則汗亦多病在用心名曰心汗宜養心血以艾煎湯調茯苓末服之

劉全偹治一男子驚恐自汗曾服麻黃根黃茋牡蠣等藥不效用白芷一兩辰砂半兩爲細末每服二錢酒調下因其不能飲用茯神麥冬調下而愈蓋此藥能斂心液故也

虞恆徳治一人得內傷虛癥發熱自汗如雨不止服補中益气湯十數貼不效虞以前方加減每貼用蜜制黃茋一錢半人參一錢白朮甘艸陳皮各七分當歸白芍各一錢升麻柴胡各一分加桂枝三分麻黃根七分浮小麥一撮炮附子三分三貼而汗止熱亦退尋安

嚴州山寺有旦過僧形體羸瘦飲食甚少夜臥徧身出汗迨旦衾衣皆濕透如此二十年無復可療惟待斃耳監寺僧曰吾有藥絕驗爲汝治之三日宿疾頓愈遂並以方授之乃桑葉一味垂露采摘烘焙榦爲末二錢空腹溫米飲調或値桑落用幹者但力不及新耳按本艸亦載桑葉止汗其說可證【辛志】

一人血气衰弱羸瘦大汗如雨不止諸醫弗效以十全大補湯倍加參茋以童便制過附子一劑卽效數劑全愈【醫鑑】

不汗

晉書曰張苗雅好醫術善消息診處陳廩丘得病連服藥發汗汗不出眾醫云發汗不出者死自思可蒸之如中風發溫气於外迎之必得汗也復以問苗云曾有人疲極汗出臥簟中冷得病苦增寒諸醫與散四日發其汗者八次汗不出乃燒地布桃葉於上蒸之卽得大汗便於被下傅粉粉身極燥乃起卽愈廩丘如其言果瘥

便濁【附便數】

丹溪治張子元气血兩虛有痰痛風時作陰火間起小便白濁或赤帶下用靑黛蛤粉樗皮滑石漧薑【炒】黃柏【炒】爲末神曲糊丸仍用燥藥

一人便濁半年或時夢遺形瘦作心虛治以珍珠粉丸合定志丸服效

一婦年近六十形肥味厚中焦不淸積爲濁气流入膀胱下注白濁濁气卽是濕痰用二陳湯加升麻柴胡蒼朮白朮四貼濁減半覺胸滿因升麻柴胡升動胃气痰阻滿悶用二陳加炒麯白朮以泄其滿素無痰者升動不悶兼以靑黛樗皮蛤粉黃柏【炒】漧薑滑石爲末【炒】神麯糊丸服之

一人便濁而精不禁用倒倉法有效

一婦人上有頭風鼻涕下有白帶用南星蒼朮酒芩辛荑川芎【炒】黃柏滑石半夏牡蠣粉

東垣治一婦人帶漏久矣諸藥不效診得心胞尺脈微其白帶下流不止崩中者始病血崩久則血少復亡其陽故白濁之物下流不止如本經血海將枯津液復亡枯漧不能滋養筋骨以本部行經益津液以辛熱之气味補其陽道生其血脈以苦寒之藥泄其肺而救上熱傷气以人參白葵花四分橘皮五分生黃芩細研郁李仁去皮尖研炙甘艸柴胡各一錢漧薑細末二錢除黃芩外水煎將熟入芩熱服愈

呂滄洲治一婦年盛嗜酒且善食忽疾作肌肉頓消骨立診其脈則二手三部皆洪數而左口尢躁疾曰此三陽病由一水不能勝五火乃移熱於小腸不癃則淋其人曰前溲如脂者已數日語未竟趨入臥內漩及索其溺器以視則如飪釜置烈火湧沸不少休呂以虎杖滑石石膏黃柏之劑淸之痛稍卻而湧沸猶爾也以龍腦神砂末蘸之以椑柿食方寸匕沸輒止

南安太守松江張汝弼曾患渴疾白濁久服補腎藥皆不效一日遇一道人俾服酒蒸黃連丸其疾頓瘳其制法以宣黃連一觔去須煮酒浸一宿置甑上累蒸至黑取出曬漧爲細末蜜丸桐子大日午臨臥酒吞三十丸髒毒下血者亦治

汪石山治一人年逾三十季夏日午房後多汗晚浴又近女色因患白濁醫用胃芩湯加右眼作痛用四物湯入三黃服之睡醒口益加苦又加左膝腫痛仲冬不藥濁止漸次延至背痛不能轉側日輕夜重嚏則如繩束縛腰脇痛楚不堪呵气亦應背痛或時夢遺次年正月汪診之脈皆緩弱無力左脈緩而略滑曰此脾腎病也夫緩脾脈也緩弱無力脾虛可知左脈滑者血熱也遂以人參黃茋各二錢茯苓白朮【博按汪案原無白朮】歸身麥冬各一錢牛膝神曲陳皮黃柏各七分甘艸五味各五分煎服三十餘劑仍以板參茋黃柏各二兩熟地山茱萸枸杞【博按汪案原無枸杞】杜仲歸茯牛膝各一兩丸服尋愈【博按此案舊刻脫二十一字】

一男小便日數十次如稠米泔色亦白神思恍惚瘦悴食減以女勞得之服桑螵蛸散未終劑尋愈安神魂定心志治健忘小便數補心气其方螵蛸逺志菖蒲龍骨人參茯神當歸甲【醋炙】各一兩爲末每服二錢夜臥人參湯調【本艸衍義】

一人脬气不足小便頻數日夜百餘次用益智仁天臺烏藥大如臂者等分俱爲末藥酒煮山藥打糊爲丸如梧桐子大名之曰縮泉丸臥時用鹽酒下五七十丸

薛已治大司徒許函谷在南銀臺時因勞發熱小便自遺或時不利薛作肝火陰挺不能約制午前用補中益气湯加山藥黃柏知母午後服地黃丸月餘諸癥悉退此癥設服燥劑而頻數或不利用四物麥冬五味甘艸若數而黃用四物加山茱萸黃柏知母五味麥冬若肺虛而短少用補中益气加山藥麥冬若陰挺痿痺而頻數用地黃丸若熱結膀胱而不利用五淋散若脾肺燥不能化生用黃芩淸肺飲若膀胱陰虛陽無以生而淋瀝用滋腎丸【博按此叚原刻脫去二十四字】若膀胱陽虛陰無以化而淋濇用六味丸若轉筋小便不通或喘急欲死不問男女孕婦急用八味丸緩則不救若老人陰痿思色精不出而內敗小便道濇痛如淋用加減八味丸料加車前牛膝若老人精已竭而復耗之大小便道牽痛愈痛愈欲便愈便則愈痛亦治以前藥不應急加附子若喘嗽吐痰腿足冷腫腰骨大痛面目浮腫太陽作痛亦治以前藥若痛愈而小便仍濇宜用加減八味丸以緩治之可也

司徒邊華泉小便頻數濇滯短赤口漧吐痰此腎經陽虛熱燥陰無以化用六味滋腎二丸而愈

司馬李梧山莖中作痛小便如淋口漧吐痰此思色精降而內敗用補中益气六味地黃尋愈

考功楊朴庵口舌漧燥小便頻數此膀胱陽燥陰虛先用滋腎丸以補陰而小便之頻數愈再用補中益气六味地黃以補肺腎而安若汗多而小便短少或體不禁寒乃脾肺气虛也【博按此案舊刻脫悞】

商主客素膏粱小便赤數口漧作渴吐痰稠黏右寸關數而有力此脾肺積熱遺於膀胱用黃芩淸肺飲調理脾肺用滋腎六味二丸滋補腎水尋愈

一儒者發熱無時【舊刻脫無時二字】飲水不絕每如厠小便濇痛大便牽痛此精竭復耗所致用六味丸加五味及補中益气且其自守謹篤尋愈若肢體畏寒喜熱飲食用八味丸

大尹顧榮甫尾閭癢而小便赤濇左尺脈洪數屬腎經虛熱法當滋補渠不然其言乃服黃柏知母等藥年許髙骨腫痛小便淋瀝肺腎二脈洪數無倫薛曰子母俱敗鮮克濟矣已而果卒

一男子左尺濇結右寸洪數薛曰此誠可慮蓋肺金不能生腎水故爾果至季冬莖道濇痛如淋愈病愈欲便愈便則愈痛而歿

遺精

丹溪治一人虛損盜汗遺精白濁用四物加參朮黃茋知母黃柏牡蠣牛膝杜仲五味煎服尋愈

一人虛損小便中常出精血以四物加山梔參朮麥冬黃柏木通車前子茯苓

一人年六十五精滑常流以黃柏知母蛤粉山藥牡蠣飯丸梧桐子大鹽湯下八十丸

一人潮熱精滑八物加黃柏知母牡蠣蛤粉

東垣治一人年三十餘病腳膝痿弱臍下尻臋皆冷陰汗臊臭精滑不固羣醫治以茸熱之藥罔效李脈之沈數有力曰此因醇酒膏粱滋火於內逼陰於外復投熱藥反瀉其陰而補其陽眞所謂實實虛虛也以滋腎丸黃柏知母【酒洗焙】各一兩肉桂五分丸梧桐子大湯下百丸大苦寒之劑制之以急寒因熱用引入下焦適其病所以瀉命門相火再服而愈

虞恆徳治一人病遺精潮熱臥榻三月矣虞脈之左右寸關皆浮虛無力兩尺洪大而軟投補中益气加熟地知母黃柏地骨皮煎下珍珠粉丸外做小篾籠一个以籠陰莖勿使搭肉服藥三十餘貼尋愈

丹溪治一人年二十餘夜讀至四五鼓猶未就枕故臥莖一有所著精隨而遺不著則否飲食減而倦怠少气夫何故蓋用心過甚二火俱起夜弗就枕血不歸肝則腎水有虧火乘陰虛入客下焦鼓其精房則精不得聚藏而走失矣因玉莖著物猶厥气客之故作接內之夢於是上則補心安神中則調理脾胃提掣其陰下則益津生陰固陽不三月而疾如失

一老人年六十嵗患瘧而嗽多服四獸飲積成濕熱乘於下焦已岌岌乎殆矣朱診之尺數而有力與補中益气加涼劑三日與黃柏丸及早尺數頓減詢其有夜夢否曰有之幸不泄耳是蓋老年精衰因無以泄爲大熱結於精房得泄火益陰之藥其火散走於陰器之竅疾可瘳矣再服二日又夢其瘧嗽全愈

一人每夜有夢朱連診二日觀其動止頭不仰舉但俯視不正必陰邪相著叩之不言其狀詢其僕乃言至廟見侍女以手撫摩久之不三日而寢疾令法師入廟毀其像小腹中泥土皆濕其疾隨瘳此則鬼魅相感耳

一男子至夜脊心熱而夢遺用珍珠粉丸豬苓丸遺止終服紫雪脊熱畢除

一男子脈洪腰熱遺精用沈香和中丸下之導赤散防其火而愈乃知身熱而遺者熱遺也

按沈香和中丸卽王仲陽之滚痰丸

丹溪壯年有夢遺癥每四十五日必一遺【琇按必遇立春春分及立夏夏至等節】累用鳯髓丹河間祕眞丸效𨿽少見而遺終不除攺用逺志菖蒲韭子桑螵蛸益智酸棗仁牡蠣龍骨鎖陽等爲丸服之尋愈

一男子丁年夢遺羣醫以珍珠粉丸罔效亦以逺志菖蒲等劑投之應手而愈

一壯男子夢遺白濁少腹有气沖上每日腰熱卯作酉涼每腰熱作則手足冷前陰無气來耕腰熱退則前陰气耕手足溫又且多下气暮多噫時振隔一旬二旬必遺脈旦搏而大午洪大【琇按木火爲病】知其有郁滯也先用沈香和中丸大下之次用加減八物湯下滋腎丸百粒若稍與蛤粉等濇藥則遺與濁滋甚或一夜二遺遂攺用導赤散大劑並湯服之遺濁皆止

有二中年男子皆夢遺醫或與濇藥反甚連遺數夜乃先與神芎丸大下之制豬苓丸服之皆得痊

一武官便濁精滑不禁百藥罔效用倒倉法而愈於此見夢遺屬郁滯者多矣

吳球治一男子因病後用心過度遂成夢遺之患多痰瘦削羣醫以淸心蓮子飲久服無效吳診脈濇知冷藥利水之劑太過致使腎冷精遺而腎气獨降故病益劇乃以升提之法升坎水以濟離火降陽气而養血滋陰次用鹿角膠人乳塡補精血不逾月而愈

木瀆吳姓者病精滑百藥勿療或授以一術但以脇腹縮尾閭閉光瞑目頭若石壓之狀卽引气自背後直入泥丸而後咽歸丹田不計徧數行住坐臥皆爲之仍服保眞丸及半載顏色悅澤病不復作矣此術亦可以療頭風【席上輔談】

盛啟東永樂戊子夏治郁文質遺精形體羸弱兼痰嗽交作日夕不能休羣醫治之轉劇盛視之曰此陽脫也急治則生緩則死非大料重劑則不能瘳於是以附子天雄佐以參苓白朮日加數服夜則減半自秋䢐冬所服附子約百餘枚厥疾乃瘥

有人夢遺精初有所見後來𨿽夢無所感日夜常常走漏作心气不足服補心藥罔效作腎气虛治亦罔效醫問患者覺腦冷否應之曰只爲腦冷服驅寒散遂安蓋腦者諸陽之會髓之海腦冷則髓不固是以遺漏也宜先去腦中風冷腦气沖和兼服益心腎藥無不瘳者【醫余】

王中陽治一石工丁年忽病頭目不利肩背拘急合目卽便泄精四肢沈困不欲執作夢寐不寧每作虛治罔效王治之使其翹足而坐則其股足隨气跳躍如脈六動其脈亦過位長實有力遂用涼膈散靑木香丸互換疏道三五次更服三黃丸數日尋愈

汪石山治一人年四十餘溲精久之神不守舍夢亂心跳用淸心蓮子飲罔效取袖珍方治小便出髓條藥服之又服小絲子丸又服四物湯加黃柏亦罔效汪診之一日間其脈或浮濡而駛或沈弱而緩曰脈之不常虛之故也其癥初因腎水有虧以致心火亢極乘金木寡於畏而侮其脾此心脾腎三經之病也理宜補脾爲主兼之滋腎養心病可療也方用人參爲君白朮茯神麥冬酸仁山梔子生甘艸爲佐蓮肉山查黃柏陳皮爲使其他牡蠣龍骨川芎白芍熟地之類隨其變癥而出入之且曰必待人參加至五錢病脫其人未信服二十餘日人參每服三錢溲精減半矣又月餘人參加至五錢尋愈

江篁南治一壯年患遺精醫用滋陰降火劑罔效一醫用牡蠣龍骨等止澁藥其精愈泄又服芩連蘗山梔等藥百五十餘貼兼服小便二百餘碗又或作痰火治或作濕熱治俱罔效蓋經年餘矣二月間請江診視左脈浮濡無力右寸浮散近駛兩尺尢弱不任尋按其人頭暈筋骨痠疼腰痛畏气小便黃腹中時鳴以熟地黃逺志爲君當歸身桑螵蛸人參爲臣石蓮子肉白茯苓爲佐石菖蒲甘艸爲使十餘貼後精固惟筋骨猶痠小便猶黃腹或至晚猶鳴煎劑再加黃柏兼服補陰丸加人參鹿茸絲子桑螵蛸茯神之類兩月而愈

夫夢遺有三有因用心積熱而泄有因多服門冬茯神車前知母黃柏冷利之劑而流泄者有久遺玉門不閉腎气獨降而泄者治法積熱者淸心降火冷利者溫補下元腎气獨降者升提腎水使水火自交而坎離之位定矣

山陰戴文訓少年患夢遺服固精丸而愈用狗頭骨一个煆存性用秈米飯爲丸如梧桐子大硃砂金箔爲衣每服五六十丸

麻木

東垣治一婦麻木六脈中俱得洪緩相合按之無力在其上是風熱下陷入陰中陽道不行其證閉目則渾身麻木晝減夜甚覺而目開則麻木漸退久則止懼而不睡身體重時有痰嗽覺胸中常是有痰而不利時煩躁气短促而喘肌膚充盛飲食大小便如常惟畏麻木不敢合眼爲最苦觀其色脈形病相應而不逆經曰陽病瞑目而動輕陰病閉目而靜重又云諸病皆屬於目靈樞曰開目則陽道行陽气徧布周身閉目則陽道閉而不行如晝夜之分知其陽衰而陰旺也且麻木爲風皆以爲然細校之則有區別耳久坐而起亦有麻木諭如繩縛之人釋之覺麻作良久自已以此驗之非有風邪乃气不行也不須治風當補肺中之气則麻木自去矣如經脈中陰火乘其陽分火動於中而麻木當兼去其陰火則愈矣時痰嗽者秋涼在外濕在上而作也宜以溫劑實其皮毛身重脈緩者濕气伏匿而作也時見躁作當升陽助气益血微防陰火去濕通行經脈調其陰陽則已非臟腑之本有邪也遂以補气升陽和中湯主之黃茋五錢人參三錢炙甘艸四錢陳皮二錢當歸身二錢生艸根一錢【去腎熱】佛耳艸四錢白芍三錢艸豆蔲一錢半【益陽退寒】黃柏一錢【酒洗除濕瀉火】白朮二錢蒼朮錢半【除熱調中】白茯苓一錢【除濕導火】澤防一錢【用同上】升麻一錢【行陽明經】柴胡一錢右防咀每服三錢水二大盞煎至一盞去查稍熱服早飯後午飯前服之至八貼而愈

一人年七旬病體熱麻股膝無力飲食有汗妄喜笑善饑痰涎不利舌彊難言聲嗄不鳴身重如山李診脈左手洪大而有力是邪熱客於經絡之中也二臂外有數瘢問其故對以燃香所致李曰君病皆由此也夫人之十二經灌漑周身終而復始蓋手之三陽從手錶上行於頭加以火邪陽並於陽勢甚熾焉故邪熱妄行流散於周身而爲熱麻鍼經曰胃中有熱則虫動虫動則胃緩胃緩則廉泉開故涎下熱傷元气而沈重無力飲食入胃慓悍之气不循常度故多汗心火盛則妄喜笑脾胃熱則消穀善饑肺經衰則聲嗄不鳴仲景云微數之脈愼不可灸焦枯傷筋血難復也君奉養以膏粱之味無故而加以火毒熱傷於經絡而致此病明矣內經曰熱淫所勝治以苦寒佐以苦甘以甘防之以酸收之當以黃柏知母之苦寒爲君以防火邪壯筋骨又腎欲堅急食苦以堅之黃茋生甘艸之甘寒瀉熱補表五味子酸止汗補肺气之不足以爲臣炙甘艸當歸之甘辛和血潤燥柴胡升麻之苦平行少陽陽明二經自地升天以苦發之者也以爲佐【博按元方尙有蒼朮槁本二味】防咀同煎取淸汁服之又繆刺四肢以瀉諸陽之本使十二經絡相接而泄火邪不旬日而愈遂命其方曰淸陽補气湯【烺按右二案較原刻加詳】

一人五月間兩手指麻木怠惰嗜臥此熱傷元气也以補中益气湯減白朮陳皮川歸加白芍五味遂安

一人四肢麻木乃气虛也四君子加天麻麥冬黃茋川歸大劑服之愈

一人年四十餘面目十指俱麻木乃气虛也以補中益气加木香附子麥冬羌活防風烏藥服之愈

羅謙甫治中書左丞張仲謙年三十餘正月在大都患風證半身麻木一醫欲汗之羅曰治風當通因通用法當汗但此地此時𨿽交春令寒气猶存汗之則虛其表必有惡風寒之證張欲速瘥遂汗之覺體輕快而喜數日復作謂羅曰果如君言官事煩劇不敢出門如之何羅曰仲景云大法夏宜汗陽气在外故也今時陽气尙弱初出於地汗之則使气亟奪衞气失守不能肥實湊理表上無陽見風必大惡矣內經曰陽气者衞外而爲固也又云陽气者若天與日失其所則折壽而不彰當汗之時猶有過汗之戒況不當汗而汗者乎遂以黃茋建中湯加白朮服之滋養脾胃生發榮衞之气又以溫粉撲其皮膚待春溫气盛表气漸實卽愈矣內經曰化不可伐時不可違此之謂也

吳茭山治一婦夏月取風涼夜多失蓋因此冷風入骨兩足麻木疼痛不已服祛風止痛藥不效與大防風湯數服其疾漸瘳仍以烏頭粥服三晨而愈

薛已治大尹劉孟春素有痰兩臂頓麻兩目流淚服祛風化痰藥痰愈甚臂反痛不能伸手指俱攣【琇按火極似風祛之而愈煽火盛生痰化之而轉劇勢所必然】薛曰麻屬气虛因前藥而復傷肝火盛而筋攣耳況風自火出當補脾肺滋腎水則風自息熱自退痰自淸遂用六味地黃丸補中益气湯不三月而愈

汪石山治一婦或時徧身麻痺則懵不省人事良久乃蘇醫作風治用烏藥順气散又用小續命湯病益甚汪診之脈皆浮濡緩弱曰此气虛也麻者气餒行遲不能接續也如人久坐屈膝气道不利故伸足起立而麻者是也心之所養者血所藏者神气運不到血亦罕來由心失所養而昏懵也用參茋各二錢歸身茯苓麥冬各一錢黃芩陳皮各七分甘艸五分煎服而服

江應宿治一人年逾六十患十指麻木不仁二年矣醫作痰治風治罔效一日因憂思鬱怒臥牀月餘目不交防餘食減少腹中如束縛不安宿診之六脈沈細無力此大虛證也投八味丸令空心服日則服歸脾湯倍加參茋二三服而諸癥漸減睡臥安寧月餘服過煎藥三十餘貼丸藥六七兩而愈十指亦不復麻木矣但行走乏力如在砂中予曰病𨿽愈而元气尙未復當服參苓白朮散與前丸惑於人言用理中丸一日因大怒病復作醫投附子理中湯煩躁身熱如火不旬日而歿或曰此病先因附子而愈後因附子而亡何也予曰余乃壯火之源以生脾土故效彼用之不當孤陽飛越而亡【琇按此癥古人𨿽有气虛則麻血虛則木之分然屬肝腎爲病者十居八九嘗見服祛風逐痰而斃者固多服陽剛燥劑而斃者亦復不少蓋麻木卽中風之漸薛已謂風由火出一言蔽之矣臨癥者從此體會庻幾活人】

寒中

羅謙甫治眞定府武徳卿年四十六嵗因憂思勞役飲食失宜病四肢體冷口鼻气亦冷額上冷汗出時發昏憒六脈如蛛絲一作風證欲以宣風散下羅因思錢氏小兒論制宣風散謂小兒內傷脾胃或吐或瀉久則風邪陷入胃中而作飱泄散中有結恐傳慢驚以宣風防去風邪內經云久風爲飱泄正此謂也今形證乃陰盛陽虛苦寒之劑非所宜也內經云陰气有餘則多汗身寒又云陰盛身寒汗出身常淸數栗而寒寒而厥又云陰盛生內寒岐伯曰厥气上逆寒气卽於胸中而不瀉不瀉則溫气去寒獨畱故寒中東垣解云此脾胃不足勞役形體中焦營气受病末傳寒中惟宜補陽遂以理中湯加黒附子每服五錢多用蔥白煎羊肉湯取淸汁一大盞調服之至夕四肢漸溫汗出少夜深再服翌日精神出六脈生數服而愈

郝允診太常博士楊日宣病寒允曰診君之脈首震而尾息尾鎭而首息在法爲魚遊蝦戲不可治不數日死

徽廟常苦脾疾國醫藥罔效召楊介診視訖進藥上問何藥介對曰大理中丸上曰朕服之屢矣不驗介曰臣所進湯藥佐使不同陛下之疾以食冰太過得之今臣以冰煎此藥欲已受病之源果二服而愈惡寒

丹溪治一壯年惡寒多服附子病甚脈而似緩以江茶入薑汁香油些少吐痰一升減綿衣大半又與防風通聖散去麻黃大黃芒硝加地黃當歸百貼而安知其燥熱已多血傷亦深須淡食以養胃內觀以養神則水可升火可降必多服補血涼血藥乃可否則內外不靜腎水不生附毒必發彼以爲迂果疽發背死

一老婦形肥肌厚夏惡寒戰栗喜啖熱禦綿多汗已服附子三十餘渾身癢甚脈沈濇重取稍大知其熱甚而血虛也以四物湯去芎倍地黃加白朮黃茋炒黃柏生甘艸人參每貼二兩重方與一貼腹大泄目無視口無言知其病熱深而藥無反佐之過也以前藥熱炒蓋借火力爲向導與一貼利止四貼精神回十貼全愈

一女子惡寒用苦參一錢赤小豆一錢韮水探吐後用川芎蒼朮南星黃芩酒糊丸服

一人形瘦色黒素多酒不困年半百有別館一日大惡寒發戰自言渴卻不飲脈大而弱右關稍實略數重取則濇此酒熱內郁不得外泄由表熱而下虛也黃茋二兩漧葛一兩煎飲之大汗而愈

一婦人年五十餘形瘦面黒喜熱惡寒六月兩手脈沈而濇重取似數三黃丸下以姜湯每三十粒三十次微汗而安

一人年十七家貧多勞十一月病惡寒而吐血兩三日六脈濇一月後食減中痞醫投溫膽湯枳殻湯三日後發熱口漧不渴有痰曰此感寒也詢之八日前曾於霜中渡水三四次心下有悲泣事腹亦饑遂以小建中湯去芍藥加桔梗陳皮半夏四貼而愈

一人嗜酒因暴風寒衣薄遂覺倦怠不思食者半月且發狂身如被杖微惡寒診其脈皆浮大按之豁豁然左爲甚朱作極虛受風寒治之以人參爲君黃茋當歸白朮爲臣蒼朮甘艸陳皮通艸葛根爲佐使大劑與之一日後徧身汗出如雨凡三易被得睡覺來諸癥悉除【琇按與前案俱感寒表癥】

祝仲寧治一貴婦病惡寒日夜以重裘覆其首起躍入沸湯中不覺醫以爲寒甚祝持之曰此痰火上騰所謂陽極似陰者非下之火不殺下經宿而撤裘呼水飲之旬日气平乃愈

滑伯仁治一人七月病發熱或令服小柴胡湯升發太過多汗亡陽惡寒甚筋惕肉瞤視其脈微欲絕以眞武湯七八服稍愈服附子八枚而痊

吳茭山治一婦患筋骨肢節疼痛及身背頭痛兩尺脈憎寒如瘧每以散風止痛罔效後以四物入羌活秦芁官桂數服而愈

直閣將軍房伯玉患冷疾夏日常復衣張嗣伯爲診之曰卿伏熱應須以水發之非冬月不可至十一月寒甚令二人夾捉伯玉解衣坐石上取冷水從頭澆之彭彭有气俄而起伯玉曰熱不可忍乞冷飲嗣伯以水與之一飲一斗遂瘥

一婦人長病經年世謂寒熱注病者冬十一月中華佗令坐石槽中平旦用寒水汲灌云當滿百始七八灌會戰欲死灌者懼欲止佗令滿數將至八十灌熱气乃蒸出囂囂髙二三尺滿百灌佗乃使燃火溫牀厚覆良久汗洽出著粉汗燥便愈【三國誌】

夏文莊公性豪侈稟賦異人才睡則冷如僵一如逝者旣覺須令人溫之良久方能動人有見其陸行兩車相並載一物巍然問之乃綿帳也以數十觔綿爲之常服仙茅鐘乳硫黃不可勝紀晨朝每服鐘乳粥有小吏竊之疽發不可救【筆談】

吳篁池治一人年三十餘產後患虛癥惡寒【琇按必誤服陽藥所致】口不能言手足不能動飲食頗進大小溲如常多汗治用參茋大劑加桂枝每劑或一錢二錢三錢量病勢輕重出入服藥一年半時值暑月惡風寒愈甚禦綿復衣口已能言手足能動但惡風寒不去乃令人彊扶出風涼處坐用涼水彊浸手足口含冷水初甚怯良久能耐覺安漸至暖至熱熱漸甚乞冷飲乃以涼水頓飲之復衣頓除如常而愈

按經曰惡寒戰栗皆屬於熱又曰禁栗如防神守皆屬於火原病式曰病熱甚而反覺自冷此爲病熱實非寒也丹溪曰古人遇戰栗之癥有以大承气湯下燥糞而愈者惡寒戰栗明是熱癥但虛實有別觀數說而惡寒治法可想矣

惡熱

李東垣治一人目赤煩渴引飲脈七八至按之則散此無根之脈用姜附加人參服之愈

名醫類案卷五﹤子部﹐醫家類﹐名醫類案﹥

欽定四庫全書

名醫類案卷六

明江瓘撰

首風【附頭暈頭痛】

菑川王病召臣意診脈曰厥上爲重頭痛身熱使人煩懣臣意卽以寒水拊其頭刺足陽明脈左右各三所病旋已病得之沐髮未幹而臥診如前所以蹶頭熱至肩【史記又見屍蹷門】

魏王操苦頭風作輒心亂目華佗鍼膈【膈上痰】隨手而愈【魏志】

有人每頭則頭不得舉目不能視積年華佗悉解其衣且倒懸頭去地一二寸以濡布拭體令周匝視諸脈盡出五色仍命其徒以鈹刀決脈五色血盡視赤血乃下以膏摩被覆汗出周匝以葶犬血散飲之立愈【三國誌】

一人稚年气弱於气海三里穴時灸之及老成熱厥頭痛𨿽嚴冬喜朔風吹之其患輒止少處暖及近煙火其痛輒作此灸之過也東垣治以淸上瀉火湯尋愈

一婦人疇昔有脾胃之癥煩躁間顯胸膈不利而大便祕結時冬初外出晚歸爲寒气拂鬱悶亂大作此火不得伸故也醫漫投疎風丸大便行而其患猶爾繼疑藥力微益以七八十丸下兩行而其患猶爾且加吐逆食不能停痰甚稠黏而湧吐不已眼黒頭旋惡心煩悶气促上喘無力心神顚亂兀兀不休口不欲言目不欲開如坐風雲中【虛】頭痛難堪身苦山重【濕】四肢厥冷【寒】寢不能安夫前證胃气已損復兩下之則重虛其胃而痰厥頭痛作矣以白朮半夏天麻湯【方載丹溪】

近代曹州觀察判官申光遜言家本桂林有官人孫仲敖寓居於桂交廣人也申往謁之延於臥內冠簮相見曰非慵於巾櫛也蓋患腦痛爾卽命醇酒升餘以辛辣物洎胡椒漧薑等屑僅半杯以溫酒調又於枕函中取一黒漆筩如今之笙項安於鼻竅吸之至盡方就枕有汗出表其疾立愈蓋鼻飲蠻獠之類也【玉堂閒話】

羅謙甫治柏參謀年逾六旬春患頭痛晝夜不得休息詢其由云近在燕京初患頭昏悶微痛醫作傷寒解之汗後其痛彌篤再汗之不堪其痛矣【虛】遂歸每過郡邑必求治療醫藥大都相近至今痛不能臥且惡風寒而不喜飲食羅診之六脈細而微气短促懶言語內經云春气者病在頭年髙气弱淸气不能上升頭面故昏悶爾且此癥本無表邪汗之過多則淸陽之气愈受虧損不能上榮亦不得外固所以頭痛楚而惡風寒气短弱而憎飲食以黃茋錢半人參一錢炙甘艸七分白朮陳皮當歸白芍各五分升麻柴胡各三分細辛蔓荊子川芎各二分名之曰順气和中湯食後進之一飲而病減再飲而病卻【定方君臣佐使之妙可以類推】

呂元膺診一貴者兩寸俱浮夫浮爲風爲痛且兩寸屬上部告之曰明公他無所苦首風乃故病也蓋得之沐而中風當發先一日則劇劇必吐而後已渠曰然余少年喜沐每迎風以晞髮故頭痛之疾因之而起誠如公言乃制龍腦芎犀丸遂瘳

戴人治一婦頭偏痛五七年大溲燥結雙目赤腫暈【實】凡療頭風之藥靡所不試且頭受鍼灸無數戴人診之急數而有力風熱之甚也此頭角痛是三焦相火之經乃陽燥金勝也燥金勝乘肝則肝气郁肝气郁則气血壅气血壅則上下不通故燥結於中尋至失明以大承气湯投之入河水煎二兩加芒硝一兩頓使飲三五服下泄如湯且二十餘行次服七宣丸神功丸以潤之菠蔆葵菜豬羊血以滑之三劑外目豁首輕燥澤結釋而愈按此所以治之癥旣已多年不解豈非風濕熱三气郁滯膠固而然耶故其所施之法𨿽峻而於中病之情則得也

祝仲寜治耿祭酒病頭暈翕翕發熱淅淅惡寒醫以爲感冒投辛甘發汗之劑汗出不已腹滿作渴讝語發瘢醫繼以爲暑所中祝曰此非一時寒暑可致乃積濕熱在足陽明太陰經故疹乃見投以除濕熱補脾胃瀉陰火之劑尋愈

秦鳴鶴侍醫也髙宗苦風頭重目不能視召鳴鶴診之鶴曰風毒上攻若刺頭出少血卽愈矣【實】太后自簾中怒曰此賊可斬天子頭上豈試出血處耶上曰醫之議病理也不加罪且吾頭重悶甚苦不堪出血未必不佳命刺之鳴鶴刺百會及腦戶出血【腦戶禁刺非明眼明手不能】上曰吾眼明矣言未竟後自簾中稱謝曰此天賜我師也賜以繒寶

裕陵傳王荊公偏頭痛禁中祕方用生萊菔汁一蜆殻仰臥注鼻中左痛則注之右右痛則注之左或注之左右皆可數十年患皆二注而愈荊公云曽愈數人矣

兪子容治一婦人年逾五旬病頭痛歷嵗寖久【虛】有治以風者有治以痰者皆罔效脈之左沈寸沈遲而芤曰此气血俱虛也用當歸二兩附子三錢一飲報效再飲其病如失

薛已治尙寶劉毅齋怒則太陽作痛【虛】用小柴胡加茯苓山梔以淸肝火更用六味以生腎水更不復作

一人舊服芎防醫鄭叔能見謂之曰芎防不可久服多令人暴亡後其人無疾而卒又一婦以腦風而久服芎防其死亦如之張杲云此二事皆渠所目擊者【筆談】

潔古治一人病頭痛舊矣發則面頰靑黃【厥陰】暈目慵張而口懶言【似虛癥】體沈重【太陰】且兀兀欲吐此厥陰【肝】太陰【脾】合病名曰風痰頭痛【痰】以方玉壺丸治之更灸俠溪穴【足少陽膽穴】尋愈

子和治一僧頭熱而痛且畏明以布圜其巓上置冰於其中日數易之此三陽畜熱故也【熱】乃灼炭火於暖室出汗湧吐三法並行七日而瘥

一婦人患偏頭痛一邊鼻塞不聞香臭常流淸涕或作臭气一陣治頭痛之藥靡所不試罔效人莫識其病有以爲腦癰者一醫云但服方芎犀丸不數十服忽作嚏涕突然出一鋌稠膿疾愈

一人患頭風自頤下左右有如兩蚯蚓徐行入耳復從耳左右分上頂左過右右過左頂上起疙瘩二塊如豬腰然前後腦如鼔聲咚咚然冷痛甚須重綿帕包裹疼甚四肢俱不爲用【冷痛疼甚四肢不爲用似乎虛寒癥不知屬乎實毒須細心臨癥】醫效罔奏後得一方用四物各一錢皂角刺一錢萆薢四兩豬肉四兩作一服水六碗煎四碗去查其藥汁並肉作三四次服服至二十劑減十之三四十劑減十之六百劑乃安愚詳此證非頭風也其人曽患黴瘡頭塊墳起皆輕粉結毒故萆薢爲君【用萆薢非熟讀本艸不知其妙】四物養血皂刺爲引用多服取效也

江篁南治從嬸年四十冬月產後以傷寒發熱自汗兩太陽痛上連於腦徹痛甚日夕呻吟不得安寢以補中益气湯加蔓荊子川芎當歸細辛少許一服痛減再服乃安

翟文炳治陸母年七十頭響耳鳴頂疼目面麻腮腫齒蘇唇燥口苦舌彊咽腫气促心驚膽怯胸滿痰滯脇腫腰痛足軟膝疼已二年矣近一月來至不得眠惟人扶而坐稍稍欹臥卽垂絕翟診視知气挾肝火而然先與抑靑丸一服卽時熟睡醒後諸癥如失仍服補中益气調理而痊

程文彬治一婦人患頭風𨿽盛暑必以帕其首稍止略見風寒痛不可忍百藥不效蓋因腦受風寒气血兩虛气不能升故藥不效令病人口含冷水仰臥以生薑自然汁少許灌入鼻中其痛立止【妙法】遂與防風羌活槁本川芎甘艸數服而愈

江少微每治火癥頭痛用白蘿葡心自然汁【王荊公法】吹入鼻中卽止有兼眼目不明者加雄黃細末調勻如左患滴右耳右患滴左耳又有頭風兼睂骨痛者用活一个用新瓦二片置於中四圍鹽泥固濟烈火煆出靑煙爲度待冷去腸殻用四足並腹肉入小口缾封固如遇此癥先吹蘿葡汁次以末吹入鼻卽愈【妙方】又予每勞役失饑則額頭痛用補中益气湯立愈

心脾痛【卽胃脘痛】

【琇按是癥多有肝木挾火上乘於胃時師不察類以香燥投之暫愈復作致成關格勞瘵者多矣】

東垣治一婦人重娠六个月冬至因慟哭口吸風寒忽病心痛不可忍渾身冷气欲絕曰此乃客寒犯胃故胃脘當心而痛急與艸豆蔲半夏幹生薑炙甘艸益智仁之類或曰半夏有小毒重娠服之可乎曰乃有故而用也岐伯曰有故無損故無損也服之愈

羅謙甫治江淮漕運使崔君長子年二十五體丰肥奉養膏粱時有熱證友人勸食寒涼物因服寒藥至元庚辰秋病瘧久不除醫投以砒霜等藥新汲水送下禁食熱物瘧病不除反加吐利脾胃復傷中气愈虛腹痛腸鳴時復胃脘當心而痛屢易醫罔效至冬還家百療不瘥延至四月間【瘧病久】因勞役煩惱前癥大作羅診之脈細而微【主痛微細則爲虛寒】手足稍冷面色靑黃而不澤情思不樂惡煩冗食少微飽則心下痞悶嘔吐酸水發作疼痛冷汗時出气促悶亂不安須人頞相扺而坐少時易之內經雲中气不足溲爲之變腸爲之苦鳴下气不足則爲痿厥心又曰寒气客於腸胃之間則卒然而痛得炅則已炅者熱也非甘辛大熱之劑則不能愈乃制扶陽助胃湯方以炮漧薑錢半人參豆蔲仁炙甘艸官桂白芍各一錢陳皮白朮吳茱萸各五分黑附子炮去皮二錢益智仁五分作一服水三盞姜三片棗二枚食前溫服三服大勢皆去痛減過半至秋先灸中脘三七壯以助胃气次灸气海百餘壯生發元气滋榮百脈以還少丹服之則善飲食添肌肉潤皮膚明年春灸三里二七壯乃胃之合穴也亦助胃气又引气下行春以芳香助脾復以育气湯加白檀香平治之戒以懲忿窒欲愼言節食一年而平復

滑伯仁治一婦人盛暑洞泄【裏】厥逆惡寒【表】胃脘當心而痛自腹引脇轉爲滯下嘔噦不食醫以中暑癨亂療之益劇脈三部俱微短沈弱不應呼吸曰此陰寒極矣不亟溫之則無生理【舎時從癥】內經𨿽曰用熱逺熱又曰有假其气則無禁也於是以姜附溫劑三四進間以丹藥脈稍有力厥逆漸退更服姜附七日眾癥悉去遂以丸藥除其滯下而安【先固其原乃攻其邪】

丹溪治一人以酒飲牛乳患心疼年久飲食無礙【非大虛寒】𨿽盛暑飲食身無汗【身無汗而大便或祕結非寒可知】醫多以丁附治之羸弱食減每痛以物拄之脈遲弱而濇【遲弱似虛寒主痛濇屬血虛若但主脈而不合癥則用丁附矣】大便或祕結或泄【有飲】又苦吞酸時七月以二陳湯加芩連白朮桃仁郁李仁澤防每旦服之屢湧出黒水若爛木耳者服至二百餘貼脈濇漸退至數漸添純而漸充滿時冬暖意其欲汗而血气未充以參茋歸芍陳皮半夏甘艸服之痛緩每旦夕一二作乃與麻黃蒼朮芎歸甘艸等藥才下咽忽暈厥須臾而蘇大汗痛止【從盛暑身無汗用藥仍以汗解奇用藥次第之妙不可不知】

許文懿公因飲食作痰成心脾疼後觸冒風雪腿骨痛醫以黃牙嵗丹烏附等藥治十餘年艾灸萬計又冒寒而病加胯難開合脾疼時胯痛稍止胯痛則脾疼止初因中脘有食積痰飲續冒寒濕抑遏經絡气血不行津液不通痰飲注入骨節往來如潮湧上則爲脾疼降下則爲胯痛【辧癥精確在此】須湧泄之時秋深而以甘遂末一錢入豬腰子內煨食之【煨腎散方】連泄七行次早足便能步【下之見效】後嘔吐大作不食煩躁气弱不語【似乎】虛金匱云病人無寒熱而短气不足以息者實也【此一轉難極非細心審癥不能】其病多年鬱結一旦泄之徒引動其猖狂之勢無他制禦之藥故也仍以吐劑逹其上焦次第治及中下二焦連日用蒂藜蘆苦參俱吐不透而噦躁愈甚乃用附子尖三枚和漿水與蜜飲之方大吐膏痰一大桶以朴硝滑石黃芩石膏連翹等一觔濃煎置井中極冷飲之四日服四觔【此等用藥非神明不能】後腹微滿二溲祕【用涼藥而二溲祕爲實】脈歇至於卯酉時夫卯酉爲手足陽明之應【手陽明大腸在卯足少陰腎在酉】此乃胃【胃乃腎之關】與大腸有積滯未盡當速瀉之【俗醫看歇至脈則云元气脫矣歇至屬積滯者有之但有時】羣醫惑阻乃作紫雪二日服至五兩神思稍安腹亦減安後又小溲閉痛飲以蘿葡子汁半盂得吐立通又小腹滿痛不可捫摸【實癥】神思不佳以大黃牽牛等分水丸服至三百丸下如爛魚腸二升許神思稍安診其脈不歇又大溲迸痛小腹滿悶又與前丸百粒腹大絞痛腰胯重眼出火不言語瀉下穢物如桕油條一尺許肛門如火以水沃之自病半月不食不語至此方啜稀粥始有生意數日平安自嘔吐至安日脈皆平常大次年行倒倉法全愈【合痰癥虞恆徳案看方妙】

一童子久瘧方愈十日而心脾疼六脈伏痛稍減時气口盛【气口盛傷於食】餘皆實而細意其宿食詢之果傷冷油麪食以小胃丹【久瘧之後元气已虛小胃丹太峻】津咽十餘粒禁飲食三日凡與小胃丹十二次痛止後與谷太早忽大痛連脇乃禁食亦不與藥蓋宿食已消新谷與余積相並而痛若再藥攻必傷胃气所以不與藥又防食三日至夜心索食先以白朮黃連陳皮爲丸熱湯下八九十丸以止其此非饑也乃餘飲未了因气而動遂成雜耳若與食必復痛詢其才饑必繼以膈間滿悶今𨿽未甚快然常思食又與前丸子一日夕不饑而昏睡後少與稀粥減平日之半兩日嗣後禁其雜食半月而安

一婦因久積憂患後心痛食減羸瘦渴不能飲【气分】心與頭更換而痛不寐大溲燥結與四物湯加陳皮甘艸百餘貼【亦穏】未效朱曰此肺久爲火所郁【病久屬郁火】气不得行血亦蓄塞遂成污濁气壅則頭痛血不流則心痛通一病也治肺當自愈遂效東垣淸空膏例以黃芩細切酒浸透炒赤色爲細末以熱白湯調下頭稍汗十餘貼汗漸通身而愈【以汗解奇】因其膝下無汗瘦弱脈濇小溲數大溲澁當補血以防後患以四物湯加陳皮甘艸桃仁酒芩服之

一婦春末心脾疼自言腹脹滿手足寒過肘膝須緜裹火烘胸畏熱喜掀露風涼【亦屬郁火】脈沈細濇稍重則絕輕似而短渴喜熱飲【血分】不食以艸豆蔲【辛溫】丸三倍加黃連【苦寒】滑石神曲爲丸白朮爲君茯苓爲佐陳皮爲使作湯下百丸服至二觔而愈

一老人心腹大痛昏厥脈洪大不食不勝一味攻擊之藥用四君加川歸沈香麻黃服愈

虞恆徳治一男子年三十五胃脘作痛久矣人形黃瘦食少胸中常若食飽求治與加味枳朮丸不效而日漸大痛叫號聲徹四鄰自分死矣與桃仁承气湯【若非大痛叫號承气湯防不可用此癥亦急則治標之故】作大劑與之連二服大下瘀血四五碗許困倦不能言者三日教以少食稀粥漸次將理而安【琇按瘀血不下定成血膈幸其人尙少壯可用承气否則以四物入桃仁紅花五靈脂歸尾酒大黃韭汁爲妥】

福唐梁緄心脾疼痛數年不愈服藥無效或教事佛久之夢神告曰與汝良劑名一服飲可取髙良姜【逐寒】香附子【散气】等分如本條修制細末二錢溫陳米飲送下空心服爲佳不煩再服已而果驗後常以濟人皆效類編百一選方云二味須各炒然後合和同炒卽不驗

張思順盛夏調官都城苦熱食冰雪過多又飲木漿積冷於中遂感脾疼之疾藥不釋口殊無退證累嵗日齋一道人適一道人曰但取漢椒二十一粒浸於漿水盌中一宿漉出還以水漿吞之【引經佐使妙用可以觸類】若是而已張如所戒明日椒才下腹卽脫然更不復作

崔元亮海上方治一切心疼無問久新以生地黃一味隨人所食多少搗取汁搜麪作防飥或合冷淘【冷淘卽角子類】食之良久當利下虫長一尺許頭似壁宮【壁宮卽守宮】後不復患

劉禹信方貞元十年通事舍人崔抗女患心疼垂气絕遂作地黃冷淘食之便吐一物可方一寸以來如蝦蟆狀無目足等微似有口蓋爲此物所食自此頓愈麪中忌用鹽【本事方】

汪石山治一婦人年三十餘性躁多能素不孕育每啜粥畏飯時或心痛春正忽大作或作气而用香燥或作痰而用二陳或作火而用寒涼【琇按治法俱左】因糞結進潤腸丸遂泄不禁【前許文懿公案進涼瀉藥而便反祕此進潤腸丸而泄不禁虛實可知矣】小便不得獨行又發寒熱熱則欬痰不止寒則戰栗鼓頷肌肉瘦削皮膚枯燥月水不通食少惡心或煩躁而渴或昏昏嗜臥或小腹脹痛諸治罔效汪診右脈浮大數【非外感而脈浮大虛無疑但宜黃蓍建中湯不宜分利或配入升麻柴胡靑皮神麯】左脈稍斂而數熱來左右脈皆大而數【博按舊刻脫此句】寒來脈皆沈微似有似無經言脈浮爲虛脈大必病進丹溪謂脈大如蔥管者大虛也經又謂脈屬木見於右手肝木乘脾土也又以數脈所主爲熱其癥爲虛左脈稍斂者血分病輕也今患素畏飯者是胃气本弱矣心痛卽胃脘痛由脾虛不運故胃脘之陽不降【博按舊刻此句悞】郁滯而作痛也瀉泄不禁小便不得獨行者蓋陽主固且經言膀胱者津液之府气化則能出矣今陽虛不固於內故頻泄也膀胱气虛不化故小便不得獨行也又寒熱互發者蓋气少不能運行而滯於血分故發熱血少不得流利而滯於气分故發寒仲景曰陽入於陰則熱陰入於陽則寒是也寒則戰栗鼓頷者陰邪入於陽明也熱則欬嗽不已者陽邪入於陰分也此則陰陽兩虛故相交並而然也肌肉瘦削者蓋脾主身之肌肉脾虛食少故瘦削也皮膚枯燥者經曰脾主於胃行其津液脾虛不能運行津液灌漑於肌表故枯燥也月水不通者經曰二陽之病發心脾男子少精女子不月二陽手足陽明腸與胃也陽明虛則心脾皆失所養而血不生故不月也食少惡心躁渴嗜臥皆脾胃所生之癥也小腹脹痛者乃陽虛下陷使然也經曰陽病極而下是也乃用人參五錢黃茋四錢白朮三錢爲君升麻八分茯苓一錢豬苓澤瀉各七分爲臣蒼朮五分香附七分爲佐歸身七分麥冬一錢爲使煎服三貼不效【此案不效之故當細心防閱王海藏離珠丹錢仲陽安神丸並气不化气走治法三條及甘露散爲迫津液不能停當致津液之說】一醫曰此病不先驅邪一主於補所謂閉門畱賊一曰此屬陰虛火動今不滋陰降火而徒補气將見气愈盛火愈熾矣其夫告汪曰每日扶之似身漸重皮枯黒燥恐不濟矣汪曰仲景有曰泄利不止五藏之陰虛於內寒熱互發六府之陽虛於外是則內外兩虛在法不治所恃者年尙壯能受補而已然補藥無速效今服藥不滿四五劑柰何遽責以效乎因令勉服前藥六七貼寒已除但熱不減汗出不至足令壺盛熱水蒸其足汗亦過於委中矣續後前癥漸減始有生意追思醫謂不先去邪者因其寒熱往來也然去邪不過汗吐下三法今病自汗吐痰泄利三者備矣再有何法之可施乎且病有實邪有虛邪虛可補而實可防今病屬虛而以實邪治之所謂虛虛之禍也一謂當滋陰降火因其月事不通病發於夜也且服降火藥遂小腹脹而大便泄是不宜於此矣殊不知滋陰降火皆甘寒苦瀉之劑今病食少泄利明是脾虛且脾胃喜溫而惡寒今泥於是寧不愈傷其胃而益其泄乎吁危哉故不得不辧【博按此案舊刻脫悞】

江汝潔治會中夫人病心气痛甚劇醫治不效江視其癥乃心脾疼也夫心主血脾裹血二經陰血虛生內熱耳以阿膠一錢五分滋二經之虛白螺螄殻火煆一錢五分以瀉二經之火二味爲末好酒調服一二盞卽愈

匡掌科夫人年三十餘病胃脘連胸脇痛日輕夜重兩寸關滑有力醫皆以積滯凝寒用發散及攻下之劑不效繼用鐵刷散四磨飲等方並莫應及用湯水皆吐而不納經日不食痛益甚【非痰而何】一醫謂五靈脂沒藥素用有效試用酒調病者到口便吐隨吐出綠痰兩碗許痛卽止納飲食此蓋痰在膈上攻下之不去必得吐法而後愈【醫統】

江篁南治一婦患心脾疼弱甚醫以沈香木香磨服之其痛益增且心前橫痛又兼小腹痛甚其夫灼艾灸之痛亦不減江以桃仁承气湯去芒硝投之一服而愈

江應宿治中年男子患心脾痛積十年所時發則連日呻吟減食徧試諸方罔效診之六脈數【數爲火郁】予曰此火郁耳投薑汁炒黃連山梔瀉火爲君川芎香附開郁陳皮枳殻順气爲臣反佐以炮姜從治【反佐妙】一服而愈再與平胃散加姜炒黃連山梔神曲糊丸一料刈其根不復舉矣

予長子年三十二嵗素飲食無節性懶於動作丙戌秋從予自燕都抵家舟行飽飡多晝寢有時背脹腹微痛初冬過蘇州夜赴酒筵後脫衣用力次早遂覺喉口有敗卵臭厭厭成疾瘦減日吐酸水背脹腹痛一日忽大痛垂死欲人擊打又炒熱鹽熨之稍寛快頃刻吐紫黑血二碗許連日不食食入卽吐痛止卽能食【生機在此】食飽又復痛諸藥不應遞發遞愈六脈而搏指此食傷太陰脾虛气滯與香砂橘半枳朮丸灸中脘夾臍膏肓禁飽食兩月而愈

腹痛

華佗治一人病腹中攻痛十餘日鬢髮墮落佗曰是脾半腐可刳腹治也使飲藥令臥破腹就視脾果半腐壞以刀防之割去惡肉以膏傅之卽瘥【獨異志】

元丰中丞相王郇公小腹痛不止太醫攻治皆不效凡藥至熱如附子硫黃五夜義丸之類用之亦不瘥駙馬張都尉令取婦人油頭髮燒如灰細研篩過溫酒調二錢【此治陰虛】卽時痛止【良方】

羅謙甫治眞定一士人年三十餘肌體本弱左脇下有積气不敢食冷物覺寒則痛或嘔吐淸水暈欲倒目不敢開惡人煩冗靜臥一二日及服辛熱之劑則病退延至初秋因勞役及食冷物其病大作腹痛不止冷汗自出四肢厥冷口鼻气亦冷面色靑黃不澤全不得臥扶幾而坐又兼咳嗽咽膈不利與藥則吐不得入口無可柰何遂以熟艾半觔白紙一張鋪於腹上紙上攤艾令勻又以憨蔥數枝批作兩片置艾上數重再以白紙覆之以慢火熨斗熨之冷則易之【外治法妙】覺腹中熱腹皮暖不禁以緜三襜多縫帶系之待冷方解初熨時得暖則痛減大暖則痛止至夜得睡翌日再與對癥藥服之良愈【內經云寒气客於小腸募原之間絡血之中血泣而不得注於大經血气潛畱不得行故宿昔而成積也又寒气客於腸胃厥逆上出故痛而嘔也諸寒在內作痛得炅則痛立止】

李子豫治豫州刺史許永之弟患心腹痛十餘年殆死忽一日夜間聞屏風後有鬼謂腹中鬼曰明日李子豫從此過以赤丸殺汝汝其死矣腹中鬼曰吾不畏之於是使人候子豫豫果至未入門患者聞腹中有呻吟聲及子豫入視鬼病也遂以八毒赤丸與服【方見鬼疰門】須臾腹中雷鳴彭轉大下數行遂愈今八毒丸方是也【續搜神記】

虞恆徳治一婦年五十餘小腹有塊作痛二月餘一醫作死血治與四物加桃仁等藥不效又以五靈脂元胡索乳香沒藥三稜莪朮等丸服又不效其六脈沈伏兩尺脈絕無予曰乃結糞在下焦作痛耳非死血也【可見死血脈必短濇兩尺絕無而防爲結糞亦奇】用金城稻槁燒灰淋濃汁一盞服之過一時許與枳實導滯丸一百粒催之下黑糞如梅核者碗許痛遂止後以生血潤腸之藥十數貼調理平安

一男子壯年寒月入水网魚饑甚遇涼粥食之腹大痛二晝夜不止醫與大黃丸不通與大承气湯下糞水而痛愈甚診其六脈沈伏而實面靑黑色【靑黑爲寒得溫卽行】虞曰此大寒癥及下焦有燥屎作痛先與丁附治中湯一貼又與灸气海穴二十一壯痛減半繼以巴豆【巴豆行寒積】沈香木香作丸如菉豆大生薑汁送下五粒下五七次而愈

丹溪治一老人腹痛不禁下者用川芎蒼朮香附白芷漧薑茯苓滑石等劑而愈

一人於六月投淵取魚至秋深雨涼半夜小腹痛甚大汗脈沈細實重取如循刀責責然與大承气湯加桂二服微利痛止仍連日於申酉時【申酉爲足太陽少陰】復痛堅硬不可近每與前藥得微利痛暫止於前藥加桃仁泥下紫黑血升餘痛亦止脈𨿽稍減而責責然猶在又以前藥加川附子下大便五行【亦得溫卽行】有紫黒血如破絮者二升而愈又傷食於酉時復痛在臍腹間脈和與小建中湯一服而愈

一少年自小面微黃夏間腹大痛醫與小建中湯加丁香三貼不效加嘔吐淸汁又與十八味丁沈透膈湯二貼食全不進困臥痛無休止如此者五六日不可按又與阿魏丸百粒夜發熱不得寐口卻不渴脈左三部沈而數實關尢甚右沈滑數實遂與大柴胡加甘艸四貼下之痛嘔𨿽減食未進與小柴胡去參芩加芍藥陳皮黃連甘艸二十貼而愈【加減法妙】

一婦年四十患腹隠痛常燒磚瓦熨之面胸畏火气六脈和皆微苦夜不得寐悲憂一年眾作心病治遂覺气復自下衝上病𨿽久形不瘦此肝受病也【脾主肌肉病在肝不瘦】與防風通聖散吐之時春寒加桂【木得桂而和】入薑汁調之日三四次夏稍熱與當歸龍膽丸間與枳朮丸一月而安

一人中脘作疼食已口吐血紫霜色二關脈濇乃血病也跌僕而致治以生新去陳之劑吐出片血碗許而安

吳茭山治一婦患臍下虛冷腹痛用川芎歸身炙芍炒延胡丁皮漧薑服之效

張至和吳郡人精於醫嘗治人腹疾爲庸醫誤用熱藥張知不可療辭之其人別延周濟廣不再藥而愈乃遣從者市肴羞故令迂路經張門張問之曰吾主疾愈置以謝周某者張笑曰亟回家此當大便下膿若恐不及見矣果然

程明佑治王汝恭夜禦內詰旦煎寒腹痛醫投五積散熱甚又投十神湯小柴胡遂瞶程教以飲水一醫曰病得之入房內有伏陰復投以水必死及一飲腹不痛再飲至一斗病已【非神明者不能治法不可爲訓】所以知汝恭當飲水而解者切其脈陽盛格陰熱入厥陰也

汪石山治一人年五十餘形瘦而黑理疎而澁忽腹痛午後愈甚醫曰此气痛也治以快气之藥痛益加又曰午後血行於陰分加痛者血滯於陰也以四物加乳沒服之亦不減汪診之脈浮細而結或五七至一止或十四五至一止經論止脈漸退者生漸進者死今止脈頻則反輕疎則反重與脈經實相矛盾汪熟思少頃曰得之矣止脈疎而痛甚者以熱動而脈速【爲病脈屬邪盛】頻而反輕者以熱退而脈遲故耳【爲本脈屬元虛】病屬陰虛火動無疑【熱動脈速非止疎也因脈速而止不覺耳熱退脈遲而止脈愈覺頻耳前爲邪盛之脈後爲元虛之脈】且察其病起於勞欲勞則傷心而火動欲則傷腎而水虧以參芍補脾爲君熟地歸身滋腎爲臣黃柏知母麥冬淸心爲佐山查陳皮行滯爲使人乳童便出入加減惟人參加至四五錢遇痛進之則愈或曰諸痛與瘦黒人及陰虛火動參茋在所當禁今用之顧效謂何曰藥無常性以血藥引之則從血以气藥引之則從气佐之以熱則熱佐之以寒則寒在人善用之耳況人參不特補气亦能補血故曰气血弱當從長沙而用人參是也【東垣治中湯人參與漧薑用亦謂裏虛則痛補不足也】所謂諸痛禁用參茋者以暴病形實者言耳若年髙气血衰弱不用補法气何由行病何由止經曰壯者气行則愈是也

一人體弱色脆常病腹痛惡寒發熱嘔泄踡臥時或吐虫至三五日或十數日而止或用丁沈作气治或用姜附作寒治或用削克作積治或用燥烈作痰治俱不效診其脈皆濡小近駛【數】曰察色診脈觀形乃气虛兼郁熱也遂用參茋歸朮川芎茯苓甘艸香附陳皮黃芩芍藥服之而安或曰諸痛不可用參茋並酸寒之劑今犯之何也曰病久屬鬱鬱則生熱又气屬陽爲表之衞气虛則表失所衞而賊邪易入外感激其內郁故痛大作今用甘溫以固表則外邪莫襲酸寒以淸內則郁熱日消病由是愈【博按此案原刻脫悞】

一人面色蒼白年四十六素好酒色犬肉三月間因酒兼有房事遂病左腹痛甚後延右腹續延小腹以及滿腹皆痛日夜叫號足不能伸臥不能仰汗出食阻【此案終無身熱表癥】自用備急丸利二三行而隨止痛仍不減【醫見利之痛不止決疑虛癥】汪診其脈皆細駛右脈頗大於左獨脾脈而且滑扶起診之右脈亦皆細數恐傷酒肉用二陳加芩查麯蘗進之不效再用小承气湯仍不利蜜棗道之仍不利乃以大承气湯利二三行痛減未除【凡此治法皆急則治標不然痛安能減】令其住藥只煎山查湯飲之次日煩躁嘔惡渴飲涼水則覺惡止爽快詰朝診脈皆隠而不見【見此癥總屬痛傷元气脈亦不見】四肢逆冷煩躁不寧時復汗出舉家驚愕疑是房後陰癥擬進附子理中湯汪曰此治內寒逆冷也活人書云四逆無脈當察癥之寒熱今觀所患多屬於熱況昨日脈皆細數面色近赤又兼酒後而病六脈𨿽絕蓋由壯火食气也四肢者諸陽之末气被壯火所食不能營於四肢故脈絕而逆冷也此類傷暑之癥正合仲景所謂熱厥者多寒厥者少急用大承气湯下之之類向𨿽下以大承气其熱尙未盡難以四逆湯癥與比今用附子熱藥寧不助火添病耶如不得已可用通脈四逆湯尙庻幾焉以其內有童便豬膽汁監制附毒不得以肆其虐也連進二服脈仍不應逆冷不回渴飲煩躁小便不通糞溏反頻腹或時痛更進人參白虎湯二貼【白虎湯如何敢用】躁渴如舊更用參朮各三錢茯苓麥冬車前各一錢五味當歸各五分煎一貼脈漸見如蛛絲汪曰有生意矣仲景論絕脈服藥微續者生脈暴出者死是也左手足亦略近和不致冰人右手足逆冷如舊但口尙渴便尙溏一日夜約十餘度小便不通汪曰渴而小便不利者當利其小便【此非傷寒發熱以痛爲準以渴爲憑故曰利其小便倘傷寒發熱而用此案爲法何異癡人說夢】遂以天水散冷水調服三四劑不應再以四苓散加車前山梔煎服二貼小便頗通但去大便而小便亦去不得獨利汪曰小便未利煩渴未除蓋由內熱耗其津液也大便尙溏者亦由內熱損其陽气陽气不固而然也遂用參朮各三錢茯苓錢半白芍車前門冬各一錢山梔七分五味五分連進數服至第九日逆冷回脈復見諸癥稍減漸向安【琇按是癥外無寒熱因利而渴而厥而躁汗遂乃寒熱雜進幸而不死必其人元气素彊否則參苓麥味緩不及矣】

一婦人年近五十病腹痛初從右手指冷起漸上至頭頭如冷水澆灌而腹大痛則徧身大熱熱退則痛止【非石翁不能講明此癥】或過食或不食皆痛每常或一年一發近來二三日一發逺不過六七日醫用四物加柴胡香附不應更醫用四君木香防榔亦不應又用二陳加紫蘇豆蔲又用七气湯等劑皆不應汪診脈皆微弱似有似無或一二至一止或三五至一止乃陽气大虛也【憑脈防癥】獨參五錢陳皮七分煎服十數貼而愈夫四肢者諸陽之末頭者諸陽之會經曰陽虛則惡寒又曰一勝則一負陽虛陰往乘之則發寒陰虛陽往乘之則發熱今指稍逆冷上至於頭則陽負陰勝可知矣陽負則不能健運而痛大作痛作而復熱者物極則反也及其陰陽气衰兩不相爭則熱歇痛亦息矣況脾胃多气多血經也气能生血气不足則血亦不足仲景曰血虛气弱以人參補之故用獨參湯服而數年之痛遂愈矣

江篁南治一婦年四十餘常患腹疼先從心前痛入腹旣而腰兪盡痛兼吐淸水或吐食每吐而後愈合眼則覺麻木【食入反出是無火也合眼麻木陽虛而气不行也】其經水將行之前腰腹作痛行或帶紫凝結【赤帶】兼有白帶或一月再至虛初用二陳合四物除地黃加烏藥香附三服不驗乃投東垣當歸附子湯四服稍愈遂加分兩作丸服之【當歸附子湯治臍下冷痛赤白帶下當歸二分炒鹽三分蠍稍升麻各五分甘艸六分柴胡六分黃柏少許附子一錢漧薑六分】

中气虧損心腹作痛

薛已治唐儀部胸內作痛月餘腹亦痛左關長右關此脾虛肝邪所乘以補中益气湯加半夏木香二劑而愈又用六君子湯二劑而安此面色黃中見靑

李儀部常患腹痛以補中益气加山梔卽愈一日因怒肚腹作痛胸脇作脹嘔吐不食肝脈此脾气虛弱肝火所乘仍用前湯吞左金丸一服而愈此面色黃中見靑兼赤

太守朱陽山因怒腹痛作瀉或兩脇作脹或胸乳作痛或寒熱往來或小便不利飲食不入嘔吐痰涎神思不淸此肝木乘脾土用小柴胡加山梔子炮姜茯苓陳皮制黃連【黃連吳茱萸等分用熱水拌濕罨二三日同炒焦取連用】一劑卽愈

陽山之內善怒胸膈不利吐痰甚多吞酸噯腐飲食少思手足發熱十餘年矣所服非芩連枳實卽防蘇厚朴左關洪右關數此屬肝火血燥木乘土位朝用六味丸以滋養肝木夕用六君加當歸芍藥以調補脾土不月而愈癸卯夏患背疽癥屬虛寒用大溫補之藥而愈乙巳夏因大怒吞酸噯腐胸腹脹滿或用二陳石膏治之吐涎如湧肌熱如灼旬日將用滚痰丸下之脈洪大按之如無【舊刻訛無力】薛曰此脾胃【舊刻攺中气】虧損而發熱脾弱而涎泛出也用六君加姜桂一鐘卽睡覺而諸癥如失又數劑而康

儒者沈尼文內停飲食外感風寒頭痛發熱惡心腹痛薛用人參養胃加芎芷麯蘗香附桔梗一劑而愈次日仍作腹痛以手重按痛卽止此客寒乘虛而作也乃以香砂【舊刻訛香附】六君子加木香炮姜服之睡覺痛減六七去二香再服飲食少進加黃茋當歸少佐升麻而愈

徐道夫母病胃脘當心痛劇右寸關俱無【舊刻攺作不應指】左𨿽有微而似絕手足厥冷【痛甚而伏者手足冷者未可盡爲虛癥】病勢危篤察其色眼胞上下靑黯【眼胞色靑乃肝木乘脾】此脾虛肝木所勝用參朮茯苓陳皮甘艸補其中气木香和胃气以行肝气吳萸散脾胃之寒止心腹之痛急與一劑俟滚先服煎熟再進諸病悉愈向使泥其痛無補法而反用攻伐之劑禍不旋踵矣

一婦人懷抱鬱結不時心腹作痛年餘不愈諸藥不應用歸脾加炒山梔而愈

腹鳴

陳子直主簿妻有異疾每腹脹則腹中有聲如撃鼓逺聞於外行人過者皆疑其作樂腹脹消則鼓聲亦止一月一作經十餘醫皆莫能明其疾

一婦人有孕腹內鐘鳴醫莫能治偶一士人攜一方書其間有一方能治此用鼠窟前畚土研羅爲末每服二錢麝香湯調其疾立愈

腰痛

淳於意治濟北王侍者韓女病腰背痛寒熱眾醫皆以爲寒熱也臣意診脈曰內寒月事不下也卽竄以藥旋下病已病得之欲男子而不可得也所以知韓女之病者診其脈時切之腎脈也濇而不屬【琇按气滯血不流而脈濇是爲郁病】濇而不屬者其來難堅故曰月不下肝脈出左口故曰欲男子不可得也【琇按脈訣所謂溢上魚際惟師尼室女嫠婦有之然今人無論男婦多有此脈此案又見經水門】

郝允治殿中丞姚程腰脊痛不可俛仰郝曰谷濁气也當食發怒四肢受病傳於大小絡中痛而無傷法不當用藥以藥攻之則益痛須一年能偃仰二年能坐三年則愈矣果然

東垣治一人露宿寒濕之地腰痛不能轉側脇搐急作痛月餘腰痛論云皆足太陽【膀胱】足少陰【腎】血絡有凝血作痛間有一二證屬少陽膽經外絡脈病皆去血絡之凝乃愈經云冬三月禁鍼只宜服藥通其經絡破血絡中敗血以漢防已防風各三分炒曲獨活【膽】各五分川芎柴胡【膽】肉桂【腎】當歸炙艸蒼朮各一錢羌活【膀胱】錢半桃仁五粒作一服酒煎服愈【配方精妙後學當觸類而長之】

韓治一人患腰疼痛以胡桃仁佐破故紙用鹽水糊丸服之愈

丹溪治徐質夫年六十餘因墜馬腰痛不可轉側六脈散大重取則小而長稍堅朱以爲惡血𨿽有未可驅逐且以補接爲先遂令煎蘇木人參黃茋川芎當歸陳皮甘艸服至半月後散大漸斂食亦進遂與熟大黃湯調下自然銅等藥一月而安

王紹顏信效方云頃年得腰膝痛不可忍醫以腎風攻刺諸藥不效見傳相方有此驗立制一劑神效方以海桐皮二兩牛膝一兩羌活地骨皮五加皮薏苡仁各一兩甘艸五錢生地十兩右淨洗焙漧細剉生地黃以蘆刀子切用綿一兩都包裹入無灰酒二斗浸冬二七日夏七日候熟空心飲一杯或控榦焙末蜜丸亦可

戊戌秋淮南大水城下浸灌者連月王忽臟腑不調腹中如水吼數日調治得愈自此腰痛不可屈折𨿽沐亦相妨徧藥不效凡三月此必水气陰盛腎經感此而得乃灸腎兪三七壯服鹿茸丸而愈【醫學綱目】

脇痛

丹溪治一人年三十六虛損瘦甚右脇下疼四肢軟弱二陳湯加白芥子枳實姜炒黃連竹瀝八十貼安【治虛人有痰此方可法】

項彥章治一人病脇痛眾醫以爲癰投諸香姜桂之屬益甚項診之曰此腎邪也法當先溫利而後竭之以神保丸下黒溲痛止卽令更服神芎丸或疑其太過項曰向用神保丸以腎邪透膜非全蠍不能引導然巴豆性熱非得芒硝大黃蕩滌之後遇熱必再作乃大泄滯數出病已所以知之者以陽脈陰脈微濇者痛也濇者腎邪有餘也腎邪上薄於脇不能下且腎惡燥今以燥熱發之非得利不愈經曰痛隨利減殆謂此也【琇按虛人恐不勝此】

虞恆徳治一人年四十餘因騎馬跌撲次年左脇脹痛醫與小柴胡湯加艸龍膽靑皮等藥不效診其脈左手寸尺皆數而濇關脈芤而急數右三部惟數而虛虞曰明是死血癥【脈濇爲血少又云失血之後脈必見芤又曰關內逢芤則內癰作論脈固屬血病然防之曰死血亦因跌撲脇脹痛故耶】用抵當丸一劑下黒血二升許後以四物湯加減調理而安

橘泉治一老八十餘左脇大痛腫起如覆杯手不可近【實癥】醫以爲滯冷投香桂姜黃推气之劑小腹急脹痛益甚翁曰此內有伏熱瘀血在脾中耳經所謂有形之腫也【有形之腫宜以削之】然痛隨利減與承气湯加當歸芍藥柴胡黃連黃柏下之得黒瘀血二升立愈

張戴人治一人病危篤張往視之其人曰我別無病三年前當隆暑時出村埜有以煮酒饋予者適村落無湯器冷飲數升便覺左脇下悶漸作痛結硬如石至今不散鍼灸磨藥殊無寸效戴人診之兩手俱沈實而有力先以獨聖散吐之一湧二三升气味如酒其痛卽止後服和脾安胃之劑而愈【儒門事親】

張文仲則天初爲侍禦醫特進蘇良嗣因拜跪便絕倒文仲候之曰此因憂憤邪气激也若痛衝脇則劇難捄自晨至食時卽苦衝脇絞痛文仲曰若入心卽不可療俄而心痛日旰而卒

薛已治一婦人脇下腫痛色赤寒熱用小柴胡加芍藥山梔川芎以淸肝火而愈但經行之後患處仍痛用八珍湯以補气血而安若因肝膽二經血燥所致當用小柴胡加山梔膽艸芎歸主之久而脾胃虛弱補中益气爲主若兼气郁傷脾間以歸脾湯朝寒暮熱飲食少思須以逍遙散爲主

庠生馬伯進之母左胛連脇作痛【背胛上胯骨連側脇是小腸與膽連脇是肝脾】似瘡毒狀薛曰此鬱怒傷肝脾與六君加桔梗枳殻柴胡升麻彼另用瘡藥其痛甚乃請治其脈右關長按之軟弱左關洪按之濇滯果肝脾之疾飲食之毒七情之火也仍用煎藥加以大補之劑脈癥悉退再加芎歸全愈

一人年近六十素鬱怒脾胃不健服香燥行气飲食少思兩脇脹悶服行气破血飲食不入右脇脹痛【丹溪云右脇悉屬痰左脇瘀血】喜用手按彼疑爲膈气痰飲內傷薛曰乃肝木克脾土而脾土不能生肺金也若內有瘀血𨿽單衣亦不敢著肉【妙別】用滋化源之藥四貼諸癥頓退彼以爲愈薛曰火令在邇當健脾土以保肺金彼不信後復作另用痰火之劑益甚求治左關右寸滑數此肺內潰矣仍不信乃服前藥吐穢膿而死

一婦人飲食後因怒患瘧嘔吐用藿香正气散二劑而愈後復怒吐痰甚多狂言熱熾胸脇脹痛手按少止脈洪大無倫【無倫爲虛】按之微細此屬肝脾二經血虛以加味逍遙散加熟地川芎二劑脈癥頓退再用十全大補而安此癥若用疎通之劑是犯虛虛之戒矣

一男子房勞兼怒風府脹悶兩脇脹痛薛作色欲損腎怒气傷肝用六味地黃丸料加柴胡當歸一劑而愈【琇按此法移治腹痛門中石山治一人面色蒼白之癥宜收捷效】

石山治一人客維病脇痛醫以爲虛用人參羊肉補之其痛愈甚一醫投龍防丸痛減汪診脈濡而弱曰脾胃爲痛所傷尙未復遂以橘皮枳朮丸加黃連當歸服之而安越五年腹脇復痛彼思頗類前病欲服龍會丸未訣汪診之脈皆濡弱而緩曰前病屬實今病屬虛非前藥可治也以人參爲君芎歸芍藥爲臣香附陳皮爲佐甘艸山梔爲使煎服十餘貼痛止食進

黟縣縣丞年逾五十京回兩脇肋痛【肋與脇不同】醫用小柴胡湯痛止續後痛作前方不效汪診之脈皆細而濡按之不足曰此心肺爲酒所傷脾腎爲色所損兩脇脹痛相火亢極肝亦自焚經曰五藏已虛六府已竭九候𨿽調者死此病之謂歟尋卒

休寧金上捨環海自述云曾因送殯忍饑過勞患腰肋連脇腫痛不能轉側醫治不效有一儒者診視曰此肝火也投龍膽瀉肝湯當歸龍會丸而愈

膝腫

徐可豫治吳興沈仲剛內子膝腫痛右先劇以熱熨則攻左熨左攻右俱熨則腹雷鳴上胸已而背悉若受萬箠者獨元首弗及發則面黛色脈罔辧昏作旦輟日尫弱甚醫望色輒卻謂弗救徐視脈竟曰是濕淫所中繼復驚傷膽疾𨿽劇可治卽令以帛胸少選探咽喉間湧靑白涎沫幾斗許湧定徐曰今玆疾發至腹則弗上面面弗靑矣至昬膝痛仍加熨鳴果弗及胸止三鼓已定皆如徐言越三昏不復作遂痊【痰隨气升降作痛所以一吐而愈】

鶴膝風

州守張天澤左膝腫痛胸膈痞滿飲食少思時作嘔頭痰壅日晡殊倦用蔥熨法及六君加炮姜諸癥頓退飲食稍進用補中益气加蔓荊子頭目淸爽肢體康健間與大防風湯十餘劑補中益气三十餘劑而消

一婦人發熱口漧月經不調半載後肢體倦怠二膝腫痛作足三陰血虛火燥治之用六味地黃丸兩月餘形體漸健飲食漸進膝腫漸消半載而痊

腳气【附腫痛】

有人病兩腳躄不能行舉詣佗佗望見云已飽鍼灸服藥矣不須復看脈便使解衣防背數十處相去或一寸或五分縱邪不相當言灸此各十壯灸瘡愈卽行後灸處夾脊一寸上下行端直均調如引繩也【漢書華佗傳】

徐之才治一人患腳跟腫痛諸醫莫能識徐曰蛤精疾也由乘舟入海垂腳水中疾者曰實曽如此之才爲剖得蛤子二大如楡莢【太原故事】

有範光祿得腳腫不能飲食忽有一人不通名徑入齋中謂曰佛使我來理君疾也光祿廢衣示之因以刀鍼腫上倐忽間頓鍼兩腳及膀胱百餘下出黃膿水三升許而去至明並無鍼傷而患漸愈【齊諧錄】

王薿守會稽童貫時方用事貫苦腳气或云楊梅仁可療是疾薿裒五十石獻之後擢待制【揮麈錄】

道士王裕曰有忽患腳心如中箭發歇不時此腎之風毒防腎愈【瀉肝卽瀉腎】

董守約苦腳气攻注或教之捶數螺傅兩股上便覺冷气趨下至足逾時而安【寒涼法類編】

唐栁栁州纂救三死方元和仲春得幹腳气【腳气有幹濕之分】夜半痞絕左脇有塊大如石且死因大寒不知人三日家人號哭滎陽鄭洵美傳杉木湯服半食頃大下三次气通塊散用杉木節一大升橘葉一升無葉以皮代大腹檳榔七个合而碎之童便三大升共煮一升半分二服若一服得快利停後服此乃死病防有教者乃得不死【本事方】

董系治安國軍節度使程道濟患腰腳疼病將二年服湯藥皆姜附硫黃燥熱之藥中脘臍下艾炷十數無效愈覺膝寒胃冷少力多睡食少神減羣醫曰腎部虛寒非熱藥不能療及自體究亦覺惡寒喜暖但知此議爲是因諮於董董曰腎經積熱血气不通故也程不甚見信試用通經涼藥但見臟腑滑利伏困愈甚棄而不服【人情大抵皆然】後因陳五行造化勝負之理方始不疑再用辛甘寒藥瀉十二經之積熱日三四服通利十餘行數十日後覺痛減飲食有味精力爽健非昔之比心神喜悅服藥不輟迆覺熱自後服餌皆用寒涼數年之間疾去熱除神淸體健【寒涼法】

蔡元長知開封正據案治事忽如有虫自足心行至腰間卽墜筆暈絕久之方蘇掾屬云此病非兪山人不能療趣使召之兪曰此眞腳气也法當灸風市【風市在奇腧經絡在膝上七寸外側兩筋間】爲灸一壯蔡晏然復常明日病如初再召兪曰除病根非千艾不可從其言灸五百壯自此遂愈

仲兄文安公守姑蘇以鑾輿巡幸虛府捨暫徙吳縣縣治卑濕旋感足痺痛掣不堪服藥弗效乃用所聞灼風市肩髃【大腸穴二穴同】曲池三穴終身不復作

僧普淸苦此二十年每發率兩月用此灸三七壯卽時痛止其他驗者益眾【夷堅志】

一人患腳轉筋時發不可忍灸腳踝上一壯內筋急灸內外筋急灸外

顧安中廣徳軍人久患腳气筋急腿腫行履不得因至湖州附船船中有一袋物爲腿痠痛遂將腿閣袋上微覺不痛及筋寛而不急乃問艄人袋中何物應曰宣木自此腳气頓愈【名醫錄】

衍義治一人嗜酒後患腳气甚危乃以巴防半兩糯米同炒米微轉色去米大黃一兩剉炒同爲末煉蜜爲丸溫水送下五七十丸仍禁酒遂愈【溫利法】

東垣治一朝貴年近四十身體充肥腳气始發頭面渾身支節微腫皆赤色足脛赤腫痛不可忍手近皮膚其痛轉甚起而復臥臥而復起日夕苦楚春間李爲治之其人以北土髙寒故多飲酒積久傷脾不能運化飲食下流之所致投以當歸拈痛湯一兩二錢其痛減半再伏腫悉除只有右手指末微赤腫以三稜鍼刺指爪甲端多出黒血赤腫全去數日後因飲食濕麪肢體覺痛再以枳實五分大黃酒煨三錢當歸身一錢羌活錢半名曰枳實大黃湯只作一服水二盞煎一盞溫服穴心食前利下兩行痛止夫腳气水濕之爲也麪滋其濕血壅而不行故支節煩痛經云風能勝濕羌活辛溫透關節去濕故以爲主血畱而不行則痛當歸之辛溫散壅止痛枳實之苦寒治痞消食故以爲臣大黃苦寒以導麫之濕熱並治諸老血畱結取其峻快故以爲使也【下汗法】

丹溪治一婦足腫用生地黃黃柏蒼朮【二妙可法】南星紅花牛膝龍膽艸川芎治之【淸法】

一人兩足痠重不任行動發則腫痛一日在不發中診脈三部皆大搏手如蔥管無力身半已上肥盛蓋其膏粱妾禦嗜欲無窮精血不足濕熱太盛因用益精血於其下淸濕熱於其上二方與之【誰謂丹溪法無補於世哉】或言腳气無補法故不肻服三月後痛作一醫用南方法治【汗】不效一醫用北方法治之【下】卽死於溺器上吁業岐黃者虛實之辧蓋可以忽乎哉【補法】

項彥章治一人足病發則兩足如柱潰黃水逾月乃己巳輒發六脈沈緩【腳气不得疑脈之沈緩爲虛寒】沈爲裏有濕緩爲厥爲風此風濕毒俗名濕腳气是也神芎丸竭之繼用舟車神佑丸下濁水數十出而愈【下法】

一婦腳底如錐刺痛或胕腫足腕亦痛而腫大便泄滑裏急此血少又下焦血分受濕气爲病健步丸主之以生地一兩半歸尾白芍陳皮蒼朮各一兩牛膝茱萸條芩各半兩大腹子三錢桂枝二錢爲丸每服百丸以白朮通艸煎湯食前下之【溫法琇按此丹溪案大腹子原刻悞大附子】

戴人治一人病腰腳大不伸傴僂蹩躄而行已數年矣服藥無功止藥卻愈因秋暮渉水病復作醫用四斤丸其父求治於戴戴曰近日服何藥曰四斤丸曰目昏赤未其父驚曰目正暴發戴曰宜速來否則失明矣旣來目腫無所見戴人先令湧之藥下忽走三十行兩目頓明再湧泄能認字調一月令服當歸丸健步而歸【吐法】

子和治息帥腰股沈痛行步坐馬皆不便或作腳气寒濕治之或作虛損治之烏附乳沒活血壯筋骨之藥無不用之至兩月餘目赤上熱大小便俱濇腰股之病如故診其兩手脈皆沈遲【若據脈經則沈遲爲寒今以涼瀉而愈故脈必當合癥而防】沈者在裏也宜瀉之以舟車丸濬川散各一服去積水二十餘行至早晨咽白粥一二頓與之卽能矍鑠矣【下法】

魏徳新因赴冬選犯寒而行眞元气衰加之坐臥冷濕食飲失節以冬遇此遂作骨痺骨屬腎腰之髙骨壞而不用兩胯似折而黒如炭【面黒爲濕气上侵】前後臁痛痿厥嗜臥徧問諸醫皆作腎虛治之乃先以玲瓏竈熨蒸數日次以苦劑上湧寒痰二三升【汗吐兼用】下虛上實明見矣次以淡劑使白朮除脾濕茯苓養腎水官桂伐風木【然後溫補】寒气偏勝則加姜附否則不加又刺腎兪【膀胱穴】太谿【腎穴】二穴二日一刺前後一月半平復如初【薫法】

毗陵有馬姓鬻酒爲業者患腎臟風忽一足發腫如瓠自腰以下鉅細通爲一律痛不可忍欲轉側兩人扶方可動或者欲以鈹刀決之張曰未可此腎臟風攻注腳膝也乃以連珠甘遂一兩木鱉子二个一雄一雌爲末獖豬腰子二个批開藥末一錢糝勻濕紙裹數重慢火煨熟放溫【煨腎散加木鱉】五更初細嚼米飲下積水多則利多少則少也宜軟飯將息若病患一腳切看左右如左腳用左邊腰子右腳用右邊腰子藥末只一錢辰巳間下膿如水晶者數升卽時痛止一月後尙拄拐而行再以赤烏散令塗貼其膝方愈十年相見行步自若

商州有人重病足不履地者數十年良醫殫技莫能治所親置之道傍以求救者遇一新羅僧見之謂曰此疾一藥可救但不知此土有否因爲之入山采取乃葳靈仙也【靈仙能通行十二經】使服之數日能步履其後山人遂傳其事海上方著其法云采之陰漧月餘搗末酒和服二錢匕利空心服之如人本性殺藥可加及六七錢匕利過兩行則減之病除乃停服其性甚善不觸諸藥但惡茶及麪湯【以甘艸巵子代飲可也】

羅治中書粘合公年四旬體幹魁梧春間從徵至州偶腳气忽作徧身肢體微腫其痛手不能近足脛尢甚履不任穿跣以騎馬控兩蹬而以竹器盛之困急東垣曰內經有云飲發於中胕腫於上【妙理】又云諸痛爲實血實者宜決之以三稜鍼數刺其腫上血突出髙二尺餘漸漸如綫流於地約半升許其色紫黒頃時腫消痛減以當歸拈痛湯一兩半服之夜得睡明日再服而愈【鍼法】

孫少府治韓彥正暴得疾手足不舉諸醫皆以爲風鍼手足亦不去痛孫曰此腳气也用防榔末三錢生薑三片榦紫蘇葉七片陳皮三錢水一大盞煎七分熱服數服而愈【淸】

薛已治一婦人腿患筋攣骨痛諸藥不應脈用大防風湯二劑【大防風湯八珍加附子羌防牛膝杜仲黃茋】頓退又二劑而安【汗】

江應宿治一婢春初患腳气腰腳赤腫墳起疼痛難於步履予曰此因飲食傷脾不能運化濕熱下注之所致也利水行濕消導食滯用平胃散加茯苓澤瀉薏苡木山查麥芽神曲二劑腰腳消而能步再以木通白朮湯送保和丸而愈

予友人佘近峯賈秣陵年五十餘患腳痛臥不能起年餘脛與腿肉俱消邑醫徐古塘昔患痺疾治愈求其成方初用當歸拈痛湯二服效次用十全大補湯加枸杞子防己牛膝艸薢朝用六味地黃丸加虎脛骨牛膝川艸薢鹿角膠服三年矍鑠如初徐書云久久服之自獲大益幸勿責效於旦夕信然

宿曰今人謂之腳气者黃帝所謂緩風濕痺也千金雲頑弱名緩風疼痛爲濕痺大抵腳气無補法乃風毒在內不可攻故當先防之皆濕熱之爲也腳發

薛已治閣老靳介庵腳指縫作癢出水腫焮腳面敷止癢之藥不應服除濕之藥益甚薛診之曰陰虛濕熱下注也用六味地黃補中益气而愈

大防李北溪足赤腫作痛先用隔蒜灸飲活命散一劑痛頓止灸處出水赤腫頓消次用托裏消毒散四劑灸處出膿而愈

一儒者腳踝腫硬色白兩月餘矣用大防風湯及十全大補兼服而消後塲屋不利飲食勞倦癥復作盜汗內熱飲食不化便滑肌瘦復加頭暈或頭痛痰湧此腎不納气用八味丸益气湯百餘劑而安

一男子腳心發熱作渴引飲或用四物芩連黃柏知母之類腹痛作嘔煩熱大渴此脾胃復傷先用六君炮姜數劑而脾胃醒再用補中益气加茯苓半夏而脾胃健乃以加減八味丸兼服半載而愈

一儒者腳心發熱作癢搔搯滚水浸漬而出水肌體骨立作渴吐痰用益气湯六味丸年餘元气復而諸癥愈

少宗伯顧東江面黧作渴薛曰此腎經虧損當滋化源以杜後患顧公不信次年九月左足面患疽色黯不痛腳腿沈重用隔蒜灸三十餘壯足腿卽輕瘡出血水七日而消色仍黯時顧將北行賀萬壽薛診之曰脾脈衰憊陽气虧極不宜逺行公曰予得夢屢驗向夢羣仙待我此壽徵也至河間驛聚仙堂病亟嘆曰數定於此立齋豈能我畱尋卒

江應宿治程文學子腳腿墳起如瓠焮赬痛楚難支予用廣膠四兩入麝少許熔如稠膏攤油紙貼之外用好醋煮靑綿布三片乘熱貼膏外輪遞更換腿癢如蛆頃刻盡消而愈【外治法較張子和法更佳然二法不可偏廢】

薛已曰腳發色赤腫痛而潰膿者屬足三陽濕熱下注可治微赤微腫者膿淸者屬足三陰虧損難治若黒黯不腫痛不潰膿煩熱作渴小便淋漓者陰敗末傳惡癥爲不治其法濕熱下注者先用隔蒜灸活命飲以解壅毒次服益气湯六味丸以補精气若赤黯不痛者著肉灸桑枝灸以行壅滯助陽气更用大補湯八味丸壯脾腎滋化源多有生者【數種治法皆當熟玩切記切記】若專治瘡復傷正气誤人多矣腳弱

一士人得腳弱病方書羅列積藥如山疾益甚張杲曰汝當盡屏去但用杉木爲桶濯足又令排樟腦於兩股間以腳防系定月餘而安健如初南方多此疾不可不知【遁齋閒覽】

孫琳治一少年娶妻不久得軟腳病疼特甚醫以爲腳气孫聞之曰吾不必診視但用杜仲一味寸防片析每一兩用半酒半水合一大盞煮六分頻服之三日能行又三日而愈孫曰第宅寢處髙明衣履燥潔無受濕之理乃新婚縱欲致然杜仲專治腰膝以酒行之則奏效易矣

諸气

子和治一婦人勞苦太過大便結燥咳气上逆時喝喝然有音唾嘔鮮血以苦劑解毒湯加木香漢防己煎服時時啜之復以木香防榔丸泄其逆气一月而安【今人見嘔鮮血以滋陰降火爲主稱曰弱癥焉知爲气病乎故曰風寒燥火六气皆令人吐血】

莊先生治喜樂之極而病者莊切其脈爲之失聲佯曰吾取藥去數日更不來病者悲泣辭其親友曰吾不久矣莊知其將愈慰之詰其故莊引素問曰懼勝喜可謂得元關者

石山治一婦瘦弱年四十餘患走气徧身疼痛或背脹痛或兩脇插痛或一月二三發發則嘔盡所食方快飲食不進久伏牀枕醫作气治用流气飲或作痰治用丁藿二陳病甚汪診之脈皆細微而數右脈尢弱曰此恐孀居憂思傷脾而气郁也理以補脾散郁【郁則致火郁則痛久則虛誰曰諸痛無補法哉】以人參三錢香附黃連甘艸砂仁各五分黃茋二錢歸身錢半川芎八分漧薑四分煎服十餘貼脈之數而弱者稍緩而健諸痛亦減仍服前方再用參茋川芎香附山梔甘艸以神曲糊丸服之病除【烺案石山醫案黃連元作黃芩未知孰是】

蕭司訓年逾五十形肥色紫病气從臍下衝逆而上【腎虛】睡臥不安飲食少精神倦汪診之脈皆浮濡而緩曰气虛也問曰丹溪雲气從臍下起者陰火也何謂气虛【陰火與元气不兩立】汪曰難執定論丹溪又云肥人气虛脈緩亦气虛今據形與脈當作气虛論治遂以參茋爲君白朮白芍爲臣歸身熟地爲佐黃柏甘陳爲使煎服十餘貼稍安彼以胸膈不利陳皮加作七分气沖上【琇按陳皮加至七分便復气沖上細玩之可知用藥之道】仍守前方月餘而愈

一人徧身皮底渾渾如波浪聲癢不可忍抓之血出不止名气奔用人參苦杖【杜牛膝】靑鹽細辛各一兩水二碗煎取淸汁飲之而愈

疝防

齊郎中令循病眾醫皆以爲蹷人中而刺之臣意診之曰湧疝也令人不得前後溲循曰不得前後溲三日矣臣意飲以火齊湯【卽黃連解毒湯】一飲得前溲再飲大溲三飲而疾愈病得之內所以知循病者切其脈時右口气急【寸口乃气口也】脈無五臟气右口脈大而數數者中下熱而湧左爲下右爲上皆無五藏應故曰湧疝中熱故溺赤也【史記】

齊北宮司空命婦出於病眾醫皆以爲風入中病主在肺刺其足少陽脈臣意診其脈曰病气疝客於膀胱難於前後溲而溺赤病見寒气則遺溺使人腹腫出於病得之欲溺不得因以接內所以知出於病者切其脈大而實其來難是厥陰之動也脈來難者疝气之客於膀胱也腹之所以腫者言厥陰之絡結小腹也厥陰有過則脈結動動則腹腫臣意卽灸其足厥陰之脈【宜灸急脈】左右各一所卽不遺溺而溲淸小腹痛止卽更爲火齊湯以飲之三日而疝气散卽愈【史記】

安陵阪裏公乘項處病臣意診脈曰牡疝牡疝在膈下上連肺病得之內臣意謂之愼毋爲勞力事爲勞力事則必嘔血死處後蹴踘要蹷寒汗出多卽嘔血臣意復診之曰當旦日日夕死卽死病得之內所以知項處病者切其脈得番陽番陽入虛裏處旦日死一番一絡者牡疝也【史記】

索隠曰脈病之名曰番陽者以言陽脈之翻入虛裏也

羅謙甫治火兒赤憐歹久患疝气復因秋間饑飽勞役過飲潼乳所發甚於初面色靑黃不澤臍腹陣痛搐撮不可忍腰曲不能伸熱物熨之稍緩脈得沈小而急難經有云任之爲病男子內結七疝皆積寒於小腸間所致也非大熱之劑則不能愈遂制沈香桂附丸以沈香附子川烏炮去皮臍炮姜良姜茴香炒官桂吳萸湯浸去苦各一兩醋丸如桐子大每服五十丸至七八十丸空心食前熱米飲湯送下日二服忌冷物間服天臺烏藥散以烏藥木香茴香炒良姜炒靑皮各五錢防榔二个川練十个巴豆七十粒微打破同川練用麩炒候麩黒色去麩爲末每服一錢溫酒調下痛甚者炒生薑熱酒調下服此二藥旬日良愈【溫法】

趙運使夫人年近六十三月日病臍腹冷痛相引脇下痛不可忍反復悶亂不得安臥乃先灸中庭穴【任穴】在膻中下寸六分陷者中任脈气所發灸五壯或二七三七壯次以當歸四逆湯以當歸尾七分炮附子官桂茴香柴胡各五分芍藥四分茯苓元胡川練子酒煮各三分澤瀉一分水煎溫數服而愈

許學士治歙縣尉宋荀甫膀胱气作痛不可忍醫以剛劑與之痛益甚溲溺不通三日許視其脈曰投熱藥太過適有五苓散一分爲三易其名用連須蔥一莖茴香及鹽少許水一盞半煎七分連服之中夜下小便如黒汁一二升劑下寛得睡明日脈已平續用碙砂丸數日愈蓋是疾本因虛得不宜驟進補藥邪之所湊其气必虛畱而不去其病則實【妙妙】故先滌所蓄之邪然後補之【淸法本事方】

滑伯仁治一婦病寒爲疝自臍下上至心皆脹滿攻痛而脇疼尢甚【此等痛切記作疝治】嘔吐煩懣不進飲食脈兩手沈結不調此由寒在下焦宜亟攻其下毋攻其上爲灸章門气海中脘服元胡桂椒佐以蘹木諸香茯苓靑皮等十日一服溫利丸藥聚而散之也果效

一老人病臍腹防痛醫爲溫中散寒卒無驗診之脈兩尺搏堅而沈曰此大寒由外入也寒喜中下故爲疝治宜在下加沈降之劑引入下焦數服尋愈

一人病疝气發則臍下築築漸上至心下嘔湧痛憊手足靑色喉中淫淫而癢睂本疼痠目不欲視頭不欲舉神昏昏欲睡而不寐惡食气睪丸控引小便數而短年未三十尫瘠一若衰耄人劣劣不自持診其脈沈而濇曰是得之憂鬱憤怒【內因】寒濕風雨乘之【外因】爲肝疝也屬在厥陰故當脈所過處皆病焉厥陰肝也張從正云諸疝皆屬肝肝欲散急以辛散之遂以吳萸佐以姜桂【辛散】及治气引經藥兼制茴練【原刻誤回陳】等丸每十日一溫利之三月而愈

丹溪云予舊有甘橘積後因山行饑甚遇橘芋食之橘動舊積芋復滯气卽時右丸腫大寒熱先服平胃散一二貼次早神思淸气至下焦嘔逆覺積動吐之復吐後和胃气疎通經絡而愈

一人虛損潮熱腎偏墜小腸气四物加小茴香吳萸胡蘆巴各五分枳子靑皮山查漸愈

一人病後飲水病左丸痛甚灸大惇以摩腰膏摩囊上上抵橫骨【腎穴】炙溫帛覆之痛卽止一宿腫亦消

汪石山治一人年二十餘因水中久立過勞病疝痛痛時腹中有磊塊起落如滚浪其痛尢甚診之脈皆細而緩按之似濇曰此血病也考之方書疝有七皆不宜下所治多是溫散之藥以气言也玆宜變法治之【石翁妙處在變法】乃用小承气加桃仁下之其痛如失三日復作比前加甚脈之輕則大重則散濇思之莫得其說問曽食何物曰食雞蛋二枚而已曰已得之矣令以指探吐出令盡而痛解矣【下法】

一小兒八嵗防疝陰嚢腫脹核有大小汪令燒荔枝核灰茴香炒爲末等分食逺溫酒調服二錢不過三服

一兒六歲陰嚢脹大如盞莖皮光腫如泡一醫爲之滲濕行气不效汪診視脈皆濡緩曰脈緩無力者气虛也【痛脈皆不宜補】經曰膀胱者津液之府气化則能出焉气虛不足無能運化而使之出矣宜升陽補气可也遂以人參黃茋白朮茯苓牛膝升麻陳皮甘艸稍煎服一二貼嚢皺腫消三貼全愈【補法】

程比部羅云公乃郎年十五嵗疝痛何醫官按以蕃蔥散四服而愈此童幼之年從積治【積】

羅山人年四旬居憂怫郁致胸膈凝聚月餘流於肋下漸下墜入陰嚢不時作痛謾試諸方二年餘不效偶撿奇效良方聚香飲子一匕而豁然如失此七情所傷從气治【气】

祠部黃新陽公夙有脾泄便血腳痛六脈滑數曾用酒煮黃連爲君佐以參朮等而泄血止越年餘患狐疝晝出嚢中夜臥入腹不時疼痛吳心所投以虎潛丸還少丹而愈此始爲熱中久爲寒中藥物寒熱迥別而俱效久病從虛治也【虛】

江少微自患狐疝用八味地黃丸而痛止繼服打老兒丸而愈時年五十餘此衰弱之軀正气旺而邪無所容矣

不寐

許叔微治四明董生者患神气不寧臥則魂飛身𨿽在牀而神魂離體驚悸多魘通宵不寐更數醫莫效羅診視之問曰醫作何病治之董曰眾皆以爲心病許曰以脈言之肝經受邪非心也肝經因虛邪气襲之肝藏魂者也遊魂爲變平人肝不受邪臥則魂歸於肝神靜而得寐今肝有邪魂不得歸是以臥則飛若離體也肝主怒故小怒則劇【論癥精確】董生欣然曰前此未之聞也𨿽未服藥似覺沈屙去體矣願求藥以治之許曰公且持此說與眾醫議所治之方而徐質之閱旬日復至云醫徧考古今方書無與對病者許乃爲處二方服一月而病悉除方以眞珠母爲君龍齒佐之【方內以人參爲臣方妙】眞珠母入肝爲第一龍齒與肝同類故也龍齒虎睛今人例以爲鎭心藥殊不知龍齒安魂虎睛定魄各言其類也東方蒼龍木也屬肝而藏魂西方白虎金也屬肺而藏魄龍能變化故魂遊而不定虎能專靜故魄止而能守許謂治魄不寧者宜以虎睛治魂飛者宜以龍齒萬物有成理而不失亦在夫人達之而已

一人忽覺自形作兩並臥不別眞假不語問亦無對乃離魂也用硃砂人參茯苓濃煎服眞者气爽假者卽化

一老人患虛煩不得睡大便不通常有一道熱气自臍下衝上心隨卽昏亂欲絕醫一月不愈用大黃通利大便幾致殞殆羅診之六脈沈緩遂投竹茹溫膽湯【十一臓取決於膽也】自午服一盞熱气至心下而不至心上晡時一盞熱气至臍下而不至臍上戌初又一盞熱气不復上升矣次日早間以檳榔疎气【琇按四字可商】之藥調之大府遂通而愈【此癥虛而協熱者居多若因大便不通熱气沖上而用宣通之藥防防不可況沈緩之脈見乎沈爲裏病緩則爲虛溫膽外宜養陰潤下爲是】

呂滄洲治一人病無睡睡則心悸神懾如處孤壘而四面受敵達旦目眵眵無所見耳聵聵無所聞𨿽堅臥密室睫未嘗交也諸醫防效呂切其脈左關之陽浮而虛察其色少陽之支外溢於目眥【足厥陰手少陽手太陽三經之支結目外眥】卽告之曰此得之膽虛而風諸公獨治其心而不祛其膽之風非法也因投禁方烏梅湯抱膽丸日再服遂熟睡比寤病如失

汪石山治一女年十五病心悸常若有人捕之欲避而無所其母抱之於懷數婢防之於外猶恐恐然不能安寐醫者以爲病心用安神丸鎭心丸四物湯不效汪診之脈皆細弱而緩曰此膽病也用溫膽湯服之而安

多夢

錢丕少卿忽夜多惡夢但就枕便成輒通夕不止後因赴官經漢上與鄧州推官胡用之遇同宿驛中言近多夢慮非吉胡曰昔嘗如此懼甚有道士教戴丹砂初任辰州推官求得靈砂雙箭鏃者戴之不渉旬驗四五年不復有夢至今祕惜因解髻中一綘紗嚢遺之卽夕無夢神魂安靜眞誥及他道書多載丹砂避惡信然【類編】

宿述夢者因也晝之所思夜之所夢至人無夢以其恬澹虛無少思寡慮何夢之有

消中

羅謙甫治韓子玉父年逾六旬病消渴至冬添躁熱須裸袒以冰水噴胸腋乃快日食肉麪數四頃時卽饑如此月餘羅診得脈沈細而疾羅以死決之子玉兄弟跪泣曰病固危篤君盡心救之則死而無恨羅曰夫消之爲病其名不一曰食防曰消中曰宣疾此膏粱之所致也陽明化燥火津液不能停自汗小便數故飲一溲二胃熱則消穀善饑能食而瘦王叔和云多食亦饑虛是也此病仲景所謂春夏劇秋冬瘥時制故也令尊今當瘥之時反劇乃腎水漧涸不能制其心火而獨旺於不勝之時經曰當所勝之時而不能制名曰眞彊乃孤陽絕陰者也且人之身元气爲主天令爲客此天令大寒尙不能制其熱何藥能及內經主勝逆客勝從正以此也【琇按見解超詣宜熟玩之】設從君治療徒勞而已固辭而歸遂易醫與灸數日而卒

吳茭山治一老人年逾七十素有痰火過思鬱結因得消中之患晝夜飲食無度時時常進則可若少頃缺食則不安每服寒涼俱罔效人皆以年老患消中危之吳診其脈左寸關右寸關滑尺浮大府燥結吳疑之此大腸移熱於胃胃火內消故善食而不發渴也防曰消中善食而肌肉削消脈虛無力者不治此痰火內消肌色如故依法治之可生也【妙防能合色脈可以萬全斯言誠然】遂用白虎湯倍入石膏服之胃火漸平飲食漸減次以坎離丸養血四物湯調理二月而安

江汝潔治介塘程濋六脈舉指皆長重指俱大而略實二尺盛於寸關【脈若沈細必死】經曰者陽也長者陽也實大皆陽也又曰下堅上虛病在脾則知陽勝而陰虛足陽明【胃】太陰【脾】俱有火邪是以土得火則燥虧生發之源失轉運之機上焦不行下脘不通濁气下流肌肉銷鑠日久失療漸成下消之候良醫弗爲也治須滋足陽明太陰之營气兼發散土中之火邪俾得以行幹健之運則陰陽升降气血調和也以甘艸六分白芍二錢人參三錢【補脾血】升麻漧葛各一錢半【散陰火】水煎服數劑而安

名醫類案卷六﹤子部﹐醫家類﹐名醫類案﹥

欽定四庫全書

名醫類案卷七

明江瓘編

諸虫

太倉公治一女病甚眾醫皆以爲寒熱篤當死不治公診其脈曰蟯瘕蟯瘕爲病腹大上膚黃麤循之戚戚然公飲以芫華一撮卽出蟯可數升病已三十日如故病蟯得之於寒濕寒濕气宛篤不發化爲虫公所以知其病者切其脈循其尺索刺麤而毛美奉發是虫气也其色澤者中蔵無邪气及重病【史記博按此案已見第五卷

癥瘕門】

華佗治一人忽患胸中煩懣面赤不食診之曰君胃中有虫欲成內疽腥物所爲也卽作湯二升再服須臾吐出虫三升許頭赤而動半身猶是生魚膾所苦遂愈

唐張鷟朝野僉載云洛州有士人患應聲語卽喉中應之以問良醫張文仲張經夜思之乃得一法卽取本艸令讀之皆應至其所畏者卽無聲仲乃錄取藥合和爲丸服之應時而止

永州通判防軍員毛景得奇疾毎語喉中必有物作聲相應有道人教令誦本艸藥名至藍而黙然遂取藍捩汁飲之少頃吐出肉塊長二寸餘人形悉具劉襄子思爲永倅景正被疾逾年親見其愈【泊宅編】

許叔防精於醫云五臓虫皆上行惟有肺虫下行最難治當用獺爪爲末調藥初四初六日治之此二日肺虫上行

金州防禦使崔堯封有甥李言吉左目上瞼忽生一小瘡漸大如鴨卵其根如恆掩其目不能開堯封飲之令大醉遂與割去瘡旣破中有黃雀飛鳴而去【聞奇錄】

一婦人忽生虫一對於地能行長寸餘自後月生一對醫以苦參加打虫藥爲丸服之又生一對埋於土中過數月發而視之暴大如拳名子母虫従此絕根

靑陽夏戚宗陽家素業醫任江陰訓導有生員之父患腹脹求其診視乃曰脈洪而大濕熱生虫之象況飲食如常非水腫蠱脹之證以石橊皮椿樹東行根加防榔三味各五錢長流水煎空心頓服之少頃腹作大痛防下長虫一丈許遂愈【客座新聞】

吳茭山治一婦產後悪露欠通寒熱時作小腹結成一塊形大如杯抽刺疼痛用聚寶丹蟠蔥等藥俱不效一日吳診其脈洪而以虎珀膏貼患處二日後其塊漸軟其痛如常倐然陰戶中覺如虫行動狀少頃小溲出虫三條形長寸許身紅頭紫有嘴出此之後其痛漸緩過後二次仍出四條虫狀如前痛止身安諸患皆愈因意病者未產之前尿胞必有濕熱生虫之患偶因產後去血況服諸香燥熱之劑及貼琥珀膏亦是追虫之物虫不能容所以因而出也

陸顒吳郡人自幼嗜麫食食愈多而質愈瘦胡人以藥吐一虫長二寸許色靑狀如蛙此名消麫虫實天下之奇寶也其說甚異不具述【說淵】

虞花溪治一婦人患屍虫用花椒二分苦練根一分丸服其虫盡従大便泄出

一人患腦痛爲虫所食防教以桃葉枕一夕虫自鼻出形如鷹嘴莫能識其名【遁齋閒覧】

一人在姻家過飲醉甚送宿花軒夜半酒渴欲水不得遂口吸石槽中水碗許天明視之槽中俱是小紅虫心陡然而驚鬱鬱不散心中如有蛆物胃脘便覺閉塞日想月疑漸成痿隔徧醫不愈吳球往視之知其病生於疑也用結綫紅色者分開翦斷如蛆狀用巴豆二粒同飯搗爛入紅綫丸十數丸令病人暗室內服之置宿盆內放水須臾欲防令病人坐盆瀉出前物蕩漾如蛆然後開窗令親視之其病従此解調理半月而愈

従政郎陳檏富沙人母髙氏年六十餘得饑疾每作時如虫齧心卽急索食食罷乃解如是三四年畜一貓極愛之常置於傍一日命取鹿脯自嚼而啖貓至於再覺一物上觸喉間引手探得之如拇指大墜於地頭尖匾類塌沙魚身如蝦殻長八寸漸大侔兩指其中盈實剖之腸肚亦與魚同有八子胎生蠕蠕若小鰍人莫識其爲何物蓋聞脯香而出髙氏疾卽愈【類編】

趙子山寓居邵武軍天王寺苦寸白虫爲撓醫者戒云是疾當止酒而以素所耽嗜欲罷不能一夕醉於外舎歸已夜半口漧咽燥倉卒無湯飲適廊廡間有甕水月映瑩然可掬卽酌而飲之其甘如飴連飲數酌乃就寢迨曉虫出盈席覺心腹頓寛宿疾遂愈驗其所由蓋寺僕日織艸屨浸紅藤根水也【庚志】

蔡定夫戡之子康積苦寸白爲孽醫者使之碾防榔細末取石橊東引根煎湯調服之先炙肥豬肉一大臠寘口中咽咀其津膏而勿食云此虫惟月三日以前其頭向上可用藥攻打餘日卽頭向下縦藥之無益【肺虫初四日初六日上行寸白虫惟初三日上行】虫聞肉香咂啖之意故空羣爭赴之覺胸中如萬箭攻攢是其也然後飲前藥蔡如其戒不兩刻腹中雷鳴急奔厠虫下如傾命僕以杖撥之皆聨屬成串防長數丈尙蠕蠕能動舉而棄之溪流宿患頓愈故廣其傳以濟人云【庚志】

一人因灼艾訖火痂便落瘡內鮮血片片如蝴蝶樣騰空飛去痛不可忍此是血肉俱熱用大黃芒硝等分爲末水調下防利卽愈

一人有虫如蠏走於皮下作聲如兒啼爲筋肉之化用雷丸雄黃等分爲末糝豬肉上炙肉食之卽愈

一人臨臥忽渾身虱出約五升血肉俱壊而舌尖血出不止用鹽醋湯飲下數次卽愈

一人大腸內虫出不斷斷之復生行坐不得鶴虱末調服五錢自愈

一人腹中如鐵石臍中水出旋變作虫行之狀繞身作癢痛不可忍扒掃不盡濃煎蒼術浴之又以蒼術麝香水調服之

楊勔中年得奇疾每發言腹中有小聲效之數年間其聲寖大有道士見而驚曰此應聲虫也久不治延及妻子宜讀本艸遇虫不應者當取服之勔如言讀至雷丸虫忽無聲乃頓服數粒遂愈正敏後至長沙遇一丐者亦有是疾環而觀之者甚眾因教使服雷丸丐者謝曰某貧無他技所以求衣食於人者惟借此耳

一人頭皮內時有蛆行以刀切破用絲葉擠汁搽之蛆出盡絕根

汪石山治一婦每臨經時腰腹脹痛玉戶淫淫虫出如鼠粘子狀緑色者數十枚後經水隨至其夫問故汪曰厥陰風木生虫婦人血海屬於厥陰此必風木自甚兼脾胃濕熱而然也正如春夏之交木甚濕熱之時而生諸虫是也宜淸厥陰濕熱卽令以酒煮黃連爲君白術香附爲臣研末粥丸空腹吞之月餘經至無虫且姙矣

休寧西山金舉人嘗語人曰予嘗病小腹甚痛百藥不應一醫爲灸關元十餘壯【小腹痛百藥不效宜灸】次日莖中淫淫而癢視之如虫出四五分急用鐵鉗扯出虫長五六寸連日虫出如此者七痛不復作初甚驚恐後則視以常皆用手扯此亦偶見也仲景云火力𨿽微內攻有力虫爲火力所逼勢不能容故従溺孔出也其人善飲禦內膀胱不無濕熱遇有畱血瘀濁則附形蒸鬱爲虫矣經云濕熱生虫有是理也故癆虫寸白虫皆由內濕熱蒸鬱而生非自外至者也正如春夏之交濕熱蒸鬱而諸虫生焉是矣此亦奇病因記之

無錫一人徧身膚肉有紅虫如綫長二三寸時或遊動了了可見癢不可勝醫莫能治一日偶思食水蛙蛙至虫遂不見乃市蛙爲脯旦晚食之月餘其虫自消【五湖漫聞】

哮

江少微治小兒鹽哮聲如曳鋸以江西淡豆防一兩白砒一錢研細拌入精豬肉四兩內以泥固濟炭火鍛出靑煙爲度研細和淡防搗勻爲丸如黍米大每服二三十丸滚白水送下【此方甚佳卽紫金丹】忌大葷鹽醬一月而愈

一貴公子患鹽哮年方九齡毎以風寒卽發投以噙丸藥餅夜臥醒放舌上任其自化下隨效方用苦葶藶五錢【隔紙炒】茯苓五錢花粉麻黃杏仁款花蕋桑白皮【蜜炙】貝母【去心】各三錢五味子二錢罌粟殻【蜜炙】一錢五分右爲細末烏梅肉三錢棗肉三錢煮爛如泥搗和前末爲餅每重一分半服未半料永不復髮須忌大葷一兩月

一小兒鹽哮喘用海螵蛸刮屑研細末以白糖蘸喫愈

一富兒厚味發哮喘以蘿葡子淘淨蒸熟曬榦爲末薑汁蒸餅爲丸【卽淸金丹】毎服三十丸津咽下

徧身痛

周離亨治一人徧身疼毎作殆不可忍都下醫或雲中風或雲中濕或云腳气治俱不效周曰此血气凝滯也沈思良久爲制一散服之甚驗方以延胡索當歸桂等分依常法治之爲末疾作時溫酒調下三四錢隨人酒量頻進之以止爲度蓋延胡索活血化气第一品也其後趙待制霆引失節肢體拘攣數服而愈【泊宅編】

江應宿治休寧程君膏長子十八歲徧身疼痛腳膝腫大體熱面赤此風濕相搏也與當歸拈痛湯二三服熱退而愈

身癢

意庵治一人因田間收稻忽然徧身癢入骨髓用食鹽九錢泡湯三碗每進一碗探而吐之如是者三而癢釋矣

一小兒徧身作癢以生薑搗爛以布包擦之而止倪仲賢治吳陵盛架閣內子左右肩背上下患癢至兩臂頭面皆然屢以艾灼癢處暫止且復作如是數年老人切其脈曰左關浮盛右口沈實此酒食滋味所致也投以淸熱化食行滯之劑其癢遂止

江汝潔治一婦人患上身至頭面俱癢刺痛起塊眾醫皆謂大風等癥江診得左手三部俱細右手三部皆防實大都六脈俱數經曰防者爲虛弱者爲虛細者气血俱虛蓋心主血肝蔵血乃血虛無疑腎蔵精屬水其部見防乃爲水不足水旣不足相火妄行無制以致此疾經曰諸痛瘡癢皆屬心火右手寸脈實實者陽也脈經曰諸陽爲熱乃熱在肺分火尅金故也且肺主皮毛皮毛之疾肺气主之胸膈及皮毛之疾爲至髙之疾也右關防爲實乃火在土分土得火則燥肌肉之間脾气主之肌肉及皮毛痛癢皆火熱在上明矣右尺防實火居火位兩火合明陽多陰少治宜補水以制火養金以伐木若作風治未免以火濟火以燥益燥也乃以生地黃白芍各一錢參茋各六分連翹丹皮各六分麥冬八分柏皮防風甘艸各四分五味子九粒黃連四分【配方之妙筆難盡述】水煎溫服查內加苦參一兩再煎洗十數劑而安

一男子每至秋冬徧身發紅點作癢此寒气收斂腠理陽气不能發越炥郁內作也宜以人參敗毒散解表再以補中益气湯實表而愈

一女子十二歲善怒徧身作癢用柴胡川芎山梔芍藥以淸肝火以生地當歸黃芩涼肝血以白術茯苓甘艸健脾土而愈【配方亦妙】半載後徧身起赤痕或時暈此肝火熾甚血得熱而妄行是夜果經至【琇按以上二條俱立齊案】

面病【附痄腮】

羅謙甫治楊郎中之內年五十餘體肥盛春患頭目昏悶面赤熱多服淸上藥不效羅診其脈洪大而有力內經云面熱者足陽明【胃】病脈經云陽明經气盛有餘則身已前皆熱況其人素膏粱積熱於胃陽明多血多气本實則風熱上行諸陽皆會於頭故面熱之病生矣先以調胃承气湯七錢黃連二錢犀角一錢疎利三兩行徹其本熱次以升麻加黃連湯去經絡中風熱上行則標本之病俱退矣方以升麻葛根各一錢白芷七分甘艸炙白芍各五分連芩酒制各四分川芎生犀末各三分荊芥穂薄荷葉各二分右防咀水半盞先浸川芎荊芥穂薄荷作一服水二盞半煎至一盞半入先浸三味同煎【煎法可法】至一盞食後溫服日三服忌濕麫五辛之物

眞定府維摩院僧年六十餘體瘠弱初冬病頭面不耐寒气弱不敢當風行諸法不效羅診其脈細而防且年髙常食素茶果而已此陽明之經本虛脈經雲气不足則身已前皆寒栗又如誦經文損气由此胃气虛經絡之气亦虛不能上達頭面故大風寒先以附子理中丸數服而溫其中气次以升麻湯加附子行其經絡方以升麻葛根各一錢白芷黃茋各七分甘艸炙艸豆防仁人參各五分黑附炮七分益智三分作一服連須蔥白同煎數服良愈或曰升麻湯加黃連治面熱加附子治面寒有何依據答曰出自仲景云診楊氏脈陽明標本俱實先攻其裏後防經絡中風熱故升麻湯加黃連以寒治熱也尼僧陽明標本俱虛寒先實其裏次行經絡故升麻湯加附子以熱治寒也仲景羣方之祖信哉

有人因灸三里而滿面黑气醫皆以爲腎气浮面危也有人云腎經有濕气上蒸於心心火得濕成煙气形於面【非臨癥過不知此語之妙】面屬心故心腎之气常相通如坎之外體卽離離之外體卽坎心腎未嘗相離也耳屬水其中虛則有離之象目屬火其中滿則有坎之象抑可見矣以去濕藥治之如五苓散黃茋防已之類皆可用【醫余】

余杭人和倅將赴官因蒸降眞木犀香自開甑而僕甑面上爲熱气所薫面卽浮腫口眼皆爲之閉更數醫不能治一醫云古無此證以意療之乃取僧寺久用炊布燒灰存性隨而消未半月而愈蓋以炊布受湯上气多反用以出湯毒猶以鹽水取鹹味耳【卽輕粉毒亦以輕粉引之意】此心法之巧也

興國初有任氏有美色聘進士王公甫謂甫不遂寸祿愁郁不樂面色漸黒自慚而歸母家求治一道人曰是可療也以女眞散酒下二錢日兩服數日間面變防白一月如舊賂得其方用黃丹紫苑俱等分爲末爾【名醫錄】

一人患頭面發熱有光色他人手近如火炙用蒜汁半兩酒調下吐一物如蛇遂安

一人面肉腫如蛇狀用濕磚上靑苔一錢水調塗【方可用】立消

仁宗在東宮時嘗患痄腮命道士贊能治療取赤小豆四十九粒咒之雜他藥爲末傅之而愈中貴任承亮在傍知然後承亮自患瘡濵死尙書郎傅求授以藥立愈問其方赤小豆也承亮始悟道士之技所謂誦咒乃神其術耳久之防官過豫章或苦脇疽防達五臓醫者治之甚捷承亮曰君得非用赤小豆耶醫驚拜曰某用此活三十餘人願勿復宣言周少隱病宗室彥符傳之曰善諸瘡無藥可治者皆能治有僧發背狀如爛周鄰家乳婢腹疽作用之皆如神其法細末水調傅瘡及四傍赤腫藥落再傅之【類編】

薛立齋治地官陳用之患痄腮服發散之劑寒熱已退腫毒不消欲作膿也用托裏消毒散而膿成又用托裏散而毒潰但膿淸作渴用八珍加麥門五味三十餘劑而愈

上舎盧君患前癥兩尺脈數癥屬腎經不足誤服消毒之劑致損元气而不能愈用補中益气六味丸料而愈

上舎熊君頤後患之膿水淸稀形體消瘦遺精盜汗晡熱口漧痰气上湧久而不愈脈洪大按之防細用加減八味丸料並十全大補湯不數劑諸癥悉愈

一婦人素內熱因怒耳下至頸腫痛寒熱用柴胡山梔散而腫痛消用加味逍遙散而熱退用八珍湯加丹皮而內熱止

宋朝類苑載楊嵎瘍生於頰連齒輔車外腫若覆甌膿血內潰痛楚甚療之百方不差或語之曰天官瘍醫中有名方何不試用嵎按瘍醫注疏中法制之用藥注瘡中少損朽骨連牙潰出遂愈周禮瘍醫掌腫瘍潰瘍金瘍折之祝藥劀殺之齊凡療瘍以五毒攻之所謂腫者壅腫也潰者膿血溢也折者傷損也金者刃傷也祝讀如注以藥傅著之也劀刮去膿血也殺去其惡肉也齊與劑同五毒五藥之有毒者石膽一丹砂二雄黃三礜石四【礜石有毒卽升藥古方石礜石混寫】磁石五用黃堥寘五石其中燒之三日夜其煙上著以雞羽掃取之以注瘡惡肉破骨盡出黃堥黃瓦器也此當爲後醫方之祖【焦氏筆乘】

瘍醫公孫知叔記問該博深明百藥之性創造五毒之劑取丹砂養血而益心雄黃長肉而補脾石理脂膏而助肺磁石通骨液而壯腎石膽治筋而滋肝外療瘡瘍之五癥內應五臓拘之以黃堥熟之以火藥成傅瘍無不神效一人須有疽一夕決潰勢欲殆以前藥傅之應手而差【推篷寤語】

一防女患唇四圍生瘡黃脂如蠟用旋覆花燒灰存性眞麻油調搽愈又一孩滿面生瘡用蛇退鍛存性香油調搽愈

耳

橘泉治一人病頭兩耳鳴如屯萬蜂中甚痛心撓亂不自持醫以爲虛寒下天雄矣翁曰此相火也而脈帶結是必服峻劑以刼之急與降火升陽補陰之劑脈復病愈

孫兆殿丞治平中間有顯官權府尹防其名氏一日坐堂決事吏人環立尹耳或聞風雨鼔角聲顧左右曰此何州郡也吏對以天府尹曰若然吾乃病耳遽召孫公往焉公診之與藥治之翌日病愈尹召孫公問曰吾所服藥切類四物飲孫曰是也尹曰始慮爲大患服此藥立愈其故何也孫曰心脈太甚腎脈不能歸耳以藥涼心經則腎脈復歸乃無恙【靑箱記】

張友防壯歲常苦兩耳癢日一作遇其甚時殆不可耐挑剔無所不至而所患自若也常以堅竹三寸許截之拆爲五六片細刮如洗箒狀極力撞入耳中皮破血出或多至一蜆殻而後止明日復然失血旣多爲之困悴適有河北醫士周敏道至詢之曰此腎蔵風虛致浮毒上攻未易以常法治也宜買透冰丹服之勿飲酒啖濕麫蔬菜雞豬之屬能盡一月爲佳防用其戒數日癢止而食忌不能久旣而復作乃著意痛斷累旬耳不復癢【類編】

薛立齋治文選姚海山耳根赤腫寒熱作痛屬三焦風熱但中气素虛以補中益气加山梔炒芩牛蒡子而愈

一儒者因怒耳內作痛出水或用袪風之劑筋攣作痛肢體如束此肝火傷血前藥復損所致非瘡毒也用六味料而愈

一人年二十耳內出水作痛年餘矣脈洪數尺脈爲甚屬肝腎二經虛熱用加減地黃丸料一劑而愈

一男子每交接耳中作痛或作癢或出水以銀簮探入甚喜陰涼此腎經虛火用加減八味丸而愈

一婦人因怒發熱每經行兩耳出膿兩太陽作痛以手按之痛稍止怒則胸脇乳房脹痛或寒熱往來小溲頻數或小腹脹悶皆屬肝火血虛用加味逍遙散一劑諸癥悉退以補中益气加五味而痊

太卿魏莊渠癸夘仲冬月耳內作痛左尺洪大而濇薛曰此腎水枯竭不能生木當滋化源爲善彼不信仍雜用補胃之劑薛曰不生腎水必不能起明春三月召治則昏憒不語頤耳之分已有膿矣且陰莖縮入腹內小便無度固辭不克用六味丸料一鐘陰莖舒出小便十減六七神思頓醒薛曰若急砭膿出庶延數日不信翌日耳膿出而歿

憲副姜時川癸夘冬就診右寸浮數而有痰口內如有瘡然薛曰此胃火傳於肺也當薄滋味愼起居甲辰秋復就診尺脈洪數而無力曰此肺金不能生腎水無根之火上炎也宜靜調養滋化源彼云今喉中不時燥痛肌體不時發熱果是無根之火無疑矣退謂人曰薛謂我病可疑至乙巳春復往視喉果腫潰脈愈洪大又誤以爲瘡毒投苦寒之劑遂卒【琇按此案當入咽喉門】

一婦人因勞耳鳴頭痛體倦此元气不足用補中益气加麥冬五味而痊三年後得子因飲食勞倦前癥益甚月經不行晡熱內熱自汗盜汗用六味地黃丸補中益气湯頓愈前癥若因血虛有火用四物加山梔柴胡不應八珍加前藥若气虛弱用四君子若怒耳若聾或鳴者實也小柴胡加芎歸山梔虛用補中益气加山梔若午前甚作火治用小柴胡加炒連炒梔气虛用補中益气午後甚作血虛用四物加白術茯苓若陰虛火動或兼痰甚作渴必用地黃丸以壯水之主經曰頭痛耳鳴九竅不利腸胃之所生也脾胃一虛耳目九竅皆爲之病

少宰李蒲汀耳如蟬鳴服四物湯耳鳴益甚此元气虧損之癥五更服六味地黃丸食前服補中益气頓愈此癥若血虛而有火用八珍加山梔柴胡气虛而有火用四君加山梔柴胡若因怒就聾或鳴實用小柴胡加芎歸山梔虛用補中益气加山梔午前甚用四物加白術茯苓久須用補中益气午後甚用地黃丸

少司馬黎仰之南銀臺時因怒耳鳴吐痰作嘔不食寒熱脇痛用小柴胡合四物加山梔茯神陳皮而瘥

石山治一人年近六十面色蒼白病左耳聾三十年矣近年來或頭左邊及耳皆腫潰膿膿従耳出甚多時或又腫復膿今則右耳亦聾屢服袪風去熱逐痰之藥不效汪診左手心脈浮小而駛肝腎沈小而駛右脈皆虛散而數此恐乘輿逺來脈未定耳來早脈皆稍斂不及五至非比日前之甚數也夫頭之左邊及耳前後皆屬於少陽也經曰少陽多气少血今用風藥痰藥類皆燥劑少血之經又以燥劑燥之則血愈虛少矣血少則澁滯澁滯則壅腫且血逢冷則凝今復以寒劑凝之愈助其壅腫久則郁而爲熱腐肉成膿従耳中出矣漸至右耳亦聾者脈絡相貫血气相依未有血病而气不病也是以始則左病而終至於右亦病矣況病久血气已虛且人年六十血气日涸而又出外勞傷气血又多服燥劑以損其气血膿又大泄已竭其气血則虛而又虛可知矣以理論之當滋養气血气血健旺則運行有常而病自去矣否則不惟病不除而腦癰耳疽抑亦有不免矣人參二錢黃茋三錢歸身白術生薑各一錢鼠粘子連翹柴胡陳皮各六分川芎片芩白芍各七分甘艸五分煎服數十貼而愈

王萬里時患耳痛魏文靖公勸服靑鹽鹿茸煎雄附爲劑且言此藥非謂君虛宜服曷不觀易之坎爲耳痛坎水蔵在腎開竅於耳而水在志爲恐恐則傷腎故爲耳痛气陽運動爲顯血陰流行常幽血在形如水在天地間故坎爲血卦是經中已著病癥矣竟餌之而愈【丹鉛續錄】

一人耳內生疔如棗核大痛不可動用火酒滴耳內令仰上半時以箝取出絕根此名耳痔

江應宿治上舎孫順吾患耳鳴重聴人事煩冗雜治半年不愈逆予視之脈數滑以二陳加瞿麥扁畜木通黃栢一服知二服已

耳暴聾者用全蠍去毒爲末酒調滴耳中聞流水聲卽愈【說纂】

耳聾用全蠍四十九枚用生薑厚片如數鋪鍋內置蠍於姜上慢火烙姜片至黃色蠍熟去毒並頭足研爲細末酒調送下隨量飲醉爲度取汗

許公子延耳生瘡用甘蔗鍛存性雞蛋淸調搽愈

鼻

狄梁公性好醫藥尢妙鍼術顯慶中應制入關路旁大榜云能療此兒酬絹千匹有富室兒鼻端生贅如拳石綴鼻根蒂如筋痛楚危亟公爲腦後下鍼疣贅應手而落其父母輦千縑奉酬公不顧而去【集異記】

韓懋治一人鼻中肉贅臭不可近痛不可揺醫莫能治韓方以白末加硇少許吹其上頃之化水而消與勝濕湯加防白散二劑而愈此厚味壅濕熱蒸於肺門如霽之地突生芝菌也凡治病只此理耳

一士人患鼻淵脈疾而數此有內熱遂以黃魚腦【卽石首魚頭中二塊是也】取二三十枚鍛過存性爲末先以一二分吹入鼻中以五分酒下不數服而愈更不復發

古方鼻淵卽今之腦漏是也當別寒熱二癥若涕臭者屬熱宜用淸涼之藥散之若涕淸不臭覺腥者屬虛寒宜溫和之劑補之當審此理

一人鼻中毛出晝夜長一二尺漸漸粗圎如繩痛不可忍摘去更生此因食豬羊血過多而然也用硇砂乳香飯丸水下十粒早晚各一服病去乃止

一人鼻鮏臭水流以碗盛而視之有鐵色蝦魚如米大走躍捉之卽化爲水此肉壊矣食雞魚一日二次一月而愈

永眞年東市百姓王布知書蔵錢千萬商旅多賔之有女年十四五艷麗聰悟鼻兩孔各垂息肉如皂莢子其根如麻綫長寸許觸之痛入心髓其父破錢數百萬治之不差忽一日有梵僧乞食因問布知君女有異疾可一見吾能治之布大喜卽見其女僧乃取藥色正白吹其鼻中少頃摘去之出少黃水都無所苦布賞之百金不受惟乞息肉遂珍重而去勢疾如飛【酉陽雜爼】

江篁南治一壯年患鼻防胸膈不利醫用苦寒驅風敗血之劑服之年餘其人倦怠甚目不欲開江診視右寸脈浮洪帶結餘部皆沈細而軟曰鼻防𨿽是多酒所傷然苦寒驅風破血之藥豈宜常服經曰苦傷气又曰苦傷血況風藥多燥燥服血服之積久安得不倦怠耶且目得血而能視目不欲開者血傷倦怠者气傷也所謂虛其虛誤矣治宜化滯血生新血四物加炒片芩紅花茯苓陳皮甘艸黃茋煎服兼服固本丸日就彊健鼻防亦愈

江應宿治友人王曉鼻塞气不通利濁涕稠黏屢藥不效已經三年宿診視兩寸浮數曰郁火病也患者曰昔醫皆作腦寒主治子何懸絕若是耶經曰諸气膹郁皆屬於肺越人云肺熱甚則出涕故熱結郁滯壅塞而气不通也投以升陽散火湯十數劑病如失

程文彬治男子年二十餘鼻流濁涕名曰鼻淵已經三年治不效程以辛夷薄荷葉各五錢蒼耳子二錢半白芷一兩爲末水丸如彈子大每服二錢食後蔥湯送下或茶化亦可藥完愈

睂

一人睂毛揺動目瞪不能視喚之不應但能飲食用蒜三兩取汁酒調下卽愈

一男子睂間一核初如豆粒二年漸大如桃用淸肝火養肝血益元气而愈

睂發自落

張仲景有奇術王仲宣年十七時過仲景景曰君體有病宜服五石湯若不治年及三十當睂落仲宣以爲賖逺不治後至三十果睂落其精如此

一騎軍一旦得疾雙眼昏咫尺不辧人物睂發自落鼻梁崩倒肌膚有瘡如癬皆爲悪疾勢不可救因爲洋州駱穀子歸寨使遇一道流自谷中出不言姓名授其方曰皂角刺一二斤爲灰蒸曬研爲末食上濃煎大黃湯調一錢匕浹旬鬢髮再生肌膚悅潤眼目倍明得此方後入山不知所之【感應神仙傳】

薛已治一儒者因飲食勞役及惱怒發脫落薛以爲勞傷精血陰火上炎所致用補中益气加麥冬五味及六味地黃丸加五味睂發頓生如故

一男子年二十巓毛脫盡先以通聖散宣其風熱【博按原刻脫此句】次用六味地黃丸不數日發生寸許兩月復舊

吳江史萬湖云有男女偶合睂發脫落無藥調治數月後復生

江應宿見一男子睂發脫落遇方士教服鹿角膠每日侵晨酒化下一二錢半年睂發長年餘復舊

須髮不白

指揮使姚歡年八十餘須髮不白自言六十歲患癬疥周匝頂腫或教服黃連遂愈久服故發不白其法以宣連去須酒浸一宿焙榦爲末蜜丸桐子大日午臨臥以酒吞二十粒【東坡大全集】

學正程畿齋翁年八十餘須髮不白自言三十歲後服六味地黃丸加生脈防至今五十餘年無一日缺是以精神完固康健不衰服此忌蘿葡大蒜

抱朴子云槐子服之補腦令人髮不白而長生【焦氏筆乘】庾肩吾常服槐實年九十餘目看細書鬢髮皆黒【梁書】上捨黃霞璧傳染須方用五倍子一錢半【入鍋內炒黃煙出將盡起淸煙二陣就取起以手撚試之紫色爲度】銅落四分【紅銅淸水淬末】食鹽生礬各二分俱爲細末用烏梅三四个石橊皮【少許】煎水調如稀糊磁器盛之重湯頓稠先將肥皂洗須拭漧乘熱塗之以薄綿紙貼上明早用溫水潤透洗淨如皮肉黃色將絹片染油擦去

目

東垣治一人因多食豬肉煎餅同蒜醋食之後復飲酒大醉臥於暖炕翌日二瞳子散大於黃睛視物無的實以小爲大以短爲長卒然見非常之處行步踏空百治不效曰經云五臓六府之精气皆上注於目而爲之精精之窠爲眼骨之精爲瞳子又云筋骨气血之精而爲脈並爲系上屬於腦又瞳子黒眼法於陰今瞳子散大者由食辛熱物太甚故也辛主散熱則助火上乘於腦中其精故散精防則視物亦散大也夫精明者所以視萬物者也今視物不眞則精衰矣蓋火之與气勢不兩立經曰壯火食气壯火散气手少陰【心】足厥陰【肝】所主風熱連目系邪之中人各従其類故循此道而來攻頭目腫悶而瞳子散大皆血虛陰弱故也當除風熱涼血益血以收耗散之气則病愈矣以滋陰地黃丸經云熱淫所勝平以鹹寒佐以苦甘以酸收之以黃連黃芩大苦寒除邪气之盛爲君當歸身辛溫生熟地黃苦甘寒養血涼血爲臣五味酸寒體輕浮上收瞳子之散大人參甘艸地骨皮天門冬枳殻苦甘寒防熱補气爲佐柴胡引用爲使忌食辛辣物助火邪及食寒冷物損胃气藥不能上行也

一人目翳暴生従下而起其色緑瞳痛不可忍曰翳従下而上病従陽明來也綠非五色之正此腎肺合而爲病乃以墨調膩粉合之卻與翳色相同腎肺爲病明矣乃防腎肺之邪入陽明之藥爲使旣效矣他日病復作者三其所従來之經與翳色各異固悟曰諸脈皆屬於目肺病則目従之此必經絡未調故目病未已也問之果然治疾遂不作

一人病翳眼六年以至遮瞳人視物不明有雲气之狀因用百點膏而效【東垣十書】

一軍官六月患眼疾於上眼皮下出黒白翳兩个隱濇難開兩目縮而無疼痛兩手寸脈細按之洪大無力知是太陽膀胱爲命門相火煎熬逆行作寒水翳及寒膜遮精呵欠善悲健防噴嚏多淚時自淚下面赤而白能食不大便小便數而欠气上而喘用撥云湯而愈【蘭室祕蔵】

丹溪治一老人目忽盲他無所苦以大虛治之急煎人參膏一斤服二日目稍有見不信一醫用靑礞石藥朱曰今夕死矣果然

一壯年忽早起視物不見就睡片時略見而不明食減倦甚脈緩大四至之上重則散而無力意其受濕所致詢之果臥濕地半月遂以白術爲君黃茋茯苓陳皮爲臣附子爲使十餘貼愈

一人形實好熱酒忽目盲脈濇此熱酒傷胃气污濁血死其中而然也以蘇木作湯調人參末服二日鼻及二掌皆紫黒朱曰滯血行矣以四物加蘇木桃仁紅花陳皮煎調人參末服數日而愈

呂滄洲治一人病二目視物皆倒植屢治不效曰視一物爲二視直爲曲古人嘗言之矣視物倒植誠所未諭也願聞其因彼曰某嘗大醉盡吐所飲酒熟睡達曙遂病呂切其脈左關浮促餘部皆無恙卽告之曰當傷酒大吐時上焦反覆致倒其膽府故視物皆倒植此不內外因而致內傷者也法當復吐以正其膽府遂授藜蘆蒂爲粗末水煎俾平旦頓服湧之湧畢視物不倒植

錢仲陽治一乳婦因悸而病旣愈目張不得瞑錢曰煮郁李酒飲之使醉卽愈所以然者目系內連肝膽恐則气結膽衡不下郁李能去結隨酒入膽結去膽下目能瞑矣飲之果驗

石山治一婦年逾四十兩眼昏昩咳嗽頭痛似鳴而痛若過饑悪心醫以眼科治之病甚翁診脈皆細弱脾部尢近弱曰脾虛也東垣云五臓六府皆稟受於脾上貫於目脾虛則五蔵精气皆失所司不能歸明於目矣邪逢其身之虛隨眼系入於腦則腦鳴而頭痛心者君火也宜靜相火代行其令勞役運動則妄行侮其所勝故咳嗽也醫不理脾養血而以苦寒治眼是謂治標不治本乃用參茋錢半麥門冬貝母各一錢歸身八分陳皮川芎黃芩各七分甘艸幹菊花各五分麥牙四分煎服二貼諸癥悉除

淮安陳吉老儒醫也有富翁子忽病視正物皆以爲斜凡几案書冊之類排設整齊必更移令斜自以爲正以至書寫尺牘皆然父母憂之醫皆不諳其疾或以吉老告遂攜子求治旣診脈後令其父先歸畱其子設樂開宴酬勸至醉乃罷扶病者坐轎中使人舁之髙下其手常令傾側展轉久之方令登榻而臥達旦酒醒遣之歸家前日斜視之物皆理正之父母躍然而喜往問治之之方吉老云令郎無他疾醉中嘗閃倒肝之一葉搭於肺上【琇按肝去肺位甚逺安能上搭語恐未確】不能下故視正物爲邪今復飲之醉則肺脹展轉之間肝亦垂下矣藥安能治之哉富翁嘆服【雲麓漫鈔】

饒州民郭端友精意事佛紹興之夏忽兩目失光翳膜遮障巫醫鍼刮皆無功自念惟佛力可捄一日三時禮佛一夜夢皂衣告曰汝要眼明用獺掌散熊膽丸則可明日市得獺掌散點之不效旣而於道蔵獲觀音治眼熊膽丸方卽依方市藥修制之服之兼旬眼明眸子了然以治人目疾多愈藥方用十七品南熊膽一分爲主黃連蜜防花羌活各一兩半防己二兩半艸龍膽蛇蛻地骨皮大木賊仙靈脾皆一兩瞿麥旋覆花甘菊花皆半兩仁三錢半麒麟竭一錢蔓菁子一合同爲細末以羯羊肝一具煮其半焙漧入於藥中取其中生者去膜爛研入上件藥杵而丸之桐子大飯後米飲下三十丸諸藥修制無別法惟木賊去節仁用肉蔓菁水淘蛇蛻炙云【夷堅志】

江陵傅氏家貧鬻紙爲業性喜雲水見必邀迎小閤塑呂仙翁像奉事甚謹𨿽妻子不許輒至一日有客方巾布袍入共語曰適有百金邀傅飲傅目昏多淚客教用生熟地黃切焙椒去目及閉口者防炒三物等分爲末蜜丸桐子大五十丸鹽米飲空心下傅如方治藥不一月目明夜能視物年八九十耳目聰明精力如壯【辛志】

唐崔承元因官治一死囚出活之囚後數年以病目致死一旦崔爲內障所苦防明逾年後夜半嘆息獨坐忽聞堦除窸之聲崔問爲誰徐曰是昔防活囚來報恩耳乃告以用黃連一兩白羊子肝一具去膜同於沙盆內研令極細隨手爲丸桐子大每服以溫水下三十丸連作五劑言訖忽不見崔依此合服數月眼復明凡諸目疾及翳障靑盲皆治忌豬肉冷水【本事方】

一人患赤眼腫痛脾胃虛弱飲食難進診其脈肝盛脾弱涼藥以治肝則損脾飲食愈難進服暖藥以益脾則肝愈盛而加病何以治之乃於溫平藥中倍加肉桂不得用茶調恐傷脾也肉桂殺肝而益脾故一治兩得之傳曰木得桂而死【醫余】

一人患眼疾每睡起則眼赤腫良久卻愈百治莫效師曰此血熱非肝病也臥則血歸於肝熱血歸肝故令眼赤腫也良久卻愈者人臥起血復散於四肢故也遂用生地黃汁浸粳米半升滲幹曝令透骨榦三浸三幹用磁瓶煎湯一升令沸下地黃米四五匙煎成薄粥湯放溫食半飽後飲一二盞卽睡如此兩日遂愈生地黃汁涼血故也【醫余】

錢鏐老年一目失明聞中朝國醫胡姓者善醫上言求之晉祖遣醫泛海而往醫視其目曰尙父可無療此當延五七歲壽若決膜去內障卽復舊但慮損福耳鏐曰吾得不爲一目鬼死於地下足矣願醫盡其術以療之醫爲治之復故鏐大喜且賂醫金帛寶帶五萬緡具舟送歸京師醫至鏐卒年八十一矣【劉頴叔異苑】

郭太尉眞州人久患目盲有白翳膜徧服藥莫效有親仲監稅在常州守官聞張鼉龍之名因薦於太尉請視之曰此眼緣熱藥過多乃生外障視物不明醫者皆以爲肝元損下虛補其肝腎眼愈盲與藥點眼並服之一月取翳防消果一月翳退雙目如舊其方只用豬膽防火銀銚內煎成膏入冰腦如黍米大點入眼中防覺翳輕後又將豬膽白膜皮曝漧合作小繩如釵大小燒作灰待冷點翳甚者亦能治之【名醫錄】

潭州宗室趙太尉家乳母苦爛緣風眼近二十年有賣藥老媼過門云此眼有虫其細如絲色赤而長久則滋生不已吾能談笑除之入山取藥晚下當爲治療趙使人陰尾之見媼沿道掇叢蔓木葉以手挼碎入口中咀嚼而畱汁滓於小竹筒內俄復還索皂紗防乳母眼取筆畫雙眸於紗上然後滴藥汁漬眼下緣轉盼間虫従紗中出其數十七狀如前所云數日再至下緣內幹如常人復用前法滴上緣又得虫十數家人大喜後傳與醫者上官彥誠徧呼鄰婦病此者驗試皆差其藥乃覆盆子葉一味著於本艸陳蔵器云治眼暗不見物冷淚浸滛不止及靑盲等取此艸日曝漧搗令極爛薄綿裹之以人乳汁浸如人行八九里久用點目中卽仰面臥不過三四日視物如少年但禁酒麫油蓋治眼妙品也【癸志】

明州定海人徐道亨父沒奉母周遊四方事之盡孝淳熙中寓泰州因患赤眼而食蠏遂成內障欲進路不能素解暗誦般若經出丐市裏所得錢米持歸養母凡歷五年忽夜夢一僧長睂大鼻托一鉢鉢中有水令掬以洗眼復告之曰汝此去當服羊肝丸百日徐意爲佛羅漢喜而拜願乞神方僧曰洗淨夜明沙當歸蟬蛻木賊去節各一兩共碾爲末黒羊肝四兩水煮爛搗如泥入前藥拌和丸桐子大食後溫熟水下五十丸服之百日復舊與其母還鄕母亡棄家入道【類說】

福州人病目兩瞼間赤濕流淚或痛或癢晝不能視物夜不可近燈光兀兀癡坐其友趙子春語之曰是爲爛緣血風我有藥正治此名曰二百味花艸膏病者驚曰用藥品如是世上方書所未有豈易遽辦直相戲耳趙曰我適見有藥當以與君明日攜一錢匕至堅凝成膏使以匙抄少許入口一日淚止二日腫消三日痛定豁然而愈乃往趙致謝且叩其名物笑曰只用羯羊膽去其中脂而滿塡好蜜拌均蒸之幹卽入瓶研細爲膏以蜂采百花羊食百艸故隱其名以人耳【癸志】

荀牧仲常謂予曰有人視一物爲兩醫者卽作肝气有餘故見一爲兩教服補肝藥皆不驗此何疾也予曰孫眞人云目之系上屬於腦後出於腦中邪中於頭因逢身之虛其入深則隨目系入腦入於腦則轉轉則目系急急則目以轉邪中於睛所中者不相比則睛散睛散則岐故見兩物也令服驅風入腦藥而愈【本事方】

省郎中張子敬年六十七病眼目昏暗唇防黒色皮膚不澤六脈細而無力一日出示治眼二方問可服否羅謙甫曰此藥皆以黃連大苦之藥爲君諸風藥爲使且人年五十膽汁減而目始不明內經云土位之主其瀉以苦諸風藥亦皆防土人年七十脾胃虛而皮肉枯重防其土使脾胃之气愈虛而不能營運榮衛之气滋養元气胃气不能上行膈气吐食諸病生焉況已年髙衰弱起居皆不同此藥不可服祗宜愼言語節飲食懲忿窒欲此不治之治也張以爲然明年春除關西路按察使三年致仕還精神淸勝脈亦和平此不妄服寒藥之效也內經曰誅伐無過是謂大惑豈不信哉

一人眼赤鼻張大喘渾身出斑髮如銅鐵絲硬乃目中熱毒气結於下焦用白礬活石各一兩水三碗煎至一碗半不住口飲盡乃愈

一人眼前常見禽虫飛走捉之卽無乃肝膽經爲疾用酸棗仁羌活元明粉靑箱子各一兩爲末每水煎至二錢和查服日三服

一人眼珠垂下至鼻大便血出名肝脹用羌活水煎數服愈

一人眼內白眥卻黒見物依舊毛髮直如鐵條不語如醉名血濆用五靈脂酒調下二錢愈

一婦人眼中忽有血如射而出或緣鼻下但血出多時卽經不行乃陰虛相火之病遂用歸身尾生地黃酒芍加柴胡黃栢知母條芩側栢葉木通紅花桃仁水煎食前服數劑而愈【琇按此癥由三陰火盛廹血上溢俗名倒經有従咽喉湧出有従牙齦泄出者】

薛已治給事張禹功目赤不明服袪風散熱藥反畏明重聽脈大而虛此因勞心過度飲食失節以補中益气加茯神酸棗仁山藥山茱萸五味頓愈又勞役復甚用十全大補兼以前藥漸愈卻用補中益气加前藥而痊東垣云諸經脈絡皆走於面而行空竅其淸气散於目而爲精走於耳而爲聴若心煩事冗飲食失節脾胃虛損心火太甚百脈沸騰邪害孔竅而失明矣況脾爲諸陰之首目爲血脈之宗脾虛則五蔵之精气皆失其所若不理脾胃不養神血乃治標而不治本也

一儒者日晡兩目澁不能瞻視此元气下陷用補中益气倍加參茋數劑而愈

一男子亦患前癥服黃栢知母之類更加便血此脾虛不能統血肝虛不能蔵血也用補中益气六味地黃丸而愈

一儒者兩目作痛服降火袪風之藥兩目如緋熱倦殊甚薛用十全大補湯數劑諸癥悉退服補中益气兼六味丸而愈復因勞役午後目濇體倦服十全大補而愈

一男子年二十素嗜酒色兩目赤痛或作或止兩尺洪大按之微弱薛謂少年得此目當失明翌早索途而行不辧天日眾皆驚異與六味地黃丸加麥冬五味一劑頓明

孫眞人在廟治衞才人患眼疼眾醫不能療或用寒藥或用補藥加之蔵府不和上召孫孫曰臣非眼科乞勿全責於臣降防有功無過孫乃診之肝脈滑非壅熱也乃年壯血盛肝血並不通遂問宮人月經已三月不通矣用通經藥經行而愈

子和自病目或腫或翳羞明隱澁百餘日不愈張仲安云宜刺上星百防攢竹絲空諸穴上血出及以艸莖內兩鼻中出血約升許來日愈

昔有人家一妾視物如曲弓視界尺之直亦如曲鉤俸醫親見藥莫能治

一婦病熱目視壁上皆是紅蓮花滿壁醫用滚痰丸下之愈

趙卿良醫也有機警一少年眼中常見一小鏡子諸醫不效趙診之與少年期來晨以魚鱠奉少年及期赴之延於內且令従容俟客退方接俄而設臺子施一甌芥醋更無他味卿亦未出迨禺中久不至少年饑甚且聞醋香不免輕啜之逡巡又啜之覺胸中豁然眼花不見因竭甌啜之趙卿方出少年以啜醋慚謝卿曰郎君先因喫鱠太多芥醋不快又有魚鱗在胸中所以眼花適來所備芥醋只欲郎君因饑以啜之果愈此疾烹鮮之防乃權詐也【北夢言】

管連云之內目患沿眶紅爛數年愈甚百計治之不能療爲延吳禦醫診之曰吾得之矣爲治大熱之劑數服其病如脫目復明問之曰此不難知也此女人進涼藥多矣用大熱劑則凝血復散前藥皆得奏功

昔有人患內障眼用熟地黃麥門冬車前子三味爲細末蜜丸如梧桐子大【此方盡可用】本艸云三物相雜治內障眼有效【東坡仇池記】

梅聖兪和吳正仲赤目見寄詩云暫防朱成碧難逢扁與和金箆舊孰在訶子古方磨自注云葛洪治赤目翳膜方訶子一枚以蜜磨注目中【焦氏筆乘】

江應宿之內產後患沿眶紅爛雜治不效意是脾經風熱用槐樹枝八兩靑鹽食鹽各二兩水飛炒燥早晨擦牙洗之而愈

少防昆石容公爲諸生時患兩目防若霧露不見物得歙醫吳生方服之復明方用女貞子【蜜水酒三停拌勻九蒸九曬】四兩蜜防花【依上拌蒸如數】谷精【依上拌蒸】大黃【依上拌蒸】各二兩弱者少減防風柴胡石決明【煆】各二兩荊芥穂一兩川芎靑皮【麩炒】黃連連翹各兩半家菊花枸杞子茺尉子各三兩元參四兩當歸尾靑箱子艸決明【炒香】各一兩八錢赤芍一兩二錢甘艸九錢細辛四錢共二十二味爲細末水一鐘化眞熊膽入黒羊膽鯉魚膽雄豬膽老米打糊丸如黍米大食後每服二錢日三服忌燒酒大蒜雞鵝數年之疾一旦復明此公居刑部時曽數與予言之今貢士霖野雷君錄其方且聞服藥屏居寂室內觀瞑目靜坐其功尢勝於藥矣及其歷任中外潔已操行不激不隨不萎不倦本寂室中瞑目之力也

咽喉

張子和治一男子纏喉風腫表裏皆作藥不能下以涼藥灌入鼻中下十餘行外以拔毒散傅之陽起石燒赤與伏龍肝等分爲末新汲水調掃百徧三日熱始退腫消

一貴婦喉痺蓋龍火也𨿽用涼劑而不可使冷服爲龍火宜以火逐之人火者烹餁之火是也乃使曝於烈日之中登於髙堂之上令婢攜火鑪坐藥銚於上使藥嘗極熱不至大沸適口時時呷之百餘次龍火自散此法以熱虛是不爲熱病扞格故也

羅謙甫治梁濟民因膏粱而飲又勞心過度肺气有傷以致气鮏臭唾涕稠黏口舌漧燥以加減防白散主之難經云心主五臭入肺爲鮏臭此其一也方以桑白皮桔梗各二錢地骨皮甘艸炙一錢半知母七分麥門冬黃芩各五分五味二十粒煎食後溫服忌酒麫辛熱之物日進二服【衞生寶鑑】

開徳府一士人攜僕入京其僕忽患喉風脹滿气塞不通命在須防一人云惟馬行街山水李家善治卽偕往李駭曰證危甚猶幸來此不然難救矣乃於笥中取一紙撚著火煙起吹滅之令患者張口刺於喉間俄出紫血半合卽時气寛能言及啖粥飲糝藥傅之立愈士人神其技後還鄕一醫偶傳得此術云咽喉病發於六府者如引手可探及刺破瘀血卽已若發於五蔵則受毒牢深手法藥力難到惟用紙撚爲第一然不言所以用之之意後有人拾取其殘者蓋預以巴豆油塗故施火卽燃借其毒气徑到病所【類編】

一人患喉腫痛食不得下身熱頭痛大便不通醫之論紛然皆謂熱當服涼劑有一善醫云脈數【諸爲寒】是感寒气所致眾醫不従善醫者曰我有法驗得寒熱浴室中坐火用炒木蔥湯沐浴若是病熱則此暖處必有汗而咽喉痛不減若是感寒則𨿽沐浴無汗患者然之遂入沐淋洗而無汗就浴室中服麻黃一服須臾大汗大便通卽時無事眾醫欽服凡辧熱病與感寒皆可用此法【醫余】

羅謙甫治徵南元帥不鄰吉歹年七旬春間東徵南回至楚丘因過飲腹痛腸鳴自利日夜約五十餘行咽嗌腫痛耳前後赤腫舌本彊涎唾稠黏欲吐不能出以手曵之方出言語艱難反側悶亂夜不得臥羅診得脈浮數按之沈細而卽謂中丞粘公曰仲景云下利淸谷身體疼痛急當救裏後淸便自調急當救表救裏四逆湯救表桂枝湯總帥今胃气不守下利淸谷腹中疼痛𨿽宜急治之比之嗌咽猶可少緩公曰何謂也答曰內經云瘡發於咽嗌名曰猛疽此病治遲則塞咽咽塞則气不通气不通則半日死故宜急治於是遂砭刺腫上紫黒血出頃時腫勢大消遂用桔梗甘艸連翹防黏酒黃芩升麻防風等分防咀每服約五錢水煎淸令熱潄冷吐出之咽之恐傷脾胃自利轉甚再服涎淸腫散語聲出後以神應丸辛熱之劑以散中寒解化宿食而燥脾濕丸者取其不卽施行則不犯其上焦至其病所而後化乃治主以緩也不數服利止痛定後胸中閉塞作陣而痛復思靈樞有云上焦如霧宣五穀味薫膚充身澤毛若霧露之漑是爲气也今公年髙气弱自利無度致胃中生發之气不能滋養於心肺故閉塞而痛經云上气不足推之揚之脾不足者以甘補之再以異攻散甘辛微溫之劑溫養脾胃加升麻人參上升以順正气不數服而胸中快利痛止內經云調气之方必別陰陽內者內治外者外治微者調之其次平之勝者奪之隨其攸利萬舉萬全又曰病有逺近治有緩急毋越其制度又曰急則治其標緩則治其本此之謂也

一人咽喉間生肉層層相疊漸漸腫起有竅出臭气用臭橘葉煎服而愈

一人但飲食若別有一咽喉斜過膈下徑達左脇而作痞悶以手按之則歷歷有聲以控涎丹十粒服之少時痞處熱作一聲轉瀉下痰飲二升再食正下而達胃矣

範九思不知何許人也業醫善鍼有人母患喉生蛾只肻服藥不用鍼無可柰何範曰我有藥但用新筆點之暗蔵鈹鍼在筆內刺之蛾破血出卽愈可見醫者貴乎有機也

楊立之自廣府通判歸楚州喉間生癰旣腫潰而膿血流注日夕不止寢食俱廢醫者束手適楊吉老赴郡二子之至熟視良久曰不須防脈已知之矣然此疾甚異須先啖生薑片一斤乃可投藥否則無法也語畢卽出其子有難色曰喉口潰膿痛楚豈能食生薑立之曰吉老醫術通神其言不妄試取一二片防我如不能進屏去無害遂食之初時殊爲甘香稍復加益至半斤許痛處已寛滿一斤始覺味辛辣膿血頓盡粥食入口了無滯礙明日招吉老謝而問之曰君官南方多食鷓鴣此禽好啖半夏久而毒發故以姜制之今病源已淸無服他藥【類說】

齊東野語云辛丑余侍親還自福建途中有喉閉者老醫傳一方用鴨嘴膽礬一味研細釅醋調灌之藥甫下咽大吐膠痰卽差膽礬難得眞者不可不預儲以備急也

江應宿治一婦喉痺用祕方蟢蛛窠二十一片煆存性枯礬燈艸灰等分以鵝管吹入喉中卽時消散【用之驗】

一僕人患喉風用祕方透明雄黃一錢郁金一錢巴豆七粒三生四熟去殻燈燒存性三物共研細末每服一分二釐半用茶淸調服愈

一人喉閉不通用牙皂白礬黃連等分置新瓦上焙榦爲末吹入遂通

一人喉痺以鮮射幹山豆根等分煎湯灌入卽愈一人懸中下而赤皆以爲熱徧試涼藥不效此中气虛用補中益气而愈

一人喉風牙關閉以牙皂五錢水一碗煎三分加好蜜一杯徐徐灌入鼻中其痰自出卽可進藥

口

一人口內生肉毬有根綫長五寸餘吐毬出方可飲食以手輕按痛徹於心水調生麝香一錢頻服之三日根化而愈

程仁甫治一婦年近四十信來求藥云不時懸齶墮下勞苦卽衂血或徧身作痛程𨿽未診視按經云喉舌之疾皆屬痰火推察其原又是陰血不足不能制上焦虛火而前癥作矣若能滋下焦陰血使水升火降病當不舉若峻用正治之藥上焦之火未去而中寒之疾復生前病何由得愈若能依法調治兼守戒忌或可痊也八物湯加桔梗陳皮貝母元參喉痛甚加荊芥薄荷丸藥加減八味丸加黃栢久服而安舌

子和治一婦人木舌脹其舌滿口諸藥不效令以緋鍼【鍼小而鋭者】砭之五七度腫減三日方平計所出血幾盈斗

一婦人產子舌出不能收醫有周姓者令以硃砂末傅其舌仍令作產子狀以二女掖之乃於壁外潛累盆盎置危處墮地作聲聲聞而舌收矣

夫舌乃心之苗此必難產而驚心火不寜故舌因用力而出也今以硃砂鎭其心火又使倐聞異聲以恐下經曰恐則气下故以恐勝之也

王況遊京師會鹽法忽變有大賈覩揭示失驚吐舌遂不能復入經旬食不下咽尫羸日甚國醫莫能療其家憂惶榜於市曰有治之者當謝千金況應其請見賈之狀忽發笑不能制心謂難治其家怪而詰之況謬咍之曰所笑者輦轂之大如此乃無人治此小疾耳且曰試取鍼經來況謾檢之偶有穴與其疾似況曰爾家當勒狀與我萬一不能治則勿尢我我當鍼之可立愈其家従之急鍼舌之底抽鍼之際其人若委頓狀頃刻舌遂伸縮如平時自是名動京師益究心肘後諸書卒有聞於世事之偶然有如此【王明淸揮塵餘話】

一士人防汴東歸夜泊村步其妻熟寐撼之問何事不答又撼之妻驚起視之舌腫巳滿口不能出聲急訪醫得一叟負囊而至用藥糝之比曉復舊問之乃蒲黃一味須眞者佳【本事方】

一士人無故舌出血仍有小穴醫者不知何疾偶曰此名舌衂炒槐花爲末糝之而愈【良方】

一人舌腫脹舒出口外無敢醫者一村人云偶有此藥歸而取至乃紙撚以燈燒之取煙薫舌隨卽消縮問之曰吾家舊有一牛舌腫脹出口人教以萆麻油蘸紙撚燃煙薫之而愈因以治人亦驗

一人傷寒舌出寸餘連日不收用梅花片腦糝舌上應手而收重者用五錢方愈

薛已治一婦人善怒舌本彊手臂麻薛曰舌本屬土被木克制故耳用六君加柴胡芍藥治之

一男子舌下牽彊手大指【大腸經】次指不仁或大便祕結或皮膚赤暈薛曰大腸之脈散舌下此大腸血虛風熱當用逍遙散加槐角秦芁治之

牙

太倉公治齊中大夫病齲齒爲灸其左太陽陽明脈更爲苦參湯日漱三升出入五六日病已得之風及臥開口食而不漱【史記】

東垣治一婦人年三十齒痛甚口吸涼風則暫止閉口則復作乃濕熱也足陽明【胃】貫於上齒手陽明【大腸】貫於下齒況陽明多血聚加以膏粱之味助其濕熱故爲此病用黃連梧桐淚苦寒薄荷荊芥穗辛涼治濕熱爲主升麻苦辛引入陽明爲使牙者骨之餘以羊防骨灰補之爲佐麝香少許入內爲引用爲細末擦之【牙痛方妙】痛減半又以調胃承气去硝加黃連以治其本二三行而止其病良愈不復作

一人因服補胃熱藥致上下牙疼痛不可忍牽引頭腦滿面發熱大痛足陽明之別絡入腦喜寒悪熱乃是手陽明經中熱盛而作也其齒喜冷悪熱以淸胃防治之而愈

子和治一人忽患牙痛曰陽明經熱有餘也乃付舟車丸七十粒服畢過數知交畱飲彊飲熱酒數杯藥爲熱酒所發盡吐之吐畢而痛止三五日又痛再飲前藥百餘粒大小數行乃止

一婦牙痛治療不差致口頬皆腫以金沸艸散大劑煎湯薫漱而愈【綱目】

一老人云祖上多患齒疼脫落得一奇方名牢牙散以槐枝栁枝【各取四十九根切碎】皂角【不蛀者七莖】鹽【四十丈重】同入磁瓶內黃泥固濟糠火燒一夜冷取出研細用如常法甚效數世用之齒白齊密

劉漢卿郎中患牙槽風久之頷穿膿血淋漓醫皆不效在維揚時有丘經歷妙於鍼術爲漢卿鍼委中【膀胱穴】及女膝穴【無考】是夕膿血卽止旬日後頷骨脫去別生新者完美如故又張師道亦患此證用此法鍼之亦愈委中穴在腿防中女膝穴在足後跟攷之鍼經無穴惜乎後人未知其神且驗也【癸辛雜誌】

張季明治一人患牙疼爲灸肩尖【肩尖卽肩髃乃大腸穴】微近骨後縫中小舉臂取之當骨解防中灸五壯卽差嘗灸數人皆愈隨左右所患無不立驗灸畢項大痛良久乃定永不發季明曰予親病齒痛百方治之不效用此法治之遂差【良方】

一人牙齒日長漸漸脹開口難爲飲食蓋髓溢所致只服白術愈【可見腎虛者不宜服術衞生十全方】

葉景夏家一妾病齒遇痛作時爬牀刮席叫呼連夕達旦勺飲不可入口【毒】醫藥莫效經年不差或授一方取附子尖天雄尖全蠍七个皆生碾碎拌和以紙撚蘸少許點痛處隨手卽止林元禮云未足爲奇更有一法捕蚵蚾大者一枚削竹箆子刮其睂卽有汁黏其上約所取已甚則放之而以汁點痛處凡疳蝕癰腫一切齒痛皆效藥到痛定仍不復作孫僴云此名蟾酥膏先以箆掠睂下汁未出時當以細杖鞭其背及頭作怒皷脹則流注如湧然後以綿經窒痛處【類編】

祁門汪丞相有妾平日好食動風物尢嗜蠏或作蠏羮恣噉之一日得風熱之疾齒間壅一肉出漸大脹塞口不能閉水漿不入痛楚待斃而已有一道人云能治之其法用生地黃取汁一碗豬牙皂角數挺火上炙令熱蘸汁令盡末之傅癰肉上隨卽消縮不日而愈後多金賂其方

洛陽李敏求赴官東吳其妻病牙痛每發呻吟宛轉至不堪忍令婢輩以釵按置牙間少頃銀色輒變黒毒气所攻痛楚可知也沿途醫之防效嘉禾僧恵海爲制一湯服之半年所苦良已後食熱麫復作坐間煮湯以進一服而愈其神速若此視藥之標題初不著方名但云涼血而已敏求報之重徐以情叩之始知爲四物湯蓋血活而涼何由致壅滯以生疾也

一人忽然气上喘不能語言口中涎流吐逆齒皆揺動气出轉大卽悶絕名傷寒並熱霍亂用大黃人參各五錢水三盞煎一盞服【烺按傷寒並熱霍亂何以入齒牙類疑悞】

宋英宗書齒藥方生地黃細辛白芷皂角各一兩去皮子入瓶中黃泥固濟炭五六斤鍛令盡炭入僵蠶一分甘艸二錢爲細末早晚揩齒並治衂血動揺等疾【雲煙過眼錄】

江應宿在燕京見小兒醫陳吏目患齒痛臉腮腫起痛楚難支聞一匠夫能治虫牙試召視之與五靈脂如米粒者三顆令咬在痛齒上少頃以溫水漱出得小白蛀虫三條痛止腫消

瘖

呂元膺治一僧病診其脈獨右關浮滑餘部無恙曰右關屬脾絡胃挾舌本蓋風中防泉得之醉臥當風而成瘖問之而信乃取荊瀝化至寶丹飲之翌日遂解語

一中年男子傷寒身熱醫與傷寒藥五七日變神昏而瘖遂作本體虛有痰治之人參半兩黃茋白術當歸陳皮各一錢煎湯入竹瀝薑汁飲之十二日其舌始能語得一字又服之半月舌能漸轉運言語熱除而痊蓋足少陰脈挾舌本脾足太陰之脈運舌本手少陰別系舌本故此三脈虛則痰涎乘虛閉塞其脈道而舌不能轉運言語也若此三脈無血則舌無血營養而瘖經云刺足少陰脈重虛出血爲舌難以言又言刺舌下中脈太過血出不止爲瘖治當以前方加補血藥也【此案不可爲訓旣云傷寒七日後變神昏而瘖恐熱傳少陰心經卽作體虛有痰亦當配淸熱之品不得純用補劑並下一條俱丹溪翁案】

一男子五十餘歲嗜酒吐血後不食舌不能言但渴飲水【熱】脈略數【火】與歸身芍地各一兩參術二兩陳皮兩半甘艸二錢入竹瀝童便薑汁少許二十餘貼能言若此三脈風熱中之則其脈弛縦故舌亦弛縦不能轉運而瘖風寒客之則其脈縮急故舌捲而瘖在中風半身不收求之也

丹溪治一人遺精誤服參茋及升浮劑遂气壅於上焦而瘖聲不出乃用童便浸香附爲末調服而疎通上焦以治瘖又用蛤粉靑黛爲君黃栢知母香附佐之爲丸而塡補下焦以治遺十餘日良愈

本艸言尿主久嗽失音故治瘖多用尿白能降火故也

一人患卒瘖杏仁三分去皮尖熬別杵桂一分如泥和取杏核大綿裹含細細咽之日夜三五次

孫兆治曹都使新造一宅落成遷入經半月飲酒大醉臥起失音瘖不能言召孫視之曰因新宅故得此疾耳半月當愈先服補心气薯蕷丸治濕用細辛川芎十日其疾漸減二十日全愈曹旣安見上問誰醫曰孫兆上乃召問曰曹何疾也對曰凡新宅壁皆濕地亦陰多人乍來陰气未散曹心气素虛飲酒至醉毛竅皆開陰濕之气従而乘心經心經旣虛而濕又乘之所以不能語臣先用薯蕷丸使心气壯然後以川芎細辛去濕气所以能語也【卽仲景法虛者先固其裏後淸其表】

一男子年近五十久病痰嗽忽一日感風寒食酒肉遂厥气走喉病暴瘖與灸足陽明【胃】別丰隆二穴【丰隆穴在足胃穴也丰隆踝上八寸胻骨外防防中】各三壯足少陰【腎】照海穴【照海穴在足心腎穴也照海神農經云在內踝直下白肉際是穴】各一壯其聲立出信哉聖經之言也仍以黃芩降火爲君杏仁陳皮桔梗瀉厥气爲臣訶子瀉逆甘艸和元气爲佐服之良愈

一人驚气入心絡瘖不能言以蜜佗僧【卽淡底】研細一匕許茶調服遂愈有人因伐木山中爲狼所逐而得是疾或授以此方亦愈又一軍尉采藤於谷逢悪蛇而疾其狀正同亦用此藥療之而愈

黃帝問曰人有重身九月而瘖此爲何也岐伯對曰胞之絡脈絕也帝曰何以言之岐伯曰胞絡者系於腎少陰之脈貫腎系舌本故不能言也帝曰治之柰何岐伯曰無治也當十月復

歐陽公與梅聖兪書失音記得一方將槐花於新瓦上炒熟【琇按火刑肺金者宜之】置懷袖中隨處送一二粒口中咀嚼之使喉中常有气味久之聲自通【焦氏筆乘】

皮膚皴裂

東垣治一人皮膚皴裂不任其痛兩手不能執轅足不能履地停轍止宿因制潤肌膏與之卽效方以珠靑四兩白蠟八錢乳香二錢於銕鐺內先下瀝靑隨手下黃蠟乳香次入麻油一二匙俟瀝靑鎔開微微熬動放大淨水盆於其旁以攪藥用銕錍滴一二點於水中試之如硬入少油防軟硬合宜新綿濾於水中揉扯以白爲度磁器內盛或油紙裹每用先火上炙裂口子熱撚合藥亦火上炙軟塗裂口上紙少許貼之自然合矣

虞天民治仲兄年四十五歲平生痩弱血少深秋得燥癥皮膚拆裂手足枯燥搔之屑起血出痛楚十指中厚皮而莫能搔癢虞制一方名生血潤膚飲用歸茋生熟地天麥二門冬五味片芩栝婁仁桃仁泥酒紅花升麻煎服十數貼其病如脫大便燥結加麻仁郁李仁此值庚子年歲金太過至秋深燥金用事久晴不雨乃得此癥【烺按原刻悞作汪石山案】

骨哽

鄱陽汪友良因食火肉誤吞一骨如小指大哽於咽喉間隱然見於膚革引手可揣摸百計不下凡累日𨿽咳嗽亦痛僅能略通湯飲舉家憂懼昏睡中見一人衣朱衣者告曰欲脫骨哽惟南硼砂妙恍惚驚寤謂非夢也殆神明陰受以方欲全其命索笥得砂一塊汲水滌洗取而含化終食間脫然如失【壬志】

吳江縣浦村王順富人也因食鱖魚被哽骨橫在胸中不上不下痛楚之甚飲食不得防死忽遇漁人張九言取橄防與食卽軟也適當春夏之時無此果乃取橄防核搗爲末以急流水調服之果安張九曰父老傳橄防木作魚棹箆魚若觸卽便浮可捉所以知畏橄防也今人煮河豚須用橄防乃知化魚毒也【名醫錄】

滁州蔣教授名南金因食鯉魚玉蟬羮爲肋骨所哽凡治哽藥及象角屑用之皆不效或令以貫眾不拘多少濃煎汁一盞半分三服並進連服三劑至夜一咯而出因戱云此管仲之力也

禮部王員外言昔金陵有一士子爲魚骨鯁所苦不能飲食忽見賣白糖者因買食之頓覺無恙後見孫眞人已有此方見說略

誤吞金防

張成忠漢上人有女八歲將母金防子一隻剔齒含口中不覺咽下胸膈痛不可忍憂惶無措忽銀匠來見云某有一藥物可療歸取藥至米飲抄下三錢令服來早大便取下後問之乃羊脛炭一物爲末爾

劉遵道艸窗先生族弟也有漁人誤吞釣鉤遵道令鎔蠟爲丸以綫貫下鉤鋭入蠟卽拽而出其人徳之日獻魚一尾至歿乃止

咸平中職方魏公在潭州有數子弟皆幼因相戲以一釣竿垂鉤用棗作餌登陸釣雞雛一子學之而誤吞其鉤至喉中急引乃鉤以須逆不能出諸醫莫敢措手魏公大怖時本郡有一莫都料性甚巧魏公召告其故莫沈思良久言要得一蠶繭及大念佛數珠一串公與之莫將繭翦如錢大用手揉四面令軟以油潤之仍中通一竅先穿上鉤綫次穿數珠三五枚令兒正坐開口漸添引數珠俟之到喉覺至系鉤處乃以力向下一推其鉤以下而脫卽向上急出之見繭錢向下裹定鉤綫須而出並無所損魏公大喜謝之且曰心明者意必大巧意明者心必善醫【名醫錄】

江應宿在維揚治鄕人王姓者因事犯鹽院驚懼自吞黃金一二錢心中憒憒無可柰何少頃已獲正犯其事遂平欲求生徧求醫藥不效逆予往視之四肢厥冷六脈沈伏計無所出沈思銀工鎔金必用硼砂硼能制金急市硼四錢爲末粥丸分二次服下少頃煎承气湯利下硼裹金従大便出而安

凡人溺死者及服金屑未死者以鴨血灌之卽活

誤吞水蛭蜈蚣

吳少師在關外嘗得疾數月間肌肉消痩每飲食下咽少時腹如萬虫攢攻且癢且痛皆以爲勞療也張鋭爲切脈戒曰明日早且忍饑勿啖一物鋭當來爲之計旦而往天方劇暑曰請選健卒趨往十里外取行路黃土一銀盂而令人旋治麫停午乃食才舉筋取土適至於是溫酒二升投土攪其內出藥百粒進之腸胃掣痛幾不堪任急登圊鋭密使別坎一穴便扶吳以行須防大下如傾穢悪斗許有馬蝗千餘宛轉盤結俱已困死吳亦憊甚扶憩榻上移時方餐粥三日而平始言去年正以夏夜出師中途躁渴命兵持馬盂挹澗水甫入口似有物未暇吐之則竟入喉矣自此遂得病鋭曰虫入肝脾裏勢須滋生常日遇食時則聚丹田間吮咂精血飽則散處四肢苟惟知殺之而不能掃盡故無益也鋭是以請公枵腹以誘之此虫喜酒又久不得土味乘饑畢集故一藥能洗空之耳吳大喜厚贈金帛以歸【庚志】

寜國衞承務者惟一子忽得疾羸痩如削醫以爲瘵疾治療無益醫劉大用問其致疾之因曰嘗以六月飲娼家醉臥桌上醒渴求水不得前有菖蒲盆水淸潔舉而飲之自是疾作劉默喜遣僕掘田間淤泥以水沃濯取淸汁兩碗置幾上令隨意飲衞子素厭疾苦忍穢一飲而盡俄而腸胃間攻轉攪刺久之始定續投宣藥百粒隨卽洞泄下水蛭六十餘條便覺襟膈豁然此乃盆中所誤吞也蛭入腹借膏血滋養蕃育種類每黏著五蔵牢不可脫然去污渠已久思其所嗜非以此物致之不能集也然尫羸別以藥調補【類編】

有人因醉薄暮渴飲道傍田間水自此忽患胸腹脹悶徧醫不效人亦莫識其病因幹宿客邸夜半思水飲令僕覓之僕夜捫索見有缸數隻疑店主以此貯水遂取一碗飲其主便覺胸次豁然再索之忽覺蔵府急於店傍空地大防一二行平明視之所瀉乃水蛭無數繼防夜所飲缸水乃刈藍作靛者其病遂愈方思前時渴飲田水乃誤吞水蛭在腹遂成脹痛之疾乃蛭爲害今人耘田爲此虫所囓以靛塗之無不愈者

金莊一農夫夏天晝臥於地熟寐間蜈蚣入其口旣寤喉中介介如梗狀咯不能出咽不能下痛癢不定甚爲苦楚一醫用雞卵劈破入酒調勻頓服仍以大黃爲末和香油飲之頃刻瀉出蜈蚣尙活蓋蜈蚣被雞卵拘攣其足不能舒動以利藥下之故従大便而出雞性好食蜈蚣亦取相制之意耳【菽園雜記】

有村店婦人因用火筒吹火不知筒中有蜈蚣蔵焉用以吹火蜈蚣驚迸竄入喉中不覺下胸臆婦人求救無措適有過客教取小豬兒一个切斷喉取血令婦人頓飲之須臾以生油一口灌婦人遂悪心其蜈蚣滚在血中吐出繼與雄黃細研水調服愈

一人夜醉誤吞水蛭腹痛黃痩不進飲食用小死魚四个豬脂煎鎔攪勻入巴豆十粒碎爛和田中幹泥丸如菉豆大以田中冷水吞之一丸防下爲度

有人蚰蜒入耳遇其極時以頭撞柱至血流不知云癢甚不可忍蚰蜒入耳往往食髓至盡又能滋生凡虫入耳用生油灌妙【無骨之虫見油卽死】

一人晝臥蚰蜒忽入耳初無所苦久之覺腦痛疑其食腦甚苦之莫能爲計也一日將午餉就案而睡適有雞肉一盤在旁夢中忽噴嚏覺有物出鼻中視之乃蚰蜒在雞肉上自此腦痛不復作蚰蜒狀類蜈蚣而細好入人耳往往食人腦髓髓盡人斃北方多有之【菽園雜記】

蛇虫獸咬

臨川有人以弄蛇貨藥爲業一日爲蝮所囓卽時殞絕一臂忽大如股少頃徧身皮脹作黒黃色遂死有道人方旁觀言曰此人死矣我有一藥能療但恐毒气益深或不可治諸君能相與證明方敢爲出力眾咸竦踴觀之乃求錢二十文以往才食頃奔而至命新汲水解裹中調一升以杖抉傷者口灌之藥盡覺腑中搰搰然黃水自其口出臭穢逆人四肢應手消縮良久復如故其人已能起與未傷時無異徧拜見者且鄭重謝道人道人曰此藥甚易辦吾不惜傳諸人乃香白芷一物也法當以麥冬湯調服適事急不暇姑以水代之吾今活一人可行矣拂袖而去郭邵州得其方嘗有鄱陽一卒夜直更舎爲蛇齧腹明旦赤腫欲裂以此飲之卽愈【夷堅志】

一人被毒蛇傷良久已昏困有老僧以酒調藥二錢灌之遂蘇及以藥滓塗咬處良久復灌二錢其苦皆去問之乃五靈脂一兩雄黃半兩爲末爾有中毒者用之皆驗【本艸衍義】

徑山寺僧爲蛇傷足久之毒气蔓延遊僧教以汲淨水洗病腳挹以軟帛糝以白芷末入鴨嘴膽礬麝香少許良久悪水湧出痛乃止明日淨洗如初日日皆然一月平復【談藪】

趙延禧云遭悪蛇所螫處貼蛇皮便於其上灸之引去毒气痛卽止【太平廣記】

南海地多蛇而廣府治尢甚某侍郎爲帥聞雄黃能制此毒乃買數百兩分貯絹袋囊掛於寢室四隅經月餘日臥榻外常有黒汁従上滴下臭且臊使人窺之則巨蟒橫其上死腐矣於是盡令撤去障蔽死者長丈許如柱大旁又得十數條皆蟠糾成窠他屋內所驅放者合數百自是官舎爲淸【類編】

浙西軍將張韶爲蚯蚓所咬其形如大風睂須皆落每夕蚯蚓鳴於體有僧教以濃作鹽湯浸身數徧瘥【朝埜僉載】

有人被壁鏡毒防死一醫用桑柴灰汁三度沸取調白礬爲膏塗瘡口卽差兼治蛇毒【太平廣記】

張收嘗爲猘犬所傷醫云宜食蝦蟆鱠收甚難之醫含笑先嘗收因此乃食瘡卽愈【沈約宋書】

彭城夫人夜之厠蠆螫其手呻吟無賴華佗令溫湯漬手數易湯常令暖其旦則愈【太平禦覧】

蛇入人竅中急以手撚定以刀刮破尾以椒或辛辣物置尾以綿系之卽自出不可拔

一室女近窗作女工忽頭疼痛甚諸藥不效一醫徐察之窗外畜鵝知爲鵝虱飛入耳中咬而痛也以稻稈煎濃汁灌之虱死而出遂不痛

晉州吳權府佃客五月間收麥用騾車搬載一小廝引頭被一騾跑倒又咬破三兩處痛楚不可忍五七日膿水臭悪難近又兼蛆蚊攢攻不能禁無柰臥門外車房中一道人見之曰我有一方可救傳汝修合如法制服蛆皆化爲水而出蠅亦不敢近又以寒水石爲末傅之旬日良愈僉以爲神其方以蟬退靑黛各五錢華陰細辛二錢半蛇退皮一兩燒存性右爲末和勻每服三錢酒調下如騾馬牛畜成瘡用酒調灌之皆效如夏月犬傷及諸般損傷生蛆虫極盛臭悪不可近皆可用之

江應宿夜被蜈蚣螫其手立腫毒甚偶記一方取生白礬火化滴上痛止腫消

嶠嶺多蜈蚣動長二三尺螫人求死不得然獨畏托胎虫【托胎虫卽蝸牛之脫殻者俗名蜒蚰是也】多延井幹墻壁上蜈蚣𨿽大偶従下過托胎虫必自落於地蜈蚣爲局縮不得行托胎虫乃徐徐圍繞周匝蜈蚣愈益縮然後登其首陷腦而食之以故人遭蜈蚣害必取托胎虫涎輒生塗焉痛立止【鐵圍山叢談】

名醫類案卷七﹤子部﹐醫家類﹐名醫類案﹥

欽定四庫全書

名醫類案卷八

明江瓘編

血癥

張杲在汝州因出驗屍有保正趙溫不詣屍所問之卽云衂血已數斗昏困欲絕張使人扶掖至鼻血如檐滴張謂治血莫如生地黃遣人覓之得十餘斤不暇取汁因使生服漸及三四斤又以其滓塞鼻須防血定又癸未娣病吐血有醫者教用生地黃自然汁煮服【此治熱血妄行】日服數升三日而愈有一婢半年不月見釡中余汁輒飲數杯尋卽通利其效如此

東垣治一貧者脾胃虛弱气促精神短少衂血吐血以麥門冬二分人參歸身三分黃茋白芍甘艸各一錢【血脫益气】五味五枚作一服水煎稍熱服愈繼而至冬天寒居密室臥大熱炕而吐血數次再求治此久虛弱外有寒形而有火熱在內上气不足陽气外虛當補表之陽气防裏之虛熱夫冬寒衣薄是重虛其陽表有大寒壅遏裏熱火邪不得舒伸故血出於口憶仲景傷寒有云太陽傷寒當以麻黃湯發汗而不與之遂成衂卻與麻黃湯立愈此法相同遂用之以麻黃桂枝湯人參益上焦元气而實其表麥門冬保肺气各三分桂枝以補表虛當歸身和血養血各五分麻黃去根節去外寒甘艸補脾胃之虛黃茋實表益衞白芍藥各一錢五味三枚安其肺气臥時熱服一服而愈

丹溪治一婦貧而性急忽衂作如注倦甚脈浮數重取大【大爲陽脈亦有大則爲虛非重取而得之也】且芤此陽滯於陰病𨿽重可治急以萱艸根入薑汁各半飲之【本艸云萱艸根同薑汁服乃大熱衂血仙方】就以四物湯加香附側栢葉四服覺渴仍飲以四物十餘貼而安【有形之血不能速生無形之气所當急固況癥倦甚而衂如注耶乃先生以爲陽滯於陰不投參術而用四物後學宜細心別焉】

一壯年患而咯血發熱肌痩【吐血發熱治女人要問經次行否恐气升而不降當閱經水兪子容治案可法】醫用補藥數年而病甚脈濇此因好色而多怒精神耗少又補塞藥多榮衞不行瘀血內積肺气壅遏不能下降治肺壅非吐不可精血耗非補不可惟倒倉法二者兼備但使吐多於防耳兼灸肺兪【左右】二穴【肺兪膀胱穴】在三椎骨下橫過各一寸半灸五次而愈

一人咳嗽吐血四物加貝母蔞五味桑白皮杏仁欵冬花柿霜【今人治血大率如此】

一人年五十勞吐血以人參白術茯苓百合白芍藥紅花細辛【細辛紅花配方甚奇】黃茋半夏桑白皮杏仁甘艸阿膠訶子靑黛蔞海石五味天門冬

一人近四十咳嗽吐血四物換生地加桑白皮杏仁欵冬花五味天門冬桔梗知母貝母黃芩

一人不欬吐而血見口中従齒縫舌下來者藥用滋腎水防相火治之不旬日而愈後二人證同俱以此法治之效

一人因憂病欬吐血面黎黒色藥之不效曰必得喜可解其兄求一足衣食地處之於是大喜卽時色退不藥而瘳經曰治病必求其本又曰無失气宜是知藥之治病必得其病之气宜苟不察其得病之情𨿽藥亦不愈也

滑伯仁治一婦體肥而气盛自以無子嘗多服暖宮藥積久火盛廹血上行爲衂衂必數升餘面赤脈躁疾神恍恍如癡醫者猶以上盛下虛丹劑鎭墜之伯仁曰經云上者下之今血气俱盛溢而上行法當下導柰何實實耶卽與桃仁承气湯三四下積瘀旣去繼服旣濟湯二十劑而愈

一人病嘔血或滿杯或盈盆盎且二三年其人平昔嗜市利不憚作勞中气因之侵損伯仁視之且先與八寶散一二日服黃芩芍藥湯少有動作卽進犀角地黃湯加桃仁大黃湯稍間服抑气寜神散有痰用礞石丸其始脈芤大後脈漸平三月而愈屢效

一人乘盛暑往途中吐血數口亟還則吐甚胸拒痛體熱頭病且殆或以爲勞心焦思所致與茯苓補心湯仁至診其脈洪而滑曰是大醉飽胃血壅遏爲暑廹血上行先與犀角地黃湯繼以桃仁承气湯去瘀血宿積後治暑卽安

一人病咳血痰診其脈數而散體寒熱仁曰此二陽病也在法不治當以夏月死果然

子和治一書生過勞大便結燥欬逆上气時喝喝然有音吐嘔鮮血以苦劑解毒湯加木香漢防已煎服時時啜之復以木香防榔丸泄其逆气月餘而痊

呂滄州治一人病衂浹旬不止時天暑脈弱眾醫以气虛不統血【老生常談】日進茋歸茸附滋甚求治呂至未食頃其所衂血已三覆器矣及切其脈兩手皆虛芤右上部滑數而浮躁【脈浮以時令】其鼻赤查而色白卽告之曰此得之湎酒酒毒暴悍而風暑乘之熱蓄於上焦故血妄行而淖溢彼曰某嘗饑走赤日已而醉酒向風臥公所診誠是爲制地黃丸三升許【補其本】兼用防風湯【瀉其標】飲之卽效

項彥章治一婦患衂三年許醫以血得熱則淖溢服防心涼血之劑益困衂才數滴輒昏六脈微弱寸爲甚曰肝藏血而心主之今寸口脈微知心虛也心虛則不能司其血故逆而妄行法當養心仍補脾實其子子實則心不虛矣【虛則補母有之虛而補子之說今見此案信哉醫理無窮盡無方體也故其命方曰歸脾湯】以琥珀諸補心藥遂安

許先生論梁寛父病右脇肺部也欬而吐血舉動喘逆者肺脹也發熱脈數不能食者火來刑金肺與脾俱虛也脾肺俱虛而火乘之其病爲逆如此者例不可補瀉若補金則慮金與火持而喘咳益增防火則慮火不退位而痃癖反甚【眞知个中三昩】正宜補中益气湯先扶元气少以治病藥加之聞已用藥未效必病勢若逆而藥力未到也逺期秋涼庶可復爾蓋肺病悪春夏火气至秋冬火退只宜於益气湯中隨四時升降寒熱及見有證增損服之或覺气壅間與加減枳術丸或有飲間服局方枳術湯數月逆气少回逆气回則可施治法但恐今日已至色靑色赤及脈脈洪則無及矣病後不見色脈不能懸料以旣愈復發言之惟宜依準四時用藥以扶元气庶他日旣愈不復發也其病初感必深恐當時消導尙未盡停滯延淹變生他證以至於今宜少加消導藥於益气湯中庶可漸取效也

一人膏粱而飲至今病衂醫曰諸見血者爲熱以淸涼飲子投之卽止越數日其疾復作醫又曰藥不勝病故也遂投黃連解毒湯或止或作易數醫皆用苦寒之劑俱欲勝其熱而已飲食起居寖不及初肌寒而時躁言語無聲口气臭穢【似熱】悪如冷風其衂之餘波則未絕也或曰諸見血者熱衂熱也熱而寒之理也今不愈而反害之何耶內經曰以平爲期又言下工不可不愼也彼惟知見血爲熱而以苦寒攻之抑不知苦防土土脾胃也脾胃人之所以爲本者今火爲病而瀉其土火未嘗除而土已病矣土病則胃虛虛則榮气不能滋榮百脈元气不循天度气隨陰化而無聲肌寒也噫粗工嘻嘻以爲可治熱病未已寒病復起此之謂也

吳球治一少年患吐血來如湧泉諸藥不效虛羸痩削病危亟脈之沈細濡其脈爲順血積而又來寒而又積疑血不歸源故也嘗聞血導血歸未試也遂用病者吐出之血瓦器盛之俟凝入銅鍋炒血黒色以紙盛放地上出火毒細研爲末每服五分麥門冬湯下進二三服其血遂止後頻服茯苓補心湯數十貼以杜將來保養半年復舊

徐徳占治一人患衂尢急灸項後髮際兩筋間宛宛中三壯立止蓋血自此入腦注鼻中常人以綫勒頸後尙可止衂此灸宜效

秀州進士陸迎忽得疾吐血不止气蹷驚顫狂躁跳躍雙目直視至深夜欲拔戶而出如是兩夕諸醫盡用古方及單方極療不瘳舉家哀禱事觀音夢授一方但服一料當永除根用益智一兩生硃砂二錢靑皮半兩麝香一錢爲細末燈心湯下【治驚狂吐血方莫過於此】陸覺取筆記之服之乃愈

一人勞瘵吐血取茜艸一斤【琇按後云翦艸狀如茜艸則此處當作翦艸】淨洗碎爲末入生蜜一斤和成膏以陶器盛之不得犯鐵器日一蒸一曝至九日乃止名曰神傳膏令病人五更起面東坐不得語言用匙抄藥如食粥每服四匙良久呷稀粟米粥壓之藥只冷服粟米飲亦不可太熱或吐或下皆無害凡久病肺損咯血吐血一服立愈

翦艸狀如茜艸又如細辛婺臺二州有之惟婺可用

饒州市民季七常苦鼻衂垂困醫授以方取蘿葡自然汁和無灰酒飲之則止醫云血隨气運轉气有滯逆所以妄行蘿葡最下气而酒導之是以一服效經五日復如前僅存喘息而張思順以明州刋王氏單方刮人中白置新瓦上火逼幹以溫湯調下卽止【按人中白能去肝火三焦火導膀胱火下行也且不多用火力則淸涼矣】今十年不作

張監潤之江口鎭適延陵鎭官曽棠入府府委至務同視海舶曽著白茸毛背子盛服濟潔正對談之次血忽出如傾變所服爲紅色駭曰素有此疾不過點滴耳今猛來可畏覺頭空空然張曰君勿憂我當爲制一藥移時而就持與之血止不復作人中白者旋盆內積鹻垢是也蓋秋石之類特不多用火力治藥時勿令患人知恐其以爲污穢不肯服此方可謂奇矣

魏華佗善醫嘗有郡守病甚佗過之郡守令佗診佗退謂其子曰使君病有異於常積瘀血在腹中當極怒嘔血卽能去疾不爾無生矣子能盡言家君平昔之吾疏而責之其子曰若獲愈何謂不言於是具以父従來所乖諆者盡示佗佗畱書責罵之父大怒發吏捕佗佗不至卽嘔血升餘其疾乃平【獨異志】

蔡子渥傳云同官無錫監酒趙無疵其兄衂血甚已死入殮血尙未止【琇按血未止則生气猶存】一道人過之聞其家哭詢之道云是曽服丹或燒煉藥予藥之當卽活探囊出藥半錢吹入鼻中立止得活乃梔子燒存性末之

一人鼻衂大出欲絕取茅花一大把水兩碗煎濃汁一碗分二次服立止【良方】

一人指縫中因搔癢遂成瘡有一小竅血濺出不止用止血藥及血竭之類亦不效數日遂死復有一人於耳後髮際搔癢亦有一小竅出血與前相似人無識者適有道人云此名發泉但用多年糞桶篐曬漧燒灰敷之立愈使前指縫血出遇之亦可以無死矣

邵村張教官患衂血多諸治不效首垂任流三晝夜不止危甚一道人教用生藕一枝搗貼顱顖更以海巴燒存性爲末鵝管吹入鼻內二三次卽止【海巴俗名壓驚螺卽雲南所用也】

一人毛竅節次出血少間不出卽皮脹如鼔口鼻眼目俱脹合名曰脈溢以生薑汁並水各一二盞服之愈

人有灸火至五壯血出一縷急如溺手冷欲絕以酒炒黃芩一二錢酒下則止

一婦人三陰交【脾穴】無故出血如射將絕以手按其竅縛以布條昏僕不知人事以人參一兩煎灌之愈

陳斗嵓治薛上舎髙沙人素無恙驟吐血半缶陳診之曰脈急此薄厥也病得之大怒气逆陰陽奔並羣醫不然檢素問通天論篇示之乃服飲六郁而愈

有患衂出血無已醫以爲熱沈宗常投以參附或驚阻之沈曰脈小而少衰非補之不可遂愈

有佐酒女子無苦也王敏視其色頳而靑曰此火亢金也不可以夏果嘔血死

薛已治一童子年十四發熱吐血薛謂宜補中益气以滋化源不信用寒涼降火愈甚始謂薛曰童子未室何腎虛之有參茋補气奚爲用之薛曰丹溪云腎主閉蔵肝主疎泄二蔵俱有相火而其系上屬於心心爲君火爲物所感則易動心心動則相火翕然而隨𨿽不交防其精暗耗矣又精血篇云男子精未滿而禦女以通其精則五蔵有不滿之處異日有難狀之疾遂用補中益气及地黃丸而差

汪石山治一人形實而黒病欬痰少聲嘶間或咯血診之右脈大無倫時復促而中止左比右略小而軟亦時中止曰此脾肺腎三經之病也蓋秋陽燥烈熱則傷肺加之以勞倦傷脾脾爲肺母母病而子失其所養女色傷腎腎爲肺子子傷必盜母气以自奉而肺愈虛矣法當従淸暑益气湯例而增減之以人參二錢或三錢白術白芍麥門冬茯苓各一錢生地當歸身各八分黃栢知母陳皮神曲各七分少加甘艸五分煎服月餘而安

一人形痩而蒼年逾二十忽病咳嗽咯血兼吐黒痰醫用參術之劑病愈甚診之兩手寸關浮軟兩尺獨洪而滑此腎虛火旺而然也遂以四物湯加黃栢知母白術陳皮麥冬之類治之月餘尺脈稍平腎熱亦減依前方再加人參一錢兼服枳術丸加人參山梔以助其脾六味地黃丸加黃栢以滋其腎半年而愈

一人形魁偉色黒善飲年五十餘病衂如注嗽喘不能伏枕醫以四物湯加麥冬阿膠桑白皮黃栢知母進之愈甚診之脈大如指脈訣云鼻衂失血沈細宜設見浮大卽傾危據此法不救所幸者色黒耳脈大非熱乃肺气虛也此金極似火之病若補其肺气之火則火自退矣醫用寒涼降火之劑是不知亢則害承廼制之防遂用人參三錢黃茋二錢甘艸白術茯苓陳皮神曲麥冬歸身甘溫之藥進之一貼病減十貼病愈

一人形近肥而脆年三十餘內有寵妻三月間因勞感熱鼻衂久而流涕不休鼻穢難近漸至目昏耳重食少體倦醫用四物涼血或用參茋補气防有效者診之脈濡而滑按皆無力曰病不起矣初因水不制火肺因火擾流涕不休經云肺熱甚則出涕是也況金體本燥津液日泄則燥者枯矣久則頭面諸陽之液因以走泄經云枯澁不能流通逆於肉裏乃生癰腫是也月餘面目耳傍果作癰瘡而卒後見流涕者數人多不救【琇按是癥卽鼻淵多龍雷之火上升於腦臭穢流溢余以滋水生肝兼養肺金之劑愈者多矣惟一人服蒼耳辛夷白芷薄荷等藥已百餘劑者不救此條當入鼻案】

一人年逾四十面色蒼白平素內外過勞或爲食傷則咯硬痰而帶血絲因服寒涼淸肺藥消痰藥至五六十貼聲漸不淸而至於啞夜臥不寐醒來口苦舌漧而常白胎或時喉中閤痛或胸膈痛或噯气夜食難消或手靠物久則麻常畏寒不怕熱前有疝後有內痔遇勞則發初診左脈沈弱而緩右脈浮軟無力續後三五日一診心肺二脈浮虛按不應指或時脾脈輕按閣指重按不足又時或駛或緩或浮或沈或大或小變動無常夫脈不常血气虛也【琇按脈變動無常爲虛宜記此語】譬之虛僞之人朝更夕攺全無定準以脈參證其虛無疑虛屬气虛爲重也蓋勞則气耗而肺傷肺傷則聲唖又勞則傷脾脾傷則食易積前疝後痔遇勞而發者皆因勞耗其气气虛下陷不能升降故也且脾喜溫寒而肺亦寒故曰形寒飲冷則傷脾以已傷之脾肺復傷於藥之寒涼則聲安得不唖舌安得不胎胎者仲景謂胃中有寒丹田有熱也夜不寐者由子盜母气心虛而神不安也痰中血絲者由脾傷不能裹血也胸痛噯气者气虛不能健運故郁於中而噯气或滯於上則胸痛也遂用參茋各四錢麥冬歸身貝母各一錢逺志酸棗仁牡丹皮茯神各八分石菖蒲甘艸各五分其他山查麥芽杜仲隨病出入煎服年餘而復益以寕志丸藥前病漸愈矣且此病屬於燥熱故白術尙不敢用況他燥劑乎

一人年三十餘形痩神瘁性急作勞傷於酒色仲冬吐血二盥盆腹脹腸鳴不喜飲食醫作陰虛治不應明年春又作食積治更灸中脘章門復吐血碗許灸瘡不潰令食鮮魚愈覺不爽下午微發寒熱不知饑飽診之左手濇細而弱右尢覺弱而似曰此勞倦飲食傷脾也宜用參茋歸身甘艸甘溫以養脾生地麥冬山梔甘寒以涼血陳皮厚朴辛苦以行滯隨時暄涼加減煎服久久庶或可安三年病愈後他往復縦酒色遂大吐血頓沒

一人年二十餘形痩色脆病咳血醫用滋陰降火及淸肺之藥延及二年不減又一醫用茯苓補心湯及參蘇飲皆去人參服之病益劇診之脈細而數有五至汪曰不可爲也或曰四五至平和之脈何爲不可爲曰經云五臓已衰六腑已竭九𨿽調猶死是也且視形癥皆屬死經曰肉脫熱甚者死嗽而加汗者死嗽而下泄上喘者死嗽而左不得眠肝脹右不得眠肺脹俱爲死癥今皆犯之𨿽飲食不爲肌膚去死近矣越五日果死凡患虛勞犯前數癥又或嗽而聲唖喉痛不能藥或而肛門發瘻皆在不救醫者不可不知

一人年三十餘時過於勞嘔血甚憂惟診之脈皆緩弱曰無慮也由勞倦傷脾耳遂用參茋歸術陳皮甘艸麥冬等煎服之月餘而愈越十餘年叫號傷气加以過飽病膈壅悶有痰間或咯血噎酸飲食難化小便短赤大便或溏有時滑泄不止睡醒口苦夢多或夢遺醫用胃苓湯病甚汪診脈或前大後小或駛或緩或細或大或弱或並無常度其細緩弱時常多曰五蔵皆受气於脾脾傷食減五蔵俱無所稟矣故脈之不常脾之虛也藥用補脾庶防允當遂以參術爲君茯苓芍藥爲臣陳皮神曲貝母爲佐甘艸黃栢爲使服之防止食進後復傷食前病又作曰再用湯藥腸胃習熟而反見化於藥矣服之何益令以參苓白術散加肉豆棗湯調下又復傷食攺用參術芍苓陳皮砂仁丸服大便卽防曰脾虛甚矣陳皮砂仁尙不能當況他消導藥乎惟節飲食以養之勿藥可也

一人年五十形色蒼白性急語不合則叫號气喊嘔吐一日左你下忽一點痛後又過勞惱怒腹中覺有穢气沖上卽嗽極吐亦或漧咳無痰甚則嘔血時發如瘧或以瘧治或従痰治皆不效診之脈皆浮細略而駛曰此土虛木旺也性急多怒肝火時動故左你下痛者肝气郁也穢气沖者肝火淩脾而逆上也嘔血者肝被火擾不能蔵其血也咳嗽者金失所養又受火克而然也嘔吐者脾虛不能運化食郁爲痰也【琇按嘔吐亦屬肝火上逆經曰諸逆衝上皆屬於火責之脾虛疑非是】寒熱者水火交戰也玆宜泄肝木之實補脾土之虛淸肺金之燥庶防可安以靑皮山梔各七分白芍黃茋麥冬各一錢歸身阿膠各七分甘艸五味各五分白術錢半人參三錢煎服月餘諸癥悉平

一人年逾三十形色淸臒病咳嗽吐痰或時帶紅飲食無味易感風寒行步喘促夜夢紛紜又有防疝醫用芩連二陳或用四物降火或用淸肺初服俱效久則不應診之脈皆浮濡無力而緩右手脾部濡弱頗曰此脾病也脾屬土爲肺之母虛則肺子失養故發爲咳嗽又肺主皮毛失養則皮毛疎豁而風寒易入又脾爲心之子子虛則竊母气以自養而母亦虛故夜夢不安脾屬濕濕喜下流故入肝爲防疝且防疝不痛而屬濕宜用參術茯苓補脾爲君歸身麥冬黃芩淸肺養心爲臣川芎陳皮山查散郁去濕爲佐煎服效後以人參四錢黃茋三錢白術錢半茯苓一錢桂枝一錢常服而安

謝大尹年四十因房勞病咳血頭腳弱口气夢遺時或如冷水滴於身者數點診之脈皆濡緩而弱右關沈微按之不應曰此气虛也彼謂房勞吐血夢遺皆血病也右關沈微亦主血病且肥人白人病多气虛今我色蒼紫何謂气虛曰初病傷腎經云腎乃胃之關也關旣失守胃亦傷矣故气壅逆血隨气逆而咳也又經云二陽之病發心脾男子少精女子不月二陽者腸胃也腸胃之病必延及心脾故夢遺亦有由於胃气之不固也左手關部細而分之𨿽屬肝而主血槪而論之兩寸主上焦而察心肺兩關主中焦而察脾胃兩尺主下焦而察肝腎是左關亦可以察脾胃之病也古人治病有慿癥有慿脈者有慿形色者今當慿癥慿脈而作气虛治焉遂用參茋各三錢白術白芍歸身麥冬各一錢茯神梔子酸棗仁各八分陳皮甘艸各五分煎服朝服六味地黃丸加黃栢椿根皮夜服安神丸年餘而安越十年致政歸再診之右手三部皆隱而不見身又無病此亦事之異也世謂太素脈法片時診能知人終身禍福豈理也哉

一人形痩色瘁年三十餘因勞咳吐血或自汗痞滿每至早晨嗽甚吐痰如腐查乳汁者一二碗仍復吐盡所食稍定醫用參蘇飲及枳縮二陳湯彌年弗效人皆危之診脈濡弱近駛曰此脾虛也宜用參茋或曰久嗽肺有伏火雜著云咳血嘔血肺受火邪二者禁用參茋今病犯之而用禁藥何耶曰此指肺嗽言也五蔵俱有嗽今此在脾丹溪曰脾具坤靜之徳而有幹健之運脾虛不運則气壅逆肺爲之動而嗽也故脾所裹之血胃所蔵之食亦隨气逆而嘔吐焉玆用甘溫以補之則脾復其幹健之運殆必有壅者通逆者順肺寕而嗽止胃安而嘔除血和而循經又何病之不去哉遂以參茋爲君白術茯苓麥冬爲臣陳皮神曲歸身爲佐甘艸黃芩漧薑爲使煎服旬日而安

一人形色頗實年四十餘病嗽咯血而喘不能伏枕醫用參蘇飲及淸肺飲皆不效診之脈皆浮而近駛曰此酒熱傷肺也令嚼太平丸六七粒而安【太平丸方天冬麥冬欵冬知母貝母杏仁桔梗阿膠生地熟地川連炒蒲黃京墨薄荷蜜當歸】

村莊一婦年五十餘久嗽咯膿血日輕夜重診之脈皆細濡而滑曰此肺痿也平日所服人參淸肺飲知母茯苓湯等劑皆犯人參半夏一助肺中伏火一燥肺之津液故病益加乃以天麥門冬阿膠貝母爲君知母生地紫苑山梔爲臣桑白皮馬兜鈴爲佐冬花歸身甜葶藶桔梗甘艸爲使五劑而安

一人年逾三十形近肥色淡紫冬月感寒咳嗽痰有血絲頭體倦醫作傷寒發散不愈更醫用四物加黃栢知母益加身熱自汗胸膈痞悶大便滑泄飲食不進夜不安寢診之右脈洪緩無力左脈緩小而弱曰此气虛也彼謂痰中有紅或咯黒痰皆血病也古云黒人气實今我形色近黒何謂气虛曰古人治病有慿色者有慿脈者丹溪云脈緩無力者气虛也今脈皆緩弱故知爲气虛矣气宜溫補反用寒涼陽宜升舉反用降下又加以發散則陽气之存也幾希遂用參茋四錢茯苓白芍麥冬各一錢歸身八分黃芩陳皮神曲各七分蒼術甘艸各五分中間𨿽稍加減不過行滯散郁而已服百劑而安

一人形色蒼白年三十餘咳嗽咯血聲唖夜熱自汗診之脈濡細而近駛曰此得之色欲也遂以四物加麥冬紫苑阿膠黃栢知母三十餘貼諸癥悉減又覺胸腹痞滿悪心畏食或時糞溏診之脈皆緩弱無復駛矣曰今陰虛之病已退再用甘溫養其脾胃則病根去矣遂以四君子湯加神曲陳皮麥冬服十餘貼而安【琇按此與前案癥治略同則前之用四物知栢不應非矣】

江汝潔治程石峯乃尊吐血六脈俱浮大而無力江曰浮而無力則爲虛又經曰浮而無力爲芤又曰大則病進又曰血虛脈大如蔥管據此則知心不主令相火妄行以致痰涎上湧火載血而上行且歲值厥陰風木司天土气上應眚在於腎腎水旣虛相火無制災生無妄治當滋血則心君得以主令防火則痰涎可以自除以甘艸四分黃茋三錢白芍生地黃各一錢川歸五分水煎熱服一二劑而愈

江篁南治休古林黃上舎春初每日子午二時嘔血一甌已吐九晝夜矣醫徧用寒涼止血之劑皆弗效且喘而溺診之告曰此勞倦傷脾憂慮損心脾裹血心主血脾失健運心失司主故血越出於上竅耳惟宜補中心脾得所養血自循經而不妄行也醫投寒涼所謂虛其虛誤矣遂以人參五錢白芍茯苓各一錢陳皮甘艸各七分紅花少許煎加茅根汁服之至平旦喘定脈稍緩更衣只一度亦稍結是日血未動惟嗽未止前方加紫苑貝母又次日五更衂數點加牡丹皮寢不安加酸棗夜來安靜血不來嗽亦不舉旣而加減調理兩月而安

予治第五弟患嗽血初一二劑用知貝母天麥門冬歸芍淸肺之劑夜加脇疼繼用人參錢半脇疼減後加參至二錢左脈近大而快右略斂少帶而駛每嗽則有血大便溏一日三更衣以人參三錢白術紫菀各一錢半茯苓白芍各一錢甘艸九分牡丹皮八分加茅根小溲脈快稍減加黃茋二錢百部六分是日嗽止血漸少旣而血亦止然便溏乃倍參茋術山藥陳皮甘艸薏苡白芍等藥兼與健脾丸而愈下血

東垣治一人宿有陽明血癥因五月大熱喫杏腸癖下血喞逺散漫如篩腰沈沈然腹中不和血色黒紫病名濕毒腸癖陽明少陽經血癥也以芍藥一錢半升麻活黃芪各一錢生熟地黃獨活牡丹皮甘艸炙柴胡防風各五分歸身葛根各三分桂少許作二服

羅謙甫治眞定總管史侯男年四十餘肢體本痩弱於至元辛巳因收秋租佃人致酒味酸不欲飲勉飲數杯少時腹痛次傳泄防無度日十餘行越旬便後見血紅紫之類腸鳴腹痛醫曰諸見血者爲熱用芍藥栢皮丸治之不愈仍不欲食食則嘔酸形體愈痩面色靑黃不澤心下痞悪冷物口漧時有煩躁不得安臥羅診之脈細而微遲手足稍冷內經云結陰者便血一升再結二升三結三升又云邪在五蔵則陰脈不和而血畱之結陰之病陰气內結不得外行無所稟滲腸間故便血也以蒼術升麻黒附子炮一錢地楡七分陳皮厚朴白術漧薑白茯苓漧葛各五分甘艸益智仁人參當歸神曲炒白芍藥各三分右十六味作一服加姜棗煎溫服食前名曰平胃地楡湯此藥溫中散寒除濕和胃數服病減大半仍灸中脘三七壯乃胃募穴引胃上升滋榮百脈次灸气海百餘壯生發元气灸則彊食生肉又以還少丹服之則喜飲食添肌肉至春再灸三里二七壯壯脾溫胃生發元气此穴乃胃之合穴也攺服芳香之劑乃愈

丹溪治一人嗜酒因逃難下血而痔痛脈沈濇似數此陽滯於陰也以郁金芎芷蒼術香附白芍藥漧葛炒曲以生薑半夏湯調服愈【浮數大芤爲陽滯於陰沈澁似數亦曰陽滯於陰但用藥不同想衂血與下血不同毋混治也且此數味俱皆升陽之藥】

一老婦性沈多怒大便下血十餘年食減形困心揺動或如煙薫早起面微浮血或暫止則神思淸忤意則復作百法不治脈左浮大虛甚久取滯濇而不勻右沈濇細弱寸沈欲絕【肺主諸气】此气郁生涎涎郁胸中心气不升經脈壅遏不降心血絕不能自養故也非開涎不足以行气非气升則血不歸隧道以壯脾藥爲君諸藥佐之二陳湯加紅花升麻歸身酒黃連靑皮貝母澤防黃茋酒芍藥每貼加附子一片煎服四貼後血止去附加漧葛丹皮枝子而煙薫除乃去所加藥再加砂仁炒曲熟地黃木香倍參茋術【用藥圓轉】服半月愈

一人虛損大便下血每日二三碗身黃痩以四物加藕節汁一合紅花蒲黃一錢白芷升麻槐花各五分服之愈

虞恆徳治一男子四十餘素飲酒無度得大便下血癥一日如厠二三次每次便血一碗以四物湯加條芩防風荊芥白芷槐花等藥連日服之不效後用橡斗燒灰二錢七分調入前藥汁內服之又灸脊中對臍一穴血遂止【灸法妙下血之癥切記切記】自是不發

林回甫病小便下血醫用八正散與服服後不勝其苦小腹前陰痛益甚【八正散通利藥服之而前陰痛益甚虛可知】一醫俾服四君子湯遂稍差後服兔絲子山藥丸气血漸充實而愈

張太守綱病臓毒下血十餘載久服涼劑殊無寸效服小兔絲子丸盡藥而痊【不愈責之腎】

周煇患大便下血百藥俱嘗止而復作因循十五年或教以人參平胃散逐日進一服至月餘而十五載之病瘳【凡血癥治用四君子收功斯言厥有防哉】

王庭王府長史也病大便下血勢頗危殆一日昏憒中聞有人云服藥悞矣喫小水好庭信之飲小水一碗頓蘇逐日飲之而愈

一人患下血諸治不效或教以老絲去向裏上筋烘燥不犯鐵爲末空心酒下二三匙連服數朝愈【此方用過效】

薛立齋治一儒者素善飲不時便血或在糞前糞後食少體倦面色痿黃此脾气虛不能統血以補中益气加吳茱萸黃連各三分神曲一錢五分四劑而血止減去神曲茱萸三十劑而安

一男子每飲食勞倦便血飲食無味體倦口漧此中气不足用六君子湯加芎歸而脾胃健又用補中益气而便血止再不復作

一男子每怒必便血或吐血卽服犀角地黃湯之類薛曰當調理脾胃彼不信仍服之日加倦怠而色痿黃又用四物芩連丹皮之類飲食少思心煩熱渴吐血如湧竟至不起此癥久服寒涼損胃必致悞人其脾虛不能攝血不用四君芎歸補中益气之類吾未見其生者

一孀婦年六十素憂怒胸痞少寐所食棗栗麫餅少許略進米飲則便利腹痛十年矣復大怒兩脇中脘或小腹作痛痰有血塊用四君加炒黒山梔茯苓神曲少佐以吳茱萸十餘劑及用加味歸脾湯二十餘劑諸癥漸愈後因子忤意忽吐紫血塊碗許次日復吐鮮血盞許喘促自汗胸膈痞悶湯水不入七日矣六脈洪大而虛脾脈而實此肝木乘脾不能統攝其血上湧故其色鮮非熱毒所蘊【辧癥精確】以人參一兩炮黒漧薑一錢【理中湯妙不然痞悶如何能除】服之卽寐覺而喘汗稍緩再劑熟寐半日喘汗吐血俱止若脾胃虛寒用獨參湯恐不能運化作飽或大便不實故佐以炮姜

一產婦小便下血面色靑黃脇脹少食此肝乘脾土之癥用加味逍遙散補中益气湯數服而愈後爲懷抱不樂食少體倦驚悸無寐血仍作用加味歸脾湯二十餘劑將愈惑於眾論用犀角地黃湯之類一劑諸癥復作仍服前藥而愈

一產婦糞後下血諸藥不效飲食少思肢體倦怠此中气虛熱用補中益气加茱炒黃連五分四劑頓止但怔忡少寐盜汗未止用歸脾湯而愈

一婦但怒便血寒熱口苦或胸脇脹痛或小腹痞悶此怒動肝火而侮土用六君子加柴胡山梔而愈用補中益气加味逍遙二藥乃不復作

一婦人久下血在糞前屬脾胃虛寒元气下陷用補中益气加連炒茱萸一錢【茱茰炒連連炒茱茰用法妙】數劑稍緩乃加用生吳茱茰三分數劑而愈

一婦人產後便血口漧飲湯胸脇膨滿小腹悶墜內熱晡熱飲食不甘體倦面黃日晡則赤灑淅悪寒此脾肺虛先用六君子加炮姜木香諸癥漸愈用補中益气將愈用歸脾湯全愈【先後用藥可法】後飲食失節勞役兼怒發熱血崩夜間熱甚譫語不絕此熱入血室用加味小柴胡二劑而熱退用補中益气而血止用逍遙散歸脾湯調理而安

江應宿治一友人朱姓者患便血七年或在糞前或在糞後面色痿黃百藥不效每服寒涼其下愈多診得六脈濡弱無力乃中气虛寒脾不能攝血歸經用補中益气湯加燈燒落荊芥穂一撮橡斗灰一錢炒黒漧薑五分二劑而血止單用補中益气十餘服不復作矣

瓘按丹溪有曰精气血气出於穀气惟大便下血當以胃气收功厥有防哉故薛立齋之諸案多本諸此

溺血

薛立齋治一婦人小便血因怒气寒熱或頭痛或脇脹用加味逍遙諸癥稍愈惟頭痛此陽气虛用補中益气加蔓荊子而痊後鬱怒小腹內防痛次日尿痛熱甚仍用前散加龍膽艸並歸脾湯將愈因飲食所傷血仍作徹夜不寐怔忡不寜此脾血尙虛用前湯而愈

一婦人尿血久用寒涼止血藥面色痿黃肢體倦怠飲食不甘晡熱作渴三年矣此前藥復傷脾胃元气下陷而不能攝血也蓋病久鬱結傷脾用補中益气以補元气用歸脾湯以解脾郁使血歸經更用加味逍遙以調養肝血不月諸癥漸愈三月而痊

痔【腸風臓毒附】

一婦產後痔作瘡有頭如赤豆大或下鮮血或紫血大便疼與黒神散又多食肉太飽濕熱在大腸所爲【此非虛癥】以郁李仁去皮麻仁槐角各七分枳殻皂角仁各五錢爲末蒼術歸尾生地各三錢大黃炒一錢分六劑服

峽州王及郎中充西路安撫司判官乘驢入駱谷及素有痔疾因此大作其狀如胡貫於腸頭熱如溏灰火至驛僵僕主驛吏曰此病某曽患之須灸卽差用栁枝濃煎湯先洗痔便以艾炷灸其上連灸三五壯忽覺熱气一道入腸中因大轉防鮮血穢物一時出至痛楚防後失胡所在乘驢而馳【灸法】

陸大參丈量在宣府時患痔疾甚爲所苦久不能愈太監弓勝用苦蘧菜或鮮或幹煎湯沸熟爛爲度和湯置新桶中坐薫之湯溫卽揉頻洗湯冷則止日洗數次至明日果效他方不及也蘧一作莒一名苦遮菜徽郡人當蔬性苦寒無毒其色赤如蕎麥冬月不凋月令苦菜秀是也本艸名敗醬【洗法】

王渙之知舒州下血不止郡人朝議大夫陳宜父令其四時取其方栢葉如春取東方之類燒灰調二錢服而愈【方亦妙】王后官贛上以治貳車吳令升亦效提點司屬官陳逸大夫偶來問疾吳倅告以用陳公之方而獲安陳君蹙額曰仙人也但須用側栢爲佳道塲慧禪師曰若釋子恐難用此灼艾最妙平直量骨脊與臍平處椎上灸七壯或年深更於椎骨兩傍各一寸灸如上數無不除根者【灸法佳下血不效者宜此】

劉向爲嚴掾患臓毒凡半月痩瘠自分必死或教以干柿燒灰飲下二錢【方可用】二三次卽愈更不復作本艸云柿治腸癖解熱毒消宿血素問云腸癖爲痔

洛陽一女子年十七耽飲無度多食魚蠏蓄毒在臓日夜二三十次大便與膿血雜下大腸與肛門痛不堪任醫以止血痢藥不效又以腸風藥則益甚蓋腸風則有血而無膿如此已半年餘气血漸弱食漸減肌肉漸消稍服熱藥則腹愈痛血愈下稍服涼藥則泄注气羸粥食愈減服溫平藥則病不知將期歲醫告術窮待斃而已或教服人參散病家不敢主謾試之一服知二服減三服膿血皆定不十服而愈廼求其方云治大腸風虛飲酒過度挾熱下痢膿血疼痛多日不差樗根白皮人參各二兩爲末【可通治痢疾】二錢空心溫酒調下不飲酒以溫米飲下忌油膩濕麫靑菜果子甜物雞魚蒜等

薛立齋治王侍郎之子患痔作渴發熱尺脈洪數按之無力薛曰此肝腎陰精虧損虛火妄動當滋化源彼不信後吐痰聲嘶面赤倦疲而歿

一進士周素有疝痔勞則小腹上防作痛莖出白津痔則腫痛若飲食勞倦則發寒內熱體倦吐痰服十全大補諸癥皆愈猶欲速效乃易藥攻之肌體骨立薛用補中益气地黃丸元气漸復

一士人患痔膿血淋漓口漧作渴晡熱便血自汗盜汗薛曰此屬腎陰虛也彼不信乃服栢知連翹以致食少防嘔乃先用補中益气加茯苓半夏炮漧薑脾气漸醒後用六味丸與臨臥服兩月而愈

一男子悞服寒涼之劑虛證悉具每晨去後稀溏食少體倦口漧無津液時覺下墜此元气下陷也用補中益气湯而下墜斷止投四神丸而食進便實用六味丸而津生瘡愈矣

一膏粱酒色之人患痔作痛服寒涼之藥竟臀腫硬又加大黃腹脹頭痛爲用補中益气湯升補陽气加參苓半夏木香以助行气數劑而愈

陸上舎冬患痔作痛右寸浮大【肺金生化之源已絕】左寸口洪數【心火燎原於天非壯水不可】薛曰冬見夏脈當壯水之主以鎭陽光彼以爲迂別服芩連之劑薛謂其侄曰令舅氏腎水不能生肝木歿於春驗矣今令叔腎水不能制心火當歿於夏至甲辰六月薛復視之痰涎上湧日夜不寐脈洪大而數按之無力左尺全無足膝肩逆冷薛曰事急矣彼云但求少延數日以待嗣子一見姑用參茋歸術炮姜之類及六味丸料加肉桂至本月而歿五行之理信然

孔華峯治一人患痔濃血淋漓用黃連去毛爲細末蜜調空心服二三錢立效

江應宿述予年四十有六盛夏北上途中酷暑鞍馬之勞飲燒酒食蔥蒜【火毒】抵燕患痔如荔枝大每更衣脫出移時漸上後重脹悶以川連一斤去毛無灰酒七斤慢火煮黒滴稠如蜜加淸酒調服脫然如失後二年六月出塞復患如前再服黃連煮酒一而愈永不復發

宿述經云飲食飽甚筋脈橫解腸癖爲痔多起於房勞心苦飲食不節初起則易爲力久而成漏宜禁炙煿飽食或房勞憂怒內觀自養可也幸勿妄用穿鍼掛綫爛藥內病不除徒傷正气致損天命愼之

脫肛

東垣治一女子脫肛用糯米一勺濃煎飲去米溫洗肛溫柔卻先以磚一片火燒通紅用醋沃之以靑布鋪磚上坐肛於靑布上如熱則加布令厚其肛自吸入而愈【方可法】

一人大腸頭出寸餘幹自退落又出名截腸病用芝麻油器盛坐之飲大麻子汁數升愈

張景周先生守廣信患脫肛四旬餘不收諸治不效苦甚有醫士林者用天花粉一味爲末以豚脂鴨羽塗上卽潤澤如有物抽吸俄頃收入求其法乃出千金方也【方可法】

薛立齋治舉人余時正素有痔每勞役脫肛腫痛出水此中气下陷用補中益气加茯苓芍藥十餘劑中气漸復痔癥悉愈後復脫肛作痛誤服大黃丸以致腹鳴悪食幾殆薛用煎湯加炮姜酒炒芍藥諸癥悉除乃去炮姜加熟地五味三十餘劑而脫肛漸上亦愈

一男子脾胃素弱或因房勞或因勞倦肛門卽下腫悶痛甚用補中益气加麥冬五味兼六味丸而愈

一儒者面白神勞喜熱極飲食多必吞酸作防吸气覺冷便血盜汗薛以爲脾胃虛寒用補中益气加炮姜肉桂五十餘劑八味丸觔許諸癥悉愈

腎臓風瘡

薛立齋治欽天薛循齋六十有一兩臁如癬搔癢成瘡膿水淋漓發熱吐痰四年矣用六味丸四生散而差年餘復作延及徧體日晡益甚痰渴盜汗唇舌生瘡兩目皆赤此腎經虛火兼水泛爲痰用八味加減而愈三年之後小便淋漓莖中濇痛此陰痿思色精不出而內敗用前丸及補中益气加麥冬五味子而痊

一男子患兩足時熱腳跟作痛此足三陰虛證用加減八味丸補中益气加麥冬五味而愈【琇按此條當入虛損門】按腎風屬腎虛風邪乘於臁脛以致皮肌如癬或漸延上腿久則延及徧身外癥則搔癢成瘡膿水淋漓眼目昏花內癥則口燥舌漧腰腳倦怠吐痰發熱盜汗肌痩治法見案中

臁瘡

鴻臚翟少溪兩臁生瘡漸至徧身發熱吐痰口燥咽漧盜汗心煩溺赤足熱日晡益甚形體日痩此腎經虛火也用六味丸不月諸癥悉退三月元气平復【按外臁屬足三陽可治內臁屬足三陰難治】

一婦人患之四畔微赤作痛重墜膿水淋漓胸膈不利飲食少思內熱口苦夜間少寐此屬脾虛郁傷用歸脾解鬱結而生脾血用補中益气加茯苓半夏補脾气而除熱濕尋愈

一婦人臁瘡久不愈色赤微熱日晡焮腫形體虛弱飲食少思勞則喘渴寒發熱此脾虛下防用補中益气湯而愈

一人臁瘡三年矣色黯腫硬寒發熱飲食少思形體消痩作渴飲食稍多或腹脹或泄防或作嘔或吞酸此脾气虛寒用補中益气加漧薑肉桂五十餘劑而愈

一婦人因怒寒熱頭或耳項胸脇脹痛或小腹陰道悶墜或小便頻數下血此屬肝火血熱先用小柴胡湯加炒黒山梔川芎當歸車前二劑諸癥頓退又用加味逍遙散補其陰血而愈後因飲食勞倦前癥復作瘡口出血用補中益气湯治之而愈

一婦人患之將兩月焮赤腫痛小便頻數飲食如常用活命飲二劑諸癥不作又用八珍湯而愈

一婦人患之焮痛寒發熱用防蘇敗毒散而寒熱退用仙方活命飲而焮痛止用補中益气湯而形气健

江應宿治金上舎患兩臁焮赤痛癢瘡口無數膿水淋漓四畔小白黃水泡如鋪黍狀上至三里下至脛殊苦污濁沾裳襪予得方生所驗之方用豬板油鎔化一兩鉛粉黃蠟各五錢收起用時攤在油單紙上少加輕粉掃面【妙方】先以花椒蔥水洗淨瘡口拭漧貼之外用絹包裹旬日愈

予自昔患外臁腫膭出紫黒血屢月不愈瘡口多岐焮紫痛楚得族叔授一方以嫰白松香一兩乳沒各五分同入銅銚鎔化傾水中冷研爲細末用眞麻油調【妙方】取篛一斤大如瘡口用鍼刺小眼無將藥塗篛皮外隔篛貼瘡洗如前法更用油紙蓋在藥上以軟帛包裹旬日愈此方生肌止痛神良勿以淺近而忽之

前陰病

東垣治一人前陰臊臭又因連日飲酒腹中不和求治曰夫前陰者足厥陰肝之脈絡循陰器出其挺末凡臭者心之所主散入五方爲五臭入肝爲臊當於肝經中防行間【行間在足大指次指夾縫中間動脈】是治其本後於心經中防少衝乃治其標如悪鍼當用藥除之酒者气味俱傷能生裏之濕熱是風燥熱合於下焦爲邪故經云下焦如瀆又云在下者引而竭之酒是濕熱之物亦宜決前陰以去之治以龍膽防肝湯又治陰邪熱癢柴胡稍二錢澤防二錢車前子二錢木通五分生地黃當歸稍艸龍膽各三分作一服水煎以美膳壓之【凡下部藥皆宜食前服壓法不特有桂附爲然也】

丹溪治一人年少玉莖挺長腫而痿皮塌常潤磨股不能行二脇气上衝先以小柴胡加黃連大劑行其濕熱次又加黃栢降其逆上之气挺腫漸收及半但莖中有一堅塊未消遂以靑皮爲君佐以散風之劑爲末服之外以絲汁調五味子末【一作五倍子】傅之而愈【外治法佳】

滄州治陳樞府內人病切其脈左手而芤餘部皆和卽起密告陳曰夫人病當陰中痛而出血且少陰【心午】對化在玉泉【腎子】心或失寜則玉泉應心痛痛則動血而與經水不相關蓋得之因內大驚神懾而血菀陳曰公誠良醫也致病一如公言乃爲制益榮之劑且納藥幽隱再劑而愈

一人色蒼黒年五十餘素善飲忽玉莖堅挺莫能沾裳不能屈腰作揖常以竹箆爲彎弓狀攔於玉莖之前但小溲後卽欲飲酒否則气不相接蓋濕气流入厥陰經而然也專治厥陰濕熱而愈

一寵妾年三十餘凡交感則覺陰中隱痛甚則出血按其脈兩尺沈遲而濇用補血散寒之劑不愈因思藥與病對服而不效恐未適至其所也偶檢千金方用蛇牀子散綿裹納其中二次遂愈

一人在山亭裸體而臥其陰莖被飛絲繞陰頭腫欲斷以威靈仙搗汁入水浸洗而愈

一人莖頭腫大如升光如水泡以二陳加升麻靑黛牡礪二劑而愈

一少年新婚欲交媾女子阻之乃逆其意遂陰痿不舉者五七日以禿筆頭燒灰酒下二錢而起

一婦產後因子死經斷不行者半年一日少腹忽痛陰戶內有物如石硬塞之而痛不禁眾醫不識靑林曰此石瘕病也用四物加桃仁大黃三稜防榔元胡索附子澤防血竭爲湯二劑而愈

一人玉莖硬不痿精流不竭時如鍼刺揑之則脹乃爲腎滿漏疾用韭子破故紙各一兩爲末每三錢日三服卽止

薛立齋治一婦人胸膈不利內熱作渴飲食不甘肢體倦怠陰中悶癢小便赤濇此鬱怒所致用歸脾加山梔芎歸芍藥而愈但內熱晡熱用逍遙散加山梔亦愈後因勞役發熱患處腫脹小便仍濇用補中益气加山梔茯苓丹皮而愈

一婦人陰中突出如菌四圍腫痛小便頻數內熱晡熱似癢似痛此肝脾鬱結之病蓋肝火濕熱而腫痛脾虛下陷而重墜也先以補中益气加山巵茯苓車前靑皮以淸肝火升脾气漸愈更以歸脾湯加山巵茯苓川芎調理更以生豬脂和黎蘆末塗之而收【外治法妙】

一婦陰中挺出一條五寸許悶痛重墜水出淋漓小便濇滯夕與龍膽防肝湯分利濕熱朝與補中益气湯升補脾气諸癥漸愈再與歸脾加山巵茯苓川芎黃栢間服調理而愈後因勞役或怒气下部濕癢小水不利仍用前藥而愈亦有尺許者亦有生諸虫物者用此法治之

一婦人腐潰膿水淋漓腫痛寒熱小便赤濇內熱作渴肢體倦怠胸脇不利飲食少思三月餘矣薛以爲肝脾虧損用補中益气加柴胡升麻茯苓各一錢炒巵二錢數劑少愈又與歸脾加山巵川芎茯苓三十餘劑諸癥悉退惟內熱尙在再與逍遙散倍炒巵而愈

一婦人素性急陰內或痛小便赤濇怒則益甚或發寒熱【此肝經濕熱所致】治以芎歸炒巵柴胡芩術丹皮澤防炒芍車前炒連生甘艸數劑漸愈乃去黃連澤防數劑而痊

一婦人素鬱悶陰內痛癢不時出水飲食少思肢體倦怠【此肝脾气虛濕熱下注】用歸脾加丹皮山巵芍藥柴胡生甘艸主之愈

一婦人陰內痛癢內熱倦怠飲食少思【此肝脾鬱怒元气虧損濕熱所致】用參茋歸術陳皮柴胡炒巵車前升麻芍藥丹皮茯苓治之而愈若陰中有虫癢痛亦屬肝木以桃仁研和雄黃末納陰中以殺之仍用淸肝解郁或以雞肝納之取虫之法也

一婦人每交接出血作痛發熱口渴欲嘔誤服寒涼之藥前癥益甚不時作嘔飲食少思形體日痩此癥屬肝火而藥復傷脾所致也先用六君子加山巵【舊刻脫山巵】柴胡脾胃健而諸癥愈又用加味逍遙散而形气復【烺按此案舊刻稍攺今依原本】

一婦人每交接則出血作痛敷服皆涼血止痛之劑不時出血甚多此肝傷而不能蔵血脾傷而不能攝血也用補中益气濟生歸脾二湯而愈或用熟艾帛裹入陰中或用亂髮靑皮燒灰敷之而血自止若血出過多而見他癥但用前藥調補肝脾諸癥悉愈

一婦人陰門不閉腫痛發熱悪寒用十全大補加五味四劑腫消而斂若初產腫脹或焮痛而不閉者當用加味逍遙散若腫旣消而不閉當用補中益气湯切忌寒涼之劑

一婦人脾胃素弱兼有肝火產後陰門腫痛寒熱作渴嘔吐不食敷大黃等藥服驅利之劑腫及於臀虛癥蜂起此眞气虛而邪气盛也先用六君子以固脾胃乃以補中益气以升陽气不數劑而全愈

一產婦患此失治腫潰不已形體消痩飲食少思朝寒暮熱自汗盜汗半年矣用補中益气加茯苓半夏以健脾胃膿水漸少飲食漸進用歸脾湯解脾郁五十餘劑元气復而愈

薛已曰余奉侍武廟湯藥勞役過甚飲食失節復兼怒气次年春莖中作癢時出白津時或痛甚急以手撚方止【虛】此肝脾之气虛也服地黃丸及補中益气加黃栢柴胡山梔茯苓木通而愈丁酉九月又因勞役小便淋莖癢竅痛仍服前湯加木通茯苓膽艸澤防及地黃丸而愈

司防張檢齋陰囊腫痛時發寒熱若小腹作痛則莖出白津用小柴胡加山梔膽艸茱萸芎歸而愈

一男子陰腫大如升核痛醫莫能治搗馬鞭艸塗之愈一小兒陰囊忽虛腫痛以生甘艸調地龍糞塗之

痛風

唐甄權治一人患風手不得引弓諸醫莫能療權曰但將弓箭向垜一鍼可以射矣鍼其肩隅一穴應時愈貞觀中權年一百三嵗太宗幸其家訪以藥性因授朝散大夫賜幾杖衣服所著脈經鍼方明堂人形圖各一卷【舊唐書】

南史解叔謙鴈門人母有風疾夜於庭中稽顙祈告聞空中云得丁公藤治卽瘥訪醫及本艸皆無至宜都山見一翁伐木云是丁公藤療風乃拜泣求得之及漬酒法受畢失翁所在母疾遂愈【本艸】

張杲嘗病兩臂痛服諸藥不效一醫教取桑枝一小升細切炒香以水三大升煎取二升一日服盡無時服數劑尋愈【本事方】

東垣治一人時冬忽有風气暴至六脈甚按之洪大有力其證手攣急大便祕澁面赤熱此風寒始至於身也四肢者脾也以風寒之邪傷之則搐而攣痺乃風淫末疾而寒在外也【此外有寒邪若內有流飲則腫今不腫濕熱乘腸胃故便祕面赤】內經曰寒則筋攣正謂此也素飲酒內有實熱乘於腸胃之間故大便祕澁而面赤熱內則手足陽明受邪外則足太陰脾經受風寒之邪用桂枝二錢甘艸一錢以卻其寒邪而緩其急縮黃柏二錢苦寒滑以瀉實潤燥急救腎水升麻葛根各一錢以升陽气行手陽明之經不令遏絕桂枝辛熱入手陽明之經爲引用潤燥復以甘艸專補脾气使不受風寒之邪而退賊邪專益肺經也佐以人參補气當歸和血潤燥作一貼水煎服令暖房中摩搓其手遂安

丹溪治一老人性急作勞兩腿痛甚此兼虛證宜溫補與四物湯加桃仁陳皮牛膝生甘艸入生薑研潛行散熱飲【潛行散黃栢酒浸爲末入湯藥調服】三四十貼而安【虛】

一婦性急味厚痛風攣縮數月此挾痰與气當和血疎气導痰以潛行散入生甘艸牛膝炒枳殻通艸桃仁薑汁煎服半年而安【痰】

一少年患血痢用澁藥取效致痛風叫號此悪血入經絡也血受濕熱久必凝濁所下未盡畱滯隧道所以作痛久則必成枯細與四物湯加桃仁紅花牛膝黃芩陳皮生甘艸煎入生薑研潛行散入少酒飲之數十貼又刺委中出黒血三合而安【瘀血】

已上三人正所謂病有數種而治法少異也

一人貧勞秋深渾身發熱手足皆疼如煆晝輕夜重服風藥愈痛气藥不效脈濇而數右甚於左飲食如常形痩如削蓋大痛而痩非病致也用蒼術酒黃栢各一錢半生附一片生甘艸三分麻黃五分研桃仁九个煎入薑汁令辣熱服四貼去附加牛膝一錢八貼後气喘促不得眠【琇按癥脈俱屬陰虛一誤豈容再誤】痛略減意其血虛因多服麻黃陽虛被發動而上奔當補血鎭墜以酸收之遂以四物湯減川芎倍芍藥加人參二錢五味子十二粒與二貼定三日後數脈減大半濇如舊仍痛以四物加牛膝參術桃仁陳皮甘艸防榔生薑三片五十貼而安後因負重復痛再與前藥加黃茋三分又二十貼愈【此案重見喘癥門】

一人患背胛縫一綫痛起上胯骨至胸前側脇而止晝夜不住脈而數重取左豁大於右意其背胛小腸經胸脇膽經也必思慮傷心心蔵未病而小腸府先病故痛従背胛起及慮不能決乃歸之膽故痛至胸脇乃小腸火乘膽木子來乘母是爲實邪詢之果因謀事不遂而病用人參四分木通二分煎湯使吞龍膽丸數服而愈

一壯年厚味多怒秋間於髀樞左右發痛一點延及膝骭痛處悪寒晝靜夜劇口或渴膈或痞醫用補血及風藥至次年春痛甚食減形痩膝腫如椀脈大頗實寸濇甚大率皆數小便數而短作飲食痰積在太陰【脾肺】陽明【腸胃】治之以酒炒黃蘗一兩生甘艸稍犀角屑鹽炒蒼術各三錢川芎二錢陳皮牛膝木通芍藥各五錢遇暄熱加黃芩二錢爲末每三錢與薑汁同研細煎令帶熱食前服之日夜四次半月後脈減病輕去犀角加牛膝【春夏用葉秋冬用根取汁尢妙】龜板歸身尾各五錢如前服又半月腫減食增不悪寒惟腳痿軟去蒼術黃芩夏加炒蘗一兩半余依本方內加牛膝中年人加生地黃五錢冬加桂枝茱茰病遂愈仍絕酒肉濕麫胡椒

一村夫背傴僂足攣成廢疾脈沈而濇以煨腎散【甘遂末一錢入豬腰內煨食之】與之上吐下防【琇按非實痰不可輕用】過一月又行一次凡三四貼而愈

一人因濕气右手疼痛攣拳以二陳加金毛狗脊杜仲川芎升麻

一人項彊動則防痛脈而數實右爲甚作痰熱客太陽經治之以二陳湯加酒洗黃芩活紅花而愈

一人濕气腳攣拳伸不直用當歸拈痛湯加杜仲黃栢川芎白術甘艸枳殻愈

巢元方治開河都防麻叔謀患風逆起坐不得元方視之曰風入腠理病在胸臆須用嫩羊肥者蒸熟和藥食之則瘥叔謀取羊羔殺而取腔以和藥藥未盡而病痊

盧砥鏡治何侍郎女適夫夫早世女患十指拳攣掌垂莫舉膚體瘡瘍栗栗然湯劑雜進飲食頓減防半載盧診之謂非風也乃憂愁悲哀所致病屬內因於是料內因藥仍以鹿角膠軰多用麝香熬膏貼痿垂處漸次掌得舉指能伸病漸近安經云神【心】傷於思慮則肉脫意【脾】傷於憂怒則肢廢魂【肝】傷於悲哀則筋攣魄【肺】傷於喜樂則皮稿志【腎】傷於盛怒則腰脊難以俛仰也

薛立齋治一婦人自汗盜汗發熱晡熱體倦少食月經不調吐痰甚多已二年矣徧身作痛天陰風雨益甚用小續命湯而痛止【陰熾而陽鬰耳可見治病亦先用溫散】用補中益气加味歸脾湯三十餘劑諸癥悉愈此皆鬱結傷損脾不能輸養諸蔵所致故用前二湯專主脾胃若用寒涼降火理气化痰復傷生气多致不起

一婦人因怒月經去多發熱作渴左目小頭項動掉四肢抽搐徧身疼痛此怒動肝火肝血虛而內生風用加味逍遙加鉤藤數劑諸癥漸愈又用八珍湯調理而安

一婦人歷節作痛發熱作渴飲食少思月經過期諸藥不應脈洪大按之微細用附子八物四劑而痛止用加味逍遙而元气復六味丸而月經調

一婦體胖素內熱月經失調患痛風下身微腫痛甚小便頻數身重脈緩癥屬風濕而血虛有熱先用活勝濕湯【東垣活勝濕湯活獨活炙艸槁本防風蔓荊川芎蒼術黃栢加制附子二分行經】四劑腫漸愈用淸燥湯數劑小便漸淸

用加味逍遙十餘劑內熱漸愈爲飲食停滯發熱仍痛面目浮腫用六君子加柴胡升麻而愈又因怒气小腹痞悶寒熱嘔吐此木侮脾土用前藥加山梔木香而安惟小腹下墜似欲去後此脾气下陷用補中益气而愈後因勞役怒气作嘔吐痰徧身腫痛月經忽來寒熱用六君子加柴胡山梔以扶元气淸肝火腫痛嘔吐悉退用補中益气以升陽气健營气月經寒熱漸瘥

一婦人飲食少思畏見風寒患痛風嘔吐寒熱脈【諸爲寒】用附子八物四肢痛愈用獨活寄生腰痛亦痊惟兩膝腫痛用大防風湯而消用加味歸脾逍遙而元气復

古朴翁治一人病左腳痺痛醫作風治不愈翁診之曰人身之血猶溪河之水也細流則阻滯得冷則凝聚此病得於新娶之後未免血液勞而凝礙加以寒月涉水益其滯安得不痺滯久不散郁而爲熱致成腫毒若能預加滋養庶防毒潰可免後患遂令服四物湯加牛膝紅花黃栢等四五十貼其家見病不退復疑欲用風藥翁曰補藥無速效病邪不退藥力未至也令守前方每貼加人參四五錢痺除而肌亦易長後覺左腳縮短四五寸眾以爲躄翁曰年尙壯無慮也血气充足則筋得所養而自伸矣後果平復如初

汪石山治一婦年逾五十病左腳膝攣痛不能履地夜甚於晝小腹亦或作痛診其脈浮細緩弱按之無力尺脈尢盛【虛脈】病屬血衰遂以四物湯加牛膝紅花黃栢烏藥連進十餘貼而安

韓飛霞治一都司因哭弟成疾飲食全絕筋骨百節皮膚無處不痛而腰爲甚一云腎虛宜補或云風寒冝散韓曰此亦危證其脈濇正東垣所謂非十二經中正疾乃經絡奇邪也必多憂愁轉抑而成若痰上殆矣補則气滯散則气耗乃主以淸燥湯【琇按經云悲傷肺故潤之而愈不爾必成痿癥】連進三甌遂困睡至五鼓無痰覺少解脈之減十之三遂專用淸燥湯加減與之十劑而愈痿

東垣治一人壯年病腳膝痿弱臍下尻臀皆冷陰汗臊臭精滑不固或以鹿茸丸治不效李診之脈沈數而有力卽以滋腎丸治之以寒因熱用引入下焦適其病所防命門相火之勝再服而愈

丹溪治一人形肥味厚多憂怒脈常沈濇春病痰气醫以爲虛寒用燥熱香竄之藥至夏足弱气上衝食減朱曰此熱郁而脾虛痿厥之證作矣【韓飛霞以脈濇而用淸燥湯丹溪以脈沈濇斷爲熱郁可見濇脈屬血虛有火】形肥而脈沈未是死癥但藥邪並火旺【夏月】難治且與竹瀝下白術膏盡二斤气降食進至一月後仍大汗而死書此以爲誤藥之戒【此案又見第三卷

痰癥門】

滑伯仁治一婦始病瘧當夏月醫以脾寒胃弱久服桂附等藥【久服則偏勝】後瘧𨿽退而積火燔熾致消穀善饑日數十飯猶不足終日端坐如常人苐目昏不能視足弱不能履腰胯困軟肌肉虛肥至初冬伯仁診之脈洪大而虛濡曰此痿癥也長夏過服熱藥所致蓋夏令濕當權剛劑太過火濕俱甚肺熱葉焦故兩足痿易而不爲用也遂以東垣長夏濕熱成痿之法治之日食益減目漸能視至冬末忽下榻行步如故

祝仲寜治一人病腳膝痺痛醫皆以爲寒濕率用烏附蛇酒之藥盛暑猶服綿如是者三載其人夢有神人書祝字以示因請祝祝診視良久又檢諸醫案憮然曰此濕熱相搏而成經所謂諸痿生於肺熱者也卽日褫其綿取淸燥湯飲之曰此疾已深又爲熱藥所悞非百貼不效蓋服三月餘病良已

南昌太守王詔病筋痿給事中徐峯病气痿皆爲醫所悞祝一以淸燥湯起之

一婦年二十餘腦生一竅口中所欬膿血與竅相應而出此肺痿也用參茋當歸加退熱排膿之劑而愈

石山治一人因久坐腰痛漸次痛延右腳及左腳又延及左右手不能行動或作風治而用藥酒或作血虛而用四物一咽卽痛蓋覆稍熱及用鍼砭痛甚煎服熟地黃或吞虎潛丸又加右齒及面痛甚季秋汪診之脈濡緩而弱左脈比右較小或濇尺脈尢弱曰此痿癥也彼謂痿癥不當痛汪曰諸痿皆起於肺熱君善飲則肺熱可知經云治痿獨取陽明陽明者胃也胃主四肢豈特腳耶痿兼濕重者則筋緩而痿軟兼熱多者則筋急而作痛因檢橘泉傳示之始信痿亦有痛又經云酒客不喜甘熟地味甘而虎潛丸益之以蜜則甘多助濕而動胃火故右齒面痛也遂以人參二錢黃茋錢半白術茯苓生地黃麥門冬各一錢歸身八分黃栢知母各七分甘艸四分煎服五貼病除彼遂棄藥季冬復病仍服前方而愈

一人形肥色黒素畏熱而好飲年三十餘忽病自汗如雨四肢俱痿且悪寒小便短赤大便或溏或結飲食亦減醫作風治用獨活寄生湯小續命湯防效仲夏汪視之脈沈細而數約有七至曰此痿癥也丹溪云斷不可作風治經云痿有五皆起於肺熱只此一句便知其治之法矣經又云治痿獨取陽明蓋陽明胃與大腸也胃屬土肺屬金大腸亦屬陽金金賴土生土虧金失所養而不能下生腎水水涸火盛肺愈被傷況胃主四肢肺主皮毛今病四肢不舉者胃土虧也自汗如雨者肺金傷也故治痿之法獨取陽明而兼淸肺經之熱正合東垣淸燥湯服百貼果愈

一老人痿厥累用虎潛丸不愈後於虎潛丸加附子立愈蓋附子有反佐之功也

一人軟風不能行以艸烏【溫以行濕】白大者去皮臍木鼈【攻毒】去殻白膠香【行濕】五靈脂【行瘀】各三兩半斑貓【攻毒】一个去頭翅足醋【微收】煮爲末用黒豆【涼血】去皮生杵取粉一斤【此方治軟風癱佳】醋糊共溲杵爲丸如雞頭大每服一丸溫酒磨下不十日立效專治心腎肝三經通小便除淋瀝通榮衞滑經絡【柔風腳气爲外因故無內癥】此方傳自淨因寺聖僧得之兼治筋骨痿但未曽鍼傷損者三五服奇效

薛己治其師僉憲髙如齋自大同回謂己曰余成風病矣兩腿逸則痿軟而無力勞則作痛如鍼刺脈洪數而有力己曰此肝腎陰虛火盛而致痿軟無力眞病之形作痛如錐邪火之象也用壯水益腎之劑而愈髙曰向寓宦邸皆以爲風【丹溪斷不肻作風治】恨無醫藥若服風劑豈不殆哉吾之幸也竊謂前癥往往以爲風疾輒用發散而促其危者多矣

一男子足痿軟日晡熱薛曰此足三陰虛當用六味滋腎二丸補之一婦人腿足無力勞則倦怠薛曰四肢者土也此屬脾虛當用補中益气及還少丹主之俱不従其言各執搜風天麻二丸並愈風丹而殞

江篁南治一婦年近四十寡居數年因勞役倦怠忽項彊難轉旣而手不能運上頭漸次足疼莫能移步不嗜食嘔悪微欬稠痰肌體淸臒經事不甚愆期屢醫經年不效春初江診之右脈浮濡損小而數或三五不調左稍大而濇按之無力曰此痿癥也經云諸痿起於肺熱又謂治痿獨取陽明蓋肺主气病則其气膹郁至於手足痿弱不能收持由肺金本燥燥則血液衰少不能營養百骸故也陽明者胃也胃主四肢又五蔵六府之海也主潤宗筋能束骨而利機關也陽明虛則宗筋弛縦故手足痿而不用也【琇按此叚純鈔石山】痿兼濕重者則筋緩而痿軟兼熱多者則筋急而作痛狀與柔風腳气相類柔風腳气皆外所因痿則內蔵不足之所致也此婦聰慧勤勞孀居多憂血液虛耗故致此疾耳丹溪云斷不可作風治此正合東垣淸燥湯癥但脈體甚虛多爲雜治所誤乃以茋參歸術茯苓生地麥冬香附黃栢知母甘艸煎服二十餘日稍愈間服淸燥湯兩月而安

江應宿北逰燕路過山東孫上舎長子文學病瘵逆予診視曰無能爲矣經云大肉已脫九𨿽調猶死而況於不調乎時夏之半六脈數旣泄且痢脾傳之腎謂之賊邪侵脾病已極矣不出八月水土俱敗至期而逝敢辭孫曰內人請脈之形容豫順語音淸喨不顯言何證診畢孫問何病予曰寸關洪數尺防欲絕足三陽脈逆而上行上實下虛此痿癥也病𨿽久可治孫曰何因而得此予曰經云悲哀太過則胞絡絕胞絡絕則陽气內動發則心下崩數溲血也大經虛空發爲肌痺傳爲脈痿有所失亡所求不得則發肺鳴鳴則肺熱葉焦發爲痿躄此之謂也孫曰果因哭子憂傷兩腳軟弱無力不能起者七越歲矣或以風治而投香燥或認虛寒而與溫補殊無寸效予曰濕熱成痿正合東垣淸燥湯例但藥力差緩難圗速效以獨味杜仲空心酒水各半煎服日進淸燥湯下潛行散兼旬出房門無何病瘵子死哀傷復作癇

許智蔵梁人也秦王俊有病上馳召之俊夜夢其亡妃崔氏泣曰本來相迎今聞許智蔵將至當必相苦爲之柰何明夜俊又夢崔氏曰妾得計矣當入靈府中避之及智蔵至爲俊診脈曰疾已入心卽當發癇不可救也果如言後數日而薨

丹溪治一婦人有孕六个月發癇手足揚擲面紫黒合眼流涎昏憒每蘇醫與鎭靈丹五十貼時作時止至產後方自愈其夫疑丹毒發求治脈舉按濇至骨則沈滯數朱意其癇必於五月復作應前舊時至則果作皆己【脾】午【心】時乃制防風通聖散減甘艸加桃仁紅花或服或吐四五劑漸輕發疥而愈

一婦人積怒與酒病癇目上視揚手擲足筋牽喉響流涎定則昏昧腹脹疼衝心頭至胸大汗痛與癇間作晝夜不息此肝有怒邪因血少而气獨行脾受刑肺胃間久有酒痰爲肝所侮郁而爲痛酒性喜動出入升降入內則痛出外則癇乘其入內之時用竹瀝薑汁參術膏等藥甚多癇痛間作無度乘痛時灸大惇【肝穴在足大指甲後一韭葉】行間【防肝穴在足大指次指鋭縫間動脈】中脘【任脈在臍上四寸】間以陳皮芍藥甘艸川芎湯調膏與竹服之無數又灸大衝【肝穴在足大指本節後三寸或云一寸半動脈防中】然谷【腎穴在足內踝前大胸下防中】巨闕【任穴在臍上六寸】及大指半甲肉【鬼哭穴】且言鬼怪怒罵巫者朱曰邪乘虛而入理或有之與前藥佐以荊除痰又用秦承祖救鬼法【卽鬼哭穴以兩手大指相並縛定用大艾炷騎縫灸之務令兩甲角及甲後肉四處著火一處不著則不效】哀告我自去余癥調理而安

一少年夏間因羞怒發昏手搐如狂時作時止發則面紫黒睪丸能動左右相過醫與金箔鎭心丸抱龍丸妙香散定志丸不效脈防六至輕重有斷之曰此內素有濕熱因起厥陰相火又時令相火不宜服麝香之藥況肝病先當救脾土諸藥多燥血壊脾者遂以黃連爲君人參爲臣酒浸芍藥和白陳皮爲佐生薑一片煎服八貼而安

一女八歲病癇遇陰雨及驚則作羊鳴吐涎知其胎受驚也但病深不愈乃以燒丹丸繼以四物湯入黃連生甘艸隨時令加減且令淡味以助藥力半年而愈

汪石山治一人年三十餘久病癇癥多發於晨盥時或見如黃狗走前則昏瞀僕地手足瘈瘲不省人事良久乃蘇或作痰火治而用芩連二陳湯或作風痰治而用全蠍僵蠶壽星丸或作痰迷心竅而用金箔鎭心丸皆不中病汪診之脈皆緩弱頗曰此木火乘土之病也夫早晨陽分而狗陽物黃土色胃屬陽土虛爲木火所乘矣經曰諸脈皆屬於目故目擊異物而病作矣理宜實胃防肝而火自息本艸云泄其肝者緩其中遂以參茋歸術陳皮神曲茯苓黃芩麥冬荊芥穂煎服十餘貼病減再服月餘而安

忠懿王之子有癲疾忽遇一僧投抱膽丸空心新汲井花水送下一丸令臥定使勿動覺如發來再進一丸遂愈其方水銀二錢黒鉛一錢五分先將鉛化開次下水銀炒成砂子再下硃砂細末乳香各一錢栁木槌研爲丸如雞頭子大

鬼疰

羅謙甫治入國信副使許可道到雄州詣羅診羅診之脈中乍大乍小乍長乍短此乃气血不勻邪气傷正本官云在路到邯鄲驛中夜夢一婦人著靑衣不見面目用手去脇下打了一拳遂一點痛往來不止兼之寒熱而不能食乃鬼擊也羅曰可服八毒赤丸本官言嘗讀明醫錄中見李子豫八毒赤丸爲殺鬼杖子遂與藥三粒臨臥服明旦下淸水二斗立效又進白海靑陳慶玉子因晝臥於水仙廟中夢得一餅食之心懷憂慮心腹痞滿飯食減少約一載余漸痩弱腹脹如蠱屢易醫藥及師巫禱之皆不效不得安臥羅診之問其病始末因思之此疾旣非外感風寒又非內傷生冷將何據而治因思李子豫八毒赤丸頗有相當遂與五七丸服之下淸黃之涎斗餘漸漸气調而以別藥理之數月良愈此藥有神驗合時必齋戒沐浴淨室澄心修合方以雄黃礬石硃砂附子炮藜蘆牡丹皮巴豆各一兩蜈蚣一條八味爲末蜜丸如小豆大每服五七丸冷水送下無時

潘溫叟治貴江令王霽夜夢【心】與婦人【腎】謳歌【脾】飲酒晝不能食如是三歲溫叟治之疾益平則婦人色益沮飲酒易怠而謳歌不樂久之遂無所見溫叟曰疾𨿽衰然未愈也如夢男子靑巾【肝】白衣【肺】者則愈矣後果夢此能食【能攺齋漫錄】

韶州南七十里古田有富家婦陳氏抱異疾常日無他苦每遇微風吹拂則股間一防奇癢爬搔不定手已而舉體皆然逮於發厥凡三日醒及坐有聲如欬其身乍前乍後若揺兀之狀率以百數甫少定又經日始困臥不知人累夕愈至不敢出戶更十醫不效醫劉大用視之曰吾得其證矣先用藥一服取數珠一串來病家莫省其用乃當婦人揺兀時記其疏數之節已覺防減然後云是名鬼疰因入神廟爲邪所慿致精气蕩越法當用死人枕煎湯飲之旣飲大防數行宿屙脫然大用云枕用畢當送還原處如遲畱使人顚狂蓋但借其气耳【類編】

一人被鬼撃身有靑痕作痛以金銀花水煎服愈

邪祟

丹溪治一少年人暑月因大勞而渴恣飲梅漿又連大驚妄言妄見病似邪鬼脈虛而帶沈數數爲有熱虛是驚又梅漿停郁中脘宜補虛淸熱導去痰滯乃可遂與參術陳皮茯苓芩連並入竹薑汁旬日未效乃虛未回痰未導也以前藥入荊又旬日而安

一人醉飽後病妄語妄見家人知其痰所爲也灌鹽湯一大碗吐痰一二升大汗困睡而愈

一婦暑月赴筵坐次失序自愧而成病言語失倫脈數法當導痰淸熱補脾其家不信用巫治之旬餘而死此婦痰熱殆甚乃以法尺驚其神使血不寜法水逆其膚使汗不得泄不死何俟

丹溪治浦江鄭姓者年二十餘秋間大發熱口渴妄言妄見病似邪鬼七八日後請朱治之脈之兩手洪數而實視其形肥面赤帶白卻喜露筋脈本不實涼藥所致此因勞倦成病【此傷寒內傷之癥】與溫補藥自安曰柴胡七八貼矣以黃茋附子湯冷與之飲三貼後困倦鼾睡防汗而解脈亦稍軟繼以黃茋白術湯至十日脈漸收斂而小又與半月而安

蔣仲賓江陰人來吳中人未知奇有老兵行泣道上問之曰吾兒爲鬼魅所慿醫莫能治今垂篤矣仲賓往視之其子方裸體瞠目大詬且毆人不可近仲賓卽令其家取蚯蚓數十條搗爛投水中去泥以水遙示病者病者見水起持飲未盡帖然安臥更與藥防之而愈由是名著吳下

徐之才治武城酒色過度恍惚不恆每病發自云初見空中有五色物稍近變成一美女去地數丈亭亭而立之才云此色欲多太虛所致卽處湯方服一劑便覺稍逺又服還變成五色物數劑而愈

虞恆徳治一婦年近三十有姿色得一癥如醉如癡頰赤面靑略有潮熱飲食不美其脈乍疎乍數而虛每夜見白衣少年與睡一醫與八物湯服數十貼不效虞診之見其家有白狗臥枕戶閾虞曰必此所爲命殺狗取其心血及膽汁丸安神定志之藥以八物湯吞下服藥十數貼丸藥一料以安其神丸藥用逺志石菖蒲川歸黃連茯神硃砂側栢葉艸龍膽等藥也【蘇合丸亦佳】

國醫陳易簡治韓宗武寓洋洲得異疾與神物遇頗不省人事神志恍惚或食或不食陳教服蘇合香丸後數月所遇者忽不至

顚狂心疾

開元中有名醫紀朋者觀人顏色談笑知病淺深不待診脈帝聞之召於掖庭中防一宮人每日昃笑歌號若狂疾而足不能履地朋視之曰此必因食飽而太竭力頓僕於地而然乃飲以雲母湯令熟寢覺而失所苦問之乃言因太華公主載誕宮中大陳歌吹某乃主謳懼其聲不能淸且長喫防蹄羮飽而當筵歌大曲曲罷覺胸中甚熱戱於砌臺上髙而墜下久而方蘇病狂足不能步也

羅謙甫治醜廝兀防病五七日發狂亂棄衣而走呼叫不避親疎手執潼乳與人飲之時人皆言風魔了巫禱不愈而增劇羅診之脈得六至數日不更衣渴飲潼乳羅曰北地髙寒腠理致密少有病傷寒者然北地比夏初時乍寒乍熱因此觸冒寒邪失於解利因轉屬陽明癥胃實譫語又食羊肉以助其熱兩熱相合是謂重陽狂陽勝宜下急以大承气湯一兩半加黃連二錢水煎服之是夜下利數行燥屎二十餘塊得汗而解翌日再往視之身涼脈靜眾皆喜曰羅謙甫醫可風魔的也由此見傷寒非雜病之比六經不同傳變亦異診之而疑不知病源互相侮嫉吁嗜利貪名而恥於學問【今時醫通病】誤人之生豈淺鮮哉【外感傷寒】

許叔防本事方云軍中有一人犯法褫衣將受刀得釋神失如癡與驚气丸一粒服訖而寢及覺病已失矣江東張提轄妻因避宼失心已數年授以方隨愈又黃山沃巡檢妻狂厥逾年更十餘醫不愈亦授其方去附子加鐵粉不終劑而愈鐵粉非但化痰鎭守至如推抑肝邪特異若多恚怒肝邪太盛鐵粉能制之素問言陽厥狂怒治以鐵落金制木之意也

鄺子元由翰林補外十餘年矣不得賜還嘗侘傺無聊遂成心疾每疾作輒昏憒如夢或發譫語有時不作無異平時或曰眞空寺有老僧不用符藥能治心疾往叩之老僧曰相公貴恙起於煩惱生於妄想夫妄想之來其幾有三或追憶數十年前榮辱恩讎悲歡離合及種種閒情此是過去妄想也或事到跟前可以順應卽乃畏首畏尾三番四復猶豫不決此是見在妄想也或期望日後富貴榮華皆如所願或期功成名遂告老歸田或期望子孫登榮以繼書香與夫不可必成不可必得之事此是未來妄想也三者妄想忽然而生忽然而滅禪家謂之幻心能昭見其妄而斬斷念頭禪家謂之覺心故曰不患念起惟患覺遲此心若同太虛煩惱何處安腳又曰相公貴恙亦原於水火不交何以故凡溺愛冶容而作色荒禪家謂之外感之欲夜深枕上思得冶容或成宵寐之變禪家謂之內生之欲二者之欲綢繆染著皆消耗元精若能離之則腎水滋生可以上交於心至若思索文字忘其寢食禪家謂之理障經綸職業不告劬勞禪家謂之事障二者之障𨿽非人欲亦損性靈若能遣之則心火不致上炎可以下交於腎故曰塵不相緣根無所偶返流全一六欲不行又曰苦海無邊回頭是岸子元如其言乃獨處一室掃空萬緣靜坐月餘心疾如失

滑伯仁治一僧病發狂譫語視人皆爲鬼診其脈累累如薏苡子且喘且摶曰此得之陽明胃實素問云陽明主肉其經血气並盛甚則棄衣升髙逾垣妄詈遂以三化湯三四下復進以火劑【琇按火劑子和謂是黃連解毒湯】乃愈【下法】

滄洲治一人因恐懼遂驚气入心疾作如心風屢作逐逐奔走不避水火與人語則自賢自貴或泣或笑切其脈上部皆滑左部勁於右蓋溢膻中灌心胞因驚而風經五藏耳卽投以湧劑湧痰涎一颒器徐以驚气丸服之盡一劑病瘳【內傷實痰吐法】

龎安時治一富家子竊出遊倡鄰有鬭者排動屋壁富人子大驚懼疾走惶惑突入市市方陳刑屍富人子走僕屍上因大恐到家發狂性理遂錯醫巫百方不能已龎爲劑藥求得絞囚防燒爲灰以調藥一劑而愈

一人患心疾見物如獅子伊川先生教以手直前捕之見其無物久久自愈

齊州有人病狂毒歌曰五靈華蓋曉玲瓏天府由成汝府中【一作天府由來是此中】惆悵此情【一作悶懷】言不盡一丸萊服火吾宮又歌曰踏陽春人間二月雨和塵陽春踏盡秋風起腸斷人間白髮人後遇道士作法治之乃云夢中見一紅裳少女引入宮殿皆紅紫飾小姑令歌道士曰此正犯大麥毒少女心神小姑脾神也按醫經蘿葡治麫毒故曰火吾宮卽以藥並蘿葡食之愈

王中陽治一婦疑其夫有外好因病失心狂惑晝夜言語相續不絕舉家圍繞捉拿不定王投滚痰丸八十丸卽便佯睡是夜不語次夜再進一服前後兩次逐下悪物患人覺知羞赧遂飲食起坐如常五七日能鍼指終是意不快王慮其復作陰令一人於其前對傍人曰可憐某婦人中暑暴死患者忻然問曰汝何以知之說者曰我適見其夫備後事也患者有喜色由是遂痊王再詢其家人曰患者月水通否其姑曰近來月餘不進飲食痩損羸劣想不月也如血稍鮮時卽來取藥旣而報曰血間鮮矣卽令服婚合門中滋血湯止之再服增損四物湯半月全安更不舉發【內傷實癥】

汪石山治一人年逾三十形肥色白【肥白多虛】酒中爲人所折辱遂病心恙或持刀或逾垣披頭大叫診其脈濡緩而虛按之不足此陽明虛也宜變例以實之【妙理】庶防可免先有醫者已用二陳湯加紫蘇枳殻等藥進二三貼矣聞汪言卽厲聲曰吾治將痊誰敢奪吾功乎汪告歸醫投牛黃淸心丸如彈丸者三枚初服頗快再服燥甚三服狂病倍發撫膺號曰吾熱柰何急呼水救命家人守醫戒禁不與趨樓見神前供水一盆一呷而盡猶未快也復趨廚下得水一桶滿意飲之狂勢減半其不死幸耳復請汪治之以參茋甘艸甘溫之藥爲君麥冬片黃芩甘寒之劑爲臣靑皮疎肝爲佐竹瀝淸痰爲使芍藥茯苓隨其兼癥而加減之酸棗仁山梔子因其時令而出入服之月餘病遂輕然或目系漸急卽瞀昧不知人良久復蘇汪曰無妨此气血未復神志昏亂而然令其確守前方夜服安神丸朝服虎潛丸年餘熟寢一月而安【內傷虛】

一婦痩長色蒼年三十餘忽病狂言披髮裸體不知羞惡眾皆爲心風或欲飲以糞淸或吐以痰藥汪診其脈浮緩而濡曰此必忍饑或勞倦傷胃而然耳【以緩濡之脈斷爲胃虛汪公眞開後學無數法門】經云二陽之病發心脾二陽者胃與大腸也忍饑過勞胃傷而火動矣延及心脾則心所蔵之神脾所蔵之意皆爲之擾亂失其所依歸矣安得不狂內傷發狂陽明虛竭法當補之遂用獨參湯加竹瀝飲之而愈【內傷气虛】

吳茭山治一女子痩弱性急因思過度耗傷心血遂得失志顚疾或哭或笑或裸體而走或閉戶而多言父母憂疑諸療防效吳診其脈浮而濇思慮過傷神不守舎也用紫河車二具漂洗如法煮爛如豬肚切片任意啖之二次卽愈【緩濡則用參浮濇則用河車癥同而脈異隨脈用藥神乎技矣】後服定志丸一料日煎補心湯一服調理百日後乃畢婚次年生子身肥壯【內傷血虛】

方印山治休寜泰塘一童子十二歲患癲癥口渴發熱不能睡常赤身行走命人重手拍擊其兩股稍拍輕則不快時當六月方至先用白虎湯不效繼用抱龍丸至寶丹亦不效渴不止乃用泉水調牛膽天花粉加蜜少許調一大碗作二次服之使人以手揉其胸自上而下一時許【妙法】乃安臥而愈

張天池治蘇州一人年近三旬患狂疾奔走罵詈不避親疏投丸藥七粒吐黒色痰二三碗隨定調理而愈不復發方用生白砒一錢巴豆霜一錢硃砂一錢麫糊爲丸【非此種藥則不效】每服七八丸新汲井花水送下忌大葷油鹽一月防人虛實大小以丸數加減用【癲病當審外感內傷】

怔忡

丹溪治一人形質俱實因大恐患心不自安如人將捕之夜臥亦不安耳後常見火光炎上食𨿽進而不知味口漧而不欲飲以人參白術歸身爲君陳皮爲佐少加鹽炒黃蘗元參煎服半月而安

一人虛損心中常如有官事不了之狀以四君子加參術黃茋茯苓多服愈

滑伯仁治一人病怔忡善口澹舌燥多汗四肢疲軟發熱小便白而濁【有形有形作血論】眾醫以內傷不足擬進茸附等藥未決脈之虛大而數【數則爲火】曰是由思慮過度厥陰之火爲害耳夫君火以名相火以位相火代君火行事者也相火一擾能爲百病百端之起皆由心生越人云憂愁思慮則傷心其人平生志大心髙所謀不遂抑鬱積久致內傷也服補中益气湯硃砂安神丸空心進小坎離丸月餘而安

一人病胸膈脹痛心怔忡嘔逆煩懣不食情思惘惘不暫安目無所睹伯仁視之六脈皆澁結不調【澁爲气滯血少結則爲痰】無復參伍甚怪之旣徐察之其人機深憂思太過加之脾胃內傷積爲痰涎郁於上膈然也素問曰思則气結又云陰气者靜則神蔵躁則消亡飲食自倍腸胃乃傷其是之謂乎爲制袪痰順气服之平

一人因事恐怖心常惕惕如畏人捕之狀診其脈豁豁然虛大而浮體熱多汗【前案亦發熱多汗但前案有形此案無形】曰凡病得之従髙墜下驚僕擊搏悪血畱滯皆従中風論終歸厥陰此海蔵之說也蓋厥陰多血其化風木故也有形當従血論無形當従風論【定評】今疾是走無形也従風家治之兼化痰散結佐以鐵粉朱砂丸愈

吳茭山治一婦气盛血少火旺痰多因事忤意得怔忡之患心惕惕然而驚時發時止淸晨至晚如此無度每服鎭心金石之藥愈不安吳診其脈左而大知血少火旺右浮滑不勻【滑爲痰】气盛痰多也遂以溫膽湯入海粉蘇子數服而安次以安神丸常服全愈

名醫類案卷八﹤子部﹐醫家類﹐名醫類案﹥

欽定四庫全書

名醫類案卷九

明江瓘編

淋閉

壺仙翁治州趙按察病防脹不能食溲遺血眾醫以爲熱下以大黃之劑神乏气脫而不能寐召翁診其脈告曰病得之勞傷心血久則脾胃俱受傷耳所以知按察之病者切其脈左寸沈右寸過左一倍兩闗濇尺反盛蓋煩勞不勝則逆郁而不通不通則不能升降而作防脹防脹則不食肉沸而不下則闗槖閉而溲且不輸故溲遺血乃和以八補之劑兼五郁之藥不數日而愈越三月復作如前治立除【此案重見第四卷

腫脹門】

陜人髙文病淋一日口噤厥逆【見癥奇一日之淋而口噤厥逆耶】他醫以爲風翁曰誤矣此熱客膀胱故難溲耳投以八正散二服而溲大行病且愈所以知文之病者診其脈尺沈而大按之而堅知病之在下也膀胱者津液之府气化則能出此蓋由於熱淋而更接內故移熱於膀胱而使溲難也

東垣治一人病小便不利目晴突出腹脹如鼓【非鼓脹因小便不出而脹】膝以上堅硬皮膚欲裂飲食且不下服甘淡滲泄之藥皆不效李曰疾深矣非精思不能處思之半夜曰吾得之矣內經有云膀胱者津液之府必气化乃能出焉今服淡滲之藥而病益甚者是气不化也啟元子云無陽則陰無以生無陰則陽無以化甘淡气薄皆陽藥獨陽無陰其欲化得乎明日以滋腎丸羣陰之劑投之再服而愈【方見丹溪】

長安王善支病小便不通漸成中滿腹大堅硬如石壅塞之極腿腳堅脹裂出黃水雙睛凸出晝夜不得眠飲食不下【獨爲闗】痛苦不可名狀伊戚趙謙甫詣李求治視歸從夜至旦耿耿不寐究記素問有云無陽則陰無以生無陰則陽無以化又云膀胱者州都之官津液蔵焉气化則能出矣此病小便癃閉是無陰而陽气不化也凡利小便之藥皆淡味滲泄爲陽止是气藥陽中之陰非北方寒水陰中之陰所化者也此乃奉養太過膏粱積熱損北方之陰腎水不足膀胱腎之室久而漧涸小便不化火又逆上而爲嘔噦非膈上所生也獨爲闗非格病也潔古云熱在下焦塡塞不便是闗格之法今病者內闗外格之病悉具死在旦夕但治下焦可愈隨處以稟北方寒水所化大苦寒之味者黃栢知母桂爲引用丸如桐子大沸湯下二百丸少時來報服藥須防如刀刺前陰火燒之痛溺如瀑泉湧出臥具皆濕牀下成流顧盼之間腫脹消散李驚喜曰大哉聖人之言豈可不徧覽而執一者也其癥小便閉塞而不渴時見躁者是也凡諸病居下焦皆不渴也【非先生不能道此語】二者之病一居上焦在气分而必渴一居下焦在血分而不渴血中有濕故不渴也二者之殊至易別耳【治下焦】

羅謙甫治劉太保淋疾問曰近夏月來同行人多有淋證气運使然抑水土耶羅曰此間別無所患獨公所有之殆非气運水土使然繼問公近來多食何物曰宣使賜木百餘對遂多蜜煎之每客至以此待食日三五次曰淋由此也內經曰酸多食之令人癃【凡治小便不利不可用酸】奪飲則已曰醋味致淋其理安在曰小便主气經云酸入於胃其气濇以収上之兩焦弗能出入也不出則畱胃中胃中和濕則下注膀胱之胞胞薄以懦得酸則縮踡約而不通水道不行故癃而濇乃作淋也果如言而愈

黃明之六月中小便淋莖中痛不可忍相引脇下痛以川練子生甘艸一錢元胡索七分人參五分茯苓四分琥珀澤防柴胡當歸稍各三分作一服名曰參苓琥珀湯用長流水三盞煎至一盞溫服空心食前大效【此方可法】

中書右丞合刺合孫病小便數而少日夜約至二十餘行臍脹腹滿腰腳沈重不得安臥至元癸未季春羅奉旨治之診視脈得沈緩時時帯數常記小便不利者有三不可一槪而論若津液偏滲於腸胃大便泄防而小便澁少一也宜分利而已若熱搏下焦津液則熱濕而不行二也必滲泄則愈若脾胃气澁不能通利水道下輸膀胱而化者三也可順气令施化而出也【分利滲泄順气三法治之不可不記】今右丞平素膏粱濕熱內蓄不得施化膀胱竅澁是以起數而見少也非滲泄分利則不能快利遂處一方名曰茯苓琥珀湯內經曰甘緩而淡滲熱搏津液內蓄臍腹脹滿當須緩之泄之必以甘淡爲主遂以茯苓爲君滑石甘寒滑以利竅豬苓琥珀之淡以滲泄而利水道故用三味爲臣脾惡濕濕气內蓄則脾气不治益脾勝濕必用甘爲助故以甘艸白術爲佐鹹入腎鹹味下泄爲陰澤瀉之鹹以瀉伏水腎惡燥急食辛以潤之津液不行以辛散之桂枝味辛散濕潤燥此爲因用故以二物爲使煎用長流甘爛水使下助其腎气大作湯劑令直逹於下而急速也【此方尢玅於五苓散五苓散加滑石琥珀君臣佐使用法不同】兩服減半旬日良愈

丹溪治一老人因疝疼二十年多服蒼術烏附等藥疝稍愈又患淋十餘年其間服硝黃諸淋藥不效忽項右邊發一大疽連及缺盆不能食淋痛愈甚叫號困憊時當六月脈短濇左防似皆前烏附積毒所致凝積滯血蓄滿膀胱脈澁爲敗血【濇爲血虛而斷爲敗血亦合癥而云】短爲血耗忍痛傷血叫號傷气知其溺後有如敗膿者詢之果然遂先治淋令多取土牛膝根莖葉濃煎湯【行瘀】並四物湯大劑與三日後痛與敗膿漸減五七日淋止瘡勢亦定蓋四物能生血也但食少瘡未収斂用四物加參茋白術膏以陳皮半夏砂仁木香煎取淸汁調膏與之遂漸能食一月瘡安【先行瘀生新後調元補胃行气開痰故曰非開痰不足以行气也】

一人小便不通醫用利藥益甚脈右寸頗滑此積痰在肺肺爲上焦膀胱爲下焦上焦閉則下焦塞如滴水之器必上竅通而後下竅之水出焉以藥大吐之病如失

一婦脾疼後大小便不通此痰隔中焦气聚下焦二陳加木通煎服再一服探吐之

沈宗常治黎守溺不下或竄以藥益閉常曰結絡不解痰成癖法當吐果吐而溲如故

孫琳路鈐本殿前司健兒善醫寧宗爲郡王病淋日夜凡三百起國醫防措有薦之者光宗時在東宮亟召之至孫求二十錢買大蒜淡防蒸餅三物爛研合和爲丸令以溫水下三十丸且曰今日進三服病當退三分之一明日再進如之三日則病除已而果然奏官右列或問其說孫曰小兒何緣有淋只是水道不通利蒜豉皆通利無他巧也

滑伯仁治一婦病艱於小溲中滿喘渴一醫投以瞿麥梔苓諸滑利藥而祕益甚診其脈三部皆而濇曰經云膀胱者州都之官津液蔵焉气化則能出矣所謂水出髙源者也膻中之气不化則水液不行病因於气徒行水無益也法當治上焦乃制朱雀湯【朱雀湯雄雀肉一隻赤小荳一合人參一兩赤茯苓一兩大棗肉一兩小麥一兩紫石英一兩紫菀五錢逺志五錢丹參五錢甘艸三錢和勻爲粗末每服三錢水煎食逺溫服河間朱雀丸茯神二兩沈香五錢硃砂五錢參湯下】倍以枳桔煎用長流水一

飲而溲再飲气平數服病已【東垣案渴此案不渴分在气在血合前東垣案看之方知其妙】

一婦年六十餘病小溲閉若淋狀小腹脹口吻渴診其脈沈且澁曰此病在下焦血分陰火盛而水不足法當治血血與水同血有形而气無形有形之疾當以有形法治之卽以東垣滋腎丸服之而愈【兩案一而濇一沈而濇以渴者屬气分不渴者屬血分】

韓治一人淋素不服藥教以専啖粟米粥絕他味旬餘減月餘痊

虞恆徳治一老人年七十秋間患小便不通二十餘日百方不效後得一方取地膚艸搗自然汁服之遂通【地膚艸單方葉名銕埽箒】𨿽至防之物而有廻生起死之功故並載之

吳茭山治一婦患淋瀝數而疼痛身煩躁醫以熱淋治之用八正散連子飲服之愈劇吳診脈沈數無力【沈數爲熱在血無力爲虛在气總歸虛熱不得用八正防】知气與火轉郁於小腸故也遂與木通夌稿節車前子淡竹葉麥冬燈心甘艸稍大腹皮之類服之而安蓋小腸乃多气少血之經今病脈系气郁反用大黃梔苓味厚苦寒之藥故寒極傷气病轉加矣殊不知血中有熱者乃有形之熱爲實熱也气中有熱乃無形之熱爲虛熱也【同一熱也而分在气在血血中之熱爲實气中之熱爲虛大有至理可悟建中老人治痘之法】凡气中有熱者當行淸涼薄劑無不獲效更分气血多少之經須辧溫涼厚薄之味審察病機斯無失也

程沙隨苦血淋百藥無效偶閱本艸因見白冬治五淋於是日煮食之至七日而愈

唐與正治吳巡檢病不得前溲臥則防通立則不能涓滴醫徧用通小腸藥不效唐因問吳常日服何藥曰常服黒錫丹問何人結砂曰自爲之唐灑然悟曰是必結砂時鉛不死硫黃飛去鉛砂入膀胱臥則偏重猶可溲立則正塞水道以故不能通令取金液丹三百粒分爲十服煎瞿麥湯下之膀胱得硫黃積鉛成灰從水道下猶累累如細砂病遂愈【夷堅志】

夫硫黃之化鉛經方所載苟不察病源而以古方從事未見其可也

鄞縣尉耿夢得妻苦砂石淋十三年每溺時器中剝剝有聲痛楚不堪一醫命采苦杖根俗呼爲杜牛膝者淨洗碎之凡一合用水五盞煎耗其四而畱其一去滓以射乳香末少許研調服之一夕愈【本事方】

元戎載一人小溲不通一切利小水藥不效以其服附子太過消盡肺陰气所不化師用黃連芩解毒而得通

劉子安病腦疽服內托散後泄不止小便大不通亦消肺陰之過諸藥不效郭子明輩用木通五苓導之愈祕劉用陳皮茯苓生甘艸之類肺气下行遂通若止用利小便藥其不知本甚矣【醫壘元戎】

王仲陽治一士人弱冠未婚病遺瀝日久每作虛寒脫泄治之益甚王診得六脈數難記至數形骨立不能支王曰此三焦不利膀胱蓄熱爲五淋也患者曰膏血砂垢每溺則其痛不可言乃用局方五淋散加山梔子赤芍藥川木通瞿麥穗蚵蚾衣艸滑石末作大劑入燈心二十莖煎服五七日全愈無柰頻發旣而九日便溲俱不通祕悶欲死王卽令用細灰於患人連臍丹田作一泥塘徑如碗大下令用一指厚灰四圍髙起以新汲水調朴硝一兩余令化漸傾入灰塘中勿令漫溢須臾大小便迸然而出溺中血條皆如指大若非熱解气使則其如竅之小何由連出三四日惡物復得回生再令服黃連解毒丸前後二三載不下三四斤矣至今安然不發

一男子患淋久囊大如毬莖如槌因服利藥多痛甚脈防弱如綫以參茋歸術加肉桂元胡各一錢木通山梔赤芍赤茯苓甘艸稍等藥一服痛稍減二服小溲利四服愈

程明祐治昌江一人新娶夏日患淋濁澁痛投藥淸利遂苦楚眼痛再服瀉心涼肝口苦下泄久之盜汗潮熱程診之脈緩弱無力左濇而防曰脈之緩而弱脾虛也濇而防者血不足也投以益元气養血之劑病良已

薛立齋治大尹劉天錫內有濕熱大便滑利小便濇滯服淡滲之劑愈加滴瀝小便腿膝皆腫兩眼脹痛此腎經虛熱在下焦淡滲導損陽气陰無以化遂用地黃滋腎二丸小便如故更以補中益气加麥冬五味兼服而康

一儒者失於調養飲食難化胸膈不利或用行气消導藥咳喘促服行气化痰藥肚腹漸脹服行气分利藥睡臥不能兩足浮腫小便不利大便不實脈浮大按之微細兩寸皆短此脾腎虧損朝用補中益气加姜附夕用金匱腎气丸加骨脂肉果各數劑諸癥漸愈再佐以八味丸兩月乃能步履卻服補中八味半載而康【博案以上二案舊刻前案佚其尾後案佚其首並作一案】

石山治一人形肥蒼白年五十餘病淋沙石澁痛醫用五苓或琥珀八正散之類病益加汪診脈皆濡弱而緩近駛曰此气血虛也經曰膀胱者津液之府气化出焉今病气血虛不惟不能運化蒸溽而亦气餒不能使之出也經又云血主濡之血少則莖中枯澁水道不利安得不淋醫用通利血愈燥气愈傷矣遂用大補湯加牛膝煎服月餘病減仍服八味丸除附子加黃茋服半月餘安

程仁甫治孚潭汪尙新之父年五十餘六月間忽小便不通更數醫已五日矣予診其六脈沈而細曰夏月伏陰在內因用冷水涼藥過多气不化而愈不通矣用五苓散倍加肉桂【桂屬龍火使助其化也】外用蔥白煎水熱洗一劑頓通

江篁南治一人年三十餘患淋數年每飲酒或勞役卽髮小溲紅日夜數十行防滴頻數且痛素嗜酸久藥不效診左手浮小而快右沈大近濇曰此气血虛也經曰膀胱者津液之府气化出焉今病气虛不惟不能運化蒸溽而亦气餒不能使之出也經又云血主濡之血少則莖中枯澁水道不利安得不淋況多服通利血愈燥气愈傷矣又素嗜酸酸入於胃其气濇以収上之兩焦弗能出入也不出則畱胃中胃中和濕則下注膀胱之胞胞薄以濡得酸則縮捲約而不通水道不行故癃而濇內經曰酸多食之令人癃是也爲用大補湯加牛膝煎服數劑稍愈乃制八味丸除附子加黃茋更以生甘艸川練子人參延胡茯苓相間服而愈【琇按此全襲石山謙甫兩案爲一】

張文學道卿治血淋方獨蒜一枚山梔子七枚鹽少許三物共搗如泥貼患人臍上所親患血淋二年餘殊甚諸醫治之罔效一日張過視謾試以前方卽時去紫黑血片碗許卽愈

濮陽云有便血淋者取旱蓮艸水煎服隨愈

少微述季父守信州時年五十餘值憂勞患身熱作嘔月餘脫肉破防小便淋瀝白如膏飴官醫淩生撿一按名曰膏淋用六君加逺志一服有奇功果依方一而起

祕結

丹溪治一老人因內傷挾外感自誤汗後以補藥治愈脈尙洪數朱謂洪當作大論年髙誤汗後必有虛癥乃以參術歸茋陳皮甘艸等自言從病不曽更衣今虛努迸痛不堪欲用利藥朱謂非實祕爲气因誤汗而虛不得充腹無力可努仍用前藥間以肉汁粥瑣陽粥啜之【丹溪本艸謂瑣陽味甘可食者煮粥尢佳補陰气治虛而大便結燥又謂肉蓯蓉峻補精血驟用動大便滑】濃煎蔥椒湯浸下體下軟塊五六枚脈大未斂此血气未復又與前藥二日小便不通小腹滿悶煩苦仰臥則防滴而出朱曰補藥未至倍參茋服二日小便通至半月愈【虛祕用補法】

一婦產後祕結脈沈細服黃栢知母附子愈

丹溪治其母年老多痰飲大便燥結時以新牛乳豬脂和糜粥中進之𨿽得暫時滑利終是膩物積多次年夏時郁爲黏痰發爲脇瘡作楚甚困苦思而得節養之說時進參術等補胃補血之藥隨天令加減遂得大府不燥面色瑩潔因成一方用參術爲君牛膝芍藥爲臣陳皮茯苓爲佐春加川芎夏加五味黃芩麥冬冬加當歸身倍生薑一日一貼或二貼小水才覺短少便進此藥小水之長如舊卽是郤病防法

一婦年五十患小便澁治以八正散等劑小腸脹急不通【治裏不效】身如芒刺朱以所感霖淫雨濕邪尙在表【此癥脈必浮濡而不數不然身如芒刺屬濕火居多何以斷之爲濕邪在表耶立齋一案時或身如芒刺亦作濕治】因用蒼術爲君附予佐之發表一服卽汗小便隨通【汗法】

一人年八旬小便短濇分利太過致涓滴不出蓋飲食過傷其胃气陷於下焦用補中益气湯一服卽通【升法琇案此當入淋祕】

史載之治蔡元長苦大便祕國醫用藥俱不能通利蓋元長不肯服大黃故也時史未知名往謁之閽者齟齬久之乃得見旣而診脈史欲出奇曰請求二十文錢元長問何爲曰欲市紫菀耳史遂以紫菀末之而進須叟大便遂通元長驚異問故曰大腸肺之送今之祕結無他以肺气濁耳紫菀能淸肺气是以通也自是醫名大著【气祕用消法北窻灸輠】

饒醫熊彥誠年五十餘病前後閉便溲不通五日腹脹如鼓同輩環視皆不能措力與西湖妙杲僧慧月善遣書邀致訣別月驚馳而往過釣橋逢一異客丰姿瀟灑揖之曰方外髙士何孑孑走趨如此月曰一善友久患祕結勢不可療急欲往問耳客曰此易療也待奉施一藥卽脫靴入水探一大螺而出曰事濟矣持抵其家以鹽半和殻生搗碎置病者臍下一寸三分用寛布繋之仍辦觸器以須其通熊昏不知人妻子聚泣曽未安席砉然暴下而愈月歸訪異人無所見矣【熱祕用淸法類編】

王克明治胡秉妻便祕腹脹號呼逾旬克明視之時秉家方防食王曰吾愈之使預防可乎以半硫丸碾生薑調乳香下之俄起對食如常【冷祕用溫法】

虞恆徳治一婦年五十餘身材瘦小得大便燥結不通飲食少進小腹作痛虞診之六脈皆沈伏而結濇作血虛治用四物湯加桃仁麻仁煨大黃等藥數服不通反加滿悶與東垣枳實導滯丸及備急大黃丸等藥下咽片時卽吐出蓋胃气虛而不能久畱性速之藥耳遂以備急大黃丸外以黃蠟包之又以細鍼穿一竅令服三丸蓋以蠟匱者制其不犯胃气故得出幽門逹大小腸也明日下燥屎一升許繼以四物湯加減作湯使吞潤腸丸如此調理月餘得大便如常飲食進而安【血祕用下法】

一男子因出痘大便閉結不通兒醫云便實爲佳兆自病至痘瘡愈後不如厠者凡二十五日肛門連大腸痛甚叫號聲徹四鄰用皂角末及蜜煎導法服以大小承气湯及枳實導滯丸備急丸皆不效計無所出虞曰此痘瘡餘毒郁熱結滯於大小腸之間而然以香油一大盞令飲自朝至暮亦不效乃令婢者口含香油以小竹筒一个套入肛門以油吹入過半時許病者自云其油入腸內如蚯蚓漸漸上行再過片時許下黑糞一二升止困睡而安【毒祕】

薛已治一儒者大便素結服搜風順气丸後胸膈不利飲食善消面陽色左闗尺脈洪大而虛薛曰此足三陰虛也彼不信乃服潤腸丸大便不實肢體倦怠與補中益气六味地黃丸月餘而驗年許而安若脾肺气虛者用補中益气湯若脾經鬱結者用加味歸脾湯若气血虛者用八珍湯加肉蓯蓉若脾經津液涸者用六味丸若發熱作渴飲冷者用竹葉黃芩湯若燥在直腸用豬膽汁之若肝膽邪侮脾者用小柴胡加山梔郁李枳殻若膏粱厚味積熱者用加味淸胃散亦有熱燥風燥陽結陰結者當審其因而治之若復傷胃气多成敗癥

一老儒素有風熱飲食如常大便十七日不通肚腹不脹兩尺脈洪大而虛此陰火內爍津液用六味丸二十餘劑至三十二日始欲去用豬膽潤而通利如常

一婦年七十三痰喘內熱大便不通兩月不寐脈洪大重按微細此屬肝肺腎虧損朝用六味丸夕用逍遙散各三十餘劑計所進飲食百餘碗腹始痞悶乃以豬膽汁導而通之用十全大補調理而安若間前藥飲食不進諸癥復作

一男子年五十餘因怒少食大便不利服潤腸丸大便祕結胸脇作痛欲兼服脾約丸肝脾腎脈浮而濇薛曰此足三陰精血虧損之癥也東垣先生云若人胃彊【彊爲邪彊】脾弱約束津液不得四布但輸膀胱小便數而大便難者用脾約丸若人陰血枯槁內火燔灼肺金受邪土受木傷脾肺失大便祕而小便數者用潤腸丸今滋其化源則大便自調矣如法果驗

一儒者懷抱憂鬱大便祕結食少乃傷脾之變癥也【博按薛氏原本云一儒者懷抱鬱結復因塲屋不遂發熱作渴胸膈不利飲食少思服淸熱化痰行气等劑前癥益甚肢體倦怠心脾二脈濇滯乃鬱結傷脾之變癥也】遂用加味歸脾湯治之飲食漸進諸癥漸退但大便尙濇面顴赤色此肝腎虛火內傷陰血用八珍湯加蓯蓉麥冬五味至三十餘劑大便自潤

一男子患癥同前服大黃等藥泄瀉便血徧身黒黯薛視之曰此陰陽二絡俱傷也經云陽絡傷則血外溢陰絡傷則血內溢此不治也已而果然

職方陳莪齋年逾六旬先因大便不通服內疏等劑後飲食少思胸腹作脹兩脇作痛【琇按脇痛必由內疏所傷】形體倦怠兩尺浮大左闗短濇右闗濇【尺當沈今浮大右闗當微洪而反濇左闗當而反濇癥斷不起】時五月請治薛曰此命門火衰不能生脾土而肺金又克肝木恐金旺之際難起矣果然

汪石山治一婦因攺醮乘轎勞倦加以憂懼成婚之際遂病小腹脹痛大小便祕結不通醫以硝黃三下之隨便隨閉病增胸膈胃脘脹痛自汗食少汪診之脈皆濡細近駛心脈頗大右脈覺弱汪曰此勞倦憂懼傷脾也蓋脾失健運之職故气滯不行以致祕結今用硝黃但利血而不能利气遂用人參二錢歸身錢半陳皮枳殻黃芩各七分煎服而愈

江汝潔治一人患前後閉三四日且不能食甚危急江視之曰頭痛耳鳴九竅不利腸胃之所生也經曰北方黑色入通於腎開竅於二陰蔵精於腎精不足則二便難以瑣陽三錢酒洗焙榦爲末煮粥彊與服之是晚二便俱利飲食亦進

江應宿治從侄婦患祕結因產後月餘如厠忽跨痛如閃大小便不通已經四五日雜進通利淡滲之藥防效予適歸倉惶告急云前後脹腫手不敢近近之則愈痛𨿽不見脈知其形气病气俱實與桃仁承气湯加紅花一劑暴下而愈

黃疸

琇按是病多謂濕熱蒸鬱脾胃而成然有肝熱疸者肝熱移脾者又有燥火便祕宜下者

東垣治一人年六十二素有脾胃虛損病目疾時作身面目睛俱黃小便或黃或白大便不調飲食減少气短上气怠惰嗜臥四肢不収至六月中目疾復作醫以瀉肝散下數行而前疾增劇李謂大黃牽牛𨿽除濕熱而不能走經絡【妙】下咽不入肝經先入胃中大黃苦寒重虛其胃牽牛其味至辛【味辛者爲金用尅肝木則可經曰肺病無多食辛】能瀉气重虛肺本大作蓋標實不去本虛愈甚加之適當暑雨之際素有黃癥之人所以增劇也此當於脾胃肺之本臓防外經中之濕熱制淸神益气湯主之茯苓升麻各二分澤瀉蒼術防風各三分生薑四方【瀉濕熱而補脾胃】此藥能走經除濕熱而不守故不瀉本臓【經臓二字妙絕當熟玩】補肺與脾胃本臓中气之虛弱【琇按江氏元本止此今考東垣脾胃論此方凡分作三段江或誤認爲三方故節去下二段耳爲補刋於後】靑皮一分橘皮生甘艸白芍藥白術各二分人參五分此藥皆能守本而不走經不走經者不滋經絡中邪守者能補臓之元气黃蘗一分麥冬二分人參二分五味子三分【琇按第二叚已用人參五分此段復用人參二分似悞然觀後發明云救以生脈防則配方本意如此非重出也江氏或緣此悞認爲三方耳】此藥去時令浮熱濕蒸右件剉如麻豆大都作一服水二盞煎至一盞去柤稍熱空心服火熾之極金伏之際而寒水絕體於此時也故急救以生脈散除其濕熱以惡其太甚肺欲収心苦緩皆酸以収之心火盛則甘以瀉之故人參之甘佐以五味子之酸孫思邈云夏月常服五味子以補五臓气是也麥門冬之微苦寒能滋水之源於金之位而淸肅肺气又能除火刑金之嗽而斂其痰邪復微加黃蘗之苦寒以爲守位滋水之流以鎭墜其浮气而除兩足之痿弱也

羅謙甫治兀顏正卿二月間因官事勞役飲食不節心火乘脾【火生土火甚亦能侮土】脾气虛弱又以恚怒气逆傷肝心下痞滿四肢困倦身體麻木【熱傷气故麻木】次身目俱黃微見靑色顏黑【初起顏黑故可治色黑濕也】心神煩亂怔忡不安兀兀欲吐口生惡味飲食遲化時下完谷小便癃閉而赤黑【濕熱故小便祕】辰巳【胃脾】間發熱日暮則止至四月尢盛羅診其脈浮而緩金匱要略云寸口脈浮爲風緩爲痺痺非中風四肢苦煩脾色必黃瘀熱已行跌陽脈爲傷脾風寒相搏食穀則穀气不消胃中苦濁濁气下流小便不通陰被其寒熱流膀胱身體盡黃名曰谷疸【谷疸寒熱不食食則頭心胸不安小便難久久發黃此風寒相搏穀气不消胃中苦濁小便不通熱流膀胱所致】以茵陳葉一錢茯苓五分梔子仁蒼術去皮炒白術各三錢生黃芩六分黃連枳實豬苓去皮澤瀉陳皮漢防已各二分靑皮去白一分作一服以長流水三盞煎至一盞名曰茯苓梔子茵陳湯一服減半二服良愈內經云熱淫於內治以鹹寒佐以苦甘又濕化於火熱反勝之治以苦寒以苦泄之以淡滲之以梔子茵陳苦寒能防濕熱而退其黃故以爲君難經云苦主心下滿以黃連枳實苦寒泄心下痞滿肺主气今熱傷其气故身體麻木以黃芩苦寒瀉火補气故以爲臣二術苦甘溫靑皮苦辛溫能除胃中濕熱泄其壅滯養其正气漢防已苦寒能去十二經畱濕澤瀉鹹平茯苓豬苓甘平導膀胱中濕熱利小便而去癃閉也

至元丙寅六月時雨霖霪人多病濕瘟眞定韓君祥因勞役過度渴飲涼茶及食冷物遂病頭痛肢節亦疼身體沈重胸滿不食自以爲外感內傷用通聖散二服添身體困甚醫以百解散發其汗【汗】越四日以小柴胡湯二服復加煩熱躁渴又六日以三一承气湯下之【下】躁渴尢甚又投白虎加人參柴胡飲子之類【淸】病愈增又易醫用黃連解毒湯硃砂膏至寶丹之類至十七日後病勢轉增變身目俱黃肢體沈重背惡寒皮膚冷心下痞硬按之則痛【心下痛按之硬手少陰受寒足少陰血滯執按之而痛爲實則誤】眼澁【眼澁爲濕毒】不欲開目睛不了了懶言語自汗小便利大便了而不了【此痞痛按之痛爲陰癥故小便利大便了而未了理中湯佳】羅診其脈細【寒】按之空虛【下焦無陽也】兩寸脈短不及本位此證得之因時熱而多飲冷加以寒涼寒藥過度助水乘心反來侮土先囚其母后薄其子經云薄所不勝乘所勝也時值霖雨乃寒濕相合此爲陰癥發黃明也【身無汗際頸而還小便不利則發黃今身自汗小便利而發黃明屬寒濕】羅以茵陳附子漧薑湯主之【茵陳附子漧薑湯附子漧薑半夏艸荳防白術陳皮澤瀉枳實茵陳生薑使】內經云寒滛

於內治以甘熱佐以苦辛濕滛所勝平以苦熱以淡滲之以苦燥之附子漧薑辛甘大熱散其中寒故以爲主半夏艸荳蔲辛熱白術陳皮苦甘溫健脾燥濕故以爲臣生薑辛溫以散之澤瀉甘平以滲之枳實苦微寒泄其痞滿茵陳苦微寒其气輕浮佐以姜附能去膚腠間寒濕而退其黃故爲佐使也煎服一兩前癥減半再服悉去又與理中湯服之數日气得平復或者難曰發黃皆以爲熱今暑隆盛之時又以熱藥治之而愈何也【此一辧不可少】羅曰主乎理耳成無已云陰癥有二一者始外傷寒邪陰經受之或因食冷物傷太陰經也一者始得陽癥以寒治之寒涼過度變陽爲陰也今君祥因天令暑熱冷物傷脾過服寒涼陰气太勝陽气欲絕加以陰成寒濕相合發而爲黃也仲景所謂當於寒濕中求之李思順云解之而寒涼過劑瀉之而逐寇傷主正以此耳聖賢之制豈敢越哉或曰潔古之學有自來矣

劉宗厚治趙顯宗病傷寒至六七日因服下藥太過致發黃其脈沈細遲無力皮膚涼發躁【陰極發躁】欲於泥中臥喘嘔小便赤澁先投茵陳橘皮湯【次第用藥之法】喘嘔止次服小茵陳湯半劑脈微出【脈微出者生】不欲於泥中臥次日又服茵陳附子湯半劑四肢發熱小便二三升【用附子而小便長】當日中大汗而愈似此治愈者不一一錄凡傷寒病黃每遇太陽或太陰司天嵗若下之太過往往變成陰黃蓋辰戌太陽寒水司天水來犯土丑未太陰濕土司天土气不足卽脾胃虛弱亦水來侵犯多變此證也

虞恆徳治一人年三十餘得谷疸癥求治以胃苓湯去桂加茵陳數十貼黃退自以爲安不服藥十數日後至晚目盲不見物虞曰此名雀目蓋濕痰盛而肝火有餘也用獖豬肝煮熟和夜明砂作丸服之目明如故來謝虞曰未也不早服制肝補脾消痰之劑必成蠱脹【疸成蠱脹】伊不信半月後腹漸脹痞滿復求治仍以胃苓湯倍二術加木通麥冬煎湯下褪金丸一月而安

江篁南治一人夏月患食疸面目俱黃如金頭痛如破小溲澁難多汗用車前艸搗汁調益元散服之小溲卽利【先瀉濕熱】乃與補中益气湯一貼汗少止【後補元气】繼以人參白虎湯竹葉石膏湯合服之頭痛亦止諸癥多平惟黃未盡退乃以流气淸熱之劑治之愈

猶子三陽患疸癥皮膚目睛皆黃小溲赤左脈而數右三部原不應指今重按之隱隱然指下證見午後發熱【濕熱變瘧】五更方退【兼陰瘧】以茵陳五苓散除桂加當歸梔子黃栢柴胡數服繼用人參養榮湯乃八物除芎加茋陳皮五味姜棗兼人乳童溲熱退三日已而復作間日發於午後肌熱灼指脈近乃作瘧治之而愈後數年復患目睛黃午飯難尅化則小溲黃以黃茋建中湯除桂加白術陳皮茯苓半夏神曲麥牙姜少許而退

兗山汪兗渠之內年十八因以冷水洗澡濕臥簟坐冷石致腹痛甚【腹痛爲寒】醫疑經滯用破血行經之藥不效更醫用附子理中湯加桂痛稍定次日躁擾譫言不知人醫以補中加寒涼藥二三服乃覺身熱面目發黃頭暈小溲黃如金色【濕】月事如常但少耳所苦午後發熱咽防不淸常作聲咳嗽初秋江診之脈左右皆浮大而駛而右尢躁疾方以蒼白術茵陳澤瀉茯苓豬苓柴胡黃蘗梔子姜皮等藥次日脈稍平以陳皮桔梗元參並前方出入增損數服而愈

揚州吳世徳患胸腹作滯小溲黃澁目睛黃甚惡風鼻塞飲食作惡暑月江診左脈沈小而緩右頗大而脾部帶滑乃食傷太陰爲食疸癥也兼風寒外襲法宜防利消導以防風蒼術茵陳蘇葉陳皮茯苓豬苓澤瀉枳實姜蔥煎服夜來小溲頗長早因驚悸出汗一時許乃用五苓去桂加滑石茵陳合平胃散四服胸膈寛小溲色漸淡而長面目皮膚黃漸退臨臥防口作幹大便燥口臭前方減厚朴蒼術加白術數服而愈

癍疹

丹溪治一乳孩因胎毒兩腋生癤後腹脹發赤疹如霞片以剪刀艸汁調原蠶砂敷之愈

滄州翁二條滑伯仁一條見傷寒類

完顏小將軍病寒熱間作腕後有癍三五防鼻中防血出兩手脈沈濇胸膈四肢按之無大熱【無大熱】此內傷寒也問之因暑臥殿角傷風又渴飲冰酪水此外感者輕內傷者重從內病俱爲陰也【見斑鼻衂斷爲陰甚妙】故先癍衂後顯內陰寒熱間作脾亦有之非往來少陽之寒熱也與調中湯數服而愈【調中湯治內傷外感而發陰癍蒼術一錢五分陳皮一錢砂仁藿香白芍炙甘艸桔梗半夏白芷活枳殻各一錢川芎麻黃桂枝各五分生薑三片水煎服方見玉機防義】

江篁南治章祁一人年十五因伐木受濕夏間裁遇熱汗衣則皮膚髮紅疹隠隠如布粟狀少取涼汗收則疹漸沒素有腸鳴之癥自患前恙則腸不復鳴矣江曰此癥𨿽有陰陽輕重俱從火化此無根失守之火聚於胸中上獨燻肺蓋肺主气主皮毛遇熱汗衣傷之則傳於皮膚而爲疹矣取涼汗収而疹沒者火散而疹自退承乃制之義也腹中鳴乃火擊動其水昔有而今無者火從中達外也若不節食絕欲早防其根他日恐成癘風也其人食欲不能節已而果成癘風不治

風癉

唐與正治侄女年數嵗得風癉疾先發於臆迆邐延上赤腫痛癢醫以上膈風熱治之【亦不逺】不效唐診之曰是肝肺風熱盛極耳以升麻活荊芥鼠黏子赤芍藥淡竹葉桔梗漧葛八物治之自下漸退而腫聚於頂其髙數寸𨿽飲食寢處無妨而疾未去也唐母吳夫人曰此女乳母好飲熱酒至並歠其糟疾殆因是歟唐方悟所以至頂不消之由思之惟漧葛消酒且能療火毒乃以先方加葛三倍使服之二日腫盡去【夷堅志】

齊王太后病召臣意入診脈曰風癉客脬【注云脬膀胱也言風癉之病客居在膀胱】難於大小溲【腎主二便與膀胱爲表裏】溺赤【濕生熱】臣意飲以火齊湯【卽黃連解毒湯或云川連一味爲火齊湯】一飲卽前後溲再飲病已溺如故病得之流汗出潃【音巡】潃者去衣而汗晞也【去衣汗晞風濕應肺受之蓋肺主通調水道而移於膀胱故曰客也】所以知齊王太后者臣意診其脈切其太陰之口【肺部】濕然風气也脈法曰沈之而大堅浮之而大者病主在腎腎切之而相反也脈大而躁大者膀胱气也躁者中有熱而溺赤【史記】

四肢病

琇按經曰脾病則四肢不用諸案所列類多瘍癥

華佗別傳曰瑯琊有女子右股上有瘡癢而不痛愈而復作佗曰當得稻糠色犬系馬頓走出五十里斷頭向癢乃從之須臾有蛇在皮中動以鐵橫貫引出長三尺許七日愈【獨異志】

羅謙甫治眞定張大年近三十素嗜酒至元辛未夏間病手指節腫痛屈伸不利膝臏亦然心下痞滿身體沈重不欲飲食食卽欲吐面色痿黃精神減少病近月餘羅診其脈沈而緩緩者脾也難經云腧主體重節痛腧者脾之所主四肢屬脾蓋其人素飲酒加之時助濕气大勝流於四肢故爲腫痛內經云諸濕腫滿皆屬脾土仲景云濕流闗節肢體煩痛此之謂也宜以大活湯主之內經云濕淫於內治以苦溫以苦發之以淡滲之又云風能勝濕活獨活苦溫透闗節而勝濕故以爲君升麻苦平威靈仙防風蒼術苦辛溫發之者也故以爲臣血壅而不流則痛當歸辛溫以散之甘艸甘溫益气緩中澤瀉鹹平茯苓甘平導濕而利小便以淡滲之也使气味相合上下分散其濕也

一人兩足心凸如腫硬如釘脛骨生碎孔流髓身發寒戰惟思飲酒【癥見寒戰飲酒亦奇】此肝腎气冷熱相吞用川烏炮爲末傅之【溫以行之】內煎韭菜湯服之愈【行瘀溫散】

一人四肢節脫但有皮連不能舉動名曰筋解【癥奇】用黃蘆酒浸一宿焙爲末酒下二錢多服而安

一人手指臂曲骨節間痛不可忍漸至斷落以萆麻子去殻二兩碎者不用黃連四兩貯瓶內水二升浸之春夏三日秋冬五日每早面東以此水吞下萆麻子一粒漸加至四五粒微泄無害忌食動風物屢效【癥奇治亦奇】

葛可久治同郡富人女年可十七八病四肢痿痺不能自食目瞪眾醫莫能治葛視之笑曰此不難治乃令悉去房中香匳流蘇之屬發地板掘土爲坎舁女子其中扄其扉戒家人俟其手足動而作聲當報我久之手足果動而呼投藥一丸明日自坎中出矣蓋此女平日嗜香而脾爲香气所蝕故也【吹劍續錄】

趙宜眞曰予一故人曽患鼔椎風往來寒熱數月伏枕諸藥不能療最後一醫士診之曰𨿽成痼疾而有客邪在少陽經未解若曽服五積散則誤矣詢之果然因投小柴胡湯數服寒熱頓除卻用本料追風丸等藥理其風證而全瘳矣【趙宜眞明初人】

徐文中以醫名吳中鎭南王妃臥病不可起文中入診視王曰疾可爲乎對曰臣以鍼石加於玉體不痊其安用臣遂請妃舉手足妃謝不能文中因請診按手合谷曲池而鍼隨以入妃不覺知少選請舉如前妃復謝不能文中曰鍼气已行請舉玉手妃不覺爲一舉請舉足足舉王大悅明日妃起坐王大設宴賜聲震廣陵

一女子年十六嵗四腕軟皮處生惡物如黃豆大半在內紅紫色痛甚諸藥不效方士教買水銀四兩以白綿紙二張揉熟蘸水銀擦之三日愈

一人發寒熱四肢堅硬如石擊之有鐘磬聲目黃瘦用茱萸木香等分水煎一二服愈

有人患人面瘡多在股上其形似人面有口眼傅藥上卽食之與飲食亦然一日將貝母末傅卽密口不受遂拉之瘡口數次遂愈

江左有商人左膊上有瘡如人面亦無他苦商人戲滴酒瘡口中其面亦赤色以物食之亦能食食多則覺膊內肉脹起或不食之則一臂痺有善醫者教其歷試諸藥金石艸木之類悉無所苦至貝母其瘡乃聚眉閉口其人喜曰此藥可治也因以小葦筒投其口灌之數日成痂遂愈【本事方】

薛立齋治一婦人素淸苦四肢患血風瘡誤用敗毒寒涼晡熱內熱自汗盜汗月經不行口漧咽燥此鬱結傷脾四肢者脾主之用歸脾湯數劑後兼逍遙散五十餘劑而愈

一人手十指斷壊惟有筋連無節肉內虫出如燈心長數尺徧身緑毛名血餘用茯苓胡黃連煎服愈【作濕熱治兼殺虫】

有人患腳瘡冬月頓然無事夏月臭爛疼痛不可言一道人視之曰爾因行艸上惹著蛇交遺瀝瘡中有蛇兒冬伏夏出故疼痛也以生蝦蟆搗碎傅之日三四換凡三日有一小蛇自瘡中出以鐵鉗取之其病遂愈【摭靑雜記】

一人左手無名指角生一小瘡初起麻粒大用小刀挑開瘡頭血出如溺不止一日長出肉癅如菌裹指頂內開一孔如眼目轉動此疔毒也以艾灸四十壯不知疼痛癢復烙之翦去肉癅敷防疔散外以膏藥貼之內服解毒七日全愈

一人手足甲忽然長倒生肉刺如錐食葵菜自愈荊州處士侯又嘗出郊厠於荒冢上及下跌傷其肘創甚行數百步逢一老人問何所苦也又具言且見其肘老人言偶有良藥可封之十日不開必愈如其言及解視一臂遂落又兄弟五六人互病病必出血月餘兄兩臂忽病瘡六七處小者如楡錢大者如錢皆成人面【酉陽雜爼】

程山人孺文見一人手生了枝痛苦無柰一醫用通艸爲末以雞蛋淸調塗上卽消

馬嗣明從駕往晉陽至遼陽山中數處見牓云有人家女病若有能治瘥者購錢十萬名醫多至問病狀不敢下手惟嗣明獨治之其病由云曽以手將一麥穟卽見一赤物長三寸似蛇入其手指中因驚怖倒地卽覺手臂疼腫漸及半身俱腫疼不可忍呻吟晝夜不絕嗣明爲處方服湯比嗣明從駕還女平復【北齊書】

正徳間神樂觀陸道士生人面瘡在足外臁瘡口似唇而有舌無齒能言且索食但開口時必大痛垂絕口閉復蘇飲之以酒則四周皆紅啖以脂膏亦能消爍食畢則閉疼乃稍可但流膿血不止每日一度或二度其發無常極受苦楚貝母亦不能療如是者一年人問故答曰年十七時夜與本房老僕忿爭毆之死房後地曠而風烈吾師急聚薪焚之天明無知者今經十年瘡自言僕也忽七日不言以爲將瘥矣有兄在牛首寺爲僧因往訪之在寺防半月忽復言痛絕尢甚曰我才出數日汝卽避我使我尋之苦也𨿽然寃亦解矣汝明日下山遇一樵者可拜求治之明日果遇樵者懇焉樵者厲聲怒曰業畜敢言我也去半夜療汝忽不見恍然回觀夜夢金甲神人胸掛赤心忠良四字謂曰藥在案上可煎湯服以左手持藥查出水西門外第二十家門首有婦人撥水者卽棄於道而返覺起視案有物如亂髮而無端者【江云如亂髮者疑是靑】遂如戒果見婦人棄之歸瘡遂愈自後屢探本婦竟無他不知此何故也【見聞紀訓】

吳江一農夫兩股赤腫痛甚不能坐立一醫與之剖開中有小蛤蜊四个取出遂愈【五湖漫聞】

有人腋下體气五更時用精肉二片以甘遂末一兩拌之挾腋下至天明以生甘艸一兩煎湯飲之良久瀉出穢物須在荒野之處恐他人依法三五次卽愈虛弱者間爲之外用搽藥枯礬一兩二錢輕粉五錢麝香一錢蜜陀僧二兩童便一碗浸鍛便盡爲度各爲細末津液調傳兩腋下無輕粉以海螵蛸代癘風

李東垣治一人病癘風滿面連須極癢眉毛脫落須用熱水沃之稍緩或砭刺亦緩風論中云夫癘者榮衛熱胕其气不消故鼻柱壊而色敗皮膚瘍潰風寒客於脈而不去名曰癘風當刺其腫上【先刺】以鋭鍼刺其處按出惡气腫盡乃止宜蔬食糲飯用藥當破血去熱升陽去癢瀉榮以辛冷散之甘溫升之行陽明經瀉心火補肺气乃治之正也升麻連翹各六分蘇木當歸全蠍黃連地龍黃茋各三分生黃芩四分甘艸五分人參二分生地黃四分桃仁三枚桔梗五分麝香少許胡桐淚一分蝱虫去翅足微炒水蛭二个炒令煙盡【去子杵碎用石灰炒紫黃色去灰用之○水蛭愼用制不得法入腹生子】

右剉除連翹另剉胡桐淚研白豆防二分爲細末二味另放麝蝱虫水蛭三味爲細末另放外都作一服水二盞酒一匙入連翹煎至一盞六分再入白豆二味並麝等三味再煎一二沸去查稍熱早飯後午飯前服忌酒濕麫生冷硬物【博按此案舊刻脫悞】

張子和治一人病癘風十餘年曰足有汗尙可治當發汗其汗當臭涎當腥以三聖散吐之大吐汗果臭痰腥如魚涎次以舟車丸濬川散下五七次數服乃安

一人病風爬搔不已眉毛脫落刺其面大出血如墨刺三次血變色每刺自額至頤防鍼上下俱刺間日一次至二十餘日方已

呂滄洲治一女子病癘診其脈來疾去遲上虛下實蓋得之酒醉接內而風毒乘之今𨿽發禿眉墮然鼻根幸未陷肌肉幸未死遂以防風通聖散加以下藥下瘀血數升及虫穢靑黑等物並進蘄蛇長松等湯丸復佐以雄黃大楓子油作膏摩之逾月瘥

丹溪治一貧婦寡居病癩曰是疾世號難治者不守禁忌耳是貧婦而無厚味寡而無欲庶防可療也卽自具藥治之後復投四物湯數百劑遂不發動

一人面浮油光防腫色變眉脫癢二世癘風死者三人與醉仙散出涎水如盆而愈【琇案此趙以徳案】

一人面腫色變黑燥癢眉髮脫落手足皮燥厚拆痛癢無全膚有時癢入骨髓爬至血出稍止復作晝夜不眠與醉仙丹再造丸二藥而愈

一婦兩足脛瘡潰眉落與再造散一服愈年少不能斷欲忌口一年復發其前二人不發者亦非能如法調攝由病得之未深鼻柱未壊瘡未潰腐故耳故人抱病不可不早治也

羅謙甫治段庫使春初病大風滿面連頸極癢眉已脫落須以熱湯沃之則稍緩晝夜數次沃之或砭刺亦緩先師曰脈風者癘風也榮衛熱胕其气不淸故使鼻柱壊皮膚色敗大風者風寒客於脈而不去治之當刺其腫上以鋭鍼鍼其處按出其惡气腫盡乃止瀉心火補肺气【方見東垣治案】

釋普明齊州人久止靈巖晚遊五臺得風疾眉須俱墮百骸腐潰哀號苦楚忽有異人教服長松明不知識復告之雲長松生古松下取根餌之皮色如薺苨長三五寸味微苦類人參淸香可愛無毒服之益人兼解諸虫毒明采服旬日毛髮俱生顏貌如故今並代間土人多以長松雜甘艸幹山藥爲湯煎服甚佳然本艸及諸方書皆不載獨釋慧祥作淸涼始序之【澠水燕談】

泉州有客盧元欽染大風惟鼻根未倒屬端午官取蚺蛇膽欲進或言肉可治風遂取一截蛇肉食之三五日頓漸可百日平復【朝野僉載】

商州有人患大風家人患之山中爲起茅舍有烏蛇墜酒罌中病人不知飲酒漸瘥罌底見蛇骨方知其由

一僧得病狀如白癩卒不成瘡但每旦取白皮一升許如蛇蛻醫者謂多啖炙煿所致與局方解毒雄黃丸三四服愈

趙瞿病癩歷年醫不愈乃賫糧送棄於山穴中瞿自怨不幸吁嗟嘆泣經月有仙人經穴見而哀之具問其詳瞿知其異人叩頭自陳乞命於是仙人取囊中藥賜之教其服百餘日瘡愈顏色悅肌膚潤仙人再過視之瞿謝活命之恩乞遺其方仙人曰此是松脂彼中極多汝可煉服之長服身轉輕力百倍登危渉險終日不困年百嵗齒不墮髮不落夜臥常見有光如鏡【枹朴子】

髙駢鎭維之嵗有術士之家延火燒數千戶主者錄之當死臨刑謂監刑者曰某之愆一死何以塞責然某有薄技可以傳授一人俾其救濟後人死無恨矣時駢延待方士如饑渴監刑者卽緩之馳白於駢駢召入親問之曰某無他術惟善醫大風駢曰何以覈之對曰但於福田院選一最劇者可以試之遂如言乃置患者於隙室中飲以乳香酒數升則懵然無知以利刀開其腦縫挑出虫可盈掬長僅二寸然後以膏藥封其瘡口別與藥服之而更節其飲食動息之旬餘瘡盡愈才一月眉髮已生肌肉光淨如不患者駢禮術士爲上客【玉堂間話】

眞臘國人防常有病多入水浸浴及頻頻洗頭便自痊可然多病癩者比比道途間土人𨿽與之同臥同食亦不校或謂此中風土有此疾曽有國主患此疾故人不之嫌以愚意觀之往往好色之餘便入水澡浴故成此疾聞土人色欲才畢入水澡洗其患癩者十死八九亦有貨藥於市者與中國不類不知其爲何物更有一等師巫之屬與人行持尢可笑【說選○江雲南人或因縱酒居處卑濕或以蓋酒甕被以蓋身一夜遂成是疾者有之不可不知也】

癰腫

汪石山治一人肥短紫淡年逾三十因勞感濕兩腿膝間結核痛甚醫用蒜片艾灸又鍼大惇【肝穴】三陰交【脾穴】又以藥水洗之遂致陰囊腫脹如升莖皮腫如水泡復進人參敗毒散皆不中病汪診之脈皆濡緩而弱略駛【濡緩弱爲陽爲虛駛爲熱宜石山之變例治也若見數大之脈又當別論不可執此一案爲法也】曰此濕气乘虛而入郁而爲熱成結核也理宜補中行濕可免後患月餘左腿內臁厥陰經分腫痛如碗惡寒發熱復用蒜灸六日後腫潰膿出體倦頭面大汗手足麻木瘡下又腫如碗寒熱大作始信用人參三錢黃茋三錢白術錢半歸身尾牛膝茯苓各一錢靑皮黃栢各七分甘艸節五分煎服五六貼右額羊矢穴分腫痛長五寸許亦作寒熱醫謂補塞太過欲攺前方彼不信鋭意服前藥月餘腫皆膿潰成痂而愈惟左腳委中筋急短縮艱於行步彼以爲躄汪曰膿血去多筋失所養故也藥力足日當不躄矣果驗後覺陰囊腫縋他醫加茴香吳茱萸治疝等藥不效汪適至彼令守前方減去治疝等藥加升麻一錢服一二貼囊卽縮彼願詳言之汪曰經云營气不從逆於肉理乃生癰腫又云受如持虛蓋謂气餒行遲血少畱滯則阻逆肉理乃作癰腫也久則郁而爲熱化肉腐筋而成膿矣腫在厥陰𨿽曰多血亦難供給日之所耗夜之所損故邪乘虛畱結不散如持虛器而受物也身之气血如風與水風疾水急則頹陂潰隄莫之能禦風息水細則沙障石壅多所阻礙矣故今補其气血使气壯而行健血盛而流通又何腫之不散結之不行哉彼曰理也

疣贅

狄仁傑並州太原人性好醫藥尢妙鍼術顯慶中應制入闗路傍有榜云有兒鼻端生贅如拳石綴鼻根蒂如筋痛楚危急能療之者酬千金狄公爲腦後下鍼疣贅應手而落其父母輦千縑爲壽【此條已見前鼻門】

薛已治一老儒眉間患此二年後其狀如紫桃下墜蓋目按之如水囊刺出膿血目卽開張以炒黑膽艸山梔芎歸芍藥柴胡白術茯苓等類而愈

一婦左項腫如雞卵不作痛不變色勞則發熱怒則寒熱經不調三年矣用加味逍遙散加味歸脾湯間服【間以削之】佐以海藻散堅丸年許而消

一男子鬱怒房勞左脇腫贅如赤桃服流气化痰之藥其大愈甚虛癥悉具此肝腎過虛也用前藥及地黃丸而消

儒者朱宏仁年二十餘右手背近中指患疣五枚中一大者如黃豆餘皆如聚黍防之如絲長三四寸許此血燥筋縮用淸肝益榮湯五十餘劑而愈

一婦人左手背並次指患五六枚如熟椹薛曰此因肝經血熱也果月經素不及期當生血涼血爲主不信乃用艾灸手脹發熱手指皆攣兩腋項兼胸乳間皆患疣經行無期薛用加味逍遙散加黃連十餘劑各患漸愈乃去黃連百餘劑經行如期再用地黃丸三料而全消

有人患此用知蛛絲七日消爛屢驗【焦氏筆乘】

癅

臨川有人癅生頰間癢不可忍每日火烘炙則差止已而復然苦甚一醫告之曰此眞虱癅也當剖而出之取油紙圍頂上然後施砭癅方破小虱湧出無數最後一白兩黑兩大虱皆如豆殻中空空無血與頰了不相干略無瘢防但癅所障處正白耳【丁志】

浮梁李生得背癢疾隠起如覆盆無所痛苦惟奇癢不可忍飲食日減無能識其爲何病醫秦徳立見之曰此虱癅也吾能治之取藥傅其上又塗一綿繞其圍經夕癅破出虱斗許皆蠢蠕能行動卽日體輕但一竅如箸端不合時虱湧出不勝計竟死唐小說載賈魏公鎭滑臺日州民病此魏公云世間無藥可療惟千年木梳燒灰及黃龍浴水乃能治耳正與此同

處士蒯亮言其所知額角患癅醫爲剖之得一黑石碁子巨斧擊之不傷缺復有足脛生癅者因至親家爲猘犬所齗正齧其癅其中得鍼百餘枚皆可用疾亦愈【稽神錄】

薛已嘗治一男子小腹患此膿水淋漓用補中益气加麥冬五味以培脾土六味地黃丸以生腎水更用蘆薈丸以淸肝火而斂

腫癭

安康伶人刁俊朝其妻巴嫗項癭初若雞卵漸巨如升積五年大如數斛之鼎重不能行有聲如音樂積數年癭外生小穴如鍼芒者不知防千億每天陰欲雨則穴中吹白煙霏霏如絲縷漸髙布散結爲屯雲雨則立降其家少長懼之咸請逺送巖穴妻懼送請決拆之俊朝卽淬利刃將及之中軒然有聲遂四分披裂有一大猱跳躍而去卽以白絮裹之癭疾頓愈時大定中也後猶有說不具論【續怪錄】

汝州人多病頸癭其地饒風沙沙入井中飲其水則生癭故金房人家井以錫爲欄皆以夾錫錢鎭之或沈錫其中則飲者免此患

華亭有一老僧昔行腳河南管下寺僧童僕無一不病癭時有洛僧共寮每食取攜行苔脯同餐經數月僧頂贅盡消若未嘗病寺徒僕嘆訶乃知海崖咸物能除是疾【癸志】

倪仲賢治顧顯卿妻年五十餘患癭始生如塊近三年如盆一首痛楚不可忍羣醫視之投藥不效老人曰是少陽經爲邪所攻耳卽投以其藥服之月餘而愈

江應宿治一婦人頸癭知其爲少陽厥陰肝膽因鬱怒痰气所成治以海藻三兩昆布一兩五錢海一兩俱水洗淨半夏制小松蘿枯礬蛤粉通艸各一兩龍膽艸洗三兩小麥麫炒去濕四兩共爲細末食後用酒調下三錢去枕睡片時或臨臥服以消止藥不必盡劑一月愈

瘡瘍

東垣治一人家貧形志皆苦時冬寒於手陽明大腸經分出癰第四日忽腫防少有防疝其臂外皆腫痛甚先腫在陽明脈左右寸皆短中得之皆按之洪緩有力此癰得自八風之變以脈斷之邪气在表然其癥大小便如故飲食如常腹中如饑口知味知不在裏也不惡風寒止熱躁脈不浮知不在表也表裏旣和邪气在經脈之中也故凝於經絡爲瘡癰出身半已上故風邪上受之故知是八風之變爲瘡止經脈之中也治其寒邪調和經脈中血气使無凝滯則已也炙甘艸一分升麻桔梗五分白芷七分當歸尾生地一錢生芩一錢五分連翹一錢黃芩二錢中桂紅花各少許酒水各半同煎至稍熱臨臥服二服而愈

呂滄洲治一僧偶搔腘中疥忽自血出汩汩如湧泉竟日不止醫治之不效請呂往視履時已困極無气可語及持其脈惟尺部如蛛絲他部皆無卽告之曰夫脈血气之先也今血妄溢故榮气暴衰然兩尺尙可按惟當益榮以瀉其陰火乃作四神湯加荊芥穗防風不間晨夜並進明日脈漸出更服十全大補一劑遂痊

羅謙甫治牛經歷病頭面赤腫耳前後尢甚疼痛不可忍發熱惡寒牙闗急涕唾稠黏飲食難下不得安臥一瘍醫於腫上砭刺四五百鍼腫赤不減其痛益甚不知所由羅診視其脈浮按之洪緩此癥乃寒覆皮毛郁遏經絡熱不得升聚而赤腫經雲天寒則地凍水冰人气在身中皮膚致密腠理閉汗不出血气彊肉堅濇當是之時善行水者不能行冰善穿地者不能鑿凍善用鍼者不能取四厥必待天溫冰泮凍解而後水可行地可穿人脈亦如是也又云冬月閉塞用藥多而少鍼石也宜以苦溫之劑溫經散寒則已所謂寒致腠理以苦發之以辛散之宜以托裏溫經湯麻黃苦溫發之者也故以爲君防風辛溫散之者也升麻苦平葛根甘平解肌出汗専治陽明經中之邪故以爲臣血畱而不行者則痛以香白芷辛溫當歸身辛溫以和血散滯濕熱則腫蒼術苦甘溫體輕浮力雄壯能瀉膚腠間濕熱人參甘艸甘溫白芍藥酸微寒調中益气使托其裏故以爲佐依方服之以薄衣覆其首厚被覆其身臥於暖處使經血溫腠理開寒乃散陽气發大汗出後腫減八九分再服去麻黃防風加連翹黍黏子痛腫悉去經言汗之則瘡愈信哉【衛生寶鑑】

丹溪治一人年近五十質弱憂患右【一作左】膊外側生核紅腫如栗脈浮大數重似濇此憂患傷血宜用補以防變癥以人參膏下竹瀝他工以十宣五香間與後值大風核髙大有膿中起紅綫過肩脊及左【一作右】脇下急作參膏入芎術湯薑汁飲之盡參三片瘡潰又多與四物加參術芎歸陳皮甘艸半夏生薑服之而愈

一人面白神勞脇下生一紅腫如桃或教用補劑不信乃用流气飲十宣散雜進血气俱憊而死

一人左絲竹空穴壅出一角如雞距此少陽經气多血少朱戒其斷酒食解食毒須鍼灸以開發壅滯他工以大黃硝腦等冷藥貼之一夜裂開如蚶肉血濺出長尺餘而死此冷藥外逼熱不得發故也

一士人於背臋腿節次生疽用五香連翹湯十宣散而愈後腳弱懶語肌上起白屑如麩脈洪稍鼓時冬月朱作極虛治令急作參茋歸術膏以二陳湯化下服盡藥一觔半白屑沒大半呼吸有力其家嫌效遲自作風病治之服靑礞石等藥因致不救故書以爲戒

一老婦形實性急嗜酒腦生疽十五日脈急且濇用大黃細切酒炒爲末以人參酒炒入姜煎湯調末一錢服少時再服得睡上身汗出而愈【用大黃人參以汗解奇此案重見腦頂疽門】

橘泉翁治一人年八十餘有瘍發左耳後寒熱間作晝夜呼不可忍瘍醫欲與十宣散補托之翁曰此有餘之火無俟於補與防風通聖散加柴胡白芷下之腫消痛止

皇祐中學究任道腿間患一瘡始發赤腫復絕便變黑後穴則有黃水出四邊浮漿起累治不瘥醫王通看之此瘡狹長似魚臍下瘡也遂以大鍼鍼四向並中隨鍼有紫赤水汁出如豆汁言此一因風毒蘊結而成二因久坐血气凝濇而至三因食肉有人汗落其間也道曰某素好讀書而久坐此疾數嵗前夏月道中買豬脯味水飯疑似人肉食已後得此疾通曰與誤食人汗不逺矣以一異味散子用雞子淸調傅其瘡日三易數日得愈道堅求其方通曰止用雪元一味自後累訪名醫皆莫識雪元爲何物道因至許鄭間防醫郝老曰嘗記聖恵有一方治此疾用獵月豬頭燒灰以雞子淸調傅此方是也雪元之名非郝老博學多記後醫豈不惑耶【名醫錄】

南丰市民嚴黃七兩足生瘡臭气潰膿眾皆驅斥不容迹出貨角器於村野而旅捨又不容至京潛投宿於五夫人祠下夜半遭黃衣吏訶逐曰何人敢以腐穢腳觸污此間謝曰不幸纒惡疾無處見容冒死來此紛拏次夫人出抗聲令勿逐且呼使前曰吾授汝妙方用漏藍子一枚【本艸又名野蘭】生榦爲末入膩粉少許井水調塗當效嚴拜謝依而治之果愈【類編】

陳斗嵓治金臺僧嗣眞徧體生防防嵗久藥罔效陳曰此太陰之經蘊風邪風化爲虫病也初猶未信翌日僧持瘡痂數片內有虫如虱泣拜求治乃教以百部蛇牀子艸烏頭練樹葉煎湯一缸令僧坐湯中浴一二時落瘡痂虫無數一月凡數浴僧徧體如白癜風狀而愈

吳茭山治一男子年近三十病後徧發癤毒醫以敗毒散久服其毒遂収惟有瘡瘍而已忽一日食羊肉遂嘔過一夜滿口發瘡狀如膿窠寒熱時作羸瘦憔悴諸醫皆曰早間毒敗不盡故耳仍行敗毒涼劑渴熱轉生越數旬飲食減少因請吳治曰脈浮無力此乃虛陽若用涼劑不久危矣遂用附子理中湯服之少頃燥煩口開舉家歸咎於附子曰此無妨彼人虛甚況熱藥熱服故燥耳仍進一服【此理可以貫通服藥之妙】其癥遂安連進二次次早口瘡俱収寒熱已定病遂愈此蓋虛陽染患不可不察也

趙子固先生母劉氏年近八十左足面一瘡下連大指上延外踝以至臁骨每嵗輒數發發必屢月昏暮癢甚爬搔移時出血如泉呻吟痛楚殆不可忍夜分卽漸已明日復然每一更藥則瘡轉大而劇百試不驗如是二十餘年淳熙間趙爲大府丞一夕母病大作相對悲泣無計困極就睡夢四神僧黙坐一室旁有長榻先生亦坐因而發嘆一僧問其故先生答之以實僧云可服牛黃金虎丹又一僧云硃砂亦可旣覺頗驚異試取藥半粒彊服之良久腹大痛舉家且悔俄而下礧磈物如鐵石者數升是夕瘡但徹癢不痛而無血數日成痂自此遂愈硃砂之說竟不復試先生因圖僧像如所夢者而記其事金虎丹方出和劑本治中風痰涎壅塞所用牛黃龍膽膩粉金箔之類皆非老人所宜服今乃服奇效竟此疾積熱蔵府而發於皮膚嵗久根深未易蕩滌故假涼劑以攻之不可以常瘡論也神僧之夢蓋誠孝感所致【百一選方】

有人徧身生熱毒瘡痛而不癢手足尢甚至頸而止黏著衣被曉夕不可寐痛不可忍有人教以石菖蒲三防剉日幹之舂羅爲末布蓆上使患者恣臥其間仍以衣被覆之旣不黏著又復得睡五七日間其瘡如失後以此治患此者應手效其石菖蒲根絡石生者節密入藥須此等【本艸衍義】

有人患徧身風熱細疹癢痛不可任連胸脇臍腹及近陰處皆然痰涎亦多夜不得睡以苦參末一兩皁角二兩水一升揉攄取汁銀石器熬成膏和參末爲丸梧桐子大二三丸溫水下食後次日便愈【本艸衍義】

有婦人患臍下腹上下連二陰徧滿生濕瘡如馬爪瘡他處並無癢熱而痛大小便濇出黃汁飲食已減身面微腫醫作惡瘡治用鰻鱺魚松脂黃丹之類藥塗上瘡愈熱痛愈甚治不對故如此問之此人嗜酒貪防喜魚蝦發風之物急令用溫水洗拭去膏藥尋以馬齒莧四兩爛研細入靑黛一兩再研勻塗瘡上卽時熱減癢痛皆去仍服八正散日三服分散客熱每塗藥得一時久藥已漧燥又再塗新濕藥凡如此二日減三分之一五日減三分之二自此二十日愈或問曰此瘡何緣至此曰中下焦蓄風熱毒气若不出當作腸癰內痔乃須當禁酒及發風物然不能禁後果患內痔【本艸衍義】

一人徧身忽然肉出如錐癢痛不能飲食名血擁用赤皮蔥燒灰水淋汁洗內服淡豆豉湯數盞而愈

一人渾身生泡如甘棠梨破則出水內有石一片如指甲大其泡復生抽盡肌肉不可治矣急用三稜莪術各五兩爲末分三貼服酒調下

一人頂上生瘡如櫻桃有五色瘡破則頂皮斷逐日飲牛乳自消

一人患此瘡腳膝攣痛有人取蝦蟇治如食法令食之【敗毒】而攣痛自愈此亦偶中也

又一人患此瘡腳痛而腫或令采馬鞭艸煎湯薰洗【此方妙】湯气才到患處便覺爽快後溫洗之痛腫隨減

一人患此瘡愈後數年通身筋骨疼痛遇一道流問曰神色憔悴有病耶曰因瘡徧身痛也道流曰輕粉毒也遂示一方藥味不過數品但每貼入鉛五錢打扁同煎服之果驗

薛己治四明屠壽卿孟夏當門齒如有所擊痛不可忍脈洪大而薛曰洪相搏欲發瘡毒也先用淸胃散加白芷金銀花連翹一劑痛卽止至晚鼻上發一瘡面腫黯痛更用前藥加犀角一劑腫至兩額口出穢气脈益大惡寒內熱此毒熾血瘀藥力不能驟敵乃數砭患處出紫血服犀角解毒之劑翌日腫痛尢甚又砭患處與唇上並刺口內赤脈各出毒血再服前藥至數劑而愈若泥凥神不行砭刺或全仗藥刀鮮不誤矣

翰林屠漸山年逾四十患濕毒瘡誤用輕粉之劑虧損血气久不愈一日將晡診其肝脈忽洪數而有力薛告之曰何肝脈之如此侵晨瘡出紫血三四碗許體倦自汗𨿽甚可畏所喜血黯而脈靜此輕粉之熱血受其毒而妄行其毒亦得以泄矣但邪气去眞气虛也當急用獨參湯主之屠惑於他言以致邪气連綿不已竟不起

一婦人性躁寒熱口苦脇痛耳鳴腹脹溺濇逾年矣癥屬肝火用四君加柴胡炒山梔炒龍膽數劑乃與逍遙散兼服而瘡愈又與六味丸及逍遙散七十餘劑諸癥悉退若有愈後身起白屑搔則肌膚如帛所隔此气血虛不能營於腠理用大補之劑若有愈後發熱身起疙瘩癢痛搔破膿水淋漓經候不調此肝火血熱用四物加柴胡山梔白術茯苓丹皮甘艸【此二種亦要知之】

一婦人日晡身癢月餘口漧又月餘成瘡服祛風之劑膿水淋漓午前畏寒午後發熱殊類風癥薛謂此肝經郁火外邪所搏用補中益气【肝火未平參茋宜緩】加山梔鉤藤又以逍遙散加川芎貝母而愈

一男子年十六夏作渴發熱吐痰唇燥徧身生疥兩腿尢多色黯作癢日晡愈熾仲冬腿患瘡尺脈洪數薛曰疥腎疳也瘡骨疽也皆腎經虛癥鍼之膿出其气氤氳薛謂火旺之際必患瘵癥遂用六味地黃十全大補不二旬諸癥愈而瘵癥具仍用前藥而愈抵冬娶妻正春其癥復作父母憂之俾其外寢𨿽其年少謹疾亦服地黃丸數觔煎藥三百餘劑而愈

石山治一人色蒼黃瘦年三十餘病徧身惡瘡因服輕粉而腳拘攣手指節腫額前神庭下腫如雞卵大方士令服孩兒膏謂能補也汪診視脈皆濡緩而弱【虛協濕熱】曰病已三年毒已盡矣但瘡潰膿血過多以致血液衰少筋失所養故腳爲之拘攣況手指節間頭上額前皆血少運行難到之處故多滯而成腫理宜潤經益血行滯散腫今服孩兒猛火炮炙燥烈殊甚且向所服輕粉性亦躁急丹溪曰血難成易虧今外被瘡膿所涸內被輕粉所熯以難成易虧之血其何以當內外之耗不惟腫不能消恐天年亦爲之損也時正仲夏乃用十全湯去桂附加紅花牛膝黃栢薏苡仁木香火麻仁活煎服百貼空心常服東垣四神丹加黃栢又少加蜀椒以其能采水銀然後腳伸能行指腫亦消惟額腫傅膏而愈【烺按此案並下案當依石山醫案入楊梅瘡門】

一人年三十餘因患此瘡服輕粉致右腹脇下常有痞塊右眼黑珠時有疔子努出如雀屎許間或又消身有數瘡未痊一醫爲治瘡毒而用硝黃一醫爲治痞塊而用攻尅一醫爲治眼疔而用寒涼諸癥不減反加腹痛腸鳴大便滑泄胸膈壅悶不思飲食噯气吐沫身熱怠倦夜臥不安季冬汪往視脈皆浮濡近駛曰誤於藥也前藥多系毒劑胃中何堪遂令棄去更用人參四錢黃茋二錢白術三錢茯苓炒芍藥各一錢陳皮神曲升麻各七分甘艸肉豆防各五分煎服五貼爲之痛定減去升麻又服五貼膈寛食進減去豆防再服五貼諸癥皆除月餘痞塊亦散眼疔亦消

一婦瘦長面紫每遇春末夏初兩腳生瘡濃泡根紅艱於行步經水不調汪診視脈皆濡弱而駛兩尺稍滑曰血熱也醫用燥劑居多故瘡不瘥合用東垣四神丹加黃栢蜜丸服之瘡不復作

江篁南治旃田張氏子年二十餘因坐臥濕地徧身發瘡如血風狀醫與宣熱敗毒祛風之劑過多瘡𨿽稍愈而气血侵損多矣身發寒熱步履艱難秋間輿來就治脈濡弱不任尋按尫瘠殊甚腹內作膨作瀉午後發寒熱至五更汗出而退初爲滋補气血兼扶脾淸熱消導二劑膨去瀉止四服寒熱退但脾傷气虛四肢無力泄瀉時作乃以參茋歸術陳皮枳實黃栢麥冬等藥出入加減遣歸二月而愈因以煮酒水洗手足致瘡痍復大發脈浮細而數初與防風通聖散二服及與去風濕藥洗之瘡痍漸瘳繼與托裏健脾淸熱之劑月餘而安

淞江一人生天泡瘡徧身越數日每泡中放出石子一个隨其泡形爲之大小

吳城一人腰間生一癤膿中流出蚘虫四條醫亦甚駭耳目所未經者癤後自愈不致傷生楓橋瘍醫龔生目覩人小腹生癤流出蚘虫二條俱長六七寸後亦自愈【五湖漫聞】

翻花瘡

薛己治判官張承恩內股患癰將愈翻出一肉如菌薛曰此屬肝經風熱血燥當淸肝熱養肝血彼不信乃內用降火外用追蝕蝕而復翻翻而復蝕其肉益大元气益虛始信薛言治之而痊

一男背瘡斂如豆許翻出肉一寸餘恪用消蝕藥並繋法屢去屢大三寸許矣用加味逍遙散三十餘劑外塗藜蘆膏而消瘡口將斂乃用八珍散倍用參茋歸術峻補而斂

一婦人素善怒臂患癰瘡口出肉長二寸許用加味逍遙散藜蘆膏而愈後因怒患處脹悶徧身汗如雨此肝經風熱風能散气而然耳仍用前散並八珍湯而愈

一儒者頂患腫硬乃用散堅行气化痰破血之劑腫硬愈甚喘气發熱自汗盜汗形體倦怠飲食少思薛曰此屬足三陰虧損當滋化源彼惑眾論乃用追蝕患處開翻六寸許巉巖色赤日出鮮血三月餘矣肝脈洪實薛用十全大補湯加麥冬五味五十餘劑諸癥稍得血止三四復因怒飲食頓少血自湧出此肝傷不能蔵血脾傷不能攝血乃用補中益气爲主加五味麥冬飲食漸進其血頓止再以六味丸加五味常服瘡口漸斂

疔瘡

徐嗣伯甞聞屋中呻吟徐曰此疾甚重乃往視之見一老姥稱體痛而處處有黯黑無數張還煮斗餘湯送令服之服訖痛勢愈甚跳投牀者無數須防所黯處皆防出釘長寸許以膏塗瘡口三日而復云此名釘疽也

郭氏治驗云一婦年近六十右耳下天窗穴間【小腸】患一疔瘡其頭黑靨四邊泡起黃水時流渾身麻木發熱譫語時時昏沈六脈浮洪用烏金散汗之就以鈹鍼先刺瘡心不痛周遭再刺十餘下紫黑血出方知疼痛就將寸金錠子絍入瘡內外用提疔錠子放於瘡上膏藥貼防次日汗後精神微爽卻用破棺丹下之病卽定其疔潰動後用守效散貼塗紅玉錠子絍之八日其疔自出矣玆所謂審脈癥汗下之間治以次第如此視彼不察脈癥但見發熱譫語便投涼藥與下或兼以香竄之藥遂致誤人者徑庭矣

薛己治一婦左手指患疔麻癢寒熱惡心左半體皆麻脈數不時見曰凡瘡不宜不痛不可大痛煩悶者不治今作麻木尢其惡也用奪命丹二服不應又用解毒之劑麻癢始去乃作腫痛薛曰勢𨿽危所喜作痛但毒气無從而泄乃鍼之諸癥頓退又用解毒之劑而瘥

蘇庠盛原博掌後患疔紅絲至腕惡寒發熱勢屬表癥與奪命丹一服紅絲頓消又用和解之劑大勢已退彼又服敗毒藥發渴發熱紅絲仍見脈浮大而虛此气血受傷而然以補中益气湯主之而愈【紅絲再見而用補亦須細審】蓋奪命旣服瘡邪已散而復用敗毒之劑是誅伐無過失內經之防矣

一儒者患疔元气素弱薛補其气血出膿而愈後因勞役瘡痕作癢乃別服敗毒散一劑以致口噤舌彊手足搐揉痰涎上湧自汗不止【虛癥悉見】此气血復傷而復痙也用十全大補加附子一錢灌服而蘇

一男子患疔服奪命湯汗不止瘡不痛熱不止便不利此汗多亡陽而眞气傷矣用參茋歸術芍防五味二劑諸癥悉退惟以小便不利爲憂薛曰汗出不利小便汗止則陽气復而自利矣仍用前藥去防風加麥冬倍用黃芩當歸四劑而便行瘡潰而愈

一老婦手大指患疔爲人鍼破出鮮血手背俱腫半體俱痛神思昏憒五日矣用活命飲二劑始知痛在手瘡勢𨿽惡元气復傷不宜大攻用大補湯及活命飲各一劑外用隔蒜灸喜其手指皆赤腫而出毒水又各一劑赤腫漸潰又用托裏藥而瘥

表甥居富右手小指患疔色紫或云小瘡鍼刺出血敷以涼藥掌指腫三四倍黯而不痛神思昏憒煩躁不寧此眞气虛而邪气實也先以奪命丹一服活命飲二劑稍可薛因他往或徧刺其手出鮮血碗許腫延臂腕焮大如瓠手指腫數倍不能潰薛用大劑參茋歸術之類及頻灸徧手而腫漸消但大便不實時常泄气以元气下陷以補中益气加骨脂肉防吳茱五味大便實而气不泄又日以人參五錢麥冬三錢五味二錢水煎代茶飲之又用大補藥五十餘劑而漸愈此癥初若不用解毒之劑後不用大補之藥欲生也難矣

一人年二十唇患疔四日矣有紫脈自瘡延至口內將及於防薛曰此眞气虛而邪气實也若紫脈過防則難治矣須鍼紫脈並瘡頭出惡血以泄其毒則可乃別用解毒之劑頭面俱腫求治甚篤薛曰先日之言不誣矣診其脈洪數按之如無口內腫脹鍼不能入爲砭面與唇出黑血碗許勢𨿽少退略進湯終至不起

都憲張恆山左足指患之痛不可忍急隔蒜灸三十餘壯卽能行步欲速愈或用涼藥敷貼遂至血凝肉死毒气復熾再灸百壯服活命飲出紫血毒才得解腳底通潰腐筋爛肉甚多將愈誤用生肌藥反助其毒元气虧損而不能愈薛治以托裏藥喜其稟實客處三月餘方愈大凡疔患於肢節灸法有回生之功設投以涼劑收斂腠理隧道壅塞邪气愈甚多致不起若毒未盡驟用生肌輕者反增潰爛重者必致危亡【琇按與熱病新愈驟用溫補之誤同】

一男子足指患疔腫焮痛赤用隔蒜灸人參敗毒散加金銀花白芷大黃二劑痛止又用十宣散加天花粉金銀花去桂數劑而愈外科樞要有論宜考

濮陽傳云萬曆丁亥金臺有婦人以羊毛徧鬻於市忽不見繼而都人身生泡癅漸大痛死者甚眾癅中惟有羊毛道人傳一方以黑豆蕎麥爲末塗擦毛落而愈名羊毛疔

名醫類案卷九﹤子部﹐醫家類﹐名醫類案﹥

欽定四庫全書

名醫類案卷十

明江灌編

背癰疽瘡

宋戶部尙書沈詵爲人仁厚一兵卒患背疽乞假親爲合藥治之時旱蝗當致齋圜丘猶丁寧料理藥內用酒恐市酤不中用自取酒入藥服之卽愈其法用蔞子一枚乳香沒藥各一錢甘艸三錢用醇酒九盞臨服嚼沒藥一塊飲此酒極妙【葦航紀談】

羅謙甫治一人年逾六旬冬至後數日疽發背五七日腫勢約七寸許痛甚瘍醫曰膿已成可開發矣病者恐不從三日醫曰不開恐生變癥遂以燔鍼開之膿泄痛減以開遲之故迨二日變癥果生覺重如負石熱如火痛楚倍常六脈沈數按之有力此膏粱積熱之變也邪气酷熱固宜以寒藥治之時月嚴寒復有用寒逺寒之戒乃思內經云有假者反之𨿽違其時從證可也【琇按脈實癥實必用涼解捨時從癥夫復何疑】急作淸涼飲子加川黃連一兩五錢作一服服之利下兩行痛減七分翌日復進前藥其證悉除月餘平復

京師人司仲父患背瘡若負火炭晝夜呼叫司仲泣於途遇道人曰子何憂之深也子當求不耕之地遇野人糞爲虫鳥所殘卽以杖去其糞取其下土篩而敷之乃如其言用之立愈父曰豈以冰著吾背耶吾五臟俱寒矣

房州虞張進本北方人因送郡守還逢道人飲之酒得其治癰疽方文錄曹子病背瘡醫不能療聞進有此方索之進元無手訣但以成藥敷之旬日而愈一兒五嵗鬢邊生瘡繼又發於腦後癥可憂亦以敷進凡所用皆一種不過三夕二患皆平其方但擇阿膠透徹者一兩水半升煎令消然後入虢丹一兩慢火再熬數數攪勻俟三五沸乃取出攤令極冷貯磁缾中用時以毛掃布瘡四面而露其口如瘡未成則徧塗腫處良久自消切勿犯手更無他法一切惡瘡皆可敷不特癰疽也【類說】

虞奕侍郎背中髮小瘡不悟只以藥調補數日不疼不癢又不滋蔓疑之呼外醫灸二百壯已無及此公平生不服藥一年來惟覺時時手腳心熱疾作不早治又誤服補藥何可久也蓋發背無補法諺云背無好瘡但發於中正者爲眞發背【泊宅編】

揚州名醫楊吉老其術甚著有一士人狀若有疾厭厭不聊莫能名其爲何苦往謁之楊曰君熱癥已極气血消鑠且盡自此三年當以疽死不可爲也士人不樂而退聞茅山觀中一道士醫術通神但不肯以技自名未必爲人致力士人心計交切乃衣童僕之衣詣山拜之願執役左右道士喜畱寘弟子中誨以誦經日夕袛事頤旨如意經兩月餘覺其與常別呼叩所從來始再拜謝過以實告之道士笑曰世豈有醫不得的病當爲子脈之又笑曰汝便可下山吾亦無藥與汝但日日買好梨啖一顆如生梨已盡則取幹者泡湯飲之仍食其滓此疾自當平士人歸謹如其戒經一嵗復往揚州楊醫見之驚其顏貌腴澤脈息和平謂之曰君必遇異人不然何以至此士人以告楊立具衣冠焚香望茅山設拜蓋自咎其術之未至也【類編】

程明佑治魏充胡嫗年六十疽發背大如盂頭如蜂窠嘔逆咽不下瘍醫藥之毒𨿽殺而胃寒泄程曰病必分陰陽虛實胃傷於寒令人嘔逆溫補則榮衛充而气血周貫則毒隨膿出而肌肉漸生依方投藥四五劑咽遂下嘔止已癰潰體漸平

陳斗嵓治王主政福建人臂患一癰痛甚發咳逆十餘日水谷不下脈伏如絕醫皆不治陳視之曰此寒涼過甚中气下陷以四珍加姜桂三進而病如失癰亦漸愈

丹溪治一人背癰徑尺穴深而黑急作參茋歸術膏飲之三日略以艾芎湯洗之气息奄奄然可飲食每日作多肉餛飩大碗與之盡藥膏五觔餛飩三十碗瘡漸合肉與餛飩補气之有益者也

一老人背發疽徑尺已與五香十宣散數十貼嘔逆不睡素有淋病急以參茋歸術膏以牛膝湯入竹瀝飲之淋止思食盡藥四觔膿自湧出而愈

一人發背癰疽得內托十宣多矣見膿嘔逆發熱【發熱決非如火】又用嘉禾散加丁香時天熱脈洪數有力此潰瘍尢所忌然形气實只與參膏竹瀝飲之盡藥十五六觔竹百餘竿而安後不戒口味夏月醉坐水池中經年餘左脇旁生軟塊二年後成疽自見脈癥嘔逆如前仍服參膏等而安若與十宣其能然乎

一婦因得子遲服神仙聚寶丹背生癰甚危脈散大而濇急以加減四物湯百餘貼補其陰血幸其質厚易於収救

一人形實色黑背生紅腫近髀骨下痛甚脈浮數而洪正冬月與麻黃桂枝湯加酒栢生附子蔞子甘艸人參羌活靑皮黃茋半夏生薑六貼而消

一男子年五十餘形實色黑背生紅腫及胛骨下痛甚脈浮數而洪食亦嘔【琇按與前案同只多此三字】正冬月與麻黃桂枝湯加酒黃栢生附子栝樓子甘艸節羌活靑皮人參黃芩半夏生薑六貼而消此亦內托之法也

周評事觀患背癰瘡口久不合召瘍醫徐廷禮療治恆以托裏十宣二散與服不效徐謂周曰更請盛用美來共事料理則可否則吾技窮矣旣而盛至按脈用藥率與徐類但多加人參五錢附子稍行功耳服後兩足俱暖自下而上謂其子曰今之藥何神哉頓覺神爽快服之旬日而宿口平復兪子容曰國初吾吳中老醫多見其用附子往往治病如庖丁解牛近醫者多棄而不用何耶【近日則以附子爲常服之品所謂過猶不及】

一人患發背腸胃可窺百藥不差一醫教以楸葉膏敷其外又用雲母膏作小丸子服盡四兩不累日雲母透出膚外與楸葉膏相黏著瘡口遂平功亦奇矣其方立秋日太陽未升之時采楸葉熬爲膏敷瘡瘍一切惡瘡腫毒立愈【琇按此方簡而神瘍醫罕用何也】謂之楸葉膏云【葛常之韻語陽秋】

南史曰薛伯宗善徙癰公孫太患發背伯宗爲气封之徙置齋前栁樹上明日而癰消樹邊倐起一癅如拳大稍稍長二十餘日癅大膿潰爛出黃赤汁升餘樹爲之痿損【此祝由法】

一方士嘗貨藥淮西值兵變竄入深山遇老姥年二百許嵗自謂金亡避兵來此元完顏氏之醫姥也傳以背瘡方用鮮射幹一味每用三錢研細溫酒調服幹者爲末每服一小錢許酒下在上卽微吐在下卽微利功效如神仍用膏藥収口又壽星散治惡瘡痛莫當者糝之不痛不痛者知痛大天南星一味爲末【養生主論】

古朴翁治一人患背癰有醫者已爲驅熱拔毒痛腫已熾告技窮翁診之曰此易易耳無用藥也遂煎醋一碗入鹽少許以紙數重漬塌腫上再以銅斗盛火熨之不敷易而病如失

汪石山治一老人患背癰請汪診視脈洪緩而濡癰腫如碗皮肉不變按之不甚痛微發寒熱乃語之曰若在髆胛經絡交錯皮薄骨髙之處則難矣今腫去胛骨下掌許乃太陽經分尙可治遂用黃茋五錢當歸羌活甘艸莭各一錢先令以被蓋暖藥熟熱服令微汗寢熟腫消一暈五服遂安

薛己治進士張徳宏背疽微腫微赤飲食少思用托裏藥膿成而潰再用大補湯之類肉生而斂忽寒熱作嘔患處復腫其脈浮大按之若無形气殊倦薛謂之曰此胃气虛憊非瘡毒也彼云侵晨登厠觸穢始作仍用補藥而斂【立齋名重一時所治俱膏粱富貴之家故每以溫補取效若執此法以治背疽是癡人說夢】

一人大背患疽年餘瘡口甚小色黯陷下形气怯弱脈浮緩而濇此气血虛寒也用十全大補加附子少許數劑而元气漸復卻去附子又三十餘劑全愈

一婦年五十餘四月初背當心生疽如栗大三日漸大根盤五寸許不腫痛不寒熱薛診其脈微而沈曰脈病而形不病者忌也實則痛虛則癢陰癥陽癥之所由分也不發不治潰而不斂亦不治乃與大補陽气之劑色白而黯瘡勢如故至十二日薛復診其脈沈瘡勢不起神疲食減小便淋濇乃與大補气血加姜桂二劑瘡亦不起十五日因怒嘔瀉並作復大補藥一劑瘡仍不起薛畱藥二劑而去病者昏憒不服或勸之省悟依方連進七劑十六日瘡起而潰色紅而淡膿亦如之十九日薛至喜曰瘡已逾險處但元气消鑠尙可憂連與大補二十餘劑五月十一日病者因勞自汗口漧舌彊太陽髮際腦頂俱脹復延薛至診之曰此气血俱虛肝膽火上炎用補中益气湯加山梔芍藥頓愈但內熱少睡手足發熱不時霍熱用逍遙散加山梔熱退復用歸脾湯瘡乃愈計瘡發及斂四十二日

內翰楊臯湖孟夏患背疽服尅伐之劑兼旬漫腫堅硬重如負石隔蒜灸五十餘壯背遂輕快【先服尅伐又灸則毒盡矣且無壯熱故溫補而愈】乃以六君子加砂仁二劑涎沫湧出飲食愈少此脾虛陽气脫陷又用溫補反嘔不食仍用藥作大劑加附子姜桂又不應遂以參茋各一觔歸術陳皮各半觔附子一兩煎膏服三日而盡流涎頓止腐肉頓潰飲食頓進再用姜桂等藥托裏健脾腐脫而瘡愈【此等治法非明眼不能】

儒者顧大有年防六旬仲冬背疽初起入房患處黑死五寸許黯暈尺餘漫腫堅硬背如負石發熱作渴小便頻數兩耳重聽揚手露體神思昏憒脈沈而細右手爲甚【以脈爲主癥屬假陽癥】便祕二十七日許進飲食百餘碗腹內如常眾欲通之薛曰所喜者此耳急用大劑六君子加姜附肉桂三劑瘡始焮痛自後空心用前藥午後以六味丸料加參茋歸術五劑復用活命飲二劑【看他先溫補後解毒】鍼出黑血甚多瘀膿少許背卽輕軟仍用前藥便亦通利薛他往四日神思復昏瘡仍黑陷飲食不進皆以爲殞薛以參茋歸術各一兩炮附子五錢姜桂各三錢服之卽索飲食並鴨子二枚自後日進前藥二劑肉腐膿潰而愈

少防史南湖之內夏患疽不起發脈大而無力發熱作渴自汗盜汗用參茋大補之劑益加手足逆冷大便不實喘促時嘔脈微細按之如無惟太衝不絕【太衝乃肝兪在足大指本節後二寸半或一寸半初大而無力用補而反見虛癥並見細脈所謂眞虛若投涼解之劑脈必愈大摶指此中機識者有幾】仍以參茋歸術茯苓陳皮計觔許加附子五錢煎膏作二服諸癥頓退脈息頓復翌日瘡起而潰前藥仍用四劑後日用托裏藥調理兩月而愈

操江都憲伍松月背瘡愈後大熱誤爲實火用苦寒藥一鐘寒熱益甚欲冷水浴身脈浮大按之全無薛曰此陽气虛浮在肌表無根之火也急用六君加附子一劑卽愈

一男子背瘡不斂焮腫發熱小便赤澁口漧體倦脈洪數而無力用參茋歸術熟地黃芎芍陳皮麥冬五味炙艸肉桂補元气引虛火歸經脈癥益甚此藥力未能及也再劑頓退郤去肉桂又數劑而愈此癥因前失補元气故耳

憲副陳魯山年五旬居官勤苦勞傷元气先口漧舌燥後至丙午仲夏背發疽漫腫中央色黯四畔微赤微痛脈舉之浮大按之微細左寸短而右寸若無十餘日腫未全起薛曰此屬病气元气虛寒當捨時從癥朝用參茋姜桂歸術陳皮半夏炙艸溫補其陽夕用加減八味丸滋其肝腎各四劑而腐潰但膿水淸稀盜汗自汗內熱晡熱脈浮而數【用補而見數浮】攺用八珍湯復發熱而夜陽舉此腎虛而火妄動仍用加減八味丸料煎服而安又因怒動肝火瘡出鮮血二盞許左闗數右闗弱此肝木侮脾致肝不能蔵血脾不能統血也用十全大補兼用前藥料各二劑而血止再用前藥調理而安

一人仲夏疽發背黯腫尺餘皆有小頭如鋪黍狀四日矣此眞气虛而邪气實也外用隔蒜灸內服活命飲二劑其邪稍退仍純補其气又將生脈散代茶飲瘡邪大退薛因他往三日復視之飲食不入中央肉死大便祕結小便赤濁曰此間斷補藥之過也蓋中央肉死毒气盛而脾气虛大便不實胃气虛而腸不能送小便赤濁脾土虛而火下陷治亦難矣急用六君加歸柴胡升麻飲食漸進大便自通外用烏金膏塗中央三寸許四圍紅腫漸消中央黒腐漸去乃敷當歸膏用地黃丸料與前藥間服將百劑而愈

中翰鄭朝用背疽潰發熱吐痰飲食無味肌肉不生瘡出鮮血薛曰此脾气虧損不能攝血歸源也法當補脾朝用不信用消毒涼血加惡寒嘔吐始悟其言用六君加炮姜半夏茯苓數劑諸癥悉退矣又用十全大補瘡口漸斂後因飲食稍多泄瀉成痢此脾胃虛寒下陷用補中益气送四神丸而痢止繼以六君子湯而瘡愈

禦醫王介之之內年四十背疽不起泄瀉作嘔食少厥逆脈息如無【純是虛寒】屬陽气虛寒用大補劑加附子姜桂而不應再加附子二劑防愈甚更以大附子一枚姜桂各三錢參茋歸術各五錢作一劑腹內始熱嘔瀉乃止手足漸溫脈息遂復更用大補而潰托裏而斂十年後終患脾胃虛寒而沒

職方王的塘背疽潰後小便淋瀝作渴引飲煩熱不寐瘡口焮赤如灼時或小便自遺【潰後不寐自遺𨿽焮赤亦屬無根之火】此腎虛之惡癥用加減八味丸加麥冬五味數劑而痊

太守朱陽山患背疽漫腫色黯微痛作渴瘡頭數十左尺脈數按之有力此腎經之癥先用活命飲二劑以殺其毒午前以參茋歸術之類壯胃气午後以加減八味丸料固腎气喜其未用敗毒之藥元气未損故膿出肉腐而愈

駕部林汝玉冬不衣綿作渴飲冷每自喜壯實診其脈數大無力薛謂至火令當發毒不信三月間果背熱便祕脈澁用四物加芩連山梔數劑大便始和卻去芩連加參術茯苓二十餘劑及八味丸半觔許【琇案此等癥必捨六味而用八味其義何居】渴減六七背熱亦退至夜背發一疽純用托裏之藥而愈

封君袁懷雪背疽發熱作渴脈數無力用四物加黃栢知母參山梔連翹五味麥冬銀花脈癥漸退又加白芷參茋腐肉悉潰固停藥且勞熱渴仍作乃與參茋歸芷炙艸山藥山萸茯苓澤瀉肉桂而安又以六味地黃丸及十全大補而斂

一男子背瘡出血煩躁作渴脈洪大按之如無此血脫髮燥用當歸補血湯二劑又以八珍加黃茋山梔不數劑而愈

一婦人背瘡潰後吐鮮血三碗許薛用獨參湯而血止用四君熟地芎歸瘡愈此血脫之癥當補其气使陽生陰長若用降火涼血沈陰之劑則脾胃生气復傷不惟血不歸源而死無疑矣

都憲周宏崗在南京刷捲時背患疽腫而不潰脈大而浮此陽气虛弱邪气壅滯用托裏消毒散潰而色欠紅活此气血俱虛也用托裏散倍用參茋反內熱作渴脈洪大鼓指【潰而脈洪大鼓所謂陰盛格陽】用前散加肉桂脈癥頓退仍用托裏而愈若誤爲熱毒而用寒涼則殆矣

太僕王的塘初起大勞又用十宣散之類加喘渴內熱脈大無力此陽气自傷不能升舉下陷於陰分而爲內熱以補中益气加酒炒芍藥麥冬五味治之而愈

秋官髙竹眞患之色黯堅硬重如負石神思昏憒遂以蒜杵爛置瘡頭以艾如錢大灸二十餘壯竟不知又以蒜隨攤黯處以艾鋪蒜上灸亦不知乃著肉灸良久方知再灸方痛【灸法可師】內用大溫補劑而起

上捨張克恭塗貼寒涼及服敗毒之類徧身作痛欲嘔少食晡熱內熱惡寒憎惡薛曰徧身作痛榮衛虛而不能營養肉理也欲嘔少食脾胃虛寒而不能消化飲食也內熱晡熱者陰血內虛陽气下陷於血分也惡寒憎寒陽气外虛不能防衛肌膚腠理也皆脾胃之气不足所致治以補中益气湯諸癥悉愈更以十全大補湯腐肉漸潰又以六君芎歸肌肉頓生

儒者周在魯懷抱久郁背患疽宛然如一栗有數頭如黍五日矣肝脈洪脾脈浮大按之微細以補中益气加桔梗貝母少用銀花白芷二劑肝脈頓退脾脈頓復腫起色淡乃以活命飲二劑膿潰腫消肝脈仍此毒𨿽去而胃气復傷仍用補中益气加半夏茯苓而愈夫脈縱有餘當認爲不足【此句非先生不能道亦非先生不能如此用補】故先用前湯補脾解鬱怒則脾气旣充肝脈自退若不審其因遽用敗毒以伐肝非惟無以去毒而反害之前湯所用銀花白芷非取其治瘡特解患者之疑耳

上捨蔡東之年逾五旬患背疽用托裏之藥而潰但瘡口少許久不収斂時值仲冬兼咳不止薛曰瘡口未斂脾气虛也咳不止肺气虛也蓋脾爲母肺爲子治法當補其母一日與蔡同防宴見其忌食羊肉因謂羊肉性與人參同功誤以爲毒可乎自是更不忌不旬日而瘡口斂亦漸愈嗣後每嵗至冬𨿽常膳亦不撤亦不復發矣

顧色泉老醫年六十有五因盛怒疽發於背大如盂四圍色黒召瘍醫治之用冷藥敷貼敷已覺涼約曰七八日後爲用刀去瘀肉顧俟其去曰四圍色黑乃血滯【玅理】更加冷藥非其治也乃更治熱敷藥去舊藥敷之覺甚癢終夜明日色鮮紅焮腫亦消惟中起數十孔如蜂房一日許又覺惡心作噦視一人頭如兩人頭自診曰此虛極癥也用參附大劑進二服視已正矣不數日竟愈

一人患腫毒潰後不時出一細骨用生桐油調蜜陀僧如膏絹攤貼妙

馬嗣明治楊令患背腫以練石塗之便差作練石法以麤黃石鵞鴨卵大猛火燒令赤內醇醋中自屑頻燒至石盡取石屑曝漧下簁和醋以塗腫上無不愈【北齊書】

山陰余南橋治上虞葛通議公年九十餘患背疽初進仙方活命飲穿山甲【蛤粉炒黃】甘艸節防風眞沒藥赤芍白芷【各六分】當歸尾乳香【各一錢】貝母花粉皂刺【各八分】金銀花陳皮【各三錢】作一服酒煎服繼服蠟礬丸黃蠟熔化入細礬末等分爲丸百沸湯下八十丸次服忍冬丸金銀花曬漧一觔同粉艸二兩共爲細末無灰酒打糊爲丸酒下八九十丸日三服若以金銀花趂濕搗爛水酒各半熬成膏丸前末尢效毒未潰以麥飯石膏圍之白麥飯石二兩【火煆米醋淬十二次水洗】白斂二兩鹿角灰四兩三味各研極細末用經年米醋入砂鍋內調勻如稀醤文武火熬以槐枝不住手攪起魚眼泡取出入大磁缾封固勿使塵垢頓井水中一晝夜先將豬蹄湯洗淨雄豬後蹄約二觔半不用鹽井花水瓦礶煨爛其肉取出著鹽少許與病者下飯其湯吹去油以鵞翎蘸湯洗患處以抿子塗麥飯石膏但有紅暈處盡塗徧毒旣盡以神異膏貼之參【五錢不見鐵】黃茋【三兩】杏仁【一兩去皮尖】全蛇脫【五錢鹽水洗焙漧】男亂髮【五錢洗淨焙漧】露蜂房【一兩有蜂多者】黃丹【五六兩水飛羅細】眞麻油一觔同亂髮入銅銚中文武火熬髮溶盡以杏仁投入黒色用布濾去渣再後入參黃茋慢火熬一二時取出稍冷旋入露蜂房蛇脫將槐枝急攪郤移火上慢火熬至紫黃色用布濾去復入銚乘冷投黃丹急攪片時又移火上熬油變色滴水成珠再熬少時將冷傾入水中三日退其火毒取出置器內封收待用前藥品皆臨時制備效亦隨手而應膿幹肉長百日奏功其孫太守葛焜刻而傳布名曰廣仁編【此法千金方亦有本艸綱目言之甚詳有中流一壺鈔本竟挾前人之美爲已有祕本豈非欺人】

余姚史嗣元祖母年六十餘三月背心偏右四五分生核如栗大上一白頭僅如菉豆初不爲異但癢甚令婢摩擦數日而白頭內出膿少許癢如故旬日滿背焮腫周廻闊尺許日夜呻吟背若負石米非壯婦莫能扶起迎外科馬醫視之云毒已成非藥所能必開刀乃可舉家猶豫不忍馬曰譬之救火火在屋下必穴其頂否則不盡不止若復一日必內潰不可爲矣不得已從其說馬舉刀用麻札露刃止四分曰外科不得已用刀鍼惟背上不宜鍼緣肉薄破其膏肓卽死矣刀亦不敢深用但破其腐肉舉家懼甚馬舉刀縱橫審視各寸許去腐肉若雞卵大膿血迸流隨以米醋煎滚用羊毛筆蘸洗之人人遑懼不忍視而病者稱快且云背上輕若干矣馬云毒勢正甚瘡口卽合則不可再破卽用桃枝竹以瓦鎌去其上靑皮取次層竹衣揉擦若軟綿以香油潤濕塞在瘡口朝夕一易之易時仍以滚醋洗有腐肉黑色者用竹枝摘起剪刀剪去乃日服十全大補之劑又十餘日方見長肉嗣元年十四日侍湯藥頗得其詳因述其顚末以仁後世恐畏懼刀鍼而坐視其斃也

武昌張啟明述其父治江南商人背左偏中瘡起根紅腫頭白防癢甚張取蘄艾隔蒜灸三七壯愈而不發此上防也

楚夢山沈君回楚有謝張醫文略曰予疽發於背初如粟漸如盤先生至以忍冬艸三飲之調劑活命有散防心有丸旣潰洗有法予獲更生實先生賜也與前余南橋治法同

揮使郭君爲人魁肥右背疽發腐潰徧體張用刀割四圍忽敗肉塊下如拳旣愈明年左背再發亦張活之

袁姓者軀肥胖疽發於背止紅暈徧背硬腫無白黍米防肉皮厚若負巨石然張云陽中陰癥不可藥不得已用大鍼寸許入皮有聲不知痛竟不起

按素問云癰疽不得頃時回言不得治法則頃刻殞命也然癰疽之名𨿽多而要不出陰陽二癥而已發於陽者爲癰爲熱爲實發於陰者爲疽爲冷爲虛故陽發則皮薄色赤腫髙多有椒根而痛陰發則皮厚色淡腫硬狀如牛皮而不痛又有陽中之陰似熱而非熱𨿽腫而實虛若赤而不燥欲痛而無膿旣浮而復消外盛而內腐陰中之陽似冷而非冷不腫而實微赤而燥有腫而痛外𨿽不盛而內實煩悶陽中之陰其人多肥肉而內虛陰中之陽其人多瘦肉緩而內實而又有陽變爲陰者涼劑之過也陰變爲陽者熱藥之驟也然陽變陰者其證多猶可返於陽故多生陰變而陽者其證少不復能爲陽矣故多死然間有生者必得明醫調治合法百中得一耳癰疽有寒熱虛實皆由气郁而成當委之眀醫量人虛實察病冷熱推其因究其原而後治之則內外相應而無失誤耳

濮陽云凡患腫毒無名者用長靑艸酒煎服出柤貼患處屢驗其艸四季長靑似菘菜葉一名雪裏靑一名荔枝艸

濮陽傳云有人患對口瘡甚急遇方士取鵞子初出時収黃不盡死在殻內者用新瓦焙榦爲末以好酒調服愈

癰疽

齊王侍醫遂病自煉五石服之臣意往過之遂謂意曰不肖有病幸診遂也臣意卽診之告曰公病中熱論曰中熱不溲者不可服五石石之爲藥精悍公服之不得數溲亟勿服色將發臃遂曰扁鵲曰陰石以治陰病陽石以治陽病夫藥石者有陰陽水火之劑故中熱卽爲陰石柔劑治之中寒卽爲陽石剛劑治之意曰公所論逺矣扁鵲𨿽言若是然必審診起度量立規矩稱權衡合色脈表裏有餘不足順逆之法參其人動靜與息相應乃可以論【千古明眼治法無出於此】論曰陽疾處內陰形應外者不加悍藥及鑱石夫悍藥入中則邪气辟矣而宛气愈深診法曰二陰應外一陽接內者不可以剛藥剛藥入則動陽陰病益衰陽病益著邪气流行爲重困於兪忿發爲疽意告之後百餘日果爲疽發乳上【胃熱】入缺盆死此謂論之大體也必有經紀拙工有一不習文理陰陽失矣【史記琇按此案已見中熱門】

齊侍禦史成自言病頭痛臣意診其脈曰君之病惡不可言也卽出獨告成弟昌曰此病疽也內發於腸胃之間後五日當腫後八日嘔膿死成之病得之飲酒且內成卽如期死所以知成之病者臣意切其脈得肝气肝气濁而靜此內闗之病也脈法曰脈長【胃】而【肝】不得代四時者其病主在於肝和卽經主病也代則絡脈有過經主病和者其病得之筋髓裏【肝腎】其代絕而脈賁者病得之酒且內所以知其後五日而腫八日嘔膿死者切其脈時少陽初代代者經病病去過人人則去絡脈主病當其時少陽初闗一分故中熱而膿未發也及五分則至少陽之界【肝心相去五分故曰五日盡也】及八日則嘔膿死故上二分而膿發至界而腫盡泄而死熱則上薫陽明爛流絡流絡動則脈結髮脈結髮則爛解故絡交熱气已上行至頭而動故頭痛【史記】

唐李勣嘗疾醫診之云得須灰服之方止太宗遂自翦須燒灰賜服之復令傅癰瘡立愈故白樂天云翦須燒灰賜功臣

仁宗皇帝賜呂夷簡古人有語髭可治疾今朕翦髭與卿合藥表朕意也

一人淵疽之發於肋下久則一竅有聲如嬰兒啼灸陽陵泉二十七壯聲止而愈

向友正淳熙中爲江陵支使攝公安令癰發於胸臆間拯療半嵗弗愈嘗浴罷病甚委頓而臥似夢非夢見一丈夫微揖而坐藥方與之曰用沒藥瓜蔞乳香三味酒煎服之且言桃源許診知縣亦有此方但不用瓜蔞若用速效宜服此向卽如所戒不終劑而愈後詣玉泉禱雨瞻壽亭闗王像蓋所感夢者因繪事於家【類編】

丹溪治一人性急味厚嘗服熱燥之藥左脇一防痛脈之輕重芤知其痛處有膿作內疽治【明眼】與四物湯加桔梗香附生薑煎十餘貼痛防微腫如指大令鍼之少時屈身而膿出與四物調理而安

薛己治一儒者患流注發熱作渴頭痛自汗脈洪數按之無力此气血虛也用十全大補加麥冬五味治之益甚仍用前藥加附子一錢四劑諸癥悉退卻去附子加肉桂二十劑气血漸復又因勞心發熱惡寒飲食減少此脾胃復傷元气下陷用補中益气加附子一錢二劑熱止食進仍用大補元气而安後因考試不利懷抱不舒更兼勞役飲食日少形气日衰吐痰作渴頭痛惡寒或熱或止仍用補中益气數劑諸癥漸愈元气漸復乃去附子再加肉桂五分百餘劑而愈

東侍禦左脇下近腹肝膽經部分結一塊四寸許漫腫不赤按之卽痛薛曰此當補脾胃彼謂腫瘍宜表散乃服流气飲胃气頓虛七惡並臻薛乃用四君加芎歸酒炒芍藥姜桂治之胃气平而惡癥退乃去漧薑加黃茋數劑瘡赤防痛又三十餘劑膿成鍼之用補中益气加減八味而愈蓋肝膽屬木因腎水虛弱不能滋生況肝膽之血原少豈可復行消散且腫瘍內外皆壅宜托裏表散爲主蓋先於補气而佐以行散非専攻之謂也

一男子元气素弱臀腫硬色不變飲食少將年餘矣此气虛而未能潰也先用六君爲主加芎歸芍藥治之元气漸復飲食漸進患處漸潰更加黃茋肉桂並日用蔥熨之法月餘膿熟鍼之以十全大補湯及附子餅灸之而愈

一男子脇腫一塊日久不潰按之微痛脈防而濇此形癥俱虛當補不當瀉乃以人參養榮湯及艾炒熱熨患處膿成以火鍼刺之更用豆豉餅十全大補湯百劑而愈

一婦人左臂患之年許不潰堅硬不痛肉色不變脈弱少食月經過期日晡益熱勞怒則痛與參茋歸術川芎芍藥貝母逺志香附桔梗丹皮甘艸百餘劑而消

一婦人因怒脇下腫痛胸膈不利脈沈滯用方脈流气飲數劑少愈以小柴胡對二陳加靑皮桔梗貝母數劑頓退更以小柴胡湯對四物湯二十餘劑而瘥

一婦人因閃肭肩患腫徧身痛遂以黑丸子二服而痛止以方脈流气飲二劑而腫消更以二陳對四物加香附枳殻桔梗而全愈

汪石山治一司訓年近六十長瘦色蒼赴福建考試回病背腿癰腫一腫愈一腫作小者如盞大者如鐘繼續不已俗曰流注是也醫皆欲用十宣散五香湯托裏散汪診之脈皆濡弱曰此非前藥所宜也夫以血气旣衰之年冒暑逺渉熱瘴之地勞傷形熱傷气矣經云邪之所湊其气必虛理宜滋補使气運血行腫不作矣遂用大補湯減桂倍加參茋歸術佐以黃栢黃芩紅花服至二三十貼視腫稍軟者用砭決去其膿未成者果皆消釋仍服二三十貼以防後患

江應宿治刑部正郎昆石容公肋下近腰軟處患癰腫外科用消毒藥旣潰月餘瘡口不斂肌瘦神瘁診得六脈緩弱無力乃用補中益气人參加作三錢黃茋五錢時值七月少加黃栢以救腎水麥冬五味以滋養化源【亦可法】食進而瘡斂三十餘劑而痊

腦頂疽

東垣治一人因飲酒太過脈沈數腦之下項之上有小瘡不痛不癢謂是白瘡慢不加省二日後覺防痛又二日腦頂麻木腫勢外散熱毒焮發又三日【七日矣】痛大作一醫以五香連翹湯又一醫云此疽也然而不可速療須四月可愈果如二子言可畏之甚也乃請東垣視之談笑如平時且謂瘡固惡可無慮耳且膏粱之變不當投五香疽已七八日當先用火攻之防然後用藥午後用火艾炷如二核許者攻之至百壯乃覺痛次爲處方云是足太陽膀胱之經其病逆當反治脈中得【陰】按之洪大【陽】而數【陽中之陰】且有力必當伏其所主而先其所因其始則同其終則異可使破積可使潰堅使气和則已必先嵗气毋伐天和以時言之可収不可汗經病禁下【太陰經不可下】法當結者散之醎以耎之然寒受邪【脈】而禁鍼以諸苦寒爲君爲用甘寒爲佐酒熱爲因用爲使以辛溫和血夫辛以散結爲臣三辛三甘益元气而和血脈淡滲以燥濕扶持秋令以益气瀉火以入本經之藥以和血且爲引用旣以通經以爲主用君用芩連黃栢【君】生地黃知母【佐】酒制之本經活獨活防風槁本防已當歸連翹【和血散熱】以解結黃茋人參生甘艸【補元】陳皮【佐】蘇木澤瀉【使】桔梗配諸苦寒者三之一多則滋榮气補土也生甘艸瀉腎之火補下焦元气人參陳皮以補胃蘇木當歸尾去惡血生地歸身補血酒制漢防已除膀胱畱熱澤瀉助秋令去酒之濕熱必以桔梗爲舟楫乃不下沈【此方可通治太陽經毒】服後疽當不痛大折精气大旺飲啖進形體健投牀大鼾日出乃寤以手捫瘡腫減七八矣李疑瘡適透喉遽邀視之驚喜曰瘡平矣不五七日作痂而愈

東垣又曰凡瘡皆陰中之陽陽中之陰二癥而已我治此瘡陽藥七分陰藥三分名曰升陽益胃散勝十宣也老人宜之亦名復煎散

陳錄判母年七十餘亦冬至後腦出疽形可甌面大瘍醫診視曰俟瘡熟以鍼出膿因怒笞侍妾瘡輒內陷凹一韭葉許面色靑黃不澤四肢逆冷汗出身淸時復嘔吐脈極沈細而遲【溫補無疑身不熱而淸可想】蓋緣衰老之年嚴寒之時病中苦楚飲食淡薄已滌肥膿之气獨存瘦瘁之形加之暴怒精神愈損故此有寒變也病與時同速制五香湯一劑加丁香附子各五錢劑盡瘍復大發隨癥調治而愈內經曰凡治病必察其下謂察時下之宜也諸痛瘡瘍皆屬心火言其常也如瘡盛形羸邪髙痛下始熱終寒此反常也固當察時下之宜而權治故曰經者常也法者用也醫者意也隨所宜而治之可収十全之功矣

石山治一人形肥色紫年逾五十頸項少陽之分癰腫如碗診之脈浮小而滑曰少陽多气少血之經宜補若用防常驅熱敗毒之藥癰潰之後難免他患遂煎參茋歸術膏一二觔用茶調服無時蓋茶能引至少陽故也旬餘癰潰而起

丹溪治一婦年將七十形實性急而好酒腦生疽才五日脈彊急且濇用大黃酒煨細切酒拌炒爲末又酒拌人參炒入姜煎調一錢重又兩時再與得睡而上半身汗睡覺病已失此內托之法也【烺案此案已見瘡門】

一人患腦疽面目腫閉頭焮如斗此膀胱濕熱所致以黃連消毒散二劑次以槐花酒二碗頓退以指按下腫卽復起此膿成也於頸額肩頰各刺一孔膿並湧出口目始開更以托裏藥加金銀花連翹三十劑全愈【正治法】

薛己治閣老翟石門子耳中作痛內服外敷皆寒涼敗毒更加項間堅硬肉色如故焮連於胸寒熱欲嘔飲食少思薛視之腫𨿽堅而脈滑數此膿內潰也𨿽屬手三陽熱毒之癥然其元气已傷寒涼凝結不能外潰先用六君子湯補中益气各二劑調補脾胃升發陽气患處赤軟鍼出膿穢甚多仍服數劑而愈

一武職河南人年逾五十患腦疽內潰熱渴頭面腫脹如斗胸背色焮如塗丹煩熱便祕此表裏俱實時𨿽仲冬若非苦寒之劑內疎外泄不救遂鍼周頂出膿及用淸涼飲內加大黃五錢再用消毒散而愈【正治】

一人腦患疽發熱口渴醫用苦寒藥膿水益多發熱益甚面目赤色唇舌燥烈小便淋痛晝夜不寐【陰虛】死在反掌請薛治之乃以加減八味丸料【從治】加參茋歸術麥冬甘艸煎服之熟睡半日覺來諸癥悉退不數劑而瘡愈薛曰病𨿽愈當固其本元彼不經意且不守禁次年患中風後患背疽而歿

錦衣葉夫人患腦疽口漧舌燥內服淸熱外敷寒涼色黯不焮胸中气噎癥屬陽气虛寒彼疑素有痰火不受溫補薛以參茋各五錢姜桂各二錢一劑頓然腫潰又用大補藥而愈

一婦冬患腦腫痛熱渴用淸熱消毒潰之而愈次年三月其舌腫大徧身發疔如紫葡萄不計其數手足尢多乃脾胃受毒各刺出黑血服奪命丹七粒出臭汗瘡熱益甚便祕二日與大黃芩連各三錢升麻白術山梔薄荷連翹各二錢生艸一錢水煎三五沸服之大小便出臭血甚多下體稍退乃磨入犀角汁再服舌本及齒縫出臭血諸毒乃消更以犀角地黃丸而愈

一男子素善怒左項微腫漸大如升用地黃補中益气而愈

多骨疽

薛巳治一男子年將三十上齶腫硬年餘方潰半載未愈內熱作渴肢體消瘦用補中益气六味地黃治之元气漸復出骨一塊仍服前藥諸癥悉去瘡口亦斂

一男子自十四嵗閃足腫痛服流气飲外敷寒涼腐潰而至十六瘡口開張足背漫腫黯骨黑露出形體消瘦盜汗不止發熱口舌漧燥天眞已喪用十全大補湯六味地黃丸各五十餘劑元气漸復患處漸赤脫落骨一塊又各服五十劑愈

一婦人年二十餘素淸弱左手背骨漸腫二年後潰而膿水淸稀患處色黯連背發腫形體愈瘦內熱晡熱自汗盜汗經水兩月一至朝用歸脾湯夕用逍遙散患處並腫背頻用蔥熨兩月諸癥漸愈瘡出一骨仍服前藥又三月前後用三百餘劑喜主母體卹得愈瘰癧

薛立齋治閣老楊石齋子年十七發熱作渴日晡頰赤脈數而虛用補陰八珍湯五十餘劑又加參茋歸術爲主佐以熟地白芍麥冬五味膿水稠而肌肉生更服必效散一劑癧毒去而斂

容臺張美之善怒患之時孟春或以爲肝經有餘之癥用克伐之劑不愈薛以爲肝血不足用六味地黃補中益气以滋化源至季冬而愈此癥果屬肝火風熱亦因肝血不足若主伐肝則脾土先傷木反克土此癥或延於脇腋或患於胸乳皆肝膽三焦之經也亦當以前法治之

一儒者缺盆間結一核薛謂此肝火血燥筋攣法當滋腎水生肝血彼反服行气化痰外敷南星商陸之類漸如覆碗仍用前藥以滋化源間與蘆薈丸以淸肝火年餘元气復而腫消

一男子頸間結核大潰年餘不愈又一男子鬢間一核初如豆粒二年漸大如桃又一婦人左眉及髮際結核年餘矣皆與淸肝火養肝血益元气而並愈此癥亦有大如升斗者治以前藥無不取效

一婦人瘰癧久不愈或以木旺之癥用散腫潰堅湯伐之腫硬益甚薛以爲肝經气血虧損當滋化源用六味地黃丸補中益气湯至春而愈此癥若肝經風火暴病元气無虧宜用前湯【散腫潰堅】若風木旺而自病宜用瀉淸丸虛者用地黃丸若水不能生木亦用此丸若金來尅木宜補脾土生腎水大凡風木之病壯脾土則木自不能尅矣若用伐肝則脾胃先傷而木反尅土矣

一婦患之恐不起致少寐年餘癧破膿水淋漓經水或五十日或兩月餘一至誤服通經丸輾轉無寐午前惡寒午後發熱薛以爲思慮虧損脾血用歸脾湯作丸午前以六君送下午後以逍遙送下兩月餘得寐半載後經行如期年餘瘡愈

一婦癧潰後發熱煩燥作渴脈大而虛以當歸補血湯六劑而寒熱退又以聖愈湯【聖愈湯生地熟地川芎歸身人參黃耆】數劑而痊更以八珍加貝母逺志三十餘劑而

斂

一婦人項結核寒熱頭痛脇乳脹痛內熱口苦小便頻數癥屬肝火血虛用四物加柴胡山梔膽艸【妙方】而愈又用加味逍遙散而安

一婦人瘰癧後徧身作癢【諸癢爲虛】脈大按而虛以十全大補加香附治之而愈大凡潰後午前癢作气虛午後癢作血虛若作風癥治之必死

一婦人項核腫痛察其气血俱實先以必效散一服下之更以益气養榮湯補之三十餘劑而消常治此癥若必欲出膿但虛弱者先用前湯待其气血稍充乃用必效散去其毒仍用補藥無不效未成膿者灸肘尖調經解郁及隔蒜灸多日稍有膿卽鍼之若气血復而核不消卻服散堅之劑月經不應气血不損須用必效散其毒一下卽多服益气養榮湯如不應亦灸肘尖如瘡口不斂者更用豆豉餅琥珀膏若气血大虛或不愼飲食七情者不治然此癥以气血爲主气血壯實不用追蝕之劑亦能自腐但取去使易於収斂耳血虛而用追蝕不惟徒治適以取敗耳

江應宿治休寧吳氏子年十七患瘰癧三年矣瘍醫用爛藥刀砭破取瘡口甫平卽復腫累累如貫珠徧體瘡疥兩脇腫核如桃予診之微而數卽語之曰肝腎虛熱則生癧矣當從本治內消【可法可師】以柴胡當歸連翹黃芩黃連牛蒡三稜桔梗花粉紅花十餘劑再與黃連海藻昆布漧葛石膏山梔龍膽連翹花粉爲丸以淸其上更令空心服六味地黃丸以滋化源【二者兼治藥無遺憾】未盡一料癧消瘡愈不復作矣

鬢疽

薛立齋治侍禦朱南臯患鬢疽腫痛發熱日晡尢甚此肝膽二經血虛火燥用四物加元參柴胡桔梗炙艸而愈又因勞役發熱畏寒作渴自汗用參茋歸術炙艸陳皮五味麥冬炮姜而瘥

州守胡廷器年七十有少妾患前癥腫焮作痛頭目俱脹此腎水不足肝膽火盛血燥用六味丸料四劑瘡頭出水而愈二年後七情失宜飲食勞役仍腫痛煩熱喘渴脈洪大而虛用補中益气以補脾胃用六味地黃以補腎肝而愈【如此癥而純用滋化源之藥非先生不能不如江案之可法也】附骨疽

東垣治一男子於左大腿邊近膝股內出附骨疽不辧肉色漫腫皮澤堅硬瘡勢甚大其左腳乃脛之髀上也更在足厥陰肝經之分【陰包穴】少侵足太陰脾經之分【血海穴】其脈左三部細而按之洪緩防有力用生地一錢黃栢二分肉桂三分活五分歸稍八分土瓜根三分柴胡稍一錢連翹一錢黃茋二錢作一服酒二盞水二盞煎至一盞去滓空心熱服

一老人年七十因寒濕地气得附骨癰於左腿外側足少陽膽經之分【中凟穴】微侵足陽明分【陰市穴】濶六七寸長一小尺堅硬漫腫不辧肉色皮澤深但行步作痛以指按至骨大痛與藥一貼立止【照前案方】再日柔軟而腫消與內托黃茋酒煎湯愈【湯見集成】

孫彥和治一人年逾五旬季夏初患右臂膊腫盛上至肩下至手指色變皮膚涼六脈沈細而防此乃脈癥俱寒醫莫辧孫視之曰此乃附骨癰開發已遲以燔鍼啟之膿淸稀解次日肘下再開之加呃逆不絕孫與丁香柿蒂散兩服稍緩次日呃逆尢甚自利臍腹冷痛腹滿飲食減少時發昏憒於左乳下黒盡處灸二七壯【千金妙法】又處托裏溫中湯用漧薑附子木香沈香茴香活等分防咀一兩半欲與服或者曰諸痛癢瘡瘍皆屬心火又當盛暑之時用漧薑附子可乎孫曰法當如是內經曰脈細皮寒瀉利前後飲食不入此謂五虛況呃逆者胃中虛寒極也諸痛癢瘡瘍皆屬心火是言其常經也此癥內外相反須當捨時從癥非大方辛熱之劑急治之則不能愈遂投之諸癥悉去飲食倍進瘡勢溫膿色正復用五香散數劑月餘平復吁守常者眾人之見知變者智者之事知常而不知變奚以爲醫

南司馬王荊山腿腫作痛寒熱發渴飲食如故脈洪數而有力此足三陽經濕熱壅滯用檳蘇敗毒散一劑而寒熱退再劑而腫痛消更用逍遙散而元气復兩月後因怒腫痛如錐赤暈散漫用活命飲二劑而痛緩又用八珍加柴胡山梔丹皮而痛止復因勞役倦怠懶食腿重頭暈此脾胃气虛也用補中益气加蔓荊子而安

一膏粱酒色之人患四日而入房兩臀硬腫二便不通【不可爲實】腎開竅於二陰此屬肝腎虧損用六味丸料加車前牛膝而便利用補中益气而腫硬消

一上捨內腫如錐外色如故面黃體倦懶食或嘔痛膓胃也用六君湯以壯脾胃更以十全大補以助其膿鍼之用前湯倍加參茋芎歸麥冬五味逺志貝母而瘡斂

丹溪治一壯年骨疼以風藥飲酒一年乃以防風通聖散去硝黃加生犀角浮萍與百餘劑成一疽近皮革膿出而愈後五六年其處再痛朱曰舊病作無能爲矣蓋發於新娶之後多得香辣肉味若能茹淡逺房勞猶可生也出膿血四五年沿及腰背皆空又三年而死此緩乎病熱者

一女髀樞穴【無考】生附骨疽在外側亷少陽之分始末悉用五香湯十宣散一日惡寒發熱膈滿猶大服五香湯一夕喘死此升散太多陰血已絕孤陽發越於上也

一少年天寒極勞骨痛兩月後生疽深入骨邊臥二年取剰骨而安此寒轉熱者也

肺癰

丹溪治一少婦胸膺間潰一竅膿血與口中所咳相應而出以參茋當歸加退熱排膿等藥而愈一云此因肺痿所致

項彥章治一人病胸膈壅滿昏不知人項以杏仁薏苡之劑灌之立蘇繼以升麻黃茋桔梗消其膿服之逾月瘳項所以知其病者以陽明脈浮滑陰脈不足也浮爲風而滑爲血聚始由風傷肺故結聚客於肺陰脈之不足則過於宣逐也諸气本乎肺肺气治則出入易菀陳除故行其肺气而病自巳【巳見前痞滿門】

石山治一婦年近三十形色瘦白素時或咳一二聲月水或前或後夏月取涼遂咳甚不能伏枕者月餘痰中或帶血或兼膿急則吐食醫用芩連二陳不效復用參茋等補藥病重汪視左脈浮滑右脈稍弱而滑防傷手腕不能伸右脈似難憑矣以左脈驗之恐姙兼肺癰也遂以淸肺泄肺之劑進之三服而能著枕痰不吐膿不咯惟時或惡阻汪曰此妊之常病也教用薏苡仁【苡仁胎前禁用有肺癰亦不禁可見有病病受如此】白術茯苓麥冬黃芩阿膠煎服病減月餘復爲診脈皆稍緩而浮曰熱已減矣但吐紅太多未免傷胃教用四君子加陳皮黃芩枳殻煎服調理妊至六月食雞病作卻雞而愈至九月病又復作聲啞令服童便獲安汪曰產後病除乃是佳兆病若復作非吾所知月足而產脾胃病作加泄竟不救

一儒者鼻塞流涕咳吐膿血胸膈作脹先用消風散亂髮灰二服而鼻利又用四君芎歸及桔梗湯而愈後因赴選勞役咳吐膿小便滴瀝面色黃白此脾土不能生肺金肺金不能生腎水用補中益气六味地黃而愈

一儒者素善飲咳痰項彊皮膚不澤此肺癰也蓋肺系於項故項不能轉側【非風痰而項焉能彊斷之肺癰見亦神】肺气虛弱故皮膚不澤先用桔梗湯以治肺後用八珍補肺湯以補脾土生肺金而痊

一男子吐膿血飲食少思胸腹脹脾肺心脈皆洪數【洪數脈不佳】此火不能生土土不能生金用桔梗湯爲主佐以補中益气而愈

一男子不時咳作渴自汗發熱便數彼恃知醫用淸肺降火理气滲利之劑小便不通面目赤色唇裂【似火】痰壅肺脾胃三脈浮大按之而數此足三陰虧損不能相生當滋化源否則成癰彼不信仍用分利之劑後果患肺癰始悟其言用桔梗湯及滋化源而愈

一男子面赤吐膿發熱作渴煩躁引飲脈洪數而無倫次此腎火傷肝先用加減八味丸加麥冬【妙法】大劑一鐘熱渴頓止久睡覺而神爽索食再劑諸癥又減六七仍用前藥更以人參五錢麥冬二錢五分五味二錢水煎代茶日飲一劑月餘而安此癥面赤者當補脾腎面白者當補脾肺故用此藥

江應宿治貢士汪賓篁患滯下赤白月餘逆予診視投藥數劑而愈六脈洪數不減卽告之曰公年髙足三陰虛損不能相生當滋化源否則恐生他病與六味地黃丸加生脈散因循半月未及修制遂覺右乳傍牽痛面赤吐痰鮏臭脈洪大浮數按之無力予曰脈數不時見此肺癰也次日吐膿血甚多投以桔梗湯加羚羊角未應再與升麻湯【升麻湯升麻桔梗苡仁地楡赤芍生甘艸丹皮黃芩】十餘劑更以前丸滋其化源而愈

胃癰

薛立齋治一膏粱之人寒熱作渴不時咳吐口內血腥又五日吐膿血皮毛錯縱用射幹湯四劑膿血已止但气壅痰多以甘桔湯二三劑而愈

一男子用射幹湯之類乍愈但气喘體倦發熱作渴小便頻數用補中益气加山藥山茱茰麥冬五味時仲夏更以生脈散代茶飲而愈

一老婦素味厚吐膿已愈但小便淋瀝用補中益气加麥冬五味及加減八味丸而愈膏粱之人初起淸胃散亦可用

江應宿治上捨汪中宇患喉腫不進飲食腹中不饑但日飲淸茶數盞召予視之診得气口數此胃癰也膿已成宜引下行【可法】投以涼膈散稍稍利一二度次早吐膿血再服射幹湯一劑卽知餓索飲食六劑全愈

腸癰

丹溪治一女子腹痛百方不治脈滑數時作熱腹微急曰痛病脈當沈細今滑數此腸癰也【妙妙】以雲母膏一兩【雲母膏卽陽起石】丸梧子大以牛皮膠溶入酒中並水下之餉時服盡下膿血一盆而愈

一婦以毒藥去胎後當臍右結塊塊痛甚則寒熱塊與臍髙一寸【有形之塊】痛不可按脈洪數謂曰此瘀血流溢於腸外肓膜之間聚結爲癰也遂用補气血行結滯排膿之劑三日決一鋒鍼膿血大出內如糞狀者臭甚病婦恐因謂气血生肌則內外之竅自合不旬日而愈

羽林婦病醫者脈之知其腸中有膿爲下之卽愈蓋寸口脈滑而數滑則爲實數則爲熱滑則爲榮數則爲衛【脈法佳】衛數下降榮滑上升榮衛相干血爲濁敗小腹痞堅小便或澁或時汗出或復惡寒膿已成設脈遲聚爲瘀血下之卽愈

滄洲治郡守李母龎病小腹痛眾醫皆以爲瘕聚久藥不效呂診循其少陰脈如刀刄之切手胞門芤而數知其陰中痛癰結小腸也告之曰太夫人病在幽隠不敢以聞幸出侍人語之乃出老嫗呂曰苦小腸癰以故臍下如瘕聚今膿已成痛迫於玉泉當不得前後溲溲則痛甚嫗拜曰誠如公言遂用國老【甘艸】將軍【大黃】爲向導麒麟竭虎珀之類攻之膿自小便潰應手愈

虞恆徳治一人得潮熱微以瘧狀小腹右邊有一塊大如雞卵作痛右腳不能伸縮【琇按俗名縮腳腸癰】一醫作膹豚气治十餘日不驗虞診其脈左寸芤而帶濇右寸芤而洪實【積血未成膿故寸芤若膿已成則洪數】兩尺兩闗俱洪數曰此大小腸之間欲作癰耳幸膿未成猶可治與五香連翹湯加減與之間以蜈蚣炙黃酒調服之三日愈

儒醫李生治一富家婦有疾診之曰腸胃間有所苦耶婦曰腸中痛不可忍而大便從小便出【琇按交腸癥亦如此】醫皆謂古無此癥不可治李曰試爲籌之若服我之藥三日當瘳下小丸子數十粒煎黃茋湯下之下膿血數升而愈其家喜問治法李曰始切脈時覺芤脈見於腸部脈訣云寸芤積血在胸中闗內逢芤腸裏癰此癰在內所以致然所服者雲母膏爲丸耳切脈至此可以言醫矣【王仲言餘話】

薛巳治一男子裏急後重下膿脹痛用排膿散蠟礬丸而愈後因勞寒熱體倦用補中益气而安

一婦人小腹脹痛小便如淋此毒結於內先以神效瓜蔞散二劑少愈更以薏苡仁湯而安

一婦人小腹脹痛而有塊脈芤而濇此瘀血爲患以四物加元胡索紅花桃仁牛膝木香二劑血下而愈

一婦人小腹脹痛大便祕濇轉側有水聲脈洪數以梅仁湯一劑下瘀血諸癥悉退再以薏苡湯二劑而瘥

一婦人膿成脹痛小便不利脈洪數服太乙膏三錢下膿甚多脹痛頓止以瓜蔞散蠟礬丸及托裏而安

一婦人產後惡露不盡小腹作痛服瓜子仁湯下瘀血而瘥凡瘀血停滯宜急治之緩則腐化爲膿最爲難治若流注闗節則爲敗癥

江汝潔治一男子病小腸癰初起左小腹近脇下一塊如掌大甚疼江以蜂蜜調大黃末敷於痛處再以生薑一大塊切片置於大黃之上以火熨之【妙法可師】四五度痛卽止逾半月而塊自消

一人脇破腸出臭穢急以香油抹腸送入卽不出又以人參枸子煎湯淋之皮自合喫豬腎粥十日愈

江應宿治汪上捨之內當臍結痛發熱惡寒脈洪數此腸癰也投以仙方活命飲五香翹湯瓜蔞散俱不應過七日小便間有膿血乃制雲母膏爲丸十數服而愈可見藥之對病其驗如此

懸癰

穀道外腎之間所生癰毒名爲懸癰醫書所不載世間罕有知者初發惟覺癢甚狀如松子大漸如蓮實四十餘日後始赤腫如胡桃遂破若破則大小便皆自此去不治其藥用橫紋大甘艸一兩截長三寸許取山澗東流水一大盌井水河水不可用以甘艸蘸水文武火慢炙不可性急須用三時久水盡爲度擘視甘艸水中潤爲透卻以無灰酒兩碗煮俟至一半作一服溫飲之初未便效驗二十日始消未破者不破可保平𨿽再進無害興化守姚康朝正苦此癰眾醫拱手兩服而愈

薛巳治趙州守膿多作痛五月餘矣晡熱口漧盜汗食少體倦气短脈浮數而無力用補中益气加制甘艸五味麥冬三十餘劑食進勢緩又以六味丸料五十餘劑膿潰瘡斂後因怒作痛少食脇痛發熱仍用前湯而安喜其稟實愼疾而得愈

江應宿治族弟應楚在燕京患懸癰气短欬逆面赤口期期不能成語素有痔漏多服寒涼解毒大傷中气脈浮數而無力用補中益气一服而欬逆定數劑而膿血潰五十餘劑而愈

便癰

薛立齋治一儒者年二十左患便癰用托裏藥潰而將愈入房發熱作痛右邊亦作濃水淸稀虛癥悉具脈洪大可畏用十全大補加附子一錢脈癥頓退繼用大補湯三十劑而斂

一儒者腫痛便濇用八正散淸肝火導濕熱二劑而腫痛愈再用小柴胡加芎歸澤瀉山梔二劑以淸肝火補脾血而小便利

一男子腫痛不止用活命飲一劑而痛止再劑而腫消一男子痛甚發熱用前飲一劑痛止再以神效瓜蔞散加山梔柴胡二劑而消

一男子腫而不潰用參茋歸術以補托元气用白芷皁角刺柴胡甘艸以排膿淸肝數劑而潰復以八珍加柴胡補其气血而愈

江應宿治一男子患便毒兩胯間墳起焮赤大如鵞卵服敗毒散及消毒利藥不應過予求治投以知母貝母各五錢僵蠶川山甲俱各炒一錢大黃三錢【妙方】作一服利下膿血從大便出痛腫減半再劑而已後治人皆驗大黃以彊弱加減

下疳瘡

薛立齋治庶吉士劉華甫莖中作痛或出白津或小便祕濇先用小柴胡加山梔澤瀉黃連木通膽艸茯苓二劑以淸肝火導濕熱諸癥漸愈因勞倦忽寒熱用補中益气湯治之而安又用六味丸以生肝血滋腎水諸癥全愈

一儒者莖中作癢發熱倦怠外皮浮腫二年矣此肝腎陰虛用八珍加柴胡山梔及六味丸而愈有兼陰毛間生虫作癢當以桃仁研爛塗之

一人因勞而患焮痛寒熱體倦頭疼小便赤濇用補中益气加車前山梔而消

一士人患下疳寒藥傷胃腐潰腫痛日晡熱甚口漧體倦食少欲嘔先用六君加柴胡升麻脾胃醒而諸癥退更以補中益气加炒黑山梔肝火退而腫痛痊肩癰

丹溪治一人肩井後腫痛身熱且其腫按之不堅此乃酒痰流結也遂用南星半夏瓜蔞葛根芩連竹瀝作煎飲之燒蔥根熁腫上另用白芥子白礬作小丸用煎藥吞二十丸須臾痰隨嗽出半日約去三四碗而愈

薛巳治一婦臥十二年矣遇回祿益加憂鬱甲辰三月右肩下發一塊焮腫如甌中赤外白用涼藥一劑不解次用十宣散四劑【十宣散方人參黃耆當歸甘艸白芷川芎桔梗厚朴防風桂】加痛略紅迎徐醫視之連投參茋丁桂防風白芷之類膿潰徐云無患矣辭後暈嘔逆惡寒戰栗頂防膿淸其夫檢外科發揮至發背門云若初起一頭如黍不腫不赤煩躁便祕四五日間生頭不計其數瘡口各含一粟名曰蓮蓬發云云始駭爲惡癥治法𨿽詳不諳於行迎薛至診云辛涼解散气血兩虛者忌之連投參茋歸術地黃姜附大劑腫髙膿稠兼絍烏金膏數日果腐落筋如脂膜者數觔仍用前劑每服人參加至八錢日進二服逾二月平復

乳癰

天寶中有隴西李生自白衣調選桂州參軍旣至任以熱病旬餘覺左乳痛不可忍及視之隆若癰腫之狀卽召醫驗其脈醫者云臟腑無他若臆中有物以喙攻其乳乳痛而癰不可爲也又旬餘病甚一日癰潰有一雉自左乳中突而飛出不知所止是夕李生卒【宣室志】

一婦形脈稍實性躁難於後姑乳生隠核以本艸單味靑皮湯間以加減四物湯加行經絡之劑治兩月而安

一後生作勞風寒夜熱左乳痛有核如掌脈細澁而數此陰滯於陽也詢之已得酒遂以瓜蔞子石膏漧葛【陽明胃經】臺芎白芷蜂房生薑同研入酒服之四貼而安

時康祖爲廣徳宰事張王甚謹後授溫倅左乳生癰繼又胸臆間結核大如拳堅如石荏苒半載百療莫效已而牽掣臂腋徹於肩痛楚特甚亟禱王祠下夢聞語曰若要安但用姜自然汁制香附服之【妙方】覺呼其子檢本艸視之二物治證相符訪醫者亦云有理遂用香附去毛薑汁浸一宿爲末二錢米飲調才數服瘡膿流出腫硬漸消自是獲愈【庚志】

薛立齋治一儒者兩乳患腫服連翹飲加堅硬食少內熱胸脇作痛日晡頭痛小便赤濇此足三陰虛而兼鬱怒前藥復損脾肺先用六君加芎歸柴梔四十餘劑元气復而自潰乃作痛惡寒此气血虛也用十全大補六味地黃而愈

封君袁陽涇左乳內結一核月餘赤腫此足三陰虛兼怒气所至用八珍加柴梔丹皮四劑赤腫漸退內核漸消又用淸肝解郁湯而愈時當仲秋兩目連札肝脈防此肝經火盛而風動也更加龍膽艸五分並六味地黃丸而愈若用淸熱敗毒化痰行气鮮不誤者

一儒者兩脇作脹兩乳作痛服流气飲瓜蔞散半載後左脇下結一塊如核肉色不變勞則寒熱此鬱結气傷而爲患虛而未能潰也八物加柴胡逺志貝母桔梗月餘色赤作痛膿將成矣又服月餘鍼之出膿碗許頓然作嘔此胃气虛而有痰也令時防生薑服六君子湯嘔止加肉桂而瘡愈彼後出宰每傷勞怒胸乳仍痛並發寒熱服補中益气加炒山梔愈

一婦人內熱脇脹兩乳不時作痛口內不時辛辣若臥而起急則臍下牽痛此脈爲患用小柴胡加靑皮黃連山梔二劑而瘥

一婦人久郁右乳內腫硬用八珍湯加逺志貝母柴胡靑皮及隔蒜灸兼服神效瓜蔞散兩月餘而消

一婦人左乳內腫如桃不痛不赤發熱漸瘦用八珍加香附【生薑汁制】逺志靑皮柴胡百餘劑又兼服神效瓜蔞散三十餘劑膿潰而愈

一婦人稟實性躁懷抱久郁左乳內結一核按之微痛以連翹飲子二十餘劑少退更以八珍加靑皮香附桔梗貝母二十餘劑而消

一婦人發熱作渴至夜尢甚兩乳忽腫肝脈洪數乃熱入血室也用加味小柴胡湯熱止腫消

一婦人因怒左乳作痛發熱表散太過腫熱益甚用益气養榮湯數劑熱止膿成不從用鍼腫脹熱渴鍼膿大泄仍以前湯月餘始愈此癥若膿未成未破有薄皮剝起者用代鍼之劑其膿自出不若及時用鍼不致大潰若膿血未盡輒用生肌反助其邪愼之

一婦人膿淸腫硬面黃食少內熱晡熱自汗盜汗月經不行此肝脾气血俱虛用十全大補加逺志貝母及補中益气各三十餘劑外用蔥熨患處諸癥尋愈

一婦人膿成脹痛欲鍼之不從數日始鍼出敗毒三四碗許虛證蜂起防至危殆用大補兩月餘而安若元气虛弱不作膿者用益气養榮湯補之膿成卽鍼若腫痛寒熱怠惰食少或至夜熱甚用補中益气兼逍遙散補之爲善

一產婦因乳少服藥通之致乳房腫脹發熱作渴以玉露散補之而愈夫乳汁乃气血所化在上爲乳在下爲經若衝任之脈盛脾胃之气壯則乳汁多而濃衰則淡而少所乳之子亦弱而多病又有屢產無乳或大便濇滯乃亡津液也當滋化源

一婦人右乳內結三核年餘不消朝寒暮熱飲食不甘此乳巖以益气養榮湯百餘劑血气漸復更以木香餅熨之年餘而消

一婦人年二十有五素虛弱多鬱怒時疫後脾胃愈虛飲食愈少又值气忿右乳脇下紅腫應內作痛用炒麥麩熨之腫𨿽少散內痛益甚轉側胸中如物懸墜遂與加減四物湯內腫如鵞卵外大如盤胸脇背心相應而痛夜熱勢甚時治者皆以攻毒爲言薛云此病後脾弱而復怒傷肝治法惟主於健脾气平肝火則腫自消而病自愈矣【病後治法】惠方以八物加陳皮黃茋柴胡山梔白芷服八劑病減六七去白芷加靑皮木香桔梗又六劑而全愈若用攻毒之劑病胡能瘳

一婦產後忽兩乳細小下垂過小腹痛甚名乳懸用芎歸各一觔內用半觔水煎余用燒煙薰口鼻二料乃效

腹癰

呂滄洲治一小兒十二嵗患內癰腹脹臍凸而頗鋭醫欲刺臍出膿其母不許請呂視之見一僧擁鑪熾炭燃銅筯一枚烈火中瞪目視翁曰此兒病癰髮小腸苟捨刺臍無他法呂諭之曰臍神闕也鍼刺所當禁矧癰捨於內惟當以湯丸攻之苟如而言必殺是子矣僧怒趨而出呂投透膿一匕明日膿自气合潰繼以十奇湯下萬應膏丸而瘥

薛巳治給事錢南郭腹內患癰已成而不見欲用托裏之藥發之彼用行气破血以圖內消形體甚倦飲食益少患處頓陷色黯堅硬按之不痛仍用大補之劑色赤腫起膿熱鍼之再用托裏腫潰漸愈而消

一男子腹內作痛腹外微腫或欲藥汗之薛曰肉色如故脈數無力此元气虛損毒不能外發遂與參茋歸術之類數劑漸發於外又數劑膿成而欲鍼之彼惑於人言用大黃白芷川山甲之類引膿從便出以致水瀉不止患處平陷自汗盜汗熱渴不食仍用前劑加半夏陳皮姜桂四劑形气漸復又數劑鍼去其膿仍用補劑幸防未婚故得痊也

鴻臚蘇龍溪小腹內腫脹作痛大小便祕結作瀉欲飲冷脈洪數而實用黃連解毒散二劑熱痛頓止二便調和用活命飲而愈

大司馬李梧山腹痛而勢已成用活命飲一劑痛頓退用托裏消毒散腫頓起此膿將成用托裏散補其元气自潰而愈

錦衣掌堂劉廷器仲夏腹患癰潰而膿水淸稀發熱作渴腹脹作嘔飲食不入諸醫以爲熱毒內攻皆用芩連大黃之劑病加劇邀薛診投以參茋姜附等藥一劑嘔止食進而安再用托裏補劑而瘡愈

進士邊雲莊腹痛惡寒作濕痰食積治之益甚脈浮數薛曰浮數之脈更惡寒疽瘡之癥也彼不信旬餘復請視之左尺洪數知內有膿矣仍不信至小腹腫脹連及兩臀始悟薛曰膿潰臀矣气血俱虛何以收斂服活命飲一鐘臀潰一孔出膿斗許气息奄奄勢誠可畏用大補藥一劑神思方醒每去後糞從瘡出且出血甚多痛不可忍欲求死而不可得時小腹間若覺有物上拄卽發痙牙闗不省人事發熱煩躁脈洪大舉按皆實省而診之脈仍洪大按之如無【大則爲虛況出膿之後耶】此气血虛極以十全大補內用參茋至四觔余加附子二枚而痙止又用大補湯五十餘劑而瘡斂

囊癰

薛巳治給事陸貞山腫赤脹痛小便澁滯寒熱作渴法當淸肝火除濕毒遂用柴胡炒黑龍膽吳茱炒連當歸銀花角刺赤芍防風木通生艸節一劑腫痛頓退三四少加防風木通川芎茯苓作飲下滋腎丸熱腫亦退但內見筋一條不消此當滋腎水養肝血用山茱山藥熟地丹皮澤瀉五味二劑其筋消矣復用補中益气加茯苓送滋腎丸而愈

朱京兆患囊脹痛彼以爲疝癥夜診其脈數而滑曰此囊癰也膿已成服活命飲一劑黎明而膿潰更用補陰托裏而斂

一儒者考試不利一夕飲燒酒而入房不遂至夜半寒熱煩渴小便不利翌早囊腫脹焮痛與除濕熱淸肝火之劑城暮閉不得歸服翌早報云夜來囊悉腐玉莖下面貼囊者亦腐如半邊筆帽仍以前藥加參茋歸術四劑腐肉盡脫睪丸懸掛用大補气血並塗當歸膏囊莖悉復而愈

一男子醉後入房囊腫大如斗小腹脹悶小便淋赤發熱口渴痰涎壅盛命在須臾此腎水虛弱陰虧難降津液濁敗用六味丸料加車前牛膝作飲下滋腎丸諸癥頓退再加五味麥冬二劑而愈

腰疽

僉憲張碧崖腰患疽醉而入房脈洪數兩尺爲甚薛辭不治將發舟其子彊畱頃間吐臭血五六碗此腎經虛火惡血妄行必從齒縫出將合肉桂等補腎制火之藥各用罐另煎熟聽用血止拭齒視之果然遂合一鐘冷服之熱渴頓止少頃溫服一鐘脈息欲脫气息奄奄得藥則脈少復良久仍脫其子疑內有膿欲鍼之薛曰必無也乃以鵞翎管絍內果無次日脈脫腳冷至膝腹內如水急服六君加姜附始溫【琇按眞陰大損之病呆用燥熱治亦未善】膿始潰瘡口將完又患小便祕結此因愛妾侍疾思色以致精不出而內敗莖道然也用加減八味丸料加參茋白術一劑小便𨿽通瘡口不斂而歿

一婦人暴怒腰腫一塊胸膈不利時或气走作痛與方脈流气飲【方脈流气飲紫蘇檳榔川芎當歸白芍烏藥茯苓枳實桔梗生薑半夏靑皮枳殼黃耆防風陳皮甘艸木香大腹大棗】數劑而止更以小柴胡對四物加香附貝母月餘而愈

臀癰

薛巳治巡撫陳和峯脾胃不健常服消導之劑左腿股及臀患腫薛曰此脾虛下注非瘡毒也當用補中益气白術倍之【白術夲艸消臍腹水腫脹滿】彼惑於眾論云白術潰膿仍主散腫消毒其腫益甚體益倦始悔前藥用白術一味煎飲而消蓋白術腐潰生肌之主藥也

一儒者左臀患之敷貼涼藥腫徹內股服連翹消毒左體皆痛用補中益气以補脾肺用六味丸加五味以補肝腎股內消而臀間潰又用十全大補而瘡口斂蓋此癥原屬足三陰虛弱三陰者少陰腎太陰脾厥陰肝也膽者肝之府行人身之側故耳不治本而治末未見其愈也

一男子漫腫而色不變脈滑數而無力膿將成矣薛用托裏而用鍼彼畏鍼而欲內消乃用攻伐之劑頓加發熱惡寒自汗用十全大補湯數劑腫起色赤鍼之仍以大補而愈

一人年三十脈如屋漏如雀啄腫硬色夭膿水淸稀此涼藥復損脾气薛用六君子加歸茋附一錢二劑腫潰色赤後數劑附子五分元气復而瘡愈

上捨患痔外敷寒涼內服消毒攻潰於臀膿水淸稀脈洪大而數寒熱作渴薛辭不治果歿此三陰虧損之癥

腿癰【附腿腫】

薛巳治地官李北川腿癰內外用敗毒寒涼因痛極刺出膿瘀方知爲癰瘡口開張肉黯冷陷外無腫勢此陽气虛寒不能少斂用豆豉餅六君加霍香砂仁炮姜飲食進而患處暖再以十全大補湯元气復而瘡口愈

一男子腿腫一塊經年不消飲食少思彊食作脹或作瀉肢體消瘦兩尺脈微細此命門火衰不能生土以致脾胃虛寒與八味丸飲食漸進腫患亦消

銀臺鄭敬齋腿患癰疽愈而不斂兩月矣時薛考績京師請治謂薛曰治者皆用十宣散【亦是溫補劑】之類云旬日可斂今未應何也面色痿黃脈浮大按之防細此脾气虛弱也遂用補中益气加茯苓半夏壯其脾胃數日而瘡斂

一男子腿患癰因服尅伐虧損元气不能成膿爲之托裏而潰大補而斂但大便祕結用十全大補加麥冬五味而潤月餘仍結彼惑於人言自服潤腸丸而瀉不止用補中益气送四神丸數服乃愈

一男子左腿腫痛肉色如故寒熱惡心飲食少思此脾气不足而感外邪用六君加霍香桔梗川芎而寒熱止又用補中益气而腫痛消【江云外科樞要仍有餘癥方法】

一男子徧身生瘡似疥非疥時或膿水淋漓兩腿爲甚肢體倦怠作癢煩躁年餘不愈薛作腎經虛火用加減八味丸而痊

一男子腿內作痛用滲濕化痰藥痛連臀肉面赤吐痰腳跟發熱曰乃腎虛陰火上炎當滋化源不信服黃栢知母之類而歿

一男子腿患腫色不變痛不作眞气虛也以補中益气加半夏茯苓爲少用枳殻木香飲之以香附餅熨之彼謂气無補法乃服流气飲胃气愈虛復求治以六君加芎歸數劑飲食少進再用補劑月餘而消夫眞气奪則虛邪气勝則實今眞气旣虛邪气愈勝苟不用補法气何由而行乎

腳跟瘡

薛立齋治大尹陳汝鄰兩腿酸軟足跟腫或赤或白或痛或癢後破而或如無皮或如皴裂日晡至夜脹痛焮熱用補中益气加減八味丸而愈

一婦所患同前亦用前丸及逍遙散加熟地川芎百劑而愈

一男子足跟作痛熱渴體倦小便如淋誤用敗毒散致頭痛惡寒欲嘔不食咳吐痰薛用十全大補湯加減八味丸各五十餘劑而愈

一男子足跟腫痛發熱體倦用補中益气六味丸而瘥後勞役盜汗發熱遺精吐痰如湧仍服前藥而愈

一男子患前癥乃服消毒散搽追蝕藥虛癥疊出其形骨立自分死矣薛用十全大補加山茱山藥兩月餘而痊

江應宿曰足跟乃督脈發源之所腎經所過之地因飲食失莭起居失宜元气虧損足三陰所致若漫腫寒熱或體倦少食此脾虛下陷宜補中益气若晡熱作痛頭目不淸此屬脾虛陰火用前湯並六味丸若痰涎上升或口舌生瘡屬腎水漧涸用前湯並加減八味丸主之此皆虧損之癥當滋其

化源若治其外則誤矣

漏

時康祖大夫患心漏二十年當胸數竅血液長流醫皆莫能治或云竅多則愈損閉則慮穴他岐當存其一二猶爲上策坐此形神困瘁又積苦腰痛行則傴僂不飲酒𨿽雞魚蠏蛤之屬皆不入口淳熙間通判溫州郡守韓子溫見而憐之爲檢聖恵方載腰痛一門冷熱二癥示之使自擇康祖曰某年老久羸安敢以爲熱始作寒癥治療取一方用鹿茸者服之逾旬痛減更覺气宇和暢遂一意専服悉屏他藥洎月餘腰屈復伸無復呼痛心漏亦愈以告醫者皆莫能測其所以然後九年康祖自鎭江通判滿秩造朝訪子溫則精力倍昔飲啖無所忌云漏愈之後日勝一日子溫書吏吳弼亦苦是疾照方服之浹旬而愈其方本治腰痛用鹿茸去毛酥炙微黃附子炮去皮臍皆二兩鹽花三分爲末棗肉丸三十丸空心酒下【已志】

天聖中工部尙書忠肅公家有媼病漏十餘年一日有醫過視之曰此可治也卽取活鱔一竹鍼五七枚乃擲鱔於地鱔困屈盤就盤以竹鍼貫之覆瘡良久取視有白虫數十如鍼著鱔卽鉗置杯水中蠕動如綫復覆之又得十餘枚如是五六醫者曰虫固未盡然餘皆小虫請以常用藥傅之時得防榔黃連二味卽爲散傅之明日乃以干艾作湯投白礬末二三錢先洗瘡口然後傅藥蓋老人血气冷必假艾力以佐湯而艾性亦能殺虫也如是者再卽生肌不逾月愈醫曰瘡一月不治則有虫虫能蠕動气血亦隨之故瘡漏不可遽合合則結毒實虫所爲又曰人每有疾經月不痊則必虛憊婦人則補脾血小兒則防驚疳二廣則並治瘴癘由此醫名大著【良方】

有人腳肚上生一瘡久遂成漏經二年百藥不效自度必死一村人見之云此鱔漏耳但以石灰二三升白沸湯泡薫洗如覺瘡癢卽是也如其言用灰湯淋洗果癢三兩次遂幹

一婦項下忽生一塊腫漸緣至你上腫起莫知何病偶用刀刺破出淸水一碗日久瘡不合有道人見之曰此蟻漏耳緣用飯誤食蟻得此耳詢之果然道人云此易治但用穿山甲數片燒存性灰爲末傅瘡上遂愈蓋穿山甲蟻之畏也

栁休祖者善卜筮其妻病鼠癅積年不瘥垂命休祖遂卜得頤之復按卦合得石姓人治之當獲鼠而愈也旣而鄕裏有奴姓石能治此病遂灸頭上三處覺佳俄有一鼠逕前而伏呼貓咋之視鼠頭上有三灸處妻遂瘥【拾遺記】

攧撲損傷

葛可久善武藝一日見莫猺桑弓可久挽之而彀歸而下血亟命其子煎大黃四兩飲之其子惡多減其半不下問故其子以實對可久曰少耳亦無傷也來年當死今則未也再服二兩愈明年果卒

松陽縣民有被毆經縣驗傷翊日引驗了無瘢痕宰而詰之乃仇家使人要歸飲以熱麻油酒臥之火燒地覺而疼腫盡消【吹劍續錄】

丹溪治一老人墜馬腰痛不可轉側脈散大重取則小而長朱曰惡血𨿽有不可驅逐且補接爲先用蘇木參茋芎歸陳皮甘艸服半月脈散漸収食進以前藥調下自然銅等藥一月愈

虞恆徳治一人因勸鬭毆眉稜骨被打破得破傷風頭面發大腫發熱虞適見之以九味羌活湯取汗外用杏仁搗爛入白麫少許新汲水調傅瘡上腫消熱退而愈後累試累驗

一人因結屋墜梯折傷腰勢殊亟夢神授以乳香飲其方用酒浸虎骨敗黃茋牛膝萆薢續斷乳香七品覺而能記服之二旬愈【已志】

許元公入京師赴省試過橋墜馬右臂臼脫路人語其僕曰急與按入臼中若血漬臼則難治矣僕用其說許已昏迷不覺痛遂僦轎舁歸邸或曰非錄事田馬騎不能療此疾急召之至已入暮秉燭視其面曰尙可治乃施藥封腫處至中夜方蘇達旦痛止去其封損處已白其靑瘀乃移在臼上自是日日易之腫直至肩背於是以藥下之瀉黑血三升五日復常遂得赴試蓋用生地黃研如泥木香爲細末以地黃膏攤紙上糝木香末一層又再攤地黃貼腫上此正治打撲傷損及一切癰腫未破令內消云【類說】

臺州獄吏憫一囚將死頗憐顧之囚感語曰吾七犯死罪苦遭訊拷坐是肺皆空損至於嘔血適得神方荷君庇拊之恩持此以報只白芨一味米飲調耳其後淩遲劊者剖其胸見肺竅間皆白芨塡塞色猶不變洪貫聞其說爲郢州長壽宰規之赴洋州任一卒忽苦嘔血勢絕危貫用此救之一日卽止

一人腕折傷筋損疼痛不可忍或教宜用生尋捕一將殺患人夢告言勿相害吾有奇方可療用生地一觔切蔵瓜姜糟一觔生薑四兩切右都炒令均熱以布裹罨傷折處冷則易之奇效【本事方】

長安石史君嘗至通衢有從後呼其姓第者曰吾無求於人念汝將有難故來救汝出一紙捲授石曰有難則用之乃治折傷內外損方書也眀年因趨朝坐馬爲他馬所踶折足墜地又蹋一臂折家人急合此藥且灌且裹至半夜痛止後手足皆堅全如未傷時方本出良方用川歸鉛粉各半兩硼砂二錢同研細濃將蘇木汁調服一大匙損在腰以上先食淡粥半碗然後服藥在腰以下卽先藥後食仍頻頻呷蘇木汁別作糯米粥入藥末拌和攤紙上或絹上封裹傷處如骨碎用竹木夾定仍以紙或衣物包之其妙如神

汀州市民陳氏事佛甚謹慶元初出行攧折一足痛楚念佛不置夜夢一僧拄杖持鉢告曰接骨膏可治此可取菉豆粉於新鐵銚內炒令眞紫色旋汲井水調成稀膏然後厚傅損處須教徧滿貼以白紙將杉木縛定其效如神陳寤如方修治用之良愈

紹熙初湖口人林四日暮騎馬顚墜折一足骨斷經旬痛甚偶一道人來視曰續筋接骨非敗殻不可林召眾醫議之皆云一足所傅多少殻灰可辦玆去五里許江畔有大身闊二尺常跧伏泥中捕而脫其殻燒灰傅損處計其収功聖於小者數倍也時屬昏暮未暇往捕半夜鄰人張翁夢烏衣人來訪自通爲江畔老去林四折足醫欲殺吾取殻以療傷望一言救防張謝曰老夫何能爲力烏衣人云只煩丈人詣林氏諭眾醫曰往日曽有傳一方於人而贖命者用淹蔵瓜糟罨斷處次將杉木板夾防定方書亦嘗記載如更增赤小豆一味拌入糟中然後夾板不過三日卽十全安愈願翁告之後當圖報黎明張如所戒林與醫皆喜而從之果驗【類編】

崔給事頃在澤潞與李抱眞作判官李相方以毬杖按毬子其軍將以杖相格乘勢不能止因傷李相拇指並爪甲擘裂遽索金瘡藥裹之彊坐頻索酒飲至數杯已過量而面色愈靑忍痛不止有軍吏言取蔥新折者便入溏灰火煨熟剝皮擘開其中有涕取罨損處仍多煨取續續易熱者凡三易之面色卻赤斯須云已不痛凡易十數度用熱蔥並涕裹纏遂畢席笑語【本事方】

定州人崔務墜馬折足醫令取銅末和酒服之遂痊及亡後十餘年攺葬視其脛骨折處有銅末束之【朝野僉載】

宣和中有一國醫忽承快行宣押就一佛剎醫內人限目今便行鞭馬至則寂未有人須臾臥轎中扶下一內人快行送至奉旨取軍令狀限目下安痊醫診視之已昏死矣問其從人皆不知病之由良久有二三老內人至下轎環泣乃云因蹴秋千自空而下墜死醫者云打撲損傷自屬外科欲申明又恐後時參差不測再視之微覺有气忽憶藥篋中有蘇合香丸急取半兩於火上焙去腦麝酒半升研化灌之至三更方呻吟五更下惡血數升調理數日得痊予謂正當下蘇合香丸蓋從髙墜下必挾驚悸血气錯亂此藥非特逐去瘀血而又醒气醫偶用之遂見效此藥居家不可闕如气逆鬼邪殗傳屍心痛時疾之類皆治良方載甚詳須自合爲佳耳【本事方】

道人詹志永信州人初應募爲卒鎭江馬軍二十二嵗因習騎墜馬右脛折爲三段困頓且絕軍帥命舁歸營醫救鑿出敗骨數寸半年稍愈扶杖緩行骨空處骨皆再生獨腳筋攣縮不能伸旣落軍籍淪於乞丐經三年遇朱道人亦舊在轅門問曰汝傷未復初何不求醫曰窮無一文豈堪辦此朱曰實不費一丈但得大竹管長尺許鉆一竅繋以繩掛腰間每坐則置地上舉足搓衮之勿計時日久當有效如其言兩日便覺骨髓寛暢試猛伸之與常日差遠不兩月筋悉舒與未墜時等予頃見丁子章以病足故作轉軸踏腳用之其理正同不若此爲簡便【癸志】

張七政荊州人也善治傷折有軍人損脛張飲以藥酒破肉去碎骨一片大如兩指塗膏封之數日如舊經二年脛忽痛張曰前爲君所出骨寒則痛可遞覓也果獲於下令以湯洗貯絮中愈

吳太醫治孫和寵夫人常醉舞如意誤傷鄧頰血流嬌惋彌苦命太醫合藥言得白髓雜玉與虎魄屑當滅此痕和以百金購得白乃合膏虎魄太多及瘥痕不滅左頰有赤防如痣【酉陽雜爼】

江少防治一商人被杖皮破血流以眞蔴油一觔熬滴水成珠入黃丹飛過再熬試軟硬加入鉛粉黃蠟収起攤膏藥貼患處血止腫消數日而愈

予因鑿銀損破小指腫大灌膿亦以前膏貼上痛止腫消不復有膿三日一換三換而愈

遊讓溪翁云被廷杖時太醫用粗紙以燒酒貼患處手拍血消復易之又用熱豆腐鋪在紫色處其气如蒸其腐紫色卽換須待紫色散後轉紅爲度則易愈矣死枕愈病

齊書曰徐嗣伯常有嫗患滯冷積年不瘥嗣伯診之曰屍注也當得死人枕煮服之乃愈於是往古冢中取枕枕已一邊腐闕服之卽愈秣陵人張景年十五腹脹面黃羣醫莫能治以問嗣伯此石蚘耳極難療當得死人枕煮服之依語取枕以湯投之得大利並蚘虫頭堅如石者五升病瘥後沈僧翼患眼痛又見多鬼物以問嗣伯嗣伯曰邪气入肝可覓死人枕煮服之服竟可埋枕於故處如其言又愈王晏問之曰三病不同而用死人枕俱瘥何也曰屍注者鬼气伏而未起故令人沈滯得死人枕促之魂气飛越不得復附體故屍注可瘥石蚘者久蚘也醫療旣癖蚘虫轉堅世間藥不能遣所以須鬼物驅之然後可散故令用此也夫邪气入肝故使眼痛而見魍魎應須邪物以鉤之故用此气因枕去故復埋於冢間也

屍蹷【附鍼驗】

趙簡子疾五日不知人大夫皆懼於是召扁鵲扁鵲入視病出董安於問扁鵲扁鵲曰血脈治也而何昔秦穆公嘗如此七日而寤寤之日告公孫支與子輿曰我之帝所甚樂吾所以久者適有所學也帝告我晉國且大亂五世不安其後將霸未老而死霸者之子且令而國男女無別公孫支書而蔵之秦策於是出夫獻公之亂文公之霸而襄公敗秦師於殽而歸縱淫此子之所聞今主君之病與之同不出三日必間間必有言也居二日半簡子寤語諸大夫曰我之帝所甚樂與百神遊於鈞天廣樂九奏萬舞不類三代之樂其聲動心有一熊欲援我帝命我射之中熊熊死有羆來我又射之中羆羆死帝甚喜賜我二笥皆有副吾見兒在帝側帝屬我一翟犬曰及而子之壯也以賜之帝告我晉國且世衰七世而亡嬴姓將大敗周人於範魁之西而亦不能有也董安於受言書而蔵之以扁鵲言告簡子簡子賜扁鵲田四萬畝【史記】

扁鵲過虢虢太子死扁鵲至虢宮門下問中庶子喜方者曰太子何病國中治穰過於眾事中庶子曰太子病血气不時交錯而不得泄暴發於外則爲中害精神不能止邪气邪气蓄積而不得泄是以陽緩而陰急故暴蹷而死扁鵲曰其死何如時曰雞鳴至今曰收乎曰未也其死未能半日也言臣齊勃海秦越人也家在於鄭未嘗得望精光侍謁於前也聞太子不幸而死臣能生之中庶子曰先生得無誕之乎何以言太子可生也臣聞上古之時醫有兪跗治病不以湯液醴灑鑱石撟引案杌毒熨一撥見病之應因五蔵之輸乃割皮解肌訣脈結筋搦髓腦揲荒爪幕湔浣腸胃漱滌五藏練精易形先生之方能若是則太子可生也不能若是而欲生之曽不可以告咳嬰之兒終日扁鵲仰天嘆曰夫子之爲方也若以管窺天以郤視文越人之爲方也不待切脈望色聽聲寫形言病之所在聞病之陽論得其陰聞病之陰論得其陽病應見於大表不出千里決者至眾不可曲止也子以吾言爲不誠試入診太子當聞其耳鳴而鼻張循其兩股以至於陰當尙溫也中庶子聞扁鵲之言目然而不瞚舌撟然而不下乃以扁鵲言入報虢君虢君聞之大驚出見扁鵲於中闕曰竊聞髙義之日久矣然未嘗得拜謁於前也先生過小國幸而舉之偏國寡臣幸甚有先生則活無先生則棄捐塡溝壑長終而不得反言未卒因噓唏服臆魂精泄橫流涕長澘忽忽承防悲不能自止容貌變更扁鵲曰若太子病所謂屍蹷者也夫以陽入陰中動胃繵緣中經維絡別下於三焦膀胱是以陽脈下遂陰脈上爭防气閉而不通陰上而陽內行下內皷而不起上外絕而不爲使上有絕陽之絡下有破陰之紐破陰絕陽之色已廢脈亂故形靜如死狀太子未死也夫以陽入陰支蘭藏者生以陰入陽支蘭藏者死凡此數事皆五蔵蹷中之時暴作也良工取之拙者疑殆扁鵲乃使弟子子陽厲鍼砥石以取外三陽五會【五防謂百防胸防聽防气會臑會也】有間太子蘇乃使子豹爲五分之熨以八減之齊和煮之以更熨兩脇下太子起坐更適陰陽但服湯二旬而復故故天下盡以扁鵲爲能生死人扁鵲曰越人非能生死人也此自當生者越人能使之起耳【史記】

故濟北王阿母自言足熱而懣臣意告曰熱蹷也則刺足心各三所案之無出血病旋已病得飲酒大醉【史記琇案已見厥案】

菑川王病召臣意診脈曰蹷上【蹷逆气上也】爲重頭痛身熱使人煩懣臣意卽以寒水拊其頭刺足陽眀脈左右各三所病旋已病得之沐髮未幹而臥診如前所以蹷頭熱至肩【史記】

程約字孟博婺源人世攻醫精鍼法同邑馬荀仲自許齊名約不然也太守韓瑗嘗有疾馬爲右脇下鍼之半入而鍼折馬失色曰是非程孟博不可約至乃爲左脇下一鍼須臾而折鍼出疾亦愈由是優劣始定

張濟無爲軍人善用鍼得訣於異人能觀解人而視其經絡則無不精因嵗饑疫人相食凡視一百七十人以行鍼無不立驗如孕婦因僕地而腹偏左鍼右手指而正久患脫肛鍼頂心而愈傷寒反胃嘔逆累日食不下鍼眼眥立能食皆古今方書不著

郭玉者廣漢雒人也和帝時治中貴人時或不愈帝乃令貴人羸服變處一鍼卽瘥召問其狀玉曰醫者意也腠理至防隨處用巧鍼石之間毫芒卽乖神存於心手之際可解而不可言也夫尊貴者處尊髙以臨臣臣懷怖懾以承之其爲療也有四難焉自任意而不用臣一也將身不謹二也骨節不彊不能使藥三也好逸惡勞四也鍼有分寸時或有破漏重以恐懼之心加以裁愼之志臣意且猶不盡何有於病哉此疾所以不愈也帝稱善

督郵徐毅得病華佗往省之徐謂佗曰昨使醫曹吏劉租鍼胃管訖便苦咳嗽謂何佗曰此誤中肝也五日當不救果然

魏時有句驪客善用鍼取寸發斬爲十餘段以鍼貫取之言發中虛也其妙如此【酉陽雜爼】

色診

扁鵲過齊齊桓侯客之入朝見曰君有疾在腠理不治將深桓侯曰寡人無疾扁鵲出桓侯謂左右曰醫之好利也欲以不疾者爲功後五日扁鵲復見曰君有疾在血脈不治恐深桓侯曰寡人無疾扁鵲出桓侯不悅後五日扁鵲復見曰君有疾在腸胃間不治將深桓侯不應扁鵲出桓侯不悅後五日扁鵲復見望見桓侯而退走桓侯使人問其故扁鵲曰疾之居腠理也湯熨之所及也在血脈鍼石之所及也其在腸胃酒醪之所及也其在骨髓𨿽司命無柰之何今在骨髓臣是以無請也後五日桓侯體病使人召扁鵲扁鵲已逃去桓侯遂死使聖人預知微能使良醫得早從事則疾可已身可活也人之所病病疾多而醫之所病病道少【所病猶療病也】故病有六不治驕恣不論於理一不治也輕身重財二不治也衣食不能適三不治也陰陽並藏气不定四不治也形羸不能服藥五不治也信巫不信醫六不治也有此一者則重難治也扁鵲名聞天下過邯鄲聞貴婦人卽爲下醫過雒陽聞周人愛老人卽爲耳目痺醫來入咸陽聞秦人愛小兒卽爲小兒醫隨俗爲變秦太醫令李防自知伎不如扁鵲也使人刺殺之至今天下言脈者由扁鵲也【史記】

扁鵲見秦武王示之病扁鵲請除左右曰君之病在耳之前目之下除之未必已矣將使耳不聰目不明扁鵲怒而投石曰君與知之者謀之而與不知者敗之【國策】

東坡曰士大夫多祕所患以驗醫能否使索病於溟漠之中吾平生求醫必盡告以所患然後診之故𨿽中醫治吾疾常愈吾求疾愈而已豈以困醫爲事哉宿按望而知之謂之神望見顏色而知其病者上也經曰大肉已脫九候𨿽調猶死予見儒生汪巽山善風鑑斷人生死禍福無不奇中家貧不肯以術自售予素慕其爲人一日患嘔血召予診視叩其占五臟生死法汪曰脾之死色唇之四白靑如馬牙【琇按木克土也】紅唇上起黑斑譬如木朽而生菌耳死期在半年語未畢嘔血數口予視其色正合死脾之色果如期而逝惜乎未竟其說後徧訪未聞相術有如汪君者

黴瘡【附結毒漏爛】

邵文泉僕者患楊梅瘡徧體疼痛遇友人傳示一方用胡連五錢銀柴胡人參當歸牛膝各一錢甘艸五分作三服每服加土茯苓豬肉各四兩水煎服痛止其瘡亦漸愈

任栢峯傳沈狀元所得二苓化毒湯白茯苓土茯苓金銀花各八兩當歸尾四兩紫艸二兩甘艸節五錢分作十服水酒各半煎服任云屢試之輒效

程魯齊黴瘡用苦參三錢牙皂二錢紅花五分當歸二錢五分土茯苓四兩水酒各半煎服

李心田傳授治黴瘡用防已苦參各一錢五分水酒煎服

蔡上捨春樓云曾一人患黴瘡取枳子黃熟時采陰漧紮碎連皮核炒黑存性爲細末每服二三錢無灰酒調下愈

潘養源曾傳一單方治黴瘡殊驗取耳艸不拘多少搗取汁一碗對頭生酒一碗露一宿熱服熱水洗浴透絮被罨取汗透次取蛇夢艸六瓣者搓二丸塞鼻孔另搓一大丸不住手搓待倦臥去防去鼻中塞藥不過二次全愈

江應宿治蒼頭患黴瘡在下部用銅緑杏仁去皮焙熟研如泥塗瘡上干加醋防又一人用蝦蟆子卽科斗取入磁缾內化爲水防效一用杏仁膽礬輕粉研如泥搽【用過效】三方俱效

江防川雲家僮患黴瘡結毒已屢年腫塊徧體得方士煮酒藥服之愈當歸牛膝各一錢杜仲川芎各二錢眞桑寄生地蕨金銀花各一兩土茯苓四兩取頭生酒十五觔入藥懸胎煮三炷香置泥地上三日後任服

陳螢窗患黴漏用鑪甘【煆以黃連水淬七日】水銀各三錢大楓子油三錢肉須用六錢萆麻子油二錢肉三錢二物各研如泥用白桕油四兩入銅鍋熬化先入鑪甘石水銀煎數沸再大楓萆麻煎數沸以眞韶粉六錢收之油紙攤貼患處先以蔥椒水洗淨貼藥再不可洗任其臭穢三日一換以好爲度

江應宿傳授慈谿羅伯成黃華酒治黴瘡頑癬疥癩不拘逺近曾在祁門治一商販患癬徧身如癩服此酒一料全愈方用烏稍蛇酒浸去頭尾皮骨取淨肉一兩木香人參川烏川芎白芷花粉麻黃防風天麻硃砂當歸金銀花各三錢白蒺藜僵蠶白蘚皮連翹蒼術荊芥獨活活各二錢沈香一錢皂角刺川萆薢各五錢兩頭尖一錢麝香二分核桃肉小紅棗各四兩好頭生酒十五觔燒酒五錢以絹袋盛入壜懸胎煮三炷香取出置泥地過七日服之另熬蒼耳膏每服加一後以治諸頑癬瘡疥積年不愈者俱效

程文彬治一人楊梅結毒十餘年蜀中傳一方雲輕粉毒必須仍以輕粉引出其毒眞輕粉四分半硃砂一分二釐雄黃八釐三味爲細末煉蜜爲九金箔爲衣分作九丸每日三丸作三次服三日服盡一日鮮魚湯送下二日羊肉湯送下三日鮮雞湯送下至四日牙腫徧身作脹肚中作瀉至十日其毒盡出再服黃茋肉桂茯苓甘艸當歸麥門冬五味數服果獲全愈永不再發

名醫類案卷十﹤子部﹐醫家類﹐名醫類案﹥

欽定四庫全書

名醫類案卷十一

明江瓘編

經水

太倉公治一女病腰背痛【少陰病兼太陽】寒熱【厥陰病兼少陽】眾醫皆以寒熱治公診之曰內寒【內寒當作陰病解】月事不下也卽竄以藥旋下病已病得之欲男子不可得也所以知其病者診其脈時切之腎脈也嗇而不屬嗇而不屬者其來難堅【气郁血滯而脈結】故曰月不下肝脈出左口【相火熾盛脈乃上溢】故曰欲男子不可得也【琇按以上史記本文下所增入祗泛論無病之人乃以出左口爲血盛之脈與原文相背何耶】蓋男子以精爲主婦人以血爲主男子精盛則思室女子血盛則懷胎夫肝攝血者也厥陰出寸部又上魚際則陰血盛可知矣【烺按此案已見腰痛門】

東垣治一夫人病寒熱月事不至者數年矣又加喘醫者悉以蛤蚧桂附等投之李曰不然夫人病陰爲陽所搏大忌溫劑以涼血和血之藥服自愈已而果然

一婦人年三十嵗臨經預先臍腰痛甚則腹中亦痛經縮二三日以柴胡錢半活一錢丁香四分蠍一个當歸身一錢生地一錢都作一服水二盞煎至一盞去查食前稍熱服【丁香本艸言其辛散苦降養陰治陰痛諸气】

一婦年三十餘因每洗浴後必用冷水淋通身又嘗大驚遂患經來時必先小腹大痛口吐涎水經行後又吐水三日其痛又倍至六七日經水止時方住百藥不效【久病】診其脈寸滑大而關尺皆大急尺小於關關小於寸所謂前大後小也【前大後小之故恐有表邪】遂用香附三両半夏二両茯苓黃芩各一両半枳實元胡索牡丹皮人參當歸白術桃仁各一両黃連七錢川練遠志甘艸各半両桂三錢吳茱萸錢半分十五貼入薑汁兩蜆殻熱服之後用熱湯洗浴得微汗乃已忌當風坐臥手足見水並喫生冷服三十貼全愈半年後因驚憂其病復舉【新發故不用參術】腰腹時痛小便淋痛心惕惕驚悸意其表已解【冷水淋身之表】病獨在裏先爲灸少衝【手少陰心】勞宮【心包絡】昆侖【膀胱】三陰交【足太陰脾】止悸定痛次用桃仁承气湯大下之下後用醋香附三両醋蓬術當歸身各一両半醋三稜元胡索醋大黃醋靑皮靑木香茴香滑石木通桃仁各一両烏藥甘艸砂仁防榔苦練各半両木香吳茱萸各二錢分作二十貼入新取牛膝濕者二錢生薑五片用荷葉湯煎服愈

一婦頭痛口亁經行後身痛腰甚痛以生地黃一錢白術芍藥各一錢川芎歸身尾各五分炒栢炙甘艸各三分

一婦年二十餘經閉二年食少乏力以黃連二錢白術錢半陳皮滑石各一錢黃芩五分木通三分桃仁十一个炙甘艸少許

滑伯仁治一婦年三十每經水將來三五日前臍下防痛如刀刺狀寒熱交作下如黑豆汁旣而水下因之無娠脈二尺沈濇欲絕餘皆急曰此由下焦寒濕【尺沈澁屬下焦寒濕】邪气於衝任【衝任俱奇經】衝爲血海任主胞胎爲血室故經事將來邪與血爭而作防痛寒气生濁下如豆汁宜治下焦遂以辛散苦溫理血藥爲劑令先經期十日服之凡三次而邪去經調是年有孕

呂滄洲治一女在室病不月諸醫療皆不得其狀視之腹大如娠求其色脈卽怪語之曰汝病非有異夢則靈所憑耳女不答趨入臥內宻語其侍嫗曰我去夏追涼廟廡下薄暮過木神心動是夕夢一男子如暮間所見者卽我寢親狎由是感病我慚赧不敢以告人醫言是也嫗以告呂呂曰女面色乍赤乍白者愧也脈乍大乍小者祟也病因與色脈符𨿽劇無苦乃以桃仁煎下血類豚肝者六七枚俱有竅如魚目病已

汪石山治一婦年逾三十無子診視其脈近和惟尺部覺洪滑耳曰子宮有熱血海不固也其夫曰然每行人道經水卽來乃諭以丹溪大補丸加山茱茰白龍骨止澁之藥以治其內再以亂髮灰白礬灰黃連五倍子爲末以治其隠處果愈且孕

丹溪治一婦年二十嵗兩月經不行忽行小腹痛有塊血紫色以白芍白術陳皮各五錢黃芩川芎木通各二錢炙甘艸少許

一婦气滯血澁脈不澁經不調或前或後紫色苦兩大腿外臁【少陽經】麻木有時癢生瘡大便祕滯以麻子仁桃仁去皮尖芍藥各二両生枳殻白術歸頭葳防仙訶子肉生地陳皮各五錢大黃【治血澁】煨七錢【大黃配訶子亦奇】爲末粥丸

一婦年四十八嵗因有白帶口渴月經多初來血黑色後來血淡倦怠食少臍上急以白術錢半紅花豆大陳皮白各一錢木通枳殻各五分黃芩砂仁炙甘艸各三分共九味煎湯下保和丸三十粒抑靑丸二十粒

一女年十五脈而大不數形肥初夏時倦怠月經來時多此稟受弱气不足攝血也以白術錢半生茋陳皮各一錢人參五錢炒栢三分【虛而協熱】

一婦年四十餘月經不調行時腹痛行後又有三四日淋瀝皆穢水口渴面黃倦怠無力以白術一両歸身尾六錢陳皮七錢黃連三錢木通二錢生茋黃芩各二錢炙甘艸一錢分作八貼下五靈脂丸四十粒食前服

一婦月經不勻血紫色來作痛倦怠惡寒爲人性急以靑皮五分川芎黃芩牡丹皮茯苓各二錢漧薑一錢炙甘艸五分

一婦年二十嵗月事不勻來時先腹隠疼血紫色食少無力以白術四錢黃連陳皮各二錢半牡丹皮二錢木通黃芩人參茱茰各錢半炙甘艸五分分作四貼水二盞煎取小盞食前服

一婦年二十餘形肥痞塞不食每日臥至未飲薄粥一盞粥後必吐水半碗仍復臥經不通三月矣前番通時黑色脈辰時寸關滑有力午後關滑寸則否詢之因乘怒飲食而然遂以白術両半厚朴黃連枳實各一両半夏茯苓陳皮山查人參滑石各八錢砂仁香附桃仁各半両紅花二錢分作十貼每日服一貼各入薑汁二蜆殻間三日以神祐丸神祕沈香丸微下之至十二日吐止食漸進四十日平復如故

一婦年三十餘形瘦亦痞不食吐水經不通以前藥方加參術歸爲君煎熟入竹瀝半盞薑汁服之但不用神祐丸下之亦平復或咳寒熱而經閉者當於欬門濕痰條求之【醫學綱目】

子和治一婦人月事不行寒熱往來口漧頬赤喜飲旦暮間咳一二聲諸醫皆用防虫水蛭漧漆硵砂芫靑紅娘子沒藥血竭之類子和不然曰古方𨿽有此法柰病人服之必臍腹發痛飲食不進乃命止藥飲食稍進內經曰二陽之病發心脾心受之則血不流故不月也旣心受積熱宜抑火升水流濕潤燥開胃進食乃湧出痰一二升下泄水五六行濕水上下皆去血气自然周流月事不爲水濕所隔自依期而至矣不用蝱虫水蛭有毒之藥如用之則月經縱來小便反閉他證生矣凡精血不足宜補之以食大忌有毒之藥偏勝而成夭閼

一婦人年三十餘經水不行寒熱往來【痰能作寒熱】面色痿黃【無表癥】唇焦頬赤時咳三兩聲向者所服之藥黑神防烏金丸四物湯燒肝散鼈甲散建中湯寕肺散鍼艾百計轉劇家人意倦不欲求治子和憫之先湧痰五六升午前湧畢午後食進余癥悉除後三日復輕湧之又去痰一二升食益進不數日又下通經散防訖一二升後數日去死皮數重小者如麩片大者如葦膜不一月經水行神气淸健

吳茭山治一婦行經時著气惱經過半月後得心腹腰脇痛不可忍醫作气治以香燥止痛之劑服之愈不安診其脈急不勻早間行經著惱乃瘀血作痛也遂以四物入桃仁紅花延胡索莪術靑皮之類數服血通其患已矣

一女子經水過多行後復行面色痿黃人倦無力遂以歸身炒熟地川芎荊芥續防煨漧薑炙甘艸數服而安

一婦經事欲行臍腹絞痛臨行血澁以四物入延胡索防榔靑皮香附子之類數服痛除

一婦行經色淡若黃漿心腹嘈雜【嘈雜爲痰飲】此脾胃濕痰故也以二陳湯合四物入細辛蒼術數服卽止

一女子經水下如黑豆汁此絡中風熱也【經如黑豆汁絡中風熱妙防亦有下焦寒濕而經水如豆汁者但癥當寒熱腹痛尺沈澁寸關一爲寒濕一爲風熱須細辧】以四物加黃芩川連荊芥穂蔓荊子【治以辛涼苦寒理血之劑】數服血淸色轉

一婦經來適防寒熱往來以小柴胡湯二服寒熱卽止繼以四物湯數服而安

一婦經血過多得五心煩熱日晡潮熱諸藥不效以四物加胡黃連三服而愈

兪子容治一婦寡居鬱結成疾經事不行體熱如炙忽吐血若泉湧醫用止血藥不效兪以茅艸根搗汁濃磨沈香服至五錢許日以釅醋貯瓶內火上炙熱气沖兩鼻孔【外治法佳】血始得降下吐血不復作經事乃行【吐血如泉止而不效他人必用血脫益气之說今用降而愈亦以寡居而經不行气升而不降治法甚奇當玩體熱如炙四字蓋吐血湧泉當四肢冷未有體熱如炙者】

莫彊中一侍人久病經阻發熱咳倦怠不食憔悴骨立醫往往作瘵疾治之勢甚危莫曰婦人以血爲本血榮自然有生理因謝眾醫專服四物湯其法防咀每慢火煮取淸汁帶熱以啜之空腹日三四服兩月餘經通疾如失

潘璟字溫叟名醫也診屯田郎中張諲妻年四十餘而天癸不至潘察其脈曰明年血潰乃死旣而果然【博按此條已見積塊門】

石山治一婦瘦小年二十餘經水紫色或前或後臨行腹痛惡寒喜熱或時感寒腹亦作痛脈皆細濡近滑兩尺重按略洪而滑汪曰血熱也或謂惡寒如此何謂爲熱曰熱極似寒也遂用酒煮黃連四両香附歸身尾各二両五靈脂一両爲末粥丸空腹吞之而愈

一婦經行必防三日然後行診其脈皆濡弱曰此脾虛也脾屬血屬濕經水將動脾血已先流注血海然後下流爲經脾血旣虧則虛而不能運行其濕令作茯苓白術散每服二錢一日米飲調下二三次月餘經行不防矣

一婦產後經行不止或紅或白或淡病逾八月面色黃白性躁頭腳軟醫用參茋補藥病益加用止澁藥不效汪診之右脈濡弱無力左脈略洪而駛曰右脈弱者非病也左脈偏盛遂覺右脈弱耳宜主左脈治以涼血之劑遂以生地白白術各一錢黃芩阿膠歸身各八分陳皮香附川芎椿根皮茯苓各六分柴胡甘艸各五分煎服二十餘劑而愈

一婦年逾四十形長色脆病經不調右脈浮軟而大【虛】左脈虛軟而小近駛【以癥合脈所以用參術】嘗時經前作泄今年四月感風咳用湯洗浴汗多因泄一月六月復因洗浴髮瘧六七次瘧𨿽止而神思不爽至八月盡而經水過多白帶時下防泄遂覺右腳疼痛舊曽閃肭腳跟今則假此延痛【陽虛不能健運】臀腿腰脇凥骨脛項左邊筋皆掣痛【血凝滯而作痛】或咳一聲則腰眼痛如刀紮日輕夜重叫號不已幸痛稍止飲食如常【胃气在】今詳月水過多白帶時下日輕夜重防泄無時亦屬下多亡陰宜作血虛治然服四物止痛之劑益甚九月汪復診視始悟此病乃合仲景所謂陽生則陰長之法矣夫經水多白帶下常防泄皆由陽虛陷下而然命曰陽脫是也日輕夜重蓋日陽旺而得健運之職故血亦無凝滯之患而日故輕也夜則陰旺而陽不得其任失其健運之常血亦隨滯故夜重也遂以參術助陽之藥煎服五七貼痛減此亦病癥之變治法殊常故記之

一婦年二十一嵗六月經行腹痛如刮難忍求死脈得細軟而駛尺則沈弱而近駛汪曰細軟屬濕數則爲熱尺沈屬郁滯也【妙斷】以酒煮黃連半斤炒香附六両五靈脂半炒半生三両歸身尾二両爲末粥丸空心湯下三四錢服至五六料【琇按黃連服至三斤亦僅見此要之後來病情實由苦寒偏勝救以桂附而愈】越九年得一子又越四年經行兩月不防腹中微痛又服前丸而愈續後經行六七日經止則流淸水腹中微痛又服前丸而痛亦止又經住只有七八日若至行時或大行五六日續則適來適斷或微紅或淡紅紅後常流淸水小腹大痛漸連徧身胸背腰腿骨裏皆痛自已【脾】至酉【腎】乃止痛則徧身冷熱汗大出【脾腎虛而大汗出則气虛而不能運行血滯用桂以行瘀血而用參補气】汗止痛減尙能飲食自始痛至今歷十五年前藥屢服屢效今罔效者何也汪復診之脈皆洪滑無力幸其尙有精神汪曰此非舊日比矣舊乃郁熱今則虛寒【斷尢妙洪大爲虛者有之若洪滑爲實今以無力斷爲虛寒可見滑而無力亦虛癥所有不得滑宜從實治也然必合外癥神情然有脈滑爲血聚者不得作痰與食積斷】東垣曰始爲熱中終爲寒中是也經曰脈至而從按之不鼓乃陰盛格陽當作寒治且始病時而形斂小今則形肥大矣醫書曰瘦人血熱肥人气虛豈可同一治耶所可慮者汗大泄而脈不爲汗衰血大崩而脈不爲血減耳其痛日重【投溫在此】夜輕知由陽虛不能健運故亦凝滯而作痛以癥參脈宜用助陽若得脈減痛輕方爲佳兆遂投參茋歸術大劑加桂附一貼來早再診脈皆稍寕服至二三十貼時當二月至五月病且愈蓋病有始終寒熱之異藥有前後用捨不同形有肥瘦壯少不等豈可以一方而通治哉【此癥石翁先生投桂附人所不知亦不能】

一婦年逾四十形色頗實常患產難倒生經水不調或時徧身骨節疼痛食少倦怠自汗汪診之兩手脈皆不應惟右關輕按隠隠然微覺動也疑脈出部以指尋按渠經列缺穴分亦不應甚怪之乃叩其夫曰有孕時醫診亦言無脈後服八物湯幸爾易產而得一子汪曰此由稟賦夲來脈不應也無足怪可見天下事變出無窮果難一一以常理測也如脈經所謂但道其常而已兩手無脈不傷其生又不妨於胎孕豈脈經所能盡耶脈或兩手出部或一手出部見之多矣兩手無脈而人如故此亦理之所無事之大變故記之

一婦有病汪診之右脈緩濡而弱左手無脈再三尋之動於腕臂外亷陽谿【大腸穴】偏歷之分乃語之曰左脈離其部位其病難以脈知以右脈言之似屬於脾胃不足也尙當言其病焉告曰每遇經未行前咯血數口心嘈不安食少懶倦汪以四君子加山梔陳皮麥冬牡丹皮煎服數貼而安

薛巳治一婦人發熱口漧月經不調兩腿無力服祛風滲濕之劑腿痛體倦二膝浮腫經事不通薛作肝脾腎三經血虛火燥【妙斷】癥名鶴膝風用六味八味二丸兼服兩月形體漸健飲食漸進膝腫漸消不半載而痊前癥若脾腎虛寒腿足軟痛或足膝枯細用八味丸若飲食過多腿足或臀內痠脹或浮腫作痛用補中益气加茯苓半夏主之

一婦人經過期發熱倦怠或用四物黃連之類反兩月一度且少而成塊又用峻藥通之兩目如帛所蔽薛曰脾爲諸陰之首目爲血脈之宗此脾傷五藏皆爲失所不能歸於目矣遂用補中益气濟生歸脾二湯專主脾胃年餘尋愈

一婦人兩眉稜痛後及太陽面靑善怒薛作膽經風熱【妙斷】用選奇湯【防風活黃芩甘艸】合逍遙防加山梔天麻黃茋半夏黃芩而愈此癥失治多致傷目或兩耳出膿危矣【琇按此案不應入經水門】

一婦人年四十素性急先因飲食難化月經不調服理气化痰藥反肚腹膨脹大便泄防又加烏藥蓬術肚腹腫脹小便不利加豬苓澤防痰喘气急手足厥冷頭面肢體腫脹指按成窟【此癥今人指爲不治】脈沈細右寸爲甚【若脈洪大又當作虛中有實治】薛曰此脾肺之气虛寒不能通調水道下輸膀胱滲泄之令不行生化之气不運卽東垣所雲水飲畱積若土之在雨中則爲泥矣得和風暖日水濕去而陽化自然萬物生長喜其脈相應遂以金匱加減腎气丸料服之小便卽通數劑腫脹消半四肢漸溫自能轉側又與六君加木香肉桂炮姜治之全愈後不戒七情飲食卽爲泄防仍用前藥加附子五分【博按舊刻悞香附子】而安

一婦人素有頭暈不時而作月經遲而少薛以中气虛不能上升而頭暈不能下化而經少用補中益气湯而愈後因勞而僕月經如湧此勞傷火動用前湯加五味子一劑服之卽愈前癥𨿽云亡血過多气無所附實因脾气虧損耳

一婦人年四十勞則足跟熱痛薛以陰血虛極急用聖愈湯而痊【生熟地歸芎參茋】後徧身搔癢誤服風藥發熱抽搐肝脈洪數此乃肝家血虛火盛而生風以天竺膽星爲丸用四物麥冬五味芩連炙艸山梔柴胡煎送而愈

一婦人兩足發熱【陰虛】日晡益甚小便自遺或時不利薛以爲肝熱陰挺不能約制午前用白術茯苓丹皮澤防各五分幹山藥山茱麥冬各一錢熟地四錢酒炒黑黃栢七分知母五分不數劑而諸癥悉愈若用分利之劑益損眞陰必致不起

一婦人月事未期而至發熱自汗服淸熱止汗之劑反作渴頭痛手掉身麻此因肝經風熱用柴胡炒芩連炒山梔歸生地丹皮各一錢參茋苓術各一錢五分川芎七分甘艸五分二劑其汗全止更以補中益气而愈凡發熱久者陽气亦自病須調補之

一婦人經行後勞役失調忽然昏憒面赤吐痰此元气虛火妄動急飲童便神思漸爽更用參茋各五錢芎歸各三錢元參柴胡山梔炙甘艸各一錢一劑又用逍遙散加五味麥冬稍定但體倦面黃此脾土眞虛之色也又以十全大補加五味麥冬治之而愈若投以發散之劑禍在反掌愼之

一婦人多怒經行或數日或半月卽止三年後淋瀝無期【虛癥可知】肌體倦瘦口漧內熱【虛而協熱】盜汗如洗日晡熱甚用參茋歸術茯神逺志棗仁�冬五味丹皮龍眼肉炙艸柴胡升麻治之【歸脾補中二方合用】獲愈此癥先因怒動肝火血熱妄行後乃脾气下陷不能攝血歸源故用前藥若胃熱亡津液而經不行宜淸胃若心火亢甚者宜淸心若服燥藥過多者宜養血若病久气血衰宜健脾胃

一婦性善怒產後唇腫內熱用淸熱敗毒唇口腫脹日晡熱甚月水不調用降火化痰食少作嘔大便不實唇出血水用理气消導胸膈痞滿頭目不淸唇腫經閉用淸胃行血肢體倦怠發熱煩躁涎水湧出欲用通經之劑薛曰病本七情肝脾虧損數行攻伐元气益虛故耳法當補陰益陽遂以加味歸脾湯加味逍遙散補中益气湯如法調治元气漸復唇瘡亦愈後因怒寒熱耳痛胸膈脹悶唇掀腫甚此是怒動肝火而血傷遂用四物合小柴胡加山梔頓愈後又怒脇乳作脹肚腹作痛嘔吐酸涎飲食不入小水不利此是怒動肝木尅脾土乃用補脾气養脾血而愈又因勞役怒气飲食失時發熱喘渴體倦不食去血如崩唇腫熾甚此是肝經有火脾經气虛遂用補中益气加黑山梔芍藥丹皮而愈此癥毎見但治其瘡不固其本而死者多矣

一婦人停食飽悶發熱或用人參養胃湯益甚【以此湯送保和丸則愈】再用木香檳榔丸泄防吐痰腹中成塊飲食少思又用二陳黃連厚朴之類前癥益甚腹脹不食月經不至此中气虧損用補中益气加茯苓半夏三十餘劑脾胃健而諸癥愈又二十劑而經自行前癥若脾虛不能消化飲食者宜用六君子湯補而消之虛寒者加砂仁木香炮姜溫而補之其食積成形者以前藥煎送保和丸【此法妙】大抵食積痞塊癥爲有形所謂邪气勝則實眞气奪則虛惟當養正辟邪而積自除矣𨿽然堅者削之【削之必以漸】客者除之胃气未虛或可少用若病久虛乏者則不宜用【以東垣消痞丸相間服之】

一婦人飲食後或腹脹或吞酸服枳術丸吞酸益甚飲食日少胸膈痞滿腿內酸痛畏見風寒又服養胃湯一劑腿內作痛又二劑腿浮腫月經不行此鬱結所傷脾虛濕熱下注侵晨用四君芎歸二陳午後以前湯送越鞠丸飲食漸進諸癥漸愈又用歸脾八珍二湯兼服兩月餘而經行

一婦內熱作渴飲食少思腹內近左初如雞卵漸大四寸許經水三月一至肢體消瘦齒頰似瘡脈洪數而虛左闗尢甚此肝脾鬱結之癥外貼阿魏膏午前用補中益气湯午後以加味歸脾湯兩月許肝火少退脾土少健仍與前湯送下六味地黃丸午後又用逍遙散送歸脾丸又月餘日用蘆薈丸【蘆薈丸方大皂角靑黛硃砂研麝香研各一錢幹蝦防用皂角各等分燒灰存性爲末一兩入前項藥右爲末蒸餅爲丸麻子大毎服七十丸米飲下】二服空腹以逍遙散下日晡以歸脾湯下喜其謹疾調理年餘而愈【看他用藥緩急先後毫不假借當深思而熟玩之】

一婦人腹內一塊不時上攻或痛作聲吞酸痞悶月經不調小溲不利二年餘矣【久病】面色靑黃此肝脾气滯以六君子加芍歸柴胡炒連木香吳茱各少許二劑卻與歸脾湯下蘆薈丸三月餘肝脾和而諸癥退又與調中益气加茯苓牡丹皮中气健而經自調熱入血室

許學士治一婦病傷寒發寒熱遇夜則如見鬼狀經六七日忽然昏塞涎響如引鋸牙關急暝目不知人病勢危困許視之曰得病之初曽值月經來否其家雲經水方來病作而經遂止得一二日發寒熱晝𨿽靜夜則有鬼祟從日昨不省人事許曰此乃熱入血室癥仲景云婦人中風發熱惡寒經水適來晝則明了暮則譫語如見鬼狀發作有時此名熱入血室醫者不曉以剛劑與之遂致胸膈不利涎潮上脘喘急息髙昏冒不知人當先化其痰後除其熱乃急以一呷散投之兩時頃涎下得睡省人事次授以小柴胡湯加生地三服而熱除不汗而自解矣

一婦人患熱入血室癥醫者不識用補血調气藥治之數日遂成血結胸或勸用前藥許公曰小柴胡已遲不可行也無已刺期門穴斯可矣予不能鍼請善鍼者治之如言而愈或問熱入血室何爲而成結胸也許曰邪气傳入經絡與正气相搏上下流行遇經水適來適斷邪气乘虛入於血室血爲邪所廹上入肝經肝受邪則讝語而見鬼復入膻中則血結於胸中矣何以言之婦人平居水養木血養肝方未受孕則下行之爲月水旣孕則中畜之以養胎及已產則上壅之以爲乳皆血也今邪逐血並歸於肝經聚於膻中結於乳下故手觸之則痛非藥可及故當刺期門也

虞恆徳治一少婦夏月行經得傷寒似瘧譫語狂亂【此行經在先而病在後】諸醫皆以傷寒內熱投雙解散解毒湯服之大汗如雨反如風狀次以牛黃丸金石之藥愈投愈劇一日延虞診視脈而大虞思傷寒內熱狂亂六陽俱病豈不口漧舌黑況脈不數病體捫之或熱或靜其腹急痛【下】意必有內傷在前傷寒在後今傷寒得汗𨿽巳內傷則尙存故也因細問之患者曰正行經時因飲食後多汗用冷水抹身因得此癥方知冷水外閉其汗內阻其血邪熱入室經血未盡血得邪熱乍靜乍亂寒熱譫語掉類風須得玉燭散下之而愈【玉燭散四物加大黃朴硝非大便燥結不可用】下後譫語巳定次以四物小柴胡湯調理五日熱退身涼其患遂瘳

衍義云一婦人溫病已十二日診之其脈六七至而濇寸稍大尺稍小發寒熱頰赤口漧不了了耳聾問之病數日經水乃行此屬少陽熱入血室也若治不對病則必死乃按其癥與小柴胡湯服之【此治傷寒】二日又與小柴胡湯加桂漧薑一日寒熱遂止又云臍下急痛又與抵當丸微利下臍下痛痊身漸涼脈漸勻尙不了了乃復與小柴胡湯次日但胸中熱躁口鼻幹又少與調胃承气湯不得利次日心下痛又與大防胸湯半服利三行次日虛煩不寕時妄有所見復狂言𨿽知其尙有燥屎以其極虛不敢攻之遂與竹葉湯去其煩熱其夜大便自通至曉兩次中有燥屎數枚而狂言虛煩盡解但咳唾此肺虛也若不治恐成肺痿遂與小柴胡湯去人參大棗生薑加漧薑五味子湯一日咳減二日而病悉愈以上皆用仲景方

薛立齋治一婦人經行感冒風寒日間安靜至夜譫語用小柴胡加生地治之頓安但內熱頭暈用補中益气加蔓荊子而愈後因惱怒寒熱譫語胸脇脹痛小便頻數月經先期此是肝火血熱妄行用加味逍遙加生地而愈

一婦人因怒寒熱頭痛譫語日晡至夜益甚而經暴至【此病在先而經行在後】蓋肝藏血此怒動火而血妄行用加味逍遙防加生地治之神思頓淸但食少體倦月經未已蓋脾統血此脾气虛不能攝血用補中益气治之月經漸止【此非傷寒】

一婦人懷抱素郁感冒經行譫語服發散之劑不應用寒涼降火前癥益甚更加月經不止肚腹作痛嘔吐不食痰涎自出此脾胃虛寒用香砂六君脾胃漸健諸癥漸退又用歸脾湯而全愈【此癥之變】

江應宿治西村金氏婦年二十一嵗五月中患熱病發熱頭痛渴欲飲冷六脈數經行譫語用小柴胡湯病家疑病人素彊健藥有人參未敢服過二日病轉劇腹痛急脹已經八九日不更衣仍以小柴胡加大黃四錢利去黑糞熱退身涼而愈【此癥之常同一腹痛而下者溫補者宜細味之】

崩漏

東垣治一婦時冬患暴崩不止先因損身失血自後一次縮一十日而來其後暴崩不止其人心窄性急多驚必因心气不足飲食不節得之診得掌中寒脈沈細而緩間帶數九竅微不利四肢無力上喘气短促不調果有心气不足脾胃虛弱之癥胃脘當心而痛左脇下縮急當臍有動气腹中鳴下气大便難虛證極多且先治其本余癥可去安心定志鎭墜其驚調和脾胃大益元气補血養神以大熱之劑去其寒凝在皮膚少加生地去命門相火不令四肢痿弱以黃連二分生地三分炒曲陳皮桂枝各五分艸豆防仁六分黃茋人參麻黃帶節各一錢當歸一錢五分杏仁五个另研一服而愈胃脘痛者客寒犯胃也以艸豆防丸十五丸痛立止再與肝之積藥以除其根遂愈

一婦人血崩不止以當歸蓮花心白棉子紅花茅花各一兩剉細以白皮紙裹定泥固燒存性爲末加血竭爲引用酒下不止加輕粉一錢又不止加麝香爲引酒下遂止

一婦患崩漏醫莫能效數其癥有四十餘種以調經升陽除濕湯治之愈【湯見醫學集成】

丹溪治一婦三十餘嵗墮胎後血不止食少中滿倦怠煩躁脈沈大而數重取微作怒气傷肝感動胃气以二陳湯加川芎白術砂仁二十貼安【琇按煩躁脈數用燥竄而愈費解】

王汝言治一婦患胎漏忽血崩甚暈去服童便而醒少頃復暈急服荊芥隨醒隨暈服止血止暈之藥不效忽又嘔吐王以其童便藥汁滿於胸膈也卽以手探吐之末後吐出飲食及菜碗許詢之曰適飯後著惱少頃遂崩不止因悟曰因飽食胃气不行故崩甚血旣大崩胃气益虛而不能運化宜乎崩暈不止而血藥無效也急宜調理脾胃遂用白術五錢陳皮麥芽各二錢煎一服暈止再服崩止遂專理脾胃藥服十數服胃气始還後加血藥服之而安若不審知食滯而專用血崩血暈之藥豈不誤哉

一婦年逾五十血崩久不止諸藥不效以橡斗蒼耳艸根二物燒存性用四物湯加白芷茅花漧薑煎湯調服其經血自此而止再不行矣

子和治一婦年五十餘血崩一載僉用澤蘭丸黑神防保安丸白薇散補之不效戴人曰天癸巳盡本不當下血蓋血得熱而流散非寒也夫女子血崩多因大悲哭悲哭過甚則肺葉布心系爲之急血不禁而下崩內經曰陰虛陽搏謂之崩陰脈不足陽脈有餘數則內崩血乃下流舉世以虛損治之莫有知其非者可服火齊【琇按火齊卽火劑】火齊者黃連解毒湯是也次以揀香附子二兩炒白藥二兩焙當歸一兩將三味同爲細末水調下又服檳榔丸不旬日安

一老婦血崩不止滔滔不絕滿牀皆血伏枕三月矣腹滿如孕作虛挾痰積污血治之用四物四兩參術各一兩甘艸五錢以治虛香附三兩半夏半兩茯苓陳皮枳實縮砂元胡各一兩以破痰積污血分二十貼毎貼煎榦荷葉側栢葉湯再煎服之服盡良愈不復發

汪石山治一婦年逾四十形色蒼紫忽病血崩醫者或用涼血或用止澁俱罔效診其六脈皆沈濡而緩按之無力以脈論之乃气病非血病也當用甘溫之劑健脾理胃庶防胃气上騰血循經絡無復崩矣遂用補中益气湯多加參茋兼服參苓白術散崩果愈

一婦身瘦面黃舊有白帶產後憂勞經水不止五旬餘間或帶下心前熱上身麻【气不運】下身冷背心脹口鼻幹額角冷小便頻而多大便溏而少食則嘔吐素厭肉味以書來問汪曰𨿽未見脈詳其所示多屬脾胃不足令服四君子湯加黃芩陳皮神曲當歸身二貼紅止白減繼服十餘劑諸癥悉除

汪汝潔治葉廷傑之內十月病眼若合卽麻痺甚至不敢睡屢易醫漸成崩疾江診得左手三部舉之略按之略大而無力右手三部舉按俱大而無力經曰血虛脈大如蔥管又曰大而無力爲血虛又曰諸爲飲又曰爲勞據脈觀癥蓋由气血俱虛以致气不周運而成麻痺時醫不悟而作火治藥用寒涼過多損傷脾胃陽气失防而成崩矣以嵗運言之今嵗天衝主運【少角東宮震位乃天衝司也九星分野之名】風木在泉兩木符合木盛而脾土受虧是以土防而行秋冬之令以時言之小雪至大雪之末【冬至小寒】六十日有奇太陽寒水主令【少陰君火】厥陰風木客气加臨其上木火勝矣經曰甚則勝而不復也其脾大虛安得血不大下乎且脾裹血脾虛則血不歸經而妄下矣法當大補脾經爲先次宜補气祛濕可得漸愈矣以人參三錢黃茋二錢甘艸四分防風荊芥白術各一錢陳皮八分水煎食逺服一劑分作三服不數劑而安

薛己治一婦人久患血崩肢體消痩飲食到口但聞腥臊口出淸液彊食少許腹中作脹此血枯之癥肺肝脾胃虧損之患用八珍湯烏賊魚骨圓兼服兩月而經行百餘劑而康寕如舊矣

一婦人面黃或赤時覺腰間或臍下作痛四肢困倦煩熱不安其經若行先發寒熱兩肋如束其血如崩此脾胃虧損元气下陷與相火濕熱所致【元气下陷人間有知之者相火濕熱知之者寡矣】用補中益气加防風藥炒黑黃栢間以歸脾湯調補化源血自歸經矣

一婦年五十嵗辛丑患崩諸藥罔效壬寅八月身熱肢痛頭暈涕出吐痰少食眾作火治轉熾絕粒數日淹淹伏枕僅存呼吸薛診之謂脾胃虛寒用八味丸料一劑使急煎服然胃虛久始下咽翌早遂索粥數匙再劑食倍熱減痛止兼服八味丸良愈

歸大化之內患月事不期崩血昏憒發熱不寐【虛極】或謂血熱妄行投以寒劑益甚或謂胎成受傷投以止血亦不效乃延薛診之曰此脾虛气弱無以統攝故耳法當補脾而血自止矣用補中益气加炮姜不數劑而效惟終夜少睡驚悸另服八味湯更不效復叩諸先生曰雜矣乃與歸脾湯加炮姜以補心脾遂如初

西園公不知何郡人曽治一婦人年六十二嵗患血崩不止以黃連解毒湯四貼後服涼膈散合四物六貼卽愈此婦因悲哀太過則心悶急肺布葉舉而上焦不通【妙論】熱气在中血走而崩故效【用張子和法醫鑑】

江篁南治一婦血崩兩月餘服諸寒涼止血之藥不效且痰喘乃以人參黃茋各五錢防風麥冬各一錢更加荊芥穗升麻五味附子【投附子人所難】一服喘崩減半二服減十之八繼以豁痰調經之劑治之愈

江應宿治昆山顧氏年四十餘患崩漏兩月餘形痩唇白診得气口實乃食傷太陰中焦气郁阻滯而然化食行滯乃愈

龔水部宜人年四十餘患崩漏泄防發熱頭痛盜汗自汗倦怠羸瘦已逾二年醫藥無功逆予診視六脈浮滑數重按豁然無力此气血俱虛元气下防脾虛不能攝血歸源內虛寒而外假熱投補中益气人參三錢黃茋五錢【蜜炙】加炮姜蔓荊子川芎蒲黃阿膠數劑汗與頭痛俱止五十餘劑良愈

帶下

東垣治一婦白帶常下久矣諸藥不效診得心胞尺脈極微白帶尋流而不止叔和八脈微脈經云崩中日久爲白帶漏下多時骨亦枯言崩中者始病血崩不已久下則血少復亡其陽故白滑之物下流不止是本經血海將枯津液復亡枯漧不能滋養筋骨以本部行經藥爲引用爲使以大甘油膩之藥潤其枯燥而滋益津液以大辛熱之气味補其陽道生其血以苦寒之藥泄其肺而救其上熱傷气以人參補之以微苦溫之藥爲佐而益元气名曰補經固眞湯其方柴胡根一錢炙甘艸一錢漧薑細末三錢陳皮二錢人參二錢白葵花七个翦碎郁李仁去皮尖另研如泥一錢同煎生黃芩一錢另入右件除黃芩外以水二盞煎至一盞七分再入黃芩同煎至一盞空心帶熱服之少時早膳壓之一服而愈

韓飛霞治一婦年三十餘十八胎九殤八夭又驚憂過甚遂昏不省人事口唇舌皆瘡或至封喉下部虛脫白帶如注如此四十餘日或時少醒至欲自縊悲不能堪醫或投涼劑解其上則下部疾愈甚或投熱劑及以湯藥薰蒸其下則熱暈欲絕韓診之曰此亡陽癥也急以塩煮大附子九錢爲君制以薄荷防風佐以姜桂芎歸之屬水煎入井水冷與之未盡劑鼾鼻熟睡通宵覺卽能識人眾詰其獲效之故韓曰方書有之假對假眞對眞耳上乃假熱故以假冷之藥從之下乃眞冷故以眞熱之藥反之斯上下和而病解矣繼後主以女金丹錯綜以二三方不但去疾且調元气後生二子所謂女金丹卽勝金丸也得之異人倍加香附而視气血之偏者又加姜黃條芩倍川芎之屬取效甚多【江云此案治病有法用藥有權可謂知通變者也韓氏醫通】

丹溪治一老婦患赤白帶一年半只是頭暈坐立不久睡之則安專治帶愈其自止

一老婦好濕麫至此時得帶下病亦寒淋瀝醫與荷花須等藥發熱所下愈甚又與砂仁豆防藥以其食少也腹脹滿气喘又與葶藶不應又與禹餘糧丸增劇又與崇土散脈兩手洪濇輕則長而滑實至是喘甚不得臥此是濕麫釀成濕在足太陰陽明二經【濕在裏】水谷之气爲濕所抑不得上升遂成帶下淋瀝理用升舉之劑以補气和血次之而工反與燥濕【非燥可愈】宜其輾轉成病遂與人參生肺之陰以拒火毒白術以補胃气除濕熱行水道桃仁去污生新郁李行積水以通艸佐之犀角解食毒消腫滿檳榔治最髙之气作濃湯調下保和丸又以素豢養有肉積加阿魏小丸同咽之四五日後气漸消腫漸下又加補腎丸以生腎水之眞陰漸有向安之勢得睡食有味乃加與防丸驅逐肺家積熱而愈【濕癥之脈沈散濡者居多今脈洪濇洪爲胃虛濇爲血虛輕取長而滑實有痰可知喘不得眠防肺不應皆由胃病用升陽補胃配行瘀行積之品甚佳可法】

子和治一婦病帶下連綿不絕已三年矣診其兩手脈俱滑大而有力約六七至常上熱口漧運時嘔酢水知其實有寒痰在胸中以蒂散吐出冷痰二三升皆酢水也間有黃涎狀如爛膠次以漿粥養其胃气又次用導水禹功以防其下然後以淡劑滲泄之藥利其小便數日而愈【以滑大數而有力之脈兼之三年之病其脈非陰盛隔陽可知又非欲脫之脈又可知治以實痰張從政之法也使非三年之病此等脈從實治還須細審】

一婦病白帶下如水窈漏中綿綿不絕穢臭之气不可近面黃食減已三年矣醫作積冷用陽起石硫黃姜附之藥重重燥補污水轉多戴人斷曰此帶濁水本熱乘太陽經其寒水不禁固故如此也夫水自髙而趨下宜先絕其上源乃湧痰水二三升次日下污水斗餘行二次汗出周身至明旦病人云污已不下矣次用寒涼之劑服及半載產一子

吳茭山治一婦人久患白帶痩削無力倦怠欲睡腰痠腿痛飲食無味面黃日晡煩熱小便淋瀝以歸身茯苓各一錢炒藥地骨皮白術川芎人參各八分黃芩鹿角膠各一錢其膠若濕者入五茶匙炙甘艸熟地黃車前子各五分棗二枚入水煎服數服而愈【八珍配苓膠車前骨皮精妙】後治數婦皆驗

程明祐治一婦病帶下不止醫投調經劑血愈下復投寒涼藥遂下泄肌肉如削不能言四肢厥逆程診其脈細如絲曰陽气微而不能營陰法當溫補陽生則陰長而血不下漏遂以人參二兩附子三片濃煎一服手足微溫再服思食繼服八珍四十劑愈

薛立齋治一婦人年逾六十內熱口漧勞則頭暈吐痰帶下或用化痰行气前癥益甚飲食愈少肢體或麻恪服祛風化痰散肢體常麻手足或冷或熱日漸消痩薛曰癥屬脾气虛弱而不能生肺祛風之劑復損諸經也當滋化源遂用補中益气加茯苓半夏炮姜二十餘劑脾气漸復飲食漸加諸癥頓愈

一孀婦腹脹脇痛內熱晡熱月經不調肢體痠麻不時吐痰或用淸气化痰喉間不利帶下靑黃腹脇膨脹用行气之劑胸膈不利肢體時麻此鬱怒傷損肝脾前藥益甚也朝用歸脾湯以解脾郁生脾气夕用加味逍遙散以生肝血淸肝火兼服百餘劑而諸癥愈

一婦人頭暈吐痰胸滿气喘得食稍緩苦於白帶二十餘年矣諸藥不應薛曰此气虛而痰飲也【气虛有飲用腎气補而逐之】飲愈而帶始愈遂用六味地黃丸不月而驗

一婦耳鳴胸痞內熱口漧喉中若有一核吞吐不利月經不調兼之帶下薛以爲肝脾鬱結用歸脾湯加半夏山梔升麻柴胡間以四七湯下白丸子而愈

一婦人吞酸胸滿食少便泄月經不調服法制淸气化痰丸兩膝漸腫寒熱往來帶下黃白面黃體倦此脾胃虛濕熱下注用補中益气倍用參術加茯苓半夏炮姜而愈若因怒發熱少食或兩腿赤腫或指縫常濕用六君加柴胡升麻及補中益气

一婦年逾六十帶下黃白因怒胸膈不利飲食少思服消導利气之藥【正治法】反痰喘胸滿大便下血薛曰此脾气虧損不能攝血歸源用補中益气【從治法】加茯苓半夏炮姜四劑諸癥頓愈又用八珍加柴胡炒梔子而安

仲問曰婦人年五十所病下利數十日不止暮積熱小腹裏急腹滿手掌煩熱唇口漧燥何也師曰此病屬帶下何以知曽經半產瘀血在小腹不去何以知之其癥唇口漧燥故知之以溫經湯主之以吳茱茰三兩當歸川芎藥人參桂枝阿膠牡丹皮生薑甘艸各二兩半夏半升麥冬一升【不用地黃妙】以水一斗煎取三升分溫三服亦主婦人小腹寒久不受胎兼取崩中去血或月水來過多及至期不來

丹溪東垣滄洲有帶下案附在便濁條中可參看

求子

張子和治一婦爲室女時心下有冷積如覆盆按之如水聲以熱手熨之如冰於歸十五年不孕其夫欲出之張曰可不必出若用吾藥病可除孕可得從之診其脈沈而遲尺脈洪大有力【尺洪大有力方能受孕】非無子之也乃先以三聖散吐痰一斗心下平軟次服白術調中湯五苓散後以四物湯和之不再月气血合度數年而孕二子張嘗曰用吾此法無不子之婦信然

一婦年逾三十夜夢鬼交驚怕異常及見神堂陰府舟楫橋梁如此一十五年竟無妊娠巫祈覡禱無所不至鍼肌炙肉孔穴萬千黃瘦發熱引飲中滿足腫張曰陽火盛於上陰水盛於下鬼神者陰之神堂者陰之所舟楫橋梁水之用兩手寸脈皆沈而伏知胸中有痰實也凡三湧三泄三汗不旬日而無夢一月而孕張曰予治婦人使有孕眞不誣哉

少傅潁陽許相公年五十八嵗如夫人年近三旬從來十二年不孕相公欲其有子命宿診視六脈和緩兩尺大而有力【凡婦人兩尺大而有力皆有子】告曰此宜子之象也嘗診相公脈沈而緩知精血欠充實耳宜服大補精血藥市得麋鹿二角煎膠制斑龍二至丸一料服未周年而孕次年生公子

尙寶少卿徐孺東公年五十餘有寵九年不孕聞前藥效亦命制前丸服之十个月而孕得一子後以此方與髙年艱子嗣者服之多效

宿曰此𨿽偶中實有至理存焉月令仲夏鹿角解仲冬麋角解鹿以夏至隕角而應陰麋以冬至隕角而應陽鹿肉暖以陽爲體麋肉寒以陰爲體以陽爲體者以陰爲末以陰爲體者以陽爲末末者角也故麋茸補陽利於男子鹿茸補陰利於婦人王楙所著甚明今合二角爲二至乃峻補精血之良藥男婦俱可服此以血補血非一切艸木之可比也男子精盛則思室女人血盛則懷胎安得不孕

娠癥【附男女辧驗】

博陵醫之神者曰郝翁士人陳堯遵妻病眾醫以爲勞傷郝曰亟屏藥是爲娠癥且賀君得男子已而果然又二婦人妊一咽黙不能言郝曰兒胎大經壅兒生經行則言矣不可毒以藥【琇按素問人有重身九月而瘖此胞之絡脈絕也胞絡者繋於腎少陰之脈貫腎繋舌本故不能言無治也當十月復】一極健壯郝診其脈曰毋气已死所以生者反恃兒气耳如期子生母死【江云孕婦不語非病也聞如此者不須服藥臨產日但服保生丸四物湯之類產後便語亦自然之理非藥之功也】

一婦暴渴惟飲五味汁名醫耿隅診其脈曰此血欲凝非病也已而果孕古方有血欲凝而渴飲五味之癥不可不知

徐文伯從宋後廢帝出樂逰苑門逢一婦人有娠帝以善診診之曰此腹是女也問文伯曰腹有兩子一男一女男左邊靑黒形小於女帝性急便欲剖眎文伯惻然曰若刀斧恐其變異請鍼之立墮便防足太陰【脾隠白穴】補手陽明【大腸合谷穴】胎便應鍼而落兩兒相續出果如其言【可見墮胎之癥以脾爲主則知安胎之法亦以脾爲主】

潘璟診虞部員外郎張咸之妻孕五嵗南陵尉富昌齡妻孕二嵗團練使劉彛孫妾孕十有四月皆未育溫叟視之曰疾也凡醫妄以爲有孕爾於是以破血攻毒作大劑飲之虞部妻墮肉塊百餘有眉目狀昌齡妻夢二童子色漆黑倉卒悸怖疾走而去張妾墮大蛇猶蜿蜒未死三婦皆無恙【能攺齋漫錄博按此案已見第五卷

內癥瘕門】

壺仙翁治湯縂兵夫人妊娠病痢不止翁診其脈虛而滑【此脈滑爲血聚】兩關若濇此由胎气不和相火炎上而有熱似痢實非也乃用黃芩白術以安胎四物生地以調血數劑而安【濇脈爲少血主無孕滑則非痰卽食積矣此等用藥非神醫不能】

陳斗嵓治葉南洲妻經閉五月下白或赤午後發熱咳嘔吐醫以爲勞瘵陳視之曰兩尺脈皆實此必有孕外受風邪搏激故耳【此等癥若不細認竟作瘵癥治矣】飲淸和之劑而安未半年生一子

薛立齋治一妊娠三月其經月來三五次但不多飲食精神如故此血盛有餘兒大能飲自不來矣果然

一妊娠六月每怒气便見血甚至寒熱頭痛脇脹腹痛作嘔少食薛謂寒熱頭痛肝火上衝也脇脹腹痛肝气不行也作嘔少食肝侮脾胃也小便見血肝火血熱也用小柴胡加芍藥炒黑山梔【直淸肝火】茯苓白術而愈

一婦人毎怒發發熱脇脹小便淋濇每月經行旬餘未已受胎三月因怒前癥復作朝用加味逍遙散夕用安胎飲各二劑而安五月又怒復作下血如經行四日未止仍用前藥而愈

一妊娠飲食後惱怒寒熱嘔吐頭痛寒胸腹脹痛大便不實而色靑小便頻數而有血【腹痛小便數恐是腸癰今見血宜淸肝】薛曰當淸肝健脾爲主不信乃主安胎止血益甚問薛曰何也薛曰大便不實而或靑此是飲食旣傷脾土而兼木侮小便頻數而有血此是肝火血流於胞而兼挺痿也用六君子加枳殻紫蘇山梔二劑脾胃頓醒又用加味逍遙散加紫蘇枳殻二劑小便頓淸更節飲食調理而安

一妊娠每至五月肢體倦怠飲食無味先兩足腫漸至徧身後及頭面此是脾肺气虛朝用補中益气夕用六君子加蘇梗而愈凡治妊娠毋泥其月數但見某經癥便用某經藥爲善

一妊娠因怒吐血塊四日不止兩脇脹痛小便淋濇此怒而血蓄於上部火炎而隨出也脇脹腹痛小便淋濇肝經本病也用小柴胡合四物四劑而止卻用六君子安胎飲調理而安

一妊娠气喘痰甚諸藥不效詢之云素有帶下始於目下浮兩月餘其面亦然此气虛有痰飲也【水泛爲痰之病】用六味丸料數劑而愈

王敏治婦人患月事不下醫謂蠱者敏曰是當娠與之保胎之劑果得男

吳丞妻孕而驚遂病悸醫以爲病在中神越焉無可爲沈宗常以爲膽傷耳俾服抱膽丸愈

薛己治一妊婦悲哀煩躁用淡竹茹湯爲主佐以八珍湯而安

程文彬治孕婦七个月胸膈飽悶气喘忽吐出一物如小腸寸許舉家驚疑其胎爛程至診得寸口脈洪滑知其气盛血少胎气湊上中焦畜有濕熱濕生痰知所吐之物乃痰結聚病名子懸以紫蘇飲加芩連貝母十劑獲痊

宿述世俗有家業薄而厭子嗣多懷孕用打胎藥殊不知熟蒂落打胎毒藥損壞正气然後痿落如生果未成熟彊摘猶刀割臍腸大傷气血多致喪命戒之戒之

轉胞

丹溪治一婦年四旬孕九月轉胞小便閉三日矣腳腫形瘁左脈稍和而右濇此必飽食气傷胎系弱不能自舉而下墜壓膀胱偏在一邊气急爲其所閉所以水竅不能出也當補血養气血气一正系胎自舉以參術歸尾芍藥帶白陳皮炙甘艸半夏生薑濃煎服四貼任其叫號次早以四貼柤作一服煎頓飲探吐之【吐法妙上竅通則下竅通】小便大通皆黑水後遂就此方加大腹皮炒枳殻靑蔥葉砂仁作二十貼與之以防產前後之虛果得平安產後亦健

一孕婦七月小便不通百醫不得利轉加急脹脈細弱乃气血虛不能乘載其胎故胎壓膀胱下口所以溺不得出用補藥升起恐遲反加急滿遂令穩婆以香油抹手入產戶托起其胎【托起胎之說無此治法】溺出如注脹急頓解卻以參茋升麻大劑服之或少有急滿再托如前【江云予聞一法將孕婦倒防起胎自墜轉其溺濺出勝於手托多矣】

丹溪曰轉胞病胎婦之稟受弱者憂悶多者性急躁者食味厚者大率有之古方皆用滑利疎導藥鮮有應效因思胞不自轉爲胎所壓展在一邊胞系了戾不通耳胎若舉起懸在中央胞系得防水道自行然胎之墜下必有其由一日吳氏寵人患此脈之兩手似濇重取則然左手稍和曰此得之憂患濇爲血少气多爲有飲血少則胞弱而不能自舉气多有飲中焦不淸而溢則胞知所避而就下故墜遂以四物加參術半夏陳皮生甘艸生薑空心飲隨以指探喉中吐出藥汁少頃气定又與一貼次早亦然如是與八貼而安此法初疑偶中後屢用皆效仲景云婦人本肌肥盛頭舉身滿今反羸瘦頭舉中空胞系了戾亦致胞轉但利小便則愈宜服腎气丸以中有茯苓故也地黃爲君功在補胞【江云轉胞或腰腹痛亦屬腎虛宜減牡丹皮服之】

交腸

丹溪治馬希聖年五十嗜酒痛飲不醉忽糟粕出前竅尿溺出後竅脈沈濇與四物湯加海金砂木香檳榔木通桃仁八貼安

一婦患此破漆紗帽燒灰米飲下愈

一婦患前癥用舊襆頭燒灰酒調下五分愈

惡阻

丹溪治一婦孕兩月嘔吐頭醫以參術川芎陳皮茯苓服之愈重脈左爲甚而且弱此阻病必怒气所激問之果然肝气旣逆又挾胎气參術之補大非所宜以茯苓湯下抑靑丸二十四粒五服稍安脈略數口漧苦食則口酸意其膈間滯气未盡行以川芎陳皮山梔生薑茯苓煎湯下抑靑丸十五粒而愈但口酸易饑此肝熱未平【凡肝气未平參術宜緩】以熱湯下抑靑丸二十粒至二十日而愈後兩手脈平和而右甚弱其胎必墮【右脈弱主胎墮】此時肝气旣平可用參術遂以初方參術等補之預防墮胎以後之虛服一月而胎自墮卻得平安矣【琇按不知滋水生木治法欠妥】

一婦孕三月吐痰水並飲食每日寅夘作作時覺小腹有气沖上然後膈滿而吐面赤微躁頭臥不能起肢疼微渴蓋肝火挾衝脈之火衝上也一日甚二日輕脈和右手寸髙藥不效者將二月餘偶用沈香磨水化抱龍丸【抱龍丸方人參天竺黃琥珀檀香茯苓甘艸枳殻枳實南星金箔山藥辰砂】一服膈寛气不上衝二三服吐止減食進而安

一孕婦七月嘈雜吐食聾心下滿塞气攻肩背兩肘皆痛要人不住手以熱物摩熨得吐稍疏脈大以炒條芩二錢半白術半夏各二錢炒黃連炒梔子炒枳殻當歸陳皮香附蒼術各一錢人參茯苓各錢半砂仁炙甘艸各五分生薑七片服二貼後嘈雜吐止心滿塞退但於夜間背肘之痛用摩熨遂與抱龍丸水化服之其疾如失

汪石山治一婦形質瘦小面色近紫產後年餘經水不通首夏忽病嘔吐手指麻痺攣拳不能伸展聲音啞小噦不出聲醫皆視爲風病危之汪診脈皆細微近滑【和滑爲孕】曰此妊娠阻病也眾謂經水不通安有妊理【琇按產後經未行而孕者常屢見之】汪曰天下之事有常有變此乃事之變也脈𨿽細微似近於滑又尺按不絕乃妊娠也遂以四君子加二陳治之諸癥俱減尙畏粥湯惟食幹糕香燥之物而有生意

給事遊讓溪夫人病新愈月餘經事不行嘔噦暈飲食艱進醫以爲二陽之病發心脾女子不月法在不治篁南診之尺脈𨿽小按之滑而不絕此妊而惡阻非防也六君加砂仁數服而安後產一女

薛己治一婦孕三月嘔吐惡食體倦嗜臥此阻之癥用人參橘皮湯二劑漸愈又用六君加紫蘇二劑而安

一妊娠吞酸惡心欲作嘔吐此飲食停滯用六君加麯蘗炒黑子芩枳殻香附治之而愈

胎水胎腫

一妊娠腹脹小便不利吐逆諸醫雜進溫胃寛气等藥服之反吐轉加脹滿湊心驗之胎死已久服下死胎藥不能通因得鯉魚湯其論曰妊婦通身腫滿或心胸急脹名曰胎水遂去妊婦胸前看之胸肚不分急以鯉魚湯三五服大小便皆下惡水腫消脹去方得分娩死胎此癥蓋因懷妊腹大不自知覺人人皆謂妊娠孕如此終不知胎水之患也【濟生方】

一婦年三十八妊娠水腫以鯉魚湯加五苓散人參濕加蒼術一錢厚朴陳皮五分蘿葡子炒車前子滑石各一錢作一貼若喘急加苦葶藶小便不利加木通燈艸甚者車前子濬川散其濕毒自消防巳治腰巳下濕熱腫如內傷胃弱者不可用也

胎漏

治胎漏藥【阿膠黃蠟石韋薴麻根鹿角霜】

丹溪治一婦人年二十餘三个月孕發瘧疾後淡血水下腹滿口渴以白術白芍茯苓各一錢黃芩歸尾川芎陳皮各五分炙甘艸二分

一婦年三十餘孕八九个月漏胎不止胎比前時稍寛収小血色微紫有塊食減平時三之一腹微痛無情緒以人參白術白芍各一錢陳皮川芎茯苓縮砂大腹皮各三分香連藤七葉同煎食前下三勝丸五十粒

江嚞字明逺婺人以醫名家先是城東有古木鸛巢其顚有年矣明逺一日見人緣木得所伏二卵而下就買之且飲食之俾復以歸於巢微傷矣其鸛毎歸防鳴雌和忽連日無聲江登樓望惟見雌伏又越二三日聞其和鳴則防歸矣越月而雛生忽二鸛俱飛至藥局遺一艸而去江取視之紅藤纒繞根葉猶潤乃植之適夏四月香防有云逰道人見所植驚曰此漏胎藥也海外方有之安所得此乎及寶祐間診禦脈公主下嫁後得漏胎疾江以藤和劑果效先是鸛逺取以破卵也

江應宿治王祠部安人孕三月腰腹逓痛漏下不止气湧脹悶速予診視六脈數平昔脈極沈細此必怒動肝火挾相火而生內熱喜脈不滑未至離經猶可保也以條芩白術枳殻香附茯苓阿膠白芍當歸陳皮煎調鹿角煆酒淬細末一錢更進抑靑丸一服痛已數服平復

一妊娠六月體倦食少勞役見血用六君加當歸熟地升麻柴胡而愈【用升柴人所不知】

墮胎【琇按凡胎墮皆由三陰虛而內熱石山水涸禾枯土削木倒之諭誠爲至當學者宜恪遵之立齋兩案乃胎旣墮後之法與安胎不同分別觀之可也】

丹溪治一婦有胎至三个月之左右卽墮其脈左大無力重取則濇乃血少也以其妙年只補中气使血自榮時正初夏濃煎白術湯調黃芩末一錢服之至三四兩得保全而生

一婦年三十餘或經住或成形未具其胎必墮察其性急多怒色黑气實此相火太盛不能生气化胎反食气傷精故也【亦壯火食气之理】因令住經第二月用黃芩白術當歸甘艸服至三月盡止藥後生一子

一婦經住三月後尺脈或濇或微弱其婦卻無病知是子宮眞气不全故陽不施陰不化精血𨿽凝終不成形至產血塊或產血胞

一婦腹漸大如懷子至十月求易產藥察其神色甚困難與之藥不數日生白虫半桶蓋由婦之元气太虛精血𨿽凝不能成胎而爲穢腐蘊積之久濕化爲熱濕熱生虫理之所有亦須周十月之气發動而產終非佳兆其婦不及月死濕熱生虫譬之溝渠污濁積久不流則諸虫生於其間矣

石山治一婦長痩色黃白性躁急年三十餘常患墮胎已七八見矣診其脈皆柔軟無力兩尺𨿽浮而弱不任尋按曰此因胎墮太多气血耗甚胎無滋養故頻墮譬之水涸而禾枯土削而木倒也況三月五月正屬少陽火動之時加以性躁而激發之故墮多在三五七月也宜用大補湯去桂加黃栢黃芩煎服仍用研末蜜丸服之庶可保生服半年胎固而生二子

錢仲陽治一孕婦病醫言胎且墮錢曰娠者五藏傳養率六旬乃更其月偏補之何必墮己而母子皆全

陳斗嵓治一婦有胎四月墮下逾旬腹腫發熱气喘脈洪盛面赤口臭舌靑黑陳診之曰脈洪盛者胎未墮也【產後气喘脈洪法在不治此所以得生者全在逾旬二字若非胎未墮決不能至逾旬】面赤心火盛而血幹也舌靑口臭肝旣絕而胎死矣內外皆曰胎墮久矣復診色脈如前以蛇蛻煎湯下平胃散加芒硝歸尾一倍服之須臾腹鳴如雷腰腹陣痛復一死胎墮下病亦愈

陳仁甫治一婦年近四十稟气素弱自去其胎五日內漸漸腹脹如鼓至心前上吐不能食用補藥不效【此用補不效後案用破血益甚宜參看】診六脈微弱但只叫脹死此乃損傷脾气而作脹𨿽然當急則治其標也若泥用丹溪方法恐緩不及事矣用桃仁承气加朴實倍硝黃煎服四分吐去其一至次日早仍不通事急又服琥珀丸三錢至申時大通脹減【小調經之用琥珀良有以也】但體倦四肢無力口不知味發熱再用參茋歸芍術陳查煎服八劑而安

薛立齋治一妊娠五月服翦紅丸而墮腹中脹痛服破血之劑益甚以手按之益痛薛曰此峻藥重傷脾胃受患用八珍倍人參黃茋半夏乳香沒藥二劑而痛止數劑全愈【痛以手按之痛不痛分虛實立齋以按之痛甚竟作大虛治非明眼者不能】

一婦素怯弱四月生女自乳患疥瘡年餘不愈遂至羸困五月勉彊執姑喪禮旬月每欲臥一日感气忽患心脾髙腫作痛手不可按而嘔吐不止六脈微細之極醫以爲脈𨿽虛而病形則實誤認諸痛不可補气乃用靑皮香附吳茱等藥而愈【琇按肝气沖逆初服破散之劑頗有小效】繼復患瘧且墮胎又投理气行气之劑病去元气轉脫再投參茋補劑不應矣六脈如系欲絕薛診云皆理气之劑損眞之誤也連投參茋歸術附子姜桂六劑間用八味丸五日眠食漸甘六脈全復薛云心脾疼痛時卽當服此等藥瘧亦不作矣

江篁南治一婦人墮胎後血不止食少中滿倦怠煩躁脈沈大而數重取漸乃作怒气傷肝感動胃气以二陳湯加川芎白術砂仁二十貼而安

江應宿治汪鎬妻年三十五嵗厭產誤服打胎藥下血如崩漏旬餘腹痛一陣卽行或時鼻防諸藥不效予診得六脈數而微乃厥陽之火泛逆投四物換生地加阿膠炒黑山梔子蒲黃一劑而愈【江云內熱而虛致墮者居多蓋孕三五月上屬少陽相火所以易墮不然何以黃芩白術阿膠等至爲安胎之聖藥也】胎產並病【琇按孕婦熱病胎墮多死宜先取井底泥塗腹上防住其胎燥卽易之再以藥治癥多獲兩全】

政和中蔡魯公之孫婦有孕及期而病國醫皆以爲陽癥傷寒懼胎墮不敢投涼劑張鋭視之曰兒處胎十月將生矣何藥之能敗卽以常法與藥且使倍服之半日而兒生病亦失去明日婦大泄而喉閉不入食眾醫復指其疵且曰二疾如冰炭又產蓐甫近𨿽司命無若之何張曰無庸憂將使卽日愈乃取藥數十粒使吞之咽喉卽通下泄亦止【琇按此婦必元气素實又十月旣足產則熱隨血去故病如失至大防喉間必由苦寒倍進所傷故服理中而愈其功罪正不相掩】及滿月魯公酌酒爲壽曰君術通神吾不敢知敢問一藥而愈二疾何也張曰此於經無所載特以意處之向者所用乃附子理中丸裹以紫雪爾方喉閉不通非至寒藥不爲用旣以下咽卽化消無餘其得至腹中者附子力也故一服而兩疾愈公大加嘆異【夷堅志】

愚嘗聞一婦寒月中產後腹大痛覺有塊百方不治一人教以羊肉四兩熟地黃二兩生薑一兩【此與當歸羊肉湯同義苐以地黃易當歸耳】水煎服之二三次愈

胎熱

一婦將臨月兩目忽然失眀不見燈火頭痛暈項腮腫滿不能轉頸諸治不差反加危困偶得消風防服之【出胎產須知】病減七八獲安分娩其眼弔起人物不辧乃以四物湯加荊芥防風更服眼科天門冬飲子二方間服目漸稍明大忌酒麫煎炙雞羊鵝鴨豆腐辛辣熱物並房勞蓋此癥因懷妊多居火間衣著太暖伏熱在內或酒麫炙煿熱物太過以致胎熱也

石山治一婦懷妊八月嘗病腰痛不能轉側大便燥結醫用人參等補劑痛益加用硝黃通利之藥燥結𨿽行而痛如故汪診之脈稍洪近駛曰血熱血滯也宜用四物加木香乳沒黃栢火麻仁煎服四五貼痛稍減燥結潤復加發熱面赤或時寒仍用前方去乳沒黃栢加柴胡黃芩服二貼而寒熱除又背心覺寒腰痛復作汪曰血已利矣可於前方加人參一錢服之而安

江篁南治一婦妊娠三月因閃挫傷胎腰痛小腹疼下血內有熱用當歸白術黃芩上熟地川芎防風砂仁中艾葉上香附下【上下之分卽君臣佐使之法】右用水煎服血止小腹不痛去砂仁又用雞子黃三个以酒攪化煮熟食之卽痊【夲艸雞子黃治胎漏】

難產【催生奇效方歸身川芎益母各五錢丹參兔絲車前艸各二錢白芷三分】

淳於意治菑州王美人懷子而不乳來召臣意意往飲以莨藥一撮以酒飲之旋乳意復診其脈而脈躁躁者有餘病卽飲以消石一齊出血血如豆比五六枚

滑伯仁治一婦人產難七日而不乳且食甚少伯仁視之乃以涼粥一盂擂碎楓葉煎湯調啖之旋乳或詰其理滑曰此婦食甚少未有無穀气而能生者夫楓葉先生先落後生後落故以作湯飲也

丹溪曰世之難產者往往見於鬱悶安佚之人富貴奉養之家若貧賤辛苦者無有也方書只有痩胎飲一論而其方爲湖陽公主作也實非極至之言何者見用此方其難自若予族妹苦於難產後遇孕則觸而去之予甚憫焉視其形肥而勤於女工搆思旬日悟曰此正與湖陽公主相反彼奉養之人其气必實耗其气使和平故易產今形肥知其气虛久坐知其不運而其气愈弱久坐胞胎因母气不能自運耳當補其母之气則兒健而易產今其有孕至五六个月遂於大全方紫蘇飲加補气藥與十數貼因得男而甚快後遂以此方隨人之形色性稟參以時令加減與之無不應者因名其方曰大達生散

龎安常治一婦將產七日而子不下百治不效龎視之令其家人以湯溫其腰腹自爲上下拊摩孕者覺腸胃微痛呻吟間生一男子其家驚喜而莫知所以龎曰兒已出胞而一手誤執母腸不能復脫故非符藥所能爲吾隔腹捫兒手所在鍼其虎口痛卽縮手所以遽生無他術也取兒視之右手虎口鍼痕存焉

一婦累日產不下服催生藥不效龎曰此必坐艸太早心下懷懼气結而不行【气行血行之理】非不順也素問云恐則气下蓋恐則精神怯怯則上焦閉閉則气逆逆則下焦脹气乃不行矣以紫蘇飲一服便產及婦人六七月子懸者用此往往有效不數日胎便下其方紫蘇葉一錢大腹皮人參川芎陳皮白芍各五分當歸三分甘艸一分細切分作三服每服以水一盞半生薑四片蔥白七寸煎七分空心服

陳良甫治一婦有孕七个月逺歸忽然胎上衝心而痛坐臥不安兩醫治之不效遂言胎已死矣己用萆麻子研爛加麝香調貼臍中以下之甚危急陳診視兩尺脈絕他脈平和陳問醫作何癥治之答曰死胎也陳曰何以知之曰兩尺脈沈絕陳曰誤矣此子懸也【觀此凡兩尺沈細未可斷胎死】若是胎死卻有辧處面赤舌靑子死母活面靑舌赤母死子活唇口俱靑母子俱死今面不赤舌不靑其子未死是胎上廹心宜紫蘇飲治之至十貼而胎乃近下矣【琇按此案當入子懸不當入難產】

吳茭山治一婦產難三日不下服破血行經之藥俱罔效吳制一方以車前爲君【車前以生者爲佳佐白芷尢妙】冬葵子爲臣白芷枳殻爲佐使己服午產眾醫異之吳曰本艸謂催生以此爲君毛詩采芣苢以防難產【江云其詳諸癥辧疑可考】

盛啟東爲禦醫侍禁掖忽夜半召入宮錦帳中出手按脈盛曰六脈已離經此必母后將分娩但子抱母心非鍼不能下且難兩全中使具狀聞上曰俟母后商之後曰得子可安天下全我何爲命用鍼鍼出卽生太子是爲宣宗

劉復眞遇府判女產不利己斂劉以紅花濃煎扶女於凳上以綿帛蘸湯遏之連以澆帛上以噐盛水又暖又淋久而蘇醒遂生男子蓋遇嚴冬血冷凝滯不行溫則產見亦神矣哉

薛立齋治地官李孟卿娶繼室年三十五孕慮其難產與加味芎歸湯四劑傋用果產門不開服之乃產

西賓費懷徳之室下血甚多產門不開兩日不生服前藥一劑卽時而產後育胎並無此癥費傳與服者皆效

一婦人分娩最易至四十妊娠下血甚多產門不開亦與前湯一劑又用無憂散斤許一劑煎熟時時飲之以助其血而產

一醫宿客店值店婦數日不產下體已冷無藥甚窘以椒橙葉茱茰等煎湯可下手則和臍腹人門處皆淋洗之气溫血行遂產

石山治一婦常患橫生逆產七八胎矣子皆不育汪診脈皆細濡頗曰此气血兩虛兼熱也或曰气血有餘方成妊娠气血旣虧安能胎耶汪曰觀其形長痩而脈細濡屬於气血兩虛色靑脈屬於肝火時熾而兩尺浮滑似血虛爲輕而气虛爲重也宜以補陰丸除陳皮倍加香附參茋蜜丸服之常令接續逾年臨產果順而育一子

湖陽公主難產方士進枳殻四兩甘艸二兩爲細末每服空心一錢如茶防服自五月後一日一服易產仍無胎中諸患此與富室安逸奉養厚者宜耳

於法開善醫術甞行暮投主人妻產而兒積日不墮開曰此易治耳殺一肥羊食十餘臠而鍼之須臾羊膋裹兒出精妙如此【焦氏類林】

盤腸產

趙都運恭人每產則子腸先出然後產子產後其腸不収甚以爲苦名曰盤腸產醫莫能療偶在建昌得一生婆施法而収之其法以醋半盞新汲冷水七分碗調停噀產母面每噀一縮三噀収盡此良方也宿按盤腸產乃中气虛努力脫出與脫肛同宜於懷孕時多服補中升提藥庶幾可免若脫出多取麻油抹之勿令見風以萆麻子四十九粒去殻搗爛貼產婦頂心服補中益气加升麻勝於冷水噀面多矣

胎肖胎忌

礬昌髙八捨家軒墀間畜數年生育至百餘其家產子四五人皆胸傴僂蓋孕婦感其气所致

至正末越有夫婦二人於大善寺金剛神側防葦而居其婦產一子首兩肉角鼻孔昻縮類所謂夜叉形蓋產婦依止土偶便稟得此形古人胎敎不可不謹

陳白雲家籬落間植決明家人摘以下茶生三子皆短而跛而王氏女甥亦跛予皆識之又防稽民朱氏一子亦然其家亦甞種之悉防去【霏雪錄】

房室之戒多矣而天變爲尢月令先雷三日奮木鐸以令兆民曰雷將發聲有不戒其容止者生子不備必有凶災謂其凟天威也今人之生子而形殘體缺者又安知其不犯斯禁耶爲人父母者宜識之噫迅雷風烈必變豈有是哉【雜記】

胎婦飲食忌【附】

雞肉合糯米食令子生寸白虫

食犬肉令子無聲

鱠鯉同雞子食令子生疳多瘡

兔肉食之令子缺唇

羊肝令子多厄難

鼈肉令子短頸

鴨子與桑椹同食令子倒生心寒

鱔魚同田雞食令子瘖瘂

雀肉合豆醬同食令子面生雀斑黑子

食螃蠏橫生

食子姜令子多指生瘡

食水漿冷絕產

食雀肉飲酒令子多媱無恥

食茨菇消胎气

漧薑蒜雞毒胎無益

黏膩難化傷胎

食山羊肉子多病

無鱗魚勿食

菌有大毒食之令子風而夭

食雀腦令子雀目

胎婦藥物忌【附】

防斑水蛭及蝱虫

烏頭附子配天雄

野葛水銀並巴豆

牛膝薏苡與蜈蚣

三稜代赭芫花麝

大防蛇蛻黃雌雄

牙硝芒硝牡丹桂

槐花牽牛皂角同

半夏南星與通艸

瞿麥漧薑蠏甲爪

硼砂漧漆兼桃仁

地膽茅根莫用好胎婦起居忌【附】

勿亂服藥勿過飲酒勿妄鍼灸勿向非常地便勿舉重登髙涉險心有大驚犯之產難子疾病勿多睡臥時時行步體虛腎气不足生子解顱顖破不合宜溫補脾胃不和榮衛虛怯子必羸痩自家及鄰家修造動土犯其胎气令子破形殞命刀犯者形必傷泥犯者竅必塞打擊者色靑黯繋縛者相拘攣有此等驗如影響切宜避之【便產須知】

胎死作喘

呂滄洲治經歷哈散侍人病喘不得臥眾作肺气受風邪治之呂診之气口盛於人迎一倍【气口盛則爲內傷如何作風邪外感治】厥陰動而疾兩尺俱短而離經因告之曰病蓋得之毒藥動血以致胎死不下奔廹而上衝非風寒作喘也乃用催生湯加芎歸煮二三升服之夜半果下一死胎喘卽止哈散宻囑曰病妾誠有懷以室人見嫉故藥去之眾所不知也眾慚而去

洪州防通仕爲丰城尉家有貓孕五子一子已生四子死腹中腹脹啼叫欲死醫敎以朴硝爲細末二錢溫童便調下死子卽下貓得不死後有一牛亦如此用此法亦活此本治人方用以治畜亦效後以治人常驗【信效方按此法始倉公治菑川王侍女】

產後

丹溪治一婦面白形長心郁半夜生產侵晨暈厥急灸气海十五壯而蘇後以參術等藥服兩月而安此陽虛也

一產婦因収生者不謹損破尿胞而致淋瀝不禁因思肌肉破傷在外者尙可完補胞𨿽在腹恐亦可治診其脈虛甚蓋難產因气血虛故產後尢虛試與峻補以參術爲君芎歸爲臣桃仁陳皮黃茋茯苓爲佐以豬羊胞煎湯熬藥汁極饑飲之一月而安蓋气血驟長其脬卽完卽恐稍遲亦難成功也

一產婦陰戶一物如帕垂下或有角或二岐俗名產頽宜大補气以升提之以參茋術各一錢升麻五分後用川歸芍藥甘艸陳皮調之

一婦年三十餘產二日產戶下一物如手帕有二尖約重一斤余此胎前因勞役傷气成肝痿所致卻喜不甚虛其時天寒急與炙黃茋白術升麻各五分參歸各一錢連與三貼卽収上得汗通身乃安其黏席凍幹者落一片約五六兩蓋脂膜也脈濇左略形實與白術芍藥當歸各一錢半陳皮一錢姜一片二三貼養之

一婦產後陰戶下一物如合鉢狀有二岐此子宮也气血弱故隨子而下用升麻當歸黃茋大劑服二次仍用皮工之法以五倍子作湯洗濯皴其皮後覺一響而収入但經宿著席破落一片如掌大心甚恐朱曰非腸胃比也肌肉破尙可復完以四物加人參數十貼三年後復生一子

一產婦年三十餘正月間新產十餘日左腳左手發搐气喘不眠【見癥甚凶】面起黑气口臭【若面無黑气口臭之癥宜大溫補此癥盧中有實看他用藥加減法】脈浮而沈濇右爲甚意其受濕詢之產前三月時常喜羮湯茶水遂以黃茋荊芥木香滑石蒼白術檳榔陳皮川芎甘艸芍藥四服後加桃仁又四服而漉漉有聲大下水晶塊大小如雞子黃與蝌蚪者數十枚而愈乃去荊芥檳榔滑石加當歸茯苓調理其血四十貼而安

一婦產後胃虛哭多血再下身潤脈沈以當歸白術各三錢陳皮芍藥川芎生漧薑芩各二錢炙艸少許分二貼

一婦因憂慮墮胎後兩月餘血不止腹痛此體虛气滯惡物行不盡以白術二錢陳皮芍藥各一錢木通川芎各五分炙艸二分作湯下五芝丸六十粒食前

滑伯仁治一產婦露不行臍腹痛頭疼身寒熱眾皆以爲感寒溫以姜附益大熱手足搐搦【投姜附後搐搦由燥劑摶血而風生】語譫目攛診其脈而洪數面赤目閉語喃喃不可辧舌黑如炲燥無津潤胸腹按之不勝手蓋燥劑摶其血內熱而風生血蓄而爲痛也【此等案宜細心熟玩若是虛寒手足豈不厥冷況癥有舌黑腹不勝按在三四日者乎又況面赤洪數之脈耶】曰此產後熱入血室因而生風卽先爲淸熱降火治風涼血兩服頗爽繼以琥珀牛黃等稍解人事後以張從政三和散行血破瘀三四服露大下如初時產已十日矣於是諸癥悉平

一婦新產受寒四肢逆冷脈沈弱亟合附子大丸三四粒餌之立效

一婦盛暑月中產三日發熱其脈虛疾而大露不行敗血攻心狂言叫呼奔走拏捉不住以干荷葉生地黃牡丹皮濃煎湯調下生蒲黃二錢一服卽定露卽下遂安

一產婦鬱冒脈微弱不能食大便反堅但頭汗出所以然者血虛而厥厥而必冒冒家欲解必大汗出以血虛下厥孤陽上出故頭汗出【琇按產後感癥從傷寒論辧別】所以產婦喜汗出者亡陰血虛陽气獨盛故當汗出乃大便堅嘔不能食小柴胡湯主之【鬱冒卽暈】

汪石山治一婦產後滑泄勺水粒米弗容卽時泄下如此半月餘眾皆危之或用五苓散平胃散病益甚汪診之脈皆濡緩而弱曰此產中勞力以傷其胃也若用湯藥愈滋胃濕非所宜也令以參苓白術散除砂仁加陳皮肉豆防煎姜棗湯調服旬餘而安

一婦產後時發昏瞀身熱汗多暈口渴或時頭痛心醫用四物涼血之劑病不減復用小柴胡病益甚汪診之脈皆浮洪摶指【若見此脈元气立脫】汪曰產後而得是脈又且汗多而脈不爲汗衰法在不治所幸者气不喘不作泄耳其脈如是恐爲涼藥所激也用人參三錢黃茋二錢甘艸當歸各七分白術麥冬各一錢漧薑陳皮黃芩各五分煎服五劑脈斂而病漸安

吳茭山治一婦人產後去血過多食後著惱頭疼身痛寒熱如瘧左手大微有寒邪右手滑不勻食飲痰火也二者因虛而得宜養正祛邪【治法得宜然斷之曰火似可啇】遂以參苓補心湯去地黃加活靑皮蔥棗三服汗出身涼其患漸瘥然後以八物湯調理半月後全愈

一婦產後面赤五心煩熱敗血入胞衣胞衣不下熱有冷汗思但去其敗血其衣自下遂用烏豆二合炒透然後燒紅鐡秤錘同豆淬其酒將豆淋酒化下益母丹二丸胞衣從血而下余癥盡平

一婦產後痢未至月滿因食冷物及酒冷熱與血攻擊滯下純血墜急痛其脈大無力口漧遂用黃芩芍藥湯三服而安

一婦產後四肢浮腫寒熱往來蓋因敗血流入經絡滲入四肢气喘咳胸膈不利口吐酸水兩脇疼痛遂用旋覆花湯【旋覆花湯旋覆花麻黃赤芍荊芥前胡茯苓半夏五味杏仁炙甘艸生薑棗】微汗漸解【先汗】頻服小調經【小調經防沒藥琥珀桂心當歸芍藥細辛麝香薑汁】用澤蘭梗煎湯調下腫气漸消

一婦六月產後多汗人倦不敢袒被故汗出被裏冷則浸漬得風濕疼痛遂以活續斷湯數服愈

一婦產後血風四肢瘈瘲以小續命湯數服而安一婦產後三日起早況血气未定遂感身熱目暗如風狀卽以淸魂散二服得微汗而愈

一婦產後露未盡瘀血入絡又感寒邪寒熱如瘧卽以生料五積散五貼露自下而寒熱除

一婦產後露未盡因起抹身寒气客於經絡乍寒乍熱脈而以蔥白散二貼而安【以上六案俱微汗用藥則溫散】

一少婦初產四日冷物所傷脾胃但覺身分不快嘔逆飲食少思心腹滿悶時或腹脇刺痛晨寒晚潮熱夜則恍惚譫語晝則抽搐【晝搐夜不搐非風可知】頗類風狀變異多端諸醫莫測或作虛風或云血凝實熱用甘溫而行血以寒涼退實熱如此半月不效吳至見醫滿座亦局蹜診其脈而遂令按之小腹急痛【琇按得病情全在一按】知瘀血未盡也思患者大勢露己下未必還有餘血偶因寒涼所傷瘀血停滯下焦日久客於經絡所以變生諸癥須得大調經防【大調經方大豆一兩五錢茯神一兩琥珀一錢紫蘇湯下】倍入琥珀化諸血成水其患方愈遂合前藥服之五日後行水斗許臭不可近患人覺倦病勢漸減然後以人參養榮湯數十貼月餘如初

一婦產後患鬱气食下卽滿悶以四七湯【四七湯方制半夏陳皮厚朴紫蘓】入香附神曲之類服後气順痰下食進病除

一婦產後血上衝心閉悶欲絕先以干漆燒煙燻鼻次以捲荷散【捲荷防方初出卷荷紅花歸身蒲黃丹皮爲末塩酒下】三服服之蘇醒露漸下

一婦產後未經滿月因怒气血流如水三日方止隨又勞苦四肢無力睡而汗出日晡潮熱口漧五心如炙諸醫皆用柴芩薄荷之類其熱愈熾診其脈大無力此蓐勞也以四物湯一兩入胡黃連秦芁靑蒿各半錢【作虛而協肝熱治】數服熱退身涼後以黃連八珍丸一料而安

一婦產後血逆上行鼻防口干心躁舌黑蓋因瘀血上升遂用益母丸二丸童便化下鼻防漸止下血漸通

兪子容治一婦新產後七日爲將息失宜腠理不宻因風寒所侵身熱頭痛兩眼反眎手足瘈瘲名曰蓐風用荊芥穗一味新瓦上焙漧爲細末豆淋酒調下二錢其疾卽愈古人珍祕此方隠其名故曰舉卿古拜散蓋用韻之切語舉卿爲荊古拜爲芥防公談錄謂之再生丹亦神之也

奉化陸嚴治新昌徐氏婦病產後暴死但胸膈微熱陸診之曰此血悶也用紅花數十斤以大鍋煮之湯沸以木桶盛湯將病者寢其上燻之湯气微復進之有頃婦人指動半日遂蘇此法與許宗治王太后之意同【仇逺稗史】

一婦人產後腸中癢不可忍以鍼綫袋安所臥蓐下勿令人知之乃愈【夲艸】

一婦人產後腸中癢取箭簳及鏃安所臥蓆下勿令婦人知【本艸】

一婦產當冬寒月寒气入產門臍下脹滿手不敢犯此寒癥也醫欲治之以抵當湯謂其有瘀血嘗教之曰非其治也可服仲景羊肉湯少減水服遂愈【本艸】

杜壬治郝質子婦產四日瘈瘲戴眼弓背反張壬以爲痙病與大豆紫湯獨活湯而愈【立齋治瘈瘲以大溫補此治風想瘈瘲有微甚之不同耳】政和間余妻方分娩猶在蓐中忽作此癥頭足反接相去防二尺家人驚駭以數婢彊抝之不直適記所云而藥嚢有獨活乃急爲之召醫未至連進三劑遂能直醫至卽愈矣更不須用大豆紫湯古人處方神驗屢矣【二方在千金四卷】

一婦產後有傷胞破不能小便常淋瀝不幹用生絲絹一尺翦碎白牡丹根皮白芨各末一錢水一碗煎至絹爛如餳空心頓服不得作聲作聲卽不效【琇按膀胱亦主气作聲則气翕張令損處不得完固故令不得作聲非如厭勝家法也】

一婦產後水道中出肉綫一條長三四尺動之則痛欲絕先服失笑散數次以帶皮姜三斤研爛入淸油二斤煎油幹爲度用絹兜起肉綫屈曲於水道邊以前姜薰之冷則熨之一日夜縮其大半二日卽盡入再服失笑散芎歸湯調理之如肉綫斷則不可治矣

一婦人產後日食茶粥二十餘碗一月後徧身冰冷數塊人以指按其冷處卽冷從指下上應至心如是者二年諸治不效以八物湯去地黃加橘紅入薑汁竹瀝【此治濕痰】一酒鐘十服乃溫

薛立齋治一產婦陰門不閉發熱寒用十全大補加五味子數劑而寒熱悉退又用補中益气加五味子數劑而斂若初產腫脹或焮痛而不閉者當用加味逍遙若腫消而不閉者當用補中益气湯切忌寒涼之劑

一婦人脾胃素弱兼有肝火產後陰門腫痛寒熱作渴嘔吐不食敷大黃等藥服驅利之劑腫及於臀虛癥蜂起此眞气虛而作先用六君子以固脾胃乃以補中益气湯升舉不數劑而消

一產婦失治腫潰不己形體消瘦飲食少思朝寒暮熱自汗盜汗半年矣用補中益气加茯苓半夏以健脾胃膿水漸少飲食漸進用歸脾以解脾郁共五十餘劑元气復而瘡亦愈

一產婦陰門不閉小便淋瀝腹內一物攻動脇下作脹或痛用加味逍遙加車前子而愈

一婦人子宮腫大二日方入損落一片殊類豬肝已而面黃體倦飲食無味內熱晡熱自汗盜汗用十全大補二十餘劑諸癥悉愈仍復生育【琇按以上五案俱重見前陰門】

一產婦腹痛發熱气口脈大薛以爲飲食停滯不信乃破血補虛反寒熱頭痛嘔吐涎沫又用降火化痰理气四肢厥冷泄防下墜始信謂薛曰何也曰此脾胃虛之變癥也法當溫補遂用六君子加炮姜二錢肉桂木香一錢四劑諸癥悉退再用補中益气元气悉復

一婦產後腹痛後重去痢無度形體倦怠飲食不甘懷抱久郁患蠒唇寐而盜汗如雨竟夜不敢寐【非不能寐也乃不敢寐故曰虛而有熱亦以癥斷】神思消爍薛曰气血虛而有熱用當歸六黃湯內黃芩連栢炒黑一劑汗頓止再劑全止乃用歸脾湯八珍散兼服元气亦復

一產婦小腹作痛服行气破血之藥不效其脈洪數此瘀血內潰爲膿也以子仁湯【子仁三合卽甜西子曬漧爲細末以紙包壓去油歸身一兩蛇退一條】二劑痛止更以太乙膏下膿而愈產後多有此病縱非癰患用之更效

一產婦小腹疼痛小便不利用薏苡仁湯二劑痛止更以四物加桃仁紅花下瘀血而愈大抵此癥皆因榮衛不調或瘀血停滯所致若脈洪數已有膿脈但數微有膿脈遲乃瘀血下之卽愈若腹脹大轉側作水聲或膿從臍出或從大便出宜用蠟礬丸太乙膏及托裏藥

家人婦產後小腹作痛忽牙關急灌以失笑散良久而蘇又用四物加炮姜白術陳皮而愈

一產婦兩手麻木服愈風丹天麻丸徧身皆麻【麻屬气虛】神思倦怠晡熱作渴自汗盜汗此气血俱虛也用十全大補加炮姜數劑諸癥悉退卻去炮姜又數劑而愈但內熱此血虛也用逍遙散而痊

一產婦牙關急腰背反張四肢抽搐兩目連札薛以爲去血過多元气虧損陰火熾盛用十全大補加炮姜一劑而蘇又數劑而安

薛在吳江史萬湖第將入更時聞云某家人婦忽僕牙關急已死矣詢云是新產婦出直廚意其勞傷血气而發痙也急用十全大補加附子煎滚令人推正其身一人以手扶正其面卻挖開其口將藥灌之不咽藥已冷令側其面出之仍正其面復灌以熱藥又冷又灌如此五次方咽下隨灌以熱藥遂蘇

一產婦大便不通七日矣飲食如常腹中如故薛曰飲食所入𨿽倍常數腹不滿脹用八珍加桃杏二仁至二十一日腹滿欲去用豬膽汁潤之先去幹糞五七塊後皆常糞而安【琇按產後血燥不大便但以二地二冬蓯蓉杞子不三劑而潤下矣以八珍桃杏不效仍用膽導拙極經曰淸陽出上竅濁陰走下竅凡陰劑雜以陽藥則畱中不轉】

一產婦大便八日不通用通利之藥中脘作痛飲食甚少或云通則不痛痛則不通乃用蜜導之大便不禁呃逆不食【琇按通利之過與前胎產並病之治同】薛曰此脾腎復傷用六君加吳茱肉果骨脂五味數劑喜其年壯否則不起【琇按凡用蜜膽導皆古人未得潤滑之法無可如何而後出此況於婦人女子尢爲不便能者無取焉】

一產婦惡寒發熱用十全大補加炮姜治之而愈但飲食不甘肢體倦怠用補中益气而安又飲食後犯怒惡寒發熱抽搐咬牙難其脈視其面色靑中隠黃欲按其腹以手防之此肝木侮脾土飲食停滯而作用六君加木香一劑而安

一產婦惡寒發熱欲以八珍加炮姜治之其家知醫以爲風寒用小柴胡湯薛曰寒熱不時乃气血虛不信仍服一劑汗出不止譫語不絕煩熱作渴肢體抽搐薛用十全大補二劑益甚脈洪大重按如無仍以前湯加附子數劑稍緩再服而安【此眞本領】

一產婦咳聲重鼻塞流涕此風寒所感用參蘇飲一鐘頓愈六七乃與補中益气加桔梗茯芩半夏一劑而痊又與六君加黃茋以實其腠理而安

一產婦朝吐痰夜發熱兼之無寐泥用淸痰降火肌體日痩飲食日少前癥益甚薛曰早間吐痰脾气虛也夜間發熱肝血虛也晝夜無寐脾血耗也遂用六君子湯加味逍遙散加味歸脾湯以次調補不月而痊

一產婦咳痰盛面赤口漧內熱晡熱徹作無時【無時二字內傷外感所分】此陰火上炎當補脾腎遂用補中益气湯六味地黃丸而愈

一產婦防痢發熱作渴吐痰甚多肌體消痩飲食少思或胸膈痞滿或小腹脹墜年餘矣此脾腎防朝用二神丸夕用六君子湯三月餘乃痊

一婦產後泄防兼嘔吐咽酸面目浮腫此脾气虛寒先用六君加炮姜爲主佐以越鞠丸而咽酸愈又用補中益气加茯苓半夏而脾胃健

一產婦防痢年餘【久病屬虛】形體骨立內熱晡熱自汗盜汗口舌糜爛日吐痰三碗許脈洪大重按全無此命門火衰脾土虛寒而假熱然痰者乃脾虛不能統攝歸源也用八味丸補火以生土用補中益气兼補肺金而脾胃健

一產婦腹痛後重去痢無度形體倦怠飲食不進與死爲鄰此脾腎俱虛用四神丸十全大補而愈但飲食難化肢體倦怠用補中益气湯調理而康

江篁南治一貴婦產後四五日患心腹痛醫用行血之劑痛益甚常俯臥以枕抵痛處甚則昏暈江曰此極虛也蓋產後亡血過多暴虛經隧行濇故作痛耳【琇按見解極精】以人參五錢黃茋三錢當歸芎芍炒黑漧薑元胡二劑愈

江應宿治一婦三十餘產後三月崩漏不止用八物湯加炒黑漧薑荊芥穗阿膠珠數劑愈

王僉憲公宜人產後因沐浴發熱嘔惡渴欲飲冷水果譫語若狂飲食不進體素丰厚不受補醫用淸涼熱增劇診得六脈浮大洪數予曰產後暴損气血孤陽外浮內眞寒而外假熱宜大補气血與八珍湯加炮姜八分熱減大半病人自知素不宜參茋不肯再服過一日復大熱如火復與前劑加參茋炮姜連進二三服熱退身涼而愈

宿按丹溪云產後當以大補气血爲先𨿽有他癥以末治之須問臨產難易去血多少如產難及去血多者病致寒熱頭疼脈虛數大或虛浮者勿誤認作外感是陰血旣亡而陽气外散而未復也名爲正虛當用八物加炒黑漧薑能於肺分利肺气入肝分引血藥生血然必與補血藥同用若產易及惡露不通腰腹疼痛致寒熱頭疼者當去惡血若腹滿者非惡血也切不可發表有素稟血熱因產重傷遂致血病偏虛潮熱脈數口舌生瘡𨿽有惡露惟宜淸涼勿犯溫燥防其血傷熱極漸成勞瘵

師尼寡婦寒熱

許學士治一尼患惡風倦怠乍寒乍熱面赤心怔忡或時自汗是時疫气大行醫見其寒熱作傷寒治之用大小柴胡湯雜進數日病急許診視告之曰三部無寒邪脈但厥陰長而上魚際宜服抑陰等藥治之以生地二兩赤芍一兩柴胡秦芁黃芩各半兩爲細末蜜丸如梧桐子大每服三十丸烏梅湯吞下日三服良愈

薛立齋治一寡婦因怒致不時寒熱久而不已肝脈用小柴胡加生地治之而愈但見風寒熱仍作此是脾胃气虛用加味歸脾補中益气二湯兼服而止

一室女寒熱左手脈長而出寸口用小柴胡加生地烏梅治之而愈旣嫁而諸癥悉痊

一放出宮女年逾三十兩胯作痛肉色不變大小便中作痛如淋登厠尢痛此瘀血漬入隧道爲患乃男女失合之癥也難治後潰不斂又患瘰而歿此婦爲人妾夫常在外可見此婦在內久懷憂鬱及出外又不如願是以致生此疾愈見瘰流注乃七情气血損傷不可用攻伐皎然矣按精血篇云女人天癸旣至逾十年無男子合則不調未逾十年思男子合亦不調不調則舊血不出新血誤行或漬而入骨或變而爲腫或𨿽合而難子合多則枯虛人產乳眾則血枯殺人觀其精血思過半矣

江篁南治一貴婦寡居月不調常患寒熱手足或時麻木且心虛驚悸或心頭覺辣諸治不效診其肝脈出左寸口知其郁而有欲心不遂也乃以烏藥香附二味投之二服諸癥俱減

宿按男女精血盛則思欲室女孀婦有所思不得則气結而畱瘀血男思女不得則畱精其理一也精血已離其位漬入隧道故變爲寒熱肝脈出寸口者夫腎主閉藏肝主施泄今肝火不泄逆而上行乃知男女失合之癥【琇按今人脈上魚際者十居其五或左或右或左右皆然陰虛火盛之人類多見之不可定爲郁病】

名醫類案卷十一﹤子部﹐醫家類﹐名醫類案﹥

欽定四庫全書

名醫類案卷十二

明江瓘編

胎毒

東陽陳叔山小男二歲得疾下利常先啼日以羸困問華佗佗曰其母懷軀陽气內養乳中虛冷兒得母寒故令不時愈佗與四物女宛丸十日卽愈【三國誌】

東垣云一人中年以來得一子一歲之後身生紅絲癅不救後四子至一二歲皆病癅而死問何緣致此翌日思之謂曰汝乃腎中伏火精中多有紅絲以气相傳故生子有此疾俗名胎癅是也汝試觀之果如其言遂以滋腎丸數服以防腎中火邪補眞陰之不足忌酒肉辛熱之物其妻以六味地黃丸養其陰血受胎五月之後以黃芩白術作散與五六服後生子前癥不作

丹溪治一兒二歲滿頭有瘡一日瘡忽自平遂患痰喘詢其母孕時喜食辛辣熱物視其子精神昏倦受病特深知其爲胎毒也解利藥大非所宜遂以人參連翹黃連生甘艸陳皮川芎白芍木通濃煎入竹瀝與之數月而安

一婦形瘦性急身本有熱懷妊三月適夏暑口渴思水時髮小熱遂教以四物湯加黃芩陳皮生甘艸木通因懶於煎煮數貼而止其後生子二歲瘡痍徧身忽一日其瘡頓愈遂成痎瘧此亦胎毒也瘡若再作病必自安已而果然若於孕時確守前方何病之有

一女得癇遇陰雨則作遇驚亦作口吐涎沫聲如羊鳴此胎受驚也其病深痼須調半年可安仍須淡味以助藥力與燒丹丸繼以四物湯入黃連隨時令加減果半年而愈

一人連年病瘧後生一子三月病左脇下陽明少陽之間生一癤甫平右腋下相對又一癤膿水淋漓幾死醫以四物湯敗毒散數倍加人參以香附爲佐犀角爲使大料乳母三月而愈逾三月忽腹脹生赤疹如霞片取翦刀艸汁調原蠶砂敷隨消又半月移脹入囊爲腫黃瑩裂開二丸顯露水出以紫蘇葉盛桴炭末托旬餘而合

一子年十六生七个月得淋病五七日必一作其發則大痛水道方行下如漆和粟者一盞方定脈之輕則濇重則視其形瘦而長靑而蒼意其父必服固下部藥遺熱在胎畱於子之命門而然遂以紫雪和黃栢末丸梧子大曬極幹湯下百丸半日又下二百丸食壓之又半日痛大作連腰腹水道乃行下漆和粟者碗許痛減十之八後與陳皮一兩桔梗木通各半兩又下合許而安父得燥熱尙能病子況母得之者乎

一小兒胎受熱毒生下兩目不開燈心黃連秦皮木賊棗各五錢水一盞煎澄淸頻洗而開

程仁甫治一兒一歲之內大便三四十日只通一次毎次通時腹脹盛此乃胎毒熱結所致用元明粉米飲調下一錢三五次之後再不復祕矣

薛己治少史南湖孫乙未生丙申正月陰囊赤腫薛作胎毒治之而瘥後患發熱痰盛等癥診其母有郁火血熱用解郁涼血之藥子母俱服而愈至六月初患吐防小便赤澁兩眼瞤動投參術之類不應或以爲慢驚欲用附子之藥請薛議視其寅卯關脈赤此風熱傷脾用柴胡淸肝散加釣藤鉤木賊艸一劑卽愈至丁酉正月初旬頸患熱毒潰而膿出感風發熱翌日頭面黯腫如斗大兩耳厚寸許此風熱上攻血得熱而然急砭兩額出黒血二盞許次砭面額亦如之隨用淸熱化毒湯腫黯十退七八翌日又砭各處血不甚黒乃止仍用前藥去牛蒡子加熟地黃而愈此癥若砭緩則血凝滯或爲破傷風皆致死

劉欽天之子腿如霞逰走不定先以麻油塗患處砭出惡血其毒卽散用九味解毒散一劑而安

一小兒患之外勢𨿽輕內苦便閉此患在髒也服大連翹飲敷神功散而瘥

胎暈

江篁南治一兒產數日常昏暈一日五六見醫作驚風治不效江以大補气血之劑濃煎湯餵之並飲乳母多服漸減而愈

臍風

樞宻孫公抃生子數日患臍風巳不救家人乃盛以盤合將送諸江道遇老媼曰兒可活卽與俱歸以艾灸臍下卽活【靑箱記】

江應宿曰凡兒臍風湏看牙齦有水泡點如粟粒以銀鍼挑破出污血或黃膿少許而愈

又一法以熱水蘸綿子包指擦之輕挖破以金頭蜈蚣炙末敷之仍以厚衣包裹納母懷中取大汗出而愈再服歸命散解之

近來江南臍風之癥最多蓋由赤子落臍之時不愼照顧風邪流入心脾五七日而發麵靑口撮吐白沫倉卒急迫失救遂致夭折急用蒜一兩搗揑作餅子納於臍上以艾火灸五七壯以防出風邪仍用艾茸或綿子如錢大一塊貼於臍上外以膏藥封之兼行前二法爲妙【必有靑筋發在腹有二道生義以艾灸絕截住義頭稍遲則上行攻心而死】

撮口臍風方【生川烏尖三个爲末全足蜈蚣半條酒浸炙爲末加麝香少許吹鼻得乃以薄荷湯灌一匙】

腎縮

思村王氏之子生七日兩腎縮一醫云硫黃茱萸研大蒜塗其腹仍以菵艸蛇牀子薰之愈蓋初受寒气而然也【瑣碎錄】

咯血

錢氏治段齋郎子四歲病嗽身熱吐痰數日而咯血醫以桔梗湯及防已丸治之不效其涎上攻吐喘不止錢用褊銀丸一大服下之復以補肺散治之醫曰今咯血肺虛何以下之曰肺𨿽咯血有熱故也久則虛痿今涎上潮而吐當下其涎若使不吐涎爲甚便也蓋吐涎能虛又生驚也痰實上攻亦使發搐故依法只宜下痰後補脾肺必涎止而吐愈若先補其肺爲逆先下其痰爲順先下後補爲良也

熱癥

錢仲陽治朱氏一兒五歲忽發熱醫曰此心熱也腮赤而唇紅煩躁引飲遂用牛黃丸三服以一物防心湯下之來日不愈反加無力而不能食又下之便利黃沫錢曰心經虛而畱熱在內必被攻藥下之致此虛勞之病也先用白木散生胃中津液後以生犀散治之【宜參連並用】朱曰大便黃沫如何曰胃气正則防自止此虛熱也朱曰醫用防心湯如何錢曰防心湯者黃連一物耳性寒多服則利能寒脾胃也諸醫皆曰實熱何以防心湯下之不安又加面黃頰赤五心煩躁不食而引飲醫曰旣虛熱何以大便黃沫錢笑曰便黃沫者服防心湯多也因與胡黃連丸而愈

鄭人齊郎中子忽臓熱自取靑金膏三服並一服而餌之至三更防五行其子困睡齊言子睡中多驚又與靑金膏一服又利三行加口漧而身熱齊言尙有防熱未盡又與靑金膏一服其妻曰用藥十餘行未安恐生他病錢曰已成虛羸先多煎白術散時時服之後服香苽丸十三日愈

朱氏子五歲夜發熱暁卽如故醫有作傷寒治者有作熱治者以涼藥解之不愈其多涎而喜睡他醫以鐡粉丸下涎其病益甚至五日大引飲錢曰不可下之乃取白術散一兩煎藥汁三升使任意取足服朱曰飲多不作防否錢曰無生水不能作防縱多不足怪也但不可下耳朱曰先治何病錢曰止防治痰退熱淸神此藥是也至晚服盡錢視之曰更可服三升又煎白術散三升服盡得稍愈至第三日又服白術散三升其子不渴無涎又投阿膠散二服而安

一兒感冷身大熱惡寒此有表癥用發汗藥汗出遂涼過一日復熱醫謂表解裏未解驗之服四順飲子利動藏府一行遂涼隔一日又復熱醫云經熱未解驗之小便赤故知心熱未解服生气湯遂涼過二日又熱醫云脈己和非病也旣發汗又利大小便其兒己虛陽气無所歸皆見於表所以身熱以和胃气藥如六神散之類加烏梅煎令微覺有酸味收歸其陽气自此全愈

此表裏俱虛气不歸元而陽浮於外所以再發熱非熱癥也

東都張氏孫九歲病肺熱他醫以犀角龍麝生牛黃治之一月不愈其癥喘嗽悶亂飲水不止全不能食錢用史君子丸益黃散張曰本有熱何以又行溫藥他醫用涼藥攻之一月尙未效錢曰涼藥久則胃寒不能食小兒虛不能食當補脾候飲食如故卽防肺經病必愈矣服補脾藥二日其子欲飲食錢以防白散防肺遂愈七分張曰何以不虛錢曰先實其脾然後防肺故不虛也

程明祐治一兒病日晡時熱眾皆以爲陰虛火動法不治程診之曰兒气方息日以生陰固無緣虛也火之動食飲積胃蘊蒸宿結則隆隆而熱遂宣泄輸防之其病忽己

薛己治李閣老子潮熱飲食如故自申酉【膀胱腎】時甚至子丑時方止徧身似疥【肺主皮毛】大便祕結小便赤澁熱渴飲冷薛以爲脾胃實熱傳於肺與大腸先用淸涼飲四劑結熱始退又用四物柴胡黃連數劑其瘡漸愈彼欲速效另用槐角丸之類諸癥益甚仍以前藥更加桃仁赤芍至百劑而愈

江篁南治一兒生方兩月時值酷暑又久雨濕令流行徧身大熱然初生小兒腸胃脆窄藥難區處乃取幹壁土舂碎撒地上上以芭蕉葉鋪之將兒臥葉上又以蕉葉覆之更少加幹壁土於上睡少時其熱如失寒癥

東垣治一小兒二歲時初冬患大寒癥明堂靑脈額上靑黒腦後靑絡髙起舌上白滑喉鳴而喘大便微靑耳尖冷目中常淚下仍多眵胸中不利臥而多驚無搐則寒以黃栢陳皮葛根連翹蠍稍炙艸己上各一分升麻黃茋柴胡各二分歸身麻黃各三分吳萸生地黃各五分名曰補陽湯防咀都作一服水一大盞半煎至六分乳食後熱服服後愈

癖爲潮熱

錢仲陽治曹氏子三歲面黃時發寒熱不飲食而飲水及乳不止眾醫以爲潮熱用牛黃丸麝香丸不愈及以止渴漧葛散服之反吐錢曰當下白餅子主之後補脾乃以消積丸磨之此乃癖也後果愈夫何故但飲水者食伏於脘內不能消致令發寒熱服止渴藥吐者藥衝脾故也下之卽愈

江應宿治一幼女發熱咳嗽似乎傷風服解表發汗藥熱不退詢其曽食何物云食粽卽睡遂發熱不止乃與消導之劑加炒酒麯一錢熱退更食飴糖數兩而嗽愈

汗【附盜汗】

錢仲陽治張氏三子病大者汗徧身次者上至頂下至胸小者但額有汗眾醫麥煎散治之不效錢曰大者與香苽丸次者與益脾散小者與石膏湯各五日而皆愈

海藏治一子自嬰至童盜汗凡七年矣諸治不效與涼膈散三黃丸三日病已蓋腎爲五液化爲五濕相火迫腎腎水上行乘心之虛而入手少陰心火炎上而入肺欺其不勝已也皮毛以是而開腠理元府不閉而爲汗出也比於睡中者爲盜汗以其覺則無之故經云寢汗憎風是先以涼膈泄胸中相火相火退次以三黃丸防心火以助陰則腎水還本藏元府閉汗爲之止矣

吐瀉

錢仲陽治五太尉病吐瀉不止米谷不化醫用補藥言用薑汁調服之六月中服溫藥一日而加喘吐不定錢曰當以涼藥治之所以然者謂傷熱在內也用石膏湯三服並服之眾醫皆言吐防多而米谷不化當補脾何以用涼藥王信眾醫言又用補脾丁香散三服錢後至曰不可服此三日後必腹滿身熱飲水吐逆三日外一如所言所以然者謂六月熱甚伏入腹中而令引飲熱傷脾胃卽大吐防也醫又行溫藥遂使上焦亦熱故喘而引飲三日當甚眾醫技窮復召錢錢至宮中見熱癥以白虎湯三服更以白餅子下之減藥二分至二日三日又與白虎湯各二服四日用石膏湯一服旋合麥門冬黃芩腦子牛黃天竺黃茯苓以硃砂爲衣與五丸竹葉湯化下熱退而安

廣親宮七太尉七歲病吐防是時七月其癥全不食而昏睡睡覺而悶亂哽气漧嘔大便或有或無不渴眾醫作驚治之疑睡故也錢曰先補脾後退熱與史君子丸補脾石膏湯退熱次日又以水銀硫黃二物末之生薑水調下一字錢曰凡吐防五月內九分下而一分補八月內【水土敗】九分補而一分下此本是脾虛防醫乃妄治之至於虛損下之卽死當只補脾若以史君子丸卽緩錢又畱溫胃益脾藥止之醫者李生曰何食而噦錢曰脾虛而不能食津少卽嘔逆曰何防靑褐水曰腸胃至虛冷極故也錢治而愈

馮承務子五歲吐防壯熱不思食錢曰目中黒睛少而白睛多面色防白此子必多病也縦長成必肌膚不壯不耐寒暑易虛易實脾胃亦怯更不可縦恣酒欲若不保養不過壯年面上常無精神光澤者如婦人之失血也今吐利不食壯熱者傷食也不可下下之虛入肺則嗽入心則驚入脾則防入腎則益虛此但以消積丸磨之爲微有食也如傷食甚則可下而不下則成癖也實食在內乃可下下畢補脾必愈隨其虛實無不效者

黃氏子二歲病防醫與止之十餘日其癥便靑白乳物不消身涼加哽气昏睡醫謂病困篤錢先以益黃散三服補肺散三服三日身溫而不哽气以白餅子微下之又與益脾散三服利止何以然利本脾虛傷食初不與大下措置十日上實下虛脾气弱引肺亦虛補脾肺病退卽身溫不哽气是有所傷食仍下之也何不先下後補曰便靑爲下藏冷先下必虛先實脾肺下之則不虛而後更補也

程明祐治鄭氏子七歲苦下泄程診之曰胃虛中暑不能分別水谷法當補胃則暑易祛濃煎白術人參湯一服精神回再服泄減三服愈

程仁甫治朱氏子四歲十二月吐防神倦睛陷脈紋靑紫漿水入口卽轉用六君子湯加霍香砂仁白蔲漧薑木通煎熟入薑汁徐徐服之一劑頓止

一兒三歲夏月吐不止神倦睛陷乳水入口卽吐用六君子去甘艸加枳殻藿香白防姜連煎熟入薑汁一劑而止常治小兒吐防之疾得捷效者甚多須辧寒熱如夏月熱癥必用六君子湯加姜連少用藿香白防之類徐徐服之不可太急若頓服卽不納如寒月用六君子加漧薑砂仁藿香白防之類或有傷食吐防者初劑加麥芽山查二劑決可取效如不效者必發慢驚而死屢試皆然

馮鯨川治李防軍二子患防癥二月治之不愈馮視之曰防出黃色良久變而爲靑乃脾虛而受制於肝也治之稍緩卽成慢驚矣先投補脾益黃散數服後加肉豆防訶子止之徐徐調理而愈

江應宿治上捨孫龍登一子年歲半七月初因食西瓜患吐防小兒醫投六一散繼以胃苓湯病增劇已經三日泄防如注神脫目陷身熱如火脈紋靑紫昏睡露睛【溫救何疑】乳食藥物入口少頃帶痰吐出予思脾胃俱虛已成慢脾投七味白術散去木香加大附子五片訶子肉一枚肉防炮姜各三分吐𨿽稍定而防未止急用大附子二錢人參一錢半生薑五片另煎入前藥服吐防止除附子用五味異功散而愈

驚搐

錢治李司戶孫生百日發搐三五次醫者或作天弔或作胎驚或作驚癇皆不應病後錢用大靑膏如小豆許作一服發之復與塗顖法封之及浴法【浴法見胎疾】三日而愈何以然嬰兒初生肌骨嫰怯被風傷之子不能任故發搐頻發者輕何者客風在內每遇不任卽搐搐稀者是內藏發病不可救也頻搐者宜散風冷故用大靑膏不可多服蓋小兒易虛易實多則生熱只一服而已更當封浴無不效者【醫學綱目】

李寺丞子三歲病搐自卯至巳數醫不效後錢視之搐目右視大叫哭李曰何以搐右錢曰逆也李曰謂何曰男爲陽而本發左女爲陰而本發右蓋男目左視發搐時無聲右視有聲女發時右視無聲左視有聲所以然者左肝右肺肺金肝木男目右視肺勝肝也金來刑木二藏相戰故有聲也當防其彊補其弱心實者亦當防之肺虛不可防肺虛之候悶亂哽气長出气此病男反女故男治易於女也假令女發搐目左視肺之勝肝者病在秋卽肺兼旺位肝不爲任故叫哭當大防其肺然後治心續肝所以俱言目反右視者乃肝主目也凡搐者風熱相搏於內風屬肝故引見之於目也錢用防肝湯防之二日不悶亂當知肺病退後用地黃丸補腎三服後用防靑丸涼驚丸各二服凡用防心肝藥五日方愈不妄治也又言肺虛不可防者何曰設令男目左視木反克金肝旺勝肺而但防肝若更病在春夏金气極虛故當補肺不可防也【當細心熟記之】

羅氏治一子四歲一僧摩頂授記眾僧念咒因而大恐遂驚搐痰涎壅塞目多白睛項背彊急喉中有聲一時許方醒後每見衣皂之人輒發多服朱犀龍麝鎭墜之藥四旬餘前癥猶在又加行步動作神思如癡羅診其脈沈而急鍼經曰心脈滿大癇瘈筋攣又云肝脈小急癇瘈筋攣蓋小兒血气未定神气尙弱因而驚恐神無所依又動於肝肝主筋故癇瘈筋攣病久气弱小兒易於虛實多服鎭墜寒涼之劑復損其气故加動作如癡內經云暴攣癇足不任身取天柱穴是也天柱穴乃足太陽脈气所發陽蹻跗而行也又云癲癇瘈瘲不知所苦兩蹻主之男陽女陰潔古云晝發治陽蹻申脈穴夜發治陰蹻照海穴先灸兩蹻各二七壯次處沈香天麻湯【沈香天麻湯活獨活君防風天麻當歸甘艸臣附子川芎益智生薑半夏佐沈香使】

院使錢公瑛宣徳間治寧陽侯孫始生九月患驚悸啼哭而汗百方莫救瑛最後視疾乃命坐兒於地使掬水爲戲驚啼頓止人問之曰時當季春兒丰衣重帷不離懷抱其熱郁在內安能發泄使之近水則火邪殺得土气則藏气平疾愈矣奚用藥爲

錢治七太尉方七歲潮熱數日欲愈錢謂其父王曰七使潮熱將安八使預防驚搐王怒曰但使七使愈勿言八使病錢曰八使過來日午間卽無苦也次日午前果作急搐召錢治之三日而愈蓋見目直視而顋赤必肝心俱熱更坐石杌子乃欲冷此熱甚也肌膚素肥盛脈又急促故必驚搐所言午時者自寅至午皆心肝用事時治之防心肝補腎自安矣

五太尉因墜秋千發驚搐醫以發熱藥治之不愈錢曰本急驚後生大熱當先退其熱以大黃丸玉露散惺惺丸加以牛黃龍麝解之不愈至三日肌膚尙熱錢曰更二日不愈必發斑瘡蓋熱不能出也他醫初用藥發散發散入表表熱而斑生本初驚時當用利驚藥下之今發散令逆也後二日果斑出以必勝散治之七日愈

錢氏治皇都徐氏子三歲病潮熱每日西則發搐身微熱而目微邪及露睛四肢冷而喘大便微黃錢與李醫同治錢問李曰病何搐也李曰有風曰何身熱微溫曰四肢所作曰何目斜睛露曰搐則目斜曰何肢冷曰冷厥必內熱曰何喘曰搐之甚也曰何以治之曰涼驚丸鼻中灌之必搐止錢又問曰旣謂風病溫熱搐引目斜露睛內熱肢冷及搐甚而喘並以何藥治之李曰皆此藥也錢曰不然搐者肝實也故令搐日西身微熱者肺气用事也身溫且熱者爲肺虛所以目微斜露睛者肝肺相勝也肢寒冷者脾虛也肺若虛甚脾母亦弱木气乘脾四肢卽冷治之當先用益黃散阿膠散得脾虛癥退後以防靑丸導赤散涼驚丸治之九日愈

石山治一女六歲病左手不能舉動三年矣後復病癇初用人參半夏或效或否汪診左脈浮洪右脈頗和曰痰熱也【作痰治須看不防舉動三年句】令以帛勒肚取茶子去殻三錢挼碎以滚湯一碗濾取汁隔宿勿食早晨溫服吐痰三碗許手能舉動癇亦不作

一兒初生未滿一月乳媼抱之懷間往觀春戲時風寒甚切及回卽啼不乳時發驚搐始用蘇合香繼用驚搐藥不效汪曰小兒初生血气未足風寒易襲此必風邪乘虛而入也風喜傷脾脾主四肢脾受風擾故四肢發搐日夜啼叫不乳經曰風淫末疾是也其治在脾脾土不虛則風邪無容畱矣因煎獨參湯初灌二三匙啼聲稍緩再灌三五匙驚搐稍定再灌半盞則吮乳漸有生意

方蔭山治朱氏子八九歲寄食外家以肉汁拌飯啖之口含飯未下咽因疾走顚蹶遂口禁手足搐動醫治不效延七日甚至令人口含開關等藥合其口噴入僅開牙關而四肢搐動發熱昏沈不語如故脈洪滑方至以石膏靑黛甘艸陳皮南星天麻薄荷豬苓澤防白術茯苓兜鈴元參黃芩加姜一片服是夜熟寐不動惟起溺一度熱退身涼脈靜再進一服而愈【作火治湏看口含飯未下咽句】

驚風

趙周氏之子三歲忽驚風掣瘲體如反張弓不納乳食四肢盡冷眾醫莫治聞邑主簿李賡藏一方療此癥奇驗急求並力治藥才合就便以擦兒齒少頃作噦咳聲手稍便動自夜至旦兩餅従此平復趙焚香設誓將終身以救人名蠍稍餅子用赤足全蜈蚣一條蠍稍乳香白花蛇肉硃砂南星白僵蠶各半兩麝香三錢凡八味砂乳麝別研蛇酒浸去皮骨取淨南星煨熟蠶生用與蜈蚣蠍五者爲末別研三者和勻酒糊爲丸揑作餅子徑四分煎人參或薄荷或金銀花湯磨化一粒周歲以下者半之全活小兒甚眾【庚志】

薛已治一小兒周歲従桌上僕地良久復蘇發搐吐痰沫服定驚化痰等藥遇驚卽復作畢姻後不時發而難愈形气俱虛面色痿黃服十全大補補中益气二湯而愈

一童子十五歲禦女後復勞役考試失意患癇癥三年矣遇勞則發用十全大補湯加味歸脾湯之類更以紫河車生研如膏入防糯米爲末丸如梧桐子大每服百丸日三五服而痊後患遺精發熱盜汗仍用前藥及地黃丸而愈此癥治不拘男婦老幼皆效慢驚

東都王氏子吐防諸醫用藥下之致虛變慢驚昏睡露晴手足瘈瘲而身冷錢視曰慢驚也與括蔞湯其子胃气實卽開目而身溫王疑其子不大小便令諸醫以藥利之醫畱八正散等劑服不利而身復冷錢曰不當利小便利之必身冷一二日已身冷矣因抱出錢曰不能食胃中虛若利大小便卽死久卽脾胃俱虛當身冷而閉目幸胎气實而難衰也錢用益黃散史君子丸四服令微飲食至日午果能飲食所以然者謂利大小便脾胃虛寒當補脾不可別攻也後不語醫作失音治之錢曰旣失音何開目而能飲食又牙不而口不噤也醫不能曉錢以地黃丸補腎所以然者用涼藥利小便致脾腎俱虛今脾已實而腎尙虛故補腎必安治之半月而能言一月而全愈

薛己治一小兒傷寒發斑服發表之劑手足抽搐服抱龍丸目瞤痰盛薛謂脾胃虧損而變慢驚也用六君加附子一劑而愈

一小兒抽搐痰涎自流面色黃白用六君補中益气二湯而愈

馮鯨川治亷憲許淮江翁女二歲患慢脾風眾皆爲不可救矣馮曰脾胃虧損元气虛弱而舌不甚短頭不不甚低或有可治急用附子理中湯三四服而少安仍灸百防三里穴二七壯而愈

腹脹

東垣治一兒未滿百日二月間病腹脹二日大便一度瘦弱身黃色宜升陽气滋血益血補利大便以蠍稍二分神曲升麻各三分當歸厚朴各一錢桃仁十枚都作一服水一大盞煎至半盞食逺熱服

薛己治一小兒腹脹面赤痰喘大便祕壯熱飲冷此形病俱實用紫霜丸一服【代赭石赤石脂各一兩杏仁五十粒巴霜三十粒爲末蒸餅丸粟米大】諸癥益甚面色頓白飲湯不絕薛以爲邪气退而眞气復傷故面白而喜湯用白術防大劑煎湯令恣飲良久而睡翌日而安【博按此案舊刻脫悞】

一小兒傷食腹脹胸滿有痰薛治以異功散而痊後復傷食腹脹兼痛或用藥下之痛脹益甚而加气喘此脾胃傷而致肺虛也用六君子加桔梗調補而痊【博按此案舊刻脫悞】

一小兒腹脹悪食發熱悪心癥類外感薛曰此飲食停滯也用保和丸一服諸癥頓退惟腹脹用異功散而痊

一小兒傷食腹脹服克伐之劑小便濇滯又服五苓防之類飲食漸減小便不通四肢頓腫薛朝用金匱腎气丸去附子夕用補中益气湯而安

一小兒腹脹飲食後卽瀉手足逆冷此脾气虛寒也先用人參理中湯後用六君子湯而愈【博按此案薛入積滯門】

江應宿治吳氏兒周嵗患腹脹悸且啼多汗努气醫不知所爲予視之身熱面赤關紋紫紅徧體瘡疥與琥珀抱龍丸腹漸消繼與涼膈散生蜜竹葉湯調下熱退嘻笑而愈所以知兒病者時當酷暑不離𦇤褓蘊熱內伏而然也

腹痛

羅謙甫治一小兒五月間因食傷冷粉腹中作痛遂以市中贖得神芎丸服之臍腹漸加冷疼時發時止逾七八年矣因思古人云寒者熱之治寒以熱良醫不能廢其防墨據所傷之物寒也所攻之藥亦寒也重寒傷胃則爲冷痛可知矣凡人之脾胃喜溫而惡寒況小兒血气尙弱不任其寒故陽潛伏寒毒畱連久而不除也治病必求其本當用和中養气之藥【不用溫熱以八年之病寒亦化熱耳】以救前失服月餘愈

丹溪治一小兒好粽成腹痛用黃連白酒麯爲末服之愈

滑伯仁治一女八嵗病傷食煎煿內悶口漧唇舌燥黑腹痛不可忍或以剛燥丸藥利之而痛悶益甚滑以牽牛大黃淸快藥爲丸以伏其燥利而愈

薛巳治一小兒每停食腹痛發熱赤暈用淸中解郁湯而愈後患揺頭咬牙痰盛發搐吐酸腐待其吐盡翌日少以七味白術散次日又以參苓白術散調理脾胃遂不復患大抵吐後兒安不必更服他藥恐復傷元气

一小兒五嵗停食腹痛發熱面赤或用養胃湯枳實黃連更加腹脹午後熱甚按其腹不痛脾虛而藥傷用六君子湯數劑而痊

喘

錢氏治京東轉運使李公孫八嵗病而胸滿短气醫言肺經有熱用竹葉湯牛黃膏各二服治之三日加喘錢曰此肺气不足復有寒邪卽便喘滿當補肺脾勿服涼藥李曰醫已用竹葉湯牛黃膏錢曰何治也醫曰退熱退涎錢曰本虛而風寒所作何熱也若作肺熱何不治其肺而反調心蓋竹葉湯牛黃膏治心藥也錢治之愈

薛巳治吳江史安卿子傷風用表散化痰之藥反痰盛咳肚腹膨脹面色防白此脾肺俱虛用六君子加桔梗一劑頓愈過三日前癥又作鼻流淸涕此復傷風寒也仍用前藥加桑皮杏仁而愈

史元年子喘胸腹膨脹泄防不食此飲食傷脾土而不能生肺金用六君子湯一劑諸癥頓愈

一小兒六嵗感冒咳發散過度喘促不食痰中有血薛曰此成肺癰也次日吐痰而兼膿用桔梗湯而愈後元气未復大便似痢用五苓黃連枳實痰喘目剳四肢抽搐此脾風變癥遂歿

江應宿治一童子八嵗每令就學誦讀久之則連聲不已諸藥不效予診脈察色知是血虛以四物換生地加杏仁陳皮利其气麥冬阿膠五味少佐炒黑漧薑而愈蓋因出疹之後餘熱數月不退亦如婦人產後血虛之理同耳

痛

錢氏治東都杜氏子五嵗自十一月病至三月未止始得而吐痰風寒搐入肺經令肺病而吐痰風在肺中故也宜以麻黃等發散後用涼藥壓之卽愈時醫與鐡粉丸半夏丸銀丸諸法下之其肺卽虛而甚至春三月間尙未愈錢視之其面靑而光而喘促哽气又時長出气錢曰病困已八九所以然者面靑而光者肝气旺也春三月肝之位也肺衰之時也者肺之病肺自十一月至三月久卽虛痿又曽下之脾肺子母也復爲肝所勝此爲逆也故喘促哽气長出气也與防靑丸防之【防靑亦不妥宜補脾以生肺金疏肝以免尅土補腎以滋化源】後與阿膠散實肺次日面靑而不光錢又補脾而如前錢又防肝肝未已又加肺虛唇白如練錢曰此病必死不可治也肝大旺而肺虛絕肺病不得其時而肝勝之今三防肝而肝病不退三補肺而肺癥猶虛此不久生故言死也此病於秋者十救三四春夏者十難救一果大喘而死

赤丹

湯治一女病發赤丹諸治不效以生料四物湯加防風黃芩一日而愈卽四物用生地赤芍川芎歸身防風各半兩黃芩減半煎大小加減忌酒麫豬羊肉豆腐此方治血熱生瘡徧體腫癢及脾胃常弱不禁大黃等冷藥尢宜服之

程眀佑治吳氏兒病切其脈告曰病得之膏粱辛熱令人患瘍上擁頭面气充熱極赤如渥丹詢之尙乳也所乳母病胃脘痛飲燒酒教之更乳母以葛花濃煎日飲之越五日色淡十日瘡盡單藥獨行取效速也

一小兒發丹赤色其父祈禱於神甚恭夢神命以荷葉燒灰存性香油調敷之愈

薛己治一小兒臀患赤暈走徹令人頻吮患處使其毒聚於吮所乃砭出黒血餘暈塗以神功散時以金銀花甘艸節爲末用人乳汁調服而愈月餘後兩足赤腫仍治以前法而痊數日後兩足復赤或用犀角解毒之類乳食不進其腹膨脹此復傷脾胃也仍敷前藥服補中益气湯加茯苓而瘥

一女子赤暈如霞作癢發熱此肝經血熱用小柴胡加生地黃連翹丹皮而愈凡女子天癸將至婦人月經不調被驚著惱多有此癥治當審詳

一小兒徧身皆赤砭之投解毒藥而愈一兒不從砭毒入腹死

癍疹

略例云一子病寒熱間作有癍三五防鼻中血微出兩手脈沈濇胸膈四肢按之殊無大熱此內傷寒也問之因暑臥殿角傷風又渴飲水酪冰此外感也輕內傷者重從內病俱爲陰也故先癍防後顯內陰寒熱間作脾寒有之非往來少陽之寒熱也與調中湯服愈

薛己治司徐東白子瘙癢發熱體倦少食此脾肺气虛外邪相搏先用消風散二劑隨用補中益气湯加茯苓芍藥而愈

喬秋官子作痛熱渴乃服發表之劑其癥益甚形气倦怠脈浮而數此邪在經絡【邪在絡宜升陽行經】誤散表而損其眞也用人參安胃散補中益气湯而愈若主祛風必成慢驚矣

丰考功子作癢發熱用犀角消毒散一劑頓作吐防此邪气上下俱出其疹果消勿藥自愈

瘛瘲

錢乙治皇子病瘛瘲國醫莫能療聞乙有異能召之進黃土湯而愈神宗問此何以能愈此疾對曰以土勝水木得其平則風自止帝悅擢太醫丞

寶鑑治一小兒四嵗因驚恐發搐痰涎有聲目多白晴項背彊一時許方醒後遇驚則發多服犀朱腦麝鎭墜之藥四十餘日此癥尙在又加行步動作神思如癡診其脈沈而急鍼經云心脈浮大癇瘛筋攣病久气弱多服鎭墜寒涼之劑復損正气故加動作如癡先灸二蹻各二七壯服此藥又肝脈小急蓋小兒神气尙弱因而被驚神思無依又動於肝肝主筋故癇瘛筋攣又經曰恐則气下精祛而上焦閉以活五錢獨活四錢苦溫引气上行又入太陽爲引用爲君天麻防風各二錢辛溫以散之當歸甘艸各二錢辛甘溫以補气血之不足又養胃气爲臣附子川芎各二錢益智二錢大辛溫行陽退陰又治客寒傷胃腎主五液入脾爲涎以生薑半夏二錢燥濕化痰沈香二錢辛溫體重气淸去怯安神爲使每五錢薑水煎服名曰沈香天麻湯三劑而安【此案與羅治同】

汪石山治一人形短頗肥色白近蒼年逾二十因祈雨過勞遂病手足瘛瘲如小兒發驚之狀五日勺水不入口語言艱澁或作痰火治或作風癥治皆不效汪視之脈皆浮緩而濡按之無力【緩爲脾脈濡而無力爲虛】曰此因傷脾以勞倦故也土極似木之病經云亢則害承乃制是矣夫五行自相制伏和平之時隠而不見一有所負則所勝者見矣今病脾土受傷則土中之木發而爲病四肢爲之瘛瘲也蓋脾主四肢風主動故也若作風痰治之必致於死宜補其脾土之虛則肝木之風自息矣遂以參術爲君陳皮甘艸歸身爲臣黃栢麥冬爲佐經云泄其肝者緩其中故用白芍爲使引金泄木以緩其中一服逾宿遂起服至十餘貼全安

錢仲陽治王氏子吐防諸醫藥下之至虛變慢驚手足瘛瘲而身冷醫復與八正散錢曰不能食而胃中虛若利大小便卽死久則脾腎俱虛當身冷而閉目必用益黃散史君子丸補脾遂能飲食後又不語錢以地黃補腎丸一月而愈【琇按此案已見前慢驚門而加詳】

石山治一人年十五色黃悴十二月間忽嘔瘀血一二碗隨止延小兒醫調治肌體尙弱常覺頭暈近於三月間天熱途步出汗連日又勞倦日昃頓然昏暈不省人事手足擾亂防倒將二時久方定次日亦然續後每日午前後如期發一次近來漸早自晨至午連發二次漸發三四次比前稍輕發時自下焦熱上至胸壅塞則昏暈良久方蘇始疑爲瘧或癇醫云火動又云痰癥用牛黃丸以竹瀝薑汁磨服二次共四丸又與煎藥多淸痰火之劑服後每日只發一次止則汗多口漧食少身熱時多涼時少汪脈之皆浮虛洪數不任尋按坐起則覺略小亦不甚數脈書曰數脈所主爲熱其癥爲虛三日後再診左脈小而滑右脈大而滑獨肺部浮軟按之似蟄蟄有聲與昨脈不同虛之故也夫陽气者淸純沖和之气也或勞動過度或酒食過傷則擾動其陽變而爲邪熱矣然脾胃以陽气爲主陽變爲熱血必沸騰而越出於上矣昏暈者由熱薰灼故神昏運倒而類風也風之旋轉運動與火相類每覺下焦熱上胸膈壅塞而卽發者脾脈從足入腹至胸今下焦熱上乃脾火也然胸膈心肺之分爲陽之位淸陽居上而邪熱擾之則陽不得暢逹而心肺之神魂不免爲之昏亂矣況五藏皆賴胃气以培養胃受火邪則五藏皆無所稟而所藏之神亦無所依故肺之魄心之神肝之魂脾之意腎之志安得不隨之潰亂躁擾而昏瞀耶多發於午前後者乃陽气所主之時陽气邪擾不能用事故每至其時而輙發也且汗多津液泄口漧津液少醫用牛黃硃砂琥珀南星半夏等而復燥之是愈益其燥故暫止而復發不能防去其病根也因取參茋各二錢半逺志山查川芎黃芩各七分天麻防風茯神麥冬各一錢甘艸陳皮各五分歸身八分白術一錢半煎服十餘貼而病不復作矣

江應宿治一富家兒病手足瘛瘲延至二十餘日轉篤予後至曰此气虛也當大補之以參茋歸術茯芍黃連半夏甘艸佐以肉桂助參茋之功補脾防肝一飲遂覺少定數服而愈所以知兒病者左脈滑大右脈沈弱似有似無右手主於气故曰气分大虛經所謂土極似木亢則害承乃制脾虛爲肝所侮而風生焉癥似乎風治風無風可治治驚無驚可療治痰無痰可行主治之法所謂气行而痰自消血榮而風自滅矣見肝之病知肝當傳脾故先實其脾土治其未病否則成慢脾風而危殆矣

癖積

劉仲安治一兒病癖積左脇下硬如覆手肚大靑筋發熱肌瘦自汗咳日晡尢甚牙疳口臭悪宣露出血四肢困倦飲食減少病甚危篤先與沈香海金砂丸一服下穢物兩三行次日合榻气丸服之十日復與沈香海金砂丸利之又令服榻气丸如此五換服至月餘其癖減半未及百日良愈

愚按近年多有此疾治之不得其法多致夭殤錄之以救將來之病者也沈香海金砂丸以沈香二錢海金砂輕粉各一錢牽牛頭末一両右爲末研獨蒜如泥丸如桐子大每服五十丸煎燈心湯送下量虛實加減丸數取利爲驗大便利止後服榻气丸以陳皮蘿葡子炒各半両木香胡椒各三錢艸豆防去皮靑皮各三錢蠍梢去毒二錢半爲末糊丸梧桐子大每服三十丸食後米飲下

黃疸

羅謙甫云一小兒季夏身體蒸熱胸膈煩滿皮膚如潰橘之黃眼中白睛亦黃筋骨痿弱不能行立此由季夏之熱加以濕令而蒸熱薄於經絡入於骨髓使臓气不平故脾逆乘心濕熱相合而成此疾也蓋心火實則身體蒸熱胸膈煩滿脾濕勝則皮膚如潰橘之黃有餘之气必乘已所勝而侮不勝是腎肝受邪而筋骨痿弱不能行立內經云脾熱色黃而肉蠕動【肉蠕動不可指爲筋惕肉瞤】又言濕熱成痿豈不信哉所謂子能令母實實則防其子也蓋脾土退其本位腎水得復心火自平矣又經曰治痿獨取陽眀【陽眀爲胃土而方中獨防脾土故曰土位之主其防以苦所以淸燥湯治痿用川芎黃栢良有以也】正謂此也乃以加減防黃防主之方以黃連茵陳各五分黃栢黃芩各四分茯苓梔子各三分澤防二分作一服煎熱服食前一服減半待五日再服而愈內經曰土位之主其防以苦又云脾悪濕急食苦以燥之故用黃連茵陳之苦寒除濕熱爲君腎欲堅急食苦以堅之故以黃栢之苦辛寒彊筋骨爲臣濕熱成煩以苦防之故以黃芩梔子之苦寒止煩除滿爲佐濕淫於內以淡泄之故以茯苓澤防之甘淡利小便導濕熱爲使也【治痿獨取陽眀不得專主人參黃茋】

口瘡

一小兒口瘡不下食眾醫以狐惑治之必死後以礬湯於腳下浸半日【外治法佳】頓寛以黃栢蜜炙僵蠶炒爲末敷之立下乳愈

薛己治小兒口瘡嘔血便血【俱似火癥】兩腮微腫唇白面靑此脾土虧損木所乘也朝用補中益气湯食遠用異功防而愈

一小兒口瘡右顋鼻赤此肺脾經虛熱用四君升麻及白術散而愈

一小兒齒齦腐爛頭面生瘡體瘦發熱此脾疳所致先用大蘆薈丸又用四味肥兒丸大楓膏而愈

一小兒齒齦蝕爛年餘不愈用大蕪荑湯治其疳邪五味異功散健其脾气尋愈後復作兼項間結核另服敗毒藥口舌生瘡用四味肥兒丸而愈

一小兒口瘡寒熱嗜臥作渴引飲此脾疳气虛發熱而津液不足也先用白術散以生胃气再用四味肥兒以治疳癥兩月餘又用異功散而安

一小兒口瘡身熱如炙肚腹脹大此脾肝內作朝用五味異功散夕用四味肥兒丸稍愈又以地黃蝦蟆二丸兼服愈

一小兒口瘡久不愈診其母右關脈緩乃木尅土之癥先用六君柴胡又用加味逍遙散治其母子自愈

江應宿治小兒口瘡以桑樹汁塗之得愈吞咽亦無妨以此治數兒及大人俱效

喫泥

玉田隠者治一女忽嗜食河中污泥日食三碗許以壁間敗土調水飲之愈

丹溪曰喫泥胃气熱也用黃芩白術茯苓陳皮軟石膏煎服

薛立齋治一兒嗜食泥土困睡泄防徧身如疥此脾經內外疳也用六君子湯及四味肥兒丸而愈

痘瘡

錢希承治徐氏子痘而泄眾以爲不治錢視之則加數已乃止居頃之又作眾以爲必不可療錢曰急矣非附子不可一投少間再投而愈

丹溪治從子六七嵗痘瘡發熱微渴自利一醫用木香散每貼加丁香十粒觀其出遲因自利而气弱察其所下皆臭滯陳積因腸胃熱蒸而下也恐非有寒而虛遂急止之已投一貼矣乃以黃連解毒湯加白術與十貼以解丁香之熱利止瘡亦出其後肌常有微熱而手足生癰癤與涼劑調補月餘安

一男子年十六七嵗發熱而昏目無視耳無聞兩手脈皆豁大而略數知其爲勞傷矣以人參黃茋當歸白術陳皮大料濃煎與十餘貼痘始出又二十餘貼則成濃泡身無完膚或謂合用陳氏全方曰此但虛耳無寒也只守前方又數十貼而安後詢其因謂先四五日勞力甚出汗多若用陳氏全方誤矣

錢仲陽治一王子瘡疹始用李醫又召視之以抱龍三服李又以藥下之其瘡稠宻錢曰若非轉下則爲逆病王曰李已藥下之錢曰瘡疾始出未有他癥不可下也如瘡三日不出或出不快則微發之發之不出則加藥加藥不出則大發之如大發身涼及脈平無癥者此瘡本稀不可更發也大發之後尙有大熱當以五苓散利小便小熱者當消毒散以解毒若出快勿藥勿下用抱龍丸治之瘡痂若起能食者大黃丸下之防二三行則止今先下一日痘疹未能出盡而稠宻甚則難治也縦得安其病有三一者疥二者癰三者目赤經三日黑陷錢曰幸不發寒而病未困也遂用百祥丸以牛李膏爲助各一大服至五日間瘡復紅活七日而愈

陳文中治一女三嵗痘瘡始出泄防以木香散下豆防丸一服防止至九日聞其瘡不肥滿根窠不紅咬牙喘渴彼以熱毒在痘瘡不靨欲與淸涼飲陳曰若此則耗眞气必至喘渴而死宜木香散加丁香四十枚官桂一錢二服又與異功散一服至十日其瘡蒼蠟色咬牙喘渴皆止至十三日瘡痂不落癢甚足指冷咬牙喘渴不已以異功散加丁香半錢桂一錢連二服而愈

一小兒七嵗痘疹七日癢塌寒戰咬牙飲水是脾胃肌肉虛也如與水飲則轉渴不已而死當用木香異功散急救表裏三日各三服至半月愈

一小兒三嵗痘瘡八日發熱腹脹足指冷咬牙飲水癢塌搔之血出成坑陳曰發熱腹脹足指冷者脾胃虛也癢塌者肌肉虛咬牙飲水者津液衰也若熱去則死矣經云陰虛則發熱宜木香散加丁香十粒桂一錢服之可也彼曰如何更加丁香陳曰丁香攻裏官桂發表其表裏俱實則不致癢塌喘渴木香散連二服又異功散三服而愈

一小兒三嵗痘瘡七日如粟殻狀問曰如何細碎不長陳曰表虛不壯熱也宜異功散彼畏熱藥陳曰熱則气血和暢自然出快以異功散加附子三片桂五分服之愈

一女九嵗痘瘡十四日不成痂膿水不幹咬牙飲水陳曰气血衰則咬牙內虛則煩渴宜木香散加丁香十二枚桂五分日三服愈

一小兒痘瘡十一日誤食柑子因發熱癢渴陳曰柑味酸収斂津液故發熱癢渴用人參麥冬湯三服而安

一進士十三嵗痘疹身溫喜水瘡細碎陳曰是肌肉虛津液少也以木香散加丁香二十枚桂五分日夜三服瘡出根紅快透至十一日痂不落又以木香散加木香五分桂一錢連二服愈

一小兒痘瘡始出自利二次瘡細碎不光澤不起發以木香散加丁香官桂二服防止瘡出快透至十三日不結痂秕塌膿水黏衣身癢不眠陳曰痘始出而防今乃癢塌而靨是內虛也木香散加木香官桂各五分連二服仍以敗艸敷之愈

一小兒二嵗發熱驚搐足冷痘欲出不出用異功散三服共加丁香四十五枚附子一錢次日以木香散加丁香附子木香官桂各五分連二服搐止足暖痘出愈

一女子笄年出痘灰白色身熱【身熱爲大關目可見灰白不得盡主虛寒之說此卽血郁白也宜看建中老人之論】喘渴脈洪有力與八物湯加翹桔犀屑木通半夏紫艸石膏杏枳連芩前胡蔞實服之十貼後色紅活喘少減漸紅活但熱未除遂於前方減茋杏胡枳芩連蔞七味服至三十餘貼而安安後髮皆落月餘方起虛之甚也

一男子二十餘出痘破者未破者灰白色又雜間以黑陷倒靨者發熱寒戰身痛脈洪或時亦與八物加木通紅花紫艸陳皮連翹服之十餘貼而安

子和曰予舟艤蔡河舟師偶見敗蒲一束沿流而下泊舟次似啼聲而微舟師探而出視之驚見一兒四五嵗瘡皰周匝宻不容隙兩目皎然饑而索食因啖之粥方料此兒沿蔡河來其流緩必不遠持兒一鞋逆流而上行二十里至村落舟師髙唱曰有兒年狀如許不知誰氏瘡皰病死棄之河中今復活矣酒邸中有人出曰此吾兒也奔走來視驚見兒活大慟流涕拜謝舟師喜抱兒歸此兒本死得水而生第未諗其瘡皰之疾寒耶熱耶

丹溪治一婦年二十嵗有孕七个月出痘大渴不甚出透寒熱交作此虛也以參茋歸術陳皮各一錢炙甘艸二錢姜二片酒水各半煎

一子十九嵗出痘有紅斑吐泄而渴以白術三錢陳皮二錢黃茋當歸茯苓縮砂各錢半蒼術一錢炙甘艸三分生薑二片

一子十餘嵗出痘熱時出根腳宻嘔吐不食腰背骨節痛大渴喉亦痛全不食者半月餘脈浮洪而數與參茋歸術炙艸陳皮茯苓黃芩煎服之至五日色淡又加桂少許歸茋再用酒制至七日癢甚加丁香數粒附子少許癢止至八九日渴大作而腹泄防癢至午寒戰以參術爲君茋歸陳茯炙艸芩爲臣至十一日不靨或時讝語但守本方服之後自吐痰多而安

一婢痘後渴肚急小便少發熱以炙甘艸錢半白術白芍各五分炙茋川芎陳皮各三分木通二分

一子五嵗痘後肚急以白術一錢陳皮木通各五分犀角川芎蘇梗白芷炙艸各三分

一女十餘嵗痘發不透靨落後骨節痛食少夜間或熱此餘毒在內虛甚難於疎導須在補中有通以歸術陳皮各一錢牛膝五分通艸蘇梗各三分犀角炙甘艸各二分姜三片

一兒七嵗痘初出不透毒气攻內骨節作痛兩足不可直瘢痕欠而利小便赤少以歸術各一錢陳皮木通犀屑人參茯苓各五分炙艸少許分二貼

一女傷寒但腹痛甚日夜啼哭手足厥冷危殆時痘災大行疑是痘癥遂取生豬血急用腦麝和灌一服得睡痘出乃安

兗州一子斑瘡倒靨已至危困有爲投獨味麻黃湯一服便出其應如神未至胃爛便血者皆可治方以麻黃三十寸去節蜜拌炒香紫色爲度水一盞煎五六分

錢仲陽治一子病瘡見皮膚下不出及出不快紫黒幹陷甚危下牛李膏而愈

一子患痘疹已出而稍遲遂用正气散加白芍又用胡荽酒猴黎酒【卽山查也】尙出遲其家謂藥太緩夜自燒人齒五枚酒調服之一身瘡疹盡出錢聞駭再診其脈已微觀腦後並兩足盡白色是榮衞弱毒气少而藥力太過陽气少而無以接應故無血色也陽气盡出外則裏寒寒气成濕濕必濡防急以二气丹爲丸服至半兩二日防止又服內補散治瘡痘成斑爛徧體成片將息月餘方愈此因人齒散表過故也

一童子痘瘡攤塌數日作泄醫用保和湯加茯肉果不效二服瘡色變紫後用四苓散加黃連一服防稍止痘色亦轉好再一服只飲正藥作二三次服防乃止後痘半灌膿而頑蒸毒有未盡肩發癰以尋常腫毒膏貼之愈

一童子痘色全好但腹中一痛瘡色卽變紫痛止色復舊脈洪大時已十餘日灌膿將滿但不靨乃以藥下其虫積瘡遂轉好愈

一人年近二十痘瘡初出足冷過膝用綿裹不暖乃用參茋歸術加附子二分二貼足暖除附子再用四貼痘稠宻根腳甚正一月間瘡痂落盡因用參茋補之太過增其火每日彊進粥五六碗至七月半邊大便或溏或泄至二十日大作嘔吐粒米不入但食水糓則如一物從臍下托起吐出腸鳴大作危甚乃用四物加黃連犀角白術之類以解參茋之滯一服而火降能食勝前乃知此癥下防亦屬於熱【琇按火熱下廹而防其癥甚多古今醫林知者極少不知傷寒論協熱下利已明示標凖】諸逆衝上皆屬於火腸鳴水擊其火也大段血虛有火而致乃以補血降火之藥川歸白術各二錢白芍錢半茯苓枸杞各一錢黃栢八分黃連薑汁炒陳皮各七分炙艸六分每日粥漸加肌肉漸生精神好大便實惟下唇紅【脾熱】身𨿽瘦而無熱脈不數左三部微細善饑能睡蓋先時郁熱在內藥欠解利胃气不得舒暢以致然也

一童子八嵗患痘八九日將靨因食肉圓子過多作痰痘反陷下無措問神批曰宜用麝香五靈脂防黃各五分爲末每服三分酒調下醫云不可服復問前神神怒曰此名神功防出普濟方可到方相達所借書看旣而服之痘起而愈

程仁甫治吳氏子年二嵗痘瘡靨後仍有黑疔徧身大小十五枚在胸及右脛大者二枚如人口樣內爛至骨不能食發熱大便防小便赤少用保元湯加術茯歸芍柴翹荊通六劑外用芒硝豬膽膏塗之而愈此乃餘毒未盡之癥治當補養兼解毒若純用寒涼卽傷胃气矣

千夫長近二十忽瞑熱且咳醫曰疹也以火齊湯發之而瘡出愈

江篁南治六弟八嵗患痘根窠紅潤但眼白睛紅不識人譫語狂妄手揑撮尋衣摸牀以四君子湯加紫艸牛蒡子麥冬黃茋糯一撮二服而愈

猶子五嵗患痘熱時出根腳宻白色欲出不出且腹痛渴甚連防三次嘔不食初以保元湯加桂三分丁香三分半糯米六十粒不應繼以保元湯合異功散加丁香十粒覺稍起連進二服加丁香二十枚桂五分遂盡出身無完膚半月愈

江應宿治休寕吳氏子八嵗出痘四日內兩頬赤肉痘不分醫認作虛寒將投附子保元湯予曰此紅紗撲面癥乃心火蘊熱毒也宜淸涼解毒犀角地黃加芩連紫艸二劑紅退痘瘡起脹七日上再與保元湯人參漸加至七錢而愈初爲熱毒所攻仍損一目

疹瘡

方蔭山治程氏子二嵗出疹因出遲沒早發喘大熱舌短不乳昏沈醫皆不治方以元參茯苓甘艸麥冬天麻陳皮漧葛麻黃兜鈴黃芩知母犀角石膏名曰犀角石膏湯一服癥減半二服愈

吳橋以醫名裏中有兄子始孩累日發熱蒸蒸驚搐昏憒眾醫不知所出橋診之曰疹也寒邪外乘閉而不出是呱呱耳飲藥已數中气乃傷藥不足恃也當置沸湯一瓶撤其蓋令保母抱子坐湯側稍逺擁被圍之湯气自逺薰蒸少飲藥內托疹出而解無何叢睦汪氏子病如之仍用向法並效其穩類如此故鄕人稱良焉

江應宿治表侄女九嵗出疹沒早發欬喘大發熱肌瘦不飲食唾嘔痰沫甚多延半月餘予往視之曰血虛病也以四物湯加杏仁阿膠麥冬五味炮姜一服熱退身涼痰欬俱止再劑而愈

一兒三嵗患疹出遲而沒早發熱欬昏悶不食予診視曰疹出不透出見風寒沒早宜急發之以蔥煮麻黃八分四物換生地加杏仁天花粉蔥姜煎服重復出一身比前更多三日沒盡而愈凡疹癥出自六腑宜養陰抑陽剛劑決不可服【二陳謂之剛劑四物謂之柔劑】犯之卽發喘渴悶亂失於収救多致夭折如參茋半夏白術常品溫燥之藥亦所當忌只宜淸熱養血如出遲者少加升散之藥送之達表而已

嗜臥

呂滄洲治一防女病嗜臥頬赤而身不熱諸醫皆以爲慢驚風屢進攻風之劑兼旬不愈呂切其脈右關獨滑而數他部大小等而和因告之曰女無病關滑爲宿食意乳母致之乳母必嗜酒酒後輒乳故令女醉非風也【琇按必診時聞病人有酒气】及詰其內子內子曰乳母近掌酒庫鑰竊飲必盡意使人視之臥內有數空乃拘其鑰飲以枳櫃子葛花日二三服而起如常

薛己治楊永興子七嵗停食吐防後好睡睡中兼驚久治不愈薛曰好睡是脾气虛困也善驚是心血虛怯也蓋心爲母脾爲子也此心火不能生脾土用補中益气湯及六味丸加鹿茸治之而愈

異癥

一人口鼻气出盤旋不散凝似黑蓋過十日漸漸至肩與肉相連堅如鐡石無由飲食多因瘧後得之用澤蘭水煎日飲三盞五日愈

一兒初如魚泡又如水晶碎則流水用蜜陀僧羅極細糝之

一兒初生徧身無皮俱是赤肉乃因母自懷胎十月樓居不受地气故也取兒泥地臥一宿卽長皮又方白早米粉幹撲之生皮乃止

一小兒七嵗聞雷則昏倒不知人事以人參當歸麥冬少入五味熬膏盡一斤後聞雷自若

張南軒晚得奇疾虛陽不祕每嘆曰養心莫善於寡欲吾平生理會何事而心失所養乎竟莫能治逾年而卒就殮通身透眀腑臟筋骨歷歷可數瑩徹如水晶自昔醫書不載【坦齋筆衡】

防政孟庾夫人徐氏有奇疾每發於見聞卽舉身戰栗至於幾絕其見母與弟皆然母至死不相見又聞徐姓及打銀打鐡聲嘗有一婢使之十餘年甚得力極喜之一日偶問其家所爲業婢曰打銀疾亦遂作更不可見逐去之醫祝無能施其術蓋前世所未甞聞也【太平廣記】

建炎戊申鎭江府民家兒生四嵗暴得腹脹疾經四月臍裂有兒從裂中生眉目口鼻人也但頭以下手足不分莫辧男女又出白汗斗餘三日二子俱死

濮陽傳見宣城縣一人死其背脊骨一直如防自頸至凥骨左半邊紅紫右白色人無識者

湯火金瘡

建昌士人黃襲字昭度云有鄕人爲賈泊舟潯陽月下髣髴見二人對語曰昨夕金山修供甚盛吾往赴之飲食皆血腥不可近吾怒庖人不謹漬其手鼎中皆已潰爛矣其一曰彼固有罪子責之亦太過曰吾比悔之顧無所及其一曰是不難治但搗生大黃以米醋調敷瘡上非惟止痛又且滅瘢玆方甚良第無由使之聞耳賈人適欲之金山聞其語意冥冥之中假手以告遂造寺中詢之乃是夜有設水陸者庖人揮刀誤傷指血落食中恍惚之際若有人掣其手入鑊中痛楚徹骨賈人依神言療之二日愈【夷堅志】

孫光憲家人作煎餅一婢抱孩子擁鑪不覺落火鑪上遽以醋泥塗之至曉不痛亦無瘢痕定知俗說亦不厭多聞【北夢瑣言】

斂金瘡口止疼痛用劉寄奴一味爲末糝金瘡口裏宋髙祖劉裕微時伐狄見大蛇長數丈射之傷明日復至聞杵臼聲往覘之見靑衣童子數人於榛中搗藥問其故答曰我王爲劉寄奴所傷合藥敷之帝曰神何不殺答曰寄奴王者不死不可殺帝叱之皆散収藥而反每遇金瘡敷之良驗寄奴髙祖小字也此藥因名劉寄奴【本事方】

劉寄奴爲末先以糯米漿雞翅掃傷著處後糝藥末在上並不痛亦無痕大凡湯著急以塩末糝之防肉不壞然後用藥敷之至妙【本事方】

周崈班緣捕海宼被提刀所傷血出不止筋如斷骨如折用花蕋石散掩之血不止痛不定有軍人李髙言某在軍中被人中傷欲死見統領與藥一貼名紫金散掩之血止痛定明日瘡靨如鐡遂安又無瘢痕後告統領求此方只用紫藤香甆瓦鎌刮下石碾碾細敷之活人甚眾紫藤香卽降眞香之最佳者【名醫錄】

溫州有匠人造屋失足墜地地上有鏟頭豎柱傍腳痃被傷血如湧出倉卒無藥有僧道光於門扇上撮得塳塵掩定血止痛定兩日便靨堅古人用門桯塵者卽此也

有婦人因冬月向火兩股生瘡其汁淋漓人無識者後一醫云此皆因火气入內生此但用黃栢皮爲末糝之立愈果驗後再作適無黃栢用薄荷煎【舊有湯字】塗之立愈【醫說】

一少年遇盜被其叉中肩甲間一股中臂一股脇上外科敷貼卽痂但患人晝夜發熱坐喘不能偃息瘡口痛極其瘡痕如碁子大常如牛鼻濕潤無竅因用天南星一味爲末名曰壽星散糝之則膿血迸然而出微微咳聲卽便迸出色如丹粉與血片相雜卽用布袋盛米一石枕其腰膝顚倒於牀已可倒頭矣如是一日次出白膿又其次出濃黃水數日其喘卽平遺熱不已遂服小柴胡湯數日乃瘥此因被透內血倒流入膜外以至於斯也

江應宿在淛見人相打毆破頭流血金瘡藥敷之不止一道人見之急取稻稈爲末撲上卽止包定不半月愈

猶子子億用銀翦悞夾斷無名指皮連骨折予曾口授方進士七釐散急進一服痛定敷以花蕋石散兼旬平復如初七釐散取土鼈新瓦上鍛存性爲末秤七釐生酒服以醉爲度

蜀兒奴逃走刻防筋取旋覆根絞取汁以筋相對以汁塗而封之卽相續如故百不失一【朝野僉載】

食忌

方書言食鼈不可食莧溫革郎中因並啖之自此苦腹痛每作時幾不知人疑鼈所致而未審乃以二物令小蒼頭食之遂得病與革類而委頓尢劇未幾遽死舁屍致馬廐未斂忽小鼈無數自九竅中出廐中惟遇馬溺者卽化爲水革聞自臨視掊聚眾鼈以馬溺灌之皆卽化爲水於是革飲馬溺遂瘥或云白馬溺尢良【瑣碎錄】

昌國人買得鼈十數枚痛飲大嚼且食紅柿至夜忽大吐繼之以血昏不知人病垂殆同邸有知其故者憂之忽一道人云惟木香可解但深夜無此藥偶有木香餅子一貼試用之病人口已噤遂調藥灌卽漸蘇吐定而愈【百一選方】

食黃顙魚不可服荊芥吳人魏幾道在外家啖黃魚羮罷采荊芥和茶而飲少焉足底奇癢上徹心肺跣足行沙中馳宕如狂足皮皆破欲裂急求解毒藥餌之幾兩月乃止溪澗中石班小魚亦與荊芥反

韶州月華寺側民家設僧供新蜜方熟羣僧飽食之有僧兩人還至半道過村墟賣鮓買食盡半斤是夕皆死生蔥生蜜相反犯之腹脹死

木鼈子不可與豬肉食反之立死一富人生二子恣其食啖遂成痞疾其父得一方用木鼈子煮豬肉同食二子皆死

山塘吳氏年二十餘患便毒淸晨服木鼈子藥午後飽啖豬肉須臾叫噪而死

曾見鄕人食喬麥餅服石膏而死者人莫知其故又一婦人欲自盡市砒市人疑以石膏與之歸以和喬麥麵作餅食之亦死以此知石膏與喬麥反南不可與羊肉同食犯之立死

丹毒

江煥言馮悅禦藥服伏火藥多腦後生瘡熱气蒸蒸而上幾不救矣一道人教灸風市穴十數壯𨿽愈時時復作又教馮以陰煉秋石以大豆捲濃煎湯下遂悉平和其陰陽也陰煉秋石法余昔傳之沈暘大豆捲法大豆於壬癸日浸井花水中豆生芽取皮作湯使之

王偁定觀者元符殿帥恩之子有才學好與元祐故家遊政和末爲殿中監眷遇甚渥少年貴任酒色自娛一日忽宣召入禁中上云朕近得一異人能制丹砂服之可以長生久視煉冶經嵗而成色如紫金卿爲試之定觀欣然拜命卽取服之才下咽覺胸間燥煩之甚俄頃煙從口中出急扶歸已不救旣殮之後但聞棺中剝啄之聲莫測所以已而火出其內頃刻之間遂成烈焰廬室盡焚但得枯骨於餘燼中亦可怪也

丁廣眀者淸裏中老儒也嘗任保州教授郡將武人而通判者戚裏子多姫侍以酒色沈縱防有道人過郡自言數百嵗能煉大丹服之可以飽嗜欲而康彊無疾然後飛升度世守二館之事以師禮擇日剙丹竈依其法鏈之七七日而成神光燭天置酒大合樂相慶然後嘗之廣聞之裁盡以獻乞取刀圭以養病身道人以其骨凡不肯與守二憐之爲請僅得半粒廣欣然服之不數日郡將通判皆疽發於背道人宵遁守二相繼告殂廣腰間亦生癤甚重亟飲地漿解之得愈明年考滿攺秩居裏中疾復作又用前法稍痊偶覺熱燥因澡身水入瘡口中竟不起金石之毒有如此者因書以爲世戒

中毒

一將官服仙茅遇毒舌脹出口漸大與肩齊善醫環視不能治一醫獨曰尙可救少緩無及矣取小刀剺其舌隨破隨合剺至百數始有血一防許醫喜曰無害也舌應時消縮小卽命煎大黃朴硝數碗連服之以藥末並糝上遂愈

蓋諒郎中兄詵因感疾醫盧生勸服附子酒每生切大附二両浸鬥酒旦飲輒飲一杯服之二十年後再爲陜西漕使諒自太學歸過之南樂縣拉同行中途曉寒詵飲一杯竟復令溫半杯比酒至自覺微醉乃與妻使飲行數里妻頭腫如斗唇裂血流下駐路傍呼隨行李職醫告之李使黑菉豆各數合生嚼之且煎湯並飲至曉腫始消詵乃服之不輟【愚哉】到長安數月失明【琇按眞火枯矣】遂致仕時方四十餘嵗

朱晦翁居山中中烏喙毒幾殆因思漢質帝得水可活之語遂連飲水大嘔泄而解

崇寕間蘇州天平山白雲寺五僧行山間得蕈一叢甚大摘而煮食之至夜發吐三人急采鴛鴦艸生啖遂愈二人不肻啖吐至死此艸藤蔓而生對開黃白花傍水處多有之治癰疽腫毒有奇功或服或敷或洗皆可今人謂之金銀花又曰老翁須【琇按又名鷺鷥藤】本艸名忍冬【已志】

王舜求云萵菜出咼國有毒百虫不敢近蛇虺過其下誤觸之則目瞑不見物人有中其毒者惟生薑汁解之

南海有石首魚者蓋魚枕也取其石治以爲噐可載飲食如遇蠱毒噐必爆裂其效甚著福唐人制作尢精人但玩其色鮮能識其用

飲酒中毒經日不醒者用黑豆一升煮取汁溫服一小盞不過三次卽愈今人謂之中酒是也

太子中允關杞曽提舉廣南西路常平倉行部邕管一吏人爲虫所毒舉身潰爛有一醫言能治使視之曰此爲天蛇所螫疾已深不可爲也乃以藥敷其瘡有腫起處以鉗防之凡取十餘條而疾不起又錢塘西溪嘗有一田家急病癩通身潰爛號呼欲絕西溪寺僧識之曰此天蛇毒爾非癩也取木皮煮飲一斗許令其恣飲初日疾減半兩三日頓愈驗其木乃今之秦皮也然不知天蛇何物或云艸間黃花蜘蛛是也人遭其螫仍爲露水所濡乃成此疾露涉者戒之

興化人陳可大知肇府肋下忽腫起如生癰癤狀頃間其大如盆識者云此中桃生毒也俟五更以菉豆嚼試若香甜則是已而果然乃搗升麻爲細末取冷熟水調二大錢連服之遂洞下防出生蔥數莖根須皆具腫卽消縮煎平胃散調補且食白粥後亦無他

雷州民康財妻爲蠻巫林公榮用雞肉桃生值商人楊一者善療與藥服之才食頃下積肉一塊剖開筋膜中有生肉存已成雞形頭尾嘴翅特肖似康訴於州州捕林置獄而呼楊生令具疾證用藥其略云凡喫魚肉果湯茶皆可初中毒覺胸腹稍痛明日漸加攪刺十日則物生能動騰上則胸痛沈下則腹痛積以瘦悴此其也在上鬲則取之其法用熱茶一甌投膽礬半錢化盡通口呷服良久以雞翎探喉中卽吐出毒物在下鬲卽防之以米飲下郁金末二錢毒卽防下乃擇人參白術各半両碾末同無灰酒半升納瓶內慢火熬半日許度酒熟取溫服之日一盞五日乃止然後飲酒如故【丁志】

江嶺之間有飛蠱其來也有聲不見形如鳥鳴啾啾喞喞然中人卽爲痢便血醫藥多不瘥旬日間不救【朝野僉載】

陳齋郎湖州安吉人因步春渴掬澗水兩勺飲之數日覺心腹微痛日久痛甚藥罔效醫診之云心脾受毒今心脈損甚齋郎答曰去年步春渴飲澗水得此醫云齋郎飲卻蛇交水蛇在澗邊遺下不淨在澗水內蛇已成形在齋郎腹中囓其心而痛也遂以水調防黃服果下赤蛇數條能走矣【名醫錄】

貞元間崔員外從質云目擊有人被蜘蛛咬一身生系腹大如孕婦其家棄之乞食於道有僧遇之教飲羊乳數日平

南唐相馮延己苦腦中痛累日不減太醫令吳廷紹宻詰防人曰相公平日嗜何物對曰多食山雞鷓鴣廷紹於是投以甘艸湯而愈蓋山雞鷓鴣多食烏頭半夏故以此解其毒【南唐書甘艸筠齋漫錄作甘豆】

一人誤食石班魚子中其毒吐不止或教取魚尾艸研汁服少許立愈【魚尾艸又名樚木根形似黃荊八月間開紫花成穂葉似水楊無大樹經冬不凋漁人用以藥魚】

四明溫臺間山谷多生菌然種類不一食之間有中毒往往致殺人者蓋蛇毒气所薰蒸也有僧教掘地以冷水攪之令濁少頃取飲皆得全活此方見本艸陶隠居注謂之地漿亦治楓樹菌食之笑不止俗言食笑菌者居山間不可不知此法

一朝官與一髙僧西逰道由歸峽程頓荒遠日過午餒甚抵小村捨聞其家畜蠱而勢必就食去住未判僧曰吾有神咒可無憂也食至僧閉目誦持俄見小蜘蛛延緣盌吻僧速殺之於是竟食無所損其咒曰姑蘇喙摩耶啄吾知虫毒生四角父是穹窿窮母是舍耶女眷屬百萬千吾今悉知汝摩訶薩摩訶薩是時同行者競傳其本所至無恙別傳解毒方用豆豉七粒巴豆二粒入百艸霜一處研細滴水丸菉豆大以茅香湯下七丸

泉州一僧治金蠶毒云才覺中毒先吮白礬味甘而不澁黑豆不腥者是也但取石橊根皮煎汁飲之卽吐出蠶無不立愈李晦之云以白礬牙茶搗而爲末冷水服凡一切毒皆可治並載於此【西溪叢語】

嘉祐中範吏部爲福州守日揭一方於石云凡中蠱毒無論年代逺近但煮一鴨卵挿銀釵於內並含之約一食頃取視釵卵俱黒卽中毒也方用五倍子二両硫黃末一錢甘艸三寸一半炮出火毒一半生丁香麝香各十文輕粉三文糯米二十粒共八味瓶內水十分煎取七藥面生皺皮爲熟絹濾去渣通口服病人平正仰臥令頭髙覺腹中有物衝心者三卽不得動若出以盆桶盛之如魚鰾之類乃是物吐罷飲茶一盞瀉亦無妨旋煮白粥補忌生冷油膩鮓醬十日後服解毒丸三兩丸經旬平復丁木麝三香嘉祐中價十文今須數倍乃可【類編】

王仲禮嗜酒壯嵗時瘡發於鼻延於顙心甚之服藥不效僧法滿使服何首烏丸適墳僕識艸藥乃掘得之其法忌鐡噐但入砂鉢中借黒豆蒸熟旣成香味可人念所蒸水必能去風澄以颒面初覺極熱漸加不仁至曉大腫眉目耳鼻渾然無別王之母髙氏曰凡人感風癩非一日積吾兒遇毒何至於是吾聞生薑汁赤小豆能解毒山豆根黑蚌粉能消腫亟命僕搗捩薑汁以三味爲末調敷之中夜腫退到曉如初蓋先采何首烏擇而不精爲狼毒雜其中以致此【類編】

名醫言虎中藥箭食靑泥野豬中藥箭豗薺苨而食雉被鷹傷以地黃葉貼之又礬石可以害鼠張鷟曽試之鼠中如醉亦不識人知取泥汁飲之須臾平復鳥獸虫類猶知解毒況於人乎被矢中者蠶齧者以甲虫末敷之被馬咬者燒鞭梢灰塗之取相服也

處士劉易隠居王屋山嘗於齋中見一大蜂黏於蛛网蛛搏之爲蜂所螫墜地俄頃蛛鼓腹破裂徐徐行入艸囓芋梗微破以瘡就囓處磨之良久腹漸消輕躁如故自是人有爲蜂螫者挼芋梗敷之愈蜘蛛囓者防黃末敷之

一人因剝死牛瞀悶令看徧身俱紫泡使急刺泡處良久遂蘇更以敗毒藥而愈

王彥伯荊州人爲道士善醫尢別脈防人生死壽夭百不失一裴胃尙書子忽暴中病王脈之良久曰中無腮鯉魚毒也投藥數味而愈裴異之詰其子因食膾而得乃膾鯉無腮者令左右食其悉同

崔魏公暴亡醫梁新診之曰中食毒其僕曰嘗好食竹雞梁曰竹雞多食半夏苗蓋其毒也命攪生薑汁拆齒灌之遂復活

淛人王夫人忽日面上生黑癍數日久滿面俱黑徧求醫士不效一醫云夫人中食毒爾治之一月平復後覺其方止用生薑一味搗汁將渣焙漧都用薑汁煮糊爲丸問其故云夫人日食斑鳩蓋此物嘗食半夏苗是以中毒故用生薑以解之

姑蘇一人遊商在外其妻畜雞數隻以俟其歸凡數年而返一日殺而食之殆盡抵夜其夫死鄰家疑其有外姦首之官婦人不禁拷打遂自誣太守姚公疑之乃以情問婦婦以食雞對太守覓老雞令囚徧食之果殺二人獄遂白蓋雞食蜈蚣久而畜毒故養生家不食此

交州刺史杜燮中毒藥而死董奉以太乙散和水沃燮口中須臾乃蘇燮自謂初死時有一車直入一處內燮於土窟中以土塞之頃間聞太乙使至追杜遂開土穴燮得出

中書舎人幹遘中蠱毒忽遇釘鉸匠雲約來早勿食請遘向明張口執鈐伺之夾出小蛇二寸許赤色如釵股遽命火焚之遂愈

趙延禧云遭蛇虺所螫處貼上艾炷當上灸之立瘥池州進士鄒閬食貧有守一日將之外邑淩晨啟戶見一小篛籠子在門外無封鎖開視之乃白金數噐十事約重百両殆曉寂無追捕者遂挈歸謂其妻曰此物無因而至豈天賜我乎語未絕股上有物蠕蠕動金色爛然乃一蠶也遂撥去之未回手復在舊處以足踐之𨿽隨足而碎復在閬胸腹上矣棄之水投之火刀傷斧碎皆卽如故衾稠飲食之間無所不在閬甚惡之友人有識者曰吾子爲人所賣矣此所謂金蠶者是也始自閩廣近至吾鄕物𨿽小而爲禍甚大能入人腹中殘囓腸胃復完然而出閬愈懼乃以篛籠事告之其友曰吾固知之矣子能事之卽得所欲日致他財以報耳閬笑曰吾豈爲此也友曰固知子不爲也然則柰何閬曰復以此虫並物置籠中棄之則無患矣友曰凡人畜此久而致富卽以數倍之息並原物以送之謂之嫁金蠶乃去直以此元物送之必不可遣今子貧居豈有數倍之物乎實爲子憂之閬因嘆曰吾平生淸白自處不幸有此輒取其蠶吞之竟無恙以壽終豈以至誠之感妖孽不能害乎【幕府燕間錄】

政和間祐陵以仁經惠天下詔取海內凡藥之治病彰彰有聲者悉索其方書上之於是成都守臣監司奉命得售解毒丸驗其方則王氏博濟方中保丹常救兩人食胡蔓艸毒得不死【鐡圍山叢談】

金蠶毒始蜀中近及湖廣閩粵寖多有人或舎去則謂之嫁金蠶率以黃金釵噐錦縀置道左俾他人得焉郁林守爲吾言嘗見福淸縣有訟遭金蠶毒者縣官求治不得蹤或獻謀取兩刺蝟入捕必獲矣蓋金蠶畏蝟蝟入其家金蠶則不敢動惟匿榻下墻罅果爲兩蝟擒出之亦可駭也【鐡圍山叢談】

虞恆徳治一婦人因采桑見桑有金虫如蠶者被其毒謂之金蠶毒腹中防痛欲死虞曰以樟木屑濃煎湯與之大吐出有金絲如亂髮者一塊腹痛減十分之七八又與甘艸湯連進二三盞而安

夜藏飲食噐中覆之不宻鼠聞其气欲盜不可則環噐而走涎滴噐中食之得黃疾通身如蠟鍼藥所不能療

江少微幼時見佃僕值荒年采蕨食之誤采毛蕨子女三人同食覺麻而弱者死大父聞之曰毒麻投以姜湯飲之愈

脾風

倪仲賢治淮南周萬戶子始八嵗忽得昏懣疾數日方蘇騃戇如木偶人寒暑饑飽皆不知節適率嘗食土炭至口不得出音老人視之曰此脾風也脾智意府也而以風其不知人事也宜投之防風助脾之劑數服而愈

江連山自述其子始孩患慢驚風痰迷心竅乳食不進啼哭不出遇一道流云尙可治探囊出藥一分半塗乳上令兒吮痰在膈上者吐下者利卽啼而蘇其方僵蠶七條全蠍三个硃砂一分輕粉一分俱爲細末

任栢峯傳昌化胡虛臺益黃散治慢脾風泄瀉靑綠色手足瘛瘲眼張直視其方人參白術茯苓白扁豆【薑汁炒】蓮肉白芷稍全蠍防風直僵蠶炒黃茋各一錢南星【炮制】天麻冬仁各三錢俱爲細末煎冬仁湯調下

江應宿治蕭氏兒五嵗多汗風怠惰嗜臥色黃白鼻額深黃不欲食不欲動余曰脾風也投以胃風湯加藿香砂仁數服而愈

按保嬰集云急驚屢發屢用直瀉則脾損陰消而變爲慢脾風者當補脾養血佐以安心淸肺制木之藥最爲切當薛己謂前癥多因脾胃虧損肝木所勝但用五味異功散加當歸佐以鉤藤飲子以補脾土平肝木亦多得效如不應用六君子加炮姜木香溫補脾土更不應急加附子以回陽若用利驚逐風驅痰之藥反促其危也愚見小兒脾胃素弱者一病卽成慢驚不可泥爲久病誤藥而後成也經云脾風言脾虛受病也錢乙爲小兒慢脾驚因病後或吐瀉或藥餌傷損脾胃而肢體逆冷口鼻气微手足瘛瘲昏睡露睛此脾虛生風無陽之癥也溫白丸主之

疳積

陳孝亷自述云其子痘疹後患疳積病骨瘦如柴大便不固偶得市人傳一方用山查一両白酒麯一両取多年瓦夜壺人中白最多者將二物裝內炭火煆存性研爲細末每服六分滚水送下藥未完而病愈

黃上舎瑤臺乃郎患疳肚大如箕足細如管眼生翳膜遮睛幾不可爲在蘓州得異人傳授一方取雞蛋七枚輕去殻勿損衣膜以胡黃連一両川黃連一両童便浸春秋五日夏三日冬七日浸透煮熟令兒服之遂愈後以治數兒無不立效

一兒疳積肌肉消瘦兩目失明方士以片腦五釐硃砂三分爲細末用防雞脊血調和無灰酒下垂死者一服可活

江應宿見丁氏兒醫治疳積腹大腳小翳膜遮睛者用大蝦蟆十數个打死置小口缸內取糞蛆不拘多少糞淸浸養盛夏三日春末秋後四五日以食盡蝦蟆爲度用粗麻布袋一方札住缸口倒置活水中令吐出污穢淨再用新瓦燒紅置蛆於上烙幹令病兒食之每服一二錢後服參茯白術散而愈若兒稍大見疑用炒熟大麥麫和少蜜作餅或丸看兒大小壯弱無不驗者

走馬牙疳

濮陽傳爲上虞丞好醫方傳授小兒走馬牙疳灸頸後凹陷中七壯再以樗樹東南引根去粗黃取白皮同黑豆一升煮熟去皮食豆卽愈

一小兒患走馬牙疳用瓦壠子比蚶子差小未醬腌者連肉鍛存性置冷地上用盞蓋覆冷取出碾爲末幹糝患處

一兒用馬蹄燒灰入塩少許糝患處

一兒用馬蹄殻三錢先洗淨酒炙酥雞肫皮三錢不見水拭淨陰漧眞珠七分【炒】胡黃連一錢五分防黃五分水飛白硼砂六分黃栢去粗皮三錢爲細末糝患處

一小兒痘後患走馬牙疳用棗灰散硃砂一分半輕粉一分麝香三釐冰片五釐膽礬二分防黃五分黃丹三分白芷五分枯礬二分兒茶一錢北棗鍛存性一錢五分龍骨一分爲細末先用荊芥湯洗一日搽二三次效

名醫類案卷十二

名醫類案防

先君子淸修力學不偶於時抱屙攻醫數起人危疾未嘗以醫名家藏禁方及諸子列傳無慮百數十種披閱適窽手錄以傋遺忘積二十年所遂成是書分門析類爲卷十二爲條二百有奇艸創未就遽爾見背應宿不肖髫齓多病趨�問難頗契其防弱冠奉方伯叔父之滇南尋逰吳越齊楚燕趙間博采往哲奇驗之迹載還山中懼先集未梓久而散逸因取遺稿編次補遺亦越嵗十九凡五易鈔更與伯兄參互考訂勒成全書傳之通都下邑俾肄業之士如遇陰陽顯晦未易辧之證水火徴兆疑似之難明者試觀前人已驗之成法準古酌今一證一方一案一論脗合相孚其應如響嗟乎醫貴權衡譬之用兵孫武論兵無出虛實兵識虛實則無不勝矣或者不師古人亦自爲法惟司馬穰苴能之善之善者也抑或孳孳學古𨿽中律度如趙括徒能讀父書不知合變卒歸於敗耳是則存其人焉爾矣醫何以異此先君子以縫掖稱作者托於醫以隠孤不敏弗克繼志姑述手澤之遺間附見聞以廣其傳𨿽於時未必有濟然承先君子及物之仁則亦不敢私也謹志時萬曆辛邜閏三月朔旦之吉男應宿百拜撰述

