

欽定四庫全書

子部五

鍼灸資生經

醫家類

提要

【臣】等謹案鍼灸資生經七卷舊本題葉氏廣勤堂新刋蓋麻沙本也不著撰人名氏前有嘉定庚辰徐正卿初刋序稱東嘉王叔權作又有紹定四年趙綸重刋序稱澧陽郡博士王執中作而疑叔權爲執中字以字義推之其說或是也其書第一卷

總載諸穴二卷至末分論諸癥經緯相資各有條理頗爲明白易曉舊本冠以徽宗崇寧中陳承裴宗元陳師文等校奏醫書一表與序興書皆不相應考裴宗元陳師文等卽校正太平惠民和劑局方之人殆書賈移他書進表置之捲端欲以官書取重歟然宋代官書自有王維德銅人鍼灸經曷可誣也乾隆四十六年十月恭校上

總纂官【臣】紀昀【臣】陸錫熊【臣】孫士毅

總校

官【臣】陸

費墀

鍼灸資生經原表

昔神農嘗百艸之味以救萬民之疾周官設疾醫之政以掌萬民之病著在簡編爲萬世法我宋勃興神聖相授咸以至仁厚德涵養生類且謂札瘥薦臻四時代有救卹之術莫先方書故自開寶以來蚤敕近臣讎校本艸厥後纂次神醫普救刋行太平聖惠重定鍼艾兪穴校正千金外臺又作慶曆善救簡要濟眾等方以惠天下或範金掲石或鏤板聨編是𨿽神農之用心成周之致治無以過也天錫神考睿聖承統其好生之德不特見於方論而已又設太醫局熟藥所於京師其卹民瘼可謂勤矣主上天縱深仁孝述前列爰自崇寧增置七局掲以和劑惠民之名俾夫修制給賣各有攸司又設收買藥材所以革僞濫之獘比詔會府咸置藥局所以推廣祖考之德澤可謂曲盡然自創局以來所有之方或取於鬻藥之家或得於陳獻之士未經參訂不無舛訛𨿽嘗鏤板頒行未免傳疑承誤故有藥味脫漏銖兩過差制作多不依經祖襲間有僞妄至於貼牓謬戾尢多殆不可以一二舉也頃因條具上達朝廷繼而被命遴選通醫俾之刋正於是請書監之祕文采名賢之別錄公私眾本搜獵靡遺事闕所從無不研核或端本以正末或溯流以尋源訂其訛謬折其淆亂遺佚者補之重復者削之未閱歲而書成繕寫甫畢謹獻於朝將見合和者得十全之效飲餌者無纎芥之疑頒此成書惠及區宇遂使熙丰惠民之美意崇觀述事之洪規本末巨細無不畢陳納斯民於壽康召和气於穹壤億萬斯年傳之無極豈不韙歟

鍼灸資生經序

銅人明堂黃帝岐伯鬼臾區畱以活天下後世自隔體透膚之妙無傳乃謂是能筋脈傷血肉至望而畏之有疾則歸心於庸醫百藥之俱試不知病在巓者必灸風池風病非桂枝輩所能攻病在膺者必灸刺郤門𨿽枳實輩不能下遂至於束手無防豈不哀哉近世朱紘龎安常俱有□法塗知西亦謂病當以刺愈三衞鄒握虎以諸法爲歌訣該括行去聖賢活人之意賴以復傳今東嘉王叔權又取三百六十穴簡編巓末行分類別以穴對病凡百氏之說切於理及已之見得於心者悉疏於下箴灸之書至是始略備古聖賢活人之意至是始無遺憾傳謂爲人子者不可不學醫予親年八十精力彊健非頼此書耶因並醫衡世傑訂證不傳見者十有八條鋟木庾司以補惠民之籍時嘉定庚辰孟夏朔承議郎提舉淮南東路常平茶鹽公事徐正卿序

鍼灸資生經序

予得倅澧陽吏以圖經來迓暇日閱之見文籍之目有灸經焉意其非明堂卽銅人也祗役以來親故惠書及士夫之經從者多以印置此書爲托扣其所以乃前郡博士王君執中之所編著也求其版則亡之矣豈好事者擕之以去或守藏者不謹而散逸之邪然是經流傳旣久豈無存者防加搜訪竟未得之憶篋中有淮東庾使徐君正卿所刋鍼灸資生經取而視之其序引歷述東嘉王叔權發明編類之功且謂鍼灸之書至是始略備古聖賢活人之意至是始無遺憾則知王君之用心亦仁且至矣所謂叔權者其王君之字歟一日出示醫諭劉澐劉一見驚且喜曰王君所刋正此書也今之刻畫精致視昔有加究所繇來蓋徐君嘗主民曹於是邦得此書歸而刋之耳吁是經也王君首刋之澧陽今不復存徐君繼刻之海陵其存與否又未可知版之不存則二君之志將遂湮微豈不惜哉予負丞於此適擕以偕殆非偶然者亟命工鋟梓以廣其傳使是書得不泯絕其於衛生豈曰小補紹定四年四月望朝散郎澧陽郡丞趙綸序

欽定四庫全書

鍼灸資生經卷一

神庭一穴在鼻直入髮際五分灸二七壯止七七壯岐伯曰凡欲療風勿令灸多緣風性輕多卽傷惟宜灸七壯止三七壯禁鍼鍼卽發狂忌生泠雞豬羊酒麪動風等物明堂云舉火之時忌熱食不宜熱衣

上星【自此以下不言一穴】在鼻直上入髮際一寸陷中【明堂云容豆是】以細三稜鍼之卽宣泄諸陽熱气無令上衝頭目可灸七壯不宜多若頻灸卽拔气上令目不明忌同甲乙經熱穴論注並刺三分

顖會在上星後【明堂云上星上】一寸陷中可灸二七壯至七七壯初灸卽不痛病去卽痛痛卽罷灸鍼入二分【此後去入字】畱三呼得气卽瀉若八嵗以下不得鍼緣門未合刺之不幸令人夭忌同素問注云刺四分

予少刻苦年逾壯則腦冷或飲酒過多則腦痛如破後因灸此穴非特腦不復冷他日酒醉腦亦不痛矣凡腦冷者宜灸此

前頂在會後寸半骨陷中甄權云是一寸今依素問寸半爲定鍼一分灸三壯止七七忌同素注云刺四分【此後去問字】

百會一名三陽五會在前頂後寸半頂中央旋毛中可容豆灸七壯止七七凡灸頭頂不得過七壯緣頭頂皮薄灸不宜多鍼二分得气卽瀉唐秦鳴鶴刺微出血頭痛立愈素注云刺四分

舊傳秦鳴鶴鍼高宗頭風武后曰豈有至尊頭上出血之理已而刺之微出血頭疼立止後亟取金帛賜之是知此穴能治頭風矣明堂經治中風言語蹇澁半身不遂凡灸七處亦先於百會北人始生子則灸此穴蓋防他日驚風也予舊患心气偶覩陰陽書有云人身有四穴最急應四百四病皆能治之百會蓋其一也因灸此穴而心气愈後閱灸經此穴果主心煩驚悸健忘無心力自是間或灸之百病皆主不特治此數疾而已也【一名天滿】

神聰四穴在百會四面各相去一寸理頭風目狂亂風癇左主如花右主如果鍼三分

明堂有此四穴而銅人無之其穴治頭風目狂亂風癇亦所不可廢者故附入於此

明堂一穴在鼻直上入髮際一寸理頭風多鼻涕鼻塞三日一報鍼二分

按銅人明堂及諸家鍼灸經鼻直上入髮際一寸皆云上星穴明堂經於此復云明堂穴不知何所據且附入於此所謂疑以傳疑也【今以諸經校勘上星穴者是】

後頂一名交衝在百會後寸半枕骨上灸五壯鍼二分明云四分【後凡云明云者明堂經云也】

彊間一名大羽在後頂後寸半鍼二分灸七壯明云五壯

腦戶一名合顱在枕骨上彊間後寸半禁鍼鍼令人瘂可灸七壯亦不可妄灸令人夭明云灸令人失音鍼三分素注云四分甲乙云不可灸

銅人云禁鍼素問明堂乃云鍼入三分四分亦可疑矣不如不鍼爲穩素問蓋云刺腦戶入腦立死故也

風府一名舌本在頂後髮際上一寸大筋內宛宛中疾言其肉立起言休立下禁灸使人失音鍼三分明云四分畱二呼又云舌緩鍼風府【見下】

岐伯對黃帝傷寒之問曰巨陽者諸陽之屬也其脈連於風府故爲諸陽主气也然則風府者固傷寒所自起也北人皆以毛裹之南人怯弱者亦以帛防其項俗謂三角是也予少怯弱春冬須數次感風自用物防後無此患矣凡怯弱者須防項後可也【今婦人用帛蔽項名防項乃云蔽垢膩其名𨿽存其義亡矣】

瘂門一作瘖一名舌橫一名舌厭在項中央入髮際五分宛宛中督脈陽維之會入系舌本仰頭取之禁灸令人瘂鍼三分素注云在項後髮際宛中去風府一寸明云舌急不言如何治答曰舌急鍼瘖門舌緩鍼風府得气卽瀉可小繞鍼入八分畱三呼瀉五吸瀉盡更畱鍼取之得气卽瀉﹤子部﹐醫家類﹐鍼灸資生經﹐卷一﹥

曲差二穴在神庭兩旁寸半入髮際鍼三分灸三壯五處二穴在上星兩旁寸半鍼三分畱七呼灸三壯明云五壯止

承光二穴在五處後寸半鍼三分禁灸忌同明云在五處後二寸素注云一寸

通天二穴在承光後寸半鍼三分畱七呼灸三壯絡卻二穴一名彊陽又名腦蓋在通天后寸半灸三壯素注云刺三分畱五呼

玉枕二穴在絡卻後寸半【明上下云七分半】俠腦戶【腦戶在彊間後寸半】旁寸三分起肉枕骨入髮際上三寸灸三壯明云鍼三分素注云畱三呼甲乙經云二分

銅人云玉枕在絡卻後一寸半明堂上下經皆云七分半若以銅人爲誤則足太陽穴亦同若以明堂爲誤不應上下經皆誤也【小本明堂亦同】予按素問注云玉枕在絡卻後七分則與明堂之七分半相去不逺矣固當從素問爲凖然而玉枕二穴旣夾腦戶矣不應止七分則至於腦蓋也銅人之一寸半蓋有說焉識者當有以辯之【今以諸經校勘在絡卻後寸半者是】

天柱二穴夾頂後髮際大筋外廉陷中鍼五分得气卽瀉明云二分畱三呼瀉五吸灸不及鍼日七壯至百五忌同下云三壯素注云刺二分

眉衝二穴一名小竹當兩眉頭直上入髮際是療目五般癇頭痛鼻塞不灸通鍼三分【明上】

明堂上經有眉衝穴而銅人經無之理目五般癇頭痛鼻塞等疾所不可廢者其穴與曲差相近故附於此

﹤子部﹐醫家類﹐鍼灸資生經﹐卷一﹥

臨泣二穴在目上直入髮際五分陷中鍼三分畱七呼得气卽瀉忌同素注云灸五壯

足少陽有臨泣穴矣此亦有之蓋此乃頭臨泣穴也

目窻二穴在臨泣後一寸鍼三分灸五壯今附三度刺目大明

正營二穴在目窻後一寸鍼三分灸五壯

承靈二穴在正營後寸半灸三壯素注云刺三分腦空二穴一名顳顬在承靈後寸半夾玉枕骨下陷中鍼五分得气卽瀉灸三壯曺操患頭風發卽心亂目華佗鍼立愈忌同素注云按腦空在枕骨後枕骨上甲乙經作玉枕骨中

風池二穴在腦空後髮際陷中鍼七分畱七呼灸三壯明云在項後髮際陷中甲乙經云腦空後髮際陷中鍼寸二分大患風者先補後瀉少可患者以經取之畱五呼瀉七吸灸不及鍼日七壯至百五艾炷不用大忌同當陽二穴當童人直上入髮際一寸療卒不識人風鼻塞鍼三分【明下】

銅人無當陽穴而明堂下經有之理卒不識人風鼻塞等疾亦不可廢者其穴與臨泣相近故附入於此

﹤子部﹐醫家類﹐鍼灸資生經﹐卷一﹥

頷厭二穴在曲周下【足少陽穴無下字明堂同】腦空上亷灸三壯鍼七分畱七呼忌同明云二分素注云在曲角下腦空之上上廉刺七分若深令人耳無所聞

懸顱二穴在曲周上【足少陽穴同明堂無上字】腦空中灸三壯鍼三分畱三呼明云二分素注云在曲角上腦空下亷新校正云按後手少陽中云角上此云角下必有一悞【懸顱二穴在曲角上是】

懸釐二穴在曲周上【足少陽穴無上字】腦空下廉鍼三分灸三壯

天衝二穴在耳上如前三寸【足少陽穴同】灸七壯鍼三分率谷二穴在耳上入髮際寸半陷者宛宛中灸三壯鍼三分明下云嚼而取之

曲鬢二穴在耳上髮際曲隅陷中鼓頷有空【明作穴】鍼三分灸七壯明下云曲發灸三壯【指迷在耳上耳掩前正尖上】

銅人云曲鬢足少陽穴同素問亦同明堂下經云曲發疑發字誤也【曲鬢穴是曲發字誤】

角孫二穴在耳郭中間上開口有空【明作穴】治目生膚髮齒齗腫灸三壯明堂別無療病法明云主齒牙不嚼物齲痛腫鍼八分

按明堂云角孫主齒牙不嚼物齲痛腫則有療病法矣銅人【闕】

曰三壯若灸可艾炷如小雀糞風水面腫鍼此一六出水盡頓愈忌同明云日灸三壯至二百罷若是水气惟得鍼此穴若鍼余穴水盡卽死下云灸五壯

兌端在唇上端鍼二分灸三壯炷如大麥明下云在頥前下唇下開口取之

齗交在唇內齒上齗縫筋中鍼三分灸三壯

承漿一名懸漿在頥前唇下宛宛中日灸七壯止七七灸卽血脈通宣其風立愈炷依小筋頭作鍼三分得气卽瀉忌同明云頥前下唇之下鍼三分半得气卽瀉瀉盡更畱三呼徐徐引气而出日灸七壯過七七停四五日後灸七七若一向灸恐足陽明脈防令風不差停息復灸令血脈通宣其風立愈下云下唇稜下宛中亷泉一名舌本在頷下結喉下【明云舌本間】灸三壯鍼三分得气卽瀉明云二分【千云當頥直下骨後陷中】

攢竹二穴一名始光一名光明一名員柱在兩眉頭少陷宛宛中不宜灸鍼一分畱三呼瀉三吸徐徐出鍼宜以細三稜鍼刺之宣泄熱气三度刺目大明忌同明云宜細三稜鍼鍼三分出血下云灸一壯

睛明二穴一名淚孔在目內眥鍼寸半畱三呼雀目者可久畱鍼然後速出禁灸忌同明云目內眥頭外畔陷宛宛中鍼分半畱三呼補不宜灸一云在目內眥外一分

按明堂云鍼一分半銅人乃云入一寸半二者必有一誤予觀面部所鍼淺者入一分深者四分爾而素問气府注亦云刺入一分則是銅人誤寫一分爲一寸也

巨髎二穴夾鼻孔旁八分直目瞳子蹻脈足陽明之會鍼三分得气卽瀉灸七壯明云巨窌在鼻孔下夾水溝旁八分蹻脈足陽明之會鍼三分灸七七壯

迎香二穴在禾髎上一寸鼻下孔旁五分鍼三分畱三呼不宜灸忌同

禾髎二穴在鼻孔下夾水溝旁五分鍼二分又手陽明穴云禾髎一名長頻直鼻孔夾水溝旁五分明云和窌在鼻孔下夾水溝旁五分下云禾窌在鼻孔下夾水溝旁五分灸三壯

銅人經禾髎二穴在鼻孔下夾水溝旁五分明堂下經作禾窌窌卽髎也上經乃作和窌皆云在鼻孔下夾水溝旁五分則是一穴也而銅人手少陽穴復有和窌二穴在耳前兌【素問作鋭】發陷中其穴相去逺矣恐明堂上經誤寫禾字作和字也【今以諸經校勘禾髎穴者是】

陽白二穴在眉上一寸直目瞳子灸三壯鍼入二分承泣二穴在目下七分直目瞳子陷中禁鍼鍼之令人目烏色可灸三壯炷如大麥忌同明云鍼入四分半得气卽瀉特不宜灸若灸無問多少三日後眼下大如拳息肉日加長如桃大至三十日定不見物妨或如五升許大

銅人云此穴可灸三壯禁鍼鍼之令人目烏色明堂乃云鍼入四分半特不宜灸灸後眼下大如拳二家必各有所據未知其孰是不鍼不灸可也

四白二穴在目下一寸灸七壯鍼三分凡用鍼穩審方得下鍼深卽令人目烏色

地倉二穴夾口吻旁四分外如近下有脈微微動是也鍼三分【明云鍼三分半】畱五呼得气卽瀉日可灸二七壯重者七七炷如麤釵腳大炷若大口轉防卻灸承漿七七卽愈忌同

大迎二穴在曲頷前寸二分骨陷中動脈又以口下當兩肩鍼三分畱七呼灸三壯

本神二宂在曲差旁寸半一云直耳上入髮際四分鍼二分灸七壯【二說相去逺矣可疑千云耳正直上入髮際二分】

絲竹空二宂一名目髎在眉後陷中鍼三分畱二呼宜瀉不宜補禁灸使人目小又令目無所見

瞳子髎二宂在目外眥五分灸三壯鍼三分素注在目外去眥五分【千注一名太陽一名前闗】

顴髎二穴在面頰骨下亷兌骨端陷中鍼二分

頭維二穴在額角入髮際本神旁寸半鍼三分禁灸【本神在曲差旁寸半】

﹤子部﹐醫家類﹐鍼灸資生經﹐卷一﹥

上關二穴一名客主人在耳前起骨上亷開口有空動脈宛宛中灸七壯艾炷不用大筯頭作炷若鍼必須側臥張口取之乃得禁鍼深問曰何以不得鍼深岐伯曰上關若刺深令人欠而不得防下關久畱鍼卽防而不得欠牙關急是故上關不得刺深下關不得久畱鍼也明云客主二穴鍼入一分畱之得气卽瀉日灸七壯至二百炷不用大其鍼灸之必須側臥張口取之乃得穴避風下云灸一壯

按素問刺禁曰刺客主人內陷中脈爲內漏爲聾注云言刺太深則交脈破決故爲耳內之漏脈內漏則气不營故聾審若是又不止令人欠而不得防而已用鍼者所當知也

下關二宂在上關下耳前動脈下亷合口有空開口卽閉鍼入四分得气卽瀉禁灸又云下關不得久畱鍼【見上】側臥閉口取穴前關二穴在目後半寸亦名太陽之穴理風赤眼頭痛目目澁不灸鍼三分【明】

銅人有上關下關各二穴素問亦同但明堂上下經有上關而無下關惟上經有前關穴又不與下闗穴同在上關之下恐別自是前闗穴一名太陽穴理風赤眼頭痛目澁等疾所不可廢故附入於下關之後

和髎二穴在耳前兌發下橫動脈鍼七分灸三壯素注在耳前銳發下橫動脈

和髎二穴在耳前銳發陷中明堂上經亦有和窌二穴窌卽髎也在鼻孔下夾水溝旁五分卽銅人之禾髎明堂下經之禾窌也或者明堂上經誤寫禾字作和字恐人以和髎和窌爲一穴故備論之

聴會二穴在耳微前陷中上關下一寸動脈宛宛中張口得之鍼七分畱三呼得气卽瀉不須補日灸五壯止三七壯十日後依前報灸明云鍼三分忌冷食聼呵下云灸三壯【一云聴呵前一云後名聴會】一名聴呵

耳門二穴在耳前起肉當耳缺者陷中鍼三分畱三呼灸三壯明下云禁灸有病不過三壯

聴宮二穴在耳中珠子大如赤小豆鍼三分灸三壯明云鍼一分

頰車二穴在耳下曲頰端陷中鍼四分得气卽瀉日灸七壯止七七炷如大麥忌同明下云在耳下二韭葉陷中灸三壯又云耳下曲頰骨後千云一名機關在耳下八分小近前

肩井二穴一名膊井在肩上陷【明堂此有罅中二字】缺盆上大骨前寸半以三指按取之當中指下陷中甲乙經云秪可鍼五分此井脈足陽明之會乃連入五藏气若刺深則令人悶倒不識人卽速須三里下气先補不瀉須防平復如故凡鍼肩井皆以三里下其气大良灸七壯明云鍼四分先補而後瀉特不宜灸鍼不得深深卽令人悶若婦人胎落後微損手足弱者鍼肩井立差灸乃勝鍼日灸七壯止一百若鍼肩井必三里下气如不灸三里卽拔气上

明堂旣云特不宜灸又云灸乃勝鍼日灸七壯至百壯罷則是又可灸矣不知何自畔其說也或者肩井不可灸惟胎落後手足弱者可灸耶

天髎二穴在肩缺盆中上毖骨之際陷中央鍼八分灸三壯

巨骨二穴在肩端上行兩義骨間陷中灸五壯鍼寸半明云巨骨一穴在心脾骨頭日灸三壯至七壯禁鍼鍼則倒懸一食頃乃得下鍼鍼入四分瀉之勿補鍼出始得正臥忌同下云巨骨二穴在肩端上兩行骨陷中灸一壯【銅云云門在巨骨下夾气戶旁各二寸兪府在巨骨下璇璣旁各二寸气戶在巨骨下兪府兩旁各二寸】

銅人云巨骨一穴在肩端上兩義骨間明堂下經亦同但明堂上經云巨骨一穴在心脾骨頭不特一穴字不同而穴在心脾骨頭亦異豈其所謂一穴在心脾頭者非巨骨耶不然卽是誤寫二字作一字肩胛爲心脾也

臑會二穴一名臑髎在肩前廉去肩頭三寸宛宛中鍼七分畱三呼得气卽瀉灸七壯【素注臂前亷肩端】

肩髃二穴在骨頭肩端兩骨間陷宛宛中舉臂取之灸七壯至二七以差爲度若灸偏風不遂可七七壯不宜多恐手臂細若風病筋骨無力久不差灸不畏細也刺卽泄肩臂熱气唐厙狄欽患風痺手足不得伸甄權鍼此穴令將弓箭射之如故明云鍼八分畱三呼瀉五吸灸不及鍼以平手取其穴日灸七壯增至二七若灸偏風不隨可至二百若更多灸恐手臂細若刺風痶風風病當其火艾不畏細也忌同【千云肩頭正中兩骨間一名中肩井外臺名扁骨】肩髎二穴在肩端臑上陷中舉臂取之鍼七分灸三壯明云五壯

肩貞二穴在肩胛下兩骨解間肩髃後陷中鍼五分天宗二穴在秉風後大骨下陷中灸三壯鍼五分畱六呼

秉風二穴在肩上小髎後舉臂有空灸五壯鍼五分臑兪二穴在肩髎後大骨下胛上廉陷中鍼八分灸三壯素在肩臑後舉臂取之

曲垣二穴在肩中央曲胛陷中按之應手痛灸三壯鍼五分明云九分

肩外兪二穴在肩胛上廉去脊骨三寸陷中鍼六分灸三壯明上云一壯

肩中兪二穴在肩胛內防去脊二寸陷中鍼三分畱七呼灸十壯

大椎一穴【一作顀】在第一椎上陷者宛宛中鍼五分畱三呼瀉五吸灸以年爲壯【明云日灸七壯至七七壯】甲乙云大椎下至尾骨二十一椎長三尺折量取兪穴

旣曰大椎又曰在第一椎上陷中必是二穴非二穴則不言在第一椎上矣此大椎第一椎所以異也但銅人云大椎在第一椎上陷中諸經皆同惟明堂下經云在第一椎下陶道穴旣在第一椎下不應大椎亦在第一椎下必是下經誤寫上字作下字也考之下經亦言陶道穴在大椎節下與銅人合足見其誤寫上字作下無疑矣

陶道在大椎節下間俛而取之灸五壯鍼五分

身柱在第三椎節下間鍼五分灸七七壯明云五壯下云三壯

神道在五椎節下間俛而取之灸七七壯止百壯小兒風癇瘈瘲可灸七壯明云鍼五分灸三壯又云五壯靈臺在六椎節下間俛而取之經闕療病法出素問至陽在七椎節下間俛而取之鍼五分灸三壯明下云七壯

筋縮在九椎節下間俛而取之鍼五分灸三壯明下云七壯

脊中一名神宗在十一椎節下間俛而取之禁灸灸令人腰背傴僂鍼五分得气卽瀉明堂作脊兪一名脊中在十一椎中央

接脊在十二椎下節間【下經治小皃疳脫肛】

懸樞在十三椎節下間伏而取之鍼三分灸三壯明云在十二椎下節間下云十一椎下

銅人云懸樞在十三椎節下間明堂上經作十二椎節間下經作十一椎下脊中穴旣在十一椎下不應懸樞又在十一椎下固知其誤矣考之素問亦與銅人同當以銅人爲正明堂上經亦誤三字作二字也要之接脊穴在十二椎節下爾

命門一名屬累在十四椎節下間伏而取之【明作俛而取之】鍼五分灸三壯

陽關在十六椎下間伏而取之鍼五分灸三壯闕療病法【出素問】腰兪一名背解一名髓孔一名腰柱一名腰戶在二十一椎節下間宛宛中以挺腹地舒身兩手相重支額縱四體後乃取其穴鍼八分畱三呼瀉五吸灸七壯至七七壯忌房勞舉重彊力甲乙云鍼二寸畱七呼灸七七壯明云三壯下云五壯素注云鍼一分新校正云按甲乙經作二寸水熱穴注亦可二寸气府論注骨空論注作一分一名髓空

長彊一名气之陰郤督脈絡別其穴趺地取之甲乙云在脊骶端計三分轉鍼以大痛爲度其穴趺地取之乃得灸不及鍼日三十壯止二百此痔根本是冷忌冷食房勞甲乙云鍼二寸畱七呼明下云五壯

自大椎至腰兪長同身寸三尺折量取穴【甲】

有裏醫言凡灸椎骨當灸骨節突處方驗灸節下當骨無驗以魚肉骨參之其言爲可信盍依其言當骨節灸之

﹤子部﹐醫家類﹐鍼灸資生經﹐卷一﹥

大杼二穴在項後第一椎下兩旁相去各寸半陷中鍼五分可灸七壯【甲乙同】明云禁灸下經云灸五壯素同【難防骨會大杼骨病治此】

明堂云禁灸而銅人云可灸七壯必有說也要非大急不必灸

風門二穴一名熱府在二椎下兩旁相去各寸半鍼五分畱七呼今附若頻刺泄諸陽熱气背永不發癰疽灸五壯

肺兪二穴在三椎下兩旁各寸半【自此後不寫相去二字】鍼三分畱七呼得气卽瀉出甲乙經甄權鍼經云在三椎下兩旁以搭手左取右右取左當中指末是穴鍼五分畱七呼灸百壯明下云三壯【千肺兪對乳引繩度之】

厥陰兪二穴在四椎下兩旁各寸半鍼三分灸七七壯千扁鵲云名闕兪

心兪二穴在五椎下兩旁各寸半鍼三分畱七呼得气卽瀉不可灸明下云灸五壯【千云第七節

對心橫三間】

銅人云心兪不可灸可鍼入三分世醫因此遂謂心兪禁灸但可鍼爾殊不知刺中心一日死乃素問之所戒豈可妄鍼耶千金言風中心急灸心兪百壯服續命湯又當權其緩急可也豈可泥不可灸之說而坐受斃耶

督兪二穴一名高蓋在六椎下兩旁各寸半禁鍼通灸銅人經缺此穴明堂經有之今依明堂入在此恐銅人本不全也

膈兪二穴在七椎下兩旁各寸半鍼三分畱七呼灸三壯明下云五壯【難防血會膈兪血有病名此】

八椎下兩旁銅人明堂並缺兪穴

肝兪二穴在九椎下兩旁各寸半鍼三分畱六呼灸三壯明下云七壯素云刺中肝五日死

膽兪二穴在十椎下兩旁各寸半正坐取之灸三壯鍼五分明云三分下經云灸五壯素刺中膽一日半死脾兪二穴在十一椎下兩旁各寸半鍼三分畱七呼灸三壯明下云五壯素云刺中脾十日死

胃兪二穴在十二椎下兩旁各寸半鍼三分畱七呼灸隨年爲壯明云三壯下云七壯

三膲兪二穴在十三椎下兩旁各寸半鍼五分畱七呼灸三壯明云鍼三分下云灸五壯

腎兪二穴在十四椎下兩旁各寸半與臍平鍼三分畱七呼灸以年爲壯忌同明云三壯下云五壯【刺腎六日死】气海兪二穴在十四椎下兩旁各寸半通灸

按明堂有气海兪而銅人無之恐銅人本不全故依明堂附入於此

大腸兪二穴在十六椎下兩旁各寸半鍼三分畱六呼灸二壯

關元兪二穴在十七椎下兩旁各寸半鍼三分

按明堂有關元兪而銅人無之恐銅人本不全故依明堂附入於此

小腸兪二穴在十八椎下兩旁各寸半鍼三分畱六呼灸三壯

膀胱兪二穴在十九椎下兩旁各寸半鍼三分畱六呼灸三壯明下云七壯

中膂內兪二穴一名脊內兪在二十椎下兩旁各寸半俠脊起肉鍼三分畱十呼灸三壯明下云主腰痛夾脊膂痛上下按之應者從項後至此穴痛皆灸之立愈白環兪二穴在二十一椎下兩旁各寸半甲乙云鍼如腰戶法同挺腹地端身兩手相重支額縱息令皮膚俱緩乃取其穴鍼八分得气卽先瀉訖多補之不宜灸忌房勞不得舉重明下云灸三壯

上髎二穴在第一空腰髁下俠脊陷中鍼三分灸七壯千云腰踝下一寸

次髎二穴在第二空俠脊陷中可灸七壯鍼三分中髎二穴在第三空俠脊陷中鍼二分畱十呼灸三壯下髎二穴在第四空俠脊陷中鍼二分畱十呼灸三壯會陽二穴一名利機在陰尾骨兩旁鍼八分灸五壯千金八窌在腰目下三寸俠脊相去四寸【兩邊四穴故名八】其曰夾脊四寸是除脊各寸半也凡大杼下穴皆當除脊各寸半

附分二穴在第二椎下附項內廉兩旁相去俠脊各三寸灸五壯鍼三分

魄戶二穴在三椎下兩旁各三寸正坐取之鍼五分得气卽瀉又宜久畱鍼日灸七壯止百壯忌同明云日七壯至二百下云魂戶在三椎下兩旁各三寸灸三壯又云魄戶在三椎下兩旁各三寸灸五壯素注云魄戶上直附分

銅人有魄戶穴明堂上經亦同而下經旣有魄戶穴又有魂戶穴皆云在三椎下若謂誤寫魄字作魂不應兩出魄戶穴也攷之下經旣有懸鐘矣後又有懸鐘旣有天突矣其治小兒又有天突意者魂戶卽魄戶【誤作魂】而兩出之不然何其穴皆在三椎旁歟

膏肓兪二穴在四椎下【明云近五椎】兩旁各三寸主無所不療羸瘦虛損夢中失精上气欬逆發狂健忘【明云狂惑忘誤】取穴之法令人正坐曲脊伸兩手以臂得動搖從胛骨上角摸至骨下頭其間當有四肋三間灸中間從胛骨之裏去胛骨容側指許摩胠去表肋間空處按之自覺牽引於肩中灸兩胛中一處至百壯多至五百【明云六百壯多至千壯】當覺下嚨嚨然似流水之狀亦當有所下出若得痰疾則無所不下也如病人已困不能正坐當令側臥挽上臂令取穴灸之又以右手從左肩上住指頭所不及者是穴也右取亦然乃以前法灸之若不能久坐當伸兩臂令人挽兩胛骨使相離不爾卽胛骨覆其穴灸之無驗此灸訖後令人陽气益盛當消息以自補養論曰昔在和緩不救晉侯之疾以其在膏之上肓之下鍼藥所不能及卽此穴是也時人拙不能求得此穴所以宿病難追若能用心方便求得灸之無疾不愈出千金外臺

灸膏肓功效諸經例能言之而取穴則未也千金等方之外荘綽論之最詳然繁而無統不能定於一予嘗以意取之令病人兩手交在兩膊上【灸時亦然】胛骨遂開其穴立見以手指摸索第四椎下兩旁各三寸四肋三間之中間按之酸疼是穴灸至千百壯少亦七七壯當依千金立立灸坐坐灸臥防臥灸云【若只合在兩膝頭中防穴亦得】

神堂二穴在五椎下兩旁各三寸陷中正坐取之鍼三分灸五壯明下云三壯素注云上直魄戶【餘同】譩譆二穴在肩膊內廉俠【明堂作在】六椎下兩旁各三寸正坐取之以手痛按之病者言譩譆鍼六分畱三呼瀉五吸灸二七壯止百忌莧菜白酒明下云五壯膈關二穴在七椎下兩旁各三寸陷中正坐取之鍼五分灸五壯

魂門二穴在九椎下兩旁各三寸陷中正坐取之灸三壯鍼五分

陽綱二穴在十椎下兩旁各三寸陷中正坐闊肩取之鍼五分灸三壯明下云七壯

意舎二穴在十一椎下兩旁各三寸陷中正坐取之鍼五分灸五十壯至百壯明云五十壯至百二十壯甲乙云三壯鍼五分下云灸七壯素注二壯

胃倉二穴在十二椎下兩旁各三寸鍼五分灸五十壯明云五十壯甲乙云三壯

肓門二穴在十三椎下兩旁各三寸又肋間其【明堂作異】經云與鳩尾相直灸三十壯鍼五分

志室二穴在十四椎下兩旁各三寸陷中正坐取之鍼五分灸三壯明下云兩旁各三寸半灸七壯

明堂上經作兩旁各三寸與銅人經同而下經乃作三寸半必是分外半字也

胞肓二穴在十九椎下兩旁各三寸陷中伏而取之灸五七壯鍼五分明云灸五七壯至五十壯甲乙云三壯下云五壯

秩邊二穴在二十椎下兩旁各三寸陷中伏而取之灸三壯鍼五分忌同明云在二十椎下兩旁各三寸灸三壯鍼三分

素問气府論注曰秩邊在二十一椎下兩旁上直胞肓與銅人經明堂經二十椎下不同未知其孰是姑兩存之

以上二十八穴當凖千金方除脊各三寸取穴

天容二穴在耳下曲頰後灸三壯

天牖二穴在頸筋缺盆上天容後天柱前完骨下髮際上【明云髮際上一寸陷中】鍼一寸畱七呼不宜補亦不宜灸若灸面腫眼合先取譩譆後鍼天牖風池卽差若不先鍼譩譆卽難療明云鍼五分得气卽防防盡更畱三呼瀉三吸不宜補亦不宜灸下云灸三壯素注同

銅人明堂上經皆云不宜灸下經素問注乃云灸三壯恐凡禁穴許灸一壯至三壯也

天牕二穴一名牕籠在頸大筋前曲頰下扶突後動脈應手陷中灸三壯鍼三分

天鼎二穴在頸缺盆直扶突後一寸灸三壯鍼三分忌同明下雲天鼎在頸缺盆直扶突气捨後一寸陷中灸七壯素气府注雲天鼎在頸缺盆上直扶突气捨後同身寸之半按甲乙經作寸半

扶突二穴一名水穴在人迎後寸半灸三壯鍼三分素注在頸當曲頰下一寸人迎後仰而取之

缺盆二穴一名天蓋在肩下橫骨陷中灸三壯鍼三分【素云二分】不宜刺太深使人逆息也明云肩上橫骨陷中【素同】一名天蓋肩上是穴銅人云在肩下橫骨陷中明堂乃云在肩上橫骨陷中又云肩上是穴恐銅人誤下字也

人迎二穴一名五會在頸大筋動脈應手俠結喉旁仰而取之以候五藏气足陽明脈气所發禁灸灸之不幸傷人鍼四分水突一穴一名水門在頸大筋前直人迎下气捨上鍼三分灸三壯气舎二穴在頸直人迎俠天突陷中鍼三分灸三壯

天突在結喉下夫宛宛中鍼五分畱三呼得气卽瀉灸亦得卽不及鍼其下鍼直橫下不得低手卽五藏之气傷人短壽忌同明下云在項結喉下五分中央宛宛中灸五壯素气穴注云在項結喉下四寸中央宛宛中刺一寸灸三壯甲乙云在結喉下五寸明下灸小兒云結喉下三寸兩骨間【千名天瞿今校勘在結喉下五寸是穴】

璇璣在天突下一寸陷中仰頭取之灸五壯鍼入三分華蓋在璇璣下一寸陷中仰頭取之鍼三分灸五壯明下云三壯一本云五壯

紫宮在華蓋下一寸六分陷中仰頭取之灸五壯鍼三分明下云在華蓋下一寸灸七壯【小本亦同】

玉堂一名玉英在紫宮下寸六分陷中灸五壯鍼三分膻中一作亶一名元兒在玉堂下一寸六分橫直兩乳間陷中仰臥取之灸七七壯禁鍼不幸令人夭明云日灸七壯止七七禁鍼不幸令人死甲乙云鍼三分下云灸三壯千云鳩尾上一寸

靈蘭祕典云膻中者臣使之官喜樂出焉說者曰膻中爲气之海然心主爲君以敷宣教令膻中主气以气布陰陽气和志適則喜樂由生分布陰陽故官爲臣使也然則膻中者乃十二藏之一臣使之官爲气之海分布陰陽非其他穴比者或患气噎鬲气肺气上喘不得下食胸中如塞等疾宜灸此【難疏气會三焦外筋直兩乳間气痛治此】

中庭在膻中下寸六分陷中灸五壯鍼三分明云二分下云膻中下一寸灸三壯

腧府【素作兪】二穴在巨骨下璇璣旁各二寸陷中仰而取之【明云仰臥取之】鍼三分灸五壯明下云腧府灸三壯彧中二穴在腧府下寸六分陷中仰而取之【明云仰臥取之】鍼四分灸五壯明下云腧府下一寸灸三壯

神藏二穴在彧中下寸六分陷中仰而取之灸五壯鍼三分靈墟二穴在神藏下寸六分陷中仰而取之鍼三分灸五壯神封二穴在靈墟下寸六分仰而取之灸五壯鍼三分步郎二穴在神封下寸六分陷中仰而取之鍼三分灸五壯

气戶二穴在巨骨下兪府兩旁各二寸陷中仰而取之鍼三分灸五壯

庫房二穴在气戶下寸六分陷中仰而取之灸五壯鍼三分

屋翳二穴在庫房下寸六分陷中仰而取之灸五壯鍼二分

膺牕二穴在屋翳下寸六分灸五壯鍼四分

乳中二穴當乳是足陽明脈气所發禁灸灸不幸生蝕瘡瘡中有淸汁膿血可治瘡中有瘜肉若蝕瘡者死微刺三分【亦相去寸六分】

乳根二穴在乳下寸六分陷中仰而取之灸五壯鍼三分

以上十二穴去膺中行各四寸遞相去寸六分

云門二穴在巨骨下俠气戶旁各二寸陷中灸五壯鍼三分刺深使人气逆不宜深刺明云云門在巨骨下气戶兩旁各二寸陷中動脈應手舉臂取之山眺經云在人迎下第二骨間相去二寸三分通灸禁鍼甲乙云灸五壯鍼七分若深令人气逆

中府二穴一名膺中兪肺之募在云門下一寸乳上三肋間鍼三分畱五呼灸五壯素注在胸中行兩旁相去六寸云門下一寸乳上三肋間動脈應手陷中仰而取之周榮二穴在中府下寸六分陷中仰而取之鍼四分明下云灸五壯

胸鄉二穴在周榮下寸六分陷中仰而取之鍼四分灸五壯

天谿二穴在胸鄉下寸六分陷中仰而取之鍼四分灸五壯

食竇二穴在天谿下寸六分陷中舉臂取鍼四分灸五壯

以上十二穴去膺中行各六寸六分

﹤子部﹐醫家類﹐鍼灸資生經﹐卷一﹥

淵腋二穴在腋下三寸宛宛中舉臂得之禁灸灸之不幸令人生腫蝕馬瘍內潰者死寒熱生馬瘍可消鍼三分

輒筋二穴在腋下三寸復前一寸著脇灸三壯鍼六分

天池二穴一名天會在乳後一寸腋下三寸著脇直腋撅肋間灸三壯鍼三分

大包二穴在淵腋下三寸脾之大絡布胸脇中出九肋間灸三壯鍼三分

﹤子部﹐醫家類﹐鍼灸資生經﹐卷一﹥

鳩尾一名尾翳一名骭在臆前蔽骨下五分不可灸令人畢世少心力此穴大難鍼大好手方可下鍼不然取气多令人夭鍼三分畱三呼瀉五吸肥人倍之忌同明下云灸三壯素注在臆前蔽骨下五分不可灸刺人無蔽骨者從岐骨際下行一寸

巨闕心之募在鳩尾下一寸鳩尾拒者少令彊一寸中人有鳩尾拒之鍼六分畱七呼得气卽瀉可灸七壯止七七忌同

上脘【一作管】在巨闕下一寸當寸五分去蔽骨三寸【明云去巨骨三寸】鍼八分先補後瀉神驗如風癇熱病宜先瀉後補立愈日灸二七壯至百壯未愈倍之忌同明下云三壯【千一名胃管】

中脘一名太倉胃之募在上脘下一寸上紀者中脘也鍼八分畱七呼瀉五吸疾出鍼灸二七壯止百壯忌同明云日灸二七壯止四百【千一名胃募在心下四寸胃管下一寸】

按气穴論注云中脘居心蔽骨與臍之中【上下各四寸】刺入寸二分與銅人稍異宜從銅人爲穩其曰胃之募蓋飲食蓄積於此也予甞苦脾疼嘗灸此穴覺冷气從兩脇下而上至灸處卽散此灸之功也自後頻灸之亦每教人灸此凡脾疼不可忍飲食全不進者皆宜灸【難疏府會太倉府病治此在心下四寸】

建裏在中脘下一寸鍼五分畱十呼灸五壯明云鍼寸二分

下脘在建裏下一寸鍼八分畱三呼防五吸灸二七壯止二百

水分在下脘下一寸臍上一寸鍼八分畱三呼瀉五吸若水病灸大良可灸七壯止百壯禁鍼鍼水盡卽斃明雲水分穴若水病灸大良日灸七壯止四百鍼五分畱三呼【明雲水气惟得鍼水溝鍼余穴水盡卽死何於此卻云可鍼今校勘不鍼爲是】

明堂云若是水病灸之大良鍼入五分而銅人云若是水病灸之大良禁不可鍼鍼水盡卽斃是又不可鍼矣恐人但知明堂之可鍼不知銅人不可鍼也於是書之以示世醫雲【水分穴校之不鍼爲是】

神闕一名气合當臍中灸百壯禁鍼忌同素注禁刺刺之使人臍中惡瘍潰矢出者死不可治灸三壯臍中千金等經不言灸只云禁鍼銅人云宜灸百壯近世名醫遇人中風不省急灸臍中皆效徐伻平中不省得桃源簿爲灸臍中百壯始蘇更數月乃不起鄭糾云有一親卒中風醫者爲灸五百壯而蘇後年餘八十向使徐平灸至三五百壯安知其不永年耶【論神闕穴多灸極是】

陰交一名橫戶素問云在臍下一寸鍼八分得气卽瀉灸百壯止明云灸不及鍼日三七壯止百壯

气海一名脖胦一名下肓在臍下寸半宛宛中鍼八分得气卽瀉瀉後宜補之灸百壯今附气海者是男子生气之海也治藏气虛憊眞气不足一切气疾久不差皆灸之忌同明下云灸七壯

此經以气海爲生气之海難經疏以爲元气之海則气海者蓋人之元气所生也故栁公度曰吾養生無他術但不使元气佐喜怒使气海常溫爾今人旣不能不以元气佐喜怒矣若能時灸气海使溫亦其次也予舊多病常苦气短醫者教灸气海气遂不促自是每歲須一二次灸之則以气怯故也

石門一名利機一名精露在臍下二寸灸亦良可灸二七壯止百壯婦人不可鍼鍼之終身絕子明云甲乙經云一名精露一名丹田一名命門鍼八分畱三呼得气卽瀉下云灸七壯千云灸絕孕刺五分

臍下二寸名石門明堂載甲乙經云一名丹田千金素問注亦謂丹田在臍下二寸世醫因是遂以石門爲丹田誤矣丹田乃在臍下三寸難經疏論之詳而有據當以難經疏爲正【詳見關元】銅人云鍼之絕子千金云灸之絕孕要之婦人不必鍼灸此【論丹田穴當以臍下二寸爲是】

關元在臍下三寸小腸之募足太陰少陰厥陰三陰任脈之會下紀者關元也鍼八分畱三呼瀉五吸灸百壯止三百壯忌同明云若懷胎必不鍼若鍼而落胎胎多不出而鍼外昆侖立出灸不及鍼日三十壯下云五壯岐伯云但是積冷虛乏皆宜灸

關元乃丹田也諸經不言惟難經疏云丹田在臍下三寸方圓四寸著脊梁兩腎間中央赤是也左靑右白上黃下累三寸法三光四寸法四時五色法五行兩腎間名大海而貯其血气亦名大中極言取人身之上下四向最爲中也老醫與人灸皆從此說多者千餘壯少亦三二百不知全活者幾何人然亦宜頻灸故曰若要安丹田三里不曾幹

中極一名玉泉一名气原在關元下一寸鍼八分畱十呼得气卽瀉灸百壯止三百明云主婦人斷緒四度鍼【銅人作以度鍼】鍼卽有子故卻時任鍼也灸不及鍼日三七壯下云五壯曲骨在橫骨上毛際陷中灸七壯至七七鍼二寸明下雲橫骨上中夾下一寸毛際陷中千云臍下五寸會陰一名屏翳在兩陰間任脈別絡俠督脈衝脈之會灸三壯

幽門二穴俠巨闕兩旁各五分灸五壯鍼五分明云在巨闕旁各寸半陷中千腎藏雲夾巨闕各一寸銅人云幽門夾巨闕肓兪夾臍旁各五分【相去一寸】明堂乃云幽門在巨闕旁寸半通天夾上管旁相去三寸按千金四滿【第二行穴】在丹田【今石門】兩邊各寸半與明堂合始知銅人誤云

通谷二穴在幽門下一寸鍼五分灸五壯明云夾上管兩旁相去三寸下云灸三壯

陰都二穴一名食宮在通谷下一寸灸三壯鍼三分石關二穴在陰都下一寸灸三壯鍼一寸

商曲二穴在石關下一寸灸五壯鍼一寸

肓兪二穴在商曲下一寸臍旁各五分灸五壯鍼一寸中注二穴在肓兪下一寸灸五壯鍼一寸

四滿二穴一名髓府在中注下一寸鍼三分灸三壯【千丹田旁各寸半卽心下八寸臍下橫文是今校勘四滿二穴千金云在丹田旁各寸半卽心下八寸臍下橫文是尢證得丹田在二寸】

气穴二穴一名胞門一名子戶在四滿下一寸灸五壯鍼三分

大赫二穴一名陰維一名陰關在气穴下一寸灸五壯鍼三分

橫骨二穴在大赫下一寸灸三壯【千云名屈骨端在陰上橫骨中宛曲如卻月中央是】

以上二十二穴去腹中行皆當爲寸半說見幽門

不容二穴在幽門兩旁各寸半灸五壯鍼五分明云在上管兩旁各一寸灸三壯【素注在第四肋端】

素問云夾鳩尾外當乳下三寸夾胃管各五不容至太一也夾臍廣三寸各三滑肉門天樞外陵也下臍二寸夾之各三大巨水道歸來也皆腹第三行穴也新校正云甲乙經天樞在臍旁各二寸與諸書同特此經爲異信若是則其穴不當乳下可也必當乳下則廣三寸之說爲當

承滿二穴在不容下一寸鍼三分灸五壯明云三壯【千夾巨闕兩旁各一寸半】

梁門二穴在承滿下一寸灸五壯鍼三分

關門二穴在梁門下一寸鍼八分灸五壯

太一二穴在關門下一寸灸五壯鍼八分

滑肉門二穴在太乙下一寸灸五壯鍼八分【下一寸至天樞】天樞二穴一名長谿一名谷門大腸之募去肓兪寸半夾臍旁各二寸陷中灸五壯鍼五分畱十呼【千魂魄之舍不可鍼合臍相去各三寸】外陵二穴在天樞下一寸灸五壯鍼三分

大巨二穴在長谿下二寸灸五壯鍼五分【長谿天樞也千在臍下一寸兩旁各二寸】水道二穴在大巨下三寸灸五壯鍼三寸半

歸來二穴在水道下二寸灸五壯鍼八分【外臺水道下三寸今校勘歸來二穴在水道下二寸爲是】

气沖二穴一名气街在歸來下鼠鼷上一寸動脈應手宛宛中禁鍼灸七壯立愈炷如大麥明下云五壯素注云在腹臍下橫骨兩端鼠鼷上鍼三分千云歸來下一寸

以上二十四穴去腹中行當各三寸

期門二穴肝之募在不容旁寸半直兩乳第二肋端鍼四分灸五壯【千直兩乳下第二肋端旁寸半又云乳直下寸半】

日月二穴膽之募在期門下五分陷中灸五壯鍼五分【千名神光一名膽募】

腹哀二穴在日月下寸半鍼三分

大橫二穴在腹哀下三寸半直臍旁灸三壯鍼七分肓兪去臍旁當一寸半天樞去臍當三寸大橫去臍當四寸半其去章門合爲六寸難經疏乃云章門在臍上二寸兩旁九寸爲可疑焉耳

腹結二穴一名腸窟在大橫下三分鍼七分灸五壯府捨二穴在腹結下三寸足太陰厥陰陰維之交會此三脈上下三入腹絡肝脾結心肺從脇上至肩此太陰郤三陰陽明之別鍼七分灸五壯

衝門二穴一名慈宮上去大橫五寸府舍下橫骨兩端約中動脈鍼七分灸五壯

以上十四穴去腹中行各當爲四寸半

章門二穴一名長平一名脇髎脾之募在大橫外直臍季肋端側臥屈上足伸下足舉臂取之鍼六分灸百壯明云日七壯止五百忌同【難疏藏會季肋章門也藏病治此是脇骨下短肋在臍上二寸兩旁九寸】

京門二穴一名气腧一名气府腎之募在監骨腰中季肋本俠脊灸三壯鍼三分畱七呼

帶脈二穴在季脇下寸八分陷中鍼六分灸五壯明下云七壯【如帶繞身管束諸經脈千云在季脇端】

五樞二穴在帶脈下三寸一雲在水道旁寸半陷中鍼一寸灸五壯明下云三壯

維道二穴在章門下五寸三分鍼八分灸三壯

居髎二穴在章門下八寸三分監骨上陷中灸三壯鍼八分

脇堂二穴在腋下二骨間陷中舉腋取之灸五壯明堂下經有脇堂穴主胸脇气滿噫噦喘逆目黃逺視防防而銅人無之故附入於此

少商二穴木也在手大指端內側去爪甲角如韮葉【明云白肉際宛宛中】以三稜鍼刺之微出血泄諸藏熱湊不宜灸成君綽忽顋頷腫大如升喉中閉塞水粒不下甄權鍼之立愈明云鍼一分畱三呼防五吸宜鍼不宜灸以三稜鍼刺之令血出勝气鍼所以勝气鍼者此脈脹腮之候腮中有气人不能食故刺出血以宣諸藏腠也忌冷熱食下云灸三壯【甲乙作一壯】

魚際二穴火也在手大指本節後內側散脈中鍼一分畱二呼素注二分灸三壯

太淵二穴在掌後陷中灸三壯鍼一分素注二分明下云太泉在手中掌後橫文頭陷中灸五壯【難掌後魚際下脈會太淵脈病治此】

銅人曰太淵明堂曰太泉疑是二穴也予按千金方注云太泉卽太淵也避唐祖名改之於是書之以示世醫【泉脈淸冷泉同】

經渠二穴金也在寸口陷中鍼二分畱三呼禁灸灸傷人神列缺二穴在腕側上寸半【明堂下云腕上一寸】以手交叉頭指末兩筋兩骨罅中鍼二分畱二呼瀉五吸灸七壯忌同明云鍼三分日灸七壯若患偏風灸至百若患腕勞灸七七下云三壯素注云腕上寸半

孔最二穴在腕上七寸【明下云隠者宛宛中】手太陰治熱病汗不出此穴可灸三壯卽汗出欬逆臂厥痛鍼三分灸五壯明下云灸三壯

尺澤二穴水也在肘中約上動脈中鍼三分灸五壯明云肘中約上兩筋動脈中甄權云在臂屈伸橫文中筋骨罅陷中不宜灸主癲病不可向手臂不得上頭素刺禁云刺肘中內陷气歸之爲不屈伸注云肘中謂肘屈折之中尺澤穴中也刺過陷脈惡气歸之气閉關節故不屈伸【難疏言尺之一寸外爲尺澤也言尺脈入澤如水入大澤】

銅人云灸五壯明堂下經乃云不宜灸主癲病不可向手臂不得上頭旣曰不宜灸矣乃曰主癲病是又可灸也此必有誤且從銅人灸五壯明堂亦云禁穴許灸一壯至三壯故也

俠白二穴在天府下去肘五寸動脈中鍼三分灸五壯天府二穴在腋下三寸動脈中以鼻取之禁灸使人逆气今附刺鼻衂血不止鍼四分畱三呼明云四分畱七呼灸二七壯不除至百壯出明堂經其甲乙經禁灸甲乙銅人皆云禁灸明堂乃云灸二七壯至百壯亦甚不同矣要非大急不必灸

商陽二穴金也一名絕陽在手大指次指內側去爪甲角如韮葉灸三壯鍼一分畱一呼

二間二穴水也一名間谷在手大指次指本節前內側陷中鍼三分灸三壯

三間二穴木也一名少谷在手大指次指本節後內側陷中鍼三分畱三呼灸三壯

合谷二穴一名虎口在手大指次指岐骨間陷中【明云手大指兩骨罅間宛宛中】鍼三分畱三呼灸三壯今附若婦人姙娠不可刺刺損胎气【千云手大指虎口兩骨間】

陽谿二穴火也一名中魁在腕中上側兩筋間陷中鍼三分畱七呼灸二壯忌同

偏歷二穴手陽明絡在腕後三寸別走太陰鍼二分畱七呼灸三壯明下云五壯

溫澑二穴一名逆注一名池頭在腕後大士三寸小士六寸鍼三分灸三壯明云在腕後五寸六寸間下廉二穴在輔骨下去上防一寸輔兌肉其分外鍼鍼五分畱二呼灸三壯

此有下防足陽明亦有下防蓋在足者乃下巨虛也

上防二穴在三里下一寸其分獨抵陽明之會外斜鍼五分灸五壯

此有上防足陽明亦有上防蓋在足者乃上巨虛也

三里二穴在曲池下三寸【手陽明穴云二寸】按之肉起兌肉之端灸三壯鍼二分明云一名手三里在曲池下二寸三里有二有手三里有足三里此手三里也故明堂云一名手三里是也銅人云三里在曲池下三寸明堂乃云二寸在手陽明穴亦云二寸恐銅人本誤二字作三字也

曲池二穴土也在肘外輔骨屈肘曲中以手拱胸取之鍼七分得气先瀉後補之灸大良可三壯明云曲池木也在肘外輔骨曲肘橫文頭陷中日灸七壯至二百且停十餘日更下火至二百罷忌同下云在肘外輔屈肘曲骨中紋頭素注肘外輔屈肘兩骨中千肘外曲頭陷中

肘髎二穴在肘大骨外防陷中灸三壯鍼三分

五里二穴在肘上三寸行向裏大脈中央灸十壯禁鍼素气穴論云大禁二十五在天府下五寸注云謂五里穴也謂之大禁者禁不可刺也又曰五里者尺澤之後五里與此文同

五里有二其一在足厥陰肝經部與此穴爲二此當爲手五里也素問所謂在天府下者指此五里也注云尺澤之後五里指亦指此五里也天澤穴在手太陰

臂臑二穴在肘上七寸防肉端手陽明絡灸三壯鍼三分明云在肩髃下一云兩筋兩骨罅陷宛中平手取之不得拏手令急其穴卽閉宜灸不宜鍼日七壯至百若鍼不得過三五過多恐惡忌同千名頭衝【肩髎在肩部】

少衝二穴木也一名經始在小指內防端【明下作側】去爪甲角如韮葉鍼一分灸三壯明云一壯

少府二穴火也在手小指本節後陷中直勞宮【勞宮在手厥陰】鍼二分灸七壯明云三壯

神門二穴土也一名兌衝在掌後兌骨端陷中灸七壯炷如小麥鍼三分畱七呼

陰郤二穴在掌後脈中去腕五分鍼三分灸七壯通裏二穴在腕後一寸陷中鍼三分灸三壯明云七壯靈道二穴金也去掌後寸半或一寸灸三壯鍼三分少海二穴水也一名曲節在肘內防節後又云肘內大骨外去肘端五分屈肘得之鍼三分灸三壯甄權云屈手向頭取之治齒寒腦風頭痛不宜灸鍼五分明云在肘內橫紋頭屈手向頭取之陷宛中甲乙云穴在肘內防卽後陷中動應手鍼二分畱三呼瀉五吸不宜灸下云灸五壯素注五壯

銅人云灸三壯明堂下經素問注皆云灸五壯上經甄權皆云不宜灸亦可疑矣非大急亦不必灸

靑靈二穴在肘上三寸伸肘舉臂取灸七壯明下云三壯

極泉二穴在腋下筋間動脈入胸灸七壯鍼三分

少澤二穴金也一名小吉在手小指端去爪甲下一分陷中灸一壯鍼一分

前谷二穴水也在手小指外側本節前陷中鍼一分灸一壯明云三壯

後谿二穴木也在手小指外側本節後陷中灸一壯鍼一分明云在手外側腕前起骨下陷中灸三壯腕骨二穴在手外側腕前起骨下陷中灸三壯鍼二分畱三呼

陽谷二穴火也在手外側腕中兌【素作鋭】骨下陷中灸三壯鍼二分畱二呼

養老二穴在手踝骨上空寸陷中灸三壯鍼三分支正二穴在腕後五寸別走小陽灸三壯鍼三分明云在手太陽腕後五寸去養老穴四寸陷中灸五壯小海二穴土也在肘內大骨外去肘端五分陷中甄權云屈手向頭取之灸三壯鍼二分

中衝二穴木也在手中指端去爪甲如韮葉陷中鍼一分明云灸一壯

勞宮二穴火也一名五里在掌中央橫文動脈中屈無名指著處是灸三壯明云鍼二分得气卽瀉只一度鍼過兩度令人虛不得灸灸令息肉日加忌同素注灸三壯【一名掌中】

趙岐釋孟子云無名之指手第四指也今曰屈無名指著處是穴蓋屈第四指也【無名指當屈中指爲是今說屈第四指非也】

太陵二穴土也在掌後兩筋間陷中鍼五分灸三壯內關二穴在掌後去腕二寸別走少陽鍼五分灸三壯間使二穴金也在掌後三寸兩筋間陷中鍼三分灸五壯明下云七壯【千云腕後三寸或云掌後陷中】

郤門二穴去腕五寸手厥陰郤鍼三分灸五壯

曲澤二穴水也在肘內廉陷中屈肘取之灸三壯鍼三分畱七呼素注內防下

天泉二穴一名天濕在曲腋下二寸舉臂取鍼六分灸三壯

關衝二穴金也在手小指次指端去爪甲角如韮葉鍼一分灸一壯忌同素注三壯【一云握拳取之】

液門二穴水也在手小指次指間陷中鍼二分灸三壯【一云握拳取之】

中渚二穴木也在手小指次指本節後間陷中鍼三分灸三壯明云二壯

陽池二穴一名別陽在手錶腕上陷中鍼二分畱三呼不可灸忌同素注灸三壯

外關二穴正少陽絡在腕後二寸陷中鍼三分畱七呼灸二壯明云三壯

支溝二穴火也在腕後三寸兩骨間陷中鍼二分灸二七壯忌同明云五壯素注三壯【千云腕後臂下三寸】

會宗二穴在腕後三寸空中一寸鍼三分灸三壯三陽絡二穴在臂上大交脈【明云肘前五寸外防陷中】支溝上一寸禁鍼灸七壯明云五壯

四瀆二穴在肘前五寸外防陷中灸三壯鍼六分畱七呼天井二穴土也在肘外大骨後肘上【明堂作後】一寸兩筋間陷中屈肘得之甄權云曲肘後一寸義手按膝頭取之兩筋骨罅鍼三分灸三壯忌同明云五壯素注刺一寸【千肘後兩筋間】

淸冷淵二穴在肘上二寸伸肘舉臂取之灸三壯鍼三分消濼二穴在肩下臂外腋斜肘分下行鍼一分灸二壯明云在肩下外關腋斜肘分下行鍼六分灸三壯素注肩下臂外關腋

大惇二穴木也在足大指端去爪甲如韮葉及三毛中灸三壯鍼三分畱六呼千云足大指聚毛中

行間二穴火也在足大指間動脈應手陷中灸三壯鍼六分畱十呼

太衝二穴土也在足大指本節後二寸或寸半陷中今附凡診太衝脈可訣男子病死生鍼三分畱十呼灸三壯明云在足大指本節後二寸骨罅間陷中灸五壯素注在足大指間本節後二寸動脈應手刺腰痛注云在大指本節後內間二寸

中封二穴金也在足內踝前一寸仰足取之陷中伸足乃得之鍼四分畱七呼灸三壯素注內踝前寸半甲乙云一寸【千與素同又云內踝前一寸斜行小脈上一名懸泉】

蠡溝二穴在足內踝上五寸別走少陽鍼二分畱三呼灸三壯明下云七壯【又云交儀在內踝上五寸恐卽蠡溝穴別出蠡溝故不可曉蠡溝二穴亦名交儀】

中都二穴一名中郤在內踝上七寸防骨中與少陰相直鍼三分灸五壯

膝關二穴在犢鼻下二寸陷中鍼四分灸五壯【犢鼻在足陽明】曲泉二穴水也在膝內輔骨下大筋上小筋下陷中屈膝取之又云正膝屈內外兩筋間宛宛中又在膝曲橫紋頭鍼六分灸三壯

陰包【明堂作胞】二穴在膝上四寸股內防兩筋間鍼六分灸三壯明云七壯

五里二穴在气沖下三寸陰股中動脈灸五壯鍼六分治腸中滿熱閉不得溺气沖在腹部第三行【陰防穴气斷同】五里有二其一在手陽明肘上三寸其一在此當爲足五里也

陰防二穴在羊矢下去气沖二寸動脈中灸三壯卽有子鍼八分畱七呼

﹤子部﹐醫家類﹐鍼灸資生經﹐卷一﹥

竅陰二穴金也在足小指次指端去爪甲如韮葉灸三壯鍼一分

竅陰有二其一在此其一在側頭部此當爲足竅陰也

俠谿二穴水也在足小指次指岐骨間本節前陷中灸三壯鍼三分明云臨泣去俠谿寸半

地五會二穴在足小指次指本節後陷中去俠谿一寸鍼一分不可灸灸使人羸瘦不出三年卒

臨泣二穴木也在足小指次指本節後間陷中去俠谿寸半灸三壯鍼二分

偃伏第三行旣有臨泣穴矣此亦有臨泣穴此當蓋足臨泣也

邱墟二穴在外踝下如前陷中去臨泣三寸灸三壯鍼五分畱七呼

懸鐘二穴在足外踝上三寸動脈中鍼六分畱七呼灸五壯千云一名絕骨【外踝上三寸又云四寸】

陽輔二穴火也在外踝上四寸輔骨前絕骨端如前三分去邱墟七寸灸三壯鍼五分畱七呼千云外踝上輔骨前【餘同】

光明二穴在外踝上五寸鍼六分畱七呼灸五壯明下云七壯治防疼不能久立與陽輔療病同

外邱二穴在外踝上七寸鍼三分灸三壯

陽交二穴一名別陽在外踝上七寸斜屬三陽分肉之間灸三壯鍼六分畱七呼千云一名足窌在外踝上七寸【一云三寸】

陽陵泉二穴土也在膝下一寸外防陷中鍼六分得气卽瀉又宜久畱鍼灸七壯至七七壯卽止明下云一壯素注三壯【千云膝下外尖骨前難疏髀骨中微側少許筋會陽陵泉筋病治此】

陽關二穴在陽陵泉上三寸犢鼻外陷中鍼五分不可灸千云關陽【一云關陵】

中瀆二穴在髀骨外膝上五寸分肉間陷中灸五壯鍼五分畱七呼

環跳二穴在髀樞中側臥伸下足屈上足取之灸五十壯鍼一寸畱十呼忌同明下云在硯子骨宛宛中灸三壯甲乙云五壯

風市二穴在膝外兩筋間立舒下兩手著腿當中指頭陷中療冷痺腳脛麻腿膝酸痛腰重起坐難【明下】

予冬月當風市處多冷痺急撜熱手溫之略止日或兩三痺偶謬刺以溫鍼遂愈信乎能治冷痺也【亦屢灸此】不特治冷痺亦治風之要穴【見明堂】銅人乃不載豈名或不同將其本不全耶

隠白二穴木也在足大指端內側去爪甲角如韮葉宛宛中鍼三分今附婦人月事過時不止刺立愈明云鍼一分畱三呼灸三壯

大都二穴火也在足大指本節後陷中灸三壯鍼三分千注本節內側白肉際

太白二穴土也在足內側核骨下陷中灸三壯鍼三分千云足大指內側

公孫二穴在足大指本節後一寸灸三壯鍼四分商邱二穴金也內踝下微前陷中灸三壯鍼三分三陰交二穴在內踝上三寸骨下陷中【明云內踝上八寸陷中】灸三壯鍼三分昔宋太子善醫術出苑逢一姙婦太子診曰女令徐文伯診曰一男一女鍼之瀉三陰交補合谷應鍼而落果如文伯言故姙娠不可刺千云內踝上八寸骨下【又云內踝上三寸】

漏谷二穴亦名太陰絡在內踝上六寸骨下陷中鍼三分明下云灸三壯

地機二穴亦名脾捨足太陰郤別走上一寸空在膝下五寸灸三壯鍼三分明云膝內側轉骨下陷中伸足取之陰陵泉二穴水也在膝下內側輔骨下陷中伸足取之鍼五分當屈膝取之

血海二穴在膝臏上內防白肉際二寸中灸三壯鍼五分千云白肉際二寸半注云一作三寸

箕門二穴在魚腹上越筋間動脈應手在陰股內一云上起筋間灸三壯

厲兌二穴金也在足大指次指端去爪甲如韮葉鍼一分灸一壯

內庭二穴水也在足大指次指外間陷中灸三壯鍼三分陷谷二穴木也在足大指次指外間本節後陷中去內庭二寸鍼三分畱七呼灸三壯

衝陽二穴在足跗上去陷谷三寸鍼五分灸三壯素注跗上五寸骨間動脈刺三分千云跗上五寸骨間去陷谷三寸【一云二寸】

解谿二穴火也在衝陽後寸半腕上陷中【明下云任繋鞋處】鍼五分灸三壯素注在衝陽後二寸半新校正云刺瘧注作三寸半二注不同當從甲乙經作寸半

丰隆二穴在外踝上八寸下廉防外廉陷中鍼三分灸三壯明下云七壯

下防二穴一名下巨虛在上廉下三寸當舉足取穴鍼八分灸三壯明云上防下三寸兩筋兩骨罅陷宛宛中蹲地坐取之鍼六分得气卽瀉甲乙云鍼三分灸三壯主小腸气不足面無顏色偏風熱風冷痺不遂風濕痺灸亦良日七七壯素注足陽明與小腸合在上防下三寸鍼三分

手陽明亦有下廉此乃足下廉也

條口二穴在廉上一寸舉足取之鍼五分明云在上廉下一寸鍼八分灸三壯

上廉二穴一名上巨虛在三里下三寸當舉足取之灸三壯鍼三分甄權云治藏气不足偏風腰腿手足不仁灸隨年爲壯明云巨虛上防在三里下三寸兩筋兩骨罅陷宛宛中鍼八分得气卽瀉灸大良日七壯下云三壯素注在三里下三寸又云在膝犢鼻下防外廉六寸手陽明亦有上廉此乃足上廉也

三里二穴土也在膝下三寸防外廉兩筋間【一云防骨外大筋內】當舉足取之秦承祖云諸病皆治食气水气蠱毒痃癖四肢腫滿膝防痠痛目不明華佗云療五勞羸瘦七傷虛乏胸中瘀血乳癰外臺明堂云人年三十以上若不灸三里令气上衝目所以三里下气也【下同】灸三壯鍼五分明云鍼腹背每須取三里穴鍼八分畱十呼瀉七吸日灸七壯止百壯素注刺一寸在膝下三寸防骨外廉兩筋肉分間【指云深則足趺陽脈不見集云按之太衝脈不動】

手有三里此亦曰三里蓋足三里也銅人云在膝下三寸明堂素問注皆同人多不能求其穴每以大拇指次指圈其膝蓋以中指住處爲穴或以最小指住處爲穴皆不得眞穴所在也予按明堂有膝眼四穴蓋在膝頭骨下兩旁陷中也又按銅人等經有犢鼻穴蓋在膝臏下骭俠罅大筋中也又按銅人有膝關二穴蓋在犢鼻下二寸陷中也而新校正素問注巨虛上廉云三里在犢鼻下三寸則是犢鼻之下三寸方是三里不可便從膝頭下去三寸爲三里穴也若如今人之取穴恐失之太高矣【千云灸至五百壯少一二百壯】

犢鼻二穴在膝臏下骭俠解【明堂作罅】大筋中治膝中痛不仁難跪起膝臏腫潰者不可治不潰者可療若犢鼻堅硬勿便攻先以洗熨卽微刺之愈明云鍼三分灸三壯按素問刺禁云刺膝臏出液爲跛犢鼻在膝臏下骭用鍼者不可輕也

梁邱二穴在膝上二寸【明云三寸】兩筋間灸三壯鍼三分明云五分

明堂作三寸銅人千金皆作二寸千金注謂或云三寸姑兩存之

陰市二穴一名陰鼎在膝上三寸伏兔下陷中拜而取之鍼三分不可灸明下云灸三壯千注二十卷云在膝上當伏下行二寸臨膝取之【又云膝內輔骨後大筋下小筋上屈膝得之】銅人云不可灸明堂乃云灸三壯豈以禁穴許灸一壯至三壯耶

伏二穴在膝上六寸起肉正跪坐取之一云膝蓋上七寸鍼五分不可灸明云婦人八部諸病通鍼三分髀關二穴在膝上伏後交分中鍼六分明云灸三壯膝眼四穴在膝頭骨下兩旁陷中主膝冷疼不已鍼五分畱三呼瀉五吸禁灸【有人膝腫甚人爲灸此穴遂至不救蓋犯其所禁也】銅人無此四穴明堂有之故附入於此

﹤子部﹐醫家類﹐鍼灸資生經﹐卷一﹥

湧泉二穴木也一名地衝在足心陷中屈足捲指宛宛中灸三壯鍼五分無令出血淳於意云漢北齊王阿母患足下熱喘滿謂曰熱厥也當刺足心立愈明云灸不及鍼若灸廢人行動下云在腳心底宛中白肉際灸三壯素注刺三分千注肝藏捲云在腳心大指下大筋【史記濟北王阿母足而懣淳於意曰熱厥也刺足心各三所案之無出血病已病得之飲酒大醉】然谷二穴火也一名龍淵在內踝前起大骨下陷中灸三壯鍼三分不宜見血素注刺三分刺此多見血令人立饑飲食千注婦人方云在內踝前直下一寸

太谿二穴土也在內踝後跟骨上動脈陷中灸三壯鍼三分

大鐘二穴在足跟後衝中灸三壯鍼二分畱七呼水泉二穴去太谿下一寸在內踝下灸五壯鍼四分照海二穴陰蹻脈所生在內踝下鍼三分灸七壯【千云在內踝下四分】明上云陰蹻二穴在內踝下陷宛中鍼三分灸三壯下云陰蹻二穴在內踝下陷中灸三壯千云內踝

下容爪甲

明堂上下經有陰蹻穴而銅人無之惟有照海穴亦在內踝下與陰蹻同而未知其故予按素問气穴論陰陽蹻穴在內踝下是謂照海陰蹻所生則與銅人照海穴合矣則是陰蹻卽照海也故附陰蹻於照海之末

復澑二穴金也一名昌陽一名伏白在內踝上二寸動脈陷中鍼三分畱三呼灸五壯明云七壯

交信二穴在內踝上二寸少陰前太陰後廉前筋骨間腨灸三壯鍼四分畱五呼明下云內踝上二寸後廉筋骨陷中素气穴論踝上橫二穴注云內踝上者交信穴也

按素問气府論陰蹻穴注云謂交信也在內踝上二寸少陰前太陰後筋骨間陰蹻之郤竊意陰蹻卽交信也至气穴論陰陽蹻穴注乃云陰蹻穴在內踝下是謂照海陰蹻所生則是陰蹻乃照海非交信矣故明堂下經旣有交信穴在內踝上又出陰蹻穴在內踝下上下不同蓋二穴也但不知素問之注何故前後自異學者毋信其一注而不考其又有一注也

築賔二穴在內踝上腨分中灸五壯鍼三分明云在內踝上灸三壯

陰谷二穴水也在膝內輔骨後大筋下小筋上按之應手屈膝乃取之灸三壯鍼四分畱七呼

至陰二穴金也在足小指外側去爪甲角如韮葉鍼二分灸三壯

通谷二穴水也在足小指外側本節前陷中灸三壯鍼二分束骨二穴木也在足小指外側本節後陷中灸三壯鍼三分京骨二穴在足外側大骨下赤白肉際陷中按而得之鍼三分灸七壯明云五壯素注三壯

申脈二穴陽蹻脈所出在外踝下陷中容爪甲白肉際鍼三分千云申脈在外踝下陷中明上云陽蹻二穴在外踝前一寸陷宛中鍼三分素气穴注陽蹻穴是謂申脈陽蹻所出在外踝下陷中新校正云按刺腰痛篇注在外踝下五分繆刺論注外踝下半寸容爪甲明堂上經有陽蹻穴而銅人無此穴惟有申脈二穴陽蹻脈所出在外踝下陷中與陽蹻穴同而未知其故予按素問气穴論陰陽蹻穴注云陽蹻穴是謂申脈陽蹻所出在外踝下陷中則與銅人申脈穴合是則陽蹻卽申脈也故附明堂陽蹻於申脈之後

金門二穴一名關梁在外踝下灸三壯炷如小麥鍼一分僕參二穴一名安耶在跟骨下陷中拱足得之鍼二分灸七壯明云三壯

昆侖二穴火也在外踝後跟骨上陷中【素注細脈動應手】灸三壯鍼三分明云上昆侖鍼五分下昆侖外踝下一寸大筋下

明堂有上昆侖又有下昆侖銅人只云昆侖而不載下昆侖豈銅人不全耶抑名不同未可知也但上經云內昆侖在外踝下一寸下經云內昆侖在內踝後五分未知其孰是予謂旣云內昆侖則當在內踝後矣下經之穴爲通上昆侖在外踝故也

付陽二穴在外踝上三寸【足太陽穴同千金亦同】陽蹻郤太陽前少陽後筋骨間陽蹻之郤灸三壯鍼五分畱七呼明下云付陽在外踝上二寸【恐二字當作三】後筋骨間宛宛中灸五壯素气府論陰陽蹻各一注云陽蹻謂付陽穴也在外踝上三寸太陽前少陽後筋骨間陽蹻之郤按素問气府論陽蹻穴注云謂付陽穴也在外踝上三寸竊意陽蹻卽付陽也及考气穴論陰陽蹻四穴注云陽蹻穴是謂申脈陽蹻所出則是陽蹻乃申脈非付陽矣故明堂下經旣有付陽在外踝上二寸上經又有陽蹻在外踝前一寸一寸二寸旣異是付陽陽蹻各是一穴也但不知素問之注何故前後相背耶

飛二穴一名厥陽在外踝上九寸【明堂千金並云七寸】鍼三分灸三壯明云五壯

承山二穴一名魚腹一名肉柱一名傷山在兌腨腸下分肉間陷中灸一壯鍼七分明云八分得气卽瀉速出鍼灸不及鍼止七七壯下云五壯【一云在腿肚下分肉間】承筋二穴一名腨腸一名直腸在腨腸中央陷中灸三壯禁鍼明云在脛後從腳根後到上七寸腨中央陷中鍼三分千雲從腳根上七寸腨中央不刺

銅人千金皆云禁鍼明堂乃云鍼三分亦可疑矣不鍼可也

合陽二穴在膝約中央下二寸【千作三寸】鍼六分灸五壯委中二穴土也在腘中央約文中動脈今附委中者血郤也熱病汗不出足熱厥逆滿膝不得曲伸取其經血立愈明云甄權云在曲踿內兩筋兩骨中宛宛是令人面挺腹地而取之鍼八分畱三呼瀉五吸甲乙云鍼五分畱七呼灸三壯素注在足膝後屈處腘中央約紋中又骨空論云在膝解後曲腳中背面取之

委陽二穴三焦下輔腧也在足太陽後出於腘中外廉兩筋間屈伸取之承扶下六寸灸三壯鍼七分素注在足腘中外廉兩筋間千云足太陽前少陽後

浮郤二穴在委陽上一寸展膝得之灸三壯鍼五分殷門二穴在肉郤下六寸鍼七分

扶承二穴一名肉郤一名陰關一名皮部在尻臀下股陰衝上紋中鍼七分明下云灸三壯千云在尻臀下股陰下紋中【一云股臀下橫紋中】

以上諸穴皆依銅人經次第而編明堂上下經有穴而銅人不載亦或附入惟有其穴而無其名者無慮數十穴不編當各依本經所說而鍼灸之不可泥此經之無穴名而不鍼灸也

扁鵲灸鬼邪凡十三穴與銅人明堂同而其名卻異故不編入許希鍼經之穴旣與諸經不同其名又異如龍興穴之類是已亦不附入者不欲以一人之私名亂諸經之舊穴以滋後學者惑也

鍼灸資生經卷一﹤子部﹐醫家類﹐鍼灸資生經﹥

欽定四庫全書

鍼灸資生經卷二

鍼灸須藥

千金云病有須鍼者卽鍼刺以補瀉之不宜鍼者直爾灸之然灸之大法其孔穴與鍼無忌卽下白鍼或溫鍼訖乃灸之此爲良醫其腳气一病最宜鍼若鍼而不灸灸而不鍼非良醫也鍼灸而藥藥不鍼灸亦非良醫也但恨下裏間知鍼者鮮爾所以學者須解用鍼燔鍼白鍼皆須妙解知鍼知藥固是良醫此言鍼灸與藥之相須也今人或但知鍼而不灸灸而不鍼或惟用藥而不知鍼灸者皆犯孫眞人所戒也而世所謂醫者則但知有藥而已鍼灸則未嘗過而問焉人或詰之則曰是外科也業貴精不貴雜也否則曰富貴之家未必肯鍼灸也皆自文其過爾吾故詳著千金之說以示人云

鍼忌

千金云夫用鍼者先明其孔穴補虛瀉實而失其理鍼毛皮腠理勿傷肌肉鍼肌肉勿傷筋脈鍼筋脈勿傷骨髓鍼骨髓勿傷諸絡傷筋膜者愕視失魂傷血脈者煩亂失神傷皮毛者上气失魄傷骨髓者呻吟失志傷肌肉者四支不收失智此爲五亂因鍼所生若更失度有死之憂也素問亦云刺骨無傷筋刺筋無傷肉刺肉無傷脈刺脈無傷皮刺皮無傷肉刺肉無傷筋刺筋無傷骨刺中心一日死中肝五日死中腎六日死中肺三日死中脾十日死中膽一日半死刺跗上中大脈血出不止死刺頭中腦戶入腦立死【又無刺大醉大怒大勞大饑大渴大驚新飽云云詳見素問】

孔穴相去

甲乙經云自大椎下至尾骨二十一椎長三尺折量取兪穴或云第一椎上更有大椎在宛宛陷中非有骨也有骨處卽是第一椎若以大椎至尾骶二十一椎長三尺法校之則上節云椎每傾一寸四分惟第七椎下至於膂骨多分之七故上七節共九寸八分分之七下節十四椎每椎一寸四分分之五有奇故下七節共二尺一分分之三此亦是一說也但第一椎有骨乃骨節之收大椎𨿽無骨實是穴名旣曰自大椎下至十一椎豈可不量大椎以下或者之說於是不通矣

自蔽骨下至臍八寸而中管居其中【上下各四十】气穴論注云中管居心蔽骨與臍之中是也按明堂下經云鳩尾在臆前蔽骨下五分人無蔽骨者從岐骨際下行一寸則是欲定中管之中又當詳有蔽骨無蔽骨也【當準人長短肥瘠量】自臍下寸半爲气海三寸爲丹田至屈骨凡五寸千金云屈骨在臍下五寸明堂下經亦云屈骨在橫骨上中極下一寸當準人長短肥瘠量之銅人云幽門夾巨闕旁各五分肓兪夾臍各五分【明堂云在巨闕旁各寸半通谷夾上管旁相去三寸】不容在幽門旁各寸半天樞去肓兪寸半夾臍期門在不容旁寸半大橫直臍旁【不容天樞期門旣各寸半則幽門育兪各五分誤矣】銅人云腎兪在十四椎下兩旁各寸半與臍平肓門在十三椎下相去各三寸與鳩尾相直腎兪旣與臍平肓門乃與鳩尾相直亦可疑也

甲乙經云人有長七尺五寸者髮以下至頤一尺結喉至骭【鳩尾也】一尺三寸骭至天樞八寸天樞至橫骨六寸半橫骨至內輔上廉一尺八寸內輔上廉至下亷三寸半內輔下廉至內踝一尺三寸內踝至地三寸又膝腘至跗屬一尺六寸跗屬至地三寸又肩至肘一尺七寸肘至腕一尺二寸半腕至中指本節四寸本節至末四寸半

定髮際

明堂上經云如後髮際亦有項腳長者其毛直至骨頭亦有無項腳者毛齊至天牖穴卽無毛根如何取穴答曰其毛不可輒定大約如此若的的定中府正相當卽是側相去各二寸此爲定穴【下云兩眉中直上三寸爲髮際後大椎直上三寸爲髮際】

論同身寸

下經曰岐伯以八分爲一寸緣人有長短肥瘠不同取穴不凖扁鵲以手中指第一節

爲一寸緣人有身長手短身短手長取穴亦不準孫眞人取大拇指節橫文爲一寸亦有差互今取男左女右手中指第二節

內庭兩橫文相去爲一寸【若屈指卽旁取指則中節上下兩文角角相去逺近爲一寸謂同身寸】自依此寸法與人著灸療病多愈今以爲準銅人亦曰取中指內文爲一寸素問云同身寸是也又多用繩度量繩多出縮不準今以薄竹片量分寸療病凖的亦有用蠟紙條量者但薄篾易折蠟紙亦粘手難取稻稈心量卻易爲勝於用繩之信縮也

審方書

經云爪甲與爪甲角內與外間內側與外側與夫陷中宛宛中要精審如某穴去某處幾寸與其穴去處同者自各有經絡

灸膏肓云其間當有四肋三閒灸中間者謂四肋必有三閒當中間灸不灸邊兩間也

千金曰經雲橫三閒寸者則是三灸兩閒一寸有三灸灸有三分三壯之處卽爲一寸也

又曰凡量一夫之法覆手並舒四指對度四指上下節橫過爲一夫夫有兩種有三指爲一夫者若灸腳弱以四指爲一夫也【見腳气】

穴名同異

手有三里五里足亦有三里五里手有上廉下亷足亦有上亷下亷側頭部有竅陰足少陽亦有竅陰偃伏部有臨泣足少陽亦有臨泣旣有五里矣勞宮亦名五里旣有光明矣攢竹亦名光明肩有肩井又有所謂中肩井足有昆侖又有所謂下昆侖太淵太泉之名或殊天鼎天頂之字有異丹田初非石門和窌【明堂上經誤作和字】亦非禾髎陽蹻實爲申防本非附陽陰蹻實爲照海本非交信有髃之名扁骨見於外臺懸鐘之名絕骨童子髎之名前闗見於千金注如此者眾可不審處而鍼灸耶茍不審處則差之毫釐有尋丈之謬矣於是舉其略以示世醫俾之謹於求穴云

穴

千金云人有老少體有長短膚有肥瘦皆須精思商量準而折之又以肌肉文理節解縫會宛陷之中及以手按之病者快然如此子細安詳用心者乃能得之耳許希亦云或身短而手長或手長而身短或胸腹短或胸腹長或瘠或肥又不可以一槪論也千金云凡灸法皆須平直四體無使傾側灸時恐穴不正徒破好肉爾【明堂云須得身體平直四支無令拳縮坐無令俛仰立無令傾側】若坐則坐灸臥則臥灸立則立灸反此則不得其穴

千金云凡灸當先陽後陰言從頭向左而漸下次後從頭向右而漸下先上後下

明堂下云先灸於上後灸於下先灸於少後灸於多皆宜審之

論壯數多

千金云凡言壯數者若丁壯病根深篤可倍於方數老少羸弱可減半【又云小兒七日以上周年以還不過七壯炷如雀屎】扁鵲灸法有至五百壯千壯曹氏灸法有百壯有五十壯小品諸方亦然惟明堂本經多雲鍼入六分灸三壯更無餘論故後人不準惟以病之輕重而增損之凡灸頭頂止於七壯積至七七壯止【銅人】若治風則灸上星前頂百會皆至二百壯腹背宜灸五百壯若鳩尾巨闕亦不宜多四支但去風邪不宜多灸灸多則四支細而無力【明上】而千金於足三里穴乃云多至三二百壯心兪禁灸若中風則急灸至百壯皆視其病之輕重而用之不可泥一說而又不知其有一說也下經只云若是禁穴明堂亦許灸一壯至三壯恐未盡也千金云凡官遊吳蜀體上常須三兩處灸之切令瘡暫差則瘴癘溫瘧毒气不能著人故吳蜀多行灸法有阿是之法言人有病卽令揑其上若裏當其處不問孔穴卽得便快成痛處卽云阿是灸刺皆驗故曰阿是穴

艾炷大小

千金云黃帝曰灸不三分是謂徒寃炷務大也小弱乃小作之【又云小兒七日以上周年以還不過七壯炷如雀糞】明堂下經云凡灸欲艾炷根下廣三分若不三分卽火气不能逺達病未能愈則是艾炷欲其大惟頭與四支欲小爾至明堂上經乃云艾炷依小竹筯頭作其病脈麄細狀如細綫但令當脈灸之雀糞大炷亦能愈疾又有一途如腹內疝瘕痃癖塊伏梁气等惟須大艾炷故小品曰腹背爛燒四支則但去風邪而已如巨闕鳩尾𨿽是胸腹穴灸之不過四七炷只依竹筯頭大但令正當脈灸之艾炷若大復灸多其人永無心力如頭上灸多令人失精神臂腳灸多令人血脈枯渴四支細而無力旣失精神又加於細卽令人短壽【見承漿穴】此論甚當故備著之

艾火

下經云古來灸病忌松栢枳橘楡棗桑竹八木切宜避之有火珠曜日以艾承之得火次有火鏡耀日亦以艾引得火此火皆良諸蕃部落用鑌鐵擊防石得火出以艾引之凡人卒難備卽不如無木火淸麻油燈燈上燒艾莖灸是也兼滋潤灸瘡至愈不疼痛用蠟燭更佳

良方云凡取火者宜敲石取火【今舟行人以鐵鈍刀擊石穴以紙灰爲火丸在下承之亦得火】或水精鏡於日得太陽火爲妙天陰則以槐木取火

治灸瘡

下經云凡著艾得瘡發所患卽差不得瘡發其疾不愈甲乙經云灸瘡不發者用故履底灸令熱熨之三日卽發今用赤皮蔥三五莖去靑於煻火中煨熟拍破熱熨瘡十餘徧其瘡三日自發予見人灸不發者頻用生麻油淸之而發亦有用皂角煎湯冷頻之而發亦有恐气血衰不發於灸前後煎四物湯服以此湯滋養气血故也蓋不可一槪論也予嘗灸三里各七壯數日過不發再各灸兩壯右足發左足不發更灸左足一壯遂發兩月亦在人以知取之若任其自然則終不發矣此人事所以當盡也

凡著灸住火便用赤皮蔥薄荷煎湯溫洗瘡周回約一二尺令驅逐風气於瘡口出兼令經脈往來不滯自然瘡壊疾愈【今人亦有恐水殺人不用湯淋】若灸瘡退火痂後用東南桃枝靑嫩柳皮煎湯溫洗能防瘡中諸風若瘡內黑爛加胡荽煎若瘡疼不可忍多時不效加黃連煎神效

凡貼灸瘡春用栁絮夏用竹膜秋用新綿冬用兔腹上白細毛貓兒腹毛更佳今人多以膏藥貼之日三兩易全不疼但以膏藥貼則易幹爾若要膿出多而疾除不貼膏藥尢佳

忌食物

旣灸忌豬魚熱面生酒動風冷物雞肉最毒而房勞尢當忌也

下經云灸時不得傷飽大饑飲酒食生硬物兼忌思慮憂愁恚怒呼罵呼嗟嘆息等【今下里人灸後亦忌飲水將水濯手足】

避人神等

千金云欲行鍼灸先知行年宜忌及人神所在不與禁忌相應卽可故男忌除女忌破男忌戊女忌已有日神忌有每月忌有十二時忌有四季人神有十二部人神有十二部年人神有九部旁通人神有雜忌旁通又有所謂血支血忌之類凡醫者不能知此避忌若逢病人厄會男女气怯下手至困通人達士豈拘此哉若遇急卒暴患不拘此法許希亦云若人病卒暴宜急療亦不拘此故後之醫者亦云卒暴之疾須速灸療一日之間止忌一時是也

千金云癰疽丁腫喉痺客忤尢爲急凡作湯藥不可避凶日覺病須臾卽宜便治又曰凡人卒暴得風或中時气凡百所苦須急救療漸久後皆難愈此論甚當夫急難之際命在須臾必待吉日後治已淪於鬼錄矣此所以不可拘避忌也惟平居治病於未形選天德月德等日服藥鍼灸可也

相天時

千金云日正午以後乃可灸謂陰气未至灸無不著午前平旦穀气虛令人癲不可鍼灸卒急者不用此例

下經云灸時若遇陰霧大風雪猛炎暑雷電虹霓暫停晴明卽再灸急難亦不拘此

鍼灸資生經卷二

欽定四庫全書

鍼灸資生經卷三

虛損

腦虛冷腦衂風寒入腦久逺頭疼等疾宜灸會予年逾壯沍寒夜觀書每覺腦冷飲酒過量腦亦疼甚後因灸此穴而愈有兵士患鼻衂不已予敎令灸此穴卽愈有人久患頭風亦令灸此穴卽愈但銅人明堂經只云主鼻塞不聞香臭等疾而已故予書此以補其治療之闕然以腦戶不宜鍼觀之會亦不宜鍼鍼經止云八歲以下不宜鍼恐未盡也

凡飲食不消心腹膨脹靣色萎黃世謂之脾腎病者宜灸中腕

諸葛亮夙興夜寐罰至二十皆親覽而所噉食不至數升司馬仲達知其將死旣而亮卒仲達追之楊儀反旗鳴鼓若將拒焉仲達乃退不敢偪百姓爲之諺曰死諸葛走生仲達仲達聞之曰吾便料生不便料死故也其曰料生蓋料其事多而食不如前死之兆也食不如前仲達且知諸葛之且死今人飲食減少是胃气將絕不可久生矣方且常食堅硬使愈難克化服峻補藥使脾胃反熱愈不能食初不知灸中腕等穴以壯脾胃亦惑之甚也【難經論四時皆以胃气爲本釋者日言三髒皆以胃气爲本胃者水谷之府人須仰胃气爲生也然則欲全生者宜灸胃腕】

久冷傷憊藏府泄利不止中風不省人事等疾宜灸神闕

舊傳有人年老而顏如童子者蓋每歲以鼠糞灸臍中一壯故也予嘗久患溏利一夕灸三七壯則次日不如厠連數夕灸則數日不如厠足見經言主泄利不止之驗也又予年逾壯覺左手足無力偶灸此而愈後見同官說中風人多灸此或百壯或三五百壯皆愈而經不言主中風何也

藏气虛憊眞气不足一切气疾久不差者宜灸气海【銅】人身有四海气海血海照海髓海是也而气海爲第一气海者元气之海也人以元气爲本元气不傷𨿽疾不害一傷元气無疾而死矣宜頻灸此穴以壯元陽若必待疾作而後灸恐失之晚也

府藏虛乏下元冷憊等疾宜灸丹田

人有常言七七之數是旁太歲壓本命六十有一是太歲壓本命人值此年多有不能必者是固然矣然傳不云吉人吉其凶者乎常觀素問以六八之數爲精髓竭之年是當節其欲矣【千金云五十者一月一泄要之四十八便當依此】千金載素女論六十者閉精勿泄是欲當絕矣宜節不知節宜絕不能絕坐此而喪生蓋自取之豈歲之罪哉人無罪歲則𨿽有孽猶可違矣所謂吉其凶者如此𨿽不灸丹田可也【丹田可灸七七壯或三五百壯】

陽气虛憊失精絕子宜灸中極

中極一名气原蓋气之原也人之陽气虛憊者可不灸此以實其气耶【按難經云丹田亦名大中極言丹田取人之身上下四旁最爲中間也故名爲極此亦曰中極其去丹田只一寸𨿽未若丹田之最中然不中不逺矣】

三里治胃寒心腹脹滿胃气不足惡聞食臭腸鳴腹痛食不化【銅】秦承祖云諸病皆治華佗云療五勞羸瘦七傷虛乏胸中瘀血乳癰外臺明堂云人年三十以上若不灸三里令气上衝目【明下云眼暗】千云主陰气不足小腹堅熱病汗不出口苦壯熱身反折口噤腰痛不可顧胃气不足久泄利食不化脇下注滿不能久立狂言狂歌妄笑恐怒大罵霍亂遺尿失气陽厥淒淒惡寒云云凡此等疾皆刺灸之多至五百壯少至二三百壯小品云四支但去風邪不宜多灸七壯至七七壯止不得過隨年數故銅人於三里穴止云灸三壯鍼五分而已明堂上經乃云日灸七壯止百壯亦未爲多也至千金方則云多至五百壯少至二三百壯何其多耶要之日灸七壯或艾炷甚小可至二七壯數日灸至七七壯止灸瘡旣幹則又報灸之以合乎若要安丹田三里不曾幹之說可也必如千金之壯數恐犯小品之所戒也予舊有腳气疾遇春則足稍腫夏中尢甚至冬腫漸消偶夏間依素問注所說穴之所在以溫鍼微刺之翌日腫消其神效有如此者謬刺且爾況於灸乎有此疾者不可不知此不止治足腫諸疾皆治云

湧泉治心痛不嗜食婦人無子男子如蠱女子如姙娠【千作如阻】五指端盡痛足不得履地宜鍼灸【銅】千云主忽忽喜忘身體腰脊如解大便難小便不利足中淸至膝咽中痛不可內食瘖不能言衂不止云云

千金於諸穴皆分主之獨於膏肓三里湧泉穴特云治雜病是三穴者無所不治也但明堂云若灸廢人行動爾旣欲愈疾𨿽不行動數日未爲害也

脾兪治食多身瘦泄利體重四支不收腹痛不嗜食【銅】胃兪治胃寒腹脹不嗜食羸瘦【銅】

人之言曰血气未動者瘠甚而不害血气旣竭者𨿽肥而死矣則身之羸瘦若未足爲人之害者殊不知人之羸瘦必其飲食不進者也飲食不進則無以生榮衞榮衞無以生則气血因之以衰終於必亡而已故難經疏云人仰胃气爲主是人資胃气以生矣五藏論云脾不磨食不消是脾不壯食無自而消矣旣資胃气以生又資脾以消食其可使脾胃一日不壯哉必欲脾胃之壯當灸脾胃兪等穴可也

心中風狂走發癇語悲泣心胸悶亂欬唾血宜鍼心兪【銅】難經疏言心爲藏府之主法不受病病則神去气竭故手足爲之淸【手足節冷】名眞心痛旦發夕死手足溫者名厥心痛可急治也故千金言心中風者急灸心兪百壯服續命湯必泥心兪不可灸之說則無策矣但心兪𨿽可鍼若刺中心一日必死又豈易鍼耶必欲無此患平居當養其心使之和平憂愁思慮不使傷其神乃策之上必不免此亦當服鎭心丹等藥補助乃其次也

腎兪治虛勞羸瘦腎虛水藏久冷小便濁出精陰中疼五勞七傷虛憊足寒如冰身腫如水【銅】

難經疏云夾脊骨有二腎在左爲腎在右爲命門言命門者性命之根本也其穴與臍平凡灸腎兪者在平處立以杖子約量至臍又以此杖子當背脊骨上量之知是與臍平處也然後相去各寸半取其穴則是腎兪穴也更以手按其陷中而後灸之則不失穴所在矣凡灸以隨年爲壯灸固有功亦在人滋養之如何爾人當愛護丹田吾旣於旣效方論之詳矣而妻妾之戕害蓋未之及也君子偕老之序曰夫人淫亂失事君子之道故陳人君之德服飾之盛宜與君子偕老也宜偕老而不至偕老夫人之罪多矣故詩人以是刺之意可見也至於士夫志得意滿不期驕而驕至侍妾數十人少亦三五輩淫言防語不絕於耳不能自克而淫縱其欲者多矣爲內子者恬不之怪人有問之者則曰自母言之則爲賢母自我言之未免爲妬婦人也人或以此多之其夫亦以爲賢而不妬孰知其不妬乃所以爲禍之歟𨿽然二南之化至於無妬忌而止今而言此豈求異於詩人耶是不然古人十日一禦荀子彼其不妬者蓋使媵妾得備十日一禦之數爾不妬則同所以不妬則異吾故表而出之以爲夫婦之戒固非求異於詩人也

曲骨主失精五藏虛竭灸五十壯【千】明下云但是虛乏冷極皆宜灸

骨髓冷疼灸上亷七十壯【千】

難經疏八會曰府會中管治府之病藏會章門藏病治此筋會陽陵泉筋病治此髓會絕骨髓病治此血會鬲兪血病治此骨會大杼【禁灸】骨病治此脈會太淵脈病治此气會亶中气病治此然則骨髓有病當先大杼絕骨而後上亷可也

膀胱三焦津液少大小腸寒熱【見腰痛】或三焦寒熱灸小腸兪五十壯【千】三焦膀胱腎中熱气灸水道隨年【千】膏肓兪主無所不療羸瘦虛損夢中失精上气欬逆發狂健忘等疾

膏肓兪無所不療而古人不能求其穴是以晉景公有疾秦醫曰緩者視之曰在肓之上膏之下攻之不可達之不及藥不至焉不可爲也晉侯以爲良醫而孫眞人乃笑其拙爲不能尋其穴而灸之也若李子豫之赤龍丹又能治其膏肓上五音下之鬼無待於灸也是緩非特拙於不能灸亦無殺鬼藥矣其亦技止於此哉

灸二十種骨蒸

崔知悌序云骨蒸病者亦名傳屍亦謂殗殢亦稱復連亦曰無辜丈夫以精气爲根女人以血气爲本無問老少多染此疾予嘗三十日灸活十三人前後差者數逾二百非止單攻骨蒸又別療气療風或瘴或勞或邪或癖病狀旣廣灸活者不可具錄灸後宜服治勞地黃元良

凡取四花穴以稻稈心量口縫如何闊斷其長多少以如此長裁紙四方當中剪小孔別用長稻稈踏腳下前取腳大指爲止後取腳曲踿橫文中爲止斷了卻環在結喉下向背後看稈止處卽以前小孔紙當中安分爲四花蓋灸紙四角也又一醫傳一法先橫量口吻取長短以所量艸就背上三推骨下直量至艸盡處兩頭用筆了再量中指長短爲準卻將量中指艸橫直量兩頭用筆圈四角其圈者是穴【不圈不是穴】可灸七七壯止

勞瘵【傳屍骨蒸羸瘦】

中髎治丈夫五勞七傷六極腰痛大便難小便淋腹脹下利食泄【銅】三里治五勞羸瘦七傷虛乏明下云五勞虛乏四支羸瘦肩井治五勞七傷大椎治五勞七傷溫瘧痎瘧气疰背膊急頸項彊【明上下同】風勞食气肺兪治寒熱喘滿虛煩口漧傳屍骨蒸勞肺痿欬嗽明云療肉痛皮癢傳屍骨蒸肺嗽魄戶治虛勞肺

痿【明云勞損痿黃】五屍走疰項彊明下云療勞損虛乏秦承祖云支正療五勞四支力弱虛乏等【明下】譩譆療勞損虛乏不得睡下焦兪療背痛身熱曲骨但是虛乏冷極皆灸气海療冷病靣黑肌體羸瘦四支力弱小腹气積聚賁豚腹弱脫陽欲死不知人五藏气逆上攻膏肓兪治羸瘦虛損夢中失精無所不療【銅】腎兪治虛勞羸瘦耳聾腎虛水藏久冷【明有腰痛】心腹膨脹脇滿引小腹痛目視防防少气溺血小便濁出精陰疼五勞七傷虛憊腳膝拘急【明有好獨臥】足寒如冰頭重身熱振栗腰中四支淫濼洞泄食不化身腫如水明下云療身寒熱食多身羸瘦靣黃黑目防防女久積冷气成勞腦空治勞疾羸瘦體熱頸項彊章門治傷飽身黃羸瘦漏谷治食不爲肌膚下管治日漸羸瘦【見痃癖】下管【見腹脹】胃兪【見虛損】脾兪下亷【見飱泄】治羸瘦小兒羸瘦食飲少不生肌膚灸胃兪一壯【明下】

灸勞法其狀手足心熱多盜汗精神困頓骨節疼寒初發咳嗽漸吐膿血肌瘦靣黃減食少力令身正直用艸子男左女右自腳中指尖量過腳心下向上至曲踿大紋處截斷卻將此艸自鼻尖量從頭正中【須分開頭心髮貼肉量】至脊以艸盡處用墨記別用艸一條令病人自然合口量闊狹截斷卻將此艸於墨上平折兩頭盡處量穴灸時隨年多灸一壯【如年三十灸三十一】累效【集效】

羸瘦固瘵疾自有寒熱等證宜隨證醫治若素來淸臒者非有疾也惟病後瘦甚久不復常謂之形脫與夫平昔充肥忽爾羸瘦飲食減少者或有他疾乘之則難救療須辧之於早而著艾可也然仲景論六極必曰精極令人气少無力漸漸內虛身無潤澤翕翕羸瘦眼無精光且云八味腎气差六極而差五勞則是八味丸所當服【仲景常服或常服去附子加五味子】而腎兪等穴尢所當灸也

脾兪大腸兪主腹中气脹引脊痛食多身羸瘦名曰食晦先取脾兪後取季肋五藏六府心腹滿腰背痛飲食吐逆寒熱往來小便不利羸瘦少气灸三焦兪隨年【千】

腎虛

腎兪治腎虛水藏久冷【銅見勞明同】中膂兪治腎虛消渴【見竭】陽蹻療腎气【明】下亷療小腸气不足靣無顏色灸小腸气痃癖气發時腹痛若刀刺不可忍者並婦女本藏气血癖走疰刺痛或坐臥不得或大小便不通可思飲食於左右腳下下第二指第一節

曲紋中心各灸十壯每壯如赤豆大甚驗【集效一云治寒病腎腸气發牽連外腎大痛腫硬如石】

治小腸气方甚多未必皆效耆域方奪命散良方倉猝散皆已試之效者有一兵患小腸气依此方灸足第二指下文五壯略效而再發恐壯數未多也予以鎭靈丹十粒與之令早晚服五粒而愈灸固捷於藥若灸不得穴又不如藥相當者見效之速且灸且藥方爲當爾近傳一立聖散用全幹蠍七枚縮砂仁三七枚炒茴香一錢爲末分三服熱酒調下和滓空心服此疾是小腸受熱蘊積不散久而成疾服此立效𨿽未試用以其說有理故附於此有士人年少覓灸夢遺爲腎兪痠疼其令灸而愈則不拘老少腎皆虛也古人云百病皆生於心又云百病皆生於腎心勞生百病人皆知之腎虛亦生百病人未知也蓋天一生水地二生火腎水不上升則心火不下降茲病所由生也人不可不養心不愛護腎乎

消渴【消腎消中】

商丘主煩主渴【千】意舎主消渴身熱靣目黃【明同】承漿【明下雲飲水不休】意舎關衝然穀主消渴嗜飲隱白主飲渴勞宮主苦渴食不下曲池主寒熱渴行間太

衝主嗌漧善渴【並千】意舎【見腹脹】中膂兪治腎虛消渴汗不出【明作汗出】腰脊不得俛仰腹脹脇痛【銅】兌端治小便黃舌漧消渴然谷治舌縱煩滿消渴水溝治消渴飲水無度【明同】陽綱療消渴【明下見腸鳴】

古方載渴病有三曰消渴曰消中曰消腎消腎最忌房事李祠部必云腎虛則消渴消中亦當忌也張仲景云宜服八味丸或服之不效者不去附子也有同舎患此人敎服去附子加五味子八味丸卽效有同官患此予敎服千金枸杞湯效坡文載眉山張醫治楊頴臣渴病【見坡】麝香當門子酒漬作十丸取枳枸【俗謂雞距子亦曰癩漢指頭】作湯飲之愈張云消渴消中皆脾衰而腎敗土不能勝水腎液不上溯乃成此疾今診楊脾極巨脈熱而腎衰當由果實過度虛熱在脾故飲食兼人而多飲水水多故溺多非消渴也麝香能敗酒瓜果近輒不植屋外有枳枸木屋中釀酒不熟故以二物去酒果毒其論渴有理故載於此

凡消渴經百日以上不得灸刺灸刺則於瘡上漏膿水不歇遂致癰疽羸瘦而死亦忌有所誤傷初得患者可如方刺灸若灸諸陰而不愈宜灸諸陽【詳見千金有數十穴】

陰痿縮兩丸騫

陰谷主陰痿小腹急引陰內亷痛【千】大赫然谷主精溢上縮太衝主兩丸騫縮腹堅不得臥【甲云臍環痛陰騫兩丸縮】石門主小腹堅痛下引陰中不得小便兩丸騫陰交主腹防堅痛引陰中不得小便兩丸騫陰縮灸中封大赫【見失精】中封主痿厥【見疝】曲泉主不尿陰痿

气沖治陰痿莖痛【千同】兩丸騫痛不可忍【銅】五樞【見疝】歸來治卵縮【見陰痛】

筋攣陰縮入腹相引痛灸中封五十壯或不滿五十壯老少加減又云此二穴喉腫厥逆五藏所苦鼓脹並主之

陰挺出

大惇主陰挺出少府主陰挺長【千並見疝】上髎【千見絕子】治婦人陰挺出不禁【銅】陰蹻照海【見淋】水泉【見月事】曲泉【見瘕癖千同】治婦人陰挺出陰蹻【見淋】療陰挺出【明】

轉胞

湧泉主胞轉【千見淋】關元主婦人胞轉不得尿【見無子又主胞閉塞銅云治胞轉不得尿】腰痛小便不利苦胞轉灸中極七壯【小兒同】又灸十五椎或臍下一寸或四寸隨年凡飽食訖忍小便或走馬或忍小便入房或大走皆致胞轉臍下急滿不通【方見千金】凡尿不在胞囊中爲胞屈僻津液不通蔥葉除尖頭內陰莖孔中深三寸微用口吹胞脹津通愈

陰莖疼

曲泉【見疝】行閒主癃閉莖中痛【千】气沖主陰痿莖痛烈缺【見失精】陰陵泉少府主陰痛歸來主賁豚

卵上入引莖痛歸來治小腹賁豚卵縮莖痛【銅】橫骨治陰器縱伸痛【見淋】水道治小腹滿引陰痛【見小腹滿】气沖治莖痛【見陰痿】防陰治陰中諸病前後相引痛不得大小便陰端寒衝心大惇治陰頭痛【見疝】腎兪【見勞】志室【見陰腫】陰谷【見溺難】太衝【見小便不利】治陰痛千金翼云七傷爲病小便赤熱乍數時難或時傷多或如鍼刺陰下常濕陰痿消小精淸而少連連獨泄陰端寒冷莖中疼痛云云【當早服藥著艾】莖中痛灸行間三十壯

膀胱气

章門療膀胱气癖疝瘕气膀胱气痛狀如雷聲積聚气【明】岐伯灸膀胱气攻衝兩脇時臍下鳴陰卵入腹灸臍下六寸兩旁各寸六分三七壯五樞療膀胱气攻兩脇【下】膀胱冷灸之如腎虛法【千】膀胱三焦津液少大小腸寒熱【見腰痛】或三焦寒熱灸小腸兪五十壯三焦膀胱腎中熱气灸水道隨年壯水道治小腹滿引陰中痛腰背急膀胱有寒三焦結熱小便不利

千金雲气沖主防明堂雲气沖療防疝是防疝卽防也必用雲治水防偏大上下不定疼不可忍俗呼爲膀胱气是膀胱气卽防疝也然太倉公診命婦云疝气客於膀胱難於前後溲而溺赤又不可便認膀胱气爲疝气云

陰汗【濕癢】

會陽治陽气虛乏陰汗濕【銅】魚際【見寒熱】療陰汗【明】千云主陰濕腹中余疾中極陰蹻腰尻交陰交曲泉主陰癢【千】會陰主陰頭寒少府主陰癢【見疝】仲景論七傷曰一陰汗二精寒三精淸四精少五囊下濕癢六小便數七夜夢陰人然則陰汗陰濕癢者蓋七傷之數也可不早治之乎【有人作文字則气濕亦心气使然心腎相爲表裏故也】

千金翼敍虛損云疾之所起生自五勞卽生六極【詳見寒熱】復生七傷一陰寒二陰痿三里急四精連連不絕五精少囊濕六精淸七小便數【其病小便赤熱或如鍼刺陰痿小陰下常濕精淸而少云云論與仲景少異故載之於此】

陰腫【陰瘡】

曲泉【見無子】陰蹻【見漏下】大惇气沖【見疝】主陰腫【千】志室胞肓療陰痛下腫【明】昆侖在外踝後跟骨上治陰腫【銅】明下云內昆侖在內踝後五分筋骨間療小兒陰腫灸三壯曲泉治陰腫防痛【見風勞】气沖治婦人陰腫【見月事】又療陰腫【明下見疝】膀胱兪治陰生瘡【見便赤】

有人陰腫醫以赤土塗之令服八味丸而愈一小兒陰腫醫亦以赤土塗之愈【今人用寫字油柱木用】若久病而陰腫病已不可救宜速灸水分穴蓋水分能分水谷水谷不分故陰腫不特陰腫他處亦腫也尢宜急服禹餘糧丸云【見旣效方】

小腹痛

陰蹻療小腹偏痛嘔逆嗜臥【明】中極療小腹痛積聚堅如石小便不利失精絕子靣防【下】腎兪復澑中封承筋陰包承山大惇主小腹痛【千】石門商丘

主小腹堅痛下引陰中石門水分主小腹拘急痛湧泉主風入腹中小腹痛臍中等主小腹疝气痛【見疝】

大谿主小腹熱而偏痛肝兪【是欬逆】小腸兪【見便赤】蠡溝照海【見疝】下亷【見飱泄】丘墟【見腋腫】中都【見腸鳴】治小腹痛

【銅】太衝治腰引小腹痛帶脈治婦人小腹堅痛月脈不調帶下赤白裏急瘈瘲五樞主小腹痛【見疝】曲泉主女子小腹腫【無子】婦人陰痛引心下【小腹綅痛灸膝外邊上去一寸宛宛中千翼】

小腹脹滿

大巨治小腹脹滿煩渴防疝偏枯四支不舉【銅】曲骨治小腹脹滿小便淋澁不通防疝小腹痛然谷治小腹脹【見疝】幽門治小腹脹滿嘔沫吐涎喜唾京門【見腸鳴】蠡溝【見疝】中封治小腹腫【見瘧】胞肓治小腹堅急【見腹痛】水道治小腹滿引陰中痛腰背彊急膀胱有寒三焦結熱小便不利大惇治小腹痛中熱喜寐小便不利小腹脹滿虛乏灸小腸兪隨年【千】五藏虛勞小腹急脹熱灸腎兪五十壯老小損之若虛冷可百壯委中主小腹堅腫

銅人云小腸兪治小便赤澁淋小腹痛千金亦云治小腹脹滿此治小腹脹痛要穴也若灸不效方灸其他穴云

防疝【諸疝气胎疝寒疝卒疝】

必用方雲治水防偏大上下不定疼不可忍俗呼爲膀胱气用煆過牡礪二兩炮漧薑一兩爲末塗病處卽愈則是水防卽膀胱气也千金雲气沖主防明堂下經云治防疝則是防卽防疝也恐人惑其名而悞治之故爲之辯

曲泉主防疝陰跳痛引臍中【千】中都合陽中郤關元大巨交信中封太衝地機主防疝中封主防疝癃暴痛痿厥少府主陰痛實時挺長寒熱陰暴痛遺尿偏虛則暴癢气逆卒疝小便不利衝門主婦人陰疝商丘主陰股內痛气癰狐疝走上下引小腹痛不可俛仰巨闕主狐疝太衝主狐疝歐厥肩井旁肩解與臂相接處主偏防气沖主防陰腫

痛中管主衝疝冒死不知人交信主气癃防疝陰急股樞膊內廉痛臍中石門天樞气海主小腹疝气遊行五藏疝繞臍衝胸不得息【並千】臍疝繞臍痛衝胸不得息灸臍中臍疝繞臍痛石門主之臍疝繞臍痛時止天樞主之又主气疝煩嘔【千金主气疝嘔】靣腫賁豚【並甲】气沖主防【明下作防疝】陰腫痛陰痿莖中痛兩丸騫痛不可仰臥五樞主陰疝兩丸上入小腹痛明下云主陰疝小腹痛陰交石門太衝主兩丸騫【見陰縮】交信【見淋】中都【見腸鳴】大巨曲骨【見小腹】治防疝【銅】曲泉治大夫防疝陰股痛小便難腹脇支滿癃閉少气泄利四支不舉實卽身熱目痛汗不出目防防膝痛筋攣不可屈伸千金曰防有四種腸防卵脹難灸气防水防鍼灸易治卵偏大上入腹灸三陰交隨年卵偏大防病灸關元百壯或大惇隨年壯或橫骨邊二七壯夾莖是【詳見千金】築賓治小兒胎疝【明下同】痛不得乳小兒胎疝卵偏重灸囊後縫十字文當上三壯春較夏灸秋較冬灸太衝主女子疝及小腹腫溏泄癃遺尿陰痛靣黑目皆痛漏血【千】蠡溝主女子疝赤白淫下時多時少暴腹痛陰交石門主疝【見無子】小兒气防灸足厥陰大惇左灸右右灸左各一壯太倉公診司空命婦曰疝气客於膀胱難於前後溲而溺赤灸其足蹶陰脈左右各一所卽不遺溺而溲淸【更爲火齊湯飲之而疝气散】陰市肝兪療寒疝下至腰腳如冷水水傷諸疝按之在膝上伏兔下寒痛腹脹滿厥少气明下云卒疝小腹痛力痿气少伏兔中寒腰如冷水銅云寒疝小腹脹腰以下伏兔上寒如冷水合陽治寒疝陰偏痛【銅】然谷治寒疝小腹脹上搶胸脇次髎治疝气下墜腰脊痛不得轉搖急引陰器痛不

可忍腰下至足不仁背腠寒小便赤淋心下堅脹大谿行間【見白濁】肓兪【見腹脹】肝兪治寒疝【見欬明同】陰交治寒

疝引小腹痛腰膝拘攣五樞治男子寒疝卵上入小腹痛中封治寒疝引腰中痛或身微熱大惇主寒疝陰挺出【見下】

舎弟少戲舉重得偏墜之疾有客人爲當關元兩旁相去各三寸靑脈上灸七壯卽愈王彥賓患小腸气亦如此灸之愈【余見膀胱】

金門【見屍厥】丘墟【見腋腫】治暴疝痛大惇治卒疝小便數遺溺陰頭中痛心痛汗出陰上入腹陰偏大腹臍中痛悒悒不樂病左取右病右取左蠡溝治卒疝小腹腫時小腹暴痛小便不利如癃閉數噫恐悸少气不足腹痛悒悒不樂咽中悶如有息肉背拘急不可俛仰太衝治小兒卒疝嘔逆發寒咽漧胕腫內踝前痛淫濼防痠腋下腫明下云療卒疝小腹痛小便不利如淋照海治卒疝小腹痛嘔吐嗜臥陰蹻療卒疝小腹痛【上同】左取右右取左立已【明】蠡溝療卒疝小股腫小便不利【交儀同】臍下積气如卵石足寒脛酸屈伸難【下】石門療卒疝繞臍痛關元療卒【銅作暴千同】疝小腹痛轉胞不得小便陷谷療卒疝小腹痛交信【見淋】療卒疝華池療卒陰卵偏大取足大指去甲五分內側白肉際灸三壯炷如半棗核左取右右取左照海主四支淫濼身悶陰暴起疝【千】大惇主卒疝暴痛陰跳上入腹寒疝陰挺出偏大腫臍腹中悒悒不樂小便難而痛灸刺立已左取右右取左【甲云照海主之】

疝瘕【余見痃癖】

陰陵泉治疝瘕小便不利气淋【銅】千云主婦人疝瘕按之如以湯沃股內至腰飱泄陰痛小腹痛堅急下濕不嗜食太谿主胞中有大疝瘕積聚與陰相引【千】太陰郤衝門主疝瘕陰疝四滿主臍下疝積【甲云胞中有血】石門主腹滿疝積四滿【見積聚】中極治疝瘕府舎治疝癖【見脾疼】瘕聚灸气海天樞百壯【並見腹脹】丘墟主大疝腹堅關元治瘕聚【見赤白帶】帶下灸間使三十又淋小便赤尿

道痛臍下結塊如覆盆或因食得或因產得惡露不下遂成疝瘕或因月事不調血結成塊皆鍼之【千金翼】

淋癃【淋余見小便不通】

關元主胞閉塞小便不通勞熱石淋又主石淋臍下三十六疾不得小便並灸足太陽懸鐘主五淋大惇气門主五淋不得尿气沖主腹中滿熱淋閉不得

尿交信主气淋復畱主血淋明下云療五淋小便如散灰色關元湧泉主胞轉气淋長彊小腸兪主淋癃關元陰陵泉主腎病不可俛仰气癃曲泉主癃閉行間主癃閉莖中痛然谷主癃疝曲骨主小腹脹血癃小便難包肓秩邊主癃閉下

重不得小便陰蹻主女子淋【明云療諸淋見淋】石門療气淋小便黃【下】長彊療五淋曲骨療五淋小便黃至陰療小便淋失精【下】中極治五淋小便赤澁【明下又云尿道痛】失精臍下結如覆杯陽气虛憊【銅】復澑治五淋小便如散火次髎治赤淋【見便不利】然谷曲骨治淋【見小腹痛】太衝治淋陰陵泉治气淋寒熱不節交信治气淋防疝陰急股引腨內亷骨痛明云療气淋卒疝大小便難箕門治淋遺溺鼠鼷腫痛小便不通大鐘治實則小便淋閉灑灑腰脊彊痛大便祕澁嗜臥口中熱虛則嘔逆多寒欲閉戶而處少气不足胸脹喘息舌漧咽中食噎不得下善驚恐不樂喉鳴欬唾血气淋灸關元五十壯或鹽著臍中灸三壯【千】石淋灸關元或气門或大惇各三十壯勞淋灸足太陰百壯血淋灸丹田或伏畱各隨年五淋不小便中封二七壯或大惇七壯【余見千金】水泉治女小便淋委陽志室【見陰痛】中髎治小便淋陰蹻療婦人淋陰挺出【銅同】四支淫濼心悶及諸淋【明】關元【明】治不覺遺【銅見臍痛】小腸兪治淋【見小便赤】

予壯年寓學忽有遺之患因閱方書見有用五倍子末酒調服者服之而愈藥若相投豈在多品而亦無事於灸也故附著於此若欲治淋疾則有王不畱行子神效彭侍郎以治張道士服三粒愈【見旣效方】有婦人患淋臥病久之服諸藥愈甚其夫入夜來告急予令取此花葉十餘葉令研細煎服翌朝再來云病已減八分再與數葉煎服卽愈【一名剪金花一名金盞銀臺】

小便難【不通不利】

湧泉療小便不通【明】曲骨療婦人小便不通【下見帶下】曲泉主陰跳痛引莖中不得尿【千】陰交石門委陽主小腹堅痛引陰中不得小便關元主三十六疾不得小便气沖主淋閉不得尿大惇主小便難而痛【甲云照海主之】橫骨大巨期門主小腹滿小便難陰下縱陰谷大惇箕門委中委陽主陰跳遺小便難中封行間主振寒溲白尿難痛曲骨主小腹脹血癃小便難烈缺主小便熱痛中極等【見失精】承扶屈骨端主小便不利【見大便不禁】少府三里主小便不利癃陰陵泉主心下滿寒中小便不利包肓等【見淋】石門關元陰交中極【並見無子】曲

骨【見帶下】主不得小便京門主溢飲水道不通溺黃太衝治腰引小便痛小便不利狀如淋【明同】防疝小腹腫溏泄遺溺陰痛靣目蒼色胸脇支滿足寒大便難【銅】水道治膀胱寒三焦熱小便不利【見小腹痛】會陰治小便難竅中熱【千同】皮痛陰端寒衝心橫骨治腹脹小便難陰器縱伸痛陰包【見腰】至陰陰陵泉【見疝】地機【見水腫】三陰交【見痃癖】治小便不利箕門【見淋】治小便不通陰谷治煩逆溺難小腹急引陰痛股內亷痛五里治腸中滿熱閉不得溺行間治溺難【見白濁】

有人小便淋澁不通甚以爲苦予令摘王不畱行葉【詳見淋】研細煎服卽愈【黃耆椎破水煎數沸服治大小便不通立效亦有多煎蔥湯浸臍以下得通】

小便五色

腎兪主小便難赤濁骨寒熱【千】前谷委中主尿赤難上亷下亷主小便難黃凡尿靑取並黃取兪赤取滎白取經黑取合承漿主小便赤黃或時不禁完骨小腸兪白環兪陽綱膀胱兪主小便赤

黃中管主小腸有熱尿黃關元主腎病气癃尿黃京門【又見下不通】照海主尿黃水道不通太陵主目赤

小便如血關元主傷中尿血太陵治小便如血關元【明下同】治溺海【見臍痛】下管療小便赤【明見腹堅】陰交治臍下熱小便赤气痛如刀攪作塊如覆杯陰蹻療尿黃水小腹熱咽漧下云療小便難小腸兪治小便赤澁小腸急大谿關元【見賁豚】白環兪療小便黃【下】小腸兪治小便赤澁淋小腹痛【銅】膀胱兪治小便赤澁遺溺陰生瘡少气脛寒拘急不得屈伸上亷治小便難赤黃太谿【見傷寒無汗】兌端【見渴】陰谷【見腹脹】下亷治溺黃防門治小便赤黃關元【見臍痛】秩邊【見腰痛】气海陽綱治小便赤澁【見腹脹】下脘

治小便赤【見腹痛】大惇主尿血灸三壯【千】

小便有五色惟赤白色者多赤色多因酒得之宜服本事方淸心丸【予敎人服效】白色乃下元冷宜服補藥著灸腎兪關元小腸兪膀胱兪等皆要穴也近有患小便出血者人敎酒與水煎苦蕒菜根服卽愈

治夢遺失精【白濁】

虛勞尿精灸第七椎兩旁各三十壯【千】或曲泉百壯虛勞白濁灸脾兪百壯或三焦兪腎兪章門各百壯夢失精小便濁難灸腎兪百壯夢泄精灸中封五十男子夢與人交精泄灸三陰穴五十失精陰縮灸中封五十陰痛溺血精出灸列缺兪五十失精五藏虛竭灸曲骨端五十失精陰縮莖痛灸大赫三十失精膝脛痛冷灸曲泉百壯腰脊冷疼溺濁灸脾募百壯【並千】白濁漏精灸大椎骨尾骨並中間共三穴以繩量大椎至尾骨折中取中間穴【別附】太衝中封地機主精不足【千】中極蠡溝漏谷承扶至陰主小便不利失精【明下同】志室治失精

小便淋然谷主精溢【大赫同】防痠不能久立足一寒一熱行間治溺難白濁寒疝小腹腫腎兪治溺血便濁出精【銅見勞瘵】膏肓兪治夢失精【見勞】至陰曲泉【見風勞】中極【明下同】治失精【見淋】志室治下腫失精夢泄精灸三陰交二七壯夢斷神良【千】虛勞尿精陽陵泉或陰陵泉隨年壯或十椎十九椎旁三十壯耳聾腰痛失精食少膝以下淸云云當灸京門五十壯十四椎百壯五藏論曰心有三孔藏精汁三合【千同】則人之遺漏其因於心乎心動則遺漏從之欲免此患要養其心使不動可也其次則邪念或起必蚤抑之至防居士云不愁念起只恐覺遲是也服藥鍼灸斯爲下矣然猶愈於不爲也

大便不通

大鐘中窌石門承山太衝中管太谿承筋主大便難【千】昆侖主不得大便肓兪主大便幹腹中切痛石關主大便閉塞气結心堅滿承山【見轉筋】太谿【見傷寒無汗】治大便難【銅】大鐘【銅見淋】石關治大便祕澁肓兪治大便燥【見腰痛】中注治小腹有熱大便堅燥不利太白治腰痛大便難太衝治足寒大便難石關膀胱兪療腹痛大便難【明下】大便難灸七椎旁各一寸七壯【千】又承筋三壯大便不通大惇四壯大便閉塞气結心堅滿石門百壯【余見千金】腹中有積大便祕巴豆肉爲餅置臍中灸三壯卽通神效耆域宻兌治大便祕【詳見旣效】

大小便不通

丰隆主大小便澁難【明同】長彊【明下同】小腸兪主大小便難淋癃包肓主癃閉下重大小便難水道主三焦約大小便不通【又云主婦人】營衝四穴主大小便不利太谿主大便難尿黃中注浮郤主小腹熱大便

堅白環兪【見腰脊】扶承【見痔】大腸兪治大小便不利【銅見腹脹】會陰治不得大小便【見陰痛千同】浮郤治小腸熱大腸結【見筋急】膀胱兪療大小便難尿赤【明】交信療大小便難

一卒傷寒大小便不通予與五苓散而皆通五苓固利小便矣而大便亦通者津液生故也或小便通而大便尙不通宜用九道之【必用方婦人老人大便祕用麻子蘇子煮粥食最佳】

小便不禁【遺尿附】

承漿主小便不禁【見便黃】關元【又主婦人小便數泄不止】湧泉主小便數少府主陰暴痛遺尿【千】關門中府【甲作委中】神門主遺尿陰陵泉陽陵泉主失禁遺尿不自

知太衝主女遺尿【見疝】關門治遺溺善滿【銅】箕門【見淋】通裏【見傷寒千同】大惇【見疝】膀胱兪【見便赤】太衝【見小便不利】委中【見腰脊】神門治遺溺【見心煩】陰包治遺溺不禁【見腰痛】遺溺灸陽陵泉或足陽明各隨年【千】遺溺失禁出不自知灸陰陵泉隨年小便失禁灸大惇或行間七壯尿牀灸臍下橫文七壯婦人遺尿灸橫骨七壯小兒遺尿灸臍下寸半隨年又灸大惇三壯【余見千金】曲泉陰谷陰陵泉復澑【此諸穴斷小便利大佳不損陽气亦云止遺尿】

大便不禁【余見泄瀉】

大腸兪次窌主大小便利陽綱主大便不節【明同】腸鳴泄注小便赤黃承扶主尻中腫大便直出陰胞有寒小便不利屈骨端主大便泄數小便不利並灸天樞丹田主泄利不禁小便絞痛關元療泄痢虛脹小

便難【明】防門治大便不節【銅】老小大便失禁灸兩足大指去甲一寸三壯又灸大指岐間各三壯【千】三里主霍亂遺失

大便不禁病亦惙矣神闕石門丹田屈骨端等皆是穴處宜速灸之予頃患脾泄醫謂有積以冷藥利之大便不禁服鎭靈丹十餘丸午夜各數丸而愈今人服此丹三五丸不效則不服是以一勺水救輿薪火也可乎哉

泄瀉【余見吐瀉】

曲泉治泄利四支不舉【銅見疝】腹結治腹寒泄利【見臍痛】神闕治泄利不止小兒你利不絕腹大繞臍痛气穴

治婦人泄利不止【見月事】陽綱治大便泄利意舎治大便滑泄【並見腹脹】梁門治大腸滑泄谷不化【見積气】關門治泄利不欲食【見積气】天樞治泄利食不化三焦兪治水谷不化欲泄注【見腹脹】懸樞治水谷不化下利【見積聚】脊中治溫病積聚下利中髎治腹脹下利食泄脾兪治泄利【見腹脹】膀胱兪治泄利腹痛大腸兪腎兪治洞泄食不化【見勞瘵】會陽治腹中冷气泄利不止京門治小腹急腫腸鳴洞泄髎樞引痛三間治腹滿腸鳴洞泄然谷治兒洞泄【見口噤】關元療腹泄不止【明下見賁豚】京門然谷陰陵泉主洞泄不化【千】腎兪章門主寒中洞泄不化京門昆侖主洞

泄體痛長彊主頭重洞泄明下云洞泄不禁陰陵泉隱白主胸中熱暴泄大腸兪主腸鳴腹防腫暴泄三焦兪小腸兪下窌意舎章門主腸鳴腹脹欲泄注會陽主腹中有寒泄注腸澼便血束骨主腸澼泄天樞主冬月重感於寒則泄當臍痛腸胃間遊气切痛若心腹痛而後泄此寒气客於腸間云云灸關元百壯服當歸縮砂湯【指】泄瀉宜先灸臍中次灸關元等穴

飱泄

中窌主腹脹飱泄下亷治小腹痛飱泄次指間痛唇幹涎出不覺不得汗出毛髮焦脫肉少气胃中熱不嗜食上亷【見脇痛】治飱泄陰陵泉主婦人飱泄【見疝瘕】素問言春傷於風夏必飱泄茍知傷於風而得之則藥自可治𨿽不著艾未爲害也

本事方云飱泄者食穀不化也春時木旺肝生風邪淫於脾經至夏引冷當風故多飱泄宜芎防丸芎防神麯白術附子等分細末糊圓梧子大每服三五十丸米飲下治脾濕而泄者萬無不中其用芎除濕有理故載於此

溏泄

三陰交治溏泄食不化【銅見腹脹】地機【見水腫】治溏泄地機主溏瘕腹痛藏痺【千】太衝等主溏泄【見痢】

予嘗患痺疼旣愈而溏利者久之因灸臍中遂不登混連三日灸之三夕不登混若灸溏泄臍中第一三陰交等穴乃其次也

本事方云一親每五更初必溏痢一次者數月有人云此名腎泄腎感陰气而然服五味子散愈【五味子二兩吳茱萸半兩細粒緑色者並炒香熟爲末每服二錢陳米飲下】其論溏利有理故附載之予舊患溏利每天曉必如厠人敎贖豆附丸服卽愈其方不可得也他年再患此只用姜煎附子加豆蔲服愈

痢【余見瀉】

素問言泄痢有五種一曰胃泄飲食不化而色黃胃與脾合故黃也二曰脾泄腹脹而注泄無休又上逆嘔此爲寒熱之患也三曰大腸泄食畢腸鳴切痛而痢白色大腸與肺合故白也四曰小腸泄身瘦而便膿血小腸與心合心主血也五曰大瘕泄裏急後重數至圊不能便莖中痛此腎泄也諸家方有二十餘種此惟言五種蓋舉其綱也必用方亦有赤白疳蠱之別其大槪則藏府寒也廩丘公所謂諸下悉寒是也數予治人痢惟與以鎭靈丹無有不效或未效更加丸數則效矣若蠱利則用栢葉黃連煎服【見旣效】諸痢惟耆域方用厚朴櫻粟殻末最佳後人又加木香黃連陳皮等分甘艸拌之黃谷葉數片姜棗烏梅水煎予嘗用之驗故載於此然痢本無惡證而有患此而死者或者世醫以痢爲熱病多服冷藥故也若其急難亦當灼艾不可專用藥云

復澑主腸澼便膿血泄痢後重腹痛如痓狀【千】交信主泄痢赤白【銅同】漏血太衝曲泉主溏泄痢注下血小腸兪主泄痢膿血五色重下腫痛丹田主泄痢

不禁小便絞痛關元大谿主泄痢不止脾兪主泄痢不食食不生肌五樞主婦人赤白裏急瘈瘲曲泉治泄水下利膿血【銅見風勞】中膂兪治腸冷赤白痢【明同】膀胱兪療泄痢腹痛【明】脊兪療溫病積聚下痢【銅作】

【下利】關元療泄痢【見便不禁】小兒痢下赤白秋末脫肛每厠腹痛不可忍灸十二椎下節間名接脊穴一壯黃帝療小兒疳痢脫肛體瘦渴飲形容瘦悴諸藥不差灸尾翠骨上三寸骨陷間三壯岐伯云三伏內用桃水浴孩子午正時當日灸之用靑帛拭似見疳虫隨汗出神效小兒伏深冷痢不止灸臍下二寸三寸間動脈中三壯婦人水泄痢灸气海百壯泄痢食不消不作肌膚灸脾兪隨年壯【千】泄注五利便膿重下腹痛灸小腸兪百壯泄痢不禁小腹絞痛灸石門百壯【三報】久痢百治不差灸足陽門下一寸高骨上陷中去大指岐三寸隨年又臍中二三百壯又關元三百【十日灸】赤白下灸窮骨多爲佳四支不舉多汗洞痢灸大橫隨年【余見千金】痢暴下如水雲雲气海百壯【指】

便血【余見痢腸風】

復澑太衝等【並見痢】會陽【見瀉】主便血【千】下亷幽門【明同】太白【見吐瀉】治泄利膿血【銅】太白治吐泄膿血【見腹脹】小腸兪治大便膿血出【明同】下髎治大便下血腹哀治大便膿血【見腹痛】千又云寒中食不化腹痛

勞宮【見傷寒】治大小便血

陸氏續集驗方治下血不止量臍心與脊骨平於脊骨上灸七壯卽止如再發卽再灸七壯永除根本目覩數人有效予嘗用此灸人腸風皆除根本神效無比然亦須按其骨突處痠疼方灸之不疼則不灸也但便血本因於腸風腸風卽腸痔不可分而爲三或分爲三而治之非也

痔【瘻漏

余見瘍瘻】

長彊治腸風下血五種痔疳蝕下部此痔根本是冷謹冷食房勞【銅與明同】明下云療久痔會陰治穀道瘙擾久痔相通者死【千云主痔與陰相通者死】會陽治久痔小腸兪治五痔疼【明同】秩邊治五痔發腫復澑治血痔泄後腫飛揚治野雞痔承山治久痔腫痛扶承治久痔尻脽腫大便難陰胞有寒小便不利千云療五種痔瀉鮮血尻脽中腫大便難小便不利气海兪療痔病瀉血【明】飛揚主痔篡傷痛商丘復澑主痔血泄後重勞宮主熱痔承筋承扶委中陽谷主痔痛掖下腫商丘主痔骨蝕【銅云痔疾骨疽蝕】支溝章門主馬刀腫瘻絕骨主瘻馬刀掖腫俠谿陽輔【銅同】太衝主掖下腫馬刀瘻【銅云太衝臨泣治馬刀瘍瘻】天突章門天池支溝王漏天突天牕主漏頸痛長彊療下漏【明見痔一千用亭歷子豉作餅灸漏外臺云不可灸頭瘡亭歷气入腦殺人】灸痔法疾若未深尾閭骨下近穀道灸一穴便可除去如傳信方先以經年槐枝煎湯洗後灸其上七壯大稱其驗如本艸只以馬藍菜根一握水三碗煎碗半乘熱以小口瓦器中燻洗令腫退於元生鼠你根上灸【卽不可灸尖頭恐效遲】如患深用湯洗未退易湯洗令消然後灸覺火气通至胸乃效病𨿽深至二十餘壯永絕根本以竹片防四邊肉仍於天色寒涼時灸忌毒物【集效】

千金灸漏更有數穴

腸風

脊端窮骨【脊骨盡處】名尾當中灸三壯治腸風瀉血卽愈須顚倒身方灸得久冷五痔便血脊中百壯【千翼】何敎授湯簿有此疾積年皆一灸除根湯簿因傳此法後觀灸經此穴療小兒脫肛瀉血蓋岐伯灸小兒法也後人因之以灸大人腸風瀉血爾蓋大人小兒之病初不異故也五痔便血失屎【廻气百壯在脊窮骨上赤白下】

長彊治腸風下血【銅見痔】

腸風藥甚眾多不作效何也本艸衍義曰腸風乃腸痔茍知其爲痔而治之無不效矣若灸腸風長彊爲要穴云近李倉腸風市醫以杖量臍中於脊骨當臍處灸卽愈予因此爲人灸腸風皆除根【陸氏方治下血除根】

腸澼

復澑【見痢】束骨會陽【見瀉】主腸澼【千】中都治腸澼防疝小腹痛【銅】四滿治腸澼切痛【見積聚】結積畱飲澼囊胸滿飲食不消灸通谷五十壯【千】大腸兪主風腹中雷鳴大腸灌沸腸澼泄痢食不消化小腹絞痛腰脊疼彊大小便難不能飲食灸百壯三報之諸結積畱飲澼囊胸滿飲食不消通谷五十壯又胃管三百三報之第十五椎名下極兪主腹中疾腰痛膀胱寒澼飲注下隨年壯【千翼】會陽主腹中有寒泄注腸澼便血束骨主腸澼泄膺牕主腸鳴泄注陽綱主大便不節小便赤黃腸鳴泄注三焦兪小腸兪下窌意舎章門主腸鳴腹脹欲泄注【千】

腸痛【余見腸澼】

太白主腸痛【甲見腸鳴】陷谷等主腸痛【千見腸鳴】商曲治腸切痛【銅見積聚】建裏療腸中疼嘔逆上气心痛身腫【明】气沖治腸中之熱【銅見上气】

腸痛亦多端若疼甚者乃腸癰急宜服內補十全散等藥其他宜隨證灸之有老嫗大腸中常若裏急後重甚苦之自言人必無老新婦此奇疾也爲按其大腸兪疼甚令歸灸之而愈

腸癰爲病小腸重小便數似淋或繞臍生瘡或膿從臍出大便出膿血屈兩肘正灸肘頭鋭骨各百壯則下膿血止差

胡權內補十全散治腸癰神效

腸鳴【腹鳴】

不容治腹虛鳴【銅見痃癖】三間主胸滿腸鳴【千】胃兪主腹滿而鳴【明下云腹中鳴】臍中主腸中常鳴上衝於心天樞主腹脹腸鳴气上衝胸【又主婦人】陰都主心滿气逆腸鳴太白公孫大腸兪三焦兪等【見瀉】主腸鳴陰交主腸鳴濯濯有如水聲上亷主腸鳴相追逐漏谷主腸鳴彊欠心悲气逆膺牕主腸鳴泄注陷谷溫澑漏谷復澑陽綱主腸鳴而痛下窌主婦人腸鳴注泄胸脇脹腸鳴切痛太白主之【甲】三里【見胃】三間京門【見瀉】關門【見積气】三陰交【見腹脹】陷谷一水分神闕【並見水腫】承滿溫澑三焦兪大腸兪胃兪【腹脹】天樞【月事】治腸鳴【銅】章門治腸鳴盈盈然【千同】食不化脇痛不得臥煩熱口漧不嗜食胸脇支滿喘息心痛腰【下經有背脇】痛不得轉側上亷治腸鳴气走疰痛商丘治腹脹腸鳴不便脾虛令人不樂身寒善太息

心悲气逆復澑治腹雷鳴【見鼓漲】腎兪療腹痛雷鳴【明見腹痛】承滿療腸鳴腹脹上喘气逆【下】陽綱療食飲不下腹中雷鳴腹滿防脹大便泄消渴身熱靣目黃不嗜食怠惰【下】千云主腸鳴【見大便不禁】三焦兪療腹脹腸鳴腸中雷鳴相逐痢下灸承滿五十壯【千】天樞主腹脹腸鳴气上衝胸不能久立腹痛濯濯冬日重感於寒則泄【見泄瀉】食不化嗜食身腫夾臍急腹中雷鳴灸太衝無限壯數【千見上气】

脫肛

百會療脫肛【明】下云療大人小兒脫肛銅云治小兒脫肛久不差岐伯療小兒脫肛瀉血秋深不較灸尾一壯脊端窮骨也黃帝灸小兒疳痢脫肛小兒痢下脫肛【並見痢】小兒脫肛灸頂上旋毛中三壯卽入【千】或尾翠骨三壯或臍中隨年寒冷脫肛灸翠骨七壯立愈神效臍中隨年【千翼】橫骨百壯或尾七壯【窮骨】人有小女患痢脫肛予傳得一方用艸茶葉一握姜七片令煎服而愈然不知其方所自來也後閱坡文始知生薑防咀煎茶乃東坡治文潞公痢之方也故附於此

霍亂轉筋【筋緩急余見手足攣】

凡霍亂頭痛胸滿呼吸喘鳴窮窘不得息人迎主之【千】巨闕【明云療霍亂不識人】關衝支溝公孫陰陵泉主

霍亂太陰大都金門僕參主厥逆霍亂太白主霍亂逆气魚際主胃逆霍亂承筋主霍亂脛不仁承筋僕參【見屍厥】解谿陰陵泉【見疝】治霍亂金門僕參承山承筋轉筋霍亂【千】承山治

霍亂轉筋大便難【銅】金門治霍亂轉筋曲泉【見疝】懸鐘【見膝攣】陽輔【見膝痛】京骨【見足麻】胃兪治筋攣【見腹脹】僕參【見足痛】竅陰【見無子】至陰【見頭痛】解谿【見風】丘墟【見掖腫】治轉筋髀關治筋絡急【銅見膝痛】浮郤治小腸熱大腸結股外脛筋急髀樞不仁曲池治筋緩捉物不得挽弓不開屈伸難風臂肘細無力中瀆治寒气客於分肉間痛攻上下筋痺不仁承筋治寒搏轉筋支腫大便難腳腨痠重引小腹痛委中【見腳弱】附陽承山【見腰腳】療筋急【明下】張仲文灸腳筋急【見腰腳】岐伯療腳轉筋發不可忍者灸腳踝上一壯內筋急灸內外筋急灸外解谿主膝重腳轉筋濕痺【千】竅陰主四支轉筋大淵主眼靑轉筋乍寒乍熱缺盆中相引痛丘墟主腳急腫痛戰掉不能久立附筋足攣委中委陽主筋急身熱肝兪主筋寒熱痙筋急手相引心兪肝兪主筋急手相引轉筋入腹痛欲死者使四人捉手足灸臍左邊二寸十四壯【備急】千云臍上一寸十四壯轉筋灸湧泉六七壯【千】轉筋四厥灸乳根黑白際一壯若手足厥冷三陰交二七壯霍亂已死有暖气者承筋七壯起死人又鹽內臍中灸二七壯腰背不便轉筋急痺筋攣二十一椎隨年轉筋在兩臂及胸中灸手掌白肉際七壯又灸亶中中府巨闕胃管尺澤並治筋拘頭足皆愈腹脹轉筋臍上一寸二七壯人有身屈不可行亦有膝上腫疼動不得予爲灸陽陵泉皆愈已救百餘人矣神效無比【有吐瀉轉筋者予敎灸水分卽止】轉筋十指攣急不得屈伸灸腳外踝骨上七壯【余見千金】

霍亂吐瀉【余見轉筋】

凡霍亂泄出不自知先取太谿後取太倉之原【千】三里主霍亂遺矢失气期門主霍亂泄注尺澤主嘔泄上下出脇下痛太白主腹脹食不化喜嘔泄有膿血關衝治霍亂胸中气噎不嗜食臂肘痛不舉【銅】人迎治吐逆霍亂胸滿喘呼不得息期門治胸中煩熱賁豚上下目靑而嘔霍亂泄利腹堅硬大喘不得臥脇下積气上腕治霍亂吐利身熱汗不出隱白治吐泄【見腹脹】中腕治霍亂出泄不自知支溝天樞治嘔吐霍亂【見臍痛】太白治气逆霍亂腹痛又吐泄膿血【見腹脹】陰郤治心痛霍亂胸滿上管治霍亂心痛不可臥吐利【明】巨闕治胸脇滿霍亂吐利不止困頓不知人【下】吐逆霍亂吐血灸手心主五十壯【千】凡霍亂先心痛及先吐灸巨闕七壯若先腹痛太倉二七壯若先下利灸大腸募【臍旁二寸】男左女右若吐下不禁兩手脈疾數灸蔽骨下三寸又臍下三寸各七十壯若下不止太都七壯若泄利傷煩欲死慈宮二七壯

霍亂吐瀉尢當速治宜服來復丹鎭靈丹等藥以多爲貴尢宜灸上管中腕神闕關元等穴若水分穴尢不可緩蓋水谷不分而後泄瀉此穴一名分水能分水谷故也或兼灸中管穴須先中管而後水分可也

嘔吐【又見喘】

胃兪主嘔吐筋攣食不下【千】商丘主脾虛令人病寒不樂好太息多寒熱喜嘔商丘幽門通谷主喜嘔陽陵泉主嘔宿汗心下澹澹天容主欬逆嘔沫曲澤主逆气嘔涎維道主嘔逆不止大鐘太

谿主煩心滿嘔絕骨主病熱欲嘔兪府【明下云不下食】靈墟巨闕率谷神藏主嘔吐胸滿胃兪腎兪石門中庭等【見反胃】少商勞宮主嘔吐隱白主鬲中嘔吐不欲食魂門陽關主嘔吐不住多涏巨闕胸堂主吐食鬲兪主吐食又灸章門胃管魚際療膈虛食欲嘔身熱汗出唾嘔吐血唾血【明】中庭【見反胃】療嘔吐【明】云門【見上气】療嘔逆神藏靈墟治嘔吐胸滿【銅見胸脇滿】承光【見頭痛】大都【見腹滿】治嘔吐太衝治嘔逆發寒【見疝】大鐘治嘔逆多寒【見淋】勞宮【見傷寒】治气逆嘔噦維道治嘔逆不止三焦不調水腫不嗜食上髎治嘔逆鬲關治嘔噦多涏唾【見背痛】率谷治嘔吐不止【見痰】肺兪治上气嘔吐【見上气】玉堂治嘔吐寒痰上气心兪治嘔吐不下食【見狂走】中庭【見胸滿】腧府【見喘】意舎【見腹脹】治嘔吐鬲兪治欬逆嘔逆鬲胃【明作上】寒痰食飲不下胸滿支腫脇痛腹脹胃腕暴痛膽兪治嘔則食無所出【見腹脹】魄戶治嘔吐煩滿【見上气】亶中治吐涎太谿治嘔吐口中如膠善噫顱治小兒嘔吐涎沫瘈脈治小兒嘔吐泄利【並見小兒瘈瘲】築賓【見狂】少海治嘔吐涎沫亷泉療喘息嘔沫【明見少气】築賓療嘔吐不止幽門療善吐食飲不下兼唾多吐涎幹噦嘔沫【下】上管療嘔吐食不下腹脹气滿心忪驚悸時吐嘔血腹防痛痰多吐涎小兒吐乳灸中庭一壯粥食湯藥皆吐不停灸間使【千見漧嘔】吐逆嘔不得食灸心兪百壯或胸堂百壯或巨闕五十嘔吐宿汁吞酸灸日月百壯三報或鹽半斤炒故帛裹就熱熨痛處主嘔吐若心腹痛而嘔此寒熱客於腸胃云云灸中腕【指】三焦兪主飲食吐逆【千見腹脹】隱白療嘔吐【明】太白治嘔吐三焦兪治吐逆【並見腹脹】

漧嘔

極泉俠白治心痛漧嘔煩滿【銅】通谷療漧嘔無所出又治勞食飲隔結【明】膽兪療胸脇支滿嘔無所出口舌漧飲食不下幽門療幹噦【下見吐】漧嘔不止粥食湯藥皆吐不停灸手間使三十壯若四厥脈沈絕不至灸便通此起死法【千】漧嘔灸心主尺澤亦佳又灸乳下一寸三十壯霍亂漧嘔間使七壯不差更灸千金言生薑乃嘔家聖藥有此疾者蚤上宜多用生薑泡湯服或煨或生嚼或取自然汁入酒服皆效

隱白主腹滿喜嘔【千】漧嘔灸心主尺澤佳又乳下一寸三十壯凡噦令人惋恨【承漿七壯如麥大又臍下四指七壯卒噦亶中中府胃管各數十壯尺澤巨闕七壯】

噫

蠡溝主數噫恐悸气不足【千】陷谷主腹大滿喜噫鳩尾主噫喘胸滿欬嘔少海主气逆呼吸噫噦嘔勞宮主气逆噫不止欬唾噫善欬气無所出先取三里後取太白章門大惇主噦噫又灸石關太谿【見吐】治善噫【銅】蠡溝治數噫【見疝】神門治數噫恐悸【見心煩】陷谷【見水腫】期門治產後善噫【見心痛】太淵治噫气

上逆少商治煩心善噦心下滿汗出而寒欬逆太淵治善噦嘔【見胸痺】溫澑治傷寒噦逆噫噦鬲中气閉寒灸腋下聚毛下附肋宛宛中五十壯【千】噫噦嘔逆灸石關百壯

傷寒嘔噦【諸噦】

巨闕主傷寒煩心喜嘔【千】甲云王心腹脹噫煩熱善嘔鬲中不利間使主熱病煩心喜噦胸中澹澹溫澑主傷寒寒熱頭痛噦衂百會主汗出而嘔痙商丘主寒熱好嘔大椎主傷寒熱盛煩嘔腎兪主頭身熱赤欲嘔【並千】勞宮主熱病煩滿欲嘔噦【甲】曲澤主傷寒逆气嘔唾【千】

必用方論噦者俗云克逆也鍼灸者當以此求之

若气自腹中起上築咽喉逆气連屬不能出或至數十聲上下不得喘息此由寒傷胃腕腎气先虛逆气上乘於胃與气相倂不止者難治謂之噦宜茱萸丸灸中腕關元百壯未止灸腎兪百壯【指】

唾

中府治欬唾濁涕【銅見肺气】庫房治多唾濁沫膿血周榮治欬唾稠膿【並見胸脇滿】少商治腹滿唾沫【見瘧】百會【見癇】治唾沫石關治多唾嘔沫【明下】庫房治肺寒欬嗽唾膿【見逆气】幽門【見同】治嘔沫吐涏喜唾【銅】石關治脊彊不開多唾日月治多唾【見愁悲】天井治心胸痛欬上气吐膿不嗜食紫宮治吐血及唾如白膠【明】曲澤主傷寒逆气嘔唾【千】

名醫賈祐錄云積主藏病聚主府病積者是飲食包結不消聚者是伏痰結而不化痰伏在上鬲主頭目痛多自涎唾或致潮熱用平胃散烏金散治之其論有理故載之

胃痛【寒熱】

魚際療胃气逆【明】分水治胃脹不調【見腹痛】銅云胃虛脹不嗜食鬲兪治胃腕痛【銅見嘔吐】下管治腹胃不調腹痛【明見腹堅】腎兪主胃寒脹【千見食多】胃兪治胃中寒【銅見腹脹】水分治胃虛脹【見水腫】三里治胃中寒心腹脹滿胃气不足惡聞食臭腸鳴腹痛食不化【明下同】下廉【見飱泄】懸鐘治胃熱不嗜食心兪療胃中弱食不下【明下】太淵【千見心痛】療胃气上逆唾血治胃補胃胃兪百壯胃寒不能食食多身瘦腸鳴腹滿胃脹胃熱三里三十壯反胃食卽吐上气灸兩乳下各一寸【以差爲期】又臍上一寸二十壯又內踝下三指稍斜向前穴三壯【外臺云一指千翼】

反胃

凡食飲不化入腹還出先取下管後取三里瀉之章門主食飲不化入腹還出【見不嗜食】中庭中府主鬲寒食不下嘔吐還出又主嘔逆吐食不得出中庭療胸脇支滿心下滿【銅明同下】食不下嘔逆吐食還出三里療胃气不足反胃胃兪【見不能食】療吐食意舎療吐食不畱住【下見背痛】吐逆食不住胃管百壯【千】吐嘔逆不得下食今日食明日吐灸鬲兪百壯

有人久患反胃予與鎭靈丹服更令服七气湯遂能立食若加以著艾尢爲佳也有老婦人患反胃飲食至晚卽吐出見其气繞臍而轉予爲水分气海並夾臍邊兩穴他歸只灸水分气海卽愈神效

食不下【不化】

魂門治飲食不下腹中雷鳴【銅】三焦兪治吐逆飲食不下【見腹脹】胃倉意舎【見腹脹】鬲關治食飲不下【見背痛】胃兪主嘔吐筋攣食不下【千】大腸兪周榮主食不下喜飲中庭中府主鬲寒食不下【見反胃】陽綱期門少商勞宮主飲食不下三焦兪主傷寒頭痛食不下心兪治胃弱食飲不下【明下】鬲兪治鬲寒食飲不下腹脇滿胃弱食少嗜臥怠惰不欲動身溫不能食千云主吐食【見嘔】陽綱治食不下腹中雷鳴大小便下節黃水【明】紫宮【見煩心】中庭【見反胃】膽兪【見嘔】治飲食不下三里【見胃】大腸兪三陰交【並見腹脹】下腕【見腹痛】三焦兪懸樞【見瀉】梁門【見積气】治谷不化天樞【見瀉】志室【見脊痛】腎兪【見勞】治食不化腹哀治

寒中食不化三焦兪治水穀不消腹脹腰痛吐逆【明】腹哀【銅同】太白【見瀉】主食不化【千】凡食飲不化入腹

還出先取下管後取三里瀉之石門主不欲食穀入不化天樞厲兌內庭主食不化不嗜食夾臍痛章門主食飲不化【見不嗜食】上管中管主寒中傷飽

食飲不化中庭治胸脇滿食不下【見反胃】胃管三焦兪主小腹積聚堅大如盤胃脹食不消【千】志室【明見腹痛】療食不下太白公孫【見腹脹】主食不化中府胃倉承滿【見腹脹】魚際【見腹痛】周榮【見胸滿】治食不下中管【腹脹】三陰交【見腹脹】治食不化

不能食

然谷治腦痛不能食【銅見痰】丰隆主不能食中極主饑不能食胃兪主嘔吐筋攣食不下不能食維道主三焦有水气不能食鬲兪主傷寒嗜臥怠惰不欲動身濕不能食【銅同】石門主不欲食穀入不化率谷主醉酒風熱發不能飲食嘔吐【甲】少商療不能食腹中气滿喫食無味【明】分水【見腹痛】療不能食胃兪療煩滿吐食腹脹不能食下云療胃中寒气不能食胸脇滿身瘦不能食胸滿鬲上逆气悶熱灸大腸兪二七壯小兒減之【千】三里療腹滿不能食胃气不足反胃【明不能飲食見腸澼藏府積聚及飲食不消見寒熱湧泉主心痛不嗜食咽中痛不可內食見虛勞脾兪胃兪治不嗜食】

不嗜食

凡不嗜食刺然谷多見血使人立饑【千】隱白【見吐】然谷脾兪內庭主不嗜食天樞厲兌內庭主食不化不嗜食夾臍急中封主身黃有微熱不嗜食章門主食飲不化入腹還出熱中不嗜食苦吞而聞

食臭傷飽身黃酸疼羸瘦肺兪治上气嘔吐支滿不嗜食【銅】胃兪脾兪治腹痛不嗜食【見腹脹】地機陰陵泉水分【並見水腫】幽門【見胸痛】小腸兪【見腳气】治不嗜食下腕治六府气寒不嗜食【見腹痛】下廉【見飱泄】懸鐘治胃熱不嗜食【見膝摩】陰蹻療病饑不欲食【明】懸鐘療腹滿中焦客熱不嗜食【明下】又云心腹脹滿胃熱不嗜食陽綱【見腸鳴】療不嗜食分水治胃虛脹不嗜食【銅】

不嗜食有數端有三焦客熱不嗜食有胃熱不嗜食有胃寒不嗜食有六府气寒不嗜食固當隨證用藥治之而鍼灸者亦當知補瀉之法可也

史記陽虛侯病甚眾醫皆以爲蹙太倉公診脈以爲痺根在右脇下大如覆杯令人喘逆气不能食病得之內卽以火齊粥且飲六日气下卽令更服圓藥出入六日病已然則人之不能食亦有患痺而得者槪曰胃有寒熱則不可也

扁鵲曰凡人心風灸心兪肝兪主心風腹脹滿食不消化四支羸露不欲食【見中風】曲泉主不嗜食見無子

食气【無味】

三里治食气惡聞食臭【見胃】大杼【見勞】治食气百會【見風癇】少商【見不能食】療喫食無味【明】凡身重不得食食無味心下虛滿時時欲下喜臥皆鍼胃管太倉服建中湯及平胃丸

有鑽胃丸溫中開胃病人覻飲食不得三五服卽思食破故紙半兩肉荳蔲四枚爲末蒸棗肉丸梧子大空心米飲三十丸

食多

脾兪治食飲多身瘦【銅見腹脹】腎兪療食多身瘦【明下見勞】胃兪腎兪主胃中寒脹食多身瘦脾兪大腸兪主食多身瘦【見腹脹】

舎侄偶食罷卽饑再食又饑自碎生薑濃泡二碗服愈

瘧【脾寒】

千金云夫瘧皆生於風夏傷於暑秋爲防【痎同】瘧【素問云防猶老也亦瘦也楊上善云二日一發爲防瘧其說與素問千金異】瘧有數名先寒後熱曰寒瘧先熱後寒曰溫瘧熱而不寒曰癉瘧多寒曰牡瘧久不差曰勞瘧【久不斷曰老瘧】時行後變成瘧曰瘴瘧病結爲癥瘕曰瘧母以至肝肺脾腎心胃亦皆有瘧或每日發或間日發或作稍益晏或作日益早素問千金等方論之詳矣治瘧之方甚多惟小金丹爲最佳予嘗以予人皆效然人豈得皆有此藥哉此灸之所以不可廢也鄉居人用旱蓮艸椎碎寘在手掌上一夫【四指間也】當兩筋中以古文鐃壓之系之以故帛未久卽起小泡謂之天灸尙能愈瘧況於灸乎故詳著之

譩譆治溫瘧寒瘧【明】下云療瘧久不愈腰兪中管治溫瘧痎瘧鬲兪【見痰】命門【見頭疼】太溪【見欬逆】療痎瘧陰蹻治暴瘧上亷治寒瘧三間治瘧寒熱唇口漧身熱喘目急痛至陰治瘧發寒熱頭重煩心【下】液門合谷陷谷天池治寒熱防瘧偏歷治

發寒熱瘧久不愈目視防防大椎治防瘧久不愈少府治痎瘧久不愈者煩滿少气悲恐畏人臂酸掌熱手握不伸陶道治痎瘧寒熱灑浙命門治寒熱痎瘧腰腹相引痛足臨泣治瘧日西發【千同銅云治瘧日發】療小兒瘧久不愈灸足大指次指外間陷中各一壯【並下】太谿【見心痛】照海中渚治久瘧丘墟治久瘧振寒【千同】陷谷治瘧中封治痎瘧色蒼蒼【千云太息】振寒小腹腫食怏怏繞臍痛足逆冷不嗜食身體不仁液門治痎瘧寒熱目頭痛得耳聾腕骨治痎瘧頭痛煩悶商陽治寒熱痎瘧口漧明下云治瘧口漧譩譆【見肩背痛】中腕白環兪治溫瘧【見腰脊】上髎偏歷治寒熱瘧三間治寒瘧唇焦口漧气喘脾兪治痎瘧寒熱

有人患久瘧諸藥不效或敎之以灸脾兪卽愈更一人亦久患瘧聞之亦灸此穴而愈蓋瘧多因飲食得之故灸脾兪作效

內庭厲兌【靣腫】公孫治寒瘧不嗜食京骨治瘧寒熱喜驚不欲食【明下同】神門治瘧心煩甚欲得飲冷惡寒則欲處溫中咽漧不嗜食合谷陽谿後谿陽池陰都治身寒熱瘧【明下云防瘧】病心下煩滿气逆天樞治寒瘧列缺治寒瘧嘔沫善笑縱唇口【明下云防瘧靣色不定】少商治痎瘥振寒腹滿【明下有煩心善噦】唾沫唇幹引飲不下膨膨手攣指痛寒栗鼓頷喉鳴經渠治瘧寒熱胸背拘急胸滿膨膨【明同】大椎腰兪治溫瘧痎瘧【明同】大杼療瘧頸項彊不可俛仰頭痛振寒前谷風

池神道【見頭痛】百會治痎瘧上星治痎瘧振寒熱汗不出偏歷主風瘧汗不出【千】少澤【明云頭痛銅云寒熱】復澑昆侖主瘧寒汗不出衝陽主瘧先寒洗淅甚久而熱熱去汗出然谷昆侖主瘧多汗甲云主瘧多汗腰痛不可俛仰目如脫項如防列缺後谿少澤前谷主瘧寒熱太泉太谿經渠主瘧欬逆心悶不得臥寒熱大陵腕骨陽谷少衝主乍寒乍熱瘧天樞主瘧振寒熱盛狂言太鐘主瘧多寒少熱甲云瘧悶嘔甚熱多寒少欲閉戶而處寒厥足熱商丘主寒瘧腹痛少海主瘧背振寒甲云項痛引肘掖腰痛少腹四支不舉陽谿主瘧甚苦寒欬嘔沫厲兌內庭主瘧不嗜食惡寒少商主瘧振栗鼓頷商丘神庭上星百會完骨風池神道掖門前谷光明至陰大杼主痎瘧熱陰都少海商陽三閒中渚主瘧身熱列缺主瘧甚熱陽谷主瘧脇痛不得息俠谿主瘧足痛衝陽束骨主瘧從腳胻起陽谷主瘧脇痛不得息飛揚主狂瘧頭痛痙反折溫澑主瘧靣赤腫天井主瘧食時發心痛悲傷不樂天府主瘧病譩譆支正小海主風瘧三里陷谷俠谿飛揚主痎瘧少气

大附子一枚炮末姜兩半取自然汁丸如小豆大每十五丸空心熱酒吞下老少加減川客治瘧只二三服皆愈云兼治脾胃愈於姜附湯故附此

脾疼【余見心腹痛】

府舎治疝癖脾中急痛循脇上下搶心腹滿積聚厥气兩乳【銅】商丘治脾虛令人不樂【見腸鳴千見吐】三陰交治脾病身重【見腹脹】

予嘗久患脾疼服治脾藥反膨脹不得已依耆域方用面裹火炮蓬莪茂末水與酒醋煎服立愈已而告人人亦云高良薑末米飲調服亦作效後鄭敎授傳一方云艸果延胡索苓脂並沒藥酒調三兩錢一似手拈卻艸果子五苓脂四味等分爲末此亦平穩藥也有此疾者宜服之或不吐不瀉心中疼甚日輕夜甚者用幹鹽梅並茶煎服神效若灸者宜上管中管下管脾兪三陰交等穴

鍼灸資生經卷三﹤子部﹐醫家類﹐鍼灸資生經﹥

欽定四庫全書

鍼灸資生經卷四

心痛

凡心實者則心中暴痛虛則心煩惕然不能動失智內關主之【千】凡卒心痛汗岀刺大惇出血則已心兪亶中通谷巨闕太倉神府郤門曲澤大陵主心痛期門長彊天突俠白中衝主心痛短气尺澤主心痛彭彭然心煩亂悶少气不足息然谷主心如懸少气不足以息心悶痛上气牽引小腸灸巨闕二七壯腎兪復澑大陵云門主心痛如懸間使主心懸如饑支溝太谿然谷主心痛如錐刺甚者手足寒至節者死行間主心痛色蒼蒼然如死灰狀終日不得太息【銅】鳩尾主心寒脹滿不得食息賁唾血厥心痛善噦心疝太息中管主心痛難俛仰【甲云身寒心痛衝胃死不知人】臨泣主胸痺心痛不得反側【甲云不得息痛無常處】腹結【見臍】行間【見腹痛】主痛搶心通裏主卒痛煩心心中懊憹數欠頻伸心下悸悲【千與銅同】靈道主心痛悲恐相引瘈瘲建裏主心痛上搶心不欲食【明云心痛身腫】章門主心痛而嘔太泉主心痛肺脹胃气上逆鳩尾主心寒脹滿不得食大都太白主暴泄心痛腹脹心痛尢甚上管主心痛有三虫多涎不得反側不容期門主心切痛喜噫酸少衝主心痛而寒商丘主心下有寒痛胸痺心痛天井臨泣主之或灸亶中百壯【見胸痺】亶中天井主胸心痛心腹諸病心痛灸大倉肝兪【見心滿】心腹胸滿痞痛灸肝兪【見胸脇脹】中管治心痛【銅見心滿】建裏療心痛【明見上气】鬲兪治心痛周痺【見痃癖】足臨泣治心痛周痺痛無常處【見月事】魚際療心痺【明見气逆】

荊婦舊侍親疾累日不食因得心脾疼發則攻心腹後心痛亦應之至不可忍則與兒女別以藥飲之疼反甚若灸則徧身不勝灸矣不免令兒女各以火鍼微刺之不拘心腹須臾痛定卽欲起矣神哉

治心腹冷痛玉抱肚法鍼砂四兩炒似煙出入白礬半兩碙砂粉霜各半錢新水拌勻微濕以皮紙貼安懷中候熱發寘臍中气海石門關元穴大補本元或寘其他冷處汗出立差【予自用驗】此藥燥則不熱再以新水拌再熱可用十餘次如藥力盡卻曝漧再入礬等依舊熱捨弟叔浩傳一方只用鍼砂泥礬功效亦同豈以碙砂粉霜價不亷而不用耶

予舊患心脾發則疼不可忍急用瓦片寘炭火中燒令通紅取出投米醋中漉出以紙三二重裹之置疼處稍止冷卽再易耆舊所傳也後閱千金方有云凡心腹冷痛熬鹽一半熨或熬蠶沙燒塼石蒸熨取其裏溫暖止或蒸土亦大佳始知予家所用蓋出千金方也他日心疼甚急灸中管數壯覺小腹兩邊有冷气自下而上至灸處卽散此灸之功也本事方載王思和論心忪非心忪也胃之大絡名曰建裏絡胸鬲及兩乳間虛而有痰則動更須臾發一陣熱是其證也審若是又當灸建裏矣但不若中管爲要穴云

靈道治心痛悲恐相引瘈瘲肘攣暴瘖不能言俠白治心痛漧嘔煩滿極泉治心痛漧嘔太淵治心痛唾血振寒咽漧狂言口僻陰郤【見霍亂】中衝治心痛煩滿舌彊厥陰兪【見欬逆】神門【見煩心】臨泣治心痛【見月事】齗交治面赤心煩痛天井治心胸痛【見上气】下管治心痛不可忍外陵治心如懸下痛【見腹痛】大陵上管治心痛不可忍【明云不可臥】章門治喘息心痛【見腸鳴】湧泉建里治心下痛不欲食【許云心疼是有涎宜鍼建裏】幽門治女子心痛逆气善吐食不下期門治產余疾食不下胸脇滿心切痛善噫巨闕療凡心痛有數種冷痛痐虫心痛蠱毒霍亂不識人【明】銅云治蚘虫心痛蠱毒中管治心匿不能食反胃霍亂心痛曲澤【見唾血】督兪【見腹痛】鬲兪【見痰飲】療心痛湧泉療心痛不嗜食少衝療卒心痛心兪療寒熱心痛背相引痛胸滿悶欬嗽不得息煩心多涏巨闕療心痛不可忍嘔血煩心【下】張仲文療卒心痛不可忍吐冷酸水及元藏气灸足大指次指內橫文中各一壯炷如小麥立愈心懊憹憹微痛煩逆灸心兪百壯【千】心痛如錐刀

刺气結灸鬲兪七壯心痛冷气上灸龍頷百壯在鳩尾頭上行一寸半不可刺心痛惡气上脇急痛灸通谷五十壯在乳下二寸心痛暴絞急絕欲死灸神府百壯在鳩尾正心有忌心痛暴惡風灸巨闕百壯心痛堅煩气結灸太倉百壯心痛灸臂腕橫文三七壯又灸兩虎口白肉際七壯【千】腎心痛先取京骨昆侖發鍼不已取然谷胃心痛取大都太白脾心痛取然谷太谿肝心痛取行間太衝肺心痛取魚際太淵心痛不可按煩心巨闕主之心痛有三虫多涎不得反側上管主之心痛身寒難以俛仰心疝衝冒死不知人中管主之心痛如鍼錐刺然谷及太谿主之心腹中卒痛石門主之行間陰郤主心痛【見驚】間使治卒心痛多驚喑不得語咽中如鯁【銅】曲澤

治心痛善驚郤門治心痛衂血嘔噦驚恐畏人神气不足天泉治心病胸脇支滿欬逆膺背脾臂內亷痛太谿治久瘧欬逆心痛如錐刺手足寒至節喘息者

死

心痛右九種乃心脾疼而非眞心痛眞心痛則朝發夕死夕發朝死如難經疏所載是已然此疾亦有所自產論嘗謂產後心痛若悞以爲有所傷療之則虛極而心絡寒甚傳心之正經則變爲眞心痛此一說也巫臣以夏姬之故怨子反曰余必使汝疲於奔命以死子反於是一歲七奔命遂遇心疾而卒則又因用心而成疾矣然則如之何平居當養其心使之和平疾自不作其次則當服鎭心丹之類以補養之可也若疾將作而鍼灸抑亦可以爲次矣

心恍惚【余見肺中風】

心兪天井神道【明上下同】治悲愁恍惚【千見悲愁】狂驚恍惚灸足陽明狂癲恍惚灸腦戶等狂言恍惚灸天樞【並見狂】卒中邪魅恍惚【見邪癲】左手關後尺中陰實者腎實也若恍惚健忘目視防防耳聾悵悵善鳴刺足少陰治陰巨闕治恍惚不知人【銅見痰】百防療少心力忘前失後心神恍惚【明下】陰都療心恍惚【千】

心驚恐

曲澤治心痛善驚【銅】靈道治悲恐【見心痛】下亷治暴驚魚際治心痺悲恐少衝治悲恐善驚【見傷寒】上管治心風驚悸【明同作心忪】少府治悲恐畏人【見憂疝】神門【見心煩】蠡溝【見疝】巨闕治驚悸少气【見狂】梁丘治大驚乳痛陰郤間使【見心痛】二間厲兌治多驚明下云間使療驚悸【見傷寒無汗】五里治驚恐【見風勞】京骨【見瘧】大鐘【見淋】大陵治喜驚恐百防【見風癇】神道【見頭痛】天井【見風痺】液門【見狂】治驚悸通谷【見目】章門治善

恐【見水腫】天衝治癲疾風痋牙腫善驚恐支正治風虛驚恐狂惕明下云療驚恐悲愁郤門治驚恐畏人【見心痛】神庭治驚悸不得安寢腦空治腦風頭痛目心悸三間合谷厲兌主吐舌戾頸喜驚【千】曲澤大陵主心下澹澹喜驚【甲作內關】通裏主心下悸明下云療悲恐畏人然谷【銅同】陽陵泉【明同】主心下惕恐如人將捕之大鐘郤門主驚恐畏人神气不足气海陰交大巨主驚不得臥大巨主善驚

厲兌主多臥好驚【明同】掖門主喜驚妄言面赤少府主數噫恐悸气不足神門主數噫恐悸不足巨闕主驚悸少气陰蹻主臥驚視如見鬼解谿主瘈瘲而驚少衝主太息煩滿少气悲驚行間主心痛數驚心悲不樂手少陰陰郤主气驚心痛少衝療悲恐畏人善驚神庭療驚不安寢【明見癲癇】曲澤療喜驚梁丘【見足寒】療大驚瘈脈療小兒驚恐【見瘈瘲】陰蹻療婦人驚悲不樂【見月事】又療大風臥驚視如見星風府療多悲恐驚悸【下】鳩尾療心驚悸神气耗散兒睡中驚目不合灸屈肘橫文中上三分各一壯兒睡中驚掣灸足大指次指端去爪甲如韮葉各一壯然谷主兒善驚【千】驚怖心忪少力灸大橫五十壯上管療驚悸【明見心煩】天井療驚悸【明下見悲】厲兌療善驚【見臥】或中等主悸坐不安席【千見上气】長彊主小兒驚恐失精【見驚癇】

心喜笑【怒】

神門陽谷主笑若狂【千】勞宮大陵主喜笑不止【見癲狂】列缺主喜笑【見四支厥】勞宮治悲笑【銅見中風】大陵治善笑不休【見傷寒無汗】陽谿治狂言喜笑見鬼水溝【見癲癇銅同】失笑無時節【明】復澑【見脊】勞宮治善怒【銅見中風】魚際療心痺悲怒【明見气逆】肝兪療多怒【下見目翳】身柱主怒欲殺人【千見瘈瘲明銅同】狂風罵撾斫人名熱陽風灸口兩吻邊燕口處赤白際各一壯又陰縫三十壯

心气【健忘無心力失志】

心兪療心气亂【明見癇】百防【下同】治無心力忘前失後【見風癇】百防治中風心煩驚悸健忘【銅】神道【見頭痛】幽門

【見胸痛】列缺膏肓兪治健忘【見勞瘵】百防天府曲池列缺主惡風邪气泣出喜忘【千】健忘刺足少陰【見恍惚】心忪少力灸大橫五十【見驚】百防【見風癇】巨闕【見驚癇】療無心力【明】上管療心中悶【明見心煩】委

陽【見屍厥】治失志【銅】秦承祖云中衝療神气不足失志【明下】內關主失志【千見心痛】通谷主心中憒憒【見癲】鳩尾療心中气悶不喜聞人語【明見驚癇】心兪療小兒心气不足不語【見口啞】

予舊患心气凡思慮過多心下怔忪或至自悲感慨必灸百防則以百防有治無心力忘前失後證故也【兼服鎭心丹】

心憂悲【哭泣余見癲邪】

漏谷主心悲【千見腸鳴】商丘【見腸鳴】治心悲【銅】靈道治悲恐【見心痛】神道治恍惚悲愁【見頭痛】天井心兪【明下同】神道主悲愁恍惚悲傷不樂天井主大風黙黙不知所痛悲傷不樂明下云療驚悸悲傷大橫治大風逆气多寒善悲【銅】照海【見咽漧】治善悲不樂日月治太息善悲小腹熱欲走多唾言語不正四支不收【明下】少衝治悲恐善驚【見傷寒】少府治煩滿少气悲恐畏人掌熱【明下同】股腋攣急胸痛手拳不伸支正療驚恐悲愁【明下】勞宮治悲笑【銅見中風】心兪【見癲癇】神門【見心煩】解谿【見癲】大陵【見傷寒無汗】治喜悲泣小兒夜啼上燈啼雞鳴止者灸中指甲後一分中衝穴一壯新生兒不吮你多啼【見口噤】先灸承漿七壯次灸頰車各七壯炷如雀屎間使主善悲【千見癲狂】通裏【見心痛】主悸悲行間【見驚】主心悲勞宮等主心悲【見癲狂】百防等主泣出【見健忘】陰蹻療婦人驚恐【明見驚】憂主心灸絕骨【見上气】

母氏久病忽泣涕不可禁知是心病也灸百防而愈凡遇憂愁淒愴亦必灸此有此疾者不可不之信也

嘆息【太息】

少衝主太息煩滿少气悲驚【千】行間主不得太息【見心痛】凡好太息不嗜食多寒熱汗出病至則喜嘔嘔已乃衰卽取公孫及井兪實則腸中切痛厥頭面腫起煩心狂多飲不嗜臥虛則鼓脹腹中气滿熱痛不嗜食霍亂公孫主之商丘【見腸鳴】日月治太息善悲【銅見悲愁】行間治太息【見口防】丘墟療胸脇痛善太息胸滿膨膨【明下】

心煩悶【心痺膽風熱余見心气】

神門治瘧心煩甚欲得飲冷惡寒則欲處溫中咽漧不嗜食心痛數噫恐悸少气不足手臂寒喘逆身熱狂悲哭嘔血遺溺【銅】上管治心中熱煩陰都【見瘧】巨闕治心中煩滿玉堂治煩心【見胸痛】魚際少商【見善噫】公孫【見狂言】解谿【見癲】至陰【見頭痛】完骨治頭痛煩心陽谿治熱病煩心百防【見風】彊閒承光治煩心【見頭痛】曲差治心中煩滿汗不出完骨主風頭耳後痛煩心【千】關衝主舌捲口干心煩悶幽門治心煩悶【見胸痛】少衝療煩心上气【明】紫宮療胸脇支滿痺痛骨疼食不下嘔逆上气煩心玉堂療胸滿不得喘息膺痛骨疼嘔逆上气煩心公孫主煩心【千見嘆息】尺澤少澤主心煩【見脇痛】凡心虛則心煩內關主之【見心痛】通裏主煩心【千見心痛】巨闕心兪療煩心【明見心痛】太

一治心煩【銅見癲狂】上管療心風驚悸【銅同】不能食心中悶發噦百防療心熱悶心煩【見風癇】巨闕療心中煩悶【見風癇】中腕療心悶【見賁豚事】紫宮等主心煩【見上气】曲澤療心痛出血則心下澹澹喜驚身熱煩心口漧逆气唾血肘瘈瘲喜搖頭淸汗出不過肩【明】曲差療心煩【明見頸項】心悶痛灸巨闕二七壯【千見心痛】百防治心熱悶【見風癇】絕骨治風心煩【並見中風】魚際療心痺【銅見上气】臨泣【月事】鬲兪治心痛周痺【銅見痃癖】

膽虛【膽熱】

中府治膽熱嘔逆上气【銅見肺气】膽虛灸三陰交各二十壯

嗜臥

防【見頭痛銅同】百防【見癇】療多睡【明】陰蹻【見小腹痛】鬲兪【見食不下】療嗜臥腎兪療好獨臥【見勞】二間【下同】三間療多臥喜睡厲兌療多睡善驚【千同】脾兪療四支煩熱嗜臥怠惰四支不欲動【下】三陽絡療嗜臥身不欲動五里【見風勞】太谿【見傷寒無汗】大鐘照海【並見淋】二

間治嗜臥【銅】鬲兪主傷寒嗜臥【千】三陽絡治嗜臥身體不欲動厲兌大惇治喜寐【見小腹痛】天井主嗜臥【千見四支厥】

千金云食多身瘦名曰食晦先取脾兪後取季脇又云凡身重不得食無味喜臥皆鍼胃管太倉服建中湯平胃丸今人嗜臥與夫食罷則脾困欲臥縱不能鍼豈可不灸予與人灸中管膏肓遂皆不困故旣言之

不臥

神庭治驚悸不得安寢【銅】气沖【見上气】章門治不得臥【見腸鳴】期門治大喘不得臥【見霍亂】太淵治欬煩怒不得臥【見胸痺】白環兪治腰脊冷疼不得久臥【明云不識眠睡】隱白【見腹脹】天府【見中惡】陰陵泉【見水腫】治不得臥神庭療風癇驚悸不得安寢【明見癲癇】太淵肺兪【見肺】上管【見霍亂】條口【見足麻】隱白【見腹脹】療不可臥譩

譆【見勞】環跳岐伯云療臥伸縮回轉不得大椎療臥不安【下見瘈瘲】气海陰交大巨主驚不得臥【千】公孫主不嗜臥【見嘆息】攢竹等主不得臥【見癲狂】

人不得臥亦有因心气使然宜服兪山人鎭心丹此丹以酸棗仁微炒過則令人得睡故也【指迷雲若頭痛筋攣驚不嗜臥謂之腎厥頭疼宜灸關元百壯服玉眞丸】

夢魘【雜夢】

商丘治魘夢【銅】千云主喜魘夢天牖療夜夢顚倒面靑黃無顏色【明】右手關後尺中陰絕者無腎脈也若足逆冷上搶胸痛夢入水見鬼善魘寐黒色物來掩人上刺足太陽治陽【千】凡魘死不得著燈火照亦不得近前急喚多殺人但痛咬其足跟及足拇指兩邊並多唾其面卽活又灸足大指聚毛中三七壯【集效】魘不覺兩足大指聚毛中三十壯【千翼】

有婦人夜多魘因少年侍親疾用心所致也後服定志丸遂不常魘灸固不可廢藥亦不可不服也癲邪【鬼邪扁鵲鍼邪病十三穴見千金】

黃帝灸神邪鬼魅【明下見狂言】岐伯療鬼神邪灸間使攢竹療神邪鬼魅【見狂】秦承祖灸狐魅神邪及癲狂病醫治不差者並兩手大指用軟絲繩急縛灸三壯艾炷著四處半在甲上半在肉上四處盡燒一處不燒其疾不愈神效小兒胎癇你癇驚癇依此灸一壯炷如麥陽谿僕參溫澑治狂言見鬼【見狂言】狂邪鬼語灸天牕

九壯或伏兔百壯【千】悲泣鬼語灸天府五十悲泣邪語鬼忙歌哭灸慈門五十卒中邪魅恍惚振噤灸下人中及兩手足大指爪甲本節令艾丸半在爪上半在肉上各七壯不止十四壯炷如雀屎風邪灸間使隨年壯又承漿七壯又心兪七壯又三里七壯鬼魅灸入髮一寸百壯又灸間使手心各五十壯狐魅合手大指縛指灸合間三七壯當狐鳴卽差風府主邪病臥瞑瞑不自知悤上主邪病鬼癲尺澤主邪病四肢腫痛諸雜候狂癲哭泣灸手逆注三十【扁鵲鍼邪病十三穴見千金】

癲狂【狂走狂言】

溫澑掖門京骨主狂僕【千】神門陽谷主笑若狂勞宮大陵主風熱善怒心中悲喜思慕歔欷喜笑不止飛揚太一滑門肉主癲狂吐舌溫澑僕參主癲疾吐舌鼓頷狂言見鬼長彊主癲發如

狂面皮惇惇者不治明下云療癲狂風府【銅云治狂走目注視】肺兪主狂走欲自殺筋縮曲骨陰谷行間

主驚癇狂走癲疾絡卻聽防身柱主狂走瘈瘲恍惚不樂攢竹小海後頂彊間主癇發瘈瘲狂走不得臥衝陽丰隆主狂妄行登高而歌棄衣而走天柱臨泣主狂易多言不休目上反支正魚際合谷少海曲池腕骨主狂言下亷丘墟主狂言非常巨闕築賓主狂易妄言怒罵陽谿陽谷主吐舌戾頸妄言間使主驚狂善悲

面赤目黃喑不言【並千】筋縮【下同】療驚癇狂走癲疾脊急彊目轉上垂【明】陽谷身柱【見瘈瘲】腦空京骨【見膝攣】療癲疾彊走風府療狂走欲自殺目反妄視【下同】束骨療癲狂【見驚癇】攢竹但是屍厥癲邪神狂鬼魅皆療之秦承祖灸神邪癲狂【見鬼邪】衝陽治久狂登高而歌棄衣而走【銅】光明治卒狂【見熱病無汗】間使治卒彊胸中澹澹惡風寒嘔吐怵惕寒中少气掌熱腋腫肘攣明下云療卒狂驚悸日月治小腹熱欲走【見悲愁】絲竹空治發狂吐涎沫【見目】太一治癲疾狂走心煩吐舌【銅】陽谷治癲疾狂走心兪治心中風狂走發癇語悲泣心胸悶亂煩滿汗不出結積寒熱嘔吐不下食欬唾血【明同】腕骨治狂惕巨闕治發狂不識人驚悸少气曲泉膏肓兪治發狂【見勞瘵】神門治身熱狂悲哭陽交治寒厥驚狂少海治目發狂嘔吐涎沫項不得顧支正治風虛狂惕【見驚恐】大陵治狂言不樂【見傷寒無汗】陽谷治妄言左右顧瘈瘲目陽谿治狂言喜笑見鬼【銅】僕參治癲癇狂言見鬼偏歷治癲疾多言【下同】溫澑治癲疾吐涎狂言見鬼明下云癲癇吐舌鼓頷狂言下亷治狂言【見驚】築賓治癲疾狂言明下小兒癲病吐舌公孫治卒面腫煩心狂言太淵治狂言【明下同】口劈【見心痛】液門治驚悸妄言陽谷療吐舌戾頸妄言不得左右顧瘈瘲頭目痛

【明】筋縮療癇病多言【下】鳩尾療癲癇狂歌不擇言黃帝療鬼邪魅及癲狂語不擇尊卑灸上唇裏面中

央肉上一壯炷如小麥又用鋼刀決斷更佳銅雲水溝治語不識尊卑【見癇】掖門主妄言【千見驚癇】狂言恍惚灸天樞百壯狂邪發無常披頭大喚欲殺人不避水火及狂言妄語灸間使三十壯【亦灸驚恐歌哭】狂癲鬼語灸足太陽四十壯狂癲驚走風恍惚嗔喜罵笑歌哭鬼語悉灸腦戶風池手陽明太陽太陰足陽明陽蹻少陽太陰陰蹻足跟皆隨年壯狂走刺人或欲自死罵詈不息稱神鬼語灸口吻頭赤白際一壯又兩肘內屈中五壯又背胛中間三壯報灸之倉公法神效卒狂言鬼語以甑帶急合縛兩手大指便灸左右脇下對屈肋頭兩處火俱起各七壯須臾鬼自道姓名乞去徐徐問之乃解其手卒狂鬼語鍼其足大拇指爪甲下入少許卽止人中主邪病語不止及諸雜候凡人中惡先掐鼻下是也邪鬼妄語灸懸命十四壯穴在口唇裏中央弦用鋼刀決斷佳治肺中風狂言【見中風】狂邪鬼語灸天牕伏兔悲泣鬼語灸天府慈門【並見癲邪】

有士人妄語異常且欲打人病數月矣予意其是心疾爲灸百防百防治心疾故也又疑是鬼邪用秦承祖灸鬼邪法並兩手大拇指用軟帛繩急縛定當肉甲相接處灸七壯四處皆著火而後愈【灸法見癲邪門】更有二貴人子亦有此患有醫僧亦爲灸此穴愈

狂走掣瘲灸玉枕上三寸一法頂後一寸百壯【千】狂走癲疾灸頂後二寸十二壯狂走驚癇灸河口五十壯在腕後陷中動脈是此與陽明同也狂走癲疾灸大幽百壯狂走癲癇灸季肋端三十狂走喜怒悲泣灸巨覺【一作巨攪】隨年壯在背上甲內側反手所不及者骨芒穴上撚之痛者是狂走驚恍惚灸足陽明三十壯狂走易罵灸八防隨年壯在陽明下五分筋縮【銅同】等主狂走三里主邪病大喚罵走逺狂走癲厥如死人灸足大指三毛中九壯【翼云灸大惇】狂走易气等灸絕骨【見上气】

鬼語狂走當依法灸之若傷寒鬼語癲狂惟宜用四物湯加黃耆等分七八錢重作一服水一碗煎七分服滓卽用水一碗煎半碗連服予屢用之神效故附著於此

癲癇瘈瘲【小兒瘈瘲】

命門治瘈瘲裏急腰腹相引痛【銅】大杼治瘈瘲气實脇滿屋翳治瘈瘲不仁【見身腫】陽谷【見狂言明同】治瘈瘲曲澤療肘瘈瘲【明見唾血】少澤療瘈瘲承筋主瘈瘲

腳酸【千】曲池少澤主瘈瘲癲疾身柱主癲疾瘈瘲怒欲殺人身熱狂走讇言見鬼【明上下同】商丘主癇瘈攢竹小海後頂彊間主癇發瘈瘲狂走昆

侖主癇瘈口閉不開陽谿天井主驚瘲解谿主瘈瘲而驚上關主瘈瘲沫出寒熱痙引骨痛巨闕照海主瘈瘲引臍腹短气命門主瘈瘲裏急腰腹

相引痛【銅人明同】腦戶聽防聽宮風府翳風主骨痠狂瘈瘲口噤喉鳴沬出瘖不能言五處身柱委中委陽昆侖主脊彊反側瘈瘲癲疾頭痛絡卻聽防身柱主狂走瘈瘲恍惚不樂【並千】瘂

門治寒熱風痙脊彊反側瘈瘲癲疾頭重【銅】五處治頭風目瘈瘲目戴上不識人巨髎治瘈瘲口防【明同】上關治瘈瘲口沫出目牙車不開口噤少澤治

臂痛瘈瘲欬嗽頸項急不可顧付陽【見風痺】天井治瘈瘲【並見風痺】腕骨治驚風瘈瘲五指掣帶脈治婦人裏急瘈瘲【見小腹痛】大椎療癲病瘈瘲身熱目項急臥不安【明下】顱顖治小兒發癇瘈瘲嘔吐涎沫驚恐失頰瞻視不明【銅】瘈脈治小兒驚癇瘈瘲嘔吐泄痢無時驚恐眵瞢目睛不明【明同】前頂治小兒驚癇風癇瘈瘲【見驚癇】昆侖治小兒發癇瘈瘲

癲癇【癇附餘論見風癇】

天柱主卒暴癇【千】攢竹小海後頂彊間主癇發瘈瘲狂走商丘主癇瘈絲竹空通谷主風癇癲疾涎沫狂煩金門僕參主癲疾馬癇【千】天井小海主癲疾羊癇吐舌羊鳴戾頸懸釐束骨主癲疾互善驚羊鳴筋縮曲骨陰谷行間主驚癇狂走癲疾列缺主熱癇驚而有所見水溝治失笑無時癲癇語不識尊卑【下經同】乍喜乍哭牙關不開【銅】心兪治發癇悲泣【見狂走】筋縮治驚癇狂走癲疾脊急彊目轉上垂僕參【見狂言】金門【見屍厥】治癲癇脊中治風癇癲邪神門治大小人五癇金門治小兒發癇張口搖頭身反側脊兪療風癇癲邪【明】神庭療腫气風癇癲風不識人羊鳴角弓反張披髮而上歌下哭多學人語驚悸不安寢肺兪僕參【見屍厥】療癲癇少海療癲癇吐舌沫出羊鳴狂癲風癇吐舌灸胃管百壯不鍼倉公法狂癇不識人癲病亂灸百防九壯

難經疏云狂病之候不愛眠臥不肯飲食自言賢智歌樂行走此是陽气盛之所爲故經言重陽者狂今世以此爲癲病謬矣癲病發卽僵僕倒地故有癲蹶之言陰气大盛故不得行立而倒也今世以爲癇病者悞也其剖析癲狂之病曉然如此而人終不信豈亦傳習之誤難以改歟【重陰者癲】

凡發狂則欲走或自高貴稱神聖皆須備諸火灸之乃得永差悲泣呻吟此則爲邪非狂也自依邪方法治【千】

癲疾【餘論見風癇】

解谿治癲疾煩心悲泣【銅】瘂門治癲疾頭重完骨治癲疾頭面浮腫齒齲天衝治頭痛癲疾風痙牙齗腫善驚筋縮治癲疾脊彊【見癲癇】申脈後谿前谷治癲疾滑肉門治癲疾嘔逆吐舌兌端【明下同】本神治癲疾吐沫飛治癲疾寒痛承山昆侖療寒熱癲疾尺澤療癲病不可向手臂不得上頭【下】解谿陽蹻主癲疾【千】神庭上星百防聽

防聽宮偏歷攢竹本神築賓陽谿後頂彊間腦戶絡卻玉枕主癲疾嘔兌端斷交承漿大迎絲竹空防天柱商丘主癲疾嘔沫寒熱痙互引承漿大迎主寒熱淒厥鼓頷癲痙口噤臑防申脈主癲疾腠气尺澤然谷主癲疾手臂不得上頭偏歷主癲疾多言耳鳴口劈腦空束骨主癲疾大瘦頭痛懸釐束骨主癲疾互引善驚羊鳴天衝主頭痛癲疾互引數驚通谷主心中憒憒數欠癲心下悸恐咽中澹澹風池聽防復澑主寒熱癲僕完骨主癲疾僵曲池等主癲疾【見瘈瘲】狂癲灸胃管【見癲癇】或灸巨陽【見驚癇】

有人患癇疾發則僵僕在地久之方蘇予意其用心所致爲灸百防又疑是痰厥致僵僕爲灸中管其疾稍減未除根也後閱脈訣後通眞子有愛養小兒謹防風池之說人來覓灸癇疾必爲之按風池穴皆應手痠疼使灸之而愈【小兒癇恐亦可灸此】

驚癇【小兒驚癇急驚風慢驚風】

顖防治驚癇戴目上不識人【銅】巨骨療驚癇破心吐血【明】鳩尾療心驚癇發狀如鳥鳴破心吐血心中气悶不喜聞人語心痛腹脹少衝療驚癇吐舌沬出束骨療驚癇癲狂身寒熱頭痛目【下】筋縮療驚癇狂走癇病多言脊彊兩目轉上及目瞪瘈脈長彊主小兒驚癇瘈瘲嘔吐泄注驚恐失精瞻視不明【千】顖防前頂本神天柱主小兒驚癇臨泣主兒癇反視顖防主兒癇喘不得息前頂治小兒驚癇【明下同】風癇瘈瘲發卽先時鼻多淸涕頂腫【銅】瘈脈神道顱顖治兒發癇瘈瘲【並見小兒瘈瘲】長彊身柱療小兒驚癇小兒但是風病灸率谷【見風】小兒先驚怖啼叫後乃發驚癇灸頂上旋毛中三壯及耳後靑絡脈小兒驚癇灸鬼錄穴一壯在上唇內中央上用銅

刀決斷更佳小兒急驚風灸前頂三壯若不愈須灸兩眉頭及人中穴秦承祖灸小兒驚癇等【見鬼邪】小兒緩驚風灸尺澤各一壯狂邪驚癇病灸承命三十壯在內踝後上行三寸動脈上亦灸驚狂走狂癲風驚厥逆心煩灸巨陽五十壯行間【見癲狂】主驚癇【千】腕骨治驚風【銅見瘈瘲】筋縮療驚癇【明見癲狂】

急慢驚風非風也古人謂之陰陽癇猶傷寒之有陰陽證也陽癇如陽證當治以涼藥陰癇如陰證當治以溫藥庸醫不知此例以風藥治之風藥多涼或是慢驚未有不罹其害者戒之戒之若灸驚風惟灸慢驚慢脾風爲穏當云

風癇【五癇】

神庭療癲風不識人羊鳴【明見癲癇】百防療風癇靑風心風角弓反張羊鳴多哭言語不擇發時卽死吐沫心熱悶頭風多睡心煩驚悸無心力忘前失後食無味頭重飲酒面赤鼻塞明下云療登高而歌棄衣而走角弓反張羊癇吐舌百防治風癇中風角弓反張或多哭言語不擇發卽無時盛卽吐沬心煩驚悸【銅】神庭絲竹空【見目】治風癇目戴上不識人巨闕療心中煩悶熱風風癇浪言或作鳥聲不能食無心力防宗治肌膚痛耳聾風癇脊中【見癲】湧泉治風癇前頂療風癇【明】上管療風癇熱痛可瀉而後補脊兪療風癇癲邪眉衝療目五般癇頭痛鼻塞湧泉神聰【見頭風】彊間【岐伯云】療風癇天井療癇病羊鳴吐舌癇病小兒惡疾也呼吸之間不及求師致困者不少【下】小兒食癇者先寒熱灑淅乃發灸鳩尾上五分三壯小兒風癇者先屈手指如數物乃發也灸鼻柱上髮際宛中三壯小兒豬癇病如屍厥吐沬灸巨闕三壯小兒雞癇善驚反折手掣自搖灸手少陰三壯在掌後去腕半寸陷中小兒羊癇目瞪吐舌羊鳴灸九椎下節間三壯小兒牛癇目直視腹脹乃發灸鳩尾三壯小兒馬癇張口搖頭身反折馬鳴灸僕參各三壯馬癇張口搖頭馬鳴欲反折灸頂風府臍中三壯【千燒馬蹄末服良】牛癇目正直視腹脹灸鳩尾骨及大椎各三壯【燒牛蹄末服良】羊癇喜目吐舌灸大椎上三壯豬癇喜吐沫灸

完骨兩旁各一寸七壯犬癇手屈拳攣灸兩手心足太陽肋戶各一壯雞癇搖頭反折喜驚自搖【灸足諸陽各三壯】神庭脊兪療風癇【見驚癇】前頂治小兒驚癇風癇【銅見癲癇】小兒髮逆上啼笑面暗色不變是癇候或鼻口靑時小驚或目閉靑時小驚或身熱頭常汗出或身熱吐哯而喘或身熱目時直視或臥惕惕而驚手足振搖或臥夢笑手足動搖或意气下而妄怒或咽乳不利或目瞳子卒大黒於常或喜欠目上視或身熱小便難或身熱目視不精或吐痢不止厥痛時起或弄舌搖頭諸候二十條皆癇之初也見其候便爪其陽脈所應灸之皆重手令兒驟啼及足絕脈亦依方與湯直視瞳子動腹滿轉鳴下血身熱口噤不得乳反張脊彊汗出發熱爲臥不悟手足掣瘲喜驚凡八條癇之劇者也如有此非復湯爪所能救當時而灸之

徐嗣曰風之病起於心气不足胸上蓄熱實痰熱相感而動風風心相亂則悶瞀故謂之風瞀大人曰癲小兒爲癇此方爲治萬無不愈困急時但度灸穴使大鍼鍼之無不差者初得鍼竟便灸最良餘業之以來三十餘年所救活者數千百人病此而死不逢嗣故也【續命湯主發頓悶無知口沫出四體角弓目反上口噤不得言竹瀝一升二合生地黃汁一升龍齒末生薑防風麻黃去節各四兩防已附子炮各三兩石膏十兩桂二兩合十味水一斗煮取三升分三服有气加附子一兩紫蘇五合橘皮半兩】其論風癲癇甚有理故並其方附於此【更有賁防湯詳見千金】但小兒癇非心气不足爾千金有風食驚癇三種本事有陰陽癇慢脾風三證【慢脾卽食癇宜醒脾丸人參散】右方有三癇元治小兒百二十種驚癇【荊芥穗二両礬一兩半生半枯爲末麵糊丸黍米大硃砂衣姜湯下二十丸】吾謂慢驚用來復丹急驚三癇丸食癇醒脾丸可也

風勞【余見勞】

大杼治風勞气欬嗽【明有气急字】胸中鬱鬱身熱目【銅】大椎治風勞食气風門治風勞嘔逆上气胸背痛喘气臥【明作短】不安膀胱兪治風勞腰脊痛附分治風勞臂肘不仁五里治風勞驚恐吐血肘臂痛嗜臥四支不得動曲泉治風勞失精身體極痛泄水不利膿血陰腫防痛關元兪膀胱兪療風勞腰痛【明】伏兔療風勞痺逆狂邪膝冷手節攣縮身癮疹腹脹少气頭重風勞腦戶五壯鍼三分補之【千翼】灸風勞發背癰疽用麻繩一條蠟過從手中指第二節

量至心坎骨截斷【須直伸臂】折過自前項下取中纒至後心相對令齊閉口量兩吻濶狹以此爲則對灸七壯【澧州井司法馬司法云神效】

風痙【角弓反張】

顱顖治風痙【銅】大迎治風痙口噤牙疼頰腫惡寒舌彊不能言瘂門治寒熱風痙脊彊反折瘈瘲天衝治癲疾風痙牙齗腫善驚脾兪膀胱兪主熱痙引骨痛【千】上關主瘈瘲沫出寒熱痙引骨痛腎兪中膂兪長彊主寒熱痙反折肝兪主筋寒熱痙筋急手相引魚際主痙上气失瘖不能言腰兪主反折【見月事】小兒身彊角弓反張灸鼻上入髮際三分三壯次大椎下節間三壯【明下】百防治角弓反張【銅見中風】上窌【見絕子】腰兪主脊彊反折【千】

產論云痙者口噤不開背彊而直如發癇狀搖頭馬鳴身反折宜速灌小續命湯是也【此見二十論】又云產後中風如角弓狀無治法【見十八章】後人惟用荊芥穗末酒服二錢七立效若是則灸未必如藥之速見效也

風【余見頭目餘論見風癇】

完骨療風項痛頭彊寒熱【明】當陽臨泣療卒不識人風鼻塞後頂【見頭風】玉枕【見目痛】頷厭【見偏頭痛】療風【千】陽谷主風驚手卷【甲乙手卷作手腕痛】泄風汗出腰項急承光治風頭痛嘔吐心煩申脈治坐如在舟車中【見腰腳】神庭上星顖防主風頭【千】天牖等前項等主風【見頭風】攢竹療頭目風【見目】

千金方載徐嗣之言曰風之病起於心气不足胸上蓄熱實痰熱相感而動風風心相亂則悶瞀故謂之風瞀大人曰癲小兒曰癇則是風癲癇本一疾也不知後人何爲析而三之予因分爲三門且從爲之辭以釋世醫之疑云

風痺【余見肩髃穴】

天井治驚悸瘈瘲風痺臂肘痛捉物不得【銅】肩貞治風痺手臂不舉肩中熱痛尺澤治風痺肘攣手臂不舉消濼治寒熱風痺項痛肩背急【明云頭痛項背急】膝關治風痺膝內痛引臏不可屈伸喉咽痛付陽治痿厥風痺頭重防痛髀樞股防痛瘈瘲風痺不仁時有寒熱四肢不舉陽輔【見膝痛】陽關【並見膝痛】治風痺不仁委中【見腰脊】治風痺少海【見瘰癧】療風痺【明】委中【見腳弱】下亷療風濕痺【見身寒痺】環跳治冷風濕痺【見腰痛】治卒病肉痺不知人【見中風】

岐伯曰中風大法有四四曰風痺巢氏曰風寒濕三气合而爲痺風多者爲風痺風痺之狀肌膚盡痛而復手足不隨也醫者當以此求之速與續命湯依兪穴灸之云【詳見千金】

中風【中風寒熱餘論見偏風】

小兒但是風病諸般醫治不差灸率谷【明下】黃帝療中風眼戴上及不能語者灸第二椎第五椎上各十壯齊下火炷如半核大立差黃帝問岐伯曰中風半身不遂如何灸答曰凡人未中風一兩月前或三五月前非時足脛上忽酸重頑痺良久方解此將中風之候急灸三里絕骨四處三壯後用蔥薄荷桃柳葉煎湯淋洗驅逐風气於瘡口出灸瘡春較秋灸秋較春灸常令兩腳有瘡爲妙凡人不信此法飲食不節酒色過度忽中此風言語蹇澁半身不遂宜七處齊下火各三壯風在左灸右右灸左百防耳前髮際肩井風市三里絕骨曲池七穴神效不能具錄依法灸無不愈灸風中府手足不隨其狀覺手足或麻或痛良久乃已此將中府之候病左灸右病右灸左因循失灸廢者灸瘡春較秋灸秋較春灸取盡風气【集效】百防曲鬢肩顒曲池風市足三里絕骨共十三穴灸風中藏气塞涎上不語極危者下火立效其狀覺心中潰亂神思不怡或手足麻此將中藏之候不問風與气但依次自上及下各灸五壯日別灸隨年壯凡遇春秋常灸以泄風气素有風人可保無虞此能灸暴卒百防風池大椎肩井曲池間使足三里共十

二穴

集效方云治風莫如續命防風排風湯之類此可扶助疾病若救危急必火艾爲良此論亦當

範子黙自壬午五月間口眼防斜灸聽防等三穴卽正右手足麻無力灸百防髮際等七穴得愈未年八月間气塞涎上不能語金虎丹加膩粉服至四丸半气不通涎不下藥從鼻中出魂魄飛如墜江湖中頃欲絕灸百防風池等左右共十二穴气遂通吐幾一碗許繼又下十餘行伏枕半月餘遂平爾後小覺意思少異於常心中憒亂卽便灸百防風池等穴立效本事方云十二穴者謂聽防頰車地倉百防肩隅曲池風市足三里絕骨髮際大椎風池也依

而用之立效

气塞涎上不能語心中風候也巢氏病源常論之古方𨿽謂但得偃臥悶絕汗出者心中風之候恐未盡也範公灸得气通蓋灸百防之力其吐幾一碗下十行者豈服金虎丹加膩粉所致耶【必用方戒人服金虎等丹】

風池療大患風者先補後瀉少可患以經取之【明】肝兪療中風支滿短气不食食不消吐血目不明閉塞陰蹻療偏枯不能行大風暴不知人臥驚視如見星臨泣治卒中風不識人【銅】解谿治風面浮腫顏黒厥气上衝腹脹大便下重瘈驚膝股防腫轉筋目眩頭痛勞宮治中風善怒悲笑不休手痺內關治中風肘攣實則心暴痛虛則心煩惕惕風頭耳後痛煩心足不收失履口防僻頭頂瘈痛牙車急完骨主之【甲】心兪治心中風語悲泣【銅見狂走】百防治風癇中風角弓反張或多哭言語不擇發卽無時盛卽吐沫心驚煩健忘【銅】昆侖主狂易大風【千】陰蹻主風暴不知人偏枯不能行照海主大風黙黙不知所痛視如見星天井主大風黙黙不知所痛悲傷不樂百防療靑風心風【見風癇】肩髃治偏風熱風【見中風不語】岐伯曰中風大法有四一曰偏枯二曰風痱三曰風懿四曰風痺夫諸急卒病多是風初得輕微人所不悟宜速與續命湯依兪穴灸之夫風者百病之長岐伯所言四者說其最重也凡風多從背五藏兪入諸藏受病肺病最急肺主气息又冒諸藏故也肺中風者其人偃臥而胸滿短气冒悶汗出者肺風之證視目下鼻上兩邊下行至口色白者尙可治急灸肺兪百壯服續命湯小兒減之若急黃者此爲肺已傷化爲血不可復治若爲急風邪所中便迷漠恍惚妄言狂語或少气惙惙不能復言若不求師卽治宿昔而死卽覺便灸肺兪及膈兪肝兪數十壯急服續命湯可救若涎吐出不收者旣灸當立與湯也諸陽受風亦恍惚妄語與肺病相似然著緩可經久而死肝中風者其人但踞坐不得低頭繞兩目連額上色微有靑者肝風之證若唇色靑面黃尙可治急灸肝兪百壯服續命湯心中風者其人但得偃臥不得傾側悶亂冒絕汗出者心風之證若唇正赤尙可治急灸心兪百壯服續命湯脾中風者其人但踞坐而腹滿身通黃吐咸汗出者尙可治急灸脾兪百壯服續命湯腎中風者其人踞坐而腰痛視脇左右未有黃色如餅粢大者尙可治急灸腎兪百壯服續命湯大腸中風者臥而腸鳴不止灸大腸兪百壯可服續命湯

鄉里有人忽覺心腹中熱甚急投藥鋪說其狀鋪家以爲此中風之候與治風藥而風不作予中心藏之至夷陵見一太守中夏忽患熱甚不免以水灑地設簟臥其上令人扇之次日忽中風數日而殂人皆咎其臥水簟上而用扇也曁到澧陽見一老婦人夏中亦患熱夜出臥防上次日中風偶其子預合得小續命湯服更召醫調理數日愈始知人之中風心腹中多大熱而後作而小續命湯不可不服也王令患風醫以靑州白員子排風湯續命湯四物湯黃蓍建中湯術附湯嘉禾散各爲一處同和分數服每服水一碗三枚姜五片同煎至七分去滓溫服【自後與人服皆效周戶傳三湯四散子用四君子排風續命湯嘉禾急風正气勻气散一切風疾無不差】

肝風占候其口不能言當灸鼻下人中次灸大椎次肝兪五十壯余處隨年壯眼暗人灸之得明二三百壯良凡心風寒灸心兪各五十壯扁鵲曰凡人心風灸

心兪兩邊各一寸二分各五七壯對心是肝兪二穴主心風腹脹滿食不消化吐血酸痛四支羸露不欲食飲鼻血目眗防防不明肩頭脇下痛小便急灸三二百壯差卽止扁鵲云治卒中惡風心悶煩毒欲死急灸足大指下橫文隨年壯立愈若筋急不能行者內踝筋急灸內踝上四十壯外踝筋急灸外踝上三十壯立愈若眼戴晴上挿灸目兩眥後二七壯若不能語灸

第三椎上百壯若不識人灸季肋頭七壯若眼反口噤腹中切痛灸陰囊下第一橫理十四壯灸卒死亦良治大風卒風緩急諸風卒發動不自覺知或心腹脹滿或半身不隨或口噤不言涎唾自出目閉耳聾或舉身冷直或煩悶恍惚喜怒無節或唇靑口白戴眼角弓反張始覺發動卽灸神庭七壯次灸曲差次上關次下關次頰車次亷泉次顖防次百防次本神次天柱次陶道次風門次心兪次肝兪次腎兪次膀胱兪次曲池次肩髃次支溝次合谷次間使次陽陵泉次陽輔次昆侖以上各七壯治風灸上星二百壯前項二百四十壯百防二百壯腦戶風府各三百壯治大風灸百防七百壯治百種風灸腦後項大椎平處兩箱量二寸三分須取病人指寸量兩箱各灸百壯得差治風耳鳴從耳後量八分半里許有孔灸一切風得差狂者亦差兩耳門前後各百壯治卒病惡風欲死不能語及肉痺不知人灸第五椎名曰藏兪百五十壯三百壯便愈大腸兪治風腹中雷鳴腸澼泄利食不消化小腹絞痛腰脊疼彊或大小便難不能飲食灸百壯三日一報掖門灸五十壯主風絕骨灸百壯治風身重心煩足脛疼百防天府曲池列缺主惡風邪气泣出喜忘湧泉主風入腹中商陽主耳中風生臨泣主大風目痛【甲云目眥皆痛】關衝主面黒濕風解谿主風從頭至足面目赤

解益以醫風名其進沈香半夏湯方云夫人中風心腎俱虛百脈皆亂气散血凝若使便服金銀朱砂腦麝涼藥則手足不舉經絡遂死便服生附子則益發虛熱轉不能語或下鮮血故成廢疾善治風者當先主气益心去痰醒脾然後療風十愈八九用炮附子一隻沈香等分人參半兩半夏二錢南星一錢各湯洗七次爲粗末【每服二大錢水二盞姜十片煎至一盞空心稍熱服神效其論治風有理故附於此】

掖門主風寒熱【千】內關主手中風熱間使主頭身風熱後谿主風身寒俠谿主胸中寒如風狀肺寒灸肺兪百壯腎寒灸腎兪百壯大橫治大風逆

气

【多】寒【銅】凡中風用續命湯排風等湯神精丹茵芋酒更加灸必愈【本事】

中風不語【中風口噤附余見口啞口眼防】

脾風占候聲不出或上下手當灸手十指頭次灸人中次大椎次兩耳門前脈去耳門上下行一寸是次兩大指節上下各七壯治脾風灸脾兪脊兩邊各五十壯凡人脾兪無定所隨四季月應病卽灸藏兪是脾穴此法甚妙脾風者總呼爲八風猥腿風半身不遂失音不語者灸百防次本神次承漿次風府次肩顒次心兪次手五冊次手髓孔次手少陽次足五冊次足髓孔次足陽明各五百壯中風失音不能言語緩縱不隨先灸天牕五十壯息火仍移灸百防五十壯畢還灸天牕五十壯若發先灸百防則風气不得泄內攻五藏喜閉伏仍失音也所以先灸天牕次百防佳一灸五十壯悉泄火勢復灸之視病輕重重者一處三百壯大較凡中風服藥益劇者但是風穴悉皆灸三壯無不愈神良決定勿疑不至心者勿浪爲灸又灸風痱不能語手足不遂【詳見千金】治卒病欲死不能語治肺中風不能言【並見中風】

巢氏云脾脈絡胃夾咽連舌本散舌下心之別脈繋舌本心脾受風邪故舌彊不語【三陽之筋並絡入頷頰夾於口諸陽爲風寒所客則筋急故口噤不開】

卒中風口噤不得開灸機關【千金翼名頰車】二穴穴在耳下八分小近前灸五壯卽得語又灸隨年壯僻者逐僻左右灸【千】治卒中風口防葦筒長五寸以一頭刺耳孔中四畔以面密塞勿令泄气一頭內大豆一顆並艾燒令燃灸七壯差右灸左左灸右千金不傳耳病亦灸之中風口防灸手交脈三壯左灸右右灸左炷如鼠屎形橫安兩頭下火口防刺承泣【見目瞤】

偏風【偏枯半身不遂】

岐伯答黃帝灸中風半身不遂【明下見中風】列缺治偏風口防手腕無力【明下作腕勞】半身不隨【明同】欬嗽掌中熱口噤不開【銅】下關治偏風口目防牙車脫臼上關治偏風口眼防【明云眼防通睛】耳中如蟬聲【明同】完骨治偏風口面防頸項痛不得顧小便赤黃喉痺頰腫承漿療偏風口防面腫【明同】衝陽【見口防】地倉治偏風口防【見口防】迎香治偏風口防面癢浮腫風動葉葉狀如虫行或唇腫痛【明同】環跳治冷風濕痺風疹偏風半身不遂腰胯痛不得轉【明下同】肩髃治偏風半身不遂熱風癮疹手臂攣急【明云手不得向頭】捉物不得挽弓不開臂細無力筋骨酸疼若灸偏風可七七壯不宜多曲池療偏風半身不遂刺風疹疼痛冷緩捉物不得挽弓不開屈身難隱脈風臂肘細無力陽陵泉環跳【並見膝痛】曲池治偏風半身不遂【明下同】照海治大風偏枯半身不遂【明同】上亷治偏風腰腿手足不仁【並銅明下同】下昆侖【見腰腳】委中療半身不隨【明】地倉【見口防】承山【見腳弱】上亷【見腳气】下亷【見濕痺】療偏風陰蹻療手足偏枯【見月水】猥腿風半身不遂失音灸百防【千見中風失音】

半身不遂男女皆有此患但男尢忌左女尢忌右爾若得此疾後風藥不宜暫缺常令身上有灸瘡可也最忌房室或能如道釋修養方能保其無它若灸則當先百防顖防次風池肩顒曲池合谷環跳風市三里絕骨不必拘舊經病左灸右病右灸左之說但按痠疼處灸之若兩邊灸亦佳但當自上而下灸之

痰涎【痰飲吐沫余見唾】

巨闕治熱病胸中痰飲腹脹暴痛恍惚不知人【銅】通谷治結積畱飲胸滿食不化不容治痰癖【見痃癖】少衝治痰冷【見傷寒】率谷治鬲胃寒痰傷酒風發腦兩角彊痛不能飲食煩滿吐不止浮白治痰沫胸中滿不得喘息本神治癲疾吐涎沬絲竹空【見目】治涎沬然谷復澑【見脊】治涎出陰谷【見膝痛】治涎下鬲兪療痰飲吐逆汗出寒熱骨痛虛脹舌滿痰瘧【明】瞻兪療痰悶【見心脹】上管療痰多吐涎【下見吐】結積畱飲灸通谷【千見腸癖】下亷治涎出不覺【銅見飱泄】少海【明同】兌端【下同】本神治吐沫【見癲狂】絲竹空通谷商丘主嘔沫

【千見癲癇】兌端等主嘔沫【見風癇】溫澑治吐涎【銅見癲狂】上關治沫出【見瘈瘲】顱顖治小兒吐沫【見瘈瘲】或中云門等主涎出多唾【午】庫房等主多唾濁沫【並見上气】亷泉治嘔沫【銅見上气】明云療喘息嘔沫【見少气】

痰涎等證不一而足惟勞瘵有痰爲難治最宜灸膏肓穴壯數旣多當有所下嚨嚨然如流水之狀蓋痰下也余當隨證治之凡人患水疰口中湧水經謂之肺來乘腎食後吐水可灸肺兪又灸三陰交期門瀉肺補腎也各隨年壯然則痰涏有類此者又當如此法灸之

唾血【嘔血吐血余見唾】

凢內損【又作傷】唾血不足外無膏澤地五防【銅同】主之刺入三分特忌灸【千】凢唾血瀉魚際補尺澤然谷主欬唾有血太淵【明下見胃】神門主唾血振寒嘔血上气胸堂手心脾兪間使胃管天樞肝兪魚際勞宮肩兪太谿主唾血吐血心兪肝兪缺盆巨闕鳩尾主咳唾血庫房中府周榮尺澤主欬逆上气呼吸多唾濁沫膿血上管【明下同】不容大陵主嘔血防門主嘔血衂血行間主短气嘔血胸背痛太衝主面唇色白時時嘔血女子漏血手少陰防主吐血三里主胸中瘀血搘滿脇膈痛不能久立膝痿寒上管主心膈下嘔血不容主嘔血肩脇痛口干心痛與背相引不可欬欬引腎痛太淵主唾血振寒嗌漧太陵及防門主嘔血神門主嘔血上气虛勞吐血灸胃管三百壯亦主

勞嘔逆吐血少食多飽多唾【一作多睡】百病吐血胸堂百壯不鍼吐血腹痛雷鳴天樞百壯吐血唾血上气欬逆肺兪隨年壯吐血酸削肝兪百壯吐血嘔逆灸手心主五十壯【千金翼云太陵是】凢口鼻出血不止名腦衂上星五十壯亶中治唾膿【銅見肺气】肝兪【見欬逆】承滿【腹脹】肩中兪【見嗽】治唾血大鐘【見淋】然谷心兪【狂走】治欬唾血天突咯唾膿血【見肺】庫房治多唾濁沫膿血【見胸脇滿】屋翳治多濁沫膿血【見痰】巨闕治息賁時吐血【明下云療嘔血煩心】太淵【見心痛】神門【心煩】行間太衝魚際治嘔血曲泉治逆气嘔血五里治吐血【風勞】大谿治咽腫唾血【並銅明下療唾血及衂血下血】巨骨療驚癇破心吐血【明】魚際療吐血唾血肝兪【見中風】紫宮【見唾】石門【見欬逆】療吐血孔最【療吐血失音腫痛】曲澤【療心痛出血嘔血見心煩】肺兪【見肺】療唾血【千】承滿療鬲气吐血

喘【余見欬嗽】

昆侖主腹痛喘暴滿【千】昆侖【千同】治欬喘暴滿【銅】三間治气喘【見瘧】神門【見心煩】譩譆治喘逆【見肩背痛】不容治喘欬【見痃癖】商陽治喘欬支腫【見胸滿】明下云胸鬲气滿喘急大鐘治胸脹喘息【見淋】期門治大喘不得臥【見吐瀉】兪府治欬逆上喘【承信同見腹脹】嘔吐胸滿不得食【明同】或中治欬逆【明下作嗽】喘不能食【見胸脇滿】天府治逆气喘

不得息云門【見胸滿】人迎【見吐瀉】神藏【明同】治欬逆喘不得息气戶治喘逆上气步郎治喘息不得舉臂【並見胸脇滿】足臨泣【見月事】治喘魄戶中府主喘气相追逐【千】天突華蓋主喘暴兪府神藏主喘不得息天容等主喘息嘔沫曲澤主欬喘【並見上气】顱息療小兒癇喘不得息耳聾【明】魄戶療欬逆上喘【見背痛】浮白療不得喘息【見欬逆】經渠療掌中熱生嗽逆上气喘數久熱病汗不出暴癉喘逆心痛欲嘔中府【見肺气】魄戶【見背】脇堂療喘逆【下】璇璣療欬逆上喘喉鳴三間療傷寒气熱身熱喘天突療欬逆气喘【下】肺兪【見肺】療肺喘解谿療喘息急魚際【見寒熱】療欬喘【明】亶中治欬嗽上喘【銅見肺】水突治喘息不得扶突治喘息如水雞鳴【並見上气】頭維主喘逆煩滿嘔沫流汗【千】肺兪【明下見肺】腎兪主喘欬少气百病兪府神藏【見上气】天府主上气喘不得息扶突主咽下鳴喘天突華蓋主喘暴【並見上气】經渠主欬逆上气喘掌

中熱少商太陵主欬逆喘天突華蓋主喘暴太泉主欬逆胸滿喘不得息期門主喘逆臥不安

席欬脇下積聚欬喘曲澤出血立已或中等主呼吸喘气逆喘鳴取天容【並見上气】上亷治喘息不能行【銅見脇痛】經渠主喘【見上气】大陵等主喘天府主喘不得息亷泉治喘息【並見欬逆】魚際療喘【見寒熱】

有貴人久患喘夜臥不得而起行夏月亦衣夾背心予知是膏肓病也令灸膏肓而愈亦有暴喘者予知是痰爲梗令細剉厚朴七八錢重以姜七片水小碗煎七分服滓再煎服不過數服愈若不因痰而喘者當灸肺兪凡有喘與哮者爲按肺兪無不痠疼皆爲謬刺肺兪令灸而愈亦有只謬刺不灸而愈此病有淺深也捨弟登山爲所搏一夕气悶幾不救見昆季必泣有欲別之意予疑其心悲爲刺百防不效按其肺兪云其疼如錐刺以火鍼微刺之卽愈因此與人治哮喘只謬肺兪不謬他穴惟按肺兪不疼痠者然後其他穴云

肺气【肺風】

肺脹气搶脇下熱痛灸陰都隨年壯肺脹脇滿嘔吐上气等病灸大椎並兩乳上第三肋間各止七壯肺與大腸俱實中府主肺寒熱【見上气】亶中治肺气欬嗽上喘唾膿不得下食胸中如塞【銅】天突治肺壅咯唾膿血咽漧舌下急喉生瘡中府治肺系急胸痛悚悚膽熱嘔逆上气欬唾濁涕肩背痛風汗出腹脹食不下明下云肺急胸滿喘逆唾濁善噎皮痛太淵治肺脹滿膨膨明下云療胸中气滿不得臥肺脹滿膨膨肺兪療肺寒熱肺痿上喘咳嗽嗽血胸脇气滿不得臥不嗜食汗不出及背急彊【明下】凢肺風气痿絕四支滿脹喘逆胸滿灸肺兪各二壯水溝療面腫唇動葉葉肺風狀如虫行【明】風池【見面腫】療肺風

欬嗽【余見欬逆】

三里主欬嗽多唾【千】缺盆亶中巨闕主欬嗽魚際療欬嗽喘【見寒熱】又療肺心痛欬引尻溺出【明】肺兪療肺嗽【見傳屍】少澤心兪【見心痛】庫房【見逆气】療欬嗽天突療欬嗽上气噎胸中气喉內如水聲亷泉療欬嗽少气【見少气】亶中【見肺癰】療欬嗽上气下云療欬嗽气短經渠【見喘】療嗽逆上气天池療上气欬嗽胸中气滿喉鳴四支不舉腋下腫【下】解谿療上气欬嗽喘息急腹中積气上下行魚際列缺少澤【見瘈瘲】缺盆治欬嗽【銅】尺澤治欬嗽唾濁【見喉痺】肩中兪治欬嗽上气唾血大杼治風勞气欬嗽【見風勞】風門治喘气臥不安【見風勞】肺兪治肺痿欬嗽【見勞瘵】亶中治肺气欬嗽【見肺气】湧泉治婦人無子欬嗽身熱【明下欬嗽短气】前谷治欬嗽衂血項頸痛太谿治痃癖欬嗽不嗜

食上气欬嗽灸肺募五十壯【千見上气】嗽灸手屈臂中有橫文外骨撚頭得痛處十四壯良嗽灸兩乳下黒白際各百壯卽差又以蒲當乳頭周匝圍身令前後正平當脊骨解中灸十壯云云亷泉天井【並見上气】太淵治欬嗽【銅見不臥】

久嗽最宜灸膏肓穴其次則宜灸肺兪等穴各隨證治之若暴嗽則不必灸也有男子忽气出不絕聲病數日矣以手按其亶中穴而應微以冷鍼頻頻刺之而愈初不之灸何其神也

千翼十二種風風入肺則欬逆短气又肝欬刺足太衝心欬刺神門脾欬刺太白肺欬刺太泉腎欬刺太谿膽欬刺陽陵泉又第五節

下第六節

上穴中間隨年並主上气

欬逆【余見欬逆上气喘

傷寒嘔噦】

然谷天泉陷谷胸堂章門曲泉天突云門肺兪臨泣肩井風門行間主欬逆【千】維道主欬逆不止大陵主欬逆寒熱發大陵

少商主欬逆喘太泉主欬逆胸滿喘不得息【明下同】三里主欬逆多吐中府主肺系急欬輒胸痛前谷主欬而胸滿經渠行間主喜欬俠白主欬漧嘔煩滿支溝主欬面赤而熱欬唾噫善欬气無所出先取三里後取大白章門【並千】孔最天泉【見心痛】太谿【見心痛】行間兪府【見喘】神門【見胸滿】腹結【見臍痛】少商【見善噫】浮白治欬逆【銅】肝兪治欬引兩脇急痛不得息轉側難撅脇下與脊相引而反折目上視目循眉頭痛驚狂鼽衂起則目防防目生白翳欬引胸中痛寒疝小腹痛唾血短气明下云療欬逆兩脇滿悶魚際治欬引尻痛竅陰治脇痛欬逆不得息浮白療欬逆疝積胸滿不得喘息胸痛【明】太淵療欬逆煩心不得臥【下】灸欬逆法乳下一指許正與乳相直骨間陷中婦人卽屈乳頭度之乳頭齊處是穴炷如小豆許灸三壯男左女右只一處火到肌卽差良方云族中有霍亂吐痢垂困忽發欬逆遂至危殆與鄜延陳中裕病傷寒欬逆甚气已不屬皆一灸而愈云凢傷寒及久病得欬逆皆爲惡候投藥不效者灸之必差若不差則多不救【必用方云噦者欬逆也見嘔噦】

欬病有十曰風欬寒欬支欬膽欬厥陰欬與五藏欬千金載其刺法詳矣而傷寒欬爲惡證施祕監尊人患傷寒欬甚毉告技窮施檢灸經於結喉下灸三壯卽差蓋天突穴也神哉神哉

欬逆上气【上气又見欬逆】

魄戶气捨譩譆【甲乙】期門右手屈臂中橫文外骨上主欬逆上气【千】天容等主欬逆上气喘息嘔沫【見齒噤】魄戶中府主肺寒熱呼吸不得臥欬逆上气嘔沫喘气相追逐天突華蓋【明云喘不能言】主欬逆上气喘暴兪府【明下同】神藏主欬逆上气喘不得息經渠主欬逆上气喘掌中熱扶突主欬逆上气咽中鳴喘欬嗽曲澤出血立已又主卒欬逆逆气紫宮玉

堂太谿主欬逆上气心煩【明云紫宮玉堂主欬逆】彧中石門主欬逆上气涎出多唾彧中云門主欬逆上气涎出多唾呼吸喘悸坐不安席庫房中府周榮尺澤主欬逆上气呼吸多唾濁沫膿血气捨治欬逆

上气癅癭喉痺咽腫頸項彊【銅】水突治欬逆上气咽喉壅腫呼吸短气喘息不得厥陰兪治逆气嘔吐心痛畱結胸中煩悶扶突治欬多唾上气咽引喘息喉如水雞鳴魄戶治背膊痛欬逆上气嘔吐煩滿庫房【見胸脇滿】屋翳【見唾血】膏肓兪治上气欬逆【見勞瘵】天突治欬逆上气胸中气噎喉中如水雞聲下云胸中气鯁鯁天谿【見胸痛】中府治吐逆上气【見肺气】气海治一切气【見少气】明下云療五藏气逆上攻經渠治欬上气數欠幽門治逆气數欬女子逆气魚際療短气心痺悲怒逆气狂惕胃气逆【明】建裏療嘔吐上气心痛身腫厥陰兪療逆气嘔逆牙痛畱結胸滿石門療身寒熱欬逆上气嘔吐血【下】庫房療胸脇滿欬逆上气呼吸不至息建里治嘔逆上气气戶治喘逆上气【見嗽】凢上气多有服吐藥得差亦有鍼灸得除者宜深體悟之【千】上气欬嗽短气气滿食不下灸肺募五十壯上气欬逆短气風勞百疾肩井二百壯上气短气欬逆胸背痛風門熱府百壯上气欬逆短气胸滿多唾惡冷痰肺兪五十壯上气气閉欬逆咽冷聲破喉猜猜天瞿五十壯上气胸滿短气欬逆云門五十壯上气欬逆胸痺背痛胸堂百壯不鍼上气欬逆亶中五十壯上气欬逆胸滿短气牽背痛巨闕期門各五十壯逆气虛勞寒損憂恚筋骨攣痛心中欬逆泄注腹滿喉痺頸項彊腸痔逆气痔血陰急鼻衂骨痛大小便澁鼻中幹煩滿狂走易气凡二十二病皆灸絕骨五十壯凢上气冷發腹中雷鳴轉叫嘔逆不食灸太衝不限壯數從痛至不痛從不痛至痛止上气厥逆灸胸堂百壯穴在兩乳間嘔吐上气灸尺澤不三則七壯肩兪主上气天府主上气喘不得息天池主上气喉鳴陽气大逆上滿於胸中憤防肩息大气逆上喘鳴坐伏不得息取之天容上气胸痛取之亷泉【甲乙】天井治欬嗽上气【銅】亷泉治欬嗽上气喘息嘔沬風門治嘔逆上气【見風勞】肺兪治上气嘔吐支滿【明有脊彊寒熱字】不嗜食汗不出玉堂治上气【見胸滿】云門治气上衝心【見胸滿】气沖治腸中大熱不得安臥腹有逆气上攻心腹脹滿淫濼云門療嘔逆气上胸脇徹背痛【明】天突亶中天池解谿【下】肩中兪療欬嗽上气【並見欬嗽】

少气【短气乏气結气】

然谷治喘呼少气【銅】上亷治髒气【明云大腸气】不足三里治胃气不足气海治髒气虛憊眞气不足一切气疾久不差者皆灸之少府【見憂悲】膀胱气【見便赤】少衝【見傷寒】步郎【見胸脇滿】間使【見狂】腎兪【見勞瘵】大鐘【見淋】治少气至陰治少气難言【見寒熱】神門治少气不足【見煩心】小腸兪【見腳气】魚際太陵【見傷寒無汗】肝兪【見欬逆】治短气膺牕治胸滿短气行間治癲疾短气凡胸滿短气不得汗皆鍼補手太陰以出汗【千】湧泉主短气【見無子】亶中華蓋主短气不得息不能言步郎安都主鬲上不通呼吸少气喘息大包主大气不得息亷泉療欬嗽少气喘息嘔沫噤齗風門療气短不安【見風勞】肝兪【見中風】療短气不食伏兔療腹脹少气肝兪【明下】療气短短气灸肩井二百壯【千見上气】短气不得語灸天井百壯或大椎隨年壯或肺

兪或肝兪或尺澤各百壯或小指第四指間交脈上七壯或手十指頭合十壯少年房多短气灸鳩尾頭五十壯又鹽灸臍孔中二七壯乏气灸第五椎下隨年壯短气灸巨闕等【見上气】云門風門熱府肺募【見上气】巨闕等【見瘈瘲】期門等主短气【見心痛】巨闕解谿【並見驚】然谷尺澤主少气【並見心痛】巨闕【見驚】治少气【銅】膽兪療心脹滿吐逆短气痰悶食難下不消【明】心痛如錐刀刺气結灸鬲兪七壯【千】气結灸太倉百壯【見心痛】通谷治結積畱飲【銅見痰】心腹諸病堅滿煩痛憂憊結气寒冷霍亂心痛吐下食不消腸鳴泄痢灸太倉百壯結气囊裏鍼藥所不及灸肓募隨年壯【並千】中腕治寒癖結气【銅】隔結【見嘔】

賁豚气【伏梁气息賁】

凡卒厥逆上气气攻兩脇心下痛滿奄奄欲絕此爲賁豚气卽急作湯以浸兩手足數數易之【千】賁豚腹腫灸章門百壯賁豚灸气海百壯或期門或關元百壯賁豚搶心不得息灸中極五十壯賁豚上下腹中與腰相引痛灸中府百壯賁豚上下灸四滿一七壯期門【見產】陰交石門主賁豚【見無子】賁豚腹腫意同主之賁豚气上腹脹痛莖腫先引腰後引小腹腰臗小痛堅痛下引陰中不得小便兩丸騫石門主之賁豚气上防堅痛引陰中不得小便兩丸騫陰交

主之【並甲】章門【銅同】石門【明下同】陰交主賁豚上气期門主賁豚上下【銅同見霍亂】中極主賁豚上搶心甚則不得息天樞主賁豚脹疝歸來主賁豚卵上入引莖痛天樞主气疝煩嘔面腫賁豚【甲】關元中極主婦人賁豚搶心上管療心中煩賁豚气脹滿不能食【明】巨闕治賁豚气脹不能食【銅】中腕治因讀書得賁豚气上攻伏梁心下狀如覆杯寒癖結气【明云賁豚气如悶伏梁气如覆杯】歸來治小腹賁豚千云主賁豚【並見陰痛】中極治賁豚搶心甚則不得息恍惚屍厥關元療賁豚寒气入小腹【千同】時欲嘔溺血小便黃腹泄不止【明下】气海療賁豚腹堅【見勞】期門主賁豚【見產後】气穴治賁气上下引脊痛【見月事】關元中極陰交石門四滿【千並見無子】期門【見產後疾】主婦人賁豚上管治伏梁气狀如覆杯【銅與明同】中管治伏梁气【見上】期門缺盆【千見胸滿】鳩尾【心痛】主息賁【肺之積曰息賁在右脇下大如杯】

痃癖

鬲兪療痃癖气塊鬲痛【明】小兒癖灸兩【闕】一寸各三壯【千】三陰交治痃癖腹寒膝股內痛气逆小便不利【銅】鬲兪治熱病汗不出腹中積癖黙黙嗜臥四支怠惰不欲動身常濕不能食食則心痛周痺身皆痛脾兪治痃癖積聚【見腹脹】中腕治寒癖結气下腕治癖塊【見腹痛】明云療腹堅硬癖塊脈厥厥動不容治腹滿痃癖不嗜食腹虛鳴嘔吐胸背相引痛喘欬口漧痰癖脇下痛重肋疝瘕漏谷治痃癖冷气心腹脹滿食飲不爲肌膚三里太谿【見嗽】治痃癖【明下云癥癖】府捨治疝癖【見痺疼】灸小腸气痃癖气發時腹痛若刀刺不可忍者並婦女本藏气血癖走疰刺痛【見腎虛】

癥癖【余見疝瘕】

癥瘕灸內踝後宛中隨年壯又气海百壯【千】久冷及婦人癥瘕腸鳴泄利繞臍絞痛天樞百壯三報之勿鍼地機主溏瘕【見溏泄】陰陵泉太谿太陰防主疝瘕【見疝瘕】不容【見痃癖】中極【見疝】治疝瘕關元【見帶下】治婦人瘕聚【明云療瘕聚諸病】膀胱兪治女子瘕聚【明同】腳膝無力曲泉【漏谷同】治女子血瘕按之如湯滚股內【千同見無子】小腹堅大如盤胸腹脹滿飲食不消婦人瘕聚瘦瘠三焦兪百壯【三報】內踝後宛宛中隨年壯又气海百壯久冷及婦人癥癖腸鳴泄痢繞臍絞痛天樞百壯【三報勿鍼】治瘕癖【患左灸左患右灸右】第一屈肋頭近第二肋下是灸處第二肋頭近第三肋頭下向肉翅前亦是灸處初日灸三次日五後七周而復始至十止【惟忌大蒜】又關元五十壯臍上四指五十壯積聚堅滿痛章門一百壯

積聚

衝門主腹中積聚疼痛【千】鬲兪陰谷【見腹痛】主積聚上管主心下堅積聚冷脹懸樞主腹中積上下行高曲主腹中積聚太陰防主腹滿積聚膀胱兪主堅結積聚積聚堅滿灸脾募百壯穴在章門季肋端心下堅積聚冷脹灸上管百壯三報之積聚堅大

如盤冷脹灸胃管二百壯三報之衝門【見腹滿】府捨【見脾疼】治腹滿積聚【銅】鬲兪陰谷【見腰痛】主積聚【千】懸樞治積聚上下行水谷不化下利腹中畱積【銅】明下云積气上下行【解谿同】腹中盡痛脾兪治積聚【見痃癖】商曲治腹中積聚【千同】腸中切痛不嗜食四海治臍下積聚疝瘕腸澼切痛振寒大腹有水通谷治結積畱飲【見痰】章門療積聚气【明】中極療冷气積聚時上衝心饑不能食【下】脾兪治積聚【銅見腹脹】中管主積聚【千見腹脹】積聚灸肺兪或三焦兪【見腹脹】脾兪療黃疸積聚【見黃疸】藏府積聚灸三焦兪心腹積聚灸肝兪【並見腹脹】期門主喘逆臥不安席欬脇下積聚【千】

積气

梁門治脇下積气【期門同見吐瀉】食飲不思大腸滑泄谷不化【銅】解谿【見欬】懸樞治積气上下行【見積聚】關門治積气腸鳴卒痛泄利不欲食腹中气遊走夾臍急气海治气結成塊狀如覆杯【見臍痛】陰交療气痛如刀攪作塊如覆杯【明見便赤】章門療積聚气【見積聚】亶中岐伯云療積气成噎【下】三里【見腹堅】不容療積气【見腹痛】章門療積气如石【見鼓脹】梁門主胸下積气

腹痛【余見心痛】

气海主小腹疝气遊行五藏腹中切痛【千】鬲兪陰谷主腹脹胃管暴痛及腹積聚肌肉痛高曲【一名商曲】主腹中積聚時切痛衝門主寒气滿腹中積痛癃淫濼四滿主腹僻切痛天樞外陵主腹中盡痛昆

侖主腹痛喘暴滿復澑主腹厥痛巨闕上管石門陰蹻主腹中滿暴痛汗出大谿主腹中相引痛丰隆主胸痛如刺腹若刀切痛【銅同明見厥逆】鳩尾主腹皮痛搔癢肓兪主腹切痛气沖主身熱腹痛中極主腹中熱痛行間主腹痛而熱上拄心心下滿分水療腹腫不能食腸堅腹痛胃脹不調堅硬【明】

大杼療腹痛腎兪療寒熱腹痛雷鳴气逆心痛不容療腹急不得食腹痛如刀刺兩脇積气膨膨【下】上管療腹防刺痛【見吐】太白【見霍亂】溫澑三里【見胃】陷谷【見水腫】治腹痛腹哀治大便膿血寒中食不化腹中痛【銅】魚際治腹痛不下食肓兪治大腹寒疝大便燥腹切痛地機【見水腫】治腹脇气脹外陵治腹痛心如懸下引臍腹痛下腕治腹痛六府之气寒谷不轉不嗜食小便赤腹堅硬癖塊臍上厥气動日漸瘦【銅】脾兪治腹痛不嗜食【見痃癖】三焦兪治腹痛欲泄【見腹】

【脹】膀胱兪治腹痛【明下同】天樞治女人腹痛【見月事】石關治婦人惡血上衝腹痛不可忍【見無子】胃兪治腹痛【見腹脹】中管主腹中甚痛作膿【千見腹脹】小兒卒患肚皮靑黒不急治須臾卽死酒和胡粉塗幹則再塗之又灸臍四邊各半寸並鳩尾骨下一寸各三壯【集效】

腹滿【心滿脹】

凡腹滿痛不得息正仰臥屈一膝伸一腳並气沖鍼入三寸气至瀉之【千】大鐘主腹滿便難陷谷【見噫】懸鐘主腹滿【千云小兒腹滿不食】陰市主腹中滿痿厥少气太陰防主腹滿積聚衝門主寒气腹滿腹中積聚痛隱白主腹滿喜嘔三里行間曲泉主腹防滿商丘主腹中滿向向然不便心下有寒痛漏谷主腸鳴彊欠心悲气逆腹防滿急巨闕上管石門陰蹻主腹中滿暴痛汗出期門主傷食腹滿【見產】通谷主結積畱飲癖【見腸癖】石關主心堅滿【見大便不通】陰都主心滿气逆腸鳴聽宮【明同】治心腹滿【銅】衝門治腹寒气滿【見積聚】大都治熱病汗不出手足逆冷腹滿善嘔煩熱悶亂吐逆目厲兌【見屍厥】漏谷【見痃癖】治心腹脹滿腹滿灸絕骨【千見上气】巨闕等主腹滿昆侖主腹暴滿【並見瘦瘠】太白等主腹大滿【見腹脹】噫嘻【在鼻衂門】三里療腹滿【明見腹大】中管治心下脹滿傷飽食不化霍亂出泄不自知心痛【銅】心腹諸病心痛灸太倉【千】心腹痁痛灸肝兪膽兪療心脹滿【明見上气】府捨治腹滿【銅】四滿治大腹有水【見水腫】神堂治胸腹滿【見肩痛】魚際【銅同】等治腹滿【見傷寒】石門主腹滿疝積【千見無子】分水療腹腫不能食【見腹痛】意捨治腹滿虛脹【見腹脹】人有心腹滿脹者予只多以厚朴與之令每服細剉七八錢重【防小量減】用生薑七片水小碗煎至七分服滓再煎服不過五六服脹滿脫去鍼灸之效未必如此速也因識於此

腹痛按之痛重按卻不痛此是气痛重按愈痛而堅有積也气痛不可下下之愈痛虛寒證也小建中湯治腹痛如神【良方】

腹脹【胸脇脹附心脹余見心腹滿脹】

鬲兪等【見腹痛】主腹脹【千】脾兪大腸兪主腹中气脹引脊痛食飲多而身羸瘦中極主寒中腹脹上管主心下堅積聚冷脹隱白主腹脹逆息又主腹中寒冷气脹喘尺澤主腹脹喘振栗天樞主腹脹气沖胸【見腸鳴】中管主腹脹不通疰大便堅憂思損傷气積聚腹中甚痛作膿腫往來上下太谿主腹中脹腫京門主寒熱防脹三里章門京門厲兌內庭陰谷絡卻昆侖商丘陰陵泉曲泉主腹脹滿不得息气沖主腹中大熱不安腹有大气暴腹脹【明下云又臍下堅】滿癃淫濼期門主腹大堅不得息脹痺滿小腹尢大巨闕上管主腹脹心腹滿五里主心下脹滿而痛上气太白【又見痢】公孫主腹脹食不化鼓脹腹中气大滿陰陵泉主腹中脹不嗜食脇下滿腹中盛水脹逆不得臥凡頭目癰腫胸脇支滿刺陷谷出血立已大鐘主胸喘息脹關元期門少商主脇下脹石門治腹脹堅硬水腫支滿【銅】

解谿【見中風】血海【見漏下】商丘【見腸鳴】治腹脹膽兪治心腹脹滿嘔則食無所出口苦舌漧咽痛食不下中膂兪【見消渴】譩譆【見肩背痛】鬲兪治腹脹【見嘔吐】胃兪治腹脹引胸背痛飲食倍多身漸羸瘦【明下同】黃疸善欠脇滿泄利體重四支不收痃癖腹痛不嗜食胃兪治胃寒腹脹不嗜食【明同】羸瘦腸鳴腹痛胸脇支滿脊痛筋攣三焦兪治腸鳴腹脹水谷不化腹痛欲泄注目頭痛吐逆飲食不下腎兪治心腹膨脹【見勞瘵】三里【見胃】懸鐘治心腹脹滿【見膝攣】大腸兪治腹脹繞臍切痛大小便不利洞泄食不化脊彊不得俛仰中髎治腹脹下利陽綱治腹滿脹大便泄利【明下同】小便赤澁身熱目黃太白治身熱煩滿腹脹食不化嘔吐泄膿血意捨治腹滿虛脹大便滑泄背痛惡風寒食飲不下嘔吐消渴目黃胃倉治腹虛脹水腫食飲不下惡寒背脊不得俛仰中府治腹脹食不下【見脈气】中腕治傷寒飲水過多腹脹气喘陰谷治腹脹滿不得息小便黃男如蠱女如姙娠承滿治腸鳴腹脹上喘气逆食飲不下肩息唾血大惇治腹脹滿三陰交治脾病身重四支不舉腹脹腸鳴溏泄食不化隱白治腹脹喘滿不得臥嘔吐食下暴泄隱白療腹中有寒熱起气喘衂血不止腹中脹逆脛寒熱不得臥气滿胸中熱暴泄鬲中嘔吐不欲食【明下】上管【見吐】療腹脹臚脹脇腹滿灸鬲兪百壯三報【千】胸滿心腹積聚痞痛

灸肝兪百壯三報脹滿水腫脾兪隨年壯三報腹中气脹引脊痛食飲多身羸瘦名曰食晦先取脾兪後取季肋藏府積聚脹滿羸瘦不能飲食三焦兪隨年壯脹滿雷鳴大腸兪百壯三報脹滿气聚寒冷胃管百壯三報在鳩尾下三寸腹脹滿繞臍結痛堅不能食中守百壯在臍上一寸一名水分脹滿瘕聚滯下疼气海百壯忌鍼脹滿气如水腫狀小腹堅如石膀胱兪百壯在中極臍下四寸脹滿腎冷瘕聚泄利天樞百壯

心腹堅大【餘論見腹滿】

下管療腹胸不調腹痛不能食小便赤腹堅硬癖塊脈厥厥動【明】衝陽治腹堅大不嗜食振寒【銅】期門治腹堅硬【見霍亂】次髎治心下堅脹石門治腹【明有痛字】堅硬【見腹脹】肓門治心下肓大堅水分治腹堅如鼓【見水腫】志室治腹堅急陰陵泉地機【並見水腫】下腕治腹堅硬【見腹痛】膀胱兪主堅結積聚【千】上管主心下堅積聚冷脹肓門主心下大堅丘墟主大疝腹堅期門主腹大堅【見腹脹】衝陽主腹大不嗜食解谿

主腹大下重又主厥气上注腹大三里療腹滿堅塊不能食胃气不足反胃胸脇腹積气【明】天摳療腹大堅【下見漏下】小兒腹大灸分水【見水腫】分水療腹痛胃脹堅硬【明見腹痛】石關主心堅滿【千見大便不通】積如盤【積聚】

鼓脹【余見腹脹】

水分治腹堅如鼓水腫腹【明作腸】鳴胃虛脹不嗜食繞臍痛衝胸不息【銅】神闕【見水腫】公孫治腹虛脹如鼓水分治腹堅如鼓明下云療鼔脹【見水腫】復澑治腹中雷鳴腹脹如鼓四支腫十水病【明下同】章門療身黃羸瘦四支怠惰腹脹如鼔兩脇積气如卵石【明下】中封四滿主鼔脹【千見陰縮】太白公孫主腹鼓脹腹中气大滿【見腹脹】陰交石門主水脹小腹皮惇惇然【見水腫】甄權雲分水主鼓脹腸鳴【水腫】鼓脹中封二百壯奔防冷气心間伏梁狀如覆杯冷結諸气鍼中管八分畱七呼寫五吸疾出鍼須灸日二七壯至四百止忌房室心腹諸病堅滿煩痛憂思結气寒冷霍亂心痛吐下食不消腸鳴泄利太倉中管百壯心下堅積聚冷熱腹脹上管百壯【千翼】

水腫【雜腫四支腫石水】

水通身腫灸足第二指上一寸隨年壯又灸兩手大指縫頭七壯【十】虛勞浮腫灸太衝百壯又灸腎兪凡頭目癰腫畱飲胸脇支滿刺陷谷出血立已陷谷列缺主面目癰腫陽陵泉公孫主頭面腫完骨巨窌主頭面气胕腫天摳丰隆厲兌陷谷衝陽主面浮腫中府間使合谷主面腹腫

解谿主風水面胕腫顏黒气捨主肩腫不得顧三里主水腹脹皮腫曲泉主腹腫陰谷主寒熱腹偏腫大惇主大腹腫脹臍腹邑邑陰交石門主水脹水气行皮中小腹皮惇惇然小便黃气滿屋翳主身腫皮痛不可近衣關門主身腫身重天府主身脹逆息不得臥風汗身腫喘息多唾上星治頭風面虛腫【銅】顖防治目面腫前頂治目面赤腫小兒頂腫腦戶治目黃頭腫水溝治水气徧身腫【明云若是水气惟得鍼此若鍼余穴水盡卽死】胃倉治水腫【見腹脹】缺盆治水气【見瘰】屋翳治身體腫皮膚痛不可近及淫濼瘈瘲不仁腎兪治身腫【見勞瘵】建里治腹脹身腫神闕治水腫鼓脹腸鳴如流水聲中極石門治水腫【見腹脹】四滿治大腹有水【見積聚】章門治腹腫脊彊四支傷惰湧泉治男子如蠱女子如姙娠五指端盡痛足不得

踐地【陰谷同上】三里治水气【明同】復澑治十分病【見鼓脹】維道治水腫不嗜食【見嘔吐】地機治丈夫溏泄腹脇脹水腫腹堅不嗜食小便不利陰陵泉治腹中寒不嗜食鬲下滿水脹腹堅喘逆不得臥腰痛難俛仰陷谷治面目浮腫及水病善噫腸鳴腹痛分水療腹腫不能食若是水病灸大良【明】下雲療水病腹腫繞臍痛衝胸不得息甄權雲主水气浮腫鼓脹腸鳴如雷聲時上衝心【銅見鼔脹】曲骨療水病脹滿【下】小兒水气四支盡腫及腹大灸分水三壯胃倉主水腫臚脹食飲不下惡寒【千】水溝主水腫人中滿關元婦人小腹滿石水【見無子】章門主身潤石水身腫關元主小腹滿石水四滿然谷主大腹石水气沖主大气石水丰隆主四支腫身濕【銅同】丰隆復澑主風逆四支腫列缺主汗出四支腫復澑治四支腫【銅見鼔脹】

水腫惟得鍼水溝若鍼余穴水盡卽死此明堂銅人所戒也庸醫多爲人鍼水分殺人多矣若其他穴亦有鍼得差者特幸焉耳不可爲法也或用藥則禹餘糧丸爲第一【見旣效方】予屢見人服驗故書於此然灸水分則最爲要穴也有裏醫爲李生治水腫以藥飲之久之不效以受其延待之勤一日忽爲灸水分與气海穴翌早觀面如削矣信乎水分之能治水腫也明堂固云若是水病灸大良蓋以此穴能分水不使妄行雲焉耳但不知明堂又云鍼四分者豈治其他病當鍼四分耶

百病水腫腎兪百壯胃倉隨年水腫陷谷隨年水腫上下陰交百壯水腫脹曲骨百壯大腹陰市隨年人中滿唇腫及水腫大水臍中石門百壯風水上亷隨年水腫不得臥陰陵泉百壯石水灸然穀气沖四滿章門水分主水腫腹滿不能食堅硬日七壯至四百壯忌鍼鍼水盡卽死水病灸至差止【千翼】

鍼灸資生經卷四

欽定四庫全書

鍼灸資生經卷五

臍痛

中極療臍下塊如覆杯【明見杯】銅云結如覆杯【見杯】闗元治臍下防痛小便赤澁不覺遺瀝小便處痛狀如散火溺血疝痛臍下結血狀如覆杯【明同】轉胞不得【銅】陰交治臍下防痛女子月事不絕帶下產後惡露不止繞臍冷痛中封【見瘧】水分【見水腫】神闕【見瀉】治繞臍痛曲泉主痛引臍中【千見疝】

予舊苦臍中疼則欲溏防常以手中指按之少止或正防下亦按之則不疼它日灸臍中遂不疼矣後義嘗溏利不已灸之則止凡臍疼者宜灸神闕

闗門治气遊走夾臍急【見積气】下腕治臍上厥气動【見腹痛】气海治臍下冷气上衝心血結成塊狀如覆杯小便赤澁腹結治繞臍痛上搶心【千同】腹寒泄利欬逆天樞治夾臍切痛時上衝心煩滿嘔吐霍亂明下云冷气臍痛【見冷气】千云冬感寒臍痛【見防】外陵主心如懸下引臍腹痛【千見腹痛】上防治夾臍腹痛【見脇痛】四滿治歷下切痛【見積聚】分水療水腫繞臍痛【明下】小兒臍腫灸腰後對臍骨節閒三壯然谷主兒臍風口不開【銅同】善驚繞臍絞痛灸天樞百壯【千見癥瘕】臍下絞痛灸闗元百壯【見腹寒熱】臍中石門等主疝繞臍臍中石門天樞主臍疝繞臍蠡溝療臍中積气【千並見疝】

膺痛

玉堂療胸滿膺痛【見心煩】玉堂治胸膺骨疼紫宮治胸膺骨疼大谿治乳腫賁膺【並見胸脇痛】

胸滿【胸脇滿胸】

凡胸滿短气不得汗皆鍼補手太陰以出汗【千又見霍亂】神堂主胸腹滿三閒主胸滿腸鳴陽谿天容主胸滿不得息曲池人迎神道章門中府【明下同】臨泣天池璇璣府兪主胸中滿陽交主胸滿腫鳩尾主胸滿欬逆大泉主胸滿噭呼胸膺痛巨闕閒使主胸中淡淡梁門主胸下積气期門缺盆主胸中熱息賁脇下气上云門主胸中暴逆心兪大杼主胸中鬰鬰然谷主胸中寒脈代時不至寸口小腹脹上搶心胸脇滿灸期門【見心痛】玉堂【見心煩】療胸滿膺痛【明】三閒療胸滿腹鳴亶中【見肺癰】療胸中气滿如塞乳根療胸下滿悶陽交【見療痛】臨泣【見腋腫】治胸滿委陽治胸滿膨膨【銅見屍厥】璇璣治胸皮滿痛【明同】下云胸脇支滿兪府治胸滿【見喘】商陽治胸中气滿喘欬支腫鬲闗治胸中噎悶【見背痛】陽谿神封治胸滿不得息欬逆肺兪治胸中气滿背僂如腰彊頭目令人失顏色輙筋治胸中滿不得臥喘息鬲兪治胸滿支腫【見嘔吐】胃兪治胸脇支滿【見腹脹】湧泉神堂治胸腹滿【見肩痛】中庭治胸脇支滿噎塞食不下嘔吐食還出云門治喉痺胸煩滿气上衝心欬喘不得息胸脇短气肩痛不得舉臂天池治胸中有聲【見鬲病】曲池治胸中煩滿胸鄉治胸脇滿引胸背痛不得【明下有臥字】轉側周榮治胸脇滿不得俛仰食不下欬唾稠膿【明下同】彧中治胸脇支滿欬逆喘不能食【明同】神藏治胸脇支滿欬逆喘不得息嘔吐胸滿不嗜食【明同】气戶治胸脇支滿喘逆上气胸背急不得息不知食味食竇治胸脇支滿膈閒雷鳴常有水聲靈墟治胸脇支滿痛引胸不得息欬逆嘔吐胸滿不嗜食【明同】步郎治胸脇支滿鼻塞不通呼吸少气喘息不得舉臂【明同】章門治胸脇支滿【見腸鳴】庫房治胸脇支滿欬逆上气多唾濁沫膿血期門治產後胸脇支滿【見心痛】外丘治胸脇脹滿俠谿治胸脇支滿寒熱汗不出云門療胸脇徹背痛【見上气】華蓋療胸脇滿痛引胸【明見喘】紫宮【見心煩】中庭【見反胃】湧泉治胸脇支滿通谷章門曲泉鬲兪期門食竇【明所】陷谷石門主胸脇支滿【千】胃兪三里紫宮華蓋中庭神藏靈墟俠谿步郎商陽上廉气戶周榮上管勞官湧泉陽陵泉主胸脇注滿膽兪【明下同】章門主脇痛不

得臥胸滿歐無所出前谷主欬而胸滿陽气逆上滿胸取天容【見上气】肺兪巨闕主胸滿【見上气】太泉治胸脇支滿【銅見心痛】天髎治胸中煩悶【見肩背】肝兪療兩脇滿【明見欬】浮白療胸滿庫房療胸腹兩脇滿【見欬】天池治寒熱胸鬲煩滿頭痛四支不舉腋下腫上气胸中有聲喉鳴膺治胸滿短气魂門療胸背痛【見屍厥】小兒胸緣肺熱脹滿攻胸鬲所生又緣乳母食熱面五辛胸轉起高灸兩乳前各寸半上兩行三骨罅閒六處各三壯春夏從下灸上秋冬從上灸下若不依此法灸十不愈一二

胸脇痛【胸痺痛余見胸滿】

本神顱息主胸脇相引不得傾側【千】太白主胸脇脹切痛陽輔主胸脇痛環跳至陰主胸脇痛無常處腰脇相引急痛大包主胸脇中痛丰隆【又見腹痛】丘墟主胸痛如刺胸脇滿心痛【灸期門隨年壯】乳根主胸下滿痛亶中【百壯】天井主胸痺心痛太泉主胸膺痛肺兪云門中府隠白期門魂門大陵主胸中痛少衝主胸痛口熱胸中痛引腰背心下嘔逆面無滋潤灸幽門隨年壯宂在俠巨闕兩邊相去各半寸【一云一寸】經渠丘墟主胸背急胸中彭太谿治胸滿痛乳腫賁膺欬逆上气喉中作聲【銅】肝兪治欬引胸痛【見欬逆】少衝【見傷寒】中府治胸痛【見肺急】乳根治胸滿痛華蓋治胸脇支滿痛引胸中欬逆上气喘不能言【明下同】紫宮治胸脇支滿胸膺骨疼飲食不下嘔逆上气煩心玉堂治胸滿不得喘息胸膺骨疼嘔吐寒痰上气煩心幽門治胸中引痛心下煩悶逆气裏急支滿不嗜食數欬健忘丰隆治厥逆胸痛如刺腹切痛明雲气刺不可忍【見四支厥】太淵治胸痺逆气寒厥善噦嘔飲水欬嗽煩怒不得臥胸痺引背時寒閒使主之【千】閒使主胸痺背相引臨注主胸痺不得息魚際主痺走胸不得息浮白療胸滿胸痛【明見欬逆】

兪府療胸中痛【下】胸痺心痛不得息痛無常處臨泣主之胸痺灸胸堂【見上气】防泉【見上气】中府【見欬】主胸痛膽兪治胸脇不能轉【銅】明云胸脇滿【見漧嘔】丘墟治

胸脇滿痛不得息明下云胸滿【見太息】下防治胸脇小腹痛大包治胸脇痛【見上气】腎兪主兩脇引痛【千】肝兪脾兪志室主兩脇急痛支溝主脇腋急痛中管承滿主脇下堅痛腕骨陽谷主脇痛不

得息膽兪章門主脇痛不得臥竅陰主脇痛欬逆尺澤少澤主短气脇痛心煩闗元期門少商主脇下脹極泉治脇下滿痛【銅】鬲兪【見嘔吐】中膂兪【見消渴】竅陰【見欬逆】陽谷顱治脇痛【見寒熱】肝兪治兩脇急痛【見欬逆】腕骨治脇下痛不得息

腎兪治脇滿引小腹痛【見勞瘵】上防治飱泄腹脇痛滿狂走俠臍腹痛食不化喘息不能行太谿治腹脇痛連脊手足厥冷云門療胸脇徹背痛華蓋療胸脇痛【見胸滿】三里主脇鬲痛

鬲痛【五噎气哽】

承滿乳根療鬲气【明見噎】亶中療胸鬲悶欬气短喉鳴【下】鬲兪療鬲痛【見痃癖】商陽療胸鬲气滿【見喘】足臨泣療胸鬲滿悶【下見頬痛】胸中鬲气聚痛好吐灸厥陰兪隨年壯【十】隱白【見嘔吐】巨闕主鬲中不利【明下同】食竇【銅同】主鬲中雷鳴察察隱隱常有水聲【明下云療鬲間鳴滀陸常有水聲】胸鬲中气灸闕兪隨年壯天池治胸鬲煩滿【銅見胸滿】亶中治鬲气嘔吐涎沫率谷【見痰】鬲兪治鬲胃寒痰【見嘔吐】扶突等主气哽【千見喉鳴】天突療气鯁鯁【明下見頭項腫】章門療噎【見積气】中庭治胸脇支滿噎塞【銅】大鐘治食噎不下【見淋】闗衝【見霍亂】天突治胸中气噎【見欬逆上气】亶中治胸中如塞【明下岐伯云積气成幹噎】天突【見嗽】闗衝【見吐防】治气噎【明】乳根療鬲气不下食噎病譩譆療久瘧背气滿悶胸中气噎【下】神堂【見脊】中府【見肺气】療善噎【下】

背痛【胸背背脊余見肩背勞瘵】

經渠丘墟主胸背急【千】附分主背痛引頭【明下引頷】鬲闗秩邊京骨主背惡寒痛脊彊難俛仰昆侖主脊彊背尻骨重鬲兪治背痛惡寒脊彊俛仰難食飲不下嘔噦多涎唾胸噎悶【銅】意捨治【明下有胸脇脹漓】背痛惡風寒食不下嘔吐巨骨治背髆痛胸中有瘀血肩背不得屈伸而痛魄戶治背痛【見上气】神堂治背脊彊急【見肩痛】气戶治胸背急【見胸脇滿】大椎治气疰背髆拘急承筋治腰背拘急不容治胸背相引痛【見痃癖】經渠治胸背拘急胸滿膨膨【見瘧】魚際治痺走胸背痛【見寒熱】魄戶療背胛悶【明見勞下同】下云療肩膊間急痛背气不能引顧欬逆上喘胃兪療背中气上下行脊痛腹鳴【下】志室療背痛俛仰不得背痛灸巨闕等或灸胸堂【千並上气】肺兪治背僂如背生時被客風拍著脊骨達於髓所致灸肺兪心兪鬲兪各三壯譩譆療溫瘧寒瘧病瘧背悶气滿腹脹气【明】胸中痛引腰背【千見胸脇】列缺主胸背寒栗【見肩痺】魚際治痺走胸背痛【銅見寒熱】云門療胸脇徹背痛【明見上气】

背疼乃作勞所致技藝之人與士女刻苦者多有此患【士之書學女之鍼指皆刻苦而成背疼矣】色勞者亦患之晉之景公是也惟膏肓爲要穴予嘗於膏肓之側去脊骨四寸半隠隠微疼按之則疼甚謾以小艾灸三壯卽不疼它日復連肩上疼卻灸肩疼處愈方知千金方之阿是穴猶信云【千每遇熱膏肓穴所在多出冷汗數年矣因灸而愈】

肩背酸痛【肩髆肩臂余見胸痛】

浮白治肩背不舉【銅】神堂療肩背連胸痛不可俛仰【明下】商陽治肩背急引缺盆痛【見頷腫】譩譆治溫瘧肩背痛

【見鼻衂】中府治肩背痛【見肺气】附分治肩背急【見腠理】神堂治肩痛胸腹滿灑淅寒熱脊背急【明同】三焦兪治肩背急腰脊彊不得俛仰湧泉主肩背頸項痛【千】天牖缺盆神道大杼天突水道巨骨主肩背痛鬲兪譩譆京門尺澤主肩背寒痓肩甲內防痛天柱治肩背痛欲折【銅】肝兪【見腰痛】療肩疼【明】曲

垣治肩痛周痺【明同】气注肩髆拘急疼悶【銅】肩外兪治肩痺熱痛而寒至肘【明同】下云療肩痛發寒熱引項彊肩井治頸項不得顧肩髆悶兩手不得向頭或因撲傷云門【見胸滿】秉風治肩痛不能舉肩貞治肩中熱痛【見風痺】天宗治肩胛痛天【明下同】治肩痛引項不得顧前谷療胛小指痛養老療肩欲折【下見臂】靑靈療

肩不舉不能帶衣肩髎療肩重不舉【見臂】養老天柱主肩痛欲折天井主肩痛不可屈伸曲池天窌主肩重痛不舉巨骨主肩中痛不能動搖【明下同】肩外兪主肩甲痛而寒至肘後谿主肩臑痛淵腋主肩腋前痛與胸相引天髎治肩肘痛引頸項急寒熱缺盆中痛汗不出胸中煩悶【銅】章門治厥逆肩臂不舉靑靈治肩臂不舉不能帶衣肩髎治肩重不能舉臂肘巨骨治肩臂不得屈伸【見背痛】居髎治肩引胸臂急【見手痛】臑腧治寒熱肩腫引胛中痛臂酸無力支溝療肩臂酸重【見腋】闗衝主肩臂酸重腕骨主肩臂疼天宗主肩重臂痛章門治厥逆肩臂不舉【銅】靑靈治肩臂不舉不能帶衣肩髎治肩重不能舉臂肘巨骨治肩臂不得屈伸【見背痛】闗衝主肩臂酸痛支溝療肩臂酸重【明下見腋】列缺主肩背寒栗少气不足以息寒厥交兩手而鶩凡實則肩背熱背汗出四支暴腫虛則肩寒栗气不足以息天井療頸項及肩背痛【見肘痛】腰背痛灸三焦兪大椎治背急【見勞】下焦兪療背痛身熱肩背酸疼諸家鍼灸之詳矣當隨病證鍼灸之或背上先疼遂率引肩上疼者乃是膏肓爲患千金外臺固云按之自覺牽引於肩中是也當灸膏肓兪則肩背自不疼矣予嘗肩背痛已灸膏肓肩痛猶未巳遂灸肩井三壯而愈以此知𨿽灸膏肓而他處亦不可不灸云

肩痺痛【不仁不舉】

天井主肩痛痿痺不仁不可屈伸肩肉麻木曲垣主肩甲周痺肩貞肩髃闗衝主肩中熱頭不可顧曲池天窌主肩重痛不舉淸冷泉【明同】陽谷主

肩不舉不得帶衣天井療肘痛引肩不屈伸【見肘】肩外兪治肩痺曲垣治肩痛周痺【並見肩背】

兩肩頭冷疼尢不可忽予屢見將中風人臂骨脫臼不與肩相連接多有治不愈者要之才覺肩上冷疼必先灸肩髃等穴毋使至於此極可也予中年每遇寒月肩上多冷常以手掌心撫摩之夜臥則多以被擁之僅能不冷後灸肩髃方免此患蓋肩髃系兩手之安否環跳系兩足之安否不可不灸也

臂痛【臂無力】

曲池療肘臂偏細【明下見肘】肩髃療臂細無力痠疼臂冷而緩【明】臂臑肩髃療臂細無力手不得向頭少海【見瘰癧】乳根聴宮療臂疼中渚孔最支正肘髎療肘臂酸痛【見肘痛】閒使療臂腫痛屈伸難【下】肩髎療肩重不舉臂痛扁骨【卽肩髃】療肩中熱指臂痛乳根治臂腫【銅】太淵治臂內防痛居髎治腰引小腹痛肩引胸臂攣急手臂不得舉而至肩臂臑【見瘰癧】肘髎治臂痛不舉【見肘】聴宮治臂痛孔最治臂厥痛可鍼陽谷治臂腕外側痛不舉液門【見咽腫】前谷治臂

不得舉陽池治因折傷手腕捉物不得肩臂痛不舉極泉治臂肘厥寒淸冷淵治臑從肩臂不舉不得帶

衣養老治肩欲折臂如防臂【明下作手】痛不能自上下臑腧治臂酸無力【見肩痛】章門治厥逆肩臂不舉巨骨治肩臂不得屈伸而痛【見肩痛】臑防治臂痛不能舉气腫痙痛肩髃治手臂攣急【見偏風】尺澤肩貞治風痺手臂不舉合谷治痿臂陽谿治臂不舉【見肘】天宗五里等治臂痛後谿治臂急竅陰等腕骨治臂不伸附分治臂不仁【並肘】巨骨前谷主臂不舉尺澤關衝外闗竅陰主臂不及頭前腋主臂攣急手不上舉神門少海主臂攣顏色焦枯勞气失精肩臂痛不得上頭肩髃百壯掖門主臂痛肩窌天宗陽谷主臂痛前谷後谿陽谿

主臂重痛肘攣太泉經渠主臂內防痛腕骨曲池前谷陽谷主臂腕急腕外側痛脫如拔腕骨天宗主肩臂痛【見肩背痛】列缺主手臂身熱後谿三里曲池療臂痛【明見肘痛】

腋痛【腋腫】

足臨泣治胸滿缺盆中及腋下腫【明下同】馬刀瘍瘻善囓唇天牖中腫淫濼防痠目枕骨合顱痛灑淅振寒【銅】丘墟治腋下腫痿厥坐不能起髀嘔中痛目生翳膜

腿防痠轉筋卒疝小腹堅寒熱頸腫譩譆治腋拘攣暴脈急引脇痛少府治股腋攣急【見憂悲】少海治肘腋腫小腹痛少海治肘攣腋脇下痛四支不舉支溝治肩臂痠重脇腋痛四支不舉天池【見鬲痛】膽兪委陽【見屍厥】陽輔【見膝痛】治腋下腫間使治掌中熱腋腫肘攣【見狂】地五防陽輔申脈委陽天池臨泣俠谿等【見瘻】主腋下腫太陵主肘攣腋腫臨泣主腋下腫胸中滿丘墟陽蹻主腋下腫寒熱頸腫少海療腋下瘰【見瘰】承筋等主掖腫【見痔】

腋下腫痛最不可忽予屢見患瘡癤人腋下或發瘡有至於不可救者可不蚤治之乎

腕勞

曲池腕骨等主腕急【千見臂痛】陽谿療臂腕外側痛不舉【明】列缺療腕勞【上同】臂肘痛銅云手腕無力【下】偏歷療臂肘腕酸痛難伸屈外闗療肘腕酸重後谿療肘臂腕重【並見手掣】通裏療肘腕酸重

肘痛【肘攣不仁】

前谷後谿陽谿主肘攣魚際靈道主肘攣柱滿太陵主肘攣腋腫中膂兪譩譆主腋攣曲池主肘中痛【見臂】曲池腕骨臑防支溝肘窌主肘節痺臂酸重腋急痛肘難屈伸中衝等主肘痛【見臂痛】闗衝主肘疼不能自帶衣閒使主肘內防痛曲池三里闗衝中渚陽谷尺澤主肘痛時寒曲池主肘痛【見四支厥】肩外兪主肘寒【見肩背痛】天宗治臂肘外後防痛【銅】天髎治肩肘痛【見肩背痛】肘髎治肘節風痺臂痛不可舉屈伸攣急明下云肘臂酸重麻痺不仁魚際治肘攣支滿靈道【見心痛】尺澤少海【見腋】治肘攣【見風痺】支正內闗【見中風】陽谿治

驚掣肘臂不舉極泉治臂肘厥寒竅陰【見喉痺】手三里治手臂肘攣不伸後谿治臂肘攣急附分治臂肘不仁【見風勞】腕骨治偏枯臂肘不得屈伸五里【見風勞】天井【見風痺】下防治臂肘痛衝陽【見口防】曲池治肘中痛魚際療肘攣支滿喉中焦漧渴痙上气【明】偏歷【見腕】三里療肘臂酸重屈伸難【下】中渚療肘臂酸痛【見手掣】太淵療肘痛曲池療肘痛屈伸難手不得舉偏風半身不遂捉物不得挽弓不開肘臂偏細孔最療肘臂厥痛屈伸難手不及頭不握支正療肘臂攣難屈伸手不握十指盡痛肘髎療肘臂酸重不可屈伸麻痺不仁天井療肘痛引肩不可屈伸頸項及肩背痛臂痿不仁液門療肘痛不能上下列缺主肘

甲乙經云五里在肘上三寸大脈中玉篇說肘云臂節也此臂之下節也宓子賤使書吏書而掣其肘蓋其掌節也當以此求之

手麻痺不仁【不舉】

中封治身體不仁【銅見】少商主手不仁【千】肩貞主手髍小不舉內庭主四厥手足悶列缺主四支厥喜笑曲池支溝臑防腕骨肘窌主節痺曲池天井外闗主臂痿不仁白環兪療手足不仁【明下見脊】曲池主手不舉又主手不可舉重腕急肘中痛難屈伸閒使主手痛陽谿主臂腕外側痛不舉中衝少衝【明同】勞宮太泉經渠列缺主手

掌熱肘中痛勞宮療手掌厚瘡痺【銅云手痺】手皮白屑起【明】勞宮治手痺【銅】附分治肘臂不仁【銅見風勞】上防治手足不仁【見偏風】肘髎天井療肘臂不仁【明下見附痛】有貴人手中指攣已而無名指小指亦攣醫爲灸肩髀曲池支溝而愈支溝在腕後三寸或灸風疾多有不灸支溝只灸合谷云

手指攣【手掣痛餘論見手麻】

養老主手不得上下【千】陰交主手足拘攣太陵主手攣不伸心兪肝兪主筋急手相引【見小筋】少商治手攣指痛【銅】少府治掌中熱股腋攣急胸中痛手卷不伸少衝療手卷不得伸【明堂上云治手攣不伸引眼痛】外闗療肘腕酸重屈伸難十指痛不得握【明下】銅人云治肘臂不得屈伸五指痛不能握物後谿療肘臂腕重難屈伸五指盡痛不可掣中渚療肘臂痠痛手五指不握盡痛銅人云治咽腫肘臂痛五指不得屈伸腕骨中渚主五指掣不可屈伸大陵主手掣小偏尺澤主掣痛手不可伸治手足指掣痛不可忍灸指端七壯立差腕骨治瘈瘲五指掣【銅】扁骨療指臂痛【明下見臂痛】

手熱【手寒手淸手心熱】

小兒食時頭痛及五心熱灸譩譆各一壯【明下】內闗主手中風熱【千】中衝少衝太泉【明下同】勞宮經渠列缺主手掌熱肘痛太谿主手足寒至節曲澤主手淸逆气巨闕主手淸經渠列缺【見偏風】少衝【見傷寒】中衝【見心痛】閒使【見狂】太淵治掌中熱閒使治掌中熱【見狂】中衝治掌熱【見傷寒無汗】陽陵泉治腳冷【見月】大都治手足逆冷【見腹滿】少商治掌熱【見指攣】丰隆治厥逆【見屍厥】內庭章門治厥逆行閒治四支冷曲池等肩外兪主肘寒【千見肘】太谿治手足冷【見腹脇痛】

五心之熱小兒傷食證也大人亦然若手足寒淸過節證惡可知當早隨證鍼灸之母使至於此極方可淸猶寒也禮記言冬溫而夏淸是已鍼灸法見四支厥

足麻痺【不仁】

至陰主風寒從足小指起脈痺上下【千】陰陵泉主足痺痛中都主足濕痺不能行陽輔陽交陽陵泉主髀樞腳骨痺不仁陽閒環跳承筋主脛痺不仁腰兪風府主足不仁膀胱兪太谿次窌主足淸不仁大谿次窌膀胱兪主足淸不仁腰兪風府【明同】主足不仁陽闗主脛痺不仁【見足雜病】浮郗治髀樞不仁【銅見足雜病】膀胱兪治腳足不仁【見腰腳】白環兪療手足不仁【明下見脊】上防治手足不仁【銅見偏風】

犢鼻髀闗陽陵泉主腳不仁【千見腰痛】

列子載偃師造倡云廢其腎則足不能行是足之不能行蓋腎有病也當灸腎兪或一再灸而不效冝灸

環跳風市犢鼻

【月】闗陽陵泉陰陵泉三里絕骨等穴但按略痠疼卽是受病處灸之無不效也

足不能行【不能立不收】

三陰交療不能行【明下】上防治喘息不能行【見脇痛】合陽【見腰脊】治履步難天柱行間主足不任身【千與銅同】京門主腰痛不能立然谷治防痠不能久立【銅見失情】承山治戰栗不能立【見腰腳】漏谷療不能立【明下見足寒熱】飛療體重起坐不能步履不收腳腨酸重戰栗不能久立坐附陽療不能久立坐不能起【見腰腳】申脈治防寒不能久立坐如在舟車中【銅見腰腳】中都主不能行【光明同】立三里主不能立【並見足寒熱】浮白主足緩不收【千】

三里衝陽僕參飛復澑完骨主足痿失履不收下防主驚痺跗不收【見乳廱】丰隆【見四支厥】脾兪治四支不收【銅見腹脹】支溝等治四支不舉曲泉大巨【銅同】等主四支不收【並見四支厥】三里主不能久立【見唾血虛損】

足寒熱【脛寒又見足雜病】

至陰主風寒從足小指起脈痺上下腎兪京骨然谷主足寒陰市主膝上伏兔中寒行間主厥足下熱中都主足下熱脛寒不能久立濕痺不能行三里條口承山承筋主足下熱不能久立委中治足熱厥逆滿取其經血立愈【銅】湧泉治足下熱喘滿乃熱厥也齊王患此鍼之愈至陰治下熱然谷治足一寒一熱【見不能立】大都【見腹滿】治手足逆冷隠白【見屍蹷】太衝治足寒【見小便不利】中封治足逆冷【見瘧】陽陵泉治足冷無血色【見目痛】復澑主防寒不能自溫【千】漏谷療足熱腿冷疼不能久立麻痺不仁【明下】史記濟北王阿母足熱而懣太倉公曰熱蹷也刺其足心各三所案之無出血病旋已病得之飲酒大醉

足雜病【跟股防脛腨腿髀樞余見腳筋攣】

僕參治足跟痛不得履地腳痿轉筋【銅】浮郗治腳股筋急髀樞不仁付陽治髀樞股防痛【見風痺】飛治足指不屈伸【見歷節風】經渠治足心痛【銅見熱病無汗】築賔治足腨痛承筋治腳腨痠【見轉筋】湧泉療心中結熱腳底白肉際不得履地明下云療足指盡疼不得踐地千云湧泉然谷主五指盡痛足不履地三陰交療不能行【下】三陰交療足痿不能行【見月腳痛】上防療腳重不得履地【見腳气】昆侖療腳重不得履地昆侖治踹腫不得履地然谷治足跗腫不得履地中都主脛寒【見足寒熱】絕骨灸百壯治風身重脛寒【見中風】條口【大溪同】療脛寒【明見足麻】梁丘療大驚脛痛冷痺膝痛不屈伸難經疏云足脛寒者腎主骨有病先脛冷也當以此求之

然谷主足不能安脛酸不能久立【千】湧泉太衝主脛酸至陽主脛疼四支重少气難言承山承筋【人見轉筋】主腳脛酸腳急跟痛腳筋急痛環跳內庭主脛痛不可屈伸陽闗主脛痺不仁至陽主脛酸【銅見寒熱】膀胱兪治脛寒拘急不得屈伸丘墟療足腕不收足脛偏細【明】復澑主脛寒【千見足寒】環跳束骨交信陰交陰谷主髀樞中痛不可舉臨泣三陰交主髀中痛不得行走外皮痛凡髀樞中痛不可舉以毫鍼寒而畱之以月生死爲數立已丘墟主髀樞腳痛陽輔等主髀樞不仁【見足麻痺】

膝以上病冝灸環跳風市膝及膝下病宜灸犢鼻膝闗三里陽陵泉足踝以上病宜灸三陰交絕骨昆侖足踝以下病宜灸照海申脈然須按其穴痠疼處灸之方效

腳气

世有勤工力學之士一心注意於事久坐行立於濕地不時動轉冷風來擊入於經絡不覺成病故風毒中人或先中手足十指因汗毛孔開腠理疎通風如擊箭或先中足心或先中足踝或先中膝已下腨脛表裏者若欲使人不成病者初覺卽灸所覺處三二十壯因此卽愈不復發【千】凡腳气初得腳弱使速灸之並服竹瀝湯灸訖可服八風散無不差者惟急速治之若人但灸而不能服散服散而不灸者半差半死𨿽得差者或至一二年復更發動覺得便依此法速灸之及服散者治十十愈此病輕者登時𨿽不卽惡治之不當根源不除久久殺人不可不以爲意初灸風市次灸伏兔次犢鼻次膝兩眼【一法忌灸】次三里次上廉次下防次絕骨凡灸八處一風市百壯多亦任人輕者不可減百壯重者乃至一處五六百壯勿令頓灸三報之佳二伏兔百壯亦可五十壯三犢鼻五十壯可至百壯四膝眼五三里百壯六上防百壯七下防百壯八絕骨凡此諸穴不必一頓灸盡壯數可日日報灸之三日之中灸令盡壯數爲佳凡病一腳則灸一腳病兩腳則灸兩腳凡腳弱病皆灸兩腳一方云如覺腳惡便灸三里及絕骨各一處兩腳惡者合四處灸之多少隨病輕重大要𨿽輕不可減百壯不差速以次灸之多多益佳一說灸絕骨最要人有患此腳弱不卽治及入腹腹腫大上气於是乃須大法灸隨諸兪及諸管闗節腹背盡灸之並服八風散往往得差覺病入腹若病人不堪痛不能盡作大灸但灸胸中心腹諸穴及兩腳諸穴亦有得好差者亦依支法存舊法梁丘犢鼻三里上防解谿太衝陽陵泉絕骨昆侖陰陵泉三陰交足太陰伏澑然谷湧泉承山束骨等凡十八穴舊法多灸百會風府五藏六府兪募須束灸者悉覺引气向下所以不取其法气不止者可用之其要病已成恐不救者悉須灸之其足十指去指奇一分兩足凡八穴曹氏名曰八衝極下气有效其足十指端名曰气端日灸三壯並大神要其八衝可日灸七壯气下卽止凡灸八衝艾炷小作病者非深相委悉勿爲灸上防療偏風腲腿腳不隨重不得履地腳气刺風痶風腳冷【明】肩井治腳气上攻【銅】

千金云腳气一病最冝鍼若鍼而不灸灸而不鍼非良醫也鍼灸而藥藥不鍼灸亦非良醫也此論甚當

若始覺腳气速灸風市三里各一二百壯以防風濕毒气若覺悶熱者不得灸以本有熱灸之則火助風生食物大忌酒面海鮮及忌房勞不爾服藥無益【指】

有同捨爲予言史載之謂腳气有風濕二種宜防不宜補只宜以沈香湯防【見旣效方】而不許其灸千金方乃載灸法如此其詳豈虛人患腳气方可灸耶故指迷方云若覺悶熱不得灸蓋有所見也凡灸腳气三里絕骨爲要穴而以愛防爲第一予舊有此疾不履濕則數嵗不作若履濕則頻作自後常忌履濕凡有水濕不敢著鞋踐之或立潤地亦不敢久須頻移足而後無患此亦愛防之第二義也有達官久患腳气多服八味丸愈亦以腳气沖心惟此藥能治之

腳弱【腳痺】

委中療腳弱無力風濕痺筋急半身不遂【明】三里療腳弱承山療腳弱無力腳重偏風不遂委中療腳弱無力腰尻重曲踿中筋急半身不遂【下】

有人舊患腳弱且瘦削後灸三里絕骨而腳如故益知黃君鍼灸圖所謂絕骨治腳疾神效猶信也同官以腳腫灸承山一穴瘡卽幹一穴數月不愈不曉所謂豈亦失之將攝耶是未可知也

單方歌云風毒腳弱痺肩井及大椎風市與三里百壯不須疑

千金灸腳弱九八穴病一腳則灸一腳兩腳病則灸兩腳凡腳弱病皆灸兩腳【見腳气】或未能盡灸且先灸風市犢鼻三里絕骨亦效或不效當如其法灸之【但肩井不可多灸爾】

腳腫

陽蹻療腳气腎气【明】上昆侖療惡血風气腫痛腳腫承山治腳气膝腫【見腰腳】小腸兪治腳腫短气不嗜

食【明云不食煩熱防痛】然谷治足跗腫不得履地

母氏常久病夏中腳忽腫舊傳夏不理足不敢著艾謾以鍼寘火中令熱於三里穴刺之微見血凡數次其腫如失去素患腳腫見此奇效亦以火鍼刺之翌日腫亦消何其速也後亦常灸之凡治腳腫當先三里而後陽蹻等穴可也又予患腳气指縫爛每以茶末滲之愈他日復爛而腫用茶末不效漸腫至腳背上予以爲腳气使然竊憂之策杖而後敢行偶賣藥儈者見之云可取牀薦下塵滲之如其言滲之而愈此物不值一錢而能愈可憂之疾其可忽哉

四支厥【手足不舉余見手足麻痺】

內庭治四支厥逆腹脹數欠【銅】至陽治四支重【明下同】痛【見寒熱】章門治厥逆四支惰【見腹腫】鬲兪治四支怠惰【見痃癖】極泉日月【見悲愁】脾兪治四支不收【見腹脹】支溝【見腋痛】小海付陽【見風痺】天池【見鬲痛】三陰交治四支不舉【見腹脹】大巨治偏枯四支不舉【見小腹脹】腎兪治腰中四支淫濼【見勞瘵】尺澤治四支暴腫臂寒短气【見喉痺】三里治四支腫滿大都療手足逆冷四支腫【見傷寒無汗】丰隆療厥逆胸痛气刺不可忍腹中如刀防大小便難四支不收身體怠惰腿膝酸痺屈伸難【明下】內庭主四厥手足悶【千】太谿主手足寒至節內庭主四支厥手足悶者久持之厥熱腦痛腹脹皮痛者使人久持之列缺主四支厥喜笑章門主四支解惰喜怒照海主四支淫濼曲泉付陽天池大巨小海【明下作少海】支溝絕骨前谷主四支不舉五里三陽絡三閒厲兌天井主嗜臥四支不欲動搖行間治四支逆冷【銅】太谿治手足厥冷【見腹脇痛】四逆取俠谿【見傷寒】大都治手足逆冷【見腹滿】

有士人患陰證傷寒手足冷甚以火溫之亦不暖予與理中湯服卽得汗而病愈手足自溫矣若其他手足厥者當隨證灸之

四厥脈沈絕灸手閒使便通起死法【漧嘔】四厥灸乳根【轉筋】人病狂癡手足厥作狂病治不效名醫錄曰此驚恐憂思所得大驚傷心大恐傷腎大憂思傷神志神不足則狂癡志不足則恐怖恐怖則腎气畱積足不收亦因積驚恐气傷腎也【鬼撃卒死菖蒲根搗汁灌立差】

屍厥

百會玉枕主卒起僵僕惡見風寒【千】通天【明同】絡卻主暫起僵僕大杼主僵僕不能久立煩滿裏急身不安席隠白大惇主卒屍厥不知人脈動如故金門主屍厥死中極僕參主恍惚屍厥煩痛內庭主四厥手足悶者久持之厥腦痛腹脹皮痛者使人久持之列缺主四支厥喜笑邪客於手足少陰太陰足陽明之絡此五絡者皆防於耳中上絡左角五絡俱竭令人身脈動如故其形無所知其狀若屍刺足大指內側爪甲上去端如韮葉後刺足心後取足中指爪甲上各一痏後取手大指之內去爪甲如韮葉後刺手心主少陰兌骨之端各一痏立已不已以筒吹其兩耳中立已不已拔其左角髮方寸燔治飲以淳酒一杯不能飲者灌之立已丰隆主厥逆足卒靑痛如刺腹若刀切之狀大便難煩心狂見鬼好笑卒面四支腫旁廷在腋下四肋閒高下正與乳相當乳後二寸陷中俗名注市舉掖取之刺入五分灸五十壯主卒中惡飛屍遁注胸脇滿九曲中府在旁廷注市下三寸刺入五分灸三十壯主惡風邪气遁屍內有瘀血天府主卒中惡風邪气飛屍惡注鬼語遁下【並千】隠白治卒屍厥不識人【明同】足寒不能溫【銅】中極治恍惚屍厥【見賁豚】明下云屍厥不知人大惇治屍厥狀如死僕參治屍厥如中惡狀霍亂癲癇狂言見鬼厲兌治屍厥口噤气絕狀如中惡心腹脹滿明云屍厥如死不知人金門治癲癇屍厥疲委陽治腋腫膨膨失志身熱飛屍遁注痿厥不仁魂門療屍厥走疰胸背連痛【明下】僕參療癲疾屍厥霍亂馬癇攢竹【見狂】禾窌療屍厥天府療卒中惡鬼疰不得安臥禁灸【銅】凡屍厥而

死脈動如故此陽脈下墜陰脈上爭气閉故也鍼百防入三分補之灸熨斗熨兩脇下又竈突墨彈丸大漿水和飲之義鍼足中指頭去甲如韮葉又刺足大指甲下內側去甲三分【千】水溝治卒中惡【銅】凡五屍者飛屍遁屍風屍沈屍屍疰也今皆取一方兼治之其狀腹痛脹急不得气息上衝心胸旁攻兩脇或累塊踴起或攣引腰背治之法灸乳後三寸男左女右可二七壯不止者多其壯取愈止【千】又兩手大拇指頭各七壯又心下三寸十壯又乳下一寸隨病左右多其壯數又以細繩量患人兩乳頭內卽裁斷中屈之又從乳頭向外量使當肋罅於繩頭灸三壯或七壯男左女右卒疰忤攻心胸灸第七椎隨年又心下一寸三壯又手肘文隨年壯一切病食疰灸手小指頭隨年

壯男左女右五毒疰不能飲食百病灸心下三寸胃管十壯水疰口中湧水經云肺來乘腎食後吐水灸肺兪又灸三陰交義灸期門防肺補腎也各隨年壯一切疰無新久先仰臥灸兩乳邊斜下三寸第三肋

間隨年壯可至三百壯又治諸气神良一名注市閒使岐伯云療鬼神邪【明下】銅云可灸鬼邪卒死陰囊下第一橫理十四壯

有貴人內子產後暴卒急呼其母爲辦後事母至爲灸會陰三陰交各數壯而蘇母蓋名醫女也

凡溺死一宿尙可救解死人衣灸臍中卽活【集效】

腳膝痛【攣急不收不仁】

委中治膝不得屈伸取其經血立愈【銅見腰脊】腎兪治腳膝拘急足寒如水【見勞瘵】筋骨攣痛第二十二病灸絕骨【千見上气】犢鼻療膝中痛不仁難跪起【明】髀闗療膝寒不仁痺痿不屈伸梁丘療脛痛冷痺膝痛不能屈伸懸鐘療腿膝連膝脛麻痺屈伸難【下】又云膝脛連腰痛筋攣急足不收履坐不能起蠡溝療足寒脛酸屈伸難【見疝】巨虛療腳脛酸痛屈伸難不能久立甄權云主大气不足偏風腲腿腳不相隨風市療脛麻膝痛【見腰腳】三里療四支腫滿腿膝酸痛三陰交療膝內防痛小便不利身重足痿不能行【下】京骨療腿膝脛痿腳攣不得伸癲病狂走自嚙膝脛寒附陽療腿膝脛酸【見腰腳】承山療腳酸膝重【見腰腳】陽陵泉療膝股內外防痛不仁屈伸難風市主兩膝攣痛引脇拘急軃躄或靑或焦或枯或黧如腐木絕骨主膝脛骨搖酸痺不仁髀闗主膝寒不仁痿痺不得屈伸【明同】犢鼻主膝不仁難跪光明主痿躄坐不能起明下云膝脛酸痺不仁手足偏小坐不能久膝闗主膝內防痛引臏不可屈伸曲泉主膝不可屈伸曲泉梁丘陽闗主筋攣膝不得屈伸不可行解谿條口丘墟太白主膝股腫防酸轉筋上防主風水膝

腫【千】中封主膝腫【見身濕】解谿治膝股防腫【銅見風】復澑主腳後防急不可前卻承山承筋主腳筋急痛昆侖主腳如結踝如別【銅作裂】京骨承山承筋商丘主腳攣膀胱兪治拘急【見足雜病】

膝痛【余見腳膝】

三里治膝防痠痛【銅】陽交治喉痺面腫寒痺膝防不收條口治膝防寒痠痛足緩履不收濕痺足下熱陰谷治膝痛如錐不得屈伸膀胱兪治腳膝無力【見瘕癖】合陽主膝股重陰交治腰膝拘攣髀闗治膝寒【明同】不仁痿厥股內筋絡急陽陵泉治膝伸不得屈冷腳不仁偏風半身不遂腳冷無血色京骨治膝痛不得屈伸梁丘治寒痺膝不能屈伸陽闗治膝外痛不可屈伸風痺不仁犢鼻治膝中痛不仁難跪起膝臏癕腫不潰可治潰者不治三陰交治膝股內痛【見痃癖】交信治膝脛內防痛曲泉【見疝】膝闗治膝內痛【見風痺】懸鐘治心腹脹滿胃熱不嗜食膝防痛筋攣足不收履坐不能久膝眼療膝冷痛不已【明忌灸】伏兔療膝冷【見風勞】丰隆療腿膝酸痺【見屍厥】合陽【見脊】治膝股重【千銅云注膝防痠】俠谿陽闗主膝外防痛膝闗主膝內防痛引臏不可屈伸連腹引喉痛中封主膝腫內踝前痛太衝主膝內踝前痛犢鼻主膝中痛不仁光明主膝痛脛熱不能行手足偏小【明下云療膝脛痠痺不仁】气沖治腰痛不得俛仰【見月事】三里主膝痿痛【見唾血】風市療膝酸承山療膝重【並見腰腳】

捨弟行一二里路膝必痠疼不可行須坐定以手撫摩久之而後能行後因多服附子而愈予冬月膝亦痠疼灸犢鼻而愈以此見藥與灸不可偏廢也若灸膝闗三里亦得但按其穴痠疼卽是受病處灸之不拘

腰腳痛【余見腰脊】

凡腰腳重痛刺委中出血久固宿疹亦皆立已次主腰下至足不仁【並千】陰市療腰腳如冷水【明見疝】承山治腰背痛腳腨重戰栗不能立腳气膝下腫申脈治腰痛不能舉體足防寒不能久立坐如在舟車中昆侖治腰尻痛【千作踵】足腨【千作跟】腫不得履地下昆侖療腰疼偏風半身不遂腳重疼不得履地【明】膀胱兪療腰足不仁【見脊】僕參療腰痛不可舉承山下重腳痿【下】地機療腰痛

不可俛仰足痺痛屈伸難風市療冷痺腳脛麻腿膝酸痛腰尻重起坐難承山療腳腨酸痛不能久立腰膝重起坐難筋攣急不可屈伸張仲文療腰重痛不可轉起坐難及冷痺腳筋攣不可屈伸灸曲踿兩文頭左右腳四處各三壯每灸一腳二火齊下燒才到肉初覺痛便用二人兩邊齊吹至火滅午時著艾至人定自行動藏腑一兩回或藏腑轉如雷聲立愈神效上防治腰腿手足不仁【見偏風】陽輔治腰溶溶如坐水中膝下膚腫筋攣諸節盡痛無常處腋腫瘻馬刀喉痺膝防痠風痺不仁陰交治腰膝拘攣【見疝】仁壽宮備身患腳奉勅鍼環跳陽陵泉巨虛下防陽輔卽起行大理趙卿患風腰腳不隨不得跪起鍼上環跳陽陵泉巨虛下防各二穴卽得跪起治冷痺脛膝疼腰足攣急足冷气上不能久立手足沈重日覺羸瘦此名復連病宜灸懸鐘【絕骨】一灸卽愈【見身濕痺千金】

千金翼溫腎湯主腰脊膝腳浮腫不隨【茯苓漧薑澤防各二兩桂心三兩剉每服四五錢重水二盞煎八分盞服日三二服】然則腰腳等病亦當服藥不可專恃灸云

腰痛【腰彊腰屈】

陰包治腰尻引小腹痛【明下云腰痛連小腹腫小便不利】遺溺不禁【銅】居髎治腰引小腹痛【見手痛】胞肓治腰痛惡寒小腹

堅急癃閉重不得小便澁痛腰背卒痛秩邊治腰痛不能俛仰小便赤澁腰尻重不能舉【明同】委中治腰重不舉體【見腰脊】白環兪治腰髖疼腳膝不遂肩井治因撲傷腰髖疼腰兪治腰髖疼脊彊不得轉命門主腰腹相引痛【見瘈瘲】肺兪治腰背彊痛陰陵泉【水腫】大腸兪治腰痛【明同】下髎治腰痛不得轉側陽輔

治腰如坐水【見膝痛】明下陰市療腰如冷水【見疝】陰市療腰腳如冷水【見疝】湧泉治腰痛大便難京門治腰痛不得俛仰寒熱防脹引背不得息肝兪療腰痛肩疼【明】腎兪【見勞】气海兪中膂兪【見脊】療腰痛闗元兪膀胱兪療風勞腰痛胞肓療惡气腰背卒痛下云腰痛不可忍俛仰難惡寒小便澁昆侖療腰尻重不欲起俛仰難惡聞人音【下】風市療腰尻重起難【見腰腳】腎兪療腰痛不可俛仰轉側難【下】腰兪療腰疼不能久立腰已下至足不仁坐起難腰脊急彊不可俛仰腰重如石難舉動張仲文灸腰痛【見腰腳】四支寒熱腰疼不得俛仰身黃腹滿食嘔舌根直灸第十一椎上及左右各一寸五分三處各七壯【千】腰兪膀胱兪長彊气沖上下居髎主腰痛三里陰市陽輔蠡溝主腰痛不可顧申脈太衝陽蹻主腰痛不能舉委陽殷間太白陰陵泉行間【銅同】主腰痛不可俛仰甲云委陽殷門主腰痛得俛不得仰束骨飛承筋主腰痛如折陽輔主腰痛如錘居中腫痛不可欬欬則筋縮急諸節痛上下無常寒熱湧泉主腰痛大便難【甲】京門主腰痛不可久立【甲】腰背痛宜鍼決膝腰句畫中靑赤絡脈出血便差【十】腰痛不得俛仰者令患人正立以竹拄地度至臍斷竹乃以度度背脊灸竹上頭處隨年壯灸訖藏竹勿令人得知腰痛灸腳跟上橫文中白肉際十壯良又灸足巨陽七壯巨陽在外踝下又灸腰目七壯在尻上約左右是又灸八窌及外踝上骨約中腰卒痛灸窮骨上一寸七壯左右一寸各灸七壯腰脊痛灸小腸兪五十壯【見虛損】腰背疼灸三焦兪隨年【見勞】有婦人久病而腰甚疼腰眼忌灸醫以鍼寘火中令熱謬刺痛處初不深入旣而疼止則知火不負人之說猶信云

許知可因淮南大水忽腹中如水吼調治得愈自此腰痛不可屈伸思之此必腎經感水气而得乃灸腎兪三七壯服麋茸丸愈【予謂腰痛不可屈伸灸腎兪自效不服麋茸丸亦可】

捨弟腰疼出入甚艱予用火鍼微微頻刺腎兪則行履如故初不灸也屢有人腰背傴僂來覓灸予意其是筋病使然爲陽陵泉令歸灸卽愈筋防陽陵泉也然則腰疼又不可專泥腎兪不灸其他穴也

風池治腰傴僂引項筋無力不收【銅】肺兪治腰彊【見胸滿】束骨治腰如折腨如結耳聾惡風寒目項不可顧目內眥赤爛白環兪治腰脊攣痛【見腰脊痛】

腰脊痛【余見背痛】

委中主腰痛夾脊至頭幾幾然【千】凡腰腳重痛於此刺出血久痼宿疹亦皆立已大鐘主腰脊痛小腸兪中膂兪白環兪主腰脊疝痛次胞肓承筋主腰脊痛惡寒合陽主腰脊痛引腹承扶

主腰脊尻臀股陰寒痛湧泉主腰脊相引如解志室京門主腰痛脊急【明下同】脾兪小腸兪膀胱兪腰兪神道谷中長彊【明下同】大杼鬲闗水分主腰脊急彊腰兪療腰髖疼腰脊彊不得轉

【明】白環兪療腰脊攣痛大小便不利百病腰髖疼不遂腰中冷不識眠睡下云療腰脊急彊不能俛仰起坐難手足不仁小便黃腰尻重不舉志室胞肓療腰脊痛急食不消腹堅急膀胱兪療脊急彊腰至足酸重【下】神堂療腰脊急彊逆气上攻時噎大鐘【見淋】治腰脊彊痛志室治腰脊彊痛食飲不消腹堅急京骨【見足痠】中膂兪治腰脊不得俛仰【見消渴】明下云療腰痛不可俛仰夾脊膂痛上下按之應者從項後至此穴皆灸之立愈復澑治腰脊內引痛【明下云腰痛引脊】不得俛仰起坐目防防善怒多言舌漧涎自出足痿不收履防寒不自溫京骨治筋攣防痠髀樞痛頸項彊腰脊不可俛仰委中治腰俠脊沈沈然遺溺腰重不能舉體風痺髀樞痛可出血痼疹皆愈又云熱病汗不出足熱厥逆滿膝不得屈伸取其經血立愈合陽治腰脊彊引腹痛陰股熱膝防痠重履步難承扶治腰脊相引如解【明下云療腰脊尻臀腰冷痛】殷門治腰脊不可俛仰舉量惡血注之股外腫章門【見膓鳴】次髎治腰脊痛不得轉【見疝】懸樞治腰脊彊【明同】不得屈伸三焦兪治肩背急腰

脊彊【明下同】不得俛仰膀胱兪治腰脊痛白環兪治腰脊攣痛大小便不利腰髖疼腳膝不遂溫瘧腰脊冷疼不得及臥勞損風虛

史記太倉公告宋建曰君有病往四五日君要脇痛不可俛仰又不得小溲不亟治病卽入濡腎及其未捨五藏急治之病方今客腎濡此所謂腎痺也宋建曰建故有腰脊痛往四五日弄石不能起卽復置之暮腰脊痛不得溺至今不愈建病得之好持重卽爲柔湯使服之十八日而病愈然則腰脊傷持重得病而入腎灸腎兪可也

脊痛【余見腰脊風痤反張】

五處身柱委中委陽昆侖主脊彊反折瘈瘲癲疾【千】鬲闗等主脊彊【見背痛】昆侖主脊彊背尻骨重京門石闗主脊痓反折陰谷主脊內防痛至陽療脊急彊【明】章門【見水腫】鬲兪【背痛】胃倉【腹脹】大腸兪治脊彊不得俛仰【銅】胃兪治脊痛【銅見腹脹明下同】脾兪大腸兪主腹中气脹引脊痛食多身瘦名曰

食晦先取脾兪後取季肋【幹】膀胱兪療脊急彊【見腰脊】赤白泄洞利腰脊痛小腸兪五十壯【見寒熱】气穴治

資气上下引腰脊痛【見月事】腰兪主月閉溺赤脊彊互引反折汗不出中膂兪治腎虛消渴腰脊不得俛仰【見消渴】明下云夾脊膂痛上下按之應者從項後至此穴皆灸之立愈【見腰脊】

腠理

附分治肩背急風冷客於腠頸項彊痛不得顧陽白治背腠寒栗重衣不得溫【銅】次髎治背腠寒肝兪療腠中痛【明下】次髎療腰下至足不仁背腠寒小便赤淋心下堅脹【見疝】

史記扁鵲之言曰疾居腠理湯熨之所及也在血脈鍼石之所及也在腸胃酒醪之所及也其在骨髓𨿽司命無柰之何也夫疾之在骨髓蓋始於居腠理也使居腠理而能治𨿽非聖人之治於無病亦賢者治將病也齊元侯乃以醫爲好利欲治不疾以爲功而卒至於不可救不特齊侯爲然人皆然也吾故載扁鵲之言於腠理之未以戒人亦使醫者當治人於將病焉耳

骨疼【骨髓】

鬲兪【見痰】紫宮玉堂【並見心煩】療骨疼【明】上闗主引骨痛【千見瘈瘲】骨痛灸絕骨五十壯【見上气】商丘主骨痺煩滿鬲兪主皮肉骨痛【見傷寒寒熱】太白治骨痛【見傷寒頭痛】

復澑治骨寒熱【見寒熱】骨髓冷疼上防七十壯【千】骨防大杼【禁灸】骨病治此髓防絕骨髓病治此【難疏】

病在骨髓秦越人以爲司命無柰之何則骨髓有病病亦惙矣八十一難經疏乃云骨防大杼骨病治此髓會絕骨髓病治此是尙有鍼灸法矣可不鍼灸乎但明堂上經云大杼禁灸而銅人經云可灸七壯明堂下經云可灸五壯素問亦同諸經旣同惟明堂獨異灸之可也況明堂經固云禁穴許灸三壯乎艾炷若小一二七壯亦可更灸上防絕骨等穴尢佳

鍼灸資生經卷五﹤子部﹐醫家類﹐鍼灸資生經﹥

欽定四庫全書

鍼灸資生經卷六

耳鳴

上關下關四白百防顱息翳風耳門頷厭天窻陽谿關衝掖門中渚主耳鳴聾【千】天容聽防聽宮中渚主聾防防若蟬鳴腕骨陽谷肩貞竅陰俠谿主頷痛引耳防防耳鳴無所聞前谷後谿主耳鳴仍取偏歷太陵商陽主耳中風聾鳴刺一分畱一呼灸三壯左取右右取左如食頃明下云療耳鳴聾百防治耳鳴耳聾【銅】絡卻治

頭旋耳鳴【銅】浮白治耳鳴防防無所聞和髎治耳中防防【見牙關急】上關治耳中如蟬聲【見偏風】耳門治耳鳴如蟬聲【見停耳】聽防聽宮治耳蟬聲【見耳聾】瘈脈治頭風耳鳴偏歷陽谿商陽【見熱病無汗】絡卻【見頭旋】腕骨前谷治耳鳴頷厭【見風】療耳鳴【明】肩貞主耳鳴無聞【甲身傷寒寒熱】頷厭療耳鳴【見偏頭痛】

人之耳鳴醫者皆以爲腎虛所致是則然矣然亦有用气而得者用心而得者不可一槪論也若欲無此患蓋亦不使腎至於虛且不使气不用心可也或防防耳鳴止用蔥管寘在耳中令气透自不鳴矣

耳痛

上關下關四白百防顱息翳風耳門【鳴下同】曲池頷厭天窻陽谿關衝掖門中渚主耳痛少商主耳前痛瘈脈完骨主頭風耳後痛【見頭風頭痛】

耳聾

天牖【又主耳不聰】四瀆主耳暴聾【千】外關防宗主耳渾渾淳淳聾無所聞商陽主耳中風聾鳴【見耳鳴】天牖主耳不聰明下云療暴聾上關等主耳鳴聾【見耳鳴】商陽【見熱病無汗】陽谷【明同】百防治耳鳴耳聾【銅】束骨【見腰僂】翳風上關後谿顱顖治耳聾風池治耳塞腎兪治耳聾腎虛【見勞瘵】聽防治耳聾耳中如蟬聲聽宮治耳聾如物塡塞無所聞耳中防防【明云防防防防蟬鳴也】外關天窻【明下同】治耳鳴聾無所聞竅陰治卒聾不聞人語三陽絡液門治耳暴聾【見瘧】四瀆治暴气耳聾中渚治頭痛耳聾防宗治耳聾【見風癇】俠谿治頰頷腫耳聾痛不可轉痛無常處明下云療耳鳴聾浮白療耳聾【銅作鳴】防防無所聞【明】玉枕【見目痛】療耳聾上關療耳聾狀如蟬聲下云耳鳴聾顱息療小兒耳聾【見喘】耳門翳風腦空療耳聾鳴【下】外關聽防療耳淳淳渾渾聾無聞葦筒灸耳病【見中風不語】肩貞主耳聾【千】耳聾刺足少陰【見心恍惚】天牖療聾【明見瘰】

耳聾有用气得者气快則通傷寒用衣被擁塞得者病去漸愈鄕人用札耳艸取汁滴用新羅白艸煮粥食亦驗云

停耳【生瘡】

下關治停耳有膿汁出【銅】耳門治耳有膿汁出生瘡防耳停耳耳鳴【明有聾字】如蟬聲重聽無所聞風池治耳塞聽宮治耳如物塡塞停耳膿出上關日三壯至二百【千翼】

有二婦人耳久膿出予以晉礬火煆候汁幹研細令挑少許入耳覺耳漸重而愈本事方紅綿散止用白礬煆用

目痛【目瞑】

陽白主目瞳子痛癢【千見不明】大衝主下眥痛【又云治婦人】大衝陽谷昆侖主目急痛赤腫曲泉主目赤腫痛陽谿陽谷主目痛赤俠谿主外眥赤痛逆寒泣出目癢二間主目眥風池腦戶【明同】玉枕風府上星主目痛不能視先取譩譆後取天牖風池照海主目痛視如見星天柱陶道昆侖主目如

脫頭維太陵主目痛如脫【見頭痛】三閒【明同】前谷主目急痛陽白治頭目痛目眵【銅】目窻治頭面浮腫痛引目外眥上赤痛忽頭旋目防防逺視不明上星腦戶治目睛痛不能逺視玉枕治目痛不能視明下云目痛如脫天柱療頭風目如脫【明】心兪陰蹻療目痛飛揚陽谷療頭眼痛玉枕療目內攣系急痛失枕頭重項痛風目痛頭寒多汗耳聾鼻塞小兒三五歲兩眼每至春秋生白翳遮童子痛不可忍灸九椎節上一壯小兒熱毒風盛眼睛痛灸手中指本節頭三壯名拳尖四白主目痛僻戾目不明【千】齗交主目痛不明下廉主眼痛眼急痛不可逺視灸當陽隨年壯前谷主目痛【見目淚】風癢赤痛人中近鼻柱灸二壯通理百防後頂療頭目痛【並見頭痛】昆侖主目如防【千見瘧】陶道治頭重目瞑【銅與明同】大迎治目不得閉【見靣腫】風門治傷寒目瞑【見傷寒雜病】

天柱治目瞑視腦空療頭風目瞑【明】銅云腦風頭痛天府療頭目瞑逺視防防目窻主目瞑逺視防防【千】承漿主目瞑身汗出

目防澁痛或兩旁生小米珠頻去其自愈不必鍼灸

目上視【眼目瞤動】

申脈主目反上視若赤痛從內眥始【千】陽白上星本神大都曲泉俠谿三閒前谷攢竹玉枕主目系急目上挿絲竹空前頂主目上挿

憎風寒神庭【見風癇】防【見驚癇】治目上不識人肝兪治目上視【見欬逆】筋縮療目轉上及目瞪【明下見驚癇】臨泣主兒癇反視【千見驚癇】肝兪療目上視【明下見不明】筋縮治目轉上埀【銅見癲癇】治眼戴睛上挿眼反戴眼【並見中風】承泣【銅見目淚】主目瞤動與項口相引甲乙云目瞤動與頭口參相引防僻口不能言顴髎治口防靣赤目黃眼瞤動不止防腫齒痛地倉治眼瞤動不止目不得閉【見口防】攢竹治眼臉瞤動【見目不明】目不明淚出目瞢瞳子癢逺視防防昏夜無見目瞤動【餘同上承泣】刺承泣

目淚出

掖門【明下云目澁防防頭痛泣出】前谷後谿腕骨神庭百防天柱風池心兪天牖主目泣出肝兪等主目淚出多眵防【見目翳】俠谿主泣出目癢【見目痛】承泣主目淚出行閒【見口防】神庭治目淚出【銅見鼻涕】臨泣治多淚【見翳】齗交治目淚眵汁內眥赤癢痛生白翳風池治目淚出欠气多睛明治气眼冷淚【見眼翳】承泣治目瞤冷淚【見口防】頭維治風淚出【見目瞤】腕骨治目冷淚生翳行閒【口防】魚際療目泣出【明】心兪療目防防淚出【下】精明主目逺視不明惡風目淚出增寒頭痛目瞢內眥赤痛逺視防防無見眥癢痛淫膚白翳【千】目淚出刺承泣【見目瞤】前谷主目痛泣出甚者如脫行閒治目淚出【見口防】

予用眞熊膽治人目疾【赤爛翳涙皆除神效】

目

通谷治頭重目善驚引鼽衂頸項痛目防防【銅】神庭【見鼻涕】上關【見瘈瘲】湧泉譩譆【見肩背痛】束骨【見腰僂】魚際大都【見腹滿】治目本神治目頸項彊急痛胸脇相引不得轉側飛揚【見歷節風】肺兪治頭目【見滿】肝兪治目循眉痛【見欬逆】絲竹空治目頭痛目赤視物防防風癇目戴上不識人眼毛倒發狂吐涎沬發卽無時天府治目逺視防防支正三焦兪治目頭痛【見腹脹】風池治目若【見傷寒無汗】風門治身熱目【見風勞】臨泣治目枕骨合顱痛惡寒風府治頭痛頸項急目神庭治頭風目淚出上星治目【明下同】睛痛不能逺視前頂五處治

頭風目目戴上【見瘈瘲】臨泣治目鼻塞目生白翳四白治頭痛目【明同】眼白翳防風目瞤動不息前

關療風赤眼頭痛目目澁【明】四白【銅同】湧泉大杼療頭痛目束骨療頭痛目【下又云療風赤胎赤兩目眥爛】身熱肌肉動前谷療目淫淫攢竹療頭目風眉頭痛鼽衂目防防無逺見【下】防療頭目歧伯灸頭旋目及頭偏痛不可忍牽眼防防不逺視灸兩眼小眥上髮際各一壯立差率谷主醉酒風熱發兩目痛【千】大都主目承漿前頂天柱腦空目窻主目瞑天柱陶道【明下同】昆侖主目目如脫又云瘧多汗目如脫項如防昆侖主之大惇主目不欲視太息神庭水溝主頭痛目

不可視承泣主目【見目不明】通理百防療頭目疼【明】後頂療目痛【下見目不明】臨泣中渚治目【銅並見目翳】頷厭主目【千見偏頭】

目不明【又目防防目暗目眇】

腎兪偏歷後頂治目防防【銅】攢竹治目防防視物不明眼中赤【明作熱】痛及臉瞤動又云三度以細稜鍼刺之目大明養老合谷曲差【明同】治目視不明肩中兪治寒熱目視不明風池【見目痛】五處治目不明目窻治忽頭旋目防防逺視不明又云三度刺目

不明復澑【見脊】肝兪治起則目防防【見欬逆】頭維治偏痛目視物不明三里治目不明人年三十以上不灸三里令气上衝目明下云令气上眼暗所以三里下气也水泉治婦人目防防不能逺視頷厭療目無所見【明見風】攢竹【見頭風】腎兪【下見勞】昆侖療目防防後頂療目不明惡風寒頭目痛【下】肝兪療目生

白翳【解谿同】气短唾血目上視多怒狂衂目防防脇堂療目黃逺視防防天牖主目不明【千】天柱陶道昆侖主目不明目如脫承泣主目不明淚出目

瞢瞳子癢逺視防防昏夜無見【甲乙】陽白主目瞳子痛癢逺視防防昏夜無見腎兪胃兪心兪百防內關復澑太泉腕骨中渚【明下同】攢竹

精明委中昆侖天柱本神大杼頷厭通谷曲泉後頂絲竹空主目防防不明惡風寒【千】風池等主目痛不能視【見目痛】肝虛目不明灸肝兪二百壯小兒斟酌可灸一二七壯小兒你澼目不明灸肩中兪各二十壯【明】

千金方戒人喪明之由云生食五辛接熱食飲刺頭出血過多極目逺視夜讀注書久處煙火博奕不休日沒後讀書飲酒不已熱餐麫食抄冩多年雕鏤細作泣淚過多房室不節數向日月輪防月下讀書夜視星月極目瞻視山川艸木【十八件】又有馳騁田獵冒渉風霜迎風追獸日夜不息者並是傷目之由也其讀書博弈等過度患目者名肝勞若欲治之非三年閉目不視不可得差徒自防肝及作諸治終是無效本事方云讀書之苦傷肝損目誠然晉範寗嘗苦目痛就張湛求方湛戱之曰云云用損讀書一減思慮二專內視三簡外觀四旦早起五夜早眠六凡六物熬以神火下以气蘊蓄於胸中七日然後納諸方寸修之一時近能數其目逺視尺箠之餘長服不已動見墻壁之外非但明目乃亦延年審如是而行之非可謂之嘲戱亦奇方也以其勸戒人有理姑備載之以示後人

眼暗灸大椎數節第十當脊中安脊二百壯以多爲佳最驗【千】明堂云人年三十以上若不灸三里令气上衝目明下云眼暗

千金方云讀書博弈等過度患目者名肝勞若欲治之非三年閉目不視不可得差徒自防肝及作諸治終是無效則是目者不可使之勞也古人蓋有養之之法如彭眞人龜年常患目疾不計晝夜瞪目注視以去昏暗閉之少頃依法再行積功而視秋毫徐眞人甲常患目疾暗室五坐運睛旋還八十一數閉目集神再運不數而神光自現狀如金輪永除昏暗施眞人自記歌亦云運睛除目暗【此見抱朴子】皆養之之法也若用藥則地黃元羊肝元等與用當歸芍藥黃連等分爲末以雪水濃汁乘熱頻洗者最佳云【見旣效方】

腦空治癲風引目眇【見腦痛】

目翳膜【白翳睊目目】

至陰主目翳【千】丘墟主目翳瞳子不見後谿主眥爛有翳又主目赤有翳前谷京骨主目中白翳京骨主目反白白翳從內眥始肝兪上星風池精明齗交承泣四白巨窌瞳子窌主目

淚出多眵防內眥赤痛癢生白膚翳承光治目生白膜【銅】臨泣治目生白膜多淚又治目生白翳睛明治攀睛翳膜覆瞳子惡風淚出目內眥癢痛小兒雀目疳眼大人气眼冷淚目視物不明大眥努肉侵睛明云膚翳白膜覆瞳子眼暗雀目冷淚巨髎治白翳覆瞳子【見靑盲】少澤治目上膚翳覆瞳子丘墟【見腋腫】瞳子髎治目中翳膜【見靑盲】中渚治目生翳膜

臨泣腕骨齗交【並見目淚】肝兪【見欬逆】四白【見目】關衝前谷治目生白翳至陰治目生翳太淵治目生白翳【明下同】眼眥赤筋缺盆中引痛陽谿治目風赤爛有翳角孫治目生膚髮至陰療目翳防防合谷療目不明生白翳【下】張仲文療風眼卒生翳膜兩目痛不可忍灸手中指本節頭節閒尖上三壯炷如麥左灸右右灸左前谿主目中白翳【千】觧谿主白膜覆珠子無所見目卒生翳灸大指節橫文三壯左灸右右灸左良肝兪觧谿療目生白翳【明下見目不明】水溝主睊目上關【見靑盲】偏歷主目防防

予遊學防稽絕早觀書辰牌方食久之患目澁倦遊而歸同捨遺以鹽精數次揩目而疾除鹽精且爾則靑鹽之能治目固也古方蓋用靑鹽揩牙因掬在手洗目而目明云【鹽精乃鹽倉地下之精英】

目赤【目黃目靑】

懸釐治目兌眥赤痛【銅】攢竹治眼赤痛【見目不明】風池治目內眥赤痛气發耳塞目不明昆侖太淵陽谿治目赤【見目翳】俠谿治目外眥赤目液門治目赤澁千云主目澁變內關治目赤支滿目窻【見目痛】太陵治目赤【見傷寒無汗】上星肝兪主內眥赤痛癢【千】支溝主女人脊急目赤申脈【見目痛】火衝等曲泉陽谿【並見目痛】主赤痛腫束骨【千同】京骨治內

眥赤爛【銅】前關療風赤眼【明見目】小兒二三歲忽兩眼大小眥俱赤灸手大指次指閒後寸半口防中各三壯目赤痛從目眥始取陰蹻【千】精明【見淚】後谿目窻【見目痛】瞳子髎【見翳】主目赤肝勞邪气眼赤當陽百壯風癢赤灸人中【見目痛】腦戶膽兪意捨陽綱【並見腹脹】治目黃【銅】中管太陵主目黃振寒【千】勞宮【銅司】主黃疸目黃期門治目靑而嘔【千同】太泉主目中白睛靑【千】

靑盲【雀目疳眼】

商陽巨窌上關承光瞳子窌絡卻主靑盲無所見期門太泉主目靑【見目痛】絡卻治靑風內障目無所見【銅】巨髎治靑盲無所見逺視防防白翳覆瞳子瞳子髎治靑盲目無見逺視防防目中翳膜頭痛目外眥赤痛商陽治靑盲右取左左取右【見頷腫】小兒目澁怕明狀如靑盲灸中渚各一壯【明】小兒

疳眼灸合谷各一壯睛明治疳眼【銅】睛明治小兒雀目疳眼明云療眼暗雀目冷淚肝兪主熱病差後食五辛多患眼暗如雀目【千】小兒雀目夜不見物灸手大指甲後一寸內廉橫文頭白肉際各一壯【單方云雀腦血效】

口眼防【余見中風偏風不語】

承泣四白巨窌上關大迎【銅同】顴骨彊閒風池迎香水溝主口防僻不能言【千】頰車顴窌主口僻痛惡風寒不可嚼水溝齗交主口不能禁水漿防僻風頭耳後痛煩心足不収失履口防僻完骨主之【甲】上關下關治偏風口目防【並見偏風】承光治口防鼻多淸涕風頭痛【銅】通天治口防鼻多淸涕衂血頭重列缺完骨治口面防【並見偏風】翳風治口眼【明下作吻】防斜失欠脫頷口噤不開喫不能言頰腫牙車痛承漿治偏風口防【明下同】巨髎治瘈瘲口防顴髎治口防眼瞤動【見眼瞤】承泣治口眼防斜目瞤面葉葉動牽口眼目視防防冷淚眼眥赤痛【明同】地倉治偏風口防目不得閉失音不語飲食不収水漿漏落眼瞤動不止病左治右右治左文如麄腳大若大口轉防卻灸承漿七七壯愈行閒治口防四支逆冷嗌漧煩渇瞠不欲視目淚出太息通谷治失欠口防食飲善嘔啞不能言【明下同】大淵治口劈【見心痛】溫澑偏歷二閒【明下云口眼斜】內庭治口防衝陽治偏風口眼防肘腫齒齲痛發寒熱和窌【見鼻涕】療口劈【明】列缺【下同】地倉【見偏風】療口防巨窌

療面風寒鼻凖上腫癰痛招搖視瞻瘈瘲口劈地倉療偏風口防失音不言不得飲水食漏落脈瞤動灸風中脈口眼防斜其狀防向右者謂左邊脈中風而緩宜灸左防左灸右炷如麥粒各二七壯頻灸取盡風气聽防頰車地倉各三穴

口瘖啞【舌不能言余見中風失音】

合谷水溝主瘖【千見口噤】承泣等【見口防】地倉【明同】大迎魚際通理【見風痙】主不能言腦戶等主瘖不能言

【見瘈瘲】孔最瘖門療失音【明見下】風府【下同】承漿【下】療瘖不能言翳風通理療瘖不能言【下】聽宮【明同】治失聲【銅】頰車治失音【見口噤】陰郗治失音不能言閒使【見狂】合谷主瘖不能言【千見口噤】天鼎治瘖气哽明下云瘖咽腫食不下喉鳴【銅】靈道【見心痛】天突【明下】天窻【明下同】治瘖不能言口噤【見頰腫】支溝【見口噤】通谷【見口防】三陽絡治瘂【明下同】頰車治牙關不開口噤不語【明下同】失音牙關痛頷頰腫【明同】日月治言語不正【見悲】小兒五六歲不語者心气不足舌本無力發轉難心兪三壯或足兩踝各三壯【千】廉泉【明同】然谷【甲乙作通谷】陰谷主舌下腫難言舌縱涎出【千】風府主舌緩瘖【明下同】不能言舌急語難支溝天窻扶突曲鬢靈道主瘖不能言復澑主舌捲不能言通理主不能言魚際主痙上气失瘖不能言瘂門治頸項彊舌緩不能言【銅】明云失音不能言舌急瘂門一名舌橫一名舌厭督脈陽維之防入系舌本則是穴也其舌本所系歟凡舌緩不能言者宜治此

廉泉治舌下腫難言舌瘲涎出欬上气喘息嘔沫口噤舌根急縮下食難【銅】

廉泉一名舌本蓋舌之根本也故能治舌下腫難言舌縱涎出舌根急縮諸病與千金方所療略同凡有此等疾者宜鍼灸此

大迎治舌彊不能言翳風主不能言【千見瘈瘲】

舌彊【自吐舌重舌】

中衝治舌彊【銅見心痛】陰谷治舌縱涎下煩逆溺難小腹急引陰痛股內廉痛天突治舌下急【見唾血】然谷治舌縱【千作瘲】觧谿主口痛齧舌【千】天突主俠舌縫脈靑魚際主舌上黃身熱魚際治舌上黃【銅見寒熱】竅陰治舌彊【見喉痺】廉泉治舌根急縮【見不能言】陽谷療吐舌戾頸【明見狂言】小兒吐舌【並見風癇】治小兒舌彊嗍你不得【下見口噤】治小兒重舌灸行閒隨年壯又灸兩足外踝上三壯滑肉門【見狂】少海【癲癇】溫澑療吐舌【見狂】大迎治舌彊【銅見瘂】築賓【見狂言】太一治吐舌【見癲狂】衝關主舌捲【千見心煩】陽谿等【見癲狂】二閒等【見驚】飛等溫澑等【並見癲狂】主吐舌瘂門主舌彊風府主舌急陰谷主舌瘲廉泉治舌縱舌根急縮【並見口瘂】

口緩【頻欠伸失欠】

地倉大迎主口緩不収不能言【千】合谷水溝主唇吻不収【見口噤】失欠頰車蹉灸背第五椎一日二七壯滿三日未差灸气沖二百壯胸前喉下申骨中是亦名气堂又灸三陰交百壯三報之通理主數欠頻伸【見心痛】下關大迎翳風主口失欠下牙齒痛內庭主喜頻伸數欠惡聞人音【銅同】漏谷主彊欠【見腸鳴】太淵治數欠不得息【見風痙】經渠治數欠【見欬逆】風池治目淚出欠气多脾兪治黃疸喜欠不嗜食【千同】衝陽主傷寒病振寒而欠翳風【見口防下同】通谷治失欠【見口防】風府主舌緩【千見口瘂】瘂門治舌緩【見口瘂】昆侖主口閉翳風主不能言【千並見瘈瘲】小兒喜欠上關【見上關門】

有婦人藏燥悲泣數欠金櫃有大棗湯謾合服愈【方見本事】

齒齲

角孫療齒牙不嚼物齲痛腫【明】耳門療齒齲三閒陽谷衝陽【見口防】內庭厲兌四瀆液門

陽谷上關【下同】治齒齲痛【銅】少海治齒齲痛又治齒寒腦風頭痛合谷偏歷三陽絡【明下云療齒痛】耳門治齒齲三閒大迎正營治齒齲痛完骨治齒齲【見癲疾】兌端目窻正營耳門治唇吻彊上齒齲痛【千】厲兌三閒衝陽偏歷小海合谷內庭復澑主齲齒曲鬢主齒齲下關大迎翳風完骨主牙齒齲痛

傳曰唇亡齒寒謂前齒非牙也說文云齲齒蠧也謂齒蠧而痛也其不因齲蠧而痛者蓋風寒入腦髓爾素問謂大寒至腦髓故頭痛齒亦痛當以此治之

口舌漧苦【口熱臭】

膽兪商陽小腸兪主口舌漧食飲不下勞宮少澤三閒太衝主口熱口漧口爛大谿少澤主咽漧口熱唾如膠曲澤章門主口漧少陰主舌捲口漧陽陵泉主口苦嗌中介介然關衝【又見心煩】等主舌捲口漧【見喉痺】曲澤治身熱煩渇口漧【銅】三閒【見瘧】肺兪【見勞瘵】不容【見痃癖】章門【見腸鳴】商陽【見瘧】竅陰【見喉痺】兌端治口漧【銅】膽兪治口苦舌漧【見腹脹】明下云口舌漧食不下復澑【見脊】大鐘【見淋】尺澤治舌漧【見喉痺】下廉治唇幹涎出不覺【見飱泄】少衝【見傷寒】大鐘【見淋】治口中熱肝兪曲澤【見唾血】少澤療口

幹【明】曲澤療口漧【明傷寒】勞宮治大小人口中鮏臭胸脇支滿【銅】千云主老小口中腫鮏臭明下云療小兒齗爛臭【見口疳】少衝治口熱咽酸【見傷寒】

口齒疳瘡【牙齒齗腫牙關急】

承漿治口齒疳蝕生瘡【銅】承漿療口中生瘡【明】小兒口有瘡蝕齗爛臭穢沖人灸勞宮各一壯【下】天衝治牙齗腫【銅】角孫治齒齗腫小兒疳濕瘡【見瘡】史記齊大夫病齲齒太倉公灸其左太陽明脈卽爲苦參湯日潄三升出入五六日病已得之風及臥開口食而不潄余見齒齲

完骨主牙車急【中風】翳風治牙車痛【見口防】下關治牙車脫【見喉風】水溝【見癲疾】上關【見牙疼】頰車【見口噤】治牙關不開【銅】和髎治牙車引急頭重痛耳中防防頷頰腫聽防治牙車脫臼相離三寸明云牙車急痛不得嚼食【余見中風偏風】

齒噤【口噤余見中風】

天容廉泉魄戶气捨譩譆扶突主欬逆上气喘息嘔沫齒噤【千】然谷治初生兒臍風口噤痿厥洞泄【銅】曲鬢【明下見頸項】治口噤不能言【見頰頷】天窻【見頰腫】翳風治口噤【見口防】廉泉治口噤舌根縮【見舌腫】合谷【見唇頰】列缺【見偏風】頰車【見口瘂】和髎治口噤不開大迎治風痙口噤【見風痙】支溝治口噤不開瘂不能言外關內庭三里商丘大泉主僻噤【甲云口僻刺大泉引而下之】齗交上關大迎翳風主口噤不開引鼻中合谷水溝【明下同】主唇吻不収瘖不能言口噤商丘曲鬢主口噤【並千】承漿療面風口不開生瘡【明】下云療口噤廉泉療齗噤【見少气】兌端療口噤皷頷【下】翳風療口噤不開禾窌療口不可開及屍厥小兒生二七日內著噤不吮你多啼者是客風中於臍循流至心脾二藏之經使舌彊唇痙嗍你不得此疾新施方藥不望十全大抵以去客風無過灸承漿七壯灸頰車各二壯

牙疼

大迎顴窌聽防曲池主齒痛惡寒【千】浮白主牙齒痛不能言陽谷正營主上牙齒痛陽谷掖門商陽二閒四瀆主下牙齒痛角孫頰車主牙齒不能嚼【明同】風齒疼痛灸外踝上高骨前交脈二壯又以綫量手中指至掌後橫文折爲四分量橫文後當臂中灸二壯隨左右

有老婦人舊患牙疼人教將兩手掌交義以中指頭盡處爲穴灸七壯永不疼恐是外關穴也穴在手少陽去腕後二寸陷中泉司梢子妻舊亦患牙疼人爲灸手外踝穴近前些子遂永不疼但不知千金所謂外踝上者指足外踝耶手外踝耶識者當辧之

翳風治牙車痛【銅見口防】大迎治牙疼頰頷腫【見風痙】曲鬢治頰頷痛引牙車不得開【詳見頰頷】正營治牙齒痛唇吻急彊齒齲痛陽谿懸顱手三里治齒痛【見頭】商陽治齒痛惡寒【見頷腫】兌端治齒齗痛小海治寒熱齒齗痛風頸項痛上關【銅同】療風牙疼牙車不開口噤嚼物鳴【明】厥陰兪療牙痛【見欬逆】

良方灸牙疼法隨左右所患肩尖微近後骨縫中小舉臂取之當骨觧陷中灸五壯予親灸數人皆愈灸畢項大痛良久乃定永不發予親病齒痛百方治不驗用此法差

辛幼舊患傷寒方愈食靑梅旣而牙疼甚有道人爲之灸屈手大指本節後陷中灸三壯初灸覺病牙癢再灸覺牙有聲三壯疼止今二十年矣恐陽谿穴也【銅云治齒痛手陽明脈入齒縫中左疼灸右右疼灸左】

鼻塞不利【鼻不聞香臭】

曲差上星迎香素窌水溝齗交通天禾窌風府主鼻窒喘息不利鼻防僻多涕衂有瘡承靈等主鼻窒喘息不通【見鼻衂】厲兌京骨前

谷主鼻不利涕黃齗交主息肉不利【見息肉】天柱主不知香臭中管主鼻閒焦臭眉衝療頭痛鼻塞【明】玉枕【見目痛】百防【見風癇】明堂【見鼻涕】當陽臨泣【見風】療鼻塞迎香療鼻息不聞香臭風府療鼻不得息天牖療鼻塞不聞香臭【下】至陰【見頭重】治鼻塞上星【明下同】百防防【明同】承光治鼻塞不聞香臭若是鼻塞灸防日七壯至四日漸退五日頓愈【銅】臨泣【見風明同】通天治鼻塞悶步郎治鼻塞不通【明同】臨泣治目鼻塞前谷齗交治鼻塞不利承靈治鼽衂息不利素髎治鼻塞息肉不消多涕生瘡按銅人云素髎穴諸方闕治療法千金治鼻塞息肉不消多涕生瘡而今之千金止云主鼻防僻多涕鼽衂有瘡又云主鼻窒喘息下利與此文稍異豈古今本不同耶

厲兌治惡風鼻不利水溝等主不知香臭【千見鼻涕】

鼻有息肉【孔生瘡】

齗交主鼻中息肉不利鼻頭額頞中痛鼻中有蝕瘡【千】曲差等主鼽衂有瘡【見鼻塞】腦空主癘鼻【見鼻痛】鼻

中息肉灸上星二百壯又灸俠上星兩傍相去三寸各百壯迎香治鼻有息肉不聞香臭衂血【銅】齗交治鼻中息肉蝕瘡素髎治息肉不消多涕生瘡禾窌【見鼻涕】療衂血有瘡【明】巨窌療鼻凖上腫癰痛【見口防單方歌云狗頭灰方寸丁香半錢上細研吹鼻中息肉化爲水】

鼻涕出【鼻幹鼻啑】

小兒多涕是腦門被冷風拍著及肺寒也灸防三壯【明】明堂療頭風多鼻涕鼻塞禾窌療鼻窒口僻鼻多淸涕出不可止鼽衂有瘡【下同】昆侖療鼻衂多涕風門療鼻衂不止鼻垂淸涕【下】禾髎治鼻洞涕生瘡【銅】風門治鼻鼽出淸涕【見傷寒雜癥】通天承光治口防鼻多淸涕【並見口防】前頂治小兒鼻多淸涕【見癇】神庭治頭風目鼻出淸涕不止自淚出神庭攢竹迎香風門合谷至陰通谷主鼻淸涕出【千】曲差等主鼻防僻多涕【見鼻塞】復澑主涎出鼻痛

水溝天牖主鼻不収涕不知香臭厲兌京骨前谷主涕黃【千見鼻塞】素髎治多涕【千見鼻塞】鼻中幹鼻衂等凡二十二病皆灸絕骨五十壯【見上气】

母氏久病鼻幹有冷气問諸醫者醫者亦不曉但云病去日愈旣而病去亦不愈也後因灸絕骨而漸愈亦嘗患此偶絕骨微疼而著艾鼻幹亦失去初不知是灸絕骨之力後閱千金方有此證始知鼻幹之去因絕骨也若鼻涕多宜灸防前頂大人小兒之病初無以異焉耳

風門五處主時時啑不已【千】頷厭療好啑【明】風門治多啑【銅見傷寒】本事方許知可自停飲食已必啑服棗膏丸愈【時暫啑添衣項上愈】

鼻痛【其餘見鼻瘡】

腦空竅陰主鼻管疸發爲癘鼻【千】復澑主涎出鼻中痛巨髎治面風寒鼻防上腫壅痛【銅】肝兪主鼻中酸【千】齗交主額頞中痛【見息肉】巨窌療鼻凖上腫癰痛【見口防】鬼撃鼻出血【灸人中並水分陰交見鬼撃】

鼻衂

神庭等主鼻【千見鼻涕】曲差等主衂有瘡【見鼻塞】承靈【銅同】風池風門譩譆後谿主鼻衂窒喘息不通中管三閒偏歷厲兌承筋【銅同】京骨昆侖承山飛揚隱白主頭熱鼽衂京骨【銅同】申脈主衂不止淋濼郤門主衂血嘔血隱白委中主衂血劇不止湧泉主衂不止水溝天牖主鼻鼽不得息及衂不止【甲乙】天府治衂血不止鍼四分【銅】上髎後谿風府治鼻衂瘂門治諸陽熱气盛衂血不止通天治衂血頭重禾髎兌端勞宮治衂血不止曲泉隱白譩譆【見肩背痛】陰郤迎香治衂血【見息肉】偏歷合谷上閒【明下同】昆侖通谷【見目】治衂曲泉治衂血喘呼小腹痛攻咽

喉太溪【見唾血】隱白【見腹脹】風門【見涕出】兌端腦空療衂血不止禾窌【見鼻涕】療衂有瘡【明】攢竹療衂【下見頭風】巨窌療鼻準上腫癰痛【見口防】治口鼻出血不止名腦衂灸上星五十壯【集效】徐德占教衂者急灸項後髮際兩筋間宛宛中三壯立定蓋血自此入腦注鼻中常人以綿勒頸後尙可止衂此灸決效無疑【良】腦衂灸上星五十壯【千見唾血】

母氏忽患鼻衂急取藥服凡平昔與人服有效者皆不效因閱集效方【本出千金】云口鼻出血不止名腦衂灸上星五十壯尙疑頭上不宜多灸止灸七壯而止次日復作再灸十四壯而愈有人鼻常出膿血予教灸防亦愈則知防上星皆治鼻衂云

鼻衂等灸絕骨【千見上气】前谷治衂血【銅見】譩譆治溫瘧肩背痛目鼻衂喘逆腹脹肩膊內廉痛不得俯仰風門治鼻【見傷寒】衂時癢癢便灸足大指節橫理三

毛中十壯劇者百壯衂不止灸之並治陰卵腫【千】又灸風府一穴四壯不止又灸或灸湧泉各百壯

咽喉腫痛【生瘡】

風府治咽喉痛【銅】膽兪治咽痛食不下【見腹脹】風府【明同】天窻勞宮主喉嗌痛【千】中渚支溝內庭【千云咽中引痛】主嗌痛湧泉大鐘主咽中痛不可食閒使【中作行間】主嗌中如扼【銅云如鯾】膝關治喉咽痛【銅見風痺】天窻【明下同】治喉痛水突主喉咽腫前谷照海中封主嗌偏腫不可咽【千】中封等主喉腫【見陰痿縮】然谷大谿主嗌內腫气走咽喉不能言喉腫胸脇支滿灸尺澤百壯人迎治咽喉癰腫【見欬逆上气】太谿【見唾血】中渚治咽腫璇璣治喉痺咽腫水漿不下液門治咽外腫寒厥臂痛不能上下然谷治咽內腫水突气捨治咽腫【上气】天突治喉中生瘡不得下食【銅明云療喉中熱瘡】璇璣療喉痺咽癰水漿不下

喉咽鳴【雜病】

扶突天突大谿主喉鳴忤气哽【千】少商大衝經渠主喉中鳴魚際主喉中焦漧咽冷聲破灸天瞿五十壯【見上气】天突扶突治喉中如水雞聲【銅】天喉治喉中作聲【見痛】大鐘【見淋】大包主喉鳴【見膈】

【痛】天突治喉內如水雞聲【明見勞】下云喉中鳴翕翕【見頸腫】陽陵泉天池【見上气】亶中療喉鳴【明下見膈痛】小兒喉中鳴咽乳不利灸璇璣三壯掖門四瀆主呼吸短气咽中如息肉狀少府蠡溝主嗌中有气如息肉狀【銅同】然谷太谿主嗌內腫气走咽喉風池主喉咽僂引項攣不収

咽喉幹

極泉太淵【見心痛】偏歷【見喉痺】太衝【見疝】太突治咽漧【銅見唾血】魚際治喉漧燥寒栗鼓頷欬引尻痛溺出嘔血行間治咽漧煩渇【見口防】神門治咽漧不嗜食【見煩心】照海治嗌漧【明同】四支惰善悲不樂少衝治咽酸【見傷寒千同】魚際療喉焦漧【明見肘痛】太谿少澤主咽漧【千見口漧】復澑照海太衝中封主嗌漧

喉痺

凡喉痺脇中逆先取衝脈後取三里云門各瀉之又刺手小指端出血立已【千】三里溫澑【明下同】曲池中渚丰隆【銅同】主喉痺不能言神門合谷風

池主喉痺完骨天牖前谷主喉痺頸項腫不可俛仰頰腫引耳後璇璣鳩尾主喉痺咽腫水漿不下天鼎气捨鬲兪主喉痺哽噎咽腫不得消食飲不下湧泉【明同】然谷主喉痺哽咽寒熱中府陽交主喉痺滿塞寒熱天容缺盆【明同】大杼膈兪云門尺澤二閒厲兌湧泉然谷主喉痺哽噎寒熱三間【明同銅同】陽谿主喉痺咽如哽天突主喉痺咽漧急大陵偏歷主喉痺嗌漧關衝【銅同】竅陰少澤主喉痺舌捲口漧喉痺气逆欬口中涎唾灸肺兪七壯亦可隨年【壯至百壯】陽輔陽交【並見膝痛】厲兌下廉然谷經渠完骨膈兪缺盆气捨【見欬逆】云門【見滿】陽谿合谷溫澑中府浮白治喉痺【銅】大杼治喉痺煩滿天容

治喉痺寒熱咽中如鯁天鼎治喉痺咽腫不得食飲食不下喉鳴前谷治頷腫喉痺二閒治喉痺頷腫肩背痛振寒曲池治喉痺不能言竅陰治喉痺舌彊口漧肘不舉少澤治喉痺舌彊口干心煩太陵治喉痺口漧身熱頭痛短气脇痛浮白療寒熱喉痺【明】膈兪經渠療喉痺二閒療喉痺咽如有物傷忍振寒下云喉痺咽腫多臥善睡小兒急喉痺灸天突一壯【下

有毉者說藥不下喉當以曲竹管灌藥效】

唇頰腫痛【頣頷腫】

合谷主唇吻不収【千見口緩】唇灸虎口男左女右又灸承漿三壯三閒療唇口漧【明見瘧】下廉治唇幹涎出【銅見飱泄】光明【銅同】足臨泣【明下同】主喜齧頰巨窌天窻主頰腫痛【明同】京骨陽谷主自齧唇腕骨等主頷痛【見耳鳴】迎香治唇腫痛【銅見偏風】正營治牙痛唇吻急彊上關【明下同】兌端治唇吻彊大迎治唇吻瞤動【見面腫】膺窻太衝治唇腫俠谿【見耳聾】和髎【見牙關】頰車治頷頰腫【見口噤】曲鬢治頰頷腫引牙車不得開急痛口噤不能言完骨治頰腫大迎治頰頷腫【見風痙】翳風治脫頷頰腫【見口防】腕骨陽谷治頸項腫寒熱支正治頷腫手三里治頰頷腫瘰癧少商治腮頷腫成君綽忽顋頷腫大如升甄權鍼此立愈商陽治頥頷腫齒痛惡寒肩背急相引缺盆痛目靑盲灸三壯右取左左取右食頃立已完骨等主頰腫【千見喉痺】攢竹等主頰痛【見面痛】角孫主頸項柱滿兌端等主唇吻彊【見齒齲】足臨泣療胸膈滿悶腋下腫善齧頰【明下】水溝療面腫唇動葉葉肺風狀如虫行【明】李襲興稱武德中出鎭潞州甄權以新撰明堂示予時有刺史成君綽忽頸腫如數升喉中閉塞水粒不下三日矣余屈權救之鍼其右手次指之端如食頃气息卽通明日飲噉如故【千金翼】按銅人云少商穴在手大指端內側去爪甲角如韮葉成君綽顋頷腫大如升【云云同上】甄權鍼之立愈病狀少異功效實同但李云次指端銅人云大指端未知其孰是果鍼少商當在大指端也姑兩存之以俟識者

頸項彊【急腫】

腕骨陽谷治頸項腫寒熱【銅】丘墟治頸腫【見腋腫】大迎治寒熱頸痛瘰癧消濼【見風痺】竅陰治項痛【見癰疽】風門治傷寒頸項彊【見傷寒雜病】京骨【見足麻】大杼治頸項彊不可俛仰【見瘧明同】魄戶【見勞瘵】肩井治頸項不得顧【見肩痛】天牖後谿治項彊不得顧完骨【見偏風】頷厭治頸項痛本神治頸項彊痛【見目】風池治痎瘧頸項痛不得顧通天治頸項轉側難頰車大椎气捨【見欬逆】腦空治頸項彊不得顧天柱治頸項筋急不得顧人迎治項气悶腫食不下後頂外丘治頸項痛惡風寒齗交風府治頸項急不

得顧【見目】臂臑【見瘰】彊閒治頸項彊【見頭痛】少澤【明同】前谷後谿陽谷完骨昆侖小海攢竹主項彊急痛不可顧【千】消濼本神通天彊間風府瘖門天柱風池齗交天衝陶道外丘通谷玉枕主項如防不可左右顧明雲天柱【見目】彊間【見頭痛】療項如防下雲天柱療項如防【見腦痛】天容前谷角孫腕骨支正主頸腫項療不可顧天容主頸項癰不能言飛揚湧泉頷厭後頂主頸項疼歷節汗出角孫主頸項注滿浮白療頸項癰腫【銅同】不能言及癭肩不舉【明】曲差

療心煩滿汗不出頭項痛身熱目視不明通天療項痛重暫起僵僕瘖門療項彊不得顧玉枕【見目痛】完骨【見風】療項痛風府療頭【明有痛】項急不可傾側陽谷療脇痛頸腫寒熱天突療身寒熱頸腫喉中鳴翕翕胸中气鯁鯁【下】天井療頸項及肩背痛【見千肘】曲鬢療頸項彊不得顧引牙齒痛口噤不能言

頭風【頭又見頭旋】

五處療頭風悶【明】百防【見癇】腦空【見目】天柱【見腦痛】療頭風神聰療頭風目狂亂風癇左主如花右主如果前頂療頭風熱痛頭腫風癇後頂療風目防防額顱上痛上星療頭風目【下】前頂治頭風目面赤【明下作皮】腫【銅】下廉五處【見目】神庭【見鼻涕】治頭風神庭主風頭善嘔煩滿【千】天牖風門【明下同】昆侖關元關衝主風頭痛前頂後頂頷厭主風偏頭痛上星主風頭顏淸防主風頭頭痛顏淸完骨主風頭耳後痛【瘈脈同】煩心【銅同】付陽主痿厥風頭重痛俠谿主胸中寒如風狀頭兩頰痛腎兪攢竹承光絲竹空瘈脈和窌主風頭痛上星主風頭引頷痛合谷五處主風頭熱天牖療頭風面腫【下作目】項彊不得

轉【明】防治頭風生白屑多睡【明同】鍼佳以油鹽揩髮根頭風永除【銅】頭風腫癢鍼眉衝【許】通理百防療頭目痛【明】陽谷療頭【見狂】

素問論頭痛本於大寒內至骨髓則頭風者亦本於風寒入腦髓耶本事方論婦人患頭風者十居其半或者婦人無巾以禦風寒焉耳男子間有患之者非頭上少髮必其防前頂之禿髮也欲炙頭風宜先防百防前頂等穴其頭風連目痛者當灸上星神聰後頂等穴予嘗自灸驗教人灸亦驗云

本事云下虛者腎虛也腎厥則頭痛【宜玉眞圓上虛者肝虛也肝厥則頭暈宜鉤藤散】

頭痛【偏頭痛余見傷寒頭痛】

觧谿【見中風】承光【明同】治風頭痛嘔吐心煩【銅】膽兪治頭痛振寒汗不出大杼治頭痛振寒【見瘧】瘂門治頭痛風汗不出合谷天池【見膈】絲竹空【見目】魚際【見寒熱】四白【見目】天衝三焦兪【見腹脹】風池【見傷寒無汗】治頭痛神道治寒【明下作身】熱頭痛進退痎瘧恍惚悲愁【明同】健忘驚悸陽谿治厥逆頭痛滿不得息丰隆治厥頭痛面浮腫風逆四支腫身濕至陰治鼻塞頭重風寒從足小指起脈痺上下胸脇痛無常轉筋寒熱汗不出煩心靑靈治頭痛振寒目黃脇痛彊閒治腦旋目運頭痛不可忍煩心嘔吐涎沫發無時項彊不可顧昆侖治頭痛肩背急風府治頭痛頸項急不得顧目曲差治頭項痛顱息療身熱頭痛不可反側【明】魚際療頭痛甚汗不出腦戶【見面腫】療頭痛百防通理療頭目痛【下】中衝【見傷寒】命門【上同】療身熱如火頭痛如破【明下】溫畱療寒熱頭痛善噦衂肩不舉率谷痛醉後酒風發頭重皮膚腫兩角痛小兒食時頭痛【千同】及五心熱灸譩譆各一壯天柱陶道大杼【一作本神】孔最後谿主頭痛【千】腦戶腦空通天主頭重痛頭維大陵主頭

痛如破目痛如脫【甲云噦逆煩滿嘔吐汗流】竅陰彊閒【明同】主頭痛如椎刺不可動目窻中渚完骨命門丰隆大白外丘通谷京骨臨泣小海承筋陽陵泉主頭痛寒熱汗出不惡寒神庭水溝主寒熱頭痛喘渇目不可視消濼主寒熱痺頭痛五處等主頭痛【見瘈瘲】昆侖觧谿曲泉飛揚前谷少澤通理主頭痛若頭痛筋攣骨重少气噦噫滿時驚不嗜臥欬煩寃其脈舉之則按之石堅由腎不足而內著其气逆而上行謂之腎厥宜灸關元百壯服玉眞丸【指】若頭痛連齒時發時止連年不已此由風寒畱於骨髓髓以腦爲主腦逆故頭痛齒亦痛宜白附子散灸曲鬢七壯左痛灸左右痛灸右少海【見齒齲】完骨治頭痛【銅見心煩】千云主風頭耳後痛腦空等天衝主癲疾頭痛【千見癲】

素問嘗論有數歲頭痛不已者大寒內至骨髓髓以腦爲主腦逆故頭痛齒亦痛名曰厥逆頭痛亦有腎厥肝厥頭痛者如本事方所謂下虛者腎虛也腎厥則頭痛上虛者肝虛也肝厥則頭暈是也皆可隨證治之若眞頭疼則朝發夕死夕發朝死矣【詳見難經疏】人而患此亦末如之何要之亦有所自其在根本不固若欲著艾湏先百防防等穴而丹田气海等穴尢所當灸以補養之毋使至於此極可也

前頂等主風偏頭痛【千見頭風】懸釐治頭偏痛【見傷寒寒熱】懸釐主偏頭痛引目外眥【見傷寒頭痛】頷厭療風【銅云頭風】

目無見偏頭痛引目外眥急耳鳴好啑頸痛【明】岐伯灸偏頭痛【見目】後頂治頭偏痛【銅】玉枕主頭半寒痛【千】甲云頭目痛頭半寒正營治頭項偏痛懸顱治熱病煩滿汗不出頭偏痛引目外眥赤身熱齒痛【明同】懸釐治頭偏痛煩心不欲食【並銅】

腦痛【腦風】

彊閒治腦旋【銅見頭痛】天柱治頭旋腦痛明下云療頭風腦重目如脫項如防項彊痛不顧玉枕治腦風疼不可忍承靈治腦風頭痛惡風寒腦空治腦風頭痛不可忍目瞑心悸發卽爲癲風引目眇上廉治腦風頭痛率谷治腦兩角彊痛【見痰】瘖門療頭風腦疼風池【見面腫】療腦疼小兒開不合灸臍上下各五分二穴各三壯灸瘡未合先合矣【下】少海治腦風【銅見齒齲】凡口鼻出血不止名腦衂上星五十壯【千】

有士人患腦熱疼甚則自牀投下以腦柱地或得冷水粗得而疼終不已服諸藥不效人教灸防而愈熱疼且可灸況冷疼乎凡腦痛腦旋腦瀉先宜灸防而彊閒等穴蓋其次也

頭旋【頭重】

目窻治忽頭旋【銅見目痛】絡卻治頭旋耳鳴天柱治頭旋【見腦痛】岐伯灸頭旋【見目】申脈治坐如在舟車中【銅見腰腳】

母氏隨赴任爲江風所吹自覺頭動搖如在舟車上如是半年乃大吐痰偏服痰藥並灸頭風諸穴方愈

治頭風搖動灸腦後玉枕中間七壯【千翼】玉枕療失枕頭重【明見目痛】下云療頭重如石百防療頭重【見風癇】百防療腦重鼻塞頭目疼【下】陶道療頭重目率谷【見頭痛】療頭重付陽【見頭風】腦戶等主頭重痛【千見頭痛】至陰治頭重【銅見頭痛】天柱療腦重【明下見腦】瘂門【見癲】

通天【見鼻衂】付陽【見風痺】治頭重【銅】腎兪治頭重【見勞】頭重風勞腦戶五壯頭重不能勝灸腦戶下寸半【千翼】

頭腫

腦戶治頭腫【銅】前頂療頭風熱痛頭腫大腫極卽以三稜鍼刺之繞寸已下其頭痛腫立差【明】上星療頭風頭腫皮腫面虛鼻塞頭痛防療頭皮腫生白屑完骨治頭面腫【銅見癲】腦戶治頭腫公孫主頭面

腫完骨等主頭面气腫【並見水腫】

頂腫痛

曲差治頂痛【銅】前頂治小兒驚癇頂腫【見驚癇】

澧陽有士人之子驚風後頂腫醫以半夏南星爲細末新水調傅而愈若灸則宜灸前頂等穴云

面腫【余見水腫】

巨窌主面惡風寒頰腫痛【千】上星天牖治頭風面虛腫【銅】防治目靣腫【明下云面赤暴腫】前頂治面赤腫目窻治頭面浮腫痛引目外眥上赤痛完骨治頭面浮腫水溝治面腫唇動狀如虫行又雲風水面腫鍼此穴出水盡頓愈迎香治面癢腫【見偏風】大迎治風壅靣浮腫目不得閉唇吻瞤動不止鍼之頓愈合谷治面腫唇吻不収瘖不能言口噤不開溫澑治面虛腫丰隆【見頂痛】承漿陽交【見膝痛】治面腫厲兌治寒瘧面腫足防寒陷谷【見水腫】治面目浮腫百防治飲酒面赤【明見風癇】觧谿治頭風面赤腦戶治面赤腫頭痛【明】厲兌療面浮腫水溝【見肺風】天牖療面腫陷谷療頭面虛腫風池療肺風面赤目視防防項彊不得顧面腫皮軟腦疼上星防前頂腦戶風池主面赤腫【千】陷谷上星防

前頂【並見水腫】公孫治卒面腫【銅見狂言】陷谷等陽陵泉等天樞等中府等觧谿主面腫【並見水腫】

有人因入水得水腫四支皆腫面亦腫人爲灸水分並气海翌朝視其面如削矣恐面腫亦可灸水分云

面痛【面赤面黒】

攢竹齗交玉枕主面赤頰中痛【千】中渚主顳顬痛頷顱主熱痛面赤懸釐主面皮赤痛腎兪內關主面赤熱天窻天突主面皮熱腦戶治面赤目黃【銅】懸顱治面膚赤痛行閒主面蒼黑【千】太衝主面塵黑支溝【見欬】閒使【見狂】掖門【見驚】主面赤解谿主面赤【見風】气海療冷病面黒【明下】腎兪療面黃黑【並見勞】關衝主面黒【見風】

鍼灸資生經卷六

欽定四庫全書

鍼灸資生經卷七

傷寒【熱病陰證陽證】

凡熱病刺陷谷足先寒寒上至膝乃出鍼身痺洗淅振寒悸脇支滿痛熱病先腰脛酸喜渇數飲身淸淸則項痛而寒且酸足熱不欲言頭痛癲癲然先取湧泉及太陽井滎熱中少气厥寒灸之熱去灸湧泉三壯煩心不嗜食灸湧泉熱去四逆喘气偏風身汗出而淸皆取俠谿凡溫病身熱五日以上汗不出刺太泉畱鍼一時取鍼若未滿五日者禁鍼凡好太息不嗜食多寒熱汗出病至則喜嘔嘔已乃衰卽取公孫及井兪實則腸中切痛厥頭面腫起煩心狂多飲不嗜臥虛則鼓脹腹中气大滿熱痛不嗜食霍亂公孫主之凡熱病煩心足寒淸多汗先取然谷後取太谿大指間動脈皆先補之凡溫病可鍼刺五十九穴又身之穴六百五十有五其三十六穴灸之有害七十九穴刺之爲災江南諸師祕仲景要方不傳顳顬穴鍼灸治溫病【見黃疸】指迷方灸陰毒傷寒法其狀不躁不渇唇靑腰背重

咽喉及目睛痛心腹煩疼舌縮面靑喫噫气嘔逆冷汗向暗不語以生蔥約十餘莖去根麄皮顚倒紙捲徑闊二寸勿令欲通气以快刀切毎一餅子高半寸安在臍心用熨斗火熨蔥軟易之不過十餘次患人卽蘇後服正气藥灸結胸傷寒法其狀胸滿短气按之卽痛或吐逆滿悶或大便不通諸藥不能救者巴豆七粒和皮肥黃連七寸去須同搗爛作一圓安在臍心上以手按下稍實撚艾皂子大於藥上灸甚者不過三五壯立愈續用補藥一二日若病半月防有气皆療治气虛陽脫體冷無脈气息欲絕不省人事及傷寒陰厥百藥不效蔥熨法以索纒如盞許大切去根及葉惟存白長二寸許如大餅餤先以火脇一面令通熱艾勿令灼人及以熱處搭病人臍連臍下其上以熨斗滿貯火熨之令蔥餅中熱气熨入肌肉中須預作三四餅一餅壞不可熨又易一餅良久病人當漸醒手足溫有汗則差更服四逆湯軰溫其內萬萬無憂予伯兄病傷寒防防不知人八日四體堅冷如石藥不可復入用此遂差集賢校理胡全夫用此拯人之危不可勝數【良】初得病或先頭痛身寒熱或濇濇欲守火或腰背彊直面目如飲酒狀此傷寒初得一二日但列火灸心下三處第一處去心下一寸名巨闕第二處去心下二寸名上管第三處去心下三寸名胃管各灸五十壯大人可五十壯小兒可三壯亦隨其年灸之大小以意斟量【千】若病者三四日以上宜先灸胸上二十壯以繩度鼻正上盡髮際中屈繩斷去半便從髮際入髮中灸繩頭名曰天聰又灸兩顳顬又灸兩風池又灸肝兪百壯余處各二十壯又灸太衝三十壯神驗

凡治傷寒惟陰證可灸餘皆當鍼故千金方惟云刺取而素問亦云病甚者爲五十九刺所以瀉諸陽胸中胃中四支五藏之熱也【見熱論篇】若溫病身熱五日以上汗不出可刺太泉未滿五日禁鍼爾【千金】而千金於頭痛身寒熱病乃灸巨闕上中管三處豈亦是陰證耶其狀蓋云或濇濇欲守火者也醫者當辧之

通里治熱病卒心中懊憹數欠頻伸悲恐目頭痛面赤而熱心悸肘臂臑痛實則支腫虛則不能言若嘔喉痺少气遺溺【銅】期門治婦人傷寒過經不解當鍼期門使經不傳中管療天行傷寒【明】曲澤療傷寒病溫濕身熱口漧鬲兪主傷寒嗜臥怠惰不欲動搖身常濕不能食【千】少衝治熱病煩滿上气心痛痰冷少气悲恐善【明作喜】驚掌熱胸痛口熱咽酸乍寒乍熱手攣不伸引眼痛【銅】曲池治傷寒餘疾皮膚漧燥通裏主熱病先不樂數日【千】魚際陽谷主熱病振栗鼓頷腹滿陰痿色不變尺澤主气隔喜嘔鼓頷不得汗腎兪主頭身熱赤振栗腰中四支滛濼欲嘔三閒

主气熱身熱喘【甲云寒熱口漧身熱喘息目急痛善驚】魚際治熱病寒栗鼓頷腹滿陰痿色不變中衝少衝關衝勞宮太陵陽谿天窌主熱病煩心心悶汗不出掌中熱心痛身熱如火舌本痛閒使主熱病煩心喜噦胸中澹澹喜動而熱巨闕主煩心喜嘔曲澤主傷寒溫病身熱煩心口干支正少海主熱病先腰脛酸喜渇數飲食身熱項彊痛天井主振寒頸項痛委中主熱病夾脊痛風門治傷寒頸項彊目瞑【明有鼻塞字】多啑鼻出淸涕【銅】

陰毒沈困藥餌難爲功但灸臍中三百壯艾如半手足不暖不可治也【見本事方】或心迷耳聾叫不應因食冷得疾者予以理中湯救數人矣若復渇則煎五苓散與服或煎人參湯服皆效【千金云傷寒多從風寒得之始表中風寒入裏則不消矣未有溫覆而不消也】

黃疸

脾兪胃管太谿主黃疸【千】然谷主黃疸一足寒一足熱喜渇太衝主黃疸熱中喜渇中封五里主身黃時有微熱【甲乙云不嗜食少气身體重】脊中主黃疸腹滿不能食脾兪主黃疸喜欠不下食脇下滿欲吐身重不欲動勞宮主黃疸目黃中管太陵主目黃振寒脾兪治黃疸【銅見腹脹】脾兪療腰身黃脹滿腹吐泄痢身重四支不収黃疸邪气積聚腹痛寒熱【明】章門療身黃羸瘦【明下見鼓脹】寅門穴治馬黃黃疸上齗裏穴鍼三鋥治馬黃黃疸上齶穴鍼三鋥治馬黃黃疸四時等病舌下穴俠舌兩邊鍼治黃疸唇裏穴鍼三鋥治馬黃黃疸寒暑溫疫顳顬穴鍼灸治四時寒暑所苦疸气溫病俠人中穴火鍼治馬黃黃疸疫通身並黃語音已不轉者俠承漿穴治馬黃急疫巨闕七壯治馬黃黃疸急疫等病上管灸七壯治馬黃黃疸男陰縫穴防陰反向上灸治馬黃黃疸風府鍼之

治頭中百病馬黃黃疸熱府鍼灸治馬黃黃疸肺兪灸主黃疸通治百毒心兪肝兪脾兪腎兪腳後跟鍼灸治馬黃黃疸寒暑諸毒耳中穴灸治馬黃黃疸寒暑疫毒頰裏穴鍼主治馬黃黃疸寒暑溫疫頰兩邊同法手太陽灸隨年壯治黃疸防石子頭穴灸七壯治馬黃黃疸錢孔穴灸百壯治黃疸太衝穴鍼灸治馬黃溫疫

五苓散治疸病發渇立效瘀熱在裏身黃腫煎茵陳下【服此不效方可鍼灸】

傷寒頭痛【其餘見頭痛】

溫澑主傷寒寒熱頭痛噦衂肩不舉【千】懸顱主熱病頭痛身熱懸釐鳩尾主熱病偏頭痛引目外眥少澤主振寒小指不用頭痛神道關元主身熱頭痛進退往來三焦兪主頭痛食不下太白主熱病先頭重顏痛煩悶心身熱熱爭則腰痛不可俛仰又熱病滿悶不得臥身重骨痛不相知溫澑治傷寒身熱頭痛噦逆肩不得舉【銅】風池治頭痛魚際掖門中渚通理主頭痛【千】天池療頭痛【此見寒熱】支正等主頭痛【見傷寒寒熱】頭痛顚顚然先取湧泉云云【見傷寒】魚際療頭痛汗不出【見寒熱】

治傷寒頭痛藥多矣惟濃煎五苓散服必效不必鍼灸予屢施與人皆效故也

傷寒寒熱【余見自汗傷寒無汗】

支正少海主熱病先腰脛酸喜渇身熱項彊振寒寒熱甲云主振寒寒熱頸項腫實則肘攣頭痛虛則生疣痂【千】曲澤主傷寒溫病身熱煩心口漧甲云主心澹善驚身熱煩心口漧手淸逆气嘔唾肘瘈善搖頭顏淸汗出不過眉三閒主气熱身熱喘甲云寒熱口漧身熱喘息口急痛善驚肩貞主寒熱項適歷甲云耳鳴無聞引缺盆肩中熱痛麻木不舉溫澑主傷寒寒熱頭痛商丘主寒熱好嘔大椎主傷寒熱盛煩嘔膈兪中府主寒熱皮肉骨痛少不得臥支滿肩井關衝主寒熱淒索气上不得臥列缺主寒熱掌中熱曲池主傷寒餘熱不盡天井主傷寒振寒頸項痛衝陽主振寒而欠後谿主身熱惡寒

寒熱【又見傷寒寒熱中風寒熱】

復澑治骨寒熱汗注不止【銅】至陽治寒熱解散淫濼脛酸四支重痛少气難言【明同】光明治身解寒淫濼防痠不能久立瘂門治寒熱風痙脊彊反折【銅】陶道神堂【見肩痛】風池治灑淅寒熱陰郤治灑淅畏寒

厥逆魚際治灑淅惡風寒虛熱舌黃身熱頭痛欬汗不出痺走背痛不得息浮白治發寒熱腎兪治頭重身熱【見勞瘵】顱治身熱頭重脇痛不得轉側太白陽綱治身熱【並見腹脹】曲差治身體煩熱腦

空治勞疾羸瘦體熱肺兪治寒熱喘滿【見勞瘵】天池治寒熱胸膈滿【見膈滿】少衝治乍寒乍熱【見傷寒】神道【見頭痛】少海治寒熱膽兪治振寒【見頭痛】臨泣治灑淅振寒【見腋腫】魚際治虛熱灑灑毛防惡風寒舌上黃身熱欬喘痺走胸背不得息頭痛甚汗不出熱煩心少气不足【明】膈兪療寒熱骨痛【見痰】天突【見頸腫】療身寒熱【下】腦空療身寒熱引項彊急飛揚光明主寒熱【千見傷寒無汗】藏府積聚心腹滿腰背痛飲食不消吐逆寒熱往來小便不利羸瘦少气三焦兪隨年壯【又見勞】又胃管百壯【至千壯佳】小腸兪主三焦寒熱【如灸腎法】隨年又膀胱三焦津液下大小腸寒熱赤泄洞痢腰脊痛又小便不利婦人下五十壯四支寒熱腰疼不得俯仰身黃腹滿食嘔舌根直灸脾兪大椎三穴各七壯盜汗寒熱惡寒肺兪【隨年壯鍼五分】又陰都百壯多汗寒熱玉枕五十【千翼】湧泉主身體腰脊如解【見虛損】

腹寒熱气【冷气又見勞】

行閒主腹痛而熱【千】中極主腹中熱【並見腹痛】五藏熱及身體熱脈急著灸第十四椎與臍相當五十壯老小增損之若虛寒至百壯橫三間寸灸之气沖主身熱【腹痛】凡腹中熱喜渇涎出是蛔也手持之勿令得移以鍼刺中管【亦不可容易鍼】气沖主腹中大熱不安【見腹脹】關元主寒气入腹久冷灸天樞百壯【見癥瘕】陰陵泉【見水腫】三陰交【見痃痺】治腹寒隱白療腹中寒熱【明見腹脹】下廉療熱風冷痺上關等主寒熱【千見瘈瘲癲】飛揚

等治寒熱【銅各見癲疾】瘂門等治寒熱【見瘈瘲】少衝治乍寒乍熱【見傷寒】岐伯云但是積冷虛乏病皆宜灸關元三里療藏府久積冷气心腹脹滿天樞療久積冷

气繞臍切痛時上衝心【銅同】中極療冷气【見積聚】漏谷【見痃癖】防陽治冷气【銅見泄瀉】下管治六府气寒不嗜食气海治冷气上衝心隱白主腹中寒冷气脹滿【千】太衝主上气冷發腹中雷鳴【見上】結气寒冷灸太

倉百壯【見結气】凡臍下絞痛流入陰中發作無時此冷气灸關元百壯商丘主心下寒【見腹滿】鳩尾少衝商丘主心寒冷气上灸龍頷百壯【並心痛】陽交主寒厥驚狂衝門治腹寒气滿【銅見積聚】

千金翼云五勞六極復生七傷變生七气積聚堅牢如杯畱在腹內心痛煩寃不能飲食時來時去發作無常寒气爲病則吐逆心滿熱气爲病則恍惚悶亂長如冒又復失精云云宜服局方七气湯若冷气忽作藥灸不及止用火鍼防刺諸穴與疼處須臾卽定神效

身寒痺【濕痺不仁又見手足痺不仁】

膈兪【明同】治身常濕【銅見痃癖】丰隆主身濕【千】曲池列缺主身濕搖時時寒中封主痿厥身體不仁少气濕重合陽主膝股重漏谷主久濕痺不能行銅云不能久立懸鐘主濕痺不腫髀筋急瘈脛痛絕骨主髀樞痛膝脛骨搖酸痺不仁筋縮諸節酸折臨泣主身痺洗淅振寒商丘主骨痺煩滿凡身體不仁先取京骨後取中封絕骨皆瀉之中封主痿厥身體不仁少气濕重膝腫風市主緩縱痿痺腨腸疼冷不仁中瀆主寒气在分肉閒痛舌痺不仁陽關主膝外

廉痛不可屈伸脛痺不仁絕骨主酸痺不仁又主身重【見上】環跳治冷風濕痺【銅見腰痛】條口【見膝痛】治濕痺下髎治寒濕內傷【見月事】委中療風濕痺【明見腳弱】下廉療偏風熱風冷痺不遂風濕痺灸瘡差冷痺卽已魚際療痺走胸背【明見寒熱銅同】

治冷痺脛膝疼腰腳攣急足冷气上不能久立有時厭厭嗜臥手足沈重日覺羸瘦此名復連病今人極無情地常愁不樂健忘嗔喜有如此候卽當灸懸鐘絕骨隨年一灸卽愈不得再灸也若年月久更發依法更灸若意便欲多者七日外更七壯【千翼】虛損論曰疾之所起生自五勞五勞旣用二藏先損心腎受邪卽生六極一曰气極气極令人內虛五藏不足外受邪气多寒濕痺云云又曰五勞六極七傷七气積聚變爲病者甚則令人得大風緩急濕痺不仁偏枯筋縮四支拘攣令人無子云云

自汗【傷寒自汗盜汗】

玉枕【見目痛】療多汗【明】膈兪【見痰】療汗出陰蹻療女人汗出【見月事】陰蹻等【見腹痛】主汗出【千】飛揚湧泉頷厭後頂主頸項疼歷節汗出昆侖主瘧多汗【千】然谷主溫瘧汗出復澑治骨寒熱汗注不止【銅】大惇治心痛汗出【見卒疝】缺盆治汗出【見瘰癧】中府治風汗出【見肺气】少商治汗出而寒【見嘻噫】衝陽主汗出【見瘧】灸手足心熱盜汗【見勞】

牡蠣散治臥卽盜汗風虛頭痛牡蠣熬黃白術防風各三兩酒服方寸匕日二止汗之驗無出此方一切泄汗服之三日皆愈此千金方所載也本事方云如惡風加防風一倍气虛加術面腫加牡蠣蓋增益之也亦有牡蠣散治虛勞盜汗不止牡蠣煆麻黃根黃耆等分爲末毎二錢水一盞煎七分溫服予皆用之驗故附此【本事又有二方】

列缺曲池主熱病煩心心悶先手臂身熱瘈瘲唇口聚鼻張目下汗出如珠【千】五處攢竹正營上管缺盆中府主汗出寒熱承漿主汗出衂血不止百防主汗出而嘔痙大都主熱病汗出目厥足淸外臺乃云汗不出厥手足淸復澑主寒熱無所安汗出不止風逆四肢腫凡熱病煩心足寒淸多汗先取然谷後取大谿大指間動脈皆先補之列缺【水腫】肺兪心兪主汗出【中風】

傷寒自汗蓋陰證也惟理中湯最佳予屢敎人服驗若止額上有微汗與夫上一節有汗者最宜煎五苓散服之【見旣效方】單方歌云疫病汗如水論中號濕溫燒故竹扇灰調湯效莫論其論頗有理藥必可用也【多汗亦有用心得者宜灸心兪服鎭心丹皆效】

多汗瘧病譆譩【五十】多汗【四肢不舉少力橫文五十長平五十】多汗盜汗【並見寒熱】

汗不出

凡胸滿短气不得汗皆鍼補手太陰以出汗【千】少澤復澑昆侖主瘧寒汗不出偏歷主風瘧汗不出少澤治瘧寒熱汗不出【銅】上星治痎瘧振寒汗

不出心兪【見狂明同】曲差治心中煩滿汗不出【明同】瘂門治頭痛風汗不出陶道治灑淅寒熱脊彊汗不出【明同】膽兪治振寒汗不出【見頭痛】命門治頭痛如破身熱如火汗不出上脘治身熱汗不出【見霍亂】至陰【見頭痛】魚際【見寒熱】曲泉【見疝】俠谿【見胸脇滿】中膂兪治汗不出【見消渇】偏歷治風汗不出竅陰治手足煩熱汗不轉筋命門【見頭痛】肺兪【見汗】療汗不出【明】曲澤療汗出不過肩【見唾血】曲澤主汗出不過眉【甲見傷寒寒熱】魚際療汗不出【見寒熱】

傷寒無汗

大都療熱病汗不出手足逆冷腹滿善嘔目煩心四肢腫【明下】凡溫病身熱五日以上汗下出刺太泉畱鍼一時取鍼若未滿五日禁刺勞宮主熱病三日以往不得汗怵惕甲乙亦云主病煩滿欲嘔噦三日以往不得汗怵惕胸脇不可反側欬滿溺赤小便血衂不止嘔吐血气逆噫不止嗌中痛食不下善渇口中爛掌中熱欲嘔【千】孔最主臂厥熱痛汗不出【明云熱病汗不出】皆灸刺之此穴可出汗經渠陽池陽谷合谷【明下同】前谷內庭後谿腕骨支溝【明下同】厲兌衝陽解谿主熱病汗不出中衝等主熱病汗不出【見傷寒諸病】命門膀胱兪上管曲差上星陶道天柱上窌懸釐風池主煩滿汗不出飛揚

主下部寒熱汗不出體重玉枕大杼肝兪心兪膈兪陶道主汗不出淒厥惡寒光明主腹足淸寒熱汗不出曲泉主身熱頭痛汗不出魚際主頭痛不甚汗出尺澤主气膈喜嘔鼓頷不得汗煩心身痛掖門中渚通理主熱病先不樂頭痛面熱無汗傷寒溫病善搖頭顏淸汗出不過眉曲澤主之【甲】委中治熱病汗不出云云取其經血立愈【銅】孔最治熱病汗不出此穴可灸三壯卽汗出【明下同】陷谷厲兌膈兪中渚大都【見腹滿】支溝陽谷【明同】腕骨前谷治病汗不出懸顱治熱病煩滿汗不出【明同】懸釐治熱病汗不出頭偏痛煩心不欲食譩譆治熱病汗不出大杼治傷寒汗不出脊彊經渠治熱病汗不出痺喘足【明作逆】心痛嘔吐商陽治熱病汗不出【明下同】中衝治熱病汗不出掌熱身如火心痛煩滿舌彊太谿治熱病汗不出默默嗜臥溺黃消癉大便難風池治溫病汗不出目苦頭痛太陵治熱病汗不出臂孿腋腫善笑不休心懸若饑喜悲泣驚恐目赤小便如血嘔逆狂言不樂勞宮治熱病三日汗不出怵惕胸脇痛不可轉大小便血衂血不止气逆嘔噦煩渇食飲不下光明治熱病汗不出卒狂虛則痿痺坐不能起實則足防熱膝痛身體不仁善囓頰中衝治熱病煩悶汗不出掌熱身如火心痛舌彊明

下云身熱如火頭痛如破天池療熱病汗不出胸滿頸痛四肢不舉腋下腫上气胸中有聲喉喝【明下】

【相識患陰證傷寒四肢厥冷不省予與理中湯服至第二服汗出如矣神哉】

發背【癰疽瘍瘻余見痔漏】

頻刺風門泄諸陽熱气背永不發癰疽【銅】灸發背法或不見瘡頭以濕紙傅先幹者是以大蒜去皮生切錢子先安一蒜錢在上次艾灸三壯換蒜復三灸如此易無數痛灸至不痛不痛灸至痛方住若第一日急灸減九分二日灸減八分至第七日尙可自此以往灸已後時灸訖以石上生者龍鱗薜荔洗研取汁湯溫呷卽瀉出惡物去根凡丁瘡頭瘡魚臍等瘡一切無名者悉治【集效】凡發腫至堅有根者名曰石癰治法當上灸之百壯石子當碎出如不出益壯乃佳【千】論曰凡發背皆因服五石寒食更生散所致亦有單服鐘乳而發者又有生平不服而自發背者其候率多於背兩脾間起初如粟米大或痛或癢仍作赤色人皆初不以爲事日漸長大不過十日遂至於死臨困之時以闊三寸高一寸瘡有數十孔以手按之諸孔中皆膿出尋時失音所以養生者小覺背上癢痛有異卽火急取淨土水和爲泥撚作餅子厚二分闊一寸半以麄艾大作炷灸泥上帖著瘡上灸之一炷一易餅子若粟米大時可灸七餅子卽差如楡莢大灸七七餅炷卽差如錢大可日夜灸不限炷數仍服五香連翹湯及鐡漿諸藥攻之乃愈凡腫起背胛中頭白如黍粟四邊相連腫赤黒令人悶亂卽名發背禁房室酒肉蒜面若不灸治卽入內殺人若灸當瘡上七八百壯有人不識多作雜腫治者皆死郭戶爲予言鄕裏有善治發背癰疽者皆於瘡上灸之多至二三百壯無有不愈但艾炷小作之炷小則人不畏灸灸多則作效矣蓋得此法也然亦不必泥此近有一醫以治外科得名有人發背瘡大如椀有數孔醫亦無藥可治止以艾徧敷在瘡上灸之久而方疼則以瘡上皆死肉故初不覺疼也旋以藥調治之愈蓋出於意表也

王蘧疽發於背張生以艾火加瘡上自旦及暮凡一百五十壯知痛乃已明日鑷去黑痂膿血盡潰膚理皆紅亦不復痛始別以藥附之日一易焉易時旋剪去黑爛惡肉月許瘡乃平是歲秋夏間京師士大夫病疽者七人余獨生此𨿽司命事然固有料理不知其方遂至不幸者【見王蘧發背方序】陽輔治腋腫疽馬刀【見腰腳痛】犢鼻治膝臏癕腫【見膝痛】竅陰主營【明作骨】疽發厲項痛引頭【明同】目痛【銅云治癰疽頭痛心煩】凡疽卒著五指筋急不得屈伸者灸踝骨中央數十壯或至百壯附骨疽灸間使後一寸隨年壯立差天突療肺癰唾膿血气壅不通【明】亶中療肺癰欬上气唾膿不下食胸中气滿如塞少海治瘍腫振寒太衝臨泣【見腋腫】治馬刀瘍瘻單方歌云惡患是石癰不鍼可藥取當上灸百壯石子出如

余嘗爲劉和叔序灸癰疽方云必以毒藥攻於內伐其根也又以火艾灼於外宣其毒也法盡於此矣癰疽始作灼艾服大黃等藥無不愈者【大黃宜隨人虛實服】王子高病背疽京師外醫以爲不可治得一徐人教以灼艾如大近千壯魯直數患背瘡亦灼艾而愈灸爲第一法也【必】

癭癅【肉癅】

天府【甲乙作天窻】臑防气捨主癅癭气咽腫通天主癭灸五十壯胸堂羊矢灸百壯腦戶通天消濼天突主頸有大气臑防治項癭气癅明下云療癭及臂气腫气捨治癅癭【見欬逆上】浮白療癭肩不舉【銅云治癭】肺兪療癭气癭上气短气灸肺兪百壯癭上气胸滿云門五十壯癭惡气天府五十壯【千金翼云又胸堂百壯】癭勞气沖陽隨年壯癭灸天瞿三百橫三闊寸灸之癭气面腫通天五十壯癭灸中封隨年壯諸癭灸肩髃左右相對宛宛處男左十八壯右十七

壯女右十八壯左十七壯或再三取差上又風池百壯又兩耳後髮際百壯又頭衝【一作頸衝】灸之各隨年壯【千金翼云一名臂臑】癭惡气大椎橫三闊寸灸之風池耳上髮際大椎各百壯大椎兩邊各寸半小埀下各三十又臂臑隨年壯凡五處共九穴又埀兩手兩腋上文頭各三百壯鍼亦良【千翼】

大智禪師云皮膚頭面生癅大如拳小如栗或軟或硬不痛不可輙鍼灸天南星【生幹皆得】滳少醋研膏先將小鍼刺病處令气透以藥膏攤紙上貼三五易差此亦一說也故並存之

治腦瘻諸節諸癰腫牢堅治之方削附子令如棊子厚正著腫上以少唾濕附子艾灸附子令熱徹附子欲幹輒更唾濕之常令附子熱徹附子欲幹輒更气入腫中無不愈此法絕妙不傳【千翼】凡肉癅勿治治則殺人【肘後方云不得鍼灸】

瘰癧

大迎五里臂臑主寒熱頸瘰癧【千】大迎治寒熱頸痛瘰癧【銅】缺盆治寒熱瘰癧缺盆中腫外潰則生胸中熱滿腹大水气缺盆中痛汗出【明同】五里治寒熱瘰癧欬臂臑治寒熱頸項急瘰癧肩臂痛不得舉少海療腋下瘰癧臂疼屈伸不得風痺疼疰病【明】

天牖療瘰癧寒熱頸有積气聾肩痛【下】灸一切瘰癧在項上及觸處但有肉結凝似作瘻及癰節者以獨頭蒜截兩頭畱心大作艾炷如蒜大小帖癧子上灸之勿令上破肉但取熱而已七壯一易蒜日日灸之取消止一切瘰癧灸兩胯裏患癧處宛宛中日一壯止神驗又五里大迎各三十壯又患人背兩邊腋下後文上

湏隨年壯又耳後髮際直脈七壯

有同捨項上患癧人教用忍冬艸研細酒與水煎服以滓傅而愈【詳見良方】次年復生用前藥不效以艾灸之而除根有小兒耳後生癧用藥傅不效亦灸之而愈云

瘰癧初生如梅李切忌以毒藥蝕及鍼刀鐮割勞癧爲甚旣經蝕取之後無有不死者蓋外醫旣少慈悲又利於積日特宜戒之【必】癧瘍著頸及胸前灸乳間【見白駮】腋下瘰癧漏臂疼屈伸不得風痺漏瘙鍼少海三分【畱七呼瀉五吸】鍼瘰癧先拄鍼皮上三十六息推鍼入內之追核大小勿出核三上三下乃出鍼頸漏天池百壯又心鳩尾下宛宛中七十又章門臨泣支溝陽輔【百壯】又肩井隨年又以艾炷繞四畔周匝【七壯卽止】諸惡漏中冷息肉出灸足內踝上各三壯【二年者六壯千翼】

風疹【癮疹】

曲澤治風疹臂肘腕善動搖【銅】肩髃治熱風癮疹【明云刺風風虛】曲池治刺風癮疹湧泉【明同】環跳【見膝】治風疹下昆侖療刺風疹風熱風冷痺【明】曲池療刺風疹

疼痛【見偏風】伏兔【見風勞】療癮疹合谷曲池療大小人徧身風疹【下】

千金方云人有風疹多必眼暗先攻其風其暗自差然則人之目暗亦有因風疹多而得者風疹可不先治乎

千金翼灸風熱赤疹癢搔之逐手作瘡法以一條艾蒿長者以兩手極意尋之著壁立兩手並蒿竿拓著壁伸十指當中指頭以大艾炷灸蒿竿上令蒿竿斷卽止灸十十差差後重發更依法灸永差癮疹曲池灸隨年壯頭痛癮疹天窻七壯

歷節風

飛揚湧泉頷厭後頂主歷節汗出【千見頸項】飛揚治歷節風足指不得屈伸頭目逆气【銅】

麝香丸尢治白虎歷節諸風疼痛遊走無定狀如虫行畫靜夜劇許叔微在歙川有一貴家婦人徧身走炷疼痛至夜則發如虫嚙其肌多作鬼邪治予曰此正歷節病也三服愈【見本事方】

舉體痛癢如虫嚙掻之皮便脫作瘡灸曲池【見瘡】

良方服治癩藥半月兩膝眼灸二七壯丞相長安公醫人無數

麻風惡疾千金諸方藥甚多或效或不效惟兼絲葉細末地米糊圓梧子大日二三服每服四五十丸茶湯下調藥末服效尢速止難服爾病去後亦宜服屢施與人神效若更灸曲池合谷三里絕骨等穴尢佳予與人按此等穴皆痠疼故也

丁瘡【瘍瘻魚臍瘡窩瘡疳瘡】

丁腫灸掌後橫文後五指男左女右七壯卽差已用得效丁腫灸法𨿽多然此法甚驗出於意表【千刮竹箭上取茹作炷灸丁腫上二七壯卽消】

丁瘡灸法千金以爲神驗亦有先以鍼刺魚臍瘡上四畔作孔搗白苣汁滴瘡孔者有刺瘡頭及四畔令汁出搗生栗黃傅【以麫圍之勿令黃出】從旦至午根拔出者有用蒼耳根莖苗但取一色燒灰醋泔澱和如泥塗幹卽易之不過十度拔根出者【丁腫方有千首皆不及此也】有用皂莢子取仁作末傅五日內差者有用水獺屎傅大良者可考而知也有道人傳瓦盤覆蜣蜋安濃米泔小盞以火逼之虫熱喫泔及困死取腦中白肉【乃米泔也】新瓦上暵榦爲末熱酒調二錢服仍以少傅瘡卽愈胡簽母患此疼如鐡丁丁然依此治之效

小海治瘍腫振寒太衝臨泣【見腋腫】治馬刀瘍瘻【銅】一切窩瘡灸足大指奇間二七壯灸大指頭亦佳【千】予年少生一瘡在足內外踝之中深而疼陰證瘡也偶閱古陰陽書有用靑桑漿治袴口瘡者用之卽愈後在武林內踝上生一瘡逾月又生一瘡令僕往江下取得少黃桑漿僅可一抹翌朝愈矣自是常教人用皆效捨侄腿生瘡不可行捨弟取桑根搗成膏傅亦愈

舉體痛癢如虫齧癢而搔之皮便脫落作瘡灸曲池二穴隨年壯發卽灸之神驗【千】凡丁瘡頭瘡魚臍等瘡一切無名者皆治【見發背】凡瘡毒久不合灸合谷各七壯至七七壯極驗【仍服內托散】小兒疳濕瘡灸第十五椎俠脊兩傍七壯未差加七壯【千】丁腫在左【灸左臂曲肘文前取病人三指外於臂上處中灸之兩筋間從下痛至痛腫在右從右灸不過三日卽差矣千翼】

癬疥瘡【白癜風疣目】

日中時灸病處影上三壯咒曰癬中虫毛戎戎若欲治待日中【千】又法八月八日日出時令病人正當東向戶長跪平舉兩手持戶兩邊取肩頭小垂際骨解宛宛中灸兩火俱下各三壯若七壯十日愈

千金翼曰瘑瘡疥癬皆有諸虫三年不差便爲惡疾【云云】治久癬不差方【細研水銀霜如粉和臘月豬膏先以泔淸洗瘡拭漧一塗卽差再塗永差矣】大陵支溝陽谷後谿主痂疥【千】陽谿治痂疥【銅】合谷曲池療皮膚痂疥【明下】

予少患疥凡十五年遇冬則爲瘡人教用羊蹄菜根【蛇牀子根】片切如錢米泔浸二三宿漉出入生薑礬同研細裹以生布遇浴擦洗良久以水洗三四次用卽除根後數年再生用前法愈神效如此何以灸爲也

白癜風灸左右手中指節去延外宛中三壯未差報之至道單方治紫癜風用舶上硫黃細研綿帛裹生薑自然汁半盞浸和綿子塗所患處稍幹再易此患多從夏發但請驗之予𨿽未試想必奇方也

千金翼灸白癜白駮等重午日午時灸膝外屈腳當文頭隨年壯一時下火不得動又白癜白駮浸滛癧瘍著頭頸胸前灸兩乳間隨年壯立差

疣目著艾炷疣目上灸之三壯卽除支正治生疣目【銅】

疣目𨿽可灸千金方亦有用杏仁燒令黒研膏塗上者有用松栢脂合和塗之一宿失去者有用牛口中涎敷塗自落者有用苦酒漬石灰六七日滴取汁疣上小作疣卽落者有以豬脂揩癢處令少許血出卽差神驗無以加者不必專拘灸也

蠱毒

巨闕治蠱毒【銅見心痛】俗亦有灸法初中蠱於心下捺便大炷灸百壯並主貓鬼亦灸得愈又當足下小指尖上灸三壯當有物出酒上得者有酒出飯上得者有飯出肉菜上得者有肉菜出卽愈神驗皆於灸瘡上出【千】梅師治卒中蠱下血如雞肝藏府敗壊桔梗搗汁服七分合佳錄驗方亦云卒中蠱血如雞肝晝夜出血桔梗搗屑酒服方寸匕日三藥不下挍開口灌又有用馬藺根末水服方寸匕隨吐則出極神者肘後方云凡中蠱令人心腹切痛如有物咬或吐下血不卽治蝕人五藏盡卽死萆麻一枚去皮朴消一錢同硏新水作一服連進二三服效此𨿽未試亦奇方也

犬傷【蛇傷】

外丘治猘犬所傷毒不出發寒熱速以三壯艾可灸齧處立愈【銅】春末夏初狂犬咬人卽令人狂過百日乃得免當終身禁食犬肉蠶蛹食此則發不可救也先去卻惡血灸瘡中十壯明日以後日灸一壯百日乃止忌酒每七日搗韮汁飲一二盞腄日蛇入七竅以艾灸蛇尾卽出又法刀破蛇尾些子入椒七粒蛇自出出後急以雄黃朱砂細研煎人參湯調灌取蛇毒【單】

山居人或被蛇傷卽以溺溺之拭漧以艾灸之效朝野僉載記艾炷當毒蛇齧處灸引出毒气差薄切獨頭蒜貼蛇咬處灸熱徹卽止【灸蛇毒上三七壯無艾以火頭將瘡孔大小之千翼】狂犬咬人令人吮去惡血盡灸百壯後【日日灸百日止差血不出一生忌酒豬千翼】

乳癰

膺窻治乳癰寒熱臥不安【銅】臨泣治乳癰【見月事】神封治乳灑淅惡寒【明同】乳根治乳癰淒慘寒【千有熱字】痛不可按三里主乳癰【銅同】有熱【千】下廉治乳癰驚痺脛重【銅作喉痺防腫】足跗不収跟痛神封膺窻主乳癰寒熱短气臥不安天谿俠谿主乳腫癰潰論曰產後宜勤濟乳不宜令汁蓄積蓄積不去便結不復出惡汁於內引熱溫壯結堅牽掣痛大渇引飲乳急痛手不得近成妬乳非癰也急灸兩手魚際二七壯斷癰脈也不復惡手近乳汁亦自出便可手助迮捋之則乳汁大出皆如膿狀內服連翹湯外以小豆薄塗之便差又以繩橫度口以度從乳上行灸度頭二七壯【千翼】

千金論曰女人患乳癰四十以下治之多差四十以上治之多死不治自終天年予有親年七十生乳癰不信此論令外科用刀仗開時暫𨿽快未幾而殂方知千金猶信也有搗地楡汁傅有搗蔓菁葉或根傅熱卽易之有用白芷末溫湯調傅效

乳腫痛【殂乳少吐嬭】

乳根療乳痛【明】肓門【明同】治婦人乳有餘疾【銅】千云中極主乳余疾气沖治難乳子搶心【見月事】府捨厥气兩乳【見脾疼】太泉主妬乳膺胸痛【千】天谿治乳腫賁膺【見胸痛】梁丘【見驚】地五防治乳腫天牖主乳腫缺盆中腫【千】足臨泣主乳腫【見月事】亶中治乳汁少【銅】明下云你脈無汁下火立愈小兒吐你灸中庭一壯【明下】小兒喉中鳴咽乳不利璇璣三壯

婦人無子

陰廉治婦人絕產若未經產者灸三壯卽有子【銅】中髎治絕子下月事不調次髎湧泉商丘治絕子中極治婦人斷緒【見月事明同】明下云療失精絕子石關治絕子藏有惡血上衝腹防痛不可忍【明下云腹厥痛絞刺】曲泉主女子疝痂按之如以湯沃兩股中小腹腫陰挺出痛經水來下陰腫或癢漉靑汁如葵羮血閉無子不嗜食【千】水原陰蹻主女不字陰出淋漏月水不來多悶心痛然谷主不字【銅作不字】陰出經漏【千】上窌主絕子瘧寒熱陰挺出不禁白瀝痙脊反折陰交主拘攣腹滿疝月水不下乳余疾絕子陰癢賁豚上防腹堅痛下引陰中不得小便石門主腹滿疝積乳余疾絕子陰癢賁豚上防小腹堅痛下引陰中不得小便忌灸絕孕關元主絕子【不血】血在內不下胞轉不得尿小腹滿石水痛又主引脇下脹頭痛身背熱賁豚寒小便數泄不止中極主子門不端小腹苦寒陰癢及痛賁豚搶心饑不能食腹脹經閉不通小便不利乳余疾絕子又主狗攣腹疝陰癢築賓主大疝絕子湧泉主女子無子欬而短气气沖主無子小腹痛陰廉主絕產若未曽產婦人絕子灸然谷五十壯婦人絕嗣不生胞門閉塞關元三十壯報之婦人姙子不成若墮落腹痛漏見赤胞門五十壯在關元左邊二寸是婦人絕嗣不生灸气門在關元旁三寸百壯婦人子藏閉塞不受精疼胞門五十壯婦人絕嗣不生漏赤白泉門十壯三報月水不利賁豚上下並無子曰滿三十壯婦人胞落頽臍中三百壯又陰交五十壯三報在臍下橫文中又背脊當臍五十壯又玉泉五十壯三報婦人胞下垂注陰下脫灸俠玉泉三寸隨年壯三報婦人陰冷腫痛歸來三十壯三報中極婦人斷緒最要穴【下】關元主斷緒產道冷鍼八分畱三呼防五吸灸亦佳灸不及鍼日灸百壯止姙不成數墮落玉泉【卽中極】五十壯三報又龍門二十壯婦人無子鍼關元【千翼甄權】湧泉治婦人無子【見虛損】婦人欲斷產灸右踝上一寸三壯卽斷【千】石門忌灸絕孕銅云鍼之絕子明云懷胎必不鍼關元若鍼而落胎胎多不出鍼外昆侖立出陰交灸多絕孕【千翼】又云石門關元相去一寸鍼關元治婦人無子鍼石門則終身絕嗣其道幽隱豈可輕侮哉

婦人血气痛

四滿【又主胞中有血】石關主子藏有惡血內逆滿痛【千】四滿治婦人血藏積冷陽蹻療婦人血气【明】陰交治產後惡露不止繞臍冷痛【見血崩】湧泉治心痛不嗜食婦人無子女子如姙娠五指端盡痛【見虛損】婦女本藏气血癖走刺痛【灸法見腎虛】陰交治血塊腹痛【余見月事】

血塊【瘀血】

石門治婦人因產惡露不止遂結成塊崩中【明同】漏下【銅】天樞中極治血結成塊【並見月事】下極療因產惡露不止遂成疝瘕或因月事不調血結成塊【明】漏谷曲泉治血瘕【銅見痃癖】曲骨主血癃【千】復澑主血淋血淋灸丹田等【並見淋】三里治胸中瘀血【銅】九曲中府主內有瘀血【見屍厥】

血崩【崩中漏下惡露不止】

大惇治血崩不止【銅】合陽治崩中气海【見月事】石門治崩中漏下【見血塊】中都治崩中因產惡露不絕交信陰谷太衝三陰交治女漏血不止石門治崩中漏下【見血塊】血海治漏下惡血月事不調逆气腹脹血海主漏下若血閉不通逆气脹【千】陰谷主漏血小腹脹體寒熱腹偏腫太衝【見疝】然谷主經漏【見無子】陰蹻主陰挺下血陰腫或癢漉淸汁若葵汗白崩灸小腹橫文當臍孔直下百壯又內踝上三寸左右各百壯陰交石門療崩中【明】天樞療漏下赤白【交儀復畱並同】及腹大堅食不化面色蒼蒼【下】若經候過多其色瘀黒甚者崩下吸吸少气臍腹冷極則汗出如雨尺脈微小由衝任虛衰爲風冷客乘胞中气不能固可灸關元百壯宜鹿茸丸【指】有皮匠妻患血崩兩月飲食不進與鎭靈丹服少減而未斷因撿得耆域方如聖散用椶櫚烏梅漧薑各一兩並燒存五分性爲末毎服二錢食前烏梅湯調下【患甚者不過三服】合一劑與服而疾平又有巡捕之妻年逾五十因傷寒而血崩與加膠艾四物湯一服漸愈後因勞復大作與鎭靈丹十五丸而止或無此丹燒鹿角存性爲末酒調服亦佳以其屢驗故附於此

陰交治女子月事不絕下產後惡露不止繞臍冷痛【銅明同】气海【見月事】中都治惡露不止【見血崩】關元治惡露不止【見赤白帯】中極【明見血塊】石門【下與銅同】療因產惡露不止漏胞下血不禁灸關元兩旁三寸百壯產難月水不禁橫生胎動鍼三陰交胎動崩中下痢賁气上逆鍼石門寸四分漏胞見赤胞門五十又气門五十崩中下鍼灸中極【見下】

產後余疾【產前】

期門治產後余疾【銅見心痛】千云主產余疾食不下賁豚上下傷腹滿伏兔療婦人八部諸疾【明】婦人產後渾身疼鍼百勞穴遇痛處卽鍼避筋骨及禁穴【許】明下云產後未滿百日不宜灸

產後血暈寒熱往來或血搶心惡疾也予閱食料本艸見有用鹿角燒爲末酒調服日夜數服驗者偶家有婦人患此令服此神效因教他人婦服皆驗但以產後未可飲酒以童子小便調服爾【最忌服利藥】

明下云凡懷孕不論月數不宜灸銅云昔宋太子善醫術出苑治一姙婦太子診曰女令徐文伯診曰一男一女鍼之瀉三陰交補合谷應鍼而落果如文伯言故姙娠不可刺

難產【胞衣不出子搶心落胎】

衝門治難產子上衝心不得息【銅】張仲文療橫產治先出手諸符藥不防灸右腳小指尖頭三壯炷如小麥下火立產中封主小腹大字難嗌漧嗜飲夾臍疝【千】上昆侖主字難若胞衣不出泄風從頭至足气沖主

胞不出【見月事】气沖治子上搶心【銅見月事千同】衝門主乳難子上衝心陰疝【千一海上方治難產及胞衣死胎不下麻七粒去殻研如泥塗足心才下急洗去本事方極驗】

昔河陽公主每產累不能終南山道士進枳殻散神效【枳殻麩炒去穣四兩甘艸炙三兩爲細末每服一大錢匕空腹沸湯服五六月後方可服日一服八月日三服始產瘦小數月後平服】若橫生逆生宜服黒散【百艸霜釜下黑煤是香白芷等分研勻毎服二錢匕醋童子小便各一茶腳調勻更入少沸湯溫熱服良久便正生未知再作頃刻活二人命】予教人服屢驗故附此

婦人墮胎後手足厥逆鍼肩井立愈灸更勝鍼可七壯

月事

气沖治月水不利身熱腹痛防疝陰腫難乳子上搶心痛不得息气沖腰痛不得俛仰【銅】會陰治女子經不通【千同】關元治月脈防絕【見下】足臨泣治月事不利季脇支滿乳癰心痛周痺痛無常處逆气喘不能行中極治婦人斷緒又因惡露不止月事不調血結成塊天樞治月事不時血結成塊腸鳴腹痛不嗜食水

泉治月事不來來卽多心下悶痛目防防不能遠視陰挺出小便淋瀝腹痛陰蹻療不月水驚悲不樂如墮墜汗出【千作不出】面黑病饑不欲食婦人淋瀝陰挺出四支淫濼心悶【明】下云療月水不調嗜臥怠惰善悲不樂手足偏枯不能行太衝療月水不通【下】陰包交儀療月水不調陰蹻主經逆四支淫濼陰跳小腹偏痛又主女子淋陰挺出月水不來行閒主月事不利見赤白而有身反敗陰寒足臨泣主月水不利見血而有身則敗乳腫腰兪主月閉溺赤脊彊互引反折汗不出中樞主經閉不通【見無子】治女人從小至大月經未嘗來服黃芩牡丹湯兩臍後灸乳下一寸黑員際各五十壯气穴主月水不通奔泄气上下引腰脊痛天樞主胞中痛惡血月水不以時休止腹脹腸鳴气上衝胃气沖主月水不利或閉塞腹脹滿癃淫濼身熱乳難子上搶心若胞不出眾气盡亂中絞痛不得反息正仰臥屈一膝伸一膝月經不斷灸內踝下白肉際靑脈上隨年壯脈俠谿主小腹堅痛月水不通水道主小腹脹滿痛引陰中月水至則腰背痛胞中瘕子門寒大小便不通下髎治女子下蒼汁不禁中痛引小腹疼大便不利寒濕內傷【銅】隱白治月事過時不止立愈陰交治月事不絕气海治月事不調下崩中因產惡露不止繞臍病痛气穴治月事不調泄利不止賁气上下引腰脊痛血海【見漏下】脈治月水不調【見小腹痛】陰交【見血崩】治月事不絕【千云不下】月水不利灸四滿【並見無子】月水不調血結成塊鍼閒使【見疝瘕】產後月水不禁橫生胎動皆鍼三陰交【千翼】月水不利賁血上下無子四滿三十壯

赤白

關元治下瘕聚因產惡露不止月脈斷絕下經冷【銅與明同】气海【見月事】小腸兪治【千明並同】中髎治下月事不調【見絕子】脈治下赤白【見小腹痛】明下又云脇下气轉連背痛不可忍陰交【見惡露】療下【明】曲骨療下赤白惡合陰陽【銅同】小便閉塞不通但是虛乏冷皆宜灸上窌主白瀝【千見絕子】次窌主赤白瀝心積脹腰痛中窌主赤滛時白气癃月事少腰尻交主下蒼汁不禁赤瀝陰癢痛引小腹控眇不可俯仰曲骨主赤白沃陰中幹痛惡合陰陽小腹防堅小便閉大赫主赤沃

有來覓赤白藥者予並以鎭靈丹與之鎭靈丹能活血溫中故也以其神效故書於此但有孕不可服爾若灸脈穴尢奇於此丹也有婦人患赤白林親得予鍼灸經初爲灸气海穴未效次日爲灸脈穴有鬼附患身云昨日灸亦好止灸我未著今灸著我我今去矣可爲酒食祭我其家如其言祭之其病如失此實事也予初怪其事因思晉景公膏肓之病蓋有二鬼焉以其虛勞甚矣鬼得乘虛而居之今此婦人之疾亦有鬼者豈其用心而虛損故有此疾鬼亦乘虛居之灸旣著穴其鬼不得不去𨿽不祭之可也自此有來覓灸者必爲之按此穴莫不應手痠疼予知是正穴也令歸灸之無有不愈其穴在兩脇季肋之下一寸八分有此疾者速宜灸之婦人患此疾而喪生者甚多切不可忽若更灸百防尢佳此疾多因用心使然故也

下灸閒使三十壯【見疝瘕】絕嗣不生漏下赤白泉門十壯【三報】下血泄痢赤白漏血足太陰五十壯在內踝上三寸腹中五寒百壯漏下赤白月水不利灸交儀下血漏赤白營池四穴二十壯在內踝前後兩邊池上脈一名陰陽漏下赤白四支痠削漏陰三十壯在內踝下五分微動脈上赤白漏泄注灸陰陽穴隨年壯三報之在足拇指下屈裏表頭白肉際崩中下因產惡露不止婦人斷緒最要穴鍼中極四度卽有功若未有更鍼入八分畱十呼得气卽瀉灸亦佳不及鍼日灸三十至三百止下小腸兪五十【見寒熱千翼】

鍼灸資生經卷七

