讀素問鈔滑壽

序

予讀滑伯仁氏所集素問鈔喜其刪去蘩蕪撮其樞要且所編次各以類從秩然有序非深於岐黃之學人不能也但王氏所注多略不取於經文最難曉處僅附其一二焉然自滑氏觀之固無待於注後之學人未必皆滑氏句無注釋曷從而入首邪爰復取王氏注參補其閒而以續字弁之於首簡閒有竊附己意者則以愚謂二字別之滑氏元本所輯者不復識別滑氏自注者如舊別以今按二字如此庶使原今所輯之注各有分辧或者或非俾學人知所擇焉𨿽然予之所輯未必一一盍契經旨而無所誤或者因予之誤推而至於無誤未可知也諺云拋磚引玉亦或有補於萬一云

正徳己卯三月朔旦祁門汪機省之序

石山先生自贊

睹玆厥像貌馬寒微其容和粹其貌淸心存仁術志好儒書顚已垂白手不停披平居不敢於名而犯義交際不敢口是而心違事求免於流俗禮合於先儒謙約節儉樂易疏愚不求聞達甘守窮廬寧爲禮屈勿爲勢拘不知我者謂我狂妄其知我者謂我坦夷噫顧我所行未必盡合乎道也然造次克念惟求無愧於心歟試問林翁何名何氏細認來都不似好三分似得石山居士一種心苗許多春意卻不逐杏花飛去聽傍人齊說是這林翁盧扁再生今世貌古心明言和行固咀英華以充日用之彊恥奔競而卻雲霄之步學以爲己是醫以濟人爲務居窮不失其自然處變弗愆於常度所以爲一代之偉人起四方之敬慕也舜顏其齒玉質丹唇襟度吞云夢之澤英邁蓋蒼梧之云學足以河洛之趣醫足以逼岐黃之眞幽入造化弛張鬼神棲情於煙霞泉白卻步於雲路鵬程激勵之論足以回狂瀾於旣倒回天之術曾以極夭札於同仁廟算神謨余蓋得之萬一生死肉骨迨不知其幾人蓍蔡之徳未艾喬松之壽方臻是蓋盧扁之能契其妙而豈摩詰之能狀其親也歟先生姓汪氏名機字省之別號石山世居徽祁之朴墅早歲習春秋補邑庠弟子員性至孝因思事親者不可不知醫復精於醫賴以存活者眾鏡山李先生別傳詳矣所著有素問鈔推求師意外科理例運气易覽痘治理辧石山醫案鍼灸問對諸書若干捲行於世先生生於天順癸未九月十六日酉時歿嘉靖己亥十二月初四日戌時

嘉靖辛丑五月朔旦

卷上之一

素問﹝續素者本也問者黃帝問岐伯也按幹鑾度云夫有形者生於無形故有太易太初太始太素太易者未見气也太初者气之始也太始者形之始也太素者質之始也气形質具病由是生故黃帝因而問之素問之名義或由此﹞

卷上之一

藏象

﹝續象謂所見於外可閱者也﹞

五臟以位六腑以配五行攸屬職司攸分具藏象鈔帝曰藏象何如岐伯曰心者生之本神之變也﹝續心藏神故神之變動由之﹞其華在面﹝續英華也﹞其充在血脈﹝愚謂充溢也或云充當也主也﹞爲陽中之太陽通於夏气﹝續心者君主之官神明出焉萬物系之以與亡故曰生之本神之變也火气炎上故單在面心養血其主脈故充在血脈也心主於夏气合太陽以太陽居夏火之中故曰陽中之太陽通於夏气也﹞肺者气之本魄之處也其華在毛其充在皮爲陽中之太陰通於秋气﹝續肺藏气其神魄其養皮毛故曰气之本魄之處華在毛充在皮也肺臟爲太陰之气主旺於秋晝日爲陽气所行位非陰處以太陰居於陽分故曰陽中之太陰校正云當作少陰肺在十二經𨿽爲太陰然在陽分之中當爲少陰也﹞腎者主蟄封藏之本精之處也﹝續地戶封閉蟄虫深藏腎又主水受五臟六腑之精而藏之故云然也﹞其華在發﹝腎者水也出髙原宜其華在發也抑發者血之餘血者水之類又其黑色故云﹞其充在骨爲陰中之少陰通於冬气﹝續少陰當作太陰腎在十二經𨿽屬少陰然在陰分之中當爲太陰﹞肝者罷極之本﹝肝主筋應乎木又肝者幹也人之運動由乎筋力象木之動也動則多勞又肝者將軍之官謀慮出焉故云﹞魂之居也其華在爪其充在筋﹝續爪者筋之餘筋者肝之養故華在爪充在筋也﹞

爲陽中之少陽通於春气脾胃大腸小腸三焦膀胱者倉廩之本營之居也﹝營猶營壘之營言物之所屯聚也﹞能化糟粕轉味而出入者也其華在唇四白﹝唇四際之白色肉也﹞其充在肌此至陰之類通於土气凡十一臟取決於膽也﹝膽者中正之官而其經爲少陽少陽相火也風寒在下燥熱在上濕气居中火獨遊行於其間故曰取決於膽云○脾胃大腸云云至通於土气此處疑有錯誤當云脾者倉廩之本營之居也其華在唇四白其充在肌此至陰之類通於土气胃大腸小腸三焦膀胱能化糟粕轉味而出入者也出六節藏象論﹞帝曰五臟應四時各有收受乎岐伯曰東方靑色入通於肝開竅於目藏精於肝其病發驚駭﹝續精謂精气也木精之气其神魂陽升之方以目爲用故開竅於目東方主病發驚駭余方各缺疑此爲衍﹞其味酸其類艸木其畜雞﹝巽爲雞﹞其穀麥﹝五穀之長﹞其應四時上爲歲星﹝續木之精气上爲歲星十二年一周天﹞是以春气在頭也﹝續萬物發榮於上故春气在頭余方言故病在某不言某气在其互文也﹞其音角﹝續木音調而直也﹞其數八﹝續洪範曰三曰大木生數三成數八﹞其臭臊﹝續凡气因木變則爲臊﹞是以知病之在筋也其在聲爲呼其變動爲握﹝續握所以牽就也握憂噦咳栗五者政志而有名曰變動﹞在志爲怒怒傷肝﹝續維志爲怒甚則自傷﹞悲勝怒風傷筋燥勝風酸傷筋辛勝酸南方赤色入通於心開竅於耳﹝手少陰之絡會於耳﹞

藏精於心其病在五臟﹝以夏气在髒也﹞其味苦其類火其畜羊﹝未爲羊與土同旺今按未爲季夏月建﹞其穀黍﹝黍赤色﹞其應四時上爲熒惑星﹝續火之精气上爲熒惑星七百四十日一周天﹞是以知病之在脈也其音徵﹝續火聲和而美也﹞其數七﹝續洪範曰二曰火火生數二成數七﹞其臭焦﹝續凡气因火變則爲焦﹞其在聲爲笑在變動爲憂﹝續在肺之志憂爲正也而心主於憂變而生憂也﹞在志爲喜喜傷心恐勝喜熱傷气寒勝熱苦傷气鹹勝苦中央黃色入通於脾開竅於口﹝續脾受水谷口納五味﹞

藏精於肝﹝續土精之气其神意﹞故病在舌本﹝脾脈上連於舌本﹞其味甘其類土其畜牛﹝坤爲牛土旺於四季故畜取丑牛又以牛色黃也﹞其谷稷﹝色黃味甘﹞其應四時上爲鎭星﹝續二十八年一周天﹞是以知病之在肉也其音宮﹝續土音柔而和也﹞

其數五﹝續成數五﹞其臭香其在聲爲歌在變動爲噦在志爲思思傷脾怒勝思濕傷肉風勝濕甘傷肉酸勝甘西方白色入通於肺開竅於鼻藏精於肺﹝續金精之气其神魄肺藏气鼻通息故開竅於鼻﹞故病在背﹝肺在胸中背爲胸之府也﹞其味辛其類金其畜馬﹝幹爲馬﹞其穀稻﹝色白﹞其應四時上爲太白星﹝續三百六十五日一周天﹞是以知病之在皮毛也其音商﹝續金聲輕而勁也﹞其數九﹝續金生數四成數九﹞其臭腥﹝續凡气因金變則爲腥﹞其在聲爲哭在變動爲咳在志爲憂憂傷肺喜勝憂熱傷皮毛寒勝熱辛傷皮毛苦勝辛北方黑色入通於腎開竅於二陰﹝續腎藏精陰泄注故開竅二陰﹞藏精於腎故病在溪﹝肉之小會爲溪今按溪猶溪谷言深處也冬气居肉故病在深處﹞其味鹹其類水其畜彘﹝亥爲豕﹞其穀豆﹝黑色﹞其應四時上爲辰星﹝續三百六十五日一周天﹞是以知病之在骨也其音羽﹝續水音沈而深也﹞其數六﹝續水生數一成數六﹞其臭腐其在聲爲呻在變動爲栗﹝續栗謂戰栗甚寒大恐而悉有之﹞在志爲恐恐傷腎思勝恐寒傷血燥勝寒鹹傷血﹝血太素作骨上同﹞甘勝咸﹝金匱眞言論陰陽應象論參並﹞帝曰願聞十二髒之相使貴賤何如﹝續髒髒也言腹中之所藏者非復有十二形押之所藏也﹞

岐伯曰心者君主之官也神明出焉肺者相傅之官﹝位髙非君﹞治節出焉﹝主行營衛故治節由之﹞肝者將軍之官謀慮出焉﹝續勇而能斷故曰將軍潛發未萌故謀慮出焉﹞膽者中正之官決斷出焉﹝續剛正果決故官爲中正直而不疑故決斷出焉﹞膻中者﹝膻中在胸中兩乳間爲气之海膻徒早切上聲濁字說文云肉膻也音同袒楊之袒云膻中者豈以袒楊之袒而取義耶﹞臣使之官喜樂出焉﹝續膻中主气以气布陰陽气和志適則喜樂由生分布陰陽故官爲臣使﹞脾胃者倉廩之官五味出焉大腸者傳導之官變化出焉﹝續傳導不潔之道變化物之形也﹞小腸受盛之官化物出焉﹝承奉胃司受盛糟粕受已復化傳入大腸故云﹞腎者作彊之官﹝彊於作用﹞伎巧出焉﹝造化形容續在女則當其伎巧在男則正曰作彊﹞三焦者決瀆之官﹝引導陰陽開通閉塞﹞水道出焉膀胱者州都之官﹝位當孤腑故曰州都﹞津液藏焉气化則能出矣﹝續膀胱居下內空故藏津液若得气海之气施化則溲便注泄气海之气不及則隱閉不通故云﹞凡此十二官者不得相失也﹝續失失職也失則災害至﹞故主明則下安以此養生則壽沒世不殆以爲天下則大昌﹝主卽前之所謂君主也心爲君主內明則能詮善惡察安危民不獲罪於枉濫身不失傷於非道矣故施之天下則天下獲安國祚昌盛矣素問之書設爲軒岐問答有君臣之義故有爲天下爲國之譬史云爲政之法似理身是也﹞主不明則十二官危使道閉塞而不通形乃大傷以此養生則殃以爲天下者其宗大危戒之戒之﹝續使道謂神气行使之道夫心不明則邪正一損益不分動之凶咎陷身於羸脊矣故形乃大傷以此養生則殃矣夫主不明則委於左右權勢妄行吏不得奉法而民皆受枉屈矣且人惟邦本本不獲安宗社安得不傾危乎靈蘭祕典﹞心之合脈也﹝續火气發動脈類亦然﹞其榮色也﹝續火炎上故榮美於面而色赤新校正云發見於面之色皆心之榮也豈專爲赤哉﹞其主腎也﹝知其所畏則聽命焉故曰主餘同﹞肺之合皮也﹝續金气堅定皮象亦然﹞其榮毛也其主心也肝之合筋也﹝續木性曲直筋體亦然﹞其榮爪也其主肺也脾之合肉也﹝續土性柔濃肉體亦然﹞其榮唇也﹝續謂四際白色之處非赤色也﹞其主肝也腎之合骨也﹝續水性流濕精气亦然骨通精髓故合骨也﹞其榮發也其主脾也﹝五臟生成論﹞帝曰予聞方士﹝續明悟方術之士﹞或以腦髓爲髒或以腸胃爲髒或以爲腑願聞其說岐伯曰腦髓骨脈膽女子胞此六者地气之所生也皆藏於陰而象於地故藏而不瀉名曰奇恆之府﹝續腦髓骨脈𨿽名爲府不正與神髒爲表裏膽與肝合而不同六府之傳瀉胞𨿽出納納則受納精气出則化出形容形容之出謂化極而生然出納之用有殊於六腑故言藏而不瀉名曰奇恆之府愚按奇者異也不同於常府也﹞夫胃大腸小腸三焦膀胱此五者天气之所生也其气象天﹝天气地气以動靜言也﹞故瀉而不藏此受五臟濁气名曰傳化之府﹝續三焦者決瀆之官水道出焉故亦名傳化之府﹞此不能久畱輸瀉者也﹝續水谷入已糟粕變化而泄出不能久久畱注於中但當化已輸瀉令去也傳瀉諸化故曰傳化之府﹞魄門亦爲五臟使水谷不得久藏﹝續魄門謂肛之門內通於肺受已化物則爲五臟行使然水谷亦不得久藏於中又云魄門卽肛門也﹞五臟者藏精气而不瀉也故滿而不能實﹝續精气爲滿水谷爲實﹞六腑者傳化物而不藏故實而不能滿也﹝續以不藏精气但受水谷故也﹞所以然者水谷入口則胃實而腸虛﹝續以未下也﹞食下則腸實而胃虛﹝續水谷下也﹞故曰實而不滿滿而不實也帝曰气口何以獨爲五臟主岐伯曰胃者水谷之海六腑之大源也五味入口藏於胃以養五臟气气口亦太陰也是以五臟六腑之气味皆出於胃變見於气口故五气入鼻藏於心肺心肺有病而鼻爲之不利也﹝續气入鼻以下與上文義不相發豈因五味而遂及五气入鼻耶並五臟別論﹞心藏神肺藏魄肝藏魂脾藏意腎藏志﹝續神精气之化成也魄精气之匡佐也魂神气之輔弼也意記而不忘者也志專意而不移者也靈樞云兩精相薄謂之神並精而出入者謂之魄隨神而往來者謂之魂心有所憶謂之意意之所存謂之志○神藏則藏神五者云云也形藏謂一頭角二耳三口齒四胸中皆如器物外張虛而不屈合藏於物故云形藏也又云形分於外故云形藏神藏於內故名神藏○宣明五臟气論三部九候論相並﹞

卷上之二

經度

周乎身惟經度營衛注焉吉凶寓焉其注其寓其審察之具經度鈔足太陽與少陰爲表裏少陽與厥陰爲表裏陽明與太陰爲表裏是爲足之陰陽也手太陽與少陰爲表裏少陽與心主爲表裏陽明與太陰爲表裏是爲手之陰陽也﹝血气形志論﹞帝曰願聞三陰三陽之離合也岐伯曰聖人南面而立前曰廣明後曰太衝﹝續席大也南方丙丁火位主之陽气盛明故曰大明也向明治物故聖人南面而立然在人身中則心臟在南故謂前曰廣明衝脈在北故謂後曰太衝然太衝者腎脈與衝脈合而盛大故曰太衝﹞太衝之地名曰少陰少陰之上名曰太陽﹝續此正明兩脈相合而爲表裏腎臟爲陰膀胱腑爲陽陰气在下陽气在上此爲一合之經气﹞太陽根起於至陰﹝按此太陽言根結餘經不言結詳見靈樞根結篇﹞

結於命門﹝續至陰穴名命門者藏精光照之所則兩目也太陽之脈起於目而下至於足故根於趾端而上結於目也﹞名曰陰中之陽﹝續以太陽居少陰之地故曰陰中之陽﹞中身而上名曰廣明廣明之下名曰太陰﹝續腰以上爲天腰以下爲地則中身之上屬於廣明廣明之下屬太陰也○雪齋云心臟下則太陰脾臟﹞太陰之前名曰陽明﹝續陽明胃脈行在脾脈之前太陰脾脈行於胃脈之後﹞陽明根起於厲兌名曰陰中之陽﹝續以陽明居太陰之前故曰陰中之陽﹞厥陰之表名曰少陽﹝續少陽膽脈行肝脈之分內厥陰肝脈行膽脈之位內故曰厥陰之表名少陽○以少陽居厥陰之表故曰陰中之少陽﹞少陽根起於竅陰名曰陰中之少陽是故三陽之離合也﹝續離謂別離應用合謂配合於陰別離則正位於三陽配合則表裏而爲臟腑也﹞太陽爲開﹝所以司動靜之機﹞

陽明爲闔﹝所以執禁固之權﹞少陽爲樞﹝所以主動靜之微續關闔樞者言三陽之气多少不等動用殊也按靈樞根結篇曰太陽爲開陽明爲闔少陽爲樞故關折則因節漬而暴病起矣故暴病者取之太陽潰者皮肉宛焦而弱也闔折則气無止息而痿疾起矣故痿疾者取之陽明無所止息者眞气稽畱邪气居之也樞折則骨搖而不安於地故骨搖者取之少陽骨搖者節緩而不收也﹞三經者不得相失也搏而勿浮命曰一陽﹝一謂齊一也浮而不至於虛所以搏者胃气也故曰一陽○愚謂搏手有胃气浮而不至於虛則三陽齊一無復有差降之爲用也若浮而虛則三陽差降而相失矣應前不得相失句﹞願聞三陰岐伯曰外者爲陽內者爲陰然則中爲陰﹝中卽內也﹞其衝在下名曰太陰﹝衝者衝要之義衝脈在脾之下故言其衝在下此下皆言髒位及經脈之次也﹞太陰根起於隱白名曰陰中之陰﹝續以太陰居陰故名﹞太陰之後名曰少陰﹝雪齋云脾臟之下近後則腎之位太陰脈起大趾端少陰脈起小趾下﹞少陰根起於湧泉名曰陰中之少陰少陰之前曰厥陰﹝續厥者盡也陰气至此而盡故曰陰中之絕陰○雪齋云腎臟之前近上則肝之位厥陰脈交出太陰之後﹞厥陰根起於大惇名曰陰中之絕陰是故三陰之離合也太陰爲開厥陰爲闔少陰爲樞三經者不得相失也搏而勿沈名曰一陰﹝一齊一也沈而不至於溺所以搏者胃气也故曰一陰續亦气之不等也關折則倉廩無所輸膈洞者取之太陰闔折則气弛而善悲取之厥陰樞折則脈有所結而不通取之少陰○愚謂太陽爲關至命曰一陽一節蓋言太陽居表在於人身如門之關使營衛流於外者固陽明居裏在於人身如門之闔使營衛守於內者固少陽居中在於人身如門之樞轉動由之使營衛出入內外也常三經干系如此是以不得相失也何以見之分而言之三陽𨿽有表裏之殊槪而言之則三陰俱屬於裏三陽俱屬於表而脈浮若浮而不至於虛搏而有胃气者乃三陽齊一各司所守而不相失故太陽𨿽爲關有邪莫能入陽明𨿽爲闔無邪之可閉少陽𨿽爲樞其邪安從而出入進退哉後三陰仿此陰陽離合論﹞帝曰皮有分部脈有經紀筋有結絡骨有度量其所生病各異別其分部左右上下陰陽所在病之始終願聞其道岐伯曰欲知皮部以經脈爲紀者諸經皆然﹝續循經脈行止所主則皮部可知諸經謂十二經脈也十二經脈皆同﹞陽明之陽名曰害蜚﹝金性殺五虫續蜚生化也害殺气也殺气行則生化耳故曰害蜚﹞上下同法﹝上下謂手足經也﹞視其部中有浮絡者﹝續部皆謂本經絡之部分浮謂浮見也﹞皆陽明之絡也其色多靑則痛多黑則痺黃赤則熱多白則寒五色皆見則寒熱也絡盛則入客於經陽主外陰主內﹝陽謂陽絡陰謂陰絡此通言之也手足身分所見經絡皆然﹞

少陽之陽名曰樞持﹝樞樞要持執持﹞上下同法視其部中有浮絡者皆少陽之絡也絡盛則入客於經故在陽者主內在陰者主出以滲於內諸經皆然﹝故在陽者至諸經皆然十九字上下不相蒙不知何謂﹞太陽之陽名曰關樞﹝今按太陽謂陽主气名曰關樞謂爲諸陽之關鍵樞紐也﹞上下同法視其部中有浮絡者皆太陽之絡也絡盛則入客於經少陰之絡名曰樞儒﹝今按樞儒柔順也陰從乎陽故曰樞儒﹞上下同法視其部中有浮絡者皆少陰之絡也絡盛則入客於經其入經也從陽部注於經其出者從陰內注於骨﹝愚謂其出者從陽經而出者﹞心主之陰名曰害肩﹝心主脈入腋下气不和則妨害肩腋之動運今按王注於諸經皆言其性用獨心主曰害肩而不言其性用義不可曉﹞上下同法視其部中有浮絡者皆心主之絡也絡盛則入客於經太陰之陰名曰關蟄﹝關閉蟄類使順行藏﹞上下同法視其部中有浮絡者皆太陰之絡也絡盛則入客於經凡十二經絡脈者皮之部也﹝續列陰陽位部主於皮故曰皮之部也愚謂百病必先於皮毛邪中之則腠理開開則入客於絡畱而不去傳入於經又漸傳入於腑臟矣故列皮部以明之皮部也﹞任脈者起於中極之下﹝續會陰之分也﹞以上毛際循腹裏上關元至咽喉上頤﹝續腮下爲頷頷中爲頤﹞循面入目﹝續循承漿環唇上至斷交分行系兩目下之中央會承泣而終也愚按下文云其少腹直上者貫臍中央上貫心入喉上頤環唇上系兩目之下中央據此並任脈之行而彼云是督脈所系疑衍文也任脈始終行身之前東垣云任脈起於會陰根於曲骨入前陰中出腹裏過臍上行附足厥陰之經會生化之源貫穿諸經無所不系焉謂之任者女子得之妊養也又衝脈素問曰並足少陰之經難經曰並足陽明之經況少陰經挾臍左右各五分陽明經挾臍左右各二寸气沖又是陽明脈气所發如此推之則衝脈自气沖起在陽明少陰二經之內挾臍上行其理明矣又考鍼經載衝脈在腹行乎幽門通谷脈都右關商曲肓中注四滿气穴大赫橫骨九二十二穴皆足少陰之分然則衝脈並足少陰之經又無疑矣已上皆經旨故並著之使有所考﹞衝脈者起於气街並少陰之經挾臍上行至胞中而散﹝續任脈波脈奇經也任脈當臍中而上行衝脈挾臍兩旁而上行中極穴名在臍下四寸起於中極之下者言中極從少腹之內上行而外出於毛際而上非謂本起於此也關元穴在臍下三寸气街穴在毛際兩旁鼠鼷上一寸按衝脈任脈皆起於胞中上循腹裏爲經絡之海其浮而小者循腹上行會於咽喉別而絡唇口由此言之則任脈波脈從少腹之內上行至中極之下气街之內明矣﹞任脈爲病男子內結七疝女子帶下瘕聚衝脈爲病逆气裏急督脈爲病脊彊反折﹝續督脈亦奇經也然任脈波脈督脈者一源而三岐也故經或謂衝脈爲督脈或以任脈循背者謂之督脈自少腹直上者謂之任脈亦謂之督脈是則以背腹陰陽別爲名目爾以任脈自胞上過帶脈貫臍而上故男子爲病內結七疝女子則帶下瘕聚也以衝脈挾臍而上並少陰之經上至胞中故衝脈爲病則逆气裏急也以督脈上循脊裏故督脈爲病則脊彊反折也﹞督脈者起於少腹以下骨中央女子入系挺孔﹝續起非初起亦猶任脈波脈起於胞中也其實乃起於腎下至於少腹則下行於腰橫骨圍之中央也系挺孔者謂窈漏近前陰穴也以其陰挺系屬於中故名之﹞其孔溺孔之端也﹝孔則窈漏也窈漏之中其上有溺孔焉端謂陰挺在此溺孔之上端也而督脈自骨圍中央則至於是﹞其絡循陰器合篡間﹝會陰穴也﹞繞篡後﹝續督脈別絡自溺孔之端分而各行下循陰器乃合篡間所謂間者謂前陰後陰之兩間也自兩間之後已復分而行繞篡之後﹞別繞臀至少陰與巨陽中絡者合少陰上股內後廉貫脊屬腎﹝續別謂別絡分而各行者足少陰之絡自股內後廉貫脊屬腎足太陽絡之外行者循髀樞絡股陰而下其中行者下貫臀至中與外行絡合故言至少陰與巨陽中絡合少陰上股內後廉貫脊屬腎也○股外爲髀骨之下爲髀樞﹞與太陽起於目內上額交巓上入絡腦還入別下項循肩膊內挾脊抵腰中入循膂絡腎﹝續接繞臀而上行也○愚按自少陰上股內至循膂絡腎四十六字上下必有脫簡否則古注文衍文也﹞其男子循莖下至篡與女子等其少腹直上者貫臍中央上貫心入喉上頤環唇上系兩目之下中央﹝續自與太陽起於目內下至女子等並督脈之別絡也其直行者自尻上循脊裏而至於鼻柱也自其少腹直上至兩目之下中央並任脈之行而云是督脈所系由此言之則任脈衝脈督脈各異而同一體也○愚按督脈始終行身之後東垣云督脈者出於會陰穴卽所謂篡也根於長彊穴上行脊裏至於巓附足太陽膀胱脈膀胱脈諸陽之首兼營衛之气系焉督脈爲附督者都能爲表裏上下中十二經之病焉謂之督者以其督領諸脈也又蹺督任三脈內經謂在十二經營气周流度數一十六丈二尺之內扁鵲謂奇經八脈不拘於十二經兩說矛盾以待賢者骨空之論﹞

卷上之二經度

肺經

手太陰之脈起於中焦下絡大腸還循胃口上膈屬肺﹝起發也絡繞也還復也循巡也又根據也屬會也中焦在胃中脘胃口胃上下口也上口在膀上五寸上腕穴分下口在臍上二寸下腕穴分膈者隔也凡心下有膈膜以遮濁气不使上薰於心肺也﹞從肺系橫出腋下循內行少陰心主之前﹝續肺系喉嚨也喉以候气下接於肺臂下脇上際曰腋膊下對腋處爲有肘之間也盡處爲肘臂節也﹞循臂內上骨下廉入寸口上魚際循魚際出大指之端﹝續肘以下爲臂廉隅也邊也手掌後髙骨旁動脈爲關關前動脈爲寸口曰魚曰魚際云者謂掌骨之前大指本節之後其肥肉際起處統謂之魚魚際則其間之穴名也端杪也﹞其支者從腕後直出次指內廉出其端﹝臂骨盡處爲腕脈之大隧爲經交經者爲絡○愚按經云經脈十二伏行分肉之間深而不見諸脈浮而常見者皆絡脈也又云諸絡脈不能經大節之間必行絕道而出入復合於皮又云當數者爲經不當數者爲絡今滑伯仁發揮謂手太陰脈其支從腕後出次指端交於手陽明者爲手太陰絡又手陽明脈其支從缺盆挾口鼻交於足陽明者爲手陽明絡凡十二經之支脈伏行分肉者皆釋爲絡脈則絡脈亦伏行分肉之間而不浮見亦能經大節而不行絕道亦當經脈十六丈二尺內之數而非不當數也伯仁長於注釋愚何敢議姑著之以俟明哲﹞

卷上之二經度

大腸經

手陽明之脈起於大指次指之端循指上廉出合谷兩骨之間上入兩筋之中﹝大指之次指謂食指也手陽明大腸經也凡經脈之道陰脈行手足之裏陽脈行手足之表﹞循臂上廉入肘外廉循外前廉上肩出骨之前廉﹝肩端兩骨間爲骨﹞上出柱骨之會於大椎﹝肩甲上際會處爲天柱骨大柑脊上髙骨﹞下入缺盆絡肺下膈屬大腸﹝缺盆穴名在肩下橫骨陷中﹞其支別者從缺盆上頸貫頰入下齒縫中﹝頭莖爲頸耳以下曲處爲頰口前小者爲齒﹞還出挾口交人中左之右右之左上挾鼻孔﹝口兩口吻也口唇上鼻柱下爲人中﹞

卷上之二經度

胃脈

足陽明之脈起於鼻交中旁約大腸之脈下循鼻外入上齒中還出挾口環唇下交承漿﹝鼻莖也鼻山根爲承漿穴名唇下陷中﹞卻循頤後下廉出大迎循頰車上耳前過客主人循髮際至額顱﹝腮下爲頷頷中頤囟前爲髮際髮際前爲額顱大迎穴名在曲頷前一寸三分骨陷中動脈頰車穴在耳下曲頰端陷中客主人穴在耳前起骨上廉開口有空動脈宛宛中﹞其支別者從大迎前下人迎循喉嚨入缺盆下膈屬胃絡脾﹝胸兩旁髙處爲膺膺上橫骨爲巨骨巨骨上陷中爲缺盆人迎穴在頸大筋前直大迎下气捨之上﹞其直者從缺盆下乳內廉下挾臍入气街﹝一名气沖去中行各二寸﹞其支者起胃口﹝胃下口下脘之分所謂幽門者是也﹞下循腹裏下至气街而合以下髀關抵伏兔下入膝臏中下循外廉下足跗入中趾內間﹝抵至也股外爲髀髀前膝上起肉處爲伏兔伏兔後交文爲髀關挾膝解中爲臏脛骨爲跗尺面也﹞其支者下膝三寸而別以下入中趾外間﹝與屬兌合﹞其支者別跗上入大趾間出其端﹝交於足太陰﹞

卷上之二經度

脾經

足太陰之脈起於大趾之端循趾內側白肉際過骨後上內踝前廉﹝骨一作核骨俗云孤拐骨是也足跟後兩旁起骨爲踝骨﹞上內循骨後交出厥陰之前﹝腓腸也﹞上循膝股內前廉入腹屬脾絡胃﹝髀內爲股臍上下爲腹﹞上膈挾咽連舌本散舌下﹝咽所以咽物也居喉之前至胃長一尺六寸爲胃系也舌本舌根也﹞其支別者復從胃別上膈注心中﹝交於手少陰﹞

卷上之二經度

心經

手少陰之脈起於心中出屬心系下膈絡小腸﹝心系有二一則上與肺相連而入肺兩大葉間一則由肺系而下曲折向後並脊膂細絡相連貫脊髓與腎相通正當七節之間蓋五臟系皆通於心心通五臟系也﹞其支者從心系挾咽系目其直者復從心系卻上肺出腋下﹝極泉穴分﹞下循內後廉行太陰心主之後下肘內廉﹝少海穴分﹞循臂內後廉抵掌後兌骨之端入掌內後廉循小指之內出其端﹝脘後踝爲兌骨也﹞

卷上之二經度

小腸經

手太陽之脈起於小指之端循手外側上腕出踝中﹝臂骨盡處爲腕腕兌骨爲踝﹞直上循臂骨下廉出肘內側兩筋之間上循外廉出肩解繞肩髀交肩上﹝脊兩旁爲膂膂上兩角爲肩解肩解下成片骨爲肩髀髀一作胛﹞入缺盆絡心循咽下膈抵胃屬小腸其支別者從缺盆循頸上頰至目銳卻入耳中﹝目外角爲銳﹞其支者別循頰上抵鼻至目內﹝目下爲目大角爲內睛明穴分以交於足太陽也﹞

卷上之二經度

膀胱經

足太陽之脈起於目內上額交巓上﹝髮際前爲額腦上爲巓頂也﹞其支別者從巓至耳上角﹝角當率谷穴分在耳上如前三分入髮際一寸五分陷者宛宛中﹞其直行者從巓入絡腦還出別下項﹝腦頭髓也頸上爲腦腦後爲項此當天柱穴分也在頸大筋外廉挾項髮際陷中﹞循肩膊內挾脊抵腰中入循膂絡腎屬膀胱﹝肩後之下爲肩膊椎骨爲脊尻上橫骨爲腰挾脊爲膂﹞其支別者從腰中下貫臀入中﹝臀尻也挾腰髖骨兩旁爲機機後爲臀腓上膝後曲處爲當委中穴也﹞其支別從膊內左右別下貫胂挾脊內過髀樞﹝膂肉曰胂挾脊肉也股外爲髀犍骨之下爲髀樞也﹞循髀外後廉下合中以下貫內出外踝之後循京骨至小趾外側端﹝當至陰穴交於足少陰也腓腸也﹞

卷上之二經度

腎經

足少陰之脈起於足小指之下斜趣足心﹝當湧泉穴趣向也﹞出然谷之下循內踝之後別入跟中上內出內廉﹝跟足跟也然谷穴名在足內踝前大骨下陷中出內廉當陰谷穴分在膝內輔骨後大筋下小筋上按之動脈應手曲膝得之﹞上股內後廉貫脊﹝會於長彊穴﹞屬腎絡膀胱其直者從腎﹝當肓兪穴屬腎處而上也穴在商曲下一寸去臍旁五分﹞上貫肝膈入肺中循喉嚨挾舌本其支者從肺﹝自神藏別出統心﹞出絡心注胸中﹝當膻中穴分交於手厥陰﹞

卷上之二經度

心包經

﹝一名手心主一經二名實相火也﹞

手厥陰之脈起於胸中出屬心包下膈歷絡三焦﹝上脘中脘及臍下一寸下焦之分也﹞其支者循胸出脇下腋三寸﹝當天池穴在腋下三寸乳後一寸著脇直腋撅筋間﹞上抵腋下下循內行太陰少陰之間入肘中﹝當曲澤穴在肘內廉下陷中屈肘取之﹞

下臂行兩筋之間入掌中﹝勞宮穴也﹞循中指出其端﹝當中衝穴在手中指端﹞其支別者從掌中﹝自勞宮穴別行﹞循小指次指出其端﹝小指次指無名指也乃於此交手少陽﹞

卷上之二經度

三焦經

﹝水谷之道路气之所終始也上焦在胃上口其治在膻中中焦在胃中脘其治在臍旁下焦當膀胱上口其治在臍下一寸﹞

手少陽之脈起於小指次指之端﹝關衝穴分也﹞上出兩指之間循手錶腕﹝臂骨盡處爲腕﹞出臂外兩骨之間上貫肘﹝盡處爲肘天井穴也在肘內大骨後一寸兩筋間陷中屈肘得之﹞循外﹝有肘之間膊下對腋處爲﹞上肩交出足少陽之後入缺盆交膻中散絡心包下膈徧屬三焦﹝下膈當胃上口以屬上焦於中脘以屬中焦於陰交以屬下焦﹞其支者從膻中上出缺盆上項﹝腦戶後爲項﹞挾耳後直上出耳上角﹝角孫穴也﹞以屈下頰至﹝目下爲顴穴之分﹞其支者從耳後﹝翳風穴分也﹞

入耳中卻出至目銳﹝會瞳子絲竹空交於足少陽﹞

卷上之二經度

膽經

足少陽之脈起於目銳上抵頭循角﹝頷厭穴分也在曲角上顳上廉一名腦空﹞下耳後﹝天衝穴分也在耳後髮際二寸耳上如前三分自此至風池皆少陽所行之分也﹞循頸﹝風池穴也在項後髮際陷中按之急肩是穴陷﹞行手少陽之前至肩上﹝肩井穴也在肩上以三指按而取之當中指陷者中是穴﹞卻交出少陽之後﹝秉風穴分也﹞入缺盆其支者從耳後﹝顳間翳風穴分也﹞入耳中出走耳前﹝聽會穴分﹞至目銳後﹝童子穴分也﹞其支者別目銳下大迎合手少陽於﹝穴下﹞下臨頰車下頸合缺盆下胸中﹝天池穴分﹞貫膈絡肝屬膽﹝卽期門之所下至日月穴分而屬於膽﹞循脇裏﹝章門穴分﹞出气街繞毛際橫入髀厭中﹝脇也腋下爲脇曲骨之分爲毛際兩旁動脈中爲气街犍骨之下爲髀厭卽髀樞環跳穴也﹞其直者從缺盆下腋循胸﹝潤液穴分﹞過季脇下﹝脇骨之下爲季脇京門等穴分﹞合髀厭中以下循髀外﹝中瀆等穴分﹞出膝外廉﹝陽陵泉穴也﹞下外輔骨之前﹝外爲輔骨陽交等穴分也﹞直下抵絕骨之端﹝外踝之上爲絕骨﹞下出外踝之前﹝丘墟穴分也﹞循足跗﹝足面爲跗臨泣等穴分﹞上入小趾次趾之間﹝竅陰穴也﹞其支者別跗上﹝臨泣穴別行﹞入大趾循歧骨內出其端﹝大趾端也﹞還貫入爪甲出三毛﹝足大趾本節後爲歧骨大趾爪甲後爲三毛就此交於足厥陰也○愚按膽脈起目銳上抵頭角下耳後未嘗言其脈有曲折也伯仁十四經發揮言足少陽脈起目銳至完骨是一折又自完骨至睛明是一折又自睛明至風池是一折則是內經以經脈之曲折者朦隴爲直行也若根據內經直行則少陽頭部二十穴無從安頓若根據伯仁三折則穴可安似又戾於經旨此愚所未解也俟明者正焉﹞

卷上之二經度

肝經

足厥陰之脈起於大趾聚毛之上﹝足大趾爪甲後爲三毛三毛后橫紋爲聚毛由此之大惇穴﹞循足跗上﹝上上廉也﹞去內踝一寸﹝去相去也中封穴分﹞上踝三寸﹝三陰交穴分﹞交出太陰之後上內廉﹝曲泉穴分屈膝得之在膝橫紋頭是﹞循股入陰中﹝髀肉爲股陰包等穴分陰中陰毛中也﹞環陰器抵少腹﹝臍下爲少腹﹞挾胃屬肝絡膽﹝循章門至期門挾胃屬肝復下日月之分絡於膽﹞上貫膈布脇肋循喉嚨之後上入頏顙連目系上出額與督脈會於巓﹝目內連深處爲目系頏顙咽顙也額臨泣穴分也巓百會穴也﹞其支者從目系下頰裏環唇內﹝交環口唇之內﹞其支者復從肝﹝期門穴分﹞別貫膈上注肺﹝交於手太陰也﹞

卷上之二經度

督脈

﹝督之爲言都也行背部之中行爲陽脈之都綱乃奇經八脈之一也﹞

督脈起於下極之兪﹝下極之兪兩陰之間屏翳處也屏翳兩筋間爲篡內深處爲下極之兪督脈所始也﹞並於脊裏上至風府入腦﹝腦戶穴分也在枕骨上彊間後一寸半﹞上巓循額至鼻柱屬陽脈之海﹝以人之脈絡周流於諸陽之分譬猶水也而督脈則爲之都綱故曰陽脈之海﹞

卷上之二經度

任脈

﹝任之爲言妊也行腹部中行爲人身生養之本奇經之一脈也﹞

任脈起於中極之下﹝會陰之分也﹞以上毛際循腹裏上關元至喉嚨屬陰脈之海﹝亦以人之脈絡周流於諸陰之分譬猶水也而任脈則爲之總任焉故曰陰脈之海﹞

﹝予近造師魯族凡獨善圍獲睹祁門汪石山補注滑伯仁氏讀素問鈔凡九卷甚有便於醫者曰命工刊刻經度一卷俾合其全以公於天下觀者諗之﹞

嘉靖乙酉冬十月朔旦休寧率口程綱謹識

卷上之三

脈候

日月行天厥候有常薄蝕侵餌愆乎常也脈於人身有常候焉愆則見之具脈候鈔帝曰診法何如岐伯曰診法常以平旦陰气未動陽气未散飲食未進經脈未盛絡脈調勻气血未亂故乃可診有過之脈﹝續新校正云金匱眞言論平旦至日中天之陽陽中之陽也則平旦爲一日之中純陽之時陰气未動耳散謂散布而出也過謂異於常候愚謂平旦未勞於事是以陰气未擾動陽未耗散气﹞切脈動靜而視精明﹝視人之精彩神明也﹞察五色觀五臟有餘不足六腑彊弱形之盛衰以此參伍決死生之分﹝續切謂以指切近於脈也愚謂參伍以色脈臟腑形气參合比伍也﹞夫脈者血之府也﹝府聚也故脈實血實脈血虛﹞長則气治﹝安也﹞短則气病數則煩心大則病進﹝續長爲气和故治短爲不足故病數則爲熱故煩心大則邪盛故病進﹞上盛則气髙下盛則气脹代則气衰細則气少澀則心痛﹝續上謂寸口下謂尺中盛謂盛滿﹞渾渾革至如湧泉病而進色獘綿綿其去如弦絕死﹝續渾渾如脈气濁亂也革至謂脈來弦實大長也如湧泉言脈但出而不返也綿綿其去脈來綿綿相續而去不見其入也弦絕者言脈卒斷如弦之絕去也此主病候日進而色獘惡必至於死愚謂此則溢脈類也與仲景弦大虛芤之革不同脈要精微論﹞微妙在脈不可不察察之有紀從陰陽始﹝續從陰陽升降精微妙用皆在經脈之气候是以不可不察故始以陰陽爲察候之紀綱﹞始之有經從五行生生之有度四時爲宜﹝續言所始以知有經脈之察候司應者何哉蓋從五行衰旺而爲準度也徵求大過不及之形癥皆以應四時者爲生气所宜也○愚按此假意謂脈理至微至妙然不可不察而察之有道始當從陰陽而論其升又當從五行而論其生旺又當從四時而論其所宜如此則脈理𨿽至微妙亦可以察而知之也﹞是故聲合五音色合五行脈合陰陽﹝續聲表宮商角徵羽故合五音色見靑黃赤白黑故合五行脈彰寒暑之休王故合陰陽之气也﹞持脈有道虛靜爲保﹝續甲乙經作實言持脈之道必虛其心靜其志乃爲可貴﹞春日浮如魚之遊在波﹝續𨿽出猶未全浮﹞夏日在膚泛泛乎萬物有餘﹝續泛泛平貌陽气大盛脈气亦象萬物有餘易取而洪大也﹞秋日下膚蟄虫將去﹝續隨陽气漸降故曰下膚觀蟄虫將藏可見矣﹞冬日在骨蟄虫周蜜君子居室﹝續在骨言脈深沈也﹞尺內兩旁則季脇也﹝兩旁謂內外側也季脇近腎尺主之尺下兩旁季脇之分季脇之上腎之分乃尺中也﹞尺外以候腎尺裏以候腹中附上左外以候肝﹝附上如越人所定關中也﹞內以候膈右外以候胃內以候脾﹝脾居中故內候胃爲市故外候﹞上附上﹝如越人所是寸口也﹞右外以候肺內以候胸中﹝續肺葉垂外故外候胸中主气管故內候﹞左外以候心內以候膻中﹝續心主膈中膻中气海也﹞前以候前後以候後﹝續上前字指左寸下前字指胸之前膺及气海也上後字指右寸下後字指胸之後背及气管也﹞上竟上者胸喉中事也下竟下者少腹腰股膝脛足中事也﹝續上竟上至魚際也下竟下謂盡尺之脈動處也脈要精微論﹞帝曰平人何如岐作曰人一呼脈再動一吸脈亦再動呼吸定息脈五動閏以大息命曰平人﹝續呼吸脈各再動定息又一動則五動也﹞人一呼脈一動一吸脈一動曰少气﹝續經脈周身一日五十營以一萬三千五百息則气都行八百一十丈如是則應天常度無過不及若呼吸脈各一動準候減平人之半一萬三千五百息都行四百五丈少气之理可知矣﹞人一呼脈三動一吸脈三動而躁尺熱曰病溫﹝尺之皮膚熱也﹞尺不熱脈滑曰病風脈澀曰痺﹝續尺陰分位也寸陽分位也然陰陽俱熱是則謂溫躁謂煩躁經曰中惡風者陽气受也滑爲陽盛故病爲風澀爲無血故爲痺也﹞人一呼脈四動以上曰死脈絕不至曰死乍疏乍數曰死﹝續呼吸脈各四動準候過平人之倍況其已上邪脈絕不至天眞已無乍疏乍數胃谷之精亦敗皆死候也﹞平人之常气稟於胃胃者平人之常气也﹝續常平之气胃海致之﹞人無胃气曰逆逆者死﹝續逆謂反平人之候人常稟气於胃脈以胃气爲本無胃气曰逆逆者死所謂無胃气但得眞髒脈也﹞春胃微弦曰平﹝微似弦也﹞弦多胃少曰肝病但弦無胃曰死﹝續急而益勁如新張弓弦﹞胃而有毛曰秋病﹝續毛秋脈﹞毛甚曰今病﹝續木受金邪故今病﹞藏眞散於肝﹝續眞眞气也﹞肝臟筋膜之气也又曰平肝脈來軟弱招招如揭長竿末梢曰肝平﹝續竿末梢言長軟也﹞春以胃气爲本﹝續春有胃气乃長軟如竿末稍矣﹞病肝脈來盈實而滑如循長竿曰肝病﹝續長而不軟也﹞死肝脈來急溢勁如新張弓弦曰肝死﹝續勁謂勁彊急之甚也﹞又曰眞肝脈至中外急如循刀刃責責然如按琴瑟弦色靑白不澤毛折乃死○夏胃微鉤曰平鉤多胃少曰心病但鉤無胃曰死﹝續謂前曲後居如操帶鉤也愚謂前曲後居尺則沈伏不動而關寸陷下不浮也蓋夏脈當浮今得陷下則及矣﹞胃而有石曰冬病石甚曰今病﹝續火被水侵故今病﹞藏眞通於心心藏血脈之气也又曰平心脈來累累如連珠如循瑯曰心平﹝續言脈滿而盛微似連珠之中手瑯珠之類也﹞夏以胃气爲本﹝續脈有胃气則累累微似連珠也﹞病心脈來喘喘連屬其中微曲曰心病﹝續曲謂中手而偃曲也愚謂偃曲乃略近低陷之意數至之中而有一至似低陷不應指也難經以啄啄連屬其中微曲爲腎病與此不同﹞死心脈來前曲後居如操帶鉤曰心死﹝續居不動也操執持也鉤謂革帶之鉤愚謂寸口心脈所出脈當浮大今反低陷而尺又不見動則坎離不交心腎气絕矣﹞又曰眞心脈至堅而搏如循薏苡子累累然色赤黑不澤毛折而死○長夏胃微軟弱曰平弱多胃少曰脾病但代無胃曰死﹝續動而中止不能自還﹞軟弱有石曰冬病﹝續以次相克石當作弦長夏土絕故云石也﹞弱甚曰今病﹝續弱甚土气不足故今病甲乙經弱作石﹞藏眞濡於脾脾藏肌肉之气也又曰平脾脈來和柔相離如雞踐地曰脾平﹝續言脈來動數相離緩急和而調愚謂如雞踐地形容其輕而緩也如雞舉足言如雞走之舉足形容脈來實而數也踐地與舉足不同踐地是雞不驚而徐行也舉足是被驚時疾行也況實數與輕緩相反彼此對看尢見明白難經以此爲心病﹞長夏以胃气爲本﹝續如雞踐地之調緩也﹞病脾脈來實而盈數如雞舉足曰脾病死脾脈來銳堅如鳥之啄﹝千金作如雞之啄﹞如鳥之距如屋之漏如水之流曰脾死﹝續鳥喙鳥距言銳堅也水流屋漏言其至也水流謂平至不鼓屋漏謂時動復住﹞又曰眞脾脈至弱而乍疏乍數色黃靑不澤毛折乃死○秋胃微毛曰平毛多胃少曰肺病但毛無胃曰死﹝續如物之浮如風吹毛也﹞毛而有弦曰春病﹝續弦春脈以次乘克弦當爲鉤金气逼肝則弦來見故不鉤而反弦也﹞弦甚曰今病﹝續木气逆來乘金則今病﹞藏眞髙於肺以行營衛陰陽也﹝續肺處上焦故藏眞髙也靈樞曰營气之道納谷爲實谷入於胃气傳與肺流溢於中宣布於外精專者行於經隧以其自肺宣布故云以行營衛陰陽也﹞又曰平肺脈來厭厭聶聶如落楡莢曰肺平﹝續浮薄而虛者也新校正云難經以厭厭聶聶如循楡莢曰春平脈藹藹如車蓋按之益大曰秋平脈與此說不同張仲景云秋脈藹藹如車蓋者名曰陽結春脈聶聶如吹楡莢者名曰數恐越人之說誤也﹞秋以胃气爲本﹝續脈有胃气則微似楡莢之輕虛也﹞病肺脈來不上不下如循雞羽曰肺病﹝愚謂不上不下恐是上竟上按之不可得下竟下按之不可得詳細消息則如循雞羽中央堅而兩旁虛也﹞死肺脈來如物之浮如風吹毛曰肺死﹝續如物之浮瞥瞥然如風吹毛紛紛然也難經云按之消索如風吹毛曰死﹞又曰眞肺脈至大而虛如以毛羽中人膚色赤白不澤毛折乃死○冬胃微石曰平石多胃少曰腎病但石無胃曰死﹝續謂如奪索辟辟如彈石也﹞石而有鉤曰夏病﹝續鉤夏脈大兼土气也次其乘克鉤當云弱土旺長夏不見正形故石而有鉤兼其土也﹞鉤甚曰今病﹝續水受火土之邪故曰今病﹞藏眞下於腎﹝續腎居下焦故言藏眞下也﹞腎藏骨髓之气也又曰平腎脈來喘喘累累如鉤按之而堅曰腎平﹝愚按喘喘累累如鉤言其滑而濡也按之而堅濡滑有力也難經云其來上大下銳濡滑如雀之喙曰平雀喙本大而末銳也﹞冬以胃气爲本病腎脈來如引葛按之益堅曰腎病﹝續形如引葛言不按且堅明按之則尢甚也﹞死腎脈來發如奪索辟辟如彈石曰腎死﹝續發如奪索猶蛇之走辟辟如彈石言促又堅也愚謂奪索與引葛意同彼但堅硬不促故病此則堅而又促故死辟辟如彈石言其促也以下文眞腎脈至搏而絕者証之尢見明白蓋搏擊者堅也絕者彈石也促也﹞又曰眞髒脈至搏而絕如彈石辟辟然色黑黃不澤毛折乃死﹝玉機眞藏與平人气象論歸並﹞

帝曰春脈何如而弦岐伯曰春脈者肝也東方木也萬物之所以始生也﹝未有枝葉﹞故其气來軟弱輕虛而滑端直以長﹝狀如弦也﹞故曰弦反此者病曰何如而反曰其气來實而彊此謂太過病在外其气來不實而微此謂不及病在中﹝續气余則病形於外气少則病在於中○呂廣雲實彊者陽气盛也少陽當微弱今更實彊謂之太過陽處表故令病在外厥陰之气養於筋其脈弦今更虛微故曰不及陰處中故令病在內﹞太過則令人善怒﹝續肝气實則怒﹞忽忽眩冒而巓疾其不及則令人胸痛引背則兩脇滿﹝續忽忽不爽也眩謂目眩視如轉也冒謂冒悶謂腋下脇也厥陰肝脈自足上入毛中又上貫膈布脇肋入頏顙出額與督脈會於巓故病如是﹞曰夏脈何如而鉤曰夏脈者心也南方火也萬物之所以盛長也故其气來盛去衰故曰鉤﹝續其脈來盛去衰如鉤之曲也○難經曰夏脈鉤者南方火也萬物之所盛垂枝布葉皆下曲如鉤故其脈來疾去遲陽盛故來疾陰虛故去遲脈從下上至寸口疾還尺中遲也﹞反此者病曰何如而反曰其气來盛去亦盛此謂太過病在外其气來不盛去反盛此謂不及病在中太過則令人身熱而膚痛爲浸淫其不及則令人煩心上見咳唾下爲气泄﹝少陰心脈起心中出屬心系下膈絡小腸又從心系上肺故心太過則身熱膚痛而浸淫流布於形分不及則心煩上見咳唾下爲气泄﹞曰秋脈何如而浮曰秋脈者肺也西方金也萬物之所以收成也故其气來輕虛以浮來急去散故曰浮﹝脈來輕虛故名浮也滑注來急去散四字不知何謂將解浮字義邪﹞反此者病曰何如而反曰其气來也毛而中央堅兩旁虛此謂太過病在外其气來毛而微此謂不及病在中太過則令人逆气而背痛慍慍然其不及則令人喘呼吸少气而咳上气見血下聞病音﹝上气見血下聞病音謂喘而咯血次復咳嗽也下猶次也復也﹞曰冬脈何如而營﹝營如營壘之營所屯聚處也冬月萬物含藏故曰營也﹞曰冬脈者腎也北方水也萬物之所以含藏也故其气來沈以搏故曰營﹝續沈以搏甲乙經作沈而濡濡古軟字脈沈而濡乃冬脈之平調若沈搏擊於手則冬脈之太過也難經云冬脈石者盛冬之時水凝如石故其脈來沈濡而滑故曰石也﹞反此者病曰何如而反曰其气來如彈石者此謂太過病在外其去如數者此謂不及病在中太過則令人解﹝一說作解極謂懈倦之極也蓋以其狀寒不寒熱不熱弱不弱壯不壯傳不可名謂之解也﹞脊脈痛而少气不欲言其不及則令人心懸如病饑中淸脊中痛少腹滿小便變﹝續足少陰腎脈自股內後廉貫脊屬腎絡膀胱其直行者入肺中循喉嚨挾舌本其支別者絡心注胸中故病如是者季肋之下挾脊兩旁空軟處也腎外當故中淸冷也○難經肝心肺腎四髒脈俱以彊實爲太過虛微爲不及與此不同﹞曰脾脈獨何主﹝謂主時月﹞曰脾脈者土也孤髒以灌四旁者也﹝續納水谷化滓液灌漑於肝心肺腎也以不正主四時故謂之孤髒﹞善者不可得見惡者可見﹝續不正主時寄王於四季故善不可見惡可見也﹞其來如水之流者此謂太過病在外如鳥之喙者此謂不及病在中太過則令人四肢不舉﹝續以脾主四肢也﹞其不及則令人九竅不通﹝中气不和不能灌漑於四旁則五臟不和故九竅不通也玉機眞藏論﹞食气入胃濁气歸心淫精於脈﹝濁气穀气也心居胃上故穀气歸心淫溢精气入於脈也何者心主脈故也﹞脈气流經經气歸於肺肺朝百脈輸精於皮毛﹝言脈气流運乃爲大經經气歸宗上朝於肺肺爲華蓋治節由之故受百脈之朝會也肺朝百脈然乃布化精气輸於皮毛矣﹞毛脈合精行气於府﹝府謂气之所聚處气海膻中是也﹞府精神明畱於四髒气歸於權衡﹝續膻中之布气者分爲三隧其下者走於气街上者走於息道宗气畱於海積於胸中命曰气海也如是分化乃四髒安宅三焦平均中外上下各得其所也﹞權衡以平气口成寸以決死生﹝續脈法以三寸爲寸關尺之分故中外髙下气緒均平則气口之脈而成寸也夫气口者脈之大要會也百脈盡朝故以其分決死生也愚謂食气入胃已下皆言脈乏必以胃气爲本之故又見寸口所以能決死生也﹞飲入於胃遊溢精气上輸於脾﹝水飲至於中焦水化精微上爲雲霧雲霧散變乃注於脾靈樞曰上焦如霧中焦如漚是也﹞脾气散精上歸於肺通調水道下輸膀胱﹝水土合化上滋肺金金气通腎故調水道轉下下焦膀胱稟化乃爲溲矣靈樞曰下焦如瀆是也﹞水精四布五經並行合於四時五臟陰陽揆度以爲常也﹝續從是水精布經气行筋骨成血气順配合四時寒暑證符五臟陰陽揆度盈虛用爲常道度量也以用也經脈別論﹞人以水谷爲本故人絕水谷則死脈無胃气亦死所謂無胃气者但得眞髒脈不得胃气也所謂脈不得胃气者肝不弦腎不石也﹝續不弦不石皆謂不微似也但舉肝腎則心肺可以類推矣平人气象論﹞帝曰見眞髒曰死何也岐伯曰五臟者皆稟气於胃胃者五臟之本也﹝續爲胃水谷之海故五臟稟焉﹞髒气者不能自致於手太陰必因於胃气乃至於手太陰也﹝續甲乙經云人常稟气於胃脈以胃气爲本也﹞故五臟各以其時自爲而至於手太陰也﹝續自爲其狀至於手太陰也﹞故邪气勝者精气衰也故病甚者胃气不能與之俱至於手太陰故眞髒之气獨見獨見者病勝藏也故曰死﹝續新校正云眞髒脈者無餘物和雜故名眞也如弦是肝脈若微弦則和而有胃气也微弦謂二分胃气一分弦气故曰微弦若三分俱是弦則爲眞髒脈矣五臟之气不得獨用如至剛獨見則折和柔濟之則固也欲知五臟眞見爲死和胃爲主者於寸口診卽可知也玉機眞髒論﹞脈要曰春不沈夏不弦冬不澀秋不數是爲四塞﹝續天地四時之气閉塞而無所營運也愚謂此指孟春言也孟春猶寒冬气尙在故宜脈沈沈甚太過反爲病矣﹞沈甚曰病弦甚曰病澀甚曰病數甚曰病參見曰病復見曰病未去而去曰病去而不去曰病﹝續參謂參和諸气來見復見謂再見已衰已死之气也去謂王已而去者也日行之度未出於差是爲天气未出而脈先去日度過差是爲天气已去而脈尙在旣非得應故曰病﹞反者死﹝續謂夏見沈秋見數冬見緩春見澀也犯違天命其能生乎○上文秋不數是謂四塞此云秋見數是謂反蓋以脈差只在仲月差之度盡而數不去謂秋之季月而脈尙數則爲反也至眞要論﹞

心脈搏堅而長當病舌捲不能言﹝續搏謂搏擊於手也諸脈搏堅而長皆爲勞心臟气虛極也手少陰心從心系上挾咽喉故令舌捲短不能言也﹞其軟而散者當消環自已﹝續諸脈軟散皆爲气實血虛也消謂消散環謂環周言其經气如環之周當其火旺自消散也甲乙環作渴﹞肺脈搏堅而長當病唾血﹝續肺虛極則絡逆絡逆則血泄故唾出也﹞其軟而散者當病灌汗至令不復散發也﹝續灌汗謂寒水灌洗皮密汗髒至令不復發泄也盛水多爲此也下文諸髒各言色而心肺不言色者疑缺文也﹞肝脈搏堅而長色不靑﹝當作其色靑﹞當病墜若搏回血在脇下令人喘逆﹝續病墜若搏謂墜墮或搏擊也肝主兩脇故曰血在脇下肝脈布脇肋循喉嚨其支者從肝貫膈上入肺今血在脇下故血气上燻於肺而喘逆也﹞其軟而散色澤當病溢飲溢飲者渴暴多飲而易﹝當作溢﹞入肌皮腸胃之外也﹝續面色浮澤是爲中濕血虛中濕水液不消故病溢飲以水飲滿溢滲入肌皮腸胃之外也﹞胃脈搏堅而長其色赤當病折髀﹝續胃虛色赤火气救之胃脈下髀抵伏兔故病則髀如折也﹞其軟而散者當病食痺﹝續痺痛也胃脈下膈屬胃絡脾故食則痛悶而气不通也校正謂痺爲痛其義未通﹞脾脈搏堅而長其色黃當病少气﹝續脾虛則肺無所養肺主气故少气也﹞其軟而散色不澤者當病足腫若水狀也﹝續色气浮澤爲水之候色不潤澤故言若水狀也脾脈上內循骨膝股入腹故病足腫也﹞腎脈搏堅而長其色黃而赤者當病折腰﹝續色气黃赤是心脾幹腎腰爲腎府故病腰折﹞其軟而散者當病少血至令不復也﹝續腎主水以生化津液令腎气不化故病少血至令不復脈要精微論﹞欲知寸口﹝寸口統關尺二部而言之﹞太過與不及寸口之脈中手﹝著人手也﹞短者曰頭痛寸口脈中手長者曰足脛痛﹝續短爲气不足故病於頭長爲陰气太過故病於足﹞寸口脈中手促上擊者曰肩背痛﹝續陽盛於上故肩背痛﹞寸口脈沈而墜者曰病在中於口脈浮而盛者曰病在外﹝續沈堅爲陰故病在中浮盛爲陽故病在外﹞寸口脈沈而弱曰寒熱及疝瘕少腹痛﹝續沈爲寒弱爲熱故曰寒熱又沈爲陰盛弱爲陽余余盛相薄正當寒熱不當爲疝瘕少腹痛應錯簡耳甲乙經無此十五字況下文已有寸口脈沈而喘曰寒熱脈急者曰疝瘕少腹痛此文衍當去可知﹞寸口脈沈而橫曰脇下有積腹中有橫積痛﹝續亦陰气內結也愚謂脈沈而橫言脈象沈而堅長如橫木之在指下也﹞寸口脈沈而喘曰寒熱﹝續喘爲陽吸沈爲陰爭爭吸相薄故寒熱也﹞脈從陰陽病易已脈逆陰陽病難已﹝續脈病相應謂之從脈病相反謂之逆﹞脈得四時之順曰病無他脈反四時及不間藏曰難已﹝續反四時如春得秋脈之類間藏七傳也平人气象論﹞脈有陰陽知陽者知陰知陰者知陽﹝深知則備識其變易﹞凡陽有五﹝胃土之數卽下文胃脘之陽也﹞五五二十五陽﹝五臟各以胃气爲本○玉機眞藏論云故病有五變五五二十五變義與此同﹞所謂陰者眞髒也﹝無胃气﹞見則爲敗敗必死也﹝續五臟爲陰故曰陰者眞髒也見者謂如肝脈至中外急如循刀刃責責然如按琴瑟弦之類此脈見者皆爲藏敗神去故必死也﹞所謂陽者胃脘之陽也﹝續胃脘之陽人迎之气也察其气脈動靜小大與脈口應否也胃爲水谷之海故候其气而知病處人迎在結喉兩旁脈動常左小而右大左小常以應髒右大常以候腑﹞別於陽者知病處也﹝知病在何處﹞別於陰者知死生之期﹝以眞髒脈推之知在何髒○愚謂別審別也能審別人迎之脈則知病在何髒何腑也﹞三陽在頭三陰在手所謂一也﹝三陽當作二陽謂結喉兩旁人迎脈以候足陽明胃气三陰謂气口以候手太陰肺气也胃爲五臟之本肺爲百脈之宗也○气口人迎皆可以候臟腑之气兩者相應俱往俱來若引絕小大齊等命曰平人故言所謂一也﹞別於陽者知病忌時別於陰者知死生之期﹝二句申前說或直爲衍文亦可﹞所謂陰陽者去者爲陰來者爲陽靜者爲陰動者爲陽遲者爲陰數者爲陽凡持眞髒之脈者肝至懸絕十八日死﹝金木成數之餘也肝見庚辛死之類○愚謂懸絕如懸系之微而欲絕也王注如懸物之絕去似指代脈言也﹞心至懸絕九日死﹝水火生成數之餘也﹞肺至懸絕十二日死﹝金火生成數之餘也﹞腎至懸絕七日死﹝水土生成數之餘也﹞脾至懸絕四日死﹝木土生成數之餘也﹞鼓一陽曰鉤﹝愚謂脈來只見一陽鼓動而無陰和雜其中此無胃气之鉤也下文仿此﹞鼓一陰曰毛鼓陽勝急曰弦鼓陽至而絕曰石﹝當作鼓陰至而絕此四者蓋亦眞髒脈也﹞陰陽相過曰澑﹝愚謂過者陰陽皆失其常度也或陰失常度而過於柔或陽失常度而過於剛或陽剛而陰亦以剛應或陰柔而陽亦以柔應此皆謂失常度也脈名曰澑如水之澑而不收也卽下文關格之類也陰陽別論﹞人迎一盛病在少陽﹝膽脈﹞二盛病在太陽﹝膀胱脈﹞三盛病在陽明﹝胃脈﹞四盛已上爲格陽﹝續陽脈法也一盛者謂人迎之脈大於寸口一倍也余盛同法四倍以上陽盛之極故格拒而食不得入也所謂格則吐逆也﹞寸口一盛病在厥陰﹝肝脈﹞二盛病在少陰﹝腎脈﹞三盛病在太陰﹝脾脈﹞四盛以上爲關陰﹝續陰脈法也盛法同陽四倍以上陰盛之極故關閉而溲不得通也所謂閉則不得溺也﹞人迎與气口俱盛四倍以上爲關格﹝謂俱大於平常之脈四倍也﹞關格之脈羸不能極於天地之精气則死矣﹝羸當作盈盛之極也今按不能極於天地之精气者過乎中也蓋極者中也不及不得爲中太過亦不得爲中六節藏象論﹞帝曰脈從而病反者其診何如岐伯曰脈至而從按之不鼓諸陽皆然曰諸陰之反其脈何如曰脈至而從按之鼓甚而盛也﹝言病熱而脈數按之不鼓手乃陰盛格陽而致之非熱也形癥是寒按之脈卻鼓擊手下而盛者乃陽盛拒陰而然非寒也至要眞論﹞粗大者陰不足陽有餘爲熱中也﹝續粗大脈洪大也脈洪爲熱故曰熱中﹞來疾去徐上實下虛爲厥巓疾﹝續愚謂厥者逆也其气逆上而爲巓項之病也﹞來徐去疾上虛下實爲惡風也故中惡風者陽气受也﹝續以上虛故陽气受也﹞有脈俱沈細數者少陰厥也﹝續尺中有脈沈細畱者少陰气逆也何者尺脈不當見數有數故言厥也俱者言左右尺中也﹞沈細數散者寒熱也﹝續數爲陽陽幹於陰陰气不足故寒熱也﹞浮而散者爲僕﹝續脈浮爲虛散爲不足气虛而血不足故爲頭疼而僕倒也﹞諸浮不躁者皆在陽則爲熱﹝足陽經中○陽爲火气故爲熱﹞其有躁者在手﹝手陽經中○言大法也﹞諸細而沈者皆在陰﹝手陰脈中○諸細而沈王注作細沈而躁今按有此躁字方可對靜字說﹞則爲骨痛﹝陰主骨故﹞其有靜者在足﹝足陰脈中﹞數動一代者病在陽之脈也泄及便膿血﹝續代止也數動一代是陽气生病故曰病之在陽之脈所以然者以泄利及膿血脈乃爾﹞諸過者切之﹝愚謂諸脈之失常者切之卽下文澀滑之類﹞澀者陽气有餘也﹝血少也﹞滑者陰气有餘也﹝血多也﹞陽气有餘爲身熱無汗陰气有餘爲多汗身寒﹝續血少气多斯可知也﹞陰陽有餘則無汗而寒﹝續陽余無汗陰余身寒若陰陽有餘則無汗而身寒也﹞推而外之內而不外有心腹積也﹝續脈附臂筋取之不審推筋令遠使脈外內聯而不出外者心腹中有積乃爾﹞推而內之外而不內身有熱也﹝續脈遠臂筋推之令近遠而不近是陽气有餘故身有熱也﹞推而上之上而不下腰足淸也﹝續推筋按之尋之而上脈上湧盛是陽气有餘故腰足冷也甲乙經作下而不上﹞推而下之下而不上頭項痛也﹝續推筋按之尋之而下脈沈下掣是陰气有餘故頭項痛也甲乙經作上而不下﹞按之至骨脈气少者腰脊痛而身有痺也﹝陰气太過故爾脈要精微論﹞婦人手少陰脈動甚者妊子也﹝或作足少陰大如豆厥厥動搖者動脈也陰陽相薄名曰動○愚謂動甚非指動脈形狀謂脈來過於滑動也﹞病熱而脈靜泄而脈大脫血脈實病在中脈虛病在外脈澀堅者皆難治﹝續病熱當脈躁而反靜泄而脫血當脈虛小而反實大邪气在內當脈實而及虛病气在外當脈虛滑而反堅澀故皆難治○玉機眞藏論云病在中脈實堅病在外脈不實堅皆難治與此相反彼經誤而此爲得自病熱脈靜至此與玉機眞藏論文相重﹞脈盛滑堅者曰病在外脈小實而堅者病在內﹝續盛滑爲陽小實爲陰陰病病在內陽病病在外﹞脈小弱以澀謂之久病﹝續小爲气虛澀爲無血气虛弱故云久病﹞脈滑浮而疾者謂之新病﹝續滑浮爲陽足脈疾爲气全陽足气全故病新淺﹞脈急者爲疝瘕少腹痛﹝愚按前言寸口脈沈弱爲疝瘕者誤也此言脈沈急者與診相應﹞脈滑曰風脈澀曰痺﹝續滑爲陽陽受病爲風澀爲陰陰受病爲痺﹞緩而滑曰熱中盛而緊曰脹﹝續緩謂縱緩之狀非動之遲緩也陽盛於中故脈滑緩寒气痞滿故脈盛緊也平人气象論﹞心脈滿大癇螈筋攣﹝續心脈滿大則肝气下流熱气內薄筋幹血痼故癇螈筋攣﹞肝脈小急癇螈筋攣﹝續肝養筋內藏血肝气受寒故癇螈筋攣脈小急者寒也﹞肝脈驚暴有所驚駭﹝續驚謂馳驚言迅急也陽气內薄故發爲驚也﹞脈不至若喑不治自已﹝肝脈驚因暴有驚駭也若脈不至及不喑則𨿽有所驚駭亦不治而自已也○王注肝气若厥厥則脈不通厥退則脈復通又其脈布脇肋循喉嚨故脈不至若喑不治亦自已﹞腎脈小急肝脈小急心脈小急不鼓皆爲瘕﹝續小急爲寒甚不鼓則血不流血不流而寒薄故血內凝而爲瘕也○愚謂小急爲寒按之不鼓內寒自甚血逢寒則凝故病瘕也蓋心主血肝藏血腎養血是三髒皆主於血故脈同而病亦同也﹞腎肝並沈爲石水﹝續肝脈入陰內貫少腹腎脈貫脊中絡膀胱兩髒並髒气燻衝脈自腎下絡於胞令水不行化故堅而結然水冬水水宗於腎腎象水而沈故气並而沈名爲石水﹞並浮爲風水﹝續脈浮爲風下焦主水風薄於下故名風水﹞並虛爲死﹝續腎爲五臟之根肝爲發生之主二者不足是主脈俱微故死﹞並小弦欲驚﹝續小弦爲肝腎俱不足故爾﹞腎脈大急沈肝脈大急沈皆爲疝﹝續疝者寒气結聚所爲也夫脈沈爲實脈急爲痛气實寒薄聚爲絞痛爲疝﹞心脈搏滑急爲心疝肺脈沈搏爲肺疝﹝續皆寒薄於髒故也﹞三陽急爲瘕三陰急爲疝﹝續太陽受寒血凝爲瘕太陰受寒气聚爲疝﹞二陰急爲癇厥二陽急爲驚﹝二陰少陰也二陽陽明也﹞脾脈外鼓沈爲腸久自已﹝續外鼓謂不在部位鼓動於臂外﹞肝脈小緩爲腸易治﹝續肝脈小緩爲脾乘肝故易治也﹞腎脈小搏沈爲腸下血﹝續小爲陰气不足搏爲陽气乘之熱在下焦故下血也﹞血溫身熱者死﹝續血溫身熱是陰气喪敗故死﹞脈至而搏血衄身熱者死﹝續血衄而虛脈不應搏今反脈搏是气極乃然故死﹞脈來懸鉤浮爲常脈﹝愚謂懸鉤小而軟也浮小而爲軟血衄常脈﹞脈至如喘名曰暴厥﹝續喘謂卒來盛急去而便衰如人之喘狀也﹞

暴厥者不知與人言脈至如數使人暴驚﹝續脈數爲熱熱則內動肝心故驚﹞三四日自已﹝續數爲心脈木被火幹病非肝生不與邪合故三四日後自除以木生數三也大奇論﹞岐伯曰萬物之外六合之內天地之變陰陽之應彼春之暖爲夏之暑彼秋之忿爲冬之怒四變之動脈與之上下﹝續六合謂四方上下也春暖爲夏暑言陽生而至盛秋忿爲冬怒言陰少而之壯忿一作急言秋气勁急也﹞以春應中規﹝續春脈軟弱輕虛而滑如規之象中外皆然故以春應中規也﹞夏應中矩﹝續夏脈洪大兼之滑數如矩之象可正平之故以夏應中矩也﹞秋應中衡﹝續秋脈浮毛輕澀而散如秤衡之象髙下必平故以秋應中衡也﹞冬應中權﹝續冬脈如石兼沈而滑如秤權之象下違於衡故以冬應中權也以秋中衡冬中權者言脈之髙下異處如此爾此則隨陰陽之气故有斯四應不同也﹞是故冬至四十五日陽气微上陰气微下夏至四十五日陰气微上陽气微下陰陽有時與脈爲期﹝續謂上四應也﹞期而相失如脈所分分之有期故知死時﹝續陰察陽升降之準則知經脈遞遷之象審气候遞遷之失則知气血分合之期分閉不差故知人死之時也脈要精微論﹞

滑伯仁氏纂集諸醫書皆極精妙若讀素問抄亦其一也祁門汪石山復爲之補注闡明其旨治無餘蘊程確齋得其善本因獲傳錄三復披閱甚有便於養生之道遂命工助刻此卷歸之確齋使合其全以印布焉凡有志於養生者能究心於此亦可免於庸醫之誤矣刻完僭綴數語於卷末如此

嘉靖甲申秋九月望日新溪戴殷謹識

卷上之四

病能﹝病之形能也王注內作病形也﹞

六气之淫七情之崇是動所生姦在營衛具病能鈔帝曰夫百病之生也皆生於風寒暑濕燥火以之化之變也經言盛者瀉之虛者補之工巧神聖可得聞乎岐伯曰審察病機無失气宜此之謂也﹝續風寒暑濕燥火天之六气也靜而順者爲化動而變者爲變故曰之化之變也鍼口工巧藥曰神聖愚按病機不出乎運气諸病之生或屬於五運者或屬於六气者不可不審察也經曰治病必求其本是也無失气宜言治法也必須別陰陽辧標本求其有無之所以殊責其虛實之所以異汗吐下不失其宜寒熱溫涼各當其可不使有差殊乖亂之失可也經曰與失天信無失气宜又曰必先歲气無伐天和是也﹞曰願聞病機曰諸風掉眩皆屬於肝﹝續掉搖也眩昏亂旋運也風性動木气同之﹞諸寒收引皆屬於腎﹝續收斂引急寒之用也故冬寒則拘縮水气同之﹞諸气郁皆屬於肺﹝續謂滿郁謂奔迫气之爲用金气同之故金旺則霧气蒙郁徵其物象屬可知矣﹞諸濕腫滿皆屬於脾﹝續土平則漧土髙則濕濕气之用土气同之河間云地之體也土濕極甚則痞塞腫滿物濕亦然故長夏屬土則庶物隆盛也﹞諸熱瞀螈皆屬於火諸痛癢瘡皆屬於心﹝續人近火气微熱則癢熱甚則痛附近則灼而爲瘡皆火之用也﹞諸厥固泄皆屬於下﹝續下謂下焦腎肝气也夫守司於下腎之气也門戶束要肝之气也故諸厥固泄皆屬下也厥謂气逆固謂禁固諸有气逆上行及固或泄燥濕不恆皆由下焦之主守也﹞諸痿喘嘔皆屬於上﹝續校正按痿論云五臟使人痿者因肺熱葉焦發爲痿故云屬於上也痿又謂肺痿也﹞諸禁鼓如喪神守皆屬於火﹝續禁冷也俗作噤如喪神守者神能禦形而友禁則如喪失保守形體之神矣﹞諸痙項彊皆屬於濕﹝續筋勁彊直而不柔和也土主安靜故也陰痙曰柔痙陽痙曰剛痙亢則害承乃制故濕過極則反兼風化制之然兼化者虛像而實非風也﹞諸逆衝上皆屬於火﹝續火气炎上故也﹞諸腹脹大皆屬於熱﹝續气爲陽熱气甚則如是也﹞諸躁狂越皆屬於火﹝續熱盛於胃及四末也躁躁動煩熱擾亂而不寧火之體也狂者狂亂而無正定也越者乖越禮法而失常也﹞諸暴彊直皆屬於風﹝續暴卒也瘧害也彊彊勁有力不柔和也直筋勁彊也然燥金主緊斂勁切風木爲病反見燥金之化由亢則害承乃制也﹞諸病有聲鼓之如鼓皆屬於熱諸病腫疼酸驚駭皆屬於火﹝續腫熱肉而陽气郁滯故也疼酸酸酸疼也由火實制金不能平木則木旺而爲兼化故酸疼也驚心卒動而不寧火主於動也駭驚愕也反兼腎水之恐者亢則害承乃制故也恐則傷腎而水衰心火自甚故驚恐也﹞諸轉反戾水液混濁皆屬於熱﹝續反戾筋轉也熱气燥灼於筋則攣螈而痛火主煩灼燥動故也水液小便也天气熱則水混濁也﹞諸病水液澄徹淸冷皆屬於寒﹝續上下所出及吐出溺出也澄徹淸冷湛而不混濁也爲天气寒則濁水自澄淸也﹞諸嘔吐酸暴注下迫皆屬於熱﹝續胃膈熱甚則爲嘔火气炎上之象也酸酸水及沫也酸者肝木之味由火盛制金不能平木則肝木自甚故爲酸也如飲食熱則易於酸矣暴注卒暴注泄也腸胃熱甚而傳化失常火性急速故如是也下迫後重裏急窘迫急痛也火性急速而能燥物故也﹞故大要曰謹守病機各司其屬有者求之無者求之盛者責之虛者責之必先五勝疏其血气令其條達而致和平此之謂也﹝深乎聖人之言理宜然也有無求之虛實責之言悉由也○愚謂諸病皆由於有無虛盛也夫如大寒而甚熱之不熱是無火也熱來復去晝見夜伏夜發晝止時節而動是無火也當助其心又如大熱而甚寒之不寒是無水也熱動復止倏忽往來時動時止是無水也當助其腎內格嘔逆食不得入是有火也病嘔而吐食入反出是無火也暴逆注下食不及化是無水也溏泄而久止發無常是無水也故心盛則生熱腎盛則生寒腎虛則寒動於中心虛則熱收於內又熱不得寒是無火也寒不得熱是無水也夫寒之不得寒責其無水熱之不得熱責其無火熱之不久責心之虛寒之不久責腎之少有者瀉之無者補之虛者補之盛者瀉之於其中間疏其壅塞令上下無礙气血通條則寒熱自和陰陽條達矣是以方有治熱以寒寒之而谷食不入攻寒以熱熱之而昏燥以生此則气不疏通壅而爲是也紀於水火餘气可知故曰有者求之無者求之盛者責之虛者責之令气通條妙之道也五勝謂五行更勝也先以五行寒暑溫涼濕酸鹹甘辛苦相勝爲法也○愚按病機十九條實察病之要旨而有者求之無者求之盛者責之虛者責之十六字乃答篇首盛者瀉之虛者補之之旨而總結病機一十九條之義又要旨中之要旨也原病式但以病機一十九條立言而遺此十六字不免臨病誤投湯劑致人夭折今引經傳之旨證其得失夫風病者皆屬於肝風木甚則肝太過而病化風如歲木太過發生之紀病掉眩之類俗謂之陽痙急驚等病治以涼劑是也燥金勝則肝爲邪攻而病亦化風如歲木不及陽明燥金下臨病掉振之類俗謂之陰痙慢驚等病治以溫劑是也諸火熱病皆屬於心火熱甚則心太過而病化火熱如歲火太過赫曦之紀病譫妄狂越之類俗謂之陽燥譫語等病治以攻劑是也寒水勝則心爲邪攻而病亦化火熱如歲火不及病燥悸心煩譫妄之類俗謂之陰躁鄭聲等病治以補劑是也諸濕病者皆屬於脾濕土甚則脾太過而病化濕如濕勝則濡泄仲景用五苓等劑去濕是也風木勝則脾爲邪攻而病亦化濕如歲木太過病飧泄之類錢氏用宣風等劑去風是也諸气郁皆屬於肺燥金甚則肺太過而病化郁如歲金太過甚則喘咳之類東垣謂之寒喘治以熱劑是也大熱勝則肺爲邪攻而病亦化郁如歲火太過病喘咳之類東垣謂之熱喘治以寒劑是也諸寒病者皆屬於腎寒水甚則腎太過而病化寒如太陽所至爲屈伸不利之類仲景用烏頭湯等治之是也濕土勝則腎爲邪攻而病亦化寒如濕气變病筋脈不利之類東垣用復前散健步丸治之是也其在太過所化之病爲盛盛者眞气也其在受攻所化之病爲虛虛者假气也故有其病化者恐其气之假故有者亦必求之無其病化者恐其邪隱於中如寒勝化火之類故無者亦必求之其病化似盛者恐其盛之未的故盛者亦必責之其病之化似虛者恐其虛之未眞故虛者亦必責之凡十九條病機皆用此十六字爲法求之庶幾補瀉不差也河間損此十六字似以病化有者爲盛無者爲虛不復究其假者虛者實爲未備此智者之一失也至眞要大論﹞帝曰風之傷人也﹝續傷謂人自中之也﹞或爲寒熱或爲熱中或爲癘風或爲偏枯﹝偏枯當作偏風下文以春甲乙經云則爲偏風是也﹞或﹝當作均﹞爲風也其病各異其名不同或內至五臟六腑不知其解願聞其說岐伯曰風气藏於皮膚之間內不得通外不得泄﹝續腠理開疏則邪气入風气入已玄府閉封故內不得通外不得泄也﹞風者善行而數變腠理開則灑然寒閉則熱而悶﹝續灑然寒貌悶不爽貌腠理開則風飄揚故寒腠理閉則風混亂故悶﹞其寒也則衰飲食其熱也則消肌肉故使人而不能食名曰寒熱﹝續風气入胃故飲食衰熱气內藏故消肌肉寒熱相合故而不能食名曰寒熱卒振寒貌﹞風气與陽明入胃循脈而上至目內其人肥則風气不得出泄則爲熱中而目黃人瘦則外泄而寒則爲寒中而泣出﹝續陽明胃脈者也人肥則腠理密致故不得外泄則爲熱中而目黃人瘦則腠理開疏風得外泄則寒中而泣出也﹞風气與太陽俱入行諸脈兪散於分肉之間與衛气相干其道不利故使肌肉而有瘍衛气有所凝而不行故其肉有不仁也﹝續肉分之間衛气行處風與衛气相薄俱行肉分之間故气道澀而不利气道不利風气內攻衛气相持故肉而瘡出也若衛气被風攻之不得流轉所在偏並凝而不行則肉有而不知寒熱痛癢之處﹞癘者有﹝有字衍﹞營衛熱﹝腐同﹞其气不淸故使鼻柱壞而色敗皮膚瘍潰風寒客於脈而不去名曰癘風﹝此段當作風寒客於脈而不去名曰癘風癘者營衛熱其气不淸故使鼻柱壞而色敗皮膚瘍潰續此則風气入幹經脈之中也營行脈中故風入脈中與營气合則熱而血腐壞也其气不淸言潰亂也然血脈潰亂營復挾風陽脈盡上於頭鼻爲呼吸之所故鼻柱壞而色惡皮膚破而潰爛經曰疏風盛爲癘潰是也﹞以春甲乙傷於風者爲肝風以夏丙丁傷於風者爲心風以季夏戊己傷於邪者爲脾風以秋庚辛中於邪者爲肺風以冬壬癸中於邪者爲腎風風中五臟六腑之兪亦爲臟腑之風各入其門戶所中則爲偏風﹝續隨兪左右而偏中之則爲偏風﹞風气循風府而上則爲腦風風入系頭則爲目風眼寒﹝續風府穴名督脈陽維之會腦戶者督脈足太陽之會故循風府而上則爲腦風也足太陽脈起目內上額交巓上入絡腦故風入系頭則爲目風眼寒也﹞飲酒中風則爲漏風﹝續熱郁腠疏汗出如漏﹞入房汗出中風則爲內風﹝續內耗其精外開腠理風因內襲故曰內風﹞新沐中風則爲首風久風入中則爲腸風飧泄﹝食不化而出也風在腸中上燻於胃故食不化而下出也﹞外在腠理則爲泄風﹝續風居腠理則玄府開通風薄汗泄故云泄風﹞故風者百病之長也﹝續長先也先百病而有也﹞至其變化乃爲他病也無常方帝曰五臟風之形狀不同者何願聞其診及其病能﹝續診謂可言之癥能謂內作病形﹞岐伯曰肺風之狀多汗惡風色然白時咳短气晝日則差暮則甚診在眉上其色白﹝續凡內多風气則熱有餘熱則腠理開故多汗也風薄於內故惡風焉薄白色也肺色白在變動爲咳主藏气風內迫之故色然白時咳短气也晝則陽气在表故差暮則陽气入裏風內應之故甚眉上謂兩眉間之上闕庭之部外司肺候故診在焉﹞心風之狀多汗惡風焦絕善怒嚇﹝甲乙經無嚇字﹞病甚則言不可快診在口其色赤﹝焦絕謂唇焦文理斷絕熱則皮剝故也風薄於心則神亂故善怒而嚇人也心系挾咽喉而主舌故病甚則言不可快也口唇色赤故診在焉赤者心色﹞肝風之狀多汗惡風色微蒼嗌漧善怒時憎女子﹝木之性曲而又直也﹞診在目下其色靑﹝續肝脈屬肝絡膽上貫膈布脇肋循喉嚨之後入頏顙其支別者從目系下故嗌漧善怒診在目下也靑肝色也﹞脾風之狀多汗惡風身體怠惰四肢不欲動色薄微黃不嗜食診在鼻上其色黃﹝續脾主四肢脾風則四肢不欲動矣脾气合土主中央鼻於面部亦居中故診在焉黃脾色也﹞腎風之狀多汗惡風面龐然浮腫脊痛不能正立隱曲不利﹝腎者作彊之官精液藏焉故病隱曲不利﹞診在肌上其色黑﹝續龐然言腫起也腎臟受風則面龐然而浮腫腎脈起於足下上股內後廉貫脊故脊痛不能正立也隱曲者謂隱蔽委曲之處腎藏精外應交接今被風薄精气內微故隱曲之事不通利所爲也經曰气歸精精食气今精不足則气內歸精不注於皮故肌皮上黑也黑腎色也﹞胃風之狀頸多汗惡風食飲不下膈塞不通腹善滿失衣則脹食寒則泄診形瘦而腹大﹝失衣則外寒而中熱故脹食寒則寒物薄胃而陽不內消故泄利也胃合脾而主肉胃气不足則肉不長故瘦胃中風气蓄聚故腹大孫思邈曰新食竟取風爲胃气﹞首風之狀頭面多汗惡風當先風一日則病甚頭痛不可以出內至其風日則病少愈﹝續夫人陽气外合於風故先當風一日則病甚以先風故亦先衰是以至其風日則病少愈不可以出屋室之內以頭痛甚不喜外風故也孫思邈云新沐浴竟取風爲首風﹞漏風之狀多汗常不可單衣食則汗出甚則身汗喘息惡風衣常濡口漧善渴不能勞事﹝續肺胃風熱故不可單衣甚則風薄於肺故身汗喘息惡風衣濡口漧善渴形勞則喘息故不能勞事○孫思邈云因醉取風爲漏風其狀惡風多汗少气口漧善渴近衣則身熱如火臨食則汗流如雨骨節懈惰不欲自勞﹞泄風之狀多汗汗出泄衣上口中幹上漬其風不能勞事身體盡痛則寒﹝上漬謂皮上濕如水漬也汗多則津液涸故口中幹形勞則汗出甚故不能勞身體盡痛以其汗多汗多亡陽故寒也○孫思邈云新房屋竟取風爲內風其狀惡風汗流沾衣裳疑此泄風乃內風也風論﹞○帝曰痺之安生岐伯曰風寒濕三气雜至合而爲痺也﹝續𨿽合爲痺發起亦殊也﹞其風气勝者爲行痺寒气勝者爲痛痺濕气勝者爲著痺也﹝續風則陽受之故爲痺行寒則陰受之故爲痺痛濕則皮肉筋脈受之故爲痺著而不去也﹞曰其有五者何也曰以冬遇此者爲骨痺以春遇此者爲筋痺以夏遇此者爲脈痺以至陰遇此者爲肌痺以秋遇此者爲皮痺﹝續至陰謂戊巳月及土寄三月也﹞曰內捨五臟六腑何气使然﹝續此則言五痺以五時之外遇然內居臟腑何以致之﹞曰五臟皆有合病久而不去者內捨於其合也﹝續合病肝合筋之類久病不去則入於是﹞故骨痺不已復感於邪內捨於腎筋痺不已復感於邪內捨於肝脈痺不已復感於邪內捨於心肌痺不已復感於邪內捨於脾皮痺不已復感於邪內捨於肺所謂痺者各以其時重感於風寒濕之气也﹝續時謂气王之月如肝王春之類感謂感應也﹞凡痺之客五臟者肺痺者煩滿喘嘔﹝以髒气應息又其脈還循胃口故使煩滿喘而嘔﹞心痺者脈不通煩則心下鼓暴上气而喘嗌漧善噫厥气上則恐﹝續心合脈受邪則脈不通利邪气內擾故煩也手心主手少陰之脈俱出屬心系下膈又上肺挾咽喉故煩則心下鼓滿暴上气而喘嗌漧也以心鼓滿故噫之以出气若是逆气上乘於心則恐畏也神懼淩弱故耳﹞肝痺者夜臥則驚多飲數小便上爲引如懷﹝小便上引也此約束失常故然王注肝主驚又其脈環陰器抵少腹挾胃上膈循喉嚨故多飲水數小便上引小腹痛如懷妊之狀﹞腎痺者善脹尻以代踵脊以代頭﹝續腎者胃之關關不利則胃气不轉故善脹踵足跟也尻以代踵足攣急也脊以代頭身蜷屈也腎脈起足小趾別入跟中上股內後廉貫脊屬腎絡膀胱气不足而受邪故不伸展﹞脾痺者四肢懈惰發咳嘔汁上爲大塞﹝續脾主四肢又其脈入腹屬脾絡胃上膈挾咽故發咳嘔汁脾气養肺胃復連咽故上爲大塞也﹞腸痺者數飲而出不得中气喘爭時發飧泄﹝續大腸之脈絡肺下膈屬大腸小腸之脈絡心循咽下膈抵胃屬小腸今小腸有邪則脈不下膈故腸不行化而胃气蓄熱故多飲水不得下出也腸胃中陽气與邪气奔喘交爭故時或通利以腸气不化則爲飧泄﹞胞痺者少腹膀胱按之內痛若沃以湯澀於小便上爲淸涕﹝續膀胱爲津液之府胞內居之少腹處關元之中內藏胞器今胞受風寒濕气則膀胱太陽之脈鬱結不行故按之內痛若沃以湯澀於小便也小便旣澀太陽之脈不得下行故上爍其腦而爲淸涕﹞淫气喘息痺聚在肺淫气憂思痺聚在心淫气遺溺痺聚在腎淫气乏竭痺聚在肝淫气肌絕痺聚在脾﹝王注淫气謂气之妄行者各隨髒之所主入而爲痺也今按如此則屬內傷非風寒濕三气雜至而爲外傷者宣明五气論云邪入於陰則爲痺所謂邪者豈指淫气而言邪﹞諸痺不已亦益內也﹝益深入於內也﹞其風勝者其入易已也﹝畱皮膚間故也﹞曰痺其時有死者或痛久者或易已者其故何也曰其入髒者死其畱連筋骨間者疼久畱皮膚間者易已﹝續入髒以神去也筋骨疼久以其定也皮膚易已以浮淺也﹞曰其客於六腑者何也曰此亦其食飲居處爲其病本也﹝續四方𨿽土地溫涼髙下不同物性剛柔飧居亦異但過動其分則六腑致傷經曰水谷之寒熱感則害六腑﹞六腑亦各有兪風寒濕气中其兪而食飲應之循兪而入各捨其腑也﹝續六腑兪謂背兪也並足太陽脈气所發校正云六腑兪並在本椎下兩旁王注言在椎之旁者文略也﹞曰鍼治之柰何曰五臟有兪六腑有合循脈之分各有所發各隨﹝一作治﹞其過則病瘳也﹝續肝兪太衝心兪大陵脾兪太白肺兪太淵腎兪太溪皆經脈之所注也胃合入於三里膽合入於陽陵泉大腸合入於曲池小腸合入於小海三焦合入於天井膀胱合入於委中故經言循脈之分云云過謂脈所經過處﹞曰營衛之气亦令人痺乎曰營者水谷之精气也和調於五臟灑陳於六腑乃能入於脈也﹝續正理論曰谷入於胃脈道乃行水入於精其血乃成校正雲谷入於胃气傳與肺精專者上行經遂由此故水谷精气合營气營運而入於脈也﹞故循脈上下貫五臟絡六腑也﹝續營行脈內故無所不至﹞衛者水谷之悍气也其气疾滑利不能入於脈也﹝續悍气謂浮盛之气也以其浮盛故疾悍利不能入於脈中也﹞故循皮膚之中分肉之間燻於肓膜散於胸腹﹝續皮膚分肉謂脈外也肓膜謂五臟之間膈中膜也以其浮盛故能布散於胸腹之中空虛之處燻其肓膜令气宣通也﹞逆其气則病從其气則愈不與風寒濕气合故不爲痺曰痺或痛或不痛或不仁或寒或熱或燥或濕其故何也曰痛者寒气多也有寒故痛也﹝續風寒濕气客於分肉之間迫切而爲沫得寒則聚聚則排分肉肉裂則痛故有寒則痛也﹞其不痛不仁者病久入深營衛之行澀經絡時疏故不痛﹝續不痛與不仁兩事後言不痛是載明不痛爲重也﹞皮膚不榮故爲不仁﹝續皮頑不知有無也﹞其寒者陽气少陰气多與病相益故寒也﹝續病本生於風寒濕气故陰气益之也﹞其熱者陽气多陰气少病气勝陽遭﹝一作乘﹞陰故爲痺熱﹝續遭遇也言遇於陰气陰气不勝故爲熱○或熱下有或燥問今此無答辭﹞

其多汗而濡者此其逢濕甚也陽气少陰气盛兩气相感故汗出而濡也﹝續中表相應則相感也﹞曰夫痺之爲病不痛何也曰痺在於骨則重在於脈則血凝而不流在於筋則屈不伸在於肉則不仁在於皮則寒故具此五者則不痛也凡痺之類逢寒則虫﹝一作急﹞逢熱則縱﹝痺論﹞○帝曰五臟使人痿何也﹝續痿謂痿弱無力以運動﹞岐伯曰肺主身之皮毛心主身之血脈肝主身之筋膜﹝續膜皮下肉上筋膜也﹞脾主身之肌肉腎主身之骨髓﹝續所主不同痿生亦各歸其所主﹞故肺熱葉焦則皮毛虛弱急薄者則生痿也﹝續肺熱則腎受熱气故足攣不得伸以行也﹞心气熱則下脈厥而上上則下脈虛虛則生脈痿樞折挈脛縱而不任地也﹝續心熱盛則火獨光而上炎腎脈下行今火盛上炎用事故腎脈亦隨火炎爍而逆上也陰气厥逆火復內燔陰上隔陽下不守位心气通脈故生脈痿腎气主足故膝腕樞紐如折去而不相提挈脛筋縱緩而不能任用於地也﹞肝气熱則膽泄口苦筋膜幹則筋急而攣發爲筋痿﹝續肝熱則膽液滲泄故口苦也肝主筋膜熱則筋膜幹而攣急發爲筋痿﹞脾气熱則胃幹而渴肌肉不仁發爲肉痿﹝續脾與胃以膜相連脾气熱則胃液滲泄故幹而渴也脾主肌肉今熱薄於內故肌肉不仁發爲肉痿﹞腎气熱則腰脊不舉骨枯而髓減發爲骨痿﹝續腰爲腎府又腎脈上股內貫脊屬腎故腎气熱則腰脊不舉也腎主骨髓故熱則骨枯髓減發爲骨痿○滑注此多從相火上說﹞曰何以得之曰肺者髒之長也爲心之蓋也﹝續位髙而布葉於胸中故爲髒之長心之蓋﹞有所失亡所求不得則發肺鳴鳴則肺熱葉焦﹝續肺藏气志若不揚則气鬱气郁不利故喘息有聲而肺熱葉焦也﹞故曰五臟因肺熱葉焦發爲痿痺此之謂也﹝肺者所以行營衛治陰陽故也﹞悲哀太甚則胞絡絕﹝楊上善云胞絡心主包絡之脈尢可見相火之義﹞胞絡絕則陽气內動發則心下崩數溲血也﹝續悲則心系急肺布葉舉而上焦不通營衛不散熱气在中故胞絡絕而陽气內鼓動發則心下內崩而下血也溲謂溺也﹞故本病曰大經空虛發爲肌痺傳爲脈痿﹝續本病古經篇名也大經大經脈也以溺血故空虛脈虛則熱內薄衛气盛營气微故發爲肌痺先見肌痺後漸脈痿故曰傳爲脈痿﹞思想無窮所願不得意淫於外入房太甚宗筋馳縱發爲筋痿及爲白淫﹝續思想所願爲祈欲也施瀉勞損故爲筋痿及白淫也白淫謂白物淫衍如精之狀男則溺溲而下女則陰器中綿綿而下﹞故下經曰筋痿者生於肝使內也﹝續下經古經名使內謂勞役筋力費竭精气也﹞有漸於濕以水爲事若有所畱居處相濕股肉濡潰痺而不仁發爲肉痿﹝續業惟近濕居處澤下皆水爲事也平者久而猶殆感之者尢甚矣肉屬於脾脾气惡濕濕著於內則衛气不榮故爲肉痿○滑注以脾則有熱復漸於濕因發動而爲痿也﹞故下經曰肉痿者得之濕地也﹝續經曰地之濕气感則害皮肉筋脈此則謂害肉也﹞有所遠行勞倦逢大熱而渴渴則陽气內伐﹝謂伐腹中之陰气也﹞內伐則熱捨於腎腎水髒也今水不勝火則骨枯而髓虛故足不任身發爲骨痿﹝以熱捨於腎中﹞故下經曰骨痿者生於大熱也曰何以別之曰肺熱者色白而毛敗心熱者色赤而絡脈溢肝熱者色蒼而爪枯脾熱者色黃而肉蠕動腎熱者色黑而齒槁曰如夫子言可矣論言治痿者獨取陽明何也曰陽明者五臟六腑之海﹝續陽明胃脈也胃爲水谷之海﹞主閏宗筋宗筋主束骨而利機關也﹝續宗筋謂陰毛中橫骨上下臍兩旁之豎筋也上絡胸膈下貫髖尻又經背腹上頭項故云宗筋主束骨利機關然腰者腎之大關節所以司屈伸故曰機關﹞衝脈者經脈之海也﹝續十二經之海﹞主滲灌溪谷與陽明合於宗筋﹝續衝脈循腹挾臍旁五分而上陽明脈亦挾臍旁一寸五分而上宗筋脈於中故曰與陽明合於宗筋也以爲十二經海故主滲灌溪谷也肉之大會爲谷小會爲溪﹞陰陽總宗筋之會會於气街而陽明爲之長皆屬於帶脈而絡於督脈﹝續宗筋會聚於橫骨之中從上而下故曰陰陽總宗筋之會宗筋挾臍下合於橫骨陽明輔其外衝脈居其中故云會於气街而陽明爲之長气街則陰毛兩旁脈動處也帶脈起於季脇回身一周而絡於督脈也○愚謂陰陽總宗筋之會此卽厥論前陰者宗筋之所聚太陰陽明之所合之義也﹞故陽明虛則宗筋縱帶脈不引故足痿不用也﹝續引謂牽引﹞曰治之柰何曰各補其滎而通其兪調其虛實和其逆順筋脈骨肉各以其時受月則病已矣﹝時受月謂受气時月如肝王甲乙心王丙丁之類也痿論﹞○帝曰厥之寒熱者何也﹝續厥謂气逆上也○愚謂厥者冷也逆也非特气逆上也或熱或寒從下逆上皆是也﹞岐伯曰陽气衰於下則爲寒厥陰气衰於下則爲熱厥﹝陽謂足之三陽脈陰謂足之三陰脈足謂下也﹞曰熱厥之爲熱也必起於足下者何也﹝續陽主外厥在內故問之﹞曰陽气起﹝一作走﹞於足五趾之表陰脈者集於足下而聚於足心故陽气勝則足下熱也﹝續足三陽脈並出足五趾之端俱循足陽而上肝脾腎脈集於足下聚於足心陰弱故足下熱﹞曰寒厥之爲寒也必從五趾而上於膝者何也﹝續陰主內厥在外故問之﹞曰陰气起於五趾之裏集於膝下而聚於膝上故陰气勝則從五趾至膝上寒其寒也不從外皆從內也﹝續足三陰之脈俱出足五趾之裏並猶足陰而上循股陰入腹故雲集膝下聚膝上也﹞曰寒厥何失而然也曰前陰者宗筋之所聚太陰陽明之所合也﹝續宗筋挾臍下合於陰器故云前陰者宗筋之所聚太陰者脾脈陽明者胃脈脾胃之脈皆輔近宗筋故云太陰陽明之所合﹞春夏則陽气多而陰气少秋冬則陰气盛而陽气衰﹝續此乃天之常道﹞此人者質壯以秋冬奪於所用下气上爭不能復精气溢下邪气因從之而上也﹝續質謂形質也奪於所用謂多欲而奪其精气也﹞气因於﹝一作所﹞中陽气衰不能滲營其經絡陽气日損陰气獨在故手足爲之寒也﹝愚按張子和曰秋冬陰壯陽衰人或時賴壯勇縱情嗜欲於秋冬之時則陽奪於內陰气下溢邪气上行陽气旣衰眞精又竭陽不榮養陰气獨行故手足寒發爲寒厥也﹞曰熱厥何如而然也曰酒入於胃則絡脈滿而經脈虛脾主爲胃行其津液者也陰气虛則陽气入陽气入則胃不和胃不和則精气竭精气竭則不營其四肢也﹝續前陰謂太陰之所合故胃不和則精气竭也內精不足故四肢無气以營之﹞此人必數醉若飽以入房气聚於脾中不得散酒气與穀气相薄熱盛於中故熱徧於身內熱而溺赤也夫酒气盛而悍腎气日衰陽气獨勝故手足爲之熱也﹝續醉飽入房內亡精气中虛熱入由是腎衰陽盛陰虛故熱生於手足也○愚按人或醉飽而房气聚於脾胃主行津液陰气虛陽气入則胃不和胃不和則精气竭精气竭則四肢不榮酒气與穀气相薄則內熱而溺赤气壯而悍腎气旣衰陽气獨勝故手足熱發而爲熱厥也﹞曰厥或令人腹滿或令人暴不知人或至半日遠至一日乃知人者何也﹝續暴猶卒也言卒然冒悶不醒覺也不知人謂悶甚不知識人也或謂乃厥﹞曰陰气盛於上則下虛下虛則腹脹滿陽气盛於上﹝陽气盛於上五字當作腹滿二字﹞則下气重上而邪气逆逆則陽气亂陽气亂則不知人也﹝續甲乙經云陽脈下墜陰脈上爭發屍厥張仲景云少陰脈不至腎气微少精血奔气促迫上入胸膈宗筋反聚血結心下陽气退下熱歸陰股與陰相動令身不仁此爲屍厥又王注陰謂足太陰按繆刺論云邪客於手足少陰太陰足陽明之絡此五絡皆會於耳中上絡左角五絡俱竭今人身脈皆動而形無知其狀若屍或曰屍厥安得專解陰爲太陰也﹞曰願聞六經脈之厥狀病能也曰巨陽之厥則腫首頭重足不能行發爲僕﹝續巨陽太陽也足太陽脈起目內上額交巓上其支別者循髀外後廉下合中以下貫內出外踝後循京骨至小趾端外側由是厥逆外形斯癥也○愚按此後諸病各隨脈絡所生病形而言也張子和曰厥者或寒或熱皆從下起﹞陽明之厥則癲疾欲走呼腹滿不得臥面赤而熱妄見而妄言少陽之厥則暴聾頰腫而熱脇痛不可以運太陰之厥則腹滿脹後不利不欲食食則嘔不得臥少陰之厥則口漧溺赤腹滿心痛厥陰之厥則少腹腫痛腹脹涇溲不利好臥屈膝陰縮腫內熱﹝一本作脛外熱﹞盛則瀉之虛則補之不盛不虛以經取之﹝續不盛不虛謂邪气未盛眞气未虛如是則以穴兪經法畱呼多少而取之﹞太陰厥逆急攣心痛引腹治主病者﹝續太陰之脈行有左右候其有過者當發取之故言治主病者﹞少陰厥逆虛滿嘔變下泄淸治主病者厥陰厥逆攣腰痛虛滿前閉譫﹝音﹞言﹝續譫言者气虛獨言也﹞治主病者三陰俱逆不得前後使人手足寒三日死﹝續三陰絕故三日死﹞太陽厥逆僵僕嘔血善衄治主病者少陽厥逆機關不利機關不利者腰不可以行項不可以顧發腸癰不可治驚者死﹝續發腸癰則經气絕故不可治驚者死也﹞陽明厥逆喘咳身熱善驚衄嘔血手太陰厥逆虛滿而咳善嘔沫治主病者手心主少陰厥逆心痛引喉身熱死不可治手太陽厥逆耳聾泣出項不可以顧腰不可俯仰治主病者﹝續手太陽脈不屬於腰經言腰不可俯仰恐古錯簡文﹞手陽明少陽厥逆發喉痺嗌腫治主病者﹝厥論﹞臥出而風吹之血凝於膚者爲痺﹝續謂痺也﹞凝於脈者爲泣﹝續血行不利﹞凝於足者爲厥﹝續足逆冷﹞此三者血行而不得反其空﹝空血流之道大經隧也﹞故爲痺厥也﹝五臟生成論﹞○帝曰有病身熱汗出煩滿不爲汗解此爲何病岐伯曰汗出而身熱者風也汗出而煩滿不解者厥也病名曰風厥巨陽主气故先受邪少陰與其爲表裏得熱則上從之從之則厥也﹝續上從之謂少陰隨太陽而上﹞治之柰何曰表裏刺之飲之服湯﹝謂瀉太陽補少陰也飲之湯者謂止逆上之腎气也評熱論﹞帝曰今大熱病者皆傷寒之類也或愈或死其死皆以六七日之間其愈皆以十日以上者何也﹝續其傷於四時之气皆能爲病以傷寒爲毒者最乘殺厲之气中而卽病名曰傷寒不卽病者寒毒藏於肌膚至夏至前變爲溫病夏至後變爲熱病然皆原於傷寒所致故曰熱病者皆傷寒之類也○校正按傷寒論變溫變暑與王注異王注本素問爲說仲景本陰陽大論爲說﹞岐伯曰人之傷於寒也則爲病熱熱𨿽甚不死﹝續寒毒薄於肌膚陽气不得散發而內怫結故傷寒反病熱﹞其兩感於寒而病者必不免於死曰願聞其狀曰傷寒一日巨陽受之巨陽者諸陽之屬也﹝巨大也太陽之气經絡气血營衛於身故諸陽气皆所宗屬﹞其脈連於風府﹝穴名﹞故爲諸陽主气也﹝足太陽脈浮气在於頭凡五行故統主諸陽之气﹞故頭項痛腰脊彊二日陽明受之陽明主肉其脈挾鼻絡於目故身熱目疼而鼻幹不得臥也﹝續身熱者以肉受邪胃中煩熱故不得臥也﹞三日少陽受之少陽主膽其脈循脇絡於耳故胸脇痛而耳聾三陽經絡皆受其病而未入於髒者故可汗而已四日太陰受之太陰脈布胃中絡於嗌故腹滿而嗌漧五日少陰受之少陰脈貫腎絡於肺系舌本故口燥舌漧而渴六日厥陰受之厥陰脈循陰器而絡於肝故煩滿而囊縮曰治之柰何曰治之各通其髒脈病日衰已矣其未滿三日可汗而已其滿三日可泄而已其病兩感於寒一日則巨陽與少陰俱病則頭痛口漧而煩滿二日則陽明與太陰俱病則腹滿身熱不欲食譫言﹝續謂妄謬不飲一云多言﹞三日則少陽與厥陰俱病則耳聾囊縮而厥水漿不入不知人六日死﹝六日當作三日下文可見﹞三陰三陽五臟六腑皆受病營衛不行五臟不通則死矣曰五臟已傷六腑不通營衛不行如是之後三日乃死何也曰陽明者十二經脈之長也﹝續爲十二經血气之海﹞其血气盛故不知人三日其气乃盡故死矣其不兩感於寒者七日巨陽病衰頭痛少愈八日陽明病衰﹝此以下就再經而言﹞身熱少愈九日少陽病衰耳聾微聞十日太陰病衰腹減如故則思飲食十一日少陰病衰渴止不滿舌漧已而嚏十二日厥陰病衰囊縱少腹微下大气﹝大邪之气﹞皆去病日已矣凡病傷寒而成溫者先夏至日者爲病溫後夏至日者爲病暑暑當與汗皆出勿止﹝此病暑與病渴不同病暑卽熱病也宜發汗病渴則不宜汗矣﹞帝曰熱病已愈時有所遺者何也﹝續邪气衰去不盡﹞曰諸遺者熱甚而彊食之故有所遺也若此者皆病已衰而熱有所藏因其穀气相薄兩熱相合故有此遺也曰治遺柰何曰視其虛實調其逆從可使必已﹝續審其虛實而補瀉之則必已﹞曰病熱當何禁之曰病熱少愈食肉則復﹝復復舊病也﹞多食則遺此其禁也﹝續此謂戒食勞也熱𨿽少愈猶未盡除脾胃气虛故未能消化肉堅食駐故熱復生熱論﹞帝曰有病溫者汗出輒復熱而脈躁疾不爲汗衰狂言不能食病名爲何岐伯曰病名陰陽交交者死也﹝交謂交錯也交合陰陽之气不分別也﹞人所以汗出者皆生於谷﹝續言穀气化爲精精气勝乃爲汗﹞谷生於精今邪气交爭於骨肉而得汗者是邪卻而精勝也﹝續言初汗也﹞精勝則當能食而不復熱復熱者邪气也汗者精气也今汗出而輒復熱者是邪勝也不能食者精無俾也﹝續谷不化則精不生故無可使爲汗○愚謂穀气化爲精今不能食則精無所俾益﹞

病而畱者其壽可立而傾也﹝續甲乙經作而熱畱者王注病當作疾言汗出疾速畱著而不去則必立致傾危﹞且夫熱論曰﹝上古篇名﹞汗出而脈尙躁盛者死﹝續凡汗後脈當遲靜而反躁急盛滿者是眞气竭而邪勝故知必死﹞今汗不與脈相應此不勝其病也﹝愚謂正气不勝其邪气﹞其死明矣狂言者是失志失志者死﹝續志合於精今精無俾益是志無所居故謂失志﹞今見三死不見一生𨿽愈必死也﹝續汗出脈躁盛一死不勝其病二死狂言失志三死評熱論﹞帝曰夫瘧皆生於風其蓄作有時者何也﹝續猶老也亦瘦也﹞岐伯曰瘧之始發也先起於毫毛伸欠乃作寒栗鼓頷﹝續栗戰鼓振動○愚謂此節論瘧之形狀﹞腰脊俱痛寒去則內外皆熱頭痛如破渴欲冷凍飲料曰何气使然曰陰陽上下交爭虛實更作陰陽相移也﹝續陽气者下行極而上陰气者上行極而下故曰陰陽上下交爭也陽虛則外寒陰虛則內熱陽盛則外熱陰盛則內寒由此寒去熱生則虛實更作陰陽之气相移易也○愚謂此節論瘧之所以發寒熱也又爲一章之大旨下皆發明此節也﹞陽並於陰﹝陽兼瘧邪而言謂瘧邪隨陽气而入於陰分﹞則陰實而陽虛﹝蓋營气所在爲實不在爲虛是也﹞陽明虛則寒栗鼓頷也﹝陽明胃脈循頤後下廉出大迎故气不足則惡寒戰而頷振動也﹞巨陽虛則腰背頭項痛﹝此下當有少陽虛一節﹞三陽俱虛則陰气﹝陰邪﹞勝陰气勝則骨寒而痛寒生於內故中外皆寒陽盛則外熱陰虛則內熱﹝陽盛亦兼指瘧邪而言謂瘧邪隨陽气而出於外則外之陰虛而陽盛故外熱也此應陽气下極而上也隨陰气而入於內則內之陰虛而陽盛故內熱此應陰气上行極而下也﹞外內皆熱則喘而渴故欲冷凍飲料也﹝續熱傷气則喘而渴故欲冷凍飲料也﹞此皆得之夏傷於暑熱气盛藏於皮膚之內腸胃之外此營气之所捨也﹝續捨猶居也腸胃之外營气所主故曰捨也﹞

此令人汗空疏腠理開因得秋气汗出遇風及得之以浴水气捨於皮膚之內與衛气並居﹝言衛气與營气相並合也○愚謂此營中之衛气也從夏傷於暑至此原所以致瘧之故也﹞衛气者﹝此乃悍之衛气不與風寒暑濕合與營中之衛不同﹞晝日行於陽夜行於陰此气﹝指瘧﹞得陽而外出﹝愚謂指營中之陽蓋瘧气捨於皮膚之內與衛气並居故隨此衛气而出於外與悍之衛遇故發之早也﹞得陰而內薄﹝愚謂指營言蓋瘧气藏於皮膚內與營气並居故隨此榮而薄於內則內悍與利之衛遇故發之晚﹞內外相薄是以日作曰其間日而作者何也其气﹝指瘧﹞之舍深內薄於陰陽气獨發﹝指悍之陽也獨發言其不與瘧气遇也﹞陰邪﹝瘧邪﹞內著陰與﹝指瘧邪﹞陽爭﹝指悍衛﹞不得出是以間日而作也﹝續不與衛气相逢會故隔日發也○愚謂邪之盛衰隨人之气血消長气血旺則邪因之而旺气血衰則邪亦因之而衰久則髒气虛瘧气亦虛不能與悍衛爭故曰陽气獨發必須積養二三日待气血旺則瘧邪亦旺故悍衛內入又復與之相抗而瘧又作也﹞夫瘧气者並於陽﹝乃營中之陽﹞則陽勝﹝兼瘧言﹞並於陰﹝指營言﹞則陰勝﹝兼瘧言﹞陰勝則寒陽勝則熱瘧者風寒之气不常也病極則復﹝復謂復舊也言其气發至極還復如舊○愚謂從衛气者晝行陽起至此言瘧之所發早晏也﹞曰瘧先寒而後熱者何也曰夏傷於大暑其汗大出腠理開發因遇夏气淒滄之水﹝一作小﹞寒藏於腠理皮膚之中秋傷於風則病成矣﹝續暑爲陽气中風者陽气受之故秋傷於風則病成矣﹞夫寒者陰气也風者陽气也先傷於寒而後傷於風故先寒而後熱也病以時作名曰寒瘧曰先熱而後寒者何也曰此先傷於風而後傷於寒故先熱而後寒也亦以時作名曰溫瘧﹝續以其先熱故謂之溫﹞其但熱而不寒者陰气先絕陽气獨發﹝愚謂瘧气更盛更虛或寒水之陰邪先以消絕惟風暑之陽邪獨在故曰陽气獨發與前陽气獨發不同前陽气指悍衛气也﹞則少气煩冤手足熱而欲嘔名曰癉瘧﹝續癉者熱者極熱爲之也○愚謂從瘧先寒而後熱者何也至此乃言瘧有數種也﹞曰夫瘧之寒湯火不能溫也及其熱冰水不能寒也此皆有餘不足之類當此之時良工不能止必須其自衰乃刺之其故何也曰經言無刺之熱﹝續盛熱也﹞無刺渾渾之脈﹝續無端緒也﹞無刺漉漉之汗﹝續汗大出﹞故爲其病逆未可治也故經曰方其盛時必毀﹝續太素云勿敢必毀﹞因其衰也事必太昌此之謂也夫瘧之始發也陽气﹝兼邪﹞並於陰當是之時陽虛而陰盛﹝兼邪﹞外無气故先寒栗也陰气逆極則復出之陽陽與陰復並於外則陰虛而陽實故先熱而渴﹝續陰盛則胃寒故此寒戰栗陽盛則胃熱故先熱欲飲也﹞夫瘧之未發也陰未並陽陽未並陰因而調之眞气得安邪气乃亡故工不能治其已發爲其气逆也﹝續眞气寢息邪气大行眞气不勝邪是爲逆也﹞曰攻之柰何曰瘧之且發也陰陽之且移也必從四末始也陽已傷陰從之故先其時堅束其處令邪气不得入陰气不得出審候見之在孫絡盛堅而血者皆取之此眞﹝太素作眞﹞往而未得並者﹝續言牢縛四肢令气各在其處則邪所居處必自見之旣見之則出出其血爾往猶去也﹞曰瘧不發其應何如曰瘧气者必更盛更虛當气之所在也病在陽﹝愚謂猶言病屬陽陽乃風暑邪也﹞則熱而脈躁在陰則寒而脈靜極則陰陽俱衰﹝續相薄至極物極則反故極則陰陽俱衰﹞衛气相離故病得休﹝愚謂陰陽相離蓋言瘧乃陰陽之邪陰陽旣已俱衰無能抵悍之衛故瘧之陰陽之邪與衛气相離不相爭故瘧得休也﹞衛气集則復病也﹝集謂與邪會﹞瘧者陰陽更勝也或甚或不甚故或渴或不渴﹝續陽勝陰甚則渴陽勝陰不盛甚則不渴也勝謂彊於彼之气﹞曰說言夏傷於暑秋必病瘧今瘧不必應者何也﹝續不必皆言然﹞曰此應四時者也其病異形者反四時也其以秋病者寒甚﹝續秋气淸涼陽气下降熱藏肌肉故寒甚也﹞以冬病者寒不甚﹝續冬气冽嚴陽气伏藏不與寒爭故寒不甚﹞以春病者惡風﹝續春气外和陽气外泄內腠開發故惡於風﹞以夏病者多汗﹝續夏气暑熱津液充溢外泄皮膚故多汗也﹞曰夫病溫瘧而皆安捨捨於何髒曰溫瘧得之冬中於風寒气藏於骨髓之中至春則陽气大發邪气不能自出因遇大暑腦髓爍肌肉消腠理發泄或有所用力邪气與汗皆出此病藏於腎其气先從內出之於外也﹝續腎主冬冬主骨髓腦爲髓海上下相應厥熱上燻故腦髓消爍則熱气外薄故肌肉減削而病藏於腎也○愚謂春𨿽陽气大發尙未盡至於表至夏大暑則陽气盡出於表腠理開泄故腎臟之瘧如得從出而出之於外也﹞陰虛而陽盛陽盛則熱矣﹝續陰虛謂腎臟气虛陽盛謂巨陽气盛﹞衰則气復反入入則陽虛陽虛則寒矣﹝愚謂陽盛極則陰必虛瘧則乘虛復入於裏而裏之陽已被瘧害而虛陽虛則陰實矣故復寒也此可見瘧气更盛更虛之驗也此條陰陽指經气言也續衰謂病衰退也復反入謂入腎陰脈中﹞故先熱而後寒名曰溫瘧曰癉瘧何如曰癉瘧者癉瘧者肺素有熱气盛於身厥逆上衝中气實而不外泄﹝愚謂言肺中之气實故腠理密而肺熱不能外泄﹞因有所用力腠理開風寒舍於皮膚之內分肉之間而發發則陽气獨盛﹝兼瘧言﹞而不衰則病矣其气不及於陰故但熱而不寒气內藏於心而外舍於分肉之間令人消爍肌肉故命曰癉瘧﹝瘧論﹞帝曰火熱復惡寒發熱有如瘧狀或一日發或間數日發其故何也曰勝復之气會遇之時有多少也陰气多而陽气少則其發日遠陽气多而陰气少則其發日近此勝復相薄盛衰之節瘧亦同法﹝續陰陽齊等則一日之中寒熱相半陽多陰少則一日之發但熱不寒陽少陰多則隔日發先寒後熱𨿽勝復之气若气微則一發後六七日乃發故云愈而復發或頻三日發而六七日或止隔十日發而四五日止者皆由气之多少會遇與不會遇也俗語鬼神暴疾而從祈禱避匿者病勢已過旋至於斃自謂其分寧不傷楚習俗旣久卒難釐革悲哉柰何至眞要論﹞○帝曰肺之令人咳何也岐伯曰五臟六腑皆令人咳非獨肺也曰願聞其狀曰皮毛者肺之合也皮毛先受邪气邪气以從其合也﹝續邪寒邪﹞其寒飲食入胃從肺脈上至於肺則肺寒肺寒則外內合邪因而客之則爲肺咳五臟各以其時受病非其時各傳以與之﹝續時謂王月也非王月不受邪故各傳以與之之﹞人與天地相參故五臟各以治時感於寒則受病微則爲咳甚者爲泄爲痛﹝續寒气微則外應皮毛內通肺故咳寒气甚則入於內內裂則痛入於腸胃則泄利﹞乘秋則肺先受邪乘春則肝先受之乘夏則心先受之乘至陰則脾先受之乘冬則腎先受之﹝續以當用事之時故先受邪气﹞曰何以異之﹝異分別也﹞曰肺咳之狀咳而喘息有音甚則唾血﹝續肺藏气而應息故咳則喘息而喉中有聲甚則肺絡逆故唾血也﹞心咳之狀咳則心痛喉仲介介如梗狀甚則咽腫喉痺﹝續少陰脈從心系上挾咽喉故病如是﹞肝咳之狀咳則兩脇下痛甚則不可以轉轉則兩下滿﹝亦脇也﹞脾咳之狀咳則右下痛陰陰引肩背甚則不可以動動則咳劇﹝續脾气連肺故痛引肩背也脾气主右故右下陰陰然深慢痛也﹞腎咳之狀咳則腰背相引而痛甚則咳涎曰六腑之咳柰何曰五臟之久咳乃移於六腑脾咳不已則胃受之胃咳之狀咳而嘔嘔甚則長虫出﹝續脾與胃合故脾咳不已胃受之也胃寒則嘔嘔甚則腸气逆上故長虫出﹞肝咳不已則膽受之膽咳之狀咳嘔膽汁﹝續膽气好逆故嘔溫苦汁也﹞肺咳不已則大腸受之大腸咳狀咳而遺失﹝失當作矢如一飯三遺矢大腸爲傳送之府故寒入則气不禁﹞心咳不已則小腸受之小腸咳狀咳而失气气與咳俱失﹝續小腸脈絡心故病如是又小腸寒盛气入大腸咳則小腸气下奔故失气也﹞腎咳不已則膀胱受之膀胱咳狀咳而遺溺﹝續膀胱爲津液之府故遺溺﹞久咳不已則三焦受之三焦咳狀咳而腹滿不欲食飲此皆聚於胃關於肺使人多涕唾而面浮腫气逆也﹝通結上文○三焦非謂手少陽也謂上焦中焦爾上焦出胃上口並咽以上貫膈布胸中走腋中焦亦至於胃口出上焦之後此所受气者泌糟粕蒸津液化其精微上注於肺脈乃化而爲血故言皆聚於胃關於肺也兩焦受病則邪气燻肺而肺气滿故使人多涕唾面浮腫气逆也腹滿不欲食者胃寒故也不謂下焦者下焦別於回腸注於膀胱故水谷者常並居於胃中盛糟粕而俱下於大腸泌別汁循下焦而滲入膀胱尋此行化乃與胃口懸遠故不謂此也﹞曰治之柰何曰治髒者治其兪治腑者治其合浮腫者治其經﹝此總結一篇之義也○脈之所注爲兪所行爲經所入爲合咳論﹞○帝曰余聞善言天者必有驗於人善言古者必有合於今善言人者必有厭於己﹝發問甚大而下只及五臟卒痛甚不可﹞如此則道不惑而要數極所謂明明也﹝續知彼浮形不能堅久靜慮於已亦與彼同故曰必有厭於己也夫如此者是知道要數之極悉無疑惑深明至理而乃能然矣﹞今余問於夫子令言而可知視而可見捫而可得令驗於己如發蒙解惑可得而聞乎岐伯曰何道之問也帝曰願聞人之五臟卒痛何气使然岐伯曰經脈流行不止環周不休寒气入經而稽遲泣而不行客於脈外則血少客於脈中則气不通故卒然而痛曰其痛或卒然而止者或痛甚不休者或痛甚不可按者或按之而痛止者或按之無益者或喘動應手者或心與背相引而痛者或脇肋與少腹相引痛者或腹痛引陰股者或痛夙昔而成積者或卒然痛死不知人少間復生者或痛而嘔者或腹痛而後泄者或痛而悶不通者凡此諸痛各不同形別之柰何曰寒气客於脈外則脈寒脈寒則縮蜷縮蜷則脈絀急絀急則外引小絡故卒然而痛得熱則痛立止﹝續脈左右環故得寒則縮蜷絀急縮蜷絀急則衛气不得流通故外引於小絡脈也衛气不入寒气薄之脈急不縱故痛生也得熱則衛气復行寒气退辟故痛止﹞因重中於寒則痛久矣﹝續重寒難釋故痛久不止﹞寒气客於經脈之中與暑气相薄則脈滿滿則痛而不可按也﹝此當作痛甚不休也﹞寒气稽畱熱气從則脈充大而血气亂故痛甚不可按也﹝續脈旣滿大血气復亂按之則邪气攻內故不可按也﹞寒气客於腸胃之間膜原之下血不得散小絡急引故痛按之則血气散故按之痛止﹝續膜膈間之膜原膈肓之原血不得散謂膈膜之中小絡脈肉血也絡滿則急故牽引而痛生也按之則寒气散小絡緩故痛止﹞寒气客於俠脊之脈則深按之不能及故按之無益也﹝續俠脊當中督脈也次兩旁足太陽脈也督脈循脊裏太陽脈貫膂筋故深按之不能及也若按當中則脊曲按兩旁則膂筋蹙節曲筋蹙則衛气不得行過寒气益聚而內蓄故按之而毫無益也﹞寒气客於衝脈波脈起於關元隨腹直上寒气客則脈不通脈不通則气因之故喘動應手矣﹝續關元穴名在臍下三寸衝脈起自此穴卽隨腹而上行會咽喉衝脈不通足少陰气因之上滿衝脈與少陰並行故喘動應手也蓋以衝脈𨿽起關元其本生出乃起於腎下也﹞寒气客於背兪之脈則血脈泣脈泣則血虛血虛則痛其兪注於心故相引而痛﹝續背兪謂心兪脈亦足太陽脈夫兪者皆內通於髒故曰其兪注於心相引而生痛也﹞按之則熱气至熱气至則痛止矣﹝此上十三字不知何所指﹞寒气客於厥陰之脈厥陰之脈者絡陰器系於肝寒气客於脈中則血泣脈急故脇肋與少腹相引痛矣厥气客於陰股﹝續亦厥陰肝脈之气也﹞寒气上及少腹血泣在下相引故腸痛引陰股寒气客於小腸膜原之間絡血之中血泣不得注於大經血气稽畱不得行故夙昔而成積矣﹝續言血爲寒气之所凝結而乃成積﹞寒气客於五臟厥逆上泄陰气竭陽气未入故卒然痛死不知人气復反則生矣﹝續髒气被寒擁冒而不行气復得通則已也﹞寒气客於腸胃厥逆上出故痛而嘔也﹝續腸胃客寒畱止則陽气不得下流而反上行寒不去則痛生陽上行則嘔逆﹞寒气客於小腸小腸不得成聚故後泄腹痛矣﹝續小腸爲受盛之府中滿則寒邪不居故不得結聚而傳下入於回腸回腸爲傳導之府物不得停畱故後泄而痛也﹞

熱气畱於小腸腸中痛癉熱焦渴則堅幹不得出故痛而閉不通矣曰所謂言而可知者也視而可見柰何曰五臟六腑固盡有部﹝續面上之分部﹞視其五色黃赤爲熱白爲寒靑黑爲痛﹝續中熱則色黃赤陽气少血不上榮於色故白血凝泣則色靑黑而痛﹞此所謂視而可見者也曰捫而可得柰何﹝續以手循摸也﹞曰視其主病之脈﹝脈絡也﹞堅而血及陷下者皆可捫而得也﹝舉痛論舉當作卒﹞○因於寒體若燔炭汗出而散○因於暑汗煩則喘喝靜則多言﹝續此言傷於寒毒至夏而變暑病也煩煩躁靜安靜喝大呵出聲也言病因於暑則當汗泄不爲發表邪熱內攻中外俱熱故煩躁喘數大呵而出其聲也若不煩躁內熱外涼瘀熱攻中故多言而不次也﹞因於濕首如裹濕熱不攘大筋軟短小筋馳長軟短爲拘弛長爲痿因於气爲腫四維相代陽气乃竭﹝愚按丹溪云濕者土之濁气首爲諸陽之會其位髙其气濟其體虛故聰明系焉濁气燻蒸淸道不通沈重不利似乎有物蒙之失而不治濕郁爲熱熱畱不去大筋軟短者熱傷血不能養筋故爲拘攣小筋弛長者濕傷筋不能束骨故爲痿弱第四章

因於气爲腫下文不敍恐有脫簡王注曰素常气急濕熱加之气濕熱爭故爲腫也然邪气漸盛正气浸微陽气衰少致邪代正气不宣通故四維發腫諸陽受气於四肢也今人見膝間關節腫疼全以爲風治者誤矣﹞因於露風乃生寒熱陽气者煩勞則張精絕辟積於夏使人煎厥﹝滑注煎迫而成厥逆之病﹞目盲不可以視耳閉不可以聞潰潰乎若壞都乎不可止﹝愚按王安道曰陽气者人身和平之气也煩勞者凡過於動作者皆是也張主也謂亢極也精陰气也辟積猶累積謂怫郁也積水之奔散曰潰都猶堤防也水流而不止也夫充於身者二气而已本無異類也卽其所用所病而言之於是乎始有異名耳故平則爲正亢則爲邪陽气則因其和以養人而名之及其過動而張亦卽陽气亢極而成火耳陽盛則陰衰故精絕水不制火故亢火郁積之盛又當夏月火旺之時故使人煩熱之極若煎迫然而气逆上也火炎气逆故目盲耳閉而無所用此陽極欲絕故其精敗神去不可復生若堤防之崩壞而所儲之水奔散滂流莫能以過之矣夫病至此是壞之極矣王氏不曉都字之義遂略夫此字而謂之若壞其可乎哉又以此病純爲房患以張爲筋脈腹脹以爲煩悶皆非是○王注此戒起居卒暴煩擾陽和也﹞陽气者大怒則形气絕而血菀於上使人薄厥﹝續此戒喜怒不節過用病生也然怒則傷腎甚則气絕大怒則气逆而陽不下行陽逆故血積於心胸之內矣然陰陽相薄气血奔並因薄厥生故曰薄厥經曰怒則气逆甚則嘔血是也菀積也薄迫也﹞有傷於筋縱其若不容﹝續怒而過用气或迫筋筋絡內傷機關縱緩形容痿發若不維持﹞汗出偏沮使人偏枯﹝續身常偏汗出而潤濕者久久偏枯﹞半身不隨汗出見濕乃生痤﹝續陽气發泄寒水制之熱怫內余郁於皮裏甚爲痤癤微作瘡風癮也不忍之人汗出淋洗則結爲痤﹞○膏粱之變足生大丁﹝續膏梁之人內多滯熱皮濃肉疏故內變爲丁矣足饒也多也﹞

○勞汗當風寒薄爲郁乃痤﹝續時月寒涼形勞汗發淒風外薄膚腠居寒脂液凝蓄玄府根據空滲涸刺長於皮中形如米或如鍼久者上黑長分余色黃白而螈於玄府中俗曰粉刺解表已痤謂色赤內蘊血膿形小而大如酸棗此皆陽气內郁所爲持軟攻之大甚病出之﹞○陽气者精則養神柔則養筋﹝續此又明陽气之運養也陽气者內化精微以養神外爲柔和以養筋動靜失宜則生諸疾﹞開闔不得寒气從之乃生大僂﹝續開闔失宜爲寒所襲則筋絡拘軟形容僂俯矣靈樞曰寒則筋急此其類也﹞陷脈爲畱連肉腠﹝因上文言若寒气下陷於脈中則爲瘍肉腠相連﹞營气不從逆於肉理乃生癰腫﹝續營逆則血郁血郁則熱聚爲膿故爲癰腫正理論云熱之所過則爲癰腫﹞魄汗未盡形弱而气爍穴兪以閉發爲風瘧﹝續汗出未止形弱气消風寒薄之穴兪隨閉熱藏不出以至於秋秋陽復收雨熱相合故令振栗寒熱相移以所起爲風故爲風瘧故下文云﹞風者百病之始也淸靜則肉腠閉拒𨿽有大風苛毒弗之能害﹝續目無嗜欲心無淫邪起居有度不妄作勞是爲淸靜故肉腠閉皮膚密眞气內固虛邪不侵𨿽大風苛毒弗能害之也﹞病久則傳化上下不並良醫弗爲﹝續不並不交通也病之深久變化相傳上下不通陰陽否隔𨿽良醫妙法莫能爲也經曰善鍼者從陰引陽從陽引陰若气相格拒良醫莫爲﹞陽蓄積病死而陽气當隔隔者當瀉﹝續言三陽蓄積怫結不通不急瀉之亦病而死何者蓄積不已亦上下不並矣何以驗之隔塞不便則其癥也若不急瀉必見敗亡經曰三陽結謂之格是也﹞○風客淫气精乃亡邪傷肝也﹝淫气者陰陽之亂气也因其亂而見客之則傷精傷精則邪入於肝風喜傷肝也王注經曰風气通於肝風薄則熱起熱盛則水漧水漧則腎气不營故精乃無也亡無也﹞○因而飽食筋脈橫解腸爲痔﹝續甚飽則腸胃橫滿腸胃滿則筋脈解而不屬故腸而爲痔經曰飲食自倍腸胃乃傷此傷之信也﹞因而大飲則气逆﹝續飲多則肺布葉舉故气逆而上奔﹞因而彊力腎气乃傷髙骨乃壞﹝續彊力入房則精耗精耗則腎傷腎傷則髓气內枯故髙骨壞而不用也謂腰之髙骨﹞春傷於風邪气畱連乃爲洞泄夏傷於暑秋爲瘧秋傷於濕上逆爲咳發爲痿厥冬傷於寒春必病溫四時之气更傷五臟﹝陰陽應象曰春傷於風夏生飧泄夏傷於暑秋必瘧秋傷於濕冬生咳嗽冬傷於寒春必病溫與上論大同小異王安道曰按此四章諸家注釋多失經旨蓋由推求太過也夫風暑濕寒四气之傷人人豈能於未發病之前預知其客於何經絡何臟腑何部分而成何病乎及其旣發病然後可以診候始知其客於某經絡某臟腑某部分成某病耳洞泄也瘧也咳與痿厥也溫病也皆是因其發動之時形診昭著乃逆推之而知其昔者致病之原爲傷風傷暑傷濕傷寒耳非是初受傷時能預定其必爲此病也且傷四气有當時發病者有過時發病者有久而後發病者有過時之久自消散不成病者何哉蓋由邪气之傳變聚散不常及正气之虛實不等故也且以傷風言之其當時而發則爲惡風發熱頭疼自汗咳嗽喘促等病其過時與久而發則爲厲風熱中寒中偏枯五臟之風等病是則洞泄飧泄者乃過時而發之中之一病耳因洞泄飧泄之病生以形診推之則知其爲春傷風藏蓄不散而致此也苟洞泄飧泄之病未生孰能知其已傷風於前將發病於後耶假如過時之久自消散而不成病者人亦能知之乎夏傷暑爲瘧冬傷寒爲溫病意亦類此但濕長夏之令何於秋言之蓋春夏冬各有三月故其令亦各就本時而行也若長夏則寄旺於六月之一月耳秋𨿽亦有三月然長夏之濕令每侵過於秋而行故曰秋傷於濕且四气所傷所病之義蓋風者春之令也春感之偶不卽發而至夏邪旣不散則必爲疾其所以爲洞泄者風蓋天地浩蕩之气飛揚鼓舞神速不常人身有此則腸胃之職其能從容傳化泌別而得其常乎故水谷不及分別而並趨下以泄出也暑者夏之令也夏感之偶不卽發而至秋又傷於風與寒故爲瘧寒者冬之令也冬感之偶不卽發而至春其身中之陽𨿽始爲寒邪所郁不得順其漸升之性然亦必欲應時而出故發溫病也秋傷濕前篇所謂上逆而咳發爲痿厥不言過時似是當時卽發者但旣與風暑寒三者並言則此豈得獨爲卽發者乎然經無明文終亦不敢比同後篇便斷然以爲冬發病也𨿽然濕本長夏之令侵過於秋耳縱使卽發亦近於過時而發者矣此當只以秋發病爲論濕從下受故肝肺爲咳謂之上逆夫肺爲諸气之主今旣有病則气不外運又濕滯經絡故四肢痿弱無力而或厥冷也後篇所謂冬生咳嗽旣言過時則與前篇之義顧不同矣夫濕气久客不散至冬而寒气大行肺惡寒而或受傷故濕气得以乘虛上侵於肺發爲咳嗽也或者見素問於病濕瘧等以必言之遂視爲一定不易之辭殊不知經中每有似乎一定不易之論而卻不可以爲一定不易者如曰熱厥因醉飽入房而得熱中消中皆富貴人新沐中風則爲首風如此之類豈一一皆然哉讀者當活法勿拘執也王啟玄注𨿽未免泥於必字及未得經旨卻不至太遠也○成無已注似太遠矣然猶未至於甚也若王海藏推求過極乖悖經旨有不可勝言者○秋令爲燥然秋之三月前近於長夏其不及則爲濕所勝其太過則同於火化其平气則又不傷人此經所以於傷人止言風暑濕寒而不言燥也或曰五運六气七篇敍燥之爲病甚多何哉曰運气七篇與素問諸篇自是兩書作於二人之手其立意各有所主不可混言王冰以爲七篇參入素問之中本非素問原文也予今所推之義乃是素問本旨當自作一意看生气通天論﹞

風成爲寒熱﹝經曰因於露風乃生寒熱是也﹞癉成爲消中﹝續癉謂濕熱也熱積於內故變爲消中校正云多食數溲爲消中王注善食而瘦乃食也﹞厥成爲巓疾﹝續厥气逆也气逆上而不已則變爲上巓之疾﹞久風爲飧泄﹝愚謂此卽春傷風夏飧泄也﹞

脈風成於癘﹝續經曰風寒客於脈而不去名曰癘風脈要精微論﹞大骨枯槁大肉陷下﹝皮膚幹著骨間肉陷也諸附骨際及空竅處亦同其類﹞胸中气短喘息不便﹝續肺無主也﹞其气動形期六月死眞髒脈見乃予之期日﹝續肺司治節气息由之其气動形爲無气相接故聳舉肩背以遠求報气矣夫如是皆形髒已敗神髒亦傷見是癥者則後一百八十日內死矣候見眞髒之脈乃與死日之期爾此肺之藏也﹞大骨枯槁大肉陷下胸中气滿喘息不便內痛引肩項身熱脫肉破眞髒見十月之內死﹝肉脫如破也肉之標肘膝後肉如塊者陰气微弱陽气內燔故身熱也脾主肉故肉如脫盡如破敗也此脾之藏也眞髒見恐當作未見若眞髒見則十月之內當作十日之內﹞大骨枯槁大肉陷下肩髓內消﹝缺盆深也﹞動作益衰﹝交接漸微﹞眞髒未見期一歲死見其眞髒乃予之期日﹝此腎之藏﹞大骨枯槁大肉陷下胸中气滿喘息不便內痛引肩項期一月死眞髒見乃予之期日﹝續火精外出陽气上燔金受火炙故內痛肩背此心之藏也﹞大骨枯槁大肉陷下胸中气滿腹內痛心中不便肩項﹝前後喘息不便內痛引肩項此段云心中不便肩項不成文理當亦欠內痛引三字﹞身熱破脫肉目眶陷眞髒見目不見人立死其見人者至其所不勝之時則死﹝續肝主目故目眶陷及不見人立死也不勝之時謂庚辛之月此肝之藏滑云此五者肺心脾腎肝玉機眞藏論﹞五臟者中之守也中盛藏滿﹝中盛謂腹中气盛藏於肺臟﹞气勝傷恐者﹝者當作也气勝謂勝於呼吸而喘變易也腹中气盛肺臟充滿气勝息變善傷於恐﹞聲如從室中言是中气之濕也﹝言聲不發如在室中者腹中有濕气也﹞言而微終日乃復言者此奪气也﹝續言音微細聲斷不續乃奪气然也﹞衣被不斂言語善惡不辟親疏者此神明之亂也倉廩不藏者是門戶不要也﹝續倉廩謂脾胃門戶謂魄門魄門卽肛門要謂禁要經曰魄門亦爲五臟使水谷不得久藏也﹞水泉不止者是膀胱不藏也﹝續水泉謂前陰之流注也﹞得守者生失守者死五臟者身之彊也頭者精明之府頭傾視深精神將奪矣背者胸之府背曲肩垂府將壞矣腰者腎之府轉搖不能腎將憊矣膝者筋之府屈伸不能行則僂附﹝一作俯﹞筋將憊矣骨者髓之府不能久立行則振掉骨將憊矣﹝續皆以所居所由而爲之府也﹞

得彊則生失彊則死﹝五臟者中之守謂五臟之气爲人身中之守得守則生失守則死若今所言皆失守者也五臟者身之彊也謂五臟之气爲人身中之彊得彊則生失彊則死若今所言皆失彊者也蓋五臟之气內屬本髒外循各經故爲守爲彊有如是者脈要精微論﹞帝曰願聞虛實以決死生岐伯曰五實死五虛死﹝實謂五臟邪气盛實虛謂五臟眞气不足﹞脈盛﹝心也﹞皮熱﹝肺也﹞腹脹﹝脾也﹞前後不通﹝腎也﹞悶瞀﹝肝也﹞此謂五實脈細﹝心也﹞皮寒﹝肺也﹞气少﹝肝也﹞泄利前後﹝腎也﹞飲食不下﹝脾也﹞此謂五虛曰其時有生者何也曰漿粥入胃泄注止則虛者活身汗得後利則實者活此其候也﹝玉機眞藏論﹞頭痛巓疾下虛上實過在足少陰巨陽甚則入腎﹝續膀胱脈從巓絡腦挾脊抵腰中循膂絡腎屬膀胱然腎虛不能引巨陽之气故頭痛而爲上巓之疾也經病甚已則入於髒﹞蒙招尢﹝當作蒙招搖蒙謂目瞬動而蒙昧下文目冥是也招搖謂頭振掉而不定也聲相近搖徭古通用故誤爲徇繇爲無也﹞目冥耳聾下實上虛過在足少陽厥陰甚則入肝腹滿脹支膈脇﹝脇上也愚謂支執持也謂胸脇皆執持不利也﹞下厥上胃﹝謂气從下逆上而胃於目也﹞過在足太陰陽明咳嗽上气厥在胸中過在手陽明太陰﹝愚謂厥者逆也咳嗽上气乃厥逆之病在胸中也﹞心煩頭痛病在膈中過在手巨陽少陰﹝以上論手足陰陽者五而無手少陽厥陰豈君相火爲病同耶○雪齋云此言五決爲紀故不及手少陽厥陰五臟生成論﹞帝曰足陽明之脈病惡人與火聞木音則惕然而驚鐘鼓不爲動聞木音而驚何也岐伯曰陽明者胃脈也胃者土也故聞木音而驚者土惡木也曰其惡火何也曰陽明主肉其脈血气盛邪客之則熱熱則惡火曰其惡人何也曰陽明厥則喘而惋惋則惡人﹝惋熱郁內也陽明之气厥逆則爲喘而惋惋熱內郁故惡人煩﹞曰或喘而死者或喘而生者何也曰厥逆連髒則死連經則生﹝續經謂經脈髒謂五神髒若喘逆肝連於髒者死神去故也﹞

曰病甚則棄衣而走登髙而歌或至不食數日逾垣上屋所上之處皆非其素能也病反能者何也曰四肢者諸陽之本也﹝續陽受气於四肢故四肢爲諸陽之本也﹞陽盛則四肢實實則能登髙也曰其棄衣而走者何也曰熱盛於身﹝續陰陽爭而外並於陽故熱盛於身﹞故棄衣而欲走也曰其妄言罵詈不避親疏而歌者何也曰陽盛則使人妄言罵詈不避親疏而不欲食不欲食故妄走也﹝此處疑有缺誤陽明脈解論﹞二陽之病發心脾有不得隱曲﹝隱蔽委曲之事﹞女子不月﹝王安道曰釋者謂男子則脾受之而味不化故少精女子則心受之而血不流故不月分心脾爲男女各受立說殊不知二陽陽明也胃與大腸之脈也脾胃有病心脾受之發心脾猶言延及於心脾也脾胃爲合胃病而及脾理固宜矣大腸與心本非合也今大腸而及心何哉蓋胃爲受納之腑大腸爲傳化之腑食入於胃濁气歸心飲入於胃輸精於脾者以胃能納大腸能化耳腸胃旣病則不能受不能化心脾何所資乎心脾旣無所資則無運化而生精血矣故腸胃有病心脾受之則男爲少精女爲不月矣心脾當總言男女不當分說至隱曲不月方可分說耳蓋男女之精血皆由五臟六腑之相養而後成其可謂男精資於脾女血資於心乎經本謂男女皆有心脾之病但在男則隱曲不利在女則月事不來耳○心脾靑田老人謂當作肺脾引證下文風消者脾病息賁者肺病深爲有理王注亦云胃傳脾則爲風熱而消削大腸傳肺則爲喘息而上賁是也有不得隱曲者肺受之則气不化然气化則精生今气不化則精不生矣脾受之則味不化味不化則精無所異是以男子有不得隱曲也女子不月者肺受之則血不流經曰月事不來者胞脈閉也胞脈者屬於心而絡於胞中今气上迫肺心气不得下通故也脾受之則味不化味不化則血無所資所以女子不月﹞其傳爲風消其傳爲息賁者死不治﹝續胃病深久傳入於脾故爲風熱以消削大腸病甚傳入於肺爲喘息而上賁然腸胃脾肺兼及於心二髒二腑互相克薄故死﹞三陽爲病發寒熱下爲癰腫及爲痿厥﹝續三陽謂太陽小腸膀胱脈也小腸之脈從手上頭膀胱之脈從頭下足故在上爲病則發寒熱在下爲病則爲癰腫痿厥也酸疼也痿無力也厥足冷卽气逆也﹞其傳爲索澤﹝謂潤澤之气消索也﹞其傳爲頹疝﹝續熱甚則精血枯涸故皮膚潤澤之气索然矣然陽气下墜陰脈上爭上爭則寒多下墜則筋緩故睪垂縱緩內作頹疝﹞一陽發病少气善咳善泄﹝續一陽謂少陽膽三焦脈也膽气乘胃故善泄三焦內病故少气陽上燻肺故善咳何故心火內應而然﹞其傳爲心掣其傳爲膈﹝續膈气乘心心熱故陽气內掣三焦內結中熱故隔塞不便﹞二陽﹝陽明﹞一陰﹝厥陰心主﹞發病主驚駭背痛善噫善欠名爲風厥﹝續王注一陰謂厥陰心主及肝脈也經云心病膺背肩脾間痛又在气爲噫故背痛善噫心气不足則腎气乘之肝主驚駭故驚駭善欠夫肝气爲風腎气陵逆旣風又厥故名風厥○按此背陰發痛不敍二陽恐缺誤也﹞二陰﹝少陰心腎﹞一陽﹝少陽﹞發病善脹心滿善气﹝續腎膽同逆三焦不行气蓄於上故心滿下虛上盛故气泄出﹞三陽﹝太陽﹞三陰﹝太陰﹞發病爲偏枯痿易四肢不舉﹝三陰不足則發偏枯三陽有餘則爲痿易易變易常用痿弱無力也﹞結陰者便血一升﹝陰生血故﹞再結﹝二盛﹞二升三結﹝三盛﹞三升陰陽結斜多陰少陽曰石水腹腫二陽結謂之消﹝二陽謂胃與大腸俱熱結也腸胃藏熱故善消水谷﹞三陽結謂之隔﹝謂小腸膀胱熱結也小腸熱則血脈燥膀胱熱則津液涸故隔塞而不便瀉﹞三陰結謂之水﹝續謂脾肺俱寒結也脾肺寒結則气化爲水﹞一陰一陽結謂之喉痺﹝續三焦心主脈並絡喉气熱內結故爲喉痺﹞陰搏陽別謂之有子﹝尺脈搏擊與寸口殊別則爲有妊滑云尺脈搏手以陰中別有陽也﹞陰陽虛腸辟死﹝續辟利也胃气不畱腸開勿禁陰中不廩是陽气竭絕故死﹞陽加於陰謂之汗﹝續陽在下陰在上陽气上搏陰能同之則蒸而爲汗﹞陰虛陽搏謂之崩﹝續陰脈不足陽脈盛搏則內崩而血流下陰陽別論﹞帝曰人之居處動靜勇怯脈亦爲之變乎岐伯曰凡人之驚鞏恚勞動靜皆爲變也﹝續變易常候﹞是以夜行則喘出於腎﹝續腎主於夜气合齒冥故夜行則喘息內從腎出也﹞淫气病肺﹝續夜行腎勞因而喘息气淫不次則病肺也﹞有所墮恐喘出於肝淫气害脾﹝續恐生於肝墮損筋血因而奔喘故出於肝肝木妄淫害脾土也﹞有所驚恐喘出於肺淫气傷心﹝驚則心無所根據神無所歸气亂胸中故喘出於肺也驚則神越故气淫反傷心也﹞度水跌僕喘出於腎與骨﹝續濕气通腎骨腎主之故度水跌僕喘出腎骨矣跌足跌僕身倒也﹞

當是之時勇者气行則已怯者則著而爲病也故曰診病之道觀人勇怯骨肉皮膚能知其情以爲診法也故飲食飽甚汗出於胃﹝續驚奪心精神气浮越陽內薄之故汗出於胃﹞持重遠行汗出於腎﹝續骨勞气越腎復過疲故持重遠行汗出於腎﹞疾走恐懼汗出於肝﹝續暴役於筋肝气罷極故汗出於肝﹞搖體勞苦汗出於脾﹝續動作用力則谷精四布脾化水谷故汗出於脾﹞故春秋冬夏四時陰陽生病起於過用此爲常也﹝續不適其性而彊云爲過則病生此其常理五臟受气蓋有常分用而遏耗是以病生經脈別論﹞百病之始生也必先於皮毛邪中之則腠理開開則入客於絡脈畱而不去傳入於經畱而不去傳入於腑廩積聚於腸胃邪之始入於皮也然起毫毛開腠理﹝續然惡寒也起毛起豎也腠理謂皮空及文理也﹞其入於絡也則絡脈盛色變﹝續盛謂盛滿變謂易其常也﹞其入客於經也則感虛乃陷下﹝續經虛邪入故曰感虛脈虛气少故陷下也﹞其畱於筋骨之間寒多則筋攣骨痛熱多則筋弛骨消肉爍破毛直而敗﹝續經曰寒則筋急熱則筋緩寒勝爲痛熱勝爲气消者肉之標故肉消則破毛直而敗也皮部論﹞帝曰人有逆气不得臥而息有音者有不得臥而息無音者有起如故而息有音者有得臥行而喘者有不得臥不﹝滑云多一不字﹞能行而喘者有不得臥臥而喘者皆何髒使然﹝以上六問而下但三答亦脫簡也﹞岐伯曰不得臥而息有音者是陽明之逆也足三陽者下行今逆而上行故息有音也陰陽者胃脈也胃者六腑之海﹝水谷海也﹞其气亦下行陽明逆不得從其道故不得臥也下經曰﹝上古經也﹞胃不和則臥不安此之謂也夫起居如故而息有音者此肺之絡脈逆也絡脈不得隨經上下故畱經而不行絡脈之病患也微故起居如故而息有音者也夫不得臥臥則喘者是水气之客也夫水者循津液而流也腎者水髒主津液主臥與喘也﹝不得臥而息無音有得臥行而喘有不得臥能行而喘三義俱無所答逆調論﹞帝曰人之不得偃﹝仰也﹞臥者何也岐伯曰肺者髒之蓋也肺气盛則脈大﹝脈謂脈隧也﹞脈大則不得偃臥﹝續肺气盛滿仰臥則气促喘奔故也﹞帝曰人有臥而有所不能安者何也岐伯曰髒有所傷及精有所之寄則安﹝甲乙經作情有所倚則不安﹞故人不能懸其病也﹝續五臟有所傷損及之水谷精气有所之寄扶其下則臥安以傷及於髒故人不能懸其病處於空中也病能論﹞帝曰有病腎風者面龐然壅害於言可刺否﹝續龐然腫起貌壅謂目下壅如臥蠶形腎脈入肺中循喉嚨挾舌本故妨害於言語﹞岐伯曰虛不當刺不當刺而刺後五日其气必至﹝續至謂病气來至也然一臟配一日五日至腎腎已不足風內薄之謂腫爲實以鍼大瀉反傷髒气眞气不足不可復故刺後五日其气必至也﹞曰其至何如曰至必少气時熱時熱從胸背上至頭汗出手熱口漧善渴小便黃目下腫腹中鳴身重難以行月事不來煩而不能正偃正偃則咳病名曰風水﹝始爲肝風因不當刺亦爲風水肝當作腎亦當作變﹞帝曰願聞其說岐伯曰邪之所湊其气必虛陰虛者陽必湊之故少气時熱而汗出也小便黃者少腹中有熱也不能正偃者胃中不和也正偃則咳甚上迫肺也諸有水气者微腫先見於目下也其气上逆故口苦舌漧臥不得正偃正偃則咳出淸水也諸水病者故不得臥臥則驚驚則咳甚也腹中鳴者病本於胃也薄脾則煩不能食食則不能下者胃脘膈也身重難以行者胃脈在足也月事不來者胞脈閉也胞脈者屬心而絡於胞中今气上迫肺心气不得下通故月事不來也﹝續考上文所釋之義未解熱從胸背上至頭汗出手熱口漧苦渴之義應古論簡脫而此差謬之耳如是者何腎脈從腎上貫肝膈入肺循喉嚨挾舌本膀胱脈從巓絡腦還出別下項循肩膊內挾脊抵腰循中膂今陰不足而陽有餘故熱從胸背上至頭而汗退場門幹苦渴也然心者陽髒也其脈行於臂手腎者陰髒也其脈循於胸足腎不足則心气有餘故手熱矣又心腎之脈俱少陰也評熱論﹞帝曰少陰何以主腎腎何以主水岐伯曰腎者至陰也至陰者盛水也肺者太陰也少陰者冬脈也故其本在腎其末在肺皆積水也﹝續陰者謂寒也冬月至寒腎气合應故云腎者至陰也水旺於冬故云至陰者盛水也腎少陰脈從腎上貫肝膈入肺中故云其本在腎其末在肺也腎气上逆則水气客於肺中故云皆積水也﹞曰腎何以能聚水而生病曰腎者胃之關也關門不利故聚水而從其類也﹝續關者所以司出入也腎主下焦膀胱爲腑主其分注關竅二陰故腎气化則二陰通二陰閉則胃滿故云腎者腎之關也關閉則水積水積則气停气停則水生水生積則气溢气水同類故云關閉不利聚水而從其類也經曰下焦溢爲水此之謂也﹞上下溢於皮膚故爲腫腫者聚水而生病也﹝續上謂肺下謂腎肺腎俱溢故聚水於腹中而生病﹞曰諸水皆生於腎乎曰腎者牝髒也﹝續牝陰也亦主陰位故云牝髒﹞地气上者屬於腎而生水液也故曰至陰勇而勞甚則腎汗出腎汗出逢於風內不得入於臟腑外不得越於皮膚客於玄府行於皮裏傳於腫本之於腎名曰風水﹝續勇勞汗出謂力房汗出則玄府開汗出逢風則玄府復閉玄府閉已則余汗未出內伏皮膚傳化爲水從風而水故名風水﹞所謂玄府者汗空也﹝續汗液色玄從空而出以汗聚於裏故謂之府府聚也﹞故水病下爲腫大腹上爲喘呼﹝續水下居於腎則腹至足而腫上入行肺則喘息奔疾而大呼也﹞

不得臥者標本俱病﹝續肺爲標腎爲本如此者是肺腎俱水爲病也﹞故肺爲喘呼腎爲水腫肺爲逆不得臥﹝續肺爲喘呼气逆不得臥者以其主呼吸故也腎爲水腫者以其主水故也﹞分爲相輸俱受者水气之所畱也﹝續分其居處以名之則是气相輸應本其俱受病气則皆是水所畱也水熱穴論﹞頸脈動喘疾咳曰水﹝續頸脈謂耳下及結喉旁人迎脈也水气上溢則肺被熱燻陽气上逆故頸脈盛鼓而咳喘也﹞目裹微腫如臥蠶起之狀曰水溺黃赤安臥者黃膽﹝續腎勞胞熱故溺黃赤正理論曰謂之勞疸以女勞得之也﹞已食如饑者胃疸﹝續胃熱則消穀故食已如饑﹞面腫曰風﹝續加之面腫則胃風之診也胃陽明之脈行於面故爾﹞足脛腫曰水﹝續少陰腎脈出足心上循脛過陰股故下焦有水足脛腫也﹞目黃曰黃膽﹝續陽怫於上熱積胸中陽熱上燔故目黃也靈樞曰目黃者病在胸平人气象論﹞帝曰人身非常溫也非常熱也爲之熱﹝續異於常候故曰非常甲乙經無爲之熱三字﹞而煩滿者何也岐伯曰陰气少而陽气勝故熱而煩滿也曰人身非衣寒也中非有寒气也寒從中出者何曰是人多痺气也陽气少陰气多故身寒如從水中出﹝續言自由形气陰陽之爲是非衣寒而中有寒也﹞曰人有四肢熱逢寒气如炙如火者何也﹝續太素作如炙於火﹞曰是人者陰气虛陽气盛四肢者陽也兩陽相得而陰气虛少少水不能滅盛火而陽獨治獨治者不能生長也獨勝而止耳﹝續水爲陰火爲陽今陽气有餘陰气不足故雲少水不能滅盛火也治者王也勝者盛也故云獨勝而止﹞逢風而如炙如火者是人當肉爍也﹝續爍言消也言久久此人當肉消削也﹞曰人有身寒湯火不能熱濃衣不能溫然不凍栗是爲何病曰是人者素腎气勝以水爲事﹝言盛欲也﹞太陽气衰腎脂枯不長一水不能勝兩火腎者水也而生於骨腎不生則髓不能滿故寒甚至骨也所以不能凍栗者肝一陽也心二陽也腎孤髒也一水不能勝二火故不能凍栗病名曰骨痺是人當攣節也﹝續腎不生則髓不滿髓不滿則筋幹縮故節攣拘調逆論﹞帝曰腸便血何如岐伯曰身熱則死寒則生﹝續熱爲血敗故死寒爲營气在故生﹞曰腸下白沫何如曰脈沈則生脈浮則死﹝續陰病見陽脈與癥相反故死﹞曰腸下膿血何如曰脈懸絕則死滑大則生曰腸之屬身不熱脈不懸絕何如曰滑大者曰生懸澀者曰死以髒期之﹝續肝見庚辛死心見壬癸死之類是謂以髒期之﹞曰癲疾何如曰脈搏大滑久自己脈小堅急死不治﹝續脈小堅急爲陰癲爲陽病見陰脈故死○巢氏云脈沈小急實死小牢急亦不治﹞曰癲疾之脈虛實何如曰虛則可治實則死﹝續以反癥故愚按上文云脈搏大滑久自己夫搏大滑似屬實也下文云虛則可治實則死上下文義似相反戾意恐搏大滑中兼有虛豁狀耶﹞曰消癉虛實何如曰脈實大病久可治脈懸小堅病久不可治﹝愚按消者瘦也癉勞熱也經言脈實大病久可治注意謂久病血气衰脈不當實以爲不可治又巢氏曰脈數大者生細小浮者死又云沈小者生實牢大者死前後所論甚相矛盾可見脈難盡憑必須參之以癥方可以決其生死也﹞凡治消癉﹝消謂內消癉謂伏熱﹞僕擊偏枯痿厥气滿發逆肥貴人則膏粱之疾也隔則閉絕上下不通則暴憂之病也暴厥而聾偏閉塞不通內气暴薄也不從內外中風之病故瘦畱著也﹝滑注膏粱之疾暴憂之病內气暴薄此三者不從內外中風之病謂非外傷也以非外傷故爲病畱瘦住著不若風家之善行數變也瘦當作瘦如人焉瘦哉之瘦瘦匿也故下文云跛寒風濕之病也此則從外傷而言厥謂气逆髙膏粱粱也夫肥者令人熱中甘者令人中滿故熱气內薄發爲消渴偏枯气滿逆也逆謂違悖常候與平人異也然憂愁者气閉塞而不行故隔塞否閉气脈斷絕而上下不通也臟腑之气不化禁固於內而不得宣散故大小便道偏不通泄也膏粱暴憂及內气暴薄此三者非風之中於內亦非風之傷於外故瘦匿住著而不去也﹞

跛寒風濕之病也﹝足也濕勝則筋不利寒勝則筋攣急風濕寒勝則衛气結聚結聚則內痛故足跛不可履﹞黃膽暴憂癲疾厥彊久逆之所生也﹝足之三陽從頭走足然久厥逆而不下行則气怫積於上焦故爲黃膽暴病癲狂气逆矣﹞五臟不平六腑閉塞之所生也頭痛耳鳴九竅不利腸胃之所生也﹝通評虛實論﹞帝曰有病心腹滿旦食則不能暮食此爲何病岐伯曰名爲鼓脹曰治之柰何曰治之以雞矢醴﹝微寒大利小便湯漬服之﹞一劑知二劑已曰其時有復發者何也曰此飲食不節故時有病也𨿽然其病且已時故當病气聚於腹也﹝續飲食不節使病气聚於腹中也﹞曰有病胸脇支滿者妨於食病至則先聞腥臊臭出淸液先唾血四肢淸目眩時時前後血病名爲何何以得之﹝續支謂堅固支持不利而脹滿淸液淸水也亦謂之淸涕謂從窈漏中漫液而下淸水也﹞

曰病名血枯此得之年少時有所大脫血若醉入房中气竭肝傷故月事衰少不來也﹝續醉則血脈盛而內熱因而入房髓液皆下故腎气竭也肝藏血以少失血故肝傷也男則精液衰之女則月事衰少不來﹞曰治之柰何曰以四烏賊魚一茹二物並合之丸以雀卵大如小豆以五丸爲後飯﹝飯後食先謂之後飯﹞飲以鮑魚汁利腸﹝別本作傷﹞中及傷肝也﹝續烏賊魚骨茹等並不治血枯恐是其所生所起爾月事衰少不至則中有瘀血淹畱精气耗竭則陰痿不起而無精故先玆四者烏賊魚主女子血閉茹主散惡血雀卵主陰痿不起彊之令熱生精有子鮑魚主瘀血血痺在四肢不散尋文會意方義如是甲乙經茹作蘆茹﹞曰病有少腹盛上下左右皆有根此爲何病可治否曰病名伏梁﹝詳此伏梁與心積之伏梁大異病有名同而實異者不一如此之類是也﹞曰何因而得之曰裏大膿血居腸胃之外﹝當衝帶二脈之分﹞不可治治之每切按之致死曰何以然曰此下則因陰﹝薄於陰气也﹞必下膿血上則迫胃脘上膈挾胃脘內癰﹝續帶脈者橫絡於臍下衝脈者上行出臍下關元之分故病當其分則少腹盛上下左右皆有根也以其上下堅盛如有潛梁故名伏梁不可治也以裏大膿血居腸胃之外按之痛悶不堪故每切按之致死以衝脈下行絡陰上行循腹故也上則迫近於胃脘下則因薄於陰器若因薄於陰則便下膿血若迫近於胃則病气上出於膈復挾胃脘內長其癰也所以然者以本有大膿血在腸胃之外故也生當作出挾胃當作使胃﹞此久病也難治居臍上爲逆居臍下爲從勿動亟奪﹝續若裏大膿血居臍上則漸傷心臟故爲逆居臍下則去心稍遠猶得漸攻故爲從亟數也奪去也言不可移動但數數去之則可矣﹞曰人有身體髀股皆腫環臍而痛是爲何病曰病名伏梁﹝續此衝脈病也衝脈與足少陰絡起腎下出气街循陰股入中循骨下內踝其上行者出臍下關元之分挾臍直上循腹各行故病如是環謂圓繞如環也﹞此風根也﹝續此四字疑衍或郁而不已气億爲風故曰風根﹞其气溢於大腸而著於肓肓之原在臍下故環臍而痛也﹝續大腸廣腸也經說大腸當言回腸也回腸當臍右環回周葉積而下廣腸附脊以受回腸左環然大腸回腸俱與肺合從合而命故通曰大腸也肓之原名脖在臍下寸半﹞不可動之動之爲水溺澀之病﹝續以衝脈起於腎下出气街上行者起胞中上出臍下關元之分故動之則爲水而溺澀也動謂齊其毒藥而系動之使其大下也腹中論﹞帝曰人病胃脘癰者診當何如岐伯曰診此者當候胃脈﹝候胃脈卽脈要精微附上右外以候胃也﹞其脈當沈細沈細者气逆﹝續胃爲水谷之海气盛血壯今反脈沈細者是逆常乎也﹞逆者人迎甚盛盛則熱﹝續沈細爲寒寒气格陽故人迎脈盛盛則熱也人迎結候旁動脈也﹞人迎者胃脈也逆而盛則熱聚於胃口而不行故胃脘爲癰也﹝續血气壯盛而熱內薄之兩气合熱故結爲癰也﹞曰有病頸癰者或石治之或鍼灸治之而皆已其眞安在﹝續眞眞法也﹞曰此名同異等者也﹝續言𨿽同曰頸癰然其皮中別異不一等也﹞夫癰气之息者宜以鍼開除去之夫气盛血聚者宜石而瀉之此所謂同病異治也﹝續息也死肉也石砭石可以破癰出膿今以鍼代之﹞曰有病怒狂者此病安生曰生於陽也曰陽何以使人狂﹝續怒不慮禍故曰狂﹞曰陽气者因暴折而難決故善怒也病名曰陽厥﹝續言陽气被折郁不散也此人多怒亦曾因暴折而心不疏暢故爾如是者皆陽逆躁極所生故病名陽厥﹞

曰何以知之曰陽明者常動巨陽少陽不動不動而動大疾此其候也﹝續陽明常動不止者動於結喉旁人迎分也若少陽之動曲頰下天窗分位也巨陽之動項兩旁大筋前陷中天窗分位也不應常動而反動甚動當病也○甲乙經天窗乃太陽脈气所發天容乃少陽脈气所發二位交互當從甲乙﹞曰治之柰何曰奪其食則已夫食入於陰長气於陽故奪其食則已﹝續食少則气衰故節去其食則病自止﹞使之服以生鐵洛爲飲﹝紀甲乙經鐵洛作鐵落爲飲作爲後飯一作鐵漿﹞夫生鐵洛者下气疾也曰有病身熱解墮汗出如浴惡風少气此爲何病曰病名曰酒風﹝續飲灑中風者也夫極飲者陽气盛腠理疏玄府開發陽盛則筋痿弱故身體解墮腠理疏則風內攻玄府發則气外泄故汗出如浴也風气外薄膚腠理開汗多內虛癉熱燻肺故惡風少气也因酒而病故曰酒風﹞曰治之柰何曰以澤瀉木各十分麋禦五分合以三指撮爲後飯﹝續本治大風止汗麋禦治風濕筋痿澤瀉治風濕益气飯後藥先謂之後飯病能論﹞帝曰病脇下滿气二三歲不已是爲何病岐伯曰病名曰息積此不妨於食不可灸刺積爲導引服藥藥不能獨治也﹝續腹中無形脇下逆滿頻歲不愈息積謂气逆息難故曰息積气不在胃故不妨於食灸則火熱內爍气化爲風刺則瀉其經轉成虛敗故不灸刺惟宜積爲導引使气流行久以藥攻內消瘀則可矣若獨憑藥而不積爲導引則藥亦不能獨治也﹞曰人有病頭痛以數歲不已此安得之名爲何病﹝續腦爲髓主齒是骨餘腦逆反寒骨亦寒故令頭痛齒亦痛一說人先生腦緣有腦則有骨髓齒者骨之本﹞

病名爲厥逆曰有病口甘者病名爲何何以得之曰此五气之溢也名曰脾癉﹝續癉熱也脾熱則四髒同稟故五气上溢也生因脾熱故曰脾癉﹞夫五味入口藏於胃脾爲之行其精气津液在脾故令人口甘也﹝續脾熱內滲津液在脾胃谷化余精气隨溢口通脾气故口甘津液在脾是脾之濕﹞此肥美之所發也此人必數食甘美而多肥也肥者令人內熱甘者令人中滿故其气上溢轉爲消渴﹝續肥腠理密陽气不得外泄故內熱甘者性气和緩而發散遲故中滿內熱則陽气炎上炎上則欲飲而嗌漧中滿則陳气有餘有餘則脾气上溢故曰其气上溢轉爲消渴也﹞治之以蘭除陳气也﹝續蘭蘭艸陳謂久也言蘭除陳久甘肥不化之气者以辛能發散故也﹞

曰有病口苦者病名爲何何以得之曰病名膽癉﹝續癉熱也膽汁味苦故口苦﹞夫肝者中之將也取決於膽咽爲之使﹝續肝者將軍之官謀慮出焉膽者中正之官決斷出焉肝與膽合气性相通故諸謀慮取決於膽咽膽相應故咽爲使焉甲乙經膽者中精之腑五臟取決於膽咽爲之使疑此文誤﹞此人者數謀慮不決故膽虛气上溢而口爲之苦治之以膽募兪﹝續胸腹曰募背脊曰兪膽募期門下五分兪在脊第十椎下兩旁各寸半奇病論﹞

卷中

攝生

天地能生人人能養人全眞導气人自爲養也天地弗與焉具攝生鈔帝曰余聞上古之人春秋皆度百歲而動作不衰今時之人年半百而動作皆衰者時世異耶人將失之耶岐伯曰上古之人其知道者法於陰陽和於術數﹝續知道謂知修養之道陰陽者天地之常道術數者保生之犬倫故修養者必謹先之經曰陰陽四時者萬物之終始逆之則災害生從之則苛疾不起是謂得道﹞食飲有節起居有常不妄作勞﹝續以理而取聲色芳味不妄視聽也循理而動不爲分外之事老子曰必淸必靜無勞爾形無搖爾精乃可長生﹞故能形與神俱而盡終其天年度百歲乃去﹝續形不妄勞則神內守而與形俱苟或妄動則五臟神气離去而形骸獨居莫能以盡其天年也﹞今時之人不然也以酒爲漿以妄爲常醉以入房以欲竭其精以耗散其眞﹝續樂色不節則精竭輕用不止則眞散故聖人愛精重施髓滿骨堅﹞不知持滿不時禦神﹝續言愛精保神如持盈滿之器不愼而動則傾竭﹑天眞時一作解禦神謂保禦神气也﹞務快其心逆於生樂﹝續快於心之所欲逆害養生之樂﹞起居無節故半百而衰也夫上古聖人之教下也皆謂之虛邪賊風避之有時﹝續邪乘虛入是謂虛邪竊害中和謂之賊風避之有時謂八節之日及太乙入從中宮朝八風之日也義具天元玉冊中﹞恬淡虛無眞气從之精神內守病安從來﹝續法道淸靜精神內守故虛邪不能爲害上古天眞論﹞春三月此謂發陳﹝續春气發生庶物陳其姿容﹞天地俱生萬物以榮﹝續天气溫地气發溫發相合故萬物滋榮﹞夜臥早起廣步於庭﹝溫气生寒气散故夜臥早起廣步於庭﹞被髮緩形以使志生﹝續春气發生於萬物之首故被髮緩形以使志意發生也﹞生而勿殺予而勿奪賞而勿罰﹝續春气發生故養生者必順於時﹞此春气之應養生之道也﹝續春陽布發生之令在人必謹奉天時所謂因時之序也﹞逆之則傷肝夏爲寒變奉長者少﹝續逆謂反行秋令則肝气傷矣夏火王而木廢故病生於夏也四時之气春生夏長逆春傷肝故少气以奉夏長之令也﹞夏三月此謂蕃秀﹝續蕃茂也盛也秀華也美也物生以長故蕃秀也﹞天地气交萬物華實﹝續夏至四十五日陰气微上陽所微下由是則天地气交也陽化气陰成形故萬物華實﹞夜臥早起無厭於日﹝愚謂無嗜臥怠惰以厭棄於日也﹞使妄無怒使華英成秀使气得泄若無愛在外﹝續緩陽气則物化志意寬則气泄物化則華英成秀气泄則膚腠宣通時令發揚故所愛亦順陽而在外﹞此夏气之應養長之道也﹝續夏气揚蕃秀之令在人必敬順天時也﹞逆之則傷心秋爲瘧奉收者少冬至重病﹝續水勝火故重病冬於冬至之時也﹞秋三月此謂容平﹝續萬物容狀至秋平而定也﹞天气以急﹝續風聲切﹞地气以明﹝續物色變﹞早臥早起與雞俱興﹝續早臥避寒露早起欲安寧﹞使志安寧以緩秋刑﹝續志气躁則不愼其動助秋刑急順殺伐生故使志安寧緩秋刑也﹞收斂神气使秋气平﹝續神蕩則欲熾欲熾則傷和气而秋气不平調也故收斂神气使秋气平也﹞無外其志使秋气淸﹝續亦順秋气之收斂﹞此秋气之應養收之道也逆之則傷肺冬爲飧泄奉藏者少冬三月此謂閉藏﹝續地戶閉塞陽气伏藏﹞水冰地坼無擾乎陽﹝續陽气下沈故宜周密不欲煩勞﹞早臥晚起必待日光﹝避寒也﹞使志若伏若匿若有私意若已有得﹝續愚按若有私意妄求於外也若已有得𨿽未得若已得不欲擾乎陽觸冒寒气也﹞去寒就溫無泄﹝汗也﹞皮膚使气亟奪﹝泄皮膚擾乎陽也擾乎陽則上文四者伏匿之類皆不遂其所若矣此奪其气也﹞

此冬气之應養藏之道也逆之則傷腎春爲痿厥奉生者少逆春气則少陽不生肝气內變﹝續生謂動出也陽气不出內郁於肝則肝气混揉變而傷矣﹞逆夏气則太陽不長心气內洞﹝續洞謂中空也陽不外茂內薄於心燠熱內消故心中空也﹞逆秋气則太陰不收肺气焦滿﹝續太陰行气主化上焦故肺气不收上焦壅滿○太素作焦滿﹞逆冬气則少陰不藏腎气獨沈﹝續獨沈太素作濁沈愚謂沈痼而病也﹞夫四時陰陽者萬物之根本也﹝續時序營運陰陽變化生育萬物故爲萬物之根本也﹞所以聖人春夏養陽秋冬養陰以從其根﹝春夏養陽卽上文養生養長之謂秋冬養陰卽上文養收養藏之謂是故四時陰陽者萬物之根本也惟聖人善養之以從其根也﹞故與萬物沈浮於生長之門﹝愚謂沈浮猶出入也﹞逆其根則伐其本壞其眞矣﹝續是失四時陰陽之道也﹞故陰陽四時者萬物之終始也死生之本也逆之則災害生從之則苛﹝重也﹞疾不起是謂得道﹝續得養生之道﹞道者聖人行之愚者佩﹝當作悖﹞之從陰陽則生逆之則死從之則治逆之則亂反順爲逆是謂內格﹝愚謂格者捍格也謂身內所爲與陰陽相捍格也四气調神論﹞陰之所生本在五味陰之五宮傷在五味﹝陰者五神髒也宮者五神之舍也言五神所生本資於五味五味宣化各湊於本宮𨿽因五味以生亦因五味以損蓋爲好而遏節乃見傷也﹞故味過於酸肝气以津脾气乃絕﹝酸收也王注多食酸令人小便不利則肝多津液津液內溢則肝葉舉脾气絕而不行何者木制土也﹞味過於鹹大骨气勞短肌心气抑﹝鹹軟也王注多食鹹令人肌膚縮短又令心气抑滯不行何者鹹走血歸腎故大骨如勞乏也﹞味過於甘心气喘滿色黑腎气不衡﹝甘緩也王注多食甘甘性滯緩令人心悶喘滿而腎不平何者土抑水也﹞味過於苦脾气不濡胃气乃濃﹝苦堅也愚謂苦性堅燥脾被苦燥而不濡潤胃爲苦堅而不柔虛故曰濃也濃者惇濃也壅滿也經云土太過曰惇阜是也﹞味過於辛筋脈沮弛精神乃央﹝辛潤也愚謂沮消沮也弛廢弛也央殃也病也﹞是故謹和五味骨正筋柔血气以流腠理以密如是則气骨以精﹝精精彊也﹞謹道如法長有天命﹝生气通天論﹞帝曰法陰陽柰何岐伯曰陽勝則身熱腠理閉喘粗爲之俯仰汗不出而熱齒幹以煩冤腹滿死能冬不能夏﹝續陽勝故能冬熱甚故不能夏能奴代反﹞陽勝則身寒汗出身常淸數而寒寒則厥厥則腹滿死﹝續厥气逆也﹞能夏不能冬此陰陽更勝之變病之形能也曰調此二者柰何曰能知七損八益則二者可調不知用此則早衰之節也﹝此二者首問法陰陽答不言陰陽之所法而言陰陽更勝之變次問調此二者然後言七損八益之道七八謂女子二七而天癸至七七而天癸絕男子二八而天癸至八八而天癸終損益陰陽海滿而去血女子之常也滿而不去則有壅遏之虞月事以時下則不失其常故七欲其損陽應合而瀉精男子之常也佚而無節則有耗憊之患持盈守成不妄作勞所以益之之道也故八欲其益是故知七損八益則二者可調不知用此則早衰其節也此所謂法陰陽也﹞年四十而陰气自半也起居衰矣年五十體重耳目不聰明矣年六十陰痿气大衰九竅不利下虛上實涕泣俱出矣故曰知之則彊﹝知謂知七損八益﹞不知則老故同出而名異耳智者察同愚者察異﹝同出謂人之生自幼至壯壯而老皆由乎陰陽天癸之始終自然消長之道也名異謂知之者謹於節養以順受其正不知者澑澑循欲以戕伐其眞智者察同愚者察異此之謂也﹞愚者不足﹝不足於知﹞智者有餘﹝知之有餘﹞則耳目聰明身體彊壯老者復壯壯者益治是以聖人爲無爲之事樂恬之能從欲決志於虛無之守故壽命無窮與天地終此聖人之治身也﹝陰陽應象論﹞

卷中

論治

干戈甲冑以治亂也禮樂教化以治治也矢醴麋禦治人疾也具治鈔帝曰醫之治病也一病而治各不同﹝續謂鍼石灸病毒藥導引按蹺也﹞皆愈何也岐伯曰地勢使然也﹝續謂法天地生長收藏及髙下燥濕之勢﹞故東方之域天地之所始生也魚鹽之地海濱傍水其民食魚而嗜咸皆安其處美其食魚者使人熱中鹽者勝血﹝續魚發瘡熱中之信鹽發渴勝血之徵﹞故其民皆黑色疏理其病皆爲癰瘍﹝續血弱而熱故病癰瘍﹞其治宜砭石﹝以石爲鍼﹞故砭石者亦從東方來西方者金玉之域沙石之處天地之所收引也﹝續引謂牽引使收斂﹞其民陵居而多風水土剛彊其民不衣而褐薦華食而脂肥﹝續褐毛布薦細艸華謂鮮美蘇洛之類﹞故邪不能傷其形體其病生於內﹝續水土剛彊飲食脂肥膚腠閉封血气充實故邪不能傷也內謂喜怒憂思恐及飲食男女之過甚也﹞其治宜毒藥﹝續藥謂艸木虫魚鳥獸之類以能攻病故皆謂之毒﹞故毒藥者亦從西方來北方者天地所閉藏之域也其地髙陵居風寒冰冽其民樂野處而乳食髒寒生滿病﹝中滿者瀉之於內其此之謂歟﹞其治宜灸﹝續水寒冰冽故病髒寒火艾燒灼謂之灸﹞故灸者亦從北方來南方者天地所長養陽之所盛處也其地下水土弱霧露之所聚也﹝續地下水多故土弱而霧露聚﹞其民嗜酸而食﹝續不芳香也一作食魚﹞故其民皆致理而赤色其病攣痺﹝續酸味收斂故人肉理密致陽盛之處故色赤濕气內薄熱气外薄故病攣痺愚謂亦因酸味收斂而病是也﹞其治宜徵鍼﹝小鍼﹞故九鍼者亦從南方來中央者其地平以濕天地所以生萬物也﹝續法土徳之用故生物眾﹞其民食雜而不勞﹝續四方輻輳萬物交歸故人食紛雜而不勞也﹞故其病多痿厥寒熱﹝續濕气在下故多病痿弱气逆及寒熱也經曰地之濕气感則害人皮肉筋脈是也﹞其治宜導引按蹺﹝導引謂搖筋骨動肢節按謂抑按皮肉蹺謂捷舉手足﹞故導引按蹺者亦從中央出也故聖人雜合以治各得其所宜﹝續隨方而用各得其宜﹞故治所以異而病皆愈者得病之情知治之大體也﹝異方宜論﹞

善治者治皮毛﹝止於始萌﹞其次治肌膚﹝救其已生﹞其次治筋脈﹝攻其已病﹞其次治六腑﹝治其已甚﹞其次治五臟治五臟者半死半生也﹝續治其已成可得半愈滑注非謂醫者謂病家也﹞病之始起也可刺而已﹝續經微也﹞其盛可待衰而已﹝續病盛取之毀傷眞气﹞故因其輕而揚之﹝續邪輕者發揚去之﹞因其重而減之﹝續重者卽減去之﹞因其衰而彰之﹝因邪气之衰而明正其惡以攻之也﹞形不足者溫之以气精不足者補之以味﹝溫存也气味謂藥餌飲食之气味也﹞其髙者因而越之其下者引而竭之﹝續謂泄引也﹞中滿者瀉之於內﹝內謂腹內瀉謂分消也﹞其有邪者漬形以爲汗其在皮者汗而發之﹝二汗則是一義然漬字輕發字重也﹞其悍者按而收之﹝疾悍利按之使收斂也﹞其實者散而瀉之﹝續陽實則發散陰實則宣泄故下文云﹞審其陰陽以別柔剛陽病治陰陰病治陽﹝從陰引陽從陽引陰以右治左以左治右亦同﹞定其血气各守其鄕血實宜決之﹝破決去也﹞气虛宜掣引之﹝掣讀爲導導引則气行調暢陰陽應象論﹞岐伯曰夫上古作湯液故爲而弗服也﹝續但爲備用而不服﹞中古之世道徳稍衰邪气時至服之萬全﹝續心猶近道故服用萬全﹞當今之世必齊毒藥攻其中石鍼艾治其外也帝曰形獘血盡而功不立者何曰神不使也曰何謂神不使曰鍼石道也精神不進志意不治故病不可愈﹝愚謂服藥至於形獘鍼艾至於血盡而醫之功尙不立蓋以病患神气已衰𨿽有毒藥鍼莫能爲之運用而驅遣也故曰神不使也以藥非正气不能營運鍼非正气不能驅使故曰鍼石之道精神進志意治則病可愈若精神越志意散𨿽用鍼石病亦不愈﹞今精壞神去營衛不可復收何者嗜欲無窮而憂患不止精气弛壞營泣衛除故神去之而病不愈也﹝續精神者生之源營衛者气之主气主不輔生源復消神不內居病何能愈此可見神不使也湯液醪醴論﹞岐伯曰中古之治病至而治之湯液十日以去八風五痺之病﹝八風八方之風東方來曰嬰兒風傷人外在筋絡內捨於肝南方來曰大弱風傷人外在脈內捨於心東南曰弱風傷人外在肌內捨於胃西南曰謀風傷人外在肉內捨於脾西方來曰別風傷人外在皮內捨於肺西北曰折風傷人外在手太陽脈內捨於小腸北方來曰大剛風傷人外在骨內捨於腎東北方曰凶風傷人外在腋脇內捨於大腸○五痺者風寒濕三气雜至合而爲痺以冬遇此爲骨痺春遇此爲筋痺夏遇此爲脈痺至陰遇此爲肌痺秋遇此爲皮痺﹞十日不已治以艸蘇艸之枝本末爲助﹝指用藥而言也○艸蘇謂藥煎謂艸根枝謂莖也凡藥有用根者有用苗者有用枝者有用華實者有用根莖枝華實者湯液不去則盡用之合成其煎俾相佐助以服之故云本末爲助也﹞標本已得邪气乃服﹝病爲本工爲標標本不得邪气不服此之謂主療不相應也若標本已得則主療相應邪气率服矣新校正云得其標本邪气乃散蓋謂得其病之標本而治之則邪气乃服矣愚謂當從校正﹞暮世之治病也則不然治不本四時不知日月不審逆從﹝續四時之气各有所在如春气在經脈之類工當各隨所在而辟伏其邪爾不知日月者謂日有寒溫明暗月有空滿虧盈也詳見八正神明論中今具鍼刺鈔不審逆從者謂不審量其病可治與不可治也愚謂逆從如升降浮沈當順寒熱溫涼當逆之類亦是也﹞病形已成乃欲徵鍼治其外湯液治其內粗工凶凶以爲可攻故病未已新病復起﹝續粗粗略也凶凶謂不料事宜之可否也移精變气論﹞帝曰合人形以法四時五行而治何如而從何如而逆岐伯曰五行者金木水火土也更貴更賤﹝續當時貴失時賤﹞以知死生以決成敗而定五臟之气間甚之時﹝續歇則爲間旺則爲甚﹞死生之期也肝主春足厥陰少陽主治其日甲乙肝苦急﹝气有餘也﹞

急食甘以緩之心主夏手少陰太陽主治其日丙丁心苦緩﹝心气虛也﹞急食酸以收之脾主長夏足太陰陽明主治其日戊已脾苦濕急食苦以燥之肺主秋手太陰陽明主治其日庚辛肺苦气上逆急食苦以泄之腎主冬足少陰太陽主治其日壬癸腎苦燥急食辛以潤之開腠理致津液通气也﹝此一句九字疑原是注文﹞病在肝愈於夏﹝續子制其鬼也﹞夏不愈甚於秋﹝續子休鬼復王﹞

秋不死持於冬﹝續子休而毋養故气執持於父母之鄕愚謂執持堅定也猶言無加無減而平定也﹞起於春﹝續自得其位當起而差也﹞禁當風肝病者平旦慧﹝平旦木慧爽也﹞下晡甚﹝金王﹞夜半靜﹝水王﹞肝欲散急食辛以散之﹝續以髒气當散﹞用辛補之酸瀉之﹝酸味收故瀉宜當鹹瀉之然肝欲散不當又以酸收咸軟爲補之爲瀉之也﹞病在心愈在長夏長夏不愈甚於冬冬不死持於春起於夏禁溫食熱衣心病者日中慧夜半甚平旦靜心欲軟﹝續以髒气好軟﹞急食鹹以軟之﹝取其柔軟﹞用咸補之甘瀉之﹝取其舒緩﹞病在脾愈於秋秋不愈甚於春春不死持於夏起於長夏禁溫食飽食濕地濡衣﹝溫濕及飽並傷脾气﹞脾病者日﹝夫昃月也﹞慧日出甚下晡靜脾欲緩急食甘以緩之用苦泄之﹝取其泄滿也﹞甘補之病在肺愈於冬冬不愈甚於夏夏不死持於長夏起於秋禁寒飲食寒衣肺病者下晡慧日中甚夜半靜肺欲收急食酸以收之用酸補之﹝酸收故補﹞辛瀉之﹝辛散故瀉﹞病在腎愈於春春不愈甚於長夏﹝續六月也夏爲土母土長於中以長而治故曰長夏也﹞長夏不死持於秋起於冬禁犯HT﹝續煩熱也﹞熱食溫炙衣﹝腎惡燥也﹞腎病者夜半慧四季甚下晡靜腎欲堅急食苦以堅之用苦補之咸瀉之﹝咸軟故也﹞

夫邪气之客於身也﹝續邪者不正之名風寒暑濕饑飽勞逸皆是邪也非惟鬼毒疫癘也﹞以勝相加﹝愚謂如肝木之病則肺金以勝而加之之類也﹞至其所生而愈﹝謂至已所生也﹞至其所不勝而甚﹝謂至克已之气﹞至於所生而持﹝謂至生已之气﹞自得其位而起﹝謂已自得旺處﹞必先定五臟之脈﹝續謂肝弦心鉤肺浮腎營脾代之類經曰必先知經脈然後知病脈﹞乃可言間甚之時死生之期也﹝並藏气法時論﹞形樂志苦病生於脈治之以灸刺﹝續形身形志心志形樂謂不甚勞後志若謂結盧深思結盧深思則營衛畢否气血不順故病生於脈夫盛瀉虛補是灸刺之道也﹞形樂志樂病生於肉治之以鍼石﹝續筋骨不勞心神悅懌則肉理相此气道滿塡衛气怫結故病生於肉夫衛气畱漏以鍼瀉之結聚膿血石而破之石砭石今以鍼代之﹞形苦志苦病生於筋治之以熨引﹝續形苦謂修業就後也一過其用則致勞傷故病生於筋熨謂藥熨引謂導引﹞形苦志苦病生於咽嗌治之以百藥﹝咽嗌甲乙經作困竭百藥作甘藥愚謂內外俱勞則血气兩耗血傷气耗故咽嗌爲之不利也﹞形數驚恐經絡不通病生於不仁治之以按摩醪藥﹝愚謂驚傷心心主脈恐傷腎腎主血心腎有傷血脈凝澀故經絡不通病生不仁不仁謂不應其用則痺矣按摩所以開通閉塞導引陰陽醪藥者酒藥也所以養正祛邪調中理气血气形志論﹞帝曰其有不從毫毛生而五臟陽以竭也津液充郭其魄獨居孤精於內气耗於外形不可與衣相保此四極急而動中是气拒於內而形施於外治之柰何﹝不從毫毛言生於內也陰气內盛陽气竭絕不得入於腹中故言五臟陽以竭也津液者也充充滿也郭皮也陰蓄於中水气脹滿上攻於肺肺气孤見內者肺神腎爲水害子不救母故云其魄獨居也決陰精損削於內陽气耗減於外則三焦閉溢水道不通水滿皮膚身體痞腫故云形不可與衣相保也凡此之類皆四肢脈數急而內鼓動於肺中也肺動者謂气急而咳也言如是者皆水气格拒於腹膜之內浮腫施張於身形之外四極言以末則四肢也﹞岐伯曰平治於權衡去宛陳是以微動四極溫衣﹝微動當作溫之微動四肢令陽气漸次宣行乃所以溫之也或云乃發表謂故動四肢令陽气漸次宣行而溫於表也﹞繆刺其處以復其形開鬼門﹝鬼門者人水气所居而言也陽爲火陰爲水陽爲神陰爲鬼今水气居表爲人之祟故爲鬼門﹞潔淨府﹝蓋以陳之宛爲不淨或下泄或利小便去其陳是爲潔淨府淨對陳而言﹞精以時服五陽已布疏滌五臟故精自生形自盛骨肉相保巨气乃平﹝平治權衡謂察脈浮沈浮爲在表沈爲在裏在裏者泄之在表者汗之故上文雲開鬼門潔淨府也去宛陳謂去陳久之水物猶如艸不可人普於身中也微動四極謂微動四肢人陽气漸以宣行故又曰溫衣也經脈薄則絡脈溢絡脈溢則繆刺之以調其絡脈使形容如舊而不腫故云繆刺其處以復其形也開鬼門是啟玄府遣气也五陽是五臟之陽气也潔淨府謂瀉膀胱去水也脈和則五精之气以時賓服汗腎藏也然五臟之陽漸而宣布五臟之外气穢復余也如是故精髓自生形肉自盛臟腑卽和則骨肉之气更相保抱大經脈气乃於復爾津液醪醴論﹞帝曰凡治病察其形气色澤脈之盛衰病之新故曰治之無後其時形气相得謂之可治﹝續气盛形盛气虛形虛是相得所﹞色澤以浮謂之易已﹝續气色浮潤血气相營故易已也﹞脈從四時謂之可治﹝續如春弦之類﹞脈弱以滑是有胃气命曰易治取之以時﹝續候可取之時而取之則萬舉萬全當以四時血气所在而爲療爾愚謂如春气在經脈之類甲乙經作治之趨之無時其時與王注兩通﹞形气相失謂之難治﹝續形盛气虛气盛形虛皆相失也﹞色夭不澤謂之難已﹝續夭謂不明而惡不澤枯燥也﹞脈實以堅謂之益甚﹝續脈實堅是邪气盛故益甚也﹞脈逆四時爲不可治必察四難﹝上四句是謂四難﹞而明告之所謂逆四時者春得肺脈夏得腎脈秋得心脈冬得脾脈其至皆懸絕沈澀者命曰逆四時﹝續懸絕謂如懸物之絕去也﹞未有藏形於春夏而脈沈澀﹝續謂未藏有脈之形狀也﹞秋冬而脈浮大命曰逆四時也○風者百病之長也﹝續言先百病而有之﹞今風寒客於人使人毫毛畢直皮膚閉而爲熱﹝續客謂客止於人形也風擊皮膚寒勝腠理故毫毛畢直玄府閉密而熱生也﹞當是之時可汗而發也或痺不仁腫痛﹝續病生而變故如是也熱中血气則痺不仁寒气傷形故爲腫痛﹞當是之時可湯熨及火灸刺而去之弗治病入舍於肺名曰肺痺發咳上气﹝續邪入陽則狂邪入陰則痺故入於肺名曰痺焉肺變動爲咳咳則上气也﹞弗治肺則傳而行之肝病名曰肝痺一名曰厥脇痛出食﹝續肺金伐木气下入肝故曰行之肝也肝主怒怒則气逆故一名曰厥也肝脈從少腹屬肝絡膽布脇肋循喉嚨故脇痛而食入腹則出也﹞當是之時可按若刺耳弗治肝傳之脾病名曰脾風發癉腹中熱煩心出黃﹝續肝應風木勝土土受風气故曰脾風脾病善發黃癉又脾脈入腹屬脾絡胃上膈注心中故腹中熱而煩心出黃色於使泄之所也﹞當此之時可按可藥可浴弗治脾傳之腎命名曰疝瘕少腹冤熱而痛出白一名曰蠱﹝續腎脈自股內後廉貫脊屬腎絡膀胱故少腹冤熱而痛溲出白液也冤熱內結消爍脂肉如虫之食日加損削故一名曰蠱○愚按冤者屈滯也病非本經爲他經冤抑而成此疾也冤一作客客猶寄也遺客熱於少腹久不去從金化而爲白﹞當此之時可按可藥弗治腎傳之心病筋脈相引而急病名曰螈﹝續腎水不足則筋燥急故相引也陰气內弱陽气外燔筋脈受熱而自跳掣故名曰螈﹞當此之時可灸可藥弗治滿十日法當死﹝至心而气極當如是矣若復傳行當如下說﹞腎因傳之心心則復反傳而行之肺發寒熱﹝續肺以再傷故寒熱也﹞法當三歲死﹝三歲當作三日夫以肺病而來各傳所勝至腎傳心法當十日死及腎傳之心心復傳肺正所謂一臟不復受再傷者也又可延之三歲乎然期淺深又可不刻舟求劍也﹞此病之次也﹝續傳勝之次第﹞然其卒發者不必以於傳﹝續不必根據傳之次故不必以傳治之﹞或其傳化有不以次不以次入者憂恐悲喜怒令不得以其次故令人有大病矣﹝續憂恐悲喜怒觸遇卽發故令病亦不次而生﹞因而喜大虛則腎气乘矣﹝續喜則心气移於肺心气不守故腎气乘矣﹞怒則肝气乘矣﹝續怒則气逆故肝气乘脾﹞悲則肺气乘矣﹝續悲則肝气移於肝肝气受邪故肺气乘矣﹞恐則脾气乘矣﹝續恐則腎气移於心腎气不守故脾气乘矣﹞憂則心气乘矣﹝續憂則肺气移於脾肝气不守故心气乘矣○雪齋云此論喜與恐是本志動而虛故所不勝來乘怒與悲是本志乘不知乘何髒憂是脾志而心乘之尢不可曉原注全非﹞此其道也﹝續此其不次之常道﹞故病有五五五二十五變反其傳化﹝續五臟相並而各五之五而乘之則二十五變也然其變化以勝相傳傳而不次變化多端○愚謂一臟之中有虛邪實邪微邪甚邪賊邪故云五五二十五變﹞傳乘之名也﹝續傳者相承之異名耳○雪齋云得病傳之至於勝時而死者爲常中生喜怒令病次傳者爲奇玉機眞藏論﹞肝病者兩脇下痛引少腹令人善怒﹝續肝脈環陰器抵少腹布脇肋故病如是其气實則善怒﹞虛則目KTKT無所見耳無所聞善恐如人將捕之﹝續肝脈入項顙連目系膽脈從耳後入耳中故病如是恐恐懼魂不安也﹞取其經厥陰與少陽﹝續非其絡病故取其經取厥陰以治肝气取少陽以調气逆也﹞气逆則頭痛耳聾不聰頰腫﹝續肝脈自目系上出額與督脈會於巓故頭痛膽脈從耳中出耳前其支別者從目系下頰裏故耳聾不聰頰腫也是以上文兼取少陽﹞取血者﹝續脇中血滿獨異於常乃气逆之診隨其左右有則刺之﹞心病者胸中痛脇支滿脇下痛膺背肩胛間痛兩臂內痛﹝續少陰心脈支別者循胸出脇直行者上肺出腋下下循內後廉循臂內抵掌後兌骨之端又厥陰心主脈循胸出脇抵腋下下循內入肘中循臂行兩筋之間又太陽小腸脈自臂上繞肩胛交肩上故病如是支者持也謂堅持急滿也﹞虛則脇腹大脇下與腰相引而痛﹝續厥陰心主歷絡三焦少陰心脈下膈絡小腸故病如是﹞取其經少陰太陽舌下血者﹝續少陰脈從心系挾咽喉故取舌本下及經脈血也﹞其變病刺中血者﹝續其或嘔變則刺少陰之在掌後脈中去腕半寸﹞脾病者身重善肌﹝一作饑﹞肉痿足不收行善螈腳下痛﹝續脾象土而主肉故身重肉痿痿謂無力也太陰脾脈起於足大趾上內少陰腎脈起足小趾斜趣足心故病生於足而下並取少陰血也﹞虛則腹滿腸鳴飧泄食不化﹝續靈樞經曰中气不足則腹爲之善滿腸爲之善鳴也﹞取其經太陰陽明少陰血者﹝續以前病行善螈腳下痛故取之出血也﹞肺病者喘咳逆气肩背痛汗出尻陰股膝髀足皆痛﹝續肺藏气主喘息在變動爲咳故病則喘咳逆气也背爲胸中之府肩按近之故肩背痛也肺養皮毛邪盛則心液外泄故汗出也肺病則腎脈受邪故尻至足皆痛﹞虛則少气不能報息耳聾嗌漧﹝續气虛少故不足以報入息也太陰肺絡會於耳中故耳聾少陰腎脈入肺中循喉嚨挾舌本今肺虛則腎气不足以上潤於嗌故嗌漧也是以下文兼取少陰也﹞取其經太陰足太陽之外厥陰內血者﹝續足太陽之外厥陰之內則少陰脈也視左右足脈少陰部分有血滿異於常者卽取之﹞腎病者腹大脛腫喘咳身重寢汗出憎風﹝愚按腎脈起於足二趾挾臍循腹裏上入肺故腹大脛腫喘咳腎病則骨不能用故身重腎水病則心火旺故熱蒸心液爲汗汗多亡陽故憎風憎深惡之也﹞虛則胸中痛大腹小腹痛淸厥意不樂﹝續腎脈絡心注胸中腎气旣虛心無所制心气燻肺故痛聚胸中太陽脈下行至足腎虛則太陽之气不能盛行於足故足冷而气逆也足冷气逆故大小腹痛志不足則神躁擾故不樂﹞取其經少陽太陽血者﹝續凡刺之道虛則補實則瀉不盛不虛以經取之是謂得道經絡有血刺而去之是謂守法猶當揣形定气先去血脈而後乃調有餘不足焉藏气法時論﹞帝曰夫子數言熱中消中不可服膏梁芳艸石藥石藥發癲芳艸發狂﹝續多飲數溲謂之熱中多食數溲謂之消中多喜曰癲多怒曰狂﹞夫熱中消中者皆富貴人也今禁膏梁是不合其心禁芳艸石藥是病不愈願聞其說﹝續熱中消中者脾气上溢甘肥之所致故禁食膏梁芳艸之美經曰五味入口藏於胃脾爲行其精气津液在脾故令人口甘此肥美之所發也此人必數食甘美而多肥肥者令皮肉熱甘者令人中滿故气上溢轉爲消渴此之謂也膏肉梁米也石藥英乳也芳艸濃美也﹞岐伯曰夫芳艸之气美石藥之气悍二者其气急疾堅勁故非緩心和人不可以服此二者﹝續脾气溢而生病躁疾气悍則又滋其熱若性和心緩不與物爭則神不躁迫無懼內傷故可服此二者悍利也堅定也固也勁剛也言芳艸石藥之气堅定固久剛烈而卒不歇滅也﹞

曰不可以服此者何以然曰夫熱气﹝疾也﹞悍藥气亦然二者相遇恐內傷脾脾者土也而惡木服此藥者至甲乙日更論﹝續熱气盛則木气內余故心非和緩則躁怒數起躁怒數起則熱气因木以傷脾故至甲乙日更論脾病之增減腹中論﹞帝曰天不足西北左寒而右涼地不滿東南右熱而左溫其故何也﹝續君面巽而言臣面幹而對﹞岐伯曰陰陽之气髙下之理大小之異也﹝大小當作太少下文可見謂陰陽之气盛衰之異今中原地形西北方髙東南方下西方涼北方寒東方溫南方熱气化猶然矣﹞東南方陽也陽者其精降於下故右熱而左溫﹝續陽精下降故地气以溫而知之於下矣陽气生於東而盛於南故東方溫而南方熱气之多少明矣﹞西北方陰也陰者其精奉於上故左寒而右涼﹝續陰精奉上故地以寒而知之於上矣陰气生於西而盛於北故西方涼而北方寒﹞是以地有髙下气有溫涼髙者气寒下者气熱﹝續至髙之地冬气常在至下之地春气常在﹞故適﹝居也﹞寒涼者脹之溫熱者瘡下之則脹已汗之則瘡已此腠理開閉之常大小之異耳﹝西北東南言其大也折而言之一方之中皆有西北東南且如中原地形亦有髙下人所居髙則處寒下則熱常試觀之髙山多雪平川多雨髙山多寒平川多熱則髙下寒熱可徵見矣寒涼之地腠理開少閉多陽气不散故適寒涼腹必脹溫熱之地腠理開多閉少陽气發泄故住溫熱皮必瘡下之中气不余故脹已汗之陽气外泄故瘡已﹞曰其於壽夭何如曰陰精所奉其人壽陽精所降其人夭﹝陰精所奉髙之地也陽精所降下之地也陰方之地陽不妄泄寒气外持邪不數中而正气堅守故壽延陽方之地陽气耗散發泄無度風濕數中眞气傾竭故夭折卽事驗之今中原之境西北方眾人壽東南方眾人夭其中猶各有微甚耳此壽夭之大異也異方者審之乎﹞曰其病治之柰何曰西北之气散而寒之東南之气收而溫之所謂同病異治也﹝續西北人皮膚閉腠理密人皆食熱故宜散宜寒東南方人皮膚腠理開人皆食冷故宜收宜溫散謂溫浴中外暢達收謂溫中不解表也今上俗皆反之根據而療之則反甚矣分方爲治亦具異法方宜論﹞故曰气寒气涼治以寒涼行水漬之气溫气熱治以溫熱彊其內守必同其气可使平也假者反之﹝續寒方以寒熱方以熱溫方以溫涼方以涼是正方也是同气也行水漬之謂湯浸漬也平謂平調也假者反之如西方北方有冷病假熱方溫方以除之東方南方有熱疾須涼方寒方以療者則反上正法以取之○滑注許多說話只是假者反之一句上﹞岐伯曰補上下者從之治上下者逆之﹝續上者天气下者地气不及則順而和之太過則逆而治之﹞以所在寒熱盛衰而調之﹝愚謂或寒或熱或盛或衰各隨其所在部分而治之使其平調也卽下文上取下取之類﹞故曰上取下取內取外取以求其過﹝上取謂吐也下取謂瀉也內取利小便外取以汗泄也○王注上取謂以藥制有過之气也制而不順則吐之下取謂以迅疾之藥除下病攻之不去則下之內取謂食及以藥內之審其寒熱而調之外取謂藥熨令所病气調適也又如當寒反熱以冷調之當熱反寒以溫和之上盛不已吐而脫之下盛不已下而奪之謂求得气過之道也愚謂求者治也過者謂气之過於常候而爲病者也以上諸法皆治其气之爲病者﹞能毒者以濃藥不勝毒者以薄藥此之謂也﹝續藥濃薄謂气味濃薄者也甲乙經云胃濃色黑大骨肉肥者皆勝毒其瘦而胃薄者皆不勝毒﹞气反者病在上取之下病在下取之上﹝反謂反其常也气反其常治亦如之○王注下取謂寒逆於下而熱攻於上不利於下气盈於上則溫下以調之上取謂寒積於下溫之不去陽髒不足則補其陽﹞病在中旁取之﹝以左引右以右引左也○王注謂气並於左則藥熨其右並於右則藥熨其左以和之必隨寒熱爲適﹞治熱以寒溫而行之治寒以熱涼而行之治溫以淸冷而行之治淸以溫熱而行之﹝續气性有剛柔形癥有輕重方用有大小調制有寒溫盛大則順气性以取之小軟則逆气性以伐之气殊則主必不容力倍則攻之必勝是則謂湯飲調气之制也﹞故消之削之吐之下之補之瀉之久新同法﹝續量气盛虛而行其法病之久新無異道也﹞曰病在中而不實不堅且聚且散柰何曰無積者求其髒虛則補之﹝續隨病所在命某髒以補之﹞藥以祛之食以隨之﹝續祛迫逐也隨之謂隨用湯丸也﹞行水漬之和其中外可使畢已曰有毒無毒服有約乎曰病有久新方有大小有毒無毒固宜常制矣﹝愚謂下文卽常制也卽有約也﹞大毒治病十去其六常毒治病十去其七小毒治病十去其八無毒治病十去其九谷肉果菜食養盡之無使過之傷其正也﹝愚謂約節藥也假如無毒治病病已十去其九須以此爲節約再勿藥也須以谷肉果菜隨五臟所宜者食之養之以盡其餘病也無毒之藥性𨿽平和久而多之則气有偏勝髒气亦偏弱矣大毒性烈爲傷也多小毒性和爲傷也少常毒之性減大毒一等加小毒一等所傷可知故至約必止也﹞不盡行復如法﹝續法謂前四約也余病不盡然再行之毒之大小至約而止必無過也五常正論﹞帝曰論言熱無犯熱寒無犯寒予欲不遠寒不遠熱柰何﹝上之寒熱二字所用之寒熱也下之寒熱二字因气之寒熱也遠猶避也猶遠之則怨之遠韻同遠離也﹞岐伯曰發表不遠熱攻裏不遠寒﹝續出汗宜熱藥故不避熱下利宜寒藥故不避寒如是則夏亦可用熱冬亦可用寒皆謂不獲已而用之也差秋冬亦同法﹞曰不發不攻而犯寒犯熱何如曰寒熱內賊其病益甚﹝以水濟水以火濟火適足以更病非但本病之益甚﹞曰願聞無病何如曰無者生之有者甚之﹝續無病者犯禁猶能生病況有病耶﹞曰生者何如曰不遠熱則熱至不遠寒則寒至寒至則堅痞腹滿痛急下利之病生矣熱至則身熱至則身熱吐下霍亂癰疽瘡瘍瞀郁注下螈腫脹嘔鼽衄頭痛骨節變肉痛血溢血泄淋閉之病生矣曰治之柰何曰時必順之犯者治以勝也﹝春宜涼夏宜寒秋宜溫冬宜熱此時之宜不可不順犯熱治以鹹寒犯寒治以甘熱犯涼治以苦溫犯溫治以辛涼所謂勝也﹞曰郁之甚者治之柰何曰木郁達之火郁發之土郁奪之金郁泄之水郁折之﹝續達謂吐之令其條達發謂汗之令其疏散奪謂下之令無壅礙泄謂滲泄解表利小便也折謂抑之制其衝逆也﹞然調其气過者折之以其畏也所謂瀉之﹝續通是五法則气可平調矣過太過也太過者以其味瀉之如鹹瀉腎酸瀉肝之類過者畏瀉故謂瀉爲畏也○滑注木本性條達火本性發揚土本性沖和金本性整肅水本性流通五者一有所郁斯失其性矣達發奪泄折將以治其郁而遂其性也治之之法抑必有道焉下文調其气過者折之以其畏治郁之法也謂欲調其气當卽其過者而折之以其所畏蓋以郁之爲郁也或內或外或在气或在血必各有因治之之法或汗或下或吐或利當各求其所因而折之夫如是郁豈有不畏乎故下文又總之曰所謂瀉之義可見矣不必執以達之爲吐發之爲汗云云也○王安道曰此段十三句通爲一章當分三節自帝曰至水郁折之九句爲一節治郁法之問答也然調其气一句爲一節治郁之餘法也過者折之以其畏也所謂瀉之三句爲一節調气之餘法也凡病之起多由乎鬱鬱者滯而不通之義或因所乘而爲郁或不因所乘而本气自郁皆郁也豈惟五運之變能使然哉郁旣非五運之變可拘則達之發之奪之泄之折之之法固可擴而充之矣可擴而克其應變不窮之理也歟且夫達者通暢之也如肝性急怒气逆膚脇或脹火時上炎治以苦寒辛散而不愈者則用升發之藥加以厥陰報使而從治之又如久風入中爲飧泄及不因外風之入而淸气在下爲飧泄則以輕揚之劑舉而散之凡此之類皆達之之法也王氏以吐訓達不能使人無疑以爲肺金盛而抑制肝木歟則瀉肺气舉肝气可矣不必吐也以爲脾胃濁气下流而少陽淸气不升歟則益胃升陽可矣不必吐也𨿽然木郁固有吐之之理今以吐字總該達字則凡木郁皆當用吐失其可乎哉至於東垣所謂食塞肺分爲金與土旺於上而克木夫金之克木五行之常道固不待夫物傷而後能也且爲物所傷豈有反旺之理若曰吐去其物以伸木气乃是反爲木郁而施治非爲食傷而施治矣夫食塞胸中而用吐正內經所謂其髙者因而越之之義耳不勞引木郁之說以泊之也火郁發之發者汗之也升舉之也如腠理外閉邪熱怫郁則解表取汗以散之又如龍火郁甚於內非苦寒降沈之劑可治則用升浮之藥佐以甘溫順其性而從治之使勢衰則止如東垣升陽散火湯是也凡此之類皆發之之法也土郁奪之奪者攻下也劫而衰之也如邪熱入胃用鹹寒之劑以攻去又如中漏腹脹濕熱內甚其人壯气實者則攻下之或勢盛不能頓除者則劫奪其勢而使之衰又如濕熱爲痢非力輕之劑可治者則或攻或劫以致其平凡此之類皆奪之之法也金郁泄之泄者滲泄而利小便也疏通其气也如肺金爲腎水上源金受火爍其令不行原郁而滲道閉矣宜整肅金化滋以利之又如肺气滿以憑仰息非利肺气之劑不足以疏通之凡此之類皆泄之之法也王氏謂滲泄解表利小便夫滲泄利小便固爲泄金郁矣其解表二字得非以人之皮毛屬肺其受邪爲金郁而解表爲泄之乎竊謂如此則凡筋病便是木郁肉病便是土郁耶此二字未當今剛去且解表間於滲泄利小便之中是滲泄利小便爲三治矣故易之曰滲泄而利小便也水郁折之折者制禦也伐而挫之也漸殺其盛也如腫脹之病水气淫溢而滲道以塞夫水之所不勝者土也今土气衰弱不能制之故反受其侮治當實其脾土資其運化俾可以治水而不敢犯則滲道達而後愈或病勢旣旺非上法所能遽制則用泄水之劑伐而挫之或去宛陳開鬼門潔淨府三法備舉疊用以漸平之王氏所謂抑之制其衝逆正欲折挫其泛濫之勢也夫實土者守也泄水者攻也兼三治者廣略而決勝也守也攻也廣略也𨿽俱爲治水之法然不審病之虛實久近淺深雜焉妄施其不傾踣者寡矣夫五郁之病固有法以治之然邪气久客正气必損今邪气𨿽去正气豈能遽平哉苟不平調正气使各安其位復其常於治郁之餘則猶未足以盡治法之妙故又曰然調其气苟調之而其气猶或過而未服則當益其所不勝以制之如木過者當益金金能制木則木斯服矣所不勝者所畏者也故曰過者折之以其畏也夫制物者物之所欲也制於物者物之所不欲也順其欲則喜逆其欲則惡今逆之以所惡故曰所謂瀉之王氏謂鹹瀉腎酸瀉肝之類未盡厥旨𨿽然自調其气以下蓋經之本旨故余推其義如此若擴充爲應變之用則不必盡然也﹞帝曰假者何如岐伯曰有假其气則無禁也﹝假借也正气不足客气勝之故借寒熱溫涼以資夫正气卽勝气可犯之謂也○王注假寒熱溫涼以資正气則可以熱犯熱以寒犯寒以溫犯溫以涼犯涼也﹞所謂主气不足客气勝也﹝續客气謂六气更臨之气主气謂五臟應四時正旺春夏秋冬也並六元正紀論﹞气味有濃薄性用有躁靜治保有多少力化有淺深﹝愚謂此指藥之气味功用言﹞○上淫於下所勝平之外淫於內所勝治之﹝續淫謂行所不勝已者也上淫於下天之气也外淫於內地之气也隨所制勝而以平治之也制勝謂五味寒熱溫涼隨勝用之下文備矣下文云司天之气風淫所勝平以辛涼佐以苦甘以甘緩之以酸瀉之之類諸气在泉風淫於內治以辛涼佐以苦以甘緩之以辛散之之類王注風性喜溫而惡淸故治之涼是以勝气治之也佐以苦隨其所利也木苦急則以甘緩之若抑則以辛散之新校正雲天气主歲𨿽有淫勝但當平調之故不曰治而曰平故在泉曰治司天曰平卽此義也﹞謹察陰陽所在而調之以平爲期正者正治反者反治﹝陰病陽不病陽病陰不病正也以寒治熱以熱治寒治之正也陽位已見陰脈陰位又見陽脈反也以寒治寒以熱治熱治之反也﹞夫气之勝也微者隨之甚者制之气之復也和者平之暴者奪之皆隨勝气安其屈伏無問其數以平爲期此其道也﹝續隨謂隨之制謂制止平謂平調奪謂奪其勝气也安謂順勝气以和之也治此者不以數之多少但以气平和爲準度爾﹞髙者抑之﹝制其勝也﹞下者舉之﹝濟其弱也﹞有餘者折之﹝屈其銳也﹞不足者補之﹝全其气也﹞佐以所利和以所宜﹝愚謂如辛利於散酸利於收之類和以所宜如肝宜散肺宜收之類﹞必安其主客適其寒溫同者逆之異者從之﹝續𨿽制勝扶弱而客主須安一气失所則矛盾更作各伺其便內淫外並而危敗之由作矣同謂寒熱溫淸气相比和者異謂金木水火土不比和者气相得者則逆所勝之气以治之不相得者則順所不勝气以治之﹞

帝曰气有多少病有盛衰治有緩急方有大小願聞其約﹝約度準則也﹞岐伯曰气有髙下病有遠近癥有中外治有輕重適其至所爲故也﹝續髒位有髙下腑气有遠近病癥有表裏藥用有輕重調气多少和其緊慢令藥气至病所爲故勿太過與不及也﹞大要曰君一臣二奇之制也君二臣四偶之制也君二臣三奇之制也君三臣六偶之制也﹝愚按奇古之單方獨用一物是也又有數合陽數之奇方謂一三五七九皆陽數也以藥味之數皆單也君一臣三君三臣五亦合陽數也病在上而近者宜奇方○偶古之復方也有兩味相配之偶方有二方相合之偶方有數合陰數之偶方謂二四六八十皆陰數也以藥味之數皆偶也君二臣四君四臣六亦合陰數也病在下而遠者宜偶方制者有因時制宜之義以病有遠近治有輕重所宜故云制也﹞故曰近者奇之遠者偶之汗者不以奇下者不以偶﹝愚按王注汗藥如不以偶則气不足以外發下藥如不以奇則藥毒攻而致過是奇則單行偶則並行單則力孤而微並則力齊而大意者下本易行故用單汗或難出故宜並及觀仲景之制方桂枝湯汗藥也反以三味爲奇大承气湯下藥也反以四味爲偶何也此又可見古人因時制宜而難以偶奇拘之也﹞補上治上制以緩補下治下制以急急則气味濃緩則气味薄適其至所此之謂也﹝愚按急方有五有急病急攻之急方有湯散蕩滌之急方有藥性有毒之急方有气味濃藥之急方王注治下補下方若緩慢則滋道路而力又微制急方而气味薄則力與緩等○緩方有五有甘以緩之之緩方有丸以緩之之緩方有品件羣眾之緩方有無毒治病之緩方有气味薄藥之緩方王注補上治上方若迅急則上不住而迫走於下制緩方而气味原則勢與急同適者宜也謂凡制方須宜至其病所無太過不及也﹞病所遠而中道气味之者食而過之無越其制度也﹝續假如病在腎而心之气味食而令足仍急過之不飼以气味腎藥淩心心復益衰余上下遠近不同﹞是故平气之道近而奇偶制小其服也遠而奇偶制大其服也大有數少小則數多多則九之少則二之﹝王注或識見髙遠權以合宜方奇而分兩偶方偶而分兩奇如是者近而偶制多數服之遠而奇制少數服之○愚按大方有二有君一臣三佐九之大方有分兩大而頓服之大方蓋治腎肝及在下而遠者宜頓服而數少之大方病有兼癥而邪不專不可以一二味治者宜君一臣三佐九之大方王太僕以人之身三折之近爲心肺遠爲腎肝中爲脾胃故肝之三服可並心之七服腎之二服可並肺之七服也○小方有二有君一臣二之小方有分兩微而頻服之小方蓋治心肺及在上而近者宣分兩微少而頓服之小方徐徐呻之是也病無兼癥而邪气專可一二味而治者宜君一臣二之小方故腎之二服可分爲肺之九服及肝之三服也﹞奇之不去則偶之是謂重方偶之不去則反佐以取之所謂寒熱溫涼反從其病也﹝續方與其重也寧輕與其毒也寧善與其大也寧小是以奇方不去偶方主之偶方病在則反其一佐以同病之气而取之也蓋細小寒熱可以正治而折消之甚大寒熱則必與違性者爭雄與異气者相格是以反其佐以同其气則藥可入而病可愈矣所謂始同終異是也○愚謂經云偶是謂重方而七方中又有復方復卽重也豈非偶方者二方相合之謂復方者二方四方相合之方歟一說復字非重復乃反復之復何也旣言奇之不去則偶之又云偶之不去則反佐以取之是反復以取之也故以復爲反復亦不遠內經之意且復方有分兩均齊之復方如胃風湯各等分是也有本方之外別如餘味者爲復方如承气湯外參以連翹薄荷黃芩梔子以爲涼膈散是也﹞帝曰五味之用何如岐伯曰辛甘發散爲陽酸苦湧瀉爲陰鹹味湧泄爲陰淡味滲泄爲陽六者或收或散或緩或急或燥或潤或軟或堅以所利而行之調其气使其平也﹝續湧吐也泄利也滲泄小便也言水液自回腸泌別汁滲入膀胱胞气化之而爲溺以出也經曰五味各有所利或散或收或緩或急或堅或軟四時五臟病隨五味所宜也﹞帝曰非調气而得者﹝不因於气也﹞治之柰何有毒無毒何先何後願聞其道﹝病生之類有四一者始因气動而內有所成二者因气動而外有所成三者不因气動而病生於內四者不因气動而病生於外夫因气動而內成者謂積聚瘕癅癭結核癲癇之類外成者謂癰腫瘡瘍痂疥疽痔掉螈浮腫目赤瘭疹腫痛癢之類不因气動而病生於內者謂畱飲辟食饑飽勞損宿食霍亂悲恐喜想慕憂結之類生於外者謂瘴气賊魅虫蛇蠱毒飛屍鬼擊衝薄墜墮風寒暑濕斫射刺割捶僕之類如是四類有獨治內而愈者有兼治內而愈者有獨治外而愈者有兼治外而愈者有先治內而後治外而愈者有先治外而後治內而愈者有須毒劑而攻擊者有須無毒而調引者凡此之類方治所施或重或輕或緩或急或收或散或潤或燥或軟或堅方土之用見解不同各擅己心好用非素故復問之﹞岐伯曰有毒無毒所治爲主適大小爲制也﹝續言但能破積愈疾則爲良方非必要言以先毒爲是後毒爲非無毒爲非有毒爲是必量病輕重大小制之也﹞曰請言其制曰君一臣二制之小也君一臣三佐五制之中也君一臣三佐九制之大也熱者寒之寒者熱之微者逆之甚者從之﹝續病之微小者猶人火也遇艸而病得木而燔可以濕伏可以水滅故逆其性气以折之攻之病之大甚者猶龍火也得濕而遇水而燔不知其性以水濕折之適足以光詣天物窮方正矣識其性者以火逐之則燔灼自消燔火撲滅逆之謂以寒攻熱以熱攻寒從之謂以寒治寒以熱治熱是以下文曰逆者正治云云﹞堅者削之客者除之勞者溫之結者散之畱者攻之燥者濡之急者緩之散者收之損者益之逸者行之驚者平之﹝愚謂卒見異物暴聞異聲以致驚也須使其習見異物熟聞異聲則平常習熟不以爲異而驚去矣故曰平之或謂鎭靜其心安定其神亦所以平之也﹞上之下之摩之浴之薄之劫之開之發之適事爲故﹝續量病癥候適事用之﹞曰何謂逆從曰逆者正治從者反治從少從多觀其事也﹝續逆者正治逆病气而正治也從者反治須從順病气乃反治法也從少謂一同而二異從多謂二同而三異言盡同者是奇制也﹞曰反治何如曰熱因寒用寒因熱用塞因塞用通因通用必伏其所主而先其所因其始則同其終則異可使破積可使潰堅可使气和可使必已﹝夫大寒內結蓄聚疝瘕以熱攻除寒格熱反縱反縱之則痛發尢甚攻之則熱不得前方以蜜煎烏頭佐之以熱蜜多其藥服已便消此謂熱因寒用也有火气動服冷已過熱爲寒格而身冷嘔噦嗌漧口苦惡熱好寒眾議爲熱冷治則甚其如之何則熱物冷服下嗌之後冷休旣消熱性便發由是病气隨愈嘔噦皆除醇酒冷凍飲料則其類矣此謂熱因寒用也又病熱者寒攻之則不入以豆豉諸冷藥酒漬或溫而服之酒熱气同固無違忤酒熱旣盡寒藥已行從其服食熱便隨散此則寒因熱用也或以諸冷物熱劑和之如熱食豬肉及粉葵乳以椒姜橘熱劑和之是亦寒因熱用也又熱在下焦治亦然假如下气虛乏中焦气壅脇滿甚食已轉增今欲散滿則恐虛其下補下則滿甚於中或謂不救其虛且攻其滿藥入則減藥過依然故中滿下虛其病常在乃不知疏啟其中峻補於下少服則資壅多服則宣通由是而療中滿自除下虛斯實此則塞因塞用也又大熱內結注泄不止熱宜寒療結復不除以寒下之結散利止此則通因通用也又大寒凝內久利溏泄愈而復作綿歷數年以熱下之寒去利止亦其類也投寒以熱涼而行之投熱以寒溫而行之始同終異斯之謂也經云治熱以寒溫而行之治寒以熱涼而行之亦熱因寒用寒因熱用之義也﹞曰气調而得者何如﹝因於气也﹞曰逆之從之逆而從之從而逆之疏气令調則其道也﹝續逆謂逆病气以正治從謂從病气以反治逆其气以正治使其從順從其气以反取令彼和調故曰逆從也不疏其气令道路開通則气感寒熱而爲變始生化多端也﹞曰病之中外何如曰從內之外者調其內從外之內者治其外﹝各絕其源﹞從內之外而盛於外者先調其內而後治其外從外之內而盛於內者先治其外而後調其內﹝續皆謂先除其根後削其枝條﹞

中外不相及則治其主病﹝中外不相及自各一病也﹞曰論言治寒以熱治熱以寒而方士不能廢繩墨而更其道也有病熱者寒之而熱有病寒者熱之而寒二者皆在新病復起柰何治﹝續謂治之而病不衰退反回藥寒熱而隨生寒熱病之新者也﹞曰諸寒之而熱者取之陰﹝壯水之主以制陽光﹞熱之而寒者取之陽﹝益火之源以消陰翳﹞所謂求其屬也﹝續粗工以熱攻寒以寒療熱治熱未已而冷疾已生攻寒日深而熱病更起愚謂此卽上文新病復起也熱起而中寒尙在寒生而外熱不除愚謂此卽上文二者皆在也欲攻寒則懼熱不前欲療熱則思寒又止豈知臟腑之源有寒熱溫涼之主哉夫取心者不必齊以熱取腎者不必齊以寒但益心之陽寒亦通行彊腎之陰熱之猶可觀斯之故或治熱以熱治寒以寒萬舉萬全孰知其意﹞曰服寒而反熱服熱而反寒其故何也曰治其王气是以反也﹝當其王時須是甚則從之之法也○王注春以淸治肝而反溫夏以冷治心而反熱秋以溫治肺而反淸冬以熱治腎而反寒蓋由補益王气太甚也補王太甚則髒之寒熱而气自多矣﹞曰不治王而然者何也曰不味王味屬也﹝愚謂上味字謂深味下味字謂食味猶云不深味食味各有所屬也﹞夫五味入胃各歸所喜攻酸先入肝苦先入心甘先入脾辛先入肺鹹先入腎久而增气物化之常也气增而久夭之由也﹝物盛則衰理當然也○王注入肝爲溫入心爲熱入肺爲淸入腎爲寒入脾爲至陰而四气兼之皆爲增其味而益其气故各從本髒之气用耳故久服黃連苦參而反熱者此其類也餘味皆然但人意疏忽不能精候耳故曰久而增气物化之常也气增不已益以歲年則髒气偏勝气有偏勝則有偏絕髒有偏絕則有暴夭者故曰气增而久夭之由也何者藥不具五味不備四气而久服之𨿽且獲勝益久必致暴夭此之謂也絕粒服餌則不暴亡何哉無五穀物味資助故也復冷食穀其亦夭焉﹞

曰方制君臣何謂也曰主病之謂君佐君之謂臣應臣之謂使非上中下三品之謂也曰三品何謂曰所以明善惡之殊貫也﹝續上中下三品此明藥善惡不同性用也﹞曰病之中外何如﹝續前問病中外謂調气之法今此未盡故復問之此對當次前求其屬也之下應古之錯簡也﹞曰調气之方必別陰陽定其中外各守其鄕內者內治外者外治微者調之其次平之盛者奪之汗之下之寒熱溫涼衰之以屬隨其攸利﹝續病有中外治有表裏在內者以內之法和之在外者以外治法和之其次大者以平气法平之盛甚不已則奪其气令其衰也假如小寒之气溫以和之大寒之气熱以取之甚寒之气則下奪之奪之不已則逆折之折之不盡則求其屬以衰之小熱之气涼以和之大熱之气寒以取之甚熱之气則汗發之發之不盡則逆制之制之不盡則求其屬以衰之故曰汗之下之寒熱溫涼衰之以屬隨其攸利條所也至眞要論﹞必先歲气無伐天和﹝難經云春夏各致一陰秋冬各致一陽朱觥云桂枝湯麻黃湯春夏各有所加如東垣之用冷藥義本諸此﹞無盛盛無虛虛而遺人夭殃無致邪無失正絕人長命﹝續不察虛實但思攻擊而盛者轉盛虛者轉虛致邪失正苦夭莫逃悲夫﹞帝曰其久病者有气從﹝順也﹞不康病去而瘠柰何岐伯曰化不可代時不可違﹝續夫生長收藏各應四時之化𨿽智巧者亦無能先時以致之明非人力所能代也由是觀之生長收藏化必待其時物之成敗理亂亦待其時也或言力能代造化違四時者妄也﹞夫經絡以通血气以從復其不足與眾齊同養之和之靜以待時謹守其气無使傾移其形乃彰生气以長命曰聖王故大要曰無代化無違時必養必和待其來復此之謂也﹝續大要上古經法也五常正論﹞聖人不治已病治未病不治已亂治未亂夫病已成而後藥之亂已成而後治之譬猶渴而穿井斗而鑄兵不亦晚乎﹝四時調神論﹞拘於鬼神者不可與言至徳﹝續志意邪則好祈禱故不可與言至徳﹞惡於鍼石者不可與言至巧﹝續惡鍼石則巧不得施﹞病不許治者病必不治治之無功矣﹝五臟別論﹞

卷中

色診

迎淵瞻云吉凶之徵機存乎人具色診鈔岐伯曰色脈者上帝之所貴也先師之所傳也﹝先師僦貸季也﹞上古使僦貸季理色脈而通神明合之金木水火土四時八風六合不離其常﹝續先師以色白脈毛而合金應秋以色靑脈弦而合木應春以色黑脈石而合水應冬以色赤脈洪而合火應夏以色黃脈代而合土應長夏及四季然以是色脈下合五行之休王上副四時之往來故六合之間八風鼓折不離常候盡可與期何者以見其變化而知之也故下文曰﹞變化相移以觀其妙以知其要欲知其要則色脈是矣﹝續言所以知四時五行之气變化相移之要妙者以色脈也﹞色以應日脈以應月常求其要則其要也﹝續言脈應月色應日者占候之期準也常求色脈之差忒是則常人之診要也﹞夫色之變化以應四時之脈此上帝之所貴以合於神明也所以遠死近生﹝續觀色脈之藏否曉死生之徵兆故能常遠於死而近於生也移精變气論﹞夫精明五色者﹝謂人之精彩神明也﹞气之華也﹝續五气之精華者上見於五色也○愚謂人之精彩神明與夫五色乃五气之精華發見也故下文言五色欲其隱隱然見於內神明欲其能別黑白審長短﹞赤欲如白﹝當作帛﹞裹朱不欲如赭白欲如鵝羽不欲如鹽﹝續甲乙作白欲如白璧之澤不欲如堊﹞靑欲如蒼璧之澤不欲如藍黃欲如羅裹雄黃不欲如黃土黑欲如重漆色不欲如地蒼﹝甲乙作炭色﹞五色精微象見矣其壽不久也﹝五色精微謂朱色鵝羽蒼璧雄黃漆色象見謂赭色鹽色藍色黃土色地蒼色言五色貴乎精彩微妙若敗象見則壽不久也﹞夫精明者所以視萬物別黑白審長短以長爲短以黑爲白如是則精衰矣﹝夫人之精彩神明貴乎能視萬物別白黑審長短也反是則精明衰可知矣脈要精微論﹞色見靑如艸玆﹝滋也﹞者死﹝續如艸初生之靑色﹞黃如枳實者死﹝色靑黃也﹞黑如﹝煤也﹞者死赤如血者死﹝敗惡凝聚之血色赤黑也﹞白如枯骨者死此五色之見死也﹝續髒敗故見死色﹞靑如翠羽者生赤如雞冠者生黃如蟹腹者生白如豕膏者生黑如鳥羽者生此五色之見生也﹝續皆諸潤澤也色𨿽可愛若見朦朧尢善故下文曰﹞生於心如以縞﹝白也﹞裹朱生於肺如以縞裹紅生於肝如縞裹紺﹝薄靑色﹞生於脾如以縞裹栝蔞實生於腎如以縞裹紫此五臟所主之外榮也﹝續榮美色五臟生成論﹞容色見上下左右各在其要﹝容色他气也如肝木部內見赤黃白黑色皆謂他气也余髒率如此例所見皆在明堂上下左右要察候處故云各在其要全元起容作客視色之法具在甲乙經﹞上爲逆下爲從﹝續色見於下病生之气故從色見於上傷神之兆故逆﹞女子右爲逆左爲從男子左爲逆右爲從﹝續左爲陽故男右爲從左爲逆右爲陰故女右爲逆左爲從﹞易重陽死重陰死﹝續女子色見於左男子色見於右是變易也男子色見於左是曰重陽女子色見於右是曰重陰气極則反故皆死也﹞陰陽反他﹝陰陽應象論作反作﹞治在權衡相奪奇恆事也揆度事也﹝權衡相奪言陰陽二气不得髙下之宜是奇於尋常之事當揆度其气隨宜而處療之玉版要論﹞帝曰夫絡脈之見也其五色各異靑黃赤白黑不同其故何也岐伯曰經有常色而絡無常變也﹝經行气故色見常應於時絡主血故受邪則變而不一矣﹞曰經之常色何如曰心赤肺白肝靑脾黃腎黑皆亦應其經脈之色曰絡之陰陽亦應其經乎曰陰絡之色應其經陽絡之色變無常隨四時而行也﹝續順四時气化之行止﹞寒多則凝泣凝泣則靑黑熱多則淖澤﹝續淖濕也澤潤液也謂微濕潤也﹞淖澤則黃赤此皆常色謂之無病五色具見者謂之寒熱﹝經絡論﹞岐伯曰五臟六腑固盡有部﹝續面上之分部﹞視其五色黃赤爲熱白爲寒﹝續陽气少血不上榮於色故白﹞靑黑爲痛﹝續血凝泣則變惡故色靑黑則痛舉痛論﹞善診者察色按脈先別陰陽而知部分視喘息﹝續候呼吸長短﹞聽音聲而知所苦觀權衡規矩而知疾所主﹝續權謂秤錘衡謂星衡規圓形矩方象然權所以察中外衡所以定髙卑規所以表柔虛矩所以明彊盛故善診之用必備見焉所主謂應四時之气所主生病之在髙下中外也﹞

按尺寸觀浮沈滑澀而知病所主以治無過以診則不失矣﹝續甲乙經作知病所在以治則無過○愚謂審色之淸濁別脈之陰陽而知病生於何部似指臟腑言也視喘息之長短聽音聲之髙卑而知病生於何癥似指虛實言也又須觀其時之升降浮沈則可以驗夫气之髙下中外似指外感言也又須參其脈之浮沈滑澀則可以知其病之所生之由而施治焉似指內傷言也如此兼備詳盡以治則不差以診則無誤豈非善診者耶診診候也失失誤也陰陽應象論﹞太陽之脈其終也戴眼反折螈其色白絕汗乃出出則死矣﹝續戴眼謂睛不轉而仰視也絕汗謂汗暴出如珠而不流旋復幹也太陽極則汗出故出則死足太陽脈起目內上額交顚絡腦下項循肩膊挾脊抵腰其支循足至小趾手太陽脈起手小指循臂上肩其支上頰至目內故病有如是﹞少陽終者耳聾百節皆絕目HT絕系一日半死其死也色先靑白乃死矣﹝續此手足少陽經分病也少陽主骨故气終則百節縱緩色靑白者金木相薄也故見死矣HT謂直視如驚貌﹞陽明終者口目動作善驚妄言色黃其上下經盛不仁則終矣﹝續此手足陽明經分病也口目動作謂目而鼓頷也胃病聞木音則驚又罵詈不避親疏故善驚妄言也上手經下足經皆躁盛而動不仁謂不知善惡也﹞少陰終者面黑齒長而垢腹脹閉上下不通而終矣﹝續手少陰气絕則血不流足少陰气絕則骨不軟骨硬則齦上宣故齒長而積垢汗血壞則皮色死故面色如漆而不赤﹞太陰終者腹脹閉不得息善噫善嘔嘔則逆逆則面赤不逆則上下不通不通則面黑皮毛焦而終矣﹝續此手足太陰經分病也嘔則气逆而上通故但面赤不嘔則下已閉上復不通心气外燔故皮毛焦而終矣脾脈支別者上膈注心中故皮毛焦乃心气外燔而然﹞厥陰終者中熱嗌漧善溺心煩甚則舌捲囊上縮而終矣﹝續足厥陰絡循脛上睪結於莖其正經環陰器抵少腹挾胃上循咽喉手厥陰脈起胸中出屬心包靈樞曰肝者筋之合筋聚於陰器而脈絡於舌本故病如是﹞此十二經之所敗也﹝診要經終論﹞年長則求之於腑年少則求之於經年壯則求之於髒﹝年長者甚於味則傷腑年少者勞於使則經中風邪年壯者遏於內則傷精示從容論﹞帝曰有故病五臟發動因傷脈色各何以知其久暴至之病乎﹝續有自病故病及因傷候也﹞岐伯曰徵其脈小色不奪者新病也﹝續气之神猶彊﹞徵其脈不奪其色奪者此久病也﹝神持而邪淩其气也﹞徵其脈與五色俱奪者此久病也﹝續神與气俱衰也﹞徵其脈與五色俱不奪者新病也﹝續神與气俱彊脈要精微論﹞帝曰願聞要道岐伯曰治之要極無失色脈用之不惑治之大則﹝續惑謂惑亂則謂法則言色脈之應昭然不欺但順用而不亂紀綱則治病審當之大法也﹞逆從倒行標本不得亡神失國﹝續逆從倒行謂反順爲逆標本不得謂工病失宜夫以反理倒行所爲非順豈惟治人而神气受害若使輔佐君主亦令國祚不保矣﹞去故就新乃得眞人﹝續工病失宜則當去故逆理之人就新明悟之士乃得至眞精曉之人以存已也﹞曰余聞其要於夫子矣夫子言不離色脈此余之所未知也曰治之極於一曰何謂一曰一者因而得之﹝因問而得﹞曰柰何曰閉戶塞牖擊之病者數問其情以從其意﹝續問其所欲以察是非愚謂擊系屬猶新近也﹞得神者昌失神者亡﹝雪齋云此則所謂祝由移情變气論﹞帝。

曰吾得脈之大要天下至數﹝愚按經中凡言至數者不一所主俱不同﹞五色脈變揆度奇恆道在於一﹝愚按玉版論曰揆度者度病之淺深也奇恆者言奇病也王注一者謂色脈之應也知色脈之應則可以揆度奇恆矣﹞神轉不回回則不轉乃失其機﹝脈之大要天下至數五色脈變揆度奇恆皆在於一也一者純一無雜之謂純一不雜天下之理得矣況於術數乎若夫神气流轉而不止又遏生物之機關也○王注血气者人之神不可不謹養夫血气應順四時遞遷因王循環五气無相奪倫是則神轉不回也回謂卻行也卻行則反常反常則回而不轉也回而不轉乃失生气之機矣何以明之夫木衰則火旺火衰則土王土衰則金王金衰則水王水衰則木王終而復始循環此之謂神轉不回也若木衰水王水衰金王金衰土王土衰火王火衰木王此之謂回而不轉也此反天常執何以得生○愚謂脈之大要有神而爲治天下之數有神而莫測五色脈變有神而可生揆度異常之病有神而可保故曰道在於一一者神也凡此數者皆貴有神若神日去而不回則失生气之機矣何以得生又數者理之寓故不曰理而曰數且兼術數之義焉玉機眞藏論﹞

卷中

鍼刺

九鍼法星利人九髒決凝疏滯淵乎哉鍼具鍼刺鈔岐伯曰善用鍼者從陰引陽從陽引陰以右治左以左治右以我知彼以表知裏以觀過與不及之理見微則過用之不殆﹝愚謂從陰引陽二句乃陽病治陰陰病治陽也以右治左二句乃以左引右以右引左也五常正大論雲气反者病在上取之下病在下取之上病在中旁取之卽此義也以我知彼欲體察也以表知裏達內外也過與不及總結上文觀夫陰陽左右表裏之過與不及也是以善鍼者不待病形已具方知過與不及若微見徵兆便知臟腑之過差矣深明如此用鍼豈至於危殆哉陰陽應象論﹞岐伯曰天溫日明則人血淖﹝多也﹞液而衛气浮故血易瀉气易行天寒日陰則人血凝泣而衛气沈月始生則血气始精衛气始行月郭漏則血气實肌肉堅月郭空則肌肉減經絡虛衛气去形獨居是以因天時而調血气也是以天寒無刺天溫無凝月生無瀉月滿無補月郭空無治﹝攻也﹞故月生而瀉是謂藏﹝一作減﹞虛月滿而補血气揚溢絡有畱血命曰重實月郭空而治是謂亂經陰陽相錯眞邪不別沈以畱止外虛內亂﹝愚謂內气是以沈而畱止而內亂外气被其所瀉而外虛﹞淫邪乃起﹝八正神明﹞岐伯曰凡刺之眞必先治神﹝續專其精神寂無動亂刺之眞要其在玆焉﹞五臟已定九候已備後乃存鍼﹝續先定五臟之脈備循九候之診而有太過不及者然後乃存意於用鍼之法﹞眾脈不見眾凶弗聞外內相得無以形先﹝續眾脈謂七診之脈眾凶謂五臟相乘外內相得言形气相得也無以形先言不以已形之衰盛寒溫料病患之形气使同於已也故下文云愚謂不可徒觀其外形而遺其內气之相得否﹞可玩往來乃施於人﹝愚謂玩謂玩味往來謂翻來履去玩味言精熟也經曰謹熟陰陽無與眾謀此其類也﹞人有虛實五虛勿近五實勿遠至其當發間不容﹝續人之虛實非其遠近而有之蓋由血气一時之盈縮耳然其未發則如雲垂而視之可久至其發也則如電滅而指所不及遲速之殊有如此矣音瞬一作﹞手動若務鍼耀而勻﹝續手動用鍼心如專務於一事也鍼耀而勻謂鍼形光淨上下勻平也﹞靜意視義觀適之變是謂冥冥莫知其形﹝續冥冥言血气變化之不可見也故靜意視息以義斟酌觀其調適經脈之變易爾𨿽且鍼下用意精微而測量之猶不知變易形容誰爲其象也○經云觀其冥冥者言形气營衛之不形於外而工獨知之以日之寒溫月之虛盛四時气之浮沈參互相合而調之工常先見之然而不形於外故曰觀於冥冥焉﹞見其烏烏見其稷稷從見其飛不知其誰﹝續烏烏嘆其气至稷稷嗟其已應言所鍼得失如從空中見飛鳥之往來豈復知其所使之元主耶是但見經脈盈虛而爲信亦不知其誰之所召遣爾﹞伏如橫弩起如發機﹝續血气之未應鍼則伏如橫弩之安靜其應鍼也則起如機發之迅疾﹞帝曰何如而虛何如而實﹝虛實之形何如而約之豈畱呼而可爲準定耶﹞岐伯曰刺虛者須其實刺實者須其虛﹝續言要以气至有效而爲約不必守息數而爲定法也○鍼解論云刺實須其虛畱鍼陰气隆至乃去鍼也刺虛須其實陽气隆至鍼下熱乃去鍼也﹞經气已至愼守勿失﹝鍼解論云愼守勿失勿更攺也更攺謂變法而失經意也言得气至必宜愼守無變其法反招損也﹞淺深在志遠近若一﹝言精心專一也所鍼經脈𨿽淺深不同然其補瀉皆如一兪之專意○鍼解論云淺深在志者知病之內外也遠近如一者淺深其候等也注雲气𨿽近遠不同然其測候皆以气至而有效也﹞如臨深淵手如握虎無營於眾物﹝鍼解論曰如臨深淵不敢墮也言不敢墮慢失補瀉之法也手如握虎欲其壯也壯謂持鍼堅定也經曰持鍼之道堅定爲寶是也神無營於眾物者靜志觀病患無左右視也言目絕妄視心專一務則用之必中無惑誤也保命存形論﹞岐伯曰天地溫和則經水安靜天寒地凍則經水凝泣天暑地熱則經水沸溢卒風暴起則經水波湧而隴起夫邪之入於脈也寒則血凝泣暑則气淖澤虛邪因而入客亦如經水之得風也經之動脈其至也亦時隴起其行於脈中循循然﹝續循循然順動貌言隨順經脈之動息因循呼吸之往來但形狀或異爾﹞其至寸口中手也時大時小大則邪至小則平其行無常處﹝續大謂大常平之形診小者非純小之謂也以其比大則謂之小若無大以比則自是平常之經气耳然邪气者因其陰气則入陰經因其陽气則入陽脈故其行無常處也﹞在陰與陽不可爲度﹝續以隨經脈之流運也﹞從而察之三部九候卒然逢之早遏其路﹝續逢謂逢遇遏謂遏絕三部之中九候之位卒然逢遇當按而止之卽而瀉之逕路旣絕則大邪之气無能爲也﹞曰候气柰何曰夫邪去絡入於經也﹝續邪入舍於絡脈畱而不去則入舍於經﹞捨於血脈之中其寒溫未相得如湧波之起也時來時去故不常在﹝續周流於十六丈二尺經脈之分故不常在於所候之處﹞故曰方其來也必按而止之止而取之無逢其衝而瀉之﹝續衝謂應水刻數之平气也靈樞經曰水下一刻人气在太陽水下二刻人气在少陽水下三刻人气在陽明水下四刻人气在陰分然气在太陽則太陽獨盛气在少陽則少陽獨盛夫見獨盛者便謂邪來以鍼瀉之則反傷眞气故下文曰﹞眞气者經气也經气大虛故曰其來不可逢此之謂也﹝續經气應刻乃謂爲邪工若瀉之則深誤也故曰其來不可逢﹞故曰候邪不審大气已過瀉之則眞气脫脫則不復邪气復至而病益蓄故曰其往不可追此之謂也﹝續已隨經脈之流去不可復追召使還﹞不可掛以發者﹝續言輕微而有尙且知之況若湧波不知其至也愚謂邪至之時不可毫髮差誤卽當瀉而去之﹞待邪之至時而發鍼瀉矣若先若後者血气已盡﹝盡當作虛﹞其病不可下﹝續言而不取而取失時也﹞故曰知其可取如發機﹝愚謂諭迅疾也應前不可掛以發句﹞

不知其取如扣椎﹝愚謂諭冥頑也卽下文所云也﹞故曰知機道者不可掛以發不知機者扣之不發此之謂也﹝續機者動之微言貴知其微也離合眞邪論﹞帝曰余聞補瀉未得其意岐伯曰瀉必用方方者以气方盛也以月方滿也以日方溫也以身方定也以息方吸而內鍼乃復候其方吸而轉鍼乃復候其方呼而徐引鍼故曰瀉必用方其气而行焉﹝續方猶正也瀉邪气出則眞气流行矣﹞

補必用員員者行也行者移也﹝續行謂宣不行之气令其必行移謂移未復之脈俾其平復﹞刺必中其榮復以吸排鍼也﹝續鍼人至血謂之中榮﹞吸則內鍼無令气忤靜以久畱無令邪布吸則轉鍼以得气爲故候呼引鍼呼盡乃去大气皆出故命曰瀉﹝愚按補則久畱今瀉而曰靜以久畱而先補者若眞气不足鍼乃瀉之則經脈不滿邪气無所排遣故先補眞气令足後乃瀉出其邪矣引謂引出去謂離穴候呼而引至其門呼盡乃離穴戶則經气審以平定邪气無所拘畱故大邪之气隨鍼而出也呼謂气出吸謂气入轉謂轉動大气大邪之气錯亂陰陽者﹞捫而循之切而散之推而按之彈而怒之抓而下之通而取之外引其門以閉其神﹝續捫循謂手摸切謂指按捫而循之欲气舒緩切而散之使經脈宣散推而按之排蹙其皮也彈而怒之使脈气滿也抓而下之置鍼準也通而取之以常法也愚謂通而取之總結上文蓋言鍼刺通用此法而取之外引其門以閉其神則推而按之者也謂蹙按穴外之皮蓋其所刺之穴門戶不開則神气內守故云以閉其神下文曰推闔其門令神气存此之謂也﹞呼盡內鍼靜以久畱以气至爲故﹝續言必以气至而爲去鍼之故不以息之多數而便去鍼也﹞如待所貴不知日暮﹝愚謂專於候气也﹞其气已至適而自護﹝續適調適也護愼守也言气已平調當愼守勿令攺變使疾更生也鍼解論曰經气已至愼守勿失是也愚謂適者宜也宜自愼守也﹞候吸引鍼气不得出各在其處推闔其門令神气存大气畱止故命曰補﹝續候吸引鍼大气不泄補之爲義斷可知矣愚按推闔其門已下乃詳解上文三句義也大气謂大經之气流行營衛者也﹞岐伯曰瀉實者气盛乃內鍼鍼與气俱內以開其門如﹝如讀曰而﹞利其戶鍼與气俱出精气不傷邪气乃下外門不閉以出其疾搖大其道如﹝如讀曰而﹞利其路是謂大瀉必切而出大气乃屈﹝續言欲開其穴而瀉其气也切謂急也急出其鍼也疾出而徐按之也大气謂大邪气屈謂退屈也﹞補虛者持鍼勿置以定其意候呼內鍼气出鍼入鍼孔四塞精無從去方實而疾出鍼气入鍼出熱不得還閉寒其門邪气布散精气乃得存動气候時近气不失遠气乃來是謂追之﹝續言但密閉穴兪勿令其气散泄也近气謂已至之气遠气謂未至之气也欲動經气而爲補者必候水刻气之所在而刺之是謂得時而調之進言補也鍼經曰追而濟之安得無補是也調經論﹞帝曰補瀉柰何岐伯曰此攻邪也疾出以去盛血﹝續視有血者取之﹞而復其眞气此邪新客溶溶未有定處也﹝續言邪之新客未有定居推鍼補之則隨補而前進若引鍼致之則隨引而畱止也﹞逆而利之﹝逆迎也﹞刺出其血其病立已﹝離合眞邪論﹞岐伯曰刺虛則實之者鍼下熱也气實乃熱也滿而泄之者鍼下寒也气虛乃寒也菀陳則除之者出惡血也﹝續菀積也陳久也言絡脈之中血積而久者刺而去之也﹞邪盛則虛之者出鍼勿按﹝續邪者不正之目非本經气也出鍼勿按穴兪且開故得經虛邪气發泄也﹞徐而疾則實者徐出鍼而疾按之疾而徐則虛者疾出鍼而徐按之刺實須其虛者畱鍼陰气隆至乃去鍼也刺虛須其實者陽气隆至鍼下熱乃去鍼也﹝續言要以气至而有效﹞經气已至愼守勿失者勿更攺也淺深在志者知病之內外也遠近如一者淺深其候等也﹝鍼解論﹞夫實者气入也虛者气出也﹝續入爲陽出爲陰陰生於內故出陽生於外故入愚謂入者言皮膚致密其气固閉於內也出者皮膚疏豁其气發泄於外也﹞气實者熱也气虛者寒也﹞續陽盛則陰內拒故熱陰盛則陽外微故寒﹞入實者右手開鍼空也入虛者左手閉鍼空也﹝續言用鍼補瀉也右手持鍼左手撚穴故實者右手開鍼空以瀉之虛者左手閉鍼空以補之刺志論﹞經病者治其經孫絡病者治其孫絡血﹝續有血畱止刺而去之靈樞曰經脈爲裏支而橫者爲絡絡之別者爲孫絡是知孫絡則絡之別支而橫者﹞血病身有痛者治其經絡其病在奇邪奇邪之脈則繆刺之﹝續奇謂奇繆不隅之气而與經脈繆處也故繆刺之繆刺者刺絡脈左取右右取左也﹞畱瘦不移節而刺之﹝續病气淹畱形容減瘦訂不移易則消息節級養而刺之﹞上實下虛切而從之﹝愚謂按切隨其病之所在而取之﹞索其結絡脈刺出其血以見通之﹝續結謂血結於絡中也血去則經遂通矣以見通之一本作以通其气三部九候論﹞刺陽明出血气刺太陽出血惡气刺少陽出气惡血刺太陰出气惡血刺少陰出气惡血刺厥陰出血惡气﹝續明三陰三陽血气多少之刺約也按太素云陽明太陰爲表裏其血气俱盛故病瀉血气前文太陰一云多血少气一云多气少血詳太素血气並瀉之旨二說俱未爲得血气形志論﹞帝曰春亟治經絡夏亟治經兪秋亟治六腑冬則閉塞閉塞者用藥而少鍼石也﹝亟猶急也閉塞謂气之門戶閉塞也﹞所謂少鍼石也非癰疽之謂也癰疽不得頃時回﹝續𨿽气門閉塞然癰疽气烈內作大膿不急瀉之則爛筋腐骨故𨿽冬月亦宜鍼以開之蓋以此病頃時回轉之間過而不瀉則穿通臟腑通評虛實論﹞凡刺胸腹必避五臟﹝續心肺在膈上腎肝在膈下脾居中故刺胸腹必避之損之則五神去而死矣﹞中心環死﹝謂气周身一日死也﹞其動爲噫﹝續心在气爲噫﹞中肝五日死其動爲語﹝續肝在气爲語﹞中脾十日死﹝一本作十五日﹞其動爲吞﹝續脾在气爲吞﹞中腎六日死其動爲嚏﹝續腎在气爲嚏﹞中肺三日死其動爲咳﹝續肺在气爲咳﹞中膽一日半死其動爲嘔﹝膽气勇故爲嘔﹞中膈者皆爲傷中其病𨿽愈不過一歲必死﹝續五臟之气同主一年膈傷則五臟之气互相克伐故不過一歲必死按診要經終論雲中脾五日死注云土數五也中腎七日死注雲水成數六水數畢至七日死中肺五日死注云金成數四金數畢至五日死中肝缺而不言按刺禁論四時刺逆從論診要經終論文相重復皆岐伯言之而死日變動不同傳之誤也﹞刺避五臟者知逆從也所謂從者膈與脾腎之處不知者反之﹝續腎著養脾居中膈連脇際知者爲順不知者反傷其髒﹞刺胸腹者必以布著之﹝如纏繳也﹞乃從單布上刺﹝續形定則不誤中五臟﹞刺之不愈復刺﹝續要以气至爲故鍼經曰刺之气不至無問其數刺之气至去之勿復鍼是也﹞刺鍼必肅﹝續謂肅靜所以候气之存亡﹞刺腫搖鍼﹝續以出膿血故也﹞經刺勿搖﹝經气不欲泄故診要經終論﹞岐伯曰髒有要害不可不察肝生於左肺藏於右心部於表﹝續陽气主外心象火也﹞腎治於裏﹝續陰气主內腎象水也﹞脾謂之使﹝續營動不已糟粕水谷故使者也﹞胃爲之市﹝續水谷所歸五味皆入如市雜也○楊上善云肝爲少陽陽長之始故曰生肺爲太陰陰髒之初故曰藏心爲五臟部主故稱部腎間動气內治五臟故曰治﹞膈肓之上中有父母﹝續楊上善云心下膈上爲肓心爲陽父也肺爲陰母也肺主气心主血共營衛於身故爲父母﹞七節之旁中有小心﹝續小心謂眞心神靈之宮室楊上善云小心作志心脊有三七二十一節腎在下七節之旁腎神曰志﹞從之有福逆之有咎﹝續八者人之所以生形之所以成故隨順之則福延逆害之則咎至刺禁論﹞刺跗上中大脈血出不止死﹝續跗爲足跗大脈動而不止者胃之大經﹞刺面中澑脈不幸爲盲﹝續澑脈手太陽任脈之交會手太陽脈自顴斜行至目內任脈自鼻鼽兩旁上行至瞳子下故刺面中之爲盲﹞刺頭中腦戶入腦立死刺舌下中脈太過血出不止爲喑﹝續脾脈連舌本散舌下挾咽血出不止脾气不能營運於舌故喑不能言也﹞刺足下布絡中脈血不出爲腫﹝續布絡當內踝前足下空處布散之絡正當然谷穴分也﹞刺﹝委中也﹞中大脈令人僕脫色﹝續令人僕倒而面色如脫去也﹞刺气街中脈血不出爲腫鼠僕﹝續內結爲腫如伏鼠之形气街之中膽胃脈也穴在腹下挾臍兩旁相去四寸鼠僕上一寸動脈應手﹞刺脊間﹝續脊骨節間也﹞中髓爲傴﹝續僂傴身蜷曲也﹞刺乳上中乳房爲腫根蝕﹝續根蝕刺中乳房則爲大腫中有膿根內蝕肌膚化爲膿﹞刺缺盆中內陷气泄令人喘咳逆﹝續五臟肺爲之蓋缺盆爲之道肺藏气而王息又在气爲咳刺缺盆中內陷則肺气外泄故喘咳逆也﹞刺手魚腹內中陷爲腫無刺大醉令人气亂無刺大怒令人气逆無刺大勞人無刺新飽人﹝續气盛漏也﹞無刺大饑人﹝續气不足也﹞無刺大渴人﹝續血脈幹也﹞無刺大驚人﹝續神蕩越而气不治靈樞經云新內無刺已刺無內大怒無刺已刺無怒大勞無刺已刺勿勞大醉無刺已刺勿醉大飽無刺已刺勿飽大饑勿刺已刺勿饑大渴無刺已刺無渴大驚大恐必定其气乃刺之也﹞刺陰股中大脈﹝續脾之脈也﹞血出不止死刺客主人內陷中脈爲內漏爲聾﹝客主人今名上關乎足少陽足陽明三脈交會陷脈言刺太深也﹞刺膝臏出液爲跛刺臂太陰脈﹝脈肺也﹞出血多立死刺足少陰脈重虛出血爲舌難以言刺膺中陷中肺爲喘逆仰息刺肘中內陷气歸之爲不屈伸﹝續謂肘屈折之中尺澤穴也刺過陷脈惡气歸之﹞刺陰股下三寸內陷令人遺溺﹝續股下三寸腎之絡也與衝脈皆起腎下出气街並循陰股其上行者出胞中故刺陷脈令遺溺﹞刺腋下脇間內陷令人咳﹝續腋下肺脈也心脈直行者從心系卻上腋下刺陷脈心肺俱動故咳﹞刺少腹﹝臍下﹞中膀胱溺出令人少腹滿刺腸內陷爲腫刺眶﹝目眶﹞上陷骨中脈爲漏爲盲﹝續骨中謂目眶骨中也匡骨中脈目之系肝之脈也﹞刺關節中液出不得屈伸﹝續諸筋皆屬於節液謂滲潤津液出則筋膜幹故不得屈伸刺禁論﹞帝曰夫子言虛實者有十生於五臟五脈耳夫十二經脈皆生其病今夫子獨言五臟夫十二經脈者皆絡三百六十五節節有病必被經脈經脈之病皆有虛實何以合之岐伯曰五臟者故得六腑與爲表裏經絡支節各生虛實其病所居隨而調之﹝續從其左右經气支節而調之﹞病在脈調之血﹝續脈者血之府脈實血實脈虛血虛由此脈病而調之血也﹞病在血調之絡﹝續血病則絡脈易故調之於絡愚謂易乃變易其常也﹞病在气調之衛﹝續衛主气故气病而調之衛﹞病在肉調之分肉﹝續候寒熱而取之﹞病在筋調之筋﹝續適緩急而刺熨之﹞病在骨調之骨﹝察輕重而調之﹞燔鍼劫刺其下及與急者﹝續調筋法也筋急則燒鍼而劫刺之﹞病在骨鍼藥熨﹝續調骨法也鍼火鍼也﹞病不知所痛兩蹺爲上﹝續兩蹺謂陰陽蹺脈陰蹺出照海陽蹺出申脈﹞身形有痛九候莫病﹝無病也﹞則繆刺之﹝續繆刺者刺絡脈左痛刺右右痛刺左﹞痛在於左而右脈病者巨刺之﹝續巨刺刺經脈也左痛刺右右痛刺左﹞必謹察其九候鍼道備矣﹝調經論﹞帝曰眞邪以合波隴不起候之柰何岐伯曰審捫循三部九候之盛虛而調之﹝續調謂盛者瀉之虛者補之不盛不虛以經取之﹞

察其左右上下相失﹝續失謂气候不相類﹞及相減者審其病髒以期之﹝續期謂气之在陰則候其气之在於陰分而刺之气之在陽則候气其之在於陽分而刺之是謂逢時經曰水下一刻人气在太陽水下四刻人气在陰分積刻不已气亦隨在周而復始故審其病髒以期其气而刺之﹞不知三部者陰陽不別天地不分地以候地天以候天人以候人調之中府以定三部﹝愚謂調度也度其中府位分以定上下也﹞故曰刺不知三部九候病脈之處𨿽有太過且至工不能禁也﹝續禁禁止也然候邪之處尙未能知復能禁止其候气耶愚謂𨿽有太過之邪至於其經工亦不能用鍼以禁絕也﹞誅伐無過命曰大惑反亂大經眞不可復用實爲虛以邪爲眞用鍼無義反爲气賊奪人正气以從爲逆營衛散亂眞气已失邪獨內著絕人長命予人夭殃不知三部九候故不能久長﹝愚按三部言身之上中下部三部之內經隧由之故察候存亡悉由於是部各有三候上部天兩額之動脈在額兩旁動應手也足少陽脈气所行上部地兩頰之動脈在鼻孔下兩旁動脈應手近巨之分足陽明脈气所行上部人耳前動脈在耳前陷中動脈應手少陽脈气所行中部天手太陰在掌後寸口中經渠穴動應手也中部地手陽明合谷之分動應手也中部人手少陽神門之分動應手也下部天足厥陰羊矢下一寸半五里之分臥而取之動應於手女子取太衝在足大趾本節後二寸下部地足少陰太溪之分動應於手下部人足太陰在魚腹上越筋間直五里下箕門之分鞏足單衣沈取乃得候胃气者當取足跗上衝陽之分動脈應手離合眞邪論﹞

卷下之一

陰陽

陰陽者造化之權與物各有陰陽人云乎哉具陰陽鈔帝曰陰陽者天地之道也﹝續謂變化生成之道易曰一陰一陽之謂道是也﹞萬物之綱紀﹝續謂生長化成收藏之綱紀也又云陽與之正气以生陰爲之主持以立故爲萬物之綱紀也﹞變化之父母﹝愚按化施化也變散易也气之施化故曰生气之散易故曰極經云物之生從乎化物之極由乎變是知萬物無能逃乎陰陽故曰父母王注異類之用也如鷹化爲鳩腐艸化瑩之類皆異類因變化而成者也﹞生殺之本始﹝續寒暑之用也萬物感陽气溫而生因陰气寒而死故知生殺本始是陰陽之所運爲也﹞神明之府也﹝續府官府言所以生殺變化之多端者何哉以神明居其中也易曰陰陽不測之謂神亦謂居其中也又云合散不測生化無窮非神明運爲無能爾也○詳此與天元紀論同注頗異﹞治病必求其本﹝愚謂本指陰陽﹞故積陽爲天積陰爲地﹝續言陰陽爲天地之道者以此﹞陰靜陽躁﹝續言應物類運用之標格也﹞陰生陰長陽殺陰藏﹝續明前天地生殺之殊用也或疑陰長陽殺之義按周易八卦布四方坤者陰也位西南隅時在六七月之交萬物所盛長也安謂陰無長之理幹者位戌亥之分時在九月十月之交萬物所收殺也孰謂陽無殺之理此語又見天元紀論其說自異矣﹞陽化气陰成形天地者萬物之上下也﹝續觀其覆載而萬物之上下可知○雪齋云上下指覆載﹞陰陽者血气之男女也﹝續陰主血陽主气陰生女陽生男﹞左右者陰陽之道路也﹝續陰陽間气左右循環故左右爲陰陽之道路楊上善云陰气右行陽气左行謂此也○間气之說具六微旨論中﹞水火者陰陽之徵兆也﹝續徵信也驗也兆先也以水火之寒熱彰信陰陽之先兆也又雲觀水火之气則陰陽徵兆可明之也﹞陰陽者萬物之能始也﹝續謂能爲變化生成之原始也○詳天地至能始與天元紀論相出入但注頗異﹞故曰陰在內陽之守也陽在外陰之使也﹝續陰靜故爲陽之鎭守之動故爲陰之役使陰陽應象論﹞淸陽爲天濁陰爲地地气上爲雲天气下爲雨雨出地气云出天气﹝陰凝上結則合而成云陽散下流則注而爲雨雨從雲而施化故言雨出地云憑气以交合故言云出天此天地之陰陽也人身淸濁亦如之﹞故淸陽出上竅濁陰出下竅﹝本乎天者親上本乎地者親下各從其類也上竅謂耳目口鼻下竅謂前陰後陰﹞淸陽發腠理﹝此無形者﹞濁陰走五臟﹝此有質者也○腠理謂滲泄之門故淸陽於是而發施五臟爲包藏之所故濁陰於是而走集﹞淸陽實四肢濁陰歸六腑﹝四肢外動故淸陽實之六腑內化故濁陰歸之﹞水爲陰火爲陽﹝水寒而靜故爲陰火熱而躁故爲陽﹞陽爲气陰爲味﹝气散布故陽爲之味從形故陰爲之今按陽爲气陰爲味此气味字以天地陰陽之化而言也陽在天成像气之謂也陰在地成形味之謂也﹞味歸形形歸气﹝雪齋云地之气﹞气歸精精歸化﹝形食味故味歸形气養形故形歸气精食气故气歸精化生精歸化○雪齋雲天之化﹞

精食气形食味﹝气化則精生味和則形長故云食之也﹞化生精气生形﹝卽气養也王注精微之气惟血化而成形質之有資气行營立故斯二者各奉生乎○雪齋云化天化气地气﹞味歸形气傷精﹝過其節也今按形食味味過則傷形精食气气鬱气耗則傷精也﹞精化爲气气傷於味﹝精承化養則食气精若化生則不食气精血內結郁爲穢腐攻胃則五味倨然不得入也女人重身精化百日皆傷於味也今按五味入口藏於胃以養五臟气通則傷之气傷於味也○雪齋云上文精與气爲一類形與味爲一類是分別言之此二句乃交互言之精化爲气見其交相益气傷於味見其互相損也﹞陰味出下竅陽气出上竅﹝味有質故下流於便泄之竅气無形故上出於呼吸之門﹞味濃者爲陰薄爲陰之陽气濃者爲陽薄爲陽之陰﹝陽爲气气濃者爲純陽陰爲味味濃者爲純陰故味薄者爲陰中之陽气薄者爲陽中之陰﹞味濃則瀉薄則通气薄則發泄濃則發熱﹝陰气潤故下味濃則泄利陽气炎上故气濃則發熱味薄爲少陰故通泄气薄爲陽少故汗出發泄謂汗出也﹞壯火之气衰少火之气壯壯火食气气食少火壯火散气少火生气﹝气生壯火故云壯火食气少火滋气故雲气食少火以壯火食气故气得壯火則耗散以少火益气故气得少火則生長人之陽气壯少亦然今按少而壯壯而衰理則然也﹞气味辛甘發散爲陽酸苦湧泄爲陰﹝續陰陽應象大論﹞陽气者若天與日失其所則折壽而不彰﹝續諭人之有陽若天之有日天失其所則日不明人失其所則陽不固日不明則天暗昧陽不固則人夭折﹞故天運當以日光明﹝續言火之生固宜借以陽气也﹞是故陽因而上衛外者也﹝續此明陽气營運之部分輔衛人身之正用也愚謂人之有陽如天之有日天無日則暗人無陽則夭故天得以營運不息者以日之陽气盛也是以人身有陽得以上衛幹外也﹞陽气者一日而主外﹝續晝則陽气在外周身行二十五度﹞平旦人气生日中而陽气隆日西而陽气已虛气門乃閉﹝續夫气之有者皆自少而之壯積暖以成炎炎極又涼物之理也故陽气平曉生日中盛日西而減虛也气門玄府也所以發泄經脈營衛之气故曰气門﹞是故暮而收拒無擾筋骨無見霧露反此三時形乃困薄﹝續皆所以順陽气也陽出則出陽藏則藏暮陽气衰內行陰分故宜收斂以拒虛邪擾筋骨則逆陽精耗見霧露則寒濕具侵故順此三時乃天眞久遠並生气通天論﹞陰中有陰陽中有陽平旦至日中天之陽陽中之陽也日中至黃昏天之陽陽中之陰也﹝續日中陽盛故曰陽中之陽黃昏陰盛故曰陽中之陰陽气主晝故平旦至黃昏皆爲天之陽而中復有陰陽之殊﹞合夜至雞鳴天之陰陰中之陰也雞鳴至平旦天之陰陰中之陽也﹝續雞鳴陽气未出故曰天之陰平旦陽气已升故曰陰中之陽﹞故人亦應之夫言人之陰陽則外爲陽內爲陰言人身之陰陽則背爲陽腹爲陰言人身臟腑中之陰陽則髒者爲陰腑者爲陽肝心脾肺腎五臟皆爲陰膽胃大腸小腸膀胱三焦六腑皆爲陽﹝續正理論曰三焦者有名無形上合於手心主下合右腎主謁道諸气名爲使者又曰足三焦者太陽之別名﹞所以欲知陰中之陰陽中之陽者何也爲冬病在陰夏病在陽春病在陰秋病在陽皆視其所在爲施鍼石也故背爲陽陽中之陽心也﹝續心爲陽髒位處上焦以陽居陽故爲陽中之陽又曰心爲牡髒牡陽也﹞背爲陽陽中之陰肺也﹝續肺爲陰髒位處上焦以陰居陽故爲陽中之陰又曰肺爲牝髒牝陰也﹞腹爲陰陰中之陰腎也﹝續腎爲陰髒位處下焦以陰居陰故謂陰中之陰又曰腎爲牝髒牝陰也﹞腹爲陰陰中之陽肝也﹝續肝爲陽髒位處中焦以陽居陰故謂陰中之陽又曰肝爲牝髒牝陽也﹞腹爲陰陰中之至陰脾也﹝續脾爲陰髒位處中焦以太陰居陰故謂陰中之至陰又曰脾爲牝髒牝陰也﹞此皆陰陽表裏內外雌雄相輸應也故以應天之陰陽也﹝續以其气象參合故能上應於天金匱眞言論﹞天气通於肺﹝續居髙故﹞地气通於嗌﹝續以下故﹞風气通於肝﹝續風生木故﹞雷气通於心﹝續雷象火之有聲故﹞穀气通於脾﹝續穀空虛脾受納故﹞

雨气通於腎﹝續腎主水故﹞六經爲川﹝續流注不息故﹞腸胃爲海﹝續以皆受納也經曰胃爲水谷之海是曰﹞九竅爲水注之气﹝九竅之气流通不滯猶水之流注也﹞以天地爲之陰陽﹝續以人事配象則近指天地以爲陰陽卽下文所云是也﹞陽之汗以天地之雨名之﹝續汗泄於皮膚是陽气之發泄爾與天地間雲騰雨降而相似也故此云然﹞陽之气以天地之疾風名之﹝續陽气發散疾風飛揚故以應之﹞暴風象雷﹝續暴風鼓擊鳴轉有聲與雷相似愚謂風雷陽也人之暴逆之气奔迫喘喝亦象風雷之象也﹞

逆气象陽﹝續逆气淩上陽气亦然﹞寒極生熱熱極生寒寒生气濁熱气生淸﹝續言正气也﹞淸陽在下則生飧泄﹝火性急速不得傳化以陽躁也﹞濁气在上則生脹﹝寒气痞塞不能和暢以陰靜也昌眞切肉脹起也﹞此陰陽反作病之逆從也﹝續反謂反復作謂作務反復作務則病如是﹞天不足西北故西北方陰也而人右耳目不如左明也﹝續在上故法天也﹞地不滿東南故東南方陽也而人左手足不如右彊也﹝續在下故法地﹞曰何以然曰東方陽也陽者其精並於上精並於上則上明而下虛故使耳目聰明而手足不便也西方陰也陰者其精並於下並於下則下盛而上虛故其耳目不聰明而手足便也故俱感於邪其在上則右甚在下則左甚此天地陰陽所不能全也故邪居之﹝續夫陰陽之應天地猶水之在器也器圓則水圓器曲則水曲人之血气亦如是故隨不足則邪气畱居之陰陽應象也﹞陰者藏精而起亟也陽者衛外而爲固也﹝續言在人之用也亟數也起亟義未詳愚謂起者起而應也外有所召則內數起以應也如○以順召則心以喜起而應之外以逆召則肝以怒起而應之之類也﹞陰不勝其陽則脈流薄疾並乃狂﹝薄疾謂極虛而亟數也並謂盛實也狂謂狂走陽並於四肢則狂經曰四肢者謂陽之本陽盛則四肢實實則能登髙而歌熱盛於身故棄衣欲走夫如是者皆爲陰不勝其陽也﹞陽不勝其陰則五臟气爭九竅不通﹝續九竅者內屬於髒外設爲官故五臟气爭則九竅不通目爲肝之官鼻爲肺之官口爲脾之官耳爲腎之官舌爲心之官舌非通竅也金匱眞言曰南方赤地入通於心開竅於耳北方黑色入通於腎開竅於二陰故也﹞凡陰陽之要陽密乃固﹝續陰陽交會之要正在於陽气閉密而不妄泄耳密不妄泄乃生气彊固而能久長愚謂交會恐指男女言﹞兩者不和若春無秋若冬無夏﹝續兩謂陰陽和和合卽交會也言絕陽陽和合之道者如天四時有春無秋有冬無夏也所以然者絕廢於生成也故聖人不絕和合之道但貴閉密以守固天眞法也﹞固而和之是謂聖度﹝續固陽气盛發中外相應賈勇有餘乃相交合則聖人交會之制度也﹞故陽彊不能密陰气乃絕﹝續陽彊而不能閉密則陰泄瀉而精气竭絕矣﹞陰平陽閉精神乃治﹝續陰气和平陽气閉密則精神之用日益治也﹞陰陽離決精气乃絕﹝續在陰不和平陽不閉密彊用施瀉耗損天眞二气分離經絡決憊則精气不化乃絕流通也生气通天論﹞

卷下之二

標本

標本根之諭也艸木得根則生意行陰陽瘥知標本則治道明具標本鈔帝曰病有標本刺有逆從柰何岐伯曰凡刺之方必別陰陽前後相應逆得從施標本相移故曰有其在標而求之於標有其在本而求之於本有其在本而求之於標有其在標而求之於本故治有取標而得者有取本而得者有逆取而得者有從取而得者﹝續得病之情知治大本則逆從皆可施必中焉﹞故知逆與從正行無問知標本者萬舉萬當﹝續道不疑惑識斷深明不必問之於人而所行皆當﹞不知標本是謂妄行夫陰陽逆從標本之爲道也小而大言一而知百病之害﹝續著之至也言能別陰陽知逆順法明著見精微視其所舉則小尋其所利則大以斯明著故言一而知百病之害○愚謂此節泛言標本之道其大如此﹞少而多淺而博可以言一而知百也﹝續言少可以貫多舉淺可以料大者何也法之明也故非聖人孰能至千是邪故本之者猶可以言一而知百病也○愚謂此邪言人能知標本之道其益如此﹞以淺而知深察近而知遠言標與本易而勿及﹝續𨿽事極深玄人非寸尺略以淺近而悉貫之然標本之道𨿽易可爲言而世人識見無能反者○愚謂此節申言標本之道包括𨿽大人若有志於此則亦易而可知矣但世人自畫莫有能及之者○至眞要論云夫標本之道要而博小而大可以言一而知百病之害言標與本易而弗損察本與標气可令調與此大同小異﹞治反爲逆治得爲從先病而後逆者治其本先逆而後病者治其先本寒而後生病者治其本先病而後生寒者治其本先熱而後生病者治其本先熱而後生中滿者治其標﹝滑氏曰此句當作先病而後生熱者治其標蓋以下文自有先病而後生中滿者治其標之句矣此誤無疑﹞先病而後泄者治其本先泄而後生他病者治其本必且調之乃治其他病先病而後生中滿者治其標先中滿而後煩心者治其本人有客气有同气﹝愚謂客气標本不同如少陰是也同气標本相同如少陽是也﹞大小不利治其標大小利治其本病發而有餘本而標之先治其本後治其標病發而不足標而本之先治其標後治其本﹝標本病傳論﹞帝曰病生於本余知之矣生於標者治之柰何岐伯曰病反其本中標之病治反其本中標之方﹝王記言少陰太陽之二气餘四气標本同﹞六气標本所從不同柰何岐伯曰气有從本者有從標本者有不從標本者少陽太陰從本少陽太陽從本從標陽明厥陰不從標本從乎中也﹝續少陽之本火太陰之本濕本末同故從本也少陰之本熱其標陰太陽之本寒其標陽本末異故從本從標陽明之中太陰厥陰之中少陽本末與中不同故不從標本從乎中也從本從標從中皆以其爲化生之用也○愚謂陽陰本燥標陽中濕厥陰本風標陰中熱惟此二經本末與中不同故治從中少陰本熱標陰太陽本寒標陽故治從本又從標少陽本火標陽太陰本濕標陰本末同气故治從本﹞故從本者化生於本從標本者有標本之化從中者以中气爲化也﹝續化謂气化之元主也有病以元主气用寒熱治之○六微旨論云少陽之上大气治之中見厥陰陽明之上燥气治之中見太陰太陽之上寒气治之中見少陰厥陰之上風气治之中見少陽少陰之上熱气治之中見太陽太陰之上濕气治之中見陽明所謂本也本之下中之見也見之下气之標也本標不同气應異象此之謂也﹞是故百病之起有生於本者有生於標者有生於中气者有取本而得者有取標而得者有取中气而得者有取標本而得者有逆取而得者有從取而得者﹝續反佐取之是爲逆取奇偶取之是爲從取寒病治以寒熱病治以熱是爲熱取﹞逆正順也若順逆也﹝續寒盛格陽治熱以熱熱盛拒陰治寒以寒之類皆謂之逆外𨿽用逆中乃順也此逆乃正順也若寒格陽而治以寒熱拒寒而治以熱外則𨿽順中气乃逆故方若順是逆也﹞故曰知標與本用之不殆明知逆順正行無問此之謂也不知是者不足以言診足以亂經﹝至眞要論﹞

卷下之三

運气

五運六气天地之紀用也生物蕓蕓介乎兩間同紀用者斯人爾具運气鈔岐伯曰天度者所以制日月之行也气數者所以紀化生之用也﹝續制謂準度紀謂綱紀準日月之行度者所以明日月之行遲速也紀化生之爲用者所以彰气至而斯應也气應無差則生成之理不替遲速以度大小之月生焉故日異長短月移寒暑收藏生長無失時宜也○六六之節天之度也九九制會天之數也所謂气數者生成之气也愚謂生成之气乃六气謂之時之气必九十日而更換故云九九又云數也﹞天爲陽地爲陰日爲陽月爲陰行有分紀周有道理日行一度月行行十三度而有奇焉故大小月三百六十五日而成歲積歲餘而盈閏矣﹝日行遲故晝夜行天之一度而三百六十五日一周天而猶有度之奇分矣月行遠故晝夜行天之十三度餘二十九日一周天也言有奇者謂十三度外復行十九分度之七故雲月行十三度而有奇也禮儀及漢律曆志云二十八宿及諸星皆從東而循天西行日月及五星皆從西而循天東行令太史說云普循天而東行從東而西轉也諸歷家說月一日至四日月行最疾日夜行十四五度余自五日至八日行次疾自夜行十三度余自九日至十九日其行遲日夜行十二度餘二十日至二十三日行又小疾日夜行十三度餘二十四日至晦日行又大疾日夜行十四度余○太史說月行之率不如此矣月行有十五日後遲者有十五日前遲者有十五日後疾者有十五日前疾者大率一月四分之而皆有遲疾遲速之故固無常準矣𨿽月行一周天凡行三百六爾終二十七日十一度二十九日日行二十九度月行三百八十七度少七度而不及日也至三十日日復遷計率至十三分日之八月方及日矣此大盡之之月也大率其計率至十三分日之半者亦太盡法也其計率至十三分日之五之六而及日者小盡之月也故云大小月三百六十五日而成歲也正言之者三百六十五日四分日之一乃一歲法以奇不成日故舉六而言之若通以大小爲法則歲止有三百五十四日歲少十一日余矣取月所小之辰加歲外余之日故後閏後三十二日而盈閏焉書曰期三伯有六旬有六日以閏月定四時成歲其日義也積盈餘閏者蓋以月之大小不盡天度之故也﹞立端於始表正於中推余於終而天度畢矣﹝端首也始初也表彰示也正斗建也中月半也推退位也言立首气於初節之日示斗建於月半之辰退餘閏於相望之後是以閏之前則气不及月閏之後則月不及气故常月之制建初立中閏月之紀無初無縱中歷有之皆他節气也故歷無雲某候閏某月節閏某月中也推終之義斷可知乎故曰立端於始表正於中推余於終也由斯推日成閏故能令天度畢焉﹞天有十日日六竟而周甲甲六復而終歲三百六十日法也﹝續十日謂甲乙丙丁戊己庚辛壬癸之日也十者天地之至數也易曰天九地十是也六十日而周甲子之數甲子六周而復始則終一歲之日是三十六十日之歲法非天度之數也此蓋十二月各三十日者若除小月其日又差也﹞帝曰夫子言積气盈閏願聞何謂气岐伯曰五日謂之候三候謂之气六气謂之時四時謂之歲而各從其主治焉﹝續日行天之五度則五日也三候正十五日也六气凡九十日正三月也設其多之矣故十八候爲六气六气謂之時也四時凡三百六十日故曰四時謂之歲也各從主治謂一歲之日各歸從五行之一气而爲之主以王也故下文曰﹞五運相襲而皆治之﹝治主治也﹞終期之日周而復始時立气布如環無端候亦同法故曰不知年之所加气之盛衰虛實之所起不可以爲工矣﹝續五運謂五行之气應天之運而主化者也襲言五行之气父子相承主統一周之日常如是無已周而復始也時謂立春前當至時也气謂當王之脈气也春前气至脈气亦至故曰時立气布候謂日行五度之候言一候之日亦五气相生而直之差則病矣新校正云王注似非本旨按此正謂歲立四時時布六气如環之無端故又曰候亦同法﹞曰五運之始如環無端其太過不及何如曰五气更立各有所勝盛虛之變此其常也﹝續言盛虛之變見此乃天之常道也﹞曰平气何如曰無過者也﹝續不愆常候則無過也﹞曰太過不及柰何曰在經有也﹝新校正雲气交變論五常政論具言五气平和太過不及之旨﹞曰何爲所勝曰春勝長夏長夏勝冬冬勝夏夏勝秋秋勝春所謂得五行時之勝各以气命其髒﹝續春應木木勝土長夏應土土勝水五行相勝常如是也四時之中加之長夏故謂得五行時之勝也所謂長夏者六月也土生於火長在夏中旣長而王故雲長夏以气命髒者春之木內合肝長夏土內合脾之類故曰各以气命其髒也命名也﹞曰何以知其勝曰求其至也皆歸始春﹝立春之日﹞未至而至此謂太過則薄所不勝而乘所勝也命曰气淫至而不至此謂不及則所勝妄行而所生受病所不勝薄之也命曰气迫所謂求其至者气至之時也﹝凡气之至皆謂立春前十五日乃候之初也未至而至謂所直之气未應至而先期至也先期而至是气有餘故曰太過至而不至謂所直之气應至不至而後期至後期而至是气不足故曰不及太過則薄所不勝而乘所勝不及則所勝妄行而所生受病所不勝薄之也凡五行之气能克者爲所勝克我者爲所不勝生我者爲所生假令肝木有餘是肺金不足金不制木故木太過木气旣余則薄肺金而乘於脾土矣此皆五臟之气內相淫並爲疾故命曰气淫也余太過例同又如肝木气少不能制土土气無畏而遂妄行木被土淩故云所勝妄行而所生受病也肝木之气不平肺金之气自薄故曰所不勝薄之然木气不平土金交薄相迫爲疾故曰气迫也余不及例同﹞謹候其時气可與期失時反候五治不分邪僻內生工不能禁也﹝續時未气至時也候其年則始於立春之日候其气則始於四气定期候其日則隨於候日故曰謹候其時气可與期也反謂反背五治謂五行所治主統一歲之气也﹞曰有不襲乎﹝言五行之气有不相承襲者乎﹞曰蒼天之气不得無常也气之不襲是謂非常非常則變矣﹝變謂變易天常也﹞曰非常而變柰何曰變至則病所勝則微所不勝則甚因而重感於邪則死矣故非其時則微當其時則甚也﹝續言蒼天布气尙不越於五行人在气中豈不應於天道夫人之气亂不順天常故有病死之徵假今木直之年有火气至後二歲病矣土气至後三歲病矣金气至後四歲病矣水气至後五歲病矣其气不足復重感邪眞气內徵故重感於邪則死也假令非正眞年而气相干者且爲微病不必內傷於神髒故非其時而且持也若當所直之歲則易中邪气故當其直時直病疾甚也諸气當其王者皆必受邪故云非其時則微當其時則甚也經曰非其時則生當其時則死是也當謂正直之年六節藏象論﹞帝曰論言五運相襲而皆治之終期之日周而復始余已知之矣願聞其與三陰三陽之候柰何合之﹝續運謂五行應天之五運各周三百六十五日而爲紀者也故曰終期之日周而復始也以六合五數不參同故周之﹞鬼臾區曰夫五運陰陽者天地之道也﹝續謂化生之道﹞萬物之綱紀變化之父母生殺之本始神明之府也﹝注具陰陽鈔中﹞可不通乎故物生謂之化物極謂之變陰陽不測謂之神神用無方謂之聖﹝續此謂化變聖神之道也化施化也變散易也神無期也聖無思也气之施化故曰生气之散易故曰極無期稟候故曰神無思測量故曰聖由化與變故萬物無能逃五運陰陽由聖與神故眾妙無能出幽玄之理深乎妙用不可得而稱之○按經云物之生從於化物之極由乎變變化之相薄成敗之所由也又雲气治而生化气散而有形气布而蕃育气終而象變其致一也﹞夫變化之爲用也﹝續應萬化之用也﹞

在天爲玄﹝續天道玄遠變化無窮傳曰天道遠人道邇又曰玄謂玄冥言天色髙遠也﹞在人爲道﹝續道謂妙用之道也經術正化非道不成又曰正理之道生養之政化也﹞在地爲化﹝續謂生化萬物生非土气孕育則形質不成﹞化生五味﹝續金石艸木根葉華實酸苦甘淡辛鹹皆化气所生隨時而有﹞道生智﹝智通妙用惟道所生﹞玄生神﹝玄冥之內神處其中故曰玄生神﹞神在天爲風﹝續風者教之始天之使也天之號令也﹞在地爲木﹝續東方之化﹞在天爲熱﹝應火爲用﹞在地爲火﹝續南方之化﹞在天爲濕﹝續應土爲用﹞在地爲土﹝續中央之化﹞在天爲燥﹝續應金爲用﹞在地爲金﹝續西方之化﹞在天爲寒﹝續應水爲用﹞在地爲水﹝續北方之化神之爲用如上五化木爲風所生火爲熱所熾金爲燥所發水爲寒所資土爲濕所存蓋初因而成立也𨿽初因之以化成卒因之以敗散爾豈五行之獨有是哉凡因所因而成立者悉因所因而散落爾按在天爲玄至此與陰陽應象及五營運論文重注頗異﹞故在天爲气﹝續气謂風熱濕燥寒﹞在地成形﹝形謂木火土金水﹞形气相感而化生萬物矣﹝續此造化生成之大紀﹞然天地者萬物之上下也﹝續天覆地載上下相臨萬物化生無遺略也﹞左右者陰陽之道路也﹝續天有六气禦下地有五行奉上當气者爲上主司天承歲者爲下主司地不當歲者二气居右北行轉之二气居左南行轉之金木水火運北面正之常左爲右右爲左則左者南行右者北行而反也﹞水火者陰陽之徵兆也﹝左右上下水火義具陰陽鈔中﹞金木者生成之終始也﹝續木主發生應春春爲生化之始金主收斂應秋秋爲成實終始不息其化常行按此與陰陽應象論相入出﹞气有多少形有盛衰上下相召而損益彰矣﹝气有多少謂天之陰陽气有三等多少不同秩也形有盛衰謂五運之气有太過不及也由是少多盛衰天地相召而陰陽損益昭然彰著可見矣﹞曰何謂气有多少形有盛衰曰陰陽之气各有多少故曰三陰三陽﹝續由气有多少故有多升降分爲三別也○岐伯曰气有多少異用注云太陰與正陰太陽與正陽次少者爲太陰次少者爲少陽又次爲陽明又次爲厥陰﹞形有盛衰謂五行之治各有太過不及也﹝續太過有餘也不及不足也气至不足太過迎之气至太過不足隨之天地之气虧盈如此故云形有盛衰也﹞故其始也有餘而往不足隨之不足而往有餘從之知迎知隨气可與期﹝續言虧盈無常互有勝負爾始謂甲子歲也六微旨論曰天气始於甲地气始於子子甲相合命曰歲立此之謂也則始甲子之歲三百六十五日所稟之气當不足也次而推之終六甲也故有餘已則不足不足已則有餘亦有歲運非有餘非不足者蓋以同天地之化也若余已復余少已復少則天地之道變常而災害作苛疾生矣新校正云木運臨卯火運臨午土運臨四季金運臨酉水運臨子所謂歲會气之平也又五常政論云委和之紀上角與正角同上商與正商同上宮與正宮同伏明之紀上商與正商同單藍之紀上宮與正宮同上角與正角同從革之紀上商與正商同上角與正角同涸流之紀上宮與正宮同赫曦之紀上羽與正角同豎成之紀上徵與正商同又六元正紀論云不及而加同歲會以前諸歲並爲正歲气之平也今王注以同天之化爲非有餘不足者非也﹞應天爲天符承歲爲歲直三合爲治﹝續應天爲木運之歲上見厥陰火運之歲上見少陽太陰土運之歲上見太陰金運之歲上見陽明水運之歲上見太陽此五行者天气下降如合符運故曰應天爲天符也承歲謂木運之歲歲當亥卯火運之歲歲當寅午土運之歲歲當辰戌丑未金運之歲歲當己酉水運之歲歲當申子此五者歲之所直故曰承歲爲歲直也三合謂火運之歲上見少陰年辰臨午土運之歲上見太陰年辰臨未丑金運之歲上見陽明年辰臨酉此三者天气運气與年辰俱會故云三合爲治也歲治亦曰歲位三合亦爲天符六微旨論曰天符歲會曰太乙天符謂天運與歲相會也○詳火運上少陰年辰臨午卽戊午歲也土運上太陰年辰臨丑未卽己丑己未歲也金運上陽明年辰臨酉卽乙酉歲也﹞帝曰上下相召柰何鬼臾區曰寒暑燥濕火天之陰陽也三陽三陰上奉之﹝續太陽爲寒少陽爲暑陽明爲燥太陰爲濕厥陰爲風少陰爲火皆爲其元在天故曰天之陰陽也﹞木火土金水火地之陰陽也生長化收藏下應之﹝續木初气火二气相火三气土四气金五气水終气以其在地應天故云下應也气在地故曰地之陰陽按六微旨論曰地理之應六節气位何如岐伯曰顯名之右君火之位退行一步相火治之一段卽此木火土金水火地之陰陽之義﹞天以陽生陰長地以陽殺陰藏﹝續生長者天之道藏殺者地之道天陽主生故以陽生陰長地陰主殺故以陽殺陰藏天地𨿽髙下不同而各有陽陰之運用也詳此與陰陽應象論文重注頗異玆具陰陽鈔﹞天有陰陽地亦有陰陽﹝續天有陰故能下降地有陽故能上騰是以各有陰陽也陰陽交泰故化變由之成也﹞故陽中有陰陰中有陽﹝續易之卦離中虛坎中蒲其義象也王注陰陽之气極則過亢故各兼之金曰寒極生熱熱極生寒又曰重陰必陽重陽必陰是也﹞所以欲知天地之陰陽者應天地之气動而不息故五歲而右遷應地之气靜而守位故六期而環會﹝續天有六气地有五位天以六气臨地地以五位承天蓋以天气不加君火故也以六加五則五歲而餘一气故遷一位若以五承立則常六歲乃備盡天元之气故六歲而環會所謂周而復始也地气左行往而不返天气東轉常至火運數五歲已其次气正當君火之上法不加臨則右遷君火气上以臨相火之上故曰五歲而右遷也斯動靜上下相臨而天地萬物之情變化之機可見矣﹞動靜相召上下也陰陽相錯而變由生也﹝續天地之道變化之微其由是矣孔子曰天地設位而易行乎其中此之謂也○按五營運論云上下通寒暑相臨气相得則和不相得則病又云上者右行下者左行左右周天余而復會﹞曰上下周紀其有數乎曰天以六爲節地以五爲制周天气者六期爲一備終地紀者五歲爲一周﹝續六節謂六气之分五制謂五位之分位應一年气統一年故五歲爲一周六年爲一備謂備歷天气周謂周行地位所以地位六而言五者天气不臨君火故也﹞君火以名相火以位﹝續君火在相火之右但立名於君位不立歲气故天之以气不偶其气以行君火之正守位而奉天之命以宣行火令耳以名奉天故曰君火以名守位稟命故曰相火以位者也﹞五六相合而七百二十气爲一紀凡三十歲千四百四十气凡六十歲而爲一周不及太過斯皆見矣﹝續歷法一气十五日因而乘之積七百二十气則三十年積千四百四十气則六十年也經云有餘而往不足從之不足而往有餘從之故六十年中不及太過斯皆見矣○新校正云按六節藏象論五日謂之候至不可爲工矣一節卽此義也今具已前﹞鬼臾區曰甲己之歲土運統之乙庚之歲金運統之丙辛之歲水運統之丁壬之歲木運統之戊癸之歲火運統之﹝續天地初分之時陰陽析位之際天分五气地列五行五行定位布政於四方五气分流散支於十干當是黃气橫於甲己白气橫於乙庚黑气橫於丙辛靑气橫於丁壬赤气橫於戊癸故甲己應土運乙庚應金運丙辛應水運丁壬應木運戊癸應火運○詳運有太過不及平气甲庚丙壬戊主太過乙辛丁癸已主不及大法如此取气平之法其說不一具如諸篇﹞帝曰其於三陰三陽合之柰何曰子午之歲上見少陰丑未之歲上見太陰寅申之歲上見少陽卯酉之歲上見陽明辰戌之歲上見太陽巳亥之歲上見厥陰少陰所謂標者厥陰所謂終也﹝續標謂上首也終謂當三甲六甲之終○新校正云午未申酉戌亥之歲爲正化正司化令之實子丑寅卯辰巳之歲爲對化對司化令之虛此其大法也﹞厥陰之上風气主之少陰之上熱气主之太陰之上濕气主之少陽之上相火主之陽明之上燥气主之太陽之上寒气主之所謂本也是謂六元﹝續三陰三陽爲標寒暑燥濕風火爲本故云所謂本也天眞元气分爲六化以總坤元生成之用徵其應相則六化不同本其所生則正是眞元之一气故曰六元也並天元紀論﹞丹天之气經於牛女戊分天之气經於心尾已分蒼天之气經於危室柳鬼素天之气經於亢氐昂畢玄天之气經於張翼婁胃所謂戊己分者奎璧角軫則天地之門戶也﹝續戊土屬干己土屬巽遁甲經曰六戊爲天門六己爲地戶晨暮占雨以西北東南義取此也雨爲土用濕气生之故此占焉五營運論﹞帝曰論言天地者萬物之上下左右者陰陽之道路未知其所謂也﹝論謂天元紀及陰陽應象論以上﹞岐伯曰所謂上下者歲上下見陰陽之所在也左右者諸上見厥陰左少陰右太陽見少陰左太陰右厥陰見太陰左少陽右少陰見少陽左陽明右太陰見陽明左太陽右少陽見太陽左厥陰右陽明所謂面北而命其位言其見也﹝面向北而言之也上南也下北也左西也右東也﹞帝曰何謂下岐伯曰厥陰在上則少陽在下左陽明右太陰少陰在上則陽明在下左太陽右少陽太陰在上則太陽在下左厥陰右陽明少陽在上則厥陰在下左少陰右太陽陽明在上則少陰在下左太陽右厥陰太陽在上則太陰在下左少陽右少陰所謂面南而命其位言其見也﹝主歲者位在南故面北而言其左右在下者位在此故面南而言其左右也上天位也下地位也面南左東也右西也上下異而左右殊也﹞上下相構寒暑相臨气相得則和不相得則病﹝木火相臨金水相臨水木相臨土金相臨爲相得也木土相臨土水相臨水火相臨火金相臨金木相臨爲不相得也上臨下爲順下臨上爲逆亦抑鬱而病生土臨君火相火之類者也﹞曰相得而病者何也曰以下臨上不當位也﹝以下臨上謂土臨火火臨木木臨水水臨金金臨土皆爲以下臨上不當位也父子之義子爲下父爲上以子臨父不亦逆乎﹞間气何如岐伯曰隨气所在期於左右﹝於左右尺寸四部分位承之以知應與不應過與不過也﹞曰期之柰何曰從其气則和逆其气則病﹝謂當沈不沈當浮不浮當澀不澀當鉤不鉤當弦不弦當大不大之類也○至眞要論云厥陰之至其脈弦少陰之至其脈鉤太陰之至其脈沈太陽之至大而浮陽明之至短而澀少陰之至大而長至而和則平至而甚則病至而反則病至而不至者病未至而至者病陰陽易者危﹞不當其位者病﹝見於他位也﹞疊移其位者病﹝謂左見右脈右見左脈气差錯故耳﹞失守其位者危﹝已見於他鄕本宮見賊殺之气﹞尺寸反者死﹝子午卯酉四歲有之反謂歲當陰在寸脈而反見於尺歲當陽在尺脈而反見於寸尺寸俱反乃謂反也若尺獨然或寸獨然是不應气非反也﹞陰陽交者死﹝寅申巳亥丑未辰戌八年有之交謂歲當陰在右脈反見左歲當陽在左脈反見右左右交見是謂交若左獨然或右獨然是不應气非交也○愚按黃仲理曰夫運气應時交反脈者謂取其加臨日時以診平人驗其病之死生於將來非已病脈之比也﹞先立其年以知其气左右應見然後乃可以言生死之逆順﹝續經言歲气備矣○詳此見六元正紀論中並五營運論﹞帝曰夫子言察陰陽所在而調之論言人迎與寸口相應若引繩大小齊等命曰平﹝續寸口主中人迎主外兩者相應俱往俱來若引繩也大小齊等春夏人迎微大秋冬寸口微大者命曰平也愚按脈之小大與四時應者平﹞

陰之所在寸口何如﹝陰之所在脈沈不應引繩齊等其候頗乖故問以明之﹞岐伯曰視歲南北可知之矣曰願卒聞之曰北政之歲少陰在泉則寸口不應﹝木水金火運面北受气凡气之在泉者脈悉不見惟其左右之气脈可見之在泉之气善則不見惡者可見病以气卽客主淫勝名之在火之气其亦然矣﹞厥陰在泉則右不應﹝續少陰在右故﹞太陰在泉則左不應﹝續少陰在左故﹞南政之歲少陰司天則寸口不應﹝土運之歲面南行令故少陰司天則二手寸口不應﹞厥陰司天則右不應太陰司天則左不應﹝續亦左右義也﹞諸不應反其診則見矣﹝諸不應反其診則見矣謂諸脈之不應者歲運之當經候之常也今乃見者其候變也變則不應者斯應之矣反變者診候也王注覆其手者非﹞曰尺候何如曰北政之歲三陰在下則寸不應三陰在上則尺不應﹝續司天曰上在泉曰下﹞南政之歲三陰在天則寸不應三陰在泉則尺不應左右同﹝續尺不應左右悉與寸不應義同﹞故曰知其要者一言而終不知其要流散無窮此之謂也﹝續要謂知陰陽所在知則用之不惑不知則尺寸之气沈浮小大常三歲一差欲求其意豈不流散而無窮耶至眞要論﹞帝曰主歲何如岐伯曰气有餘則制己所勝而侮所不勝其不及則己所不勝侮而乘之己所勝輕而侮之﹝木余則制土輕忽於金以金气不爭故木恃其餘而欺侮也又木少金勝土反侮木以木不及故土妄淩之也四气率同侮謂侮慢而淩侮也﹞侮反受邪寡於畏也﹝受邪謂受己所不勝之邪然捨己宮觀適他鄕邦外彊中漧邪勝眞弱寡於敬畏由是納邪故曰寡於畏也○按六節藏象論云未至而至此謂太過則薄所不勝而乘所不勝命曰气淫至而不至此謂不及則所勝妄行而所生受病所不勝而薄之命曰气迫卽此義也五營運論﹞帝曰願聞天道六六之節盛衰何也﹝續經已啟問未敷其旨故重問之﹞岐伯曰上下有位左右有紀﹝續上下謂司天地之气二也余左右四气在歲之左右也﹞故少陽之右陽明治之陽明之右太陽治之太陽之右厥陰治之厥陰之右少陰治之少陰之右太陰治之太陰之右少陽治之此所謂气之標蓋南面而待之也﹝續標末也聖人南面而立以閱气之至也﹞少陽之上火气治之中見厥陰﹝續少陽南方火故上見火气治之與厥陰故合中見厥陰﹞陽明之上燥气治之中見太陰﹝續陽明西方金故上燥气治之與太陰合故燥气之下中見太陰﹞太陽之上寒气治之中見少陰﹝續經曰太陽所至爲寒生中爲溫與此義同﹞厥陰治之風气治之中見少陽少陰之上火气治之中見太陽﹝續少陰所至爲熱生中爲寒卽此義也﹞太陰之上濕气治之中見陽明﹝太陰西南方土故土濕气治之與陽明合故濕气之下中見陽明﹞所謂本也本之下中之見也見之下气之標也﹝續本謂元气也气必爲主﹞本標不同气應異象﹝續本者應之元標者病之始病生形用求之標方施其用求之本標本不同求之中見法方全○按至眞要論云少陽太陰從本少陰太陽從本從標陽明厥陰不從標本從乎中故從本者化生於本從標本者有標本之化從中者以中爲气化﹞曰其有至而至有至而不至有至而太過何也﹝續皆謂天之六气也初之气起於立春前十五日餘二三四五終气次至而分治六十日餘八十七刻半﹞曰至而至者和至而不至者來气不及也未至而至來气有餘也﹝續時至而气至和平之應此爲平歲也假令甲子歲气有餘於癸亥歲未當至之期先期而至也乙丑歲气不足於甲子歲當至之期後時而至也故曰來气不及來气有餘也言初气之至期如此歲气有餘六气之至皆先期歲气不及六气之至皆後時先時後至後時先至各差十三日而應也○按金匱要略云有未至而至有至而不至有至而不去有至而太過冬至之後得甲子夜半少陽起少陰之時陽始生天得溫和以未得甲子天因溫和此爲未至而至也以得甲子而天未溫和此爲至而不至以得甲子而天大寒不解此爲至而不去以得甲子而天溫如盛夏時此爲至而太過此亦論气應之一端也﹞曰至而不至未至而至何如﹝續言太過不及歲當至早至晚之時應也﹞曰應則順否則逆逆則變生變生則病﹝當期爲應愆期爲否天地之气生化不息無止礙也不應有而有應有而不有是造化之气失常失常則气變變常則气血紛撓而爲病也天地變而失常則萬物皆病六微旨論﹞帝曰願聞地理之應六節气位何如岐伯曰顯明之右君火之位也君火之右退行一步相火治之﹝日出謂之顯明則卯之地气分春也自春分後六十日有奇斗建卯正至於已正君火位也自斗建已正未之中三之气分相火治之所謂少陽也君火之位所謂少陰熱之分也天度至此暄涉火行居熱之分不行炎暑君之徳也少陽居之爲潛逆大熱早行疫瘟乃生陽明居之爲溫涼不時太陽居之爲寒兩間熱厥陰居之爲風濕雨生羽虫少陽居之爲天下疵疫以其得位君令宣行故也太陰居之爲時雨火有二位故以君火爲六气之始也相火則夏至日前後各三十日也少陽之分火之位矣天度至此炎熱火行少陽居之爲熱暴至艸萎河幹炎亢濕化晚布陽明居之爲涼气間發太陽居之爲寒气間至熱爭冰雹厥陰居之爲風熱火行雨雷生羽虫少陰居之爲大暑炎亢太陰居之爲雲雨雷雹退謂南面視之在位之右也一步凡六十日又八十七刻半餘气同法﹞復行一步土气治之﹝續雨之分也卽秋分前六十日有奇斗建未正至酉之中四之气也天度至此雲雨大行濕蒸乃作少陽居之爲炎熱沸騰雲雨雷雹陽明居之爲淸雨霧露太陽居之爲寒雨害物厥陰居之爲暴風雨摧位雨生虫太陽居之爲寒熱气反用山澤浮雲豪雨溽蒸太陰居之爲大雨霪霪﹞復行一步金气治之﹝續燥之分也卽秋分後六十日有奇自斗建酉正至亥之中五之气也天度至此萬物皆燥少陽居之爲溫淸更正萬物乃榮陽明居之爲大涼燥疾太陽居之爲早寒厥陰居之爲涼風大行雨生介虫少陰居之爲秋濕熱病時行太陰居之爲時雨沈陰﹞復行一步水气治之﹝續寒之分也卽冬至日前後各三十日至斗建亥至醜之中六之气也天度至此寒气大行少陽居之爲冬溫蟄虫不藏流水不冰陽明居之爲燥寒勁切太陽居之爲大寒凝冽厥陰居之爲風寒飄揚雨生鱗虫少陰居之爲蟄虫出見流水不冰太陰居之爲礙陰寒雪地气濕之﹞復行一步木气治之﹝續風之分也卽春分前六十日有奇也自斗建丑正至卯之中初之气也天度至此風气乃行天地神明號令之始天之使之少陽居之爲溫疫至陽明居之爲淸風霧露朦胍太陽居之爲寒風切冽霜雪水冰厥陰居之爲大風發榮雨生毛虫少陰居之爲熱風傷人時气流行太陰居之爲風雨凝陰不散﹞復行一步君火治之﹝續熱之分也復春分始也自斗建卯正至巳之中二之气也凡此六位終統一年六六三百六十日六八四百八十刻六七四十二刻其餘半刻分而爲三約終三百六十五度也余奇細分率之可也﹞相火之下水气承之﹝續熱盛水承條蔓柔弱湊潤衍溢水象可見經云少陽所至爲火生終爲蒸溽則水承之義可見﹞水位之下土气承之﹝續寒甚物堅水冰流涸斯見承下明矣經云太陽所至爲寒雪冰雹白則土气承之義可見﹞土位之下風气承之﹝續疾風之復時雨乃零是則溫爲風吹化而爲雨經雲太陰所至爲濕生終爲注雨則土位之可風气承之而爲雨也又云太陰所至爲雷霆驟注烈風則風气承之義也﹞風位於下金气承之﹝續風動气淸萬物皆燥金承木下其象昭然經云厥陰所至爲風生終爲整肅則金承之義可見﹞金位之下火气承之﹝續蝦金生熱則火流金乘火之上理無妄也經云陽明所至爲散落溫則火乘之義﹞君火之下陰精承之﹝續君火之位大熱不行蓋爲陰精制承其下也諸以所勝之气承於下者皆折其標盛此天地造化之大體耳經云少陰所至爲熱生終爲寒則陰承之義可知六元正紀論言水發而雹雪土發而飄驟木發而毀折金髮而淸明火發而曛昧何气使然曰气有多少發有微甚微者當其气甚者兼其下徵其下气則象可見也所謂徵其下者卽此六气承之气也﹞曰何也曰亢則害承乃制制生則化外列盛衰害則敗亂生化大病﹝愚按王安道曰自顯明之右至君火治之十五句言六節所治之位也自相火之下至陰精承之十二句言地理之應乎歲气也亢則害承乃制二句言抑其過也制生則化至生化大病四句言有制之常與無制之變也承猶髓也不曰髓而曰承者以下言之則有上奉之象故曰承𨿽謂之承而有防之之義存焉亢者過極也害者害物也制者克勝之也然所承也其不亢則隨之而已故𨿽承而不見旣亢則克勝以平之承斯見矣故後篇厥陰所至爲風生終爲肅少陰所至爲熱生終爲寒之類其爲風生爲熱生者亢也其爲肅爲寒者制也又水發而爲雹雪土發而爲飄驟之類其水發土發者亢也其雹雪飄驟者制也若然者則造化之常不能以無亢亦不以無制能焉耳夫前後二篇所主𨿽有歲气運气之殊然亢則害承乃制之道蓋無往而不然也故求之於人則五臟更相平也一臟不平所不勝平之五臟更相平非不亢而防之乎一臟不平所勝平之非旣亢而克勝之乎始以心火而言其不亢則腎水𨿽心火之所畏亦不過防之而已一或有亢則起而克勝之矣余髒皆然制生則當作制則生化蓋傳寫之誤讀之者求之不通遂並遺四句而弗取殊不知上二句止言亢而害害而制耳此四句乃害與制之外之遺意也苟或遺之則無以見經旨之周悉矣制則生化正與下文害則敗亂相對辭理俱順制則生化者言有所制則六气不至於亢爲平平則萬物生生而變化者無窮矣化爲生之盛故生先於化也外列盛衰者言六气分布主治疊爲盛衰昭然可見故曰外列害則敗亂生化大病者言旣亢爲害而無所制則敗壞乖亂之政行矣敗壞乖亂之政行則其變極矣其災甚矣萬物豈有不病者乎生化之所生化者言謂萬物也以變極而災甚故曰大病上生化以造化之用言下生化以萬物言以人論之制則化生猶元气周流滋營一生九五臟六腑四肢百骸九竅皆藉焉以爲動靜云爲之主生化太病猶邪气恣橫正气耗散凡五臟六腑四肢百骸九竅不能遂其運用之常也或以害爲自害或以承爲承藉或以生爲自無而有化爲自有而無或以二生化爲一意或以大病爲諭造化之機息此數者皆非也且夫人之气也固亦有亢而制自者苟亢而不能自制則湯液鍼石導引之法以爲之助若天地之气其亢而自制者固復於平亢而不制者其孰助哉𨿽然造化之道苟變至於極則亦終必自反而復其常矣﹞帝曰盛衰何如岐伯曰非其位則邪當其位則正邪則變甚正則微曰何謂當位曰木運臨卯火運臨午土運臨四季金運臨酉水運臨子所謂歲會气之平也﹝續非太過非不及是謂平運主歲也平歲之气物生脈應皆必合期無先後也○木運臨卯丁卯歲也火運臨午戊午歲也土運臨四季甲辰甲戌己丑己未歲也金運臨酉乙酉歲也水運臨子丙子歲也丙戊午己丑己未乙酉又爲太乙天符﹞曰非位何如曰歲不與會也﹝不與本辰相逢會也﹞曰土運之歲上見太陰火運之歲上見少陽少陰﹝少陽少陰皆火气﹞

金運之歲上見陽明木運之歲上見厥陰水運之歲上見太陽柰何曰天之與會也﹝天气與運气相逢會也續土運之歲上見太陰己丑己未也火運之歲上見少陽戊寅戊申也上見少陰戊子戊午也金運之歲上見陽明乙卯乙酉也木運之歲上見厥陰丁己丁亥也水運之歲上見太陽丙辰丙戍也丙己丑己未戊午乙酉又爲太乙天符又按天元正紀論云太過而同天化者三不及而同天化者亦三戊子戊午大徵上臨少陰戊寅戊申大徵上臨少陽丙辰丙戌大羽上臨太陽如是者三丁巳丁亥少角上臨厥陰乙卯乙酉少商上臨陽明己丑己未少宮上如是三臨者太過不及皆曰天符也﹞故天元冊曰天符天符歲會何如曰太乙天符之會也﹝是謂三合一者天會二者歲會三者運會天元紀論曰三合爲治此之謂也太乙天符詳具天元紀論中並六微旨論﹞帝曰四時之气至有早晏髙下左右其候何如岐伯曰行有逆順至有遲速故太過者化先天不及者化後天﹝續气有餘故化先气不足故化後﹞曰願聞其行何謂也曰春气西行夏气北行秋气東行冬气南行﹝續觀萬物生長收藏如斯言﹞故春气始於下秋气始於上夏气始於中冬气始於標春气始於左秋气始於右冬气始於後夏气始於前此四時正化之常﹝續察物以明之可知也﹞故至髙之地冬气常在至下之地春气常在﹝續髙山之顚盛夏冰雪污下川澤嚴冬艸生常在之義足明矣按五常正論云髙者气寒下者气熱是也矣﹞必謹察之帝曰天地之气終始柰何岐伯曰數之始起於上而終於下歲半之前天歲主之歲半之後地气主之﹝續王注歲半立秋之日也新校正云初气交司在歲前大寒日歲半當在立秋前一气之十五日不得云立秋之日也﹞上下交互气交主之﹝續交互互體也上體下體之中有二互體也气交主之愚謂大寒前後與立秋前後也﹞歲紀畢矣故曰位明歲月可知矣所謂气也﹝續大凡一气主六十日而有奇以立位數之位同一气則月之節气中气之知也故言天地气者以上下體言勝復者以气交言橫逆者以上下互皆以節气推之候之災靑變復可期矣○機案五艸廬應气考定序曰世之言運气者率以每歲大寒節爲今年六之气所終來年一之气所始其終始之交隔越一气不相接續予嘗疑於是後見楊子建通神論乃知其論已先於予鄆城曹大本彥禮甫好邵學予請以先天後天卦明之夫風木冬春之交北東之維艮震也君火春夏之交東南之維震巽也相火正夏之時正南之方離也濕土夏秋之交南西之維坤兌也燥金冬秋之交西北之維兌乾也寒水正冬之時正北之方坎也此主气之定布也地初正气子中而丑中震也地後間气丑中而卯中離也天前間气卯中而巳中兌也天中正气巳中而未中乾巽也天后間气未中而酉中坎也地前間气酉中而亥中艮也地終正气亥中而子中坤也此客气之加臨者也主气土居二火之後客气土行二火之間終艮始艮始天卦位也始震終坤先天卦序也世以歲气起大寒節者似協後天終艮始艮之文然而非也子建以歲气起冬至者宜契先天始震終坤之義子午歲之冬至起燥金而生丑中之寒水丑未歲之冬至起寒水而生丑中之風木寅申歲起風月卯酉歲起君火辰戌歲起濕土巳亥歲起相火皆肇瑞於子半六气相生循環不窮豈歲間斷於傳承之際HT然則終始乎艮者可以分主气所居之位而非可以論客气所行之序也彥禮甫於經傳之所已言采拾詳矣惟此說乃古今之所未發敢爲誦之以補遺闕予與之聚處國學獲睹其書遂爲志其卷首又曰天地陰陽之運往過來續木火土金水始終終始如環斯循六气相生之序也歲气起於子中盡於子中故曰冬至子之半天心無攺移子午之歲始冬至燥金三十日然後禪於寒水以至相火日各六十者五而小雪以後其日三十復終於燥金丑未之歲始冬至寒水三十日然後禪於風木以至燥金日各六十日五而小雪以後其日三十復終於寒水寅申以下皆然如是六十年至千萬年气序相生而無間非小寒之末無所於授大寒之初無所於承隔越一气不相接續而截其大寒爲次年初气之首也此造化之妙內經祕而未發啟玄子闕而未言近代楊子建防推而得之玆說與經不合言極有理謹附於此俾學人知之﹞曰余司其事則而行之不合其數何也曰气用有多少化治有盛衰衰盛有多少同其化也曰願聞同化何如曰風溫春化同熱燻昏火夏化同勝與復同燥淸煙露秋化同雲雨昏眩埃長夏化同寒气霜雪冰冬化同此天地五運六气之化更用衰盛之常也曰五營運同天化者命曰天符予知之矣願聞同地化者何謂也曰太過而同天化者三不及而同天化者亦三太過而同地化者三不及而同地化者亦三此凡二十四歲﹝續六十年中同天地之化者凡二十四歲餘悉隨已多少﹞曰願聞其所謂也曰甲辰﹝甲戌﹞大宮下加太陰壬寅壬申大角下加厥陰庚子庚午大商下加陽明如是者三癸巳癸亥少徵下加少陽辛丑辛未少羽下加太陽癸卯癸酉少徵下加少陰如是者三戊子戊午太徵上臨少陰戊寅戊申太徵上臨少陽丙辰丙戌太羽上臨太陽如是者三丁巳丁亥少角上臨厥陰乙卯乙酉少商上臨陽明己酉己未少宮上臨太陰如是者三除此二十四歲則不加不臨也曰加者何謂曰太過而加同天符不及而加同歲會也曰臨者何謂曰太過不及皆曰天符而變行有多少病形有微甚生死有早晏耳帝曰六位之气盈虛何如岐伯曰太少異也太者之至徐而常少者暴而亡﹝續力彊而作不能久長故暴而亡也亡無也﹞曰天地之气盈虛何如曰天气不足地气隨之地气不足天气從之運气中居而常先也﹝續運謂木火土金水各主歲者也地气勝則髒運上升天气勝則髒運下降上升下降運气常先遷降也﹞惡不所勝歸所同和隨運歸從而生其病也﹝續非其位則變生變生則病作﹞故上勝則天气降而下下勝則地气遷上矣﹝續勝謂多也上多則自降下多則自遷多少相移气之常也﹞勝多少而差其分﹝續多則遷降多少則遷降少多少之應有微有甚之異也﹞微者少差甚者多差則位易气交易則大變生而病作矣大要曰甚紀五分微紀七分其差可見此之謂也﹝續以其五分七分之所以知天地陰陽過差矣並六元正紀論﹞帝曰其貴賤何如岐伯曰天符爲執法﹝續猶相輔﹞歲位爲行人﹝續猶方伯﹞太乙天符爲貴人﹝續猶君王﹞曰邪之中也柰何曰中執法者其病速而危﹝續執法官人之有爲邪僻故病速而危﹞中行令者其病徐而持﹝續方伯無執法之權故無速害病但執持而已﹞中貴人者其暴病而死﹝續義無移犯故病則暴而死﹞曰位之易也何如曰君臣位則順臣位君則逆逆則其病近其害速順則其病遠其害微所謂二火也﹝續相火居君位是臣位居君位故逆也君火居相火是君位居臣位君臨臣位故順也遠謂裏遠近謂裏近六微旨論﹞

帝曰何謂太虛曰太气舉之也﹝續言太虛無礙地體何憑而山住耶太气謂造化之气任持太虛者也故以太虛不屈地久天長者蓋由造化之气任持之也气化而變不任持之則太虛之气亦敗壞耳夫落葉飛空不疾而下爲其乘气故勢不得速焉凡之有形處地之上者皆有生化之气任持之也然气有大小不同壞有遲速之異及至气不任持則大小之壞一也﹞燥以干之暑以蒸之風以動之濕以潤之寒以堅之火以溫之故風寒在下燥熱在上濕气在中火遊行其間寒暑六入故令虛而化生也﹝地本之中元有六入曰燥曰暑曰風曰溫曰寒曰火受燥故幹性生焉受暑故濕性生焉受風故動性生焉受濕故潤性生焉受寒故堅性生焉受火故溫性生焉此天之六气也令按寒暑六入者以其燥溫統於風寒火統於暑與熱﹞故燥勝則地幹暑勝則地熱風勝則地動濕勝則地泥寒勝則地裂火勝則地固矣﹝續六气之用五營運論﹞帝曰勝復之動時有常乎气有必乎岐伯曰時有常位而气無必也﹝續𨿽位有常而發動有無不必定之有也﹞曰願聞其道曰初气終三气天气主之勝之常也四气盡終气地气主之復之常也有勝則復無勝則否曰復已而勝何如曰勝至則復無常數也衰乃止耳﹝續勝微則復微故復已而又勝勝甚則復甚故復已則少有再勝者也假而勝者亦隨微甚而復之耳然勝復之道𨿽無常數至其衰謝則勝復皆自止也﹞復已而勝不復則害此傷生也﹝續有勝梁復是復气已衰衰不能復是天眞之气已傷敗甚而生意盡﹞曰復而反病何也曰居非其位不相得也太復其勝則主勝之故反病也﹝續捨已宮觀適於他邦己力己衰主不相得怨隨其後惟便是求故力極而復主反襲之反自病者也﹞所謂火燥熱也﹝續少陽火也陽明燥也少陰熱也少陰少陽在泉爲火居水位陽明司天爲金居火位金復其勝則火主勝之火復其勝則水主勝之餘气勝復則無主勝之病气也故又曰所謂火燥熱也﹞曰治之柰何曰夫气之勝也微者隨之甚者制之气之復也和者平之暴者奪之皆隨勝气安其屈伏無問其數以平爲期此其道也﹝續隨謂隨之安謂順勝气以和之也制謂制上平謂平調奪謂奪其勝气也治此者不以數之多少但以气和平爲準度耳至眞要論﹞帝曰气之上下何謂也曰身半已上其气三矣天之分也天气主之身半已下其气三矣地之分也地气主之以名命气以气命處而言其病半所謂天樞也﹝續身之半正謂臍中也伸臂指天舒足指地以繩量之正當臍也故又曰半所謂天樞也天樞正當臍兩旁同身寸之二寸其气三者假如少陰司天則上有熱中有太陽兼之三也六气皆然司天者其气三司地者其气三故身半以上三气身半以下三气也以名言其气以气言其處以气處寒熱而言其病之形癥也如足厥陰气居足及股脛內側上行少腹循脇足陽明气在足上行外股前上腹臍之旁循胸乳上面足太陽气起目上額絡頭下項背過腰橫過髀樞股後下行入貫出外踝之後足小趾外側足太陰气循足及股脛之內側上行腹脇之前足少陰同之足少陽气循脛外側上行腹脇之側循頰耳至目銳此首之側此足六經之部主也手厥陰少陰太陰气從心胸橫出循背內側至中指小指大指之端手陽明太陽少陽气並起手錶循背內側上肩及甲上頭此手六气之部主也欲知病診當隨气所在以言之當陰之分冷病歸之當陽之分熱病歸之故勝復之作先言病生寒熱者必根據此物理也○按六微旨論雲天樞之上天气主之天樞之下地气主之气交之中人气從之﹞故上勝而下俱病者以地名之下勝而上俱病者以天名之﹝續彼气旣勝此未能復抑鬱不暢而無所行進則困於嫌退則窮於拂塞故上勝至則下與俱病下勝至則上與俱病上勝下病地气郁也故從地郁以名地病下勝上病天气塞也故從天塞以名天病夫以天名者方順天气爲至逆地气而攻之以地名者方從天气爲制則可假如陽明司天少陰在泉上勝而下俱病者是拂於下而生也天气正勝天可逆之故順天之气方同淸也少陰等司天上下勝同法○六元正已論云上勝則天气降而下下勝則地气遷而上此謂之也﹞所謂勝至報气屈伏而未發也復至則不以天地異名皆如復气爲法﹝續勝至未復而病生以天地異名爲貳復气已發則所生無問上勝下勝悉皆根據復气爲病寒熱之主也至眞要論﹞帝曰天地之气何以候之岐伯曰天地之气勝復之作不形於診也﹝言平气及勝復皆以形癥觀察不以診知也﹞脈法曰天地之變無以脈診此之謂也﹝天地以气不以位故不當以脈知五營運論﹞厥陰之至其脈弦﹝軟虛而滑端直以長是謂弦實而弦則病不實而微亦病不端長宜亦病不當其位亦病位不能弦亦病﹞少陰之至其脈鉤﹝來盛去衰如偃帶鉤是謂鉤來不盛去反盛則病來盛去盛亦病來不盛去不盛亦病不當其位亦病位不能鉤亦病﹞太陰之至其脈沈﹝沈下者按之乃得下諸下脈也沈甚則病不沈亦病不當其位亦病位不能沈亦病﹞少陽之至大而浮﹝浮髙也大謂稍大諸位脈也大浮甚則病浮而不大亦大病而不浮亦病浮大不浮亦病不當其位亦病不能大浮亦病﹞陽明之至短而澀﹝往來不利是謂澀往來不遠是謂短短甚則病澀甚則病不短不澀亦病不當其位亦病位不能短澀亦病﹞太陽之至大而長﹝往來遠是謂長大甚則病長甚則病長而不大亦病大而不長亦病不當其位亦病位不能長大亦病﹞至而和則平﹝不大甚則爲平調不弱不彊是爲平﹞至而甚則病﹝弦似張弓弦滑如連珠沈而附骨浮髙於皮澀而止住短如麻黍大如帽簪長如弓繩皆謂至而大甚也﹞至而反者病﹝應弦反澀應大反細應浮反沈應沈反浮應短澀反長滑應虛反彊實應細反大是皆爲气反常平之候有病乃如此見也﹞至而不至者病﹝气位已至而脈气不應也﹞未至而至者病﹝按歷古法凡得節气當年六位之分當如南北之歲脈象攺易而應之气序未移而脈先變易是先天而至故病﹞陰陽易者危﹝不應天常气見交錯失其常位更易見之陰位見陽脈陽位見陰脈是易位而見也二气交錯故病危○六微旨論云至而至者和至而不至來气不及也未至而至來气有餘也曰至而不至未至而至何也曰應則順否則逆逆則變生變生則病曰請言其應曰物生其應也气脈其應也所謂脈應卽此脈應也至眞要論﹞厥陰所至爲裏急﹝筋軟縮故急﹞爲支痛爲軟戾爲脇痛嘔泄﹝利也﹞少陽所至爲瘍疹身熱﹝火气生也﹞爲驚惑惡寒戰栗譫﹝亂言也﹞妄爲悲妄衄﹝污血亦脂也﹞

爲語笑太陰所至爲積飲痞膈﹝土气也﹞爲滿爲中滿霍亂吐下爲重腫﹝腫謂肉泥按之不起也﹞少陽所至爲嘔爲瘡瘍﹝火气生也﹞爲驚躁瞀昧暴病爲喉痺耳鳴嘔湧﹝溢气不下﹞爲暴注螈暴死陽明所至爲浮虛﹝薄腫按之復起﹞爲鼽尻陰股膝髀足病爲脇痛皴揭﹝身皮象﹞爲鼽太陽所至爲屈伸不和爲腰痛爲寢汗﹝睡中汗發於胸嗌頸腋之間﹞痙流泄禁止病之常也﹝六元正紀論○或問五運六气內經講論諸方所略其理奧妙未易造入原發明焉﹞丹溪曰翳李之初宜須識病機之變化論人形而處治若便攻於气運恐流於馬宗素之徒而去其生人於某日病屬其經用某樂治之之類也○又問人之五臟六腑外應天地司气司運八風動靜之變人應气焉豈不切當苟不知此爲醫未造其理何以調之曰楊太受嘗云五運六气須每日候之記其風雨晦明而有應時作病者有伏气後時而有病者故病衝而動者體認純熟久久自能造其至極○王安道曰運气七篇與素問諸篇自是兩書作於二人之手其立意各有所主不可混言王冰以爲七篇參入素問之中本非素問原文也○又運气之說褚澄嘗議之矣曰大橈作甲子紀歲年耳非言病也夫天地五行寒暑風雨倉卒而變人嬰斯气作疾於身气難預期故疾難預定气非人爲故疾難人測推驗多乖拯救易誤兪扁弗議淳華弗稽運气之書豈非後人托名於聖哲耶○黃仲理曰南北二政三陰司天在泉寸尺不應交反脈圖並面解運气面說出劉溫舒運气論奧又六气上下加臨補瀉病癥面並差棺墓面歌括出浦云運气精華又五運六气加臨轉移面並面說出劉河間原病式後人采附仲景傷寒論中夫溫舒浦云守眞三家之說豈敢附於仲景之篇特後人好學人爲之耳又曰運气之說仲景三百九十七法無一言及之者非略之也蓋有所不取也讀素問鈔若干捲乃祁門汪石山先生之所續注者也予以孱弱有志於醫術未之能嘗服先生藥輒獲奇效先生究心於素難諸書久矣凡就治於先生者百發百中與時醫嘗試者相去殊遠然則先生之醫誠有本哉觀於此注亦可見矣稟於家君敬刊首卷及此卷以倡之刻完因識歲月於未簡以諗觀者如此

嘉靖五年歲次丙戌重陽日後學休寧程從遷謹識

卷下之四

匯萃

辭不可屬事不可比森乎眾也且匯萃鈔帝曰人年老而無子者材力盡耶﹝續材謂材可以立身者﹞將天數然也﹝愚謂天癸之數也﹞岐伯曰女子七歲腎气盛齒更發長﹝續老陽之數極於九少陽之數次於七女子爲少陰之气故以少陽數隅之明陰陽气和乃能生成其形體故七歲腎气盛齒更發長﹞二七而天癸至任脈通太衝脈盛月事以時下故有子﹝續癸北方水干名也任脈波脈皆奇經脈也腎气全盛衝任流通經血流盈應時而下天眞之气降與之從事故云天癸也然衝爲血海任主胞胎二者相資能故有子謂月事者平和之气常以三旬而一見也愆期謂之有病﹞三七腎气平均故眞牙生而長極﹝續眞牙謂牙之最後生者表牙齒爲骨之餘也﹞四七筋骨堅發長極身體盛壯﹝續天癸七七而終年居四七材力之半故身體壯盛長極於斯﹞五七陽明脈衰面始憔發始墮﹝續手足陽明之脈气營於面循髮際至額顱故其衰也發墮而憔﹞六七三陽脈衰於上面皆憔發始白﹝續三陽之脈盡上於頭故衰則面憔發白所以衰者婦人有餘於气不足於血以其經月數泄之故﹞七七任脈虛太衝脈衰少天癸竭地道不通故形壞而無子也﹝續經水絕止是爲地道不通衝任衰微故形壞無子丈夫八歲腎气實發長齒更﹝續老陰之數極於十少陰之數次於八男子爲少陽之气故以少陰數合之易曰天九地十是也﹞二八腎气盛天癸至精气溢瀉陰陽和故能有子﹝續男子之質不同精血之形亦異陰靜海滿而去血陽動應合而泄精二者通和故能有子易曰男女媾精萬物化生是也﹞三八腎气平均筋骨勁彊故眞牙生而長極四八筋骨隆盛肌肉滿壯﹝續丈夫天癸八八而終年居四八亦材力之半也﹞五八腎气衰發墮齒槁﹝續腎主於骨齒爲骨餘腎气旣衰精無所養故發墮而齒漧枯﹞六八陽气衰竭於上面憔發鬢頒白﹝續陽气陽明之气也﹞七八肝气衰筋不能動天癸竭精少腎臟衰形體皆極八八則齒髮去﹝續肝气養筋肝衰故筋不能動腎气養骨腎衰故形體疲極天癸已竭故精少也陽气竭精气衰故齒髮皆落矣非惟材力衰謝固亦天數使然﹞腎者主水受五臟六腑之精而藏之故五臟盛乃能瀉﹝續五臟六腑精气淫溢而滲灌於腎腎乃受而藏之此乃腎爲都會關司之所非腎一臟而獨有精故曰五臟盛乃能瀉也﹞今五臟皆衰筋骨解墮天癸盡矣故發鬢白身體重行步不正而無子爾曰其有年已老而有子者何也﹝續言以非天癸之數也﹞曰此其天壽過度气脈常通而腎气有餘也﹝續所稟天眞之气本自有餘也﹞此𨿽有子男不過盡八八女不過盡七七而天地之精气皆竭矣﹝續老而生子子壽不能過天癸之數上古天眞論﹞天食人以五气地食人以五味﹝續天以五气食人者臊气湊肝焦气湊心香气湊脾鮏气湊肺腐气湊腎也地以五味食人者酸味入肝苦味入心甘味入脾辛味入肺鹹味入腎也淸陽化气而上爲天濁陰成味而下爲地故天食人以气地食人以味也經曰陽爲气陰爲味是也﹞五气入鼻藏於心肺上使五色修明音聲能彰五味入口藏於腸胃味有所藏以養五气气和而生津液相成神乃自生﹝續心榮面色肺主音聲故气藏於心肺上使五色修潔分朗音聲彰著气爲水母故味藏於腸胃內養五气五气和化津液方生津液與气相副化成神气乃能生而宣化也六气藏象論﹞天气淸靜光明者也﹝愚謂天气淸靜故光明不竭人能淸靜則壽亦延長﹞藏徳不止﹝止一作上﹞故不下也﹝續四時成序七曜周行天不形言是藏徳也徳隱則應用不屈故不下也言天至尊髙徳猶見應況金生之道不順天乎﹞天明則日月不明邪害空竅﹝續大明見則小明滅故大明之徳不可不藏天若自明則日月之明隱矣諭人當淸靜法道以保天眞苟離於道則虛邪入於空竅﹞陽气者閉塞地气者冒明﹝續陽謂天气亦風熱也地气謂濕亦雲霧也風熱害人則九竅閉塞霧濕爲病則掩醫淸明取類者在天則日月不光在人則兩目藏曜也﹞雲霧不精則上應白露不下﹝續霧者云之類露者雨之類夫陽盛則地不上應陰虛則天不下交故雲霧不化精微之气上應於天而爲白露不下之咎矣經曰地气上爲雲天气下爲雨明二气交合乃成雨露又曰至陰虛天气絕至陽盛地气不足明气不相召亦不能交合也﹞交通不表萬物命故不施則名木多死﹝續表謂表陳其狀易曰天地萬物化醇然不表交通則爲否也名謂名果珍木夫雲霧不化其精微雨露不沾於原澤是爲天气不降地气不騰變化之道旣虧生育之原斯泯故萬物之命無稟而生然其死者則名木先應﹞惡气不發風雨不節白露不下則死槁不榮﹝續惡謂害气也發謂發散節謂節度死謂蘊積槁謂枯槁言常气伏藏而不散風雨無度折傷復多槁物蘊積春不榮也豈惟其物獨遇是而有之人離於道亦有之矣故下文云﹞賊風數至豪雨數起天地四時不相保與道相失則未央絕滅﹝續不順四時之和數犯八風之害與道相失則天眞之气未期失遠而致滅亡央久也遠也﹞惟聖人從之故身無奇病萬物不失生气不竭﹝王注聖人法天地藏徳恬淡虛無精神內守病安從來又雲從猶順也謂順四時之令也然四時之令不可逆之逆之則五臟內傷而他疾起矣﹞蒼天之气淸淨﹝續春爲蒼天發生之主﹞則志意治順之則陽气固𨿽有賊邪弗能害也﹝亦以天道諭諸人也﹞此因時之序﹝以因天四時之气序故賊邪之气不能害也﹞故聖人傳精神服天气而通神明﹝流通精神不耗不治王注久服天眞之气則妙用自通於神明也﹞

失之則內閉九竅外壅肌肉衛气散解﹝續失謂逆蒼天淸淨之壅也衛气者合天之陽气也所以溫分肉而充皮膚肥腠理而司開闔故失其度則內閉九竅外壅肌肉以衛不宮運攸言散解也﹞此謂自傷气之削也﹝續夫逆蒼天之气違淸靜之理使正眞之气如削去者非天降之人自爲之爾﹞陽气者若天與日失其所則折壽而不彰﹝續此明陽前气之用也諭人之有陽若天之有日天失其所則日不明人失其所則陽不固日則明則天暗陽不固則人夭﹞故天運當以日光明﹝諭人之生固其藉其陽气○愚謂天之營運不息以藏隱其气而日月得以光明也生气通天論﹞陰气者靜則神藏躁則消亡﹝續陰謂五神髒也言人安靜不涉邪气則祥气寧而內藏人卽動冒邪气則神被害而離散藏無所守故曰消亡﹞飲食自倍腸胃乃傷﹝續髒以躁動致傷腑以食飲气損皆謂過用越旺則受其邪也﹞岐伯曰根於中者命曰神機神去則機息根於外者命曰气立气止則化絕﹝諸有形之類根於中者生源擊天其所動浮皆神气爲機發之主故其所爲也物莫之知是機神捨去則機發動用之道息矣根於外若生源擊地故其生長化虛收藏皆爲造化之气所應立故其所出也物亦莫知之是以气止息則生化結成之道絕滅矣其木火土金水燥濕液腎柔弱常易性不及乎外物去生气離根化絕止則其常體性顏色皆必小變移其舊也六微旨論云出入廢則神機化滅升降息則气立孤無故非出入則無以生長壯老非升降則無以生長化收藏五常正大論﹞帝曰何謂三部岐伯曰有下部有中部有上部部各有三候候者有天有地有人也必指而導之﹝必因師指引教導﹞乃以爲眞上部天兩額之動脈﹝續在額兩旁動應於手足少陽脈气所行﹞上部地兩頰之動脈﹝在鼻孔兩旁近千巨之分動應於手足陽明脈气所行﹞上部人耳前之動脈﹝在耳前陷者中動應於手手少陽脈气所行﹞中部天手太陰也﹝肺脈也在掌後寸口中是謂經渠動應於手﹞中部地手陽明也﹝大勝脈也合谷之分動應於手﹞中部人手少陰也﹝心脈也在掌後充骨之端神門之分動應於手靈樞經曰少陰無兪心不病乎曰其外經病而髒不病故獨取其經中掌後銳骨之端正謂此也﹞下部天足厥陰也﹝肝脈也在毛際外羊大下一寸半陷中五里之分臥而取之動應於手女子取太衝在足大趾本節後二寸陷中是﹞下部地足少陰也﹝腎脈也在足內踝後跟骨上陷中太溪之內動應手﹞下部人足太陰也﹝脾脈也在魚腹上越筋間直上五里下門之分寬鞏足單衣沈取乃得之動應於手○候胃气者當取足跗上衝陽之分動脈應手﹞故下部之天以候肝地以候腎人以候脾胃之气﹝脾與胃以膜相連故兼候胃也﹞曰中部之候柰何曰亦有天亦有地亦有人天以候肺地以候胸中之气﹝手陽明脈當其處經云腸胃同候故以候胸中也﹞人以候心曰上部以何候之曰亦有天亦有地亦有人天以候頭角之气地以候口齒之气人以候耳目之气﹝以位當耳前脈底於目外故以候之﹞三部者各有天各有地各有人三而成天三而成地三而成人三而三之合則爲九九分爲九野﹝謂邑外爲郊郊外爲甸甸外爲牧牧外爲林林外爲HTHT外爲野言其遠也詳六節藏象論云﹞九野爲九髒﹝續以是故應天地之至數﹞故神藏五形藏四﹝續魂魄心意神皆五臟是也故曰神藏謂其形藏者皆如器外張虛而不屈合藏於物故云形藏也愚謂徒有其器而無所藏此與宣明五臟篇生气通天論六節藏象論注重﹞合爲九髒五臟已敗其色必夭夭必死矣﹝續夭謂死色異常之候也色者神之旗髒者神之舍故神去則髒敗髒敗則色則異常之候死也﹞曰泱死生柰何曰形盛脈細少气不足以息者危﹝續形气相得謂之可治今脈細少气是爲气弱體壯盛有餘是謂形盛癥不相扶故當危也危近死猶有生者﹞形瘦脈大胸中多气者死﹝續此形气不足脈气有餘故死凡此者形气不相得也﹞形气相得者生參伍不調者病﹝續參謂參較伍謂類伍參較謂伍而有不調謂不率其常故病﹞三部九候皆相失者死﹝續失謂气候不相類也相失之候診凡有七見下文﹞上下左右之脈相應如參舂者病甚上下左右相失不可數者死﹝續上下左右三部九候凡十八診也如參舂者謂大數而鼓如參舂杵之上下也不可數者謂一息十至以上也﹞中部之候𨿽獨調與眾髒相失者死中部之候相減者死﹝續上部下部已不相應中部獨調亦知不久若減於上下亦是气衰故皆死也減謂偏小也﹞目內陷者死﹝續太陽脈起目內目內陷太陽絕獨言太陽以其主諸陽之气﹞岐伯曰九候之相應也上下若一﹝續言遲速小大等也﹞不得相失一候後則病二候後則病甚三候後則病危所謂後者應不俱也﹝俱猶同也一也﹞察其腑臟以知死生之期﹝續夫病入腑則愈入髒則死故死生期準察以知之﹞必先知經脈然後知病脈﹝續經脈四時五臟之脈﹞帝曰何以病知之所在岐伯曰察九候獨小者病獨大者病獨疾者病獨遲者病獨熱者病獨寒者病獨陷下者病﹝相失之候診凡有七者此也然脈見七診謂參伍不調隨其獨異以言其病﹞肉脫身不去者死﹝續穀气外衰則肉如脫盡天眞肉竭故身不能行﹞中部乍疏乍數者死﹝續气之散亂也﹞形肉已脫九候𨿽調猶死﹝續亦謂形气不相得也證前肉脫身不去者九候𨿽平調亦死﹞帝曰冬陰夏陽柰何岐伯曰九候之脈﹝此九候以脈言寸關尺三部各有浮中沈三部合之而爲九也﹞皆沈細懸絕者爲陰主冬故以夜半死盛疾喘數者爲陽主夏故以日中死﹝續位無常居物極則反乾坤之文陰極則龍戰於野陽極則亢龍有亢是以陰陽極脈死於夜半日中也﹞是故寒熱病者以平旦死﹝續亦物極則變也平旦木王木气爲風故木王之時寒熱病死經曰因於露風乃生寒熱故知寒熱乃風薄所爲也﹞熱中卽熱病者以日中死﹝續陽之極也﹞病風者以日夕死﹝續卯酉衝也愚謂寒熱病者木气實也故木之王時死此病風者木气虛也酉則金王木虛金勝故病於酉也﹞病水者以夜半死﹝水王故也﹞其脈乍疏乍數乍遲乍疾者日乘四季死﹝脾气內絕故日乘四季死﹞七認𨿽見九候皆從者不死﹝續若九候順四時之令𨿽七診互見亦生﹞所言不死者風气之病及經月之病似七診之病而非也故言不死﹝續風病之脈診大而數經月之病脈小以微𨿽候與七診之狀略同而死生之癥乃異故不死也﹞若有七診之病其脈候亦敗者死者﹝續七診𨿽見九候若從者不死若病同七診之狀而脈應敗亂縱九候皆順猶不得生也﹞必發噦噫﹝續心爲噫胃爲噦胃精內竭神不守心故死之時發斯噦噫﹞必審問其所以始病與今之所方病﹝續方正也當原始以要終﹞而後各切循其脈視其經絡浮沈以上下逆從循之其脈疾者不病﹝脈經盛故﹞脈遲者病﹝气不足故﹞脈不往來者死﹝精神去也﹞皮膚著者死﹝骨榦枯也三部九候論﹞帝曰余知百病生於气也﹝續气之爲用虛實逆順緩急皆能爲病故問之﹞怒則气上喜則气緩悲則气消恐則气下寒則气收炅則气泄驚則气亂勞則气耗思則气結九气不同何病之生岐伯曰怒則气逆甚則嘔血及飧泄故气上矣﹝續怒則陽气逆上肝气乘脾故甚則嘔血及飧泄何以明之怒則面赤甚則色蒼經曰盛怒不止則傷志明怒則气逆上而不下也﹞喜則志和气達營衛通利故气緩矣悲則心系急肺布葉舉而上焦不通營衛不散熱气在中故气消矣﹝續悲則損於心心系急則動肺肺气擊諸經逆故肺布而葉舉﹞恐則精卻卻則上焦閉閉則气還還則上焦脹故气不行矣﹝續恐則陽精卻上而不下上故卻則上焦閉也上焦旣閉气不行流下焦陰气亦還回不散而聚爲脹也上焦固禁下焦气還各守一處故气不行也矣﹞寒則腠理閉气不行故气收矣﹝續腠謂津液滲泄之所理謂文理逢會之中閉謂密閉气謂衛气行謂流行收謂收斂也身寒則衛气沈故皮膚文理及滲泄之處皆閉密而气不通行衛气收斂於中而不發散也﹞

炅則腠理開營衛通汗大泄故气泄矣﹝續人在陽則舒在陰則滲故熱則膚腠開發營衛大通津液外滲而汗大泄﹞驚則心無所倚神無所歸慮無所定故气亂矣﹝續气奔越故不調理﹞勞則喘息﹝一作且﹞汗出內外皆越故气耗矣﹝續疲於力役則气奔速故喘息也气奔速則陽外發故汗出然喘且汗出內外皆逾越常紀故气耗損矣﹞思則心有所存神有所歸正气畱而不行故气結矣﹝續擊心不散故气亦停畱舉痛論﹞凡未診病者必問嘗貴後賤𨿽不中邪病從內生名曰脫營﹝續神屈故也貴之尊榮賤之屈辱心懷眷慕志結憂惶而病從內生血脈虛減故曰脫營﹞嘗富後貧名曰失精五气畱連病有所並﹝續富而從欲貧則損財內結憂煎外悲過物然則心隨想慕從往計營衛之道閉以遲畱气血不行積並爲病﹞醫工診之不在臟腑不變軀形處之而疑不知病名﹝續言病之初也病由想戀所爲故未居臟腑事因情念所起故不變軀形醫不悉之故疑而診也﹞身體日減气虛無精﹝續言虛之次也气血相迫形肉稍爍故身體日減經曰气歸精精食气今气虛不化精無所滋故也﹞病深無气灑灑然時驚﹝續言病之深也病气深穀气盡陽气內薄故惡寒而驚灑灑寒貌也﹞病深者以其外耗於衛內奪於營﹝續血爲憂煎气隨悲減故外耗於衛內奪於營病深者何以此耗奪故爾﹞良工所失不知病情此治一過也﹝失謂失問其所始也﹞凡欲診病者必問飲食居處﹝續飲食居處五方不同故問之也詳見異法方宜論今具論治鈔愚按丹溪云凡治病必先問飲食起居何如蓋主一人之身而言與此不同當參考之﹞暴樂暴若始樂後苦皆傷精气﹝精气竭絕﹞形體毀沮﹝續喜則气緩悲則气消然悲衰動中者竭絕而傷生故精气竭絕形體淺毀心神沮散矣﹞暴怒傷陰暴喜傷陽﹝續怒則气逆故傷陰喜則气緩故傷陽愚按此二句及下二句與陰陽應象論文重而注異今並具匯萃鈔﹞厥气上行滿脈去形﹝續气厥逆也逆則气上行滿於經絡故神气蕩散去離形骸矣﹞愚醫治之不知補瀉不知病情華日脫邪气乃並此治之二過也﹝續不知喜怒衰樂之殊情槪爲補瀉而同貫則五臟精華之气日脫邪气薄蝕而乃並於正眞之气矣﹞善爲脈者必以此類奇恆從容知之爲工而不知道此診之不足貴此治之三過也﹝續奇恆謂气候奇異於常之候也從容謂分別髒气虛實脈見髙下幾相似也示從容論曰脾虛浮似肺腎小浮似脾肝急沈散似腎此皆工之所惑亂然從容分別而得之矣﹞診有三常必問貴賤封君敗傷乃欲侯王﹝續封君敗傷降其君位而貶公卿也及欲侯王謂情慕尊貴而妄求不已也﹞故貴脫勢𨿽不中邪精神內傷身必敗亡﹝續憂惶煎迫怫結所爲﹞始富後貧𨿽不敗邪皮焦筋屈痿癖爲攣﹝續以五臟气畱連病有所並而爲是也﹞醫不能嚴不能動神外爲柔弱亂至失常病不能移則醫事不行此治之四過也﹝續嚴爲禁戒其非所以令從命也外爲柔弱言委隨以順從也然戒不足以禁非動不足以從命委隨任物亂失天常病且不移何醫之有也﹞凡診者必知終始有知余緒切脈問名當合男女﹝續終始謂气色也經曰知外者終而始之明知五色气象終而復始也余緒謂病發端之餘緒也切謂以指按脈也問明謂問病癥之名也男子陽气多而左脈大爲順女子陰气多而右脈大爲順故宜以候當先合之也﹞離絕菀結憂恐喜怒五臟空虛血气離守工不能知何術之語﹝續離謂離間親愛絕謂絕念所懷菀謂菀謂菀積思慮結謂結固餘怨夫問親愛者魂遊絕所懷者意喪積所慮者神勞結餘怨者志苦憂愁者閉塞而不行恐懼者惕憚而守失盛怒者迷感而不治喜樂者蕩散而不藏由是八者故五臟空虛气血離守工不思曉又何言哉﹞嘗富大傷斬筋絕脈身體復行令澤不息﹝續斬筋絕脈言非分之過損也身體𨿽已復舊而行且令澤液不爲滋息也何者精气耗減也澤液也﹞故陽敗結畱薄歸陽膿積寒炅﹝續陽謂諸陽脈及六腑也炅謂熱也言非分傷敗筋脈之气血气內結畱而不去薄於陽脈則化爲膿久積腹中而外爲寒熱也﹞粗工治之亟刺陰陽身體解散四肢轉筋死日有期﹝續不知寒熱爲膿積所生以爲常熱之疾槪施其法數刺陰陽經脈气奪病甚故身體解散而不用四肢廢運而轉筋如是故死日有期乃醫之罪也﹞醫不能明不問所廢惟言死日亦爲粗工此治之五過也﹝續診不備三常療不愼五過不求余緒不問持身亦足爲粗略之醫﹞凡此五者皆受術不通人事不明也﹝續言受術之徒未通精微之理不明人問之事也﹞故曰聖人之治病也必知天地陰陽四時經紀五臟六腑雌雄表裏刺灸砭石毒藥所主從容人事以明經道貴賤貧富各異品理問年少長勇怯之理審於部分知病本始八證九候診必副矣﹝續聖人備言知此工當勉之流五過論﹞帝曰夫經脈十二絡脈三百六十五此皆人之明知工之所循用也﹝續謂循守而用﹞

所以不十全者精神不專志意不理外內相失故時疑殆﹝續外謂色內謂脈也所謂粗略揆度失常故色脈相失而時自疑殆也﹞診不知陰陽逆從之理此治之一失矣﹝續脈要精微論曰冬至四十五日陽气微上陰气微下夏至四十五日陰气微上陽气微下陰陽有時與脈爲期故診不知陰陽逆從之理爲一失矣﹞受師不卒妄作離術繆言爲道更名自功妄用砭石後遺身咎此治之二失也﹝續不終師術惟妄是爲易古變常自動循已遺身之咎不亦宜乎故爲失二也﹞不適貧富貴賤之居坐之薄濃形之寒溫不適飲食之宜不別人之勇怯不知比類足以自亂不足以自明此治之三失也﹝續夫勇者難感怯者易傷二者不同蓋以其神气有壯弱也觀其貧賤富貴之義則坐之濃薄形之寒溫飲食之宜理可知矣不知比類用必乖喪則適足以亂心緒豈可通明之望乎故爲失三也﹞診病不問其始憂患飲食之失節起居之過度或傷於毒不先言此卒持寸口何病能中妄言作爲名粗所窮此治之四失也﹝憂謂憂懼患謂患難不先言此愚謂不先問其患憂飲食起居及曾傷毒否而卒持寸口以言其病仲能中其病情是以妄言作名未免爲粗工之所窮也其意蓋必先問後診方得十全不可獨憑乎脈也徵四失論﹞東風生於春病在肝兪在頸項春風發榮於萬物之上故兪在頸項歷忌日甲乙不治頸是也﹞南風生於夏病在心兪在胸脇﹝心少陰脈循胸出脇故兪在焉﹞西風生於秋病在肺兪在肩背﹝肺處上焦背爲胸肝肩背相次故兪在焉﹞北風生於冬病在腎兪在腰股﹝腰爲腎股府接次之以气相連故兼言也﹞中央爲土病在脾兪在脊﹝以脊應土言居中爾﹞故春气者病在頭﹝春气謂肝气各隨其髒气之所應﹞夏气者病在髒﹝心之應也﹞秋气者病在肩背﹝肺之應也﹞冬气者病在四肢﹝四肢气少寒毒善傷隨所受邪則爲病處﹞故春善病HT衄﹝續在气以頭也HT鼻出水衄鼻出血﹞仲夏善病胸脇﹝續心脈循胸脇故也﹞長夏善病洞泄寒中﹝續土主於中是爲倉稟糟粕水谷故爲洞泄寒中也﹞

秋善病風瘧﹝續以涼折暑乃爲是病月令曰孟秋行夏令則民多瘧疾﹞冬善病痺厥﹝續血眾於水寒則冰凝以气薄流故爲痺厥﹞

故冬不按蹺春HT衄﹝續按謂按摩蹺謂如蹺捷者之舉動手足所謂導引也然擾動筋骨則陽气不藏春陽气上升重熱燻肺肺通於鼻病則形乏故冬不按蹺春不HT衄HT謂鼻流淸水衄謂鼻中血出﹞春不病頸項仲夏不病胸脇長夏不病洞泄寒中秋不病風瘧冬不病痺厥﹝此上五句並爲冬不按蹺之所致也﹞夫精者身之本也故藏於精者春不病溫﹝此一句因冬不按蹺而言﹞

夏暑汗不出者秋成風瘧﹝此正謂以風涼之气折暑汗也○此論似不相蒙與第三篇

魄汗未盡云云相似王注冬月蟄藏之時也冬而按蹺擾其熱傷故有四時之變如此者況精者身之本可不藏乎金匱眞言論﹞諸脈者皆屬於目﹝續脈者血之府經云久視傷血由此明諸脈者皆屬於目○校正云心藏脈脈捨神神明通體故云屬目﹞諸髓者皆屬於腦﹝續腦爲髓海故諸髓屬之﹞諸筋皆屬於節﹝續筋气之堅結者皆絡於骨節之間經曰久行傷筋由此明諸筋皆屬於節﹞諸血者皆屬於心﹝續血居脈內屬於心經曰血气者人之神然神者心之主由此故諸血皆屬於心﹞諸气者皆屬於肺﹝續肺藏魄��������﹞�則血歸於肝﹝續肝藏血心行之人動則血運於諸經人靜則血歸���於肝藏以肝主血�����而能視﹝續言其用也目爲肝之宮故肝受血而能視﹞足受血而能步掌受血而���指受血而能攝﹝謂收攝也血气者人之神故受血者皆能運用五臟生成論﹞五味所入酸入肝辛入肺苦入心鹹入腎甘入脾是謂五入﹝續肝合木而味酸肺合金而味辛心合火而味苦腎合水而味鹹脾合土而味甘至眞要論云五味入胃各歸所喜攻酸先入肝苦先入心甘先入脾辛先入肺鹹先入腎﹞五气所病心爲噫﹝續象火炎上煙隨焰出心不受穢故噫出之﹞肺爲咳﹝續象金堅勁扣之有聲邪擊於肺故爲咳也﹞肝爲語﹝續象木枝條而形支別語宣委曲故出於肝﹞脾爲吞﹝續象土包容物歸於內翕如皆受故爲受也﹞腎爲欠爲﹝續象水下流上生雲霧气郁於胃故火生焉火陽之气和利而薄於心出於鼻則生﹞胃爲气逆爲噦爲恐﹝續胃爲水谷之海腎與爲關關閉不利則气逆上行也以包容水谷性喜受寒寒谷相薄故爲噦也寒盛則噦起熱盛則恐生何者胃熱則腎气微弱故爲恐也下文曰精气並於腎則恐也﹞大腸小腸爲泄下焦溢爲水﹝續大腸爲傳導之府小腸爲受盛之府受盛之气旣虛傳導之司不禁故爲泄利也下焦爲分注之所气窒不瀉則溢爲而水﹞膀胱不利不約爲癃爲遺溺﹝續膀胱爲津液之府水注由之然足三焦脈實約下焦而不通則不得小便足三焦脈虛不約下焦則遺溺也靈樞經曰足三焦者太陽之別也並太陽之正入絡膀胱約下焦實則閉癃虛則遺溺﹞膽爲怒﹝續中正決斷無私無偏其性剛決故爲怒也經曰凡十一臟取決於膽也﹞是謂五病○五精所並精气並於心則喜﹝續精气謂大之精气也肺虛而心精並之則爲喜靈樞經曰喜樂無極則傷魄魄爲肺神明心火並於肺金也﹞並於肺則悲﹝續肝虛而肺气並之則爲悲靈樞經曰悲哀動中則傷魂魂爲肝神明肺金並於肝木也﹞並於肝則憂﹝續肝虛而肝气並之則爲憂靈樞經曰憂愁不解則傷意意爲並神明肝木並於脾土﹞

並於脾則畏﹝續腎虛而脾气脾之則爲畏靈樞經曰心懼不解則傷精精爲腎神明脾土並於腎水﹞並於腎則恐﹝續心虛而腎气並之則爲恐靈樞經曰怵惕思慮則傷神爲心神明腎水並於心火也此皆正气不足而勝气並之乃是爲矣故下文曰﹞是謂五並虛而相並者也○五臟所惡心惡熱﹝續熱則脈潰濁﹞肺惡寒﹝續寒則气畱滯﹞肝惡風﹝續風則筋燥急﹞脾惡濕﹝續濕則肉痿腫﹞腎惡燥﹝續燥則精竭涸﹞是謂五惡○五臟化液心爲汗﹝續泄於皮腠也﹞肺爲涕﹝續潤於鼻竅也﹞肝爲淚﹝續注於眼目也﹞脾爲涎﹝續溢於唇口也﹞腎爲唾﹝續生於牙齒也﹞是謂五液○五病所發陰病發於骨陽病發於血陰病發於肉﹝骨肉陰精故陽气從之血脈陽動故陽气乘之﹞陽病發於冬陰病發於夏﹝夏陽气盛故陰病發於夏冬陰气盛故陽病發於冬各從其少也﹞是謂五發○五邪所亂入於陽則狂邪入於陰則痺﹝續邪居於陰脈之中則四肢熱盛故爲狂邪入於陰脈之內則六經凝泣而不通故爲痺﹞搏陽則爲癲疾搏陰則爲喑﹝王注邪內搏於陽則脈流薄疾故爲上癲之病邪內搏於陰則脈不流故令喑不能言○校正按難經云重陽者狂重陰者癲巢元方云邪入於陰則爲癲脈經云陰附陽則狂陽附陰則癲孫思邈云邪入於陽則爲狂邪入於陰則爲血痺邪入於陽傳則爲癲痙邪入於陰傳則爲痛喑全元起雲邪已入陰復傳於陽邪气盛腑臟受邪使其气不朝營气不復周身邪與正气相擊發動爲癲疾邪已入陽陽今復傳於陰臟腑受邪故不能言是勝正也諸家之論不同今具載之﹞陽入之陰則精陰出之陽則怒﹝續隨所之而爲疾也之往也﹞是謂五亂○五邪所見春得秋脈夏得冬脈長夏得春脈秋得夏脈冬得長夏脈是謂五邪死不治○五臟所藏心藏神﹝續精气之化成也靈樞經曰兩精相薄謂之神﹞肺藏魄﹝續精气之匡佐也靈樞曰並精而出入者謂之魄﹞肝藏魂﹝續神气之輔弼也靈樞經曰隨神而往來者謂之魂﹞脾藏意﹝續記而不忘者也靈樞經曰心有所憶謂之意﹞

腎藏志﹝續專意而不移者也靈樞經曰意之所存謂之志腎受五臟六腑之精元气之本生成之根根爲胃之關是以志能則命通﹞

謂五臟所藏○五臟所主心主脈﹝續壅遏營气應息而動也﹞肺主皮﹝續包裹筋肉閉福諸邪也﹞肝主筋﹝續束絡機關隨神而運也﹞脾主肉﹝續覆藏筋气骨通行衛也﹞腎主骨﹝續張筋化隨以立身也﹞是謂五主○五勞所傷久視傷血﹝續勞於心﹞

久臥傷气﹝續勞於肺﹞久坐傷肉﹝續勞於脾﹞久立傷骨﹝續勞於腎﹞久行傷筋﹝續勞於肝﹞是謂五勞所傷○五脈應象肝脈弦﹝續軟虛而滑之直以長也﹞心脈鉤﹝續如鉤之偃來盛去衰也﹞脾脈代﹝續軟而弱﹞肺脈毛﹝續輕浮而虛如毛羽也﹞

腎脈石﹝續沈堅而搏如石之投也﹞是謂五臟之脈﹝宣疏五气論﹞肝色靑宜食甘粳米牛肉棗葵皆甘心色赤宜食酸小豆犬肉李韭皆酸肺色白宜食苦麥羊肉杏韭皆苦脾色黃宜食鹹大豆豕肉栗藿皆鹹腎色黑宜食辛黃黍雞肉桃蔥皆辛﹝續肝性喜急故食甘物取其寬緩也心性喜緩故食酸物取其收斂也肺喜气逆故食苦物取其宣泄也腎性取燥故食辛物取其津潤也究斯宜食乃調利機關之義也腎爲胃關脾與胃合故假咸柔軟以利其關關利而胃气乃行胃行而脾气方化故脾宜味與眾不同○校正按上文云脾苦濕急食苦以燥之況肝心肺腎食宜皆與前文合獨脾食鹹不用苦故王氏特注其意﹞辛收酸收甘緩苦堅硬咸軟﹝續皆自然之气也然辛味匪惟能散而亦能潤故曰堅苦燥急食辛以潤之苦味匪惟能堅而亦能燥能泄故曰脾苦濕急食苦以燥之肺苦气上逆急食苦以泄之﹞毒藥攻邪五穀爲養五果爲助五畜爲益五菜爲克﹝續毒藥謂金玉土石艸木菜果虫魚鳥獸之類然僻邪安正惟毒乃能故通謂之毒藥也五穀粳米小豆大豆麥黃黍五果桃李杏栗棗五菜葵藿薤蔥韭愚謂充足也以五菜疏通腸胃令食气是也﹞气味而服之合以補精益气﹝續气謂陽化味曰陰施气味合和則補益精气矣經曰形不足者溫之以气精不足者補之以味孫思邈曰精以食气气養精以榮色形以食味味養色以生力精順五气以爲靈也若食气相惡則傷精也形受味以成也若食味不調則損形也是以聖人先用食禁以存性以防气味溫補以存精形此謂气味合而服之以補精益气﹞此五者有辛酸甘苦鹹各有所利或散或收或緩或急或堅或軟四時五臟病隨五味所宜也﹝藏气法時論﹞五味所禁辛走气气病﹝續病謂力少不自勝也﹞無多食辛鹹走血血病無多食鹹﹝血者水類故咸走之﹞苦走骨骨病無多食苦﹝續皇甫士安云鹹先走腎此雲走血者腎合三焦血脈𨿽屬肝心而爲中焦之道故咸火而走血也苦走心此雲走骨者水火相濟骨气通於心也﹞甘走肉肉病無多食甘酸走筋筋病無多食酸﹝續皆謂行其气速故不欲多食勿食則病甚也﹞是謂五禁無令多食﹝續口食而欲食之無令多也宣明五气論﹞多食鹹則脈凝泣而變色﹝續心合脈其榮色鹹益腎而勝心故脈凝泣而顏色變易﹞多食苦則皮槁而毛拔﹝續肺合皮其榮毛苦益心勝肺故皮槁苦而毛拔去也﹞多食苦則筋急而爪枯﹝續肝合筋其榮爪辛益肺勝肝故筋急而爪漧枯也﹞多食酸則肉胝胸而唇揭﹝續脾合肉其榮唇酸益肝勝脾故肉胝胸而唇皮揭舉也﹞多食甘則骨痛而發落﹝續腎合骨其榮發甘益脾勝腎故骨痛而發墜落也﹞

此五味之所傷也﹝五味入口輸於腸胃而內養五臟各有所養有所欲欲則互有所傷故下文曰﹞故心欲苦肺欲辛肝欲酸脾欲甘腎欲咸此五味之所合五臟之气也﹝續各隨所欲而歸湊之全元起雲五味合五臟气二句相連﹞色味當五臟白當肺辛赤當心苦靑當肝酸黃當脾甘黑當腎咸﹝續各當其所應而爲色味也﹞故白當皮赤當脈靑當筋黃當肉黑當骨﹝續各當其所養之髒气也五臟生成篇﹞帝曰願聞虛實之要岐伯曰气實形實气虛形虛此其常也反此者病﹝續气謂脈气形謂身形反謂不相合應失常平之候也形气相反故病生﹞谷盛气盛穀虛气虛此其常也反此者病﹝續靈樞經曰營气之道內谷爲實谷入於胃气傳與肺精專者上行經隧由是穀气虛實占必同焉侯不相應爲則病也﹞脈實血實脈虛血虛此其常也反此者病﹝續脈者血之府故虛實同焉反不相應則爲病也﹞曰何如而反曰虛气身熱此謂反也﹝續气虛爲陽气不足陽气不足當身寒反身熱者脈气當盛脈不盛而身熱癥不相符故謂反也按甲乙經雲气盛身寒气虛身熱此謂反也當補此四字﹞谷入多而气少此謂反也﹝胃之所出者穀气而布於經脈也谷入於胃脈道乃散今谷入多而气少者是胃气不能散故謂反也﹞谷不入而气多此謂反也﹝續胃气外散肺並之也﹞脈血盛少此謂反也脈少血多此謂反也﹝續經脈行气絡脈受血經气入絡絡受經气候不相合故皆反常也﹞气盛身寒得之傷寒气虛身熱得之傷暑﹝續寒傷形故气盛身寒熱傷气虛身熱﹞谷入多而气少者得之有所脫血濕居下也﹝續脫血則血虛血虛則气盛內郁化成津液流入下焦故云濕下居也﹞谷入少而气多者邪在胃及與肺也﹝續胃气不足肺气下流於胃中故邪在胃然肺气入胃則肺气不自守而邪气亦從之故云邪在胃及與肺也﹞脈小血多者飲中熱也﹝續飲謂畱飲也飲畱脾胃之中則脾气熱脾气溢則發熱中﹞脈大血少者脈有風气水漿不入此之謂也﹝續風气盛滿則水漿不入於脈刺志論﹞天之邪气感則害人五臟﹝續四時之气八正之風皆天邪也入風發邪經脈受之則循經而觸於五臟﹞水谷之寒熱感則害於六腑﹝續熱傷胃及膀胱寒傷腸及膽气﹞地之濕气感則害皮肉筋脈﹝濕气盛則營衛脈不行故感則害於皮肉筋脈陰陽應象論﹞岐伯曰陽者天气也主外陰者地气也主內故陽道實陰道虛故犯賊風虛邪者陽受之飲食不節起居不時者陰受之陽受之則入六腑陰受之則入五臟六腑則身熱不時臥上爲喘呼入五臟則滿閉塞下爲飧泄久爲腸﹝愚謂陰陽應象論曰天之邪气感則害五臟水谷寒熱感則害六腑太陰陽明論曰犯賊風虛邪陽受之食飲起居陰受之陽受之則入六腑陰受之則入五臟兩說相反何也此所謂似反而不反也夫天之邪气賊風虛气外傷有餘之病也水谷寒熱飲食起居內傷不足之病也二者之傷臟腑皆當受之但隨其所從所發之處而爲爾不可以此兩說之異而致疑蓋並行不相悖也天之邪气固傷五臟亦未必不傷六腑水谷寒熱固傷六腑亦未必不傷五臟至於地之濕气亦未必專害皮肉筋脈而不能害臟腑邪气水谷亦未必專害臟腑而不能害皮肉筋脈也但以邪气無形髒主藏精气故以類相從而多傷髒水谷有形腑主傳化物故因其所由而多傷腑濕气浸期其性緩慢其入人也以漸其始也自足故從一而上從淺而深而多傷於皮肉筋脈耳孰謂濕气全無及於臟腑之理哉﹞故喉主天气咽主地气故陽受風气陰受濕气﹝續同气相求耳﹞故陰气從足上行至頭而下行循臂至指端陽气行從手上至頭而下行至足﹝續靈樞經曰手之三陰從髒走手手之三陽從手走頭足之三陽從頭走足足之三陰從足走腹所行而異故更逆更從﹞故曰陽病者上行極下陰病者下行極而上﹝續此言其大凡耳然足少陰下行則不同諸陰之气也﹞故傷於風者上先受之傷於濕者下先受之﹝續陽气炎上故受風陰气潤下故受濕蓋同气相今故耳太陰陽明篇﹞

五臟受气於其所生傳之於其所勝气捨於其所生死於其所不勝病之且死必先傳行至其所不勝病乃死﹝續受气所生者謂受病气於已之所生也傳所勝者謂傳於已之所克也气捨所生者謂捨於生已者也死所不勝者謂死於克已者之分位也所傳不順故必死焉﹞此言气之逆行也故死﹝續所爲逆者次如下說﹞肝受於心气﹝木生火也﹞傳之於脾气捨於腎至肺而死心受气於脾傳之於肺气捨於肝至腎而死脾受气於肺傳之於腎气捨於心至肝而死肺气受於腎傳之於肝气捨於脾至心而死腎受气於肝傳之於心气捨於肺至脾而死此皆逆死也一日一夜五分之此所以占死生之早暮也﹝續肝死於肺位秋庚辛餘四仿此然朝主甲乙晝主丙丁四季土主戊己晡主庚辛夜主壬癸由此則死生之早暮可知矣校正云占死生當作占死者玉機眞藏論﹞天有四時五行﹝天元紀論作天有五行以禦五位﹞以生長收藏以生寒暑燥濕風﹝續春生夏長秋收冬藏謂四時之生長收藏冬水寒夏火暑秋金燥木春夏長風土濕謂五行之寒暑燥濕風也然四時之气土𨿽寄旺原其所主但居日中央故云五行以生寒暑燥濕風五气也﹞人有五臟化五气以生喜怒悲思恐﹝續五气謂喜怒悲思恐然是五气更傷五臟之和气矣○校正按天元紀論悲作思蓋言悲者以悲能勝恐取五志疊相勝而言也思者以思爲之脾志也名一則義俱不足兩見之則互相成義也﹞喜怒傷气寒暑傷悲﹝續喜怒皆生於气故云喜怒傷气寒暑皆勝於形故云寒暑傷形近取諸身則如斯矣細而言之則熱傷於气寒傷於形也﹞暴怒傷陰暴喜傷陽﹝續怒則气上喜則气下故暴卒气上則傷陰暴卒气下則傷陽﹞厥气上行滿脈去形﹝續厥气逆也逆气上行滿於經絡則浮气神越去離形髓也﹞喜怒不節寒暑過度生乃不固﹝靈樞經曰智者之養生也必順四時而適寒暑和喜怒而安居處然喜怒不常寒暑過度天眞之气何可常久﹞故重陰必陽重陽必陰﹝續言傷寒暑傷亦如是陰陽應象論﹞風勝則動﹝續不寧也風勝則庶物皆搖故爲動左傳曰風搖末疾是也校正詳風勝則動至濕勝則濡泄五句與陰陽應象論文重而注不同﹞熱勝則腫﹝續熱勝則陽气內郁故紅腫暴作甚則營气逆於肉理聚爲腫癰又云熱勝气爲丹勝血爲癰膿勝骨肉爲腫按之不起﹞燥勝則幹﹝續幹於外則皮膚皴揭幹於內則精血枯涸幹於气及津液則肉漧而皮著骨﹞寒勝則浮﹝續浮謂浮起按之起見也又云寒勝則陰气結於玄府玄府閉密陽气內攻故爲浮﹞濕勝則濡泄甚則水閉腫﹝續濕勝則內攻脾胃脾胃受濕則水谷不分故大腸傳導而注泄也以濕內盛而泄故謂之濡泄左傳曰雨淫腹疾是也濡泄水利也腫肉泥按之陷而不起水閉則溢於皮中也六元正紀論﹞帝曰脾病而四肢不用何也岐伯曰四肢皆稟气於胃而不得至經﹝續至經太素作徑至楊上善云胃以水谷資四肢不能徑至於四肢要因於脾布化水谷津液四肢乃受稟可以也﹞必因於脾乃得稟也今脾病不能爲胃行其津液四肢不得稟水穀气日以衰脈道不利筋脈肌肉皆無气以生故不用焉曰脾不主時何也曰脾者土也治中央常以四時長四髒各十八日寄治不獨得主於時也脾臟者常著胃土之精也土者生萬物而法天地故上下至頭足不得主時也﹝續治主也著謂常約著於胃也土气於四時之中各於季終寄王十八日則五行之气各王七十二日以終一歲之日矣外主四季則在人內應於手足也﹞曰脾與胃以膜相連耳而能爲之行其津液何也曰足太陰者三陰者其脈貫胃屬脾絡嗌故太陰爲之行气於三陰陽明者表也﹝續胃是脾之表﹞五臟六腑之海也亦爲之行气於三陽臟腑各因其經而受气於陽明﹝太陰陽明論﹞形弱气虛死﹝續中外俱不足﹞形气有餘脈气不足死﹝續髒衰故脈不足也﹞脈气有餘形气不足生﹝續髒盛故脈气有餘方盛衰論﹞岐伯曰夫鹽之味鹹者其气令器津液弦絕者其音嘶敗木敷者其葉發病深者其聲噦人有此三者是謂壞府毒藥無治短鍼無敗此皆絕皮傷肉血气爭黑﹝此段有缺誤木敷者其葉發太素作木陳者其葉落爭黑當作爭異壞府謂三者之病猶云崩壞之處也詳此文義若曰夫弦絕者其音嘶敗木陳者其葉落鹽之味鹹者其气令器津液泄深病者其聲噦絕皮傷肉血气爭異人有此三者是謂壞府毒藥無治短鍼無取蓋以弦絕況聲噦木落況絕傷津液況血气爭異也庶通○楊上善云言欲知病散者須知其候鹽之在於哭中津液泄於外見津而知鹽之有咸也聲噦知琴瑟之弦將絕葉落知陳木之已盡養此三物衰壞之徵以比聲噦識病深之候人有聲噦同三譬者是爲府壞之候中府壞者病之深也其病旣深故斜藥不能取以其皮肉血气各不相得故也○愚按楊注𨿽與問答義相貫茅終不若滑注之密也﹞岐伯曰木得金而伐火得水而減土得木而達金得火而缺水得土而絕萬物盡然不可勝揭﹝續達通也言物類𨿽不可竭盡而數要之皆如五行之气而有勝負之性分耳寶命全角篇﹞陰盛則夢涉水恐懼﹝續陰爲水故夢涉水而恐懼也﹞陽盛則夢大火﹝續陽爲火故夢火而燔灼也﹞陰陽俱盛則夢相殺毀傷﹝續亦類交爭之象也﹞上盛則夢飛﹝續气上則夢故上飛﹞下盛則夢墮﹝續气下則夢下故墮﹞甚飽則夢與﹝續內有餘﹞甚饑則夢取﹝續內不足﹞肝气盛則夢怒﹝續肝在志爲怒﹞肺气盛則夢哭﹝續肺聲哀故夢哭仍少心脾腎气所夢今具甲乙經中﹞短虫多則夢聚眾長虫多則相擊毀傷﹝續長虫動則內不安內不安則神躁擾故夢是矣緊要精微論﹞

醫之有素問猶吾儒之有四書不讀素問不知病源不讀四書不知道理時醫只知檢方療疾不知病源誤人多矣許昌滑伯仁氏讀素問鈔九卷其刪取之精編輯之審其功猶程朱二夫子之於四書也但微辭奧旨未易卽曉祁門汪君省之復取王氏注參補其間注之而未盡者用己意補之其繼往開來之功甚偉吾HT好事者爲之刻梓以公於天下後世其亦仁者之心哉仍有末捲未完爰命公以終之因忘其固陋而識歲月如此

嘉平乙酉春二月朔旦休寧湖山程文傑識

卷下之四

補遺

藏象抄﹝注曰膀胱位當孤腑言他腑皆無所待而自能出惟膀胱必待气化而後能出與他腑不同故曰孤腑同則爲類異則爲孤﹞脈候抄﹝從陽陰始按陰陽卽仲景所謂浮洪長滑爲陽沈細短澀爲陰之類歟○和柔相離者緩也若接續不離則數矣故病脾脈來實而益數也○厭厭和調不變亂也攝攝連屬不止代也楡莢輕浮和軟也借之以形容秋脈之輕浮和適而相屬也○來如彈石彈石彊硬也平則沈軟病則彊硬與沈軟反也與前彈石不同前彈石兼促此只則彊硬也○脾爲孤髒言他髒各主一時惟脾不正主四時與他髒異故曰孤○長夏胃微軟弱曰平按前二條皆言胃而毛胃而石此言軟弱軟弱卽胃也下仿此弱多胃少曰脾病但代無胃死軟弱有石曰冬病弱甚曰今病按此節與前條夏胃微鉤曰平之旨同○毛而有弦曰春病弦甚曰今病按前條春兼秋脈知秋乃病此條秋兼春脈知春乃病不過對舉互言別無他後意脈仿此○如水之流浮盛也如鳥之啄細小也浮盛太過細小不及○濁气歸心濁气陰气也淫精於脈精者陽精也脈非動脈乃經脈也卽前陰气陽精也○毛脈合精一節言皮毛之精與脈气流經之精相合而行气於气海气海則流布於曰髒由是中外上下各得其所而平均也畱當作畱後節揆度節此權衡之義○不間髒傳曰髒已間髒傳如心病傳肝之類不間髒傳如心病傳肺之類然間髒𨿽傳所生至於七傳則一經不能再受邪矣○凡陽有五蓋五者土數也五臟皆以胃气爲主故曰五五二十五陽○不能極於天地之精气蓋極中者也不適中乎精气也○諸陽皆然謂諸陰在內格拒其陽於外故病似陽而誠屬陰不可作陽病治下仿此○陽气有餘身熱無汗汗者陰气也陰勝陽虛故熱無汗﹞能病抄﹝秋冬奪於所用至手足爲之寒也一節用用力也爭者不和也邪气陰邪也气因於中四字疑衍之從上者陰邪從逆上之陽而上也秋冬陽衰陰盛人於秋冬耗奪其陽精之气則上焦陽气愈衰爲盛陰迫之而上不和矣陽旣上而不下則下焦愈見陽虛而陰愈盛陰盛充溢爲陰邪矣陰邪而從微陽逆上是寒自下逆上而厥也手足寒者四肢諸陽之本陽衰陰旺故手足寒也○气聚於脾中穀气聚也○瘧皆生於風後言瘧因於暑蓋瘧皆先傷暑後感風寒而發也○注曰陽气下行極而上陰气上行極而下故曰陰陽上下交爭此指外邪所傷言匯粹抄陽病者上行極而下陰病者下行極而上此指本气自病言按風暑陽邪喜傷於陽陽經而受陽邪則陽極矣和則陽气下降極則反上與陰爭水寒陰邪喜傷於陰陰經而受陰邪則陰極矣和則陰气上升極則反下與陽爭此亦各經之陰陽如某經气血多少之謂非營行脈中衛行脈外之陰陽也○皮膚之內腸胃之外此營气所捨暑熱藏於皮膚之內乃捨於營气中也後言皮膚之內衛气所捨風水客於皮膚乃客於衛气中也可見皮膚之內乃營衛並居此亦各經之營衛其气和柔故能受邪向之暑熱傷營今之風寒傷衛營衛俱受邪而並居故因衛气外出而入於陽分則與陽爭陽虛而寒因衛气內行而入於陰分則與陰爭陰虛而熱此指晝行陽夜行陰之衛气也後段並於陽則陽勝並於陰則陰勝又與前陰陽上下交爭互相發明○病極則復者物極則衰故陽中之邪極則寒止陰中之邪極則熱止且衛气越其受邪之經而行於他經則邪正相離而寒熱亦止○瘧但熱不寒蓋因只感暑與風之陽邪不感水邪之陰寒故如是也○寒而鼓頷頷乃胃脈所經熱而多渴乃胃熱所致故知瘧屬於胃者多○勝復之气蓋言或勝气爲病或復气爲病非先勝後復之謂如陽邪勝陰邪復也徇蒙招尢至甚則入肝許學士云上虛者肝虛也肝虛則頭暈徇蒙者如以物蒙其首招搖不定目弦耳聾皆暈之狀也名曰肝厥頭暈○結陰者便血寶鑑曰陰气內不結得外行無所稟滲入腸間故便血也﹞論治抄﹝按而收之謂按摩以收攝之○假者何如謂冬月用寒藥不以冬寒爲禁也髙者抑之一節總解上文制之奪之之義○夫气之勝也一節與後運气抄夫气之勝也文同必安其主客卽六气加臨之主客同逆之指六气言異者從之指五運言○病所遠而中道气味之者一節中道者气味薄之藥也病病在腎肝其道遠或用气味薄藥治之必須大劑頓服亦合義方之制注曰食而令足劑大而多也然急過之乃頓服之○以所利行之如辛利於散之類○驚者平之或使其平心易气以先之而後藥此因外驚而治也若內气動其神者又當以藥平其陰陽之盛衰則神可安志可定矣○必伏其所主一節伏伏也今欲伏其邪使之不爲害當先知熱因寒用等法如同謂以熱治寒始皆同也終異謂熱藥寒服則气異熱藥寒服而無格拒之患必破積潰堅而服��������者宜也或內治或外治或衰之以屬各隨其所宜也○﹞色診抄﹝合於神明謂合於天地神明之變化也﹞鍼刺抄﹝觀適之變謂須靜意視義而觀察之化調適其病變也○無逢其衝而瀉之謂水下一刻三刻五刻七刻人气在三陽二刻四刻六刻八刻人气在陰分气在陽三則陽分獨盛气在陰分則陰分獨盛見其獨盛指以爲邪以鍼瀉之反傷眞气故下文云云王注言水下一刻人气在太陽三刻在少陽三刻在陽明四刻在陰分若然則气一晝一夜只行得二十五周於身與靈樞篇首人气一晝一夜五十度周於身之說不合其誤可知且分陰者乃三陽之陰分非內臟陰分午時水下一刻人气在三陽之刻在陽分亦三陰之陽分非外腑陽分故曰腑有陰陽髒亦有陰陽此專指衛气言也○七節之旁中有小心按經度篇心經注曰心系有二其一上與肺相連入肺兩大葉間其一由肺系而下曲折向後並脊膂細絡相連貫脊髓與腎相通正當七節之間經之所云其指此歟○從陰引陽從陽引陰謂頭陽足陰熱陽寒陰頭有病下取之足有病上取之陽病之引熱陰使涼陰病寒引之陽使溫皆是也此與論治抄陽病气反者病在上取之下病在下取之上病在中旁義取之並同﹞陰陽抄﹝萬物之能如謂萬物之生初固由之死之初亦由之○味歸形形食味气生形形气食言不特味生形气亦生形○气歸精精歸化化生精精食气此言气不特生形又能生精○味傷形气傷精此言味𨿽生形而形傷形气𨿽生精而亦傷精○精化爲气此言气不特生精生化而精化亦能生气故曰交相益也○气傷於味此言不特形傷味而气亦傷於故曰互相損也○天運當以日光明謂之天營運不息者由日光明而陽气盛也如人固守其陽則壽若傷耗其陽則夭○暮而收拒一節示人以養陽也○脈流薄疾並乃狂薄疾陰气虛也並者陽气盛實也﹞標本抄﹝治得爲從得者順也如以熱治熱爲順其病也﹞運气抄﹝气數气指陰陽气言數指三陰三陽言注曰气數者生成之气謂天一地六之九數也○所勝則微所不勝則甚蓋直年之气勝气也勝气爲邪所於則直年之气爲勝而邪不勝故病微直年之气不勝不勝不足也爲邪所於則甚○非其時則微者如木年而火气至是直年木气勝故火气𨿽至乃非其時故後二年乃病者微也○當其時則甚如木直之年木气勝也今爲邪中是木气虛而受邪故曰所不勝則甚不勝者木气虛也又曰當其時則甚謂木直之年而木爲邪所病其病爲甚故曰當其時則甚○安其屈復如勝气和則平之勝气甚則奪之謂隨勝气之微甚或平或奪以安靜之使其屈伏耳﹞匯粹抄﹝故聖人傳精神一節謂身中精神傳而承襲之不毀天之眞气服而順從之不逆則神明流通而無內壅外壅之失○其色必夭前言察脈此言亦當察色○如參春者病參春謂重輕疾徐自等也中部之候獨調謂中部𨿽不大不數然上下二部皆大數者亦死或上下二部大數獨中部脈小者亦死○一候後則病後則勝脈有大小遲數大謂者前小者後數者前遲者後也○獨小者病獨者於凡候中舉一候言也如前一候後則候之義﹞岐伯曰腎移寒於脾癰腫少气﹝腎傷於寒而傳而脾胃主肉寒主於肉則結爲堅堅化爲膿故爲癰也血傷故少故曰少气﹞脾移寒於肝癰腫筋攣﹝脾主肉肝主筋肉溫則筋舒肉冷則筋急故筋攣也肉寒則衛气結聚故爲腫癰﹞肝寒移於心狂隔中﹝心爲陽髒神處其中寒薄之則仲亂離故狂也陽气寒相薄故隔塞而中不通﹞

心移寒於肺肺消肺消者飲一溲二死不治﹝心爲陽髒反受諸寒气寒不淸郁而爲熱內爍於金金受火邪故中消也肺臟消爍气無所持故飲一溲二金火相賊死不可治﹞肺移寒於腎爲湧水湧水者按腹不堅水气客於大腸疾行則鳴濯濯如囊裹漿水之病也﹝夫肺寒入腎腎气有餘則上奔於肺故雲湧水大腸爲肺之府爲水客於大腸也腎受凝結不能化能化液大腸積水而不流通故病行則不﹞脾移熱於肝則爲驚衄﹝肝藏血主驚故熱薄之則驚而鼻血﹞肝移熱於心則死﹝夫兩陽和合火木相爍故肝熱入心則當死也已﹞心移熱於肺傳爲膈消﹝心府兩間中有斜膈膜膈膜下際內連於橫膈膜故心熱入肺久久傳化內傳膈熱消渴而多飲也﹞

肺移熱於腎傳爲柔﹝柔謂筋柔謂骨彊气骨皆熱髓不內充故骨彊而不舉筋柔而緩無力也﹞腎移熱於脾傳爲虛腸死不可治﹝脾土制木腎反移熱以與之是土不能制木而受病故久久傳爲虛損也腸死者腎主下焦象水而冷今乃移熱是精气內消下焦無主以守持故腸除而气不禁止也﹞胞移熱於膀胱則癃溺血﹝膀胱爲津液之府胞爲受納之司胞熱移於膀胱則陰絡內溢故不得小便而溺血﹞膀胱移熱於小腸膈腸不便上而口糜﹝小腸脈絡心咽循下膈抵胃屬小腸故受熱則下令腸膈塞而不便上則令口生瘡而糜爛也﹞小移移熱於大腸必瘕爲沈﹝小腸移熱大腸兩熱相藏則血溢而爲伏瘕也血滿不利則月事成滯不行故云爲伏瘕爲沈也與伏同﹞大腸移熱於胃善食而瘦又謂之食亦﹝胃爲水谷之海其气外養肌肉熱消水谷又燥肌肉故善食而瘦食亦者謂食人移易而過不生肌膚也亦易也﹞胃移熱於膽亦曰食亦﹝義同上﹞膽移熱於腦則辛額鼻淵鼻淵者濁涕下不止也傳爲衄瞑目﹝腦液下滲則爲濁涕涕下不止如彼水泉故曰鼻淵謂鼻足太陽脈起目內上額交顚絡腦陽明脈起於鼻交中旁約太陽之脈令腦熱則足太陽逆與陽明之脈俱盛薄於中故鼻辛辛謂醉痛也熱盛則陽絡溢陽絡溢則衄出汗血也謂汗血血出甚陽明太陽脈衰不能榮養於目故目瞑瞑暗也﹞故得之气厥也﹝厥者气逆也皆由气逆而得之出气厥論﹞

帝曰始生有病癲者病名爲何曰病名胎病此得之在母腹中時其母有所大驚气上而不下精气並居故令子發癲疾﹝精气謂陽之精气○出奇病論﹞岐伯曰陽虛則外寒者陽受气於上焦以溫皮膚分肉之間今寒气在外則上焦不通上焦不通則寒气獨畱於外故寒﹝戰也﹞陰虛生內熱者所有勞倦形气衰少穀气不盛上焦不行下脘不通胃气熱熱气燻胸中故內熱﹝王安道曰此陰字指人身之陰與水谷之味也夫有所勞倦者過動屬火也形气衰少者壯火食气也穀气不盛者勞傷元气則少食而气衰也上焦不行者淸陽不升也下脘不通者濁陰不降也夫胃受水谷則淸陽升而濁陰降以傳化出入滋養一身也今胃不能納而穀气衰少則淸無升濁無降矣故曰上不行下不通非絕不行不通但比無病時謂之不行不通耳上不行下不通則郁矣郁則少火皆成壯火胃居上焦下脘之間故胃气熱熱則上炎燻胸中爲內熱也斯東垣所謂勞傷形體飲食失節而致熱者乎內傷之說蓋原於此﹞陽盛生外熱者上焦不通則皮膚致密腠理閉塞玄府不通衛气不得泄越故外熱﹝外傷寒毒內薄諸陽寒外盛則皮膚收皮膚收則腠理密故衛气蓄聚無所流行矣寒气外薄陽气內爭積火內燔故生外熱﹞陰盛生內寒者厥气上逆寒气積於胸中而不瀉不瀉則溫气去寒獨畱則血凝泣凝則脈不通其脈盛大以澀故中寒﹝溫气陽气也陰逆內滿則陽气去於皮外也○出調經論﹞靈樞﹝病傳篇曰七傳當作次傳謂傳其所勝如心傳肺肺傳肝之類間傳謂間髒傳所不勝如心傳肝肝傳腎之類○根結篇曰形气不足病气有餘思瀉之形謂皮肉筋骨血脈也气謂口鼻中喘息也形勝者爲有餘消瘦者爲不足審口鼻中气勞役如故爲气有餘若喘息气促气短或不足以息者爲不足當稱當瀉全不在此但病來潮作之時病气精神增添者是病气有餘乃邪气勝也急瀉以寒涼酸苦之劑如潮作之時精神困弱語言無力及懶語者爲病气不足乃眞气不足也急補以辛耳濕熱之利若病患形气不足病也來之時病气亦不足此陰俱不足禁用鍼鍼宜補以其藥不可盡劑不已取臍不气悔穴﹞○有病頭痛數歲不已者當有所犯大寒內至骨髓髓者以腦爲主腦逆故令頭痛齒亦痛﹝出奇病論﹞○有癃者一日數十溲﹝後條脈細微如發﹞此不足也身熱如炭頸膺如格人迎躁盛喘息气逆此有餘也太陰脈細微如發此不足也﹝外有餘者五內不足者二﹞名爲何病岐伯曰病在太陰其盛在胃頗在肺病名曰厥死不治﹝外有陰者五皆手太陰脈當洪大而數今微細如發是脈與癥相反也以肺气逆淩於胃故上使人迎躁盛也故曰其病在太陰其盛在胃也以喘息气逆又云頗在於肺病相气逆癥不相應故死不治何也謂其病在表則內有二不足謂其病在裏則外有五有餘表裏旣不可憑補瀉因難爲用其死明矣﹞○有病癲者曰胎病此得之在母腹中時其母有所大驚气上而不得下精气並居故令子發爲癲疾也﹝精气陽之精气○出奇病論﹞○有病龐然如水狀切其脈大緊身無痛形不瘦不能食食少何病也曰病生在腎名曰腎風﹝脈如弓弦大而且緊大則爲气緊則爲寒寒气內薄而反無痛故問之蓋以勞气內蓄寒復內爭勞气薄寒故化爲風風勝於胃故曰腎風﹞腎風而不能食善驚驚已心气痿者死﹝腎水受風心火痿弱水火俱困故死○出奇病論﹞○屍厥邪客手足少陰太陽足陽明之絡此五絡皆會於耳中上絡左角﹝額角﹞五絡俱竭令人身脈皆動而形無知也其屍狀若故曰屍厥﹝其卒冒悶而如死屍身脈獨如常人而動也然陰气盛於上則下气重上而邪气逆邪气逆則陽气亂陽气亂則五絡閉結而不通故其狀若屍○刺隱白歷兌湧泉於少商中衝神門各一○出謬刺論﹞○病有身重九月而喑何也岐伯曰胞之絡脈絕也﹝絕謂斷而不通流非天眞之气斷絕也﹞胞脈者系於少陰之脈貫腎系舌本故不能言﹝少陰腎脈气不營養故不能言﹞無治也當十月復﹝十月胎去胞絡復通腎脈上營故復言也﹞刺法曰無損不足益有餘以成其疹﹝疹久癥也﹞所謂無損不足者身羸瘦無用銳石也無益有餘者腹中有形而瀉之瀉之則精出而病獨檀中故曰疹成也﹝出奇病論﹞人有大谷十二分﹝大經所會曰大谷十二分者十二經脈之部分﹞小溪三百五十三名少十二兪﹝小絡所會曰小溪所絡三百六十五除十二兪外則當三百五十三名﹞此皆衛气之所畱止邪气之所客也﹝衛气滿塡以行邪气不得居止衛气虧缺畱止則爲邪气所客﹞鍼石緣而去之﹝言邪气所客衛气畱止鍼其溪谷則邪寅緣气隨脈而行去也﹞診病之始而決爲气﹝謂以五臟脈爲之決生死之綱紀也﹞欲知其始先建其母﹝母謂應時王气也先立應時王气然後乃求邪之气﹞所謂五決者五臟之脈也﹝出五臟生成篇﹞○五味入口藏於胃以養五臟气五气入鼻藏於心肺心肺有病而鼻爲之不利也凡治病必察其下適其脈候觀其志意與其病也﹝下謂目下所見可否也調適脈之盈虛觀量志意之邪正及病深淺成敗之宜乃守法以治之也○出五臟別論﹞諸癰腫筋攣骨痛此寒之气腫八風之變也此四時之病以其勝治之愈也﹝如金勝木之類○出脈要精微﹞○道之至數﹝言五色脈應乃道之至數○出玉版要論﹞天下數至﹝言五色脈變乃天下至數○出玉機眞藏論﹞天地至數始於一終於九一者天二者地三者人三三者九以應九野爲九髒故神髒五形髒四合爲九髒故人有三部部有三候以決死生﹝三候者有天有地有人也三而成天而成三地三而成人非惟人獨由此三气而生天地之道亦如是也故易乾坤諸卦皆必三矣又曰三气乃天气地气人气也﹞其气九州九竅皆通乎天气﹝此言其气者謂天眞之气常系屬於中也天气不絕眞靈內屬行藏動靜悉與天通故曰皆通乎天气也○陰陽離合論曰陰陽數之者可十推之可百數之可千推之可萬推之大不可勝數然其要一也一謂離合也𨿽不勝數然其要妙以離合推步悉可知之也矣﹞○虛邪者八正之虛邪气也﹝謂八正之虛邪從虛鄕而來襲虛而入爲病﹞正邪者身形若用方汗出腠理開逢虛气其中人也微故莫知其情莫見其形﹝正邪者不從虛之鄕來也以中人微故莫知其情意莫知其形狀也﹞上攻救其萌芽必先見三部九候之气盡調不敗而救之故曰上工﹝不敢病未至於敗也○出八位神明論﹞八正者所以候八風之虛邪以時至者也﹝應時而至爲八正非時而至者爲虛﹞四時分以春夏秋冬之气所在以時調之也﹝四時之气所眞者謂春气在絡經脈夏气在孫絡秋气在皮膚冬气在骨髓也﹞八正之虛气而避之勿犯也﹝觸冒虛邪動傷眞气避而勿犯乃不病邪﹞以身之虛而逢天之虛兩虛相感其气至骨入則傷五臟故曰天忌不可不知也﹝八風正邪其傷人也微八風虛邪其傷人也深此人忌於天故曰天忌○八正神明論﹞○諸气在泉風淫於內﹝風變淫邪而勝於內也﹞治以辛涼佐以苦以甘緩之以辛散之﹝風性喜溫思淸故治以涼是以勝气治之也佐以苦隨其所利也肝木苦急則以甘緩之又肝散若抑則以辛散之如仲景桂枝湯是也蓋發散風邪以辛爲主故桂枝三兩爲君芍藥味苦酸做寒三兩爲臣甘艸味甘平二兩爲佐者內經所謂平以辛佐以辛以甘緩以酸收也生薑味辛溫三兩大棗味甘溫十二枚爲使者內經所謂風淫於內以甘緩以辛散之意也﹞熱淫於內治以酸寒佐以甘苦以酸收之以苦發之﹝熱性惡寒故治以寒也熱之大盛甚於表者以苦發之不盡復寒制之寒制不盡復苦發之以酸收之甚者再方微者一方時發時止亦以酸收之如麻黃湯是也本艸曰輕可去實又曰腠密邪勝表實者輕劑所以揚之故用麻黃之輕劑味甘苦三兩爲君也風邪在表緩而膚腠疏者故用桂枝二兩解肌爲臣內經曰寒淫於內治以甘熱佐以辛苦者是也甘艸味甘平一兩爲佐杏仁味甘苦溫七十枚爲使者經曰甘苦急急食味以緩之肝者營之主也傷寒傷營營血爲之不利故用甘艸杏仁爲佐使也又謂气之所並爲血虛血之所並爲气虛故麻黃佐以杏仁用利气也﹞濕淫於內治以苦熱佐以酸淡以苦燥以淡滲之﹝濕與燥反燥除溫故以苦燥其色也淡利竅以故淡滲泄也﹞火淫於內治以咸冷佐以苦辛以酸收之以苦發之﹝火气大行心怒之所生也心欲惡故以咸治之又辛苦緩故以酸治之大法須汗者以辛佐之令其汗也不必資以苦﹞燥淫於內治以苦溫佐以甘辛以苦下之﹝肺苦气上逆急食苦以瀉之以辛瀉之酸補之甘辛當作酸辛﹞寒淫於內治以甘熱佐以苦辛以咸瀉之以辛潤之以苦堅之﹝以熱治寒以勝析其气也腎苦燥急食辛以潤之腎欲堅急食苦以堅之用苦補之咸瀉之﹞又曰司天之气風淫所勝﹝風變淫邪所勝則淫邪勝也﹞平之辛涼佐以苦甘以甘緩之以酸瀉之﹝在泉外淫於內所勝治之司天上淫於下所勝平之﹞熱淫所勝平以寒鹹佐以苦甘以酸收之濕淫所勝平以苦熱佐以酸辛以苦燥之以淡泄之﹝按濕淫於內佐以酸淡比酸辛當作淡﹞○濕上甚而熱治以苦溫佐以甘辛以汗爲故而止火淫所勝平以咸冷佐以苦甘以酸收之以苦發之以酸候之熱淫同寒淫所勝平以辛熱佐以苦甘以咸瀉之﹝按寒淫於內治以甘熱佐以苦甘此文恐誤也﹞邪气反勝者﹝不能淫勝於地气反爲不勝之气爲勝以勝之﹞風司於地淸反勝之治以酸濕佐以苦甘以辛平之﹝在原之气勝盛故以酸瀉故以辛甘邪退則正虛故以補養而平之﹞熱司於地寒反勝之治以甘熱佐以苦辛以鹹平之濕司於地熱反勝之治以苦冷佐以鹹甘以苦平之火司於地寒反勝之治以甘熱佐苦辛以鹹平之燥司於地熱反勝之治以平寒佐以苦甘以酸平之以利爲寒司於地熱反勝之治以咸冷佐以甘辛以苦平之﹝此六气方治與前所勝法殊法治者瀉客邪之勝气也佐者皆所利所旦平者補已弱之正气也﹞○厥陰之勝治之甘淸佐以苦辛以酸瀉之少陰之勝治以辛寒佐以苦鹹以甘瀉之太陰之勝治以咸熱佐以辛甘以瀉之少陽之勝治以辛寒佐以甘鹹以甘瀉之陽明之勝治以酸溫佐以辛甘以苦瀉之太陽之勝治以甘﹝當作苦﹞熱佐以辛酸以鹹泄之﹝六勝之至皆先歸其不勝已者故不勝者當先瀉之以通其道矣瀉所勝之气令其退釋也﹞○厥陰之復﹝肝乘脾土始因土勝水水之子木木乃復土仇﹞治以酸寒佐以甘辛以酸瀉之以甘緩之少陰之復治以鹹寒佐以苦辛以甘瀉之以酸收之以苦發之以鹹軟之太陰之復以苦熱佐以酸辛以苦瀉之燥之泄之少陽之復治以咸冷佐以苦辛以咸軟之以酸收之以苦發之發不遠熱無犯溫涼少陰同法陽明之復治以辛溫佐以苦甘以苦泄之以苦下之以酸補之太陽之復治以咸熱佐以甘辛以苦堅之治諸勝復熱者寒之寒者熱之溫者淸之淸者溫之散者收之抑者散之燥者潤之急者緩之堅者軟之脆者堅之衰者補之彊者瀉之各安其气必淸必靜則病气衰去歸其所宗此治治之大體也﹝有復所勝各倍其气以調之故可使平也宗屬也調不失理則餘气自歸其所屬勝復衰已則各補養而不定平之必淸必靜無妄抗之則運气之寒熱亦各歸同天地气也﹞揆度者度病之深也奇恆者言奇病也﹝揆度者切度之也言切求理脈其也度者得其髙下以四時度之也又曰凡揆度奇恆之法先以气口太陰之脈定四時之正气然後度量奇恆之气者玉版論要﹞

