胎產心法

閻純璽

淸代醫家。字誠齋。上谷﹝今河北宣化﹞人。博采方書﹐專攻婦產科﹐歷三十餘年﹐撰《胎產心法》三卷﹝1730年﹞。

序

自序

卷之上

脈法

脈訣歌

金匱解﹝方附本條﹞

逐月養胎辧並愼擇醫藥論

受胎試驗法﹝附方﹞

試男女胎法

三禁

教養宜忌論

飲食七情禁忌論

妊娠藥忌歌

種子補益受胎壽子論

胎動安胎論

惡阻論

胞漏並小產論

諸痛論﹝附孕癰﹞

胎逆上逼脹滿子懸論

諸血證論

子腫子气子滿論

子煩並五心煩熱及煩躁口漧論

子淋論

轉胞淋閉論

遺尿論

子嗽論

喘急論

泄瀉論

霍亂論

中惡中暑中濕中風論

子癇論

痢論

瘧論

傷寒溫熱時疫論

譫語論

傷風論

傷食論

髒躁悲傷論

大便燥論

子喑論

腹內兒哭鐘鳴論

胎不長養過期不產並枯胎論

鬼胎論

腸覃似孕並蓄血似孕論

孕婦出痘論

妊娠麻疹論

卷之中

脈訣歌

保產論

胎殺方位﹝孕婦宜避﹞

房中遊神方位﹝忌安牀﹑換帳﹞

生子宜向方

安產藏衣宜向方

體玄子借地法

臨產須知十四則

難產有五因

催生論

子死腹中論

胞衣不下論

交骨不開論

卷之下

脈訣論

產後大補須分虛不虛全實三證論

四物湯不宜產後論

生化湯論﹝附方﹞

調攝論

產後禁忌論

產後藥誤須知

三衝論

產後不宜汗下利小便論

新產三審論

血塊痛論

暈厥論

血脫气脫神脫三證論

惡露不止論

气喘論

惡露不下論

脫汗亡陽及諸汗論

傷食論

忿怒气逆論

頭痛論

心痛卽胃脘痛論

腹痛論

小腹痛並兒枕痛論

腰痛論

脇肋痛論

手足身痛論

發熱論

大便燥祕論

類瘧及寒熱往來論

類中風痙及語澀口噤不語筋攣螈等證論

怔忡驚悸並虛煩煩躁論

麻瞀論

口漧渴兼小便不通或短少論

泄瀉及完谷不化並遺屎論

痢滯論

霍亂論

气逆嘔吐不食論

呃逆論﹝卽喫忒﹐又名咳逆﹞

腹脹滿悶論

浮腫論

咳嗽論

淋證論

小便數及遺尿不禁論

蓐勞骨蒸論

吐衄及口鼻黑气起而衄並舌黑論

大小便血論

月水不通論

癰疽論

乳少無乳並乳汁自出論

妒乳吹乳乳癰論

乳巖論

乳懸論﹝附方﹞

前陰諸證論

序

一介之士﹐苟存心於利物於人﹐必有所濟﹐矧更擇一藝以自居者﹐其爲功於世可勝言哉﹗卜氏有言曰﹕𨿽小道必有可觀論者﹐謂如農圃醫卜之屬。四者之中精其業﹐勻足以濟世。然而農圃爲聖人所弗道﹐卜筮之學﹐君平而後鮮得其傳。則夫士大夫從博覽之餘﹐一分其聰明才力以寄其愛人利物之心者﹐要莫如醫之一途爲雅馴而功溥。𨿽然﹐難言之矣。蓋人稟陰陽五行之气﹐以生命於天者﹐旣不無濃薄之殊﹐而其繼也﹐或傷於寒暑﹐或縱於嗜欲﹐或苦於抑鬱勞瘁﹐與夫一切戕生拂性之端﹐種種相攻﹐求疾病之不起也﹐得乎﹖苟非有挾岐黃之術者以調劑其間﹐則斯人貿貿﹐亦大覺可哀。故諸家之中﹐惟醫道爲難﹔而醫道之中﹐惟治胎產爲更難也。餘同寅友閻君文侯﹐器宇宏深﹐善气迎人﹐且於書無所不窺﹐於藝無所不通﹐而尢畱心醫學。每謂婦人胎產所關非小﹐誠以受胎之後調養有法﹐臨產之際保護有方﹐旣產之時調理有術﹐稍一弗愼﹐則存亡判於俄頃﹐生死關乎兩人。嘗見庸醫多誤﹐輒爲嗟嘆不置﹐爰及諸名家所論說﹐而折衷之以己意﹐著爲胎產一書﹐顏曰「心法」。余於共事之暇﹐得閱其槪﹐因取而讀之。其於藥性脈理﹐辧析於毫芒﹔徵驗引據﹐融會乎古今。

誠業斯道者之津梁也。良由閻君居心仁恕﹐常懷利物﹐故卽一藝之微﹐而亦必筆之於書﹐以覺世而訓俗。

今方特膺聖天子簡命監使西粵﹐固將拴是心﹐以措之經綸﹐設施行見事業爛然﹐有以上報聖主特達之知﹐下慰寮友期望之雅﹐則其溥利蒼生﹐正無窮也﹐豈特肘後丹方徒令人向。閻君多種杏樹哉﹗然是書亦急宜付之梨棗﹐以功業醫者。竣後幸寄一卷示予﹐勿相忘也。是爲序。

賜進士出身楚竟陵年家眷同寅

弟龔健揚拜書於燕臺客捨。時雍正三年秋八月

自序

予不敏﹐少年未嘗學問﹐𨿽於醫書多所涉獵﹐亦知其大略﹐而未究其精微﹐何敢自矜一得﹐以法當時而傳後世耶﹗第念醫以寄死生﹐其道固難﹐而胎產一門﹐宗嗣攸系﹐兩命所關﹐尢爲醫道之最難者。緣是博采方書﹐日取先賢名論﹐而探求其奧理﹐考驗揣摹﹐歷三十餘年﹐似有以得其要領﹐不爲岐途所惑﹐乃敢折衷先代之書﹐參以鄙見﹐匯成一集﹐分爲上﹑中﹑下三卷﹐顏曰《胎產心法》。

凡婦人受胎之始﹐有以固其根﹔臨產之際﹐有以防其變﹔旣產之後﹐有以保其生。始終常變﹐曲折周詳﹐不敢自私﹐爰付剞劂。願世之業醫者﹐得是書而融會貫通﹐神明變化﹐固可以茂育羣生。卽不然﹐根據論擇方﹐對癥加減﹐亦可以保全子母。後之善學胎產者﹐當不以予言爲河漢耳。爰勒其槪於篇首﹐以爲之序。

時雍正庚戌季菊月之中

浣廣西左江觀察使上谷閻純璽誠齋氏書於官署

﹝卷之上﹞脈法

經曰﹕婦人手少陰動甚者﹐妊子也。又曰﹕陰搏陽別﹐謂之有子。又云﹕何以知懷子之且生也﹖曰﹕身有病而無邪脈也。又尺中之脈﹐按之不絕者﹐妊娠也。滑伯仁曰﹕三部脈浮沈正等﹐無他病而不月者﹐妊也。按婦人帶證﹐足少陰脈亦多滑利﹐頗似孕脈﹐然必與手少陰脈動相應﹐方爲妊子﹐否則爲帶也。凡婦人懷孕﹐其血畱气聚﹐胞宮內實﹐故尺陰之脈必滑數﹐此必然之理也。然亦有中年受胎及血气羸弱之婦﹐脈見細小不數者﹐但於微弱之中﹐必有隱隱滑動之象﹐此卽陰搏陽別之謂﹐乃妊娠之脈也。但胎孕之脈數﹐勞損之脈亦數﹐然損脈數中兼弦澀﹐胎孕數必兼和滑﹐此幾微中﹐邪气﹑胃气之異﹐一診便知。再加審之以證﹐則顯然而明見者也。凡業醫者﹐不深究脈理﹐不細玩《內經》﹐往往誤認爲陰虛﹑勞損﹑經閉之證。若非婦人之夫明以告之﹐鮮有不誤治反成半產漏下者矣。可不愼歟﹗

﹝卷之上﹞脈訣歌

肝爲血兮肺爲气﹐血爲營兮气爲衛。陰陽配偶不參差﹐兩髒通和皆以類。血衰气旺定無妊﹐血旺气衰應有嗣。婦人經脈不見行﹐其脈微滑帶數意。身𨿽有病脈無邪﹐不澀不伏不弦勁。寸微關滑尺數形﹐流動往來雀啄利。兩手關脈大相應﹐胎已有形無差異。以上胎脈指下詳﹐數月懷身經脈閉。左疾爲男右爲女﹐帶縱帶橫雙生據。左手脈逆生三男﹐右手脈順生三女。人恐左右髒气偏﹐不若陽男與陰女。寸滑爲陽尺滑陰﹐兩寸滑實雙男取。兩尺滑實二女陰﹐此定男女分明語。右尺左寸滑見形﹐證別一男又一女。

又云左寸浮大男﹐右寸沈細稱爲女。屢經診驗不差訛﹐說與醫人爲確據。小兒日足胎成聚﹐身熱脈亂無所苦。汗出不食吐逆時﹐精神結備其中住。滑疾不散三月胎﹐但疾不散五月母。八九十月疾數無﹐亦有始終洪數婦。

胎脈弦牢滑利安﹐沈細而微歸泉路。若脈沈細腹微疼﹐𨿽有形如懷抱甕。滿腹不動是爲奇﹐獨冷臍下翕翕動。更兼早暮尺不同﹐大小浮沈無定論。或動或止或有無﹐此是鬼胎脈現證。連診數日皆如此﹐補气活血何須問。更有夜叉胎作名﹐急如風雨脈情形。少停復來如初樣﹐否則關中雀啄成。又有指下脈弦勁﹐再加大小不調勻。夜叉脈候應如此﹐切莫安胎成話柄。編成胎證脈訣歌﹐熟讀自能通快捷方式。

﹝卷之上﹞金匱解﹝方附本條﹞

凡婦人脈無病﹐惟陰脈小弱﹐乃營气不足。若感邪而營气不足者﹐必惡寒發熱。今無寒熱﹐妨於食﹐是知妊娠矣。經水不行﹐至六十日﹐血聚气搏﹐始凝成胎。營气並於胎元﹐而胃气不足﹐津液少布﹐故其人渴不能食﹐宜桂枝湯和營益胃。如醫以他病治之﹐反加吐下者﹐此爲惡阻﹐當絕止醫法﹐候其自安可耳。﹝桂枝和營散邪﹐佐芍藥斂陰﹐甘艸緩之﹐引以姜棗﹐辛甘性溫﹐行脾津液而和營衛﹐則渴止。﹞凡婦人行經時遇冷﹐則余血畱而爲。然病婦人恆有之﹐或不礙子宮﹐則仍行經而受孕﹐𨿽得血聚成胎﹐胎成三月而經始斷﹐斷未三月﹐而病復動﹐遂漏下不止。在下﹐迫其胎﹐故曰痼害。所以臍上升動不安﹐詢爲正胎無疑。若是鬼胎﹐卽屬陰气結聚﹐斷無動於陽位之理。今動於臍上﹐是胎已六月。知前三月經水𨿽利﹐而胎已成﹐後三月經斷﹐而血積成﹐是以血下不止﹐桂心茯苓丸主之。

藥俱等分爲丸﹐食前服一丸。不知﹐加至三丸。用桂心﹑茯苓﹑丹皮﹑桃仁﹝熬﹞﹐以散其﹐芍藥以護其營﹐則血方止而胎得安。世本作桂枝茯苓丸﹐乃傳寫之誤。詳桂枝气味俱薄﹐僅堪走表﹐必取肉桂之心﹐方有去之功。安常所謂桂不傷胎﹐勿疑有礙於妊。觀下條子髒開用附子湯﹐轉胞用腎气丸﹐俱用桂﹑附﹐《內經》所謂有故無殞是也。

妊娠六七月﹐脈弦爲虛寒。虛陽散外﹐而爲發熱。陰寒內逆﹐而作胎脹腹痛。惡寒者﹐其內無陽。子髒不能司閉藏之令﹐故陰中覺寒气習習﹐少腹如扇也。用附子湯以溫其髒﹐則胎自安。仲景用附子安胎﹐非神而明之﹐莫敢輕試也。方缺﹐可以意擬﹐必姜﹑桂之屬。

行經與結胎﹐皆屬衝任。衝任𨿽持乎陰陽交合﹐爲肝腎之用事﹐然長養成胎﹐又資坤土。蓋陰陽抱負則不泄﹐坤土堤防則不漏。若宿有瘀濁客於衝任﹐則陰自結﹐不得與陽交合﹐故有時漏下﹑半產﹑下血不絕也。凡妊娠胎气﹐陽精內成﹐陰血外養。今陰血自結﹐與胎阻隔﹐不得相和﹐獨陰在內﹐作腹中痛﹑下血﹐皆陰陽失於抱負﹐坤土失於堤防﹐膠艾湯主之。其方﹐芎二兩﹐歸三兩﹐宣通陽血﹔芍四兩﹐漧地黃四兩﹐宣通陰血﹔阿膠二兩﹐血肉之質﹐同類以養之﹐安胎補血﹐塞其漏泄﹔甘艸二兩﹐緩中解急﹐和陰陽﹐通血脈﹔艾葉二兩﹐專理濕郁帶漏之病。此方藥气內入﹐開利陰血之結而通於陽﹐調經止漏﹑安胎養血之妙用也。然加減又必從宜﹐若脈遲緩﹐陰勝於陽﹐則加漧薑﹐或見數大﹐陽勝於陰﹐則加黃芩﹐可不言而諭。

妊婦有因脾土爲木邪所克﹐穀气不舉﹐濕淫下流以滯陰血﹐而腹中痛﹐當歸芍藥散主之。此與胎阻痛者不同﹐故君以芍藥一斤﹐瀉肝利滯﹔佐以芎﹑歸各三兩﹐補血止痛﹔茯苓四兩﹐澤瀉半斤﹐滲濕降於小便﹔白術四兩﹐益脾燥濕。要知內外六淫﹐皆能傷胎成痛﹐不獨濕也。

妊婦先因脾胃虛弱﹐津液畱停﹐蓄爲痰飲。至妊二月之後﹐濁陰上衝﹐中焦不勝其逆﹐痰飲遂湧﹐中寒乃起﹐嘔吐不止﹐漧薑人參半夏丸主之。此卽世俗所謂惡阻病也。故用漧薑一兩止寒﹐人參一兩補虛﹐制半夏二兩以治痰散逆﹐卽以生薑汁和丸﹐飲服十丸﹐日三服。

妊婦小便難者﹐膀胱熱郁﹐气結成燥﹐病非中焦而在下焦﹐所以飲食如故﹐歸母苦參丸主之。每味藥各四兩﹐丸如小豆﹐飲服三丸﹐加至十丸。此方當歸和血潤燥﹐貝母淸肺開郁﹐苦參長於治熱﹐利竅逐水﹐佐貝母並入膀胱﹐以除熱結﹐結通則水行矣。

妊婦小便不利﹐病在膀胱。膀胱者﹐內爲胞室﹐主藏津液﹐气化出溺﹐外利經脈﹐上行至頭﹐爲諸陽之表。今膀胱气不化﹐水溺不得出﹐外不利經脈﹐所以身重灑淅惡寒﹐起卽頭眩。但利小便﹐則水去而經气行﹐表病自愈﹐用葵子茯苓散主之。葵子一斤﹐直入膀胱﹐以利癃閉﹔佐茯苓三兩﹐以滲水道﹐小便利﹐則諸病愈。

凡妊娠之婦﹐精畱血裹﹐尺搏而形於脈﹐動搏則生變化。若靜而不動﹐則不生不化。是以妊血不可以靜﹐靜則凝泣﹐泣則不生不化而虧少﹐虧少則虛﹐皆不能與化胎之火相合。要知胎孕生化﹐必脈動搏﹐故調之者﹐先和陰陽﹐利其气血﹐常服養胎之藥﹐非惟安胎易產﹐且免產後諸病﹐宜常服當歸散﹐酒飲服。用芎﹑歸﹑芍藥各一斤﹐安胎補血。白術半斤﹐去腰臍間之陳瘀﹐而補胃養胎﹐其胎外之血﹐因寒濕滯者﹐皆解之。黃芩一斤﹐化壯火而反於少火以生气﹐故爲常服之劑。然當以脈證遲數虛實加減﹐有病則服﹐否則不必也。藥味偏而不正﹐不比米谷﹐豈宜無病久服。經曰﹕味之所入﹐各歸所喜攻﹐气增而久﹐夭之由也。

凡妊娠血聚而後成胎﹐少遇邪﹐則所聚之血將宿而不運﹐反類瘀惡﹐必生新開陳﹐然後胎可養也。養胎不惟在血﹐而胎系於腎﹐養之又在於胃﹐所以補腎調胃﹐補腎以固其精﹐調胃以和其中﹐白術散主之。但白術散方藥四味﹐本艸皆云能去惡血﹐而養胎用之何也﹖蓋白術三分能調胃﹔蜀椒三分﹝出汗﹐一本秦椒。﹞開痺﹐痺開則陽精至﹔牡蠣四分治崩﹐崩止則陰精固﹔川芎三分下入血海﹐運動胎血﹐破舊生新。如或陰血不利﹐肝木爲害﹐在內抑屈而痛者﹐瀉以芍藥之酸寒﹐以通其陰。設直衝過而痛者﹐散以芎之辛溫﹐以通其陽。或挾瘀惡之气上逆於胃﹐而胃中吐煩不能食者﹐用細辛溫中去痰下气﹐半夏治心下急痛﹐和胃進食﹐止吐逆。若嘔而不止者﹐由肝木妄動﹐用小麥飲養其本气以安之﹐且又平胃下气止煩﹐一舉兩得。大麥主消渴益气調中﹐故中气不足而渴者用之。

﹝卷之上﹞逐月養胎辧並愼擇醫藥論

凡婦人有孕﹐則手足十二經脈气血周流﹐俱供養胎元﹐豈有逐月某經養某胎之理﹐故不具載。如孕婦有疾﹐必擇專門名醫﹐平日相信而無錯誤者﹐方可用之。若未試之醫﹐有毒之藥﹐切勿輕用﹐以貽後悔。

更不可輕用鍼灸﹐以致墮胎。

﹝卷之上﹞受胎試驗法﹝附方﹞

婦人經水不行﹐過二三月﹐疑是兩身﹐卻疑血滯﹐心煩﹑寒熱﹑恍惚﹐以佛手散﹑艾葉湯調驗之。用全當歸七分﹐生川芎一錢﹐共爲末﹐濃煎艾葉湯﹐空心調下﹐或好酒調服亦可。

待三兩時辰﹐覺臍腹間微動者﹐卽孕也﹔否則是經滯。動罷卽愈﹐安穩無虞。如不是胎﹐卽不動﹐所滯惡物自行﹐經滯之病亦愈。一方驗經脈不行﹐已經三月者﹐用生川芎爲細末﹐濃煎艾湯﹐空心調下二錢﹐覺腹內微動﹐則有胎也﹔否則經滯。查古方有探胎散﹐用皂角﹝去皮﹞﹑炙艸各一錢﹐黃連少許﹐共末﹐酒調服。

有孕則吐﹐無孕則不吐。但皂角探胎﹐未有不吐﹐恐胃弱之婦﹐卽無胎亦不免於吐耳。姑錄此方﹐用者愼之。此皆試之以藥也。若尺脈搏手﹐與寸脈滑動者爲孕脈﹐此試之以脈也。凡婦人受孕﹐四十日外﹐必患惡阻﹐有不患者﹐在疑似之間﹐方用此試法。

﹝卷之上﹞試男女胎法

凡懷男孕﹐動在三月﹐陽性早也。婦臍必突﹐按之頗實﹐兩乳甚黑。男面背母而懷﹐背脊抵腹﹐其形圓如釜﹐母腹故硬。女孕動在五月﹐陰性遲也。婦臍軟﹐乳頭𨿽黑不甚。女面母腹而懷﹐足膝抵腹﹐下大上小﹐其形如箕。又法﹐令孕婦抱未生齒兒女﹐是男孕﹐則所抱女兒瀉靑糞。若男孕抱男兒﹐女孕抱女兒﹐則無恙。又法﹐令孕婦前行﹐人忽從背後呼之﹐左回首者是男﹐右回首者是女。又法﹐孕婦登廁時﹐夫從後呼之﹐男左回首﹐女右回首。蓋男受胎在左則左重﹐女胎在右則右重﹐故回首愼護重處而然也。推之於脈﹐其義亦然。胎在左﹐則血气護胎而盛於左﹐故脈亦從之﹐而左脈現滑大疾數等形﹐爲男脈矣。胎在右﹐當亦如之。再推之經曰﹕陰搏陽別﹐謂之有子。蓋受胎處於臍腹之下﹐則血气護胎而盛於下﹐故陰之尺脈﹐鼓搏有力﹐而與陽之寸脈殊別也。又如癰癤發上﹐則血气從上而寸脈盛﹔發下﹐則气血從下而尺脈盛﹔發左﹐則气血從左而左脈盛﹔發右﹐則血气從右而右脈盛也。丹溪以左大順男﹐右大順女﹐爲醫人左右手﹐豈非智者之一失歟。但丹溪治產精微﹐恐無此失﹐大約以此診男女之病而分順逆﹐原非診別男女也。

﹝卷之上﹞三禁

婦人年幼﹐天癸未行屬少陰﹐天癸旣行屬厥陰﹐天癸旣絕屬太陰。治胎產之病從厥陰始﹐是祖气生化之源也。治法無犯胃气者﹐是後天生化之源也。所謂三禁﹐不可汗﹐不可下﹐不可利小便﹐恐亡其津液而傷其生气也。大抵產病天行﹐從增損柴胡﹔雜證﹐從增損四物。宜詳脈證而用之。

﹝卷之上﹞教養宜忌論

教養宜忌之道﹐世人不特未諳﹐卽有知者﹐亦鮮能遵而行之﹐難免半產﹑產難之虞﹐胎毒夭殤之患﹐良可慨矣。今擇其緊要者言之﹐婦人妊娠三月而形像始化﹐未有定儀﹐因感而變﹔口談正言﹐身行正事﹐生子端正莊嚴﹐欲生男者﹐聽古文史鑑﹐執弓矢﹔欲生女者﹐觀鸞鳳牡丹﹐施環佩﹔欲子美好﹐佩白玉。

欲子賢能﹐看詩書﹔欲轉女爲男之法﹐有以絳紗囊佩雄黃於左者﹐或潛以夫發及手足甲置席下者﹐或潛以雄鷄尾尖長毛三莖置席下者﹐無令本婦知。皆外像內感﹐屢試屢驗者也。古者婦人有孕﹐卽居側室﹐令老嫗伴宿﹐不與夫接﹐勿亂服藥﹐勿過飲酒﹐勿信師巫﹐勿食邪味﹐勿聽淫詞暴投﹐勿去登髙涉險﹐勿妄鍼灸﹐勿舉重物﹐立不蹕﹐坐不邊﹐口不可出惡言﹐手不可行鞭朴﹐勿看日用薄蝕﹐勿見鬼神怪戲﹐毋哭泣﹐毋嗔怒﹐毋驚恐﹐毋沐浴。時當炎夏﹐𨿽難免於澡洗﹐然須避其熱湯。若遇嚴冬﹐縱然寢被淸寒﹐切勿迫以鑪炭。若心有大驚﹐犯之難產﹐子必癲癇。如或勞力過傷﹐腎气不足﹐生子解顱。自家及鄰家修造動土﹐須宜遠避﹔若有衝犯﹐令子破形殞命。刀犯者﹐形必傷﹔泥犯者﹐竅必塞﹔打擊者﹐色靑黯﹔系縛者﹐相拘攣。坐不實其前陰﹐臥不久偏一側。若耽坐嗜臥﹐气血則爲凝滯。常見富貴之家﹐濃養安逸﹐血滯气凝﹐交骨堅閉﹐必難生育。𨿽曰無勞﹐時須小役﹐四體气血流行﹐胎息易於運動﹐卽如貧賤之婦﹐因時常行走動作﹐疏通筋骨﹐開豁骨眼﹐所以易產。其最甚者﹐不遵禁忌﹐縱情交接﹐以擾子宮﹐有觸動胎元﹐一月而墮者﹐有三五月而小產﹑半產者﹐有胎肥碩而難產者﹐有敗精凝裹而礙產者﹐有生子多疾﹑痘瘡稠密者﹐皆由縱欲之故。其三五月之胎墮﹐人所共知﹐而一月之小產﹐人所不覺﹐可不愼歟﹖至孕婦腰腹漸粗﹐飲食不宜過飽﹐茶湯更須節省。大熱大涼﹐總非所宜。有毒之物﹐切宜禁食。卽椒﹑姜常用之品﹐亦須少嘗。其豕肉醇酒濕面之類﹐縱不能屏絕不食﹐亦不可恣啖﹐歸精於胎﹐過於蕃長﹐致母臨蓐難產﹐而子在胞中﹐稟質肥脆﹐𦇤褓必多羸困。婦人孕懷甫交三月﹐卽當滿裹其腹﹐胎气漸長﹐僅可微松其束﹐切勿因其气急滿悶而頓放之﹐致胎肥難產。俱當謹遵禁戒﹐隨時調護﹐可免諸患。此乃宗祧所重﹐人命所關﹐安可視爲兒戲耶。

﹝卷之上﹞飲食七情禁忌論

子在腹中﹐資母之气血而生﹐孕婦飲食﹐皆生子之气血者也。故凡厭忌之物﹐所當屏戒﹐苟恣性偏嗜﹐不但能觸動胎气﹐且臨蓐艱難﹐能令子殘母損﹐愼之﹐戒之。食羊肉﹐子多白睛﹐且多病。豆醬雀肉同食﹐子生點黯黑子。食羊肝﹐子多厄。食鱉肉﹐子項短﹐且能損胎。食犬肉﹐子無聲音。食鯉魚﹐及同雞子食﹐子害疳。食螃蟹﹐子橫生。食野禽肉﹐子無恥﹐且多淫。雞蛋同桑椹食﹐倒生。食姜椒﹐子气促﹐且痘毒盛。

食田雞﹑鱔魚﹐子喑啞。多食姜﹐子生岐指﹐並主多瘡。食驢﹑馬肉﹐過月難產。多飲燒酒﹐子禿頭﹐成瞽。食兔肉﹐子缺唇。雞肉糯米同食﹐子生寸白虫。多食鹽﹐子解顱。食冰水﹐並冷物過多﹐胞衣遲下。食慈姑﹐消胎气。豆醬同藿香食之墮胎。食一切無鱗魚難產。食諸般菌﹐生子驚風而夭。食雀腦﹐令子雀目。多食酸傷肝。多食苦傷心。多食甘傷脾。多食辛傷肺。多食碱傷腎。過喜﹐則傷心而气散。過怒﹐則傷肝而气上。過思﹐則傷脾而气郁。過憂﹐則傷肺而气結。

過恐﹐則傷腎而气下。

﹝卷之上﹞妊娠藥忌歌

斑水蛭地膽虫﹐烏頭附子及天雄。躑躅野葛螻蛄類﹐烏喙側子與虻虫。牛黃水銀同巴豆﹐大戟蛇蛻及蜈蚣。牛膝藜蘆和薏苡﹐金銀錫粉黃雌雄。牙硝芒硝牡丹桂﹐蜥蜴飛生與虫。代赭蚱蟬胡粉麝﹐芫花薇HT艸三稜。槐子牽牛並皂角﹐躋螬桃核共茅根。

漧薑砂與漧漆﹐艸傷胎一樣同。瞿麥蘆茹蟹甲爪﹐皮赤箭赤頭紅。馬刀石蠶衣魚輩﹐半夏南星通艸同。凡遇胎前除各味﹐又能活潑號良工。

﹝卷之上﹞種子補益受胎壽子論

凡妊婦衝任經虛﹐血气羸弱﹐此本來稟賦不足﹐若一受孕﹐气血分而蔭胎﹐則虛證自然百出﹐或孕成隨墮﹐或胎不長養﹐必資藥力以助母安胎﹑壽子。是以虛人屢產生子無气﹐及育而不壽者﹐皆父母元气不足故也。若少男得壯盛之婦爲之配﹐又能愛精如持寶﹐計落紅始盡﹐婦人雙歲單月﹐或單歲雙月﹐必經盡後一﹑三﹑五﹑七單日﹐合陽气日時而施受焉﹐則一舉成男矣。卽婦人雙月雙歲﹑單月單歲﹐若經期逢單日而來﹐必逢單日而止﹐仍以一﹑三﹑五﹑七日交合﹐亦成男孕。所以往往根據俗計算而不準者﹐此之謂也。此乃陰陽至理。如精養俱足﹐所稟旣濃﹐體滿骨堅﹐何病之有﹖何用藥爲﹖自然生子神足無病而有壽。若壯陽弱陰成孕﹐則母無餘血以蔭胎﹐必借藥力滋補﹐生血培養﹐方能生子精神體壯。如弱男衰翁﹐得壯盛婦女﹐必須異牀寡欲﹐加以藥味塡補精血﹐等候經期盡而陽施陰受﹐方能成孕﹐生子神健易長。若不遠帷幕﹐相火易動﹐則陽一舉﹐卽未交合﹐而靈精數點﹐隨痿而出﹐𨿽候經期﹐又何益哉﹗倘遇彊陰氤氳之候﹐卽或感而成胎﹐亦必易墮。苟全足月﹐所生之子﹐骨少肉多﹐五遲﹑五軟﹐勢所必然﹐又安望其長年耶。經云﹕陰平陽祕﹐精神乃治。又曰﹕因而和之﹐是謂聖度。焉得而不藉補益之藥力以回天乎﹖醫可通神﹐切勿漫視而忽之。

種子丹

治男子陽事不舉﹐不能堅久﹐精薄無子。並治婦人下元虛弱﹐不能受孕。服此丹自能受孕﹐又能安胎。

生地﹝酒洗﹐擇頂大枝頭﹞熟地﹝擇頂大枝頭者﹐用無灰酒九蒸九曬﹞天冬﹝去心﹞麥冬﹝去心。

各三兩﹞黃柏﹝十二兩﹐勻分作四分﹐酒浸一分﹐人乳浸一分﹐童便浸一分﹐鹽水浸一分﹐各浸一宿﹐俱炒褐色﹞鹿茸﹝一對﹐重五六兩者﹞以上藥味﹐俱忌鐵器。爲末﹐煉蜜丸﹐桐子大。空心鹽湯或酒送服八十丸。鹿茸須擇形如茄子﹐色如瑪瑙者﹐看紫潤圓短者爲上﹐破之如朽木者良。毛瘦枯皺﹐尖長生岐者爲下。太嫩者﹐血气未足無力。酥塗灼去毛﹐微炙用。不塗酥﹐則傷茸。但不可炙焦﹐有傷气血之性。亦有用酒炙者﹐炙後去頂骨﹐用茸。鹿茸不可嗅﹐嗅之有虫恐入鼻顙。鹿茸﹑麋茸﹐罕能辧別。大抵其質粗壯﹐腦骨堅濃﹐毛蒼黧而雜白毛者﹐爲麋茸。

其形差瘦﹐腦骨差薄﹐毛黃澤而無白者﹐爲鹿茸。鹿茸補督脈之陽﹐麋茸補督脈陰中之陽﹐不可不辧。

種子奇方

此藥艱於子者﹐服至百日後﹐擇婦人單歲雙月﹐雙歲單月﹐及經後陽日時﹐與婦人交﹐卽能受孕﹐兼胎固子壽。且久服須髮不白﹐顏色如童。

當歸﹝分作四分﹐以童便﹑乳汁﹑酒﹑醋各浸一分﹐浸一宿﹐各曬漧用﹞魚膠﹝各一斤﹞生地﹝如當歸治法﹞枸杞沙苑蒺藜茯苓﹝各八兩﹞人參﹝四兩﹞上末﹐煉蜜爲丸﹐桐子大。每服八九十丸﹐空心煮酒吞之。

坎離丸

烏須黑髮﹐壯筋骨﹐大有補益。精壯﹐則婦人感而受孕﹐其子必壽。

黑豆﹝不拘多少﹐用桑椹汁浸透﹐蒸熟。再浸﹐再蒸。共五徧﹞上爲末﹐另用紅棗﹐量足配豆末成丸之數。蒸熟﹐去皮核﹐搗如泥﹐和黑豆末爲丸﹐或印成餅。隨便食。

延嗣酒

大有補益。早晚男婦各隨量﹐飲三五杯﹐婦人經不對者自正﹐經正者卽受胎矣。

生地﹝酒洗﹞熟地﹝九蒸九曬﹞天冬﹝去心﹞麥冬﹝去心。各四兩﹞仙靈皮﹝八兩﹐飯上蒸﹞當歸﹝二兩﹐酒洗﹞枸杞﹝一兩﹐酒浸﹞俱切碎﹐絹袋盛入大壇酒內﹐重湯煮﹐自卯至酉爲度﹐埋土內七日﹐取起用。

補益大豆方

此方祕傳固精補腎﹐健脾降火﹐烏須黑髮延年。服之旣久﹐與婦人交感有孕﹐其胎自固而子多壽。

大黑豆﹝三升﹞何首烏﹝四兩﹐選大而赤者﹞茯苓﹝三兩﹞靑鹽﹝八錢﹞甘艸﹝一兩﹞銼爲片。先晚以瓷缽一个盛豆﹐入水八碗﹐用絹包藥置內﹐次日以砂鍋內煮﹐候水漧爲度﹐去藥不用﹐取豆略曬﹐用瓷瓶收貯。每早晚白滚湯不時服。

山精壽子丸

此丸能延己壽﹐而生子又壽。無論有病者宜服﹐卽無病服之猶妙。凡壯年之男種玉無成﹐幼歲之婦從不受孕﹐或受胎而中懷墮落﹐或得正產而又生女匪男﹐或生而不育﹐或育而夭殤﹐卽苟延性命﹐難免多疾病者﹐此皆由眞陽不足之故﹐均宜服此丸。

山藥﹝二兩五錢﹐用心結實者﹐有蛀者勿用。脾虛易泄瀉者﹐可加多用﹞黃精﹝五兩二錢﹐取眞者﹐另杵膏待用。若九蒸九曬﹐榦杵末用更好﹞黑棗﹝七兩五錢﹐擇肥大者﹐去皮核及腐爛者﹐另杵膏待用﹞懷牛膝﹝一兩五錢﹐去蘆﹐淨﹐酒拌蒸。或襯何首烏蒸﹐曬漧用。或竟以牛膝易石斛亦可﹐然須加倍用。石斛生六安山中﹐形如蚱蜢髀﹐味甘體粘方正。如孕婦忌用牛膝﹐竟以石斛三兩代之﹞大何首烏﹝二兩五錢﹐或三兩亦可。用黑豆湯浸軟﹐木棒打碎﹐置瓦器中﹐底注黑豆湯﹐務以豆湯拌濕﹐蒸一柱綫香時﹐候冷取曬。

俟水漧﹐又拌蒸﹐如是九次。夏月一日三四回蒸曬可也。曬極幹﹐稱準﹞川杜仲﹝二兩﹐炒﹐碾取淨末﹐稱準﹞川續斷﹝二兩﹐酒潤﹐剝淨肉﹐銼曬漧﹞大熟地﹝四兩﹐煮熟者气味皆失不堪用﹐必須九蒸九曬爲妙。

陰虛之人可用六兩﹞艸覆盆子﹝三兩五錢﹐俗名拍盤果﹐又名麥泡果﹐蔓生﹐藤葉有刺﹐葉面靑背白﹐有齒尖﹐開紫花﹐結子聚成覆盆樣﹐子端有芒﹐先綠後黃﹐老熟時紅紫﹐味甘酸﹐可生食﹐四五月熟。取七八分熟者﹐去蒂﹐以酒拌﹐焙漧﹐研末用。陽痿者多用。有一種木覆盆﹐乃樹上結者﹐只解酒毒﹐不補陽﹐勿用。有一種蓬﹐名稻黃莓﹐其莖粗髙﹐結子大﹐八九月熟﹐色紫黑﹐感秋陰所成者﹐亦補陰虛﹐陽虛不可用也。有一種蛇莓﹐系蔓生艸藤﹐葉無刺﹐有白毛﹐結子紅﹐三四月熟﹐味淡﹐除解胃熱外﹐余不堪用﹞沙苑蒺藜﹝二兩五錢﹐其形如豬腰子﹐半截米大﹐嗅味似綠豆﹐炒用。肝虛滑精者多用﹞川巴戟天﹝二兩﹐酒浸﹐去骨﹐蒸熟﹐曬漧用。相火不足者﹐多加用﹞肉蓯蓉﹝二兩﹐酒洗﹐去泥甲﹐但不可過洗盡滑膩﹐恐傷去肉﹐隔紙烘漧﹐再稱準分兩﹞遠志﹝二兩﹐甘艸湯浸﹐去骨﹐仍以甘艸湯拌﹐炒幹用﹐取浮肉﹐稱準﹞菟絲子﹝四兩﹐擇色異而大者去淨﹐以布袋盛之﹐洗至水淸﹐以瓦器蒸開肚皮﹐杵爛做餅﹐曬漧稱用﹞白茯苓﹝二兩﹐選結白者。出六英山中或雲南者佳。各處市買咀片多有連膜者﹐非爲末水漂﹐其膜不能去。然過水﹐力已減矣。或用雲南整塊茯苓﹐自去膜用﹐不令見水﹐蓋不切爲片﹐則膜易去﹞山萸肉﹝二兩﹐去核﹐取淨肉﹐稱準﹐酒蒸杵爛﹐曬漧。精滑者多用﹐經行多﹐或淋瀝不斷者多用。肝气抑結者少用﹞遼五味子﹝二兩﹐肝气抑結﹐肺有熱者少用﹞甘州枸杞﹝五兩﹐去梗蒂﹐淨﹞上藥共十八味﹐除精﹑棗二膏﹐餘皆共爲細末﹐徐徐上於精棗膏內﹐杵和極勻﹐加煉蜜爲丸﹐小豆大。

每早空心﹐百沸淡鹽湯順下三四錢﹐久服愈好。髙益謙曰﹕補陽而專事參﹑附﹑﹑硫輩﹐驟補其火﹐不惟壯火食气﹐難免陽長陰消﹐陰不敵陽﹐而能壽能子又難。此方藥性不寒不熱﹐類多平和﹐補陽不致陰消﹐久服長年無疾。效過多人﹐筆難罄書。

補陽益气煎

此方益气彊陽﹐服至十劑﹐頓然攺觀矣。再用後丸藥三料﹐可補气塡精也。

人參枸杞﹝酒洗﹞白術﹝麩炒黃。各一錢五分﹞熟地﹝五錢﹐可加至八錢﹐九蒸九曬﹞巴戟天﹝一錢﹐可加至一錢五分﹐酒洗去骨﹞肉蓯蓉﹝酒洗﹐去筋膜鱗甲﹞茯神杜仲﹝鹽水炒斷絲。

各一錢﹞遠志肉﹝七分﹐甘艸水制﹞肉桂﹝五分﹞山萸肉﹝二錢﹐酒洗﹞龍眼肉﹝四枚﹞用水一碗半﹐煎至八分﹐渣在煎服。弱衰之甚﹐多服十劑﹐精濃气足。

補陽益气丸

此丸大能塡精益气﹐𨿽老年亦能舉子﹐兼別有妙益。

人參肉蓯蓉﹝酒洗﹐去鱗甲泥﹞白茯苓白芍藥﹝酒洗﹞巴戟天當歸身﹝酒洗﹞麥冬﹝去心。

各三兩﹞大熟地﹝八兩﹞山萸肉﹝蒸﹐去核﹞白術﹝土炒﹞淮山藥﹝炒﹐各四兩﹞川附子﹝一个﹐重一兩二錢﹐童便制﹐去皮臍﹞鹿茸﹝一付﹐乳酥炙﹞紫河車﹝一具﹐首胎者佳﹐火焙漧﹐搗粉入藥﹞肉桂遠志肉﹝制﹞柏子仁﹝炒﹐研去油﹞杜仲﹝鹽水炒斷絲﹞補骨脂﹝鹽水炒﹞五味子棗仁﹝炒﹐去殼﹞炙艸﹝各一兩﹞砂仁﹝五錢﹐去殼炒﹞共爲細末﹐煉蜜爲丸如桐子大。每日空心服五錢﹐淡鹽湯送下。

濟陰壽子飲

此方大益胎元而分娩易﹐生子易育﹐瘡痘稀。婦人孕成後﹐每月十五服。弱甚者﹐一日一服﹐抑有餘而補不足。加減附於方後﹐用者擇之。

人參﹝一錢﹐弱者倍之﹞當歸身﹝土炒﹞熟地﹝擇頂大枝頭﹐無灰酒拌﹐九蒸九曬﹞白術﹝土炒。

各二錢﹞川芎﹝八分﹞紫蘇陳皮炙艸﹝各四分﹞大棗一枚﹐水煎﹐不拘時食遠溫服﹐渣再煎服。如虛肥人﹐陳皮去白﹐加蜜炙黃五分。泄瀉﹐加去心蓮子十枚﹐帶皮砂仁三分﹐減地黃。多怒﹐加木香二分﹐磨衝藥服。口燥﹐加去心麥冬一錢。怔忡﹐加炒棗仁一錢﹐益智仁一錢﹐龍眼肉十枚。

濟陰大造丸

婦人孕成後﹐服濟陰壽子飲﹐兼服此助胎猶妙。並治產後日久腎虛腰痛。

人參熟地﹝各一兩五錢﹞當歸身﹝二兩五錢﹐酒洗﹞麥冬﹝去心﹞天冬﹝去心﹞山藥﹝炒﹐各一兩﹞五味子﹝五錢﹞黃柏﹝八錢﹞上各爲末﹐加頭胎壯盛紫河車一具﹐水洗﹐挑去經絡污血﹐淨﹐酒蒸搗爛﹐入諸藥末﹐煉蜜爲丸如桐子大。每服三錢﹐白水﹑桂圓湯任下﹐早晚俱可服。如脾胃患瀉﹐去黃柏﹐減地黃﹐加土炒白術一兩。

河車大造育麟丸

治婦人血气不足﹐苦於小產﹐或生而難育﹐或產下艸迷而死。

皆气血虛而胎不旺也﹐宜服此丸甚妙。

熟地﹝四兩﹐九蒸九曬﹞紫河車﹝一具﹐頭胎肥大者﹐洗淨蒸爛﹞山藥﹝炒﹞白術﹝土炒。各一兩五錢﹞茯神茯苓人參棗仁﹝去殼﹐炒研﹞麥冬﹝去心﹞阿膠﹝蛤粉炒成珠﹞續斷肉﹝酒蒸﹞杜仲﹝鹽水炒斷絲﹞沙參黃﹝蜜炙﹞神曲﹝炒﹞建蓮肉﹝炒﹞條芩﹝酒炒﹞白芍藥﹝酒炒﹞丹皮﹝各一兩﹞當歸身﹝一兩五錢﹐酒洗﹞五味﹝三錢﹐炒研﹞如血不熱﹐去條芩﹑丹皮﹐加肉桂三五錢亦可。蜜丸﹐梧子大。早晚秋石﹑桂圓湯任下﹐每服二三錢。

﹝卷之上﹞胎動安胎論

妊娠胎動﹐有傷僕忤觸動而不安者﹐人皆見證施治﹐故無差謬。若內傷而動﹐所因不同﹐治法亦異﹐人多錯誤。𨿽然﹐要不外乎虛實寒熱四端﹐人能察其病之所由而調劑焉﹐自無不安者。所以安胎之方﹐不可執一。若泥定某經月數﹐按月用藥﹐猶膠柱鼓瑟﹐執滯而不通矣。考安胎之藥﹐方書多用淸涼﹐然間有宜用溫補者﹐不可不知。如虛而不安者﹐或衝任不足﹐受胎不實﹐或脾胃气虛不能提固﹐又或由色欲勞倦﹐飲食七情所傷﹐務須分別在气在血﹐虛熱虛寒﹐或假寒假熱﹐察其所由﹐隨其疾苦而調之﹐虛者補之﹐治無不效﹐仍加戒愼可也。如實而不安者﹐或由食滯﹑气滯﹐或由於鬱怒傷肝﹐鬱結傷脾﹐觸動血脈不安﹐須察其由而開之導之可也。如寒而不安者﹐或吐酸嘔惡﹐喜熱畏寒﹐下寒泄瀉﹐或慣於小產﹐虛寒滑脫﹐屢用淸補安胎而不效﹐脈必現沈微細弱﹐此屬陽虛寒證﹐宜用溫中安胎可也。余內人屢患小產﹐卽遠房幃﹐愼起居﹐擇專門女科調治﹐總皆罔效。余𨿽稍通醫理﹐柰因王事鞅掌﹐焉能如業醫者之臨證多而機神熟耶。爰專任於醫﹐乃屢安而屢墮﹐前後凡五次。比觀其方﹐不過淸熱養胎﹐補气血﹑澀滑脫而已。迨後復有孕﹐余自診視﹐其脈微弱﹐及時大補﹐至七十日﹐如期而仍下血﹐腰酸而腹不痛。此正合產書云﹕胎動胎漏﹐皆能下血﹐胎動腹痛﹐胎漏腹不痛。

胎動宜調气﹐胎漏宜淸熱。然前已用淸熱罔效﹐余因而思及小產旣多﹐陰血虛寒而滑脫﹐陽气虛寒而不固﹐爰用溫中之法﹐以姜炭﹑桂炭加於參﹑術﹑歸﹑﹑地﹑續﹑膠﹑艾之中﹐又取紅見黑止之義﹐不數劑而血止胎安矣。因悟及古人之治惡阻﹐必用二陳﹑六君﹑生薑﹑半夏之屬而愈﹐則知胎亦有用溫中而安者﹐槪可徵矣。若夫胎熱而不安者﹐或煩熱渴燥﹐或漏血溺血﹐或信用暖補之藥﹐反受其害﹐動而不安﹐須用淸熱養血可也。此虛實寒熱之各異如此。但有因母病而胎動者﹐治其母病﹐而胎自安。

有因胎動而及母病者﹐當安其胎﹐則母病自愈矣。凡胎動而輕﹐轉動不安﹐或微見血﹐察其不甚者﹐速用安胎飲安之。若腹痛腰酸下墜﹐勢若難畱者﹐用佛手散。胎未損﹐服之可安﹔已損﹐服之可下。

下後﹐隨證調補之。醫者當細心詳審﹐圓機活法以施治﹐庶得保全八九。若漫執一偏之見﹐虛其虛而實其實﹐豈非欲畱而反驅之﹐其能無慚於衾影耶。考之《保產》內有云﹕妊娠受胎兩三个月﹐胎動不安﹐蓋由子宮久虛﹐血海虛羸﹐多令胎墮﹐其危同於風燭﹐非正產可比。若妊娠曾受此苦﹐可急用杜仲丸預服以保胎元。余常遵丹溪先生定安胎飲諸方﹐治孕婦虛弱﹐胎气不安﹐飲食不美﹐常多小產﹐或腹痛﹑腰酸疼痛等證甚效。又曾用黑白安胎散一方﹐以救貧乏之人﹐每治胎動奇驗。今再擇備用諸方﹐加減用法於後﹐便於隨證去取耳。

丹溪安胎飲

治孕成後﹐胎气不安﹐腰腹作痛﹐飲食不美﹐孕至五六月後﹐並宜服之。

人參﹝一錢﹞白術﹝土炒﹞當歸﹝酒洗﹞熟地﹝各二錢﹞川芎條芩﹝各八分﹞砂仁﹝三分﹐帶殼﹞陳皮紫蘇炙艸﹝各四分﹞引加姜一片﹐棗二枚﹐水煎服。一方無砂仁﹐有炒白芍。

加味安胎飲

治孕婦元气不足﹐或胎動不安﹐或身熱食減﹐並皆治之。

人參當歸身﹝酒洗﹞熟地﹝各二錢﹞麥冬﹝一錢﹐去心。如煩渴加用﹞條芩﹝八分﹞白術﹝一錢五分﹐土炒﹞陳皮紫蘇炙艸﹝各四分﹞不用引﹐水煎服。

加減安胎飲

治孕婦腹中作痛﹐小腹重墜﹐血虛气陷之證。

人參﹝一錢五分﹞熟地白術﹝土炒﹞當歸身﹝酒洗。各二錢﹞川芎﹝八分﹞紫蘇陳皮炙艸﹝各四分﹞姜一片﹐水煎服。寒加吳茱萸一錢﹐砂仁﹑漧薑各五分。

安胎萬全飲

如脾胃气弱﹐不能管束其胎﹐血弱不能滋養其胎﹐不以日月多少而常墮者﹐此湯主之。更兼服杜仲丸﹑胡連丸佳。

人參白術﹝土炒﹞當歸身﹝酒洗﹞生地條芩﹝微炒﹞陳皮白芍藥﹝酒炒。各一錢﹞砂仁﹝帶殼捶碎﹞炙艸﹝各五分﹞姜三片﹐棗二枚﹐水煎服。

杜仲丸

﹝附千金保孕丸。﹞治胎動不安﹐腰酸疼痛﹐須防墮胎﹐宜服此丸。與胡連丸同日服更妙﹐早空心服杜仲丸﹐晚食前服胡連丸。

杜仲﹝薑汁炒去絲﹞川續斷肉﹝酒洗。各二錢﹞共爲末﹐煮棗肉杵和爲丸﹐梧子大。每服三十丸﹐米飲下。保孕丸內杜仲再加二兩﹐用糯米炒去絲﹐以山藥糊丸﹐治妊婦腰背痛﹐苦於小產。

胡連丸

安胎聖藥﹐與杜仲丸同日服。

條芩﹝四兩﹐沈水者﹞白術﹝土炒﹞蓮肉﹝去心。各二兩﹞砂仁﹝微炒﹞炙艸﹝各一兩﹞共爲末﹐山藥五兩﹐作糊爲丸如綠豆大﹐米飲下五十丸。

黑白安胎散

治胎動不安。

白術﹝土炒﹞懷熟地黃﹝九蒸九曬。各一兩﹞水煎服。此方妙在用白術以利腰臍﹐熟地以固根本。藥品少而用專﹐所以取效神也。白術用五錢亦可。

加味四物湯

治因房事過度﹐觸動胎气不安者。

歸身﹝酒洗﹞熟地阿膠﹝蛤粉炒珠。各一錢﹞砂仁﹝炒﹞炙艸﹝各五分﹞竹茹﹝一團﹞水煎﹐調男子襠灰一錢服。更禁房事。

四物湯

治七情觸動胎气不安者﹐以四物爲主﹐按證加入各藥。

生地﹝酒浸﹞歸身﹝酒洗﹞白芍藥﹝酒炒。各一錢﹞川芎﹝八分﹞此四物湯本方。姜棗引﹐水煎﹐食前溫服。如因怒傷肝者﹐加炒黃芩一錢五分﹐人參﹑柴胡﹑甘艸各一錢。因憂悲傷肺者﹐加炒黃芩﹑炒阿膠﹑蘇葉各一錢﹐五味子十三粒﹐炙艸五分。因恐傷腎者﹐加制續斷﹑炒黃柏﹑炒杜仲各一錢﹐五味子十五粒﹐攺生地爲熟地。因思慮積久不解傷脾者﹐加土炒白術一錢五分﹐人參﹑陳皮﹑制香附各一錢﹐炙艸五分。因喜樂太過傷心者﹐加條芩﹑黃連﹑土炒白術﹑去心麥冬各一錢﹐炙艸五分。因跌僕觸動者﹐安胎飲主之。歸身﹑炒白芍各一錢﹐土炒白術﹑黃芩﹑蘇葉各一錢五分﹐炙艸﹑砂仁各五分。

芩術安胎飲

妊娠安胎主方﹐加減法開後。

白術﹝米泔水浸一宿﹐去蘆﹐切片﹐曬漧﹐黃土炒香。如脾脈虛弱細軟緩大無力﹐外證飲食少進﹐惡心﹑嘔吐﹑泄瀉等證﹐用一錢五分或二錢。若气體彊壯﹐或气郁壅滯﹐胸腹膨悶脹滿作痛﹐或素有奔豚積聚上攻者﹐忌用﹞條芩﹝如脈洪盛有力﹐素多內熱﹐用一錢五分或二錢。如气體虛寒﹐脾肺脈弱﹐嘔噦泄瀉者﹐忌用﹞當歸身﹝酒洗﹐一錢五分或二錢。如嗽﹐有痰喘嘔噦泄瀉者﹐忌用。如止有泄瀉而無別證﹐以黃土炒用﹞帶殼砂仁﹝微炒﹐五分或七分。內熱者﹐三四分﹞生知母﹝一錢。素多內熱者﹐或用一錢五分﹐或二錢。如气體虛寒﹐嘔噦泄瀉者﹐忌用﹞炙甘艸﹝三分或四分﹞以上各稱準﹐水煎﹐食遠服。如脈弱虛細﹐或緩大無力﹐飲食減少﹐口不知味﹐溏薄泄瀉者﹐加人參一錢或一錢五分﹐炒白術一錢或一錢五分﹐或二錢﹐白茯苓一錢﹐廣皮七八分﹐炒條芩一錢﹐去知母。

如血虛內熱﹐肝腎脈洪數無力﹐腰疼﹐腿膝酸軟無力者﹐加熟地三五錢或七八錢﹐生地二三錢﹐酒洗芍藥一錢或一錢五分﹐炒杜仲﹑酒洗當歸一錢或一錢五分﹐炒續斷一錢。如肝腎脈虛細濡弱﹐腰疼﹐腿膝麻木冷痛﹐加熟地三五錢或七八錢﹐川芎八分﹐制續斷肉一錢﹐鹽水炒杜仲一錢五分﹐酒洗歸身一錢五分或二錢﹐去知母。如胸腹脹悶﹐加麩炒枳殼七分﹐制大腹皮八分﹐醋制香附米七分。如素多鬱怒﹐加蘇梗八分或一錢﹐醋制香附米八分或一錢﹐小柴胡七八分﹐酒洗撫芎七分。

如嘔噦﹐加藿香八分或一錢﹐竹茹六七分﹐制透半夏八分﹐陳皮八分﹐帶殼砂仁四五分﹐煨姜三片﹐去知母。胃寒嘔噦﹐去條芩﹑知母﹑竹茹﹐加制去黃水吳茱萸三分。如虛煩﹐加去心麥冬一錢﹐竹茹七分。咳嗽﹐加去心麥冬一錢﹐蜜炙桑白皮八分或一錢﹐去皮尖杏仁八分﹐前胡一錢﹐麩炒枳殼八分。如小便淋瀝不通﹐加車前子一錢﹐赤苓一錢﹐木通七分。甚者﹐加滑石一錢五分或二錢。如胎動下血﹐倍加生知母﹐紋銀一小錠﹐忌鐵器。

紫蘇飲

治妊娠臨月浮腫喘脹﹐並子懸證﹑胎不安﹑上作痛﹐或臨產气結不下等證。

當歸﹝酒洗﹞紫蘇川芎芍藥﹝酒炒﹞陳皮大腹皮﹝黑豆水煮﹐制淨。各一錢﹞人參炙艸﹝各五分﹞引加生薑三五片﹐蔥白七寸﹐水煎服。一方﹐有香附﹐無人參。若肝脾气血虛而有火不安﹐宜兼逍遙散。若脾气虛弱不安﹐宜用四君﹑芎﹑歸。感冒風寒﹐去腹皮﹐加香豉。胎動不安﹐加炒黃芩﹐土炒白術。胎不運動﹐加木香﹑砂仁。肥盛气滯﹐加制半夏﹐制濃朴。虛羸少气﹐加土炒白術﹐倍人參。

保胎神效丸方

白茯苓﹝二兩﹞條芩﹝揀實心細條﹐酒拌炒﹞白術﹝米泔浸一宿﹐去皮切片﹐曬漧﹐同黃土炒﹞香附米﹝童便浸二日﹐炒熟﹞延胡索﹝陳米醋拌炒﹞紅花﹝隔紙烘燥﹞益母艸﹝淨葉﹐各一兩﹞沒藥﹝三錢﹐用新瓦上隔火焙去油﹞上各制度爲末﹐蜜丸桐子大﹐每日空心白湯服七丸。前藥不可因其丸小加至七丸之外。凡孕婦胎不安者﹐一日可服四五次﹐安則照常。如遇腹痛腰酸﹐或作脹墜﹐宜卽服之。如受胎三五月常墮者﹐須先一月制服﹐能保足月。甚至見紅將墮者﹐急服此丸﹐亦能保畱。謹戒惱怒勞力﹐忌食煎炒﹑椒辣﹑發气﹑閉气﹑糟味﹑冷水﹑冷物﹐切忌房勞。每藥一料﹐可保數胎。

佛手散

﹝見本卷諸痛門。﹞

﹝卷之上﹞惡阻論

惡阻者﹐謂有胎气惡心阻其飲食也。妊娠稟受怯弱﹐中脘宿有痰飲﹐便有阻病。其證顏色如故﹐脈息平和﹐但覺多臥少起﹐肢體沈重﹐頭目昏眩﹐惡聞食气﹐喜啖酸鹹﹐或嗜一物﹐或大吐﹐或時吐痰與淸水。甚者或作寒熱﹐心中憒悶﹐嘔吐痰水﹐胸膈煩滿﹐恍惚不能支持。此皆胃气弱﹐而兼痰與气滯者也。亦有素本不虛﹐而一受胎孕﹐則衝任上壅﹐气不下行﹐故嘔逆者。又有由經血旣閉﹐水漬於髒﹐髒气不宣通﹐故心煩憒悶﹐气逆而嘔吐。及三月餘而嘔吐漸止。蓋三月﹐相火化胎之候﹐未能上食於母﹐血气未用﹐五味不化﹐中气壅實﹐其爲郁滯痰火穢惡之气﹐盡衝於胃﹐所以有惡阻等證。及三月後﹐胎元漸大﹐則髒气僅供胎气﹐不有郁滯﹐自無暇上逆矣。亦有不拘彊弱﹐間有不病者何也﹖凡婦人無病﹐不分彊弱俱能受孕。懷子病月﹐不在形之彊弱﹐在於臟腑虛實。如中宮气健﹐胃中宿無痰飲﹐淸濁自能升降﹐不令穢气上壅﹐自無惡阻等證﹐卽俗謂胎气好也。又婦人懷子﹐喜食酸鹹果實爲何﹖蓋陰陽交合﹐受胎於腎﹐生化於肝﹐二髒皆供給於胎﹐則肝腎不足﹐故喜食酸鹹以自救也。以上諸證﹐輕者不須服藥﹐乃常病也。重者須少藥調之﹐宜用加味參橘飲。考之古人有用半夏茯苓湯﹑茯苓丸﹐專治惡阻。又有用白術散﹑人參丁香散﹑人參橘皮湯﹑醒脾飲﹐其中不用半夏﹐恐胎初結﹐半夏性能動胎﹐慮其辛燥易散。但惡阻又非半夏不止﹐須薑汁炒﹐以制其毒﹐故仲景用人參半夏漧薑丸﹐羅謙甫用半夏茯苓湯﹐朱丹溪謂肥人多痰﹐瘦人多火﹐用二陳加減﹐治胎前惡阻﹐痰逆嘔吐﹐心煩﹑頭眩﹑惡食俱效﹐經云有故無殞是也。立齋云﹕半夏乃健脾气化痰滯主藥﹐脾胃虛弱嘔吐或痰涎壅滯﹐飲食少﹐胎不安﹐必用半夏茯苓湯﹐倍加白術安胎健脾﹐常用甚驗也。惡阻兼腰痛者﹐防胎墮下﹐猶宜二陳﹑四物加條芩﹑白術和中理脾爲主﹐不可升舉﹐蓋嘔逆气已上升﹐再用升藥﹐則犯有升無降﹐上更實而下更虛﹐益促其墮矣。再若左脈弱而嘔﹐服諸藥不止者﹐當服理血歸原藥則愈﹐經云無陰則嘔是也。後選備諸方﹐用者擇取可耳。

加味參橘飲

治孕成兩三月後﹐惡阻嘔逆惡食﹐或頭眩暈倦怠者。

人參﹝一錢﹞歸身﹝酒洗﹞白術﹝土炒。各二錢﹞半夏﹝八分﹐制﹞橘紅藿香炙艸﹝各四分﹞砂仁﹝三分﹐碎﹞竹茹﹝一團﹞加姜一片﹐水煎服。肥人加竹瀝一盞﹐薑汁一匙。

止嘔安胎飲

治孕婦嘔吐﹐百藥不效﹐服此卽愈。

人參靑皮﹝麩炒。各五分﹞廣皮半夏﹝制﹞白茯苓﹝各八分﹞吳茱萸﹝湯泡去黃水﹐微炒﹞炙艸﹝各三分﹞加煨姜三片﹐水煎﹐徐徐溫服。

歸原散

治妊娠惡阻﹐嘔吐不止﹐頭痛﹐全不入食﹐服諸藥不止者。

人參川芎歸身白芍丁香炙艸﹝各五錢﹞茯苓白術﹝土炒﹞陳皮﹝各一兩五錢﹞半夏﹝一兩﹐制﹞桔梗﹝炒﹞枳殼﹝麩炒。各二錢五分﹞共爲細末。引用姜五片﹐棗一枚﹐水煎調﹐每服三錢。方內丁香不若易以砂仁或豆蔻爲穩﹐如果胃寒之甚﹐用者亦詳愼之。

自此以下諸方﹐出自《濟陰綱目》擇錄以備采用。

參橘散

治妊娠惡阻﹐吐逆痰水﹐不食﹐心虛煩悶。

人參橘皮﹝去白﹞茯苓麥冬﹝去心﹞白術﹝土炒﹞濃朴﹝薑汁制。各一錢﹞炙艸﹝五分﹞竹茹﹝一團﹞引加生薑三片﹐水煎服。

靑竹茹湯

治妊娠惡阻﹐嘔吐不食。﹝此方淸而不寒。﹞竹茹﹝彈子大一團﹞橘皮白茯苓﹝各一錢五分﹞半夏﹝制﹞生薑﹝各二錢﹞水煎﹐溫服。忌羊肉﹑雞﹑魚﹑麵食。《全書》加梗米一撮。

橘皮湯

治妊娠嘔吐﹐不下食。

人參竹茹橘皮白術﹝土炒。各二錢﹞生薑﹝一錢﹞濃朴﹝一錢五分﹐制﹞水煎服。惡阻惡食責之脾虛﹐嘔吐責之有火﹐所謂諸逆衝上﹐皆屬於火也。此方竹茹能平少火﹐濃朴能下逆气﹐橘皮﹑生薑所以開胃﹐人參﹑白術所以益脾﹐開胃益脾﹐欲其安谷云爾。

二香散

治妊娠胎動不安﹐气不升降﹐嘔吐酸水﹐起坐覺重。

香附子﹝一兩﹐制﹞藿香葉甘艸﹝各二錢﹞上爲細末﹐每服二錢﹐不拘時﹐沸湯調下。

保生湯

治妊娠惡阻﹐少食嘔吐﹐或兼吐瀉作渴。

人參﹝一錢﹞白術﹝土炒﹞香附﹝制﹞橘紅烏梅﹝一方作烏藥﹞炙艸﹝各五分﹞加生薑﹐水煎服。覺惡心嘔吐﹐加丁香。予謂不若易砂仁七粒爲穩。吐瀉作渴則效在烏梅矣。作烏藥者非。

半夏茯苓湯

治妊娠惡阻﹐嘔吐心煩﹐頭目眩暈﹐惡聞食气﹐好食酸鹹﹐多臥少起﹐百節煩痛﹐羸瘦有痰﹐胎孕不牢。

人參白術﹝土炒﹞茯苓陳皮﹝各一錢﹞熟地﹝胸滿者去之﹞旋覆花﹝無痰涎不用﹞桔梗半夏﹝湯泡七次﹐薑汁炒黃﹞白芍﹝酒炒﹞川芎炙艸﹝各五分﹞加生薑三片﹐水煎﹐空心服。《千金方》無旋覆花﹐有紫蘇葉﹑細辛。有熱﹐加炒黃芩。有客熱煩渴﹑口瘡﹐去橘皮﹑細辛﹐加前胡﹑酒炒知母七分。若腹冷下利﹐去地黃﹐加炒桂心五分。桂心炒用卽不墮胎﹐然非眞腹冷下利者不宜。若气逆作脹者﹐加麩炒枳殼﹑蘇梗﹑制香附。

小和中飲

治妊婦胎气滯滿﹐飲食停滯作脹。

陳皮茯苓濃朴﹝薑汁制。各一錢五分﹞山楂扁豆﹝炒。各二錢﹞炙艸﹝五分﹞水一鐘半﹐加生薑三五片﹐煎服。如嘔者﹐加制半夏一二錢。如脹滿气不順者﹐加砂仁七八分。如火郁於上者﹐加焦梔子一二錢。如婦人气逆血滯者﹐加紫蘇梗﹑制香附之屬。

以下二方出《全書﹟新方》﹐錄之以備采擇。

六味異功煎

治妊婦胃虛兼寒多嘔者。

人參﹝二三錢﹞白術﹝土炒﹞茯苓﹝各二錢﹞漧薑﹝一二錢﹐炒黃﹞陳皮炙艸﹝各一錢﹞水一鐘半﹐煎服。

理陰煎

﹝附附子理陰煎﹐六味回陽飲。﹞治妊婦肝腎陽虛作嘔者。此理中湯之變方也。

熟地﹝三五七錢﹐或一二兩﹞當歸﹝二三錢﹐或五七錢﹞漧薑﹝一二三錢﹐炒黃﹞炙艸﹝一二錢﹞水二鐘﹐煎七八分﹐熱服。治雜證﹐此方內或加肉桂一二錢。加制附子﹐卽名附子理陰煎﹔再加人參﹐卽名六味回陽飲﹐治命門火衰﹐陰中無陽等證。

良方半夏茯苓湯

治妊娠脾胃虛弱﹐飲食不化﹐嘔吐不止。

半夏﹝湯泡七次﹐薑汁炒黃﹞陳皮砂仁﹝炒。各一錢﹞茯苓﹝二錢﹞炙艸﹝五分﹞上用姜﹑棗﹑烏梅﹐水煎服。有煎服一二劑後用茯苓丸。

茯苓丸

治妊娠煩悶頭暈﹐聞食吐逆﹐或胸腹痞悶。

人參赤茯苓桂心橘紅半夏﹝湯泡七次﹐薑汁炒黃﹞漧薑﹝炮。各一兩﹞白術﹝土炒﹞枳殼﹝麩炒﹞炙艸﹝各二兩﹞上爲末﹐煉蜜丸﹐梧子大。每服五十丸﹐米飲空心下﹐日三服。必脈遲證寒方用姜﹑桂﹐用者宜詳審之。上原方有葛根二兩﹐似非所宜﹐故不開入方中。一方加去心麥冬。《肘後方》加北五味子。

苦柚單方

治妊婦惡阻﹐嘔吐不食﹐頭暈不敢行步。

苦柚皮﹝不拘多少﹞上一味濃煎湯﹐飲數盞卽愈。吐甚者﹐加薑汁。

﹝卷之上﹞胞漏並小產論

凡妊娠經水﹐壅之以養胎﹐蓄之以爲乳。其衝任气虛不能約制﹐故月水時下﹐名曰胞漏﹐血盡子死。

然亦有妊婦血盛﹐月信常來而胎不動﹐俗呼狗兒胎也。若以漏胎治之﹐則胎必墮。若不以漏胎治之﹐其胎未必墮。亦有脈見滑數﹐而別無風熱病﹐經脈如常﹐但較前略少﹐此因胎小血盛有餘而然﹐俟遲至三四月外﹐兒大能飲﹐經脈自止。今常見懷胎七八月而生子者﹐人但以血止爲度﹐謂之不足月﹐然其受胎於未止之前﹐至此而足月﹐人實不知也。又有壯盛孕婦﹐按月去血點滴﹐若無腰酸胎動﹐不須服藥。此血气彊盛﹐孕至四五月後自然經止。如孕婦虛羸﹐腰常酸痛並胎動﹐而按月下血點滴﹐或下血不止﹐此非血有餘﹐乃胎漏也﹐宜服加味補中安胎飲。又云胎漏多因於血熱﹐然亦有气虛血少﹐服涼藥而下血益甚﹑食少體倦者﹐此脾气虛而不能攝血也﹐宜歸脾等方加減﹐當以脈候察之。

凡墮胎之病多在三五七月﹐如前次三月曾墮﹐後必如期乘其所虛而亦墮﹐必預服尊生安胎飲﹐或胎元飲加減用之﹐或泰山磐石散﹑安胎萬全神應散等方﹐對證擇用以預防之。須常服﹐過七月可無患矣。更宜戒房欲﹑气惱﹑勞役﹑爆炙諸食。又有受孕一月卽墮者﹐人皆不覺﹐止知其爲按月經行﹐不知暗墮於中矣。凡人經盡﹐初交得孕後﹐最宜將息絕欲。若再交接以擾子宮﹐其胎或一月﹑三五月必墮。試思驢馬有孕﹐牡者近則踢之﹐名曰護胎﹐所以絕無小產之患﹐人可不愼歟。至若勞﹑怒﹑舉重亦墮﹐洗下體則竅開亦墮。今之無子者﹐大半一月墮胎﹐非盡不受孕也。至於頓僕傷動胎气﹐宜服膠艾安胎散。三四月前胎未成形﹐名曰墮胎。至五六月後胎已成形﹐名曰半產。俗人均曰小產﹐總屬妊婦气血虛弱﹐胎元不固。蓋气虛則提攝不固﹐血弱則灌漑不周﹐多致小產。況婦人腎以系胞﹐而腰爲腎之府﹐腰痛則墮﹐不可不防。凡治胎漏者﹐當預培其根﹐宜用千金保孕丸。又有止漏絕神丹﹐治漏胎甚效。大凡孕婦暴下水者﹐其胎必墮。若徐徐下水﹐可用補气安胎藥治之。有胎漏黃漿﹐或如豆汁﹐胎動腹痛﹐乃肝脾濕熱﹐用升陽除濕湯。《大全》治用黃一兩﹐川芎一錢﹐糯米一合煎服。要知小產與大產不同﹐大產如果熟自脫﹐小產如生采之﹐破其皮殼﹐斷其根蒂﹐忽略成病者不少﹐因而致死者恆多。然此證始因斂血以成胎﹐繼因精血以長養﹐終因精血不足而萎墮﹐故瘀血甚少。倘有腹痛成塊有形﹐多屬血虛气逆﹐惟有先用生化湯去瘀生新爲妙﹐後須大加溫補。

若但知消瘀破滯﹐則逆气愈攻而愈升﹐多致不救﹐戒之戒之。妊婦三月後﹐尺脈或澀或微弱﹐胎必不固﹐惟脈洪盛者﹐胎不墮耳。所以《脈訣》內云﹕胎脈弦牢滑利安﹐沈細而微歸泉路。正此之謂也。𨿽半產皆气血不足﹐然有稟質偏陰偏陽﹑或寒或熱之異﹐自當憑脈調治。如陰虛內熱﹐而用艾﹑附﹑白術﹑砂仁溫暖之劑﹐則陰道愈消﹐如艸木之無雨露﹐自然枯萎。如陽虛內寒﹐而用芩﹑芍涼血之劑﹐則脾胃虛寒﹐气血亦弱﹐猶果實春夏易生﹐秋冬少結也。總之﹐三月以前宜養脾胃﹐四月以後宜壯腰腎﹐補血順气﹐佐以淸熱﹐此大法也。

加味補中安胎飲

凡孕婦元气壯盛﹐受胎後尙有經來幾點﹐乃血气盛故耳。若不腰痛腿酸﹐不必服藥。如虛羸孕婦﹐下血不止﹐或按月去血點滴﹐名曰胎漏﹐多因勞而气血兩虛﹐或喜食爆炙熱物過多而致﹐宜謹房事﹐並服補藥以保全也。

人參﹝一錢﹞白術﹝土炒﹞當歸﹝酒洗。各二錢﹞川芎黃芩﹝各八分﹞紫蘇陳皮砂仁﹝碎﹞炙艸﹝各四分﹞姜一片﹐水煎服﹐渣再煎。

歸脾湯

﹝附加味歸脾湯﹐濟生歸脾湯﹞治心脾鬱結﹐經閉發熱。並治脾虛不能攝血﹐致血妄行﹐及經帶胎漏等證。由於勞傷心脾﹐發熱體倦﹐食少不眠﹐怔忡驚悸等證。

人參白術﹝土炒﹞茯神棗仁﹝炒﹞龍眼肉﹝各二錢﹞黃﹝一錢五分﹐炙﹞歸身﹝酒洗﹞遠志肉﹝甘艸水制。各一錢﹞木香炙艸﹝各五分﹞姜棗引﹐水煎服。加柴胡﹑梔子﹐名加味歸脾湯。柴胡易丹皮﹐名濟生歸脾湯。

尊生安胎飲

治血虛有火﹐曾三个月墮胎﹐宜服此方。並預防五月﹑七月之墮﹐亦治胎動胎漏。

歸身﹝酒洗﹞白芍﹝酒炒﹞熟地生地砂仁阿膠﹝炒珠。各一錢﹞杜仲﹝鹽水炒去絲﹞白術﹝土炒。各二錢﹞條芩﹝一錢五分﹞續斷肉﹝八分﹐酒制﹞川芎陳皮蘇梗﹝各五分﹞水煎服。見血﹐加炒地楡﹑炒薄黃各一錢。腹痛或下墜﹐砂仁﹑白芍﹑熟地倍加分兩服之。用棗肉爲丸服亦可。

景嶽胎元飲

治婦人衝任失守﹐胎元不安﹑不固﹐隨證加減﹐或間日﹑或二三日服一二劑。

人參﹝隨宜﹞當歸﹝酒洗﹞杜仲﹝鹽水炒斷絲﹞白芍﹝酒炒。各二錢﹞熟地﹝二三錢﹞白術﹝一錢五分﹐土炒﹞陳皮﹝七分﹐無滯者不必用﹞炙艸﹝一錢﹞水二鐘﹐煎七分﹐食遠服。如下元不固而多遺濁者﹐加炒山藥﹑炒補骨脂﹑五味之類。如气分虛甚者﹐倍白術﹐加炙黃﹐但﹑術气浮﹐能滯胃口﹐倘胸膈有飽悶不快者﹐須甚用之。如虛而兼寒多嘔者﹐加炮姜七八分或一二錢。如虛而兼熱者﹐加酒炒黃芩一錢五分﹐或加生地二錢﹐去杜仲。如陰虛小腹作痛﹐加枸杞二錢。如多怒气逆者﹐加制香附無妨﹐或砂仁亦妙。如有所觸而動血者﹐加制續斷肉﹑炒阿膠各一二錢。如嘔吐不止﹐加制半夏一二錢﹐生薑三五片。

泰山磐石散

治婦人血气兩虛﹐或肥而不實﹐或瘦而血熱﹐或肝脾素虛﹐倦怠少食﹐屢有墮胎之患。此方平和﹐兼養脾胃气血。覺有熱者﹐倍黃芩﹐少用砂仁。覺胃弱者﹐多用砂仁﹐少加黃芩。更宜戒欲事﹑惱怒﹐遠酒﹑醋﹑辛熱之物﹐可永保無墮。

人參黃﹝蜜炙﹞當歸﹝酒洗﹞川續斷﹝制﹞黃芩﹝各一錢﹞白術﹝二錢﹐土炒﹞川芎白芍﹝酒炒﹞熟地﹝各八分﹞砂仁炙艸﹝各五分﹞糯米﹝一撮﹞水一鐘半﹐煎七分﹐食遠服。但覺有孕﹐三五日常用一服﹐四月之後方無虞也。如傷五七月胎﹐卽服過七月之後方妙。徐東臯曰﹕婦人凡懷胎二三个月﹐慣要墮落﹐名曰小產。此由體虛﹐气血兩弱﹐臟腑火多﹐血分受熱而然。醫家又謂安胎宜用艾﹑附﹑砂仁熱補﹐猶增禍患而速其墮矣。殊不知血气淸和﹐無火煎爍﹐則胎自安而固。气虛則提不住﹐血熱則溢妄行﹐欲其不墮得乎﹖香附𨿽云快气開郁﹐多用則損正气﹔砂仁快脾气﹐多用亦耗正气。況香燥之品﹐性傷气血﹐求以安胎﹐適又損胎而反墮也。

今惟泰山磐石散﹑千金保孕丸二方能奪化工之妙﹐百發百效﹐萬無一失﹐故表出以爲好生君子共知也。

安胎萬全神應散

治孕婦三月前後﹐或經惱怒﹐或行走失足跌損傷胎﹐腹痛腰脹﹐一服卽安。𨿽見血﹐一二日未離宮者﹐加一劑自安。倘先三四五月內已經半產過者﹐將及前月份略覺腰骨酸脹﹐忙服一劑卽安。萬全祕傳﹐驗過多人。

當歸﹝酒洗﹞白術﹝土炒﹞條芩﹝酒炒。各一錢﹞熟地﹝八分﹐薑汁再浸﹞白芍﹝炒﹞杜仲﹝鹽水炒去絲﹞阿膠﹝蛤粉炒成珠﹞茯苓嫩黃﹝蜜炙。各七分﹞川芎﹝六分﹞砂仁﹝五分﹐連殼碎﹞炙艸﹝三分﹞酒水各一碗﹐煎八分﹐空心服。如急痛﹐將銅鍋煎一鐘﹐卽服立止。胸前作脹﹐加紫蘇﹑陳皮各六分。白帶或紅多﹐加蒲黃﹑炒阿膠﹑炒地楡各一錢﹐艾葉七分。

見紅﹐加制續斷肉一錢﹐糯米一百粒。

鳳衣散

治三五七月小產。

用頭生雞子抱出小雞之蛋殼﹐陰陽瓦焙黃﹐研末。如前次小產在何月份﹐至時預先以無灰酒衝服﹐可免小產。

薴根湯

治孕婦受胎數月後胎動﹑漏胎及子懸證。

野薴麻根﹐孕一月用一寸﹐加金銀煎湯﹐服之立安。

膠艾安胎散

治孕婦頓撲動胎﹐下血不止。

人參條芩阿膠﹝蛤粉炒成珠。各一錢﹞白術﹝一錢五分﹐土炒﹞當歸﹝酒洗﹞熟地﹝各二錢﹞川芎艾葉﹝各八分﹞陳皮紫蘇炙艸﹝各四分﹞姜一片﹐大棗二枚﹐水煎服。

增損八物湯

治妊娠漏胎﹐气血兩虛﹐胎中有熱﹐下元不固者。

人參白術﹝土炒﹞歸身﹝酒洗﹞白芍熟地艾葉條芩黃柏知母阿膠﹝蒲黃炒成珠﹐去蒲黃不用﹞炙艸﹝各等分﹞姜棗引﹐水煎食遠服。兼用杜仲丸。

止漏絕神丹

治胎漏下血﹐安胎更妙。

白術﹝五錢﹐土炒﹞熟地﹝一兩﹞三七根末﹝三錢﹞水煎服。此方妙在三七末﹐乃止血神品﹐故用之奏效。

千金保孕丸

﹝見本卷安胎門﹐附杜仲丸下。﹞

生化湯

﹝見下卷生化湯論後。﹞

﹝卷之上﹞諸痛論﹝附孕癰﹞

妊娠頭痛﹐多因血虛有火﹐用四物湯加減。若宿有偏正頭風﹐宜川芎茶調散。

若外感頭痛﹐加味芎歸湯。

妊娠心腹痛﹐或宿有冷痞痰飲結聚﹐或新觸風寒﹐邪正相擊並於气﹐隨气上下﹐上衝於心則病心痛﹐下擊於腹則病腹痛﹐痛不已則胎動不安。如傷心眞心痛﹐則旦發夕死﹐夕發旦死。如傷心支絡﹐則乍安乍作﹐《醫通》用正气散加減。《尊生》治心痛﹐用定痛延胡散。《醫通》又曰﹕胸腹膨滿﹐按之而痛﹐乃飲食停滯﹐用人參養胃湯。按之不痛﹐乃脾胃受傷﹐以六君補之。腹中滿痛叉心﹐不得飲食﹐千金芩術芍藥湯。如不時腹痛﹐名曰胎痛﹐有血虛﹑有气滯二因﹐然血虛居多﹐用熟地三錢﹐當歸一錢﹐煎湯治之。不應﹐加參﹑術﹑陳皮。丹溪用四物去川芎﹐倍加熟地。《醫通》用四物加香附爲末﹐紫蘇湯下。

若气滯者﹐紫蘇飲治之。若痛而重墜﹐因中气虛陷﹐用補中益气湯。

如胃口痛﹐多因脾虛存食不消﹐宜養胃消食﹐《綱目》用平胃散加枳殼﹑山楂。予謂平胃散恐致損胎﹐非所宜也﹐宜養胃湯加減。

妊娠脇痛﹐有因哭泣﹐因內傷﹐因惱怒﹐不宜破气﹐宜用童便和酒服之﹐或紫蘇飲去參﹐用白芍﹑當歸﹐加砂仁﹑童便。

妊娠臍下冷痛﹐腹脹虛疼﹐小便頻數﹐大便虛滑﹐皆食生冷所致﹐小建中加炮姜﹑木香。不應﹐更加茴香﹑良姜。

妊娠少腹痛﹐虛熱紫蘇飲﹐虛寒膠艾湯。若小腹近下處腫脹浮薄發光者﹐孕癰也﹐千金托裏散或薏苡仁煎汁飲。若心腹急痛﹐煩悶面靑﹐冷汗气絕﹐血下不止﹐其胎上衝者﹐不可治也。

妊娠腰痛﹐有腎虛作痛﹐則脈大而痛不已﹐急服八珍加膠﹑艾﹑黃﹐或紫蘇飲加減。有勞力任重﹐致傷胞系欲脫﹐宜安胎飲加杜﹑續。有房事不節﹐致傷胞系﹐用熟地﹑當歸﹑阿膠﹑砂仁﹑竹茹﹑炙艸﹐調男子襠灰一錢服﹐禁房事百日要緊。有濕熱脈緩﹐遇天陰或久坐而痛﹐多下白物﹐二妙散加柴胡﹑防風﹑茯苓﹑半夏。有寒濕腰重﹐如帶物而冷者﹐用紫蘇飲加減﹐易健脾溫燥藥。有气血凝滯脈澀﹐而日輕夜重不得臥﹐徧身拘急不舒而痛﹐眼生黑花﹐紫蘇飲加枳殼﹑桔梗。有膀胱風邪﹐頸項彊直﹐用獨活寄生湯。有閃挫脈實﹐膠艾芎歸湯﹐或佛手散﹐或熬枯黑糖衝童便﹑酒調服。有因毒藥者﹐宜阿膠散﹐或快捷方式方﹐或三物解毒湯選用。有走注痛﹐敗血入經之證﹐四烏湯加薄﹑桂﹑杜﹑續。有臨產腰痛如脫腎者﹐乃將產也﹐勿作尋常腰痛論﹐產下卽平復矣﹐不必用藥治也。

妊娠背脊痛﹐气滯也﹐紫蘇飲治之。

妊娠腰腹及背痛﹐夫腎主腰﹐勞損經虛﹐風冷乘之則腰痛﹐乘虛入腹則腹痛﹐故腰腹相引而痛﹐痛不止恐墜胎。又有勞傷腰腹背痛﹐補中益气加杜﹑續。然多有因病淋證而痛者﹐宜體察之﹐止用加味導赤湯治淋﹐淋止痛除。如勞傷元气﹐八珍加杜仲﹑砂仁﹑膠﹑艾。如脾腎不足﹐再加白術﹑補骨脂。如傷外邪﹐獨活寄生湯。若气血郁滯﹐紫蘇飲加枳﹑桔。如肝虛有火﹐小柴胡加白術﹑枳殼﹑山梔。如肝脾鬱結﹐歸脾湯加柴胡﹑枳殼。

妊娠環跳穴痛﹐屬腎虛﹐宜六味地黃湯加杜﹑續﹐或千金保孕丸。

妊娠目赤痛﹐咽喉痛﹐口鼻唇舌瘡痛﹐俱用涼膈散加減。

妊娠負重跌僕﹐凝血作痛﹐欲服活血藥﹐則恐傷胎﹐不服﹐則所傷之血畱而不去﹐治之者﹐當先辧胎之死生﹐如無別證﹐只用黑糖熬枯﹐入陳酒﹑童便調服﹐細嚼連皮胡桃過口﹐死者當下﹐生者其痛卽止。若因怒跌僕﹐或手足抽搐者﹐紫蘇飲加鉤藤鉤。倘去血過多﹐八珍湯去茯苓加阿膠﹑艾葉﹑黃。如跌僕余傷未盡﹐痛未止﹐用四烏湯加延胡﹑木香。如傷去而胎气未安﹐紫蘇飲加童便﹑砂仁。如傷重者﹐香殼散加熟地﹑當歸以護胎。若勢劇者﹐下瘀血湯加芎歸酒煎以去血﹐則胎自安。此藥峻厲﹐必須詳愼。若昏睡語言如狂﹐此血迫心包﹐當歸活血湯。如腹中重墜﹐按之冰冷﹐此胎气已傷﹐急用香桂散加酒大黃﹑生附子下之。若口中覺穢气者﹐急用平胃散加芒硝下逐之。予謂下胎莫妙佛手散﹐卽香桂散亦能下胎﹐又何用大黃﹑附子以助之。然以上四烏﹑香殼﹑下瘀﹑當歸活血﹑香桂﹑平胃等方﹐不可輕用﹐少可得已﹐只用熬枯黑糖酒便調服爲妥﹐或嚼連皮胡桃助之。諸方錄後﹐以備參考可耳。愼勿輕視佛手﹑香桂﹐而妄用猛峻傷生。

妊娠徧身痛﹐或衝心欲死﹐不能飲食﹐緣胎有水致痛也﹐用白術五錢﹐黃芩二錢﹐白芍四錢﹐入活鯉魚約重半斤外一尾﹐煮湯代水煎服。此卽胎水證﹐當入本門﹐因有徧身痛證﹐故移錄於此﹐以備采取治痛也。

川芎茶調散

治久風化火頭痛及偏正頭風。

川芎白芷羌活防風荊芥薄荷炙艸﹝各一兩﹞香附﹝二兩﹐童便浸炒﹞爲散﹐食後茶淸調服二錢﹐日三服。婦人產後﹐豆淋酒服﹐輕者三服﹐重者五七服效。

加味芎歸湯

因虛外感頭痛服此。

川芎當歸﹝各一錢五分﹞條芩﹝酒炒﹞白術﹝土炒。各一錢﹞細芽茶﹝二錢﹞水煎﹐食後服。

藿香正气散

治孕婦心腹痛﹐多寒多食﹐加減用之。

白術﹝土炒﹞濃朴﹝去皮﹐薑汁制﹞陳皮﹝去白﹞藿香紫蘇半夏﹝制﹞茯苓白芷桔梗炙艸大腹皮﹝古方無大腹皮﹐有蒼術﹞姜﹑棗引﹐水煎服。寒加木香﹑炮姜。食積發熱加芩﹑連﹑炮姜。气加砂仁﹑香附。痰加橘紅﹑生薑。

尊生定痛延胡散

延胡﹝三錢﹐醋炒﹞乳香﹝五分﹞歸身炙艸﹝各一錢﹞水煎﹐加鹽鹵一滴。

人參養胃湯

治食滯痞滿。

人參蒼術﹝米泔水浸去皮﹐麻油拌炒黃色﹞陳皮﹝去白﹞藿香半夏﹝制﹞濃朴﹝去皮﹐薑汁炒﹞茯苓艸果炙艸姜﹑棗﹑烏梅引﹐水煎服。

六君子湯

治胃虛少食﹐痰嗽嘔泄。

人參白術﹝土炒黃﹞茯苓橘皮半夏﹝制﹞炙艸生薑引﹐水煎服。

千金芩術芍藥湯

治妊娠腹中滿痛﹐叉手不得飲食。

白術﹝六錢﹐土炒﹞黃芩﹝二錢﹞白芍﹝四錢﹞上三味﹐水煎﹐分三服﹐半日令盡。微下水則易產。日飲一劑爲善。

補中益气湯

治煩勞內傷﹐脈洪大而虛﹐喘渴﹐陽虛自汗﹐懶言惡食﹐气虛不能攝血﹐一切淸陽下陷﹐中气不足之證。

人參﹝一錢﹞黃﹝一錢五分﹐蜜炙﹞白術﹝土炒﹞陳皮當歸﹝各五分﹞升麻柴胡﹝各三分﹞炙艸﹝八分﹞姜三片﹐棗二枚﹐水煎服。

平胃散

治胃中宿食不化﹐藜藿之人宜之。

蒼術﹝四兩﹐米泔水浸﹐去皮﹐芝麻油拌﹐炒黃色﹞濃朴﹝去皮﹐薑汁制﹞陳皮﹝水泡去白﹞炙艸﹝各三兩﹞上四味爲散﹐每服四五錢﹐加生薑三片﹐水煎溫服。

膠艾湯

治婦人漏下﹐或半產後下血不絕﹐或妊娠下血腹痛。亦治損傷衝任﹐月水過多﹐淋漓不斷。

漧地黃﹝二錢﹞芍藥﹝一錢五分﹞阿膠﹝蒲黃炒成珠﹞艾葉當歸﹝各一錢﹞川芎甘艸﹝各八分﹞水煎服。

千金托裏散

治气血虛寒﹐潰瘍不收。

人參黃﹝炙﹞川芎當歸肉桂白芷防風桔梗白芍天冬﹝去心﹞連翹﹝去心﹞忍冬炙艸生薑引﹐水煎服。

八珍湯

气血雙補之藥。

人參白術﹝土炒﹞茯苓熟地歸身﹝酒洗﹞川芎白芍﹝炒﹞炙艸水煎服。

二妙散

治身半以下濕熱疼重而腫。

濃黃柏﹝薑汁制數次﹞蒼術﹝茅山者佳﹐去皮切片﹐麻油拌炒黃色﹞等分爲散﹐薑汁調﹐每日空心溫酒送二錢。

獨活寄生湯

治風痺腰腳疼重。並治產後腹痛﹐不得轉動﹐及腰腳攣痛﹐不得屈伸痺弱者﹐宜服此湯。去細辛﹐治產後足膝腫或痛。

人參歸身白芍川芎熟地桑寄生杜仲﹝炒斷絲﹞牛膝﹝蒸﹞細辛秦艽茯苓桂心防風﹝各六分﹞獨活﹝九分﹞甘艸﹝三分﹞姜煎服。《古今錄驗》無寄生﹐有續斷﹐因續斷亦可代寄生。《肘後》無寄生﹑人參﹑甘艸﹑當歸﹐有附子。

膠艾芎歸湯

治妊娠二三月上至八九月﹐頓僕跌傷﹐胎動不安﹐腰腹疼痛欲死﹐已有所下。

阿膠﹝蛤粉或蒲黃炒珠﹞川芎當歸漧地黃艾葉水煎服。一方有甘艸﹐無地黃。

佛手散

﹝一名芎歸湯﹐一名當歸湯。﹞治妊娠因事築磕﹐胎動不安。或子死腹中﹐惡露不下﹐疼痛不已﹐用此藥探之。若不損則痛止﹐子母俱安﹔若胎損立下。此方催生甚妙。

當歸﹝三錢或五錢﹐去蘆﹐酒浸﹞川芎﹝二錢﹞先用酒一鐘煎幹﹐再入水一鐘煎二三沸﹐溫服。若用下胎﹐當爲末﹐以酒調服。

丹溪治胎死不下並催生﹐用當歸一兩﹐川芎七錢﹐酒水煎服。

阿膠散

治妊娠或因傾僕﹐或因毒藥﹐胎動不安﹐腰腹疼痛﹐或有所下。

阿膠﹝蛤粉炒成珠﹞艾葉﹝炒﹞歸身﹝酒浸﹞川芎白芍熟地黃﹝蜜炙﹞炙艸生薑五片﹐棗三枚﹐水煎空心服。

快捷方式方

﹝又名白扁豆散。﹞治妊娠誤服諸般毒藥﹑毒物﹐及用毒藥攻胎﹐藥毒衝心﹐外證牙關緊急﹐口不能言﹐兩手彊直握拳﹐頭低自汗﹐身微熱。外證與中風相似﹐但其脈浮而軟﹐十死一生﹐醫多不識。若作中風治﹐必死無疑。

白扁豆﹝二兩﹐生用去皮﹞爲細末﹐新汲水調下卽效。或米飲調服﹐或濃煎服亦可。

三物解毒湯

治誤服毒藥動胎。

甘艸黑豆淡竹葉﹝各等分﹞用水煎濃服。

四烏湯

治血中气滯﹐小腹急痛。

熟地當歸﹝酒洗﹐各二錢﹞川芎﹝八分﹞白芍﹝一錢五分﹐酒炒﹞烏藥﹝六分﹞香附﹝七分﹐制﹞炙艸﹝五分﹞水煎服。

加味導赤湯

治孕婦小便少﹐又澀痛者﹐謂之子淋。又治溺血。

人參生地條芩木通甘艸梢麥冬﹝去心﹞赤芍﹝各一錢﹞淡竹葉﹝十五片﹞燈心四十九寸﹐水煎空心服。

小柴胡湯

治少陽受邪﹐往來寒熱﹐脈弦﹑脇痛而嘔。

柴胡﹝三錢﹞黃芩人參炙艸﹝各一錢﹞半夏﹝二錢﹐制﹞生薑五片﹐大棗四枚﹐水煎溫服。

六味地黃湯

﹝附六味地黃丸﹐八味地黃丸名金匱腎气丸﹐加味腎气丸﹐濟生腎气丸﹞熟地﹝四錢﹐九蒸九曬﹞丹皮茯苓﹝各一錢五分﹞山萸﹝去核﹐取淨肉﹞山藥﹝各二錢﹞澤瀉﹝一錢﹞水煎服。如作丸用﹐熟地八兩﹐丹皮﹑茯苓各三兩﹐山萸﹑山藥各四兩﹐澤瀉一兩﹐古方用三兩﹐煉蜜丸梧子大。加肉桂一兩﹐制附子五錢﹐名桂附八味地黃丸﹐又名金匱腎气丸。一方桂﹑附有用各一兩者。八味再加牛膝﹑車前各一兩﹐名加味腎气丸。一方肉桂易桂枝。蓋因陰气固結於中﹐勢必分解於外﹐則腎气得以流布周身之意耳。但僅存其方﹐而世人少有從而易之者。予按醫方中﹐又濟生腎气丸﹐治腎气不化﹐小便澀數﹐並治產後腳腫﹐或肚腫﹐或成鼓腫﹐乃八味丸本方﹐用茯苓三兩﹐熟地四兩﹐山藥﹑山萸﹑丹皮﹑澤瀉﹑肉桂各一兩﹐附子五錢﹐加牛膝﹑車前各一兩。此本金匱腎气方中諸藥﹐各減過半﹐惟桂﹑苓二味仍照原方﹐爲宣布五陽﹑開發陰邪之專藥﹔更加牛膝﹑車前﹐爲太陽﹑厥陰之向導。以肝爲風木之髒﹐凡走是經之藥﹐性皆上升﹐獨牛膝通津利竅下走至陰﹐車前𨿽行津液之腑﹐而不傷犯正气。旣用牛膝引入至陰﹐又須桂﹑附蒸動三焦﹐不特決瀆有權﹐膀胱亦得以化﹐所以倍用肉桂﹐暗藏桂苓丸之妙用﹐愈於五苓十倍矣。但方中牛膝滑精﹐精气不固者勿用。產後精气本自不固﹐用者審之。故雜證小便不通﹐濟生腎气丸爲善也。今世人所用腎气丸分兩多從此。再考後人不分八味﹑加味﹑濟生分兩懸殊﹐統以金匱腎气名之﹐殊覺混人﹐今特拈出。

東垣涼膈散

孕婦有病熱﹐如目赤﹑口舌瘡之類﹐各隨其證﹐加減用之。

黃芩﹝酒炒﹞黃連﹝酒炒﹞山梔仁﹝酒炒﹞連翹﹝去心﹞桔梗生艸﹝各等分﹞薄荷葉﹝少許﹞目赤痛者﹐本方加當歸﹑川芎﹑羌活﹑防風﹑菊花各一錢﹐竹葉引。咽喉痛者﹐本方加牛蒡子一錢﹐炒﹑杵碎。口舌生瘡者﹐只根據本方﹐姜引。

香殼散

治蓄血暴起﹐胸脇小腹作痛。

香附﹝薑汁制﹞歸尾﹝各三錢﹞枳殼﹝二錢﹐麩炒﹞靑皮﹝炒﹞陳皮烏藥赤芍蓬術﹝醋炒。各一錢﹞紅花﹝五分﹞生艸﹝三分﹞炙艸﹝二分﹞共爲散﹐每服四錢﹐童便空心溫服﹐以核桃黑糖酒助之。如不應﹐加延胡﹑穿山甲。有外感風寒﹐加桂枝﹑羌活。

下瘀血湯

治婦人產後腹痛﹐有幹血著臍下。

大黃﹝一兩﹐酒浸﹞桃仁﹝二十粒﹐去皮尖﹞虫﹝二十枚﹐熬﹐去足﹞爲末﹐煉蜜爲四丸。以酒一升煎一丸﹐取八合服之。血下如豚肝。

當歸活血湯

治挾瘀如見祟狀。

當歸﹝三錢﹞赤芍﹝酒洗﹞生地﹝酒浸﹐別搗爛﹞桂心﹝各一錢五分﹞桃仁﹝二十粒﹐研﹞茯苓枳殼柴胡﹝各八分﹞炮姜﹝四分﹞紅花﹝二分﹞甘艸﹝五分﹞上除生地﹐水煎去渣﹐入地黃﹐再煎數沸﹐加陳酒服之。不應﹐加穿山甲五分。

又不應﹐加附子三分。有實熱難用附子者﹐須與大黃錢許同用。

小建中湯

﹝見下卷脫汗亡陽門。﹞

四物湯紫蘇飲安胎飲千金保孕丸

﹝俱見本卷安胎門﹞。

歸脾湯

﹝見本卷胞漏小產門。﹞

香桂散

﹝見本卷子死腹中門。﹞

﹝卷之上﹞胎逆上逼脹滿子懸論

妊娠胎逆上逼﹐重則脹滿疼痛﹐謂之子懸﹐紫蘇飲爲必用之藥。蓋因紫蘇飲爲治妊娠胎气不和﹐濁气舉胎上湊﹐胎熱气逆﹐心胃脹滿之證。且此證挾气者居多﹐宜疏气舒郁﹐非紫蘇﹑腹皮﹑川芎﹑陳皮無以流气﹐非歸﹑芍無以養血﹐气血旣利而胎自降。然邪之所湊﹐其正必虛﹐故以人參﹑甘艸補之。

如飲食不甘﹐加四君子。有熱加芩﹑梔﹑歸﹑芍。內熱晡熱﹐或四君兼逍遙散。若常常多怒﹐時覺脹滿﹐服順气藥不應﹐宜用和气安胎飲﹐或加味逍遙散。胎上攻而作痛﹐宜紫蘇飲﹐或順气安胎散。

若脾虛停滯脹滿﹐安胎飲力薄﹐宜用加參平胃散。有因郁滯者﹐亦宜紫蘇飲﹐或加味歸脾湯。有因痰結聚者﹐紫蘇飲加芩﹑連﹑貝母。有因暴怒者﹐左關必弦洪﹐肝火內動﹐用小柴胡加茯苓﹑枳殼﹑山梔。大抵胎气上逆﹐皆屬火旺﹐急用芩﹑術﹑香附之類﹐不可服大寒之藥﹐反致他變。予每治孕婦心胃脹滿﹐用尊生和气飲甚效。子懸證﹐有兩尺脈絕﹐余脈平和﹐不可錯認死胎﹐且死胎有面靑舌靑可辧﹐宜紫蘇飲治之﹐則胎歸原位﹐脹消脈起矣。如臨月胎上逼心﹐嘔噦欲死﹐急用童便灌之卽下﹐或烏梅肉十枚研爛﹐入生薑三片﹐煎湯灌之亦下。取酸以降斂之﹐兼辛以散火气之逆也。又有因坐艸太早﹐心懷恐懼﹐气結不行﹐紫蘇飲一服便產。後附鍼灸一方備用。

四君子湯

治胃气虛弱﹐飲食不思﹐倦怠少食。

人參﹝一錢至三錢﹞白術﹝一錢至二錢﹐土炒黃﹞茯苓﹝一錢至錢半﹞炙艸﹝六分至一錢﹞水煎服。

逍遙散

﹝附八味逍遙散﹐又名加味逍遙散。﹞治血虛肝燥﹐骨蒸勞熱﹐往來寒熱﹐咳嗽潮熱﹐月經不調﹐口漧便澀。

柴胡當歸﹝酒拌﹞白芍﹝酒炒﹞白術﹝土炒﹞茯苓﹝各一錢﹞炙艸﹝五分﹞加煨姜﹑薄荷引﹐水煎服。一方無茯苓﹑薄荷﹐有茯神﹐生薑爲引。治肝脾血虛﹐鬱怒傷肝﹐血少目暗﹐發熱脇痛等證。加丹皮﹑梔子各七分﹐名八味逍遙散﹐又名加味逍遙散﹐治小便帶血﹐或過勞及多食炒炙﹐宜淸膀胱之火﹐柴胡﹑當歸加倍﹐白術加五分。

和气安胎飲

治孕婦多怒﹐胸中脹滿﹐若用烏藥﹑香附﹑砂仁順气等藥﹐反加滿悶﹐宜服此飲。

人參白術﹝土炒﹞當歸﹝酒洗。各二錢﹞川芎條芩﹝各八分﹞陳皮紫蘇炙艸﹝各四分﹞木香﹝二分﹐磨汁衝服﹞姜引﹐煎服。一方無木香﹐有砂仁四分﹐名順气安胎散﹐治孕婦胎气上攻﹐心腹脹滿作痛﹐子懸之證。有因气惱者﹐加木香二分﹐磨衝服。

加參平胃散

治孕婦脾气虛弱﹐飲食停滯﹐以致腹脹嘔吐﹐安胎飲力緩﹐宜用此散。

人參白術﹝土炒。各一錢﹞蒼術﹝米泔浸制﹞濃朴﹝姜制﹐七分﹞陳皮炙艸﹝各四分﹞姜一片﹐水煎服。

尊生和气飲

治孕婦心胃脹滿。

人參蘇粳白芍﹝酒炒﹞川芎﹝各六分﹞當歸﹝一錢或六分﹐酒洗﹞腹皮﹝五分﹐制淨﹞木香﹝二分﹐磨衝藥服﹞炙艸﹝三分﹞水煎服。

附鍼灸方

妊娠六七个月﹐飲食絕然不進﹐胸膈脹﹐水與藥皆不能下﹐診脈平和﹐又非病脈﹐此乃膈气不通﹐藥不能治﹐惟鍼灸可通﹐宜灸內關穴﹐卽能進飲食矣。

其穴在手掌大紋後二寸兩筋間。此穴可鍼﹐亦可灸﹐男左女右﹐重則雙手同灸﹐輕者七壯﹐重加十數壯﹐艾如黍大﹐或如麥大。寸取本人同身寸﹐以男左女右﹐手中指屈回﹐用艸較所屈中指中節內紋兩頭盡處﹐截斷﹐爲準一寸也。

紫蘇飲

﹝見本卷安胎門。﹞

小柴胡湯

﹝見本卷諸痛門。﹞

加味歸脾湯

﹝見本卷小產門﹐附歸脾湯下。﹞

﹝卷之上﹞諸血證論

妊娠漏極﹐如同月水﹐胞幹胎死﹐母亦難保﹐其調治之方﹐已詳論於胎漏門中﹐玆不重論。

妊娠吐血﹐凡七情內傷﹐六淫外感﹐皆足致失血之患。一主火熱者﹐以气血壅養胎元﹐或有所感﹐則气逆而火上乘﹐心煩滿悶﹐血隨而溢﹐甚者或致墮胎。但火有虛實之分﹐實火淸熱養血﹐虛火滋陰補水﹐則血安胎固。若泛用行血淸血之劑﹐胎必墮而禍不旋踵矣。

如肝經怒火﹐加味逍遙散。膏粱積熱﹐加味淸胃散。鬱結傷脾﹐加味歸脾湯。肺經有火﹐黃芩淸肺飲。

因气郁滯﹐紫蘇飲。气不攝血﹐補中益气去升麻﹐加煨葛根。腎經虛火﹐冬味地黃湯。

鼻衄不止﹐東垣涼膈散﹐加當歸﹑生地各一錢﹐茅花一大團。生薑引。

咳嗽咳血﹐宜涼血地黃湯。《醫通》云﹕咳嗽咯衄﹐胎前皆不宜見﹐如面赤聲啞不治。又云﹕凡咯吐血﹐多致墮胎﹐胎賴血養﹐不宜漏溢﹐宜紫蘇飲加條芩。

尿血﹐乃熱乘血分﹐流滲於脬﹐故令尿血﹐自尿門而下﹐若胎漏則自人門下血可辧﹐宜四物加山梔﹑發灰﹐或阿膠﹑熟地﹑麥冬﹑五味之類。如怒動肝火﹐小柴胡加山梔。脾气下陷及勞動脾火﹐補中益气加茯苓﹑車前。若濃味積熱﹐加味淸胃散。若肝脾血熱﹐加味逍遙散。

腸風髒毒下血者﹐平胃散去蒼術﹐加槐角﹑防風﹑當歸﹑烏梅治之。

加味淸胃散

治胃中蘊熱﹐斑疹﹐口舌生瘡﹐齒齦腐爛出血。

生地﹝四錢﹞丹皮﹝五錢﹞當歸川連﹝酒蒸﹞連翹﹝去心。各三錢﹞升麻生艸﹝各一錢五分﹞爲散﹐分三服﹐水煎去滓﹐衝犀角磨汁三四分﹐入藥服之。

黃芩淸肺飲

治渴而小便不利。

梔子﹝炒黑﹞黃芩各等分﹐煎服。予謂此方乃治雜證發渴而小便不利﹐妙在熱服探吐以提﹐則肺气立淸。然胎前血證﹐探吐之法似非所宜。若服而不吐﹐不特綿延不能刻應﹐縱或小瘥﹐其苦寒之性畱薄於內﹐大傷氤氳之气﹐治胎前之證者﹐得不爲之預慮乎﹖

冬味地黃湯

﹝附丸方。﹞熟地﹝四錢﹞山藥﹝二錢﹐炒﹞山萸﹝一錢﹐古方分兩加倍﹞丹皮茯苓澤瀉﹝各七分﹞麥冬﹝一錢或錢半﹞五味子﹝十粒﹞水煎服。此方藥味十倍之﹐煉蜜丸﹐卽名冬味地黃丸﹐又名八仙長壽丸。

涼血地黃湯

治妊娠咳嗽吐血﹑咳血。

生地﹝三錢﹞麥冬﹝去心﹞當歸﹝酒洗。各二錢﹞黃芩﹝一錢五分﹞紫菀知母﹝鹽水炒﹞白術﹝土炒﹞天冬﹝去心。各一錢﹞犀角﹝八分﹞陳皮甘艸﹝各四分﹞水煎服。有喘加栝蔞仁一錢。

加味逍遙散

﹝見本卷子懸門﹐附逍遙散下。﹞

加味歸脾湯

﹝見本卷胎漏小產門﹐附歸脾湯下。﹞

紫蘇飲四物湯

﹝俱見本卷安胎門。﹞

補中益气湯

東垣涼膈散

小柴胡湯平胃散

﹝俱見本卷諸痛門。﹞

﹝卷之上﹞子腫子气子滿論

﹝子滿證﹐卽俗呼胎水證也。﹞妊娠子腫﹐與子气相類﹐但子气在下體﹐子腫在頭面。若子滿證﹐又名爲胎水﹐則在五六月以後﹐比子气﹑子腫不同。蓋胎大則腹滿﹐徧身浮腫。凡子气﹑子腫﹑子滿﹐由髒气本弱﹐或因泄瀉下利﹐耗傷脾胃﹐或寒熱瘧疾﹐煩渴加飲﹐濕漬脾胃﹐使頭面手足浮腫也。然水漬於胞﹐兒未成形﹐則胎多損壞。故初妊卽腫﹐急宜調治﹐水去脹消﹐仍用六君子調補。

所謂子腫者﹐妊娠面目虛浮﹐多因脾胃气虛或久瀉所致﹐宜健脾利水﹐全生白術散主之﹐或用健脾利水湯。如未應﹐用六君子湯﹐或加腹皮﹑車前。又專治肢體如水气之證。亦有用加味五皮湯治子腫之甚者。

所謂子气者﹐妊娠自三月成胎之後﹐兩足面漸腫至腿膝﹐或腰以下腫﹐行步艱難﹐以致喘悶不寧﹐飲食不美﹐似水气狀﹐甚至腳趾間有黃水出者。蓋脾主四肢﹐脾气虛弱不能制水而發腫﹐肺金少母气滋養而气促滿悶﹐諸書名曰子气﹐卽水气﹐俗名皺腳。治此病者﹐先服加味天仙藤散﹐如不效﹐則服茯苓湯﹐再不效﹐服補中益气湯加茯苓。若飲食失節﹐嘔吐泄瀉﹐六君子湯﹐或加炮姜﹑木香﹑香附。若脾肺气滯﹐加味歸脾湯﹐佐以加味逍遙散或紫蘇飲。至孕婦八九个月﹐脛腿俱腫﹐非水气比﹐不可以水气治之﹐反傷正气。凡有此者﹐必易產﹐因胞髒中水血俱多﹐不致胎燥也。

所謂子滿者﹐妊娠至五六个月﹐胸腹急脹﹐腹大異常﹐或徧身浮腫﹐胸脇不分﹐气逆不安﹐小便艱澀﹐名曰子滿﹐又爲胎水不利。若不早治﹐生子手足軟短有疾﹐甚至胎死腹中﹐宜服千金鯉魚湯治其水。如脾虛不運﹐淸濁不分﹐佐以四君﹑五皮﹐亦有用束胎飲以治子滿證﹐甚效。曾有妊娠腹脹﹐服鯉魚湯三五劑﹐大小便皆下惡水﹐腫消脹去﹐遂下死胎。此證每因懷孕腹大﹐終不知胎水之患﹐卽水漬損胎也。

全生白術散

治妊娠面目虛浮﹐如水腫脹。

白術﹝一兩﹐土炒﹞生薑皮大腹皮﹝豆汁制淨﹞茯苓皮陳皮﹝各五錢﹞共爲細末﹐每服二錢﹐不拘時﹐米飲調下。此方較澹寮五皮散稍善﹐中間惟白術易桑皮﹐而功用懸殊﹐誠點鐵成金手也。《全書》云﹕如未應﹐佐以人參﹑甘艸。

健脾利水湯

治孕婦面目虛浮﹐多因脾胃气虛或久瀉所致。

人參茯苓﹝各一錢。一方用皮﹞白術﹝土炒﹞當歸﹝酒洗。各二錢﹞川芎大腹皮﹝黑豆水制淨﹞紫蘇陳皮﹝各八分﹞炙艸﹝三分﹞姜皮一片﹐水煎服。

加味五皮湯

治孕婦面目﹑身體﹑四肢浮腫者。此胎水泛溢﹐謂之子腫。﹝澹寮五皮散無白術﹐有陳皮。治病後浮腫﹐小便不利。﹞大腹皮﹝黑豆水制淨﹞桑白皮﹝炒﹞生薑皮茯苓皮﹝用赤﹞白術﹝土炒﹞加紫蘇﹝連莖葉。各一錢﹞棗二枚﹐去核﹐水煎服。服時以木香磨濃汁三匙入藥內。

加味天仙藤散

治孕婦腰腳腫﹐虛人多有此證。

天仙藤﹝卽靑木香藤﹐洗﹐略炒﹞制香附紫蘇﹝各六分﹞陳皮﹝四分﹞烏藥﹝五分﹞木香﹝二分﹞姜皮三片﹐虛人加人參一錢﹐土炒白術二錢﹐酒洗當歸二錢﹐或兼服補中益气湯。

茯苓湯

治孕婦六七个月以來兩足腫大﹐行步艱難﹐腳趾間有黃水出﹐此名子气﹐人多有之﹐生子之後其腫自消。甚者此湯主之。

白茯苓白術﹝土炒﹞陳皮制香附烏藥﹝各一錢﹞紫蘇﹝連莖葉﹞炙艸﹝各五分﹞木瓜﹝三片﹞生薑皮引﹐水煎空心服。

千金鯉魚湯

治孕婦胸腹脹滿﹐或徧身浮腫﹐小便艱澀﹐名曰子滿。又爲胎水不利﹐或胞中漬水﹐以致胎死腹中。

白術﹝五錢﹐土炒﹞白茯苓﹝四錢﹞當歸身﹝三錢﹐酒洗﹞白芍﹝二錢﹞鯉魚﹝一尾﹐重二斤﹐要活的﹞將魚去鱗﹑腸﹐加橘皮少許或五分﹐姜七片﹐用水扣湯煮﹐取汁一盞半﹐去魚﹐入藥四味魚汁內﹐煎七分﹐空心溫服。渣再制如前。如脾胃气虛﹐當佐以四君﹑五皮二湯﹐合煎服之。

局方五皮湯

治風濕客脾﹐面目四肢浮腫。兼治胎水。

五加皮地骨皮大腹皮﹝黑豆水制淨﹞茯苓皮生薑皮﹝各等分﹞水煎服﹐每服三錢。

束胎飲

治孕婦至七八个月﹐其胎長大﹐腹大脹滿﹐逼迫子戶﹐坐臥不安﹐謂之子滿。

白術﹝土炒﹞黃芩﹝酒炒﹞蘇葉﹝各一錢五分﹞枳殼﹝麩炒﹞大腹皮﹝黑豆水制淨。各一錢﹞砂仁﹝五分﹐連殼略炒﹞炙艸﹝三分﹞姜三片﹐水煎空心服。予謂蘇葉﹐當易莖妙。

六君子湯補中益气湯

﹝俱見本卷諸痛門。﹞

加味歸脾湯

﹝見本卷胞漏小產門﹐附歸脾湯下。﹞

加味逍遙散

﹝見本卷子懸門﹐附逍遙散下。﹞

紫蘇飲

﹝見本卷安胎門。﹞

四君子湯

﹝見本卷子懸門。﹞

﹝卷之上﹞子煩並五心煩熱及煩躁口漧論

妊娠心驚膽怯﹐煩悶不安﹐名曰子煩﹐竹葉安胎飲主之。大抵皆由心肺虛熱﹐是以撩亂心煩﹐或積痰於胸﹐吐涎惡食﹐亦令心煩﹐劇則胎動不安。如心肺虛熱﹐或積痰於中﹐千金竹瀝湯。若吐甚﹐胎動不安﹐煩悶口漧﹐不得眠﹐又吐涎過多﹐以致外𨿽不熱﹐而覺五心煩熱﹐或日間不覺﹐而夜覺熱者﹐並宜加味竹葉湯。气虛倍人參﹐气滯紫蘇飲﹐痰滯二陳加白術﹑黃芩﹑枳殼﹐脇滿寒熱小柴胡﹐脾胃虛弱六君子加紫蘇﹑山梔。至於妊娠煩躁口漧者﹐緣足太陰脾其气通於口﹐手少陰心其气通於舌﹐臟腑气虛﹐熱乘心脾﹐津液枯燥﹐故心煩口漧﹐與子煩大同小異﹐宜用加減參麥湯﹐又有用知母丸而效者。如肝經火動﹐加味逍遙散。若腎經火動﹐宜地黃丸﹐隨證加味用之。如孕婦口漧不臥﹐一味黃連散﹐或用尊生加味安胎飲。查方書有婦人暴渴﹐惟飲五味汁之證﹐蓋血欲凝成胎﹐脈息調和﹐非疾病也。因肺腎二經有火﹐火入肺則煩﹐入腎則躁。胎系於腎﹐腎水養其胎元﹐則不足以滋腎中之火﹐火上爍肺﹐變爲煩躁者﹐金虧水涸之候﹐法當滋化源﹐淸金保肺﹐壯水滋腎爲主。

竹葉安胎飲

治孕婦心驚膽怯﹐煩悶不安﹐名曰子煩證。

人參生地棗仁﹝去殼炒研﹞遠志﹝甘艸水制﹐去骨。各一錢﹞當歸﹝酒洗﹞白術﹝土炒。

各二錢﹞麥冬﹝去心﹞條芩川芎﹝各八分﹞陳皮炙艸﹝各四分﹞竹葉﹝十四片﹞姜一片﹐大棗二枚﹐水煎服。渴加竹茹七分。

千金竹瀝湯

治妊娠子煩。

竹瀝﹝一盞﹞茯苓﹝四錢﹞麥冬﹝去心﹞防風黃芩﹝各三錢﹞上藥四味﹐以水四升﹐合竹瀝煮取二升﹐分三服。不瘥﹐更作。此乃古方分兩﹐宜易今法用之。

加味竹葉湯

治妊娠心煩不解﹐名曰子煩。並治五心煩熱。原方竹葉湯無人參﹑粳米。

人參黃芩﹝各一錢﹞茯苓﹝一錢五分﹞麥冬﹝二錢五分﹐去心﹞竹葉﹝五片﹞粳米﹝一撮﹞水煎﹐空心熱服。肥人﹐加制半夏﹑生薑爲引。因血虛煩熱﹐宜原方兼用四物湯。因中气虛弱﹐宜原方兼用四君子湯。一方﹐照原方加當歸﹑防風﹑炒梔仁﹐亦名加味竹葉湯。

二陳湯

治痰積嘔惡。

陳皮﹝一錢﹞半夏﹝制﹞茯苓﹝各一錢五分﹞炙艸﹝八分﹞水煎服。

加減參麥湯

治孕婦心神煩躁﹐壅熱口漧。

人參知母麥冬﹝去心﹞梔子﹝炒。各一錢﹞栝蔞根犀角﹝磨。各八分﹞條芩炙艸﹝各五分﹞棗一枚﹐水煎服。夏加竹瀝八分﹐薑汁少許。

知母丸

﹝又名一母丸。﹞治妊娠因服藥致胎气不安﹐有似虛煩不得眠﹐巢氏謂之子煩。醫者不知﹐作虛煩治之﹐損動胎气宜矣。

知母﹝二兩﹐酒焙﹞爲細末﹐棗肉丸如彈子大。每服一丸﹐煎人參湯化服。

一味黃連散

治孕婦口漧不臥。

黃連﹝一錢﹞上爲末﹐粥飲湯調下。或用丹溪安胎飲加麥冬﹑漧葛﹐服之亦妙。

尊生加味安胎飲

治孕婦口漧。

歸身﹝酒浸﹞白芍﹝炒﹞熟地生地砂仁阿膠﹝蛤粉炒成珠。各一錢﹞條芩﹝一錢五分﹞杜仲﹝鹽酒炒斷絲﹞白術﹝土炒。各二錢﹞川芎陳皮蘇梗﹝各五分﹞續斷﹝炒﹐取淨肉﹞麥冬﹝去心﹞漧葛知母﹝酒焙﹞梔子﹝炒黑﹞花粉犀角竹瀝﹝各八分﹞水煎服。考尊生安胎飲本方﹐自歸身起至續斷止﹐共藥十三味。今此方名加味﹐又自麥冬至竹瀝﹐連前共二十味。如嫌藥味過多﹐臨證酌而減之可耳。

紫蘇飲四物湯丹溪安胎飲

﹝俱見本卷安胎門。﹞

小柴胡湯

六君子湯

﹝俱見本卷諸痛門。﹞

加味逍遙散

﹝見本卷子懸門。附逍遙散下。﹞

地黃丸

﹝見本卷諸痛門﹐附六味地黃湯下。﹞

四君子湯

﹝見本卷胎逆上逼門。﹞

﹝卷之上﹞子淋論

妊娠小便淋漓澀少﹐由气血聚養胎元﹐不及敷榮滲道﹐遂使膀胱郁熱。又云﹕妊娠胞系於腎﹐腎間虛熱移於膀胱而成斯證﹐名曰子淋﹐加減安榮散主之。然古方安榮散內有滑石﹐但石乃鎭重之劑﹐恐致墮胎﹐若臨月猶可﹐如在七八月之前﹐宜去此味﹐加石斛﹑山梔爲穩。若日久倦怠﹐右脈微弱者﹐此气虛下陷而時墜下﹐气弱腸虛而難流通﹐大劑參麥飲補气滋化源﹐其便自易。亦有治小便澀少﹐用生料六味丸加麥冬﹑五味﹑車前爲丸服之。又治孕婦小便少﹑澀痛者﹐加味導赤湯﹐兼治溺血。《全書》云﹕子淋證﹐用安榮散不應﹐兼服八珍湯。如腿足轉筋而小便不利﹐急用八味丸﹐緩則不救。

加減安榮散

治孕婦小便短澀﹐或成淋漓。

人參當歸﹝酒洗。各二錢﹞麥冬﹝二錢或三錢﹐去心﹞白術﹝一錢﹐土炒﹞通艸茯苓皮﹝各八分﹞生艸﹝五分﹞燈心五分﹐水煎服。原方有細辛﹑滑石﹐無白術﹑茯苓皮。如有痰﹐或怒動肝火﹐加酒炒枯黃芩七分﹐以淸肺金。此方人參補气﹐當歸調血﹐麥冬淸肺以滋腎源﹐通艸﹑燈心利便通郁滯。

參麥飲

﹝見下卷暈厥門﹐附參麥五味飲下。﹞

六味丸

﹝見本卷諸痛門﹐附六味地黃湯下。

藥料俱生用﹐爲之生料。﹞

加味導赤湯

八珍湯

﹝俱見本卷諸痛門。﹞

八味丸

﹝見本卷諸痛門﹐附六味地黃湯下。予謂桂﹑附犯胎忌用﹐當是麥冬﹑車前之八味丸也。﹞

﹝卷之上﹞轉胞淋閉論

妊娠轉胞﹐乃臍下急痛﹐小便不通。凡彊忍小便﹐或尿急疾走﹐或飽食忍尿。或忍尿入房。使水气上逆﹐气逼於胞﹐故屈戾不得舒張所致﹐非小腸膀胱受病而利藥所能利也﹐法當治其气則愈。凡婦人稟受弱﹐憂悶多﹐性躁急﹐食濃味者﹐恆有之。因胞不自轉﹐爲胎所壓﹐胎若舉起﹐胞系自疏﹐水道自通矣﹐用二陳升提飲。又有用補中益气湯服後探吐以提﹐其气自通﹐通後卽用參大補﹐恐胎墮也。如藥力未至﹐脹痛難忍﹐令老嫗用香油塗手﹐自產戶托起其胎﹐溺自出而脹急解﹐須以大劑參補之。但子淋與轉胞相類﹐小便頻數點滴而痛者﹐爲子淋﹐膀胱小腸虛熱也。虛則不能制水﹐熱則不能通利﹐故淋。若頻數出少不痛者﹐爲轉胞﹐間有微痛﹐終與子淋不同耳。﹝論中急痛乃急欲便而痛﹐得便則止。間有微痛﹐與子淋點滴痛不同。﹞

二陳升提飲

治孕婦臍腹作痛﹐小便淋閉不通﹐或微痛﹐與淋有別﹐由气虛胎壓尿胞。

人參﹝一錢﹞白術﹝土炒﹞生地﹝各一錢五分﹞當歸﹝二錢﹞川芎﹝八分﹞半夏﹝六分﹐制或油炒﹞柴胡升麻陳皮炙艸﹝各四分﹞姜一片﹐水煎服。或空心飲鹽湯﹐探吐以升其气﹐則下自行﹐亦一法也。﹝予謂探吐﹐只可救急偶用﹐還須通後服提補之藥。﹞

補中益气湯

﹝見本卷諸痛門。﹞

﹝卷之上﹞遺尿論

妊娠遺尿不覺﹐胎滿故也﹐用白薇散主之。若脬中有熱﹐加味逍遙散。脾肺气虛﹐補中益气湯加益智仁。肝腎陰虛﹐六味丸。《尊生》云﹕遺尿證﹐虛人有此﹐立加減六味湯治之甚效。有婦人孕後水從陰戶出不止者﹐千金鯉魚湯加肉桂﹑人參治之。

白薇散

治妊娠尿出不知。

白薇白芍藥﹝各等分﹞爲末﹐每服三錢﹐食前溫酒調服。考《本艸》謂芍藥白補赤瀉。蓋金收而火散﹐故子淋方中宜用赤﹐而遺尿方中則宜用白也。

加減六味湯

治遺尿﹐虛人多有此證。

熟地﹝四錢﹞丹皮﹝一錢五分﹞山萸﹝去核﹞淮山藥﹝炒。各二錢﹞白薇白芍藥益智仁﹝各一錢﹞不用引﹐水煎服。

加味逍遙散

﹝見本卷子懸門﹐附逍遙散下。﹞

補中益气湯

﹝見本卷諸痛門。﹞

六味地黃丸

﹝見本卷諸痛門﹐附六味地黃湯下。﹞

千金鯉魚湯

﹝見本卷子腫門。﹞

﹝卷之上﹞子嗽論

妊娠咳嗽屬風寒﹐蓋肺臟內主气﹐外司皮毛﹐皮毛不密﹐寒邪乘之則咳嗽﹐嗽久亦恐墮胎﹐寧肺止嗽散加減用之。亦有用蘇桔湯散寒理肺。甚有久嗽不愈﹐多因脾土虛而不能生肺气﹐以致腠理不密﹐外邪復感。或因肺虛不能生水﹐以致陰火上炎。治法當用補中益气湯﹐以培土金﹐六味丸加五味以生腎水爲善。

寧肺止嗽散

治孕婦風寒咳嗽。

麥冬﹝二錢﹐去心﹞知母﹝一錢﹞桔梗紫蘇﹝各五分﹞杏仁﹝十粒﹐去皮尖﹞桑白皮﹝六分﹞甘艸﹝四分﹞水煎服。有痰﹐加橘紅四分﹐竹瀝﹑薑汁。火嗽﹐加黃芩八分。虛嗽﹐加紫菀一錢﹐款冬花六分。

寒甚﹐加麻黃。虛損﹐加栝蔞一錢﹐竹瀝﹑薑汁。嗽而心胸不舒﹐加去心貝母﹑百合各一錢﹐紫菀八分。

若嗽不止﹐胎不安﹐宜服人參一錢﹐甘艸五分﹐去皮尖杏仁十四粒﹐桑皮一錢﹐紫菀一錢二分﹐去心天門冬一錢二分﹐桔梗八分﹐烏梅一个。水煎服。

蘇桔湯

治孕婦風寒咳嗽。

天冬﹝六分﹐去心﹞桔梗﹝一錢五分﹞紫蘇黃芩貝母﹝去心。各八分﹞杏仁﹝十粒﹐去皮尖﹞陳皮知母甘艸﹝各四分﹞水煎服。火動作喘﹐桔梗宜減。

補中益气湯

﹝見本卷諸痛門。﹞

六味地黃丸

﹝見本卷諸痛門﹐附六味地黃湯下﹞。

﹝卷之上﹞喘急論

妊娠气喘不得臥﹐有因乍感風寒客邪爲害者﹐宜發散自愈﹐參蘇飲主之。若脾虛四肢無力﹐肺虛不任風寒﹐腎虛腰酸短气﹐不能行步﹐猝然气喘不息﹐此脾肺素虧﹐母虛子亦虛﹐腎气不歸元而上乘於肺也﹐生脈散﹑補中益气湯去升﹑柴主之。

丹溪云﹕火動作喘﹐此胎前最多。予謂嗽門蘇桔湯可加減用之獲效。至於毒藥傷胎病喘﹐世俗往往有之﹐不可不察。昔有一婦﹐胎死於腹﹐病喘不得臥﹐診其脈﹐气口盛人迎一倍﹐左關弦動而疾﹐兩尺俱短而離經﹐因毒藥動血﹐以致死胎不下﹐奔迫上衝﹐非風寒作喘也﹐大劑芎歸湯加催生藥服之﹐夜半果下死胎而喘止。

此婦乃爲人外家﹐因正室所嫉﹐故用藥去之﹐人所不知也。考《濟陰綱目》內﹐有平安散一方﹐治孕婦喘急﹐錄後以備采用耳。

參蘇飲

人參紫蘇漧葛前胡制半夏茯苓陳皮﹝各等分﹞枳殼﹝麩炒﹞桔梗木香甘艸﹝各減半﹞姜棗煎。

平安散

治孕婦上气喘急﹐大便不通﹐嘔吐不食﹐腹脇脹滿。

川芎木香熟地陳皮炮姜濃朴﹝制﹞甘艸﹝各一錢﹞水二鐘﹐入燒鹽一撚﹐煎至一鐘﹐不拘時服。

生脈散

﹝見下卷暈厥門﹐附參麥五味飲下。﹞

補中益气湯芎歸湯

﹝俱見本卷諸痛門。﹞

﹝卷之上﹞泄瀉論

妊娠泄瀉﹐有風寒暑濕之外感﹐飲食生冷之內傷。病發一時﹐察其所因。如胃風﹐加味理中﹑加味治中﹑四苓﹑不換金正气﹑胃苓等方﹐對證而治之卽愈。然又有由脾腎二髒虛者﹐不可不知。夫血統於脾﹐血擁胎元﹐則脾陰虛而食不運化﹐脾主健運﹐下焦壅滯而淸气難舒﹐於是水穀難消而作瀉。或因胎系於腎﹐胎竊其气以擁護﹐而腎气旣弱﹐命門火衰﹐不能上蒸脾土﹐此皆妊娠泄瀉之由也。如脾虛內傷﹐用加味六君子湯﹐隨所因而加之。命門火衰﹐加益智以助之。至於妊娠久瀉﹐元气下陷﹐發熱作渴﹐肢體倦怠﹐用補中益气湯。密齋治妊娠泄瀉﹐以補中安胎爲主﹐用加味四君子湯﹐如久瀉大渴者﹐人參白術散主之﹐甚效。

胃風湯

治風冷乘虛入客腸胃﹐米谷不下﹐泄瀉注下﹐及腸胃濕毒﹐下如豆汁﹐或下瘀血﹐或下如魚腦﹐日夜無度。

人參白術﹝土炒﹞茯苓當歸川芎芍藥﹝炒﹞肉桂﹝各等分﹞入粟米一撮﹐水煎服。如腹痛加木香。此方治瀉久气血兩虛誠妙。然肉桂非久虛髒冷者斷不可用。

其曰胃風﹐取其益胃而升舉也。方中肉桂犯胎忌用﹐如不得已﹐或炒用﹐或易桂炭。如胃苓湯中肉桂﹐亦不可不審用。

加味理中湯

治妊娠臍下陰冷洞瀉。

人參白術﹝土炒﹞白芍茯苓漧薑黃連木香藿香葉訶子肉肉豆蔻﹝面煨﹞甘艸﹝各一錢﹞生薑三片﹐大棗二枚﹐水二鐘﹐煎一鐘﹐饑時服。

加味治中湯

治飲食過多﹐脾胃之气不足運化而作瀉。

人參白術﹝土炒﹞炮姜甘艸﹝各一錢﹞陳皮靑皮﹝各七分﹞砂仁﹝五分﹞水煎服。

四苓散

﹝附五苓散。﹞治伏暑煩渴瀉水。

白術﹝土炒﹞豬苓澤瀉茯苓各等分爲末﹐米飲調下。此方加肉桂﹐卽五苓散。

不換金正气散

治妊婦傷濕泄瀉。

蒼術﹝制﹞濃朴﹝薑汁制﹞陳皮藿香制半夏﹝各一錢﹞甘艸﹝五分﹞姜﹑棗爲引﹐水煎服。

胃苓湯

治脾濕太過﹐胃气不和﹐腹痛泄瀉﹐水谷不化﹐陰陽不分﹐此平胃散與五苓散合方也。

蒼術﹝制﹞濃朴﹝薑汁制﹞陳皮白術﹝土炒﹞茯苓豬苓澤瀉﹝各一錢﹞官桂炙艸﹝各五分﹞姜三片﹐棗二枚﹐水煎食遠服。方中有桂﹐孕婦忌用﹐或易服不換金正气散更妥。

加味六君子湯

人參﹝隨宜﹞白術﹝一錢或一錢五分﹐土炒﹞茯苓﹝一錢﹞陳皮﹝八分﹞制半夏﹝一錢﹞炙艸﹝五分﹞生薑引﹐水煎服。米食所傷﹐加穀芽。麵食所傷﹐加麥芽。肉食所傷﹐加山楂。如肝木侮土﹐兼寒熱作嘔﹐加柴胡﹑生薑。若兼嘔吐腹痛﹐手足逆冷﹐乃寒水侮土﹐加姜﹑桂。若泄瀉黃色﹐乃脾土本色﹐加木香﹑煨肉果。若作嘔不食﹐腹痛惡寒﹐乃脾土虛寒﹐加木香﹑姜﹑桂。

密齋加味四君子湯

治妊娠泄瀉﹐補中安胎爲主。

人參白術﹝土炒﹞茯苓﹝各一錢﹞炙艸﹝八分﹞水煎服。妊娠泄瀉﹐加炒白芍一錢﹐更分寒熱治之。如發熱而渴者爲熱﹐加條芩一錢。不渴者爲寒﹐加炒黑漧薑五分﹐並用烏梅一个爲引﹐水煎食前服。如渴瀉日久不止者﹐加酒炒白芍﹑訶子肉﹑炒漧薑﹑烏梅二个﹐去核。水煎食前服。或服人參白術散亦妙。

人參白術散

治久瀉大渴者。

人參白術﹝土炒﹞茯苓炙艸﹝各一錢﹞藿香木香漧薑﹝各五分﹞水煎﹐頻頻與之﹐以代湯水效。

補中益气湯

﹝見本卷諸痛門。﹞

﹝卷之上﹞霍亂論

妊娠因甘肥過度腐積成痰﹐或七情鬱結气盛爲火﹐停蓄胃中﹐乍因寒熱之感﹐邪正交爭﹐陰陽相混﹐故令心腹絞痛﹐吐利並作﹐揮霍變亂﹐謂之霍亂。如邪在上﹐則當心痛而吐多﹔邪在下﹐則當臍痛而利多﹔邪在中脘﹐則腹中痛﹐吐利俱多。吐多傷气﹐利多傷血﹐血气受傷不能護養其胎﹐邪气鼓擊胎元﹐子母未有不殞者。此危證﹐不可不亟治也﹐宜香蘇散加藿香葉﹐或先服後探吐之。又加味四味紫蘇和胎飲﹐治心腹絞痛﹐上吐下瀉﹐亦效。予治孕婦霍亂﹐用六和湯累效。又有回生散﹑七味白術散﹐錄後以備臨證擇用。

再考方書﹐單瀉用胃苓湯﹐飲食停滯用平胃散﹐內傷飲食﹑外感風寒用藿香正气散﹐皆治霍亂之劑也。

香蘇散

此方治霍亂﹐平正之至。

香附﹝炒﹞紫蘇﹝各二錢﹞陳皮﹝一錢﹞藿香葉縮砂炙艸﹝各五分﹞水煎服。如轉筋﹐加木瓜一錢。胎動不安﹐加土炒白術一錢五分。如夏月得之﹐加黃芩一錢五分﹐炒黃連一錢﹐香薷二錢。如冬月得之﹐加人參﹑土炒白術各一錢﹐炮姜五分。

加味四味紫蘇和胎飲

治心腹絞痛﹐上吐下瀉。

紫蘇黃芩白術﹝土炒。各一錢五分﹞炙艸﹝以上四味和胎飲本方﹞藿香葉陳皮﹝各一錢﹞砂仁﹝五分﹐炒﹞姜棗引﹐水煎服。

六和湯

治霍亂吐瀉﹐心煩腹脹。

陳皮﹝四分﹞制半夏﹝七分﹞杏仁﹝十粒﹐去皮尖﹞竹茹木瓜﹝各一錢﹞扁豆﹝二錢﹞茯苓﹝八分﹞藿香砂仁﹝研﹞甘艸﹝各五分﹞姜一片﹐棗二枚﹐水煎服。如不愈﹐再服四味紫蘇和胎飲。

回生散

治中气不和﹐霍亂吐瀉﹐但一點胃气存者﹐服之回生。

陳皮﹝去白﹞藿香﹝各五分﹞上銼﹐水煎溫服。

七味白術散

治脾胃虛弱﹐吐瀉作渴不食。

人參白術﹝土炒﹞茯苓木香藿香炙艸﹝各五錢﹞漧葛﹝一兩﹞上爲末﹐沸湯調服二錢。吐甚者﹐加生薑汁頻服。

胃苓湯

﹝見本卷泄瀉門。﹞

平胃散

藿香正气散

﹝俱見本卷諸痛門。﹞

﹝卷之上﹞中惡中暑中濕中風論

妊娠忽然心腹刺痛﹐悶絕欲死者﹐謂之中惡﹐卽俗謂腸沙是也。蓋因血气不和﹐精神衰弱﹐邪毒之气得以中之。孕婦病此﹐亦致損胎。薛氏云﹕此證當調補正气爲善﹐用金銀藤一味煎湯飲之﹐或竈心土爲末﹐每服二錢﹐井水調服﹐白湯亦可。《濟陰鋼目》內用散滯湯治之。又煮艾方﹐治眞中惡極妙。

妊娠盛暑時﹐中暑熱之毒﹐其證發熱而渴﹐自汗﹐精神昏憒﹐四肢倦怠少气﹐淸暑和胎飲主之。

妊娠中濕﹐或因早行感霧露之气﹐或冒水﹐或久居下濕地﹐或大汗出浴冷水﹐其證發熱﹐骨節煩痛﹐身體重著﹐頭痛鼻塞﹐黃芩白術湯主之。

妊娠中風﹐因體虛則中之﹐乃四時八方之气爲風﹐自衝方來﹐中人卽病。中其皮毛經絡者﹐則發寒熱﹐頭項身體皆痛﹐或肌肉頑痺。中其筋骨者﹐則拘攣彊直。

中其臟腑者﹐則卒倒昏悶﹐口眼斜﹐手足螈﹐口噤不語。孕婦得此﹐不可用常治風之法﹐以補虛安胎爲本﹐兼用搜風之劑﹐搜風安胎飲治之。但胎前眞中風者少﹐子癇之證實多﹐與中風見證無異﹐醫者當審﹐實是中風﹐方可用搜風安胎﹐否則子癇證治也。

散滯湯

專治觸惡胃气﹐傷胎肚痛﹐手不可近﹐不思飲食。

靑皮﹝三錢﹞黃芩芍藥﹝各二錢﹞歸尾﹝一錢五分﹞川芎﹝一錢﹞木香﹝五分﹞炙艸﹝少許﹞上分二帖﹐水三盞﹐先煮薴根兩大片﹐至二盞﹐去薴根﹐入前藥同煎至一盞﹐熱服。

煮艾方

治妊娠中惡﹐心腹絞急切痛﹐如鬼擊之狀﹐不可按摩﹐或吐衄血者。

熟艾﹝如拳大﹞煮汁頻服。

淸暑和胎飲

黃﹝炙﹞人參白術﹝土炒﹞黃芩黃連知母麥冬﹝去心﹞炙艸﹝各一錢﹞五味﹝十二粒﹞水煎服。

黃芩白術湯

黃芩白術﹝土炒。各五錢﹞蘇葉﹝二錢五分﹞姜五片﹐水煎服。

搜風安胎飲

歸身黃﹝蜜炙﹞羌活黃芩秦艽防風炙艸﹝各一錢﹞姜棗引﹐水煎多服﹐以平爲期。

﹝卷之上﹞子癇論

﹝又名風痙﹐一名子冒﹐亦名類中風。附因破傷失血﹑吐血﹑衄血致類中風。﹞妊娠子癇﹐乃爲惡候﹐若不早治﹐必致墮胎。其證或口噤項彊﹐手足攣縮﹐﹝與螈同。﹞言語蹇澀﹐痰涎壅盛﹐不省人事。或忽然眩暈卒倒﹐口不能言﹐狀如中風﹐實非中風之證﹐不可作中風治。卽或無痰﹐言語如常﹐但似風狀﹐多因血燥﹑血虛﹐亦不可槪以風治而誤也﹐羚羊角散主之。

馮氏云﹕孕婦忽然僵僕﹐痰涎壅盛﹐不省人事﹐乃是血虛而陰火炎上﹐鼓動其痰﹐左脈微數﹐右脈滑大者﹐名曰子癇﹐宜四物養血﹐酒芩淸熱﹐二陳化痰理气﹐治法仍以安胎爲主﹐勿過用中風之藥。此由血虛生熱﹐熱盛生風﹐皆內起之風火﹐養血而風自滅。若心肝風熱用鉤藤湯﹐肝脾血虛加味逍遙散﹐肝脾鬱怒加味歸脾湯﹐气逆痰滯紫蘇飲﹐脾郁痰滯二陳加竹瀝﹑薑汁。密齋云﹕孕婦气虛挾痰火證﹐狀如中風﹐卒倒卽醒﹐醒而復發﹐淸神湯主之﹐兼服壽星丸。予謂妊婦子癇﹐至有目昏黑而厥者﹐胎前絕少﹐但一有此證﹐卽是兒暈﹐屬气與痰﹐故目昏黑髮厥只服紫蘇飲﹐愼不可服蘇合丸及烏藥順气散等藥。至於破傷失血或吐衄血﹐忽患口噤﹑項彊﹑背直類中風證﹐皆因失血所致﹐不可不知﹐用荊防安胎散治之。

羚羊角散

治孕婦口噤項彊﹐手足攣縮﹐痰壅﹐不省人事。

羚羊角苡仁米棗仁﹝去殼炒。各一錢﹞當歸﹝二錢﹐酒洗﹞獨活五加皮茯神﹝各八分﹞川芎﹝七分﹞杏仁﹝十粒﹐去皮尖﹞防風﹝五分﹞木香﹝三分﹞甘艸﹝四分﹞姜引﹐水煎服。虛加人參一錢。痰加竹瀝五分。胃弱加白術一錢。

鉤藤湯

治孕婦手少陰﹑足厥陰血虛風熱。

人參當歸茯神桑寄生鉤藤﹝各一錢﹞苦桔梗﹝一錢五分﹞水煎服。

淸神湯

治孕婦忽然眩暈卒倒﹐口噤不能言﹐狀如中風﹐須臾卽醒﹐醒而復發﹐乃气虛挾痰火子癇證。

人參白術茯苓白芍黃﹝蜜炙﹞麥冬﹝去心﹞歸身炙艸﹝各等分﹞姜棗引﹐水煎食遠服﹐兼服壽星丸。

琥珀壽星丸

寧神定志﹐去風化痰。

天南星﹝一斤﹞掘地作坑﹐深二尺﹐用炭火二十斤將坑燒紅﹐去炭掃淨﹐用好酒五升澆之﹐將南星趁熱放坑內﹐用瓦盆急蓋定﹐以黃泥封固﹐經一宿取出﹐焙榦爲末﹐入琥珀末一兩﹐朱砂末五錢﹐和勻﹐以生薑自然汁煮麵糊熟﹐再入豬心血三个﹐攪勻﹐和末爲丸﹐朱砂爲衣。每服五十丸﹐人參湯下﹐日三服﹐神效。

荊防安胎散

治孕婦或因破傷患類風證。

人參當歸﹝酒洗﹞白術﹝土炒。各三錢﹞生地天麻﹝各二錢﹞麥冬﹝一錢﹐去心﹞條芩﹝八分﹞荊芥防風﹝各三分﹞陳皮甘艸﹝各四分﹞水煎服。

二陳湯

﹝見本卷子煩門。﹞

加味逍遙散

﹝見本卷子懸門﹐附逍遙散下。﹞

加味歸脾湯

﹝見本卷胎漏小產門﹐附歸脾湯下。﹞

四物湯紫蘇飲

﹝俱見本卷安胎門。﹞

﹝卷之上﹞痢論

妊娠痢下﹐因飲食生冷﹐脾胃不能克化﹐致令心腹疼痛﹐傷血則赤﹐傷气則白﹐气血俱傷﹐則赤白相雜。蓋血屬陰﹐陰傷則受熱居多。然又有陽气傷不能統陰血而痢赤﹐又不得不從事於辛溫。故治血痢﹐猶當以色之顯晦驗其虛實寒熱﹐故凡積之瘀晦不鮮﹐淸稀不稠﹐皆虛寒之候﹐卽陽不統陰之血﹐急投人參﹑姜﹑艾﹐或可保全﹐倘不審而誤服芩﹑連﹐乃速其斃也。惟積之稠粘紫赤而光澤者﹐合用苦燥以堅腸胃之滑脫﹐又必當佐以調气之藥﹐則陰邪解釋﹐非若白痢之不可雜以芩﹑連﹑芍藥等味﹐引領滯穢襲傷陰血也。气屬陽﹐陽傷則受冷居多﹐卽有火注下迫﹐皆陽气郁遏﹐本寒標熱之證﹐不可純歸於熱﹐但當驗其積之稠粘如糊﹐色白如脂﹐方可暫與淸熱治標。若汁沫如水﹐色晦如塵﹐急須溫理其气。卽有熱證﹐皆假象無疑。其虛實寒熱旣分﹐而又有三禁﹑三善﹑五審之不可不知也。一禁滌蕩腸胃﹐恐陽气下陷﹐胎气愈墜。二禁滲利膀胱﹐恐陰津脫亡﹐胎失榮養。三禁兜澀滯气﹐恐濁气愈滯﹐後重轉加。故善治妊娠之痢﹐惟以調气爲先﹐使已敗積沫隨气而下﹐未傷津液統之而安。

夫調气有三善。一使胃气有常﹐水谷輸運。二使腹滿腹痛後重漸除。三使濁气開發﹐不致侵犯胎元。所謂五審者﹐一審飲食之進與不進。夫痢乃腸胃受病﹐若痢勢𨿽甚﹐飲食無妨者易已﹐故痢以噤口爲最劇﹐在初起濁邪全盛之時不足爲慮﹐但要淸理積滯﹐飲食自進矣。若七日以後尙不能食﹐脈反數盛﹐此必初時失於淸理之故﹐急需調气理中﹐則積沫漸下﹐飲食漸進矣。或初時能食﹐至一旬一气後反不能食﹐脈息不振﹐此必滌蕩太過﹐胃气受傷所致。亦有過用芩﹑連﹑檳﹑朴苦寒破气而致呃逆嘔噦者﹐胃气大敗﹐最危之兆﹐惟峻與溫補﹐庶可挽回。若脈見數疾無倫﹐或翕翕虛大﹐或歇止不前﹐或弦細搏指者﹐皆胃气告匱﹐百不一生矣。二審溲之通與不通。下痢淸濁不分﹐若痢𨿽頻而水道順利者﹐胎必無虞。若月數將滿﹐胎壓尿胞﹐每多溲便頻數﹑轉胞脹之患﹐切忌利水傷津﹐急與開提自通﹐但須察其脈無過壯過硬之形﹐便宜補中益气﹐稍加澤瀉﹑車前﹐以升淸降濁﹐投之無不輒應。非特妊娠爲然﹐卽平人久痢﹐津液大傷﹐而溲澀不通者﹐亦宜此治法也。三審腹之痛與不痛。下痢腹痛必然之理﹐然間有濁濕下趨而無郁沸之火者﹐則不痛也。但此多見於肥白人之白痢﹐若血痢與瘦人多火者罕見也。治宜調气運積﹐不用淸火明矣。原其腹痛有寒熱之分﹐痛有止歇﹐痛則奔迫下墜﹐自圊不及者﹐火也。痛自下而攻擊於上者﹐火也。痛而脹滿﹐不勝摩按﹐熱飲欲甚者﹐火也﹐實也。痛無止歇﹐常時痛而無絞剌者﹐寒也。痛自上而奔注於下者﹐寒也。痛而不滿﹐時喜溫手摩按﹐飲熱漸緩﹐欲至圊而可忍須臾者﹐虛也﹐寒也。大約初痢脹痛爲熱﹑爲實﹐久痢痛爲虛﹑爲寒。

卽初因火注切痛﹐痢久傷气﹐亦必變爲虛寒也。故久痢腹痛之脈﹐無論大小遲數﹐但以按之漸漸小者﹐並屬虛寒﹐急需溫補﹐愼勿利气。惟急痛脈實﹐久按不衰者﹐可稍用炮黑姜連和之。四審後之重與不重。下痢後重﹐濁气壅滯也。夫開通壅滯﹐必以調气爲本﹐在妊娠猶爲切要﹐調气則後重自除﹐而胎息自安。但初痢後重﹐首宜開發其滯﹐若久痢後重﹐又當升舉其陽﹐陽气升則胃气運﹐胃气運則周身中外之气皆調達﹐而無壅滯之患矣。故治孕婦之後重﹐無問胎之大小﹐但脈見有餘則宜調气﹐脈見不足便與升提﹐𨿽血痢亦宜陽藥﹐一切滋膩血藥總無干預﹐以气有統血之功﹐則血無妄行之慮也。五審身之熱與不熱。下痢爲裏气受病﹐若見身熱﹐表裏俱困﹐元神將何所恃而得祛邪之力哉﹗惟人迎之脈浮數﹐可先用和營透表之法分解其勢﹐然後徐行淸理。

若初痢不發熱﹐數日﹑半月後發熱﹐脈來漸小﹐或虛大少力者﹐此眞陰內亡﹐虛陽發露於外。在平人或可用辛溫峻補斂之﹐以歸其源。若妊娠則桂﹑附又難輕用﹐惟藉參﹑術﹑姜﹑萸﹑膠﹑艾之屬﹐非大劑濃煎峻投﹐難望其轉日回天之績也。或有痢久衛虛﹐起居不愼而感冒虛風發熱者﹐但當察其左手三部﹐必顯浮數之象﹐又需理中湯加桂枝﹐合表裏而治之﹐以內气久虛之邪﹐不得參﹑術助其中气﹐則客邪不得解散也。又有病後﹑瘧後﹐或本質虛羸之人﹐及秋冬天令寒冷時下痢﹐加以胎孕扼腕﹐豈可與平人之痢同日而語哉﹗其圓機活法﹐因人論證﹐因證立方﹐調治之法﹐在醫之神聖工巧耳。考之《醫通》云﹕常用濃朴去漧薑湯﹐治妊娠能食腹脹後重﹐積穢稠粘之白痢。濃朴生薑甘艸半夏人參湯﹐治妊娠腹脹後重﹐赤白相兼之痢。黃芩芍藥湯送香連丸﹐治妊娠能食後重﹐積穢稠粘之血痢。連理湯合千金三物膠艾湯﹐治妊娠少腹疼重﹐瘀晦不鮮﹐或間有鮮血之痢。駐車丸﹐治妊娠發熱後重﹐陰虛畏食之血痢。白頭翁加甘艸阿膠湯﹐治妊娠熱毒內攻﹐噤口不食﹐腹脹後重﹐膿血稠粘之痢。千金膠艾橊皮湯﹐治妊娠膿血淸稀﹐胎動不安﹐久泄不止之痢。補中益气湯﹐治妊娠先瘧後痢﹐及瘧痢齊作﹐元气下陷﹐胎气下墜﹐小便頻數﹐或轉胞不得溺之痢。以上諸方﹐並加砂仁以調其气﹐烏梅以調其血﹐未嘗不隨手輒效也。又有用當歸黃芩芍藥湯者﹐黃連阿膠湯者﹐俱錄方於後﹐以備采用。予每用一味阿膠飲﹐或阿膠黃連飲﹐均治孕婦之痢﹐甚妥獲效。又用加味香連湯﹐亦屢驗。﹝《大全》治妊娠下痢﹐赤白痢疾﹐絞剌疼痛﹐雞子一枚﹐烏雞者更良﹐破孔去淸畱黃用﹐入黃丹一錢﹐攪勻﹐濃紙糊好﹐鹽泥固濟﹐火焙漧爲細末﹐米飲服二錢﹐一服愈者是男﹐二服愈者是女。﹞

濃朴去漧薑湯

濃朴﹝去皮﹐薑汁炒﹞陳皮﹝泡去浮白﹞茯苓炙艸﹝各等分﹞煎服。

濃朴生薑甘艸半夏人參湯

治胃虛嘔逆﹐痞滿不食之證。

人參﹝隨宜﹞濃朴﹝一錢五分﹐姜制﹞制半夏﹝二錢﹞炙艸﹝八分﹞生薑引﹐煎服。

黃芩芍藥湯

治伏气發溫﹐太陽﹑少陽合病自利。

黃芩白芍﹝各三錢﹞炙艸﹝二錢﹞大棗四枚﹐擘﹐水煎服。

香連丸

治下痢赤白相兼﹐白多於赤者。

川黃連﹝六兩﹐用吳茱萸揀去閉口者﹐取淨一兩﹐同黃連炒。去吳茱萸不用﹐只用川連﹞木香﹝一兩﹞共末﹐醋糊丸﹐每服五十丸﹐米湯﹑砂仁湯任下。

連理湯

治胃虛挾食﹐痞滿發熱。

人參﹝隨宜﹞白術﹝一錢五分﹐土炒焦﹞炮姜﹝六分﹞黃連﹝八分﹞茯苓﹝一錢﹞炙艸﹝六分﹞水煎服。

千金三物膠艾湯

﹝又名膠艾橊皮湯。﹞治血痢﹐又痢下不止。

阿膠艾葉酸石橊皮三味等分﹐煎服。

駐車丸

治陰虛下痢發熱﹐膿血稠粘﹐及休息痢。

阿膠﹝三兩﹞黃連﹝炒黑﹞當歸﹝各五錢﹞炮姜﹝一兩﹞上四味搗篩﹐醋煮阿膠爲丸﹐梧子大。每服四五十丸﹐晝夜三服﹐米飲下。

白頭翁加甘艸阿膠湯

治挾熱痢下膿血﹐及產後痢不止。

白頭翁黃連﹝炒黑﹞黃柏﹝炒黑﹞秦皮炙艸﹝各一錢﹞阿膠﹝三錢﹞上六味﹐先煮上五味﹐去滓﹐納膠烊盡﹐溫分三服。

當歸黃芩芍藥湯

治妊娠病痢﹐淸熱和胎﹐行气養血。凡虛坐努力者﹐防其損胎﹐此方主之。

當歸黃芩﹝炒﹞芍藥﹝炒﹞黃連﹝炒﹞白術﹝土炒﹞枳殼﹝麩炒﹞茯苓陳皮生地生艸﹝各一錢﹞木香﹝五分﹞烏梅﹝一个﹞水煎﹐空心服。

黃連阿膠湯

治妊娠痢病﹐日久不止。

黃連﹝炒﹞阿膠﹝炒﹞人參白術﹝土炒﹞茯苓﹝各一錢﹞木香﹝七分﹞漧薑﹝炒﹞炙艸﹝各五分﹞烏梅﹝三个﹞姜棗引﹐水煎食前服。

一味阿膠飲

治孕婦痢疾。

阿膠﹝上好眞者﹞不拘多少﹐酒化服﹐日數次﹐隨意飲之自愈。

阿膠黃連飲

﹝又名黃連阿膠湯﹞治孕婦痢疾﹐若安胎則痢愈重﹐治痢則胎難全﹐宜服此飲。

阿膠﹝能止膿血之痢﹐且止腰痛固胎﹐以之爲君﹞黃連芍藥甘艸﹝皆以爲佐﹞枳殼﹝麩炒﹐少加二三分﹐以寬其後重﹞水煎服。一劑痛痢俱減﹐去枳殼再服。

加味香連湯

治孕婦痢證。

白芍黃芩﹝各二錢﹞黃連陳皮﹝各一錢﹞茯苓﹝六分﹞木香﹝五分﹞黃柏﹝八分﹞乳香沒藥﹝各分半﹞酒煎服。

千金膠艾橊皮湯

﹝卽本門三物膠艾湯。﹞

補中益气湯

﹝見本卷諸痛門。﹞

﹝卷之上﹞瘧論

妊娠患瘧﹐無論胎息月數多少﹐總以安胎爲主。而世之所謂安胎﹐無過黃芩﹑白術﹐不知黃芩乃治熱盛胎動不寧﹐白術乃治脾虛胎气不固。若气虛下陷誤用黃芩﹐气滯壅逆誤用白術﹐爲害何可勝言。予於前安胎方中﹐亦多有用芩﹑術﹐然亦有棄而不用者﹐總視其病之宜忌及人之气血﹐所謂可與意會﹐難與言傳。業醫之活法﹐在隨機應變耳。要知胎息安與不安﹐全在母气之調與不調﹐故安胎先安母气﹐未有母气乖戾而胎獨安之理。亦有因胎气有故而致母病者﹐則先治胎而母病自愈﹐如子死腹中之類是也﹐又安有不去其胎而母得無恙乎﹖故善治胎產證者﹐必審孕婦形體之肥瘦﹐气血之偏盛。若形盛色蒼﹐肌肉堅者﹐必多濕多痰﹐無論何疾﹐必顯濕熱本病﹐脈多滑實有力﹐絕無虛寒脈弱之候﹐可峻用豁痰理气藥治其本質﹐然後兼客邪見證而爲制劑﹐治宜二陳湯﹐隨經加透表藥﹐或合小柴胡用之。蓋柴胡爲瘧証之向導﹐故多用之。

然有自汗過多﹐尺中微弱﹐或熱盛手足淸﹐始終不用柴胡而用建中﹑桂芍收功者。或見煩渴脈實﹐大便六七日不通﹐陽明腑實﹐又宜涼膈去硝﹑黃﹐加鮮首烏調之。須知稟質堅固者﹐其气多滯﹐內外壅遏﹐但有濕熱﹐絕無虛寒之患。如元气本弱﹐或病後得之﹐必需理脾行气﹐惟六君子湯爲合劑。有痰食結滯﹐則加枳實﹑艸果﹔內有寒﹐加炮姜﹔外受風﹐加桂枝﹔胎動上逆不安﹐加子芩﹔胎下墜﹐加柴胡﹐倍人參﹐以參乃舉胎聖藥也﹐間有不應﹐又需補中益气湯升舉之。若中有畱滯﹐則枳實理中加桂枝﹑柴胡﹐合表裏而治之。大抵病邪初發﹐元气未耗﹐疏風滌痰﹐消導飲食在所必需﹐然宜大劑白術培護中土﹐以脾胃爲一身之津梁﹐土濃自能載物。其最可慮在三四發至六七發﹐其勢最劇。若過半月﹐𨿽淹纏不止﹐邪熱漸衰﹐可無胎隕之虞矣。或有瘧久﹐气血虛敗而小產者﹐此皆失於調治也。若六七發後不止﹐卽當和營健脾。若稟質柔脆﹐𨿽有風邪不得純用表藥﹐以風藥性升﹐能使胎气上逆而爲嘔逆﹑喘脹﹑膈塞﹑痞滿之患﹐𨿽有實滯不得過用降泄之味﹐能引邪气下陷﹐致胎墜不安﹐而爲泄利不食﹑小腹疼重之患矣。若疫瘧毒盛勢劇﹐急與涼膈﹑承气﹑黃連解毒救之。瘟瘧不爽﹐煩熱大渴﹐或壯熱無寒﹐或先熱後寒者﹐當與桂枝白虎﹑人參白虎﹐撤其在裏之熱﹐不可與夏秋瘧比例而推也。蓋有是證用是藥﹐有故無隕﹐惟在速祛邪毒以救胎息之燔灼﹐若遲疑未決﹐下手稍軟﹐救無及矣。又有气血虛損﹐其瘧由虛致﹐不因暑气而作﹐如經云﹕陽微惡寒﹐陰弱發熱。或風寒因虛而乘之﹐若寒熱不已﹐重蒸其胎﹐胎亦受傷而墜﹐宜輕解表邪﹐兼大補气血以主之。更有患胎瘧者﹐一遇有胎﹐瘧病卽發﹐此人素有肝火﹐遇孕則水養胎元﹐肝虛血燥﹐寒熱往來﹐似瘧非瘧也﹐以逍遙散淸肝火﹐養肝血﹐兼六味丸以滋化源﹐寒熱自退。世醫治妊娠瘧初起﹐用散邪飲﹐不愈者﹐用截瘧湯截之。又有初用柴胡知母湯﹐以平爲期。

瘧久不退﹐則用七聖散截之。然截瘧內常山傷胎﹐萬不得已﹐須用白術煎水煮透用之﹐然亦宜少用。卽尋常治瘧﹐再以白術制之﹐方免嘔泄。又夜明砂單方﹐亦治孕瘧。予常用加減丹溪安胎飲治孕瘧﹐甚覺穩妥有效﹐從未用截藥而孕瘧未嘗不愈也。

枳實理中湯

﹝附理中湯﹐又附子理中湯。﹞治胃虛挾食﹐及結胸本虛﹐不能受攻。

人參﹝一錢至三錢﹞白術﹝一錢至二錢﹐土炒焦﹞炮姜炙艸﹝各五分﹞枳實﹝七八分﹐麩炒﹞茯苓﹝一錢﹞水煎服。此方參﹑術﹑姜﹑艸四味﹐方名理中湯﹐治胸痺﹐心胸痞气﹐霍亂吐瀉不渴﹐一切脾胃虛寒﹐嘔吐淸水﹐飲食不入﹐完谷不化。理中湯內加熟附子﹐名附子理中湯﹐如方中人參用一錢﹐附子則宜用三分。

承气湯

治少陽﹑陽明腑證。

大黃﹝四錢﹐生﹞濃朴﹝六錢﹐制﹞枳實﹝三枚﹞此二方胎產忌用﹐錄之以備參考。

黃連解毒湯

治熱邪內外俱盛。

黃連黃芩黃柏山梔等分煎服。

桂枝白虎湯

﹝附白虎湯﹐人參白虎湯。﹞治溫病感冒客邪而渴﹐及溫瘧先熱後寒。

石膏﹝四錢﹐生用﹐碎﹞知母﹝一錢五分﹐生﹞炙艸﹝五分﹞粳米﹝一撮﹞桂枝﹝七分半﹞水煎服。此方去桂枝﹐卽白虎湯正方也。去桂枝﹐加人參一錢﹐名人參白虎湯﹐治熱病大渴﹐發熱背寒。

散邪飲

治瘧初起。

羌活柴胡紫蘇陳皮﹝各六分﹞蒼術﹝米泔水制﹞濃朴﹝薑汁制﹞制半夏靑皮﹝各七分﹞水煎服。不愈者﹐服後截瘧湯截之。

截瘧湯

白術﹝土炒﹞山楂﹝並子﹞檳榔常山﹝白酒煮幹﹐炒紫色﹐再用白術煎水煮透更妙。各八分﹞艸果神曲﹝各四分﹞水煎﹐遇發日五更服。

柴胡知母湯

治孕婦病瘧﹐不可輕用截藥﹐恐致損胎﹐此湯主之。

柴胡﹝一錢五分﹞知母人參黃芩白術﹝土炒﹞歸身﹝各一錢﹞甘艸﹝五分﹞姜棗引﹐水煎多服﹐以平爲期。

七聖截瘧散

如瘧久不退轉甚者﹐宜用此散截之。

柴胡﹝一錢五分﹞黃芩知母﹝各一錢﹞常山﹝八分﹐白酒煮幹﹐炒紫色﹐再用白術煎水煮透更妙﹞艸果仁﹝五分﹞烏梅﹝二枚﹞水酒各半煎﹐露一宿﹐臨發日五更溫服。忌生冷﹑雞﹑魚﹑麵食。原方有炙艸﹐予恐常山合之而作吐﹐故去之。

明砂止瘧丹

夜明砂﹝三錢﹞爲末﹐茶淸調﹐空心服。予謂此藥能行血﹐且下死胎甚速﹐非瘀血積聚成瘧及久成瘧母者﹐不可輕用也。

加減丹溪安胎飲

治孕婦瘧疾。

白術﹝土炒﹞當歸熟地﹝各二錢﹞川芎條芩﹝各八分﹞制半夏﹝七分﹞人參﹝一錢﹞藿香﹝五分﹞艸果靑皮﹝各三分﹞紫蘇廣皮炙艸﹝各四分﹞烏梅﹝二枚﹞姜一片﹐煎服。

二陳湯

﹝見本卷子煩門。﹞

小柴胡湯建中湯

涼膈散

六君子湯補中益气湯

﹝俱見本卷諸痛門。﹞

人參白虎湯

﹝見本門﹐附桂枝白虎湯下。﹞

逍遙散

﹝見本卷胎逆上逼門。﹞

六味丸

﹝見本卷諸痛門﹐附六味地黃湯下。﹞

﹝卷之上﹞傷寒溫熱時疫論

妊娠傷寒﹐時值冬令﹐爲寒所傷﹐其輕者淅淅惡寒﹐翕翕發熱﹐微嗽鼻塞﹐數日卽愈﹐不藥亦可。或用蔥白連須三五莖﹐生薑三片﹐煎服卽解。如所感者重﹐以至頭疼﹐先寒後熱﹐久必傷胎﹐藥多避忌﹐務宜謹愼﹐不可與常婦槪治﹐竟用發表以致損胎﹐誤其母子性命﹐但服蔥白香豉湯自愈。故《千金》治妊婦傷寒﹐用蔥白﹑生薑水煎熱服﹐取汗卽安。是以蔥白香豉湯﹑香蘇散﹐可解表邪﹐又可安胎。況蔥白不惟性能解表﹐且善安生胎﹐下死胎。若感寒孕婦胎傷未死﹐但用蔥一把水煮食之﹐汗出卽安。如胎已死﹐須臾自出。不應﹐加生薑﹑蘇葉﹐不可輕用表藥招尢。若妊娠邪在半表半里﹐擇《綱目》內黃龍湯﹐卽小柴胡湯變體用法﹐其加減亦可采擇而用。如表證已愈﹐但發熱大渴﹐用香蘇散加金花湯。便結者﹐加入大黃﹐或用三黃解毒湯。所以﹐凡胎前疫證﹐與傷寒陽明腑證﹐內實便祕﹐須急通大便﹐方不損胎。若大便自利﹐乃正气下泄﹐胎必難保。惟大小便如常﹐知裏無熱﹐則不傷胎气。

故又有塗臍護胎之法。其或汗或下﹐各隨表裏脈證主治。至妊娠熱證﹐亦須急治﹐恐致落胎。《千金》用蔥白香豉湯﹐取汗卽愈。又有用柴葛安胎飲者。如嘔吐煩躁﹐用生津葛根湯者。甚則斑出黑色﹐用梔子蔥豉湯者﹐密齋用加味化斑湯。此皆熱入於裏﹐陽明証之方藥也。《醫通》治孕婦溫熱時行﹐及傷寒邪气內犯﹐熱毒逼胎﹐並宜千金石膏大靑湯急救﹐庶可保全﹐遲則不救。又有石膏六合湯﹑升麻六合湯﹐立方甚穩﹐錄後以備采用。凡胎孕藥內﹐不得已而用大黃轉藥﹐須用酒制。姜﹑桂﹑附子﹐用黃連甘艸制之﹐則無害矣。

蔥白香豉湯

《千金》治時疫傷寒三日以內﹐頭痛如破﹐及溫病初起寒熱。

蔥白﹝連須一握﹞香豉﹝三合﹞上二味水煎﹐入童便一合﹐日三服。秋冬加生薑二兩。此方藥味𨿽輕﹐功效最著。凡虛人風熱﹑伏气發溫及產後感冒﹐靡不隨手獲效﹐與產後﹑痢後用伏龍肝湯﹑丸不殊﹐旣可探決死生﹐且免招尢取謗﹐正危證解圍良劑也。

尊生香蘇散

治妊婦傷寒﹐勿論日數﹐但見惡寒頭疼﹐此方主之。

香附﹝炒黑﹞紫蘇﹝各二錢﹞陳皮﹝一錢﹞甘艸﹝五分﹞引加生薑三片﹐蔥白五寸﹐煎服。頭疼﹐加川芎一錢﹐白芷一錢﹐羌活一錢﹐防風一錢。如表證愈﹐但發熱大渴﹐加金花湯。便結者﹐加制大黃一錢。

金花湯

黃連黃芩黃柏梔子﹝各一錢﹞水煎服。

濟陰香蘇散

﹝與尊生方同﹐此則分五臟脈證加法﹐故重綠以備擇用。﹞香附﹝炒黑﹞紫蘇﹝各二錢﹞陳皮﹝一錢﹞甘艸﹝五分﹞生薑三片﹐蔥白五寸﹐煎服。頭痛﹐加川芎﹑白芷各一錢﹐名芎芷香蘇飲。

如惡寒裏和﹐外證見面靑善怒﹐得肝脈浮弦﹐加羌活﹑防風各一錢。如惡寒裏和﹐外證見面赤口漧善笑﹐得心脈浮洪﹐加黃芩﹑石膏各一錢五分。如惡寒裏和﹐外證見面黃善噫﹐得脾脈浮緩﹐加白術﹑防己各一錢五分。如惡寒裏和﹐外證見面白善嚏悲﹐得肺脈浮澀﹐加黃﹑防風各一錢。如惡寒裏和﹐外證見面黑善恐﹐得腎脈浮濡﹐加吳茱萸一錢。

黃龍湯

治妊娠傷寒﹐得之三五日後﹐有惡寒發熱﹐內有煩渴引飲﹐小便赤澀之證。此邪在半表半里﹐宜此方主之。

柴胡﹝二錢﹞黃芩﹝一錢五分﹞人參甘艸﹝各一錢﹞姜棗爲引﹐水煎服。如寒熱往來﹐無汗口漧﹐加葛根二錢﹐去棗﹐入蔥白三根。如頭疼不止﹐加川芎﹑白芷各一錢﹐去棗﹐加蔥白三根。如發熱﹑有汗﹑口渴﹐加土炒白術一錢半﹐栝蔞根一錢半。如脈浮大有力﹐大熱大渴﹐人參白虎湯去姜﹑棗。如心煩不得臥﹐加白茯苓﹑去心麥冬各一錢。如嘔噦﹐加制半夏﹑白茯苓各一錢﹐去棗。如胸膈滿痛﹐加炒枳殼﹑炒黑香附﹑川芎各一錢。如大便祕﹐初加制大黃五分﹐得利則止﹐不利加一錢﹐以利爲度。

三黃解毒湯

治妊娠傷寒五六日後﹐表邪悉罷﹐並無頭痛惡寒之證﹐止煩躁發熱大渴﹐小便赤﹐大便祕﹐或利下赤水﹐六脈沈實﹐此病邪在裏﹐此湯主之。

黃芩黃連黃柏山梔大黃﹝各等分﹞煎服。

護胎法

治妊娠傷寒熱病﹐護胎。

白藥子﹝不拘多少﹞爲末﹐以雞蛋淸調攤於紙上如碗大﹐帖臍下胎存處﹐幹則以濕水潤之。

又法

治孕婦一切有熱﹐內外諸證。

伏龍肝﹝不拘多少﹞爲末﹐用井底泥調敷心下﹐令胎不傷。

柴葛安胎飲

治孕婦熱病﹐骨節疼痛﹐如不急治﹐則落胎。

柴胡葛根靑黛﹝各八分﹞石膏﹝一錢五分﹞升麻﹝五分﹞梔子﹝一錢﹞知母﹝七分﹞蔥白﹝三根﹞水煎服。有痰加竹瀝一小杯﹐薑汁二匙。

生津葛根湯

治孕婦熱病﹐嘔吐不食﹐胸中煩躁。

人參葛根蘆根麥冬﹝去心﹞知母﹝炒﹞梔子﹝炒。各一錢﹞竹茹﹝一團﹞蔥白﹝三寸﹞水煎服。

梔子蔥豉湯

治孕婦熱病﹐斑出赤黑色﹐小便如血﹐气急欲絕﹐胎欲落之證。

梔子﹝炒﹞黃芩升麻﹝各一錢﹞生地﹝二錢﹞靑黛﹝八分﹞豆豉﹝四十九粒﹞杏仁﹝十二粒﹐去皮尖﹞石膏﹝一錢五分﹐﹞蔥白七寸爲引﹐水煎服。

加味化斑湯

治孕婦傷寒熱病不解﹐徧身發斑﹐赤如錦紋者。

人參知母生地黃芩梔仁甘艸﹝各一錢﹞石膏﹝二錢﹞淡竹葉﹝二十片﹞豆豉﹝半合﹞水煎﹐食遠服。

千金石膏大靑湯

治妊娠傷寒﹐頭疼壯熱﹐肢節煩痛。此方旣可散邪﹐又能安胎﹐允爲孕婦傷寒溫熱時行神方也。

石膏﹝二錢﹞大靑黃芩﹝各八分﹞前胡知母梔仁﹝各一錢﹞蔥白﹝一莖﹞水煎溫服。

石膏六合湯

治妊娠傷寒﹐身熱大渴而煩。

當歸川芎白芍生地﹝各一錢﹞石膏﹝﹞知母﹝各五分﹞水鐘半﹐煎一鐘﹐溫服。

升麻六合湯

治妊娠傷寒下後﹐過經不愈﹐濕毒發斑如錦紋者。

當歸川芎白芍生地﹝各一錢﹞升麻連翹﹝各七分﹞水煎溫服。

﹝卷之上﹞譫語論

妊娠譫語﹐爲臟腑熱極之候﹐急宜童便時時灌之。不應﹐用生地黃黃連湯﹐淸其血中之火﹐庶胎得安。

脈實者﹐加酒大黃下之﹐下遲則傷胎也。亦有傷胎胎下而下血﹐心神無主而譫語﹐𨿽用峻補﹐亦難有效﹐其治法方藥俱載產後妄言妄見門。若孕婦證見舌靑者﹐其子已死腹中﹐急當下之。若雙胎一生一死者﹐必腹中半邊冷﹑半邊熱。如母患熱證﹐臟腑熱甚蒸其胎﹐兒因致死﹐但服黑神散加生蒲黃以暖其胎﹐則胎卽出矣。胎未死﹐井泥塗臍以護胎气﹐多有保全者。

生地黃黃連湯

治失血後燥熱螈﹐脈數盛者。

生地﹝二錢﹞防風川芎﹝各八分﹞當歸﹝一錢五分﹞黃連﹝七分﹞黃芩﹝炒﹞山梔﹝炒黑。各一錢﹞赤芍﹝一錢﹞水煎服。

血證黑神散

治吐血衄血﹐屢發不止。

炮姜肉桂﹝各一兩﹞熟地﹝四兩﹞當歸蒲黃﹝篩淨﹐炒黑。各三兩﹞白芍﹝酒制﹞炙艸﹝各二兩﹞上爲散﹐每服四錢。用黑豆半合﹐微炒香﹐淋酒半盞﹐和水半盞﹐煎一半﹐入童便半杯和服。

气虛加人參三兩﹐炙黃六兩﹐以固衛气﹐庶無營脫之患。一方﹐熟地﹑蒲黃﹑炮姜﹑歸﹑芍﹑桂心各二兩﹐炙艸三錢﹐黑豆二合五勺﹐炒﹐去皮。共爲末﹐每服二錢﹐童便和酒下。世以豆去殼﹐同藥爲散﹐不知豆之功全在殼也。

﹝卷之上﹞傷風論

妊娠傷風﹐皆由於天气寒暄不一﹐或暴寒暴熱﹐人失防範﹐起居不愼﹐卽鼻塞流涕﹐微嗽惡風﹐常作噴嚏﹐與傷寒之輕者相似。但傷寒惡寒﹐此則惡風有間耳﹐宜香蘇散去香附﹐加蔥豉。咳嗽多痰加桔梗﹐或紫蘇飲加蔥豉安胎爲妙。嗽兼瀉﹐气口脈滑實有力﹐中有宿食者﹐胃苓湯去蒼術﹐俟脾胃調﹐方理其嗽。

予謂傷風咳嗽﹐總不如濃煎蔥頭湯爲上。蓋風藥皆能墮胎﹐故嗽喘胎寒﹐多用連須蔥湯﹐大能安胎散气﹐胎始無虞﹐或加香豉猶妙。若不喘者﹐紫蘇飲加砂仁﹑童便。

香蘇散

﹝見本卷霍亂門。﹞

紫蘇飲

﹝見本卷安胎門。﹞

胃苓湯

﹝見本卷泄瀉門。﹞

﹝卷之上﹞傷食論

妊娠傷食﹐多由脾胃中气虛弱﹐不能運化﹐故東垣云﹕脾胃之气壯﹐則過時不饑﹐多食而不傷。蓋胃主司納﹐脾主消化。凡素常脾胃虛弱﹐飲食難化﹐以白術﹑陳皮等分爲末﹐神曲糊丸﹐常服最善。枳術丸但可暫用﹐枳實峻厲﹐能耗正气﹐治者愼之。又經云﹕飲食自倍﹐腸胃乃傷。若飲食不節﹐生冷濃味恣性食啖﹐致傷脾胃﹐若投以峻劑﹐則脾胃復傷﹐而胎亦損。且胎以脾胃爲主﹐脾胃彊則胎系如懸鐘而不墜﹐若傷食不化則脾困而胎不能固矣。故凡治消食導滯﹐皆先以補脾健胃爲主﹐兼推揚穀气﹐則飲食自化。若徒事消克﹐使脾傷而又傷﹐化源之機告竭﹐胎元猶易於墮耳。予治傷食﹐用砂仁合四君子湯﹐或香砂四君合平胃散﹐屢獲有效。世有用平胃散本方治孕婦傷食﹐此必少壯村婦﹐粗粘滯之食﹐塡滯於中﹐肚腹作痛﹐不得不平其胃土。如富貴之家﹐皆美食恣啖﹐髒气素嬌﹐未有不兼補而施治也。況平胃散加以朴硝﹐卽爲下胎峻劑﹐用者可不愼乎﹖予再考方書﹐有用六君子湯爲主﹐分別肉﹑面﹑米﹑魚鮏﹑辛熱﹑生冷所傷﹐而加以山楂﹑麥芽﹑酒曲﹑陳皮﹑黃連﹑砂仁﹑木香﹐視其所因而加入﹐甚爲穩妥。如傷肉食﹐加山楂於六君子湯內﹐余以類推。

四君子湯

﹝見本卷胎逆上逼門。﹞

平胃散六君子湯

﹝俱見本卷諸痛門。﹞

﹝卷之上﹞髒躁悲傷論

妊娠髒躁悲傷欲哭﹐象如神靈所憑﹐數欠伸。蓋肺志爲悲﹐胎熱火炎﹐肺不自持﹐故悲﹐屬肺病燥也。

胎前气血壅養胎元﹐則津液不能充潤﹐而肺爲之燥。當補母﹐仲景用甘艸小麥大棗湯主之。因甘艸﹑大棗補脾﹐治以甘緩﹐佐以涼瀉﹐無不愈矣。立齋用淡竹茹湯佐八珍湯﹐其用八珍補養气血﹐更發前人之所未發﹐又治髒躁悲哭﹐及自笑自哭﹐用紅棗燒存性﹐米飲調下。

甘麥大棗湯

治婦人髒躁悲傷不止。

甘艸﹝三兩﹞小麥﹝一升﹞大棗﹝十枚﹞上以水六升﹐煮取三升﹐溫分三服。蓋此方甘能生濕﹐濕生又何燥焉。

淡竹茹湯

治妊婦心虛驚悸﹐髒躁悲傷不止。又治虛煩甚效。

麥冬﹝去心﹞小麥制半夏﹝各一錢﹞人參茯苓﹝各一錢﹞甘艸﹝五分﹞上引加生薑三片﹐棗一枚﹐淡竹茹一團如指大﹐水煎服。

八珍湯

﹝見本卷諸痛門。﹞

﹝卷之上﹞大便燥論

妊娠大便結燥。蓋因血養胎元﹐大腸血少﹐燥結難出﹐𨿽無大害﹐然便時甚苦﹐潤燥湯主之。

潤燥湯

阿膠﹝一錢五分﹞條芩蘇梗防風﹝各一錢﹞當歸麻仁芝麻﹝各二錢﹞水煎服。

﹝卷之上﹞子喑論

經曰﹕婦人重身﹐九月而喑者﹐胞之絡脈絕也。無治﹐當十月復。蓋因孕至九月﹐兒體已長﹐胞系於腎﹐少陰之脈上系舌本﹐脈道阻絕不通﹐故不能言者間有之。十月分娩後而自能言﹐不必加治。若彊以通聲開發治之﹐則誤矣。夫喑者﹐有言無聲。經曰不能者﹐非絕然不語之謂。凡音出於喉嚨﹐發於舌本。因胎气肥大﹐阻腎上行之經﹐腎脈入肺﹐循喉嚨﹐系舌本﹔喉者肺之部﹐肺主聲音﹐其人切切私語﹐心𨿽有言而人不能聽﹐故曰喑。肺腎子母之髒﹐故云不必治。若《大全》解作不語則爲心病﹐以心主發聲也﹐與子喑了不相干。若張子和有降心火之說﹐馬元臺有補心腎之言﹐如果腎之脈絡絕﹐則其病不治﹐豈有產後自復之理乎﹖故經云胞之絡脈絕﹐此絕字當作阻字解。如富貴之家﹐及不明醫理﹐必欲彊治﹐惟有濃煎參麥五味飲﹐空心服地黃丸﹐助肺腎之气以養胎可耳。切不可謂痰閉心竅﹐而用化痰開竅通聲之藥﹐致誤母子之性命也。

參麥五味飲

﹝見下卷暈厥門。﹞

六味地黃丸

﹝見本卷諸痛門﹐附六味地黃湯下。﹞

﹝卷之上﹞腹內兒哭鐘鳴論

妊娠腹內兒哭或鐘鳴者﹐因腹中臍帶上疙瘩兒含口中﹐妊婦或登髙舉臂脫出兒口﹐以此作聲。令妊婦曲腰就地如拾物狀﹐或合作男子拜揖狀﹐或令掃地﹐其疙瘩仍入兒口卽止。亦有胎熱不安而啼者﹐以黃連濃煎汁﹐妊婦時時呷之卽止。

﹝卷之上﹞胎不長養過期不產並枯胎論

妊婦有按月行經而胎日長者。名曰盛胎﹐其婦血气充盛﹐養胎之外﹐血有餘故也。有數月之胎而血大下﹐謂之漏胎﹐因事觸胎﹐動其任脈﹐故血下而不傷子宮也。然孕中失血﹐胎𨿽不墜﹐气血亦虧﹐多致逾月不產。

曾見有十二﹑三月﹐或十七﹑八月﹐或二十餘月而生者﹐俱是血气不足﹐胚胎難長故耳。凡十月之後未產者﹐當大補气血之藥以倍養之﹐庶無分娩之患。所以胎气本乎血气而長﹐其胎不長者﹐亦惟气血之不足。故有受胎之後而漏血不止﹐則血不歸胎者﹔有婦人中年血气衰敗﹐泉源日涸者﹔有因脾胃病﹐倉廩薄﹐化源虧﹐而衝任窮者﹔有多鬱怒﹐肝气逆﹐血不調而胎失所養者﹔有血气寒而不長﹐陽气衰﹐生气少者﹔有血熱而不長﹐火邪甚﹐眞陰損者。種種不一。凡治此病﹐則宜補﹑宜固﹑宜溫﹑宜淸﹐因其病而隨機應之。

胎气漸充﹐自無不長。然又有妊母气血自旺而胎不長者﹐此必父气孱弱﹐又當大劑保元﹐專補其气﹐不得雜一味血藥助母﹐則子气方得受益。總之﹐胎之能長而旺者﹐全賴母之脾土輸气於子。凡長養萬物莫不由土﹐故胎之生發𨿽主乎腎肝﹐而長養實關乎脾土。所以治胎气不長﹐必用八珍﹑十全﹑歸脾﹑補中之類﹐助其母气以長胎﹐免致多延日月。試觀瘠薄之土﹐𨿽不獲﹐得沃澤灌漑便能成實﹐義可見矣。其過期不產﹐有屬气虛者﹐當補其气。有血虛气滯者﹐用補血行滯湯﹐服之卽產。復有胎气因母舉動失調﹐或所稟怯弱不能自固﹐致兒內失榮養﹐不能長髮﹐仍不隕墜者﹐此與果實榦萎在枝無異﹐名曰枯胎﹐惟宜急早資母血气﹐則胎自長。若失於早爲滋養﹐以致萎燥旣成﹐無能爲矣。曾有孕婦十七月不產﹐自五月以後胎則不動﹐用丹參一味﹐日服七錢﹐兩旬餘﹐胎下已死而枯。又一婦十三月不產﹐脈來微結﹐用十全大補湯二十餘劑﹐而下胎枯色白。如過期不產而脈沈細﹐但當臍下悸動﹐此爲瘀積化水﹐當作鬼胎治之。

保元湯

治營衛不足。

黃﹝三錢至六錢﹐蜜酒炙﹞人參﹝三錢至一兩﹞炙艸﹝一錢﹞水煎服。

十全大補湯

治營衛俱虛。

人參黃﹝蜜炙﹞白術﹝土炒﹞茯苓熟地當歸﹝各一錢﹞川芎白芍﹝炒。各八分﹞肉桂炙艸﹝各五分﹞姜棗引﹐水煎服。

補血行滯湯

﹝又名催生湯。﹞治過月不產﹐又能催生。

當歸﹝酒浸﹞川芎白芍﹝炒﹞熟地香附﹝制。各一錢﹞桃仁﹝去皮尖﹞枳殼﹝麩炒﹞砂仁﹝碎﹞紫蘇﹝各七分﹞姜一片﹐棗二枚﹐水煎服。

歸脾湯

﹝見本卷胎漏小產門。﹞

八珍湯

補中益气湯

﹝俱見本卷諸痛門﹞

﹝卷之上﹞鬼胎論

﹝又名夜叉胎。﹞凡婦人气血充實﹐臟腑調和﹐秉心正眞﹐則無鬼胎證矣。若營衛虛損﹐精神衰弱﹐邪思蓄注﹐衝任滯逆﹐脈道壅瘀不行﹐狀如懷娠﹐故曰鬼胎。然細究其理﹐鬼胎者﹐僞胎也。如人邪淫之念一起﹐則肝腎相火自動﹐有夢與鬼交者﹐非實有鬼神交接成胎也。卽經所謂思想無窮﹐所願不遂。白淫﹑白濁流入子宮﹐結爲鬼胎﹐乃本婦自己血液淫精聚結成塊。血隨气結而不散﹐以致胸腹脹滿﹐儼若胎孕耳﹐非僞胎而何﹖故鬼胎之脈﹐沈細弦澀﹐或有時虛浮﹐有時沈緊﹐忽大﹑忽小﹐皆陽气不充之驗。其腹𨿽漸大而漫起重墜﹐終與好胎不同。當臍或臍下左旁𨿽微動﹐亦與眞胎迥別。所以一見經候不調﹐就行調補﹐庶免此患。若停經瘀滯而得﹐卽血癥气瘕之類﹐則病已成﹐當調補元气爲主﹐而繼以去積之藥乃可。然欲於補中兼行﹐無如決津煎。欲去其滯而不猛峻﹐無如通瘀煎。若由陽气不足﹐或肝脾鬱怒所傷﹐不能生發﹐致陰血不化而經閉爲患﹐肚腹漸大﹐以加味歸脾湯﹑加味逍遙散﹐再加去白陳皮八分。如幹嗽﹐用蜜制治之自愈。此外﹐如狐魅異類之遇者﹐則實有所受﹐而又非鬼胎之謂﹐當於瘕類求法下之。又常見婦人得孕經止﹐尺脈或澀或微弱﹐而無他病﹐此子宮眞气不全﹐精血𨿽凝﹐而陽虛陰不能化﹐終不成形﹐每致產時而下血塊﹑血胞﹐必大劑溫補預調﹐而後方能成孕也。

決津煎

治婦人血虛經滯﹐不能流暢而痛極者。以水濟水﹐若江河一決而積垢皆去﹐用此湯隨證加減主之﹐此用補爲瀉之神劑也。

當歸﹝三五錢或一兩﹞澤瀉﹝一錢五分﹞牛膝﹝二錢﹞肉桂﹝一﹑二﹑三錢﹞熟地﹝二三錢或五七錢﹐或不用亦可﹞烏藥﹝一錢﹐如气虛者不用亦可﹞水二鐘﹐煎七八分﹐食前服。如嘔惡﹐加焦姜一二錢。陰滯不行﹐非加附子不可。如气滯而痛脹﹐加香附一二錢﹐或木香七八分。如血滯血澀﹐加酒炒紅花一二錢。如小腹不暖而痛極者﹐加吳茱萸七八分。

如大便結澀﹐加肉蓯蓉一﹑二﹑三錢﹐微者以山楂代之。如气虛﹐少用香﹑陳之類﹐甚者不用亦可。

通瘀煎

治婦人气滯血積﹐經脈不利﹐痛極拒按﹐及產後瘀血實痛﹐並男婦血逆﹑血厥等證。

歸尾﹝三五錢﹞山楂香附﹝制﹞紅花﹝新者炒黃。各二錢﹞烏藥﹝一二錢﹞靑皮澤瀉﹝各一錢五分﹞木香﹝七分﹞水二鐘﹐煎七分﹐加酒一二小鐘﹐食前服。兼寒滯者﹐加肉桂一錢﹐或吳茱萸五分。火盛內熱﹐血燥不行者﹐加炒梔子一二錢。微熱血虛者﹐加芍藥二錢。血虛澀滯者﹐加牛膝。血瘀不行者﹐加桃仁二十粒﹐去皮尖﹐或加蘇木﹑元胡之類。

瘀極而大便結燥者﹐加大黃一二錢。

加味歸脾湯

﹝見本卷胞漏小產門﹐附歸脾湯下。﹞

加味逍遙散

﹝見本卷子懸門﹐附逍遙散下。﹞

﹝卷之上﹞腸覃似孕並蓄血似孕論

婦人腸覃似孕﹐乃寒气客於腸外﹐與衛气相搏﹐气不得榮﹐因有所系﹐瘕而內著﹐惡气乃起﹐肉乃生。其始生大如雞卵﹐稍以益大﹐狀如懷子﹐按之則堅﹐推之則移﹐月事以時下。此結气大腸﹐爲气病而血不病﹐故月事不斷﹐當用散气之劑治之。其蓄血似孕﹐因多鬱怒﹐經閉不月﹐腹漸大﹐初時人以爲孕﹐至過月不產﹐諸證漸見。此蓄血子門﹐爲血病﹐當破血藥下之。

﹝卷之上﹞孕婦出痘論

凡孕婦出痘﹐熱能動胎﹐胎落則气血衰敗﹐而不能起發灌漿矣。故始終以安胎爲主﹐外用細軟之帛緊兜肚上﹐切不可用丁﹑桂燥熱之品﹐及食牛虱毒物之類﹐以致觸犯。其條芩﹑白術﹑艾葉﹑砂仁之類﹐與痘相宜者采而用之。其初發熱﹐則以參蘇飲發之。痘卽出後﹐則多服安胎飲保之。渴者﹐則用人參白術散加減。瀉者﹐則用黃芩湯合四君子湯﹐內加訶子。血虛者﹐則以四物湯加托藥。色灰白而起發較遲者﹐則用十全大補湯去桂服之。總之﹐不問輕重﹐悉以淸熱安娠爲主。更有孕婦出痘﹐正當盛時忽臨正產者﹐勢必气血俱虛﹐亦只以十全大補湯大補气血爲主。虛寒者﹐少加熟附。若腹中微痛者。此惡露未盡也﹐宜四物湯加漧薑﹑桂心﹑木香﹑黑豆﹐用熟地黃而去芍藥。蓋恐寒涼﹐有傷生气﹐然有當用者﹐酒炒用之。若寒戰切牙﹐腹脹不渴﹐而足冷身熱者﹐此乃脾胃內虛﹐外作假熱也﹐宜參﹑﹑歸﹑附﹑木香之類﹐一二劑而愈者吉﹐不愈者凶。若孕婦肥胖者﹐則气居於表而慊於內也﹐人參可多﹐黃宜少﹐多加帶殼縮砂﹐切忌脫蒂果子之類。至有痘將收靨﹐忽作泄瀉﹐口渴飲水﹐小便短少﹐其痘胖壯紅潤者﹐此內熱也﹐宜用五苓散﹐內加黃芩﹑芍藥之類。若至滑瀉不止﹐食少腹脹而足冷。痘色灰白﹐脈細無力者﹐此犯五虛必死之證也。凡婦人方產之後﹐或半月左右﹐適逢出痘者﹐此無胎孕系累﹐惟气血尙虛﹐治宜大補營衛爲主。若痘出多者﹐則加連翹﹑粘子之類。大便自利者﹐則用肉果﹑炮姜之類。余卽照常一例而治﹐不必多疑﹐反生他誤。至於孕婦出痘﹐在於初出之時胎落者﹐則血气𨿽爲大虛﹐然熱毒亦因走泄﹐兼之未經起脹灌漿﹐則血气未曾外耗﹐倘痘非險逆﹐加以大補托裏﹐每多得生。至於收靨之時胎落者﹐則毒已出表消散﹐亦多無事﹐但重虛而元气易脫﹐倍宜補益耳。若正當起脹灌漿而胎落者﹐則气血衰敗﹐內外兩虛﹐旣不能逐毒以外出﹐則毒必乘虛而內攻﹐其爲不救者多矣。

黃芩湯

治熱痢。

黃芩炙艸芍藥﹝各等分﹞大棗﹝五七枚﹞水煎服。

參蘇飲

﹝見本卷喘急門。﹞

安胎飲四物湯

﹝俱見本卷安胎門。﹞

人參白術散

﹝見本卷泄瀉門。﹞

四君子湯

﹝見本卷胎逆上逼門。﹞

十全大補湯

﹝見本卷胎不長養門。﹞

五苓散

﹝見本卷泄瀉門﹐附四苓散下。﹞

﹝卷之上﹞妊娠麻疹論

妊娠出疹﹐當以四物加減﹐而加條芩﹑艾葉﹐以安胎淸熱爲主﹐則胎不動而麻疹自出矣。然熱毒蒸胎﹐胎多受傷﹐但胎𨿽傷而母實無恙也。蓋疹與痘不同﹐痘宜內實﹐以痘當從外解﹐故胎落毒瓦斯乘虛而內攻﹐其母亡。疹宜內虛﹐以疹當從內解﹐故胎落熱毒隨胎而下﹐其母存。𨿽然﹐與其胎去而母存﹐孰若子母兩全之爲愈也。且古人徒知淸熱以安胎﹐不思疹未出而卽以淸熱爲事﹐則疹難出而內熱愈深﹐是欲保胎﹐反足以傷胎也﹐宜輕揚表托﹐則疹出而熱自淸﹐繼以滋陰淸解﹐則於疹於胎兩不相礙﹐不安胎而胎自安矣。如疹出不快﹐宜白虎湯合用升麻葛根湯﹐倍加元參﹑牛蒡治之。胎气上衝﹐急用薴根﹑艾葉煎湯﹐磨檳榔服之﹐再以四物湯進之。熱甚胎不安﹐服固胎飲數劑。如又不愈﹐腹疼腰酸﹐卽知胎有必墮之機。如胎墮﹐卽以產法論治矣。

升麻葛根湯

葛根升麻白芍甘艸﹝各等分﹞水一盞﹐煎七分﹐溫服。此解表發散之方也。表熱壯盛﹐邪實於表。經曰﹕輕可去實。故用升麻﹑葛根以疏表。所以然者﹐升麻能解疫毒﹐升陽於至陰之下﹐以助發生之气。葛根能解熱毒﹐兼疏營衛﹐以導起發之機。二味之外﹐又加甘艸佐之﹐以和在表之气﹔芍藥佐之﹐以和在裏之營。去其實邪﹐和其營衛﹐風寒自解﹐麻疹自出。

固胎飲

止痛安胎。

地黃川芎﹝各五分﹞歸身人參白芍陳皮﹝各一錢﹞白術﹝土炒﹞黃芩﹝各一錢五分﹞甘艸﹝三分﹞黃連黃柏﹝各一分﹞桑上羊兒藤﹝七葉﹐圓者﹞上細切﹐每服二三錢﹐入糯米二十粒﹐水一鐘﹐煎至七分﹐溫服。痛加砂仁﹐血虛加阿膠。

白虎湯

﹝見本卷瘧門﹐附桂枝白虎湯下。﹞

四物湯

﹝見本卷安胎門。﹞

﹝卷之中﹞脈訣歌

欲產之婦脈離經﹐﹝一息六至﹐一息三至﹐皆曰離經。又云﹕脈如歇止﹐亦謂之離經。﹞沈細而滑也同名。﹝腎脈沈滑與離經同。﹞夜半覺痛應分娩﹐來朝日午定當生。身重體熱寒又頻﹐舌下見脈黑且靑﹐捲舌流涎腹覺冷﹐腹中子女已歸陰。面赤舌靑細尋看﹐母活子死是定斷。唇口俱靑沫又出﹐母子雙雙入鬼案。面靑舌赤沫又頻﹐母死子活定知眞。新產婦脈緩滑吉﹐實大弦急死相侵。若得沈而小者昌﹐忽若堅牢命不長。寸口澀疾不調死﹐沈細附骨不絕生。吉凶生死全憑脈﹐胗者須教指下明。

《啟蒙》曰﹕欲產之婦脈離經﹐離經之脈認分明。其來大小不調勻﹐或如雀啄屋漏應。腰疼腹痛眼生花﹐產在須臾卻非病。《脈經》云﹕脈勻細易產﹐大浮緩﹐气散難產。

﹝卷之中﹞保產論

凡妊娠之於分娩﹐母子性命懸於頃刻﹐調理失宜﹐安反成危。將養有方﹐逆可使順。故凡胎前諸證﹐當隨證加減﹐保護調理﹐甫及臨月。若婦女初產﹐原未慣經﹐不免驚畏失錯。𨿽慣產之婦﹐然气血亦傷﹐又安得恃爲無虞也。是以保產之方﹐斷不可廢。故達生散宜用於八九月之時﹐而養胎﹑神寢等藥﹐當用於臨月之際。倘遇過月不產﹐則補血行气之方不可稍緩。至於居處失宜﹐頓撲動胎﹐及身居安逸﹐食物不節﹐憂樂不常﹐致胎气難轉﹐或胞漿先破﹐惡水來多﹐胎幹不下﹐則保生﹑千金不換﹑萬全﹑保气﹑滑胎等劑猶宜﹐按證選方制服。予家傳胎產金丹﹐不特治胎前產後爲第一奇藥﹐卽臨產服之﹐保生易產﹐且勝催生諸藥﹐更無產後諸患。若制此藥備用﹐較勝諸藥萬萬矣。至於神煞﹑符咒﹐亦難謂盡妄。

如受胎之後﹐胎殺所在﹐不惟損胎﹐甚至損母﹐俱宜謹愼。而臨月安產﹐產下藏衣﹐猶爲緊要﹐不可不知。至所謂雷公﹑招搖﹑運鬼力士﹑天狗等神方向﹐及生气方之宜向﹐禍害月﹑絕命方﹑八牀方之宜避﹐昔人塡入產圖﹐使人知所趨避﹐似屬太瑣。若拘拘於圖﹐又不免避此觸彼之疑﹐不若體玄子之借地法﹐旣可以避神煞﹐又可以消俗疑﹐因並錄之於後。

達生散

孕婦八九个月時﹐宜服數劑。

人參陳皮紫蘇﹝各五分﹞白芍﹝酒炒﹞白術﹝土炒﹞當歸﹝酒炒。各一錢﹞炙艸﹝三分﹞大腹皮﹝一錢五分﹐用黑豆汁洗﹐曬﹞黃楊腦﹝三个﹐卽黃楊樹葉梢兒也﹞蔥白﹝三根﹞水煎服。春加防風五分﹐川芎五分。夏加酒炒黃芩五分﹐酒炒黃連五分﹐五味子十粒。秋加澤瀉五分。

冬加砂仁五分。或通加炒枳殼﹑砂仁。胎動不安﹐加金銀箔些須﹐野薴根一錢﹐生地黃一錢。气上逼心﹐加柴胡﹑紫蘇。多怒人﹐加炒黃芩佐之。食少者﹐加砂仁﹑炒神曲。口渴﹐加去心麥冬﹑酒炒黃芩。能食﹐倍加黃楊腦。﹝此味瘦胎﹐若胎瘦不用。﹞有痰﹐加姜制半夏﹐炒黃芩。予按達生散﹐卽紫蘇飲方去川芎﹐加黃楊腦﹑白術。又一方﹐無當歸﹑白芍﹑白術。

祕傳達生散

孕至八九个月服之易產。奇效。

大腹皮﹝三錢﹐黑豆水洗淨﹞人參紫蘇﹝連莖葉﹞陳皮炙艸砂仁﹝各五分﹞白術﹝土炒﹞白芍﹝酒炒﹞當歸﹝酒炒。各二錢﹞枳殼﹝七分﹐麩炒﹞靑蔥五根﹐水煎﹐食前服。至十餘劑﹐甚得力。予謂前達生散不及此方穩妥有效﹐但大腹皮體輕﹐此方用三錢似乎太過﹐不若根據前方一錢五分﹐或加至二錢﹐則此方更覺全美矣。

養胎散

宜與神寢丸兼用。

當歸﹝酒洗﹞川芎黃芩陳皮白術﹝土炒﹞制香附﹝各一錢﹞白芷甘艸﹝各三分﹞人參﹝七分﹐人虛者倍之﹞水煎﹐去渣﹐調益元散服。臨產小便多者﹐不宜加益元散。

神寢丸

臨月服之易產。气盛者可服﹐素虛者忌用。

乳香﹝一兩﹐透明者﹐另研﹞枳殼﹝二兩﹐麩炒﹞爲末﹐煉蜜成丸﹐如梧子大。每早溫酒送下三十丸。

保生無憂散

臨產服之﹐補其血順其气﹐自然易產。

當歸﹝酒洗﹞川芎白芍﹝酒炒﹞枳殼﹝麩炒﹞乳香木香血餘上等分﹐每服二三錢﹐水煎﹐日二服﹐神效。爲末﹐服三錢亦可。或胞肥濃﹐根蒂堅牢者﹐服之使其易產。又治小產瘀血腹痛。如臨產胞衣旣破﹐其血已涸﹐或元气困憊﹐非此藥可治﹐急用八珍湯斤許﹐水數碗﹐煎熟﹐時飲救之﹐亦有得生。

千金不換方

﹝一名保產無憂散。﹞當歸﹝酒浸﹞川芎菟絲子﹝各一錢五分﹞黃﹝八分﹐蜜炙﹞白芍﹝一錢二分﹐冬季用一錢﹞川貝母﹝一錢﹐去心﹞枳殼﹝六分﹐麩炒﹞濃朴﹝七分﹐薑汁炒﹞蘄艾羌活﹝各五分﹞荊芥穗﹝八分﹞生艸﹝五分﹞加生薑二片﹐水二碗﹐煎八分﹐空心服。臨產不拘時服﹐制度分兩不可加減。如臨產一二日前﹐覺動履不安﹐服一劑可保無憂。此方屢經試效。

保气丸

治孕婦居處失宜﹐頓撲動胎﹐服此寬气進食﹐瘦胎易產。

制香附木香﹝各四分﹞山藥﹝二兩﹞益智仁﹝五分﹞砂仁粉艸﹝各一兩﹞紫蘇葉﹝五分﹞爲末﹐煉蜜成丸﹐如梧子大﹐每服二錢﹐滚水送下。

滑胎煎

胎气臨月﹐宜常服數劑﹐以便易生。

當歸﹝三五錢﹞熟地﹝三錢﹞杜仲﹝鹽水炒斷絲﹞山藥﹝炒。各二錢﹞川芎枳殼﹝麩炒。各七分﹞水二鐘﹐煎八分﹐食前溫服。如气體虛弱者﹐加人參﹑土炒白術﹐隨宜用之。如便實多滯者﹐加牛膝一二錢。

滑胎散

臨月服之易產。

人參﹝八分﹐如壯實不用﹞陳皮﹝七分﹞川芎制香附黃芩紫蘇大腹皮﹝各八分。黑豆水洗淨﹞白芍﹝炒﹞白術﹝土炒﹞當歸﹝酒洗。各一錢﹞砂仁﹝五分﹞炙艸﹝三分﹞加姜三片﹐蔥頭一个﹐水二鐘﹐煎八分溫服。如冬月﹐加麩炒枳殼一錢。《尊生》書云﹕孕婦月足臨產﹐八珍湯預服十數劑﹐最易生育﹐再無難產之患。

家傳胎產金丹

治婦人經水不調﹐諸虛百損﹐種子安胎﹐及胎前產後諸證﹐應效如神。

當歸﹝酒洗﹞丹皮﹝水洗﹐曬漧﹐勿見火﹞蘄艾﹝醋煮﹞延胡索﹝酒拌﹐炒幹﹞川芎益母艸﹝取上頭半截﹐童便浸﹐曬漧﹞靑蒿﹝人多內熱者更宜﹐不用亦可﹞白薇﹝洗淨﹐人乳拌﹞人參赤石脂﹝火﹐水飛亦可﹞白茯苓川本﹝洗淨﹞白術﹝土炒。各二兩﹞生地﹝酒洗﹐煮不犯鐵器﹞鱉甲﹝醋炙。各四兩﹞香附﹝共四兩﹑醋﹑酒﹑鹽﹑童便各浸一兩﹞桂心沒藥﹝去油﹞粉艸﹝酒炒。各一兩二錢﹞北五味﹝一兩﹐去梗﹐焙﹞沈香﹝六錢﹞以上共爲細末﹐再用新鮮頭次男胎紫河車一具﹐長流水浸半日﹐洗淨。黑鉛打成大鉛罐一个﹐將河車放在鉛罐內﹐再將黃柏四兩﹐放在河車下﹐加白酒釀二斤﹐淸水二碗﹐灌滿鉛罐﹐仍以鉛化封口。再以鐵鍋盛水﹐將鉛罐懸在鍋內﹐煮兩日夜爲度﹐取出搗爛﹐和入藥內﹐拌勻曬漧。再研爲末﹐煉蜜丸﹐彈子大﹐每丸重三錢五分﹐水飛朱砂爲衣﹐再以黃蠟爲皮﹐如蠟丸式收貯。治證開後。

一﹑婦人臨產﹐米湯化服一丸﹐助精神气力﹐分娩順利。

一﹑產下﹐童便好酒服一丸﹐神淸體健﹐再無崩暈之患。

一﹑產後﹐每日服一丸﹐服過五日﹐气血完固﹐自無他病。

一﹑行經後﹐川芎當歸湯服一丸﹐服之三日﹐必然有孕。

一﹑苦於小產者﹐胎動欲產﹐白滚湯服一丸﹐睡半日其胎自安。每月常服二三丸﹐保全足月﹐分娩無憂。

一﹑產後血崩﹐童便好酒服一丸﹐卽止。

一﹑產後血暈者﹐當歸川芎湯服一丸﹐卽醒。

一﹑產後驚風﹐防風湯服一丸﹐卽解。

一﹑兒枕痛者﹐山楂黑砂糖湯服一丸﹐卽止。

一﹑胞衣不下﹐漧薑炒黑煎湯服一丸﹐卽下。

一﹑產後虛怯者﹐川芎當歸湯每日服一丸﹐十丸全愈。

一﹑凡產後諸證﹐俱加好酒﹑童便服﹐皆保命護身﹐回生起死﹐其功不能盡述。家有孕婦者﹐宜早備之。

催生萬全湯

﹝見本卷催生門。﹞

益元散

﹝見下卷淋證門。﹞

八珍湯

﹝見上卷諸痛門。﹞

﹝卷之中﹞胎殺方位﹝孕婦宜避﹞

正月在房牀。二月在窗戶。三月在門堂。四月在竈。五月在身牀。六月在牀倉。

七月在磨碓。八月在側戶。九月在門房。十月在牀房。十一月在鑪竈。十二月在房牀。子丑日在中堂。

寅卯辰酉日在竈。巳午日在門。戌亥日在房。未申日在籬下。

﹝卷之中﹞房中遊神方位﹝忌安牀﹑換帳﹞

甲辰﹑乙巳﹑丙午﹑丁未日﹐在房內東。庚子﹑辛丑﹑壬寅日﹐在房內南。六戊﹑六己日﹐在房內北。

﹝卷之中﹞生子宜向方

子午卯酉日﹐宜西南。寅申巳亥日﹐宜西北。辰戌丑未日﹐宜東南。

﹝卷之中﹞安產藏衣宜向方

正﹑三﹑五﹑七﹑九﹑十一月﹐壬日安產﹐丙位藏衣。其餘皆雙月。甲位安產﹐庚位藏衣。又云﹕藏衣忌太歲方﹑三殺方。宜用稍大﹑平穩瓷瓶﹐將衣胞內安入五種果子﹐如棗兒﹑蓮子之類﹐每樣數枚﹐宜單﹐取再生兒之意。並將胞埋深土﹐以防畜類刨挖。安放平穩﹐令兒不驚﹐瓶器稍大﹐兒不吐乳。至於遊年白虎殺神﹐安產藏衣俱忌﹐太歲退一位卽是也。如子年在亥﹐丑年在子﹐余以類推。

﹝卷之中﹞體玄子借地法

凡孕婦臨月﹐擇天月二徳吉日﹐令善書者﹐先期齋戒三日。至日﹐汲新水研朱﹐於黃紙上焚香書曰﹕東借十步﹐西借十步﹐南借十步﹐北借十步﹐上借十步﹐下借十步﹐壁方之中四十餘步﹐安產借地。

或有污穢﹐或有東海神王﹐或有西海神王﹐或有南海神王﹐或有北海神王﹐或有日遊將軍﹐白虎夫人﹐遠去十丈﹐軒轅﹑招搖舉髙十丈﹐天符﹑地軸入地十丈﹐令地空閒。產婦某氏安居﹐無所妨礙﹐無所畏忌﹐諸神擁護﹐百邪速去﹐急急如律令。書畢﹐帖孕歸墻壁上﹐則不須避忌矣。

﹝卷之中﹞臨產須知十四則

一﹑孕婦似產未產須知﹕凡胎孕臨月﹐胎忽亂動而腹痛不甚﹐或作或止﹐或一二日﹐或三五日之後方生﹐名曰弄胎。不可孟浪坐艸﹐須靜以待時。或胎水已來﹐腰不酸痛而不生者﹐亦曰弄胎。所以有瀝漿生﹐其漿流一二日不產﹐俟流漿漸少方生。倘漿來過多﹐恐胞幹難產﹐亦非所宜﹐須八珍時服﹐助其血气可望無慮。又有一月前﹐忽然腹痛﹐狀如卽產﹐卻不產者﹐名曰試月。又有腹𨿽痛而腰不酸痛﹐脈未離經而不產者。又有腹𨿽痛而未下垂﹐胎𨿽轉而兒身未正﹐亦非當產時也。要知腹中痛陣﹐乃兒破衣轉身也。气壯者轉身自易﹐气弱者轉身較難﹐衣薄則破速﹐衣濃則破遲﹐所以有腹痛一二日方生。凡孕婦須當寬心﹐以待其自然之勢﹐切不可亂用气力彊產﹐以致枉命。至於自然當產之時﹐必有緊陣﹐如臍腹痛急﹐腰酸重痛﹐眼中如火﹐肛門迸急等類齊至﹐待兒身已正﹐頭到產門﹐用力一送卽下。然亦有腹覺微痛或腹竟不痛﹐止覺腰酸下墜而產者﹐蓋腎候於腰﹐胞系於腎故也。古人云﹕時至自然分娩﹐譬如登廁﹐未急不能催﹐時急不能止。此理𨿽俗﹐知此免患。

一﹑臨產自有先兆須知﹕凡孕婦臨產或半月數日前﹐胎腹必下垂﹐小便多頻數。

至欲產時﹐脈先離經﹐拭捏產婦手中指中節﹑或本節跳動﹐方是臨盆時候。

一﹑轉胎調攝須知﹕凡孕婦兒身轉動﹐其腹必痛﹐𨿽遲日不生﹐切勿驚怕。

且令人扶持在房中行走﹐或倚物而立﹐直其體腹。倘精神稍困﹐則以被褥壅墊脊背﹐仰臥少頃﹐又令行立。聽腹中慢慢轉身﹐𨿽遲無害。且宜稍寬裙帶﹐以便兒在腹中轉舒有餘地也。若不禁痛苦﹐或傴僂屈曲﹐斜倚側靠﹐胎中不免爲之擁擠﹐迷其出路。穩婆不解此理﹐但見生遲頻頻試水﹐誤傷胎破﹐或風入產戶而成腫脹﹐或胎未至而胎水先幹﹐分娩愈難矣。遇此者﹐惟令產婦勉彊飲食﹐調其气息﹐或用活血滑胎之藥佐之。﹝活血滑胎藥方﹐俱見催生門。﹞候子逼門戶﹐方盡力一努﹐胎隨漿下矣。此乃瓜熟蒂落之理﹐切不可預使气力﹐令精神失倦﹐臨期反致疲困﹐此產家最要緊處。曾見一婦臨產畏痛﹐曲身坐臥﹐以致胎元轉動不順。兒出胞時﹐尋到產門﹐被母曲身遮閉﹐因不得出。少頃再轉﹐母又護痛再閉﹐如此兩三遭﹐則子無力而不能動﹐至於難生。人又見子不動﹐則謂死胎﹐其實子無力非死也。

隨令產母正其體腹﹐不時行動坐立﹐心安气和﹐勉彊飲食﹐俟兒少停气復﹐再轉至產門﹐果順易生下。

一﹑穩婆宜加選擇須知﹕凡孕婦臨產﹐當選年髙有經識穩婆﹐及純謹婦女一二人扶持。倘誤用無知孟浪婦女收生﹐不審察是正產與轉胎﹐一見腹痛﹐亂將雙手摸孕婦腹上﹐夾腹兩邊重按﹐欲其直下﹐以免橫生﹐此第一誤人性命者。夫腹初痛﹐則胞衣未破而欲破之時也。兒將分娩﹐心中亦有靈性矣。見腹外揣摩﹐兒不知爲何物﹐遽生驚恐﹐則縮不敢動﹐胞衣又何時而得破乎﹖更有穩婆無知害人﹐私有手指掐破水衣者﹐極須防範。夫胞漿乃胞內養兒之水﹐兒旣折破自隨水而下。若過時不得分娩﹐是胞元無力﹐轉頭較遲﹐恐致漿盡血來﹐閉塞道路﹐令子無路可通﹐胎澀不行﹐用保生無憂散以固其血。如血已耗﹐八珍湯加益母艸濃煎﹐時飲之。倘元气困憊﹐急用上好人參兩許﹐當歸二錢煎飲。飲盡再煎服﹐助其气血最爲得力。捨此而用催生耗气諸藥﹐總無一效也。或先服八珍補養气血﹐次煎濃蔥湯﹐令穩婆洗產戶﹐使气上下通暢。更用酥油滑石塗產門﹐次服催生萬全湯亦妙。

一﹑臨產避忌須知﹕凡孕婦臨產之月﹐不可洗頭濯足﹐犯者胎多難產。若至臨盆之際﹐凡系門窗箱籠瓶甕之屬﹐俱宜松開。以及一切外來親戚﹐並孀婦閨女﹐喪孝尼姑﹐與穢污不潔﹐或月經適至﹐或原有體气婦女﹐皆足以觸胎致殃﹐俱宜防備避忌。俗忌多人知覺﹐蓋多一人入房﹐則多一時遲延。此𨿽俗論﹐卻有至理﹐恐產婦心煩﹐以致難產也。

一﹑臨產宜肅靜須知﹕凡孕婦臨盆﹐房中不得喧鬧﹐卽有意外緊事﹐戶外不得叫喊。倘令產母恐懼驚心﹐則胎滯气結不行而難產。經云﹕驚則神散﹐憂則气結﹐恐則气怯﹐怯則上焦閉﹐閉則气還﹐還則下焦脹﹐气乃不行矣。此气結不行以致難產。更有產母兩尺脈絕﹐他脈平和﹐此乃下焦脹﹐气閉不行難產之脈﹐急用紫蘇飲﹐散結行气而產矣。

一﹑臨產飲湯須知﹕凡孕婦分娩之時﹐心下煩悶口渴﹐用白蜜半杯﹐溫湯化開飲之。如欲飲水﹐但可與淸米湯飲之。蓋蜜能潤燥滑胎﹐米飲能助中气也。有人臨產進飲食及服藥而皆吐出﹐吐後仍進飲食服藥﹐使其人不乏力﹐不漧澀﹐亦自立下﹐不必慮其吐出也。是以產母不可令其饑餓﹐饑則中气虛乏﹐無力送胎。須少用粳白米稀粥﹐或飲以母雞煮汁。但不可食肉及堅硬食物﹐恐凝於上焦﹐气不得下﹐不惟難產﹐須防內傷。又不可太飽﹐常令稍饑爲佳。蓋饑則气下﹐气下則產速也。予謂口渴不能食及吐﹐須飲以獨參湯最妙﹐且能催生。

一﹑孕婦產異須知﹕幾婦人常產之外﹐有異產者八﹕曰橫產﹑逆產﹑坐產﹑礙產﹑偏產﹑脹後產﹑盤腸產﹑浪臍產等名。皆由孕婦气血虧虛﹐或坐艸﹑探水﹑用力太早所致。凡遇此等異產﹐須令產母仰臥﹐勿得驚懼﹐選其歷練有經識穩婆料理。各產治法﹐列之於後。

如橫產手先露者﹐世傳爲覓鹽生。令產母安心仰臥﹐以鹽塗兒手心﹐再以香油抹其所出之手﹐穩婆輕輕送入。或兒手得鹽﹐肌肉螫﹐且痛且縮而收者。待兒轉身頭正﹐扶起產母用力一努﹐兒卽出矣。

如逆產足先露者﹐相傳爲踏蓮花生。令產母仰臥﹐不必驚憂﹐用鹽塗足心﹐亦用香油抹其所露之足﹐穩婆輕輕送入。候兒轉身頭正﹐用力生下。凡遇橫逆之產﹐母子存亡在頃刻﹐若無急救之方法﹐何以成醫之神聖歟﹖其胎產之所以致橫逆者﹐或因兒身尙未轉順﹐方轉至手足﹐被產母用力逼出。或因產母气血素虧﹐其子無力轉身而手足先出者﹐俱速用塗鹽﹑抹油法送入。其用力逼出手足者﹐送入猶易轉正﹐勿藥亦可。若素虛無力轉身者﹐急煎救逆湯服之﹐助其气血。送入少頃﹐兒自有力轉身﹐俟頭正產門而生下矣。但兒之手足﹐切不可任其久出﹐更不可令其多出。若見兒手或足略出時﹐則急以鹽塗法治之。若出多及時久﹐則手足靑硬﹐難以送入而子必傷。切不可誤聽凶婦用刀斷兒手足﹐一動刀刃﹐子必腹中亂擾而傷母矣。世有用鍼刺兒手足者﹐有治逆產用手抓兒足心者﹐予謂恐兒驚縮﹐有傷觸母心之虞﹐不若鹽塗爲便也。

如坐產臀先露者﹐世俗爲坐臀生。令產母仰臥﹐亦如前法抹油推入。候兒轉運扶正﹐然後用力送出。

或於當髙處﹐牢系手巾一條﹐令產母以手攀之﹐輕輕屈足舒伸﹐以開生路﹐兒卽順生。

如礙產﹐乃門戶俱正﹐兒亦露頂而不下者。此必臍帶絆住兒肩﹐俗名背包生。亦令產母仰臥﹐穩婆輕輕推兒向上﹐以手中指輕按兒肩﹐摸去臍帶﹐扶正兒身﹐一努卽生下。

如偏產﹐乃生路未正﹐被產母用力一逼﹐兒頭偏抵產戶不下者。不知者但云兒已露頂﹐非頂也﹐乃額角也。亦令產母仰臥﹐輕輕推兒近上﹐以手正其頭﹐用力一送卽下。

如脹後產﹐乃兒頭後骨偏柱產母穀道不得下者。令穩婆以棉衣炙暖裹手﹐急於穀道外旁﹐輕輕推頭令正﹐然後用力卽生下矣。或用膝頭令產母抵住亦可。

如盤腸產﹐子腸先出者﹐世人莫不驚畏﹐然無妨礙。令產母安心仰臥﹐急將淨盆盛溫水﹐冬則再加稍熱﹐加入香油養潤﹐待兒並胞衣俱下﹐穩婆香油塗手﹐徐徐送入。令產母兩足夾緊穀道﹐腸自收上。

有用醋和冷水令人噴面﹐一噴一收﹐以漸收之。又有神應丹貼法。然此噴貼之法﹐腸𨿽可收﹐予恐誤事﹐不若皂角末吹鼻﹐嚏作自上。又有腸被外風吹漧不收者﹐用磨刀水少許﹐火上溫過﹐以潤其腸﹐後用好磁石煎湯一盞服之﹐其腸自收。又有兒並胞衣下後﹐膀胱﹝卽尿胞﹞。壅出產戶者﹐同前法送入。凡此子腸膀胱先出﹐皆平日气虛因努脫出﹐並用力太早五內動搖﹐气虛下元不固﹐關鍵不牢之故。若此番經過﹐須防下次﹐此後無孕時﹐多服地黃丸加五味子﹑肉桂各一兩﹐以固下元之關鍵。及有孕﹐多服胡連丸加人參以補气﹐又服三補丸以涼血。如滑胎瘦胎等劑﹐不可輕服。八个月時﹐宜服八珍加訶子﹑瞿麥﹑粟殼﹑蜜十餘劑。予意須預服補中湯升提之藥於前﹐庶臨盆可免。較之服胡連﹑三補以及粟殼等藥﹐穩妥而不繁雜也。

如浪臍產﹐胞衣臍腸先出者。凡兒出胞時﹐頭必轉向產門﹐自然正產。若無力轉運﹐腳踏胞衣臍腸先出﹐急令穩婆理淸推入﹐稍俟气平﹐乘勢就其腳下﹐不可推轉久延﹐久則臍腸復下﹐便難收拾矣。

一﹑臨產雙生須知﹕凡孕婦臨產﹐一兒已下﹐又見一兒﹐此系雙胞。惟穩婆自知之﹐只云取胞﹐待生下方言﹐恐驚母成產患也。

一﹑候胞衣生下須知﹕凡產母生子出戶時﹐人卽以兩手抱產母胸前﹐產母亦自以手緊抱肚腹﹐令胎衣下墜。如胎衣來遲﹐切勿慌忙﹐用艸紙燒煙燻鼻卽下。如再遲﹐則急斷臍帶洗兒﹐仍用軟帛物系墜臍帶。此帶極脆﹐系時尢宜輕巧牢固﹐然後截斷。若不斷臍帶﹐恐血反潮入胞中﹐脹而不下﹐攻心則傷。如穩婆諳事者﹐能以手指取下甚便。取法見後胞衣不下門。

一﹑悶臍生須知﹕凡兒產下卽啼﹐此正理也。如兒下地﹐气悶不啼﹐相傳寤生呼父乳名﹐手拍兒股卽啼者﹐此理亦未講明。蓋兒糞門有一膜﹐悶住兒气﹐故不能出聲﹐拍之則膜破而能叫哭矣。如拍之猶不破﹐須令女人中有輕巧者﹐以銀簪腳輕輕挑破甚便。或不能挑﹐急用棉絮暖衣﹐將兒緊包﹐拘於懷內﹐勿令散放﹐未可遽斷臍帶﹐速用熱水浸其胞衣﹐寒天則置炭火中煨之﹐仍作大油紙撚﹐點燈於臍帶上往來燎之。蓋帶連兒臍﹐久則熱气內鼓﹐其膜自破。膜破則出聲而蘇﹐方可斷帶洗浴。亦有用蘄艾爲撚﹐香油浸潤﹐燻臍帶至焦﹐使熱气內鼓破膜。又一法用燈心囟門點爆數下﹐均治悶臍生法也。

一﹑兒生卽死須知﹕凡兒生下卽死者﹐急看兒口中前上上有泡﹐以手指摘破﹐用帛拭血令淨。

若血入喉卽死﹐去血卽生。其泡中白米如鍼嘴尖﹐亦須刮去﹐不可令其入喉也。

一﹑凍產須知﹕凡孕婦臨盆﹐時值冬月天寒﹐產母經血因冷則凝﹐致兒不能速下。務於房內四處﹐設鑪置火﹐常有暖气如春。且下部不可脫去棉衣﹐並不可坐臥冷處﹐使產母背身溫和﹐臍下腿膝間常暖。

血得熱則行﹐兒自易生也。炭須在房外燒紅送進產房﹐否則生炭气味﹐恐產婦發暈。

一﹑熱產須知﹕凡盛夏產婦﹐要溫涼得所﹐用冷水房內灑灑﹐或多放水盆﹐或遠設冰塊﹐以解其鬱蒸之气。若遇風涼陰雨﹐亦當謹避﹐不可貪涼﹐恐增疾病。房內不可人多﹐恐熱气逼襲﹐令產母心煩﹐熱血沸騰﹐有鬱冒衝暈之患。

救逆湯

治產母气血素虧﹐子無力轉頭﹐手足先出。

人參﹝一兩﹞當歸﹝三兩﹞川芎﹝二兩﹞紅花﹝三錢﹞水煎速服。久之不順﹐再煎再服。

三補丸

專治血熱。

黃芩﹝炒﹞黃連﹝炒﹞黃柏﹝炒﹞各等分爲末﹐蜜丸﹐白湯下。

八珍湯

﹝見上卷諸痛門。﹞

保產無憂散

﹝見本卷預服易產諸方。﹞

催生萬全湯

﹝見本卷催生門。﹞

紫蘇飲

﹝見上卷安胎門。﹞

神應丹

﹝見本卷惟生門。﹞

六味地黃丸

﹝見上卷諸能門﹐附六味地黃湯下。﹞

胡連丸

﹝見上卷安胎門。﹞

補中益气湯

﹝見上卷諸痛門。﹞

﹝卷之中﹞難產有五因

一﹑凡婦人懷孕﹐惟賴气血養護﹐時常行動則气血周流﹐胞胎活動﹐骨縫關節處亦常松動﹐臨產自易。如久坐久臥﹐气不營運﹐血不流順﹐胎亦沈滯而不活動﹐骨節亦緊而不松泛﹐故令難產。常見田野勞苦婦女﹐忽然途中腹痛﹐立便生產可知。

一﹑胎之所以養﹐賴母之所嗜﹐因子母之气﹐呼吸相通﹐是以胎之肥瘦﹐在母之素日奉養濃薄何如耳。如母平時恣食濃味﹐不知節減﹐多致胎肥衣濃而難產。常見糟糠之婦﹐容易生產可知。

一﹑古者﹐婦人有孕卽居側室﹐不共夫寢﹐恐欲火動中﹐气血沸騰而消耗。胎系胞中﹐全資气血育養﹐一有所犯﹐五月以前﹐故多胎漏小產﹔五月以後﹐每致胞濃難生。更且漏泄胎元﹐子多不壽﹐瘡痘疹毒﹐子疾難醫。不然﹐但看馬牛犬豕﹐胎胎易﹐个个存﹐何也﹖蓋因馬牛犬豕一受孕後﹐絕不交合﹐而人受孕不能禁絕﹐矧有縱欲無度者乎。人畜不同﹐稟生則一﹐可不愼歟﹖一﹑凡新婦初產﹐神气怯弱﹐未曾經慣﹐切不可與言產變之事。恐懷憂懼﹐心懸气餒﹐原本易生﹐反成難產矣。況子戶未舒﹐更恐護痛﹐腰屈不伸﹐展轉傾側﹐撩亂多時﹐精神困乏﹐兒不得出。卽中年婦人生育旣多﹐气血虛少﹐均慮產時艱難。气血虛少﹐精神困乏﹐俱宜獨參湯催生甚妙。余則參看臨產須知﹐並催生及交骨不開門。

一﹑孕婦有素常虛弱﹐飲食減少﹐至臨產乏力。或因兒未欲出用力太早﹐及兒欲出母已無力。令兒停住﹐產戶漧澀﹐產亦艱難﹐用催生萬全湯最妙﹐或獨參湯催生亦妙。有等婦人臨產不能飲食﹐用人參三二錢煎湯服之﹐大助精力﹐甚於肉食百倍。

﹝卷之中﹞催生論

經曰﹕一息不運則機緘窮﹐一毫不續則霄壤判。所謂气血周流﹐循環一身﹐無有間斷也。是以妊子者﹐兒在腹中﹐母子一气流通﹐全賴漿水滋養。十月數足﹐其子形神俱備﹐气血完全﹐忽如夢覺﹐自然求路而出。兒旣出胞﹐母子分體﹐呼吸殊息﹐豈可久羈於內﹐而使气血不運不續哉。所以產子譬諸果熟蒂落﹐有自然分體之勢﹐豈可早用催藥以逆其性﹖至於催藥﹐原爲調扶失宜致成難產﹐不得已而用也。如胎壯則隨漿易產﹐何必用藥催生。若胎弱則轉慢遲生﹐有致困乏漿幹﹐瘀塞不下﹐橫逆﹑子死﹑難產等類。治者滋其營﹐益其气﹐使子母精神接續﹐營運得力﹔溫其經﹐開其瘀﹐使道路通暢﹐子易轉舒。再得老成穩婆﹐在外細心接取﹐自獲大小平安。切勿用力太早﹐虛費精神﹐猛劑催生﹐反傷血气。更不可妄信符水﹐況符水非得眞傳﹐亦未必靈驗。且血得寒則凝﹐血凝則胎亦滯矣﹐何能望其速生也。

夫產育一門﹐全仗气血用事﹐無補精神之藥﹐焉圖胎產之功﹖徒傷气血之和﹐反貽產後之疾。加獨參湯者﹐大補元气﹐助精神而生津液﹐臨產服之易生。再如催生萬全湯﹐細心周匝﹐補接開導﹐升降溫行﹐產際用之催生甚爲有益﹐產後亦備得其宜﹐是以名爲萬全湯者矣。後開催生諸方以備擇用﹐其內有治橫逆產者﹐當用「臨產須知」內手法施治爲上。但恐人又不善用手法﹐致產母經久困乏難生﹐不得不借藥力﹐助其气血精神﹐使兒轉正速生也。丹溪用佛手散治死胎不下﹐並催生最效捷。

予曾用胎產金丹催生﹐死胎亦下。再催生湯催生﹐甚穩而效。

獨參湯﹝附論﹞。催生第一方。

人參﹝二三錢或四五錢﹞論曰﹕人參固爲催生之妙品﹐然用之不得其法﹐往往有失誤之處﹐而人不知覺也。若生產之痛陣未來﹐兒先必轉胎腹痛﹐人未明此理﹐以爲將生之時﹐卽煎參湯與飲﹐助其气力﹐未免失之過早。如產母平素气血虧虛﹐則有益無害。若遇壯實婦人﹐並非因虛難產﹐致提固胎气﹐上逼心胸﹐脹悶不下﹐反成難產矣。如生陣已來﹐腰酸腹痛﹐穀道迸迫﹐目中流火﹐適值兒正出戶﹐方飲參湯﹐且一飲而盡﹐豈不失之過遲而急﹖及產下之後﹐正欲逐瘀之時﹐其參力方銳﹐瘀血受補凝滯不行﹐勢必上行奔心等患。且有用至一二兩者﹐尢宜愼之。是以古人治產後非急證不用人參﹐且多以芎歸合用﹐其意深矣。予謂臨產之時﹐預備上好人參四五錢﹐如產婦少壯﹐臨盆安順﹐亦無需參湯以助其力。如中年產婦﹐產育過多﹐或平素瘦弱﹐或生產艱難﹐經日不下﹐或錯過生陣﹐或亂用气力﹐以致气乏力倦﹐及至正產之時﹐反無力送胎﹐可用人參二錢或三錢煎服﹐自然易產。至於尋常生育﹐恐臨期艱難﹐預用人參二三錢﹐煎就﹐用重湯溫著﹐俟漿胞破時﹐令產婦飲兩三口以助气力﹐少停再飲二三口﹐頻與慢服﹐不過助其气力以催生耳。生下卽已﹐不必多參盡飲以招尢也。或用上好人參一枝﹐含口內﹐生津助气亦妙。至於橫逆等生﹐須用前論手法施治﹐再服參湯以助之。蓋人參能補气升提﹐使產母不至倦乏﹐亦能令兒升舉轉身爲順﹐自易生矣。

催生萬全湯

﹝附論。﹞人參﹝三錢至五錢﹐大補元气以爲君﹞當歸﹝三錢﹐大補營血以爲臣﹐去蘆﹞川芎﹝一錢﹐入肝以疏郁滯﹐少寓升提之性﹐則降下之藥得力﹞桃仁﹝十三粒﹐不去皮尖﹐搗碎﹐取苦可去舊﹐甘能生新﹐滑能潤下﹞漧薑﹝一錢﹐溫能通行血分﹐炒焦黃色則令其下降而遏其上升也﹞炙艸﹝六分﹐令其藥性少緩﹐中宮得受補益﹐不使卽爲下墜也﹞牛膝梢﹝二錢﹐旣能下行﹐復走十二經絡﹐令其經絡無壅﹐則气血效力﹐以爲營運推出之勢﹞紅花﹝三分﹐多則破血﹐少則活血生新耳。酒炒﹞肉桂﹝臨煎方去皮﹐切碎。六分﹐冬天用八分。借此引經﹐率領諸藥直入血分﹐且溫可通行散瘀﹐則生產自易。﹞加膠棗一枚﹐水煎﹐食前溫服。如產婦壯實及無力服人參者﹐去參用之﹐其催生之效﹐尙能倍於佛手散多多矣。

論曰﹕婦人臨產﹐關系母子性命﹐實存亡頃刻之時。是以古人立方甚多﹐然產育乃大傷气血者也。其難產又多由气血不足﹐產後諸疾﹐固屬气血大虧﹐然產後諸虛﹐皆因產前所致。柰佛手散﹑兔腦丸及葵花﹑益母諸方﹐無非活血順气﹐滑胎破瘀﹐溫暖通竅﹐以圖營運推出之勢﹐全不管營運推出之源。產婦精力壯者﹐藉此開導得以易生。倘气血不足﹐則𨿽有催生開導之功﹐而無營運藥勢之力﹐抑何補哉﹖至於手握石燕﹐足貼蓖麻﹐設遇實證﹑順證﹐假此安心候時。如當气血精神虧極﹐用此敷衍之方﹐神气內竭﹐勢如隔靴搔癢﹐不調气血﹐而彊用催生﹐何以爲營運之具﹖徒存虛名﹐而無實效﹐誤人性命於頃刻﹐豈不痛哉。惟達生散立方平正﹐柰只可調理於產前。

生化湯用意甚深﹐又只可調理於產後﹐並非可濟危急催生之用者。今萬全湯乃體二方之意﹐合成一方﹐務取萬全﹐屢用甚驗﹐故以萬全名之。先以調補气血﹐佐以散瘀﹑下降溫中﹐使气血得力﹐自能健用催生﹐此不催之催也。故用人參當歸爲君﹐培補气血壯其主也。少加桃仁﹑川芎﹑黑姜﹑炙艸﹑酒紅花溫中而散其瘀也。牛膝梢﹑桂心溫行導下﹐使無上逆衝心之患﹐不惟催生神效﹐產後更無瘀血凝滯﹐百病不生。補而兼溫則不滯﹐溫而兼補則不崩。升少降多﹐則气得提而易下﹐降而兼升﹐則瘀自去而新自歸。補多瀉少﹐邪去而元气無傷。苦少甘多﹐瘀逐而中和仍在﹐豈非萬全催生者乎﹖

催生佛手散

全當歸﹝一兩﹞川芎﹝五錢﹞龜版﹝七錢﹐酥炙透﹞水煎服。一方去龜版﹐加益母艸三五錢。

油蜜飲

治產難數日不下﹐並瀝漿胞幹。

白蜂蜜﹝半碗﹞眞麻油﹝半碗﹞共一碗﹐煎一二沸﹐掠去浮沫服。一方加童便服。

三合濟生湯

治臨產艱難﹐一二日不下﹐服此自然轉動下生。

當歸﹝三錢﹞川芎﹝二錢﹞枳殼﹝二錢﹐麩炒﹞紫蘇﹝八分﹞大腹皮﹝一錢五分﹐薑汁洗﹞甘艸﹝七分﹞水煎服。待腰痛甚﹐服之卽產。

魚膠散

治難產。

魚膠﹝五錢﹐同面炒成珠﹐去面﹐將膠研細末﹐用熱酒衝服﹐少頃卽產﹞

催生簡易方

催生時藥不便﹐就將本年大統歷日黃紙殼面﹐刊有欽天監奏準﹝云云﹞﹐並有印信在上者扯來﹐不要人見﹐用火燒爲灰﹐將灰調酒一杯﹐與產婦吞之﹐實時產下。

又有請本地方官或府州縣差簽一枝﹐在簽上朱書﹕某縣知縣某人﹐﹝要寫名字。﹞在此立候催生。將簽字倒豎於產房門檻內﹐卽刻產下。仍旣將簽繳回本縣。奇驗奇驗。

催生如意散

臨產腰痛﹐方可服用。

人參﹝一錢﹞乳香﹝一錢﹞辰砂﹝五分﹞共爲末。臨產時﹐用雞子淸一个調藥﹐以生薑自然汁調開﹐和勻冷服。如橫生倒產﹐實時轉正﹐子母全安。

催生芎歸湯

﹝卽佛手散。但與佛手散煎服之法不同耳﹐故又名催生芍歸湯。﹞治因事觸胎﹐子死腹中﹐疼痛口噤。用此探之﹐不損則痛止﹐子母俱安﹐損則立下。臨產催生﹐並治橫逆難產等證。

當歸﹝六錢﹞川芎﹝三錢﹞水二鐘半﹐煎欲幹時﹐入頭酒一鐘﹐煎沸溫服。口噤﹐灌之。如人行五里再服﹐不過三服卽生。有一婦人生產三日不下﹐用此方加入益母艸二兩﹐酒水各一碗煎飲﹐服之卽生。曾有人止用本方﹐治橫生倒產﹐頻服順生﹐屢效。

蔥白益母湯

治難產。

益母艸﹝五錢﹞蔥頭﹝三錢﹞用紋銀一錠﹐要重四兩﹐水二碗﹐煎一碗﹐服之卽生。

神柞飲

催生甚速。並治橫逆倒產﹐死胎在腹。

生柞樹刺枝﹝如小指大者一握﹐水洗淨﹐切碎。一葉一刺者﹐處處有之﹞甘艸﹝五錢﹐一方五寸﹞新汲水﹝一碗半﹞用新瓦罐﹐入水與藥於內﹐以紙三層密封﹐文武火煎八分溫服。不煎渣。凡覺腹疼腰重欲坐艸時﹐卽將此藥溫服一盞﹐便覺心下開豁。如渴﹐又飲一盞﹐覺下重便產﹐更無難生橫逆之患。若遇橫生倒逆﹐不過三服卽正。子死腹中﹐不過三服卽下﹐能保母子兩全﹐最爲神驗。曾有一婦橫產﹐兒手先出﹐致胛腫脹。欲截其手﹐不保其生﹐屢服催生藥不效﹐以此藥濃煎一碗與服﹐頃刻蘇醒。再與一碗﹐困睡少時﹐忽云我骨節都拆開了﹐快扶我起來。血水湧下﹐拔出死胎全不費力。此方救人﹐百發百中。

然據《石室祕錄》云﹕宜愼用。論見後加味神柞飲方中。

祕錄加味神柞飲

﹝附論。﹞治兒頭已到門﹐久而不下﹐此交骨不開之故。

柞木枝﹝一兩或五錢﹞當歸﹝二兩﹞川芎﹝一兩﹞人參﹝一兩﹞煎湯服之。如兒頭到門﹐久而不下﹐服此少頃﹐必然一聲響亮﹐兒卽生矣。眞至奇至神之方也。

論曰﹕倘兒頭不下﹐萬萬不可用柞木枝。蓋此味專開交骨﹐兒未回頭而兒門先開﹐亦死之道。故必須兒頭到門﹐而後可用此方也。予謂前方獨用柞木枝﹐治橫逆及難產。且云欲坐艸時﹐卽溫服一盞。

須防太早有失﹐不若俟兒頭到門﹐久不下時﹐服之爲當。

乳朱丹

﹝一名開骨膏。﹞治難產﹐並交骨不開。

乳香﹝不拘多少﹞或遇三月三日﹐五月五日﹐七月七日﹐研細用豬心血爲丸﹐梧子大﹐朱砂爲衣﹐曬漧收藏。值難產者﹐以涼酒化下一丸。不產再服。或蓮葉蒂七个﹐水二鐘﹐煎一鐘﹐化服神效。

伏龍肝散

治橫逆難產。

伏龍肝﹝卽對竈心之土﹐多年紅者佳﹞速研細末﹐溫酒調下一錢﹐兒頭卽帶土而出矣。

二脫散

治橫逆難產。

蛇脫﹝全一條﹞蠶故紙﹝一張﹞二味﹐新瓦瓶內鹽泥固濟﹐燒存性﹐爲末。煎乳香湯調下一錢﹐連三服神效。

《綱目》﹕煎楡白皮湯調下一錢。予謂此方藥峻﹐宜愼用。

膠葵散

治橫逆難產。

阿膠﹝一兩﹐蛤粉炒成珠﹞黃葵子﹝一兩﹞每服四錢﹐水煎服。

催生如神散

﹝一名黑神散。﹞治橫﹑逆產﹐並治月水不止﹐崩漏證。

百艸霜﹝血得黑則止。胞水過多﹐催生可用﹞白芷﹝各等分﹐不見火﹞爲末﹐每服二錢﹐以童便﹑醋和如膏﹐加沸湯調﹐連進三服﹐能固血又免血涸。

一方加滑石﹐每服三錢。

催生如聖散

治胞水漧澀﹐兒在腹中不動。或漿血來﹐閉塞道路﹐難產之證。

黃葵花﹝二錢﹐焙漧﹞爲末﹐熱湯調下神效。或有漏血﹐胎髒漧澀﹐難產痛劇者﹐並進三服﹐良久腹中气寬﹐胎滑實時產下。如無花﹐以黃蜀葵子﹐爲末二錢﹐酒服亦可。如胎死不下﹐紅花煎酒調下。《經驗方》用子四十九粒或三十粒。歌曰﹕黃金丙子三十粒﹐細研酒調能備急﹐命若懸絲在須臾﹐卽令眷屬不悲泣。

手握丹

﹝卽兔腦丸。﹞治產婦生理不順﹐臨產艱難。

十二月兔腦髓﹝去皮膜﹐研成膏﹞乳香﹝一分﹐研細。一方二錢﹐無麝香﹞母丁香﹝一錢﹐研末﹞麝香﹝一字﹐研細﹞將藥研勻﹐用兔兒腦髓和丸﹐如芡實大﹐陰漧﹐油紙封貯。每一丸﹐溫水送下﹐則男左女右手握出。

琥珀黑龍丹

治臨產難生﹐或胎衣不下﹐產後血暈﹐不省人事﹐血崩﹐惡露腹中刺痛﹐血滯浮腫﹐血入心經﹐語言顚倒﹐血風相搏身熱頭痛﹐胎前產後諸證。

五靈脂﹝酒研﹐澄去沙﹞當歸﹝酒洗﹞漧地黃川芎良姜﹝各二兩﹞上入砂鍋內﹐紙筋鹽泥封固﹐紅﹐候冷取出研細。

百艸霜﹝三錢﹞乳香生硫黃琥珀花蕊石﹝。各二錢﹞上五味計一兩一錢﹐爲末﹐同前研細之藥和勻﹐米醋煮﹐麵糊爲丸如彈子大。每臨用﹐炭火藥通紅﹐投入生薑自然汁浸碎﹐以無灰酒﹑童便相合﹐頓服。予謂此藥峻厲﹐亦宜愼用。

催生起痘神驗方

治難產﹐並治痘瘡不脹﹑不漿。

山羊血﹝七八分﹐或一錢﹞此血用酒化開服之﹐頃刻卽產﹐且不傷人﹐又無產後瘀阻血暈之患。有云﹕此血仍聚兒頂而出。又治小兒出痘不起脹﹑不灌漿﹐亦用此血。量兒大小﹐或幾釐﹐或一二分﹐或三四分﹐加以酒釀化服。其痘不起脹者﹐卽起脹。不灌漿者﹐卽起漿。與用雞冠血酒釀之意相同﹐然雞冠血不如山羊血多多矣。

尊生救生湯

治難產並交骨不開。

全當歸﹝一兩﹞川芎﹝二錢﹞龜版﹝一片﹐酥炙脆﹐打碎﹞頭髮﹝一握﹐燒灰存性﹞酒水煎服。虛人或產多力衰者﹐加人參二三錢﹐如人行四五里卽下。不下﹐急宜再服﹐其他催生藥皆受傷。予謂此方卽加味芎歸湯﹐分兩𨿽殊﹐藥味則一。《尊生》用之而驗﹐多在虛人加參之力耳。

神應丹

﹝又名萬全膏。﹞蓖麻子﹝七粒﹐去殼﹞將蓖麻研如泥﹐入麝一分﹐再研成膏﹐塗產母足心。胎下卽洗去﹐遲則恐子腸出也。如子腸出﹐卽移塗產婦頂心﹐腸卽收上﹐速去之。此方催生下胎𨿽速﹐藥性猛峻﹐用者愼之。一方﹐蓖麻子四十九粒﹐去殼研爛﹐治盤腸產。敷在產婦頂心﹐待腸收盡而急去之。

催生湯

﹝見上卷胎不長養門﹐又名補血行滯湯。﹞

胎產金丹達生散保產無憂散滑胎散

﹝以上俱見本卷保產門預服易產諸方。﹞

救逆湯

﹝見本卷臨產須知。﹞

紫蘇飲

﹝見上卷安胎門。﹞

脫花煎

﹝見本卷子死腹中門。﹞

丹溪佛手散

﹝見上卷諸痛門﹐附佛手散下。﹞

﹝卷之中﹞子死腹中論

凡孕婦胞衣未下﹐急於胎之未生。子死腹中﹐急於胎之未下。蓋胞衣未下﹐子與母气尙通呼吸。若子死腹中﹐則軀形已冷﹐胞髒气寒﹐胎血凝沍﹐气不升降。

欲下死胎﹐若以至寒之藥用之﹐不惟無益﹐而害母命多矣。所以古人有用附子湯﹐使胞髒溫暖﹐凝血流動﹐以附子能破寒气墮胎也。又有因患傷寒﹑熱病﹑溫瘧之類﹐胎受邪熱﹐毒瓦斯內外交攻﹐因致胎死﹐畱於胞髒。古人深慮胎受毒瓦斯﹐必然脹大﹐故用朴硝水銀砂之藥﹐不惟使胎不脹﹐又能使胎形化爛。

再副以行血順气之藥﹐死胎卽下。此古人立方之意﹐後人遵意仿而行之﹐所以有立候下胎散一方。然藥味俱多峻厲﹐且有爛肉之能﹐卽遇壯實村婦﹐予猶未敢輕用﹐又何敢施於富貴弱質之體哉。況予屢見死胎﹐人不慌迫﹐亦能遲遲生下﹐並不傷母﹐其故何也﹖蓋人腹中極熱﹐食物入內俱化﹐其胎𨿽死﹐若產母不驚恐﹐能安心飲食﹐腹內熱气燻蒸﹐胎自柔軟腐化。亦生而不傷母﹐但所出穢气﹐令人難聞耳。予每治胎死不下﹐用胎產金丹一粒服下﹐頃刻卽生。但子死在腹﹐其故多端﹐要不過急去其死胎以安產母。如胎气薄弱﹐不成而殞。如產母久病胎萎而死。如胎肥气滯﹐惡露已盡﹐致胎幹子死身冷不能出。如臨產孕婦護痛﹐兩足不開﹐夾住兒頭以致子死。如KTKT忍耐﹐當值之人不善扶持﹐緊抱其腰﹐傷胎而死。如生路不順﹐逆側等證﹐穩婆蠢厲﹐用手莽撞﹐傷子而死。如臍帶纏項﹐气絕而死。如兒頭到門﹐交骨不開﹐久而不下﹐以致子死。如孕至五七个月﹐胎漏﹑跌僕﹑時證等類﹐傷胎而死。用烏金散﹑脫花煎﹑香桂散﹑牛膝﹑琥珀等丸﹐新法下胎﹑神柞飲類﹐擇其宜服者服之﹐死胎自下。又有雙軀一死一生者﹐不可不知。但雙軀之脈﹐三陽俱盛。如少陰腎脈微緊﹐血卽凝濁﹐經養不周﹐胎卽偏夭﹐或因難產﹐一死一生﹐不去其死﹐害母失胎﹐千金神造散主之。但恐虛弱人下胎﹐或有貧富不等﹐醫藥一時未便﹐予故又擇諸書內丸散及簡易單方﹐開載於後﹐以備選用。然下胎最宜謹愼﹐必先驗明產母﹐面赤舌靑﹐腹中陰冷重墜﹐口穢气喘的確﹐方可用下。若見紫黑血塊血縷﹐猶爲確候。亦必先固妊婦本元﹐補气養血而後下之。予故重佛手散﹑香桂散﹑滑胎煎爲下死胎之王道藥也。倘孕婦遇有不安﹐醫者未能審詳﹐遽用峻厲攻伐﹐難免不測之禍。愼之愼之。

立候下胎散

治臨產或橫逆﹐或血海漧涸﹐或胎死不下﹐死在頃刻。

皮硝﹝一錢﹐少壯者一錢五分﹞大附子﹝體弱者﹐加三五分。煨﹐去皮。壯者不用﹞如寒天﹐亦加附子三五分﹐煨去皮﹐用黃酒半鐘﹐煎一二沸﹐溫服立下。

烏金散

﹝《局方》名黑神散﹐《靈苑》名肉桂散。﹞治產難﹐或熱病胎死腹中﹐或因顚僕﹐或從髙墜下﹐或房室驚搐﹐或臨產驚動太早﹐觸犯禁忌﹐或產時未到﹐經行先下﹐惡露已盡﹐致胎幹子死身冷不能出。

熟地﹝酒焙漧﹞蒲黃當歸交趾桂芍藥軍姜﹝卽炮姜去皮﹞粉艸﹝各一兩﹞小黑豆﹝二兩﹐炒﹞百艸霜﹝五錢﹞上爲末﹐每用二錢﹐米醋半合許﹐沸湯六七分浸起溫服。疑貳之際﹐且進佛手散﹐酒水合煎二三服探之。若未死﹐子母俱安。若胎已死﹐立便逐下。如的知其胎已死﹐進此藥後﹐更進香桂散﹐須臾如手推下。常用催生﹐更加好滑石末半兩﹐葵子五十粒捶碎﹐黃柞葉七八皮﹐蔥白二寸﹐順流水煎湯調下。蓋滑石能利小便﹐柞葉行气逐血﹐蔥白能通陽气﹐气盛血行卽產矣。查《局方》黑神散﹐無百艸霜﹐用童便﹑酒各半﹐調服二錢。《良方》黑神散。有炮附子半兩﹐無蒲黃。《簡易方》黑神散﹐止用百艸霜一味。又有加乳﹑沒﹑血竭之黑神散。《綱目》用熟地一斤﹐生薑半斤﹐同炒榦爲末﹐烏梅湯下二錢﹐爲治產後塊痛之黑神散。俱各有證治﹐錄此以別黑神散之方不一。

脫花煎

凡將產者﹐宜先服此藥催生最佳。並治產難經日﹐或死胎不下俱妙。

當歸﹝七八錢﹐或一兩﹞肉桂心﹝一二錢﹐或三錢﹞川芎牛膝﹝各二錢﹞車前子﹝一錢五分﹞紅花﹝一錢﹐催生者不用此味亦可﹞水二鐘﹐煎八分﹐熱服。或服後飲酒數杯亦妙。若胎死腹中﹐或堅滯不下者﹐加朴硝一二錢卽下。若气虛困劇者﹐加人參隨宜。若陰虛者﹐加熟地三五錢。

香桂散

﹝一名桂香散。附救苦散。﹞治胎死腹中不下﹐簡便而最效。

桂心﹝三錢﹞麝香﹝三分﹐一方五分﹞爲末﹐蔥湯調服﹐死胎卽出。溫童便﹑酒調亦可。加生川烏三錢﹐爲下私胎猛劑。一方單用桂末一錢﹐童便調下﹐名救苦散。或童便酒調亦可。

牛膝丸

下死胎。

杜牛膝﹝三兩﹞紫金藤﹝卽紫木香﹞蜀葵根﹝各七錢﹞當歸﹝四錢﹞肉桂﹝二錢﹞麝香﹝五分﹞上爲末﹐米糊爲丸如梧子大﹐朱砂爲衣。每服五十丸﹐乳香湯送下。

琥珀丸

治婦人或老少﹐或產前產後百病﹐及療三十六種諸病﹐七疝八瘕﹐心腹刺痛﹐卒中癱瘓﹐半身不遂﹐八風十二痺﹐手足酸疼﹐乳中結核結毒﹐懷胎驚動傷犯不安﹐死胎不下。

琥珀朱砂﹝各另研﹞沈香阿膠﹝炒珠﹞附子﹝制﹞川芎肉桂五味子石斛﹝各五錢﹞牛膝﹝酒浸﹞當歸肉蓯蓉﹝酒洗﹐去泥﹐曬﹞人參熟地續斷木香沒藥﹝各一兩﹞上煉蜜爲丸﹐彈子大﹐每服一丸。空心食前午後﹐溫酒化開服。一方有牛黃﹑珍珠﹑乳香﹑元胡各一兩﹐共二十一味﹐爲丸備服。凡服法﹐或姜湯或米湯﹐或酒或燈心湯﹐隨證用引。若傷寒中風﹐角弓反張﹐用麻黃湯送下。孕婦臨月﹐宜一日一服﹐至產順利﹐不覺疼痛。凡婦人服至五服十服之後﹐日倍飲食﹐其功不能盡述﹐服者當自覺也。

新法下胎方

﹝卽平胃散之變局﹐比平胃散穩妥。﹞治胎死腹中最妙﹐或有用半劑者。

當歸﹝一兩﹞濃朴﹝三錢﹞陳皮﹝二錢﹞酒水各一鐘﹐煎至一鐘﹐入朴硝或一錢或二錢﹐再煎十餘沸﹐去渣﹐熱溫服。死胎自下﹐或化水而出。

或止用脫花煎更妙﹐脫花煎方見前。或用佛手散﹐以酒調服亦妙。

千金神造散

如妊娠雙軀﹐一死一生﹐服此生者安﹐死者出矣。

蟹爪﹝一升﹞阿膠﹝二兩﹞甘艸﹝二錢﹞以流水先煮蟹爪﹑甘艸﹐去滓﹐納阿膠烊化服之。血凝不下﹐加桂心三錢。此方用蟹爪以去其死﹐阿膠以安其生﹐甘艸和藥性。

扶羸短劇方

虛弱人欲下胎﹐宜用此。

人參粉艸川芎肉桂漧薑桃仁黃芩蟹爪上等分﹐每服一兩﹐水二鐘﹐煎八分﹐空心服。未動﹐再服。

仙傳保命丹

﹝一名安禳丸﹐又名奪命丹。﹞凡孕婦下血不止﹐或小產下血﹐及子死腹中。其人憎寒﹐手指甲黑﹐唇靑﹐面色黃黑﹐胎上攻心﹐冷汗自出﹐悶絕欲死。或食惡物毒藥﹐傷動胎气﹐下血不止﹐胎尙未死﹐服之可安。胎若已死﹐服之自下。此方得之仙傳﹐與黑龍丹媲美﹐皆產科之聖藥也。

丹皮赤芍桂心桃仁白茯苓﹝各等分﹞上爲細末﹐蜜丸彈子大﹐每服一丸。細嚼﹐淡醋湯下﹐連進三丸神效。

官桂散

治產婦面赤舌靑﹐子死母活者。或面靑舌赤沫出﹐母死子活者。或唇舌俱靑黑沫出﹐子母俱死者。此方下死胎如神。

官桂﹝五錢﹐去皮﹞丹皮川芎葵子﹝各一錢五分﹞爲末﹐蔥白煎湯調下三錢。

黑神散

凡臨產血多﹐胎爲血裹﹐以致難產﹐宜棄子救母。橫生逆產﹐子死腹中﹐以及胎衣不下﹐血迷心竅﹐頭暈眼花﹐敗血乘虛流散﹐四肢浮腫﹐口渴舌燥﹐乍寒乍熱﹐煩躁發狂﹐言語錯亂﹐其狀如癲。或月內飲冷﹐敗血凝聚﹐大便艱難﹐小便閉澀。或血流小腸﹐小便出血。或惡露未盡﹐誤食酸物收斂﹐因而崩漏。或肺敗鼻中气黑﹐或敗血衝心﹐喉口气急。或血滯脾胃﹐心腹脹滿嘔吐﹐亦似翻胃﹐服之神效。

當歸熟地白芍﹝炒﹞肉桂炙艸﹝各一兩﹞棕灰蒲黃沒藥血竭﹝各五分﹞乳香﹝三錢﹞赤芍﹝八錢﹞爲細末﹐每服二錢﹐溫酒調下。

雞熨下死胎法

烏雞﹝一隻﹞去毛﹐細切﹐水煎二三升。候湯通手﹐用衣帛蘸摩腹中﹐胎自出。

下胎單方

牛糞﹝不拘多少﹞上牛糞炒極熱﹐入醋半盞﹐以靑布包裹﹐於母臍上下熨之﹐立下。

千金楡皮湯

治胎死腹中﹐或母有疾﹐欲下胎。

楡白皮﹝一握﹞上白皮煮汁服之﹐自下。

返魂丹

治生產諸證﹐並死胎惡血﹐胎衣不下﹐橫生逆產。產前淸熱養血﹐產後推陳致新。

野天麻﹝一名益母艸﹐四五月采花葉子﹐陰漧﹐半斤﹞赤芍﹝六錢﹞當歸﹝七錢﹞木香﹝五錢﹞爲末﹐蜜丸彈子大﹐或童便﹑酒﹐或薄荷湯﹐或米飲﹐或桂枝湯﹐或棗湯﹐或秦艽湯﹐隨證酌湯﹐化下一丸。

胎產金丹滑胎煎

﹝俱見本卷保產門易產方。﹞

神柞飲

﹝見本卷催生門。﹞

佛手散

﹝見上卷諸痛門。﹞

﹝卷之中﹞胞衣不下論

婦人一生莫重於生產﹐臨產莫急於催生﹐旣產莫甚於胞衣不下。所以不下者﹐有因血少漧澀﹐或子宮空虛吸貼而不下。有因气血虛弱﹐產母力乏﹐气不轉運﹐不能傳送而停閣不下。其證但見無力﹐腹中不痛脹﹐治當補气助血﹐速煎生化湯大劑﹐速進二三鐘﹐或兼進益母丸﹐使血旺气和而衣自下。或用保生無憂散以固元气。至於萬密齋用五苓散﹐予恐無助血之能﹐不敢遵而用之。不若《景嶽全書》決津煎﹐或滑胎煎﹑無憂散﹑《局方》黑神散之類。又有因惡露流入胞中﹐脹而不能出。蓋兒旣生﹐胞帶必下墜﹐故胞在腹中﹐形如荷葉之仰﹐仰則盛聚血水﹐而脹礙難下。將兒抱定﹐不可斷臍帶﹐惟老成有識見隱婆﹐以右手二指緊跟臍帶而上﹐帶盡處﹐將指向上半寸餘﹐摸之覺有血便是胎衣﹐向下一捺﹐其血覆﹐其衣自下。或以手指頂其胎底﹐使其血散。或以指摸上口﹐攀開一角﹐使惡露傾瀉﹐則腹空自下矣。法甚簡明﹐當爲下胞衣第一妙法。亦有人因衣遲不下﹐恐天寒不便於子﹐急斷臍洗兒﹐用帛系墜臍帶。其系法已見前候胞衣生下須知論中矣。但血滲胞中不下﹐又不能用手法下之﹐停蓄旣久﹐漸充心胸﹐爲脹痛或喘急﹐非逐血破血不可。古人用良方奪命丹﹐或用失笑散﹐以熱酒調服﹐使血散脹消衣下﹐緩則不救。又有下胎衣單方﹐擇錄以備鄕村無藥處急迫之用。世俗有以本婦頭髮﹐令攪入喉中﹐使之作嘔﹐則气升血散﹐胞軟亦自下矣。亦有用產婦鞋底炙熱﹐熨小腹上下卽出。又有血極膏﹑三柰方﹑花蕊石散﹑良方牛膝散﹑神應丹﹑灸足小趾法﹑牛膝湯﹑蛇蛻烏金丸﹑半夏散﹐皆治胎衣不下之方。予謂旣有手法下衣簡便﹐又不傷人﹐當以用手法爲最。至於吐法𨿽效﹐如不出﹐反逆上者必死。至下胎衣諸方中﹐用硝﹑膝﹑花蕊石﹑硫黃等藥﹐非惟不效﹐卽使得下﹐胃气大傷﹐況金石峻厲之品﹐恐非腸胃大虛者所宜。後方錄之以備參考耳。用者愼之﹐況藥力未必如手法之速效﹐而無損於人也。如不能手法﹐必欲用藥﹐總不若以失笑散﹐或萬全湯去人參﹐並可取效爲至當。其次亦惟決津煎爲善。

益母丸

﹝一名返魂丹。附益母膏。﹞治婦人赤白帶﹐惡露時下不止﹐及治胎前﹑產後﹑經中諸般奇痛﹐無所不療。本艸云﹕此艸胎前無滯﹐產後無虛﹐故名益母。

益母艸﹝一味。一名茺蔚子﹐一名野天麻。方梗﹐對節生葉﹐葉類火麻﹐四五月開紫花是﹐白花者非﹞上於五月采取﹐曬漧連根莖葉﹐勿犯鐵器﹐磨爲細末﹐煉蜜丸如彈子大。每服一丸﹐用熱酒和童便化下。或隨證用湯引送下。一方﹐以此爲末﹐每服二錢﹐或酒或童便﹐或隨證用引服之。一方﹐凡產時倉卒未合﹐只用生益母艸搗汁﹐入蜜少許服之﹐其效甚大。一益母膏方﹐根據前采取搗爛﹐以布濾取濃汁﹐用砂鍋文武火熬成膏﹐如黑砂糖色爲度﹐入瓷罐收貯。每服二三匙﹐酒便調下。或於治血湯藥中﹐加一匙服之猶妙。

良方奪命丹

治瘀血入胞﹐脹滿難下﹐急服此藥﹐血卽消﹐衣自下。予謂此方藥峻﹐不可輕用。

附子﹝炮﹐五錢﹞漧漆﹝碎﹐炒煙盡﹞牡丹皮當歸﹝各一兩﹞上爲末﹐另用大黃末一兩﹐以好醋一升﹐同熬成膏﹐和前藥丸桐子大﹐溫酒吞五七丸。

失笑散

治婦人心痛气刺不可忍﹐及產後兒枕蓄血﹐惡血上攻疼痛。並治小腸气痛﹐更治胞衣由瘀血脹滿不能出者。

五靈脂﹝生﹐酒研﹐澄去沙﹞蒲黃﹝生﹐篩淨﹞爲末﹐每服二三錢﹐蔥湯調末服之。一方﹐用酒煎熱服。一方﹐用好醋一杓﹐熬成膏﹐再入水一鐘﹐煎至七分﹐熱服。一方﹐用醋糊和丸﹐龍眼大﹐每服一丸﹐以童便和水各半鐘﹐煎七分﹐溫服。按此方﹐如行血﹐各等分﹐俱生用。如止血﹐俱炒用﹐或五靈脂減半用。若用以止痛﹐蒲黃宜減半。又一方﹐蒲黃一半生﹐一半炒用。

下胎衣單方

治胞衣不下。﹝此方與前下死胎相同﹐但治法各別﹐故重錄之。﹞黑牛糞﹝不拘多少﹞上略焙﹐帶潤﹐以布裹之﹐束於腹上﹐卽下。

又方

治胞衣不下。

芒硝﹝三錢﹞牛膝當歸﹝各五錢﹞黃酒煎服卽下。非壯實婦人﹐此方不可輕投。

血極膏

﹝又名醋大黃丸﹞治胞衣不下﹐惡血衝心﹐並腹中血塊衝逆作痛。

錦紋大黃﹝一兩﹞上爲末﹐以好醋半升﹐熬成膏﹐丸桐子大。以酒化五丸服之﹐須臾卽下。又治女人幹血有熱﹐脈弦數者﹐臨臥溫酒化服﹐大便利一二行﹐經脈自通。亦治經閉﹐通用。

三柰下胞方

三柰﹝一二斤﹞含口內﹐有水咽下﹐其胞自落。

花蕊石散

治胎衣不下﹐胎死腹中。並治產後敗血不盡﹐惡血奔心﹐血暈等癥。或至死而心頭尙熱﹐急以童便調服一二錢﹐取下惡物如雞肝片﹐終身不患血虛血暈。若膈上有血﹐化爲黃水﹐實時吐出﹐或從小便而下。並治諸血凝滯﹐气絕欲死。凡血證人弱﹐不能攻者﹐服之凝血皆化爲水。

花蕊石﹝一兩﹞硫黃﹝四錢﹞爲粗末﹐入瓦瓶內﹐鹽泥固濟﹐曬漧。以炭火叢堆煉一日﹐候冷取出﹐再研細。用一錢﹐童便調服。此石藥也﹐不可輕用。姑錄之﹐以備參考耳。因產後腸胃之虛﹐何堪當此也。

良方牛膝散

治胞衣不下﹐腹中脹痛﹐急服此藥腐化而下。

牛膝川芎朴硝蒲黃﹝各三兩﹞當歸﹝一兩五錢﹞桂心﹝五錢﹞每服五錢﹐姜三片﹐加生地黃一錢﹐水煎服。

灸足小趾法

治產難及胞衣不下。

將產母右足小趾尖上﹐灸三炷﹐炷如小麥粒大﹐卽易產也。此法或可治村農不裹足婦人。若纏足者﹐則不便行之矣。

千金牛膝湯

治兒產胞衣不下。

牛膝瞿麥﹝各一兩﹞當歸通艸﹝各一兩五錢﹞滑石﹝二兩﹞葵子﹝半升﹞上六味﹐水煎﹐分三服。一方﹐無滑石﹐有桂心一兩。

蛇蛻烏金丸

胞衣不下﹐古法用蛇蛻一條﹐香油燈上燒研﹐入麝香爲末﹐童便調服。或加蘄艾﹑阿膠﹑蘇木各一錢﹐麥芽末打糊爲丸﹐名爲烏金丸。遇有難產及死胎不出﹐俱童便服之。亦有單用蛇蛻﹐酥炙爲末﹐童便調下一錢匙者。

半夏散

治產婦肥盛多痰﹐阻逆气道而至產難﹐及子死胎幹﹐或子下而胞衣不出。

半夏﹝制﹐不拘多少﹞上爲散﹐童便服方寸匙﹐連進三服。並用吹鼻取嚏﹐以激動關竅大妙。

生化湯

﹝見下卷生化湯論後。﹞

保生無憂散

﹝見本卷保產門易產方。﹞

決津煎

﹝見上卷鬼胎門。﹞

滑胎煎

﹝見本卷保產門易產方。﹞

局方黑神散

﹝見本卷子死腹中門﹐烏金散卽此方也。治胎衣不下﹐用童便﹑酒各半調服。﹞

神應丹。保產萬全湯

﹝俱見本卷催生門。﹞

﹝卷之中﹞交骨不開論

交骨不開者﹐陰血虛也。或年幼受胎﹐陰气不足﹐陰不足則气不達﹐所以不開。或年大方嫁﹐脈絡長成﹐或元气虛弱﹐胎前失調﹐皆有此證。用參便佛手散﹐補而開之。或十全大補湯亦可﹐古法用加味芎歸湯。每見服此藥者﹐惡血凝滯﹐反成不救。惟大劑人參童便﹐入於芎歸劑中﹐助其气血開闔之功﹐立效也。證見切牙昏暈﹐急以熱小便灌之﹐稍遲則無濟矣。若元气不虛者﹐只用佛手散入小便服之﹐人參不必用也。又有用開骨膏﹐以參便佛手散煎湯送下。予謂又不如用加味神柞飲﹐開交骨如神也。予曾治彭姓女﹐初次生產﹐經日不下﹐交骨不開﹐神柞飲並諸催生藥﹐服之無效﹐用人參三錢﹐煎服立下。

參便佛手散

治臨產交骨不開﹐其驗如神。

當歸﹝三錢﹞川芎﹝一錢﹞人參﹝三五錢﹐去血過多﹐加至一兩﹞水煎﹐臨服入童便半盞﹐續續進之。質壯气實者﹐但加童便﹐其參不用可也。

加味芎歸湯

治交骨不開﹐並死胎不下。

川芎當歸﹝各一兩﹞龜版﹝一个﹐自死者﹐酥炙﹞婦人發﹝五錢﹐曾生子者﹐燒存性﹞上共爲末﹐每服一兩﹐水煎服。

開骨膏

治交骨不開。﹝卽催生方乳朱丹﹐彼兼治難產﹐此獨開交骨。﹞明乳香﹝一兩﹞五月五日研細﹐豬血爲丸如雞頭大﹐朱砂爲衣。涼酒化服一丸。

十全大補湯

﹝見上卷胎不長養門。﹞

佛手散

﹝見上卷諸痛門。﹞

加味神柞飲

﹝見本卷子死腹中門。﹞

獨參湯催生

﹝見本卷催生門。﹞

﹝卷之下﹞脈訣論

《脈經》云﹕產後之脈﹐寸口洪疾不調者死﹐沈微附骨不絕者生。又曰﹕沈小緩滑者吉﹐實大堅弦疾者凶﹐牢革結代及澀滯不調者不治。丹溪曰﹕胎前脈當洪數﹐旣產而脈仍洪數者死。又曰﹕胎前脈細小﹐產後脈洪大者多死。予見產後多有洪數而生者﹐要知血虛之脈浮洪而數者居多﹐產後血虛﹐故現此脈。若不明以告醫﹐俗醫多誤認爲外感﹐虛虛之禍在於頃刻。然此洪數之中﹐自有和滑之象﹐非如牢疾而少胃气之謂﹐故多死也。《產經》曰﹕胎前之病﹐其脈貴實﹐產後之病﹐其脈貴虛。胎前則順气安胎﹐產後則補虛消瘀﹐此其要也。大凡孕婦臨產﹐气血動蕩﹐胞胎迸裂﹐與常經離異﹐必有水先下﹐俗謂之胞漿﹐卽養胎之液也。水下則胞裂而產﹐旣產則气血兩虛﹐脈宜緩滑。緩則舒徐﹐不因气奪而急促﹐滑則流利﹐不因血去而枯澀﹐均吉兆也。若實大弦牢﹐非產後气血兩虛所宜。實則邪實﹐大爲邪進﹐弦爲陰斂宣布不能﹐牢爲堅著近乎無胃﹐皆相逆之脈﹐故凶。

﹝卷之下﹞產後大補須分虛不虛全實三證論

《全書》云﹕丹溪曰﹐產後當大補气血﹐卽有雜證﹐以末治之。此其意謂血气隨胎而去﹐必屬大虛﹐故無論諸證當以大補爲先﹐其他皆可緩也。今產科所宗﹐無非此法。但產後气血俱去﹐誠多虛證﹐然有虛者﹐有不虛者﹐有全實者﹐當隨證隨人辧其虛實治療﹐不得執有誠心槪行大補﹐以致助邪﹐此辧之不可不愼也。今予遵生化湯加減兼治之法﹐未嘗敢大補﹐而置諸證於緩治。觀暈厥總論中﹐塊痛未除﹐未可遽加木之語﹐槪可知矣。又云﹕產後虛證﹐無非隨人元气﹐必素弱之人多有之。或於產後血气旣去而更弱者﹐亦有之。此當因人察脈﹐因脈察證。若脈气﹑形气﹑病气俱不足﹐此當以全虛治之。若形气不足﹐病气有餘﹐或兼火邪﹐或兼外感﹐或以飲食停滯﹐是亦虛中有實﹐不得不詳審而治。今予治全虛者﹐後立有加參﹑從權生化湯等方。治虛中有實﹐亦立有隨證加減生化湯等方﹐隨其虛實以投之﹐是皆重產而兼治者也。又云﹕產後不虛證﹐或素日無病﹐或年少當時﹐或素耐辛苦貧勞之質。此輩本無不足﹐及其一旦受孕﹐乃於腹中添入此物﹐故至气血壅塞﹐爲脹爲嘔﹐是皆添設有餘之病。及其旣產﹐始見通快﹐所畱得去﹐仍復故吾。常人之產﹐此類極多﹐果何虛之有。或因內傷外感﹐難保必無﹐倘有所患﹐去之卽愈。若槪行大補﹐果能堪否﹖卽臨盆帶去血气﹐未免暫見耗損﹐然以壅滯之餘﹐不過皆護胎隨從之物﹐去者當去﹐生者旋生﹐不出數日必已來復。此生化自然之理﹐何至是產皆虛也。若執云產後必當大補﹐則實實之病﹐必所不免﹐致輕者甚﹐甚者危矣。予謂少壯婦人產後不虛﹐只用黑糖水湯﹐或少加以酒去瘀可耳。原可不必服藥﹐卽服生化湯一﹑二劑﹐亦非大補實實之藥﹐有益無損者也。倘有內傷外感﹐生化湯因證加減用之。又云﹕產後全實證﹐如外感風寒﹐頭痛身熱﹐便實中滿﹐脈緊實洪大有力﹐此表邪之實證也。又火之盛者﹐必熱渴躁煩﹐或便結腹脹﹐口鼻舌焦黑﹐酷喜冷凍飲料﹐眼眵﹐尿管痛赤﹐脈見洪滑﹐此內熱之實證也。又鬱怒動肝﹐胸脇脹痛﹐大便不利﹐脈弦而滑﹐此气逆之實證也。又惡露未盡﹐瘀血上衝﹐心腹脹滿﹐疼痛拒按﹐大便難而小便利﹐此血逆之實證也。又凡富貴之家﹐保護太過﹐或過用人參﹑﹑術以致气壅﹔或過用糖﹑酒﹑炭火﹐以致內熱﹔或產本不虛﹐而妄用大補之藥﹐以致增病。此調攝之實證也。又或因產過食﹐恐其勞困﹐固令勉彊﹐以致停蓄不散﹐此內傷之實證也。以上諸證﹐姑舉要者﹐以見其槪。然旣有表邪不得不解﹐旣有火邪不得不淸﹐旣有內傷停滯不得不開通﹑消導也。今予治各證﹐後開生化湯中俱有隨證加減。一以重產﹐一以兼治。所謂道並行而不相悖﹐可保萬全者矣。

﹝卷之下﹞四物湯不宜產後論

凡產後諸病﹐古方多用四物湯加減﹐何也﹖以方中有芎﹑歸之辛溫﹐佐以地﹑芍之寒涼﹐溫寒適中﹐可謂無虞矣。不知四物乃女科雜證諸疾妙劑﹐若用以產後﹐大非所宜。予考方書之意﹐以爲白芍用酒重復制炒﹐去其酸寒之性﹐但存生血活血之能。或再加黑姜辛熱佐之﹐有何不可﹖又謂芍藥性淸微酸而收﹐最宜於陰气散失之證﹐豈不爲產後要藥﹖但觀其再制以酒炒﹐則他寒涼峻削之不宜用﹐槪可知矣。

予思芍藥﹐初產三五日﹐所當禁用。若產日已久﹐以酒制透﹐爲他藥之佐﹐猶可。惟四物湯中生地更涼﹐直走血分﹐且傷脾胃﹐爲害愈甚。或云易以熟地補益眞陰﹐則稱爲至當﹐獨不思熟地性滯﹐更使血滯不快﹐𨿽有芎歸反行牽制﹐而少行動﹐亦非新產者所宜。蓋新產之婦﹐血气俱虛﹐但存秋冬肅殺之气﹐而鮮春夏生發之機﹐故最忌寒涼﹐大宜溫藥﹐以助資始資生之源也。是以丹溪先生謂芍藥伐生發之气﹐禁而不用﹐良有深意矣。予嘆世之槪以四物治產後者﹐胡不思乎﹖

﹝卷之下﹞生化湯論﹝附方﹞

生化湯論曰﹕產後諸證﹐皆緣气血驟下﹐元气大虧﹐用藥不同常法。是以有虛極不能姑待者﹐則當峻補之中﹐加入溫行之藥。峻補則力大而可宣通﹐溫行則流暢而不凝滯。至於逐瘀之劑﹐卽實證亦不可用峻厲之藥。況產後大虛﹐恐血無主宰﹐一任藥力﹐便爲崩而不止﹐虛則易脫﹐勢如覆水難收矣。夫人遇大病之後﹐血气兩虛﹐猶當調補﹐況產後脾胃血气之虛衰﹐更有甚焉者乎﹖今之治產後者﹐亦云元气因產而虧﹐營運失度﹐不免瘀血停畱﹐致成諸疾。必以去瘀爲先﹐瘀消方可行補﹐甚有用回生丹﹐攻血塊下胞衣﹐殞人性命者。此蓋止知專攻舊瘀﹐而不知新血轉傷之害﹐豈知塊固當消﹐而新血猶當生也。蓋專消則新血不生﹐專生則舊血反滯。予考新產諸方﹐莫若生化湯爲產後第一妙方﹐其方芎﹑歸﹑桃仁溫中行血﹐善去舊血﹐驟生新血﹐佐以炙黑漧薑﹑炙艸﹐引三味入於肺肝﹐行中有補﹐化中有生﹐故名生化﹐蓋因功用而立名也。又有加入益母艸一錢五分﹐功效亦同。此實治產之良方﹐保全產婦之聖藥也。故馮氏因此方之妙﹐變化用於臨產﹐加人參﹑桂﹑牛膝﹑紅花﹐又爲催生之神劑矣。

生化湯方

凡孕婦臨月﹐卽預備生化湯數劑﹐俟臨產之時﹐卽爲預先煎就﹐產下隨服二三道﹐以逐瘀生新﹐再無產後諸証之患。無論正產半產﹐𨿽少壯產婦﹐俱宜服之﹐故此湯爲產後七日內要藥。倘產下之時﹐未及煎服﹐凡產後諸證﹐仍以此湯治之。

全當歸﹝八錢﹐酒洗﹞川芎﹝四錢﹞漧薑﹝四分﹐炙黑﹑存性﹞桃仁﹝十粒﹐去皮尖﹐打碎﹞炙艸﹝五分﹞水二鐘﹐煎七分﹐加酒小半鐘。如素日不能飲酒者﹐加六七茶匙﹐稍熱服之。其藥渣畱並後帖藥渣合而再煎﹐兩帖共三煎。在產下一﹑二時辰內﹐未進飲食﹐先相繼煎服﹐能速化舊血而驟長新血﹐不特可免目前暈厥﹑汗﹑崩﹑惡露停滯等患﹐且諸病不生﹐精神百倍矣。如胎前素虛之人﹐產後又當再制兩帖煎服﹐以防倦怠。若產下已服一﹑二帖﹐而塊痛未除﹐仍當再進幾帖﹐塊痛自消矣。

﹝卷之下﹞調攝論

凡孕婦產畢﹐血气未定﹐不宜睡倒﹐不宜側坐。須牀頭濃鋪褥﹐髙倚仰靠﹐宜豎膝﹐不宜伸足﹐並遮圍四壁﹐使無孔隙﹐免致賊風爲害。倘閉目睡倒﹐或忿怒逆气﹐卽令人眩暈也。

再用醋塗鼻﹐房中或用醋炭﹐更燒以漆品﹐輕輕以手從心按摩至臍﹐則惡露盡下﹐又何血暈血逆之有﹖常見人產畢卽飲熱童便一盞﹐又有三日內﹐以童便和酒﹐溫服五七次。予謂酒𨿽能下惡露﹐行乳汁。產後髒气方虛﹐卽素日善飲者﹐亦不可多飲﹐並不可產畢卽飲。蓋恐引血入四肢﹐或引上行﹐能令血暈。

至於童便味臊而性涼﹐如胃气弱者﹐得臊气而嘔惡。裏無火者﹐得涼性而滯血﹐且能傷胃气﹐均非所宜。

不若預煎生化湯﹐產畢卽服爲妙。或用紅糖滚水沖化﹐頻飲﹐以行其瘀。時食白米薄粥﹐煮石首魚﹐甘澹食之﹐如此調攝自無事矣。有人先於臨月時﹐用有毛淡菜十餘个﹐紙包﹐弔風處二十餘日﹐陰漧﹐勿令人知﹐產下卽煎湯一鐘﹐熱服﹐產後再不生病。

生化湯

﹝見本卷生化湯論後。﹞

﹝卷之下﹞產後禁忌論

凡生產旣下﹐不必問是男是女﹐恐因言語而泄气﹐或以愛憎而勞神﹐最忌大喜大怒。喜則气散﹐或生紅汗。怒則气逆﹐或生瘕。不可獨宿﹐恐致虛驚。不可刮舌﹐恐傷心气。不可刷齒﹐恐致血逆。勿勤梳頭﹐恐頭皮作痛。須气血平復﹐方可治事。犯時微若秋毫﹐成病重如山嶽。

凡初產﹐其牛﹑羊﹑豬肉﹐雞﹑鵝﹑鴨肉及蛋﹐並豬蹄﹑豬腎﹑綠豆涼粉﹑蕎麥麵食等類﹐一切滯气堅韌難化之物﹐及生冷膩滑﹐皆不宜食。恐新產脾胃气虛﹐難於運化﹐易致內傷也。

凡產逢暑月﹐切不可當風睡臥﹐最忌食涼用扇﹐及洗足澡浴﹐𨿽盛暑不可用冷水洗手足。

凡新產驟虛﹐最忌著寒。寒則血气凝滯﹐諸變冗生﹐每致飲食不化﹐腹痛作瀉﹐此時欲去其瘀﹐則正气並脫﹐欲止其瀉﹐則瘀結不行﹐可不愼歟。治法見後泄瀉門。

凡產逢冬月﹐宜重棉兜護其腹﹐𨿽夏月亦當復巾裹之﹐以免厥陰受寒。

凡產後百日內﹐不詈罵﹐少勞碌﹐禁淫欲﹐終身無病﹐而且多子。若未滿百日交合﹐則虛羸百疾從此而生﹐必患臍下虛冷﹐手足腰腿酸痛等證﹐名曰蓐勞﹐最難治療。

凡產後勿用椒姜艾酒﹐𨿽血塊得熱流通﹐然新血爲之不寧耳。卽砂仁湯亦能動血﹐咸在禁忌。

產後乳汁乃血气所成﹐不可食鹹﹐咸能止血﹐令無乳汁﹐且發嗽難治。

產後南北風土不同﹐江以南新產後卽食雞子﹐𨿽告之以利害﹐相沿成習﹐毫無疑懼﹐且竟多安然無事者。予亦只得隨俗﹐令其豁開淡煮而食之﹐尙有養胃卻痰之功也。

﹝卷之下﹞產後藥誤須知

產後勿輕用烏藥﹑香附﹑木香﹐及耗气順气等藥。用之反增滿悶﹐𨿽陳皮用不可過五分。

產後勿輕用靑皮﹑濃朴﹑山楂﹑枳殼﹑陳皮消食藥﹐多損胃減食。卽枳殼﹑香砂等丸﹐亦多損气血。

產後勿用靑皮﹑枳實﹑蘇子以下气定喘﹐用之元气必脫。

產後浮麥傷胃耗气﹐五味能阻惡露﹐棗仁油滑致瀉﹐均爲禁忌之品。

產後身熱﹐誤用黃芩﹑黃連﹑黃柏﹑梔子損胃增熱﹐致不進飲食。且黃芩苦寒﹐無論惡露淨與不淨﹐皆非所宜。

產後四日肉﹐未服生化湯以消血塊﹐勿先用人參﹑﹑術﹐致塊不除。

產後勿輕用牛膝﹑紅花﹑蘇木﹑枳殼等類以消塊﹐猶忌多用﹑獨用。至於三稜﹑莪術﹑枳實﹑山楂等峻藥﹐更不可用。若誤用﹐舊血驟下﹐新血亦隨之而損﹐禍不可測也。予每見俗用山楂一味煎汁﹐以攻血塊﹐致成危證。頻服兩三帖﹐必死。

產後勿輕用生地黃以滯血路。

產後不可用大黃﹑芒硝以通大便﹐反成膨脹。

產後不可用五苓以通小便﹐用之愈閉。

產時不可用濟坤丹以下胞胎。

不可信《婦人良方》及《產保百問》﹐俗醫多有守此二書以治產﹐用芎﹑歸﹑白芍﹑生地﹐誤人實甚﹐餘可知矣。

凡人有疾病﹐多有求卜以問吉凶﹐並卜何方何姓人醫治可愈。此蓋人不明醫理﹐不知醫者孰良孰庸﹐亦無可如何之計耳。豈知竟有醫卜相通﹐醫求卜薦﹐許以分謝﹐卜者貪利﹐假神道以指引。因卜而薦﹐誤人性命﹐比比然也。產後之證﹐吉凶在於頃刻﹐不可不知而愼重也。

﹝卷之下﹞三衝論

產後危證﹐莫如敗血三衝。其人或歌舞談笑﹐或怒罵坐臥﹐甚者逾墻上屋﹐口咬拳打﹐山腔野調﹐號佛名神﹐此爲敗血衝心﹐多死。《醫通》云﹕花蕊石散最捷﹐琥珀黑龍丹亦效。如𨿽悶亂不致癲狂者﹐失笑散加郁金。予謂當於妄言妄見門參看治療。

若其人飽悶嘔惡﹐腹滿脹痛者﹐爲之衝胃。《醫通》云﹕用平胃散加姜﹑桂﹐往往獲效。不應﹐送來復丹。嘔逆腹脹血化爲水者﹐金匱下瘀血湯。予謂當於飽脹嘔逆等門參看治療。

若其人面赤嘔逆欲死﹐爲之衝肺。《醫通》云﹕二味參蘇飲﹐甚則加芒硝蕩滌之。

予謂當於口鼻黑衄門參看治療。

大抵衝心者﹐十難救一。衝胃者﹐五死五生。衝肺者﹐十全一﹑二。其《醫通》所用金石及峻藥等治法﹐亦無可如何之思﹐與其視死﹐不若救生之意耳。予謂治此等證﹐宜用生化﹑失笑﹑抵聖等類平穩藥﹐當亦通神。至來復﹑黑龍等丹﹐花蕊﹑平胃等散﹐及下瘀血湯﹐均未敢輕用﹐姑錄之以備參考耳。

來復丹

治上盛下虛﹐裏寒外熱﹐及伏暑泄瀉如水。

硫黃﹝同硝石爲末﹐銀石器內慢火炒﹐柳木攪之。不可猛火以傷藥力﹞硝石太陰玄精石﹝水飛﹞靑皮﹝去穣﹞陳皮﹝去白。各一兩﹞五靈脂﹝二兩﹐水飛去沙石﹐澄定曬漧﹞上爲末﹐古法以醋和丸﹐米飲下。因醋易衝壞﹐今攺用米飲糊丸如梧子大。每服三十丸﹐空心醋湯下。

二味參蘇飲

治惡露入胞﹐脹大不能出﹐及產後敗血衝肺﹐喘滿面赤幾死者。

人參﹝二錢﹞蘇木﹝四錢﹐碎﹞水煎服。又有入童便熱服。一方﹐人參一兩爲末﹐蘇木二兩捶碎﹐水碗半﹐煎蘇木水一碗﹐去渣﹐調人參末﹐隨時加減服。大便溏泄者禁用。

花蕊石散失笑散

﹝俱見中卷胞衣不下門。﹞

琥珀黑龍丹

﹝見中卷催生門。﹞

平胃散

金匱下瘀血湯

﹝俱見上卷諸痛門。﹞

生化湯

﹝見本卷生化湯論後。﹞

抵聖湯

﹝見本卷气逆嘔吐不食門。﹞

﹝卷之下﹞產後不宜汗下利小便論

產後陰血驟下﹐陽無所附﹐孤陽外越﹐每多發熱﹐此乃陰虛生熱﹐切勿作外感而表散。生化湯善能退熱﹐以其內有姜﹑艸﹐所謂甘溫能除大熱也。故產後𨿽有表證﹐一切風藥性升﹐不可用﹐恐載血上行﹐令人發暈﹐且慮重竭其陽﹐必至汗脫而死。卽佛手散中川芎辛散﹐能發汗走泄﹐亦須臨時因證審酌用之。

產後陰血旣虧﹐津液自少﹐況臨產勞倦气虛﹐虛則傳化自遲﹐二腸枯燥﹐勢所必然﹐久則自復。或用生化湯養血﹐兼生津助液亦可。故產後𨿽二便暫有不甚通利﹐然於下利等藥﹐必須禁用。非特硝﹑黃﹑五苓難於輕試﹐卽四物湯中生地﹑芍藥﹐純陰而伐生气﹐且作瀉而凝血。五苓利水傷陰﹐愈通之而愈枯結。若誤用而重亡其陰﹐難免孤陽無輔而走脫矣。故《機要》有云﹕胎產之病從厥陰﹐無犯胃气及上下二焦﹐不可汗﹐不可下﹐不可利小便也。

生化湯

﹝見本卷生化湯論後。﹞

﹝卷之下﹞新產三審論

凡治產後﹐三審不可缺一也。一審少腹痛與不痛﹐以徵惡露之有無。二審大便通與不通﹐以徵津液之盛衰。三審乳汁行與不行及飲食多少﹐以徵胃气之充餒。審斯三者﹐以脈參證﹐以證合脈﹐脈證相符﹐有疾治之卽愈。脈證相反﹐縱無危候必多變端。卽如產後惡露﹐常以彌月爲期﹐然間有六七朝卽淨者﹐又未可以槪論也。此𨿽產母稟質不同﹐而因胎之所稟亦異﹐如胎息壯盛﹐則气血盡歸其子﹐瘀血自少。

胎息孱弱﹐則气血涵養有餘﹐瘀血必多。亦有產時去多﹐產後必少﹔產時去少﹐產後必多﹐勢使然也。

大抵常產之婦﹐開闔有權﹐產後子宮卽閉﹐兒枕隨气攻注﹐碎作小塊﹐續續而下﹐所以延綿日期。又有由於艱產過傷子宮﹐關閘廢弛不能收斂﹐或下血塊﹐大小形色與茄無異﹐此名兒枕是也﹐全塊頓出﹐自無淋瀝之患。卽有餘血盡歸溲便﹐如皂莢汁﹐少腹略無痛苦﹐切勿認爲產後瘀尙未行﹐妄行攻下﹐誤人性命。產後又有似乎兒枕痛者﹐摸之亦有塊﹐按之亦微拒手﹐人皆指爲兒枕宿血﹐此大不然。夫胎胞俱去﹐血亦豈能獨畱﹖蓋子宮蓄子旣久﹐忽爾相離﹐血海陡虛﹐所以作痛。胞門受傷﹐必致壅腫﹐所以亦若有塊﹐而實非眞塊。腫旣未消﹐所以亦頗拒按。治此者﹐當安養其髒﹐不久自愈。若有瘀服藥﹐生化湯爲最﹐殿胞煎或四神散亦可。若誤用蘇木﹑紅花﹑元胡﹑靑皮之屬﹐反損髒气﹐必增虛病﹐愼之愼之。予曾見孕婦產後﹐少腹旁邊以手按之﹐內有一條形如小黃瓜﹐斜長而硬﹐頗似瘀積﹐然無痛苦。產婦先以爲瘀滯﹐後以爲瘕﹐每愁成病。予開導之云﹕無痛苦﹐不拒按﹐是虛非實﹐血足自消﹐不須疑慮。遲數月﹐果漸消沒也。

殿胞煎

治產後兒枕疼痛等證如神。

當歸﹝五錢﹞川芎﹝一錢﹞茯苓﹝一錢﹞炙艸﹝一錢﹞肉桂﹝五分﹞水一鐘﹐煎八分﹐熱服。如脈細而寒或嘔者﹐加漧薑炒黃色一錢。如血熱多火者﹐去肉桂﹐加酒炒芍藥一錢。如脈弱陰虛者﹐加熟地三錢。如气滯者。加制香附一錢。腰痛﹐加鹽水炒斷絲杜仲一二錢。

生化湯

﹝見本卷生化湯論後。﹞

四神散

﹝見本卷腹痛門。﹞

﹝卷之下﹞血塊痛論

產後血塊﹐是孕成余血之所積也。夫婦人血旺气衰﹐二七而天癸至﹐三旬一見﹐以象月盈則虧﹐行之有常則曰經。有孕則經水不行﹐其餘血注於胞中以護胎元。一月名胎胚﹐二月名始膏﹐三月始成形而名胎﹐方受母血之庇。胎形尙小﹐𨿽食母血﹐而尙有餘汁﹐並前兩月之血﹐積於胞中﹐日久成塊﹐至產時當隨兒下。或因產婦送兒﹑送胞﹐勞倦無力﹔或調護失宜﹐腹欠溫暖﹔至血塊日久不散﹐疼痛拒按﹐並宜生化湯助血行血﹐外用熱衣暖腹可也。愼勿輕服峻劑﹐至崩脫不救。

生化湯

﹝見本卷生化湯論後。﹞

﹝卷之下﹞暈厥論

凡產後暈﹑厥二證﹐皆由气血並竭﹐苟非急補﹐何能挽其將絕之元神﹐無庸疑議者也。但暈在臨盆﹐證急猶甚於厥﹐用藥不及﹐急救法救之。如其人微虛者﹐則眼花頭眩﹐或心下滿悶﹐神昏口噤﹐不知人事﹐少頃卽蘇。或因亡血過多﹐以致虛火乘虛泛上﹐而神不淸﹐身無所主。其陰血暴亡﹐心神失養﹐心與胞絡君相之火﹐得血則安﹐亡血則危。火上熾故令人昏冒﹐火乘肺故瞑目不省人事﹐是陰血暴亡﹐不能鎭撫也。經云﹕病气不足﹐宜補不宜瀉。瞑目合眼﹐病悉屬陰﹐暴去有形之血﹐則火上熾﹐均宜頻灌生化湯。或從權急救生化湯二三帖﹐先補血分之虧﹐則塊化血旺﹐神淸而暈止。大虛者﹐其證面白﹑眼閉﹑口開﹑手冷﹑多汗﹑神昏﹐六脈微細之甚﹐是气隨血脫而欲絕﹐當大劑人參方可回陽。恐勢急而補陰不及﹐須以气藥兼之﹐此陽生陰長之理也。從權急救加參生化湯﹐或加參生化湯最效。如制藥不及﹐速用獨參湯兩許﹐煎湯急救之﹐但得下咽卽可望生﹐若少遲延則無及矣。有人謂產後七日﹐方可用參﹐此愚昧訛傳﹐不知始自何人﹐萬不可信。但暈發頃刻﹐而急救外治之法﹐又不可緩﹐速宜輕輕扶坐﹐勿令臥倒﹐或燒紅炭沃之以醋﹐或燒舊漆器﹐令煙气透入口鼻卽蘇。急捏人中﹐靜以待之﹐元气漸復﹐不可亂動﹐致令神气散亂。或用菲菜一握﹐切碎﹐入有嘴瓷瓶內﹐將醋煎滚﹐澆入瓶內﹐急蓋瓶口﹐以瓶嘴向婦鼻孔﹐令气透入鼻中卽蘇。但凡大病大虛之人﹐皆能作暈﹐產後之暈﹐因血去而名之曰血暈﹐實非因血而致暈也。若偏信古方﹐認暈證爲惡血搶心﹐而輕用蘇木﹑牛膝﹑紅花等類﹐以及牡丹﹑奪命等方﹐或認爲痰火﹐而用無補消痰之方﹐誤之甚矣。俗治產婦﹐或因死胎﹐及胎衣惡血上逆﹐搐嘔昏暈﹐用小便乘熱灌之﹐但得一口下咽卽止。設遇胃气壯盛之婦﹐不畏臊气﹐獲效者有之﹐然童便非能止暈回元﹐蓋取其下行舊路降火消瘀。考之方書內云﹐敗血流入肝經﹐眼生黑花﹐頭目昏暈﹐不省人事。此血熱乘虛逆上湊心﹐故昏迷不省﹐气閉欲絕也﹐服童便最好。此論但照管敗血﹐全罔顧產虛﹐且有气閉欲絕四字﹐豈童便可挽回元气欲絕乎﹖卽有惡血上逆血滯等證﹐亦莫若生化湯溫而行之﹐去瘀止暈之妙也。予見江南產科﹐有用當歸二錢﹐益母艸一錢﹐人參二錢﹐紅花六分﹐炮姜八分﹐煎熱﹐衝童便服之以治暈。此方兼得之義﹐庶幾近之。如婦人有血暈之證者﹐不若於將產數日前﹐預前擇服八珍﹑歸脾﹑十全等類調補气血。臨產又用人參催生﹐補於未產未虛之前﹐產後無虛可乘﹐無暈可發矣。

至於厥證﹐在分娩之後﹐因產時用力過多﹐勞倦傷脾﹐孤髒不能注於四旁﹐故手足逆冷而發厥。經云﹕陽气衰於下﹐則爲寒厥。厥气上行﹐滿脈去形。蓋逆气上滿於經鉻﹐則神气浮越﹐去身而散也。宜大補回陽生化湯﹐連用二服﹐俟气血旺而神復﹐厥證自止矣﹐又非偏補血分之可得而愈也。若服藥而口渴﹐另用參麥散以代茶﹐助津以救髒燥也。又有四肢逆冷泄痢﹐類傷寒陰證﹐不可用四逆湯﹐必生化湯倍參煎服﹐或加熟附子一片﹐則可以止逆回陽﹐而見參歸之功矣。若血塊痛止而厥﹐滋榮益气湯最效。凡暈﹑厥﹐乃產後危急二證。

若新產塊痛未除﹐又未可遽加﹑術﹐故急加人參從權以救之。俟暈止厥回﹐再去參﹐以除塊痛﹐此要訣也。

急救暈法

凡兒方生下﹐母卽昏暈不醒者﹐此時卽有藥不能入口﹐遲則不救。其法﹕急以極軟舊衣﹐緊閉產戶﹐以知事婦女﹐用膝抵住﹐勿令下面气泄﹐又令一人一手挽住頭髮﹐一手捫住鼻口﹐勿令上面气泄﹐俟稍轉略有聲息﹐方用熱水接气﹐急服生化湯。

從權急救生化湯

治三等血暈﹐兼化瘀生新。

川芎﹝三錢﹞當歸﹝六錢﹐或八錢。酒洗﹞漧薑﹝四分﹐炙黑﹞桃仁﹝十粒﹐去皮尖﹞炙艸﹝五分﹞荊芥穗﹝四分﹐炒黑。汗多忌用﹞棗二枚﹐水煎服。勞倦甚及血崩﹐或汗多形气脫而暈﹐加人參三錢﹐肉桂四分﹐急服一二帖﹐其效如神。決不可疑參爲補而緩之。痰火乘虛泛上而暈﹐加橘紅四分﹔虛甚﹐亦加用人參八分。肥人﹐加竹瀝數匙﹐薑汁少許。

從權急救加參生化湯

治產後形色脫暈。人參﹝四錢﹐酒洗﹞川芎﹝二錢﹞當歸﹝四錢﹐酒洗﹞漧薑﹝四分﹐炙黑﹞桃仁﹝十粒﹐去皮尖﹞炙艸﹝五分﹞荊芥穗﹝四分﹐炒黑。汗多忌用﹞棗二枚﹐水煎服。血塊痛甚﹐加肉桂七分。渴﹐加去心麥冬一錢﹐五味子十粒。汗多加麻黃根一錢。

如無塊痛﹐加蜜炙黃一錢以止汗。傷麵食﹐加炒神曲八分﹐炒麥芽五分。傷肉食﹐加山楂﹑砂仁各六分。

加參生化湯

﹝附大補回陽生化湯。﹞人參﹝二錢﹞川芎﹝四錢﹞當歸﹝八錢﹐酒洗﹞漧薑﹝四分﹐炙黑﹞炙艸﹝五分﹞桃仁﹝十粒﹐去皮尖﹞棗二枚﹐水煎服。此方產後諸危急證通用。一日夜須服三四帖﹐方能接將絕之气。如產後三日內﹐塊痛未除﹐俟元气稍復﹐已有生意﹐當去參﹐仍服生化原方。虛脫﹑厥逆﹑汗多﹐加人參三四錢。

脈與形俱脫將絕﹐必用此方頻灌。厥而兼汗﹐加去心麥冬一錢。汗多渴甚﹐加去心麥冬三錢。汗多痰喘﹐加竹瀝﹑薑汁﹑去皮尖杏仁十粒。

汗多喘嗽聲重﹐加桔梗﹑去皮尖杏仁各五分。無汗喘嗽气短﹐加制半夏一錢﹐去皮尖杏仁十粒﹐桔梗五分。汗多身熱气短﹐加人參。左尺脈弱﹐亦加人參。汗不止﹐三四劑後加蜜炙黃一錢。一方﹐川芎﹑當歸減半﹐名大補回陽生化湯﹐治新產厥證。棗引﹐速煎二服卽效。若厥證作渴﹐佐以生脈五味飲代茶﹐以救津液﹐則渴減厥回。

參麥五味飲

﹝去五味子﹐名參麥飲。又名生脈湯﹐又名生脈散。﹞人參﹝二錢﹐一方三錢﹞麥冬﹝二錢﹐去心﹞五味子﹝七粒﹐捶碎﹞煎湯作茶﹐時時飲之。煎湯﹐用銀器或砂器爲妙。

滋榮益气湯

治血塊痛止而厥。

人參當歸﹝各三錢﹞川芎白術﹝土炒﹞黃﹝蜜炙。各一錢五分或一錢﹞熟地﹝二錢﹞麥冬﹝八分或一錢﹐去心﹞炙艸﹝四分﹞五味子﹝十粒﹞川附子﹝五六分或一錢﹐制﹞水煎服。汗多﹐加麻黃根﹑炒棗仁各一錢。大便難﹐加酒洗肉蓯蓉一錢五分。

生化湯

﹝見本卷生化湯論後。﹞

八珍湯

﹝見上卷諸痛門。﹞

歸脾湯

﹝見上卷胞漏小產門。﹞

十全大補湯

﹝見上卷胎不長養門。﹞

大補回陽生化湯

﹝附本門加參生化湯下。﹞

﹝卷之下﹞血脫气脫神脫三證論

產後暴崩爲血脫﹐气短似喘爲气脫﹐妄言妄見爲神脫。三證𨿽有气陽血陰之分﹐於精散神促無異﹐比前暈證治可少緩﹐亦危證也。若非大藥急方頻服﹐失之者多矣。倘誤爲气實痰火外家治﹐鮮有不殞生者。

若勢急﹐並宜用加參生化湯﹐補中寓行﹐免致血虛之失。其血脫患崩一證﹐由衝任已傷﹐气血未復﹐或因勞役驚恐﹐或因惡露未盡﹐固澀太速﹐以致停畱。一旦復行﹐然經血大來﹐當審血气而辧血色之紅紫﹐視形色之虛實。如血多紫色有塊﹐乃當去之敗血也。其少腹必脹滿﹐按之而痛﹐止之反能作痛﹐或致淋瀝﹐此不可言崩﹐只服生化湯幾帖自愈。如鮮紅之血大來﹐乃驚傷心不能生血﹐怒傷肝不能藏血﹐勞傷脾不能統血﹐血不歸經。血髒有傷﹐當以崩證治之。崩非經病﹐產婦得之是爲重虛﹐猶不可忽﹐故宜急治﹐用荊芷治崩湯。若有血塊痛而形色脫﹐或有汗﹐或气促﹐宜服加參生化止崩湯以益气﹐使陽生而陰血自旺﹐非十灰散之可止者。如血塊痛止﹐或產後半月外崩證者﹐又宜滋榮益气止崩湯﹐或升舉大補湯﹐少佐黃連墜火﹐寧血歸經﹐或用《尊生》升舉大補湯亦妙。亦有少腹空痛﹐不可誤認有瘀﹐察其下血少而無紫塊者是也。當以崩治﹐宜重用熟地。若小腹滿痛不已﹐而脈實大緊數者﹐此肝經已竭﹐肝气隨敗矣﹐難治。《醫通》有治產後崩中去血﹐赤白相兼﹐或如豆汁﹐用千金伏龍肝湯治之。其气脫短气似喘一證﹐因產所下過多﹐營血暴竭﹐衛气不能營運﹐獨聚於肺﹐肝腎不接﹐故令呼吸短促﹐語言不相接續﹐有似於喘﹐實非喘也。夫肺受脾气散精﹐生脈而通水道呼吸﹐所以淸肅上下﹐調和營衛而爲平人。若值產後血亡气窮﹐浮脫於上﹐孤陽絕陰﹐無根將脫之兆﹐最爲危候﹐惟大進參﹑附﹐或可得生。世有妄論痰火實證﹐反用散气化痰之方﹐治之必死。有塊痛者﹐當用大補回陽生化湯﹐連二三服。世人多疑參助喘不用﹐致不救者多矣。況同芎﹑歸﹑黑姜﹐不加﹑術﹐萬無有失。要知人生於气﹐气壯則根本固。而髒源者﹐斂納於下﹔營運者﹐彊健於中﹐何有爲喘爲脹之虞﹖又有用人參加陳皮監制﹐則盜泄元气﹐反致耗散﹐只可消導藥中監之耳。考《全書》貞元飲﹐亦治似喘妙藥也。如無塊痛﹐當用續气養榮湯最妙。或倍參補中益气湯﹐少佐熟附﹐助參以治气脫﹐攝气歸元亦可。如气虛兼寒者﹐宜大補元煎﹐或理陰煎主之。其神脫妄言妄見一證﹐因心肝脾三陰血少而神魂無根據也。然有譫語﹑鄭聲之分﹐甚至發狂等證﹐統歸於妄耳。其輕者﹐睡中呢喃﹔重者﹐不睡亦語﹐或言日用尋常之事﹐或如見鬼狀﹐昏不識人﹐語言不休﹐此譫語之謂也。若虛甚而聲轉無力﹐言語不能接續﹐有頭無尾﹐一兩句卽止﹔或重言疊語﹐說過又說﹔或如造字出於喉中﹐若鄭聲之輕怯﹐此鄭聲之謂。其精气衰奪﹐更甚於譫語矣。夫人之心﹐藏神生血者也﹐而言乃心之聲﹐心有血而神存﹐則言不妄發。肝藏魂藏血者也﹐目得血而司視﹐則瞳而視正。若夫產後气血暴竭﹐而心神失守﹐故言語無倫。肝魂無根據﹐則瞳妄見。況心爲五臟之主﹐目乃百脈之官﹐虛證見於心目﹐則十二官各失其職可知矣。是以視聽言動﹐皆成虛妄。當論產期塊痛有無﹐先後施治﹐方爲得法。若分娩兒下之後﹐塊痛未止者﹐宜服寧神生化湯﹐確知瘀血不行﹐合失笑散同服。如痛止者﹐則服寧心定魄茯神湯﹐連進大補十數劑﹐生气養血﹐安神定志﹐服至元足﹐其病始愈矣。或以生地易熟地而淸心火﹐寧君主之官亦可。病家毋求速效﹐勿信邪祟﹐若噴以法水﹐驚以法尺﹐多致不救。屢治此病﹐服八珍加炮姜十數劑方效。丹溪云﹕虛病猶似邪祟也。又云﹕欲泄其邪﹐當補其虛。此古人之確論﹐但人不能體認其意﹐反言攻補難施。若必攻邪盡方可言補﹐則誤矣。不特醫家治產後虛證﹐卽髙年及虛弱人﹐妄言妄見等證﹐亦當如是愼重也。產後間有敗血停積﹐上干於心﹐心不受觸﹐而有妄言妄語﹐如見鬼神者﹐此必心下脹悶﹑煩躁﹑昏亂﹐臥起不安。誤作中風﹐治必殆。

芎歸瀉心湯主之。《醫通》云﹕虛則四物湯換生地﹐加桂心﹑炮姜﹑生蒲黃﹑石菖蒲。實則四烏湯加川連煎成﹐入龍腦一撚﹐服後得睡卽安。心悸恍惚﹐語言錯亂﹐千金遠志湯。如內虛﹐敗血攻心﹐狂言亂語者﹐龍齒淸魂散主之。心脾血少﹐八珍加炮姜。馮氏云﹕產後陰血暴崩﹐肝虛火妄之極而發狂者﹐宜澤蘭﹑歸﹑地﹑牛膝﹑茯神﹑遠志﹑棗仁﹐加童便主之。若因敗血停積﹐用調經散﹐予謂不若生化湯合失笑散。若心血虛﹐用柏子仁湯﹐予謂不若寧神定魄茯神湯。余室人沈氏﹐於康熙癸巳冬至月﹐患產後神脫之證﹐爲醫人妄用降气消痰淸火方藥﹐變爲痙證﹐仍不知峻補﹐猶以風痰爲患﹐驅風化痰。余正奉差大通橋轉運軍糧﹐幾及百萬﹐督催歲內全米進倉﹐不遑歸視﹐直至病篤。僕人持方來云﹕服藥罔效﹐柰何﹖余閱之﹐非正治之方﹐悉促死之藥也。彼時心神瞀亂﹐又未得親視其證﹐未敢定方。卽大書速用人參救脫六字﹐令僕持歸。

復慮醫者執產後不宜用人參之見﹐差人往問﹐果如所料﹐且知仍用蘇子降气下痰。餘情不能已﹐星速馳歸。時已初更﹐而其气在呼吸間﹐已遷出外舍。余急用人參三錢。煎湯調胎產金丹一粒﹐下咽時許﹐卽復蘇起坐而言矣。其時夜半﹐柰無參可繼﹐竊念旣已少愈﹐不妨待旦市服。詎漏絕時﹐參力已竭﹐又復脫去﹐救無及矣。𨿽日數也﹐命也﹐而淸痰降火之誤﹐實有以致之矣。

荊芷治崩湯

治產後血崩﹐其色鮮紅。

川芎﹝一錢﹞當歸身﹝四錢﹞漧薑﹝二分﹐炙黑﹞荊芥穗﹝六分﹐炒黑﹞炙艸﹝四分﹞白芷﹝五分﹞棗煎服。﹝十灰散不用﹐故不錄方。﹞

加參生化止崩湯

治產後血塊痛﹐鮮血崩﹐形色脫﹐或汗多﹐或气促。

人參﹝二三錢﹞當歸身﹝四錢﹞川芎﹝二錢﹞漧薑﹝炒黑﹞炙艸﹝各四分﹞白芷荊芥穗﹝炒黑。各五分﹞桃仁﹝十粒﹐去皮尖﹞棗二枚﹐水煎服。

滋榮益气止崩湯

治產後無塊痛﹐或半月外崩證。

人參川芎黃﹝蜜炙。各一錢﹞白術﹝土炒﹞生地﹝各二錢﹞當歸﹝四錢﹐酒洗﹞陳皮黃連白芷荊芥﹝炒﹞升麻炙艸﹝各四分﹞棗二枚﹐水煎﹐入童便溫服。如汗多﹐加麻黃根一錢﹐浮小麥一撮。大便難﹐加酒洗蓯蓉一錢。

有气滯﹐加木香二分﹐爲末﹐衝服。有痰﹐加竹瀝﹑薑汁﹑去心貝母。咳嗽﹐加去皮尖杏仁﹑桔梗各八分﹐炒知母七分。驚悸﹐加柏子仁一錢﹐炒棗仁一錢。傷飲食﹐加炒神曲八分﹐炒麥芽八分。傷肉食﹐加山楂八分﹐砂仁五分。身熱﹐倍加參﹐去黃連。

升舉大補湯

治產後日久﹐血崩不止﹐或崩如雞蛋大﹐或去血片﹐宜大補脾胃﹐升舉气血﹐少加鎭墜心火之劑﹐並治老壯婦人崩淋。

人參﹝二錢﹞黃﹝一錢﹐蜜炙﹞熟地﹝二錢﹞白術﹝土炒﹞當歸﹝酒洗。各二三錢﹞防風﹝三分﹞荊芥﹝炒黑﹞羌活升麻白芷陳皮黃連﹝炒﹞黃柏﹝炒褐色﹞炙艸﹝各四分﹞棗二枚﹐水煎服。口燥﹐加去心麥冬一錢﹐五味子十粒。泄瀉﹐去黃柏﹐加澤瀉五分﹐去心蓮子十粒。有痰﹐加制半夏一錢。白帶多﹐加制半夏﹑制蒼術各一錢。

尊生升舉大補湯

治產後血塊痛止崩證。

人參當歸白術﹝土炒。各二錢﹞川芎麥冬﹝去心﹞黃﹝蜜炙。各一錢﹞熟地﹝三錢﹞陳皮炙艸白芷荊芥穗﹝炒黑﹞升麻血餘灰﹝各四分﹞棗二枚﹐水煎服。汗多﹐加麻黃根﹑浮麥。便難﹐加酒洗蓯蓉一錢。痰﹐加去心貝母六分。咳嗽﹐加桔梗﹑去皮尖杏仁各一錢。不寐驚悸﹐加炒棗仁﹑柏子仁各一錢。本方少加黃連三分以墜火﹐亦妙。

凡遇崩證﹐有如此等餘病﹐大忌峻利。

千金伏龍肝湯

治勞傷衝任﹐崩中去血﹐赤白相兼﹐或如豆汁﹐臍腹冷痛﹐口漧食少。

伏龍肝﹝如彈子大﹐七枚﹞生薑生地﹝各一兩五錢﹞甘艸艾葉赤石脂桂心﹝各六錢﹞上七味﹐咀﹐以水一升﹐煮取三升﹐分四服﹐日三夜一。

貞元飲

熟地﹝七八錢﹐甚者一二兩﹞炙艸﹝一﹑二﹑三錢﹞當歸﹝二三錢﹞水二鐘﹐煎八分﹐溫服。此方治气短似喘﹐呼吸促急﹐提不能升﹐咽不能降﹐气道噎塞﹐勢劇垂危者。常人但知爲气急﹐其病在上﹐而不知元海無根﹐虧損肝腎﹐此子午不交﹐气脫證也。猶爲婦人血海常虧者最多此證﹐宜急用此飲以濟之緩之﹐可稱神劑。凡診此證﹐脈必微細無神﹐若微而兼緊﹐猶爲可畏。倘庸眾不知﹐妄云痰逆气滯﹐用牛黃﹑蘇合﹐及靑﹑陳﹑枳殼破气等劑﹐則速其危矣。如兼嘔惡﹐或惡寒者﹐加煨姜三五片。如气虛脈微至極者﹐急加人參隨宜。如肝腎陰虛﹐手足厥冷﹐加肉桂一錢。

續气養榮湯

治產後气短促﹐問無塊痛﹐宜用此方。

人參﹝二三錢﹞熟地﹝二錢﹞當歸﹝四錢﹐酒洗﹞川芎﹝一二錢﹞黃﹝蜜炙﹞白術﹝土炒。各一錢﹞陳皮漧薑﹝炙黑﹞炙艸﹝各四分﹞棗二枚﹐水煎服。如手足冷﹐加熟附三五分。汗多﹐加麻黃根一錢﹐浮麥一撮。

渴﹐加去心麥冬一錢﹐五味子十粒。大便不通﹐加酒洗蓯蓉二錢﹐芝麻一撮。傷食或面﹐加炒神曲一錢﹐炒麥芽五分。傷肉食﹐加山楂五个或五分﹐砂仁五分。

一方無熟地黃。

寧神生化湯

治產後塊痛不止﹐妄言妄見﹐未可用術者。

人參﹝二錢﹞當歸﹝三錢﹐酒洗﹞漧薑﹝炙黑﹞炙艸﹝各四分﹞茯神柏子仁川芎﹝各一錢﹞桃仁﹝十粒﹐去皮尖﹞益智仁﹝八分﹞陳皮﹝三分﹞棗二枚﹐龍眼肉五个﹐水煎服。瘀血不行﹐合失笑散。

寧心定魄茯神湯

治產後塊痛已止﹐妄言妄見證。

人參當歸﹝酒洗﹞熟地﹝各二錢﹞川芎黃﹝蜜炙﹞白術﹝土炒﹞棗仁﹝炒﹐去殼﹞柏子仁茯神益智仁麥冬﹝去心。各一錢﹞陳皮﹝三分﹞五味子﹝十粒﹐碎﹞炙艸﹝四分﹞棗二枚﹐建蓮肉去心八枚﹐桂圓肉八分﹐水煎服。

芎歸瀉心湯

治積血上干於心﹐脹悶昏亂﹐起臥不安﹐以致妄言妄語﹐如見鬼神。

歸梢﹝酒洗﹞川芎延胡索蒲黃牡丹皮﹝各一錢﹞桂心﹝七分﹞水煎﹐另研五靈脂末一錢﹐食後調服。

千金遠志湯

治產後心悸恍惚﹐語言錯亂。

人參當歸遠志肉﹝甘艸水泡。去骨﹞芍藥﹝炒﹞麥冬﹝去心﹞桂心炙艸﹝各一錢﹞茯苓﹝一錢五分﹞大棗四枚﹐生薑三片﹐水煎服。心胸逆气﹐加制半夏五七枚。

龍齒淸魂散

治心虛挾血﹐振悸不寧﹐產後敗血衝心﹐笑哭如狂。

人參龍齒﹝醋﹞遠志﹝甘艸水泡﹐去骨﹞歸身﹝各五錢﹞茯神麥冬﹝去心﹞桂心炙艸﹝各三錢﹞延胡索﹝一兩﹞細辛﹝一錢五分﹞爲散﹐每服四五錢﹐姜三片﹐紅棗一枚﹐水煎調服。此卽平補鎭心丹﹐去棗仁﹑柏仁﹑菖蒲﹑生地﹑山藥﹑五味﹑朱砂﹐加延胡﹑細辛﹑甘艸。

加參生化湯

﹝見本卷暈厥門。﹞

生化湯

﹝見本卷生化湯論後。﹞

大補回陽生化湯

﹝見本卷暈厥門﹐附加參生化湯下。﹞

大補元煎

﹝見本卷惡露不止門。﹞

理陰煎

﹝見上卷惡阻門。﹞

失笑散

﹝見中卷胞衣不下門。﹞

四物湯

﹝見上卷安胎門。﹞

補中益气湯八珍湯四烏湯

﹝俱見上卷諸痛門。﹞

﹝卷之下﹞惡露不止論

產後惡露不止﹐非如崩證暴下之多也。由於產時傷其經血﹐虛損不足﹐不能收攝﹐或惡血不盡﹐則好血難安﹐相並而下﹐日久不止﹐漸成虛勞。當大補气血﹐使舊血得行﹐新血得生。不可輕用固澀之劑﹐致敗血聚爲瘕﹐反成終身之害。十全大補湯主之。如小腹刺痛者﹐蒲索四物湯主之。如產後月餘﹐經血淋瀝不止﹐宜用升陷固血湯。《全書》云﹕因血熱者﹐宜保陰煎﹑淸化飲。

因傷衝任之絡而不止者﹐固陰煎加減用之。若肝脾气虛﹐不能收攝而血不止者﹐宜壽脾煎。若气血俱虛﹐而淡血津津不已者﹐宜大補元煎。若怒火傷肝﹐而血不藏者﹐宜薛氏加味四物湯。若風熱在肝﹐而血下泄者﹐宜一味防風散。以上諸治法﹐與《濟陰綱目》理同。血崩門亦可參看通治。

蒲索四物湯

治產後惡露不止。

當歸﹝一錢五分﹞川芎﹝八分﹞熟地黃﹝二錢﹞白芍﹝酒炒﹞延胡索﹝醋炒。各一錢﹞蒲黃﹝七分﹐炒﹞漧薑﹝五分﹐炒黑﹞產後忌芍藥﹐而此方用之﹐審惡露不止四字﹐則產日已久矣﹐故不忌也。

升陷固血湯

治產後月餘﹐經血不止﹐陷下者舉之。

當歸川芎熟地白芷升麻血餘灰﹝各一錢﹞水煎服。

保陰煎

治一切陰虛內熱動血等證。

生地熟地芍藥﹝各二錢﹞山藥川續斷黃芩黃柏﹝各一錢五分﹞生艸﹝一錢﹞水二鐘﹐煎七分﹐食遠服。如小水多熱﹐或兼怒火動血者﹐加焦梔子一二錢。如夜熱身熱﹐加地骨皮一錢五分。如肺熱多汗者﹐加去心麥冬﹑炒棗仁。如血熱甚者﹐加酒炒黃連一錢五分。如血虛血滯﹐筋骨腫痛者﹐加當歸二三錢。如气滯而痛﹐去熟地﹐加陳皮﹑靑皮﹑丹皮﹑香附之屬。如血脫血滑﹐及便血久不止者﹐加地楡一二錢﹐或烏梅一二个﹐或百藥煎一二錢﹐醋炒文蛤亦可。如少年﹐或血气正盛者﹐不必用熟地﹑山藥。如肢節筋骨疼痛或腫者﹐加秦艽﹑丹皮各一二錢。此方芩﹑連﹑梔﹑柏等類﹐當於產後日久﹐方可用之。

淸化飲

治婦人產後﹐因火發熱﹐及血熱妄行﹐陰虧諸火不淸等證。此方淸涼﹐產後日久方可用之。

芍藥麥冬﹝去心。各二錢﹞丹皮茯苓生地﹝各二三錢﹞石斛﹝一錢﹞水一鐘半﹐煎七分﹐食遠溫服。如覺骨蒸多汗者﹐加地骨皮一錢五分。熱甚而渴﹐或頭痛者﹐加石膏一二錢。下熱便澀者﹐加木通一二錢﹐或炒黃柏﹑炒梔子皆可隨證用之。如兼外邪發熱﹐加柴胡一二錢。

以上保陰﹑淸化二方﹐蓋因產家或過愼太暖﹐或因年力方壯而飲食藥餌大補過度﹐致火動病熱﹐下血日久不止。此產後間有之實證﹐故錄是方以備用。

固陰煎

治陰虛滑泄﹐帶濁淋遺﹐及因虛不固﹐此方專主肝腎。

人參﹝隨宜﹞熟地﹝三五錢﹞山藥﹝二錢﹐炒﹞山茱萸﹝一錢五分﹐去核﹞遠志﹝七分﹐甘艸水泡去骨﹐炒用﹞炙艸﹝一二錢﹞五味子﹝十四粒﹞菟絲子﹝二三錢﹐炒香﹞水二鐘﹐煎七分﹐食遠溫服。如虛滑遺甚者﹐加金櫻子肉二三錢﹐或醋文蛤一錢﹐或烏梅二个。如陰虛微熱而經血不固者﹐加制川續斷肉二錢。如下焦陽气不足而兼腹痛溏泄者﹐加補骨脂﹑吳茱萸之類﹐隨宜用之。如肝腎血虛﹐小腹痛而血不歸經者﹐加當歸二三錢。如脾虛多濕﹐或兼嘔惡者﹐加土炒白術一二錢。如气陷不固者﹐加炒升麻一錢。如兼心虛不眠﹐或多汗者﹐加炒棗仁二錢。

壽脾煎

治脾虛不能攝血等證﹐及婦人無火崩淋。凡兼嘔惡﹐猶爲危候﹐速宜用此救脾﹐則統血歸源矣。若再用寒涼﹐胃气必脫﹐無不死者。

人參﹝隨宜﹐一二錢。急者﹐用一兩﹞白術﹝二三錢﹞當歸﹝二錢﹞山藥﹝二錢﹞棗仁﹝一錢五分﹞遠志﹝三五分﹐制﹞漧薑﹝一二錢﹐炮黑﹞炙艸﹝一錢﹞蓮肉﹝二十粒﹐去心﹞水二鐘﹐煎服。如血未止﹐加烏梅二个。凡畏酸者﹐不可用。或加地楡一錢五分亦可。滑脫不禁者﹐加醋炒文蛤一錢。下焦虛滑不禁﹐鹿角霜二錢爲末﹐攪入藥中服之。气虛甚者﹐加炙黃二三錢。气陷而墜者﹐加炒升麻五七分﹐或白芷亦可。兼溏泄者﹐加炒補骨脂一錢。陽虛畏寒者﹐加制附子一二錢。

血去過多﹐陰虛气餒﹐心跳不寧者﹐加熟地七八錢﹐或一二兩。

大補元煎

治男婦血气大壞﹐精神失守﹐危劇等證。

人參﹝一二錢﹐多則用一二兩﹞山藥﹝二錢﹐炒﹞熟地﹝二三錢﹐多則用二三兩﹞杜仲﹝二錢﹐鹽水炒斷絲﹞當歸﹝泄瀉者去之﹞枸杞﹝各二三錢﹞山萸肉﹝如畏酸﹑吞酸者﹐去之﹞炙艸﹝各一錢﹞水二鐘﹐煎七分﹐食遠溫服。如元陽不足多寒者﹐加制附子﹑肉桂﹑炮姜之類﹐隨宜用之。如气分偏虛者﹐加炙黃﹑土炒白術。若胃口多滯者﹐不必用。如血滯者﹐加川芎﹐去山茱萸。滑瀉者﹐加五味﹑炒故紙之屬。

薛氏加味四物湯

養肝血﹐淸肝火。

熟地當歸﹝各三錢﹞芍藥﹝二錢﹞川芎山梔﹝炒﹞柴胡丹皮﹝各一錢﹞水二鐘﹐煎服。

良方一味防風散

﹝一名獨聖散﹞防風﹝去蘆﹞爲末﹐每服二錢﹐空心﹐食前用酒煮白面淸飲調下。治肝經有風﹐以致血得風而流不歸經者極效。

十全大補湯

﹝見上卷胎不長養門。﹞

﹝卷之下﹞气喘論

凡產後﹐若因風寒外感﹐邪气入肺而喘急者﹐必气粗胸脹﹐或多咳嗽﹐自與气短似喘上下不接者不同﹐治當疏散中兼補爲主﹐宜金水六君煎﹐或六君子湯。若單以寒邪入肺﹐气實气壅而本無虛者﹐宜六安煎﹐或二陳湯加蘇葉之類主之。又有瘀血入肺﹐必面黑髮喘﹐與气短似喘大不相同﹐用二味參蘇飲治之。或有气虛血痰泛上者﹐用六君子調服失笑散﹐亦效。

金水六君煎

治肺腎虛寒﹐水泛爲痰。或年邁陰虛﹐血气不足﹐外受風寒﹐咳嗽嘔惡﹐多痰喘急等證。

當歸半夏﹝制﹞茯苓﹝各二錢﹞熟地﹝三五錢﹞陳皮﹝一錢五分﹞炙艸﹝一錢﹞水二鐘﹐生薑三五片﹐煎八分﹐食遠溫服。如大便不實而多濕者﹐去當歸﹐加山藥。如痰甚气滯﹐胸脇不快者﹐加白芥子七八分。如陰寒甚而嗽不愈者﹐加細辛五七分。如兼表邪寒熱者﹐加柴胡一二錢。

六安煎

治風寒咳嗽﹐及非風初感﹐痰滯气逆等證。

陳皮﹝一錢五分﹞半夏﹝二三錢﹐制﹞茯苓﹝二錢﹞杏仁﹝去皮尖﹐碎﹞甘艸﹝各一錢﹞白芥子﹝五七分。凡老年气弱及產後者﹐不用﹞水一鐘半﹐加生薑三五片﹐煎七分﹐食遠服。若气虛猝倒﹐及气平無痰者﹐不可用此劑。

六君子湯

﹝見上卷諸痛門。﹞

二陳湯

﹝見上卷子煩門。﹞

二味參蘇飲

﹝見本卷三衝門。﹞

失笑散

﹝見中卷胞衣不下門。﹞

﹝卷之下﹞惡露不下論

凡產後臟腑勞傷﹐气血虛損﹐或胞絡挾於宿冷﹐或當風取涼﹐風冷乘虛而搏於血﹐壅滯不宣﹐積蓄在內﹐故不下也。宜溫暖活血﹐則血自行。此必小腹脹滿刺痛無時﹐宜用血證黑神散。予每治此證﹐用生化湯倍桃仁﹐調失笑散﹐生新行瘀﹐頻以黑沙糖衝滚湯﹐少滴無灰酒服之。如素不飲﹐或恐發暈﹐卽不加酒亦可﹐每每獲效。又或因脾胃素弱﹐中气本虛﹐敗血亦少﹐气乏血阻﹐不能盡下﹐其證乍痛乍止﹐痛亦不甚﹐不可用大黃等藥攻之﹐反增別病﹐加減八珍湯主之﹐或生化湯多服數帖亦效。薛氏止用失笑散治之﹐《尊生》《錦囊》均用四味散治效。一產婦患前證﹐服峻厲之劑﹐惡露隨下﹐久而昏憒﹐以手護其腹。此脾气復傷作痛﹐故用手護也。以人參理中湯﹐加肉桂二劑﹐補之而愈。

加減八珍湯

人參﹝八分或一錢﹞白術﹝土炒﹞茯苓﹝各一錢﹞歸身﹝二錢﹞川芎赤芍﹝各八分﹞熟地﹝一錢五分﹞延胡索﹝炒﹞制香附﹝各七八分﹞炙艸﹝五分﹞姜棗引﹐水煎﹐食前服。

四味散

治瘀血不下﹐及療才分娩一切諸疾。

當歸延胡血竭沒藥﹝各五分﹞爲末﹐用熱童便半鐘﹐調服。

血證黑神散

﹝見上卷譫語門。﹞

生化湯

﹝見本卷生化湯論後。﹞

失笑散

﹝見中卷胞衣不下門。﹞

﹝卷之下﹞脫汗亡陽及諸汗論

產婦分娩旣已亡血﹐而又多汗﹐極危證也。蓋汗者﹐心之液﹐榮於內爲血﹐發於外爲汗。血液屬陰﹐陰亡陽亦隨之而走﹐故曰脫汗亡陽。其用藥與他證不同﹐但血塊作痛﹐﹑術又未可遽加。如倦甚汗出﹐形色又脫﹐速灌加參生化湯﹐倍參以救危急﹐毋拘塊痛﹐俟汗止再去參服之。經曰﹕陽气者﹐精則養神﹐柔則養筋。多汗不止﹐必發柔痙。气血俱虛﹐當用十全大補湯。不應﹐加附子。予謂無塊痛者﹐當用之。此證若服參﹑重劑﹐而汗多不止﹐及頭汗出不至腰足﹐難治。

自汗不止﹐皆由勞傷心神﹐不能鎭守其液﹐治當健脾胃﹐散水谷之精以歸肺﹐益其營衛﹐而虛血歸源﹐灌漑四旁﹐不使妄行於外而爲汗也。亦用加參生化湯或麻黃根湯﹐並間用黃﹑五味煎湯送六味丸。《醫通》云﹕因外感多汗者﹐黃建中湯治之。

盜汗者﹐睡中汗出﹐醒來卽止﹐猶盜賊之瞰人睡而盜之﹐謂之盜汗﹐非自汗可比。此因亡血陰虛﹐陽气偏盛。《內經》云﹕陽加於陰則發汗。治當兼用血分藥品。《雜病》𨿽有當歸六黃湯﹐然寒而膩膈﹐又不可治產後之盜汗也﹐宜止汗散主之。頭汗者﹐或因濕熱﹐或因瘀血﹐當審虛實治之。

半身汗出﹐昔人用二陳合四物﹐治多不效﹐以血藥助陰﹐閉滯經絡也。此屬气血不充而有寒痰畱滯﹐非大補气血兼行經豁痰不效﹐宜十全大補﹑人參養榮加星﹑半﹑川烏。若肥人﹐多加豁痰行气藥。

如瘦人﹐乃气血本枯﹐夭之徵也。

麻黃根湯

治產後虛極﹐自汗不止。

人參﹝一錢或二錢﹞當歸﹝二錢﹞黃﹝一錢五分﹐蜜炙﹞麻黃根牡蠣﹝﹞麥冬﹝去心﹞浮麥﹝各一錢﹞桂枝﹝五分﹞炙艸﹝四分﹞水煎服。如無塊痛﹐加土炒白術一錢﹐熟地三錢。手足冷﹐加熟附子一片﹐炮姜四分。渴﹐加去心麥冬一錢﹐五味子十粒。惡風寒﹐加防風五分。肥人﹐加竹瀝一小盞﹐生薑汁半茶匙﹐以淸痰火。並間服六味丸七﹑八十丸﹐用炙黃﹑五味子煎湯送下。

黃建中湯

﹝附小建中湯﹐內補建中湯。﹞桂枝﹝三錢﹞白芍﹝六錢﹐炒﹞炙艸﹝二錢﹞黃﹝一錢五分﹐蜜炙﹞膠飴﹝一合﹞生薑﹝五片﹞大棗﹝四枚﹐劈﹞上開乃古方分兩﹐後人多有減用者﹐桂枝一錢﹐白芍二錢﹐炙艸七分﹐膠飴三錢﹐姜三片﹐棗二枚。

《千金》多人參二錢。桂枝湯者﹐和營表藥也﹐倍芍藥加膠飴﹐便能創建中气﹐故名小建中湯。以芍藥之酸﹐斂護營血﹔膠飴之甘﹐培養中土。能治風木乘脾﹐寒熱腹痛。再更加炙黃﹐卽黃建中湯﹐治虛勞感寒﹐發熱自汗。以黃實衛气﹐使營衛臟腑俱和﹐而受益多矣。《千金》於小建中方加入當歸﹐名曰內補建中﹐其調和中外之力可知。

止汗散

治產後盜汗。

人參﹝二錢﹞麻黃根﹝一錢五分﹞當歸﹝酒洗﹞熟地﹝各三錢。如有塊痛不用﹞黃連﹝五分﹐炒﹞浮麥﹝一錢﹞水煎服。一方用牡蠣末五錢﹐炒小麥麩八兩。二味兼服三五錢﹐豬肉汁調服。

人參養榮湯

治心脾虛寒﹐榮血不足﹐寢汗發熱。

人參黃﹝蜜酒炙﹞炙艸白術﹝土炒﹞茯苓陳皮熟地當歸﹝酒拌。各一錢﹞芍藥﹝一錢五分﹐炒﹞肉桂﹝八分﹞遠志﹝五分﹐甘艸水制﹐去骨淨﹐取肉﹞五味子﹝七分﹐炒﹐捶碎﹞姜三片﹐棗二枚﹐水煎服。﹝二陳合四物名八物。因不用﹐故不錄方。﹞

加參生化湯

﹝見本卷暈厥門。﹞

六味丸

﹝見上卷諸痛門﹐附六味地黃湯下。﹞

十全大補湯

﹝見上卷胎不長養門。﹞

﹝卷之下﹞傷食論

產後形體勞倦﹐脾胃俱傷。是以新產之後﹐去膏粱﹐遠濃味﹐食粥茹蔬﹐以爲調攝。不知者﹐惟慮產後之虛﹐以濃味爲有補。更有本不思食而彊與之﹐胃𨿽少納﹐脾難轉運﹐易至食停痞塞﹐甚而傷食發熱﹐切勿誤認爲陰虛。更有食滯腹痛﹐又勿錯疑爲血凝。治斯證者﹐體認眞實。如發熱而飲食調者﹐方可補血。若惡食噯酸者﹐食滯之徵﹐卽當扶元爲主﹐補气養血﹐健脾助胃﹐審傷何物﹐佐以何藥消導﹐則脾气復而轉輸易﹐滯物行而胃思谷矣。如此補消兼治﹐無有不安。故善治者﹐治法有先後緩急﹐論證因塊痛有無﹐產後有日數新久﹐能重產虛之本﹐而兼去停積之標﹐攻補如法﹐無不應手而愈。故有生化消食湯﹑健脾消食湯之分別施治。如誤服峻藥﹐過於消導﹐致不思谷﹐惟活命丹可救。予每見治產者﹐但知速消食物﹐反損正气﹐益加滿悶。一劑不效又加峻藥﹐一醫無功又更一醫﹐先後互異﹐輕證反重﹐以致命絕。病家自歸命數﹐醫家以爲盡技﹐豈不惜哉。

生化消食湯

治產後塊痛未止﹐停食痞塞。

川芎﹝二錢﹞當歸﹝五錢﹐酒炒﹞漧薑﹝炙黑﹞炙艸﹝各四分﹞桃仁﹝十粒﹐去皮尖﹞神曲﹝炒﹞麥芽﹝炒。各六分﹞水煎服。傷肉食﹐加山楂五分﹐砂仁五分。傷寒物﹐加吳茱萸一錢﹐肉桂五分。虛人﹐加人參一錢﹐或二錢。

健脾消食湯

治產後塊痛已除﹐停食痞塞。

人參﹝二錢﹞當歸﹝三錢﹐酒洗﹞川芎神曲﹝炒。各一錢﹞白術﹝一錢五分﹐土炒﹞山楂砂仁﹝各六分﹞麥芽炙艸﹝各五分﹞水煎服。或停寒日久﹐脾胃弱甚﹐𨿽藥不能卽運﹐須以手揉按。或炒麩曲熨法亦妙。

長生活命丹

治過服消導之藥﹐致令少食﹐或本思食之人﹐反令絕食。

人參﹝三錢﹞用新罐或銀銚﹐水鐘半﹐煎七分。再用飯鍋焦研粉﹐先用些許﹐以參湯調送二三茶匙。引開胃口後﹐漸慚加多﹐漸加參湯﹐陸續調服。煎參不可用藥罐﹐恐聞藥發嘔。此方曾活數十餘命﹐神效。

﹝卷之下﹞忿怒气逆論

產後忿怒气逆﹐胸膈不舒﹐甚而作痛者﹐兼之血塊又痛﹐宜木香生化湯﹐則自然血塊速化﹐怒气易散﹐並治而不悖也。若輕產而重气﹐偏用香附﹑烏藥﹑枳殼﹑香﹑砂之類﹐以散气行塊﹐而元气反損﹐悶滿疼痛益增﹐非善治產者也。又如怒後卽食﹐胃弱停悶﹐已無塊痛﹐宜用健脾化食理气湯﹔再審何物所傷﹐則佐以何藥消之﹐痛悶卽除。愼勿輕用檳榔丸﹑流气飲等方﹐以散气化食﹐則虛弱產婦重虛之禍不可勝言矣。

木香生化湯

治產後塊痛未除﹐日受气惱﹐至效。

川芎﹝二錢﹞當歸﹝六錢﹐酒洗﹞漧薑﹝四分﹐炙黑﹞陳皮﹝三分﹞木香﹝二分﹐磨﹐衝服﹞水煎服。若怒後傷食﹐與傷食治同。審傷何物﹐以何藥消之。

健脾化食理气湯

治產後無塊痛而受气傷食者。

人參白術﹝土炒﹞當歸﹝酒洗。各二錢﹞川芎﹝一錢﹞漧薑﹝炙黑﹞炙艸﹝各四分﹞陳皮﹝三分﹞水煎服。如傷面﹐加炒神曲﹑炒麥芽。傷肉﹐加山楂﹑砂仁。傷寒物畱滯脇間作痛﹐加桂枝﹑吳茱萸﹐亦有止加桂枝八分亦可。

﹝卷之下﹞頭痛論

人身之中﹐气爲陽﹐血爲陰﹐陰陽和暢﹐斯無病矣。夫頭者﹐諸陽之會也。產後去血過多﹐陰气已虧而虛陽失守﹐上湊於頭﹐則令頭痛。但補其血﹐則陽气得從﹐而頭痛自止。間有敗血停畱子宮厥陰之位﹐其脈上貫巓頂﹐作巓頂痛者﹐𨿽有身熱惡寒之候﹐只宜生化湯加減﹐愼不可用羌﹑獨等藥。蓋由眞陽虧損﹐濁陰得以犯上﹐陷入髓海﹐爲脹爲痛。是非淸陽升復﹐則濁陰不降。在裏內起之邪爲病﹐非若外入之邪﹐可表而愈也。況生化湯中﹐芎﹑姜亦能散表邪﹐桃仁亦能逐瘀血﹐是又可兼治﹐再少爲因證加入﹐又何用另方輕產而施治乎﹖《尊生》治血虛頭痛﹐用芎歸湯﹔治感冒頭痛﹐參蘇芎歸湯。密齋治停瘀頭痛﹐用血證黑神散。如眞頭痛旦發夕死﹐不治。

產後芎歸湯

﹝卽佛手散﹐此方因證加藥治法﹞治產後血虛頭痛。

當歸川芎﹝各二錢五分﹞水煎服。有汗是气虛﹐加人參五七分﹐桂心三分。感寒﹐加天麻﹑白芷﹑羌活各四分。

參蘇芎歸湯

治產後感冒。

人參紫蘇漧葛﹝各一錢﹞當歸川芎﹝各二錢﹞姜一片﹐煎服。

生化湯

﹝見本卷生化湯論後。﹞

血證黑神散

﹝見上卷譫語門。﹞

﹝卷之下﹞心痛卽胃脘痛論

人之胃脘﹐居於心下﹐產後或傷寒气及冷物而作痛﹐因痛近於心﹐俗呼爲心痛。殊不知心爲君主之官﹐主血行气﹐統馭臟腑。血气盛則泰然安寧﹐血不足則怔忡驚悸不安耳﹐豈可痛乎﹖若寒傷心經﹐爲眞心痛﹐與眞頭痛證同﹐皆無藥可救。手足甲見靑黑色﹐旦發夕死﹐諸書論之詳矣。凡胃口痛﹐當散胃中之冷物﹐生化立效方治之﹐無有不安。若獨用熱藥攻寒﹐其痛𨿽止而血妄行﹐反虛產母。

況寒者必挾虛﹐而燥熱者﹐必佐陰藥﹐方能制其僭越也。至於綿綿而痛﹐當問血塊盡﹐又可揉按而少止是虛﹐當用補劑。大抵產後寒食﹐上攻於心則心痛﹐下攻於腹則腹痛﹐治心腹之痛﹐大約相同。

馮氏云﹕產後陰血虧損﹐隨火上衝心絡﹐名曰心包絡痛﹐宜歸脾湯主之。《醫通》用理中加當歸治之。

生化立效方

治產後因傷冷物﹐胃脘作痛。

川芎﹝二錢﹞當歸﹝四錢﹞桃仁﹝十粒﹐去皮尖﹞漧薑﹝炙黑﹞炙艸﹝各五分﹞肉桂吳茱萸﹝各四分﹞水煎服。一方無桃仁。傷肉食﹐加山楂﹑砂仁。傷麵食﹐加炒神曲﹑炒麥芽。大便祕﹐加酒洗蓯蓉。《尊生》云﹕如不止﹐蒲黃二錢五分﹐五靈脂一錢四分﹐木通一錢﹐赤芍一錢﹐沒藥一錢﹐延胡一錢五分﹐姜黃一錢五分﹐鹽鹵一滴。此蓋因瘀作痛﹐服前藥痛仍不止而用也。

歸脾湯

﹝見上卷胞漏小產門。﹞

理中湯

﹝見上卷瘧門﹐附枳實理中湯下。﹞

﹝卷之下﹞腹痛論

產後腹痛﹐先問血塊。如有血塊﹐只服生化湯﹐甚則調失笑散﹐其塊消而痛自止。《尊生》亦用生化湯﹐稍久始調失笑散﹐下延胡一錢。若風冷乘虛入腹﹐或內傷寒涼之物作痛﹐得人按摩略止﹐或熱物熨之略止﹐宜加味生化湯。密齋用當歸建中湯治之。馮氏云﹕產後惡露﹐或因外感六淫﹐內傷七气﹐致令斬然而止。瘀血壅滯﹐所下不盡﹐故令腹痛﹐當審因治之。如產後數朝內﹐飲食如常﹐忽作腹痛﹐六脈沈伏﹐四肢厥冷﹐此惡血不盡﹐傷食裹血而脈不起也﹐不可誤認气血兩虛而用大補﹐須兼消導行血之藥。但產後惡露不盡﹐畱滯作痛亦常有之﹐然與虛痛不同﹐必其由漸而甚﹐或大小便不行﹐或小腹硬實作脹痛極﹐不可近手﹐或自下上衝心腹﹐或痛極﹐牙關緊急。有此實證﹐當速去之。近上者﹐宜失笑散﹔近下者﹐宜通瘀煎。未效﹐用決津煎爲善。又有腹痛定於一邊及小腹者﹐此是側臥敗血畱滯所致。《醫通》用四烏湯加蓬術﹐然亦不若決津煎爲當也。《金匱》云﹕產後腹中痛﹐當歸生薑羊肉湯主之。蓋痛者﹐緩緩痛也﹐屬客寒相阻﹐故以當歸通血分之滯﹐生薑行气分之寒。君以羊肉者﹐所謂形不足補之以味﹐況羊肉又能補气﹐痛屬气弱﹐故宜之。若婦人產當寒月﹐寒气入產門﹐臍下脹痛﹐手不可犯﹐此寒疝也。亦宜當歸生薑羊肉湯治之。密齋云﹕產時寒气客於子門﹐入於小腹﹐或坐臥不謹﹐使風冷之气乘虛而入﹐此寒疝﹐但不作脹﹐且無形影爲異﹐治以金鈴子散。予考《金匱》﹑密齋之論寒疝不同。《金匱》云﹕臍下脹痛﹐手不可犯。蓋有寒凝瘀滯也。密齋云﹕但不作脹﹐且無形影。是無瘀滯也。又有產後脾虛﹑腎虛而爲腹痛者﹐此不由產﹐而由髒气不足。若脾气虛寒﹐爲嘔吐﹑爲食少而兼腹痛者﹐宜五君子煎及六君子湯主之。若腎气虛寒﹐爲瀉﹑爲痢而兼腹痛者﹐宜胃關煎或理陰煎主之。馮氏用六君子湯送四神丸治之。若胸膈飽悶﹐或惡食吞酸﹐腹痛手不可按﹐此飲食所傷﹐治法見傷食門。若食旣消而仍痛﹐按之不痛﹐更加頭痛﹑煩熱作渴﹑惡寒欲嘔等證﹐此是中气被傷﹐宜溫補脾胃爲主。若發熱腹痛﹐按之痛甚﹐不惡食吞酸﹐此是瘀血停滯﹐失笑散消之。若止發熱頭痛腹痛﹐按之卻不痛﹐此是血虛﹐初產生化湯﹐日久用四物加炮姜﹑參﹑術以補之。若產後惡露旣去而腹仍痛﹐四神散調補之。不應﹐八珍湯治之。《醫通》云﹕若下焦虛寒﹐用六味丸加桂。

加味生化湯

治產後風冷﹐或傷寒物腹痛。

川芎﹝二錢﹞當歸﹝四錢﹞炮姜﹝四分﹞桃仁﹝十粒﹐去皮尖﹞炙艸﹝五分﹞桂枝﹝四五分﹞水煎服。傷食﹐照生化立效方加法。《尊生》於生化湯內加炒白芍五分﹐桂技五分。痛止減去。

當歸建中湯

治風冷乘虛入腹﹐或傷寒冷物腹痛。

當歸﹝酒洗﹞白芍﹝酒炒﹞桂心炙艸﹝各二錢﹞姜五片﹐棗三枚﹐水煎。入飴糖三匙﹐攪勻熱服。

金匱當歸生薑羊肉湯

治產後腹中痛﹐及寒月生產﹐寒气入於子門﹐手不可犯﹐臍下脹滿。並治寒疝﹐虛勞不足﹐及脇痛裏急者。

當歸﹝一兩﹞生薑﹝一兩五錢﹞羊肉﹝二斤﹐生﹞先煮羊肉﹐去滓及沫﹐取淸者﹐煮當歸生薑﹐溫分三服。亦有加入蔥﹑椒﹑鹽以適口者。若寒多者﹐倍生薑。痛多而嘔者﹐加橘皮﹐土炒白術。後人治產後腹中痛﹐用大劑人參﹑阿膠﹑生薑煎服﹐效。此卽當歸生薑羊肉湯之變法。

金鈴子散

治產後寒气入於小腹﹐而爲寒疝﹐非若血滯之作脹而有形影者。

川楝子﹝去核﹞小茴香﹝炒﹞補骨脂桂心﹝各一錢﹞姜引﹐水煎。加木香一錢﹐水磨汁﹐和勻﹐食前熱服。予謂木香磨汁二三分﹐衝服亦足矣。

五君子煎

治脾胃虛寒﹐嘔吐泄瀉而兼濕者。

人參﹝二三錢﹞白術﹝土炒﹞茯苓﹝各二錢﹞漧薑﹝一二錢﹐炒黃﹞炙艸﹝一錢﹞水煎服。

胃關煎

治脾腎虛寒作瀉﹐或甚至久瀉腹痛不止﹑冷痢等證。

熟地﹝三五錢﹞山藥﹝炒﹞白扁豆﹝炒。各二錢﹞吳茱萸﹝五七分﹐制﹞焦漧姜﹝一錢﹞白術﹝一﹑二﹑三錢﹐土炒﹞炙艸﹝一二錢﹞水煎服。瀉甚者﹐加面煨肉豆蔻一二錢﹐或破故紙亦可。气虛勢甚者﹐加人參隨宜用。陽虛下脫不固者﹐加制附子一錢。腹痛甚者﹐加木香七分﹐或加制濃朴亦可。滯痛不通者﹐加當歸二三錢。滑脫不禁者﹐加烏梅二个﹐或北五味二十粒。若肝邪侮脾者﹐加肉桂一錢。

四神丸

﹝附二神丸﹞治腎虛肝气逆﹐不能消克﹐腹脹泄瀉﹐並治五更腎瀉神效。

補骨脂﹝四兩﹐酒浸一宿﹐炒﹞肉豆蔻﹝二兩﹐面裏煨﹐去面﹞吳茱萸﹝一兩﹐鹽湯泡﹞五味子﹝三兩或二兩﹐炒﹞爲末﹐蒸餅丸。或姜煮棗﹐取棗肉﹐去姜﹐搗爲丸﹐梧子大﹐每服二錢﹐米湯溫酒任下。一方補骨脂﹑肉豆蔻等分﹐吳茱萸﹑五味子減半。止用補骨脂﹑肉豆蔻二味﹐棗肉爲丸﹐名二神丸﹐治五更早瀉功同。

四神散

治產後血虛﹐或瘀血腹痛。

當歸﹝二錢﹞川芎白芍﹝炒透。各一錢﹞炮姜﹝五分﹞水煎服。予謂白芍治血虛腹痛則可﹐若治瘀血作痛﹐未必然也。今炒透而與炮姜合用﹐故血虛瘀痛兼治之。

生化湯

﹝見本卷生化湯論後。﹞

失笑散

﹝見中卷胞衣不下門。﹞

通瘀煎決津煎

﹝俱見上卷鬼胎門。﹞

四烏湯六君子湯八珍湯六味丸

﹝俱見上卷諸痛門。﹞

理陰煎

﹝見上卷惡阻門。﹞

四物湯

﹝見上卷安胎門。﹞

﹝卷之下﹞小腹痛並兒枕痛論

產後虛中感寒﹐及飲食冷物﹐下攻小腹作痛﹐前已論之矣。又有因血虛痛及小腹者﹐亦服生化湯妙。至血塊作痛﹐俗名兒枕痛者﹐亦用生化湯﹔不應﹐用延胡生化湯均可。馮氏用芎﹑歸﹑益母﹑山楂﹑香附﹑陳皮煎服。甚者﹐加炒五靈脂。密齋云﹕臍下胞胎所系之處﹐血之所聚也。產後血去不盡﹐卽成小腹痛證﹐刺痛無時﹐痛則有形﹐須臾痛止﹐又不見形﹐血證黑神散主之。然有產婦小腹作痛﹐服行气破血藥不效﹐其脈洪數﹐此瘀血內潰爲膿也。是因營衛不調﹐瘀血停滯﹐宜急治之﹐緩則腐化爲膿﹐最難治療。若流注關節﹐則患骨疽﹐失治多爲敗證。脈數而洪﹐已有膿﹔遲緊乃瘀血也﹐下之愈。若腹脹大﹐轉側作水聲﹐或膿從臍出﹐或從大便出﹐用蠟礬丸﹑太乙膏下膿而愈。

延胡生化湯

治小腹兒枕塊痛。

川芎﹝二錢﹞當歸﹝四錢﹐酒洗﹞桃仁﹝十粒﹐去皮尖﹞炮姜炙艸﹝各四分﹞延胡﹝一錢﹞水煎服。或用生化湯送延胡索一錢﹐治同。亦能治寒气痛。如無塊﹐但小腹痛﹐可按而止者﹐屬虛﹐以生化湯加入延胡索散﹐再加入熟地二錢。

延胡索散

肉桂延胡各等分﹐合爲細末聽用。

蠟礬丸

治一切瘡癰惡毒。先服此丸﹐護膜托裏﹐使毒不攻心。或爲毒虫蛇犬所傷﹐並宜服之。

黃蠟﹝二兩﹞白礬﹝一兩﹞先將蠟溶化﹐候少冷入礬和勻爲丸﹐如小綠豆大。每服十丸﹐或二十丸。漸加至百丸﹐則有力。瘡愈後﹐服之亦佳。一方加雄黃﹐名雄礬丸﹐治蠱毒﹑蛇犬虫咬毒。黃蠟甘溫﹐白礬酸澀﹐並能固膜護心﹐解毒定痛﹐托裏排膿﹐使毒瓦斯不致內攻﹐故外科諸証之所必用也。

太乙膏

治內外一切癰瘍。

黑參白芷歸身肉桂大黃赤芍生地﹝各二兩﹞上切爲片﹐麻油二斤浸﹐春五﹑夏三﹑秋七﹑冬十日。煎熬去滓﹐濾淨﹐再熬。

徐下黃丹﹐不住手攪﹐滴水不散爲度。內癰可丸服之。

生化湯

﹝見本卷生化湯論後。﹞

血證黑神散

﹝見上卷譫語門。﹞

﹝卷之下﹞腰痛論

產後腰痛者﹐由腎位系胞﹐腰爲腎府﹐產則勞傷腎气﹐損動胞絡﹐或虛未平復﹐而風冷乘之﹐二者皆致腰痛。若寒冷邪气﹐連滯背脊﹐痛久未已﹐後忽有孕﹐必致損動﹐宜養榮壯腎湯主之。如產後日久腰痛﹐濟陰大造丸治之。如惡露方行﹐忽斷絕不來﹐腰中重痛﹐下注兩股﹐痛如錐刺入骨﹐此血滯經絡﹐不卽通之﹐必作癰疽。《醫通》用調經散加陵鯉甲﹐或琥珀地黃丸亦宜。切勿誤用五積散等辛溫之藥。蓋五積之治瘀血作痛﹐以蒼術爲君﹐麻黃爲臣﹐濃朴枳殼爲使﹐𨿽有歸芍之補血﹐僅及蒼術三分之一﹐不思產後之婦﹐卽有寒邪﹐血气未充﹐似難發汗﹐不過借藥性溫和﹐可以推陳致新﹐豈可用麻黃之悍﹐蒼術之燥散﹐虛而又虛﹐禍不旋踵矣。

養榮壯腎湯

治產後腰痛﹐屬勞傷或風寒所乘。

當歸﹝二錢﹞獨活桂心川芎杜仲﹝鹽水制斷絲﹞續斷﹝制﹐取淨肉﹞桑寄生﹝各八分﹐取眞桑樹上者﹞防風﹝四分﹞生薑三片﹐煎服。如服二帖後疼痛不止﹐腎虛也。加熟地三錢再服。失血過多者﹐加當歸二錢﹐蜜炙黃﹑酒炒白芍各一錢五分。

局方調經散

治產後敗血﹐乘虛停積於五臟﹐循經流入於四肢﹐畱滯日深﹐腐壞如水﹐漸致身體面目浮腫。或因產敗血上干於心﹐心不受觸﹐致心煩躁﹐臥起不安﹐如見鬼神﹐言語顚倒﹐並宜服之。

赤芍沒藥﹝別研﹞琥珀﹝別研﹞桂心當歸﹝各一錢﹞細辛﹝去苗﹞麝香﹝別研。各五分﹞上爲末﹐和勻﹐每服一錢﹐溫酒入生薑少許服。一方每服五分﹐以痛止爲度。

琥珀地黃丸

治產後惡露未淨﹐胸腹痛﹐小便不利。

琥珀﹝別研﹞延胡﹝同糯米炒﹐去米﹞當歸﹝各一兩﹞蒲黃﹝四兩﹐生半﹑炒半﹞幹生地﹝八兩﹞生薑﹝一斤﹞上將地黃咀碎﹐酒浸。生薑切片﹐各搗取汁畱滓。無油杓中﹐用薑汁炒地黃滓﹐地黃汁炒姜滓﹐各榦爲末。忌犯鐵器﹐煉白蜜爲丸﹐彈子大。每服一丸﹐空心﹐當歸煎湯調服。

濟陰大造丸

﹝見上卷補益門。﹞

﹝卷之下﹞脇肋痛論

產後脇痛﹐乃敗血流入肝經﹐其厥陰之脈﹐循行脇肋﹐故作痛。此證有虛實﹐宜分治之﹐不可誤也。如脇下脹﹐手不可按﹐是瘀血也﹐宜去其血﹐芎歸瀉肝湯主之。如脇下痛﹐喜人按﹐其气閃動肋骨﹐狀若奔豚者﹐此去血太多﹐肝臟虛也﹐當歸地黃湯主之。《醫通》云﹕脇痛宜分左右。蓋左屬血﹐血藏於肝﹐肝傷有死血故痛﹐加減小柴胡湯。右屬脾﹐脾有痰積則痛﹐加減補中益气湯。左右俱痛者﹐屬虛﹐補中益气湯加桂﹐下六味丸。然痰气亦有流於左脇﹐必與血相持而痛。血積亦有傷於右脇﹐然必因脾气衰而致。又左有怒气傷肝﹐右有气郁傷脾﹐不因血與痰而痛。其間治法﹐善雜證者可默悟矣。馮氏云﹕產後脇痛﹐若肝經血瘀﹐延胡索散。若肝經气虛﹐四君子加柴胡﹑薄﹑桂。若肝經血虛﹐四物加參﹑術﹑柴胡。若腎水不足﹐不能生肝﹐六味丸。若肺金勢盛﹐克制肝木﹐瀉白散。然若不用姜﹑桂辛溫﹐助脾肺以行藥力﹐不惟無以施功﹐反添其脹矣。《尊生》云﹕肋痛屬气滯﹐歸芍淸肝飲治之。蓋肋與脇部位不同﹐不可認而爲一﹐腋之下有骨處爲肋﹐肋之下無骨處爲脇。

芎歸瀉肝湯

治產後瘀血脇痛﹐手不可按。

歸尾﹝一錢﹞川芎香附﹝童便制。各八分﹞靑皮枳殼﹝麩炒。各六分﹞桃仁﹝八粒﹐去皮尖﹞紅花﹝四五分﹞水煎熟﹐去滓﹐入酒﹑童便服。瘀甚﹐藥分兩或可加倍。

當歸地黃湯

治產後肝血去多﹐脇虛而痛。

人參當歸﹝酒洗﹞白芍﹝酒炒﹞熟地﹝各一錢五分﹞陳皮炙艸桂心﹝各一錢﹞姜棗引﹐水煎服。

加減小柴胡湯

治產後左脇痛。

小柴胡湯

﹝見上卷諸痛門。﹞去黃芩﹐加丹皮﹑制香附﹑薄﹑桂﹑當歸﹑童便。

加減補中益气湯

治產後右脇痛。

補中益气湯

﹝見上卷諸痛門。﹞去升麻﹐加葛根﹑制半夏﹑茯苓﹑麩炒枳殼﹐生薑引。

瀉白散

﹝附加味瀉白散。﹞治肺火喘嗽气急﹐手足心發熱。

桑白皮﹝薑汁和蜜炙﹞地骨皮﹝各一兩﹞炙艸﹝五錢﹞粳米﹝百粒﹞爲散。每服四五錢。一方米不爲散﹐用米並竹葉爲引﹐水煎服。加橘紅﹑桔梗﹐名加味瀉白散。

歸芍淸肝飲

治產後气滯肋痛。

當歸﹝一錢五分﹞白芍桔梗﹝各六分﹞檳榔枳殼﹝麩炒。各三分﹞桂心靑木香柴胡﹝各二分五釐﹞水煎服。

補中益气湯

﹝見上卷諸痛門。﹞

六味丸

﹝見上卷諸痛門﹐附六味地黃湯下。﹞

延胡索散

﹝見本卷小腹痛門。﹞

四君子湯

﹝見上卷胎逆上逼門。﹞

四物湯

﹝見上卷安胎門。﹞

﹝卷之下﹞手足身痛論

產後徧身疼痛者﹐因產百節開張﹐血脈流散﹐气弱不充﹐則經絡間血多凝滯不散﹐筋脈急引﹐骨節不利﹐故有腰背不能轉側﹐手足不能伸屈﹐或身熱頭痛者﹐起痛散主之。若誤作傷寒﹐發表汗出﹐則筋脈動﹐手足厥冷﹐變爲痙證﹐又當十全大補湯也。若指節疼痛﹐補中益腎湯。足膝腫或痛﹐獨活寄生湯。

《醫通》云﹕產後敗血﹐或流於腰胯﹐或流入髀股﹐痛不可拊﹐痛處熱腫﹐流注日深﹐漸至身面浮腫﹐調經散進或琥珀地黃丸最當。若虛風所侵﹐以致肢體沈重不利﹐筋脈急引﹐發熱頭痛﹐四神散加桂枝﹑姜﹑棗﹐和營止痛最捷﹐勿誤爲傷寒治也。以手按而痛益甚﹐是瘀滯。按而痛少緩﹐是血虛。以此別虛實﹐庶無差謬。馮氏云﹕產後手足身痛﹐是血虛不能榮也。手足走痛者﹐是气血不能榮養四末。而濁气流於四肢則腫﹐陰火遊行四旁則痛也。不出養榮加黑姜主之。

起痛散

治產後徧身疼痛﹐由气血虛有滯﹐不可誤作傷寒施治。

當歸﹝二錢﹐酒浸﹞黃﹝一錢﹐蜜炙﹞白術﹝土炒﹞淮牛膝﹝蒸﹞獨活肉桂韭白﹝各八分﹞甘艸﹝三分﹞姜三片﹐水煎﹐熱服。《尊生》方無黃﹐韭白止五分。

補中益腎湯

專治產後虛勞﹐指節疼痛﹐頭疼汗出。

人參黃﹝蜜炙﹞淡豆豉﹝各一錢﹞當歸﹝二錢﹐酒浸﹞韭白﹝五分﹞生薑﹝三片﹞豬腎﹝一付﹞先將豬腎煎熟﹐取汁二盞﹐煎藥八分﹐溫服。

十全大補湯

﹝見上卷胎不長養門。﹞

獨活寄生湯

﹝見上卷諸痛門。﹞

調經散琥珀地黃丸

﹝俱見本卷腰痛門。﹞

四神散

﹝見本卷腹痛門。﹞

養榮湯

﹝見本卷脫汗亡陽門。﹞

﹝卷之下﹞發熱論

產後七日﹐內外發熱﹐其證多端﹐除傷食發熱已論見傷食門矣。然又有發熱惡寒頭痛似太陽證﹐或寒熱頭痛脇痛似少陽證﹐皆由气血兩虛﹐陰陽不和﹐其狀頗類傷寒。治者愼勿輕產而執偏門﹐以麻黃湯治類太陽證﹐以柴胡湯治類少陽證。蓋產後大血空虛﹐一經發汗﹐重則亡陽﹐輕則筋惕肉﹐或鬱冒昏迷﹐或搐搦便祕﹐變證百出矣。昔仲景云﹕亡血家不可發汗。丹溪云﹕產後切不可發表。二先生非謂產後無傷寒之證也﹐非謂柴胡﹑麻黃湯之不爲對證也﹐誠恐後學執偏門而輕產﹐泥成方而發表耳。𨿽明知感有外邪﹐其生化湯內芎﹑姜亦能散之﹐否則辛散生化湯亦可﹐何用發表以犯不可汗之禁乎﹗產時傷力發熱﹐去血過多發熱﹐惡露不快發熱﹐三日蒸乳發熱﹐早於起牀勞動發熱﹐多因血虛陽無所根據﹐浮散於外而爲熱。只服生化湯二三劑﹐去惡生新﹐陽生陰長﹐其諸熱悉能退之。《尊生》用丹溪法﹐以四君子湯加芎﹑歸﹑黃﹑炮姜﹐治產後發熱﹐亦甘溫除大熱意也。又云﹕大熱面赤大渴﹐脈洪大而虛者﹐黃當歸等分煎服。此仿當歸補血湯也。馮氏用四物爲君﹐去川芎﹐生地換熟地﹐加軟苗柴胡﹑人參﹑炮姜﹐治熱最效﹐此亦取炮姜收其浮散之熱﹐而兼芍藥斂陰之意。予謂當分塊痛有無﹐如七日內尙有塊痛﹐及初產時發熱﹐自宜生化湯爲妙﹐其參﹑﹑柴﹑術﹑地﹑芍尙須緩用。若無塊痛﹐產日已久﹐《尊生》﹑馮氏之方﹐亦合經旨也。養葵云﹕如胎前原有陰虛火證﹐產後去血過多﹐必大熱煩躁汗出等證﹐若大補气血﹐其證必甚。當用逍遙散以淸肝火﹑養肝血。因其去血旣多﹐肝虛血燥之故﹐不可泥於气血兩虛而治。

予謂此以肝虛有火立論﹐當以脈候參詳可耳。薛立齋又云﹕新產婦人﹐陰血暴亡﹐陽無所附而外熱﹐宜四物加炮姜﹐補陰以配陽。若系誤用寒涼克削之劑而外熱者﹐此爲寒气格陽於外﹐宜四君子加姜﹑桂。不應﹐急加附子。若肌膚發熱﹐面赤大渴引飲者﹐此血脫髮燥也﹐當歸補血湯。又曰﹕產後虛煩發熱﹐乃陽隨陰散﹐气血俱虛﹐故惡寒發熱。若誤作火證﹐投以寒涼﹔誤作表證﹐輕用表散﹐禍在反掌。予謂立齋之論及治法﹐深得產後之要﹐但四物加炮姜一方﹐不若易生化湯則全美矣。

辛散生化湯

﹝附辛散湯。﹞治產後感冒風寒﹐惡寒發熱頭痛。

川芎﹝一錢五分﹞當歸﹝三錢﹞炙艸漧薑﹝炙黑﹞羌活防風﹝各四分﹞桃仁﹝十粒﹐去皮尖﹞水煎服。若頭疼身熱不除﹐加白芷八分﹐細辛三分。頭疼如破﹐加連須蔥頭五根。虛加人參二三錢。

一方用生化湯﹐加白芷八分﹐羌活﹑細辛各四分﹐蔥頭五根﹐不用防風﹐通治之。虛亦加人參﹐名辛散湯。

予謂產後七日前當用生化湯﹐七日後可用此方。

當歸補血湯

治血虛至夜發熱﹐煩渴引飲﹐其脈洪大而虛﹐重按全無者。

黃﹝六錢﹐蜜酒炙﹞歸身﹝二錢﹞水煎服。

生化湯

﹝見本卷生化湯論後。﹞

四君子湯逍遙散

﹝俱見上卷胎逆上逼門。﹞

四物湯

﹝見上卷安胎門。﹞

﹝卷之下﹞大便燥祕論

產後大便燥祕﹐由於去血過多﹐胃中枯燥﹐精微不及下輸﹐以至糟粕壅滯不通。況大腸主津﹐產婦內亡津液﹐則漧涸失其傳導變化之權﹐故令便難。多服生化湯﹐則血旺气順﹐自潤而通。或服養正通幽湯亦可。倘不大便﹐而無所苦﹐卽勿藥亦可。所以產後﹐每至三五日之久﹐甚至八九日而大便始通者﹐皆其常也。卽有似傷寒三陰證﹐潮熱汗出﹐或口燥腹滿﹐或譫語便祕﹐燥糞宜下等證﹐乃气血枯竭﹐虛證類實﹐愼勿執偏門而輕產﹐妄議三承气湯以下之。或有血虛火燥不便者﹐不可計其日數﹐必待腹滿覺脹﹐欲自去而不能﹐此乃結在直腸﹐用潤腸粥潤之自通﹐《全書》用濟川煎主之﹐愼不可用導法。倘潤之不通﹐勢急有無可如何者﹐用蜜煎導之﹐將蜜煎褐色成膏﹐入水捏成棗樣﹐納入肛門﹐其結糞自化而出。或削醬瓜﹑醬姜如蜜棗導法。此亦權宜之計耳。惟豬膽汁導切記禁用﹐以其苦寒誤用﹐每至發呃。倘服苦寒藥攻通﹐反傷中焦元气﹐或愈結難通﹐或通泄不止﹐斯成敗證矣。

《醫通》云﹕血虛火燥﹐用四物湯加何首烏潤下之。立齋云﹕若去血過多﹐十全大補湯。气血俱虛﹐用八珍湯。如數日不通﹐飲食如常﹐腹中如故者﹐八珍加桃仁﹑杏仁治之。馮氏云﹕大便難﹐惟宜調中養血﹐切不可單用麻仁﹑枳殼﹐徒耗腸胃中生養之气而無功也。有治大便日久不通﹐大料芎﹑歸﹐服至斤數﹐方得取效﹐仍兼服潤腸粥。如大小便俱祕﹐惡露不行﹐方論俱見惡露不下門。

養正通幽湯

治產後大便燥祕。

川芎﹝一錢或一錢五分﹐或二錢﹞當歸﹝四錢或六錢﹞桃仁﹝十粒﹐去皮尖﹞炙艸﹝五分﹞陳皮﹝四分﹞麻仁﹝一錢或一錢五分﹐炒﹞肉蓯蓉﹝一錢或二錢﹐酒洗去泥甲﹞水煎服。一方無蓯蓉。如有血塊痛﹐加肉桂﹑炒延胡索各五分﹐不用蓯蓉。如气虛多汗﹐加蜜炙黃一錢﹐人參一二錢。一方再加麻黃根一錢。燥渴﹐加去心麥冬一錢五分﹐人參一二錢。一方再加五味子七粒。腹滿便實﹐加去心麥冬一錢﹐麩炒枳殼六分。汗出譫語便實﹐乃气血並竭神衰﹐心主失守﹐宜養气安神﹐加茯神﹑炒棗仁﹑制遠志肉﹑炙黃﹑柏仁﹑蓯蓉各一錢﹐人參﹑土炒白術各二錢。更須與妄言妄見門參治。

潤腸粥

治產後日久﹐便祕不通。

芝麻﹝一升﹞研爲末﹐和粳米二合煮食﹐腸潤卽通。

濟川煎

凡病涉虛損而大便閉結不通﹐其攻擊等藥萬不可用。若勢有不得不用通者﹐此方主之。

此用通於補之劑也﹐最妙。

當歸﹝三五錢﹞牛膝﹝二錢﹐蒸﹞肉蓯蓉﹝二三錢﹐酒洗去鹵﹞澤瀉﹝一錢五分﹞升麻﹝五七分﹞枳殼﹝一錢﹐麩炒。虛甚者不用﹞水一鐘半﹐煎七分﹐食前服。如气虛﹐但加人參無礙。如有火﹐加酒炒黃芩。如腎虛﹐加熟地。

生化湯

﹝見本卷生化湯論後。﹞

十全大補湯

﹝見上卷胎不長養門。﹞

四物湯

﹝見上卷安胎門。﹞

八珍湯

﹝見上卷諸痛門。﹞

﹝卷之下﹞類瘧及寒熱往來論

產後瘧﹐在初產時絕少。卽胎前久瘧淹纏﹐產後裏气通達﹐無不霍然。卽有半月內外寒熱往來﹐每日應期而發﹐或一日二三度﹐其證類瘧﹐皆由產後气血虛損﹐陽虛作寒﹐陰虛發熱。或晝輕夜重﹐或日哺發熱﹐或有汗﹐或頭有汗而不及身足﹐此乃元气虛弱﹐孤陽絕陰之證﹐俱宜滋榮益气扶正湯﹐間服六味丸﹐以退寒熱。如寒熱往來﹐頭痛無汗﹐加減養胃湯治之。若寒熱已久無汗者﹐兼煎參術膏﹐以助養胃湯藥力。愼不可作瘧治而用柴胡湯﹐及芩﹑連﹑梔﹑柏以退熱﹐艸果﹑檳﹑常以絕瘧而誤人也。

至於陰陽不和﹐乍寒乍熱﹐參歸湯治之。《全書》云﹕陰勝寒多﹐理陰煎。陽勝熱多﹐三陰煎。陽气陷入陰中﹐補陰益气煎。陰陽俱虛﹐八珍﹑十全。敗血不散﹐流入陰中而作寒熱﹐決津煎﹑殿胞煎。

滋榮益气扶正湯

治產後寒熱往來﹐有汗﹐每午後應期而發。

人參熟地﹝各二錢﹞川芎黃﹝蜜炙﹞麥冬﹝去心。各一錢﹞當歸﹝三錢﹞白術﹝一錢五分﹐土炒﹞陳皮﹝四分﹞炙艸﹝五分﹞水煎服。間服六味丸。或加柴胡八分﹐靑皮三分﹐烏梅二个。汗多﹐加麻黃根一錢。一方引加浮小麥一撮﹐不加麻黃根。

加減養胃湯

治產後已及一月類瘧﹐並治寒熱往來﹐頭痛無汗。

人參﹝一錢五分﹞川芎茯苓蒼術﹝米泔水制炒。各一錢﹞當歸﹝三錢﹐酒浸﹞藿香炙艸橘紅﹝各四分﹞半夏﹝八分﹐制﹞姜一片﹐棗二枚﹐水煎服。有痰﹐加竹瀝﹑薑汁。一方無制半夏﹐有痰方加入。久類瘧無汗﹐兼服參術膏助之。

參術膏

人參白術﹝土炒。各四兩﹞水六碗﹐各煎取汁三碗。如法再煎三次﹐取汁共九碗﹐再共熬至一腕。每日服半酒鐘﹐白滚水化下。

參歸湯

治產後陰陽不和﹐乍寒乍熱。

當歸﹝酒洗﹞炮姜﹝一錢﹞人參白芍﹝炒﹞川芎炙艸﹝各八分﹞水煎服。

三陰煎

治肝脾虛損﹐精血不足﹐及營虛失血等病。凡中風血不養筋﹐及瘧證汗多﹐邪散而寒熱猶不止者。

人參﹝隨宜﹞當歸﹝二三錢﹞熟地﹝三五錢﹞芍藥﹝酒炒﹞棗仁﹝各二錢﹞炙艸﹝一錢﹞水二鐘﹐煎七分﹐食遠服。如嘔惡﹐加生薑三片。汗多煩躁﹐加五味子十四粒。汗多气虛﹐加蜜炙黃一二錢。小腹隱痛﹐加枸杞二三錢。如有脹悶﹐加陳皮一錢。如腰膝筋骨無力﹐加炒杜仲﹐蒸淮牛膝各一錢。

補陰益气煎

人參﹝一二錢﹞當歸山藥﹝酒炒。各二三錢﹞熟地﹝三五錢﹞陳皮炙艸﹝各一錢﹞升麻﹝三五分﹐若火浮於上者﹐去此不用﹞柴胡﹝一二錢﹐如無外邪不用﹞姜三片﹐煎服。此補中益气湯之變方﹐治勞倦傷陰﹐精不化气﹐陰虛外感瘧﹐並便結不通。凡屬陰气不足﹐而虛邪外侵者﹐用此升散﹐無不神效。

六味丸

﹝見上卷諸痛門﹐附六味湯下。﹞

理陰煎

﹝見上卷惡阻門。﹞

八珍湯

﹝見上卷諸痛門。﹞

十全大補湯

﹝見上卷胎不長養門。﹞

決津煎

﹝見上卷鬼胎門。﹞

殿胞煎

﹝見本卷三審門。﹞

﹝卷之下﹞類中風痙及語澀口噤不語筋攣螈等證論

凡婦人衝脈﹐爲血脈之海。若血脈充足﹐流暢無滯﹐气血沖和﹐則關節淸利而無病矣。至於產後勞損臟腑﹐气血暴竭﹐百骸少血濡養﹐多有陰虛內熱﹐熱極生風。𨿽外證如風﹐實五內陰血不足﹐气無所主。卒爾口噤牙緊﹐唇靑肉冷汗出﹐或唇口僻﹐手足筋脈攣搐。諸證類於中風者﹐或因血气耗損﹐腠理不密﹐汗出過多﹐神無所主﹐致角弓反張﹐此乃厥陰虛極。類痙者﹐在傷寒之家﹐𨿽有剛柔之分﹐而產後無非血燥血枯之證﹐總宜養陰補血﹐血長而虛風自滅。任其痰火乘虛泛上﹐皆當以末治之﹐毋執偏門而用治風消痰之方﹐以重虛產婦也。治初產﹐當服生化湯以生旺新血。如見危證﹐三帖後﹐卽用人參益气以救之。如有痰﹑有火﹐或少佐橘紅﹑竹瀝﹑薑汁﹐其黃連﹑芩﹑柏不可並用﹐膽星﹑蘇子尢不宜加。愼之愼之。如產已數日﹐腹無塊痛﹐卽用滋榮活絡湯。如語澀﹑四肢不利﹐宜天麻湯。密齋治語言蹇澀﹐加味生麥散。治汗多﹐口噤﹐背反﹐气微類﹐用止汗生血飲。治無汗筋攣﹐用芎歸棗仁湯。諸書所用﹐悉皆參附﹑十全﹑理陰﹑大補元煎之類﹐溫養而峻補之﹐從未有以風痰治之者。

昔立齋用十全大補治口噤﹐挖開口灌之。如不得下﹐令側其面出之﹐仍灌熱者﹐又冷又灌﹐數次卽能下而蘇矣。《醫通》云﹕口噤則抉齒灌之﹐斷噤則灌入鼻中卽蘇。此古人救急灌法﹐不可不知。至於治口噤不能爲語﹐峻補之中少兼通心气之藥治之。故密齋﹑《尊生》俱用七珍散﹐以通心气也。馮氏治產後螈﹐用八珍加丹皮鉤藤﹐以生陰血。不應﹐用四君子﹑芎﹑歸﹑丹皮﹑鉤藤補脾土。蓋血生於至陰﹐至陰者﹐脾土也。且气有生血之功耳。再此證如傷寒誤汗亡液﹐誤下亡陰﹐潰瘍膿血大下之後﹐小兒吐瀉之後﹐悉多患之。故在產後亦惟去血過多﹐或大汗大瀉而然﹐其爲元气虧極﹐血液枯敗可知。若肢體惡寒﹐脈微細者﹐此爲眞狀。若脈浮大﹐發熱煩渴﹐此爲假象﹐惟當固本爲善。若至於無力抽搐﹐戴眼反折﹐汗出如朱﹐兩手撮空者﹐不治。《尊生》治產久拘攣不宜補者﹐用舒筋湯治之。

昔余奉差督運﹐亡室因胎前過月不生﹐忽患子癇證﹐誤爲醫人認傷寒胎死﹐用承气調天水散下之﹐及產後惡露卽停止不行。此原非瓜熟自落﹐乃惡露隨胎爲藥所逐﹐則一時盡下﹐非有瘀滯不行也﹐所以腹無塊痛。醫者不明此理﹐不問塊痛有無﹐用牡丹皮﹑澤蘭等藥﹐以致有形之血不生﹐無形之气更傷﹐是以隨變神脫﹐妄言妄見﹐虛火引痰上升。治者猶不知此孤陽浮越之候﹐復不辧脈證﹐仍進逐瘀退熱之劑﹐病勢愈深。豈知產後大虛﹐再經辛散消克﹐則神愈亡而血愈竭。

是以心血竭而妄言愈甚﹐肝血竭而內虛生風成搐﹐肺气竭而發喘﹐鼻孔黑如煙煤﹐脾气竭而四肢不爲所用﹐胃中元气告匱不能散精﹐痰壅愈甚。治之者﹐仍不識爲虛證﹐反用膽星﹑蘇子以化痰降气﹐梨汁以淸痰降火﹐僵蠶﹑柴胡﹑天麻以止搐。諸如此等藥類﹐雜進交攻﹐罔知顧本﹐遂致殞命﹐良可慟也。

滋榮活絡湯

治產後口噤﹐項彊﹐筋搐﹐類中風證。

人參﹝二錢或三錢﹞川芎茯神﹝各一錢﹞當歸﹝三錢﹐酒浸﹞黃﹝一二錢﹐蜜炙﹞麥冬﹝一錢二分﹐或一錢﹐去心﹞天麻﹝八分或一錢﹞熟地﹝二錢﹞陳皮荊芥防風羌活炙艸﹝各四分﹞黃連﹝三分﹐薑汁炒﹞水煎服。有痰﹐加半夏七分﹐制﹐竹瀝七分﹐薑汁少許。有肉食﹐加山楂﹑砂仁。

麵食﹐加神曲﹑麥芽。大便祕﹐加肉蓯蓉一錢五分﹐酒洗去泥。渴﹐加麥冬﹑漧葛各八分。汗﹐加麻黃根八分。驚悸﹐加酸棗仁一錢﹐去殼。

天麻湯

治產後中風恍惚﹐語澀四肢不利。

人參棗仁﹝炒﹞茯神遠志﹝淨肉﹐制﹞山藥柏子仁麥冬﹝去心。各一錢﹞當歸﹝一二錢﹞石菖蒲半夏曲南星曲﹝各八分﹞川芎羌活﹝各七分﹞天麻防風﹝各五分﹞細辛﹝四分﹞或煉蜜爲丸﹐珠砂爲衣﹐淡姜湯送。

加味生脈散

治產後去血太多﹐心血虛弱不能上榮於舌﹐語言不淸﹐含糊蹇澀。

人參麥冬﹝去心﹞歸身生地炙艸石菖蒲﹝各一錢﹞五味子﹝十三粒﹐捶碎﹞豬心一个﹐劈開﹐水二盞﹐煎至一盞半﹐去心﹐入藥煎七分﹐食後服。此方治怔忡甚效。

止汗生血飲

治產後汗出多﹐而口噤不開﹐背彊而直﹐气息欲絕類證﹐宜速治也。

當歸﹝二錢﹐酒浸﹞川芎麻黃根﹝各一錢﹞桂枝羌活防風羚羊角天麻﹝各六分﹞附子﹝制﹞炙艸﹝各四分﹞水煎服。一方有人參一錢。

芎歸棗仁湯

治產後無汗﹐筋脈拘攣類證。

當歸﹝二錢﹐酒洗﹞川芎防風﹝各一錢﹞棗仁﹝五分﹐去殼﹐炒研﹞水煎服。一方有羌活七分。

七珍散

治產後敗血停積﹐閉於心竅﹐神志不明﹐蓋心气通於舌﹐心气閉則舌彊不語。

人參石菖蒲﹝各一錢。爲散各一兩﹞川芎﹝一錢。爲散七錢五分﹞生地﹝一錢。爲散﹐易炙甘艸三錢﹞細辛﹝二分。爲散二錢五分﹞薄荷﹝一分。爲散﹐無此味﹞防風﹝五分。

一方四分﹞辰砂﹝五分﹐研細﹐水飛。爲散三錢﹞《尊生》合生化湯服。一方爲散﹐薄荷湯調服三錢。

舒筋湯

治產後日久拘攣﹐不宜用補劑者。

羌活姜黃炙艸﹝各二錢﹞海桐皮當歸赤芍﹝各一錢﹞白術﹝一錢﹐土炒﹞沈香﹝少許﹞姜煎。參證治。

參附湯

人參當歸﹝酒浸。各二三錢﹞肉桂﹝八分﹐或一錢﹞黃﹝蜜炙﹞白術﹝土炒。各一錢五分﹞熟地﹝二錢﹞制附子﹝四分﹐或六分﹞炙艸﹝四分﹞

生化湯

﹝見本卷生化湯論後。﹞

加參生化湯

﹝見本卷暈厥門。﹞

十全大補湯

﹝見上卷胎不長養門。﹞

理陰煎

﹝見上卷惡阻門。﹞

大補元煎

﹝見本卷惡露不止門。﹞

八珍湯

﹝見上卷諸痛門。﹞

四君子湯

﹝見上卷胎逆上逼門。﹞

﹝卷之下﹞怔忡驚悸並虛煩煩躁論

產婦憂驚勞倦﹐去血過多﹐則心中躁動不寧﹐謂之怔忡。若惕然而驚﹐心中怯怯﹐如人將捕之狀﹐謂之驚悸。治此二證﹐惟調和脾胃﹐補養心血﹐俾志寧神定﹐气舒心安而病愈矣。如分娩後血塊未消﹐宜服生化湯以補血行塊﹐連服數劑﹐則血旺而怔忡驚悸自平﹐不必加定志安神之品。如塊痛已止﹐服加減歸脾湯。如心中驚悸﹐目睛不轉而不能動﹐診其脈動而弱者﹐宜養血佐以安神藥﹐養心湯主之。素壯火盛者﹐兼服安神丸。如虛煩不眠﹐亦心虛所致﹐加減歸脾湯並治之。孫眞人用人參丸治驚悸不眠亦效。至於煩躁不寧﹐亦宜分塊痛有無。如塊痛未除﹐有瘀血也﹐生化湯調失笑散。如塊痛已止是虛﹐或有熱﹐人參當歸湯治之。

加減歸脾湯

治產後血塊痛止﹐怔忡驚悸。

人參茯苓棗仁﹝炒﹞麥冬﹝去心﹞黃﹝蜜炙﹞白術﹝土炒。各一錢﹞當歸﹝二錢﹐酒浸﹞川芎﹝八分﹞遠志肉﹝六分﹐制﹞陳皮炙艸﹝各四分﹞龍眼肉﹝八枚﹞姜一片﹐水煎服。虛煩﹐加竹茹一團。有痰﹐加竹瀝﹑薑汁。或更加柏子仁。

一方茯苓易茯神﹐無川芎﹑陳皮﹐有木香二分。

養心湯

治產後心血不寧﹐驚悸不安。

人參﹝一錢五分﹞當歸身﹝二錢﹐酒浸﹞黃﹝蜜炙﹞麥冬﹝去心﹞棗仁﹝炒﹞柏子仁﹝各一錢﹞茯神川芎遠志肉﹝制。各八分﹞五味子﹝十粒﹞炙艸﹝四分﹞水煎服。

安神丸

治產後怔忡驚悸﹐素壯火盛者。

歸身﹝酒浸﹞生地﹝各三錢﹞黃連﹝二錢﹐炒﹞甘艸﹝五分﹐炙用﹑生用俱可﹞以上四味﹐共爲末﹐蒸餅丸如綠豆大﹐以朱砂爲衣﹐每服四十丸。

人參丸

治產後大虛心悸﹐志意不安﹐恍惚恐畏﹐虛煩不眠少气。

人參茯苓麥冬﹝去心﹞薯蕷﹝各二兩﹞澤瀉菖蒲漧薑桂心甘艸﹝各一兩﹞共爲末﹐白蜜和棗膏丸如梧子大。空心酒服二三十丸﹐早晚服。

人參當歸湯

治產後塊痛已止﹐或虛﹐或虛而有熱﹐煩躁不寧。

人參當歸﹝酒浸﹞熟地麥冬﹝去心。各二錢﹞肉桂﹝四分﹞白芍﹝一錢﹐酒炒﹞生地﹝八分﹞竹葉﹝十片﹞水煎服。

生化湯

﹝見本卷生化湯論後。﹞

失笑散

﹝見中卷胞衣不下門。﹞

﹝卷之下﹞麻瞀論

產後麻瞀﹐皆因气虛血少不能充溢乎周身也﹐卽如人曲肱而枕﹐稍久卽麻木不爲我用﹐其非气血不周徧之明徵歟﹖目得血而能視﹐得淸气之升而能用。血虛气弱不能升淸﹐故濁不降而瞀。宜生血補气﹐十全大補湯主之。至於去血過多﹐手足發麻﹐小腹大痛﹐則徧體麻暈欲死。此非惡露凝滯﹐乃虛中挾痰﹐六君子加炮姜﹑香附﹑當歸。曾治一婦﹐產後右半身麻瞀﹐而昏暈不省人事﹐發卽胸膈痞悶﹐下體重著﹐或時心神蕩搖若無心肺之狀﹐頃則周身冷汗如漉﹐大吐痰涎而蘇。此產後經脈空虛﹐痰飲乘虛襲入之故。

因與六君子加歸﹑﹑肉桂﹐隨手而效。復有一婦﹐產後左半身麻瞀﹐昏暈不省人事﹐發則周身大痛﹐筋脈螈﹐肌肉動﹐或時頭面赤熱﹐或時腿上振振動搖﹐頃則蒸蒸汗出而蘇。此產後營血大虧﹐虛風襲入之故。用十全大補湯治之﹐諸證悉平﹐但麻瞀不止﹐後與地黃飲子而安。

地黃飲子

治腎气上交於心﹐舌喑足痱。

熟地﹝三兩﹞巴戟天﹝酒浸﹐去骨﹞附子﹝炮﹞山茱萸﹝去核﹞肉蓯蓉﹝酒浸去腐﹐切焙﹞石斛白茯苓石菖蒲遠志﹝甘艸湯泡﹐去骨﹐取肉﹞甜肉桂麥冬﹝去心。各一兩﹞五味子﹝五錢﹞共爲粗末﹐每服五錢。生薑五片﹐大棗一枚﹐薄荷七葉﹐水煎﹐日二服﹐服無時。方中桂﹑附﹑巴戟﹐原爲驅逐濁陰痰涎而設﹐不可執己見而輕去之。

十全大補湯

﹝見上卷胎不長養門。﹞

六君子湯

﹝見上卷諸痛門。﹞

﹝卷之下﹞口漧渴兼小便不通或短少論

凡產後舌燥咽漧而渴﹐兼小便不利﹐由產後亡血或汗多所致﹐內亡津液也。夫日用水谷﹐胃納而脾運﹐肺散至精至淸之气﹐爲津爲液﹐淸肅下行膀胱而爲小便。其气通心﹐受火色化爲營身之血。值產亡血而又汗多﹐加之產後气虛﹐不能爲胃行其津液﹐則是生化之气不運﹐滲泄之令不行。所以上無津液流通﹐而有咽燥漧渴之證。下气不升﹐而有小便不通。𨿽通而亦短少之候﹐勿作淋祕﹐輕用滲利﹐使气益虛﹐病益甚。治法必當助脾益肺﹐升舉气血﹐則气化流行。陰升陽降﹐斯水入經而爲血爲津﹐谷入胃而長气行脈﹐自然津液充而便利調勻矣。初產生化湯多服數劑﹐如汗多亡津液﹐須加人參於內﹐使血生而津足。若無塊痛﹐六君子倍參﹑﹐或服生津止渴益水飲。渴甚﹐兼服參麥飲。如產後口漧少力﹐宜生津益液湯。有用四君子湯﹐加車前一錢﹐桂心五分。若認咽漧口燥爲火﹐而用芩﹑連﹑梔﹑柏以降之﹔認小便祕澀爲水滯﹐而用五苓等劑以通之。不特非其治法﹐更患愈通愈竭變生他證矣。《尊生》云﹕小便不通﹐金匱腎气丸可加減用之。予謂當用加味腎气丸爲是。若兼口渴﹐用生津止渴益水飲。渴甚﹐兼生脈飲。密齋云﹕如惡露不來﹐敗血閉澀水瀆﹐小便不通﹐其證則小腹脹滿刺痛﹐乍寒乍熱﹐煩悶不寧﹐用加味五苓主之。予謂初產﹐自當用生化湯則瘀行便利矣。可無事乎五苓也。如產過五七日﹐而惡露亦自宜漸少而止矣﹐又何必事乎五苓也﹖況產後最禁發汗﹑利水﹐予焉敢輕產﹐而用五苓以竭其陰乎﹖世有治小便不通﹐用炒鹽加麝少許﹐塡臍中﹐外用蔥白十餘莖作一束﹐切如半指濃﹐置鹽麝上﹐將艾灸之﹐覺熱气入腹難忍方止﹐小便卽通。此惟气閉者宜之﹐若產後气虛源涸﹐與夫熱結膀胱者﹐皆不可用。

生津止渴益水飲

治產後口渴﹐小便不利。

人參生地麥冬﹝去心。各二錢﹞黃﹝一錢五分﹐蜜炙﹞五味子﹝十粒﹞當歸﹝三錢﹐酒浸﹞茯苓﹝八分﹞升麻炙艸﹝各四分﹞葛根﹝一錢﹞水煎服。如汗多﹐加麻黃根一錢﹐炒棗仁一錢﹐浮小麥一撮。大便日久不通﹐加酒洗蓯蓉一錢五分。渴甚﹐用參麥飲代茶飲之﹐不可疑而不用。凡一切降火利便藥﹐斷不可用。

生津益液湯

治產後口漧少力。

人參﹝隨宜﹞麥冬﹝一錢二分﹐去心﹞茯苓栝蔞根﹝各一錢﹞甘艸﹝八分﹞小麥﹝一撮﹞竹葉﹝十片﹞棗二枚﹐水煎服。如大渴﹐加蘆根。

加味五苓散

治產後惡露不行﹐小便不通。

豬苓澤瀉白術﹝土炒﹞茯苓桂心﹝各一錢﹞桃仁﹝去皮尖﹞紅花﹝各二錢﹞水煎服。此方予未敢用﹐姑錄之以備參考耳。

生化湯

﹝見本卷生化湯論後。﹞

六君子湯

﹝見上卷諸痛門。﹞

參麥飲

﹝見本卷暈厥門。﹞

四君子湯

﹝見上卷胎逆上逼門。﹞

加味腎气丸

﹝見上卷諸痛門﹐附六味地黃湯下。﹞

﹝卷之下﹞泄瀉及完谷不化並遺屎論

產後泄瀉﹐不可與雜證同治。大率中气虛弱﹐傳化失職所致﹐气虛﹑食積﹑與濕也。气虛宜補﹐食積宜消﹐濕宜燥之。然惡露未除﹐又難以驟補﹑峻消﹑急燥﹐當先用蓮子生化湯三劑﹐化舊生新。方中且有蓮子﹑茯苓補脾利水﹐兼治其瀉。候舊化新生﹐然後用健脾利水生化湯﹐或補气或消食﹐或化積或燥濕分利﹐因證加入對証之藥﹐始無滯澀虛虛之失。至產後旬日外﹐方可與雜證同論﹐然猶宜量人虛實而治也。如痛下淸水﹐腹鳴﹐米飲不化者﹐以寒瀉溫之。如糞色黃﹐肛門痛﹐以熱瀉淸之。如飲食過多傷脾﹐噯气味如敗卵﹐以食積消之。如飲食減少﹐食下腹鳴腹急﹐盡下所食之物方覺暢快﹐以脾虛食積補而消之。丹溪云﹕如產後虛瀉﹐眼昏不識人﹐危證﹐用參苓術附湯救之。又有胎前久瀉﹐產後不止﹐以致虛脫﹐須從權服參苓生化湯以扶虛﹐仍分塊痛﹑不痛﹐加減而治。凡瀉兼熱﹐切勿用芩﹑連﹑梔﹑柏。

兼痰﹐切勿用半夏﹑生薑。如瀉渴﹐參麥飲以回津液。如產後脾瀉不止﹐參苓蓮子飲妙。夫完谷不化者﹐因產時勞倦傷脾﹐而轉輸稽遲也。夫水谷入胃﹐遊溢精气﹐散歸於脾﹐脾气散精﹐上歸於肺﹐而調通水道﹐乃能致气滋髒以養人。今因產勞倦脾傷﹐以致沖和之气不能化﹐而物完出焉﹐病名飧泄。又飲食太過﹐脾胃受傷﹐亦致完谷不化﹐俗呼爲水谷痢也。然產方三日內﹐血塊未散﹐患此脾敗胃弱之證﹐未可遽加﹑術﹐且服加味生化湯。內有益智﹑砂仁少溫其气﹐俟塊消散﹐服參苓大補生化湯。如胃气虛﹐瀉利黃色﹐用補中益气湯加木香治之。若久瀉痢虛者﹐參香散。如久瀉元气下陷﹐大便不禁﹐肛門如脫﹐宜加味六君子湯。若見完谷不化﹐色白如糜﹐此脾胃大虛﹐元气虛脫之候﹐十有九死﹐惟猛進溫補之劑﹐庶可挽回。

卽有煩躁發熱面赤﹐脈來數大﹐皆虛火上炎之故﹐當並進桂﹑附﹑人參﹑甘艸﹑漧薑﹑芩﹑術之類﹐伏龍肝煎湯代水煎服﹐仍得收功。若小便混濁如泔﹐或大便中有白沫如腸垢者﹐乃元气下陷之故﹐並宜補中益气加桂﹑苓﹑炮姜升舉之。或瀉臭水不止﹐加蘄艾﹑香附﹑吳茱萸。若兼瘀結不通﹐腹脹喘急﹐𨿽神丹亦無濟也。如大便不知爲遺屎﹐補中益气湯加肉蓯蓉﹑故紙。

蓮子生化湯

治產後血塊未消泄瀉。

川芎茯苓﹝各二錢﹞當歸﹝四錢。一方一錢﹐黃土炒﹞炮姜﹝四分﹞桃仁﹝十粒﹐去皮尖﹞炙艸﹝五分﹞蓮肉﹝十枚﹐去心﹞水煎服。一方無桃仁。

健脾利水生化湯

川芎當歸﹝黃土炒。各一錢﹞白術﹝二錢﹐土炒﹞澤瀉﹝八分﹞漧薑﹝四分﹐炮﹞陳皮炙艸﹝各五分﹞肉果﹝一枚﹐煨﹞人參﹝三錢﹞茯苓﹝一錢五分﹞一方無茯苓。寒瀉﹐加砂仁八分﹐炮漧薑八分。熱瀉﹐加炒黃連五分。瀉水腹痛﹐米飲不化﹐加砂仁六分﹐山楂﹑麥芽。瀉有酸噯臭气﹐系食積﹐加神曲八分﹐砂仁八分﹐山楂﹑麥芽。少食不安﹐瀉卽覺安快者﹐亦以食積論。脾气虛久瀉﹐加升麻。瀉水多而腹不痛者﹐有濕﹐加制蒼術一錢﹐以燥之。諸瀉方中﹐須加蓮子十枚。

參苓術附湯

丹溪治產後虛瀉﹐眼昏不識人﹐危證﹐用此方救之。

人參﹝七錢﹞白術﹝三錢﹐土炒﹞茯苓附子﹝制。各一錢﹞水煎服。

參苓生化湯

治胎前久瀉﹐產後不止。

人參當歸﹝各二錢﹞漧薑﹝炮﹞炙艸﹝各五分﹞訶子皮川芎山藥﹝炒。各一錢﹞肉果﹝一个﹐面裹煨﹞茯苓﹝一錢五分﹞蓮子﹝七粒﹞糯米﹝一大撮﹞水煎服。虛甚﹐加人參三四錢。如七日內外﹐塊痛不止﹐減參﹑肉果﹑訶子以除痛。血塊不痛﹐加土炒白術二錢﹐陳皮三分。

參苓蓮子飲

治產後脾泄不止﹐並治年久不止脾泄之證。

人參白術﹝土炒。各二錢﹞白芍﹝八分﹐炒﹞當歸﹝一錢五分﹞白茯苓山藥﹝各一錢﹞升麻陳皮﹝各三分﹞炙艸﹝四分﹞蓮子﹝十二粒﹐去心﹞姜二片﹐水三鐘煎服﹐取藥內蓮子送藥。甚者腹疼﹐加炒黑漧薑五分。虛甚﹐加人參三四錢。

加味生化湯

治產後脾虛﹐三日內血塊未消﹐完谷不化﹐胎前素弱者﹐非胃苓能治﹐此方主之。

川芎益智仁砂仁﹝各一錢﹞當歸﹝四錢﹐土炒﹞炮姜﹝四分﹞炙艸﹝五分﹞茯苓﹝一錢五分﹞桃仁﹝十粒﹐去皮尖﹞水煎服。

參苓大補生化湯

治產後血塊痛止﹐可服此以補之﹐完谷自化矣。

人參白術﹝土炒。各二錢﹞川芎當歸益智仁白芍﹝炒﹞茯苓﹝各一錢﹞漧薑﹝四分﹐炮﹞肉果﹝一个﹐面煨﹞炙艸﹝五分﹞蓮子﹝八枚﹐去心﹞水煎服。瀉而腹痛﹐加砂仁八分。瀉水多﹐加澤瀉﹑木通各八分。渴﹐加去心麥冬﹑五味子。寒﹐倍炮姜﹐加木香四分。食積黃色﹐以神曲﹑麥芽﹑山楂﹑砂仁擇一二味加入。

參香散

治久瀉痢虛者。

人參木香﹝各二錢﹞肉蔻茯苓扁豆﹝各四錢﹞陳皮粟殼﹝各一錢﹞爲末﹐米飲下。

加味六君子湯

凡產後瀉久﹐胃气虛弱﹐完谷不化﹐宜溫助胃气也。

人參茯苓半夏﹝制。各一錢﹞白術﹝二錢﹐土炒﹞陳皮炙艸﹝各八分﹞肉果﹝一枚。

面煨熟﹐去面﹞木香﹝三四分﹞水煎服。一方有炙漧薑四分。

參麥飲

﹝見本卷暈厥門。﹞

補中益气湯

﹝見上卷諸痛門。﹞

﹝卷之下﹞痢滯論

凡雜証之痢﹐皆由暑濕之積邪﹐或挾食積所致。傷於气分則痢白﹐傷於血分則痢赤﹐气血俱傷赤白兼下。

至產後患此則有不同﹐治法亦有異﹐蓋多由中气虛而停積也。如產後七日內外﹐患赤白痢疾﹑後重頻並最爲難治。欲調气行血而推蕩痢邪﹐猶慮產後之元气方虛﹔欲滋榮益气而大補產虛﹐又恐反助痢初之邪盛。其行不損元﹐補不助邪﹐惟生化湯去漧薑﹐加以木香﹑茯苓﹐名香苓生化湯爲善﹐以其能消惡露﹐兼行痢滯也。如痢在七日之外﹐可酌加芍﹑連﹑蓮﹑朴等藥。如傷麵食﹑谷食瀉痢﹐先服生化湯加炒神曲。

塊痛止﹐服六君子加麥芽一撮﹐或炒神曲一錢。如傷肉食瀉痢﹐先服生化湯加山楂﹑砂仁。塊痛止﹐服六君子湯加山楂四五枚﹐砂仁四分﹐炒神曲一錢。如半月外患赤痢後重﹐歸芍連殼飲。如脾气虛弱瀉痢﹐四肢浮腫﹐宜六君子湯加木香﹑肉果面煨﹐合五皮散。如瀉痢黃色﹐乃脾土正气虛耳﹐宜補中益气湯加木香四分﹐肉果一枚﹐煨。如胃气虛弱瀉痢﹐完谷不化﹐當溫助胃气﹐及產後瀉痢日久後重者﹐並宜服加味六君子湯。

大凡產後赤痢去血多﹐姜﹑砂﹑木香之類不可多用﹐熱則血愈行。倘血痢日久不止者﹐血虛也﹐宜四物湯加荊芥﹑人參﹐或用人參五錢﹐香連丸一錢﹐同爲末下。凡諸證兼嘔吐﹐皆宜加藿香五分。痰﹐加制半夏八分。兼小便短澀﹐引加燈心三十寸。且燈心利水而不傷陰﹐況產後津液已虧﹐兼之瀉痢傷陰復傷津液﹐小便理宜短少﹐故止用燈心足矣﹐不可用利水傷陰之藥也。如胎前下痢﹐產後不止﹐伏龍肝湯丸治之。又有白頭翁加甘艸阿膠湯﹐治產後痢不止。馮氏云﹕產後腹痛瀉痢﹐若非外因所傷﹐乃屬腎气虧損﹐陽虛不能生土﹐陰虛不能閉藏耳﹐必用四神﹑八味補腎。倘誤投分利導水之劑﹐是益其虛。但瀉痢之證﹐非脾卽腎。如病在腎﹐所謂補脾不如補腎。如病在脾﹐自又補腎不如補脾也。圓機活法﹐在臨證定之耳。

香苓生化湯

治產後七日內患赤白痢。

川芎﹝二錢﹞當歸﹝五錢﹞炙艸﹝五分﹞桃仁﹝十粒﹐去皮尖﹞茯苓﹝一錢﹞陳皮﹝四分﹞木香﹝一分﹞水煎服。如紅痢腹痛﹐加砂仁三分。七日外﹐可加白芍﹑黃連﹑炒蓮肉﹑制濃朴各五分。

歸芍連殼飲

治產後半月外﹐患赤痢後重。

川芎﹝一錢五分﹞當歸﹝三錢﹞白芍﹝酒炒﹞茯苓﹝各一錢﹞黃連﹝六分﹐薑汁炒﹞枳殼﹝五分﹐麩炒﹞甘艸﹝四分﹞木香﹝三分﹞水煎服。

五皮散

治產後風濕傷脾﹐气血凝滯﹐以致面目虛浮﹐四肢腫脹气喘。

陳皮桑皮姜皮茯苓皮大腹皮﹝黑豆水制淨。各一錢﹞水煎服。

香連丸

治下痢赤白﹐膿血相雜﹐裏急後重。

黃連﹝二十兩﹐吳萸十兩﹐同炒﹐去吳萸﹞木香﹝四兩八錢﹐不見火﹞醋糊丸﹐米飲下。一方等分﹐蜜丸。一方加甘艸八兩﹐黃連用蜜水炒﹐蒸曬九次﹐入木香爲丸。

伏龍肝湯丸

治胎前下痢產後不止﹐及元气大虛﹐瘀積小腹結痛﹐不勝攻擊者。

山楂肉﹝一兩﹐炮黑﹞黑糖﹝二兩﹐熬枯﹞二味﹐一半爲丸﹐一半爲末﹐用伏龍肝二兩﹐煎湯代水。煎前末二錢﹐送前丸二錢﹐日三夜二服﹐一晝夜令盡。气虛﹐加人參二三錢駕馭之。虛熱﹐加炮姜﹑肉桂﹑茯苓﹑炙甘艸。兼感風寒﹐加蔥白﹑香豉。

膈气不舒﹐磨沈香數匙﹐調服。

生化湯

﹝見本卷生化湯論後。﹞

六君子湯補中益气湯

﹝俱見上卷諸痛門。﹞

加味六君子湯

﹝見本卷泄瀉門。﹞

四物湯

﹝見上卷安胎門。﹞

白頭翁加甘艸阿膠湯

﹝見上卷痢門。﹞

四神丸

﹝見上卷腹痛門。﹞

八味丸

﹝見上卷諸痛門﹐附六味地黃湯下。﹞

﹝卷之下﹞霍亂論

霍亂者﹐反復不寧而揮霍撩亂之謂也。邪干於上則吐﹐邪干於下則瀉﹐邪注中焦不能容受﹐或冷熱不調﹐邪正相搏則上吐下瀉。此邪字﹐𨿽有寒濕及水土气令﹐或乍寒乍熱外邪之侵﹐然因於飲食停滯﹐或傷過飽﹐食不能化而致者﹐十之六七。常人尙多如此﹐而況產後血去气損﹐脾胃愈虛﹐飲食易傷﹐風冷易乘﹐一旦不及運化﹐或稍失調理﹐則陰陽升降不順﹐淸濁亂於腸胃。卽有心腹絞痛﹐手足逆冷﹐吐瀉交作霍亂之證矣。如塊痛未除﹐宜服生化六和湯。塊痛已除﹐宜溫中散。無塊痛而手足厥冷者﹐宜附子散。密齋用加味理中湯治產後霍亂。若用於塊痛已除之後﹐亦可。

生化六和湯

治產後塊痛未除﹐气血虛損﹐傷食感寒而霍亂吐瀉。

川芎﹝二錢﹞當歸﹝四錢﹞茯苓﹝一錢﹞砂仁﹝六分﹞漧薑陳皮藿香炙艸﹝各四分﹞姜一片﹐水煎服。

溫中散

人參﹝隨宜﹞白術﹝一錢五分﹐土炒﹞當歸﹝二錢﹞濃朴﹝八分﹐姜制﹞漧薑﹝四分﹞茯苓﹝一錢﹞艸豆蔻﹝六分﹞姜一片﹐水煎服。

附子散

治產後無塊痛﹐霍亂吐瀉﹐手足厥冷。

人參白術﹝土炒﹐各一錢﹞當歸﹝二錢﹞陳皮丁香漧薑﹝各四分﹞附子﹝五分﹐制﹞爲末。用二錢﹐粥飲調下。

加味理中湯

人參﹝隨宜﹞白術﹝一錢﹐土炒﹞漧薑陳皮﹝各四分﹞藿香濃朴﹝姜制﹐各八分﹞炙艸﹝二分﹞生薑五片﹐水煎溫服。

﹝卷之下﹞气逆嘔吐不食論

人之胃腑﹐爲水谷之海﹐而水谷之精﹐化爲血气﹐榮潤臟腑。產後勞傷臟腑﹐寒邪易乘﹐入於腸胃﹐則气逆嘔吐而不食也。初產﹐宜加減生化湯。七日外﹐宜溫胃丁香散。如咳嗽﹑嘔逆﹑怔忡﹑目眩﹐用石蓮散。

《祕書》云﹕產後胃气不和﹐嘔吐不止﹐全不納谷﹐初產香砂生化湯。塊痛止﹐加味香砂生化湯。又云﹕當分二證﹐立三方。如七日內塊痛未除﹐當重塊﹐安胃行血湯佐以溫胃藥。如七日內曾服生化湯三四帖﹐血塊不痛﹐嘔不納谷﹐當服加減六和湯﹐又和中湯﹐此二方選用。如產後嘔止﹐或服三方而胃和嘔止痛止﹐但血气不足食少﹐宜補中和胃湯。馮氏仿立齋治法云﹕飲食過多﹐六君子加楂﹑曲。兼勞役﹐補中湯。飲食停滯﹐人參養胃湯。脾胃气虛﹐六君子。胃气虛寒﹐加炮姜﹑煨木香。寒水侮土﹐益黃散。肝木侮土﹐六君子加升﹑柴。嘔吐泄瀉﹐手足俱冷﹐肚腹作痛﹐乃陽气虛寒﹐急用附子理中湯。

此內有命門火衰﹐不能生土而嘔吐﹐用八味丸一論﹐恐非救急之務﹐故摘出。密齋遵郭稽中治云﹕有敗血散於脾胃﹐脾受則不能運化津液而成腹脹﹐胃受則不能受水谷而生嘔逆。若以尋常治脹嘔之劑﹐則藥不對證﹐反增其病﹐用抵聖湯。若產後傷食﹐嘔吐脹滿﹐用六君子湯爲主﹐加隨證藥治之。予謂馮氏偏於補气﹐密齋用抵聖一論﹐泥於敗血﹐臨證者﹐似宜斟酌。一產婦朝吐痰﹐夜發熱﹐晝夜無寐﹐或用淸痰降火﹐肌體日瘦﹐飲食日少﹐前證愈甚。蓋早間吐痰﹐脾气虛也。夜間發熱﹐肝血虛也。晝夜無寐﹐脾血耗也。遂用六君子湯﹐加味逍遙散﹐加味歸脾湯﹐以次調理而痊。

加減生化湯

治產後嘔逆不食。

川芎﹝一錢﹞當歸﹝四錢﹞炮姜砂仁﹝各四分﹞炙艸﹝五分﹞姜一片﹐水煎服。

溫胃丁香散

治產後七日外﹐患嘔逆不食。

人參﹝一錢﹞當歸白術﹝土炒。各二錢﹞藿香前胡炮姜丁香陳皮炙艸﹝各四分﹞姜一片﹐水煎服。

石蓮散

治產後咳嗽﹐嘔逆﹐怔忡﹐目眩。

石蓮子﹝一兩五錢﹐去殼﹞茯苓﹝一兩﹞丁香﹝五錢﹞共爲細末﹐米飲調送﹐每服三錢。

香砂生化湯

治產後塊痛未除﹐气逆嘔吐。

當歸﹝四錢﹞川芎﹝一錢﹞制半夏﹝八分﹞桃仁﹝十粒﹐去皮尖﹞炙姜藿香砂仁﹝各四分﹞陳皮﹝三分﹞炙艸﹝五分﹞生薑一片﹐水煎服。

加味香砂生化湯

治產後塊痛已除﹐嘔逆不止。

當歸﹝二錢﹞川芎白術﹝土炒。各一錢﹞制夏﹝八分﹞陳皮﹝三分﹞前胡砂仁藿香炮姜﹝各四分﹞炙艸﹝五分﹞生薑一片﹐水煎服。

安胃行血湯

治產後七日內﹐塊痛未除﹐嘔吐不止﹐全不納谷。

人參川芎﹝各一錢﹞當歸﹝四錢﹐酒洗﹞桃仁﹝十粒﹐去皮尖﹞砂仁藿香炙艸﹝各四分﹞生薑一片﹐水煎服。一方無桃仁。有汗﹐不可用姜。

加減六和湯

治產後七日內﹐曾服生化湯三四帖﹐今血塊不痛﹐但嘔不止﹐不納谷。

人參川芎茯苓﹝各一錢﹞當歸﹝二錢﹞山藥﹝一錢五分﹐炒﹞藿香陳皮﹝各三分﹞白豆蔻炙艸﹝各四分﹞姜一片﹐水煎服。嘔止﹐減豆蔻。一方有炮姜四分。

和中湯

人參當歸茯苓﹝各一錢﹞白術﹝一錢五分﹐土炒﹞扁豆﹝二錢﹞丁香藿香陳皮﹝各三分﹞炙艸﹝四分﹞姜一片﹐水煎服。嘔吐止﹐去丁香。受寒﹐加吳萸一二分。

補中和胃湯

治產後嘔吐﹐服前三方而胃和﹑嘔止﹑塊痛止﹐但气血不足食少者。

人參白術﹝土炒﹞當歸扁豆﹝各二錢﹞茯苓﹝一錢﹞山藥﹝一錢五分﹞炮姜陳皮炙艸﹝各四分﹞水煎服。

益黃散

治脾胃虛寒﹐水反來侮﹐以致嘔吐不食﹐或肚腹作痛﹐或大便不實﹐手足逆冷等證。

陳皮﹝一兩﹞靑皮訶子肉﹝煨﹞炙艸﹝各五錢﹞丁香﹝二錢﹞上爲散﹐每服二三錢﹐水煎服。或黑糖調服一錢。益黃不用補益中州﹐反用靑橘二皮辟除陳气﹐其旨最微。此方原爲嬰兒久瀉連綿不已﹐乳食積滯於內﹐故需二皮專理肝脾宿蔭﹐卽兼訶子以兜澀下脫﹐丁香以溫理中州﹐甘艸以和脾气﹐深得瀉中寓補之法﹐非洞達斯義﹐難與言至治也。

抵聖湯

治產後敗血積於脾胃﹐腹脹嘔逆。

人參制夏澤蘭陳皮赤芍﹝各二錢﹞炙艸﹝一錢﹞火焙生薑三片﹐水煎服。惡露過多者﹐去澤蘭﹑赤芍﹐倍加陳皮﹑生薑。予謂陳皮用二錢過﹐當用一錢足矣。

六君子湯補中益气湯人參養胃湯

﹝俱見上卷諸痛門。﹞

附子理中湯

﹝見上卷瘧門﹐附枳實理中湯下。﹞

﹝卷之下﹞呃逆論﹝卽喫忒﹐又名咳逆﹞

凡病呃逆者﹐乃逆气使然。蓋此气從胃中出﹐上衝賁門喫忒而作聲也。有胃气虛寒者﹔有中气大虛﹐衝任之火直犯淸道而上者﹔有飲水過多﹐水停而逆者﹔有大小便閉﹐下焦不通其气上逆者﹔有胃絕者。至於產後呃逆﹐乃胃虛气寒證也。有云呃噫者﹐胃气所生﹐宜加味理中湯主之。《醫通》云﹕產後气血俱虛﹐風冷搏气而逆上﹐乃胃气虛寒之極﹐最爲惡候﹐理中加丁香。古方以丁香﹑豆蔻﹑伏龍肝爲末﹐用桃仁﹑吳萸煎湯調下一錢匙﹐如人行五里再服。未應﹐急投參﹑附﹐遲則不救。《尊生》治喫忒云﹕以可異事﹐或費滋索事﹐出其不意扣之﹐令其思維立止。又立羌附湯以治之。馮氏云﹕如中气大虛﹐下焦陰火上衝而致呃逆者﹐當用桂﹑附﹑漧薑之類。

加味理中湯

人參白術﹝土炒。各一錢﹞幹柿蒂﹝二錢﹞丁香炮姜﹝各五分﹞陳皮炙艸﹝各八分﹞水煎服。有熱﹐去丁香﹐加竹茹二錢。如虛羸太甚﹐飲食減少呃逆者﹐胃絕也﹐難治。

羌附湯

羌活制附子小茴香﹝各五分﹞木香生薑﹝各二分五釐﹞食鹽﹝一撚﹞水煎﹐熱服立愈。

理中湯

﹝見上卷痢門。﹞

﹝卷之下﹞腹脹滿悶論

產後有因敗血入於脾胃﹐腹脹嘔吐者﹐已於嘔吐門中論之矣。然婦人因產﹐脾胃多虛﹐飲食最易停滯而生脹悶。若產畢﹐隨服生化湯﹐消其舊瘀而生其新血﹐瘀塊旣消﹐便大補气血﹐使脾胃健運﹐自無中虛脹滿之證。其產後大率因傷食而誤用消導﹐因气郁而誤專順散﹐或因多食冷物而停滯惡露﹐或因血虛大便燥結誤下而愈脹。此蓋止知傷食當消﹐气郁當順﹐惡露當攻﹐便結當下﹐不知消耗愈多﹐胃气大損﹐滿悶益增﹐气不升降﹐積郁之久兼成膨脹。若再專用攻消﹐不死不休矣。豈知消導佐於補劑內﹐則脾彊而所傷之食消气散。逐瘀佐於養血劑中﹐則惡露自行而大便濡潤亦通。再考之《綱目》內云﹕飲食停於脾﹐六君子湯加濃朴一錢。若飲食傷於胃﹐宜六君子湯以補之。又云﹕大凡停於脾﹐莫妙節其飲食﹐自愈爲善。《尊生》亦用加減六君子湯治之。《祕書》立有治脹方﹐並養生化滯湯二方﹐治產後脹證﹐均未敢專於消導﹐前人之慮產深矣。《醫通》云﹕胎前孕婦服安胎藥過多﹐或正產半產後﹐經一兩月惡露未淨﹐此非敗血之比﹐宜導气行血﹐若用止﹑截誤矣。又云﹕飽悶惡露不行﹐多因血逆﹐宜行瘀爲主。

如有塊上升﹐飽悶欲吐者﹐二陳湯加姜﹑桂﹑香附﹑炮楂﹑蓬術。塊不散﹐積久愈堅﹐琥珀黑龍丹。予謂審知飽悶﹐實因惡露不行所致。若初產﹐仍宜服生化湯﹐瘀去而飽悶自開﹐可無藉乎二陳﹑炮楂﹑蓬術﹐恐產虛者難當耳。

治脹方

治產後腹脹。

人參﹝二錢﹞白術﹝土炒﹞當歸﹝各三錢﹞茯苓﹝一錢五分﹞川芎﹝七分﹞陳皮﹝四分﹞甘艸﹝三分﹞水煎服。

養生化滯湯

治產後大便不通﹐誤服大黃等藥﹐致成鼓脹。

人參茯苓川芎白芍﹝炒。各一錢﹞當歸﹝四錢﹞桃仁﹝十粒﹐去皮尖﹞肉蓯蓉﹝一錢五分﹐酒洗去泥甲﹞大腹皮﹝五分﹐黑豆水制淨﹞陳皮﹝四分﹞制香附炙艸﹝各三分﹞水煎服。如脹甚﹐再加人參二三錢。常治誤用大黃多者﹐服參﹑歸至半斤以上﹐大便方通﹐腫脹漸退。

加減六君子湯

治產後腹脹。

人參白術﹝土炒﹞茯苓﹝各一錢﹞陳皮﹝六分﹞濃朴﹝八分﹐制﹞砂仁炮姜﹝各四分﹞炙艸﹝五分﹞水煎服。

生化湯

﹝見本卷生化湯論後。﹞

六君子湯

﹝見上卷諸痛門。﹞

二陳湯

﹝見上卷子煩門。﹞

琥珀黑龍丹

﹝見中卷催生門。﹞

﹝卷之下﹞浮腫論

產後手足俱浮﹐皮膚間光瑩色潤﹐乃脾虛不能制水﹐腎虛不能行水也。宜大補爲主﹐補中利水湯治之。

如因寒邪濕气﹐傷表無汗而腫﹐前湯加姜皮﹑半夏﹑蘇葉﹐或五皮散亦可。又有由敗血乘虛停積﹐而循經流入四肢﹐畱淫日深﹐腐壞如水﹐故令面目四肢浮腫﹐乍寒乍熱。醫人不識﹐誤作水气治之﹐多用導水。

凡治水藥極能虛人﹐產後旣虛﹐藥又虛之﹐是謂重虛﹐多致夭枉。如產畢隨服生化湯﹐化瘀生新﹐自無此敗血如水之證。今旣失治﹐宜服小調經散﹐則血行腫消。密齋用調經湯﹐又加味五皮湯﹐使气血流行﹐風濕消散﹐腫自消矣。若水气系肺﹐失降下之令﹐其人必發咳嗽﹐小便澀少﹐可立而辧也。如腳腫或肚腫﹐或成鼓腫﹐宜濟生腎气丸。馮氏云﹕產後浮腫﹐若寒水侮土﹐宜養脾肺。若气虛浮腫﹐宜益脾胃。若水气浮腫﹐宜補中湯。若兼喘咳而脈沈細無力﹐此命門火衰﹐脾土虛寒也﹐八味丸主之。腹滿者﹐虛气而非血也﹐補中湯送八味丸。一以升補淸陽﹐一以斂納濁气﹐升降旣得﹐而脹滿自消矣。

補中利水湯

治產後七日外﹐消腫利水。

人參白術﹝土炒。各二錢﹞茯苓白芍﹝炒。各一錢﹞木瓜﹝八分﹞陳皮﹝五分﹞紫蘇木通制蒼術大腹皮﹝黑豆水制淨﹞濃朴﹝薑汁制﹐各四分﹞水煎服。如壅滿﹐用制半夏﹑陳皮﹑制香附監之。虛﹐加人參。熱﹐加去心麥冬﹑炒黃芩以淸肺金。

大便不通﹐加郁李仁﹑麻仁各一錢。

小調經散

治產後浮腫﹐因敗血者。

歸身﹝酒洗﹞赤芍桂心﹝各一錢﹞沒藥琥珀﹝各一分﹞麝香細辛﹝各五釐﹞炙艸﹝二分﹞爲末﹐每服五分﹐薑汁酒調下。

調經湯

歸身﹝酒洗﹞赤芍丹皮桂心赤茯苓陳皮炙艸﹝各一錢﹞細辛炮姜﹝各五分﹞姜一片﹐水煎服。

加味五皮湯

治產後虛弱﹐腠理不密﹐調理失宜﹐外受風濕﹐面目浮腫﹐四肢腫者。

桑白皮陳皮茯苓皮大腹皮﹝黑豆水制淨﹞生薑皮﹝各一錢﹞漢防己枳殼﹝麩炒﹞豬苓﹝各八分﹞炙艸﹝五分﹞生薑引﹐水煎服。此方重在外受風濕四字﹐故用此滲利之劑。

五皮散

﹝見本卷痢滯門。﹞

生化湯

﹝見本卷生化湯論後。﹞

濟生腎气丸

﹝見上卷諸痛門﹐附六味地黃湯下。﹞

補中益气湯

﹝見上卷諸痛門。﹞

八味地黃丸

﹝見上卷諸痛門﹐附六味地黃湯下。﹞

﹝卷之下﹞咳嗽論

產後七日內﹐外感風寒咳嗽﹐鼻塞聲重惡寒者﹐只服生化湯自愈。內有芎姜散其邪也。或於生化湯中﹐加杏仁﹑桔梗。有痰﹐加天花粉。又有加味生化湯﹐並皆治之。總不用麻黃動汗﹐卽嗽而脇痛﹐亦不用柴胡伐肝﹐因其內虛耳。《醫通》用桔梗湯加蔥白﹑香豉﹑生薑﹐或用小建中湯﹐且又能治風木乘脾而嗽。至於產後久嗽﹐宜加味甘桔湯主之。

《尊生》用桑貝芎歸淸肺湯﹐治產後咳嗽甚效。馮氏並《綱目》書云﹕產後咳嗽﹐悉屬胃气不足。胃爲五臟之本﹐胃气一虛﹐五臟失所﹐百病生焉。𨿽謂肺主皮毛﹐腠理不密所致﹐不知肺屬辛金﹐生於己土﹐亦因土虛不能生金﹐所以腠理不密﹐外邪易感。其陰火上炎者﹐宜壯土以生金﹐滋水以制火﹐若不補虛﹐見證治標則誤矣。按壯土生金﹐異功散也。滋水制火﹐地黃丸也。故《醫通》治產後虛嗽﹐有用異功散去術﹐加山藥﹑細辛﹑桂枝之方。陰虛感客邪﹐六味丸去萸﹐加桂枝﹑細辛。陰虛水不制火而嗽﹐六味丸加麥冬﹑五味等方也。然又有幹嗽﹑內熱﹐桔梗湯加葳蕤﹑麥冬﹑丹皮﹐蜜煎姜﹑橘之類。蓋幹嗽一證﹐有小兒食乳易治﹐無則成勞。產後食鹽醯太早者﹐難治。須待再產月內﹐切記遲用﹐更宜少用﹐方可望愈。密齋云﹕產後多因惡露上攻﹐流入肺經﹐乃成咳嗽。其證胸膈脹悶﹐宜服二母湯。按二母性涼﹐豈能治惡露上攻﹖人參補气﹐又何能療惡露流入肺經之嗽﹖𨿽立齋將桃仁﹑杏仁加倍﹐以瀉肺導瘀﹐然予終不敢妄於用也。若果瘀入肺經﹐卽衝肺證矣﹐當不止於發嗽﹑胸脹已耳。

加味生化湯

治產後感風寒咳嗽﹐鼻塞聲重。

當歸﹝二錢五分﹞川芎﹝一錢﹞杏仁﹝十粒﹐去皮尖﹞炮姜桔梗炙艸﹝各四分﹞知母﹝八分﹐酒炒﹞姜一片﹐水煎服。有痰﹐加天花粉。虛弱有汗﹐嗽﹐加人參一錢。予謂此方﹐有知母﹑花粉並用﹐須產久無塊痛﹐方可用之。

桔梗湯

﹝卽甘桔湯﹞治風熱肺气不淸嗽。

桔梗甘艸﹝各三錢﹞水煎服。

加味甘桔湯

治產後嗽久不止﹐涕唾稠粘。

甘艸桔梗款冬花貝母﹝去心﹞前胡枳殼﹝麩炒﹞白茯苓五味子﹝碎﹞麥冬﹝去心。各等分﹞淡竹葉十五片﹐水煎服。

桑貝芎歸淸肺湯

治產後咳嗽。

前胡紫菀貝母﹝去心﹞桑白皮茯苓當歸川芎漧葛紫蘇﹝各一錢﹞水煎服。

異功散

治肺胃气虛﹐稀痰喘嗽。

人參白術﹝土炒﹞茯苓﹝各一錢﹞陳皮﹝去白﹞炙艸﹝各六分﹞爲散﹐每服三四錢﹐生薑煎湯調服。

二母湯

治產後惡露上攻﹐流入肺經咳嗽不已。

人參貝母﹝去心﹞茯苓知母﹝各一錢﹞桃仁﹝去皮尖﹞杏仁﹝去皮尖。各二錢﹞水煎﹐食後服。

生化湯

﹝見本卷生化湯論後。﹞

小建中湯

﹝見本卷脫汗亡陽門﹐附黃建中湯下。﹞

六味地黃丸

﹝見上卷諸痛門﹐附六味地黃湯下。﹞

﹝卷之下﹞淋證論

產後淋證﹐此亦血去陰虛生內熱也。蓋腎爲至陰﹐主行水道﹐去血過多﹐眞陰虧損﹐故生內熱﹐小便成淋而澀痛。是以熱客於脬﹐虛則頻數﹐熱則澀痛也。气血兼熱﹐血入胞中﹐則血隨小便而爲血淋。但小便淋﹐卻與不通當分別而治。不通者屬气虛﹐淋屬內熱澀痛。故密齋治淋﹐用知柏導赤散﹐調益元散治之。馮氏云﹕血虛熱郁﹐當用六味丸﹑逍遙散補陰養血﹐滋其化源﹐佐以導血藥可也。《醫通》云﹕膀胱陰虛而小便淋瀝﹐生料六味合生脈散﹐大劑煎成﹐隔湯燉熱﹐續續進之﹐以滋化源。或補中益气湯﹐兼服六味地黃丸。更有收生不謹﹐以致損胞而得淋瀝者﹐應用峻補﹐宜參術湯﹐或用參術膏﹐煎以豬羊胞湯﹐極饑時飲之﹐令气血驟長﹐不過月餘﹐其胞可完。丹溪曾治一婦﹐診其脈虛甚﹐用參﹑爲君﹐芎﹑歸爲臣﹐桃仁﹑陳皮﹑茯苓爲佐﹐煎以豬羊胞湯服之﹐一月而愈。又有茅根湯﹐並加味茅根湯﹑《濟陰》加味四物湯﹐俱治淋方也。附錄以備擇用。

知柏導赤散

生地赤芍木通麥冬﹝去心﹞黃柏知母﹝炒﹞桂心甘艸﹝生。各一錢﹞燈心四十九寸﹐水煎﹐調益元散二錢服。

益元散

﹝一名天水散﹐一名六一散。﹞治暑月小水不利。

滑石﹝六兩﹐水飛﹞甘艸﹝炙六錢﹐生四錢﹞爲散﹐淸水調服。老人虛人及病後傷津﹐小便不利禁用。加水飛辰砂一錢﹐名辰砂六一散﹐治暑月驚悸多汗﹐小便澀痛。

參術湯

治婦人生產﹐穩婆誤用手指掐胞損破﹐以致小便不禁。

人參﹝二錢五分﹞白術﹝二錢﹐土炒﹞黃﹝一錢五分﹐蜜炙﹞陳皮﹝去白﹞桃仁﹝去皮尖﹞茯苓﹝各一錢﹞炙艸﹝五分﹞先用豬胞或羊胞一个﹐洗淨﹐水二盞﹐煮至一盞﹐去胞。入藥﹐煎七分﹐食前服﹐多劑乃佳。

茅根湯

治赤﹑白﹑砂﹑石諸淋。

茅根﹝一兩﹞滑石﹝一錢﹐﹞甘艸﹝五分﹞紫貝﹝一个﹐﹞石首魚腦砂﹝一个﹐焙漧﹐研爲末。一方用二个﹐。﹞闕字姜﹝一塊﹞燈心三十寸﹐煎入魚頭末﹐空心溫服。

加減茅根湯

治產後淋﹐小便痛及血淋等證。

白茅根﹝一兩﹞瞿麥車前冬葵子通艸﹝各一錢﹞鯉魚齒﹝一百个﹐爲末﹞水煎﹐入魚齒末﹐空心溫服。

濟陰加味四物湯

諸淋皆屬於熱﹐用此累效。

當歸川芎赤芍生地杜牛膝木通甘艸梢﹝各一錢﹞桃仁﹝五个﹐去皮尖﹞滑石﹝一錢五分﹞木香﹝二分﹞水煎服。

六味地黃丸

﹝見上卷諸痛門﹐附六味地黃湯下。﹞

補中益气湯

﹝見上卷諸痛門。﹞

逍遙散

﹝見上卷胎逆上逼門。﹞

生脈散

﹝見本卷暈厥門。﹞

參術膏

﹝見本卷類瘧及寒熱往來門。﹞

﹝卷之下﹞小便數及遺尿不禁論

凡人下焦如瀆﹐所以主瀦泄也。產後气血虛脫﹐溝瀆決裂﹐瀦蓄不固﹐水泉不止﹐故數而遺而不禁耳。治法﹕下者舉之﹐脫者澀之﹐宜用升陽調元湯﹐合桑螵蛸散主之。《醫通》云﹕產後小便數﹐乃气虛不能制水﹐補中益气加車前﹑茯苓。遺尿不知﹐補中益气湯。然有腎气不固者﹐宜六味丸加益智。

若因膀胱气虛﹐小便頻數﹐當補脾肺﹐補中益气加山萸﹑山藥爲主﹐佐以人參螵蛸散。如系虛寒以致數遺﹐益心湯最妙。馮氏云﹕小便不禁﹐若脾腎虛弱﹐補中湯送還少丹。若脾腎虛寒﹐用八味丸﹑四神丸佐之。然世有新產之婦﹐廷孔未斂﹐故溺出不知。此恆有之﹐至六七朝自止﹐不必治也。又有臨產損破尿胞遺尿者﹐已於前淋證門中論治矣。

升陽調元湯

治產後小便數﹐及遺尿不禁。

人參益智仁黃﹝蜜炙。各一錢五分﹞升麻炙艸﹝各一錢﹞姜棗煎﹐調桑螵蛸散服。原方藥通用一錢五分﹐予謂升麻﹑炙艸宜減﹐故各錄用一錢。

桑螵蛸散

眞桑螵蛸﹝炒﹞白龍骨﹝﹞牡蠣﹝各等分。取左顧者﹐﹞爲細末﹐每服調服三錢。

人參螵蛸散

治產後陽气虛弱﹐小便頻數及遺尿。

桑螵蛸﹝二三十个﹐炒﹞人參﹝二兩﹞黃﹝三兩﹐蜜炙﹞鹿茸﹝酥炙﹞牡蠣﹝﹞赤石脂﹝﹞濃朴﹝薑汁制。各二兩﹞上爲末﹐每服二錢。空心粥飲調下。《外臺方》無濃朴﹑石脂﹐有甘艸﹑生薑。

益心湯

治產後小便數及遺尿。

益智仁﹝二十七粒﹞爲細末﹐每服二錢﹐米飲調服。

還少丹

治脾腎虛寒﹐血气羸乏﹐不思飲食﹐發熱盜汗等證。

熟地﹝二兩﹞山藥牛膝﹝酒浸。各一兩五錢﹞山萸肉茯苓﹝乳拌﹞杜仲﹝薑汁炒斷絲﹞遠志﹝制﹐去心﹐取淨肉﹞五味子﹝炒﹞楮實子﹝酒蒸﹞小茴香﹝炒﹞巴戟天﹝酒浸﹐去骨﹞肉蓯蓉﹝酒浸﹐洗去泥甲。各一兩﹞石菖蒲﹝五錢﹞棗肉加蜜爲丸﹐每服三四錢。白湯﹑淡鹽湯俱可送下。

補中益气湯

﹝見上卷諸痛門。﹞

六味丸八味丸

﹝俱見上卷諸痛門﹐附六味地黃湯下。﹞

四神丸

﹝見本卷腹痛門。﹞

﹝卷之下﹞蓐勞骨蒸論

產後去血勞傷﹐再加之調養失宜﹐所生者少。脾肺气弱﹐不能運其精微﹐致令骨蒸勞熱。若富貴之家﹐𨿽有美食及藥力以調養﹐必有他事不如意﹐而怒動肝火﹐耗傷其方生之血﹐亦能致飲食減少﹐虛羸體倦。況新產之婦﹐原屬血虛﹐所生之血無幾﹐一經傷耗﹐則陰血更虛﹐焉得不成內熱骨蒸也。卽藜藿之人﹐不特無美食藥力滋生气血﹐更兼自乳其子﹐則方生之血豈能驟足﹖倘本質瘦弱﹐又焉得而不陰虛內熱以成骨蒸也。卽或本體壯盛﹐常見生育數胎﹐自爲乳哺﹐則面顏多有老過年歲者﹐卽此而驗﹐槪可知矣。是以產後易成蓐勞之證。故治產後虛弱﹐用參歸湯。作寒熱﹐白茯苓散。虛證雜見成蓐勞者﹐鱉甲湯。無疾覺虛﹐十全大補湯﹐又當歸羊肉湯。有治產後骨蒸﹐先服淸骨散﹐後服保眞湯。又有加味大造丸﹐亦能治骨蒸勞熱。《醫通》云﹕產後蓐勞﹐因產不順﹐疲極筋力﹐憂心勞慮﹐或產後將養失宜﹐致令虛羸喘乏﹐寒熱如瘧﹐百節煩痛﹐頭疼自汗﹐肢體倦怠﹐咳嗽痰逆﹐腹中絞刺﹐當扶正爲主﹐六君子加當歸。若脾肺气虛﹐咳嗽口漧﹐異功散加麥冬五味。气虛頭暈﹐補中益气倍用歸﹑。肝經血虛﹐肢體作痛﹐四物加參﹑苓﹑術﹑桂。肝腎虛弱﹐自汗盜汗﹐往來寒熱﹐六味丸加五味子。脾虛血弱腹痛﹐月經不調﹐歸脾湯倍木香。血虛有熱﹐增損柴胡湯。骨蒸勞熱﹐咳嗽有紅者﹐異功散去術﹐加山藥﹑丹皮﹑五味﹑阿膠﹑童便。熱而無痰漧咳﹐逍遙散用蜜煎姜﹑橘﹐蜜蒸白術。產後虛損﹐不時寒熱﹐或經一二載元神不復﹐月事不轉﹐先與千金當歸芍藥湯﹐後與烏骨雞丸調補。大抵此證﹐多因脾胃虛弱﹐飲食減少﹐以致疲憊而成﹐當補脾胃﹐進飲食﹐則諸髒有所倚賴﹐病自愈矣。

參歸湯

治產後虛弱。

人參當歸﹝酒浸。各二錢﹞豬腎﹝一个﹞糯米蔥白水煎服。

白茯苓散

治產後蓐勞﹐頭目肢體疼痛﹐寒熱如瘧。

人參當歸熟地川芎白芍﹝炒﹞黃﹝蜜炙﹞桂心﹝各五分﹞茯苓﹝一錢﹞豬腎﹝一个﹞姜﹑棗引﹐水煎服。

鱉甲湯

治產後虛證雜見成蓐勞。

黃﹝蜜炙﹞鱉甲﹝炙。各一錢﹞牛膝﹝七分﹐酒蒸﹞人參茯苓當歸白芍﹝炒﹞桑寄生麥冬﹝去心﹞熟地桃仁﹝去皮尖﹞桂心炙艸﹝各五分﹞續斷﹝三錢﹐酒制﹐取淨肉﹞豬腎煮汁作水﹐加姜﹑棗引﹐煎服。

當歸羊肉湯

治產後無疾覺虛。

當歸﹝五兩﹞黃﹝四兩﹐蜜炙﹞生薑﹝六兩﹞肥羊肉一斤﹐煮取汁煎藥﹐分四服。

淸骨散

治骨蒸勞熱﹐男女皆可用。

柴胡前胡胡黃連烏梅﹝各八分﹞豬骨髓﹝一段﹞韭白﹝十根﹞水煎成﹐入豬膽汁少許服。一方﹐將藥爲末﹐豬髓一錢﹐豬膽汁一个﹐韭白同搗爲丸﹐綠豆大。每服三四十丸﹐開水食後送下。

保眞湯

人參茯苓白術﹝土炒﹐如咳嗽用蜜蒸﹞麥冬﹝去心﹞白芍﹝炒﹞枸杞生地熟地知母﹝炒。各一錢﹞黃﹝蜜炙﹞川芎地骨皮﹝各八分﹞當歸天冬﹝去心。各二錢﹞五味子﹝十粒﹞黃柏﹝六分﹐炒﹞炙艸﹝四分﹞棗二枚﹐水煎服。亦可作丸服。一方﹐天冬只用一錢﹐無麥冬。

加味大造丸

治骨蒸勞熱。如服保眞湯﹐不須服此。

人參當歸﹝酒浸﹞山藥黃柏﹝炒﹞枸杞子﹝各一兩﹞麥冬﹝去心﹞石斛﹝各八錢﹞生地﹝二兩﹞柴胡﹝六錢﹞胡黃連﹝五錢﹞紫河車﹝一具﹐水洗淨﹐白酒蒸﹞另將麥冬﹑地黃先搗如泥﹐紫河車蒸熟﹐亦另搗﹐後入諸藥於河車﹑麥冬﹑地黃內﹐同搗爲丸。

如焙漧河車爲末﹐則煉蜜爲丸亦可。

增損柴胡湯

治少陽血虛﹐寒熱不止。

人參川芎芍藥炙艸﹝各一錢﹞柴胡制半夏﹝各二錢﹞陳皮﹝八分﹞姜五片﹐大棗四枚﹐水煎服。

千金當歸芍藥湯

治產後煩滿不安。

人參芍藥﹝炒﹞麥冬﹝去心﹞漧地黃﹝各一錢﹞當歸﹝一錢五分﹞桂心﹝四分﹞粳米﹝一撮﹞生薑﹝三片﹞去核大棗三枚﹐水煎服。

烏骨雞丸

治婦人鬱結不舒﹐蒸熱咳嗽﹐月事不調﹐或久閉不行﹐或倒經血溢於上﹐或產後蓐勞﹐或崩淋不止﹐及帶下赤白﹑白淫諸證。兼療男子斫喪太早﹐勞嗽吐紅﹐或虛損者。

烏骨雞﹝一隻﹐取白絲毛者方可用。男用雌﹐女用雄﹐揀嫩長者﹐溺倒﹐泡去毛﹐竹刀剖脇出肫肝﹐去穢﹐畱內金。並去腸垢﹐仍入腹內﹞熟地﹝四兩。如血熱加生地黃二兩﹞北五味﹝一兩﹐碎﹞上二味﹐入雞腹內﹐用陳酒或酒釀﹑童便各二碗﹐水數碗﹐於砂鍋內旋煮旋添﹐糜爛汁盡。

綿黃﹝三兩﹐去皮﹐蜜酒拌炙﹞於術﹝三兩﹐飯上蒸九次﹞白茯苓﹝去皮淨﹞歸身﹝酒洗﹞白芍﹝酒炒。各二兩﹞上五味﹐預爲粗末﹐同雞肉搗爛﹐焙漧。骨用酥炙﹐共爲細末﹐入下項藥﹕人參﹝三兩﹐虛甚﹐加至六兩﹞川芎﹝一兩﹐童便浸﹐切曬﹞牡丹皮﹝二兩﹐酒浸﹐勿炒﹞上三味﹐各爲細末﹐和前藥中。另用幹山藥末六兩﹐打糊﹐眾手丸。或曬漧﹐勿令餿﹐瓷罐收貯。

淸晨﹐人參湯或沸湯送下三錢﹔臥時﹐醇酒再服二錢。大便實者﹐煉白蜜爲丸亦可。骨蒸﹐加炙九肋鱉甲三兩﹐銀柴胡﹑地骨皮各一兩五錢。經閉﹐加肉桂一兩。崩漏下血﹐倍熟地﹐加眞阿膠二兩。倒經血溢﹐加去心麥冬二兩。鬱結痞悶﹐加童便制香附二兩﹐沈香五錢。赤白帶下﹐加眞川萆二兩﹐四制香附二兩﹐蘄艾一兩。白淫﹐倍用參﹑﹑苓﹑術。按烏骨雞丸﹐諸藥皆尋常而無奇處﹐治調經最驗。

蓋雞屬巽補肝﹐猶妙在烏骨益腎﹐變巽歸坎﹐甲癸同源﹐兼滋衝任也。

十全大補湯

﹝見上卷胎不長養門。﹞

異功散

﹝見本卷咳嗽門。﹞

六君子湯補中益气湯

﹝俱見上卷諸痛門。﹞

六味地黃丸

﹝見上卷諸痛門﹐附六味地黃湯下。﹞

四物湯

﹝見上卷安胎門。﹞

歸脾湯

﹝見上卷胞漏小產門。﹞

逍遙散

﹝見上卷胎逆上逼門。﹞

﹝卷之下﹞吐衄及口鼻黑气起而衄並舌黑論

產後吐血﹐諸書皆稱難治﹐以其上下脫也。《醫通》云﹕產後鼻衄﹐乃气血逆行所致﹐用紫蘇飲入童便﹑荊芥灰治之。《良方》以荊芥焙爲末﹐童便服二錢。與《醫通》意同。又《尊生》治產後鼻血不止﹐用犀角﹑生地﹑赤芍﹐合二味參蘇飲。如口鼻黑气起而衄者﹐難治。蓋五臟之華﹐皆上注於面。凡色紅赤者﹐陽熱之生气也。靑黑者﹐陰寒之絕气也。況口鼻爲陽明多血多气之經﹐而見陰寒慘殺之气﹐則胃中陽和之气衰敗可知矣。復至鼻衄﹐則陽亡陰走也﹐胃絕肺敗﹐陰陽兩亡﹐故不可治。

但有禳厭一法﹐或可望生。急取緋綫一條﹐並產婦頂心發兩條﹐緊系中指節上卽止。無藥可治。立齋云﹕急用三味參蘇飲治之﹐亦有得生者。如前證再兼舌紫黑者﹐爲血先死﹐不治。蓋心主血﹐少陰气絕則血不上蔭耳。汪石山治一婦﹐產後血逆上行﹐鼻衄口漧﹐心躁舌黑﹐因瘀血上升﹐遂用益母丸二丸﹐童便化下。鼻衄漸止﹐血漸通。此條當與三衝門參看。

三味參蘇飲

治產後瘀血入肺﹐咳嗽喘急。若口鼻黑气起﹐急用此藥﹐亦有可望得生者。

人參﹝一兩﹞蘇木﹝二兩﹞制附子﹝五錢﹞上作一劑﹐水煎服。

紫蘇飲

﹝見上卷安胎門﹞

二味參蘇飲

﹝見本卷三衝門。﹞

﹝卷之下﹞大小便血論

產後尿血﹐小腹痛者﹐乃敗血流入膀胱﹔小腹不痛﹐但溺時澀痛者﹐乃內熱也。

並用小薊湯主之。《尊生》用加味腎气去桂﹑附﹐加生地﹑發灰治之。至於大便便血﹐或因飲食起居失宜﹐或因六淫七情過極﹐致元气虧損﹐陰絡受傷也﹐四君子加生地﹑升麻﹑歸身﹑白芍﹑發灰治之。

小薊湯

小薊根生地赤芍木通蒲黃淡竹葉甘艸梢﹝生。各一錢﹞滑石﹝二錢﹞燈心四十九寸﹐水煎服。敗血﹐加歸尾﹑紅花各一錢。兼內熱﹐加黃芩﹐去心麥冬各一錢。

加味腎气湯

﹝見上卷諸痛門﹐附六味湯下。照丸方減分兩﹐作湯劑煎服。﹞

四君子湯

﹝見上卷胎逆上逼門。﹞

﹝卷之下﹞月水不通論

產後月水不通者﹐不必藥也。婦人衝任之脈﹐爲經絡之海﹐皆起胞內。手太陽﹑手少陰二經﹐上爲乳汁﹐下爲月水。若產後去血過多﹐常有月水不通。若乳子者﹐半歲一歲之內﹐月經不行﹐此猶常候。

若半歲左右便行﹐是必少壯血盛之人。若產後一二年月經不通﹐無他疾苦﹐亦不必服通經之藥。蓋因勞傷營衛﹐衝任脈虛﹐气血衰少耳。但服健脾胃及滋補气血之藥﹐自然通行。若彊通之﹐是猶揠苗者也。

﹝卷之下﹞癰疽論

新產半月左右﹐忽發癰腫於四肢﹑胸腹者﹐是敗血不盡﹐流滯經絡。或气血虛弱﹐營气不從﹐逆於肉理也。如敗血瘀滯者﹐則腫赤痛﹐而脈弦洪有力﹐當補血行血之中﹐佐以導瘀疏气爲主。如气血虛弱﹐營澀衛逆者﹐則平塌散漫﹐而脈虛微無力﹐當大補气血爲主。如十全﹑八珍之屬﹐以固本元﹐扶胃气。气壯血和﹐其毒自解。若以毒治﹐而用淸涼解毒﹐勢必不膿不潰﹐變成壞證矣。

﹝卷之下﹞乳少無乳並乳汁自出論

產婦衝任血旺﹐脾胃气壯﹐則乳足而濃﹐乃生化之源旺也。如無他證但少乳﹐是气血滯﹐用行气下乳湯。若脾胃气弱﹐飲食少進﹐衝任素虧﹐其人面必黃色﹐則乳少而薄﹐所乳之子﹐亦怯弱而多病。務服滋養气血﹐兼通利之劑﹐宜十全大補湯加紅花五分﹐或四物湯加茯苓﹑花粉﹑甘艸﹑王不畱行﹑麥冬﹑漏蘆﹑穿山甲﹑通艸﹐豬蹄汁煎服。如旣服通利之藥﹐亦無大效﹐仍然乳少﹐系此婦气血虧甚﹐津液短少﹐何以爲乳﹖須另覓乳母可耳。至於選乳母之法﹐擇其人肥瘦適中﹐無病經調善食者佳。太肥則多痰﹐太瘦則多火﹐兒飲其乳﹐亦復如是。

且人乳原無定性﹐隨飲食性气而變。故飲食之調攝﹐乳母又不可不愼也。但凡乳汁﹐須要驗其濃白光彩﹐入盞中﹐上面瑩然如玉爲上﹐白色淸薄爲下﹐不可使之哺兒也。至於產後乳汁不行﹐身體壯熱﹐頭目昏痛﹐或乳下發熱身痛﹐玉露散主之。世有產婦气血旺而壅滯不行者﹐法當疏而通之﹐生化湯加木香﹑靑皮﹑白芷﹑花粉﹑穿山甲煎服。又有用麥冬﹑栝蔞仁﹑天花粉﹑人參﹑葵子﹑豬胰﹑木通﹑漏蘆﹑豬蹄之類﹐煮食而乳行矣。再考《全書》內﹐治肥盛婦人﹐痰气壅結﹐乳汁不行﹐用漏蘆湯利之。至於血气虛而燥澀阻滯不行者﹐宜十全﹑八珍之類﹐補其虛而自行。《全書》內有豬蹄湯二方﹐治气血不足﹐乳汁不行。

如脾虛飲食少無乳﹐宜香砂四君子湯。若乳將至而未得通暢者﹐宜豬蹄羹﹑湧泉散。若夫乳汁自出者﹐乃陽明胃气不固﹐亦宜八珍或十全補之。若陽明血熱而溢者﹐宜保陰煎或四君子加梔子。若肝經怒火上衝﹐乳脹而溢者﹐宜加減一陰煎。若乳多脹滿而溢者﹐不必服藥﹐宜溫帛熨而散之。若未產而乳自出﹐謂之乳泣﹐生子多不育。若產婦勞役﹐乳汁湧下﹐此陽气虛而厥也﹐獨參湯主之。

行气下乳湯

治產婦气血滯﹐無他證﹐但少乳。

生地當歸川芎﹝各一錢﹞白術﹝土炒﹞茯苓﹝各六分﹞制香附陳皮紅花﹝各五分﹞穿山甲﹝三片﹐炒﹞木香﹝二分﹞水﹑酒各半﹐煎服。

玉露散

治乳汁不行﹐身體壯熱﹐頭目暈痛屬虛者。

人參茯苓當歸白芍﹝炒﹞桔梗﹝各一錢﹞川芎柴胡炙艸﹝各六分﹞水煎服。《準繩》及《全書》俱無柴胡﹐有白芷一錢﹐參﹑苓﹑歸﹑艸各五分﹐炒白芍七分﹐桔梗﹑川芎各一錢。

漏蘆湯

治產婦肥盛﹐脈气壅結乳少。

漏蘆﹝一兩﹞蛇蛻﹝一條﹞土瓜根共爲末﹐酒調下二錢。此方峻厲不宜用。錄之以備參考耳。

豬蹄湯

治產婦气血不足﹐乳汁不下。用八珍湯料﹐加炙黃﹑漏蘆﹑陳皮﹑木通﹐先用豬蹄一副﹐煮汁二碗﹐煎藥服之。或加天花粉。

又方

川芎﹝一兩﹞通艸﹝二兩﹞甘艸﹝一錢﹞穿山甲﹝十四片﹐炒﹞用豬蹄一副﹐洗切﹐入水六碗﹐同藥煎至三碗﹐加蔥姜鹽料﹐取汁飲之﹐助其气血﹐乳汁自下。夏月不可失蓋﹐時用蔥湯洗乳爲佳﹐忌生冷食物。

香砂四君子湯

治產婦脾虛﹐食少無乳。

人參白術﹝土炒﹞茯苓麥冬﹝去心。各八分﹞當歸﹝一錢﹞陳皮制香附砂仁紅花炙艸﹝各四分﹞水煎服。

通艸豬蹄羹

豬蹄﹝一隻﹞通艸﹝四兩﹞水煮去一半﹐飲湯﹐兼服湧泉散卽通。

湧泉散

王不畱行瞿麥麥冬龍骨﹝﹞穿山甲﹝炒。各等分﹞上爲末﹐每服一錢﹐熱酒調下﹐飲豬蹄羹少許。以油木梳在兩乳上﹐梳二三十梳。日二服﹐俱如前梳法卽通。一方無穿山甲﹐用豬蹄汁一碗﹐酒一杯﹐煎服。

以木梳於乳上照前法梳之。

加減一陰煎

治水虧火勝。

生地白芍﹝炒﹞麥冬﹝去心。各二錢﹞熟地﹝三五錢﹞知母﹝炒﹞地骨皮﹝各一錢﹞炙艸﹝五七分﹞水煎服。

獨參湯

治產後乳汁湧下。

人參﹝隨證多少用之﹞水煎濃湯﹐作茶飲。

十全大補湯

﹝見上卷胎不長養門。﹞

四物湯

﹝見上卷安胎門。﹞

生化湯

﹝見本卷生化湯論後。﹞

八珍湯

﹝見上卷諸痛門。﹞

保陰煎

﹝見上卷惡露不止門。﹞

四君子湯

﹝見上卷胎逆上逼門。﹞

﹝卷之下﹞妒乳吹乳乳癰論

產後妒乳﹐因無子食乳﹐蓄結作脹。或婦人血气方盛﹐乳房作脹﹐以致腫痛﹐憎寒發熱。若不以手捏去乳汁﹐及令人吮通之﹐必致成癰﹐四物湯調炒麥芽二兩﹐煎服立消。予謂麥芽過多傷胃﹐若用三錢亦足矣。又婦人乳頭生小淺熱瘡﹐搔之黃汁出﹐亦爲妒乳。以槲樹皮煎洗﹐或天麻艸煎洗。至於吹乳之證﹐有內吹﹑外吹﹑上逆﹑下順之異﹐總屬膽胃二經熱毒﹐气血凝滯。內吹者﹐胎熱也。

外吹者﹐因兒食乳﹐爲口气所吹也。俱令乳汁不通﹐壅結腫痛﹐不急治之﹐多成癰腫。速服栝蔞散﹐外以南星末﹐溫湯調敷﹐更以手揉散之。勢甚者﹐惟連翹金貝煎最妙。《正宗》用橘葉散﹐治內外吹乳。《醫通》云﹕吹乳初起作寒熱﹐卽服加味逍遙散﹐加栝蔞霜散之。《尊生》治慣吹乳﹐用淸肝解郁湯。又立治吹乳三方﹐分別初起身熱﹑結腫施治。至於乳癰一證﹐卽吹乳不散﹐久積成癰。又云﹕輕爲妒乳﹐重爲乳癰。

亦膽胃二腑熱毒﹐气血壅滯而成。勢甚有餘者﹐宜先以連翹金貝煎治之甚妙。如初起腫痛﹐肉色赤﹐或發寒熱﹐或憎寒頭痛﹐煩渴引飲﹐尙未成癰時﹐於人參敗毒散﹑加味逍遙散﹑神效栝蔞散選擇治之﹐腫自消散。若至數日﹐膿成潰竅﹐稠膿湧出﹐膿盡自愈。予治吹乳﹑結乳﹑乳癰等證﹐立消毒飲二方﹐外用槐艾洗法﹐通治乳證﹐效過多人。又栝蔞貝母飲亦效﹐並附於各方之後。若產婦气血虛弱﹐患此等證而誤用敗毒﹐久不收斂﹐膿淸脈大﹐則難治。《醫通》云﹕膿淸脈大﹐非大劑開郁理气﹐溫補气血﹐不能收功也。

栝蔞散

治吹乳腫痛。

栝蔞﹝一个﹐打碎﹞乳香﹝二錢﹞用酒煎服。外用南星末﹐溫湯調塗。

連翹金貝煎

治陽分癰毒﹐或在臟腑肺膈﹑胸乳之間者﹐此方最佳。甚者﹐連用數服﹐無有不愈。

金銀花土貝母﹝去心﹞蒲公英夏枯艸﹝各三錢﹞紅藤﹝七八錢﹞連翹﹝一兩﹐或五七錢。去心﹞用好酒二碗﹐煎一碗服﹐服後暖臥片時。不能飲者﹐酒水各半煎之。火盛煩渴乳腫者﹐加天花粉。若陽毒內熱﹐或在頭項之間者﹐水煎亦可。

橘葉散

治婦人有孕﹐胎熱爲內吹﹐有兒食乳爲外吹﹐致乳結成腫痛﹐寒熱交作﹐甚者嘔惡﹐並治之。

柴胡陳皮川芎山梔﹝炒﹞靑皮石膏﹝﹞黃芩﹝炒﹞連翹﹝去心﹞甘艸﹝各一錢﹞橘葉﹝二十片﹞水二鐘﹐煎八分﹐食遠服。渣再煎服。

淸肝解郁湯

治慣吹乳。

熟地茯苓白芍﹝炒﹞貝母﹝去心﹞梔子﹝炒﹞當歸﹝各一錢﹞柴胡丹皮川芎陳皮﹝各六分﹞甘艸﹝五分﹞水煎服。虛﹐加人參﹑白術。

《尊生》治吹乳初起一當歸貝母﹝去心﹞白芷梢﹝各一錢﹞花粉﹝八分﹞制香附栝蔞仁甘艸節﹝各六分﹞靑皮乳香沒藥﹝各五分﹞穿山甲﹝一錢﹐炒﹞川芎﹝四分﹞水酒煎二服。

《尊生》治吹乳身熱二羌活獨活前胡柴胡枳殼﹝炒﹞桔梗貝母﹝去心﹞白芷靑皮當歸穿山甲﹝炒﹐各等分﹞水煎服。

《尊生》治吹乳已結腫三陳皮牛蒡子山梔﹝炒﹞忍冬甘艸栝蔞黃芩花粉連翹﹝去心﹞皂角刺﹝各一錢﹞柴胡靑皮﹝各五分﹞煎服。內熱﹐加石膏。予謂皂角刺﹐不宜用一錢﹐用四五分足矣。

人參敗毒散

﹝又名敗毒散。﹞治四時傷寒瘟疫﹐憎寒壯熱﹐風濕風眩﹐項彊身體疼痛。嶺南煙障之地﹐疫癘時行﹐或脾濕香港腳﹐痿弱等證。

人參茯苓枳殼﹝炒﹞川芎羌活獨活前胡柴胡桔梗甘艸﹝各等分﹞水一鐘半﹐姜三片﹐煎服。或爲細末﹐沸湯點服。

神效栝蔞散

治乳癰及一切癰疽初起﹐腫痛卽消﹐膿成卽潰﹐膿出卽愈。治癰之方甚多﹐獨此方神效。瘰瘡毒猶效。凡一切癰疽餘毒﹐皆宜用之。

栝蔞﹝一个﹐研爛﹞當歸﹝酒洗﹞生粉艸﹝各五錢﹞乳香沒藥﹝各一錢。《尊生》乳﹑沒各二錢五分﹞上用酒煎服﹐良久再服。如不能飲﹐以酒水各半煎之。如數劑不效﹐宜以補气血之藥兼服之。若肝經血虛﹐結核不消﹐佐以四物﹑柴胡﹑升麻﹑白術﹑茯苓。若肝脾气血虛弱﹐佐以四君﹑芎歸﹑柴胡﹑升麻。若憂鬱傷脾﹐气血虧損﹐佐以歸脾湯。

消毒飲

專治乳房或乳頂黑暈之內腫毒未破﹐發熱惡寒﹐瘡處或痛﹐或不痛﹐或麻木﹐服之卽消。

蒲公英紫花地丁﹝各一錢二分﹞當歸﹝酒洗﹞白芍﹝醋炒﹞赤芍丹皮地骨皮天花粉﹝各一錢﹞陳皮﹝八分﹞生艸﹝三分﹞燈心五十寸﹐水三鐘﹐煎一鐘﹐食後服。仍以槐艾水不時洗之。

定痛消毒飲

治乳頂旁或乳房吹乳成癰﹐並乳結之證﹐發熱惡寒﹐冷汗自出﹐勢欲破而疼痛難忍﹐服之卽出膿痛定。

蒲公英紫花地丁﹝各一錢二分﹞當歸﹝乳房用身﹐乳頂用尾﹞白芍﹝醋炒﹞赤芍花粉浙貝母﹝去心﹐研。各一錢﹞皂角刺﹝七分或五分﹞柴胡梢﹝八分或一錢。乳頂腫結用之。若乳房﹐易白芷﹞牡丹皮廣皮﹝各八分﹞明乳香沒藥﹝各五分﹞生艸﹝三分﹞紅棗二枚﹐去核﹐燈心五十寸﹐水三鐘﹐煎八分。臨服加無灰酒小半酒杯﹐入藥﹐滚數滚服之。

不時用槐艾水洗。

槐艾洗法

治產婦乳上結核乳癰。

槐條艾葉﹝不拘多少﹞連須蔥一條﹐將槐艾用水同煎煮﹐入醋少許﹐頻頻洗之。若乳頂旁生瘡﹐膿出洗淨﹐與兒吮之﹐隨以松蘿茶葉末滲上。

栝蔞貝母飲

治乳房結核腫。

栝蔞實土貝母﹝去心﹞甘艸節﹝各三錢﹞煎服﹐效。已潰﹐加忍冬一兩佳。

四物湯

﹝見上卷安胎門。﹞

加味逍遙散

﹝見上卷胎逆上逼門﹐附逍遙散下。﹞

﹝卷之下﹞乳巖論

婦人乳巖一證﹐原非產後之病﹐但乳巖﹑乳癰﹐皆瘡生乳房﹐治此證者﹐混同施治﹐誤世不小﹐不得不分別論明也。其乳癰起於吹乳之一時﹐非同乳巖﹐由气血虧損於數載﹐始因婦女或不得意於翁姑夫婿﹐或諸事憂慮郁遏﹐致肝脾二髒久郁而成。初起小核﹐結於乳內﹐肉色如故﹐如圍棋子大﹐不痛不癢﹐十數年後方成瘡患。爛見肺腑﹐不可治矣。故初起之時﹐其人內熱夜熱﹐五心煩熱﹐肢體倦瘦﹐月經不調﹐宜早爲治療。益气養榮湯﹑加味逍遙散﹐多服漸散。气虛必大劑人參﹐專心久服﹐其核漸消。若服攻堅解毒傷其正气﹐必致潰敗。多有數年不潰者最危﹐潰則不治。周季芝云﹕乳癖﹑乳巖﹐結硬未潰﹐以活鯽魚同生山藥搗爛﹐入麝香少許﹐塗塊上﹐覺癢極﹐勿搔動﹐隔衣輕輕揉之。七日一塗﹐旋塗漸消。若荏苒歲月﹐以致潰腐﹐漸大類巖﹐色赤出水﹐深洞臭穢﹐用歸脾湯等藥﹐可延歲月。若誤用攻伐﹐危殆迫矣。曾見一婦﹐乳房結核如杯數年﹐諸治不效﹐因血崩後﹐日服人參兩許月餘﹐參盡二斤﹐乳核霍然。此證有月經者尙輕﹐如五六十歲無經者﹐不可輕易看也。

益气養榮湯

治瘰﹑結核﹑流注﹐一切郁熱毒瓦斯。

人參白術﹝土炒﹞茯苓﹝各一錢﹞當歸﹝二錢﹞川芎白芍﹝酒炒。各八分﹞熟地﹝二三錢﹞黃﹝蜜炙﹐一錢五分﹞桔梗﹝一錢或八分﹞貝母﹝去心﹐一錢二分﹞香附﹝七八分﹞橘皮炙艸﹝各五分﹞生薑引﹐水煎服。

加味逍遙散

﹝見上卷胎逆上逼門﹐附逍遙散下。﹞

歸脾湯

﹝見上卷胎漏小產門。﹞

﹝卷之下﹞乳懸論﹝附方﹞

產後瘀血上攻﹐忽兩乳伸長﹐細小如腸﹐直過小腹﹐痛不可忍﹐名曰乳懸﹐乃危證也。速用川芎﹑當歸各一斤﹐水煎濃湯﹐不時溫服。再用二斤﹐逐旋燒煙﹐安在病患面前桌子下。令病患屈身低頭﹐將口鼻及病乳常吸煙气。如未甚縮﹐再用一料﹐則瘀血消而乳頭自復矣。若更不復舊﹐用蓖麻子搗爛﹐貼頂上片時﹐收卽洗去。

﹝卷之下﹞前陰諸證論

產門不閉﹐如無腫痛﹐或腫旣消而不閉者﹐此气血虛不能收攝﹐以十全大補湯服數帖﹐再用補中益气湯﹐加五味子治之。或以補中益气湯﹐加制半夏﹑茯苓以健脾﹐使元气復而諸疾自愈。或以硫黃湯外洗。

又斂宮方治子宮不斂甚效。

產後陰戶脫下﹐乃元气不足。及陰挺突出腫痛﹐淸水淋漓者﹐用八珍湯加炙黃﹑防風﹑升麻各五分卽收。或用補中益气加醋炒白芍一錢﹐五味子十粒。或易酒炒白芍一錢﹐肉桂五分﹐補而舉之亦可﹐兼以硫黃散外治之。又有熨陰洗陰法﹐錄後備用。

產門腫痛﹐因髒中風冷者﹐當歸湯洗之。

產後陰挺陰菌﹐諸虫痛癢﹐蓋因婦人七情郁火﹐傷損肝脾﹐濕熱下注﹐故有陰中舒出如蛇﹐俗呼陰挺。

有翻突如餅﹐俗呼陰菌。亦有如雞冠﹐如鼠乳。亦有生諸虫﹐腫痛濕癢﹐潰爛出水﹐脹悶脫墜者。其內證口漧﹐內熱體熱﹐飲食無味﹐晡熱發熱﹐胸膈不利﹐小腹痞脹﹐赤白帶下﹐小水淋瀝。其治法﹐如气虛﹐十全大補加五味子﹑倍參﹑桂補而斂之。初產腫脹痛而熱者﹐宜加味逍遙散﹐或逍遙散加荊芥﹑牡丹皮。如產久﹐則於雜證同治法﹐用四物湯加柴胡﹑山梔﹑丹皮﹑膽艸。濕癢者﹐歸脾湯加山梔﹑柴胡﹑丹皮。淋瀝者﹐龍膽瀉肝湯加白術﹑丹皮。潰腐者﹐加味逍遙散。腫悶脫墜者﹐補中益气加山梔﹑丹皮。

以上諸證﹐均可佐以外治之法﹐如硫黃湯﹑熨陰洗陰諸方﹐選而用之。

產後子腸不收﹐宜用收腸方收之﹐神應丹收腸甚捷。

產後陰戶中生小瘡﹐形如痱子﹐名曰慝瘡。或痛癢如虫行狀﹐膿汁淋瀝﹐用療蝕方﹑椒湯﹑肉汁﹑金銀散﹑殺虫硫黃散等方選用。

硫黃湯

治產後玉門開而不閉﹐及陰戶突出。

硫黃﹝三錢﹞吳茱萸菟絲子﹝各二錢﹞蛇牀子﹝一錢五分﹞上研勻﹐水一腕﹐煎湯頻洗自收。

斂宮方

治子宮不斂。

荊芥藿香椿根白皮煎湯燻洗﹐神效。

硫黃散

治產後陽气虛寒﹐玉門不閉。

硫黃烏賊骨﹝各五錢﹞五味子﹝一錢﹞上爲末﹐摻患處﹐日三易。

熨陰洗陰法

治陰腫﹑陰痛﹑陰脫。用蛇牀子不拘多少﹐炒極熱﹐以絹袋盛或布裹﹐熨患處。

又法

用蛇牀子五兩﹐烏梅十四个﹐煎水﹐日洗五六次。

當歸湯

治產後髒中風冷﹐陰腫痛。

當歸獨活白芷地楡礬石敗醬煎水﹐適寒暖洗陰﹐自愈。《千金》不用敗醬。

龍膽瀉肝湯

治肝經濕熱﹐腋脇滿通﹐小便赤澀。

柴胡梢澤瀉﹝各一錢五分﹞車前木通當歸梢艸龍膽﹝各八分﹞生地﹝二錢﹞生薑﹝三片﹞水煎﹐食遠熱服﹐更以美膳壓之。此本導赤散加柴胡﹑膽艸之屬﹐入肝以瀉濕熱也。

收腸方

治子腸不收。

枳殼訶子五倍子白礬煎湯燻洗。若不收﹐再炙頂心百會穴數壯﹐卽上。

又收腸方

凡遇生腸不收﹐以鐵銹水潤腸上﹐用堪輿家眞磁石一錢﹐研末﹐酒服﹐腸卽收矣。

千金療蝕方

治慝瘡。

川芎當歸芍藥地楡甘艸﹝各等分﹞用水五升﹐煮至二升﹐去渣﹐熱燻溫洗﹐日三夜一﹐卽愈。

椒湯治法

治陰中小碎瘡如痱子﹐癢不可當。

胡椒﹝二十一粒﹞煎湯﹐洗之自愈。

肉汁治法

治陰戶內瘡。用豬肉十斤﹐水煮﹐取肉汁一半﹐浸瘡。冷再燉熱﹐浸之。

不過三兩次卽愈。

金銀散

殺陰戶內瘡虫。

蒲黃﹝一升﹞水銀﹝一兩﹞二味研勻細末﹐用以搽瘡卽愈。此方不可輕用。

殺虫硫黃散

治疳虫蝕下部五臟。

硫黃研爲細末﹐取東南桃樹枝五七枝﹐輕打頭使散﹐以綿纏粘末﹐令少濃。又截一竹筒﹐先內下部中﹐仍以所撚藥桃枝﹐燒著燻之。

十全大補湯

﹝見上卷胎不長養門。﹞

補中益气湯八珍湯

﹝俱見上卷諸痛門。﹞

加味逍遙散

﹝見上卷胎逆上逼門﹐附逍遙散下。﹞

逍遙散

﹝見上卷胎逆上逼門。﹞

四物湯

﹝見上卷安胎門。﹞

歸脾湯

﹝見上卷胎漏小產門。﹞

神應丹

﹝見中卷催生門。﹞

