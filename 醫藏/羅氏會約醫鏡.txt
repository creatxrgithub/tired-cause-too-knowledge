羅氏會約醫鏡淸羅國綱

自序

凡例

卷之一脈法

一﹑脈法論

二﹑四字脈訣

三﹑二十七種脈象

四﹑二十七種脈證

五﹑胃脈論

六﹑尺脈論

七﹑論脈陰陽眞假

八﹑論脈虛實

九﹑胃脈關病吉凶

十﹑脈須辧眞

十一﹑脈證眞假辧

十二﹑從證從脈辧

十三﹑脈有所忌

十四﹑論脈順逆

十五﹑論一歲之中脈象不得再見

十六﹑論脫陰脫陽

十七﹑脈有相似宜辧

十八﹑論脈陰陽生死寒熱

十九﹑論气血衰微脈

二十﹑癰疽脈

二十一﹑論脈之有神無神

二十二﹑總論脈證四條

二十三﹑虛實憑脈辧

二十四﹑脈宜沈候

二十五﹑脈以沈取爲根

二十六﹑老少脈異

二十七﹑胎脈歌括

卷之二治法精要

一﹑論人元气宜早培補

二﹑論事屬損傷宜自戒懼

三﹑虛實眞假辧

四﹑治宜精一

五﹑補瀉有法

六﹑治法從逆

七﹑升陽散火滋陰降火辧

八﹑君火相火論

九﹑用藥之法

十﹑先天水火論

十一﹑相火論

十二﹑標本論

十三﹑論內傷外感不同

十四﹑論寒熱

十五﹑論寒熱脈證有虛實眞假內外之異

卷之三傷寒﹝上﹞

一﹑傷寒總論

二﹑傷寒脈論

三﹑傷寒六經循序傳變

四﹑論治傷寒勿拘古方

五﹑論證分表裏

六﹑論表裏之虛實

七﹑論汗證

八﹑論忌汗

九﹑感冒傷寒新舊發表諸方

十﹑論吐證

十一﹑論下證

十二﹑論證當下

十三﹑論證忌下

十四﹑傷寒攻裏諸方

十五﹑論淸理

十六﹑論溫

十七﹑論補

十八﹑論三陰

十九﹑論傷寒中寒不同

二十﹑論傳經及合病並病

二十一﹑論兩感

卷之四傷寒﹝下﹞

二十二﹑傷寒變證引言

二十三﹑論傷寒目證

二十四﹑論傷寒舌證

二十五﹑論傷寒衄血

二十六﹑論傷寒發渴

二十七﹑論傷寒口瘡喉腫

二十八﹑論傷寒咳嗽

二十九﹑論傷寒呃逆

三十﹑論傷寒嘔吐

三十一﹑論傷寒發黃

三十二﹑論傷寒腹痛

三十三﹑論傷寒蓄血

三十四﹑論傷寒熱入血室

三十五﹑論傷寒下利

三十六﹑論傷寒協熱下利

三十七﹑論傷寒二便不通

三十八﹑論傷寒發狂

三十九﹑論傷寒發斑發疹

四十﹑論傷寒陽厥陰厥

四十一﹑論傷寒囊縮

四十二﹑論傷寒撮空證

四十三﹑論傷寒發喘

四十四﹑論傷寒腹滿

四十五﹑論傷寒變溫病暑病

四十六﹑論傷寒勞復食復

四十七﹑論傷寒虛證

四十八﹑傷寒論治摘要

四十九﹑論傷寒誤藥傷人

五十﹑論傷寒用藥須得佐使

五十一﹑論傷寒用藥須配合得宜

五十二﹑論傷寒有宜從證不從脈

五十三﹑論傷寒有宜從脈不從證

五十四﹑傷寒脈證凶候

卷之五瘟疫

一﹑論瘟疫與傷寒不同治法亦異

二﹑論瘟疫治法

三﹑論汗宜緩

四﹑論下宜急

五﹑論下法權變

六﹑論應下諸癥

七﹑論下後脈證變幻

八﹑論瘟疫痞滿

九﹑論瘟疫嘔吐

十﹑論瘟疫蓄血

十一﹑論瘟疫發黃

十二﹑論瘟疫自汗

十三﹑論瘟疫盜汗

十四﹑論瘟疫發斑

十五﹑論瘟疫解後調理

十六﹑論瘟疫下格上嘔

十七﹑論瘟疫大便泄瀉閉結二證

十八﹑論疫病小便雜癥

十九﹑論瘟疫蛔厥

二十﹑論瘟疫呃逆

二十一﹑論瘟疫飲水

二十二﹑論瘟疫陽證似陰

二十三﹑論瘟疫投涼藥之害

卷之六雜證

一﹑論頭痛

脈候

二﹑論面病

三﹑論眼目

四﹑論鼻證

五﹑論耳病

六﹑論口病

附﹕論舌病

卷之七雜證

七﹑論齒牙

八﹑論咽喉

九﹑論聲喑

十﹑論脇痛

十一﹑論腰痛

脈息

十二﹑論眩暈

十三﹑論不寐

十四﹑論腹痛

腹痛脈理

十五﹑論霍亂

脈癥吉凶

卷之八雜證

十六﹑論反胃噎膈

論脈

死癥

十七﹑論痞滿

十八﹑論惡心

十九﹑論脾胃

二十﹑論痰飲

脈候

二十一﹑論積聚

脈候

二十二﹑論﹑瘕﹑﹑痞﹑癖等癥

卷之九雜證

二十三﹑論咳嗽

脈候

二十四﹑論喘﹑促﹑哮三證

脈論

二十五﹑論腫脹

脈候

死證

二十六﹑論失血

論脈

卷之十雜證

二十七﹑論痢疾

論脈

死證

二十八﹑論瘧疾

脈候

二十九﹑論眞中風似中風

脈候

三十﹑論怔忡﹑驚悸﹑恐懼﹑健忘

脈侯

三十一﹑論泄瀉

三十二﹑論嘔吐

卷十一雜證

三十三﹑論黃膽

三十四﹑論痺證

三十五﹑論便血

三十六﹑論小便不通

附﹕論小便不禁

三十七﹑論淋癃

三十八﹑論陽痿

三十九﹑論脫肛

四十﹑論瘰

卷十二雜證

四十一﹑論痔漏

四十二﹑論癲狂

附﹕論邪祟

四十三﹑論三消

四十四﹑論汗證

治汗備要

論汗出凶證

四十五﹑論痙證

附﹕勞風風搐各經兼證

四十六﹑論暑證

四十七﹑論濕證

四十八﹑論燥證

四十九﹑論火證

卷十三雜證

五十﹑論疝

脈候

疝方分類

五十一﹑論遺精

五十二﹑論痿證

五十三﹑論諸虫

五十四﹑諸毒

論蠱毒

五十五﹑論腳病

脈理

卷十四婦科﹝上﹞

經脈門

一﹑月經

二﹑論經先期

三﹑論經後期

四﹑論經亂常

五﹑論經期腹痛

六﹑論經水多少

七﹑論血色

八﹑論經不行

九﹑論崩

十﹑論崩血心痛

十一﹑論漏

十二﹑論熱入血室

十三﹑論赤帶白帶白濁白淫

十四﹑論五色帶下

十五﹑論瘕

嗣育門

十六﹑子嗣

十七﹑論男女用藥

十八﹑論藥各有所宜

十九﹑天時地利

二十﹑飲食

胎孕門

二十一﹑胎脈

二十二﹑胎前調養免至墮胎

二十三﹑女轉男胎

二十四﹑論墮胎

二十五﹑安胎

二十六﹑妊娠傷寒

二十七﹑胎漏

二十八﹑妊婦中風

二十九﹑子癇

三十﹑子煩

三十一﹑子懸

三十二﹑子腫

三十三﹑子气

三十四﹑子滿

三十五﹑子淋

三十六﹑孕婦尿閉

三十七﹑子鳴

三十八﹑子喑

三十九﹑尿血

四十﹑妊婦惡阻

四十一﹑妊娠腹痛

四十二﹑妊婦霍亂

四十三﹑妊婦泄瀉

四十四﹑妊婦痢疾

四十五﹑妊婦咳嗽

四十六﹑妊婦瘧疾

四十七﹑妊婦中暑

四十八﹑妊婦腰痛

四十九﹑妊婦失血

五十﹑妊婦气喘

五十一﹑妊婦悲傷

五十二﹑鬼胎

五十三﹑治邪祟法

卷十五婦科﹝下﹞

胎產門

五十四﹑胎產神法

五十五﹑弄胎試胎

五十六﹑產聽自然

五十七﹑難產源流

五十八﹑穩婆

五十九﹑產候

六十﹑進飲食戒喧鬧

六十一﹑論生產凶證

六十二﹑子死腹中

六十三﹑胞衣不出

六十四﹑論產門不開不閉子宮不收

產後門

六十五﹑產後脈論

六十六﹑論產後調治

六十七﹑論治產後仍宜因證

六十八﹑產後當知

六十九﹑產後忌藥

七十﹑產後血暈

七十一﹑惡露不絕

七十二﹑產後頭痛

七十三﹑產後腹痛

七十四﹑產後脇痛

七十五﹑產後腰痛

七十六﹑產後身痛

七十七﹑產後气喘

七十八﹑產後咳嗽

七十九﹑產後心湧

八十﹑產後發熱

八十一﹑產後發狂

八十二﹑產後嘔逆

八十三﹑產後寒熱往來

八十四﹑產後瘧疾

八十五﹑產後出汗

八十六﹑產後中風

八十七﹑產後傷寒

八十八﹑產後浮腫

八十九﹑產後不語

九十﹑產後泄瀉

九十一﹑產後痢疾

九十二﹑產後大便閉澀

九十三﹑產後小便不通或短少

九十四﹑產後淋證

九十五﹑產後尿血

九十六﹑產後遺尿不禁兼損脬漏尿

九十七﹑產後大便血

九十八﹑產後二便不通

九十九﹑產後崩血

一○○﹑產後霍亂吐瀉

一○一﹑產後積聚瘕塊

一○二﹑產後呃逆

一○三﹑產後驚悸

一○四﹑產後口渴

一○五﹑產後蓐勞

乳病門

一○六﹑乳少

一○七﹑乳病

前陰門

一○八﹑陰挺

一○九﹑陰腫

一一○﹑陰瘡

一一一﹑陰癢

一一二﹑陰冷

一一三﹑陰吹

一一四﹑下胎斷產

卷十六本艸﹝上﹞

凡列

艸部

一﹑人參

二﹑黃

三﹑當歸

四﹑甘艸

五﹑白朮

六﹑蒼朮

七﹑丹參

八﹑沙參

九﹑元參

十﹑苦參

十一﹑川芎

十二﹑白芍藥

十三﹑生地黃

十四﹑熟地黃

十五﹑五味子

十六﹑天門冬

十七﹑麥門冬

十八﹑款冬花

十九﹑遠志

二十﹑羌活

二十一﹑獨活

二十二﹑防風

二十三﹑細辛

二十四﹑白芷

二十五﹑麻黃

二十六﹑麻黃根

二十七﹑葛根

二十八﹑升麻

二十九﹑柴胡

三十﹑前胡

三十一﹑紫蘇

三十二﹑桔梗

三十三﹑大黃

三十四﹑黃芩

三十五﹑黃連

三十六﹑胡黃連

三十七﹑龍膽艸

三十八﹑香附

三十九﹑砂仁

四十﹑附子

四十一﹑半夏

四十二﹑南星

四十三﹑貝母

四十四﹑天麻

四十五﹑香薷

四十六﹑荊芥

四十七﹑本

四十八﹑懷牛膝

四十九﹑車前子

五十﹑澤瀉

五十一﹑木通

五十二﹑石菖蒲

五十三﹑山藥

五十四﹑延胡索

五十五﹑白豆蔻

五十六﹑艸豆蔻

五十七﹑艸果

五十八﹑肉豆蔻

五十九﹑補骨脂

六十﹑益智仁

六十一﹑使君子

六十二﹑刺蒺藜

六十三﹑沙苑蒺藜

六十四﹑肉蓯蓉

六十五﹑鎖陽

六十六﹑巴戟天

六十七﹑胡蘆巴

六十八﹑菟絲子

六十九﹑覆盆子

七十﹑蛇牀子

七十一﹑仙茅

七十二﹑知母

七十三﹑紫菀

七十四﹑葳蕤

七十五﹑廣木香

七十六﹑藿香

七十七﹑大茴香

七十八﹑黃精

七十九﹑蒲黃

八十﹑何首烏

八十一﹑牡丹皮

八十二﹑艾葉

八十三﹑紅花

八十四﹑菊花

八十五﹑萆

八十六﹑土茯苓

八十七﹑旱蓮艸

八十八﹑秦艽

八十九﹑靑蒿

九十﹑金銀花

九十一﹑石斛

九十二﹑薏苡仁

九十三﹑百合

九十四﹑天花粉

九十五﹑栝蔞仁

九十六﹑續斷

九十七﹑蓄

九十八﹑燈芯

九十九﹑白鮮皮

一○○﹑益母艸

一○一﹑薄荷

一○二﹑郁金

一○三﹑姜黃

一○四﹑三稜

一○五﹑莪朮

一○六﹑白茅根

一○七﹑白前

一○八﹑白薇

一○九﹑白芨

一一○﹑連翹

一一一﹑夏枯艸

一一二﹑大薊﹑小薊

一一三﹑旋覆花

一一四﹑三七

一一五﹑地楡

一一六﹑瞿麥

一一七﹑茵陳

一一八﹑海金沙

一一九﹑木賊艸

一二○﹑谷精艸

一二一﹑決明子

一二二﹑靑葙子

一二三﹑牛蒡子

一二四﹑葶藶子

一二五﹑射幹

一二六﹑山豆根

一二七﹑冬葵子

一二八﹑貫眾

一二九﹑狗脊

一三○﹑蓽茇

一三一﹑良姜

一三二﹑紫艸

一三三﹑防己

一三四﹑骨碎補

一三五﹑鉤藤

一三六﹑淫羊藿

一三七﹑大戟

一三八﹑甘遂

一三九﹑商陸

一四○﹑芫花

一四一﹑靑黛

一四二﹑王不畱行

一四三﹑蕤艸

一四四﹑蒼耳子

一四五﹑馬兜鈴

一四六﹑靑木香

一四七﹑白蘞

一四八﹑白頭翁

一四九﹑常山

一五○﹑牽牛子

一五一﹑威靈仙

一五二﹑百部

一五三﹑茜艸

一五四﹑海藻

一五五﹑海帶

一五六﹑昆布

一五七﹑蓖麻子

一五八﹑鳳仙花

一五九﹑白附子

一六○﹑天名精

一六一﹑鶴風

一六二﹑藜蘆

一六三﹑續隨子

一六四﹑澤蘭

一六五﹑蒲公英

一六六﹑萱艸

一六七﹑山茨菇

一六八﹑漏蘆

一六九﹑劉寄奴艸

一七○﹑馬勃

一七一﹑蕺

一七二﹑孩兒茶

一七三﹑敗艸

一七四﹑蚤休

一七五﹑衛矛

一七六﹑馬鞭艸

一七七﹑水萍

一七八﹑茵芋

一七九﹑大靑

一八○﹑黃藥根

一八一﹑薺

一八二﹑山柰

一八三﹑紫花地丁

一八四﹑甘松香

一八五﹑地膚子

一八六﹑石韋

一八七﹑天仙藤

一八八﹑煙艸

一八九﹑薴麻根

一九○﹑淩霄花

一九一﹑景天

一九二﹑蘆薈

一九三﹑蘆茅根

一九四﹑捲柏

一九五﹑蘭葉

一九六﹑王瓜

卷十七本艸﹝中﹞

竹木部

一九七﹑淡竹葉

一九八﹑竹茹

一九九﹑竹瀝

二○○﹑天竹黃

二○一﹑雷丸

二○二﹑荊藶

二○三﹑肉桂

二○四﹑桂心

二○五﹑桂枝

二○六﹑茯苓

二○七﹑茯神

二○八﹑琥珀

二○九﹑松節

二一○﹑柏子仁

二一一﹑側柏葉

二一二﹑枸杞子

二一三﹑地骨皮

二一四﹑山梔子

二一五﹑黃柏

二一六﹑山茱萸

二一七﹑杜仲

二一八﹑女貞實

二一九﹑桑白皮

二二○﹑酸棗仁

二二一﹑豬苓

二二二﹑濃朴

二二三﹑檳榔

二二四﹑川椒

二二五﹑椒目

二二六﹑胡椒

二二七﹑吳茱萸

二二八﹑皂角

二二九﹑肥皂

二三○﹑棕櫚

二三一﹑枳實

二三二﹑枳殼

二三三﹑槐角

二三四﹑苦楝子

二三五﹑蔓荊子

二三六﹑五加皮

二三七﹑漧漆

二三八﹑蜜蒙花

二三九﹑丁香

二四○﹑訶子

二四一﹑烏藥

二四二﹑乳香

二四三﹑沒藥

二四四﹑楓脂香

二四五﹑大楓子

二四六﹑沒石子

二四七﹑蕪荑

二四八﹑木鱉子

二四九﹑巴豆

二五○﹑五倍子

二五一﹑百藥煎

二五二﹑沈香

二五三﹑檀香

二五四﹑降眞香

二五五﹑冰片

二五六﹑樟腦

二五七﹑蘇合香油

二五八﹑大腹皮

二五九﹑楮實

二六○﹑茶茗

二六一﹑血竭

二六二﹑金櫻子

二六三﹑郁李仁

二六四﹑蘇木

二六五﹑辛夷

二六六﹑蕤仁

二六七﹑桑寄生

二六八﹑杉木

二六九﹑芙蓉花

二七○﹑海桐皮

二七一﹑樗根白皮

二七二﹑楡白皮

二七三﹑秦皮

二七四﹑阿魏

二七五﹑山茶花

二七六﹑木槿

二七七﹑水楊柳

二七八﹑柞木枝

二七九﹑石南葉

二八○﹑紫荊木皮

谷部

二八一﹑粳米

二八二﹑糯米

二八三﹑麥芽

二八四﹑神曲

二八五﹑紅曲

二八六﹑酒

二八七﹑醋

二八八﹑小麥

二八九﹑蕎麥

二九○﹑粟

二九一﹑罌粟殼

二九二﹑黑豆

二九三﹑赤小豆

二九四﹑綠豆

二九五﹑白扁豆

二九六﹑淡豆豉

二九七﹑刀豆

二九八﹑芝麻

二九九﹑火麻仁

果部

三○○﹑陳皮

三○一﹑靑皮

三○二﹑桃仁

三○三﹑杏仁

三○四﹑木瓜

三○五﹑山楂

三○六﹑烏梅

三○七﹑芡實

三○八﹑大棗

三○九﹑蓮子

三一○﹑石蓮子

三一一﹑蓮花須

三一二﹑藕

三一三﹑荷葉

三一四﹑龍眼

三一五﹑荔枝

三一六﹑胡桃

三一七﹑榧子

三一八﹑石橊皮

三一九﹑柿

三二○﹑枇杷葉

三二一﹑橄欖

三二二﹑梨

三二三﹑甘蔗

三二四﹑白砂糖

三二五﹑白果

三二六﹑荸薺

三二七﹑海松子

菜部

三二八﹑生薑

三二九﹑漧薑

三三○﹑黑漧薑

三三一﹑蔥

三三二﹑大蒜

三三三﹑韭菜

三三四﹑韭子

三三五﹑薤

三三六﹑萊菔

三三七﹑萊菔子

三三八﹑白芥子

三三九﹑甜瓜蒂

三四○﹑蕓苔

三四一﹑馬齒莧

三四二﹑冬瓜

三四三﹑西瓜

三四四﹑絲瓜

三四五﹑茄根

三四六﹑胡荽

三四七﹑苦菜

卷十八本艸﹝下﹞

金石水土部

三四八﹑金箔

三四九﹑銅綠

三五○﹑自然銅

三五一﹑鉛

三五二﹑黃丹

三五三﹑鉛粉

三五四﹑雄黃

三五五﹑朱砂

三五六﹑水銀

三五七﹑輕粉

三五八﹑銀朱

三五九﹑鐵

三六○﹑古錢

三六一﹑生赤銅

三六二﹑蜜陀僧

三六三﹑硫黃

三六四﹑白礬

三六五﹑朴硝

三六六﹑元明粉

三六七﹑石膏

三六八﹑滑石

三六九﹑赤石脂

三七○﹑紫石英

三七一﹑鑪甘石

三七二﹑浮石

三七三﹑硼砂

三七四﹑砂

三七五﹑瓷石

三七六﹑靑礞石

三七七﹑花蕊石

三七八﹑代赭石

三七九﹑陽起石

三八○﹑禹餘糧

三八一﹑皂礬

三八二﹑膽礬

三八三﹑砒霜

三八四﹑鍛石

三八五﹑食鹽

三八六﹑靑鹽

三八七﹑石蟹

三八八﹑礬石

三八九﹑諸水

三九○﹑諸土

三九一﹑伏龍肝

三九二﹑百艸霜

三九三﹑墨

禽獸部

三九四﹑雞

三九五﹑鴨

三九六﹑雁肪

三九七﹑鴿

三九八﹑燕尿

三九九﹑雀卵

四○○﹑蒼鵝

四○一﹑雉

四○二﹑豬

四○三﹑犬肉

四○四﹑羊肉

四○五﹑羊角

四○六﹑牛肉

四○七﹑黃明膠

四○八﹑牛黃

四○九﹑阿膠

四一○﹑虎脛骨

四一一﹑犀角

四一二﹑羚羊角

四一三﹑熊膽

四一四﹑望月砂

四一五﹑鹿茸

四一六﹑鹿角膠

四一七﹑麝香

四一八﹑獺肝

四一九﹑象皮

四二○﹑白馬溺

四二一﹑驢溺

四二二﹑鼠矢

四二三﹑夜明砂

鱗介魚虫部

四二四﹑龍骨

四二五﹑龍齒

四二六﹑龜版

四二七﹑鱉甲

四二八﹑穿山甲

四二九﹑牡蠣

四三○﹑石決明

四三一﹑蛤粉

四三二﹑田螺

四三三﹑眞珠

四三四﹑海螵蛸

四三五﹑蜂蜜

四三六﹑露蜂房

四三七﹑蟬蛻

四三八﹑僵蠶

四三九﹑晚蠶砂

四四○﹑玳瑁

四四一﹑斑蝥

四四二﹑蠍

四四三﹑蜈蚣

四四四﹑白頸蚯蚓

四四五﹑五穀虫

四四六﹑白蠟

四四七﹑五靈脂

四四八﹑白花蛇

四四九﹑蚺蛇膽

四五○﹑蛇蛻

四五一﹑螃蟹

四五二﹑蝦

四五三﹑蝸牛

四五四﹑水蛭

四五五﹑虻虫

四五六﹑蟾蜍

四五七﹑蜣螂

四五八﹑桑螵蛸

四五九﹑蜘蛛

四六○﹑虫

四六一﹑螻蛄

四六二﹑瓦楞子

四六三﹑鯉魚

四六四﹑鯽魚

四六五﹑鰻鱺

四六六﹑鱔魚

四六七﹑蠡魚

四六八﹑靑魚膽

四六九﹑石首魚

人部

四七○﹑發灰

四七一﹑人牙

四七二﹑人乳

四七三﹑紫河車

四七四﹑臍帶

四七五﹑童便

四七六﹑秋石

四七七﹑人中白

四七八﹑人中黃

四七九﹑褲襠灰

卷十九兒科﹑瘡科

兒科

瘡科

卷二十痘科

自序

昔範文正有云「不爲良相﹐願爲良醫。」誠以良相輔翼聖君﹐燮變理陰陽﹐俾羣生咸安化宇﹔良醫挽回造化﹐拯救困危﹐俾个疾悉登壽域。其權異﹐其濟世安民之心則一也。自軒岐而下﹐《靈樞》《素問》之書﹐傳於奕世﹐後醫如仲景﹑河間﹑東垣﹑丹溪輩﹐皆能深究其理﹐出所心得﹐成一家言。凡外感內傷﹐業醫者循而用之﹐每著功效。然其得力處固多﹐而各持己見偏誤者﹐亦間有之。越人張景嶽起而辧論﹐有以見此道中純粹以精者之難其人也。﹝綱﹞何人斯﹐敢著書立說以誤人哉﹖然有不容已於心者。憶自少治舉子業﹐卽好讀醫書﹐朝夕研求﹐意欲於世稍效一得於病患者。又思古人座右語﹕「綿世澤莫如爲善﹐振家聲還是讀書。」余家世處湘邑﹐不失惇篤﹐而吾父孤立﹐昆季多人﹐佐家政以司課讀者﹐綱居長﹐厥任尢重。因督率羣弟﹐奮志蕓窗﹐不數年而皆入庠序。己卯科﹐四弟國俊得膺多薦。已醜科﹐幸捷南宮﹐叨館選。荷蒙皇上特恩﹐敕封三代。父母均享壽八旬餘。生逢覃恩﹐邀錫封者十餘年。

乙巳歲﹐復晉贈爲承徳郎﹐而﹝綱﹞亦與焉。一門之內﹐恩榮四代﹐愧元以報﹐惟午夜抱慚而已。

﹝綱﹞今者七旬有餘﹐優遊杖履﹐披覽醫書﹐隨境施方﹐其治痼疾以登壽域者﹐難以數記。恐後失傳﹐將平日所考脈法治法﹐得諸心而皮之手者﹐會約爲一集。質諸髙明﹐僉云明析簡確。

在深於醫者﹐不得視爲陳言﹔卽初學人﹐開卷亦可朗然。其於醫道﹐不無小補。綱是以付之梓﹐不數月而告成。

縉紳先生﹐俯賜弁言﹐褒榮華衰。倘摘其瑕而明教之﹐是尢﹝綱﹞之所濃望也夫﹗

時乾隆五十四年己酉歲孟冬月﹐敕封承徳郎翰林院檢討加三級楚南上湘羅國綱振占氏自序

凡例

一﹑是書之作﹐因古來醫書最多﹐且有用詩詞歌賦體者﹐在初學固難徧閱﹐而淺學亦難會悟。﹝綱﹞本《內經》﹐兼集名言﹐著爲是書﹐名之曰《會約醫鏡》﹐差去羣籍之精蘊﹐約千百言爲一二言云。

一﹑是書各癥敍論之內﹐必明是病屬風﹑屬寒﹐屬表﹑屬裏﹐屬虛﹑屬實﹐屬何經﹑何髒之類。以後照前論各方治之﹐不敢貽漏。

一﹑是書本生平之心得者以立言﹐不敢捃摭以競繁多﹐隱晦以彰深遠﹔務令一見能解﹐以便取用。

一﹑是書所載某湯某丸﹐必詳明其癥之與脈若何﹐未敢孟浪。湯散下有書一新字者﹐是﹝綱﹞照脈照癥制之﹐屢試屢驗者。

一﹑是書所載古方新方之後﹐詳明加減﹐不得謂病必無兼癥。緒方之上標題數字﹐以便披閱﹐令人見是方治是病﹐不致誤月。

一﹑是書立論方略﹐必取其中正平穩﹐切於病癥之治法者爲要。詭僻之方﹐怪險之法﹐毫不敢登。

一﹑是書於淺易之癥﹐必慮及深遠﹐不得仿本以貽後患。卽有難措處者﹐亦必多方設法以救之﹐不忍輕置之也。

一﹑是書於每癥之後﹐備揀古來調治單方﹐詳細廣集。恐地分南北﹐有無各異﹔又恐荒村僻野﹐難以辦藥﹐勢急事迫﹐卽揀是癥單方用之﹐取效最捷。

一﹑是書所載單方﹐細爲揣摩﹐必於脈之虛突﹐病之表裏﹐俱無妨焉﹐方敢摘錄﹐閱者詳之。

一﹑是書於癥之宜參者﹐或有未便﹐酌以他藥代之﹐亦不得已而變化之耳。至於牛黃﹑天竹黃﹑珊瑚﹑琥珀之類﹐𨿽或有之﹐而不甚眞﹐用之無益﹐故方內不輕載焉。

一﹑是書詞句篇章﹐不能工雅﹐﹝綱﹞學淺故也。然亦只求明達﹐不尙虛文﹐閱者期我諒焉。

一﹑是書於脈法﹑治法﹑傷寒﹑瘟疫﹑雜癥﹑婦科﹑本艸似爲詳盡﹔至於兒科﹑痘科﹑外科﹐備揀古來切要方論﹐無一不驗者﹐錄之以備取用。

卷之一脈法

一﹑脈法論

凡古今之論脈者不一﹐有深遠而不明者﹐有繁多而無用者﹐有簡略而不該者﹐有臆撰而背謬者﹐令人閱之﹐不惟不能朗然﹐且有用之而貽害者。余於此道﹐已閱歷五十年矣﹐稍有所會。故自生平診脈以來﹐或勢危斷生﹐或身旺斷死﹐或斷三年死﹐或五月﹑或百日﹑或卽日死﹐無一之不驗者。此余之心得﹐初非可以言傳也。余於後尺脈條勉彊言之﹐亦不過明其槪耳。但規矩準繩須當明析﹐庶不致有誤。今余備揀《內經》及歷代名賢最顯最約﹑決不可少之脈訣﹐錄之於後﹐以便人取用﹐是由淺入深之道也。人能細意會之﹐亦可以無遺蘊矣。

二﹑四字脈訣

﹝四字脈訣從來久矣﹐玆於缺者補之﹐訛者正之﹐復加注釋﹔文簡義該﹐實學人之醫鏡也。﹞

脈爲血脈﹐百骸貫通。大會之地﹐寸口朝宗。

脈者﹐血脈也。血脈之中﹐气道行焉。而經曰「肺朝百脈﹐爲脈之大會」。蓋肺如華差﹐各經皆處其下也。

上部爲寸﹐中關下尺﹐三部九分﹐因人下指。

上屬陽﹐下屬陰﹐三部九分。人長﹐下指稍疏﹔人短﹐下指稍密。

心與胞絡﹐左寸之中﹐膻中與肺﹐右寸所應。﹝膻卽胸也。﹞

二寸居上﹐所謂上以候上也。故凡頭面﹑咽喉﹑口齒﹑頸項﹑肩背之病﹐皆候於此。

惟膽與肝﹐左關脈定﹔胃與脾脈﹐屬在右關。

二關居中﹐所謂中以候中也。故凡脇肋﹑腹背之疾﹐皆候於此。

膀胱及腎﹐左尺所認﹐小腸相火﹐屬在右腎。

二尺居下﹐所謂下以候下也。故凡腰膝﹑小腹﹑陰道﹑脛中之病﹐皆候於此。按《本經》曰「脈之上者應上﹐下者應下。」自叔和云「心與小腸合於左寸﹐肺與大腸合於右寸」﹐其謬甚矣。二腸皆下部之腑﹐小腸屬火﹐火居火位﹐故當配於下之右﹐以右腎乃元陽之本也﹔大腸屬金﹐金水相從﹐故當配於下之左﹐以左臂乃眞陰之舍也。欲察下部之水火者﹐端在二尺。但二腸連胃气﹐故《內經》亦不言其定處。但曰大腸﹑小腸﹐皆屬於胃﹐是又可於胃察二腸之气也。

關前一分﹐內外所重。左爲人迎﹐以候外因﹔右爲气口﹐可辧食癥。

上中下﹐一部三分。今曰關前一分﹐仍在關上﹐但前一分耳。左謂人迎﹐仍在肝膽脈內。緊甚則傷風﹐﹝風中有寒。﹞宜發表。右謂气口﹐仍在脾胃脈內。緊甚則傷食﹐宜消導。

﹝傷食脈於此辧。﹞

神門屬腎﹐而在關後﹔人無二脈﹐有死不二。

經曰「上中無脈﹐下部有脈﹐𨿽困無害。」以兩尺屬水火﹐爲人之根本﹐所以稱神門也。余生平斷人之生死亦在於是。上二部不論﹐於兩尺脈按之﹐至於將止未止之間﹐能滑而過指﹐復有和緩之意﹐此人𨿽勢危﹐亦可以生。若兩頭𨿽動﹐全無神力﹐下不滑而過指者﹐兩尺敗矣。或卽日死﹐或卽刻死﹐所必然者。若兩頭動而無神﹐而指下猶有一綫之滑而欲過者﹐或三年﹑或二年而止。若兩頭動而無神﹐而指下稍有一毫之滑而欲過又不能過者﹐或半年﹑或旬日而危。此古今脈訣﹐無有明言之者。余能會之﹐有欲言而不能言者﹐姑言其槪﹐以俟人之神而明之也。﹝兩頭卽尺之兩頭也。﹞

五臟不同﹐各有本脈。左寸之心﹐浮大而散。右寸之肺﹐浮澀而短。肝在左中﹐沈而弦長。

腎在左尺﹐沈石而濡。右關屬脾﹐脈象和緩。右尺相火﹐與心同斷。

此言五臟平脈。必知平脈﹐而後知病脈也。

若夫四時﹐亦有平脈﹐春弦﹑夏鉤﹐﹝卽洪。﹞秋毛﹑冬﹑石。脾在四季﹐和緩不忒。

春屬肝木﹐木性弦。夏屬心火﹐火性洪。秋屬肺金﹐金性輕。﹝故曰毛。﹞冬屬腎水﹐水凝如石。土旺於四季之末﹐各十八日。脾土居中﹐其性和緩。

凡診病脈﹐平旦爲準﹐虛靜凝神﹐調息細審。

經曰「診法常以平旦﹐飲食未進﹐气血未亂﹐乃可診有過﹝過卽病也。﹞之脈。」虛靜其心﹐凝神於指﹐稠勻自己气息﹐細審病者之源﹐言不可忽也。

一呼﹝气出﹞。一吸﹐﹝气入﹞。合爲一息。脈來四至﹐平和無疑。閏以太息﹐五至亦宜。

三至爲遲﹐遲則爲冷。六至爲數﹐數則爲熱。

醫者一呼脈再至﹐一吸脈再至﹐一息四至。而五至亦曰宜者﹐何也﹖蓋以人之气息﹐三息中有一息之長﹐名爲太息﹐如歷家三歲一閏也。至於性急之人﹐脈亦急﹐常有五至﹐不足異也。若一息三至爲遲﹐主冷病。一息六至爲數﹐主熱病。倘再遲再數﹐皆死脈也。

遲數旣明﹐浮沈須別。浮沈遲數﹐辧內外因。外因於天﹐內因於人。太過不及﹐脈中可分。

外因風﹑寒﹑暑﹑濕﹑燥﹑火六气之邪﹐脈多洪大﹑緊數﹑弦長﹑滑實﹐而太過矣。內因喜傷心﹐怒傷肝﹐憂思傷脾﹐恐傷腎﹐驚傷心﹐七情之過﹐脈必虛微﹑細弱﹑短澀﹑濡芤﹐而不及矣。

一脈一形﹐各有主病。脈有相兼﹐須當細論。

三﹑二十七種脈象

浮脈﹕輕手卽見﹐泛泛在上﹐如水之漂木﹐全在水面也。

洪脈﹕如洪水之洪﹐有波濤洶湧之象﹐卽大脈也﹐卽鉤脈也。

虛脈﹕浮而無力﹐且大且遲也。

散脈﹕亦浮而無力﹐按之如無﹐比虛更甚。

芤脈﹕狀如蔥管﹐浮沈二候易見﹐中取正在空處﹐非絕無也﹔但比之浮沈﹐則無力耳。

濡脈﹕浮而小且軟也。

微脈﹕似濡﹐則更甚矣。欲絕非絕﹑似有若無八字傳神。

革脈﹕浮而且弦且芤﹐外急內虛﹐狀如鼓革。

以上七脈﹐兼乎浮者﹐宜於浮脈中察而辧之。

沈脈﹕在下﹐重按乃得﹐與筋骨相應﹐如石之墜於水底也。

伏脈﹕沈之極也。沈脈在筋骨之間﹐伏脈則推筋著骨而後可見。

牢脈﹕沈而有力﹐且大且長也。﹝與革脈之浮取而得者不同。﹞

實脈﹕浮中沈三候﹐皆有力﹐更甚於牢脈也。

弱脈﹕沈而極細軟也。

細脈﹕沈細而直且軟也。﹝弱細二脈與上虛脈﹑濡脈﹑微脈相似﹐但上三者見於浮部﹐此二者見於沈部。﹞

以上五脈﹐兼乎沈者﹐宜於沈脈中察而辧之。

遲脈﹕一息三至﹐往來遲漫﹐爲不及之象。

緩脈﹕卽平脈之有胃气也﹐一息四至﹐往來和勻也。

澀脈﹕遲滯不利﹐如雨落沙上﹐來有形去無蹤也。

結脈﹕遲來﹐而時有一止也。

代脈﹕遲而中止﹐且有定數﹐如四時禪代﹐不愆其期也。

以上四脈﹐兼乎遲者﹐宜於遲脈中察而辧之。

數脈﹕一息六至﹐往來急數﹐爲太過之象。

滑脈﹕滑而澑利﹐如珠走盤﹐如泥鰍在手。

緊脈﹕緊急有力﹐切繩極似。

促脈﹕數而時有一止﹐如疾行而蹶也。

動脈﹕形如豆粒﹐厥厥動搖﹐兩頭俱俯﹐中間髙起﹐故短如豆。﹝仲景云「陽動則汗出﹐陰動則發熱。」由是則尺寸皆有動脈﹐謂獨見於關者。誤矣。﹞

以上四脈﹐兼乎數者﹐宜於數脈中察而辧之。

短脈﹕短縮之象﹐不及本位。

長脈﹕相引之象﹐過於本位。

弦脈﹕長而端直﹐狀類弓弦。

○﹝戴同父曰﹕關不診短﹐若短脈見於關上﹐是上不通於寸爲陽絕﹐下不通於尺爲陰絕﹐死亡之脈也。﹞

以上三脈﹐非浮沈遲數可括﹐故別列於此。

四﹑二十七種脈證

浮脈主表﹐腑病所居。有力爲風﹐無力血虛。浮遲表冷﹐浮數風熱。浮緊風寒﹐浮緩風濕。

六腑屬陽﹐其應在表。浮而有力﹐風邪盛也﹔無力﹐陰血虧也。浮主表﹐遲主冷﹔浮而遲﹐爲表冷也。浮主風﹐數主熱﹔浮而數﹐爲風熱也。緊爲寒﹐浮而緊﹐爲風寒也。緩主濕﹐浮而緩﹐爲風濕也。

浮虛傷暑﹐浮芤失血﹐浮洪虛火﹐浮微勞極﹐浮濡陰虛﹐浮散虛劇﹐浮弦痰飲﹐浮滑痰熱。

暑傷气﹐气虛則脈虛。芤屬失血﹐如吐血﹑下血之類。洪主火﹐洪而浮﹐爲虛火。微爲气血俱虛﹐故主勞極。血屬陰﹐浮而濡爲陰虛。虛極﹐故如散亡。弦爲風木之象﹐浮而弦﹐乃風痰也。滑主痰﹐滑而浮爲熱痰也。

○𨿽曰浮爲在表﹐然亦有風寒外感者﹐脈見緊數﹐而略兼乎浮﹐便是表邪。上文中亦有非是表癥﹐若一槪因浮而表之﹐則大害矣。其有浮大弦硬之極至四倍以上者﹐《內經》謂之關格﹐此非有神之謂﹐乃眞陰虛極﹐而陽亢無根﹐大凶之兆也﹐不可不知。

沈脈主裏﹐爲寒爲積。有力痰食﹐無力气郁。沈遲虛寒﹐沈數伏熱﹐沈緊冷痛﹐沈緩水蓄。

五臟屬陰﹐其應在裏。沈者陰象也﹐積者髒病也﹐故爲寒積。沈而有力﹐有形之物凝滯於內﹔沈而無力﹐無形之气鬱結幹中。沈遲皆屬陰﹐所以虛寒﹐凡身冷﹑厥逆﹑洞泄﹑精寒等癥見焉。沈而數﹐自熱伏也。緊主諸癰﹐亦主冷﹐得之沈分﹐非冷痛乎﹗濕脈緩﹐今沈而緩﹐當水蓄矣。

沈牢痼冷﹐沈實極熱﹐沈弱陰虧﹐沈細虛濕﹐沈弦飲痛﹐沈滑食滯﹐沈伏吐利﹐陰毒積聚。

寒脈牢固。實脈三部皆彊﹐故爲極熱。沈弱無力﹐陰虧也。細爲不足﹐亦主濕浸。弦主飲﹐亦主諸痛。滑𨿽主痰﹐若在脾部沈分﹐爲食滯也。寸伏則吐﹐尺伏則利。在陰癥傷寒則爲陰毒積聚。

○沈脈屬裏﹐然必察其有力無力﹐以辧虛實。沈而實者﹐多气停積滯﹐宜消宜攻。沈而虛者﹐因陽不達﹐因气不舒﹐陽虛气陷者﹐宜溫宜補。其有寒邪外感﹐陽爲陰蔽﹐脈見沈緊而數﹐骯髒頭痛身熱等癥者﹐正屬外邪﹐亦不可表﹔以沈爲裏﹐或用溫散可也。﹝遲脈兼癥以下新補﹞遲脈主髒﹐陰盛陽虧。沈遲裏虛﹐浮遲表寒。气寒不行﹐血寒凝滯。遲兼滑大﹐風痰頑痺。遲而細小﹐泄痛拘攣。

遲脈主髒﹐有陰而少陽也。遲見於表裏﹐可見內外虛寒。陽分遲﹐則气滯則痛﹔陰分﹝統論遲脈治法﹞

遲﹐則血凝而閉。滑大而遲﹐風痰流於身體。遲而細小﹐虛寒見於泄瀉。

○脈來遲慢者﹐總由元气不充﹐只可補養﹐不可妄旋攻擊。

﹝數脈兼癥﹞數脈屬腑﹐或吐或狂。緊數外感﹐細數內傷﹐弦數瘧疾﹐空數虛瘡﹐滑數多熱﹐澀數多寒﹐動數胎孕﹐浮數胃亡。

六腑屬陽﹐數亦屬陽。數而有力﹐陽气亢逆主吐﹔熱邪傅裏主狂。緊屬寒﹐數屬熱﹔外感者憎寒壯熱。陰虛內熱﹐火不歸元﹐脈自細數。瘧脈多弦﹐弦數多熱﹔脈數無熱而反惡寒﹐必發癰也。脈數而滑﹐屬實熱﹔脈數而澀﹐屬虛寒。胎孕脈﹐數而活動﹐多在兩寸。胃﹝統論數脈原有虛實﹞脈和緩﹐若數而浮﹐胃气絕矣。

○數脈有陰有陽﹐何人皆以數爲熱﹖及詳考《內經》則曰﹕諸急者多寒﹐緩者多熱﹐滑者陽气盛﹐微有熱﹔曰﹕粗大者陰不足﹐陽有餘﹐爲熱中也﹔曰﹕緩而滑者曰熱。並未有以數言熱者。而遲冷﹑數熱之說﹐始自《內經》﹔若遵此說﹐不分虛實﹐而槪用寒涼﹐其害多矣。蓋人之內熱實火﹐脈反不數﹐而惟洪滑有力﹐如經文所言者是也。凡於數脈﹐止在有力無力分寒熱也。數而洪滑有力者﹐當以熱治﹔數而空虛細微者﹐或補陰﹑或兼補陽。此際顧本之不暇﹐何得復用苦寒以傷脾胃﹗滑司痰飲﹐右關主食。尺爲蓄血﹐寸必吐逆。滑數滑大﹐上下皆熱。婦人滑數﹐經斷有孕。平人滑緩﹐气血充足。若滑而弦﹐虛損瀉痢。

滑爲痰飲。右關沈滑﹐知有停食。兩尺見之﹐必有蓄血。兩寸見之﹐吐逆難免。若滑而大﹐滑而數﹐上熱見於心肺﹑頭目﹑咽喉之間﹔下熱見於膀胱﹑小腸﹑大腸之間。婦人脈滑數而經斷者爲有孕。若平人脈滑而和緩﹐爲气血充實之佳兆。至於滑而浮弦﹐屬陰血虧損﹔而瀉痢亦多弦滑之脈﹐此脾胃受傷也﹐不得通以火論。

澀爲陰脈﹐气血兩虧。左寸脈澀﹐心虛而痛。右寸復然﹐自汗可商。關澀脾敗﹐反胃結腸。

兩尺見之﹐精血大傷。

气血兩虛﹐故脈來艱澀。左寸見澀﹐心虛而痛﹐必對胸口。右寸復澀﹐則爲自汗。蓋汗乃心之液﹐而肺主皮毛也。右關見澀﹐脾虛濕勝﹐而血液枯竭﹐所以上爲反胃﹐下爲結腸。兩尺脈澀﹐精血傷矣。

○凡脈見澀滯﹐多是七情所傷﹐血無以養﹐气無以充﹐上下內外﹐皆隨所在而見不足之癥。男子爲傷精﹐女子爲失血﹐爲不孕﹐爲經脈不調。諸家言气多血少﹐豈以脈之不利﹐猶有气多者乎﹖弦爲木旺﹐脾傷泄瀉。肺弦而浮﹐支飲外溢。弦而沈下﹐懸飲內痛。弦數多熱﹐弦遲虛寒﹐弦大主弱﹐弦細拘急。寸弦頭病﹐尺弦腹疼﹔肝弦瘕。瘧脈定弦。

木旺者脈必弦。木旺傷土﹐土虛不能制濕﹐或痰欲﹐或泄瀉之癥生焉。此際宜平肝以補土﹐惟肉桂爲妙。支飲者咳逆外腫﹐以土虛不能保肺也。懸飲者水畱脇下﹐咳唾引痛﹐以土虛不能燥濕也。數熱遲寒﹐內外皆然。弦大者脾虧少食﹐所以主虛﹔弦細者陽虧無气﹐所以拘急。寸主上焦﹐故頭痛﹔尺主下焦﹐故腹痛。肝气鬱結﹐而血﹑食﹑气瘕難免。

至於瘧疾之脈﹐本自弦也。

○弦從木化﹐气通乎肝。人有和緩之胃脈﹐則五臟俱安﹔肝邪所侵﹐則五臟俱病﹐何也﹖蓋木之滋生在水﹐培養在土﹔若木气過彊﹐則水因食耗﹐土爲克傷。水耗則腎虧﹐土傷則胃損。腎爲精血之本﹐胃爲水谷之本﹐根本受傷﹐生气敗矣﹐所以木不宜彊也。矧人無胃气曰死﹔若肝邪與胃气不和﹐宜緩者與弦彊相反﹐此脈總非佳兆。

洪脈似實﹐重按則無。陽盛陰虛﹐相火燔灼。浮洪表熱﹐沈洪裏熱。煩渴狂躁﹐咽漧便結。關洪胃虛﹐尺洪腎竭。心洪火炎﹐肺洪燥咳。升陽散火﹐滋陰亦合。若作實治﹐病源未得。

洪脈﹐來盛去衰﹐主陽旺陰虛之病。浮洪﹐身熱自汗。沈洪﹐自有煩渴諸熱癥。右關洪﹐脾胃虛躁。左尺洪﹐腎虧水竭。心屬火﹐洪則上炎。脈屬金﹐洪則燥咳。治宜升陽散火﹐兼之滋陰乃妙﹔若作實火﹐以硝黃下之﹐則大謬矣。

○洪而有力爲實﹐大而無力爲洪﹐此气實血虛之候﹐治以滋陰淸火爲主。若洪大至極﹐至四倍以上者﹐是卽陰陽離絕﹐關格之脈也﹐不可治。

實屬邪實﹐舉按皆彊。表邪實者﹐浮大有力﹐風寒暑濕﹐外感於經﹔裏邪實者﹐沈按有力﹐飲食七情﹐內傷於髒。洪滑有力﹐火邪實熱。沈弦有力﹐寒邪諸痛。

凡實者﹐邪气實也。如外因傷經﹐內因傷髒之類。表熱裏熱﹐亦在於是。火邪盛﹐脈洪滑﹐寒邪盛﹐脈沈弦。此處不明﹐害在反掌。

○此三焦壅滯之候。表裏寒熱﹐皆有實邪。

但實脈有眞假﹐眞實者易知﹐假實者易誤。故必問其所因﹐而兼察形癥﹐必得其神﹐方可司命。

芤脈中空﹐大虛之候﹐失血血脫﹐孤陽無根。寸芤積血﹐脾芤腸癰﹔尺芤下血﹐淋痢崩中。

芤脈屬陽。浮大中空﹐脫血之象﹐而陽實無根也。六脈中有一如是﹐定是此經之血。寸芤火犯陽經﹐胸有積血﹐或血上溢。脾芤有腸癰﹐或不能統血。尺芤則熱侵陰絡﹐故赤淋﹑血痢﹑崩中之病生焉。

○榮行脈中﹐脈以血爲形﹐今中空無血﹐則气無所歸﹐陽無所附﹐而一切陰虛﹑發熱﹑驚悸﹑怔忡﹑喘急﹑盜汗等癥形焉。長病得之﹐或可以生﹐急病得之﹐似爲難治。

緊屬寒邪﹐諸痛之根。緊數在表﹐外感風寒。沈緊在裏﹐逆冷吐泄。關緊腹病﹐尺緊疝疼。婦人得之﹐气逆經滯。小兒得之﹐抽搐驚風。

緊脈來往有力﹐熱爲寒束﹐寒主諸痛。浮緊表寒﹐宜於發散。沈緊裏寒﹐宜以溫散。關緊心腹冷痛。尺緊陰冷﹐定有奔豚﹑疝疼之癥。婦人小兒得之﹐皆有陰寒病癥﹐不得誤用苦涼之劑。

○緊脈有陰無陽﹐爲陰邪搏激之候﹐主爲寒爲痛。在表﹑散之﹐在裏﹑溫之。凡喘咳﹑風癇﹑吐逆﹑癖﹑瀉痢﹑脇痛﹑胸脹等癥皆是。至於人迎气口緊甚之病﹐詳見上文。

革屬血虛﹐浮緊中空﹐如按鼓皮﹐其象爲眞。男子得之﹐亡血遺精﹔婦人得之﹐半產崩中。

仲景曰「弦則爲寒﹐芤則爲虛。虛寒相搏﹐其名曰革。」此卽芤弦二脈相合﹐故爲失血之候。有謂革卽牢也﹐不知革浮牢沈﹐革虛牢實﹐形癥皆異﹐不得混看。

牢脈堅固﹐因寒凝形﹐肝實乘脾﹐心腹冷痛。尺牢陰冷﹐疝多癥。失血陰虛﹐見之必凶。

牢爲寒痼之病。木實則爲痛﹐臂冷則爲疝。失血者脈宜沈細﹐反浮大而牢者死﹐以虛病見實脈也。沈氏曰「似沈似伏﹐牢之位也﹐實大弦長﹐牢之體也。」軟爲虛﹐牢爲實。實者﹐寒邪實也。

虛脈所屬﹐正气不足﹐無力無神﹐陰陽各別。浮而無力﹐是爲血虛。沈而無力﹐是爲气怯。

洪大無神﹐陰虛之癥。細小無神﹐陽虛之象。陰虛救陰﹐壯水爲主。陽虛救陽﹐益火之源。

漸長則生﹐漸消則亡。

虛者陰虧陽衰之候。經曰「按之不鼓」﹐卽此之謂也。

○凡微﹑濡﹑遲之脈﹐皆爲虛類。然而脈亦不一﹐不論浮沈大小﹐但見指下無力﹐總是虛癥。此醫之一大關鍵也。血虛﹑气虛﹐分於浮沈之無力。洪大無神屬陰虛﹐金水傷殘﹐則龍雷之火自熾﹐或咳喘﹑勞熱﹐或遺精﹑失血等癥生焉。細小無神屬陽虛﹐火土受傷則元陽之气日損﹐或頭目昏眩﹐或膈寒脹滿﹐或嘔惡亡陽﹐或泄痢疼痛等癥生焉。壯水益火﹐救虛之道﹐此生死之大關也。醫不識此﹐尙何望其它焉﹗緩脈四至﹐疾徐調勻﹐爲有胃气﹐謂之平人。緩滑有力﹐多屬實熱﹐遲緩脈小﹐定是虛寒。浮緩爲風﹐沈緩爲濕。緩大風虛﹐緩細濕痺﹐緩弱气衰﹐緩滑濕痰。

平人之脈﹐從容和緩﹐不浮不沈﹐不疾不徐﹐一息四至﹐爲有胃气﹐此無患也。若緩而滑大者﹐多實熱﹐宜下宜淸﹐因其微甚而治之。遲緩而小爲虛寒﹐多有不足之癥﹐內外昭然。至於爲風爲濕﹐爲痺爲虛﹐脈與癥自必相應。細心詳察﹐不可孟浪。大凡病者脈得和緩﹐皆爲易愈﹐不必虞也。

結脈忽止﹐止而復來。精力不繼﹐气血失培﹐久病虛勞﹑不足之害。緩結陽虛﹐數結陰衰﹐元气消長﹐於此可剖。若有滯郁﹐形彊气倍﹐舉按有力﹐可以外揣。

結脈多由气血漸衰﹐精力不繼﹐所以斷而復續﹐續而復斷。常見久病者﹑虛勞者多有之。緩結爲陽虛﹐數結爲陰虛﹐陰虛甚於陽虛﹔於此察元气之消長﹐最顯最切者也。至於畱滯﹑鬱結等病﹐本亦此脈之癥﹐然必形彊气實﹐而舉按有力﹐方是此病。若首尾不繼﹐速宜培本﹐不得妄認爲畱滯。

伏脈本有﹐一時蔽塞﹐寒閉气閉﹐不得發越﹐推筋著骨﹐其脈乃得。寸伏食滯﹐關伏老痰﹐尺伏疝病﹐大便或結。

伏脈爲陰陽潛伏﹐阻塞閉隔之候。有火閉﹑寒閉﹑气閉而伏者。或爲霍亂﹑疝瘕﹐或爲气逆﹑食滯﹐或爲疝气﹑痰蓄。因脈合癥﹐細揣自得。此必暴病暴逆者或有之﹐隨癥調治﹐而脈自復矣。若有積困延綿﹐脈本細微﹐而漸至隱伏者﹐此是殘燼將絕之兆。而人謂之脈伏﹐猶復破气導痰﹐其欲生也得乎﹗微脈浮見﹐按之欲絕。气血兩虛﹐淋汗寒熱。寸微心驚﹐關微脹滿﹐尺微精弱﹐消癉常疼。

男爲勞極﹐女爲帶崩。

○﹝濡脈似微﹐病癥相同﹐不必過分。﹞

微脈似濡﹐其小而軟則更甚焉。輕診可見﹐重按若無。气血微﹐故脈亦微﹐主久虛﹑血弱之病。淋爲腎虛﹐汗爲气虛。陽微惡寒﹐陰微發熱。寸關尺脈微﹐各部自有各部之病。男女脈微﹐亦各有分。

散脈渙漫﹐有表無裏﹐至數不齊﹐去來不一。气血兩虛﹐根本脫離。心散怔忡﹐肺散汗洗﹐肝散溢飲﹐脾散腫。散見兩尺﹐生息無幾。

散脈浮大而散﹐气血俱虛﹐根本脫離之脈。心﹑肺﹑肝﹑脾𨿽各有病﹐猶可調治﹔至於兩尺見之﹐恐難補益。產婦得之﹐當生之兆﹔孕婦見之﹐墮胎無疑。至於久病脈散﹐不必醫也。

弱脈沈細﹐按之乃得。气虛之病﹐陰血亦衰。寸弱陽虛﹐尺弱陰竭﹐關弱脾虧﹐少年莫得。

弱乃濡之沈者。陰虛陰衰﹐故惡寒發熱。仲景曰「弱主筋﹐沈主骨。」陽浮陰弱﹐血虛筋急。寸關尺弱﹐自有各部病癥。

細脈沈小﹐應指如綫。濕侵腰腎﹐气衰血虧。寸細嘔吐﹐胃細脹逆﹐尺細陰脫﹐遺精瀉痢。

細爲血少气衰之脈﹐有此癥則順﹐否則逆。故吐衄脈得沈細者生。憂勞過度者脈亦細﹐春夏少年俱不利﹐秋冬老弱卻相宜。

○浮細如綿曰濡﹐沈細如綿曰弱﹐浮而極細欲絕曰微﹐沈而極細不斷曰細。

促屬郁火﹐數來一止﹐止而復來﹐不無畱滯源有五因﹐宜詳察之。病爲陽極﹐陰將亡矣。

促爲疾走一蹶之狀。經言數而一止爲促﹐三焦郁火也﹔緩而一止爲結﹐气血衰弱也。

此爲陽極﹐陰將消亡之候。或因气﹑血﹑飲﹑食與痰五者﹐一有畱滯﹐脈必見止。其病或喘咳﹐或發狂﹑發斑﹐或毒疽﹐宜作火醫。火退則生﹐進則死。

動乃數脈﹐見關上下﹐無頭無尾﹐形如豆搖。陽動則汗﹐陰動則熱﹐司痛司驚﹐拘攣痢泄。男子亡精﹐女人崩血。兩寸滑動﹐婦人胎結。

關前三分爲陽﹐關後三分爲陰﹐關位半陽半陰﹐故動隨虛見。陽虛則汗﹐陰虛則熱。凡痛驚﹑拘攣﹑痢泄﹐皆屬虛癥。至於亡精﹐尺虛也﹔崩血﹐陰虛陽搏也。婦人兩寸脈獨活而滑動﹐爲有孕矣。此言的確。

長如本位﹐气治最良。見於心脈﹐身壯神彊。見於尺部﹐蒂固根藏。若兼滑實﹐反常多恙。陽明深熱﹐火毒癲狂。

長脈﹐不大不小﹐迢迢自若。經曰「長爲气治」﹐原屬平脈。有一部之長﹐有三部之長﹐俱爲有餘之脈。若兼滑﹑實﹑弦﹑緊﹐反爲有病﹐所以有胃熱﹑火毒等癥。

短歉本位﹐兩頭不長。浮爲血澀﹐沈患痞傷。寸見頭痛﹐尺主腹疼。左關忌見﹐秋季不妨。

短脈﹐不滿本位﹐只見尺寸。若關中見之﹐上不通寸﹐爲陽絕﹔下不通尺﹐爲陰絕﹐爲死脈也﹐故關不診短。長脈屬肝﹐宜於春﹔短脈屬肺﹐宜於秋。短則气病﹐屬不及也。

代脈中止﹐不能復來﹐良久方還﹐元气大哀。中代吐瀉﹐下代痢泄。病者可療﹐平人難回。孕婦見之﹐胎懷三月。

數脈一止爲促﹐緩脈一止爲結。止無定數﹐或二動﹐三動﹐一止卽來。代脈之止有常數﹐依數而上﹐良久方來﹐死脈也﹔兩動一止三四日﹐三四動止應六七﹐五六一止七八朝﹐次弟推之自無失。此有可信﹐再參之以余之前論兩尺脈﹐更無疑矣。

五﹑胃脈論

《玉機眞藏說》曰﹕」脈弱以滑﹐是有胃气﹐命曰易治。」○《終始篇》曰﹕」邪气來也﹐緊而急﹔穀气來也﹐徐而和。」

六﹑尺脈論

叔和曰「寸關𨿽無﹐尺猶不絕﹐如此之流﹐何憂殞滅。」蓋以人之有尺﹐猶樹之有根也。

水爲天元之一﹐先天命之根也。﹝於尺脈按之﹐至於將止之間﹐指下猶有一綫之滑而欲過者﹐𨿽危無傷。此余之心得也﹐有論在脈法神門條下。﹞若尺脈兩頭𨿽動﹐按之卽伏﹐指下又不見滑而欲過者﹐必死之兆。但日之遠近﹐在人心會﹐不可以言傳也。

七﹑論脈陰陽眞假

《至眞要大論》﹕「帝曰﹕脈從而病反者﹐其診若何﹖岐伯曰﹕脈至而從﹐按之不鼓﹐諸陽皆然。帝曰﹕諸陰之反﹐其脈若何﹖曰﹕脈至而從﹐按之鼓甚而盛也。」曰脈至而從者﹐如陽癥見陽脈﹐陰癥見陰脈﹐是皆謂之從也。若陽癥見陽脈﹐但按之不鼓﹐而指下無力﹐則脈𨿽浮大﹐便非眞陽之候﹐不可誤認爲陽癥。凡諸脈之似陽非陽者皆然也。或陰癥𨿽見陰脈﹐但按之鼓甚而盛者﹐亦不得認爲陰癥。

八﹑論脈虛實

景嶽曰「脈者血气之神﹐邪正之鑑也。有諸中必形諸外﹐故血气盛者脈必盛﹐血气衰者脈必衰。無病者脈必正﹐有病者脈必乖。矧人之疾病﹐無過表裏﹑寒熱﹑虛實﹐只此六字業已盡之﹐然六者之中又惟虛實二字爲最要。」蓋以四癥﹐無不皆有虛實﹐能以二字決之﹐則千病可以一貫矣。且治病之法﹐無逾攻補。用攻用補﹐無逾虛實。欲察虛實﹐惟憑脈息。

𨿽脈有二十七種﹐皆有虛實。能辧虛實﹐則陰陽﹑標本﹐萬無一失。其或脈有疑似﹐又必兼癥兼理﹐以察其孰客孰主﹐孰緩孰急。能知本末先後﹐是卽神之至也矣。

九﹑胃脈關病吉凶

欲察病之進退吉凶者﹐當以胃气爲主。察之之法﹐如今日尙和緩﹐明日更弦急﹐知邪气之愈進﹐則病愈甚矣。如今日甚弦急﹐明日稍和緩﹐知胃气之漸至﹐則病漸輕矣。卽如頃刻之間﹐初急後緩者﹐胃气之來也。初緩後急者﹐胃气之去也。胃气來或不藥而愈﹐胃气去大非佳兆。

十﹑脈須辧眞

據脈法所言﹐凡浮爲在表﹐沈爲在裏﹔數爲熱﹐遲爲寒﹔弦彊爲實﹐微細爲虛﹐是固然矣。然多疑似﹐必須辧眞。如浮𨿽屬表﹐而凡陰虛气虧者﹐必浮而無力﹐是浮不可以槪言表﹔沈𨿽屬裏﹐而凡感邪之深者﹐寒束皮毛﹐脈不能達﹐其必沈緊﹐是沈不可以槪言裏﹔數爲熱﹐而眞熱者﹐脈只滑大而實﹐凡陰陽虧損﹐虛甚者數必甚﹐是數不可以槪言熱﹔遲爲寒﹐凡傷寒初退﹐餘熱未淸﹐脈多遲滑﹐是遲不可以槪言寒﹔弦彊類實﹐而眞陰胃气大虧﹐及陰陽關格等癥﹐脈必豁大而弦健﹕是彊不可以槪言實﹔微細類虛﹐而凡痛極气閉﹐榮衛壅滯不通者﹐脈必伏而微﹐是細不可以槪言虛。由此推之﹐則不止是也。凡諸脈中皆有疑似﹐診能辧眞及此﹐則爲司命良工。

十一﹑脈證眞假辧

脈有眞假﹐癥亦有眞假。病而遇此﹐最難明析。癥實脈虛者﹐必其癥爲假實也﹔脈實癥虛者﹐必其脈爲假實也。何以見之﹖如外𨿽煩熱﹐而脈見微弱者﹐必火虛也﹔﹝火卽陽也。﹞

腹𨿽脹滿﹐而脈見微弱者﹐必胃虛也。虛火虛脹﹐其堪攻乎﹗宜從脈之虛﹐不從癥之實也。

其有本無煩熱﹐而脈見洪數者﹐非火邪也﹔本無脹滿﹐而脈見弦彊者﹐非內實也。無熱無脹﹐其堪瀉乎﹗此宜從癥之虛﹐不從脈之實也。凡此之類﹐但言假實﹐不言假虛﹐果何意也﹖蓋實有假實﹐虛無假虛。假實者﹐病多變幻﹐此其所以有假也﹔假虛者﹐虧損卽露﹐此其所以無假也。大凡脈癥不合者﹐中必有姦。必先察共虛以求根本﹐庶乎無誤。此不易之要法也。

十二﹑從證從脈辧

古有從證從脈之說﹐爲病之輕重言也。如病本輕淺﹐別無危候者﹐但因見在以治其標﹐自無不可﹐此從癥也。若病關髒气﹐稍有疑難﹐則必詳辧虛實﹐憑脈下藥﹐方爲切當。所以輕者從癥﹐十惟一二﹔重者從脈﹐十當八九﹐此脈之關系非淺也。𨿽云脈有眞假﹐而實由人見之不眞耳﹐脈亦何從有假哉﹗

十三﹑脈有所忌

凡內出不足之癥﹐脈宜和緩柔軟﹐忌見陽脈﹐如洪大浮數之類是也。外入有餘之病﹐脈宜有力有神﹐忌見陰脈﹐如微澀細弱之類是也。

十四﹑論脈順逆

凡暴病﹐脈以浮﹑洪﹑數﹑實者爲順﹔久病﹐脈以微﹑緩﹑虛﹑弱者爲順。反此者爲逆。

蓋脈癥貴乎相合﹐若癥有餘而脈不足﹐脈有餘而癥不足﹐輕者亦必延綿﹐重者卽至危亡。

十五﹑論一歲之中脈象不得再見

如春弦﹑夏洪﹑秋澀﹑冬石﹐脈隨時令﹐此爲平也。如春宜弦﹐而得洪脈者﹐至夏必死﹔得澀脈者﹐至秋必死﹔得石脈者﹐至冬必死﹐爲眞髒之气先泄也。其象先見於非時﹐當其時不能再見也。

十六﹑論脫陰脫陽

六脈有表無裏﹐如濡脈之類﹐此名脫陰。六脈有裏無表﹐調之陷下﹐如弱脈之類﹐此名脫陽。六脈暴絕﹐此陰陽俱脫也。經曰「脫陰者目盲﹐脫陽者見鬼﹐陰陽俱脫者危。」

十七﹑脈有相似宜辧

洪與虛﹐皆浮也。浮而有力爲洪﹔浮而無力爲虛。

○沈與伏﹐皆沈也。沈脈行於筋間﹐重按卽見﹔伏脈行於骨間﹐必推筋至骨﹐乃可見也。

○數與緊﹐皆急也數脈以六至得名﹐而緊則不必六至﹐惟弦緊而左右彈然﹐如切緊繩也。

○遲與緩﹑皆慢也。遲則三至﹐極其遲慢﹔緩則四至﹐徐而不迫。

○實與牢﹐皆兼弦﹑大﹑實﹑長之四脈也。實則浮中沈﹐三按皆有力﹔牢則但於沈候取也。

○洪與實﹐皆有力也。洪則重按小衰﹔實則按之亦彊也。

○革與牢﹐皆大而弦也。革則浮取而得﹔牢則沈取而見也。

○濡與弱﹐皆細小也。

濡在浮分﹐重按卽不見也﹔弱主沈分﹐輕取不可見也。

○細與微﹐皆無力也。細則指下分明﹔微則似有若無﹐模糊難見也。

○促﹑結﹑澀﹑代﹐皆有止者也。數時一止爲促﹔緩時一止爲結﹔往來遲滯﹐似止非止爲澀﹔動而中止﹐不能自還﹐止有定數爲代。

十八﹑論脈陰陽生死寒熱

凡脈浮﹑大﹑數﹑動﹑滑爲陽﹐沈﹑澀﹑弱﹑弦﹑微爲陰。陰病見陽脈者生﹔陽病見陰脈者死。

○寸口脈微﹐爲陽不足﹐陰气上入陽中﹐則惡寒也﹔尺脈弱﹐爲陰不足﹐陽气下陷陰中﹐則發熱也。

十九﹑論气血衰微脈

其脈沈者﹐榮血之微也。其脈浮﹐而汗出如流珠者﹐衛气之衰也。

○陽脈浮﹐陰脈弱﹐爲血虛﹐爲病筋急。

二十﹑癰疽脈

諸脈浮數﹐當發熱﹐而反惡寒﹐若有痛處﹐飲食如常者﹐當發其癰。

○脈數不時﹐則生惡瘡。

二十一﹑論脈之有神無神

有病之脈﹐則當求其神之有無。如六數﹑七極﹐熱也﹐脈中有力﹐卽有神矣﹐當泄其熱﹔三遲﹑二敗﹐寒也﹐脈中有力﹐卽有神矣﹐當去其寒。若數﹑極﹑遲﹑敗中﹐不復有力﹐爲無神也。苟不知此而泄之﹑去之﹐神將何依爲主﹖故經曰﹕」脈者﹐血气之充。血气者﹐人之神也。」善夫﹗

二十二﹑總論脈證四條

脾胃屬土﹐脈本和緩。土惟畏木﹐脈則弦彊。凡脈見弦急者﹐此爲土敗木賊。六脈皆然﹐俱無胃气﹐﹝不僅論脾脈也。﹞大非佳兆﹐若弦急之微者﹐尙可救療﹔弦急之甚者﹐胃气其窮矣。

脈微弱而惡寒者﹐此陰陽俱虛﹐不可發汗更吐下也。

陰癥無脈﹐溫之用附子理中﹑四逆﹑回陽之類﹐而脈微續者生﹐暴出者死。

寸關尺三部﹐浮沈﹑大小﹑遲數同等﹐𨿽有寒熱不解者﹐然陰陽和平﹐𨿽劇必解。﹝又宜參診尺脈過指與否。﹞故經言﹕」獨小﹑獨大﹑獨疾﹑獨遲﹑獨熱﹑獨寒﹑獨陷下者﹐病。」診在何經﹐便知是此經之病。

二十三﹑虛實憑脈辧

治病須以虛實爲主。虛實者﹐有餘不足也。有表裏之虛實﹐有气血之虛實﹐有臟腑之虛實﹐有陰陽﹝先天水火﹞之虛實。凡外入之病多有餘﹐內出之病多不足。實﹐言邪气實﹐則當瀉﹔虛﹐言正气虛﹐則當補。夫疾病之實﹐固爲可慮﹐而元气之虛﹐慮尢甚焉。故凡診疾者﹐必先察其元气﹐而後察疾病。若實而誤補﹐隨可解救﹔虛而誤攻﹐不可生矣。欲辧虛實﹐莫逃乎脈。如脈之眞有力有神者﹐方是眞實癥﹔脈之似有力有神者﹐便是假實癥﹐矧脈之無力無神者哉﹗臨癥者萬毋忽此。

二十四﹑脈宜沈候

凡癥旣難憑﹐當參之脈理。脈若難憑﹐當取之沈候。彼假癥之發見﹐皆在表也。故浮取脈﹐而脈亦假焉。眞癥之隱伏﹐皆在裏也。故沈候脈﹐而脈可辧耳。脈辧已眞﹐猶未敢恃﹐更察稟之濃薄﹐癥之新久﹐醫之誤否﹐夫然後濟以湯丸﹐可以十全。

二十五﹑脈以沈取爲根

經曰「脈浮無根者﹐死。」是謂有表無裏﹐陰卽絕矣﹐孤陽豈能獨存乎﹗又須參診兩尺絕否﹐﹝尺脈論見第六條。﹞生死昭然。

二十六﹑老少脈異

老者﹐脈宜衰弱﹐若過旺者﹐病也﹔倘旺而不躁﹐此稟之濃﹐壽之徵也﹔如其躁疾﹐有表無裏﹐此名孤陽﹐死期近矣。少者﹐脈宜充實﹐若衰弱者﹐病也﹐倘細而和緩﹐三部同等﹐此稟之靜﹐福之徵也﹔若細而弦數﹐木彊乘土﹐死期至矣。

二十七﹑胎脈歌括

﹝在婦科第二十條﹞

卷之二治法精要

一﹑論人元气宜早培補

上古之時﹐气運渾濃﹐人心醇朴﹐故人之享壽﹐或耄耋﹑或期頤﹐且有百餘歲者。而其後則不然﹐气運不同﹕渾噩之風日遠。而人之生也﹐或數月而嬉笑﹐或童稚而靈慧﹐迨十餘歲後﹐知識日開﹐六淫七情﹐無往而非斫喪之事﹐所以壯者日衰﹐少者易老﹐牙落髮禿﹐腰膝疼痛﹐內傷咳嗽﹐喉爛身熱﹐飲食不思﹐由是形容枯槁﹐坐以待斃。𨿽有良醫﹐不可救援﹐而欲以壽終也難矣。人皆歸之於數﹐而不知所以自致者不少也。譬之燭然﹐將一枝燃於靜室無風之所﹐一枝燃於門外多風之地﹐而外者之易燼﹐不及內者之可以久延也。余年二十以前﹐體弱多病﹐二十以後﹐知看藥書﹐至生病隕身之處﹐至再至三﹐諄諄懇懇﹐讀之痛心﹐不覺毛骨悚然。凡一切損身耗神之事﹐毫不敢犯。並調養藥餌﹐年常服之﹐所以目今七旬﹐未有老邁光景﹐大約得於保養之力者居多。夫人得於气運之薄﹐及先天之不足者﹐固無可如何﹔若能惜身重命﹐凡一切損身者戒之﹐益身者遵之﹐早爲培補﹐後天人功﹐可以挽回造化﹐體旺而壽長也。尙其知之。

培補保元丸

﹝新﹞治一切體弱﹐脈虛腎虧﹐神倦﹐及失血﹐咳嗽﹐夢遺火炎﹐小便短赤﹐喉舌漧燥等癥。人於少年時﹐每年制服一料﹐可免內傷陰虛之病。若有是癥﹐更宜多服﹐不可忽視延捱。至囑﹗本支地﹝八兩。揀六七錢重一支者﹐有小直紋而無橫紋﹐其色不純黑﹐內有菊花黃心爲佳﹐略洗﹐用元砂仁四錢微炒研末﹐同米酒入砂鍋內﹐以紙濕封數層﹐久蒸﹐取出曬漧﹐加酒再蒸。

如是者九次。切勿用砂鍋煮熟﹐以眞汁耗也。最忌鐵气。有謂用薑汁蒸者﹐姜入脾經﹐切不可依。﹞

棗皮﹝四兩﹐下部滑遺者加一兩﹐酒蒸﹞淮山藥﹝炒﹐四兩﹞白雲苓﹝四兩﹐去皮﹞粉丹皮﹝一兩六錢﹐酒浸。如血虛熱燥者加五六錢。﹞建澤瀉﹝一兩二錢﹐淡鹽水浸。如小便短澀加五六錢﹞

當歸﹝三兩﹐酒蒸﹞白芍﹝二兩半﹐煨﹐酒炒﹞杜仲﹝三兩﹐鹽水炒﹞甘枸杞﹝三兩﹐酒蒸﹞

菟絲子﹝淘淨泥沙﹐四兩﹐酒蒸﹐曬榦研末﹞北五味﹝兩半﹐微炒﹞

先將地黃﹑棗皮﹑枸杞﹑當歸共搗成膏﹐然後將余藥研末﹐加煉蜜斤多﹐共杵爲丸﹐梧桐子大。每早用淡鹽水送百丸。立夏便服﹐交秋忌用。如血虛發熱者﹐加上阿膠三兩﹝蛤粉炒成珠﹞﹐卽失血者亦用﹐或多用。如咳嗽有痰者﹐加川只母四兩﹝糯米拌炒﹞﹐麥冬三兩﹝去心酒蒸﹞。如下部虛滑﹐加蓮須三兩﹐牡蠣﹝﹐淨粉﹐醋炒﹞四兩。如腎中之陽虛﹐加補骨脂﹝鹽炒﹞三兩。如乏嗣者﹐加胡桃肉四兩。此方或少加熟附子一兩以助各藥之力。少年體弱者宜服。如中年右尺脈虛﹐屬命門火衰﹐及腎中之陽不足而乏嗣者﹐俱宜加肉桂三兩﹐制附子﹝制法載本艸﹞三四兩﹐補骨脂﹑胡桃肉各四兩﹐更效。

溫脾湯

﹝新﹞此平補脾胃之藥。早服上方丸者﹐中時服此方一劑﹐庶脾腎兩補﹐則先天後天俱培﹐自精神健旺無虞也。﹝方見失血癥。﹞

平補虛弱湯

﹝新﹞治气血兩虛﹐脾腎悉虧﹐身倦神暈﹐一切不足等癥。

人參﹝少者以時下生條參三五錢代之﹞白朮茯苓炙艸﹝各錢半﹞當歸﹝二錢﹞

白芍﹝酒炒﹐錢半﹞杜仲黃

﹝蜜炒。各二錢﹞甘枸杞山藥﹝各二三錢﹞五味﹝十五粒﹞

附子﹝一錢或多用﹞

姜棗引。如不思飲食﹐加藿香﹑元砂仁各一錢。如气滯作脹﹐加陳皮八分﹐廣木香三分。如脾虛下泄者﹐加炮漧薑八分﹐肉豆蔻一錢。如血虛發熱﹐加熟地三五錢﹐或兼用生地亦可。男婦俱效。

備揀古來治虛損百病至穩神方於後﹐以便取用。

還少丹

治脾腎虛寒﹐欲食少思﹐發熱遺精﹐气虧體瘦等癥。

熟地﹝六兩﹞山藥棗皮杜仲﹝薑水炒﹞甘枸杞﹝各三兩﹞五味牛膝﹝酒浸﹞遠志肉﹝薑汁浸炒﹞

肉蓯蓉﹝酒浸﹞菟絲子﹝制﹞川續斷楮實子船茴香巴戟肉﹝各兩半﹞

爲末﹐蜜丸﹐鹽湯下。

無比山藥丸

治諸虛損傷。常服壯筋骨﹐益腎水﹐令人不老。

山藥﹝四兩﹞菟絲子﹝酒蒸六兩﹞五味﹝二兩半﹞肉蓯蓉﹝酒浸焙﹐五兩﹞杜仲﹝酒炒﹐三兩﹞

牛膝﹝酒蒸﹐二兩﹞熟地﹝三四兩﹞澤瀉﹝七八錢﹞巴戟肉棗皮茯苓赤石脂﹝各二兩﹞

爲末﹐蜜丸﹐溫酒米湯任下。

十全大補湯

治气血兩虛﹐體倦頭眩﹐神昏自汗﹐一切不足。

人參﹝少者﹐或山藥﹑或沙參﹑條參多用代之﹞白朮茯苓﹝各二錢﹞炙甘艸﹝一錢﹞

熟地當歸﹝各二錢﹞白芍﹝酒炒﹐錢半﹞川芎﹝一錢﹞黃

﹝蜜炒﹐二錢﹞肉桂﹝錢半﹞

溫服。或虛寒者﹐加附子一二錢。

人參養榮湯

治脾肺俱虛﹐寒熱自汗﹐心悸食少﹐身倦神昏等癥。

人參黃

當歸白朮炙艸桂心熟地白芍茯苓﹝各錢半﹞五味遠志﹝各七分﹞

陳皮﹝一錢姜棗引。

仙傳班龍丸

壯精神﹐除百病﹐養气血﹐補百損。常服延年輕身。

鹿角膠鹿角霜菟絲子﹝制﹞熟地﹝各八兩﹞茯苓柏子仁﹝微炒去油﹞補骨脂﹝鹽水炒。

各四兩﹞

將膠溶化﹐加酒爲丸﹐鹽水酒任下。

打老兒丸

治諸虛百損﹐補精生血﹐益气力﹐健筋骨。多服延壽。

熟地山藥﹝炒﹞肉蓯蓉﹝酒洗。各五兩﹞牛膝﹝酒蒸﹞巴戟﹝枸杞湯炒﹞楮實子﹝去浮者﹞枸杞茯苓杜仲﹝鹽水炒﹞棗皮﹝各四兩﹞北五味﹝蜜水蒸﹞遠志肉﹝甘艸湯制﹞

小茴香﹝鹽水炒。各二兩﹞石菖蒲﹝兩半﹞川續斷﹝酒浸﹐三兩﹞

先將熟地﹑蓯蓉﹑棗皮搗化﹐後入藥末﹐蜜丸﹐早夜或酒或鹽水服百丸。

源泉湯

﹝新﹞治血虛﹐勞熱﹐骨蒸﹐五心熱﹐大便漧燥﹐小便黃澀等癥。

當歸﹝錢半﹞生地﹝二錢﹐用大本支摘碎﹐酒浸一時﹞熟地﹝三錢﹞白芍﹝錢半﹐酒炒﹞

阿膠﹝蛤粉炒成珠﹐錢半﹞枸杞﹝錢二分﹞靑蒿﹝七分﹞丹參﹝二錢半﹞漧薑﹝炒黑過心﹐五七分﹞

淮藥﹝錢半﹞元參﹝一錢﹞陳皮﹝七分﹞地骨皮﹝一錢﹞

水煎。日服一劑﹐或多服。如尺脈弱﹐血虛有寒者﹐加肉桂一錢。如婦人產後﹐加益母艸三錢。此方更宜婦人。若五心不熱﹐減元參。如骨不蒸熱﹐去地骨皮。如胃寒作嘔者﹐去生地。

濟陰浚泉丸

﹝新﹞治陰虛勞熱﹐骨蒸喉痛﹐尿赤夜燥等癥。

熟地﹝八兩﹐制法詳載本艸﹞棗皮﹝四兩﹐去核酒蒸﹞淮藥﹝四兩﹐微炒﹞丹皮﹝二兩五錢﹞

茯苓﹝四兩﹞澤瀉﹝兩半﹞枸杞﹝三兩酒蒸﹞上肉桂﹝二三兩﹞眞龜板膠﹝三四兩﹐水酒蒸化﹐合煉蜜爲丸﹞

如精滑白遺者﹐加杜仲﹝鹽炒﹞三兩﹐補骨脂﹝酒炒﹞二兩﹐胡桃肉三兩。如火炎肺咳﹐加麥冬三兩﹐款冬花三兩。如火爍肺而痰臭者﹐再加白芨三兩。多服自效﹐但須遠房室﹐調飲食。一切損神耗力之事﹐務宜切戒。

隨補羊肉羹

﹝新﹞治一切體弱神昏﹐不愛飲食﹐倦怠無力。大小男女同治﹐須當隨體加藥引導。至簡至易神方﹐不可忽視。但有毒者忌之﹐以羊食百艸﹐能發百毒也。

羊肉不拘多少﹐或半斤﹐或四兩﹐照常加鹽加醬烹調。如命門火衰﹐或腳膝冷﹐或身體冷﹐或腹冷腹痛﹐大便溏泄﹐不思飲食﹐或食而不化等癥﹐每兩羊肉用熟附子一錢同煮﹐或食﹑或揀去不食。若以附子研末同煮更妙。虛弱之癥須多用數會﹐其效如神。

○如气虛者﹐四肢無力﹐神气短少﹐用蜜制黃煎水煮羊肉。

○如血虛者﹐唇白膚枯﹐或失血之後﹐或婦人生產之後﹐或月水瘥後﹐而色淡血少﹐用當歸煎水煮羊肉。

○如脾土虧弱﹐不能多食﹐或泄瀉﹐或削瘦﹐此等癥候﹕小兒最多﹐大人亦不少﹐用淮山藥炒黃﹐或少加熟附子﹐共研細末﹐敷羊肉服。

○以上所載方法﹐宜因體活用﹐不得拘泥。至於羊肉﹐與人參同爲大補之物﹐但人參猶屬艸根﹐不及羊肉爲气血之俱盛也。且易辦於參﹐味髙於參﹐天下人所樂食。不得引導之藥﹐𨿽日食之﹐而於不足之處﹐終無有益。養生者宜知之。

金髓煎

用枸杞﹐不拘多少﹐以酒浸之﹐固封兩月﹐取出擂爛﹐同浸酒入砂鍋內熬成膏﹐淨瓶密收。每早溫酒調服幾匙﹐夜亦再服。百日﹐身輕气壯。積年不輟﹐可以羽化也。

二﹑論事屬損傷宜自戒懼

夫人之受气於天以成形﹐其生死本有全局﹐柰人自有知識以來﹐恃其少壯﹐凡傷身捐神之事﹐無所不爲﹐而得全其生之常度者無幾。此非天命﹐皆由自作﹐不得不詳言之﹐以爲保身者戒。一曰酒﹕蓋酒之味甘﹐其引人嗜也﹐日夜無度﹐而不知害人也﹐有甚於砒霜者矣。

酣醉日久﹐病變百出﹐或濕邪傷脾﹐痰膈嘔吐﹐或肌肉鼓脹﹐腸風瀉痢﹔或耽湎不知﹐水淹跌傷﹐鬥毆傷生者﹐不知其幾何人矣﹗一曰色﹕因嬌媚可愛﹐不知伐命之說爲何﹗倘貪之戀之﹐其傷敗也﹐或致勞瘵﹐或染穢惡﹐或驚嚇喪膽﹐爭奪致殃。及至亡身敗家﹐而悔之無及者﹐又不知其幾何人矣﹗一曰財﹕人知財能養命﹐豈知財能殺人。貪得者罔顧義理﹐爭奪者不惜性命。而究之悻入者亦悖出。積一生之圖謀﹐一旦化爲烏有……而明知明味者﹐又不知其幾何人矣﹗一曰气﹕恃血气之勇﹐逞好勝之私﹐事無大小﹐每不自平。豈虞忿怒最捐肝脾﹐膈食﹑气蠱﹑脇痛﹑厥逆等癥﹐胥由是生也。甚至恃彊爭競﹐不傷他人﹐必傷自己。

身受刑罰﹐骨肉分離﹐蕩盡莫救。而自愚自斃者﹐又不知其幾何人矣﹗夫人﹐生之自天﹐成之自己﹐乃人不知自成﹐而擾於酒色財气之中﹐終身昏迷﹐不能出其藩籬﹐而禍患無極者﹐此皆聰明之誤﹐而愚拙者或不至此也。廣成子曰﹕」毋勞爾形﹐毋搖爾精﹐乃可以長生。」蓋形言其外﹐精言其內﹐內外俱全﹐斯得我生之常度﹐而可以壽終矣。此古聖人垂念蒼生﹐至眞至極之良方也﹐可不佩之以爲終身之戒乎﹗以下治酒病﹕

葛花解酲湯

治酒過痰逆﹐嘔吐痞塞﹐心煩食少﹐昏沈尿澀等癥。

人參﹝少者山藥三錢﹐炒黃﹐或時下條參三錢代之﹞白朮茯苓砂仁葛花白豆蔻肉﹝各一錢﹞

靑皮陳皮豬苓澤瀉﹝各七分﹞神曲木香﹝各五分﹞

姜引﹐熱服﹐取微汗﹐酒病去矣。

節齋化痰湯

治酒痰結於肺胃﹐或吐咯難出﹐因火邪炎上凝滯也。

天冬﹝去心﹞黃芩﹝酒炒﹞海石﹝另研﹞栝蔞仁﹝去油﹞橘紅﹝各一兩﹞連翹香附﹝淡鹽水炒﹞桔梗﹝各五錢﹞靑黛﹝另研﹞芒硝﹝另研。各三錢﹞

共研末﹐煉蜜﹐加薑汁少許﹐搗丸﹐綠豆大﹐淡姜湯下五六十丸。

酒過腫脹

用香附二兩﹐艾葉﹝醋煮﹐焙爲末﹞一兩﹐醋糊丸。久服﹐敗水從小便出。嗣後宜戒酒。

止嗜酒方

用蒼耳子七枚﹐燒灰存性﹐投酒中欲之﹐卽不嗜酒。又方﹕以酒二碗﹐漬氈襪底一宿﹐平旦飲之﹐勿令彼知﹐得吐卽止。

救火酒醉傷

用水豆腐重敷徧身﹐可蘇。輕者用冷水塗濕腦後﹑項後。醉醒後﹐心中無主﹐用雞蛋三四个煮湯﹐加醋少許食之﹐可以補體定神。

戒酒良方﹕凡酒之傷人﹐不能自知。宜以醒眼觀醉人﹐小則失儀﹐大則傷身﹐令人膽戰心寒﹐何酷好乃爾﹗嗣後貪之者﹐須及早回頭。後來者﹐適可而止。由是身安行端﹐其樂何如﹗以下治色病﹕

拯腎湯

﹝新﹞治腎經損傷﹐神昏身倦﹐或遺精白濁﹐玉莖隱痛等癥。

熟地﹝四錢﹞棗皮山藥枸杞杜仲﹝鹽水炒﹞巴戟﹝去心。各錢半﹞茯苓﹝一錢﹞

五味﹝三分﹞補骨脂﹝鹽水炒﹐一錢﹞

空心服。服之而效﹐可照分量加二十倍﹐再加菟絲子﹝酒蒸﹞四兩﹐靑鹽五錢﹐煉蜜爲丸。每用淡鹽湯﹑空心下七八錢。

濟陰丸

﹝新﹞治腎經陰陽兩虧﹐兩尺脈空虛無神﹐將成勞瘵等癥。

熟地﹝八兩﹞棗皮﹝四五兩﹞山藥﹝四兩﹞茯苓﹝三兩﹞龜板膠﹝三兩﹐酒蒸﹞肉桂﹝三兩﹞

附子﹝三四兩﹞杜仲﹝淡鹽水炒﹐三兩﹞菟絲子﹝淘淨泥沙﹐酒蒸﹐四兩﹞五味﹝二兩﹞

先將地黃﹑棗皮搗成膏﹐余藥研末﹐加龜膠煉蜜爲丸。空心服七八錢﹐淡鹽湯送下。至於修制加減﹐與上保元丸可以參用。

靑娥丸

治腎虛﹑腰痛﹑膝軟﹐補精益髓﹐諸損悉效。

補骨脂﹝炒﹐四兩﹞杜仲﹝八兩﹐薑水炒﹞胡桃肉﹝去黑皮﹐十兩﹞

加巴戟肉四兩﹐胡蘆巴﹝炒﹞四兩﹐肉蓯蓉﹝酒洗﹞三兩﹔或加大茴香﹝鹽水炒﹞二兩﹐靑鹽五錢﹐共研末﹐煉蜜爲丸。空心溫酒或鹽湯送下五十丸。

戒色良方﹕凡病多由自致﹐而色傷則不然……未病者致病﹐已病者加病。一身之精液盡枯﹐𨿽有妙藥﹐不償所出也。……治財病﹝文略﹞

以下治气病﹕

逍遙散

治忿怒損傷肝脾﹐脇痛﹑發熱等癥。

當歸白芍白朮茯苓﹝各二錢﹞甘艸﹝一錢﹞柴胡﹝八分﹞

姜引﹐或加薄荷葉三分。

排气飲

治內傷肝膽﹐气逆脹滿。

陳皮﹝去白﹐錢半﹞木香﹝七分﹞藿香﹝錢半﹞香附﹝二錢﹞枳殼澤瀉烏藥﹝各錢半﹞

濃朴﹝一錢﹞

熱服。如气逆之甚者加白芥子﹑沈香﹑靑皮﹑檳榔之屬。

解肝煎

治暴怒傷肝﹐陰滯气脹。

陳皮半夏濃朴茯苓﹝各錢半﹞蘇葉白芍﹝各一錢﹞砂仁﹝七分﹞

姜引。如气脹痛﹐加枳殼﹑香附﹑藿香之屬。

化肝煎

治怒气傷肝﹐因而气逆動火﹐致爲煩熱脇痛﹐脹滿動血等癥。

靑皮陳皮白芍﹝各錢半﹞丹皮梔子﹝各一錢﹞澤瀉﹝一錢﹐如血見下部者以甘艸代之﹞

土貝母﹝二三錢﹞

溫服。如大便下血者﹐加地楡﹔小便下血者﹐加木通各錢半。如兼寒熱﹐加柴胡一錢。如火盛﹐加黃芩一二錢。如脇腹脹痛﹐加白芥子一錢﹐如脹滯多者﹐勿用白芍。

戒气妙法﹝文略﹞

三﹑虛實眞假辧

虛者宜補﹐實者宜瀉﹐此易知也。而不知實中復有虛﹐虛中復有實。故每有至虛之病。

反見盛勢﹔大實之病﹐反見羸狀﹐此不可不辧也。如病起七情﹐或饑飽勞倦﹐或酒色所傷﹐或先天不足﹔及其旣病﹐則每多身熱便閉﹐戴陽脹滿﹐虛狂假斑等癥﹐似爲有餘之病﹐而其因突由不足。醫不察而瀉之﹐必枉死矣。又如外感之邪未除﹐而畱伏於經絡﹐飲食之滯不消﹐而積聚於臟腑﹔或鬱結逆气﹐有不可散﹔或頑痰瘀血﹐有所畱藏。病久致羸﹐似乎不足﹐不知病根未除﹐還當治本。若誤用撲﹐必益其病。此所謂無實實﹐無虛虛﹐損不足﹐而益有餘﹐如此死者﹐醫殺之耳。余有虛實憑脈辧一條﹐在後十五﹐參閱自明。

四﹑治宜精一

精一者﹐聖道之本。而醫道﹐亦須精一以爲之本﹐故《內經》曰﹕」治病必求其本」。蓋以病之變態𨿽多﹐其本則一。或寒或熱﹐或虛或實﹐旣得其要﹐但得一味二味﹐便可拔除。卽或多味﹐亦不過於此而輔佐之﹐而其意則一。此余之數數然也。若醫之不精者﹐必不能一。

凡遇一癥﹐毫無定見﹐欲用熱而復制之以寒﹐恐熱之爲害﹔欲用補而復制之以消﹐恐補之爲害。若此者﹐其何以撥亂而反正乎﹗卽使偶愈﹐亦不知其熱之之功﹐寒之之功也﹔若其不愈﹐亦不知其熱之爲害﹐寒之爲害也。彼病淺者﹐或無大害﹔若安危所系﹐卽用藥𨿽善﹐而不敢猛用﹐則藥不及病﹐尙恐弗濟﹐矧執兩端而妄投者﹐其害更將何如﹗爲醫者先求其精﹐乃知其本﹐而能一之﹐不可以人而試藥也。

五﹑補瀉有法

凡新病而少壯者﹐乃可攻之﹑瀉之﹐此但可用於暫﹔若久病而虛弱者﹐理宜溫之﹑補之﹐此乃可用於常。然猶有要﹕凡臨癥治病﹐但無實癥可據而爲病者﹐便當兼補﹐以調榮衛﹑精血之气﹔亦無熱癥可據而爲病者﹐便當兼溫﹐以培命門脾胃之气。此治法要領﹐有不可稍忽以貽害者。

六﹑治法從逆

凡治法有從逆﹐以寒熱有眞假﹐此《內經》之旨也。經曰「逆者正治﹐從者反治。」夫以熱治寒﹐以寒治熱﹐此正治也﹐正卽逆也。以熱治熱﹐以寒治寒﹐此反治也﹐反卽從也。如以熱藥治寒病﹐而寒不退者﹐是無火也﹐當補命門﹐如參地桂附之類。此王太朴所謂「益火之源﹐以消陰翳」﹐是亦正治之法也。又有假寒眞熱者﹐脈必不緊﹐反用寒涼而愈﹐以寒從治之法也。又如以寒藥治熱病﹐而熱不除者﹐是無水也﹐治當在腎﹐用六味丸之類。此王太朴所謂」壯水之主﹐以鎭陽光」﹐是亦正治之法也。又有假熱眞寒者﹐脈必無力﹐反用桂附參姜而愈﹐以熱從治之法﹐亦所謂甘溫能除大熱也。此外治假寒假熱﹐復有權宜之妙。如以熱藥治寒﹐而假熱相拒﹐則以熱藥冷服﹔如以寒藥治熱﹐而假寒相拒﹐則以寒藥熱服。掣過上焦﹐則本性乃發。情旣相協﹐而獲效自奇。

七﹑升陽散火滋陰降火辧

凡治火之法﹐有曰升陽散火者﹐有曰滋陰降火者。而或升或降﹐不可混用。夫火之爲用﹐有發於陰者﹐火自內生﹐爲五內之火﹐宜淸宜降也﹔有發於陽者﹐火自外致﹐爲風熱之火﹐宜散宜升也。何人一見火癥﹐無分表裏﹐輒稱風熱﹐多用升陽散火之法。是不知風熱之義﹐其說有二﹕有因風而生熱者﹐有因熱而生風者。因風生熱者﹐以風寒外閉﹐而火郁於中﹐此外感陽分之火﹐風爲本而火爲標也。因熱生風者﹐以熱極傷陰﹐而火達於外﹐此內傷陰分之火﹐火爲本而風爲標也。經曰﹕」治病必求其本」﹐可見外感之火﹐當先治風﹐風散而火自息﹐宜升散﹐不宜淸降﹐以外感之邪得淸降而閉固愈甚﹔內生之火﹐當先治火﹐火滅而風自淸﹐宜淸降﹐不宜升散﹐以內生之火得升散而燔燎難當。此其內因外因﹐自有脈癥可辧﹐須爲分別。經曰「病生於內者﹐先治其陰﹐後治其陽﹐反者益甚﹔病生於陽者﹐先治其外﹐後治其內。反者益甚。」觀此﹐愈知散火﹑降火毫不可混用也。

八﹑君火相火論

經曰「君火以明﹐相火以位」﹐此但表其大義﹐原無分屬之條。惟《刺禁論》曰「七節之傍﹐中有小心」﹐此固隱然有相火所居之意。故後世諸家﹐咸爲相火寄在命門﹐是固然矣。

而其爲明﹑爲位之義﹐未之詳也。蓋君道惟神﹐其用在虛﹔相道惟力﹐其用在實。故君之能神者﹐以其明也﹔相之能力者﹐以其位也。是明﹐卽位之神﹔無明﹐則神用無由以著。位﹐卽明之本﹔無位﹐則光焰何從而生﹗所以君火之變化於無窮﹐總賴此相火之栽根於有地。

有此君不可無此相也明矣。君相之義﹐豈泛言哉﹗何東垣云「相火者﹐下焦包絡之火﹐元气之賊也」﹐丹溪亦述而証之。此俱誤認火之面目者也。或曰﹐彼之指爲賊者﹐不爲無意。

蓋謂人之情欲﹐多有妄動﹐動則起火﹔火盛﹐致傷元气﹐卽謂元气之賊﹐亦何不可﹗不知情欲之火爲邪气﹐君相之火爲正气。是命門爲元气之根﹐水火之宅﹐精血之海。五臟之陰气非此不能滋﹐五臟之陽气非此不能發。而脾胃之土﹐非火不能生。蓋以春气始於下﹐則三陽從地起﹐而後萬物得以化生。豈非命陰之陽气在下﹐正爲脾土之母﹐而諸髒之源乎﹗夫旣以相稱之﹐而竟以賊名之﹐其失聖人之意也遠矣﹗且凡火之賊傷人者﹐非君相之眞火﹐無論在外在內﹐皆邪火耳。邪火可言賊﹐相火不可言賊也。二子有知﹐其以餘言爲何如﹖

九﹑用藥之法

經曰「塞因塞用﹐通因通用﹐寒因熱用﹐熱因寒用﹐用熱遠熱﹐用寒遠寒」﹐不無義理﹐宜明析之。脾虛作脹﹐治以參術。脾得補而能運化﹐則脹自消﹐所謂塞因塞用也。傷寒挾熱下利﹐中有燥屎﹐用承气湯下之乃安﹐所謂通因通用也。寒因熱用者﹐藥本寒也﹐而反佐之以熱藥一二味﹐或寒藥熱服﹔熱因寒用者﹐藥本熱也﹐而反佐之以寒藥一二味﹐或熱藥冷服﹐俾無拒格之患。所謂必先其所主﹐而伏其所因也。用熱遠熱﹐用寒遠寒者﹐如寒病宜投熱藥﹐熱病宜投寒藥﹐僅使中病卽止﹐勿過用焉。過用則反爲藥傷矣。如前諸法﹐前賢旣已指示﹐後人宜爲會悟。

十﹑先天水火論

人之兩腎﹐左陰右陽﹐左腎屬水﹐先天之元精也﹔右臂屬火﹐先天之元陽也。一水一火﹐同稟生初﹐原無勝負之分。柰人自有知覺以來﹐恃其少壯﹐日加斫喪。不知精气之生息有限﹐而人之耗損無窮。由是水虧不能配火﹐而虛火上炎。其咳嗽喘急﹐骨蒸勞熱﹐咽痛煩渴等癥見焉。此際宜用甘涼滋陰﹐補水以配火也。丸藥﹐水藥﹐如六味之類﹐久服多服﹐或可挽回。若徒用知柏苦寒以瀉火﹐此水中之火固不能瀉﹐而脾胃大傷﹐減食發泄之癥又生矣。斯時脾腎兩虧﹐縱有良醫﹐恐難爲力。經又曰﹕」滋陰之藥多濕脾﹐補脾之藥又燥腎。」

古未有脾腎同補妙方﹐余因經言而悟之。早夜補腎﹐中時補脾﹐二方同進。或腎虧之甚﹐以補腎爲主﹐而補脾之藥﹐亦不可少。或脾虧之甚﹐以補脾爲主﹐而補腎之藥﹐亦不可間。余於失血門﹐有滋陰湯﹑溫脾湯﹐可參閱而酌用之。及至中年老年﹐有無病而體弱者﹐宜補陽以生陰。經言無陽則陰無以生﹐猶釜底加薪﹐而飲食易化﹔遊溢精气﹐灌注臟腑﹐則精神自旺﹐而年壽自益﹐如八味丸之類是也。但古方只用桂﹑附各一兩﹐今當各用三四兩不等﹐乃爲有益。若徒知滋陰﹐而抑知春夏陽和﹐艸木易榮﹐秋冬肅殺﹐花卉善萎也乎﹗

十一﹑相火論

命門相火﹐乃先天眞一之气藏於坎中﹐自下而上﹐與後天胃气相接而化﹐此實生生之本也。是以花萼之榮在根柢﹐竈釜之用在柴薪﹐使眞陽不發於淵源﹐則總屬無根之火矣。火而無根﹐卽病气也。故易以雷在地下爲復。可見火之標在上﹐而火之本則在下。且火之就燥﹐性極畏寒﹐若使命門陰勝﹐則元陽畏避﹐而龍火無藏身之地﹐故致遊散不歸﹐而爲煩熱格陽等病。凡善治此者﹐惟從其性。但使陽和之气直入坎中﹐據其窟宅﹐而招之誘之﹐則相求同气﹐而虛陽無不歸原矣。若太陽一照﹐則雷電潛藏。所調甘溫能除大熱﹐如參﹑地﹑桂﹑附之類﹐正此之謂也。若夫昧者﹐以虛陽而作實熱﹐不思溫養此火﹐而但知寒涼可以滅火﹐安望其尙畱生意﹐而不使之速斃耶﹗倘系客熱邪火﹐皆凡火耳﹐固不得不除﹔而除火何難﹐是本非正气火候之謂也。人能明邪正二字﹐則得治生之旨矣。

十二﹑標本論

經曰﹕」治病必求其本」﹔又曰﹕」先病而後熱者治其本﹐先病而後泄者治其本」之類﹐約十餘條。由此觀之﹐諸病皆當治本。而惟中滿與大小便不利兩癥﹐當治標耳。蓋中滿則上焦不通﹐小大便不利則下焦不通﹐此不得不治標以開通道路﹐而爲升降之所由。是則𨿽曰治標﹐而亦所以治本也。蓋以急則治標﹐緩則治本。緩急二字﹐誠所當辧。不知標本﹐則但見其形﹐不見其情。不知緩急﹐則所急在病﹐而不知所急在命。故每致認標作本﹐認緩作急。而顚倒錯亂﹐全失四者之大義。重命君子﹐尙其愼察於此。

十三﹑論內傷外感不同

外感﹑內傷﹐癥候相似﹐治法懸絕﹐不可不辧。傷於飲食﹑勞役﹑情欲爲內傷﹔傷於風﹑寒﹑暑﹑濕爲外感。內傷發熱﹐時熱時止﹔外感發熱﹐熱甚不休。內傷惡寒﹐得暖便解﹔外感惡寒﹐𨿽濃衣烈火不除。內傷惡風﹐不畏甚風﹐反惡隙風﹔外感惡風﹐見風便惡。內傷頭痛﹐乍痛乍止﹔外感頭痛﹐連痛不止﹐直待表邪傳裏方休。﹝凡外感至十日半月﹐有頭痛﹐表猶未解﹐仍當走表。﹞內傷有濕﹐或不作渴﹐或心火乘肺﹐亦作燥渴﹐但飲茶湯不多﹔外感須三四日外﹐表熱傳裏﹐口方作渴﹐飲茶湯由少而多。內傷則熱傷气﹐四肢沈困無力﹐倦怠嗜臥﹔外感則風傷筋﹐寒傷骨﹐一身疼痛。內傷則短气不足以息﹔外感則喘壅气盛有餘。內傷則手心熱﹔外感則手背熱。天气通於肺﹐鼻者肺之外候﹐外感寒則鼻寒﹐傷風則流涕﹐然能飲食﹐口知味﹐腹中和﹐二便如常﹐此表邪未入裏也。地气通於脾﹐口者脾之外候﹐內傷則懶言惡食﹐口不知味﹐﹝能食者﹐病𨿽重﹐胃气未絕﹐猶爲可治。﹞小便短黃﹐大便或祕或溏﹐此裏虛當知溫補也。左人迎脈﹝在左關之上﹐寸之下。﹞主表外感則人迎脈或大或緊﹐甚於气口。右气口脈﹝在右關之上﹐寸之下。﹞主裏﹐內傷則气口脈或大或數﹐甚於人迎。內傷癥屬不足﹐或溫或補或和﹐不得誤作外感﹐妄發其表。外感癥屬有餘﹐或汗或吐或下﹐不得誤作內傷﹐妄用淸涼。又有內傷兼外感者﹐若內傷重﹐補養爲先﹔外感重﹐發散爲急﹐但不得偏廢也。傷寒門有補中益气湯﹐隨癥加入於後﹐可以參閱。至於脈息﹐亦須辧別。內傷脈﹐或大或數﹐久按重按卽軟而無力。數大爲虛火﹐無力爲气虛血虛。若誤作有餘之火﹐一用寒涼﹐則虛者愈虛﹐不但火之轉甚﹐而脾气亦絕矣。又有以气口緊盛﹐作食滯者﹐然脈之有力無力﹐已相迥別﹐況食滯者必惡心飽悶﹐神壯不倦﹔內傷者心不痞不飽﹐倦怠無力﹐更可驗也。

十四﹑論寒熱

寒熱之病﹐有外感風寒暑濕之客邪﹐有內傷欲食勞苦情欲之元气。癥候不一﹐治各不同。外感者﹐自表入裏﹐當用發散。其論其治﹐已詳傷寒門﹐玆不復贅。至於內傷發爲寒熱﹐須逐癥分析﹐庶不誤治。但內傷外感﹐二癥相似﹐恐人誤認﹐余有內傷外感辧﹐所當參閱。經曰「有所勞倦﹐形气衰少﹐穀气不勝﹐﹝言胃虛谷少﹐不能勝任其勞倦也。﹞

上焦不行﹐﹝淸气不升。﹞下腕不通﹐﹝濁陰不降。﹞胃气熱﹐﹝濁陰不降﹐故胃气熱。﹞

熱气燻胸中﹐故內熱。﹝少火皆成壯火而上炎。﹞」此則眞陽下陷﹐內生虛熱﹐宜用補中益气甘溫之藥﹐而提其下陷也。房勞太過﹐內傷眞陰﹐不能配火﹐則火旺而發爲勞熱﹐有夜熱骨蒸﹐五心熱﹐咽喉痛等癥﹐宜用六味﹑八味之類﹐﹝詳明失血門。﹞滋陰以降火也。倘气血兩虛﹐但用甘溫﹝如參之類。﹞之劑﹐以補气爲先﹐兼補其血﹐蓋气旺則能生血也。若血虛而气不虛﹐忌甘溫補气﹐蓋气旺則血愈消矣。虛熱固禁發汗﹐退熱不可過用寒涼﹐以傷脾胃﹐斯爲善治。經曰﹕」陰气不足則內熱﹐乃眞不足也。陽气有餘則外熱﹐乃假有餘也。」凡元气傷﹐而一切熱癥﹐皆是無根虛火﹐但服十全大補之類﹐或气虛補气﹐血虛補血﹐根本固﹐而諸癥自息。

若往來潮熱﹐在外感﹐屬少陽﹐宜小柴胡湯和解之。時寒時熱﹐在內傷﹐屬陰陽俱虛。陽虛則寒﹐宜補脾以生肺﹐如四君歸脾之屬﹐中時服之。陰虛則熱﹐宜補腎以壯水﹐如熟地龜膠之類﹐早夜服之。

庶陰陽交補而寒熱自退矣。

十五﹑論寒熱脈證有虛實眞假內外之異

凡眞寒之脈﹐必遲弱無神﹔假寒之脈﹐必浮洪有力。眞熱之脈﹐必滑實有力﹔假熱之脈﹐必緊數無神。其癥其治﹐詳傷寒門陰癥似陽﹑陽癥似陰條內﹐所當參閱。身大熱﹐反欲得近衣者﹐熱在皮膚﹐寒在骨髓也﹔身大寒﹐反不欲近衣者﹐寒在皮膚﹐熱在骨髓也。人迎脈大於气口爲外感﹔气口脈大於人迎爲內傷。浮緊爲表寒﹐沈緊爲裏寒﹐浮數爲外熱﹐沈數爲內熱。浮大無力爲虛﹐沈細有力爲實。脈緊惡寒﹐謂之傷寒﹐脈緩惡風﹐謂之傷風。

脈盛壯熱﹐謂之傷熱。脈虛身熱﹐謂之傷暑。熱而精力不倦者爲實﹐倦者爲虛。初按則熱﹐久按不熱者﹐是裏陽浮表也﹐爲虛﹔初按則熱﹐久按愈熱者﹐是裏熱徹表也﹐爲實。壯熱不減﹐徧體如火者爲實﹔乍熱乍減﹐頭熱足冷者﹐此無根之火﹐浮越在表在上也﹐爲虛。口漧飲冷而多者爲實﹔口渴飲湯﹐喜熱而少者爲虛。身壯熱﹐而脈沈細﹐及大極數極﹐按之乍大乍小者爲虛﹔身微熱﹐而脈洪數不攺者爲實。身熱無汗﹐二便閉澀者爲實﹔身熱有汗﹐二便通調者爲虛。發熱惡寒者﹐寒傷表也﹐陽也﹔無熱惡寒者﹐寒中裏也﹐陰也。總之﹐病之熱也﹐求外邪感傷﹐擾動淸陽﹔或內滯鬱蒸﹐釀成壯火。捨此二實之候﹐非气虛不能收攝元陽﹐卽陰虛不能鎭約雷火。气虛者﹐自寅至申﹐熱在陽分﹐肺气主之﹐惟參﹑﹑熟附﹐所謂甘溫能除大熱也。陰虛者﹐自申至寅﹐熱在陰分﹐腎气主之﹐惟歸﹑芍﹑熟地﹐所謂養陰退陽也。能因此而詳求其理﹐則可盡悉其源﹐而治之自無難也。

卷之三傷寒﹝上﹞

一﹑傷寒總論

冬气嚴寒﹐保身不密﹐殺厲之气﹐乘於肌體﹐若伏而不發﹐至春變溫﹐至夏變熱﹔﹝溫熱病另有調治。﹞

實時發者﹐名正傷寒。以寒傷表﹐發熱憎寒﹐邪閉皮毛﹐病在衛也。﹝衛者气也。﹞由淺而深﹐徧身疼痛﹐邪入經絡﹐病在榮也。﹝榮者血也。﹞夫人之衛行脈外﹐榮行脈中﹐今以寒邪居之﹐則气血混亂﹐經絡壅滯﹐故外癥若此。自此而漸至嘔吐不食﹑脹滿等癥﹐則由經入腑﹐病益深矣。

自仲景以來﹐名賢代起﹐有言其病而不言其陰陽者﹐有立其方而未詳其增減者﹐支離繁碎﹐令人難用。

惟約以汗﹑吐﹑下﹑溫﹑淸﹑補六法﹐﹝六法詳後。﹞更以虛實二字爲提綱﹐憑癥察脈﹐變化治之﹐易於拾芥。𨿽傷寒變癥不一﹐有循序傳經者﹐有不循序傳經者﹐有始終止在一經者﹐有不由表入﹐直中陰經者﹐有三陽同病﹐三陰俱病﹐陰陽齊病者﹐有二經並病﹐前後合病者﹐及雜癥互見﹐陰癥似陽﹐陽癥似陰者。能明虛實﹐則宜表宜裏﹐宜攻宜補﹐而立方用藥﹐無不曲中﹐又何慮乎﹗若執方書﹐以某方治某病﹐因某病用某藥﹔恐病合而人之虛實不合﹐以及孰宜急﹑宜緩﹑宜重﹑宜輕﹐不能神明變通﹐亦非上工。余𨿽詳言調治﹐逐條分注於後﹐亦要在人之善用耳。惟觀其某條治法﹐卽不恰中﹐亦不甚遠﹐不致誤枉﹐或壽世之一端也。

二﹑傷寒脈論

﹝觀此可知癥之表裏虛實。﹞

經脈十二﹐六陽屬腑爲表﹐六陰屬髒爲裏。經脈分手足者﹐以足經之脈﹐長而且遠﹐自上及下﹐徧絡四體﹐按之可知周身之病﹔手經之脈﹐短而且近﹐皆出入足經之同﹐故凡診傷寒外感者﹐但言足經﹐而不言手經也。然足之六經﹐又以三陽爲表。而太陽一經﹐爲陽中之表﹐以脈行於背﹐背爲陽也﹐且包復周身﹐故凡風寒傷人﹐自太陽經始。陽明經﹐爲陽中之裏﹐以脈行於腹﹐腹爲陰也。少陽經﹐爲半表半里﹐以脈行於側也。至於足之三陰主裏﹐其脈自足上腹﹐𨿽亦在肌表之間﹐而其風寒未有不由陽經而入陰分也。若不由陽經入者﹐卽爲直中陰經﹐必連髒矣﹐故陰經無表癥。凡浮脈﹐固屬表也﹐然有感寒邪之甚者﹐拘束衛气﹐脈不能達﹐亦沈而兼緊﹐但以發熱頭痛等表癥﹐參合自可辧也﹐切不可槪以浮爲表論。如血虛動血者﹐陰虛水虧者﹐內火熾盛者﹐關陰格陽者﹐脈俱浮大﹐宜知之也。至於脈浮而緊者﹐邪气有餘也﹔按之無力者﹐元气不足也。元气不足﹐何以逐邪﹗必使元气漸充﹐自虛而實﹐自數而緩﹐則陽气漸達﹐胃气漸至﹐卽爲將解之兆。若日見緊數無力﹐則凶矣。

雜病以弦爲陽﹐以緩爲弱。傷寒以弦爲陰﹐以緩爲和。寸爲陽﹐或沈細而無力者﹐爲陽中伏陰。尺爲陰﹐或見沈數者﹐爲陰中伏陽。寸口數大有力﹐爲重陽。尺部沈細無力﹐爲重陰。寸脈浮而有力﹐主寒邪﹐表實宜汗﹔浮而無力﹐主風邪﹐表虛宜實。尺脈沈而有力﹐主陽邪在裏﹐爲實﹐宜下﹔無力﹐主陰邪在裏﹐爲虛﹐宜溫。寸弱無力﹐忌吐﹔尺弱無力﹐忌汗﹐忌下。汗下後脈靜者生﹐正气復也﹔躁熱者死﹐邪气勝也。溫之後﹐脈來歇至者﹐正气脫也。純弦者名曰負﹔按之如解索者名曰陰陽離﹐皆死。陰病見陽脈者生﹐正气在也。

陽病見陰脈者死﹐正气絕也。﹝其餘雜癥脈理俱載雜癥條下。﹞

三﹑傷寒六經循序傳變

心﹕爲手少陰﹐與手太陽小腸經相表裏。

肝﹕爲足厥陰﹐與足少陽膽經相表裏。

腎﹕爲足太陰﹐與足太陽膀胱經相表裏。

脾﹕爲足大陰﹐與足陽明胃經相表裏。

肺﹕爲手太陰﹐與手陽明大腸經相表裏。

心包絡﹕爲手厥陰﹐與三焦手少陽相表裏。

凡感冒傷寒﹐初入在足太陽膀胱經﹐次傳足陽明胃經﹐三傳足少陽膽經﹐四傳足太陰脾經﹐五傳足少陰腎經﹐六傳足厥陰肝經。以上所言六經傳變﹐是其理之常也。亦有越經傳者﹐有不拘日數傳者﹐有二經三經同病者﹐宜見病治病﹐不可拘泥。其脈其癥﹐俱於謂治各經方下明之。

四﹑論治傷寒勿拘古方

凡治傷寒﹐歷祖仲景。但仲景所制之麻﹑桂﹑硝﹑黃等劑﹐峻猛已極。原因當時人气稟彊壯﹐且爲冬月感冒重邪而設﹐自然適中。第流傳旣久﹐天气人气﹐日薄一日﹐不必盡同。

凡寒熱感冒﹐及傷食房勞等候﹐皆有頭病﹑發熱﹑口渴等癥﹐若卽謂太陽﹑陽明之癥﹐泥執古方﹐通治今人弱質﹐必被夭枉者多矣。故存古人傳經之論者﹐俾人知傷寒局方之原﹐立法之所以自始也﹔遵列古方次第汗下者﹐俾人知立方用藥之體﹐而易於仿也﹔集諸賢之說者﹐俾人知古今變化之理﹐而愼於用也。後之治此癥者﹐當因時因人而權衡之﹐勿以生死大關輕徇舊方。庶幾人登壽域﹐乃爲司命上工。幸勿以餘言爲妄也。

五﹑論證分表裏

凡陽邪在表則表熱﹔陰邪在表則表寒。陽邪在裏則裏熱﹐陰邪在裏則裏寒。邪在半表半里﹐無有定處﹐則往來寒熱。邪在表則腹不滿﹐邪在裏則腹脹滿。邪在表則呻吟不安﹐不煩不嘔﹐邪在裏則煩躁悶亂﹐並作嘔逆。邪在表則能食﹐邪在裏則不能食。若在表裏之間﹐縱不欲食﹐未至於不能食也。有胸痞悶﹐而初見心煩喜嘔者﹐表邪方入裏﹐不可攻下。凡表癥悉具﹐而脈沈微者﹐以元气不足﹐不能外達也﹐但當救裏﹐以助陽散寒爲主﹔若不知溫中以固根本﹐而再用發散之劑﹐則危亡立至。

六﹑論表裏之虛實

凡表實者﹐無汗惡寒﹐或發熱惡熱。走注紅腫﹐知榮衛有熱。身痛拘急﹐知經絡有寒。

凡表虛者﹐有汗惡寒﹔或多麻木﹐難舉動﹔或毛槁肉削﹐顏色憔。凡裏實者﹐或脹痛痞堅﹐或閉結喘滿﹐或懊不寧﹐煩躁不眠﹔或气血積聚﹐腹中不散﹔或寒邪熱毒﹐深畱臟腑之間。

凡裏虛者﹐爲心神怯跳﹐津液不足﹔或饑不能食﹐渴不喜冷。上虛則食不化﹐嘔惡中滿﹔下虛則二便不禁﹐肛門脫出﹐泄瀉遺精。

七﹑論汗證

凡太陽﹑陽明﹑少陽﹐或三陽合病﹐或並病﹐但頭痛﹑身痛﹑發熱﹑惡寒及喘而胸滿等候﹐𨿽爲日已久﹐內有一癥﹐卽表邪猶在。脈浮緊而數﹐無汗者﹐用麻黃湯或羌活湯汗之﹔若脈浮緩而弱﹐自汗者﹐用桂枝湯微汗之。總之﹐表邪散﹐便不傳經入裏﹐否則爲變不一矣。

凡各經邪癥﹐汗之不徹﹐猶未汗也。共人仍身熱煩躁﹐坐臥不安﹐脈緊無汗﹐漧燥錯語者﹐是表邪未散也。其故有三﹕邪在經絡筋骨﹐而汗僅出皮毛﹐此邪深汗淺﹐衛解而榮不解﹐一也﹔或以十分之邪﹐而出五分之汗﹐此邪重汗輕﹐二也﹔或汗後遽起露風﹐而因腠疏復感者﹐三也。凡遇此者﹐當辧微甚以再汗之。如汗透而身熱愈甚﹐此陰陽交而魂魄離﹐大凶之兆也。又有邪本不甚﹐而年衰體弱﹐發散太重﹐或屢散被害者﹐或邪去而胃傷﹐不能飲食而羸憊者﹐此過汗之患也。倘汗過亡陽﹐气脫昏沈等候﹐以四味回陽飲救之﹔若得煎參三五錢飲之更妙。

八﹑論忌汗

凡脈微﹑弱﹑弦﹑沈﹐及尺遲﹑無力者﹐以上六脈﹐俱忌汗。再有下利淸谷者﹐小便失禁者﹐咽喉漧燥﹑身重心悸者﹐及陽虛﹑衄血﹑吐血﹑淋家﹑瘡家﹑腹中上下左右動气者﹐悉不可發汗。

九﹑感冒傷寒新舊發表諸方

﹝古方分量最重﹐今酌而減之。﹞

麻黃湯

治太陽經病﹐頭項痛﹑腰脊彊﹑發熱惡寒﹑身痛無汗﹑脈浮緊者﹐以太陽經脈由脊背連風府故也。亦治太陽陽明合病。

麻黃﹝去節一錢﹐或多用﹞桂枝﹝錢半﹞甘艸﹝八分﹞杏仁﹝去皮尖﹐十五粒﹞

水煎﹐熱服﹐復取微汗﹐汗出勿再服﹐總要有汗方止。若汗已出﹐漸次解所復者﹐勿得頓減貪涼﹐以防表疏復感也。

桂枝湯

治太陽中風﹐發熱惡寒﹑頭痛漧嘔﹑自汗脈浮緩者。

桂枝白芍生薑﹝各二三錢﹞甘艸﹝一錢﹞大棗﹝五枚﹐去核﹞

水煎﹐熱服﹐復取微汗﹐不得太過。以汗者血之液也﹐汗多則衛气疏﹐不能內以護榮﹐故用桂枝和榮散邪﹐用白芍護榮固理。姜能散寒止嘔﹐棗以甘溫能和﹐此不專於發散﹐而兼和榮衛者也。邪出而衛自密﹐汗亦止矣﹐豈桂枝能塞汗乎﹗以上二方﹐皆治寒邪初感﹐溫散之妙法也。至於桂枝湯﹐則凡四時陰勝之邪皆所宜用。但浮脈而緊﹐發熱無汗者總之。以脈緊爲傷寒﹐服之則表益實﹐而汗愈難出故也。

升麻葛根湯

太陽病﹐次傳陽明胃經﹐身熱﹑目痛﹑鼻幹﹑不寐﹑脈洪而長﹐以陽明主肌肉﹐其脈挾鼻﹐絡於目故也。

升麻葛根白芍﹝各二錢﹞甘艸﹝炙﹐一錢﹞

加姜煎服。如頭痛﹐加白芷﹑川芎。如身痛﹐加羌活﹑防風。如熱不退﹐加黃芩﹐或加石膏。胃虛不食﹐加白尢。腹痛﹐倍白芍。若傷寒未入陽明者勿服﹐恐引表邪入陽明也。﹝此經多气多血﹐寒邪入﹐則血气壅滯。辛能達表﹐輕可去實﹐故用升葛辛輕之品﹐發散陽明表邪。邪盛則陰虛﹐故用白芍也。﹞

小柴胡湯

陽明病﹐又傳少陽膽經﹐胸脇痛﹑耳聾﹑寒熱往來﹑嘔而口苦﹑咽漧目眩﹑脈弦而數﹐以少陽之脈﹐循脇絡耳故也。

柴胡﹝二錢﹞半夏﹝錢半﹞人參甘艸黃芩生薑﹝各一錢﹞棗﹝三枚﹞

水煎服。如嘔逆﹐加陳皮﹐倍生薑。煩者﹐去半夏﹐加栝蔞。渴者﹐去半夏﹐加花粉。

若不渴﹐外有熱﹐去人參﹐加桂枝﹐覆取微汗。咳嗽﹐去參棗﹐加漧薑﹑五味。﹝咳爲肺寒﹐漧薑散寒﹐少加五味以斂肺。肺脈不虛者不用。少陽癥﹐有嗽無喘﹔陽明癥﹐有喘無嗽。﹞虛煩﹐加竹葉﹑粳米。腹痛﹐去黃芩﹐加白芍。脇下痞硬﹐去大棗﹐加牡蠣。脇痛﹐加靑皮﹑白芍。心下悸﹐小便不利﹐去黃芩﹑加茯苓。﹝太陽病﹐或飲水多﹐停心下﹐故悸﹔水蓄不行﹐故小便不利。茯苓能利水。﹞本經頭痛﹐加川芎。發黃﹐加茵陳。

加減羌活五積散

﹝新﹞治四時感冒﹐發熱﹑惡寒﹑頭痛﹑身疼﹑咳嗽﹑聲重﹐脈浮緊無汗者﹐以代發表古方﹐不論大小皆治。

當歸﹝錢半﹞白芍﹝一錢﹞陳皮﹝八分﹞半夏﹝錢半﹞茯苓﹝一錢三分﹞甘艸﹝一錢﹞

桔梗枳殼川芎白芷防風﹝各一錢﹞羌活﹝八分﹞桂枝﹝一錢﹞紫蘇葉﹝五分﹞北細辛﹝三分﹞

姜三片﹐蔥白五寸﹐水煎﹐熱服﹐取微汗。如冬春寒甚﹐加麻黃五六分。夏秋﹐加蒼朮錢半。

加減羌活湯

﹝新﹞治傷風寒﹐頭痛﹑身痛﹑憎寒﹑壯熱﹑脈浮緊無汗﹐及四時不正之气。

凡男女大小同治。以代麻﹑桂﹑靑龍等湯也。

羌活﹝一錢﹞防風﹝一錢二分﹞蒼朮川芎白芷甘艸﹝各一錢﹞陳皮﹝八分﹞北細辛﹝二﹑三分﹞

生薑﹝一錢﹞蔥白﹝五寸﹞

熱服﹐取微汗。如自汗者﹐去蒼朮﹐加白朮﹐或加黃。胸滿﹐加枳殼﹑桔梗。嘔逆﹐加半夏。喘促﹐加杏仁。可隨癥加入。此方不犯三陽禁忌﹐爲解表穩方﹐可以便用。

補中益气湯

治虛弱不足。年衰脈微之人﹐外受風寒﹐難用表劑﹐補中卽以除蔻﹐亦可隨癥照後加入。善用者最效。

人參﹝無者用淮山藥三﹑四錢炒黃代之﹞黃

﹝蜜炒﹞白朮﹝各錢半﹞陳皮﹝五分﹞

當歸甘艸﹝炙。各一錢﹞升麻﹝用蜜水炒﹐或用淡鹽水炒﹞柴胡﹝酒炒。各三分﹞

生薑﹝五分﹞紅棗﹝三枚﹞

水煎服。病屬太陽﹐無汗寒熱者﹐加羌活﹑防風。頭痛﹐加白芷﹑川芎﹐或加北細辛二﹑三分。汗不出者﹐再加蒼朮。自汗者﹐加桂枝﹑白芍。寒甚者﹐加蘇葉。熱甚者﹐加黃芩。

○此方惟上焦痰嘔﹑中焦濕熱﹑傷食﹑膈滿者忌服。

益元散邪湯

﹝新﹞治元气太虛﹐脈大無力﹐外感寒邪﹐憎寒壯熱﹐身痛頭痛﹐或嘔惡泄瀉等癥。邪气不能外達﹐惟溫中自可散寒﹔卽素稟薄弱之輩﹐或連進二三服﹐自必陽回而解。

當歸﹝二三錢﹞白芍﹝煨﹐錢半﹞陳皮﹝一錢﹞白朮熟地﹝各三四錢﹞山藥﹝二錢﹞

甘艸﹝炙﹐一錢﹞黃

﹝蜜炒﹐錢半﹞麻黃﹝去節﹐八分﹞桂枝﹝一錢﹞生薑﹝煨﹐錢半﹞

水煎﹐熱服﹐略蓋以取微汗。如頭痛﹐加川芎﹑白芷各一錢﹐北細辛二分。如泄瀉者﹐去當歸﹐加蓽四錢﹐茯苓一錢﹐木香﹝煨﹞三分。若三陽並病者﹐加柴胡二錢。

○仲景治傷寒﹐如麻﹑桂等湯以溫散﹐固爲千古妙方﹔至於陽根於陰﹐從補血而散者﹐惟此乃得云騰致雨之妙﹐爲今時之所宜。勿得疑爲驟補無用﹐而徒以散邪爲主﹐致爲夭枉之失。

○上方補气以散邪﹐此方補血以散邪。

十﹑論吐證

經曰「其髙者﹐因而越之」﹔又曰「在上者湧之」﹐謂吐之也。邪結中焦﹐胸滿而痞硬﹐气上衝咽喉﹐不得息者﹔或饑不能食﹐或食入卽吐﹐並有欲吐不能吐者﹔手足厥冷﹐脈弦遲﹐或寸脈微浮而緊﹐此爲胸中有寒﹐當吐之。丹溪曰「吐中有發散之義」﹐此治傷寒一大關鍵也。今何人惟知汗﹑下二法﹐而吐法不用﹐使邪气結而不散﹐輕病致重﹐其害無窮。

但胸中之寒﹐亦有虛實之分﹐仲景曰「膈上有寒飲﹐漧嘔者﹐不可吐也﹐急溫之﹐宜四逆湯。」﹝方載三十內。﹞前言寒者﹐言寒邪之實﹔後言寒者﹐言胃气之虛。當吐當溫﹐此等要處﹐最宜詳察。

凡胸中鬱鬱而痛不能食﹐欲人按之﹐而反有涎唾﹐下利甚﹐其脈遲﹐而寸脈微滑﹐吐之則利自止。

凡宿食在上脘者宜吐﹔虛煩在胸中者﹐宜吐﹑下分治之。

凡寸脈弱而無力者忌吐。寒邪在表﹐宜汗﹔在中下宜下﹐不宜吐。

瓜蒂散

治胸中痞硬﹐寒邪滯中﹐寸脈微浮。吐之以散中寒。

甜瓜蒂﹝炒黃﹞赤小豆﹝等分﹞

爲末。卽瓜蒂一味亦可。熟水調服二三錢﹐以指按喉必吐。吐時須令閉目﹐緊束肚皮﹐若吐不止者﹐蔥白湯解之。凡亡血及老人產婦血虛脈弱者勿服。

梔子豆豉湯

治傷寒煩躁。亦用作吐藥﹐以肺腎之邪在上焦﹐吐以散之也。

梔子﹝十四枚﹞淡豆豉﹝四合﹞

先煎梔子﹐後入豆豉﹐分二服。溫進一服﹐得吐﹐止後服。

○煩者气也﹐出於肺﹐梔子治肺煩﹔躁者血也﹐出於腎﹐豆豉治腎躁﹔以心火旺﹐則金躁而水虧﹐肺腎合而爲煩躁。

上方吐有形之實邪﹐此方吐無形之虛煩。若大便溏泄者﹐虛寒在下﹐不可服。至於宿食而煩躁者﹐用梔子大黃湯下之。

外附治結胸法

凡傷寒結胸﹐有气虛不堪攻吐者﹐以蔥白﹑生薑各四兩﹐生蘿卜半斤﹐﹝此味若無﹐以子三兩代之。﹞共搗﹐炒熱﹐以布包安膿處。須分兩包﹐冷則易之﹐實時汗出而愈。

○又法﹐以大蒜十餘枚﹐搗攤絹上﹐貼一切脹痛處﹐神妙。

十一﹑論下證

邪在表﹐宜汗﹔邪入裏﹐宜下。﹝此裏者﹐非三陰之裏﹐乃陽明胃府也。三陰亦有轉入陽明者﹐須因癥因脈﹐酌宜下之。﹞然下癥不一﹐有痞﹑滿﹑燥﹑實﹑堅五者之異。痞者﹐胸悶不食﹔滿者﹐胸腹膨脹﹔燥者﹐大便枯少﹔實者﹐腹滿而痛日久不大便﹔堅者﹐按之鞭硬。如五癥悉具﹐三焦俱傷﹐宜大承气湯急下之。但見痞﹑燥﹑實﹑三癥﹐邪在中焦﹐宜調胃承气湯﹐不用枳朴﹐恐傷上焦之气也。但見痞實二癥﹐邪在上焦﹐宜小承气湯﹐不用芒硝﹐恐傷下焦之血也。

夫以人之一身﹐元气周流﹐一有邪滯﹐則壅塞經絡而爲病矣﹔輕則導而去之﹐重則攻而下之﹐使垢瘀去﹐而後正气可復。然攻下之劑﹐須適癥爲宜﹐若邪盛而藥輕﹐則根株仍畱﹔邪輕而藥重﹐則正气必傷。能以癥合脈﹐庶得萬全。

十二﹑論證當下

脈沈實﹐尺脈更旺者﹐邪熱入府也﹐宜下之。其癥﹕腹中鞭硬﹐大便閉﹐譫語﹐腹痛﹐不惡寒﹐反惡熱﹐口渴﹐咽燥﹐腹滿﹐潮熱﹝日晡熱﹐屬實癥。﹞及五六日不大便﹐繞臍痛﹐煩躁發作有時者﹐此有燥屎也﹐俱宜下之。

十三﹑論證忌下

脈虛弱﹐寸脈浮大﹐右關細澀及遲緩微弦者﹐皆不宜下。又有脈久數者﹐非外邪也﹔細數者﹐非實邪也﹐下之則危。其癥﹕腹鳴自利﹐無熱惡寒﹐唇靑舌捲﹐口不渴﹐身痛﹐大便先硬後溏﹐喘而胸滿﹐止心下硬滿﹐不食﹐惡寒﹐小便淸利﹐咽中閉塞﹐汗多亡陽而譫語﹐陰虛水虧﹐虛煩虛躁﹐四逆惡水等癥﹐俱忌下之。

十四﹑傷寒攻裏諸方

大承气湯

治傷寒陽邪入腑﹐五六日不大便﹐痞﹑滿﹑燥﹑實﹑堅五癥全具﹐發熱﹐譫語﹐口漧﹐舌澀﹐三焦大熱﹐脈沈實者。

大黃﹝五錢﹞芒硝﹝四錢﹞濃朴﹝二錢﹐炒﹞枳實﹝一錢﹐炒﹞

或加甘艸一錢﹐水兩鐘﹐先煎濃朴﹑枳實至鐘半﹐投大黃﹐煎至一鐘﹐去渣﹐納芒硝一沸﹐熱服。﹝大黃瀉熱﹐芒硝潤燥﹐枳朴破痞滿﹐攻內邪之峻劑也。然非大實大滿﹐不可輕投﹐恐有寒中之變。﹞

小承气湯

治邪在上焦﹐痞滿譫語﹐便難而硬﹐或六七日不大便﹐潮熱﹐气喘脈實者。

大黃﹝四錢﹞濃朴﹝二錢﹞枳實﹝一錢﹐炒﹞

水煎﹐熱服。﹝除芒硝者﹐恐傷下焦眞陰也。﹞

謂胃承气湯

治邪在中焦﹐燥實﹑腹脹﹑惡熱﹑口渴﹑便祕﹑譫語及吐後腹脹﹐與未吐未下而心煩脈實者。

大黃﹝六錢﹐酒浸﹞芒硝﹝四錢﹞甘艸﹝錢半﹞

水煎去渣﹐入芒硝一沸服。﹝除朴﹑實者﹑恐傷上焦之气也﹔加甘艸者﹐不致傷胃也。

○吐後爲內煩﹐下後爲虛煩﹐不吐不下而心煩者﹐胃有郁熱也。﹞

六一順气湯

治傷寒邪熱傳裏﹐便實﹑口燥﹑潮熱﹑斑黃﹑狂走﹑陽厥﹑胸脇滿硬﹑臍腹脹痛﹐及老人﹑產婦﹐血气兩虛者﹐有下癥﹐或下後未解諸病﹐用此以代大小承气﹑大陷胸等湯之神劑也。

大黃﹝四五錢﹞枳實﹝錢半﹞黃芩﹝二錢﹞甘艸﹝一錢﹞濃朴﹝姜炒﹐一錢半﹞白芍﹝二錢﹞

水煎服。欲峻者﹐大黃後入。如表癥未除者﹐加柴胡錢半。古方原有芒硝﹐去之﹐以性峻急﹐傷人故也。若槪用之﹐在死者多矣。

○仲景云﹕蕩滌熱積﹐宜用湯液﹐切禁丸藥。

大柴胡湯

治表癥未除﹐裏癥又急﹐汗下兼行。

柴胡﹝三錢﹞半夏﹝二錢﹞黃芩白芍﹝各錢半﹞生薑﹝二錢半﹞大黃﹝二三錢﹞枳實﹝一錢﹞

大棗﹝三枚﹞

水煎服。

十五﹑論淸理

凡傷寒吐下後﹐多有餘熱未除﹐脈猶洪數﹐以致口渴咽燥﹐身熱便赤﹐日夜不寧等癥﹐此際宜淸理之﹐則熱退而諸癥瘥矣。但淸熱必須滋陰﹐或補先天之水﹐或養後天之血﹐庶陰長而陽自消。若徒用苦寒之劑﹐不惟熱不能退﹐而且熱從火化﹐損脾傷胃﹐是治病而適以益病﹐可不畏乎﹗業醫者宜知也。

益陰淸熱湯

﹝新﹞治傷寒餘熱﹐口渴﹑便赤﹑煩躁﹑便實﹑脈洪等癥。

當歸﹝一錢﹞白芍生地麥冬﹝各錢半﹞黃芩﹝二錢﹞甘艸﹝一錢﹞元參﹝一錢﹞

澤瀉﹝八分﹞木通﹝八分﹞梔仁﹝炒黑﹐八分﹞陳皮﹝八分﹞石膏﹝生用﹐二錢﹞黃柏﹝炒焦﹐一錢﹞

扁豆﹝炒研﹐二錢﹞

水煎服。如舌黃﹐加黃連一錢。目赤﹐加膽艸八分。大便燥﹐加酒炒大黃錢半。如婦人血熱﹐加靑蒿二錢。如脇痛﹐加靑皮八分。如口渴﹐加花粉一錢。

黃蓮解毒湯

治傷寒吐下後﹐火盛煩躁﹐喘急﹐口渴脈洪者。

黃連黃芩黃柏梔子﹝各一錢﹞

水煎服。

白虎湯

治傷寒脈浮滑﹐表裏俱熱﹐及便結斑黃﹐狂躁大渴等癥。

石膏﹝五錢﹞知母﹝二錢﹞甘艸﹝一錢﹞糯米﹝一撮﹞

水煎服。如汗渴者﹐加人參。

竹葉石膏湯

治陽明汗多而渴﹐鼻衄﹐喜水而吐﹐及煩躁等癥。

石膏﹝生研﹐三錢﹞淡竹葉﹝十三片半夏甘艸﹝各錢二分﹞麥冬﹝錢半﹞人參﹝無者﹐或以蜜代之﹞

米﹝一撮﹞

生薑三片﹐煎服。

以上所錄諸方﹐是折火之標﹐而非退熱之本﹐惟直探其眞陰而補之﹐如亢旱而得甘霖﹐土木皆濡﹐頃刻爲淸涼矣﹐豈不妙哉﹗如左尺脈無力﹐以六味地黃大劑投之﹐自水旺而火退。如右尺脈弱﹐上部渴甚燥熱﹐飲冷反吐﹐下部足冷者﹐是火不歸源﹐卽以六味湯中加肉桂二錢﹐五味五分﹐甚則加附子二﹑三錢﹐冷凍飲料卽愈。若先用苦寒之藥﹐而熱不退﹐再用芩連之類﹐安得生乎﹗

十六﹑論溫

溫者﹐溫其中也。气爲陽﹐气虛則寒﹔髒有寒邪﹐不溫卽死。經曰「陽气者﹐若天與日﹐失其所則折壽而不彰。」以寒者陰慘肅殺之气也﹐陰盛則陽衰﹐所以昔賢皆重救裏﹐宜及時而用溫也。但溫有大溫﹑次溫之殊﹕大溫者﹐以眞陽將脫﹐須回陽以固中元﹔次溫者﹐正气猶在﹐宜扶陽以顧將來﹐庶轉凶爲吉﹐而生機勃然矣。又有一種陰虛火盛﹐內熱不宜用溫者﹐凡姜﹑桂﹑附子之類勿用﹐當用溫和之味﹐不犯一毫寒涼﹐則脾腎無傷﹐斯爲髙明。

和陰益陽湯

﹝新﹞治傷寒吐下後﹐元气不足﹐以致飲食不思﹐腹滿而嘔﹐口吐冷涎﹐大便溏泄﹐小便不禁﹐六脈虛弱﹐四肢無力等癥。

當歸﹝二三錢﹞白芍﹝酒炒﹐錢半﹞白朮﹝二錢﹞茯苓﹝錢半﹞人參﹝少者以淮山藥炒用﹐三錢﹞

甘艸﹝炙﹐一錢﹞陳皮﹝一錢﹞半夏﹝錢半﹞砂仁﹝炒研﹐八分﹞藿香﹝一錢﹞生薑﹝煨﹐一錢﹞

大棗﹝三枚﹞

水煎﹐溫服。如四肢寒冷﹐加附子一錢。小腹痛喜按者﹐加吳茱萸六分。﹝開水泡一次用。﹞

泄甚者﹐加肉豆蔻五﹑七分﹐但當歸減半﹐須用土炒。汗出﹐加蜜炒黃錢半﹔甚者﹐加蜜炒麻黃根錢半。若气下陷﹐亦加黃錢半﹐升麻三分如小便不禁﹐加鹽炒補骨脂一錢﹐益智仁一錢。如心虛不寧﹐加棗仁﹝炒研﹞錢半。

理中湯

治病後中气虛寒﹐自利不渴﹑腹痛﹑嘔吐﹑脈弱等癥。

人參﹝若無人參﹐屬气虛者﹐以蜜炒黃二錢代之﹔脾虛者以灌山藥三錢代之﹞

白朮﹝二三錢﹞甘艸﹝炙﹐一錢﹞漧薑﹝炒﹐錢半﹞

水煎服。如病重者﹐日進二服。如四肢厥逆﹐加附子一﹑二錢。其有寒甚勢急者﹐附子生用或煨熟用。如腹痛而小便不利者﹐加茯苓二錢﹐白芍錢半。嘔者﹐加生薑二錢﹐去附子。

八味回陽飲

治脈虛將絕﹐陰陽將脫。

人參﹝無者以蜜炒黃一兩代之﹞附子﹝二三錢﹞漧薑﹝炒﹐二三錢﹞當歸身﹝三錢﹐如泄瀉者﹐或血熱而動者去之。﹞熟地﹝數錢或一二兩﹞甘艸﹝炙﹐一錢﹞白朮﹝三四錢﹞黃

﹝蜜炒﹐三錢﹞

水煎﹐溫服。如泄瀉者﹐加烏梅二个。虛火上浮者﹐加茯苓二錢﹐麥冬一錢。如肝滯而脇脹痛者﹐加肉桂錢半。

理陰煎

此治眞陰不足﹐左尺無神﹐陽浮假熱者。

熟地﹝五七錢或加倍﹞當歸身﹝三五錢﹞甘艸﹝炙﹐一二錢﹞漧薑﹝炒﹐一二錢﹞

一或加肉桂﹝一二錢﹞

水煎服。如陰中無陽﹐加附子。若脾腎兩虛﹐水泛爲痰﹐或嘔或脹者﹐加茯苓錢半﹐或加白芥子五分。若泄者﹐去當歸﹐加山藥﹑扁豆﹑吳茱萸﹑肉豆蔻﹑補骨脂之屬。如腰痛﹐加杜仲﹑枸杞。如腹脹痛﹐加木香﹑砂仁﹑陳皮之屬。

十七﹑論補

補者﹐濟其虛也﹐古人言之已詳﹐今人畏而不用﹐且曰﹐傷寒無補法﹐謬亦甚矣﹗使患虛者坐以待斃﹐不大可憾乎﹗觀仲景立三百九十七法﹐而治虛寒者一百有奇﹐垂一百一十三方﹐而用人參桂附者八十有奇。卽東垣﹑丹溪﹑節庵亦有補中益气﹑回陽返本﹑溫經益元等湯﹐未嘗不補也。夫實者不藥可愈﹐虛者非治弗痊﹔能察其虛而補濟之﹐卽握傷寒之要矣。

二補湯

﹝新﹞治陰陽兩虛﹐六脈俱弱﹐夜熱肢冷﹐失血便泄等癥。

熟地﹝三五錢﹞當歸﹝土炒﹐二錢。泄者或不用亦可﹞黃

﹝蜜炒﹐二錢﹞枸杞﹝二錢﹞甘艸﹝炙﹐錢半﹞

杜仲﹝鹽炒﹐二錢﹞棗皮﹝一錢﹞白朮﹝錢半﹞淮山藥﹝二錢﹞肉桂﹝一錢﹞五味子﹝十三粒﹐微炒﹞

水煎服。如寒甚者﹐加附子錢半。腹痛喜按者﹐加補骨脂﹝炒﹞一錢。泄者﹐加烏梅二个﹑肉豆蔻八分。嘔惡﹐加生薑一二錢。

小營煎

治血少陰虛﹐咽漧舌燥﹐上下失血﹐脈細數者。

當歸﹝二三錢﹞熟地﹝二三錢﹞白芍﹝酒炒﹐二錢﹞山藥﹝炒﹐二錢﹞川續斷﹝錢半﹞

枸杞﹝二錢﹞

水煎服。如火盛煩躁﹐加眞龜膠二錢﹐化服。或加麥冬﹑生地。骨蒸﹐加地骨皮錢半。

如身熱﹐加靑蒿一錢。

八味回陽飲

治陰陽大虛﹐元气將脫者﹐非此不治。﹝方載十六內﹞

十全大補湯

治气血兩虛﹐惡寒發熱﹐眩最自汗﹐諸虛等癥。

人參﹝無者﹐以山藥三五錢代之﹞白朮﹝二錢﹞茯苓﹝錢半﹞甘艸﹝炙﹐一錢﹞白芍﹝酒炒﹐二錢﹞

熟地當歸﹝各三錢﹞川芎﹝一錢﹞黃

﹝蜜炒﹐二錢﹞肉桂﹝錢半﹞

水煎服。

八味大建中湯

治中气不足﹐厥冷﹑嘔吐﹑陰縮﹑多汗﹐腹中寒痛﹐脹滿不食﹐唇幹﹑精出﹑寒熱煩冤等癥。

人參甘艸﹝炙。各一錢﹞黃

﹝蜜炒﹞當歸白芍﹝酒炒。各二錢﹞肉桂﹝二錢﹞

半夏﹝錢半﹞附子﹝一錢或二錢﹞紅棗﹝二枚﹞生薑﹝六分﹞

水煎服。

十八﹑論三陰

三陽傳入陽明胃府者爲裏﹐非三陰之裏也。三陰亦有轉於陽明者﹐寒郁爲熱﹐亦有虛實之異。實熱者﹐脈必沈實有力﹐惡熱譫語﹐大渴便祕﹐是腸胃燥實﹐宜下之。若不轉入胃府﹐而尢癥實脈實者﹐宜因經因脈調理之﹐不得一槪論下也。

加味平胃散

﹝新﹞治太陰脾經病﹐腹滿而吐﹐食不下﹐嗌漧﹐手足自溫﹐或自利﹐腹痛﹐不渴﹐脈沈而細﹔以太陰之脈﹐布胃絡嗌故也。

蒼朮﹝錢半﹞濃朴﹝姜炒﹐一錢﹞陳皮﹝八分﹞甘艸﹝炙﹐八分﹞扁豆﹝炒研﹐二錢﹞

白芍﹝錢半﹞半夏﹝錢半﹞大腹皮﹝去黑皮及粗﹐洗淨﹐一錢﹞砂仁﹝一錢﹐炒研﹞生薑﹝一錢三分﹞

大棗﹝三枚﹐去核﹞

水煎服。如泄﹐加肉豆蔻八分﹐白朮錢半﹐或再加煨木香三分。如腹痛拒按者﹐去生薑﹐加葛根錢半。如嗌漧﹐加元參﹑桔梗。

八味地黃丸

治少陰腎經病﹐舌漧﹑口燥﹐或自利而渴﹐或欲吐心煩﹐引衣倦臥﹔其豚沈。以少陰之脈﹐貫腎﹐絡肺﹐系舌本故也。

熟地﹝八兩﹞山藥棗皮茯苓﹝各四兩﹞丹皮﹝二兩﹞澤瀉﹝兩半﹞肉桂﹝三兩﹞

附子﹝三兩﹞

共研末﹐煉蜜爲丸。病急卽減兩爲錢﹐水煎﹐早服。

養肝抑邪湯

﹝新﹞治厥陰肝經病﹐或气上撞心﹐心中疼﹐煩熱消渴﹐饑不欲食﹐食卽嘔蛔﹐下利不止。脈沈而弦﹐以厥陰之脈循陰器而絡於肝故也。

當歸﹝二錢﹞白芍﹝酒炒﹐錢半﹞柴胡﹝酒炒﹐錢半﹞熟地﹝二錢﹞川椒﹝炒﹐七分﹞

麥冬﹝一錢﹞烏梅﹝二﹑三錢﹞木香﹝煨﹐三﹑五分﹞白朮﹝錢半﹞茯苓﹝二錢﹞

水煎服。如消渴甚者﹐加黃柏﹑知母各錢半﹐肉桂五分。

○陽邪自太陽傳至太陰﹐則嗌漧未成渴也。傳至少陰﹐則口渴未成消也。傳至厥陰而成消渴者﹐熱甚能消水也。若脈癥皆實﹐宜用承气等湯下之。然又有說﹕以肝居下部﹐而邪亂之﹐則邪上撞心﹔木邪乘土﹐則脾气受傷﹐所以饑不欲食。脾土旣傷﹐而復下之﹐則脾愈傷﹐而利不止﹐此所以宜養肝補土也。

麻黃附子細辛湯

治少陰傷寒﹝以無頭痛也﹞。始得之﹐脈沈而反發熱者﹐此陰分表邪也。用熟附配麻黃者﹐發中亦有補焉。

麻黃﹝去節﹐錢半﹞附子﹝錢半﹞細辛﹝七分﹞

水煎服。或去細辛﹐加甘艸。

眞武湯

治少陰傷寒﹐腹痛﹐或嘔或利或咳﹐小便不利﹐四肢重痛。

茯苓白芍生薑﹝各三錢﹞白朮﹝二錢﹞附子﹝錢半﹞

水煎服。若咳者﹐加五味子三分﹐細辛六分﹐漧薑一錢。小便利者﹐去茯苓。下利﹐去白芍﹐加漧薑錢半。嘔者﹐去附子﹐加生薑二錢。

十九﹑論傷寒中寒不同

凡六腑屬陽﹐一受寒邪﹐先發太陽﹐發熱惡寒﹐治宜疏散。五臟屬陰﹐一受寒邪﹐必發太陰﹐惡寒不熱﹐治宜溫托﹔以腠理素虛﹐而陽微最忌發表。其外寒所受𨿽同﹐而裏則以有火爲傷﹐無火爲中之異﹐此猶人所共知﹔至於陽極而癥似陰﹐陰極而癥似陽﹐治若稍混﹐殺人反掌。詳明於下﹐以便取用。

凡陽癥似陰者﹐手足冷﹐大便閉﹐小便赤﹐煩悶昏迷﹐身寒卻不欲衣﹐口渴﹐指甲紅﹐脈必沈滑﹐或四肢厥冶。此陽極於內﹐眞陰失守也。輕則調胃承气湯﹐重則大承气湯下之﹐以救一綫之陰﹐不至爲陽所劫。此時不知診脈﹐疑以爲寒﹐用一毫溫熱之藥﹐則立斃矣。

凡陰癥似陽者﹐煩躁面赤﹐咽漧﹐大便泄﹐小便淸﹐指甲黑﹐或身熱反欲得衣﹐口渴﹐不喜冷水﹐脈必浮微。若認爲陽證﹐投以寒藥﹐死者多矣。總之﹐陰證不分熱與不熱﹐不論脈之浮沈大小﹐但指下無力﹐重按全無﹐便是伏陰﹐急與五積散﹐通解表裏之寒。若內有沈寒﹐必須姜附溫之。如附子理中湯﹝方載上十六內。﹞之屬﹐乃爲妙劑。

五積散

治內外陰寒﹐並治感冒食積﹐嘔吐﹐背項拘急等癥。

當歸﹝一錢﹞白芍陳皮﹝各八分﹞川芎白芷桔梗﹝各一錢﹞蒼朮﹝錢半﹞枳殼肉桂﹝各一錢﹞半夏濃朴茯苓﹝各一錢三﹞漧薑﹝一錢﹞麻黃﹝去節﹐五﹑八分﹞

人參﹝少者亦服﹞甘艸﹝七分﹞生薑﹝一錢﹞蔥白﹝三莖﹞

水煎﹐熱服。

太陽湯

﹝新﹞治寒中三陰﹐戰栗厥逆﹐嘔吐昏迷﹐唇靑囊縮等癥。

白朮﹝三錢﹞漧薑﹝炒﹐一二錢﹞當歸﹝錢半﹐泄者不用山藥﹝炒﹐二錢﹞附子﹝二三錢﹐勢危者用生附子﹐濕紙包煨熱用﹞甘艸﹝炙﹐一錢﹞白芍﹝煨﹐錢半﹞生薑﹝一錢﹞紅棗﹝三枚﹞

水煎服。或假熱﹐拒格不納﹐冰冷服。

○此方用白芍﹐恐陽藥之僭越也﹐可代理中﹑四逆﹑回陽等湯。如冬月﹐寒傷太陽經﹐有表證者﹐加麻黃八分。頭痛﹐加北細辛二﹑三分。

如肉振汗多者﹐加制黃二﹑三錢。如泄瀉者﹐加烏梅二个﹐去當歸。如肝脈緊而郁滯者﹐加肉桂二錢。如小腹痛而喜按者﹐加吳茱萸七分﹐湯泡一次用﹐又須兼下方外治﹐乃妙。

華佗救脫陽法

治寒中三陰﹐陽脫無脈﹐昏倒彊直等癥。

用蔥白一﹑二斤搗碎﹐炒熱﹐絹綢包熨臍下﹐以二包更替熨之。脈漸出﹐手足溫者﹑生。

內服上方﹐但藥小及少緩者﹐俱不能濟。

二十﹑論傳經及合病並病

凡風寒中人﹐入陰入陽﹐原無定體﹔及已中之後﹐或傳或不傳﹐或初入太陽﹐卽入少陰﹐而成眞陰癥者有之﹐不必盡如經言日傳一經者之說也。所以凡治傷寒﹐宜見證治證﹐如在表者疏之﹐在中者和之﹐在裏者攻之﹐不必拘泥﹐此活法也。

○合病者﹐或兩經同病﹐或三經齊病是也。治之者﹐必以一經病重爲主﹐各經病亦須兼之。因證察脈﹐自必適中。如方書所載白虎湯治三陽同病之類﹐似難恰合﹐宜變通因心。

○並病者﹐一經先病未盡﹐又過一經者是也。但過經不盡循序﹐或越一經越二經者有之。治之者﹐宜以後過之經爲主治﹐勿使未盡﹐而又過經也。能因機察變﹐原始要終﹐乃爲髙明。

○仲景曰﹕傷寒先在太陽﹐脈靜者不傳﹐若煩躁脈數者爲傳也。

○傷寒二三日﹐陽明少陽證不見者﹐爲不傳。

○傷寒數日﹐無熱而煩躁者﹐爲陽去入陰也。若能食﹐不嘔﹐陰受邪也。

二十一﹑論兩感

凡病兩感者﹐內外皆感於寒者有之。亦有縱欲﹑勞力﹑七情先傷於內﹐而後寒邪復傷於外者﹐是表裏俱病﹐本危癥也。然細察之﹐亦有緩急可辧。彼三陽之頭痛﹑身熱﹑耳聾﹑脇痛﹑惡寒而嘔者﹐外邪也。其三陰之腹滿﹑口渴﹑囊縮﹑譫語者﹐此內邪也。若外甚於內﹐當以外爲主治﹐而兼調其內﹔內甚於外﹐當以內爲主治﹐而兼理其外。外甚者疏之﹑解之﹐內甚者﹐和之﹑攻之﹐以言內外傷寒者也。若元气素虛﹐脈息無神﹐而內傷復兼外感者﹐此宜單顧根本﹐不可攻邪﹔一得元气不敗﹐則彊寇自退﹐或可望其生矣。此癥變態非常﹐不可鑿言方治。姑舉古方﹐以治兩感傷寒﹐爲臨此癥者之法。

大羌活湯

治內外兩感傷寒。若內傷﹐不系外寒傳裏者﹐忌用。

羌活獨活防風防己黃芩黃連白朮﹝各二錢﹞蒼朮﹝二錢﹞甘艸北細辛﹝各一錢﹞

知母生地﹝各七錢﹞川芎﹝七分﹞

水煎﹐熱服。此陰陽兩解也。蓋表裏俱病﹐欲汗之則有裏癥﹐欲下之則有表癥。潔古制此方者﹐意以傳經爲陽邪﹐故以羌﹑獨﹑蒼﹑防﹑芎﹑細祛風發表﹐升散傳經之陽邪﹔芩﹑連﹑知﹑地黃﹑己淸熱利濕﹐滋培受傷之陰血﹔又用朮﹑艸以回中州而和表裏﹐或可救治。

沖和靈寶飲

治癥同前。

羌活防風﹝各錢半﹞細辛﹝五分﹞川芎白芷生地黃芩﹝各一錢二分﹞甘艸柴胡漧葛石膏﹝各一錢二分﹞黑豆﹝一撮﹞

加生薑﹑蔥白煎服。如自汗﹐加白朮﹑黃。如胸滿﹐加枳殼﹑桔梗﹐去生地。喘﹐加杏仁。若要汗下兼行﹐加大黃。當隨癥加減﹐不可執滯。

卷之四傷寒﹝下﹞

二十二﹑傷寒變證引言

凡傷寒變證不一﹐然內有是病﹐外方有是證。非病自病﹐證自證也。治者能於表裏寒熱虛實六者﹐精以辧之﹐而因證制方﹐不但證愈﹐而病亦愈矣。若淺近者﹐不能會此六者﹐而第拘方書﹐恐其人其脈﹐未必盡合。是治病而反以加病﹐烏乎可﹗且方書𨿽多﹐未盡周全﹐有言其病而不垂其方者﹐有錄其方而未明其理者﹐俾人不能應用。余故將各證條析於前﹐各方分列於後。髙明者可由此而妙心裁﹐遲鈍者亦用是而不失其準繩也。

二十三﹑論傷寒目證

凡治傷寒﹐須觀兩目﹐或赤或黃﹐是爲陽證。若六脈洪大有力﹐或兼躁渴﹐其熱必甚。

輕則三黃石膏湯﹐重則大承气湯。目白者非熱癥﹐不用寒涼。眵者﹝卽眼糞也。﹞火也﹐液幹而結﹐當用淸涼。至於目睛上視﹐謂之戴眼。此由腎虧血少﹐其筋脈燥急﹐牽引而上﹔治以培陰養血爲主。若誤以爲風而用風藥﹐則陰益虛而血益燥﹐其危也必矣。

三黃石膏湯

治目赤﹑目黃屬熱者﹐並治瘟疫﹑躁渴等癥。

黃芩﹝三錢﹞黃柏﹝三錢﹞黃建﹝二錢﹞生石膏﹝三四錢﹐研﹞梔子﹝五枚﹞麻黃﹝無表癥者不用﹞

水煎﹐熱服。

淸涼湯

﹝新﹞治目熱多眵﹐羞光而澀。

赤芍﹝一錢﹞生地﹝半錢﹞白芷川芎﹝各八分﹞荊芥薄荷﹝各六分﹞羌活﹝五分﹞黃芩﹝一錢﹞

梔仁﹝炒﹐六分﹞甘艸﹝七分﹞蔓荊子﹝八分﹐搗碎﹞

水煎服。如血虛﹐加當歸﹑白芍。

歸芍地黃湯

﹝新﹞治戴眼。

當歸﹝三錢﹞白芍﹝酒炒﹐二錢﹞熟地﹝四五錢﹞棗皮﹝錢半﹞丹皮﹝一錢﹞茯苓﹝錢半﹞

澤瀉﹝七分﹞山藥﹝錢半﹞秦艽﹝一錢﹞肉桂﹝一錢﹞

水煎﹐速速多服。

二十四﹑論傷寒舌證

舌爲心之苗﹐本紅而澤。若邪熱傳裏﹐則津液漧燥﹐而舌苔生矣。苔白者﹐邪未入腑﹐半表半里﹐宜和解之﹐如小柴胡湯之屬。﹝方載第八內。﹞黃苔者﹐熱入漸深﹐則燥而澀﹐胃府有邪熱也﹐宜下之﹐但不得遽用峻劑。至於黑苔﹐所屬有二﹕黑燥有芒刺﹐脈數有力者﹐此火極似水﹐爲熱已極﹐宜大承气湯之類﹝方載十四內。﹞下之﹔若黑而滑潤﹐脈遲無力者﹐此水極似火﹐爲虛寒已盛﹐宜附子理中湯及八味地黃湯﹐重加桂附可也。﹝方載十六內。﹞

倘誤認爲火﹐稍用寒涼﹐無生理矣。

二十五﹑論傷寒衄血

雜病衄血﹐責熱在裏﹔傷寒衄血﹐責熱在表。以寒入於皮毛﹐皮毛通於肺﹐肺气受傷不能衛血﹐故衄血也。脈浮緊無汗者﹐宜汗之自解。古用麻桂﹐似屬太剛﹐宜易以柴葛之類。

若衄後而熱退﹐是邪從衄解矣。至於陰虛火動者﹐不宜汗以亡陰也。又有傷寒至三﹑四日間﹐邪熱乘肝﹐肝不藏血也。太陰脈布胃中﹐胃气攻衝﹐脾不能統血也。然則鼻衄豈盡由於肺乎﹗治者當因內外詳察治之。

柴葛解肌湯

治太陽陽明合病﹐衄血﹐脈浮洪而緊者﹐宜外發表﹐內淸熱。

柴胡﹝錢半﹞漧葛﹝二錢﹞甘艸﹝一錢﹞黃芩生石膏﹝各二錢﹞白芍梔子﹝炒黑。各二錢﹞

羌活﹝八分﹞白芷桔梗﹝各一錢﹞

水煎服。

加減小柴胡湯

﹝新﹞治邪熱乘肝鼻衄。

柴胡﹝錢半﹞半夏人參﹝弱者用之﹞甘艸白芍﹝各一錢﹞當歸黃芩﹝各錢半﹞

水煎。百艸霜﹝松柴燒者不用﹞血餘﹝卽頭髮﹐燒灰存性﹞蒲黃﹝炒黑﹞各三分﹐上三味﹐再研細末﹐藥調服。以紅見黑卽止。或加阿膠。

平胃斂陰湯

﹝新﹞治胃气上衝﹐脾不統血﹐致鼻衄而血多者。

扁豆﹝炒研﹐三錢﹞甘艸﹝一錢﹞麥冬﹝一錢﹞牛膝﹝一錢﹞白朮﹝八分﹞山藥﹝錢半﹞

葛根﹝一錢﹞三七﹝七分﹞白芍﹝一錢﹞五味子﹝微炒搗碎﹐三四分﹞當歸﹝一錢﹞

加百艸霜﹑發余﹑蒲黃﹝炒黑﹞各三分﹐藥調服。如胃熱﹐加石膏三五錢。

二十六﹑論傷寒發渴

渴者﹐邪熱入髒。在五六日之間﹐舌黃便結﹐酌宜淸之﹐或下之﹐如竹葉石膏湯﹐或加酒炒大黃一二錢。舌黑芒刺﹐面赤﹐便祕﹐用調胃承气湯﹐以熱甚也。陰虛口渴﹐得水而不咽﹐或咽而不多﹐是精竭而滋水潤之﹐宜滋陰﹐如六味之類。細察命門火衰﹐用八味冷服﹐以干者爲渴﹐不得誤認爲熱。傷寒思水爲欲愈﹐不可不與﹐不可過與﹔過則水停﹐爲變不一。若陰盛格陽之癥﹐非所宜也。至若素不渴者﹐藥後變渴﹐是陽復裏溫﹐陰陽均平﹐病將愈矣。

以上諸方﹐俱載在上。

二十七﹑論傷寒口瘡喉腫

口瘡者﹐心脾郁熱﹐治宜淸涼。更有脾气不足﹐不能按納下焦陰火﹐治宜附子理中湯﹝方載十六內。﹞之屬﹐冷服。至於喉腫﹐有陰毒﹑陽毒﹕陽毒者﹐是火上衝﹐面赤脈洪﹐或有濃血﹐治宜淸肺化毒﹔陰毒者﹐四肢冷而脈沈細﹐以寒積於肺﹐極而生熱﹐宜引火歸源。

淸心理脾湯

﹝新﹞治實火上炎﹐口舌糜爛﹐便燥尿赤﹐脈洪有力。

黃連﹝一錢﹞黃芩﹝錢半﹞黃柏甘艸漧葛﹝各一錢﹞梔子﹝八分﹞連翹﹝一錢﹞生地﹝錢半﹞

大黃﹝酒炒二錢﹞

水煎服。或加升麻八分。

淸肺化毒湯

﹝新﹞治陽毒喉腫﹐或瘡癰膿血﹐便結脈實。

甘艸﹝錢半﹞桔梗苦參大黃﹝各二錢﹞黃連﹝錢半﹞黃柏﹝一錢﹞連翹﹝去心﹞知母﹝各錢半﹞

麥冬﹝錢二分﹞牛蒡子﹝一錢﹞荊芥﹝八分﹞白芷﹝一錢﹞山豆根﹝一錢﹞

水煎服。如大便實者﹐加芒硝一﹑二錢﹐或加升麻八分。

附子理中湯

治陰毒喉腫﹐四肢冷﹐六脈細﹐寒極生熱。但便溏尿淸﹐知非熱也﹐速宜救陽﹐用此方冷服。﹝方載十六內。﹞卽八味亦可。

二十八﹑論傷寒咳嗽

咳嗽有三﹕初受寒而卽咳嗽者﹐治宜發散。至表癥除而咳嗽者﹐是寒變熱﹐治宜淸涼。

若口漧古燥﹐火气上升﹐六脈洪大而咳嗽者﹐是火乘肺也﹐始以淸涼﹔不效﹐繼以苦寒降火﹐則肺寧而咳嗽止矣。

散寒淸金湯

﹝新﹞治傷寒發熱畏寒﹐脈浮緊而咳嗽者。

麻黃﹝去節﹐七分﹞桂枝﹝一錢﹞甘艸﹝八分﹞白芍﹝一錢﹞杏仁﹝去皮﹐八分﹞陳皮﹝一錢﹞

茯苓﹝一錢﹞半夏﹝一錢二分﹞生薑﹝五分﹞蔥白﹝三莖﹞

水煎﹐熱服﹐覆取微汗。卽夏月亦可用﹐以內有白芍斂陰﹐但麻黃畱節止用四五分。

若此際用一味淸熱涼藥﹐則肺邪愈蔽﹐咳久莫止。

淸熱寧肺湯

﹝新﹞治寒郁變熱﹐肺燥喉癢﹐咳嗽不寧。

桔梗﹝錢半﹞麥冬黃芩甘艸半夏陳皮﹝去白。各一錢﹞麻黃﹝畱節﹐四分﹞

連翹﹝去心﹐八分﹞栝蔞仁﹝去油八分﹞桑白皮﹝蜜炙﹐一錢﹞枳殼﹝一錢﹞

水煎服。

○肺爲淸靜之腑﹐不容外邪﹐用淸涼者須加麻黃﹐庶不致陰藥寒肺也。卽夏月可用﹐可加馬兜鈴三分。

降火安金湯

﹝新﹞治實火上炎﹐肺受火爍﹐咳嗽煩甚﹐脈洪大者。

知母﹝二錢﹞麥冬生地﹝各錢半﹞桔梗牛膝甘艸﹝各一錢﹞桑皮陳皮﹝各一錢﹞

水煎服。有痰易來﹐加半夏二錢。如咳甚而痰難來者﹐加只母錢半。如大便祕結﹐加酒炒大黃錢半。

逍遙散

治漧咳﹐連聲而痰不來﹐或全無痰者﹐此火郁於中也。

茯苓柴胡當歸﹝酒拌﹞白芍﹝酒炒﹞白朮﹝各一錢﹞甘艸﹝五分﹞薄荷葉﹝三分﹞

煨姜﹝六分﹞

水煎服。愈後﹐宜用六味﹐加歸﹑芍以養肝﹐則不發。

二十九﹑論傷寒呃逆

﹝卽噦癥也。﹞

嘔爲火气上衝﹐呃爲寒气阻塞。而然亦有伏陰在內。或誤用寒涼﹐遂至冷極於下﹐迫火上衝﹐自臍下直衝於胸嗌間者﹐此陰癥也。故外𨿽煩躁﹐自覺發熱﹐他人以手按之則冷﹐屬陰癥似陽﹔無根之火﹐散亂於外﹐若誤用涼藥﹐下咽則死﹐不得僅用柿蒂湯也。

丁香柿蒂湯

治呃逆因於寒者。

丁香柿蒂﹝各錢半﹞生薑﹝一錢﹞

水煎服。加甘艸﹑良姜更妙。

羌活附子湯

治陰癥呃逆﹐回眞陽以降陰火﹐而呃自止。

羌活﹝八分﹞附子﹝錢半﹞陳皮半夏﹝各一分﹞砂仁﹝炒研﹐一錢﹞木香﹝三錢﹞肉桂﹝二錢﹞

加參更妙。水煎服。

加味理中湯

﹝新﹞治胃寒呃逆。

人參﹝少者﹐用山藥三錢炒黃代之﹞白朮﹝錢半﹞漧薑﹝炒﹐一錢﹞甘艸﹝炙﹐一錢﹞

附子﹝五分﹞丁香﹝三分﹞木香﹝三分﹞半夏﹝一錢﹞艸豆蔻﹝煨﹐八分﹞生薑﹝一錢﹞

水煎服。

﹝呃在中焦﹐穀气不運﹐其聲短小﹐得食乃發﹔呃在下焦﹐眞气不足﹐其聲長大﹐不食亦然。臨癥者不可不辧也。﹞

安胃飲

治胃火上衝﹐呃逆﹐脈實﹐胸滯﹐便結﹐口渴等癥。

陳皮山楂麥芽木通澤瀉﹝各一錢﹞黃芩﹝錢半﹞石斛﹝二錢﹞

水煎服。如胃火熱甚﹐脈滑實者﹐加生石膏三五錢。

三十﹑論傷寒嘔吐

嘔者有聲有物﹐吐者無聲有物。若有聲無物﹐謂之漧嘔。邪在表不嘔﹐邪將傳入則欲嘔﹐屬半表半里﹐宜和以小柴胡湯﹐﹝方載第八內。﹞加陳皮﹐倍生薑。過此入裏而嘔者﹐有熱有寒。熱者淸之﹐寒者溫之。吐則因胃寒也。至於飲水卽嘔者﹐水停心下也。吐蛔者﹐胃中虛冷也。

總之﹐診脈察癥﹐自得適中。

加味黃芩湯

﹝新﹞治胃熱作嘔﹐煩躁不寧﹐脈洪實者。

黃芩﹝二錢半﹞白芍﹝錢半﹞甘艸﹝一錢﹞半夏﹝錢半﹞生薑﹝二錢﹞

水煎服。如熱甚﹐加石膏或加黃連。大便燥結﹐加酒炒大黃。

羊夏生薑湯

治一切嘔逆。

半夏﹝四錢﹞生薑﹝一兩﹞

水煎服。

理中加半夏湯

治脾胃虛寒﹐吞酸﹐冷咽涎沫﹐嘔吐。

人參﹝少者﹐以山藥三錢炒黃代之﹞白朮﹝二錢﹞漧薑﹝炒﹐一錢﹞甘艸﹝炙﹐一錢﹞

生薑半夏﹝各錢半﹞

水煎服。如虛熱拒格﹐冷服。如寒气內格﹐食入卽吐﹐加黃芩七分以引之。

○凡嘔吐﹐惟生薑爲聖藥。若寒甚者﹐加附子。如嘔而胸滿﹐及食穀欲嘔者﹐加吳茱萸一錢﹐湯泡一次用。

茯苓甘艸湯

治水停心下﹐眩悸嘔吐。

半夏﹝二錢﹞生薑﹝三錢﹞茯苓﹝三錢﹞甘艸﹝一錢﹞陳皮﹝一錢﹞白朮﹝錢半﹞

水煎服。如渴而小水不利﹐加澤瀉八分﹐肉桂五分。

椒梅理中湯

治吐蛔。

人參白朮﹝二錢﹞漧薑﹝一錢﹞烏梅﹝二个﹞川椒﹝一錢﹐微炒﹞

水煎服。一二劑後﹐蛔安卽服補脾藥﹐加使君子肉七个﹐或每早單服使君子肉五六个﹔但須每月初旬﹐虫頭向上﹐服之卽蛔下。

通脈四逆湯

治裏寒外熱﹐脈虛嘔吐﹐一切陰癥。

甘艸﹝炙﹐二錢﹞漧薑﹝炮﹐三錢﹞附子﹝二錢﹞

嘔吐者﹐加生薑二錢﹐水煎服。若假熱拒阻者﹐冰冷與服。

三十一﹑論傷寒發黃

熱邪傳裏﹐胃气燻蒸﹐則成濕熱﹔透於肌腠﹐遂成黃病。由小便不利﹐邪無輸泄也。

茵陳湯

治邪熱郁滯﹐變爲黃病﹐身目如金﹐口渴尿赤。

茵陳﹝錢半﹞山梔﹝二錢﹞大黃﹝三四錢﹞

薑水煎服。

﹝胃熱移於下焦﹐故用大黃爲君。熱無以泄﹐臣以山梔﹐利小便而瘀熱自除。至於茵陳﹐爲治疽退黃之專藥也。若用茵陳五苓散﹐不惟不能退黃﹐小便間亦難利。﹞

三十二﹑論傷寒腹痛

腹痛﹐有陰陽虛實之異。陽邪痛者﹐其痛不常﹔陰邪痛者﹐痛無休歇。﹝陽卽熱﹐陰卽寒。﹞

按而痛甚爲實﹐按而痛減爲虛。如煩渴﹑气粗﹑便結﹐其痛暴甚﹐右關脈實﹐是屬熱而實也﹔若腸鳴﹑泄利﹐時痛不已﹐口唾冷涎﹐重按則減﹐脈緊而弱﹐是屬寒而虛也。又有裏寒表熱而腹痛者﹐內喜熱湯﹐肚喜熱熨﹐不得誤以爲熱﹐宜細辧治之。

淸熱止痛湯

﹝新﹞治陽邪肚痛﹐煩渴喜冷﹐便結拒按癥候。

黃連﹝一錢﹞黃芩﹝二錢﹞梔仁﹝一錢﹞扁豆﹝二三錢﹐炒﹞白芍﹝錢半﹞甘艸﹝一錢﹞

大黃﹝酒炒﹐錢半﹞陳皮﹝一錢﹞牛膝﹝一錢﹞

水煎﹐熱服。如繞臍硬痛﹐便結煩渴者﹐有燥屎也﹐加芒硝三錢﹐化服下之。因食積者治亦同。其癥𨿽昏迷肢冷﹐脈若沈實﹐按腹痛甚者是也。

溫中湯

﹝新﹞治裏寒便溏﹐腹痛喜按﹐口唾冷涎﹐脈虛弱者。

白朮﹝一錢﹞山藥﹝炒﹐錢半﹞扁豆﹝炒研﹐二錢﹞陳皮﹝八分﹞濃朴﹝姜炒﹐一錢﹞

砂仁﹝八分﹞藿香﹝一錢﹞漧薑﹝炒﹐八分﹞甘艸﹝炙﹐一錢﹞白芍﹝一錢﹞

水煎服。如宿食﹐加神曲﹝炒﹞﹑麥芽﹝炒﹞各一錢。如嘔逆﹐加生薑錢半。如气滯者﹐加木香四五分。

暖胃和中湯

﹝新﹞治腹痛脹脹﹐喜熱惡食﹑脈沈緊者。

山藥﹝炒﹐錢半﹞茯苓﹝錢三分﹞扁豆﹝炒研﹐二錢﹞烏藥﹝一錢二分﹞吳茱萸﹝開水炮一次用﹐七分﹞

陳皮﹝八分﹞艸豆蔻﹝煨研﹐八分﹞木香﹝三分﹞甘艸﹝炙﹐八分﹞

水煎服。

加味理中湯

﹝新﹞治陰寒腹痛﹐脈緊而微者。

白朮﹝二錢﹞漧薑﹝炒﹐錢半﹞甘艸﹝炙﹐一錢﹞丁香﹝五分﹞白豆蔻﹝去殼炒研﹐一錢﹞

水煎服。如寒甚﹐而手足厥逆﹐上吐冷涎﹐下泄淸水﹐加附子二三錢。如假熱在上不納者﹐冰冷與服。如表熱裏寒者﹐亦治。經謂「甘溫能退大熱」是也。

三十三﹑論傷寒蓄血

蓄血者﹐熱蓄血分﹐畱結下焦﹐小腹硬滿而痛﹐大便或瀉或黑﹐其人如狂﹐喜忘﹐小便自利。蓋水由气化﹐病在血而不在气﹐故小水利也。血瘀於下﹐去血自愈。下後宜補脾和肝﹐調和气血爲主。海藏曰﹕凡气癥則飲水﹐若蓄血發燥而內不渴﹐𨿽漱水而不咽也。

加味玉燭散

﹝新﹞治血分有滯﹐小腹脹痛﹐熱蓄下焦。

當歸﹝錢三分﹞川芎﹝一錢﹞白芍﹝一錢﹞生地黃﹝錢半﹞大黃﹝一二錢﹞桃仁﹝去皮﹐一錢﹞

紅花﹝一錢﹞甘艸﹝一錢﹞牛膝﹝一錢﹞

水煎服。血不下﹐加芒硝三錢﹐化溶服﹐並重加大黃。老弱婦人血虛者皆可服﹐以代仲景抵當湯。

三十四﹑論傷寒熱入血室

血室者﹐卽衝任血海也﹐亦血分也﹐兼男女而言之。凡血分之病﹐有蓄血者﹐以血因熱結﹐而畱蓄不行﹐故小腹硬痛﹐去之卽愈。若熱入血室者﹐以邪入血分﹐而血亂不調﹐故下血譫語﹐調之則安。調之之法﹐析下治法。

調陰湯

治熱入血室﹐下血譫語﹐煩躁不寧。

當歸﹝錢半﹞川芎﹝一錢﹞白芍﹝酒炒﹐一錢﹞生地﹝二三錢﹞阿膠﹝炒﹐一錢﹞丹參﹝三錢﹞

陳皮﹝八分﹞續斷﹝錢半﹞靑蒿﹝錢半﹞

水煎服。如血熱而下﹐加赤芍錢半﹐靑蒿加重。如血虛躁熱﹐加熟地三﹑五錢。如瘀血作梗﹐血帶紫色﹐加酒炒元胡二錢﹐紅花六﹑七分。如邪未散﹐而寒熱時有者﹐加柴胡錢半。當知病在下焦﹐無犯胃气及上中二焦﹐斯爲善治。

三十五﹑論傷寒下利

《要略》曰﹐六腑气絕於外者﹐手足寒﹔五臟气絕於內者﹐利下不禁。治之稍誤﹐其害不小。夫下利有寒有熱﹐寒者多而熱者少。因癥診脈﹐庶無遺憾。

溫胃湯

﹝新﹞治腹冷痛下泄﹐手足厥逆﹐脈微欲絕﹐及下利淸谷。

山藥﹝炒﹐三錢﹞扁豆﹝炒研﹐三錢﹞甘艸﹝炙﹐錢半﹞茯苓﹝錢半﹞白朮﹝二錢﹞漧薑﹝炒﹐一﹑二錢﹞吳茱萸﹝八分﹐開水泡用﹞補骨脂﹝炒﹐錢半﹞肉豆蔻﹝去油﹐一錢三分﹞

水煎服。如陽虛寒甚者﹐加附子一﹑二錢。如腹痛者﹐加木香三﹑四分。如滑脫不禁者﹐加烏梅二个﹐木香﹝煨用﹞三分。如肝邪侮脾者﹐加肉桂一﹑二錢。如外有表癥﹐溫中可以散寒。下利中虛者﹐亦宜用此。

加味四逆湯

﹝新﹞治陰寒自利﹐外熱而不惡熱﹐口渴而不喜冷﹐四肢厥冷﹐脈𨿽數而無力。此陽脫凶候﹐不得誤認爲熱。

附子﹝二﹑三錢﹞甘艸﹝炙﹐錢半﹞漧薑﹝炒﹐錢半﹞木香﹝三﹑四分﹐煨用﹞

白朮﹝二﹑三錢﹞烏梅﹝二个﹞肉豆蔻﹝面煨﹐錢半﹞

水煎服。如上焦熱格者﹐冰冷服之。

柴芩煎

治傷寒表邪未解﹐內外俱熱﹐煩渴喜冷﹐下利脈實者。

柴胡梔子黃芩澤瀉木通﹝各二錢﹞甘艸﹝一錢﹞白芍﹝錢半﹞枳殼﹝錢半﹞

水煎服。如小便短﹐而大便多水﹐加萆四錢。

凡治有通因通用﹐如傷寒下利譫語者﹐內有燥屎也﹔如少陰下利﹐心下有痛有硬者﹐必有所積也﹐當下之。如小承气湯﹐及六一順气湯去芒硝﹑柴胡﹐可以酌用。﹝二方載十四內。﹞

三十六﹑論傷寒協熱下利

凡傷寒表癥未除而誤下之﹐因熱未退﹐內復作利﹐故云協熱下利。此熱字言表熱﹐非內熱也﹐屬表裏俱病。故仲景止有桂枝人參湯﹐其義顯然。若不明此義﹐認爲內熱﹐復誤下之﹐枉人命矣﹗且有不必誤下﹐而妄用芩﹑連治表熱者﹐表癥得寒愈熱﹐乃致下利。或脾胃素弱﹐逢寒卽泄。旣見下利﹐益云協熱﹑謬誤甚焉﹗

桂枝人參湯

治傷寒表裏不解﹐協熱下利者。

桂枝﹝二錢﹞甘艸﹝炙﹐二錢﹞白朮﹝錢半﹞漧薑﹝炒﹐錢半﹞人參﹝無者﹐又山藥炒三錢代之﹞

水煎服。

三十七﹑論傷寒二便不通

二便屬二腸﹐系腎之竅也。其不通者﹐有因過汗亡陰﹐有因熱結二腸﹐由此而譫妄發狂﹑發黃等癥隨焉。然二癥最急﹐先開小便﹐用鹽炒紅﹐淬水服之﹐以指探喉取吐。上竅開﹐下竅自通。大便祕﹐用豬膽一枚取汁﹐入醋少許﹐用竹管灌入肛中﹐頃當大便。待二便通﹐方可用藥。血燥者潤之﹐熱結者淸之。

潤燥湯

﹝新﹞治血虛而燥﹐二便艱澀。

當歸﹝二三錢﹞熟地﹝三五錢﹞生地﹝二錢﹞威參﹝八錢﹞肉蓯蓉﹝三錢﹞枸杞﹝錢半﹞

牛膝﹝錢半﹞小茴﹝鹽炒﹐三分﹞麥冬﹝一錢﹞

水煎﹐空心服。

淸熱湯

﹝新﹞治二便熱結。

扁豆﹝炒研﹐三錢﹞麥冬﹝錢半﹞石膏﹝生用﹐三錢﹞生地﹝二錢﹞車前子﹝錢半﹞知母﹝一錢﹞

黃柏﹝一錢﹞威參﹝八錢﹞牛膝﹝二錢﹞

水煎﹐空心服。或加酒蒸大黃。

○閱卷內有治小便不通者﹐當參閱用之。

三十八﹑論傷寒發狂

狂有實狂﹑如狂二癥﹐當分析之﹐不得槪視。實狂者﹐因傷寒熱邪傳於胃府﹐當下失下﹐以致熱結而發狂﹐不臥﹑不饑﹑妄言﹑棄衣﹑潮熱﹑咽痛﹑便結﹑腹滿﹐或徧體發黃﹐其脈洪實﹐此陽証之順者也﹐下之乃安。輕則黃連解毒湯﹐重則六一順气湯。若汗吐下後虛者﹐人參白虎湯可也。至於下利太過﹐致亡津液﹐精奪志失﹐變而發狂﹐小便自遺﹐瞳人不轉﹐脈息虛脫者﹐此難治也。如狂者﹐由本體虛弱﹐及七情內傷﹐而寒邪復感於外﹐病隨邪起﹐此虛狂也。

其癥外無黃赤之色﹐內無胸腹之結﹐脈不滑實﹐𨿽或躁擾妄言﹐而禁之則止﹐口不焦渴﹐便不硬結﹐是皆精气受傷﹐神魂失守之癥。不能察此﹐便謂陽狂﹐妄行攻瀉﹐必至殺人。治者須分陰陽乃得。如陽虛者﹐宜補中益气湯之類﹔陰虛者﹐宜四物六味之類。又有陰虛挾火﹐陽虛挾寒者﹐須分治之。此外又有蓄血發狂者﹐詳上傷寒蓄血條。以上治法﹐是其大略﹐而變癥不一﹐宜自酌量。

黃蓮解毒湯

治大熱﹐妄言﹐亂走﹐脈實發狂。

黃連﹝二錢﹞黃芩黃柏梔子﹝各一錢﹞

水煎﹐熱服。

六一順气湯

﹝方載上十四內。﹞治癥同前﹐但較甚者﹐實熱作狂也。

白虎加參湯

治汗吐下後﹐微虛發狂者。

人參﹝無者以山藥三錢代之﹐或以今時北條參三錢代之﹞知母﹝三錢﹞生石膏﹝五錢﹐搗碎﹞

甘艸﹝一錢﹞粳米﹝一撮﹞加神砂﹝五分﹐細研同煎﹞

水煎﹐溫服。

補中益气湯

治右手脈弱﹐舉動無力﹐聲息短微﹐气虛躁擾如狂者。

人參﹝或以山藥三錢代之﹞白朮歸身﹝各一錢﹞黃

﹝蜜炙﹐錢半﹞陳皮﹝七分﹞

甘艸﹝炙﹐五分﹞升麻﹝鹽炒﹞柴胡﹝酒炒。各三分﹞

水煎服。

四物湯

治左手脈弱﹐面白唇淡﹐口漧舌燥﹐血虛躁擾如狂者。

歸身﹝二錢﹞白芍﹝酒炒﹐錢半﹞川芎﹝一錢﹞熟地﹝三錢﹞

水煎服。

六味地黃湯

治左尺脈弱﹐腎水枯竭﹐津液漧涸﹐水虧躁擾如狂者。

熟地﹝三五錢﹞茯苓﹝錢半﹞棗皮丹皮﹝各一錢﹞淮山藥﹝二錢﹞澤瀉﹝八分﹞

水煎服。

滋陰退火湯

﹝新﹞治水虧挾火﹐脈浮大無力﹐躁擾如狂者。

熟地﹝三五錢﹞生地白芍麥冬﹝各二錢﹞女貞子﹝錢半﹞甘艸﹝七分﹞知母地骨皮﹝各一錢﹞黃芩生石膏﹝各二錢﹞

水煎服。

八味地黃湯

治陽虛挾寒﹐右尺脈弱﹐假熱躁擾如狂者。

卽前六味地黃東加肉桂﹑附子各錢半。此卽陰癥似陽﹐卽用附子理中湯冰冷與服﹐亦妙。

凡發狂難制﹐以炭燒紅﹐淬入醋中﹐使气入鼻卽定﹐方可察癥診脈。

凡發狂者﹐或下利﹐或反目直視﹐或汗後復熱﹐不食者卽死。

三十九﹑論傷寒發斑發疹

﹝斑隱於皮膚之間﹐視之則得﹔疹累於肌肉之上﹐手摹亦知。二者實無大別﹐總由寒毒不解而然。﹞

凡傷寒之邪﹐自外而入﹐深入不解﹐又自內而出﹐所以發斑。原有虛實之異。實者﹐以寒邪傳於胃府﹐變而爲熱﹐陽毒外見﹐由誤治使然。或陽癥誤用溫藥﹐或當汗當下而未致者﹐或下早下遲﹐以及汗下未透者﹐治宜淸熱解毒。虛者﹐或汗吐下後﹐中气虛乏﹐或過服涼藥﹐遂成陰癥。寒伏於下﹐逼其無根失守之火﹐燻蒸脾胃而發斑點﹐其色淡紅﹐隱隱見於肌表﹐與陽癥發斑色紫赤者不同。此胃極虛﹐治宜溫補。又有內傷發斑者﹐因气血兩虛﹐脈𨿽浮大﹐按之無力﹐或手足逆冷者﹐先用理中湯以復其陽﹐次隨癥治﹐不應﹐加附子。

○以上三癥﹐總以脈之有力無力及大便之燥潤爲辧。

犀角地黃湯

治傷寒陽毒發斑。

犀角﹝用鎊磨水入藥﹐無者以升麻錢半代之。﹞生地﹝四錢﹞白芍丹皮﹝各錢半﹞

水煎﹐入犀角汁服。

加味升葛湯

﹝新﹞治癥同前。

升麻﹝錢半﹞葛根白芍甘艸黃芩梔子﹝各一錢﹞

水煎﹐加犀角汁更妙。如咽痛﹐加元參錢半。

大建中湯

治中气不足﹐脈息虛大﹐一切虛斑﹐並治積勞虛損。

人參白朮茯苓甘艸川芎當歸肉蓯蓉﹝酒浸﹞白芍熟地麥冬半夏肉桂附子﹝炮﹞黃

﹝蜜炒。各等分﹞

生薑三片﹐棗二枚﹐水煎服。無參者﹐以淮山藥代之。或用補中益气湯﹝方載上條。﹞

加葛根﹑白芍亦妙。

理中湯

﹝方載十六內。﹞治陰寒厥冷﹑脈緊發斑。

王瓜﹝卽土瓜。﹞根搗汁﹐和伏龍肝﹝卽竈心土。﹞未服﹐甚效。

四十﹑論傷寒陽厥陰厥

﹝此證卽前所論陽證似陰﹐陰證似陽也。﹞

凡傷寒逆者﹐四肢不溫﹐邪傳少陰也﹔厥者﹐手足冰冷﹐邪傳厥陰也。然亦有陰厥﹑陽厥之異。陽厥者﹐熱厥也。寒邪自三陽傳入陰分﹐郁而爲熱﹐便結﹑煩躁﹑譫語﹑發渴﹐脈沈有力﹐或失汗失下所致﹔輕則四逆散﹐重則六一順气湯之類。陰厥者﹐寒厥也。初無三陽傳經實熱等癥﹐而眞寒直入三陰﹐則畏寒厥冷﹐腹痛吐瀉﹐脈沈無力﹐此獨陰無陽也。輕則理中湯﹐重則四逆﹑回陽等湯主之。

四逆散

治陽气亢極﹐四肢厥逆﹐在臂﹑脛之下。若是陰證﹐則上過於肘﹐下過於膝﹐以此爲辧﹐乃不當用此也。

柴胡白芍甘艸枳殼﹝各等分﹞

共研細末﹐米飲調下﹐每服二錢。

六一順气湯

卽用調胃承气湯亦可。﹝二方見十二內。﹞治陽厥便結﹐煩躁譫語﹐惡熱口渴﹐四肢𨿽冷而脈沈實有力。

理中湯

治陰厥腹痛﹐吐瀉不渴﹐畏寒肢冷﹐脈弱等癥。﹝方見十六內。﹞

回陽返本湯

治癥同前。此陰盛格陽﹐故陰極發躁而厥。

人參﹝一錢﹞附子﹝二三錢﹞炮姜﹝一二錢﹞甘艸﹝炙﹐一錢﹞麥冬﹝錢半﹞五味子﹝二十一粒﹞

陳皮﹝一錢﹞陳茶﹝一錢﹞

水煎﹐冷服。如面赤者下虛也﹐加蔥五莖﹐黃連四﹑五分﹐用澄淸泥漿水煎﹐臨服入蜜五匙。如脈全欲絕﹐服後脈微出者生﹐頓出者死。卽四逆湯亦可。

救脫陽方

用蔥白一大握﹐微搗碎﹐炒熱﹐用布包熨臍下﹐以二包更替熨之。內服上陰厥方。如假熱拒格﹐冰冷服之。

四十一﹑論傷寒囊縮

此癥有陽有陰﹕陽癥囊縮者﹐因熱極筋枯而燥縮也﹐用大承气湯下之﹔陰癥囊縮者﹐因寒極筋勁而收縮也﹐用四逆湯溫之。若婦人﹐觀其乳頭縮者是也。至於陰縮者﹐肝筋寒也﹔陰挺者﹐陰筋熱也。

大承气湯

﹝方載十二內。﹞治陽癥脈實﹐躁狂囊縮。

四逆茱萸湯

﹝新﹞治陰癥厥逆﹐脈弱囊縮。

甘艸﹝炙﹐二錢﹞漧薑﹝炮﹐二錢﹞附子﹝三錢﹐或生用﹞吳茱萸﹝二錢﹐開水泡一次用﹞

生薑﹝錢半﹞大棗﹝四枚﹞

水煎﹐冷服。加人參更妙。如腹痛﹐加白芍二錢。

溫肝湯

治肝腎陰寒陰縮。

當歸枸杞﹝各二錢﹞茯苓肉桂烏藥﹝各錢半﹞木香﹝五分﹞小茴﹝五七分﹐炒﹞

吳茱萸﹝錢半﹐開水泡一次用﹞生薑﹝七分﹞

水煎﹐溫服。或加附子。

龍膽瀉肝湯

治肝經濕熱陰挺。

龍膽艸﹝酒炒﹞天冬麥冬甘艸黃連﹝各一錢﹞黃芩﹝錢半﹞柴胡﹝錢半﹞山梔知母﹝各一錢﹞五味﹝三分﹞

水煎﹐熱服。或加人參。

四十二﹑論傷寒撮空證

﹝卽循衣摸牀也。﹞

此癥直視譫語﹐脈弦者生﹐澀者死。小便利者可治﹐以其膀胱化气﹐腎水猶未涸也。原由肝熱乘肺﹐元气衰微﹐極虛之癥。不論何病﹐但以參﹑大劑或八珍之屬補之﹐間有活者。

若大便祕結﹐譫語脈實者﹐此爲實熱﹐宜承气等湯下之。﹝方見十四內。﹞

四十三﹑論傷寒發喘

喘之爲癥﹐因肺气上逆而然。如未汗而喘﹐是邪在表﹐宜療以解肌。痰壅腹滿而喘﹐療以蕩滌。停飲而喘﹐療以散水。至若直視﹑煩滿﹑气粗﹑身汗如油﹐此壞癥也。

麻桂各半湯

治寒邪在表﹐發熱惡寒气喘﹐以及一切感冒。

麻黃﹝七八分﹞桂枝﹝一錢﹞白芍甘艸﹝各一錢﹞杏仁﹝十一粒﹐去皮尖﹞

姜引。或加蘇子﹑陳皮各八分。

枳桔二陳湯

治痰壅气喘。

枳殼﹝錢半﹞桔梗﹝二錢﹞半夏﹝二錢﹞茯苓﹝錢半﹞甘艸﹝一錢﹞陳皮﹝去白﹐錢半﹞

杏仁﹝十五粒﹞蘇子﹝炒研﹐八分﹞生薑﹝六分﹞

如咳﹐加麻黃五﹑六分。

半夏茯苓湯

治傷寒飲水過多﹐停滯胸隔﹐心下痞滿气喘。

半夏﹝三錢﹞茯苓﹝四錢﹞生薑﹝二錢﹞

水煎服。卽用下方亦可。

五苓散

治癥同前﹐或小水不利。

白朮﹝一錢﹞豬苓﹝錢半﹞茯苓﹝二錢﹞澤瀉﹝一錢﹞肉桂﹝五分﹞車前子﹝一錢﹞

水煎服。或加蘇子八分﹔不效﹐加甘遂五分﹔勿加甘艸﹐以相反也。

四十四﹑論傷寒腹滿

客邪入胃﹐卽生脹滿。但有虛﹑實﹑寒﹑熱之辧。若是陽證﹐必咽漧煩熱﹐脈實有力﹐宜淸宜攻。若是陰邪﹐必吐食畏寒﹐自利肢冷﹐脈虛無力﹐宜溫宜補。

淸泉湯

﹝新﹞治陽證實熱﹐脈洪腹滿。

生石膏﹝三五錢﹐研﹞知母﹝錢半﹞陳皮﹝去白﹞濃朴﹝姜炒﹞枳殼﹝各錢半﹞

大腹皮﹝二錢﹐洗淨﹞黃芩﹝錢半﹞

水煎服。如便結﹐加大黃二錢以攻之。

暖胃湯

﹝新﹞治陰寒虛滿﹐脈弱便瀉。

白芍﹝錢二分﹞漧薑﹝炮﹐二三錢﹞丹參﹝三錢﹞濃朴﹝姜炒﹐一錢﹞木香﹝三分﹞

香附﹝醋炒﹐六分﹞吳茱萸﹝制﹐錢半﹞生薑﹝一錢﹞

水煎服。如寒甚者﹐加附子一﹑二錢。如食因寒滯﹐加神曲一錢﹐麥芽一錢﹐俱炒用。

如大便不流動﹐加當歸二﹑三錢。

四十五﹑論傷寒變溫病暑病

冬時寒毒內藏﹐至春發爲溫病﹐至夏發爲暑病。仲景曰﹕發熱不惡寒而渴者﹐溫病也。

暑病則尢甚矣﹐卽熱病也。此與夏月中暑者不同﹐義詳暑癥門。二病宜從淸涼﹐固其然也﹐然必表裏俱有熱癥﹐方可治用淸涼。若值四時寒邪感冒未解﹐𨿽外熱如火﹐而內無熱病可據者﹐不得執以爲熱﹐而槪用涼藥。須察癥察脈﹐則見理精矣。

四十六﹑論傷寒勞復食復

勞力感寒一癥﹐外則辛苦勞力﹐內則七情勞神。外勞則輕﹐若內外俱勞﹐則形神悉困﹐斯爲甚矣。今人傷寒﹐率多類此。輕者和解﹐重者培本﹐治法詳前。倘但知攻邪﹐未有不誤人者矣。

食復者﹐由新瘥胃虛﹐食稍多則復。腹滿脈實﹐煩熱便結。輕則二陳東加山楂﹑麥芽﹑砂仁﹑神曲﹐重則大柴胡湯。﹝方見十四內。﹞

四十七﹑論傷寒虛證

陽微則惡寒﹐陰弱則發熱﹐是寒熱之有虛也。其人本虛﹐故發汗而戰。耳聾者﹐陽气虛也。面赤戴陽者﹐陰不足也。無陽不能作汗﹐必身冷而脈遲也。脈數爲熱﹐當消食。如食而吐者﹐胃中虛冷也。虛則鄭聲﹐言語亂而气息微也。身倦惡寒而利﹐冷極而爲厥逆也。

頭痛嘔吐宜溫﹐以頭痛之有屬陰也。自利發熱汗出者﹐有陰無陽也。便溏者﹐以裏虛而寒在下也。陽明病﹐不能食﹐攻其熱必噦﹐以胃中虛冷也。自利不渴者﹐以髒之無火也。邪中於陰者﹐必生內栗也。汗多而心下悸者﹐亡其陽也。發汗病不解﹐而反惡寒者﹐虛也。脈陰陽俱緊﹐反汗出者﹐亡其陽也。

四十八﹑傷寒論治摘要

凡傷寒汗﹑吐﹑下之後﹐宜用小柴胡東加減和之﹐不得便用補藥。以余邪得補﹐而熱復盛。惟挾虛傷寒﹑脈弱無力及勞傷者﹐不在禁補之例。

凡汗藥宜早﹐下藥宜遲﹐此緊要法也。宜早者﹐謂風寒自表而入﹐卽當速爲解表。邪從表解﹐免使人裏而變生別癥。宜遲者﹐謂邪傳入陽明之府﹐俟邪熱壅盛於裏﹐下之去其邪熱而愈。若未盛而早下之﹐則正气受傷﹐陰寒之气乘虛而入﹐恐成痞气﹑結胸等癥。

凡寒癥脈伏﹐或吐瀉﹑脫陽﹑無脈﹐以薑汁﹑好酒各半盞與病者服。脈出者生﹐不出者死。

凡吐血不止﹐韭汁磨墨呷之﹔如無韭汁﹐雞子淸亦可。

凡陰毒昏不知人﹐肢冷唇靑﹐藥不得入﹐將蔥切去根葉﹐畱白搗餅﹐先將麝香半分塡於臍內﹐後加蔥餅於上﹐以火熨之﹐爛卽易﹐約三餅稍醒﹐先灌薑汁﹐後服姜附湯﹝用炮漧薑五錢﹐附子一兩﹐或用生附子煎服。

凡服藥卽吐者﹐將生薑汁半盞熱飲﹐吐卽止。

凡頭痛﹐病屬太陽﹐其脈當浮而反沈者﹐固正气衰弱﹐裏虛而然﹐宜用四逆湯。﹝生附子﹑漧薑炮﹐甘艸炙。﹞此裏虛﹐不得不救也。

○頭不痛﹐病在少陰﹐癥當無熱而反熱者﹐因寒邪在表﹐猶未傳裏﹐宜用麻黃附子細辛湯。﹝方見十八內。﹞此表邪﹐不得不散也。

凡脈數爲熱﹕浮數爲表熱﹐沈數爲裏熱﹔數而有力爲實熱﹐無力爲虛熱。況細數乎﹗雀啄連來四五啄﹐屋漏半日一點落。彈石硬來尋卽散﹐搭指散亂如解索。魚翔似有亦似無﹐蝦遊靜中跳一躍。寄語醫家仔細看﹐六脈一見休下藥。

凡傷寒神昏﹐而小便仍通者﹐陰气未絕﹐尙可治之。

凡傷寒不思欲食﹐不可用溫脾健胃之藥﹐以致反增熱毒﹐爲害不淺。但因邪去﹐病癥一和﹐自能思食。

凡傷寒虛熱內熾﹐胃中津液漧枯﹐必仗甘寒之藥﹐方可和之。但須頻頻浸灌﹐則邪熱得以漸解﹐元气得以漸復。若小其劑﹐復時其日﹐亦無及矣。

凡傷寒自利﹐當分陰陽二癥﹐切不可槪投補藥﹑暖藥﹑止瀉藥﹐以致殺人。惟自利而身不熱﹐手足溫者﹐屬太陰﹔身冷四肢厥者﹐屬少陰厥陰﹐可用熱藥。其餘身熱下利者﹐皆陽癥也。

凡冒露冒雨﹐濕气內攻﹐而胸前凝滯者﹐此但可燥濕和中﹔若誤下之﹐則濕气下行﹐損傷脾胃﹐變利變瀉﹐肢冷昏沈。男子謂之亡陽﹐小兒謂之慢脾。

四十九﹑論傷寒誤藥傷人

陰盛陽虛﹐則邪客於腠理而未入﹐汗之卽愈﹔下之則內虛﹐邪气乘虛而入﹐引賊破家而死。陽盛陰虛﹐邪已入裏﹐下之則愈﹔汗之則竭其津液而死。邪在半表半里﹐不知用小柴胡湯和解﹐誤用承气湯﹐致身熱發黃而死。春溫夏暑﹐不寒而熱﹐是伏气溫熱之癥﹐宜用辛涼﹐而誤用麻桂辛溫﹐則內熱愈甚﹐而斑黃﹑狂亂之癥生矣。陽證似陰﹐而誤用熱藥﹔陰證似陽﹐而誤用涼藥﹐皆死。其治載上陰厥陽厥條內。傷寒汗多﹐復利小便﹐內外悉竭者死。

陽明病﹐汗多﹐日晡潮熱﹐小便短少﹐若利之﹐加喘﹑渴者死。

五十﹑論傷寒用藥須得佐使

表汗用麻黃﹐無蔥白不發。吐痰用瓜蒂﹐無豆豉不湧。去實熱用大黃﹐無枳殼不通。

溫經用附子﹐無漧薑不熱。竹瀝得薑汁則行經絡。蜜導得皂角能通祕結。半夏﹑薑汁﹐可止嘔吐。人參﹑竹葉﹐能止虛煩。非柴胡不能和解表裏。非五苓散不能利小便花粉﹑漧葛﹐消渴解肌。人參﹑麥冬﹑五味﹐生脈補元。犀角﹑地黃﹐止上焦吐衄。桃仁﹑承气﹐破下焦瘀血。黃﹑桂枝﹐實表虛出汗。茯苓﹑白朮﹐去濕助脾。茵陳去疸。承气制狂。枳實能除痞滿。羌活可治感冒。人參敗毒﹐能治春溫。四逆療陰厥。人參﹑白虎﹐能化赤斑。理中﹑烏梅﹐能治蛔厥。桂枝﹑麻黃﹐治冬月之惡寒。姜附湯止陰寒之泄瀉。大柴胡去實熱之妄言。太陰脾土惡寒濕﹐惟漧薑﹑白朮以燥濕。少陰腎水惡寒燥﹐得附子以溫潤。厥陰肝木﹐藏血榮筋﹐須白芍﹑甘艸以滋養。此經常用藥之大法﹐惟機變者乃用之無窮也。

五十一﹑論傷寒用藥須配合得宜

麻黃得桂枝則能發汗。白芍得桂枝則能止汗。黃得白朮則止虛汗。防風得羌活則治諸風。蒼朮得羌活則止身痛。柴胡得黃芩治熱。附子得漧薑治寒。羌活得川芎則止頭痛。川芎得天麻則止頭眩。漧葛得天花粉則止消渴。石膏得知母則止渴。香茹得扁豆則消暑。黃芩得連翹則解毒。桑皮得蘇子則止喘。杏仁得五味則止嗽。丁香得柿蒂﹑漧薑則止呃。漧薑得半夏則止嘔。半夏得薑汁則回痰。貝母得栝蔞則開結痰。桔梗得升麻則開提血气。枳實得黃連則消心下痞。枳殼得桔梗能使胸中寬。知母﹑黃柏得山梔則降火。

豆豉得山梔治懊。辰砂得棗仁則安神。白朮得黃芩則安胎。陳皮得白朮則補脾。人參得五味﹑麥冬則生腎水。蒼朮得香附開鬱結。濃朴得腹皮開膨脹。艸蔻得山楂消肉積。烏梅得漧葛則消酒。砂仁得枳殼則寬中。木香得薑汁則散气。烏藥得香附則順气。白芍得甘艸治腹痛因虛。吳茱萸得良姜止腹痛因寒。乳香得沒藥大止諸痛。芥子得靑皮治脇痛。

黃得附子則補陽。知母﹑黃柏得當歸則補陰。當歸得生地則生血。藕汁磨京墨則止血。

紅花得當歸則活血。歸尾得桃仁則破血。大黃得芒硝下實結。皂角得麝香通諸竅。訶子得肉果則止瀉。木香得檳榔治後重。澤瀉得豬苓能利水。澤瀉得白朮能收濕。以上所言配合﹐不過荃蹄耳﹐亦貴在人之神其用也。

五十二﹑論傷寒有宜從證不從脈

脈浮爲表﹐治宜汗之﹐此其常也﹐而亦有宜下者焉。仲景云﹕若脈浮大﹐心下硬﹐有熱屬髒者攻之﹐不令發汗是也。脈沈爲裏﹐治宜下之﹐此其常也﹐而亦有宜汗者焉。少陰病﹐始得之﹐反發熱而脈沈者﹐麻黃附子細辛湯微汗之是也。脈促爲陽﹐常用葛根﹑芩連淸之矣﹔若脈促厥冷爲虛脫﹐非炙非溫不可﹐此又非促爲陽盛之脈也。脈遲爲寒﹐常用漧薑附子溫之矣﹔若陽明脈遲﹐不惡寒﹐身體濺濺汗出﹐則用大承气﹐此又非遲爲陰寒之脈矣。四者從癥不從脈也。世有切脈而不問癥﹐其誤可勝言哉﹗

五十三﹑論傷寒有宜從脈不從證

表癥汗之﹐此其常也﹔仲景曰「病發熱﹐頭痛﹐脈反沈﹐身體疼痛﹐當救其裏﹐用四逆湯。」此從脈之沈也。裏癥下之﹐此其常也﹔目脹發熱者屬陽明﹐脈浮大者用桂枝湯﹐此從脈之浮也。結胸癥具﹐常以大小陷胸湯下之矣﹔脈浮大者不可下﹐下之則死﹐是宜從脈而治其表也。身疼痛者﹐常以麻黃桂枝湯解之矣﹔然尺中遲者不可汗﹐以榮血不足故也﹐是宜從脈而調其榮矣。此皆從脈不從證也。若問證而忽脈者﹐仲景之罪人也。

五十四﹑傷寒脈證凶候

病熱有火者生﹐心脈洪是也﹔無火者死﹐沈細是也。沈細或數者死。浮而澀﹐澀而身熱者死。熱而脈靜者難治。脈盛汗出﹐熱不退者凶。脈虛﹐熱不止者凶。三消﹑失血﹑蓐勞﹑久痢﹑諸虛復發熱者皆逆。

卷之五瘟疫

一﹑論瘟疫與傷寒不同治法亦異

傷寒者﹐感冒寒气。初起發熱惡寒﹐頭痛身疼﹐其脈浮緊無汗者爲傷寒﹔浮緩有汗者爲傷風。瘟疫初起﹐原無感冒之因﹐忽覺凜凜﹐以後但熱而不惡寒。傷寒投劑﹐一汗而解﹔瘟疫發散﹐汗不易出﹐卽彊逼出汗﹐亦不能解。傷寒之邪﹐自毫竅而入﹐不傳染於人﹔瘟疫之邪﹐自口鼻而入﹐能傳染於人。﹝傍人用明雄黃時嚼口中﹐少搽鼻孔﹐可以辟之。﹞

傷寒汗解在前﹐瘟疫汗解在後。傷寒解以發汗﹔瘟疫俟邪內潰﹐汗自然出﹐不可以期﹐且汗出多戰﹐方得解也。傷寒發斑則病篤﹐瘟疫發斑則病衰。傷寒感邪在經﹐以經傳經﹔瘟邪感邪在內﹐內溢於經﹐經不自傳。傷寒感發甚暴﹔瘟疫多有淹纏一﹑二日﹐或漸加重﹐或淹纏五六日忽然加重。﹝醫人問此可知消息。﹞傷寒初起﹐以發表爲先﹔瘟疫初起﹐以疏利爲主。

其所同者﹐邪皆傳胃﹐悉用承气湯類導邪而出也。傷寒下後﹐脫然而愈。以其傳法﹐始終有進而無退也。瘟疫下後﹐多有未能頓解者﹐何也﹖蓋疫邪有表裏分傳者﹐一半向外傳﹐則邪畱肌肉﹔一半向內傳﹐則邪畱胃家。邪畱於胃﹐故里气結滯﹔裏气結滯﹐表气因而不通﹐於是肌肉之邪不能卽達於肌表。下後﹐裏气一通﹐表气亦解﹐則肌肉之邪發於肌表﹐或汗或斑﹐然後脫然而愈。傷寒下後﹐無有此癥﹐所謂病不同﹐而治法亦異者﹐此也。

二﹑論瘟疫治法

瘟疫之病﹐不與傷寒同也。傷寒﹐感天地之常气﹔疫者﹐感天地之厲气﹐勿論老少彊弱﹐觸者卽病。邪自口鼻而入﹐內不在臟腑﹐外不在經絡﹐捨於伏脊之同﹐去表不遠﹐附近於胃﹐乃表裏之分界﹐是爲半表半里﹐卽《鍼經》所謂橫連膜原是也。其病初起﹐先寒後熱﹐日後但熱而無寒﹐脈則不浮不沈而數。此邪不在經﹐若用麻﹑桂彊發其汗﹐徒傷表气﹐熱亦不減。此邪又不在裏﹐若用硝﹑黃早爲之下﹐徒傷胃气﹐其渴愈甚﹐宜用﹕

達原飲

治疫病初起﹐先寒後熱﹐及頭痛身疼﹐此邪熱之浮越也。

檳榔﹝二錢﹞濃朴﹝錢半﹞艸果仁﹝一錢﹞知母﹝一錢﹞白芍﹝一錢﹞黃芩﹝一錢﹞

甘艸﹝五分﹞

溫服。宜速投二﹑三劑。以檳榔能消能磨﹐除伏邪爲疏利之藥﹐又除嶺南瘴气﹔濃朴破戾气所結﹔艸果仁辛烈气雄﹐除伏邪盤踞。三味協力﹐直達巢穴﹐使邪气潰敗﹐速離膜原﹐是以爲達原也。熱傷津液加知母。熱傷榮血加白芍。黃芩淸燥﹐甘艸和中﹐俱有妙用。

○凡疫邪遊溢諸經﹐當隨經引用﹐以助升泄。如脇痛﹑耳聾﹑寒熱﹑嘔而口苦﹐此邪熱溢於少陽經也﹐加柴胡。如腰背項痛﹐此邪熱溢於太陽經也﹐加羌活。如目痛﹑眉稜骨痛﹑鼻幹不眠﹐此邪熱溢於陽明經也﹐加漧葛。其分量重輕﹐在臨癥時權之。

三﹑論汗宜緩

凡疫病傳變﹐或出表﹐或入裏﹐或表裏分傳﹐不得執《傷寒論》﹕」先解其表﹐後攻其裏」。

此大謬也。蓋裏气結滯﹐陽气不得敷布於外﹐務宜承气﹐先通其裏﹔不待發散﹐多有自能汗解﹐以伏邪中潰也。如未得汗﹐以柴胡湯和之。復不得汗者﹐從漸解也﹐不可苛求其汗。疫病多有作戰汗解者﹐或有戰而無汗﹐次日當期復戰。戰者必厥﹐戰而厥回無汗者﹐眞陽尙在﹐表气枯涸﹐可以漸愈。若厥不回﹐汗不出者﹐危矣。但戰不可動擾﹐動擾則止汗不出矣。但可溫復而已。

柴胡湯

治下後﹐內無邪熱﹐宜出戰汗而解。如猶未汗﹐服此方和解。

柴胡﹝二三錢﹞黃芩﹝錢半﹞陳皮甘艸生薑﹝各一錢﹞大棗﹝二枚﹞

古方用人參﹑半夏﹔今表裏實﹐故不用人參。無嘔吐﹐不加半夏。

四﹑論下宜急

傷寒下宜遲﹐要待邪傳裏方可議下。疫病下宜早﹐以邪伏中﹐下之而邪乃潰。但見舌黃﹐心腹痞滿﹐便於達原飲加大黃下之。設邪在膜原者﹐已有行動之機﹐得大黃促之而下﹐實爲開門卻賊之法。卽使未愈﹐邪亦不能久畱﹐二﹑三日後﹐余邪入胃﹐用小承气湯徹其餘毒。大凡客邪﹐貴乎早治﹐乘人血气未亂﹐不至危殆﹐投劑不至掣肘﹐愈後亦易平復﹐以病根之早拔也。倘謂下無結糞﹐似乎太早﹔殊不知因邪熱而致燥結﹐非燥結而致邪熱也﹐下其邪熱﹐又何燥結之有﹗

小承气湯

治邪在上焦﹐胸脇痞滿﹐自得消散。

大黃﹝三五錢﹞濃朴﹝錢半﹞枳實﹝一錢﹞姜﹝三片﹞

溫服。

大承气湯

治中焦堅結﹐自得潤化而下。

大黃﹝三五錢﹞濃朴﹝錢半﹞枳實﹝一錢﹞芒硝﹝二三錢﹞

水姜煎服。

調胃承气湯

治中焦宿結﹐兼有瘀熱。

大黃﹝三五錢﹞芒硝﹝二三錢﹞甘艸﹝一錢﹞

水姜煎服。

邪熱傳裏﹐在上焦痞滿者﹐宜小承气湯。中有堅結者﹐加芒硝﹐軟堅而潤燥。設無痞滿﹐惟存宿結﹐而有瘀熱者﹐宜謂胃承气湯。𨿽無結糞﹐但下黏膩極臭惡物﹐其邪熱散矣。

若待燥結﹐熱極變癥﹐不可揣摩﹐爲害不小。

凡瘟疫舌有白苔者﹐邪在膜原也。舌色黃至中央﹐乃熱邪入胃﹐用達原飲﹐加大黃。若兼三陽癥現﹐照前加藥﹐名三消飲。消內消外﹐消不內不外也。此治內外有邪﹐爲疫癥全劑。

三消飲

治毒邪表裏分傳﹐膜原尙有餘結﹐用此兼解。

檳榔﹝二錢﹞濃朴﹝錢半﹞甘艸﹝八分﹞大黃﹝二三錢﹞艸果仁﹝一錢﹞白芍知母黃芩葛根羌活柴胡﹝各一錢﹞

姜棗水煎服。

五﹑論下法權變

凡瘟疫初起身熱﹐或一日二日舌上白苔如粉﹐早服達原飲一劑。午前舌變黃色﹐隨見胸膈滿痛﹐大渴煩躁﹐此伏邪潰而傳胃也﹐前方加大黃下之﹐熾減熱退。午後復加煩熱﹐舌黑生刺﹐鼻如煙煤﹐此邪毒最重﹐復瘀到胃﹐急投大承气湯﹐傍晚大下﹐至夜半熱退﹐次早鼻黑苔刺如失。因其毒甚﹐傳變亦速﹐用藥不得不緊。設不及時重劑﹐二三日必死。但其中有應一日下二三次者﹐有連下三四日者﹐有下一日間一日者。其中寬緩之間﹐有應用柴胡淸燥湯者﹐有應用犀角地黃湯者。至於承气有三方﹐固宜酌用﹔又宜某日應多與﹐某時應少與﹐稍不得法﹐便至誤事﹐此貴臨時斟酌。

柴胡淸澡湯

治疫病下後﹐餘熱未除﹐以此淸之。

柴胡﹝二錢﹞黃芩﹝三錢﹞陳皮﹝錢半﹞知母﹝二錢﹞天花粉﹝錢半﹞甘艸﹝一錢﹞

姜棗煎服。

犀角地黃湯

治癥同前﹐而此方滋陰退火。

地黃﹝一兩﹞白芍﹝三錢﹞丹皮﹝二錢﹞犀角﹝三錢﹐研碎﹞

先將地黃溫水潤濕﹐摘碎﹐入石臼內搗爛﹐再加水如糊﹐絞汁聽用。其滓入藥同煎﹐煎成去滓﹑入地黃汁合服。

濟陰承气湯

﹝新﹞治疫熱宜攻而下之。或體弱血虛﹐須瀉補並用。

大黃﹝或煨﹑爲生﹐二三錢﹞枳實﹝面炒﹐一錢﹞當歸﹝錢半﹞濃朴﹝一錢﹞生地白芍﹝各一錢﹞丹參﹝二錢﹞陳皮甘艸﹝各五七分﹞

水煎服。此方平和﹐凡老年與產後﹐及體弱﹑內傷人﹐遇此瘟疫﹐用之無虞﹐而且有效。

六﹑論應下諸癥

舌苔黃﹝白苔﹐邪在膜原也﹐未可下。﹞苔黑﹝有一種舌俱黑滑而無苔者﹐此陰癥也﹐宜四逆理中八味之類。﹞舌芒刺舌裂舌短舌硬舌捲唇裂焦燥口臭唇口起泡起皮鼻孔如煙煤口燥渴﹝若大汗﹐脈長洪而渴﹐未可下﹐宜白虎湯。汗更出﹐身涼渴止。﹞

目赤咽漧气噴如火脈沈而數小便赤裏涓滴作痛小便極臭揚手擲足潮熱﹝在日晡時者爲胃實。﹞心下痞滿心下髙起如塊心下痛腹腸滿腹痛按之愈痛心下脹痛頭脹痛﹝初起頭痛﹐別無下癥﹐不可下。﹞小便閉﹝屬气結﹐若大便行﹐小便立解矣。﹞

大便閉﹝有血液枯竭者﹐無表裏癥﹐爲虛燥﹐宜蜜煎導﹐及豬膽導。﹞屎極臭大便黏膠協﹝卽挾﹞熱下利熱結傍流四厥脈厥體厥﹝厥者陽气內郁﹐不能外泄﹐胃家實也﹐宜下之﹔若下後復厥﹐爲虛脫﹐宜補。﹞發狂﹝外有虛煩作狂﹐有因欲汗作狂﹐忌下。﹞

以上三十六癥﹐諸屬實熱﹐下之乃解。但有實熱﹐必見實證。𨿽證不一﹐必有數端宜下之癥顯然於外﹐須及時攻治﹐庶不致遺害。

七﹑論下後脈證變幻

凡裏證脈沈而數﹐宜下。下後脈浮者﹐當得汗解。若無汗而微熱﹐神昏口渴﹐此邪熱浮於外﹐而裏無壅滯也﹐宜白虎湯。設數下後﹐脈浮數而空﹐當加人參。白虎辛溫﹐除肌表之邪熱﹐加人參助一身之血液﹐於是經絡潤澤﹐元气充周﹐自得汗而解。倘不得汗﹐二三日後﹐脈復沈而大熱﹐因膜原余邪﹐復瘀到胃﹐宜再下之。下後脈再浮者﹐仍當汗解﹐宜白虎湯。

下後脈浮﹐大汗而熱者﹐此內邪散﹐正气通﹐佳兆也﹐不得再下。﹝以上二癥﹐俱言下後之熱﹐一以脈沈爲邪復﹐一以脈浮爲邪散﹐惟以憑脈爲斷。﹞又有當下失下﹐口舌燥渴﹐身反熱減﹐四肢厥逆﹐此陽气伏也。旣下厥回﹐身上不寒﹐脈大而反數﹐津生不渴﹐此裏邪去﹐郁陽暴伸也﹐宜用柴胡淸燥湯﹝方見上﹞去花粉﹑知母﹐加漧葛﹐隨其性而升泄之。

此癥似宜用白虎湯﹐但熱渴旣除﹐又非白虎所宜也。

白虎湯

治瘟疫下後﹐脈長洪而數﹐大渴復大汗﹐通身發熱。

石膏﹝一兩﹞知母﹝四錢﹞甘艸﹝三錢﹞炒米﹝一撮﹞

加姜煎服。

服達原飲後﹐毒邪分離膜原﹐內外之气已通﹐故脈長洪而數。白虎辛涼解散﹐服之或戰汗﹐或自汗而解。若邪已入胃﹐不用承气﹐而用白虎﹐反抑邪毒﹐致脈不行。人見陽癥而得陰脈﹐愈不敢下﹔投以寒涼﹐愈投愈危。惟用承气緩緩下之﹐六脈自出。

以下論疫病雜癥﹐與傷寒治法不同﹐不得混用。

八﹑論瘟疫痞滿

凡下後痞滿﹐有實有虛。脈實者﹐余邪猶畱胸脇﹐按之而痛﹐食後更甚﹐宜再下之﹔若脈不數﹐不潮熱﹐不口渴﹐下後痞更甚者爲虛﹐宜補養之。

化滯湯

﹝新﹞治下後余邪作痞﹐心胸飽脹﹐脈實而數。宜導滯除邪。

陳皮﹝去白﹐一錢﹞靑皮﹝六分﹞茯苓﹝錢半﹞濃朴﹝一錢﹞白芥子﹝炒研﹐六分﹞

大黃﹝煨﹐二錢﹞

水煎服。不效﹐加枳實一錢。

參附養榮湯

治下後虛痞﹐不熱不渴﹐脈平而弱。

當歸﹝二錢﹞白芍﹝酒炒﹐錢半﹞生地﹝酒浸﹐錢半﹞漧薑﹝炒﹐一錢﹞附子﹝制﹐七分﹞

人參﹝一錢﹐無人參﹐卽以條參或沙參三五錢代之亦可。﹞

水煎服。

九﹑論瘟疫嘔吐

凡嘔吐﹐有寒有熱。邪畱胃口﹐熱甚作咽﹐下之減半﹐宜再下之。猶有餘熱﹐體弱而不可下者淸之。至於下後邪盡﹐毫無熱癥熱脈而復嘔者﹐以胃口續得寒也﹐宜溫之。

竹葉石膏湯

治瘟疫下後﹐胃口猶有餘熱﹐時作嘔吐﹐用此淸之。

石膏﹝生研﹐三錢﹞半夏﹝錢半﹞甘艸﹝一錢﹞麥冬﹝錢半﹞淡竹葉﹝十三片﹞

米﹝一撮﹞人參﹝隨其有無﹞

生薑三片引。若口微渴﹐大便微燥﹐加酒炒大黃一錢。

半夏藿香湯

治下後脈靜身涼﹐不渴不躁﹐胃寒嘔逆。

半夏﹝錢半﹞眞藿香漧薑﹝炒﹞茯苓陳皮白朮﹝各一錢﹞甘艸﹝五分﹞生薑﹝八分﹞

熱服。

十﹑論瘟疫蓄血

蓄血之病﹐原因失下﹐或下之未盡﹐熱移下焦血分﹐小腹硬痛﹐小便淸長。小便屬气﹐淸則气分無病﹐知其在血分也。其有喜忘如狂者﹐此胃熱波及於血分﹐血乃心之屬﹐血中畱火﹐延蔓心家﹐宜有是癥﹐仍從胃治。

桃仁承气湯

治熱移下焦血分﹐小腹或硬或痛﹐其人如狂。

大黃﹝三錢﹞芒硝﹝二錢﹞當歸白芍﹝各一錢﹞桃仁﹝去皮尖﹐一錢半﹞丹皮﹝一錢﹞

煎服。熱除爲愈﹔或熱少減﹐宜再服。但有餘焰者﹐宜犀角地黃湯調之﹐﹝方見第五。﹞

不得再用前方﹐恐亡血過多也。

十一﹑論瘟疫發黃

疫邪傳裏﹐胃气燻蒸﹐則成濕熱。透於肌腠﹐遂成黃病。由小便不利﹐邪無輸泄也。

茵陳湯

治邪熱郁滯﹐變爲黃膽﹐身目如金﹐口渴尿赤。

茵除﹝錢半﹞山梔﹝二錢﹞大黃﹝三四錢﹞

薑水煎服。胃熱移於下焦﹐故用大黃爲君﹔熱無以泄﹐臣以山梔﹐利小便而瘀熱自除。至於茵陳﹐爲治疸退黃之專藥也﹔若用茵陳而兼五苓﹐不惟不能退黃﹐小便間亦難利。

十二﹑論瘟疫自汗

自汗者﹐伏邪中潰﹐气通故也。若脈長洪而數﹐身熱大渴﹐宜白虎湯得戰汗而解。有裏癥下後﹐三五日間汗出不止﹐熱甚則汗甚﹐熱微汗亦微。此屬實癥﹐乃表有畱邪也﹐宜柴胡湯以佐之﹐表解則汗自止。設有三陽經癥﹐當用前三陽隨經加法﹐﹝加法見達原飲後。﹞

不得誤認爲表虛﹐用黃及止汗之劑。又有裏癥﹐不拘天時﹐多作自汗﹐宜下之。至於表裏無實癥﹐喜熱畏冷﹐面靑唇白﹐脈微欲絕﹐忽得自汗﹐爲虛脫﹐急當峻補。有大病愈後數日﹐每飲食及驚動卽汗出﹐此表裏虛怯﹐宜養榮湯﹐倍黃。

十三﹑論瘟疫盜汗

裏癥下後﹐續得盜汗者﹐表有微邪也﹐亦用柴胡湯以佐之。瘟疫愈後數日﹐脈靜身涼﹐及得盜汗與自汗者﹐俱屬表虛﹐宜黃湯。

柴胡湯

治表有微邪﹐自汗﹑盜汗二癥。

柴胡﹝錢半﹞黃芩陳皮甘艸生薑﹝各一錢﹞大棗﹝二枚﹞

黃湯

治瘟疫愈後數日自汗盜汗﹐屬表虛者。

黃﹝蜜炙﹐三錢﹞五味子﹝一錢﹞當歸﹝錢半﹞白朮﹝錢半﹞甘艸﹝炙﹐五分﹞

照前煎服。如汗未止﹐加麻黃淨根一錢五分﹐無不止者。但屬實者多﹐邪气盛也﹕屬虛者少﹐正气奪也。虛實之分﹐在乎有熱無熱。有熱爲實﹐無熱爲虛。再參脈息﹐庶幾無誤。

十四﹑論瘟疫發斑

凡疫邪畱於气分﹐解以戰汗﹔畱於血分﹐解以發斑﹐以毒瓦斯之疏通也。若未下而先發斑者﹐下後而斑漸出者﹐再見下癥﹐少與承气緩緩下之。

內外兩解湯

﹝新﹞治瘟疫發斑﹐猶有微邪。內解外托﹐毒自消散。

當歸﹝錢半﹞白芍﹝一錢﹞陳皮﹝八分﹞大黃﹝酒炒﹐一錢﹞白芷﹝一錢﹞升麻﹝五分﹞

甘艸﹝七分﹞

薑水煎服。如大便不潤﹐重加生大黃。如下後气虛﹐斑白而不大見﹐加生黃二三錢。

托裏舉斑湯

治因斑誤爲大下﹐中气不振﹐斑毒內陷。

白芍當歸﹝各錢半﹞升麻柴胡﹝各五分﹞白芷﹝一錢﹞穿山甲﹝炙黃﹐一錢﹞

薑水煎服。或毒重气虛﹐脈漸微者﹐加人參一錢可救。

十五﹑論瘟疫解後調理

夫疫﹐熱病也。下後暴解﹐余焰未盡﹐大忌參﹑﹑白朮﹐恐余邪壅滯。若下後陰虛﹐咽漧舌燥﹐津液枯涸﹐宜以養榮爲主。

淸燥養榮湯

治邪解後﹐陰枯血燥﹐口苦舌漧﹐目澀咽燥等癥。

知母白芍天花粉﹝各一錢﹞當歸生地﹝各錢半﹞陳皮甘艸﹝各八分﹞

加燈心水煎服。

柴胡養榮湯

治邪熱下後﹐表有餘焰﹐尙未淸涼。

柴胡﹝一二錢﹞黃芩當歸﹝各錢半﹞白芍生地知母花粉﹝各一錢﹞陳皮甘艸﹝各八分﹞

姜棗煎服。

承气養榮湯

治血虛體弱﹐裏癥未盡﹔須下中帶補。

當歸白芍生地﹝各錢半﹞知母﹝一錢﹞枳實﹝八分﹞濃朴﹝一錢﹞大黃﹝錢半二錢﹞

姜引。

淸痰養榮湯

治疫邪解後﹐痰涎湧甚﹐胸膈不淸。

知母花粉貝母﹝炒研﹞栝蔞仁﹝去油﹞橘紅白芍﹝各一錢﹞當歸﹝二錢﹞

紫蘇子﹝炒研﹐七分﹞

姜引。

十六﹑論瘟疫下格上嘔

瘟疫愈後﹐脈癥俱平﹐大便二三旬不行﹐飲食少進卽嘔﹐此爲下格﹐宜調胃承气湯熱服﹐頓下宿結﹐不返於上﹐嘔吐立止。若誤作胃寒﹐用丁香﹑二陳之類﹐病必加進。嘔止﹐愼勿驟補。若少與參﹑﹐則下焦復閉﹐而嘔仍作矣。

十七﹑論瘟疫大便泄瀉閉結二證

邪气乘胃﹐不能羈畱﹐至午後潮熱﹐便作泄瀉﹐子後熱退﹐泄瀉亦減﹐次日依然﹐爲協熱下利﹐宜小承气湯。邪盡﹐利自止。二三日後﹐忽潮熱下泄﹐此伏邪未盡﹐治法同前。

有熱結旁流者﹐胃家實﹐先時閉結﹐續得下利﹐純臭水﹐全然無糞﹐日數度﹐宜大承气湯﹐得結糞而利自止。又有進湯藥而卽下者﹐因大腸邪勝﹐失其傳送之職﹐知邪猶在也﹐病必不減﹐宜再下之。有大腸膠閉者﹐疫邪傳裏﹐蒸作極臭黏膠﹐及至愈蒸愈結﹐疫毒無路而出﹐下之卽愈。

有大便閉結者﹐邪熱壅滯﹐漸至便硬﹔下之諸癥悉去。又有愈後不行﹐別無他癥﹐此大腸虛燥﹐不可攻也。飲食調和﹐自能潤下。若覺穀道緊塞夯悶﹐宜作蜜煎導﹐甚則宜六成湯。

疫病愈後數日﹐忽腹痛裏急者﹐此下焦別有伏邪﹐欲作滯下也。

芍藥湯

治疫病愈後﹐忽腹痛裏急﹔無論已見積未見積﹐俱效。

白芍﹝錢半﹞當歸濃朴﹝各一錢﹞檳榔﹝二錢﹞甘艸﹝七分﹞

姜引。裏急後重﹐加大黃二三錢。紅積﹐倍白芍﹐白積﹐倍檳榔白屬气病﹐紅屬血病。紅白相兼﹐气血俱病。邪盡利止﹔未止者宜此方。

病愈後﹐脈遲細而弱﹐或黎明﹐或夜半﹐便作泄瀉﹐此命門火虧﹐宜七成湯。或有雜癥屬實者﹐宜大黃丸下之﹐立愈。

六成湯

治疫病愈後﹐血枯津幹﹐大便燥結﹐宜滋陰養血。

當歸﹝錢半﹞白芍天冬麥冬﹝各一錢﹞威參﹝七錢﹞熟地﹝或用生地﹐三錢﹞

肉蓯蓉﹝三錢﹞

煎服。二三劑仍燥﹐宜六味﹐少減澤瀉。

七成湯

治疫病愈後﹐右尺脈弱﹐夜半或黎明泄瀉﹐眞陽虛也。

破固脂﹝炒﹐錘碎﹐三錢﹞熟附子茯苓人參﹝無者﹐山藥三錢代之﹞五味﹝八分﹞

甘艸﹝炙﹐一錢﹞肉豆蔻﹝煨去油﹐八分﹞

煎服。不效﹐宜八味﹐倍附子。

蜜導煎法

治疫病愈後﹐無有別癥﹐但穀道漧涸難下﹐以此導之。

蜂蜜三兩入鐵器內﹐用火熬幹﹐撚成挺子﹐寸半長﹐從穀道插入。

十八﹑論疫病小便雜癥

熱移膀胱﹐小便赤色﹔邪到膀胱﹐幹於气分﹐小便膠濁﹔幹於血分﹐溺血畜血﹔畱邪欲出﹐小便急數﹔膀胱不約﹐小便自遺﹔膀胱熱結﹐小便閉塞。詳明病源﹐以便調治。

熱移膀胱﹐或僅熱﹐或有邪﹔小便赤澀﹐或膠濁﹐或閉塞﹐其治在胃。輕則小承气湯﹐重則大承气湯。一下之﹐病自愈矣。﹝方見第四內。﹞

祛邪導滯湯

﹝新﹞治邪到膀胱﹐從胃來治胃﹐兼治膀胱。若純治膀胱﹐胃熱乘勢擁入膀胱﹐非其治也。

枳實豬苓木通澤瀉陳皮車前﹝各一錢﹞大黃﹝二三錢﹞

燈心煎。如澀痛﹐加滑石三錢。如短赤﹐加山梔一錢。如溺血﹑蓄血﹐加桃仁二錢﹐紅花七分﹔或加漆滓﹝炒令煙盡﹞一二錢。

豬苓湯

治膀胱濕滯﹐小便急數﹐或白膏如馬溲者﹐此不關於胃也。

豬苓﹝二錢﹞澤瀉木通滑石﹝各一錢﹞車前﹝錢半﹞

燈心引。

十九﹑論瘟疫蛔厥

雜病吐蛔﹐多因胃寒﹐用姜﹑附﹑椒﹑梅辛熱之品是也。至於疫癥﹐始終皆熱﹔但下胃邪﹐蛔厥自愈。

二十﹑論瘟疫呃逆

雜病及傷寒﹐呃逆多爲胃寒﹐用丁香柿蒂散﹐不若四逆湯﹐功效更捷。而疫病呃逆﹐寒熱皆有治法﹐宜從本癥而消息之。如見白虎癥﹐則投白虎。見承气癥﹐則投承气。膈間邪閉﹐則宜導痰。如果胃寒﹐則用四逆。但治本癥﹐而呃自止。其它可以類推。

四逆湯

治胃寒呃逆。

甘艸﹝炙﹐二錢﹞漧薑﹝炮﹐三錢﹞附子﹝三錢﹞

溫服﹐或涼服。

二十一﹑論瘟疫飲水

煩渴思飲涼水﹐正宜與之﹔但須陸續與飲﹐不得太過。太過﹐自水停心下﹐宜四苓散。

如不欲飲冷﹐易以百滚湯與之。

四苓湯

治水停心下﹐飽悶痞脹﹐胸脇滯塞。

茯苓﹝二錢﹞澤瀉﹝錢半﹞豬苓﹝錢半﹞陳皮﹝一錢﹞

順取流水煎服。

二十二﹑論瘟疫陽證似陰

﹝疫病無陰證似陽者﹐故不附載。﹞

凡陽極而厥﹐手足厥冷﹐或冷過肘膝﹐甚至手足甲皆靑黑﹐劇則徧身冰冷﹐血凝靑紫﹐或六脈無力﹐或脈微欲絕。以上脈癥﹐悉見純陰﹐猶以爲陽﹐何也﹖及審內癥﹐气噴如火﹐煩渴譫語﹐口燥咽漧﹐舌苔黃黑﹐或生芒刺﹐心腹痞滿﹐小便赤澀而痛﹐大便燥結﹐協熱下利。以上悉陽癥﹐所謂陽厥也﹐皆屬下癥﹔或投溫劑﹐誤矣﹗○要之﹐陽證似陰者﹐外寒而內熱﹐必舌黃而小便赤澀﹔陰證似陽者﹐格陽之癥也﹐外熱而內寒﹐必舌淡白﹐﹝亦有黑而滑﹐無芒刺者﹐屬陰寒。﹞而小便淸白。但以舌色小便爲據﹐以此推之﹐萬無一失。

二十三﹑論瘟疫投涼藥之害

疫邪結於膜原﹐與衛气並固﹐而日夜發熱﹐日晡益甚﹐五更稍減。此時胃本無病﹐以舌不黃﹐小便淸白故也﹐不得誤用承气﹐使裏气先虛﹐邪气乘虛而入﹐爲害不小。及邪傳胃﹐煩渴口燥﹑舌黃芒刺﹐午後潮熱等癥﹐此宜下也。而人不知熱由於邪﹐去其邪而熱自止﹐乃用芩﹑連﹑知柏﹐或解毒﹐或瀉心﹐蓋本《素問》﹕「熱淫所勝﹐治以寒涼」﹐謂熱病用寒藥﹐可以無疑。故每遇熱甚﹐反指大黃能泄而損元气﹐黃連淸熱﹐且不傷元气﹐更無下泄之患。

醫家病家俱以爲然﹐由是大劑與之﹐其熱轉甚﹐耽誤至死﹐猶言重用黃連而熱不淸﹐非藥之不力﹐病者之數也。殊不知黃連苦而性滯﹐寒而气燥﹐𨿽與大黃均爲寒藥﹐而大黃走而不守﹐黃連守而不走﹔一燥一潤﹐一通一塞﹐相去甚遠。且疫病首尾﹐以通行爲治﹔若用黃連﹐反招閉塞之害﹐邪毒何由以泄﹖病根何由以拔﹖旣不知病原﹐焉能以治疾耶﹗備揀古來治疫辟疫至簡至穩神方於後﹐以便取用。﹝共一十四方。﹞

疫病狂躁﹐用苦參研末﹐薄荷湯下二錢半﹐日宜三服。

○天行熱病﹐結胸脹痛﹐用苦參一兩煎服﹐醋引。

○疫病垂死者﹐用竹去皮﹐浸於大糞缸中﹐以內水服之﹐可救。

○不染疫病﹐用黑豆一杯﹐天將亮時﹐勿令人見﹐置於井中﹐𨿽共井用水不染。或入水缸內﹐共屋居住不染。

○又方﹕於五月五日午時﹐采蒼耳葉陰漧﹐臨時研末﹐冷水調服二錢﹐或水煎﹐合家皆服﹐能辟疫邪。

○又方﹕用松毛細切﹐七日﹐酒調服三次﹐能辟五年瘟疫。

○又方﹕用馬骨以絳袋盛之﹐男佩左﹐女佩右﹐能辟瘟疫。

○又方﹕用上品朱砂﹐研細末﹐煉蜜爲丸﹐綠豆大﹐……平旦﹐向東方﹐各吞七粒﹐少用溫水送下﹐勿令近齒﹐永絕瘟疫。……○天行疫病﹐取初病患裏衣小衣﹐於甑上蒸過﹐勿開甑﹐移於遠處﹐一家不染。

○又方﹕凡人欲近前者﹐或用明雄黃﹐或用蒼朮﹐口中細嚼﹐塗擦鼻內﹐常有藥气﹐自然不染。

○又方﹕用明雄黃一兩﹐丹參﹑衛茅﹑﹝別名鬼箭羽﹐其兜上有毛似箭﹐卽天麻之苗也。﹞赤小豆各二兩爲末﹐煉蜜爲丸﹐空心溫水下五錢。卽與病患共被睡﹐不能傳染﹐名辟邪丸。

○又方﹕用皂角﹑蒼朮焚香﹐可辟疫邪。

○又方﹕用赤小豆以新布囊盛﹐放井中浸二日取出﹐舉家各吞二十一粒﹐不染。

○又方﹕人入疫家﹐以雄黃未調燒酒飲一﹑二盞﹔旣出﹐以紙拈探鼻﹐令噴嚏﹐不染。

卷之六雜證

一﹑論頭痛

﹝有外感風寒﹑气虛﹑血虛﹑風熱﹑濕熱﹑寒濕﹑痰厥﹑腎厥﹑眞痛﹑偏痛十種。

○附發落及小兒禿瘡。﹞

凡頭痛有久暫表裏之異。以脈驗癥﹐以癥合脈﹐得其源而治之﹐定奏速效而不難矣。

暫病者﹐必因外感﹐此風寒外襲於經也﹐治宜發表﹐最忌淸涼。久病者﹐必看元气﹐此三陽之火﹐熾於內也﹐治宜淸降﹐最忌升散。此治邪之法也。夫病何以久也﹖或表虛者﹐微感則發﹔或陽旺者﹐微熱則發﹔或水虧者﹐虛火乘之則發﹔或陽虛於上﹐而陰寒勝之則發。此等病癥﹐當重元气。而治本之藥﹐十之六七﹔治標之品﹐亦帶一二﹔自必手到病除﹐不得少誤。然亦有暫病而虛﹐久病而實者。虛者﹐痛處必冷而喜熱﹔實者﹐痛處必熱而不寒﹐其癥顯然。並驗平日之體﹐以及平日所服之藥而細辧之﹐自可得其源矣。

脈候

寸口緊急﹐或短﹐或弦﹐或浮﹐皆頭痛。浮滑爲風痰﹐易治﹔短澀爲血虛﹐難治。浮弦爲風。浮洪爲火。細與緩爲濕。

凡頭痛自必多因﹐必佐用風藥。髙顚之上﹐惟風可到。在風﹑寒﹑濕固爲正用﹐卽虛與熱﹐亦借以引經﹐一定之法也。

凡眞頭痛﹝腦爲髓海﹐受邪則死﹞﹐手足靑至節也﹐用艾灸百會穴﹝穴在頭之正中。﹞

二三壯。猛進大劑﹐間有生者﹔須用參﹑附之類方可。

祛邪立效散

﹝新﹞治外感風寒﹐頭痛暴甚﹐畏風惡寒﹐脈緊而數。

陳皮半夏茯苓甘艸白芷川芎荊子﹝各一錢﹞羌活防風桂枝﹝各八分﹞

北細辛﹝三分﹞蘇葉﹝四分﹞生薑﹝五分﹞

熱服﹐取汗。如寒甚者﹐冬季加麻黃﹝去節﹞五分﹐夏天加麻黃﹝去節﹞三四分﹐須佐以當歸一錢﹑白芍七分﹐不致大發。先有汗者﹐不用麻黃﹐並去羌活。此治太陽一切感冒﹐發表之方也。然各經皆有引經之藥﹐條列於下﹕如陽明頭痛﹐脈浮緩而洪長﹐自汗寒熱﹐以升麻﹑葛根﹑白芷﹑石膏爲主。

○少陽頭痛﹐脈弦細﹐往來寒熱﹐以柴胡﹑川芎爲主。

○太陰頭痛﹐脈沈緩﹐身休沈重﹐或腹痛﹐必有痰也﹐以蒼朮﹑半夏﹑南星爲主。

○少陰頭痛﹐脈沈細﹐必寒厥﹐以麻黃﹑附子﹑細辛爲主。

○厥陰頭痛﹐脈浮緩﹐項痛﹐吐痰﹐以吳茱萸﹑川芎爲主。

○血虛頭痛﹐當歸﹑川芎爲主。

○气虛頭痛﹐人參﹑黃爲主。

○气血俱虛﹐調中益气湯﹐或八珍湯﹐少加蔓荊子﹑細辛。

○痰厥頭痛﹐半夏白朮天麻湯。

○風濕兼熱頭痛﹐淸空膏。

○痛屬風熱﹐如黃芩﹑荊芥﹑薄荷﹑菊花之類﹐可揀而用之。

○痛屬熱厥者﹐大黃﹝酒炒﹞可加﹐或獨爲末﹐用茶調服。

○陽明頭痛如裂﹐壯熱如火﹐屬風熱﹐用石膏﹑竹葉﹔屬風寒﹐用石膏﹑蔥白﹐茶煎﹔屬風痰﹐用石膏﹑甘艸﹑川芎。

○水虧火動者﹐脈細數﹐必有內熱﹐治宜壯水﹐如六味地黃東加麥冬﹑五味之類。如水虧甚者﹐相火必旺﹐是無陽而陰無以生﹐須用八味地黃之類。

補中益气湯

治气虛頭痛﹐或畏寒﹐倦怠﹐遇陰寒更甚﹐治宜扶陽。

人參﹝無者以淮山藥炙黃五錢代之﹞黃

﹝蜜炙﹐二錢﹞白朮﹝一錢八分﹞炙甘艸﹝一錢﹞當歸﹝錢半﹞陳皮﹝八分﹞升麻﹝蜜炒﹐三分﹞柴胡﹝酒炒﹐三分﹞

姜五分﹐棗二枚﹐加川芎八分﹑蔓荊子一錢﹑北細辛三分溫服。

加味二陳湯

﹝新﹞治痰厥頭痛﹐非必痛因痰也﹐而兼痰者有之﹔或嘔惡咳嗽﹐寸關脈滑者。

陳皮﹝去白﹐錢半﹞半夏﹝二錢﹞茯苓﹝二錢﹞甘艸﹝一錢﹞川芎﹝八分﹞蔓荊子﹝一錢﹞

北細辛﹝三分﹞

薑汁引。如兼虛者﹐加白朮錢半﹐山藥﹝炒黃﹞三錢。如兼火者﹐加黃芩﹑花粉各一錢半﹐石膏二錢。

凡偏頭風﹐左屬血虛﹐右屬气虛﹐﹝此大槪言﹐不可拘執。﹞有痛無定所﹐此屬气也。頭風多害目者﹐經謂﹕「東風生於春﹐病在肝。」目者﹐肝之竅﹐肝風動﹐則邪害肝竅也﹐治以養血﹑平肝﹑去風。

加味四物湯

﹝新﹞治偏頭風﹐血虛暴痛﹐將來害目。

當歸﹝二錢﹐血虛有寒者可多用﹐血虛有熱者宜少用﹞川芎﹝一錢三分﹞熟地﹝二錢﹐有熱癥者加生地三錢﹞白芍﹝錢半﹞白芷﹝一錢﹞羌活﹝八分﹞川獨活﹝一錢﹞蔓荊子﹝一錢﹞

川烏﹝制﹐八分﹞荊芥穗菊花﹝各七分﹞北細辛﹝三分﹞甘艸﹝八分﹞

速進一二三服﹐外用生蘿卜搗汁﹐仰臥注鼻﹐不用枕頭睡一刻﹐三次卽愈。又用蓖麻子仁﹑乳香各二﹑三錢﹐搗爲餅﹐左右貼太陽穴。婦人解發出气﹐否則害目。無蘿卜之時﹐用旱蓮艸汁﹝卽俗名墨斗菜﹞代之亦可。

天香散

治年久頭風不得愈者﹐屬風痰﹐大效。

南星半夏川烏﹝去皮﹞白芷﹝各錢半﹞

薑汁半盞﹐同煎服。

葛根蔥白湯

治傷寒已汗未汗頭痛。

葛根白芍川芎知母生薑﹝各二錢﹞蔥白﹝連根五莖﹞

溫服。卽單用蔥白二兩﹐生薑二錢半﹐治頭痛如破。

淸空膏

治偏正頭痛屬風﹑濕﹑熱及腦痛不愈者﹔若血虛頭痛忌服。

川芎﹝一錢﹞柴胡﹝一錢二分﹞黃連﹝酒炒﹞防風﹝各二錢﹞羌活﹝二錢﹞甘艸﹝錢半﹞

子黃芩﹝二錢﹐一半炒﹐一半生﹞

共爲細末﹐茶調下二錢。加北細辛五分更效。

如系火邪﹐其脈必洪﹐口渴舌黃﹐大便燥﹐小便赤﹐加白芍﹑天花粉﹑芩﹑連﹑知﹑柏﹑龍膽﹑梔子之類﹐可酌用之。但治火之法﹐不宜升散﹐蓋外邪之火﹐可散而去﹐內郁之火﹐得升而愈熾矣。

加味十全大補湯

﹝新﹞治頭上冷而畏風﹐或痛或不痛﹐屬後天气血之不足也。經曰「頭上諸病﹐求之於眞陰﹑眞陽而不得者﹐其病在脾﹑肺﹑肝三經。」寒者如是﹐諸癥可以類推。

人參﹝無者﹐山藥三錢代之﹞白朮﹝錢半﹞茯苓炙艸當歸白芍川芎﹝各一錢二分﹞

熟地黃

﹝蜜炙。各二錢﹞肉桂﹝一錢﹞升麻﹝鹽炒﹞柴胡﹝酒炒。各三分﹞天麻﹝錢半﹞

白附子﹝如竹節者眞。八分﹞

溫服。余病頭頂冷者多年﹐得經言而制此方﹐一服而愈。

錦囊祕方

治偏頭痛有神。

荊子土茯苓金銀花菊花元參川芎天麻芽茶荊芥烏梅﹝各等分﹞黑豆﹝加倍﹞

淸震膏

治雷頭風﹐突起核塊﹐及頭中如雷鳴。

升麻﹝二錢﹞蒼朮﹝三錢﹞靑荷葉﹝一大个﹐全用﹔幹者用二个﹞

水煎﹐食後服。有因痰火者﹐耳如雷鳴﹑脈洪而實﹐用﹕半夏﹝五錢﹞大黃﹝煨﹐一兩﹞

天麻﹝三錢﹞黃芩﹝三錢﹞薄荷葉﹝一錢五分﹞甘艸﹝二錢﹞

共研末﹐水和爲丸﹐臨臥茶吞二錢﹐以痰利爲度。

普濟消毒飲

治天行時疫﹐邪客上焦﹐頭痛莫當﹐腫大如斗。

黃連黃芩﹝各一錢二分﹞人參﹝有一方不用﹞橘紅元參鼠黏子甘艸連翹桔梗﹝各錢半﹞板藍根馬屁勃﹝各九分﹞白姜蠶﹝八分﹞升麻﹝五分﹞柴胡﹝一錢﹞

薄荷葉﹝八分﹞

食後服。如大便祕﹐加酒煨大黃一二錢。輕者名發頤﹐腫在兩耳前後﹐用﹕甘艸﹑桔梗各錢半﹐薄荷﹑荊芥﹑連翹﹑鼠黏子﹑黃芩各一錢﹐水煎服。

又方﹐用﹕貫眾﹝三錢﹞葛根﹝二錢﹞甘艸﹝錢五分﹞姜蠶﹝一錢﹞黑豆﹝二錢﹞

煎服﹐其效如神。

黃芩羌活湯

治眉稜骨痛﹐外挾風寒﹐內成郁熱﹐有兼痰濕者。

防風羌活﹝各錢半﹞黃芩甘艸﹝各一錢二分﹞

煎服。

又方﹐用﹕黃芩﹝酒炒﹞同白芷等分爲末﹐茶下。

生熟地黃湯

治眼眶痛﹐由肝虛﹐見火更痛甚者。

生地熟地﹝各錢半﹞甘菊枳殼﹝各一錢﹞杏仁﹝去皮﹐八分﹞淮牛膝﹝二錢﹞

石斛﹝二錢﹞黑豆﹝炒﹐二十粒﹞

煎服。或加分量﹐蜜丸﹐用黑豆﹝炒﹐淬酒﹞送丸三錢。

調中益气湯

治气血兩虛頭痛。

黃﹝蜜炙﹐錢半﹞人參甘艸蒼朮﹝各八分﹞橘紅﹝六分﹞木香柴胡﹝酒炒﹞

升麻﹝蜜炒。各三分﹞加川芎蔓荊﹝各八分﹞北細辛﹝三分﹞

空心服。

備揀古來治頭上諸病至簡至穩神方於後﹐以便取用。

偏正頭風﹕天麻二兩半﹐川芎一兩﹐研末﹐蜜丸﹐食後或茶或酒送下。

○又方﹕白附子﹑白芷﹑牙皂﹝去皮﹞等分爲末﹐食後淡茶調下。

○又方白芷﹝炒﹐二兩半﹞川芎﹝炒﹞

甘艸﹝炒﹞川烏﹝半生﹑半熟﹐各一兩﹞共爲末﹐每服錢半﹐淡茶調下﹐或薄荷湯下。

○又方用蘿卜搗汁﹐仰臥滴於鼻內﹐睡一刻。余屢用神效。﹝若無蘿卜時以旱蓮艸汁代之。﹞○又方﹕虎頭骨﹝酒炙黃﹞研末﹐酒調服。

○又方﹕白芷﹑川芎各二錢研末﹐以黃牛腦子擦藥末於上﹐瓷器內加酒頓熟﹐乘熱食之﹐盡量一醉﹐醒則其病如失。

○又方﹕雄黃﹑北細辛等分爲末﹐左痛吹右鼻﹐右痛吹左鼻。

○又方﹕口含溫水﹐以蓽茇研末﹐右痛吹右鼻﹐左痛吹左鼻。

○凡頭痛俱用川芎﹐屬風寒者宜用之﹔若三陽火壅於上而痛者﹐得升反甚﹐不得槪用。

凡頭髮不長﹐用芝麻葉﹑桑葉煮米泔沐之﹐七次可長數尺。

○又﹕桑椹浸水洗頭﹐長髮。

○桑白皮﹑柏葉煎水沐之﹐發不脫。

○女人發易落而不潤者﹐用榧子三个﹐胡桃二个﹝去殼﹞﹐側柏葉一兩﹝搗爛﹞﹐浸冬雪水梳頭﹐發不落而潤。

凡眉毛屢落﹐用生半夏搗途卽生。

凡發白﹐用旱蓮艸煎膏﹐內服。燒﹐研末﹐外揩牙﹐堅齒﹐益腎﹐烏髭。

凡腦崩﹐鼻流臭黃水而痛﹐名控腦砂﹐內有虫也﹐用絲瓜藤近根三五尺焙漧﹐燒存性﹐每溫酒下一錢。

凡禿瘡﹐用麻油之蠟燭油頻塗﹐忌日曬﹐久則發生。

○頭瘡﹐用菖蒲研末﹐麻油調敷。

○瘡內生蛆﹐以刀切破﹐擠出蛆﹐用絲瓜葉搗汁塗之﹐絕根。

○又方﹕以靑礬末摻之﹐蛆化爲水。

凡無病患﹐忽然脫髮﹐頭皆見肉﹐是心虛有火也﹐用何首烏一兩﹐當歸三錢﹐天冬﹑麥冬各二錢﹐服之神效。

凡小兒頭瘡﹐胡桃去殼﹐和皮﹐燈上燒熟﹐入輕粉一分﹐搗爲末﹐麻油調塗﹐二三次愈。

○頭面癢瘡﹐流血水﹐用蛇牀子一錢﹐輕粉三分爲末﹐麻油調敷。

○禿瘡﹐用蜈蚣一條﹐鹽一分﹐麻油浸七日﹐取油塗之。

○禿瘡﹐用冷泔洗浸﹐以蔥和蜜搗塗。

○白禿燥痛﹐用香薷二兩﹐水煎﹐取汁半盞﹐入胡粉一兩﹐豬脂五錢和勻塗之。

二﹑論面病

﹝赤是血熱﹐腫是風熱﹐酒是血熱﹐是風熱﹐是風邪客於皮膚﹐雀斑是痰飲潰於腑臟﹐女人名粉滓斑。﹞

《靈樞》曰「十二經脈﹐三百六十五絡﹐其血气皆上於面。」是面爲手足六陽之匯﹐皮濃肉堅﹐故天熱甚寒不能勝也。然其部屬之陽明﹐其或飲食不節則胃病﹐气弱神少﹐火郁而生熱﹔又或外挾風熱而火上燎。面熱﹐乃胃火也。亦有因飲食之熱﹐毒聚於中﹐發於外﹐則爲痛。更有過勞與饑則痛者﹐此中气不足也。總之﹐暴痛多由火實﹐久痛多因血虛﹐且有胃寒則面寒﹔若面白而鼻冷者﹐乃陽气大弱也。醫者切脈察癥﹐病源昭然﹐自手到而病除矣。

升麻加黃連湯

治火郁面熱。

升麻葛根﹝各一錢﹞白芷﹝七分﹞白芍犀角甘艸﹝炙。各五分﹞川芎荊芥穗薄荷﹝各五分﹞黃連﹝酒炒﹐四分﹞

水煎﹐溫服。

升麻加附子湯

治胃虛面冷。

升麻葛根白芷黃

﹝蜜炙﹞附子﹝制。各七分﹞益智仁﹝五分﹞人參甘艸﹝炙﹞

艸豆蔻﹝各五分﹞

連根蔥頭二莖﹐水煎﹐溫服。

柏連散

治面上惡毒熱瘡。

胡粉黃連黃柏﹝等分﹐爲末﹞

豬脂調敷。

參附子湯

治面白鼻冷﹐陽气大虛。

人參黃

﹝蜜炙﹐二錢﹞附子﹝制﹐錢半﹞甘艸﹝炙﹐一錢﹞白朮﹝一錢五分﹞

水煎服。

凡人面腫﹐有虛有實。實者﹐或熱或痛﹐乃因風火上炎﹐及感冒風寒﹑瘴疫之邪﹐脈必緊數﹐癥必寒熱。風則散之﹐火則淸之﹔壅滯祕結者﹐通之利之。邪去而腫自消也。

防風通聖散

治內外邪熱俱甚﹐便結脈實﹐頭面腫痛。

防風川芎當歸白芍連翹薄荷石膏﹝各一錢﹞麻黃﹝七分﹞黃芩﹝一錢﹞

桔梗﹝八分﹞滑石﹝四錢﹞大黃﹝一錢﹐祕若甚者﹐二錢﹞甘艸白朮梔子﹝各一錢﹞荊芥﹝七分﹞

生薑三片﹐煎服。再不下﹐加芒硝二﹑三錢。

凡虛浮者﹐無痛無熱﹐面目浮腫﹐或脾﹑肺陽虛﹐輸化失常﹐此气虛也﹐宜補中益气湯。或肝﹑腎陰虛﹐泛溢上行﹐此水虧也﹐宜六味﹑八味地黃湯。並於腫脹門參而閱之﹐更得調治之道。若酒過濕熱上腫﹐宜用﹕

葛花解酲湯

人參﹝無則攺用威參四錢﹞白朮﹝一錢﹞茯苓砂仁白豆蔻肉﹝微炒﹐研﹞

葛花﹝各一錢﹞神曲﹝五分﹞靑皮陳皮豬苓渾瀉﹝各七分﹞廣木香﹝三分﹞

水煎服。

白虎湯

治陽明實熱﹐胃火上炎﹐煩熱漧渴﹐脈實面腫。

石膏﹝一兩﹞知母﹝二錢﹞甘艸﹝一錢﹞糯米﹝一撮﹞

水煎服。

備采古來治面諸病至簡至穩神方於後﹐以便取用。

面皮爪破﹐用輕粉﹑生薑汁調敷﹐無痕。

○洗面去黑﹐用天門冬﹐蜜搗爲丸﹐日日洗用。

○面黑如蒺藜﹐白芨﹑苦參﹑零陵香各研末﹐俱可洗之。

○面上諸風百病﹐用白附子煎服。如有疵﹐酒和貼之﹐自落。

○風刺粉滓﹐用白牽牛﹐酒浸爲末﹐塗之。

○不白﹐用冬瓜子仁搗丸服﹐面白如玉。

○雀斑﹐用桃花﹑冬瓜子仁研蜜塗。

○頭面諸風﹐用杏仁末﹑雞子白調塗。

○面有瘢痕﹐用焉齒莧洗之。

○酒赤鼻﹐用黃丹﹑雄黃末﹐桐油調塗。

○面黑﹐用白姜蠶﹑白牽牛﹐蜜和摻之。

○面瘡﹐用牙皂﹑絲瓜燒灰擦之。

○又方﹕柳葉煎湯洗之。

○面生﹑

﹐黧黑狀醜﹐以雞蛋酒浸七日﹐每夜用白塗之﹐病去面白如玉。

○又方﹕用羊脛骨爲末﹐雞子白和敷﹐旦以白米泔洗之﹐面白﹐神效。

○又方﹕用雞子白和朱砂末﹐仍入雞子殼內封固﹐令白雌雞同抱﹐至雛出﹐取塗面﹐不四五度﹐其白如雪。

○面上斑點﹐用陀僧末﹐人乳調﹐夜塗旦洗。

三﹑論眼目

﹝有赤目傳變﹐內障昏盲﹐外障HT翳膜﹐物傷瞇目。﹞

眼目者﹐五臟六腑之精華﹐如日月之不可掩者也。大屬心﹐白睛屬肺﹐烏珠屬肝﹐上下瞼胞屬脾﹐瞳人屬腎。然所重則在乎瞳人﹐而其竅則出於肝也。腎屬水﹐肝屬木﹐水能生木﹐子母豈能相離乎﹗故肝﹑腎之气充﹐則精彩光明﹔肝﹑腎之气衰﹐則昏蒙眩暈﹐是固然矣。然心者神之舍﹐又所以爲肝﹑腎之副焉。何則﹖心主血﹐肝藏血﹐凡血熱衝發於目者﹐皆當淸心涼肝﹐又不可執水生木之說也。至於目之有時而失明者﹐四气七情之所害也。凡在腑爲表﹐當除風散熱﹔在髒爲裏﹐當養血安神。如暴赤腫痛﹐昏澀翳膜﹐眵淚斑瘡﹐皆表也﹐風熱也﹐宜表散以去之。如昏弱不欲視物﹐內障見黑花﹐瞳人散大﹐皆裏也﹐由血少神勞﹐腎虛也﹐宜養血﹑補水﹑安腎以調之。久則有瘀﹐當以破血生新之味兼用。以上所論表裏﹐卽虛實之大槪也。然而實中亦有兼虛者﹐此於腫痛中亦當察其不足﹔虛中亦有兼實者﹐又於衰弱內辧其有餘。𨿽虛實殊途﹐自有形气脈色可診可辧。知斯二者﹐目癥無餘義矣。

凡治目當辧色﹕黃赤者﹐多熱气﹐宜淸肝瀉火﹔靑白者﹐少熱气﹐宜壯水扶陽。然目黃亦有虛實之異﹕實熱之黃﹐以濕熱內蓄﹐鬱蒸而成﹐淸其熱而黃自退﹔若虛寒之黃﹐以元陽日剝﹐津液消索而然﹐旣無煩熱脈癥﹐惟有漧涸枯黃﹐此則其衰已甚﹐須大加溫補﹐始可救治。若再淸利﹐鮮不誤矣。

凡眼赤腫﹐是火邪上炎﹐內用苦寒之藥﹐以治其本。然火邪旣客於目﹐從內出外﹐若外用寒涼以阻之﹐則火內郁﹐不得散矣。故點藥用辛熱﹐洗眼用熱水﹐是火郁則發之﹐從治法也。世人不知冰片爲辛熱﹐借以引出火邪﹐而誤認爲涼﹐常用點目﹐遂致積熱莫散﹔且香竄泄精﹐則昏暗障翳。故云「眼不點不瞎者」此也。

目者﹐肝之外候﹔膽者﹐目之精華也。膽汁減﹐則目暗﹐故諸膽皆治目疾。病有內外﹐治各不同﹕內病須湯藥﹐外病須點藥﹔必內外夾攻方盡其妙。但白珠屬陽﹐故晝痛點涼藥則效﹔黑珠屬陰﹐故夜痛點涼藥則反甚。是點藥亦宜分陰陽也。

倒睫拳毛者﹐由伏熱內攻﹐陰气外行﹐目緊皮縮之故也。治者用參﹑補气爲君﹐則眼皮自上﹔又須佐以辛味疏散之品﹐切忌芍藥﹑五味之酸收也。

《靈樞》曰「精脫者耳聾﹐气脫者目不明。」何則﹖眼居諸陽交會之所﹐而陰反閉之﹐陽亡已極﹐陰邪內滿﹐所以不明。故目病而有火者﹐則爲浮翳外障﹐𨿽腫痛難忍﹐無害於目也﹔若目病而無火者﹐便爲冰翳內障﹐𨿽無所苦﹐必至於喪明矣。治目者豈可專以去火爲事耶﹖目病有本有標﹕標者﹐邪火爲患﹐淸之利之﹐火息而病自愈﹔本則在於陰陽﹐陰陽合徳﹐而爲精明﹐非气血獨能充其力也。蓋气血爲陰陽之標﹐而陰陽實爲气血之本。陰虧熱﹐邪火乘之﹐赤腫暴痛﹐而視物則見﹐是陰病而陽未病也。治者補其眞陰以濟火﹐六味湯主之。陽虛則寒﹐曰翳遮睛﹐珠不甚痛﹐仍能開目﹐但視而不見﹐乃陽气自病﹐是爲無火。治者補其眞陽以配陰﹐八味湯主之。如是﹐則陰陽合徳﹐而爲精明之用矣。

凡翳起於肺經受熱而如碎米者易散﹐如梅花片者難消。然翳自熱生﹐治法宜先退翳而後退熱﹐去之乃易﹔若先去赤熱﹐則血爲之寒﹐而翳不能去。此先後之道﹐所宜知也。

淸熱瀉火湯

﹝新﹞治目暴痛﹐赤腫羞明等癥。

生地﹝錢半﹞赤芍﹝一錢二分﹞白芷﹝一錢﹞川芎﹝八分﹞荊芥﹝七分﹞大黃﹝酒炒﹐錢半﹞

薄荷﹝七分﹞羌活﹝七分﹞防風連翹﹝各八分﹞甘艸﹝八分﹞黃芩﹝一錢﹞山梔﹝炒黑﹐一錢﹞

獨活﹝八分﹞

水煎﹐食後服。如夜痛甚﹐加細辛三分﹐夏枯艸一錢。

加減五積散

治外感風寒濕熱﹐目痛赤腫﹐太陽疼痛等癥。

當歸白芍蒼朮﹝各一錢﹞麻黃桔梗羌活荊芥甘艸﹝各六分﹞陳皮防風﹝各七分﹞

濃朴枳殼半夏川芎白芷﹝各八分﹞

蔥三莖﹐水煎服。

加減一陰煎

治陰虛火盛﹐目赤澀痛。

熟地﹝三五錢﹞生地白芍麥冬﹝各二錢﹞甘艸﹝七分﹞知母地骨皮黃芩﹝各一錢﹞

梔子﹝炒黑﹐八分﹞

水煎服。

濟陰地黃丸

治水虧血少﹐本無火癥﹐目昏倦怠﹐不能視物。

熟地﹝四兩﹞山藥﹝二兩﹞山茱萸當歸﹝各二兩﹞枸杞巴戟肉﹝各二兩﹞

麥冬﹝兩半﹐去心﹞肉蓯蓉﹝二兩半﹐酒洗去甲﹞五味子﹝一兩﹞甘菊花﹝一兩五錢﹞

煉蜜爲丸﹐空心白湯下。

人參養榮湯

治陰中陽虛﹐目皆莫視﹐身倦口渴﹐心悸自汗等癥。

人參黃

﹝蜜炒﹞當歸白朮甘艸﹝炙﹞桂心茯苓白芍﹝酒炒。各一錢﹞

陳皮﹝八分﹞熟地﹝錢半﹞志肉﹝五分﹞五味子﹝四分﹞

姜棗水煎服。

蟬花散

治肝經風熱﹐毒瓦斯上攻﹐目赤痛澀﹐及一切內外翳障。

蟬蛻菊花羌活甘艸﹝炙﹞谷精艸木賊川芎白蒺藜艸決明梔子﹝炒﹞

防風蜜蒙花荊芥穗蔓荊子黃芩﹝各等分﹞

上爲末﹐每服二錢﹐食後茶淸調下。

還睛散

治翳膜遮閉﹐昏澀淚出﹐瘀血肉攀睛。

川芎膽艸艸決明石決明荊芥穗﹝各一兩﹞川椒皮﹝炒出汗﹐一錢﹞甘菊花茺蔚子楮實子茯苓﹝各一兩﹞白蒺藜﹝炒﹐七錢﹞木賊甘艸﹝各七錢﹞

上爲細末﹐每服二錢﹐茶淸調下﹐日三服。雞﹑魚﹑蕎麥麵﹑一切熱物﹐悉忌。

丹砂散

點治一切目病﹐系李時珍之方。

鑪甘石﹝上好者﹐﹑童便淬七次﹞海螵蛸硼砂﹝各一兩﹞朱砂﹝二錢﹞冰片﹝四分﹞

上研極細末﹐瓷瓶收貯﹐日用點之。

○又方﹕用鑪甘石二兩﹐黃連一兩﹐入瓦器內﹐水煮二伏時﹐去黃連﹐以鑪甘石爲末﹐入冰片三分﹐收貯﹐頻點取效。

光明丹

點治風熱﹐目赤腫痛﹐爛弦風眼及內外翳障。

鑪甘石﹝制﹐一兩﹞朱砂﹝一錢﹞硼砂﹝二錢﹞輕粉﹝五分﹞乳香﹝制﹐五分﹞沒藥﹝制﹐五分﹞

膽礬﹝三分﹞銅綠﹝五分﹞冰片﹝三分﹞麝香﹝一分﹞黃丹﹝五分﹞

上研極細末﹐瓷瓶收用。

除障復明湯

治內障失明者。一料復元﹐屢試屢驗。

羯羊肝﹝一具﹐瓦上焙漧﹞熟地﹝二兩﹞菟絲子蕤仁麥冬﹝各一兩﹞車前子地膚子五味子防風黃芩茯苓﹝各一兩﹞杏仁﹝炒﹞枸杞子茺蔚子苦葶藶靑葙子﹝各一兩﹞細辛﹝四錢﹞

上爲末﹐煉蜜丸﹐日三服。加肉桂四錢更妙。

萬金膏

治爛弦風眼赤眼﹐如神。作以施人﹐價廉功大。

五倍子黃連防風荊芥穗﹝各五錢﹞苦參﹝四錢﹞銅綠﹝五分﹞

上爲極細末﹐以薄荷煎湯和丸﹐彈子大﹐臨用時以熟水化開﹐乘熱洗眼﹐日三次﹐立愈。神效。

夢治目障神方

治男女內外障翳﹐或用藥三五月不效者﹐用好焰硝一兩﹐銅器內燒溶﹐入飛過黃丹一分拌勻取起﹐加冰片二分細研﹐入壇收之﹐每點少許﹐其效如神。此夢神救目之方也。

備揀古來治目諸病至簡至穩神方於後﹐以便取用。

翳障遮睛﹐用鹽研細末﹐以燈艸點患上。

○目赤癢痛﹐用黃連﹐少加明礬﹐人乳浸﹑蒸﹐點角。

○目痛夜甚﹐用涼藥不效者﹐以夏枯艸五錢煎服。﹝夏枯艸夏至陰生﹐稟純陽之气﹐以勝濁陰﹐補養厥陰血脈。故治厥陰鬱火﹑目痛如神。﹞或用夏枯艸二兩﹐香附兩半﹐甘艸四錢爲末﹐每用茶淸調下錢半﹐下咽卽愈。

○病後靑盲﹐用淫羊藿一兩﹐淡豆豉一百粒﹐煎服。

○睛出泡起﹐名曰肝脹﹐用羌活五錢﹐煎服。

○風眼爛弦﹐用五味子﹑蔓荊子煎洗。

○目生赤翳﹐用枸杞子搗汁﹐日點三五次。

○風眼爛弦﹐用麻油浸晚蠶砂三夜﹐細研塗之。

○石菖蒲洗淨根上泥土﹐安盆中﹐以石壓其很﹐漬以水﹐可數年不枯﹔夜置幾上﹐則收燈煙﹐不害目﹔後置星露下﹐至旦﹐取葉尖露水點目﹐其明可日見星斗。

○頭風射目必瞎﹐用蕎麥末水調﹐作餅如錢大﹐安眼四角﹐各以豆大一炷之艾灸之﹐卽效。

○飛絲入目﹐用茶葉搗汁點之﹐卽墨點之亦出。

○赤翳攀睛﹐用海螵蛸爲末﹐蜜和點之。凡牛目障翳﹐亦用海螵蛸末點之。

○內障不明﹐用夜明砂﹝淨淘﹞一兩二錢﹐蟬蛻﹑當歸﹑木賊﹝去節﹞各一兩﹐黑羊肝四兩﹐水煮熟﹐搗和爲丸﹐食後服﹐其明如初。

○目翳重者﹐用豬膽皮燒灰點。

○目病十年靑盲者﹐取白犬生子目未開時之乳頻點之﹐狗子目開﹐卽瘥。

○凡目疾﹐用羯羊膽入蜂蜜於內﹐蒸熟候幹﹐研膏點之﹐卽愈。名二百艸花膏。

○失明多年﹐用蔓荊子醋蒸三徧﹐爲末服﹐十得九愈。

○肉瘀突﹐硼砂少入冰片點之。

○眼生偸鍼﹐用布鍼一个﹐對井睨視﹐已而折斷投井中﹐勿令人見。

○風眼赤爛﹐皮硝以水煎化﹐露一夜﹐澄淸﹐日洗三次﹐𨿽年久亦愈。

○凡物入目﹐用食鹽泡水洗之。

○目不如先之明﹐用夜合樹根皮﹐煮豬肝食之。

○眉毛脫落﹐用雄黃末﹐醋和塗之。

○眼目打傷靑腫﹐以生半夏爲末﹐水調塗之。

○恐暴赤目疾傳染﹐於洗面時﹐開目於水照二三轉﹐欲茶湯時亦照之﹐自不染。……○凡目疾﹐用羊肝一具﹐蒸熟搗化﹐加黃連末一兩﹐丸服自愈。

○每年九月二十三日﹐桑葉煎湯﹐洗目一次﹐永絕昏暗﹐老能細書。

○暴赤眼痛﹐用黃連一分研細末﹐入雞子白﹐碗中久攪﹐自白沫上浮﹐連點之而愈。

○羊肝丸﹐治內障多年﹔夜明砂淘淨﹐當歸﹑蟬蛻﹑木賊去節﹐各一兩﹐爲末﹐黑羊肝四兩﹐水煮搗和丸﹐食後水下五十丸。夢神授方﹐最效。

四﹑論鼻證

﹝流濁涕爲鼻淵﹐是腦受風熱。流淸涕爲鼻鼽﹐是腦受風寒﹐包熱在內。腦崩臭水爲腦漏﹐是下虛上熱﹐亦腦內有虫。鼻塞無聞﹐是陽明風熱。鼻生肉﹐是陽明濕熱。鼻痛﹐是陽明風熱。﹞

肺開竅於鼻﹐陽明胃脈亦挾鼻上行。以竅言之﹐肺也﹔而以用言之﹐心也。然總之鼻癥不一﹐非風寒外感﹐卽陰虛火炎。治外感者﹐宜辛散﹔治內熱者﹐宜滋陰以降火。治法大綱﹐盡乎是矣。

川芎散

治外冒風寒﹐經絡壅塞﹐或頭痛﹐或鼻塞﹐宜解表也。

川芎本

白芷羌活甘艸﹝炙﹐各一錢﹞細辛﹝四分﹞蒼朮﹝錢半﹞

姜三片﹐蔥白三寸﹐熱服。如麻黃﹑紫蘇﹑荊芥之類﹐皆可。

神愈散

治風熱在肺﹐鼻流濁涕﹐窒塞不通。

細辛﹝四五分﹞白芷防風羌活半夏川芎桔梗陳皮茯苓﹝各一錢﹞當歸﹝錢半﹞薄荷﹝四分﹞

姜引。

黃芩知母湯

治心肺火邪上炎﹐鼻塞流涕而熱者。

黃芩知母桑白皮杏仁山梔花粉川貝母枯梗甘艸﹝各一錢﹞

食遠服。如大便燥﹐加大黃﹑竹葉。

蒼耳散

治鼻淵﹐常流濁涕﹐由太陽督導之火甚也。

蒼耳﹝炒﹐二錢半﹞白芷﹝一兩﹞辛荑仁薄荷葉﹝各五錢﹞

上研細末﹐每服二錢﹐或蔥湯或茶淸﹐食後調下。

淸化飲

治濕熱上蒸﹐津汁溶溢而下﹐離經腐散﹐致涕臭者。

白芍麥冬﹝各二錢﹞丹皮茯苓黃芩生地﹝各二三錢﹞白蒺藜﹝三五錢﹞

石斛﹝一錢﹞蒼耳﹝二三錢﹐炒﹞

如熱甚而渴﹐加石膏。

腦漏祕方

治鼻中時流臭水﹐俗名控腦砂﹐有虫食腦中。

用絲瓜藤近根三尺曬漧﹐燒存性﹐爲細末﹐酒調服之﹐卽愈。

黃白散

治鼻生肉﹐阻塞气道﹐謂之鼻。

雄黃白礬細辛瓜蒂﹝炒。等分﹞

共爲末﹐以雄犬膽汁和爲丸﹐如棗核大﹐塞鼻。卽細辛爲末吹鼻亦效。

輕黃散

治鼻中肉。

輕粉﹝二分﹞雄黃﹝一錢﹞麝香﹝一釐﹞杏仁﹝去皮﹐二分﹞

先研杏仁﹐次將余藥合研﹐於臥時用箸頭蘸米粒許﹐點肉上﹐半月見效。

白礬散

治肺經風熱﹐鼻生酒。

白礬硫黃乳香﹝等分﹞用茄汁調敷。

又方﹕用硫黃﹑輕粉各一錢﹐杏仁五分共爲末﹐以津唾調搽。

又方﹕以銅綠爲末﹐晚時﹐切生薑蘸擦之。

備棟古來治鼻諸病至簡至穩神方於後﹐以便取用。

鼻中生肉贅﹐極臭極痛﹐以白礬加砂少許吹上﹐化水而消。內服淸濕熱之藥。

○鼻塞﹐久不聞香臭者﹐用生蔥分作三段﹐早用蔥白﹐午用中段﹐晚用末段﹐搗塞鼻中﹐气透自效。

○鼻赤﹐用大黃﹑朴硝等分爲末﹐津調塗之。

○疳虫食鼻﹐用五倍子燒存性﹐研末摻之。

○風刺赤鼻﹐用大風子仁﹑木鱉子仁﹑輕粉﹑硫黃爲末﹐夜唾津塗之。

○鼻中生瘡﹐用黃柏﹑檳榔研末﹐豬脂調敷。

○鼻中肉﹐用冰片點之﹐或細辛末時時吹之。

○鼻中生瘡﹐以桃葉搗爛塞之。無葉用枝。

○鼻﹑鼻痔﹐用狗頭骨燒灰﹐加砂﹐日吹之﹐化爲水。又方﹕用雄黃一塊塞鼻﹐十日自落。

○鼻中生毛﹐挺出數寸﹐痛不可忍﹐用砂﹑乳香爲丸﹐服十粒自脫。

○鼻瘡﹐用杏仁﹑大黃研末吹之。又方﹕用陀僧﹑白芷研末點之。

○鼻衄﹝卽鼻血也。﹞

不止﹐用白芨研末﹐水調服二錢﹐外塗山根﹝卽鼻上起處。﹞上。又方﹕血三五日不止者﹐人中白新瓦焙漧﹐入麝香少許﹐溫酒調服。又方﹕服生葛根汁三次。又方﹕用山梔四錢﹐炒黑煎服。又方﹕用蔥搗汁﹐入酒少許﹐滴鼻中﹐卽覺血從腦上散下。又方﹕搗蒜貼足心。

又方﹕以發燒灰塞鼻中。又方﹕以墨磨茶服。又方﹕以冷水濕後頸窩。

○鼻竅閉﹐不聞香臭﹐用白薇﹑貝母﹑款冬花﹑百部等分研末﹐米湯調下。

○鼻淵﹐用細辛四分﹐辛荑﹑白芷各錢半﹐水煎服。

○鼻塞不聞香臭﹐每日用桑白皮七八錢煎服﹐一七自通。

○鼻赤

﹐用陀僧爲末﹐人乳調敷﹐日夜常洗。

○鼻準赤色﹐用雄黃﹑硫黃各五錢﹐水粉二錢﹐以初生乳汁調敷﹐二三次愈。

○衄血不止﹐以硼砂一錢水服﹐立止。

○鼻生紅點﹐癢則搔爛出風水﹐用穿山甲﹝炒﹞一錢﹐全斑蝥二个﹐糯米十八粒﹐拌炒黃﹐去米﹐同甲研末﹐麻油調塗﹐神妙。

五﹑論耳病

﹝耳聾﹑耳鳴﹐有腎虛﹐气虛﹐火郁﹐風熱四種。耳痛屬風熱﹐停耳屬濕熱。﹞

凡耳痛﹑耳鳴﹑耳閉﹑耳聾﹐當辧虛實﹐而後癥可治也。暴病者多實﹐久病者多虛。少壯熱盛者多實﹐中衰無火者多虛。飲酒味濃﹐素有痰火者多實﹔質淸脈細﹐素行勞苦者多虛。且耳爲腎竅﹐腎气充足﹐則耳目聰明。經曰﹕」人年四十﹐而陰气自半。」半卽衰之謂也。陰衰腎虧﹐每多耳鳴﹐聾之漸也。聾者﹐气陰也。此外又有火閉者﹐因諸經之火﹐壅塞淸道﹐其癥或煩熱﹐或頭面赤腫者皆是﹐宜淸之。气閉者﹐因肝﹑膽气逆﹐必憂鬱恚怒而然﹐宜順气舒心。邪閉者﹐因風寒外感﹐邪傳少陽而然﹐宜和解之。竅閉者﹐必因損傷﹐或取耳﹐或雷炮震之﹐或停耳潰膿而壞﹐宜用法以通之。以外止有腎虧虛聾﹐非大培根本不可。

故謂暴聾者易治﹐久聾者難愈也。

淸熱湯

﹝新﹞治一切實火上炎﹐耳痛目疼﹐口渴咽燥等癥。

黃芩黃柏麥冬白芍梔子甘艸﹝各等分﹞

熱甚者冷服。如痰熱者﹐加膽星。渴甚者﹐加花粉。熱在上焦﹐頭面紅赤者﹐加生石膏。熱在肝經脇痛者﹐加膽艸。胃熱而大便燥結者﹐加大黃﹔不應﹐加芒硝。血虛者﹐加生地﹑靑蒿。五心熱者﹐加元參。熱在心經而舌黃者﹐加黃連。熱結膀胱﹐小便不利者﹐加車前﹑澤瀉。

舒气釋郁湯

﹝新﹞治肝膽恚怒﹐气逆耳閉。

香附枳殼川芎陳皮﹝各一錢﹞木香﹝三四分﹞當歸﹝錢半﹞蘇梗﹝五分﹞柴胡﹝酒炒﹐八分﹞薄荷﹝四分﹞

姜五分引。

小柴胡湯

治寒邪傳至少陽耳聾者。此屬半表半里之癥﹐以此和解之。

柴胡﹝二錢﹞半夏﹝半錢﹞人參甘艸﹝各八分﹞黃芩﹝錢半﹞

姜棗引。

加味益气湯

﹝新﹞治勞苦太過﹐气虛耳聾﹐或耳鳴眩運﹑倦怠等癥。

人參當歸甘艸﹝炙。各一錢﹞白朮﹝錢半﹞陳皮﹝八分﹞川芎﹝六分﹞黃

﹝蜜炙﹐二錢﹞

升麻﹝蜜炒﹞柴胡﹝酒炒。各三分﹞石菖蒲﹝六分﹞

姜棗引。無參者﹐以淮山藥三錢代之﹐或以時下生條參三錢代之。

十全大補湯

治气血兩虛﹐耳鳴耳閉。

人參﹝或以淮山藥炒黃三錢代之﹞白朮﹝錢半﹞茯苓炙甘艸﹝各一錢﹞當歸﹝一二錢﹞

撫芎﹝一錢﹞白芍﹝酒炒﹐一錢﹞熟地﹝二錢﹞

黃﹝蜜炒﹐二錢﹞肉桂﹝錢半﹞石菖蒲﹝炒﹐六分﹞

姜棗引。

肉蓯蓉丸

治腎虛耳聾。

肉蓯蓉﹝揀大鮮紅者﹐酒洗去甲﹐四兩﹞菟絲子﹝淘淨泥砂﹐酒蒸﹐四兩﹞棗皮﹝酒蒸﹐四兩﹞

茯苓﹝三兩﹞熟地﹝八兩﹞肉桂附子﹝各二三兩﹞人參﹝隨便﹞白芍﹝酒炒﹐二三兩﹞

黃﹝蜜炒﹐四兩﹞羌活防風﹝各兩半﹞澤瀉﹝一兩二錢﹞

羊腎一對去筋膜﹐同肉蓯蓉﹑棗皮﹑地黃搗成膏﹐合各藥末﹐加煉蜜爲丸﹐每早或用酒﹑或鹽水下七﹑八錢﹔卽攺用八味地黃丸亦可。

備揀古來治耳至簡至效諸方於後﹐以便取用。

耳聾﹐用芥菜子搗碎﹐以人乳調和﹐綿裹塞耳﹐數易之﹐卽聞。

○又方﹕用巴豆一粒﹐去皮膜﹐慢火炮極熟﹐次以蒜一瓣剜孔﹐入巴豆﹐綿包塞耳﹐三次效。

○又方﹕用骨碎補﹐削作條﹐火炮﹐乘熱塞耳中。

○又方﹕用巴豆一粒﹐去心﹐斑蝥一枚﹐去翅足﹐合搗膏﹐綿裹塞耳﹐再易﹐甚驗。

○又方﹕以酒浸鍼砂一日﹐去砂﹐將酒含口中﹐用活瓷石一塊﹐綿裹塞耳。此導气通閉法也。

○腎虛耳聾﹕眞瓷石一豆大﹐穿山甲二片燒存性﹐研末﹐棉包塞耳﹐口含生鐵一塊﹐覺耳中有風水聲﹐卽通。

○又方﹕以活瓷石五分入聾耳﹐生鐵搗碎﹐綿包入不病耳﹐自然通透。

○耳猝閉﹐用甘遂半寸﹐綿裹塞耳中﹐口嚼甘艸少許。

○耳忽聾﹐用蚯蚓安蔥內﹐入鹽少許﹐化爲水點之﹐立效。

○耳鳴屬腎虛者﹐以椒目﹑巴豆﹑菖蒲研末﹐用松脂﹑黃蠟溶和爲挺﹐插耳中﹐一日一易﹐神效。

○腎虛耳鳴﹐用豬腎切片﹐以骨碎補研末摻上﹐煨熟食之。

○又方﹕以胡桃煨熟﹐乘熱入耳﹐並早晚煨熟食之﹐卽通。﹝以上治耳聾﹑耳閉﹑耳鳴方。﹞

耳外膿瘡﹐用五倍子研末摻之。

○耳泔出汗﹐用靑黛﹑黃柏研末吹之。

○停耳有膿﹐先以紙條繳淨﹐用菖蒲汁滴之﹐或爲末吹之﹐卽病後耳聾亦效。

○又方﹕用柑樹嫩尖七个﹐入水數點﹐搗汁滴之﹐極妙。

○又方﹕用海螵蛸﹐入麝少許﹐研末吹之。

○又方﹕用鑪甘石﹐研末﹐白礬同黃丹末﹑輕粉末皆可吹之。﹝以上治耳膿汁。﹞

耳內痛﹐用鐵磨水滴之。

○耳內大痛﹐如虫在內走﹐或流血水﹐或幹痛﹐用蛇蛻燒灰吹之﹐立止。

○凡虫入耳﹐以川椒研﹐醋調灌之﹐立出。

○又方﹕以紙塞耳鼻﹐虫入之耳勿塞勿言﹐立出。

○又方﹕如蔥汁﹑韭汁﹑桃葉汁﹑薑汁皆可滴之。

○耳內結核﹐痛不可動﹐用火酒滴之﹐側臥半時﹐卽潤起可取。

六﹑論口病

﹝口苦是肝膽熱﹐幹是脾熱﹐酸是濕熱﹐澀是風熱﹐辛是燥熱﹐淡是胃熱﹐麻是血熱﹐生苔是脾熱閉﹐鹹是脾濕熱兼腎虛﹐口糜爛是膀胱移熱於小腸。﹞

口者﹐五臟六腑所貫通也。臟腑有偏勝之疾﹐則口有偏勝之癥。《病原》以口苦屬心火﹐然亦有思慮﹑勞怠﹑色欲過度者﹐多有苦燥無味之癥。此心脾虛則肝膽邪溢而爲苦﹔肝腎虛則眞陰不足而爲燥。又以口淡屬胃火﹐不知大病﹑大勞﹑大瀉﹑大汗之後﹐皆口淡無味﹐豈胃火耶﹗總之﹐無火癥﹑火脈﹐則不宜以勞傷作內熱﹐而妄用寒涼也。

凡口渴喜冷水﹐脈實便結者﹐是火盛於上﹐宜淸肺﹑胃也。若有口𨿽渴﹐喜熱湯﹐而便溏﹐且有不欲飲茶湯者﹐是幹而非渴﹐系陰虛﹐宜補脾腎。並有陽虛而陰無以生者﹐又當水火並濟﹐如八味地黃湯之類是也。

凡口臭﹐有胃火﹔亦有脾弱不能化食﹐而作餿腐之气者﹐宜調補心脾。若專用涼藥﹐反生他病。

口唇屬胃﹐足陽明之脈﹐挾口環唇﹐故脾﹑胃受邪則唇病。風則動﹐寒則緊﹐燥則幹﹐熱則裂﹐气郁則生瘡﹐血少則無色。上唇生瘡﹐虫食其髒﹔下唇生瘡﹐虫食其肛。若人中平滿者﹐爲唇反﹐肉先死也。

附﹕論舌病

﹝腫脹﹐是心脾火毒。瘡裂﹐是上焦熱。木彊﹐是風痰濕熱。短縮﹐是風熱。舌出數寸﹐有傷寒﹑產後﹑中毒﹑大驚數種。﹞

經曰﹕」舌乃心之苗」﹐又曰﹕」心脈系舌本﹐脾脈絡舌旁﹐系舌下」。故發爲病者﹐皆二經之所致也。然肝脈亦絡舌本﹐故風寒所中﹐則捲縮而不言。七情所郁﹐及心經壅熱﹐則舌腫﹐心熱則裂而瘡﹐肝熱則木而硬﹐脾熱則澀而苔﹐肺熱則彊﹐熱甚則漧燥如鋸。無故白痺者﹐由心血不足﹐虛火爍耳﹐用四物合理中治之。若舌捲﹑囊縮者不治﹐厥陰絕也。

元參散

治三焦火甚﹐口舌生瘡。

元參黃芩黃柏大黃前胡獨活犀角屑炙甘艸麥冬升麻梔子﹝等分﹞

水煎服。

甘露飲

治胃熱口瘡﹐火之微者﹐大有神效。

熟地生地天冬麥冬黃芩石斛枇杷葉﹝去毛﹞枳殼甘艸犀角屑﹝等分﹞

水煎﹐食後服。

竹葉石膏湯

治胃火﹐口舌生瘡﹐口渴便結。

石膏﹝﹐三錢﹞淡竹葉薄荷葉桔梗木通甘艸﹝各錢三分﹞

水煎服。

龍膽瀉肝湯

治心肝火邪上攻﹐口舌瘡痛﹐及舌木而硬。

膽艸﹝酒炒﹞天冬麥冬甘艸黃連﹝炒﹞山梔子知母﹝各七分﹞黃芩柴胡﹝各一錢﹞五味﹝三分﹞

內有人參五分﹐少之亦可。

二陰煎

治勞傷﹐心脾火發上炎﹐口舌生瘡。

生地﹝三錢﹞麥冬棗仁﹝各二錢﹞甘艸﹝一錢﹞元參﹝錢半﹞木通茯苓﹝各錢半﹞

黃連﹝一錢﹞淡竹葉﹝二錢﹞

水煎服。

理中湯

治口瘡脈虛﹐用涼藥不效者﹐必系無根虛火。

人參﹝一錢﹐無者用淮山藥四錢炒黃代之﹞白朮﹝二錢﹞漧薑﹝炒﹐一錢﹞甘艸﹝炙﹐一錢﹞

煎出﹐冰冷服。或加熟地四錢﹑當歸二錢﹐以治陰陽兩虛。再用涼劑則危。外用蜜炙附子﹐含而咽之。或用肉桂亦可。

細辛黃柏散

治一切口舌瘡痛。

黃柏細辛﹝等分﹞

爲末敷之﹐涎吐再敷。加黃連亦妙。

陰陽散

治一切口瘡。

黃連﹝一兩﹞漧薑﹝炒黑﹐三錢﹞

爲末敷之﹐涎出卽愈。

金光煎

治舌上出血﹐名爲舌衄﹐此心火上溢也﹐先用黃連三五錢濃煎﹐徐徐服之﹔不效﹐速用此方。

黃柏﹝二兩﹞黃連﹝二錢五分﹞梔子﹝十五枚﹞

水煎﹐頓服。

應手散

治舌出不收。

用上冰片五分或一錢爲末﹐搽舌卽愈。

綠雲散

治口瘡爛臭。

黃柏﹝蜜炙﹞靑黛﹝等分﹞

臥時摻舌上﹐咽津妙。

黃蓮朴硝散

治口瘡。

黃連朴硝白礬﹝各五錢﹞薄荷葉﹝一兩﹞

共研細末﹐臘月將末入黃牛膽內﹐風前掛兩月﹐取下﹐遇口瘡﹐再研敷之﹐去其熱涎﹐卽愈。

口臭

用香薷濃煎﹐含漱咽之。又方﹕用北細辛煎汁﹐熱漱﹐冷卽吐之。

備揀古來治口舌諸病至簡至穩神方於後﹐以便取用。

口瘡﹐用五倍子爲末摻之。又方﹕用黃柏蜜炒爲末敷之。又方﹕用蚯蚓﹑吳茱萸研末﹐加面醋調﹐塗足心。

○口角斜﹐用蓖麻子仁七粒﹐搗膏﹐左斜貼右﹐右斜貼左。又方﹕用鱔魚血﹐加麝香少許﹐左斜塗右﹐右斜塗左。

○口腥﹐肺熱也﹐用桔梗﹑知母﹑黃芩﹑桑白皮煎服。

○口臭﹐用大黃略燒研末﹐揩牙。又方﹕用北細辛﹑白豆蔻煎水含之。

○舌腫﹐及重舌﹐用蒲黃末頻摻之﹐以能涼血﹑活血﹐立效。加漧薑亦妙。

○舌出血﹐海螵蛸﹑蒲黃爲末敷之。

○傷寒舌出﹐用紙包巴豆一粒納鼻中。

○重舌﹐用皂角刺煎汁漱之。又方﹕用五靈脂醋煎含之。

○小兒重舌﹐用鹿角磨水塗之。﹝凡重舌﹐用鍼於舌下紅絡靑絡開叉處刺出血﹐卽愈。﹞○中風舌彊﹐用雄黃﹑荊芥爲末﹐酒服。

○口咸﹐用知母﹑烏賊骨煎服。

○凡口瘡用細辛﹐或生附子﹐或吳茱萸爲末﹐並以醋調﹐敷足心。

○婦人產後舌出﹐用朱砂末敷之﹔仍於耳後乘其不覺而大喊驚之﹐則收。再用五倍末摻之。

○舌忽腫滿﹐或硬於木石﹐但看舌下﹐或如臥蠶者﹐急於腫處重刺出血﹐用釜底煤細研﹐以水調﹐濃敷﹐脫去再敷﹔若遲﹐則閉悶而死。須內服淸胃降火之劑。

○口瘡﹐用薔微花根濃煎﹐先漱後服﹐神效。

卷之七雜證

七﹑論齒牙

﹝病屬手足陽明二經﹐風熱﹑虛火﹑實火﹑腎虛﹑虫咀等癥。出血者曰齒衄。﹞

齒者﹐骨之餘﹐腎之標﹐寄養於齦。上齦屬足陽明胃﹐下齦屬手陽明大腸。而其爲病﹐則有三焉﹕一曰火﹐病在齦﹐卽牙牀肉也﹐或腫痛糜爛﹐或牙縫出血﹐是濕熱蓄於腸胃﹐而上壅於經﹐治宜淸涼。二曰虫﹐病止在牙﹐亦由濕熱生虫﹐蝕損蛀空﹐治宜殺虫﹐兼淸胃火。三曰腎虛﹐病在髒﹐或齒脆不堅﹐或疏豁動搖﹐或中年而卽脫者﹐必腎气之不足﹐治宜補養。凡此三者﹐其中各有不同﹐辧眞而治自易。

淸胃散

治胃有濕熱﹐上下牙痛﹐或潰腫出血等證。

生地丹皮黃連當歸﹝各一錢﹞升麻﹝六分﹞或加石膏。

甘露飲

治腎虛火炎﹐胃虛郁熱。此方瀉而兼補﹐齒病悉除。

生地熟地天冬麥冬石斛茵陳枇杷葉黃芩枳殼甘艸﹝等分﹞

煎服。加犀角磨水合服更妙。

玉女煎

治腎陰本虧﹐胃火復盛﹐煩渴牙痛﹐糜爛齒衄等癥。

熟地﹝三五錢﹞麥冬﹝二錢﹞知母牛膝﹝各一錢半﹞生石膏﹝研﹐三五錢﹞

如火之極盛者﹐加梔子﹑地骨皮。如小便不利﹐加茯苓或澤瀉。

細辛煎

治牙齒腫痛﹐及口气臭。

北細辛一味﹐煎濃汁﹐乘熱噙漱﹐良久吐之﹐極妙。或加石膏。

丁香散

治齒痛。

丁香蓽茇蠍梢大椒﹝等分﹞

爲末擦之。

赴筵散

治虫牙。

用良姜﹑艸烏﹑細辛﹑荊芥穗等分﹐爲末擦牙﹐涎則吐之。

又方﹕用韭子煎汁漱之。

又方﹕用川椒﹝炒﹞﹑蜂房﹝炙﹞等分爲末﹐每用二錢﹐水煎熱漱。

加味地黃丸

治眞陰不足﹐以致齒疏動搖﹐壯年脫落者。

熟地﹝八兩﹞山藥﹝四兩﹞棗皮﹝酒蒸﹞茯苓﹝各四兩﹞澤瀉﹝一兩﹞丹皮﹝兩半﹞

枸杞﹝三兩﹐酒蒸﹞菟絲子﹝淘去泥沙﹐酒蒸﹐四兩﹞補骨脂﹝鹽炒﹐二兩﹞骨碎補﹝三兩﹞

煉蜜爲丸﹐空心鹽湯下七八錢。如命門火衰﹐眞陽不足者﹐加肉桂三兩﹐附子四兩。

或安腎丸﹝方見咳嗽﹞亦妙。

鎭陰煎

治陰虛於下﹐格陽於上﹐脈微厥冷﹐而牙縫之血大出。此非實火﹐不得誤用寒涼。

熟地﹝一二兩﹞牛膝﹝二錢﹞甘艸﹝炙﹐一錢﹞澤瀉﹝八分﹞肉桂﹝一二三錢﹞附子﹝一二三錢﹞

速服。如治格陽假熱者冷服。凡血大吐大下者﹐俱宜用此。

凡走馬牙疳﹐牙牀潰敗﹐齒牙脫落﹐大爲凶候。此蓋熱毒蘊蓄而然﹐速瀉陽明之火﹐宜淸胃散連速進之。如玉女煎﹝方見上﹞亦可。或體實口渴﹐二便團結﹐加大黃下之﹔不應﹐加芒硝。外用銅綠﹑滑石﹑杏仁等分爲末﹐頻擦立愈。

三仙散

治走馬牙疳﹐一時腐爛卽死。

用銅祿三分﹐麝香半分﹐溺垢﹝用婦人溺桶中白者﹐火存性﹞一錢﹐共爲極細末﹐敷齒上﹐不可太過。

又方﹕用幹北棗﹝燒存性﹞同枯白礬爲末敷之﹐神效。

又方﹕用麝香半分﹐膽礬一錢﹐銅綠三錢﹐生白礬五分爲末﹐敷牙患處。

靑白散

治一切牙痛。固齒。

靑鹽﹝二﹑三兩﹐研﹞食鹽﹝二兩﹞川椒皮﹝去目﹐五六錢﹞

濃煎汁﹐去椒用汁﹐煮鹽至幹﹐爲末﹐早夜擦牙牀肉內外﹐良久方吐﹐稍畱藥味以睡﹐卽咽之﹐更妙。予用至七旬﹐最驗。

取牙方

艸烏蓽茇﹝各分半﹞川椒細辛﹝各三分﹞

上爲細末﹐用少許點在患牙內外﹐一時其牙自落。

備揀古來治齒諸病至簡至穩神方於後﹐以便取用。

牙縫出血﹕苦參一兩﹐枯白礬一錢爲末﹐日三揩之。

○又方﹕醋浸竹茹含之。

○走馬牙疳﹕先以淡鹽湯漱淨﹐次用五倍子﹑靑黛﹑枯礬﹑黃柏爲末摻之。

○牙痛口臭﹐用大黃燒存性爲末﹐早晚揩齒﹐良久漱之。

○牙齦疳臭﹕五倍子炒焦一錢﹐枯白礬﹑銅靑各一分﹐共爲末﹐先以米泔漱淨﹐摻之。

○牙痛﹐用荔枝連殼燒存性﹐爲末摻之。

○又方﹕用絲瓜藤一握﹐川椒一撮﹐燈心一把﹐煎濃汁﹐漱吐。

○虫牙痛﹐用松脂滚水泡溶﹐漱之。

○又方﹕用韭菜子燒煙燻之﹐牙虫卽出。其法﹐以筆管用紙糊喇叭樣可以收煙。

○又方﹕茄根搗汁塗之﹐或燒灰存性點之。

○又方﹕燒酒浸花椒﹐漱之。

○齒不生﹐用雄鼠脊骨研末揩之。

○取牙﹐用茄樹根﹐以馬尿浸三日﹐曬漧﹐炒焦爲末﹐點牙內外﹐卽脫。

○保齒堅固﹐用羊脛骨火存性﹐爲末﹐加靑鹽研勻﹐早夜揩牙。

○又方﹕用香附炒黑二兩﹐靑鹽兩半﹐爲末﹐如常揩牙。

○凡牙齒痛﹐屬寒者﹐宜漧薑﹑蓽茇﹑細辛﹔屬熱者﹐宜石膏﹑牙硝﹔屬風者﹐宜皂角﹑姜蠶﹑蜂房﹔屬虫者﹐宜鍛石﹑雄黃。

○保齒﹐用旱蓮艸根一斤﹐酒洗淨﹐靑鹽四兩﹐腌三宿﹐同汁炒幹﹐研末﹐日用擦牙﹐連汁咽之﹐能烏須固齒。

○取牙﹐用鳳仙花子研末﹐入砒少許﹐點牙卽落。

八﹑論咽喉

﹝咽痛是君火﹐有寒包熱。

○喉痺是相火﹐有嗌疽﹐俗名走馬喉痺﹐殺人最急﹐惟鍼破之﹐最爲速效﹐次則用火。﹞

經曰﹕」一陰一陽相結﹐謂之喉痺。」少陰﹐君火也﹔少陽﹐相火也。夫火何以動﹖以有內外之因﹐故火引痰上﹐而痰熱燔灼﹐壅塞咽喉之間。其癥不一﹐腫於兩旁者爲雙蛾﹐腫於一邊者爲單蛾﹔圓突如珠﹐乃癰癤之類﹐宜刺出其血而愈。若纏喉風﹐則滿片紅腫﹐多不成膿﹐亦不必出血﹐但使火降﹐其腫自消。然火有虛實之分﹐其因情志鬱怒而起者﹐多屬少陽﹑厥陰﹐爲風木之髒﹐固易生火﹔以口腹辛熱而起者﹐多屬陽明﹐以胃气直透咽喉﹐故又惟陽明之火爲最盛。脈實癥實﹐宜以火治。至於少陰﹐其脈絡於橫骨﹐終於會厭﹐﹝會厭者﹐掩其气喉﹐令水谷能進食喉而不錯。﹞系於舌本。凡陰火衝上﹐多爲喉痺。﹝痺﹐卽纏喉風也。﹞

然亦有虛實之異﹕若是實火﹐癥與脈皆實﹐亦易知也﹔設色欲過度﹐以致眞陰虧損者﹐此腎中之虛火也﹐非壯水不可﹐六味地黃湯主之。

又有火虛於下﹐而格陽於上﹐此無根之火﹐卽腎中之眞寒癥也﹐非溫補命門不可﹐八味地黃湯主之。必須遵《內經》從治之法﹐切不可用寒涼以促其危耳。

通天達地散

治諸喉痺腫痛。

連翹防風貝母荊芥元參白芥子天花粉枳殼甘艸赤芍桔梗黃芩牛蒡子射幹﹝等分﹞

加燈心水煎服﹐外用木鱉子磨醋﹐噙喉中﹐引去其痰﹐不可咽下﹔太酸﹐少摻淸水亦可﹔隨服煎藥﹐後用吹藥。

七寶散

吹一切喉痺。

姜蠶﹝直者﹐十个﹞硼砂雄黃明礬﹝各一錢﹞全蠍﹝十个﹐頭角全者﹐去毒﹞

牙皂﹝一挺﹐去皮弦﹞膽礬﹝五分﹞

爲細末﹐用竹管吹之。

金鑰匙

治風熱喉痺。

月石﹝五錢﹞牙硝﹝兩半﹞姜蠶﹝一錢五分﹞冰片﹝三分﹞雄黃﹝二錢﹞

共研細末吹之﹐立愈。

雄黃解毒丸

治急喉風﹐雙蛾腫痛﹐湯藥難下﹐垂危時方用。

雄黃郁金﹝各一兩﹞巴霜﹝十四粒﹞

研末﹐醋糊丸﹐綠豆大﹐凡口噤者用三粒﹐淡醋磨化﹐以物開其口灌之﹐下咽卽活。

普濟消毒飲

治疫喉傳染﹐並治大頭瘟。

黃芩﹝酒炒﹞黃連﹝酒炒。各五錢﹞人參﹝三錢﹞橘紅元參甘艸桔梗柴胡﹝各二錢﹞薄荷葉鼠黏子板籃根連翹馬屁勃﹝各一錢﹞白姜蠶﹝炒﹞升麻﹝各七分﹞

共研細末﹐半用姜湯調﹐時時服之﹔半用蜜丸噙化﹐服盡良愈。此東坦之天方也。

加味甘桔湯

﹝新﹞治喉腫痛。寒﹑熱﹑虛﹑實﹐照後加減﹐平穩有效。

甘艸﹝錢半﹞桔梗﹝錢半﹞元參﹝一錢﹞赤芍生地防風﹝各一錢﹞荊芥﹝七分﹞

薄荷﹝七分﹞山豆根連翹黃芩﹝各一錢﹞北細辛﹝三分﹞羌活﹝六分﹞獨活﹝七分﹞

白芷﹝八分﹞

水煎服。肝膽火﹐加白芍﹑梔子﹑膽艸。胃火﹐加石膏三錢。若大便祕結者﹐加大黃﹑芒硝。毒甚而爛者﹐加牛蒡子﹑金銀花。

六味地黃東加麥冬二錢﹐五味子四分。

冰片破毒散

治急慢喉痺﹐腫塞切痛。

朴硝﹝四錢﹞姜蠶﹝微炒﹐去咀﹐八錢﹞甘艸﹝八錢﹞靑黛﹝六錢﹞馬屁勃﹝三錢﹞

蒲黃﹝五錢﹞麝香﹝一錢﹞冰片﹝二錢﹞

共研細末﹐瓷壇密收﹐每用一錢﹐淸水調咽。於是喉痺卽破﹐出血卽愈﹔若非喉痺﹐自然消散。

備采古來治喉諸病至簡至穩神方於後﹐以便取用。

急喉痺風﹕元參﹑牛蒡子半炒半生﹐各八錢﹐煎服。

○喉中懸癰﹐舌腫塞痛﹕五倍子﹑姜蠶﹑甘艸等分﹐白梅肉搗和丸﹐噙咽﹐其癰自破。

○急喉痺風﹕姜蠶﹑南星爲末﹐薑汁調灌﹐涎出卽愈。

○急喉風﹐塞腫﹕皂角挪水灌之﹐外以皂角末醋調﹐濃封項下。又可用皂角去皮﹐醋浸﹐炙七次﹐浸七次﹐勿太焦﹐研末吹之。

○喉痺將死﹐不可鍼藥﹐漧漆燒煙﹐以筒吸之。

○腫喉瘡﹕吳茱萸末﹐醋調﹐塗足心。

○喉痺欲死﹔紫菀搗汁浸喉﹐涎出卽瘥﹔更以馬牙硝津咽之﹐斷根。

○喉腫莫言﹕山豆根磨醋噙之﹐涎出能言。

○喉中腫痛﹕硼砂含化﹐咽津。初起便治﹐卽免喉痺。

○喉癰乳蛾﹕明礬三錢﹐巴豆劈開三粒﹐同入銚內煎幹﹐去豆﹐研礬點之﹔甚者﹐以醋調灌。

○喉痺將死者﹐以烏魚膽點入卽瘥。病深者﹐水調灌之。

以下治骨哽方﹕雞煎骨哽﹕薴麻根搗汁服之。

○又方﹕白鳳仙子研末水調﹐以筒灌入﹐卽軟而下﹔或研末吹之﹔卽根﹑葉醋煎服亦可。

○雞骨哽喉﹕五倍子研末吹之。

○發入喉﹕舊梳燒灰﹐酒調服。

○銅鐵哽﹕鳳仙子及根擂汁服﹔卽木賊燒灰﹐水調服亦下。

○竹木哽﹕服半夏取吐。又秤錘燒紅﹐淬酒服。

○治哽﹕用薴麻根搗如龍眼大﹐雞骨用雞湯下﹐魚骨用魚湯下。

九﹑論聲喑

聲喑之癥﹐𨿽兼五臟﹐而於心﹑肝﹑腎三經爲重。又須知其虛實治之﹐乃爲上工。蓋舌爲心之苗﹐心病則舌不能轉﹐此心爲聲音之主也。聲由气而發﹐肺病則气奪﹐此气爲聲音之戶也。腎藏精﹐精化气﹐陰虛則無气﹐此腎爲聲音之根也。然三者之中﹐又以腎爲主。腎陰一足﹐則水能制火﹐而肺以安﹐庶金淸而聲亮矣。譬之鐘焉﹐實則不鳴﹐破亦不鳴。肺被火爍﹐是邪實其中﹐卽形破於外﹐聲何由而出乎﹗是知宜補水以降火也。至於實邪之閉其竅者﹐或肺冒風寒﹐或肺被客熱﹐散之淸之﹐而病自愈﹐此暫而近者也。彼虛邪之爲害者﹐內奪而喑也﹕有房勞之奪﹐傷其腎也﹔憂思之奪﹐傷其心也﹔驚恐之奪﹐傷其膽也﹔饑餒疲勞之奪﹐傷其脾也﹔暴怒气逆之奪﹐傷其肝也。此非各求其屬﹐而大補元气﹐安望傷殘者之復完乎﹗此外復有叫號歌哭﹐冷凍飲料吸風而致喑者﹐能知養息﹐自不藥而愈﹐不足虞也。

加味枳桔二陳湯

﹝新﹞治感冒風寒﹐頭痛聲喑﹐無汗惡寒﹐痰凝气滯﹐脈息浮緊等癥。

陳皮﹝去白﹐一錢﹞半夏﹝錢半﹞茯苓﹝一錢三分﹞麻黃﹝去節﹐五分﹞桂枝﹝八分﹞

北細辛﹝八分﹞杏仁﹝去皮尖﹐十五粒﹞甘艸﹝一錢﹞桔梗﹝一錢﹞枳殼﹝一錢﹞

姜蔥引。

鎭陰煎

治陰虛於下﹐陽躁於上﹐是命門火不歸源﹐右尺脈虛弱﹐漸漸喉腫而痛﹐色淡便淸﹐久而不愈﹐或頭項腫﹐煩躁口渴。

熟地﹝一二兩﹞牛膝﹝二錢﹞炙甘艸﹝一錢﹞澤瀉﹝八分﹞肉桂﹝一二錢﹞附子﹝制﹐一錢﹐或二三錢﹞

水煎﹐冰冷服。

又方﹕用大附子切作五片﹐加蜜搽之﹐火上炎黃含咽﹐味盡易之。八味地黃湯亦妙﹐宜冷服。

滋陰八味湯

治陰虛火盛﹐喉頸腫痛﹐左尺脈弱﹔並治喉痺。

山藥棗皮﹝各二錢﹞黃柏﹝鹽水炒﹞知母﹝鹽水炒。各錢半﹞熟地﹝四錢﹞茯苓丹皮澤瀉﹝各錢半﹞麥冬﹝去心﹐錢半﹞

水煎服。卽喉生瘡而爛﹐久不愈者﹐亦屬陰虛﹐可服而愈。

萆湯

治喉潰蝕﹐與鼻相通﹐面蝕癰潰久不愈者。此方本治淫瘡﹐味甘而利﹐去濕熱﹐和血脈﹐瘡毒皆宜﹐效難盡述。

土萆﹝卽土茯苓﹞二﹑三兩﹐濃煎﹐徐徐服之。若患久﹐或服攻擊之劑﹐致傷脾胃气血等癥﹐以此味爲主﹐外加對癥之藥。

又方﹕土茯苓﹝五錢﹐或一二兩﹞當歸白芷皂刺薏仁﹝各錢半﹞白鮮皮﹝一錢﹞

甘艸﹝五分﹞木通銀花木瓜﹝忌鐵。各一錢﹞

水煎服。甚者﹐萆加三四兩。治癥同上。

仙遺糧湯

治梅瘡結毒﹐喉爛不愈。

萆﹝二兩﹐卽土茯苓也。忌鐵器﹐濃煎﹐去渣滓﹐入後藥。﹞當歸生地防風﹝各一錢﹞木通薏仁金銀花黃連連翹﹝各一錢﹞白鮮皮﹝七分﹞白朮皂刺﹝各七分﹞甘艸﹝四分﹞

加燈心二十根﹐用萆湯煎服。

麥門冬湯

治火邪侵肺﹐或咳嗽喘急﹐上焦熱甚而聲喑者。

天冬麥冬桑白皮﹝各一錢﹞紫菀茸川貝母﹝各八分﹞桔梗﹝一錢﹞甘艸﹝五分﹞

淡竹葉生地﹝各一錢三分﹞

或加五味九粒﹐煎服。如胃火口渴﹐加生石膏二錢﹐或竹葉石膏湯。﹝方見於傷寒淸裏條內﹞

小降气湯

治肝邪暴逆﹐濁气在上﹐痰涎壅盛而聲喑者。

家紫蘇臺烏藥白芍陳皮﹝各二錢﹞甘艸﹝炙﹐五分﹞

姜棗引﹐煎服。

竹衣麥門冬湯

治一切勞瘵﹐痰嗽聲啞難治者﹐服之神效。

竹衣﹝取竹內衣膜鮮者﹐一錢﹞竹茹﹝卽竹靑皮﹐括取彈子大﹐一丸﹞淡竹葉﹝十四片﹞

麥冬﹝一錢﹞甘艸橘紅﹝各五分﹞茯苓桔梗﹝各一錢﹞杏仁﹝七粒﹐去皮尖﹞

煎出﹐加竹瀝一杯﹐和勻服。如陰虛火旺者﹐間服左歸飲﹔如命門火衰﹐不歸原者﹐服右歸飲﹝二方見咳嗽條內﹞或六味丸﹑八味丸亦妙﹐不得徒治其末也。

凡病久咳聲啞者﹐必由肺腎俱敗﹐但宜補肺滋腎﹐養金潤燥﹐或略加訶子百藥煎收斂以治其標。務宜先本後末﹐或可保全。若見其假熱而用寒涼﹐或見其痰盛而用消散﹐則未有一治者矣。

備揀古來治喑至筒至穩諸方於後﹐以便取用。

失聲不出﹐用蘿卜自然汁﹐稍加薑汁﹐時時細飲。

○又方﹕用皂角一條﹐去皮子﹐同蘿卜三个﹐煎服數次。

○又方﹕用橘皮三兩﹐水煮﹐頓服。

○又方﹕用杏仁去皮三錢﹐煎熬﹐別研肉桂末一錢﹐和搗爲丸﹐杏核大﹐每用一丸﹐綿裹含口中﹐細細咽之﹐日三夜五。

○又方﹕用蜜陀僧爲細末﹐每用一錢﹐點茶飲之。

○又方﹕訶子四个﹐半生半煨﹐桔梗一兩五錢﹐半生半炒﹐甘艸三錢﹐半生半炙﹐上分二服﹐半水半童便煎服。

○喉風失音﹐用靛花﹑蘇薄荷葉等分﹐爲細末﹐蜜丸彈子大﹐每用一丸﹐臨睡噙化。

○以上皆治標之法。凡猝喑輕淺者﹐亦可取效。若系根本之病﹐不得槪用。

十﹑論脇痛

﹝有肝膽火﹑肺气鬱結﹑死血食積。左爲肝气﹐上爲痰癖。﹞

脇痛之病﹐本屬少陽膽經﹑厥陰肝經﹐以二經之脈﹐皆循脇肋故也。然經言﹐心﹑肺﹑胃﹑腎與膀胱﹐皆有脇痛之病﹐以邪在諸經﹐气逆不解﹐必以此相傳﹐延及本經﹐則無非肝膽之病矣。至於忿怒傷血﹑傷气﹑傷筋﹐或寒邪在半表半里之間﹐此是本經之病﹐當直取本經﹔傳自他經者﹐拔其所病之本﹐自無不愈。然脇痛卽隔痛﹐其與心痛別者﹐心痛在岐骨陷處﹐胸痛則橫滿於胸中兩脇間也。其與胃脘痛別者﹐胃脘痛在心之下﹐胸痛在心之上也。其痛有內傷外感之辧﹕凡寒邪在少陽經﹐乃病爲脇痛﹐耳聾而嘔﹐必有往來寒熱﹐方是外感﹔如無表癥﹐悉屬內傷﹐但內傷多而外感亦間有之耳。諸家有謂肝左而藏血﹐肺右而藏气﹔考之諸經﹐卻無明證﹐實後世之謬淡也。欲辧气血﹐惟察其有形無形而可知矣。血積有形而不移﹐或堅硬而拒按﹔气痛流行而無迹﹐或倏聚而倏散。若食積痰飲﹐皆屬有形之癥。第詳察所因﹐自可辧識。且凡屬有形之癥﹐亦無非由气之滯而然。凡治此者﹐無論是血是痰﹐須兼行气之藥﹐而後隨癥佐使﹐自中肯綮。

三柴胡飲

治外感風寒﹐邪在少陽﹐身發寒熱﹐脇痛﹐耳聾。

柴胡﹝二錢﹞白芍﹝錢半﹞甘艸﹝炙﹞陳皮﹝各一錢﹞當歸﹝二錢﹞生薑﹝五分﹞

溫服。如气不流通﹐加靑皮﹑香附﹑廣木香﹑白芥子之類。卽小柴胡湯亦可。﹝方見傷寒表癥。加川芎﹑靑皮﹑白芍。﹞

溫中散寒湯

﹝新﹞治寒邪外閉﹐畏寒脇痛﹐脈虛體弱﹐表裏兼顧者。

當歸﹝三四錢﹞山藥﹝二三錢﹞茯苓﹝錢半﹞甘艸﹝一錢﹞靑皮﹝六七分﹞柴胡﹝錢半﹞

陳皮﹝一錢﹞香附﹝七分﹞肉桂﹝一二錢﹐或攺桂枝錢半﹞生薑﹝一錢﹐煨用。或攺漧薑﹐炒用﹞

溫服。如外寒甚而無汗者﹐加麻黃一錢。如內寒甚而喜按者﹐加附子一﹑二﹑錢。如嘔逆者﹐加半夏二錢。

木香順气散

治气滯﹐脇痛﹐腹痛。

木香﹝五分﹞香附﹝七分﹞檳榔靑皮陳皮枳殼砂仁濃朴﹝姜炒﹞蒼朮﹝各八分﹞

姜引。如气寒滯痛﹐如丁香五分﹐或加白豆蔻﹑藿香之屬。

化肝煎

治怒气傷肝﹐因而气逆動火動血﹐脇痛﹐脹滿﹐煩熱。

靑皮陳皮白芍丹皮梔子﹝各錢半﹞土貝母﹝二三錢﹞澤瀉﹝錢半。如血見下部者﹐甘艸代之﹞

溫服。如火盛﹐加黃芩﹑膽艸。如脹滯脇痛﹐加白芥子一錢﹐勿用白芍。如兼寒熱﹐加柴胡一錢。

推气散

治右脇脹痛。

片姜黃枳殼﹝面炒﹞桂心﹝各五錢﹞甘艸﹝炙﹐五錢﹞

共研末﹐姜湯調服。又謂宜消食行痰。

木通散

治男婦肝腎气滯﹐自下而上﹐痛連兩脇。

木通靑皮蘿卜子﹝炒﹞茴香﹝各五錢﹞滑石﹝二錢半﹞莪朮﹝二錢五分﹞木香﹝二錢半﹞

川楝子﹝取肉﹐用巴豆﹐三錢同炒黑﹐去巴豆。五錢﹞

共研末﹐蔥白湯調服三錢。

消導湯

﹝新﹞治飲食畱滯﹐胸膈上有一條杠起痛者是也。

濃朴﹝姜炒﹞茯苓砂仁山楂麥芽神曲﹝各錢半﹞陳皮﹝一錢五分﹞枳實﹝八分﹞

白芥子﹝七分﹞

生薑引。如胃寒嘔逆﹐加炮漧薑一錢。如气滯而痛﹐加木香﹑香附。如食積堅硬難化﹐加檳榔﹑莪朮。

補肝散

治肝腎精虛﹐不能化气﹐气虛不能生血﹔气血少﹐不能流暢﹐以致胸脇作痛。

但宜培補﹐不得再用香燥以自伐也。

熟地白朮﹝各一兩﹞棗仁﹝炒﹞獨活﹝各二兩﹞當歸川芎山藥黃

﹝蜜炒﹞

棗皮﹝各七錢﹞五味﹝炒﹞木瓜﹝各四錢﹞

上咀片﹐每服七﹑八錢﹐棗二枚﹐水煎服。

逍遙散

治肝脾血虛﹐或鬱怒傷肝而脇痛者。

當歸白芍白朮茯苓﹝各一錢半﹞甘艸﹝一錢﹞柴胡﹝酒炒﹐一錢﹞生薑﹝七分煨﹞

煎服。或加薄荷葉三分更效。

柴胡疏肝散

治外邪未解而兼气逆脇痛﹐或寒熱往來。

陳皮﹝醋炒﹞柴胡﹝各二錢﹞川芎枳殼白芍﹝各一錢五分﹞甘艸﹝五分﹞香附﹝一錢﹞

食前服。

備采古來治脇痛至簡至穩神方於後﹐以便取用。

驚傷脇痛﹐用枳殼一兩﹐桂枝五錢﹐爲末﹐姜棗湯調下。

○脇痛﹐用白芥子研末﹐水調敷之。又方﹕吳茱萸研末﹐醋調敷之。又方﹕韭菜炒﹐熨之。又方﹕柑子葉搗爛炒﹐燒酒淬﹐熨之。又方﹕靑皮研末炒﹑酒淬﹐揉之。

○寒痛﹐用艾葉搗爛﹐燒酒和炒﹐熨之。

○肝膽火痛﹐如柴胡﹑膽艸﹑靑黛﹑靑皮﹑木香﹑香附之類﹐皆可揀用。

○脇痛﹐用鳳仙花曬研﹐酒調服三錢﹐活血消積。

○痛屬痰而走易者﹐用眞白芥子﹑紫大戟﹝去皮﹞﹑甘遂﹝面裹煨﹞等分﹐爲末﹐米湯糊丸﹐淡姜湯下七八丸﹐名控涎丹。

十一﹑論腰痛

﹝有腎中之陰虛﹑腎中之陽虛﹐有風寒濕熱﹐有挫折瘀血。附膝痛兼治。﹞

腰者﹐腎之外候﹐一身所恃以屈伸者也。蓋諸脈皆貫於腎而絡於腰脊﹐腎中或陰不足。

或陽不足﹐或先天稟賦不濃﹐或後天培養不周﹐以致顏色刮白﹐脈息細微﹐疲倦無力﹐勞動而腰痛益甚者﹐𨿽因積漸而致﹐然實眞陰之虛癥也。至於外感風寒濕熱﹐其痛必暴﹐癥屬有餘﹐爲易治也。但須知邪必乘虛而犯﹐驅邪之中﹐宜顧元气﹐庶本末朗然﹐而日後無虞矣。

脈息

脈大無力爲虛。弦細而數爲陰虛。尺弱無神爲命門火衰。澀爲死血。沈滑爲痰。沈細而遲爲气虛。沈弦爲气滯。弱緩爲濕。緊數爲寒。浮緩爲風。洪數爲熱。

滋陰大補丸

治腎中之陰不足﹐腰膝無力而痛。久服輕身延壽。

熟地﹝八兩﹞山藥﹝炒﹞棗皮﹝酒蒸﹞茯苓肉蓯蓉﹝酒洗去甲﹞杜仲﹝鹽炒。

各四兩﹞淮牛膝﹝酒蒸﹞巴戟枸杞﹝酒蒸。各三兩﹞小茴﹝淡鹽水炒﹐二兩﹞遠志﹝去心﹐二兩﹞石菖蒲﹝炒﹞五味子﹝炒。各一兩五錢﹞

先將熟地﹑棗皮﹑蓯蓉﹑牛膝﹑枸杞搗化﹐後入藥末﹐加煉蜜爲丸﹐空心用淡鹽水送七﹑八錢。卽六味地黃丸﹑左歸丸各加杜仲鹽炒四兩亦佳。

前方加肉桂三兩﹐附子三四五兩﹐治右尺無力﹐命門火衰﹐水火兩虧﹐腰膝冷痛。卽八味地黃丸加杜仲四兩。右歸丸亦佳。

煨腎丸

治肝腎虛損﹐腰冷腰痛。

川萆杜仲﹝薑水炒﹞淮牛膝﹝酒蒸﹞補骨脂﹝炒﹞胡蘆巴﹝炒﹞

菟絲子﹝酒蒸﹐曬漧﹞肉蓯蓉﹝酒洗去甲﹐搗化爲丸﹞沙苑蒺藜﹝炒去刺。各四兩﹞

肉桂﹝二兩﹞

酒煮豬腰子四个﹐搗和爲丸﹐幹則加煉蜜鹽水送下。

加減五積散

﹝方見傷寒表癥﹞治風寒在經﹐其癥必寒熱﹐腰痛連背。

如寒甚無汗﹐加麻黃七分﹐卽夏季亦用﹐以內有白芍斂陰也。如熱甚口渴﹐加黃芩﹑花粉﹑石膏之屬。如大便結燥﹐加酒炒大黃。如汗甚者﹐去羌活。如春夏秋﹐加蒼朮。當知杜仲宜用﹐以引入腰也。

桂附杜仲湯

﹝新﹞治眞寒腰痛﹐六脈弦緊﹐口舌靑﹐陰囊縮﹐身戰栗。

肉桂﹝三錢﹞附子﹝三四錢。急則用生附子﹞杜仲﹝二錢﹞

熱服。如上焦假熱拒格﹐冷服。如膝冷而痛﹐加川牛膝二三錢。如兼濕者﹐加蒼朮二錢。

六味淸涼湯

﹝新﹞治體旺﹐脈洪而滑﹐二便閉澀﹐口渴喜冷﹐熱甚腰痛者。

黃芩黃柏大黃﹝酒炒﹞梔子﹝炒﹞膽艸澤瀉﹝各等分﹞

水煎﹐熱服。

當歸拈痛湯

治濕熱爲病﹐身重腰痛﹐及肢節紅腫。

羌活黃芩甘艸茵陳﹝各錢半﹞苦參防風當歸白朮蒼朮豬苓﹝各一錢﹞人參﹝隨便﹞

升麻﹝三四分﹞漧葛知母澤瀉﹝各八分﹞

空心服﹐臨睡再服。

三妙散

治腰膝濕痛仙方。或汗後過水﹐或汗衣冰身﹐或坐臥濕地﹐或宅地陰濕﹐春夏濕熱之气上蒸﹐受病者立愈。

蒼朮﹝三四錢﹞黃柏﹝炒焦﹐二錢﹞川牛膝﹝二三錢﹞

水煎﹐夜服。並參閱濕癥門。

活血四物湯

﹝新﹞治跌僕筋骨﹐血气凝滯腰痛﹐凡傷各處者俱效。

當歸﹝身尾﹐四五錢﹞川芎﹝二錢﹞白芍生地桃仁﹝去上﹞牛膝元胡﹝酒炒。各錢二分﹞紅花﹝酒炒﹞肉桂﹝各一錢二分﹞

空心服。如痛甚﹐加乳香﹑沒藥﹝俱去油﹞一錢﹐外用酒糟﹑蔥﹑姜搗爛﹐炒熱罨之。如血逆之甚﹐加大黃﹝酒炒﹞三﹑四錢﹐以大便閉結也。

腰痛不已者﹐屬腎虛。痛有定處﹐屬死證﹔往來走動﹐屬痰屬風﹔腰冷身重﹐遇寒卽發﹐屬寒濕﹔或痛或止﹐屬濕熱﹐而其原多本於腎虛。以腰者腎之府也﹐惟虛﹐故外邪得以干之。

凡人之腎﹐何以虛也﹖由斫喪之甚。若酒醉入房者﹐快一時之心﹐更不知養身﹐以致腰膝疼痛﹐骨枯而痿﹐豈直腰痛已哉﹗此時悔之無及。養生重命之人﹐能愼於斯﹐優於補劑多矣。余年七旬﹐見之亦多﹐書之爲後生告焉。

備揀古來治腰膝諸痛至簡至穩神方於後﹐以便取用。

風寒腰膝疼痛﹐用川烏三个﹐生搗爛﹐加鹽水少許﹐攤帛上﹐貼患處。

○又方﹕用杜仲﹝薑水炒或鹽水炒﹞三兩﹐濃煎水﹐煮羊腰子四枚至熟﹐加鹽椒作羹﹐空腹食之。

○腰膝骨痿﹐不能起牀﹐用川萆﹑杜仲﹝鹽水炒﹞各四兩研末﹐以豬腰子四个酒煮搗爛﹐加煮腰子余酒和爲丸﹐鹽水送下。

○腰痛﹐用威靈仙﹝此治痛要藥﹞爲末﹐每用溫水調服二錢。或用豬腰子劈開摻藥末﹐濕紙包煨﹐五更細嚼﹐酒送下。

○男婦腰痛﹐用元胡﹑當歸﹑肉桂﹑杜仲等分爲末﹐酒下三錢。

○治腎虛腰痛﹐用固脂﹝炒﹞四兩﹐杜仲﹝鹽水炒﹞八兩﹐胡桃肉十兩﹐爲末﹐煉蜜爲丸﹐名靑蛾丸。或加巴載四兩﹐肉蓯蓉﹑大茴香各三兩﹐尢妙。腰不痛者﹐亦宜服。

○腰痛﹐用絲瓜藤根燒存性﹐研末﹐酒送二錢。

○濕痛﹐用桃花﹐酒服一錢。

○跌傷腰痛﹐用續斷煎酒服﹐以能化惡血也。

○腎虛腰痛﹐不能屈伸﹐單用杜仲﹐去粗皮﹐咀片﹐淡薑水拌炒幹﹐每日煎水代茶﹐服二三十日﹐永不再痛。

十二﹑論眩暈

眩者﹐目黑也﹔暈者﹐頭旋也。河間以風治﹐丹溪以痰治。何《內經》但曰上气不足﹐頭爲之傾﹐目爲之眩﹔曰上虛則眩﹔曰督脈虛則頭重髙搖之﹔曰髓海不足則腦轉耳鳴而眩目。何無一言及風與痰也﹖原其所由﹐多在年老精衰﹐體弱病後﹐或勞倦日久﹐心思過度之候而然﹐宜以補虛爲主﹐而兼治其標可也。但眩暈𨿽屬上虛﹐然不能無涉於下﹐蓋上虛者﹐陽中之陽虛也﹐宜補其气﹐如四君子湯﹑歸脾湯﹑補中益气湯之類是也﹔下虛者﹐陰中之陽虛也﹐宜補其精﹐如八味地黃湯﹑右歸飲之類是」。或有兼痰兼火等癥者﹐必有形色脈息可驗﹐方可兼用﹐不得先執偏見﹐而妄用消散以鏟削元气也。

凡眩暈有大小之異﹐如气稟薄弱﹐用心用力之後﹐或頭眩眼黑﹑倏傾而止者有之。至於中年之外﹐多見眩僕卒倒等癥﹐人多以爲中風﹑中痰﹐而妄用剪風化痰之藥﹐不大誤乎﹗蓋忽暈而忽轉者﹐以气血之未敗也﹔卒倒而久不轉者﹐以根本之已虧也。此際急用气血兩補之劑方可﹐如十全大補湯之類。

凡邪气在上﹐多爲頭痛﹐故經曰上實也。至於眩暈之病﹐經曰上虛。或爲頭重﹐或轉旋不可以動﹐而人亦爲實者﹐以頭重也。不知頭本不重﹐而惟陽虛乃覺重耳。可不知所以補乎﹗凡眩暈一癥﹐虛者十居八九﹐而兼痰兼火者﹐不過一二耳。治者宜知。

益气補腎湯

治气虛眩暈。

人參﹝一錢﹞黃

﹝蜜炒﹐錢半﹐無參者宜加倍﹞茯苓﹝一錢﹞白朮﹝二錢﹞淮山藥﹝二錢﹞棗皮﹝錢半﹞甘艸﹝炙﹐五分﹞紅棗二枚﹐食遠服。

苓桂術甘湯

治虛痰眩暈。

茯苓﹝四錢﹞桂枝﹝錢半﹞白朮﹝三錢﹞甘艸﹝錢半﹞

溫服。或加南星﹑半夏﹑天麻。

術附湯

治中气虛寒﹐厥冷口噤﹐痰盛脈弱﹐頭眩頭重等癥。

白朮﹝三錢﹞炙艸﹝錢半﹞附子﹝二錢﹞

姜棗引。

補中益气湯右歸飲﹝見寒熱門﹞歸脾湯﹝見脾胃門﹞八味地黃湯﹝見燥癥﹞

十全大補湯﹝見傷寒論補條﹞

十三﹑論不寐

《靈樞》曰「陽气盡﹐陰气盛﹐則目瞑。」是寐本乎陰﹐神爲主也﹐神安則寐。而神之所以不安者﹐有實有虛。實者﹐邪气之擾亂也﹐如外有風﹑寒﹑暑﹑濕之邪﹐內有痰﹑火﹑水﹑气﹑忿怒之邪﹐去其邪而神自安。此屬有餘之癥﹐治之恆易。彼無邪而不寐者﹐由於心﹑腎二經之虧虛也。蓋人之神﹐寤則棲心﹐寐則歸腎﹐心虛則無血以養心﹐自神不守舍﹐而不能歸藏於腎﹐故不寐﹔腎虛則不能藏納心神於中﹐故寐不能沈﹐並不能久。是以少年腎足﹐則易睡而長﹔老年陰衰﹐則難睡而短。且腎水旣虧﹐相火自熾﹐以致神魂散越﹐睡眠不寧﹐似乎痰火有餘之癥﹐不得用寒涼以激之﹐當補眞水以配之﹐則火息而寐自安矣。

凡有外邪內邪﹐必有脈與癥可驗。邪屬風寒﹐散之﹐如麻﹑桂﹑蘇﹑葛之類﹔邪屬火熱﹐涼之﹐如竹葉﹑石膏﹑芩﹑蓮之類﹔邪屬痰飲﹐化之﹐如溫膽湯﹑導痰湯之類﹔邪屬飲食﹐消之﹔气滯﹐行之﹔水濕﹐利之。此大槪也﹐仍當於各門求法治之。至於心腎虧虛﹐須知調補。

導痰湯

治一切痰涎壅塞﹐胸膈痞滿不通﹐日夜不寐等癥。

陳皮半夏茯苓甘艸南星枳殼﹝各二錢﹞

姜引。

溫膽湯

治气郁生涎﹐夢寐不寧﹐心虛膽怯諸癥。

陳皮﹝錢半﹞半夏茯苓甘艸枳實竹茹﹝各一錢﹞

姜棗引。或加南星﹑棗仁各錢半﹐或加志肉一錢。

棗仁地黃湯

治心虛少血﹐煩躁不寐。

棗仁﹝一兩﹞熟地﹝五錢﹞米二合煮粥食之。

橘紅石斛湯

治胃不和則臥不安。

橘紅﹝二錢﹞甘艸﹝錢半﹞石斛﹝二三錢﹞茯苓﹝錢半﹞神曲﹝炒﹞山楂﹝各一錢﹞

半夏﹝一錢八分﹞

如胃熱口渴﹐加石膏﹑花粉。

秫米半夏湯

治胃不和﹐久不寐者﹐神效。

秫米﹝一升﹞半夏﹝半升﹞

用千里長流水八升﹐揚之﹝以筒入水髙揚而下﹞萬徧﹐取淸者五升﹐煮二味至升半﹐去渣飲汁﹐日三服。其新病者﹐覆杯卽臥﹐久病者三日自已。

遠志湯

治心虛煩熱﹐夜臥不寧﹐及病後虛煩。

遠志﹝去心﹞黃

﹝蜜炙﹞當歸麥冬石斛棗仁﹝炒。各一錢二分﹞茯神﹝一錢二分﹞

甘艸﹝炙﹐五分﹞

水煎服。如煩甚者﹐加淡竹葉﹐或再加知母。

歸脾湯

治過思傷脾﹐怔忡不寐﹐或倦臥少食﹐大便不調。

人參﹝少者以山藥三錢炒黃代之﹞白朮元肉棗仁蜜

﹝各錢半﹞志肉﹝八分﹞

當歸﹝一錢三分﹞廣木香﹝三分﹞甘艸﹝炙﹐七分﹞

薑水煎服。

生棗仁湯

治膽熱多睡。

棗仁生爲末﹐茶淸調服﹐日三錢。

熟棗仁湯

治膽虛不眠。

棗仁炒爲末﹐竹葉湯調服﹐日三錢。

心腎交補丸

﹝新﹞治心腎兩虛﹐神思恍惚﹐夢遺膝軟﹐夜臥不寧。

熟地﹝八兩﹞棗皮﹝四兩﹞淮藥﹝四兩﹞茯苓﹝三兩﹞棗仁﹝炒﹐三兩﹞杜仲﹝鹽炒﹐三兩﹞

北五味﹝兩半﹞當歸﹝三兩﹞遠志﹝二兩﹞

煉蜜爲丸﹐淡鹽水送下。如右尺脈弱﹐陰中無陽﹐加肉桂二三兩。如精血漧涸﹐加枸杞四兩。凡心虛有火﹐燈心艸煎服。心肺熱﹐用麥冬。膽虛心煩﹐用棗仁炒﹐研末﹐竹葉湯下。

如茯神﹑知母﹑丹皮﹐俱可擇用。

凡病後﹐及婦人產後﹐不得眠者﹐此皆血气虛﹐而心脾不足﹐以補養爲主。或有痰火﹐少佐淸痰降火之藥治之﹐不得過爲克伐。

十四﹑論腹痛

《內經》之論腹痛﹐獨引寒淫者居多﹐以寒邪之閉塞﹐陽气獨甚也。但六淫七情﹐損傷榮衛﹐致病多端﹐豈僅一寒也哉﹗痛在上焦者﹐屬胃脘﹔在胃脘下者﹐屬太陰脾經﹔在中焦當臍者﹐屬少陰腎經﹔在下焦小腹者﹐屬厥陰肝經及大小腸膀胱也。其痛也﹐有因食滯﹑寒滯﹑气滯之異﹔有因虫﹑因火﹑因痰﹑因血之殊。諸如此類﹐須辧虛實﹐庶無差誤。其痛之可按者爲虛﹐拒按者爲實。久痛而緩﹐及得食稍可﹐與牽連腰背﹐無脹無滯﹐二便淸潤者﹐皆虛也。暴痛而急﹐及腸滿畏食﹐與腸髒中有物有滯﹐或痛處堅定不移﹐二便燥赤者﹐皆實也。

微實者調之﹐大實者攻之。虛者﹐或气或血﹐宜微補﹑峻補﹐自有權衡﹐不得以痛無補法﹐及痛皆屬火﹐而聽無稽之謬論也。

腹痛脈理

寒脈﹐沈緊而遲﹐熱脈﹐浮洪而數﹔虛脈﹐散大無力﹔實脈﹐弦洪有力﹔痰脈﹐滑數﹔飲脈﹐沈弦﹔積脈﹐沈弦而伏﹔聚脈﹐或伏或弦﹔虫脈﹐多沈滑﹐或乍大乍小﹔死血脈﹐沈而澀﹐或結或促。此脈之常道也。而腹痛之脈又不可拘﹐蓋暴痛之極者﹐每多沈﹑伏﹑細﹑澀﹐實亦似虛﹔不知气爲邪逆﹐則脈道不行﹐而沈伏異常﹐此正邪實之候也。能於沈伏中細察之﹐而有弦緊之意﹐此寒邪阻遏陽气﹐多有是脈。此際因其微細﹐認爲虛脫﹐妄用補劑﹐誤矣﹗辧此之法﹐但當察其形气﹐見平素之彊弱﹐問其病因及時日之久暫。大都暴病痛急﹐而脈忽細伏者多實邪﹔久病痛緩﹐而脈本微弱者爲虛邪。再以前論虛實之法﹐參而診之﹐則萬無一失矣。

神香散

治上焦胃脘逆气疼痛﹐嘔噦﹐脹滿﹐痰飲﹐膈噎等癥。

丁香白豆蔻﹝或砂仁亦可﹞

二味等分爲末﹐溫水調下五七分﹐日數服。如寒气作痛者﹐姜湯送下。

吐法

治上焦胃脘實邪﹐或痰飲﹑食積﹑气逆﹑作痛等癥。

蘿卜子搗碎﹐以溫水和攪﹐澄淸服之﹐卽吐。或用鹽一撮﹐於鍋內炒紅﹐乃入以水﹐試其味稍淡飲之﹐以指探喉﹐取吐。

簡易二方

凡胃脘當心而痛﹐或气﹑或寒﹐觸而屢發者﹐用荔枝核打碎﹐燒微焦三錢﹐加木香二錢共爲末﹐以溫湯調服一錢。數服斷根﹐屢試神效。

○又方﹕用牙皂角以微火燒煙甫盡﹐取起爲末﹐用燒酒調送七八分。其效如神﹐屢試不爽。

理气散寒湯

﹝新﹞治中下二焦寒滯气逆﹐腹痛﹐或嘔瀉﹐或不嘔不瀉﹐而爲幹霍亂危劇等癥。

蒼朮濃朴﹝姜炒﹞陳皮﹝去白﹞甘艸﹝各一錢三分﹞藿香砂仁枳殼﹝各八分﹞

木香﹝五分﹞香附烏藥﹝各一錢五分﹞

熱服。如食滯﹐加山楂﹑麥芽﹑神曲各錢半。如痛而嘔﹐加半夏錢半。如寒甚喜熱者﹐加吳茱萸﹑肉桂之類。如气滯而不流通﹐加白芥子﹑靑皮﹑檳榔之類。如小腹痛甚﹐加小茴。如兼疝者﹐加荔枝核﹝煨熟﹞二三錢。

養榮湯

治气血虛寒﹐不能榮養心脾而痛者﹐連綿不止﹐或按之熨之﹐而痛稍緩。此非甘溫養血﹑補胃和中不可也。

當歸﹝二三錢﹞熟地﹝三五錢﹞枸杞﹝二錢﹞白芍﹝煨﹐錢半﹞甘艸﹝炙﹐一錢﹞肉桂﹝一二錢﹞

溫服。如寒甚者﹐加附子一﹑二錢。如气虛者﹐加人參。如脾虛痛而瀉者﹐加白朮二﹑三錢。如中气虛寒嘔惡者﹐加半夏二錢﹐焦漧姜錢半。如气滯者﹐加香附一﹑二錢。丹溪曰「諸痛不如補气」﹐爲邪實气滯者言之﹔而曰諸痛皆然﹐則謬矣。

三聖湯

﹝新﹞治一切虛寒﹐老弱虧損﹐偶有寒觸﹐气痛連日不止。凡香燥之藥﹐用之而反劇者﹐宜滋陰暖胃爲主。

熟地﹝七錢﹐用薑汁炒﹞當歸﹝五錢﹞附子﹝二錢﹞

溫服。如气滯﹐加陳皮。

化食方

﹝新﹞治夾食胸腹痛﹐日輕夜重﹐得食更甚﹐喜重按者。

吳茱萸﹝開水炮一次﹐焙漧﹐二錢﹞神曲﹝炒﹞谷虫陳皮﹝各六分﹞雞內金﹝四﹑五張﹞

共研細末﹐白砂糖少許﹐溫水調服一錢﹐卽睡一刻。此余屢用神驗﹐凡家中多辦﹐大人小兒﹐夾食感寒者﹐服之卽愈。

局方四七湯

治痰涎停滯中脘﹐痞滿腹痛﹐嘔吐等癥。

半夏﹝一錢五分﹞茯苓﹝一錢二分﹞蘇葉﹝六分﹞濃朴﹝姜炒﹐九分﹞生薑﹝六分﹞紅棗﹝二枚﹞

煎服。或加艸豆蔻﹝煨研﹞七﹑八分。

上下淸涼散

﹝新﹞治發熱﹐舌漧﹐便燥﹐火焰﹐腹痛﹐脈洪數而有力者。

黃芩﹝二三錢﹞麥冬白芍甘艸梔子﹝各一錢五分﹞

熱服。如口渴喜冷﹐加生石膏二﹑三錢。如大便閉結﹐加大黃一﹑二錢﹔不效﹐再加芒硝二﹑三錢﹐所謂通則不痛也。如气逆而痛﹐加木香五分﹐烏藥一錢。如小便赤澀﹐加澤瀉一錢。如咽漧燥﹐加元參錢半。如血熱妄行﹐加生地﹑靑蒿﹑知母﹑黃柏之類。

葵根湯

治腸癰腹痛﹐脈大而尺獨數﹐肌膚甲錯﹐不滑澤也。

葵根﹝一兩﹞銀花﹝三錢﹞甘艸節﹝一錢﹞皂角刺﹝二錢﹞陳皮﹝二錢﹞

水煎﹐空心服。未成者退﹐已成者潰。

木香順气散

治气滯﹐腹腸而痛﹔少壯體旺者宜之。

香附檳榔陳皮枳殼濃朴﹝姜炒。各一錢﹞甘艸﹝炙﹐五分﹞木香靑皮砂仁﹝各七分﹞蒼朮﹝一錢﹞姜三片﹐食遠服。

凡腹痛必宜溫散。此是鬱結不行﹐阻气不運﹐故痛。所以白芍𨿽治腹痛﹐惟血虛者宜之﹐以酸收耳﹔余宜辛散﹐皆不可用。

凡腹中水響﹐以水欲下﹐火欲上﹐相觸而然﹔二陳東加芩連梔子。亦有中寒而水鳴者﹐宜分中脘屬太陰﹐當臍屬少陰﹐小腹屬厥陰﹐各從其宜溫之。經曰「脾胃虛﹐則腸鳴腹滿」﹐宜參﹑朮之類補之。

凡腹中畏寒者﹐由陽气虛﹐亦由命門眞火虧也﹐宜桂﹑附溫之。

凡腹中窄狹﹐須用蒼朮。在肥人﹐乃濕痰凝滯﹐气不升降﹐燥痰用蒼朮﹐行气用香附。

在瘦人﹐乃熱气燻蒸臟腑﹐宜黃連﹑蒼朮。

凡小腹痛有气郁者﹐宜靑皮。寒者﹐宜桂枝﹑吳茱萸。有陰虛者﹐尺脈洪大﹐宜六味湯。

有陽虛者﹐尺脈沈微﹐宜八味湯。

凡胸膈痛連及脇背﹐藥到口卽吐者﹐宜就其勢探而吐之﹐最易最捷。若邪猶未盡﹐痛猶未止﹐再以前藥與之。或積或痰﹐吐盡爲妙。

凡虫痛癥治﹐詳見諸虫門。

備采古來治腹痛至效至穩簡易諸方於後﹐以便取用。

心脾諸痛﹐用元胡索﹑五靈脂﹝有溏心者爲眞﹞﹑艸豆蔻仁﹝飯包煨﹞﹑沒藥﹝去油﹞等分爲細末﹐每用二三錢﹐熱酒調下。最效奇方﹐名遊仙方。

○心脾久痛﹐用蒜以醋煮熟﹐頓服斷根。

○心脾痛﹐用良姜﹑檳榔等分﹐俱炒爲末﹐米湯調服。

○上焦痛﹐日久不食不死﹐待痛止二三日後﹐方可漸漸喫物﹐否則復痛。

○痛甚者﹐脈必伏﹐用溫藥附子之類﹐不可用參﹑朮。

○脈弦者﹐是食積﹐得溫熱藥﹐加行气消導之味﹐則化而愈。若食得寒藥﹐而愈滯也。

○心脾痛﹐服藥已止而復痛﹐用前藥不效者﹐可用元明粉﹐一服立止。

○凡飲食下行之道。

由小腹下右角間而後出於廣腸。若小腹停食爲積切痛﹐堅突有形﹐以火酒磨木香﹐後嚼生蒜﹝此面積﹐進蒜能化﹐凡化各積之藥載於積聚門。﹞以香酒送之﹐自瘥。

十五﹑論霍亂

霍亂之病﹐肚腹切痛﹐起於頃刻﹐或頭痛眩暈﹐憎寒壯熱等癥。其由或外感濕熱寒暑﹐內傷飲食生冷﹐陽不升﹐陰不降﹐邪正相逆﹐揮霍撩亂﹐令人莫當。邪在上焦﹐胸痛先吐﹔邪在下焦﹐腹痛先瀉﹔邪在中焦﹐吐瀉交作。以脾虛則瀉﹐胃虛則吐。治法宜以定吐安胃爲失﹐次以隨癥止瀉爲要。此濕霍亂也﹐死者恆少。至於不吐不瀉﹐心腹劇痛﹐手足厥冷﹐一刻悶絕﹐此幹霍亂也﹐俗名絞腸痧﹐死者恆多。此際治以鹽湯探吐之法﹐﹝方法見後﹞

則上吐下瀉﹐庶中通而可救也。然陽明一經﹐屬胃與大腸﹐爲五臟六腑之海﹐主潤宗筋﹔今旣吐旣下﹐血气大損﹐津液頓亡﹐不筋失養﹐必致攣縮﹐甚則陰縮舌捲﹐爲難治。

經曰「經筋之病﹐寒則反折筋急﹐熱則筋弛縱不收。」此轉筋霍亂﹐正反折筋急之病﹐而河間﹑丹溪屬熱之言﹐其可信乎﹗又有謂此癥爲火者﹐以多見於夏秋之問。不知盛暑將殺﹐新涼初起﹐天人易气﹐寒之由也或嗜生命﹐或貪淸涼﹐喜好失宜﹐寒之動也﹔再用寒涼﹐必大誤矣﹗夫邪之易受﹐必脾本虛弱﹐而復吐瀉﹐則脾更虛﹐治宜補脾和胃爲主。而其爲補爲和﹐又宜因癥以爲權宜﹐庶緩急輕重﹐乃無遺憾。

凡吐利不止﹐或口渴喜冷﹐發熱煩躁﹐欲去衣被﹐此陰盛格陽也﹐不可以其喜冷惡熱爲熱癥。當以理中湯﹐甚者加附子﹔不效﹐攺用四逆湯﹐﹝方俱見傷寒厥陰癥門。﹞並宜冷服。

當知吐瀉後﹐實熱癥甚少。

凡霍亂初起﹐有寒滯者﹐有火郁者﹐不得吐瀉發越。此時槪用生薑﹐誤者不少﹐宜細著神﹐恐痛甚﹐認癥不的。

凡霍亂吐瀉方停﹐此時胃气未淸﹐邪气未淨﹐凡一切飲食﹐寧使稍遲﹔若急與粥湯﹐則邪復聚﹐爲害不小。

和胃湯

﹝新﹞治霍亂初起﹐脹痛嘔吐﹐邪壅於上者﹐宜用此探吐。

陳皮﹝一錢﹞半夏﹝錢半﹞茯苓﹝二錢﹞甘艸﹝一錢﹞蒼朮﹝二錢﹞烏藥香附﹝各八分﹞

濃朴﹝姜炒﹐一錢﹞蘇梗﹝七分﹞

熱服。以指探喉取吐﹐再服再吐。

鹽湯吐法

治霍亂絞痛﹐不嘔不瀉﹐邪結中焦﹐不得發越者危。用鹽一撮﹐鍋內炒紅﹐用童便一碗淬入﹐熱服﹐自嘔自瀉﹔若不嘔﹐以指探喉取嘔﹐再服再嘔﹐以邪盡爲度﹐中通無慮。待胃气稍定﹐然後方可察其邪正虛突﹐或有無泄瀉﹑脹滯等癥﹐因病調理﹐切不可妄用寒涼。

溫中散滯湯

﹝新﹞治陰陽不和﹐吐瀉腹痛﹐須照後加減用。

陳皮﹝一錢﹞半夏﹝錢半﹞甘艸﹝一錢﹞茯苓﹝一錢﹞白芍﹝一錢二分﹞濃朴﹝姜炒﹐一錢二分﹞

紫蘇﹝一錢﹞木香﹝五分﹞蒼朮﹝一錢二分﹞砂仁﹝炒﹐研碎﹐六分﹞

溫服。如冬天寒甚無汗﹐加麻黃七分﹔有汗﹐加桂枝八分。如腹中有熱﹐或口渴拒按﹐大便赤熱等癥﹐加黃芩二錢﹐或加山梔﹝炒黑﹞一錢。如夏月仿暑﹐加扁豆二錢﹐香薷八分﹐木瓜﹑滑石各一錢。如泄甚﹐而小便短赤者﹐加白朮錢半﹐川萆三四錢﹐澤瀉﹑木通各一錢﹐木香﹝煨用﹞三分。如气滯之甚者﹐加白芥子﹑靑皮﹑檳榔之類。諸癥旣平﹐宜調補脾胃﹐或四君子湯﹑六君子湯之類。若大吐瀉後﹐气血兩虛﹐宜八珠湯﹑十全大補湯之類。此際克伐藥勿用。

養榮舒筋湯

﹝新﹞治幹霍亂﹐先用鹽湯吐法﹐自淸升濁降﹐病已愈矣﹔然後當養血溫經﹐庶免血燥﹑經攣﹑陰縮之患。

當歸﹝二錢﹞陳皮﹝一錢﹞熟地﹝三錢﹞肉桂﹝一錢五分﹞木瓜﹝二錢﹞白芍﹝酒炒﹐一錢五分﹞

濃朴﹝姜炒﹐八分﹞白朮﹝一錢二分﹞甘艸﹝炙﹞茯苓﹝各一錢﹞

溫服。如血虛寒甚﹐加炒漧薑一錢。如小腹寒痛﹐加吳茱萸六分。如气滯作痛﹐加木香﹑砂仁﹑烏藥之屬。

六和湯

治暑溫傷脾﹐或食生冷﹐客寒犯胃﹐致霍亂吐瀉。

半夏甘艸﹝炙﹞砂仁﹝各一錢﹞扁豆木瓜﹝各二錢﹞赤茯苓﹝二錢﹞杏仁﹝十二粒﹞

藿香﹝八分﹞木香﹝五分﹞濃朴﹝薑水炒﹐一錢﹞

若寒滯甚者﹐加吳茱萸﹑炮漧薑﹑肉桂之類。

竹葉石膏湯

治霍亂吐瀉後﹐火盛脈洪者﹔以陰亡﹐用甘涼以濟之也。

石膏﹝三五錢﹞竹葉﹝二十片﹞麥冬半夏﹝各二錢﹞甘艸﹝一錢五分﹞人參﹝少者﹐或以沙參﹑山藥重用代之﹞粳米﹝一撮﹞生薑五分引﹐溫服。

脈癥吉凶

霍亂徧身轉筋﹐肢冷﹐腹痛欲絕﹐脈洪者易治﹔舌捲囊縮﹐脈微者死。霍亂後﹐陽气已脫﹐或遺尿不知﹐或气少不語﹐或膏汗如珠﹐或大燥欲入水﹐或四肢不收﹐或脈見澀數等癥﹐皆死。至於見結﹑促﹑代﹑伏﹐皆不可以凶斷﹐以吐瀉痛極後所常有也。

備揀古來治霍亂至簡至穩神方於後﹐以便取用。

霍亂吐利﹐脈浮自汗﹐宜四君子湯﹐加桂枝。

○太陰癥﹕理中加橘紅。

○吐利後轉筋者﹐理中加石膏﹝火﹞一兩。

○吐利亡津﹐自必口渴﹐宜溫暖補脾。脾旺﹐吐利止﹐而渴亦止﹐不必另治。

○凡初痛﹐用桑葉煎服。

○霍亂未得吐下﹐用蒜搗敷足心。又方﹕用鍋底墨研末﹐泡開水服。

○又方﹕用開水冷水各半碗﹐合服。又方﹕用門鬥眼中灰﹐滚水泡﹐澄淸服。

○危急時﹐用鹽斤許﹐炒熱﹐包二包﹐更替熨肚﹐一時卽愈。

○絞腸痧﹐用童便服之立止。

○絞腸痧﹐吐瀉將死﹐用藿香﹑﹝梗圓葉香者眞。﹞陳皮各四錢﹐水煎服。

○絞腸痧﹐用生明礬末﹐一半涼水﹐一半開水﹐調服二錢﹐立愈。凡人出門﹐多帶濟人。

卷之八雜證

十六﹑論反胃噎膈

經曰「三陽結﹐謂之膈。」三陽者﹐大腸﹑小腸﹑膀胱也。結者﹐謂熱結也。大腸主津﹐小腸主液﹔大腸熱結則津涸﹐小腸熱結則液燥。膀胱爲州都之官﹐津液藏焉﹔膀胱熱結﹐則津液竭矣。然而三陽何以致熱結﹐皆腎之病也。蓋腎主五液﹐與膀胱爲一臟一腑﹐腎水旣幹﹐則陽火偏盛﹐煎熬津液﹐變而爲痰。初則痰火未結﹐咽膈漧燥﹐飲食不得流通﹐則爲噎膈﹔久則痰火已結﹐胃之上脘不開﹐飲食難下﹐停滯膈間﹐須臾便出﹐謂之嘔吐。至於飲食𨿽進﹐停滯胃中﹐而胃之下脘不開﹐良久方出﹐謂之反胃。腎又主二便﹐三陽熱結﹐前後亦必閉澀﹔下旣不通﹐必反於上﹐所以或久或暫﹐復吐原物。𨿽屬胃病﹐實由命門火衰﹐腎經虛寒之病﹐而水不能灌漑而然也。斯時方欲健脾理痰﹐恐燥劑有妨於津液﹔方欲養血生津﹐恐潤劑有礙於中州﹔若泥於舒郁快膈﹐則辛香助火﹐散气耗血﹐胃中之汁速幹﹐去死不遠矣。夫噎塞由於津液漧槁﹐故莫如養血﹔養血又莫如滋陰﹐六味丸是也。反胃由於胃脘虛寒﹐故莫如辛溫﹔辛溫則不如補火﹐八味丸是也。但此方惟於病初起時丸藥可下﹐急爲救本可也。若丸不能下﹐或下而復反﹐此時攺用湯劑﹐有所不可。蓋欲入下補腎﹐不如先滯中州濕脾﹐又不如用後桂附散﹐或可挽回。大凡人得此病者﹐治之宜早﹐以眞火有根﹐培之則活。若熱湯入﹐而水與痰卽刻逆上﹐吐出冰冷者﹐是火絕矣﹐𨿽用桂附﹐亦何益哉﹗王太璞云「食不得入﹐是有火也」﹐予謂是無水也﹐以津液幹竭故耳。至於所言「食入反出﹐是無火也」﹐此說中綮。但脈大有力﹐當作熱治﹔脈小無力﹐當作寒醫。以脈合癥﹐審其陰陽﹐火盛者﹐當以養血爲急﹐勿用涼藥﹔脾傷陰盛者﹐宜以溫補爲重﹐勿用燥劑。變動因心﹐不可偏執也。《黃帝鍼經》云「胃病者﹐膈咽不通﹐飲食不下。」咽者﹐咽物之門戶﹔膈者﹐心肺之分野﹔不通者﹐腎肝吸入之陰气不得下﹐而反在上﹐病在胃也。夫胃病者﹐平日气血虧損﹐復因悲思憂慮﹐則脾胃受傷﹐血液漸耗﹐胃脘漧澀﹐飲食難進﹐噎寒所由成也﹔脾胃虛傷﹐營運失職﹐不能熟腐五穀﹐變化精微﹐食入復出﹐反胃所由成也。二者在膈間受病﹐故通名爲膈。經曰「人迎四倍以上﹐爲格陽﹔寸口四倍以上﹐爲關陰。」關格者﹐內經以脈論﹐非言病也。究之陰陽偏盛之極﹐爲孤陽之逆候﹐實眞陰之敗竭也。論脈論病﹐議𨿽不同﹐而爲害則一。諸家以關格爲病名﹐可顧名而思義矣。

凡人入房太甚﹐只有孤陽﹐大宜養陰爲主﹕絕嗜欲﹐戒惱怒﹐薄滋味﹐卻思慮﹔外治以藥餌﹐庶可挽回而壽終矣。

論脈

脈弦者爲中虛﹐浮大者爲陰虛﹐屬腎水大虧﹐有陽無陰也。數而無力﹐或澀小﹐爲血虛。

沈緩無力﹐或大而弱﹐爲气虛。緊而滑者吐逆﹐弱小而澀者反胃。弦滑爲痰﹐寸緊尺澀﹐胸滿而吐﹐革則吐逆。

死癥

年五旬難治。﹝能調治保養亦有生者。﹞糞如羊屎者不治。﹝食少滓盡﹐腸已幹矣。﹞

吐白沫者不治。﹝飲水上騰﹐脾敗不化也。﹞胸腹嘈痛者死。﹝營虛血枯也。﹞

潤燥湯

﹝新﹞治噎塞而食不下者﹐火燥而津液枯也﹐宜養血以潤之。

當歸﹝二錢﹞熟地﹝再用薑汁入瓷器內炒幹﹐二錢﹞麥冬﹝去心炒﹐一錢﹞陳皮﹝去白﹐八分﹞

威參﹝四錢﹞白豆蔻﹝去殼﹐炒研﹐八分﹞肉蓯蓉﹝錢半﹞

水煎﹐加牛乳﹑白蜜﹑竹瀝﹑薑汁各四五匙﹐合服。每用半杯﹐頻頻服之﹐不得間斷。或食稀粥﹐或豬肉湯﹑羊肉湯。至於飯食﹑雞鴨炙爆之類忌之。如是者﹐調養幾月﹐待津液一足﹐方可無虞。服藥而有气不足者﹐加人參最妙﹔否則或加沙參﹑黃之類。但由輕而重﹐不得頓加。

桂附散

﹝新﹞治飲食一下﹐痰水同吐﹐多而且冷﹐藥下亦吐﹐火將熄矣。

上肉桂﹝去粗三錢﹞制附子﹝或用生者焙漧﹐三錢﹞漧薑﹝炒黃﹐一錢﹞

白豆蔻肉﹝炒﹐一錢﹞

共研極細末﹐時常挑於口中﹐以火酒運下。

潤腸化瘀湯

治死血在膈﹐大便燥﹐脈吼癥實。

當歸﹝三錢﹞生地﹝錢半﹞漧漆﹝炒煙盡﹐二錢﹞大黃﹝酒煨﹐錢半﹞陳皮﹝一錢﹞

枳殼﹝炒﹐一錢﹞威參﹝四錢﹞紅花﹝酒炒﹐七分﹞桃仁﹝去皮尖﹐一錢﹞

水煎﹐入酒﹐韭汁服。

香砂寬中湯

治气滯胸痞﹐胃寒嘔吐。

木香﹝生磨﹐三分﹞白朮﹝錢半﹞茯苓濃朴﹝姜炒。各一錢﹞陳皮﹝去白﹞檳榔白豆蔻肉﹝炒研﹞半夏﹝各八分﹞靑皮﹝六分﹞甘艸﹝三分﹞香附砂仁﹝各七分﹞

生薑一錢﹐水煎﹐入蜜五六匙合服。

四逆湯

治裏寒外熱﹐面赤煩躁﹐口渴漧嘔﹐脈微欲絕。

附子﹝一枚﹐生用﹞漧薑﹝炒﹐一兩﹞甘艸﹝炙﹐二錢﹞

水煎﹐冰冷服。

代赭旋覆湯

治胃气弱而上逆﹐心下痞硬﹐並反胃噎食﹐俱妙。

代赭石﹝﹐醋淬﹐二錢半﹞旋覆花﹝卽金沸艸﹐七錢半﹞甘艸﹝炙﹐四錢﹞半夏﹝一兩﹞

生薑﹝一兩﹞紅棗﹝三枚﹞

水煎﹐溫服﹐加人參更妙。

生薑汁煎

治噎食不下﹐咽喉閉塞﹐胸膈煩悶。

生薑自然汁﹝六兩﹞牛乳﹝五兩﹞百合﹝二兩﹞

加人參更妙﹐共入銅銚內﹐慢火熬成膏﹐常用二匙咽下。

香砂六君子湯

治脾胃虛寒﹐飲食一下﹐卽帶冷痰水退出。

人參﹝少者﹐以沙參或條參三五錢代之﹞白朮﹝錢半﹞茯苓﹝二錢﹞甘艸﹝炙﹐一錢﹞

陳皮﹝去白﹞藿香﹝各一錢﹞法半夏﹝薑汁炒﹐錢半﹞砂仁﹝去殼﹐微炒﹐搗碎﹐八分﹞

煨姜﹝一錢﹞

水煎服。如下喉卽吐者﹐加桔梗一錢。胃寒者﹐加漧薑一錢。气滯者﹐加香附﹝童便炒﹞六分。兼血燥者﹐加當歸錢半﹑白蜜三錢。若中焦胃不納者﹐加石菖蒲﹝微炒﹞﹑白豆蔻仁﹝微炒搗碎﹞八分﹐但要順取流水煎服。凡上焦之噎膈﹐其責在脾﹔下焦之閉結﹐其責在腎。治脾者宜從溫養﹐治腎者宜從滋潤﹐二法盡之矣。

大營煎

治噎膈便結﹐陰虛無火者﹐此血燥也。

當歸﹝二三錢﹞熟地﹝三錢﹞枸杞﹝二錢﹞炙艸﹝一錢﹞杜仲﹝錢半﹞牛膝﹝酒蒸﹐錢半﹞

肉桂﹝一二錢﹞肉蓯蓉﹝三錢﹐酒洗﹞

水煎服。如气虛者﹐加人參。若中气虛寒嘔惡者﹐加炒漧薑一錢。如漧燥之甚者﹐加蜜糖三四錢﹐生威參七八錢﹐得大便潤而下之。早服八味﹐午服六君子湯。如气血未至大虛﹐而下焦脹閉之甚者﹐則不得不暫爲通之。

千金潤下丸

治大便燥結﹐脹悶之甚﹐而脈未至大虛者。

大麻仁﹝微炒﹐一兩﹞郁李仁﹝泡去皮﹞菟絲子﹝酒蒸﹞枳殼﹝麩炒﹞牛膝﹝酒浸﹞

山藥車前子﹝各七分﹞肉蓯蓉﹝酒洗﹐兩半﹞威參﹝蜜蒸﹐二兩﹞大黃﹝酒蒸﹐二兩﹞

陳皮﹝去白﹐五錢﹞桃仁﹝去皮﹐五錢﹞

先將威參﹑大黃杵成膏﹐後加藥末﹐煉蜜爲丸﹐白湯送下四十丸﹐早晚各一服。若腸潤而肛門緊﹐用豬膽汁少加皂角末﹐和以導之﹐便下宜止﹐卽服滋陰養胃之劑以扶其本。

備揀古來治膈至簡至穩神方於後﹐以便取用。

柿餅燒灰存性﹐酒調服一錢﹐日三服。或以柿餅於飯上蒸熟﹐同漧飯食之﹐旬日愈。有三世死於反胃者﹐得此方救。

○噎食不納﹐用蓽澄茄﹑白豆蔻肉爲末﹐幹舐之。

○噎塞膈滯﹐用威靈仙四錢﹐醋蜜煎服﹐痰吐卽愈。

○喘咳嘔逆﹐全不入食﹐用威靈仙﹝焙漧﹞﹑半夏﹝薑汁炒﹞等分爲末﹐皂角熬膏﹐糊丸﹐綠豆大﹐每服七丸﹐日三服﹐一月愈﹐丸卽止。

○噎塞吐食﹐以胃脘停有痰血之類﹐故胸中刺痛﹐用韭汁入鹽鹵少許﹐細呷﹐得入漸加﹐定吐稠痰而愈。若反胃﹐加薑汁﹑牛乳。

○反胃吐食﹐七八日不大便者死。用水牛喉一條﹐去兩頭並筋膜﹐節節取下﹐米醋一碗浸之﹐微火炙幹﹐再浸再炙﹐以醋盡爲度﹐研末密收﹔或潮濕﹐以微火烘之﹐再收。遇有此病﹐每用錢余﹐陳米湯調下。輕者一服立效。

○反胃﹐用鍛石熱薑汁泡之﹐淬炒附子三次﹐合丁香﹑粟米煎服﹐或爲末舐服。

○脾寒反胃﹐用白豆蔻肉﹑丁香﹑砂仁﹑陳米等分爲末﹐薑汁糊丸服。胃虛食少﹐用蓽澄茄一兩﹐神曲三錢﹝炒黃﹞﹐薑汁糊丸﹐姜湯送下。

○膈噎﹐揀蒲公英髙尺許者﹐掘下數尺﹐根大如拳﹐搗汁酒服﹐如神。

○噎膈﹐是胃槁也。服香燥藥﹐必破气燥血﹐是速其死也。惟飲牛乳加薑汁﹑陳酒﹐或加韭汁﹑熟蜜﹐兼服四物湯爲上策。不可服人乳﹐以有五味之毒﹐七情之火也。

○反胃吐食﹐不拘男女﹐遠年近月﹐用五靈脂﹝有溏心者眞。﹞爲末﹐黃狗膽汁和丸﹐三錢重一粒﹐每用一粒﹐好酒半盞磨化服﹐三服卽效。

十七﹑論痞滿

痞者﹐痞塞不開﹐而內則不見脹也﹔滿者﹐脹滿不消﹐而內則常苦脹也。二者有虛實之辧﹕實痞者有邪有滯﹐實滿者有脹有痛﹐治者﹐散之消之。虛痞者無邪無滯﹐虛滿者無脹無痛﹔治者﹐溫之補之。此而誤認﹐多致誤人。

治中湯

治脾胃虛寒﹐𨿽無脹悶﹐但不知饑﹐亦不欲食。脈弱气怯﹐不得妄用消耗﹐再損胃气。

人參﹝少者﹐以山藥三錢炒黃代之。﹞白朮﹝錢半﹞甘艸﹝炙﹞漧薑﹝炒﹞

陳皮﹝去白。各一錢﹞靑皮﹝六七分﹞

溫服。如嘔逆﹐加半夏錢半。如脾胃虛弱﹐似滿不食﹐宜異功散﹑人參﹑白朮﹑茯苓﹑炙艸﹑陳皮。如心脾气虛﹐或气不順者﹐宜歸脾湯。﹝方載脾胃門。﹞如中焦不暖﹐或噯腐﹐或吞酸﹐宜溫胃湯。﹝方見脾胃門。﹞

濃朴溫中湯

治脾胃寒滯﹐或傷生命﹐心腹痞滿疼痛。

濃朴﹝姜炒﹞陳皮﹝去白﹞漧薑﹝炒﹞茯苓﹝各一錢﹞艸豆蔻﹝八分﹞木香甘艸﹝各五分﹞

溫服。

河間濃朴湯

治大便气祕﹐上下不通﹐胸腹痞滿。

濃朴﹝錢半﹞白朮﹝二錢﹞半夏枳殼陳皮甘艸﹝各一錢﹞

姜棗引。如大便不通﹐加大黃一二錢。

大和中飲

治飲食畱滯痞滿﹐或疼痛者。

陳皮﹝錢半﹞枳實﹝一錢﹞砂仁﹝五分﹞山楂麥芽﹝炒﹐各二錢﹞濃朴﹝姜炒﹞

澤瀉﹝各錢半﹞

溫服。如脹甚者﹐加白芥子。如胃寒惡心者﹐加炮漧薑。痛者﹐加木香﹑烏藥﹑香附之屬。

平胃散

治濕滯痞滿。

濃朴﹝姜炒﹞陳皮﹝去白。各錢半﹞蒼朮﹝二錢﹞甘艸﹝一錢﹞

姜棗引。如小便不利﹐加茯苓﹑澤瀉。如气脹而痛﹐加木香﹑枳實。弱者﹐更枳殼。

凡寒邪外感﹐淺而在經﹐飲食如常﹐稍深犯胃﹐卽不能食﹐是亦痞之類也。治此者﹐宜照傷寒門。但解外邪﹐而癥自愈。

○又傷寒陽癥在表﹐而妄下之以攻其裏﹐及陰癥而下之早者﹐以致邪气乘虛而入。實者硬滿而痛﹐是爲結胸﹔虛者滿而不痛﹐是爲痞气。宜審別治之。

治法詳傷寒結胸條。

備揀古來論痞滿治法於後﹐以便取用。

丹溪曰「痞滿與脹滿不同﹕脹滿內脹﹐而外亦有形﹔痞則內覺痞悶﹐而外無形也。」蓋由脾气之虛﹐不能運化精微而爲痞者﹐宜以溫補爲主。至於誤下食滯濕邪﹐已詳於上。

○

《玉機》云﹕痞滿之病﹐人皆知气之不運也。獨東垣以血病言之﹐謂下多亡陰﹐其血損也。凡於下後﹐當察及之。

○劉濃宗曰﹕古方治痞﹐用芩﹑連﹑枳實之苦以瀉之﹐濃朴﹑生薑﹑半夏之辛以散之﹐人參﹑白朮之甘溫以補之﹐茯苓﹑澤瀉之鹹淡以滲之。隨其病之所在以調之也。痞而有濕﹐惟宜上下分消其气﹐果有內實之癥﹐庶可略與疏導。世人苦於痞塞﹐喜行利藥﹐以求速效﹐暫時通快﹐痞若再作﹐益以滋甚﹐是不知夫下多亡陰之意也。蓋治痞﹐宜補脾健胃﹐有塞因塞用之妙法在焉。

外治痞方用大黃﹑朴硝各一兩爲末﹐以大蒜同搗膏貼之。

○又方﹕先用蕎麥麵和成條﹐量痞大小圍住﹐以麝二三分摻肉上﹐次以阿魏一二錢鋪上﹐再用芒硝一二兩蓋之﹐隨以靑布隔藥上﹐燒熱磚四五塊﹐輪流布上熨之。覺腹中气行寬快﹐卽是痞消之效﹔內須服調養气血之藥。

十八﹑論惡心

惡心者﹐胃口作逆﹐兀兀欲吐欲嘔之狀﹐或又不能嘔吐﹐覺難刻過﹐此曰惡心﹐而實胃口之病也。其癥之因﹐則有寒﹑有食﹑有痰﹑有宿水﹑有火邪﹑有穢气所觸﹑有陰濕傷胃﹐或傷寒瘧痢諸邪之在胃口者﹐皆能致之。能察其虛實二者﹐則得其源矣。實邪惡心者﹐其來速﹐其去亦速﹐邪去則止。虛邪惡心者﹐必得胃气復者方愈。且此癥之虛者﹐十居八九﹐卽有挾食﹑挾痰之實邪﹐亦必由脾气不健﹐不能運化而然。治者﹐當知實中有虛﹐勿得妄行攻擊﹐以傷胃气也。

六君子湯

治胃虛生痰﹐或兼吞酸﹑噯腐﹑惡心者。

人參﹝少者﹐山藥炒黃三四錢代之﹞白朮﹝二錢﹞茯苓﹝錢半﹞甘艸﹝炙﹐一錢﹞

陳皮﹝去白﹞半夏﹝各錢半﹞

生薑一錢﹐紅棗三枚﹐溫服。如上焦脹悶﹐或宿水痰滯者﹐宜用此藥探而嘔之。如愛熱熨滚湯者﹐加炮漧薑一二錢。如自利咽吐者﹐加炮漧薑一錢﹐附子一錢。如惡心﹐或兼腹痛脹滿者﹐加藿香﹑砂仁﹑白豆蔻﹑木香之屬。如兼外感寒邪者﹐加桂枝。

姜砂二陳湯

﹝新﹞治胃寒脹滿﹐或傷生冷﹐或寒痰滯塞﹑惡心等癥。

漧薑﹝炒﹐一二錢﹞砂仁﹝炒﹐七八分﹞陳皮﹝去白半夏茯苓﹝各錢半﹞炙甘艸﹝七分﹞

溫服。如气滯不快者﹐加濃朴。如傷濕者﹐加蒼朮。如食滯者﹐加神曲﹑麥芽﹑山楂之屬。如宿食宿水﹐在上焦者﹐宜用此湯探而吐之﹐或用鹽炒紅﹐淬水服﹐探吐最妙。

調气平胃散

治穢气感觸﹐或冒寒邪﹐脹滿﹑腹痛﹑惡心等癥。

濃朴﹝姜炒﹞陳皮蒼朮﹝各錢半﹞甘艸白豆蔻﹝去殼﹐微炒﹞砂仁檀香藿香﹝各八分﹞

生薑引﹐溫服。

竹葉石膏湯

治感冒暑熱﹐火盛﹑煩躁﹑惡心。

石膏﹝﹐四五錢﹞淡竹葉桔梗薄荷木通甘艸﹝各一錢﹞

十九﹑論脾胃

﹝兼飲食﹞

人之始生﹐本乎精血﹐以立形體之基﹐其司在命門﹔人之旣生﹐養以水谷﹐以成形體之旺﹐其司在脾﹑胃。胃主納﹐脾主運。經曰「脾胃者﹐倉廩之官﹐五味出焉」﹔又曰「人受气於谷﹐谷入於胃﹐以傳於肺﹐五臟六腑﹐皆以受气。」所謂陽明者﹐十二經脈之長也﹐人或先天有不足者﹐但得後天培養之力﹐則補先天之功﹐亦可居其彊半。此脾胃之所關於人者﹐爲甚重也。而人之傷其脾胃者有二﹕其傷於外也﹐惟勞苦最能傷脾﹐脾傷﹐則表裏相通﹐而胃亦受其困矣﹔其傷於內者﹐惟憂思忿怒﹐最爲傷心﹐心傷﹐則母子相關﹐而化源隔絕者爲甚。

此勞倦情志之傷﹐較之飲食寒暑爲更多也。脾胃屬土﹐惡寒喜暖﹐使非眞有火邪﹐則寒涼之物﹐最宜愼用。昔柳公度善攝生以致壽﹐嘗曰「我不以气海熟生物﹑暖冷物﹐亦不以元气佐喜怒也。」此眞善養脾胃者也。然則人之元气充盈﹐由於脾胃健旺﹐而諸病悉除﹐惟覺之早者得之耳。

論東垣補中益气湯﹐以治勞傷感寒發熱﹐及脾气下陷﹐或陽虛瘧可也﹔若全無表邪寒熱﹐而但有中气虧甚者﹐大忌升柴。蓋以味苦寒而性疏散﹐當此大虛之時﹐止宜純補﹐而再兼疏散﹐安望成功﹗至於表疏自汗者﹐陰虛發熱者﹐脾肺虛甚﹐气促似喘者﹐命門火衰而虛寒泄瀉者﹐水虧火亢而吐血衄血者﹐四肢厥逆而陽虛欲脫者﹐皆不可用。若無人參﹐則更有不可用者矣。

凡欲補土者﹐當先補火﹐亦有二焉﹕如不思飲食﹐此屬陽明胃土受病﹐須補少陰君火﹐歸脾湯是也﹔如人能食而不能化﹐此屬太陰脾土受病﹐須補少陽相火﹐八味丸是也。蓋補腎中之火以生土也﹐補腎中之水以滋土也。使徒以辛香燥熱之物﹐以爲助脾開胃﹐豈知太陰濕土﹐全仗以濕爲用乎﹗如土得春夏時雨﹐而生化之妙以成。

凡飲食積滯﹐必用消導。客垢不除﹐則眞元不復﹐如戡亂後方可以致太平。積在上者吐之﹐在中下者下之。若積因於脾虛﹐不能健運藥力者﹐或消補並行﹐或補多消少﹐或先補後消。潔古所謂「養正而積自除」﹐故前人必假參術贊助以成功也。不得專行攻積﹐以傷元气﹐而積愈滯﹐速其危矣。內有積聚門﹐所當參閱。

凡五臟之邪﹐皆通脾胃﹐治者當知權宜。如肝邪之犯脾者﹐肝脾俱實﹐單宜平肝﹔肝弱脾彊﹐捨肝而治脾也。心邪之犯脾者﹐心火熾盛﹐淸火爲急﹔心火不足﹐補火以生脾也。肺邪之犯脾者﹐肺气壅塞﹐當瀉肺以疏脾之滯﹔肺气不足﹐當補肺以防脾之虛。腎邪之犯脾者﹐脾虛則水能反克﹐救脾爲主﹔腎虛則啟閉無權﹐壯水爲先。至若胃不能納﹐脾不能運﹐大虛之癥﹐卽速用十全大補﹐六味回陽﹐尢恐不及﹐而尙欲以楂﹑枳﹑曲﹑芽爲永賴乎﹗是以脾胃受傷﹐但使能去其傷者﹐卽是脾胃之藥。此中理與機圓﹐姑舉此以見其槪也。

凡吐瀉之後﹐惡聞食气﹐或外脹而內不脹﹐此脾气虛極﹐宜用溫胃湯﹐或理中東加附子之類。

凡虛在下焦﹐陰中無陽﹐不能生土﹐宜附子理陰煎。

凡善食而瘦者﹐多因有火。火微者淸之﹐如生地﹑白芍﹑麥冬﹑竹葉﹑黃芩﹑知母之類。

若火甚者﹐或隨食隨饑﹐或膚熱便結﹐宜石膏﹑梔子﹑黃柏﹑苦參之屬。然陽盛者﹐陰必虛﹐滋陰之藥﹐須宜兼用。又有不能食而瘦者﹐必脾胃虛弱﹐宜四君子﹑歸脾湯之類。兼寒者﹐宜理中。命門火衰者﹐宜右歸丸﹑八味地黃之類主之。

凡有喜食茶葉﹑生米者﹐胃有伏火也﹐自脈癥有火象﹐當用滋陰淸火之藥。又有喜食炭者﹐胃寒而濕也﹐詳察脈癥﹐宜以健脾溫胃爲主。

補脾化食湯

﹝新﹞治一切飲食停滯﹐胸腹脹痛﹐气口脈獨沈大者。

蒼朮﹝錢半﹞濃朴﹝姜炒﹞陳皮甘艸麥芽﹝炒﹞山楂神曲﹝炒﹞枳殼﹝各一錢﹞

砂仁藿香桂枝﹝各八分﹞廣香﹝三分﹞茯苓﹝錢半﹞

溫服。如宿食在胸者﹐用此湯服一碗﹐以指探喉取吐﹔再服再吐﹐以盡爲度。若在中下焦﹐脹痛拒按者﹐加生大黃三﹑四錢下之。不應﹐加芒硝二錢。下後﹐卽須補脾藥一二劑。未盡﹐仍復下之。余有化食新方﹐在積聚門﹐可用。

歸脾湯

治思慮傷脾﹐不思飲食﹐或少食卽脹﹐或火不生土﹐而時食時吐﹐是虛癥也﹐不得用開胃消導之劑以再傷脾胃。

人參﹝無者﹐以山藥炒黃三錢代之﹞黃

﹝蜜炙﹞白朮茯神當歸﹝各二錢﹞

棗仁﹝炒﹐八分﹞遠志﹝八分﹞甘艸﹝炙﹐五分﹞廣木香﹝三分﹞龍眼肉﹝七枚﹞

食遠服。如气虛血動﹐而無鬱結疼痛者﹐去木香以避燥散﹐加陳皮代之。如脾虛屢補而仍不愛飲食者﹐必脾虛有火﹐右關脈沈滑﹐加土炒黃連六﹑七分。如大便不實﹐常吐冷痰﹐加炒漧薑一錢。如食滯作脹﹐加炒神曲七﹑八分。如脾虛泄瀉﹐加吳茱萸六分﹐肉豆蔻﹝麵包﹐煨熟﹞一錢﹐或再加烏梅二个。如胃口不開﹐而食不下者﹐加艸豆蔻仁﹝炒研﹞六﹑七分。

芍藥枳術丸

治胃气不淸﹐不思飲食﹐或食滯脹痛。大人小兒俱治。

白朮﹝二兩﹞赤芍﹝酒炒﹐二兩﹞枳實﹝面炒﹐一兩﹞陳皮﹝一兩﹞

荷葉煎湯﹐煮老米粥爲丸﹐米飲下﹐或開水下。如髒寒﹐加炒漧薑五錢。

苓術散

﹝新﹞治欲食過傷﹐腹脹有積﹐或起靑筋﹐身體消瘦。

人參﹝隨便﹞白朮﹝二兩﹞茯苓﹝兩半﹞苡仁﹝炒﹞芡實﹝炒﹞白扁豆﹝炒。各一兩﹞

淮藥﹝炒﹐一兩﹞陳皮﹝五錢﹞砂仁﹝炒﹐七錢﹞桔梗﹝六錢﹞神曲﹝炒﹐七錢﹞甘艸﹝炙﹞

谷虫﹝各四錢﹞白蓮肉﹝去心﹐炒一兩﹞陳米﹝微火炒黃﹐用水淬﹐去水再炒﹐一兩三錢﹞

共研細末﹐加白糖少許﹐不次用開水調服。如有虫﹐加使君子肉八錢﹐川椒皮﹝微炒﹞三四錢。

溫胃湯

﹝新﹞治飲食傷脾﹐或吐或瀉﹐或困倦多汗﹐六脈豁大無神。此大虛之候﹐速宜溫補。卽病去後不思食者﹐以陽气未舒﹐陰翳作滯﹐亦宜用此。

人參白朮﹝二錢﹞扁豆﹝炒﹐二錢﹞茯苓﹝一錢﹞甘艸﹝炙﹐八分﹞砂仁﹝炒﹐五分﹞

淮藥﹝炒﹐二錢﹞當歸﹝錢半﹐泄者不用﹞

藿香﹝六分﹞陳皮﹝七分﹞漧薑﹝炒﹐一二錢﹞生薑﹝八分﹞蓮肉﹝炒﹐二錢﹞紅棗﹝三枚﹞

食遠服。如泄甚者﹐加肉豆蔻﹝面煨﹞一﹑二錢。陽虛下脫不固者﹐加附子二錢﹐烏梅二个。腹痛者﹐加白芍﹝酒炒﹞錢半。

○如气滯服痛者﹐加木香﹑白芥子之屬。

順气化滯湯

﹝新﹞治過食飲食﹐暴傷生命﹐以致腹痛脹滿﹐或嘔或瀉者﹐此脾虛而气滯也。欲化食者﹐須當理气。

濃朴﹝姜炒﹐一錢﹞陳皮藿香香附烏藥砂仁﹝炒。各一錢二分﹞廣香﹝五分﹞

白芥子﹝炒研﹐八分﹞山楂麥芽﹝炒﹞神曲﹝炒。各一錢﹞蒼朮﹝一錢﹞

熱服。如感外寒者﹐加桂枝一錢。如內寒滯痛者﹐加炮漧薑﹑吳茱萸各七八分。如嘔而兼痛者﹐加半夏錢半﹐丁香四分。

附子理陰煎

治虛在下焦﹐陰中無陽。此滋陰補火﹐脾土乃旺。

熟地﹝五七錢﹞當歸﹝二三錢﹞甘艸﹝炙﹐一二錢﹞漧薑﹝炒﹐一二錢﹞肉桂﹝錢半﹞

附子﹝一二錢﹞

溫服。如水泛爲痰﹐或嘔或脹﹐加茯苓錢半﹐或加白芥子五分以行之。

○凡脾腎中虛等癥﹐宜剛燥者用理中﹐欲溫潤者用理陰。須調補者﹐當先察此。

備揀古來治脾胃諸病至簡至穩神方於後﹐以便取用。

胃脘痛﹐當心垂死﹐藥入卽吐﹐或大便不通﹐用元胡索三錢爲末﹐酒調下卽止。

○心脾脹痛﹐服醒脾藥反脹者﹐用莪朮﹝麵包煨﹞研末﹐水酒與醋煎服﹐立愈﹐以能破气中之血也。

婦人多有是病。

○胃脘虫痛﹕良姜酒浸﹐香附醋浸﹐各焙各研﹐以虫因怒因寒而起也。困怒者﹐香附二錢﹐良姜一錢﹔因寒者﹐香附一錢﹐良姜二錢﹐米飲調﹐加生薑汁一匙﹐鹽少許服之。

○飯飽心悶﹐用開水吞川椒皮二十粒。

○食卽作痛﹐胃中有虫﹐用蕪荑和面﹐炒黃爲末﹐米飲下。

○食後又饑﹐用綠豆﹑糯米﹑小麥各一升﹐炒熟爲末﹐滚水調服。

凡脾胃痛﹐此與腹痛門﹑霍亂門﹑單方﹐俱可參閱用之。

二十﹑論痰飲

﹝有濕痰﹑燥痰﹑風痰﹑熱痰﹑寒痰﹑老痰﹑頑痰。有痰飲﹑懸飲﹑溢飲﹑支飲﹑伏飲。﹞

人稟陰陽二气以生﹐有淸有濁。陽之淸者爲元气﹐陽之濁者卽爲火﹔陰之淸者爲津液﹐陰之濁者卽爲痰。故痰者﹐乃津液不淸﹐燻蒸結聚而成者也。夫飲入於胃﹐遊溢淸气﹐上輸於脾﹐脾气散精﹐上歸於肺﹐通調水道﹐下輸膀胱﹐水精四布﹐五經並行﹐何痰之有﹗惟脾虛不能致精於肺﹐下輸水道﹐則淸者難升﹐濁者難降﹐畱滯中膈﹐瘀而成痰。是脾爲生痰之源﹐故治痰先治脾。脾復健運之常﹐而痰自化矣。𨿽然﹐人但知痰之標在脾﹐而不知痰之本在腎。腎有陰陽﹐陰虛則水泛爲痰﹐痰淸而稀﹔陰虛則火動﹐火結爲痰﹐痰稠而濁。稠者爲痰﹐稀者爲飲。痰有五﹐飲亦有五﹐癥各不同﹐治法迥殊。﹝條列分治於後。﹞至於脾﹑肺二家之痰﹐尢不可混。脾爲濕土﹐喜溫燥而惡寒﹐故二朮﹑星﹑夏爲要藥﹔肺爲燥金﹐喜涼潤而惡燥﹐故二冬﹑地黃﹑桔梗爲要藥。又毋過於寒涼以傷脾土﹐中帶脾藥以生肺金﹐方爲善治。故曰「治痰不理脾胃﹐非其治也。」然脾有虛﹑實之分﹐如濕滯太過者﹐脾之實也﹔土衰不能制水者﹐脾之虛也。至於腎﹐不是火衰不能生土﹐卽是水虧而虛火上炎以爍肺﹐只有虛焉而已﹐可不知乎﹗

脈候

肝脈軟而散﹐色澤者﹐病溢飲。偏弦者爲飲﹐浮滑者爲飲﹐沈而滑者﹐懸飲。飲脈皆弦﹐微沈滑。左右關脈實而滑者﹐膈上有痰﹐可吐。眼胞及眼下如煙煤者﹐痰也。痰得澀脈﹐難愈。

加味二陳湯

﹝新﹞治脾經濕滯﹐痰甚而脈弦滑者。

半夏﹝二錢半﹞茯苓﹝三錢﹞陳皮﹝二錢﹞甘艸﹝一錢﹞蒼本﹝一錢三分﹞桔梗﹝一錢﹞

姜六分﹐棗一枚﹐水煎服。若嘔吐吞酸﹐胃脘痛﹐呃逆﹐加丁香九粒。若胸膈不快﹐加香附八分﹐枳殼一錢。食滯﹐加神曲一錢。

麻桂二陳湯

﹝新﹞治外冒風寒﹐痰嗽﹑寒熱﹑頭痛﹑身疼﹑鼻塞聲重。

陳皮﹝錢半﹞半夏﹝二錢﹞茯苓﹝二錢﹞甘艸﹝一錢﹞桔梗﹝錢半﹞枳殼﹝一錢﹞

蒼朮﹝錢半﹞濃朴﹝姜炒﹐一錢﹞麻黃﹝五七分﹞桂枝﹝一錢﹞白芷﹝一錢﹞川芎﹝一錢﹞

黃芩﹝一錢﹞防風﹝一錢﹞

姜五分﹐水煎﹐熱服。頭痛﹐加北細辛三分。如體虛者﹐加當歸一錢三分﹐白芍七分。

有汗者﹐去麻黃。卽久咳不止者﹐去桂枝﹐加杏仁﹝去皮尖﹞十三粒﹐亦效。

歸脾湯

治脾虛生痰﹐其痰易來﹐或滿口痰水﹐或夜間更甚。

人參﹝一錢﹐無者以山藥炒黃三錢代之﹞黃

﹝蜜炙﹞白朮茯苓﹝各二錢﹞棗仁﹝炒﹐錢半﹞

遠志當歸﹝各一錢﹞甘艸﹝炙﹐一錢﹞木香﹝三分﹞

加圓眼七枚﹐蓮肉九粒﹐煎服。傷肉食者﹐加山楂肉錢半﹐卽六君子湯亦妙。如胃虛兼有寒者﹐上二方﹐加漧薑﹝炒焦﹞一錢。如脾經有濕者﹐加半夏﹝姜炒﹞二錢。

元芩二陳湯

﹝新﹞治痰多夜甚﹐脾濕﹐及肺有微火者。

陳皮﹝錢半﹞半夏﹝二錢﹞茯苓﹝二錢﹞甘艸﹝一錢﹞元參﹝一錢三分﹞黃芩﹝二錢﹞

連翹﹝一錢﹞馬兜鈴﹝五分﹞

水煎服。加枳殼﹑桔梗各一錢更佳。

補陰益脾湯

﹝新﹞治勞極傷脾﹐則食少惡心﹔疲極又傷肝腎﹐則水液妄行。此命門火衰﹐不能以生土也。

白朮﹝二錢﹞陳皮﹝一錢﹞山藥﹝錢半﹞茯苓﹝一錢二分﹞熟地﹝三錢﹞當歸﹝二錢﹞

甘艸﹝炙﹐一錢﹞附子﹝錢半﹞漧薑﹝炒﹐八分﹞

水煎服。若虛陽上燥者﹐冰冷服。卽八味地黃丸亦爲正治。

淸燥湯

治肺被火爍﹐咳痰不來﹐喉癢便燥﹐脈不虛者。

天冬﹝二錢﹞麥冬﹝二錢﹞白芍﹝一錢﹞貝母﹝錢半﹐炒研﹞款冬花﹝一錢三分﹞甘艸﹝一錢﹞

百合﹝二錢﹞當歸﹝錢半﹞生地﹝二錢﹞梔仁﹝一錢﹞丹皮﹝一錢﹞桔梗﹝錢半﹞

水煎服。如漧燥喘嗽者﹐加熟地三錢。

小胃丹

上可去胸膈之痰﹐下可去腸胃之痰。

芫花大戟甘遂﹝面裹煨各五錢。﹞黃柏﹝炒焦﹐一兩﹞大黃﹝酒蒸﹐兩半﹞

上爲細末﹐粥糊丸﹐麻子大﹐每服二三十丸﹐用白湯一口送下﹐卽睡﹐以動膈上之濕痰熱積。欲利下﹐則空心服之。病久體虛者﹐以人參或白朮煎湯下之。

滚痰丸

治一切濕熱食積等痰﹐窠囊老痰。

礞石﹝黃﹐一兩﹞大黃﹝酒蒸﹐四兩﹞黃芩﹝四兩﹞沈香﹝三錢﹞

上爲細末﹐水丸﹐每服三五十丸﹐卽仰臥﹐令藥徐徐而下。服後﹐須半日勿飲食起坐﹐必使上焦痰積過膈入腹﹐然後動作﹐方能中病。或病甚者﹐多服無妨。

化痰丸

潤燥開郁﹐降火消痰。治老痰郁痰﹐結成黏塊﹐凝滯喉間﹐肺气不淸﹐吐咯不出﹐因火邪上炎而結也。惟緩治乃效。

天冬﹝去心﹞黃芩﹝酒炒﹞海石﹝另研﹞栝蔞仁﹝去油﹞橘紅﹝各一兩﹞連翹香附﹝淡鹽水浸炒﹞桔梗﹝各五錢﹞靑黛﹝飛去泥沙﹐另研﹞芒硝﹝另研。各三錢﹞

上爲細末﹐蜜丸﹐綠豆大﹐淡姜湯送下五六十丸。

○此等老痰﹐好酒人多有之。肺與胃脘﹐皆火邪所熬而成。此方﹐天冬﹑黃芩瀉肺火﹐海石﹑芒硝咸以軟堅﹐栝蔞潤肺消痰﹐香附﹑連翹開郁降火﹐靑黛去郁火﹐故不用辛燥等藥。

千緡湯

治痰喘不得臥﹐人扶而坐﹐一服卽安。

半夏﹝炮﹐七个﹞甘艸﹝炙﹞皂角﹝炙。各一寸﹞生薑﹝一大指﹞

水煎服。

加味補中益气湯

治气虛痰甚。若不固中气以運痰﹐而再攻之﹐則胃气虛﹐痰愈甚矣。

人參黃

﹝蜜炙﹞白朮甘艸﹝炙。各錢半﹞當歸﹝一錢﹞陳皮﹝五分﹞升麻﹝蜜炒﹞

柴胡﹝酒炒。各三分﹞茯苓﹝錢半﹞半夏﹝二錢﹞

姜五分﹐棗二枚﹐水煎服。有無力服參者﹐或以山藥三錢﹝炒黃﹞代之﹐或以目今所出北條參三錢代之﹐權宜用之而已。

五痰五飲﹐分析癥治﹐但宜酌虛實用之﹐不得泥執而不化也。

脾經曰濕痰﹕脈緩體重﹐腹脹食滯﹐其痰滑而易出。﹝二陳湯。虛者六君子湯。﹞

肺經曰燥痰﹕脈澀﹐气上喘促﹐惡寒﹐其痰澀而難出。﹝利金湯。潤肺飲。﹞

肝經曰風痰﹕脈弦﹐燥怒﹐二便祕澀﹐其痰靑而多泡。﹝防風丸。川芎丸。﹞

心經曰熱痰﹕脈洪﹐煩熱﹐心痛﹐口燥﹐其痰堅而成塊。﹝小黃丸。大黃丸。﹞

腎經曰寒痰﹕脈沈﹐心怖﹐足寒而厥﹐其痰稀有黑點。﹝胡椒理中丸。八味地黃丸。﹞

痰飲﹕水走腸間﹐轆轆有聲﹐心下極冷﹐其體忽瘦。﹝桂苓甘術湯主之。﹞

懸飲﹕飲後﹐水流在脇下﹐咳唾引痛。﹝十棗湯下之。﹞

溢飲﹕欽水流於四肢﹐當汗不汗﹐身體疼重。﹝大靑龍湯汗之。﹞

支飲﹕咳逆﹐喘促不得臥﹐其形如腫。﹝五苓散﹐澤瀉湯利之。﹞

伏飲﹕膈滿嘔吐﹐喘咳惡寒﹐背痛多淚。﹝倍術丸﹞

更有一種非痰非飲﹐時吐白沫﹐不甚稠黏﹐此脾虛不能約束津液﹐宜六君子東加益智仁以攝之。

二陳湯

治脾經濕痰。除肺經燥痰﹑腎經虛痰不用之外﹐凡一切痰病﹐俱用爲主治。

陳皮﹝二錢﹞半夏﹝三錢﹞茯苓﹝二錢﹞甘艸﹝錢半﹞

姜一錢﹐水煎﹐熱服。

六君子湯

治脾胃虛弱﹐痰飲甚者。

人參白朮茯苓﹝各一錢﹞半夏陳皮﹝去白。各錢半﹞甘艸﹝炙﹐五分﹞

姜五片﹐水煎服。若痰滯气逆﹐加木香。

利金湯

治肺經气壅咳痰。

枯梗貝母﹝炒﹞陳皮﹝去白。各二錢﹞枳殼﹝麩炒﹐八分﹞茯苓﹝錢半﹞甘艸﹝五分﹞

姜三片﹐水煎服。

潤肺飲

治肺經火邪﹐燥咳气喘﹐喉癢痰澀。

貝母﹝糯米拌炒﹞天花粉﹝各三錢﹞桔梗﹝一錢﹞甘艸﹝五分﹞麥冬橘紅茯苓﹝各錢半﹞

生地﹝二錢半﹞知母﹝酒炒﹐七分﹞

姜三片﹐水煎服。

防風丸

治肝經一切風痰。

防風川芎天麻﹝酒浸一夜﹞甘艸﹝各二兩﹞朱砂﹝三錢﹐細研﹐水飛爲衣﹞

上爲細末﹐蜜丸﹐重錢半﹐每服一丸﹐荊芥湯化下。

川芎丸

治肝經風痰﹐淸上利膈。

川芎蘇薄荷葉﹝各三兩半﹞防風﹝一兩二錢﹞細辛﹝二錢半﹞

蜜丸﹐每丸五分重﹐臨臥﹐茶嚼下。

小黃丸

治心經熱痰﹐煩躁心痛。

南星半夏黃芩﹝等分﹞

上爲末﹐姜湯爲丸﹐白湯下七八十丸。

大黃丸

治癥同上而重者。

天花粉黃連﹝各三兩﹞

爲末﹐竹葉煎湯糊丸﹐每服三錢﹐姜湯下。

胡椒理中丸

治腎經寒痰﹐心怖寒厥﹐不思飲食。

款冬花﹝去梗﹞胡椒蓽茇甘艸良姜﹝各二兩﹞細辛﹝八錢﹞陳皮漧薑﹝炒。各一兩﹞

白朮﹝三兩﹞

爲末﹐蜜丸﹐米飲下三十丸。按此方純陽﹐寒重可服﹐此脾病則宜﹐若腎經虛寒﹐當用八味地黃丸。

桂苓甘術湯

治腸有水聲﹐心下極冷。

茯苓﹝四錢﹞桂枝﹝錢半﹞白朮﹝三錢﹞甘艸﹝一錢﹞

水煎服。

十棗湯

治脇下有水﹐咳唾引痛。

芫花甘遂大戟﹝等分﹞

水煎大棗十枚﹐取八分﹐入藥七分﹐平旦溫服。若不效﹐再服五分。

大靑龍湯

治水流四肢﹐身體疼重。

麻黃﹝二錢﹐去節﹞桂枝﹝一錢﹞甘艸﹝一錢﹞石膏﹝三錢﹞

姜一錢﹐棗一枚﹐水煎服。

澤瀉湯

治咳逆難睡﹐其形如腫。

白朮﹝一兩﹞澤瀉﹝八錢﹞

水煎服。

倍術丸

治咳喘嘔吐﹐惡寒背痛。

白朮﹝二兩﹞肉桂漧薑﹝炒。各一兩﹞

蜜丸。每服三十丸﹐米飲下。並治五飲俱效。

備揀古來治痰至筒至穩神方於後﹐以便取用。

痰因表者汗之﹐因裏者下之﹐挾濕者分利之。痰在膈上﹐必用吐法。膠固稠濁之痰﹐吐之可開。痰在經絡中﹐非吐不可﹐吐中有發散之義。﹝吐法﹐用鹽四五錢﹐於鍋中炒紅色﹐乃入以水﹐煮至將滚之際﹐試味稍淡﹐每用半碗飲之﹔漸次增飲﹐自然發吐。以去病而止。﹞痰在腸胃間可下。痰在四肢﹐惟竹瀝能達。痰在脇下﹐惟白芥子能除。痰在皮裏膜外﹐非薑汁﹑竹瀝不能達。熱痰﹑火痰﹐宜靑黛﹑黃芩﹑花粉﹑連翹﹑石膏之屬。火炎上者﹐用流霞膏。﹝方載於後。﹞

老痰﹐宜海石﹑栝蔞﹑貝母﹔兼火盛膠固者﹐化痰丸。﹝方載於前。﹞實痰﹑火痰﹐宜滚痰丸﹝方載於前。﹞最效﹐但不宜多用。風痰﹐用南星﹑白附子。濕痰﹐用蒼朮﹑白朮﹑半夏﹑茯苓﹑澤瀉。食積痰﹐用神曲﹑麥芽﹑山楂。酒痰﹐用花粉﹑黃連﹑白朮﹑砂仁﹐或五苓散﹑四苓散分利之。痰核﹐在咽喉﹐咯唾不出者﹐於化痰藥中加栝蔞﹑海石﹑朴硝﹑海藻﹐佐以薑汁。荊瀝治痰速效﹐能食者用之。竹瀝非薑汁不能行經絡。二瀝佐以薑汁﹐治經絡之痰最效。痰中帶血者﹐宜加韭汁﹑海石﹐熱痰能淸﹐濕痰能燥﹐堅痰能軟﹐頑痰能消。可入丸藥﹐可入煎藥。

南星﹑半夏﹐治風痰﹑濕痰。石膏﹐墮痰火極效。黃芩治熱痰﹐假其下行也。枳實治痰﹐有衝墻倒壁之功。五倍子治老痰﹐佐以他藥治頑痰﹐人鮮知也。天花粉治膈上熱痰。元明粉治熱痰﹑老痰。硝石﹑礞石﹐消結痰﹐降痰火﹔研末和白糖置手心中﹐以舌舐服。蒼朮治痰飲成窠囊。小胃丹﹝方載於前。﹞治食積飲﹐不可多服﹐虛者勿用。中气不足之痰﹐須用參。

內傷挾痰﹐必用參﹑﹑白朮﹐佐以薑汁傳送﹐或加半夏﹑茯苓。

流金膏

治一切火痰咳逆。

石膏﹝微﹐研細﹞大黃﹝酒蒸曬九次。各二兩﹞黃芩﹝酒洗﹞橘紅﹝各兩半﹞連翹桔梗貝母﹝各一兩﹞膽星蘇薄荷葉香附﹝各五錢﹞

爲細末﹐蜜丸彈子大﹐日夜細嚼一丸﹐白湯一二口送下﹐忌一切濕熱酒炙等物。

吳仙丹

治胃寒痰飲﹐頭痛背寒﹐嘔酸不食。

茯苓﹝五兩﹞吳茱萸﹝湯泡七次﹐焙漧﹐四兩﹞

共研末﹐蜜丸。前後痰方無及此者。

二十一﹑論積聚

經曰「積者陰气也﹐五臟所生﹐上下左右﹐痛有定處﹐本有形也。聚者陽气也﹐六腑所成﹐上下左右﹐痛無常處﹐此無形也。」有形者﹐或飲食膿血之類﹐漸積成塊﹐屬在血分﹐血有形而靜也。無形者﹐或脹或痛﹐隨觸隨發﹐屬在气分﹐气無形而動也。夫飲食成積﹐因風寒而凝﹐虛邪中人﹐畱於腸胃之外﹐募原之間。治者遇無形之聚﹐散之爲易﹔有形之積﹐破之若難﹐惟攻補得宜﹐庶可收效。凡積聚未久﹐元气未損者﹐速速攻之﹐緩則養成其勢﹐反爲難制。若積聚久而元气虛﹐先補脾胃﹐後用攻伐。且不論其積去多少﹐又補又攻。若積去半﹐純用甘溫調養﹐使脾土健運﹐則余積自消矣。至於正气虧弱﹐惟有補之一法﹐或稍加破積之味﹐以漸收功。經曰「壯者气行則愈﹐怯者著而爲病。」故知養正則邪自除。若愈攻則愈虛﹐是不死於積﹐而死於攻﹐非善治者也。又有五臟之積﹐並﹑瘕﹑﹑痞﹑癖等癥﹐分列於後﹐亦須博考廣識。凡飲食畱滯﹐多成痞積﹐在左脇膈膜之外。蓋以胃之大絡﹐名曰虛裏﹐出於左乳下﹐其動應衣﹐此陽明宗气所出之道也。然食因外寒﹐或因內寒而凝滯﹐久則郁而爲熱。更有因風以致積﹐積成﹐則癥已非風。治者﹐當治所畱﹐不可發散﹐以傷眞气。

又不得純用辛熱﹐使陰血漧涸﹐以郁火得助而愈熱矣。

脈候

堅彊者生﹐虛弱者死。沈細附骨者積也。沈而有力爲積。沈緊者爲寒積﹐浮而牢者爲積聚。浮大而長﹐脾有大積。

化滯丸

治一切積聚。久涸者磨之自消﹐暴滯者導之自去。

南木香丁香靑皮橘紅黃連﹝各一錢二分﹞莪朮﹝煨﹞二稜﹝各二錢半﹞

半夏﹝錢半﹞

八味共研細末﹐後用巴豆去殼﹐滚水泡去心膜﹐以醋浸少頃﹐慢火熬至醋幹﹐用二錢﹔次用烏梅肉三錢以慢火熬成膏﹐再用白面四錢滚水調發﹐合前藥末搗爲丸﹐蘿卜子大。每服五﹑七丸﹐五更空心用陳皮湯下。不欲通者﹐以津下。若知積系何物﹐取本物汁冷下。停食飽悶﹐枳殼湯下。吐食﹐以津咽下卽止。婦人血气積痛﹐當歸湯下。赤痢﹐甘艸湯下。白痢﹐冷漧薑湯下。心痛﹐石菖蒲湯下。諸气痛﹐生薑陳皮湯下。腸气痛﹐茴香湯下。

若欲推蕩積滯﹐加三﹑五丸﹐熱姜湯下。利多不止﹐飲冷水一二口卽止。此藥得熱則行﹐得冷則止。小兒疳積﹐量兒大小﹐白湯下。妊婦勿服。加沈香﹑檀香﹑砂仁﹑香附更效。

勝紅丸

治脾積气滯﹐胸滿嘔吐﹐大人酒積﹐婦人血積﹐小兒食積。上方治體旺而積重﹐攻之峻劑﹔此方治體弱而積輕﹐攻之次劑。

三稜蓬術﹝各醋炒﹞靑皮陳皮﹝各一兩﹞漧薑﹝泡﹞良姜﹝各五錢﹞香附﹝炒﹐二兩﹞

木香﹝三錢﹞檳榔﹝五錢﹞枳殼﹝三錢﹞

上爲末﹐醋糊丸﹐米飲下。

和中丸

治胃虛停滯﹐久病不食﹐不堪攻擊﹐用此消導漸磨。

白朮﹝面炒﹐二兩四錢﹞濃朴﹝姜炒﹐二兩﹞陳皮﹝兩半﹞半夏﹝一兩﹞檳榔﹝五錢﹞枳實﹝五錢﹞甘艸﹝炙﹐四錢﹞木香﹝二錢﹞

共研末﹐生薑汁調蒸爲丸﹐開水下。

排气飲

治無形气聚﹐脹滿刺痛﹐散之自愈。

陳皮﹝去白﹐錢半﹞木香﹝七分﹞藿香﹝錢半﹞香附﹝二錢﹞枳殼﹝錢半﹞澤瀉﹝錢半﹞

烏藥﹝二錢﹞濃朴﹝一錢﹞

水煎服。如食滯﹐加山楂﹑麥芽各二錢。如寒滯者﹐加炒漧薑﹑吳茱萸﹑肉桂之屬。

如气逆之甚者﹐加白芥子﹑沈香﹑靑皮﹑檳榔之屬。如嘔而兼痛者﹐加半夏﹑丁香。如痛在小腹﹐加小茴。如兼疝者﹐加荔枝核煨熟搗碎﹐用二三錢。

芍藥枳術丸

治有積痞﹐而攻補俱未便﹐當以調理脾胃爲主。

白朮﹝面炒﹐二兩﹞赤芍﹝酒炒﹐二兩﹞枳實﹝面炒﹐一兩﹞陳皮﹝一兩﹞

用荷葉煎湯﹐煮陳米粥爲丸﹐滚水送下。如髒寒﹐加炒漧薑五錢。

凡脾腎不足﹐多有積聚。蓋脾虛則中焦不運﹐腎虛則下焦不化。無論有形無形﹐但以正气爲主﹐則邪自除。如虛在脾胃者﹐宜歸脾湯﹝方載痰飲。﹞之類。腎虛者﹐宜八味地黃丸。若肝腎虛寒﹐用﹕

暖肝煎

治肝腎虛寒﹐气滯疼痛。

當歸﹝二三錢﹞枸杞﹝三錢﹞茯苓﹝二錢﹞小茴﹝一錢﹞肉桂﹝錢半﹞烏藥﹝二錢﹞

沈香﹝一錢﹐或木香亦可﹞

姜三片﹐煎服。如寒甚者﹐加吳茱萸﹐或加附子。

三聖膏

治積聚在募原之間﹐非藥所能至﹐用膏貼之。

鍛石﹝十兩﹞肉桂﹝五錢﹞大黃﹝一兩﹞

將鍛石篩過﹐炒紅﹐用醋熬膏﹐入大黃﹑肉桂末攪勻﹐瓦器封貯﹐紙攤炙熱﹐貼患處﹐常熨之。

蘆薈丸

治積久成疳﹐乃經絡壅滯﹐致動肝脾陽明之火﹐故有口糜﹑牙齦臭爛及體瘦﹑潮熱﹑不食等癥。

蘆薈胡黃連黃連﹝炒﹞木香﹝減半﹞白蕪荑﹝炒﹞靑皮﹝各五錢﹞當歸茯苓陳皮﹝各兩半﹞甘艸﹝炙﹐七錢﹞

爲末﹐米糊丸﹐米湯下。

備錄分類治積諸方於後﹐以便取用。

酒積﹕輕者﹐葛根﹑神曲﹑黃連﹑白豆蔻﹔甚者﹐甘遂﹑牽牛。

气積﹕輕者﹐木香﹑枳殼﹑濃朴﹑橘紅﹔甚者﹐枳實﹑牽牛。

血積﹕輕者﹐漧漆﹑桃仁﹑歸尾﹑赤芍﹑紅花﹔甚者﹐大黃﹑虻虫﹑水蛭﹑穿山甲﹑花蕊石。

痰積﹕輕者﹐半夏﹑栝蔞﹔甚者﹐滚痰丸。老痰用海石。﹝痰在脾裏膜外用白芥子。﹞

水積﹕輕者﹐五苓散﹔甚者﹐用商陸﹑甘遂﹑芫花。

茶積﹕輕者﹐姜黃﹑芝麻﹔甚者﹐吳茱萸﹑椒姜。

瘧積﹕鱉甲﹑艸果。

癖積﹕輕者﹐三稜﹑蓬術﹔甚者﹐巴霜﹑大黃。

果積﹕丁香﹑肉桂﹑麝香。

谷食積﹕輕者﹐麥芽﹑穀芽﹑神曲﹑砂仁﹔甚者﹐雞內金﹝卽雞肫皮﹞。

肉積﹕輕者﹐山楂﹑阿魏﹔甚者﹐砂﹑硝石。

面積﹕蘿卜子﹐姜酒煎。

魚鱉積﹕紫蘇﹑橘皮﹑木香﹑薑汁。白馬尿專治鱉瘕積﹐以鮮蝦食之﹐不痛﹐乃鱉瘕。

狗肉積﹕杏仁﹑山楂。

蛋積﹕白豆蔻﹑橘杠﹑豆豉﹑薑汁。

虫積﹕雄黃﹑錫灰﹑檳榔﹑雷丸﹑蕪荑﹑榧子﹑使君子﹑川楝子。

凡治積者﹐審之何經受病﹑何物成積﹐見之旣確﹐發直入之兵以討之﹐不用羣隊之藥以分其勢﹐何患不愈﹗至於補後攻﹐攻後補﹐因時制宜可也。

五臟所生之積﹐其癥其方﹐備錄於後。用者﹐須知因人變化。

肥气丸

治肝之積﹐名曰肥气﹐在左脇下如覆杯﹐令人嘔逆﹔或痛引小腹﹐足寒轉筋。

柴胡﹝二兩﹞黃連﹝七錢﹞濃朴﹝五錢﹞川椒﹝炒﹐三兩﹞甘艸﹝三錢﹞廣術﹝炮﹞昆布皂角﹝去皮﹑筋﹑子﹐煨﹞人參﹝各錢半﹞茯苓川烏﹝炮。各錢半﹞漧薑巴霜﹝五分﹞

爲細末﹐蜜丸。初服二丸﹐以後漸加。利多﹐飲兩口冷水卽止。

息賁丸

治肺之積﹐名曰息賁﹐在右脇下如覆杯﹐气逆背痛﹐久則喘咳。

濃朴﹝姜炒﹐四錢﹞黃連﹝六錢﹞漧薑﹝炮﹞人參茯苓川椒紫芫﹝各七分﹞

桂枝桔梗三稜﹝炮﹞天冬陳皮川烏﹝炮﹞白豆蔻﹝各五分﹞靑皮巴霜﹝各三分﹞

丸法。服法同上。積去大半﹐勿服丸﹐當服補藥。

伏粱丸

治心之積﹑名曰伏梁﹐起臍上﹐大如臂﹐上至心下﹐久則令人煩心。

黃連﹝七錢﹞人參濃朴﹝姜炒。各二錢﹞黃芩﹝錢半﹞肉桂茯神丹參﹝各一錢﹞

川烏﹝炮﹞紅豆菖蒲漧薑﹝炒﹞巴霜﹝各三分﹞

丸法。服法同上。

奔豚丸

治腎之積﹑名曰奔豚﹐發於少腹﹐上至心﹐若奔豚狀﹐上下無定﹐久則喘逆﹐骨萎﹐少气。

濃朴﹝姜炒﹐七錢﹞黃連﹝五錢﹞苦楝子﹝酒炒﹐二錢﹞茯苓澤瀉菖蒲﹝各二錢﹞

元胡﹝錢半﹞附子全蠍獨活﹝各一錢﹞烏頭﹝炮﹞丁香﹝各五分﹞巴霜﹝四分﹞肉桂﹝三分﹞

丸法。服法同上。秋冬另加濃朴五錢。

痞气丸

治脾之積﹐名曰痞气﹐在胃脘﹐大如覆杯﹐痞蹇吐泄﹐久則飲食不扶肌肉。

濃朴﹝姜炒﹐五錢﹞黃連﹝八錢﹞吳茱萸﹝泡﹐三錢﹞黃芩白朮﹝各二錢﹞茵陳﹝酒炒﹞

砂仁漧薑﹝炒。各錢半﹞茯苓人參澤瀉﹝各一錢﹞川烏﹝炮﹞川椒﹝各五分﹞

巴霜肉桂﹝各四分﹞

丸法。服法同上。

二十二﹑論﹑瘕﹑﹑痞﹑癖等癥

者﹐得之傷食﹐脇痛吐逆﹐飲食不下。其治以補脾爲主﹐佐以消磨。

瘕者﹐得之傷血﹐脇間有塊如石﹐按之痛引少腹﹐去來無常﹐肚硬而脹﹐食減餐泥﹐假物成形﹐如血鱉之類﹐成爲疳積。總因气血俱虛﹐風寒襲於外﹐飲食滯於中﹐久而不化﹐邪並於陰而爲﹐邪並於陽而爲瘕。治宜調養脾胃。磨積消疳﹐奏效遲緩。

者﹐因气滯爲積﹐其皮濃﹐在肌肉之間﹐有可見者也。治宜理气補气﹐待正气旺﹐用艾炷之。﹝凡灸法﹐用艾揉熟﹐其軟如綿﹐爲黃豆大一炷﹐安上灸之。灸至將痛難忍﹐去之﹐又用一炷灸之。總以二三十炷爲定。如是者連灸幾日﹐不必傷肉起泡﹐最妙。﹞

痞者﹐得之傷气﹐胸腹膨脹﹐刺痛往來﹐是熱气蘊於胸膈之間﹐停飲聚於腹脇之內﹐於是榮衛不得流行﹐臟腑不得宣通﹐而乃成結也。惟宜安胃養脾﹐佐以順气化滯之品。蓋胸爲受气之所﹐非有物也﹐不可作有形攻治。

癖者﹐是因積得之。其癥如腸癖之疾﹐似痢非痢﹐肚腹幹痛﹐心胸滿悶﹐久則頑結不散﹐有類痞狀﹐多在隱僻之處。又有食癖﹑乳癖﹑痰癖﹑虛癖﹑驚癖之分﹐其傷气血一也。治宜調气養血。血气一旺﹐然後因其癥而治之﹐庶得全愈。

卷之九雜證

二十三﹑論咳嗽

﹝咳者﹐無痰有聲﹐肺病也﹔嗽者﹐有痰無聲﹐脾病也﹔咳嗽者﹐有痰有聲﹐肺脾俱病也。﹞

經曰「肺令人咳」﹔又曰「五臟六腑﹐皆令人咳﹐不獨肺也」﹔丹溪曰「咳嗽有風﹑寒﹑火﹑痰﹑虛勞﹑鬱結﹑肺脹之異」。然總其綱領﹐不過外感內傷而已。風寒暑濕傷於外﹐則先中於皮毛﹔皮毛爲肺之合﹐肺邪不解﹐他經亦病﹐故自肺而後傳於諸髒﹔此肺爲本﹐而髒爲標也。邪自表而入者﹐病在陽﹐宜辛溫以散之。藥不宜靜﹐靜則畱連不解﹐變生他病﹐故忌寒涼收斂﹐經所謂肺欲辛是也。若形病俱虛﹐又當補中气而佐以和解﹔倘專於發散﹐恐肺气益虛﹐腠理益疏﹐邪乘虛入﹐病反增劇矣。至於勞欲情志傷於內﹐則髒气受傷﹐由陰分而生病及上焦﹐故自諸髒而後傳於肺。此髒爲本﹐而肺爲標也。息自內而生者﹐病在陰﹐宜甘以壯水﹐潤以養金。藥不宜動﹐動則虛火不寧﹐燥癢愈甚﹐故忌辛香燥熱﹐經所謂辛走气﹐气病無多食辛是也。若命門火衰﹐不能歸元﹐則桂﹑附在所必用﹔否則气不化水﹐絡無補於陰也。或有因於火者宜淸﹐因於濕者宜利﹔因痰者消之﹐因气者理之﹐隨其證而調治。至於老人﹑虛人﹐宜以溫養脾肺爲主﹐稍稍治標可也。若欲速愈﹐而亟攻其邪﹐則危矣。

凡風﹑寒﹑暑﹑濕﹐有不爲嗽者﹐蓋因所感者重﹐不畱皮毛﹐徑傷臟腑﹐而成傷寒﹑溫熱諸病也。七情亦有不爲嗽者﹐蓋病尙淺﹐只在本髒﹐未傳於肺也。所以外感以有嗽爲輕﹐而七情之嗽﹐必久而後發爲重也。

凡咳嗽﹐其气從臍下逆奔而上者﹐乃腎虛不能收气歸元﹐切勿徒事於肺﹐當以骨脂安腎丸主之。

凡咳而無痰者﹐咳爲重﹐主治在肺。因痰而致咳者﹐痰爲重﹐主治在脾。治脾而痰自除﹐不必用肺藥以治咳也。但脾有虛實﹑濕熱﹑鬱結多證﹐宜詳察治之。

凡虛弱之人﹐感外邪而咳嗽﹐不察者﹐見發熱遂認爲火﹐見咳嗽遂認爲勞。不明表裏﹐率用滋陰降火等劑﹐使內外俱寒﹐邪畱不解。俗云「傷風不愈變成勞」﹐此治者之誤也。

凡漧咳嗽﹐暴得者乃火郁於肺中﹐久病者系內傷虧損﹐肺腎不交﹐津液枯涸而然。但看有火無火﹐不得槪視。無火者﹐止因肺虛﹐補气自能生精﹔髒寒者﹐非辛不潤﹐補陽自可生陰。若兼內熱有火者﹐須保眞陰﹐壯水自能制火。使徒知消痰開郁﹐將見气愈耗﹐水愈虧﹐未免爲涸轍之鮒矣。

凡咳嗽聲啞者﹐以肺屬金﹐金實則不鳴﹐金破亦不鳴。金實者﹐以肺中有邪﹐非寒邪卽火邪也。寒者宜溫﹑宜辛﹐火者宜甘﹑宜淸。金破者﹐以眞陰受損﹔非气虛卽精虛也。气虛者宜補陽﹐精虛者宜補陰﹐與漧咳證參酌用之。

凡專用寒涼以治咳嗽者﹐固不必齒﹔間有用參﹑者﹐不知先壯水以制火﹐而遽投參﹑以補陽﹐反使陽火愈旺﹐而金益受傷﹐此不識先後著者也。

脈候

浮風﹐緊寒﹐數熱﹐細濕﹐房勞澀難。右關濡者﹐飲食傷脾。左關弦短﹐疲極肝傷。浮短傷肺﹐病當咳嗽。洪滑多痰﹐弦澀少血。脈出魚際﹐气逆喘急﹐浮直而濡者易治。上气喘急﹐面浮腫﹐肩擡鼻扇﹐脈浮大者死。脈弱者可治﹐實大堅數者死。咳而脫形﹐身熱﹐脈小堅急者死﹐沈緊者死﹐小而伏者死。浮軟者生。咳而嘔﹐腹滿而泄﹐弦急欲絕者死。

加味二陳湯

﹝新﹞治四時感冒﹐咳嗽﹑寒熱﹑身痛﹑鼻塞。卽病愈而咳痰﹑久不止者並治。

陳皮﹝去白﹐錢半﹞半夏﹝二錢﹞茯苓﹝錢半﹞甘艸﹝一錢﹞桔梗﹝二錢﹞枳殼﹝錢半﹞

桂枝﹝一錢﹞杏仁﹝去皮﹐一錢﹞蒼朮﹝一錢﹞當歸﹝一錢﹞柴蘇葉﹝七分﹞北細辛﹝三分﹞

生薑八分﹐水煎﹐熱服。如肺寒而邪不散者﹐加麻黃﹝畱節﹞六﹑七分。若肺有火者﹐加黃芩一錢﹔甚者﹐再加梔仁﹝炒黑﹞七﹑八分。如痰盛气滯﹐胸脇不快者﹐加白芥子七﹑八分。如咳嗽遇秋冬卽發者﹐此寒包熱也﹐但解其寒﹐其熱自散﹐宜用此方加麻黃﹝去節﹞七﹑八分。

益陰去邪湯

﹝新﹞治陰虛脈弱﹐外感咳嗽﹐或腎气不足﹐水泛爲痰。

陳皮﹝錢半﹞半夏﹝二錢﹞茯苓﹝錢半﹞甘艸﹝一錢﹞當歸﹝二錢﹞沙參﹝二錢﹞

女貞子﹝二錢﹞熟地﹝三錢﹞山藥﹝錢半﹞

生薑錢半﹐水煎服。如便不實者﹐去當歸﹐加白朮錢半。如寒甚而嗽不止者﹐加細辛四分。如喘急者﹐加麻黃七分﹐但當加白芍一錢﹐以防麻黃之重表也。

左歸飲

治虛勞咳嗽﹐金被火刑﹐以壯水濟火爲主﹐庶肺淸嗽止。

熟地﹝三錢﹐或七﹑八錢﹞山藥﹝二錢﹞枸杞﹝錢半﹞甘艸﹝炙﹐一錢﹞茯苓﹝錢半﹞

棗皮﹝一錢﹞麥冬﹝一二錢﹞當歸﹝二錢﹞白芍﹝錢半﹞丹皮﹝一錢﹞

水煎服。或加生地一﹑二錢。如五心熱﹐加元參錢半。如腎熱骨蒸﹐加地骨皮錢半。

卽六味地黃丸亦妙。

右歸飲

治陽虧於下﹐以致脾困於中﹐肺困於上﹐而爲喘促﹑泄瀉﹐畏寒﹑脈弱﹐咳嗽不已者。但補其陽﹐而嗽自止。

熟地﹝三錢﹐或七﹑八錢﹞山藥﹝炒﹐二錢﹞棗皮﹝一錢﹞枸杞﹝二錢﹞甘艸﹝炙﹐二錢﹞

杜仲﹝姜制﹐二錢﹞肉桂﹝一﹑二錢﹞附子﹝制﹐二﹑三錢﹞

水煎服。如血少﹐腰膝軟痛者﹐加當歸二錢。卽八味地黃丸亦妙。

淸火寧肺湯

﹝新﹞治水虧於下﹐火爍肺金﹐喉癢咳嗽﹐尺脈滑數。

當歸﹝二錢﹐血虛有熱者用一錢﹞白芍﹝二錢﹞靑蒿﹝一錢﹞生地﹝二錢﹞麥冬﹝二錢﹞

梔子﹝炒﹐一錢﹞黃芩﹝一錢﹞甘艸﹝一錢﹞

水煎服。如火盛煩躁﹐加眞龜膠二錢﹐化服。如腎虛精涸﹐加熟地三五錢。此淸熱以存其水也。

逍遙散

治暴得漧咳﹐火郁痰滯。

當歸白芍白朮茯苓甘艸柴胡桔梗﹝各錢半﹞薄荷葉﹝三分﹞

煨姜五分﹐水煎服。

貝母丸

治肺火漧咳﹐久不愈者。

川貝母爲末二兩﹐蜜和丸﹐細嚼服之﹐用開水少許送下﹐仰臥一刻。如火甚者﹐用上淸火寧肺湯亦可。

杏仁丸

治久嗽﹐及老人咳嗽喘急﹐不能睡臥﹐服此立愈。

杏仁﹝去皮尖﹐炒﹞胡桃肉﹝去皮﹞

等分﹐研爲膏﹐加煉蜜爲丸﹐如彈子大。每服一丸﹐細嚼﹐姜湯下。

九仙散

治一切咳嗽不已。

人參﹝難辦者﹐用沙參﹞款冬花桔梗桑白皮阿膠貝母﹝各一錢﹞五味子烏梅肉﹝各五分﹞粟殼﹝蜜炙﹐二錢﹞

姜一片﹐棗一枚﹐水煎服。若咳嗽未久者﹐忌服。

罌粟丸

治一切勞嗽如神。

粟殼﹝新者一半﹐去蒂﹐焙﹔陳者一半﹐泡去筋膜炒﹐各二兩﹞

爲末﹐蜜丸。臨臥嚼服二錢﹐卽睡。

四七湯

治七情气郁﹐上逆爲咳。

半夏﹝二錢﹞茯苓﹝錢半﹞濃朴﹝姜炒﹐一錢﹞紫蘇葉﹝八分﹞

生薑一錢﹐紅棗二枚﹐水煎服。

安腎丸

治腎虛咳逆﹐煩冤。

肉桂附子﹝制﹐各二錢﹞巴戟﹝去心﹞白蒺藜﹝炒﹐去刺﹞山藥茯苓肉蓯蓉﹝酒浸﹐去甲﹞

石斛﹝去根﹞萆

白朮補骨脂﹝各三兩﹞桃仁﹝八錢﹞

上爲末﹐蜜丸﹐鹽湯下。

越婢加半夏湯

治肺脹喘咳﹐鼻扇肩擡。

麻黃﹝八分﹞石膏﹝錢半﹞生薑﹝五分﹞甘艸﹝五分﹞半夏﹝錢半﹞大棗﹝三枚﹞

水煎服。

紫金散

治久嗽﹐日夜不得眠。

南星﹝去皮臍﹞白礬甘艸﹝各一錢﹞烏梅肉﹝二兩﹞

上爲細末﹐於新瓦上炒紫﹐再研。每用二錢﹐臥時以溫水加齏汁調服﹐便仰臥。藥入肺﹐卽嗽止得睡。

備采古來治嗽至簡至穩諸方於後﹐以便取用。

痰咳嗽﹐用蛤粉於瓦上炒紅﹐入靑黛少許﹐麻油數點﹐水調服。

○气實者痰嗽﹐用荊瀝加薑汁﹔气虛者﹐用竹瀝加薑汁。

○內傷咳嗽﹐用紫菀﹑款冬花各一兩﹐百部五錢爲末。

每用三錢﹐以姜三片﹐烏梅一个﹐煎湯調下。

○痰嗽難臥﹐用胡桃三个﹐姜三片﹐臥時嚼服﹐少用開水吞下﹐卽臥。

○濕痰嗽﹐以半夏爲主﹐同南星﹑白朮﹐丸服。熱痰﹐同南星﹑黃芩丸服。肺熱﹐同栝蔞仁丸服。老痰﹐浮水石丸服。

○痰火者﹐黃芩﹑桔梗﹑前胡﹑麥冬﹑兜鈴﹐俱淸肺除痰。

○咳痰气臭﹐用射幹以散熱。貝母﹑知母﹑枇杷葉﹐俱淸肺消痰止嗽。

○肺傷咳嗽﹐紫菀煎服。陰虛久咳﹐用款冬﹑百部﹐未服。或用款冬﹑百合﹐蜜丸服﹐更妙。

○咳甚﹐用款冬花燒煙﹐以筒吸之良。

○痰咳﹐咽喉不利﹐用訶子含之﹐咽津﹐殊效。

二十四﹑論喘﹑促﹑哮三證

三證相似﹐而實不同﹐須淸析方可調治。喘者﹐气急聲髙﹐張口擡肩﹐搖身擷肚﹐惟呼出一息爲快﹐此肺經邪气實也。蓋肺主皮毛而居上焦﹐故風寒犯之﹐則气道壅滯而爲喘﹔治宜散之﹑破之。促者﹐卽經之所謂短气者也﹐呼吸𨿽急﹐而不能接續﹐似喘而無聲﹐亦不擡肩﹐勞動則甚﹐此腎經元气虛也。蓋腎爲气之根﹐主精髓而在下焦﹐若眞陰虧損﹐則精不化气﹐下不上交而爲促﹔治宜補之﹑溫之。哮者﹐其病似喘﹐但不如喘出气之多﹐而有呀﹑呷之音﹐呷者口開﹐呀者口閉﹐俱有聲音﹐甚則隔壁亦聞﹐以痰結喉間﹐與气相擊﹐故出入有聲。

此由痰火郁於內﹐風寒束於外。斯時用涼劑﹐恐外寒難解﹔用熱劑﹐恐痰火易升﹔推有散寒開痰﹐理气疏風﹐尢以保扶元气爲主﹐勿忘本根爲善治也。

脈論

喘脈宜浮遲﹐不宜急疾。右寸沈實而緊﹐爲肺感寒邪。亦有六部俱伏者﹐宜發散而熱退﹐喘自止。上气喘息﹐脈滑﹐手足溫者生﹔脈澀﹐四肢寒者死。上气面浮腫﹐脈浮大者危。

喘逆上气﹐脈數有熱﹐不得臥者凶。喘作於大病後者危﹐兼泄瀉者死。

以下治气喘﹕

加味二陳湯

﹝新﹞治肺感風寒﹐痰稠喘急﹐脈浮緊者。

陳皮﹝去白﹐一錢﹞半夏﹝錢半﹞茯苓﹝二錢﹞甘艸﹝一錢﹞桔梗枳殼﹝各錢半﹞麻黃﹝去節﹐八分﹞杏仁﹝二十粒﹐去皮尖﹞桂枝﹝一錢﹞

生薑汁合服。

華蓋散

治肺風气急上衝﹐痰喘擡肩﹐脈浮緩者。

麻黃﹝去節﹞蘇子杏仁﹝去皮尖﹐炒﹞桑白皮﹝炒﹞赤茯苓﹝去皮﹞橘紅﹝各一錢﹞

甘艸﹝五分﹞

生薑五分﹐熱服。

大靑龍湯

治陽明火甚﹐而寒包熱﹐痰濃气喘﹐宜涼而兼散。

麻黃桂枝生薑﹝各一錢﹞杏仁﹝十枚﹞甘艸﹝五分﹞石膏﹝七﹑八錢﹐生﹐搗碎﹞

或加半夏﹑枳殼﹐棗一枚﹐水煎服。如內熱微者﹐去石膏﹐加黃芩。

淸金湯

治肺熱喘急﹐右寸脈洪者。

天冬麥冬﹝各錢半﹞杏仁﹝十一粒﹐去皮夾﹞桑白皮﹝蜜炙﹞甘艸山梔﹝各一錢﹞

桔梗﹝二錢﹞

溫服如痰滯﹐加半夏錢半﹐栝蔞仁﹝去油﹞一錢。或加葶藶一錢﹐白芥子八分。

加味白虎湯

治實熱痰喘﹐脈洪滑者。

石膏﹝五錢﹐生研﹞知母﹝二錢﹞甘艸﹝一錢﹞糯米﹝一撮﹞栝蔞仁﹝去油﹐一錢﹞

枳殼﹝錢半﹞黃芩﹝一二錢﹞

越婢加半夏湯

治肺脹痰喘﹐眼目脹出﹐鼻息鼓扇﹐右寸脈浮而洪滑者。

麻黃﹝去節﹐一錢﹞生石膏﹝三﹑五錢﹞生薑﹝五分﹞甘艸﹝七分﹞半夏﹝錢半﹞

大棗二枚﹐溫服。

直指神祕方

治喘不得臥。以腎主水髒﹐水不能化﹐臥則逆行﹐上乘於肺﹐肺得水而浮﹐气滯不得流通﹐故喘也。

人參﹝一錢﹐無者以沙參三錢代之﹞陳皮桔梗半夏紫蘇檳榔桑白皮﹝各一錢﹞

甘艸﹝炙﹐五分﹞五味子﹝十五粒﹞

姜三片﹐食遠服。此治水因气滯者可也﹔若水因气虛者﹐當補水中之火而水乃化﹐須用下方﹕

金匱腎气丸

治脾肺陽虛﹐右尺脈弱﹐不能行水﹐小便短澀﹐以致水停心下而喘。

熟地﹝四五錢﹐再用砂仁末濃煎水於瓷器內﹐炒幹﹞茯苓﹝二錢半﹞淮藥棗皮﹝各錢半﹞

丹皮澤瀉牛膝﹝酒蒸﹞車前﹝去殼﹐微炒。各一錢﹞附子﹝制﹐錢半﹞肉桂﹝二錢﹞

溫服。如喘屬水﹐而腹與腳微腫者﹐當於腫脹門尋法治之﹐腫退而喘自止矣。

以下治气促﹕

大補眞陰湯

﹝新﹞治左尺脈弱﹐肝腎眞陰虧損﹐气自小腹衝上﹐呼吸似喘而不能接續。此宜滋陰救根﹐以接眞气可也。或病久之後﹐及體弱腎虧﹐婦人產後﹐亡血過多﹐則榮气暴竭﹐孤陽無依而爲促者﹐此剝極之候﹐若誤用消痰散气之劑﹐危矣﹗當歸﹝二﹑三錢。血虛有寒者宜多用﹐血虛有熱者宜少用﹞熟地﹝四﹑五錢﹐或再重用﹞

甘艸﹝炙﹐一﹑二錢﹞山藥杜仲枸杞女貞子﹝各二錢﹞牛膝﹝酒炒﹐一錢﹞棗皮﹝錢半﹞

空心多服。﹝若非大劑不得到腎。﹞如虛火上炎﹐宜用純陰之品﹐本方去枸杞﹐加龜板膠﹝用蛤粉炒成珠﹞二錢﹐麥冬錢半。如火爍肺金兼咳者﹐加百合二錢。如夜熱骨蒸﹐加地骨皮錢半。如髒平無火﹐加骨脂﹝鹽炒﹞一錢。此方治內傷﹐陰虛火燥者﹐亦效。

補陰益陽湯

﹝新﹞治右尺脈弱﹐命門眞陽虧損﹐以致腎不化气﹐上衝似喘﹐宜於水中補火﹐則火歸源﹐而肺亦寧﹐气自調矣。

熟地﹝四錢﹞山藥﹝炒﹐二錢﹞棗皮﹝錢半﹞枸杞﹝二錢﹞肉桂﹝錢半﹞附子﹝制﹐錢半﹞

沈香﹝一錢﹞

空心服。如火衰不能生土﹐嘔噦泄瀉者﹐加炮漧薑一錢﹐或加肉豆蔻一錢。

六君子湯

治脾肺脈虛﹐不能運痰﹐以致气促似喘。

人參﹝無者﹐山藥炒黃三﹑四錢代之﹞白朮﹝二錢﹞茯苓﹝錢半﹞甘艸﹝炙﹐一錢﹞

陳皮﹝去白﹐一錢﹞半夏﹝二錢﹞

生薑五分﹐紅棗二枚﹐溫服。如肺熱兼咳者﹐加麥冬一錢。如痰易來﹐滿口吐者﹐是火不能生土也﹐加炮漧薑一錢﹐或再加附子﹑肉桂。

以上二證﹐喘實而促虛也。喘之實者﹐以邪在肺﹐非風寒﹐則火邪耳。治風寒﹐宜溫散﹔治火邪﹐宜淸涼。而脈必滑數有力﹐以气盛而有邪也。若气虛無邪之脈﹐必微弱無神﹐或有外見浮洪﹐而稍按卽無者﹐此無根之脈也﹔或有往來弦數﹐全無和緩者﹐此胃气之敗也﹐俱爲大虛之候。但脈之微弱者﹐其眞虛易見﹔而脈之浮空﹑弦搏者﹐其假實難辧。然而輕重之分﹐卽此可察矣。蓋其微弱者﹐猶順而易治﹔浮空者﹐最險而多變。若弦彊之甚﹐則眞髒已見﹐不可爲也。凡屬脈理﹐於此可悟。

以下治哮證﹕

黃芩半夏湯

治寒包熱而發爲哮病﹐呼吸有聲﹐日夜不安者。

黃芩﹝酒炒﹞半夏﹝各二錢﹞桔梗枳殼﹝各錢半﹞紫蘇麻黃﹝去節﹞甘艸﹝各一錢﹞

杏仁﹝十五粒﹐去皮尖﹞

生薑﹑紅棗引。如天寒﹐加桂枝。

定喘湯

治肺有風痰而哮者。他皆不用。

白果﹝七粒﹐去殼﹐切碎炒黃﹞麻黃半夏款冬花﹝各一錢﹞桑白皮﹝蜜炙﹞蘇子﹝各七分﹞杏仁﹝去皮尖﹞甘艸黃芩﹝各八分﹞

徐徐服。

蘇陳九寶湯

治老幼素有哮病﹐遇寒卽發﹐日夜不得臥者。

麻黃紫蘇薄荷桂枝桑白皮大腹皮陳皮杏仁甘艸﹝各八分﹞

生薑五分﹐烏梅一个﹐煎服。

抑上補下方

﹝新﹞治哮喘痰盛﹐兩尺獨大而軟﹐爲上盛下虛。

用八味地黃丸一兩﹐以桔梗三錢﹐枳殼二錢﹐甘艸一錢﹐半夏錢半﹐煎湯送下﹔數服自安。若左尺脈弱﹐只用六味地黃丸。

平治湯

﹝新﹞治痰火內郁﹐風寒外束﹐气急有聲﹐坐臥不寧。

枳殼﹝錢半﹞桔梗﹝二錢﹞防風茯苓﹝各錢半﹞栝蔞仁﹝去油﹐一錢﹞紫蘇子﹝微炒研﹐八分﹐白者不效﹞甘艸﹝一錢﹞杏仁﹝去皮尖﹐七分﹞半夏﹝錢半﹞

如冬月加麻黃﹐夏月加石膏﹐挾寒者多用生薑汁。

加味八味湯

治病後痘後﹐忽聲如拽鋸﹐寸脈彊﹐兩尺無力者。

熟地﹝四錢﹞山藥棗皮茯苓﹝各錢半﹞丹皮﹝一錢﹞澤瀉﹝八分﹞附子肉桂﹝各錢半﹞

牛膝﹝一錢﹞五味子﹝十五粒﹞

早晚各一服。

凡哮證必有夙根﹐遇寒卽發。未發時﹐以扶正气爲主﹔旣發時﹐以攻邪气爲急。扶正气者﹐須辧陰陽。陰虛者補其陰﹐如六味﹑八味之類﹔陽虛者補其陽﹐如六君﹑補中之類。

或早夜補陰﹐中時補陽﹐須多服爲妙。攻邪者﹐宜分微甚﹐或散其風﹐或溫其寒﹐或淸其痰火﹐治法載上﹐當揀而用之。然數發者﹐气無不虛﹐宜於消散中酌加溫補﹐不得攻之太過﹔必使元气漸充﹐庶得全愈。

備采古來治喘促哮證至簡至穩神方於後﹐以便取用。

積年哮喘﹐體實者﹐用蘿卜子一合﹐研碎﹐水煎服﹐神效。

○痰喘難臥﹕半夏二錢﹐炙甘艸﹑皂角﹝炙黃﹞各錢半﹐生薑一錢﹐水煎服。

○感寒痰喘﹕麻黃﹝畱節﹞﹑杏仁﹝連皮﹞﹑生甘艸各錢半﹐生薑五分﹐煎服。

○气喘難臥﹐用皂角﹝炙研﹞蜜丸﹐每服一丸。若系風痰﹐同半夏煎服。

○寒痰气喘﹐用靑皮﹐夾巴豆一粒﹐燒研﹐薑汁酒調服﹐卽止。

○老人气喘﹐用萊菔子﹐蜜丸服。若痰盛﹐同皂角﹝燒研﹞蜜丸服。

○腎气上衝﹐脇痛喘急﹐用小茴香研末﹐酒調服。

○火郁喘咳﹐用知母﹑杏仁﹑煎服。若肺熱喘急﹐用絲茅根煎服。

○虛促气急﹐用阿膠﹝炒珠﹞三錢﹐五味三分﹐煎服。

○虛寒喘咳﹐用胡桃﹑生薑﹐嚼服。

○老人喘嗽﹐用胡桃﹑杏仁﹑生薑等分﹐蜜丸服。

○風寒喘急﹐用麻黃。風濕喘逆﹐用羌活。散寒利肺﹐用紫蘇﹑橘皮。气喘痰壅﹐用款冬花。

○蘇子﹝用紫者效﹞消痰定喘。葶藶治肺滯气喘。如天冬﹑麥冬﹑黃芩﹑沙參﹑前胡﹐俱治火鬱气喘。

○水停喘急﹐小便不利﹐用甘遂﹑大戟﹐末服。

二十五﹑論腫脹

﹝有風﹑熱﹑水﹑濕﹑气﹑血﹑虛﹑積八種。﹞

腫脹之病﹐皆由中而形於外者﹐有气與水之分也。使見之不確﹐必治之有誤。气脹者﹐其色蒼﹐其內堅﹐或連胸腹而無界限﹐隨按隨起﹐气速易平﹐如鼓皮焉。或倏而浮腫者﹐陽性自速也﹔或自上而始者﹐陽本乎上也﹔或通身盡腫者﹐气無不至也。然有寒﹑熱﹑虛﹑實之辧。大都陽證多熱﹐屬實﹔陰證多寒﹐屬虛。先脹於內﹐而後及於外者多實﹔先脹於外﹐而後及於內﹐或外脹而內不甚脹者多虛。脈滑有力者多實﹔浮弦微細者多虛。兼察乎形色﹑老少﹐與夫二便气力﹐自昭然矣。夫气何以病也﹖其病在肺﹐其源在脾﹐其賊在肝。木若安位﹐不至克土﹐則脾司運化﹐能使心肺之陽下降﹐肝腎之陰上升﹐而成天地之交泰﹐是爲平人。然又有七情內傷﹐六淫外感﹐飲食失節﹐房勞致虛﹔脾土之陰受傷﹐運化之官失職﹐胃𨿽受谷﹐不能運化﹔淸濁相混﹐郁而爲熱﹐熱畱爲濕﹔濕熱相生﹐遂成脹滿。本無形之气爲病﹐難作有形之癥以治。醫者﹐宜補其脾﹐又須制火養肺﹐金旺制木﹐使脾無賊邪之害﹐則運化行﹐而水谷消矣。又看所挾而兼用藥﹕挾气則散气﹐挾血則破血﹐挾寒則溫寒﹐挾熱則淸熱﹐挾水則利水﹐挾風則祛風﹐自無不愈。水腫者﹐其色明潤﹐其皮光薄﹐其腫不速﹐腫有分界。陰本乎下﹐其浸漬自下漸上﹐陰中無陽也。按之而不起﹐以水在肉中﹐如糟如泥﹐按而散之﹐猝不能聚也。其病爲脾﹑肺﹑腎三髒相干之癥。蓋水爲至陰﹐其本在腎﹔水化於气﹐其標在肺﹔水惟畏土﹐其制在脾。今肺虛則气不化精而化水﹐脾虛則土不制水而反克腎﹐腎虛則水無所主而妄行﹐水不歸經則逆而上泛。故傳於脾而肌肉浮腫﹐傳於肺則气息喘急。𨿽三髒備有所幹﹐而其本則在腎。《內經》曰「腎爲胃關。」關門不利﹐故聚水而從其類也。夫關門何以不利﹖以陰中無火﹐是無陽也﹐故气不化﹐水道不通﹐溢而爲腫。治者惟補命門之火﹐使下焦之眞气得行﹐始能傳化﹔滋腎中之水﹐使下焦之眞水得位﹐始能分淸。故惟薛立齋金匿腎气湯﹐無有出其右者矣。腎爲先天生气之源﹐峻補命門﹐則元气復﹐而後天胃气﹐生之有本﹐土旺能生金﹐且水安火息﹐肺气舒矣。是方實三經悉顧者也。後人用之﹐必須重劑﹐始能注下。或湯藥不順﹐爲丸服之﹐但桂﹑附須重﹐勿拘古方分量﹐相體而裁之﹐乃爲善用。

脈候

大堅以澀﹐﹝邪盛則大﹐邪實則堅。澀者﹐血气虛也。大者﹐陰气必衰。堅者﹐胃气必損﹐兼之澀﹐所以病脹。﹞盛而緊﹐遲而滑﹐皆力气脹﹔浮而遲﹐沈而滑﹐弦而緊﹐皆爲水腫。二病之脈﹐實大者可治﹐虛微者難治。

死證

腹脹身熱者死。腹脹寒熱如瘧者死。腹大脹﹐四肢淸脫者爲逆。腹脹便血﹐脈時絕者死。﹝以上气脹。﹞唇黑或腫﹐肝傷﹔缺盆平﹐心傷﹔臍突﹐脾傷﹔足心平﹐腎傷﹔背平﹐肺傷﹔五傷者死。陰囊及莖腫腐者死。瀉後腹脹﹐而有靑筋者死。大便滑泄﹐水腫不消者死。水腫先起於腹﹐而後散於四肢者可治﹔先起於四肢﹐而後歸於腹者死。

以下治气脹方﹕

廓淸飲

治气滯脹滿﹐在年壯气實者可用。

枳殼﹝二錢﹞濃朴﹝錢半﹞大腹皮﹝錢半﹞白芥子﹝一錢﹞茯苓﹝連皮﹐二三錢﹞

蘿卜子﹝生搗﹐一錢。如中不甚脹﹐能食者﹐不必用﹞澤瀉﹝錢半﹞陳皮﹝一錢﹞

水煎服。如內熱小便赤者﹐加梔子﹑木通各錢半。如身黃﹐小水不利者﹐加梔子﹑茵陳各錢半。如小腹脹﹐大便堅實不通者﹐加生大黃三五錢。如肝滯脇痛﹐加靑皮。气滯胸腹痛﹐加烏藥﹑香附。食積者﹐加山楂﹑麥芽。身體沈重屬濕者﹐加蒼朮。如再不下﹐用大黃﹑枳實﹑芒硝。此必脈實年壯﹐素無虛損﹐而暴見脹滿者﹐方可峻攻。此下則脹已之一法也﹐否則只宜緩治。

破气消滯

治气實於中﹐而表裏俱脹者﹐用大蒜﹐以滚水煮微熟﹐畱性﹐少蘸鹽醋以佐食﹐大能消脹﹐亦佳法也。

四苓散

治气脹﹐小水不利。

茯苓白朮豬苓﹝各一兩﹞澤瀉﹝一兩四錢﹞

共爲末﹐以半熟大蒜搗膏爲丸服﹐極妙。

四磨飲

治气脹而喘。

沈香烏藥枳實檳榔四味﹐用開水磨服。或加木香。

加味理中湯

﹝新﹞治脾胃虛寒﹐气脹便泄﹐惡食惡寒等證。

人參白朮﹝二錢﹐或五﹑六錢﹞扁豆﹝炒研﹐二錢﹞陳皮﹝一錢﹞漧薑﹝炒﹐一﹑二錢﹞

甘艸﹝炙﹐一錢﹞當歸﹝一﹑二錢。滑泄者土炒﹞木香﹝四分﹞白豆蔻﹝去殼炒﹐一錢﹞

茯苓﹝一﹑二錢﹞白芥子﹝炒研﹐八分﹞

水煎﹐溫服。

有鼓脹者﹐外堅內空。又或气血結聚﹐久而生虫爲蠱脹者。且肢體無恙﹐脹惟在腹﹐又名單腹脹者﹐此脾虛不能運化﹐正气不行﹐淸濁莫分﹐乃成此證。治者﹐察其病由中焦﹐則以脾胃爲主﹐參﹑﹑白朮﹑漧薑﹑甘艸之屬主之。或病由下焦﹐則當以命門母气爲主﹐熟地﹑當歸﹑山藥﹑附子﹑肉桂之屬主之。如气滯者﹐少佐辛香﹐如陳皮﹑濃朴﹑砂仁﹑香附﹑丁香﹑白芥子之屬。如兼有濕﹐而小水不利者﹐宜佐以豬苓﹑澤瀉之屬。以上諸法﹐大略如此。

惟病成單鼓者﹐終非吉兆。

凡病气脹者﹐若察其病﹐系食停﹑气滯﹑血逆﹑濕熱等證﹐卽因證而治之。或升降其气﹐或消導其邪﹐此皆治實之法也。但恐實者少﹐而虛者多。若在中年之後﹐及素多勞傷﹐或脈弱便泄﹐或身倦色悴﹐是皆虛損之證﹐當以培補爲急。若脾肺虛者﹐宜四君子湯﹑歸脾湯。

脾虛兼寒者﹐理中湯。脾虛兼痰者﹐六君子湯。腎虛而火不足﹐金匱腎气湯。設以虛證而妄行消伐﹐百不活一矣。

以下治水腫方﹕

金匱腎气丸

此治水腫之聖方。水虧則浮泛﹐六味以補腎。土虛不能治水﹐桂附補火以益脾土。金虛自气不化﹐脾旺足以養肺。水足則火息﹐可以保肺。水腫原系脾﹑肺﹑腎三經之病﹐此方兼治最妙。

大懷慶地黃﹝八兩。用元砂仁四錢微炒﹐研末﹐同酒九蒸九曬﹐忌鐵﹞白茯苓﹝六兩﹐畱皮﹞

山茱萸﹝四兩﹐去核酒蒸﹞淮山藥﹝四兩﹞牛膝﹝二兩五錢﹐酒炒﹞車前子﹝二兩﹐去殼微炒﹞

粉丹皮﹝二兩﹐酒浸曬﹞建澤瀉﹝二兩﹐淡鹽水浸曬﹞上肉桂﹝三兩﹐去粗皮﹞附子﹝制﹐三兩﹞

上爲末。先將地黃﹑棗皮杵化﹐後加藥末﹐煉蜜搗勻爲丸﹐梧桐子大。每服七﹑八十丸﹐空心白開水下。忌鐵與三白。若病急﹐攺丸爲湯﹐須重劑方可。

利水滲濕湯

﹝新﹞治水腫從腳而上﹐六脈細而遲﹐小便短少﹐腳膝疼痛。

蒼朮﹝二錢﹞黃柏﹝錢半﹞川牛膝﹝二錢﹞赤茯苓淮木通建澤瀉漢防己﹝各一錢二分﹞

車前子﹝去殼﹐一錢﹞豬苓﹝錢半﹞

水煎服。余友水腫皮破﹐用此一服﹐夜間小便遂多﹐以宿水從小便出也﹐來日腫消一半﹐再服四劑全愈。如服此而小便不淸不長﹐是濕滯膀胱入水之路﹐加萆五錢自效。

有素稟陽旺﹐三焦多火而水腫者﹐必脈實便燥﹑煩渴喜冷﹑目赤喘嗽等證﹐宜六味地黃湯。不宜熟地者﹐攺用生地﹐加麥冬﹑牛膝﹑車前之類﹐大劑與之。气滯者﹐佐以陳皮﹑白芥子之類。必須多服﹐方可有效。

凡水腫宜補脾腎﹐有不能受補者﹐大危之候﹐必百計以救根本。或溫補於前﹐分消於後﹔或以補爲主﹐而佐以分消。且溫補所以化气﹐病愈而不反也。

大補陰湯

﹝新﹞治腎中水火大虧﹐服腎气丸不效者。以藥味雜﹐有非補者﹐不如用此純補之劑﹐可以挽回﹐而腫自消也。

熟地﹝一兩﹐或五錢﹞附子﹝三錢﹞肉桂﹝三錢﹞白朮﹝二錢半﹞當歸﹝三錢﹞茯苓﹝一錢﹞

人參﹝二錢﹞漧薑﹝炒﹐一錢﹞甘艸﹝炙﹐一錢﹞

大劑與之﹐必須多服﹐方得有效。若難辦參者﹐亦照方服﹐但力輕效緩。

五皮散

治身腫煩渴﹐小便赤﹐大便結。此屬陽水﹐脈必沈數。

大腹皮陳皮生薑皮桑白皮赤茯苓皮﹝等分﹞

水煎服。

實脾散

治身腫不渴﹐大便溏﹐小便少﹐不赤。此屬陰水﹐脈必沈遲。大凡水腫之脈多沈﹐在數與遲分陽水﹑陰水也。

附子﹝制﹐錢半﹞漧薑﹝炮﹐一錢﹞濃朴﹝姜炒﹐一錢﹞木香﹝七分﹞大腹皮﹝二錢﹞

艸蔻仁木瓜﹝各錢半﹞甘艸﹝八分﹞

姜三片﹐棗二枚﹐水煎服。

大凡水腫邪气有餘﹐證實脈實﹐或者下之﹔若證虛脈虛﹐只宜補土爲主﹐看所挾加之。

若用去水之藥﹐大下之劑﹐則脾气愈虛﹐去死不遠。病者﹑醫者宜知之。

備揀古來治腫脹至簡至穩神方於後﹐以便取用。

水腫﹐用鯉魚煮汁﹐或用烏魚亦妙﹐和冬瓜﹑蔥白作羹食之。

○陰囊腫痛﹐用連根蔥白頭二十一根﹐不必水洗﹐川椒一兩﹐麥芽炒一兩﹐地膚子一兩﹐共煎湯淋洗﹐日三度。

○气虛水腫﹐用大蒜煮半熟﹐入蛤粉搗爲丸﹐食前白湯下二十丸﹐小便下數桶而愈﹐隨服補脾藥。

○水气腫滿﹐用大蒜﹑田螺﹑車前子等分﹐熬膏﹐攤貼臍上﹐水從小便而下。二便不利﹐下焦濕腫﹐用漢防己五錢﹐茯苓二錢煎服。

○身腫尿短﹐用葶藶爲末﹐棗肉丸服。

○鼓脹喘急﹐用沙參﹑白朮﹑甘艸﹑牽牛爲末﹐水調服。

○肺濕腫喘﹕馬兜鈴煎服。

○水腫﹐用烏魚同白朮﹑茯苓﹑橘皮﹑姜皮煮食﹐大效。

○蠱脹在上﹐升麻吐之﹔在腹﹐郁金下之﹐合二物服之﹐不吐則下。

○气脹﹑气蠱﹐用蘿卜子以水研汁﹐浸砂仁一兩﹐炒幹﹐如是者七次﹐爲末﹐每米湯下一錢。

○水蠱脹滿﹐用黑﹑白牽牛末各二錢﹐麥麵四兩﹐炒熟﹐作餅食。

○水腫﹐用甘遂末二錢﹐以雄豬腰子一枚切作七片﹐入末﹐濕紙包煨令熟﹐每日食二片至五片﹐當覺腹鳴﹐小便利﹐是其效也。

○水腫﹐以甘遂末一兩﹐水調﹐塗腹繞臍﹐內服甘艸湯﹐其腫便消。二物相反﹐而感應如神。

○水腫腹脹﹐用赤商陸二兩﹑入麝三分﹐搗貼臍﹐水便利﹐則腫消。

○又方﹕蒼朮一斤﹐黃酒面曲三兩﹐靑礬八兩﹐醋拌﹐入缶﹐火爲末﹐醋糊丸﹐酒下﹐名伐木丸。

○陽水暴腫﹐面赤煩躁﹐喘急﹐尿短而澀﹐用甜葶藶炒二兩熬膏﹐漢防己末二兩﹐以綠頭鴨血同頭搗爲丸﹐木通煎湯﹐下七十丸﹐日三服。或加豬苓一兩﹐其效如神。

凡腫屬脾﹐脹屬肝。腫則陽气猶行﹔如單脹而不腫者﹐名蠱脹﹐爲木橫克土﹐難治。

○腫脹由心腹而散四肢者吉﹐四肢而入心腹者凶。男自下而上﹐女自上而下﹐皆難治。

二十六﹑論失血

﹝有陽乘陰者﹐血熱妄行也﹔陰乘陽者﹐血不歸經也。嘔血出於肝﹐吐血出於胃﹐咳血出於肺﹐咯血出於腎。﹞

失血一證﹐五臟皆致之﹐得其源﹐而治自易。若一失治﹐則連綿不已﹐虛損便成勞瘵﹐愈之難矣。蓋血卽水也﹐腎主水﹐水化爲液﹑爲痰﹑爲唾﹑爲血﹐皆屬陰也。失血之久則陰虛﹐陰虛自必相火上炎﹐則咳嗽骨蒸﹐咽漧气喘﹐體瘦聲喑﹐百癥出焉。醫者施以寒涼﹐𨿽或暫止而復來﹐血得涼而凝滯﹐不惟血不歸經﹐而且陽气由是衰矣。血者陰也﹐气者陽也﹐經曰「無陽則陰無以生﹐無陰則陽無以化」﹐原系交重。人知以陽生陰﹐乃爲正本之治。丹溪有言「實火可瀉﹐虛火可補。」勞証之火﹐虛乎﹖實乎﹖瀉之可乎﹖矯其偏者﹐輒以桂附爲主﹐此爲火衰者宜之﹐﹝以桂附入於滋陰丸內則可﹐卽配水藥﹐亦宜酌量。﹞若血虛燥熱之人﹐能無助火爲害哉﹗以血本陰精﹐不宜動也﹔血主榮气﹐不宜損也。動者多由於火﹐火盛則逼血妄行﹔損者多由於气﹐气傷則血無以存。人有以七情而動火傷气者﹐以勞倦﹑色欲而動火傷陰者﹔然此火宜導之以歸源。若只用苦寒﹐則反激逆上﹐且傷胃气﹐而脾亦壞﹐其何以得脾之職﹐先主生血而後主統血乎﹖治此證者﹐五臟六腑﹐𨿽有兼及﹐而要必以脾﹑腎二經爲主。水爲萬物之元﹐土爲萬物之母﹐二髒安和﹐百病不生。以脾安能生肺金﹐金是水源﹐金旺而水亦旺矣。腎兼水火﹐腎安則水不上泛而爲痰﹐火能生土而健脾﹐而食亦益矣。但補腎理脾﹐法難兼致﹐方欲以甘寒補腎﹐其人減食﹐又恐不利於脾﹔方欲以辛溫快脾﹐其人陰傷﹐又恐愈燥其腎﹐此際難以措手。余因是而分服之﹕早夜服滋陰之劑以淸肺熱﹔中時服補脾之藥以益健運﹐其中當重﹑當輕﹐因脈﹑因證而權衡之。腎虧甚者﹐其重在腎﹐而補脾者亦不可少。脾虛甚者﹐其重在脾﹐而補腎者照常用之。每日交進﹐活人多矣。嘗見勞証之死﹐多死於泄瀉﹔泄瀉之因﹐多因於寒涼。使不知脾之當補於先時﹐及至脾敗瀉作﹐此際𨿽有妙劑﹐亦何益哉﹗

滋陰湯

﹝新﹞治肝腎虛弱﹐不時失血﹐背痛﹑咽漧﹑咳嗽﹑便短﹑倦怠﹑遺精等證。

早夜服。

熟地﹝二錢﹞淮藥﹝一錢五分﹞麥冬﹝去心﹐微炒﹐八分﹞當歸﹝酒洗去尾﹐一錢三分﹞

白芍﹝酒炒﹐一錢﹞甘艸﹝炙﹐六分﹞阿膠﹝蛤粉炒﹐一錢﹞茯苓﹝一錢﹞杜仲﹝淡鹽水炒﹐一錢﹞

丹參﹝一錢三分﹞

分量稱足﹐水煎服。咽漧而五心熱者﹐加元參一錢二分。骨蒸多汗者﹐加地骨皮一錢三分。血熱妄動者﹐加生地一錢五分﹐靑蒿一錢。陰虛不寧者﹐加女貞子一錢五分。咳嗽有痰者﹐加款冬花一錢﹐川貝母﹝微炒﹐研末﹞一錢。血來盛者﹐童便一杯﹐藕節汁或絲茅根汁合服。服之而順﹐可以多服﹐但中時必須服下方以佐之。

溫脾湯

﹝新﹞此平補脾胃之藥也﹐與上方每日同用。上方早夜服﹐此方中時服。服此者﹐一則不畏上方陰藥以滯胃﹐二則脾健而飲食亦加。有是病者﹐可無慮也。若服之而順﹐可照分量加至十倍八倍﹐研細末﹐中時加白糖﹑開水調服﹐服後須睡一刻。

淮山藥﹝炒﹐一錢八分﹞白茯苓﹝一錢二分﹞白朮﹝制﹐一錢﹐或再加﹞薏苡仁﹝炒研﹐二錢﹞

芡實﹝炒研﹐二錢﹞白扁豆﹝炒研﹐二錢﹞桔梗﹝八分﹞元砂仁﹝去皮﹐炒研﹐五分﹞甘艸﹝炙﹐八分﹞

神曲﹝炒﹐四分﹞白蓮肉﹝炒研﹐二錢﹞秫米﹝炒研﹐一錢﹞紅棗﹝去核﹐二枚﹞

水煎服。若气滿者﹐加陳皮﹝去白﹞一錢﹐或再加眞蘇子﹝炒研﹞五分﹔或用廣香磨汁合服。若有冷涎及胃口寒者﹐加漧薑﹝炒黃﹞三五分﹔卽加肉桂亦妙。

加味地黃丸

﹝新﹞治陰虛失血﹐胸背痛﹐小便赤﹐遺精潮熱﹐咳嗽气喘等癥。此平補肝腎﹐養肺淸熱之方。凡一切虛弱之人﹐每年夏季制服一單﹐可以扶體﹐免陰虛火炎之病﹔但須日中間服上溫脾湯﹐更妙。

懷慶元支地黃﹝八兩。加元砂仁微炒三錢研末﹐與米酒同蒸同曬九次﹐勿少﹞

淮山藥﹝四兩﹞棗皮﹝三兩。去核酒蒸。若精滑者﹐可加至四﹑五兩﹞白茯苓﹝去皮﹐四兩﹞

粉丹皮﹝一兩七錢。若血虛有熱者﹐可加至二兩四﹑五錢﹞建澤瀉﹝淡鹽水浸曬﹐一兩三﹑四錢。小便短者﹐用一兩八錢。﹞甘枸杞﹝去梗﹐三兩﹐酒蒸﹞菟絲子﹝淘淨泥砂﹐三兩酒浸﹐蒸﹐曬漧﹞眞阿膠﹝蛤粉炒成珠﹐三兩﹞麥冬﹝去心﹐酒蒸﹐二兩﹞杜仲﹝淡鹽水炒斷絲﹐三兩﹞北五味﹝微炒﹐七﹑八錢﹞

先將地黃﹑棗皮﹑枸杞﹑麥冬於石臼內搗成膏﹐然後將余藥磨成細末﹐合前膏加煉蜜搗勻爲丸。每晨用淡鹽水服七﹑八錢﹐忌鐵與三白。

歸脾湯

凡治血癥﹐須按三經用藥﹐以心主血﹐脾統血﹐肝藏血﹐此方三經之主也。遠志﹑﹝味辛﹐多用亦能走血。﹞棗仁﹐補肝以生心火﹔茯神﹑龍眼﹐補心以生脾土﹔參﹑﹑朮﹑艸﹐補脾以固肺气。土患燥﹐當歸以潤之﹔土患滯﹐廣香以疏之﹐總欲使血歸於脾也。彼鬱怒﹑思慮﹑傷脾者尢宜。火旺者﹐加山梔﹑丹皮。火衰者﹐加丹皮﹑肉桂。晨服八味丸﹐以培先天之根﹐治無餘法矣。﹝方見痰飲。﹞

淸寧膏

潤肺不傷脾﹐補脾不礙肺。凡勞嗽吐血﹐常服極效。

麥冬﹝去心﹞生地﹝酒炒。各五兩﹞廣橘紅﹝兩半﹞龍眼肉﹝四兩﹞枯梗甘艸﹝各一兩﹞

煎成膏﹐加苡仁﹑﹝炒﹐四兩﹐研末﹞川貝母﹝糯米拌炒﹐米熟去米。一兩﹐研末﹞再煎退火﹐下眞蘇州薄荷淨葉﹝研末﹐三錢﹞﹐於內﹐攪勻﹐時時置口中含化。

凡虛損咳嗽﹐五臟皆有所病﹐然專主則在肺腎。蓋肺之所畏者﹐火也﹔肺之受邪者﹐燥也。燥則必癢﹐癢則必咳﹐正以腎水不能制火﹐所以克金﹔陰精不能化气﹐所以病燥﹐故爲咳嗽喘促﹑咽痛聲啞等癥。凡治此者﹐只宜甘涼之劑﹐如六味地黃丸料煎服﹐緩則服丸。甚者加麥冬﹑元參﹑天冬﹑生地之類﹐滋養金水﹐使肺腎相生﹐則眞陰生而咳可漸愈矣。

凡陰虛於下﹐陽格於上﹐六脈無神﹐而大吐大衄者﹐此火不歸源﹐而眞陽失守者﹐宜八味地黃丸料重加桂附大劑﹐煎出冰冷與服。或用熟地一兩五錢﹐當歸三錢﹐附子三錢﹐肉桂二錢﹐煎出冷服。若六脈細脫﹐手足厥冷﹐危在頃刻﹐用﹕

鎭陰煎

熟地﹝一二兩﹞淮牛膝﹝二錢﹞炙甘艸﹝一錢﹞肉桂﹝錢半﹞附子﹝二錢或三錢﹞

如嘔惡者﹐加漧薑﹝炒黃﹞一錢三分。如气脫無神﹐宜速速多加人參﹐水煎冷服。此際用一味涼藥卽死。

論脈

脈芤者爲血虛。沈遲而小者爲气脫。大而無力者爲陽虛。數而無力者爲陰虛。大而芤者爲血脫。左尺軟﹐爲血虛。右尺微﹐爲火衰。右關沈細﹐或鼓燥﹐爲胃虛。然無論浮﹑沈﹑大﹑小﹐但久按而漸緩者爲吉。若平者﹐病亦平。急進者﹐病益進。若弦細而兼緊數者不治。

凡五勞者﹐五臟之勞﹐皆因用力過度也。如憂﹑愁﹑思﹑慮則心傷﹐不眠恍惚﹐血不養心﹐神不能藏也。暴怒持重則肝傷﹐筋急﹑酸痛﹑水虧﹑木燥﹐肝失所資也。飲食勞倦﹐或意外過慮則脾傷﹐吐痰嘔水﹐此水泛爲痰﹐脾虛不能制水也。受風飲冷則肺傷﹐喘急咳嗽﹐肺气不得淸肅也。宜因脈以驗癥。若外因而暫病者﹐脈實邪盛﹐宜從標治﹐病去卽止。脈虛體弱﹐宜從本治﹐不得槪視。至於酷欲﹐則精血耗損﹐心腎自傷。蓋心主血﹐腎主精﹔心本熱﹐虛則寒﹔腎本寒﹐虛則熱。故水虧者﹐以重濁補陰﹐勿使火上炎也。精虧而元陽亦衰﹐故議補陰以陽爲主。溫則可以發揚腎气﹐則陰陽交蒸而精生。彼四物知柏﹐秋殺之物﹐其何以舒和而發生乎﹖𨿽然貴審其陽虛陰虛﹐其輕重若何而濟之﹐以配水配火﹐權其輕重﹐救其偏而使之平﹐則無獘矣。但藥能治病補虛﹐不能移情易性﹔而且虛陽火燥﹐常欲交接﹔艸木之補﹐不償眞精之喪。有是病者﹐宜別居一室﹐日無所見﹐夜無所觸﹐房欲絕而元神固。且又節飲食﹐戒惱怒﹐遠憂慮﹐而能自爲調理﹐庶醫藥有功也。若聲啞咽痛﹐泄瀉肉脫﹐多吐痰沫﹐汗出食少﹐一邊難睡﹐脈細而弦數﹐或浮洪而大﹐難爲力矣。張三錫曰「勞傷於肺者難治。」蓋肺中藥餌難及﹐滋陰淸肺﹐在肺難見其功﹐於脾易增其病耳。

凡精气久已衰微﹐欲使水中之火﹐溫胃而滋化源﹐惟有緩以圖之。不宜於助陽﹐亦不宜於抑陽。蓋助陽必至亡陰﹐抑陽必至純陰。純陰之劑﹐與胃不相宜﹔而助陽之藥﹐能扶胃气﹐食加神旺﹐未有不喜﹐但久之陽愈盛﹐而陰愈燥。故於陰虛者﹐助陽﹑抑陽﹐酌劑而得其平﹐斯爲上工。

凡相火附於命門﹐男以藏精﹐女以系胞。因嗜欲竭之﹐火無所歸﹐厥逆上炎﹐故一切假熱之癥悉形於外。脈洪大無倫﹐按之微弱者﹐急用八味丸料半斤加肉桂一兩﹐附子七錢﹐水煎五﹑六碗﹐冰冷與飲﹐諸癥自退。來日必畏寒﹐脫脈﹐眞候自現矣﹐宜十全大補湯吞八味丸﹐或照前服亦可。若在產後及大失血後﹐必大發熱﹐亦系陰虛。此正气血之虛﹐若以涼藥正治﹐立斃。惟速補無形之气﹐以生有形之血﹐則陽生陰長之妙用也。須用參一兩煎湯服之。參少無力﹐攺用當歸補血湯﹝當歸三錢﹐黃一兩﹐重蜜炙黃。﹞煎服﹐亦或有效。

若用四物湯﹐則純陰不可爲治也。

凡气虛血虛﹐何以辧之﹖蓋陰虛者﹐面必赤﹐口渴而畏冷水﹐左尺脈虛數﹐是無根之火﹐載於上也。若是陽虛﹐火入於內﹐面必不赤﹐口卽渴而舌必滑﹐脈𨿽數而尺無力﹐此爲辧耳。

若曾服涼藥﹐脈反有力而數者﹐是火郁於中﹐逼陽於外﹐假有力也﹐宜升宜補﹐投以寒涼必死。毫釐之差﹐枉人性命﹐愼哉﹗凡人但知气有餘卽是火﹐不知火之餘卽是气。或爲喘滿﹐或爲煩悶。有餘者﹐病气也。

病气之有餘﹐正气之不足出。

凡滋陰卽所以降火﹐非滋陰之外又降火也。蓋二尺水火﹐互相生化。左尺脈虛弱而細數者﹐是左腎眞陰不足﹐用六味丸。右尺脈遲軟﹐或沈細而數欲絕﹐或浮大而空虛無神者﹐是命門相火不足﹐用八味丸。至於兩尺微弱﹐是陰陽俱虛﹐用十補丸。此皆滋其先天之本源﹐實萬世無窮之利。乃世之補陰者﹐率用四物﹑知柏﹐反收戕脾胃﹐多致不起﹐能無遺憾於世哉﹗

固本十補丸

治腎元不足﹐脾胃虛弱﹐水火俱衰之證。

熟地﹝八兩﹞棗皮﹝五兩﹐酒蒸﹐曬漧﹐炒﹞淮山藥﹝五兩﹐炒﹞白茯苓﹝四兩﹐人乳拌﹐曬漧﹐炒﹞淮牛膝﹝三兩﹐酒拌﹐曬漧﹐炒﹐精滑者不用﹞北五味﹝一兩二錢﹐打扁蜜酒拌蒸﹐曬炒﹞附子﹝制﹐一兩五錢﹐或加至二兩﹞上肉桂﹝一兩五錢﹐去粗皮﹐不見火﹐或多用﹞

鹿茸﹝一具﹐切小片﹐酥拌﹐炒黃﹞濃杜仲﹝三兩﹐鹽水拌透﹐曬漧﹐炒﹞

共爲細末﹐用熟地搗爛入藥﹐加煉蜜杵好爲丸﹐每早淡鹽水服五﹑六錢。

凡虛損﹐兩顴赤﹐或唇紅者﹐陰虛於下﹐逼陽於上也。

○虛而多渴者﹐腎水不足﹐引水自救也。

○聲出於喉﹐而根於腎﹐其喑唾而聲不出者﹐此腎虛也。

○喉漧咽痛者﹐水虧而相火上浮也。

○喘急者﹐陰虛肺格﹐气無所歸也。

○煩躁者﹐陽中無陰也。

○多怒而筋急者﹐水虧木燥﹐肝失所資也。

○飲食不甘﹐肌肉漸消者﹐脾虛而敗也。

○心跳而怔忡者﹐气不歸精也。經曰「胃之大格﹐名曰虛裏﹐出於左乳下﹐共動應衣﹐宗气泄也。」○盜汗者﹐有火則陰不能守﹐無火則陽不能固也。

○多痰多沫﹐吐淸水者﹐此水泛爲痰﹐脾虛不能制火也。

○腎主骨﹐骨痛者﹐眞陰竭也﹔腰脇痛者﹐肝腎虛也。

○膝以下冷者﹐命火衰﹐不歸源也。

○小水黃澀淋瀝者﹐眞陰虧竭﹐气不化水也。

○足心熱甚者﹐虛火爍陰﹐湧泉涸也。

○以上諸癥﹐勞瘵常有﹐逐一指出﹐以便探本而治﹐弗至誤認。

凡陰虛者多熱﹐以水不濟火也﹐治宜甘涼﹐大忌辛溫。如漧薑﹑桂﹑附﹑故紙﹑白朮﹑半夏之類﹐不可輕用﹔卽如參﹑﹑枸杞﹑當歸﹑杜仲之屬﹐皆陰中有陽﹐亦當酌宜用之。蓋恐陽旺則陰愈消﹐熱增則水益涸耳。然又忌寒涼之藥﹐不能資補也。彼有火之盛者﹐固不得不從淸涼﹐亦當兼壯水之劑。相機間用﹐可止則止﹐以防其敗。

淸熱保金湯

﹝新﹞治陰虛火炎﹐咳嗽吐衄﹐煩渴多熱﹐脈與癥俱有火。

生地﹝二錢﹞熟地﹝三錢﹞麥冬﹝錢半﹞白芍﹝錢半﹞百合﹝二錢﹞元參﹝二錢﹞

桔梗﹝一錢﹞茯苓﹝一錢五分﹞甘艸﹝一錢﹞沙參﹝二錢﹞

水煎服。如盜汗﹐加地骨皮一二錢。血來﹐加阿膠二錢﹐童便一杯。血虛熱盛﹐加靑蒿二錢。多汗不寧﹐加棗仁錢半。漧咳便燥﹐加天冬二錢。如火載血上行者﹐去甘艸﹐加炒梔子錢半。此方不宜多服﹐適可而止。

凡血脫之盛者﹐气亦隨之﹐因而昏憒者﹐速宜益气﹐以固生機。用﹕

拯陽湯

﹝新﹞

黃﹝蜜炙﹐一兩﹞白朮﹝三錢﹞附子﹝二﹑三錢﹞漧薑﹝炒黃﹐錢半﹞甘艸﹝炙﹐一錢﹞

熟地﹝一兩﹞當歸身﹝三錢﹞

水煎﹐溫服﹐如瀉泄﹐去當歸﹐加烏梅二枚。此方加參更妙﹐切忌涼藥。

凡人因陰虛火旺﹐過服寒涼﹐致壞脾胃﹐救之者﹐必本於陽气。蓋气主煦之﹐气爲陽﹐主上升﹐虛則下陷﹐當升而舉﹐補中益气湯是也。但無參﹐則升麻﹑柴胡輕浮﹐而且有害﹐卽黃加至一兩﹐亦覺平常﹐權宜用之可也。

凡陰虛火旺﹐子午潮熱﹐咳嗽夜甚﹐咽痛﹐便黃而短﹐久莫得愈﹐用六味地黃丸加阿膠﹑龜版膠各二兩﹐上桂一兩七﹑八錢﹐丸服。但藥料要地道﹐龜膠要盡版熬者方效。

備揀古來治失血至簡至穩神方於後﹐以便取用。

勞嗽吐血﹕淨款冬花﹑百合﹝蒸熟焙漧﹞各三兩﹐爲末﹐蜜丸﹐龍眼大﹐臨臥淡姜湯化服一丸。

○吐血衄血﹕生荷葉﹑生艾葉﹑側柏葉﹑生地黃等分﹐搗爲丸﹐雞子大﹐每一丸﹐水煎去滓服。

○吐血不止﹕白芨末三錢﹐米飲下。

○試血法﹕吐於水碗中﹐浮者肺血也﹐沈者肝血也﹐半浮半沈者心血也。如系肺血﹐以羊肺煮熟﹐蘸白芨末食之。心血用羊心﹐肝血用羊肝爲引。

○吐血﹕晚桑葉焙研﹐茶服三錢。

○吐血衄血﹐宜用竹茹以淸肺熱﹐涼胃故也。

○吐血﹕藕節煎湯﹐調白芨末服。凡衄血亦服。

○上下諸竅出血﹐用發灰二錢﹐水調﹐日三服。

○吐血衄血﹕白紙灰水調服﹔金墨磨汁服﹔百艸霜研﹐水服並吹鼻﹔童便少加薑汁服。

○吐血下血﹕用生藕卜搗汁磨墨﹐下咽卽止。

卷之十雜證

二十七﹑論痢疾

﹝有積滯﹑濕熱﹑暑毒﹑虛滑﹑冷積﹑蠱毒六種。﹞

痢疾卽《內經》之所謂腸也。病多在夏秋之交﹐炎暑惟盛﹐酷熱之毒﹐蓄積爲痢。然亦有因熱貪涼﹐過食生冷﹐積聚於中﹐迨夫秋涼﹐伏陰內動﹐變而爲痢。此其病在寒邪﹐又不屬暑熱也。治者當辧虛﹑實﹑寒﹑熱﹐四者明而收功易矣。實者﹐脈滑身彊﹐脹滿堅痛﹐行之瀉之﹐宜從標治。虛者﹐脈𨿽緊數而無力﹐或弦而中空者﹐體弱色白﹐證屬脾弱﹐宜溫補脾。

土﹐但使脾溫﹐則寒自去﹐卽所以逐邪也。熱者﹐脈滑有力﹐畏熱喜冷﹐口渴尿赤﹐或下鮮血﹐涼之利之﹐邪去而愈。若無熱證﹐而痢不止﹐必是虛寒﹐非溫補脾腎不可。然相似之際﹐尢當審察。實熱者口渴﹐多喜冷水﹔虛熱者瀉痢﹐則液亡於下﹐自津涸於上﹐但渴而不喜冷也。實熱者﹐必腹痛﹐脹而拒按﹔虛熱者﹐痢出膿血﹐刮髒剝膚﹐但痛而不脹﹐並喜按也。實熱者﹐小便短赤澀痛﹔虛熱者﹐水從痢去﹐液以陰亡﹐溺亦短而赤﹐但不熱不痛耳。實熱者﹐裏急後重﹔虛熱者﹐圊後不減﹐以解後愈虛也。及裏急頻見污衣者﹐皆虛寒也。並以脈之虛實﹑體之彊弱﹑年之老少﹑病之新舊﹐參而詳之﹐寒熱虛實﹐自昭然矣。至有因濕熱者去之﹐因積滯者消之﹐因气者調之﹐因血者養之﹔新病而實者可以通因通用﹐久病而虛者可以塞因塞用﹐是皆常法﹐無待言矣。獨怪世之病痢者﹐十有九虛﹐而醫之治痢者﹐百無一補。

不知脈弱者﹑體虛者﹑气下陷者﹑疾後而痢者﹑因攻而甚者﹐俱皆當補。凡四君﹑歸脾﹑十全﹑補中以補脾虛﹐在所宜然。若病火衰﹐土虛無母﹐須用桂附﹐大補命門﹐以復腎中之陽﹐以救脾家之母﹐則眞元復而百病自愈矣。

論脈

沈﹑小﹑微﹑弱者吉﹐洪﹑大﹑數者死﹐沈弦者重。大者爲末止﹐微弱者欲自止。

死證

如屋漏水者﹐大孔如竹筒者﹐唇若塗朱者﹐發熱不休者皆死。下純血者﹐色如魚腦或如豬肝者﹐皆半生半死。脈空﹑皮寒﹑气少﹑泄利﹐前後飲食不進﹐是謂五虛者死。能重用參附﹐十可救一。

捷驗湯

﹝新﹞治痢初起﹐腹痛尿短﹐下痢膿血﹐或紅或白﹐或紅白齊下﹐日夜無數﹐裏急後重等證俱效。

蒼朮﹝一錢八分﹞當歸﹝錢半﹞生白芍﹝一錢三分﹞白扁豆﹝炒﹐去皮﹐三錢﹞陳皮建澤瀉甘艸淮木通﹝各一錢﹞

滑石﹝二錢﹞川萆﹝四錢﹞黃連﹝一錢三分﹞大腹皮﹝錢半﹐洗淨﹞宣木瓜﹝一錢二分﹞

廣木香﹝五﹑七分﹞熟大黃﹝錢半﹐或二錢﹞

藥揀上料﹐分量稱足﹐多水煎服。

五得湯

﹝新﹞治證同前。味數少﹐而功同。

當歸﹝二錢﹞白芍﹝生用﹐一錢五分﹞大黃﹝一錢三分﹞黃連﹝一錢﹞廣木香﹝五分﹞

水煎服。

以上二方﹐如感寒者﹐加桂枝一服。冒暑者﹐加香茹六分。

胃關煎

治脾腎虛寒﹐痢冷腹痛﹐脈弱體倦。

熟地﹝三﹑五錢﹞白扁豆﹝二錢﹞山藥﹝炒﹐二錢﹞甘艸﹝炙﹐一二錢﹞漧薑﹝炒﹐一錢﹞

吳茱萸﹝泡﹐五﹑七分﹞白朮﹝一﹑二錢﹞

溫服。如腹痛者﹐加廣木香七分﹐濃朴一錢。滯痛不通者﹐加當歸錢半﹐生白芍一錢三分。滑脫直下者﹐加烏梅二个。肝邪侮脾者﹐加肉桂一錢。陽虛下脫者﹐加附子一﹑二錢。

元气虛者﹐加人參。如瀉甚者﹐加肉豆蔻一﹑二錢﹔或補固脂亦可。

膚寒安脾湯

瀑新治裴食生命﹐致成瀉痢﹐腹痛尿短﹐或脹滿咂惡。去寒濕﹐安脾胃之劑也。

蒼朮﹝錢半﹞陳皮﹝一錢﹞茯苓﹝錢半﹞扁豆﹝炒﹐二錢﹞甘艸﹝七分﹞蓽

﹝三錢﹞

木通﹝錢半﹞澤瀉﹝錢半﹞吳茱萸﹝制﹐五分﹞

濃朴﹝一錢﹞木香﹝四錢﹞生白芍﹝一錢﹞肉桂﹝錢半﹞

水煎服。若夾食者﹐加神曲﹝炒﹞一錢五分。如外感頭痛者﹐加北細辛三分。咽吐冷水者﹐加半夏錢半﹐生薑一錢。中寒喜熱湯者﹐加炮漧薑一踐。

加味四君子湯

﹝新﹞治痢疾嘔惡﹐或惡聞食气﹐此胃虛寒也。

人參﹝隨宜﹞白朮﹝二錢﹞茯苓﹝一錢五分﹞甘艸﹝炙﹐一錢﹞陳皮﹝一錢﹞

扁豆﹝炒﹐三錢﹞漧薑﹝炮﹐錢半﹞山藥﹝炒﹐一錢五分﹞

水煎服。若服之平安﹐而不大效者﹐加附子一﹑二錢﹐但須冷服。

術附浸治六脈無力﹐右尺更弱﹐或大而數﹐外熱煩躁﹐腹痛脹悶﹐下瀉而兼膿血﹐是命門火衰﹐中眞寒而外假熱也。

人參白朮﹝三錢﹞附子﹝錢半﹞漧薑﹝一錢﹞

水煎﹐冷服。

聖術煎

治寒濕瀉痢﹐嘔吐﹐此脾胃虛寒也。

白朮﹝三四錢﹞漧薑﹝炒﹐二錢﹐或一錢﹞肉桂﹝二錢﹞陳皮﹝一錢﹞

水煎服。

芍藥湯

治濕熱邪盛煩躁﹐下痢鮮血﹐腹痛喜冷﹐脈實等證。

白芍﹝錢半﹞當歸黃連黃芩﹝各一錢﹞大黃﹝二錢﹞肉桂﹝五分﹞甘艸檳榔﹝各六分﹞

木香﹝五分﹞

水煎服。

香連丸

治裏急後重﹐以气滯而熱伏也。脈未大虛者宜之。

黃連﹝一兩﹐吳茱萸泡湯﹐炒幹研﹞廣木香﹝四錢﹞

共爲末﹐蜜丸或漿丸﹐空心米湯下。若中气衰墜﹐或病久痢止﹐而下部脹急﹐用補中益气湯大劑﹐下香連丸卽愈。然亦不得盡以爲熱也﹐有熱邪下迫者﹐有寒邪下迫者﹐有气虛下陷而迫者。察其所因﹐如熱者涼之﹐寒者溫之﹐虛者補之﹐陷者舉之﹐此調气而後重除也。

若但以木香﹑檳榔﹑腹皮﹑枳殼散气﹐則气愈虛﹐而病益劇矣。

參苓白朮散

治胃气虛滯﹐禁口不食。用此方﹐加石菖蒲一錢五分﹐微炒﹐以開胃口﹐待其能食﹐然後因證而治之。如胃口有熱﹐加黃連一錢。

人參白扁豆﹝炒研﹞蓮肉﹝微炒﹐各二錢﹞白朮﹝三錢﹞砂仁﹝八分﹐炒研﹞桔梗﹝一錢﹞

薏苡仁﹝二錢﹐炒研﹞茯苓﹝錢半﹞炙甘艸﹝一錢﹞菖蒲﹝一錢五分﹞

共爲末﹐米飲調服。一服卽食。或煎服亦可。

○禁口不食﹐有因火伏胃中﹐脈見洪數﹐內外俱有熱證﹐宜用芩連梔柏之類。若無熱證﹐而食不入﹐或惡聞食气﹐或饑不能食﹐或嘔惡吞酸﹐此脾气之弱也﹐當用四君子加漧薑。若命門不暖﹐則脾無火生﹐宜用熟地一兩﹐附子三錢﹐吳茱萸﹝開水泡過﹐焙漧﹞錢半﹐肉桂二錢﹐大劑與服﹐自然思食。此必脈虛﹐而右尺更微也。

參術香蓮湯

﹝新﹞治休息痢﹐屢止屢發﹐久不愈者。因兜澀太早﹐積未淸也。

廣木香﹝五分﹞黃連﹝一錢﹞人參﹝八分﹞白朮﹝錢半﹞甘艸﹝一錢﹞茯苓﹝二錢﹞枳實﹝一錢﹞

水煎服。有調理失宜者﹐隨證加減治之。

十全大補湯

治痢後气血兩虛﹐气虛則發寒﹐血虛則發熱﹐或早或晚﹐似瘧非瘧﹐切勿作瘧治﹐須大補气血﹐多劑乃瘥。

人參﹝一錢﹞白朮﹝錢半﹞茯苓﹝一錢三分﹞甘艸﹝炙﹐一錢﹞當歸﹝二錢﹞撫芎﹝一錢﹞

白芍﹝酒炒﹐一錢﹞熟地﹝二錢﹞黃

﹝蜜炒﹐二錢﹞肉桂﹝二錢﹞

生薑一錢﹐紅棗三枚﹐水煎服。或加附子一錢。

凡痢病﹐宜瀉宜補﹐因脈因證﹐原無一定。若執痛無補法﹐不知因虛寒而痛者﹐愈攻則愈痛﹐元气自脫﹐悔之晚矣﹗丹溪先生用參﹑朮調補胃气﹐一﹑二劑而後下者﹐亦妙法也。虛者宜之。

凡痢後﹐腳漸細而軟痛者﹐將成鶴膝風﹐治宜溫補肝﹑脾﹑腎﹐不可仍用燥脾之藥也。

凡痢後身痛﹐系腸胃濕熱﹐惡血未淨﹐復還經絡﹐所以痛也﹐宜四物東加桃仁﹑牛膝﹑紅花﹑陳皮之類。亦有屬气血虛者﹐不可不審。

凡痢病﹐最忌兜澀﹐使下無所宣泄﹐則脹滿不食﹐諸癥見矣。

凡痢傷精血﹐必陰虛水虧﹐乃致燥熱﹐勿作火治﹐宜壯水補陰。如脈猶有力﹐虛中之火也﹐宜生地﹑熟地﹑麥冬﹑女貞子﹑龜膠之屬。如脈本無力﹐全屬虛火﹐宜六味﹑八味等丸。若陰盛格陽﹐而外大熱者﹐宜前胃關煎之類﹐切忌涼藥。

備揀古來治痢至簡至穩神方於後﹐以便取用。

痢病腹痛﹐下膿血﹐用大黃酒煮爲丸﹐白水服三﹑四錢﹐神效。

○凡痢﹐用生薑﹑陳茶等分﹐煎服。

○白痢﹐用艾一兩﹐漧薑七錢﹝炮﹞爲末﹐醋煮米爲丸﹐米湯下。

○血痢﹐用三七﹝三七末摻於豬血化爲水乃眞。﹞六錢﹐爲末﹐米泔調服三錢。

○血痢腹痛﹐用元胡索爲末﹐米飲調服三錢。

○噤口痢﹐用蜜蠟四錢﹐雞子黃一个﹐蜂蜜﹑苦酒﹑發灰﹑黃連﹝研末﹞各四錢﹐同熬爲丸﹐二日服盡。此華佗方也。

○赤白痢﹐腹痛後重﹐或面目手足俱變﹐用黃蠟三錢﹐阿膠三錢同溶化﹐入黃連末五錢﹐攪勻爲丸﹐日三次服盡。此仲景方也。

○毒痢噤口﹐用大田雞並腸搗爛﹐焙熱﹐入麝三分﹐作餅﹐封臍上﹐气通卽食。

○噤口痢﹐用大蒜搗貼兩足心及臍上。

○血痢﹐用烏梅﹑胡黃連﹑竈心土等分﹐爲末﹐茶調服﹐卽愈。

○赤痢﹐用六一散加紅曲﹔白痢﹐加漧薑。﹝方載淋證。﹞

二十八﹑論瘧疾

﹝有風﹑暑﹑濕﹑熱﹑食﹑瘴邪六種。又有五臟六腑瘧﹑勞瘧﹑癉瘧﹑牝瘧﹑溫瘧﹑母瘧。﹞

夫瘧者﹐因夏傷暑﹐熱气藏於皮膚之內﹐捨於榮气之中﹐及遇秋風新涼束之﹐表邪不得因汗而出﹐此瘧之所由來也。夫暑熱者﹐陽也﹐蓄之久﹐則欲出﹔秋寒者﹐陰也﹐束之固﹐則莫出。由是陽爲陰遏﹐則陽並於陰。陰實則陽虛﹐陽虛則外寒﹐陰實則內寒﹐內外皆寒﹐湯火不能勝也。及陰气逆極﹐同並於陽。陽實則陰虛﹐陽盛則外熱﹐陰虛則內熱﹐內外皆熱﹐口渴欲飲冷也。然淺者病在三陽﹐隨衛气以爲出入﹐而一日一作﹔深者病在三陰﹐邪气不能與衛气並出﹐或間日一作﹐或三四日而作。作愈遲者﹐病愈深也﹐經之論瘧備矣。然仁齋﹑丹溪又分痰﹑食等瘧﹐此不過瘧之兼證耳﹐非因之而成瘧也。故治者﹐宜察其邪之澆深﹐証之陰陽﹐有汗者﹐以養正爲主﹔無汗者﹐以散邪爲急。又熱盛者﹐涼藥爲君﹔寒多者﹐溫藥爲重。至於痰﹑食﹑血﹑癉﹑瘴﹑牝﹑鬼等證﹐各隨其甚者而兼理之。總之﹐脈實證實者﹐攻邪以治標﹔脈虛證虛者﹐補正以治本。倘不明虛實﹐輒用涼藥﹐恐表邪未解﹐而邪益固﹔驟用截藥﹐恐正气已虛﹐而癥必變。非徒無益﹐而又害之﹐醫之咎也。

凡瘧多熱而久不解者﹐此必陰虛﹐宜益陰除熱﹐非生鱉甲﹑牛膝不能除也﹔多寒而久不解者﹐此必陽虛﹐非﹑朮﹑桂﹑附不能除也。久瘧者﹐屬元气虛寒。蓋气虛則寒﹐血虛則熱﹔胃虛則惡寒﹐脾虛則發熱。此時若用截藥﹐多致危殆﹐惟用人參﹑煨姜各一兩煎湯﹐於發前二時服之。無力服參者﹐气虛用白朮代之﹐血虛用當歸代之﹐此輔正而邪自除也。

凡瘧以得汗而解。然病有淺深不同﹐卽如病瘟者﹐𨿽有大汗﹐而熱仍不退﹐瘧亦有之﹐宜察其脈之緊與不緊﹐及頭與身之痛與不痛﹐仍漸次再汗之﹐方得邪解﹐不得謂汗後必無邪也。又有已汗而邪將解﹐或因食﹑因寒﹑因觸而發﹐此舊邪未盡﹐而新邪又至﹐亦宜仍從汗解﹐但須斟酌虛實可也。

溫瘧者﹐《內經》謂冬中風寒﹐至春夏陽气大發而爲病﹐此卽傷寒之證也。與夏傷暑秋爲瘧者不同﹐當於傷寒門酌而治之。

癉瘧者﹐《內經》謂肺素有熱﹐發則陽气盛﹐故致消爍脫肉。治此者有三法如內熱而兼表邪﹐宜散以苦涼﹔如表解而火盛﹐宜淸以苦寒﹐此皆治其有餘也﹔若火盛而眞陰耗者﹐宜壯水濟火﹐切忌苦寒。

瘴瘧者﹐惟嶺南煙瘴之地有之。人居瘴地﹐不知調攝﹐而外受風寒爲病。或迷困喑啞﹐與常瘧稍異。治者亦不外寒﹑熱﹑虛﹑實﹐及有邪﹑無邪﹐如前治瘧諸法而已。

牝瘧者﹐陽气素虛﹐當盛暑時﹐乘涼飲冶﹐陰盛生寒而不熱﹐治以柴胡姜桂之類。

勞瘧者﹐素有弱證﹐因瘧成勞﹐宜十全大補湯。有熱者去肉桂。

瘧母者﹐治之失宜﹐气血虛損﹐邪伏肝經﹐脇下有塊﹐當以補虛爲主。若急於攻塊﹐多致不救。宜六君子東加木香﹑肉桂﹑鱉甲﹑蓬術。

鬼瘧者﹐時行不正之气﹐傳染而成﹐宜平胃散加雄黃﹑桃仁。俗以夜發者爲鬼瘧﹐非也。

邪入陰分﹐發於三陰﹐宜四物東加知母﹑紅花﹑升麻﹑柴胡﹐提入陽分﹐方可以截。

凡瘧初起﹐先寒後熱﹐宜羌活﹑紫蘇﹑生薑之類﹐散其太陽之邪﹔次用柴胡湯﹐或加截藥可也。若不論何經﹐卽用柴胡﹐卽用截藥﹐不可﹗

脈候

瘧脈自弦。弦數者多熱﹐弦遲者多寒。微者爲虛﹐代散則死。

截瘧立驗湯

﹝新﹞

陳皮﹝一錢﹞半夏﹝錢半﹞茯苓﹝一錢﹞甘艸﹝一錢﹞靑皮﹝七分﹞白豆蔻﹝去殼﹐微炒﹐研﹐一錢二分﹞

柴胡﹝一錢五分﹞桂枝﹝一錢二分﹞蘇葉﹝一錢﹞生薑﹝二錢﹞知母﹝一錢二分﹞黃芩﹝一錢五分﹞

稱足分量﹐水煎。首一次輕煎﹐於瘧未發前三時服﹔次煎加常山﹝酒炒﹞一錢四分﹐艸果仁﹝或面或飯包煨﹐搗碎﹞八分﹐檳榔八分﹐多水久煎服﹐但要於瘧未發前一時服﹐若早則藥力過﹐遲則瘧已來矣。能如法服﹐則瘧立止。此予屢用屢驗﹐凡男女大小及孕婦俱宜。

要在於三發之後﹐方可用此藥﹐先和而次截之。瘧若寒重﹐桂枝﹑蘇葉﹑生薑三味各加五分﹔若熱重﹐知母﹑黃芩二味各加五分。

又方

治一切瘧疾。

肉桂﹝一錢﹞丁香﹝六分﹞當歸﹝錢半﹞烏梅﹝三个檳榔﹝八分﹞甘艸﹝一錢﹞知母﹝一錢二分﹞

黃芩﹝錢半﹞常山﹝酒炒﹐一錢三分﹞生薑﹝一錢三分﹞

密封﹐煎至一小碗﹐待冷瀉出﹐再將渣煎至一小碗﹐待冷瀉出﹐合作一大碗﹐露一宿﹐次日晨興﹐面東早服。凡截藥要露者﹐以暑熱至露而退也。

柴胡飲

治感四時不正之气﹐內外俱有火證﹐而瘧邪不散。

柴胡﹝二﹑三錢﹞黃芩﹝一﹑二錢﹞白芍﹝二錢﹞生地﹝錢半﹞陳皮﹝一錢﹞甘艸﹝八分﹞

如內熱口渴者﹐加葛根一﹑二錢﹔甚者﹐加知母﹑石膏。如外邪甚者﹐加防風一錢。

如寒甚者﹐加桂枝﹑生薑各一錢。

麻桂飲

治寒重熱輕﹐脈遲嘔泄﹐陰暑瘧疾。

肉桂﹝一﹑二錢﹞當歸﹝三﹑四錢﹞甘艸﹝炙﹐一錢﹞陳皮﹝一錢﹞麻黃﹝七﹑八分﹐如夏季及有汗者﹐加白芍一錢佐之﹞生薑﹝一錢﹞

水煎服。若陰虛者﹐加熟地三﹑五錢。若三陽並病者﹐加柴胡錢半。如汗甚者﹐去麻黃﹐加蜜炙黃二錢。

加味地黃湯

治瘧發時﹐其寒如冰﹐轉熱如烙﹐而面赤口渴﹐熱退卽不渴者。以六味地黃東加柴胡﹑白芍﹑肉桂大劑一服﹐立愈。

休瘧飲

治元气虛﹐老衰積弱者。輔正則邪自退﹐瘧立止矣。

人參﹝一﹑二錢。無力辦參者﹐白朮一兩代之﹞白朮當歸﹝各三四錢﹞何首烏﹝制﹐五錢﹞

甘艸﹝炙﹐八分﹞

陰陽水煎二次﹐露一宿﹐次早溫服一半﹐飯後服完。如陽虛多寒者﹐加漧薑﹑肉桂﹔或加附子溫中散寒。如陰虛多熱﹐煩渴喜冶﹐加麥冬﹑生地﹑白芍﹔甚者﹐加知母﹑黃芩。如腎虛水不制火﹐腰酸腳軟﹐加熟地﹑枸杞﹑山藥﹑杜仲之類。如邪有未淨而久不愈者﹐加柴胡﹑麻黃﹑細辛﹑紫蘇之屬。如气血滯者﹐加酒。

溫胃飲

治寒濕傷脾﹐而瘧痢並作﹐或嘔惡﹑惡食等證。

白朮﹝三錢﹞扁豆﹝炒﹐二錢﹞陳皮﹝一錢﹞漧薑﹝炒﹐一二錢﹞甘艸﹝炙﹐一錢﹞

茯苓﹝錢半﹞當歸﹝一﹑二錢﹐滑泄者勿用﹞柴胡﹝一﹑二錢﹞

水煎服。如痢有微熱者﹐加黃連佐之。如大嘔大吐者﹐加砂仁﹑胡椒。如气滯胸腹痛者﹐加藿香﹑白豆蔻﹑白芥子之屬。如裏急後重者﹐加木香﹐或加腹皮。

柴芩煎

治濕熱傷脾﹐下及肝腎﹐熱渴下血﹐表邪未解。

柴胡﹝二錢半﹞黃芩梔子澤瀉木通﹝各二錢﹞枳殼﹝錢半﹞

煎服。如瘧痢並行﹐鮮血脈滑者﹐加白芍﹑甘艸﹐或加黃速﹐或加大黃。

備采古來治瘧至簡至穩諸方於後﹐以備取用。

截瘧﹐用小柴胡東加常山﹝酒炒﹞二錢。

○又方﹕用常山﹝酒炒﹞二錢﹐爲末﹐烏梅肉三个﹐研爛﹐酒調﹐臨發日早服。

○又方﹕用蒜一个﹐黃丹一錢﹐搗爲丸﹐溫水﹑面東吞下。

○瘴瘧﹕肉豆蔻一枚﹐艸豆蔻一枚﹐濃朴二錢半﹐甘艸二錢﹐生薑二錢﹐共五味﹐俱一半生﹐一半炒﹐煎服。

○凡截瘧﹐用生鱉甲﹝不見湯煮者﹞以醋炙黃爲末﹐烏梅肉搗爲丸﹐每服三錢。

○又方﹕用常山一錢五分﹐酒炒﹐檳榔一錢﹐丁香四分﹐烏梅一个﹐共酒浸﹐五更煎服。

寒甚者﹐加肉桂一錢﹔熱甚者﹐加黃芩錢半。

○久瘧﹐或二﹑三日一發﹐及無定者﹐用五靈脂﹑﹝中有溏心者乃眞。﹞頭垢各二錢﹐城墻上老鍛石四錢﹐搗飯糊丸﹐皂角子大﹐五更時﹐以無根水下一二丸。

○孕婦瘧疾﹐用常山﹝酒炒﹞錢半﹐烏梅二个﹐甘艸一錢﹐石膏三錢﹐酒煎服。

○瘴瘧﹐用艸豆蔻仁﹝飯包煨﹞一錢﹐附子一錢二分﹐煎服。

○凡瘧體虛﹐用黃丹一兩﹐常山﹝酒炒﹞三兩﹐研末﹐蜜丸﹐當未發之早晨及將發時﹐各服五十丸。

○小兒癉瘧﹐壯熱不寒﹐用黃丹二錢﹐蜜水調服。若冷者﹐酒調服。名鬼哭丹。

○勞瘧﹐用烏梅十四枚﹐豆豉二合﹐甘艸三寸﹐生薑三錢﹐童便煎服。

○凡瘧﹐用鱉甲醋炙研末﹐酒調二三錢﹐在隔夜與淸早及臨時各一服﹐無不斷者。入雄黃末少許﹐更佳。

○以上所載﹐俱是截方﹐須於淸理之後﹐久而不愈者用之﹐俱有神效。

二十九﹑論眞中風似中風

夫中風之證﹐有眞似二者﹕眞中風者﹐外感之表證也﹔似中風者﹐內傷之裏證也。二者不明﹐未免誤人。其外感者﹐經曰「風爲百病之長﹐靜則肉腠閉拒﹐𨿽有大風苛毒﹐勿之能害」﹐否則天有八風乘虛感襲﹐自有表證可以疏散﹐但有中經﹑中髒﹑寒熱﹑虛實之分。中經者﹐邪在三陽﹐其病尙淺﹔中髒者﹐邪入三陰﹐其病則深。在經不治﹐則漸入髒﹐由淺而深也。因寒者﹐則拘急攣痛﹐而脈浮緊﹔因熱者﹐則弛緩不收﹐而脈浮洪。又若正勝邪者﹐乃可直攻其邪﹔正不勝邪者﹐則必先顧其本﹐或攻補交施﹐此虛實之謂也。其內傷者﹐不由外感﹐而亦謂之風。如《病機篇》所云「諸暴彊直﹐皆屬於風」﹔「諸風掉眩﹐皆屬於肝」。是皆屬風﹐而非外中之風也。夫肝爲東方之木﹐其髒血﹐其主風﹐肝血病而筋失所養﹐筋病則掉弦彊直﹐以及神魂昏憒﹐口眼歪斜﹐牙緊語澀﹐吐沫遺尿﹐痰壅癱瘓之類﹐無所不至。此皆屬於肝﹐皆屬於風﹐卽木邪也。正《內經》所謂厥逆內奪之屬﹐何得槪以爲風﹗設以風藥而散厥逆﹐所散者非元气乎﹗眞陰愈傷﹐眞气愈失﹐是速其死矣。治此者﹐以補气血爲主﹐元气復﹐則諸證自愈﹔但須分寒熱﹑气血陰陽﹑孰輕孰重﹐權變用藥﹐方得中綮。若拘方書﹐以某經用某方﹐恐膠柱鼓瑟﹐未必適中也。經曰「寒則反折筋急﹐熱則筋弛不收」﹐然不可拘。寒盛則血凝而滯塞﹐故多拘急﹔熱亦拘急者﹐以火盛則血燥﹐血燥則筋枯也。熱盛則筋軟而不收﹐故多弛縱﹔寒亦弛縱者﹐以塞盛則气虛﹐气虛則不攝也。且寒熱有證有脈可驗﹐當因而治之﹔若無寒熱﹐則宜專治气血無疑矣。至於偏枯痿弱之類﹐本由血虛﹐然气血不相離﹐補血者﹐當知血以气而行﹔補气者﹐當知气非血不化。二者各有所重﹐但不得偏廢耳。夫人生於陽而根於陰﹐根本衰敗﹐而人危矣。所謂根本者﹐卽眞陰也。然陰虛有二﹕有陰中之水虛者﹐則多熱而燥﹐宜六味地黃丸主之﹔彼參﹐朮﹑姜﹑桂辛溫之類﹐不宜輕用。

有陰中之火虛者﹐則多寒而滯﹐宜八味地黃丸﹝古方桂附各一兩﹐宜各加二﹑三兩不等。﹞

主之﹔彼生地﹑麥冬﹑石斛淸涼之類﹐皆非所宜。若气虛猝倒﹐或汗出尿遺﹐口開涎流﹐癱軟不言﹐此气脫危候也。倘無痰火等證﹐必須大劑參﹑附﹑﹑朮﹐或可挽回元气﹔隨以歸﹑地﹑枸杞補眞陰﹐以培其本﹐蓋精卽气之根也。經曰「精化爲气」﹐卽此之謂。

而或者妄言中風﹐投以剪風化痰之藥以散其气﹐何能救乎﹗余因此證不明久矣﹐庸醫固莫知﹐卽河間用汗下﹐亦以實證治也。東垣﹑丹溪所論﹐間有所得﹐而觀其用方﹐則以小續命湯。

此治外感則可。又以大秦艽湯爲養血﹐而寒散之藥﹐居其大半。若羌活愈風湯﹐更覺不可。

後之醫者﹐勿域古方則得矣。

脈候

中風之脈﹐每見沈伏﹐亦以脈隨气奔﹐指下有洪盛者﹑浮遲者吉﹐堅大急疾者凶。浮大爲風﹐浮遲爲寒﹐浮數爲熱﹐亦爲風。大爲火﹐滑爲痰。寸關空大﹐眞气已散。沈弦有力﹐爲气滯。尺弦洪數﹐腎陰大虧。

以下治眞中風﹐外感風寒﹐宜疏散之。

麻桂湯

治風寒中經﹐頭痛惡寒﹐拘急身痛﹐脈浮緊者。

桂枝﹝一﹑二錢﹞當歸﹝三﹑四錢﹞甘艸﹝炙﹐一錢﹞陳皮﹝八分﹞麻黃﹝一﹑二錢﹞

生薑一﹑二錢﹐水煎﹐熱服﹐取微汗。夏月亦可用。若三陽並病者﹐加柴胡二錢﹐﹝或邪未入少陽肝經﹐柴胡忌用。﹞或加防風一﹑二錢。

金匱續命湯

治風寒直中三陰﹐肢弛語澀﹐拘急﹐不知痛處。

麻黃﹝去節﹐一二錢﹞人參﹝一錢。無者﹐以威參一兩代之﹐或以淮山藥代之﹞

當歸﹝三錢﹞桂枝﹝錢半﹞川芎﹝一錢﹞漧薑﹝炒﹐一錢﹞甘艸﹝一錢﹞杏仁﹝去皮尖﹐十五枚﹞

水煎﹐熱服﹐取汗。

桂枝湯

治頭痛﹑身痛﹑有汗﹑惡風﹑惡寒者。

桂枝白芍生薑﹝各三錢﹞甘艸﹝二錢﹞

熱服。或用五積散亦妙。

大秦艽湯

治風邪在經﹐熱多寒少﹐而爲偏枯疼痛發熱者。

當歸芍藥白朮生地熟地川芎甘艸茯苓防風白芷獨活羌活黃芩秦艽石膏﹝各一錢﹞細辛﹝五分﹞

水煎服。熱盛﹐加知母。如天寒﹐加生薑。胸痞﹐加枳實。

輔正驅邪湯

﹝新﹞治气血兩虛﹐外受風寒﹐難以疏散﹐須攻補交用。

當歸﹝三錢﹞熟地﹝四錢﹞人參﹝隨便﹞白朮﹝三錢﹞茯苓﹝二錢半﹞山藥﹝三錢﹞

甘艸﹝一錢﹞漧薑﹝炒﹐一錢﹐或用煨生薑錢半﹞麻黃﹝一﹑二錢﹞桂枝﹝一﹑二錢﹞

如陽虛寒甚﹐加附子。頭痛﹐加川芎﹑白芷﹑細辛。骨痛﹐加防風。無力辦參﹐用沙參三錢或威參一兩代之。

三生飲

治猝中昏冒﹐口眼歪斜﹐半身不途﹐痰气上壅。六脈或沈伏﹑或浮盛者﹐並宜服之。

生南星﹝一兩﹞生川烏﹝去皮﹞生附子﹝去皮臍﹐各五錢﹞木香﹝二錢﹞

共研﹐每服五錢。生薑八分﹐水煎服。

滌痰湯

治中風﹐痰迷心竅﹐舌彊不能言。

南星﹝姜制﹞半夏﹝各二錢﹞枳實﹝炒﹐八分﹞橘紅﹝一錢﹞石菖蒲人參竹茹﹝各八分﹞

甘艸﹝四分﹞茯苓﹝一錢﹞生薑﹝八分﹞

水煎服。

小續命湯

通治風痺﹑痿厥﹑外感等證。

麻黃﹝去節﹞人參黃芩白芍﹝煨﹞甘艸﹝炙﹞川芎杏仁﹝去皮尖炒﹞防己桂枝﹝各一錢﹞防風﹝三錢﹞附子﹝一錢﹞生薑﹝六分﹞

如有汗﹐麻黃只用五﹑七分。如身熱不寒﹐加知母﹑梗米﹑石膏﹐去附子。如無汗身涼﹐加附子錢半。無參者﹐以沙參三錢代之。

以下治似中風﹐內傷昏憒﹐宜調補之。

大補元湯

﹝新﹞治气血虛甚﹐元气將脫﹐一時昏沈﹐掉搖等證。

人參﹝二錢﹞淮山藥﹝炒﹐二錢﹞黃

﹝蜜炒﹐二錢﹞白朮﹝二錢﹞熟地﹝二﹑三錢﹐或多加﹞當歸﹝二﹑三錢﹞

山茱萸﹝一錢﹞枸杞﹝二﹑三錢﹞甘艸﹝一﹑二錢﹞五味﹝蜜炒﹐七分﹞杜仲﹝姜炒﹐二錢﹞

生薑八分﹐紅棗三枚﹐水煎服。如元陽不足多寒者﹐加附子﹑肉桂﹑炮姜之類。如無力用人參者﹐再加黃三﹑四錢。如气滯﹐減黃二分﹐加去白陳皮一錢。如血滯﹐去山茱萸﹐加川芎一錢。如泄者﹐去當歸﹐加補骨脂錢半﹐肉豆蔻一錢﹝面炒﹞。如腹痛喜按者﹐加吳茱萸﹐湯泡二次﹐用一錢。

左歸飲

治腎中之水虛﹐不能養肝﹐以致木動風搖﹐昏倒等證。

熟地﹝二﹑三錢﹐或重加﹞山藥﹝二錢﹞枸杞﹝二錢﹞甘艸﹝炙﹐一錢﹞茯苓﹝錢半﹞

棗皮﹝一﹑二錢﹞

如熱甚者﹐加麥冬二錢。五心熱者﹐加元參錢半。血熱妄行者﹐加靑蒿二錢。腎熱骨蒸多汗者﹐加地骨皮二錢。上實下虛者﹐加牛膝二錢。血虛而燥滯﹐加當歸二錢。攺用六味地黃丸﹐亦爲正治。

右歸飲

治腎中之火虛﹐元陽衰敗﹐以致昏倒等證。

熟地﹝用如前山藥﹝炒﹐二錢﹞棗皮﹝一錢﹞枸杞﹝二錢﹞甘艸﹝炙﹐一錢﹞

杜仲﹝姜炒﹐二錢﹞肉桂﹝一﹑二錢﹞附子﹝二﹑三錢﹞

如气脫昏厥﹐或汗或亂﹐重加人參﹑白朮。如火衰不能生土﹐爲嘔噦吐痰﹐加炮姜一二錢。如泄瀉﹐加肉豆蔻﹝面炒﹞一﹑二錢。如小腹痛﹐加湯泡吳茱萸五﹑七分。如淋帶不止﹐加補骨脂一錢。血少腰膝痛﹐加當歸二﹑三錢。攺用八味地黃丸﹐亦爲正治。

凡此等證﹐有火盛者﹐卽陽證也。生地﹑麥冬﹑白芍﹑龜膠﹑知母﹑地骨皮﹑黃芩之類﹐俱可揀用。但使火去六﹑七分﹐卽調治其本。又有寒盛者﹐卽陰證也﹐宜四逆湯﹑理中湯之類主之。

四逆湯

治陰證脈沈﹐或中寒外熱﹐身痛而厥﹐自利等證。

甘艸﹝炙﹐一兩﹞漧薑﹝炮﹐兩半﹞附子﹝生用﹐半枚﹞

水煎服。如假熱外拒者﹐用水冰冷服。如腹痛﹐加白芍一兩。嘔者﹐加生薑一兩。

咽痛者﹐加桔梗五錢。脈猶不現﹐加人參。

凡麻木不仁者﹐以气虛則麻﹐血虛則木﹐所以不知痛癢﹐久則爲偏枯痿廢﹐最宜培養气血﹐勿誤認爲痰。

凡夏月抽搐昏倒﹐熱傷气也﹐宜用淸暑益气湯﹐重加參﹑。若伏陰在內﹐而陽虛气脫者﹐用附子理中湯﹐勿謂夏忌溫熱也。

凡肥人猝香﹐屬气虛也﹔或濕滯痰壅﹐宜於痰門用淸吐之法﹐隨以四君﹑六君及十全大補湯之類主之。

凡一時昏倒﹐歪斜抽搐等證﹐而痰气不甚者﹐不可指爲痰而妄用痰藥﹐蓋恐燥血﹐則肝失所養﹐反至傷脾﹐而痰愈盛也。縱有痰者﹐亦當察所從來﹐又宜分其虛實。若結胸阻滯﹐以及昏迷不知﹐暫用痰門吐法﹐或用淡姜湯灌入﹐以鵝翎探入喉中﹐徐引其吐﹐如是數次﹐得吐﹐气通﹐必漸蘇矣﹐然後酌宜進藥。因火爲痰者﹐宜淸膈飲﹐加竹瀝童便。陰虛水泛爲痰者﹐六味丸。陰虛屬火者﹐八味丸。脾胃虛寒不能運化而爲痰者﹐理中湯或溫胃飲﹐及參朮﹑二陳﹑歸脾東加煨姜之類主之。然言有盡﹐而病無定﹐要在人之因證因脈而詳辧之耳。

淸膈飲

治痰因火動﹐气壅喘滿﹐內熱煩渴等證。

陳皮﹝去白﹐錢半﹞貝母﹝二﹑三錢﹐杵碎﹞膽星﹝一﹑二錢﹞海石﹝二錢﹞木通﹝二錢﹞

白芥子﹝五﹑七分﹐研﹞

水煎服。如火盛而痰不降﹐加竹瀝﹑童便各半杯。渴者﹐加花粉一錢。小水不利﹐加梔子一錢。如面赤喜冷﹐加生石膏二三錢。如大便閉結﹐加大黃數錢。

以下治風癱古方﹐錄以便用。

易老天麻丸

治一切風癱﹐手足痿弱﹐骨痛筋拘。

天麻﹝祛風﹞牛膝﹝彊筋﹞萆

﹝祛風濕﹐彊筋骨﹞元參﹝壯水制火。各六兩﹞

當歸﹝和血。十兩﹞杜仲﹝鹽水炒﹐七兩。使筋骨相著﹞生地﹝一斤。益眞陰。或用熟地﹞

羌活﹝去骨節風。八兩或五﹑六兩﹞附子﹝制﹐四兩。行經絡﹞

蜜丸。或加川獨活五兩。

地黃飲子

治腎虛气弱﹐語澀足痿。

熟地巴戟﹝去心﹞棗皮肉蓯蓉﹝酒洗﹐去甲。各二錢﹞附子﹝制﹑一錢﹞麥冬﹝去心﹐一錢﹞

五味子﹝六分﹞石斛茯苓遠志﹝去心﹞肉桂﹝各一錢﹞石菖蒲﹝八分﹞薄荷﹝三分﹞

姜棗引﹐水煎服。

腎之脈﹐循內踝上及股﹐故虛則足痿不能行。其直者挾舌本﹐故虛則舌謇不能言。

地黃﹑巴戟﹑棗皮﹑蓯蓉﹐腎精不足者﹐補之以味也。附子﹑肉桂﹐陽不足者﹐溫之以气也。

遠志﹑菖蒲﹐使心气下交也。五味﹑麥冬﹐壯水之上源也。茯苓﹑石斛﹐走水谷之府﹐化榮衛而潤宗筋者也。不及肝者﹐以肝腎同源也。諸髒各得其職﹐則筋骨彊﹐而機關利矣。蹇澀痿廢﹐夫復何虞﹗

附子理中湯

治脾胃虛冷﹐嘔泄﹐手足厥逆﹐一切寒證。

人參﹝無者﹐以山藥三五錢炒黃代之﹞附子﹝制﹞漧薑﹝炒﹞甘艸﹝炙﹞白朮﹝各二錢﹞

水煎服。若內寒而外假熱﹐以水冰冷服之﹐中有妙用。

星香散

治中風痰盛﹐或熱或涼之藥俱不便用者﹐宜用此方。

南星﹝生用﹐四錢﹞木香﹝五分﹞生薑﹝八分﹞

水煎服。

備揀古采治中風至簡至穩神方於後﹐以便取用。

中風口噤﹕荊芥穗爲末﹐服二錢。

○又方﹕黎蘆一兩﹐煎防風湯浸透﹐焙漧﹐炒黃爲末﹐溫水調灌﹐以吐風涎爲效。

○又方﹕皂角去皮﹐豬脂塗﹐炙黃爲末﹐酒調服﹐涎出卽愈。

○中風偏廢﹕生附子一个去皮﹐羌活﹑烏藥各一兩爲末﹐每服四錢﹐姜湯調下。

○麻木癱瘓﹐通身疼痛﹕生川烏﹝連皮﹞﹑五靈脂﹝有溏心者眞。﹞各二兩﹐威靈仙二兩半﹐爲末﹐酒糊丸。每服先七丸﹐後十丸﹐鹽湯下﹐忌茶。

○中風昏迷﹐形體不收﹐此風涎上潮﹕皂角二个去皮﹐明礬五錢爲末﹐每用五分﹐水調灌﹐吐痰卽效。

○風邪癇病﹕皂角四兩﹐蒼耳艸根莖葉﹝曬漧﹞二兩﹐蜜陀僧一兩﹐爲末﹐水糊爲丸﹐朱砂﹝細研﹐水飛﹞三錢爲衣﹐棗湯下三﹑四十丸。病退﹐只服二十丸。名抵柱丸。

○中風口眼歪斜﹕新鍛石醋炒﹐調如泥﹐左塗右﹐右塗左。

○又方﹕巴豆七粒﹐去皮﹐研﹐右塗左手心﹐左塗右手心。正卽洗之。

○又方﹕皂角去皮爲末﹐醋和﹐右塗左﹐左塗右。

○凡中風﹐昏迷口噤﹐用皂角末吹入鼻中。有嚏者生﹐無嚏者死﹐爲肺气已絕。六經絕癥﹕口開爲心絕﹐手撒爲脾絕﹐眼合爲肝絕﹐遺尿爲腎絕﹐吐沫鼻鼾爲肺絕﹐皆不治。

○凡厥逆痰壅﹐口噤脈伏﹐身溫爲中風﹐身冷爲中气。

又有痰爲中風﹐無痰爲中气。古用烏藥順气散治中气﹐此由喜怒憂愁所傷﹐不可作中風治。

三十﹑論怔忡﹑驚悸﹑恐懼﹑健忘

﹝附﹕煩躁及宗气動。﹞

怔忡者﹐心中跳動不安﹐如擊鼓然﹐凡事不能用心﹐一思更甚。此由思索過勞﹐心血虛損而然。治者宜生血養心﹐稍加涼血之味。

驚悸者﹐肝膽怯也。凡有危險觸之﹐或自汗﹐或戰栗﹐或眠多異夢﹐或口中有聲。經曰﹔「東方靑色﹐入通於肝﹐發爲驚駭」﹐由是子令母虛﹐而心血不足﹔又或遇事冗繁﹐心陰耗損﹐治宜贍養心神﹐滋培肝膽爲主。𨿽有客邪﹐亦當知先本後標之義。

恐懼者﹐如人將捕之狀﹐不能獨臥﹐自知而自畏也。經曰「在髒爲腎﹐在志爲恐」﹐𨿽與驚悸同類﹐而實不同。驚從外起﹐恐由內生。驚出於暫﹐而暫者卽可復﹔恐積於漸﹐而漸者不易解。治宜以養心滋腎爲主。

健忘者﹐心腎之不交也。爲事有始無終﹐言談不知首尾。治者﹐宜補腎而使之上交﹐養心而使之下降﹐則水火交濟﹐何健忘之有﹗煩躁者﹐心中擾亂不寧也。或病後勞後﹐津液漧涸﹐榮血不足﹔或腎水下竭﹐心火上炎﹐故虛熱爲煩﹐甚則或至於躁。治宜補後天之血以養心﹐滋先天之水以壯腎﹐則得矣。

宗气動者﹐上或見於胸臆﹐下或見於臍旁﹐無時振撼﹐不能安也。經曰「胃之大絡名曰虛裏﹐出於左乳下﹐其動應衣﹐宗气泄也。」此惟陰虛於下﹐則宗气無根﹐故气不歸源。患此者速宜節勞苦﹐戎酒色﹐養气養精﹐以培根本﹐猶可及也﹔若誤爲痰火治之﹐則危矣。

以上諸證﹐𨿽有心﹑脾﹑肝﹑腎之分﹐然陽統乎陰﹐心本乎腎﹐上不寧者﹐未有不由乎下﹔心气虛者﹐未有不因乎精﹐以精气原有互根之用也。又須知人之所主者心﹐心之所藏者神﹐神之所養者血﹔心血一虛﹐神無所依﹐而諸證自生。治者﹐或先養心﹐或先補腎﹐或早夜補腎﹐中時補心﹐或有兼熱者淸之﹐兼寒者溫之﹐或又有兼痰者化之。但痰有由生﹐察其源﹐乃可治也。前輩多有謂屬痰者﹐卻不數見。後之人不必泥執古書﹐因病情而揣摩之﹐則隨機應變﹐萬無一失矣。

脈侯

寸口脈﹐或微細﹐或浮大而空﹐皆心虛也。或細數﹐虛而有熱也。動爲驚﹐止而復來﹐亦爲驚。寸澀尺弱﹐心腎兩虛也。寸洪數﹐尺虛微﹐水不能利火也。

天王補心丹

治心血虧虛﹐跳動不安﹐由用心太過﹐而無血以養心也。

人參﹝無者﹐以時下之北條參二兩代之﹞熟地﹝四兩﹞當歸﹝酒蒸﹐二兩﹞麥冬﹝去心﹞

天冬﹝去心。俱酒蒸﹐各一兩﹞柏子仁﹝微炒﹐去油﹐八錢﹞棗仁﹝炒﹞茯神﹝各一兩二錢﹞

丹參身﹝兩半﹞遠志﹝去心﹐八錢﹞元參﹝七錢﹞桔梗五味﹝微炒﹞石菖蒲﹝炒。各一錢﹞

先將熟地﹑當歸﹑二冬搗如膏﹐然後入各藥合研細末﹐搗勻﹐若干則加沸水﹐不用蜂蜜﹐恐引藥下墜也。每丸一顆約三錢重﹐用朱砂如小豆成粒者五錢細研﹐水飛過﹐候幹再研﹐爲衣。每日飯後﹐用沸水半杯磨化服﹐卽睡一刻。或用一丸﹑二丸﹐亦隨其宜。忌鐵﹐並忌三白。此方治一切心虛不寧。讀書人常服此丹﹐養心安神﹐𨿽思索稍過﹐亦覺無虞。予四旬得是病﹐服是丹﹐至今七旬﹐可如少壯時之用心無異。若慮難制﹐攺爲水藥﹐不效。

柏子養心丸

治勞心太過﹐怔忡驚恐等證。

柏子仁﹝用鮮白者﹐以布包﹐槌去油﹞茯神生地﹝酒浸﹐若火衰者攺用熟地﹞

當歸棗仁﹝各二兩﹞五味犀角﹝鎊﹞甘艸﹝各五錢﹞

上研極細末﹐爲丸。用辰砂三﹑四錢細研﹐水飛過﹐候幹﹐加金箔二十張再研﹐爲衣。

午後臨臥﹐津嚼一丸。每丸約二錢重。卽用歸脾湯亦宜。﹝方見不寐。﹞

心腎丸

治心腎俱虛﹐怔忡﹑健忘﹑驚恐等證。

淮牛膝﹝酒蒸﹞蓯蓉﹝用極大而色鮮紅者﹐酒洗﹞熟地﹝各二兩﹞菟絲子﹝酒蒸﹐三兩﹞

人參﹝有者更妙﹞黃

﹝蜜炙﹞當歸﹝酒浸﹞山藥﹝炒﹞鹿茸﹝酥炙﹞附子﹝制﹞

茯神五味子龍骨﹝﹞

遠志﹝去心﹐薑汁炒。各一兩﹞

先將牛膝﹑蓯蓉﹑熟地﹑當歸搗成膏﹐後入各藥合研細末﹐加酒煮麵糊爲丸﹐棗湯或淸湯下七﹑八錢。卽攺用心腎交補丸亦可。﹝方見不寐門。﹞

溫膽湯

治心虛膽怯﹐怔忡驚悸﹐夢寐不寧。

半夏枳實竹茹﹝各二錢﹞陳皮茯苓﹝各錢半﹞甘艸﹝炙﹐一錢﹞生薑﹝八分﹞

棗﹝一枚﹞

食遠服。或加遠志七分﹑棗仁﹑蓮肉﹑金銀﹐煎服。

七福飲

治大恐大懼﹐損傷心脾腎气﹐而神消精竭﹐飲食減少。

人參﹝隨宜﹞熟地﹝五﹑七錢﹞當歸﹝二﹑三錢﹞白朮﹝錢半﹞甘艸﹝炙﹐一錢﹞

棗仁﹝錢半﹞遠志﹝五﹑七分﹞

或加姜引。如虛熱煩躁﹐加麥冬二錢。如腎經虛甚﹐腰膝軟痛﹐加杜仲﹑枸杞。此方平和﹐任照證加入。

平補鎭心丹

治心血不足﹐時或怔忡﹐夜多亂夢。安心腎﹐益榮衛。

人參﹝隨宜﹞龍齒﹝火﹐水飛﹐酒煮﹐曝漧。各二兩﹞茯苓茯神麥冬﹝酒蒸﹞

五味天冬﹝酒蒸﹞棗仁﹝炒﹞遠志﹝制﹞山藥﹝薑汁炒。各一兩﹞當歸﹝酒蒸﹐二兩﹞

車前子柏子仁﹝去油。各八錢﹞石菖蒲﹝炒長﹐五錢﹞熟地﹝三兩﹞

先將二冬﹑歸﹑地搗化﹐後入各藥﹐合研細末﹐加沸水和爲丸﹐約二錢多一顆。用辰砂五錢細研水飛﹐候幹﹐加金箔三十張﹐再研爲衣。每日飯後﹐沸水磨服一﹑二顆﹐卽睡一刻。忌鐵。

茯苓飲子

治水停心下﹐跳動有聲﹐不能自安。

赤茯苓﹝去皮﹞白茯神﹝去木﹞半夏麥冬﹝去心﹞橘紅﹝各二錢﹞檳榔甘艸沈香﹝忌火﹐宜磨水合服。各一錢﹞

姜三片。食遠服。

一味鹿角膠

治肝傷失血﹐不能養魂﹐睡卽異夢驚怖。

眞鹿膠每用三錢﹐以酒蒸溶﹐空心服﹐日三次﹐五日自安。凡艸木之藥力薄﹐惟鹿角大補精血﹐血旺而魂藏於肝矣。

茯神散

治膽與胃不足﹐心神恐怯。

茯神﹝錢半﹞遠志防風白朮前胡人參﹝隨便桂心熟地枳殼﹝各一錢﹞

菊花﹝七分﹞細辛﹝四分﹞

姜三片。溫服。

朱砂安神丸

治心血不足﹐肝火不淸﹐血熱多驚。

生地﹝一兩﹞當歸﹝一兩﹞甘艸﹝五錢﹞黃連﹝五六錢﹞

水泛爲丸。朱砂另研﹐水飛爲衣。有熱者﹐必有脈與證可憑﹐方用黃連﹐否則去黃連﹐加梔仁﹑靑蒿之類。

七味地黃丸

治宗气動能應衣﹐補陰以舒气也。

熟地﹝八兩﹞棗皮﹝四兩﹞山藥﹝四兩﹞茯苓﹝三兩﹞澤瀉﹝兩半﹞丹皮﹝二兩﹞肉桂﹝三兩﹞

當歸﹝三兩﹞白芍﹝二兩﹞

煉蜜爲丸﹐每早淡鹽水送下。

滋陰靜鎭湯

﹝新﹞治宗气不歸源﹐由精气虧虛﹐不能斂攝也。

熟地﹝三錢﹞棗皮淮藥枸杞﹝各錢半﹞五味﹝七分﹞肉桂﹝錢半﹞巴戟天﹝一錢﹞

煎服﹐或爲丸亦可。

三十一﹑論泄瀉

﹝有脾虛﹐風寒﹐濕熱﹐傷暑﹐積滯﹐下陷數種。﹞

《內經》之論泄瀉﹐有風寒濕熱之異﹔又有淸气在下﹐則生飧泄。統而論之﹐脾胃爲主。

胃司納受﹐脾司運化﹐脾气一彊﹐自能勝濕﹔無濕則不泄。故經曰「濕多成五泄。」若土虛不能制濕﹐則風寒與熱﹐皆得幹之而爲病。人亦知補脾以止泄﹐而不知胃陽主气﹐脾陰主血﹐槪用辛溫﹑燥熱之劑﹐這致胃火益旺﹐脾陰愈傷﹐由是胃幹而腸澀﹐脾臟漸絕而死。蓋以土𨿽惡濕﹐亦必賴潤乃得生物﹐安可徒用辛熱乎﹗要之﹐治法不一﹐不可泥執。一曰淡滲﹐當利小便而泄自止。﹝然亦有不可利者﹐條析於後。﹞一曰升提﹐气不上升而下陷﹐惟升﹑柴﹐羌﹑葛之屬能鼓胃气上騰﹐且風藥能燥濕也。一曰淸涼﹐熱淫所至﹐暴注下迫﹐宜用苦寒以淸之也。一曰疏利﹐痰凝气滯﹐食積水停﹐皆令人泄﹐隨證祛逐﹐勿使存畱﹐所謂通因通用也。一曰甘緩﹐泄而趨下﹐甘爲土味﹐可以緩中﹐善禁急速也。一曰酸收﹐瀉下者必气散而不能收﹐惟酸可以助收肅之權也。一曰燥脾﹐瀉由脾濕﹐濕由脾虛﹐倉廩得職﹐水谷自分也。一曰平肝﹐木旺侮土﹐土虧不能止水﹐其病在肝﹐宜平肝﹐乃可以補土也。一曰溫腎﹐腎主二便﹐封藏之本﹐𨿽屬水位﹐眞陽寓焉﹐脾虛者﹐補腎之陽﹐火以生土也。一曰固澀﹐泄久道滑﹐𨿽補無功﹐須行澀劑﹐庶撥度合節也。凡是十者﹐治瀉之法已無遺蘊﹐然先後重輕之權﹐豈能預設﹐須於臨証之頃﹐圓機靈變可也。至於《難經》所謂脾﹑胃﹑大腸﹑小腸俱有泄者﹐宜照上因證﹑因脈治之。

又言大瘕泄者﹐卽腎泄也﹐每在五更天明之時。腎屬水﹐旺於子。腎之陽虛﹐命門火衰﹐不能鍵閉﹐故將交陽分﹐而陽無以長﹐止有陰寒則瀉。治宜補火﹐尢要於補气。若大便欲出而痛者﹐是精已竭而復耗之﹐則大小便牽痛﹐是宜補腎。﹝方法列後。﹞列若誤用利藥﹐再損元气﹐則肢體腫脹而斃矣﹐可不愼哉﹗凡泄瀉之病﹐多小水不利﹐水谷分則瀉自止﹐故曰治瀉不利小水﹐非其治也。然亦有可利者﹐有不可利者﹕如暴注新病﹐形气脈气壯旺者﹔酒濕過度﹐口腹不愼者﹔實熱閉澀者﹔小腹脹滿﹐水道痛急者﹐皆宜利之。然利之而仍不利者﹐是濕熱閉塞膀胱入水之路﹐故用利藥不應。予有獨得之祕﹐一刻卽效﹐方載於下。若病久者﹐陰不足者﹐脈證多寒者﹐形虛气弱者﹐口漧非渴而不多飲﹐又不喜冷者﹐皆不可利。蓋虛寒之瀉﹐本非水有餘﹐實因火不足﹔本非水不利﹐實因气不行。夫病不因水﹐利則亡陰﹔瀉由火虛﹐利復傷气。倘不察其致病之本﹐則未有不愈利愈虛﹐而速其危者矣。凡瀉水而腹不痛是濕﹐宜燥滲之。飲食入胃不住﹐或完谷不化是气虛﹐宜溫補之。腹痛腸鳴﹐瀉水﹐痛一陣﹐瀉一陣﹐是濕而有熱﹐宜淸利之。時瀉時止﹐或多或少是痰積﹐宜豁之。腹痛而瀉﹐瀉後痛減者是食積﹐宜消之﹔實者宜下之。如久瀉不禁者﹐宜補而兼澀﹔脾气下陷者﹐補而兼升。

淡滲湯

﹝新﹞治新病水泄﹐小便短少而黃﹐或口渴腹痛﹐不拘男婦大小﹐服之立效。

蒼朮﹝一錢五分﹞濃朴﹝薑水炒﹐一錢﹞生白芍﹝一錢三分﹞甘艸﹝一錢二分﹞扁豆﹝三錢﹞

赤茯苓建澤瀉淮木通豬苓宣木瓜﹝各一錢﹞陳皮﹝八分﹞川萆﹝四錢足﹞車前子﹝八分﹞廣木香﹝三分﹐煨熟﹞

同煎﹐不用引。每味揀地道上料﹐稱足分量﹐多水煎服﹐一刻卽愈。此方得力在多用萆﹐以能淸膀胱入水之路﹐庶不入大便﹐而泄止矣。如受寒邪﹐身痛發熱﹐加桂枝一錢。

如頭痛﹐加白芷﹑川芎各一錢﹐北細辛二﹑三分。如虛寒腹痛喜按者﹐加砂仁﹑眞藿香各八分。如夾食者﹐加神曲﹑麥芽各炒八分。如舌黃﹑口渴喜冷者﹐加黃芩一﹑二錢﹐生石膏三錢﹐或加黑山梔八分。

升陽除濕湯

治春傷於風﹐夏生飧泄﹐謂完谷也。所謂下者舉之是也。

蒼朮﹝一錢三分﹞柴胡防風羌活神曲﹝炒﹞澤瀉豬苓﹝各八分﹞陳皮麥芽甘艸﹝炙﹐各四分﹞升麻﹝七分﹞

姜三片。溫服。如脈虛體弱者﹐加人參更妙。

淸涼湯

﹝新﹞治濕熱瀉痢﹐或發熱喜冷﹐或腹痛手不可按﹐或所瀉者臭惡而熱﹐或小水痛而赤﹐是暴病脈實者可用。

白芍﹝一錢三分﹞甘艸梔子茯苓澤瀉黃芩枳殼木通黃連﹝各一錢﹞

溫服。如大便帶血﹐加熟大黃一錢﹐當歸一錢。如內熱甚者﹐或加黃柏﹑膽艸。

疏利湯

﹝新﹞治食積﹐水停﹐痰凝﹐气滯﹐肚腹脹痛﹐或生冷寒濕傷髒﹐邪實﹐霍亂﹐泄利初起者﹐宜察虛實用之。

陳皮﹝一錢﹞法半夏﹝錢半茯苓﹝二錢﹞甘艸﹝炙﹐一錢﹞濃朴﹝薑水炒﹞烏藥豬苓澤瀉神曲﹝炒﹐各錢半﹞吳茱萸﹝開水泡﹐焙漧﹐五﹑七分﹞

食遠溫服。如气痛甚者﹐加木香五分﹐砂仁七﹑八分。如寒濕甚者﹐小便短赤﹐加蒼朮錢半。如腹痛喜熱喜按者﹐加炮漧薑一錢。如小便短﹐大便多水者﹐加萆四錢﹐木香四分煨用。

甘緩湯

﹝新﹞治泄瀉急而趨下﹐不能少停﹐此脾气虛而下墜也。

人參﹝少者﹐用山藥四錢炒黃代之﹞白朮茯苓甘艸﹝炙﹐各錢半﹞升麻﹝五分﹞

陳皮﹝七分﹞苡仁﹝炒﹞芡實﹝炒﹐各二錢﹞木瓜白豆蔻肉﹝炒研﹐各一錢﹞

紅棗四枚。溫服。此小便淸而大便泄也。或加肉豆蔻﹝麵包煨﹞一錢﹐煨木香四分。

燥脾湯

﹝新﹞治脾胃虛寒﹐濕淫轉甚﹐泄瀉不止。

白朮﹝二錢﹞茯苓﹝錢半﹞甘艸﹝炙﹞漧薑﹝炮﹞砂仁﹝炒研﹞藿香肉桂﹝各一錢﹞

肉豆蔻﹝飯或麵包煨﹐一錢﹞

紅棗﹑生薑引。如泄而水多者﹐加蒼朮錢半。如寒甚肚痛者﹐加附子一﹑二錢。如气滯作痛者﹐加木香五分﹐或丁香四五分﹐吳茱萸﹝制﹞七﹑八分。

漿水飲

治暴泄如水﹐身冷汗出﹐脈弱气少﹐口不能言﹐此爲急病。

半夏﹝姜制﹐三錢﹞良姜﹝八分﹞漧薑﹝炮﹞肉桂甘艸﹝炙﹞附子﹝各錢半﹞

水煎頻服。或加人參更妙。

茱萸斷下丸

治臟腑虛寒﹐腹痛泄瀉。

吳茱萸﹝湯泡﹐焙漧﹐二兩﹞赤石脂漧薑﹝炮。各一兩五錢﹞艾葉﹝炒﹞縮砂仁肉豆蔻﹝麵包煨﹞附子﹝各一兩﹞

共爲末﹐麵糊丸﹐每服三錢﹐米湯送下。

酸收丸

﹝新﹞瀉久者﹐必气散不收﹐無能統攝﹐用酸以固之。

人參山藥﹝炒﹞白朮甘艸﹝炙。各三兩﹞髙良姜﹝兩半﹞訶子肉﹝二兩﹞

石橊皮﹝醋炒﹐二兩﹞白石脂﹝二兩﹞五味子﹝一兩﹞

共爲末﹐醋糊丸﹐米湯下。如下焦作脹﹐用枳殼﹑腹皮﹑木香﹑陳皮﹐煎湯送丸。

平肝補脾湯

﹝新﹞治木旺侮土﹐脾虛發泄。

當歸﹝土炒﹐錢半﹞白芍﹝酒炒﹐一錢﹞沙參﹝三錢﹞白朮茯苓﹝各二錢﹞白豆蔻肉﹝炒研﹐八分﹞

木瓜﹝一錢二分﹞肉桂﹝錢半﹞甘艸﹝炙﹐一錢﹞

水煎服。一友逢交春日發泄﹐一早十餘次﹐至立夏便止﹐二十多年﹐凡補脾止瀉之藥﹐徧投不效。及診其脈﹐系左關彊﹐右關弱。余制此方﹐用歸﹑芍養肝﹐肉﹑桂平肝﹐四君子補脾﹐一服立愈﹐後不再發。

溫腎湯

﹝新﹞治五更及天明發泄﹐多年不愈者﹐乃命門火衰也。

熟地﹝八兩﹞山藥﹝炒﹞棗皮﹝醋蒸。各四錢﹞澤瀉﹝一兩二錢﹐鹽水浸﹞茯苓﹝三兩﹞

補骨脂﹝酒炒﹐三兩﹞菟絲子﹝淘去泥沙﹐酒蒸﹐四兩﹞五味子﹝微炒﹐二兩﹞肉桂﹝四兩﹞

附子﹝四五兩﹞

先將地黃﹑棗皮搗成膏﹐後將各藥研末﹐加山藥打糊爲丸。此八味去丹皮﹑蜂蜜﹐或不用澤瀉亦可。蓋補眞陰眞陽﹐則腎中之水火旣濟﹐而開闔之權得矣﹐又何泄之不止乎﹗

五味子散

治腎泄﹐不進飲食。

五味子﹝炒﹐二兩﹞吳茱萸﹝炒﹐三五錢﹞

爲末。每服二錢﹐白湯調服。或以山藥打糊爲丸服﹐更效。

四神丸

治脾腎虛寒﹐五更溏泄。

補骨脂﹝炒﹐四兩﹞肉豆蔻﹝二兩﹞五味子﹝兩半﹞吳茱萸﹝湯泡炒﹐一兩﹞

共爲末﹐姜煮棗肉爲丸﹐米飲下。

固澀丸

﹝新﹞治泄久道滑﹐補之無益﹐須用此澀劑﹐庶可止泄。

白朮牡蠣﹝﹞

附子漧薑肉蔻﹝麵包煨﹞赤石脂﹝各一兩﹞訶子肉石橊皮﹝醋炒。各兩半﹞枯礬﹝三錢﹞五倍子﹝四錢﹞

爲末﹐醋糊丸﹐米飲下三錢。並治直腸泄﹐食入卽出。或加龍骨一兩。

補中益气湯

﹝方見傷寒表證。﹞治腎傷虧損﹐大小便牽痛而泄﹐或莖中痛﹐此湯加升麻﹐送四神丸。

又方﹕以八味地黃丸料加五味子﹑補骨脂﹐多服乃痊。不得以下滯有餘之證治之。

凡腎泄﹐忌用參術補脾﹐以土勝而水愈虧﹐泄自盛也。

凡脾胃虛寒下陷者﹐用補中益气東加姜桂﹑肉果﹑補骨脂。脾气虛寒不禁者﹐用六君子東加姜桂。脾腎气血俱虛者﹐用十全送四神丸。大便滑利﹐小便短澀﹐肢體漸腫﹐喘嗽唾痰﹐用金匱腎气丸。若大瀉如傾﹐元气漸脫者﹐用大劑四君子東加漧薑﹑附子﹑烏梅﹑五味子﹔若稍緩﹐則無及矣。大抵諸泄證﹐必先分利﹐後實脾土﹐益元气﹐無不全愈。若不論虛實﹐而早兜澀﹐遺害不小。

胃脈虛則泄。脈虛按之滑者﹐必下痢。腎脈小甚爲洞泄﹐肺脈小甚爲泄。泄脈洪大者逆。下痢日十餘次﹐脈反實者死。腹鳴而滿﹐四肢淸削﹐泄甚﹐十五日死。下則泄瀉﹐上則吐痰﹐爲上下俱脫﹐死。食入卽下﹐爲直腸泄﹐難治。六腑气絕於外者手足寒﹐五臟气絕於內者利不禁﹐甚者手足不仁﹐爲難治。

備揀古來治泄瀉至簡至穩神方於後﹐以便取用。

脾虛冷泄﹐用補骨脂﹝炒﹞四兩﹐肉豆蔻﹝生用﹞二兩爲末﹐以姜煮棗肉搗糊爲丸﹐鹽湯下。

○泄﹐澄徹淸冷﹐中有糟粕﹐小便淸白﹐中寒也。用附子理中湯。

○洞瀉盡水﹐用胃苓湯。

○泄而腹脹﹐諸藥不效﹐用益智仁二兩煎服。

○老弱虛泄﹐用附子﹑赤石脂各一兩﹐醋糊丸﹐米湯下。

○多年脾泄﹕吳茱萸開水泡﹐焙漧﹐每用三錢﹐水煎﹐入鹽少許﹐服之立止。以茱萸能暖膀胱﹐通水道﹐故大腸自固﹐能釐淸濁也。

○泄不止﹐用白龍骨﹑白石脂等分爲丸﹐紫蘇﹑木瓜湯下。

○久泄﹐用酸石橊皮研末﹐米湯下。

○寒泄﹐並小便精出﹐用赤石脂﹑漧薑各一兩﹐胡椒五錢爲末﹐醋糊丸﹐米湯下。

○火泄者﹐食入卽出﹐以火性急速﹐無容克化﹐經謂邪熱不殺谷也。用黃芩﹑白芍各二錢﹐甘艸一錢。如腹痛﹐加桂二分。

如泄有膿血﹐加黃連。此脈證俱實﹐不似直腸泄﹐宜溫宜澀也。

○酒濕泄﹐用葛花解酲湯﹐此因酒之濕熱也。而亦有因酒生寒濕者﹐以酒性去﹐而水性畱爲寒也﹐惟峻補命門則可。

有治法在酒證門﹐宜細閱之。

三十二﹑論嘔吐

嘔吐之證﹐有虛有實。實者邪气實也﹐或因寒滯者﹐必多疼痛﹔或因食滯者﹐必多脹滿﹔或因气逆者﹐必脹痛連於脇肋﹔或因火郁者﹐必煩熱燥渴﹐脈洪而滑﹔或因外感者﹐必頭痛身熱﹐脈數而緊﹔或邪傳少陽者﹐必漧嘔耳聾﹐脇痛潮熱﹔或邪在陽明者﹐必大嘔大吐﹐此宜去邪而嘔自愈也。虛者﹐胃气虛也﹐以上所言諸證皆無﹐而忽爲嘔吐無常﹐時作時止﹔食無所停﹐而見食則嘔﹔气無所逆﹐而偶觸則嘔﹔或身背﹐或飲食微寒則嘔﹔或吞酸﹐或噯腐﹐或時苦惡心而嘔﹔或因病誤用寒涼﹐本無嘔而致嘔者﹔或食入上焦而卽吐者﹔或食入下焦﹐積久不化而嘔者﹐凡此皆屬虛證﹐補固然矣。然胃本屬土﹐非火不生﹐非暖不化﹐此際或用溫熱之藥以暖胃﹐或補君相之火以生土。故曰「脾愛溫而惡寒﹐土惡濕而喜燥。」

所以東垣《脾胃論》特著溫補之法﹐庸可忽哉﹗而河間言嘔﹐因胃火上炎而然﹐此特一端﹐不過十之一耳﹐不如孫眞人曰「嘔家聖藥是生薑」﹐此的確之見也。使其中或虛或實﹐辧之不眞﹐不可施治。

凡嘔家皆以胃气爲言。使果胃彊脾健﹐則所食皆化﹐何至嘔吐﹗而玆略有所觸﹐便不能勝﹐倘非胃气虛弱﹐何以至此﹗但或有停滯不已者﹐是又虛中有實﹐不得不暫從淸理﹐然後可以培補。至於中气虛困之甚者﹐是又所急在虛﹐宜先顧元气﹐而略加淸理。此中本末先後﹐貴有權宜。

吐傷津液﹐必口渴﹐不可誤認爲火﹐投以涼藥﹐爲害不小﹗嘔家用生薑﹐以气逆者散之﹔若胃虛﹐穀气不行﹐當以參﹑朮補胃﹐推揚穀气爲妙。﹝宜白朮人參﹑茯苓﹑半夏﹑甘艸﹑橘皮﹑陳朮﹑苡仁﹑谷煮就﹐時時呷之。﹞若徒用辛溫﹐愈增燥熱﹐而莫止也。

漧嘔屬气逆﹐惡心屬胃傷。嘔苦邪在膽經﹐吐酸者責之肝臟。嘔淸水者多气虛﹐吐虫者皆胃冷。

嘔吐病宜從治﹐不宜寒涼。在東垣則全用溫藥﹐在丹溪𨿽用黃連﹐亦兼蒼朮﹑茱萸之類﹐蓋得熱則行﹐火旺而脾健運矣。

嘔而脈弱﹐小便復利﹐身熱見厥者死。嘔吐大痛﹐色如靑菜葉者死。

加味二陳和中湯

﹝新﹞治一切嘔吐﹐照後加入。

陳皮﹝去白﹐八分﹞半夏﹝二錢﹞茯苓﹝三錢﹞甘艸﹝一錢﹞蒼朮﹝一錢三分﹐气不宜者勿用﹞

濃朴﹝姜炒﹐一錢﹞砂仁﹝炒研﹐七分﹞竹茹﹝一錢﹞生薑﹝三錢﹞

水煎服。如喜熱惡寒﹐肢冷脈遲﹐此傷於寒也﹐如丁香一錢﹐去竹茹﹐甚則加附子或用理中東加附子﹐並宜冷服﹐蓋冷遇冶相須而入﹐自不吐出。如熱嘔﹐喜冷惡熱﹐煩躁引飲﹐脈數而洪﹐加黃連﹝薑水炒﹞一錢﹐梔子﹝炒黑﹞八分﹐枇杷葉﹑漧葛各錢半﹐入蘆根汁合服。其聞食气而嘔﹐藥下亦嘔﹐關脈洪者﹐並用蘆根汁以治其熱。

加味小柴胡湯

治少陽證﹐耳聾脇痛﹐漧咽﹐潮熱。用小柴胡湯﹝方見傷寒表證。﹞

加竹茹二錢﹐生薑重用三錢﹐煎服。

丁香安胃湯

治脾胃虛寒﹐不時嘔吐。

丁香﹝五分﹞黃

﹝炙﹐二錢﹞人參甘艸當歸蒼朮吳茱萸﹝炮焙﹞艸豆蔻﹝各一錢﹞

陳皮﹝八分﹞柴胡﹝酒炒﹞升麻﹝蜜炒﹞黃柏﹝各三分﹞

水煎服。或加生薑引。

藿香平胃散

治內傷飲食﹐塡塞太陰﹐嘔吐不已。

眞藿香濃朴﹝薑水炒﹞陳皮﹝各一錢﹞蒼朮﹝錢半﹞砂仁甘艸﹝炙。各五分﹞神曲﹝炒﹐八分﹞

姜一錢﹐棗二枚﹐水煎服。

加味異功散

治胃虛而嘔﹐不喜飲食。

人參﹝或用山藥炒黃四錢代之﹞白朮茯苓﹝各錢半﹞甘艸﹝炙﹞陳皮砂仁﹝炒研﹞

藿香﹝各五分﹞神曲﹝炒﹐七分﹞陳米﹝一合﹞

順取流水煎沸﹐泡伏龍肝擂細攪渾﹐放冷澄淸﹐入前藥﹐加姜棗煎服。

四君子湯

治胃口有痰﹐心中欲吐不吐﹐欲嘔不嘔。𨿽曰惡心﹐實非心病。

人參白朮茯苓﹝各錢半﹞甘艸﹝炙﹐一錢﹞生薑﹝二三錢﹞

或二陳東加生薑﹐甚者理中湯。

家祕理中湯

治中寒嘔吐﹐陰盛格陽﹐不納藥者。

人參白朮﹝三錢﹞漧薑﹝炮﹐錢半﹞甘艸﹝炙﹞附子﹝各一錢﹞

煎就去渣﹐入童便﹑豬膽汁各半杯﹐再煎一﹑二沸﹐服之神效。

蘇葛二陳湯

治酒傷作嘔﹐面赤口渴﹐煩躁惡心﹐連日不寧。

陳皮甘艸﹝各一錢﹞半夏茯苓﹝各錢半﹞黃連﹝薑水炒﹞梔子﹝炒。各八分﹞

蘇葉﹝六分﹞漧葛﹝二錢﹞

水煎﹐熱服乃效。

吐酸水或綠水﹐肺弦急出寸口﹐屬火上逆﹐以二陳東加吳茱萸一錢﹝開水泡一次用﹞﹑黃連﹑柴胡各八分。或平胃散。气逆者加香附。

丹溪茱連丸

治嘔酸﹐吞酸。

黃連﹝土炒﹐兩半﹞吳茱萸﹝泡焙﹐一兩﹞陳皮蒼朮﹝米泔浸﹞黃芩﹝土炒﹞

桔梗茯苓﹝各一兩二錢﹞

共爲末﹐神曲糊丸﹐綠豆大﹐每服二﹑三十丸﹐少用開水送下﹐卽睡一刻。

小半夏湯

治停水嘔吐。

半夏﹝二錢﹞茯苓﹝錢半﹞

生薑汁合服。

備揀古來治嘔吐至簡至穩諸方於後﹐以便取用。

脾胃气虛﹐胸膈不利者﹐用六君子湯﹐壯脾土﹐生元气。

○若過服辛熱之劑﹐而嘔吐噎膈者﹐用四君子加芎﹑歸﹐益脾土﹐以抑陰火。

○胃火內格﹐而飲食不入者﹐用六君子加芩﹑連﹐淸熱養胃。

○食入嘔出﹐用六君子加木香﹑炮姜﹐溫中補脾。

○若服耗气之劑﹐血無所生﹐而大便燥結者﹐用四君子加芎﹑歸﹐補脾生血。

○若火逆衝上﹐食不得入者﹐用四君子加山梔﹑黃連﹐淸熱降火。

○若痰飲阻滯﹐而食不入者﹐用六君子加木香﹑山梔﹐補脾化痰。

○若脾胃虛寒﹐飲食不入﹐或入而不化者﹐用六君子加木香﹑炮姜﹐溫補脾胃。更非除房勞﹑調飲食﹑節濃味者﹐不治。年髙無血者亦不治。

○嘔逆不得下者﹐用五靈脂﹑狗膽汁丸服。

○痰飲吐水﹐因冷凍飲料傷脾﹐用赤石脂一斤研末﹐酒下。服盡後﹐則終身不吐痰水﹐又不下利。補五臟﹐令人肥健。

○治痰熱﹐用葛根﹑麥冬﹑黃連﹑梔子﹑滑石﹑石膏之類。

○細辛同丁香治寒咽﹐蒼朮暖胃﹐白朮補胃﹐艾葉治吐淸水﹐半夏治寒痰﹐藿香治吐逆﹐白豆蔻散冷气。寒痰﹐用附子﹑半夏﹑生薑煎服。宿食嘔水﹐用良姜。其餘益智仁﹑漧薑﹑生薑﹑蜀椒﹑胡椒﹑吳茱萸﹑丁香俱暖胃止嘔之品。

○如栝蔞﹑杏仁﹑桃仁﹑蘿卜子﹑山梔皆能作嘔﹐忌用。

凡虫作嘔﹐治法在諸虫門。

卷十一雜證

三十三﹑論黃膽

﹝有實有虛有表邪。﹞

是證皆謂之濕熱﹐而有黃汗﹑黃膽﹑谷疸﹑酒疸﹑女勞疸之分。總不出乎虛﹑實二證﹐卽韓祗和所云陰疸﹑陽疸也。經曰「已食如饑者﹐卽實證也。」多因脾濕不流﹐郁熱所致。其脈洪滑有力﹐或身熱口渴﹐消穀善饑﹐二便燥赤等證﹐但須淸火利濕﹐火退則溺淸﹐而黃自退矣。又曰「安臥脈小﹐不嗜食者﹐卽虛證也。」此非濕熱爲病﹐而全由气血之敗。或則七情傷髒﹐或勞倦傷形﹐或因中气大傷﹐不能生血﹐所以血無華色而色敗矣。其爲病也﹐有困倦眩暈﹐畏寒少食﹐大便不實﹐小便如膏等證。治者宜補心﹑脾﹑腎之虛。气血復﹐而黃自愈。

若但見色黃﹐不察脈證﹐視爲濕熱﹐而治以茵陳﹑梔子瀉火利水等劑﹐是速其斃。又有表邪未淸而發黃者﹔傷寒汗不能透﹐而風濕在表者﹔或自表入裏﹐而濕熱郁於陽明者﹐皆變黃疸。表邪未解者﹐必脈浮少汗﹐發熱身痛﹐宜從汗散。濕熱內郁者﹐脈息緩滑﹐煩熱多汗﹐治宜分消淸利。若陽明實邪內郁﹐而痞結脹滿者﹐宜先下之﹐然後淸其餘熱﹐則自無不愈。

凡黃膽難治證﹕寸口無脈﹐鼻出冷汗﹐腹脹﹐形如煙燻﹐搖頭直視﹐環口黎黑﹐油汗發黃﹐久之變黑者﹐皆難治。

梔子茵陳湯

﹝新﹞治身熱發黃﹐小水不利﹐脈實口渴。

梔子﹝七枚﹞茵陳澤瀉黃柏赤苓﹝各三錢﹞甘艸﹝一錢﹞

如大便燥結﹐加大黃四錢。口渴﹐加生石膏五錢。水煎﹐空心服。

茵陳四苓散

治濕熱黃膽﹐小水不利。

白朮豬苓茯苓澤瀉﹝各錢半﹞茵陳﹝二錢﹞

或加梔子。

壽脾煎

治心脾虛損﹐六脈微弱﹐身發黃膽。

白朮﹝二三錢﹞當歸﹝二錢﹞山藥﹝二錢﹞甘艸﹝炙﹐一錢﹞漧薑﹝炮﹐一二錢﹞棗仁﹝錢半﹞

遠志﹝五七分﹞蓮肉﹝去心﹑炒﹐二十粒﹞人參﹝隨便﹞

水煎服。如腎經之陰虛者﹐用六味丸。腎中之陽虛者﹐用八味丸。

四君子湯吞八味丸

治疸證服解利藥不止﹐或口淡腳軟﹐寒熱尿濁﹐皆爲虛甚。若再服涼藥通利﹐自必脾虛腎涸而危。

茵陳附子湯

治身熱發黃﹐汗不止者﹐此陰黃虛寒證也。

附子﹝制﹐急則生用﹐三四錢﹞漧薑﹝炮﹐一二錢﹞茵陳﹝二錢﹞

水煎服。或去漧薑﹐加炙甘艸﹐治脈細身冷﹐黃膽陰證。

桂枝加黃湯

治表邪外閉﹐脈浮發黃﹐當以汗解之。

桂枝白芍生薑﹝各三錢﹞甘艸﹝二錢﹞黃

﹝蜜炙﹐二錢﹞大棗﹝四枚﹞

熱服﹐覆取微汗。

柴芩兩解湯

﹝新﹞治表邪未解﹐裏證又熱﹐尿赤﹑口渴﹑煩躁﹑脈滑數者。

柴胡﹝二錢﹞黃芩﹝三錢﹞梔子﹝一錢﹞

黃膽﹐加茵陳二錢﹐溫服。

柴陳五苓散

治濕熱發黃﹐小水赤黑﹐煩渴發熱。

白朮茯苓豬苓﹝各錢半﹞澤瀉﹝二錢二分﹞肉桂﹝錢半。此五苓散﹞加﹕茵陳﹝三錢﹞

車前子﹝一錢﹞木通柴胡﹝各錢半﹞

燈艸引。酒疸﹐加漧葛。

凡一身盡痛而黃者﹐濕熱在表也。不痛﹐病在裏也。漧燥者﹐熱盛也。在表者汗之﹐半表半里者和之﹐在裏者下之。若小便自利﹐當與虛勞小建中湯。若黃色不變﹐欲自利﹐腹滿而喘﹐不可除熱﹐除熱必噦﹐宜小半夏湯。皆不可拘於茵陳也。

小建中湯

治虛勞﹐腹痛﹑肢疼﹑煩熱﹑咽漧﹐並徧身黃膽。

甘艸﹝炙﹞桂枝生薑﹝各三錢﹞大棗﹝二枚﹞白芍﹝四錢﹞膠飴﹝二合﹞

以前六味煎成﹐去渣﹐入膠飴﹐火烘微解﹐溫服。嘔則不用飴﹐以其甜也。

小半夏湯

治嘔吐及噦气身黃。

半夏﹝五錢﹞生薑﹝二錢半﹞

煎服。

養勞湯

治五疸虛弱﹐心悸﹑耳鳴﹑寒熱﹑气急﹑溺濁﹐宜作虛勞治。

人參﹝隨便﹞黃

﹝蜜炙﹞當歸白朮﹝各錢半﹞桂心甘艸﹝炙。各一錢﹞白芍﹝酒炒﹐二錢半﹞

生地茯苓﹝各一錢二分﹞遠志﹝八分﹞五味子﹝炒搗﹐五分﹞陳皮﹝七分﹞

生薑五分﹐棗二枚﹐水煎﹐食前服。

火府丹

治心經積熱﹐小便淋澀﹐黃膽渴甚。

生地﹝杵膏﹐二兩﹞木通﹝一兩﹞黃芩﹝炒﹐一兩﹞

蜜丸﹐木通湯下。

茵陳四逆湯

治發黃﹐脈沈細而遲﹐肢體逆冷﹐腰以上自汗。

茵陳﹝四錢﹞甘艸﹝炙﹐二錢﹞漧薑﹝炮﹐三錢﹞附子﹝生炮﹐三錢﹞

溫服。

小便色白爲無熱﹐小便色黃赤爲濕熱。小便不利無汗爲實﹐小便淸利自汗爲虛。年壯气實﹐脈大易愈﹐脈小溺利不渴者生﹐脈洪泄利而渴者死。寸口近掌處無脈﹐口鼻冷有黑色起者死。疸病渴者難治﹐不渴者易治。疸毒入腹﹐喘滿者死。老人气虛脈微難瘥。黃膽日久﹐變爲黑疸﹐喘滿者死。急以土瓜根搗汁六合﹐頓服﹐黃水從小便出﹐卽愈。

備揀古來治黃膽至簡至穩神方於後﹐以便取用。

黃膽﹐脈實﹐大便祕﹐小便赤﹐總以茵陳﹑大黃﹑山梔爲主。

○身黃﹐脈沈細不渴者﹐無火也。茵陳﹑橘皮﹑生薑﹑白朮各三錢﹐半夏﹑茯苓各二錢﹐溫服﹐切忌涼藥。

○秦艽一味﹐諸黃宜用﹐能逐陽明濕熱﹐從外而出﹐效大而性和平﹐不可用涼藥傷脾。

○有腎虛不能行水﹐水浮於外﹐郁久變熱而爲黃﹐用金匱腎气加麥冬作湯飲之﹐以脈弱便淸故也。

○黃者﹐脾之色也。脾色外見﹐則內虛矣。虛則運化不及﹐濕熱拂郁而然。故書曰﹕疸不用分其五﹐同是濕熱。是脾爲本﹐而濕熱爲標也﹐治宜補脾﹐用四君歸脾之類﹐而導水次之。

○黃疸溺赤﹐用茵陳﹑梔子各三錢﹐秦艽﹑升麻各四錢﹐爲末﹐每用三錢﹐煎服。

○五種黃膽﹐用秦艽酒浸絞汁﹐每日空心多服。

○白鮮皮治諸黃及風痺要藥。

○黑疸﹐危疾也。用栝蔞根搗汁服。小兒加蜜。

○谷疸﹐因食得﹔勞疸﹐因勞得。脈實尿赤﹐用膽艸一兩﹐苦參二兩﹐牛膽汁丸服。

○凡黃﹐用雞子連殼燒研﹐淡醋調服﹐鼻中出虫爲效。甚者﹐不過用三次。

○時行黃病﹐以酒醋浸雞子一夜﹐吞白數枚。

○酒疸﹐用茵陳﹑漧葛﹑梔子等分﹐研末﹐取田螺一二个擂爛﹐酒服。

三十四﹑論痺證

經曰「風寒濕三气雜至而爲痺。」痺者﹐閉也﹐以血气爲邪所陰﹐不得通行而爲痛。風气勝者爲行痺﹐以風行無定﹐走注歷節爲痛﹐此陽邪也﹐治宜補血以散風﹐蓋血足而風自滅也。然散風藥中﹐而祛寒利濕之味﹐仍不可缺。寒气勝者爲痛痺﹐以血气受寒則凝﹐畱聚爲痛﹐此陰邪也﹐治宜補火以散寒﹐蓋辛溫可以散寒也。然散寒藥中﹐而疏風燥濕之品﹐仍不可缺。濕气勝者爲著痺﹐以血气受濕則滯﹐而肢體沈重﹐麻木不仁﹐或痛在一起﹐此亦陰邪也﹐治宜補脾以燥濕﹐蓋土彊可以勝濕也。而祛風解寒之味﹐仍不可缺。觀經「雜至」二字﹐言風寒濕三邪交受也。觀三「勝」字﹐言邪有偏重也。而互受其邪者卽輕﹐亦宜兼治之。若欲辧其陰陽﹐陽證多熱﹐或見發熱頭痛等證﹐或得汗而解者﹐此卽傷寒中風之屬也﹐宜於傷寒門﹑眞中風門參閱治之。如卽受寒邢﹐而無發熱頭痛﹐又無變證﹐或有汗無汗﹐而筋骨之痛如故﹐外無表證﹐此陰邪直入陰分。經曰「邪入於陰﹐則痺是也。」然痺屬陰邪﹐故寒者多﹐而熱者少。縱有熱者﹐亦不過於三因之內﹐郁久而變熱﹐非另有熱痺一證也。大抵由眞陰﹑眞陽虧損﹐故三气得以乘之而爲痺﹐宜補眞陰﹑扶元陽﹐使寒邪自去﹐不得槪用治標之劑﹐再傷元气。又宜知痛者可治﹐以正气尙與邪气爭也。彼不痛者﹐止有邪而無正也﹐治亦無益﹐醫者其知之乎﹗此外如五臟六腑之痺﹐在七情飲食﹐固能致之﹐然必重感於邪﹐而內速髒气﹐始合而爲痺。此亦兼證耳﹐宜細察以兼治之可也。

五積散

治一切痺病初起﹐凡風寒濕中之﹐身痛骨節痛等證。

當歸白芍﹝各一錢﹞蒼朮﹝一錢三分﹞陳皮濃朴﹝姜炒﹞半夏白芷茯苓枳殼﹝各一錢﹞

漧薑﹝炮﹞桔梗麻黃肉桂甘艸﹝炙﹞人參﹝山藥可代﹞川芎﹝各八分﹞

生薑五分﹐蔥白三莖﹐溫服。

小續命湯

通治八風五痺﹐痿厥疼痛等證。

麻黃﹝去節﹞人參﹝無者﹐山藥炒五錢代之﹞黃芩白芍甘艸﹝炙﹞川芎防己杏仁﹝去皮尖﹐炒﹞肉桂﹝各錢半﹞防風﹝二錢﹞附子﹝七分﹞

生薑四分﹐棗一枚﹐溫服。如骨節間有熱痛者﹐去附子﹐倍白芍。如骨節冷痛﹐加桂枝。如燥悶﹐小便澀﹐去附子﹐倍白芍﹐入竹瀝一合。如髒寒下痢﹐去黃芩﹑防己﹐倍附子﹐加白朮。熱痢﹐去附子。腳弱﹐加牛膝。身痛﹐加秦艽。腰痛﹐加杜仲。自汗﹐去麻黃﹑杏仁﹐加白朮。

養血祛風湯

﹝新﹞治風邪外中﹐歷節腫痛﹐脈浮澀者。

當歸﹝二錢﹞白芍﹝酒炒﹐錢半﹞熟地﹝錢半。若血虛有熱者﹐攺用生地﹞秦艽﹝錢半﹞

防風獨活﹝各一錢二分﹞羌活﹝一錢﹞桂枝﹝八分﹞陳皮﹝七分﹞松節﹝四錢﹞

溫服。

益火散寒湯

﹝新﹞治寒邪外中﹐身體切痛﹐脈弦緊者。

肉桂﹝錢半﹞漧薑﹝炮﹐一錢﹞桂枝﹝八分﹞羌活﹝七分﹞蒼朮﹝一錢﹞秦艽﹝二錢﹞

防風﹝一錢﹞甘艸﹝八分﹞陳皮﹝八分﹞

姜引。如寒甚者﹐加附子。如手臂痛甚﹐加片子﹑姜黃﹑海桐皮。如寒邪滯者﹐加麻黃﹑白芍。

補土燥濕湯

﹝新﹞治濕邪外中﹐身痛沈重﹐脈沈細澀者。

山藥﹝炒﹐三錢﹞白朮茯苓﹝各錢半﹞甘艸﹝炙﹞羌活﹝八分﹞防風秦艽防己蒼朮﹝各一錢﹞

姜棗引。如寒濕者﹐加肉桂﹐或加附子。如濕熱者﹐加黃柏。如腳膝痛者﹐加川牛膝。如小便短澀﹐加澤瀉﹑豬苓。

加味五痺湯

治五臟痺證。

人參﹝或以山藥三錢代之﹞白芍﹝煨﹞茯苓川芎白朮當歸﹝各錢半﹞

五味子﹝十五粒﹞細辛甘艸﹝各五分﹞

姜一片﹐食遠服。如心痺﹐加遠志﹑茯神﹑麥冬﹑犀角。如肝痺﹐加棗仁﹑柴胡。如腎痺﹐加獨活﹑肉桂﹑杜仲﹑牛膝﹑黃﹑蓽。如肺痺﹐加紫苑﹑半夏﹑杏仁﹑麻黃。如脾痺﹐加濃朴﹑枳實﹑砂仁﹑神曲。以上加法﹐在人變通而已。

加味二妙散

治濕熱痺病﹐骨節疼痛﹐如火之燎﹐或麻木痿軟。

當歸川牛膝川蓽防己龜版﹝酥炙。各二錢﹞蒼朮﹝三錢﹞黃柏﹝二錢﹞

溫服。或加分量﹐醋煮麵糊爲丸﹐湯下百丸。

大防風湯

治足三陰虧損﹐風寒濕乘虛侵入﹐發爲痺證。

人參白朮防風黃

﹝蜜炙﹞熟地杜仲﹝各二錢﹞白芍牛膝羌活附子﹝各一錢﹞肉桂甘艸﹝炙﹐各七分﹞川芎﹝錢半﹞當歸﹝錢半﹞生薑﹝一錢﹞

水煎服。此方標本悉治﹐可謂穩協。

備揀古來治痺至效至穩簡易諸方於後﹐以便取用。

風寒濕痺﹐通身麻木或疼痛﹐用生川烏末四錢﹐苡仁末二錢﹐入米粥內再熬﹐下薑汁一匙﹐蜜三匙﹐日三服。

○凡一切痛風﹐及男女多年難治者﹐用威靈仙研末﹐酒調服。得下利二次﹐卽停藥﹐忌茶﹐以甘艸湯代之。凡牛羊鵝雞俱忌。此味治痛風要藥也。

○中濕﹐骨節痛﹐用白朮一兩﹐酒煎服。

○凡一切痺痛﹐宜用麻黃﹑烏藥﹑防風﹑羌活﹑秦艽﹑威靈仙﹑防己﹑獨活﹑松節之屬。因血虛﹑气虛及寒濕等證﹐隨便加固本之藥爲主。

○薄桂味薄﹐能橫行手臂﹐領南星蒼朮﹐至痛處成功。威靈仙治上體痛風﹐漢防己治下體痛風﹐然虛弱人當以气血藥兼之﹐方能營運。濕痰濁血﹐流注爲病﹐在下焦惟烏附气壯﹐可爲引經﹐不可爲主治。

○下焦濕痛﹐惟三妙散最效。﹝蒼朮三錢﹐黃柏二錢炒﹐川牛膝二錢﹐夜服。﹞○十指麻木﹐胃中有濕痰死血也。宜二陳湯﹝陳皮﹑半夏﹑茯苓﹑甘艸。﹞加蒼朮﹑白朮﹑紅花﹑桃仁﹑附子。

○上身骨節盡痛﹐用防風﹐乃治風勝濕仙品。

三十五﹑論便血

﹝新者爲腸風﹐下血不痛﹐有虛有實。久者爲髒毒﹐下血腹痛﹐有熱有寒。﹞

經曰「陰格傷﹐則血內溢而便血。」傷者﹐言風﹑寒﹑暑﹑濕﹑熱之外邪也。又云「陰結者﹐便血一升﹐再結者二升。」此言陰气內結﹐不得外行﹐滲入腸間﹐乃寒濕生災﹐而陰邪之勝也。大凡陽邪陰邪﹐俱能傷胃﹐而使血下故也。𨿽血之妄行多由於火﹐然火証之外﹐又有脾胃陽虛﹐而不能統血者﹔有元气下陷﹐而血亦陷者﹔有病久滑泄﹐而血因以動者。大都有火者則血熱﹐無火者因虛滑。故治血者﹐當以辧虛實爲要。或熱﹑或濕﹑或風﹑或冷﹑或虛﹐及新久之異以治之﹐不可純用寒涼。卽用涼藥﹐必加辛味爲佐。

久不愈者﹐當用溫劑以補脾土﹐使能統血而血有所歸也。又要兼酸澀之味者﹐是欲少斂之也。藥多用酒炒者﹐是欲升舉之也。收斂之後﹐仍和气血﹑濃腸胃﹐使陰絡無復傷之患耳。

腸風者﹐其腹不痛﹐血淸而色鮮﹐邪由外入﹐隨感而見者也。髒毒者﹐大腸濕熱﹐久積遂生窠穴﹐爲積血之所﹐從便之前後而來﹐其腹則痛﹐血濁而色黯。𨿽有毒名﹐卻無毒也。若血射如綫者﹐虫痔也﹐自肛門蝕孔處出也。然毒有濕熱之辧﹔濕毒下血者﹐腹中不痛﹐以分利爲主﹔熱毒下血者﹐腹中多痛﹐以淸涼爲要。

約榮煎

治便血因火者﹐淸熱止血﹐並治酒毒﹐濕熱下血。

當歸白朮白芍﹝酒炒﹞生地茯苓地楡白石脂﹝﹐醋淬﹞黃芩五味丹參川續斷﹝各錢半﹞

水煎服。若熱甚而血多與色鮮者﹐加黃連﹑防風各一錢﹐黃芩倍用。

髒連丸

治平素因陽髒多火﹐遠年近日﹐腸風髒毒﹐下血不止。

黃連﹝三兩﹞槐米﹝一兩﹐炒﹞枳殼﹝五錢﹞防風甘艸槐角香附牙皂木香﹝各二錢﹞

用陳米一合﹐同香附爲末﹐將豬髒洗淨﹐入米與末縛定﹐於砂鍋加水煮爛﹐杵如泥﹐將各藥研末﹐搗勻爲丸。米飲下七﹑八十丸﹐忌一切辛熱之物。

壽脾湯

治脾胃虛弱﹐便血紫黑色﹐陽虧而無熱證﹐速宜溫補。

白朮﹝二﹑三錢﹞當歸﹝二錢﹞山藥﹝二錢﹞甘艸﹝炙﹐一錢﹞棗仁﹝錢半﹞志肉﹝五分﹞

漧薑﹝炮﹐一二錢﹞蓮肉﹝去心﹐二十粒﹞人參﹝一二錢﹞烏梅﹝二个﹞

水煎服。若血脫不禁者﹐加醋炒五倍子一錢。如虛滑不禁者﹐加鹿角霜二錢爲末﹐調於藥中合服。气虛者﹐加炙黃二﹑三錢。气下陷者﹐加炒升麻五分。兼溏泄者﹐加補骨脂﹝炒用﹞一錢。如陽虛畏寒者﹐加附子一﹑二錢。如血去過多﹐陰虛心跳﹐身熱而脈細數者﹐加熟地八錢﹐或加倍。卽歸脾湯﹑十全大補湯亦妙。此際作血熱下行﹐稍用涼藥﹐則危矣。

香梅丸

治气血俱虛﹐全無火證﹐而血滑不能上者﹐宜固澀之。

烏梅肉白芷百藥煎﹝燒存性。等分。此五倍子釀成者﹞

爲末﹐米飲糊丸﹐空心米欲下。如無百藥煎﹐卽五倍子醋炒亦可。腸風下血﹐服之卽上。

烏梅丸

治大便下血如神。

姜蠶﹝炒﹐一兩﹞烏梅肉﹝兩半﹞

爲末﹐蜜丸﹐空心醋湯下。或以補中益气湯﹑歸脾東加烏梅﹑五倍子﹑五味子亦可。

平胃地楡湯

治風寒之邪﹐結於五臟﹐蓄而便血﹐是謂陰結。

陳皮濃朴蒼朮甘艸地楡白朮當歸白芍漧葛茯苓神曲漧薑﹝炒﹞

香附﹝等分﹞升麻﹝減半﹞人參﹝無者﹐以蜜炒黃加倍代之﹞

姜棗引﹐空心服。以風寒之邪內結﹐不得外行﹐宜溫散之。

回陽湯

治陰陽將脫﹐便血大下。

當歸﹝三錢﹐泄瀉者去之﹞白朮﹝三﹑四錢﹞附子﹝制﹑二﹑三錢﹞漧薑﹝炮﹑二﹑三錢﹞

熟地﹝五錢﹞黃

﹝蜜炙﹐四﹑五錢﹐或加倍﹞烏梅﹝二﹑三个﹞

水煎服。加人參二錢﹐更效。若血再不止者﹐加醋炒五倍子錢半。凡內傷七情﹐及勞倦以動血者﹐此中气不足﹐故有嘔惡痞滿﹐腹痛泄瀉﹐寒熱不食等證。陽敗於陰﹐血色灰黑﹐此胃气大損﹐脾元脫竭﹐危劇證也﹐卽速速回陽﹐猶恐不及﹔而若輩猶云痰火﹐不用補劑﹐必致於斃﹐殊爲可憫﹗○大凡便血﹐以脾胃藥收功。

備揀古來治便血至簡至穩神方於後﹐以便取用。

便血不論新久﹐用白礬七﹑八分﹐大人一錢五分﹐研細末﹐調入雞子內﹐煎熟﹐切作細塊﹐空心白湯吞下。

○又方﹕用白芷爲末﹐每米飲下二錢。

○又方﹕用發灰五錢﹑雞冠花﹑柏葉各一兩﹐爲末﹐臥時酒服三錢。

○又方﹕用白炭三錢﹐枳殼燒黑五錢﹐爲末﹐五更時米飲下二錢。天明再服﹐立愈。忌油膩熱物。

○又方﹕石燕磨水常服。

○又方﹕用姜蠶炒一兩﹐烏梅肉五錢﹐搗﹐醋糊丸﹐淡醋湯下。

○髒毒下血﹐用豬髒洗淨﹐入槐花末令滿﹐縛定﹐以醋煮爛﹐搗爲丸﹐酒下。若下血而泄﹐體倦食減者﹐是髒寒也﹐用豬髒洗淨﹐以吳茱萸末塡滿﹐縛定﹐蒸爛﹐搗爲丸﹐米飲下。

○大便後血﹐用五倍子末﹐艾湯下一錢。

○又方﹕皂角炙﹐槐實糠炒﹐爲末﹐粟米湯下一錢。

○又方﹕用槐花﹑荊芥穗爲末﹐酒服一錢。

○又方﹕用旱蓮艸焙﹐研末﹐米飲下二錢。

○髒毒下血﹕幹柿餅燒灰﹐米飲服三錢。

○腸風下血﹕木賊煎服。

○凡純下淸血者﹐風傷肝也﹐宜散風涼血。下如豆汁者﹐濕傷脾也﹐宜淸熱滲濕。

○大腸下血﹐及婦人崩漏﹐用敗棕燒灰存性﹐酒調或米湯調服二錢。

三十六﹑論小便不通

﹝有气祕﹑气虛﹑血虛﹑痰壅﹑熱結五種。口渴而小便閉者﹐屬實熱﹐宜淸利﹔口不渴而小便閉者﹐屬虛寒﹐宜調補。﹞

經曰「膀胱者﹐州都之官﹐气化則能出。」夫气何以不化也﹖肺主上焦气分﹐肺熱則淸化之源絕﹐金不生水﹐必口渴而溺竭矣。須用淸金之藥﹐如生脈散之類爲當。或外感風寒﹐肺受外邪﹐宜用辛散之劑﹐如麻黃湯之類爲宜。又有脾虛不能生金者﹐則淸气不能上升﹐濁气何由下降﹖經謂脾胃一虛﹐令人丸竅不通﹐用補中益气湯﹐以參溫脾﹐以升柴提气﹐滋後天之化原﹐虛則補母之妙用也。如不渴而小便不利﹐此屬下焦血分。腎與膀胱﹐爲陰中之陰﹐陰有熱﹐閉塞其下流。經曰「無陰則陽無以化。」若用淡滲利水之藥﹐乃陽中之陰﹐非純陰之品﹐陽何以化﹖須用滋腎丸﹐以純陰濟陽﹐則化之速矣。至於眞陰虛者﹐膀胱漧涸﹐無水可利﹐惟用六味地黃﹐以補腎水。若滋腎丸﹐又所當禁﹐恐知柏苦寒﹐以傷腎元。又忌淡味滲泄之藥﹐以益涸其津液。如眞陽虛而不得小便者﹐是卽經曰「無陽﹐則陰無以生也」。急用八味地黃﹐或用金匱腎气湯。如水寒冰凍﹐得太陽一照﹐而陰凝自流通矣。更有痰壅﹐則用二陳湯。熱結則用八正散。气祕則用陳皮﹑香附之屬。

又必探喉而吐之。譬如注水之器上竅開﹐則下竅通﹐是探吐一法﹐爲切要之妙方也。﹝吐法載霍亂﹞

孕婦小便不通﹐因胞被胎壓也。內服補中益气湯﹐甚則探吐。外令婦睡於榻上﹐將榻漸次倒豎﹐則胎上而溺通﹐隨服升補之藥。凡膀胱無水﹐除陰虛之外﹐尢有所因者﹐當細辧之。有因泄瀉﹐水歸大腸﹐而小水不通﹐但治泄瀉﹐泄止而水自利。或用分利﹐不過十之三耳。有因大汗﹑多汗﹐气從汗泄﹐而小水不利者﹐此當調治榮衛﹐表气收﹐而小水自利。有虛勞失血傷精﹐水隨液去﹐五內枯燥﹐而小水不利者﹐此當調補眞陰﹐血气漸充﹐而小水漸利。

凡此數者﹐水泉旣涸﹐不可再加分利。

凡小水閉塞﹐危急之甚﹐諸藥不效者﹐速尋家種菊花根白者爲髙﹐卽雜色者亦可﹐將根搗爛﹐用生白酒沖和﹐取酒汁溫而欲之﹐神效。又法……凡有气陰﹐小永不通﹐危困之極者﹐用皂角﹑蔥頭﹑王不畱行各六﹑七兩﹐煎湯一盆﹐令病者坐浸其中﹐燻洗小腹﹐熱气內達﹐便卽通矣。若婦人﹐搗蔥數莖﹐納陰戶﹐外加燻洗﹐其通尢速。

凡大小便俱不通﹐必先通其大便﹐而後小便自通﹐八正散之類主之。

黃芩淸肺飲

治肺熱小便不利。

梔子﹝三錢﹞黃芩﹝錢半﹞

水煎服。

五苓散

治膀胱濕熱口渴﹐小便不利﹐並治淋澀作痛。

白朮豬苓茯苓﹝各錢半﹞肉桂﹝一錢﹞澤瀉﹝二錢﹞

水煎服。

大釐淸飲

治熱閉不通﹐莖中澀痛﹐必有火脈火證。

茯苓澤瀉木通﹝各二錢﹞豬苓梔子﹝或倍之﹞枳殼車前﹝各一錢﹞

水煎服。如內熱﹐加黃芩﹑黃柏之屬。

益元散

﹝卽六一散﹞治證同上。

滑石﹝六兩﹞甘艸﹝一兩﹞

研細末﹐水調服。

八正散

治臟腑蘊熱﹐大便結祕。若二便俱祕﹐先用此以通大便﹐則小便自通。

車前木通滑石山梔甘艸大黃﹝煨﹞瞿麥扁蓄﹝各二錢﹞燈心﹝五分﹞

水煎服。

滋腎丸

治腎虛熱結﹐小便不通。

黃柏知母﹝各二兩﹐酒拌陰漧﹞肉桂﹝二錢﹞

爲末﹐水和丸﹐空心開水送二百丸。若病急﹐亦可煎服。此治腎中屬虛﹐陽而無陰以化也。若腎中無火﹐而陰無以生者﹐惟滋陰藥中用桂附﹐庶可直達命門。設作火治﹐則說矣。凡病此者﹐最難刻緩﹐隨證服藥後﹐必用探吐一法。急則治標﹐與病喉痺之用鍼刺等也。病在實者﹐淸之利之﹐似易見效。若气虛而陰者﹐必其體弱年衰﹐方有此證。然病此必有其漸﹐方其小便短少﹐便時費力﹐便宜速治。若待其劇﹐恐無及也。

○又有濕熱之邢﹐不在大腸膀胱﹐而在精道﹐壅塞隧路﹐故二便祕﹐宜用芡實﹑茴香﹑穿山甲﹐倍用牽牛爲末﹐水調服。

備揀古來治小便不通至簡至穩神方於後﹐以便取用。

小便不通﹐用大蒜一枚﹐梔子十二枚﹐鹽二錢﹐共搗貼濟﹐並塗陰囊。

○又方﹕用蔥三斤﹐切細﹐炒熱﹐熨臍下。

○又方﹕用薴麻根搗﹐攤小腹及陰囊。

○小便虛祕﹐兩尺脈微弱﹐用利水藥不效者﹐乃腎中無陽﹐虛寒證也﹐用附子炮去皮一兩﹐鹽水浸一刻﹐澤瀉三錢﹐煎服神效。或加燈心三分更妙。

○又方﹕用桃枝﹑柳枝﹑木通﹑川椒各一兩﹐枯白礬三錢﹐蔥白七个﹐燈心一握﹐水三十碗﹐煎至十五碗﹐用瓷罐盛之﹐乘熱燻外腎﹑小腹﹐以被圍之﹐不令風入﹐若冷卽易之﹐再燒再燻﹐良久便通﹐如赤豆汁下﹐其效大奇﹐卽垂危者亦救。

○老人气虛﹐小便不通者﹐用黃﹝蜜炒﹞二錢﹐陳皮﹝去白﹞一錢﹐甘艸八分﹐煎服。

○小便閉﹐小腹痛﹐用木通﹑滑石各五錢﹐牽牛取頭末二錢﹐燈心十莖﹐蔥一莖﹐煎服。

○又方﹕用甘遂﹑大蒜﹐搗貼臍﹐以艾於藥上灸七壯﹐大效。

○又方﹕用田螺少加鹽生搗﹐敷臍下一寸三分﹐卽通。此異人所授仙方。

○又方﹕用發灰二錢﹐淡米醋湯調服。

附﹕論小便不禁

﹝婦病載婦科﹞

小便不禁﹐《內經》論肝﹑腎﹑膀胱之病﹐不指爲何邪所幹﹐故後之議論不一﹐令人莫得其旨。而究之病在膀胱﹐源在肺金也。金生水﹐肺乃水之髙源﹐肺虛則气不上升﹐下自不固﹐母虛而子亦虛也﹐宜補中益气湯以補其母﹐加山藥﹑山茱萸﹑牡蠣之類﹐以固澀之。

或以補中益气湯送腎气丸﹐庶得治本之道。若肝腎陽气不旺﹐則膀胱不藏﹐此其咎又在命門。所以少壯者﹐陰陽兩足﹐夜少小便﹐及至老年﹐夜多小便者﹐水火俱不足也﹐治以八味地黃丸﹐去澤瀉﹐加骨脂。卽右歸飲亦妙。有睡中遺溺者﹐屬下元虛冷﹐用五子丸﹑縮泉丸悉效。小兒之多小便﹐由陽气尙微﹐不能約束﹐宜於溫補﹐不治亦不足慮。至於气脫而遣﹐無所知覺﹐大非古兆。以參﹑﹑熟地﹑歸﹑朮﹑桂﹑附大劑爲主﹐加以固澀之味爲佐﹐則猶有可愈者。但凡治小便頻數者﹐切勿以熱擬﹐熱必小便赤澀而痛。縱有短少而艱澀者﹐是腎水將竭﹐及气虛不傳送故也。此際用涼﹑用利﹐則速其危矣。

右歸飲

治下元虛寒﹐小便頻數。

熟地﹝四錢﹞山藥﹝炒﹐二錢﹞棗皮﹝一錢二分﹞枸杞﹝錢半﹞甘艸﹝炙﹐一錢﹞杜仲﹝姜制﹐二錢﹞肉桂﹝一錢五分﹞附子﹝制﹐二錢﹞

空心服。

五子丸

治小便頻數。

菟絲子﹝酒蒸﹞家韭子﹝炒﹞益智仁蛇牀子﹝去皮﹐炒。等分﹞茴香﹝減半﹞

上研末﹐酒糊丸﹐鹽湯下。

縮泉丸

亦治小便頻數。

烏藥益智仁﹝鹽炒。等分﹞

爲末。山藥研碎﹐酒煮糊丸﹐空心鹽湯下。

備揀古來治便數至簡至穩神方於後﹐以便取用。

小便過多﹐用牡蠣﹝﹞﹑赤石脂﹝﹞等分﹐酒糊丸﹐鹽湯下○小便虛熱而數者﹐用白薇﹑白蘞﹑白芍等分爲末﹐米飲調下。

○虛將脫者﹐澀之﹐用菟絲子二兩﹐茴香﹝鹽炒﹞一兩﹐附子﹝制﹞﹑桑螵蛸﹝炙﹞各五錢爲末﹐酒糊丸﹐米飲下。

○下元虛寒﹐小便不固﹐用韭子一合﹐白龍骨﹝﹞一兩爲細末﹐空心酒調服。

○夜多小便﹐用益智仁二十一枚﹐去殼研碎﹐入鹽少許﹐同煎服﹐有奇驗。

○便數莫禁﹐用雄鷄腸二具﹝切破洗﹐炙令熟黃﹞﹐益智仁二兩﹐牡蠣﹝﹞三兩共爲末﹐以豬尿脬二个﹐洗淨﹐蒸爛﹐搗爲丸﹐空心鹽湯下。

○六脈沈遲無力﹐小便莫固﹐是無火也﹐朝服八味丸料﹐桂附須重﹐澤瀉少許﹔午服六君子東加益智仁﹑肉桂最妙。

○小便急而數﹐用蘆根﹐去須節﹐煎服。

三十七﹑論淋癃

﹝淋證有气﹑石﹑血﹑膏﹑勞也。熱在上焦者口渴﹐熱在下焦者口不渴。有濕在中焦不能生肺者﹐有下焦气門者。小便不通謂之閉﹐小便淋滴謂之癃。﹞

气淋﹐小便澀﹐常有餘瀝﹐欲盡不盡。石淋﹐莖中痛﹐溺如砂石﹐最難得出。膏淋﹐日夜流膏。勞淋﹐勞倦卽發﹐痛引气沖。血淋﹐溺如血也。蓋气淋由中气下陷﹐當補而升提之。

石淋由欲火煎熬﹐七情鬱結﹐及飲食燥熱而然。血淋由小腸與膀胱積熱﹐而且心熱移於小腸﹐兼心火而治之﹐得其源也。膏淋不澀不痛﹐乃命門之不固也﹐而兼乎濕者有之。至於勞淋﹐或稟質素弱﹐或勞心勞力﹐或房勞之後﹐發則气由小腹上衝﹐痛引外腎。所急者﹐在自知攝養﹐治之者必以脈﹑﹝盛大而實者生﹔虛小而澀者死。﹞以證﹐而察其寒熱虛實﹐庶不致誤。且淋證當分在气﹑在血而治之﹐以渴與不渴爲辧。如渴而小便不利﹐熱在上焦气分﹐肺金主之﹐宜用淡滲之藥﹐如茯苓﹑澤瀉﹑燈心﹑通艸﹑車前﹑瞿麥﹑扁蓄之類﹐淸其肺﹐以滋水之上源也。不渴而小便不利者﹐熱在下焦血分﹐腎與膀胱主之﹐宜用气味俱陰之藥﹐如滋腎丸﹕黃柏﹑知母各二兩﹝酒浸陰漧﹞﹐肉桂二錢爲末﹐蜜丸﹐空心服。方中用肉桂者﹐以欲降腎火﹐桂與火邪同體﹐此寒因熱引也。姑舉此以爲例﹐觸類而長之可也。

凡一切淋病﹐小便赤澀而痛者﹐必有熱證﹐方以淸熱爲急。若膏淋自流﹐不得以熱論。

有勞於脾者﹐如思慮過用﹐負重遠行之類﹐宜補中益气湯與五淋散分進。專因思慮者﹐止用歸脾湯。若嗜欲甚而施泄太過﹐勞於腎者﹐宜用黃湯。腎虛而寒者﹐須金匱腎气丸。至於血淋﹐如小腹硬﹐莖中痛者﹐是瘀血也﹐用淮牛膝三兩煎膏﹐合酒服﹐大效。但虛人能損胃耳﹐宜四物東加桃仁﹑紅花﹝酒炒﹞﹑通艸﹑牛膝﹑車前﹑丹皮。血虛者﹐用六味地黃丸加側柏葉﹑車前子﹑白芍。血鮮而脈數有力者﹐乃心與小腸實熱﹐宜山梔﹑丹皮﹑黃連﹑黃柏﹑生地﹑木通﹑車前﹑澤瀉﹑赤茯苓。血黑而右尺沈遲者﹐下元虛冶也﹐服金匱腎气丸。然亦有內熱過極﹐反兼水化﹐而血黑者﹐未可便爲虛命也。又有膏淋阻塞溺孔者﹐須各以脈證辧之。

黃湯

治房勞過甚﹐致陰陽兩虛而遺精者。

黃﹝蜜炒﹞熟地﹝各錢半﹞茯苓天冬肉桂﹝各一錢﹞小麥﹝炒﹞當歸甘艸﹝炙。各八分﹞五味子﹝三分﹞

生薑五分﹐水煎出﹐用龍骨細研末一錢﹐合服。如有汗者﹐加淨麻黃根﹝蜜炒﹞一錢。

如汗冷者﹐加附子七﹑八分。如發熱自汗或口渴者﹐加石斛二錢。

沈香散

治膏淋阻塞溺孔﹐而出不快﹐臍下妨悶。

沈香陳皮黃

﹝蜜炙。各三錢半﹞瞿麥﹝一兩﹞桑白皮韭子﹝炒。各三錢﹞

滑石﹝八錢﹞黃芩甘艸﹝各二錢半﹞

爲末﹐每服二錢﹐米飲調下。

又方﹕沈香﹝五錢﹞滑石﹝一兩﹞黃

﹝蜜炙﹐四錢﹞瓷石﹝﹐醋淬七次﹐五錢﹞荊芥穗﹝三錢半﹞

爲末﹐用肉蓯蓉﹝酒洗﹐去甲﹐蒸搗和藥末﹞加煉蜜爲丸﹐酒下。

車前子散

治諸淋痛甚。

車前子﹝四錢﹞淡竹葉荊芥穗赤茯苓燈艸水煎﹐空心服。

又方﹕治血淋﹐並諸淋而熱痛者。

茵陳淡竹葉木通山梔豬苓瞿麥﹝各一錢﹞甘艸﹝五分﹞燈心﹝三分﹞滑石﹝三錢﹞

空心服。如大便閉者﹐加大黃。

萆釐淸飲

治膏淋﹐兼治白濁。

萆﹝三錢﹞石菖蒲烏藥益智仁﹝各錢半﹞甘艸梢﹝八分﹞

煎服。淋瀝不已﹐以水性就下也﹐惟燥可去濕﹐故用菖蒲﹑烏藥﹐以平濕土之惇阜。

益智入腎﹐可納气歸源。腎經得令﹐則自閉藏﹐而小便有節。至於使水道入於膀胱﹐釐淸滲濁者﹐萆之力也﹐故名萆釐淸飲。

八正散

治心經邪熱﹐臟腑閉結﹐小便赤澀﹐癃閉不通﹐五淋並治。但出小便不痛者﹐忌服。

車前子瞿麥扁蓄滑石大黃﹝煨﹞山梔甘艸木通等分爲末﹐燈心湯下。

神效琥珀散

治石淋﹑砂淋。

琥珀肉桂滑石大黃﹝炒﹞葵子膩粉木通木香瓷石﹝﹐酒淬七次﹞

等分研末﹐每服二錢﹐燈心﹑蔥白湯調服。

加減八味丸

﹝新﹞治命門火衰﹐腎無關鍵﹐其淋如膏﹐不痛不澀﹐日夜頻流﹐卻不自知﹐兩尺脈虛而澀。宜補腎陰陽﹐而少加澀品﹐使下遺之路而不虛滑也。

熟地﹝八兩﹞棗皮淮山藥﹝各四兩﹞茯苓﹝三兩﹐或不用﹞附子﹝四兩﹞肉桂﹝三兩﹞

補骨脂﹝鹽炒﹐三兩﹞杜仲﹝鹽炒﹐三兩﹞蓮蕊﹝三兩﹐少則用蓮須﹞牡蠣﹝﹐醋淬﹐如是者三次。淨粉三兩﹞巴戟﹝去心﹐酒浸。四兩﹞金櫻子﹝去刺﹐半生者佳。三兩﹞

蜜丸服。或加菟絲子﹝酒蒸﹞四兩。

六一散

治石淋。

滑石﹝六兩﹞甘艸﹝一兩﹞

共研細末。或加辰砂三錢﹝細研水飛﹞﹐空心水調服。

又方﹕黃蜀葵﹝花﹑子俱炒﹐二兩﹞

爲細末﹐每服一錢﹐食前米飲下。

備揀古來治淋諸證至簡至穩神方於後﹐以便取用。

莖中痛甚﹐用淮牛膝濃煎﹐入麝香少許﹐服之立效。此味乃治淋之聖藥也。但虛體﹐當兼補劑用之。

○膏淋如油﹐用甘艸三錢﹐滑石一兩﹐海金沙八錢爲末﹐每服二錢﹐麥冬湯調下﹐日三服。若熱淋切痛﹐甘艸湯調海金沙服。

○石淋﹐用瞿麥﹐多多煎服。

○石淋﹐以滑石爲主﹐利小便也﹔以山梔爲臣﹐降心火從小便出也。

○凡淋病便陰﹐薴麻根煎服。

○砂淋﹑石淋﹐以胡椒三錢﹐朴硝一兩﹐爲末﹐每服二錢﹐開水調下。

○石淋﹐用桃樹肢如棗大﹐夏以涼水吞之﹐冬以熱水吞之﹐日三服。取膠法﹕於春桃盛時以刀割樹皮﹐久則其膠溢出﹐采之﹐以桑灰湯浸過﹐曬漧用。

○凡淋痛陰塞者﹐以浮水石爲末﹐甘艸煎湯調服。沙石淋痛﹐用九肋鱉甲醋炙研末﹐酒調﹐日三服﹐石自出﹐神效。

○痛爲血淋﹐不痛爲尿血。尿血者﹐由心腎气結﹐或憂思房勞所致﹐多屬虛寒﹐不可專作熱治。

○有小便頻數﹐莖中切痛﹐與淋證小便澀而痛者不同。此因貪色﹐或過食辛熱﹐積有熱毒腐物﹐乘虛入於小腸﹐故便時作痛。用蓽二兩﹐鹽水炒爲末﹐每服二﹑三錢﹐外以蔥湯頻洗穀道﹐則便數及痛自愈。

三十八﹑論陽痿

是證多由腎經虧損﹐命門火衰﹐精气虛冷者﹐十居七﹑八。此外又有憂思太過﹐抑損心脾﹐則病及陽明﹐水穀气血之海有所虧傷而致者。經曰「二陽之病﹐發於心脾」﹐卽此之謂。又有大驚卒恐﹐能令人遺尿﹐卽傷腎之驗。經曰「恐懼傷精﹐骨酸痿厥﹐精時自下也。」又有肝腎濕熱﹐以致宗筋弛縱者﹐亦爲陽痿。治宜淸火以堅骨﹐然必有火證﹑火脈﹐內外相等者﹐方是其證。而此僅有之耳﹐須當細辧。

八味地黃丸﹝方見二卷培補條﹞治腎經虛損而陽痿者﹐人能久服多服﹐能令肥健多子。若陰虛甚﹐多加熟地。陽虛甚﹐多加桂附。胃虛甚﹐多加山藥。胃虛寒﹐去丹皮。

先天不足﹐加鹿茸。气虛甚﹐參湯送服。脾虛甚﹐米湯送服。虛火甚﹐淡鹽湯送服。冬天﹐溫酒送服。夏天﹐參麥飲送服。气虛下陷﹐補中湯送服。心脾不足﹐歸脾湯送服。如是﹐則五臟平和﹐精血日長﹐輸歸於腎﹐而陽自旺矣。若人厭常喜新﹐皆未得生精之至理﹐而參透藥性之精微者也。

仙傳班龍丸

治火不甚衰﹐止因气血薄弱而陽痿者。

鹿角膠鹿角霜菟絲子﹝酒蒸﹐曬漧﹞熟地﹝各八兩﹞柏子仁﹝去油﹐六兩﹞

白茯苓補骨脂﹝炒。各四兩﹞

上將膠加酒溶化糊丸﹐淡鹽湯﹐空心下七八錢。

歸脾湯

治思慮驚恐而陽痿者。必須培補心脾﹐使胃气漸充﹐則衝任始振﹐而元陽可復也。

人參黃

﹝蜜炙﹞白朮當歸茯神﹝各錢半﹞棗仁﹝炒研﹐一錢﹞遠志﹝七分﹞

甘艸﹝炙﹞陳皮﹝各八分﹞元肉﹝三枚﹞蓮肉七粒引。如無气滯﹐不用木香。

加味七福飲

治憂思恐懼太過者。損抑陽气﹐必須益火﹐乃有生意。

人參﹝隨便﹞熟地當歸﹝各二﹑三錢﹞白朮枸杞﹝各錢半﹞甘艸﹝炙﹞肉桂附子棗皮﹝各一錢﹞棗仁﹝二錢﹞遠志﹝六分﹞

空心溫服。如夢遺虛滑﹐加牡蠣﹑蓮須﹑龍骨之屬。

滋陰八味丸

治陰虛火盛﹐下焦濕熱﹐以致宗筋弛縱者。

山藥﹝四兩﹞丹皮﹝三兩﹞白茯苓﹝三兩﹞棗皮﹝四兩﹞澤瀉﹝二兩﹞黃柏知母﹝各鹽水炒﹐二﹑三兩﹞熟地﹝八兩﹐搗膏﹞

加煉蜜爲丸﹐鹽湯下。

簡易方

治腎虛陽痿。

蛇牀子﹑五味子﹑菟絲子等分爲末﹐蜜丸﹐每日三服﹐酒下五十丸。

薛立齋曰「按陰莖屬肝之經絡﹐蓋肝者木也﹐得湛露則森立﹐遇酷暑則萎悴。若肝因濕熱爲患者﹐用龍膽瀉肝湯﹐淸肝火﹐導濕熱。若因燥熱爲思者﹐用六味丸﹐滋腎水﹑養肝血而自安。至於固本丸﹑坎離丸﹐俱屬沈寒﹐非腸胃有大熱者不宜用。」

三十九﹑論脫肛

﹝附﹕產婦脫肛﹞

大腸與肺爲表裏﹐肺熱則大腸燥結﹐肺虛則大腸滑脫﹐此固然也。但肺之虛﹐非因脾虛不能生金﹐卽因腎虛子盜母气。治之者﹐宜以肺爲主﹐而脾腎爲之源也。然其致此之由﹐不僅中气虛寒﹐不能收攝之一端也。有因久痢﹐裏急後重而致者﹔有因酒濕傷脾﹐色欲傷腎而致者﹔有因腎气本虛﹐關門不固而致者﹔有因濕熱下墜而致者。然熱者必有熱證﹐如無熱證﹐便是虛證。且气虛卽陽虛﹐必用溫補。《內經》曰「下者舉之」﹔徐之才曰「澀可去脫」﹐皆良法也。故古人之治此者﹐用參﹑﹑朮﹑艸﹑升麻之類以升之﹑補之﹔五味﹑烏梅之類以固之﹑澀之。外用燻洗收澀之藥﹐無有不愈。

肛門癢痛﹐多因濕熱生虫。欲成痔﹐看唇便知。上唇有瘡﹐虫觸其髒﹔下唇有瘡﹐虫蝕其肛﹐宜以雄黃和艾燒煙燻之。或用桃葉一斛﹐蒸之極熱﹐納小瓶中﹐坐燻立死。

補中益气湯

治一切肛門下脫。照後加用。

人參﹝隨便﹐或以時下生北條參三錢代之﹞黃

﹝蜜炙﹐二三錢﹞白朮﹝錢半﹞當歸﹝土炒﹞

甘艸﹝炙。各一錢﹞陳皮﹝八分﹞升麻﹝酒炒﹐八分﹞柴胡﹝酒炒﹐四分﹞

加烏梅三个﹐五味子五分﹐姜棗引。如虛中挾火﹐或熱赤腫痛﹐加黃連﹑黃芩﹑槐花之類。然非眞有火證﹑火脈﹐切忌加入﹐以防苦寒敗脾。如久痢虛弱﹐而復裏急後重者﹐加白芍錢半﹐大腹皮毛﹑檳榔各一錢。如泄瀉不止者﹐加蓽三錢﹐澤瀉一錢﹐木瓜一錢三分﹐煨木香三分。濕瀉者﹐加蒼朮錢半。

水土交濟湯

﹝新﹞治脾虛發泄﹐腎虛發熱﹐不食﹑尿赤﹑脫肛等證。

人參﹝隨便當歸﹝土炒﹞白芍﹝酒炒﹞陳皮甘艸﹝炙。各一錢﹞白朮﹝炒﹞黃

﹝蜜炙。各二錢﹞

熟地﹝砂仁煎水﹐再炒幹﹐三﹑五錢﹐或一兩﹞山藥﹝炒﹐錢半﹞升麻﹝七﹑八分。气虛火浮者﹐蜜炒或鹽水炒三﹑五分﹞柴胡﹝酒炒﹐三分﹞

姜棗引。如脫肛虛滑﹐加五倍子﹑五味子之類。外用燻洗末藥。﹝方載後。﹞

產後脫肛方

﹝新﹞治婦人當生﹐用力太過﹐脫肛莫收。

當歸﹝土炒﹐二錢﹞黃

﹝蜜炙﹐三錢﹞白朮﹝錢半﹞川芎﹝七分﹞白芍﹝酒炒﹐一錢﹞

丹參﹝二錢半﹞益母艸﹝二錢﹞甘艸﹝炙﹐一錢﹞升麻﹝八分﹞

酒引。如血气切痛﹐加山楂二錢﹐外用蓖麻子肉錢半﹐搗爛﹐貼頭頂心﹐收卽去之。下用燻洗法。﹝方載後﹞

約營煎

治濕熱下墜﹐疼痛肛脫。

蒼朮白芍甘艸續斷地楡黃芩槐花荊介﹝各一錢﹞升麻﹝八分﹞烏梅﹝二个﹞

如血熱而燥者﹐去蒼朮﹐加生地。

備揀古來治脫肛至簡至穩神方於後﹐以便取用。

脫肛﹐用枳殼﹑防風各一兩﹐枯礬二錢﹐煎水﹐乘熱燻洗。

○又方﹕用赤皮蔥﹑韭菜各帶根煎湯﹐入大楓子﹑防風末數錢﹐乘熱燻洗。

○又方﹕用五倍子煎湯洗﹐隨以赤石脂末摻上托入。

○久痢脫肛﹐用訶子﹑赤石脂﹑龍骨各二錢﹐研細末﹐以茶少許和藥﹐摻肛上﹐絹帛揉入。

○又方﹕用鱉頭﹝﹐存性﹞入枯礬少詳摻上托入。

○又方﹕用伏龍肝﹑鱉頭骨五錢﹐五倍子二錢﹐共研末﹐先以紫蘇煎湯溫洗﹐後用麻油調藥敷上。

○又方﹕用五倍子三錢﹐明礬二錢煎洗。

○又方﹕用桑葉﹑桃葉煎湯﹐入礬末燻洗。

○肛門腫痛﹐薴麻根搗爛坐之。

○又方﹕用薴麻根煎洗﹐外以木賊研末敷。

○又方﹕用鍛石炒熱﹐帛包坐上﹐冷則易之。

○血熱者﹐四物加條芩﹑槐花。

○血虛者﹐四物加白朮﹑茯苓。

○兼痔而痛者﹐四物加槐花﹑黃連﹑升麻。

○久痢者﹐補中加酒炒白芍。

○腎虛者﹐六味丸。虛寒者﹐八味丸。

○瀉痢至於脫肛者﹐用石橊皮﹑陳壁土﹐少加明礬﹐煎洗﹐再用五倍子炒研末﹐敷托而上。

○脫肛﹐用大田螺﹐將井水養三﹑四日﹐去泥﹐以雞爪黃連研細末﹐入甲內﹐待化成水﹐以茶洗淨﹐將雞翎蘸掃之﹐以軟帛托上﹐自不再脫也。

四十﹑論瘰

瘰多生於耳後﹐纏繞項下﹐其初起如豆粒﹐漸如李核﹐或一粒﹐或三﹑五粒﹐按之則動而微痛﹐久之則日甚﹔或頸項彊痛﹐或午後微熱﹐夜間口漧﹐食少體倦﹐或堅而不潰﹐或潰而不愈。皆由气血不足﹐故爲癆瘵而終。經云「肝腎虛熱則生。」《病機》云「因虛勞气郁所致﹐屬肝膽二經之病。」二經多气少血﹐或思慮恚怒以傷肝﹐則木火動搖而血燥。然肝火之有餘﹐實由於腎水之不足也。陰虛火盛﹐衝擊關津管束之處﹐結成頑核﹐久則潰腐﹐治宜養陰和肝﹐理脾舒郁﹐其瘡自消。若不詳脈證虛實﹐而槪用追觸攻下﹐以損眞元﹐則气血愈虛﹐必爲壞證矣。至於結在胸旁及兩脇者﹐此名焉刀﹐病同而治法不異。

凡脈洪大﹐以元气虛敗﹐不治。面色慘白﹐爲金克木﹐不治。眼內赤脈貫瞳人一條﹐一年死﹐二條二年死。

凡有身體頭項及心胸腹背皆有堅核﹐不痛﹐但作寒熱者﹐此名爲結風气腫也。審其是風是火﹐或虛或實治之。此外又有癭癅者﹐癭則著於肩項﹐癅則隨气凝結。戒食濃味﹐忌用破決。凡長大堅硬不移者﹐名曰石癭﹔皮色不變﹐名曰肉癭﹔筋脈露結﹐名曰筋癭﹔赤脈交結者﹐名曰血癭﹔隨憂愁消長者﹐名曰气癭。皆不可妄破﹐照證立方治之。惟胎癭破而出其脂粉則愈。

夏枯艸方

治瘰前後﹐多用夏枯艸煎湯代茶﹐或熬膏服﹐並貼更妙。以入厥陰血分﹐生血潤燥﹐此病之聖藥也。

又連翹能入少陽敗毒﹐亦此病之神藥也。

治瘰痰核方

治瘰初起﹐多宜服。此外用下灸法卽愈。每日用忍冬花﹑蒲公英各五錢﹐夏枯艸六錢煎湯服之﹐勿同。

瘰灸法

治瘰初起﹐取肩穴﹐在肩尖骨縫交接處﹐卽是灸穴。又取曲池穴﹐在肘尖骨縫交接處﹐卽是灸穴。再以指甲掐兩肩兩肘四所﹐覺患處微有酸麻﹐其穴乃眞﹐各灸燈火七壯。在左灸左﹐在右灸右。左右俱病者﹐俱灸之。隨用大蒜切片﹐約三錢濃﹐安患處﹐以蘄艾或三五年之艾於手中擦熟﹐其軟如綿﹐如大豆大一粒﹐安蒜上灸之。痛則易艾﹐再挑起蒜﹐勿令大痛﹐傷肉起泡。三壯﹐換蒜再灸。每日灸蒜十餘片﹐一連四﹑五日﹐或六﹑七日不間﹐以拔郁毒﹐愈多愈妙。節上二穴燈火﹐亦以連日灸之爲貴。如破久不合﹐更用江西豆豉爲末﹐以唾津和作餅﹐如前法灸之﹐以助陽气﹐內服補藥﹐外貼大乙膏﹐卽三四年者亦愈。

○又或瘡口已破﹐內核不腐﹐先服益气養榮湯三五劑﹐次用鍼頭散敷之﹐以去腐肉。或再用艾灸﹐內服前湯。

益气養榮湯

治气血損傷﹐四肢頸項等處腫痛﹐或軟或硬﹐或日晡發熱﹐或潰而不斂。

瘡科補養聖藥。

人參﹝無者﹐或以沙參﹑或以時下生條參﹑或以山藥代之。﹞黃

﹝鹽水炒﹞當歸川芎熟地白芍﹝酒炒﹞貝母香附茯苓陳皮﹝各一錢﹞柴胡甘艸桔梗﹝各六分﹞

白朮﹝二錢﹞

姜引。如口渴﹐加五味子﹑麥冬。如往來寒熱﹐重加柴胡﹑地骨皮。膿淸﹐加人參﹑蜜炒黃。膜多﹐重加當歸﹑川芎。膿不止﹐重加人參﹑黃﹑當歸。肌肉遲生﹐加白蘞﹑肉桂。

必效散

治瘰頑核﹐內服此藥﹐外以鍼頭散腐之。若气血虛者﹐先服益气養榮湯數劑﹐後服此方﹐毒盡下﹐再服前湯。

硼砂﹝二錢半﹞輕粉﹝一錢﹞麝香﹝五分﹞巴豆﹝五粒﹐去膜﹞白檳榔﹝一个﹞

斑蝥﹝四十个﹐去頭翅﹐同糯米炒﹞

共爲細末﹐取雞子二个﹐去黃﹐用淸調藥﹐仍入殼內﹐以濕紙數層糊口﹐入飯甑蒸熟﹐取出曬漧﹐研末。虛者每服五分﹐實者一錢﹐用炒生薑煎酒﹐或滚湯於五更調服。如覺小腹痛﹐用益元散六錢﹐溫水調服﹐其毒俱從小便出。胎婦勿服。

○此方斑蝥﹑巴豆似爲峻利﹐然巴豆能解斑蠻之毒﹐用者勿畏﹔況毒之深﹐非此莫解。虛者﹐宜補先而攻後﹐或間服之﹐無虞。

○又方﹕用雞子﹐每个入斑蝥一枚﹐飯上蒸熟﹐去斑蝥﹐每日空心食一枚﹐一七便愈。若气虛者﹐佐以益气養榮湯。

如神散

治瘰已潰﹐瘀肉不去﹐瘡口不斂。

松香﹝一兩﹞白礬﹝三錢﹞

共爲末﹐麻油調搽﹐濕則幹滲。

鍼頭散

治一切頑瘡﹐內有膿管瘀肉﹐或瘰結核不化﹐及潰後不斂﹐宜此藥追觸。

赤石脂﹝二錢半﹞輕粉麝香﹝各二分半﹞白丁香﹝錢半﹞生砒黃丹﹝各五分﹞

蜈蚣﹝一條﹐炙幹﹐研末﹐用一半﹞

共爲末﹐搽瘀肉上﹐其肉自化。若瘡口小﹐或痔瘡﹐用糯米粥和作細條﹐陰漧﹐入內﹐外以膏藥貼之﹐內服托裏補藥﹐不久合口。

替鍼丸

治膿成不得潰者。

白丁香砂

眞沒藥乳香﹝各一匙﹞糯米﹝四十粒﹞

先以鍛石一塊置碗內﹐量入水﹐待熱﹐將米排於灰中﹐良久﹐候米如水晶狀﹐取出用之。如米未就﹐再用灰制﹐後將各藥末與米再研﹐收貯。用時﹐以飯丸麥粒大﹐每用一粒﹐黏瘡頭上﹐其膿自出。若附骨等疽及緊要之地﹐宜及時鍼砭﹐出之爲善。

昆布丸

治項下結囊﹐欲成癭者。

昆布海藻﹝俱酒洗﹐等分﹐焙﹞

上爲末﹐蜜丸﹐含化咽之﹐或水化服之。如肝經病﹐瘰﹑癭癅﹐服調治藥未應者﹐宜此方加膽艸﹝酒炒﹞﹑小麥﹝醋炒﹞﹐照上加半。

生肌散

治瘡不合。

木香輕粉﹝各二錢﹞黃丹﹝五錢﹞枯礬﹝三錢﹞

共爲細末﹐用豬膽汁拌勻曬漧﹐再研細﹐摻患處。此方乃解毒去腐搜膿之劑﹐以毒盡則肉自生﹐大異用龍骨﹑血竭之類﹐以求生肌﹐反增腐爛也。

凡患瘰者﹐或補或攻﹐藥已配就﹐用全穿山甲﹐於項上或左或右﹐取患處之甲二三十片﹐削淨切碎﹐土拌微火炒成珠﹐每劑藥用五六片爲引。凡手足有病﹐藥力一時難到者﹐亦用此法。手病取前腳之甲﹐足病取後腳之甲。必要取眞在患處者方效﹐此予屢試屢驗者也。

備揀古來治瘰至簡至穩神方於後﹐以便取用。

牡蠣研粉﹐項下結核﹐以茶引之。胸脇堅結﹐以小柴胡湯引之。

○瘰初起﹐用蓖麻子搗敷。又方﹕用海藻﹑昆布洗淨﹐浸酒服﹐滓敷。又方﹕以野菊花根擂酒服﹐滓敷。

又方﹕用姜蠶爲末﹐每日水調五分﹐服一月愈○立齋治瘰諸法﹕腫脈沈數者﹐泄之。

腫痛﹑寒熱脈浮者﹐邪在表也﹐宜發散。因怒者﹐疏肝行气。腫痛﹐脈浮洪而數者﹐祛風淸熱。脈澀者﹐補血爲主。脈弱者﹐補气爲主。腫硬不潰者﹐補气血爲主。抑鬱所致者﹐解鬱結﹐調气血。潰後不斂者﹐屬气血俱虛﹐宜大補。虛勞所致者﹐補之。因有核而不斂者﹐腐而補之。脈實而不斂或不消者﹐下之。

○凡瘰﹐用牡蠣粉四兩﹐元參末三兩﹐甘艸一兩﹐麵糊丸﹐每用三十丸﹐酒下﹐日三服。不拘已潰﹑未潰皆效﹐並除根。或用牡蠣四兩﹐甘艸一兩﹐爲末﹐茶調服一錢﹐神效。

凡瘰治法﹐先用燈火﹐次用隔蒜灸法﹐以連日多灸爲貴﹐內服夏枯艸方。不消﹐脈證實者﹐用必效散﹐毒下卽止﹐服補養藥。不消﹐再下﹐隨服益气養榮湯數十劑﹐自消。至於潰者﹐亦看虛實﹐虛者內服補藥﹐外用豆豉餅灸法﹐接引陽气。或有瘀肉﹐用如神散搽之﹐或有膿管﹐用鍼頭散敷之﹐進益气養榮湯﹐卽年久不愈者﹐無不收功。若潰後屬實者﹐照前脈證俱實者治法可也。

卷十二雜證

四十一﹑論痔漏

﹝初起爲痔﹐久則成漏。痔屬酒色﹑鬱气﹑血熱﹐或有虫痔。漏屬虛與濕熱。﹞

痔漏有五﹐曰牝﹑牡﹑气﹑血﹑酒之異。又有腸風痔﹑脈痔﹑雌雄痔﹐皆五痔之別名。此方書多立名色以炫人。而《內經》只云「因而飽食﹐筋脈橫解﹐腸爲痔。」其始也﹐肛邊狀如鼠乳﹐久而不治﹐則傍穿數穴﹐腐潰膿血﹐卽成漏矣。夫痔輕而漏重﹐痔實而漏虛﹐蓋以痔止出血﹐始終是熱﹐治宜涼血淸熱。漏流膿水﹐初宜涼血淸熱﹐兼用燥濕﹐久宜溫散。以始是濕熱﹐終屬濕寒﹐不用溫藥﹐何以去濕而散寒乎﹗非止痔漏﹐百病多有始熱而終寒者﹐其脈其證﹐顯然可驗。丹溪下血條云「下血久而不愈者﹐後用溫劑」﹐正此義也。

凡痔屬肝﹑脾﹑腎三經之證﹐若肺與大腸二經風熱﹑濕熱﹐熱退自愈。不守禁忌﹐亦成漏證。此因酒色過度﹐或炙過食﹐或勞傷元气﹐陰虛火熾﹐皆成斯疾。其瘡潰爛不一﹐治頗相似。其腸頭成塊者﹐濕熱也。痛者﹐風熱也。大便燥結者﹐火也。潰而爲膿者﹐熱勝血也﹐當各推所因而治之。

凡痔漏下血﹐服涼藥不應者﹐必因中气虛﹐不能攝血﹐用補中升陽之藥而愈。至如兼疝兼下疳者﹐皆肝腎不足之變證也﹐用地黃丸﹑益气湯﹑以滋化源爲善。若專用涼藥治火者﹐無不致禍。且血气出於穀气﹐當以胃藥收功﹐胃气一回﹐血自循經絡矣。

脈弦絕澀者難治﹐滑大柔和者易治。气虛者脈遲﹐血虧者脈澀。

敗毒散

治痔瘡初起﹐先以此解散脾胃風邪﹐證屬熱者。

人參﹝隨便﹞茯苓枳殼甘艸川芎羌活獨活前胡柴胡桔梗﹝各等分﹞

姜引﹐宜多服。

不換金正气散

治證同前﹐但此屬寒者。

濃朴﹝姜炒﹞藿香半夏蒼朮陳皮﹝各一錢﹞甘艸﹝五分﹞

姜棗引﹐加當歸錢半﹑川芎一錢﹐更妙。

秦艽防風湯

治痔漏作痛﹐大便結燥。

秦艽防風當歸白朮黃柏陳皮柴胡大黃﹝煨﹞澤瀉﹝各一錢﹞桃仁﹝去皮尖﹞

紅花升麻甘艸﹝各五分﹞

空心服。如火甚腫痛﹐加芩連﹑荊芥。如大便溏而气血虧﹐去大黃﹐加黃﹑川芎﹑白芍﹐後服補中益气湯爲主﹐亦須隨證加入。

六君子湯

治痔漏日久﹐脈數而澀﹐飲食日減﹐肢體愈倦﹐一切不足之證。先當服補中﹐交服此方收功。

人參白朮茯苓甘艸﹝炙﹞陳皮半夏﹝各一錢﹞

姜棗引。如中寒﹐上嘔下瀉﹐加炮姜。如气虛﹐加黃﹑扁豆。如體弱﹐兼髒毒下血﹐加芎﹑歸﹑枳殼﹑槐花﹑地楡。

芎歸湯

治气血不調﹐致痔漏﹑日下膿血等證。

當歸﹝六錢﹞川芎﹝三錢﹞

熱加赤苓﹑槐花。冷加白苓﹑木香。熱則血淸而色鮮﹐冷則血濁而色黯。或再照命熱加入。

痔漏腸紅方

治痔漏下血﹐十日全愈﹐其效無比。

黃連﹝一兩﹐好米酒浸一夜﹐撈起陰漧﹐余酒後用﹞百艸霜﹝用茅柴燒者﹐不用松柴燒者﹐一兩。二味共研末﹞

烏梅蒸軟﹐取肉一兩﹐用前浸黃連酒蒸爛﹐三味同搗爲丸﹐幹加前酒﹐每空心酒下四五十丸﹐三日見效。

下品錠子

治五漏﹐瘰﹐及翻花癅﹐气核﹐腦疽﹐發背﹐諸惡毒瘡。

白礬﹝二錢﹞白砒﹝錢半﹞乳香沒藥﹝各二分半﹞眞牛黃﹝三釐﹞

上將砒末入紫泥罐內﹐次用礬末蓋之﹐以炭火﹐煙盡取出﹐研末﹐並各藥俱研極細末﹐用糯米粥糊爲小繞香樣﹐陰漧﹐每用二﹑三釐﹐瘡內三﹑四次﹐年深者五﹑六次﹐其根自腐。如瘡露在外﹐以蜜水調搽。

○嘗有一媼﹐治瘰﹐以錠子瘡內﹐上用膏藥貼之﹐其根自腐﹐未盡再用﹐去盡﹐更搽生肌藥﹐數日卽愈﹐人多異之。若气血虛者﹐內服補藥﹐如十全﹑補中﹑歸脾之類。

枯痔水澄膏

治痔護肉。

郁金白芨﹝各一兩﹞

共研細末。如患內痔﹐候登廁時﹐翻出在外﹐側臥於牀﹐洗淨﹐以蜜水調藥﹐敷穀道四邊好肉﹐畱痔在外﹐以紙蓋藥良久﹐然後用後枯藥搽痔上﹐仍用溫水於紙上潤之﹐勿令藥幹。

白礬﹝四兩﹞生信石﹝二錢半﹞朱砂﹝一錢﹐研極細末﹞

先將信末入紫泥罐底﹐次將礬末蓋之﹐用火令煙盡﹐將礬研末﹐置於掌中﹐乃入朱砂末少詳﹐以唾調之﹐搽痔上周徧﹐一日三上﹐看痔頭有焦色爲效﹐有黃水出盡爲妙。中夜上藥一徧﹐來夜又上藥﹐小痛不妨。換藥時﹐以溫水洗去舊藥﹐或用荊芥湯洗淨﹐藥照前法上之。二﹑三日黃水將盡﹐可於藥中增朱砂﹐減白礬﹐其濃薄看瘡色用之﹐方是活法。今人言能取痔者﹐皆此方也。

如神千金方

治痔皆效。

好信石﹝三錢﹐打碎﹞白礬﹝一兩﹐爲末﹞黃丹﹝飛過﹐五錢﹞蠍梢﹝七个﹐焙榦爲末﹞

艸烏﹝光實者﹐去皮生研﹐五錢﹞

用明礬入罐內﹐燒令沸﹐次下信拌勻﹐火﹐令罐紅煙起爲度﹐取爲末﹐方入後三味同研﹐以瓷罐收貯。如欲敷藥﹐煎甘艸湯洗淨﹐然後用麻油調藥塗患處﹐每日上藥三次﹐必出黃水﹐則痔頭漸消﹐黃水出盡﹐搽生肌之藥﹐十日全愈。

水銀棗子膏

治虫痔癢不止。

水銀﹝二錢﹞棗肉﹝四錢﹞

和研水銀不見星﹐撚如棗核狀﹐少用綿裹納肛門中﹐明日虫盡出。

備揀古來治痔漏至簡至穩神方於後﹐以便取用。

酒痔便血﹐用靑蒿葉爲末﹐糞前血﹐冷水調服﹔糞後血﹐酒調服﹐以靑蒿涼血而不壞胃也。痔痛﹐用木鱉仁雌雄各五个﹐研作七丸﹐碗覆濕處﹐勿令幹﹐每夜一丸﹐開貼痔上﹐自消。

○虫痔﹐用槐白皮煎洗﹐良久﹐欲如大便﹐當有虫出。三次愈。

○痔漏腫痛﹐用椒目研末﹐酒服二錢。

○燻痔神方﹕用白芷﹑黃柏﹑夏枯艸﹑紫花地丁各五錢﹐明礬﹑皂礬﹑甘艸各一錢﹐煎水﹐先燻後洗﹐二次立愈。後用便桶刮垢焙漧﹐每一錢加冰片二分﹐研末﹐攤紙上﹐按痔上﹐二次斷根。

○痔漏作痛﹐先以木鱉仁一兩煎洗﹐次搗蔥葉汁﹐和蜜塗之﹐三時卽安。

○翻花痔﹐用木瓜研末﹐鱔魚涎調貼。

○翻花痔﹐用荊芥﹑防風﹑朴硝各五錢﹐煎湯洗之。

次用木鱉子仁﹑郁金研末﹐入冰片少許﹐水調敷之。

○丹溪云﹕漏瘡須先服補藥﹐外以附子爲末﹐唾津和爲餅﹐如三錢濃﹐安瘡上以艾炷灸之。但灸令微痛﹐不可令大痛成泡﹐或數十壯﹐以多灸爲貴。附子餅漧﹐易之﹐來日再灸﹐直至肉平爲效。如是者﹐或灸至七日﹑十日﹐未成者卽消﹐已成者卽潰﹐而易收功﹐切勿以潰而不灸也。此法最妙﹐百治百愈。

○遠年痔漏﹐用木賊﹑蓮蕊﹑牽牛﹑當歸等分研末﹐水調服。

○外痔寸長﹐用槐花日服﹐並洗之。

○凡雞﹑鴨﹑鵝﹑牛膽﹐俱搽痔有效。

四十二﹑論癲狂

﹝附﹕論邪祟。﹞

經曰「重陽者狂﹐重陰者癲。」又曰「陽虛陰實則癲﹐陰虛陽實則狂。」而其證亦異。

癲病之來﹐忽然僵僕﹐或歌或泣﹐如醉如癡﹐常昏多倦﹐多屬不足﹐此心血之虧也。狂病之來﹐一發猖暴﹐或詈罵﹐或憤怒﹐登髙逾垣﹐不知畏忌﹐多屬有餘﹐此痰火之盛也。由此觀之﹐其陰陽寒熱﹐迥然不同﹐不得槪謂癲狂悉屬熱也。至於癇病﹐卽癲病也。觀《內經》所言癲證甚詳﹐而癇則無言﹐卽此可知。而後世有風癇﹑牛癇﹑豬癇之多種者﹐此不過因其聲之相似﹐遂立此名﹐徒滋惑亂﹐無足憑也。

痰气俱安湯

﹝新﹞治癲因气逆痰滯﹐塞心竅﹐壅經絡﹐僵僕搐搦﹐彊直香迷。至於火之有無﹐宜察其脈證而加減之。

陳皮﹝去白﹐二三錢﹞半夏﹝二錢﹞膽星﹝一﹑二錢﹞海石﹝二錢﹞白芥子﹝炒研﹐七分﹞

澤瀉木通﹝各一錢三分﹞

水煎﹐溫服。如大便閉結﹐而火不下者加大黃﹔不應﹐加芒硝。如痰盛火不降者﹐加童便。如舌黃﹐小水不利者﹐加梔子。如口渴喜冷者﹐加生石膏。如胸脹痛者﹐加靑皮。如痰因風鼓﹐加鉤藤鉤﹑姜蠶。如經絡痰滯不活﹐加竹油薑汁。但所加者分量宜重。

○凡昏迷﹐或一時﹐或半日乃蘇者﹐由气之倏逆修順﹐不必驚惶也。

滚痰丸

治痰迷心竅﹐昏不知事﹐癲風百出。

礞石﹝﹐金色﹐一兩﹞大黃﹝酒蒸﹞黃芩﹝各半斤﹞沈香﹝五錢﹞

共研細末﹐滴水爲丸。臨臥時﹐用熱水一口許送三﹑五十丸﹐過喉卽仰臥﹐令藥徐徐而下﹐大半日勿飲食起坐﹐必使藥气逐上焦滯痰﹐過膈入腹﹐然後動作﹐方能中病。或病甚者﹐須連進二﹑三次﹐或多至百丸﹐亦覺無妨。

吐痰方

治胸膈痰滯﹐時發癲病。

用白礬一兩﹐水煮一時﹐入蜜一合﹐更煮一刻﹐溫服卽吐。如未吐﹐再飲熱水一盞﹐吐痰爲效。

服蠻煎

治水不制火﹐心腎微虛而癲者。

生地麥冬白芍菖蒲石斛丹皮茯神﹝各二錢﹞陳皮﹝一錢﹞木通知母﹝各錢半﹞

水煎服。如痰盛多郁者﹐加貝母二錢。如痰盛兼火者﹐加膽星錢半。如陽明火盛狂躁者﹐加生石膏二﹑三錢﹐或加大黃二錢。

朱砂安神丸

治心虛有火﹐癲癇香迷。

朱砂﹝三錢﹐細研﹐水飛﹐爲衣﹞生地﹝二兩﹞當歸﹝兩半﹞甘艸﹝五錢﹞黃連﹝一﹑二兩﹞

共研細末﹐湯浸蒸餅爲丸﹐朱砂爲衣﹐用溫水送下二﹑三十丸。

抱膽丸

治男婦一切癲癇風狂﹐或因驚恐所致﹐悉效。

水銀﹝二兩﹞黑鉛﹝兩半﹞朱砂﹝細研﹞乳香﹝細研。各一兩﹞

上將黑鉛入銚子內溶化﹐下水銀結成砂子﹐次下朱砂﹑乳香﹐乘熱研勻﹐爲丸雞豆大。

每服一丸﹐空心井花水吞下。病者得睡﹐切莫驚動﹐覺來卽安。再一丸﹐可除根。

靈苑辰砂散

治風痰諸癇﹐狂言妄走﹐一發僕地﹐吐沫戴眼等證。

辰砂﹝佳者﹐一兩﹞棗仁﹝微炒﹞乳香﹝明者。各五錢﹞

上研細末。先令病患飲醉﹐但勿令吐﹐居靜室中﹐將前藥作一服﹐用溫酒一鐘調勻﹐令頓飲之﹐便令安臥。或一﹑二日﹐或三四日﹐切勿驚覺﹐待自醒卽愈。若驚寤﹐則難治矣。

龍腦安神丸

治男婦小兒癲癇﹐不論遠近﹐服之悉愈。

龍腦麝香牛黃﹝各三分﹐細研﹞犀角屑人參茯神麥冬朱砂﹝水飛。各二錢﹞

桑白皮地骨皮甘艸﹝炙。各一錢﹞馬牙硝﹝二分﹞金箔﹝十片﹞

共研細末﹐煉蜜丸﹐彈子大﹐金箔爲衣。寒用熱水﹐熱用涼水﹐不拘時﹐化下一丸﹔小兒半丸。病久者﹐日進三服。但牛黃必須眞者﹐方得奏效。

凡癲癇無火者多﹐若無火證﹑火脈﹐不可妄用涼藥﹐損傷脾胃﹐致有气血暴脫凶證。宜用八珍﹑十全大補等湯﹐或漧薑﹑桂﹑附之類﹐皆所必用﹐不得謂槪屬實邪而禁用補劑也。

三補丸

治三焦火熱﹐邪乘心胃二經﹐狂暴不寧﹐宜治火爲主。而或痰或气﹐察其甚者而兼治之。

黃連黃柏黃芩﹝等分﹞

爲丸﹐淡鹽湯送下。如痰甚者﹐加膽星。如气滯者﹐加香附﹑白芥子﹑陳皮之屬。如大便燥結﹐屬陽明胃火者﹐加大黃﹔不應﹐加芒硝。如口渴﹐加生石膏。如小便短澀﹐加澤瀉。如舌燥而黃﹐加山梔子。

淸心湯

治心受熱邪﹐狂言叫罵﹐動履失常﹐脈實便結者。

黃連黃芩梔子連翹薄荷甘艸芒硝大黃竹葉﹝二十片﹞

溫服。如系陽明火盛者﹐宜白虎湯亦可。﹝方載下三消。﹞

生鐵落飲

治因火致痰甚者﹐狂怒橫暴﹐病出於肝﹐屬木。鐵落﹐金也﹐以金制木之意﹐能墜痰鎭心。

鐵落﹝系鐵砧下錘鐵落下者﹐收十餘斤﹐煮水以煎藥﹞石膏﹝五錢﹞元參秦艽﹝各四錢半﹞

龍齒茯苓防風﹝各七錢﹞

上研末﹐每用一兩﹐入鐵汁中煎好﹐加竹瀝半杯合服﹐每日三次。甚者宜滚痰丸。如水不制火而兼心腎微虛者﹐用上服蠻煎﹐或朱砂安神丸亦可。

大承气湯

治三焦熱甚﹐狂暴非常。因據《內經》奪食卽已之義﹐﹝食入於陰﹐長气於陽﹐故陽旺而狂也。﹞故用此湯下之。或者火極似水﹐六脈隱伏﹐身表如冰﹐而發則叫呼聲髙﹐詈罵逾垣者﹐亦用此湯數下之。身溫脈生﹐方得愈也。然亦有心血不足﹐神無所依﹐而變亂不常者﹐此屬癲證﹐宜補不宜瀉。二者誤認﹐頃刻凶危。﹝方見傷寒下證。﹞

附﹕論邪祟

《內經》十八卷﹐未嘗論及邪祟﹐其言邪气盛則實者﹐指六淫之邪耳﹐非世俗所謂神鬼妖怪也。丹溪云「虛病﹑痰病﹐有似邪祟。蓋气血兩虧﹐痰客中焦﹐以致視聽言動﹐皆爲虛妄﹐以邪治之﹐其人必死。」由是觀之﹐何邪之有﹗……然必因虛而入﹐蓋正气虛﹐則陽明之气不足以勝其幽潛﹐更必因心而客。蓋邪心起﹐則淫亂之怪﹐適足以招其類聚﹐乃致面黃肌瘦﹐或奇夢驚心﹐或昏倦嗜臥﹐或飲食久絕而神色不變﹐或妄言禍福而明徵不謬﹐或脈乍疏乍數﹐乍大乍小。凡遇此證﹐以補虛安神爲主。有痰者吐之﹑消之﹐有積者下之﹑攻之。用灸法以治其外﹐正言以醒其心﹐未有不愈者。若張皇無主﹐純用攻擊﹐不惟病不去﹐而命亦危矣。

備揀古來治癲狂邪祟至簡至穩神方於後﹐以便取用。

丹溪曰「治癲狂大法﹐以行痰爲主﹐如黃連﹑南星﹑栝蔞﹑半夏﹐尋火尋痰﹐分多少而治。若痰盛者﹐必用吐法﹐吐後用朱砂安神丸及平肝之藥靑黛﹑柴胡﹑川芎之類。」○邪狂橫暴﹐用苦參爲末﹐蜜丸﹐茶淸下﹐上方也。

○又法﹕將兩手兩足大拇指﹐以二指並縛一處﹐用艾灸爪甲旁七壯﹐須於甲肉之半﹐令四處著火﹐此名鬼兪穴……○邪附而癲﹐燒蠶蛻紙灰﹐酒調服﹐或於手拇指甲下鍼之血出﹐卽止。

○心虛癲風﹐用郁金七兩﹐﹝須四川蟬肚者爲眞。﹞生明礬三兩﹐共研末爲丸﹐湯水任下六十丸﹐治痰裹心竅者最妙。

○陽狂橫暴﹐用大黃五錢﹐芒硝三錢﹐去胃中實熱﹔當歸五錢﹐補血和陰﹔甘艸二錢﹐緩中瀉火﹔加姜棗者﹐引入胃也﹐以大利邪去爲度。經謂﹕「微者逆之﹐甚者從之」﹐此之謂也。

○癲風邪祟﹐用朱砂一兩﹐細研水飛﹐靑靛淨花二錢﹐以豬心血糊爲丸﹐每用茶下二十丸﹐甚者不過三服。

○猝癇﹐用鉤藤﹑甘艸煎服。

○風癲﹐用南星九蒸九曬﹐薑汁糊丸服。

○鬼附啼泣﹐或中惡腹痛﹐用升麻煎服。

○中五屍鬼祟﹐用忍冬藤﹝卽俗名金銀藤。﹞煮汁服﹐或煎膏酒化服。

○邪祟﹐用大蒜搗溶﹐同香墨磨汁﹐醬汁合服。又方﹕同雄黃﹑杏仁研末服。

又方﹕用安息香燒之﹐能去鬼祟﹐並治婦人夜夢鬼交。如丹參﹑白鮮皮﹑白蒺藜﹐俱可治邪。

四十三﹑論三消

﹝上消﹑中消﹑下消。﹞

上消者﹐渴證也﹐隨飲隨渴﹐上焦之津液枯涸﹐其病在肺﹐而心脾陽明之火﹐皆能燻蒸而然﹐故又謂之膈消。中消者﹐中焦脾胃病也﹐多食善饑﹐而身日瘦﹐又謂之消中。下消者﹐下焦腎經病也﹐小便黃赤﹐或爲淋濁﹐或如膏脂﹐面黑體瘦﹐又謂之腎消。此三消者﹐屬火證也。然有實火者﹐以邪熱之有餘也﹔有虛火者﹐以眞陰之不足也。若不辧虛實治之﹐則未有不誤者矣。

白虎湯

治上焦﹑中焦實熱﹐脈證悉實﹐身熱舌黃﹐溺赤口渴。

生石膏﹝二兩﹞知母﹝三錢﹞甘艸﹝錢半﹞糯米﹝一撮﹞

溫服。如渴多饑少﹐汗甚﹐右寸脈虛者﹐加人參一錢。中焦火證善饑者﹐亦用白虎湯。

玉女煎

治水虧火甚﹐六脈浮洪滑大﹐煩熱漧渴。若溏泄者忌用。

生石膏﹝三﹑五錢﹞熟地﹝五錢﹐或七﹑八錢﹞麥冬﹝二錢﹞知母牛膝﹝各錢半﹞

溫服﹐或冷服。如火盛者﹐加梔子﹑地骨皮之屬。如多汗者﹐加北五味十四粒。如小水不利﹐或火不能降者﹐加澤瀉錢半﹐茯苓一錢。

六一甘霹散

治陽明內熱﹐口渴班黃﹐及熱痰喘嗽﹐二便閉結。

石膏﹝六兩﹐生用﹞甘艸﹝一兩﹞

研細末﹐用涼水或用溫水﹐每調服三錢。

凡中消善饑﹐古以調胃承气湯下之。旣已善饑﹐自無停積﹐何堪攻擊﹗如有閉結﹐或可暫用﹐否則用上三方淸火可也。或各加升麻四﹑五分﹐引淸气上升﹐而渴自止。亦妙法也。

大補陰丸

治腎水虧敗﹐小便淋濁如膏﹐陰火上炎﹐左尺空虛。

黃柏知母﹝各用鹽酒炒﹐俱四兩﹞熟地龜板﹝酥炙﹐或酒炙。各六兩﹞

上爲細末﹐地黃搗膏﹐用豬脊髓同蒸熟﹐加煉蜜爲丸﹐鹽湯遂下五﹑六錢。卽滋腎丸亦可。六味地黃丸加黃柏﹑知母更妙。

滋腎丸

治證同前。

黃柏知母﹝鹽炒。各二兩﹞肉桂﹝二錢﹞

蜜丸。方中用肉桂爲引者﹐借辛熱引入腎中之虛熱處﹐俾知柏以成功也。

以上諸方﹐悉屬陰寒﹐中病卽止。或於病減一半時﹐宜中時間服補脾之藥﹐如四君﹑歸脾之屬﹐或加麥冬﹑五味﹐補土生金﹐消金生水﹐庶無後患。

八味地黃丸

治火衰不能化气﹐气虛不能生液﹐而水涸消渴者。

眞懷慶大地﹝八兩﹐用砂仁四錢微炒﹐研末﹐同米酒蒸曬﹞淮山藥﹝四兩﹞棗皮﹝四兩﹐酒蒸﹞

白茯苓﹝四兩﹐人乳拌蒸更妙﹞粉丹皮﹝酒浸曬漧﹐二兩﹞建澤瀉﹝一兩五錢﹐淡鹽水浸﹐曬漧﹞

桂面﹝揀肉濃甜多辣少者﹐三兩。忌火﹞附子﹝四兩﹐制法載本艸﹞

除地黃﹑棗皮先搗成膏外﹐余藥研細末﹐加煉蜜爲丸﹐每早用淡鹽水送七﹑八錢。

凡三焦之火﹐多有病本於腎﹐而無不由乎命門。夫命門爲水火之腑﹐水虧者﹐固能爲消爲渴﹐此腎中之陰虛也﹐宜用六味。火甚加黃柏﹑知母﹐或再加麥冬﹑五味。壯水淸金以制火﹐人固有知之者﹔謂陽虛無火﹐亦能爲消﹑爲渴﹐則人不信。不知水不得火﹐是無陽不化﹐有降無升﹐所以飲水直入膀胱﹐而飲一溲二﹐以致泉源不滋而枯涸爲病者﹐是皆眞陽不足﹐火虧於下之消證也。知用桂附於滋陰藥中﹐則水得火而溫﹐如釜底加薪﹐而氤氳上頂矣。

此生殺之微權﹐若不詳明﹐再用苦寒以伐生气﹐則消者日甚﹐不能止矣。凡內傷勞病﹐有火虧不能歸源﹐泛遊於外﹐而爲假熱證者﹐亦宜知此﹐而用之乃妙。閱者宜深思之﹐不得忽過。

保元湯

﹝新﹞治腎虛無火而下焦滑遺者﹐以補陰固澀爲主。

熟地﹝三五錢﹞棗皮﹝二錢﹞山藥﹝錢半﹞菟絲子﹝炒香搗碎﹐二﹑三錢﹞五味﹝三分﹞

益智仁﹝酒炒﹐一錢﹞附子﹝錢半﹞肉桂﹝一﹑二錢﹞

水煎﹐空心服。如虛滑遺甚者﹐加金櫻子淨肉二錢﹐或加烏梅二个。如兼大便溏泄﹐加骨脂﹑吳茱萸之屬。

凡消渴能食﹐病久而小便數者﹐津液必竭﹐則經絡澀而榮衛不行﹐气血凝滯﹐定成疽瘡。

又有不能食而陰虛水泛﹐反來克土﹐土虛不能滲濕而生熱﹐濕熱相搏﹐不能傳化﹐發於皮膚﹐身必腫脹。法載腫脹門﹐所當參用。

○渴家不可發汗﹐𨿽有外邪﹐當從輕治﹐以津液之源竭也。凡下消小便濁﹐而有脂液﹐治宜養陰以釐淸濁﹐切勿用滲濕之藥。腎消﹐小便甜者爲重﹐是生气泄﹐脾气下陷於腎中﹐爲土克水也﹐治宜脾腎兩補﹐或中時用歸脾東加升麻﹐早夜服六味﹑八味之類。

全眞一气湯

治脾腎兩虛﹐補土以生金﹐養金以滋陰。一气相生﹐故中﹑下二消同治﹐凡脾腎兩經虛證﹐皆可用也。

熟地﹝三五錢﹐陰虛甚者加重﹞麥冬﹝去心﹐拌米炒黃﹐二錢﹐肺虛者用半﹞

白朮﹝炒黃﹐不用土﹐三錢﹞淮牛膝﹝酒炒﹐一錢﹞北五味﹝五分﹐或多用﹞附子﹝由一錢加至二錢﹞

水煎服。

備揀古來治三消至簡至穩神方於後﹐以便取用。

天花粉﹐治消渴神藥也。

○消渴﹐宜養肺﹑降火﹑生血爲主。

○三消者﹐多屬津液枯涸﹐補後天﹐以四物湯爲主。上消者加五味﹑人參﹑麥冬﹑花粉煎成﹐入生藕汁﹑生地黃汁。

酒病加生葛汁。中消者﹐本方加知母﹑石膏﹑滑石﹐以降胃火。下消者﹐本方加黃柏﹑知母﹑熟地﹑五味之類﹐以滋腎水。

○三消忌半夏。

○能食而渴者﹐白虎加人參湯。不能食而渴者﹐用四君子加花粉﹐或加漧葛。上中旣平﹐不傳下消。

○兼泄者﹐用白朮﹑白芍之類。

○病後燥渴者﹐餘熱在肺也﹐用參﹑苓﹑甘艸末少許﹐生薑汁調﹐冷服。

○消渴亦有因虫者﹐用苦楝根皮煎就﹐入麝少許﹐空心服﹐𨿽危亦救。

○止渴生津﹐用烏梅﹑豆豉煎服。又方﹕用五倍子研末﹐水調二錢﹐每日服三次。

○消渴變水腫﹐用眞蘇子﹑蘿卜子等分﹐微炒﹐研末﹐桑白皮煎湯﹐調末三錢﹐每日服三次﹐水從小便出﹐渴止腫消。

○消渴﹐用晚蠶砂焙研﹐冷水調二錢頻服。

○傷寒變證﹐有百合病﹐欲臥不臥﹐欲食不食﹐口苦便赤﹐得藥則吐﹐病名百合﹐變成消渴。用牡蠣﹝﹞二兩﹐天花粉二兩﹐共研末﹐米湯調三錢﹐每日服三次。

○消渴﹐單用黃連煎服。

○消渴喜水﹐用泥鰍十尾﹐焙漧﹐去頭尾﹐燒灰﹐榦荷葉等分爲末﹐每用二錢﹐水調下﹐日二服妙。又方﹕浮石﹑蛤粉﹑蟬脫等分爲末﹐鯽魚膽七个﹐調服三錢﹐神效。

○大約此病系膏粱肥甘之變﹐酒色勞傷之過﹐富貴者多有之﹐而貧賤者鮮也。有此病者﹐宜減嗜欲﹐薄滋味﹐卻思慮﹐治或可瘳﹔若徒恃藥餌﹐則難愈矣。

四十四﹑論汗證

汗有自汗﹑盜汗二證。自汗者﹐屬陽虛﹐衛气不固﹐則腠理松﹐而津液爲之發泄也。時常出汗﹐而動作益甚﹐治宜實表補陽。盜汗者﹐屬陰虛。陰虛者﹐陽蒸陰分則血熱﹐血熱則液泄﹐寐則出﹐醒則收﹐治宜淸火補陰。然陰陽有交互之義﹐不得以陽虛僅補陽﹐而忘乎陰也﹔不得以陰虛僅補陰﹐而忘乎陽也。何以言之﹖如病後﹑產後﹑吐瀉﹑失血之後﹐必多出汗﹐是陰虛而陽無所依﹐气將脫矣﹐必用參﹐而滋陰之品須兼用之。如黃補气湯用當歸一兩﹐而黃止用三錢﹐是補血以生气也。如當歸補血湯用黃一兩﹐而當歸止用三錢﹐補气以生血也。因證因脈﹐隨時變化﹐不膠一定。彼火盛而汗出者﹐以火爍陰﹐陰虛可知也﹔無火而汗出者﹐以表气不固﹐陽虛可知也。知斯二者﹐而治法可得綱領矣。

凡人但知熱能致汗﹐汗必熱﹐不知陰亦能致汗﹐汗必冷。所謂寒者﹐非曰外寒﹐正以陰中無陽﹐則陰無所主﹐而汗隨气泄也。經曰「陰勝則身寒汗出﹐寒則厥。」仲景曰「極寒反汗出﹐身必冷。」是皆陰汗之謂也。治者﹐連救元气﹐如參固所當用﹐卽姜﹑桂﹑附子﹐亦不可緩﹐庶冷汗轉熱﹐而病可愈矣。

玉屏風散

治气虛自汗﹐及傷寒誤治﹐多汗表疏﹐易感風寒者。

黃﹝蜜炙﹞白朮﹝土炒。各一兩﹞防風﹝三錢﹞

姜引。

淸火固表湯

﹝新﹞治內熱有火﹐口渴便結﹐煩躁不寧﹐表虛自汗﹐日夜不止﹐宜淸火以固表也。

黃芩生地白芍﹝各錢半或二錢﹞麥冬石斛女貞子﹝各錢半﹞知母靑蒿甘艸﹝各一錢﹞淡竹葉﹝十片﹞

水煎服。如火退而汗不收者﹐加淨麻黃根﹝蜜炒﹞二錢﹐或加牡蠣粉二錢。如心虛不寐多汗者﹐加棗仁﹑當歸各錢半。如口渴甚者﹐加生石膏三錢。如小便赤澀﹐加山梔錢半。

此方適病而止﹐後宜因人補養。

大補黃湯

治虛弱自汗。

人參﹝隨便﹞茯苓黃

﹝蜜炙。各二錢﹞熟地白朮當歸棗皮﹝各錢半﹞防風甘艸﹝炙﹞肉桂﹝各一錢﹞五味子﹝三分﹞肉蓯蓉﹝一錢八分﹞

棗引。或加麻黃根二錢。

附湯

治气虛中寒﹐自汗如冰﹐肢體倦怠。

黃﹝蜜炙﹐五錢﹞附子﹝制﹐三錢﹞

水煎服﹐加人參更妙。

白朮散

治虛風多汗﹐少气痿弱﹐食則汗甚﹐不治必成消渴。

白朮﹝炒﹐二兩﹞牡蠣﹝﹞

防風﹝各一兩﹞

研末﹐溫水調服。或減半煎服。

黃六一湯

治陰陽俱虛﹐盜汗。

黃﹝蜜炙﹐六兩﹞炙艸﹝一兩﹞

煎服。

當歸六黃湯

治人夜睡﹐寐則汗出如洗﹐醒則汗收﹐此名盜汗。由心虛有火﹐陰陽兩虧也。用此治之﹐一服全愈﹐眞聖方也。

當歸﹝錢半﹞黃

﹝蜜炙﹐二錢﹞熟地生地﹝各一錢八分﹞黃柏﹝炒﹞黃芩﹝各一錢二分﹞

黃連﹝六分﹞

水煎﹐夜服。

加味知柏地黃湯

﹝新﹞治陰虛火動﹐煎熬汗出﹐如幹竹以火燃之﹐亦有油也。但補其陰﹐火退而汗自止﹐不得槪用參﹑﹑桂枝斂之。如陽虛之自汗也﹐其左尺脈必細數無力﹐或浮大而空。

熟地﹝四﹑五錢﹞棗皮山藥茯苓當歸白芍﹝酒炒。各錢半﹞丹皮麥冬知母黃柏﹝各一錢﹞澤瀉﹝八分﹞五味﹝三分﹞

水煎﹐空心服。但分量要足﹐水三碗﹐煎二碗﹐頓服﹐則藥下而有效。

金鎖正元丹

治眞陰不足﹐遺精盜汗﹐一切虛損。

補骨脂﹝酒炒﹐四兩﹞肉蓯蓉﹝須大而色鮮紅者﹐酒洗﹞葫蘆巴巴戟﹝去心。各八兩﹞

五倍子﹝二兩﹞茯苓﹝三兩﹞龍骨﹝酒煮﹐焙漧﹐研末﹐水飛過﹐兩半﹞朱砂﹝細研﹐水飛過﹐八錢﹞

上爲末﹐先將蓯蓉搗化﹐次入藥末﹐米酒糊丸﹐鹽水送下。

治汗備要

凡自汗﹑盜汗﹐忌用生薑﹐以其松腠理也。

凡自汗屬气虛﹐用參﹐少佐桂枝﹐以實表也。若陽衰身冷﹐加附子。

凡止汗﹐麻黃根甚捷﹐性走周身﹐引諸藥至衛分而固腠理也。

凡汗者﹐心之液也﹐﹝人言爲心血﹐誤矣﹗但血液同類﹐須當養心。﹞而腎主五液﹐入心爲汗﹐故汗證未有不由心腎虛而得者。治者早夜補腎﹐中時補心﹐二者互用乃妙。

凡盜汗﹐屬陰虛有火﹐而眞元猶未大虧﹐所以歷久無害。若自汗﹐則眞元耗散﹐肺失統气之權﹐不治﹐勢必陽亡陰竭而危。治自汗﹐以溫熱補益﹐治盜汗﹐以淸涼滋補。

凡自汗服斂藥而不效者﹐當理心血。心無所養﹐故溢而爲汗﹐宜大補黃湯﹝方在上。﹞

加棗仁二錢。有微熱者﹐加石斛二錢。

凡內傷虛損出汗者﹐用補中益气湯﹝方見傷寒表條。﹞加麻黃根二錢﹐附子五分爲佐助﹐但升麻少用﹐須蜜重炒﹐又不可少﹐欲引參至表也。

凡食滯中宮﹐熱气聚胃而上炎﹐則頭汗出。然在病後﹑產後﹐悉屬陰陽兩虛﹐治法不同。

凡當心汗出﹐名心汗﹐乃思慮傷脾﹐以生脈散或補心丹治之。

凡兩腿挾中﹐行走勞動﹐汗出腥穢﹐此下焦濕熱也﹐以滲濕熱治之。

凡飲食時鼻多汗者﹐此肺虛乘熱也﹐治宜補肺涼血。

凡兩脇下動轍有汗﹐此肝虛乘熱也﹐宜養血補肝。

凡飲食汗出如洗﹐日久心虛液耗﹐令人消渴偏風﹐宜早治之。

凡脾經濕熱﹐淫於四肢﹐使手足心常有汗﹐宜抑陽滲濕。

凡肺脈散﹐當自汗。肺脈緩甚﹐爲多汗。尺脈澀﹐陰傷也﹐多汗。

論汗出凶證

凡身一邊出汗者﹐气血不周也。

○或吐血﹑衄血﹐頭汗而身無汗者﹐爲陽亡陰竭。

○汗出如雨﹐揩拭不逮者﹐名洗屍汗﹐三陽絕也。

○脈不爲汗衰者﹐汗出喘甚者﹐汗出脈脫者﹐汗出身痛甚者﹐汗出發潤如油之黏﹐如珠之緩而不流者﹐皆死證也﹐不治。

備揀古來治汗至簡至穩神方於後﹐以便取用。

止汗﹐如麻黃根﹑浮小麥﹑烏梅﹑五味子﹑小黑豆﹑龍骨﹑牡蠣之屬﹐可隨宜擇用。

○黃得防風﹐而固表止汗之力愈大。

○肉桂最能實表止汗。

○盜汗﹐用桑葉焙榦研末﹐米飲調服。

○盜汗﹐用五倍子爲末﹐津調塡滿臍﹐以綢帛縛定﹐一夜卽效。次日換之﹐或少加枯研末。

○凡汗遺精﹐用鹿角霜二兩﹐龍骨﹝炒﹞﹑牡蠣﹝﹞各一兩﹐爲末﹐酒調服﹐或米酒糊丸﹐鹽湯下。

○虛勞出汗﹐用牡蠣粉﹑麻黃根﹑蜜黃等分爲末﹐每用五錢﹐煎服﹐或爲丸服。

○凡汗﹐用艾葉﹑茯神﹑烏梅煎服。

四十五﹑論痙證

﹝附﹕勞風﹑風搐各經兼證。﹞

古言痙﹐今言﹐傳寫之誤也。仲景曰「太陽病﹐發熱無汗﹐反惡寒者﹐名曰剛痙﹔發熱汗出﹐而不惡寒者﹐名曰柔痙。」又曰「太陽病﹐發熱太多因致痙。風病下之﹐則成痙。

瘡家不可發汗﹐汗之亦成痙。」蓋誤汗者必傷血液﹐誤下者必傷眞陰。陰血受傷則血燥﹐血燥則筋失所滋﹐由是爲拘爲攀﹐反張彊直﹐頭搖口噤﹐戴眼面赤﹐或身熱足寒之類皆是也。

況《內經》之經脈篇曰﹐止言足少陰腎經﹐足太陽膀胱。以膀胱爲津液之腑﹐腎爲藏精之髒﹐病在二經﹐水虧可知。故治此者﹐當以眞陰爲主。何今人但見此證﹐多門分類﹐而悉作風治﹖不知外感之風寒﹐邪證也﹐治宜解散﹔內生之風﹐血燥證也﹐止宜滋補。矧風藥多燥﹐當此精敗血枯之候﹐而再用燥劑﹐吾未見有能回生者矣﹗其論已詳於中風門﹐所當參閱。

凡痙證多由誤治而致。或者正气虛﹐而外邪間有襲者。因風則有汗﹐脈必浮緩﹔因寒則無汗﹐脈必浮緊﹔因濕則身痛﹐脈必沈細。更有陽緩陰急﹐則久久拘攀﹔陰緩陽急﹐則反張彊直。二證宜分別之。

十全大補湯

﹝方見傷寒補條。﹞治气血兩虛﹐內起風火發痙﹐少加附子五六分﹐行參之性以補衛﹐引歸地之性以補榮﹐則痙不治而自愈矣。

气血兩補湯

﹝新﹞治痙因汗因瀉﹐气血兩虛﹐六脈虛弱﹐或浮大無力﹐不得誤爲實證治之。

人參﹝少者﹐以山藥四﹑五錢炒黃代之﹞白朮﹝錢半﹞甘艸﹝炙﹐一錢﹞棗仁﹝炒﹐二錢﹞

當歸﹝瀉者土炒﹐二錢﹞熟地﹝砂仁煎汁炒幹﹐三錢﹞白芍﹝酒炒﹐錢半﹞

水煎服。如嘔惡﹐加生薑二錢。如汗多﹐加五味子十四粒。如气虛﹐加蜜炒黃一﹑二錢。如兼外感風寒而拘攣者﹐加鉤藤鉤﹑荊芥之類。

附湯

治陽虛﹑汗多亡陽而痙者。

黃﹝蜜炒﹞附子﹝等分﹞

姜引。若汗多兼火而燥熱者﹐宜當歸六黃湯。﹝方見汗證門。﹞

溫胃湯

治痙因誤下而瀉不止者。

白朮﹝二三錢﹞山藥﹝炒﹞扁豆﹝炒﹞茯苓﹝各錢半﹞蓽

﹝四錢﹞車前子﹝去殼﹐微炒﹞

甘艸﹝炙﹞漧薑﹝炮﹐各一錢﹞

姜棗引﹐溫服。如瀉甚者﹐加肉豆蔻﹝面炒用﹞二錢﹐或補骨脂亦可。如陽虛下脫不固者﹐加附子二錢﹐或加烏梅二个﹐煨木香三分。如四肢拘攣﹐口眼歪斜者﹐屬木動風搖﹐兼侮脾土而泄者﹐加肉桂一﹑二錢。凡有泄者﹐宜參此用。

淸化飲

治痙因有火﹐脈見洪滑﹐證多煩熱﹐宜滋陰以救血燥。

白芍麥冬生地茯苓﹝各二錢﹞丹皮黃芩﹝各錢半﹞石斛﹝錢半﹞

溫服。如熱甚而渴﹐加石膏二﹑三錢。如小便澀者﹐加木通錢半﹐或加黃柏﹑梔子。

如兼外邪發熱﹐加柴胡錢半。如陰虛血虧者﹐加熟地三錢﹐山藥二錢﹐當歸二錢。若熱甚煩躁﹐加黃連﹑黃柏﹑知母﹑靑蒿﹑地骨皮之類。可隨證加用。

大和中飲

治痙因汗下太過﹐陽虛陰盛﹐復感邪而畏寒莫解者。

熟地白朮當歸﹝各二﹑三錢﹞人參﹝隨便﹞山藥﹝錢半﹞甘艸﹝炙﹐一錢﹞柴胡麻黃肉桂﹝各一﹑二錢﹞白芍﹝酒炒﹐一錢﹞生薑﹝錢半﹞

溫服。如汗甚﹐去麻黃﹐加黃二錢。如寒甚﹐加附子一﹑二錢。

降火化痰湯

﹝新﹞治痰因火炎而致痙者﹐不得不暫爲淸理。但得痰气稍開﹐便宜調補气血﹐以此證候多屬虛火虛痰也。

陳皮半夏茯苓甘艸貝母膽星海石木通﹝各錢半﹞白芥子﹝六分﹞

溫服。如火盛痰不降者﹐加童便一小鐘。

神術湯

治無汗之剛痙兼有濕者。

蒼朮防風甘艸﹝各三錢﹞

加羌活或獨活﹑麻黃﹐用蔥白爲引。

白朮湯

治有汗之柔痙兼有濕者。

白朮防風甘艸﹝各二錢﹞

加桂心﹑黃﹐用生薑爲引。

附﹕勞風風搐各經兼證

凡勞風證者﹐因勞後汗出遇風﹐其證共治﹐與痙同法。但須審其勞損何髒﹐如因腎虛捐者﹐卽爲腎勞風也﹐宜隨證施治。又風搐證者﹐本與痙證不同﹐經曰「諸風掉眩﹐曲直搖動﹐皆風木之用。」陽主動﹐陰主靜﹐由火盛制金﹐金衰不能平木﹐木旺而自病。或平肝﹐或吐下﹐因證治理。是𨿽不可與痙同論﹐亦可引以證痙之風熱由內作者。

○傷寒發汗太過﹐多成痙證。此際尙身熱足寒﹐項彊惡寒﹐頭搖口噤﹐背反脹者﹐痙兼太陽也。若頭低視下﹐手足牽引﹐肘膝相構者﹐痙兼陽明也。或一目左右斜視﹐並一手足搐搦者﹐痙兼少陽也。治法因證﹐再察脈息﹐在表無汗汗之﹐有汗止之。陽明痙屬裏﹐實者下之。少陽痙半表半里﹐和之。所謂各隨其經也。按此證間或有之﹐施治時須顧气血。

四十六﹑論暑證

﹝此正熱時暑病也。與冬傷於寒﹐至春發爲溫病﹐至夏發爲暑病者不同。﹞

暑本夏月之陽邪﹐其爲病也﹐有冒﹑有傷﹑有中﹐並有因暑而致者。名𨿽不一﹐而總不外「虛實」二字。其證其脈﹐辧而治之﹐庶無差也。經曰「脈盛身熱﹐謂之中熱﹐乃有餘之證﹐其候頭痛壯熱﹐大渴引飲﹐治宜淸涼。脈虛身熱﹐謂之中暑﹐乃不足之證﹐其候頭痛惡寒﹐身倦自汗﹐治宜溫補。其有陰寒之極者﹐須用姜附。」此《內經》捨時從証之法也。彼因暑而致者﹐畏暑貪涼﹐寒邪襲於肌表﹐發熱惡寒﹐頭痛身疼等證﹐當以傷寒法治之。至於不愼生冷﹐寒涼傷髒﹐而爲嘔吐腹痛等證﹐此寒邪在內﹐治以溫中爲主﹐不得槪以暑熱論也。

參蘇飲

治傷寒惡寒發熱﹐頭痛無汗﹐夏月感冒等證。

人參蘇葉漧葛前胡陳皮枳殼半夏茯苓﹝各八分﹞木香﹝三分﹞桔梗﹝七分﹞

甘艸﹝五分﹞

姜六分﹐棗一枚﹐熱服。

黃連香薷飲

治陽暑中熱﹐口漧舌燥﹐小便赤短﹐身熱目赤﹐脈洪體壯﹐一切實證。若中陰暑而誤用之﹐則陽散陰泄﹐爲害不小。

黃連﹝二錢﹞香薷﹝錢半﹞濃朴﹝姜炒﹐錢半﹞扁豆﹝炒﹐三錢﹐研﹞茯苓﹝錢半﹞

甘艸﹝一錢﹞

熱服。如大便泄而小便短﹐加蒼朮﹑澤瀉﹑萆﹐﹝此味要重。﹞或加木瓜。腹痛加白芍。

○香薷之性﹐香竄而沈寒﹐惟胃實而陽盛之人宜之。若气虛體弱者服之﹐損傷胃气﹐反致吐泄腹痛﹐陰寒危敗等證。何今人不知﹐至熱時﹐老少時常服之﹐云以防暑﹐正適以致疾也。

補中益气湯

﹝方載傷寒表條。﹞治脈微體虛﹐不可發汗﹐補元气卽以解寒邪也。如伏陰在內﹐而寒不易散﹐嘔泄畏寒﹐內無熱證﹐不拘夏月﹐卽用理中加白芍之類﹐不可疑也。前傷寒條內﹐所宜參閱。

和胃飲

治夏熱多食生命﹐寒濕傷脾﹐腹痛吐瀉等證。

陳皮濃朴﹝各錢半﹞漧薑﹝炮﹞甘艸﹝各一錢﹞

此方凡藿香﹑砂仁﹑扁豆﹑木香﹑澤瀉﹑茯苓之類﹐可隨證加用。如兼外感﹐可加柴胡。

桂苓甘露飲

治炎熱多汗﹐煩渴﹐少气多火﹐小便不利﹐屬陽暑也。

滑石﹝二兩﹞石膏寒水石白朮﹝各一兩﹞茯苓澤瀉﹝各五錢﹞肉桂﹝錢半﹞豬苓﹝三錢﹞

上爲末﹐溫水調下﹐或煎服亦可。

淸暑悉安湯

﹝新﹞治冒暑﹐身熱﹑便泄﹑口渴﹑汗出﹑腹痛﹑尿赤等證。

蒼朮白朮﹝各錢半﹞扁豆﹝三錢﹐炒搗﹞宣木瓜﹝二錢﹞渾瀉木通車前子﹝各一錢﹞

陳皮﹝八分﹞茯苓﹝錢半﹞生白芍﹝錢半﹞甘艸﹝一錢﹞滑石﹝三錢﹞香薷﹝五分﹞

水煎服。此方不拘老幼男婦﹐皆可服。

淸暑益气湯

治暑熱傷气﹐倦怠﹑胸滿﹑汗出﹑身痛﹑煩熱﹑小便黃﹑大便溏﹑昏沈不食﹑口渴﹑脈息虛弱等證。

人參﹝無者﹐以山藥炒黃三錢代之﹞黃

﹝蜜炒﹐二錢﹞白朮﹝錢半﹞當歸身﹝錢半﹞

蒼朮﹝一錢三分﹞陳皮神曲麥冬甘艸﹝炙。各八分﹞黃柏﹝炒﹐六分﹞漧葛﹝八分﹞

澤瀉﹝七分﹞升麻﹝蜜炒﹐六分﹞靑皮﹝五分﹞五味﹝三分﹞

水煎服。

大順散

治中陰暑﹐食少﹑體倦﹑發熱﹑作渴﹑腹痛﹑吐瀉﹐脈沈微者。

漧薑﹝炮﹞肉桂杏仁﹝炒。各二錢﹞甘艸﹝錢半﹞

共爲末﹐每用三錢﹐水煎服。如煩躁者﹐井花水調服。不效﹐加附子錢半。

錄古來救傷暑死者簡易諸方於後﹐以便取用。

凡暑病不可發汗﹐汗多亡陽。

○中暑死者﹐不可飲冷水﹐臥濕地﹐閉絕三焦流通之气﹐不可救也。移於陰處﹐卽挖路上熱土堆臍上作窩﹐多令人溺滿﹐暖气透入卽醒。隨搗蒜﹐用泥攪水調服。

○又方﹕用熱童便灌之﹐外以布蘸熱水熨臍﹐一蘇﹐服淸暑益气湯﹐少下黃柏﹑澤瀉﹑靑皮﹐或服補中益气湯之類。

○無蒜﹐服地漿水亦可。

○暑毒瘧痢﹐用雄黃研細﹐蒸餅和丸﹐甘艸湯下﹐神方也。

四十七﹑論濕證

濕之爲病﹐有因於外感者﹐如天雨襲虛﹐地气上蒸﹐或汗衣久沾﹐或重霧寒露未避是也。

有因於內傷者﹐如嗜瓜果﹐飲奶酪﹐啜酒漿﹐喜生冷是也。其爲證也﹐濕在肌表﹐爲寒熱自汗﹔在經絡﹐爲痺爲重﹐筋骨疼痛﹐手足痿弱﹔在肌肉﹐爲麻木﹐腫﹐黃膽﹔在臟腑﹐爲尿赤便泄﹐腹痛後重。在上則爲痰﹐在下則爲痢。然濕證𨿽多﹐不出濕熱﹑寒濕二者而已。熱者宜淸﹑宜利﹐寒者宜溫﹑宜燥。經曰「諸濕腫滿﹐皆屬脾土。」東垣曰「治濕不利小便﹐非其治也。」觀此﹐宜以補脾利水爲主﹐而濕自治。但當分其表裏虛實﹐庶無差謬。蓋濕從表入者﹐汗以散之﹔在上者﹐宜微汗之﹔在中﹑下二焦者﹐宜疏利二便﹐或單用淡滲以利小便。然又有說﹕濕熱之證及微虛微熱老﹐利之可也。至於大虛大寒﹐最忌下利。卽有濕熱﹐而體虛寒﹐精血已虧﹐而復利之﹐害必甚矣﹗宜用升陽風藥﹐兼實脾土﹐乃爲精工。論曰「濕淫所勝﹐風以平之」﹔又曰「下者舉之」﹐得陽气升騰而愈是也。

利水滲濕湯

﹝新﹞治濕熱煩渴﹐溺赤身痛﹐脈息洪滑實數者。

蒼朮濃朴﹝姜炒﹞茯苓黃芩﹝各錢半﹞澤瀉豬苓木通車前陳皮梔子﹝炒﹞

食遠服。如大便燥結﹐加酒煨大黃錢半﹐枳殼一錢。如黃膽﹐加茵陳二錢。如兼外感﹐加羌活一錢。

二妙散

治徧身濕痛。

蒼朮﹝三錢﹞黃柏﹝炒﹐二錢﹞

水煎﹐夜服。

三妙散

治腰膝以下濕痛。

卽前方加川牛膝二錢﹐夜服。

加味五苓散

治外中寒濕﹐身痛溺澀﹐口渴寒熱。

白朮豬苓茯苓﹝各錢半﹞澤瀉肉桂羌活﹝各一錢﹞

水煎服。此太陽經解表之劑﹐風濕寒濕俱治。

聖術煎

治寒濕之甚者﹐瀉痢嘔吐﹐身痛倦怠﹐脈弱無力。

白朮﹝五錢﹞漧薑﹝炮﹞肉桂﹝各一﹑二錢﹞陳皮﹝七分﹞甘艸﹝炙﹐一錢﹞

食遠服。

甘艸附子湯

治風濕相搏﹐骨節疼痛﹐小便不利﹐大便反快。

甘艸白朮﹝各二錢﹞附子﹝錢半﹞桂枝﹝一錢﹞

溫服。

升陽除濕湯

﹝新﹞治一切陽衰濕證。

白朮﹝錢半﹞白芍﹝酒炒﹐一錢﹞扁豆﹝炒研﹐錢半﹞蒼朮﹝一錢﹞羌活﹝八分﹞

防風甘艸﹝炙﹞獨活﹝各一錢﹞升麻﹝鹽炒﹐六分﹞柴胡﹝酒炒﹐五分﹞

溫服。

凡濕病不一﹐或黃膽﹑腫脹﹑泄瀉﹑痰飲﹑痺痛﹑淋祕之類﹐當於各門參之。

四十八﹑論燥證

燥病由火而至﹐又甚於火者也。治之當察端委﹐不得就肺一經而言。夫肺與大腸相表裏﹐大腸爲庚金﹐肺爲辛金﹐其體本燥﹐而義能生水者﹐賴坤陰上輸﹐得以水精四布﹐𨿽燥而不至於燥也。迨至脾榮不足﹐不能生金﹐則金虧而腎水之化源竭矣。由是子母不能相生﹐濡潤之機關絕滅﹐一有所傷﹐火乃踵起。或因風火﹐或因炎熱﹐或因病後陰虛火動﹐皆能致燥。其爲病也﹐在外則皮毛枯槁﹐在上則咽漧口燥﹐在中則煩渴便焦。經曰「諸澀枯涸﹐幹勁皺竭﹐皆屬於燥」是也。治之者﹐當知補土以生金﹐而肺之母旺﹔滋腎以涵金﹐而肺之子亦旺。生生不絕﹐津液充足﹐何燥之有﹗倘寸彊尺弱﹐由乎釜下無火﹐而鍋蓋漧燥者﹐用八味丸爲水中補火之法﹐古方有半硫丸之設﹐意深遠矣。

麥門冬湯

治土虛不能生金﹐津液涸竭﹐虛火逆上﹐咽喉漧燥等證。

麥門冬﹝去心﹐三錢﹞半夏﹝錢半﹞人參﹝無者﹐以威參一兩代之﹞甘艸﹝錢半﹞

大棗﹝四枚﹞粳米﹝四錢﹞

水煎服。半夏味辛能潤﹐不得疑爲燥也。

當歸阿膠湯

﹝新﹞治一切漧燥﹐口渴便焦﹐津涸血枯等證。

當歸﹝二錢﹞白芍﹝錢半﹞熟地﹝三錢﹞茯苓﹝二錢﹞阿膠﹝三錢﹐制﹞麥冬﹝錢半﹞

栝蔞仁﹝去油﹐一錢﹞甘艸﹝一錢﹞

大棗三枚﹐食遠服。如渴甚﹐加花粉二錢。如大便幹焦﹐加肉蓯蓉二三錢﹐威參七錢﹐或再加火麻仁﹑郁李仁各二錢。血燥﹐加桃仁搗膏調服﹐紅花五分。如大便風祕﹐加秦艽三錢﹐防風錢半。凡欲潤者﹐如牛羊乳﹑藕汁﹑蜂蜜之類是也。

加味地黃丸

﹝新﹞治水虧漧燥﹐咽痛便結﹐皮枯筋急等證。

熟地﹝三錢﹞棗皮﹝錢半﹞茯苓﹝錢半﹞山藥﹝二錢﹞丹皮﹝一錢﹞澤瀉﹝七分﹞

五味﹝三分﹐炒﹞麥冬﹝錢半﹞阿膠﹝蛤粉炒﹐二錢﹞

空心服。

八味地黃湯

治腎中無陽﹐以致元气不能上蒸﹐而精血枯涸者。

熟地﹝三﹑五錢﹞棗皮茯苓山藥﹝各錢半﹞丹皮﹝一錢﹞澤瀉﹝七﹑八分﹞

肉桂﹝錢半﹞附子﹝錢半﹞

空心服。

凡燥病﹐本火以爍金﹐以致金不能生水﹐故漧枯之證見矣。但脾宜溫補以生肺﹐不得燥補以傷腎。證似有餘﹐實爲不足。補陰之功得力﹐則虛火退而證自瘥。萬勿輕用寒涼﹐脾胃受傷﹐則化源之機絕矣。故治火證﹐尙有當用寒涼﹔至於燥證﹐惟宜潤劑。治風燥莫如養血﹐淸熱燥莫如壯水。

○大腸血燥便澀﹐用桃仁﹝去皮尖﹐炒研﹞﹑麻仁﹑當歸各三錢﹐其效如神。

○桃仁﹑杏仁﹐潤大腸功同﹐但杏仁治气祕﹐桃仁治血祕。晝便難﹐屬气﹐脈浮﹔夜便難﹐屬血﹐脈沈﹐俱宜用陳皮佐之。

四十九﹑論火證

經曰「君火以明﹐相火以位。」心爲君火﹐爲神明之主﹐故謂之明﹔腎爲相火﹐爲發生之根﹐故謂之位。天非此火則不生物﹐人非此火則不能有生﹐此眞火之不可稍有衰也。

火得其正﹐卽爲陽气。倘眞火衰而元陽敗﹐則邪火自熾﹐由此而有實火﹑虛火﹑濕火﹑風火﹑郁火﹑陰火﹑五臟火﹑六腑火﹑遊行不歸經火。其爲病也﹐外則見於皮肉筋骨﹐內則見於臟腑九竅。形質之間﹐本有熱證﹐亦惟暫抑亢炎以治標﹐因所因而調之以救本﹐則火各歸經﹐依然淸涼切不可過投寒劑﹐以傷脾胃耳。夫君火者心火也﹐可以水滅﹐可以直折﹔相火者龍雷之火也﹐不可以水滅直折﹐從其性而降伏之。且如天陰雨﹐龍雷之火愈盛﹐惟太陽一照﹐而火潛藏﹐此陰虛之火﹐由腎中之陽不足﹐則寒從中生﹐而火無源可歸﹐所以浮散於外。此非參桂附之溫熱﹐則無以引火歸源﹐而外假熱之證生矣。至於腎中之陰不足﹐則水虧火焰﹐又當滋水以制陽光﹐宜用甘涼﹐不宜溫熱。第溫熱之效速﹐只須二﹑三服﹐便可奏功﹔而甘涼之力緩﹐非多服不能見效。但服甘涼者﹐必須甘溫之藥﹐每日中時間服以救脾胃﹐庶無遺害。

此論已詳失血門﹐所當參閱。

凡五臟之火﹐肺熱則鼻幹﹐甚則鼻涕出。肝熱則目眵濃。心熱則言笑多。脾熱則善饑善渴。腎熱則小水熱癰。此類宜從淸解。

凡火證必察虛實。其人元气本虛﹐或便祕善饑﹐神淸聲朗﹐而脈猶有力﹐此虛中有實﹐可隨證淸解﹐此易治也。若內外俱熱而反見溏泄﹐或食少聲微﹐諸虛皆見﹐而反不利溫補者﹐此其胃气已敗﹐生意已窮﹐非吉兆也。

黃芩淸熱湯

﹝新﹞治一切煩熱﹐口瘡咽痛﹐衄血吐血﹐脈洪數者。

黃芩﹝二錢﹞白芍﹝錢半﹞梔子生地麥冬﹝各一錢﹞甘艸﹝八分﹞澤瀉木通﹝各七分﹞

薄荷﹝五分﹞

溫服。如胃熱﹐加生石膏三錢。如熱盛﹐加黃連錢半。如大便燥結﹐加酒炒大黃一二錢。

涼膈散

治三焦六經諸火﹐脹滿結祕﹐脈洪數滑實者。

大黃朴硝﹝或不用﹞甘艸﹝各一錢﹞連翹﹝錢半﹞梔子黃芩﹝各八分﹞薄荷﹝五分﹞

淡竹葉﹝七片﹞

服時加蜜一匙。

升陽散火湯

治寒邪郁遏陽气﹐以致肌表懼熱﹐此火郁發之也。

升麻葛根羌活獨活白芍﹝各八分﹞防風﹝五分﹞柴胡﹝八分﹞生甘艸﹝五分﹞

炙甘艸﹝六分﹞

有人參更效。生薑四分﹐煎服。

逍遙散

治郁火脇痛﹑身熱﹑骨蒸﹑口渴﹑便澀。

柴胡﹝酒炒﹐八分﹞當歸﹝錢半﹞白芍﹝酒炒﹐一錢﹞白朮茯苓﹝各一錢三分﹞甘艸﹝六分﹞

薄荷葉﹝三分﹞

煨姜六分煎服。如火盛﹐加丹皮﹑梔子。

左歸飲

此壯水以濟火也。治陰衰陽勝﹐身熱煩渴﹐脈虛气弱。

熟地﹝三﹑五錢﹞山藥﹝二錢﹞枸杞﹝錢半﹞甘艸﹝炙﹐一錢﹞茯苓﹝一錢﹞棗皮﹝錢半﹞

食遠服。如肺熱而煩﹐加麥冬錢半。心熱而躁﹐加元參一錢。脾熱易饑者﹐加白芍錢半。腎熱骨蒸者﹐加地骨皮二錢。血熱妄動者﹐加生地二﹑三錢。陰虛不寧者﹐加女貞子二錢。上實下虛者﹐加牛膝錢半。血虛而燥者﹐加當歸二錢﹐攺用六味地黃丸亦可。

右歸飲

此益火以救陽也。治內眞寒而外假熱﹐右尺脈虛。

熟地﹝五﹑七錢﹞山藥﹝炒﹐二錢﹞棗皮﹝一錢﹞枸杞﹝二錢﹞甘艸﹝炙﹐一錢﹞

杜仲﹝二錢﹞肉桂﹝一﹑二錢﹞附子﹝一﹑二錢﹞

食遠服。如外熱旣甚﹐多見口瘡舌裂﹐煩渴喜冷等證﹐用此湯冷服。如陰盛格陽﹐加澤瀉錢半。如昏厥短气﹐加白朮二﹑三錢﹐有人參更妙。如火衰不能生土﹐嘔吐吞酸﹐加炮漧薑二﹑三錢。如泄瀉腹痛﹐加肉豆蔻錢半。如小腹痛﹐加吳茱萸五﹑七分。如血少血滯﹐腰膝軟痛﹐加當歸二錢﹐攺用八味地黃湯亦妙。服後熱退﹐而虛寒悉見﹐乃進溫補﹐無不愈者。上有濕火未言﹐當於濕證門取方用之。

備錄瀉火諸藥﹐以便酌用﹐然亦不過言其藥之性耳﹐人當變而通之可也。

○黃連﹑梔子﹐瀉心肝大腸之火。

○山梔仁﹐降火從小便出。

○石膏﹐瀉腸胃實火。

○黃芩﹐瀉脾肺大腸之火。

○黃柏﹐瀉肝腎諸經之火。

○知母﹐淸肺胃肝腎之火。

○地骨皮﹐退陰中之火﹐善除骨蒸夜熱。

○生地﹑麥冬﹐淸肝肺涼血中之火。

○天冬﹐瀉肺與大腸之火。

○桑白皮﹑川貝母﹐解上焦肺胃之火。

○柴胡﹑漧葛﹐解肝脾諸經之郁火。

○龍膽艸﹐瀉肝腎膀胱之火。

○槐花﹐淸肝腎大腸之火。

○白芍﹑石斛﹐淸脾胃之火。

○滑石﹐瀉小腸膀胱之火。

○天花粉﹐淸痰止渴﹐解上焦之火。

○連翹﹐瀉諸經之浮火。

○元參﹐淸上焦及無根浮游之火。

○山豆根﹐解咽喉之火。

○膽星﹐開心脾胃脘之痰火。

○靑黛﹑蘆薈﹑胡黃連﹐瀉五臟之疳熱郁火。

○苦參﹐瀉疳蝕之火。

○木通﹐瀉小腸之火。

○澤瀉﹑車前子﹐退窿閉之火。

○人中白﹐淸肝脾腎之陰火。

○童便﹐降陰中血分之浮火。

○大黃﹑朴硝﹐瀉諸經實火。

○人參﹑黃﹑白朮﹑甘艸﹐除气虛气脫﹐陽分散失之火。

○熟地﹑當歸﹑枸杞﹑棗皮﹐滋心腎不交﹐陰分無根之火。

○附子﹑漧薑﹑肉桂﹐救元陽失位﹐陰盛格陽之火。

○靑蒿﹐淸血虛發熱之火。

卷十三雜證

五十﹑論疝

﹝腹病曰疝﹐丸病曰。有寒﹑气﹑濕﹑熱﹑虛﹑冷。男子爲奔豚﹐女人曰育腹﹐小兒有本腎。﹞

經以任脈爲病﹐男子內結七疝﹐女子帶下瘕聚﹐﹝經脈起於中極之下﹐以上毛際﹐循腹裏﹐上關元﹐總諸陰之會。瘕者﹐卽方書所云狀如黃水者是也。﹞總言病之原也。所云衝﹑狐﹑﹑厥﹑瘕﹑

癃﹐分言疝之狀也。丹溪以爲疝癥皆始於濕熱。

蓋五臟各有所傷﹐則皆生火﹐火郁之久﹐濕气便盛﹐濁液凝聚﹐並入血脈﹐流於厥陰﹐肝性急連﹐爲寒所束﹐宜其痛甚。是疝爲筋病﹐皆挾肝邪。若言止在肝經﹐不與《內經》合也。治此者﹐當分寒﹑熱﹑虛﹑實。若如張子和一槪用下﹐則誤矣。察其形气病气﹐若果有熱癥熱脈﹐顯然外見者﹐治以寒涼則可。如無可據﹐而但云疝由濕熱﹐則不可。至於濕則腫墜﹐虛者亦腫墜。在血分者不移﹐在气分者多動。是故諸寒收引﹐則血注而歸肝﹐下注於左丸。諸气憤郁﹐則濕聚而歸肺﹐下注於右丸。且睪丸所絡之地﹐非盡由厥陰﹐而太陰﹑陽明之筋﹐亦入絡也。故患左丸者﹐痛多腫少﹔患右丸者﹐痛少腫多。但治初受之邪﹐必當以溫經散寒﹐行气除濕爲主﹐切不可早用寒涼﹐致畱邪气﹐以遺其害。及其久也﹐則有始終爲寒者﹐有因寒郁而爲熱者﹐有元陽受傷而虛陷日甚者﹐當用調補之劑﹐因病制方﹐不得泥執。

一﹑治疝必先治气﹐故病名亦曰疝气﹐非無謂也。蓋有寒气﹑熱气﹑濕气﹑逆气。气在陽分﹐則爲气中之气﹔气在陰分﹐則爲血中之气。凡气實者破之﹐气虛者補之。故治疝者﹐必於諸証之中﹐俱當用气藥。

脈候

弦急搏皆疝。﹝診在何部﹐自知其髒。﹞尺部滑﹐爲寒疝。﹝滑脈寸上見爲大熱﹐陽與陽並也。兩尺見滑者﹐丙丁不勝壬癸﹐從寒水之化也。﹞脾脈大而虛﹐木旺克土﹐厥逆上升。寸口脈沈而弱﹐疝气少腹痛。疝屬肝病﹐脈必弦急。﹝肝脈弦急。常也。﹞牢急者生﹐﹝疝系陰寒﹐牢主裏寒﹐常也。﹞弱急者死。

五積散

治疝气初起﹐或愈後復發﹐必有外因﹐痛不可忍﹐最效。

當歸蒼朮陳皮茯苓﹝各一錢﹞濃朴﹝姜炒﹐八分﹞漧薑﹝炒﹐五分﹞白芍﹝八分﹞

麻黃﹝冬天去節﹐六分﹔夏天畱節﹐四分﹞枳殼﹝八分﹞半夏﹝一錢﹞桔梗﹝八分﹞甘艸﹝炙﹐六分﹞

肉桂﹝六分﹞川芎﹝七分﹞加﹕吳茱萸﹝湯泡﹐焙漧﹐七分﹞小茴﹝鹽炒﹐七分﹞生薑﹝六分﹞

蔥白﹝五寸﹞

同煎﹐熱服。

治平湯

﹝新﹞治一切疝气痛﹐上衝心﹐小便赤﹐寒熱虛實俱效。

當歸﹝一錢三分﹞白芍﹝一錢﹞茯苓﹝一錢﹞澤瀉﹝七分﹞豬苓﹝八分﹞山梔﹝七分﹞

木香﹝五分﹞蒼朮﹝一錢﹞川楝子﹝一錢﹞

小茴﹝六分﹞橘核﹝七分﹐炒研﹞肉桂﹝八分﹞陳皮﹝七分﹞荔枝核﹝一錢三分﹐燒焦﹐研﹞

水煎服。寒甚﹐加吳茱萸五分。脇痛﹐加柴胡七分。

暖肝煎

治肝腎陰寒﹐小腹疼痛﹐疝气等證。

當歸﹝三錢﹞枸杞﹝三錢﹞茯苓﹝三錢﹞小茴﹝錢半﹞肉桂﹝一﹑二錢﹞烏藥﹝二錢﹞

杏仁﹝一錢﹞

姜引。如寒甚﹐加吳茱萸﹔不應﹐加附子。

疝方分類

治衝疝气上衝心﹐二便不通﹐小腹與陰相引痛甚﹐此肝邪上厥也。

木香散

木香陳皮良姜﹝炒﹞漧薑﹝炒。各六分﹞訶子枳實﹝各錢半﹞艸豆蔻﹝一錢﹞

黑牽牛﹝六分半﹞川芎﹝一錢﹞

水煎服。

治狐疝臥則入腹﹐立則出腹﹐與狐相似。

蜘蛛散

蜘蛛﹝十四枚。勿用五色者﹑身有毛刺者﹐薄小者﹐須用屋西南有网﹐身小尻大﹐腹內有蒼黃膿者佳。去頭﹐微炒研﹞肉桂﹝五分﹞

上爲末﹐每服一錢﹐此仲景方也。

治疝陰囊腫大不一﹐痛不可忍。

荔枝散

荔枝核﹝十四枚﹐燒存性﹐用新者﹞大茴﹝炒﹞沈香木香靑鹽食鹽﹝各七分﹞

川楝肉小茴香﹝炒﹐各二錢﹞

爲末﹐酒調三錢服。

治木腎不痛。

南星半夏黃柏蒼朮枳實白芷神曲滑石吳茱萸昆布山楂等分爲末﹐酒糊丸﹐鹽湯下。外用馬鞭艸搗塗﹐效。

治厥疝脾受肝邪﹐厥逆﹐心痛吐食。

當歸四逆湯

當歸尾﹝一錢四分﹞附子﹝制﹞肉桂小茴﹝炒。各六分﹞柴胡﹝七分﹞白芍﹝八分﹞

元胡﹝六分﹞川楝子﹝一錢﹞茯苓﹝一錢二分﹞澤瀉﹝六分﹞

水煎服。

治瘕疝脾經濕熱﹐傳於腎陰﹐腫痛﹐或挺縱不收﹐或漬膿血﹐白自流出。

烏頭湯

治內熱﹐外爲寒束。

川烏頭﹝炮﹞梔子仁﹝炒。各三錢﹞

煎服。

治疝

陽明經病﹐小腹旁壯如黃瓜﹐血漬脬囊﹐結成癰腫﹐腫少血多。用﹕桃仁元胡甘艸茯苓白朮枳殼山楂橘核荔枝核等分﹐水煎服。

治癃疝內有膿血﹐小便不通。

加味通心散

瞿麥穗木通﹝去皮﹞梔子仁黃芩連翹甘艸枳殼川楝子﹝去核﹞歸尾桃仁﹝去皮尖﹐炒﹞山楂上等分爲末﹐燈心﹑車前子煎湯﹐調服三錢。或用五苓散加桃仁﹑山楂亦妙。

木香楝子散

治疝气久不愈者﹐服此神效。

石菖蒲﹝一兩﹐炒﹞靑木香﹝一兩﹐炒﹞蓽

﹝五錢﹞荔枝核﹝二十枚﹐捶碎﹐炒﹞

川楝子﹝二十枚。巴豆二十枚同炒黃赤色﹐去巴豆不用﹞

共研末﹐水調服。

龍膽瀉肝湯

治腎本不虛﹐而肝經濕熱﹐火旺筋縮﹐莖中或痛或癢﹐或挺縱不收﹐白物如精﹐隨溺而下者﹐此筋疝也。

龍膽艸﹝酒炒﹞天冬麥冬甘艸黃連﹝炒﹞山梔知母﹝各一錢﹞黃芩﹝一錢二分﹞

柴胡﹝錢半﹞五味﹝三分﹞

水煎服。

神應散

治寒疝諸疝﹐心腹大痛﹐散气開郁。

元胡胡椒小茴﹝等分﹞

爲末﹐每服二錢﹐酒調下。

守效丸

治久墜而不痛者﹐是卽疝之類﹐單宜治濕理气。

蒼朮南星白芷川芎山楂半夏枳殼﹝或攺橘核﹞

等分爲末﹐薑汁糊丸﹐鹽湯下。有寒﹐加吳茱萸。有熱﹐加山梔子。又或加靑皮﹑荔枝核。此方治疝之妙藥。

桃仁膏

治小腹硬而有形﹐大便祕結而黑﹐小水利﹐是血疝也。

桃仁﹝去皮尖﹐炒﹞大茴﹝炒﹞

等分爲末﹐每用二錢﹐蔥白二寸﹐煨熟﹐蘸藥細嚼﹐空心酒下。不應﹐用四物東加桃仁﹑紅花﹑朴硝﹑大黃﹑甘艸。

凡少年暴病﹐或爲邪熱所閉﹐或腫痛之極者﹐是邪盛勢急﹐非行气利水之劑不可﹐故下之之法﹐亦不可廢。

導水丸

大黃黃芩﹝各一兩﹞滑石黑醜﹝頭末。各二兩﹞甘遂﹝五錢﹞

共爲末﹐水丸桐子大﹐每服七﹑八十丸﹐水下。

禹功散

瀉水之劑。

黑醜﹝頭末﹐二兩﹞茴香﹝炒﹐五錢﹞

或加木香三錢﹐爲末﹐以生薑湯調一﹑二錢﹐臨臥服。

凡治疝﹐當用五苓散﹐加茴香﹑金鈴子﹑橘核﹑檳榔﹑木通多效。

凡治陰囊潰爛﹐睪丸脫露﹐名爲脫囊。用眞紫蘇莖葉爲細末﹐幹敷。如未破﹐用香油調塗﹐將靑荷葉包上。內服芩﹑連﹑甘艸﹑木通﹑當歸之類﹐多得保全﹐患者勿慮。

備采古來治疝至簡至穩神方於後﹐以便取用。

卒得疝气﹐小腹及陰中切痛﹐汗出欲死者﹐沙參研末﹐酒服三錢。

○陰疝腫墜﹕木別子仁醋磨﹐調芙蓉葉末敷之。

○疝气偏腫﹕甘遂﹑茴香等分爲末﹐酒服二錢。

○疝气﹕荔枝核二十四枚﹐陳皮五錢﹐硫黃﹝燒溶入水出毒﹞三錢﹐爲末﹐鹽水調面爲丸﹐綠豆大﹐空心酒服九丸﹐日三服。

○偏墜掣痛﹐臍下撮痛﹕吳茱萸一斤﹐酒﹑醋﹑開水﹑童便各浸四兩﹐一夜焙漧﹔澤瀉二兩﹐爲末﹐酒丸﹐鹽湯下。

○狐疝﹕地膚子五錢﹐白朮二錢半﹐桂心五分﹐爲末﹐酒服三錢﹐忌蔥。

○疝气偏墜﹕大茴小茴﹝俱炒﹞各一兩爲末﹐用豬尿胞一具﹝連尿﹞入藥於內﹐紮定入罐內﹐以好酒煮爛﹐連胞搗爲丸﹐白湯送下。

○小兒陰腫﹕木香五分﹐甘艸﹑枳殼各一錢﹐煎服。

○一切冷气及小腹痛﹕艾葉﹑香附﹐醋煮丸。

○小腸疝气﹐莖縮囊腫﹕浮水石爲末﹐每服二錢﹐用木通﹑赤茯苓﹑麥冬煎湯調下。

○疝气或連小腹痛極﹕荔枝核﹝炮微焦﹞一兩﹐大茴香﹝炒﹞六錢﹐研末﹐酒調服。

凡疝受病於肝﹐見證於腎﹐以厥陰肝脈絡陰器也﹐多因寒濕所致﹐亦有挾虛者﹐當加參術於溫散藥中。

○又方﹕用橘核炒去皮﹐研末﹐酒調服五錢愈。

五十一﹑論遺精

﹝有心虛﹑腎虛兼肝脾者﹐濕熱﹐脫精。﹞

遺精之病﹐𨿽多所因﹐而總由於心。心爲君火﹐腎爲相火﹐心有所動﹐腎必應之﹐則腎不能藏﹐精隨以泄。初不爲意﹐由是而再而三﹐隨觸而泄﹐斯時精竭陰虛﹐爲勞爲損﹐去死不遠﹐可不畏哉﹗然亦有無夢而遺者﹐謂之滑精﹐心腎之傷居多﹐治宜固腎。夢而後遺者﹐謂之夢遺﹐相火之彊爲害﹐治宜淸心。亦有值勞倦而遺者﹐此筋力不勝﹐肝脾之气弱也。有因用心思索過度而遺者﹐此中气不足﹐心脾之虛陷也。有因濕熱蘊藏而遺者﹐此脾腎之火不淸也。有無故滑而不禁者﹐此下元之虛﹐肺腎之不固也。有素稟不足而精易滑者﹐此先天無气之薄弱也。有久服寒涼﹐以致元陽失守而泄者﹐此藥誤之所致也。有壯年精滿而溢者﹐此不足慮也。故治此之法﹐亦當兼求所因乃善。

以下治無夢而遺者﹕

固精丸

治下元虛損﹐精滑將脫者。

牡蠣﹝﹐四兩﹞菟絲子﹝淘淨酒蒸﹐六兩﹞韭子﹝炒﹐二兩﹞龍骨﹝﹐四兩﹞北五味﹝微炒﹐二兩﹞白茯苓﹝四兩﹞桑螵蛸﹝酒炙﹐三兩﹞白石脂﹝﹐四兩﹞山茱萸﹝四兩﹞

杜仲﹝鹽炒﹐三兩﹞

上爲細末﹐山藥研糊爲丸﹐空心鹽湯下。

直指固精丸

治腎虛有火﹐精滑﹐心神不安。

熟地﹝四兩﹞棗皮﹝三兩﹞黃柏﹝酒炒﹞知母﹝酒炒。各八錢﹞牡蠣﹝﹞

龍骨﹝﹞

蓮蕊芡實﹝炒。各三兩﹞志肉﹝甘艸水制﹐二兩﹞茯苓﹝三兩﹞

上研細末﹐山藥四兩﹐糊爲丸﹐空心鹽湯送下。

士才倍苓散

治腎虛不固者﹐服之神效。凡用祕澀藥﹐能通而後能祕。此方茯苓倍於五倍﹐能瀉能收﹐是以能盡其妙也。

茯苓﹝四兩﹞五倍子﹝二兩﹞

山藥糊爲丸﹐空心開水送下。

金鎖丹

此治嗜欲太過﹐精滑不固﹐澀以救脫之劑。

蓮蕊﹝六兩﹞芡實﹝炒﹐十兩﹞石蓮子﹝四兩﹐或二兩﹞金櫻膏﹝二斤﹞

上爲末﹐以金櫻膏和爲丸﹐空心淡鹽湯送下。人能久服﹐固精益壽。但平時服食﹐忌葵菜﹑車前子。

以下治有夢而遺者﹕

茯神湯

此治欲火太熾﹐相火甚﹐而夢遺心悸。

石菖蒲﹝炒﹐八分﹞山藥﹝一錢二分﹞茯神﹝一錢五分﹞遠志﹝去心﹐八分﹞棗仁﹝一錢﹞

茯苓﹝一錢﹞黃連﹝八分﹞生地﹝一錢﹞當歸﹝一錢二分﹞甘艸﹝四分﹞

蓮子七粒﹐捶碎去心﹐水煎﹐食前服。

柏子養心丸

此治勞心有火﹐合眼夢遺。

柏子仁﹝微炒﹐去油要盡﹞茯神棗仁生地當歸﹝各二兩﹞五味犀角甘艸﹝各五錢﹞

上研末﹐煉蜜丸﹐如彈子大﹐辰砂二錢﹐細研水飛﹐金箔五十張爲衣﹐午後臥時﹐含化咽汁一丸。心火一淨﹐服前固精之方﹐或中時服淸火之劑﹐夜間服固精之丸亦可。

以下治各經兼病而致遺精者﹕

經驗豬肚丸

此治肝腎多熱﹐易於疏泄者。但先察其火之當淸者﹐服上茯神湯﹐後服此方。

白朮﹝面炒﹐五兩﹞苦參﹝白者﹐三兩﹞牡蠣﹝研﹐四兩﹞

上爲末﹐用雄豬肚一具﹐洗淨﹐以瓷罐煮極爛﹐搗如泥﹐和藥﹐加肚汁搗爲丸﹐日進三服﹐米飲送下。久服﹐自覺身肥﹐而夢遺永止。

九龍丸

此治腎虛精滑﹐不熱不涼﹐中和之方。凡病遺者宜服。

金櫻子﹝去外刺內子﹞枸杞棗皮﹝去核﹞蓮蕊蓮肉﹝去心﹞當歸﹝酒洗﹞熟地芡實﹝微炒﹞

白伏苓﹝去皮。各四兩﹞

上爲末﹐酒糊丸﹐空心鹽湯送下。

祕元湯

此治思慮勞倦而遺者﹐培補心脾自愈。

志肉﹝八分﹐炒﹞山藥﹝二錢﹐炒﹞芡實﹝二錢﹐炒﹞棗仁﹝炒搗碎﹐一錢半﹞白朮﹝土炒﹞

茯苓﹝各錢半﹞甘艸﹝炙﹐一錢﹞五味子﹝十四粒﹐微炒搗﹞

水煎﹐食遠服。久遺無火﹐不痛而遺滑者﹐乃可服之。如尙有火覺熱者﹐加苦參一二錢。如气大虛者﹐加黃﹝蜜炙﹞一二三錢。卽服歸脾湯去木香亦妙。有脾虛下陷者﹐服補中益气東加山藥﹑棗皮。

有飲酒濃味﹐痰火濕熱﹐擾動精腑而滑者﹐宜服蒼朮﹑白朮﹑半夏﹑橘紅﹑茯苓﹑甘艸﹑升麻﹑柴胡﹐升淸降濁﹐脾胃健運﹐遺滑自止。若有火者﹐加苦參。

右歸丸

治先天不足﹐元陽不固﹐神疲精滑﹐當以補益命門元气爲主。

大懷地﹝酒蒸﹐八兩﹞山藥﹝炒﹐四兩﹞棗皮﹝微炒﹐三兩﹞枸杞﹝微炒﹐四兩﹞

鹿角膠﹝蛤粉炒成珠﹐四兩﹞菟絲子﹝淘去泥沙﹐酒蒸﹐四兩﹞杜仲﹝姜炒﹐三兩﹞當歸﹝三兩﹐大便溏者勿用﹞肉桂﹝二兩﹐可漸加之﹞制附子﹝自二兩可漸加至四﹑五兩﹞

上以蜜丸﹐開水送下。如陽虛精流﹐加補骨脂﹝酒炒﹞三兩﹐卽八味地黃丸亦可酌用。

一服寒涼等藥﹐以致元陽虛而精滑者﹐亦服右歸丸﹑八味丸可也。

千金固腎丸

此治凡有心腎不交﹐夢遺精滑者。

熟地﹝八兩﹞棗皮﹝四兩﹞茯苓﹝三兩﹞志肉﹝二兩﹞龍骨﹝﹐二兩﹞巴戟﹝三兩﹐去心﹞

蓯蓉﹝三兩﹐酒浸﹞蓮蕊﹝二兩﹞牡蠣﹝﹐三兩﹞胡桃﹝三兩﹞韭子﹝微炒﹐兩半﹞石連子﹝兩半﹞菟絲子﹝五兩﹞肉桂﹝二兩﹞

補骨脂﹝酒炒﹐三兩﹞杜仲﹝鹽炒﹐三兩﹞

上爲末﹐用山藥﹝研末﹞六兩﹐開水泡﹐糊爲丸﹐空心服五六錢﹐加至七八錢﹐淡鹽湯送下。此方不涼不熱﹐平康之劑﹐服久而精固體健﹐無不妙也。

辰砂妙香散

治心气不足﹐小便後精出﹐或不小便而自出﹐或莖中出而癢痛﹐常如欲小便者。

黃﹝蜜炒﹞山藥﹝薑汁炒﹞茯苓茯神志肉﹝甘艸湯制。各一兩﹞甘艸﹝炙﹞

桔梗﹝各五錢﹞木香﹝一錢﹞麝香﹝二分﹞朱砂﹝三錢﹐另研水飛﹞

上爲末﹐溫酒調下﹐每服二錢。

蘇合香丸

治夢與鬼交﹐脈息乍大乍小﹐乍有乍無﹐或綿綿不知度數﹐時常悲笑﹐其狀不欲見人﹐乃其候也。

白朮靑木香犀角香附﹝炒﹐去毛﹞訶黎勒﹝煨﹐取皮﹞檀香蓽撥﹝各一兩﹞

燻陸香﹝別研﹞蘇合香﹝各五錢﹞沈香丁香﹝各三錢﹞麝香﹝一錢﹞龍腦﹝一錢﹞

朱砂﹝三錢﹐研﹐水飛﹞

上爲細末﹐用安息香二兩﹐酒熬膏﹐並蘇合香油加蜂蜜和爲丸﹐水服二錢﹐治鬼魅相感﹐神效。又將此料作丸﹐彈子大﹐以緋絹包裹﹐當心佩之﹐一切邪神疫气不敢近。

備采古來治遺精諸病至簡至穩神方於後﹐以便取用。

思慮傷心夢泄或自流者﹐菟絲子五兩﹐茯苓四兩﹐石蓮子肉一兩半﹐山藥糊丸服。

○夜夢鬼交﹐重用巴戟﹐余用淸心寧神之品。

○髓敗精流﹐用補骨脂一兩﹐靑鹽一錢﹐末服。

○腎傷精流﹐小便赤﹐大便燥﹐或自利﹐用胡桃四兩﹐茯苓四兩﹐附子兩半﹐丸服。

○小便泄精﹐用龍骨﹑志肉等分丸服﹐或加韭子。

○脫精夢遺﹐鹿角磨水﹐酒引服。

○玉莖不痿﹐精流不已﹐時如鍼刺﹐名爲彊中﹐乃腎滯漏痰也﹐用韭子﹝炒﹞﹑補骨脂﹝鹽炒﹞各一兩研末﹐日三服﹐每服三錢﹐水煎。

○勞心泄精﹐龍骨﹑志肉等分爲末﹐蜜丸﹐朱砂水飛爲衣﹐蓮子湯下。

○腎虛遺精自汗﹐夢與鬼交﹐用豬腰子一枚﹐切開去膜﹐入附子末一錢﹐濕紙包﹐煨熟﹐空心以酒食之﹐五服全愈。

○腎虛泄精﹐用熟地﹑牡蠣﹝﹞等分爲丸服。

○才睡卽遺﹐韭子一合﹝炒﹞﹐白龍骨一兩﹝﹞爲末﹐每服二錢﹐酒調下。此能固眞气﹐暖下元。

○遺精﹐用荷葉研末﹐酒服三錢﹐極驗。

五十二﹑論痿證

﹝有濕熱﹐有虛證﹐有風寒外襲。﹞

《內經》列五臟痿證﹐皆言爲熱﹐又獨重肺與胃者﹐何也﹖以肺熱葉焦﹐金燥水虧﹐腎絕化源﹐則精气不能流通而成痿矣。取陽明者﹐以谷入胃﹐能漑五臟﹐主潤宗筋﹐束骨而利機關也。﹝宗筋﹐謂陰毛中橫骨上下臍兩傍之豎筋也﹐凡人身上下前後無處不達。﹞且四肢皆稟於胃﹐必因於脾﹐脾爲太陰﹐其脈貫胃﹐若脾病﹐﹝經曰「土太過﹐則惇阜。」

惇者﹐濃也。阜者。髙也。旣濃又髙﹐其病則瀉﹐土平而愈。此膏粱之疾也。若脾虛則不化﹐經曰「土不及則卑濫也。」其治宜以培本爲主。﹞則不能爲胃行其津液以達四肢﹐四肢不得稟水谷之气乃痿也。然吾觀痿之人﹐飲食日盛﹐形體日肥﹐何以不能運化精微﹐以彊筋骨乎﹖此乃火邪伏於胃中﹐但能殺谷﹐而不能長養气血。經謂壯火食气﹐胃熱消穀﹐善饑是也。治者﹐使陽明火邪毋使幹於气血之中﹐則濕熱淸而筋骨自彊﹐此經不言補而言取者﹐取去陽明之熱邪耳。然細察經文﹐又曰「悲哀太甚﹐則胞絡絕﹐傳爲脈痿﹔思想無窮﹐所願不得﹐發爲筋痿﹔有漸於濕﹐以水爲事﹐發爲肉痿之類」﹐則又非盡爲火證。故此﹐因生於火者有之﹐而敗傷元气者亦有之。若槪從火治﹐則恐眞陽虧敗﹐水衰土涸者﹐必不能堪。

是當因脈因證﹐酌寒熱之淺深﹐審虛實﹝虛者﹐元气虛也。實者﹐邪气實也。﹞之緩急﹐以施治療﹐庶得治痿之法矣。凡痿證不一﹐有兼痰積者﹐有濕多熱多者﹐有濕熱相半者﹐有挾气者﹐臨病制方﹐不拘古方可也。而東垣取黃柏爲君﹐用黃等補藥以輔佐之﹐亦可觸類而會其意矣。

二妙散

治濕熱痿證﹐脈息洪滑﹐煩渴身熱﹐當先去火。

黃柏﹝炒﹐二錢﹞蒼朮﹝三錢﹞

水煎﹐夜服。或加甘艸﹑羌活各錢半﹐陳皮﹑白芍各一錢﹐威靈仙﹝酒炒﹞八分﹐服之亦佳。如气滯﹐加行气藥。如血虛﹐加補血藥。如痛甚者﹐加薑汁熱服。

加味四物湯

治陰虛血熱﹐諸痿軟弱。

當歸﹝一錢。血虛有寒者宜多用﹐血虛有熱者宜少用﹞熟地﹝三錢﹞麥冬黃柏﹝炒﹞

蒼朮白芍﹝各一錢﹞川芎﹝七分﹞五味子﹝九粒﹞人參﹝隨便﹞黃連﹝各五分﹞杜仲﹝八分﹞

牛膝﹝一錢。足不軟者不用﹞知母﹝五分﹞

空心服。若陰虛無濕﹐或多汗者﹐俱不宜用蒼朮﹐蓋痿證最忌散表﹐亦恐傷陰也。此證卽知柏地黃湯可用﹐但當適病而止。

鹿角膠丸

治水虧於腎﹐血虧於肝﹐兩足痿弱﹐不宜用涼藥者。

鹿角膠﹝一斤﹞熟地﹝八兩﹞鹿角霜當歸﹝酒蒸。各四兩﹞人參﹝隨便﹞牛膝﹝酒蒸﹞

菟絲子﹝淘淨﹐酒蒸﹞茯苓﹝各三兩﹞白朮杜仲﹝鹽炒。各二兩﹞虎脛骨﹝酥炙﹞

龜版﹝酥炙﹐酒炙亦可。各一兩﹞

先將熟地﹑當歸﹑牛膝搗成膏﹐後以酒二鐘蒸化鹿角膠﹐加煉蜜爲丸﹐每早用淡鹽水下七﹑八十丸。

金剛丸

治腎損骨痿﹐宜此益精。

蓽杜仲﹝薑汁炒。各八兩﹞肉蓯蓉﹝揀頂大中紅者﹐酒洗去甲﹞菟絲子﹝淘淨﹐酒蒸。

各六兩﹞

用豬腰子二﹑三對﹐酒煮﹐與蓯蓉先搗爲膏﹐後入各藥末﹐幹則加煉蜜爲丸﹐空心溫酒送下。

還少丹

治脾腎不足而足痿者﹐及一切虧損體弱之證。

熟地﹝八兩﹞山藥棗皮杜仲﹝薑水炒﹞枸杞﹝各四兩﹞淮牛膝﹝酒蒸﹐下部滑遺者不用﹞

遠志﹝去心﹐薑汁浸炒﹞肉蓯蓉﹝酒洗﹞菟絲子﹝淘淨﹐酒蒸焙﹞巴戟肉﹝各三兩﹞

北五味川續斷楮實子舶茴香﹝各二兩﹞

煉蜜爲丸﹐空心淡鹽湯送下六﹑七錢。

凡痿證與香港腳相類。香港腳外因風寒濕﹐正气與邪气相搏﹐故作腫痛﹐系邪實也。痿由五內不足所致﹐但不任用﹐亦無痛楚﹐此气血之虛也﹐宜十全大補湯。此外又有實而有積﹐六脈有力﹐飲食若常﹐此實熱內蒸﹐心陽獨亢﹐名爲脈痿﹐宜承气湯下數十徧而愈。此不過百之一二耳﹐備載之以廣見聞。

備揀古來治痿至簡至穩諸方於後﹐以便取用。

黃柏﹑蒼朮﹐治痿要藥。

○肝腎虛弱而足無力﹐用六味地黃丸﹐不應﹐急用八味地黃丸﹐或加牛膝﹑杜仲﹑虎脛骨﹑龜版﹑黃柏更佳。

○气虛足痿﹐用四君加蒼朮﹑黃柏﹑黃芩。

○血虛足痿﹐用四物加蒼朮﹑黃柏﹐或下六味丸。

○濕痰足痿﹐用二陳加蒼朮﹑白朮﹑黃芩﹑黃柏之類﹐入竹瀝薑汁。

○經曰「肺熱葉焦﹐發爲痿。」陽明濕熱﹐上蒸於肺﹐故焦﹐用苡仁多服乃愈。

五十三﹑論諸虫

﹝附﹕小兒疳虫﹑諸瘡。虫病有蛔虫﹑白蟯虫﹑屍虫﹑勞虫﹑瘕虫。﹞

凡虫之爲病﹐其類不一。而其爲害﹐則爲腹痛﹐作止往來無定﹐或不時嘔虫﹐或嘔靑黃綠水﹐坐臥不安﹐或面色靑白﹐而唇則紅﹐但痛定則能食﹐便是虫也。而其所以生者﹐由濕熱﹐由飲食停積﹐固有之矣。此必髒气之虛弱﹐不能隨食隨化﹐以致淹畱而生﹐非獨濕熱已也。治之者﹐𨿽當去虫﹐而尢宜以溫養脾胃爲主﹐但使髒气陽彊﹐非惟虫不能畱﹐亦自不能生也﹐乃無後虞。

凡下虫之法﹐按丹溪云﹕上旬虫頭向上易治﹐若證急﹐又安能待乎﹗凡欲下者﹐先日勿食﹐次早五更﹐用香油煎肉嚼之﹐良久勿吞﹐虫聞肉香﹐頭皆向上﹐乃以雞蛋煎餅﹐和藥嚼而食之﹐須臾﹐服蔥腸或白水﹐少少以助藥勢下行﹐不一時﹐虫盡下。然後以白粥補之﹐隨服補劑﹐調理脾胃﹐而病可愈。若虫下未盡者﹐再照前法治之。

凡上唇有瘡﹐曰惑﹐虫食其髒。下唇有瘡﹐曰狐﹐虫食其肛。仲景曰「狐惑之證﹐似傷寒﹐而非傷寒也。」後世何得以傷寒治乎﹗凡小兒虫積攻心﹐啼哭悶亂﹐惡心吐沫﹐狀似癇病﹐但目不斜﹐腹有靑筋耳﹐甚有蛔虫團聚﹐痛極而厥﹐多似慢驚﹐惟唇口獨紫爲異。

凡虫有丸種﹕心虫曰蛔﹐又曰蛔﹐長一尺﹐生發最多﹐小兒多有之。肝虫曰肉虫﹐狀如爛杏。腎虫曰蟯虫﹐至細微﹐如刀截絲縷。肺虫如蠶﹐居肺葉內﹐蝕肺系﹐令人聲啞﹐故成勞瘵﹐殺人惟甚﹐藥所不到﹐治之爲難。脾虫曰寸白﹐子孫相接﹐長至數尺。胃虫狀如蝦蟆。

有曰弱虫﹐又曰膈虫﹐狀如瓜瓣。有曰赤虫﹐狀如生肉。凡人偏嗜一物﹐必能生虫﹐卽以所好之物﹐加入下虫殺虫藥﹐如化虫散之類﹐無不應手取效。

凡腹中痛﹐其脈當沈弦﹐若反洪大﹐必有虫積﹐蓋熱則生虫﹐故洪大也。

凡小兒疳虫﹐名曰疳﹐由食過傷而成﹐身熱腹大﹐面黃﹑昏睡﹐鼻爛﹑齒齦生瘡﹐或下黑血﹐皆虫候也。治宜去虫﹐後補气血。

﹝治應聲虫法﹐略﹞

化虫丸

治一切虫病﹐大者卽下﹐小者卽化﹐爲治虫之總司也。

鶴虱胡粉﹝炒﹞苦楝根皮﹝東引不出土者佳﹞檳榔﹝各五錢﹞蕪荑使君子肉﹝各二錢半﹞

枯白礬﹝一錢﹞

研末﹐或用肉汁調服﹐或水糊丸。上旬五更時﹐須照上下虫大法服之﹐卽效。

化虫散

﹝新﹞治大小蛔厥腹痛﹐多似慢驚﹐但唇口紫者是也。

使君子﹝去殼﹐十个﹞雷丸鶴虱甘艸﹝炙﹞大黃﹝體虛者不用﹞花椒檳榔﹝各二錢﹞

共研細末﹐人大二錢﹐人小一錢﹐用豬肉煮湯調﹐照上下虫大法服之。

甘艸瀉心湯

治虫證不食﹐面目乍赤乍白﹐此蝕上部曰惑者。

半夏﹝三錢﹞黃連﹝錢半﹞漧薑黃芩甘艸﹝炙﹞人參﹝隨便﹞大棗﹝五枚﹞

水煎服﹐此仲景方也。不應﹐用化虫丸﹐照上下虫大法服之。蝕下部者曰狐﹐用苦參湯洗之﹐用雄黃煙燻之。

妙應丸

治諸虫巢穴堅固難下者﹐用此悉除。

大黃牽牛﹝頭末﹞檳榔﹝各一兩﹞雷丸﹝去殼﹞錫灰﹝炒不見星﹞鶴虱﹝各錢半﹞

大戟﹝一錢﹞使君子肉﹝煨﹐二錢﹞茴香﹝八分﹞貫眾﹝二錢﹞輕粉﹝三分﹞苦楝根皮﹝五錢﹞

上研細末﹐用皂角五皮煎膏爲丸﹐彊者五十丸﹐弱者減之﹐五更初﹐茶請下。少頃﹐再喫溫茶助之﹐卽效。

溫髒丸

治諸虫積﹐用藥下之﹐旣下復生﹐由髒气虛寒﹐宜溫補脾胃﹐以杜其源。此方攻補兼用。

人參﹝隨便﹞白朮當歸﹝各四兩。大便泄者不用﹞白芍﹝酒炒﹞使君子﹝煨取肉﹞

茯苓川椒﹝去合口者﹐炒出汗﹞細榧肉檳榔﹝各二兩﹞漧薑﹝炮﹞吳茱萸﹝湯泡一宿﹐炒。

各一兩﹞

上爲末﹐神曲糊爲丸﹐白湯下七﹑八十丸。如髒寒﹐加附子一﹑二兩。如髒熱﹐加黃連一﹑二兩。

調補中州散

﹝新﹞治一切脾胃虛寒﹐飲食少思﹐腹脹倦怠﹐泄瀉噯气﹐及虫積下後﹐宜此調補。多服久服﹐功效最大。

人參﹝無者﹐以時下生北條參二﹑三兩代之﹞腿白朮﹝制﹐三兩﹞茯苓﹝二兩﹞苡仁﹝炒﹞

山藥﹝炒﹞白扁豆﹝炒﹞芡實﹝炒。各二兩半﹞陳皮﹝八錢﹞桔梗﹝一兩﹞元砂仁﹝去殼炒﹐七錢﹞

漧薑﹝炮﹐六錢﹞甘艸﹝炙﹐八錢﹞神曲﹝炒﹐七錢﹞白蓮肉﹝炒﹐一兩﹞陳米﹝炒黃﹐少淬水再炒﹐兩半﹞

共研細末﹐開水調服五﹑六錢﹐大小悉宜。如猶有虫者﹐用川椒皮﹑苦楝根皮煎水調服﹐五更時再細嚼使君子肉四枚。如腹大而脹﹐是有積者﹐加谷虫七錢﹐共研末服。如口無味者﹐姜棗煎湯調服。如大便泄者﹐加肉豆蔻﹝麵包煨﹞一兩﹐同研末服。如胃寒气滯作痛者﹐用眞藿香煎水調服。

○如歸脾﹑四君﹑參苓白朮散之類﹐可揀而用之。

備揀古來治諸虫病至簡至穩神方於後﹐以便取用。

下虫﹐用苦楝根皮﹑檳榔﹑鶴虱﹐煎服三﹑五次。

○蛔虫﹐用火煨使君子肉﹐五更食﹐以殼煎湯送下。

○寸白虫﹐用細榧子四十九枚﹐去殼﹐每月上旬﹐以砂糖水﹐砂鍋煮熟﹐空心食七枚﹐七日服盡﹐虫化爲水。並治三虫﹝長虫﹑赤虫﹑蟯虫也。﹞神效。

○寸白虫﹐用檳榔五錢﹐南木香二錢﹐研末﹐米湯調下。

○下諸虫﹐錫灰﹑蕪荑﹑檳榔爲末﹐用石橊根皮煎湯﹐五更送下三錢。

○治小兒虫痛﹐用皂礬細末六﹑七分﹐以酒調服。卽苦楝根皮煎濃湯﹐服二﹑三次效。

○小兒蛔虫﹐用新鍛石一撮下水﹐以上淸水蒸雞蛋﹐天曉食之。

○腹中虫病﹐用馬齒莧﹐水煮一碗﹐加鹽醋﹐空腹食之。

○腹有虫﹐用酢石橊東引根一握﹐洗銼濃煎﹐五更服盡﹐虫卽下﹐斷根。

四味肥兒丸

治小兒瘡積﹐目翳﹑口瘡﹑發熱﹑落髮﹑肚大﹑瘡疥。

蕪荑﹝炒﹞神曲﹝炒﹞麥芽﹝炒﹞黃連﹝各一兩﹞

豬膽汁爲丸﹐黍米大﹐每服二﹑三十丸﹐木通煎湯送下。或者人小﹐不知服丸﹐化服。

大蘆薈丸

治小兒肝脾疳積﹐發熱體瘦﹐口渴﹐大便不調﹐或瘰結核﹐耳瘡目翳﹐牙腮蝕爛。

胡黃連黃連蘆薈白蕪荑﹝炒﹞白雷丸﹝破開﹐赤者不用﹞膽艸鶴虱﹝各一兩﹞

廣木香﹝四錢﹞

爲末﹐蒸餅爲丸﹐白湯下一錢。

凡疳之爲患﹐乃肝脾虛熱﹐津液漧涸之患。前方乃專於淸熱治疳之劑﹐若脾胃虛弱者﹐當佐以六君子湯﹐每日間服﹐調補脾胃﹐使邪气退﹐庶可收全功也。

神授散

治傳屍勞瘵。此藥早服則虫自除﹐不能爲患。

川椒﹝二升﹐揀去合口者﹐略炒出汗﹞

爲細末﹐米湯調服二錢。或以酒煮米粉糊爲丸﹐每服三十丸﹐以漸增至五﹑六十丸﹐或用米酒送下。

雄黃兌散

治虫內蝕﹐肛門生瘡。

雄黃桃仁﹝去皮。各一錢﹞靑葙子黃連苦參﹝各二錢﹞

爲細末﹐綿裹如棗核大﹐納肛內一宿﹐少畱綿在外﹐以便取換。

又方﹕用棗肉入水銀﹐搗不見星﹐撚長二寸﹐綿裹納大孔中一夜﹐次日虫出癢止。

凡項同及身上生癅﹐而癢不可忍者﹐內有虫﹐宜剖之﹐虫淨而愈。

凡陰中生虱﹐癢不可忍﹐肉內挑出﹐八足而匾﹐紅白不一﹐以銀杏擦之。或用銀朱鋪於濃紙上﹐轉筒燒煙燻之﹐皆妙。上癅病亦燻之。

○又方﹕以檳榔煎水洗之。

凡古方殺虫﹐如雷丸﹑貫眾﹑漧漆﹑百部﹑錫灰﹑苦楝根皮﹑蕪荑之類﹐皆所常用者也。有加附子﹑漧薑者﹐壯正气也。加苦參﹑黃連者﹐虫得苦而伏也。加烏梅﹑訶子者﹐虫得酸而軟也。加藜蘆﹑瓜蒂者﹐以虫在胸膈﹐欲其吐出也。加芫花﹑黑醜者﹐欲其帶虫瀉下也。用雄黃﹑硫黃﹑花椒﹐治瘡疥之虫也。用川槿皮﹑海桐皮﹐治風癬之虫也。用敗鼓心﹑桃符板﹑故屍枕﹐驅勞瘵之虫也。備載之﹐俾人取用。

凡服治虫藥﹐總以每月初旬爲妙﹐以虫頭向上故也。此緩則待之﹔若急﹐用上下虫大法。

○濕熱生虫﹐腹脹而痛﹐以石橊椿樹東引根皮﹑檳榔各五錢空心服。腹或痛﹐虫自下。

○誤食馬蟥蜞﹐腹內生子爲患﹐飲地漿下之。

五十四﹑諸毒

﹝附﹕虫毒﹑中惡。﹞

凡飲食諸毒﹐如《風俗通》曰「禽獸自死者﹐俱有毒﹐不可食。」○魚無腮者﹐及腮大者﹐俱有毒。

○鱉肚下有紅紋者﹐有毒。蟹腹下有毛者﹐有毒。

○煮酒初出火者有毒﹐飲之則生痔溢血。

○夏月飲食﹐但過宿者﹐卽有毒。

○夏月酒在銅錫器中過宿﹐卽有毒。

○銅器蓋熱食﹐气上蒸成汗﹐滴下食中﹐卽有毒。炊湯過宿﹐飲之有毒﹐盥洗生疥。

○桃杏仁有雙者﹐毒能殺人。

○果未成核者﹐俱有毒﹐令人發瘡癤。

○果熟落地者﹐虫緣﹐有毒。

○屋漏水有毒﹐食之有脹死者﹔用之洗手﹐生疥。

○澤中死水﹐有毒。

○溫泉水不可食﹐以自硫黃中出﹐故溫也。患疥者食之﹑浴之自愈﹐體虛者忌之。

解飲食毒﹐惟眞麻油最佳。中毒者﹐飲一﹑二杯﹐無不愈者。

凡中飲食毒﹐覺煩熱脹滿者﹐用水煮苦參三兩飲之﹐得吐卽痊。

中酒毒者﹐經日不醒﹐用黑豆煮浪汁服之﹐不過三盞全愈。

中河豚魚毒者﹐五倍子﹑白礬各三錢﹐爲末﹐水調服之。

中鱔魚﹑龜﹑鱉﹑蝦蟆及自死禽獸等毒者﹐用豆豉水煎﹐頓服﹐自解。

中食牛馬毒﹐甘艸擂酒服﹐或只用甘艸作湯代茶服。若口渴﹐飲茶及水者死。

中諸菜毒﹐食後腹脹者是也﹐以醋解之。

中巴豆毒﹐口渴下利不止﹐服冷水數口﹐或煮綠豆汁冶飲﹐自愈。

中砒霜毒﹐煩躁腹痛﹐面靑肢冷﹐食中得者易愈﹐酒醋服者難救。解法﹕以實地掘坑﹐淸水灌注﹐攪成混水﹐飲之﹐謂之地漿﹐可解。又方﹕用生綠豆擂粉﹐入水取汁服之。

中附子毒﹐頭腫唇裂﹐血流瘡疽﹐用綠豆﹑黑豆擂汁﹐或煎湯服。

中斑蝥毒﹐以豬脂油和綠豆汁飲之。

中雄黃毒﹐或用搽瘡燻瘡受毒者﹐以漢防己煎湯﹐內飲外洗。

中服丹毒﹐服地漿水解之。

中藥箭毒﹐內飲糞淸水﹐外塗患處。

中漆毒﹐紅斑爛瘡﹐以蟹搗黃塗之﹐或用杉樹煎水﹐或以雞水洗之。

被虎傷毒﹐內飲麻油﹐外以葛根煎湯洗之﹐拭漧﹐麻油塗之﹐再以靑布作條﹐燃火燻之。

口渴者﹐沙糖調水飲之。

被蛇傷處﹐以繩紮縛兩頭﹐勿使毒瓦斯內攻﹐流布經絡﹐急用熱溺久洗傷處﹐拭漧﹐隨以大蒜切片﹐安患處﹐用艾於蒜上灸之﹐每三壯換蒜﹐至痛不可忍﹐去艾候涼﹐又灸﹐總以數十壯至百餘壯爲妙。少頃再燒﹐不必致肉燒傷起泡﹐卽惡毒亦解。再以三七嚼爛罨之。內用雄黃﹑五靈脂﹝有溏心者眞。﹞等分爲末﹐每用二錢﹐酒調服。急則搗蒜汁服亦可。

被風犬傷﹐急於無風處擠出傷口惡血。古有用人吮血者﹐恐人亦受其毒﹐不如擠者爲穩。如或無血﹐則以鍼刺出血﹐用小便洗淨﹐卽如上被蛇傷者貼蒜艾灸治法﹐以多灸﹑久灸連日灸爲妙。蓋蒜療瘡毒﹐有回生之功。

夫病在腸胃尙爲難療﹐況四肢受傷﹐經絡遠絕﹐藥不易及者乎﹗故古有淋洗刺灸等法﹐正爲通經逐邪設也。世有用斑蝥而解其毒者﹐是矣﹐但於一﹑二日間而卽用者﹐恐毒未入腹﹐而人先受蝥毒﹐不如五﹑六日用者爲佳﹐至二七﹑三七陸續用之則可。用斑蝥法列下﹕斑蝥二十一个﹐揀新而大者﹐去頭足﹐用糯米一撮﹐下斑蝥七个﹐慢火炒﹐勿令焦﹐去蝥﹐又下七个﹐炒令米色黃﹐又去之﹐再下七个﹐炒米至赤煙爲度﹐去蝥﹐將米研末﹐分三分﹐冷水入香油少許﹐空心調下一分﹐少頃又進﹐以二便利﹐下惡物爲度。若腹痛急﹐以靑靛調涼水解之﹐或以黃連﹑甘艸煎湯待冷服之﹐或以涼水調益元散解之﹐甚妙。但終身忌食犬肉。夫斑蝥毒之尢者﹐𨿽曰以毒攻毒﹐不如用米以奪其气﹐尢宜預備解毒藥料﹐況單服斑蝥者乎﹗○又方﹕用刺椿樹根皮﹑楊梅子樹根皮﹑半春子根皮等分研末﹐酒調服。將死者可救﹐仙方也。

被蜈蚣傷﹐以鹽擦咬處﹐鹽湯洗患處。或用雞公幹開口含之。或用生半夏搗末﹐以醋和敷之。或取井底泥敷之。惟半夏方最妙。

被蠍螫傷﹐用生半夏﹑白礬等分爲末﹐醋和敷之。又方﹕用膽礬末擦之﹐立消。北方人家﹐宜備膽礬以防蠍﹐而蛇則怕雄黃也。

被蜂螫傷﹐拔去鍼﹐用生菜葉擦之。或芥菜﹑蘿卜菜葉﹐一切瓜藤葉俱妙。或以童便洗淨﹐用香油擦之。或以雄黃末擦之。

中蚯蚓毒﹐小兒則陰莖及囊俱腫﹐用鴨血塗之。或以鴨口含之。或以鍛石泡熱水洗之﹐久浸之。或以鹽湯溫洗之。

被蜘蛛咬傷﹐腹大如孕﹐外以薑汁調胡粉敷之﹐內飲羊乳。

論蠱毒

蠱之爲毒﹐中土無之﹐世傳廣粵深山中人有之。欲害人者﹐置於飲食中﹐人中其毒﹐腹痛吐瀉﹐所食之物﹐皆變爲虫﹐侵食臟腑而死。死則毒瓦斯流注﹐復染他人﹐所謂蠱疰。

蠱脈﹐緊數弦直。而吐甚者﹐脈洪大者生﹐微細者死。

驗蠱之法﹕唾津在淨水中﹐沈則是﹐浮則非。

○又法﹕口含生豆﹐中蠱者﹐豆脹而皮脫。否則不脹不脫。

○凡中蠱者﹐嚼生黑豆不腥﹐噙白礬而味反甘者是也。

治法﹕毒在上焦﹐胸膈脹痛﹐以膽礬末五分﹐熱水調服﹐用指探喉﹐吐出自愈。毒在下焦﹐肚腹脹痛﹐以郁金末二錢﹐米湯調服﹐瀉盡爲妙。

○盤毒吐血﹐用小麥麵一合﹐冷水調服﹐半日三服﹐下毒卽瘥。

○自幼食貓肉者﹐則毒不能爲害。

備揀古來解諸惡毒至簡至穩神方於後﹐以便取用。

凡受毒者﹐用雄黃﹑靑黛等分爲末﹐新汲水調服。

○又方﹕揀淨土掘坑﹐用淸水傾入﹐攪起﹐澄淸多飲。

○又方﹕黃連﹑甘艸節﹐水煎冷服。

○又方﹕白扁豆生爲末﹐水調服三錢。

○又方﹕用竈心土爲末﹐涼水調服。

○中蠱毒﹐用明礬﹑芽茶等分爲末﹐涼水調服三錢。

○又方﹕石橊皮煎服﹐當吐出活蠱而愈。

○又方﹕用靑藍汁頻服。

○凡蠱毒及一切蛇虫惡獸所傷﹐重者毒瓦斯入腹﹐則眼黑口噤﹐手足彊直﹐用明礬﹑甘艸各一兩爲末﹐每用二錢﹐冷水調下﹐亦可敷患處。此方平易﹐不傷元气﹐大有神效﹐不可以易而忽之也。

朱砂丸

治一切中惡將死者。

朱砂﹝細研﹞附子﹝生﹐泡去皮臍﹞雄黃﹝各二錢﹞麝香﹝二釐﹞巴豆﹝去油﹐四粒﹞

爲末﹐蜜丸﹐麻子大﹐每服三丸﹐米湯下。不利﹐加三丸﹐以利爲度。

外臺走馬湯

治一時中惡﹐心腹脹痛﹐大便不通﹐及飛屍鬼擊。

巴豆﹝二枚﹞杏仁﹝三枚﹞

搗碎﹐熱湯二合﹐撚取白汁﹐飲之自下。若下不止﹐飲冷水三口自止。

五十五﹑論腳病

﹝有風濕﹑寒濕﹑濕熱﹑暑熱﹑陰陽。附﹕鶴膝﹑瘡疽等癥。﹞

經曰「諸濕腫滿﹐皆屬脾土。」又曰「傷於濕者﹐下先受之。」以足居下﹐而多受濕﹐濕郁成熱﹐濕熱相搏﹐其痛作矣。凡腫者﹐名濕香港腳﹐筋脈弛長而軟﹐或浮腫﹐或生瘡之類是也﹐治宜利濕疏風。如不腫者﹐名幹香港腳﹐幹卽熱也﹐筋脈蜷縮而痛﹐或左右枯細者是也﹐治宜潤血淸燥。然其證有從外感者﹐以陰寒水濕雨霧﹐或坐臥濕地﹐致令濕邪襲入足膝而爲病也﹔有從內傷者﹐以肥甘酒醴過度﹐或多食奶酪﹐致令濕熱壅注足脛而爲患也。

夫香港腳之說﹐古所無也﹐其腫痛麻頑﹐卽經之所謂痺也﹔其縱緩不收﹐卽經之所謂痿也﹔其甚而上衝﹐卽經之所謂厥逆也。逮夫晉蘇敬﹐始有是名﹐而後則又有類傷寒四證﹐而以香港腳居其一。不知香港腳本水濕下壅之病﹐而實非陽邪外感證也。如頭痛﹑發熱﹑口渴﹑便閉諸証之兼見者﹐則或有之﹐此時若捨濕邪而作傷寒治者﹐不惟不效﹐其遺患亦已甚矣。大抵此證有緩有急﹐緩者或二﹑三月而日甚﹐急者或一﹑二日而卽起﹐治之若緩﹐气上衝心﹐亦能殺人。

凡香港腳不專在一經﹐須尋經絡之陰陽﹐再察脈息之虛實以爲治也。如自汗走注者爲風勝﹔無汗攣痛者爲寒勝﹔腫滿重著者爲濕勝﹔﹝前痺證門﹐所當參閱。大抵俱宜用川牛膝爲引。﹞

煩渴燥熱者爲暑勝。若四气兼中者﹐但察其多者爲勝﹐麻者爲風﹐痛者爲寒﹐腫者爲濕。寒勝則皮膚中如有虫行之狀﹐熱勝則縱。其藥如黃柏﹑蒼朮﹐治濕熱也。防己﹑獨活﹐治腰至足濕熱腫盛也。木瓜﹑取入肝﹐走筋也。赤苓﹑木通﹐利其濕也。桂附﹐散寒濕也。木香﹑檳榔﹑香附﹑烏藥﹐宣气滯也。

牛膝﹑杜仲﹑蓽﹑虎骨﹐壯筋骨也。合宜而用﹐皆可奏功。

凡香港腳患處不一﹐或腿﹑或膝﹑或踝﹑或腳趾﹐或左﹑或右﹐用全張穿山甲鋪於桌上﹐取後腳正在患處之甲﹐不拘多少﹐削去根上皮肉﹐以土拌炒成珠存性﹐數片爲引。

若腳指病﹐取腳爪爲引﹐炒亦如之。凡治風寒暑濕﹐寒熱之藥﹐在人酌量﹐俱以此爲引﹐一刻卽效﹐此予心得之祕也。

脈理

浮弦者風﹐濡弱者濕﹐洪數者熱。遲者寒﹐微者虛﹐牢固者實。結則因气﹐散則因憂﹐緊則因怒﹐細則因悲。

除濕湯

治中濕﹑身重腳痛﹐不問久近﹐幹濕並效。

半夏蒼朮濃朴茯苓﹝各錢半﹞陳皮﹝七分﹞藿香甘艸﹝炙。各五分﹞

姜七片﹐棗二枚﹐食遠服。如小便短﹐大便泄﹐加澤瀉﹑豬苓各一錢。取穿山甲於患處者﹐每用五﹑六片﹐土炒成珠﹐爲引。

雞鳴散

治寒濕流注﹐腳痛浮腫﹐男女皆可服﹐其效如神。

檳榔﹝三枚﹞橘紅木瓜﹝各五錢﹞吳茱萸蘇葉﹝各一錢﹞桔梗生薑﹝各三錢﹞

頭煎二煎﹐兩汁相和﹐次日五更時冷服。冬月略溫亦可。至天明下黑糞水﹐卽腎家所感寒濕之毒也。辰巳時﹐必痛住腫消﹐否則再服﹐但飲食宜遲。此藥並無所忌。

茱萸木瓜湯

治寒邪入腹﹐喘急疼痛﹐或气上衝心﹐危急欲絕者。

吳茱萸﹝一錢三分﹞幹木瓜﹝二錢半﹞檳榔﹝五錢﹞

姜引﹐溫服。

立效散

治寒濕壅腫﹐腳腿冷痛﹐或气上攻心。此方消腫甚效。

檳榔﹝三枚﹞生薑﹝一兩﹞陳皮吳茱萸紫蘇木瓜﹝各五錢﹞

溫服。

三妙散

治腰膝濕痛仙方。

蒼朮﹝三錢﹞黃柏﹝炒﹐錢八分﹞川牛膝﹝二錢。揀用淨膝者更妙﹞

夜服。此方人人可服。若房屋陰濕﹐及走水受濕者﹐不時各服一﹑二劑﹐至老無腰膝濕痛之病﹐不可忽過。

麻黃左金湯

治風寒暑濕﹐四气流注足太陽經﹐腰足攣痺﹐關節重痛﹐寒熱無汗。

麻黃﹝去節﹞漧葛蒼朮防己防風茯苓﹝各一錢二﹞細辛﹝四分﹞羌活﹝七分﹞

甘艸﹝八分﹞桂心﹝不見火﹐研末﹐一錢﹐藥調服﹞

姜棗引。

當歸拈痛湯

治濕熱徧身疼痛﹐或肩背沈重﹐或肢節紅腫等證。

羌活黃芩甘艸茵陳﹝各錢半﹞人參﹝隨便﹞苦參漧葛蒼朮防風歸身白朮知母豬苓澤瀉﹝各一錢﹞升麻﹝七分﹞

空心服。

檳榔湯

治香港腳上衝﹐心腹喘急。此能疏壅散气。

檳榔香附陳皮蘇葉木瓜五加皮甘艸﹝各一錢﹞

生薑三片﹐溫服。如腳痛甚者加木香。婦人加當歸。室女加赤芍。中滿不食加枳實。痰厥加半夏。大便不通加大黃。小便不利加木通。轉筋者加吳茱萸。腳腫加腹皮。

腳痛而熱加地骨皮。

除濕散風湯

﹝新﹞治冒風受濕﹐致爲香港腳痿弱﹐筋骨疼痛。

蒼朮﹝二錢﹞黃柏﹝炒﹐錢半﹞川牛膝﹝二錢﹞羌活獨活防己防風甘艸木瓜陳皮﹝各一錢﹞

取痛處之穿山甲﹐土炒成珠﹐五﹑六片爲引。

活絡丹

治中風手足疼痛﹐經絡中有濕痰﹐非此藥不能通達。

艸烏川烏﹝各泡去皮臍﹞膽星﹝各六錢﹞地龍﹝去皮﹐焙漧﹞乳香﹝去油﹞沒藥﹝各二錢二分﹞

蜜丸彈子大﹐溫酒磨化﹐服一﹑二丸。

八味地黃丸

治腎經虛寒﹐水上克火﹐香港腳入腹﹐切痛喘促﹐少緩則死﹐宜急攺作湯藥服之。

熟地﹝一兩﹞山藥棗皮茯苓﹝各三錢半﹞丹皮澤瀉﹝各錢半﹞肉桂﹝三錢﹞附子﹝二三錢﹞

空心服。如寒甚﹐倍附子﹐必須大劑。

小續命湯

治香港腳暴痛﹐脈大而緩。通治五風八痺﹑痿厥等證。

麻黃﹝去節﹐八分﹞人參﹝隨便﹞黃芩白芍甘艸﹝炙﹞川芎防己杏仁﹝去皮尖﹐炒﹞

肉桂﹝各錢半﹞防風﹝一錢﹞附子﹝一錢三分﹞

姜棗引。如精神恍惚﹐加茯神﹑遠志。心煩多驚﹐加犀角。如骨節痛而熱者﹐去附子﹐倍白芍。骨間冷痛﹐加桂枝。腳痛而冷﹐加生薑汁半杯﹐合服。燥悶﹐小便澀﹐去附子﹐加竹瀝一合。腳弱加牛膝﹑石斛。身痛加秦艽。自汗﹐去麻黃﹑杏仁﹐加白朮。腰痛加杜仲。

凡香港腳由寒濕外侵者﹐十居八九﹐古人多用熱藥。經曰「濕淫於內﹐治以苦熱。」用烏附﹑麻黃﹐行經絡也﹔用漧薑﹑肉桂﹐助陽气也。寒濕旣除﹐病無不愈。然亦有陰陽之分。陰香港腳﹐脛處腫而不紅﹔陽香港腳﹐腫而紅者是也。

凡膝腫痛不消﹐足脛枯細﹐名鶴膝風。脈多弦緊﹐乃足三陰經虛﹐寒濕爲患。如環跳穴﹝在胯眼﹞及腳根切痛不已﹐外皮如故﹐脈沈數或滑者﹐防生附骨疽﹐以腎經陽气不足﹐陰血得以凝滯﹐寒化爲熱﹐所以爲潰爲膿。或堅硬如石﹐爲石疽。或皮肉俱腐﹐爲緩疽。昔人每用八味丸﹐以下部道遠﹐非桂附不能下達﹐補虛散寒滯也。若誤用攻毒淸熱之藥﹐必成痼疾。

備揀古來治腳諸病至簡至穩神方於後﹐以便取用。

凡治腳病藥中﹐俱宜以穿山甲爲引。如右膝病﹐取後右腳二節之甲﹐去淨根之皮﹐土炒成珠﹐每服加四﹑五片﹐藥性一時卽到。腳踝病﹐取三節之甲。腳指病﹐取爪。左腳病﹐取左甲亦如之。若手病﹐取前腳患處之甲爲引﹐以性能捷達病所也。

○香港腳衝心﹐昏悶垂絕﹐用杉木節四兩﹐橘葉三兩﹐大腹皮四个﹐水煎﹐加童便一杯合服。

○香港腳腫痛﹐用桃花陰榦爲末﹐溫酒調服。

○寒濕香港腳﹐用牛皮膠一兩﹐細切﹐面炒成珠﹐研末﹐每用一錢﹐酒調服。

○風濕香港腳﹐用蘇子﹑髙良姜﹑橘皮共研末﹐丸服。

○寒濕香港腳﹐用胡蘆巴﹑故紙﹑木瓜等分爲末﹐同蒸﹐蜜丸服。

○風濕香港腳衝心﹐不省人事﹐用檳榔研末﹐童便調服。

○凡風寒濕香港腳﹐如大腹皮﹑吳茱萸﹑烏藥﹑防己﹑川牛膝﹑黃柏﹑五加皮﹑檳榔﹑蒼朮之類﹐皆可揀用。

以下治腳雜病﹕腳轉筋﹐並一切筋病﹐用松節二兩﹐乳香去油三錢﹐研末﹐每服二錢﹐木瓜煎湯調送。

○瘡潰爛﹐以鹽湯洗淨﹐用左艸鞋洗淨燒爲末﹐加輕粉五分敷之。

○又瘡方﹕用黃柏一兩﹐輕粉三錢﹐豬膽汁調搽。

○腳指丫濕癢﹐用陀僧一兩﹐鉛粉一錢﹐熟石膏二錢﹐枯礬一錢﹐濕則擦之﹐幹則用桐油調搽。

○腳上雞眼﹑肉刺﹐用枯礬﹑黃丹﹑朴硝爲末﹐桐油調搽﹐次日浴二﹑三次﹐自落。

○凡腳疽初時﹐用蒜搗爛攤患處﹐安艾灸之﹐痛甚則易。要灸數日﹐每日以五﹑七十壯爲度﹐內服大防風湯。如體虛者﹐早用十全加附子二錢﹐午用防風湯間服勿緩。

大防風湯

治足三陰虧損﹐寒濕外邪﹐乘虛內侵﹐患鶴膝﹑附骨等證﹐不問已潰未潰﹐宜用此方。及治痢後腳疾﹐名曰痢後風。此藥祛風順气﹐活血壯筋骨﹐多服最效。

人參﹝無者﹐或以淮藥三﹑五錢炒黃代之﹐或以時下洋參﹑條參代之﹞白朮防風熟地杜仲黃

﹝各二錢﹞羌活川芎﹝各錢半﹞肉桂白芍﹝煨﹞附子牛膝﹝各一錢﹞

甘艸﹝炙﹐五分﹞

姜引。或加當歸。

凡足傷寒濕﹐爲香港腳。寒濕郁而爲熱﹐濕則腫﹐熱則痛﹐以漢防己爲主藥。濕加苡仁﹐蒼朮﹑木瓜﹑木通。熱加黃芩﹑黃柏。風加羌活﹑蓽。痰加竹瀝﹑南星。痛加香附﹑木香。

活血加四物。大便祕加桃仁﹑紅花。小便祕加牛膝﹑澤瀉。痛連臂加桂枝﹑威靈仙。痛連脇加膽艸。又有足跟痛者﹐屬腎虛﹐不與香港腳同論。

香港腳疼痛﹐用羊角一副﹐燒過爲末﹐熱酒調塗﹐以帛裹之﹐取汁﹐永不再發。

卷十四婦科﹝上﹞

經脈門

一﹑月經

﹝婦人之證與男子無異﹐惟經﹑孕﹑胎﹑產﹑崩﹑淋﹑帶﹑漏﹑乳﹑陰之不同耳。故別著方論﹐不得渾同。﹞

經曰「衝﹑任﹑督爲奇經八脈之三者﹐亦一源而三岐也。衝脈自少腹夾臍兩旁而上﹐諸脈朝會﹐爲血之海。任脈當臍中而上﹐行於腹前﹐爲陰脈之總任。督脈起自少腹﹐循背以行於後﹐爲陽脈之都綱。」夫經本陰血﹐流行臟腑﹐歸於衝脈﹐是衝脈爲月經之本也。故經云「太衝脈盛﹐則月事以時下。」然衝脈之所以盛者﹐又在胃經。經曰「飲食入胃﹐遊移精气﹐上輸於脾﹐脾气散精﹐上歸於肺﹐通調水道﹐下輸膀胱﹐水精四部﹐五經並行。」是可知血气之盛衰﹐本於水谷之盛衰﹐而陽明胃經﹐又爲衝脈之本也。故凡血病﹐當用甘溫之藥以助陽气而生陰血﹐勿用苦寒以傷胃气。並不使六淫七情﹐飲食起居﹐以虧損心脾﹐生化之源則得矣。

經血者﹐陰也。女體屬陰﹐其气應月﹐故三旬而一至﹐不失其常﹐自無病而有子。一有不調﹐或前或後﹐或枯或閉﹐或數或痛﹐或帶或崩等證生焉。此際調治﹐﹝治法詳後。﹞

必求其源﹐庶爲有益。

婦人經血與乳﹐俱由脾胃所生。穀气入胃﹐其淸純津液之气歸於心﹐入於脈﹐變赤而爲血。血有餘﹐則注於衝任﹐而爲經水。經水者﹐陰水也。陰必從陽﹐故其色赤﹐稟火之用也。

衝爲血海﹐任主胞胎﹐陰陽合而成孕﹐則其血皆移蔭於胎矣。旣產﹐則胃中淸純津液之气歸於肺﹐朝於脈﹐流入乳房﹐變白爲乳﹐是稟肺經之色也。若無男哺﹐則陽明之竅不通﹐胃中津液仍歸入脈﹐變赤而爲月水矣。

二﹑論經先期

先期而至者﹐多屬血熱有火﹐此固一說。然亦有血虛夾火而預動者﹐則所重在虛﹔有中气脫陷﹐及門戶不固而妄行者﹐則所重在脾在腎。不得盡言爲火﹐過用寒涼。當察脈之虛實﹐人之彊弱﹐証之過與不及﹐則得矣。

淸熱安榮湯

﹝新﹞治血熱先期而行﹐因於火也。﹝脈﹑證俱實。﹞

當歸﹝七八分。血熱者宜少用﹐爲引﹞川芎﹝八分﹞麥冬﹝一錢二分﹞赤芍﹝一錢二分﹞

生地﹝二錢﹞靑蒿﹝八分﹞丹皮﹝七分﹞甘艸﹝六分﹞

地骨皮﹝一錢﹞

水煎﹐熱服。若三﹑四劑後不應﹐服黃連﹑黃柏﹑黃芩﹝俱炒﹞等分爲末﹐蜜丸﹐名三補丸。適病而止﹐不得過服。若性躁多郁者﹐加香附﹝童便炒﹞一錢﹐陳皮﹝去白﹞八分。若血虛﹐加熟地五﹑七錢﹐丹參二錢。

奇效四物湯

治肝經虛熱﹐血沸騰而先期至者。

當歸﹝一錢二分﹞熟地﹝二錢﹞白芍﹝錢半﹞川芎﹝一錢﹞阿膠﹝炒﹐一錢五分﹞黃芩﹝一二錢﹞

艾葉﹝八分﹞

若血來而熱﹐加生地﹑靑蒿。

知柏歸地湯

﹝新﹞治曾誤服辛熱暖宮之藥而血熱者﹐其衝任有伏火也。

當歸生地黃柏﹝炒﹞知母﹝酒浸﹞木通﹝各一錢﹞川芎﹝七分﹞甘艸﹝五分﹞

赤芍﹝一錢二分﹞

或兼服三補丸。此涼劑﹐不得過服﹐適病而止。﹝丸方在前。﹞人多有之﹐不可不知。

六味地黃丸

治血虛生熱﹐以至經不及期而先行者。

熟地﹝八兩﹞棗皮山藥﹝各四兩﹞茯苓丹皮﹝各三兩﹞澤瀉﹝二兩﹞

蜜爲丸﹐空心白湯下。以滋水可兼補血﹐補血兼不得滋水也。

平補心脾湯

﹝新﹞治心脾气虛﹐不能固攝經血以致先期者。

當歸﹝三﹑五錢﹐若血熱者用錢半﹞熟地﹝五﹑七錢﹞白朮﹝二﹑三錢﹞杜仲﹝鹽炒﹐二錢﹞

枸杞﹝二錢﹞白芍﹝酒炒﹐二錢﹞甘艸﹝炙﹐一錢﹞五味子﹝蜜炒﹐八分﹞續斷﹝酒浸﹐二﹑三錢﹞

丹參﹝二錢﹞

水煎服。

凡脈證無火﹐而經先期者﹐乃心脾之不足也。此輩極多﹐若作火治﹐誤矣﹗又有中气下陷而然者﹐宜四物合補中爲妙。

保陰煎

治脈滑多熱﹐經來先期﹐及一切陰虛內熱﹑動血等證。

生地熟地﹝各二錢﹞山藥續斷黃芩黃柏﹝各一錢五分﹞甘艸﹝一錢﹞

水煎服。血熱甚者﹐加黃連。如血滯作痛﹐加當歸。如气滯作痛﹐去熟地﹐加陳皮﹑香附之類。如少年血气盛者﹐去山藥﹑熟地。

○要知此僅可以暫用﹐但不可以假火作眞火﹐以虛火作實火也。

所謂經先者﹐當以每月大槪論。所謂血熱者﹐當以通身髒象論。勿以素多不調﹐而偶見早期者爲先。勿以脈證無火﹐而單以經早者爲熱。

三﹑論經後期

凡血寒血虛者﹐俱後期。然血何以寒﹖非陰寒由外而入﹐生冷由內而傷﹐原由陽气不足﹐非春和之時﹐以致津液不能充盈﹐故不能如期而至也。彼血虛者﹐稟賦素弱﹐飲食減少﹐其脈必沈細弦澀﹐其形必惡寒喜暖﹐其血自沈黑澀少。此際宜溫之養之﹐以培根本﹐而破血行血之藥﹐毫不可用。

理陰煎

治眞陰不足。由於陽虛﹐故經遲也。

熟地﹝五﹑七錢﹐或一﹑二兩﹞當歸﹝五﹑六錢﹞甘艸﹝炙﹑一﹑二錢﹞漧薑﹝炒黃﹐二﹑三錢﹞

或加肉桂一﹑二錢。

水煎﹐溫服。如命門火衰﹐陰中無陽﹐內外寒證昭然﹐加附子一﹑二錢。

○大約寒則多滯﹐如姜﹑桂﹑吳茱萸﹑蓽撥之類﹐可擇加用﹐甚則加附子。

十全大補湯

治气血俱不足﹐脾胃虛寒﹐脈弱無神。

人參白朮茯苓甘艸﹝炙﹞當歸川芎白芍﹝酒炒﹞熟地黃

﹝蜜炙﹞

肉桂﹝或等分﹐或隨證以爲輕重﹞

姜棗引。如火衰﹐加附子。如形瘦食少﹐屬脾胃虛弱﹐用四君子東加陳皮﹑當歸﹑川芎。如肥人痰滯﹐用六君子東加歸﹑芎﹑香附﹐或用參苓白朮散加歸﹑芎﹑石菖蒲爲末﹐搗飯﹐以荷葉煎水﹐糊爲丸﹐中時米飲下。

四君子湯

人參白朮茯苓甘艸

六君子湯

卽四君子東加陳皮﹑半夏。

加味參苓白朮散

人參﹝隨用﹞白朮﹝二兩﹞茯苓﹝兩半﹞山藥﹝一兩五錢﹞陳皮﹝一兩﹞蓮肉﹝二兩﹞

當歸﹝二兩﹞炙艸﹝一兩﹞砂仁﹝八錢﹞石菖蒲﹝五錢﹞川芎﹝七錢﹞

香附八物湯

治性躁急怒﹐气逆血少而後期者。

人參﹝或用山藥四﹑五錢代之﹞白朮﹝二錢﹞茯苓﹝一錢五分﹞香附﹝童便炒﹐一錢﹞

當歸﹝二錢﹐若血熱者用一錢﹞甘艸﹝炙﹐一錢﹞白芍﹝酒炒﹐一錢﹞熟地﹝二﹑三錢﹞

川芎﹝一錢﹞

或加靑皮五﹑六分﹐水煎服。

溫經湯

治一切血寒後期者。

當歸﹝二﹑三錢﹞川芎﹝一錢﹞炮姜﹝五分﹞白芍﹝酒炒﹐錢半﹞

水煎服。

凡陽气不足﹐血寒經遲者﹐色不鮮紅﹐或沈黑﹐或澀少﹐其脈﹑其髒﹑其形必見虛弱無火之證﹐宜用溫養血气之藥。

四﹑論經亂常

凡經行原有常期﹐一或前或後﹐悉從虛治。若妄用克削及寒涼等劑﹐再傷脾腎﹐以伐生气﹐則惟有日甚矣。

加味四物湯

﹝新﹞治肝脾血虛﹐微滯微痛﹐一切經亂之證。

當歸﹝二錢﹞白芍﹝酒炒﹐一錢三分﹞川芎﹝一錢﹞熟地﹝二﹑三錢﹞陳皮﹝八分﹞

香附﹝童便炒﹐七﹑八分﹞丹參﹝二錢﹞丹皮﹝八分﹞

水煎服。如食少有痰﹐加白朮錢半﹐茯苓一錢。如血寒﹐加肉桂錢半。如血熱﹐加生地﹑黃芩﹑靑蒿之類。如肝不藏血﹐加阿膠珠錢半。卽八珍湯﹑十全大補湯之類﹐皆可擇用。

祕元煎

治脾土虛陷﹐不能統攝榮血﹐而爲漏﹑爲數等證。

遠志﹝八分﹞山藥﹝炒﹐二錢﹞芡實﹝炒﹞棗仁﹝炒。各二錢﹞白朮﹝一錢五分﹞

金櫻子﹝去核﹐二錢﹞茯苓﹝一錢五分﹞炙甘艸﹝一錢﹞

人參﹝更妙﹞五味子﹝十四粒﹞

水煎服。如血熱﹐加苦參。气虛﹐加黃﹐或用四君子東加川芎﹐或用歸脾湯亦可。

○若陰虧火盛﹐或夜熱盜汗﹐煩渴咳痰等證﹐是卽勞損之漸﹐宜速補腎水以濟火。若徒知用四物以補血﹐亦屬無益之後著也。

道遙飲

治所念不遂﹐沈思積郁﹐心脾气結﹐漸成枯閉者。

當歸﹝二錢﹞白芍﹝一錢五分﹞熟地﹝三﹑五錢﹞棗仁﹝炒﹐錢半﹞茯苓﹝錢半﹞陳皮﹝八分﹞

志肉﹝五七分﹞甘艸﹝炙﹐一錢﹞

水煎服。

補陰益腎湯

﹝新﹞治房勞傷腎﹐衝任不固﹐以致經亂者。

熟地﹝三﹑五錢﹞山藥﹝二錢﹞菟絲子﹝炒研﹐三錢﹞棗皮﹝一錢五分﹞五味子﹝十五粒﹞

杜仲﹝鹽炒﹐一錢五分﹞金櫻子﹝去核﹐二錢﹞續斷當歸﹝各二錢﹞枸杞﹝錢半﹞

水煎﹐溫服。如血不時來﹐加百艸霜﹑發灰調服。此方若作丸服﹐更妙。但須節欲﹐乃得全愈。

○經血無故不止﹐用蓮蓬殼燒灰存性﹐爲末﹐水調二錢服。

五﹑論經期腹痛

經行腹痛﹐證有虛實。實者﹐有因寒滯﹑熱滯﹐有因血滯﹑气滯。虛者﹐有因气虛﹐有因血虛。然實者﹐痛於未行之前﹐經通而痛自減。虛者﹐痛於旣行之後﹐血去而痛益甚。大都可按者爲虛﹐拒按者爲實。或實中有虛﹐虛中有實﹐此非言所能悉﹐當於形气脈息﹐兼而辧之可也。

調經飲

治經血阻滯﹐气逆不調﹐多痛而實者。

當歸﹝三錢﹞淮牛膝﹝二錢﹞香附﹝酒炒﹐一錢﹞元胡﹝炒﹐一錢﹞山楂﹝錢半﹞

茯苓﹝錢半﹞陳皮﹝去白﹐一錢﹞

水煎﹐加酒服。如傷生冷而寒滯者﹐加肉桂﹑吳茱萸之類。如兼脹悶者﹐加濃朴﹐或砂仁亦可。如气滯﹐加烏藥。如痛在小腹者﹐加小茴。

導滯湯

﹝新﹞治血因气滯而停﹐瘀積作痛﹐拒按屬實者。

香附﹝酒炒﹐二錢﹞元胡﹝炒﹐錢五分﹞歸尾﹝二﹑三錢﹞木香﹝四分﹞澤瀉﹝錢半﹞

紅花﹝炒黃﹐一錢﹞淮牛膝﹝酒炒﹞桃仁﹝去皮。各錢五分﹞蘇木﹝一﹑二錢﹞

水煎﹐加酒服。如血通瘀下﹐停藥﹐勿得過服。如火盛內熱﹐血燥切痛者﹐加炒梔子二錢。如微熱者﹐加白芍錢半。如瘀極而大便燥結者﹐加大黃二﹑三錢﹐不應﹐加芒硝﹑蓬術。如寒凝作痛﹐加肉桂一﹑二錢﹐或吳茱萸一錢。

○以上諸證﹐必實見其有滯無虛﹐方可用之﹔若或兼虛﹐勿行克伐﹐以傷脾腎。

決津煎

治虛弱經滯作痛。此用補爲瀉﹐若江河一決﹐積垢皆去之妙劑也。

當歸﹝三﹑五錢﹞牛膝﹝二錢﹞肉桂﹝二﹑三錢﹞烏藥﹝一錢﹞澤瀉﹝一錢五分﹞

香附﹝一錢五分﹞

水煎服。如血滯﹐加酒炒紅花一錢。如小腹寒而痛極者﹐加吳茱萸。如大便澀結﹐加肉蓯蓉﹑威參潤之。

大榮煎

治痛在經後﹐多由血虛﹐宜察其寒熱﹐以爲佐使。

當歸﹝三﹑五錢﹞熟地﹝三﹑五﹑七錢﹞枸杞﹝二錢﹞杜仲﹝二錢﹞甘艸﹝炙。錢半﹞

牛膝肉桂﹝各錢半﹞

水煎﹐溫服。如气滯﹐加香附。气虛﹐加白朮。如中气虛寒而嘔惡者﹐加炒漧薑。如寒滯在經﹐气血不能流通而痛﹐加附子。如兼帶濁腹痛者﹐加骨脂。卽四物﹑八珍加減﹐因人因證﹐善用之﹐自無不效。又須知有瘀積﹐用上決津煎間服﹐乃妙﹐不得泥於偏補一途也。

六﹑論經水多少

經有定期﹐而其多少﹐亦素有定規。平日少而忽然多者﹐不問肥瘦﹐皆以熱論。平日多而忽然少者﹐非病後體虛﹐卽外因阻滯也。亦有痰礙經隧者﹐必其體肥﹐而脾土或者虧敗﹐不能燥痰也。凡此之類﹐宜察形﹑气﹑脈息以調養之﹐庶多者不致沸騰﹐少者不致枯閉也。

淸熱四物湯

﹝新﹞治經水忽然多者﹐定屬血熱。脈洪大而實﹐宜淸熱也。

當歸生地白芍﹝各錢半﹞熟地﹝二錢﹞黃芩知母﹝各一錢﹞川芎黃柏﹝各七分﹞

水煎﹐熱服。不應﹐加黃連一錢﹐適病卽止。

補虛四物湯

﹝新﹞治瘦人經水漸少﹐屬血虛也。脈弱無神﹐宜大補气血。

當歸﹝三﹑五錢﹞川芎﹝八分﹞熟地﹝五﹑七錢﹞白芍﹝酒炒﹐一錢五分﹞山藥﹝二錢﹞

枸杞﹝二﹑三錢﹞黃

﹝蜜炒﹐二錢﹞杜仲﹝鹽炒﹐錢半﹞肉桂﹝一錢﹞

水煎﹐溫服。或用十全大補湯﹑人參養榮湯﹐大宜多服﹐以體旺血足爲期。

芎歸二陳湯

治肥人經水少者﹐痰礙經隧也。﹝脈息遲滑。﹞

當歸茯苓半夏﹝各錢半﹞陳皮川芎香附﹝童便炒。各一錢﹞甘艸﹝炙﹐八分﹞

枳殼﹝一錢﹞滑石﹝五分﹞

姜引﹐煎服。

七﹑論血色

凡血之色﹐濃而多者﹐血之盛也﹔淡而少者﹐血之衰也﹐此固易知者也。至於紫與黑﹐辧之不眞﹐有如冰炭。紫而紅者﹐或成片成條﹐是皆新血妄行﹐多由內熱而然。若紫而黑者﹐或散或薄﹐或沈暗色敗等象﹐多以眞气內損﹐必屬虛寒。由此而甚﹐或如屋漏水﹐或如腐敗之宿血﹐是皆紫黑之變象也。此肝脾大損﹐陽气大陷之證。如理陰煎﹑理中湯﹑補中湯之類可用。若作熱治﹐無不斃矣。凡腸便血皆然﹐學人最不可忽。

理陰煎

﹝方載上經後期。﹞治脾腎虛寒﹐血色紫黑﹐脈或大而無力﹐及大吐大下﹐或外假熱等證。

理中湯

人參白朮漧薑﹝炒﹞甘艸﹝炙﹞

補中益气湯

人參﹝隨用﹞黃

﹝蜜炒﹐二錢﹞白朮當歸﹝各一錢五分﹞陳皮甘艸﹝炙。各一錢﹞

升麻﹝鹽水炒﹐三分﹞柴胡﹝酒炒﹐三分﹞

姜棗引。

香蓮四物湯

﹝新﹞治血熱色紫而濃﹐脈洪實者。

香附﹝童便炒﹞黃連當歸川芎白芍生地甘艸丹皮赤芍﹝等分﹞

水煎﹐熱服。

加味八珍湯

治血虛色淡而少﹐脈微細者。

人參﹝無者﹐用山藥炒黃三錢代之﹞白朮茯苓當歸熟地黃

﹝蜜炙。各一錢五分﹞

川芎﹝七分﹞甘艸﹝炙﹐八分﹞白芍﹝酒炒﹞肉桂﹝各一錢﹞

姜棗引。須常服七味﹑八味地黃丸。

八﹑論經不行

凡婦女經血不行﹐其證不一。有血枯者﹐其人脾胃傷損﹐飲食減少﹐無以生血﹐源竭而流絕也﹐法當補脾胃﹑養气血。气充血生﹐經自行矣。若妄用紅花﹑桃仁通經毒藥﹐豈知滯者可通﹐枯者亦可通乎﹖有气郁者﹐其人心思未遂﹐憂愁怨恨﹐以致气結而血滯﹐法當調气﹐則血自行。苟用補劑﹐則气益結﹐血益凝﹐致成﹑瘕﹑脹滿之疾﹐須宜知之。有軀肥脾虧﹐痰涎壅滯而經滯者﹐法當行气導痰﹐斯謂良工。有寒傷者﹐風﹑雨﹑霜﹑雪傷於外﹐飲食﹑生冷傷於內﹐致血不行。經曰「血得熱則行﹐得寒則凝。」醫者不知外寒者散之﹐內寒者溫之﹐反有謂室女血熱﹐用靑蒿之類涼之﹐卒不得而行矣。

溫胃散

﹝新﹞治脾胃虛寒﹐不愛飲食﹐縱食少許﹐亦不消化﹐且作脹滿﹐以致不能生血而經閉者。凡男婦大小皆可服﹐能健脾也。

白朮﹝一兩五錢﹞茯苓﹝一兩二錢﹞陳皮﹝四錢﹞吳茱萸﹝開水泡一次﹐焙漧﹐用五錢﹞

砂仁﹝微炒﹐五錢﹞扁豆﹝炒﹐一兩﹞粳米﹝五錢﹐微火炒黃﹐冷水淬﹐再炒﹞艸豆蔻仁﹝五錢﹐飯包煨﹞

共研細末﹐荷葉煎水﹐每日中時調服二﹑三錢﹐卽睡一刻。如肚硬有積﹐加谷虫三錢。

如嘔逆﹐加炒漧薑四錢。如有宿食﹐加神曲﹝炒﹞四錢。

加味參苓白朮散

﹝方載上經後期。﹞此平補脾胃。多服﹐以經行爲度。或用十全大補湯﹐須兼服烏雞丸。

澤蘭湯

治經淡漸少﹐卒至不通﹐潮熱身痛﹐其脈微數。此陰虛少水﹐不能制火﹐宜養血益陰﹐不得以毒藥通之。

澤蘭葉﹝二錢﹞當歸﹝錢半﹞白芍﹝酒炒﹐一錢﹞甘艸﹝炙﹐五分﹞

水煎服。

柏子仁丸

柏子仁﹝炒﹐去油﹞牛膝﹝酒炒﹞捲柏﹝各一兩﹞澤蘭葉續斷﹝各三兩﹞熟地﹝五兩﹞

先以熟地搗化﹐加藥末﹐煉蜜爲丸。

烏雞丸

統治婦人脾胃虛弱﹐衝任傷損﹐气血不足﹐以致經候不調﹐少有子息﹐服之屢驗。

白毛烏骨雄鷄﹝雞舌黑則骨黑﹞一隻﹐要未鐓者﹐以粳米餵養七日﹐勿餘食虫蟻野物﹐弔死﹐去毛並雜細﹐以一斤爲率。用﹕生地﹑熟地﹑天冬﹑麥冬各二兩於雞肚中﹐甜美米酒十碗﹐入砂鍋煮爛﹐取出﹐去骨﹐炭火焙漧。更以余酒淹盡﹐待焦枯﹐研羅爲末。再加﹕社仲﹝鹽水炒﹞二兩﹐人參﹝少者﹐以山藥或以時出條參二兩代之﹞﹑肉蓯蓉﹝酒炒﹞﹑補骨脂﹝炒﹞﹑炙甘艸﹑小茴﹝炒﹞各一兩﹐白朮﹑丹參﹑當歸﹝去尾﹞﹑茯苓各三兩﹐川芎八錢﹐砂仁﹝炒﹞一兩﹐香附﹝酒浸三日﹐焙漧﹞一兩二錢﹐和雞肉共研末﹐酒調麵糊爲丸。

空心酒下七﹑八十丸﹐或米飲下。

開郁二陳湯

治心思不遂﹐气郁血滯而經不行。

陳皮茯苓蒼朮川芎香附﹝童便炒。各一錢﹞半夏﹝一錢﹞靑皮甘艸木香﹝各五分﹞

姜引。如體濃脈實﹐服此不應﹐或服香附丸。

四制香附丸

治气結經閉﹐脈實體旺者可用。否則禁之﹐以性辛燥也。

淨香附片一斤﹐用酒﹑醋﹑童便﹑鹽水各浸四兩﹐三日後焙研﹐山藥八兩研末﹐開水泡糊爲丸﹐白湯下。

增減八物柴胡湯

治經閉脈虛﹐骨蒸潮熱者。

人參茯苓白芍麥冬﹝各一錢﹞當歸生地﹝各一錢五分﹞炙艸知母柴胡﹝各六分﹞

水煎服。有汗﹐加地骨皮錢半。無汗﹐加丹皮錢半﹐淡竹葉十五片。凡婦人血虛有熱者﹐皆可服。如服此而熱反甚者﹐加黑漧薑一錢﹐神效。

四物涼膈散

治經閉脈實﹐發熱咽燥者。

歸身赤芍川芎生地黃芩﹝酒炒﹞黃連﹝酒炒﹞桔梗連翹山梔﹝炒黑。各一錢﹞

生艸薄荷葉﹝各五分﹞淡竹葉﹝十片﹞

凡血實形盛﹐脈有力者﹐皆可服之。但須適病而止﹐不可過服。

尺脈滑﹐血气實﹐經脈不利。尺脈來而斷續者﹐月水不利。寸關如故﹐尺脈絕而不至者﹐月水不利﹐當患小腹痛。肝脈沈﹐月水不利﹐主腰腹痛。

經曰「二陽之病發心脾﹐有不得隱曲﹐故女子不月﹐其傳爲風消﹐爲息賁者﹐死不治。」二陽者﹐足陽明胃也。女子有不得隱曲之事﹐郁之於心﹐故心不能生血﹐血不能養脾﹐始焉胃有所受﹐脾不能運化﹐繼則不能納受﹐故胃病發於心脾也。由是水谷衰少﹐不能化精微之气﹐而血脈遂枯﹐月事不能時下矣。陽明主肌肉﹐血不足﹐則肌肉不榮﹐有不風熱而消瘦乎﹗息賁者﹐風熱傳於肺﹐喘息而上賁也。此脾胃虛﹐而經脈不行也。有因勞心過度﹐心火上行﹐不得下通胞脈而不行者。有因中消胃熱﹐善饑漸瘦﹐津液不上﹐血海枯竭而不來者。

有因冷客胞門﹐血寒凝泣而不下者。有因軀肥﹐脂滿痰多﹐占住血海地位﹐閉塞而不行者。

有因或挾寒﹐或挾熱﹐污血凝滯而不行者。有因食與濕痰塡塞太陰﹐經閉作痛者。寒﹑熱﹑虛﹑實之不同者﹐總不能遁乎脈之遲數﹐有力無力間也。經行腹痛﹐寒熱交作﹐下如黑豆汁﹐兩尺沈澀﹐餘皆弦急﹐此由下焦寒熱之邪﹐搏於衝任﹐痛極則熱﹐熱則流通﹐因寒濕生濁﹐故下如豆汁也。宜以辛散苦溫之藥治之。

气行則血行﹐气止則血止。故治血病﹐以行气爲先﹐如香附﹝此味亦須善用﹐以性燥也。﹞

之類是也。熱則流通﹐寒則凝結。故治血病﹐以熱藥爲佐﹐如肉桂之類是也。至於病後產後﹐經血不行者﹐純屬气血兩虛﹐惟宜補脾養血﹐元气充復﹐自然流通﹐此不治之治也。

女子十四歲時﹐經已下矣。或四季一行﹐或一﹑二年一行﹐此爲避年﹐因稟受衰弱耳。但宜順气養血﹐切勿攻之。

有年長未配之女﹐……孀居之婦﹐庵脘之尼﹐思結而不得伸﹐多有經閉之病﹐致成勞瘵。

或用四制香附丸﹑參術大補丸﹐間服六味以枚水。滋水可兼補血﹐補血兼不得滋水。本末交治﹐庶幾可瘳。此七情之變﹐輕者可治﹐重者恐難治也。且芎歸辛竄﹐難到腎家﹐又須恃一點命門之火爲之主宰﹐以陽和庶能生物也。

備揀古來治無病而經陰者﹐多由气血之凝滯而然﹐亦有方法治之。

○用當歸﹑沒藥﹝去油﹞﹑紅花等分爲末﹐酒調服。

○又方﹕用絲瓜焙研爲末﹐酒調服。

○又方﹕用蠶砂﹝炒﹞煮酒﹐服一盞卽通。

○又方﹕用茜艸﹝亦名過山龍﹞一兩﹐酒煎服之﹐一日卽通。

凡婦人經停二﹑三月不行者﹐或結胎﹐或經閉﹐不可孟浪。必用試法﹐方有的見。

探胎飲

用川芎不見火爲末﹐空心﹐煎艾湯調下二﹑三錢。覺腹中動﹐則有胎也。臍下動者﹐乃血瘕也。不動者﹐血凝也﹐病也。

九﹑論崩

經曰「陰虛陽搏謂之崩。」以血虛則熱迫而妄行﹐故令暴下而爲崩。崩久血少遂成漏﹐不時而下﹐卻無止期﹐屬腎水枯也。治此者有三法﹕初止血﹐次淸熱﹐﹝須知止血兼之淸熱。﹞後補其虛。重在補气。補气乃能生血﹐庶能收效。所以古用獨參湯補气﹐後用四君子湯收功。補土以保肺气﹐職是故耳。

安榮湯

﹝新﹞治血有熱﹐崩漏日久﹐六脈虛弱﹐體虧無神等證。

當歸﹝去尾﹐三五錢﹞熟地﹝五﹑三錢﹞丹參﹝二錢﹞淮藥﹝三錢﹞白芍﹝酒炒﹐一錢五分﹞

丹皮﹝一錢二分﹞阿膠﹝蛤粉炒﹐二錢﹞川續斷﹝二錢﹞甘艸﹝炙﹐一錢﹞

煎就﹐加發灰﹑百艸霜﹑敗棕灰﹑蒲黃炒黑﹐俱存性﹐等分﹐再研﹐用一錢調服。如實火盛﹐迫血妄行﹐口渴﹐舌黃﹐便燥﹐血熱﹐六脈洪滑﹐加黃柏﹑黃芩﹑梔仁之類﹐或加生地﹑赤芍﹑靑蒿各二﹑三錢﹔不應﹐加黃連。但要見眞方用﹐恐實熱者少﹔假熱者多。

若誤用寒涼﹐必傷脾胃生气﹐自日殆矣。挽回莫及﹐可不愼哉﹗

增捐四物湯

治脾虛不能攝血﹐以致崩漏不止者。

人參﹝少者﹐以山藥炒黃四錢﹑六錢代之﹐或用時下生條參三﹑五錢﹞當歸﹝三錢﹞

川芎﹝一錢﹞白芍﹝炒﹐一錢五分﹞漧薑﹝炒﹐一錢﹞甘艸﹝炙﹐一錢﹞

水煎服。加茜艸三錢更妙。

當歸補血湯

治凡血大吐大下等證﹐用此補气以生血。

黃﹝蜜炙﹐一兩﹞當歸﹝去尾﹐三錢﹞

水煎﹐溫服。稍可以代獨參湯。

奇效四物湯

治肝經虛熱﹐崩血不止。

熟地﹝五﹑七錢﹞當歸﹝去尾﹐三﹑五錢﹞白芍﹝酒炒﹐二錢﹞川芎﹝一錢﹞阿膠﹝蛤粉炒﹐二錢﹞

艾葉﹝炒﹐一錢二分﹞黃芩﹝二﹑三錢﹐炒黑﹞

水煎服。如血熱﹐當歸止用錢半。或加生地二錢﹐及上安榮湯四灰之引。

備揀古來治血崩神方﹐以便取用。

風熱血崩﹐用荊芥穗炒微黑﹐爲末﹐每服一﹑二錢﹐童便調服。

○又方﹕以陳槐花一兩﹐百艸霜五錢爲末﹐每服二錢﹐燒紅秤錘﹐淬酒調服。

○又方﹕敗棕燒灰存性﹐爲末﹐水調服。血熱用童便。

○又方﹕條黃芩爲末﹐酒調服三﹑四錢。或加漧薑﹑白芷。

○又方﹕用黃芩﹑木耳爲丸服﹐治熱血。

○下虛血崩﹕白芷一兩﹐海螵蛸二枚略燒﹐亂髮灰三錢﹐酒調二錢服。

○血崩赤帶﹐用赤芍﹑香附等分爲末﹐每服二錢﹐加鹽少許﹐日三服﹐十日愈﹐名如神散。

○又方﹕香附炒黑﹐煎服。

○又方﹕用艾葉﹑漧薑﹝炒黑﹞﹑阿膠等分煎服。

○又方﹕蓮房﹑荊芥炒黑﹐研末服。

○又方﹕棉花子炒黑研末﹐酒調三錢服。又方﹕木賊五錢﹐水煎服。

立齋曰「前證治法﹐因脾胃虧損﹐不能攝血歸源者﹐用六君子加芎﹑歸﹑柴胡。若因肝經之火﹐血熱下行﹐用四物加柴﹑梔﹑苓﹑朮。若肝經風熱而血妄行﹐及怒動肝火者﹐用加味道遙散。﹝方見下。﹞若脾經鬱結而血不歸經﹐用歸脾加柴﹑梔﹑丹皮。若悲傷胞絡而血下崩﹐用四君子加柴﹑梔﹑升麻。」

逍遙散

當歸﹝二錢﹞甘艸﹝一錢﹞白芍白朮茯神﹝各一錢五分﹞柴胡﹝酒炒﹐八分﹞

姜引。加丹皮﹑梔子各七分。

十﹑論崩血心痛

凡婦人大崩及生產後去血過多﹐心無所養﹐宜用甘溫以補榮气﹐如十全大補湯之類。

又有气滯血逆而痛者﹐宜行之散之。亦有陰血耗散而痛者﹐宜收斂之。須當憑气象脈息以治之。

溫補榮气湯

﹝新﹞治心脾血虛﹐脈息細數﹐體虧气弱﹐心痛潮熱等證。

當歸﹝三五錢﹐若血虛有熱者宜少用﹞熟地﹝五七錢﹞甘艸﹝炙﹐錢五分﹞白芍﹝酒炒﹐一錢五分﹞

枸杞﹝二錢﹞山藥﹝二錢﹞棗仁﹝炒﹐一錢﹞

溫服。如心虛有火不可按者﹐加丹皮錢半﹐或加生地一﹑二錢。如血寒凝滯﹐加肉桂錢半。如气脹而滯者﹐加陳皮﹑香附之類。如气虛而不能生血者﹐加蜜炒黃錢半﹐或加人參更妙。如血散而不收斂者﹐加五味二﹑三分﹐或用十全大補湯亦妙。﹝方見上經後期。﹞

有謂痛無補法﹐不知虛實也。

失笑散

治气滯血逆﹐心气刺痛﹐用此行之散之﹐非治血虛也。

五靈脂﹝有溏心者眞﹞蒲黃﹝等分﹐俱炒﹞

先用醋熬成膏﹐再入水煎﹐熱服。或爲末﹐用酒煎服。按此方用以止痛﹐蒲黃宜減半。若用以止血﹐則宜等分。蒲黃炒黑﹐或五靈脂減半亦可。

十一﹑論漏

或崩久成漏者﹐或未崩而亦漏者﹐連年不休﹐此中气下陷﹐元气不固也﹐宜補衛气﹐兼固下元。若作血熱妄行治﹐是大誤也。

加味補中益气湯

﹝新﹞治元气虛損﹐不時漏血﹐歷年不止者。

人參﹝淮山藥炒黃三﹑五錢代之亦可﹞黃

﹝蜜炒﹐二錢﹞白朮當歸熟地﹝各一錢五分﹞

白芍﹝酒炒﹞陳皮﹝各一錢﹞甘艸﹝炙﹐八分﹞升麻﹝蜜炒﹞柴胡﹝酒炒。各三分﹞

姜棗引。中時夜間服﹐早服下丸﹕

固下丸

﹝新﹞治血道虛滑﹐不時下漏﹐須兼服此丸。

當歸﹝二兩﹞鹿角霜﹝四兩﹞茯神龍骨﹝﹞

阿膠﹝蛤粉炒。各一兩五錢﹞

川芎﹝七錢﹞杜仲﹝鹽水炒﹐二兩﹞香附﹝醋炒八錢﹞甘艸﹝炙﹐一兩﹞補骨脂﹝鹽水炒﹐六錢﹞

共研末﹐山藥五兩研末﹐開水泡糊爲丸。每早酒下七八錢。

《脈訣》曰「崩漏下血﹐脈遲小虛滑者生﹔疾急實大緊數者死﹔尺寸虛者漏血﹔脈浮者死﹐不治。」

十二﹑論熱入血室

凡婦人傷寒﹐或勞郁﹐或暴怒﹐適遇經行﹐以致邪熱入於血室﹐或血不行﹐或血不止﹐令人晝則明淨﹐夜則譫語狂妄者﹐何也﹖蓋衝爲血海﹐卽是血室。血屬陰﹐主夜﹐故晝則平安﹔暮入陰分﹐邪與血搏﹐挾陰气而如見鬼狀﹐此爲熱入血室。治法亦惟和表邪兼淸血室之熱足矣。若誤以爲客邪入內﹐攻之﹐則伐及無辜﹐導邪入內矣。故經曰「治之無犯胃气及上二焦﹐必自愈矣。」

靜鎭湯

﹝新﹞治經行時﹐因冒風寒﹐以致熱入血室而夜不寧者。

白芍黃芩生地陳皮柴胡﹝各一錢﹞甘艸防風桂枝紫蘇﹝各八分﹞

當歸﹝錢半﹞

熱服三﹑四劑。如內熱﹐加連翹。如口渴﹐加葛根。如熱甚﹐加石膏﹑知母。如寒甚﹐加生薑。

淸化飲

治或勞或怒﹐火由內生﹐夜躁多汗而無表證者。

白芍麥冬石斛﹝各二錢﹞丹皮茯苓黃芩生地﹝各三錢﹞

水煎﹐溫服。如骨蒸﹐加地骨皮。如熱甚而渴﹐加石膏。如下熱尿赤﹐加木通﹑黃柏﹑梔子之屬。

補陰益气煎

治病愈﹐而元气素弱﹐熱不退﹑血不止者。

人參﹝少者﹐或以黃蜜炒三錢代之﹞當歸﹝二錢﹞山藥﹝二﹑三錢﹞熟地﹝五﹑七錢﹞

甘艸﹝炙﹞陳皮﹝各一錢﹞升麻﹝四分。火浮於上者不用﹞

柴胡﹝一錢五分。如無外邪者不用﹞

生薑引。卽用補中益气湯亦妙。如脾气素弱﹐宜歸脾湯。如气血俱虛﹐宜十全大補湯。如血熱多滯者﹐宜小柴胡東加丹皮﹑紅花﹑當歸。

棗麥甘艸湯

治婦人髒燥﹐悲哭如祟。

大棗﹝十二枚﹐去核﹞小麥﹝炒﹐二合﹞甘艸﹝三錢﹞

水煎﹐多服。此方最妙。

十三﹑論赤帶白帶白濁白淫

四病不同﹐治亦有異。當分寒熱﹐以脈息形气辧之﹐庶認證眞而取效捷矣。赤帶者屬熱﹐兼虛兼火治之﹐以婦人多憂思鬱怒﹐肝火甚﹐而血不歸經﹐所以病此。法宜補血涼血﹐以養肝舒肝也。白帶者﹐出於胞宮﹐精之餘也。多由脾腎虛寒而滑﹐亦以所思不遂﹐肝气郁﹐則木侮土而脾受傷﹐故濕土之气下陷﹐不能輸爲榮血﹐而下白滑之物﹐淸冷稠黏。法當開提肝气﹐補助脾元。若有穢气者﹐須兼濕而有熱治之。白濁者﹐隨小便而出﹐混濁如泔﹐此胃中濁气滲於膀胱﹐水之濁也。法當補脾躁濕﹐加以升提爲主。白淫者﹐在小便之後而來﹐亦不多﹐此男精不攝﹐滑而自出﹐不須治也。

芩連四物湯

治赤帶﹐脈洪數而實者。

當歸白芍生地﹝各錢半﹞川芎﹝八分﹞黃芩﹝二錢﹞黃連﹝一錢﹞升麻﹝五七分﹞

丹皮﹝錢半﹞

水煎﹐加童便服。

三補丸

治赤帶。服上方不應﹐服此以治血熱之甚者。

黃連黃芩黃柏﹝俱炒﹐等分﹞

共爲末﹐空心白湯下﹐適病卽止。

淸白散

治白帶之兼有濕熱多火者。

當歸川芎白芍生地黃柏﹝鹽水炒﹞樗根皮﹝各錢半﹞漧薑﹝炒黑﹞甘艸﹝各七分﹞

生薑引。如肥白人﹐多濕痰﹐加白朮﹑半夏。如赤帶﹐加酒炒黃芩﹑荊芥。如久下﹐加熟地﹑牡蠣。如气虛﹐加蜜炒黃。如腰腿酸痛﹐加鹿角膠。如气下陷而多濕者﹐加升麻﹑柴胡﹑蒼朮﹑白朮。

樗皮丸

治赤白帶有濕熱者。

白芍﹝一兩﹞良姜﹝六錢﹞黃柏﹝一兩。二味燒灰存性﹞樗根皮﹝二兩五錢﹞

共爲末﹐粥糊丸﹐空心米飲下﹐

加味六君子湯

治白帶屬濕痰而兼虛者。

人參﹝少者﹐以山藥炒黃三錢代之﹞白朮﹝二錢﹞茯苓﹝一錢五分﹞炙艸陳皮﹝各一錢﹞

半夏﹝錢半﹞蒼朮﹝錢二分﹞升麻﹝鹽水炒﹞柴胡﹝酒炒。各四﹑五分﹞

姜引。兼服下方丸藥﹕

蒼沙導痰丸

治濕痰白帶。

蒼朮﹝米泔浸﹐二兩﹞香附﹝童便炒﹐一兩﹞陳皮茯苓﹝各兩半﹞枳殼半夏南星炙艸﹝各一兩﹞

生薑自然汁糊爲丸﹐淡姜湯下。

加減十全大補湯

治虛弱之人帶久不止。

人參﹝少者﹐以山藥炒黃四錢代之﹞白朮﹝二錢﹞茯苓﹝一錢五分﹞當歸﹝一錢八分﹞

炙艸﹝一錢﹞川芎﹝一錢﹞白芍﹝酒炒﹐一錢二分﹞陳皮﹝一錢﹞半夏﹝一錢五分﹞漧薑﹝炒﹐八分﹞

姜棗引。或服參苓白朮散﹐加砂仁﹑石菖蒲﹐﹝方見上經後期。﹞以補脾胃之虛﹐兼服補宮丸﹐以固下元之脫。

補宮丸

治虛弱者下元滑脫。

鹿角霜茯苓白朮白芷山藥白芍﹝酒炒﹞龍骨﹝﹞

赤石脂牡蠣﹝﹐童便炒。

各等分﹞漧薑﹝炒﹐減半﹞

醋糊丸﹐米飲下。

白芍藥散

治赤白帶下腹痛﹐如神。

白芍﹝炒﹐二兩﹞漧薑﹝炒﹐五錢﹞

共爲細末﹐每服三錢﹐米湯調下。晚又進一服﹐十日見效。

固陰煎

治肝腎陰虛﹐滑泄﹑帶濁﹑淋遺﹐及陰水因虛不固等證。

人參﹝隨宜﹞熟地﹝三五錢﹞山藥﹝炒﹐二錢﹞棗皮﹝一錢五分﹞遠志﹝七分﹞炙艸﹝錢半﹞

五味﹝十四粒﹞菟絲子﹝炒研﹐二三錢﹞

溫服。如滑遺甚者﹐加金櫻子肉二﹑三錢﹐或醋炒文蛤一錢﹐或烏梅二个。如血熱不固者﹐加續斷二錢。如肝腎血虛不歸經者﹐加當歸二三錢。如气陷不固者﹐加炒升麻一錢。

如心虛不眠或多汗者﹐加棗仁二錢炒研。

白帶神方﹕用靑色無沙眼之牡蠣﹐火紅﹐冷定﹐又七次﹐研細﹐用腐漿調下二錢﹐一﹑二服立愈。

○又方﹕用艾葉煮雞子食。

○又方﹕沙參研末﹐酒調服。

○又方﹕白朮四兩﹐補骨脂二兩﹐共炒研末﹐入麥麵﹝炒﹞一斤﹐空心﹐加白糖開水調服。

○赤白帶下﹕石菖蒲﹑補骨脂﹝俱炒﹞等分研末﹐開水調服。

○白帶﹐下部痛﹕苦楝﹝炒﹞﹑大茴香﹑當歸等分﹐酒和丸﹐酒下。

○又方﹕鍛石一兩﹐白茯苓二兩﹐爲末﹐水丸﹐白水下三十丸﹐神效。

○虛寒白濁﹕鹿角霜﹝炒﹞爲末﹐每服二錢﹐酒調下。

十四﹑論五色帶下

凡婦人此證﹐當壯脾胃升陽气爲主﹐佐以各經見証之藥。色靑者屬肝﹐用小柴胡加山梔﹔或濕熱壅滯﹐小便赤澀﹐用龍膽瀉肝湯。

○色赤者屬心﹐用小柴胡加山梔﹑黃連﹑當歸。思慮過傷﹐用妙香散等藥。

○色白者屬肺﹐補中益气東加山梔。

○色黃者屬膽﹐用六君子加山梔﹑柴胡﹔不應﹐用歸脾湯。

○色黑者屬腎﹐用六味地黃丸。

○气血俱虛﹐八珍湯。陽气下陷﹐補中益气。若有濕痰﹐加半夏﹑蒼朮﹑茯苓﹑黃柏。

○不可拘肥人多痰﹐瘦人多火﹐而以燥濕瀉火之藥輕治之也。

小柴胡湯

柴胡﹝一﹑二錢﹞半夏﹝二錢﹞黃芩﹝二錢﹞人參﹝一錢﹞甘艸﹝七分﹞生薑﹝一錢﹞大棗﹝三枚﹞

辰砂妙香散

黃﹝蜜炒﹞山藥﹝薑汁炒﹞茯苓﹝各一兩﹞木香﹝二錢﹞茯神遠志﹝各一兩﹞

人參炙艸桔梗﹝各五錢﹞砂仁﹝三錢﹐另研﹞

共爲末﹐每服二錢﹐酒調下﹐或用麥麵湯下。

龍膽瀉肝湯

膽艸﹝酒炒﹐一錢﹞柴胡木通當歸﹝各錢五分﹞山梔﹝一錢二分﹞車前澤瀉黃芩生地﹝各錢五分﹞甘艸﹝八分﹞

補中益气湯

﹝方見上第七內。﹞

八珍湯

人參白朮茯苓當歸熟地﹝各錢五分﹞川芎白芍﹝酒炒﹞甘艸﹝炙。各一錢﹞

十五﹑論瘕

者﹐成形而堅硬不移者也。因血動之時﹐或內傷生命﹐或外受風寒﹐或暴怒傷肝﹐气逆而血畱﹔或憂思傷脾﹐气虛而血滯﹔或積勞積弱﹐气虛而不行﹔余血未淨﹐則畱滯而漸成。然血必由气﹐气行則血行﹐故治血病﹐則或攻或補﹐皆當以調气爲先。蓋養正則邪自除。若調養久而血足﹐再不消散﹐方可議下。但須除之以漸﹐不可峻攻﹐方無顚覆之患。瘕者﹐無形而可聚可散者也﹐气滯則聚﹐气行則散。治宜或調或補﹐當分虛實﹐詳脈察證﹐庶無遺誤。然又有痛與不痛之異﹕痛者聯於血气﹐有所凝滯﹐气血行則愈﹐故痛者易治﹔不痛者不通气血﹐另結窠囊﹐藥餌難及﹐故不痛者難治。總之﹐非在气分﹐則在血分﹐知斯二者﹐則「瘕」二字已盡之矣。若《內經》止有積聚疝瘕之名﹐「」字爲後世增設。又有癖痞塊之屬﹐亦不過以形見之處不同﹐故名亦因之而異耳。但血﹑气瘕各有虛實﹐宜細辧之。

諸經義另詳積聚門﹐所當參閱。

以下治血﹕

化瘀湯

﹝新﹞治血瘀成形﹐在臍腹之下﹐作痛喜按而虛者。

當歸﹝三﹑五錢﹞熟地﹝二﹑三錢﹞白芍﹝酒炒﹐二錢﹞川芎﹝一錢﹞肉桂﹝二錢﹞桃仁﹝一錢﹐去皮﹞紅花﹝酒炒﹐八分﹞

水煎﹐加酒服。如气滯﹐加香附﹑木香﹑砂仁﹑烏藥之屬﹐血化而痛自愈。或決津煎﹝方見上第五內﹞亦可﹐加漆滓﹝炒令煙盡﹞二錢﹐血化爲水﹐神效。

元胡索散

治血積小腹疼痛﹐或因气逆﹐月經不行﹐肚腹作痛者。

當歸赤芍劉寄奴沒藥枳殼﹝麩炒﹞元胡索﹝炒﹐各等分﹞

共爲末﹐酒調服。卽失笑散亦可。﹝方見上第十內。﹞

良方加味四物湯

治血積堅硬而痛﹐或不痛者。

當歸川芎白芍熟地蓬術三稜漧漆﹝炒﹐令煙盡﹞肉桂﹝各錢半﹞

水煎服。或加淮牛膝二錢﹐更效。

良方桃仁承气湯

治形气彊壯而瘀血不行﹐或大便閉結﹐或腹脹痛甚﹐有非下不可者。

然須詳愼﹐非實證勿用。

桃仁﹝去皮尖﹐五錢﹞大黃﹝一兩﹐炒或酒炒﹞甘艸﹝二錢﹞肉桂﹝一錢﹞

姜引。

凡養正之法﹐宜診脈察證﹐知何經之虛﹐專固根本。或虛中帶滯者﹐可少加行气導滯之品可也。如再攻之﹐禍如反掌。

逍遙飲

治婦人思郁過度﹐致傷心脾﹐經脈不調﹐畱成血積。

當歸﹝二﹑三錢﹞白芍﹝一錢五分﹞熟地﹝三﹑五錢﹞棗仁﹝炒研﹐二錢﹞茯神﹝一錢五分﹞

遠志﹝五分﹞陳皮﹝八分﹞甘艸﹝炙﹐一錢﹞

如經行而滯痛者﹐加酒炒香附錢半。如气虛者﹐加人參。其肝腎脾胃﹐有一經之虛寒者﹐有兼二經之虛寒者﹐宜因人調補﹐待元气足﹐自漸磨漸愈﹐乃爲良策。

以下治瘕證﹕﹝附﹕气痛在內。﹞

瘕屬气﹐流行無定﹐左右大小﹐忽聚忽散。或近脇肋﹐而如臂如指﹐則謂之癖。或下臍腹﹐而爲脹爲急﹐則謂之疝瘕。《難經》曰「病有積聚。積者﹐陰气也﹐陰沈而伏。聚者﹐陽气也﹐陽浮而動。」由於積﹐積在陰分﹐而有淵藪﹐故攻之非易。瘕由於聚﹐聚在陽分﹐而猶烏合﹐故散之非難。若气因形滯者﹐去其積﹐則气亦順。止在气分無形者﹐總不可下﹐卽下亦不去﹐適足以敗正气也﹐宜切識之。

散气之法﹐止在行气。而行气之法﹐大有權宜。如气實則壅滯﹐宜破而行之。气閉則畱蓄﹐宜利而行之。气熱則漧涸﹐宜涼而行之。气寒則凝結﹐宜溫而行之。然病此者﹐必正气虛而後邪气得以乘之而不散。使果气彊力健﹐則流行不息﹐又何瘕聚之有﹗故治此者﹐又宜知所以補也。但實者有據﹐顯而易見﹕虛每似實﹐隱而難知﹐此際須當辧眞。

排壅湯

﹝新﹞治邪气壅滯﹐刺痛之甚者﹐此破以行之。

烏藥﹝二錢﹞藿香香附枳殼陳皮﹝去白﹐各一錢五分﹞檳榔木香﹝各七分﹞

濃朴﹝一錢﹞

熱服。如气逆之甚者﹐加白芥子﹑沈香﹑靑皮之類。如痛在小腹﹐加小茴。如兼疝者﹐加荔枝核﹝煨熟﹐搗碎﹞二﹑三錢。

廓淸飲

治三焦气閉﹐胸膈脹痛﹐或肚腹單脹﹐小水不利等證﹐此利以行之。

枳殼﹝二錢﹞濃朴﹝錢半﹞大腹皮﹝洗淨﹐一二錢﹞蘿卜子﹝生搗﹐一錢﹞茯苓﹝連皮﹐二三錢﹞

澤瀉﹝一﹑二錢﹞陳皮﹝去白﹐一錢﹞白芥子﹝五﹑七分﹐或多用﹞

水煎﹐溫服。如大便閉結﹐加生大黃三﹑四錢。如肝滯脇痛﹐加靑皮。如气滯脹痛﹐加烏藥﹑香附。

淸涼散

﹝新﹞治一切气逆暴痛﹐口渴便燥﹐喜涼惡熱﹐不可按者﹐此涼以行之。

黃芩梔子黃連陳皮牛膝澤瀉﹝各錢五分﹞

溫服。如口渴﹐加生石膏。如大便燥結﹐加生大黃三錢。如煩躁﹐加淡竹葉﹑麥冬。

如熱在腸胃不得下者﹐加芒硝以通之。

以上諸方﹐惟气實瘕聚者可以暫用﹐若元气不足者總之。

溫中湯

﹝新﹞治气寒凝結﹐脹痛喜按﹐脈息弦緊者﹐此溫以行之。

陳皮砂仁藿香艸豆蔻﹝煨。各一錢﹞香附肉桂漧薑﹝各錢五分﹞

水煎。如假熱拒膈者﹐冰冷服。如小腹寒痛﹐加吳茱萸五﹑七分。如寒甚而栗者﹐加附子一﹑二錢。如嘔逆者﹐加生薑﹑半夏﹐或理中東加附子亦妙。

凡常人之於气滯者﹐惟知破之散之﹐而云補以行之﹐必不然也。經曰「邪之所湊﹐其气必虛。」虛而不補﹐治與病違﹐而欲以藥濟人﹐蓋亦罕矣。如心脾气虛不行﹐宜五味異功散。如脾胃气虛而滯﹐宜六君子湯﹑歸脾湯。如脾胃虛寒而滯者﹐宜溫胃飲﹑理中湯。如脾腎虛寒而气不行﹐脹滿腹痛者﹐宜理陰煎。如元气下陷﹐滯而不升者﹐宜補中益气湯。如元气大虛﹐气化不行而痛者﹐宜十全大補湯。以上皆補以行气之法﹐亦不過爲之筌蹄耳﹐而此中之用﹐惟在人之圓活耳。

五味異功散

人參白朮茯苓甘艸陳皮

六君子湯

卽前方加半夏。

歸脾湯

人參﹝一錢﹞蜜

白朮當歸﹝各一錢五分﹞甘艸﹝一錢﹞棗仁﹝一錢﹞遠志﹝五﹑七分﹞

茯神﹝一錢三分﹞廣木香﹝三分﹞元肉﹝三枚﹞白蓮﹝五粒﹐去心微炒﹐研﹞

溫服。

溫胃飲

人參白朮﹝二﹑三錢﹞扁豆﹝二錢﹞陳皮﹝一錢﹞甘艸﹝炙﹐一錢﹞漧薑﹝炒焦﹐一﹑二錢﹞

當歸﹝二錢﹞

如下寒帶濁者﹐加補骨脂一錢。如气滯者﹐加藿香﹑丁香﹑木香﹑白豆蔻﹑砂仁﹑白芥子之類。如痰甚﹐加茯苓二﹑三錢。如脾胃虛極﹐大嘔大吐者﹐加生薑或胡椒二分﹐徐徐服之。

理中湯

﹝方見上第七內。﹞

補中益气湯

﹝方見上第七內。﹞

理陰煎

﹝方見上第七內。﹞

十全大補湯

﹝方見上第二內。﹞

《脈經》曰﹕婦人疝瘕積聚﹐脈弦急者生﹐虛弱者死。少陰脈浮而緊﹐緊則疝瘕﹐腹中痛﹐半產而墮傷。浮則亡血﹐惡寒絕產。尺脈澀而浮牢﹐爲血實气虛﹐其發腹痛﹐逆气上行。

此爲胞中有惡血﹐久則結成血瘕也。﹝子和云﹕遺溺﹑陰痿﹑精滑﹑白淫﹐皆男子之疝也。

若血涸月事不行﹐行後小腹有塊﹐或時動移﹐前陰突出﹐後陰痔核﹐皆女子之疝也。但女子不謂之疝﹐而謂之瘕。﹞

備揀古來治瘕至簡至穩神方於後﹐以便取用。

胸脇刺痛﹐用五靈脂﹝有溏心者眞﹞﹑元胡索﹑艸蔻仁﹝飯包﹐加濕紙裹之煨﹞﹑沒藥﹝去油﹞各三錢﹐共研細末﹐酒調二錢服﹐立止。

○治諸逆气痛﹐用沈香﹑烏藥﹑枳實﹑檳榔﹑木香共磨酒服。

○治一切冷气痛﹝喜熱喜按者是﹞﹐發卽昏死﹐用莪朮一兩﹝醋煮﹞﹐廣木香五錢﹝煨﹞爲末﹐淡醋湯下一錢﹐此可斷根。

○心气痛甚﹐用胡桃肉一个﹐大棗一枚﹝去核﹞夾桃內煨熟﹐以淡姜湯細嚼送下﹐永不再發。

○男女气痛﹐用威靈仙﹝能去心腹冷滯﹞﹑韭菜﹝或用根﹞﹑雞子煮酒服。

○冷气胸痛﹐用艾搗汁服。又方﹕用附子煮汁﹐入沈香末服。又方﹕用火酒磨廣木香服。

以下治血﹕血痛﹐用蒲黃五錢﹐五靈脂一兩﹐俱炒﹐酒煎服。或爲末﹐酒調服。

○治瘕不散﹐三稜﹑白朮各二兩﹐蓬朮﹑當歸各五錢﹐木香﹑檳榔各三錢﹐共爲末﹐每服三錢﹐沸湯調下。

○治血﹐如漧漆﹝研炒令煙盡﹞﹑牛膝﹑桃仁﹑紅花﹝酒炒﹞﹑元胡﹑肉桂﹑當歸尾﹑生蒲黃﹑三七之類﹐可以擇用。之堅者﹐如三稜﹑莪朮﹑枳實﹑檳榔﹑姜黃﹑劉寄奴之屬﹐可以擇用。

○如胃腕痛劇﹐諸藥不效者﹐用牙皂燒存性﹐以煙將盡爲度﹐研末﹐以燒酒調服錢許﹐卽效。

嗣育門

十六﹑子嗣

﹝以下七條俱求子良法。﹞

天地之大徳曰生。生育之气﹐流行徧滿﹐何世之人亦有之嗣者﹖其所系非小﹐予切念之﹐故以心之所得﹐歷試有驗者﹐詳細言之。願少嗣者閱之﹐畱神於中﹐自有螽斯之慶也。

其一曰調經﹕凡婦人之無子者﹐由經之不調也。或先或後﹐或閉或枯﹐其病不一﹐詳上月經條內。須按證用藥﹐俾得應期而來﹐如期而止者﹐有子之道也。易曰「坤道其順乎﹗承天而生物。」承天而不能生物者﹐由地道之有偏頗也。能用人功﹐可以挽回造化﹐只在調經而已。

其二曰蓄種﹕種之不蓄﹐而不得歸罪於婦人之無子也。何以言之﹖腎中之陰虛﹐則精不足﹔腎中之陽虛﹐則陽易痿。幾見谷內無米可以生苗﹐瓜子無殼可以發芽乎﹗而究之種之所以不蓄者﹐……動人情欲﹐……耗人眞元﹐𨿽欲種之久蓄﹐其可得乎﹗嗣後少嗣者﹐當遠房室以獨眠﹐以待種之蓄而老也則得矣。若夫婦人之經脈旣調﹐男子之眞精亦足﹐而猶無子嗣者﹐何故﹖皆由於自誤之也。《秦問》曰「寡欲者多子」﹐此言有精義焉﹐宜體認之。

蓋人已經及時交合﹐猶葉上一滴露水﹐未曾融結﹐無何少頃搖之﹐連日又搖之﹐其有不墮落者幾何矣。又譬之下種子於土﹐未曾生根﹐今日也挖﹐明日又挖﹐共有不掘出者﹐未之有也。

耍知人之所以無子者﹐或在卽日墮焉﹐或在半月一月之內墮焉。試觀百物﹐一合之後﹐皆便成孕﹐而人多不知也﹐且不能也﹐其愚也實甚。是知人於一合之後﹐以待來月﹐經不行胎已結矣。由是之後﹐切勿縱欲﹐不惟胎固﹐而子亦彊壯而無疾矣。萬一經再行焉﹐則種已老﹐又可爲下次之期望也。

至於生男生女之辧﹐古人言之不一﹐有以精血先後爲拘者﹐有以經盡幾日爲拘者﹐有以夜半前後交感爲拘者﹐有以男女彊弱爲拘者﹐以予觀之﹐俱非確論。只以交感之時﹐百脈齊到者分勝負耳。凡男之百脈齊到勝乎女﹐則成男﹐是乾道得矣﹔女之百脈齊到勝乎男﹐則成女﹐是坤道得矣。所謂百脈齊到者﹐暢遂之極﹐初無一毫勉彊者是也。彼夫邪淫苟合者﹐無心種子﹐偶意爲之﹐易成胎孕﹐原以彼此快樂﹐而之气濃密也。安居妙合者﹐專心種玉﹐而兢兢業業﹐每見無功﹐蓋心耗神馳﹐而之气反薄矣。此所謂天地之道﹐陰陽和而後萬物育﹐夫婦之道﹐陰陽和而後男女生。「和」之一字﹐生生之精義也。欲得子者﹐須於上文四條體認﹐此外似無遺議。

十七﹑論男女用藥

天地收藏之後﹐至陽春靡不發育﹐此自然之理也。所以少年生子多虛弱者﹐欲甚而精薄也。老年生子多彊壯者﹐欲少而精濃也。富貴亦有乏嗣者﹐以富多縱欲﹐貴每勞心﹐亦猶是也。然腎經虛耗﹐由心火妄動﹐而相火翕然從之﹐虛火上炎﹐陰虛內熱﹐勞瘵叢集﹐燥熱甚焉。而世之多欲而無子者﹐不知腎虛﹐只謂女之血冷﹐男之精寒﹐遂用一切燥熱之藥﹐豈知水虧不能制火﹐而眞精益耗﹐嗣育之音杳然矣。是知欲種子者﹐……須淸心收斂﹐復補眞陰﹐則得矣。但腎中有陰陽﹐補得其宜﹐則有益無損。辧論治法﹐已詳一卷培補條中﹐所當參閱。續補男女調補方藥於後﹐以便擇用。

或問雙胎者何也﹖《人鏡經》曰﹕精气盛﹐則成二男。血气盛﹐則成二女。精血皆盛﹐則成一男一女。亦有三胎四胎﹐猶是而已。至於非男非女﹐乃精血混雜﹐得陽道陰道之虧﹐則成異類﹐非純气也。

凡肥盛婦人﹐稟受甚濃﹐不能成胎﹐謂之軀脂滿溢﹐閉塞子宮。宜燥濕痰﹐如星﹑半﹑蒼朮﹑臺芎﹑香附﹑陳皮﹐或導痰湯之類。所忌者熟地﹐所愛者補脾﹐土旺可以克水也。若是瘦怯性急之人﹐經不調﹐不能成胎﹐謂之子宮漧澀﹐無血不能攝精。宜涼血降火﹐如四物加黃芩﹔養陰補血﹐如六味地黃丸之類。凡人气血﹐各有虛實寒熱之異﹐惟察脈可知。脈不宜太過而數﹐數則爲熱。不宜不及而遲﹐遲則爲寒。不宜太有力而實﹐實者正气虛﹐而火邪乘之以實也﹐宜散郁以伐其邪。不宜太無力而虛﹐虛則气血虛﹐宜調補气血。務使夫婦之脈﹐和平有神﹐不妄用藥﹐乃能生子。若微弱而澀﹐皆無子也。……以下治男人方﹕

贊育丹

治虛寒年邁﹐陽痿精衰﹐無子神方。

熟地﹝八兩﹞白朮﹝六兩。制法俱載本艸﹞當歸枸杞﹝各五兩﹞杜仲﹝酒炒﹞仙茅﹝酒蒸一日﹞巴戟肉﹝甘艸湯炒﹞棗皮淫羊藿﹝羊脂拌炒﹞肉蓯蓉﹝酒洗。各四兩﹞

韭子﹝炒黃﹐三兩﹞蛇牀子﹝微炒﹐二兩﹞肉桂附子﹝或各二兩﹐或各三兩﹞

上煉蜜丸。或加鹿茸更妙。

還少丹無比山藥丸

﹝方俱載一卷培補門﹞治髒气平和﹐而惟精血不足者。

培補保元丸

﹝方載二卷培補門﹞治一切腎虧神倦﹐夢遺精衰等證。

右歸丸

治右腎火虧﹐陽痿精冷﹐右尺脈虛者。

熟地﹝八兩﹞山藥﹝炒﹞枸杞﹝微炒﹞鹿角膠﹝蛤粉炒珠﹞杜仲﹝姜湯炒。各四兩﹞

棗皮﹝微炒﹐三兩﹞當歸﹝三兩。大便溏勿用﹞肉桂﹝二兩﹐可漸加至四兩﹞附子﹝二兩﹐可漸加至五六兩﹞

蜜丸﹐淡鹽湯下百丸。如精滑便溏﹐加補骨脂酒炒三兩。如飧泄腎泄﹐加北五味三兩﹐肉豆蔻二兩﹐面炒去油用。如腹冷痛﹐加吳茱萸二兩﹐湯泡半日﹐炒用。如腰膝酸痛﹐加胡桃肉連皮四兩。如陽痿﹐加巴戟肉四兩﹐肉蓯蓉酒洗三兩﹐或加黃狗外腎一﹑二付﹐酒煮爛﹐搗入﹐更妙。

左歸丸

治陽盛陰虛﹐精气不足﹐左尺脈遲弱者。

熟地﹝八兩﹞山藥枸杞棗皮菟絲子﹝制﹞鹿角膠﹝炒珠。各四兩﹞牛膝﹝酒蒸﹐三兩。精滑者不用。﹞龜膠﹝炒珠﹐三兩。無火者不用﹞

煉蜜爲丸﹐淡鹽湯下百丸。如眞陰失守﹐虛火上炎者﹐宜用純陰之品﹐本方去枸杞﹑鹿膠﹐加女貞子三兩﹐麥冬三兩。如火爍肺金﹐漧枯多嗽者﹐加百合三兩。如夜熱骨蒸﹐加地骨皮三兩。如小水不淸﹐加茯苓三兩。如腰膝酸痛﹐加杜仲﹝鹽水炒﹞三兩。如髒平無火﹐而腎气不充者﹐加補骨脂三兩﹐胡桃肉四兩﹐龜膠不用。

陰陽兼培丸

﹝新﹞治先天不足﹐精虧陽痿﹐後天不足﹐食少體倦﹐一切不足之證。

熟地﹝八兩。制法載本艸﹞棗皮淮藥茯苓﹝各四兩﹞鹿角膠﹝六兩﹐蛤粉炒成珠﹐或酒蒸溶合﹐煉蜜爲丸﹞附子﹝三兩。制法載本艸﹞杜仲﹝淡鹽水炒﹐三兩﹞枸杞﹝四兩﹐酒蒸﹞淮牛膝﹝三兩﹐酒蒸。下焦虛滑者不用﹞北五味﹝兩半﹐微炒﹞

當歸﹝三兩﹐酒蒸﹞白芍﹝二兩﹐煨﹐酒炒﹞菟絲子﹝淘淨泥沙﹐酒蒸曬漧﹐四兩﹞

或加肉桂三兩。先將地黃﹑棗皮﹑枸杞﹑當歸搗如膏﹐後入藥末﹑鹿膠﹐量加煉蜜爲丸﹐早用淡鹽水送七﹑八錢。如陽痿﹐加補骨脂﹝鹽炒﹞三兩﹐巴戟三兩﹐胡桃肉四兩。

以下治婦人方﹕

毓麟珠

治婦人气血俱虛﹐經脈不調﹐或斷續帶濁﹐或腹痛腰酸﹐或虛弱不孕。服一﹑二斤﹐卽可受胎。凡種子諸方﹐無以如此。

人參﹝無者﹐以山藥四兩炒黃代之﹞白朮茯苓白芍﹝酒炒。各四兩﹞川芎甘艸﹝炙。各二兩﹞

當歸﹝四兩﹞熟地﹝八兩﹞菟絲子﹝制﹐六兩﹞杜仲﹝酒炒﹞鹿角霜﹝各四兩﹞川椒﹝二兩﹞

煉蜜爲丸﹐淡鹽湯遂下百丸。如經遲腹痛﹐加酒炒補骨脂﹑肉桂各二﹑三兩﹐甚者﹐再加吳茱萸一兩﹐湯泡一宿﹐炒用。如帶多﹐加補骨脂二兩﹐北五味一兩﹐或加龍骨﹝﹐研﹐醋炒﹞二﹑三兩。如子宮寒甚﹐或泄或痛﹐加附子﹑炮漧薑隨宜。如气不順﹐或脹或滯﹐加酒炒香附二兩﹐或甚者﹐再加沈香一兩。如血熱經早者﹐加白薇﹑川續斷﹑地骨皮各三兩﹐或另以湯劑暫淸其火﹐而後服此。如男子制服﹐宜加枸杞﹑胡桃肉﹑鹿角膠﹑棗皮﹑巴戟肉各三﹑四兩。

啟宮丸

治婦人肥盛﹐子宮脂滿壅塞﹐不能胎孕﹐多濕痰也。

陳皮﹝去白﹐二錢﹞半夏﹝一兩﹞茯苓﹝八錢﹞甘艸﹝二錢﹞川芎﹝七錢﹞白朮﹝一兩﹞

香附﹝四錢﹞神曲﹝五錢﹞

粥丸﹐白湯送下。宜多制服。

當歸建中湯

治婦人一切气血不足﹐羸瘦無孕。

當歸﹝四錢﹞肉桂甘艸﹝炙。各二錢﹞白芍﹝五錢﹐酒炒﹞

姜棗引。

調經種玉湯

治婦人經行之日﹐服之成孕。

當歸身﹝四錢﹐酒洗﹞川芎﹝二錢﹞熟地﹝六錢﹞白芍﹝酒炒﹐二錢﹞茯苓﹝二錢﹞

陳皮﹝錢半﹞吳茱萸﹝炒﹐七分﹞丹皮﹝錢半﹞元胡﹝炒熟﹐一錢﹞香附﹝酒炒﹐七分﹞

姜引。稱足分量﹐作四劑﹐空心服。經至之日服起﹐藥盡經止﹐卽當入房﹐必成孕矣。

縱未成孕﹐經當對期﹐俟經來再服四劑﹐必孕無疑。

○若過期而經水色淡者﹐血虛有寒也﹐加肉桂﹑炮姜﹑熟艾各一錢。若先期而色紫者﹐血虛有熱也﹐加條黃芩二錢﹐或如白薇二錢。此方穩洽﹐人人可服﹐最效。

十八﹑論藥各有所宜

凡種子之方﹐各有所宜。寒者宜溫﹐熱者宜涼﹐滑者宜澀﹐虛者宜補。不知因人而用﹐而但知傳方﹐見一人偶中﹐而不論宜否﹐競相制服﹐其遺害不小。至於香附﹐王好古曰﹐乃婦人之要藥﹐多服亦能走气。而人不言走气﹐但治婦人﹐不論虛實﹐無不用之。不知香附气香﹑味辛﹑性燥﹐惟開郁散气﹐行血導滯﹐乃其所長﹐若气血虛者用之﹐大能泄气耗血。凡今婦人﹐十有九虛﹐用之不當﹐則胎元之气日耗﹐無望後嗣矣。

十九﹑天時地利

﹝文略﹞

二十﹑飲食

飲食各有所宜﹐似不必過爲拘執﹐惟酒多者爲不可。酒後入房﹐雙斧以伐枯樹﹐爲性命憂矣。若欲種子者﹐𨿽調養有日﹐而一時酣醉﹐則精爲酒亂﹐不惟不能成孕﹐縱或成孕﹐而他日痘疹驚風之禍﹐已胎於此。故與其多飲﹐不如少飲﹐更不如不飲。欲爲子嗣計者﹐其毋以此爲後著。

備揀求子單方﹐可以取用。

﹝文略﹞

胎孕門

二十一﹑胎脈

婦人胎脈﹐陰搏陽別。少陰動甚﹐其胎已結。滑數不散﹐胎必三月﹐但數不散﹐五月可別。左數爲男﹐右數爲女。女胎如箕﹐男胎如釜。

陰搏陽別﹐寸爲陽﹐尺爲陰。搏者﹐謂尺搏觸而動﹐與寸陽之脈﹐迥然各別﹐此有子也。

或兩寸脈﹐獨動而甚﹐胎必結矣。﹝此說爲的。﹞動者往來流利﹐不與眾脈同也。自一月以至四月﹐始分男女。左疾爲男﹐右疾爲女。左右俱疾﹐定生二子。男脈多沈實﹐中滿之象﹐陽在內也。女脈多浮虛﹐中虛之象﹐陰在內也。男女孕於胞胎﹐女面肖母而懷﹐足膝抵腹﹐下大上小﹐故胎如箕。男面向母而懷﹐則背脊抵腹﹐其形正圓﹐故如釜也。且胎有男女﹐而成有遲數﹐男動在三月﹐陽性早也。女動在四月﹐陰性遲也。此皆正理﹐毫忽不爽。

三月胎脈﹐滑疾不散。五月俱疾而不散﹐不甚滑耳。至六月以後﹐不甚疾連﹐及八﹑九﹑十月﹐血气流通﹐其脈平和﹐而如無妊﹐但兩寸活動﹐稍不同耳。非醫者深明脈理﹐病者直明其故﹐難以診而知也。然亦有始終洪數不變者﹐其气血甚盛﹐不可以一例拘也。

凡胎孕之脈數﹐勞損之脈亦數﹐大有相似。然損脈之數多兼弦澀﹐胎脈之數必兼和滑﹐爲不同耳。

經曰「身有病而無邪脈者﹐妊也。身有病﹐經閉也。經閉之脈﹐尺中來而斷絕。無邪脈者﹐尺中之脈和勻而無病﹐故爲胎也。」《啟蒙》曰「欲產之婦脈離經﹐離經之脈認分明。

其來大小不調勻﹐﹝且復歇至。﹞或如雀啄屋漏應。腰疼腹痛眼生花﹐產在須臾卻非病。」

二十二﹑胎前調養免至墮胎

婦人受胎之後﹐最宜調飲食﹐淡滋味﹐避寒暑﹐則胎元完固﹐生子無疾。若喜啖酸辛煎炒﹑肥甘生冷之物﹐脾胃受傷﹐胎則易墮﹔寒熱交雜﹐子亦多疾。……皆有明驗﹐所宜禁者。

不可忽也。

古者婦人有孕﹐卽居側室﹐不與夫接。若不知禁忌﹐縱情恣欲﹐有觸動胎气而墮者﹐有敗精凝滯而礙產者﹐有生子多疾﹐痘瘡稠密者﹐種種有害﹐所宜深戒。試觀百物﹐有胎之後﹐並不交合﹐幾有墮胎者﹐何人之不如物也﹗孕婦七情﹐宜知自愼。喜怒憂思悲恐懼﹐一有所過﹐母气必傷﹐子气應之。母傷﹐則胎易墮﹔子傷﹐則髒气不完﹐病斯多矣。盲聾喑啞之類﹐皆胎養之故也。明哲之婦﹐庶能愼焉。

古有胎教﹐言動必端﹐心思必愼。凡淫聲艷色﹐不畱耳目﹔異端邪教﹐勿入庭室。並不使之好逸惡勞﹐貪眠養驕﹐庶得淸純中正﹐和平長濃之道﹐以養胎孕。血气流通﹐百脈暢適﹐以便產育﹐……臨盆亦易﹐其有賴於胎教也大矣。

凡婦人受種之後﹐不惟勿復交接﹐以擾子宮﹐而且勿勞苦﹐勿食冷﹐勿疾行﹐勿數浴﹐勿飲酒﹐勿令之怒﹐勿令之驚﹐勿登髙臨深﹐勿伸身舉重。少有觸犯﹐其胎必墮。

二十三﹑女轉男胎

﹝文略﹞

二十四﹑論墮胎

婦人受胎﹐七日一變﹐今之墮胎者﹐多不知在一月之內。一月屬肝﹐怒則多墮。喜洗下體﹐竅開亦墮。﹝此人不知﹐須宜畱神。﹞一次旣墮﹐肝脈受傷﹐下次亦墮。今之無子者﹐大半如是﹐非盡不受胎也。又有在三月﹑五月﹑七月墮胎者多﹐在二月﹑四月﹑六月者少。

蓋諸經養胎﹐髒陰而腑陽﹐三月屬心﹐五月屬脾﹐七月屬肺﹐皆在五臟之陰﹐陰常易虧﹐故多墮耳。如在三月曾墮﹐後孕至期﹐必乘其所虛而亦墮﹐以心脈受傷故也。須預於二月調補心經﹐﹝方法載後。﹞五月﹑七月亦然﹐必多服健脾益气養榮之藥。一有胎﹐日不可間﹐值前墮胎之月﹐更宜著神。凡上文所載一切損胎之事﹐毫不可犯﹐則胎元固﹐而麟趾呈祥矣。

墮胎者﹐由气血不足以固胎元也。然不足之中﹐尙有性稟偏陰偏陽﹐或寒或熱之異。如槪謂黃芩﹑白朮爲安胎之聖藥﹐其貽害不小。惟憑脈調治﹐乃爲當耳。如陰虛內熱者﹐而用艾葉﹑白朮﹑砂仁溫暖之劑﹐則陰道愈消﹐如艸木之無雨露﹐自然枯萎也。如陽虛內寒者﹐而用黃芩﹑白芍﹑生地涼血之藥﹐則脾胃虛寒﹐气血益弱﹐猶果品春夏易生﹐秋冬少結也。故辧癥合宜﹐𨿽寒熱俱可益人﹐經所謂應犯無法﹐似乎無犯也。

平補固胎湯

﹝新﹞治種玉之後﹐卽平補气血﹐以固胎元﹐免其下墮。

淮山藥﹝炒﹞當歸﹝去尾﹐酒洗﹞杜仲﹝糯米泔炒﹞白芍﹝酒炒。各二錢﹞

白朮﹝錢半﹞熟地﹝三錢﹞益母子﹝一錢﹐炒﹞甘艸﹝炙﹐一錢﹞川續斷﹝節節斷皮﹐黃皺如雞腳﹐折之有煙塵者眞。二錢﹞升麻﹝鹽水炒﹐三分﹞黃

﹝蜜炒﹐錢半﹞

棗三枚﹐白蓮子﹝去心﹐微炒﹐捶碎﹞七粒引。如虛寒作嘔逆者﹐加生薑一錢。如體虛兼熱﹐口渴便燥等證﹐加黃芩一錢五分﹐或加生地二錢。如气逆多滯者﹐加去白陳皮八分。

或加童便炒香附七分﹐卽砂仁亦可。如有所觸而動血者﹐加阿膠二錢。此方和平﹐有孕者宜常服。

養血舒肝湯

﹝新﹞治受胎一月﹐系屬肝經。前此或墮﹐後孕至期亦墮﹐宜於交合之後﹐卽生血養肝。肝安﹐則木不侮土﹐脾亦安﹐而胎元之根本固矣。

當歸身﹝二﹑三錢﹞熟地﹝三﹑五錢﹞白芍﹝酒炒﹐錢半﹞甘艸﹝炙﹐一錢﹞阿膠﹝蛤粉炒﹞

白朮杜仲﹝鹽水炒。各錢半﹞枸杞﹝二錢﹞淮山藥﹝炒﹐二錢﹞

棗引。如怒後傷肝﹐气逆脇痛﹐加靑皮六分﹐柴胡﹝酒炒﹞七分。

加減歸脾湯

﹝新﹞胎至三月﹐心經養之。前此或墮﹐心經受傷﹐後孕宜預於二月調補之。必須大劑﹐不宜間斷﹐保過三月﹐可無虞矣。

人參﹝或以山藥炒黃四錢代之﹞白朮﹝三錢﹞黃

﹝蜜炒﹐二錢﹞茯神﹝二錢﹞

當歸﹝二﹑三錢﹞棗仁﹝炒研﹐錢半﹞遠志﹝三﹑五分﹞甘艸﹝炙﹐一錢﹞陳皮﹝八分﹞

杜仲﹝鹽水炒﹐錢半﹞川續斷﹝酒浸一錢﹞升麻﹝三分﹞

蓮肉七粒﹝去心﹞﹐紅棗三枚。如津液短少﹐咽漧便燥﹐加熟地三錢。如腹冷便溏﹐不愛飲食﹐加漧薑﹝炒黃﹞錢半﹐或加砂仁。

加味四君子湯

﹝新﹞胎至五月﹐脾經養之。前此或墮﹐脾經受傷﹐後孕宜預於四月調補之。必須大劑﹐不可間斷﹐保過五月﹐則無虞矣。

人參﹝隨便﹞白朮﹝二錢半﹞茯苓﹝錢半﹞甘艸﹝炙﹐一錢﹞山藥﹝炒﹞當歸扁豆﹝炒。各二錢﹞芡實﹝炒研末﹐三錢﹐調藥服﹞

姜棗引。或加杜仲﹑續斷各錢半。或以此方加倍﹐研細末﹐加白糖﹐每日中夜用米飲調服三錢﹐卽睡一刻﹐更妙。

加味補中益气湯

﹝新﹞胎至七月﹐肺經養之。前此或墮﹐肺經受傷﹐後孕宜預於六月調補之。必須大劑﹐不可間斷﹐保過七月﹐則無虞矣。

人參﹝隨便﹞黃

﹝蜜炒﹐二錢﹞白朮當歸﹝各錢半﹞炙艸陳皮﹝各八分﹞

柴胡﹝酒炒﹞升麻﹝蜜炒。各三分﹞杜仲續斷淮山藥﹝炒。各錢半﹞百合﹝二錢﹞

五味子﹝十五粒﹞

姜棗引。如肺虛有熱﹐或口渴溺赤﹐或咳嗽喉燥﹐加麥冬一﹑二錢。如脾寒泄瀉﹐加炮漧薑一錢。如气滯而脹﹐加腹皮八分﹐或加枳殼七分。

千金保孕丸

治妊婦腰背痛﹐善於小產﹐服此可免墮胎。

杜仲﹝八兩﹐用糯米煎湯炒﹐去絲。薑水炒亦可﹞川續斷﹝黃皺如雞腳﹐折之有煙塵者眞。四兩﹐酒洗﹞

上爲末﹐用山藥十兩研末﹐開水泡糊爲丸﹐綠豆大﹐每服百餘丸﹐空心米飲下。忌酒﹑醋﹑惱怒。此丸宜與上按月水藥同服。或用紅棗一斤﹐水浸蒸爛﹐取肉糊丸亦妙。

泰山盤石散

治婦人气血兩虛﹐肝脾素弱﹐倦怠少食﹐屢有墮胎之患。此方平和﹐可以多服﹐保固無虞。

人參﹝隨便﹞黃

﹝蜜炒﹞當歸川續斷﹝各錢半﹞川芎白芍﹝酒炒﹞黃芩﹝細而實者佳﹞

熟地﹝各一錢﹞白朮﹝二三錢﹞甘艸﹝炙﹞砂仁﹝各五分﹞糯米﹝一撮﹞

水煎服。但覺有孕﹐三日一服。如值曾經墮胎之月﹐預半月調治﹐一日一服﹐不得少間﹐若臨期則不及也。如气血覺有熱者﹐倍黃芩。如胃弱者﹐多用砂仁﹐少用黃芩更宜。切戒欲事及酒醋辛熱之物﹐可保無墮。每日得與上千金保孕丸並進更妙。

二十五﹑安胎

凡妊娠胎不安者﹐其證非一﹐治亦不同。但當隨證隨經﹐因其病而調治之﹐乃爲至善。

﹝治法詳列於後。﹞若執古方﹐未必適合。

溫胃飲

治胎气因寒而不安者。其證或吐酸嘔惡﹐或下寒泄瀉﹐脈見沈細﹐全無火證﹐皆屬陽虛。溫中而胎安矣。

人參﹝隨便﹞白朮﹝二﹑三錢﹞扁豆﹝二錢﹞陳皮﹝八分﹞漧薑﹝炒﹐一﹑二錢﹞

甘艸﹝炙﹑一錢﹞當歸﹝一﹑二錢。滑泄者不用﹞

溫服。如气脹痛﹐加藿香﹑丁香﹑白蔻﹑砂仁﹑白芥子﹑木香之屬。如脾虛嘔吐﹐加胡椒二﹑三分﹐或用理陰煎﹐﹝方載上第三內。﹞溫胃散﹝方載上第八內。﹞加減主之﹐亦妙。

淸熱安胎湯

﹝新﹞治胎因熱而不安者。其證或煩熱﹑口渴﹑便燥﹐或漏血尿赤﹐或暴動上衝﹐或六脈滑數等證。

當歸﹝一錢﹞白芍生地﹝各二錢﹞黃芩﹝錢半﹞黃柏續斷甘艸﹝各一錢﹞

水煎﹐熱服。如小水赤澀﹐加炒梔子一錢。如气滯脹痛者﹐加陳皮﹑靑皮﹑香附﹑木香之屬。如血虛有熱者﹐加熟地﹑山藥。如熱甚﹐加知母﹑靑蒿之屬。

胎元飲

治气血兩虛而胎不安者。六脈微弱﹐神昏气倦﹐一切不足之證﹐當加減用之。

或間日一服﹐或常服之。

人參﹝隨便﹞當歸杜仲﹝姜炒﹞白芍﹝酒炒﹞白朮﹝各二錢﹞熟地﹝二﹑三錢﹞

甘艸﹝炙﹐七分﹞

食遠服。如气分虛甚者﹐倍白朮﹐加黃。但朮气浮﹐能滯胃口﹐倘胸膈有飽悶不快者﹐須愼用之。如下元不固而兼遺濁者﹐加山藥﹑補骨脂﹑五味之類。如虛而兼寒多嘔者﹐加炮姜七八分。如虛而兼熱者﹐加黃芩錢半﹐或加生地二錢﹐去杜仲。如陰虛小腹作痛﹐加枸杞二錢。如多怒气逆者﹐加去白陳皮﹑香附﹑柴胡﹐或加砂仁。如有所觸而血動者﹐加川續斷﹑阿膠珠各錢半。如嘔吐不止﹐去熟地﹐加半夏﹝薑汁炒﹞錢半﹐生薑一錢。如十全大補湯﹑﹝方載上第三內。﹞八珍湯﹝四物合四君。﹞俱可擇用。

安胎和气飲

治跌撲觸動﹐胎气不安。

歸身白芍黃芩﹝各一錢﹞白朮﹝錢半﹞蘇葉炙艸砂仁﹝各五分﹞

姜棗引。如動血者﹐加阿膠珠﹑川續斷﹑艾葉﹔不應﹐用八珍湯送知母丸。其丸﹐用知母二兩炒﹐研末﹐棗肉蒸爛糊丸。又方﹕用川芎末二錢﹐酒下二﹑三服。胎生卽安﹐若胎死﹐立下。

○又方﹕竹茹五兩﹐酒煎服。

歸地阿膠湯

治入房觸動﹐胎气不安者。

歸身熟地阿膠﹝蛤粉炒。各錢半﹞炙艸砂仁﹝各七分﹞竹茹﹝三錢﹞

水煎。更宜切禁房事﹐不致再墮。

加味四物湯

治七情過傷﹐胎動不安者﹐以四物湯爲主。

當歸熟地﹝各二﹑三錢﹞川芎﹝一錢﹞白芍﹝錢半﹞

如因怒傷肝者﹐加柴胡﹑黃芩﹑炙艸各一錢。如因悲傷肺者﹐加阿膠﹑黃芩﹑蘇葉各一錢﹐五味子十二粒﹐炙艸五分。如因驚傷腎者﹐加川續斷﹑黃柏﹝炒﹞﹑杜仲﹝炒﹞各一錢﹐五味子十五粒。如因思傷脾者﹐加白朮錢半﹐陳皮﹑香附各一錢﹐炙艸五分。如因喜傷心者﹐加條芩﹑黃連﹑白朮﹑麥冬各一錢﹐炙艸五分。

○又有安胎﹐用六味加杜仲﹑續斷﹑五味﹑阿膠﹐安胎之聖藥也。又方﹕用白朮﹑熟地各一兩﹐水煎服。

凡胎之不安而有墮者﹐大抵不外乎屬虛﹑屬火二者之間。能知淸熱養血﹐無不安矣。

此外又有因母病動胎者﹐但療母病﹐則胎自穩。有因觸傷動胎﹐而病及母者﹐當知安胎﹐而母病亦愈。

二十六﹑妊娠傷寒

凡妊娠傷寒﹐專以淸熱和胎爲主﹐各隨六經所見表裏之證治之。務宜謹愼﹐不可與常病傷寒同治﹐以致損胎﹐遺害不小。

凡得傷寒﹐勿拘日數﹐但見惡寒﹑發熱﹑頭痛﹐病在表也﹐宜用﹕

紫蘇和胎飲

爲主﹐後照各經之證﹐加味治之。

紫蘇條芩白朮﹝各錢半﹞甘艸﹝一錢﹞

如惡寒﹐頭痛﹐項彊﹐腰脊痛﹐此病在足太陽膀胱經也。本方加羌活﹑本﹑川芎﹑防風各一錢﹐連須蔥三根﹐姜引﹐熱服﹐得汗而解。

如惡寒卻不發熱﹐只頭痛﹐鼻幹﹐或項彊﹐此病在陽明胃經也。本方加葛根﹑白芷﹑防風各一錢﹐蔥白三根﹐淡豆豉錢半﹐熱服。

如寒熱往來﹐頭眩﹐或嘔﹐或心煩脇滿﹐此病在足少陽膽經也。本方加柴胡﹑人參。

嘔﹐加半夏。胸脇滿﹐加枳殼﹑桔梗各一錢。頭眩﹐加川芎八分﹐姜棗引。

如發熱﹐惡寒﹐咳嗽甚者﹐此病在手太陰肺經也。本方加麻黃﹝去節﹞﹑杏仁﹝去皮﹞各一錢﹐蔥白三根﹐姜引﹐以汗而解。

如惡寒無熱﹐腹中痛﹐吐瀉不渴﹐手足厥冷者﹐此病在足太陰脾經也。本方加漧薑﹝炒﹞錢半﹐白芍﹝酒炒﹞一錢﹐姜棗引﹐熱服。

如惡寒﹐倦臥﹐發熱﹐手足冷者﹐此病在足少陰腎經也。本方加獨活﹑熟地各錢半﹐北細辛八分﹐姜棗引。

如惡寒﹐手足厥冷﹐唇口靑﹐徧身頭項痛﹐此病在足厥陰肝經也。本方加歸身﹑吳茱萸﹝炒﹞﹑羌活各一錢﹐北細辛五﹑七分﹐連須蔥白三根﹐姜引﹐熱服。

凡得傷寒﹐勿拘日數﹐但無惡寒﹐無頭痛﹐只發熱﹑口燥﹑咽漧而渴者﹐此病入裏﹐用﹕

黃龍湯

爲主﹐各隨所見之證加減用之。

柴胡人參甘艸黃芩﹝各一錢﹞

如發熱口渴﹐小便不利者﹐此小腸膀胱病也。本方加白朮錢半﹐豬苓﹑赤苓﹑澤瀉﹑木通各一錢。

如發熱大渴者﹐此胃與大腸病也。本方加知母﹑石膏各錢半﹐淡竹葉十五个﹐粳米一撮。

如大熱﹐大渴﹐煩躁﹐大便不通者﹐此病在胃也。本方去人參﹐加枳殼﹑大黃﹝煨﹞各錢半﹐姜引﹔若不應﹐加芒硝一﹑二錢﹐以利爲度。

如發熱﹐口漧而渴﹐心煩不得眠者﹐或漧嘔者﹐此病在膽也。本方加麥冬﹑花粉﹑山梔﹑棗仁各一錢﹐竹茹二錢。

如發熱而渴﹐腹痛自利者﹐此病在脾也。本方加白朮﹑白芍﹑阿膠﹝炒﹞﹑茯苓各錢半﹐姜棗引。

如發熱而渴﹐利下濃血﹐手足冷者﹐此病在肝也。本方加歸身﹑白芍﹝酒炒﹞﹑白朮﹑茯苓各錢半﹐烏梅二个引。

凡傷寒愈後﹐調理失宜﹐復發熱者﹐此勞復也。用黃龍東加知母﹑麥冬各一錢﹐石膏二錢﹐淡竹葉十五个﹐粳米一撮。

如飲食失節﹐復發熱者﹐此食復也。用上紫蘇和胎欲加枳實﹑陳皮﹑神曲各一錢。如有熱證﹐加黃連﹝炒﹞﹐姜棗引。

和胎敗毒散

治天行時气﹐傳染初起﹐服此解之﹐亦是妙方。

人參羌活前胡柴胡白苓甘艸川芎枳殼桔梗黃芩白朮蘇葉葛根蔥白﹝各一錢﹞

姜引﹐熱服﹐得汗而解。

加味化斑湯

治傷寒熱不解﹐徧身發斑﹐赤如紅錦者。

人參知母﹝一錢﹞石膏﹝三錢﹞甘艸黃芩梔仁生地﹝各錢半﹞淡竹葉﹝七皮﹞

豆豉﹝一合﹞

水煎服。

二十七﹑胎漏

胎漏者﹐謂旣有孕﹐而復下血也。屬气虛血虛﹐胞中有熱﹐而下元不固也。法宜四君子以補其气﹐四物以補其血﹐黃芩﹑黃柏以淸其熱﹐膠﹑艾以止其血﹐杜仲﹑續斷以補下元之虛﹐病自愈矣。

安榮養胎湯

﹝新﹞治孕婦气血兩虛﹐六脈微弱﹐不時下血者。

人參﹝少者﹐以山藥四錢炒黃代之﹞白朮歸身熟地杜仲﹝姜炒﹞阿膠﹝蛤粉炒。各錢半﹞

艾葉﹝八分﹞條芩﹝酒炒﹞黃柏﹝炒﹞白芍﹝各一錢﹞炙艸﹝七分﹞

姜棗引。或加三七根二錢。如血熱甚者﹐加生地﹑靑蒿﹑丹皮之屬。如骨蒸多汗者﹐加地骨皮錢半。如熱甚而渴者﹐加石膏二﹑三錢。如五心熱﹐加元參錢半。如下熱便澀者﹐加梔子一錢。如脾虛不能統血﹐用加減歸脾湯。﹝方見上墮胎。﹞如气虛不能攝血﹐用補中益气湯﹐﹝方見上血色。﹞加阿膠﹑艾葉﹑五味子。

祕元煎

治衝任气虛﹐不能約制﹐血滑易動而無火者。

山藥﹝炒﹞芡實﹝炒﹞棗仁﹝炒﹐搗碎。各二錢﹞白朮茯苓﹝各錢半﹞遠志﹝七分﹞

炙艸﹝一錢﹞金櫻子﹝去核﹐二三錢﹞

如气虛﹐加黃二錢﹐或加阿膠﹑艾葉。

安胎散

治妊娠偶然傷觸下血﹐或腰痛難忍者。

熟地當歸白芍﹝炒﹞黃

﹝蜜炒﹞阿膠﹝炒。各錢半﹞甘艸﹝炙﹞艾葉川芎地楡﹝炒黑。各一錢﹞

姜棗引。

有一種婦人﹐受妊二﹑三个月﹐經脈如常﹐但較前略少﹐脈息滑數﹐並無病證﹐是血气旺﹐而蔭胎有餘﹐生子仍不弱﹐此不必治也。待三月後﹐經脈方止﹐至七﹑八个月而生子者﹐人但以血止爲度﹐謂不足月﹐不知妊婦壯實﹐間有是耳。

安胎聖方

治气血不足﹐以致胎漏胎動﹐宜峻補之。

人參白朮﹝三錢﹞杜仲﹝姜炒﹐二錢﹞枸杞茯苓甘艸﹝炙。各一錢﹞山藥﹝炒﹞

歸身棗皮﹝各二錢﹞熟地﹝三四錢﹞麥冬﹝錢半﹞五味﹝五分﹞

又方﹕治胎漏如神﹐名止漏神丹。

白朮﹝五錢﹞熟地﹝一兩﹞三七根末﹝七錢﹞

此方用三七根﹐乃止血神品﹐補而兼止﹐故奏效如響。又方﹕五倍子研末﹐酒服錢半﹐神效。

二十八﹑妊婦中風

此證有三﹕或外中風邪﹐寒熱身痛﹔或肌肉頑痺﹔或拘攣彊直﹐口噤不語﹐六脈必浮大有力﹐皆由表虛﹐所以虛風得以襲之也。宜以安胎爲本﹐少加搜風之味。又有血虛不能養肝﹐木動風搖﹐陰火上炎﹐鼓動其痰﹐或僵僕﹐或昏迷﹐或發搐﹐脈必浮滑而數。此由血虛生熱﹐熱生風﹐皆內起之風火。涼血養血﹐而風火自息也。仍以安胎爲主﹐勿過用中風之藥。又有左脈微數﹐右脈滑大﹐忽然暈倒﹐口噤莫言﹐狀如中風﹐須臾復醒﹐醒而復發﹐此名子癇﹐乃气虛挾痰﹑挾火而然也。治宜補虛淸熱﹐以化痰爲主。

加味八珍湯

治體虛冒風﹐寒熱昏迷等證﹐六脈浮數。

人參﹝少者﹐以山藥四錢炒黃代之﹞白朮熟地當歸秦艽﹝各二錢﹞

茯苓黃

﹝蜜炙。各錢半﹞白芍﹝酒炒﹞撫芎甘艸﹝炙﹞羌活防風黃芩﹝各一錢﹞

姜棗引﹐水煎速服﹐以平爲度。

養血祛風湯

﹝新﹞治血虛生熱﹐熱生風﹐以致拘攣﹑昏迷等證。

當歸山藥生地沙參鉤藤鉤麥冬﹝各二錢﹞熟地﹝三五錢﹞枸杞﹝錢半﹞

元參靑蒿阿膠﹝蛤粉炒。各一錢﹞

水煎。加竹瀝半杯﹐薑汁四五匙﹐合服。如痰盛﹐加膽星二錢﹐海石二錢﹐陳皮﹝去白﹞錢半。如火盛而痰不降﹐加童便。

二十九﹑子癇

淸神湯

治孕婦忽然眩暈卒倒﹐狀如中風。脈與證詳上中風條。

人參﹝隨便﹞白朮茯苓黃

﹝炙﹞甘艸﹝炙﹞麥冬歸身﹝各二錢﹞

姜棗引。如痰盛﹐加南星二錢。

養血淸熱湯

﹝新﹞治風木爲熱﹐痰涎壅盛等證。

當歸﹝二錢﹞川芎﹝一錢﹞白芍﹝酒炒﹐錢半﹞熟地﹝二﹑三錢﹞陳皮﹝去白﹞半夏﹝姜炒﹞

茯苓﹝各錢半﹞炙艸﹝一錢﹞黃芩﹝酒炒﹐錢半﹞

加竹瀝﹑薑汁。

三十﹑子煩

孕婦煩悶不安者﹐多由陰血養胎﹐孤陽獨旺﹐心肺虛熱﹐是以撩亂不寧﹐或心驚膽怯﹐謂之子煩。人參麥冬散主之﹕人參茯苓生地麥冬﹝各錢半﹞黃芩﹝酒炒﹞甘艸﹝炙。各一錢﹞竹茹﹝二錢﹞

食前服。此外又有嘔吐痰沫而煩者﹔又有血積停飲﹑寒熱相搏而煩者﹔又有時當盛夏﹐君火乘肺﹐而煩躁胎動者。宜診脈察證﹐不得一槪視之。

○子煩﹐竹瀝﹑茯苓服之卽效。

三十一﹑子懸

孕婦五六个月以後﹐胎气不和﹐上湊心腹﹐脹滿疼痛﹐謂之子懸。此證挾气者居多﹐能疏气養血﹐而胎自降而安。然邪之所湊﹐其气必虛﹐當知補正﹐而邪自除。又有由腹內气寒﹐致令停飲﹐與气相爭﹐故令腹脹﹐須以脈之遲數辧之。

紫蘇飲

治胎气上脹﹐似子懸立而不安者。

紫蘇﹝錢半﹞陳皮﹝去白﹞大腹皮﹝洗淨﹞川芎白芍﹝酒炒﹞歸身人參﹝各一錢。

少參者﹐或以山藥炒黃四錢代之﹐或用時下條參﹑沙參四錢亦可。﹞

炙艸﹝五分﹞姜﹝一錢﹞蔥白﹝七寸﹞

水煎服。

三十二﹑子腫

孕婦腹大﹐胸腹脹滿﹐或手足頭面浮腫﹐或小水不利﹐此由胸中蓄水﹐名曰胎水。一時發脹﹐頃刻難安。

千金鯉魚湯

治胎中水脹如神﹐或胎死腹中皆效。

當歸白芍白朮﹝各錢半﹞茯苓﹝二錢﹞陳皮﹝去白﹐八分﹞

用鯉煎一尾﹐不拘大小﹐去鱗髒﹐白水煮熟﹐去魚﹐用汁煎藥﹐加生薑五片﹐空心服。

二﹑三服﹐水盡脹消﹐神效。若脾虛不運﹐佐以四君。

三十三﹑子气

孕婦有六﹑七个月﹐兩足腫大﹐行步艱難﹐或腳指間有黃水出﹐此名子气。與子腫在上半身者不同。輕者待子生後卽消﹐不治亦可﹐重者須爲調治。

天仙藤散

治孕婦下體腫脹﹐或足指間出水﹐似有水气。

天仙藤﹝洗﹐略炒﹞香附﹝炒﹞陳皮甘艸烏藥﹝各二錢﹞

加生薑﹑木瓜﹑蘇葉各七分﹐日三服。若因脾胃虛弱﹐惡食便泄﹐宜兼六君子湯。如中气下陷﹐用補中加茯苓。

茯苓湯

白苓白朮烏藥﹝各錢半﹞香附陳皮﹝各一錢﹞炙艸蘇葉﹝各五分﹞木瓜﹝八分﹞

姜引﹐空心服。

○如妊婦至八﹑九个月﹐脛腿俱腫﹐非水气比﹐﹝小便短﹐屬蓄水﹔小便淸長﹐不屬水。﹞不可以水病治﹐宜用上方。凡有此者﹐必易產﹐因胞髒中水血多﹐不能燥胎故也。

初妊卽腫﹐是水多﹐兒未成﹐恐胎壞也。

三十四﹑子滿

孕婦至八﹑九个月﹐胎大滿腹﹐坐臥不安﹐謂之子滿。

束胎飲

白朮﹝二錢﹞子黃芩蘇葉枳殼大腹皮﹝洗淨﹐各一錢﹞砂仁﹝和殼略炒研﹐五分﹞

炙艸﹝四分﹞

姜引﹐空心服。要知此證系富貴之家奉養過濃﹐而胎大難產者﹐可早服十餘劑。若體虛弱﹐及淡薄家﹐決不可用。

三十五﹑子淋

孕婦小便少﹐點滴澀痛爲子淋﹐膀胱﹑小腸虛熱也。虛則不能化气﹐熱則不能通利﹐由气血聚養胎元﹐不及敷榮滲道﹐遂膀胱郁熱所致﹐宜滋腎以淸熱也。

安榮散

當歸白芍人參麥冬石斛通艸﹝各一錢﹞山梔﹝七分﹞

空心服。此方內原有滑石﹐恐下墜﹐故更之。或攺用木通﹑生地﹑條苓﹑甘艸梢﹑麥冬﹑沙參﹑赤芍各錢半﹐淡竹葉十五皮﹐燈心四分﹐水煎服亦可。

三十六﹑孕婦尿閉

﹝附﹕遺尿﹞

古來謂此證爲轉胞﹐多用滑利藥﹐鮮效。因思胞不自轉﹐爲胎墮所壓﹐胎若舉起﹐胞系自疏﹐水道自通矣。宜補中益气湯﹐服後探吐﹐以提其气﹐气通而小便自下矣。但貧家不能辦參﹐卽三﹑五﹑七分﹐不能有力。﹝探吐法﹐載小便閉門。﹞余有一法﹐試之卽愈。有胎墮而小便閉者﹐此屬急證﹐一刻難過﹐用板一塊﹐將孕婦仰臥板上﹐頭上用枕﹐於腳頭漸漸貼髙七﹑八寸不等﹐以胎系圓物﹐自必旋轉而上﹐離開一﹑二寸﹐則膀胱不壓﹐小便卽通矣。用藥者﹐恐不能如此之捷而妙。通後卽當大補元气﹐恐胎又墮也。

大補元气湯

﹝新﹞治胎下墜﹐宜急服多服﹐乃妙。

黃﹝酒多炒﹐一兩﹞人參﹝或以山藥五﹑六錢炒黃代之。﹞白朮﹝二錢﹞

甘艸﹝炙﹐一錢﹞升麻﹝淡鹽水炒﹐一錢二分﹞杜仲﹝薑水炒﹐二錢﹞

姜棗引。若气滯﹐加陳皮。或兼血虛者﹐加當歸二錢﹐酒炒白芍錢半。

凡妊婦遺尿不知﹐用白礬五錢﹐牡蠣﹝﹞一兩﹐共研末﹐酒調服二錢。

○又方﹕雞毛燒灰﹐米酒服一匙。

○又方﹕桑螵蛸﹝蒸焙﹞二錢﹐益智仁五錢﹐共爲末﹐米飲下。

○此證若脬中有熱﹐用加味逍遙散。﹝方載上第九內。﹞若脾肺气虛﹐用補中益气湯﹝方載上第七內。﹞

加益智仁。若肝腎陰虛﹐用六味地黃丸﹝方載上第二內﹐﹞加五味﹑牡蠣﹑益智仁。

三十七﹑子鳴

九个月﹐十个月﹐胎气已定﹐子在腹中鳴者﹐……治法﹐或令母拜狀一刻﹐或以豆撒地﹐令母逐一拾之﹐……則止矣。

三十八﹑子喑

喑者﹐謂有言無聲﹐非絕然之不語也。腎脈入肺﹐循喉嚨﹐系舌本﹐而爲聲之所由出也。

因胎气肥大﹐阻腎上行之經﹐故間有之。十月分娩後﹐而自能言也﹐不必加治﹐人亦勿慮。

三十九﹑尿血

妊婦勞傷經絡﹐熱乘於血﹐血得熱﹐則滲入脬﹐故尿時痛而下血。宜四物加山梔﹑發灰﹐或加阿膠﹑熟地﹑麥冬﹑五味之類。

四十﹑妊婦惡阻

惡阻者﹐心有所惡而食嘔阻也。其證﹕脈息平和﹐心悶頭眩﹐惡食嗜酸。因气血積聚以養胎元﹐而五味不化﹐中气壅滯﹐穢腐之气上攻於胃﹐以致嘔逆。法當散郁淸熱﹐不可過用辛藥。若愈止愈吐﹐仲景法﹐停藥月餘自安﹐以爲妊婦常病。

加味茯苓半夏湯

﹝新﹞治妊婦惡阻。

陳皮﹝去白﹐一錢﹞半夏﹝二錢﹐姜炒﹐則不動胎﹐爲健脾化痰主藥﹞

茯苓﹝三錢﹞甘艸﹝炙﹐一錢﹞砂仁﹝炒研﹐八分﹞白朮﹝錢半﹞

姜棗引。或只用茯苓﹑半夏﹑白朮各二錢亦可。姜一錢﹐棗三枚。若瘦人兼熱﹐加麥冬﹑竹茹。或脈滑數之甚﹐加黃芩。

參橘飲

治嘔逆不能食者﹐六脈虛滑﹐須補气淸熱以保胎也。

人參﹝一錢﹞白朮﹝二錢﹞炙艸﹝一錢﹞橘紅紫蘇麥冬黃芩竹茹生薑﹝各一錢﹞

廣香﹝五分﹞茯苓﹝錢半﹞

棗引。或加半夏二錢﹝姜炒﹞。經云「有故無殞」﹐又謂胎前須順气者﹐是也。

和中理脾湯

﹝新﹞治惡阻兼腰痛者﹐防胎下墮﹐宜以和中理脾爲主﹐不可升舉。蓋嘔逆气已上升﹐藥再上升﹐則犯有升無降。上更實﹐而下更虛﹐益促其墮矣。

當歸熟地﹝薑汁炒。各二錢﹞白芍﹝酒炒﹐錢半﹞川芎﹝一錢﹞陳皮甘艸黃芩﹝各一錢﹞

半夏﹝姜炒﹐錢半﹞白朮杜仲﹝鹽炒。各二錢﹞茯苓﹝錢半﹞

姜三分﹐棗三枚﹐水煎﹐空心服。

四十一﹑妊娠腹痛

此病或素有冷疼﹐或新觸風寒﹐邪正相擊而並於气﹐气上則衝心﹐气下則攻腹。若脈證俱有寒邪﹐須照上傷寒治法﹐否則爲胎痛或小腹重墜。潔古﹑丹溪﹐俱以血虛治之﹐用熟地六錢﹐當歸一錢﹐水煎服。若不應﹐加參﹑朮﹑陳皮。或中气下墜作痛者﹐用補中益气湯。如偶有所傷﹐胎動切痛﹐喜熱喜按者﹐用帶殼砂仁﹐和皮炒淡黑色﹐爲末﹐酒下二錢﹐不飲酒者﹐米湯下。腹中覺熱﹐胎安痛止﹐極效。若小腹寒甚﹐如扇風之涼﹐加附子二﹑三錢﹐以溫下焦。勿疑動胎﹐以有病當也。

四十二﹑妊婦霍亂

此病因寒熱之感﹐邪正交爭﹐故心腹絞痛。如邪在上胃脘﹐則心痛而吐。邪在下胃脘﹐則當臍痛而利。若在中﹐則腹痛﹐而吐利俱致。吐多傷气﹐利多傷血﹐气血俱傷﹐子母不安﹐此危證也。

加味紫蘇和胎飲

紫蘇葉﹝紅者眞﹞條芩甘艸﹝各一錢﹞白朮﹝錢半﹞陳皮藿香﹝須梗連葉者眞。各八分﹞

砂仁﹝五分﹞

熱服。若痛而不吐不泄者﹐名幹霍亂﹐殺人。須參閱霍亂門救法。﹝在十五卷。﹞

四十三﹑妊婦泄瀉

此證𨿽不無風寒暑濕之外感﹐飲食生命之內傷﹐然屬於脾虧者﹐乃其本也。蓋血統於脾﹐血擁胎元﹐則脾陰虛﹐而食不運化﹐故作泄也﹐總以補脾安胎爲主。

加味四君子湯

人參﹝少者﹐用山藥四錢炒黃代之﹞白朮﹝二錢﹞茯苓﹝錢半﹞炙艸﹝一錢﹞白芍﹝一錢﹞

如脈實而熱者﹐必煩躁﹑舌黃﹐加黃芩一錢。如脈虛尿淸﹐或腹痛喜按﹐谷食不甚化者﹐加漧薑﹝炒﹞五七分﹐烏梅一个﹐或加肉豆蔻一錢。如小便短少﹐口渴﹐屬濕熱者﹐加蓽四錢﹐廣香﹝煨﹞三分。至於扁豆﹑藿香﹑訶子之類﹐俱可加用。

四十四﹑妊婦痢疾

此證或傷生冷﹐或傷濕熱﹐致令腹痛。傷血則赤﹐傷气則白﹐血气俱傷﹐則赤白相雜。

至若胎墜而不能升舉者﹐中气下陷﹐大用補中湯而自安﹐切勿用順气行气之藥以耗气也。

況有似痢非痢者﹐由脾气虛不能滲濕﹐腎气虛不能閉藏﹐勿以有形之假滯而傷無形之元气﹐則得矣。

歸芍湯

﹝新﹞治妊婦腹痛下痢﹐裏急後重﹐脈洪有力﹐證屬熱者。

當歸﹝二錢﹞白芍﹝錢半﹞黃芩黃連陳皮﹝各一錢﹞廣香﹝三分﹞

如痛甚則下﹐加大黃錢半﹐空心服。

黃連阿膠湯

治妊婦久痢﹐以淸熱和胎爲主。

黃連﹝炒﹞阿膠﹝炒﹞白朮茯苓﹝各一錢﹞木香漧薑﹝炒。各五分﹞

炙艸﹝七分﹞烏梅﹝二枚﹞

姜棗引。如脈實有熱者﹐減漧薑﹐或加當歸﹑白芍各錢半。

單方

治妊婦絞痛下痢﹐用雞子一枚﹐烏雞子更妙﹐開孔去白畱黃﹐入黃丹一錢﹐紙封煨榦爲末﹐米湯下。……

四十五﹑妊婦咳嗽

此證有因外冒風寒者﹐發熱惡寒﹐鼻塞流涕﹐宜用發散。

加減參蘇飲

人參紫蘇陳皮茯苓甘艸枳殼桔梗前胡黃芩﹝各一錢﹞生薑﹝六分﹞

薄荷葉﹝三分﹞

水煎﹐熱服﹐得微汗而解。

人參阿膠散

治久咳不已﹐謂之子咳。引動其气﹑恐防墜胎。

人參白朮茯苓炙艸蘇葉阿膠﹝蛤粉炒﹞桔梗﹝各一錢﹞

水煎服。

百合散

治妊婦咳嗽﹐心胸不利﹐煩滿不食﹐胎動不安。

百合紫苑麥冬桔梗﹝各錢半﹞桑白皮﹝一錢﹞甘艸﹝八分﹞竹茹﹝一錢﹞

水煎去滓﹐入蜜二匙﹐再煎一﹑二沸﹐食後溫服。

四十六﹑妊婦瘧疾

此因气血虛損﹐風寒得以乘之。風爲陽邪﹐化气而爲熱﹔寒爲陰邪﹐化气而爲寒﹔陰陽並挾﹐寒熱互見。治宜輕解表邪﹐以大補气血爲主。

淸理湯

﹝新﹞治瘧疾寒熱。

柴胡﹝錢半﹞桂枝知母黃芩歸身甘艸白豆蔻肉﹝微炒﹐研。各一錢﹞

白朮﹝二錢﹞生薑﹝錢半﹞

水煎﹐瘧前二時服。若寒重﹐桂枝﹑生薑各加一錢。若熱重﹐黃芩﹑知母各加一錢。頭到輕煎﹐服後煎二到﹐加常山﹝酒重炒﹞錢半﹐艸果仁﹝飯包煨﹐研﹞八分﹐烏梅二个﹐半水半酒重煎﹐瘧前一時服。若早服﹐藥性已過﹔若遲服﹐瘧疾已發﹐俱不得效。此際須當酌量爲妙﹐凡病瘧者﹐於此畱神。

四十七﹑妊婦中暑

凡盛暑時﹐中其暑熱之毒﹐六脈遲弱﹐發熱自汗﹐口渴气短﹐精神昏憒﹐四肢倦怠﹐宜作虛治﹐勿用涼藥。

淸暑安胎湯

﹝新﹞

人參白朮﹝錢半﹞炙艸﹝一錢﹞黃

﹝蜜炒﹐二錢﹞當歸山藥﹝炒。各錢半﹞

麥冬﹝一錢﹞五味子﹝十三粒﹞

姜棗引。或用淸暑益气湯亦妙。﹝方載暑證門。﹞

四十八﹑妊婦腰痛

此證多屬勞力所致。蓋胞系於腎﹐傷則腰痛﹐或至小產﹐故宜以安胎爲主﹐胎安而痛自愈﹐痛愈而胎能安。

加減六味丸

﹝新﹞治腎虛腰痛﹐或入房不節﹐致傷胞系而痛者﹐必脈大而空﹐兩尺更甚。

熟地﹝三五錢﹞山藥﹝二錢﹞茯苓﹝一錢﹞棗皮﹝錢半﹞杜仲﹝鹽水炒﹐二錢﹞

枸杞﹝二錢﹞五味﹝三分﹞

空心服。如脈緩﹐遇天陰而痛者﹐濕熱也。腰重如帶物而冷者﹐寒濕也。脈澀而日輕夜重者﹐气血凝滯也。脈浮者﹐風邪所乘也。脈實者﹐閃挫也。臨月腰痛如脫者﹐將產也。詳言所因﹐宜照脈照證治之。

四十九﹑妊婦失血

血以壅養胎元﹐或七情六淫﹐一有所感﹐則气逆而火上乘﹐血隨而溢也。然有虛實之分﹕實火當淸熱以養血﹔虛火當滋陰以補水﹐則血可安而胎可固。若泛用行血﹑消血之劑﹐禍不旋踵。

淸熱養榮湯

﹝新﹞治血熱妄行﹐或吐或衄或下﹐皆可頻用急服。

生地﹝二錢﹞熟地﹝五錢﹞白芍﹝酒炒﹐錢半﹞麥冬阿膠﹝蛤粉炒﹞靑蒿當歸﹝血虛有熱者宜少用。各一錢﹞

水煎。調發灰﹑棕灰﹑百艸霜﹑蒲黃﹝炒黑﹞等分研勻﹐共二錢﹐或再加童便半杯更佳。

歸地滋陰湯

﹝新﹞血虛妄行﹐胎動不安﹐可以多服﹐以平爲度。

熟地﹝五﹑七錢﹞當歸﹝去尾﹐三﹑五錢﹞白芍﹝酒炒﹐錢半﹞蜜

﹝二﹑三錢﹞

杜仲白朮﹝各錢半﹞山藥﹝二錢﹞枸杞阿膠﹝炒。各一錢﹞

煎就﹐照上方發灰等四味調服。

五十﹑妊婦气喘

此證有外感風寒﹐而客邪勝者﹐宜發散自愈。若脾虛四肢無力﹐腎虛腰痛膝軟﹐猝然气喘﹐此脾肺素虧﹐母虛子亦虛﹐腎气不歸元﹐而上乘於肺也﹐宜以補肺爲主。而一切辛辣破气者﹐決不可用。

參蘇飲

治妊婦一切風寒外感﹐至穩神效。

人參蘇葉漧葛前胡陳皮枳殼半夏﹝薑汁炒﹞茯苓﹝各一錢﹞桔梗甘艸﹝各八分﹞木香﹝五分﹞

姜棗引﹐熱服。

補中湯

治脾肺虛﹐而腎气不歸元﹐以致气喘者。

人參﹝少者﹐重用沙參四錢﹞當歸蜜

白朮﹝各錢半﹞炙艸﹝八分﹞陳皮﹝八分﹞

五味﹝十五粒﹞

姜棗引。如气滯作脹﹐加砂仁﹑香附之屬﹐或沈香亦妙。

五十一﹑妊婦悲傷

妊婦髒燥﹐無故悲傷﹐像如神鬼所憑﹐此屬肺病。髒燥者﹐肺之髒燥也。胎前气血﹐壅養胎元﹐則津液不能充周﹐而肺爲之燥﹐當補母﹐以脾爲肺之母也。若作實證治﹐一刻危亡。

棗麥甘艸湯

治髒燥悲泣。

大棗﹝十枚﹞小麥﹝一碗﹞甘艸﹝三錢﹞

水煎﹐溫服。或用八珍東加竹茹﹑麥冬﹑小麥﹐姜棗引﹐亦妙。前方﹐仲景用大棗﹑甘艸以補脾﹔後方﹐立齋用八珍以補气血﹔加竹茹﹑麥冬以淸熱﹐更發前人之所未盡也。

五十二﹑鬼胎

鬼屬虛無﹐豈能襲人胞宮﹐而得成形者乎﹗此由本婦邪思蓄注﹐血隨气結而不散﹔或衝任滯逆﹐脈道壅瘀而不行﹐是卽血气瘕之類耳﹐宜以瘕之法治之。﹝詳見本條﹞

凡婦人經候不調﹐卽爲調補﹐必無是病。若其旣病﹐亦宜以調補元气爲主﹐而繼以去積之藥乃可也。……

決津煎

﹝方載經期腹痛﹞此補中兼行﹐可瀉假胎而不傷元气也。

通瘀煎

治血凝滯﹐致成脹滿﹐欲去而不峻猛﹐可無慮也。

歸尾﹝三錢﹞山楂香附紅花﹝新者﹐炒黃。各錢半﹞烏藥﹝一﹑二錢﹞

靑皮澤瀉﹝各一錢﹞木香﹝五分﹞

酒引。如寒滯者﹐加肉桂。如火盛者﹐加炒梔子。微熱者﹐加白芍。血滯者﹐加牛膝。血瘀滯者﹐加桃仁﹐或加蘇木﹑元胡之類。如大便燥結者﹐加大黃﹐或加芒硝﹑蓬術亦可。

奪命丹

治血旣已調補﹐而欲直除其病者﹐用此立下。

附子﹝炮﹐五錢﹞漧漆﹝碎之﹐炒令煙盡﹞牡丹皮﹝各一兩﹞

共爲細末﹐另用大黃末一兩﹐以醋一碗熬成膏﹐和前藥爲丸﹐溫酒吞五七丸。

一方﹕治婦人血虛者﹐加當歸一兩。此方亦能下死胎胞衣。

五十三﹑治邪祟法

除邪方

治婦人……言笑畏人﹐心神昏迷﹐用雄黃研末二兩﹐松脂四錢﹐溶化爲丸﹐於火籠燒煙﹐令病者坐於上﹐去衣﹐以被蒙之﹐露頭在外﹐不過三劑自斷。仍以雄黃﹑防風﹑五味等分爲末﹐或加人參更妙﹐每旦用井水調服。

又方﹕用繩紮縛兩手一把﹐以艾揉熟﹐於兩大指甲與肉連處﹐在指甲內角上共燒﹐一炷至三五炷。……此名鬼兪穴﹐最靈最妙。

又方﹕……用鹿角磨汁﹐酒調服……

卷十五婦科﹝下﹞

胎產門

五十四﹑胎產神法

﹝文略﹞

五十五﹑弄胎試胎

胎至八九个月間忽然胎動腹痛﹐三兩日前﹐或痛或止﹐卽胎水已下﹐而腰不甚痛﹐脈未離經﹐﹝離經之脈一呼一吸或五六至。﹞此非產也﹐名曰弄胎。或一月前﹐或半月前﹐忽然腹痛﹐如欲產而不產者﹐名曰試胎﹐亦非產也。但當寬心候時﹐不得誤認。

五十六﹑產聽自然

生產本造化自然之理﹐原非難事﹐原非險事。試觀艸木鳥獸﹐初未有艱難者﹐何獨至於人而異之﹗況人爲萬物之靈﹐其玲瓏尋路而出﹐當必有十倍於百物者矣。然而世亦有生產而危者﹐其故何也﹖蓋由自己致之﹐而穩婆亦不能無其責也。何以言之﹖如婦腹痛﹐兒方破胞而出﹐自無主見﹐而穩婆又催云﹕快著力﹐快逼气﹐則兒直下而逆生矣。兒方轉身﹐又著力﹐又逼气﹐則兒橫下而手出矣。兒之搏身未正﹐又著力﹐又逼气﹐則兒不偏左卽偏右﹐抵住頭而不得下矣。若聽其自然﹐或遲至一日﹑二日﹐卽三五日無妨。安心定气﹐要坐則坐﹐耍行則行﹐耍睡則睡﹐勉彊忍痛﹐進其飲食﹐以保養精神爲第一。莫聽穩婆逼迫﹐莫聽傍人言諸﹐或速或慢﹐自有時候。而自己亦要思生產人之常事﹐勿求速於離身﹐總不著力﹐不逼气﹐自無有逆生﹑橫生之禍也。再看百物生產時﹐不知著力﹐不知逼气﹐便物物好﹐子母安﹐何反人之不如物乎﹗婦人或不能知﹐前輩一一講明爲妙。

五十七﹑難產源流

﹝共九條。﹞

凡將產﹐最戒曲身側臥。腹痛時﹐宜彊爲站立。若稍緩﹐便散步行動﹐或憑幾立﹐庶兒得以舒展尋路。倘曲腰則身難轉﹐側臥則門遮閉﹐再轉再閉﹐則子必無力﹐自至難產。……當產時痛如未痛﹐行立坐臥﹐令人莫知﹐痛極轉熱﹐百節松活﹐一刻卽產﹐胞衣隨下﹐何嘗有難產者乎﹗凡生產以气爲主﹐以血爲輔﹐气行則血行﹐气滯則血滯。富貴之家﹐惟恐勞動﹐怠惰自安﹐所以气滯而血亦滯﹐胎不轉移﹐以致難產。卽如貧家之人﹐勤動勞苦﹐生育甚易﹐非明徵乎﹗凡產育之時﹐气以行之﹐血以濡之﹐然後子宮滑澑﹐猶之魚必得水而後行也。胞漿未下﹐但只候時。若胞漿破後﹐一二時辰不生﹐必其胎元無力﹐或體素虛弱﹐或時當中年﹐或生育煩多﹐或遇病後气血不足。愈遲則漿必愈幹﹐力必愈之。此際惟有大補气血﹐正是催生妙藥﹐多多益善。更須以母雞煮湯﹐加粳米作稀粥與食﹐不得多食肉食。由是气血充暢﹐精力健旺﹐不期下而自下矣。倘不知此﹐而妄用行气重墜之物﹐多致血虧气陷﹐反爲大害。

生產有遲緩而不下者﹐舉家憂疑﹐……使產婦驚恐憂慮。蓋驚則神散﹐憂則气結﹐產亦艱難。人當明其時候未至﹐惟寬心以候之﹐不必倉皇以自誤也。

古者婦人有孕﹐卽居側室﹐不共夫寢﹐以淫欲最所當忌。蓋情欲一動﹐气血隨耗﹐火擾於中﹐血气沸騰。三月前犯之﹐則胎動小產﹐三月後犯之﹐不惟胞衣濃而難破﹐而且子夭﹐而多痘毒疾厄。試觀物類﹐一受胎後﹐牝牡絕不與交﹐所以胎產俱易﹐而人則不能禁絕﹐以致多有艱難之事。

胎之肥瘦﹐气通於母﹐母之所嗜﹐卽胎之所養也。如恣食濃味﹐不知節減﹐故致胎肥而難產。常見糟糠之婦﹐易產可知。冬月天冷﹐產婦經血﹐得冷則凝﹐致兒不能下﹐此害最深。

務令下部衣裙宜濃﹐滿房有火﹐令產婦向火﹐臍下腿膝間﹐暖則血行﹐兒易生也。

盛夏天熱﹐不可衝風取涼﹐以犯外邪。又不宜熱甚﹐致令煩渴血最。房中宜灑涼水﹐產婦或可少與涼水﹐暫以解熱﹐自必易產。

臨產時﹐凡喪服穢濁人﹐……莫令入房。惟老成解事﹐曾經生長者﹐一二人足矣。俗忌多一人入房﹐則多一時遲延。

五十八﹑穩婆

凡產時之用穩婆﹐原欲扶持產婦﹐及兒產接生﹐原非可以催生者。而亦有無良之人﹐一進屋時﹐有多少科派。一近產婦﹐有多少做作。揉之奪之﹐使之努力。不知時候未至﹐用力罔然﹐且有逆生橫產之禍。又有故爲哼訝之聲﹐或輕事重報﹐以顯己能﹐以圖酬謝。因致產婦驚疑﹐害尢非小。所以凡用穩婆﹐必先擇老成忠濃者﹐預爲囑之。及至臨盆﹐務令從容鎭靜﹐不得用法催逼。更有穩婆害人者﹐私以手指掐破水衣﹐極要關防。思欲急完此家﹐恐有他家邀者﹐極誤大事。

五十九﹑產候

夫腎系於腰﹐胞系於腎﹐所以產時必痛極連腰。產婦手中指本節跳動﹐眼中如火﹐穀道迸急﹐胞水或血俱下﹐脈見離經﹐或沈細而滑﹐此是當生時候。待兒頭已至產門﹐的的確確﹐可以用力送出。否則惟有靜待﹐卽遲些亦不妨事。如數候未至﹐切不可性急亂事。

六十﹑進飲食戒喧鬧

凡將產時﹐須進飲食﹐戒喧鬧。蓋進飲食﹝宜母雞汁煮粳米稀粥。﹞則气充膽壯﹐免至饑渴之力。或臨產時﹐大慌小亂﹐閒雜人往來﹐交頭接耳﹐言三語四﹐孕婦恐怖﹐以致難產。嗣後但令一二慣熟穩婆﹐囑令在房扶持。平素所用催生術法﹐毫不可用。又要知不用他法﹐恐防喪心貽害﹐此事亦有﹐不可不知。

備揀生產良方﹕

佛手散

﹝亦名芎歸湯﹞治妊婦腹痛將生。或先期依方多服﹐自無產厄。

川芎﹝二錢。大而裏白﹐亦名眞芎﹐此川產也。小者名撫芎﹑系江南產者﹐非是﹞

當歸﹝用身﹐五錢﹞

水煎﹐頻服。若難產﹐或三五日不下垂死者﹐加男女生發一握﹐燒灰存性﹐龜殼一个﹐酒炙黃﹐二味研末﹐前藥煎就﹐下末三錢調服。

達生散

治妊娠臨月﹐服十劑則易產。或稍加砂仁﹑枳殼。

人參白朮當歸﹝各錢半﹞白芍﹝酒炒﹞陳皮紫蘇炙艸﹝各一錢﹞大腹皮﹝酒洗﹐曬漧﹐錢半﹞

水煎服。若無參﹐加蜜一兩。

加減八珍湯

治漿水來多﹐胎幹不得下﹐肢體倦怠。

人參白朮﹝三錢﹞茯苓﹝錢半﹞炙艸﹝一錢﹞當歸﹝三錢﹞白芍﹝錢半﹐酒炒﹞

熟地﹝三錢﹞黃

﹝蜜炒﹐五七錢﹞肉桂﹝一錢﹞漧薑﹝炒黃﹐八分﹞牛膝﹝二錢﹞紅花﹝三分﹞

益母艸﹝一兩﹞

姜棗引。次煎濃蔥湯﹐令穩婆洗產戶﹐使气上下通腸。更用菜油﹑滑石﹑塗產戶。

大補榮衛湯

治气血虛弱﹐或胞漿下而不生者﹐漧枯所致。

人參﹝隨便﹞黃

﹝蜜炒﹐三兩﹞當歸﹝去尾﹐二兩﹞川芎﹝三四錢﹞益母章﹝用赤花者﹐一兩﹞

濃煎湯﹐頻頻服之。如無參﹐加附子一錢﹐以助藥力。

滑胎煎

治胎气臨月﹐宜常服數劑﹐以便易生。

當歸﹝三﹑五錢﹞川芎﹝七分﹞杜仲﹝鹽水炒﹐二錢﹞熟地﹝三錢﹞枳殼﹝七分﹞山藥﹝二錢﹞

白朮益母艸﹝各錢半﹞

或加連根蔥白爲引。

脫花煎

治臨盆不下﹐或產難經日﹐服此催生最佳。

當歸﹝七錢﹞肉桂﹝八分﹞川芎牛膝﹝各二錢﹞車前子﹝錢半﹞

熱服。或加紅花三分﹐或加滑石末二錢。

催生保產萬全湯

以補气血爲主﹐而佐以溫中散瘀下降之品﹐則力能健運﹐此不催之催也。

人參﹝隨便﹞當歸身﹝去尾﹐三錢﹞川芎﹝一錢﹞桃仁﹝十三粒﹐不去皮﹞漧薑﹝炒焦﹐錢半﹞

甘艸﹝炙﹐六分﹞牛膝梢﹝二錢﹞紅花﹝酒炒﹐三分﹞肉桂﹝去皮﹐七分﹞

棗引﹐水煎﹐溫服。

六十一﹑論生產凶證

﹝共七條。﹞

妊婦生育﹐依前方論﹐自無凶險之證。間有气血不足﹐未曾調補於先﹐臨事無主﹐或者錯誤在後。古聖垂法救人﹐須當明析胸中﹐乃能備用﹐而有濟於人也。

其証之凶﹐因坐艸太早﹐或胞漿𨿽破﹐兒身未轉﹐或轉未正﹐被母努力一逼﹐以致足先來者﹐謂之逆產﹔手先來者﹐謂之橫產﹔或漏其肩與耳與額者﹐謂之側產﹔或被臍帶纏絆﹐不得下者﹐謂之礙產。此外又有盤腸生﹐及死胎﹑停衣諸證。能一一救之﹐乃爲胞與天下之仁者也。

逆產者﹐兒方破胞而出﹐被母努力一逼﹐所以直下﹔或者气血不足﹐兒無力轉身﹐亦或有之。此際兒直下﹐不少停畱﹐宜穩婆實時掄出﹐以救其母。若腳出而不卽下﹐宜令產母仰臥﹐定心定神﹐不可驚怖。卻用慣熟穩婆﹐剪去手甲﹐以香油潤手﹐將兒足輕輕送入﹐又再推上﹐兒必搏身。隨服大補榮衛湯﹐身轉頭正﹐然後扶掖起身﹐用力一送﹐兒卽生矣。母子俱全﹐此在穩婆之良。若粗蠢人﹐不可用也。古有以鍼刺足心﹐及鹽塗之法﹐決不可用﹐兒痛上奔﹐母命難存。

橫產者﹐兒方搏身﹐被母努力一逼﹐所以橫下而手出矣。宜令產母仰臥如前法﹐將兒手輕輕送入﹐又再推上﹐摸定兒肩﹐漸漸扶正﹐令頭順產門﹐隨服大補榮衛湯﹐然後扶掖起身﹐用力一送﹐兒卽生矣。忌用鍼刺﹐勿泥古法。

側產者﹐因兒未順生路﹐被母努力一逼﹐所以兒頭偏在一邊﹐𨿽似露頂﹐實額角也。亦照前法﹐以手輕輕撥正﹐仍服前方﹐起身用力﹐兒卽生矣。

礙產者﹐兒身𨿽順﹐門路𨿽正﹐但不能下﹐乃因兒轉時臍帶絆肩而然。令產母仰臥﹐以手輕推兒上﹐乃用中指按兒兩肩﹐理順臍帶卽生。

盤腸產者﹐臨產母腸先出﹐子產而腸未收﹐故曰盤腸產。蓋由平日气虛不能斂束﹐血熱易於流動﹐下元不固﹐關鍵不牢致於此。救治之法﹐於子下衣來之後﹐令產婦仰臥﹐穩婆先將子腸溫水洗淨﹐然後托起﹐輕輕送入﹐推而上之﹐卻令產婦兩足夾緊穀道﹐其腸自安者﹐上也。或用蓖麻子四十丸粒﹐去殼搗爛﹐敷在頂心﹐待腸收盡﹐而急去之者﹐次也。或用冷水和醋噴面﹐一噴一收﹐漸次取之﹐又其次也。嗣後宜於無孕時多服地黃丸﹐加五味子兩半﹐肉桂二兩﹐以固下元之關鍵。及有孕之時﹐宜服補气涼血之劑。於八月之時﹐再服八物湯加訶子﹑瞿麥﹑粟殼十餘劑﹐庶可免有後患。如滑胎瘦胎之藥﹐毫不可服。

六十二﹑子死腹中

凡子死腹中者﹐或兒當生時被母護痛﹐兩足不開﹐夾其頭而死者﹔或扶掖之人﹐緊抱其腰﹐傷胎而死者﹔或因產難﹐胞漿已幹﹐生路漸塞﹐子不得出﹐气閉而死者﹔或因生路不順﹐若橫側等證﹐穩婆粗率﹐用手莽撞﹐反傷其子而死者。但察產婦﹐唇紅舌黑﹐母活子死。腹中陰冷重墜﹐或穢气上衝﹐子死腹中的矣。急用加味五苓散﹑奪命丹﹐取去死胎﹐以保其母﹐隨加調補﹐自愈。若舌靑﹐而唇面俱靑﹐則子母皆危之兆也。﹝下胎方載後。﹞

六十三﹑胞衣不出

胞衣不出﹐或因產母力乏﹐气不能傳送者﹔或因血少﹐漧澀而難下者﹔有以惡露流入胞中﹐脹滯而不出者。此惟老成穩婆以手循臍帶而上﹐摸覺胞衣﹐穩擒帶下﹐甚不費力。若未下﹐可尋路上破艸鞋一隻﹐將臍帶仔細系定﹐外加繩綫再紮﹐務宜緊固﹐﹝又要知臍帶脆而滑﹐須當斟酌。﹞然後斷臍洗兒。若先斷﹐倘帶一縮入﹐其害不小。囑令產婦﹐任其坐臥﹐胞衣自下。有過旬日而爛下者﹐屢試不誤。若不斷帶﹐使子气貫入衣中﹐衣轉浮脹難出。倘天寒之時﹐更不便於子也。﹝下衣方載後。﹞

備揀能救生產凶證良方﹝附﹕下死胎﹑下胞衣方。﹞

大補榮衛湯

﹝方載上﹞治逆產﹑橫產等凶證。穩婆已經推兒向上而正﹐須補气血﹐產婦方能送下﹐子母兩全。

加味地黃丸

治盤腸生後﹐無孕時﹐宜服此以固下元。

地黃﹝八兩﹐用砂仁四錢研末﹐用酒蒸曬九次﹐忌鐵。﹞山藥棗皮﹝酒蒸。各四兩﹞

茯苓﹝三兩﹞丹皮﹝兩半﹞澤瀉﹝一兩二錢﹐鹽水浸曬。﹞五味子﹝兩半﹐微炒﹞肉桂﹝二﹑三兩﹞

先將地黃﹑棗皮搗化﹐然後加藥末﹐煉蜜爲丸﹐每早用淡鹽水送八錢。

气血雙補湯

﹝新﹞治盤腸生後﹐有孕時﹐宜服此以補气血。

黃﹝一﹑二兩﹐蜜炒﹞白朮﹝七錢﹞當歸﹝五錢﹞白芍﹝醋炒﹐二錢﹞五味﹝三分﹞

杜仲﹝鹽炒﹐二錢﹞川續斷﹝錢半﹞升麻﹝蜜炒﹐四五分﹞

如血分有熱﹐加生地﹝酒浸﹞錢半﹐分量稱足。須多服爲妙。或加附子五分。

加味八物湯

治胎至八丸个月﹐服十餘劑﹐免再有盤腸生者。

人參﹝少者﹐以蜜炒黃一兩代之﹞白朮當歸﹝各二錢﹞茯苓炙艸川芎﹝各一錢﹞

熟地﹝三錢﹞訶子﹝煨﹞瞿麥﹝各錢半﹞粟殼﹝八分﹞白芍﹝酒炒﹐錢半﹞

水煎﹐多服。

加味五苓散

治子死腹中﹐用此下之﹐並下胞衣。

白朮茯苓﹝各三錢﹞澤瀉豬苓肉桂﹝各二錢﹞

半酒半水﹝水須順流取之。﹞煎就﹐加朴硝四錢再煎二三沸﹐熱服。死胎立下﹐並下胞衣。

○或單用朴硝三錢研末﹐以熱酒熱童便調服﹐立下。

○又方﹕用蓖麻子四粒﹐巴豆一粒﹐麝一分研貼臍中並足心﹐死胎卽下。……○又方﹕用斑蝥三枚﹐略燒研末﹐水服﹐立下。

○又方﹕用桂心二錢爲末﹐童便酒調服﹐神效。若加麝三分﹐更快。

奪命丹

下死胎﹐並治胞衣﹑瘀血﹑脹滿難下。此方有回生之功﹐用之必效。

附子﹝炮﹐五錢﹞漧漆﹝研之﹐炒令煙盡﹞丹皮﹝各一兩﹞

若下死胎﹐加當歸一兩。上爲細末﹐用大黃末一兩﹐以醋熬膏﹐和前藥爲丸﹐溫酒下三四十丸。其丸勿令泄气。

牛膝散

治胞衣血脹不下﹐腹中痛﹐用此腐化而下﹐緩則不及。

牛膝梢﹝三錢﹞川芎蒲黃生地﹝各二錢﹞當歸肉桂﹝各錢半﹞朴硝﹝三﹑四錢﹞

姜引。

備揀古來治產難至簡至穩神方﹐以便取用。

產難﹐用鱉甲燒存性﹐研末﹐酒服三錢﹐立生。

○又方﹕於路上撿破艸鞋一隻﹐用前半節﹐洗淨焙漧﹐燒灰存性﹐酒服二錢﹐卽產。……○又方﹕十二月兔腦髓去皮膜﹐研如泥﹐母香丁﹑明乳香各研末一錢﹐麝二分﹐共三味﹐以兔腦和爲丸﹐作八粒﹐陰漧﹐油紙密包﹐溫湯下一丸﹐卽產。……○又方﹐蟬脫燒灰存性﹐水服一錢﹐卽下。

○又方﹕桃仁一个﹐劈開……吞之卽生﹐奇方。……○又方﹕用乳香﹝揀通明者﹞五分爲末﹐腰痛甚時﹐以新取順流水﹝勿逆取。﹞煎一大盞化下﹐醋引。產婦兩手各握石燕一枚﹐須臾遂生﹐神方。

○又方﹕用兔毫敗筆頭一枚﹐燒灰存性﹐生藕汁一盞調服﹐立產。

○又方﹕用兔毫敗筆頭三个﹐燒灰存性﹐金箔二十脹﹐以黃蠟和丸﹐酒服﹐第一方也。

○又方﹕用生附子爲末﹐醋調塗右足心﹐卽生。

○又方﹕用冬季兔頭燒灰存性﹐蔥白湯調下一錢﹐立生。

○又方﹕於欲產時﹐用黃蜀葵子三錢研末﹐酒調服﹐遂產。

○下死胎﹐用雞子黃一枚﹐薑汁一合和服﹐立下。

備揀古來下胞衣至簡至穩神方於後﹐以便取用。

本條上有加味五苓散﹑奪命丹二方﹐下衣最妙。又方﹕用報母桐樹根皮﹐﹝其樹三月發葉﹐葉上間有小泡﹐鄕人采葉養豬。﹞取流水﹝水下流﹐依水順取。﹞煎服。或將根皮破至二塊﹑三塊﹐衣亦照塊而破下﹐大奇。

○又方﹕用舊扇燒灰﹐酒調下。

○又方﹕用產婦鞋底炙熱﹐熨腹上下﹐卽出。

○又方﹕用皂角刺燒爲末﹐每用一錢﹐溫酒調服﹐立下。

○又方﹕以本婦頭髮梢吞入喉中作嘔﹐則衣自落﹐亦能下胎﹐甚效。

○衣不下﹐將來欲死﹐用吐狗一枚煮灌﹐卽出。……○又方﹕以艸紙繞煙燻鼻﹐卽下。

○又方﹕飲熱童便一碗﹐立下。

六十四﹑論產門不開不閉子宮不收

產門不開﹐由交骨緊也。綠陰不足﹐則气不達﹐所以不開﹐產必艱難。宜加味佛手散﹐﹝方載上六○內﹞補而開之﹐大有奇效。加柞木枝五錢﹐妙。產門不閉﹐由气血大虛﹐不能收攝﹐用十全大補湯﹝方載上第三內。﹞加五味子一錢。或痛而覺熱者﹐宜﹕

加味逍遙散

當歸白芍白朮茯神甘艸柴胡﹝酒炒。各錢半﹞加丹皮﹑梔子各七分。

子宮不收而外墜者﹐乃元气之下陷也。宜補中益气湯﹝方載上第七內。﹞加醋炒白芍﹐斂而舉之﹐外以黃煎湯燻洗。

○又方﹕用荊芥﹑藿香﹑臭椿根皮煎湯燻洗﹐神效。

○治產後子腸不收﹐用枳殼﹑訶子﹑五倍子﹑白礬煎湯燻洗﹔若不收﹐灸頭頂中爲百會穴數壯。

○又方﹕用蓖麻子仁十四粒﹐研爛﹐塗頂心﹐入卽洗去。

硫黃湯

治產門不斂﹐陰戶挺出。

硫黃﹝三錢﹞菟絲子吳茱萸﹝各二錢﹞蛇牀子﹝錢半﹞

煎湯頻洗﹐外用硫黃﹑烏賊骨﹑五味子等分研末﹐摻患處﹐日三易。

又方﹕用鍛石炒紅﹐淬水燻洗。

產後門

六十五﹑產後脈論

寸口脈﹐洪疾不調者死﹐沈微附骨不絕者生。胎前脈當洪數﹐產後脈當細小。胎前之病﹐其脈貴實﹐產後之病﹐其脈貴虛。

產後气血兩虛﹐脈宜緩滑。緩則不因气奪而急促﹐滑則不因血去而枯澀。最忌實大弦牢。實爲邪實﹐大爲邪進﹐弦爲陰斂﹐宣布不能﹐牢爲堅著﹐近乎無胃﹐皆非吉兆。

六十六﹑論產後調治

丹溪云「產後當大補气血。卽有雜證﹐以末治之。一切病﹐屬气血虛。」蓋以產後气血俱去﹐誠多虛證。然有虛者﹐有不虛者﹐有虛中夾實者﹐但當隨人隨證辧其虛實﹐不得執其偏見﹐槪行大補以貽害也。

補虛生榮湯

﹝新﹞治產後气血兩虛﹐無神無力﹐不時昏迷等證。

黃﹝蜜炒﹐三五錢﹞當歸﹝去尾﹐二三錢﹞白朮﹝二錢﹞茯苓﹝一錢﹞熟地﹝三錢﹞

益母艸﹝二錢﹞甘艸﹝炙﹐二錢﹞漧薑﹝炒黑透心﹐三五分﹞白芍﹝煨﹐酒炒﹐錢半﹞

荊芥穗﹝炒黑﹐七分﹞

水煎﹐少加酒﹑童便和服。若不得力﹐黃可加至兩余﹐再加附子七八分﹐以助藥力。

如有血气痛﹐名兒枕血﹐加山楂二錢﹐一劑愈﹐卽去之﹐余藥不可增入。可服數劑﹐气血易於復元﹐日後自體旺而百病消除矣。人能有力加參﹐更妙。

生化湯

善化惡血﹐驟生新血﹐爲產後穩協最效之方。

當歸﹝五錢﹞川芎﹝錢半﹞甘艸﹝炙﹐五分﹞漧薑﹝炒黑﹐三五分﹞桃仁﹝十粒﹐去尖皮﹞

熟地﹝二錢﹞

棗引﹐溫服。如胞衣不下﹐加益母艸研末調服三四錢。如血暈﹐加荊芥穗五六分。

如產後气脫無神﹐加人參一二錢﹐黃蜜炒一兩﹐或加附子七八分。如陽虛厥逆﹐加附子﹑肉桂各一二錢。如脈虛煩渴﹐加麥冬錢半﹐五味三分。如气壅有痰﹐加陳皮﹑竹瀝。如血燥便結﹐加生威參二兩﹐蓯蓉五錢。如汗多不眠﹐加茯神﹑棗仁﹑黃。上體多汗﹐加麻黃根二錢﹐下體多汗﹐加漢防己錢半。或口噤中風﹐反張螈者﹐加荊芥﹑防風各四五分。如惡露未盡﹐腹內有塊脹痛﹐加山楂二錢。如傷寒濕﹐加蒼朮﹑白朮。如下血不止﹐或色黑﹐或如水﹐此气血大虛之候﹐不可用寒涼。其脈浮脫者﹐可加附子及諸陽分之藥﹐否則無救矣。

六十七﹑論治產後仍宜因證

凡產婦用藥﹐宜因時制宜。如有表邪﹐則當淸之﹔有火邪﹐則當請之﹔內有停滯﹐則消導之。且人有彊弱﹐脈有虛實﹐病有眞假﹐治有逆從﹐固不可以同日語也。觀《六元正紀大論》曰「婦人重身毒之何如﹖曰﹕有故無殞﹐亦無殞也。」但除邪之中﹐仍以輔正爲主﹐則正气旺而邪气易逐﹐邪气除而正气亦易復也。

六十八﹑產後當知

凡產畢﹐飲熱童便一盞。遲二時﹐用酒半杯﹐合童便半杯服。約一日服三次。產後不得便臥﹐宜背後髙安衣被﹐伴以仰坐﹐不宜側坐。宜豎膝﹐不宜伸足。濃鋪褥﹐遮圍孔隙﹐免致賊風。燒紅磚石﹐沃之以醋﹐使鼻常聞醋气﹐自無血暈。勿勤梳頭洗足。三日內不可食鹽﹐鹽止血﹐恐無乳汁。三日後﹐可食新肉湯﹑羊肉湯﹐入鹽少許。夏天﹑忌貪涼用扇﹐及食生冷。切不可當風坐臥。產婦血裙﹐不可日曬。兒濕衣﹐不可夜露。古以一月爲小滿﹐兩月爲大滿﹐此兩月內﹐勿暴怒﹐少勞苦﹐禁淫欲﹐終身無病﹐而且多子。

六十九﹑產後忌藥

產後當服補藥﹐但須加一二暖血行瘀之味﹐蓋血行其气乃復﹐特不可行之過峻耳。凡產後危證﹐莫如三衝三急﹕三衝者﹐敗血衝肺﹑衝心﹑衝胃也﹔三急者﹐嘔吐﹑泄瀉﹑多汗也。

其用藥則有三禁﹕禁佛手散﹐以川芎辛散﹐能發汗走泄也﹔禁四物湯﹐以生地寒冷﹐能作瀉而凝血也﹐白芍酸寒﹐伐生气也﹔﹝酒炒後﹐宜用以斂陰。﹞禁小柴胡湯﹐以黃芩性寒﹐能阻惡露也。更有三禁﹕不可汗﹐不可下﹐不可利小便。並勿犯胃﹐及上下焦。𨿽有雜證﹐於補气血藥中帶以治之。

七十﹑產後血暈

產後气血俱去﹐忽而眼黑頭眩﹐神昏無知﹐此際輕輕扶坐﹐宜用有嘴壺入醋一杯﹐燒紅瓦石﹐入於壺內﹐將壺嘴向產婦鼻下燻之﹐卽醒。然後用大補气血之藥﹐如補虛生榮湯﹐﹝方在上六六內。﹞或用十全大補湯。﹝方在上第三內。﹞此證多由气血虧損而然﹐然血逆上衝者亦間有之。其證必胸腹脹痛﹐形气脈气俱屬有餘。用﹕

失笑散

治產後敗血攻心﹐暈迷不省﹐腹脹刺痛﹐亦消瘀血下衣。

五靈脂﹝有溏心者眞﹞蒲黃﹝等分。俱炒。﹞

共爲末﹐每服二三錢﹐用酒煎﹐熱服。一方﹕用醋熬成膏﹐再入水煎服。按﹕此方用以止痛﹐蒲黃宜減半﹔用以止血﹐宜等分﹐蒲黃炒黑。又方﹕救血暈﹐或以漆器﹐或用漧漆。

燒煙燻之。人能於將生之前﹐用醋燻或漆燻﹐免有血暈之病。要暈醒﹐方可服藥有益。古方每用童便治血暈﹐因敗血則可﹐若元气欲絕﹐豈能挽回乎﹗有是證者﹐速用醋燻醒之後﹐宜大補气血﹐庶可無虞。

回元湯

﹝新﹞治血暈醒後﹐可回元气。

黃﹝蜜炒﹐一兩﹞當歸﹝二錢半﹞益母艸﹝三錢﹞黑漧薑﹝五七分﹞

煎就﹐衝熱童便服。卽用補虛生榮湯亦可。﹝方在上六六內。﹞

黑神散

治血去少﹐惡露未盡﹐腹中有痛而昏眩者。

黑豆﹝一合﹐炒﹞熟地當歸﹝各二錢﹞肉桂﹝去皮﹞炙艸白芍﹝酒炒﹞

蒲黃﹝各一錢﹞漧薑﹝炒﹐八分﹞

水﹑酒各一盞﹐煎就﹐入童便一杯服。如瘀血作痛﹐加山楂二錢﹐卽化而愈。

七十一﹑惡露不絕

產後衝任損傷﹐气血虛憊﹐舊血未盡﹐新血不斂﹐相並而下﹐日久成勞﹐惟宜大補气血﹐不可輕用固澀之劑﹐使敗血凝聚變爲瘕﹐反爲後害。

十全大補湯﹝方載上第三內﹞治气血兩虛﹐不能收攝﹐以致下血不止。如數服不應﹐恐下遺路滑﹐少加發灰﹑棕灰﹑荊芥灰﹑百艸霜各等分再研。每用一二錢﹐調藥服。﹝以上燒灰﹐俱要存性。﹞如陰虛內熱﹐熱搏血分﹐加生地﹑丹皮﹑靑蒿之類。如小腹刺痛﹐加元胡﹑蒲黃﹝炒﹞﹑漧薑﹝炒﹞各等分。如元气下陷﹐加升麻或用補中湯。如縱欲以傷衝任﹐血久不止﹐六味地黃東加阿膠﹑麥冬﹑五味子。

止血單方﹕用蒲黃炒黑﹐水調服。

○肝經風熱下流者﹐用防風爲末﹐白湯調服一錢。

七十二﹑產後頭痛

气爲陽﹐血爲陰﹐平勻則無病。產後血去陰虧﹐陽气失守﹐頭爲諸陽之會﹐孤陽上湊﹐故爲頭痛。但補陰血﹐則陽气得從﹐而頭痛自愈。或有身熱惡寒之候﹐不可用羌獨等藥。此內起之邪﹐當滋陰以配陽﹐非外入之邪可表而散也。

歸地滋陰湯

﹝新﹞治陰虛陽燥﹐頭痛不止。

當歸熟地﹝各三五錢﹞白芍﹝酒炒﹐錢半﹞川芎﹝一錢﹞漧薑﹝炒透﹐六七分﹞

甘艸﹝炙﹐一錢﹞荊芥穗﹝六分﹞

水煎服。

黑神散

﹝方載上七○內﹞治敗血停畱子宮厥陰之位﹐其脈上貫巓頂而痛者。

七十三﹑產後腹痛

產婦气虛不能行血﹐故或閉而不來﹐或來而不盡﹐致令腹痛。乍作乍止﹐其痛如刺﹐手不可近﹐其血成塊﹐時見而痛﹐時隱而止﹐此爲兒枕痛﹐俗謂血气痛者是也。

山楂益母艸湯

﹝新﹞治兒枕血痛﹐卽化而愈。

山楂﹝二三錢﹞益母艸當歸﹝各二錢﹞川芎陳皮﹝去白。各一錢﹞香附﹝酒炒﹐六分﹞

漧薑﹝炒黑﹐三分﹞

煎就﹐加酒﹑童便各半杯﹐合服。

補虛生榮湯

﹝方在上六六內﹞加山楂三錢治體虛年衰﹑產後兒枕血痛。

當歸建中湯

治產後血虛﹐外受風冷之气﹐內傷寒冷之物﹐以致腹痛。得按略止﹐或熱物熨之卽止者是也。﹝敗血腹痛與傷風傷食之痛﹐其辧在手不可近與按之卽止。﹞

歸身﹝二錢﹞白芍﹝酒炒﹞肉桂﹝去皮﹞甘艸﹝各二錢﹞

姜棗引。

七十四﹑產後脇痛

此敗血流入肝經﹐厥陰之脈﹐循行脇肋。然亦有虛實之分。如脇下脹痛﹐手不可按﹐是瘀血也﹐宜去瘀以平肝。

芎歸瀉肝湯

治肝經瘀血﹐脇肋脹痛。

歸尾川芎靑皮枳殼香附﹝童便炒。各錢半﹞紅花桃仁﹝各八分﹞

水煎﹐入酒﹑童便各一鐘服。適可卽止。

當歸地黃湯

治脇下痛﹐喜人按者。此去血太多﹐肝臟虛也。

歸身﹝二錢﹞白芍﹝酒炒﹞人參﹝各錢半﹞熟地﹝二錢﹞陳皮﹝去白﹞甘艸肉桂﹝各一錢﹞

姜棗引。或用四物加肉桂﹑柴胡﹝酒炒﹞各等分。此證若不用姜桂辛溫﹐助脾肺以行藥力﹐不惟無以施功﹐反助其脹矣。

七十五﹑產後腰痛

女人之腎﹐胞脈所系﹐腰屬於腎﹐產後下血過多﹐則胞脈虛必腎气虛﹐故令腰痛。

補腎地黃湯

治腎經虛損。其證腰重﹐隱隱而痛。

熟地當歸杜仲﹝靑鹽水炒﹐去絲。各二錢﹞獨活桂心續斷﹝各一錢﹞

姜棗引﹐空心服。

加味復元通气散

治敗血流入腎經﹐帶脈阻塞﹐其腰脹痛如刺﹐時作時止﹐手不可近。

歸身﹝二錢﹞川芎小茴﹝炒﹞補骨脂﹝炒捶﹞牛膝桂心丹皮﹝各一錢﹞

木香﹝三分﹐磨水合服﹞

更調乳香﹑沒藥﹝去油﹞各五分﹐爲末服。

七十六﹑產後身痛

產時骨節開脹﹐血脈流散﹐遇气衰弱者﹐則血多凝滯﹐骨節不利﹐筋脈不舒﹐故腰背不能轉側﹐手足不能屈伸而痛也。勿作風寒用汗之劑治之。

趨痛散

治气虛﹐以致敗血凝滯經絡﹐而徧身疼痛。

當歸桂心白朮牛膝﹝酒炒﹞黃

﹝蜜炙。各錢半﹞獨活生薑﹝各一錢﹞

炙艸薤白﹝各五分﹞

水煎﹐熱服。

白茯苓散

治產後虛損﹐四肢疼痛﹐寒熱自汗﹐名曰褥勞。勿作傷寒﹐誤投汗劑。

茯苓歸身黃

﹝蜜炙﹞熟地﹝各二錢﹞川芎桂心白芍﹝酒炒﹞人參﹝各一錢﹞

豬腰子一對﹐去脂膜﹐切片﹐煎湯一碗﹐去腎﹐加姜棗﹐同藥煎服。或攺用人參養榮湯﹝方在一卷內。﹞一加黑姜主之。

七十七﹑產後气喘

產後气急喘促者﹐因榮血下多而竭﹐衛气無主﹐獨聚肺中﹐故令喘也。此名孤陽絕陰﹐最爲危證。若作痰火實證治之﹐卽刻斃矣。蓋人生於气﹐气壯則根本固﹐而藏源者斂納於下﹐營運者彊健於中﹐而何有喘脹之虞﹗

人參生化湯

治產後喘促﹐補气以生血也。

人參﹝少者﹐以蜜炒黃一二兩略可代之﹞當歸﹝五錢﹞川芎﹝錢半﹞甘艸﹝炙﹐八分﹞

漧薑﹝炒黑﹐五七分﹞熟地﹝二三錢﹞

棗引﹐溫服。或加附子一錢﹐以助藥力。外以鞋底炙熱﹐於小腹上下熨之。若肺感風寒而喘者﹐用下除邪淸肺湯。

七十八﹑產後咳嗽

肺主气﹐气爲衛。產後气虛﹐皮毛不充﹐腠理不密﹐風寒襲之﹐入於肺而爲咳嗽。其證發熱惡寒﹐鼻塞聲重﹐或流淸涕。

除邪淸肺湯

﹝新﹞治肺冒風寒﹐寒熱咳嗽等證。

當歸﹝二錢﹞白芍﹝酒炒﹐錢半﹞前胡﹝錢半﹞半夏陳皮杏仁茯苓甘艸﹝各一錢﹞

荊芥穗﹝八分﹞麻黃﹝畱節﹐四五分。有汗者不用﹐加桂枝八分。以內有歸芍佐陰﹐不得疑爲過表也﹞

姜棗引﹐熱服。

二母湯

治產後敗血﹐流於肺經。其證胸膈脹滿﹐不時咳嗽。

知母貝母茯苓桃仁杏仁﹝各錢半﹞沙參﹝二錢﹞

水煎﹐食後溫服。

加味甘桔湯

治久咳不止﹐涕唾稠黏﹐宜淸肺寬中。

桔梗茯苓﹝各二錢﹞甘艸款冬花貝母麥冬枳殼﹝各一錢﹞五味﹝三分﹞

前胡﹝錢半﹞淡竹葉﹝十五﹞

水煎服。如產後喫鹽太早太多而咳者﹐難治。宜知自禁。

加味地黃丸

治產後虛羸久咳。𨿽肺病﹐而實腎病也。子令母虛﹐宜滋腎以納气﹐乃爲司命上乘﹐而火不得上炎也。

熟地﹝三五錢﹞棗皮淮山藥﹝各二錢﹞茯苓﹝錢半﹞丹皮﹝二錢﹞澤瀉﹝八分﹞

麥冬﹝錢半﹞五味﹝三分﹞

煉蜜爲丸﹐早夜用淡鹽水送八錢。

補土保金湯

﹝新﹞治肺病而補脾者﹐以土旺生金﹐而腎水亦源遠而流長也。早夜服上方丸藥﹐中時宜服此方水藥。

人參﹝隨便﹞白朮茯苓﹝各錢半﹞炙艸麥冬貝母款冬花﹝各一錢﹞山藥﹝炒﹞

扁豆﹝炒﹞苡仁﹝炒。各二錢﹞

姜棗引。

七十九﹑產後心湧

心者血之主﹐產後血虧﹐心無以養﹐宜歸脾湯主之。亦有其人宿寒內伏﹐復因產後虛寒﹐血凝不行﹐上衝心之絡脈﹐故心痛也。脈必弦緊﹐須用熱攻寒﹐然必佐以陰藥﹐方能制其越也。若以爲敗血攻之﹐則虛極寒益甚﹐其誤大矣。

歸脾湯

治產後心血虛損﹐心無所主而覺痛也。

人參當歸身﹝二錢﹞黃

﹝蜜炒﹞白朮茯神﹝各錢半﹞棗仁﹝炒研﹐一錢﹞遠志﹝六分﹞

炙艸﹝八分﹞陳皮﹝七分﹞

元肉﹑蓮肉引。

大巖蜜湯

治產後因虛寒心痛。

生地歸身﹝各錢半﹞獨活吳茱萸﹝開水泡一次用﹞白芍﹝酒炒﹞漧薑﹝炒﹞

炙艸桂心生甘艸﹝各八分﹞北細辛﹝三分﹞

熱服。

凡產後寒气上攻則心痛﹐下攻則腹痛﹔兼血塊者﹐宜服生化東加桂。﹝方在上六六內。﹞

心痛﹐用郁金燒存性﹐爲末﹐米醋調下﹐卽蘇。

八十﹑產後發熱

產後血虛﹐則陰虛生內熱。其證心胸煩滿﹐呼吸短气﹐頭暈悶亂﹐日晡轉甚﹐與大病後虛損相似﹐宜補陰以配陽也。

滋陰補血湯

﹝新﹞治產後陰虛﹐陽無所依﹐浮散於外而爲熱也。

當歸﹝三五錢﹞熟地﹝五七錢﹐或兩余﹞白芍﹝酒炒﹐二錢﹞漧薑﹝炒黑﹐一二錢﹞

蓋炮姜辛熱而兼苦鹹﹐能引血藥入血分﹐有陽生陰長之道﹐本《內經》以熱治熱之旨也。如五心熱﹐加元參一錢。如煩渴便燥﹐是內有虛熱也﹐加麥冬﹑淡竹葉﹑生地之類。如肌膚發熱﹐面目俱赤﹐此血脫髮燥﹐宜用當歸補血湯。若誤作火證﹐投以涼劑﹐禍在反掌。

當歸補血湯

治血脫髮燥﹐有似乎狂也。

蜜﹝一兩﹞當歸﹝三錢﹞

水煎﹐溫服。此補气以生血也﹐八珍﹑十全俱可擇用。若熱甚而脈微者﹐宜急加桂附﹐此火不歸源﹐故假火外浮耳。

八十一﹑產後發狂

產後發狂者﹐此陰血暴崩﹐肝虛火炎之極也﹐宜養心生血﹐則得矣。

濟火養心湯

治陰虛火炎﹐似狂非狂﹐不得認爲實證也。

熟地﹝五七錢﹞當歸身﹝二三錢﹞澤蘭葉﹝四五錢﹞懷牛膝﹝酒蒸﹞茯神棗仁﹝炒研。各錢三分﹞

遠志﹝七分﹞

煎就﹐加童便一杯合服﹐或加柏子﹝去油﹞一錢。如因惡露未下﹐敗血攻心﹐加蘇木濃煎汁合服﹐或再加桃仁﹝去皮﹞﹑紅花﹝酒炒﹞各五六分於此補劑內亦可。若因腎虛陰火上迫而爲如狂者﹐宜八味地黃湯。要知產後大虛﹐而繼諸病﹐則當以虛爲本﹐而病爲標也。如血虛內熱﹐脈洪滑﹐舌黃便燥﹐少加淸火之品﹐如生地﹑白芍﹑丹皮﹑麥冬﹑淡竹葉之類可也。

芎歸瀉心湯

治敗血停積﹐上干於心﹐胸膈脹悶﹐煩燥昏亂﹐狂言妄語﹐如見鬼神。若視爲邪祟﹐誤矣﹗歸尾川芎元胡蒲黃丹皮﹝各一錢﹞桂心﹝七分﹞

水煎﹐調五靈脂另研末一錢﹐食後服。

八十二﹑產後嘔逆

嘔逆之證有二。因敗血滯於胃者﹐則脈弦澀﹐不惡食﹐而嘔多血腥者是也。

消瘀淸胃湯

﹝新﹞治瘀血犯胃﹐作嘔逆者。

陳皮﹝去白﹐錢半﹞法半夏﹝二三錢﹞茯苓﹝二錢﹞炙艸﹝一錢﹞澤蘭葉﹝二三錢﹞

生薑﹝二錢﹞荊芥﹝七分﹞

水煎﹐熱服。

加味平胃散

治飲食宿於胃者﹐則脈弦滑﹐而嘔多食臭者是也。

蒼朮濃朴﹝姜炒。各錢半﹞陳皮香附﹝醋炒。各一錢﹞炙艸﹝一錢﹞生薑﹝錢半﹞

神曲﹝炒﹐錢半﹞

水煎﹐熱服。

加味六君子湯

治產後傷食﹐嘔吐腹脹﹐照後加入。

人參白朮茯苓半夏﹝各錢半﹞炙艸陳皮枳實﹝曲炒﹞山楂﹝各一錢﹞姜黃﹝六分﹞

生薑﹝八分﹞

食遠服。或加神曲﹑麥芽﹝俱炒﹞各一錢。如胃寒者﹐加炮姜﹑煨木香。如木旺侮土者﹐加肉桂。如命門火衰﹐不能生土者﹐八味丸重用桂附。嘔吐泄瀉﹐手足冷﹐肚腹痛者﹐乃陽衰也﹐急用附子理中湯。

八味地黃丸

治命門火衰﹐不能生土﹐以致嘔吐者。

熟地﹝四錢﹞山藥棗皮茯苓﹝各二錢﹞丹皮澤瀉﹝各一錢﹞肉桂附子﹝各二錢﹞

附子理中湯

治脾胃虛寒﹐嘔吐泄瀉﹐厥逆腹痛等證。

人參白朮﹝二三錢﹞漧薑﹝炒一二錢﹞炙艸﹝錢半﹞附子﹝二三錢﹞

水煎服。

八十三﹑產後寒熱往來

產後半月內外寒熱往來﹐其證有二。一由於敗血畱滯﹐必小腹刺痛﹐而榮衛不通。滯於榮﹐則血凝而寒﹔滯於衛﹐則气郁而熱。榮衛俱滯﹐寒熱交作﹐宜以去滯爲主。

捲荷散

治敗血爲病﹐小腹刺痛﹐寒熱往來。

初出卷荷﹝焙﹞紅花歸尾蒲黃丹皮生地﹝各一錢﹞生薑﹝七分﹞童便﹝一碗﹞

水煎﹐熱服。卽服黑神散亦妙。﹝方在上七○內。﹞

一由於陰陽不和﹐產後气血虧損﹐陰陽俱虛。陰虛則陽勝而熱﹐陽虛則陰勝而寒。陰陽俱虛﹐則乍寒乍熱﹐宜以補虛爲主。

增損八物湯

治陰陽兩虛﹐寒熱往來。

歸身﹝二錢﹞白芍﹝酒炒﹐錢半﹞川芎漧薑﹝炒黑。各一錢﹞人參﹝或以山藥炒黃三錢﹑或以時下條參三錢代之﹞炙艸﹝七分﹞生薑﹝五分﹞紅棗﹝二枚﹞

水煎服。如寒多者﹐加肉桂一錢。熱多者﹐加柴胡﹝酒炒﹞八分﹐漧薑減半。煩渴者﹐加知母﹑麥冬各一錢。食少者﹐加陳皮﹑白朮各一錢。虛倦甚者﹐加黃﹝蜜炒﹞一錢。

乍寒乍熱﹐似瘧而實非瘧也。似瘧者﹐寒不戰栗﹐熱不躁烈﹐發作無時﹐或日晡更甚﹐亦不甚苦﹐此正气虛﹐而無邪气也﹔眞瘧者﹐寒則湯火不能禦﹐熱則冰水不能解﹐發作有時﹐煩苦困頓﹐此正气虛而邪气相搏也。

八十四﹑產後瘧疾

產後气血兩虛﹐榮衛不固﹐脾胃未復﹐或外感風寒﹐內傷飲食﹐皆能成瘧﹐只以補虛扶正爲主。正气勝﹐則邪气自退。不可用截藥﹐重虛正气﹐爲害甚大。

輔正除邪湯

﹝新﹞治產後瘧疾。

北柴胡陳皮半夏茯苓甘艸﹝各錢半﹞川芎﹝八分﹞歸身﹝二錢﹞漧薑﹝炒﹞

肉桂黃芩﹝各一錢﹞白豆蔻肉﹝一錢﹐微炒研﹞生薑﹝一錢﹞

頭煎要輕﹐失三个時服﹐次煎加鱉甲﹝醋炎﹞二錢﹐先一个時服﹐則藥性發﹐而瘧適來﹐兩相遇而卽止矣。此治瘧祕傳﹐最效最捷。如寒多者﹐重加姜桂。如熱多者﹐重加黃芩﹐並加知母。如久瘧汗甚者﹐加蜜炒黃一二錢。若一二劑不應者﹐加酒炒常山一錢。

八十五﹑產後出汗

汗本血液﹐屬陰。產後去血過多﹐陰亡陽亦隨之而走﹐故曰亡陽。此危證也﹐宜急治之﹐以固元气。

加味大補湯

﹝新﹞治產後榮血不足﹐衛气失守﹐不能斂皮毛﹐固腠理﹐汗易泄而出也。

人參黃

﹝蜜炒﹐三錢﹞白朮﹝二錢﹞當歸﹝二錢﹞附子﹝一錢﹞防風﹝八分﹞

麻黃根﹝蜜炒﹐錢半﹞白芍﹝酒炒﹐一錢﹞

以浮麥一合煎就﹐去麥﹐入藥煎之﹐調牡蠣﹝﹐研粉﹞三錢頓服。卽攺用十全大補湯亦妙。

人參白朮﹝二錢﹞黃

﹝蜜炒﹐三錢﹞熟地當歸﹝各二錢半﹞茯苓川芎炙艸白芍﹝酒炒﹐錢半﹞肉桂﹝錢半﹞

加防風一錢﹑五味三分﹐姜棗引。如不應﹐加附子一二錢。

如汗不止﹐風邪乘之﹐忽然悶倒﹐口眼斜﹐手足攣曲﹐此凶兆也﹐急用﹕桂枝葛根白芍﹝酒炒。各錢三分﹞炙艸﹝八分﹞蜜

當歸﹝各二錢﹞熟附﹝一錢﹞

斡開口灌之。

八十六﹑產後中風

風證有二﹕有外中者﹐由產後正气暴虛﹐百節開張﹐調理失宜﹐風邪乘之﹐不省人事﹐口目蠕動﹐手足攣曲﹐此外中之風也。又有產後去血過多﹐內則不能養神﹐外則不能養筋﹐以致神昏气少﹐汗出膚冷﹐眩暈卒倒﹐手足螈﹐此肝無血養﹐虛則生風﹐此風自內生者也。能分內外﹐庶治療可以合宜。

愈風湯

治外中之風﹐以固表爲主﹐而治風之藥﹐亦略兼之。

當歸黃

﹝蜜炒。各二錢﹞白芍﹝酒炒﹐錢半﹞川芎肉桂天麻秦艽防風﹝各一錢﹞

羌活﹝七分﹞

姜棗引﹐熱服。

加味當歸建中湯

治內生之風﹐肝虛掉眩﹐血海漧也。

當歸﹝二錢﹞蜜

﹝錢半﹞桂枝炙艸生薑﹝各錢半﹞白芍﹝三錢﹞膠飴﹝兩半﹞

人參姜棗引。卽用十全大補東加附子亦妙。

養肝活絡湯

﹝新﹞治血虛不能養肝﹐以致木動風搖﹐角弓反張﹐神昏撲倒﹐卽痙證也。

當歸﹝二錢﹞白芍﹝酒炒﹞肉桂﹝各一錢﹞蜜

﹝錢半﹞熟地﹝二三錢﹞秦艽防風木瓜阿膠﹝炒。各一錢﹞白朮﹝錢半﹞

以此溫養之。如不應﹐加附子﹑人參。如血虛有熱者﹐加生地二錢﹐丹皮錢半。如風甚不退﹐四肢拘攣﹐加勾藤勾二錢。猶未應﹐乃藥力未到﹐宜多用之。中風香迷﹐用荊芥穗爲末﹐童便加酒調服二錢﹐神效。愈後﹐當服上方。

交加散

治產後不省人事﹐口吐痰涎﹐或螈戰振等證。

當歸荊芥﹝各二錢﹞

水煎﹐加酒少許灌服﹐神效。

八十七﹑產後傷寒

產後气血俱虛﹐榮衛不固﹐起居失節﹐調養失宜﹐傷於風﹐則衛受之﹔傷於寒﹐則榮受之。總以補虛爲主﹐隨證加味治之。

五物湯

治產後外感主藥。

人參當歸身﹝二錢﹞白芍﹝酒炒﹞川芎炙艸﹝各一錢﹞生薑﹝五分﹞蔥白﹝三根﹞

水煎﹐熱服。如有汗﹐爲傷風﹐加防風﹑桂枝。如無汗﹐爲傷寒﹐加麻黃﹑蘇葉。頭痛﹐加槁本﹑北細辛。身痛﹐加羌活﹑蒼朮。但熱而不寒﹐加柴胡﹑葛根。發熱而渴﹐加知母﹑麥冬﹑淡竹葉。﹝無參﹐宜用補虛生榮湯﹐炒內有荊芥七分不必炒用。此方在六六內。﹞

八十八﹑產後浮腫

產後敗血﹐乘虛流入經絡﹐畱滯日久﹐腐化爲水。若作水治﹐用滲利之劑﹐病虛而藥又虛之﹐多致夭枉﹐宜使气血流行爲妙。

小調經散

治產後徧身浮腫﹐血行而病自愈。

歸身赤芍丹皮桂心赤苓炙艸陳皮﹝各一錢﹞漧薑﹝炒﹞細辛﹝各五分﹞

生薑引。

加味五皮湯

治產後外受風濕﹐徧身浮腫。

桑白皮陳皮生薑皮茯苓皮大腹皮漢防己枳殼﹝炒﹞豬苓炙艸﹝各錢半﹞

生薑引。

八十九﹑產後不語

心气通於舌﹐產後敗血閉其心竅﹐神志不能明了﹐故多昏﹐而舌彊亦不能言也。舌乃心之苗﹐產後心血虛弱﹐不能上榮於舌﹐萎縮捲短﹐故語之不出﹐而含糊蹇澀也。

七珍散

治敗血閉塞心竅﹐神昏舌彊﹐不能言語。

人參菖蒲生地川芎﹝各一錢﹞細辛﹝二分﹞防風﹝五分﹞辰砂﹝五分﹐另細研﹞

煎就﹐調辰砂末服。

加味參麥散

治心血虧損﹐舌短難言。

人參麥冬歸身生地炙艸菖蒲﹝各一錢﹞五味﹝十三粒﹞

豬心一个﹐劈開﹐水二碗﹐煮至碗半﹐去心﹐入藥﹐煎至一碗服。又治怔忡有效。

九十﹑產後泄瀉

產後脾胃虛怯﹐寒邪易侵。或內傷生冷﹐流入大腸﹐洞瀉腸鳴﹐腹內脹痛﹐宜補脾暖胃爲正治。若用利水取滯之藥﹐誤矣﹗

暖胃調中散

﹝新﹞治產後脾胃虛寒﹐腹痛泄瀉。

白朮﹝二錢﹞白芍﹝一錢﹞漧薑﹝炒﹞甘艸肉蔻﹝面裹煨。各八分﹞肉桂﹝一錢﹞

共爲末﹐棗湯調服。甚則加附子一錢。

苓術健脾散

﹝新﹞治脾胃虛寒﹐一切泄瀉。男婦大小皆治。

白朮﹝兩半﹞茯苓扁豆﹝炒﹞苡仁﹝炒﹞山藥﹝炒。各一兩﹞白豆蔻﹝去殼炒研﹐五錢﹞

肉豆蔻﹝煨﹞炙艸﹝各六錢﹞陳皮﹝四錢﹞神曲﹝炒﹐二錢﹞

如腹痛喜熱﹐加漧薑﹝炒﹞五錢﹐或加附子六錢﹐共爲末﹐姜棗湯調服二三錢。或加廣木香﹝濕紙包煨﹞三錢﹐更效。或加米四錢﹐炒黃同研。小兒﹐少加白糖爲引。

神效參術散

治產後泄瀉﹐及痢疾日久﹐積穢已去﹐滑泄不止。

人參木香﹝煨。各一錢﹞肉蔻﹝煨﹞茯苓扁豆﹝各二錢﹞陳皮﹝三錢﹞罌粟殼﹝去蒂﹐醋炒﹐四錢﹞

共爲末﹐每用錢七﹐米湯下﹐收澀如神。

九十一﹑產後痢疾

痢屬濕熱。赤屬熱﹐白屬濕。﹝有謂赤屬熱﹐白屬寒者非也。﹞無濕不變熱﹐無熱不變痢。

其證不一﹐有冒時气之濕熱者﹔有傷飲食之濕熱者﹐須以淸利爲主。而察證診脈﹐變化用之﹐乃爲上工。產後𨿽曰無實證﹐而亦有脈實體實者﹐宜以治病爲急﹐而扶本之藥﹐或兼用之﹐或後用之﹐不得偏執專於補也。而脈虛證實者﹐以固本爲急﹐而治標之藥﹐或重用之﹐或輕用之﹐不得偏執一味瀉也。其中又有宿食者﹐有虛寒者﹐有腸滑者﹐有敗血者﹐務宜詳審施治﹐庶不誤人。

淸熱導滯湯

﹝新﹞治產後痢疾﹐裏急後重﹐腹痛舌黃﹐脈滑實者。

當歸﹝二錢﹐下純血而熱者用一錢﹞白芍﹝生用﹐錢半﹞川芎黃連檳榔陳皮﹝去白。各一錢﹞

廣香﹝三分﹐用煎﹞

水煎﹐熱服。不應﹐加大黃﹝酒炒﹞錢半。內有補藥﹐放心用之﹐中病卽止。愈後﹐用四君子東加陳皮和之。

補中益勻湯下香蓮丸

治產後脈虛痢疾﹐裏急後重﹐腹痛﹐或不痛﹐或日久神倦﹐及年衰體弱之人。

人參﹝一錢﹐或以時下生條參三錢代之﹞白朮﹝錢半﹞黃

﹝蜜炒﹐二錢﹞當歸﹝錢半﹞

陳皮茯苓炙艸﹝各一錢﹞升麻﹝鹽水炒﹞柴胡﹝酒炒。各三分﹞

姜棗引。

香蓮丸

治裏急後重﹐以气滯而熱伏也。

黃連﹝一兩﹐吳茱萸炮湯炒幹﹞廣木香﹝五錢﹞

共爲末﹐蜜丸﹐或漿糊丸。用前藥煎就﹐送丸三錢﹐日三服。

消化湯

﹝新﹞治宿食痢疾﹐腹痛腹脹﹐惡聞食气﹐或食後更痛。

白朮藿香濃朴﹝薑汁炒﹞神曲﹝炒﹞白芍陳皮砂仁﹝炒﹞枳實﹝炒。各一錢﹞

木香﹝三分﹞

水煎﹐熱服。予有化食方﹐在腹痛門﹐可參用。

加味四君子湯

治產後久痢﹐積垢去而不止﹐此脾虛腸滑也。

人參﹝少者﹐或以山藥三錢炒黃代之﹞白朮﹝二錢﹞茯苓﹝錢半﹞炙艸﹝一錢﹞

白芍﹝錢半﹞烏梅﹝二个﹞罌粟殼﹝七分﹞

水煎﹐溫服。此方宜酌量﹐恐用之太早有害。

化瘀方

治產後惡露不下﹐以致敗血滲入大腸而利鮮血者。腹中刺痛﹐但裏不急﹐後不重者是也。

枳殼﹝面炒﹐錢半﹞荊芥穗﹝略炒﹐二錢半﹞

水煎服﹐神效。

九十二﹑產後大便閉澀

人身之中﹐大腸爲傳導之官﹐其能腐化糟粕者气也﹐滋潤腸胃者血也。產後气虛而不運﹐故飲食壅滯而不行﹔血虛而不潤﹐故腸胃漧澀而不流﹐大便不通﹐乃虛而燥也。不可誤用下劑﹐反虛其虛﹐其閉澀自必甚矣。

潤燥湯

治產後血虛便燥﹐潤以通之﹐非同彊下也。

人參﹝五分﹐少者以生威參一兩代之﹞甘艸﹝五分﹞歸身梢生地枳殼﹝各一錢﹞

火麻仁﹝去殼捶研﹐二錢﹞桃仁﹝搗如泥﹐二錢﹞檳榔﹝五分﹐磨汁﹞

先將上六味煎就﹐後入桃泥檳榔汁調勻服。

蘇麻粥

眞蘇子﹝一合﹞火麻子﹝三合﹞

共擂爛﹐以水一盞濾汁﹐又擂取汁﹐渣盡爲度。用汁入米煮粥食之。老人尢宜﹐以虛閉也。或腹內急脹而不得下﹐用豬膽汁從穀道灌入﹐自潤而下。若不脹﹐𨿽日久不妨﹐不必用也。

產後不用大黃﹐然大便結祕不通﹐可用酒炒大黃﹐於補血藥中潤之。但利後當以﹑朮﹑芎﹑歸等大劑補之﹐防元气下脫也。

九十三﹑產後小便不通或短少

膀胱州都之官﹐津液藏焉﹐气化則能出矣。產後气虛﹐不能運化﹐故小便不通﹐𨿽通而亦短少也。勿用滲利藥﹐以益其虛也。又有惡露不來﹐閉塞水瀆﹐小便不通﹐其證小腹脹痛﹐乍寒乍熱﹐煩悶不安者是也。

益衛運化湯

﹝新﹞治產後气虛﹐膀胱不能運化﹐小便閉塞。

人參﹝少者﹐或用沙參﹞蜜

﹝二錢﹞桂心﹝七分﹞麥冬車前子﹝各一錢﹞

小茴﹝鹽炒﹐五分﹞升麻﹝鹽炒﹐四分﹞茯苓﹝錢半﹞懷牛膝﹝八分﹞

水煎﹐頓服。

此證最急。上藥服後﹐用手指探喉取嘔﹐譬之注水之器﹐上竅開﹐則下竅自通也。恐急時無藥﹐用鹽二三錢炒紅至味苦﹐淬水一杯﹐味微鹹﹐服之﹐亦用手指探喉取吐。有外治多方﹐詳載八卷小便不通門﹐當參閱用之。內有一妙方﹐用蔥數莖搗納陰戶中﹐外用皂角﹑蔥頭﹑王不畱行各六七兩﹐煎水一盆﹐令產婦坐浸其中﹐燻洗小腹﹐熱气內達﹐便卽通矣。

加味五苓散

治產婦敗血閉塞水溝﹐小便不通。

白朮茯苓豬苓澤瀉肉桂﹝各一錢﹞桃仁﹝錢半﹞紅花﹝酒炒﹐八分﹞

水煎服。

二仙丹

治證同上。

瞿麥﹝四錢﹞蒲黃﹝二錢﹞

水煎服。

灸臍法

凡產後不通﹐蓋由平日內積冷气﹐遂致產時尿胞轉動不順。用鹽塡臍中﹐卻以蔥白剝去粗皮﹐二十根作一縛﹐切一指濃﹐安鹽上﹐用大艾揉熟﹐炷滿蔥餅上﹐以火灸之﹐覺熱气入腹內﹐實時便通﹐神驗。積冷者用此﹐所謂气化則能出矣。

九十四﹑產後淋證

產後血去陰虛﹐生內熱證也。蓋腎爲至陰﹐主行水道﹐血虧陰損﹐水不足以配火﹐故內熱﹐小便成淋而澀痛也。前言小便不通﹐屬气虛不通﹔淋屬內熱澀痛﹐以此不同。

加味導赤散

治產後陰虛內熱﹐小便澀痛﹐爲淋證也。

生地赤芍木通﹝去皮﹞甘艸梢麥冬黃柏﹝炒﹞知母﹝鹽水浸﹞桂心﹝各一錢﹞

燈心﹝三分﹞

調益元散﹝滑石六錢﹐甘艸一錢﹐共研細末﹐又名六一散。﹞二錢服。

九十五﹑產後尿血

小腹痛者﹐乃敗血滲入膀胱﹔小腹不痛﹐但尿時澀痛者﹐乃內熱也。

小薊湯

治上二證﹐無論痛與不痛﹐但尿血悉效。

小薊根生地赤芍木通蒲黃甘艸梢淡竹葉﹝各一錢﹞燈心﹝三分﹞滑石﹝二錢﹞

水煎服。小腹痛者屬敗血﹐加歸尾二錢﹐紅花一錢酒炒。如內熱者﹐加黃芩﹑麥冬各一錢。

單方

治尿血﹐用發洗淨﹐燒灰存性﹐米湯調服一錢。

○又方﹕用滑石﹑發灰共研末﹐生地加水搗汁調服。

九十六﹑產後遺尿不禁兼損脬漏尿

產後有遺尿不自知者﹐有頻來不能禁者﹐此气血俱虛﹐不能制也。宜陰陽兩補﹐而且以腎爲主。以腎開竅於二陰﹐命門火不足﹐則關鍵不緊﹐不得徒用閉澀之劑也。

大補陰陽湯

﹝新﹞治產後气血兩虛﹐遺尿莫禁。

黃﹝三錢﹐蜜炒﹞白朮益智仁山藥﹝炒。各錢半﹞當歸﹝去尾﹞熟地益母艸﹝各二錢﹞

牡蠣﹝﹐研粉﹐三錢﹞甘艸﹝炙﹞白芍﹝酒炒。各一錢﹞漧薑﹝炒﹐六分﹞

姜棗引﹐速進二三劑。或加附子七分﹐以助藥力。早服補先天藥。

補腎益鍵湯

﹝新﹞治腎中之陽不足﹐不能關鍵﹐以致小便失常。

熟地﹝四錢﹞山藥棗皮益智仁補骨脂﹝鹽炒。各二錢﹞杜仲﹝鹽炒﹞肉桂附子﹝制。各錢半﹞

此早服﹐上方中時服﹐得每日同進爲妙。或補中益气湯﹝方載第七內。﹞加益智仁﹐亦良。

歷驗單方

治產後小便不禁﹐用益智仁﹝微炒﹐研﹞二錢﹐水煎﹐加鹽少許服。又方﹕白薇﹑白芍等分爲末﹐溫酒調下二錢。又方﹕用雄鷄一具﹐並腸洗淨﹐燒爲末﹐溫酒調服二錢。又方﹕用雞尾毛燒灰存性﹐酒下一錢﹐七日三服。又方﹕眞桑螵蛸﹝蒸焙﹞四錢﹐龍骨﹝﹞﹑牡蠣﹝﹞各六錢爲末﹐水調三錢服。

千金補脬飲

治產時被粗率穩婆損傷尿脬﹐小便漏出﹐淋瀝莫何。

生黃絹﹝一尺﹐煎碎﹞白牡丹根皮﹝肉白者是也﹞白芨﹝各二錢﹞

研末同煎﹐至絹爛如餳﹐連滓服之。服此不得見人作聲﹐作聲卽無效。愈後服八珍湯﹐並參閱小便不禁門﹐﹝在八卷﹞可揀而用之。

九十七﹑產後大便血

大便血者﹐其因不一﹐須分微甚源流治之﹐不可槪視。有腸冒虛弱﹐六君加升麻﹑柴胡。

若虛寒﹐加漧薑﹑肉蔻。如元气下陷﹐用補中加茯苓﹑半夏。若大腸血熱﹐四物加黃芩﹑槐花。若血虛﹐四物加升麻。若气血俱虛﹐用八珍加升麻﹑柴胡。若因膏粱積熱﹐用加味淸胃散。若怒動肝火﹐加味小柴胡湯或逍遙散。若鬱結傷脾而不能統血﹐歸脾湯。若脾气虛寒﹐加炮姜﹐或加附子。如病源已得﹐而或血滑下走﹐凡止血澀血之味亦須揀用﹐如發灰﹑棕灰﹑百艸霜及蒲黃﹝炒黑﹞﹑蓮蓬灰與艾葉﹑阿膠之類﹐可用之而無傷損﹐加入隨證藥中﹐自有其效。

加味淸胃散

治因膏粱積熱﹐大便下血。

當歸身﹝二錢﹞生地丹皮﹝各錢半﹞黃連﹝八分﹞升麻﹝四分﹞石膏﹝三錢﹞

水煎服。其餘六君﹑四物等方﹐隨在常用﹐不必復載。

九十八﹑產後二便不通

產後血水俱下﹐津液燥竭﹐腸胃痞澀﹐熱气內結﹐故令大小便不通也。治宜補血以潤腸胃﹐補气以通膀胱﹐則得矣。若作實證下之﹑利之﹐則虛者益虛﹐不惟無益﹐而且有害。其法在先通小便﹐而大便可徐通焉。

益衛運化湯

﹝方載上九三內﹞治小便閉塞﹐乃气虛不能運化膀胱故耳。須照上小便不通治法﹐或取嘔﹑或燻洗﹑或灸臍﹐不可少緩。待小便一通﹐用潤燥湯﹝方載上九二內。﹞

以通大便﹐外用豬膽汁從穀道灌入之法﹐妙而捷也。悉詳九二條內﹐宜照法治之。

以下並治有方﹐可揀而用之。

金鑰匙散

治產後二便不通﹑腹脹等證。用滑石﹑蒲黃等分爲細末﹐酒調下二錢。

又方﹕用陳皮﹑蘇葉﹑枳殼﹑木通等分﹐水煎服。又方﹕木香二錢﹐枳殼﹑麻仁﹝炒﹞﹑大黃﹝酒煨﹞各一兩﹐蜜丸﹐溫水下三十丸。又方﹕治膀胱气滯血澀﹐一便閉塞﹕桃仁﹑葵子﹑滑石﹑檳榔等分爲細末﹐每服二錢﹐蔥白煎湯調下。又方﹕飲人乳﹑牛乳而通﹐仙方。

九十九﹑產後崩血

產後衝任已傷﹐气血未復﹐或因勞役﹐或因驚恐﹐宜補心脾以統之。或因房勞﹐傷動胞脈﹔或食辛熱﹐鼓動相火﹔或惡露未盡﹐固澀太速﹐以致停畱。一旦復行﹐須要詳審。崩非輕病﹐產後更爲重也。

補養心脾湯

﹝新﹞治產後崩血﹐屬勞役驚恐﹐致傷心脾﹐而不能統血者。

人參黃

﹝蜜炒﹞白朮茯神當歸棗仁﹝炒。各錢半﹞柏子仁﹝去油﹐八分﹞

白芍﹝酒炒﹞阿膠﹝炒﹞山藥﹝炒﹞炙艸﹝各一錢﹞

加發灰﹑棕灰﹑百艸霜﹑蒲黃﹝炒黑﹞等分研勻﹐前藥煎就﹐每調錢半服。

四物湯

治血虛暴崩﹐用爲主治。後照其所因而加之。

當歸﹝三五錢﹐若血虛有熱者﹐只用身錢半﹞熟地﹝五七錢﹞川芎白芍﹝酒炒。各錢半﹞

如因房勞者﹐加黃﹝蜜炒﹞二錢﹐炙艸﹑阿膠﹝炒﹞﹑艾葉各一錢。如因食辛熱者﹐加白朮錢半﹐甘艸﹑黃連各一錢。如因澀早者﹐加香附﹑桃仁各八分。煎就﹐仍加前發灰等四味爲引。或俱加三七﹝研末﹞二錢調服。

一○○﹑產後霍亂吐瀉

脾胃者﹐气血之本也。產後血去气損﹐脾胃亦虛﹐風冷易乘﹐飲食易傷﹐少失調理﹐卽爲霍亂。但有陰陽之分﹐不可槪視。

加味理中湯

治產後心腹絞痛﹐手足逆冷﹐吐瀉並作﹐此霍亂之屬陰者。

人參白朮炙艸漧薑﹝炒﹞陳皮藿香﹝梗圓﹑色白﹑气香者眞﹞濃朴﹝姜炒﹞

生薑﹝各一錢﹞

水煎﹐溫服。如傷食者﹐加神曲﹑麥芽之類。如瀉甚者﹐加肉豆蔻一錢﹐煨木香三分﹐或再加白扁豆二錢﹐蓽四錢。如中寒厥逆之甚者﹐加附子二﹑三錢﹐或再加吳茱萸﹝開水泡﹐焙漧﹞八分。

淸和湯

治濕熱霍亂﹐或吐瀉﹐或不吐瀉﹐一切腹痛暴甚等證。

陳皮半夏茯苓甘艸蒼朮白芍濃朴﹝姜炒﹞黃柏﹝炒。各一錢﹞

水煎﹐熱服。或用溫中散滯湯。﹝方載霍亂門。﹞內照證加入﹐詳載本方﹐不得輕用生薑。若急救吐法單方﹐詳載霍亂門﹐所當參閱。

一○一﹑產後積聚瘕塊

積者陰气也﹐五臟所生﹔聚者陽气也﹐六腑所成。陰性沈伏﹐故痛不離其部﹔陽性浮動﹐故痛無常處。瘕塊者﹐謂浮假成形﹐無定處也。皆由气血虛弱﹐風冷所乘﹐搏於臟腑﹐與气血相結而成者也。又有產後惡露未盡﹐補澀太甚﹐不用活血去瘀之劑﹐以致敗血停畱﹐久而結聚成塊﹐依附子宮﹐爲害不小。

益气養榮湯

﹝新﹞治產後气血虛弱﹐風冷所乘﹐搏於臟腑﹐積聚爲患者也。

人參當歸﹝四錢﹞香附﹝醋炒﹐二錢﹞漧漆﹝捶碎﹐炒令煙盡﹐錢半﹞漧薑﹝炒﹞

肉桂﹝各一錢﹞陳皮﹝去白﹐七分﹞

水煎服。如無參者﹐加黃﹝蜜炒﹞三﹑五錢。如堅結不能化者﹐加三稜﹝醋炒﹞錢半﹐莪朮﹝火炮﹞錢半。或多服不應﹐須用丸藥漸磨之法。

丸藥

治積塊堅結﹐漸磨自化。

熟地香附﹝醋炒﹞歸身﹝各二兩﹞棗皮肉桂川芎三稜﹝煨﹐醋炒﹞莪朮﹝醋炒﹞

鱉甲﹝醋炙﹞桃仁﹝去皮﹞元胡補骨脂﹝各一兩﹞五靈脂﹝兩半﹞廣木香﹝六錢﹞

丹皮﹝兩半﹞

共爲末﹐蜜丸。用去白陳皮湯下五十丸。

一○二﹑產後呃逆

經曰「呃逆者﹐胃寒所生。」產後气血俱損﹐風冷乘虛而入﹐則气逆上衝。又有脾虛胃冷﹐因食熱物相爲衝擊而然者。又有中气大虛﹐下焦陰火上衝而致者。宜因證診脈以治之。若用降气之藥則危矣。

香柿理中湯

治產後胃虛气寒﹐呃逆之聲上衝。

人參白朮炙艸漧薑﹝炮﹞陳皮﹝各一錢﹞丁香﹝二分﹞柿蒂﹝二錢﹞

水煎﹐溫服。如有熱證熱脈﹐去丁香﹐加竹茹二錢。如陰火上衝﹐加肉桂﹑附子各一錢﹐引火歸源﹐不致遊移上逆也。

一○三﹑產後驚悸

產後髒虛﹐心气不足﹔陰虛﹐邪熱乘心﹐以致驚不自安﹐悸動不定﹐目睛不轉﹐而不能動。診其脈﹐動而弱者驚悸也﹐惟宜養血﹐佐以安神。血生則神有所依也。

養血安神湯

﹝新﹞治產後心血不足﹐以致神魂不安而驚悸也。

當歸身﹝二錢﹞熟地﹝三五錢﹞白芍﹝酒炒﹐錢半﹞茯神棗仁﹝炒﹞生地炙艸﹝各一錢﹞

遠志﹝六分﹞五味﹝三分﹞漧薑﹝炒黑﹐三四分﹞柏子仁﹝微炒去油﹐七分﹞白蓮﹝五粒﹐去心﹐微炒﹐捶碎﹞

水煎﹐溫服。或用天王補心丹亦妙。﹝方載怔忡門。﹞

一○四﹑產後口渴

胃者水谷之海﹐津液之府也。產後去血過多﹐津液內耗﹐胃气暴虛﹐頓生內熱﹐故口燥咽漧而渴也。治宜以滋陰淸熱爲主。若作實看﹐誤矣﹗

人參麥冬湯

治產後陰虛內熱而口渴也。

人參麥冬生地花粉﹝各二錢﹞炙艸﹝一錢﹞

先以淡竹葉十枚﹐粳米一合煎湯已就﹐去竹葉與米﹐入前藥﹐加生薑八分﹐棗二枚煎服。或少人參﹐以威參五六錢代之。若大便溏泄者不用﹐以沙參代之。

一○五﹑產後蓐勞

蓐﹐艸薦也﹐謂產婦坐艸艱難﹐以致過勞心力﹐故曰蓐勞。此卽產後之勞瘵也。其證﹕或寒熱如瘧﹐或午後熱﹐五心熱﹐或自汗﹐喘促﹐飲食不甘﹐體瘦神昏﹐皆其候也。當以培補气血爲主﹐若作標治﹐危亡立至。

淸熱養血湯

﹝新﹞治產後血虛發熱﹐午後更甚﹐羸瘦無神等癥。

當歸﹝錢半﹞熟地﹝三錢﹞生地﹝二錢﹞白芍﹝酒炒﹞阿膠﹝炒﹞靑蒿麥冬﹝各一錢﹞

丹皮﹝錢半﹞

水煎﹐溫服。如五心熱﹐加元參一錢。如咳嗽﹐加川貝母錢半﹐款冬花一錢。如吐血﹐加紫菀錢半﹐絲茅根搗汁半杯﹐童便半杯合服。如骨蒸﹐加地骨皮錢半。如熱甚﹐加龜膠二三錢。或用六味地黃加麥冬﹑龜膠﹑阿膠各二兩爲丸服亦可。若作水藥﹐決不可。﹝六味地黃方見第二。﹞

豬腰湯

治產後勞熱﹑咳嗽﹑自汗﹑頭痛﹑腹痛俱效。

豬腰﹝一對﹞當歸白芍﹝酒炒。各一兩﹞

以藥煎就去滓﹐次將豬腰細切﹐同米一合﹐香鼓一錢﹐煮稀粥﹐加蔥椒鹽﹐空心﹐日服一次﹐神效。

黃雌雞湯

治證同上。

當歸白朮熟地黃

桂心﹝各五錢﹞黃雌雞﹝一隻﹐去頭足腸翅﹐細切﹞

用水七碗煮至三碗﹐每用汁一碗﹐煎藥四錢。日二服。

羊肉湯

治產後气血虛弱﹐及寒气入於子門﹐臍下脹痛﹐手不可犯﹐此寒證也。並治寒疝腹痛及脇痛裏急者。

精羯羊肉﹝一斤﹞當歸﹝三兩﹞生薑﹝四兩﹞

用水七升﹐入藥煎至三升﹐去滓﹐入羊肉﹐加蔥椒鹽久煮。日三服。若寒甚者﹐加生薑。若痛多而嘔者﹐加橘皮二兩﹐白朮一兩。如气虛者﹐加黃三兩。

母雞湯

治產後褥勞﹐虛汗不止。

人參﹝隨便﹞黃

﹝蜜炒﹞白朮白茯苓麻黃根牡蠣﹝。各三錢﹞

上用母雞一隻﹐去毛雜﹐水六碗同藥煮至三碗﹐任意服之。

十全大補湯

﹝方載上第二內﹞治產後气血俱虛﹐一切不足等證。

補中益气湯

﹝方載上第七內﹞治產後虛弱﹐或兼外感發熱者。

理陰煎

﹝方載上第三內﹞治產後陽虛內寒﹐及外邪皆寒者。

黃四物湯

治產後气血虛弱﹐爲補養妙藥。

黃﹝蜜炒﹐三錢﹞當歸﹝二錢﹞熟地﹝三五錢﹞川芎﹝錢半﹞

水煎﹐溫服。如气虛﹐加參﹑朮﹑茯苓﹑炙艸。如發熱﹐加炮漧薑五分。如自汗﹐少用川芎﹐重加黃。如口渴﹐加麥冬一錢﹐五味二分。腹痛﹐加白芍﹝酒炒﹞錢半。

當歸建中湯

治產後虛勞腹痛﹑身痛﹑自汗﹑不思飲食等證。

當歸﹝二錢﹞白芍﹝酒炒﹐錢半﹞肉桂﹝一錢﹐研末調服﹞黃

﹝蜜炒﹐錢半﹞

姜棗引。水煎就﹐加飴糖一塊再煎﹐溫服。如嘔﹐不加飴糖。如崩中衄血﹐加阿膠﹝炒﹞﹑生地各錢半。

乳病門

一○六﹑乳少

婦人乳汁﹐乃衝任气血所化﹐故下則爲經﹐上則爲乳。﹝胃中津液之气入於肺﹐變赤爲白﹐稟肺金之色也。﹞有乳遲乳少者﹐並有無乳者﹐由气血之不足也。外有肥胖婦人﹐痰气壅盛﹐乳滯不來者。虛者補之﹐如十全大補湯﹑﹝方載上第三內。﹞八珍湯﹝方載上十四內。﹞之類是也。滯者疏之﹐如栝蔞仁﹑天花粉﹑葵子﹑木通﹑漏蘆﹑豬蹄湯之類是也。其有乳汁自出者﹐屬胃气虛﹐宜補胃以斂之。若未產而乳自出﹐謂之乳泣﹐生子多不育。若產婦勞苦﹐乳汁湧下﹐此陽气虛而厥也﹐宜以補气爲主﹐用補中益气湯﹝方載上第七內﹞加附子。

豬蹄湯

治气血不足﹐乳汁不下。

用八珍湯料一服﹐加黃﹑漏蘆﹑陳皮﹑木通﹐先以豬蹄煮汁二碗﹐煎藥服之﹐或加花粉。

又方﹕用豬蹄一對﹐通艸﹑川芎各一兩﹐甘艸一錢﹐穿山甲十四片﹝炒﹞同煎﹐加蔥﹑姜﹑鹽料﹐取汁飲之。夏月不可失蓋。時用蔥湯洗乳亦佳。

乳少﹐用黃一兩﹐當歸五錢﹐白芷四錢﹐以七孔豬蹄一對﹐煮湯去油﹐煎藥服之﹐覆面睡﹐卽效。若初生無乳﹐只用水與酒煎服。體壯者﹐加紅花三分。

湧泉散

治乳將至﹐而未得通暢者。

王不畱行穿山甲﹝炮﹞瞿麥麥冬龍骨﹝各二錢﹞

共爲末﹐用豬蹄東加酒調服二錢。以木梳於乳上梳下。或用豬蹄煎服亦妙。

一○七﹑乳病

乳病不一﹐有吹乳者﹐因兒飲乳﹐爲口气所吹﹐致令乳汁不通而腫痛者。不急治之﹐多成乳癰。

栝蔞散

治吹乳腫痛。

栝蔞仁當歸甘艸﹝各三錢﹞乳香沒藥﹝各一錢﹞

以水與酒各半煎服。外以手揉之﹐更令兒吮之。

有妒乳者﹐因無兒飲乳﹐或兒未能盡飲﹐余乳蓄結﹐作脹而痛﹐寒熱交至等證﹐用麥芽二兩炒熟﹐水煎服。

又方﹕用陳皮一兩﹐甘艸一錢﹐水煎服。

○又方﹕用豬牙皂炒爲末﹐酒服一錢。

○又方﹕用皂角﹝燒灰﹞﹑蛤粉各二錢﹐酒調一錢服之。

○一切乳病﹐用貝母爲末﹐每服二錢﹐酒調下。

有乳癰者﹐屬膽胃二經熱毒壅滯。初起腫痛﹐肉色赤﹐寒熱頭痛﹐宜急散之﹐否則成膿而不易愈矣。

人參敗毒散

治乳癰初起﹐發熱惡寒﹐用此散之。

人參茯苓枳殼甘艸川芎羌活獨活前胡柴胡桔梗姜引。或用栝蔞散﹐﹝方在本條。﹞或加味逍遙散。﹝方在上第九內。﹞

有乳巖者﹐屬肝脾二髒﹐鬱怒後气血虧損﹐初起小核﹐結於乳內﹐肉色如常﹐或三年五年發作﹐其人內熱﹐肢體倦瘦﹐月經不調。用加味遺遙散﹑﹝方在上第九內。﹞栝蔞散﹐﹝方在本條。﹞

多自消散。若積久漸大﹐巖色赤﹐內潰深洞爲難療。但用歸脾湯等補藥﹐多服可愈。若誤用攻伐﹐危殆迫矣。

○是病初起﹐用靑皮﹑甘艸爲末﹐以白湯或少加薑汁調服﹐以消爲度。

外治仙方﹕於初起時﹐急用蔥白寸許﹐生半夏一枚搗爲丸﹐以綿裹之。患左塞右鼻﹐患右塞左鼻﹐每日更換﹐日久可消。

○乳頭生瘡﹐汁出切痛﹐用鹿角三分﹐甘艸一分爲末﹐和以雞子黃﹐於銅器中溫熱敷之。日再易卽愈。

○乳懸奇證﹕產後瘀血上攻﹐忽兩乳伸長如腸﹐痛不可忍﹐用當歸﹑川芎各一斤﹐濃煎湯﹐不時溫服﹐以瘥爲度。或再二斤三斤可也。

大凡乳證﹐因恚怒者﹐宜疏肝淸熱。痛寒熱﹐宜發表散邪。腫痛甚﹐宜淸肝消毒﹐並隔蒜艾灸。不作膿﹐或膜不潰﹐補气血爲主。不收斂﹐或膿稀﹐補脾胃爲主。膿出反痛﹐或發寒熱﹐補气血爲主。或晡熱內熱﹐補血爲主。飲食少思﹐或作嘔吐﹐補胃爲主。飲食不化﹐或作泄瀉﹐補脾爲主。有孕婦患此﹐名曰內吹﹐所致之因則一﹐惟用藥不可犯其胎耳。

備揀古來治乳病至簡至穩神方於後﹐以便取用。

吹乳腫痛﹕栝蔞一个﹐乳香二錢﹐酒煎服﹔外用南星爲末﹐溫水調敷。

○乳癰﹔貝母二錢研末﹐酒調服﹐令兒吮之。

○又方﹕脂麻炒研﹐燈盞油腳調敷。

○又方﹕葉燒灰﹐酒服二錢。

○又方﹕用蔥汁﹑酒引頓服。

以下五方﹐治乳汁不通﹕用貝母﹑知母﹑壯蠣粉等分研末﹐豬蹄湯調服二錢。

○又方﹕姜蠶爲末﹐酒調服二錢。少頃﹐以脂麻煎茶一盞投之﹐並梳頭數十徧。

○又方﹕用老絲瓜連子燒灰存性﹐研末﹐酒說服二錢﹐被覆取汗。

○又方﹕用穿山甲炒研末﹐酒服。

○又方﹕用牛鼻作羹食之。

○無子飲乳作脹﹐內服麥芽湯。﹝方在上。﹞外用……布勒乳一夜。

○乳頭綻裂﹐用白茄子燒灰敷之。

○一切乳病﹐用眞廣陳皮去白﹐面炒爲末﹐每用二錢﹐少加麝﹐酒調服﹐初終皆效。

○凡吹乳﹑乳癰﹐用連根蔥搗餅貼患處﹐以瓦器盛熱水﹐熨蔥上﹐汗出卽愈。

前陰門

一○八﹑陰挺

婦人陰中挺出﹐或數寸﹐或如菌如芝之類﹐此有因郁熱者﹐有因气陷者﹐當憑脈之虛實而治之。

龍膽瀉肝湯

﹝方載上十四內﹞治濕郁而熱﹐以致下墜者。或用加味逍遙散。

固陰煎

治陰虛滑脫﹐以致下墜者﹐補肝腎以升提之。

人參﹝隨便﹞熟地﹝三五錢﹞山藥﹝炒﹞棗皮﹝錢半﹞遠志﹝炒七分﹞炙艸﹝一錢﹞

五味﹝十四粒﹞菟絲子﹝炒﹐三錢﹐磨末﹞

水煎﹐空心服。如虛墜而不應者﹐加金櫻子肉二錢﹐炒升麻一錢。

水楊湯

治陰中生物﹐或癢或痛﹐甚而牽引腰腹痛者。

金毛狗脊五倍子枯礬魚鮏艸水楊根黃連﹝各一兩﹞

共研末﹐分四劑煎湯燻洗﹐內服治挺諸藥。

一○九﹑陰腫

婦人陰腫﹐大都卽陰挺之類。然挺者多虛﹐腫者多熱。

加味道遙散

﹝方載上第九內﹞治肝腎虛熱而腫者。

補中益气湯

﹝方載上第七內﹞治气虛陷而腫者。或加赤芍﹑生地各二錢。

一方﹕用枳殼半斤﹐研末﹐炒熱﹐以帛裹熨之﹔又用乘熱裹少許納陰中﹐冷卽易之﹐三次愈。

○又方﹕用小麥﹑朴硝﹑五倍子﹑白礬﹑蔥白煎湯浸洗。

○又方﹕用甘菊苗葉搗爛﹐以百沸湯淋汁燻洗。

○又方﹕牛膝煮酒服﹐外用蛇牀子煎水燻洗﹔炒鹽﹐帛裹熨之。

○產後腫痛﹐桃仁略燒﹐搗爛敷之。然亦不必治腫﹐但調气血而腫自退。

一一○﹑陰瘡

此證多由濕熱下注﹐或七情郁火﹐或中淫藥熱毒。其病或生虫濕癢﹐或內潰腫痛﹐或體倦發熱﹐或飲食不甘﹐或小腹痞脹。凡治此之法﹐以燥濕﹑淸熱﹑解毒爲主。

芍藥蒺藜煎

治濕熱陰瘡﹐及徧身瘡疹﹐紅腫熱毒﹐或內潰爛者﹐無不神效。

肌艸梔子黃芩木通澤瀉﹝各錢半﹞白芍生地﹝各二錢﹞白蒺藜﹝連刺捶碎﹐五錢﹐甚者一兩﹞

水煎服。如火不甚者﹐去膽艸﹑梔子﹐加當歸﹑茯苓﹑苡仁之屬。如濕毒之甚者﹐加土茯苓五錢﹐或一二兩。或用四物東加梔子﹑丹皮﹑膽艸﹑荊芥。或用加味逍遙散亦可。

蛇蛻散

治婦人陰瘡。先用荊芥﹑蛇牀子煎湯燻洗﹐挹幹敷藥。

蛇蛻﹝燒存性﹐一條﹞枯礬黃丹扁蓄本﹝各二錢﹞硫黃荊芥穗蛇牀子﹝各一錢三分﹞

共爲細末﹐香油調搽﹐濕則幹摻。

又方﹕海螵蛸﹑人中白﹝﹞等分﹐研末摻之。幹則以麻油調敷﹐或以蜜水調敷。若痛甚者﹐加冰片少許。若膿水甚者﹐加陀僧等分﹐或制鑪甘石更佳。

一一一﹑陰癢

陰癢由濕熱生虫﹐微則癢﹐甚則痛﹐或爲膿水淋瀝﹐名之曰。

龍膽瀉肝湯

﹝方載上十四內﹞治肝經濕熱﹐以致陰癢。及加味逍遙散亦效。﹝方載上第九內。﹞

外用杏仁﹝用紅灰煨﹞﹑大楓子肉各二錢搗化﹐少加麻油數滴﹐納入陰中﹐二三次卽愈﹐仙方也。若甚而有虫﹐用豬肝﹑雞肝﹐以麻油煎熟﹐納陰中﹐引淨其虫﹐乃愈。

陰癢突出﹐用臭椿樹皮﹑荊芥穗﹑藿香等分煎水燻洗﹐癢止而突入。

治疳虫下觸﹕鶴虱煎湯燻洗﹐隨用水銀﹑蒲黃﹑研勻納入。

又方﹕用桃葉搗納陰中﹐日易三次。

又方﹕用蛇牀子一兩﹑白礬五錢﹐煎湯洗。

又方﹕用花椒﹑吳茱萸﹑蛇牀子各一兩﹐藜蘆五錢﹐陳茶一撮﹐炒鹽一兩煎湯﹐乘熱燻洗﹐三次愈。

陰觸﹐用海螵蛸研末敷之。

又方﹕用荊芥﹑皂角﹑墻頭上腐艸煎湯洗﹔內用各肝煎熟納入。

一一二﹑陰冷

陰冷﹐有眞寒證﹐陽虛畏寒﹐小便淸長者是也。有假寒證﹐小便黃澀﹐大便燥結﹐口舌漧苦者是也。眞寒者宜補其陽﹐如理陰煎。﹝方載上第三內。﹞或用﹕

十補丸

治腎臟虛冶﹐及足寒耳聾﹐膝軟腰痛等證。

附子﹝制﹞五味﹝微炒。各二兩﹞山藥棗皮桂心鹿茸﹝各兩半﹞丹皮茯苓﹝各七錢﹞

澤瀉﹝六錢﹞

蜜丸﹐鹽湯下。

假寒者宜淸火﹐宜龍膽瀉肝湯﹝方載上十四內。﹞及加味逍遙散。﹝方載上第九內。﹞

均治假熱陰冷。

大營煎

治肝腎虛寒陰冷﹐及婦人經遲血少﹐腰膝筋骨疼痛。

當歸﹝二三錢﹞熟地﹝五七錢﹞枸杞﹝二錢﹞炙甘艸杜仲﹝鹽炒﹞牛膝﹝酒蒸。各錢半﹞

肉桂﹝一二錢﹞

寒甚者﹐加附子二三錢﹐水煎服。假熱拒格者﹐冰冷服。外治如吳茱萸﹑川椒﹐或丁香﹑蛇牀子之類﹐皆可炒熱﹐綿裹塞之。

一一三﹑陰吹

陰中有气﹐從內吹出﹐乃胃气下泄也﹐用豬膏煎亂髮至化服之﹐病從小便出。藥若難服﹐用開水參淸可也。

一一四﹑下胎斷產

下胎斷產﹐本非仁者之事﹐然有婦人臨產艱危者﹐或病甚不勝產育者﹐或有欲自下而庶可以得生者﹐則下胎斷產之法﹐有不得已亦不可廢者也。古有用水銀﹑斑蟊之屬﹐母亦傷矣﹐決不可依。

下胎方﹕

桂心散

治妊娠因病﹐胎不能安者﹐可下之。

桂心栝蔞牛膝瞿麥﹝各錢半﹞當歸﹝三錢﹞

水煎服。

扶羸短劇方

治虛弱人欲下胎﹐宜用此。

人參甘艸川芎肉桂漧薑桃仁黃芩蟹爪﹝各一錢二分﹞

水煎服。未動再服。

下胎單方

桂心二錢﹐麝香三分﹐共爲末﹐酒調下﹐死胎亦下。

又方﹕麥芽四兩擂碎﹐水四碗﹐煮二碗﹐服之立下﹐神效。

又方﹕用牛膝一兩﹐酒煎服﹐卽下。

又方﹕用牛膝五六根﹐安麝香二三分於中﹐納陰戶一夜﹐自下。

又方﹕用蓖麻仁二个﹐巴豆一个﹐麝香一分﹐研貼臍中並足心﹐生胎﹑死胎俱下。

又方﹕用茶湯入沙糖二錢﹐露一宿服﹐胎至三月亦下。

斷產方﹕

四物湯

一大劑﹐加蕓臺子一撮﹝卽油菜子﹞或加紅花四五分﹐水煎﹐經後服﹐則不受胎。

又方﹕蠶蛻紙約一二尺﹐燒灰存性﹐爲末﹐空心酒調服﹐終身不受胎。

又方﹕白面曲五兩﹐酒煮﹐濾去滓﹐分作三服﹕經至日晚﹑五更及天明各喫一服﹐可終身無孕矣﹑又方﹕於臍下二寸三分陰動脈處﹐灸三壯淸油燈火﹐可以斷產。……。

卷十六本艸﹝上﹞

凡列

一﹑古今本艸不一﹐多者太繁﹐少者太簡﹐求其藥性與病情指示適中﹐而令閱者朗然無疑﹐未之有也。卽如痰癥﹐有燥痰﹑濕痰之異﹐而諸書第以除痰槪之﹔熱癥﹐有內傷外感之殊﹐而諸書第以退熱括之﹐此皆病證相反﹐未可混施。舉此二端﹐其餘可以類推。縱其中間有論及﹐而亦未必在在明析也。且有一味藥﹐言能治二三十種病者﹐𨿽古人著書﹐以是藥有一毫之長﹐不忍遺漏﹐而豈無輕重之用﹖亦不明其何以能治某病之理﹐使用者無所適從﹐不惟無益﹐而且有害。余於是道﹐閱歷已五十餘年矣﹐合覽羣書﹐稍有所得﹐詳明是藥所以能治某病﹐以味之或酸或辛﹐气之或升或降﹐性之或補或瀉之類﹐各言其由﹐庶令人明其主治之理﹐取用之宜﹐使用者無誤﹐而病者易痊﹐亦衛生之一助云耳。

一﹑古人著本艸﹐原以濟人爲心﹐如參﹑﹑歸﹑朮之類﹐卽治世之賢臣﹐用以輔理元气者也﹔如麻﹑桂﹑硝﹐黃之類﹐卽亂世之良將﹐用以剿除蔻賊者也。至於有之不以爲益﹐用之反以爲害者﹐如天靈蓋﹑紫河車﹐……﹔如水蛭﹑礬石﹐用之不得其法﹐反致遺害於無窮也﹔如蛤蚧﹑膃肭臍﹐性之不正﹐適以引人損精耗神者也。如此類者﹐難以盡舉。余著是集﹐或刪之而不錄﹐或錄之而辧其不必用﹐亦以應用藥物﹐和平而神良者不少﹐何必捨其萬全﹐而用此傷心害身之物邪﹗後之人﹐倘謂古人已用之於前﹐今人何妨用之於後﹐又豈知因病用藥﹐固有不能如古人之神聖者哉﹗一﹑醫之爲道﹐因病立方﹐固貴精明﹐而用藥亦須詳審﹐如地道不眞﹐市肆多僞﹐收取非時﹐儲存過久﹐頭尾誤用﹐制治無法﹐不能隨手奏效﹐或歸咎於藥之無功﹐譬之兵不精練﹐思以藹蔻克敵﹐適以覆眾輿屍也。治療之家﹐可不畱心歟﹗一﹑凡藥制造﹐貴在適中。不及﹐則我之所欲不遂﹔太過﹐則彼之气味反失。酒制﹐上升﹐去寒性。姜制﹐發散﹐除寒滯。入鹽﹐走腎臟﹐仍仗軟堅。用醋﹐注肝經﹐且資收斂。童便制﹐除劣性﹐降下。米泔制﹐去燥性﹐和中。乳制﹐潤枯生血。蜜制﹐甘緩益元。陳壁土炒﹐借土气以補中州。麥麩皮炒﹐抑酷性﹐免傷上膈。烏豆甘艸湯漬﹐解毒﹐致令中和。羊酥豬脂塗炙﹐滲骨容易脆斷。﹝黃連﹑香附﹐制法不一﹐各注本艸。﹞去穰者免脹﹐去心者除煩。制治各有所宜﹐不可不如其法也。

一﹑每味藥﹐先辧其气味形色﹐次於有毒者標之﹐後著所入經絡﹐乃爲發明其功用﹐而以主治之癥具列於後﹐其所以主治之理﹐字箋句釋﹐明體辧用﹐俾閱者朗然。

一﹑藥品產於異域遐僻者﹐必詳其地道形色﹔如習見習知之藥﹐則不加詳注。

一﹑生藥先增分量﹐候制造成﹐而後秤用之﹐恐生多而熟少也。若君臣輕重不合﹐未必有效。

一﹑藥有五味﹐並各有所用也。酸屬木﹐入肝﹐用之能澀﹑能收。苦屬火﹐入心﹐用之能瀉﹑能燥﹑能堅。甘屬土﹐入脾﹐用之能補﹑能和﹑能緩。辛屬金﹐入肺﹐用之能散﹑能潤﹑能橫行。咸屬水﹐入腎﹐用之能下﹑能堅。淡者﹐能利竅﹑能滲泄。又有藥之頭入頭﹐於入身﹐枝入肢﹐皮行皮﹐亦須知之﹐以便取用。

艸部

一﹑人參

﹝味甘溫微苦﹐入脾肺二經。茯苓爲使﹐畏五靈其色黃﹐大而潤者﹐佳。﹞大補虛勞气弱。止自汗﹑﹝陽虛。﹞喘咳﹐﹝屬肺虛者可用。﹞瀉火﹐退熱。﹝虛勞者﹐內虛寒而外假熱﹐合黃﹑甘艸之甘溫而退大熱﹐故亦謂之瀉。﹞健脾保肺﹐添精神﹐除煩渴﹐﹝瀉火﹐故除煩﹔生津﹐故止渴。﹞定眩運﹐﹝元气足也。﹞通血脈﹐﹝气行則血行。﹞破積﹐消痰﹑﹝以气旺也。﹞瘧痢﹑滑瀉﹑﹝初痢宜下﹐久痢宜補﹐治瘧亦然。﹞血脫﹑﹝凡大吐大衄﹐須重補气而血自止﹐气旺則能生血也。﹞脹滿﹑﹝正气不足。﹞

中暑﹑中風﹑痘瘡下陷。﹝皆元气虛也。﹞按人參補气性陽﹐若眞陰虧竭﹐邪火熾於表裏﹐內外枯燥﹐以及肺脈洪實﹐血熱妄行﹐痧疹初發﹐而斑點未形﹐傷寒始作而邪熱方盛﹐不得誤

二﹑黃

﹝味甘微溫﹐入脾肺二經﹐茯苓爲使﹐惡龜甲﹑皂莢﹐反防風﹐須知黃防風﹐其功益大﹐蜜炙用。﹞補元陽﹐實腠理﹐治勞傷﹐﹝以陽气虛也。﹞長肌肉。﹝气生血﹐故肉長。﹞無汗能發﹐﹝表虛邪閉﹐生用發汗。﹞自汗能止。﹝補气固表。﹞排膿內托﹐﹝膿成﹐則毒化。﹞气虛痘陷﹐﹝宜黃﹑人參﹑甘艸﹑糯米。﹞止血崩血淋﹐﹝气固而血自止。﹞除瀉痢帶濁﹐﹝气升而陷自除。﹞解渴﹐﹝瀉陰火也。﹞定喘。﹝補气虛也。﹞按性味俱浮﹐彼气滯中滿﹐表邪未散﹐怒气傷肝者﹐俱禁用。

三﹑當歸

﹝味甘辛﹐微溫﹐入心肝脾三經。畏生薑﹑菖蒲﹑海藻。酒洗用。﹞頭止血﹐身養血﹐尾去血﹐全用活血。能引諸血各歸其經﹐血滯能通﹐血枯能潤﹐血亂能撫﹐去瘀生新。﹝其气辛溫﹐能行气分﹐使气調而血和也。﹞治虛勞﹑寒熱﹑頭痛﹑腰痛。﹝血不足也。﹞舒筋活癱﹐﹝血足養肝。﹞潤腸﹝性滑。﹞止痢﹐﹝活血。﹞心腹諸痛﹐﹝散寒和血。﹞風痙無汗﹐﹝辛散風﹐溫和血﹐產後痙者﹐以血脫無以養筋也。﹞排膿止痛。﹝血和則痛止。﹞凡婦人崩漏調經﹐胎前產後﹐俱宜用之﹐誠血中之聖藥也。按當歸辛溫﹐血虛有寒者﹐宜多用﹐血虛有熱者﹐宜少用。凡陰虛火動﹐大便不固者﹐忌之。入吐血﹑衄血劑中﹐須用醋炒﹐

四﹑甘艸

﹝味甘气平﹐入脾經。白朮爲使﹐反甘遂﹑海藻﹑大戟﹑芫花﹐惡遠志﹐忌豬肉﹐犯者陽痿。生用涼﹐炙用溫。﹞補脾胃﹐瀉心火﹐﹝火急甚者﹐以此緩之。﹞

益三焦﹐散表寒﹐解諸毒﹐﹝解毒藥須冷凍飲料﹐熱則不效。﹞和百藥﹐﹝姜附加之﹐恐其僭上﹔硝黃加之﹐恐其大下。﹞止瀉痢﹐﹝補土。﹞生肌止痛﹐﹝土主肌肉﹐甘能緩痛。﹞除咳嗽﹑咽痛﹑肺痿。﹝益陰退熱。﹞梢﹐止莖中作痛。節﹐消腫毒諸瘡。助參﹐補气虛﹔助熟地﹐療陰虧。隨气藥補气﹐隨血藥補血﹐無往不利﹐故稱國老。須宜重用﹐而今人只用二三分﹐何也﹖但其性和緩﹐若病勢急﹐欲見速效﹐可不必用。按甘艸味甘﹐凡中滿者﹐嘔逆者﹐俱忌

五﹑白朮

﹝味甘苦溫﹐入脾胃二經。糯米泔浸一日﹐飯上蒸熟﹐切片土炒﹐蜜水拌勻﹐防其燥也﹔荷葉包蒸﹐借其陽也。﹞補脾﹐﹝甘也。﹞燥濕﹐﹝苦也。﹞和中。﹝溫也。﹞消痰水﹑腫脹﹑黃膽﹑濕痺﹑泄瀉。﹝土能勝濕。﹞進飲食﹐﹝脾健。﹞祛勞倦﹐﹝脾主四肢﹐虛則倦怠。﹞已嘔吐﹐﹝暖胃。﹞止汗﹐﹝濕從汗出﹐濕去汗止﹐且性澀也。﹞安胎﹐﹝胎气系於脾﹐脾健則蒂固不脫﹐且能化濕熱也。﹞消痞。﹝脾運則積化。﹞按白朮燥濕﹐脾虛而寒濕者可用﹐濕而兼熱者勿用。古方君枳實以消痞﹐佐黃芩以安胎。枳實破气﹐黃芩寒胃﹐亦宜辧其可否﹐不得槪用。至於癰疽得之﹐必多生膿。奔豚遇之﹐恐反增气。其陰虛燥渴﹐便閉气滯﹐肝腎有動气者﹐俱當禁用。

六﹑蒼朮

﹝味苦辛溫﹐入脾胃二經﹐畏惡同白朮。生茅山﹐堅白有朱砂點者良。糯米泔浸﹐同芝麻炒﹐以制其燥。﹞燥濕消痰﹐﹝苦也。﹞發汗解郁﹐﹝辛也。﹞調胃進食。

止嘔吐﹑瀉痢﹐﹝濕去﹐則脾健。﹞除水腫﹐﹝土能勝濕。﹞散風寒濕痺﹐爲治痿要藥。﹝合黃柏﹑川牛膝逐下焦濕熱痿。﹞辟一切山嵐瘴疫﹑邪惡鬼气。﹝得天地之正气也。﹞按蒼朮燥烈﹐凡陰虛燥熱﹐大便閉結﹐表疏自汗者﹐俱忌用。

七﹑丹參

﹝味甘性澀﹐微熱﹐心脾肝腎四經血分之藥。畏咸水﹐反藜蘆﹐醋。﹞養陰活血﹐去瘀生新。﹝瘀去則新生。﹞安生胎﹐﹝養血。﹞下死胎。﹝去瘀。﹞血崩赤帶可止﹐經脈不勻能調。治冷熱虛勞﹑骨節疼痛﹑手足不隨。﹝皆血不足。﹞化瘕﹐﹝者有塊可徵﹐瘕者聚散無常﹐皆血病也。﹞除煩躁。﹝血虛發熱﹐甚則煩躁﹐婦人產後更多。﹞

古云丹參一味當四物﹐又云丹參養神定志﹐通利血脈﹐實有神驗﹐爲女科之要藥也。但能補血﹐又長於行血﹐妊娠無故勿服。

八﹑沙參

﹝味甘苦﹐性微寒﹐入肺經。惡防己﹐反藜蘆。﹞補肺气﹐淸肺熱﹐涼肝養血﹐兼益脾腎﹐﹝脾爲肺母﹐腎爲肺子。﹞久嗽肺痿。﹝金被火克。﹞散皮膚風熱瘙癢﹑頭面腫痛﹐止驚除煩。﹝淸肺熱也。﹞按沙參𨿽能補五臟之陰﹐然气輕力薄﹐不堪重任﹐非人參比也。若臟腑無實熱﹐及寒客肺中作嗽者﹐勿服。

九﹑元參

﹝味苦甘微鹹﹐气寒﹐入腎經﹐尢走肺臟。惡黃﹑漧薑﹑大棗﹑山茱萸﹐反藜蘆﹐忌銅。蒸過曬漧﹐黑潤者佳。﹞苦能淸火﹐甘能滋陰﹐鹹能補腎。益精明目﹐退骨蒸﹐除痰嗽﹐﹝壯水之效。﹞淸手心足心之熱﹐﹝此屬無根浮游之火﹐惟元參淸除甚捷。﹞解煩渴﹐利咽喉腫痛﹐治陽毒發斑﹐﹝皆肺受火傷﹐補水可以制之。﹞化瘰﹐﹝寒散火﹐咸軟堅。﹞婦人產後餘疾。﹝亦屬陰虛。﹞按性寒滑﹐脾虛嘔逆泄瀉者禁之。

十﹑苦參

﹝味苦性寒﹐入腎經。元參爲使﹐惡貝母﹑菟絲﹑漏蘆﹐反藜蘆。泔浸蒸過曬漧用。﹞除熱﹐﹝寒也。﹞燥濕﹐﹝苦也。﹞生津止渴﹐安五臟。﹝濕熱去則血气和平﹐津液生而五臟安。﹞治溫病﹑血痢﹑腸風﹑溺赤﹑﹝皆涼血之效。﹞黃膽﹐明目止淚﹐殺虫﹐解瘡毒。﹝濕熱之愆。﹞按苦參大苦大寒﹐損胃寒精﹐非大熱者﹐勿用。

十一﹑川芎

﹝味辛微甘﹐气溫﹐入肝經。白芷爲使﹐畏黃連﹑硝石﹑滑石﹐惡黃﹑山茱萸﹐反藜蘆。蜀產爲川芎﹐裏白者勝﹔秦產爲西芎﹔江南產小者﹐名撫芎。﹞其性善﹐爲血中气藥。潤肝燥﹐補肝虛。﹝肝以瀉爲補﹐所謂辛以散之﹐辛以潤之。﹞治風濕頭痛﹑血虛頭痛﹐破瘀蓄﹐通血脈﹐祛脇痛﹐調經候﹐﹝因辛散也。﹞目淚多涕﹐﹝肝熱。﹞理崩帶眩運﹐﹝以气升也﹞。療癰疽瘡瘍﹐﹝癰生六腑﹐疽生五臟﹐皆陰陽相滯而成﹐芎﹑歸能和血行气而通陰陽。﹞撫芎止利開郁﹐亦上升辛散之功也。按川芎補不足而散有餘﹐以辛多而甘少也﹐若單服久服﹐令人走散眞气﹐能致暴亡。至於陰虛火炎﹐及三陽火壅於上而頭痛者﹐得升反甚。若不明升降﹐而但知川芎治頭痛﹐謬亦甚矣﹗

十二﹑白芍藥

﹝味苦甘酸﹐微寒﹐入脾﹑肝﹑肺三經。惡石斛﹑芒硝﹐畏鱉甲﹑小薊﹐反藜蘆。生用寒﹐煨熟酒炒﹐以制寒性。治血脫者﹐醋炒。﹞瀉肝火﹐﹝味酸斂肝。

肝以斂爲瀉﹐以散爲補。﹞安脾肺﹐固腠理﹐止虛汗。﹝木得斂而不克土﹐則脾安﹔土旺能生金﹐則肺安。肺主皮毛﹐肺安則腠理固﹐而汗自止。﹞治熱瀉﹑癰腫目疼﹑脇痛鼻衄﹐除煩安胎﹑血虛發熱﹐﹝性沈陰﹐能入血分﹐補虛涼血。﹞除痢疾後重﹐﹝屬胃中濕熱﹐若冷痢忌用。﹞止血虛腹痛﹐﹝能治血虛﹐又能行气安脾。﹞消中滿喘咳﹐﹝肺安。﹞凡一切肝血不足之證。按白芍仍補藥之稍寒者﹐古人戒產後勿用﹐似乎太執。若產後血虛而熱﹐陰气散失者﹐赤芍尢瀉肝火﹐治腸風﹑瘡癤﹑目赤﹐通經破血。﹝能散瀉也。﹞產後忌之。

十三﹑生地黃

﹝味甘苦大寒﹐入心﹑肝﹑脾﹑腎四經。惡貝母﹐忌銅鐵﹑蔥﹑蒜﹑蘿卜﹑諸血。﹞滋陰退陽﹐涼血生血。治血虛發熱﹐﹝陰虛生熱﹐滋陰退火。﹞通二便﹐﹝瀉大腸小腸火。﹞平諸血逆﹑吐衄崩中﹑傷寒陽狂﹑痘證大熱﹐﹝熱甚者﹐用生地搗汁服。﹞去煩躁骨蒸﹑勞傷咳嗽﹐婦人血熱經枯﹐三消熱渴。﹝涼血之功。﹞按性寒涼﹐或酒浸一夜用。

若胃虛食少﹐脾虛泄瀉者﹐禁用。

十四﹑熟地黃

﹝性味畏忌同生地黃。熟則甘溫。懷慶所產大本支﹐其色黃而不黑﹐中系菊花心﹐外有小直紋而無橫痕。每兩用縮砂仁﹝炒研﹞四分﹐同好米酒拌勻﹐入砂鍋內﹐蓋好莫出气﹐蒸半日﹐卻不用煮﹐取出曬漧﹐如前加酒﹐蒸曬九次爲度﹐令中心透熟純黑乃佳。﹞滋腎水﹐塡骨髓﹐益眞陰﹐利血脈﹐爲補血補精之仙品。治陰虛發熱﹐頭疼口漧﹐舌焦喉燥﹐咳痰气喘﹐勞傷風痺。或虛火炎於上焦而吐衄﹐腎水泛於皮膚而浮腫﹔或陽浮煩躁﹐陰脫僕地。入散劑能發汗﹐以汗化於血﹐無陰則汗無以作也。入溫劑能回陽﹐以陽生於下﹐無陰則陽無以生也。經曰﹕精化爲气。得非陰生於陽乎﹖至於聰耳明目﹐胎前產後﹐深賴焉。﹝補血。﹞黑髮烏髭﹐所必需也。﹝補髓﹞。按性微滯﹐若痰多气郁﹐胸膈窒凝﹐當斟

十五﹑五味子

﹝皮甘肉酸﹐核中苦辛﹐有鹹味﹐故名五味。蓯蓉爲使﹐惡葳蕤。嗽藥中生用﹐補藥微妙﹐或蜜浸蒸用﹐俱宜捶碎。遼東肥潤色紅者佳。﹞收肺气﹐生腎水﹐﹝肺以酸收﹐金旺則水生。﹞澀精﹐收汗﹐固腸﹐﹝酸也。肺與大腸相表裏﹐肺斂則腸固。﹞除熱﹐﹝水足。﹞解渴﹐﹝肺斂生津。﹞益气﹐﹝肺主气﹐斂故能益。﹞收瞳子散大﹐﹝收耗散之气﹐故能明目。﹞虛勞咳嗽﹐﹝肺气咳嗽宜人參﹑五味。﹞補元陽﹐助命門﹐﹝溫辛。﹞壯筋骨。﹝腎足。﹞按五味子性主收斂﹐若感寒初嗽﹐肝旺吞酸﹐肺脈滑實者﹐禁之。

十六﹑天門冬

﹝味甘苦大寒﹐入肺腎二經。地黃﹑貝母爲使﹐忌鯉魚。取明肥大者﹐去心皮﹐酒蒸用。﹞淸金滋水﹐﹝肺爲腎母﹐熱退則水生。﹞治肺腎虛熱﹐定喘止嗽﹐解渴消痰﹐退骨蒸勞熱﹑吐血衄血﹑﹝以其甘寒養陰﹐淸金降火。﹞肺癰肺痿﹐﹝癰爲邪實﹐咳吐膿血﹐治宜瀉火解毒。痿爲正虛﹐咳嗽短气﹐治宜養血保肺。﹞療熱淋熱結﹑﹝苦寒﹞

。骨痿。﹝苦能堅腎﹐寒去腎家濕熱。﹞按天門冬性寒而滑﹐脾寒泄瀉惡食者﹐忌用。

十七﹑麥門冬

﹝味甘微甘微寒﹐入心肺二經。地黃﹑車前爲使﹐惡款冬﹐畏苦參﹑靑葙﹑木耳。入補藥﹐去心﹐酒蒸或拌米炒。﹞淸心火﹐退肺熱﹐止渴除煩。﹝火降則津生。﹞治血虛客熱﹑漧咳吐衄﹐﹝燥金淸也。﹞消浮腫﹐﹝肺淸則水下行﹐故腫消。﹞療痿蹶﹑﹝肺熱葉焦。﹞肺癰肺痿﹐﹝功同天冬。﹞生脈﹐﹝脈絕垂死﹐同人參﹑五味用。﹞明目﹐經枯乳閉。﹝益水淸火。﹞按麥門冬與天門冬功用相似﹐寒性稍減﹐若脾虛泄瀉惡食者﹐仍宜忌之

十八﹑款冬花

﹝味甘性溫﹐入肺經。杏仁爲使﹐惡元參﹐畏辛夷﹑麻黃﹑黃﹑甘艸﹑黃芩﹑貝母。須知得貝母反良。蜜水炒。﹞止咳嗽﹐療肺癰痿﹐解唾血﹐﹝淸肺。

﹞消痰﹑除煩﹐﹝瀉熱。﹞治咳逆﹑上气﹑喘﹑渴﹐﹝肺虛夾火。﹞爲治嗽要藥。寒熱虛實﹐皆可施用。﹝能使肺邪從腎順流而出也。﹞十一﹑二月開花未大舒者良。生河北關中﹐世多以枇

十九﹑遠志

﹝味苦辛溫﹐入心腎二經。畏珍珠﹑藜蘆﹐殺附子毒。冷甘艸水浸透﹐去心﹐焙漧用。﹞功補心腎。治驚悸健忘﹐﹝心血足也。﹞彊志益智﹐聰耳明目﹐﹝腎精足也。﹞止夢泄﹐健筋骨﹐﹝腎足之效。﹞療癰毒。﹝苦泄辛散。﹞按遠志味辛﹐宜少用爲佐﹐若火實上焦者避之。

二十﹑羌活

﹝味辛苦﹐性溫气雄﹐上升而散﹐入小腸膀胱肝腎四經﹞辛溫能散﹐气雄善走。治風寒濕邪﹑頭痛項彊﹑徧身百節骨疼﹑剛痙柔痙﹑眼目赤腫﹑邪閉憎寒﹐壯熱無汗。小無不入﹐大無不出﹐爲撥亂反正之主藥﹐且奏效甚捷。﹝以辛溫而气雄也。﹞按羌活性猛﹐輕重量用﹐若血虛體弱﹐表松自汗者﹐忌之。

二十一﹑獨活

﹝味苦气香﹐性微涼﹐入腎與膀胱二經。川產潤而香者良﹞有風不動﹐無風反搖。善行滯气﹐專得風濕﹑拘攣濕痺﹑通身濕癢腫毒﹑﹝風勝濕也。﹞本經頭痛﹑﹝同細辛用。﹞奔豚﹑疝瘕。﹝腎積曰奔豚﹐風寒濕客於腎家所致。疝瘕亦然。﹞按獨活可理伏風﹐羌活可理遊風﹐皆主風疾。若因血虛頭痛﹐及徧身肢節痛﹐不可誤服。

二十二﹑防風

﹝味苦辛﹐气溫﹐入肺小腸膀胱三經。畏萆﹐惡漧薑﹑芫花。色白而潤者良。﹞治風邪頭痛項彊﹑周身盡痛。又能隨諸經之藥而至各經。﹝得蔥白能行周身。﹞行脾胃﹐﹝凡補脾胃非此引用不能行。﹞療風眼﹐止冷淚﹐除濕瘡﹐爲去風勝濕之要藥。﹝凡風藥皆能勝濕。﹞同黃﹑白朮又能實表﹐止自汗。按防風瀉肺﹐﹝能散上焦元气。﹞若病不因風濕而肺气虛者禁用。

二十三﹑細辛

﹝味大辛﹐气溫﹐入心小腸二經。惡黃﹑山茱萸﹐畏滑石﹐反藜蘆。產華陰者眞。﹞辛散諸風﹐治百節拘攣疼痛。祛陰分寒邪﹑﹝性溫能發少陰之汗。﹞少陰頭痛﹑﹝獨活爲使。﹞口瘡﹑喉痺﹑﹝少陰火也﹐以辛散浮熱。﹞口臭﹑牙虫﹐﹝煎水含漱。﹞

通鼻﹑開關﹐﹝爲末吹之。﹞除頭面遊風﹑風眼目淚。﹝風也。﹞按細辛燥烈﹐不可過用﹐過一錢﹐悶絕而死。﹝死亦無傷可驗。﹞

二十四﹑白芷

﹝味辛气溫﹐入肺胃大腸三經。當歸爲使﹐惡旋覆花。﹞辛散風﹐溫除濕﹐芳香通竅發表﹐逐陽明經風寒邪熱。止頭痛﹑頭風﹑目痛﹑齒痛﹑眉稜骨痛﹐﹝陽明之脈營於頭面。﹞除皮膚斑疹燥癢﹑鼻淵﹑大腸風閉﹑腸風尿血﹐﹝皆肺經風熱﹐味辛﹐故入肺。﹞瘡科止痛排膿﹑﹝瘡潰宜少用。﹞女人赤白帶漏。﹝炒黑用。﹞按白芷辛散﹐血熱有虛火者禁之。

二十五﹑麻黃

﹝味苦辛溫﹐入心肺膀胱大腸四經。濃朴爲使﹐惡辛夷﹑石葦。

去根節大表﹐畱節微表。水煮去沫。﹞體輕揚﹐味辛溫。生麻黃之地﹐冬不積雪。善達肌表﹐走經絡﹐﹝體輕。﹞除風邪﹐﹝寒屬寒。﹞祛寒毒。﹝辛溫。﹞治表實無汗﹑﹝脈浮緊者正用。﹞

憎寒壯熱﹑頭痛身疼﹐﹝太陽病。﹞通九竅﹐開毛孔﹐﹝散肺邪。﹞咳嗽﹑﹝風寒入肺。﹞痰哮﹑气喘。﹝哮喘﹑宜瀉肺气﹐服麻黃不出汗。﹞卽寒邪深入少陰﹑厥陰筋骨之間﹐亦能同肉桂以遂之。且兼气藥以助力﹐可得衛中之汗﹔兼血藥以助液﹐可得榮中之汗﹔兼溫藥以助陽﹐可遂陰凝之寒毒﹔兼寒藥以助陰﹐可解炎熱之疫邪。能善佐使﹐無往不利﹐寒傷實家第一要藥也。﹝旣受寒邪﹐四季皆可用﹐不得疑夏不用。﹞按麻黃走表﹐𨿽可汗之證﹐不宜多服。若不當汗而汗﹐與可汗而過汗﹐或血溢﹐或亡陰﹐爲害不小﹐可不愼哉﹗

二十六﹑麻黃根

﹝味甘平微澀﹐蜜炒。﹞止一切汗證﹐皆可加用。蓋其性能行周身肌表﹐引諸藥至衛分﹐而固腠理也。

二十七﹑葛根

﹝味甘寒﹐入脾胃二經。生葛汁大寒﹐解溫病大熱﹐吐衄諸血。﹞

輕揚升發。退熱止渴﹐﹝凡熱而兼渴者﹐此爲最良﹐以能升胃气入肺而生津耳。﹞開腠發汗﹐﹝麻黃太陽經藥﹐兼入肺經﹐肺主皮毛﹔葛根陽明經藥﹐兼入脾經﹐脾主肌肉﹐二藥皆發散寒邪﹐而所入不同。﹞陽明頭痛。﹝陽明頭痛﹐脈浮緩而洪長﹐可用葛根爲君﹔若太陽初病頭痛而卽用之﹐反引邪入陽明也。﹞止腸風血痢﹐﹝淸胃熱。﹞發痘疹﹐﹝凡痘疹已見紅點﹐勿再服升葛﹐恐表虛反增斑爛。﹞散郁火﹐﹝火郁則發之義。﹞解酒毒﹐﹝葛花更良。﹞爲治脾胃虛泄之聖藥。﹝淸气在下﹐故泄﹐葛根能升陽明淸气。﹞按葛根性涼﹐胃寒者禁用。

二十八﹑升麻

﹝味微苦气浮﹐入脾胃肺與大腸四經。忌火﹐蜜炒。﹞善散陽明風寒﹑肌表邪熱。﹝同蔥白﹐散陽明風邪﹔同葛根﹐發陽明之汗。﹞能引甘溫之藥﹐上行補气而實表。﹝同參用。﹞治陽明頭痛﹑齒疼﹑喉痺﹑﹝同石膏用。﹞下痢後重﹑大小便閉。﹝滯於中必上行﹐而後下降。﹞凡久泄﹑脫肛﹑夢遺﹑崩中﹑帶下﹑癰疽﹑痘疹﹑陽虛下陷之類﹐用佐補劑﹐皆所宜也。按升麻性陽气升﹐凡諸火上炎﹐吐衄咳嗽﹐陰虛气逆者﹐並不可

二十九﹑柴胡

﹝味苦微辛微寒﹐入肝膽三焦心包四經。前胡﹑半夏爲使﹐惡皂莢﹐反藜蘆。生用走表﹐酒炒能佐補劑。﹞能引肝經淸气上升。治傷寒病傳肝經﹑寒熱往來﹑﹝若病猶在太陽﹐卽用柴胡則引賊入門﹔如病已入陰經﹐復服柴胡﹐是重虛其表。﹞胸痞脇痛﹑﹝屬肝木有餘。宜小柴胡東加川芎﹑靑皮﹑白芍。﹞口苦耳聾﹑﹝肝膽之邪。﹞嘔吐心煩﹑﹝邪在半表半里。﹞諸瘧寒熱﹑﹝邪伏半表半里﹐適在少陽所主之界。﹞頭眩目赤。﹝肝膽之火。﹞按柴胡味薄气升﹐善泄善散﹐凡陰虛勞熱﹐及初感風寒﹐皆禁用。

外有銀州生者﹐根長尺餘﹐色微白而軟﹐另是一種﹐可佐補藥。能退勞熱疳熱。北產者如前胡而軟﹐可用。南產者彊硬﹐不可用。

三十﹑前胡

﹝味苦辛微甘﹐气寒﹐入肺脾胃大腸四經。半夏爲使﹐惡皂莢﹐畏藜蘆﹐皮白肉黑﹐味甘气香者食。忌火。﹞性陰而降气﹐气降則火降﹐而肝膽風熱之痰自消。﹝气有餘便是火﹐火則生痰。﹞解肺經風寒﹐﹝辛也。﹞理胸腹痞滿﹐﹝甘也。﹞泄肺經之熱﹐﹝苦也。﹞散太陽之邪﹐﹝寒也。﹞除哮喘﹑咳嗽﹑﹝肺邪。﹞嘔逆﹐安胎﹐霍亂﹐﹝安脾。﹞

療風熱頭痛﹑小兒疳熱。按前胡治火熱風痰﹐凡陰虛火動﹐及不因外感而有痰者禁之。

三十一﹑紫蘇

﹝味苦气溫﹐入肺經。宜橘皮﹐忌鯉魚。色紫气香者良。﹞味辛气分﹐色紫入血分。祛風去寒﹐解肌發汗﹐﹝辛也。﹞開胃益脾﹐下食消脹。﹝气香而溫。﹞梗能順气安胎﹐子能消痰定喘。﹝紫蘇同陳皮﹑砂仁﹐行气安胎﹔同藿香﹑烏藥﹐溫中止痛﹔同香附﹑麻黃﹐發汗解肌﹔同川芎﹑當歸﹐和血散血﹔同桔梗﹑枳殼﹐利膈寬腸﹔同萊卜子﹑杏仁﹐消痰定喘﹔同木瓜﹑濃朴﹐散濕解暑﹐治霍亂香港腳。﹞按气虛表虛者忌用葉﹐腸滑气弱者忌用子﹐多服瀉人元气﹐愼之﹗

三十二﹑桔梗

﹝味苦辛微涼﹐入肺經﹐兼入心胃二經。畏白芨﹑膽艸。﹞開提气血﹐表散寒邪﹐能退肺熱﹐淸利頭目。﹝引藥上行。﹞治痰壅﹑喘促﹑鼻塞﹑﹝肺气滯也。﹞

喉痺﹑咽痛﹑﹝心火。﹞口瘡﹑齒痛﹑﹝胃火。﹞肺癰﹑漧咳﹑﹝肺火。﹞胸痛﹑﹝火郁上焦。﹞下痢﹑腹痛﹑腸鳴﹑腹滿﹐﹝肺火郁於大腸。﹞排膿行血﹐﹝气暢。﹞下气消痰。﹝肺气淸﹐濁气自下行耳。﹞按桔梗爲舟楫之劑﹐引諸藥上於至髙之分以成功﹐若攻補下焦藥中﹐不可入也

三十三﹑大黃

﹝味苦大寒﹐入脾胃大腸肝四經。黃芩爲使﹐無所畏忌。欲速下者生用﹐湯泡卽服﹔欲緩效者﹐與藥同煎。﹞其性專入血分﹐走而不守﹐能除腸胃燥結﹑宿食﹑瘀血。治傷寒溫疫大熱﹑陽狂﹑發黃﹑譫語﹑﹝大腸有燥糞﹐故譫語﹐下之則止。﹞下痢赤白﹑裏急後重﹑瘕﹑﹝血積。﹞積聚﹐﹝或痰食瘀血不等。﹞消癰腫﹐化痞滿﹐通二便。損傷積血﹐及一切實熱伏火﹐無不蕩淨。﹝峻下之功。﹞佐甘艸﹑桔梗﹐其行則緩﹔助芒硝﹑濃朴﹐其下更速。上焦實病﹐酒炒﹑酒煨﹔若腹內熱積便燥﹐酒潤﹐九蒸九曬﹐丸服﹐最效而不傷胃。按大黃苦寒﹐病在气分﹐胃虛血虛﹐六脈不實者禁用。

三十四﹑黃芩

﹝味苦性寒﹐入肺大腸二經。山茱萸﹑龍骨爲使﹐畏丹皮。中虛者名枯芩﹐瀉肺火﹔內實者名條芩﹐瀉大腸火。欲上行﹐用酒炒﹔欲瀉肝膽火﹐用豬膽汁炒。

﹞苦入心﹐寒勝熱。枯者淸中上二焦之火﹐消痰﹑﹝痰因火動﹐當先降火。﹞止嗽﹑定喘﹐﹝肺火。﹞退寒熱往來﹐﹝邪在肝經。﹞除頭痛﹑﹝屬風熱濕熱。﹞喉腥﹑﹝五臭﹐肺爲腥。﹞目赤﹑咽腫﹑肺癰﹑斑疹﹑瘡瘍。﹝退肺火。﹞實者解下焦之熱﹐除痢﹑﹝便血曰痢﹐熱者可用。﹞五淋澀痛﹑﹝熱蓄膀胱。﹞大腸閉結﹑﹝肺與大腸熱。﹞便血漏血。﹝下焦熱﹐炒黑用。﹞

胎因火盛不安﹐酌佐砂仁﹑白朮。腹因火郁爲痛﹐可加黃連﹑濃朴。按性苦寒﹐胃虛滑泄。

虛胎不安者﹐均忌之。

三十五﹑黃連

﹝味大苦﹐性大寒﹐入心經。龍骨﹑連翹爲使﹐惡元參﹑菊花﹐畏款冬﹑牛膝﹐忌豬肉。解巴豆﹑附子毒。出宣州者粗肥﹐出四川者瘦小。狀類鷹爪連珠者良。治心火生用﹐虛火醋炒﹐肝膽火豬膽汁炒﹐上焦火酒炒﹐中焦火薑汁炒﹐下焦火鹽水﹐或童便炒﹐食積火黃土炒。治濕熱在气分﹐吳茱萸湯炒﹐在血分﹐漧漆水炒。﹞瀉心火﹐涼血熱﹐﹝凡治血﹐防風爲上部之使﹐黃芩爲中部之使﹐地楡爲下部之使。﹞除痞滿﹐﹝同枳實用。﹞治痢疾﹑﹝熱郁可用﹐若本無火邪﹐而寒濕傷脾者忌用。﹞熱瀉﹑﹝土炒。﹞驚癇﹐﹝鎭肝。﹞消心瘀。﹝去心竅惡血。﹞嘔吐﹑﹝薑汁炒。﹞煩渴﹑﹝同花粉用﹐單服治消渴。﹞火郁腹痛﹑﹝同吳茱萸用。﹞心痛伏梁﹑﹝心積。﹞目痛﹐安蛔﹐﹝虫得苦而伏。﹞止盜汗﹐﹝涼心。﹞退疳熱﹑﹝同豬肝蒸爲丸。﹞吞酸﹐﹝名醋心﹐同吳茱萸用。﹞療惡瘡癰腫﹑﹝諸瘡痛癢皆屬心火。﹞吐衄痔漏。﹝涼血解毒。﹞按黃連苦寒﹐虛寒爲病者忌之。

三十六﹑胡黃連

﹝味苦性寒﹐畏惡同黃連﹐功用略似黃連﹐但此入肝﹑膽二經。折之塵出如煙者眞。﹞治虛家骨蒸﹑五心燥熱﹑三消五痔﹑女人胎熱﹑小兒疳熱驚癇﹐明目療痢。按胡黃連𨿽退虛熱﹐必佐補藥可用﹐否則𨿽見上證﹐不可施用。

三十七﹑龍膽艸

﹝味苦澀大寒﹐入肝﹑膽二經﹐惡地黃。酒浸炒。﹞稟純陰之气﹐能滌肝膽實熱﹐兼入膀胱腎經﹐除下焦濕熱。退骨蒸﹐﹝腎主骨。﹞治驚癇﹐﹝肝經風熱。﹞

去目赤﹐﹝瀉肝膽火﹐可佐柴胡﹔但目疾初起﹐宜發散﹐忌用寒涼。﹞殺腸內諸虫﹐﹝苦也。﹞

除小兒疳熱﹑﹝涼也。﹞咽痛﹑癰腫﹐一切肝腎有餘之火。按膽艸性寒﹐非气壯實熱者禁用。

三十八﹑香附

﹝味苦辛微甘﹐入肺肝二經。生用走表﹐酒炒行經絡﹐童便炒入血分﹐補虛﹐且能下行﹐鹽水炒入血分﹐潤燥﹐醋炒消積聚﹐薑汁炒化痰飲。﹞能行諸經气分。

開郁﹐﹝同川芎﹑蒼朮。﹞解表﹐﹝同紫蘇﹑蔥白。﹞散滯﹐﹝同木香。﹞理气﹐﹝同檀香。﹞淸熱﹐﹝同梔子﹑黃連﹞消脹﹐﹝同濃朴﹑半夏。﹞消積。﹝同三稜﹑莪朮。﹞治血气﹐暖子宮﹐﹝同艾葉。﹞止諸气痛﹐﹝气行。﹞散癰疽﹐﹝一味末服。﹞止失血﹐﹝炒黑用。﹞調月經。﹝气順則血調。﹞按香附辛燥﹐惟气實血足者宜之﹐若泥於女科仙藥之一語而槪用之﹐誤矣﹗

三十九﹑砂仁

﹝味辛性溫﹐入肺﹑脾﹑胃﹑大小腸﹑腎六經。炒用。﹞開脾胃﹐﹝芳香而性溫。﹞潤腎燥﹐﹝辛也。若腎虛﹐气不歸元﹐宜用此向導。﹞和中气。﹝辛溫。﹞

治腹痛﹑噎膈﹑嘔吐﹑霍亂﹐祛痰﹐逐冷﹐消食﹐消脹﹐﹝悉屬胃寒。﹞赤白瀉痢﹐﹝濕熱滯於大腸﹐砂仁亦能入之。﹞安胎﹐止痛﹐﹝因其气滯﹐气順則胎安﹐气行則痛止﹐但須連殼炒研。不可過用﹐多服耗气﹐必致難產。﹞散咽喉口齒浮熱﹐醒酒﹐凡一切虛寒凝結气滯之證所必須也。按砂仁性燥﹐若肺熱咳嗽﹐气虛腫滿﹐火熱腹痛﹐血熱胎動﹐皆所禁用。

四十﹑附子

﹝辛甘有毒﹐畏人參﹑黃﹑甘艸﹑綠豆。制法﹕刮淨黑皮及肚臍﹐切作四片﹐童便浸三日﹐洗淨﹐米泔浸二日﹐俱每日更換﹐後用甘艸煎汁待冷﹐浸一日﹐濾幹鋪於碗內﹐蒸熟﹐不得過熟﹐薄咀片﹐微火焙漧﹐忌日曬。若中寒陰甚﹐宜濕紙包煨﹐開拆卽用。﹞气味大熱純陽﹐其性走而不守﹐通行諸經。能助補气補血藥﹐一時成功﹔引發散藥﹐以逐在表之風寒﹔﹝同漧薑﹑桂枝用。﹞溫暖藥﹐以祛在裏之寒濕。﹝同白朮﹑漧薑用。﹞治傷寒傳變三陰﹐及陰證似陽。﹝此論已詳傷寒陰證門。﹞凡中寒﹑中風﹑气厥﹑痰厥﹑﹝虛寒厥逆。﹞咳逆。﹝風寒。﹞嘔噦。﹝胃寒。﹞噎膈﹑﹝胃冷。﹞脾泄﹑﹝命火不足。﹞冷痢﹑霍亂轉筋﹑﹝寒客中焦爲霍亂﹐寒客下焦肝腎爲轉筋。若霍亂屬熱者忌用。﹞拘攣﹑瘕﹑積﹐暖腰膝﹐堅筋骨﹐一切沈寒冷痼之病﹐無論在表在裏﹐但脈細無神者﹐所宜急用。按附子退陰益陽﹐祛寒濕之要藥也。若誤用於陰虛內熱﹐及婦人有孕者﹐﹝下胎甚速。﹞禍不旋踵。

烏頭卽附子之母也﹐性輕疏﹐溫脾以去風。寒證用附子﹐風證用烏頭﹐均補下焦﹐治天雄細而長也﹐治主寒濕冷痺﹐歷節拘攣﹐開關利竅﹐辛熱善竄﹐與烏頭同功。

烏附尖以漿水磨服﹐大吐風痰﹐治癲癇有效。

側子旁生而不圓者﹐治手足風濕諸痺﹐善於發散。

四十一﹑半夏

﹝味辛溫有毒﹐入心脾胃三經。水浸七日﹐逐日換水﹐瀝去涎﹐切片﹐薑汁拌。得姜而功愈彰。反烏頭。﹞其質潤滑﹐﹝大便燥者宜用。﹞其性燥濕。﹝痰涎不生。﹞和胃﹐健脾﹐﹝去濕。﹞止嘔。﹝脾健。﹞治咳逆﹑﹝除痰。﹞頭眩﹐﹝痰升則眩。﹞發表開郁﹐﹝味辛。﹞痰厥﹑頭痛﹑眉稜骨痛﹑﹝風熱與痰。﹞痰瘧不眠﹑﹝胃不和也。半夏能和胃气﹐咽痛喉痺﹑﹝辛以散之。﹞反胃吐食﹐﹝痰膈。﹞散痞除癭﹐﹝多屬痰者。﹞老人虛祕﹐﹝滑潤。﹞

按半夏主治﹐多宜脾濕之證﹐俗以爲燥﹐不知濕去則土燥﹐痰涎不生﹐非其性燥也。若血家﹑渴家﹑汗家及陰虛咳痰﹑孕婦﹐悉忌之。﹝若孕婦胃不和﹐嘔吐不止者﹐

四十二﹑南星

﹝味苦辛溫﹐有毒﹐入肝﹑脾﹑肺三經。冬月研末﹐入牛膽中﹐懸風處數次﹐佳。﹞平肝療風﹐﹝木動風搖。﹞身彊口噤﹑麻痺﹑驚癇﹑頭眩﹐﹝皆風痰也。﹞破堅消癰﹐利膈散血﹐﹝辛散。﹞小兒急驚。﹝須用膽制。﹞按南星專主風痰﹐半夏專主濕痰﹐其用不同。若陰虛燥痰及孕婦﹐皆忌之。﹝制用白礬湯﹐或入皂角汁﹐浸三日﹐每日換水

四十三﹑貝母

﹝味辛苦微寒﹐入心肺二經。去心﹐糯米拌炒。﹞

瀉心火﹐﹝苦也。﹞散肺郁。﹝辛也。﹞治虛勞痰咳﹑﹝心火降則肺寧。﹞肺痿﹑肺癰﹑吐血﹑咯血﹑喉痺﹑消渴﹑﹝皆君相之火。﹞癭癅﹑乳閉﹑產難﹑乳癰﹐﹝散結除熱。﹞敷惡瘡﹐﹝人面瘡……治之卽愈﹐﹞斂瘡口。﹝火降邪散。﹞按貝母潤﹐治肺經燥痰﹔半夏燥﹐治脾經濕痰﹐誤用有害。若胃寒脾虛﹐惡心泄瀉﹐及腎虛水泛爲痰者﹐均忌之。大粒者名土貝母﹐其解毒化痰﹑散郁除熱之功居多。小者名川貝母﹐而潤肺化痰之力則優耳。二者俱反烏頭。

四十四﹑天麻

﹝味辛﹐入肝經。酒浸﹐煨熟﹐焙漧用。但性緩力輕﹐用須加倍。﹞入肝經气分。治眩運﹑頭旋﹑麻痺﹑語塞﹑小兒驚癇﹐﹝諸風掉眩皆屬於肝﹐用此和肝﹐諸疾自瘳。﹞利腰膝﹐彊筋骨。﹝此皆屬肝﹐宜此補之。﹞按天麻是治風神藥﹐但能燥血﹐須兼養血藥用之。

四十五﹑香薷

﹝味辛气溫﹐入肺﹑胃二經。﹞治夏熱乘涼飲冷﹐陽气爲陰寒所遏﹐以致頭痛發熱﹐煩躁口渴﹐吐瀉霍亂﹐﹝六脈浮緊﹐用此以發越陽气﹐如冬月之用麻黃也。若中熱者忌之。詳暑證門。﹞皆治之。淸小便﹐﹝治暑者﹐必利濕。﹞消濕腫﹐﹝小便淸則腫消。﹞治口臭。﹝煎湯含漱。﹞按香薷乃夏熱受寒解表之劑。若勞役受熱﹐大渴大寒﹐而元气傷者﹐宜用淸暑益气湯之類﹐誤用香薷﹐是重虛其表﹐而濟之熱﹐其危也必矣。﹝味辛溫

四十六﹑荊芥

﹝味辛苦而溫﹐入肝經气分﹐兼入血分。﹞發汗散風。逐瘀血﹐破結气﹐﹝辛也。﹞淸頭目﹐利咽喉﹐解肌淸熱﹐﹝性浮味苦。﹞助脾消食。﹝气香而溫﹐故入脾經。﹞治產後中風﹑彊直昏迷﹐﹝研末酒服。﹞並吐血﹑衄血﹑腸風﹑崩中﹑血痢﹐﹝用穗炒黑。

﹞散瘰﹑瘡腫﹑﹝破結淸熱。﹞痘後癰腫餘熱﹐療痘癢濕痺。﹝辛散而苦。﹞爲瘡病﹑風病﹑血病聖藥。但風在皮裏膜外者宜之﹐非若防風之入人骨肉也。

四十七﹑本

﹝味辛气雄而溫﹐入足太陽經。﹞治本經頭痛連腦者﹐﹝宜本﹑防風﹐酒炒升麻。﹞脊彊而厥﹐﹝屬太陽經督脈。﹞婦人陰腫作痛﹐﹝皆太陽經陰寒。﹞

胃經風濕泄瀉﹐﹝辛溫能除風濕。﹞解酒粉刺。﹝和白芷作面脂。﹞按本气雄味辛﹐若內熱頭痛﹐及春夏溫暑之病﹐不宜進也。

四十八﹑懷牛膝

﹝味苦酸平﹐入腎﹑肝二經。酒蒸用能補﹐生用散血。﹞彊筋骨﹐利腰膝﹐解拘攣﹐﹝肝爲血海而主筋﹐腎主骨﹐肝腎得補﹐諸疾咸安。﹞理下焦骨痛足痿﹑﹝血行痛止。﹞陰痿﹑﹝筋衰。﹞失溺。﹝腎虛。﹞生用破結﹐﹝血行則結散。﹞治淋痛尿血﹑﹝化膀胱蓄熱。﹞經閉難產﹐﹝下行之效﹐誤用墜胎。﹞出竹木刺﹐﹝搗爛敷之﹐縱口合自出。﹞

療喉痺齒痛。﹝引火下行。﹞同麝搗納陰中﹐下胎甚速。按牛膝性下行﹐上焦藥中勿入。且性滑﹐若夢遺失精﹐气虛下陷血崩﹐因而腿膝腫痛者禁用。

川牛膝去腳膝風濕﹐非補劑可用。

四十九﹑車前子

﹝味甘寒﹐入肝小腸二經。酒拌蒸﹐曝用。﹞利小便﹐除淋瀝澀﹐﹝滲膀胱濕熱也。﹞散目赤障翳﹐﹝能除肝熱。﹞止暑濕泄痢。﹝濕去瀉止。﹞彊陰益精﹐有子﹐明目。﹝腎有二竅﹐車前子能利膀胱濕熱之水竅﹐而不入命門眞陽之精竅﹐精足則目明。﹞

人久服補腎固精藥﹐服此交合卽有子。但性滑下行﹐﹝誤用下胎。﹞若陽气下陷﹐腎气虛脫者勿用。根葉甘寒﹐涼血除熱﹐治血衄﹑尿血﹑熱痢﹑下血﹐通淋。﹝搗汁飲之﹐

五十﹑澤瀉

﹝味甘鹹﹐入腎﹑膀胱二經。利水宜生用。入滋陰藥﹐鹽水炒用。建產者佳。﹞去腎經伏火﹐瀉膀胱濕熱。止消渴﹑﹝渴因小水短黃﹐濕熱去則淸長而渴止。﹞瀉痢﹑腫脹﹑尿血﹑淋痛﹐﹝濕熱之害。﹞行痰飲﹐除嘔吐﹐﹝濕也。﹞收陰汗。﹝腎濕。﹞

按澤瀉性降善瀉﹐多服昏目。﹝瀉腎。﹞若腎虛精滑﹐目不明及無濕者禁用。至於地黃丸中用之﹐以瀉腎中濕熱﹐則補藥得力﹐庶無偏勝之害﹐但分量宜輕﹐不得如古方之用二﹑三兩也

五十一﹑木通

﹝味辛甘而淡﹐入心包﹑心肺﹑大小腸﹑膀胱五經。懷產者佳﹐體輕而松﹐兩頭皆通。﹞降心火﹐淸肺熱﹐﹝肺金爲水源﹐火降肺淸﹐則津液化而水道通矣。﹞通大小腸。﹝凡利小便者必燥大便﹐本通能導諸濕熱從小便出﹐故兼通大便。﹞治胸中煩熱大渴﹑﹝中焦火。﹞淋瀝不通﹑﹝下焦火也﹐心與小腸相表裏﹐心移熱於小腸﹐並膀胱濕熱則淋祕。﹞口燥舌漧﹑﹝舌爲心苗。﹞喉痺咽痛﹑﹝上焦火。﹞徧身拘痛﹐﹝身熱足冷﹐伏熱傷血﹐血屬心﹐木通以通心竅﹐則經絡流行。﹞除水腫﹑﹝利小便。﹞耳聾﹑﹝腎火瀉則竅通。﹞失音﹐﹝淸金。﹞催生﹑行經﹑下乳。﹝下行之效。﹞若君火爲邪﹐宜用木通﹔相火爲邪﹐宜用澤瀉﹐利水𨿽同﹐用各有別。按木通性寒通利﹐凡精滑气虛﹐內無濕熱﹐汗多者及妊娠均忌。

五十二﹑石菖蒲

﹝味苦辛气溫﹐入心脾二經。石上生﹐一寸九節者佳。米泔浸﹐飯上蒸用﹐或炒用。忌鐵。﹞芳香利竅﹐辛溫達脾﹐可聰耳明目﹐開心長智。治風寒濕痺﹐止小便﹑﹝溫也。﹞咳逆﹑上气﹐﹝辛也。﹞開胃寬中﹐療噤口毒痢﹐﹝同參苓白朮散研末﹐米飲下﹐胸次一開﹐自然思食﹐然後治痢。﹞避邪逐鬼﹐﹝端午掛門﹐葉似劍﹐根芳香。﹞療惡瘡﹐散癰腫﹐﹝宜搗汁多服。﹞開耳聾﹐﹝作末炒熱﹐絹包塞耳。﹞發聲音﹐﹝通竅。﹞去頭風﹐止小便﹐﹝辛也。﹞安胎﹐並止產後下血。按菖蒲香燥﹐陰血不足者忌之。

五十三﹑山藥

﹝又名薯蕷﹐味甘微鹹﹐性澀﹐入肺﹑腎﹑脾三經。生用滋陰﹐炒黃補脾。﹞治諸虛百損﹐五勞七傷。淸虛熱﹐﹝補陰。﹞固腸胃﹐﹝味甘。﹞止瀉痢﹑遺精﹑﹝性澀。﹞帶濁。﹝同骨脂用。﹞補中益气﹐﹝色白入肺。﹞補腎健骨。﹝味鹹入腎﹐同菟絲用。﹞

按山藥和平﹐無往不宜﹐但性緩﹐非多用無益﹐且難圖近功﹐忌與面同食。

五十四﹑延胡索

﹝味辛气溫﹐入肺﹑脾﹑肝﹑心包四經。酒炒行血﹐醋炒止血﹐生用破血﹐炒用調血。欲上行酒炒﹐下行鹽水炒。﹞能行气中血滯﹐血中气滯。調月水﹐气血凝滯而痛。﹝气血不和﹐因不以時至。﹞治產後血逆上衝﹐﹝用酒煮或用酒磨。﹞通經療疝﹐化癖舒筋﹑心腹小腹諸痛﹐除折傷積血。﹝皆活血化气之效。﹞按延胡索走而不守﹐惟有瘀滯者宜之﹐若血虧气虛﹐妊婦者﹐均忌之。

五十五﹑白豆蔻

﹝味辛气溫﹐入脾﹐肺二經。去衣微炒。﹞行三焦﹐暖脾胃﹐﹝辛溫。﹞利肺气﹐除嘔逆。治翻胃﹑宿食﹐膨脹﹑噎膈﹐﹝胃寒气滯。﹞祛瘧疾﹐﹝脾虛生痰。﹞去白睛翳膜﹐﹝白睛屬肺﹐能散肺滯。﹞解酒毒﹐胃口冷痛。﹝除寒燥濕。﹞按白豆蔻辛溫﹐火升作嘔﹑因熱腹痛﹑肺火痰嗽者忌之。

五十六﹑艸豆蔻

﹝味辛性溫﹐入肺﹑脾﹑胃三經。閩產者是﹐容如砂仁﹐辛香气和。或飯包煨﹐或面拌炒熟﹐研碎用。﹞破滯气﹐除寒气﹐止心腹冷痛。﹝溫也。﹞治脹滿﹑吐酸﹐積聚﹑噎膈﹐霍亂﹑瀉痢。﹝辛熱香散。﹞按艸豆蔻𨿽能暖胃健脾﹐但性辛燥﹐不得過服。若陰虛而血不足者禁之。﹝殺魚肉毒﹑嗽除口臭。﹞

五十七﹑艸果

﹝味辛气猛﹐入胃經。飯包煨熟用。﹞辛烈气雄。治瘟疫初起﹐﹝瘟疫﹐毒在膜原﹐宜治以達原飲﹐同檳榔﹑濃朴用﹐可除伏邪盤踞。﹞祛嶺南瘴气﹐截瘧消痰。﹝佐常山能截瘧﹐或與知母同用。艸果治太陰之寒﹐知母治陽明之熱﹐取其一陰一陽。﹞

按艸果辛烈﹐若瘧疾者﹐气不實﹐邪不盛﹐須當酌用。

五十八﹑肉豆蔻

﹝味辛性溫﹐入胃﹑大腸二經。麵包煨﹐透去油。忌鐵。﹞理脾暖胃﹐﹝辛溫气香。﹞下气調中﹐﹝脾得補而善運﹐气自下也﹐非若陳皮﹑香附之泄耳。﹞逐冷祛痰。治大腸虛冷滑泄﹐﹝性溫而澀﹐初泄者忌用。﹞開胃﹑進食﹐除霍亂腹脹﹐﹝挾痰挾食者並宜之。﹞消食﹐解酒。並治小兒吐逆﹑乳食不下﹐﹝胃寒。﹞行滯止痛。﹝气香而辛。

﹞按肉蔻性溫而澀﹐若濕熱積滯﹐火熱暴注泄瀉者禁用。

五十九﹑補骨脂

﹝辛苦大溫﹐入心包﹑命門二經。酒蒸﹐或鹽水炒用。忌蕓苔﹑羊血﹐惡甘艸。﹞固下元﹐暖水藏。治下焦無火﹑腎冷精流﹑五更腎泄﹐﹝脾虛發泄﹐補相火卽所以補脾。﹞縮小便﹐療遺尿﹑陰冷囊濕﹐﹝皆屬命門火衰。﹞除腰膝冷痛﹐﹝腎足。﹞

納气定喘﹐﹝以其性降。﹞婦人血脫气陷。﹝亦猶男子之腎冷精流。﹞按補骨脂能補相火以通君火﹐脾土自旺。但性燥﹐凡血虛有熱﹐非其所宜﹐妊婦禁用。

六十﹑益智仁

﹝味辛性溫﹐入心﹑脾﹑腎三經。去殼﹐鹽水炒﹐研碎用。﹞

主君相二火﹐如三焦﹑命門陽气衰弱者皆宜。溫中進食﹐﹝土中益火。﹞攝涎唾。治泄瀉﹑嘔吐﹑腹痛﹐﹝屬胃冷者宜之。﹞縮小便﹐止遺精崩帶﹐﹝溫腎之功。﹞開郁散結。﹝辛也。﹞按益智仁﹐其性行多補少﹐須兼補劑用之﹐若獨用﹐則散气。

六十一﹑使君子

﹝味甘性溫﹐入脾﹑胃二經。忌熱茶﹐犯之作泄。﹞健脾胃﹐﹝甘溫。﹞治疳積﹐﹝脾胃虛弱﹐以致乳停食滯而然。﹞殺蛔虫。﹝每月初一至初五﹐虫頭向上﹐空心生食﹑或煨食數枚﹐虫皆死而下。餘日不效。﹞按使君子性滑﹐多食傷脾。出閩蜀﹐內仁新鮮者良﹐久而油黑者不效。若無虫積者﹐不必服。

六十二﹑刺蒺藜

﹝味苦微辛微溫﹐入肺﹑脾﹑腎三經。酒炒﹐去刺。﹞治虛勞腰痛﹐遺尿泄精。﹝苦溫補腎之功。﹞瀉肺气而散肝風﹐除目赤翳膜﹐﹝肝以散爲補﹐凡補肝藥皆能明目。﹞療白癜瘙癢﹐破結積聚﹐﹝辛以散之。﹞療肺癰﹑乳巖﹑濕瘡。﹝能消風解毒。

﹞妊婦忌用。

六十三﹑沙苑蒺藜

綠色似腎﹐彊陰益精﹐止遺瀝﹑尿血﹐縮小便。﹝補腎。﹞但興陽澀精﹐宜酌用之﹐不得自誤。﹝市多僞者。狀似腎子﹐咬之作生豆气者眞。﹞

六十四﹑肉蓯蓉

﹝味甘酸微鹹﹐性溫﹐入腎經血分。重斤許而鮮紅者良。酒浸一宿﹐刷去浮甲﹐劈破﹐除內筋膜﹐酒蒸半日用。忌鐵。﹞大補命門﹐能益水中之火﹐﹝甘溫。﹞

潤五臟﹐益精髓。治男子絕陽不興﹑遺瀝泄精﹑女人絕陰不產﹑血崩帶下﹐﹝補陰助陽。﹞理勞傷﹐暖腰膝﹐堅筋骨﹐廣子嗣﹐﹝補腎之效。﹞除莖中澀痛﹑大便漧燥。﹝性滑。﹞按蓯蓉溫而不熱﹐補而不燥﹐故有蓯蓉之名。但性滑﹐若泄瀉及陽易舉而精不固者忌之。

六十五﹑鎖陽

﹝味甘鹹﹐性溫﹐入腎經。﹞補陰益精﹐潤燥﹑﹝滑腸。﹞養筋﹑壯骨。﹝補腎。﹞治痿弱不舉。按鎖陽與蓯蓉相仿﹐功用禁忌亦同。

六十六﹑巴戟天

﹝味甘微溫﹐入腎經﹐兼入心經。酒浸去心﹐微炒用。﹞彊陰精。禁夢遺﹑精滑﹑虛損勞傷。健筋壯骨。陰痿腰疼﹐及夜夢鬼交﹐小腹陰中﹐相引疼痛。

﹝補腎之功。﹞養心神﹐安五臟。﹝精血足也。﹞若相火熾者勿用。

六十七﹑胡蘆巴

﹝味苦性熱﹐入腎﹑膀胱二經。出嶺南﹐是番地萊菔子。酒浸或蒸或炒用。﹞苦溫純陽﹐入右腎命門。治腎經虛冷﹐﹝同附子﹑硫黃用。﹞療膀胱疝气。﹝同大茴﹑巴戟﹑川楝﹑吳茱萸用。寒濕成疝﹐肝疾也﹐元髒暖﹐則筋自和而疝愈。此肝腎同治﹐乙癸同源之理也。﹞按胡蘆巴性陽﹐若相火熾而陰血虧者禁之。

六十八﹑菟絲子

﹝味甘辛微溫﹐入脾﹑腎﹑肝三經气分。淘淨泥砂﹐揀去雜子﹐酒蒸曬漧﹐磨末卽用﹐勿使出气。若用古法制餅﹐則失性無功矣。﹞溫而不燥﹐不助相火﹐誠補腎中精髓之聖藥也。治精冷淋瀝﹑﹝暖臂。﹞腰痛膝疼﹐堅齒明目﹐彊陰莖﹐止夢遺﹝腎足之效。﹞健筋骨﹐續絕傷﹐﹝能補肝腎。﹞益气力﹐肥肌膚﹐﹝補脾。﹞療口苦燥熱。﹝脾虛腎燥﹐而生內熱﹐菟絲益陰淸熱。﹞按菟絲性溫﹐彊陽不痿者忌之。

六十九﹑覆盆子

﹝味甘酸气溫﹐入肝腎二經﹐去蒂酒蒸。﹞起陽固精﹐補腎傷﹐縮小便﹐﹝益腎而助封藏。﹞明目﹐舒筋﹐﹝補肝。﹞女人多孕。﹝溫補肝腎。﹞按覆盆子彊腎而不燥﹐固精而不澀﹐金玉之品也。若小便不利者禁之。

七十﹑蛇牀子

﹝味辛苦而溫﹐入脾腎二經。微炒去毒﹐以生地黃汁拌蒸半日﹐曬漧用。﹞去脾經之濕﹐補腎經之虛﹐益陽滋陰。治陽痿陰汗﹐縮小便﹐廣子嗣﹐健腰膝﹐﹝溫補腎臟。﹞利關節﹐除頑痺﹐﹝辛能散風祛寒。﹞止帶濁﹐﹝補脾燥濕。﹞療男子陰囊濕癢﹑女人陰痛陰癢﹑﹝濕生虫﹐同礬煎湯洗。﹞子藏虛寒﹑產門不閉。﹝炒熱熨之。﹞婦人無娠﹐最宜久服。凡濕癬疥癩﹐﹝殺虫止癢。﹞大風身癢﹐作湯燻洗。按蛇牀子溫燥﹐腎家有火忌用

七十一﹑仙茅

﹝味辛气溫﹐入腎經。有毒﹐用糯米泔浸二日﹐去赤汁﹐則毒去矣。忌鐵器﹐禁牛乳﹑牛肉。﹞助命門相火﹐塡骨髓﹐彊筋骨﹐暖腰膝。﹝溫腎之功。﹞治心腹寒痛﹐開胃口﹐消宿食﹐﹝益火生土。﹞耳目聰明﹐心神彊記。﹝腎足﹐上交於心。﹞按仙茅補火﹐男子精寒﹐婦人子宮虛冷不孕﹐最宜多服。若陰虛火盛者忌用。﹝加於各補藥中﹐爲丸

七十二﹑知母

﹝味苦性寒﹐入肺﹑腎二經气分﹐黃柏入二經血分﹐二者相須而行。上行酒浸﹐下行鹽水浸。忌鐵。﹞上淸肺火﹐下潤腎燥。消痰﹐﹝火降則痰消。﹞定咳﹐﹝淸肺火。﹞止渴﹐﹝兼淸胃火。﹞退有汗之骨蒸。﹝瀉腎火。﹞治傷寒煩熱﹑久瘧﹑下痢﹐安胎﹐﹝淸熱之用。﹞利二便﹐消水腫。﹝小便利則腫消。﹞按知母寒滑﹐用以瀉腎家有餘之火則可﹔如丹溪用以補陰﹐則大傷胃气﹐發泄不食而死。故陰虛火炎者﹐切不可用。

七十三﹑紫菀

﹝味苦辛溫﹐入肺經血分。款冬花爲使。洗淨﹐蜜水蒸﹐焙用。白者名女菀﹐入肺經气分。﹞辛溫潤肺﹐苦溫下气﹐補虛調中﹐消痰止渴。治痰喘上气﹑咳吐膿血﹐﹝辛溫入肺。﹞能開喉痺﹑﹝辛也。﹞小兒驚癇。﹝虛熱。﹞按紫菀其性辛溫﹐惟肺實气滯﹑郁火刑金而致咳唾膿血者﹐乃可用之。若勞傷肺腎﹐水虧金燥﹐而咳喘失血﹐則非所

七十四﹑葳蕤

﹝一名玉竹。味甘平﹐入肺﹑脾﹑肝﹑腎四經。﹞滋益陰精﹐增長陽气﹐不寒不燥﹐和平之品也。可止嗽痰﹐﹝潤肺。﹞能去濕熱。﹝補脾。﹞治傷淚出﹐﹝養肝。﹞除腰痛莖寒﹑﹝益腎。﹞大便漧燥。日用二兩煎服。﹝性潤。﹞按萎蕤陰陽並資﹐未有專功﹐性緩力薄﹐難圖急效。倘證屬迫促﹐𨿽用斤許﹐不及參﹑數分。若大便溏者﹐更爲忌之。或生用﹐或蜜水拌蒸﹐隨宜。

七十五﹑廣木香

﹝味辛气溫﹐形如枯骨者佳。入肺﹑脾﹑肝三經。行積化滯﹐宜另磨衝服﹔若借以調气﹐宜和劑同煎。煨熟止泄。﹞辛溫﹐入三焦气分﹐能升降諸气﹐泄肺气﹐﹝辛以泄上焦肺气之滯痛。﹞和脾气﹐﹝香以運中焦脾气之滯疼。﹞疏肝气。﹝通以疏下焦肝气之鬱結。﹞治一切心腹胸脇气逆諸痛﹐療熱痢﹑﹝同芩連用。﹞後重﹑﹝屬大腸气滯﹐同檳榔。﹞癃閉﹐﹝屬膀胱气不化﹐同小茴﹑五苓之類。﹞止吐瀉霍亂﹐﹝和胃。﹞除脹痛呃逆﹑﹝散寒。﹞積惡逆﹐﹝順气。﹞調經安胎﹐﹝气逆則不安。﹞寬中消食。﹝健脾。﹞按木香香燥而偏於陽﹐肺虛有熱﹐血枯而燥者﹐愼勿犯之。

七十六﹑藿香

﹝味辛微溫﹐入脾﹑肺二經。枝葉同用﹐以葉多僞也。﹞稟淸和芳香之气﹐爲脾肺快气要藥。溫中開胃﹐止嘔進食。﹝胃弱﹑胃熱而嘔者﹐大非所宜。﹞治霍亂吐瀉﹑心腹絞痛﹑﹝冷也。﹞肺虛有寒﹑上焦壅滯。﹝右寸脈緊﹐用以運脾肺之气。﹞健脾胃﹐﹝同烏藥用。﹞除口臭。﹝同四君用。﹞若陰虛火旺而嘔逆者禁用。

七十七﹑大茴香

﹝味辛微苦性溫﹐入心﹑腎及胃﹑小腸膀胱五經。出寧夏﹐舶來﹐形八瓣。炒黃﹐得酒良﹐得鹽則入腎。﹞暖丹田﹐補命門。治小腸冷气疝痛﹑陰腫腰痛﹐﹝性溫宜腎﹐暖命門也。﹞調中止痛﹐平霍亂吐逆﹐﹝辛香入胃。﹞並理幹濕香港腳。按大茴辛溫﹐若陽旺及得熱則吐者均戒。

小茴香如粟米而扁者﹐功用與大茴略同﹐亦治疝痛。凡化膀胱之气﹐而使小便通暢﹐爲更優耳。

七十八﹑黃精

﹝味甘平﹐入脾經。九蒸九曬。﹞補脾益气。﹝味甘。﹞除風濕﹐下三虫﹐﹝土旺之用。﹞安五臟﹐潤心肺﹐塡精髓﹐耐寒暑。﹝得土之沖气﹐味甘气平﹐久服方效。﹞按黃精和緩之品﹐值急迫之頃﹐而欲恃爲補益﹐不能也。

七十九﹑蒲黃

﹝味甘微寒﹐入心包﹑肝二經。﹞爲厥陰血分涼血﹑活血之藥。生用性滑﹐行瘀血﹐通經脈﹐祛腹痛﹐﹝同五靈脂治血气痛。﹞療撲打﹐﹝去瘀生新。﹞

治舌腫。﹝用蒲黃少加榦薑末﹐頻摻卽消。舌爲心苗﹐心包相火﹐乃共臣使﹐得漧薑﹐是陰陽相濟也。﹞炒黑性澀﹐止吐血﹑衄血﹑崩血﹑腸風﹑胎漏﹑一切血熱妄行。然外因從標之血﹐可建奇功﹐若內傷不足之吐衄﹐不能收效也。

八十﹑何首烏

﹝味苦甘澀微溫﹐入肝﹑腎二經。茯苓爲使﹐忌豬血﹑元鱗魚﹑蘿卜﹑蔥﹑蒜﹑鐵器。選大者赤白二種﹐合用泔浸﹐竹刀刮皮切片﹐用黑豆煎汁﹐拌濕﹐九蒸九曬。﹞塡補眞陰﹐增長陽气﹐彊筋骨﹐﹝溫補肝也。﹞廣嗣續﹐﹝苦堅腎﹑澀斂精也。﹞

療風淫﹐﹝甘益血﹐血足則風散。﹞並治虛勞崩帶﹑瘡痔癰腫﹑胎前產後等證。﹝由溫澀收斂之功﹐則眞元復而邪自散也。﹞止瘧疾﹐﹝益陰補肝﹐瘧疾要藥。﹞烏髭發。﹝精血足也。﹞

按何首烏性效稍緩﹐必久服之﹐乃知爲滋生益壽之食品也。

八十一﹑牡丹皮

﹝味苦微辛﹐心經正藥﹐兼入肝﹑腎陰分。白者補﹐赤者利。生用瀉實熱﹐胃虛者﹐宜酒浸炒。﹞瀉血中伏火﹐﹝卽相火也﹐人知用黃柏﹐不知丹皮之功更勝。﹞和血涼血而生血﹐﹝血熱則枯﹐涼則生。﹞去瘀生新。﹝瘀不去﹐則新不生。﹞治一切血熱﹑吐衄妄行﹑﹝血屬陰﹐本靜﹐因相火逼而動之。﹞中風﹑虛勞﹑煩熱﹑﹝血虛則熱。﹞驚癇﹑螈﹐﹝筋脈伸縮抽掣爲螈﹔手足亂動﹐口眼斜﹐卒然眩僕爲癇病﹐皆陰虛血熱﹐風火相搏﹐痰隨火湧也。﹞下胞胎﹐退無汗之骨蒸。﹝與地骨皮退有汗之骨蒸不同。﹞若經行過期而不淨者勿服。

八十二﹑艾葉

﹝味苦气辛微溫﹐入肺﹑脾﹑肝﹑腎四經。苦酒﹑香附爲使。陳久者良。﹞生用微溫﹐熟用﹝掌中揉如綿者謂熟艾。﹞微熱。其性純陽﹐能通十二經脈。善理女人气血寒滯﹐溫中開郁﹐調月經﹐暖子宮﹐使孕早結﹐﹝辛溫之用。﹞安胎止漏。﹝胎動﹑腰痛下血﹐四物東加阿膠﹑艾葉。﹞治崩帶﹐﹝要藥。﹞療腹痛﹑冷痢﹑霍亂﹑轉筋﹐﹝皆理气血﹐逐寒濕之功。﹞殺蛔﹐治癬﹐﹝醋煎搽。﹞下部瘡﹝苦溫燥濕。﹞及一切冷气爲患。或搗汁。或煎湯﹐或揉熟灸火﹐﹝用灸艾火﹐痛則易之﹐勿至傷皮起泡﹐總以多灸數十壯﹐連日灸爲妙。﹞能透諸經而治諸毒百病。或炒熱敷熨﹐可通經絡。臍腹冷痛﹐寒濕香港腳﹐以熟艾裝袋﹑裝襪溫之﹐甚效。若血熱生燥者忌之。﹝婦人欲爲丸散﹐去筋醋煮﹐搗餅焙漧﹐入茯苓數片再研爲末﹐易細。﹞

八十三﹑紅花

﹝味甘微苦微辛﹐入心﹑肝二經血分。﹞潤燥行血﹝酒炒行血。﹞之要藥也。少用可活血﹐同當歸則生血。多用能破血﹐佐肉桂則散瘀。﹝瘀行則血活﹐紫黑血吐盡爲好﹐吐未盡﹐加桃仁﹑紅花以行之。大抵鮮血宜止﹐瘀血宜行。﹞下死胎﹐療產後血暈﹐﹝止用三﹑四分。﹞達痘瘡及血熱難出。治經閉﹐﹝行血。﹞消腫痛。﹝凡血熱血瘀則作腫作痛。﹞按紅花性多行血﹐若過用﹐能使血行不止而斃。

八十四﹑菊花

﹝味甘微辛﹐入肺﹑腎二經。去蒂用。﹞備受四气﹐﹝冬苗﹐春葉﹐夏蕊﹐秋花。﹞飽經霜露﹐能益金水二髒。﹝肺腎。﹞金以平木﹐﹝肝也。﹞水以制火﹝心也。﹞木平則風息﹐火降則熱除﹐故能養目收淚﹐去翳膜﹐﹝與枸杞蜜丸服﹐永無目病。﹞治頭風﹑頭痛﹑眩暈。﹝風熱。性輕故能上巓。﹞疔毒危急者﹐以葉搗爛﹐入酒絞汁服之﹐其滓敷於毒上﹐神效。多收花作枕﹐除頭風﹐保目。黃者入陰分﹐白者入陽分﹐紫者入血分。可藥

八十五﹑萆

﹝味甘苦﹐性平淡﹐須重用乃效﹐入脾﹑肝二經。﹞祛風去濕。﹝濕入脾虛﹐主肉﹔風屬肝虛﹐主筋。﹞治筋骨攣痛﹑腰膝冷疼。﹝此風寒濕痺也﹐惟此治之。﹞旣可去膀胱宿水﹐又能止痢止瀉。﹝膀胱有出水之路﹐無入水之路﹐由紅絲引入﹐因濕熱祕塞﹐水不從小便出﹐而從大便出﹐所以泄痢。予每用萆四﹑五錢於和脾利水藥內﹐一刻立愈。﹞療小便頻數﹐莖中切痛。﹝此與淋證小便澀而痛者不同﹐有治法載於淋癃門。﹞按萆利濕﹐如陰虛火熾﹐及無濕而腎虛腰膝痛者勿用。﹝有黃白二種﹐白而虛軟者佳。﹞

八十六﹑土茯苓

﹝一名仙遺糧。味甘淡﹐性平和﹐入脾﹑肝二經。﹞釐淸去濁﹐﹝淡能滲也。﹞扶脾健胃。﹝甘能補也。﹞治周身寒濕諸痺﹐利關節﹐彊筋骨﹐﹝去風濕之功。﹞

分水道﹐止泄瀉﹐療瘡腫﹐﹝濕郁爲熱﹐榮衛不和﹐則生瘡腫﹐此能去濕。﹞尢解楊梅惡毒。

﹝土茯苓一兩﹐同苡仁﹑銀花﹑防風﹑木通﹑木瓜﹑白鮮皮各五分﹐皂角子四分。气虛加參﹐血虛加當歸﹐多服久服﹐縱先用過輕粉劫劑而齒爛﹐毒伏經絡而拘攣﹐罔不全愈。﹞按土茯苓主治與萆同﹐服此者忌茶及酒﹑牛﹑羊﹑雞﹑鵝等物。﹝亦有黃白二種﹐白者良﹐可煮食﹐亦可生啖。﹞

八十七﹑旱蓮艸

﹝俗名墨斗菜。味甘鹹而平﹐入腎﹑肝二經。汁出卽黑﹐純陰之品。﹞性涼。滋陰﹝以汁黑也。﹞止血﹐﹝涼也。﹞烏須髮﹐堅牙齒。﹝汁黑補腎。﹞但陰寒壞胃。﹝宜薑汁﹑椒紅同用﹐否則必腹痛作瀉。﹞

八十八﹑秦艽

﹝味辛苦微溫﹐入肝﹑胃二經。酒浸用。﹞苦能泄﹐辛能散﹐微溫能通利。祛風去濕﹐養血舒筋。治周身攣急﹑骨節疼痛。﹝風也。﹞黃膽﹑便澀﹑腸風下血﹑﹝濕熱也。﹞骨蒸勞熱﹐﹝養血。﹞止牙痛。﹝齒下齦屬陽明﹑大腸﹐能入胃淸熱。﹞按下部虛寒﹐及小便不禁﹐大便溏泄者忌用。

八十九﹑靑蒿

﹝味苦微寒﹐入肝﹑膽﹑腎﹑三焦四經。童便浸一夜﹐曝漧用。﹞稟天地少陽之气以生﹐﹝二月生苗。﹞故入少陽﹝膽肝﹞血分﹔除陰分伏熱﹐故治骨蒸勞熱﹑﹝童便浸葉﹐搗汁熬膏更良。﹞蓐勞﹝產後勞。﹞虛熱﹐﹝芬香入脾﹐涼血而不傷胃。﹞殺鬼疰傳屍。﹝伏內庚日采蒿懸門庭﹐可避邪鬼。冬至元旦各服二錢良。﹞按靑蒿苦寒﹐善治血虛發熱﹐若寒而泄瀉者﹐仍當避之。

九十﹑金銀花

﹝味苦平入脾經。﹞甘寒淸熱解毒。﹝淸熱卽是解毒。﹞治癰疽腫痛楊梅﹐一切風濕諸毒﹑﹝花葉同功﹐花香尢佳。治惡毒初起﹐用花五兩﹐甘艸一兩﹐煎就﹐再入酒略煎﹐日二劑﹐服至大小腸通利﹐則藥力到矣。﹞瘰﹑﹝用一兩許時常煎服。﹞

痢﹐﹝淸熱之用。﹞療毒安後發渴﹐﹝同黃六一湯服。﹞補虛。﹝味甘能補。﹞疽未成﹐能拔毒而散﹔已成﹐能托毒而穿。或搗汁和酒頓飲﹐或研爛和酒濃敷。生藤力更大。一名忍冬花﹐

九十一﹑石斛

﹝味甘平﹐入胃﹑腎二經。酒浸蒸用。﹞退火養陰﹐除脾胃之熱﹐﹝頗有苦味。﹞除煩止渴﹐淸胃。理腳膝痺弱﹐﹝補腎。﹞安神定驚﹐﹝腎足﹐上交於心。﹞長止泄。﹝入胃利濕。﹞按石斛如金釵﹐股短而中實﹐生石上味甘者良。但體瘦味淡﹐煎難見功﹐熬膏乃效。若長虛味苦﹐名木斛﹐誤用損人。

九十二﹑薏苡仁

﹝味甘微寒﹐入脾﹑肺二經。生用走肺門﹑足門﹔炒用入脾門﹑虛門。性緩﹐宜重用。﹞甘能補脾﹐淡能滲濕。治水腫瀉痢﹑﹝補脾滲濕。﹞肺痿﹑肺癰﹑咳吐膿血﹐﹝土益則金生﹐性涼則熱淸﹐一切肺病﹐以豬肺蘸苡仁末多服﹐自愈。﹞除香港腳疝气﹐利小便﹐療熱淋﹐﹝性降而去濕。﹞祛風熱痿弱拘攣。﹝扶土所以抑木。筋寒則急﹐熱則弛﹐濕則縱。苡仁去濕要藥﹐因寒因熱者﹐皆宜用。﹞按大便燥結﹐因寒轉筋及妊娠均忌

九十三﹑百合

﹝味甘微寒﹐入心﹑肺二經。﹞潤肺寧心。治虛勞久嗽﹐﹝勞嗽肺必虛﹐百合之甘斂﹐勝於五味之酸收。﹞定驚悸﹐﹝心寧。﹞止涕淚﹐﹝涕爲肺熱﹐淚爲肝熱。

﹞療肺痿﹐﹝淸熱保肺。﹞利二便﹐﹝微寒解熱。﹞除百合病。﹝行住不寧﹐如有神靈﹐謂百合病﹐仲景以百合湯治之﹐亦淸心安神之效也。﹞按百合气平功緩﹐難圖速效﹐若中寒者勿用。

九十四﹑天花粉

﹝味酸甘﹐微苦寒﹐入心﹑脾二經。﹞酸能生津﹐苦能降火﹐潤肺滑痰。治膈上熱痰﹑時疾熱狂﹐﹝性苦寒。﹞止消渴﹑疸黃﹑口燥﹐﹝胃經實熱。﹞療腫毒﹑乳痛﹐排膿生肉。﹝苦能退熱。﹞按天花粉气味淸寒﹐可以治渴﹐但宜於有餘之陽證﹔若汗下後亡陽作渴﹐陰虛火動﹐津液不升作渴﹐病證在表作渴﹐及脾胃虛寒泄瀉者﹐並宜深戒。

九十五﹑栝蔞仁

﹝味甘性寒﹐入肺經。微炒﹐去油用。﹞性降而潤﹐能淸上焦實火。治痰嗽﹐﹝肺受火逼﹐失下降之令﹐故生痰作嗽。﹞生津止渴﹐開郁通乳﹐療結胸胸痺﹐﹝仲景小陷胸湯用之。又云﹕少陽癥口渴者﹐小柴胡湯。以此易半夏。﹞通大便﹝潤下。﹞

小便。﹝焙研吐及中气虛寒泄瀉者勿用。

九十六﹑續斷

﹝味苦辛﹐微溫而澀。用川產節節斷皮﹑黃皺如雞腳﹑折之有煙塵者眞。入肝﹑腎﹑脾三經。酒浸用。﹞滋陰益气﹐養肝﹝辛溫。﹞補腎﹐﹝苦溫。﹞兼入脾經。養血活血﹐補勞傷﹐﹝甘也。﹞理筋骨折傷﹐﹝以功命名。﹞消癰痔腫毒﹐﹝味苦。﹞止上下一切血溢﹐縮小便﹑腸風血痢﹑遺精帶濁﹑胎漏﹐﹝味澀。﹞暖子宮。﹝性溫。﹞女科外科要藥。補而不滯﹐行而不瀉﹐佐之以甘艸﹑地黃之類﹐其效尢捷。

九十七﹑蓄

﹝味苦性涼﹐入膀胱經。﹞殺蛔虫﹐利小便﹐治癃淋﹐理虫蝕下部。﹝皆去濕熱之功。﹞按蓄直遂﹐不能益人﹐不宜恆用。

九十八﹑燈芯

﹝味甘淡﹐性寒﹐入心﹑小腸二經。﹞其質輕通﹐淸肺熱降火﹐﹝心能入心。﹞利小便﹐使心經蘊熱從小便而出﹐﹝心與小腸相表裏﹐心火淸則肺淸﹐小腸亦淸。﹞爲上焦伏熱﹐治五淋之聖藥。消濕腫﹐﹝利水。﹞除喉痺﹐﹝燒燈艸灰吹之。﹞止小兒夜啼﹐﹝燈芯燒灰塗乳頭﹐令咀之。﹞療金瘡﹐﹝燒灰敷之﹐血止肌生。﹞除消渴﹐﹝敗席煮服﹐更勝。﹞治下疳瘡。﹝亦用燒灰﹐加輕粉﹑麝香爲末摻之良。﹞若虛脫證﹐小便不禁者忌

九十九﹑白鮮皮

﹝味苦寒﹐性燥﹐入脾﹑胃﹑小腸﹑膀胱四經。﹞解熱﹝苦寒﹞。除濕。﹝利小水也。﹞治諸黃﹐﹝熱黃﹑酒黃﹑急黃﹑谷黃皆屬濕熱。﹞療筋攣死肌﹐﹝受地濕气之害。﹞善理一切瘡瘍﹑眉髮忽落﹑女人陰中腫痛﹑﹝濕熱乘虛客腎與膀胱所致。﹞小兒風熱驚癇﹑時行大熱﹑飲水狂燥。﹝苦寒之效。﹞按下部虛寒者﹐𨿽有濕證﹐勿用。

一○○﹑益母艸

﹝味辛甘﹐微寒微溫﹐入心包﹑肝二經。﹞補而能行﹐辛而能潤﹐總調胎產諸病。去死胎﹐安生胎﹐﹝活血行血。﹞治血風﹑血運﹑血淋﹑胎漏﹑崩中帶下﹐﹝白帶屬气虛﹐用補中益气而兼補脾燥濕﹔赤帶屬血虛﹐用滋陰養血而兼調气。﹞調經﹐﹝瘀血去則經調。﹞化乳癰﹐﹝散瘀解毒。﹞退浮腫﹐下水气﹐通二便。﹝取其滑利。﹞按性辛散﹐惟血熱﹑血滯及胎產艱澀者當用。若气血素虛﹐寒而下陷者不宜﹐不得謂婦人所必用也。

瞳子散大者﹐亦忌服。子名茺蔚﹐主治略同﹐但子味甘稍溫﹐故能涼血補血﹐﹝根莖花葉專於行﹐子則行中有補。﹞令人有子﹐﹝有補陰之功。﹞明目。﹝血滯病目者宜之。﹞忌鐵。微炒

一○一﹑薄荷

﹝味辛﹐微苦微涼﹐入肺經。﹞辛能散﹐涼能淸﹐消散風熱。

治傷寒頭痛寒熱﹑﹝升浮能發汗解表。﹞舌苔語澀﹐﹝含漱或和蜜擦之。﹞療頭風﹑腦痛﹑中風失音﹑皮膚癮疹﹑咽喉﹑眼目﹑口齒諸病﹐﹝辛能通竅﹐涼能散風淸熱。﹞除脹滿﹑霍亂﹑宿食﹐﹝辛香開气。﹞療血痢﹑﹝血痢屬凝滯﹐辛能散﹐涼能淸。﹞小兒風涎驚癇。﹝凡治驚藥﹐宜用薄荷湯調。﹞按薄荷辛香伐气﹐虛弱者勿服。

一○二﹑郁金

﹝味辛苦性寒﹐入心﹑肺﹑肝﹑胃四經。﹞純陰之品﹐涼心熱﹐散肝逆﹐解肺金之郁﹐﹝故名。﹞善降逆气﹐破血中之滯﹐治吐血衄血﹑﹝血上行﹐皆屬火炎﹐此能降气﹐气降卽火降﹐而性又入血﹐故能導血歸經。﹞產後敗血攻心﹑癲狂迷心﹑痘毒入心﹐﹝郁金一兩﹐甘艸二錢﹐煮幹﹐焙研末﹐入冰片四分﹐每用一錢﹐加豬血七滴﹐新汲水調下﹐治斑痘始有白泡﹐忽搐入腹﹐紫黑無膿。﹞下蠱毒﹐﹝同升麻用﹐不吐則下。﹞療婦人經血逆行。﹝用郁金末加韭汁﹑薑汁﹑童便﹐其血自下。痰中帶血者﹐加竹瀝。﹞如陰虛火亢吐血﹐非气逆者勿用。

一○三﹑姜黃

﹝味苦辛溫﹐入肝﹑脾二經。﹞色黃入脾﹐兼入肝經﹐破血下气。治心腹气結。气脹﹑冷气﹑食積﹑疼痛﹐﹝辛溫下气。﹞療瘕﹑血塊﹐通月經﹐及撲損瘀血﹐散腫消癰。﹝皆破血之用。﹞別有一種片姜黃﹐止臂痛有效。若血虛腹痛臂痛﹐而非瘀血凝滯者﹐忌用。

一○四﹑三稜

﹝味苦辛甘﹐入肝﹑脾二經血分。醋炒用。﹞苦能瀉﹐辛能散﹐能行血中之气。治一切有形之血積﹐﹝如瘕之類。﹞善破气滯﹐﹝從气藥則破气。﹞消宿食脹滿﹑腫痛﹐﹝辛能散。﹞通乳墮胎。按三稜瀉眞气﹐東垣五積諸方﹐皆有人參贊助﹐如專用克削﹐脾胃愈虛﹐不能營運﹐積安得去乎﹗

一○五﹑莪朮

﹝味苦辛气溫﹐火炮入气分﹐醋炒入血分。肝經血分藥。﹞

善破气中之血﹐﹝能通肝經聚血。﹞消瘀血﹐通月經﹐療撲傷滯血作痛﹑婦人瘕﹑男子避﹐﹝小腹積也。﹞治气滯膨脹﹑气腫水腫。﹝香烈行气﹐同三稜用﹐治積聚諸气。﹞但其性剛气烈﹐非有堅頑之積不宜用﹐兼以參術﹐乃得無損﹐亦須適可而止。

一○六﹑白茅根

﹝味甘寒﹐入心﹑肺﹑脾﹑胃四經。﹞除內熱﹐﹝甘寒。﹞性入血分﹐下達州都﹐引熱下行。治吐﹑衄諸血﹑﹝心肝火旺﹐逼血上行則吐血﹔肺火盛則衄血。茅根甘和血﹐寒涼血﹐故效。﹞撲損瘀血﹑﹝搗汁服﹐亦治鼻衄。﹞血閉寒熱﹑﹝血瘀則閉﹐閉則自作寒熱。﹞淋瀝﹑崩中﹑﹝血熱則妄行。﹞傷寒呃逆﹐解喘急﹑﹝肺熱。﹞煩渴﹑﹝胃熱水腫﹐﹝淸火行水。﹞療疽毒癤毒。用根搗敷﹐或酒煮服﹐俱效。按茅有數種﹐白者爲勝﹐春生芽﹐布地如鍼﹐潰癰。﹝酒煮服﹐一鍼卽潰一孔﹐大奇。﹞按血有因於虛者﹐非所宜也。

一○七﹑白前

﹝味甘辛﹐微溫﹐入肺經。甘艸湯泡去須﹐焙用。形似白薇﹐特脆而易折﹐不若白薇之軟而難折也。﹞甘能緩﹐辛能散﹐溫能下气。治气逆咳嗽﹐不能睡臥﹐﹝气壅膈也。﹞療喘呼欲絕﹑﹝气沖喉也。﹞喉中作水雞聲。﹝气塞咽嗌。﹞總之﹐能淸肺家濕痰停飲﹑體腫脹滿﹐大有神功。按白前無補益﹐肺實邪壅者宜之﹐否則忌用。

一○八﹑白薇

﹝味鹹百寒﹐入胃經衝任之藥。﹞利陰气﹐下水气。治中風身熱昏迷﹑﹝陰虛火旺﹐則內熱生風﹐故身熱﹔痰隨火湧﹐故昏迷。﹞血厥﹑﹝汗多後﹐少陽旺﹐气塞不行而厥﹐婦人尢多此癥。﹞溫瘧﹑寒熱酸痛﹑﹝寒熱作榮虧﹐故一身酸痛。﹞

婦人淋露﹑胎前產後遺尿不知﹐﹝白薇﹑白芍等分爲末﹐酒調服。﹞調經多子。﹝婦人不孕﹐因血虛而熱﹐陰不足而陽勝也﹐白薇益陰淸熱﹐而有子矣。須佐以歸﹑地﹑白芍﹑杜仲﹑蓯蓉等藥。﹞按性寒﹐脾虛作瀉者忌用。似牛膝﹐短小而柔軟﹐去須﹐酒洗用。惡大黃﹑山茱

一○九﹑白芨

﹝味苦辛平﹐微寒﹐入肺經。反烏頭。﹞辛爲金味﹐收爲金气得秋金之令。治肺損吐血﹑肺癰肺痿﹐﹝白芨末﹐米湯調服。﹞療惡瘡敗爛﹑鼻衄火傷﹐去腐生新﹐排膿止痛﹐﹝俱可爲末敷之。﹞跌打骨折。﹝酒調末服二錢。﹞按白芨性寒﹐癰疽潰後﹐不宜用苦寒藥服。

一一○﹑連翹

﹝味苦辛性寒﹐入心﹑肺﹑胃﹑膽﹑大腸五經。去心與間。﹞瀉心經客熱﹐除脾胃濕熱﹐爲治十二經瘡毒聖藥。﹝血凝气滯﹐兼有心火﹐乃生瘡毒﹐連俱能治之。凡腫而痛者爲實邪﹐腫而不痛者爲虛邪﹐腫而赤者爲熱結﹐腫而不赤者爲畱气停痰。﹞並能利水﹝苦也。﹞通經。﹝辛也。﹞按連翹苦寒﹐多餌壞胃減食﹐愼之﹗瘡潰後及虛熱者忌投。

一一一﹑夏枯艸

﹝味苦辛﹐性微寒﹐入肝經。﹞稟純陽之气﹐﹝冬至﹐夏至枯。﹞補肝血﹐緩肝火。治瘰﹑癭癅﹑鼠﹐﹝辛散結也。﹞療目珠夜痛如神﹐﹝目白珠屬陽﹐故晝痛﹐點涼藥則效﹔黑珠屬陰﹐點涼藥則劇﹐用夏枯艸純陽之品而勝濁陰﹐且散厥陰鬱火﹐同香附各二兩﹐甘艸四錢爲末﹐茶調服﹐下咽卽愈。﹞及鬱怒所成乳巖乳癰﹐一切腫痛俱效。﹝解內熱﹐散結气。﹞按夏枯艸辛寒﹐久用亦損胃家。

一一二﹑大薊﹑小薊

﹝味甘溫﹐入心﹑肝二經。﹞涼血﹑行血﹑補血。治吐血﹑衄血﹑唾咯諸血﹑沃漏崩中﹐安胎﹐﹝涼血之效。﹞及婦人痘疹﹑經血妄行。但小薊力微﹐能破瘀生新﹐退熱補虛﹐不能及大薊之消癰腫也。按二薊理血之外無他長﹐不能益人。﹝大薊莖髙葉皺﹐小薊莖低葉不皺﹐皆用根。﹞

一一三﹑旋覆花

﹝一名金沸艸﹐味鹹甘﹐微溫﹐入肺﹑大腸二經。﹞咸能潤下軟堅﹐辛溫能通行破結﹐化痰結堅痞﹑能飲﹑﹝辛溫。﹞噫气﹐﹝俗作噯。胸中气不暢﹐故噯以通之﹐屬不足﹔亦有挾痰挾火者﹐屬有餘﹐須憑脈證辧之。﹞利濕痺﹐潤大腸﹐消水腫。﹝辛能下气行水。﹞然走散之藥﹐冷利大腸﹐虛寒人禁之。

一一四﹑三七

﹝味甘气溫微苦﹐入胃﹑肝二經血分。﹞散血定痛。治刀傷﹑箭傷﹑﹝軍中寶之。﹞跌撲杖瘡。﹝杖時先服二錢﹐則血不衝心。﹞凡一切血出不止﹐嚼爛塗之﹐或爲末摻之。亦治吐血﹑衄血﹑血痢﹑崩漏﹑經水不止﹑產後惡血不下﹐俱宜自嚼﹐或爲末﹐米湯調下。療癰腫痛。﹝醋磨塗之卽散﹐已破者爲末摻之。﹞按三七近時始出﹐有似竹節者﹐有似人參者﹐俱可用﹐但以末摻豬血中﹐血化爲水者眞。

一一五﹑地楡

﹝味苦寒﹐入肝經。﹞味苦濃﹐性沈降。治下焦血證﹐兼去濕熱﹐止吐衄崩中﹐﹝血虛忌用。﹞除腸風﹑﹝詳載便血。﹞血痢﹐﹝血熱。﹞斂盜汗﹐﹝性澀。﹞止赤腫瘡毒疼痛。﹝苦寒。﹞按地楡寒而下行﹐凡虛寒下血﹐及崩帶者﹐並宜禁之。似柳根﹐取上截炒黑用。梢反行血。

一一六﹑瞿麥

﹝味苦寒﹐性滑利﹐入膀胱經。﹞降心火﹐利小腸。﹝心與小腸相表裏﹐故心火從小腸下。﹞除五淋﹐﹝淋多屬濕熱﹐利水故濕除。﹞消目腫痛﹐﹝同涼藥用。﹞通經破血﹐下胎。﹝性滑。﹞心下焦濕熱疼痛者皆可用之。療產後淋。﹝同蒲黃用。﹞按瞿麥𨿽遂膀胱邪熱﹐但小腸虛者忌服。

一一七﹑茵陳

﹝味苦性寒﹐入膀胱經。﹞燥濕﹐﹝苦也。﹞除熱﹐﹝寒也。﹞瀉脾胃濕熱。佐五苓﹐爲治疸黃之主藥。﹝黃者脾之色﹐由濕熱而成﹐須分陰陽。陽黃多熱﹐佐以梔子﹑大黃﹐陰黃多寒﹐佐以附子﹐漧薑。﹞療天行時疾熱狂﹐﹝苦寒之功。﹞利水﹐散結﹐化痰。﹝燥濕。﹞若過用﹐損傷元气。

一一八﹑海金沙

﹝味甘寒﹐入小腸﹑膀胱二經。﹞入二經血分。治小便癃閉﹑熱淋﹑膏濁血淋﹑石淋﹑莖中痛﹐療腫滿﹐﹝淡滲。﹞解去濕熱及傷寒熱狂。﹝同梔子﹑牙硝用﹐利小便則熱自去。﹞或丸或散用。

一一九﹑木賊艸

﹝味苦微苦微溫﹐入肝﹑膽二經。﹞中空而輕﹐去節能發汗﹐有升散之力。治目疾﹐退翳障﹐﹝翳屬肝邪郁遏﹐木賊能平肝。﹞止腸風下血﹑赤痢﹑崩帶﹑脫肛﹑風濕疝痛。﹝俱屬肝經病。﹞但多服損肝﹐不宜久用。

一二○﹑谷精艸

﹝味辛微溫﹐入肝﹑胃二經。﹞治目翳膜星障﹑隱澀多淚﹑雀盲至晚不見﹑諸疳傷眼﹑痘後星障﹐﹝補益肝气。﹞療風火齒痛喉痺。﹝辛能散也。小兒雀盲者﹐羯羊肝一具﹐不洗竹刀割開﹐入谷精煮熟食之﹐或作丸﹐茶下。﹞按谷精去星障﹐木賊去翳障﹐兼補肝腎藥﹐乃效﹐其功在菊藥之上。星卽目中之白點也。

一二一﹑決明子

﹝味苦鹹平﹐入肝經。﹞治一切目疾。凡風熱眼赤多淚﹐及肝虛有火昏暗﹐可爲佐使﹐惟多服乃效。作枕善治頭風。此馬蹄決明﹐另有艸決明﹑石決明﹐與之同功﹐而各爲一種。

一二二﹑靑葙子

﹝一名艸決明﹐野雞冠子也。味苦寒﹐入肝經。﹞治目靑盲障翳﹑赤腫昏花﹐﹝去肝風熱。﹞去風熱﹐鎭肝明目。但瞳子散大者﹐忌服。﹝能助陽火。﹞

一二三﹑牛蒡子

﹝味辛苦﹐入肺﹑胃二經。酒炒研。﹞辛能散結﹐苦能泄熱﹐潤肺金而退風熱。解咽痛瘡腫﹐治斑疹﹑諸﹐﹝風熱﹞。疔痘紅紫﹑熱盛便結。﹝若出不快而泄瀉者﹐癰疽已潰者均忌用。﹞按牛蒡子性寒而滑﹐虛寒者勿服。

一二四﹑葶藶子

﹝味辛苦﹐大寒﹐入肺經。酒炒。﹞善逐水气﹐不減大黃。大黃能泄血閉﹐葶藶能泄气閉。治肺气喘急難臥﹐﹝同大棗用﹐補土所以制水。﹞除痰嗽腫脹﹐﹝水濕泛溢之害。﹞通經利水。﹝性能下行。﹞凡气虛者不可輕用。第此有甜苦二種﹐甜者性稍

一二五﹑射幹

﹝味苦性寒﹐有毒﹐入肺經。泔浸﹐煮幹用。﹞散血消腫﹐解痰結。治喉痺咽痛﹐﹝皆瀉實火之功。﹞消瘀血﹐除瘧母。﹝散結泄熱之效。﹞但有瀉無補﹐不可久服。

一二六﹑山豆根

﹝味苦寒﹐入心﹑肺二經。﹞解毒淸熱。治咽喉腫痛﹐消瘡疽﹐化痘毒﹐﹝凡毒必熱﹐得涼卽化。﹞退內熱喘滿﹑﹝研末服。﹞齦腫齒痛﹐﹝含之咽汁。﹞療人馬急黃﹝血熱極所致。﹞及諸虫熱毒所傷。若虛火上炎﹐食少泄瀉﹐而咽喉腫痛者忌服。

一二七﹑冬葵子

﹝味甘寒﹐入膀胱經。﹞气味俱淡薄。利水﹑通淋﹑催生﹑胎﹐下乳汁﹐潤大腸﹐﹝寒潤滑利之功。﹞消水腫。﹝利水之效﹑同楡皮等分煎服。﹞蜀葵花﹐赤者治赤帶赤痢﹐亦治血燥﹔白者治白帶白痢﹐亦治气燥﹔黃者並治惡瘡﹑膿水水瘥。爲末敷之。爲瘡家要藥。浸油﹐可塗湯火瘡。按性寒野﹐無故服之﹐必有損眞之害。

一二八﹑貫眾

﹝又名管仲。味苦寒﹐有小毒﹐入肝﹑腎二經。去毛焙。﹞寒泄熱﹐苦殺虫。治邪熱腹痛﹑﹝寒也。﹞濕熱所生諸毒﹑﹝以毒攻毒。﹞諸虫﹐﹝苦也。﹞解時行疫气﹐﹝以此置水缸中﹐令人飲之﹐則不傳染。﹞破化硬﹐﹝能軟堅。﹞產後血气脹痛。﹝去痰根似狗脊而大者。

一二九﹑狗脊

﹝味苦甘﹐性溫﹐入肝﹑腎二經。去毛酒蒸。﹞苦堅骨﹐甘益﹐﹝能補肝。﹞溫養气。彊筋壯骨。治腰腳軟痛﹑失溺不節﹐﹝腎虛。﹞彊機關﹐利俯仰﹐﹝滋腎益肝。﹞療寒濕周痺﹐﹝經曰﹕內不在臟腑﹐而外未發於皮﹐獨居分肉之間﹐眞气不能周﹐命曰周痺。﹞是補而能走之藥也。若腎有虛熱﹐小便不利﹑口苦舌漧者﹐忌之。

一三○﹑蓽茇

﹝味辛性烈﹐入脾﹑肺二經。去挺﹐酒浸一宿﹐焙﹐刮淨皮。﹞溫中下气。除嘔逆﹑吐酸﹐消宿食﹐祛冷痰。治水瀉气痢﹑﹝用牛乳煎服。﹞虛寒腸鳴霍亂。﹝皆脾胃寒冷之害。﹞又散陽明之浮熱﹐﹝辛也。﹞療頭痛齒痛。﹝方載頭齒門。﹞按蓽茇辛﹐須同參﹑朮﹑歸﹑地諸甘溫補藥用之﹐大效。多用能動脾肺之火﹐損目﹐宜加酌量。

一三一﹑良姜

﹝味辛性溫﹐入脾﹑胃﹑肝三經。土炒。﹞暖胃散寒。治心脾疼痛﹐﹝寒者用至二錢﹐熱者亦用四﹑五分於淸火劑中﹐取其從治﹐淸火止痛﹐最神。﹞治冷逆翻胃﹑陰寒霍亂﹑嘔吐宿食﹑胃脘冷痛﹐療噎膈﹑瘴瘧。﹝皆胃寒病。﹞虛者宜於參術同用﹐庶不犯沖和之气。子名紅豆蔻﹐醒脾消食﹐散寒燥濕﹐又解酒毒﹐余治同前。然動火傷目﹐

一三二﹑紫艸

﹝味苦鹹﹐气寒﹐入心﹑胞絡﹑肝三經。去根取茸。血熱生用﹐脾虛酒焙。﹞性寒而利。能涼血﹑活血﹑滑血﹐通二便﹐﹝鹹寒能滑。﹞托痘疹﹐﹝凡痘疹血熱毒盛﹐或黑或紫﹐大便燥結者用之﹔否則忌用﹐恐脾气虛者﹐反能作泄。同黏米用﹐能制寒性。﹞並解黃膽﹐消腫療脹﹐一切惡瘡。﹝取其利水去濕涼血而然也。﹞瀉者忌之。

一三三﹑防己

﹝味苦辛﹐性寒﹐入膀胱經。有木﹑漢二種﹐木者有黑點﹐色黃而腥﹐專治風﹔漢者通心有花紋﹐根大而虛﹐專治水。酒洗焙用。﹞能行諸經。通腠理﹐利九竅﹐瀉下焦血分濕熱實証之聖藥。治香港腳腫痛﹐﹝濕熱。﹞利大小便﹐退膀胱﹑肝﹑腎濕熱﹔﹝漢防己之功。﹞療肺气喘嗽﹑中風攣急﹑膈間支滿﹑風寒濕瘧﹑﹝木防己之效。﹞及熱毒諸瘡虫蛆等證。﹝皆濕熱之病。﹞按防己苦寒﹐若虛證及熱在上焦气分﹐胎前產後﹐俱忌用。

一三四﹑骨碎補

﹝味苦溫﹐入腎﹑肝二經。銅刀刮去毛﹐蜜拌蒸曬用。﹞此物好生陰處﹐入腎而主骨。﹝折傷﹐粥和敷之。﹞治骨中毒瓦斯﹑風熱疼痛﹐五勞六極﹑手足不收﹑上熱下冷﹐或痢後下虛﹐或遠行﹐或房勞﹐或外感風濕﹐以致兩足痿弱﹐俱宜補陰之藥佐之成功。並治腎虛耳鳴久瀉﹑﹝腎主二陰而司禁固﹐久泄﹐乃屬腎虛﹐用此爲末﹐入豬腎中煨熟﹐空心食之。二證俱宜。﹞牙痛。﹝炒黑爲末﹐擦牙咽下爲良。﹞又能活血止血。﹝去瘀生新。﹞按《經疏》云﹕勿與風燥藥同用。

一三五﹑鉤藤

﹝味苦微寒﹐入心﹑肝二經。﹞心主火﹐肝主風﹐風火相搏﹐則爲煩熱螈。﹝音熾縱。筋急而縮爲螈﹐筋緩而弛爲﹐伸縮不已爲螈﹐俗謂之搐搦是也。﹞此藥甘寒﹐直走二經﹐所以能治大小頭旋目眩﹑驚癇夜啼﹑口眼抽掣﹑胎風客忤。﹝以風靜火息而諸癥自平。﹞因性微寒﹐小兒科珍之。大人無熱者﹐不宜多服。按此藥久煎無力﹐俟別藥煎好後﹐投入沸一﹑二卽止﹐自有功也。去梗純用鉤﹐其功十倍。

一三六﹑淫羊藿

﹝味辛溫﹐入腎﹑心包﹑肝三經。每一斤﹐以羊脂四兩同炒﹐油淨爲度。或單用浸酒﹐或佐丸散俱可。﹞辛香甘溫﹐大補命門。主陽虛陽痿﹐益精气﹐堅筋骨﹐暖下部﹐補腰膝。凡男子陽衰﹐女子陰虧﹐難於嗣者﹐皆宜服之。﹝水火同補。﹞但虛﹐久服﹐相火易動﹐耗散陰精﹐反致無子﹐又宜深知。

一三七﹑大戟

﹝味苦辛大寒﹐有毒﹐入脾經。惟采正根﹐水煮軟﹐去骨﹐用傍根發瀉。反甘艸。﹞苦能下走﹐辛能橫行。能瀉臟腑水濕﹐控痰涎﹐﹝痰之本水也﹐濕也得气與火﹐則結而爲痰。﹞消腫脹﹑腹痛﹑積聚﹑瘕﹑頸腋癰腫﹐通二便﹐下惡血﹐通經墮胎。然大能瀉肺﹐損眞气﹐非體之堅實者勿用。若中其毒﹐惟菖蒲可以解之。﹝杭產紫者爲上﹐北產白者傷人。漿水煮去心﹐得大棗則不損脾。﹞

一三八﹑甘遂

﹝味苦气寒﹐有毒。皮赤肉白﹐作連珠實重者良。反甘艸。

麵包煨熟用。﹞苦善泄﹐寒勝熱。水屬陰﹐故從其類﹐直達水气所結之處﹐以攻決爲用﹐爲下水之聖藥。﹝仲景大陷胸湯用之﹐治水結胸也。﹞治濕熱積飲﹑水腫水蠱﹑﹝腹腫。﹞疝瘕﹐消陰囊腫脹﹐去面目浮腫。﹝主去十二種水從穀道而出。﹞按甘遂攻逐極效﹐損眞元亦速﹐非

一三九﹑商陸

﹝味辛性平﹐有大毒﹐入脾經。銅刀刮去皮﹐水浸一夜﹐黑豆拌蒸。﹞入脾行水﹐有排山倒嶽之勢。治水腫脹滿﹐瀉濕熱蠱毒﹐敷惡瘡﹐墮胎孕﹐利小便﹐破癖。﹝白根可用﹐赤者殺人。白專利水﹐赤惟貼腫﹐並臻奇功。﹞虛弱者禁用。

一四○﹑芫花

﹝味苦溫﹐有毒﹐入肺﹑脾﹑腎三經﹕反甘艸﹐陳久者良﹐好醋煮過﹐曬漧﹐則毒減。﹞散皮膚水腫﹐﹝同大戟﹑甘遂能直達水飲窠囊隱僻之處。﹞消胸膈痰沫﹐驅疝瘕癰疽﹐除鬼瘧蠱毒。按毒性至緊﹐取效極捷﹐虛人誤用﹐多致傷折。

一四一﹑靑黛

﹝味鹹寒﹐入肝經。﹞色靑入肝﹐性寒散熱。治時疫頭痛﹐療傷寒赤斑﹐除小兒一切疳病﹑驚癇﹑煩熱﹑消瘦﹑鼻赤﹑唇焦﹑口舌生瘡等證。﹝皆屬肝經郁火。﹞並治諸熱瘡毒。﹝同馬齒莧搗敷。﹞𨿽涼而不傷脾﹐若中寒泄瀉者勿用。

一四二﹑王不畱行

﹝味苦辛甘平﹐气溫﹐入大腸經。水浸焙。﹞王不能畱﹐諭其走而不守也。通血脈﹐療產難﹐下乳汁﹐﹝同穿山甲用。﹞利小便﹐行經滯﹐﹝行血之力。﹞消乳癰﹑外腫﹐﹝辛散。﹞治金瘡﹑鼻衄。﹝又能止血。﹞但失血崩漏﹐孕婦忌之。

一四三﹑蕤艸

﹝味苦寒﹐入肝﹑腎二經。﹞能宣能補﹐善理風濕。治肢節不利﹑肌體麻痺﹑口眼歪斜﹑腰腳痿痛﹐並散惡毒瘡腫。﹝悉除風濕之功。﹞生者酒煎﹐療破傷風如神。﹝生寒﹑熟溫。以五月五日﹑六月六日采者尢佳﹐去粗莖﹐畱枝葉花實﹐酒拌﹐蒸曬九次﹐蜜丸。﹞若痺痛屬腎虛血虧。不由風濕者忌服。

一四四﹑蒼耳子

﹝味甘苦﹐性溫﹐入肝﹑腎二經。去刺﹐酒拌蒸。﹞苦以燥濕﹐甘以和血﹐溫以通行﹐爲驅風除濕之聖藥。治頭痛﹑﹝風寒。﹞周痺﹐﹝濕也。﹞明目﹐﹝養血。﹞瘰﹑瘡疥﹑徧血瘙癢。﹝風濕。﹞亦治鼻淵﹐﹝炒熟爲末﹐白湯服二錢﹐久之乃效。忌豬肉。﹞暖腰膝﹐療諸痔。﹝煎湯燻洗。﹞按蒼耳性輕﹐善發汗﹐表虛者勿用。

一四五﹑馬兜鈴

﹝味苦性寒﹐入肺經。﹞體性輕揚﹐其形類肺﹐能淸肺熱。治痰嗽喘促﹐﹝淸熱降气。﹞療痔腫痛。﹝肺與太陽相表裏﹐肺移熱於大腸﹐故腸風痔﹐淸髒熱則腑熱亦淸矣。卽燒煙燻之亦妙。﹞或蠱毒蛇毒﹐於飲食中得之﹐咽不下吐不出者﹐以一兩煎服﹐則吐。﹝多用於湯劑﹐則吐。﹞按嗽痰屬寒者勿用。

一四六﹑靑木香

﹝卽馬兜鈴之根也。味苦性寒微辛﹐有毒。﹞能吐能利﹐不可多服。煮汁服﹐可吐蠱毒鬼疰。搗末水調﹐塗疔腫﹑熱毒﹑蛇毒﹐日三次﹐立瘥。亦可敷瘙癢禿瘡。又能散气﹐故疝家必需。

一四七﹑白蘞

﹝味苦辛甘﹐性寒。形如卵而長。反烏頭。一種赤者性同。﹞苦能泄﹐辛能散﹐甘能緩﹐寒能除熱。敷一切癰疽惡毒﹐及面上瘡泡﹑刀箭傷﹐﹝凡金傷入肉者﹐同丹皮或半夏爲末﹐酒服。﹞殺火毒﹐搽凍耳﹐﹝同黃柏末油調。﹞生肌止痛。斂瘡方多用之。﹝每與白芨相須。﹞亦治婦人陰腫﹐系外科要藥。若癰疽已潰﹐不宜服﹐以其性寒也。

一四八﹑白頭翁

﹝味苦辛寒﹐入胃﹐與大腸血分。﹞能外治溫瘧﹑寒熱﹑瘰諸瘡﹐內治熱毒﹑血痢﹑牙疼﹑鼻衄﹑諸血。﹝皆辛散除熱之功也。﹞並療陽狂﹑瘕﹑積聚﹑腹痛﹑陰疝﹑偏腫﹑百節骨痛。﹝寒涼血﹐苦堅腎而然。﹞有風反靜﹐無風則搖﹐近根

一四九﹑常山

﹝味辛苦大寒﹐有毒﹐入肝﹑脾二經。多酒炒透﹐用一﹑二錢亦不吐。﹞其性暴悍﹐能逐老痰積飲﹐善散山嵐瘴癘之气﹐所以療痰飲有靈﹐截瘧疾必效。﹝瘧成於痰。﹞其苗莖葉﹐名蜀漆﹐功用略同。﹝古方有蜀漆散﹐取其苗性輕揚發散上焦邪結。

﹞同甘艸水拌蒸。按二物能損眞气﹐弱者愼用。

一五○﹑牽牛子

﹝又名黑醜。味辛有毒﹐入肺﹑大﹑小腸三經。酒蒸研細。﹞屬火善走﹐入肺經﹐瀉气分之濕熱。﹝肺主气。火能平金而泄肺。﹞治水气在肺﹑喘滿腫脹﹐及大腸風祕气祕。利大小便﹐殺虫﹐﹝有毒。﹞墮胎。﹝辛熱。﹞若濕熱在血分﹐胃弱气虛者禁用。諸證應用藥物﹐和平而神良者不少﹐何必用此毒物哉﹗東垣戒人勿用。﹝宜信。﹞有黑白二種﹐黑者力速﹐取子舂去皮用。﹝得木香﹑漧薑良。﹞

一五一﹑威靈仙

﹝味苦辛鹹﹐气溫﹐入膀胱經。忌茶茗面。﹞辛泄气﹐鹹泄水﹐此風藥之善走者也﹐能宣五臟﹐通行經絡。治痛風頑痺﹑﹝一味可治。﹞中風﹑頭風﹐﹝辛能散邪。﹞去腹內冷滯﹑心膈痰水﹑一切黃膽浮腫濕證﹐﹝鹹能泄水。﹞化瘕積聚。﹝咸能軟堅。﹞凡病風濕痰飲﹐﹝采得根﹐陰榦搗末﹐空腹酒調服二錢﹐可加至六錢﹐微利兩行﹐則病除停藥。﹞其性峻利﹐气壯者服之﹐有捷效。久服損眞气﹐虛弱者宜以調補藥兼之﹐否則

一五二﹑百部

﹝味苦微溫。取肥實者﹐竹刀劈去心皮﹐酒浸焙用。﹞潤肺散熱﹐淸痰下气﹐誠久嗽寒嗽之要藥。﹝天冬治肺熱嗽﹐此性溫﹐治肺寒嗽﹐爲不同也。﹞治傳屍骨蒸﹑疳積﹑疥癬﹑﹝皆有虫﹐味苦能殺。﹞發虱。﹝同秦艽爲末﹐燒煙燻之。﹞脾胃虛者須

一五三﹑茜艸

﹝亦名過山龍。味苦酸﹐微寒﹐入心包﹑肝二經。忌鐵。﹞色赤入榮﹐血中要藥。其性涼﹐故止動血。治勞傷吐衄時來﹐虛熱崩漏不止。其味苦﹐故行滯血﹐療乳癰﹑跌撲血凝﹐消瘀通經。﹝酒煎一兩﹐通經甚效。﹞若气虛脾寒及血少者﹐勿用﹐﹝气虛不能攝血﹐脾虛不能統血。﹞以苦寒傷胃也。

一五四﹑海藻

﹝味苦鹹寒﹐入腎經。反甘艸。﹞咸潤下而軟堅﹐寒行水以泄熱。消瘰﹑癭癅﹑陰﹑結核﹑﹝腹病曰疝﹐凡病曰。音頹。﹞一切堅聚﹐﹝咸以軟堅。﹞通癃閉﹐除水腫。﹝行十二經之濕邪。﹞略洗咸水用。﹝其用在咸﹐不得過洗。﹞

一五五﹑海帶

下水消癭﹐功同海藻﹐而多用可以催生。

一五六﹑昆布

破頑痰﹑結气﹐消水腫﹑瘰﹑陰﹑噎膈。﹝含之咽汁。﹞按昆布之性雄於海藻﹐若多服﹐令人瘦削。

一五七﹑蓖麻子

﹝味甘辛﹐性熱﹐有毒。﹞其力長於收吸﹐故拔病气出外﹐追膿取毒﹐能出有形之滯物。塗口眼歪斜﹐﹝牽正卽去﹐久則反損。﹞下胞孕胞衣。﹝搗塗足主下﹐速洗去﹐不爾﹐則子腸出﹐卽以此膏塗頭頂。﹞只可搗膏外貼﹐決不可服食。﹝用此奏效者甚多。方載本門單方。﹞

一五八﹑鳳仙花

﹝俗名指甲花。其色不一﹐有小毒﹐味微苦﹐性微溫﹐有毒。﹞子名急性子。治產難﹐下胞胎﹐開噎膈﹐化骨硬。﹝俱研末﹐水調服。﹞

一五九﹑白附子

﹝味辛溫﹐有毒﹐入胃經。皺紋有節﹐長寸許﹐炮去皮尖用。﹞性熱純陽﹐能引藥上行﹐去頭面遊風﹐﹝陽明之脈縈於面。﹞消面斑疵。﹝作面脂用。﹞

治中風失音﹑風痺痰厥﹐去濕逐寒﹐小兒急驚之要藥也。但性溫燥﹐凡陰虛似中風證﹐小兒脾虛慢驚﹐並宜切忌。

一六○﹑天名精

﹝味甘辛寒﹐入肺經。根名杜牛膝﹐同功。﹞辛能破血﹐寒能止血。治吐衄﹑痰熱﹑乳蛾﹑喉痺﹑小兒牙緊﹑急慢驚風。﹝痰熱血熱之患。﹞解毒殺虫﹐砂淋血淋﹐﹝方載本門。﹞下瘀血血。﹝破血。﹞而血虧體弱者忌用。

一六一﹑鶴風

﹝味苦辛﹐有小毒。﹞大能殺五臟虫﹐凡蛔﹑蟯虫嚙腹痛。﹝面白唇紅﹐時發時止爲虫痛﹐肥肉汁調末服。﹞是天名精子﹐炒熟則香﹐研末﹐任合丸散用。

一六二﹑藜蘆

﹝味苦微寒﹐入脾﹑胃二經。反細辛﹑芍藥諸參﹑諸酒﹐若同酒卽殺人。畏蔥白。﹞有宣壅導滯之力﹐邪气熱痰﹐閉塞膈上﹐昏迷不省﹐用此以吐之﹐﹝苦爲湧劑﹐入口卽吐﹐吐不止者﹐服蔥湯卽止。﹞卽一時獲效。療蠱毒喉痺。﹝亦須用吐。﹞按藜蘆有毒善吐﹐凡上焦有老痰﹐或中蠱毒﹐止可借其宣吐﹐不然﹐切勿沾口﹐以致大損津液也。

一六三﹑續隨子

﹝一名千金子﹐味辛溫﹐有毒﹐入腎經。研細﹐紙包捶出油。﹞性主攻擊﹐刻不容緩。能行水破血﹐消積聚脹滿﹐利二便﹐通經滯﹐﹝辛溫之用。﹞治蠱毒鬼疰﹑疥癬惡瘡。﹝以毒攻毒。﹞以上諸證﹐各有成病之由﹐當求其本﹐不可槪施。按脾虛便滑者﹐服之必死。﹝此大戟﹑甘遂之屬﹐長於利水﹐用之得法﹐乃爲要藥。﹞

一六四﹑澤蘭

﹝味苦甘辛﹐入肝﹑脾二經。﹞苦泄熱﹐甘和血﹐辛散郁﹐能入血分﹐行而帶補﹐爲婦科要藥。治胎前產後諸血不調﹐破瘀血﹐理月經﹐化瘕﹐除腹痛﹐及產後血瀝腰痛﹐﹝去瘀生新之效。﹞散水腫﹐﹝防己爲使。﹞療撲損﹑頭風目痛﹐﹝血虛有熱。﹞追癰腫瘡膿﹐長肉生肌。﹝行血和血。﹞气味和平﹐諸病悉效﹐服之無偏勝之患。

一六五﹑蒲公英

﹝一名黃花地丁。味甘平﹐入脾﹑胃二經。﹞化熱毒﹐解食毒﹐散滯气﹐消腫核。專治乳癰。﹝乳頭屬厥陰﹐乳房屬陽明。同忍冬煎﹐少入酒服﹐外用搗敷。﹞亦爲通淋妙品。

一六六﹑萱艸

﹝花葉气味甘而涼﹐入心經。﹞《詩》作諼艸。樹此玩此者﹐可解憂思﹐孕婦佩其花﹐可以生男。能利水快膈﹐除煩渴酒疸﹐根治沙淋帶濁﹐﹝搗汁服。﹞

療吹乳乳癰腫痛。﹝擂酒服﹐以渣封之。﹞

一六七﹑山茨菇

﹝味甘辛寒﹐有小毒﹐入胃經。﹞散熱解毒。治癰疽﹑疔瘡﹑瘰﹑結核﹐﹝醋磨頻塗﹐內用酒煎服。﹞解諸毒﹑蛇虫狂犬傷。﹝用酒調服。﹞根與茨菇﹑小蒜相類﹐去殼用。﹝出處州遂昌縣洪山﹐無毛﹐有毛者僞也。﹞

一六八﹑漏蘆

﹝味鹹苦﹐性寒﹐入肺﹑胃﹑大腸﹑小腸四經。﹞咸軟堅﹐苦下泄﹐寒勝熱。治一切風熱惡瘡﹑癰疽﹑痔等毒﹐排膿生肌﹐﹝苦寒。﹞通經﹑下乳﹐療折傷﹐續筋骨﹐止遺溺﹑泄精﹐及預解時行痘疹毒。﹝以寒勝熱﹐又能入陽明也。﹞若孕婦與陰證瘡瘍平塌下陷者﹐禁用。﹝出閩中﹐莖如油麻﹑枯黑如漆者眞。﹞

一六九﹑劉寄奴艸

﹝味苦辛溫﹐入血分。﹞苦能降﹐辛溫能行。主破血下脹﹐通經除。治產後余血﹑小便血淋﹑損傷瘀血。﹝行瘀迅速﹐用爲散﹐或茶或酒調服。﹞搗敷金瘡出血不止﹐療湯火傷。﹝凡湯火傷﹐先以鹽末濃鋪﹐則護肉不壞﹐次以糯米漿調寄奴末﹐雞翎掃上﹐不痛且無痕﹐大效。﹞按气血兩虛﹐脾胃虛泄者勿服。

一七○﹑馬勃

﹝味辛﹐气平。﹞體性輕虛﹐淸肺解熱。﹝東垣普濟消毒飲用之。﹞治喉痺久嗽。﹝肺熱。﹞外用敷一切毒瘡。﹝生濕地朽木上﹐狀如肺肝﹐紫色虛軟﹐彈之粉出﹐取粉用。﹞

一七一﹑蕺

﹝俗名魚鮏艸。味辛气溫﹐入肺經。﹞生下濕之地﹐得陰中之陽。治痰熱壅肺﹐發爲肺癰﹐吐膿吐血之要藥。﹝淸肺。﹞療大腸濕熱盛則爲痔瘡。﹝用此煎湯燻洗﹐滓敷患處﹐以肺與大腸相表裏也。﹞但辛溫散气﹐多服令人气喘。

一七二﹑孩兒茶

﹝味苦澀﹐气寒﹐無毒。﹞淸膈上煩熱﹐化痰生津。

﹝味苦。﹞治金瘡流血﹐及一切諸瘡﹐生肌﹑定痛。﹝茶苦本涼﹐又得土中之陰气﹐能涼血淸熱。﹞又主滲濕收斂。﹝苦能燥﹐澀能斂。用細茶末入竹筒中﹐埋烏泥溝中﹐日久取出﹐搗汁熬成﹐潤者良。雲南暮云陽造之。﹞

一七三﹑敗艸

﹝墻上朝東﹐或茅屋上陳艸﹐久受寒暑雨露﹑日月精華之气﹐解毒滲濕﹐最效。﹞善解痘毒﹐或痘爛﹐膿水不幹﹐癢痛不止。﹝用艸﹐或曬或焙﹐研細敷瘡﹔或襯席間睡於上﹐毒解而瘡卽愈。﹞

一七四﹑蚤休

﹝味苦寒﹐有毒﹐入肝經。﹞其根似肥姜。治驚癇搖頭弄舌﹐一切濕熱瘡毒。﹝或磨酒飲﹐或磨醋服。﹞歌云﹕七葉一枝花﹐深山是我家。癰疽如遇此﹐一似手拈拿。觀此﹐善治癰疽之功見矣。

一七五﹑衛矛

﹝一名鬼箭羽﹐乃天麻之苗。﹞遺邪祟﹐隔瘟疫﹐﹝故名思箭。﹞通月經﹐破結﹐下胎妊﹐消風腫﹐去白虫。但無補益﹐不可多服。

一七六﹑馬鞭艸

﹝味苦寒﹐無毒﹐入肝﹑腎經。﹞破血通經﹐消脹化。治一切楊梅癰疽惡毒﹐殺諸虫﹐除陰腫。﹝煎湯燻洗﹐搗敷患處。﹞按此艸以驅逐爲長﹐瘡證久潰而虛﹐及脾胃弱者﹐斟酌用之。﹝苗葉似菊﹐穗抽似鞭﹐花紫。﹞

一七七﹑水萍

﹝味辛無毒﹐入肺經。﹞輕浮入肺﹐能發揚邪汗。﹝發汗甚於麻黃。﹞治一切風濕癱瘓﹐﹝浮萍一味﹐蜜丸酒服。﹞利小便﹐消水腫﹐﹝气化及於州都。﹞止膚癢瘡癩。﹝煎汁浴。背面俱靑而小者名藻﹐面靑背紫者名萍。入藥用萍﹐七月半采﹐曬榦研末用。﹞體虛者禁用。

一七八﹑茵芋

﹝味辛苦微溫﹐有小毒。﹞治風濕拘攣痺痛。﹝辛散風﹐苦燥濕。

古方治風癇風痺﹐多用之。莖赤﹐葉如石橊短濃﹐莖葉炙用。﹞按血虛似中風者﹐宜與溫補

一七九﹑大靑

﹝味苦鹹大寒﹐入心﹑胃二經。﹞治天行時疾﹑熱狂陽毒發斑﹐﹝熱甚傷血﹐裏實表虛則發斑﹐同犀角用。﹞療黃膽﹑熱痢﹑癰腫﹑丹毒﹑喉痺﹑煩渴。﹝寒勝熱也。﹞脾胃虛弱泄瀉者勿用。﹝處處有之﹐髙二﹑三尺﹐莖圓葉長﹐葉對節生﹐八月開小花成簇﹐實大如椒﹐色赤﹐用莖葉。﹞

一八○﹑黃藥根

﹝色黃味苦﹐無毒﹐入肺﹑肝二經。﹞外科多用治咽喉痺塞﹐﹝經曰﹕一陰一陽結爲喉痺。一陰者少陰君火也﹐一陽者少陽相火也﹐解君火則相火自不妄動而愈。﹞療諸惡瘡疽﹑蛇犬咬傷。﹝生搗取汁﹐可含可塗。﹞子肉味酸﹐消癭甚捷﹐﹝浸酒飲。﹞見效卽止﹐否則項縮。

一八一﹑薺

﹝味甘性寒﹐入肺﹑胃二經。﹞和中止嗽﹐﹝寒利肺。﹞解百藥毒。﹝甘也。﹞治消渴彊中﹑﹝溫癥下消﹐莖長興盛﹐不交精出﹐名彊中。消渴之後﹐發爲癰疽。﹞癰腫疔毒。

一八二﹑山柰

﹝味辛气溫﹐入胃經。﹞溫中辟惡。治心腹冷痛﹑寒濕霍亂﹑風虫牙痛。生廣中﹐根葉皆如生薑﹐入合諸香。

一八三﹑紫花地丁

﹝味辛苦而寒。﹞治癰疽﹑發背﹑疔腫﹑瘰﹑無名腫毒。

一八四﹑甘松香

﹝味甘气溫﹐入脾經。﹞芳香理气﹐能開脾郁。治腹滿痛﹑齒﹑腳膝气腫。﹝煎湯淋洗。﹞但芳香散气﹐多用暈人。

一八五﹑地膚子

﹝味苦寒﹐無毒﹐入脾經。﹞益精彊陰。入膀胱﹐除虛熱﹐利小便﹐療淋疝﹐散惡瘡﹐去皮膚風熱﹐﹝煎湯洗。苦燥濕﹐寒勝熱。﹞治目雀盲澀痛。﹝頻頻煎洗﹐滋陰之效。﹞葉如蒿﹐莖赤﹐子類蠶砂。

一八六﹑石韋

﹝味苦甘微寒﹐入肺經。﹞淸肺金以滋化源﹐故通膀胱而利水道。治五勞﹑﹝淸熱。﹞崩淋﹑發背。﹝炒末﹑冷酒調服。﹞生石陰。﹝柔韌如皮﹐背有黃毛﹐去

一八七﹑天仙藤

﹝味苦气溫﹐靑木香藤也。﹞疏气活血﹐治妊娠水腫。﹝天仙藤散﹐治妊娠子腫。﹞葉似葛而小﹐有白毛﹐根有須﹐四時小凋。

一八八﹑煙艸

﹝味辛气溫﹐有小毒。﹞治風寒濕痺﹐行滯气停痰﹐辟山嵐瘴霧。其气入口﹐卽周一身﹐令人通體俱快﹐似乎通气血而暢榮衛者矣。人以代茶代酒﹐終身不厭﹐厭則病來﹐嗜則病去。然火气燻灼﹐陰虧者﹐更損神耗血﹐人身不覺耳。

一八九﹑薴麻根

﹝味甘气寒而無毒。﹞補陰解熱﹐破瘀涼血。治時疫熱渴狂叫﹑胎動下血﹑諸淋血淋﹑﹝寒能勝熱﹐涼血之功。﹞赤遊丹毒﹑癰疽發背﹑金瘡折傷。﹝內煎服﹐外搗貼。﹞汁能化血爲水。皮與產婦作枕﹐止血暈﹔安腹上﹐止血气痛。﹝散瘀之功。﹞

服金石藥燥熱﹐飲下立除。

一九○﹑淩霄花

﹝味酸气寒﹐入心包肝經。一名紫葳。﹞入厥陰血分﹐能去血中伏火。治崩帶瘕﹑產後餘疾﹑血閉﹑血淋﹑風癢。﹝破血去瘀﹐涼血﹑活血之功。﹞女科多用﹐孕婦忌之。﹝藤生花﹐開五瓣﹐黃赤有點﹐不可近鼻﹐聞能傷腦。﹞

一九一﹑景天

﹝一名愼火艸。味苦酸﹐無毒﹐入心經。﹞大寒純陰之品﹐入離宮而淸熱毒。療火瘡﹐治遊風﹑﹝煎湯浴。﹞金瘡蛇傷俱效﹐熱邪蠱毒並除。按中寒者服之大害﹐惟外塗不妨耳。

一九二﹑蘆薈

﹝味苦寒﹐無毒﹐入心﹑肝﹑脾三經。﹞稟陰寒之气﹐能除一切邪熱。明目﹐除驚﹐﹝瀉火﹞。療五疳﹐殺三虫。﹝濕熱所致﹐寒除熱﹐苦燥濕。﹞按性寒﹐脾

一九三﹑蘆茅根

﹝味甘寒﹐無毒﹐入脾經。﹞甘益胃﹐寒除火。治噎膈﹑反胃﹑消渴﹑嘔逆﹑﹝皆胃熱之患。﹞傷寒內熱﹐止小便頻數。﹝亦有屬熱者。﹞按性寒﹐以上諸證屬寒者﹐切勿誤用。﹝根取土之中者﹐若露出水面者損人﹐筍性更佳。花白﹐名蓬茸﹐主霍亂危急﹐煮汁吞飲卽安。﹞

一九四﹑捲柏

﹝俗名萬年松。味辛甘溫平﹐微寒。﹞通經脈。治瘕淋結﹐﹝宜生用以破血。﹞療脫肛腸風及一切血熱妄行。﹝宜炙用以止血。﹞生石上拳攣如雞足。

一九五﹑蘭葉

﹝味辛平﹐無毒﹐入肺經。﹞開胃淸肺﹐散瘀消痰﹐﹝肺气結﹐辛平散之﹔胃痰癖﹐芳香除之。﹞利水止渴﹐﹝肺气淸也。﹞生津潤膚。﹝火不克金之效。﹞按蘭淸芳﹐能淸辛金﹐建產爲上﹐江浙次之﹐但今不恆用耳。

一九六﹑王瓜

﹝卽土瓜根。味苦寒﹐無毒﹐入心肺膀胱三經。﹞瀉熱﹐除毒﹐燥濕。治天行熱疾發狂﹑遺尿黃膽﹐﹝搗汁飲。﹞化血結堅﹐瘀血月閉﹐﹝破血。﹞去濕脾﹐散癰疽﹑下痢赤白雜來﹐﹝濕熱。﹞利二便﹐﹝利水。﹞下乳汁﹐﹝單服。以上俱宜根煎服。﹞療傷寒發斑。﹝調伏龍肝末服。﹞根似栝蔞﹐味如山藥﹐根子通用﹐惟少爲奇﹐多則吐下

卷十七本艸﹝中﹞

竹木部

一九七﹑淡竹葉

﹝味甘淡﹐微寒﹐無毒﹐入心﹑脾二經。﹞气味輕淸。除上焦煩熱﹐﹝葉生竹上﹐故治上焦。﹞療咳逆喘促﹐消痰止渴﹐﹝涼心經﹐淸肺胃。﹞解熱狂喉痺﹑虛煩不眠﹐止吐血﹐利小水﹐﹝寒涼之效。心熱退﹐故小水亦淸。﹞中風失音﹐小兒驚癇。

﹝痰熱。﹞竹能損人﹐中病卽止﹐多服壞胃。

一九八﹑竹茹

﹝味甘微寒﹐入胃經。﹞𨿽與竹葉同本﹐然得土气居多。治噎膈嘔逆﹑胎前惡阻﹐﹝因胃熱者宜用。﹞療吐衄崩中﹑﹝血熱。﹞肺痿唾膿﹑小兒癲癇﹑﹝淸火。﹞

胎動不安。﹝涼胎气。﹞按皮入肺﹐主治上焦。﹝刮去靑皮﹐用第二層。﹞

一九九﹑竹瀝

﹝味甘﹐性寒而滑。﹞養血補陰﹐消風降火。﹝竹之有瀝﹐猶人之有血也﹐故補陰淸火。﹞治中風口噤﹑小兒驚癇﹑﹝由陰虛火旺﹐煎熬津液成痰﹐壅塞气道經絡﹐以致拘攣。仗此流利淸涼﹐則熱痰去﹐而諸證自痊。爲中風要藥。﹞胸中煩悶口渴﹑孕婦不安。﹝妊娠苦煩名子煩﹐服竹瀝或加茯苓。﹞若胃虛腸滑﹑寒痰﹑濕痰﹐不可用﹔卽用﹐加薑汁佐之。

二○○﹑天竹黃

﹝味甘微寒﹐入心肝經。﹞涼心經﹐去風熱。治中風不語﹑客忤驚癇﹐﹝化風痰熱痰。﹞養心明目。﹝寒除虛火。﹞功與用竹瀝相仿﹐但性稍緩﹐無寒滑之患。出海南﹐大竹之津气結成。﹝卽竹內黃粉﹐片片如竹節者眞。

二○一﹑雷丸

﹝味苦寒﹐有小毒﹐入胃大腸經。﹞惟治男子﹐不治女人。消積殺虫﹐﹝小兒宿食生虫﹐作膏與食。﹞並療胃中實熱﹑痰火癲狂﹑百邪惡气。﹝稟竹之餘气﹐得霹靂而成﹐故名雷丸。﹞擇肉之白者可用﹐赤者殺人。甘艸水浸一夜﹐去皮﹐酒拌蒸。

二○二﹑荊藶

﹝味甘平﹐入胃經。﹞除風熱﹐化實痰﹐﹝虛痰用竹瀝。﹞開經絡﹐行气血。治中風失音﹑痰迷﹝寒痰。﹞驚癇﹑眩運煩悶﹐爲去風化痰妙藥。﹝熱多用竹瀝﹐寒多用荊瀝﹐並宜薑汁助送﹐則不凝滯。牡荊俗名黃荊﹐截取一尺﹐用火炙﹐取汁用。

二○三﹑肉桂

﹝味辛甘﹐性大熱﹐有小毒﹐入肝﹑腎﹑命門三經。﹞益陽消陰﹐補相火。﹝兩腎中間乃眞火也﹐人有此火﹐則糟粕化而脾腎旺矣。﹞治沈寒痼冷﹑臍腹腰足冷痛﹐通血脈﹐導百藥﹐﹝辛能散﹐熱能行。﹞抑肝扶脾﹐﹝木盛克土﹐辛散肝風﹐甘益脾土。﹞脾虛惡食﹐﹝命火不足﹐不能生土。﹞濕盛泄瀉。﹝土爲木克﹐不能防水。﹞降虛火﹐補下焦元陽﹐﹝同參附﹑地黃用。﹞化產後瘀血腹痛﹐及痘疹虛寒不起。﹝同當歸﹑川芎用。﹞

利關節﹐托癰疽﹐﹝能引血成膿。﹞截瘧疾﹐﹝將發時用錢余噙口中。﹞通經墮胎。﹝辛熱能動血也。﹞出交趾者爲上﹐次出嶺南桂州。以肉濃气香﹑色紫﹑甘多辛少者佳。去粗皮用。﹝其毒在皮。﹞忌生蔥。臨用方銼﹐見火無功。

二○四﹑桂心

﹝入心﹑脾二經﹐用桂重去外皮﹐取肉用。﹞苦入心﹐辛走血。

治腹內冷痛﹑﹝辛熱。﹞九種心疼。﹝邪正相激﹐故令心疼。﹞托癰疽痘瘡﹐﹝灰塌凶證同丁香用。﹞補旁傷﹐健腰膝﹐﹝胃肝兩足。﹞療風痺﹐﹝養肝。﹞化噎膈。﹝補火。﹞功用與桂相同﹐惟入心脾爲多。

二○五﹑桂枝

﹝味辛甘﹐气溫﹐入膀胱﹑肺二經。﹞味薄體輕﹐升浮樹巓﹐故上行頭目﹐橫行手臂。治傷寒寒熱無汗﹑﹝調和榮衛﹐邪無所容﹐遂自汗而解﹐亦惟有汗者宜之。若無汗﹐當以發汗爲主。故曰﹐無汗不得服桂枝﹐有汗不得服麻黃也。﹞中風自汗。﹝此屬陽虛﹐用之爲君﹐佐以白芍甘艸﹐加姜棗爲桂枝湯﹐能和榮實表﹐非桂枝能閉汗孔也。

﹞療手足痛風﹑﹝痛風有風痰﹑風濕﹑濕痰﹑濕熱﹑瘀血﹑气虛﹑血虛之異﹐隨證立方﹐加桂枝作引經。﹞胸脇疼痛。﹝脇屬肝﹐桂能平肝。﹞按桂性偏陽﹐不可誤投。如陰虛及一切血證無表寒者﹐均當忌之。

二○六﹑茯苓

﹝味甘淡平﹐無毒﹐入心﹑腎﹑脾﹑胃﹑小腸五經。﹞假松脂之餘气﹐得坤濃之精英﹐爲脾家要藥。益脾﹝甘溫。﹞除濕﹐﹝淡滲。﹞入肺瀉熱﹐﹝气白入肺。﹞

而下通膀胱以利水。﹝上行入肺﹐以淸化源﹐而後下降利水﹐使熱從小便出也。﹞調榮﹝血﹞理衛﹝气﹞定魄﹝淸肺以藏魄。﹞安魂。﹝養肝以藏魂。﹞除咳嗽﹑﹝保肺。﹞驚悸﹑﹝心肝不足。﹞心下結痛﹑膈中痰水﹑﹝脾虛。﹞嘔吐﹝胃經濕熱。﹞口燥。﹝胃火。﹞療水腫﹑淋瀝﹑泄瀉﹑﹝滲濕。﹞遺精。﹝益心腎之功﹑若腎水虧寒者﹐又所忌用。﹞小便結者能通﹐多者能止。﹝濕除自止。﹞生津止渴﹐﹝濕熱去則津生。﹞補陽安胎。﹝胎系於脾﹐脾健則胎安。﹞按茯苓補少利多﹐多服損目。陰虛者﹐久弱者﹐不宜服。若多用人乳拌曬﹐以減痰滲之勢﹐亦能補陰茯苓皮功專行水。治腰以下水腫膚脹。﹝五皮散用之。﹞

赤茯苓專利濕熱﹐全無補益。痘瘡灌漿時﹐赤白二種俱忌服。

二○七﹑茯神

主治略同茯苓﹐惟入心之用多。開心益智﹐安魂養神。治心虛驚悸﹑怔忡健忘。卽茯苓抱根生者﹐﹝以其抱心﹐故能補心。﹞去木用。茯神心木﹐名黃松節﹐療偏風斜﹑諸筋攣縮。﹝心木一兩﹑乳香二錢﹐石器炒研﹐每服二錢﹐木瓜湯下﹐治一切筋攣疼痛。乳香伸筋﹐木瓜舒筋也。﹞

二○八﹑琥珀

﹝味甘平﹐入心﹑肺﹑脾﹑小腸四經。﹞松脂入土﹐千年而成﹐寶也。寧心定魄﹐﹝成於坤象。﹞消瘀血﹐破瘕﹐﹝色赤入血﹐同辛溫藥用。﹞生肌肉﹐﹝斂澀。﹞利小水﹐﹝味淡淸肺。﹞治五淋﹐﹝淡滲也。﹞燥脾土﹐﹝甘能補土。﹞明目磨翳。以摩熱拾芥者眞。﹝市人以靑魚枕僞之﹐亦能拾芥﹐宜辧。﹞用柏子仁末入瓦鍋同煮﹐搗末用。

二○九﹑松節

﹝味苦﹐性溫。﹞主治骨節間風濕作痛。﹝以節入節。﹞浸酒更良。松脂苦甘性燥﹐祛風去濕﹐生肌止痛﹐熬膏多用之。塞牙孔殺虫。

松毛煮汁釀酒﹐亦治風痺腳痛﹐能生毛髮。懸掛辟瘟疫气。

子味甘气溫﹐性和無毒。補少气虛弱﹐兼驅風痺﹐補精﹝味甘。﹞補形。﹝气溫。﹞久服輕身延年﹐惟此足以當之。

二一○﹑柏子仁

﹝味甘性平無毒﹐入心﹑肝﹑腎三經。畏菊花﹐炒去油。﹞芬芳則脾胃所喜﹐潤澤則肝腎俱宜。養心﹑滋腎﹑助脾﹑舒肝。﹝香能舒脾﹐又入肝經气分。﹞

益智寧神﹐平驚辟邪﹐﹝養心。﹞聰耳明目﹐﹝腎足。﹞益血止汗﹐﹝養心生血﹐汗爲心液。﹞悅顏色﹐澤皮膚﹐﹝心腎交灌。﹞潤大腸﹐利虛祕。﹝潤滑。﹞按柏子仁𨿽能滋陰養血﹐若欲培補根本﹐乃非所長。若痰多與瀉者勿服。

二一一﹑側柏葉

﹝味苦性寒﹐入肝經血分。﹞滋陰涼血。凡血熱妄行﹑吐衄崩淋﹐服之立止。﹝柏屬金﹐可以制木。須炒黑用﹐可以止紅。﹞療歷節疼痛。﹝日輕夜重名白虎歷節風﹐亦風寒濕所致。﹞取側者﹐宜酒。﹝木皆向陽﹐柏向西﹐堅勁不凋﹐多壽之木﹐故元旦飲椒柏酒以增壽辟邪。﹞

二一二﹑枸杞子

﹝味甘微溫﹐入肝﹑腎二經。﹞味重而純﹐故能補陰﹔陰中有陽﹐故能補气。添精髓﹐﹝補之以味。﹞彊筋骨﹐﹝肝主筋﹐腎主骨。﹞補勞傷﹐﹝同地黃用。﹞

去風﹝養肝。﹞明目﹐﹝目爲肝竅﹐瞳人屬腎。﹞利大小腸﹐﹝陰潤。﹞治嗌漧消渴。﹝滋腎水足。﹞但性滑潤﹐脾弱泄瀉者﹐必以苓術相佐。以甘州所產紅潤少核者良﹐酒浸搗用。葉名天精艸﹐苦甘而涼﹐淸上焦心肺客熱﹐代茶止消渴。

二一三﹑地骨皮

﹝味甘寒﹐入肝﹑腎三焦﹑膽四經。﹞補正气﹐涼血及骨﹐使精气充足﹐而邪火自退。﹝與芩﹑連﹑知柏苦寒傷胃者不同。﹞治五內邪熱﹑有汗骨蒸﹐﹝丹皮退無汗骨蒸。﹞除在表風邪﹑﹝肝熱生風﹐非外感之風也。﹞頭風﹝熱退風息﹐肝腎同治。﹞

脇痛﹐﹝淸肝。﹞療咳嗽﹐﹝淸肺。﹞退肌熱﹐﹝凡風寒散而未盡﹐作潮往來﹐非柴葛能治﹐用地骨皮走表﹐又走裏﹐而浮游之邪自散。﹞一切血虛勞熱。﹝佐以靑蒿。﹞甘艸水浸用。中寒

二一四﹑山梔子

﹝味苦寒﹐入心﹑肺﹑胃﹑三焦四經。﹞輕飄象肺﹐圓赤似心﹐瀉心肺之邪熱﹐使之屈曲下行﹐從小便出。﹝非利小便也﹐乃肺淸而气化行矣。﹞治實熱﹐同三黃之類﹔﹝暫宜生用。﹞肺熱鼻衄﹐同生地﹑丹皮之類。﹝宜炒黑用。﹞劫心胃火痛﹑﹝宜薑汁拌炒用。﹞胸中郁熱﹑懊不眠﹑﹝去皮用。﹞肌表邪熱。﹝畱皮用。﹞療吐血﹑血淋﹑血痢﹐﹝凡血證不可單用寒涼。治實火之血﹐能順气則血自歸經﹔治虛火之血﹐能養正則气自攝血。﹞解消渴﹑﹝熱郁。﹞風熱目疾﹑﹝肺熱。﹞熱厥﹑﹝厥有寒熱二證。﹞黃膽﹑﹝加茵陳﹐去濕熱。﹞嘔噦﹑﹝屬胃熱者薑汁炒。﹞瘀血腹痛。﹝同元胡索用。﹞亦外治面赤﹑湯火瘡瘍腫痛。﹝皮腠屬肺。﹞按苦寒損胃﹐無火邪者勿用。

二一五﹑黃柏

﹝味苦大寒﹐入腎經。﹞沈陰下降﹐瀉膀胱有餘之相火。﹝尺脈洪大有力﹐可炒黑暫用。﹞除濕淸熱﹐治諸痿癱瘓﹑徧體疼痛﹑﹝合蒼朮﹐名二妙散﹐爲治痿妙藥。若病在腰膝以下﹐加川牛膝﹐名三妙散。﹞水腫﹑黃膽﹑﹝濕熱。﹞便閉﹐﹝用利水藥不效者﹐所謂無陰則陽無以化也。東垣制滋腎丸﹐黃柏﹑知母各一兩﹐酒洗焙研﹐加肉桂一錢二分爲丸﹐妙方。﹞療熱痢﹑痔血﹑腸風﹑﹝皆屬濕熱﹐宜炒黑用。﹞諸瘡痛癢﹑頭瘡﹑﹝研末敷之。﹞口瘡﹐﹝蜜炒研含﹐不效﹐宜用反治之法﹐參﹑朮﹑甘艸加漧薑﹐甚者加附子或噙桂﹑附﹐引火歸元。﹞殺虫安蛔。﹝苦也。﹞按黃柏苦寒﹐昔人稱其補陰者﹐以熱去則陰不受傷耳。乃不問火之虛實﹐見龍雷之相火一發﹐以知柏爲滋陰﹐而不知天陰則雷火愈發﹐得太陽一照﹐火皆潛藏﹐當從其性而伏之﹐正所謂甘溫能除大熱也。或上焦有熱證以拒之﹐宜用桂附冷服﹐下咽之後﹐熱性發﹐可引火以自歸也。若元陽旣虛﹐而又用此苦寒﹐則脾胃壞﹐飲食減﹐泄瀉作﹐生機遏絕﹐可悲也乎﹗

二一六﹑山茱萸

﹝卽棗皮。味酸微溫﹐入肝﹑腎二經。酒潤﹐微火焙研。﹞味濃固精﹐味酸滋肝﹐性溫而潤﹐故於水木多功。彊陰助陽﹐﹝肝腎足也。﹞定五臟﹐通九竅﹐﹝精气足則九竅通利。﹞暖腰膝﹐縮小便﹐﹝肝腎足也。﹞止遺泄﹐﹝味酸澀。﹞聰耳﹝耳通腎。﹞明目﹐﹝瞳人屬腎﹐精气充滿。﹞澀帶濁﹐調經收血。﹝酸以斂之。﹞惟便澀陽旺者忌

二一七﹑杜仲

﹝味辛甘﹐入肝﹑腎二經。惡元參。制法詳下。﹞甘溫能補﹐微辛能潤﹐色紫入肝經气分﹐潤肝燥﹐補肝虛。子能令母實﹐故兼補腎健筋﹝肝充。﹞壯骨。﹝胃足。﹞治腰膝酸痛﹐﹝腰者腎之府﹐膝者筋之府﹐二者軟痛屬腎虛。每日用杜仲一兩﹐半酒半水煎服﹐待痊方止﹐永不復發。﹞暖子宮﹐止夢遺﹐療小便餘瀝﹑胎漏﹑胎墮﹐﹝方載保胎門。﹞皆气溫性固之效。﹝欲補腎﹐鹽水炒。欲補筋骨﹐酒炒。欲祛濕痺﹐薑汁炒。按杜仲性溫而不助火﹐可以久服。功專補腎腫﹐直走二經气分﹐牛膝直走二經血分﹐熟地補二經精髓之內﹐續斷補二經曲節之間﹐故數味相須﹐爲筋﹑骨﹑气﹑血佐使以成功也。若腎經火熾者勿用。﹞

二一八﹑女貞實

﹝味苦性平﹐入胃﹑腎二經。﹞稟天地至陰之气﹐淩冬不凋。

益肝腎﹐﹝能養陰气。﹞解煩熱﹑骨蒸﹑虛汗﹑消渴﹐﹝能平陰火。﹞安五臟﹐彊腰膝﹐烏髭發﹐明耳目。﹝腎足之效。﹞冬至采﹐酒蒸用。按脾胃虛寒﹐久服作泄。

二一九﹑桑白皮

﹝味甘微辛﹐气寒﹐入肺經。蜜炙用。﹞瀉肺經有餘之火邪。﹝火去則肺安﹐故云益气。﹞止咳嗽﹑喘滿﹑唾血﹑熱渴﹐﹝皆肺火也。﹞利二便﹐﹝肺與大腸相表裏﹐又系水之髙源﹐肺淸則二經自安。﹞寬腫脹﹐﹝水利。﹞行水淸痰。﹝肺中有水﹐則生痰而作嗽﹐除水气正所以瀉其子也。﹞但气虛及風寒作嗽者愼用。分之爲綫﹐可縫

二二○﹑酸棗仁

﹝味酸平﹐入肝﹑膽﹐兼入心﹑脾四經。﹞甘酸而潤。﹝凡仁皆潤。﹞補肝膽而醒脾土。﹝炒熟酸溫﹐香則醒脾。﹞治膽虛不眠﹑心虛自汗﹐﹝肝虛則膽亦虛﹐肝不藏魂故不寐。汗爲心液﹐心虛則驚悸而易汗。﹞解渴除煩﹐﹝斂陰生津。﹞安神養血﹐﹝補心。﹞補脾嗜食﹐﹝補心火﹐生脾土。﹞並療多眠。﹝多眠﹐膽實有熱﹐宜生研末調服。不眠﹐膽虛有寒﹐宜炒用。﹞按肝膽二經﹐實而有熱勿用﹐以其能收斂也。﹝炒研用﹐若經日久

二二一﹑豬苓

﹝味甘淡平﹐入腎﹑膀胱二經。去皮用。﹞甘助陽﹐淡利竅。通淋﹐消水腫﹐除濕﹐理香港腳﹐解傷寒濕熱﹑胎腫子淋。﹝皆利濕之功。﹞然耗津液﹐多服昏目。

二二二﹑濃朴

﹝味辛苦﹐气大溫﹐入脾﹑胃二經。薑汁炒。﹞辛散結﹐苦瀉熱﹐溫散寒。瀉實滿﹐﹝同積實﹑大黃用﹐消痰下气﹐苦以降也。﹞散濕滿﹐﹝同蒼朮﹑橘紅用﹐平濕土之太過﹐辛而溫也。﹞治反胃﹑嘔逆﹑瀉痢﹑冷痛霍亂﹐﹝俱胃經寒濕之患。﹞溫胃暖脾﹐化宿食﹐去結水﹐破瘀血。﹝辛溫散滯之功。﹞然但可施於元气未虛﹑邪气方熾之時﹐若虛人﹑孕婦﹐並所忌耳。

二二三﹑檳榔

﹝味苦辛气溫﹐入胃﹑大腸二經。忌見火。﹞辛破滯﹐苦伏虫﹐溫散邪﹐墜气至於極下。攻堅﹐去脹﹐消食﹐殺虫﹐下水﹐截瘧。治痰癖﹑結﹑瘴癘﹑痢疾﹑水腫﹑大小便气祕﹑裏急後重。﹝悉辛溫之功。﹞形如雞心﹐破之作錦紋者良。﹝嶺南多瘴气﹐以檳榔代茶可解。若地無瘴气及气虛下陷者﹐所當避之。﹞

二二四﹑川椒

﹝味辛性熱﹐有毒﹐入肺﹑脾﹑胃三經。閉口者殺人。﹞稟純陽之气﹐下達命門﹐益下而不衝上。蓋導火歸元﹐溫脾暖胃。治三焦沈寒冷痼﹐消食除脹。療心腹冷痛﹑泄瀉﹑嘔吐﹑水腫﹑痰飲。暖腰膝﹐縮小便﹑﹝皆補火之效。﹞陰汗﹑泄精﹐﹝下焦虛寒。﹞堅齒﹐明目﹐﹝能去翳膜。﹞通血﹐安蛔﹐腎气上逆﹐﹝性能下行。﹞溫補下焦﹐﹝每日吞二十粒﹐最妙。﹞最殺傳屍勞虫。﹝研爲末﹐每日米飲下三錢﹐服至斤許虫自吐出。﹞去目微炒用。若陰虛火旺﹐肺胃熱者忌服。

二二五﹑椒目

﹝卽川椒子。味苦辛。﹞專行水道﹐不行穀道。治水蠱﹐除脹﹐定喘﹐﹝行水。﹞斂汗。可塞耳療聾。

二二六﹑胡椒

﹝味辛大熱﹐有毒﹐入胃﹑大腸二經。﹞辛熱純陽﹐暖胃快膈﹐善走气分﹐溫中下气。治寒痰﹑食積﹑腸滑冷痢﹑陰毒腹痛﹑吐酸水﹑嘔逆﹑脹滿。﹝胃寒之患。﹞殺一切魚肉毒。食料宜之。多食動火﹐發痔瘡髒毒﹐齒痛目昏。

畢澄茄一類二種﹐主治略同。

又一種花椒﹐肉薄色黑﹐專於殺虫。治幹疥虫癬。外科用之﹐不作湯服。

二二七﹑吳茱萸

﹝味辛苦﹐大熱﹐有小毒﹐入脾﹑胃﹑肝三經。鹽湯泡數次用。﹞辛散燥熱﹐潤肝暖脾。治腸胃久瀉﹑心腹寒痛﹑及小腹陰毒切痛﹑厥陰頭痛﹑嘔逆吞酸。﹝亦有宜降火淸痰﹐俱用此作向導。以上諸癥﹐悉屬寒。﹞療痞滿﹑食積噎膈﹑﹝胃冷。﹞

香港腳水腫﹑﹝苦澡濕。﹞口舌生瘡。﹝爲末﹐醋調貼足心﹐引熱下行。﹞陳者良。止嘔﹐﹝黃連水炒。﹞治疝﹐﹝鹽水炒。﹞治血。﹝醋炒。﹞

二二八﹑皂角

﹝味辛鹹溫﹐有小毒﹐入肺﹑肝﹑胃三經。去粗皮及弦與子﹐酥炙用。﹞辛溫能散﹐咸能軟堅﹐通上下關竅。﹝用末吹鼻。﹞搜風﹐﹝金勝木﹐燥勝風。﹞善吐風痰﹐﹝皂角末五錢﹐白礬二錢半﹐每用一錢﹐溫水調灌﹐卽昏迷者吐痰而醒。﹞可下結糞。﹝以末入蜂蜜煉緊﹐捏成導箭﹐插入穀道﹐卽下。﹞治咽喉痺塞﹐﹝爲末吹之。﹞辟邪逐疫﹐﹝合蒼朮焚之。﹞散腫消毒﹐﹝塗之敷之。﹞殺虫下胎﹐療脫肛腫痛。﹝燒煙燻之。﹞可入丸散﹐不入湯藥。若似中風﹐由於陰虛者禁之。

皂角刺治潰瘍。能引諸藥直達瘡處成功。其性鈍利﹐爲癰疽﹑妒乳﹑疔腫未潰之神藥。凡瘡已潰﹐及孕婦俱忌之。嫩刺﹐米醋熬﹐塗癬有效。

皂角子功用與皂角同﹐通大便燥結。﹐存性用。﹝取辛以潤之之義。﹞

又有一種皂﹐小如豬牙者﹐功用與大皂角同﹐但遜猛烈耳。治齒﹐取積。作散熬膏。可療腫痛。

皂角樹性能消鐵﹐不可燒爨。若不結皂角者﹐鑿孔﹐入鐵封之﹔結而不落者﹐以艸繩

二二九﹑肥皂

﹝味辛气溫。﹞除風濕﹐去垢膩。﹝澡身妙。﹞療一切無名腫毒﹐有奇功。﹝凡腫毒用生肥皂﹐去子弦﹐搗爛﹐以釅醋和敷﹐不愈再敷﹐奇驗。若倉卒無藥者﹐

二三○﹑棕櫚

﹝卽棕也。味苦性澀。﹞苦能瀉熱﹐澀可收脫。燒黑﹐﹝存性。﹞善止血。﹝凡紅﹐見一切黑者卽止。﹞治吐衄下血﹑﹝同側柏﹑捲柏燒黑﹐或飯丸﹐或煎服﹐能止遠年下血。﹞血痢崩帶。一切失血久而多者﹐初起未可遽用。﹝年久敗棕尢良。宜與發灰同用。﹞棕子九月采﹐陰漧入劑﹐其功用與棕同。亦宜炒黑用。

二三一﹑枳實

﹝味苦酸﹐微寒﹐入肝﹑脾二經。麩炒。﹞性實暴猛﹐功能破气。除心腹痞滿﹑停痰﹐消宿食堅積﹐逐瘀血﹐祛滯气﹐解傷寒結胸﹐去胃中濕熱。﹝悉气行之效。﹞佐白朮﹐治虛脹﹔助大黃﹐下實邪。但損眞元﹐無宿滯而气虛者勿用。

二三二﹑枳殼

﹝气味功用﹐與枳實同﹐但性稍緩耳。﹞枳實性重﹐多主下行破堅﹔枳殼气輕﹐多主上行破气。利關節﹐止嘔逆﹑痰結﹑咳嗽﹐開胸脇脹痛﹑水腫﹑濕瀉﹑痢疾後重﹐療腸風食積。﹝气行俱痊。﹞但苦泄辛散﹐惟利肺气之有餘﹐寬大腸之壅滯而已。若虛怯者﹐最忌之。

二三三﹑槐角

﹝味苦酸寒﹐入肝﹑大腸二經。微炒用。﹞苦寒純陰﹐兼淸心﹑肺﹑脾﹑肝﹑大腸之火。治心腹熱痛﹑目赤熱淚﹐﹝淸肺止淚。﹞止吐衄﹑﹝舌出血﹐爲舌衄﹐炒研摻之。﹞腸風﹑崩漏﹑痔瘡下血﹑赤痢。﹝涼血之效。﹞療疳虫﹑陰瘡﹑濕癢一切楊梅癰疽惡毒。﹝血熱生風之患。﹞墮胎而善催生。﹝酒吞七粒。﹞

花味更苦﹐功用與槐角同﹐而淸熱尢效。

枝主洗瘡。

皮主浴爛瘡。

根主噙喉痺。

葉煎湯﹐治小兒驚癇﹑壯熱﹑疥癬﹑疔腫。

按槐性陰寒﹐脾胃虛寒作瀉﹑陰虛內熱者忌服。

二三四﹑苦楝子

﹝味苦寒﹐有毒﹐入脾﹑肺二經。﹞性苦寒﹐能入肝舒筋﹐引心包相火﹐從小腸而下﹐爲疝气要藥。﹝去濕熱也。﹞殺三虫疥癩﹐亦治瘟疫犯躁。﹝苦寒。﹞脾胃虛寒者大忌。

根味更苦﹐殺諸虫﹐尢善逐蛔。若酒和塗疥癬甚良。川產者良﹐酒蒸。﹝寒因熱用。﹞

二三五﹑蔓荊子

﹝味苦辛﹐入肝﹑膀胱二經。﹞气淸體輕﹐所主者在風木之藏。治頭痛﹑腦鳴﹑﹝太陽脈絡於腦。﹞目赤﹑﹝肝熱。﹞齒痛﹑﹝上下齦﹐屬陽明。風熱故痛。﹞筋絡拘攣。﹝筋屬肝﹐能去寒熱濕痺。﹞按上諸證﹐因於血虛有火者﹐宜愼用之。

二三六﹑五加皮

﹝味辛苦溫﹐入腎﹑肝二經。﹞除風濕﹐﹝溫也。﹞壯筋骨﹐﹝苦也。﹞順气化痰。﹝辛也。﹞治四肢拘攣﹑兩腳痺痛﹑﹝養肝。﹞陰痿囊濕﹑小便遺瀝﹑女人陰癢﹐﹝濕生虫。﹞明目﹝腎足。﹞療疝。﹝溫去濕。﹞釀酒良。久服可以長生。

按下部無風寒濕﹐及肝腎虛而有火者﹐皆忌之。

二三七﹑漧漆

﹝味辛溫﹐有毒﹐入肝經。炒至煙盡爲度。﹞功專行血殺虫﹐削結積滯﹐﹝化腸胃一切有形之物﹐辛溫散結。﹞破凝結瘀血﹐﹝味兼鹹﹐可入血分﹐瘀血化爲水。﹞殺傳屍勞虫﹐﹝毒以攻毒。﹞續筋骨絕傷。﹝損傷必有瘀血停滯。﹞外中其毒而生漆瘡者﹐惟杉木湯﹑紫蘇湯﹑蟹湯浴之可解。或用香油調鐵銹塗之。

二三八﹑蜜蒙花

﹝味甘平﹐微寒﹐入肝經。﹞甘能補血﹐寒能除熱﹐專入肝經﹐養榮和血。治一切目病﹐凡靑盲﹑赤腫﹑赤脈﹑多淚﹑膚翳﹑畏日﹑小兒痘疳﹑風熱﹑糜爛﹑云翳遮精等證﹐俱療。﹝此爲肝家正藥﹐肝開竅於目﹐目得血而能視﹐故諸證皆愈。﹞產蜀中﹐葉冬不凋。楝花﹐酒浸候幹﹐蜜拌蒸三次﹐日幹用。

二三九﹑丁香

﹝味辛溫﹐入肺﹑胃﹑腎三經。﹞溫中快气﹐辟惡除邪。治胃冷壅脹﹑呃逆﹑霍亂﹑嘔吐﹑泄瀉﹑心腹冷痛﹑腰膝寒疼﹐﹝諸證皆屬陰寒。﹞療齒疳﹐痘瘡灰白。按丁香暖胃﹐辛熱而燥﹐非虛寒者勿用。有二種﹐小者力小﹐大者知母丁香﹐力最大也。

二四○﹑訶子

﹝味苦酸溫﹐入肺﹑大腸二經。酒蒸去核焙用。﹞泄气消痰﹐﹝肺气上逆﹐苦以泄之。﹞斂肺降火。﹝酸以斂之。﹞治冷气腹脹﹑﹝同陳皮﹑砂仁用。﹞虛寒滑泄﹑﹝佐白朮﹑蓮子用。因濕熱者忌之。﹞腸風﹑脫肛﹑崩帶﹐﹝同烏梅﹑倍子用﹐皆取其酸澀。﹞開音﹝肺斂。﹞止渴﹐﹝火降。﹞除痰嗽喘急﹑﹝肺挾痰水或被火傷宜用苦酸。﹞腸﹝痢也。﹞便血。﹝同樗皮用。﹞然苦多酸少﹐𨿽澀腸﹐而泄气。若气虛及嗽痢初起﹐喘因火衝者皆忌。從番舶來﹐番名訶黎勒﹐嶺南亦有。六稜﹑黑色肉濃者良。生用﹐淸金行气﹔煨熟﹐

二四一﹑烏藥

﹝味辛溫﹐入胃﹑膀胱二經。﹞辛溫香竄﹐善行諸气。能疏胸腹邪逆脹痛﹑喘急﹑霍亂﹑反胃宿食。﹝气逆之患。﹞治中風﹑中气﹑﹝气順則風散。﹞膀胱冷气攻衝﹑女人血气凝結。﹝辛溫。﹞凡七情鬱結﹐气不流暢悉效。亦止小便頻數﹐﹝能溫膀胱。﹞並療貓犬百病。﹝磨汗灌之。﹞按气血虛而內熱者勿用。

二四二﹑乳香

﹝味辛溫﹐入心經。篛上烘油用。﹞去惡气﹐調气血﹐辛溫通十二經絡。能去風舒筋﹐﹝筋不伸者﹐敷藥加用。﹞解諸瘡之毒﹐活血調气﹐托裏護心﹐﹝香徹瘡孔﹐能使毒瓦斯外出﹐不致內攻。﹞惡痢腹痛。﹝活血。﹞亦治癲狂。﹝方載本門。﹞諸瘡痛癢皆屬心火﹐乳香生血主心﹐托毒外宣﹐大有奇功。但辛香走竄气血﹐瘡已潰者勿服﹐膿血多者勿敷。出諸番﹐明亮者良。﹝市人多以楓香僞之。﹞性黏難研﹐用缽坐熱水中研之﹐或用燈

二四三﹑沒藥

﹝味辛苦微寒﹐入肝經。制法同乳香。﹞苦能泄﹐辛能散﹐寒除熱。散血平肝。破結气﹐通滯血﹐消腫解毒﹐定痛生肌。治一切惡瘡﹑金傷跌折﹑﹝血滯則气壅﹐發爲腫痛﹐金跌亦有瘀血﹐沒藥能行血﹐則气暢而痛自止。﹞目赤暈翳﹐﹝肝經血熱。

﹞破墮胎。按乳香活血﹐沒藥散血﹐故二者相需爲用。凡身痛不由血瘀而因血虛﹐產後惡露去多﹐腹內虛痛﹐瘡毒已潰﹐皆禁用之。﹝出南番﹐色赤類琥珀者良。治同乳香。﹞

二四四﹑楓脂香

﹝卽白膠香。味辛苦﹐入肝經。﹞活血解毒﹐外科敷貼要藥。

治一切癰疽惡瘡﹑癮疹風瘙﹐齒痛﹑金瘡。﹝或煎洗﹐或末摻﹐俱效。﹞色白微黃﹐能亂乳香

二四五﹑大楓子

﹝味辛苦﹐性熱﹐有毒。﹞辛能散風﹐苦能燥濕殺虫﹐熱能通行經絡。世人用以治大風﹑厲疾及疥癬﹑癩毒諸瘡﹐悉此意耳。但不宜多服常餌。﹝性熱而燥﹐傷血損陰。﹞用之外治﹐其解毒殺虫之功最驗。出南番﹐子中仁白色﹐久則油黃無用。﹝或入丸藥﹐壓去油用。﹞

二四六﹑沒石子

﹝味苦溫﹐入肺﹑腎二經。﹞稟春生之气﹐兼秋收之性﹐生精安神。治夢遺精滑﹑陽虛之嗣﹑腹冷虛痢。擦牙固齒﹐﹝補腎固气。﹞外收陰汗﹐可染髭須。﹝合他藥用。﹞出諸番﹐顆小紋細者佳﹐炒研用﹐虫食者去之。忌銅鐵。

二四七﹑蕪荑

﹝味辛苦溫﹐入肺胃經。﹞辛散滿﹐苦殺虫﹐溫燥濕化食。﹝虫因濕而生﹐食因寒而滯。﹞治心腹冷積﹑痛﹑鱉瘕。﹝嗜酒人﹐血入酒爲酒鱉﹔多气人﹐血入气爲气鱉﹔虛勞人﹐敗血雜痰爲血鱉。如虫之行﹐或上侵人咽﹐下蝕人肛﹐或隱脇背胸腹﹐惟用蕪荑炒﹐兼暖胃理气益血之藥乃可殺之。﹞殺三虫﹐去寸白﹐除疳積﹐幼科取爲要藥﹐寒痢收爲上品。﹝同訶子﹑肉蔻用。﹞療胃有虫﹑食卽作痛。﹝和面炒黃爲末﹐米飲下。﹞然多服損胃。陳久气膻者良﹐經火過用。

二四八﹑木鱉子

﹝味苦甘大寒﹐有大毒。﹞散血熱﹐除瘡毒。治癰疽﹑乳腫﹑痔漏﹑一切無名腫痛﹐﹝用醋磨頻敷。﹞及喉痺毒腫。﹝磨醋噙漱﹐引痰吐出﹐不可咽下。﹞

但宜外用﹐不可內服。試看毒狗者﹐能使斃於頃刻﹐人之腸胃﹐安能受此毒乎﹗番木鱉大寒大毒﹐功用與木鱉同。形較小﹐而毒性更甚。

二四九﹑巴豆

﹝味辛熱﹐有大毒﹐入肺﹑脾﹑胃﹑大小腸五經。畏大黃﹑黃連﹑冷水。去心膜﹐火焙研細﹐去油用。﹞性剛气烈﹐無處不到﹐能攻臟腑一切沈寒有形積聚。﹝與大黃同爲攻下﹐但大黃性寒﹐走血分﹐腑病多熱者宜之﹔巴豆性熱﹐走气分﹐髒病多寒者宜之。﹞破痰癖﹑血﹐通祕結﹐消宿食﹐下活胎﹐爛死胎﹐誠有蕩滌殆盡之能。然滯塞𨿽開﹐眞陰隨損。以少許著肌膚﹐須臾起泡﹐況腸胃柔薄之質﹐能不潰爛乎﹗萬不得已﹐亦須炒熟﹐或醋煮﹐或燒用﹐研去油﹐﹝名巴豆霜。﹞入少許﹐不得多用。﹝有二種﹐緊小者爲雌﹐有三稜及兩頭尖者又名剛子﹐爲雄﹐性更峻耳。用之得宜﹐皆有功力。﹞若中毒而瀉不已者﹐服涼水卽止。

二五○﹑五倍子

﹝味酸澀﹐微寒﹐入肺﹑胃二經。﹞酸能斂肺﹐寒能降火﹐止上下之血﹐收陰陽之汗。療肺虛久嗽﹑腸滑久瀉﹐﹝酸澀。﹞生津化痰﹐﹝火降。﹞痔漏脫肛﹑膿水濕瘡﹑子腸墜下﹑眼目赤腫。﹝俱煎水洗。﹞治齒宣疳﹑面鼻疳瘡﹐﹝苦以殺虫。﹞斂瘡口﹐解消渴。﹝寒以散熱。﹞按性主收斂﹐嗽由外感﹑瀉非虛脫者禁用。

二五一﹑百藥煎

﹝卽五倍子釀造者。味酸澀﹐微甘。﹞其功與五倍子同﹐但經釀造而成﹐其味稍純。能淸痰解渴止嗽。凡耗散諸病﹐俱能收斂。作丸噙化尢佳。及治下焦滑泄﹐亦更優也。

二五二﹑沈香

﹝味辛溫﹐入脾﹑胃﹑肝﹑腎四經。﹞諸木皆浮﹐而沈香獨沈﹐故能下气﹐﹝亦能上升。﹞而諸气悉調。﹝辛也。﹞抑陰助陽﹐補益相火。﹝溫火。﹞治轉筋霍亂﹑喘急脹滿﹑气淋癖。﹝調气之力。﹞療嘔逆﹑翻胃﹑噤口瀉痢﹑冷痰寒涎。﹝芳香气溫﹐能補脾胃﹐諸癥自痊。﹞消水腫﹐除麻痺﹐﹝脾旺燥濕。﹞驅惡气﹐﹝香以隔之﹐則脾胃安。﹞

平怒气。﹝怒則气上﹐辛溫下降。﹞按沈香行气而不傷气﹐溫中而不助火﹐但非命門火衰﹐不宜多用﹐气虛下陷者﹐一槪禁止。﹝色黑沈水者佳﹐香甜者性純﹐辛辣者性熱。入湯劑磨汁用﹐入丸散咀片﹐紙包置懷中﹐待燥﹐碾之﹐忌火。鷓舌斑者名黃沈﹐牛角黑者名角沈﹐咀之軟﹑削之捲者名黃蠟沈﹐難得。浮者名FS香﹐半沈者名煎香﹐雞骨香𨿽沈﹐心空﹐俱不堪

二五三﹑檀香

﹝味辛溫﹐入肺﹑胃二經。﹞調上焦滯气在胸膈咽嗌之間﹐大有奇功。引胃气上升﹐進飲食﹐止腹痛﹐療噎膈﹐除毒腫﹐﹝醋磨汁塗。以上皆辛溫之效。﹞辟穢气﹐逐鬼魅。﹝諸香多助淫火﹐檀香不然﹐故釋氏焚之。﹞又治面生黑子﹐每晚以熱水洗拭﹐磨汁塗之甚良。但香能調气﹐亦能散气﹐若气虛及陰虛火盛者﹐瘡毒潰後膿多者﹐俱忌之。

二五四﹑降眞香

﹝味辛溫﹐入血分。色紅者良。﹞和榮气﹐辟一切惡气不祥﹐焚之辟天行時气﹑宅舍怪異﹐小兒佩之﹐可避諸邪。療肝傷吐血折傷金瘡﹐止血定痛﹐生肌滅瘢。﹝凡血出不止﹐爲末掩之﹐卽愈。﹞自番舶來者色紅﹐甜而不辣爲良﹐若色深紫者不佳。﹝沈香色黑﹐故走北方而理腎﹔檀香色黃﹐故走中央而理脾﹔降眞香色紅﹐故走南方而理血﹐用宜分別﹐妄用無益﹐且有害也。﹞

二五五﹑冰片

﹝又名龍腦香。味辛苦﹐微溫﹐先入肺﹐傳於心﹑脾二經。﹞气雄力銳﹐善走能散﹐通諸竅﹐散郁火。治風在骨髓﹑﹝若風在血脈肌肉﹐妄用之﹐反引入骨﹐不得出也。﹞肢節疼痛﹑驚癇痰迷﹐﹝消風化濕。﹞驅逐鬼邪﹐﹝芳香。﹞目赤膚翳﹑﹝乳調頻點﹐取其拔出火邪﹐火郁發之﹐從治法也。世人不知大辛﹑大熱﹐誤以爲涼﹐而常用之﹐遂致積熱害目﹐故云眼不點不瞎者此也。﹞喉痺舌出﹑﹝爲末治之﹐善於散火。﹞小兒風熱急驚﹑痘瘡黑陷﹐﹝用一二釐﹐以豬心血或豬尾血作引﹐紫艸湯調服。﹞化鼻﹐﹝點之。﹞除惡瘡﹑下疳﹑痔漏疼痛﹑﹝末藥中用之。﹞婦人气逆產難。﹝研末﹐新汲水調服﹐立下。﹞至於脾虛慢驚﹑肝腎兩虛之目疾﹐俱屬忌用。﹝出南番﹐云是老杉脂﹐白而作梅花片者良。以杉木炭收之﹐則不耗。今人以樟腦升打亂之。﹞

二五六﹑樟腦

﹝味辛微苦。﹞善通關竅﹐破滯气﹐﹝性熱。﹞除濕﹐辟中惡邪气。﹝芳香。﹞治疥癬﹐殺虫除蠹﹐﹝書虫。﹞燒煙燻衣筐﹑席簟﹐斷蛀虫﹑蚤虱﹐療腋臭。

﹝同枯礬研勻擦之妙。﹞以樟木切片﹐浸水煎成﹐升打得法﹐可亂冰片。

二五七﹑蘇合香油

﹝味甘﹐性溫。﹞捷於走竄﹐通竅﹑開郁﹐辟一切邪惡不正之气。殺鬼魅﹐亦通神明﹐可除夢魔。出天竺國﹐合眾香之汁煎成﹐以箸挑絲不斷者眞。

二五八﹑大腹皮

﹝卽茯毛。味苦微溫﹐入脾﹑胃二經。﹞開心腹气脹﹐逐皮膚水腫﹐通大小便﹐理香港腳胎气。﹝气虛者忌用﹐佐調補藥用之﹐亦可成功。﹞子似檳榔﹐腹大形扁﹐故與檳榔同功﹐但破气之力爲少緩耳。鳩鳥多集樹上﹐恐遺涎有毒﹐宜以大豆汁多洗﹐火焙用﹐去外黑皮及內粗硬者爲妙。

二五九﹑楮實

﹝味甘寒﹐入脾經。﹞主治水腫。﹝土旺克水。﹞益气力﹐充肌膚﹐﹝土堅之驗。﹞彊陰痿﹐助腰膝﹐﹝脾實則能生精﹐而灌注於腎之功也。﹞補虛勞﹐明眼目﹐悅顏色。﹝脾健則五臟皆實也。﹞久服輕身延年﹐平補之品也。脾胃虛寒泄瀉者勿用。﹝李時珍曰﹕《別錄》《大明》皆云補益﹐而《修眞祕書》又云久服令人骨痿﹐《濟生祕覽》治骨硬用之煎湯﹐豈非軟骨之徵乎﹗大約同補藥用或者有功。﹞取子﹐浸去浮者﹐酒蒸用。皮善行

二六○﹑茶茗

﹝細者名茶﹐粗者曰茗。味甘苦微寒﹐入心﹑脾﹑肺﹑胃四經。﹞稟天地淸肅之气﹐除垢﹐滌穢﹐降熱﹐消食。去痰止渴﹐淸利頭目﹐﹝熱下降則上自淸。

﹞醒昏睡﹐﹝精神。﹞解燒炙熱毒﹐﹝苦寒。﹞利大小便﹐﹝火下。﹞止赤白痢﹐﹝同姜連煎。﹞敷湯火傷﹐﹝香油調末。﹞消脂瘠體。﹝最能去油壞胃減食。﹞𨿽能釋滯消壅﹐卻損多益少﹐若空心多飲﹐直伐腎經﹐且敗脾胃﹐虛寒者愼之。

二六一﹑血竭

﹝一名麒麟竭。味甘鹹平﹐有小毒﹐入心﹑肝二經血分。﹞甘主﹐咸主消﹐去瘀生新﹐爲和血之妙品。治內傷血積﹑跌撲金傷﹐﹝皆有瘀血。﹞止痛生肌﹐善結瘡口。婦人血气凝滯作痛。﹝俱可爲末酒服。﹞然性急﹐能引膿﹐不可多用。凡血病無瘀積者不必用。﹝血竭單入血分﹐乳香﹑沒藥兼入气分﹐皆木脂也。﹞出南番﹐磨之透指甲﹐燒灰不變色者佳﹐用之須另研﹐若同他藥研﹐化爲飛塵。

二六二﹑金櫻子

﹝味酸澀﹐入脾﹑腎二經。﹞固精祕气﹐善於收斂。治夢泄﹑遺精﹐﹝澀可治脫。和芡實爲丸。﹞及崩淋帶濁﹑小水不禁。﹝澀腎。﹞生津液﹐益骨髓﹐筋骨壯﹐魂魄安。﹝固腎之效。﹞止泄瀉﹑滑痢﹑吐血﹑衄血﹐﹝澀脾。﹞補五臟﹐養血气﹐﹝脾腎兩足。﹞平咳嗽﹐定喘急。﹝土旺保金。﹞此固陰養陰之佳品﹐﹝脾腎皆屬陰。﹞而人宜珍之也。﹝取半生者﹐有酸澀之性﹐若熟則純甘。去刺核與內毛用。熬膏全失澀味。﹞

二六三﹑郁李仁

﹝味酸平﹐入脾﹑大腸二經。湯浸去皮研。﹞入脾經气分﹐性降﹐下气行水﹐破血潤燥。治水腫癃急﹑大腸气滯不通。凡有燥結屬實熱者可用。然下後恐津液虧損﹐燥結愈堅﹐故爲治標救急之藥。若津液不足﹐而大便燥結者﹐愼勿輕用。

二六四﹑蘇木

﹝味甘辛鹹﹐微溫﹐入心﹑肝脾三經。忌鐵。﹞三陰血分藥也。少用則和血淸血。多用則行血破血。﹝性同紅花。﹞治婦人月經不調﹐將行而止﹐或腹脹而痛﹐產後瘀血脹悶勢危者。﹝宜多用﹐煮汁服之﹐或加乳香末﹐酒引。﹞療癰腫﹑血瘕﹑撲傷﹐排膿止痛。﹝活血之功。﹞若治破傷風﹐宜爲末酒服﹐立效。散表裏風邪﹐﹝同防風用﹐血足風自滅也。﹞解口噤風迷。﹝同乳香用。﹞按此去瘀生新之藥﹐若無瘀血及血虛體弱者﹐勿

二六五﹑辛夷

﹝味辛溫﹐入肺﹑胃二經。去外皮毛﹐微炒用。﹞肺竅在鼻﹐胃脈環鼻上行﹐凡中气不足﹐淸陽不升﹐則頭痛鼻塞﹐九竅不利﹐辛夷能助胃中淸气﹐上達髙巓﹐故諸證悉愈。除頭風﹑腦痛﹑眩冒﹑面腫﹑鼻塞﹑鼻淵﹑目昏﹑齒痛。﹝皆風熱之患。﹞療鼻瘡﹐及痘後鼻爛。﹝爲末﹐加麝少許﹐以蔥白蘸藥頻點良。﹞按辛香走竄﹐體虛者﹑鼻塞屬外感者﹑頭痛屬血虛火熾者悉忌之。

二六六﹑蕤仁

﹝味甘溫﹐微寒﹐入肝經。湯浸去皮尖﹐水煮過﹐研膏。﹞治目疾有專功。消風散熱﹐益水生光。凡目赤腫痛﹐爛淚出﹐化肉﹐退翳膜﹐俱效。﹝肝爲風木之髒﹐開竅於目。風熱乘肝﹐則血虛而目病。此藥溫能散風﹐寒能除熱﹐甘能補血﹐肝气和則目疾瘳矣。﹞並破心下結痰﹑腹中痞气。﹝痰痞皆屬熱邪﹐可以並治。﹞按目不因風熱而因於虛者勿用。﹝叢生有刺﹐實如五味﹐圓扁有紋﹑紫赤可食。﹞

二六七﹑桑寄生

﹝味苦甘﹐入肝經。忌火。﹞苦堅腎﹐助筋骨﹐固齒﹐長髮﹔﹝齒者骨之餘﹐發者血之餘。﹞甘益血﹐主崩漏﹐下乳﹐安胎。﹝三者皆由血虛。﹞利關節﹐療痺痛﹐﹝苦以燥濕。﹞及產後血熱諸疾。他樹寄生不堪用﹐惟桑上者良。

桑椹入腎補水﹐益血除熱。曬漧蜜丸﹐安魂鎭神﹐聰耳明目。取熟者絞汁熬膏﹐入蜜煉稠﹐點湯和酒並妙。入燒酒﹐經年愈佳。

桑葉采經霜者﹐煎湯洗目﹐去風淚﹔﹝每年九月二十三日洗之﹐到老目明如幼。﹞洗手足﹐去風痺﹔爲末服﹐止盜汗。

二六八﹑杉木

﹝味辛﹐气溫。﹞去惡气﹐散風毒。治香港腳腫滿﹑心腹脹痛。洗漆

二六九﹑芙蓉花

﹝味辛平﹐入肺﹑肝二經。﹞性滑涎黏﹐淸肺涼血﹐散熱止痛﹐消腫排膿﹐治一切癰疽腫毒有功。﹝用花或葉或或根﹐生搗敷﹐或榦研末﹐蜜調塗四圍﹐中間畱頭﹐幹則頻換。凡毒初起卽消﹐成者卽膿出﹐潰者卽易斂。或加赤小豆末﹐或蒼耳燒存性爲末﹐加入尢妙。﹞

二七○﹑海桐皮

﹝味苦平﹐入脾﹑胃二經。﹞祛風去濕﹐能行經絡。治風蹶頑痺﹑腰膝疼痛﹑﹝風濕者可用。﹞疥癬牙虫。﹝苦𨿽殺虫﹐須與他藥同用。﹞亦治目赤。﹝煎洗。﹞

出廣南﹐皮白堅韌﹐作索不爛者眞。按上諸證﹐不由風濕者不用。

二七一﹑樗根白皮

﹝卽臭椿樹根皮。去粗皮。味苦澀微寒﹐入血分。﹞治濕熱爲病﹑久痢﹑﹝滯气未盡者﹐勿得固澀。﹞帶漏崩中﹑腸風精滑﹑便數虛泄﹐有斷下之功。

椿白皮﹝卽香椿樹根皮。去粗﹐取白者爲佳。﹞治疳止血﹐與樗皮功同。只堪丸散﹐不入湯煎。但泄瀉由脾虛﹑崩帶由陰虧﹑及滯下積气未盡者﹐兩種皆不可用。

二七二﹑楡白皮

﹝味甘气平﹐入大小腸﹑膀胱三經。﹞性滑而下降﹐行經脈﹐利諸竅。

除五淋﹐通二便﹐滑胎產﹐﹝或胎死腹中﹐服汁能下。﹞下有形畱滯之物。敷赤腫﹐療不眠。有赤白二種﹐去粗皮﹐取白用。

二七三﹑秦皮

﹝味苦﹐入肝﹑膽﹑腎三經。﹞色靑性澀﹐補肝臟而益腎。治目赤腫翳膜﹐煎汁頻洗。﹝平肝除熱。﹞療崩帶下痢﹐﹝性寒而澀﹐痢初起者忌用。﹞能益精有子。﹝澀而補腎﹐若只知治目﹐幾失其良也。﹞出西土﹐皮有白點漬水碧色者眞。

二七四﹑阿魏

﹝味辛溫﹐入脾﹑胃二經。﹞殺諸虫﹐除邪气﹐﹝臭味殊常。﹞

破積﹐化蠱毒。﹝辛則能散﹐溫則能行。﹞按人之血气聞香則順﹐臭則逆。人有痞積﹐不可用。當養胃气﹐胃气彊﹐則積自消矣。﹝阿魏之眞﹐以臭能止臭﹐置於銅器﹐其銅白如銀。﹞

二七五﹑山茶花

﹝味甘辛﹐微寒。﹞色赤入血。治吐衄﹑腸風﹐並以爲末﹐入童便

二七六﹑木槿

﹝味苦气寒﹐入心﹑肺﹑脾﹑胃四經。﹞活血潤燥﹐淸熱滑利之品。

治腸風瀉血﹑﹝濕熱。﹞痢後作渴﹑﹝餘熱在經﹐津液不足。﹞夜臥少睡。﹝心經虛熱。﹞用根皮﹐炒焦。川產者治癬妙。﹝浸汁磨雄黃塗。﹞卽今之栽作籬者。

二七七﹑水楊柳

﹝味苦平。﹞生於涯之旁﹐得水土之气。治痘瘡頂陷。﹝因气凝﹑血滯﹐或風寒外束。﹞用葉或用枝﹐煎湯多浴。虛者只洗頭面手足﹐浴時忌風﹐內服助气血之藥。此方有燮理之妙﹐不得忽過。

二七八﹑柞木枝

﹝味苦平。﹞能催生﹐﹝善開交骨。﹞治黃膽。﹝苦以除濕。﹞其木直﹐一葉一刺者是。

二七九﹑石南葉

﹝又名石南藤。味苦辛﹐入肝﹑腎二經。﹞辛散風﹐苦堅腎補內傷陰衰﹐利筋骨﹐澤皮毛﹐健腳軟﹐﹝補腎之功。﹞治風淫濕痺。﹝辛苦。﹞按石南補陰祛風﹐不助相火﹐男婦可服。出關中者佳﹐炙用。

二八○﹑紫荊木皮

﹝味苦气寒﹐入肝經血分。﹞寒勝熱﹐苦泄結﹐紫入榮。能活血破血﹐消腫毒﹐﹝用爲末﹐酒調箍住﹐自然撮小而散。﹞並五淋。皆當服之。

谷部

二八一﹑粳米

﹝粳﹐硬也。味甘涼﹐入胃經。﹞得天地中和之气﹐和胃補脾。

除煩淸熱﹐﹝仲景白虎等湯用之﹐以淸熱而補不足。﹞滋五臟﹐生气血。外而肌肉﹐內而精髓﹐無不賴是充足者也。經曰「安谷則昌﹐絕谷則亡」﹐職是之謂歟﹖陳年米味更沖淡﹐尢易消化﹐善調脾胃﹐止瀉痢煩渴﹐健脾進食﹐更除胃熱。

穀芽化食﹐與麥芽同﹐而溫中更良。

二八二﹑糯米

﹝糯者﹐懦也。味甘气溫﹐入脾﹑肝二經。﹞稟土中之陽气﹐補脾肺之虛寒。堅大便﹐縮小便﹐﹝脾肺足也。﹞發痘瘡。﹝解毒化膿﹐或便泄五六日不起發灌漿﹐用以煮粥最宜。﹞但性黏滯﹐病患及小兒忌之。﹝糯米熬餳卽飴糖﹐潤肺和脾﹐化痰止嗽。仲景建中湯用之﹐取其補脾緩中。﹞多食糯米﹐昏五臟﹐令人貪睡。

二八三﹑麥芽

﹝味甘鹹溫﹐入胃經。炒黃用。﹞善於化食﹐除脹﹐散結﹐消痰﹐破﹐﹝咸能軟堅。﹞補脾寬腸﹐和中行气﹐通乳下胎。﹝同蜜服﹐下胎神驗。婦人喪子脹﹐用二兩炒服之卽消﹐其破气散血如此。虛人愼用。﹞按人若無積﹐卽消腎气﹐不得單用

二八四﹑神曲

﹝味甘辛溫﹐入胃經。研細炒黃。陳者良。﹞健脾暖胃﹐消宿食痛﹐逐痰積﹐破瘕﹐﹝性專消導。﹞除霍亂﹝調中。﹞瀉痢﹐﹝性澀。﹞化小兒腹堅因積﹑婦人產後欲回乳者。﹝炒研﹐酒服二錢﹐日二次卽止。制神曲法﹕五月五日或六月六日﹐用白面百斤﹐以象百虎﹔蒼耳汁三斤﹐以象勾陳﹔野蓼汁四斤﹐以象膝蛇﹔靑蒿汁三斤﹐以象靑龍﹔杏仁去皮尖﹐搗爛四斤及北方河水﹐以象元武﹔赤小豆煮爛三斤﹐以象朱雀。六味合勻﹐再加蕤汁尢妙﹐作餅﹐如造醬法﹐待生黃衣﹐曬漧收之。古用酒曲如此更加消痰利水﹑暖胃下气之藥﹐得效較神。﹞按脾陰虛﹑胃火盛者勿用。能墜胎孕。

二八五﹑紅曲

﹝味甘气溫﹐入肝脾﹑胃三經。﹞性溫色赤﹐入榮而化血。燥胃消食﹐活血和傷。治赤白下痢﹑跌打損傷﹑產後惡露作痛。﹝以赤色治血﹐同气相求。﹞消食健脾與神曲同功﹐而活血治痢﹐有獨長也。

二八六﹑酒

﹝味苦甘辛熱﹐有毒﹐入肺﹑胃二經﹞。酒者水谷之精﹐其性烈﹐其气悍﹐無所不至﹐暢和諸經﹐善助藥力。﹝以之制藥﹐取其行捷。病在四肢筋骨﹐使能橫行。﹞少飲﹐和血益气﹐壯神禦寒﹐辟邪逐穢﹐遣興消愁。過飲則傷神耗血﹐損胃爍金﹐發怒縱欲﹐生濕熱痰嗽﹐且成痰膈﹐助火亂興﹐諸病萌焉。﹝脾因火而困倦﹐胃因火而嘔吐﹐心因火而昏狂﹐肝因火而善怒﹐膽因火而忘懼﹐腎因火而精枯﹐以致吐血﹑消渴﹑勞傷﹑癰疽﹑失明﹐甚則減壽夭喪﹐爲亂無窮﹐可不戒哉﹗﹞醇而陳者良。畏葛花﹑赤豆花﹑綠豆粉﹑咸鹵。﹝得咸則解﹐水制火也。﹞燒酒𨿽能燥濕散寒﹐而耗精燥血﹐損人尢甚。

二八七﹑醋

﹝一名苦酒。味酸﹐入肝經。﹞酸能斂﹐又能散。下气消食。

治產後血暈﹑﹝以火粹醋﹐使多聞其气。﹞腸滑﹑瀉痢﹐散堅積癰腫﹑﹝外科敷藥多用之﹐取其斂壅熱﹐散瘀解毒。﹞胃脘血气作痛﹑﹝磨木香服。﹞口舌生瘡﹐﹝含漱。﹞傷損積血﹐﹝和面塗能散瘀。﹞開胃气﹐﹝令人嗜食。﹞殺魚肉菜蕈諸虫毒。多食傷筋﹑﹝收縮太過。﹞軟齒。

﹝齒屬腎﹐酸屬肝﹐木气彊﹐水气弱故也。﹞按醋酸斂多散少﹐助肝賊脾。倘風寒外感及脾病者﹐俱忌之。米造陳久者良。

二八八﹑小麥

﹝味甘﹐微寒﹐入心經。﹞養心除煩﹐止唾血﹐利小便。

面﹝甘溫。﹞助五臟﹐濃腸胃。然性熱動風。

浮小麥﹝卽水淘浮起者﹐味鹹气涼。﹞止虛汗﹑盜汗﹑勞熱骨蒸。﹝汗爲心液﹐麥爲心穀﹐麥之涼在皮﹐故面去皮卽熱﹔浮麥無肉﹐故能涼心。麥麩同功。﹞

麥麩功涼。外治能散血止痛﹐凡折傷濕痺香港腳﹐﹝醋拌蒸熨之。﹞療瘡瘍痘瘡潰爛。﹝用麩裝褥﹐臥之性涼而軟。誠妙法也。﹞

二八九﹑蕎麥

﹝味甘寒﹐入胃經。﹞補精力﹐實腸胃。治腹內歷久沈積。不宜

二九○﹑粟

﹝味甘鹹微寒﹐入腎經。﹞養腎益气。治胃熱消渴﹑反胃吐食。﹝用粟米粉﹐水丸梧子大﹐煮七枚納醋中﹐細吞之。﹞

﹝澀腸斂肺固腎﹞

二九一﹑罌粟殼

﹝味酸澀﹐入肺﹑腎﹑大腸三經。水洗去蒂﹐醋炒性澀﹐斂肺固腸。治虛嗽久瀉﹑遺精脫肛﹑筋骨諸痛。﹝澀精固气﹐能入腎﹐故治骨病尢宜。﹞按風寒作嗽﹑瀉痢初起者勿用。

二九二﹑黑豆

﹝味甘平﹐入腎經。﹞色黑屬水﹐腎之谷也﹐補腎以鎭心。活血﹐﹝炒熟酒淋服﹐下產後余血。﹞散風﹐﹝沃豆酒亦治產後中風危篤。﹞明目﹐散熱﹐﹝腎水足而目明火退。﹞解毒﹐﹝搗塗。﹞消腫﹐﹝古治水腫每單用﹐或加他藥。﹞可稀痘瘡。﹝煮食。﹞

緊小者良。﹝每晨用鹽水吞或鹽水煮食﹐補腎。﹞凡小兒未滿十歲者﹐炒豆與豬肉同食﹐壅气致死﹐十有八﹑九。忌濃朴。﹝犯之動气。﹞

白豆補髒暖胃﹐益气和中。磨作豆腐﹐和脾胃﹐去胃火﹐淸熱散血。但性寒﹐脾胃虛者忌食。若痘瘡不起﹐用此﹐極攻膿解毒。如無藥者﹐煮食極妙。

黃豆殼﹐燒爲末﹐善摻豆爛。

二九三﹑赤小豆

﹝味甘酸平﹐入心﹑小腸二經。﹞色赤屬火﹐心之藥也。其性下行﹐入陰分﹐通小腸。治有形之病﹐消瘕散腫。凡一切癰疽瘡瘍﹐𨿽潰爛幾絕﹐爲末敷之立效。﹝性極黏﹐入薴根末則易揭。﹞治瀉痢﹑香港腳﹐﹝用袋盛﹐朝夕踏之。﹞行水消腫﹐﹝同鯉魚煮汁服。﹞通乳下胎﹐﹝性下降。﹞止渴淸熱。﹝小便淸也。﹞按滲津液﹐久服令人枯瘦﹐以其行降太過也。

二九四﹑綠豆

﹝味甘寒﹐入肝﹑胃二經。﹞通行十二經﹐性屬水﹐通肝經爲重﹐而解毒之功過於赤豆。﹝一切艸木金石牛馬砒霜毒皆治之。﹞淸火﹑淸痰﹑煩熱﹑消渴﹑吐逆﹑﹝屬胃火者。﹞上下血熱妄行﹑濕熱泄痢﹑腫脹﹑利水。﹝其涼在皮﹐宜連皮用。以上皆甘寒淸熱之功。﹞療癰腫痘爛﹑﹝用粉撲之。﹞湯火傷﹑撲跌傷。﹝綠豆粉炒紫色﹐井水調﹐濃敷紙貼﹐杉木紮定﹐其效如神。﹞用囊作枕﹐明耳目﹐治頭痛頭風。按胃寒者不宜食。

二九五﹑白扁豆

﹝味甘气溫﹐入脾﹑胃二經。生用淸暑養胃﹐炒用健脾止瀉。﹞通利三焦﹐升淸除濁。專治中宮之病﹐調胃暖脾﹐消暑除濕。﹝土彊濕去﹐正气自旺。﹞治霍亂﹑吐瀉﹑痢疾﹑﹝濕熱。﹞帶下﹑﹝脾濕。﹞血崩。﹝脾不統血﹐同紫花焙榦爲末﹐米飲調服三錢﹐其血頓止。﹞子圓白者入藥﹐去皮用﹐多食壅气。

二九六﹑淡豆豉

﹝味甘苦寒﹐入肺﹑脾二經。﹞苦瀉肺﹐寒勝熱。豆性平﹐旣經蒸﹐﹝音庵﹐入聲。﹞故能升能散。治傷寒寒熱頭痛﹐發汗解肌﹐﹝蔥引。﹞嘔逆﹑煩悶﹐﹝宜煎服。﹞去瘴气﹐安胎孕。但傷寒直中三陰﹐與傳於陰經者勿用。熱結胸煩悶﹐宜下不宜者忌之。造法﹕於六月間﹐用黑豆﹐水浸一宿﹐蒸熟﹐攤勻﹐蒿覆﹐候上黃衣﹐取曬﹐水拌幹濕得中﹐安甕中﹐築緊﹐桑葉濃蓋﹐泥固七日﹐取曬﹐又水拌入翁﹐如此者七次﹐再蒸曬

二九七﹑刀豆

﹝味甘﹐气平。﹞溫中止呃﹐﹝存性服。﹞勝於柿蒂。

二九八﹑芝麻

﹝一名巨勝子。味甘气平﹐入肝﹑脾﹑腎三經。﹞不寒不熱﹐益脾胃﹐補肝﹑腎之佳品也。潤五臟﹐益气力﹐塡骨髓﹐堅筋骨﹐明耳目﹐﹝肝腎足也。﹞利二便﹐﹝性潤。﹞

逐風濕﹐﹝入肝益血﹐血活風散。﹞澤肌膚﹐﹝血足。﹞治頭瘡。﹝小兒頭瘡﹐生嚼敷之。﹞久服輕身延年﹐但令人腸滑﹐須以白朮佐之。

麻油滑胎。﹝血枯難下者﹐用麻油五錢﹐蜂蜜一兩﹐煎數十沸服之。﹞磨瘡腫﹐生禿發﹐熬膏用之。﹝涼血解毒。﹞皮肉俱黑者良﹐栗色者﹝名鱉虱胡麻。﹞更佳。九蒸九曬用。

二九九﹑火麻仁

﹝味甘平﹐入脾﹑胃二經。﹞益血補陰﹐補脾潤燥。治大腸風熱﹑結澀便難。催生﹐﹝逆橫易順。﹞下乳﹐利水﹐破積血﹐﹝皆性滑下行之效。﹞並療汗多便燥。﹝汗多則津枯。﹞多食損血﹑滑精﹑痿陽﹐婦人發帶疾﹐以其走而不守也。卽作布之麻之子也﹐極難去殼﹐帛包置沸湯內﹐待冷﹐懸井中一夜﹐曬漧﹐新瓦上挪去殼﹐搗用。畏茯苓

果部

三○○﹑陳皮

﹝味苦辛溫﹐入肺﹑脾二經。﹞辛散苦泄﹐溫能通行。統治百部﹐由於理气燥濕之功。﹝气順濕除﹐百病不生。﹞調中快膈﹐導滯消痰﹐﹝同枳殼用﹐利其气而痰自下。﹞利水破﹐﹝气行。﹞止嗽﹝利肺。﹞除嘔﹐霍亂泄瀉。﹝脾濕气逆。﹞凡補瀉升降等藥﹐俱能佐助成功。多服損元气。畱白補中﹐去白消痰。﹝白反生痰。﹞

核治疝气。﹝酒調末五錢服。﹞

葉散乳癰。﹝二者皆行肝气﹐消腫散毒﹐腰背冷痛﹐橘核炒﹐酒服良。﹞

廣產陳久者良。去白﹐名橘紅﹐除寒發表。﹝皮能及皮。﹞治痰咳﹐童便浸炒﹔治痰積﹐薑汁炒﹔治下焦﹐鹽水炒。核炒﹐去皮用。

三○一﹑靑皮

﹝味苦辛微酸﹐入肝﹑膽二經。﹞苦泄辛散﹐性復克削﹐破堅癖結積。治左脇肝經積气脹痛﹐﹝柴胡疏上焦肝气﹐靑皮平下焦肝气。同枳殼﹑肉桂﹑川芎用。﹞瀉肺﹝瀉肺卽瀉气。﹞破滯﹐除痰消痞﹐﹝辛散。﹞下飲食﹐截瘧疾。﹝入肝散邪﹐入脾除痰﹐瘧家必用。﹞然性峻削﹐大損元气﹐卽肝爲東方生气﹐豈可輕伐﹐用者愼之﹗

三○二﹑桃仁

﹝味苦微甘﹐入心包﹑肝二經。﹞血者陰也﹐周流一身﹐一有凝滯﹐爲病不少。桃仁苦以去滯﹐甘以生新﹐治諸經之瘀血﹑經閉﹑血膈﹑血﹐熱入血室﹝衝脈。﹞而譫語﹐血燥大腸而閉結﹐及蓄血發熱如狂﹑血痞血痢﹐﹝味苦能散。﹞療撲傷﹐﹝有瘀血。﹞殺鬼﹐﹝苦辛。﹞血熱膚癢﹐﹝潤也。﹞辟邪殺鬼。﹝桃爲五木之精。﹞若血不足﹐及經枯血閉者﹐禁用。行血連皮尖生用﹐潤燥去皮尖炒用。雙仁有毒。勿用。

桃花帶露采取陰漧﹐殺鬼疰﹐療風狂﹐下大腸糞幹脹痛。用桃花濕者一兩﹐和面二兩﹐作餅蒸熟﹐空心食之﹐自腹鳴而下惡物也。

葉能發汗。﹝凡傷寒風痺﹐發汗不出﹐以火地﹐用水灑之﹐鋪桃葉三寸濃﹐席臥溫覆﹐自大汗出而瘥。﹞

枝煎湯浴﹐不染時疫……

三○三﹑杏仁

﹝味苦甘溫﹐入肺﹑大腸二經。﹞性潤利而下行﹐味苦溫而散滯。溫能解肌﹐苦能泄熱﹐除風散寒﹐﹝同麻黃用。﹞發表解邪。治頭痛咳嗽﹑上气喘急﹑溫病香港腳﹐﹝味辛入肺。﹞療胸腹气滿脹痛﹐消痰下气﹐除驚癇煩熱﹑大腸气祕幹結。﹝味苦性降。﹞去皮尖﹐消痰潤肺﹔連皮尖﹐發散表邪。元气虛陷者勿用﹐恐沈降太泄。

三○四﹑木瓜

﹝味酸溫﹐入脾﹑胃﹑肝三經。忌鐵﹐去穰。﹞稟東方之酸﹐故多入肝治筋。筋急能舒﹐﹝溫能通行。﹞筋緩能利。﹝酸能收斂﹐並行而不悖也。﹞理霍亂﹑﹝暑濕傷脾﹐陽不升﹐陰不降﹐則揮霍撩亂﹐上吐下瀉﹐甚則肝木乘脾而筋爲之轉也。……﹞

暑泄﹑﹝去濕和胃。﹞消渴﹑﹝酸能生津。﹞香港腳濕痺。﹝故曰理筋骨之濕者莫如木瓜﹔合筋骨之離者莫如杜仲。﹞按木瓜气脫能固﹐气滯能和﹐平胃滋脾﹐益肺去濕有功之品。

但多食損齒傷骨﹐病癃閉。﹝酸收太甚﹐世用治水腫腹脹﹐誤矣﹗﹞

三○五﹑山楂

﹝味酸平﹐入脾﹑胃二經。﹞健脾行气﹐消肉積聚。﹝與神曲消穀食者不同。凡煮老雞硬肉﹐投數枚則易爛﹐其化肉積可知。﹞治兒枕作痛﹐﹝產後惡露未淨﹐畱腹作痛名兒枕痛。煎就﹐少加砂糖服﹐效。﹞行結气﹐散宿血﹐﹝以酸入肝﹐去其肝臟之血滯也。﹞理痘疹﹐﹝毒由血熱气滯﹐借酸味入肝﹐熔化其血毒爲膿水也。﹞治疝﹝佐茴香。﹞化痰。﹝補脾。﹞核可催生﹐汁洗漆瘡。按胃中無積及脾虛惡食者﹐忌服。﹝去核用肉。

三○六﹑烏梅

﹝味酸澀﹐气溫平﹐入肺﹑脾二經。﹞脾肺血分之果也。治肺虛久嗽﹐﹝初嗽忌用。﹞生津止渴﹐﹝酸也。﹞止瀉痢﹑﹝初起勿塞。﹞便血﹑崩淋﹑遺精﹑夢泄﹐﹝酸澀。﹞截瘧﹐﹝方載瘧門。﹞安蛔厥﹐﹝蛔畏酸。﹞蝕惡肉。﹝疽愈後﹐有肉突起﹐烏梅燒敷二日愈﹐神方也。﹞

白梅功用略同烏梅﹐治痰厥牙緊﹐﹝取肉擦牙﹐齦卽開。﹞搗敷乳癰。

靑梅燻爲烏梅﹐鹽漬爲白梅。經云「筋病無多食酸」﹐及病當發散者﹐咸忌之。

三○七﹑芡實

﹝味甘平﹐入脾﹑腎二經。﹞性澀气溫。﹝菱花背日而寒﹐芡花向日而暖。﹞補腎固精﹐健脾去濕。治夢遺精滑﹑﹝同金櫻膏爲丸﹐名水陸二仙丹。﹞帶濁便數﹑腰膝酸痛。令耳目聰明﹐彊志益神﹐﹝腎足之驗。﹞祛泄瀉﹐嗜飲食。﹝濕去脾健。﹞多服耐老。或丸散﹐或煮食﹐入煎劑無力﹐但性緩﹐難收捷效。

三○八﹑大棗

﹝味甘溫﹐入脾﹑胃二經。﹞甘能補中﹐溫能益气。後天生气﹐借此充溢﹐久服可輕身也。調榮衛﹐﹝气血。﹞生津液﹐止瀉泄﹐﹝補脾和胃。﹞助血脈﹐安神志﹐﹝潤養心脾。﹞和百藥﹐﹝甘也。﹞悅顏色。﹝脾經血足。﹞同生薑發脾胃升騰之气。﹝傷寒表藥﹐凡補陽分藥俱用之。﹞

經曰「脾病宜食」﹐又曰「脾病無多食」﹐毋乃相反邪﹖不知宜食者﹐以脾虛泄瀉而言也﹔毋多食者﹐以脾實中滿腫脹之類也。凡用藥者﹐當因其虛實而變通之﹐乃獲神功。按棗𨿽補脾﹐然味過甘﹐中滿者﹑小兒疳病者﹑痰熱者﹑齒痛者﹐﹝齒腎余﹐土克水也。﹞俱忌之。北產肥潤者良﹐紅棗差﹐不及耳。

三○九﹑蓮子

﹝味甘平﹐入心﹑脾﹑腎三經。泡去皮心﹐炒研用。﹞稟淸芳之气﹐沖和之味﹐補中養神﹐益气血﹐滋五臟﹐果中之仙品也。交水火而媾心腎﹐君相之火自靖。治心虛夢遺﹑白濁﹑崩帶﹐﹝澀精气。﹞止泄瀉久痢。﹝濃腸胃。﹞多服輕身延年。但大便

三一○﹑石蓮子

九月經霜後﹐堅黑如石﹐墜水入泥多年者佳。淸心虛邪熱遺於小腸﹐致病夢泄﹐﹝心與小腸相表裏也。﹞除煩﹐開胃﹐治噤口痢﹑淋濁諸證。﹝今市中石蓮子﹐味大苦﹐產廣中樹上﹐不宜入藥。﹞

三一一﹑蓮花須

﹝味甘澀溫﹐入心﹑腎二經。﹞淸心益腎。治吐衄諸血﹐﹝精心火。﹞止夢泄遺精﹐﹝固澀。﹞黑須髮﹐﹝腎足。﹞除瀉痢。﹝性澀。﹞與蓮子同功﹐而澀精獨

三一二﹑藕

﹝味甘寒﹐入血分。﹞涼血散瘀。治一切血熱﹑九竅妄行﹐﹝血淋痛脹﹐用藕汁同發灰服二錢。﹞止渴除煩﹐下產後血積。﹝產後忌生冷﹐惟藕不忌﹐爲能去瘀也。﹞煮熟益胃補心﹐﹝多孔象心。﹞止瀉。﹝能實大腸。﹞久食令人心快而不怒。﹝益心之效。﹞生藕汁和蜜服﹐肥腹髒﹐不生諸虫。澄粉更佳﹐安神益胃。

藕節治吐衄諸血。﹝同地黃搗汁﹐入酒﹑童便﹐效更速。﹞

蓮房卽蓮蓬。燒灰﹐止血甚捷。生用煎酒﹐催生下衣。

荷鼻卽蒂。安胎甚良。逐瘀血﹐畱好血﹐並治血瘀。

三一三﹑荷葉

﹝味苦平﹐入肝﹑膽二經。﹞色靑形仰。助脾胃而升發陽气﹐能散瘀血﹐畱好血。治吐衄崩淋損傷﹑產瘀一切血癥。固精安胎﹐止瀉止渴﹐發痘瘡倒﹐﹝姜蠶等分爲末﹐胡荽湯下﹐勝於人牙﹑龍腦。﹞雷頭毒風。﹝方載頭病﹐有淸震湯。﹞凡補脾藥﹐或煎湯﹐或燒飯爲丸。

三一四﹑龍眼

﹝味甘溫平﹐入心﹑脾二經。﹞養心葆血。﹝甘能益血﹐君主彊矣。﹞治怔忡健忘﹐安神長智﹐且甘能補脾﹐治思慮勞傷心脾﹐﹝脾得補則中气足而化源裕﹐五臟悉安矣。﹞並療腸風下血。﹝血不歸脾。﹞按龍眼不寒不熱﹐養肌肉﹐美容顏﹐久服輕身不老。人能用肉細嚼﹐待滿口津生﹐和津咽下﹐此卽服龍泉法也。勞癥者於五更時﹑辰巳時﹑未甲時﹑臨臥時﹐每日四次﹐每次用九枚作九口服﹐服時則气和心靜﹐且漱津納咽﹐是取坎制離之法。勤行一月﹐無有不愈﹐可勝服藥千千矣。勿輕視之﹗

三一五﹑荔枝

﹝味甘酸气溫﹐入肝﹑腎二經。﹞益血助榮。﹝甘溫。﹞止煩渴﹐﹝酸生津液。﹞長智慧﹐美容顏。﹝血足。﹞過食﹐助火生熱。﹝生於南方﹐熟於夏月。﹞

核甘澀而溫。長治疝卵腫﹑﹝研酒服﹐或加茴香﹑靑皮﹑各炒爲末。﹞婦人血气痛。﹝研﹑醋湯下﹐或加香附末﹐或鹽湯﹑米湯下。﹞

殼發痘瘡。

三一六﹑胡桃

﹝味甘平﹐入肺﹑腎二經。﹞性潤而熱。上利三焦之气﹐下補命門之火。﹝命門者﹐三焦之本源也。在兩腎中間﹐脊骨第七節

中一點小心﹐下通兩腎﹐上通心肺﹐爲生命之源﹐相火之主。﹞治虛寒喘嗽﹑﹝溫肺化痰。﹞腰腳虛痛﹑﹝補腎。﹞心腹諸痛﹑諸瘡腫毒。﹝調中和榮。﹞服之令人肥健﹐﹝過食脫眉﹐熱極則生風也。﹞潤肌膚﹐烏須髮﹐固精气。﹝彊陰起陽。﹞佐補骨脂﹐大補下焦而廣嗣育。﹝胡桃屬木﹐骨脂屬火﹐有木火相生之妙。加以杜仲蜜丸﹐名靑蛾丸﹐大補腎虛無嗣。﹞去皮﹐養血潤燥﹔連皮﹐斂肺澀精。﹝男女交媾﹐皆稟此命火而結﹐火衰者﹐精滑易泄﹐所以不結。夜間﹐用酒連皮細嚼三枚﹐能補陽固腎。﹞按肺家有痰﹑相火易熾者勿服。

三一七﹑榧子

﹝味苦平寒﹐入肺﹑胃二經。﹞苦寒能瀉濕熱﹐爲肺家之果。除五痔去根﹐殺諸虫化水﹐﹝悉肺臟腑濕熱之病。﹞亦壯筋骨﹐除咳嗽。﹝瀉肺熱。﹞榧子反綠豆﹐能殺人。炒食甘美﹐但經火則熱﹐多食引火入肺﹐大腸受損。

三一八﹑石橊皮

﹝味酸澀溫﹐入肝﹑脾﹑腎三經。﹞性酸而澀﹐有斷下之功。

止瀉痢﹑下血﹑﹝末服。﹞崩帶﹑脫肛﹑漏精。﹝虛滑可用﹐若兼他證﹐及服之太早﹐反有害也。﹞洗眼止淚﹐煎服下蛔。

子味甘酸﹐生津止渴﹐過食傷肺損齒。

三一九﹑柿

﹝味甘寒﹐入肺﹑脾二經。﹞甘能益血﹐寒能除熱﹐𨿽種類不一﹐總之能淸上焦火邪﹐兼有益脾之功。止渴療嗽﹐﹝潤肺。﹞消痰開胃。﹝有人三世死於反胃﹐後得一方﹐用柿餅同漧飯食之﹐不用水而愈。﹞治腸風﹑痔漏。﹝肺淸則大腸亦淸。﹞

霜乃其精液﹐生津化痰﹐善淸上焦心肺之熱﹐故治勞嗽甚效。並解咽喉口舌瘡痛。忌蟹同食柿蒂止呃逆。﹝或單用﹐或加丁香﹑生薑﹐亦從治之法。﹞但中寒者禁之。

三二○﹑枇杷葉

﹝味苦平﹐入肺﹑胃二經。去毛宜淨。治胃病﹐薑汁塗炙﹔治肺病﹐蜜水塗炙。﹞性涼而善下气﹐气下則火降痰消。﹝气有餘便是火﹐火則生痰。﹞治熱嗽﹑嘔逆﹑口渴。﹝火降痰順﹐則咳嘔﹑渴皆痊矣。﹞按性降火﹐則肺淸胃和而諸癥自愈。

若胃寒嘔逆﹐及風寒咳嗽者﹐忌之。

三二一﹑橄欖

﹝味酸澀甘﹐入胃經。﹞味先酸而後甘﹐肺胃之果也。淸咽喉﹐止消渴﹐濃腸胃﹐除泄瀉﹐﹝淸肺補脾。﹞消酒傷﹐解鮐毒。﹝卽河豚魚也。人誤食肝與子﹐必迷悶﹐惟橄欖煮汁服﹐或用核研末﹐急流水調服﹐能解。凡魚骨鯁喉﹐亦如此治。蓋其木作楫﹐撥著其魚﹐魚皆浮出﹐物之相畏如此。﹞

三二二﹑梨

﹝味甘酸寒﹐入心﹑肝﹑脾三經。﹞潤肺消痰﹐降火除熱﹐外可散風﹐﹝人知淸熱﹐不知散風之妙。﹞內可滌煩。生用﹐淸六腑之熱﹔熟食﹐滋五臟之陰。解渴止嗽﹐潤咽喉漧燥﹐卻心肺煩熱﹐利二便﹐療痰喘﹑中風失音。﹝搗汁頻服。以上皆客熱之患。﹞切片﹐貼湯火傷。但產婦及脾虛泄瀉者禁之﹐以其過於冷利也。﹝與萊菔收藏相間則不爛﹐或削梨蒂插萊菔上。﹞搗汁熬膏亦良。﹝加薑汁﹑蜂蜜佳﹐淸痰止嗽。﹞

三二三﹑甘蔗

﹝味甘平﹐入肺﹑胃二經。﹞甘寒瀉火。搗汁入藥﹐能和中助脾﹐止渴消痰﹐除心胸煩熱﹑大便燥結﹑嘔噦反胃﹑﹝蔗汁﹑薑汁和服。﹞天行時熱。﹝皆除熱生津潤燥之功。﹞按胃寒中滿者勿用。忌用酒食。

三二四﹑白砂糖

﹝一名石蜜。煎甘蔗汁爲之﹐味甘气寒﹐入脾經。﹞補脾和中﹐消痰治嗽﹐緩肝潤肺。多食損齒生虫。

黑砂糖﹝乃蘸汁之淸者﹐煉至紫黑色。﹞功與白砂糖同﹐而潤燥和血﹑消瘀化滯之功過之。﹝產婦用此衝湯﹐和酒服之﹐取其消瘀也。﹞多食損齒消肌。

三二五﹑白果

﹝味甘苦﹐入肺經。﹞熟食溫肺益气﹐﹝色白屬金。﹞定痰哮﹐斂喘嗽﹐縮小便﹐止帶濁。生食﹐降痰﹐解酒﹐消毒﹐殺虫。﹝花夜開﹐人不得見﹐陰毒之果﹐食千枚者死。﹞用者勿得過多﹐小兒更忌﹐發驚動疳。

三二六﹑荸薺

﹝一名烏芋。味甘微寒﹐入肝﹑胃二經。﹞益气安中﹐開胃消食﹐﹝補脾肺。﹞除熱生津﹐止消渴。治黃膽﹐﹝脾濕。﹞療下血﹐﹝甘以益气。﹞解噎膈﹐能毀銅。﹝或單食﹐或同胡桃食﹐使銅卽化﹐可見爲消堅之物﹐故能開噎膈﹐消宿食也。﹞然寒涼克

三二七﹑海松子

﹝味甘气溫﹐入肺﹑胃二經。﹞溫能助陽而通經﹐甘能補血而潤燥。治骨節中風﹑因風頭眩﹑﹝血足風滅。﹞肺燥咳嗽﹑﹝松子一兩﹐胡桃二兩﹐煉蜜丸服﹐或研膏﹐食後沸湯點服。﹞大便虛祕。﹝同柏子﹑麻子仁等分﹐溶白蠟和丸﹐黃湯下。﹞

散水气﹐潤五臟﹐養肺溫胃﹐烏須黑髮。仙方餌食﹐以能輕身而延年也。

菜部

三二八﹑生薑

﹝味辛熱﹐入肺﹑胃二經。要熱去皮﹐要冷畱皮。﹞辛溫﹐行陽分而祛寒。治傷寒頭痛身疼﹑畏寒無汗﹑﹝生能發表。﹞傷風鼻塞﹑咳嗽。﹝辛散肺邪。﹞開胃下食﹐祛痰止嘔﹐腹脹瘧癥悉除。﹝熱可溫中。﹞療痢疾﹐﹝熱痢畱皮﹐冷痢去皮﹐以茶等分煎服。﹞救暴卒﹐﹝凡中風﹑中暑﹑中气﹑中惡﹑中毒等癥﹐用薑汁和童便服﹐以姜汗開痰﹐童便降火也。﹞辟霧露山嵐瘴气。﹝早行含之。﹞按陰虛火盛﹑汗癥﹑血癥﹑心气耗散﹑火熱腹痛﹐並切忌之。

姜皮辛涼﹐和脾行水﹐治浮腫脹滿。﹝以皮行皮﹐五皮散用之。﹞

三二九﹑漧薑

﹝味辛熱﹐入脾﹑胃二經。﹞生用辛溫﹐逐寒邪而發表﹔炮則辛苦大熱﹐﹝漧薑水浸﹐炙焦黃色。﹞除胃冷而守中。﹝辛則散﹐炮之稍苦﹐故止而不移﹐非若附子走而不守。﹞去臟腑沈寒痼冷﹐逐風濕冷痺﹑陰寒諸毒﹐使陽生陰長。若陰盛隔陽﹐火不歸元﹐及陽虛不能攝血﹐而爲大吐﹑大衄﹑下血﹐宜炒黃畱性用之﹐最爲止血之要藥。引以熟附﹐﹝甚者宜生用。﹞入腎而祛寒濕﹐能回脈絕無陽。﹝仲景四逆﹑白通姜附湯皆用之。﹞療寒嗽﹑﹝同五味。﹞寒痞﹑反胃﹑滑痢。多用損陰﹐孕婦忌之。﹝辛熱動血。服漧薑必僭上﹐用大棗輔之﹐甘艸緩之。﹞

三三○﹑黑漧薑

﹝漧薑切片﹐炒紅﹐以器悶息爲炭﹐辛辣變爲苦鹹﹐專入血分。﹞辛熱之性𨿽無﹐辛涼之性尙在﹐凡血虛發熱﹐產後大熱者宜之。﹝此非有餘之熱﹐乃陰虛生內熱也﹐忌用表藥涼藥。黑姜引血藥補血﹐去惡生新﹐有陽生陰長之意。且黑爲水色﹐血不妄行﹐凡吐血痢血悉治之。血寒者可多用﹐血熱者不過三四分爲向導而已。﹞

煨姜﹝生薑去皮﹐濕紙包煨。﹞治胃寒泄瀉吞酸。

三三一﹑蔥

﹝味辛平﹐入肺﹑胃二經﹐忌刺﹑蜜﹑犬雞肉。﹞辛能發散﹐出汗解肌﹐疏通骨節﹐以通上下陽气。﹝用白不用靑﹐白冷而靑熱。﹞治傷寒頭痛身疼﹑時疾狂熱﹑鼻塞聲重。﹝散肺寒邪。﹞除陰毒腹痛﹐﹝陰癥厥逆﹐用蔥白安臍上熨之。﹞通大小便﹐療下血﹑下痢﹑﹝蔥煮粥食﹐以气通則血活。﹞折傷出血﹑﹝火煨研封﹐止痛無瘢。﹞乳癰﹑風痺﹑通乳﹑安胎﹑﹝孕婦傷寒﹐蔥白一物﹐發汗而安胎﹐加生薑亦佳。合豆豉﹑阿膠﹐治胎動。﹞霍亂轉筋﹑奔豚﹑香港腳。搗罨傷寒結胸﹐專攻喉痺﹐亦解諸毒。按蔥味辛﹐肺之藥也﹐故解散之用居多。但多食神昏發落﹐虛气上衝﹐散走利之故歟﹖

三三二﹑大蒜

﹝味辛溫有毒﹐入脾﹑腎二經。忌蜜。﹞開胃健脾﹐消穀化食。

辟瘟疫﹐消癰腫﹐﹝搗爛﹐麻油調敷。﹞化肉食。﹝用蒜醋則不悶。﹞治中暑不醒﹑﹝搗和地漿溫服。﹞鼻衄不止﹑﹝搗貼足心﹐引熱下行。﹞關格不通。﹝搗納肛中﹐能通幽門。﹞搗貼臍﹐能達下焦﹐消水腫﹐利二便。切片爍艾﹐解一切癰疽惡瘡腫核。﹝凡癰疽大毒﹐覓獨頭蒜切片貼毒上﹐以陳艾揉軟﹐安蒜上炙之。痛則易之﹐不須燒至泡起傷肉﹐三壯易蒜﹐以百壯爲率。來日又如是炙之。初炙壞肉不痛﹐到好肉方痛﹐則毒外出。初起卽散﹐已成者易愈﹐否則內逼五臟而危矣。﹞驅寒气寒痰﹐療腸風﹑﹝同黃連丸。﹞噎气﹐﹝同平胃散。﹞除蠱毒﹐敷蛇虫沙虱溪毒甚良。按性熱气臭﹐凡虛熱之人勿用﹐卽宜用者亦勿過用。若久食﹐動火傷肺﹐損目耗血﹐謹之﹗

三三三﹑韭菜

﹝味辛气溫﹐微酸﹐入肝經。﹞辛能散結﹐溫能通行﹐兼有微酸﹐故入肝而主血﹐凡血之凝滯者﹐皆能行之﹐是血中行气藥也。固精气﹐暖腰膝﹐止遺濁﹐除瀉痢﹐進飲食﹐﹝皆溫中兼補之力也。﹞散一切瘀血﹐治吐衄血病﹑﹝搗汁童便和服。﹞噎膈反胃﹐﹝凡瘀血停痰在胃脘﹐致反胃刺痛﹐宜韭汁桔梗入藥﹐開提气血。有腎气上攻致心痛者﹐宜韭汁和五苓散爲丸﹐茴香湯下。﹞和臟腑﹐除胃熱﹐助腎補陽。但多食昏神昏目﹐愼之﹗

三三四﹑韭子

﹝味辛甘而溫﹐入肝﹑腎﹑命門三經。﹞補精血﹐助相火﹐﹝暖腰膝。﹞治筋痿﹑遺尿﹑泄精﹑溺血﹑白帶﹑白淫。﹝經曰﹕足厥陰病則遺尿﹔思想無窮﹐入房太甚﹐發爲筋痿及爲白淫。韭子同龍骨﹑桑螵蛸能治諸病﹐以其入厥陰補肝腎命門。命門者﹐藏精之府也。﹞蒸﹑暴﹑炒﹑研用。

三三五﹑薤

﹝味辛气溫﹐入肺﹑大腸二經。﹞調中助陽﹐散血生肌。泄大腸气滯﹐治泄痢後重﹑﹝此气滯气﹐四逆散加薤以泄之。但後重亦有气虛﹑血虛﹑火熱﹑風燥之不同。﹞肺气喘急﹐安胎利產。葉似韭而中空﹐根如蒜﹐取白用。忌牛肉。﹝其葉光滑﹐露亦

三三六﹑萊菔

﹝卽蘿卜。味辛甘﹐入脾﹑肺經。﹞辛甘屬土。生者升气﹐止消渴﹐制面毒﹐化豆腐積﹐治肺熱咳嗽﹑下痢﹐止偏頭風痛。﹝搗萊菔汁﹐仰臥注鼻。冬月以菜葉攤屋瓦上﹐任霜雪打壓﹐春收煎湯﹐治痢最效。﹞熟者降气﹐寬中化痰﹐散瘀消食﹐利大小便﹐肥健人溫中補不足。但性下气耗血﹐多食則須髮早白。﹝服地黃﹑何首烏者忌之﹐生薑能制是其毒。﹞

三三七﹑萊菔子

﹝味辛甘﹐入肺﹑脾二經。﹞辛入肺﹐甘走脾﹐長於利气。生能升﹐研末調服﹐善吐風痰﹐散風寒﹐寬胸膈。炒熟能降﹐定痰喘﹑咳嗽﹐調下痢﹑後重﹐止內痛﹐﹝皆利气之功。﹞消宿食﹐解腫毒。﹝研醋調服。﹞其性辛甚﹐治痰猛烈﹐虛弱人

三三八﹑白芥子

﹝味辛溫﹐入肺經。﹞溫中開胃﹐利气疏痰。﹝痰在脇下及皮裏膜外者﹐非此不能行。﹞治胸脇冷滯脹痛﹑喘急﹑咳嗽﹑﹝肺病。﹞反胃﹐﹝酒調服。﹞發汗解肌﹐﹝辛溫利肺。﹞治癰腫痛。﹝痰行則腫消﹐气行則痛止。醋調末﹐散癰腫。﹞按久嗽肺虛﹐陰虛火亢者禁用。煎湯不可過熟﹐熟則力減。莖葉動風﹐有瘡瘍便血者忌用。

芥菜子豁痰利气﹐主治略同﹐而功不及耳。

三三九﹑甜瓜蒂

﹝味苦寒﹐有小毒﹐入胃經。﹞陽明經藥。能吐上焦實邪﹐如膈上之風熱痰涎﹑宿食停飲﹑頭目眩暈﹑濕气水腫﹑頭痛﹑懊﹑癲癇﹑喉痺﹑黃膽﹑痞硬﹑脹滿。﹝以上諸癥﹐如系濕熱實邪﹐一吐自愈。﹞按瓜蒂苦寒﹐損胃傷血﹐上部無實邪

三四○﹑蕓苔

﹝卽油菜﹐味辛溫。﹞散血消腫﹐搗敷乳癰丹毒。﹝其效如神。﹞

多食發瘡。子與葉同功﹐治產難。

三四一﹑馬齒莧

﹝味酸寒。﹞散血解毒﹐瘡科尢善。拔疔﹐治痢﹑﹝搗汁合雞﹐子白服。﹞丹毒﹑惡瘡﹐﹝多年惡毒頻敷卽瘥。﹞利腸﹐滑胎。忌與鱉同食。

三四二﹑冬瓜

﹝味甘寒﹐入脾經。﹞寒瀉熱﹐甘益脾。利二便﹐消水腫﹐﹝任喫最效。﹞散熱毒癰腫。﹝切片敷之。﹞子補肝明目。

三四三﹑西瓜

﹝味甘性寒﹐入脾﹑胃經。﹞熟者性溫﹐﹝瓜性寒﹐曝之更寒﹔油熱﹐煎之則冷﹐物性之異也。﹞解夏中暑熱毒﹐﹝號天生白虎湯。﹞療喉痺﹐利水﹐除煩﹐醋酒。但多食傷脾助濕﹐秋成瘧痢。﹝桃亦如是。﹞

三四四﹑絲瓜

﹝味甘冷﹐入諸經。﹞涼血解毒﹐除風化痰。治腸風﹑崩漏﹑﹝涼血。﹞諸瘡﹑腦漏﹐﹝用近根藤三尺﹐焙開﹐酒調服妙。﹞

解痘毒﹐﹝出不快者﹐燒存性﹐少入朱砂﹐蜜水調服。﹞滑腸﹐下乳。但胃寒者不相宜。

三四五﹑茄根

散血消腫。治凍瘡﹐﹝煮汁漬之。﹞取牙齒。﹝以馬尿浸三日﹐曬炒﹐爲末﹐點之卽落。﹞茄子甘寒﹐散血寬腸。多食動風﹑發病。

三四六﹑胡荽

﹝味辛气溫﹐入肺﹑胃二經。﹞內通心脾﹐外行腠理﹐一切不正之气。﹝芳香。﹞散風寒發熱頭痛﹐消穀食停滯﹐﹝辛走表﹐溫行脾。﹞順二便﹐去目翳﹐﹝用以塞鼻。﹞善發痘疹。﹝凡痘疹出之不快﹐用胡荽一二兩﹐切碎酒煎﹐除頭面從項以下﹐徧身噴之﹐立出﹐卻當避風。又可噴衣服牀帳﹐懸掛房中﹐辟邪去穢。﹞但辛香發散﹐多食損神﹐發痼疾﹐气虛人忌之。反白朮﹑丹皮。子亦同功。

三四七﹑苦菜

﹝味苦气寒﹐入心﹑脾﹑腎三經。﹞苦寒﹐能退諸熱﹐則陰自生﹐故腸熱渴﹑惡瘡﹑五臟邪熱悉痊。久服安心益气﹐輕身不老。

卷十八本艸﹝下﹞

金石水土部

三四八﹑金箔

﹝味辛平﹐入心經。﹞能制木平肝﹐鎭心辟邪。治癲狂驚悸﹐安魂魄﹐定風癇﹐﹝風屬肝而畏金﹐與心爲子母﹐故病同源一治。﹞墜痰涎﹐降邪火。凡邪盛於上﹐宜淸宜降者﹐皆所當用。若陽虛气陷﹐滑泄淸寒者﹐俱當避之。生金有毒﹐磨屑服二三錢﹐卽斃。卽箔亦不可多服。畏錫﹑水銀﹐遇鉛則碎。銀箔功用略同。

三四九﹑銅綠

﹝味辛酸﹐入肝﹑膽二經。﹞色靑入肝﹐專主東方之病。治風眼爛眩﹑疳瘡﹑金傷。吐風痰﹐理血气﹐﹝婦人心痛。﹞止血﹐殺虫﹐﹝皆肝膽之病﹑亦金勝木之義。﹞去膚赤肉﹑喉痺口瘡﹑走馬牙疳。﹝方在牙門。﹞腳指縫中﹐流水癢痛﹐敷之卽愈

三五○﹑自然銅

﹝味辛平。﹞辛能散瘀滯之血﹐破積聚之气。治跌打折傷﹐接骨續筋﹐稱爲神藥。﹝同當歸﹑沒藥酒調服。﹞宜細研水飛用﹐或以酒磨服。然性燥烈﹐火醋淬七次﹐或用甘艸水研。不可多用專任。

三五一﹑鉛

﹝味甘寒﹐入腎經。﹞體重性陰﹐爲金丹之母。﹝丹竈家必用。﹞墜痰解毒﹐鎭心安神﹐殺虫明目。若脾胃虛寒﹑陽火不足者忌之。

三五二﹑黃丹

﹝以黑鉛加硝黃﹑鹽﹑礬煉成。味鹹寒。﹞鎭心安神﹐墜痰降火。內用治驚癇癲狂﹐消積殺虫﹐止痢除瘧。外用解熱拔毒﹐去瘀長肉。熬膏必用之藥。收

三五三﹑鉛粉

﹝一名官粉。黑鉛煉﹐變爲白者也。味辛﹐气寒。﹞性善殺虫﹐故去伏屍三虫﹑鱉瘕﹑疥癬﹑諸虫﹐療惡瘡﹑毒螫﹐更治小兒久痢成疳。﹝如雞子白服﹐以糞黑爲度。皆寒勝熱之功也。﹞

三五四﹑雄黃

﹝味苦辛溫﹐有毒﹐入肝經。﹞稟純陽之气﹐能殺鬼邪﹐而除濕熱之毒。﹝陽明虛﹐則邪易侵。﹞治惡瘡﹑疽痔﹑疥虫諸癥﹑﹝濕熱生虫。此藥燥濕殺虫﹐瘡家要藥。﹞驚癇﹑暑傷﹑瘧痢﹑﹝雄黃爲末﹐蒸餅爲丸﹐甘艸湯下七丸﹐日三服。﹞鼻中肉。﹝吹末。﹞……化瘀血﹐辟蛇傷﹐散百節大風。然石藥與气血無情﹐凡榮衛虧損而成疳勞者勿服。赤似雞冠﹐明徹不臭﹐重三兩者良。

生山陰者名雌黃﹐功用不及。

劣者名燻黃﹐燒之則臭﹐只可燻瘡疥﹑殺虫虱。

三五五﹑朱砂

﹝味甘寒﹐入心經。生者無毒﹐火者有大毒殺人。畏咸水﹐忌一切血。水飛用。﹞色赤應離﹐爲心經主藥。治癲狂﹐﹝旣補心血﹐又瀉心經邪熱。﹞鎭心﹝治怔忡。﹞定驚﹐﹝心血足。﹞辟邪明目﹐﹝點眼藥用之。﹞解毒﹝痘毒﹑胎毒。﹞安胎。﹝解熱。﹞獨用多用﹐令人呆悶。辰產﹑明如箭鏃者良。

三五六﹑水銀

﹝辛寒有大毒。﹞陰毒之性專殺諸虫。治疥癬癩瘡﹐﹝同大楓子用。頭瘡不用﹐恐入經絡。﹞除虱墮胎﹐﹝死胎可下。﹞永絕胎孕。﹝佐黃芩丸服。﹞止可外用﹐不可內服。棗肉﹑人唾﹑麻油同研則碎。

三五七﹑輕粉

﹝辛燥﹐有毒。﹞惟入外科。去風殺虫﹐追毒生肌。敷疳痺瘰﹐治瘡癬疥癩﹐又消涎積﹑鼓脹﹑梅瘡。直達病所﹐可以劫毒。然邪郁暫解﹐但恐毒瓦斯透於筋骨﹐迨後毒發關竅﹐重者喪生﹐輕者廢敗﹐可不愼諸﹗﹝輕粉乃水銀加鹽礬升煉而成﹐其性燥烈﹐勿輕用。﹞

三五八﹑銀朱

﹝辛溫有毒。﹞能療瘡癬惡毒﹐殺諸虫蚤虱。惟燒煙燻之﹐或以棗肉拌煙擦之﹐其效尢捷。﹝用銀朱鋪於艸紙上﹐轉筒燃之﹐上以濕碗覆之﹐空二分﹐煙垂於碗﹐可掃而收之。﹞

三五九﹑鐵

﹝味辛平﹐入心﹑肝二經。﹞鎭心平肝﹐定驚療狂﹐諸藥多忌之。

﹝補腎藥尢忌之。﹞治打傷血凝骨節﹐﹝酒煎服。﹞開耳聾。﹝外塞瓷石﹐內以酒煎服。﹞

時砧上打落者﹐名鐵落﹐﹝治癲。﹞療胸膈以及皮膚濕熱諸瘡爲患。

器物生衣者﹐名鐵銹﹐散疔瘡神效﹐﹝疔由肝經風熱﹐此能平肝。﹞疥癬能痊。﹝油調塗鍼砂散癭癅﹐﹝醋調敷。﹞烏須髮。畏瓷石﹑皂莢。﹝皂莢木作薪﹐則釜易裂。﹞其能治諸癥﹐大抵借金气以平肝﹐墜下解毒而已。

三六○﹑古錢

﹝味辛气涼。﹞金毒火毒悉去。辛涼能散風熱﹐走下焦陰分﹐破凝滯之气血﹐開壅塞之道路。治目赤翳障﹑﹝鹽水浸用。﹞婦人橫生逆產﹑﹝道路不開﹐火醋淬。﹞月經不來﹑﹝胞脈閉也。﹞五淋作痛﹑﹝衝任熱壅。﹞跌撲損傷﹑﹝气血凝滯。﹞心腹滯痛。﹝气血結聚。﹞最古者良﹐多用則效。

三六一﹑生赤銅

﹝味苦平﹐微毒。﹞平肝散風。治賊風反折﹐﹝用赤銅五斤燒紅﹐淬酒數十徧服之。﹞善接折骨。﹝凡六畜損骨﹐細研末﹐酒調灌﹐直入損處。六畜死後﹐取骨視之﹐猶有銅痕。昔崔務墜馬折足﹐以銅末和酒服之﹐遂瘥。及亡後十年﹐攺葬﹐視其脛骨折處﹐猶有銅束也。但打熟銅不堪用。﹞

三六二﹑蜜陀僧

﹝味鹹辛﹐气平﹐有小毒。﹞以辛散咸軟之性﹐爲去濕熱積滯。鎭驚消痰﹐治痢療痔﹐除汗瘢﹐﹝同硫黃﹑水粉﹑花椒﹑海螵蛸共研末﹐用生薑蘸擦﹐先以連翹四錢煎酒服﹐斷根。﹞愈腫毒﹐殺諸虫﹐鼻面

﹐收陰汗﹐神治多骨瘡疽。﹝此疽時出細骨﹐桐油調塗卽愈。﹞出銀坑中﹐眞者難得。今用者乃傾銀鑪底﹐多有硝銅之气﹐能爛諸物﹐不可服餌﹐只可外敷。

三六三﹑硫黃

﹝味酸大熱﹐有毒﹐入心﹑腎二經。﹞純陽之精﹐大補命門眞火﹐能救陽气暴絕﹐陰毒惟甚。久患寒瀉﹐脾胃虛冷﹐命欲垂盡者用之﹐可以起死回生。治寒痺冷癖﹑小兒慢驚﹐暖精壯陽﹐殺虫療瘡﹐腳膝冷疼﹐鬼魅作祟﹐老人虛祕﹐婦人陰蝕。傷厥逆煩躁﹑腹痛脈伏者﹐﹝陰證似陽。﹞以硫黃爲末﹐艾湯調服二三錢﹐卽可得睡﹐汗出愈。按硫黃性𨿽熱﹐而疏利大腸﹐與燥澀者不同。﹝熱藥多祕﹐惟硫黃暖而能通﹔寒藥多瀉惟黃連肥腸而止瀉。﹞番舶者良。﹝難得。﹞取色黃而堅者﹐以萊菔剜空﹐入硫合定﹐糠火煨熟﹐去其臭气﹐以紫背浮萍同煮﹐皂莢湯淘淨用。又法﹕燒溶入冷水內﹐如是者三次。又法﹕入豬大腸﹐煮三時用。畏細辛﹑朴硝﹑血與鐵與醋。適病而止﹐不可過服。

三六四﹑白礬

﹝味酸澀﹐性寒﹐入肺﹑脾二經。﹞酸能收﹐寒勝熱。善用﹐有大功效於人。其用有四﹕能吐風熱痰涎﹐治癲癇﹑﹝痰迷心竅。﹞黃膽﹔﹝其味酸苦﹐可以通泄。﹞療崩帶﹑脫肛﹑腸風﹑陰挺﹑﹝陰肉挺出﹐肝經之火。﹞牙縫出血﹐止狐腋臭气﹑腳汗﹑陰汗﹔﹝四者燒枯用。其性收澀﹑可固滑脫。﹞除瀉痢﹐斂浮腫﹑爛弦風眼。﹝其性燥﹐可治濕邪。﹞散癰疽疔腫﹑鼻喉痺﹑瘰惡瘡疥癬及蛇虫蠱毒。﹝其性能解毒﹑定痛。﹞或丸或散﹐或生或枯﹐皆效。多服損心傷骨。甘艸爲使。惡牡蠣﹑麻黃。生用解毒﹐用生肌。

三六五﹑朴硝

﹝味辛鹹酸寒﹐有毒﹐入胃﹑大腸二經。﹞辛能潤燥﹐咸能軟堅﹐苦能下泄﹐大寒能除熱。蕩滌三焦腸胃積聚﹐卻天行瘟疫熱痢﹑傷寒陽狂﹐下燥糞﹑畱血停痰﹐消瘡腫宿食。﹝悉實熱之藥﹐推陳致新﹐能除邪以復正也。﹞善能下胎﹐孕婦忌之。﹝然妊娠傷寒﹐有當下者﹐兼用大黃而母子相安﹐經曰﹕有故無殞﹐自無殞也。藥自病當﹐又何患焉﹗﹞朴硝卽皮硝生於鹵地﹐刮取煎煉﹐攻逐最烈﹐若無實熱者勿服。

芒硝因再煎煉﹐傾於盆內﹐在上結芒﹐其質稍輕。功用與朴硝同﹐但稍輕耳。能消五八石﹐何慮積熱諸堅﹐不爲推蕩消散也﹗化痰癖﹐通月經﹐下死胎﹐洗赤目﹐滌腸胃﹐止疼。若虛寒者誤服﹐傷生如反掌。

三六六﹑元明粉

﹝味辛微甘﹐性冷﹐入胃經。﹞降心火﹐祛胃熱。平傷寒實邪狂燥﹐去胸膈臟腑宿滯。通大便祕結﹐消癰腫﹐去目障﹐止瀉痢。﹝血熱去則腫消而目明。瀉痢用大黃元明粉﹐蓋宿垢不淨﹐疾終不除﹐經所謂通因通用是也。﹞老弱人用之﹐以代芒硝﹐誠微驅虛熱之妙劑也。朴硝煎化﹐同萊菔煮﹐再以甘艸煎後入罐火﹐以去其鹹寒之性。陰中有陽﹐性稍和緩﹐可去熱而不傷胃。若胃虛而無實熱者禁用。俱忌苦參。芒硝之有牙者﹐爲馬牙硝。置風日中﹐消盡水气﹐輕白如粉﹐爲風化硝。﹝大黃爲使。﹞

三六七﹑石膏

﹝味辛甘寒﹐入肺﹑胃二經﹐兼入三焦。﹞辛能發汗﹐甘能緩脾益气﹐寒能淸熱﹐爲去胃經實熱之主藥。治傷寒寒熱無汗﹑頭痛牙疼﹑大渴舌焦﹑便赤﹑日晡潮熱﹑肌肉壯熱﹑﹝陽明主肌肉。﹞目痛﹑﹝脈交額中。﹞鼻幹﹑﹝脈起於鼻。﹞不得臥。﹝胃不和也﹐病傳胃﹐宜用白虎湯。﹞療發斑﹑﹝色赤如錦。﹞發疹﹐﹝隱見紅點。﹞皆胃熱也。逐溫暑熱證﹑痰喘﹝太陰火盛。﹞陽狂﹑﹝結熱。﹞大嘔吐血﹑﹝胃火。﹞大便祕結﹑﹝肺胃熱燥。﹞不思食﹑﹝邪火。﹞多食。﹝胃火。二者皆治。﹞然能寒胃﹐若胃弱血虛﹐及病邪未入陽明者禁用。﹝熱重生用﹐熱輕用。﹞味淡難出﹐若入煎劑﹐分量宜重。生煎數十沸﹐雞子爲使﹐忌巴

三六八﹑滑石

﹝味甘淡﹐气寒﹐入肺﹑胃﹑大腸﹑膀胱四經。﹞利六腑之積滯﹐宣九竅之祕結﹐爲蕩熱除濕之要劑。上開腠理而發表﹐﹝肺主皮毛﹐能除上中濕熱。﹞下走膀胱而利水。﹝能除中下濕熱﹐熱去則三焦寧而表裏和﹐濕去則小腸之下口名闌門者﹐自淸濁分而流通矣。﹞治煩渴﹑﹝滲去濕熱﹐則脾胃和而津液生。﹞中暑﹑嘔吐﹑泄瀉﹑水腫﹑黃膽﹑香港腳﹑﹝皆濕熱也。﹞淋閉﹑﹝普通石淋。﹞熱痢﹐﹝六一散﹐加紅曲﹐治赤痢﹔加漧薑治白痢。﹞通乳﹑墜胎﹐﹝性滑。﹞一切濕爛瘡痛。無故多服﹐滑精敗脾﹐戒之﹗

三六九﹑赤石脂

﹝味酸辛甘溫﹐入心﹑腎﹑大腸三經。﹐醋淬。﹞味澀能去脫﹐色赤能入血﹐甘溫能補中。治崩漏﹑脫肛﹑泄痢﹑遺精﹐收瘡長肉﹐﹝無故虛脫者可服。﹞收濕﹐﹝收小兒臍中汁出赤腫。﹞止血﹐﹝吐衄者血不歸經。﹞固下﹐﹝凡下後虛脫﹐赤石脂體重﹐直入下焦陰分﹐故爲泄痢虛滑要藥。﹞催生下胞。﹝取體質之重﹐兼辛溫而使惡血化也﹐下胎衣而不傷母。﹞石脂固澀﹐初痢者忌用。﹝白入气分﹐畏大黃。﹞

三七○﹑紫石英

﹝味辛甘溫﹐入心﹑肝二經。畏扁豆﹑附子﹐惡黃連。火﹑醋淬﹑水飛用。﹞重以去怯﹐濕以潤枯﹐補心以定驚悸﹐達下以安魂魄。女子血海虛寒不者宜之。﹝衝爲血海﹐任主胞胎。虛則風寒乘之﹐故不孕。紫石英辛溫走二經﹐散風寒﹐鎭下焦﹐爲暖子宮要藥。﹞色淡紫﹐瑩徹五稜者眞。但系石類﹐只可暫用。

白石英入肺與大腸气分。治咳逆上气﹑大腸泄瀉﹑肺癰肺痿﹑吐膿吐血。制法同紫石

三七一﹑鑪甘石

﹝味甘辛溫﹐入胃經。﹞辛溫能散風熱。消腫﹐止血﹐生肌﹐除目翳翳障﹑赤腫爛弦﹐一切目疾要藥。產金銀坑中﹐金銀之苗也﹐輕松者良。﹝能點赤銅爲黃﹐今之黃銅皆是。﹞紅﹐童便淬七次用。

三七二﹑浮石

﹝一名海石。味鹹气寒﹐入肺經。﹞咸潤下﹐寒降火。色白體輕入肺﹐淸水之上源。﹝肺金生水。﹞止渴﹐止嗽﹐通淋﹐﹝肺火淸也。﹞化積塊老痰﹐消癭癅結核。﹝咸能軟堅。﹞水沫日久結成﹐海中者味鹹﹐更良。

三七三﹑硼砂

﹝味甘微鹹微辛﹐入肺經。﹞色白入肺。除上焦熱痰﹐治喉痺口齒諸病﹐﹝切覺喉中腫痛﹐含化咽津﹐則不成痺。﹞退目翳肉﹐﹝研末加片點之﹐﹞療噎膈﹑結核﹑骨硬。﹝皆辛散咸軟之效。﹞出西番﹐色白似礬。﹝此味甘﹐礬味酸。﹞性能柔五金﹐則削克可知。𨿽生津止嗽﹐虛勞證勿用。

三七四﹑砂

﹝音鐃。味鹹苦辛熱﹐有大毒。﹞化堅性烈﹐消金石﹐腐腸胃。

﹝本艸稱其能化心爲血﹐亦甚言不可多服耳。凡煮硬肉﹐投少許﹐卽易爛。﹞用之適宜﹐可消宿冷瘕﹐逐頑痰﹐爛死胎﹐去腐肉﹐生新肌﹐散目翳肉﹐除痣疣贅﹐故外科用爲要藥毒可破口去血﹐潰癰可排膿收功。但宜外治﹐不宜服食。若中毒﹐多飲生綠豆汁二升可解。

﹝出西戎﹐乃鹵液結成。狀如鹽塊﹐置冷濕處卽化﹐白淨者良。水飛過﹐醋煮﹐畏酸﹐忌羊

三七五﹑瓷石

﹝味辛鹹﹐入腎經。柴胡爲使﹐惡丹皮﹐畏石脂。火﹑醋淬﹐水飛。﹞性稟中和﹐﹝諸石藥皆有毒。﹞無猛悍之气。補腎益精﹐﹝色黑味鹹。﹞鎭心﹐除驚癇﹐﹝重鎭怯。﹞明耳目﹐﹝耳爲腎竅﹐腎足則瞳人不散大。﹞骨節勁﹐腰膝健。﹝俱主腎。﹞誤吞鐵物。﹝服末。﹞生於有鐵之處﹐得金水之气﹐色黑能吸鐵者眞。其體重。若漬酒﹐優於丸散。

三七六﹑靑礞石

﹝味辛鹹﹐入肝經。火細研。﹞色靑入肝﹐體重降下﹐爲平肝鎭驚﹑消散熱痰之神藥。治食腹痛﹑痰壅喘急。﹝痰見礞石卽化爲水。然實痰堅積﹐用礞石滚痰丸﹐乃其所宜﹐若久病痰多﹐必因脾虛﹐而亦服此﹐百無一生矣﹗堅黑中有白星點﹐用硝石與礞石等分打碎拌勻﹐入砂鍋﹐至硝盡﹑石色如金爲度。如無金星者﹐不入藥。研

三七七﹑花蕊石

﹝味酸澀﹐气平﹐入肝經。﹞其功專於止血﹐化血爲水。﹝酸以收之。﹞治金傷出血﹐刮末敷之立止。療婦人惡血﹑血暈﹐下死胎﹐落胞衣。﹝惡血去﹐胞胎自落。﹞並療五內崩損﹐噴血出升斗者。﹝男以童便加酒﹐女以童便加醋﹐調末三五錢服。﹞體堅色黃﹐中有淡白點。﹝外敷生用﹐內服研。﹞

三七八﹑代赭石

﹝味苦甘气寒﹐入肝﹑心包二經。﹞下气降火﹐專治二經血分之病﹐療吐衄崩帶﹑腸風痔漏﹑﹝悉血有邪熱。﹞月經不止﹑胎動產難﹑﹝涼血活血。﹞小兒慢驚。﹝用末五分﹐東冬仁湯調服。﹞紅醋淬﹐水飛用。漧薑爲使﹐惡雄附。以上諸癥﹐俱可爲散。﹝或水﹑或酒﹑或童便酌量調服。﹞

三七九﹑陽起石

﹝味鹹气溫﹐入右腎命門。﹞以咸溫之性﹐補相火而壯元陽。治陰痿精乏﹑子宮虛冷﹑腰膝無力﹑血積瘕﹑崩中漏下。﹝多屬火虧。出齊州陽起山﹐冬不積雪﹐其气之溫暖可知。以雲頭雨腳﹑鷺毛﹑色白滋潤者良﹐眞者難得。火﹑醋淬七次﹐研末﹑水飛用。桑螵蛸爲使﹐惡澤瀉﹑桂﹑雷丸﹐畏菟絲子﹐忌羊血。命火旺者忌用。﹞

三八○﹑禹餘糧

﹝甘味平性澀﹐入胃﹑在腸二經。﹞二經血分重劑。治血閉瘕﹑崩中帶漏﹐﹝澀能固下。﹞又能催生。石中黃粉﹐生於池澤無砂者良。

三八一﹑皂礬

﹝一名靑礬。味酸性澀。﹞酸湧澀收﹐燥濕化痰。解毒﹑收涎﹑殺虫之功﹐亦與白礬相似﹐而力差緩。散喉痺﹐﹝醋調咽汁﹐酸湧化痰。﹞治瘡癬﹑﹝燥濕解毒。﹞腸風﹐﹝濕熱旣散後宜收澀。﹞消腫脹﹑﹝方載腫門。﹞食積。﹝同健脾消食藥爲丸。﹞

赤用。﹝名絳礬﹐入血分。伐肝﹑燥濕﹑消腫脹﹐須醋淬。﹞胃弱者不宜多用。忌蕎麥。

三八二﹑膽礬

﹝味酸澀辛寒﹐入膽經。﹞性斂上行﹐湧吐風熱痰涎﹐發散風木相火。治喉痺﹑﹝醋調﹑噙咽吐痰立效。﹞牙虫﹑瘡毒﹑陰蝕。﹝虫生風濕。﹞產銅坑中﹐乃銅之精液。磨鐵作銅色者眞。﹝人以醋揉靑礬僞之。﹞

三八三﹑砒霜

﹝系砒黃所煉而成者﹐大毒殺人﹐能毒鼠犬。﹞止可外用。蝕敗肉﹑枯痔﹑殺虫﹐切毋內服。出信州﹐故名信石﹐錫之苗也。﹝故錫器亦有毒。﹞生者名砒黃﹐﹝醋磨塗一切腫毒。﹞煉者名砒霜。﹝煉時﹐所近艸木皆死。﹞中毒者服綠豆汁﹑冷水或者可

三八四﹑鍛石

﹝味辛气溫﹐有毒。﹞性能堅物﹐﹝幹摻。﹞又能軟物。﹝同水用。﹞散血﹐止血﹐﹝臘月納黃牛膽中﹐陰漧用。﹞止瀉痢﹑﹝虛滑。﹞白帶﹑白淫﹐﹝鍛石二兩﹑茯苓四兩爲丸。﹞收陰挺﹑﹝陰肉挺出或產後玉門不閉﹐熬黃﹐水泡溫洗。﹞脫肛。治惡瘡癩瘡﹑死肌。殺痔虫﹐去肉﹐消結核﹑癭癅﹐﹝或爲末摻﹐或醋調敷。﹞解酒酸﹐﹝投少許。﹞墮胎孕﹐落眉毛﹐點疣痣黑子。﹝同糯米煮透﹐挑破點之。﹞風化者良。古墓中石灰名地龍骨﹐得土气旣深﹐解諸毒更捷。治頑瘡膿水淋漓﹐瘡口易斂。船油灰名水龍骨﹐得油性之潤﹐復得水气之陰﹐治金瘡跌傷及諸瘡。﹝血風瘡。﹞

三八五﹑食鹽

﹝味鹹性寒﹐入腎經及脾肺諸經。﹞通大小便﹐﹝咸潤下。﹞除目赤﹐﹝茶調洗涼血。﹞治心腹卒痛﹐﹝炒熟熨之。﹞吐上焦痰飲﹐開小便祕塞﹐﹝二癥用鹽三錢﹐炒紅﹐水淬服則嘔﹐童便淬服則上嘔下泄﹐自痰飲吐而小便通。法詳小便祕門。﹞療多笑﹐﹝經曰﹕神有餘則笑不休。神﹐心火也﹐用鹽紅﹐煎服自瘳﹐水制火也。﹞堅筋骨﹐﹝骨消筋緩﹐皆因濕熱﹐鹽滲濕除熱。﹞除齒痛﹐﹝淸火固齒。﹞解霍亂。﹝亦用吐法﹐方載本門。﹞少用﹐引藥入腎﹔過多﹐黑膚多渴。﹝滲胃中津液也。﹞水腫﹑咳嗽最忌。西北人不耐咸﹐少病多壽﹔東南人嗜咸﹐少壽多病。修養家故少用耳。

三八六﹑靑鹽

﹝味鹹微甘寒﹐入腎經。﹞甘鹹而寒。助水髒﹐平血熱﹐消痰降火。除目痛﹑吐血﹑尿血﹑齒血﹑舌血﹐﹝鹹寒。﹞堅骨固齒﹐﹝補腎。固齒方在齒門。﹞明目烏須。﹝腎足。﹞此鹽出於西羌涯之陰﹐不假煎煉而成﹐功用略同食鹽﹐而滋益勝之。方

三八七﹑石蟹

點目中生翳腫痛﹐天行熱疾﹐解一切金石藥毒﹐散癰腫。﹝醋石燕水煮汁服之﹐治淋有功。婦人產難﹐兩手各握一枚﹐立驗。

石蠶破石淋血結﹐主金瘡生肌。

三八八﹑礬石

﹝味辛性溫﹐有大毒﹐不煉服﹐殺人。﹞性辛熱﹐善治積冷痼疾﹑寒濕風痺。有蒼白數種﹐火但解散﹐而質仍堅﹐基性與砒石相近﹐不必內服。此石生於山﹐無雪﹐今置水而不凍者眞。

三八九﹑諸水

長流水﹝取來遠流長之意。﹞手足之疾﹐非此莫攻。

順流水﹝取性速趨下之意。﹞通二便﹐催生產﹐下胞衣。﹝但要順取。﹞

逆流水﹝卽回瀾倒流也。﹞堪吐上焦痰飲。﹝但要逆取。﹞

井華水﹝將旦時汲﹞補陰虛﹐且淸頭目。蓋緣天一眞气浮結水面也。

新汲水﹝系新汲﹐未經缸甕者。﹞養心神﹐解熱悶﹑煩渴﹐﹝熱病用浸靑布﹐互熨胸口。心悶汗出﹐用之和蜜飲﹐妙。﹞

甘瀾水﹝用流水﹐以瓢揚萬徧。亦曰勞水。﹞水性咸﹐而重勞之﹐則甘而輕。用之煎藥﹐治霍亂﹑傷寒﹑勞傷﹐及中州之病。能益脾胃﹐且不直下。

春雨水立春雨水日﹐或下雨﹐以器空中迎接。年壯未嗣入﹐夫妻煎服﹐入房主孕。

臘雪水﹝甕貯埋地。﹞性寒。治時行熱疫。

冰大寒。傷寒陽毒﹐熱甚昏迷者﹐置膻中﹝兩乳中間。﹞良。解燒酒毒。﹝盛夏飲冰﹐爽快﹐但與气候相反﹐冷熱相激﹐卻致諸疾。飲涼水﹑食西瓜者亦如之。宋徽宗食冰致病﹐用冰煎大理中丸服之﹐果愈﹐是治受病之源也。凡病因某物而致者﹐仍取原物爲引。﹞

陰陽水﹝沸湯﹑井水等分合服﹐取陰陽相合﹐無有偏勝。﹞治幹霍亂﹐不吐不泄。此際脈證難審﹐難於用藥﹐﹝有用姜立斃者。﹞惟服陰陽水一二杯﹐自吐自泄而愈﹐最爲穩協。

地漿水﹝掘出老土﹐以水沃之﹐攪令濁﹐澄淸服之。以諸毒遇土則化也。﹞治中暑卒死﹝有法載暑病門。﹞泄痢﹑冷熱赤白﹑腹內熱毒絞痛﹑或不嘔不泄。解一切魚肉菜果藥物諸菌毒﹐﹝菌音郡﹐生朽木濕地上﹐亦名蕈﹐﹞及虫蜞入腹。﹝如誤食馬蟥蜞﹐入腹生子爲患﹐地梅雨水﹝四月雨。﹞洗癬疥﹐滅瘢痕。沾衣易腐﹐浣垢易潔。

洗碗水治惡瘡久不瘥者﹐煎沸﹐以鹽投中﹐洗之立效。

露水宜煎潤肺藥。治勞虫﹑傳屍﹐止消渴﹐截瘧。﹝瘧必由暑﹐故治瘧藥露一宿服。﹞

花上露令人好顏色。

三九○﹑諸土

﹝凡用﹐去上惡物﹐取下老土。﹞

黃土入藥取其助脾胃也。其功用與上地漿同。

東壁陳土年久者得太陽眞火之气﹐生土更有力。治虛寒滑瀉﹑中暑霍亂﹐斂下部濕瘡鞋底土……鼠壤土治中風筋骨攣疼﹐日曝漧﹐研服。

燕窩土味甘寒﹐降火解毒。治一切痛癢瘡瘍。﹝水調濕敷。﹞朝北燕窩土﹝名回燕膏。﹞

井底泥至陰大寒﹐解湯火傷。治孕婦熱病﹐取敷心下肚臍丹田二三次﹐可護胎無失。

蚯蚓土味甘气寒。治赤白久熱下痢。﹝用一升﹐炒煙至盡﹐沃水半升﹐濾淨﹐飲之卽愈。﹞外塗小兒陰囊腫痛﹐及敷熱毒瘡腫﹑蛇犬咬傷。﹝土能化毒。﹞韭地上者更佳。

糞坑底泥純陰大寒。治發背諸惡瘡。爲末﹐水調敷。若疔腫﹐加蟬蛻﹑全蠍﹐搗末﹐麻油調敷四圍。

煙膠﹝卽燻牛皮竈上黑土。﹞治頭瘡﹑白禿﹑疥癬﹑爛瘡流水。取爲末﹐加輕粉少許﹐麻油調塗﹐卽瘥。

三九一﹑伏龍肝

﹝味甘辛兼鹹﹐气溫。﹞調中止血﹐去濕消腫。治咳逆﹝辛以散肺。﹞反胃﹐﹝甘以補土。﹞止吐衄崩帶﹑遺精腸風。﹝以虧損旣多﹐中气必虛﹐甘能補中﹐溫能和气血也。﹞散癰腫毒瓦斯﹑﹝辛散咸軟。醋調或搗蒜和塗。﹞臍瘡﹑﹝研敷。﹞丹毒﹐﹝雞子白調。﹞催生下胎﹐﹝子死腹中﹐水調三錢服之。……﹞辟邪時疫﹐……止兒夜啼。﹝能鎭重也。﹞系竈中對釜底心之土﹐取年久褐色者良﹐研細﹐水飛用。

三九二﹑百艸霜

﹝味辛气溫。﹞能治一切血病﹕吐血﹑衄血﹑血暈﹑血痢﹑便血﹑崩漏﹑金傷出血。﹝以黑勝紅﹐水克火也。細研內服﹐或藥調﹑童便調。﹞面瘡勿摻﹐入肉如印。﹝凡皮破出血者﹑摻之卽止。﹞系鐺底黑垢﹐刀削下﹐細研用﹐燒雜艸者更良。

三九三﹑墨

﹝味辛气溫。﹞止一切血熱妄行﹑鼻衄﹑﹝和茶服。﹞產後血暈﹑崩中暴來。淡醋磨服﹐或加韭汁。飛絲入目﹐濃磨點之﹐少頃絲黑成團﹐以燈芯取出。下死胎﹐逐胞衣﹐﹝酒磨多服。﹞散癰腫﹐﹝醋磨或豬膽汁磨﹐濃塗之。﹞天行熱毒吐血。﹝韭汁磨吞。﹞不

禽獸部

三九四﹑雞

﹝味鹹平﹐入肺﹑腎二經。﹞補陽起陰﹐兼有風火之義。﹝屬巽木﹐木動風。﹞其肉甘溫﹐補虛溫中﹐固胎利產。﹝妊婦用牡鷄湯汁﹐煮米粥常食﹐胎前能固﹐雞血療痿痺﹑中惡腹痛﹐解毒﹑下乳﹐小兒驚風﹑便結。﹝皆宜熱服。﹞

雞冠血治白瘢風﹑中惡客忤﹐及風中血脈﹑口角斜﹑﹝塗頰卽止。﹞縊死欲絕。﹝雞及冠血﹐熱灌卽活。﹞和酒服﹐發痘最佳。﹝老雄鷄冠血。﹞塗蜈蚣﹑蜘蛛﹑馬咬等毒﹑百虫入耳﹑﹝熱血滴之。﹞對口毒瘡。﹝冠血頻塗﹐取毒以攻毒也。﹞

雄鷄頭大能發痘﹐或頭面陷伏﹐食之最妙。當灌漿時﹐不拘雞頭﹐卽雞肉亦佳。

雞肫皮﹝一名雞內金。﹞消宿食﹐化積聚﹐止便數遺溺。

雞子正心止驚﹐益气補血﹐淸咽開音。止久嗽滑痢﹐﹝醋煮。﹞安胎﹐利產﹐﹝衣不下﹐吞黃二三枚﹐解發刺喉﹐令吐卽下。﹞

療火瘡﹐﹝卵黃和發煎出油﹐塗之。﹞免痘疹。﹝用新雞卵﹐童便浸透﹐每日煮食一枚﹐有驗。﹞多食令人滯悶。

哺雛蛋殼細研﹐麻油調﹐搽痘毒神效。磨障翳﹐﹝或點或同藥煎服。﹞敷下疳。﹝用末卵中白皮入肺﹐破結气﹐治久咳立止。﹝同紫菀﹑麻黃和服。﹞

雞窩艸﹝文略﹞

雞性熱﹐凡初病者忌之。惟烏骨雞別是一種﹐﹝雞屬木﹐黑屬水﹐得水木之精气。﹞主陰發熱﹑蓐勞崩中﹐凡肝腎不足之病俱能補益。惟舌黑者骨肉俱黑。﹝男用雌﹐女用雄﹐更妙

三九五﹑鴨

﹝味甘鹹冷﹐入肺﹑腎二經。﹞滋陰除蒸。止嗽化痰﹐消水腫﹐﹝利水。﹞治熱痢。﹝虛而熱者可用。﹞

鴨血善解諸毒。﹝凡中金銀﹑丹石﹑砒霜﹑野葛毒者﹐熱飲。﹞溺水死者灌之卽卵甘鹹﹐能滋陰﹐鹽藏者亦能滯膈。食多軟腳﹐小兒尢忌。

野鴨補虛益力。退水腫﹐去虛熱﹐消食積﹐療瘡癤。忌與胡桃﹑豆豉﹑木耳同食。

三九六﹑雁肪

小曰雁﹐大曰鴻。補虛勞﹐逐風攣。多服長須髮﹐久食壯筋骨

三九七﹑鴿

﹝味鹹气平﹐入腎﹑肺二經。﹞調精益气。治白癜瘡疥﹐解諸般藥毒。其卵能預解痘毒﹐從二便而出。其尿名左盤龍﹐醋調﹐敷白禿效。

三九八﹑燕尿

治久瘧最靈﹐臨發日攪酒燻鼻卽止。窠作湯浴小兒﹐逐驚癇﹐除瘡

三九九﹑雀卵

﹝吐酸气溫﹐入腎﹑命門二經。﹞溫主通行﹐性善走下。補陽滋陰﹐主廣嗣續。﹝同天雄﹑菟絲子爲丸﹐空心酒下五丸﹐治男子陰痿﹐婦人帶下﹐溫補命門之功肉大溫熱。益气補陽﹐暖腰膝﹐而功用不及於卵。孕婦忌食。

雄雀屎﹝一頭尖者是雄﹐兩頭團者是雌。﹞名白丁香。能破軟癤﹐﹝以雄雀屎塗頂。﹞去弩肉。﹝以婦人首生男子之乳﹐研雀屎成泥﹐點目中弩肉﹑赤脈貫瞳子者﹐立消。﹞

四○○﹑蒼鵝

肉有毒。因多食虫﹐發諸瘡疥。

白鵝不食虫﹐性寒﹐解五臟熱﹐止消渴。

其卵性同﹐但多食發痼疾。

四○一﹑雉

益少損多。九十兩月宜食﹐補五臟﹐止消渴﹐治气逆喘息﹑小便頻數﹐並腸胃气虛﹑下痢口噤。餘月食之﹐發瘡毒。

四○二﹑豬

﹝味甘鹹寒﹞水畜。其肉气味最佳﹐能引人多食飯食﹐長气力﹐倍精神。﹝前人多言損人﹐可不必信。﹞

心血作補心丸散向導。養心安神﹐鎭驚悸﹐禁邪夢。﹝豬殺時﹐驚气入心﹐絕气歸肝﹐皆不可多食。﹞

血能敗血損陽。多食寒胃發泄。

尾血少加冰片﹐治痘瘡倒。﹝取其活動能發。亦有用心血者。﹞

肝入肝﹐明目。﹝將膽汁漬肝﹐濕紙包煨熟食﹐最淸目熱﹐同夜明砂作丸﹐治夜不能肺補肺。治肺虛咳嗽。﹝肺癰﹑吐膿血﹐蘸苡仁末食。﹞

肚入胃﹐健脾。﹝脾胃旺﹐則精血生而虛勞自愈﹐此乃豬身中有益無害之物也。﹞

腎入腎。治腰痛耳聾。﹝豬腎一對﹐酒一分﹐童便二分﹐瓦罐煮熟﹐五更食之﹐勞病一月愈。古今補腰腎藥多用之﹐而方書謂人久食腎虛無子﹐不可信也。﹞

腸入大腸。治腸風血痢。﹝同黃連丸服。﹞

肝汁苦寒。瀉肝膽之火﹐明目殺疳﹐能通大便。﹝陽明癥﹐內無熱者﹐便𨿽祕勿攻﹐用膽汁和醋﹐少加豬牙皂末﹐灌穀道﹐爲不傷胃。﹞浴初生小兒﹐永無瘡疥。

尿胞治遺溺疝气﹐用作引經。

豬脂甘寒。涼血﹐潤燥﹐殺虫﹐﹝瘡藥用之。﹞利腸﹐﹝能通大便。﹞滑產﹐治瘡。﹝用豬蹄煮湯﹐通乳汁﹐﹝加通艸佳。﹞洗敗瘡。﹝涼血止痛。﹞

懸蹄甲治痘瘡入目﹑﹝煎水頻洗。﹞五痔﹑腸癰。﹝左甲後甲不拘。﹞

﹝俗名胰子。﹞治肺痿咳嗽﹑气脹喘急。潤五臟﹐﹝和棗肉浸酒服﹐主癖瘦羸。多食損陽。﹞去垢膩。﹝能浣垢衣。﹞

腦髓治腦鳴﹑頭眩。﹝多食滑精。﹞

乳使人潤澤。治天弔豬癇﹑臍風撮口。

脊骨髓入補陰丸中﹐助眞陰﹐退骨蒸﹐除脊痛。

豬窩艸﹝文略﹞

豬卵﹝卽劫出雙睪丸。﹞治小兒驚悸癲癇﹑大人鬼疰蠱毒﹑五癃攣縮﹑寒熱。

頭肉鼻唇多食動風。

舌多食損心。﹝凡病初起﹐忌之者﹐以其補肌固表﹐難於發散也。又按豬肉生痰﹐惟風痰﹑濕痰﹑寒痰忌之﹔如老人燥痰漧咳﹐更須肥濃以潤之﹐不可執泥生痰之說也。﹞

四○三﹑犬肉

﹝味鹹﹐入脾﹑腎二經。反商陸﹐畏杏仁﹐惡蒜。﹞酸而鹹﹐溫暖脾胃﹐而腰腎亦受其蔭矣。補虛寒﹐長陽气。﹝內外兩腎尢勝。﹞陽旺者勿食。妊婦食之﹐令子無聲。熱病後食之﹐殺人。道家以爲地厭﹐不食。

狗寶﹝結成胸腹中者。﹞專治翻胃﹐善理疔疽。噎由痰及虛寒者相宜﹐若血枯胃弱者切

四○四﹑羊肉

﹝味甘性溫﹐入脾﹑腎二經。反半夏﹑菖蒲﹐忌蒜。﹞補中益气﹐安心止驚。﹝十劑曰補可去弱﹐人參羊肉之屬是也。人參補气﹐羊肉補形。﹞

肝補肝而淸目。

膽汁點目去赤腫翳障。﹝目者肝之外侯﹐膽之精華也﹐膽汁減﹐則目暗﹐故諸膽皆治目病。方載眼目門。﹞

肺補肺虛咳嗽﹑小便頻數。

肚健脾﹐斂虛汗。

須燒灰﹐麻油調﹐敷小兒疳瘡﹑羊須瘡。

骨髓煮酒﹐滋陰虛﹐利血脈。

腎補腎。精枯陽敗者﹐同入乳粉五錢﹐空心食之﹐極效。

心補心。治憂恚气痛。﹝有孔者勿食。﹞

血主女人血虛中風﹑產後血暈悶絕者﹐生飲一升卽活。並解丹石藥毒如神。

脛骨入腎而補骨。燒灰擦牙良。﹝脛骨灰一兩﹑升麻﹑黃連各三錢﹐靑鹽八分﹐和勻。﹞誤吞銅鐵者。﹝用羊脛骨灰三錢﹐米湯下﹐次早從大便出。蓋羊脛骨灰可以磨鏡﹐羊頭骨灰可以消鐵。﹞

乳甘溫﹐潤胃脘大腸之燥。治噎塞﹑蜘蛛咬傷。﹝渾身生絲者是﹐飲之卽瘥。﹞發痘瘡必用之。羊食毒艸﹐凡瘡家及痼疾者忌之。

反半夏﹑菖蒲﹐忌銅器。﹝牡羊曰﹑曰羝﹐去腎曰羯﹐子曰羔﹐羔五月曰。﹞純黑者

四○五﹑羊角

﹝味甘鹹﹐性寒。﹞苦寒﹐能去諸熱。治目淸盲﹐﹝肝熱。﹞平驚﹐﹝心熱。﹞殺疥虫﹐﹝濕熱。﹞除頭風﹐﹝火熱上升。﹞療百節中結气﹑婦人產後余痛。﹝血熱气壅。﹞取之時勿中濕﹐濕卽有毒。

四○六﹑牛肉

﹝味甘气溫﹐入脾經。﹞安中補脾﹐養胃益气。

角尖治一切血瘀﹑血崩﹑帶漏。

乳養血潤燥。治反胃噎膈。﹝日飲牛乳﹐加薑汁。詳載本門。﹞

酥酪醍醐皆牛羊乳所作。滋潤滑澤﹐宜於血熱枯燥之人。

但病死者﹑獨肝者﹑黑身白頭者勿食。中其毒者﹐用甘艸或綠豆湯代茶服﹐若口渴﹐飲

四○七﹑黃明膠

﹝卽牛皮膠。味甘平﹐入肝經血分。﹞治吐血﹑下血﹑血淋﹑妊婦胎動下血﹑﹝血虛有熱﹐此能涼血生血。﹞風濕走注疼痛﹑跌撲傷﹑湯火瘡﹑癰疽腫痛。﹝活血。﹞其功用與阿膠略同。但非阿井水及騾皮同造﹐故不能疏利下行耳。一名水膠﹐爲外科活血止痛要藥。明亮﹑六月不軟﹑無牛皮气者良。﹝蛤粉炒成珠﹐或酒蒸化用。﹞

四○八﹑牛黃

﹝味苦甘平﹐入心﹑肝二經。人參爲使﹐惡龍骨﹑膽艸﹑地黃﹑常山﹐畏牛膝﹑幹膝。﹞牛食百艸﹐其精華凝結而成。淸心﹐退熱﹐化痰﹐平驚﹐﹝急驚當用。﹞通竅﹐辟邪﹐治中風入髒﹑口噤癲癇。﹝心熱則火生焰﹐肝熱則木生風﹐風火相搏﹐膠痰上壅﹐遂致中風不語。中髒者多滯九竅﹐宜用﹔中髒者多著四肢﹐中經絡者外無六經形癥﹐內無便溺阻膈﹐若誤用之﹐反引風入骨﹐不能出也。初宜順气開痰﹐繼宜養血活血﹐不宜專用風藥以燥其血也。治詳中風門。﹞療小兒百病﹐如急驚熱痰壅塞﹑麻疹餘毒﹑丹毒﹑牙疳﹑喉腫一切實癥垂危者﹐可使之奪命。平痘瘡﹐﹝火盛色紫﹐發狂發斑。﹞墮胎孕。

﹝妊婦勿用。﹞牛有黃﹐夜視其身有光﹐毛潤﹐發紅而澤﹐欲吐時﹐必多吼喚﹐以盆水承之﹐如雞子黃大﹐名生黃﹐難得。殺死﹐有得於角者﹑心者﹑肝膽上者﹐成塊成粒﹐總不及生黃。黃透甲者眞。﹝駱駝黃易得﹐人以此僞之。﹞

四○九﹑阿膠

﹝味甘辛平﹐微溫﹐入肺﹑肝﹑腎三經。蛤粉炒成珠﹐或酒蒸化用。山藥爲使﹑惡大黃。﹞養肝補腎﹐淸肺益气。﹝肺主气﹐腎納气。﹞治吐衄崩帶﹑血淋﹑血痔﹑腸風尿血﹑經脈不調﹑血枯血燥﹑傷暑熱痢。﹝和血補血。﹞療虛勞﹑肺痿﹐止嗽﹐定喘﹐﹝潤燥化痰。﹞胎前產後﹐﹝養血。﹞及除一切風病。﹝血足養肝﹐則木平風息。﹞久服輕身益气﹐溫和之品也。﹝阿井乃濟水之眼﹐《內經》以濟水爲天地之肝﹐騾皮又合北方水色﹐气味俱陰﹐功力自大﹐故入血﹐治血癥及風證如神。取其益陰滋水﹑補血淸熱之功也。光明微綠﹐體堅而脆﹐折之易斷﹐夏天不軟者眞。﹞

四一○﹑虎脛骨

﹝味辛性熱﹐酥炙研末。﹞虎者西方之獸﹐本金气而能制木﹐故嘯則風生。搜風健骨﹐定痛辟邪﹐治腳膝軟弱酸痛﹐﹝用前脛骨。虎𨿽死而不僕﹐其气力皆在前足。﹞療歷節拘攣風痺﹐﹝頭風用頭骨﹐足風用脛骨﹐腰脊風用脊骨﹐各從其類也。﹞除鬼祟惡夢﹑傷寒瘟瘧。﹝用頭骨﹐或佩或作枕﹐或置戶下。﹞

虎肚治反胃。﹝取生者﹐存滓穢勿洗﹐新瓦固存性﹐入平胃散一兩﹐每服三錢﹐效。但宜於食膈﹐若气膈﹑血膈﹑痰膈恐難見功。﹞

虎睛爲散﹐竹瀝下﹐治小兒驚癇夜啼。

虎爪……中藥箭死者﹐必有微黑色﹐毒能損人﹐不可不辧。

四一一﹑犀角

﹝味苦酸鹹﹐入心﹑肝﹑胃三經。升麻爲便﹐忌鹽。﹞涼心瀉肝﹐善淸胃中大熱。治瘟疫狂妄﹑發黃﹑﹝濕熱郁也。﹞發斑﹐﹝傷寒下早﹐熱乘虛入胃則發斑﹔下遲﹐熱畱胃中亦發斑。﹞療傷寒熱毒閉表﹑煩熱昏悶﹐而汗不得出者﹐磨尖入藥﹐汗如附應。﹝仲景云﹕如無犀角﹐以升麻代之﹐則知升麻之升散﹐亦能如犀角之升散陽明也。﹞吐血﹑衄血﹑下血﹑及蓄血發狂﹑﹝磨汁服。﹞痘瘡稠密﹑內熱黑陷﹐﹝涼血解毒。痘癥初起﹐原借熱以升發﹐若大寒﹐則伏而不出矣。不得早服。﹞消癰化膿﹐定驚止悸。﹝去心煩熱。﹞犀角能涼血淸熱﹐散邪解毒﹐但非大熱﹐不敢輕服。妊婦忌之。﹝犀﹐神獸也﹐故角之精者通天﹐夜視有光﹐能開水辟邪﹐禽獸見之皆辟易。烏而光潤者勝﹐角尖更勝。入湯劑﹐磨汁用﹔入丸散﹐銼細﹐紙包納懷中﹐待熱搗之﹐立碎﹐以陰寒之質﹐得陽和而冰解也。﹞

四一二﹑羚羊角

﹝味鹹寒﹐入心﹑肝﹑肺三經。﹞羊屬火﹐而羚羊屬木﹐直入肝經﹐凡肝經之病﹐皆能治之。明目去障﹐﹝目爲肝竅。﹞祛風舒筋﹐散驚癇拘攣﹐﹝肝木生風。﹞療狂越邪夢﹐﹝肝藏魂﹐能瀉心肝邪熱。﹞化瘀滯惡血﹑血痢﹑腫毒。﹝肝主血﹐此能散血。﹞羚之性靈﹐而精在角﹐故又辟邪而解諸毒。痘癥血熱漧燥能淸﹐較之犀角涼血鎭心者﹐更無冰伏之患﹐故功力尢穩耳。﹝出西地﹐似羊而大﹐角有節﹐最堅勁﹐能碎金石﹐夜宿防患﹐以角掛樹而棲角有掛紋者眞。一邊有節而疏﹐乃山驢﹑山羊﹐非羚也。銼研﹐或磨用

四一三﹑熊膽

﹝味苦性寒﹐入心﹑肝二經。﹞涼心平肝﹐明目去障。﹝肝平。﹞治驚癇﹐﹝心涼。﹞殺虫﹐﹝味苦。﹞療痔疳積﹐止痢﹐去疸﹐﹝苦瀉濕熱。﹞及小兒熱痰驚癇﹑煩熱螈等實癥。﹝以竹瀝化兩豆粒許﹐服之甚良。﹞亦治鼻瘡﹑熱瘡﹑腫痛。﹝以水化加冰片塗之效。﹞膽不附於肝﹐春在頭﹐夏在腹﹐秋在左足﹐冬在右足﹐依時搜取﹐懸風處陰漧。

惡地黃﹑防己。﹝欲辧其眞﹐取灰塵先封水面﹐將膽投塵上﹐塵卽兩開﹐再以墨磨碗中﹐膽入墨中﹐墨卽飛碗邊者眞。﹞

四一四﹑望月砂

﹝卽兔屎也﹐入肝經。﹞明目﹐去痘後翳障。﹝兔得太陰之精﹐望月而生﹐復食明目之谷精艸﹐故功能明目。砂糖湯調服。﹞

兔血兔血丸稀痘瘡。﹝臘月八日取兔血﹐和蕎麥麵﹐少加丹砂﹑雄黃各五分﹐候幹﹐丸綠豆大﹐小兒以乳汁化服二三丸﹐徧血發出紅點﹐是其驗也﹐最效。﹞

兔腦髓性溫而滑潤﹐催生利胎之聖藥也。﹝有方在生產門。﹞

兔肝瀉肝熱﹐能明目。﹝肝開竅於目﹐兔目不瞬﹐以肝气之有餘﹐補人肝气之不足。﹞

兔頭骨治頭眩痛。﹝兔屬金﹐而頭骨在上﹐尢得金气之全﹐故能平木邪﹐療頭風並癲兔肉補中益气。﹝性寒損陽﹐八月至十月可食﹐餘月不宜食。﹞……皮毛燒灰﹐細研﹐酒服﹐理產後胞衣不下﹑血暈將危﹐飲下卽安。

四一五﹑鹿茸

﹝味鹹性溫﹐入肝﹑腎﹑命門三經。酒炙用。﹞稟純陽之質﹐含生發之气﹐塡精血﹐補眞陽。治虛勞﹐健腰膝﹐﹝腎水可以制火﹐腰膝﹐腎之府。﹞四肢酸痛﹑頭眩眼黑﹑崩帶精泄。﹝皆肝腎不足。﹞堅齒牙﹐治耳聾。﹝腎足。﹞又有糜耳﹐皆能補腎。

﹝鹿﹐陽獸﹐喜居山﹐故鹿角夏至解﹐陰生陽退之象﹐補右腎陽气不足﹔麋﹐陰獸﹐喜澤居﹐故麋角冬至解﹐陽生陰退之象﹐補左腎血液不足﹐物異而性亦殊也。﹞

鹿角咸溫。生用則散熱行血﹐消腫解毒﹐﹝醋磨塗腫毒﹐爲末酒服﹐治折傷。﹞辟邪﹐治夢與鬼交。﹝酒服二錢﹐……能逐陰中邪气惡血。﹞

鹿肉甘溫。通血脈﹐補中气﹐益脾胃﹐彊五臟。服之有益無損。

四一六﹑鹿角膠

﹝味甘鹹﹐入肺﹑肝﹑腎三經。﹞善助陰中之陽﹐爲補陰要藥。

益气血﹐塡精髓﹐壯筋骨﹐延年壽。療吐血﹑下血﹑尿精﹑尿血﹑婦人崩淋﹑赤白帶濁﹑血虛無子。﹝皆肝腎不足之病﹐此能養肝補腎﹐諸癥自痊。﹞更能安胎﹑斂汗﹐治折傷﹐舒气喘。凡勞傷羸瘦之人﹐最宜久服多服。用蛤粉炒成珠﹑﹝卽研末﹐入藥末拌勻﹐否則潮潤成膠。﹞或酒蒸用。造膠法﹐取新角寸截﹐水浸七日﹐洗淨﹐焙燥﹐酒淬七次﹐搗碎﹐桑火煮三日﹐候滓浮起﹐濾幹﹐爲霜﹐入丸以爲佐使﹐其汁入醋少許﹐再加酒熬成膏﹐或合酒服﹐或配藥﹐俱妙。畏大黃。

四一七﹑麝香

﹝味辛溫﹐忌大蒜。﹞其香芬烈﹐爲通關利竅之上品。辟惡气精鬼﹑蠱毒瘟瘧﹑中惡心腹暴痛﹑驚癇。一切膏藥摻藥用之﹐皆取其開經絡﹑透肌骨之功用。療鼻塞耳聾﹑積聚瘕﹑眼目翳障。﹝皆气滯病﹐香能散之。﹞然以走竄爲功﹐消陰耗陽﹐壞果敗酒。勞怯人及孕婦切忌佩帶。﹝下胎。﹞用當門子良。﹝欲辧眞假﹐置些須於火炭上﹐有油滚出而成焦燼炭者眞﹐若火燃而化白灰者假﹐市人或攙荔枝核僞之。﹞

四一八﹑獺肝

﹝味甘辛﹐有毒﹐入肝﹑腎二經。﹞益陰補虛﹐治傳屍勞虫﹐有聖神之功。﹝屍疰﹑鬼疰在身﹐沈沈默默﹐積月累年﹐至死﹐死時復傳親人﹐乃至門﹐惟用獺肝陰榦爲末﹐每日三服﹐水下二錢﹐以瘥爲度。諸肝皆有葉數﹐惟獺肝一月一葉﹐須於獺身取下爲眞﹐此爲難辦。另有方在諸虫門。﹞

四一九﹑象皮

﹝味鹹溫。﹞善合金瘡﹐立長肌肉。﹝凡瘡無毒而不斂口者可用﹐熬膏爲散俱效。﹞

四二○﹑白馬溺

﹝味辛气寒。﹞殺虫﹐化癥積鱉瘕﹐﹝腹痛屬鱉病﹐飲馬溺﹐化爲水。﹞落齒。﹝馬溺浸茄樹根三日﹐炒爲末﹑點之卽落。﹞

四二一﹑驢溺

﹝味辛气寒。﹞治反胃﹐﹝熱飲二三次便愈。﹞殺諸虫。

四二二﹑鼠矢

﹝味甘微寒。﹞治傷寒勞復發熱﹑男子陰易腹痛。﹝婦人傷寒初愈﹐卽與交合﹐毒中男子名陰易﹔若女人與傷寒男子交者名陽易。《活人》有鼠矢湯。﹞兩鼠膽汁滴耳中﹐治三十年老聾。﹝鼠膽隨死隨消﹐不易得也。﹞

鼠肉治兒疳瘡。﹝鼠性善穿﹐而治瘡﹐因其性也。﹞

四二三﹑夜明砂

﹝一名天鼠矢。味辛寒﹐入肝經。﹞肝經血分藥﹐活血消積。

專治目盲障翳。﹝𨿽有他用﹐明目之外﹐餘皆可略。按此卽蝙蝠矢也﹐食蚊﹐砂皆蚊眼﹐故治目疾。淘淨焙用。惡白薇﹑白蘞。﹞

鱗介魚虫部

四二四﹑龍骨

﹝味甘澀微寒﹐入心﹑肝﹑腎﹐大腸四經。忌魚與鐵﹐畏石膏。火煉﹑水飛﹑酒煮。﹞性主收斂﹐凡滑脫之病﹐俱爲可治﹐如吐衄崩帶﹑遺精脫肛﹑大小腸利﹑虛汗气喘﹑﹝气不歸元則喘。﹞潰瘡滑痢。﹝惟久病虛脫﹐無夾雜者可用。﹞白地錦紋﹐舐之黏舌者眞。﹝人或以古壙灰僞之。﹞

四二五﹑龍齒

﹝味澀﹐性涼。﹞鎭心安魂。﹝龍屬木﹐主肝﹐肝藏魂﹔虎屬金﹐主肺﹐肺藏魄。﹞治大人痙癲狂熱﹑小兒一切驚癇。其餘斂澀固脫與龍骨同。

四二六﹑龜版

﹝味鹹寒﹐入肝經。惡礬﹐酒浸炙黃。﹞性至陰。治血虛勞傷骨蒸﹑腰背酸痛﹐破瘕﹐﹝咸軟堅。﹞止崩漏﹑﹝咸潤下。﹞久咳﹑﹝虛火。﹞痰瘧。﹝老瘧也﹐中有痞塊﹐名瘧母。﹞至陰能除虛熱﹐無慮陰火之亢烈也。熬膏用大者洗淨捶碎﹐水浸三日﹐以桑柴火熬膏。性味濃濃﹐尢屬純陰﹐能退孤陽。凡陰虛勞熱﹐陰火上炎﹐爲吐血衄血﹑肺熱咳喘﹑消渴煩擾﹑蒸汗狂妄之要藥。﹝滋陰以除邪火。﹞然性寒﹐善消陽气﹐若陽虛假熱﹐及脾胃命門虛寒者忌之。

四二七﹑鱉甲

﹝味鹹平﹐入肝經。﹞色綠屬陰。治勞瘦骨蒸﹑往來寒熱﹑瘟瘧母。﹝元气虛﹐邪陷中焦﹐則結爲瘧母。鱉甲能益陰除熱而散結﹐故爲治瘧要藥。﹞凡痔﹑經阻產難﹑厥陰血分之病皆治。﹝鱉色靑應木﹐故走肝益腎而除熱﹔龜色黑應水﹐故通心入腎以滋陰。陰性𨿽同﹐所用略別。﹞色靑而綠﹐九肋者良。醋炙。若治勞﹐童便炙。亦鱉肉涼血補陰﹐亦治瘧痢。惡礬石﹐忌莧菜﹑雞子。

鱉膽味辣﹐可代椒解腥。……

四二八﹑穿山甲

﹝又名鯪鯉甲﹐味鹹平﹐微寒﹐入肝﹑腎二經。土炒﹐或人乳炒。﹞性善竄﹐﹝喜穿山。﹞可走周身﹐通經絡﹐頃刻直達病所。﹝某處病的取某處之甲爲引﹐最效。﹞行經滯﹐下乳汁﹐﹝用甲﹐炮研末﹐酒服﹐外以熱梳疏乳﹐或同王不畱行煎服。﹞消癰腫﹐﹝未成卽消﹐已成卽潰﹐潰後少用。﹞治痛痺﹐﹝在上則升﹐在下則降。﹞截瘧﹐﹝能破暑气所結。﹞發痘﹐﹝陷伏者可佐補藥以起發之。﹞並療蟻螻。﹝飯食中誤食蟻中毒﹐或塊破則出水﹐用甲炒研敷之。﹞但性猛烈﹐不可過用﹐虛弱者更當審愼。

四二九﹑牡蠣

﹝辛鹹寒﹐性澀﹐入腎經。貝母爲使﹐惡麻黃﹑辛夷﹑吳茱萸。火﹐童便淬﹐研粉用。﹞專入腎經﹐亦隨藥以走諸經。化老痰﹑結血﹑瘰﹑﹝有方在瘰門。﹞結核﹐﹝頸核用茶調服﹐上焦癭癅同天花粉茶葉用。凡屬結積﹐同貝母用。﹞去脇下積塊﹐﹝同柴胡用。﹞消癰腫﹐﹝同大黃用。﹞皆咸能軟堅也。治遺精﹑崩帶﹐﹝性澀。﹞止﹐﹝肺虛可用。﹞斂汗﹐﹝用麻黃根﹑黃等分末服﹐止虛汗。﹞禁遺尿﹐﹝同熟地用。﹞皆澀以收脫也。療虛勞煩熱﹐利濕﹐﹝同白朮用。水病囊腫﹐牡蠣粉二兩﹐漧薑﹝炮﹞五錢﹐爲末﹐水調﹐或蔥汁白面調敷﹐幹則頻上﹐囊大熱﹐小便消卽愈。﹞截瘧﹐﹝化瘧痞。﹞止渴﹐皆微寒淸熱以補水也。按虛而熱者宜用﹐有寒者忌之。﹝海气化成﹐純雄無雌。﹞

四三○﹑石決明

﹝味鹹平﹐入肝﹑腎二經。鹽水煮﹐細研。﹞鹹寒入血﹐除肝經風熱。內服治目靑盲內障﹔細研水飛點目﹐消外障﹑﹝目者肝之竅﹐肝火淸則目病悉平。﹞痘後目翳。﹝同谷精艸等分研細﹐豬肝蘸食卽退。﹞亦療勞熱﹐並泄精﹐﹝同龍骨服。﹞解酒酸。﹝爲末投熱酒中卽解。﹞得水中之陰气以生﹐如蚌而扁﹐惟一片無對﹐七孔﹑九孔者佳

四三一﹑蛤粉

﹝蛤蜊殼爲灰﹐味鹹冷。﹞止咳嗽。﹝凡咳者諸藥不效﹐用蛤粉少加靑黛﹐麻油數滴﹐水調服。若勞咳﹐未必大效。﹞

肉止渴﹐解酒。﹝牡蠣﹑蛤蜊﹑海蛤﹑文蛤並出海中﹐功用略同。出江湖者﹐但能淸熱利濕﹐無咸水浸漬﹐不能軟堅。﹞凡一切炒阿膠﹑鹿膠等俱用之。

四三二﹑田螺

﹝味甘﹐大寒。﹞淸熱利濕止渴。利二便﹐﹝前後不通﹐腹脹如鼓﹐以鹽和殼搗碎﹐帛系臍下卽通﹐引熱下行﹐凡一切邪熱俱可外用。﹞治香港腳﹐﹝搗數螺系兩股﹐自冷气趨下而安。﹞療噤口毒痢﹑﹝用螺加麝少許﹐搗餅烘熱貼臍下﹐自熱下思食。﹞目熱赤腫﹐﹝入鹽花﹐取汁點之。﹞解黃膽﹐搽痔瘡。﹝濕熱爲病。﹞

四三三﹑眞珠

﹝味鹹寒﹐入肝經。乳浸三日﹐或用絹包入豆腐中﹐煮用。﹞感月而胎﹐﹝若中秋無月﹐則蚌無胎。﹞水精所孕。安魂定悸﹐﹝寶物多能鎭心﹐如琥珀﹑金銀之類。﹞墮痰鎭驚﹐止渴除蒸﹐拔毒生肌﹐﹝鹹寒之效。﹞點目退翳。按珠體最堅﹐研如飛面方用﹐否則傷人。病不由熱者忌之。

四三四﹑海螵蛸

﹝味鹹溫﹐入肝﹑腎二經。惡白芨﹑白蘞﹑附子。炙黃用。﹞

咸走血。善治婦人經枯血閉﹐並吐衄崩淋。﹝能生血和血。﹞補腎固精﹐令人有子。小兒下痢膿血﹐﹝性澀能收。﹞去目翳。﹝和蜜點之。﹞療下疳痘瘡﹑臭爛膿濕﹑湯火諸瘡﹑﹝爲末敷之。﹞小兒重舌鵝口﹑﹝同雞了黃調塗。﹞舌腫出血﹑﹝同蒲黃末敷。﹞停耳﹑﹝同麝吹之。﹞男子莖中腫痛﹑婦人陰痛。﹝燒灰存性酒服。一名烏賊骨﹐一名墨魚。腹中有墨﹐書字﹐逾年乃滅﹐防姦人作獘。常吐黑水﹐自罩其身。﹞

四三五﹑蜂蜜

﹝味甘平﹐入脾經。忌生蔥﹑。蜜一斤入水四兩﹐瓷器中煉﹐滴水不散用。﹞采百花之精英﹐朝夕噓以陽气﹐釀成華液﹐气淸味甘﹐凡寒熱虛實之證﹐無不相宜。調榮衛﹐﹝甘緩和中。﹞解諸毒﹐﹝甘爲土化﹐毒遇土則解。﹞安五臟﹐和百藥。﹝甘溫而補。﹞止咳﹐﹝潤肺。﹞止痢﹐﹝薑汁和服。﹞通大便祕﹐﹝煉熟納穀道中。﹞除湯火傷﹐﹝同薤白搗塗。﹞止心腹肌肉瘡瘍諸痛。﹝甘緩可以去急。﹞調脾胃﹐﹝甘能補中。﹞潤腸燥。﹝柔滑。﹞然能滑腸﹐泄瀉者﹑中滿者﹑﹝甜能滿中。﹞忌用。性重下墜﹐﹝入水下沈。﹞欲上升藥黃蠟﹝味淡。無味者謂之嚼蠟。﹞止瀉痢﹐﹝性澀。﹞續絕傷﹐生肌定痛及金瘡也。﹝甘能調血﹐溫能行絡。﹞凡蕩滌下焦之藥﹐以此裹之﹐免傷上部。

四三六﹑露蜂房

﹝味苦鹹辛﹐有毒。惡漧薑﹑丹參﹑黃芩﹑芍藥﹑牡蠣。炙用。﹞苦泄熱﹐辛散結﹐咸軟堅。得火气之甚﹐有毒而能攻毒。拔疔瘡附骨疽之根﹑毒在臟腑。﹝骨疽﹐附骨成膿﹐痛處發熱而無汁﹐四體乍寒乍熱﹐大便祕﹐小便赤。瀉熱發散﹐治之早則消。用蜂房﹑蛇蛻﹑亂髮燒灰﹐酒調服﹐妙。﹞塗瘰成漏﹐﹝炙研﹐豬脂調服。﹞止風虫牙痛﹐﹝煎水含漱。﹞起陰痿﹐﹝煎水洗。﹞解乳癰。﹝用末﹐醋調服。﹞取懸於樹受風露者

四三七﹑蟬蛻

﹝味鹹寒﹐入肺﹑肝﹑脾三經。洗淨﹐去足翅﹐曬漧用。﹞此物吸風飲露﹐气極淸虛﹐故能療風熱之證。治小兒驚癇夜啼﹑﹝用三个﹐去前半截不用﹐畱後﹐研細末﹐敷乳頭上﹐令兒咀之﹐是夜不哭。﹞目昏翳障﹑疔腫瘡毒﹑皮膚風疹癢痛﹐﹝水煎服﹐以鹹寒可祛風熱。﹞善發痘疹﹐﹝其體輕而善脫﹐凡痘不起﹐在頭用頭﹐在身用身﹐在足用﹐黑陷者﹐酒洗研末﹐湯調服﹐兼參則虛癢自愈。但多服恐泄元气﹐致表虛也。﹞催生下胞﹐﹝取蛻脫也。﹞發聲音﹐治喑啞。﹝因鳴淸響。﹞按虛寒證禁服。

四三八﹑僵蠶

﹝味辛鹹微溫﹐入肺﹑肝﹑胃三經。﹞僵而不腐﹐得淸化之气﹐故能治風化痰﹐散結行經。﹝蠶病風則僵﹐故因以治風﹐能散相火逆結之痰。﹞治中風失音﹑頭風﹑喉痺﹑﹝炒爲末﹐姜湯調下一錢﹐當吐出頑痰。﹞崩中帶下﹑﹝風熱乘肝。﹞丹毒瘙癢﹝風熱。﹞風痰結滯﹑驚癇夜啼。﹝肝虛。﹞療疔毒瘰﹐滅瘢痕。除陰癢﹐﹝風濕之病。﹞及小兒驚疳﹑膚如鱗甲。﹝由气血不足。亦名胎垢﹐煎湯浴之。﹞若諸癥由於血虛﹐而無風寒客邪者勿服。以頭蠶色白條直者良。糯米泔浸一日﹐焙漧﹐去嘴甲﹐搗用。亦可解毒﹐發痘貫漿定癢極效。惡茯苓﹑桔梗﹑萆。

蠶繭使癰疽透孔。﹝燒灰﹐酒調服﹐一繭一孔﹐功同茅鍼。﹞

繰絲湯甕埋土中。解消渴﹐引淸气上升﹐使相火下降。

蠶蛻紙燒灰﹐水調服﹐甚益婦人。止帶漏崩中﹑腸風吐衄諸血癥。治走馬牙疳。﹝用灰﹐加麝與白礬﹐擦齦上。﹞邪祟癲狂。﹝酒調灰下﹐立愈。﹞

雄蠶蛾補腎益精﹐每於生息。﹝用二蠶未交之雄者﹐微火炒黃﹐任合丸散﹐陰痿者服

四三九﹑晚蠶砂

﹝味辛甘﹐气溫。﹞蠶食而不飲﹐屬火性燥﹐燥則去風勝濕。

治支節不隨﹑皮膚頑痺﹑腰腳冷痛﹑冷血瘀血﹑﹝炒黃浸酒﹐史國公用之。﹞手足筋骨患處。

﹝炒熱鋪席上﹐以患處就臥﹐濃覆取汗﹐忌風。﹞療腸鳴﹐﹝水火相激也﹐甘以和之。﹞止消渴﹐﹝中气燥熱也﹐辛以潤之。﹞除爛弦風眼﹐﹝目上下胞屬脾。脾有濕﹐則虫生﹐麻油調敷。﹞

解食蛇肉毒。﹝中毒者身黑生鱗﹐日服蠶砂五錢﹐盡一二斗愈。﹞

四四○﹑玳瑁

得水中至陰之气﹐性寒﹐解一切熱毒。治心風驚癇﹐利大小腸。又解痘毒﹐神效。凡遇時行痘癥﹐用生玳瑁﹑生犀角各磨濃汁一合﹐和勻﹐服半合﹐日三服。未發內消﹐已發稀少。若痘黑陷者﹐乃心熱血凝也﹐照此﹐加入豬心血少許﹐紫艸汁五匙﹐溫服﹐可以起死回生。

四四一﹑斑蝥

﹝味辛寒有毒﹐入肺﹑脾二經。畏巴豆﹑丹參﹑甘艸﹑豆花。惟黃連﹑黑豆﹑蔥﹑茶能解其毒。﹞辛寒。能走散下泄﹐以毒攻毒﹐勢不少停。善用之有再造之功。外用之﹐蝕死肌﹐敷惡瘡。內用之﹐破口淋﹐拔瘰﹑疔腫﹐墮胎元﹐下犬﹝癲犬﹞毒。﹝有方在諸毒門。﹞豆葉上虫﹐黃黑斑文﹐去翅足﹐同糯米炒用﹔亦有用米取气不取質者﹔或以醋煮用﹐皆可。﹝斑蝥﹐豆葉上虫﹔責﹐食芫花者﹐靑綠色﹐尢毒﹔亭長﹐春生﹐食葛花者﹐黑身赤頭﹔地膽﹐秋生﹐冬入地﹐黑頭赤尾﹐四虫不同﹐功略相近。﹞

皆有極毒﹐須當愼用。按斑蝥內服下敗物﹐痛甚﹐以木通導之。

四四二﹑蠍

﹝味辛甘有毒﹐入肝經。全用者去足﹐焙或用尾﹐尾力尢緊。形緊小者良。﹞色靑屬木。以辛溫走散之性﹐故專入肝。祛筋骨風邪﹑﹝諸風掉眩皆屬肝木。﹞大人眞中風﹑小兒急驚風﹑身體搐掣﹑口眼斜。﹝白附﹑僵蠶﹑全蠍等分爲末﹐酒服二錢﹐甚效。﹞療帶下疝痛﹑﹝二癥屬風﹐俱宜加用。﹞破傷風﹑﹝宜以防風﹑全蠍爲末﹐酒下。﹞小兒風。﹝初生斷臍後傷風﹐肚靑﹑口攝﹑吐白沫﹐此時垂危﹐用蠍可救。方在小兒門。﹞按似中風﹑小兒慢脾驚風屬虛者忌用。

四四三﹑蜈蚣

﹝味辛溫﹐有毒﹐入肝經。﹞辛散結﹐溫能行。治小兒驚癇風搐﹑臍風瘰﹑便毒痔漏等癥。﹝以毒攻毒。﹞療諸蛇虫魚惡毒﹐﹝見蛇﹐便緣上啖其腦。﹞殺鬼物蠱疰邪精﹐去瘀血﹐墮胎元。取赤足黑頭者﹐火炙或酒炙﹐或荷葉包煨用﹐去頭足尾甲。畏蜘﹑蜒蚰﹑﹝不敢過所行之路。﹞雞屎﹑桑皮﹑鹽。﹝中其毒者用桑汁﹑鹽﹑蒜塗之﹔被咬者﹐以蜘蛛置咬處吸之。﹞

四四四﹑白頸蚯蚓

﹝老者頸白﹐味鹹﹐性寒。﹞得土中陰水之气。治傷寒狂熱﹑﹝同荊芥穗搗汁飲之﹐得臭汗而解﹐寒能淸熱也。﹞小水不通﹑腹腫黃膽。﹝咸主下走。﹞救跌打損傷垂危者﹐﹝用酒煎服﹐眞神方也。﹞療痘瘡紫黑﹑﹝搗汁服。﹞耳卒聾祕。﹝蚯蚓安蔥管內﹐入鹽化水﹐點之立效。﹞搗汁﹐井水調下入藥﹐或曬榦爲末﹐或鹽化爲水﹐或炙或燒灰﹐各隨所宜。﹝中其毒者﹐似遊徧身﹐鹽水頻浴解之。﹞

糞名六一泥。可塗湯火瘡﹑腮熱毒﹐止消渴﹐解瘟疫煩熱狂躁﹐利小水﹐通淋閉疼痛﹐敷小兒陰囊熱腫。

四四五﹑五穀虫

﹝味寒。﹞善化積聚。﹝小兒食積﹐肚硬脹痛。﹞漂淨﹐曬榦爲末

四四六﹑白蠟

﹝味甘寒﹐入肝經。﹞屬金。生肌止血﹐﹝血涼則止﹐故入油爲燭。﹞定痛補虛﹐續筋接骨﹐爲外科要藥。

四四七﹑五靈脂

﹝味甘气溫﹐入肝經。﹞血中之气藥也﹐大能行血行气﹐逐瘀止痛。凡男女血中气逆如腸風血痢﹑﹝行腸胃瘀滯。﹞心腹脇肋冷气﹑惡气諸痛悉治﹔﹝行血气。﹞婦人經閉不通﹐經行滯痛不利﹐及產後心腹小腹血气刺痛﹐﹝同蒲黃等分研末﹐以酒調末﹐熬成膏﹐入水再煎﹐並服其滓﹐或加童便。﹞卒暴心痛。﹝五靈脂炒錢半﹐漧薑炒三分爲末﹐熱酒調服﹐立愈。﹞療血潰怪病。﹝或眼中白珠渾黑﹐毛髮堅直如鐵﹐能飲食而不語﹐名曰血潰﹐以五靈脂爲末﹐湯服二錢﹐卽愈。﹞五靈脂乃北方寒號禽之糞黑色气臊﹐有糖心者眞。酒飛去砂石用。生用行血﹐炒熟和血﹐炒黑止血。惡人參。﹝此卽曷旦鳥﹐夏月毛采五色﹐鳴曰﹕鳳凰不如我。冬月毛落﹐忍寒而號﹕得過且過。﹞

四四八﹑白花蛇

﹝味甘鹹﹐性溫﹐有毒。﹞透骨搜風﹐內達臟腑﹐外逐皮膚﹐無處不到。能引祛風之藥至於病所。治手足癱瘓﹑肢節軟疼﹑口眼歪斜﹑筋脈攣急﹑厲風疥癩﹑急驚慢驚﹐﹝諸癥皆屬於風﹐必須佐以補血養肝之藥爲主。﹞及白癜風﹑鶴膝風﹑髭眉脫落﹑鼻柱塌壞﹐凡諸藥力莫及﹐但服蛇藥酒﹐切忌見風。﹝宜於密室靜坐。﹞凡似中風﹑虛弱人禁用。出蘄州。﹝龍頭虎口﹐脇有二十四方勝紋﹐腹有念珠斑﹐口有四長牙﹐尾有爪甲﹐其長二三分腸如連珠﹐眼光如生﹐他產則否。頭尾有毒﹐各去三寸﹐亦有單用頭尾者。春秋酒浸三夜﹐夏一宿﹐冬五﹐火炙﹐去盡皮骨﹐取肉焙漧﹐久藏不壞﹐宜煮酒服。﹞

烏梢蛇色黑﹐尾細有劍脊者是。功用略同﹐炮制不異。但性善無毒﹐﹝頭尾有毒。﹞而

四四九﹑蚺蛇膽

﹝味苦帶甘﹐入肝﹑脾二經。﹞稟己土之气﹐膽屬甲乙風木﹐气寒有小毒。療疳殺虫﹐﹝濕熱生虫﹐苦寒能燥濕殺虫﹐故內外用之皆效。﹞除目腫痛﹐護心止痛。﹝苦能淸熱。人若受杖﹐用此噙化﹐可得不死。﹞取膽粟許置水上﹐旋行極速者眞。﹝膽上旬近頭﹐中旬近心﹐下旬近尾﹐按時取之。﹞

四五○﹑蛇蛻

﹝味甘鹹有毒。﹞治驚癇﹑風瘧﹑重舌﹑﹝燒末敷。﹞喉風。﹝性竄能去風。﹞療疥癬﹑惡瘡﹑疔腫﹑痔漏。﹝性毒能殺虫。﹞除目翳﹑產難﹑皮膚瘡瘍。﹝皮性善脫。﹞用雪白者。﹝皂莢水洗淨﹐或酒或醋或蜜浸﹐炙黃﹐或燒灰﹐在人裁妥。﹞

四五一﹑螃蟹

﹝味鹹气寒﹐入胃﹑肝二經。﹞胸中熱結疼痛﹐﹝性寒。﹞散血通經﹐﹝鹹走腎。﹞善續筋骨﹐﹝筋絕者﹐取黃搗爛﹐微炒﹐納傷中﹐筋卽連也﹔骨斷者﹐生搗熱酒調服﹐渣敷外用﹐紮好﹐半日﹐骨內谷谷有聲﹐卽好。﹞塗漆瘡﹐﹝漆得蟹化爲水。﹞

下死胎﹐﹝多用蟹爪﹐甘艸煎就﹐入阿膠服。﹞合小兒之囟﹐﹝用殼﹐白芨末搗塗。﹞去面腫﹐﹝胃熱。﹞正僻。﹝肝經風熱。﹞……風疾人食﹐其病復發。蟹性冷﹐若血因寒凝﹑胃寒滑瀉而能﹐忌食。﹝蟹有獨螯﹑獨目﹑六足﹑四足﹑腹下有毛﹑腹中有骨﹑頭背有星點﹑足斑目赤者﹐有毒勿食。中毒者﹐冬瓜﹑紫蘇可解。﹞

四五二﹑蝦

﹝味甘溫。﹞托痘瘡﹐下乳汁。多食發瘡動气。小兒勿食。

四五三﹑蝸牛

﹝味鹹﹐性寒﹐有小毒。﹞淸火解熱。治脫肛﹑﹝大腸熱也﹐用蝸牛燒灰﹐豬脂和敷﹐立縮。﹞痔瘡腫痛﹑﹝用蝸牛入麝香﹐化爲水塗之﹐或浸油塗之﹐或燒灰敷之。﹞疔腫發背。﹝火毒結熱也﹐用蝸牛搗﹐加片敷之。﹞解蜈蚣毒。﹝不敢過蝸牛所過之路﹐觸其身卽死。﹞負殼而行者名蝸牛﹐無殼者名蜒蚰又名蛞蝓。古分爲二﹐而其气味主療無異﹐今並爲一。

四五四﹑水蛭

﹝俗名馬蟥。味鹹苦平有毒﹐入肝經。畏鍛石﹐鹽炒枯用。﹞咸走血﹐苦勝血﹐爲攻血要藥。去積瘀堅﹑﹝治婦人因血經閉而無子者。﹞血蓄膀胱﹑發狂躁暴。﹝蓄血癥﹐小便必利。仲景有抵當湯。﹞用須細切﹐炒枯黃爲末﹐不然﹐入腹則活﹐生人。若受其害者﹐以黃泥水飲數碗自下。然破血之藥甚多﹐何必用此凶險之物也﹗

四五五﹑虻虫

﹝味苦寒有毒﹐入肝經。去足翅。惡麻黃。﹞色靑入肝。專啖牛馬之血。仲景用以逐血﹐因性而取用也。破血積瘕﹐徧行經絡﹐療虛勞羸瘦﹑內有死血幹結。

﹝以肌膚甲錯﹐兩目黯黑也。虻虫虫﹐皆入於補血活血藥中﹐散宿血結積﹐大有神效。﹞但墮胎甚速。收取陰漧﹐炒用。非气壯之人﹐實有蓄血者﹐水蛭虻虫﹐不敢輕投。

四五六﹑蟾蜍

﹝俗名癩蝦蟆。味辛溫有毒﹐入胃經。酒浸一宿﹐去皮腸炙用。﹞屬土之精﹐上應月魄。治瘡疽發背﹑﹝勢重者﹐剖蟾蜍合瘡上﹐不久必臭﹐如此二三易﹐其毒自解。﹞小兒勞瘦疳虫﹐﹝殺虫。﹞療破傷風﹑﹝同花椒﹑酒煮服﹐卽愈。﹞瘟疫發斑危劇者﹑﹝燒灰存性﹐酒送。﹞一切有虫諸惡頑瘡。﹝油調灰敷。﹞

蟾酥﹝卽蟾蜍眉間白汗。﹞辛溫有大毒﹐助陽解毒。治疔腫惡毒﹐﹝合他藥服一二釐﹐如神。﹞療陰蝕﹑厲風﹑犬惡傷。﹝外用無慮﹐不得內服。﹞外科有奪命之功。然輕用爛人肌肉。﹝若瘡已潰﹐當生肌長肉之際用之﹐作痛異常﹐不可不知。﹞

一種蝦蟆﹐腹大身小﹐舉動極急﹐吞接百虫﹐剖貼癰腫熱結。

蝌蚪子系蝦蟆子﹐合桑椹染須﹐永不皓白。搗爛爲火瘡敷藥﹐絕無瘢痕。

蟾蜍肪﹝卽脂。﹞塗玉﹐刻之如蠟。

四五七﹑蜣螂

﹝一名推車客。味鹹气寒﹐有毒﹐入肺﹑肝﹑脾﹑胃四經。﹞以鹹寒堅潤下之性﹐治小兒驚癇﹑大人癲狂﹑﹝內服非虛人所宜﹐外用易臻厥功。﹞腸漏出水﹐﹝加冰片少許﹐爲末﹐納入孔內﹐卽愈。﹞拔疔毒﹐﹝用蜣螂心﹐在腹下度取之﹐其肉稍白是也貼半日再易﹐立痊。﹞凡鐵入骨﹐﹝同巴豆微炒﹐搗塗﹐極癢時拔之。﹞除痔虫。﹝搗爲丸﹐納之﹐虫盡出。﹞炙黃用。畏羊肉。

四五八﹑桑螵蛸

﹝味鹹平﹐入腎經。畏旋覆花。蒸透再焙。﹞人以腎爲本﹐味鹹能補﹐故能起陰痿﹐止夢遺﹐益精塡髓。治腰痛崩漏﹐﹝肝腎不足。﹞通五淋﹐縮小便。﹝腎與膀胱相表裏﹐腎足則气化﹐故能通﹔腎气旣固﹐則水道安常﹐故又能止。﹞卽螳螂卵也﹐桑樹生者良。﹝如他樹生者﹐以桑皮佐之﹐桑皮行水能達腎經。一月二月采﹐蒸熟炙用﹐否

四五九﹑蜘蛛

﹝有毒。﹞治狐疝偏痛﹑睪丸或上或下。﹝炙黃爲末﹐同茴香丸服。﹞蛇虺咬﹐搗汁塗﹔蜈蚣咬﹐用活吸。取身圓無花者用。

四六○﹑虫

﹝味鹹寒﹐有毒﹐畏皂莢﹑菖蒲。﹞肝經藥也。血爲眞陰凝滯﹐則經絡不通﹐諸病生焉。治瘀血停畱﹑經閉瘕﹐令婦人生子﹐﹝病由血枯而無瘀者不宜。﹞

療跌撲傷損如神。﹝方載跌傷。﹞卽土鱉虫也。﹝生於下濕之地﹐以刀斷之﹐中有白汁﹐接之卽活﹐故續筋接骨有奇效。陰漧或焙漧﹐研末﹐酒調服。﹞

四六一﹑螻蛄

﹝一名土狗。味鹹無毒。去翅足﹐炒。﹞通二便﹐消水腫﹐﹝自腰以前消上腫﹐自腰以後消下腫﹐左右亦如之﹐全用消通身腫。﹞貼瘰﹐化骨硬。但性急

四六二﹑瓦楞子

﹝卽蚶子。味甘鹹气溫﹐無毒。﹞消血塊﹐散痰癖。﹝咸能軟堅﹐故消血積﹔溫能補中﹐故散痰積。用殼﹐紅醋淬三次﹐爲末﹐醋膏糊丸。治一切气血瘕。肉益中气﹐健脾胃有益無損。﹞

四六三﹑鯉魚

﹝味甘平。﹞稟陰極之气﹐故鱗三十有六﹐然陰極陽生﹐能利小便。

治香港腳黃膽水腫﹐﹝同赤小豆煮服﹐當下利而瘥。﹞療妊娠內外水脹水腫如神﹐﹝有千金鯉魚湯﹐載婦科胎前門。﹞除咳逆上气﹐止消渴。﹝甘可以緩。﹞鱗燒灰﹐治產後血迷﹑血暈﹑敗血不止﹑淋瀝崩中。﹝能入血散滯﹐或調酒﹑或調童便﹑或調藥服。﹞凡風熱病﹐下痢有宿者﹐俱忌食忌犬肉﹑葵菜同食。炙鯉魚﹐煙入目﹐損失目光。

四六四﹑鯽魚

﹝味甘性溫。﹞諸魚屬火﹐鯽魚屬土﹐土能制水。治膈气吐食﹐﹝用鯽魚去腸畱鱗﹐以大蒜塡滿腹﹐紙包煨熟取肉﹐合平胃散末爲丸﹐米湯下二十丸。﹞療腸風下血﹐﹝用五倍子末﹐塡滿魚腹﹐存性﹐爲末﹐酒服一錢。﹞實腸﹝補脾。﹞利水。﹝土能去濕。﹞忌芥菜﹑豬肝﹑砂糖同食。

四六五﹑鰻鱺

﹝甘平微寒。﹞去風殺虫。治骨蒸勞瘵﹑濕痺風瘙﹐陰戶蝕癢。

﹝皆有虫也。其骨燒煙﹐蚊化爲水﹐置衣箱﹐辟諸蠹。﹞脾胃虛寒者﹑有孕者勿食。

四六六﹑鱔魚

﹝味甘溫。﹞補中益气﹐除風濕。尾血療口眼歪﹐﹝和麝﹐左塗右﹐右塗左﹐正卽洗去。﹞治耳聾﹑﹝滴耳。﹞痘後目翳。﹝點目。鱔善穿穴﹐故能走經絡﹑諸竅之病。風中血脈﹐用血主之﹐從其類也。但性熱﹐凡病虛熱﹐及病後勿食。若過食

四六七﹑蠡魚

﹝又名七星魚。味甘寒﹐入脾﹑腎二經。﹞色黑象水﹐吐甘屬﹐爲益脾除水之妙品。治水腫神效。﹝有二方載腫脹門。﹞解喉痺﹐﹝用膽汁點之。﹞稀痘瘡。

﹝有法在痘疹門。﹞此魚首有七星﹐夜朝北斗﹐食之無損。

四六八﹑靑魚膽

﹝味苦寒﹐入肝經。﹞色靑入肝﹐肝竅通於目。治目赤腫障翳﹐﹝點之。若系實熱﹐加黃連熬膏﹐冰片少許。﹞療乳蛾喉痺﹐﹝用膽礬入靑魚膽﹐冬月陰榦研末﹐吹喉吐痰而愈。﹞塗湯火瘡﹐化魚骨硬。臘月收以備用。

四六九﹑石首魚

﹝味甘气平﹐入胃經。﹞開胃增食。治暴痢腹脹。﹝寬中消食﹐且無油膩。﹞幹則爲鯗。其性疏利﹐能理腸胃。首中有石﹐可治石淋。﹝磨服或燒爲末。﹞

得海中水土之气﹐故甘能補胃﹐而五臟皆得所養﹐則中气自益矣。

人部

四七○﹑發灰

﹝名血餘。味微苦微寒﹐入肝﹑腎二經。﹞補陰和血﹐﹝自陰而生﹐自下而長﹐得陰陽之生气。凡補藥中﹐自人參﹑熟地而外﹐當以此爲亞。﹞壯腎﹝色黑。﹞

補肺。﹝气雄。﹞治吐衄﹑崩漏﹑舌血﹑﹝茅根湯調服。﹞血暈﹑血痢﹑血淋﹑腸風﹑轉胞不通。利二便﹐去瘀長肉。﹝以上諸癥﹐屬血寒者酒調服﹐屬血熱者童便調服。﹞在陰﹐可以培形體﹐壯筋骨﹐托癰疽。在陽﹐可以益神志﹐辟寒邪﹐溫气海。﹝以陰中有陽﹐靜中有動也。﹞

合藥熬膏﹐能治潰瘡。﹝涼血。﹞皂莢水洗淨﹐入罐固﹐存性用。

胎發老景得之﹐大補衰涸。

頭垢﹝名百齒霜﹐卽篦發之垢膩。﹞爲丸服﹐治淋閉不通﹑傷寒勞復﹐出竹木刺入肉。

亂髮灰制同前﹐血癥亦用。若誤吞發燒喉﹐入腹成﹐取自己發燒灰﹐水調下。﹝人發灰亦可用。﹞治破傷風入腦﹐加何首烏末酒調灌蘇。療火灼腫毒﹐﹝同雞子黃熬油塗之。

﹞止金瘡血﹑﹝以灰敷之。﹞鼻衄﹐﹝以灰吹之。﹞解小兒驚癇。﹝同雞子黃煎服。雞子能去風痰﹐發灰能去心竅之血。﹞

四七一﹑人牙

﹝味鹹溫﹐有毒﹐火研﹐調酒服。﹞齒牙﹐腎之標﹐骨之餘也。治勞﹝腎虧。﹞除瘧﹐托痘瘡倒。﹝欲其入腎攻毒﹐蓋劫劑也。若气虛色白﹐毒伏在心﹐癢塌無膿﹐及紫泡熱痱之癥﹐只宜補虛解毒﹐不得誤用。﹞凡痘瘡黑陷﹐切牙﹐止用一二釐﹐﹝或少加麝。﹞蓋性烈﹐恐發表太過﹐不得已而投之可也。

人津沫精气所化。於五更時塗腫卽消。拭目去障。咽於丹田﹐制火固精﹐輕身延年。

﹝仙家以千口水成活字﹐誠不死之方。﹞

四七二﹑人乳

﹝味甘气平﹐入心﹑腎﹑脾﹑肺四經。﹞乃气血之液也﹐大補榮衛﹐培益元陽。安神魂﹐潤腸胃﹐退虛熱﹐滋幹膈﹑一切虧損勞癥。此以人補人﹐卻病延年之聖藥也。但功專補陰﹐若陽虛胃寒作瀉者禁之。取年少無病患之乳曬漧﹐用茯苓粉收﹐或用錫瓢盛乳﹐浮滚水上一刻﹐再浮冷水上﹐立幹﹐刮取粉用尢良。

四七三﹑紫河車

﹝卽人胞衣也﹐味鹹性溫﹐入肝﹑腎二經。﹞本人之气血所生﹐補一切虛損勞傷。凡骨蒸盜汗﹑腰痛膝軟﹑體瘦精枯﹐俱能補益。又益婦人﹐俾育胎孕。

長流水洗淨﹐酒蒸焙漧﹐﹝以銀器插入焙煮﹐器不黑則無胎毒﹐庶可用。﹞或煮爛搗化入藥。

四七四﹑臍帶

小兒脫下臍帶﹐爲眞气聚會之物﹐燒灰存性﹐與小兒服﹐可解胎毒﹐稀痘瘡﹐培元气﹐免驚風。﹝返本還元之義也。﹞

四七五﹑童便

﹝味鹹寒﹐入肺﹑胃﹑膀胱三經。﹞降火滋陰﹐善淸一切血熱妄行。﹝咸走血分。﹞治吐衄損傷﹐﹝凡跌打損傷﹐血悶欲死者﹐以熱童便灌之。﹞療熱狂煩躁﹑肺痿失音。退陰火﹐定喘促﹐﹝引肺火下行從膀胱出。﹞利大小便﹐﹝肺與大腸相表裏﹐又系水之髙源﹐肺淸﹐故二便自利。﹞除勞瘵骨蒸﹐﹝火不上炎。﹞療難產﹐下胞衣﹐﹝散瘀之功。﹞及產後敗血攻心。﹝凡產後用童便合酒服﹐最妙。﹞法當乘熱飲之﹐熱則眞气尙存﹐降火甚速﹐降血甚神。﹝取八九歲之便﹐去頭尾﹐用中間一節﹐須淸徹者爲妙。﹞入薑汁﹑﹝行痰。﹞韭汁。﹝散瘀。冬月用湯溫之。﹞

輪回酒﹝自己之溺。﹞治火上炎﹑陰熱勞嗽﹐﹝晉氏云﹐飲溲溺百無一死﹐服。﹞療目赤腫痛。﹝用己尿乘熱抹洗﹐大退邪熱。﹞按小便性寒﹐若陽虛無火﹑食不消﹑腸不

四七六﹑秋石

﹝味鹹气溫。﹞滋腎水﹐潤三焦﹐退骨蒸﹐﹝水足。﹞軟堅塊。﹝味鹹。﹞治虛勞咳嗽﹑白濁遺精。﹝補腎之功。﹞若煎煉失道﹐多服反生燥渴之患﹐﹝咸能走血﹐且經煉﹐中寓暖气﹐使虛陽妄作﹐眞水愈虧。﹞不如童便﹐未失眞元之气矣。

四七七﹑人中白

﹝卽溺器中之白垢﹐入肝﹑腎﹑三焦﹑膀胱四經。﹞味鹹性涼﹐能瀉四經有餘之火。內服可除骨蒸勞熱﹑肺痿吐血。外治湯火灼瘡﹑口舌疳爛﹑﹝除熱降火之功。﹞痘瘡倒陷。研﹐爲散爲丸用。

四七八﹑人中黃

﹝味甘性寒﹐入胃經。﹞解五臟實熱﹐治天行瘟疫熱狂如神﹐痘瘡血熱﹐黑陷不起。用竹去靑皮﹐通空一頭﹐入甘艸末﹐將竹一頭實者﹐立冬插廁﹐立春取來﹐置於有風無日處﹐陰漧半月﹐取甘艸用。

人糞﹝極苦大寒。﹞解諸毒﹐治疔腫。﹝用新糞敷一日﹐根爛。﹞

幹糞﹝燒煙盡﹐研細服。﹞治痘瘡黑陷﹐並時行大熱狂走。

糞蛆撈起漂淨﹐治小兒疳脹神方。

糞淸﹝一名黃龍湯﹐一名金汁。﹞截竹去靑﹐入糞坑中﹐積年得汁﹐甚黑而苦﹐埋地年深法﹕取汁﹐用棕上加棉紙﹐再鋪黃土﹐淋糞濾汁﹐入甕以碗覆之﹐埋土中一年用。﹞按傷寒非陽明實熱﹑痘瘡非紫黑漧枯者均禁。

四七九﹑褲襠灰

治陰陽易。﹝人於時病後﹐交合陰陽﹐便卽相著﹐甚於本病。其候﹐小赤澀﹑寒熱頭痛﹑耳鳴眼花。女患陽易﹐須男子褲﹐若男患陰易﹐須婦人褲。

取對陰處﹐燒末服之﹐以陰陽旣易之病﹐卽以陰陽之物治之。﹞

月經布解極毒之藥箭。﹝味鹹爲水化﹐毒得水則解。﹞治安勞復病﹐﹝熱病後交合﹐其癥以除熱也。﹞療男子陰瘡。﹝因不忌月事﹐用月布燒存性﹐麻油調敷。﹞

紅鉛﹝童女首行經血﹐用法得之﹐卽楞嚴經所載精仙是也。﹞回垂絕之陽﹐有奪命之權。﹝服之而熱極者惟童便可解。﹞

卷十九兒科﹑瘡科

兒科

小兒生下不啼﹐或因產難﹐或因冒寒﹐急以綿絮裹抱懷中﹐頻以熱水浸胞衣﹐要用油紙作條點燃﹐於臍帶往來燎之﹐熱气由臍入腹便啼﹐然後洗浴﹐方可斷帶。

小兒生下﹐先斷臍﹐後洗浴﹐濕從濟入﹐或變濟風﹐且多死不治。卽啼者﹐亦宜洗後斷臍。畱四五寸﹐於濟帶近肚處﹐緊緊紮住﹐勿引風進肚爲妙。斷後﹐用艾葉揉軟如棉﹐綢包護臍﹐永不肚痛。

小兒生下﹐以益母艸煎湯洗之﹐一世無瘡疥。

○又方﹕用桃﹑李﹑梅葉煎湯浴之﹐亦妙。無葉時用根。浴訖﹐以輕粉少許摩身﹐不畏風﹐又解諸毒。

小兒洗三周﹐用豬膽汁三个﹐入水七八碗﹐煎至五六碗﹐待水溫和﹐勿下生水﹐洗之時﹐切莫濕臍﹐恐濕邪入肚﹐變生濟風。不如洗九周﹐待濟帶落﹐洗之更穩。

小兒臍濕﹐用發灰﹑綿灰﹑氈帽灰﹐皆可敷之。但防外風襲入﹐不可久露。

小兒夜啼﹐有向光而止者﹐有起坐而止者﹐可知抱兒者﹐平常宜背光。或初啼﹐勿輕起坐﹐否則慣而難止。治法不一﹐錄之以備取用。

黑牽牛末一錢﹐水調敷臍上。

○五倍子末二錢﹐津﹝涎也。﹞調敷臍上。

○又……○又﹑蟬蛻用後半截三个研末﹐敷乳上令吮之。或用鉤藤湯調服﹐或用薄荷湯調服。

○又……○又……○又﹑燈花三四顆﹐塗乳頭上﹐令兒吮之。卽燈艸燒灰﹐加辰砂少許﹐亦妙。

○又……○又﹑木香磨水﹐調乳香﹑浚藥末少許﹐煎數沸服。

○又……凡初生小兒﹐不乳而哭﹐速看兒口中上牙藏等處﹐必有白泡或黃泡﹐俗名姜牙﹐急用銀挖耳刮破之﹐隨用絮抹漧﹐勿使咽之﹐一刻卽愈。或於刮破處以好墨塗之﹐或以桑樹白汁塗之更妙。

凡小兒臍風﹐可以預免﹐於斷臍時﹐勿使入風入水﹐詳上斷臍法內。至於有病﹐撮口不乳﹐治法不一﹐錄之以便取用﹕白姜蠶二枚炒研﹐蜜調服。

○又﹑鉤藤鉤﹑甘艸煎服。

○又﹑將死危癥﹐搗蒜安臍﹐以熟艾灸蒜上﹐要至口中有蒜气方止。仍以蒜汁滴鼻中。

○又﹑用全蠍﹐酒炙爲末﹐少加麝﹐以金銀煎水﹐調半字服之。

○又﹑艾燒灰﹐濃敷臍上﹐以綢絹裹之。

○又﹑附子﹑肉桂等分爲末﹐以生薑自然汁調作餅﹐二分濃﹐安臍上﹐紙蓋之﹐用熨斗以微火久熨。母服五苓散﹐加當歸﹑吳茱萸﹑木香﹑乳香﹑沒藥﹑鉤藤各一錢。或兒同服更妙。

○若臍旁靑腫﹐手拳口噤﹐啼不吮乳者凶。或用全蠍一二枚﹐酒灸爲末﹐加麝少詳﹐以金銀煎湯調服之。

小兒臍帶﹐或有所犯而落﹐故根未斂﹐潰腫而成瘡者﹐宜白龍骨﹑黃柏﹑枯礬爲末敷之。

○又﹑蝦蟆燒末敷之。

○臍腫﹐荊芥煎湯洗後﹐煨蔥貼之。但須常看抱裙﹐勿有尿濕也。

○臍突﹐其狀如吹起者﹐以臍下爲气海﹐兒多哭﹐則气動於中﹐自臍突於外。須設法使之不哭﹐方可養也。方用赤小豆﹑淡豆豉﹑天南星﹑白蘞各一錢爲末﹐搗芭蕉自然汁調敷臍四傍﹐小便下卽愈。

凡口噤不開﹐用天南星爲末﹐加冰片少許﹐以薑汁和之﹐擦開齦﹐立開。

○又﹑豬乳汁與兒吞之﹐善開口噤。

○又﹑不乳﹐或喉中有痰如豆﹐葛藤燒灰和乳汁服。

○不乳屬臍風者﹐必唇靑口撮。若無此癥﹐或不乳﹐或吐乳﹐有屬胎寒腹痛者﹐用木香﹑木瓜﹑乳香﹑沒藥各少詳爲細末﹐以當歸﹑蘇葉煎湯調餵。如無上癥﹐必母之乳汁多而傷也﹐宜少節之﹐自愈。

急驚者﹐陽癥也。蓋小兒之眞陰未足﹐故肝邪易動。木生火﹐火生風﹐風熱相合﹐則血虛而筋急﹐而爲眩掉反脹。由是木邪侮土則脾病﹐而爲痰壅吐瀉﹐木盛金衰則肺病﹐而爲喘促短气﹔木火上炎則心病﹐而爲煩熱驚叫﹔木火傷陰則腎病﹐而爲血燥漧渴﹑汗閉﹑搐等癥。此非外來之風可以散也﹐惟以淸熱豁痰爲急﹐但當分微甚而治之。

淸熱平肝湯

﹝新﹞治急驚一切實癥。

龍膽艸膽南墾﹝用牛膽套九次者佳﹞海石法半夏鉤藤鉤﹝揀盡鉤用。此味後入﹐過煎無力。各一錢﹞

白芥子﹝炒研﹞淮木通﹝各八分﹞

水煎就﹐用僵蠶五分﹐全蠍﹝去足微炒﹞五枚﹐片﹑麝各二釐﹐共研末﹐調藥服。如火之甚者﹐加黃連﹑黃柏﹑大黃之屬。如火之微者﹐加元參﹑知母﹑黃芩﹑梔子之屬。痰之甚者﹐倍膽南星﹐加天竺黃﹑牛黃之屬。痰之微者﹐加前胡﹑陳皮﹝去白﹞﹑貝母﹑花粉之屬。此外加朱砂能入心鎭驚﹐雄黃能破結開滯﹐琥珀﹑靑黛亦淸利之佐助﹐冰片﹑麝香乃開竅之要藥。至於僵蠶﹐佐痰藥善能開痰﹐去肝脾之邪﹐則肝平而風自息也。全蠍色靑入肝﹐善走厥陰﹐味鹹降痰﹐故能治風。較之僵蠶﹐此其次矣。蟬脫﹐不過取其輕脫之義﹐不足恃也。凡驚風之實邪﹐以痰火爲重﹐而風則次之﹐不得徒用剪風之藥也。

○或驚風有兼外感者﹐必脈息浮緊﹑寒熱頭痛﹑無汗等癥。如防風﹑羌活﹑荊芥﹑漧葛﹑紫蘇﹑獨活﹑細辛之類﹐可以暫用。無外邪者﹐皆所切忌。又不可過用片麝﹐恐陽虧陰盛﹐而成慢驚。彼防風辛熱﹑誤用殺人﹐更宜愼用。

○如月內驚風﹐用丹砂末塗五心﹐以色赤人心﹐安神除熱也。若客忤卒死﹐用蜜調服。如驚忤無聲﹐血入心竅﹐豬心血調服。如發搐之甚﹐同南星﹑全蠍調服。

備揀古來治急驚諸方﹐以便取用。

導赤散

治心火上炎﹐舌黃尿赤﹐口渴身熱﹐急驚實癥。

生地木通甘艸麥冬﹝各二錢﹞淡竹葉﹝十皮﹞

水煎﹐熱服。

瀉靑丸

治小兒肝膽火﹐急驚發搐﹐眼赤上視等癥。

羌活防風當歸川芎山梔仁膽艸大黃﹝酒浸﹐紙包煨透。等分﹞

共研細末﹐蜜丸。每用竹葉煎湯﹐少加沙糖化下。

○急驚風者﹐肝風甚﹐而心火從之﹐爲實邪也。實則瀉之﹐宜用瀉靑丸以瀉肝之風﹐導赤散以瀉心之火。如大便祕﹐用蜜導法﹕蜂蜜三兩﹐入鐵器內﹐以火熬幹﹐撚成挺子﹐寸半長﹐從穀道插入。若用下藥﹐恐脾胃受傷。

吐痰方

治兒壯實﹐痰在喉間壅塞﹑藥食不得入者﹐則宜吐。

僵蠶牙皂﹝炙焦﹐等分。﹞

研末﹐以土牛膝根少加水搗汁﹐調少許灌之﹐卽吐。吐後服下痰藥。

辰砂膏

治小兒痰壅气滯﹐服之痰自化下。

辰砂﹝飛過﹐三錢﹞硼砂馬牙硝﹝各錢半﹞元明粉﹝二錢﹞全蠍﹝去毒﹞珍珠﹝各一錢﹞

麝﹝一分﹞

共研末﹐每用一二分。治諸驚﹐薄荷湯下。治胎驚﹐乳汁合棗湯下。或用礞石滚痰丸亦妙。

至聖保命丹

治一切小兒急驚﹑胎驚﹐勢迫時用之。風平﹐須照證調治。此應忙之劫方也﹐不得過服。

膽星﹝牛膽九套者佳﹞僵蠶﹝糯米泔浸﹐焙漧﹐去嘴甲﹞白附子﹝各一錢﹞全蠍﹝去足焙﹐十四枚﹞天麻防風﹝各一錢﹞辰砂﹝水飛﹐錢半﹞珍珠﹝五分﹐另細研﹞麝﹝一分﹞

琥珀﹝三分﹞金箔﹝二十片﹞

共研末﹐粟米煮糊爲丸﹐分爲二十五粒﹐金箔爲衣﹐每一粒用薄荷煎湯磨服。或只用白附子﹑姜蠶﹑全蠍等分爲末﹐酒調一錢服﹐甚效。

○又方﹕白牽牛半生半炒﹐黑牽牛半生半炒﹐大黃﹝煨熟﹞﹑檳榔各一錢共研末﹐用五分﹐蜜湯調下。痰甚﹐加輕粉一分﹐得微利一二次﹐痰熱自退﹐不必過下。痰熱退則驚風自除。切不可用辛燥驅風等藥﹐反動心火而爲害也。當其搐搦大作時﹐但可扶持﹐不可把捉。恐風痰流入經絡﹐或至手足拘攣也。又不可輒用艾火燈火﹐此陽證不宜火攻。又不可峻用攻擊﹐如巴豆之類﹐以取速效。只服淸涼之劑﹐自可平安。諺云「急驚風﹐慢慢治。」此邇言之切當者也。

慢驚者﹐虛癥也。有因吐瀉後脾胃虛弱而致者﹔有因急驚過服寒涼﹐及傷寒過下而致者﹔有因脾胃素弱﹐或受風寒而致者。其癥﹕昏睡露睛﹐痰鳴气促﹐驚跳搐搦﹐或乍發乍靜﹐或身熱身冷﹐或肢厥﹑唇靑﹑面白﹑口鼻气冷﹑昏迷不食﹑自汗泄瀉﹑其脈遲緩細數等癥﹐爲脾虛生風﹐無陽癥也。此際宜速培元气﹐大補脾土。卽有風痰之類﹐皆非實邪﹐不得妄用剪風化痰之藥再爲消散﹐以傷陽气﹐乃爲善治。

六君子湯

治脾胃虛寒﹐以致痰凝气滯﹑自汗泄瀉﹑慢驚等癥。

人參﹝少者﹐以山藥四錢炒黃代之﹞白朮﹝三錢﹞茯苓﹝錢半﹞炙艸﹝一錢﹞陳皮﹝去白﹐一錢﹞半夏﹝錢半﹞

姜棗水煎﹐頻服。如中寒泄瀉﹐身冷痰滯﹐加附子二錢。﹝附子溫中回陽﹐爲慢驚之聖藥也﹐如元气將脫﹐急炮用之。﹞若肝邪旺﹐侮脾土者﹐加肉桂一二錢﹐平肝以息風也。瀉甚者﹐加肉豆蔻一二錢﹐麵包煨﹐去油用。或補骨脂亦可。滑脫不禁者﹐加烏梅二个﹐或北五味子二十粒。如气虛下陷﹐昏倦無神﹐加黃蜜炙三錢﹐卽身熱亦服﹐所謂甘溫能退大熱也。若膈熱拒之﹐冰冷與服。或血虛不能養肝﹐加當歸﹑白芍﹐以血足風自滅也。

理陰煎

治脾腎陰陽俱虛﹑慢脾等癥。

熟地﹝五七錢﹞當歸﹝二三錢﹞漧薑﹝炒﹐二錢﹞甘艸﹝炙﹐錢半﹞

水煎服。如腎虧水泛爲痰﹐或嘔或脹者﹐加茯苓錢半﹐或加白芥子五分。如陰寒厥逆﹐加附子二錢。或泄瀉不止﹐去當歸﹐加山藥﹑扁豆﹑補骨脂﹑肉豆蔻﹑附子之屬。如腹脹滯疼痛﹐加木香﹑陳皮﹑砂仁之屬。或肝邪旺﹐木動風搖﹐加肉桂二錢。如兼外感﹐頭痛寒熱咳嗽﹐脈浮緊者﹐加麻黃五七分。

加味異功散

治脾胃虛弱﹐肝木所勝﹐外虛熱而內眞寒﹐慢驚風證。

人參白朮﹝二錢﹞茯苓﹝錢半﹞甘艸﹝炙﹐一錢﹞當歸﹝二錢﹞陳皮﹝去白﹐一錢﹞

鉤藤鉤﹝錢半﹐此味後入﹐過煎無力﹞

如不應﹐加半夏錢半﹐炮姜一錢﹐白蔻八分﹐木香四分﹐或再加附子錢半。要知木虛則搐而無力﹐火虛則身寒口中气冶﹐土虛則吐瀉﹐睡而露睛。此際宜補脾胃爲急。

祕旨安神丸

治小兒乍受驚嚇﹐神气失散﹐以致潰亂不堪﹐睡中驚悸﹐宜以收復神气爲主﹐若作驚風治﹐誤矣﹗人參棗仁茯神半夏﹝各一錢﹞當歸白芍﹝酒炒﹞橘紅﹝各七分﹞五味子﹝五粒﹞

甘艸﹝炙﹐三分﹞

共研末﹐薑汁糊丸。每用生薑湯磨服二丸。如朱砂﹑琥珀之類﹐不過取其鎭重之意﹐惟此方乃爲救本之法。此證必驚哭多淚﹐忽啼忽止者是也。若啼叫無淚﹐聲長不揚者﹐是腹痛﹐當細辧之。

搐﹐抽搐也﹐是卽驚風之屬。但暴而甚者﹐謂之驚風﹔微而緩者﹐謂之發搐。發搐不治﹐則漸成驚矣。宜察形証之寒熱﹑臟腑之虛實治之。其治法詳具急驚﹑慢驚二證﹐可參閱用之。

有所謂慢脾風者﹐卽慢驚失治而甚者耳。其實難大分別﹐亦不必別立治法。急驚屬實熱﹐宜用淸涼﹔慢驚屬虛寒﹐宜用溫補。二病不同﹐治法亦異。而諸書多用一藥以治二病﹐何其謬也﹗錢氏戒之﹐而諸家著書立方﹐又明犯之﹐其被夭枉者多矣﹗小兒之虛癥﹐觀外可知。如心虛則驚惕不安。若啼聲不出者﹐心絕也。肺虛﹐則气促多汗。若喘滿痰響者﹐肺絕也。脾虛﹐則吐瀉不食﹐痞滿倦臥﹐牙緊流涎﹐手足牽動。若昏迷不乳者﹐脾絕也。肝虛﹐則筋急斜視﹐抽搐勁彊。若目不開者﹐肝絕也。腎虛﹐爲肢厥津枯﹐火不歸元。若二便不禁者﹐腎絕也。凡言實者﹐乃邪气之實﹐非元气之實也﹐治者亦不可傷元气。若病久已虛﹐尢當專顧脾腎﹐則根本固而無虞矣。

小兒熱證不一﹐有表裏虛實之異。而人動謂小兒純陽﹐槪用寒涼﹐其說亦誤。蓋男子二八﹑女子二七而天癸至。天癸者﹐陰气也。陰气未至﹐故曰純陽﹐原非謂陽气之有餘也﹐牡稚陽耳。稚陽之陽﹐其陽幾何﹖陽本非實﹐而誤用寒涼﹐則陰旣不足﹐又伐其陽﹐多致陰陽兩敗﹐脾腎俱傷﹐又將何所倚賴而望其生長耶﹗故貴審稟賦陰陽偏盛﹐及外感風寒﹐內傷飲食等癥﹐因人調治﹐斯無獘矣。

敗毒散

治四時感冒風寒﹐身熱無汗﹐喜人懷抱﹐口不渴便自調者﹐此熱在表也。

人參茯苓枳殼甘艸川芎羌活獨活前胡柴胡桔梗生薑﹝各五分﹞

水煎﹐熱服。溫取微汗﹐而熱自退。

黃芩湯

治臟腑積熱﹐喜露頭面﹐揭去衣被﹐口熱舌黃﹐小便赤﹐大便祕﹐日晡更熱﹐此裏熱也。

黃芩梔仁麥冬生地澤瀉木通甘艸﹝等分﹞

或加黃連﹐入生薑三分﹐水煎﹐溫服。

竹葉湯

治病後溫熱﹐或兼潮熱﹐或渴不多飲﹐大小便如常﹐此虛熱也。

竹葉﹝十皮﹞石膏﹝燒研﹐二錢﹞半夏人參麥冬炙艸﹝各一錢﹞粳米﹝卽硬米也﹐下一撮﹞

先煎藥﹐後入米﹐再煎服。或體弱泄瀉﹐不食昏倦﹐其熱不止﹐須用下方甘溫﹐以補脾胃而熱自除。寒涼藥最爲忌用。

加味四君子湯

人參白朮﹝二錢﹞茯苓﹝錢半﹞炙艸﹝一錢﹞漧薑﹝炮﹞白芍﹝酒炒。各錢半﹞

當歸﹝二錢﹐泄者不用﹞

姜棗水煎。如气倦﹐加蜜錢半。如气脹﹐加木香三分。如中寒腹痛滑瀉﹐加吳茱萸﹑肉豆蔻﹑白豆蔻﹑補骨脂之屬。如胃寒嘔逆﹐加半夏﹑生薑﹐或加附子。如虛熱甚生風者﹐加肉桂﹑鉤藤鉤。﹝揀盡鉤錢半﹐宜後入﹐過煎無力。﹞或少人參﹐用山藥四錢炒黃代之。

淸涼湯

治小兒面赤舌燥﹐鼻幹飲冷﹐大小便祕﹐一切熱癥。

黃芩﹝二錢﹞黃連﹝一錢﹞滑石﹝二錢﹞薄荷葉﹝八分﹞大黃﹝酒浸﹐煨熟﹐錢半﹞

姜引﹐熱服。如口渴﹐加花粉﹑漧葛。如大便祕結﹐用豬膽汁﹐少加皂角末﹐從穀道灌入﹐不得用芒硝﹑枳實以傷脾胃也。

小兒疳病﹐因病後脾胃虧損﹐或用藥過傷﹐不能傳化乳食﹐內亡津液﹐虛火妄動﹔或乳母六淫七情﹐飲食起居失宜﹐致兒爲患。其證目腫腹脹﹐瀉痢淸白﹐肢體瘦弱﹐鼻爛身瘡﹐虛熱往來。又有走馬疳者﹐牙齒蝕爛﹐口臭齒黑﹐甚則齦敗牙宣。前人治法﹐多用淸涼﹐不知此癥﹐眞熱者固多﹐而元气旣敗﹐假熱者尢多也。當陰虛脾虧之際﹐非溫補不可﹐宜臨證酌宜﹐仍以虛損治勞之法參用﹐庶得盡善。

蘆薈丸

治小兒肝脾疳積﹐發熱口渴體瘦﹐大便不調﹐或瘰﹑耳瘡﹑腮爛﹑目翳等癥。

胡黃連黃連蘆薈白蕪荑白雷丸﹝破開﹐赤者不用﹞木香膽艸鶴虱艸﹝微炒。各一兩﹞

上爲末﹐蒸餅糊丸。每白湯下一錢。或腹脹﹐加枳實﹑靑皮﹑山楂肉﹑麥芽。如有虫﹐加使君子肉。如血虛﹐加當歸。如脾虧有痰﹐加茯苓。此方再加幹蝦蟆一二隻﹝酒浸一宿﹐去腸炙用﹞

更效。服此丸者﹐但須間服異功散﹐以扶脾胃爲妙。

○如有虫﹐用黃連一兩﹑豬肚三兩﹐蒸熟搗爲丸服。

○食土﹐用黃連﹑豬肚煮汁﹐拌土曬漧﹐食之。如骨蒸瀉痢﹐用胡黃連。潮熱﹐同柴胡煎服。肚脹﹐同五靈脂丸服。壯熱﹐同黃連﹑朱砂﹝細研水飛。﹞以豬膽汁拌濕蒸熱﹐入蘆薈﹑麝香丸服。如喫泥肚大﹐沙糖﹑輕粉丸服。

○凡肚大有積﹐將成疳者﹐用參苓白朮散一料﹐加谷虫五錢爲末﹐米湯調服卽愈﹐最穩最效。

蘭香散

治小兒鼻疳赤爛。

蘭香葉﹝燒灰﹐一錢﹞銅靑輕粉﹝各三分﹞

上爲末﹐幹摻。

白粉散

治小兒諸般疳瘡。

海螵蛸﹝三分﹞白芨輕粉﹝各一分﹞

上爲末﹐先用溫水洗拭﹐幹敷。

雄黃散

治牙齦生疳蝕爛。

雄黃﹝一錢﹞銅綠﹝二錢﹞

研末﹐幹摻之。

蟾蜍丸

治牙齦生疳臭爛﹐並治小兒頸項結核﹐面色痿黃﹐飲食不甘﹐腹大發熱﹐名曰無辜疳癥。一服虛熱退﹐二服煩渴止﹐三服瀉痢愈﹐眞妙方也。

用蟾蜍一二个﹐夏月溝渠中取腹大不跳不鳴者是。身多儡者佳。跌死﹐投於桶中﹐浸之以尿﹐下糞蛆二杓食之﹐二晝夜﹐用布袋盛蛆﹐置流水中一宿﹐取出﹐瓦上焙於爲末﹐入麝香二釐﹐米飯搗糊爲丸﹐麻子大。每服二三十丸﹐米湯下﹐其效如神。

馬鳴散

治走馬疳牙牀潰爛﹐甚而齒脫凶癥。

人中白﹝卽尿缸底白垢也。以物刮取﹐新瓦盛之﹐火如白鹽﹐乃佳。五錢﹞

五倍子﹝生者一錢﹐另用一錢同白礬之﹞馬鳴退﹝卽蠶蛻紙也。火燒過﹐二錢半﹞

枯白礬﹝二錢卽用五倍子同者在內﹞

上爲極細末﹐先以濃米泔浸洗﹐後以此敷之﹐眞良方也。其吐瀉﹑腹痛﹑咳嗽等癥﹐大小可以同治。參閱本門用之﹐不必復贅。

備采古來治小兒雜癥簡易單方於後﹐以便取用。

小兒口瘡﹐細辛研末﹐醋調敷臍上。

○初生時﹐以甘艸煎汁滴口中﹐日後無毒﹐且稀麻痘。

○發黃﹐用花粉搗汁﹐蜜引﹐溫服。

○骨蒸減食﹐因睡濕牀傷也﹐用秦艽﹑甘艸﹝炙﹞

等分煎服。

○蛔多腹痛﹕使君子肉爲末﹐每月初旬五更時米湯調服一錢。

○丹癅﹕木鱉子仁研末﹐醋調敷之。

○遺尿﹕補骨脂﹝鹽炒﹞研末﹐每夜開水調服四分。

○狂燥﹑身熱﹑昏迷﹕梔仁﹑豆豉各四錢煎服﹐或吐或下﹐立效。

○行遲﹕五加皮五錢﹐川牛膝﹑木瓜各二錢五分爲末﹐每服五分﹐酒引。

○頭面癢瘡﹐常流血水﹕蛇牀子一錢﹐輕粉三分﹐爲末﹐麻油調搽。

○寸白虫﹕雷丸﹝肉白者可﹞水浸去皮﹐每月初旬五更時食炙肉少許﹐以稀粥調服一錢。

○疳積腹大黃瘦﹐用立秋後大蝦蟆﹐﹝若身有儡﹐腹大不跳不鳴者佳。﹞去首足腸肚﹐以麻油塗之﹐陰陽瓦焙熟食之﹐虫積自下。連服五六枚﹐一月全愈。

○初生數日﹐大小便血﹐乃心肺胎熱﹐不可服涼藥﹐只用生地加水﹐搗汁五六匙﹐加酒蜜各一匙服之﹐自愈。

○不下尿﹐不喫乳﹕大蔥白切碎﹐以乳半盞﹐蒸片時服。

○……○癇癥﹐用雞子黃和乳汁服三枚﹐愈。

癲癇﹕蘆薈煎服。風癇善驚﹐用天麻煎服﹐或用靑黛水調服。

○胃寒吐乳﹕白豆蔻仁﹑砂仁﹑甘艸煎服。

○月內目不開﹐或腫澀﹐或出血﹐名慢肝風﹐用甘艸﹝豬膽汁炙﹞研末﹐水調服。

○陰縮﹕吳茱萸﹑大蒜﹑硫黃搗塗腹﹐仍用蛇牀子燒煙燻之。

○病後天柱骨倒﹕蓖麻子﹑木鱉子仁搗貼足心。

○口瘡﹕陀僧研末﹐醋調塗足心﹐瘡愈卽去之。

○疳瀉﹕赤石脂末﹐米湯調服五錢﹐立瘥。

○睡中自汗﹕故蒲扇燒灰爲末﹐酒下二錢。

○諸風口噤不語﹕南星﹝略炮﹞五分﹐紫蘇﹑生薑引﹐煎就﹐入雄豬膽汁少許服。

○撮口﹕甘艸水煎服﹐令出痰涎﹐以豬乳滴入口中﹐自瘥。

凡兒生初睡時﹐最難安置。欲安枕上﹐枕髙不便﹐安於枕下﹐恐寒時被濃掩傷。﹝世亦有掩死者。﹞只得安於手肘上。不知鼻風多射兒頭﹐異日或有頭風腦痛之患﹐亦有枕偏兒頸者。況母手常在被外﹐多受風寒﹐日後多有手臂痛者。其法﹕將母平日之枕一槪不用﹐母用衣服制一枕﹐約四五寸長﹐周遭以綫紮之﹐恰便母睡。其兒﹐用綠豆一二碗﹐略搗碎﹐裝入布袋內﹐睡時仰松打平﹐止要寸詳髙﹐兒喫乳後﹐推於豆枕上﹐與母一樣齊睡。母子俱安﹐豈不妙哉。﹝綠豆能明目﹑去風﹑稀痘﹐並解一切瘡癤。﹞

凡浴時﹐探水冷熱得所﹐庶無水驚。冬久浴則傷風﹐夏久浴則傷熱。其浴時﹐當護兒背﹐以風寒自此而入﹐易成病患。且忌數數洗浴。

凡小兒平常無病﹐忌服藥餌﹐否則遇病無效。

凡抱持﹐忌生客﹐恐客忤發熱等癥。忌入廟﹐恐心驚怖起風。

凡浣衣﹐不可露於星月之下﹐易惹邪祟。卽至十歲亦忌。

凡在春天﹐勿護頂裹足﹐使陽气舒長。卽稍長﹐下體勿令過暖。得寒涼﹐則陰易長﹔過溫暖﹐則陰暗消。下體主陰﹐以童子陰常不足也。

凡初生十日內﹐宜煎淡豆豉汁餵之﹐下胎毒﹐助脾气﹐化乳食。以豬乳哺兒﹐解痘毒﹐除驚癇﹐且無撮口濟風之患。

凡養兒要出見風日﹐耍著地气。若常懷抱﹐則筋骨緩弱﹐數歲難行。

凡兒勿摸刀劍﹐勿見猿猴﹐勿令久坐﹐勿令久行﹐勿過飲食﹐勿衣重裘﹐勿哺美味肉食﹑酸冷姜蒜﹐夜莫停燈﹐日莫說鬼﹐睡莫當風﹐坐莫近水近火﹐勿使過笑﹐勿使過哭﹐笑哭之後﹐莫卽與乳﹐乳後勿卽與食﹐食後勿卽與乳﹐食乳交進﹐便成積聚。雷鳴擊鼓﹐不必掩耳。乳兒不得過飽﹐飽則溢﹐溢則導虛胃气。凡宿乳須令捏去﹐當沃壁上﹐勿令虫蟻食之。乳兒之時﹐先以手指按任﹐勿使乳來太急﹐急則難咽﹐噎成哮病。兒肚宜暖﹐以熟艾鋪一抱肚﹐冷天圍之﹐熱天用夾布圍之﹐日夜勿解﹐以寒脾胃。以上護法﹐須當畱神。

凡兒剃頭﹐宜避風處。……凡小兒諸病﹐肝脾二經居多。肝只有餘﹐有餘者﹐病气也﹐似重而易治。脾只不足﹐不足者﹐元气也﹐似輕而難治。故薛氏以補脾立論﹐誠格言也。

凡小兒虛﹑實﹑寒﹑熱﹐似乎難辧﹐觀外癥可知﹕如足脛冷﹐腹虛脹﹐糞色靑﹐吐乳食﹐眼珠靑﹐面靑白﹐脈沈微者﹐此內必虛寒﹐忌投涼藥。若足脛熱﹐兩腮紅﹐大便閉﹐小便赤﹐舌粗黃﹐眼珠赤﹐渴不止﹐上气急﹐脈洪滑者﹐此內必實熱﹐忌投熱藥。

瘡科

瘡瘍一癥﹐有出於腑而爲癰﹐此爲陽癥﹐屬內病之稍次者﹐治之猶易﹔有出於髒而爲疽﹐此爲陰癥﹐屬內病之最重者﹐治之爲難。外有在皮膚者﹐有在筋骨者﹐其深澆有辧﹐蓋寒滯之毒﹐其來徐﹐其入深﹐多犯在筋骨之間﹔風熱之毒﹐其來暴﹐其入澆﹐多犯在皮肉之間。能知陰陽淺深﹐則治療不瘥。然其最重者﹐以元气爲主。元气彊﹐則正勝邪﹐自易發而易收。

若元气弱﹐則邪勝正﹐必難發而難收。又有元气本虧﹐而邪盛不能容補者﹐此爲敗癥。其有邪盛而脈癥俱實者﹐但當直攻其毒﹐則不得誤補助邪﹐所宜詳辧也。凡脈浮數而反惡寒者﹐瘡疽之癥也。

如腫起堅硬﹐膿稠痛甚﹐二便祕赤﹐腹脹胸痞﹐口苦咽漧﹐煩躁身熱﹐目赤脈洪﹐心神慌惚者﹐實也。此其毒在臟腑﹐非用硝黃峻猛之劑蕩而逐之﹐則毒不解﹐故不得不下。然非有眞實者﹐不可輕用下也。

○如腫下軟慢﹐膿稀身冶﹐瀉利嘔吐﹐食少自汗﹐肢腫音嘶﹐或腫而不潰﹐或潰而不斂﹐脈微昏沈者﹐虛也。此宜全用溫補﹐固無疑也。然不獨此也﹐卽凡脈無洪數﹐又無煩熱壅滯﹐而毒有可慮者﹐此𨿽非大虛之癥﹐然察其但無實邪﹐便當托裏養榮﹐預顧元气。何也﹖蓋恐困久膜潰﹐不待損而自虛矣。及其危敗臨期﹐卽多方挽回﹐安有益哉﹗故丹溪云﹕癰疽因積毒在臟腑﹐宜先助胃壯气﹐以固其本。夫然﹐則易於成功﹐而平復不難矣。若獨攻其瘡﹐則脾胃一虛﹐七惡蜂起﹐安有能生者乎﹗○齊氏曰「邪气勝則實﹐眞气奪則虛」﹔又曰「諸痛爲實﹐諸癢爲虛」﹔又曰「診其脈﹐洪大而數者實也﹐細微而軟者虛也。虛者補之﹐和其气以托裏也。實則瀉之﹐疏利而導其滯也。」

凡瘡瘍﹐有毒之甚者﹐如背疽﹑腦疽﹑脫疽﹑疔瘡﹑天蛇頭﹑﹝在手指尖。﹞

地蛇頭﹑﹝在腳指尖。﹞一切無名腫毒﹐或腫處無頭﹝用濕紅貼於患處﹐但一點先漧處乃是瘡頭﹞﹐或周遭髙而中一點靑黑而陷者﹐或數腫處不知痛癢﹐或發如粟米之類﹐此皆大毒。非藥所能有功﹐惟用大顆獨蒜切片三分濃﹐貼瘡頂﹐以艾於手掌中久揉﹐自軟如綿﹐以豆大一壯﹐安於蒜片灸之﹐每三壯易蒜。萬一灸得痛不可忍﹐將蒜略揭起﹐易艾再灸。或數十壯﹐或來日又灸﹐總以多灸爲妙。約一二百壯﹐則毒自散。未成者卽消﹐已潰者卽效﹐誠治癰疽惡毒之仙方也。蓋用大蒜﹐取其辛而能散﹔用艾灸﹐取其火力能透深遠﹐所以勝於藥力百倍者矣。若略灸幾壯而卽止﹐反爲有傷。經曰「陷者灸之﹐灸而不痛﹐痛而後止其灸。灸而不痛者﹐先及其潰﹐所以不痛﹐而後及良肉﹐所以痛也。灸而痛﹐不痛而後止其灸。灸而痛者﹐先及其未潰﹐所以痛﹐而次及將潰﹐所以不痛也。」人之頭爲諸陽所聚﹐艾壯宜小而少。

又有用附子炮去皮臍﹐研末﹐以唾津和爲餅﹐安瘡口上﹐將艾壯於餅上灸之。每日灸十壯﹐但令熱﹐勿令過痛﹐治潰瘍气血俱虛﹐或風寒襲之﹐不能收斂﹐用之神效。

景嶽曰「凡癰疽陰盛陽衰﹐體弱脈虛﹐苦寒之劑非惟潰後不可用﹐卽腫瘍亦不可用也。若陰邪凝結之毒﹐非用溫熱﹐何以營運﹖」陳氏謂﹕腫瘍不可用熱藥﹐恐不可以槪言也。

又曰「瘡腫之屬外邪者﹐惟時毒﹑丹毒﹑斑疹及頭面頸項上焦之癥多有之。察其果有外邪﹐而脈見緊數﹐癥有寒熱者﹐方宜表散。然散之之法﹐又必辧其陰陽盛衰﹐故或宜溫散﹑涼散﹑平散﹑兼補散﹐解毒而散﹐此中自有權宜也。」○又如裏癥用下之法﹐毒盛勢劇者﹐大下之﹔滯毒稍輕者﹐微下之﹔榮虛便結﹐而毒不解者﹐養血滋陰而下之﹔中气不足﹐而便結壅滯者﹐潤導而出之。凡此皆通下之法﹐但宜酌緩急輕重而用之。若不得法﹐後來將有難結之患﹐不但目前之害已也。是以表癥不眞者不可汗﹐汗之則亡陽﹔裏癥不實者不可下﹐下之則亡陰。亡陰亦死﹐亡陽亦死。醫固可孟浪乎﹗凡腫軟而不痛者﹐血癅也。腫而漸長﹐不大熱而時時牽痛者﹐气癅也。微腫不消﹐後亦成膿﹐此是寒熱所爲也。畱積日久﹐寒化爲熱﹐以此潰者﹐必成漏也。

○凡察癰疽﹐以手掩其上﹐大熱而軟者﹐膿成也﹐宜急鍼破之。若皮薄者﹐膿澆也。不甚熱者﹐膿未成也。

○結核不消﹐寒熱發渴﹐面色黃者﹐已成膿也。

○至於臟腑內疽﹐深藏不見﹐惟診脈可知。胃脈﹐人迎也﹔沈數﹐熱聚胃口﹐胃脘癰也。若洪數者﹐膿已成也。脈沈緊﹐𨿽膿未就﹐已有瘀血也。宜急治之﹐不爾﹐則邪內攻而危矣。

瘡毒已結者﹐宜補气血﹐使膿速成。膿成當驗其生熟﹐鍼而去之。不可用內消之法﹐以寒涼而成壞癥。

○小按便痛者﹐膿澆也。大按方痛者﹐膿深也。按之不易起者﹐膿未成也。

按之而卽起者﹐膿已成也。膿生而用鍼﹐气血旣泄﹐膿反不成。膿熱而不鍼﹐則腐潰益深﹐瘡口難斂。若瘡深而鍼淺﹐內膿不出﹐外血反泄。若瘡淺而鍼深﹐內膿𨿽出﹐良肉受傷。若元气虛弱﹐必先補而後鍼。若膿出而反痛﹐或煩躁嘔逆﹐由胃气虧損也﹐宜急補之。

仙方活命飲

治瘡腫色赤﹐壯熱痛﹐此陽毒也。服此﹐未成膿者卽消﹐已成膿者卽潰﹐此止痛消毒之聖藥也。

穿山甲﹝蛤粉炒黃﹞白芷防風花粉赤芍歸尾乳香沒藥貝母皂刺甘艸﹝各錢半﹞金銀花﹝三錢﹞陳皮﹝二錢﹞

酒煎服。服數劑﹐未成者自消。若已成而膿潰者﹐必體虛﹐難得收效﹐當速服下方﹕

托裏消毒散

治瘡潰體弱﹐易於收斂﹐此標本同治也。

人參﹝隨癥增減﹞黃

﹝鹽水炒﹞當歸川芎白芍﹝炒﹞白朮茯苓﹝各一錢﹞

金銀花白芷甘艸連翹﹝各六分﹞

水煎服。若潰後而新肉不生﹐屬气虛者﹐四君子湯爲主。屬血虛者﹐四物湯爲主。

气血俱虛者﹐十全大補湯爲主。並忌寒涼消毒之劑。

益气養榮湯

治气血虧損﹐身發腫毒﹐不論軟硬赤白﹐或不時發熱﹐或潰而不斂。內服數劑﹐外用隔蒜艾灸二三十壯。潰者貼神異膏。

人參黃

﹝鹽水炒﹞當歸川芎熟地白芍﹝炒﹞貝母香附茯苓陳皮﹝各一錢﹞白朮﹝二錢﹞柴胡﹝六分﹞甘艸桔梗﹝各五分﹞

薑水煎服。如口漧﹐加五味子﹑麥冬。往來寒熱﹐柴胡用一錢﹐加地骨皮。膿淸﹐倍用人參﹑黃。膿多不止﹐倍用黃﹑當歸。肌肉遲生﹐加白蘞﹑肉桂。

祕方托裏散

治一切瘡毒。始終常服﹐不致內陷。

栝蔞﹝大者一个﹐搗﹞當歸黃

白芍甘艸﹝各兩半﹞熟地花粉金銀花皂刺﹝炒。各一兩﹞

上每味用一半﹐以酒五茶盅入瓷器內﹐以紙密封﹐置鍋內久煮﹐取出待冷﹐陸續溫服。

○立齋曰﹕此方藥品平易﹐消毒之功甚大﹐且不動臟腑﹐不傷血气﹐不問陰陽腫潰﹐屢用屢效﹐眞仙方也。凡有腫毒﹐先用隔蒜艾灸。若脈沈實﹐大小便祕者﹐失用疏通﹐而後用此﹐其功甚捷。若大毒已退﹐不作膿﹐或不潰者﹐更宜此方托裏。潰而不斂﹐及膿淸者﹐方用峻補。

托裏養榮湯

治瘰流注及一切癰疽不足之癥﹐不作膿﹐或不潰﹐或潰後發熱﹐或口渴﹐或惡寒﹐饑瘦盜汗﹐倦臥﹐不思飲食等癥。

人參黃

﹝蜜炙﹞當歸白芍﹝酒炒﹞川芎﹝各一錢﹞白朮﹝錢半﹞熟地﹝二錢﹞

五味﹝炒研﹞麥冬甘艸﹝各五分﹞

姜五分﹐棗二枚﹐水煎服。

參托裏散

治瘡毒平塌﹐色暗神倦﹐其痛不甚﹐或不知痛癢﹐此陰毒也。能急補托﹐可免其毒內攻而危。或腐潰不能收斂﹐惡寒發熱﹐一切不足之癥。

人參黃

﹝蜜炒﹞白朮當歸熟地白芍﹝酒炒﹞茯苓陳皮﹝各錢半﹞

金銀花﹝三錢﹞

水煎多服。如不效﹐加漧薑﹝炒﹞一錢﹐肉桂錢半。

○若膿出而反痛者﹐气血虛也﹐八珍湯。如不作膿﹐不腐潰者﹐陽气虛也﹐四君加歸﹑肉桂。如不生肌﹐不收斂﹐脾气虛也﹐四君加地黃﹑木香。如惡寒憎寒﹐陽气虛也﹐十全大補加姜附。如晡熱內熱﹐陰血虛也﹐四物加參術。如欲嘔作嘔﹐胃气虛也﹐六君加炮姜。如自汗盜汗﹐五臟虛也﹐六味丸料加五味子。如食少體倦﹐脾气虛也﹐補中益气加茯苓﹑半夏。如喘促咳嗽﹐脾肺虛也﹐前東加麥冬﹑五味。如欲嘔少食﹐脾胃虛也﹐人參理中湯。如腹痛泄瀉﹐脾胃虛寒也﹐附子理中湯。

如小腹痞﹐足膝冷﹐脾腎虛也﹐十全大補東加棗皮﹑山藥﹑肉桂。如泄瀉足冷﹐脾腎虛寒也﹐前藥加桂附。如熱渴淋祕﹐腎虛陰火也﹐加減八味丸。﹝卽六味丸加肉桂﹑五味。﹞觀此﹐卽知百病用藥之法。

濟陰湯

治瘡毒初起﹐腫毒熱渴﹐脈滑數有力﹐癥屬純陽者。

連翹﹝二錢﹞山梔﹝炒﹞黃芩﹝炒﹞黃連﹝炒﹞甘艸﹝各一錢﹞白芍﹝錢半﹞

丹皮﹝二錢﹞金銀花﹝三錢﹞

水煎服。如大便祕﹐加大黃。

抑陽散

外治前癥屬純陽者。

花粉﹝三兩﹞姜黃白芷赤芍﹝各一兩﹞

共爲末﹐茶調﹐濃敷患處。內外調治﹐則熱毒自解﹐瘀滯自散。

沖和湯

治瘡毒似腫非腫﹐似痛非痛﹐似潰非潰﹐脈洪數而無力﹐屬半陰陽者。此因元气虛弱﹐失於補托所致。

人參﹝少者﹐用蜜炙黃三錢代之﹞陳皮生黃白朮當歸白芷﹝各錢半﹞

茯苓川芎皂角刺乳香沒藥金銀花甘艸節﹝各一錢﹞

半水半酒煎服。

陰陽散

外治前癥屬半陰半陽者。

紫荊皮﹝炒﹐五兩﹞獨活﹝炒﹐一兩﹞赤芍﹝炒﹞白芷石菖蒲﹝各二兩﹞

共爲末﹐蔥汁好酒調敷。內外夾治﹐則气血自和﹐瘀滯自消。

回陽湯

治瘡毒微腫微痛﹐或色暗不痛﹐或堅硬不潰﹐脈𨿽洪大﹐按之微細軟弱﹐屬純陰者。此屬脾腎虛寒﹐或因藥虧損元气所致。

人參白朮黃

﹝各三錢﹞漧薑﹝炮﹞附子﹝制﹞甘艸﹝炙﹞陳皮當歸﹝各二錢﹞

柴胡升麻﹝各五分﹞

半酒半水煎服。如不應﹐倍加姜附。

抑陰散

外治前癥屬純陰者。

艸烏﹝二兩﹞南星﹝煨﹞赤芍﹝炒﹞白芷﹝各一兩﹞肉桂﹝五錢﹞

共爲末﹐蔥湯調敷﹐熱酒亦可。內外共扶﹐則脾胃自健﹐陽气自回也。

丹溪曰﹕敷貼之劑﹐應酬輕小熱癥耳。若不辧其陰癥﹑陽癥而妄敷寒涼之藥﹐則迷塞腠理﹐凝滯气血﹐毒反內攻﹐而肉反死矣。況元气得寒則不健﹐瘀血得寒則不散﹐敗肉得寒則不潰﹐新肉得寒則不生﹐治者審焉。

凡瘡疽之痛不一﹐止之亦異。有因熱邪痛者﹐以涼藥止之﹔有因寒邪痛者﹐以熱劑止之。

因風者除其風﹐因濕者導其濕。燥者潤之﹐塞者通之﹐虛者補之﹐實者瀉之之類﹐臨機應變﹐方爲上醫。有謂乳沒可以止痛﹐究何益哉﹗

降癰散

治陽毒癰疽﹐腫切痛之甚者。煎劑功緩﹐用此外敷﹐散毒止痛立效。

薄荷葉野菊花﹝連根葉﹐各一握﹞土貝母﹝半之﹞茅根﹝一握﹞

幹者爲末﹐鮮者同貝母搗爛﹐外將茅根煎濃湯﹐乘熱調敷患處﹐仍畱前湯頓熱﹐不時潤於藥上﹐但不用冷﹐約半日卽換之。

又方﹕治疽毒堅頑深固﹐及結核痰滯等癥。

腦荷﹝倍用﹞生南星土貝母朴硝﹝等分﹞鍛石﹝風化者﹐倍用﹞

共爲末﹐用鹽水調敷患處。膿成畱頭﹐經宿幹卽易之﹐或炒熱攤絹上﹐隔絹貼之。或用麻油調﹐或用茅根湯調亦可。若欲止痛速效﹐加麝香﹐或冰片少許更妙。

槐花酒

治腫毒屬濕熱者﹐退之神速。惟胃寒之人不可過用。

槐花四五兩﹐炒微黃﹐乘熱入酒二三盅﹐煎十餘滚﹐去渣熱服。未成者二三服﹐已成者一二服﹐卽消。大抵腫毒﹐先用蒜灸﹐次服槐花酒以去其毒﹐勝於托裏諸藥多多矣。

忍冬酒

治一切癰疽﹑腫毒﹑發背﹑疔瘡﹑喉痺等癥。

忍冬藤﹝一名金銀藤﹐鮮者四五兩﹐幹者止用二兩﹐搗碎﹞甘艸節﹝一兩﹞

水煎就﹐入酒一盅﹐再煎數沸﹐每日二服。外用藤搗爛﹐入酒少許﹐敷患處。或用花﹑用葉﹐生者搗汁半盅﹐和熱酒半盅溫服﹐更佳。甚者三五服卽愈。

凡癰疽之毒有淺深﹐故斂之有遲速﹐不可早用龍骨﹑血竭收口之藥﹑恐毒瓦斯未盡﹐後必復發﹐爲患非輕。若久不合口﹐其肉白而膿少者﹐此气血俱虛﹐不能潮運﹐而瘡口冷澀也。每日用艾葉煎湯﹐避風熱洗﹐及燒松香煙燻之﹐或用豬蹄湯洗之﹐更以神異膏貼之。必須守禁忌﹐服補藥乃愈。

神異膏

治一切痛疽瘡毒﹐及收口甚效。此瘡瘍中第一方也。

麻油﹝一斤﹞黃丹﹝三兩﹞黃

杏仁元參﹝各五錢﹞蛇脫﹝三錢﹞男發﹝用半雞子大一團﹞

蜂房﹝子多者佳﹐五錢﹞

先以黃﹑杏仁﹑元參入油煎至將黑﹐乃入蛇脫﹑蜂房﹑亂髮煎至焦黑﹐去渣﹐徐下黃丹﹐慢火再煎﹐滴水成珠爲度。

凡气血聞香則行﹐聞臭則逆。況瘡本鮏臭﹐又聞臭觸則愈甚﹐宜間用香散之藥爲妙。

萬金散

治瘡疽已潰未潰者﹐有消毒破瘀之功。

栝蔞﹝一个﹐打碎﹞甘艸節﹝二錢﹞沒藥﹝一錢﹐另研﹞

用酒煎前二味﹐後入沒藥服。

丹溪曰﹕腫瘍內外皆壅﹐宜以托裏表散爲主。如欲用大黃﹐寧無孟浪之非﹗潰瘍內外皆虛﹐宜以補接爲主。如欲用香散﹐未免虛虛之失。

凡癰疽膿潰之後﹐脈微澀遲緩者﹐邪气去﹐而眞气將復也﹐爲易愈。若沈細而直者﹐裏虛而欲變癥也。若膿血旣去﹐則當脈靜身涼﹐腫消痛息﹐如傷寒表癥之得汗也。若反發熱作渴﹐脈洪數者﹐此眞气虛﹐而邪气實也﹐死無疑矣。

立齋曰「瘡瘍食肉﹐乃自棄也。瘡瘍之毒﹐發於榮气﹐今反助之﹐與自棄何異。𨿽用藥施治﹐亦不能愈。」景嶽曰「惟熱癥及疔毒陽癰則不可犯。至若榮衛大虛﹐而毒不能化﹐肉不能長﹐凡宜滋﹑宜補等癥﹐可少食之。若牛肉﹑雞﹑鵝﹑醇酒﹐及傷脾助濕等物﹐所宜忌也。」

太乙膏

一切瘡瘍並宜貼之。先用隔蒜艾灸﹐更服活命飲﹐﹝方載前。﹞以收全功。

當歸生地白芍元參大黃﹝各二兩﹞甘艸﹝四兩﹞

用麻油二斤入砂鍋煎藥至枯黑﹐去渣﹐加黃丹三兩再煎﹐至滴水成珠爲度。忌鐵。

神效當歸膏

治一切瘡瘍潰爛﹐及湯火疼痛等癥。

當歸生地﹝各二兩﹞白蠟﹝一兩﹞麻油﹝六兩﹞

先將當歸﹑地黃各一兩入油煎黑去渣﹐又將二味入油煎黑去渣﹐乃入蠟溶化﹐候冷攪勻﹐卽成膏矣。用塗患處﹐以紙蓋之。如有死肉﹐須用利刀修去﹐去腐生新﹐其效如神。凡洗拭換膏﹐須預備卽貼之﹐以新肉畏風故也。此藥生肌止痛﹐補血續筋﹐故與新肉相宜。

○煎膏忌鐵﹐宜用砂鍋之類。

烏金膏

治一切癰疽潰爛。中央肉死﹐塗之卽腐。未死﹐塗之卽生。若初起腫痛﹐用點數處﹐則解毒腫消。若瘀肉腐黑﹐塗之卽潰。若毒瓦斯散漫﹐中黯外赤﹐不腐不潰﹐內服大補之劑﹐中塗三四寸詳﹐至五六日間﹐中央漸潰﹑漸脫﹐內用純陽之藥以接元气﹐自能收斂。若塗涼藥﹐則毒瓦斯不解﹐無益而有害也。

巴豆不拘多少﹐去殼﹐炒黑﹐研爲膏﹐點腫處或塗瘀肉上﹐則自消化。或加乳香少許更妙。惡瘡頑瘡﹐中有毒根﹐久不收斂﹐以少許其內﹐卽化而愈。或加香油少許﹐調稀可用。此方簡而效﹐爲功不小。

加味羌活湯

治瘡瘍腫痛﹐寒熱頭痛﹐身痛脊彊﹐脈浮緊者。初宜疏通表散。

羌活防風蒼朮﹝各一錢﹞白芷川芎生地黃芩甘艸﹝各錢半﹞北細辛﹝三分﹞

連翹﹝錢二﹞金銀花﹝二錢﹞

姜棗引﹐熱服取汗。如有汗﹐去蒼朮﹐加白朮。渴者﹐加葛根﹑石膏。

栝蔞托裏散

治瘡瘍毒盛者。未成者消﹐已成者潰﹐卽潰者斂。

栝蔞﹝一个﹐杵碎﹞忍冬藤乳香﹝各一兩﹞蘇木﹝五錢﹞沒藥﹝三錢﹞甘艸﹝二錢﹞

酒煎﹐日三服。

蠟礬丸

治一切癰疽﹐托裏止痛。護臟腑﹐勿使毒瓦斯內攻。老少皆宜。

黃蠟一兩﹐溶開﹐離火﹐入生白礬末一兩爲丸。用熟水日進三服﹐各四五十丸﹐至三四兩之上﹐其效自見。或止用白礬末爲丸﹐以蔥湯送三錢。三五服後﹐再服仙方活命飲二劑﹐諸惡毒自愈。若服金石毒藥發疽者﹐尢效。

奪命丹

治疔瘡發背等大毒﹐或麻木昏憒﹐或嘔吐﹑寒熱等癥。服此者﹐不起者起﹐不痛者痛﹔痛者止﹐昏者蘇﹔未成者消﹐已成者潰。乃惡癥中之至寶也。

蟾酥﹝酒化﹞輕粉麝香﹝各五分﹞枯礬寒水石銅綠乳香沒藥﹝各一錢﹞

朱砂﹝三錢﹞蝸牛﹝無亦可﹞

上爲細末﹐酒糊丸﹐綠豆大。每服二三丸﹐溫酒蔥湯下。或用蔥白三四寸﹐病者自嚼爛﹐吐於手心﹐包藥在內﹐熱酒送下。如人行五里﹐汗出爲效。重者﹐再服一二丸。或外用一丸入瘡孔內﹐以膏藥貼之。

宣毒散

治癰毒在髒﹐脈實便祕。若脈虛便調者﹐不可用。

大黃﹝煨﹞白芷﹝各五錢﹞

水煎服。此乃宣通攻毒之劑﹐其功最大。

雄黃解毒湯

治一切瘡毒潰爛。先用此洗三次﹐以後用豬蹄湯。

雄黃﹝一兩﹞白礬﹝三兩﹞寒水石﹝﹐兩半﹞

共爲末﹐用滚水二碗乘熱入藥末一兩﹐洗患處﹐冷則溫熱再洗﹐以神異膏貼之。洗時避風。

豬蹄湯

亦治前癥。

白芷白礬當歸赤芍獨活甘艸露蜂房﹝連子者佳。各五錢﹞

用豬蹄一隻﹐水四碗煮之﹐去油渣﹐取淸湯﹐入前藥一分﹐作四分分開﹐煎十數沸﹐去渣溫洗。惡肉隨洗而下﹐卽用前膏貼之。

集香散

亦治前癥。

白芷藿香茅香香附防風甘艸﹝各三錢﹞木香﹝一錢﹞

用水三碗﹐煎就去渣﹐洗患處。

○凡血气聞香則行﹐聞臭則逆。彼瘡將盡未盡宜用之。洗後速用膏藥貼之﹐直至收斂爲度。忌用生肌之藥。

乳香定痛散

治瘡瘍潰爛切痛﹐諸藥不效者。

乳香沒藥﹝各二錢﹞寒水石﹝﹞

滑石﹝各四錢﹞冰片﹝一分﹞

爲細末﹐敷患處﹐痛卽止。此方乳沒性溫﹐佐以寒劑制之﹐故寒熱之痛皆宜。

替鍼丸

治膿成不潰者。

白丁香﹝卽麻雀屎﹞砂

沒藥乳香﹝各一錢﹞

糯米四十粒﹐先以礦灰拳大一塊置碗內﹐量入水﹐熱气出﹐以米排入灰中﹐良久﹐候米如水晶狀﹐取出用之。如未就﹐再用灰制。各研末﹐後和勻收貯。用時﹐以飯丸麥粒大﹐用一粒﹐水濕安瘡頭上﹐其膿自出。若附骨疽及緊耍之地﹐當時鍼砭﹐出之爲善。﹝下有單方。﹞

生肌散

治瘡口不合。

木香輕粉﹝各二錢﹞黃丹﹝四錢﹞枯礬﹝三錢﹞

共爲細末﹐用豬膽汁拌勻﹐曬漧﹐再研細﹐摻患處。

○立齋曰「此方乃解毒去腐搜膿之劑﹐非竟是生肌藥也。蓋毒盡則肉自生。嘗見患者﹐每用龍骨﹑血竭之類以求生肌﹐殊不知餘毒未盡﹐反生腐爛耳。若此方誠有見也。」

又方﹕治膿止。若生肌時﹐用鯽魚去腸﹐實以羯羊糞﹐烘焙爲末摻之﹐瘡口自斂。

桔梗杏仁煎

治肺癰﹐吐膿鮏臭﹐或痰中帶血﹐或胸膈隱痛等證。

桔梗杏仁甘艸﹝各一錢﹞阿膠金銀花麥冬百合夏枯艸連翹﹝各二錢﹞

貝母﹝三錢﹞枳殼﹝錢半﹞紅藤﹝三錢﹞

水煎服。如火盛兼渴者﹐加花粉二錢。此癥因汗後傷風入於肺﹐變成瘡疽﹐其脈右寸數而虛者﹐肺痿也﹔數而實者﹐肺癰也﹔微緊而數者﹐未有膿也﹔緊甚而數者﹐已有膿也。脈短而澀者易治﹔浮洪而大者難治﹐面色當白而反赤者﹐火克金﹐皆不可治。

小靑龍湯

治肺輕受寒﹐咳嗽喘急﹐將成肺癰。先服二劑。

麻黃﹝去節﹐五分﹞桂枝白芍甘艸﹝各八分﹞漧薑﹝炮﹐五分﹞

半夏﹝一錢﹞五味﹝十一粒﹞

水煎﹐熱服。

葶藶大棗瀉肺湯

治咳嗽胸脹﹐气喘面浮﹐已成肺癰﹐繼用此方。

甜葶藶﹝炒研﹐三錢﹞大棗﹝十枚﹐去核﹞

水煎﹐先入大棗煎就﹐去棗﹐後入葶藶﹐煎十餘沸﹐食後服。

八味排膿湯

治腸癰﹐小腹脹痛﹐時下膿血﹐脈滑而數﹐身膚甲錯等證。

黃﹝炒﹞當歸﹝酒拌﹞金銀花穿山甲﹝蛤粉炒﹞白芷防風連翹栝蔞﹝各二錢﹞

水煎服。或爲末﹐每服三錢﹐蜜湯調下。如膿將盡﹐去穿山甲﹑連翹﹐倍當歸﹐加川芎。

神效栝蔞散

治乳癰及一切大毒。初起腫痛卽消﹐膿成卽潰﹐膿出卽愈。治癰之方甚多﹐獨此方神效。治瘰尢效。凡屬癰毒﹐皆宜用之。

栝蔞﹝一个﹐爛研﹞當歸﹝酒洗﹞甘艸﹝各五錢﹞乳香沒藥﹝各一錢﹞

酒煎服。如不能飲酒﹐加水煎。數劑後﹐宜服補气血之藥。

槐花散

治腸風髒毒下血。

槐花﹝炒﹞熟地靑皮白朮荊芥穗當歸身升麻﹝各一錢﹞川芎﹝四分﹞

水煎服。或爲末﹐每用三錢﹐米湯調下。

○又方﹕棕同柏葉燒灰存性﹐搗飯糊爲丸服。

痔漏腸紅方

其效無比。

黃連﹝一兩﹐酒浸陰漧﹞百艸霜﹝一兩﹐用茅柴燒者佳﹞烏梅肉﹝一兩﹐酒蒸﹞

共搗爲丸。如幹﹐加前浸連之酒﹐每以酒下四五十丸。三日見效﹐十日全愈。

隔紙膏

治瘡神效。

黃﹝研末﹐五錢﹞輕粉乳香沒藥銀朱﹝各一錢﹞血竭﹝五分﹞銅綠﹝二分﹞

共爲細末﹐眞麻油調成膏﹐攤油紙上﹐再用油紙一層以鍼密刺孔﹐掩膏藥上貼之﹐一日一易其膏。

豬髒丸

治大便痔漏下血。

豬大髒﹝一條﹐洗淨﹞槐花﹝炒﹐爲末﹐二兩。或用黃連二兩爲末﹞入髒內﹐兩頭紮定﹐瓦器內米醋煮爛﹐共搗﹐加糕糊爲丸。每服五十丸﹐米飲下﹐或當歸酒下。

﹝治法詳本門﹞

又方﹕用鯽魚去腸﹐以五倍子末塡滿﹐﹐研末﹐酒服一錢。

用牡蠣粉﹐茶調服。或用貝母爲末服。

備揀古來治諸瘡毒至簡至穩神方於後﹐以便取用。

雄黃﹝錢半﹞杏仁﹝三十粒﹐去皮﹞輕粉﹝一錢﹞冰片﹝少許﹞共爲末﹐以雄豬膽汁調塗﹐仙方也。

○又方﹕凡大毒﹐十日內宜服護心散﹐使毒瓦斯出外。若內攻﹐則嘔逆不食而危矣。眞綠豆粉﹝二兩﹞乳香﹝一兩﹞燈心末﹝三錢。先漿之﹐焙榦研末後﹐以水洗去漿﹐布濾用﹞

以甘艸煎濃汁調一錢服。至一兩﹐則香徹瘡口而愈。

○又方﹕毒初起及收斂時﹐用遠志肉﹐米泔浸﹐爲末﹐酒調三錢服﹐以滓敷患處。

○又﹑時行斑瘡﹐一身忽如火傷﹐決之復起﹐此惡毒也。以多蜜炒升麻﹐水煎多服﹐並以升麻煎水洗之。

○瘡腫熱大痛﹕大黃末﹐醋調敷之。

燥卽易﹐數次卽退。

○癰腫無頭﹕蠶繭燒灰﹐酒服一枚﹐卽出一頭而自破。

○大毒濕瘡﹐痛而不癢﹐黏不得衣被﹐以菖蒲研末一斗﹐布席上臥之﹐覆以被﹐三五日自愈。

○惡瘡初起﹐搗蒜加麻油濃敷﹐幹卽易之﹐救人危急。

○諸瘡久不瘥者﹐用鯽魚燒研﹐和醬汁塗之。

○癰疽不起發﹐頭陷黑黯﹐不熱不痛﹐服補藥不效﹐用人牙﹝﹞﹑穿山甲﹝炙﹞各二錢爲末﹐以當歸﹑麻黃煎酒﹐作二次調服﹐外以薑汁調面敷之。

○大毒﹐用雄鷄冠血塗之。

療腫垂死﹐菊花一握搗汁﹐入口卽活。冬月采根用﹐其效如神。

○又方﹕以艾燒灰淋汁﹐加鍛石少許爲糊﹐先將鍼挑破﹐至血出﹐乃點藥三徧﹐其根自拔。

○又方﹕蜜與蔥搗爛﹐先刺破瘡頭﹐塗之﹐一時毒出﹐以熱醋洗之。

○又方﹕刺破瘡上﹐以人糞熱封之﹐幹卽易﹐一日除根。

○又方﹕內服十全大補湯﹐加生黃五錢﹐外用蒜切片安瘡上﹐以熟艾灸之﹐三壯易蒜。或毒重肉木﹐灸至肉痛方住。少頃再灸﹐明日又灸﹐總以數十壯﹑幾百壯爲妙。若頭上生毒﹐艾壯宜小。此法最效﹐百不誤一。凡一切惡毒﹐具宜用此法﹐卽瘡潰時亦當用。﹝此條已詳前灸法門。﹞

用初生絲茅鍼酒煮服之﹐一鍼一孔﹐大奇。

○又方﹕白雞翅下兩邊第一毛燒灰酒服﹐卽破。

○又方﹕以麻雀屎﹐揀兩頭尖者是雄屎﹐加芝麻數粒搗敷﹐卽穿。

陀僧爲末﹐桐油調貼卽愈。

貝母﹑南星等分研末﹐生薑擦之。

○又方﹕以生薑擦動﹐醋磨貝母搽塗之。

○若白癜風﹐用白蒺藜六兩研爲末﹐每湯水調服二錢。半月白處變紅﹐一月斷根神效。

○又方﹕用附子﹑硫黃爲末﹐薑汁調勻﹐茄蒂擦之。

○又方﹕水銀﹑輕粉用薑汁擦之。

用土茯苓一兩﹐苡仁﹑銀花﹑防風﹑木瓜﹑木通﹑白鮮皮各二錢﹐皂莢子四分﹐一日二服﹐忌茶﹑牛﹑羊一切發物。卽前誤服劫藥﹐變成痼疾﹐多服自愈。气虛加沙參﹑淮藥。血虛加當歸。有熱加芩連。此外不得再加。此方最穩而效﹐或止用土茯苓四兩﹐皂莢子七个﹐水煎代茶飲。

○外用輕粉﹑大楓子肉等分爲末塗之。

○又方﹕用輕粉一錢﹐雄黃﹑朱砂各二錢半﹐槐花﹝炒﹞﹑龜板﹝炙﹞各一兩爲末﹐糊丸﹐每服一錢﹐日二服﹐冷茶下﹐七日愈。

○又方﹕用輕粉﹑胡桃肉﹑槐花﹝炒﹞紅棗肉各二錢﹐搗爲丸﹐分作三服。一日雞湯下﹐二日酒下﹐三日茶下。五日瘡幹﹐七日落痂。

○又方﹕大楓子﹝燒﹞和麻油﹑輕粉研塗﹐以楓子殼煎湯洗之﹐效。

用醋或豬膽汁磨墨濃塗之。

○又方﹕用竈心土搗蒜和敷之。

○又方﹕鹿角醋磨塗之。

○又方﹕搗大蒜加麻油﹐濃敷之﹐幹則頻易﹐神效。

○又方﹕用芥菜子﹑柏葉搗敷。

○又方﹕用木鱉子醋磨塗之。

○又方﹕大黃爲末﹐醋調塗之﹐幹卽易。

○又方﹕五倍子醋煮敷之。

○又方﹕馬齒莧搗敷。

○又方﹕葛藤燒灰﹐水調塗之。

○又方﹕芙蓉花或葉或皮搗敷。

○又方﹕肥皂搗爛﹐加醋敷之。

○又方﹕用藤黃﹐醋磨頻塗。

但毒人﹐用當小心。

○又方﹕用水調牡蠣粉敷之﹐拔毒而消。

用羊角燒存性﹐研末﹐以雞子淸調塗之。

用松香末一兩﹐白礬三錢爲末﹐麻油調搽。﹝有治法詳本門。﹞

用母豬糞﹐黃泥包﹐存性﹐爲末。先以米泔洗淨﹐搽之立效。

鑪甘石﹝﹐醋淬七次﹞五錢﹐兒茶錢半研末﹐麻油調敷。

○又方﹕輕粉摻之﹐卽痂落而愈。

○陰頭生瘡﹐以蜜煎甘艸塗之。

○又方﹕五倍子﹑花椒皮﹝炒﹞各一錢﹐細辛三分爲末﹐先以蔥湯洗淨﹐摻之。﹝下疳亦用。﹞○內服槐花蕊一﹑二升﹐毒從小便出。﹝愈時身發紅斑一二日無害﹐永不再發。﹞

未成膜﹐五倍子﹝炒﹞﹑百艸霜等分﹐共爲末﹐以醋調塗之﹐立消。

用艾灸七﹑八壯﹐灸時一痛甚﹐卽易之再灸。

○又方﹕於癅贅未甚大時﹐取蜘蛛絲拈成粗綫﹐纏紮其根﹐數日其絲漸緊﹐﹝諸絲日松﹐蛛絲日緊。﹞癅根漸細﹐屢易之自落﹐誠奇法也。

用鑪甘石三錢研細末﹐以麻油半杯煉熟下之﹐再煉﹐將黃色﹐再下黃丹﹝研細末﹞二錢再煉﹐滴水成珠便止﹐傾於碗內收貯。用時﹐以油單紙攤鐵器上﹐下以火燒熱﹐挑膏藥於紙上﹐乘熱易開﹐貼患處。先須以鹽茶洗淨﹐中安燈心一根﹐引膿水下流﹐然後以膏藥貼之。

年久頑瘡立愈。予用悉效。

用大黃﹑一兩﹝煨﹞﹐皂角刺一兩共爲末﹐酒下﹐卽下毒物如魚腦。再服再下﹐如亂髮之虫。後服雄黃花蛇丸﹐名通天再造散。

用松脂﹐少入輕粉細研﹐先以麻油塗之﹐次摻藥﹐一日卽愈。

五倍末﹐醋調塗之。

○又方﹕用絲瓜藤﹑根煎水塗之。

○又方﹕用鯽魚燒灰﹐和醬塗之。

○﹕又方﹕用石膏﹝燒研﹞二兩﹐黃丹五錢摻之﹐生肉而愈。

此瘡生面上耳邊﹐浸淫流水﹐用羊須﹑荊芥﹑棗肉各二錢燒灰﹐入輕粉四分再研﹐麻油調塗﹐二三衣愈。口吻瘡同治。

○又方﹕用鱉甲燒灰摻之﹐妙。

用螃蟹搗爛塗之。

○又方﹕用杉木煎湯洗之﹐俱效。

用穿山甲﹝五錢﹞豬苓﹝二錢﹞並以醋炒﹐研末﹐酒服二錢﹐愈。

用硫黃﹝三錢﹞花椒﹝錢半﹞水粉大楓子肉木鱉子肉﹝各錢二分﹞共研末﹐新豬脂搗擦三四次痊。

內服下消風湯二劑。

消風湯

用治幹疥極癢﹐及一切瘡腫熱癤。

赤芍﹝錢半﹞生地﹝二錢﹞荊芥白芷銀花羌活獨活連翹甘艸防風﹝各一錢﹞

水煎服。如熱燥﹐加黃柏﹑苦參。如面上頭瘡﹐加川芎﹑白附各一錢﹐北細辛三分。

立效湯

﹝新﹞凡徧身瘡痛﹐悉濃汁盈滿﹐服之卽膿幹﹐立效。

生黃﹝三錢﹞白朮﹝錢半﹞當歸身﹝二錢﹞小川芎﹝五分﹞白芷蒼朮﹝各錢二分﹞

淨銀花﹝錢半﹞茯苓甘艸﹝各一錢﹞車前子﹝去殼﹐八分﹞

痛甚﹐加生地二錢。稱足分量﹐水煎服。大瘡悉愈。或小者復出﹐多服斷根。

凡小兒至熱天﹐徧身砂核﹐癢燥不安﹐甚則三粒五粒﹐變成熱癤。用赤芍大黃黃柏苦參﹝各二錢﹞連翹荊芥銀花甘艸﹝各一錢﹞蒼朮﹝錢半﹞羌活獨活黃芩﹝各錢二分﹞

共研末﹐每用二錢﹐蒸濃水半杯﹐乘熱徧塗三﹑四次卽愈。甚則加黃連錢半更效。此予屢試之方也﹐用之最妙﹐亦慈幼之一端也。

用靑礬爲末摻之﹐卽化爲水。

用酸石橊皮蘸明礬末擦之。若用醋﹐虫卽沈下。

凡癰疽大毒﹐速用眞綠豆粉﹝一兩﹞乳香﹝五錢﹞燈心﹝用漿焙漧﹐研末﹐水法去漿。二錢﹞

以生甘艸煎濃汁﹐調一錢服﹐至一兩﹐香徹瘡口而愈。否則毒內攻﹐或不食而嘔﹐則危矣。

用陳鍛石研末搽之﹐卽愈。

用蠶豆殼燒灰﹐水調塗之。

用硼砂﹑鑪甘石﹑銀殊﹑白蠟各四分爲末﹐忌鐵。以麻油半小杯入藥熬化﹐待冷塗之﹐卽愈。然後於囊下逢中﹐燒桐油燈火﹐一路三壯﹐斷根。

○又方﹕用柴胡﹑當歸﹑車前子﹑木通﹑膽艸﹑黃芩﹑甘艸﹑澤瀉﹑梔仁各錢半﹐水煎服。後以本滓加黃連﹑黃柏各一錢﹐牡蠣粉二錢﹐煎水洗﹐隨用鳳凰殼﹝卽抱雞出雛蛋殼。﹞一錢﹐冰片一分﹐大古勇﹑靑黛各二分﹐輕粉八釐共研末﹐擦三次立愈。屢試屢驗。

○又方﹕蛇牀子五錢﹐生白礬三錢﹐煎水洗後﹐用黃丹﹑枯礬﹑生牡蠣共爲末擦之。

○又方﹕胡椒煎湯洗之。

○陰濕諸瘡﹐用蛇牀子二兩﹐朴硝一兩煎水洗。

陀僧﹝三錢﹞水粉花椒﹝各錢半﹞海螵蛸﹝一錢﹞硫黃﹝三錢﹞共爲末﹐以生薑蘸藥擦患處﹐三次愈。但先用連翹去間四錢﹐酒煎服﹐斷根。

梔子仁研末﹐蜜調塗之。

○又方﹕大黃研末﹐蜜調塗之。

○又方﹕杉樹皮燒灰﹐雞子白調塗之。

○又方﹕絲瓜葉搗敷。無生葉﹐用榦葉研末﹐蜜調塗之。

○又方﹕綠豆擂濃漿塗之。

○又方﹕井底泥敷之。

○又方﹕石膏末敷之。

○又方﹕生桐油調人中白敷之。

用劉寄奴艸搗敷﹐止血立愈。

○又方﹕不拘柴燒枯炭﹐研末﹐乘熱深擦之﹐血止不痛。忌水浸洗。但面上勿用﹐恐有黑印。

○又方﹕嚼三七敷之。再嚼一錢﹐米湯下﹐有瘀血卽化。

○跌打瘀血積痛﹐大黃﹝一兩﹐酒蒸﹞杏仁﹝七粒去皮﹞雞鳴時服之﹐血下卽痊。外紅紫腫痛﹐大黃末﹐薑汁調塗妙。

○打撲瘀痕﹐水調半夏末敷之。

○跌閃出骨﹐蠶砂﹝四兩﹞綠豆粉﹝四兩﹐俱炒﹞枯礬﹝二錢﹞爲末﹐醋調敷之﹐包定﹐日換一次。

忌孕婦見之﹐三次愈。

○又方﹕骨碎﹑生蟹搗﹐衝酒服。外以滓敷之﹐紮定﹐少傾細聽﹐骨接有聲﹐神妙。

○……○止血合口﹐用五月五日取金櫻子﹑桑葉﹑薴葉搗餅陰漧﹐用時研末敷之。名軍中一撚箭。

○凡跌打痛腫﹐用蔥和蜜搗敷﹐立效。﹝飲童便妙。﹞○跌打損傷垂危者﹐用蚯蚓煎酒服﹐神效。

徧身瘙癢﹐或生癮疹﹐此血熱﹐或血虛以生風也。用上消風湯﹐或加黃連。如老人婦人﹐加當歸﹑白芍。如身熱﹐加靑蒿。

○又方﹕用苦參爲末﹐皂莢煎濃汁﹐丸服。

○又方﹕以鍛石醋和塗之﹐隨手卽消。

人乳﹑桐油等分﹐和勻﹐以鵝翎掃塗﹐神效。

用生薑﹑陳酒糟各一斤同搗爛﹐罨傷處。

小兒頭面患瘡﹐膿汁作癢﹐痂濃不落。用松香﹑枯礬﹑官粉﹑黃丹等分爲末﹐麻油調敷。

若作癢出水﹐水到卽潰者﹐用綠豆﹑松香爲末﹐麻油調敷。

○又方﹕以益元散加枯礬少半﹐以庇油調敷大妙。內服荊黃敗毒散二服。

用銅綠末敷。

○又方﹕用枯礬﹑黃丹摻之。

人有久苦牀簀者﹐身上骨髙處﹐或磨去皮﹐或磨去肉﹐實在有不安於睡者﹐只得濃鋪絮褥﹐亦覺無益。余有一法﹐牀上之艸要四﹑五寸濃﹐將於睡患之處排開二寸闊﹐上面仍舊安席安褥﹐將患處恰安空闊席艸坑上﹐自覺相宜。卽無病瘦人﹐有骨髙處﹐亦如此睡法最妙。

卷二十痘科

痘科

夫痘瘡者﹐天瘡也。其胎毒內藏﹐一因時气觸動其毒﹐傳染相似﹐故謂之天瘡。調治得法﹐百無一失矣。此證關系甚重﹐不可不明晰也。古來治法﹐有各執一見﹐不如因人之虛實﹐隨癥施治爲妙。

經曰「瘡瘍屬心火」﹐宜以寒涼治也。若痘瘡則不然。毒伏五臟﹐全賴气血送毒外出。

气血足﹐運化而成膿﹐收結而成痂﹐始終無虞。若气血不足﹐當隨時調補﹐不得少疏少緩﹐若稍失治﹐則不及矣。

古用犀角地黃湯﹐瀉心火以解毒。不知痘瘡正借火以運用陰血而成功耳。若無火﹐則血凝滯不行﹐何以成膿而結癡乎﹖倘血气與毒瓦斯俱盛者﹐脈必洪數﹐痘初出﹐卽帶紫黑﹐或旣出﹐而稠密紅紫。內癥則煩悶燥渴﹐小便赤﹐大便祕﹐此屬實熱﹐宜用淸涼以解毒﹐量入酒炒大黃微利之可也。若毒瓦斯盛而血气衰者﹐於解毒藥中加歸﹑﹑參術﹐以活血養气﹐乃爲顧本良工。

痘疹發熱﹐大抵初時與傷寒相似﹐然傷寒之邪﹐由表而入﹐治宜發散﹔痘疹之毒﹐由果而出﹐治宜宣托。疑似之間﹐觀心窩有紅色﹐耳後有紅筋﹐目中含淚﹐或身熱﹐乎指皆熱﹐惟中指獨冷﹐男左女右﹐知是痘也。

凡初看痘﹐以油紙拈照其顆粒﹐次以手摸其面頰﹐如紅色隨手轉白﹐隨白輕紅﹔更看耳後筋紅﹐而無紫色者﹐謂之血活﹐其痘必順。復察脈息﹐握小兒之手﹐而單以拇指診之﹐發熱之脈必滑數﹐但微見滑數有神﹐而不失和緩之气者﹐其痘必輕而少。若滑數加倍﹐而不弦不燥者﹐其痘必多而重﹐尙亦無害。若滑數之甚﹐又兼弦燥無神﹐而全無和緩之气者﹐其痘必甚而危。此可以預知吉凶之眞諦也。再看形色﹐其證更明。形屬气之充﹐色屬血之華﹐故形貴尖圓起發。若痘皮濃硬而平塌者﹐凶﹔色貴光明潤澤﹐根窠紅活﹐而慘黯昏黑者﹐凶。

然形有起發﹐而或致變者﹐由血不紅活故耳。然血以紅活爲貴﹐而猶有圈紅﹑紅﹑鋪紅之別。圈紅者﹐一綫淡紅﹐緊附於根下﹐而無散漫之勢﹐吉之兆也。紅者﹐血𨿽以附﹐而色不聚﹐險之兆也。鋪紅者﹐痘色與肉不分界限﹐平鋪散漫﹐凶之兆也。蓋根窠者血之基﹐膿者血之成﹐故六日以前﹐專看根窠﹐若無極窠﹐必不成膿。六日以後﹐專看膿色﹐若膿少色枯﹐必不結痂﹐其變幻有不可測者矣。醫者宜詳察之﹐庶無遺患。

以後治痘初熱數日內方論﹕

加味升葛湯

治小兒體熱壯旺者﹐用此升發﹐卽外感亦效。

漧葛﹝一錢﹞升麻﹝八分﹞赤芍﹝六分﹞甘艸桔梗防風﹝各四分﹞蘇葉小川芎﹝各五分﹞

山楂肉﹝八分﹞牛蒡子﹝炒研﹐四分﹞生薑﹝五分﹞

水煎﹐熱服﹐覆取微汗﹐汗後切忌風寒﹑鹽﹐葷。

加味參蘇飲

治小兒體熱怯弱者﹐用此升托﹐卽外感無妨。

人參﹝三分﹐少者或以山藥三錢炒黃代之﹞川芎桔梗前胡陳皮甘艸茯苓﹝各五分﹞漧葛﹝八分﹞半夏﹝四分﹞牛蒡子﹝炒研﹐四分﹞山楂肉﹝六分﹞生薑﹝五分﹞

水煎﹐熱服﹐覆取微汗﹐汗後切忌風寒﹑鹽﹑葷。如汗後熱不退﹐姑少待之﹐切不可用黃芩﹑柴胡等淸解之劑。此時若誤用一服﹐解虛其表﹐後卽補助﹐漿亦不行﹐凶患莫測。若旣見紅點﹐再用升葛﹐則痘必枯焦而癢塌矣。蓋痘瘡以裏爲根﹐以表爲基﹐根基穩固﹐庶中後無虞。

敗毒和中散

治小兒痘瘡﹐服前方微汗後﹐熱甚煩躁﹑口渴﹑妄語等癥。

連翹牛蒡子黃連﹝酒炒。各七分﹞枳殼﹝八分﹞防風前胡木通﹝各五分﹞

荊芥紫艸茸﹝酒浸﹞蟬蛻﹝去頭足﹞升麻小川芎甘艸﹝各四分﹞麥冬﹝八分﹞

水煎服。人大加倍。如大便祕澀者﹐加大黃﹝酒炒﹞一錢微利之。不祕者勿用。如腹痛腰痛者﹐此毒瓦斯誠重。痘毒出外﹐其痛自止﹐切不可用純涼﹐以阻遏其毒出之勢﹐而使之內攻也。亦用此湯治之自愈。

腹痛

升消平胃散

治痘發熱之時﹐有偶感風寒﹐飲食停滯﹐以致腹痛吐瀉。

川芎香附﹝炒﹞蒼朮紫蘇濃朴﹝姜炒。各七分﹞藿香﹝梗連葉而香者眞﹐研﹞

砂仁白芷陳皮﹝去白。各五分﹞麥芽﹝六分﹞山楂﹝八分﹞甘艸﹝三分﹞

水煎﹐熱服。

要知停食腹痛與毒瓦斯腹痛不同。停食痛者多急﹐疾在臍上﹐面白唇淡﹐手足冷﹔毒瓦斯痛者﹐稍延緩﹐有作有止﹐在臍下﹐或連腰痛﹐面紅唇紫﹐手足不冷。須辧明﹐方可用藥。

吐瀉

參砂和胃散

治胃虛寒不食﹐或食卽吐﹐面白唇淡﹐精神倦怠等癥。

人參砂仁半夏﹝各六分﹞白朮茯苓﹝各一錢﹞藿香陳皮甘艸﹝炙。各五分﹞

煨姜去皮一錢同煎。

術苓調脾散

治脾气虛弱﹐飲食不化而泄瀉者。

白朮茯苓﹝各一錢三分﹞白扁豆﹝薑汁浸﹐去皮炒﹐八分﹞白芍﹝酒炒﹐八分﹞

甘艸﹝炙﹞神曲﹝炒。各五分﹞砂仁香附濃朴﹝姜炒。各四分﹞

煨姜﹑紅棗引。

有毒瓦斯從吐瀉而發泄者﹐吐則有聲﹐泄則色黃甚臭﹐胸腹不痛﹐神气不倦﹐或四五次卽止者﹐此爲順候﹐不必治。若虛寒者則異是。

驚搐

淸解散

治痘發熱二三日﹐毒瓦斯壅盛於內﹐不得驟發於外﹐面赤唇紫﹐口气粗﹐手足熱﹐脈浮數﹐而驚搐狂躁者。

防風荊芥蟬蛻桔梗小川芎﹝各六分﹞前胡漧葛升麻﹝各七分﹞黃芩黃連﹝俱酒炒。各八分﹞紫艸牛蒡子木通﹝各六分﹞連翹山楂肉﹝各八分﹞甘艸﹝四分﹞

生薑五分同煎﹐溫服。

蘇解散

治痘毒本盛﹐外爲風寒所束﹐鼻塞聲重﹐脈浮數而驚搐狂躁者。

卽前方去芩連﹐加紫蘇﹑白芷﹑羌活各五分。

生薑六分引。然此癥多在寒冷之月﹐或不謹避風寒者然後有之。

溫中益气湯

治痘前虛弱﹐三四日內送毒瓦斯不出﹐驚搐狂躁﹐或痘影淡白者﹐用此托之。

人參白朮﹝各五分﹞生黃﹝一錢﹞當歸身茯苓﹝各八分﹞甘艸﹝炙﹞川芎白芷防風﹝各五分﹞南木香肉桂﹝各三分﹞山楂肉﹝七分﹞

生薑五分﹐大棗二枚﹝去核﹞同煎。一服中病卽止。

凡痘發熱二三日內﹐全無痘影﹐而發驚搐。此毒盛未曾宣發所致﹐勿作驚治。若用寒涼﹐阻遏毒瓦斯不得外出﹐逼之內攻﹐須臾告變。宜用前照證宣發﹐痘出而驚自止矣。

凡發熱三四日和緩﹐神爽食常﹐出痘必少。若已見痘﹐尖圓紅活﹐漸漸長大﹐此爲毒輕﹐痘少無疑矣。若熱輕而嗜臥﹐不思飲食﹔或痘影淡白﹐點粒不明﹐勿謂痘輕﹐亦是血气虛弱﹐送毒不出也﹐急用溫中益气湯托之。甚者速服二三劑﹐痘始出齊而自多。若因安靜而不急托﹐延至五六日﹐毒瓦斯內攻而不可救矣。﹝溫中益气湯方在上。﹞

凡治痘於五六日之內﹐急於逐毒﹐不可解毒。實熱者﹐宣發其毒以出外。虛寒者﹐補助气血﹐以逐毒出外。

調元化毒湯

治痘出稠密﹐或漧枯而紫黑者﹐或成片而不分顆粒者﹐屬气血凝滯。急宜活血養气﹐以送毒出外也。

生黃﹝八分﹞人參白芍﹝酒炒﹞紫艸茸當歸﹝各六分﹞牛蒡子連翹﹝各七分﹞

黃芩黃連﹝酒炒。各八分﹞防風桔梗荊芥前胡木通﹝各五分﹞紅花﹝酒炒﹐三分﹞

生地﹝酒浸﹞甘艸﹝各四分﹞蟬蛻﹝四分﹞山楂肉﹝八分﹞

生薑三分﹐水煎﹐溫服。如腹痛﹐去參﹐加枳殼﹝炒﹞八分。如大便久祕﹐加大黃一錢五分﹝酒炒﹞微利之﹐去參。如血气與毒瓦斯俱旺﹐而脈洪數者﹐歸芍減一分﹐去參。如身熱﹐大便燥﹐而出不快者﹐去參﹐加小川芎一錢。

平和湯

治邪穢所觸﹐伏陷而出不快者﹐其痘必癢。

人參當歸桔梗白芍紫蘇黃

﹝各六分﹞防風白芷甘艸﹝各五分﹞

肉桂沈香檀香乳香藿香﹝各三分﹞

生薑一片﹐水煎服。外以蒼朮﹑紅棗﹑沈檀等燒煙以辟其穢。

姜附湯

治痘正出時﹐爲風邪所襲﹐忽然傳風﹐眼目直視﹐牙關緊者﹐勿用驅風峻藥。

白附子老生薑﹝搗碎。各二錢﹞

濃煎湯﹐灌下一二酒杯﹐出微汗卽愈。

凡腳心有痘﹐則知出齊。若稀少者﹐不必拘此﹐以身不熱爲出齊。

凡痘出齊﹐而身不熱﹐方可食豬肉。若熱未退﹐而食肉以助邪火﹐必成大患。怯弱者﹐當起脹時﹐可食雞﹐以助行漿。壯旺者忌之。至於諸魚﹑牛﹑羊﹐痘家最忌。

以後治痘成膿數日內方論﹕凡痘見三日後﹐身和神爽﹐顆粒圓潤﹐根腳紅活﹐胸背稀疏﹐飲食如常﹐二便不澀﹐此順候也。不必服藥﹐但節飲食﹐避風寒﹐防穢气而已。

凡痘出齊後﹐總要膿漿滿頂﹐方保無虞。蓋痘之生死﹐判於膿之有無。有膿則毒從外散而生﹐無膿則毒畱內攻而死﹐此際稍忽﹐後不及矣。

凡人之气血流暢﹐則毒化爲膿。膿之不成﹐其病有二﹕毒瓦斯熾盛﹐則血燥而凝﹐故不能運化而成膿﹕元气虛弱﹐則血寒而縮﹐亦不能運化而成膿。二者當分別治之﹐毫不可混。

淸毒活血湯

治毒盛血燥﹐不能成膿﹐及數日不大便﹐或紫黑焦枯而頂陷等證。

紫艸茸當歸前胡牛蒡子木通﹝各六分﹞黃芩﹝酒炒﹞生地白芍連翹桔梗黃連﹝酒炒。各七分﹞甘艸人參﹝各四分﹞山楂肉生

﹝各八分﹞

生薑三分引。如煩躁者﹐去參﹐加麥冬﹑花粉﹝酒炒﹞各八分。如稠密紅紫﹐而頂陷者﹐服之立起。若甚而黑陷﹐受毒最深﹐𨿽用之無益。

參歸鹿茸湯

治气血兩虛﹐膿不充滿﹐白陷﹑灰陷等證。

鹿茸﹝酒塗炙﹐三錢﹞蜜

﹝錢半﹞當歸人參﹝各一錢三分﹞炙艸﹝六分﹞

生薑﹝五分﹞龍眼肉﹝三枚﹞

煎濃﹐入好酒合服。如手足冷﹐加木香三分﹐丁香﹑肉桂各五分。如寒戰切牙者﹐肉桂加倍﹐附子八分。如泄瀉者﹐加白朮﹑白芍﹝酒炒﹞各一錢﹐木香﹝煨﹞﹑丁香各三分。

參歸補益湯

﹝新﹞治癥同上。

人參﹝無者﹐或以山藥三錢炒黃代之﹞蜜

﹝二三錢﹞當歸身﹝二錢﹞白芍﹝酒炒﹐錢半﹞

大川芎﹝八分﹞肉桂﹝七分﹞山楂肉﹝六分﹞熟地﹝二三錢﹞

或加糯米﹑人乳﹝泄者不用。﹞好酒合服。如气虛癢塌不起﹐如穿山甲土炒六分﹐或加白芷。如血熱紅紫不起﹐加紫艸錢半。如胃气虛寒多嘔者﹐加漧薑炒用一錢﹐或加丁香四分。

如元气大虛﹐寒戰切牙﹐去白芍﹐加附子錢半﹐漧薑炒用一錢。如泄瀉﹐加白朮錢半﹐肉豆蔻一錢。

○但凡漿不足不膿者﹐宜如此補之。若不補足﹐後難收結。黃宜生用﹐不必加減。

有痘密色白﹐根無紅暈﹐而頂陷者﹐名白陷。甚則轉而爲灰陷。此气血虛寒﹐亦宜用此二湯。

參湯

治痘气虛不能統血﹐故血泛溢而上气位﹐變成血﹐而不成膿。若失治﹐則气愈虛﹐而爲血陷﹐皆宜用此。

人參蜜

﹝錢半﹞炙艸肉桂﹝各八分﹞生薑﹝五分﹞

溫服。

○血陷與紫陷相類﹐但血陷𨿽紅而不紫。紫陷屬熱﹐气粗身熱﹐宜作實治﹔血陷屬虛﹐气少身涼﹐宜用溫補。

參麥淸補湯

治痘密毒重﹔又气血虛弱﹐津液枯竭﹐不能制火﹐以致煩渴﹑咽痛﹑鼻血﹑難用大補者。

人參麥冬﹝酒炒﹐一錢二分﹞花粉﹝酒蒸﹞生

﹝各一錢﹞前胡牛蒡子﹝炒。各五分﹞

生甘艸炙甘艸紅花﹝酒洗﹞桔梗﹝各三分﹞白芍﹝酒炒﹞白芍﹝生用﹞生地﹝各四分﹞

當歸﹝一錢﹞大川芎山楂肉﹝各五分﹞生薑﹝一片﹞龍眼肉﹝三枚﹞

溫服。遇此癥﹐此藥頻服。

此癥原因气血不能勝毒瓦斯而然。若見其多熱之候﹐率用犀角地黃湯之類涼血淸火﹐愈損气血﹐決無生理。

吐瀉﹝各有二端﹞兼大便祕塞﹑身涼出汗

梔蓮二陳湯

治吐酸苦而有聲﹐吐後反快者﹐此毒火上騰也。

黃連﹝薑汁炒﹞梔子﹝薑汁炮。各五分﹞茯苓半夏﹝薑水炒。各五分﹞

陳皮甘艸﹝炙。各三分﹞生薑﹝四分﹞

同煎﹐緩服。吐止卽勿服。

參砂和胃散﹝方見上﹞治吐有物無聲﹐不酸不苦﹐吐訖困倦﹐不思飲食﹐此胃气虛也。宜用溫補﹐以痘色淡白而不紅者。

加味四苓散

治痘色紅紫﹐大便熱泄而燥黃﹐小便赤澀﹐此毒瓦斯奔越也。

豬苓木通﹝各八分﹞澤瀉赤苓﹝各七分﹞黃連黃芩﹝炒﹞車前子﹝去殼略炒﹞

牛蒡子﹝各五分﹞燈心﹝八分﹞

同煎﹐食前服。

參術散

治痘色淡白﹐脾胃虛寒﹐大便泄﹐而靑白滑利不止者。

白朮﹝一兩﹞人參﹝少者﹐用山藥炒黃五錢代之﹞茯苓砂仁﹝炒﹞甘艸﹝去炙﹞

薏苡仁﹝炒﹞白蓮子﹝去心炒﹞神曲﹝炒﹞山楂肉﹝各五錢﹞肉豆蔻﹝麵包煨﹐捶去油﹞

訶子﹝煨﹐取肉﹞廣陳皮﹝各四錢﹞南木香﹝三錢﹞

共研末﹐每用二錢﹐米湯調服。兒有不肯服者﹐入稀粥內和服亦可。

七味豆蔻丸

治痘虛泄不止﹐服參術散﹐並兼服此丸爲妙。

白豆蔻﹝去殼﹐微炒﹞訶子﹝煨。取肉﹞砂仁南木香白龍骨﹝。各五錢﹞

赤石脂﹝﹐七錢﹞枯白礬﹝四錢﹞

共研細末﹐麵糊爲丸﹐綠豆大﹐每用米湯下三十丸。兒有不肯服者﹐將丸研碎﹐入粥內服之亦可。

加減淸毒活血湯

治痘起脹灌膿時﹐或六七日不大便而塞悶作亂者﹐此毒盛而祕也。

紫艸當歸﹝各二錢﹞前胡牛蒡子﹝各六分﹞生地白芍連翹桔梗﹝各五分﹞

黃芩黃連﹝各酒炒﹐七分﹞甘艸﹝四分﹞山楂肉﹝八分﹞懷牛膝﹝二錢﹞

煎就﹐入生蜜半酒杯服之。如不通﹐加酒炒大黃三錢微利之。如仍不通﹐用豬膽汁灌入穀道中﹐卽通。終不可用芒硝﹑生大黃大下之﹐恐下後生變也。

歸湯

治身涼自汗﹐屬气虛也。

當歸身﹝五錢﹞黃

﹝蜜炒﹐三錢﹞棗仁﹝炒研﹐二錢﹞

水煎服。

甘桔化毒湯

治痘灌膿之時﹐喉腫生瘡。

甘艸桔梗射漧黃連﹝酒炒﹞牛蒡子﹝炒。各錢半﹞

水煎﹐入竹瀝服。

益元散

治痘潰爛。

滑石﹝二兩﹞甘艸﹝五錢﹞

共爲末﹐蜜水調敷。

四聖化毒湯

治痘膿成而忽然癢者﹐此熱則生風﹐其人必气血俱實。

木通歸尾赤芍防風﹝各二錢﹞肉桂﹝五分﹞

水煎服。

參實表湯

治元气素弱而痘癢者﹐此危癥也﹐宜補劑加去風藥。

黃﹝蜜炒﹐一錢五分﹞人參甘艸肉桂防風白芷﹝各八分﹞當歸﹝一二錢﹞

川芎桔梗濃朴﹝各六分﹞南木香﹝三分﹞

或加荊芥﹑姜蠶各五分﹐生薑四分﹐同煎服。如有觸犯穢气而癢者﹐悉用紅棗﹐或蒼朮﹐或茶葉﹐燒煙燻之。外用絹袋裹小兒之手﹐免至搔破。或先有破者﹐若復膿成結痂﹐可保無虞。

○外以荊芥紮一大指大﹐點燃﹐於癢處點之。患者自以爲妙。

寧神湯

﹝新﹞治痘成漿之時﹐气血外出﹐自心捨空虛﹐神無所依﹐或昏睡不醒﹐口中喃喃﹐狂言如祟等證。此亦常病﹐勿作慢驚施治。

人參當歸熟地﹝各二錢﹞茯神石菖蒲﹝各一錢﹞棗仁﹝炒研﹐八分﹞遠志﹝六分﹞

炙艸﹝五分﹞

共爲末﹐豬心血和爲丸﹐辰砂水飛爲衣﹐燈心湯下。

以後治痘收靨數日內方論﹕凡痘出八九日﹐膿漿充滿﹐顏色蒼蠟者﹐上也。若無他癥﹐不必服藥。

養胃開痰湯

治痘膿少﹐至收結時﹐或身倦食少﹐痰液壅塞等證。

人參﹝或以山藥炒黃三錢代之﹞白朮﹝錢半﹞甘艸﹝炙﹐一錢﹞茯苓半夏﹝各錢三分﹞

白蓮肉﹝去心炒﹞山楂肉﹝各八分﹞陳皮﹝去白﹞桔梗﹝各五分﹞生薑﹝七分﹞

同煎﹐溫服。如口渴﹐去半夏﹐加麥冬八分﹐北五味﹝研﹞九粒。吐逆者﹐加藿香﹑砂仁各四分。

灌膿時﹐忌用朮﹑苓﹑半夏﹐恐其燥也。至此際可用。

建中湯

治痘收時﹐寒戰切牙者﹐此眞气外發而內虛寒也。

人參黃

﹝蜜炙﹐三錢﹞白朮﹝錢半﹞當歸身﹝八錢﹞大川芎﹝八分﹞附子漧薑﹝炒微黑﹞

肉桂炙艸﹝各一錢﹞丁香﹝五分﹞生薑﹝七分﹞

溫服。有謂此證屬熱者﹐必有實證實脈﹐方可用涼。此不輕見﹐不得誤用。

溫表調中湯

治痘當收結時﹐身涼肢冷﹐不能蒸熱回漿﹐當靨不靨﹐此虛寒也﹐宜補气血﹐而助之收結。

卽前方加茯苓一錢﹐白芷﹑防風各八分。

淸表解毒湯

治痘發熱燻蒸﹐而當靨不靨者﹐毒未解也。

地骨皮麥冬花粉﹝酒炒。各八分﹞牛蒡子連翹當歸﹝各六分﹞豬苓澤瀉黃芩﹝酒炒﹞木通甘艸﹝各五分﹞

水煎﹐溫服。有用砂糖半酒杯﹐開水調服﹐能令熱退痘收﹐亦好。但毒盛者不效。

消毒散血湯

治靨時腹痛﹐著在中脘﹐此熱毒凝滯瘀血作痛也。

牛蒡白芍﹝生用﹞桃仁﹝炒﹐去尖﹐研爛﹞大黃﹝酒炒。各一錢﹞紅花﹝三分﹐酒洗﹞

乳香沒藥﹝研末。各五分﹞

藥煎就﹐將此二味投入﹐溫服。若宿食腹痛﹐須用消導。

大連翹飲

治痘結痂後﹐徧身大熱﹐二便祕赤﹐餘毒盛也。或身上有一處更熱甚者﹐卽發癰也。速服多服﹐待熱退身涼方爲內消。

連翹牛蒡子柴胡當歸赤芍防風﹝各八分﹞木通車前子荊芥黃芩山梔﹝俱酒炒﹞滑石甘艸蟬蛻﹝各六分﹞

生薑五分引。如大便祕者﹐加大黃﹝酒炒﹞錢半。如此時忽頭項痛者﹐是餘毒上攻也﹐必注於目。亦用前方﹐去木通﹑車前﹑滑石﹐加升麻﹑桔梗﹑川芎﹑薄荷各五分。服數劑以解上攻之毒﹐庶免目患。

補中益气湯

治痘後頭熱﹐五心熱﹐精神困倦﹐不思飲食﹐瘢白便利﹐津液少而煩渴等證。皆屬虧虛﹐不可稍用一毫寒涼。

人參黃

﹝蜜炒﹞白朮當歸﹝各一錢﹞升麻﹝鹽水炒﹞柴胡﹝酒炒。各三分﹞

川芎陳皮甘艸﹝各四分﹞

姜棗引。如渴者﹐加麥冬一錢﹐北五味九粒。

以後統治痘癥方論﹕凡痘瘡有重出者﹐於原無痘處復出一層﹐如初出之狀﹐亦漸起發灌膿﹐此餘毒未盡。賴裏气充實﹐毒不得入﹐故猶出於表﹐得其人能食﹐而大便堅﹐亦不足慮。如虛弱者﹐宜用十全大補湯之類溫補之﹐不得再解毒也。

○十全大補湯卽四君﹑四物加蜜﹑肉桂。

凡痘顆粒不明﹐彼此相串﹐皮腫肉浮﹐或於本痘四旁旋出小痘﹐攢聚長大﹐漸成一塊﹐此候最險。宜用快斑湯合六味消毒飲以解其毒。

快斑湯

治痘起發遲緩。

人參﹝五分﹞當歸防風木通﹝各一錢﹞甘艸﹝三分﹞木香紫艸蟬蛻﹝各二分﹞

六味消毒飲

解痘毒。

牛蒡子連翹甘艸升麻紫艸山豆根﹝各一錢﹞

凡賊痘於齊出之後﹐其中有獨紅﹑獨大﹐摸之皮軟而不礙手者﹐此賊痘也。過三日之外﹐必變水泡。或甚而變紫黑泡﹐危癥也。急用六气煎﹐加紫艸﹑紅花﹑蟬蛻解之。或用燈艸﹑木通煎湯﹐調益元散﹐利去心經之熱﹐而紅自退。

○如已成水泡﹐用保元湯﹐倍加四苓散利之﹐此祕法也。不然﹐則通身擦破﹐臭爛而死。

六气煎

治痘瘡气虛﹐倒陷癢塌﹐合下方治賊痘。

黃﹝蜜炙﹞肉桂人參白朮當歸炙艸﹝各錢半﹞加紫艸﹑紅花﹑蟬蛻。

益元散

利小水。

滑石﹝六兩﹞甘艸﹝一兩﹞

共研細末﹐上藥調服三錢。

保元湯

治痘前後一切虛癥。

人參黃

﹝蜜炙﹐一二三錢﹞炙艸﹝一錢。﹞

四苓散

治一切濕癥﹐從小便出。

豬苓茯苓澤瀉木通

元參升麻湯

治痘瘡遊火變斑疹紅點而無頭粒者﹐或變紅赤成片﹐如雲頭突起而爲丹者。

元參升麻﹝各二錢﹞甘艸﹝八分﹞防風荊芥牛蒡子﹝各六分﹞

水煎服。

凡痘有夾麻疹而出者﹐用前方加桔梗﹑黃芩﹝酒炒﹞各六分﹐令麻疹先退﹐而痘自起發。

復元大補湯

治痘瘡二三日細小﹐四五日漸大﹐六七日腳闊頂陷﹐色白如豆殼者﹐名曰倒陷。此气血大虛﹐而漿不行也。

人參黃

﹝蜜炙﹐錢半﹞當歸﹝一錢三分﹞炙艸﹝八分﹞肉桂白朮川芎﹝各八分﹞

南木香﹝四分﹞

大便溏泄者﹐兼用參術散﹝方見前。﹞頻服可療。

凡痘有痛者﹐其癥屬實﹐此爲吉兆。用生白芍爲細末﹐酒調下一錢五分﹐立止。甚者﹐不過二服。

參歸大補湯

治痘出齊後﹐頭面腫脹﹐而痘不脹者。此气血虛弱﹐不能收攝毒瓦斯以成膿﹐故其毒散漫﹐妄行肉分也。

人參當歸黃

﹝蜜炙。各一錢二分﹞川芎桔梗山楂肉炙艸﹝各八分﹞防風白芷濃朴﹝姜炒﹞紫艸茸﹝各六分﹞南木香﹝三分﹞

姜引。

四聖膏

治痘出齊後﹐其間有紫黑脹硬﹐獨大而無根暈者﹐痘疔也。

珍珠碗豆亂髮﹝三者各燒灰存性。等分﹞冰片﹝少許﹞

用油胭脂調成膏﹐先將銀簪撥開疔口﹐將藥塡於瘡內﹐卽轉紅活。或用雄黃研細末﹐以胭脂濃浸水﹐調點疔上﹐亦化而爲痘。

敗毒生肌散

治痘收結後﹐仍作熱﹐臭爛出膿水者。

地骨皮黃連﹝炒﹞黃柏﹝炒﹞五倍子生甘艸等分爲末﹐幹摻之。其不愈者﹐因毒未淨﹐仍服大連翹飲﹝方見上。﹞解之。或有毒水流處而隨爛者﹐用出蠶蛾綿繭﹐以生明礬末塡在內﹐燒令汁盡﹐爲末摻之。

淸肺湯

治鼻出血﹐乃毒瓦斯上衝於肺以外泄也﹐淸之自止。

花粉﹝酒炒﹞麥冬天冬﹝俱酒炒﹞甘艸桔梗當歸﹝各八分﹞白芍﹝浸炒﹞

又生白芍﹝酒浸﹞丹皮﹝酒浸﹞

知母﹝蜜炒。各六分﹞生薑﹝一片﹞

煎就﹐調發灰一錢服。或用發灰二錢﹐童便七分﹐酒三分﹐調服立止。輕者﹐只用發灰吹鼻亦止。

○此證及咽喉口舌等病﹐切不可峻用寒涼﹐如犀角﹑生地﹑生三黃之類﹐冰伏其血﹐爲害不小。

凡痘有水泡無膿者﹐此屬气血兩虛﹐宜用十全大補湯或用參歸補益湯。﹝方俱見上。﹞

如膿泡與水泡相半者﹐卽十分中有三分膿泡者﹐猶有生意。若徧身水泡﹐全無膿漿﹐則危矣。

倘胃气好﹐飲食如常﹐亦可望生。但恐毒瓦斯未散﹐須防發癰。

凡痘有失音者﹐或痘稠密﹐气喉有痘﹐礙道而音啞也。外痘靨﹐內痘亦收﹐自聲亮而不必治也。若痘色虛陷﹐灰白而音啞者﹐乃气血不足﹐送毒不出﹐毒畱於肺﹐肺气受傷﹐以致失音。宜參麥淸補湯﹐﹝方見上。﹞兼服下方﹐方可救全。

千金內托散

治一切气血不足﹐以致毒畱於中﹐變證不一。

人參歸身黃

﹝蜜炙。各錢半﹞白芍﹝酒炒﹞大川芎﹝各六分﹞肉桂炙艸山楂肉﹝各五分﹞南木香防風白芷濃朴﹝姜炒。各三分﹞

生薑引﹐龍眼肉三个同煎﹐入好酒和服。

淸毒撥翳湯

治痘後目赤腫痛不能開者﹐或翳膜遮蔽不能視者﹐此宜從容調治﹐不可用寒涼以傷元气也。

當歸花粉﹝酒蒸﹞牛蒡子艸決明桔梗甘艸刺蒺藜﹝各五分﹞菊花密蒙花谷精艸川木賊漧葛川芎羌活柴胡防風薄荷生地山梔﹝酒炒。各三分﹞

生薑一片引。如目赤甚者﹐加黃連﹝酒炒﹞四分。如大便祕燥﹐加大黃﹝酒炒﹞錢半。

得大便通﹐仍去之。此治毒輕者﹐不得十劑而愈﹔毒重者﹐必須多劑﹐乃獲全效。若峻攻其裏而疏利其下﹐勢求連效﹐自必喪明。並忌涼藥點洗。

十神解毒湯

治痘二三日間﹐已出未出﹐煩躁不安﹐口渴尿赤等證。

歸尾生地紅花﹝俱酒浸﹞丹皮桔梗赤芍伏毛﹝洗淨﹐薑汁拌曬﹞木通連翹﹝去心﹞小川芎﹝各七分﹞

水煎服。此方以涼血﹑行血爲主﹐初服穩協。

荊防解毒湯

治痘夾斑﹑夾麻﹑夾丹者﹐俱可通用。

防風荊芥穗升麻﹝各四分﹞黃芩﹝酒炒﹞黃柏﹝酒炒﹞元參牛蒡子﹝炒研。各六分﹞

水煎服。

牛蒡子湯

治痘密身熱﹐連日不退。

牛蒡子﹝炒研﹞歸身炙艸柴胡連翹黃芩﹝酒炒﹞黃

﹝生用﹞地骨皮﹝各八分﹞

水煎服。

凡孕婦出痘﹐總以安胎爲主。其初發熱﹐則用參蘇飲以發之。痘旣出後﹐則多服安胎之藥﹐詳載婦科胎孕門﹐可以參閱。泄者﹐用黃芩湯合四君子湯﹐內加訶子。血虛者﹐用四物東加托藥。色灰白而起發遲者﹐用十全大補湯去肉桂。凡條芩﹑白朮﹑艾葉﹑砂仁之類﹐與候相宜者﹐采而用之﹐切不可用丁桂燥熱之品。更有出痘時而正產者﹐勢必气血兩虛﹐亦以十全大補湯爲主。虛寒者﹐少加附子。若寒戰切牙﹐腹脹不渴﹐而身熱足冷者﹐此乃脾胃內虛﹐外作假熱也﹐宜參﹑歸﹑附﹑木香之類﹐禁用寒涼。亦有口渴飲水﹐大便燥﹐小便赤而短﹐脈息洪滑者﹐此內熱也﹐宜用五苓散加黃芩﹑白芍之類。至於崩漏﹑血气痛﹑血暈等證﹐俱載婦科生產門﹐可以參用﹐不必復贅。

凡痘以觀形察色爲主。然不診脈﹐何以決臟腑虛實寒熱之眞情﹐而治療之無誤也﹖蓋以左手脈之大小﹐以分血之盛衰﹔右手脈之大小﹐以分气之盛衰。七歲以上﹐五至爲平﹔七歲以下﹐六至爲平。過則爲數﹐邪气實也﹔不及爲遲﹐正气虛也。人迎緊﹐外感也﹔气口數﹐內傷也。浮而數﹐表熱也﹔浮而遲﹐陽气衰也。沈而緊﹐裏熱也﹔沈而細﹐元气脫也。

然痘疹爲陽病﹐故脈浮沈俱宜略帶洪實。若弱而無力﹐則爲陽病而見陰脈﹐必凶之兆。至於浮而無根﹐細而欲散﹐遲而欲絕﹐沈而時一至者﹐皆死脈也。夫痘瘡自發熱以至起脹﹐毒從內出﹐陽之候也﹐其脈尢宜浮大而數﹐不宜沈細而遲。旣靨之後﹐毒從外解﹐陰之候也﹐脈宜和緩﹐不宜洪數。但要和平有神﹐切忌虛大無力。六日以前宜動﹐六日以後宜靜也。脈靜身涼而神寧者生﹐脈燥身熱而心煩者死﹐所必然也。然六部之外﹐又有衝陽脈者﹐胃脈也。﹝脈在足大指﹑次指之間﹐陷上三寸﹐動脈者是也。﹞太溪脈者﹐腎脈也。﹝脈在足內踝下﹐動脈者是也。﹞胃爲主﹐腎爲根﹐此二脈關系最重。倘至六部無脈﹐生死難辧﹐宜於此診之。若悠悠條理﹐不斷不急﹐元气尙在﹐猶有生意﹐可救而活也。若此二脈先絕﹐縱六脈猶存﹐亦爲凶候。復以二脈較之﹐則太溪尢重於衝陽耳。其中脈理﹐所當熟晰。

備揀古來治痘雜癥至簡至穩單方於後﹐以便取用。

朱砂﹝一錢﹐研細﹞眞麝香﹝五釐﹞蓖麻子﹝三十六粒﹐去殼﹐紙裹壓去油﹞

共研成糊﹐於端午日午時﹐塗兒頂囟﹑前後心﹑手足心﹑兩手彎﹑兩腿彎如錢大﹐任其月落﹐不可洗去。﹝此方塗一年者﹐止出二分。塗二年者﹐止出一分。塗三年者﹐不復出矣。傳方之家﹐已十六世不出痘矣。﹞○又方﹕用梅花蕊﹝七朵研﹞朱砂﹝細研﹐水飛﹐一錢﹞

於除夕砂糖調服﹐出痘必稀。再用一服者﹐痘可不出。

○又方﹕用蚯蚓一條﹐﹝細小白頸者佳﹞

烏雞卵一个﹐於卵開一小孔﹐入蚯蚓在內﹐紙封其孔﹐飯上蒸熟。每歲立春日或春分日與兒食一枚﹐永不出痘。凡值痘證時行﹐卽食二三枚亦妙。

○又方﹕用蟬蛻﹑鳳凰殼﹑﹝卽抱出雞子殼﹞神仙脫﹝卽父母爪甲。﹞等分研末﹐於除夕用蜜湯調服一錢﹐三年後永不出痘。

○又方﹕用七星烏魚﹝頭上有七星﹐夜朝北斗。﹞

大者一尾﹐小者不拘﹐﹝此魚用水可以久蓄。﹞於除夕煮湯﹐將兒徧洗。耳鼻等處﹐俱要水到。若天寒﹐於火邊塗之﹐不可因魚鮏而用淸水洗去。不信﹐或畱一手一足不洗﹐日後出痘﹐此處獨多。

○又方﹕用本兒脫下臍帶燒灰存性爲末﹐敷於乳頭﹐令兒吮之。稀麻痘﹐並解瘡毒。

○又方﹕於痘未見點時﹐用絲瓜近蒂三寸﹐連皮子燒灰存性爲末﹐沙糖水調下﹐或用燈心湯調服﹐多老少﹐少者無。

○又方﹕用雞卵七个﹐以童便次第浸七日﹐每日換童便﹐先浸者先取﹐水煮﹐令兒食一个﹐痘出最稀﹐亦有不出者。

防痘入目﹐於發熱時﹐常以胭脂浸水點之﹐或以白芥子研末﹐水調敷足心﹐熱歸下﹐可免。

○咽喉痘瘡﹐用牛蒡子二錢﹐桔梗一錢﹐甘艸節七分﹐煎服。外以屋上老瓦細研末吹之。

○痘出不快﹐熱甚便祕﹐用牛蒡子﹝炒﹞一錢二分﹐荊芥穗二分﹐甘艸四分﹐煎服。卽已出者亦可服。大便利者忌用。

○痘瘡煩渴﹐甘艸﹝炙﹞花粉等分煎服。

○痘毒入心﹐始有白泡﹐忽搐入腹﹐紫黑無膿﹐用大郁金一枚﹐甘艸二錢半﹐水一碗﹐煮幹﹐去甘艸﹐焙研爲末﹐入冰片一分﹐每用一錢﹐以生豬血五七滴﹐開水調下﹐不過二服。甚者﹐毒瓦斯從手足心出如癰狀﹐乃瘥。

○痘疹失表發熱時腹痛﹐此毒瓦斯相搏﹐欲出不得出也﹐用商陸根和蔥白搗敷臍上﹐痘出無患。

○痘已出﹐外受風寒﹐竅閉血凝﹐痘不長﹐或變黑色﹐用霜後貼水紫背荷葉﹝炙﹞﹑姜蠶﹝炒﹞等分爲末﹐酒調五分服﹐奇效。

○痘瘡口禁﹐用吳茱萸二粒﹐細嚼咽之﹐卽開。取辛以散之也。

○痘瘡變黑﹐用穿山甲﹝蛤粉炒﹞爲末﹐加麝少許﹐溫酒調服五分﹐卽紅活﹐如神。

○痘瘡黑陷﹐用豬心血﹐卽尾血亦可﹐加冰片少許研勻﹐酒調服﹐一刻紅活。

○痘甚﹐血熱變紫赤而二便閉者﹐用紫艸﹑紅花﹑蟬蛻等分煎服﹐卽解。

○痘不起發﹐用雄鷄冠血和酒服。

○痘初發托之﹐用穿山甲﹝取頭上及前足者﹐土拌炒黃﹞

一兩﹐紅曲一錢﹝略焙﹞共研末﹐以雄鷄冠血和酒調服﹐大人一錢﹐小兒六七分﹐較前方更佳。

○痘瘡黑陷欲死者﹐用小兒糞將砂罐貯之﹐鹽泥固封﹐火通紅﹐取出爲末﹐蜜水調服一錢。

○痘收時﹐有咳逆者﹐取眞黃土研細﹐將童便調軟﹐貼鼻下兩邊﹐聞气立止。

○痘漿滿時﹐或感寒﹐一時變黑紫色﹐用好肉桂煎服﹐立見如前。

○痘爛不幹﹐用多年屋上茅焙研﹐摻之。或用末鋪牀上﹐加一層布於上﹐睡之卽愈。

○痘癢及痂不落﹐以蜜時刷之﹐痂易落﹐且無瘢痕。

○痘爛﹐用枇杷葉煎湯洗之。次用海螵蛸末或綠豆末敷之。

○又方﹕用漧黃牛糞燒過﹐取中間白者研末敷之。

○痘瘡瘢痕﹐用陀僧末﹐人乳調塗﹐夜上旦洗。

○痘癰﹐用黑大豆﹑赤小豆﹑綠豆研末﹐醋調塗之﹐立消。

○痘灰白﹐吐瀉肢冷﹐用丁香九粒﹐漧薑﹝炒﹞一錢﹐水煎﹐熱服。

○痘焦狂妄﹐用滑石﹑朱砂﹝水飛﹞各一錢﹐冰片三釐共研末﹐冷水調服一二分﹐得睡自安﹐神方也。

凡出痘疹時﹐有當避者﹐有當禁者。謹之﹐則重可變輕﹐不謹﹐則輕必變重。避﹕腋下狐臭气﹐行遠勞汗气﹐溝糞濁惡气﹐婦人經候气﹐房中淫液气﹐諸瘡鮏臭气﹐砒硫蚊煙气﹐誤燒頭髮气﹐吹滅燈燭气﹐柴煙牛羊气﹐蔥蒜韭薤气﹐煎炒油煙气﹐醉酒葷鮏气﹐麝香燥烈气。

禁﹕生人往來﹐詈罵呼怒﹐對梳頭﹐對瘙癢﹐勿掃地﹐勿對謊言﹐勿使僧道孝服人入房﹐勿對飲食歌樂。

麻者卽疹也﹐與痘不同。痘屬少陽﹐三焦火也。陽道常饒﹐故大而腫。麻屬少陰﹐心火也。陰道常乏﹐故小而密。痘毒出於髒﹐髒屬陰﹐陰主血﹐故痘有形而有汁。麻毒出於腑﹐腑屬陽﹐陽主气﹐故麻有形而無漿。痘有寒有熱﹐麻則有熱而無寒。痘宜充實﹐可用補劑﹔麻忌內實﹐只宜解散。𨿽皆胎毒﹐而發旣殊﹐治亦不同。其初出之際﹐痘防表虛﹐不可過表﹔麻貴盡出﹐過表無妨。旣出之後﹐麻宜補陰以制陽﹐痘則補气以生血。蓋麻熱甚﹐則陰分煎熬﹐自陰虛火動﹐故宜滋陰淸火﹐最忌酸斂溫補燥悍之品。初發熱時﹐如桂枝﹑羌活﹑蒼朮﹑丁香﹑肉桂﹑砂仁之類﹐其性辛熱﹐能使毒壅蔽而不得出。又忌驟用寒涼﹐使毒冰伏而不得宣﹐俱致內攻之患。治宜升麻葛根湯。𨿽寒勿用桂枝﹐𨿽虛勿用參術﹐𨿽嘔而有痰﹐勿用半夏﹑南星。並忌誤作傷寒﹐而用汗下之法﹐乃爲穩協。

麻出六腑﹐其毒淺而易散。然其熱毒﹐上蒸於肺﹐故肺家見證獨多﹐咳嗽﹑流涕﹑眼腫含淚﹑面腫腮赤者是也。然有輕重之分﹕如身體微汗﹐上下潮潤﹐神淸食常﹐不燥不迷﹐一日現幾陳爪數鮮紅者﹐輕也。不必服藥﹐但禁風寒葷腥而已。若气喘鼻幹﹐驚狂作嘔﹐熱甚昏迷者﹐重也。或初見如芥而色紅﹐倏而變紫色者險。變黑色者逆。此際不可用藥失序﹐不可過爲攻表以傷胃气﹐反令停毒攻肺。務宜辧寒熱虛實而治之。其法惟宣其毒以盡出之於外﹐𨿽紅腫殊甚﹐亦不足慮。以其旣發於外﹐可免內攻﹐不若痘家之必顧其收靨也。

夫痘屬陰﹐故頭面先見而稀少者爲佳﹔麻屬陽﹐故頭面宜多見成粒而色紅者爲吉。痘瘡貴三四次陸續出者爲妙﹔麻疹貴一齊湧出而便解者爲上。凡以火照之﹐徧身如塗朱者﹐將出之兆也。痘色最厭繁紅﹐麻色偏喜通紅。蓋麻發於心﹐紅者火之正色也。若色淡白者﹐是心血不足也﹐宜養血托毒湯主之。如色太紅焰﹐或微紫者﹐是血熱也﹐宜大靑湯主之。

﹝方見下。﹞若色黑者﹐是血熱而枯﹐乃凶兆也。善於涼血生血﹐或者可救。

昔人謂天气暄熱﹐宜用辛涼發之﹐如黃連解毒湯之類。又謂天气嚴寒﹐宜用辛熱發之﹐如桂枝湯之類。不知天時炎熱﹐豈寒涼之藥所能解﹗今驟用寒涼﹐恐不能以解外熱﹐而適足以阻內熱﹐使不得出而內攻也。天气大寒﹐只宜置之燠室﹐謹避風寒可也。且天气𨿽寒﹐而人身之熱毒未必減也。若再辛熱以助毒﹐其變幻有不可測者矣。至於麻疹初起﹐有四肢逆冷者﹐乃火極似水之故﹐不可妄投熱藥﹐待麻現﹐自然平和也。若在大病後﹑吐瀉後﹑體虧而適出麻﹐有是證者﹐須當別論。又有麻發而自利者﹐其毒亦因利而散﹐此殊無妨。忌用參術訶蔻補澀之藥﹐以圖速止﹐致生喘滿脹滯等證﹐不可推測。或大泄不止﹐以及糞黃而色紅者﹐須當調治﹐不可忽也。

升麻葛根湯

治陽明火毒﹐表實邪盛。用此解散﹐麻疹易現。

升麻葛根甘艸﹝各一錢﹞白芍﹝酒浸﹐錢半﹞

水煎﹐熱服。

柴歸飲

治麻疹無實邪者。用此托之散之﹐不助邪不損气﹐易於出現。

當歸﹝二錢﹞白芍﹝錢半﹞柴胡﹝一錢﹞漧葛﹝錢二﹞甘艸﹝八分﹞

荊防敗毒散

治麻疹發熱二一三日間發散通用。

柴胡荊芥穗防風羌活獨活前胡川芎枳殼人參甘艸桔梗茯苓﹝等分﹞薄荷葉﹝減半﹞

水煎服。或加牛蒡子﹑連翹以解毒﹐淡竹葉以淸熱﹐更妙。如天气大熱﹐加黃芩﹝炒﹞

八分。大寒﹐加麻黃﹝蜜炒﹞八分﹐水煎﹐熱服。

解毒快斑湯

治麻已現形﹐一二日之間解毒通用。

連翹牛蒡子﹝研﹞荊芥防風﹝各七分﹞蟬蛻﹝五个﹞山楂肉生地﹝各錢半﹞

歸尾桔梗黃芩﹝各八分﹞川芎﹝五分﹞漧葛紫艸水煎服。

化毒淸表湯

治麻疹已出﹐而紅腫壯熱﹐大便祕﹐小便赤﹐舌黃气粗等證。

牛蒡子連翹花粉地骨皮山梔﹝炒﹞黃連黃芩漧葛元參﹝各八分﹞

桔梗前胡木通甘艸薄荷防風﹝各五分﹞

如口渴﹐加花粉一錢﹐石膏﹝研﹞三錢。大便澀﹐加大黃﹝酒炒﹞錢半。

養血托毒湯

治麻現色白﹐心血不足﹐體虛神倦者。

當歸﹝二錢﹞白芍﹝酒炒﹐錢半﹞熟地﹝二錢﹞茯神﹝一錢﹞淮山藥﹝炒﹐錢半﹞沙參﹝一錢二分﹞甘艸生地﹝酒浸﹞丹參﹝各一錢﹞柏子仁﹝炒去油﹐八分﹞牛蒡子﹝炒研﹐六分﹞

白蓮肉﹝去心﹐炒研﹐一錢﹞

水煎﹐頻服﹐以轉紅爲吉。

大靑湯

治麻色紅而紫﹐屬血熱大毒﹐用此解之。

生地﹝二錢﹞石膏﹝生研﹐三錢﹞元參地骨皮知母﹝各錢半﹞木通甘艸靑黛荊芥穗﹝各一錢﹞

淡竹葉十二片﹐水煎服。若紫色退﹐止服﹐恐寒涼傷胃也。

麥門冬湯

治表邪內熱咳嗽甚者。

麥門冬葛根﹝各錢半﹞升麻﹝六分﹞赤芍﹝酒炒﹞茯苓﹝八分﹞甘艸﹝炙﹐六分﹞

石膏﹝研﹐二錢﹞

水煎服。如肺火甚﹐加貝母﹑知母各七分。

門冬淸肺湯

治麻後咳嗽不上。

天門冬﹝去心﹞麥冬﹝去心﹞款冬花知母貝母桔梗牛蒡子地骨皮杏仁﹝去皮尖。各錢半﹞馬兜鈴甘艸﹝各七分﹞

水煎﹐溫服。

淸肺飲

治麻癥五六日之間尙有餘毒畱於肺胃﹐咳嗽气粗﹐身熱不退。

石膏﹝三錢﹞生地麥冬元參﹝各一錢﹞桔梗黃芩歸尾﹝各八分﹞姜蠶﹝五條﹞

甘艸陳皮﹝各六分﹞知母﹝七分﹞柴胡﹝六分﹞竹葉﹝四片﹞

水煎﹐熱服。

淸熱活血湯

治麻色焦黑凶癥。多服速服。黑色退﹐乃吉。

生地丹皮﹝各二錢﹞黃柏黃連黃芩﹝各酒炒錢半﹞側柏葉赤芍牛蒡子﹝炒研。各一錢﹞

連翹﹝去心﹞甘艸﹝各一錢二分﹞薄荷葉﹝八分﹞

水煎﹐熱服。如口渴﹐加花粉一錢﹐生石膏二錢﹐淡竹葉十片﹐童便半杯。如大便祕燥﹐加大黃酒炒三錢。如小便赤短﹐加滑石末二錢﹐藥調服﹐中病卽止。

加味四苓散

治麻泄利過甚﹐糞色黃﹐或紅而臭﹐屬實癥大毒。

豬苓木通澤瀉赤茯苓﹝各一錢﹞車前子﹝去殼﹐略炒﹞黃連黃芩牛蒡子﹝各七分﹞

燈心五分﹐水煎﹐熱服。凡參﹑朮﹑可﹑蔻止泄之品﹐切忌勿加。若只泄而無實熱等證﹐減黃連﹑黃芩﹐加白扁豆三錢﹐萆四錢﹐煨木香二分﹐白朮錢半。

和中湯

治麻疹大吐大泄而後現者﹐宜和中安胃爲主。

白朮﹝一錢﹞白芍﹝酒炒﹞茯苓漧葛當歸身﹝土炒。各八分﹞甘艸﹝炙﹞防風丹皮桔梗﹝各六分﹞柴胡﹝五分﹞半夏﹝七分﹞

生薑六分﹐紅棗二枚引。

柴胡四物湯

治麻後餘熱﹐宜補血涼血以退之。

柴胡﹝五分﹞當歸身大生地﹝各二錢﹞川芎﹝七分﹞白芍﹝酒炒﹐錢半﹞麥冬地骨皮黃芩﹝各一錢﹞知母﹝酒浸﹞人參﹝或以山藥三錢代之﹞淡竹葉﹝八片﹞

水煎服。如不嗜飲食﹐去知母﹐加白朮錢半。中病卽止。

羚羊角散

治麻疹後餘毒不解﹐上攻眼目﹐羞明云翳﹐眵淚俱多﹐紅赤腫閉。

羚羊角﹝鎊﹞黃

黃芩艸決明升麻車前子防風大黃﹝等分﹞

水煎﹐熱服。如大便燥祕﹐加芒硝二錢下之。

全眞一气湯

治麻疹頭面不起﹐壯熱不食﹐喘促昏沈﹐上熱下寒之候。由久熱以傷陰也﹐勿作實熱施治。

熟地﹝三五錢﹞白朮﹝二錢﹞麥冬﹝錢半﹞淮牛膝﹝一錢﹞北五味﹝十五粒﹞附子﹝五七分﹞

水煎﹐涼服。

昔人謂﹐疹要淸涼痘耍溫﹐執爲定論。寒涼並進﹐以致陽虛不能升發﹐頭面不起﹔陰虛不能退陽﹐所以餘熱日盛。陰气未全之弱質﹐何堪久熱之傷陰﹗故昏沈不食﹐喘促煩躁﹐中气日虛。如以疏表透托風藥﹐則愈耗其陰﹔如以淸肺解毒涼藥﹐則徒傷其胃。泄瀉一來﹐上熱下寒﹐喘促益甚。復謂疹毒歸肺﹐肆進苦寒﹐危亡立至。殊不知气血不和﹐偏陰偏陽之謂毒﹐能使气血和﹐陰陽平﹐而毒化矣。今此方滋陰降火﹐一气相生﹐於气血兩虛之輩﹐有起死回生之功﹐人勿謂其峻猛而致疑也。

加味地黃湯

治熱盛陰虧﹐麻疹隱伏﹐其脈寸彊尺弱﹐不宜表者。

熟地﹝三五錢﹞棗皮山藥﹝各錢半﹞茯苓丹皮﹝各一錢﹞澤瀉﹝七分﹞肉桂﹝錢半﹞

北五味﹝三分﹞

水煎﹐溫服。

凡麻疹須按脈用藥﹐總以救陰救陽爲主。此爲法外之治﹐故不必以疹多實熱爲定論﹐而因時因人以權衡也。

淸熱導滯湯

治毒熱畱伏成痢。

黃連黃芩白芍枳殼﹝炒﹞山楂肉﹝各一錢﹞濃朴﹝姜炒﹞靑皮檳榔當歸甘艸牛蒡子連翹﹝各六分﹞

如紅多者﹐加紅花三分﹐地楡五分。滯澀者﹐加酒炒大黃一錢二分。

香連丸

治裏急後重。

黃連﹝一兩﹞廣香﹝三錢﹞

共研末﹐蜜丸﹐開水下三錢。如病久體虛者﹐用補中益气湯送丸三五錢。

淸胃敗毒湯

治麻後餘毒﹐口瘡牙疳等證。

姜蠶丹皮甘艸連翹心生地桑根皮沙參茯苓金銀花黃柏﹝蜜水炒。各等分﹞

如體虛﹐加白朮﹐水煎服。

救苦散

麻後口瘡牙疳搽藥。

人中白﹝火﹐五分﹞靑黛﹝水飛﹐五分﹞冰片﹝一分﹞姜蠶﹝錢半﹞寒水石﹝水飛﹐三錢﹞

共爲細末﹐先以濃茶漱淨﹐隨搽患處。如加牛黃二分更效。

加味甘桔湯

治麻後餘毒喉病。

連翹甘艸桔梗射幹牛蒡子黃連﹝酒炒﹞黃芩﹝酒炒。各一錢﹞

水煎服。

○外用苦參三錢﹑姜蠶二錢爲末吹之。

健脾丸

治麻後失調﹐體瘦气虛﹐或成疳疾﹐或生泄瀉等證。

人參﹝少者﹐以山藥二兩炒黃代之﹞黃

﹝蜜炒﹞白朮當歸茯苓﹝各一兩﹞

神曲﹝炒﹞山楂肉白芍﹝酒炒﹞地骨皮﹝各五錢﹞白扁豆﹝炒去皮﹐一兩﹞橘紅陳皮﹝各五錢﹞川黃連﹝炒﹐四錢﹞百合﹝八錢﹞

如肚硬有積﹐加谷虫三錢﹐共爲細末﹐每用二錢﹐少加白糖﹐開水調服。

犀角解毒化痰湯

治麻證咳嗽气喘﹐唇紅便燥﹐內熱煩渴﹐或口鼻出血﹐不拘前後皆可服。

生犀角﹝一兩﹞歸尾﹝八錢﹞連翹心丹皮紫艸甘艸梢川貝母花粉薄荷﹝各一兩﹞

赤芍﹝六錢﹞牛蒡子黃連﹝各三錢﹞生地﹝二兩﹞

共爲細末﹐煉蜜爲丸﹐如彈子大﹐每服一丸﹐淡竹葉湯下。或十分用一﹐煎服亦可。

但犀角須磨汁合服。

凡孕婦出麻﹐古人徒知淸熱以安胎﹐不思麻未見﹐而止以淸熱爲事﹐則麻因冰伏難出﹐而內熱愈甚﹐是欲保胎﹐反足以傷胎也。宜用輕揚之劑﹐照前法表托﹐則麻出而熱自淸﹐繼以滋陰淸解﹐則於麻於胎﹐兩得無礙﹐不安胎而胎自安。又有用艾葉﹑砂仁燥熱之藥以安胎者﹐而不知適足以損胎也。

托毒淸熱安胎湯

治孕婦麻痘初熱﹐表托安胎。

當歸川芎白芍桔梗甘艸柴胡前胡防風荊芥白芷漧葛紫艸白朮條黃芩﹝各一錢﹞

水煎服。

麻疹禁忌﹐與痘證同﹐詳載痘科後條﹐參閱謹用。

治麻疹雜癥單方﹕麻後嗽甚﹐用貝母﹑﹝去心﹐童便浸﹞知母各一兩﹐老生薑一錢﹐共研末﹐每用五七分﹐開水調服。

○麻毒口瘡﹕黃連一兩﹐漧薑﹝炒黑﹞三錢爲末摻之。

○又方﹕用黃柏﹑﹝蜜炒﹞靑黛等分爲末﹐頻摻口瘡﹐咽津妙。

○麻疹黑紫將死﹐用小兒大糞用﹐﹝方見痘雜癥內。﹞可以通用。

○麻痘解穢﹐用茵陳研末﹐取棗肉搗爲丸﹐焙漧﹐常常燒煙燻房﹑燻被﹑燻衣﹐卽凶者可轉爲吉。

凡古來治麻痘藥書至多﹐但覺有泛處﹐令初學人不便取用。惟明聶久可所著方論﹐簡而確﹐不誤後人。今多采用。內有缺者補之﹐偏者正之﹐集爲全書﹐於二科不無小補云。

